

禦制蘇軾禦書頌論

蘇軾此頌蓋因仁宗爲太子時書賜張士遜而作也其文其書固美而其事則有大謬者是以敍而論之夫太子者儲貳之君易所謂潛龍勿用也玆公然曰寅亮天地弼予一人又曰日新其徳夫日新其徳猶可寅亮天地弼予一人則眞天子也將置其父於何地且仁宗固爲天子矣士遜亦爲丞相矣卽位之後書以賜之則可未卽位不可爲此言亦不當存此心也夫蘇軾固通古今達時務之人幸其時無江充李林甫之流設有之則太子危矣尙何徳之可頌而軾乃頌之乎然考仁宗以十二嵗卽位則在東宮時甫十歲十一之間亦不能知此文義書以賜人若果知此文義出於自爲則是志大言侈昧勿用之理更爲不當其卽位之後必大有更張見長之事仁宗無之也蓋仁宗不過溫柔忠厚之人亦不能爲此予以爲此事出於士遜之僞爲欲以榮曜世彼固依違曹利用之流耳但考軾爲此頌乃因士遜之曽孫欽臣之請作於元丰七年去仁宗時六十餘年矣其眞其僞皆不可知抑亦如昌黎防墓之爲乎是以君子立言不可不愼也

禦制讀蘇軾範增論

蘇軾著範增論而引史記之言曰漢用陳平計間疏楚君臣云云夫軾逹理識時務之人也陳平他計固多奇玆不具論若夫始進太牢繼持去以惡食進以爲待亞父項王使者厚薄之異此直誑嬰兒稚子之爲而謂項王卽信之以疑範增有是理乎夫增之去當於羽殺卿子冠軍時軾固言之矣豈不以疑增之本伏於是防不用其言而殺其所立羽之疑增必自是始又痛快言之此非逹理識時務之人不能及此則引陳平之事軾將信之乎抑不信之而漫舉以申已說乎夫不合理之事則申已說以斥其非可也而軾也猶爲兩可之說於其間則學不如軾而爲史遷所誤者益不足怪矣

欽定四庫全書

集部三

東坡全集

別集類二【宋】

提要

【臣】等謹案東坡全集一百十五卷宋蘇軾撰軾有易傳已著錄蘇轍作軾墓志稱軾所著有東坡集四十卷後集二十卷奏議十五卷內制十卷外制三卷和陶詩四卷晁公武讀書志陳振孫書錄解題所載並同而別增應詔集十卷合爲一編卽世所稱東坡七集者是也宋史藝文志則載前後集七十卷卷數與墓志不合而又別出奏議補遺三卷南徵集一卷詞一卷南省說書一卷別集四十六卷黃州集二卷續集二卷北歸集六卷儋耳手澤一卷名目頗爲叢碎今考軾集在宋世原非一本邵博聞見後錄稱京師印本東坡集軾自校其中香醪字誤者不更見於他書殆燬於靖康之亂陳振孫所稱有杭本蜀本又有軾曽孫嶠所刋建安本又有麻沙書坊大全集本又有張某所刋吉州本蜀本建安本無應詔集麻沙本吉州本兼載志林雜說之類不加考訂而陳鵠耆舊續聞則稱姑胥居英刋東坡全集殊有序又絕少舛謬極可賞是當時以蘇州本爲最善而今亦無存葉盛水東日記又云邵復儒家有細字小本東坡大全文集松江東日和尙所藏有大本東坡集又有小字大本東坡集盛所見皆宋代舊刻而其錯互已如此觀捫虱新話稱葉嘉傳乃其邑人陳元規作和賀方回靑玉案詞乃華亭姚晉作集中如睡鄕醉鄕記鄙俚淺近決非坡作今書肆往往增添攺換以求速售而官不知禁云云則軾集風行海內傳刻日多而紊亂愈甚固其所矣然傳本𨿽夥其體例大要有二一爲分集編訂者乃因軾原本原目而後人稍增益之卽陳振孫所云杭本當軾無恙之時已行於世者至明代江西刋本猶然而重刻久絕其一爲分類合編者疑卽始於居世英本宋時所謂大全集者類用此例迄明而傳刻尢多有七十五卷者號東坡先生全集載文不載詩漏略尢甚有一百十四卷者號蘇文忠全集板稍工而編輯無法此本乃

國朝蔡士英所刋蓋亦據舊刻重訂世所通行今故用著錄集首舊有年譜一卷乃宋南海王宗稷所編邵長蘅查愼行補注軾詩稱其於作詩嵗月編次多誤以原本所有今並存焉乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

東坡全集序

成一代之文章必能立天下之大節立天下之大節非其气足以髙天下者未之能焉孔子曰臨大節而不可奪君子人與孟子曰我善養吾浩然之气以直養而無害則塞乎天地之間蓋存之於身謂之气見之於事謂之節節也气也合而言之道也以是成文剛而無餒故能參天地之化開盛衰之運不然則雕虫篆刻童子之事耳焉足與論一代之文章哉故贈太師諡文忠蘇軾忠言讜論立朝大節一時廷臣無出其右負其豪气志在行其所學放浪嶺海文不少衰力斡造化元气淋漓窮理盡性貫通天人山川風雲艸木華實千彚萬狀可喜可愕有感於中一寓之於文雄視百代自作一家渾涵光芒至是而大成矣朕萬防餘暇防繹詩書他人之文或得或失多所取捨至於軾所著讀之終日亹亹忘倦常寘左右以爲矜式信可謂一代文章之宗也歟乃作贊曰

維古文章言必己出綴詞緝句文之蟊賊手抉云漢斡造化機气髙天下乃克爲之猗嗟若人冠冕百代忠言讜論不顧身害凜凜大節見於立朝放浪嶺海侶於漁樵嵗晚歸來其文益偉波瀾老成無所附麗昭晰無疑優遊有餘跨唐越漢自我師模賈馬豪奇韓桞雅健前哲典型未足多羨敬想髙風恨不同時掩卷三嘆播以聲詩乾道九年閏正月望選徳殿書賜蘇嶠

宋贈蘇文忠公太師勅文

朕承絕學於百聖之後探微言於六籍之中將興起於斯文爰緬懷於故老𨿽儀刑之莫覿尙簡防之可求揭爲儒者之宗用錫帝師之寵故禮部尙書端明殿學士贈資政殿學士諡文忠蘇軾養其气以剛大尊所聞而髙明博觀載籍之傳防海涵而地負逺追正始之作殆玉振而金聲知言自況於孟軻論事肯卑於陸贄方嘉祐全盛嘗膺特起之招至熙寜紛更乃陳長治之防嘆異人之間出驚讒口之中傷放浪嶺海而如在朝廷斟酌古今而若斡造化不可奪者嶤然之節莫之致者自然之名經綸不究於生前議論常公於身後人傳元祐之學家有眉山之書朕三復遺編久欽髙躅王佐之才可大用恨不同時君子之道闇而章是以論世儻九原之可作庶千載以聞風惟而英爽之靈服我衮衣之命可特贈太師餘如故

東坡全集凡例

一長公全集舊惟江西京本二刻行世其間魯魚亥豕之訛互有短長今酌其善者從之其他意義深逺不可彊通者並存其舊以示闕疑之意

一江西本舊作前後續奏議應詔內外制六集旣非編年殊乖類聚今並細爲分類以便覽者云

一詩不細類者以集中有一題而眾體悉具者析之恐失當日作者之意故不細類

一舊本脫謬如十八阿羅漢贊頌彊半雷同子石硯銘有序不錄其間數行之誤句字之訛不可枚舉今並多方防訂以求其當

一世本所傳武王秦始皇帝伍子胥範蠡等論原屬志林中論古十三條甚有一條而割作二論者今皆攺正又有原屬記而彊作碑原屬碑而彊作記者今並細詳其體以正其謬

一今刻較之舊本所增不啻十之二第長公生平所作甚富海外之文當時已不能盡收何況今日耳目之外所遺應多博雅君子幸不吝教助成續刻亦千古之快事也

一長公家藏未刻者尙有易解書傳論語解烏防詩案指掌輿地圖說以其自爲種類故俱俟續刻

東坡全集本傳

蘇軾字子瞻眉州眉山人生十年父洵遊學四方母程氏親授以書聞古今成敗輒能語其要程氏讀東漢範滂傳慨然太息軾請曰軾若爲滂母許之否乎程氏曰汝能爲滂吾顧不能爲滂母邪比冠博通經史屬文日數千言好賈誼陸防書旣而讀莊子嘆曰吾昔有見口未能言今見是書得吾心矣嘉祐二年試禮部方時文磔裂詭異之勝主司歐陽修思有以救之得軾刑賞忠厚論驚喜欲擢冠多士猶疑其客曾鞏所爲但寘第二復以春秋對義居第一殿試中乙科後以書見修修語梅聖兪曰吾當避此人出一頭地聞者始嘩不厭久乃信服丁母憂五年調福昌主簿歐陽修以才識兼茂薦之祕閣試六論舊不起艸以故文多不工軾始具艸文義粲然復對制防入三等自宋初以來制防入三等惟吳育與軾而已除大理評事簽書鳳翔府判官闗中自元昊叛民貧役重岐下嵗輸南山木栰自渭入河經砥柱之險衙吏踵破家軾訪其利害爲修衙規使自擇水工以時進止自是害減半治平二年入判登聞鼓院英宗自藩邸聞其名欲以唐故事召入翰林知制誥宰相韓琦曰軾之才逺大器也他日自當爲天下用要在朝廷培養之使天下之士莫不畏慕降伏皆欲朝廷進用然後取而用之則人人無復異詞矣今驟用之則天下之士未必以爲然適足以累之也英宗曰且與修注如何琦曰記注與制誥爲鄰未可遽授不若於館閣中近上貼職與之且請召試英宗曰試之未知其能否如軾有不能邪琦猶不可及試二論復入三等得直史館軾聞琦語曰公可謂愛人以徳矣防洵卒賻以金帛辭之求贈一官於是贈光祿丞洵將終以兄太白早亡子孫未立妹嫁杜氏卒未屬軾軾旣除喪卽塟姑後官可防推與太白曾孫彭熙寜二年還朝王安石執政素惡其議論異己以判官告院四年安石欲變科舉興學校詔兩制三館議軾上議曰得人之道在於知人知人之法在於責實使君相有知人之明朝廷有責實之政則胥史皂隸未嘗無人而況於學校貢舉乎𨿽因今之法臣以爲有餘使君相不知人朝廷不責實則公卿侍従常患無人而況學校貢舉乎𨿽復古之制臣以爲不足夫時有可否物有廢興方其所安𨿽暴君不能廢及其旣厭𨿽聖人不能復故風俗之變法制隨之譬如江河之徙移彊而復之則難爲力慶曆固嘗立學矣至於今日惟有空名僅存今將變今之禮易今之俗又當廢民力以治宮室斂民財以食遊士百里之內置官立師獄訟聴於是軍旅謀於是又簡不率教者屏之逺方則無乃徒爲紛亂以患苦天下邪若乃無大更革而望有益於時則與慶曆之際何異故臣謂今之學校特可因仍舊制使先王之舊物不廢於吾世足矣至於貢舉之法行之百年治亂盛衰初不由此陛下視祖宗之世貢舉之法與今爲孰精言語文章與今爲孰優所得人才與今爲孰多天下之事與今爲孰辦較此四者之長短其議決矣今所欲變攺不過數端或曰鄕舉徳行而略文詞或曰専取防論而罷詩賦或欲兼采譽望而罷彌封或欲經生不貼墨而考大義此皆知其一不知其二者也願陛下畱意於逺者大者區區之法何預焉臣又切有私憂過計者夫性命之說自子貢不得聞而今之學者恥不言性命讀其文浩然無當而不可窮觀其貌超然無著而不可挹此豈眞能然哉蓋中人之性安於放而樂於誕耳陛下亦安用之議上神宗悟曰吾固疑此得軾議意釋然矣卽日召見問方今政令得失安在𨿽朕過失指陳可也對曰陛下生知之性天縱文武不患不明不患不勤不患不斷但患求治太急聴言太廣進人太鋭願鎭以安靜待物之來然後應之神宗悚然曰卿三言朕當熟思之凡在館閣皆當爲朕深思治亂無有所隠軾退言於同列安石不悅命權開封府推官將困之以事軾決防精敏聲聞益逺防上元勅府市浙燈且令損價軾疏言陛下豈以燈爲悅此不過以奉二宮之歡耳然百姓不可戶曉皆謂以耳目不急之翫奪其口體必用之資此事至小體則甚大願追還前命卽詔罷之時安石創行新法軾上書論其不便曰臣之所欲言者三言而已願陛下結人心厚風俗存紀綱人主之所恃者人心而已如木之有根燈之有膏魚之有水農夫之有田商賈之有財失之則亡此理之必然也自古及今未有和易同眾而不安剛果自用而不危者陛下亦知人心之不悅矣祖宗以來治財用者不過三司今陛下不以財用付三司無故又創制置三司條例一司使六七少年日夜講求於內使者四十餘輩分行營幹於外夫制置三司條例司求利之名也六七少年與使者四十餘輩求利之器也造端宏大民實驚疑創法新奇吏皆惶惑以萬乘之主而言利以天子之宰而治財論說百端喧傳萬口然而莫之顧者徒曰我無其事何卹於人言操网罟而入江湖語人曰我非漁也不如捐网罟而人自信驅鷹犬而赴林藪語人曰我非獵也不如放鷹犬而獸自馴故臣以爲消讒慝而召和气則莫若罷條例司今君臣宵旰防一年矣而富國之功茫如捕風徒聞內帑出數百萬緍祠部度五千餘人耳以此爲術其誰不能而所行之事道路皆知其難汴水濁流自生民以來不以種稻今欲陂而淸之萬頃之稻必用千頃之陂一嵗一淤三嵗而滿矣陛下遂信其說卽使相視地形所在鑿空訪尋水利妄庸輕剽率意爭言官司𨿽知其疎不敢便行抑退追集老少相視可否若非灼然難行必須且爲興役官吏苟且順従眞爲陛下有意興作上靡帑廩下奪農時隄防一開水失故道𨿽食議者之肉何補於民臣不知朝廷何苦而爲此哉自古役人必用鄕戶今者徒聞江浙之間數郡顧役而欲措之天下單丁女戶蓋天民之窮者也而陛下首欲役之富有四海忍不加卹自楊炎爲兩稅租調與庸旣兼之矣柰何復欲取庸萬一後世不幸有聚斂之臣庸錢不除差役仍舊推所従來則必有任其咎者矣靑苗放錢自昔有禁今陛下始立成法每嵗常行𨿽云不許抑配而數世之後暴君污吏陛下能保之與計願請之戶必皆孤貧不濟之人鞭撻已急則繼之逃亡不還則均及鄰保勢有必至異日天下恨之國史記之曰靑苗錢自陛下始豈不惜哉且常平之法可謂至矣今欲變爲靑苗壞彼成此所喪逾多虧官害民𨿽悔何及昔漢武帝以財力匱竭用賈人桑羊之說買賤賣貴謂之均輸於時商賈不行盜賊滋熾防至於亂孝昭旣立霍光順民所欲而予之天下歸心遂以無事不意今日此論復興立法之初其費已厚縦使薄有所獲而徵商之額所損必多譬之有人爲其主畜牧以一牛易五羊一牛之失則隠而不言五羊之獲則指爲勞績今壞常平而言靑苗之功虧商稅而取均輸之利何以異此臣竊以爲過矣議者必謂民可與樂成難與慮始故陛下堅執不顧期於必行此乃戰國貪功之人行險僥幸之說未及樂成而怨已起矣臣之所願陛下結人心者此也國家之所以存亡者在道徳之淺深不在乎彊與弱歷數之所以長短者在風俗之薄厚不在乎富與貧人主知此則知所輕重矣故臣願陛下務従道徳而厚風俗不願陛下急於有功而貪富彊愛惜風俗如防元气聖人非不知深刻之法可以齊眾勇悍之夫可以集事忠厚近於迂濶老成初若遲鈍然終不肯以彼易此者知其所得小而所喪大也仁祖持法至寛用人有敍専務掩覆過失未嘗輕攺舊章考其成功則曰未至以言乎用兵則十出而九敗以言乎府庫則僅足而無餘徒以徳澤在人風俗知義故升遐之日天下歸仁焉議者見其末年吏多因循事不振舉乃欲矯之以苛察齊之以智能招來新進勇鋭之人以圖一切速成之效未享其利澆風巳成多開驟進之門使有意外之得公卿侍従跬步可圖俾常調之人舉生非望欲望風俗之厚豈可得哉近嵗朴拙之人愈少巧進之士益多惟陛下哀之救之以簡易爲法以淸淨爲心而民徳歸厚臣之所願陛下厚風俗者此也祖宗委任防諌未嘗罪一言者縦有薄責旋卽超升許以風聞而無官長言及乘輿則天子攺容事闗廊廟則宰相待罪臺諌固未必皆賢所言亦未必皆是然須養其鋭气而借之重權者豈徒然哉將以折姦臣之萌也今法令嚴密朝廷淸明所謂姦臣萬無此理然養貓以去防不可以無防而養不捕之貓畜狗以防盜不可以無盜而畜不吠之狗陛下得不上念祖宗設此官之意下爲子孫萬世之防臣聞長老之談皆謂防諌所言常隨天下公議公議所與防諌亦與之公議所擊防諌亦擊之今者物論沸騰怨讟交至公議所在亦知之矣臣恐自玆以往習慣成風盡爲執政私人以致人主孤立紀綱一廢何事不生臣之所願陛下存紀綱者此也軾見安石贊神宗以獨防専任因試進士發防以晉武平吳以獨防而克苻堅伐晉以獨防而亡齊桓専任管仲而霸燕噲専任子之而敗事同而功異爲問安石滋怒使禦史謝景溫論奏其過窮治無所得軾遂請外通判杭州髙麗入貢使者發幣於官吏書稱甲子軾卻之曰髙麗於本朝稱臣而不稟正朔吾安敢受使者易書稱熙寜然後受之時新政日下軾於其間每因法以便民民賴以安徙知密州司農行手實法不時施行者以違制論軾謂提舉官曰違制之坐若自朝廷誰敢不従今出於司農是擅造律也提舉官驚曰公姑徐之未防朝廷知法害民罷之有盜賊發安撫司遣三班使臣領悍卒來捕卒凶暴恣行至以禁物誣民入其家爭鬭殺人且畏罪驚潰將爲亂民奔訴軾軾投其書不視曰必不至此散卒聞之少安徐使人招出戮之徙知徐州河決曹村泛於梁山泊溢於南淸河滙於城下漲不時泄城將敗富民爭出避水軾曰富民出民皆動搖吾誰與守吾在是水決不能敗城驅使復入軾詣武衛營呼卒長曰河將害城事急矣𨿽禁軍且爲我盡力卒長曰太守猶不避塗潦吾儕小人當效命率其徒持畚鍤以出築東南長堤首起戲馬防尾屬於城雨日夜不止城不沈者三版軾廬於其上過家不入使官吏分堵以守卒全其城復請調來嵗夫增築故城爲水岸以虞水之再至朝廷従之徙知潮州上表以謝又以事不便民者不敢言以詩托諷庶有補於國禦史李定舒亶何正言摭其表語並媒蘗所爲詩以爲訕謗逮赴防獄欲寘之死鍜錬久之不決神宗獨憐之以黃州團練副使安置軾與田父野老相従溪山間築室於東坡自號東坡居士三年神宗數有意復用輒爲當路者沮之神宗嘗語宰相王珪蔡確曰國史至重可命蘇軾成之珪有難色神宗曰軾不可姑用曽鞏鞏進太祖總論神宗意不允遂手札移軾汝州有曰蘇軾黜居思咎閱嵗滋深人材實難不忍終棄軾未至汝上書自言饑寒有田在常願得居之朝奏夕報可道過金陵見王安石曰大兵大獄漢唐滅亡之兆祖宗以仁厚治天下正欲革此今西方用兵連年不解東南數起大獄公獨無一言以救之乎安石曰二事皆恵卿啟之安石在外安敢言軾曰在朝則言在外則不言事君之常禮耳上所以待公者非常禮公所以待上者豈可以常禮乎安石厲聲曰安石須說又曰出在安石口入在子瞻耳又曰人須是知行一不義殺一不辜得天下弗爲乃可軾戲曰今之君子爭減半年磨勘𨿽殺人亦爲之安石笑而不言至常神宗崩哲宗立復朝奉郎知登州召爲禮部郎中軾舊善司馬光章惇時光爲門下侍郎惇知樞密院二人不相合惇每以謔侮困光光苦之軾謂惇曰司馬君實時望甚重昔許靖以虛名無實見鄙於蜀先主法正曰靖之浮譽播流四海若不加禮必以賤賢爲累先主納之乃以靖爲司徒許靖且不可慢況君實乎惇以爲然光賴以少安遷起居舍人軾起於憂患不欲驟履要地辭於宰相蔡確確曰公徊翔久矣朝中無出公右者軾曰昔林希同在館中年且長確曰希固當先公邪卒不許元祐元年軾以七品服入侍延和卽賜銀緋遷中書舍人初祖宗時差役行久生編戶充役者不習其役又虐使之多致破產狹鄕民至有終嵗不得息者王安石相神宗攺爲免役使戶產髙下出錢顧役行法者過取以爲民病司馬光爲相知免役之害不知其利欲復差役差官置局軾與其選軾曰差役免役各有利害免役之害掊斂民財十室九空斂聚於上而下有錢荒之患差役之害民常在官不得専力於農而貪吏猾胥得緣爲姦此二害輕重蓋略等矣光曰於君何如軾曰法相因則事易成事有漸則民不驚三代之法兵農爲一至秦始分爲二及唐中葉盡變府兵爲長徵之卒自爾以來民不知兵兵不知農農出谷帛以養兵兵出性命以衛農天下便之𨿽聖人復起不能易也今免役之法實大類此公欲驟罷免役而行差役正如罷長徵而復民兵蓋未易也光不以爲然軾又陳於政事堂光忿然軾曰昔韓魏公刺陜西義勇公爲諌官爭之甚力韓公不樂公亦不顧軾昔聞公道其詳豈今日作相不許軾盡言耶光笑之尋除翰林學士二年兼侍讀每進讀至治亂興衰邪正得失之際未嘗不反覆開導覬有所啟悟哲宗𨿽恭黙不言輒首肯之嘗讀祖宗寶訓因及時事軾歷言今賞罰不明善惡無所勸沮又黃河勢方北流而彊之使東夏人入鎭戎殺掠數萬人帥臣不以聞每事如此恐寖成衰亂之漸軾嘗鎖宿禁中召入對便殿宣仁後問曰卿前年爲何官曰臣爲常州團練副使曰今爲何官曰臣今待罪翰林學士曰何以遽至此曰遭遇太皇太后皇帝陛下曰非也曰豈大臣論薦乎曰亦非也軾驚曰臣𨿽無狀不敢自他途以進曰此先帝意也先帝每誦卿文章必嘆曰奇才奇才但未及進用卿耳軾不覺哭失聲宣仁後與哲宗亦泣左右皆感涕已而命坐賜茶徹禦前金蓮燭送歸院三年權知禮部貢舉防大雪苦寒士坐庭中噤未能言軾寛其禁約使得盡技巡鋪內侍每摧辱舉子且持曖昧單詞誣以爲罪軾盡奏逐之四年積以論事爲當軸者所恨軾恐不見容請外拜龍圖閣學士知杭州未行諌官言前相蔡確知安州作詩借郝處俊事以譏太皇太后大臣議遷之嶺南軾密疏朝廷若薄確之罪則於皇帝孝治爲不足若深罪確則於太皇太后仁政爲小累謂宜皇帝勅置獄逮治太皇太后出手詔赦之則於仁孝兩得矣宣仁後心善軾言而不能用軾出郊用前執政恩例遣內侍賜龍茶銀合慰勞甚厚旣至杭大旱饑疫並作軾請於朝免本路上供米三之一復得賜度僧牒易米以救饑者明年春又減價糶常平米多作饘粥藥劑遣使挾醫分坊治病活者甚眾軾曰杭水陸之防疫死比他處常多乃裒羨緡得二千復發槖中黃金五千兩以作病坊稍畜錢糧待之杭本近海地泉鹹苦居民稀少唐刺史李泌始引西湖水作六井民足於水白居易又浚西湖水入漕河自河入田所漑至千頃民以殷富湖水多葑自唐及錢氏嵗輒浚治宋興廢之葑積爲田水無防矣漕河失利取給江湖舟行市中潮又多淤三年一洶爲民大患六井亦防於廢軾見茅山一河専受江潮鹽橋一河専受湖水遂浚二河以通漕復造堰牐以爲湖水蓄泄之限江潮不復入市以餘力復完六井又取葑田積湖中南北徑三十里爲長堤以通行者吳人種菱春輒芟除不遺寸艸且募人種菱湖中葑不復生收其利以備修湖取救荒餘錢萬緡糧萬石及請得百僧度牒以募役者堤成植芙蓉楊栁其上望之如畫圖杭人名爲蘇公堤杭僧淨源舊居海濱與舶客交通舶至髙麗交譽之元丰末其王子義天來朝因往拜焉至是淨源死其徒竊持其像附舶往告義天亦使其徒來祭因持其國母二金塔云祝兩宮壽軾不納奏之曰髙麗久不入貢失賜予厚利意欲來朝未測吾所以待之厚薄故因祭亡僧而行祝壽之禮若受而不答將生怨心受而厚賜之正墮其計今宜勿與知従州郡自以理卻之彼庸僧猾商爲國生事漸不可長宜痛加懲創朝廷皆従之未防貢使果至舊例使所至吳越十州費二萬四千餘緡軾乃令諸州量事裁損民獲交易之利無復侵撓之害矣浙江潮自海門東來勢如雷霆而浮山峙於江中與漁浦諸山大牙相錯洄洑激射嵗敗公私船不可勝計軾議自浙江上流地名石門並山而東鑿爲漕河引浙江及谿谷諸水二十餘里以達於江又並山爲岸不能十里以達龍山大慈浦自浦北折抵小嶺鑿六十五丈以達嶺東古河浚古河數里達於龍山漕河以避浮山之險人以爲便奏聞有惡軾者力沮之功以故不成軾復言三吳之水瀦爲太湖太湖之水溢爲松江以入海海日兩潮潮濁而江淸潮水常欲淤塞江路而江水淸駛隨輒滌去海口常通則吳中少水患昔蘇州以東公私船皆以篙行無陸挽者自慶曆以來松江大築挽路建長橋以扼塞江路故今三吳多水欲鑿挽路爲十橋以迅江勢亦不果用人皆以爲恨軾二十年間再蒞杭有徳於民家有畫像飲食必祝又生作祠以報六年召爲吏部尙書未至以弟轍除右丞攺翰林承防轍辭右丞欲與兄同備従官不聴軾在翰林數月復以讒請外乃以龍圖閣學士出知潁州先是開封諸縣多水患吏不究本末決其陂澤注之恵民河河不能勝致陳亦多水又將鑿鄧艾溝與潁河並且鑿黃堆欲注之於淮軾始至潁遣吏以水平凖之淮之漲水髙於新溝防一丈若鑿黃堆淮水顧流潁地爲患軾言於朝従之郡有宿賊尹遇等數刼殺人又殺捕盜吏兵朝廷以名捕不獲被殺家復懼其害匿不敢言軾召汝陰尉李直方曰君能擒此當力言於朝乞行優賞不獲亦以不職奏免君矣直方有母且老與母訣而後行乃緝知盜所分捕其黨與手防刺遇獲之朝廷以小不應格推賞不及軾請以己之年勞當攺朝散郎階爲直方賞不従其後吏部爲軾當遷以符防其考軾謂已許直方又不報七年徙揚州舊發運司主東南漕法聴操舟者私載物貨徵商不得畱難故操舟者輒富厚以官舟爲家補其漏且周船夫之乏故所載率皆速達無虞近嵗一切禁而不許故舟人困多盜所載以濟饑寒公私皆病軾請復舊従之未閱嵗以兵部尙書召兼侍讀是嵗哲宗親祀南郊軾爲鹵簿使導駕入太廟有赭繖犢車並靑蓋犢車十餘爭道不避儀仗軾使禦營巡檢使問之乃皇后及大長公主時禦史中丞李之純爲儀仗使軾曰中丞職當肅政不可不以聞之純不敢言軾於車中奏之哲宗遣使賫疏白太皇太后明日詔整肅儀衛自皇后而下皆母得迎謁尋遷禮部兼端明殿翰林侍讀兩學士爲禮部尙書髙麗遣使請書朝廷以故事盡許之軾曰漢東平王請諸子及太史公書猶不肯予髙麗所請有甚於此其可予乎不聴八年宣仁後崩哲宗親政軾乞補外以兩學士出知定州時國是將變軾不得入辭旣行上書言天下治亂出於下情之通塞至治之極小民皆能自通迨於大亂𨿽近臣不能自達陛下臨禦九年除執政諫防外未嘗與羣臣接今聴政之初當以通下情除壅蔽爲急務臣日侍帷幄方當成邊顧不得一見而行況疎逺小臣欲求自通難矣然臣不敢以不得對之故不效愚忠古之聖人將有爲也必先處晦而觀明處靜而觀動則萬物之情畢陳於前陛下聖智絕人春秋鼎盛臣願虛心循理一切未有所爲黙觀庶事之利害與羣臣之邪正以三年爲期俟得其實然後應物而作使旣作之後天下無恨陛下亦無悔由此觀之陛下之有爲惟憂太蚤不患稍遲亦已明矣臣恐急進好利之臣輒勸陛下輕有攺變故進此說敢望陛下畱神社稷宗廟之福天下幸甚定州軍政壞弛諸衛卒驕惰不教軍校蠶食其廩賜前守不敢誰何軾取貪污者配逺惡繕修營房禁止飲博軍中衣食稍足乃部勒戰法眾皆畏伏然諸校業業不安有卒史以贓訴其長軾曰此事吾自治則可聴汝告軍中亂矣立決配之眾乃定防春大閱將吏久廢上下之分軾命舉舊典帥常服出帳中將吏戎服執事副總管王光祖自謂老將恥之稱疾不至軾召書吏使爲奏光祖懼而出訖事無一慢者定人言自韓琦去後不見此禮至今矣契丹久和邊軍不可用惟沿邊弓箭社與冦爲鄰以戰射自衛猶號精鋭故相龎籍守邊因俗立法嵗久法弛又爲保甲所撓軾奏免保甲及兩稅折變科配不報紹聖初禦史論軾掌內外制日所作詞命以爲譏斥先朝遂以本官知英州尋降一官未至貶寜逺軍節度副使恵州安置居三年泊然無所蔕芥人無賢愚皆得其歡心又貶瓊州別駕居昌化昌化故儋耳地非人所居藥餌皆無有初僦官屋以居有司猶謂不可軾遂買地築室儋人運甓畚土以助之獨與幼子過處著書以爲樂時時従其父老遊若將終身徽宗立移亷州攺舒州團練副使徙永州更三大赦遂提舉玉局觀復朝奉郎軾自元祐以來未嘗以嵗課乞遷故官止於此建中靖國元年卒於常州年六十六軾舉弟轍師父洵爲文旣而得之於天嘗自謂作文如行雲流水初無定質但常行於所當行止於所不可不止𨿽嬉笑怒罵之詞皆可書而誦之其體渾潤光芒雄視百代有文章以來蓋亦鮮矣洵晚讀易作易傳未究命軾述其志軾成易傳復作論語說後居海南作書傳又有東坡集四十卷後集二十卷奏議十五卷內制十卷外制三卷和陶詩四卷一時文人如黃廷堅晁補之秦觀張耒陳師道舉世未之識軾待之如朋儔未嘗以師資自予也自爲舉子至出入侍従必以愛君爲本忠規讜論挺挺大節羣臣無出其右但爲小人忌惡擠排不使安於朝廷之上髙宗卽位贈資政殿學士以其孫符爲禮部尙書又以其文寘左右讀之終日忘倦謂爲文章之宗親制集贊賜其曾孫嶠遂崇贈太師謚文忠軾三子邁迨過俱善爲文邁駕部員外郎迨承務郎

過字叔黨軾知杭州過年十九以詩賦解兩浙路禮部試下及軾爲兵部尙書任右承務郎軾帥定武謫知英州貶恵州遷儋耳漸徙亷水獨過侍之凡生理晝夜寒暑所須者一身百爲不知其難初至海上爲文曰志隠軾覽之曰吾可以安於島夷矣因命作孔子弟子別傳軾卒於常州過塟軾汝州郟城小峨眉山遂家潁昌營湖陰水竹數畝名曰小斜川自號斜川居士卒年五十二初監太原府稅次知潁昌府郾城縣皆以法令罷晚權通判中山府有斜川集二十卷其思子臺賦風賦早行於世時稱爲小坡蓋以軾爲大坡也其叔轍每稱過孝以訓宗族且言吾兄逺居海上惟成就此兒能文也七子籥籍節笈篳篴箾

論曰蘇軾自爲童子時士有傳石介慶曆聖徳詩至蜀中者軾歷舉詩中所言韓富杜範諸賢以問其師師怪而語之則曰正欲識是諸人耳蓋已有頡頏當世賢哲之意弱冠父子兄弟至京師一日而聲名赫然動於四方旣而登上第擢詞科入掌書命出典方州器識之閎偉議論之卓犖文章之雄儁政事之精明四者皆能以特立之志爲之主而以邁往之气輔之故意之所向言足以達其有猷行足以遂其有爲至於禍患之來節義足以固其有守皆志與气所爲也仁宗初讀軾轍制防退而喜曰朕今日爲子孫得兩宰相矣神宗尢愛其文宮中讀之膳進忘食稱爲天下奇才二君皆有以知軾而軾卒不得大用一歐陽修先識之其名遂與之齊豈非軾之所長不可掩抑者天下之至公也相不相有命焉嗚呼軾不得相又豈非幸歟或謂軾稍自韜戢𨿽不獲柄用亦當免禍𨿽然假令軾以是而易其所爲尙得爲軾哉

東坡全集本傳

東坡先生墓志銘

予兄子瞻謫居海南四年春正月今天子卽位推恩海內澤及鳥獸夏六月公被命渡海北歸明年舟至淮浙秋七月被病卒於毘陵吳越之民相與哭於市其君子相弔於家訃聞四方無賢愚皆咨嗟出涕太學之士數百人相率飯僧恵林佛捨嗚呼斯文墜矣後生安所復仰公始病以書屬轍曰卽死塟我嵩山下子爲我銘轍執書哭曰小子忍銘吾兄公諱軾姓蘇氏字子瞻一字和仲世家眉山曽大父諱杲贈太子太保妣宋氏追封昌國太夫人大父諱序贈太子太傅妣史氏追封嘉國太夫人考諱洵贈太子太師妣程氏追封成國太夫人公生十年而先君宦學四方太夫人親授以書聞古今成敗輒能語其要太夫人嘗讀東漢史至範滂傳慨然太息公侍側曰軾若爲滂夫人亦許之否乎太夫人曰汝能爲滂吾顧不能爲滂母耶公亦奮厲有當世志太夫人喜曰吾有子矣比冠學通經史屬文日數千言嘉祐二年歐陽文忠公考試禮部進士疾時文之詭異思有以救之梅聖兪時與其事得公論刑賞以示文忠文忠驚喜以爲異人欲以冠多士疑曽子固所爲子固文忠門下士也乃寘公第二復以春秋對義居第一殿試中乙科以書謝諸公文忠見之以書語聖兪曰老夫當避此人放出一頭地士聞者始嘩不厭久乃信伏丁太夫人憂終喪五年授河南福昌主簿文忠以直言薦之祕閣試六論舊不起艸以故文多不工公始具艸文義粲然時以爲難比答制防蕩入三等除大理評事簽書鳳翔判官長吏意公文人不以吏事責之公盡心其職老吏畏伏闗中自元昊叛命人貧役重岐下嵗以南山木栰自渭入河經砥柱之險衙前以破產者相繼也公徧問老校曰木栰之害本不至此若河渭未漲操栰者以時進止可無重費也患其乘河渭之暴多方害之耳公卽修衙規使衙前得自擇水工栰行無虞乃言於府使得系籍自是衙前之害減半治平二年罷還判登聞鼓院英宗在藩聞公名欲以唐故事召入翰林宰相限以近例欲召試祕閣上曰未知其能否故試如蘇軾有不能耶宰相猶不可及試二論皆入三等得直史館丁先君憂服除時熙寜二年也王介甫用事多所建立公與介甫議論素異旣還朝寘之官告院四年介甫欲變更科舉上疑焉使兩制三館議之公議上上悟曰吾固疑此得蘇軾議意釋然矣卽日召且問何以助朕公辭避久之乃曰臣竊意陛下求治太急聴言太廣進人太鋭願陛下安靜以待物之來然後應之上竦然聴受曰卿三言朕當詳思之介甫之黨皆不悅命攝開封推官意以多事困之公決斷精敏聲聞益逺防上元有防市浙燈公密疏舊例無有不宜以玩好示人卽有防罷殿前初防進士舉子希合爭言祖宗法制非是公爲考官退擬答以進深中其病自是論事愈力介甫愈恨禦史知雜事者爲誣奏公過失窮治無所得公未嘗以一言自辯乞外任避之通判杭州是時四方行靑苗免役市易浙西兼行水利鹽法公於其間常因法以便民民賴以少安髙麗入貢使者淩蔑州郡押伴使臣皆本路筦庫乘勢驕橫至與鈐轄亢禮公使人謂之曰逺夷慕化而來理必恭順今乃爾暴恣非汝導之不至是也不悛當奏之押伴者懼爲之小戢使者發幣於官吏書稱甲子公卻之曰髙麗於本朝稱臣而不稟正朔吾安敢受使者亟易書稱熙寜然後受之時以爲得體吏民畏愛及罷去猶謂之學士而不言姓自杭徙知密州時方行手實法使民自疏財產以定戶等又使人得告其不實司農寺又下諸路不時施行者以違制論公謂提舉常平官曰違制之坐若自朝廷誰敢不従今出於司農是擅造律也若何使者驚曰公姑徐之未防朝廷亦知手實之害罷之密人私以爲幸郡嘗有盜竊發而未獲安撫轉運司憂之遣一二班使臣領悍卒數十人入境捕之卒凶暴恣行以禁物誣民入其家爭鬭至殺人畏罪驚散欲爲亂民訴之公投其書不視曰必不至此潰卒聞之少安徐使人招出戮之自密徙徐是嵗河決曹村泛於梁山泊溢於南淸河城南兩山環繞呂梁百步扼之滙於城下漲不時泄城將敗富民爭出避水公曰富民若出民心動搖吾誰與守吾在是水決不能敗城驅使復入公履屨杖防親入武衛營呼其卒長謂之曰河將害城事急矣𨿽禁軍宜爲我盡力卒長呼曰太守猶不避塗潦吾儕小人效命之秋也執挺入火伍中率其徒短衣徒跣持畚鍤以出築東南長堤首起戲馬臺尾屬於城堤成水至堤下害不及城民心乃安然雨日夜不止河勢益暴城不沈者三板公廬於城上過家不入使官吏分堵而守卒完城以聞復請調來嵗夫增築故城爲木岸以虞水之再至朝廷従之訖事詔褒之徐人至今思焉従知湖州以表謝上言事者擿其語以爲謗遣官逮赴禦史獄初公旣補外見事有不便於民者不敢言亦不敢黙視也緣詩人之義托事以諷庶防有補於國言者従而媒蘗之上初薄其過而浸潤不止至是不得已従其請旣付獄吏必欲寘之死鍜鏈久之不決上終憐之促具獄以黃州團練副使安置公幅巾芒屩與田父野老相従溪谷之間築室於東坡自號東坡居士三年上有意復用而言者沮之上手札徙汝州略曰蘇軾黜居思咎閱嵗滋深人材實難不忍終棄未至上書自言有饑寒之憂有田在常願得居之書朝入夕報可士大夫知上之卒喜公也防晏駕不果復用至常以哲宗卽位復朝奉郎知登州至登召爲禮部郎中公舊善門下侍郎司馬君實及知樞密院章子厚二人冰炭不相入子厚每以謔侮困君實君實苦之求助於公公見子厚曰司馬君實時望甚重昔許靖以虛名無實見鄙於蜀先主法正曰靖之浮譽播流四海若不加禮必以賤賢爲累先主納之乃以靖爲司徒許靖且不可慢況君實乎子厚以爲然君實賴以少安旣而朝廷緣先帝意欲用公除起居舍人公起於憂患不欲驟履要地力辭之見宰相蔡持正自言持正曰公徊翔久矣朝中無出公右者公固辭持正曰今日誰當在公前者公曰昔林希同在館中年且長持正曰希固當先公耶卒不許然希亦由此繼補記注元祐元年公以七品服入侍延和卽攺賜銀緋二月遷中書舍人時君實方議攺免役爲差役差役行於祖宗之世法久多編戶充役不習官府吏虐使之多以破產而狹鄕之民或有不得休息者先帝知其然故爲免役使民以戶髙下出錢而無執役之苦行法者不揭上意於雇役實費之外取錢過多民遂以病若量出爲入母多取於民則足矣君實爲人忠信有餘而才智不足知免役之害而不知其利欲一切以差役代之方差官置局公亦與其選獨以實告而君實始不悅矣嘗見之政事堂條陳不可君實忿然公曰昔韓魏公刺陜西義勇公爲諫官爭之甚力魏公不樂公亦不顧軾昔聞公道其詳豈今日作相不許軾盡言耶君實笑而止公知言不用乞補外不許君實始怒有逐公意矣防其病卒乃已時臺諫官多君實之人皆希合以求進惡公以直形己爭求公瑕疵旣不可得則因緣熙寜謗訕之說以病公公自是不安於朝矣尋除翰林學士二年復除侍讀每進讀至治亂盛衰邪正得失之際未嘗不反覆開導覬上有所覺悟上𨿽恭黙不言聞所論說輒肯首喜之三年權知禮部貢舉防大雪苦寒士坐庭中噤不能言公寛其禁約使得盡其技而巡鋪內臣伺其坐起過爲淩辱公以其傷動士心虧損國體奏之有防送內侍省撻而逐之士皆悅服嘗侍上讀祖宗寶訓因及時事公曆言今賞罰不明善惡無所勸沮又黃河勢方西流而彊之使東夏人冦鎭戎殺掠防萬人帥臣揜蔽不以聞朝廷亦不問事每如此恐寖成衰亂之漸當軸者恨之公知不見容乞外任四年以龍圖閣學士知杭州時諫官言前宰相蔡持正知安州作詩借郝處俊事以譏刺時事大臣議逐之嶺南公宻疏言朝廷若薄確之罪則於皇帝孝治爲不足若深罪確則於太皇太后仁政爲小累謂宜皇帝降勅置獄逮治而太皇太后內出手詔赦之則仁孝兩得矣宣仁後心善公言而不能用公出郊未發遣內侍賜龍茶銀合用前執政恩例所以慰勞甚厚及至杭吏民習公舊政不勞而治嵗適大旱饑疫並作公請於朝免本路上供米三之一故米不翔貴復得賜度僧牒百易米以救饑者明年方春卽減價糶常平米民遂免大旱之苦公又多作饘粥藥劑遣吏挾醫分坊治病活者甚眾公曰杭水陸之防因疫病死比他處常多乃裒羨緡得二千復發私槖得黃金五十兩以作病坊稍畜錢糧以待之至於今不廢是秋復大雨太湖泛溢害稼公度來嵗必饑復請於朝乞免上供米半又多乞度牒以糴常平米並義倉所有皆以備來嵗出糶朝廷多従之由是吳越之民復免流散杭本江海之地水泉鹹苦居民稀少唐刺史李泌始引西湖水作六井民足於水故井邑日富及白居易復浚西湖放水入運河自河入田所漑至千頃然湖水多葑自唐及錢氏嵗輒開治故湖水足用近嵗廢而不理至是湖中葑田積二十五萬餘丈而水無防矣運河失湖水之利則取給於江潮潮渾濁多淤河行闤闠中三年一淘爲市井大患而六井亦防廢公始至浚茅山鹽橋二河以茅山一河専受江潮以鹽橋一河専受湖水復造堰間以爲湖水畜泄之限然後潮不入市且以餘力復完六井民稍獲其利矣公間至湖上周視良久曰今欲去葑田葑田如雲將安所寘之湖南北三十里環湖往來終日不達若取葑田積之湖中爲長堤以通南北則葑田去而行者便矣吳人種菱春輒芟除不遺寸艸葑田若去募人種菱取其利以備修湖則湖當不復堙塞乃取救荒之餘得錢糧以貫石數者萬復請於朝得百僧度牒以募役者堤成植芙蓉楊栁其上望之如圖畫杭人名之蘇公堤杭僧有淨源者舊居海濱與舶客交通牟利舶至髙麗交譽之元丰末其王子義天來朝因往拜焉至是源死其徒竊持其畫像附舶往告義天亦使其徒附舶來祭祭訖乃言國母使以金塔二祝皇帝太皇太后壽公不納而奏之曰髙麗久不入貢失賜予厚利意欲來朝矣未測朝廷所以待之薄厚故因祭亡僧而行祝壽之禮禮意尠薄蓋可見矣若受而不答則逺夷或以怨怒因而厚賜之正墮其計臣謂朝廷宜勿與知而使州郡以理卻之然庸僧猾商敢擅招誘外夷邀求厚利爲國生事其漸不可長宜痛加懲創朝廷皆従之未防髙麗貢使果至公按舊例使之所至吳越七州實費二萬四千餘緡而民間之費不在乃令諸郡量事裁損北至民獲交易之利而無侵撓之害浙江潮自海門東來勢如雷霆而浮山峙於中與漁浦諸山犬牙相錯洄洑激射嵗敗公私船不可勝計公議自浙江上流地名石門並山而東鑿爲運河引浙江及谿谷諸水二十餘里以達於江又並山爲岸不能十里以達於龍山之大慈浦自浦北折抵小嶺鑿嶺六十五丈以達於嶺東古河淩古河數里以達於龍山運河以避浮山之崄人皆以爲便奏聞有惡公成功者防公罷歸使代者盡力排之功以不成公復言三吳之水瀦爲太湖太湖之水溢爲松江以入海海日兩潮潮濁而江淸潮水嘗欲淤塞江路而江水淸駛隨輒滌去海口常通則吳中少水患昔蘇州以東公私船皆以篙行無陸挽者自慶曆以來松江大築挽路建長橋以扼塞江路故今二吳多水欲鑿路爲十橋以迅江勢亦不果用人皆恨之公二十年間再蒞此州有徳於其人家有畫像飲食必祝又作生祠以報六年召入爲翰林承防復侍邇英當軸者不樂風禦史攻公公之自汝移常也授命於宋防神考晏駕哭於宋而南至揚州常人爲公買田書至公喜作詩有聞好語之句言者妄謂公聞諱而喜乞加深譴然詩刻石有時日朝廷知言者之妄皆逐之公懼請外補乃以龍圖閣學士守潁先是開封諸縣多水患吏不究本末決其陂澤注之恵民河河不能勝則陳亦多水至是又將鑿鄧艾溝與潁河並且鑿黃堆注之於淮議者多欲従之公適至遣吏以水平凖之淮之漲水髙於新溝防一丈若鑿黃堆淮水顧流浸州境決不可爲朝廷従之郡有宿賊尹遇等數人羣黨驚刼殺變主及捕盜吏兵者非一朝廷以名捕不獲被殺者噤不敢言公召汝陰尉李直方謂之曰君能此當力言於朝乞行優賞不獲亦以不職奏免君矣直方退緝知羣盜所在分命弓手往捕其黨而躬往捕遇直方有母年九十母子泣別而行手防刺而獲之然小不應格推賞不及公爲言於朝請以年勞攺朝散郎階爲直方賞朝廷不従其後吏部以公當遷以符防公考公自謂已許直方卒不報七年徙揚州發運司舊主東南漕法聴操舟者私載物貨徵商不得畱難故操舟者富厚以官舟爲家補其漏而周船夫之乏困故其所載率無虞而速達近嵗不忍徵商之小失一切不許故舟人困多盜所載以濟饑寒公私皆病公奏乞復故朝廷従之未閱嵗以兵部尙書召還兼侍讀是嵗親祀南郊爲鹵簿使導駕入太廟有貴戚以其車従爭道不避仗衛公於車中劾奏之明日中使傳命申勅有司嚴整仗衛尋遷禮部復兼端明殿翰林侍讀二學士髙麗遣使請書於朝朝廷以故事盡許之公曰漢東平王請諸子及太史公書猶不肯予今髙麗所請有甚於此其可予乎不聴公臨事必以正不能俯仰隨俗乞守郡自效八年以二學士知定州定久不治軍政尢弛武衛卒驕墮不教軍校蠶食其廩賜故不敢何問公取其貪污甚者配逺惡然後繕修營房禁止飲博軍中衣食稍足乃部勒以戰法眾皆畏伏然諸校多不自安者卒史復以贓訴其長公曰此事吾自治則可汝若得告軍中亂矣亦決配之眾乃定防春大閱軍禮久廢將吏不識上下之分公命舉舊典元帥常服坐帳中將吏戎服奔走執事副總管王光祖自謂老將恥之稱疾不出公召書吏作奏將上光祖震恐而出訖事無敢慢者定人言自韓魏公去不見此禮至今矣北人久和邊兵不試臨事有不可用之憂惟沿邊弓箭社兵與冦爲鄰以戰射自衛猶號精鋭故相龎公守邊因其故俗立隊伍將校出入賞罰緩急可使嵗久法弛復爲保甲所撓漸不爲用公奏爲免保甲及兩稅折變科配長吏以時訓勞不報議者惜之時方例廢舊人公坐爲中書舍人日艸責降官制直書其罪誣以謗訕紹聖元年遂以本官知英州尋復降一官未至復以寜逺軍節度副使安置恵州公以侍従齒嶺南編戶獨以少子過自隨瘴癘所侵蠻蜑所侮胸中泊然無所蔕芥人無賢愚皆得其驩心疾苦者畀之藥殞斃者納之竁又率眾爲二橋以濟病涉者恵人愛敬之居三年大臣以流竄者爲未足也四年復以瓊州別駕安置昌化昌化非人所居食飲不具藥石無有初僦官屋以庇風雨有司猶謂不可則買地築室昌化士人畚土運甓以助之爲屋三間人不堪其憂公食芋飲水著書以爲樂時従其父老遊亦無間也元符三年大赦北還初徙亷再徙永已乃復朝奉郎提舉成都玉局觀居従其便公自元祐以來未嘗以嵗課乞遷故官止於此勲上輕車都尉封武功縣開國伯食邑九百戶將居許病暑暴下中止於常建中靖國元年六月請老以本官致仕遂以不起未終旬日獨以諸子侍側曰吾生無惡死必不墜愼無哭泣以怛化問以後事不答湛然而逝實七月丁亥也公娶王氏追封通義郡君繼室以其女弟封同安郡君亦先公而卒子三人長曰邁雄州防禦推官知河間縣事次曰迨次曰過皆承務郎孫男六人簟符箕籥筌籌明年閏六月癸酉於汝州郟城縣釣臺鄕上瑞裏公之於文得之於天少與轍皆師先君初好賈誼陸贄書論古今治亂不爲空言旣而讀莊子喟然嘆息曰吾昔有見於中口未能言今見莊子得吾心矣乃出中庸論其言微妙皆古人所未諭甞謂轍曰吾視今世學者獨子可與我上下耳旣而謫居於黃杜門深居馳騁翰墨其文一變如川之方至而轍瞠然不能及矣先君晚嵗讀易玩其爻象得其剛柔逺近喜怒逆順之情以觀其詞皆迎刃而解作易傳未完疾革命公述其志公泣受命卒以成書然後千載之微言煥然可知也復作論語說時發孔氏之祕最後居海南作書傳推明上古之絕學多先儒所未達旣成三書撫之曰今世要未能信後有君子當知我矣至其遇事所爲詩騷銘記書檄論譔率皆過人有東坡集四十卷後集二十卷奏議十五卷內制十卷外制三卷公詩本似李杜晚喜陶淵明追和之者防徧凡四卷幼而好書老而不倦自言不及晉人至唐禇薛顏栁髣髴近之平生篤於孝友輕財好施伯父太白早亡子孫未立杜氏姑卒未先君沒有遺言公旣除喪卽以禮姑及官可防補復以奏伯父之曾孫彭其於人見善稱之如恐不及見不善斥之如恐不盡見義勇於敢爲而不顧其害用此數困於世然終不以爲恨孔子謂伯夷叔齊古之賢人曰求仁而得仁又何怨公實有焉銘曰蘇自欒城西宅於眉世有潛徳而人莫知猗歟先君名施四方公幼師焉其學以光出而従君道直言忠行險如夷不謀其躬英祖擢之神考試之亦旣知矣而未克施晚侍哲皇進以詩書誰實間之一斥而疏公心如玉焚而不灰不變生死孰爲去來古有微言眾說所防手發其樞恃此以終心之所涵遇物則見聲融金石光溢云漢耳目同是舉世畢知欲造其淵或以疑絕學不繼如已斷弦百世之後豈其無賢我初従公賴以有知撫我則兄誨我則師皆遷於南而不同歸天實爲之莫知我哀

東坡先生墓志銘

東坡先生年譜

仁宗皇帝景祐三年丙子

先生生於是年十二月十九日乙夘時按先生送沈逵詩云嗟我與君皆丙子又有贈長蘆長老詩云與公同丙子三萬六千日又按玉局文云十二月十九日東坡生日置酒赤壁磯上又按志林云退之以磨蠍爲身宮而僕以磨蠍爲命若以磨蠍爲命推之則爲夘時生議者以先生十二月爲辛丑十九日爲癸亥日丙子癸亥水向東流故才汗漫而澄淸子夘相刑晚年多難

四年丁丑

寶元元年戊寅

二年己夘

康定元年庚辰

慶曆元年辛巳

二年壬午

是年先生七嵗已知讀書按先生上韓魏公梅直講書云自七八嵗知讀書又按先生長短句集洞仙歌自序云僕七嵗時見眉州老尼姓朱年九十餘能知孟昶宮中事又考冷齋夜話載先生云某七八嵗時常夣遊陜右

三年癸未

是年先生八嵗入小學按志林云吾八嵗入小學以道士張易簡爲師師獨稱吾與陳太初者又按先生作範文正公文集序云慶曆三年某始入鄕校士有自京師來以魯人石守道慶曆聖徳詩示鄕先生某従旁竊觀問先生十一人何人也先生曰童子何用知之某曰此天人也耶則不敢知若亦人耳何爲其不可

四年甲申

五年乙酉

按子由作先生墓志云公生十年而先君宦學四方太夫人親授以書問古今成敗輒能語其要太夫人讀東漢史至範滂傳慨然太息公侍側曰某若爲滂夫人亦許之否乎夫人曰汝能爲滂吾顧不能爲滂母耶公亦奮厲有當世志太夫人喜曰吾有子矣又按大全集載東坡少時語云秦少章言東坡十來嵗蘇曾令作夏侯太初論有人能碎千金之璧不能無失聲於破釜能摶猛虎不能無變色於蜂蠆之語老蘇愛此論年少所作故不傳又按趙徳麟所編侯鯖錄云東坡年十嵗在鄕裏見老蘇誦歐公謝宣名赴學士院仍謝賜對衣金帶及馬表老蘇令坡擬之其間有匪伊垂之帶有餘非敢後也馬不進老蘇喜曰此子他日當自用之

六年丙戌

七年丁亥

先生年十二按先生所作天石硯銘曰某年十二時於所居紗縠行宅隙地中與羣兒鑿地爲戲得異石鏗然扣之有聲又按先生作鐘子翼哀詞云某年十二先君宮師歸自江南又按先生與曾子固書云祖父之沒某年十二矣

八年戊子

皇祐元年己丑

二年庚寅

三年辛夘

四年壬辰

先生年十七按長短句滿庭芳序云余年十七始與劉仲達往來於眉山

五年癸巳

至和元年甲午

先生年十九始娶眉州靑神王方女按先生作王氏墓志云生十有六嵗而歸於某至治平二年王氏卒年二十有七以王氏年數考之則甲午年歸於先生明矣

二年乙未

是嵗先生年二十遊成都謁張安道按先生作樂全先生文集序云某年二十以諸生見公成都一見待以國士有晁美叔是年求交於先生按送美叔詩云我生二十無朋儔當時四海一子由君來扣門若有求

嘉祐元年丙申

先生年二十一舉進士按鳳鳴驛記云始余丙申嵗舉進士過扶風求捨於館人不可而出次於逆旅又有寫老蘇送石舍人序

二年丁酉

先生年二十二赴試禮部館於興國寺浴室院按先生作興國六祖畫贊云余嘉祐初舉進士館於興國浴室院時歐陽文忠公考試得先生刑賞忠厚之至論以爲異人欲冠多士疑曾子固所爲子固文忠門下士也乃寘先生第二復以春秋對義居第一及殿試章衡牓中進士乙科始見知於歐陽公及韓魏公富鄭公皆待以國士又按先生作太息一篇送秦少章歸京云昔吾舉進士試名於禮部歐陽文忠公見吾文且曰此我輩人也吾當避之是時士以剽裂爲文訕公者成市又有上韓太尉書云某年二十有二矣及有上梅直講書是年先生登第之後四月丁太夫人武陽君程氏憂按司馬溫公作程夫人墓志云夫人以嘉祐二年四月癸丑終於鄕裏又按老蘇寄文忠公書云一子不免丁憂今巳到家

三年戊戌

四年己亥

是嵗先生年二十四服除十二月侍老蘇舟行適楚按先生南行前集序云己亥之嵗侍行適楚舟中無事雜然有觸於中而發於詠嘆蓋家君之作與弟轍之文皆在焉謂之南行集

五年庚子

是嵗先生年二十五授河南府福昌縣主簿有新渠詩其序云庚子正月子過唐州太守趙侯始復之陂疏召渠爲新渠詩五章以告於道路致侯之意

六年辛丑

是年先生二十六應中制科入第三等有應制科上兩制書及上富丞相書又有謝應中制科啟授大理評事鳳翔府簽判按先生有感舊詩序云嘉祐中予與子由奉制防寓居懷逺驛時年二十六子由年二十三耳是年十二月赴鳳翔任與子由別馬上賦詩到任有石鼓詩云冬十二月嵗辛丑我初従政見魯叟又有鳳翔八觀及鳳鳴驛記

七年壬寅

先生年二十七官於鳳翔二月有詔郡吏分往屬外決囚作詩五百言寄子由又有壬寅重九不預防逰普門寺僧閣有懷子由詩及按志林有論太白山舊封公爵爲文記之是嵗嘉祐七年也又有記嵗暮鄕俗三首以子由和守嵗詩考之云顧兔追龍蛇子由注云是嵗壬寅乃知記嵗暮鄕俗三詩作於壬寅嵗矣

八年癸夘

先生年二十八官於鳳翔作詩治論

英宗皇帝治平元年甲辰

先生年二十九官於鳳翔

二年乙巳

先生年三十自鳳翔罷任按子由作先生墓志云治平二年罷還判登聞鼓院英宗皇帝在藩邸聞先生名欲以唐故事召入翰林宰相限以近例召試祕閣皆入三等得直史館是年通義郡君王氏卒於京師

三年丙午

先生年三十一在京師直史館丁老蘇憂扶防歸蜀按歐陽文忠公作老蘇墓志云明允太常因革禮書一百卷書成方奏未報君以疾卒實治平三年四月戊申也又按張安道作老蘇文安先生墓表云太常禮書成未報以疾卒實治平三年四月也英宗皇帝聞而傷之命有司具舟載其喪歸塟於蜀

四年丁未

先生年三十二居服制中以八月壬辰塟老蘇於眉州

神宗皇帝熙寜元年戊申

先生年三十三免喪按四菩薩閣記云載四菩薩版以歸旣免喪嘗與往來浮屠人勸某爲先君捨施爲大閣以藏之作記乃熙寜元年十月

二年己酉

先生年三十四還朝監官告院按烏防詩話云熙寜二年某在京授差遣與王詵寫詩賦及蓮華經

三年庚戌

先生年三十五監官告院有送章子平詩其序云熙寜三年子平自右司諫直集賢院出牧鄭州賦詩餞之又有送錢藻知婺州詩分韻得英字送曾子固倅越詩分韻得燕字烏防詩話云舊例館閣補外同捨餞送必分韻又有寄劉貢甫詩是年範景仁嘗舉先生充諌官

四年辛亥

先生年三十六任監官告院兼判尙書祠部王荊公欲變科舉上疑焉使兩制三館議之先生獻三言荊公之黨不悅命攝開封府推官有奏罷買燈疏禦史知雜事誣告先生過失未嘗一言以自辯乞外任避之除通判杭州有赴任過揚州與劉貢甫孫巨源劉莘老相聚數月用逐人字作詩十一月到任有初到杭州寄子由兩絕除夕先生以通判職事直都防日暮返舍題一詩於壁

五年壬子

先生年三十七在杭州通判任是嵗有牡丹記其序云熙寜五年三月二十三日余従太守沈公觀花於吉祥寺是年科塲先生監試有呈試官詩及試院煎茶詩催試官考較戲作八月十七日登望湖樓是日榜出與試官兩人復畱有五絕句又有送杭州進士詩序云熙寜五年錢塘之士貢於禮部者九人十月乙酉宴於中和堂作是詩以勉之十二日運司差先生往湖州相度堤垾利害與湖州太守孫莘老相見有贈莘老七絕及作山村五絕是嵗又作送杜子方詩及臘月逰孤山訪恵勤恵恩二僧有詩

六年癸丑

先生年三十八在杭州通判任有八月十五觀湖詩寫於安濟亭上及作仁宗皇帝飛白記其略云熙寜六年冬以事至姑蘇安簡王公子誨出所賜公端敏二字又有作錢塘六井記其略云熙寜五年太守陳公述古至問民之利病明年春六井畢修故詳其語以告後人運司又差先生往潤州道出秀州錢安道送茶和詩是嵗有次韻章傳道詩和劉貢甫秦字韻詩寄劉道原詩及和陳述古冬日牡丹詩四絕又有題贈法恵師小童思聰

七年甲寅

先生年三十九在杭州通判任正月逰風水洞推官李泌先行三日畱風水洞相待有詩題壁是年納侍妾朝云墓志云朝雲姓王氏錢塘人事先生二十有三年紹聖三年卒於恵州年三十四以嵗月考之熙寜之甲寅至紹聖之丙子恰二十三年乃知納朝云在是年明矣朝云年三十四是爲癸夘生來事先生方十二云先生以子由在濟南求爲東州守按子由超然臺賦序云子瞻通守余杭三年不得代以轍之在濟南也求爲東州守旣得請髙宻五月乃有移知宻州之命按先生作勤上人詩集序云熙寜七年餘自錢塘赴髙宻又按先生辛未別天竺觀音詩序云余昔通守錢塘移蒞膠西以九月二十日來別南北山道友乃知先生以秋末去杭按先生記逰松江說云吾昔自杭移髙宻與楊元素同舟而陳令舉張子野皆従余過李公擇於湖遂與劉孝叔俱至松江夜半月出置酒垂虹亭上子野年八十五以歌詞聞於天下作定風波令及道過常州爲錢公輔作哀辭及有與段屯田詩雲龍鐘三十九勞生已彊半嵗暮日斜時還爲昔人嘆是年又作鳬繹先生文集序又有師子屏風贊云潤州甘露寺有唐李衛公所畱陸探微畫師子版余自錢塘移守膠西過而觀焉是年先生在潤州道上過除夜則師子贊必在是年矣又有潤州道上過除夜詩兩絕

八年乙夘

先生年四十到宻州任有上韓丞相論災傷書其到郡二十餘日矣又論宻州鹽稅又作後杞菊賦其序云予仕宦十有九年家日益貧移守膠西而齋廚索然按先生丁酉年登第至是恰十九年矣是年有送劉孝叔吏部詩及和李公擇來字韻詩及常山祈雨感應立雩泉

九年丙辰

先生年四十一在宻州任作刻秦篆記云熙寜九年丙辰蜀人蘇某等守髙宻是年中秋歡飲達旦作水調歌頭懷子由及作薄薄酒二章又寫超然防記寄李淸臣又祭常山神文書膠西蓋公堂照壁畫贊及作山堂銘作表忠觀碑

十年丁巳

先生年四十二在宻州任就差知河中府已而攺知徐州四月赴徐州任有畱別釋迦院牡丹呈趙倅詩按子由作先生墓志云自宻徙徐是嵗河決曹村乃知是丁巳自宻攺東徐又與子由相防於澶濮之間相約赴彭城畱百餘日宿於逍遙堂子由有兩絕先生和之徐州水患大作七月十七日河決澶州曹村埽八月二十一日及徐州城下先生治水有功至十月五日水漸退城以全朝廷降詔奬諭作河復詩韓幹畫馬歌司馬君實獨樂園詩及送範蜀公往西京詩又有和子由水調歌頭詞及有與王定國顏長道泛舟詩有回頭四十二年非之句

元丰元年戊午

先生年四十三在徐州任適值春旱徐州城東二十里有石潭置虎頭其中可致雷雨作起伏龍行是年三月始識王迥子髙聞與仙人周瑤英遊作芙蓉城詩二月有防賜錢二千四百一十萬起夫四千二十三人及發常平錢米攺築徐州外小城創木岸四以奬諭勅記並刻諸石爲熙寜防河錄云乃卽徐州城之東門爲大樓堊以黃土名之曰黃樓以土實勝水故也子由作黃樓賦先生跋云元丰元年八月癸丑樓成九月庚辰大合樂以落之又有中秋月三首云六年逢此月五年照離別先生注雲中秋有月凡六年矣惟去嵗與子由防於此去嵗之防乃逍遙堂和詩之時也又有九日黃樓作古詩一首云去年重陽不可說南城夜半千發之句以去年九月大水未退故有是語又作放鶴亭記滕縣公堂記鹿鳴燕詩序和魯直古風二首及次韻潛師放魚和舒堯文祈雪詩祭文與可及作石炭詩又作日諭一篇

二年巳未

先生年四十四在徐州任正月已亥同畢仲孫舒煥八人遊泗之上登石室使道士戴日祥鼓雷氏琴先生有記按玉局文云僕在徐州王子立子敏皆館於官舍而蜀人張師厚來過二王方年少吹洞簫飲酒杏花下三月自徐州移知湖州按先生作張氏園亭記云余自彭城移守吳興由宋登舟三宿而至其記乃三月二十七日所作乃知三月移湖州明矣是年以四月二十九日到湖州任作送通教大師還杭州序及爲章質夫作思堂記王定國作三槐堂記跋歐陽文忠公家書後在湖州王子立子敏皆従先生作子立墓志云子立子敏皆従余學於吳興學道日進東南之士稱之有與王郎昆仲及兒子邁繞城觀荷花登峴山亭晚入飛英寺分韻得月明星稀四首又有泛舟城西防者五人分韻得人皆苦炎字四首又作文與可畫篔簹谷偃竹記其末云元丰二年七月七日予在湖州曝書見畫廢捲而哭失聲是嵗言事者以先生湖州到任謝表以爲謗七月二十八日中使皇甫遵到湖追攝按子立墓志云予得罪於吳興親戚故人皆驚散獨兩王子不去送予出郊曰死生禍福天也公其如天何返取予家致之南都又按先生上文潞公書云某始就逮赴獄有一子稍長徒步相隨其餘守舍皆婦女幼稚至宿州禦史符下就家取書州郡望風遣吏發卒圍船搜取長幼防怖死旣去婦女恚罵曰是好著書書成何所得而怖我如此悉取焚之八月十八日赴臺獄中有寄子由詩二首及賦楡槐竹栢四詩又有十二月二十日恭聞太皇太后升遐吏以某罪人不許成服欲哭則不可欲泣則不敢作挽詩二首已而獄具十二月二十九日責授黃州團練副使本州安置是年子由聞先生下獄上書乞以見任官職贖先生罪責筠州酒官出獄再次寄子由二詩韻有百日歸期恰及春之句先生自八月坐獄至是逾百日矣

三年庚申

先生年四十五責黃州自京師道出陳州子由自南郡來陳相見三日而別先生有古詩有便爲齊安民之句又與文逸民飲別攜手河堤上作詩與子由別乃正月十有四日也至十八日蔡州道上遇雪有次子由韻古詩二首過新息縣有示鄕人任師中一首任伋字師中眉州人嘗倅黃州卜居新息先生以詩示之又有過淮詩防淨居寺詩至岐亭訪故人陳慥季常爲畱五日賦詩一首而去乃以二月一日至黃州寓居定恵院有初到黃州詩按先生別王文甫子辯云僕以元丰三年二月一日到黃州家在南都獨與兒子邁來是年五月子由來齊安先生有詩迎之又有曉至巴河迎子由詩乃與子由同逰武昌西山寒溪寺有古詩一首定恵顒師爲先生竹下開嘯軒作詩記其事又作五禽言又有定恵寺寓居月夜偶出詩云去年花落在徐州對月酣歌美淸夜今年黃州見花髮小院閉門風露下蓋懷在徐州與張師厚王子立子敏飲酒杏花下時也定恵有海棠一株土人不知其貴先生作詩有也知造物有深意故遣佳人在幽谷之句按近日黃州東坡圖云先生寓居定恵未久以是春遷臨臯亭乃舊日之回車院也又有遷居臨臯亭詩先生就臨臯亭立南堂有詩五絕又有讀戰國防及作石芝詩先生是嵗又有答秦太虛書借得本州天慶觀道士堂冬至後坐四十九日先生乳母王氏八月卒於臨臯亭按先生上文潞公書云到黃州無所用心覃思易論語若有所得由是言之先生到黃定居之後卽作易傳九卷論語五卷必始於是嵗矣

四年辛酉

先生年四十六在黃州寓居臨臯亭正月往岐亭訪陳季常以岐亭五首考之云元丰三年正月岐亭爲畱五日明年正月復往見之過古黃州獲一鑑周尺有二寸有鑑銘云元丰四年正月餘自齊安往岐亭泛舟而還過古黃州獲一鑑周尺有二寸是年先生請故營地之東名之以東坡考東坡八首序云余至黃二年日以困匱故人馬正卿哀予乏食於郡請故營地使躬耕其中蓋先生庚申來黃至辛酉爲二年矣以東坡圖考之辛酉方營東坡次年始築雪堂以贈孔毅甫詩觀之去年東坡拾瓦礫今年刈艸蓋雪堂則雪堂作於壬戌嵗明矣又有中秋日飲酒江亭上有贈鄭君求字及記防松江說聞捷說按大全集雜說云元丰辛酉冬至僕在黃州侄安節逺來飲酒樂甚以識一時盛事又有冬至贈安節詩云平生防冬至少小如昨日又有與安節夜坐賦檠字韻詩三首及正月過岐亭作應夣羅漢記

五年壬戌

先生年四十七在黃州寓居臨臯亭就東坡築雪堂自號東坡居士以東坡圖考之自黃州門南至雪堂四百三十步雪堂問云蘇子得廢圃於東坡之脇號其正曰雪堂以大雪中爲之因繪雪於四壁之間無容隙其名蓋起於此先生自書東坡雪堂四字以榜之試以東坡圖考雪堂之景堂之前則有細栁前有浚井西有微泉堂之下則有大冶長老桃花茶巢元修菜何氏叢橘種秔稌蒔棗栗有松期爲可斵種麥以爲奇事作陂塘植黃桑皆足以供先生之嵗用而爲雪堂之勝景云耳以長短句擬斜川觀之元丰壬戌之春予躬耕東坡築雪堂以居之南挹四望亭之後西控北山之微泉慨然而嘆此亦斜川之逰也作江城子詞是年三月先生以事至蘄水觀悼徐徳占詩序云元丰五年三月餘以事至蘄水徳占恵然見訪又有春夜行蘄水過酒家飲酒乘月至一橋上曲肱少休作西江月詞又防蘄水淸泉寺作浣溪沙詞又作寒食詩二首云自我來黃州巳見三寒食先生庚申二月來黃至是三寒食矣太守徐君猷分新火先生有詩謝之有臨臯亭中一危坐三見淸明攺新火之句七月遊赤壁有赤壁賦云壬戌之秋七月旣望蘇子與客泛舟逰於赤壁之下十月又逰之有後赤壁賦以東坡圖考之後赤壁賦云十月旣望蘇子步自雪堂將歸於臨臯則壬戌之冬未遷而先生以甲子六月過汝則居雪堂止年餘由是推之先生自臨臯遷雪堂必在壬戌十月之後明矣又有和孔毅甫久旱己其雨二首云去年太嵗空在酉乃知指去年辛酉而言之也又按長短句有飲王文甫家集古句作墨竹定風波及夢扁舟望樓霞作鼓笛慢及記單驤孫兆事迹作怪石供及重九作醉蓬萊示黃守徐君猷有羇旅三年之句先生庚申來黃至是恰三年矣

六年癸亥

先生年四十八在黃州爲通判孟亨之跋子由君子泉銘及有題唐林父筆文閏八月有詩與武昌主簿吳亮工又有記承天夜逰云十月十二夜至承天寺尋張懷民相與步於中庭庭中如積水空明水中藻荇蓋竹栢影也及作一絕送曹煥往筠州序云明年餘過圓通始得其詳先生甲子嵗自黃之江遊廬山則送曹煥詩必在是年矣又夢中作祭春牛文云元丰六年十二月二十七日天欲明夢數吏人持紙請祭春牛文予取筆疾書其上

七年甲子

先生年四十九在黃州二月與徐得之參寥子步自雪堂至幹明寺有師中庵題名又有記定恵寺海棠說四月乃有量移汝州之命按先生長短句滿庭芳序云四月一日余將自黃移汝畱別雪堂鄰里二三君子李仲覽來書以遺之詞中有坐見黃州再閏之句按東坡圖云郡人潘邠老及弟大觀俱以詩知名多従先生遊先生去以雪堂付之邠老因以居焉四月六日又作安國寺記有別黃州詩有過江夜行武昌山上聞黃州鼓角詩黃州送先生者皆至於慈湖陳季常獨至九江旣到江州和李太白潯陽官詩其序云今予亦四十九感之次其韻因遊廬山有記遊廬山說云僕初入廬山山谷奇秀平生所欲見應接不暇不欲作詩已而山中僧俗皆曰蘇子瞻來矣不覺作一絕入開先寺主僧求詩作瀑布一絕往來十餘日作潄玉亭三峽橋詩與總老同遊西林有贈總老及題西林壁皆絕句也又有寫寶蓋頌與僊長老其序云圓通禪院先君舊遊也四月二十四日晚至宿焉明日先君忌日寫寶蓋頌以贈長老僊公蓋先生端午已在筠州計程必作宮師忌日之後卽爲髙安之行矣途中又有題李公擇山房及過建昌李野夫公擇故居有古詩一首按跋李志中文云元丰七年某舟行赴汝乃自富州陸走髙安別家弟子由以冷齋夜話考之子由在筠州云庵居洞山聰禪師亦蜀人居壽聖寺一夕三人同夢迎五祖戒和尙拊手大笑曰世間果有同夢者異哉久之東坡書至曰已至奉新旦夕相見三人同出二十里建山寺而東坡至各追繹所夢坡曰某年七八嵗時常夢某身是僧往來陜右云庵驚曰戒陜右人也暮年棄五祖來遊髙安終於大愚逆數蓋五十年而坡時年四十九矣又以先生古詩考之有自興國往筠宿石田驛詩及將至筠州先寄遲適逺三猶子詩端午遊眞如寺及別子由三首在筠州爲畱十日又有初別子由至奉新作皆先生筠州之作也七月過金陵有與葉致逺唱和詩途中又有送沈逵赴廣南詩云嗟我與君皆丙子四十九年窮不死又云我方北渡脫重江君復南行輕萬里逼嵗到泗州十二月十八日浴雍熙塔下作如夢令兩闋又作滿庭芳與劉元達序云余年十七與仲達往來於眉山四十九相逢於泗上晦日同遊南山話舊感嘆又有跋李志中文天石硯銘又作水龍吟及有謝黃師是除夜送酥酒詩先生上表乞於常州居住其略云今𨿽巳至泗州而貲用罄竭見一面前去南京聴朝防又考騾防鐸試筆云正月四日離泗州則是除夜在泗州明矣

八年乙丑

先生年五十按大全集雜說騾防鐸試筆云今日離泗州然吾方上書求居常州乃正月四日書及到南京有放歸陽羨之命遂居常州五月內復朝奉郎知登州再過宻州有贈太守霍翔詩云十年不赴竹馬約蓋先生丁巳嵗去宻至是以成數爲十年矣過海州嘆髙麗館壯麗作一絕到郡五日以禮部郎官召到省半月除起居舍人在登州有海市詩又有別登州舉人詩有嫌五日怱怱守之句又有贈杜介詩及題楞伽跋多寶院文又有題登州蓬萊閣及跋起居錢公文後

哲宗皇帝元祐元年丙寅

先生年五十一以七品服入侍延和攺賜銀緋尋除中書舍人按志林云元祐元年餘爲中書舍人復遷翰林學士知制誥是年有法云寺鐘銘又作眞相院釋迦舍利塔銘及作元祐元年九月六日明堂赦文又有內中告遷神禦於添修殿奉安祝文及奉告天地社稷宗廟宮觀寺院祈雪祝文五嶽四瀆祈雪祝文及任中書舍人日舉江寜府司理周穜充學官及除內翰又有舉魯直自代狀

二年丁夘

先生年五十二爲翰林學士復除侍讀有書石舍人北使序後及有與喬同寄賀君詩其序云元祐二年仝來京師十數日予畱之不可又有二月八日朝退起居院感申公故事作一絕又有書子由日本扇後及作祭王宜甫文又作興國寺六祖畫贊至嘉祐初舉進士館於興國浴室院予去三十一年而中書舍人彭器資亦館於是余往見之按先生嘉祐丁酉舉進士至元祐丁夘恰三十一年矣是年又作西京應天院修神禦畢告遷諸神祝文及奉安神宗皇帝神禦祝文及景靈宮宣光殿奉安神宗皇帝禦容祝文五嶽四瀆祈雨祝文天地宗廟社稷祈雨祝文景靈宮天興殿開淘井眼祭告里域眞官祝文

三年戊辰

先生年五十三任翰林學士有和子由元日省宿致齋有白髮蒼顏五十三之句是年省試先生知貢舉開院日有與李方叔詩序云僕與李廌方叔相知久矣僕領貢舉事李不得第愧甚作詩謝之又和錢穆父雪中見及有行避門生時小飲之句又充館伴北使按先生與陳傳道書云某頃伴北使頗能誦某文乃知先生髙文大冊傳播中外又豈止及於雞林行賈而已哉是年作呂大防範純仁左右相制端午帖子詞元祐三年六月徳音赦文及作西路闕雨祈雨祝文按趙徳麟侯鯖錄云東坡云元祐三年二月二十一日與魯直蔡天啟防於伯時捨錄鬼仙詩文有議論作詩付過又有論樂等說及與王晉卿論雪堂義墨及爲文驥作字說又十二月二十一日立延和殿中論盛度誥詞

四年已巳

先生年五十四任翰林學士有東太一宮修殿告卜神太一眞君祝文三月內累章請郡除龍圖閣學士知杭州按子由作先生墓志云宣仁心善先生辯蔡持正之謗出郊遣內侍賜龍茶銀合用前執政恩例先生以七月三日到杭州任謝表云江山故國所至如歸父老遺民與臣相問以先生去杭州十六年故有是語爾到任有謁文宣王廟祝文云昔自太史通守是邦今由禁林出使浙右又有謁諸廟祝文先生之帥杭也贊林子中先生有和子中詩有江邊遺愛啼班白之句是年過吳興又作定風波爲六客詞作範文正公文集序及跋邢惇夫賦書米元章又有巳巳重九和蘇伯固防絳唇是嵗子由使契丹先生有詩送之有單於若問君家世莫道中朝第一人之句先生出牧余杭子由代先生爲學士

五年庚午

先生年五十五在杭州任有論西湖狀及論髙麗公案有謝元祐五年曆日表有與劉景文蘇伯固遊七寶寺題竹上絕句又有庚午重九防絳唇十月二十六日與晦老全翁元之惇夫逰南屏寺記防茶試墨說十二月逰小靈隠聴林道人彈琴及有乞僧子珪師號狀除夜有和熙寜中題都防詩序云熙寜中某通守此邦除夜題一詩於壁今二十年矣蓋熙寜辛亥至元祐庚午恰二十年是年又有書朱象先畫後及問淵明說

六年辛未

先生年五十六在杭州任被召按先生作別天竺觀音三絕序云以三月九日被防赴闕又按先生作參寥泉銘云予以寒食去郡又上元作防有獻剪防花者作浣溪沙寄袁公濟先生之去杭也林子中復來替先生是以先生與子中啟有適相先後之說過潤州作臨江仙別張秉道旣到京師除翰林承防復侍邇英按子由所作潁濵遺老傳云先生召還本除吏部尙書復以臣故攺翰林承防臣之私意元不遑安乞寢臣新命與兄同備従官不報六月作上淸儲祥宮碑其略云元祐六年六月丙午制詔臣某上淸儲祥宮成當書之石臣待罪北門記事之成職也按趙徳麟侯鯖錄云先生元祐中再召入院作承防乃益舊擬作衣帶馬表云枯羸之質匪伊垂之帶有餘斂退之心非敢後也馬不進數月以弟嫌請郡復以舊職知潁州按先生懷舊別子由詩云元祐六年子自杭州召還寓居子由東府數月復出領汝陰時予年五十六矣到任有謁文宣王及諸廟文有祭歐陽文忠文及有到潁未防公帑巳竭齋廚索然戲作數句按趙徳麟侯鯖錄云元祐六年冬汝陰久雪人饑一日天未明東坡先生簡召議事曰某一夕不寐念潁人之饑欲出百餘千造炊餅救之老妻謂某曰子昨過陳見傳欽之言簽判在陳賑濟有功不問其賑濟之法某遂相招令畤面議曰已備之矣今細民之困不過食與火耳義倉之積糓數千石便可支散以救下民作院有炭數萬秤酒務有柴數十萬秤依元價賣之可濟中民先生曰吾事濟矣遂艸放積久賑濟奏陳履常有詩先生次韻有可憐擾擾雪中人之句爲是故也由此觀之先生善政救民之饑眞得循吏之體矣又有聚星堂雪詩祭辯才文跋張乖崖文後及志林載夢中論左傳說及論子厚瓶賦又有十二月二日與歐陽叔弼季黙夜坐記道人問眞說是年潁州災傷先生奏乞罷黃河夫萬人開本州溝瀆従之

七年壬申

先生年五十七在頴州任按趙徳麟侯鯖錄云元祐七年正月東坡在汝陰州堂前梅花大開月色鮮霽先生王夫人曰春月色勝如秋月色秋月令人慘淒春月令人和悅何如召趙徳麟輩來飲此花下先生大喜曰吾不知子亦能詩耶此眞詩家語耳遂召與二歐飲先生用是語作減字木蘭花有不似秋光只與離人照斷腸之句已而攺知揚州先生之在潁也與趙徳麟同治西湖未防有維揚之命三月十六日湖成徳麟有詩見懷先生次韻又再和之及作雙石詩示僚友按冷齋夜話云東坡鎭維揚幕下皆奇豪一日石塔長老求解院歸西湖坡與僚佐袖中出疏使晁無咎讀之其詞有爲東坡而少畱之句已而以兵部尙書召有召還至都門先寄子由詩有一味丰年說淮潁之句復兼侍讀是年南郊先生爲鹵簿使尋遷禮部尙書遷端明侍讀學士有讀朱暉傳題文潛語後及作醉翁操任兵部尙書日有薦趙徳麟狀

八年癸酉

先生年五十八任端明侍讀二學士是年先生繼室同安郡君王氏卒於京師按先生作西方阿彌陀贊序云蘇某之妻王氏元祐八年八月一日卒於京師謹按先生初娶通義郡君王氏乃同安之堂姊也先生祭王君錫丈人云某始婚姻公之猶子允有令徳天閼莫遂惟公幼女嗣執罍篚由是推之通義爲同安之堂姊明矣但未能究先生再娶之嵗月耳又有八月二十七日建隆章淨館成一絕有坐待宮人畫詔回之句復以二學士出知定州九月十四日東府雨中作示子由云去年秋雨時我在廣陵歸今年中山去白首歸無期蓋定州之除必在九月內矣到定州任有祭韓魏公文書定州學生硯蓋作山中松醪賦是年又作杜輿子師字說及論子方虫有夢南軒語

紹聖元年甲戌

先生年五十九知定州就任落兩職追一官知英州有辭宣聖文行至滑州有乞舟行赴英州狀云帶家屬數人前去汴泗之間乘舟泛江倍道而行至南康軍出陸赴任未到任間再貶寜逺軍節度副使恵州安置過防州有記眞君籖說云八月二十一日過防州與王巖翁同謁祥符宮又有郁孤臺遊字韻詩與霍守李倅更和數首又有初入贛作又有題天竺樂天石刻餘年幼時先君自防州歸言天符有樂天詩今四十七年矣蓋先生年十二老蘇歸自江南至是恰四十七年矣是年以十月三日到恵州寓居嘉祐寺有初到恵州詩當月十二日與幼子過同遊白水佛迹浴於湯池有古詩又按長短句浣溪沙序云紹聖元年十月十三日與程鄕令侯晉叔歸善簿覃汲遊大云寺野飲松下設松黃湯作此闋余家近釀酒名曰萬家春時有防州鶴田處士王原子直不逺千里來訪先生畱七十日而去至十一月有戱贈朝云詩朝云先生侍妾也又錄三十九嵗潤州道上過除夜雨絕付過及有跋朱表臣藏文忠公帖又有與吳秀才書吳乃子野之子其書云過廣州買得檀香數斤定居之後杜門燒香深念五十九年之非矣是年九月過廣州訪道士何徳順又有記仙帖又作雪浪石盆銘又就嘉祐寺所居立思無邪齋有贊乃紹聖元年十月二十日所作也

二年乙亥

先生年六十在恵州有恵州上元夜詩詩云去年中山府老病亦宵興今年江海上云房寄山僧以嵗月考之去年甲戌上元先生知定州今嵗乙亥寓嘉祐僧捨故有云房寄山僧之句是年遷居於合江亭以先生別王子直語觀之紹聖三年十月三日始至恵州寓於嘉祐寺明年遷於合江之行館得江樓豁徹之觀忘幽谷窈窕之趣乃知乙亥嵗遷居合江樓明矣仍有松江亭上賦梅花詩三首及有先生行年六十化之句三月四日同太守詹範器之柯常林柞王原賴仙芝同遊白水山又有與陳季常書云到恵州將半年矣先生以去年十月三日到恵州三月恰半年矣又有九月二十七日恵州星華館思無邪齋書記外祖程公逸事又有朝斗記讀管幼安傳書魯直跋逺景圖北齋校書圖後又有爲幼子過書金光明經後及付僧恵誠遊吳中代書及祭妹徳化縣君文有塟枯骨銘時詹守議塟暴骨先生詩有江幹白骨已銜恩之句

三年丙子

先生年六十一在恵州有和陶淵明移居詩云余去嵗三月自水東嘉祐寺遷去合江樓迨今一年得歸善後隙地數畝父老云古白鶴觀也意欣然居之營白鶴新居始於是矣詩中乃有葺思無邪齋之句先生甲戌寓居嘉祐寺巳有思無邪齋贊矣乙亥遷合江樓先有書程公逸事於星華館思無邪齋今丙子欲營新居又曰葺思無邪齋𨿽三年之間遷居不常意其思無邪齋之名亦隨寓而安矣當年恵州修東西新橋先生助以犀帶而子由亦以史夫人頃入內所賜金錢數千爲助及橋成日先生有詩落之乃有嘆我捐腰犀及有探囊賴故侯寶錢出金閨之句又有曇秀道人來訪先生而先生題其詩卷云予在廣陵曇秀作詩予和之後五年曇秀來恵州見予且先生以壬申知揚州至是恰五年矣時吳逺遊陸道士客於先生嵗暮以無酒爲嘆先生和淵明和張常侍詩云我年六十一頽景薄西山是年又有丙子重九詩二首及書東臯子傳後祭寶月大師文七月朝云卒先生有詩悼之及作墓志又於恵州棲禪寺大聖塔塟處作亭覆之名之六如亭又除夜前雨日與吳逺遊有記食芋說按先生和淵明時運詩丁丑二月十四日白鶴峯新居成計其營新居之棟宇必在丙子秋冬之交有白鶴峯上梁文

四年丁丑

先生年六十二在恵州正月六日有題劉景文詩後按先生和淵明時運詩云丁丑二月十四日白鶴峯新居成又按先生與張天和長官書云賤累閏月初可到又云承問賤累正月末已到贛上矣閏月上旬到此也又按先生丙子年與毛澤民書雲長子授韶州仁化令中冬當挈家至此某已買得數畝地在白鶴峯上古白鶴觀基也已令斫木陶瓦作屋二十間以此考之先生長子自冬挈家至閏二月方到恵州按和時運詩序長子邁與子別三年矣般挈諸孫萬里逺來不能無欣然先生長子挈家必於丁丑閏二月上旬到恵州明矣所謂二月十四日新居成必閏二月也三月先生作三馬圖及作陸道士墓志五月先生責授瓊州別駕昌化軍安置按志林云余自恵州忽被命責儋耳太守方子容自攜告身來弔余曰此固前定吾妻沈事僧伽甚誠一夕夢和尙來辭云當與蘇子瞻同行後七十二日有命今適七十二日矣豈非前定乎遂寄家於恵州獨與幼子過渡海按子由作先生追和淵明詩序云東坡先生謫居儋耳寘家羅浮之下獨與幼子過負擔過海又至梧州寄子由詩序云吾謫雷被命卽行了不相知至梧乃聞其尙在藤也旦夕當追及至五月間果遇子由於藤州有藤州城下夜起望月寄邵道士詩自藤出陸六月與子由相別按先生和淵明移居詩序云丁丑嵗余謫海南子由亦謫雷州五月十一相遇於藤同行至雷六月十一日相別渡海有雷州詩八首有行瓊州儋耳肩輿坐睡中得句而遇淸風急雨故作是詩有古詩一首以七月十三日到儋州有儋州謝表按先生夜夢詩序云七月十三日至儋州十餘日矣按子由作先生墓志云紹聖四年先生安置昌化初僦官屋以庇風雨有司猶謂不可則買地築室昌化士人畚土運甓以助之爲屋三間又按先生與程全父推官書云初至僦官屋數椽近復遭迫逐不免買地結茒又按先生與程儒書云近與兒子結茒數椽居之勞費不貲矣賴十數學者助作躬泥水之役又云新居在軍城南極湫隘以意測之先生居在軍城南鄰於天慶觀以先生天慶觀乳泉賦考之吾索居儋耳卜築城南鄰於司命之宮先生又有桄榔庵銘云東坡居士謫居儋耳無地可居偃息於桄榔林中摘葉書銘以記其處是嵗又過海得子由書律詩一首

元符元年戊寅

先生年六十三在儋州有過子上元夜赴郡防守舍作違字韻詩及有讀晉書隠逸傳嶺南气說錄溫嶠問郭文語又於九月四日遊天慶觀有信道法智說是年吳子野來訪先生而先生以詩贈之其序云去嵗與子野逰逍遙堂因往西山叩羅浮道院宿於西堂今嵗索居儋耳子野復來相見作詩贈之又有記筮卦云戊寅十月五日以久不得子由書憂不去心以周易筮之得渙六三又有記藷說雲海南以藷爲糧防米之十六今嵗藷菜不熟以客舶方至市有米也乃戊寅十月二十一日書又有戊寅十一月一日記海漆說

二年己夘

先生年六十四在儋州有己夘正月十三日錄盧仝杜子美詩遣懣是時久旱無雨陰翳未快至上元夜老書生數人相過曰良月佳夜先生能一出乎先生欣然従之步城西入僧捨歷小巷民夷雜揉屠沽紛然歸舍已三鼓矣歸錄其事爲己夘夜書又有二月望日書蒼耳說又有儋州詩二首有萬戶不禁酒三年夷識翁之句先生丁丑來儋至是將三年矣是嵗閏九月有瓊州進士姜君弼唐佐自瓊州來儋耳従先生學又有作墨說及題程全父詩卷後及有辟穀說又有與姜唐佐簡云已取天慶觀乳泉潑建茶之精者念非君莫與共之又有十月十五日與姜君簡

三年庚辰

先生年六十五嵗在儋州人日聞黃河復作詩二首至上元又和戊寅違字韻詩題後云戊寅上元余在儋耳過子夜出守舍作違字韻詩今庚辰上元巳再期矣家在恵州白鶴峯下過子並婦從余來此又有五穀耗地說記唐村老人言及養黃中說姜君弼去年閏九月自瓊州來從先生學三月還瓊州有跋姜君弼課防及有書栁子厚飲酒讀書二說以贈姜君之行按子由欒城集有贈姜君詩序云子瞻嘗贈姜君弼兩句詩云滄海何曾防地脈白袍端爲破天荒它日登科當爲子足之必是行以遺之也五月大赦量移亷州安置且先生之在儋也食芋飲水著書以爲樂作書傳以推明上古之絕學又且謙沖下士情及疎賤日與諸黎遊無間也嘗與軍使張中同訪黎子云欲醵錢作屋名之曰載酒堂矣又嘗上已日尋諸生皆出獨與老符秀才飲矣又嘗用過韻與諸生冬至飲酒有愁顏解符老壽耳鬭吳公之句矣注云符吳皆坐客必老符秀才與吳子野也又嘗以詩紀春夢婆矣按趙徳麟侯鯖錄云東坡老人在昌化嘗負大瓢行歌田畝間所歌者蓋哨徧也饁婦年七十云內翰昔日富貴一塲春夢坡然之里人呼此媼爲春夢婆坡一日被酒獨行徧至子云諸黎之舍作詩云符老風流可柰何朱顏減盡鬢絲多投梭每困東鄰女換扇惟逢春夢婆是日復見老符秀才言此春夢婆之實也凡此數事皆先生海外之逸事也𨿽三年居儋耳未知在甚年中今附於庚辰之嵗庶以備觀閱云耳又有儋州與姜君弼書某已得合浦文字又有與少遊書自儋之瓊作峻靈王廟碑云元符三年有詔徙亷州向西而辭六月過瓊州作恵通泉記遂渡海有過海詩又有烏喙詩序云余來儋耳得犬曰烏喙予遷合浦過澄邁泅而濟戲作是詩渡海到亷州謝表有許承恩而內徙之句在亷州有亷州龍眼質味殊絕可敵荔枝詩又有題少遊學書乃云庚辰八月二十四日書於合浦淸樂軒及記蘇佛兒語別防守張左藏詩此皆在亷州所作之詩也又有瓶笙詩序云庚辰八月二十八日劉防仲餞別東坡中觴聞笙簫聲又有與鄭靖老書云到亷亷守云公已行矣志林未成艸得書傳十三卷某畱此過中秋或至月末乃行作木栰下水歷容藤至梧與邁約般家至梧相防迨亦至恵矣是嵗又有移永州之命按先生謝提舉成都府玉局觀表云先自昌化貶所移亷州又自亷州移舒州節度副使永州居住行至英州復朝奉郎提舉成都府玉局觀任便居住經由廣州有將至廣州用過字韻寄迨邁二子詩時朱行中舍人知廣州先生有簡與朱行中云欲服帽請見先令咨稟廣州少畱而行考先生題廣慶寺云東坡居士渡海北還吳子野何崇道頴堂通三長老黃明達李公弼林子中自畨禺追餞至淸逺峽同遊廣陵寺乃元符三年十一月十五日自此舟行淸逺見顧秀才談恵州之美遂作詩過英州拜玉局之除有何公橋詩過韶州有次韻狄守李倅詩及作九成臺銘是年過嶺作詩二首寄子由有七年來往我何堪之語蓋先生甲戌責恵州已而過海至是爲七年矣次年正月五日過南安軍計先生渡嶺必已嵗除

徽宗皇帝建中靖國元年辛巳

先生年六十六度嶺北歸作南華長老題名記按題中載石鐘山記云建中靖國元年正月五日自南陵還過南安軍舊法掾吳君示舊所作石鐘山銘爲題其末乃知先生首正過南安必矣又有過嶺至南安作一首正月到防州有與錢濟明書云某已到防州二月十間方離此又和舊所作郁孤防詩有防州士人孫志舉従先生遊先生有和遲韻贈志舉先輩云我従海外歸喜及崆峒春又有和志舉見贈云灑掃古玉局香火通帝闉又用前韻謝崔次之見過云自我遷嶺外七見槐火春及發防州過吉州永和鎭淸都觀有謝道士自言丙子生求詩爲賦一首及爲作贊並寫淸都臺三字中途又爲南安軍作學記寫海外所作天慶觀乳泉賦四月舟行至豫章彭蠡之間遇成國程夫人忌日乃寫圓通偈云行當施廬山有道者又有與胡仁修書云旦夕到儀眞暫令邁一至常五月行至眞州瘴毒大作病暴下中止於常州按先生寄朱行中詩有至今不貪寶凜然照塵寰之句先生注云前一日夢中作此詩寄行中覺而記之自不曉按近日曽端伯百家詩選至朱行中事迹云東坡夢中寄朱行中一篇南遷絕筆也嗟呼先生之文如萬斛泉源而乃止於夢中寄行中之作此正絕筆獲麟之義惜哉六月上表請老以本官致仕七月丁亥卒於常州實七月二十八日也子由作先生墓志云先生七月被病卒於毘陵吳越之民相與哭於市其君子相與弔於家訃聞於四方無賢愚皆咨嗟出涕太學之士數百人相率飯僧恵林佛捨嗚呼先生文章爲百世之師而忠義尢爲天下大閒加之好賢樂善常若不及是宜訃聞之日士民惜哲人之萎朝野嗟一鑑之逝皆出於自然之誠不可以彊而致也以次年閏六月塟於汝州郟城縣釣臺鄕上瑞裏

東坡先生年譜

欽定四庫全書

東坡全集卷一

宋蘓軾撰詩四十七首

辛丑十一月十九日旣與子由別於鄭州西門之外馬上賦詩一篇寄之

不飲胡爲醉兀兀此心已逐歸鞍發歸人猶自念庭闈今我何以慰寂寞登髙回首坡隴隔惟見烏帽出復沒苦寒念爾衣裳薄獨騎瘦馬踏殘月路人行歌居人樂僮僕怪我苦淒惻亦知人生要有別但恐嵗月去飄忽寒燈相對記疇昔夜雨何時聴蕭瑟君知此意不可忘愼勿苦愛髙官職【嘗有夜雨對牀之言故云爾】

和子由澠池懷舊

人生到處知何似應似飛鴻踏雪泥泥上偶然畱指爪鴻飛那復計東西老僧巳死成新塔壞壁無由見舊題往日﨑嶇還記否路長人困蹇驢嘶【往嵗馬死於二陵騎驢至澠池】次韻和劉京兆石林亭之作石本唐苑中物散流民間劉購得之

都城日荒廢往事不可還惟餘故苑石漂散向人間公來始購蓄不憚道裏艱盡從塵埃中來對冰雪顏瘦骨拔凜凜蒼根漱潺潺唐人惟奇章好石古莫攀盡令屬牛氏刻鑿紛班班嗟此本何常聚散實循環人失亦人得要不出區寰君看劉李末不能保河闗況此百株石鴻毛於泰山但當對石飲萬事付等閒

壬寅二月有詔令郡史分往屬縣減決囚禁十三日受命出府至寶雞虢郿盩厔四縣旣畢事因朝謁太平宮而宿於南溪溪堂遂並南山而西至樓觀大秦寺延生觀仙遊潭十九日廼歸作詩五百言以記凡所經歷者寄子由

逺人罹水旱王命釋俘囚分縣傳明詔循山得勝遊蕭條初出郭曠蕩實消憂薄暮來孤鎭登臨憶武侯崢嶸依絕壁蒼茫瞰奔流半夜人呼急橫空火气浮天遙殊不辧風急巳難収曉入陳倉縣猶餘賣酒樓煙煤巳狼藉吏卒尙呀咻【十三日宿武城鎭卽俗所謂石鼻寨也云孔明所築是夜二鼓寶雞火作相去三十里而見於武城】雞嶺雲霞古龍宮殿宇幽【縣有雞爪峯龍宮寺】南山連大散歸路走吾州欲往安能遂將還爲少畱回趨西虢道卻渡小河洲聞道磻溪石猶存渭水頭蒼崖𨿽有迹大釣本無鉤【十四日自寶雞行至虢聞太公磻溪石在縣東南十八里猶有投竿跪餌兩膝所著之處】東去過郿塢孤城象漢劉誰言董公健竟復伍孚讐白刃俄生肘黃金漫似丘【十五日至郿縣縣有董卓城其城象長安俗謂之小長安】平生聞太白一見駐行騶鼓角誰能試風雷果致不巖崖巳奇絕冰雪更雕鎪春旱憂無麥山靈喜有湫蛟龍懶方睡缾罐小容偸【是日晚自郿起至靑秋鎭宿道過太白山相傳云軍行鳴鼓角過山下輙致雷雨山上有湫甚靈以今歳旱方議取之】二曲林泉勝三川气象侔近山麰麥早臨水竹篁修【十六日至盩厔以近山地美气殊早縣有官竹園十數里不絕】先帝膺符命行宮畫冕旒侍臣簮武弁女樂抱箜篌祕殿開金鏁神人控玉虯黒衣橫巨劍被髮凜防眸【十七日寒食自盩厔東南行二十餘里朝謁太平宮二聖禦容此宮乃太宗皇帝時有神降於道士張守眞以告受命之符所爲立也神封翊聖將軍有殿】邂逅逄佳士相將弄防舟投篙披緑荇濯足亂淸溝晚宿南谿上森如水國秋繞湖栽翠密終夜響颼飅【是日與監宮張杲之泛舟南溪遂宿於溪堂】冒曉窮幽防操戈畏炳彪【十八日循終南而西縣尉以甲卒見送或云近官竹園往往有虎】尹生猶有宅老氏舊停輈問道遺蹤在登仙往事悠馭風歸汗漫閱世似蜉蝣羽客知人意瑤琴系馬秋不辭山寺逺來作鹿鳴呦帝子傳聞李巖堂髣像緱輕風幃幔捲落日髻鬟愁入谷【音浴】驚防密登坡費挽摟亂巉似槊一水淡如油中使何年到金龍自古投千重橫翠石百丈見遊儵最愛泉鳴洞初嘗雪入喉滿缾𨿽可致洗耳嘆無由【是日遊崇聖觀俗所謂樓觀也乃尹喜舊宅山腳有授經臺尙在遂與張杲之同至大秦寺早食而別有太平宮道士趙宗有抱琴見送至寺作鹿鳴之引乃去又西至延生觀觀後上小山有唐玉眞公主修道之遺迹下山而西行十數里南入黒水谷谷中有潭名仙遊潭上有寺三倚峻面淸溪樹林深翠怪石不可勝數潭水以繩縋石數百尺不得其底以瓦礫投之翔揚徐下食頃乃不見其淸澈如此遂宿於中興寺寺中有玉女洞洞中有飛泉甚甘明日以泉二瓶歸至郿又明日乃至府】忽憶尋蟆培方冬脫鹿裘山川良甚似水石亦堪儔惟有泉旁飲無人自獻酬【昔與子由遊蟆培時方冬洞中溫溫如二三月】

太白山下早行至橫渠鎭書崇壽院壁

馬上續殘夢不知朝日升亂山橫翠幛落月淡孤燈奔走煩郵吏安閒媿老僧再遊應眷眷聊亦記吾曾

畱題延生觀後山上小堂

溪山愈好意無厭上到巉巉第幾尖深谷野禽毛羽怪上方仙子鬢眉纎不慙弄玉騎丹鳳應逐常娥駕老蟾澗艸巖花自無主晚來蝴蝶入疎簾

畱題仙遊潭中興寺寺東有玉女洞洞南有馬融讀書石室過潭而南山石益奇潭上有橋畏其險不敢渡

淸潭百丈皎無泥山木陰陰谷鳥啼蜀客曾遊明月峽秦人今在武陵溪獨攀書室窺巖竇還訪仙姝款石閨猶有愛山心未至不將雙腳踏飛梯

石鼻城

平時戰國今無在陌上徵夫自不閒北客初來試新險蜀人從此送殘山獨穿暗月朦朧裏愁渡奔河蒼茫間漸入西南風景變道邊修竹水潺潺

磻溪石

墨突不暇黔孔席未嘗暖安知渭上叟跪石畱雙骭一朝嬰世故辛苦平多難亦欲就安眠旅人譏客嬾

郿塢

衣中甲厚行何懼塢裏金多退足憑畢竟英雄誰得似臍脂自照不須燈

樓觀【秦始皇始立老子廟於觀南晉惠始修此觀】

門前古碣臥斜陽閱世如流事可傷長有遊人悲晉惠彊修遺廟學秦皇丹砂久窖井水赤白術誰燒廚竈香聞道神仙亦相過只疑田叟是庚桑

九月二十日微雪懷子由弟二首

岐陽九月天微雪已作蕭條嵗暮心短日送寒砧杵急冷官無事屋廬深愁腸別後能消酒白髮秋來已上簮近買貂裘堪出塞忽思乘傳問西琛

江上同舟詩滿篋鄭西分馬涕垂膺未成報國慙書劍豈不懷歸畏友朋官舍度秋驚歳晚寺樓見雪與誰登遙知讀易東牕下車馬敲門定不譍

病中聞子由得告不赴商州三首

病中聞汝免來商旅鴈何時更著行逺別不知官爵好思歸苦覺歳年長著書多暇眞良計從宦無功謾去鄕惟有王城最堪隠萬人如海一身藏

近從章子聞渠說苦道商人望汝來說客有靈慙直道逋翁久沒厭凡才夷音僅可通名姓癭俗無由辧頸顋答防不堪宜落此上書求免亦何哉【章子惇也】

辭官不出意誰知敢向淸時怨位卑萬事悠悠付杯酒流年冉冉入霜髭防曾忤世人嫌汝易可忘憂家有師此外知心更誰是夢魂相覓苦參差

病中大雪數日未嘗起觀虢令趙薦以詩相屬戲用其韻答之

經旬臥齋閤終日親劑和不知雪巳深但覺寒無柰飄蕭牕紙鳴堆壓檐板墮【闗中皆以板爲檐】風飈助凝冽幃幔困掀簸惟思近醇醲未敢窺璨瑳何時反炎赫卻欲躬臼磨誰云座無氊尙有裘充貨西鄰歌吹髮促席寒威挫崩騰踏成徑繚繞飛入坐人歡瓦先融飲儁缾屢臥嗟余獨愁寂空室自困坷欲爲後日賞恐被遊塵涴寒更報新霽皎月懸半破有客獨苦吟淸夜黙自課詩人例窮蹇秀句出寒餓何當暴雪霜庶以躡郊賀

歳晚相與餽問爲餽歳酒食相邀呼爲別歳至除夜達旦不眠爲守歳蜀之風俗如是余官岐下嵗暮思歸而不可得故爲此三詩寄子由

餽歳

農功各巳収嵗事得相佐爲歡恐無具假物不論貨山川隨出產貧富稱小大寘盤巨鯉橫發籠雙兔臥富人事華靡防繡光翻座貧者愧不能微摯出舂磨官居故人少里巷佳節過亦欲舉鄕風獨倡無人和

別歳

故人適千里臨別尙遲遲人行猶可復歳行那可追問嵗安所之逺在天一涯已逐東流水赴海歸無時東鄰酒初熟西捨彘亦肥且爲一日歡慰此窮年悲勿嗟舊嵗別行與新歳辭去去勿回顧還君老與衰

守歳

欲知垂盡歳有似赴壑虵修鱗半巳沒去意誰能遮況欲系其尾𨿽勤知柰何兒童彊不睡相守夜讙嘩晨雞且勿唱更鼓畏添撾坐久燈燼落起防北斗斜明年豈無年心事恐蹉跎努力盡今夕少年猶可誇

和子由踏靑

春風陌上驚微塵遊人初樂歳華新人閒正好路旁飲麥短未怕遊車輪城中居人厭城郭喧闐曉出空四鄰歌鼓驚山艸木動簞瓢散野烏鳶馴何人聚眾稱道人遮道賣符色怒瞠宜蠶使汝蠒如甕宜畜使汝羊如麕路人未必信此語彊爲買服禳新春道人得錢徑沽酒醉倒自謂吾符神

和子由蠶市

蜀人衣食常苦艱蜀人遊樂不知還千人耕種萬人食一年辛苦一春閒閒時尙以蠶爲市共忘辛苦逐欣歡去年霜降斫秋荻今年箔積如連山破瓢爲輪土爲釡爭買不翅金與紈憶昔與子皆童丱年年廢書走市觀市人爭誇鬭巧智野人喑啞遭欺謾詩來使我感舊事不悲去國悲流年

和子由苦寒見寄

人生不滿百一別費三年三年吾有幾棄擲理無還長恐別離中摧我鬢與顏念昔喜著書別來不成篇細思平時樂乃謂憂所緣吾從天下士莫如與子歡羨子久不出讀書虱生氊丈夫重出處不退要當前西羌解仇隙猛士憂塞壖廟謀𨿽不戰虜意久欺天山西良家子錦緣貂裘鮮千金買戰馬百寶妝刀環何時逐汝去與虜試周旋

和子由論書

吾𨿽不善書曉書莫如我苟能通其意常謂不學可貌妍容有顰璧美何妨橢端莊雜流麗剛健含婀娜好之每自譏不謂子亦頗書成輒棄去繆被旁人裹體勢本闊略結束入細麼子詩亦見推語重未敢荷邇來又學射力薄愁官笴【官箭十二把吾能十一把箭耳】多好竟無成不精安用夥何當盡屏去萬事付懶惰吾聞古書法守駿莫如跛世俗筆苦驕眾中彊嵬騀鐘張忽已遠此語與時左記所見開元寺吳道子畫佛滅度以答子由

西方眞人誰所見衣被七寶從雙狻當時修道頗辛苦柏生兩肘烏巢肩初如蒙蒙隠山玉漸如濯濯出水蓮道成一旦就空滅奔防四海悲人天翔禽哀響動林谷獸鬼躑躅淚迸泉龎眉深目彼誰子繞牀彈指性自圓隠如寒月墮淸晝空有孤光畱故躔春遊古寺拂塵壁遺像久此霾香煙畫師不復寫名姓皆云道子口所傳從橫固已蔑孫鄧有如巨鱷吞小鮮來詩所誇孰與此安得攜掛其旁觀

和子由寒食

寒食今年二月晦樹林深翠巳生煙繞城駿馬誰能借到處名園意盡便但掛酒壺那計盞偶題詩句不須編忽聞啼鵙驚羇旅江上何人治廢田

和劉長安題薛周逸老亭周最善飲酒未七十而致仕

近聞薛公子早退驚常流買園招野鶴鑿井動潛虯自言酒中趣一鬥勝涼州翻然拂衣去親愛挽不畱隠居亦何樂素志庶可求所亡嗟無幾所得不啻酬靑春爲君好白日爲君悠山鳥奏琴築野花弄閒幽𨿽辭功與名其樂實素侯至今淸夜夢尙驚冠壓頭誰能載美酒往以太白浮之子𨿽不識因公可與遊

中隠堂詩【並敍】

岐山宰王君紳其祖故蜀人也避亂來長安而遂家焉其居第園圃有名長安城中號中隠堂者是也予之長安王君以書戒其子弟邀予遊且乞詩甚勤因爲作此五篇

去蜀初逃難遊秦遂不歸園荒喬木老堂在昔人非鑿石淸泉激開門野鶴飛退居吾久念長恐此心違徑轉如修蟒坡垂似伏鼇樹從何代有人與此堂髙好古嗟生晚偸閒厭久勞王孫早歸隠塵土污君袍二月驚梅晚幽香此地無依依慰逺客皎皎似吳姝不恨故園隔空嗟芳歳䢐春深桃杏亂笑汝益羈孤翠石如鸚鵡何年別海壖貢隨南使逺載壓渭舟偏已伴喬松老那知故國遷金人解辭漢汝獨不澘然都城更幾姓到處有殘碑古隧埋蝌蚪崩崖露伏安排壯亭榭收拾費金貲岣嶁何須到韓公浪自悲

鳳翔八觀【並敍】

鳳翔八觀詩記可觀者八也昔司馬子長登防稽探禹穴不逺千里而李太白亦以七澤之觀至荊州二子蓋悲世悼俗自傷不見古人而欲一觀其遺迹故其勤如此鳳翔當秦蜀之交士大夫之所朝夕往來此八觀者又皆跬步可至而好事者有不能徧觀焉故作詩以告欲觀而不知者

石鼓

冬十二月歳辛丑我初從政見魯叟舊聞石鼓今見之文字郁律蛟蛇走細觀初以指畫肚欲讀嗟如箝在口韓公好古生已遲我今況又百年後彊尋偏旁推防畫時得一二遺八九我車旣攻馬亦同其魚維鱮貫之栁【其詞云我車旣攻我馬旣同又云其魚維何維鱮維鯉何以貫之惟楊與栁惟此六句可讀餘多不可通】古器縱橫猶識鼎眾星錯落僅名斗糢糊半已似瘢胝詰曲猶能辧跟肘娟娟缺月隠雲霧濯濯嘉禾秀莨莠漂流百戰偶然存獨立千載誰與友上追軒頡相惟諾下揖冰斯同鷇防憶昔周宣歌鴻鴈當時籀史變蝌蚪厭亂人方思聖賢中興天爲生耆耉東徵徐虜闞虓虎北伏犬戎隨指嗾象胥雜沓貢狼鹿方召聨翩賜圭卣遂因鼓鼙思將帥豈爲考擊煩蒙瞍何人作頌比崧髙萬古斯文齊岣嶁勲勞至大不矜伐文武未逺猶忠厚欲尋年嵗無甲乙豈有名字記誰某自從周衰更七國竟使秦人有九有掃除詩書誦法律投棄爼豆陳鞭杻當年何人佐祖龍上蔡公子牽黃狗登山刻石頌功烈後者無繼前無偶皆云皇帝巡四國烹滅彊暴救黔首六經旣巳委灰塵此鼓亦當遭擊剖傳聞九鼎淪泗上欲使萬夫沈水取暴君縱欲窮人力神物義不污秦垢是時石鼓何處避無乃天公令鬼守興亡百變物自閒富貴一朝名不朽細思物理坐嘆息人生安得如汝壽詛楚文【碑獲於開元寺土下今在太守便防秦穆公葬於雍槖泉祈年觀下今墓在開元寺之東南數十步則寺豈祈年之故基耶淮南王遷於蜀至雍道病卒則雍非長安此乃古雍也】

崢嶸開元寺髣髴祈年觀舊築掃成空古碑埋不爛詛書𨿽可讀字法嗟久換詞云秦嗣王敢使祝用瓉先君穆公世與楚約相捍質之於巫咸萬葉期不叛今其後嗣王乃敢搆多難刳胎殺無罪親族遭圉絆計其所稱訴何啻桀紂亂吾聞古秦俗面詐背不汗豈惟公子卭社鬼亦遭謾遼哉千嵗後發我一笑粲

王維吳道子畫

何處訪吳畫普門與開元開元有東塔摩詰畱手痕吾觀畫品中莫如二子尊道子實雄放浩如海波翻當其下手風雨快筆所未到气巳吞亭亭雙林間彩暈扶桑暾中有至人談寂滅悟者悲涕迷者手自捫蠻君鬼伯千萬萬相排競進頭如黿摩詰本詩老佩芷襲芳蓀今觀此壁畫亦若其詩淸且惇祗園弟子盡鶴骨心如死灰不復溫門前兩叢竹雪節貫霜根交柯亂葉動無數一一皆可尋其源吳生𨿽妙絕猶以畫工論摩詰得之於象外有如仙翮謝籠樊吾觀二子皆神俊又於維也斂袵無間言

維摩像唐楊惠之塑在天柱寺

昔者子輿病且死其友子祀往問之跰鑑井自嘆息造物將安以我爲今觀古塑維摩像病骨磊嵬如枯乃知至人外生死此身變化浮雲隨世人豈不碩且好身𨿽未病心巳疲此叟神完中有恃談笑可卻千熊羆當其在時或問法俛首無言心自知至今遺像兀不語與昔未死無增虧田翁俚婦那肯顧時有野防銜其髭見之使人每自失誰能與結無言師

東湖

吾家蜀江上江水緑如藍爾來走塵土意思殊不堪況當岐山下風物尢可慙有山禿如赭有水濁如泔不謂郡城東數步見湖潭入門便淸奧怳如夢西南泉源從髙來隨流走涵涵東去觸重阜盡爲湖所貪但見蒼石螭開口吐淸甘借汝腹中過胡爲目眈眈新荷弄晚涼輕棹極幽探飄颻忘逺近偃息遺佩篸深有與魚淺有螺與蚶曝晴復戲雨戢戢多於蠶浮沈無停餌倐忽遽滿籃絲緡𨿽彊致瑣細安足戡聞昔周道興翠鳯棲孤嵐飛鳴飲此水照影弄毿毿【此古飲鳯池也】至今多梧桐合抱如彭防羽無復見上有鸇搏防嗟予生𨿽晚考古意所妉圖書巳漫漶猶復訪僑郯捲阿詩可繼此意久已含扶風古三輔政事豈汝諳聊爲湖上飲一縱醉後談門前遠行客劫劫無畱驂問胡不回首無乃趁朝參予今正疎懶官長幸見函不辭日遊再行恐歳滿三暮歸還倒載鐘鼓巳韽韽【音諳】

眞興寺閣

山川與城郭漠漠同一形市人與鵶鵲浩浩同一聲此閣幾何髙何人之所營側身送落日引手攀飛星當年王中令斫木南山頳寫眞畱閣下鐵面眼有稜身長八九尺與閣兩崢嶸古人𨿽暴恣作事今世驚登者尙呀喘作者何以勝曷不觀此閣其人勇且英

李氏園【李茂貞園也今爲王氏所有】

朝遊北城東回首見修竹下有朱門家破墻圍古屋舉鞭叩其戶幽響答空谷入門所見夥十步九移目異花兼四方野鳥喧百族其西引溪水活活轉墻曲東注入深林林深牕戶緑水光兼竹淨時有獨立鵠林中百尺松歳久蒼鱗蹙豈惟此地少意恐闗中獨小橋過南浦夾道多喬木隠如城百雉挺若舟千斛陰陰日光淡黯黯秋气蓄盡東爲方池野鴈雜家鶩紅梨驚合抱映島孤云馥春光水溶漾雪陣風翻撲其北臨長溪波聲捲平陸北山臥可見蒼翠間磽禿我時來周覽問此誰所築云昔李將軍負崄乘衰叔抽錢算間口但未羮粥當時奪民田失業安敢哭誰家美園圃籍沒不容贖此亭破千家鬱鬱城之麓將軍竟何事蟣虱生刀韣何嘗載美酒來此駐車轂空使後世人聞名頸猶縮【俗猶呼皇后園蓋茂貞謂其妻也】我今官正閒屢至因休沐人生營居止竟爲何人卜何當辦一身永與淸景逐

秦穆公墓

橐泉在城東墓在城中無百步乃知昔未有此城秦人以泉識公墓昔公生不誅孟明豈有死之日而忍用其良乃知三子狥公意亦如齊之二子從田橫古人感一飯尙能殺其身今人不復見此等乃以所見疑古人古人不可望今人益可傷

和子由聞子瞻將如終南太平宮谿堂讀書

役名則巳勤狥身則巳媮我誠愚且拙身名兩無謀始者學書判近亦知問囚但知今當爲敢問向所由士方其未得惟以不得憂旣得又憂失此心浩難収譬如倦行客中路逄淸流塵埃𨿽未脫暫憩得一漱我欲走南澗春禽始嚶呦鞅掌久不決爾來巳䢐秋橋山日月迫府縣煩差抽王事誰敢愬民勞吏宜羞中間罹旱暵欲學喚雨鳩千夫挽一木十步八九休渭水涸無泥菑堰旋挿修對之食不飽餘事更遑求近日秋雨足公餘試新篘劬勞幸已過朽鈍不任鎪秋風迫吹帽西阜可縱遊聊爲一日樂慰此百日愁

將往終南和子由見寄

人生百年寄鬢須富貴何啻葭中莩惟將翰墨畱染濡絕勝醉倒蛾眉扶我今廢學如寒竽久不吹之澁欲無歳雲暮矣嗟幾余欲往南溪侶禽魚秋風吹雨涼生膚夜長耿耿添漏壺窮年弄筆衫袖烏古人有之我願如終朝危坐學僧趺閉門不出閒履鳬下視官爵如泥淤嗟我何爲久踟躕歳月豈肯爲汝居僕夫起餐秣吾駒七月二十四日以久不雨出禱磻溪是日宿虢縣二十五日晚自虢縣渡渭宿於僧捨曾閣閣故曾氏所建也夜久不寐見壁有前縣令趙薦畱名有懷其人

龕燈明滅欲三更欹枕無人夢自驚深谷畱風終夜響亂山銜月半牀明故人漸逺無消息古寺空來有姓名欲向磻溪問姜叟僕夫屢報斗杓傾

二十六日五更起行至磻溪未明

夜入磻溪如入峽照山炬火落驚猿山頭孤月耿猶在石上寒波曉更喧至人舊隠白雲合神物已化遺蹤蜿安得夢隨霹靂駕馬上傾倒天瓢翻

是日自磻溪將往陽平憩於麻田靑寺之下院翠麓亭

不到前寺空來渭上村此亭聊可喜修徑豈辭捫谷映朱欄秀山含古木尊路窮驚石斷林缺見河奔馬困嘶靑艸僧畱薦晚飱我來秋日午旱久石牀溫安得云如蓋能令雨瀉盆共防山下稻涼葉晚翻翻

二十七日自陽平至斜谷宿於南山中蟠龍寺

橫槎晚渡碧澗口騎馬夜入南山谷【音浴】谷中暗水響瀧瀧嶺上疎星明煜煜寺藏巖底千萬仞路轉山腰三百曲風生饑虎嘯空林月黑驚麏竄修竹入門突兀見深殿照佛靑熒有殘燭媿無酒食待遊人旋斫杉松煮溪蔌板閣獨眠驚旅枕木魚曉動隨僧粥起觀萬瓦郁參差目亂千巖散紅緑門前商賈負椒荈山後咫尺連巴蜀何時歸耕江上田一夜心逐南飛鵠

是日至下馬磧憩於北山僧捨有閣曰懷賢南直斜谷西臨五丈原諸葛孔明所從出師也

南望斜谷口三山如犬牙西觀五丈原郁屈如長虵有懷諸葛公萬騎出漢巴吏士寂如水蕭蕭聞馬撾公才與曹丕豈止十倍加顧瞻三輔間勢若風捲沙一朝長星墜竟使蜀婦髽山僧豈知此一室老煙霞往事逐雲散故山依渭斜客來空弔古淸淚落悲笳

東坡全集卷一

欽定四庫全書

東坡全集卷二

宋蘓軾撰詩八十三首

和子由記園中艸木十一首

煌煌帝王都赫赫走羣彥嗟汝獨何爲閉門觀物變防物豈足觀汝獨觀不倦牽牛與葵蓼采摘入詩卷吾聞東山傅置酒擕嬿婉富貴未能忘聲色聊自遣汝今又不然時節看瓜蔓懷寶自足珍藝蘭那計畹吾歸於汝處愼勿嗟歳晚

荒園無數畆艸木動成林春陽一已敷妍醜各自矜蒲萄𨿽滿架困倒不能任可憐病石橊花如破紅襟葵花𨿽粲粲蔕淺不勝簮叢蓼晚可喜輕紅隨秋深物生感時節此理等廢興飄零不自由盛亦非汝能

種栢待其成栢成人亦老不如種叢篲春種秋可倒陰陽不擇物美惡隨意造栢生何苦艱似亦費天巧天工巧有幾肯盡爲汝耗君看藜與藿生意常艸艸

萱艸𨿽微花孤秀自能拔亭亭亂葉中一一芳心插牽牛獨何畏詰曲自牙蘗走尋荊與榛如有宿昔約南齋讀書處亂翠曉如潑偏工貯秋雨嵗嵗壊籬落

蘆筍初似竹稍開葉如蒲方春節抱甲漸老根生須不愛當夏緑愛此及秋枯黃葉倒風白花搖江湖江湖不可到移植苦勤劬安得雙野鴨飛來成畫圖

行樂惜芳晨秋風常苦早誰知念離別喜見秋老秋感霜霰莖葉颯已槁宦逰歸無時身若馬系皁悲鳴念千里耿耿志空抱多憂竟何爲使汝髮縞官舍有叢竹結根問囚防下爲人所徑上宻不容釘慇懃戒吏卒插棘防中庭繞砌忽墳裂走鞭瘦竛竮我常擕枕簟來此防寒靑日暮不能去臥聴牕風泠

芎防生蜀道白芷來江南漂流到闗輔猶不失芳甘濯濯翠莖滿愔愔淸露涵及其未花實可以資筐籃秋節忽已老苦寒非所堪斸根取其實對此防物慙

自我來關輔南山得再逰山中亦何有艸木媚深幽菖蒲人不識生此亂石溝山髙霜雪苦苗葉不得抽下有千歲根蹙縮如蟠虯長爲鬼神守徳薄安敢偸

我歸自南山山翠猶在目心隨白雲去夢繞山之麓汝從何方來笑齒粲如玉探懷出新詩秀語奪山緑覺來已茫昧但記說秋菊有如采樵子入洞聴琴築歸來寫遺聲猶勝人間曲【八月十一日夜宿府學方和此詩夢與弟逰南山出詩數十篇夢中甚愛之及覺惟記一句云蟋蟀悲秋菊】

野菊生秋澗芳心空自知無人驚歳晚惟有暗蛩悲花開澗水上花落澗水湄菊衰蛩亦蟄與汝嵗相期楚客方多感秋風詠江籬落英不滿匊何以慰朝饑

周公廟廟在岐山西北七八里廟後百許步有泉依山湧冽異常國史所謂潤徳泉世亂則竭者也

吾今那復夢周公尙喜秋來過故宮翠鳯舊依山硉兀淸泉長與世窮通至今逰客傷離黍故國諸生詠蒙牛酒不來烏鳥散白楊無數暮號風

南溪之南竹林中新構一茆堂予以其所處最爲深防故名之避世堂

猶恨溪堂淺更穿修竹林髙人不畏虎避世已無心隠幾頽如病忘言兀以瘖茆茨追上古冠蓋謝當今曉夢猨呼覺秋懷鳥伴吟暫來聊解帶屢去欲擕衾湖上行人絕堦前暮雪深應逢緑毛叟叩戶夜抽簪

自淸平鎭逰樓觀五郡大秦延生仙逰往反四日得十一詩寄舎弟子由同作

樓觀

鳥噪猨呼晝閉門寂寥誰識古皇尊靑牛久已辭轅軛白鶴時來訪子孫山近朔風吹積雪天寒落日淡孤村道人應怪逰人眾汲盡堦前井水渾

五郡

古觀正依林麓斷居民來說水泉甘亂谿赴渭爭趨北飛鳥迎山不復南羽客衣冠朝上象野人香火祝春蠶汝師豈解言符命山鬼何知托老耼【觀有明皇碑言夢老子告以享國長久之意】

授經臺【乃南山一峯耳非復有築處】

劍舞有神通艸聖海山無事化琴工此臺一覽秦川小不待傳經意已空

大秦寺

晃蕩平川盡坡陁翠麓橫忽逢孤塔迥獨向亂山明信足幽尋逺臨風卻立驚原田浩如海衮衮盡東傾仙逰潭【五首潭上有寺三二在潭北循黒水而上爲東路至南寺渡黒水西裏余從馬北上爲西路至北寺東路險不可騎馬而西路隔潭潭水深不可測上以一木爲橋不敢過故南寺有塔望之可愛而終不能到】

翠壁下無路何年雷穿光搖巖上寺深到影中天我欲然犀看龍應抱寶眠誰能孤石上危坐試僧禪【潭】東去愁攀石西來怯渡橋碧潭如見試白塔苦相招野餽慙微薄村沽慰寂寥路窮斤斧絕松桂得幹霄【南寺】唐初傳有此亂後不畱碑畏虎闗門早無村得米遲山泉自入甕野桂不勝炊信美那能久應先學忍饑【北寺】未應將軍聘初從季直逰絳紗生不識蒼石尙能畱豈害依梁冀何須困李侯吾詩愼勿刻猿鶴爲君羞【馬融石室】洞裏吹簫子終年守獨幽石泉爲曉鏡山月當簾鉤歳晚杉楓盡人歸霧愁送迎應鄙陋誰繼楚臣謳【玉女洞】愛玉女洞中水旣致兩瓶恐後復取而爲使者見紿因破竹爲契使寺僧藏其一以爲往來之信戲謂之調水符

欺謾久成俗闗市有契繻誰知南山下取水亦置符古人辧淄澠皎若鶴與鳬吾今旣謝此但視符有無常恐汲水人智出符之餘多防竟無及棄置爲長吁

自仙逰回至黒水見居民姚氏山亭髙絕可愛復憩其上

山鵶曉辭谷似報逰人起出門猶屢顧慘若去吾裏道途險且迂繼此復能幾溪邊有危構歸駕聊復柅愛此山中人縹緲如仙子平生慕獨往官爵同一屣胡爲此谿邊眷眷若有竢國恩久未報念此慙且泚臨風浩悲吒萬世同一軌何年謝簪紱丹砂畱迅晷

南谿有防景亭處眾亭之間無所見甚不稱其名余欲遷之少西臨斷岸西向可以逺望而力未暇特爲制名曰招隠仍爲詩以告來者庶幾遷之

飛檐臨古道髙榜勸逰人未卽令公隠聊須濯路塵茆茨分聚落煙火傍城闉林缺湖光漏牕明野意新居民惟白帽過客謾朱輪山好畱歸屐風回落醉巾他年誰攺築舊制不須因再到吾𨿽老猶堪作坐賔

淩虛臺

才髙多感激道直無往還不如此臺上舉酒邀靑山靑山𨿽云逺似亦識公顏崩騰赴幽賞披豁露天慳落日銜翠壁暮云防煙鬟浩歌淸興發放意末禮刪是時歳雲暮微雪灑袍斑吏退迹如掃賔來勇躋攀臺前飛鴈過臺上雕弓彎聯翩向空墜一笑驚塵寰

竹

野人獻竹腰腹大如盎自言道旁得采不費罝罔鴟夷譲圓滑混沌慙瘦爽兩牙𨿽有餘四足僅能髣逢人自驚蹶悶若兒脫𦇤念玆防陋質刀幾安足枉就禽太倉卒羞愧不能饗南山有孤熊擇獸行防掌

渼陂魚【陂在鄠縣】

霜筠細破爲雙掩中有長魚如臥劍紫荇穿顋气慘淒紅鱗照坐光磨閃擕來𨿽逺鬛尙動烹不待熟指先染坐客相看爲解顏香粳飽送如塡塹早歳嘗爲荊渚客黃魚屢食沙頭店濵江易采不復珍盈尺輒棄無乃僣自從西徵復何有欲致南烹嗟久欠遊修瑣細空自腥亂骨縱橫動遭砭故人逺餽何以報客俎久空驚忽贍東道無辭信使頻西鄰幸有庖虀釅

讀道藏

嗟子亦何幸偶此琳宮居宮中復何有戢戢千函書盛以丹錦囊冒以靑霞王喬掌闗籥蚩尢守其廬乘閒竊掀攪渉獵豈暇徐至人悟一言道集由中虛心閒反自照皎皎如芙蕖千載厭世去此言乃蘧蒢人皆忽其身治之用土苴何暇及天下幽憂吾未除

十二月十四日夜防雪明日早往南谿小酌至晚

南谿得雪眞無價走馬來看及未消獨自披榛尋履迹最先犯曉過朱橋誰憐破屋眠無處坐覺村饑語不囂惟有暮鵶知客意驚飛千片落寒條

九月中曽題二小詩於南溪竹上旣而忘之昨日再逰見而錄之

湖上蕭蕭疎過山頭靄靄暮雲橫陂塘水落荷將盡城市人歸虎欲行

誰謂江湖居而爲虎豹宅焚山豈不能愛此千竿碧司竹監燒葦園因召都巡檢柴貽朂左藏以其徒防獵園下

官園刈葦歲畱槎深冬放火如紅霞枯槎燒盡有根在春一洗皆萌芽黃狐老兔最狡防賣侮百獸常矜誇年年此厄竟不悟但愛防宻爭來家風回熖卷毛尾熱欲出已被蒼鷹遮野人來言此最樂徒手曉出歸滿車巡邊將軍在近邑呼來颯颯從矛叉戍兵久閒可小試戰鼓𨿽凍猶堪撾雄心欲搏南澗虎陣勢頗學常山蛇霜幹火烈聲爆野飛走無路號且呀迎人截來砉逢箭避犬逸去窮投罝擊鮮走馬殊未厭但恐落日催棲鵶獘旗僕鼓坐數獲鞍掛雉肩分麚主人置酒聚狂客紛紛醉語晚更嘩燎毛燔肉不暇割飲防直欲追羲媧靑丘云夢古所吒與此何啻百倍加苦遭諫防說夷羿又被賦客嘲滛奢豈如閒官走山邑放曠不與趨朝衙農工已畢歲雲暮車騎𨿽少賔殊佳酒酣上馬去不告獵獵霜風吹帽斜

和子由木山引水二首

蜀江久不見滄浪江上枯槎逺可將去國尙能三犢載汲泉何愛一夫忙﨑嶇好事人應笑冷淡爲歡意自長遙想納涼淸夜永牕前微月照汪汪

千年古木臥無梢浪捲沙翻去似瓢幾度過秋生蘚暈至今流潤應江潮然疑有蛟龍吐斷處人言霹靂焦材大古來無適用不須鬱鬱慕山苗

寄題興州晁太守新開古東池

百畆新池傍郭斜居人行樂路人誇自言官長如靈運能使江山似永嘉縱飲坐中遺白帢幽尋盡處見桃花不堪山鳥號歸去長遣王孫苦憶家

華陰寄子由

三年無日不思歸夢裏還家旋覺非臘酒送寒催去國東風吹雪滿徵衣三峯已過天浮翠四扇行看日照扉裏堠消磨不禁盡速擕家餉勞驂騑

和董傳畱別

麤繒大布裹生涯腹有詩書气自華厭伴老儒烹瓠葉彊隨舉子踏槐花囊空不辦尋春馬眼亂行看擇壻車得意猶堪誇世俗詔黃新濕字如鴉

次韻柳子玉見寄

薄雷輕曉晴初陌上春泥未濺行樂及時𨿽有酒出門無侶漫看書遙知寒食催歸騎定把鴟夷載後車他日見邀須彊起不應辭病似相如

送曽子固倅越得燕字

醉翁門下士雜遝難爲賢曽子獨超軼孤芳陋羣妍昔從南方來與翁兩聯翩翁今自憔悴子去亦宜然賈誼窮適楚樂生老思燕那因江鱠美遽厭天庖羶但苦世論隘聒耳如蜩蟬安得萬頃池飬此橫海鱣

王頥赴建州錢監求詩及艸書

我昔識子自武功寒防夜語樽酒同酒闌燭盡語不盡倦僕立寐僵屏風丁寧勸學不死訣自言親受方瞳翁嗟余聞道不早悟醉夢顚倒隨盲聾爾來憂患苦摧剝意思蕭索如霜蓬羨君顏色愈少壯外慕漸少由中充河車挽水灌腦黒丹砂伏火入頰紅大梁相逢又東去但道何日辭樊籠未能便乞勾漏令官曹似是錫與銅畱詩河上慰離別艸書未暇緣怱怱

秀州僧本瑩靜照堂

鳥囚不忘飛馬系常念馳靜中不自勝不若聴所之君看厭事人無事乃更悲貧賤苦形勞富貴嗟神疲作堂名靜照此語子謂誰江湖隠淪士豈無適時資老死不自惜扁舟自娯嬉從之恐莫見況肯從我爲

石蒼舒醉墨堂

人生識字憂患始姓名粗記可以休何用艸書誇神速開卷戃怳令人愁我嘗好之每自笑君有此病何年瘳自言其中有至樂適意無異逍遙逰近者作堂名醉墨如飲美酒銷百憂乃知栁子語不妄病嗜土炭如珍羞君於此藝亦云至堆墻敗筆如山丘興來一揮百紙盡駿馬倐忽踏九州我書意造本無法防畫信手煩推求胡爲議論獨見假隻字片紙皆藏收不減鐘張君自足下方羅趙我亦優不須臨池更苦學完取絹素充衾禂

送安惇秀才失解西歸

舊書不厭百回讀熟讀深思子自知他年名宦恐不免今日棲遲那可追我昔家居斷還往著書不復窺園葵朅來東逰慕人爵棄去舊學從兒嬉狂謀謬算百不遂惟有霜鬢來如期故山松栢皆手種行且拱矣歸何時萬事早知皆有命十年浪走寧非癡與君未可較得失臨別惟有長嗟咨

送任伋通判黃州兼寄其兄孜

吾州之豪任公子少年盛壯日千里無媒自進誰識之有才不用今老矣別來十年學不厭讀破萬卷詩愈美黃州小郡隔谿谷茆屋數家依竹葦知命無憂子何病見賢不薦誰當恥平泉老令更可悲六十靑衫貧欲死桐鄕遺老至今泣潁川大姓誰能箠因君寄聲問消息莫對黃鷂矜觜

和子由初到陳州見寄二首次韻

道喪𨿽云久吾猶及老成如今各衰晚那更治刑名懶惰便樗散疏狂托聖明阿奴須碌碌門戶要全生舊隠三年別杉松好在不吾今尙眷眷此意恐悠悠閉戶時尋夢無人可說愁還來送別處雙淚寄南州

次韻子由緑筠堂

愛竹能延客求詩剰掛墻風梢千纛亂月影萬夫長谷鳥驚棊響山蜂識酒香只應陶靖節防聴北牕涼

送劉攽倅海陵

君不見阮嗣宗臧否不掛口莫誇舌在牙齒牢是中惟可飲醇酒讀書不用多作詩不須工海邊無事日日醉夢魂不到蓬萊宮秋風昨夜入庭樹蒓絲未老君先去君先去幾時回劉郎應白髮桃花開不開

送錢藻出守婺州得英字

老手便劇郡髙懷厭承明聊紆東陽綬一濯滄浪纓東陽佳山水未到意已淸過家父老喜出郭壺漿迎子行得所願愴悢居者情吾君方急賢日旰坐邇英黃金招樂毅白璧賜虞卿子不少自貶陳義空崢嶸古稱爲郡樂漸恐煩敲搒臨分敢不盡醉語醒還驚

送呂希道知和州

去年送君守解梁今年送君守歷陽年年送人作太守坐受塵土堆胸腸君家聯翩三將相富貴未已今方將鳯雛驥子生有種毛骨往往傳諸郎觀君崛郁負奇表便合劍佩趨明光胡爲小郡屢奔走徵馬未解風防張我生本自便江海忍恥未去猶徬徨無言贈君有長嘆美哉河水空洋洋

次韻王誨夜坐

愛君東閣能延客顧我閒官不計員策杖頻過如未厭卜居相近豈辭遷莫將詩句驚搖落漸喜罇罍省撲緣待約月明池上宿夜深同看水中天

送文與可出守陵州

壁上墨君不解語見之尙可消百憂而況我友似君者素節凜凜欺霜秋淸詩健筆何足數逍遙齊物追莊周奪官遣去不自覺曉梳脫髮誰能收江邊亂山赤如赭陵陽正在千山頭君知逺別懷抱惡時遣墨君解我愁

送劉道原歸覲南康

晏嬰不滿六尺長髙節萬仞陵首陽靑衫白髮不自嘆富貴在天那得忙十年閉戶樂幽獨百金購書收散亡朅來東觀弄丹墨聊借舊史誅姦彊孔融不肯下曹操汲黯本自輕張湯𨿽無尺箠與寸刃口吻排擊含風霜自言靜中閱世俗有似不飲觀酒狂衣巾狼藉又屢舞旁人大笑供千塲交朋翩翩去略盡惟我與子猶徬徨世人共棄君獨厚豈敢自愛恐子傷朝來告別驚何速歸意已逐徵鴻翔匡廬先生古君子掛冠兩紀鬢未蒼定將文度置膝上喜動鄰里烹豬羊君歸爲我道姓字幅巾他日容登堂

出都來陳所乘船上有題小詩八首不知何人作有感余心者聊爲和之

蛙鳴靑艸泊蟬噪垂楊浦吾行亦偶然及此新過鳥樂忘罝罦魚樂忘鉤餌何必擇所安滔滔天下是煙火動村落晨光尙熹微田園處處好淵明胡不歸我行無疾徐輕楫信溶漾船畱村市鬧閘發寒波漲舟人苦炎熱宿此喬木灣淸月未及上黒云如頹山萬竅號地籟衝風散天池喧豗瞬息間還掛斗與箕潁水非漢水亦作蒲萄緑恨無襄陽兒令唱銅鞮曲我詩𨿽云拙心平聲韻和年來煩惱盡古井無由波

次韻張安道讀杜詩

大雅初微缺流風困暴豪張爲詞客賦變作楚臣騷展轉更崩壊紛綸閱俊髦地偏蕃怪產源失亂狂濤粉黛迷眞色魚鰕易豢牢誰知杜陵傑名與謫仙髙掃地收千軌爭標看兩艘詩人例窮苦天意遣奔逃塵闇人亡鹿溟翻帝斬鼇艱危思李牧述作謝王褒失意各千里哀鳴聞九臯騎鯨遁滄海捋虎得綈袍巨筆屠龍手防官似馬曹迂疏無事業醉飽死逰遨簡牘儀刑在兒童篆刻勞今誰主文字公合把旌旄開卷遙相憶知音兩不遭般斤思郢質鯤化陋儵濠恨我無佳句時防致白醪慇懃理黃菊未遣沒蓬蒿

送張安道赴南都畱臺

我公古仙伯超然羨門姿偶懷濟物志遂爲世所縻黃龍遊帝郊簫韶鳯來儀終然反溟極豈復安籠池出入四十年憂患未嘗辭一言有歸意闔府諫莫移吾君信英睿搜士及茆茨無人長者側何以安子思歸來掃一室虛白以自怡逰於物之初世俗安得知我亦世味薄因循鬢生絲出處良細事從公當有時

傅堯兪濟源艸堂

防官共有田園興老罷方尋隠退廬栽種成陰十年事倉黃求買萬金無先生卜築臨淸濟喬木如今似畫圖鄰里亦知偏愛竹春來相與護龍雛

陸龍圖詵挽詞

挺然直節庇峩岷謀道從來不計身屬纊家無十金產過車巷哭六州民塵埃輦寺三年別罇俎岐陽一夢新他日思賢見遺像不論宿艸更沾巾【成都有思賢閣畫諸公像】

胡完夫母周夫人挽詞

栢舟髙節冠鄕鄰綘帳淸風聳搢紳豈似凡人但慈母能令孝子作忠臣當年織屨隨方進晚節稱觴見伯仁回首悲涼便陳迹凱風吹盡棘成薪

和柳子玉過陳絕糧二首

風蕭蕭夜晦迷不須鳴叫彊知時多才久被天公怪闕食惟應防婦知杜叟挽衣那及脛顏翁食粥敢言炊詩人情味眞嘗徧試問於君底事虧

如我自觀猶可厭非君誰復肯相尋圖書跌宕悲年老燈火靑熒語夜深早歳便懷齊物意微官敢有濟時心南行十里成何事一聴秋濤萬鼓音

潁州初別子由二首

徵防掛西風別淚滴淸潁畱連知無益惜此須臾景我生三度別此別尢酸冷念子似先君木訥剛且靜寡詞眞吉人介石乃機警至今天下士去莫如子猛嗟我久病狂意行無坎井有如醉且墜幸未傷輒醒從今得閒暇黙坐消日永作詩解子憂持用日三省

近別不攺容逺別涕沾胸咫尺不相見實與千里同人生無離別誰知恩愛重始我來宛丘牽衣舞兒童便知有此恨畱我過秋風秋風亦已過別恨終無窮問我何年歸我言嵗在東離合旣循環憂喜疊相攻悟此長太息我生如飛蓬多憂髮早白不見六一翁

歐陽少師令賦所蓄石屏

何人遺公石屏風上有水墨希微蹤不畫長林與巨植獨畫峩眉山西雪嶺上萬歳不長之孤松崖崩澗絕可望不可到孤煙落日相溟蒙含風偃蹇得眞態刻畫始信天有工我恐畢宏韋偃死葬虢山下骨可朽爛心難窮神機巧思無所發化爲煙霏淪石中古來畫師非俗士摹寫物象略與詩人同願公作詩慰不遇無使二子含憤泣幽宮

陪歐陽公燕西湖

謂公方壯須似雪謂公已老光浮頰朅來湖上飲美酒醉後劇談猶激烈湖邊艸木新著霜芙蓉晚菊爭煌煌插花起舞爲公壽公言百歳如風狂赤松共逰也不惡誰能忍饑啖仙藥已將夭壽付天公彼徒辛苦吾差樂城上烏棲暮靄生銀缸畫燭照湖明不辭歌詩勸公飲坐無桓伊能撫箏

十月一日將至渦口五里所遇風畱宿

長淮久無風放意弄淸快今朝雪浪滿始覺平野隘兩山控吾前吞吐久不嘬孤舟系桑本終夜舞澎湃舟人更傳呼弱纜恃菅蒯平生傲憂患久已恬百怪鬼神欺吾窮戲我聊一噫缾中尙有酒信命誰能戒

出潁口初見淮山是日至壽州

我行日夜向江海楓葉蘆花秋興長平淮忽迷天逺近靑山久與船低昂壽州已見白石塔短棹未轉黃茅岡波平風軟望不到故人久立煙蒼茫

壽州李定少卿出餞城東龍潭上

山鵶噪處古靈湫亂沫浮涎繞客舟未暇然犀照奇鬼欲將燒燕出潛虯使君惜別催歌管村巷驚呼聚玃猴此地他年頌遺愛觀魚並記老莊周

濠州七絕

塗山【下有鯀廟山前有禹防村】

川鎖支祁水尙渾地埋汪罔骨應存樵蘇已入黃熊廟烏鵲猶朝禹防村

彭祖廟【有雲母山云彭祖所采服也】

跨歷商周看盛衰欲將齒髮鬭蛇空餐雲母連山盡不見蟠桃著子時

逍遙臺【莊子祠堂在開元寺卽墓爲堂】

常怪劉伶死便埋豈伊忘死未忘骸烏鳶奪得與螻蟻誰信先生無此懷

觀魚臺

欲將同異較錙銖肝膽猶能楚越如若信萬殊歸一理子今知我我知魚

虞姬墓

帳下佳人拭淚痕門前壯士气如雲倉黃不負君王意只有虞姬與鄭君

四望亭【太和中刺史劉嗣之立李紳以太子賔客分司東都過濠爲作記今存而】

【亭廢者數年矣】

頽垣破礎沒柴荊故老猶言短李亭敢請使君重起廢落霞孤鶩換新銘

浮山洞【洞在淮上夏潦不能及而冬不加髙故人疑其浮也】

人言洞府是鼇宮升降隨波與海通共坐船中那得見乾坤浮水水浮空

東坡全集卷二

欽定四庫全書

東坡全集卷三

宋蘓軾撰詩七十六首

泗州僧伽塔

我昔南行舟系汴逆風三日沙吹面舟人共勸禱靈塔香火未收旗腳轉回頭頃刻失長橋卻到山未朝飯至人無心何厚薄我自懷私欣所便耕田欲刈欲晴去得順風來者怨若使人人禱輒遂造物應須日千變我今身世兩悠悠去無所逐來無戀得行固願畱不惡毎到有求神亦倦退之舊云三百尺澄觀所營今已換不嫌俗士污丹梯一看雲山繞淮旬

山

我生飄蕩去何求再過山歳五周身行萬里半天下僧臥一庵初白頭地隔中原勞北望潮連滄海欲東逰元嘉舊事無人記故壘摧頽今在不【宋文帝遣將拒魏太武築城此山】

發洪澤中塗遇大風復還

風浪忽如此吾行欲安歸掛帆卻西邁此計未爲非洪澤三十里安流去如飛居民見我還勞問亦依依防酒就船賣此意厚莫違醒來夜已半岸木聲向微明日淮陰市白魚能許肥我行無南北適意乃所祈何勞弄澎湃終夜搖牕扉妻孥莫憂色更有篋中衣

十月十六日記所見

風髙月暗水雲黃淮陰夜發朝山陽山陽曉霧如細炯炯初日寒無光雲收霧捲已亭午有風北來寒欲僵忽驚飛雹穿戶牖迅駛不復容遮防市人顚沛百賈亂疾雷一聲如頽墻使君來呼晚置酒坐定巳復日照廊怳疑所見皆夢寐百種變怪旋消亡共言蛟龍厭舊穴魚鼈隨徙空陂塘愚儒無知守章句論說黒白推何祥惟有主人言可用天寒欲雪飲此觴

廣陵防三同舎各以其字爲韻仍邀同賦劉貢父

去年送劉郎醉語已驚眾如今各漂泊筆硯誰能弄我命不在天羿彀未必中作詩聊遣意老大慵譏諷夫子少年時雄辯輕子貢爾來再傷弓戢翼念前痛廣陵三日飲相對怳如夢況逢賢主人白酒潑春甕竹西已揮手灣口猶屢送羨子去安閒吾邦正喧哄

孫巨源

三年客京輦憔悴難具論揮汗紅塵中但隨馬蹄翻人情貴往返不報生禍根坐令平生友終嵗不及門南來實淸曠但恨無與言不謂廣陵城得逢劉與孫異趣不兩立譬如王孫猿吾儕久相聚恐見疑排拫我褊類中散子通眞巨源絕交固未敢且復東南奔

劉萃老

江陵昔相遇幕府稱上賔再見明光宮峩冠挹搢紳如今三見子坎坷爲逐臣朝逰雲霄間欲分丞相茵莫落江湖上遂與屈子鄰了不見喜慍子豈眞可人邂逅成一歡醉語出天眞士方在田裏自比渭與莘出試乃大謬芻狗難重陳嵗晚多霜露歸耕當及辰

逰金山寺

我家江水初發源宦逰直送江入海聞道潮頭一丈髙天寒尙有沙痕在中泠南畔石盤陁古來出沒隨濤波試登絕頂望鄕國江南江北靑山多羇愁畏晚尋歸楫山僧苦畱看落日防風萬頃鞾文細斷霞半空魚尾赤是時江月初生魄二更月落天深黒江心似有炬火明飛焰照山棲鳥驚悵然歸臥心莫識非鬼非人竟何物江山如此不歸山江神見怪驚我頑我謝江神豈得已有田不歸如江水【是夜所見如此】

自金山放船至焦山

金山樓觀何耽耽撞鐘擊皷聞淮南焦山何有有修竹采薪汲水僧兩三云霾浪打人迹絕時有沙戶祈春蠶我來金山更畱宿而此不到心懷慙同逰盡返決獨往賦命窮薄輕江潭淸晨無風浪自湧中流歌嘯倚半酣老僧下山驚客至迎笑喜作巴人談自言久客忘鄕井只有彌勒爲同龕困眠得就紙帳暖飽食未厭山蔬甘山林饑臥古亦有無田不退寧非貪展禽𨿽未三見黜叔夜自知七不堪行當投劾謝簮組爲我佳處畱茆庵【吳人謂水中可田者爲沙焦山長老中江人也】

甘露寺

江山豈不好獨遊情易闌但有相防人何必素所歡我欲訪甘露當途無閒官二子舊不識欣然肯聨鞍古郡山爲城層梯轉朱欄樓臺斷崖上地窄天水寛一覽吞數州山長江漫漫卻望大明寺惟見煙中竿很石臥庭下穹隆如伏羱緬懷臥龍公挾策事雕鑽一談收猘子再說走老瞞名髙有餘想事往無畱觀蕭翁古鐵鑊相對空團團坡陁受百斛積生防瀾泗水逸周鼎渭城辭漢盤山川失故態怪此能獨完僧繇六化人霓衣掛冰紈隠見十二疊觀者疑誇謾破板陸生畫靑猊戲盤跚上有二天人揮手如翔鸞筆墨𨿽欲盡典刑垂不刋赫赫贊皇公英姿凜以寒古栢親手種挺然誰敢榦枝撐雲峯裂根入石窟蟠薙艸得斷碑斬崖出金棺瘞藏豈不牢見伏理可嘆四雄皆龍虎遺迹儼未刓方其盛壯時爭奪肯少安廢興屬造物遷逝誰控摶況彼妄庸子而欲事所難古今共一軌後世徒辛酸聊興廣武嘆不待雍門彈

次韻子由柳湖感物

憶昔子美在東屯數間茒屋蒼山根嘲吟艸木調蠻獠欲與猿鳥爭啾喧子今憔悴眾所棄驅馬獨出無往還惟有柳湖萬株柳淸陰與子供朝昏胡爲譏評不少借生意淩挫難爲繁柳𨿽無言不解慍世俗乍見應憮然嬌姿共愛春濯濯豈問空腹修蟠朝看濃翠傲炎赫夜愛疏影搖淸圓風翻雪陣春絮亂蠧響啄木秋聲堅四時盛衰各有態搖落淒愴驚寒溫南山孤松積雪底抱凍不死誰復賢

送蔡冠卿知饒州

吾觀蔡子與人遊掀豗笑語無不可平時儻蕩不驚俗臨事迂闊乃過我橫前坑穽眾所畏布路金珠誰不裹爾來變化驚何速昔號剛彊今亦頗憐君獨守廷尉法晚歳卻理鄱陽柁莫嗟天驥出羸牛欲試良玉須猛火世事徐觀眞夣寐人生不信長轗軻知君決獄有陰功他日老人酬魏顆

次韻楊褒早春

窮巷淒涼苦未和君家庭院得春多不辭瘦馬騎衝雪來聴佳人唱踏莎破恨徑須煩麯糵增年誰復怨羲娥良辰樂事古難並白髮靑衫我亦歌細郊園聊種菜冷官門戶可張羅放朝三日君恩重睡美不知身在何

初到杭州寄子由二絕

眼看時事力難勝貪戀君恩退未能遲鈍終須投劾去使君何日換聾丞

聖明寛大許全身衰病摧頽自畏人莫上岡頭苦相望吾方祭竈請比鄰

次韻柳子玉二首

地鑪

細聲蚯蚓發銀瓶擁褐橫眠天未明衰鬢鑷殘欹雪領壯心降盡倒風旌自稱丹竈錙銖火倦聽山城長短更聞道牀頭惟竹幾夫人應不解卿卿【俗謂竹幾爲竹夫人】

紙帳

亂文殻細相連慣臥靑綾恐未便潔似僧巾白防布暖於蠻帳紫茸氈錦衾速捲持還客破屋那愁仰見天但恐嬌兒還惡睡夜深踏裂不成眠

臘日逰孤山訪惠勤惠思二僧

天欲雪云滿湖樓臺明滅山有無水淸石出魚可數林深無人鳥相呼臘日不歸對妻孥名尋道人實自娛道人之居在何許寶雲山前路盤紆孤山孤絕誰肯廬道人有道山不孤紙牕竹屋深自暖擁褐坐睡依團蒲天寒路逺愁僕夫整駕催歸及未晡出山回望云木合但見野鶻盤浮圖玆逰淡泊歡有餘到家恍如夢蘧蘧作詩火急追亡逋淸景一失後難摹

李杞寺丞見和前篇復用元韻答之

獸在藪魚在湖一入池檻歸期無誤隨弓旌落塵土坐使鞭箠環呻呼追胥連保罪及孥【近屢獲鹽賊皆坐同保徙其家】百日愁嘆一日娛白雲舊有終老約朱綬豈合山人紆人生何者非蘧廬故山鶴怨秋猿孤何時自駕鹿車去掃除白髮煩菖蒲麻鞋短後隨獵夫射弋狐共朝晡陶潛自作五柳傳潘閬畫入三峯圖吾年凜凜今幾余知非不去慙衛蘧嵗荒無術歸亡逋鵠則易畫虎難摹

再和

東望海西望湖山平水逺細欲無野人疏狂逐魚釣刺史寛大容歌呼君恩飽暖及爾孥才者不閒拙者娛穿巖度嶺腳力健未厭山水相縈紆三百六十古精廬出逰無伴籃輿孤作詩𨿽未造藩閾破悶豈不賢樗蒲君才敏贍兼百夫朝作千篇日未晡朅來湖上得佳句從此不看營丘圖知君篋櫝富有餘莫惜錦繡償菅蘧窮多鬭崄誰先逋賭取名畫不用摹

逰靈隠寺得來詩復用前韻

君不見錢塘湖錢王壯觀今巳無屋堆黃金斗量珠運盡不勞折簡呼四方宦遊散其孥宮闕畱與閒人娛盛衰哀樂兩須臾何用多憂心郁紆溪山處處皆可廬最愛靈隠飛來孤喬松百丈蒼髯須擾擾下笑柳與蒲髙堂防食羅千夫撞鐘擊皷喧朝晡凝香方丈眠氍毹絕勝絮被縫海圖淸風時來驚睡餘遂超羲皇傲幾蘧歸時棲鴉正畢逋孤煙落日不可摹

戲子由

宛丘先生長如丘宛丘學舎小如舟常時低頭誦經史忽然欠伸屋打頭斜風吹帷注面先生不愧旁人羞任從飽死笑方朔肯爲立求秦優眼前勃豀何足道處置六鑿須天逰讀書萬卷不讀律致君堯舜知無術勸農冠蓋鬧如雲送老虀鹽甘似蜜門前萬事不掛眼頭𨿽長低气不屈余杭別駕無功勞畫堂五丈容旂旄重樓跨空聲逺屋多人少風騷騷平生所慙今不恥坐對疲氓更鞭箠道逢楊虎呼與言心知其非口諾惟居髙忘下眞何益气節消縮今無幾文章小技安足程先生別駕舊齊名如今衰老俱無用付與時人分重輕

越州張中舎壽樂堂

靑山偃蹇如髙人常時不肯入官府髙人自與山有素不待招邀滿庭戶臥龍蟠屈半東州萬室鱗鱗枕其股背之不見與無同狐裘反衣無乃魯張君眼力覰天奧能遣荊棘化堂宇持頥宴坐不出門收攬奇秀得十五才多事少厭閒寂臥看雲煙變風筍如玉筯椹如簮彊飲且爲山作主不憂兒軰知此樂但恐造物怪多取春濃睡足午牕明想見新茶如潑乳

姚屯田挽詩

京口年來耆舊衰髙人淪喪路人悲空聞韋叟一經在不見恬侯萬石時貧病只知爲善樂逍遙卻恨棄官遲七年一別眞如夢猶記蕭然瘦鶴姿

送岑著作

懶者常似靜靜豈懶者徒拙則近於直而直豈拙歟夫子靜且直雍容時捲舒嗟我復何爲相得歡有餘我本不違世而世與我殊拙於林間鳩懶於冰底魚人皆笑其狂子獨憐其愚直者有時信靜者不終居而我懶拙病不受砭藥除臨行怪酒薄已與別淚俱後防豈無時遂恐出處疏惟應故山夢隨子到吾廬

吉祥寺賞牡丹

人老簮花不自羞花應羞上老人頭醉歸扶路人應笑十里珠簾半上鉤

吉祥寺僧求閣名

過眼榮枯電與風久長那得似花紅上人宴坐觀空閣觀色觀空色卽空

和劉道原見寄

敢向淸時怨不容直嗟吾道與君東坐談足使淮南懼歸去方知冀北空獨鶴不須驚夜旦羣烏未可辧雌雄廬山自古不到處得與幽人子細窮

和劉道原詠史

仲尼憂世接輿狂臧谷𨿽殊竟兩亡吳客漫陳豪士賦桓侯初笑越人方名髙不朽終安用日飲無何計亦良獨掩陳編弔興廢牕前山夜浪浪

和劉道原寄張師民

仁義大防徑詩書一旅亭相誇綬若若猶誦麥靑靑腐鼠何勞嚇髙鴻本自防顚狂不用喚酒盡漸須醒

送張職方吉甫赴閩漕六和寺中作

羨君超然鸞鶴姿江湖欲下還飛去空使吳兒怨不畱靑山漫漫七閩路門前江水去掀天寺後淸池碧玉環君如大江日千里我如此水千山底

中逰天竺靈感觀音院

蠶欲老麥半黃前山後山浪浪農夫輟耒女廢筐白衣仙人在髙堂

和蔡凖郎中見邀逰西湖三首

夏潦漲湖深更幽西風落木芙蓉秋飛雪闇天云拂地新蒲出水柳映洲湖上四時看不足惟有人生飄若浮解顏一笑豈易得主人有酒君應畱君不見錢塘逰宦客朝推囚暮決獄不因人喚何時休

城市不識江湖幽如與蟪蛄語春秋試令江湖處城市卻似麋鹿逰汀洲髙人無心無不可得坎且止乘流浮公卿故舊畱不得遇所得意終年畱君不見拋官彭澤令琴無巾有酒醉欲眠時遣客休

田間決水鳴幽幽插秧未徧麥已秋相擕燒筍苦竹寺卻下踏藕荷花洲船頭斫鮮細縷縷船尾炊玉香浮浮臨風飽食得甘寢肯使細故胸中畱君不見壯士憔悴時饑謀食渴謀飲功名有時無罷休

和子由柳湖久涸忽有水開元寺山茶舊無花今歳盛開二首

太昊祠東鐵墓西一鐏曽與子同擕回瞻郡閣遙飛檻北望檣竿半隠堤飯豆羮藜思兩鵠飲河噀水賴長蜺如今勝事無人共花下壺盧鳥勸提

長明燈下石欄幹長共杉松鬭嵗寒葉厚有稜犀甲健花深少態鶴頭丹久陪方丈曼陁羞對先生苜蓿盤雪裏盛開知有意明年開後更誰看

六月二十七日望湖樓醉書五首

黒云翻墨未遮山白跳珠亂入船捲地風來忽吹散望湖樓下水如天

放生魚鼈逐人來無主荷花到處開水枕能令山俯仰風船解與月裵回

烏菱白芡不論錢亂系靑菇裹緑盤忽憶嘗新防靈觀滯畱江海得加餐

獻花防女木蘭橈細斜風濕翠翹無限芳洲生杜若吳兒不識楚詞招

未成小隠聊中隠可得長閒勝暫閒我本無家更安往故鄕無此好湖山

七月一日出城舟中苦熱

涼飇呼不來流汗方被體稀星乍明滅暗水光彌彌香風過蓮芡驚枕裂魴鯉欠伸宿酒餘起坐濯淸泚火雲勢方壯未受月露洗身微欲安適坐待東方啟

宿余杭法喜寺寺後緑野亭望吳興諸山懷孫莘老學士

徙倚秋原上淒涼晚照中水流天不盡人逺思何窮問諜知秦過看山識禹功【余杭始皇所捨舟也西北舟枕山堯時洪水系舟山上】稻涼初吠蛤柳老半書虫荷背風翻白蓮腮退紅追逰慰遲暮覓句效兒童北望苕溪轉遙憐震澤通烹魚得尺素好在紫髯翁

宿臨安淨土寺

雞鳴發余杭到寺已亭午參禪固未暇飽食良先務平生睡不足急掃淸風宇閉門羣動息香篆起煙縷覺來烹石泉紫筍發輕乳晚涼沐浴罷衰髮稀可數浩歌出門去暮色入村塢微月半隠山圓荷爭瀉露相擕石橋上夜與故人語明朝入山房石鏡炯當路昔照熊虎姿今爲猿鳥顧廢興何足弔萬世一仰俯

自淨土步至功臣寺

落日岸葛巾晚風吹羽扇松間野步穏竹外飛橋轉神功鑿橫嶺巖石得巨片直度千人溝下有微流岡巒蔚回合金碧爛明絢緬懷異姓王負擔此鄕縣長逢跨下辱屢乞桑間飯誰謂山石頑識此希世彥凜然英气逼屹起猶聳戰他年萬騎歸父老恣歡宴錦繡被原野金珠散貧賤竇融旣入朝吳芮空記面榮華坐銷歇閱世如郵傳惟有長明燈依然照深殿

逰徑山

眾峯來自天目山勢若駿馬奔平川中塗勒破千里足金鞭玉相回旋人言山住水亦住下有萬古蛟龍淵道人天眼識王气結茆宴坐荒山巓精誠貫山石爲裂天女下試顏如蓮寒牕暖足來朴朔夜鉢咒水降蜿蜒雪眉老人朝扣門願爲弟子長參禪爾來廢興三百載奔走吳防輸金錢飛樓湧殿壓山谷朝鐘暮皷驚龍眠晴空偶見浮海蜃落日下數投村鳶有生共處覆載內擾擾膏火同烹煎近來愈覺世路隘每到寛處差安便嗟余老矣百事廢卻尋舊學心茫然問龍乞水歸洗眼欲看細字銷殘年【龍井水洗病眼有效】

自徑山回得呂察推詩用其韻招之宿湖上

多君貴公子愛山如愛色心隨葉舟去夢繞千山碧新詩到中路令我喜折屐古來軒冕徒操捨兩悲栗數朝辭簮笏兩腳得暫赤歸來不入府卻走湖上宅寵辱吾久忘寧畏官長詰飄然便欲去誰在子思側君能從我逰出郭及未黒

宿望湖樓再和

新月如佳人出海初弄色娟娟到湖上防防搖空碧夜涼人未寢山靜聞響屐騷人故多感悲秋更憀栗君胡不相就朱墨紛黝赤我行得所嗜十日忘家宅但恨無友生詩病莫訶詰君來試吟詠定作鶴頭側攺罷心愈疑滿紙蛟虵黒

夜泛西湖五絕

新月生魄迹未安才破五六漸盤桓今夜吐艶如半璧逰人得向三更看

三更向闌月漸垂欲落未落景特奇明朝人事誰料得看到蒼龍西沒時

蒼龍已沒牛斗橫東方芒角升長庚漁人收筒及未曉船過惟有菇蒲聲【湖上禁漁皆盜釣者也】

菇蒲無邊水茫茫荷花夜開風露香漸見燈明出逺寺更待月黒看湖光

湖光非鬼亦非仙風恬浪靜光滿川須臾兩兩入寺去就視不見空茫然

焦千之求惠山泉詩

玆山定空中乳水滿其腹遇隙則發見臭味實一族淺深各有值方圓隨所蓄或爲云洶湧或作綫斷續或鳴空洞中雜佩間琴築或流蒼石縫宛轉龍鸞蹙缾罌走四海眞僞半相瀆貴人髙宴罷醉眼亂紅緑赤泥開方印紫餅截圓玉傾甌共嘆賞竊語笑僮僕豈如泉上僧盥灑自挹掬故人憐我病蒻籠寄新馥欠伸北牕下晝睡美方熟精品厭凡泉願子致一斛

答任師中次韻【來詩勸以詩酒自娛】

閒裏有深趣常憂兒軰知已成歸蜀計誰惜買山貲世事久已謝故人猶見思平生不飲酒對子敢論詩沈諫議召逰湖不赴明日得雙蓮於北山下作一絕持獻沈旣見和又別作一首因用其韻

湖上棠陰手自栽問公更得幾回來水仙亦恐公歸去故遣雙蓮一夜開

詔書行捧縷金牋樂府應歌相府蓮莫忘今年花發處西湖西畔北山前

和歐陽少師防老堂次韻

一時冠蓋盡嚴終舊徳年來豈易逢聞道堂中延蓋叟定應牀下拜梁松蠧魚自曬閒箱篋科斗長收古鼎鐘我欲棄官重問道寸莛何以得舂容

和歐陽少師寄趙少師次韻

朱門有遺啄千里來燕雀公家冷如冰百呼無一諾平生親友半遷逝公𨿽不怪旁人愕世事如今臘酒濃交情自古春云薄二公凜凜和非同疇昔心親豈貌從白頭相暎松間鶴淸句更酬雪裏鴻何日揚雄一防足卻追範蠡五湖中

監試呈諸試官

我本山中人寒苦盜寸廩文詞𨿽少作勉彊非天稟旣得旋廢忘懶惰今十稔麻衣如再著墨水眞可飲毎聞科詔下白汗如流沈此邦東南防多士敢題品芻蕘盡蘭蓀香不數葵荏貧家見珠貝晃自難審緬懷嘉祐初文格變已甚千金碎全璧百衲收寸錦調和椒桂釅咀嚼沙礫磣廣眉成半額學步歸踔踸維時老宗伯气壓羣兒凜蛟龍不世出魚鮪初驚淰至音久乃信知味猶食椹至今天下士微管幾左衽謂當千載後石室祠髙朕爾來又一變此學初誰諗權衡破舊法芻豢笑凡飪髙言追衛樂篆刻鄙曹沈先生周孔出弟子淵騫寢卻顧老鈍軀頑朴謝鐫鋟諸君況才傑容我懶且噤聊欲廢書眠秋濤諠午枕

望海樓晚景五絕

海上濤頭一綫來樓前相顧雪成堆從今潮上君須上更看銀山二十回

橫風吹入樓斜壯觀應須好句誇過潮平江海碧電光時掣紫金虵

靑山斷處塔層層隔岸人家喚欲譍江上秋風晚來急爲傳鐘皷到西興

樓下誰家燒夜香玉笙哀怨弄初涼臨風有客吟秋扇拜月無人見晚妝

沙河燈火照山紅歌鼓喧喧語笑中爲問少年心在否角巾欹倒鬢如蓬

試院煎茶

蟹眼已過魚眼生颼颼欲作松風鳴防茸出磨細珠落轉繞甌飛雪輕銀瓶瀉湯誇第二未識古人煎水意【古語雲煎水不煎茶】君不見昔時李生好客手自煎貴從活火發新泉又不見今時潞公煎茶學西蜀定州花瓷琢紅玉我今貧病長苦饑分無玉盌捧蛾眉且學公家作茗飲塼鑪石銚行相隨不用撐腸拄腹文字五千卷但願一甌常及睡足日髙時

孫莘老求墨妙亭詩

蘭亭蠒紙入昭陵世間遺迹猶龍騰顏公變法出新意細筋入骨如秋鷹徐家父子亦秀絕字外出力中藏稜嶧山傳刻典刑在千載筆法畱陽冰杜陵評書貴瘦硬此論未公吾不慿短長肥瘠各有態玉環飛燕誰敢憎吳興太守眞好古購買斷缺揮縑繒跌入坐螭隠壁空齋晝靜聞登登奇蹤散出走吳越勝事傳說誇友朋書來乞詩要自寫爲把栗尾書谿藤後來視今猶視昔過眼百世如風燈他年劉郎憶賀監還道同時須服膺李公擇求黃鶴樓詩因記舊所聞於馮當世者

黃鶴樓前月滿川抱闗老卒饑不眠夜聞三人笑語言羽衣著屐響空山非鬼非人意其仙石扉三叩聲淸圓洞中鏗鈜落門闗縹緲入石如飛煙雞鳴月落風馭還迎拜稽首願執鞭汝非其人骨鮏羴黃金乞得重莫肩持歸包裹獘席氊夜穿茅屋光射天裏閭來觀已變遷似石非石鉛非鉛或取而有眾忿喧訟歸有司今幾年無功暴得喜欲顚神人戲汝眞可憐願君爲考然不然此語可信馮公傳

八月十日夜看月有懷子由並崔度賢良

宛丘先生自不飽更笑老崔窮百巧一更相過三更歸古柏陰中看參昴去年舉君苜蓿盤夜傾閩酒赤如丹今年還看去年月露冷遙知範叔寒典衣自種一頃豆那知積生科斗歸來四壁艸虫鳴不如王江長飲酒【王江陳州道人】

催試官考較戲作

八月十五夜月色隨處好不擇茆檐與市樓況我官居似蓬島鳯咮堂前野橘香劍潭橋畔秋荷老八月十八潮壯觀天下無鯤鵬水擊三千里組練長驅十萬夫紅旗靑蓋互明滅黒沙白浪相吞屠人生防合古難必此景此行那兩得願君聞此添防燭門外白袍如立鵠八月十七復登望海樓自和前篇是日牓出余與試官兩人復畱五首

樓上煙雲怪不來樓前飛紙落成堆非闗文字須重看卻被江山未放回

眼昏燭暗細行斜考閱精彊外已誇明日失杯君莫怪早知安足不成虵

亂山遮曉擁千層睡美初涼撼不譍昨夜酒行君屢嘆定知歸夢到吳興

天臺桂子爲誰香倦聴空階夜防涼賴有明朝看潮在萬人空巷鬭新妝

秋花不見眼花紅身在孤舟兀兀中細作寒知有意未教金菊出蒿蓬

東坡全集卷三

欽定四庫全書

東坡全集卷四

宋蘓軾撰詩八十八首

秋懷二首

苦熱念西風常恐來無時及玆遂淒凜又作䢐年悲蟋蟀鳴我牀黃葉投我幃牕前有棲鵩夜嘯如狐貍露冷梧葉脫孤眠無安枝熠燿亦求偶髙屋飛相追定知無幾見廹此淸霜期物化逝不畱我興爲嗟咨便當勤秉燭爲樂戒暮遲

海風東南來吹盡三日空階有餘滴似與幽人語念我平生歡寂寞守環堵壺漿慰作勞裹飯救寒苦今年秋應熟過從飽雞黍嗟我獨何求萬里渉江浦居貧豈無食自不安畎畆念此坐逹晨殘燈翳復吐

哭歐公孤山僧惠思示小詩次韻

故人已爲土衰鬢亦驚秋猶喜孤山下相逢說舊逰梵天寺見僧守詮小詩淸婉可愛次韻

但聞煙外鐘不見煙中寺幽人行未已艸露濕芒屨惟應山頭月夜夜照來去

和陳述古拒霜花

千林掃作一畨黃只有芙蓉獨自芳喚作拒霜知未稱細思卻是最宜霜

和沈立之畱別二首

而今父老千行淚一似當時初去時不用鐫碑頌遺愛丈人淸徳畏人知

臥聞鐃鼓送歸艎夢裏怱怱共一觴試問別來愁幾許春江萬斛若爲量【去時於在江陵】

次韻孔文仲推官見贈

我本麋鹿性諒非伏轅姿君如汗血馬作駒已權奇齊驅大道中並帶鑾鑣馳聞聲自決驟那復受縶維謂君朝發燕秣楚日未欹云何中道止連蹇驢騾隨金鞍冒翠錦玉勒垂靑絲旁觀信美矣自揣良厭之均爲人所勞何必陋鹽輜君看立仗馬不敢鳴且窺調習困鞭箠僅存骨與皮人生各有志此論我久持他人聞定笑聊與吾子期空齋臥積病骨頰撐支秋艸上垣墻霜葉鳴堦墀門前自無客敢作揚雄麾候吏報君來弭節江之湄一對髙人談稍忘俗吏卑今朝枉詩句粲如鳯來儀上山絕梯磴墮海迷津涯憐我枯槁質借潤生華滋肯效世俗人洗刮求瘢痍賢明日登用淸廟歌緝熈胡不學長卿預作封禪詞

湯村開運鹽河中督役

居官不任事蕭散羨長卿胡不歸去來滯畱愧淵明鹽事星火急誰能卹農耕薨薨曉皷動萬指羅溝坑天助官政然淋衣纓人如鴨與豬投泥相濺驚下馬荒堤上四顧但湖綫路不容足又與牛羊爭歸田𨿽賤辱豈識泥中行寄語故山友愼毋厭藜羮

是日宿水陸寺寄北山淸順僧二首

艸沒河堤暗村寺藏修竹不知門拾薪煮藥憐僧病掃地燒香淨客魂農事未休侵小雪佛燈初上報黃昏年來漸識幽居味思與髙人對榻論

長嫌鐘鼓聒湖山此境蕭條卻自然乞食繞村眞爲飽無言對客本非禪披榛覓路衝泥入洗足闗門聴眠遙想後身窮賈島夜寒應聳作詩肩

客位假寐

謁入不得去兀坐如枯株豈惟主忘客今我亦忘吾同僚不解事慍色見髯須𨿽無性命憂且復忍須臾

鹽官部役戲呈同事兼寄述古

新月照水水欲冰夜霜穿屋衣生稜野廬半與牛羊共曉鼓卻隨鴉鵲興夜來履破裘穿縫紅頰曲眉應入夢千夫在野口如麻豈不懷歸畏嘲弄我州賢將知人勞已釀白酒買豚羔耐寒努力歸不逺兩腳凍硬公須軟朱壽昌郎中少不知母所在刺血寫經求之五十年去歳得之蜀中以詩賀之

嗟君七嵗知念母憐君壯大心愈苦羨君臨老得相逢喜極無言淚如不羨白衣作三公不愛白日升靑天愛君五十著防服兒啼卻得償當年烹龍爲炙玉爲酒鶴髮初生千萬壽金花詔書錦作囊白藤肩輿蹙繡感君離合我酸辛此事今無古或聞長陵朅來見大姊仲孺豈意逢將軍開皇苦桃空記面建中天子終不見西河郡守誰復譏潁谷封人羞自薦

將之湖州戲贈莘老

余杭自是山水窟仄聞吳興更淸絕湖中橘林新著霜溪上苕花正浮雪顧渚茶芽白於齒梅溪木紅勝頰吳兒鱠縷薄欲飛未去先說饞涎垂亦知謝公到郡久應怪杜牧尋春遲鬢絲只好對禪榻湖亭不用張水嬉

鴉種麥行

霜林老鴉閒無用畦東拾麥畦西種畦西種得靑猗猗畦東巳作牛毛稀明年麥熟芒攢槊農夫未食鴉先啄徐行俛仰若自矜鼓翅跳踉上牛角憶昔舜耕歷山鳥爲耘如今老鴉種麥更辛勤農夫羅拜鴉飛起勸農使者來行水

鹽官絕句四首

南寺千佛閣

古邑居民半海濤師來構築便能髙千金用盡身無事坐看香煙繞白毫

北寺悟空禪師塔【名齊安宣宗微時師知其非凡人】

已將世界等微塵空裏浮花夢裏身豈爲龍顏更分別只應天眼識天人

塔前古檜

當年雙檜是雙童相對無言老更恭庭雪到腰埋不死如今化作兩蒼龍

僧爽白雞【養二十餘年常立坐側聽經】

斷尾雄鷄本畏烹年來聴法伴修行還須卻置蓮花漏老怯風霜恐不鳴

送張軒民寺丞赴省試

龍飛甲子盡豪英嘗喜吾猶及老成人競春蘭笑秋菊天教明月伴長庚傳家各自聞詩禮與子相逢亦弟兄洗眼上林看躍馬賀詩先到古宣城【伯父與太平州張侍讀同年此其於】

六和寺衝師閘山溪爲水軒

欲放淸溪自在流忍教冰雪落沙洲出山定被江潮涴能爲山僧更少畱

和致仕張郎中春晝

投紱歸來萬事輕消磨未盡秪風情舊因蒓菜求長假新爲楊枝作短行不禱自安緣壽骨苦藏難沒是詩名淺斟杯酒紅生頰細琢歌詞穩稱聲蠍殻卜居心自放蠅頭寫字眼能明盛衰閱過君應笑寵辱年來我亦平跪履數從圯下老逸書閒問濟南生東風屈指無多日秪恐先春鶗防鳴

冬至日獨逰吉祥寺

井底微陽回未回蕭蕭寒濕枯荄何人更似蘇夫子不是花時肯獨來

後十餘日復至

東君意淺著寒梅千朶深紅未暇裁安得道人殷七七不論時節遣花開

戲贈

惆悵沙河十里春一畨花老一畨新小樓依舊斜陽裏不見樓中垂手人

和人求筆迹

麥光鋪幾淨無瑕入夜靑燈照眼花從此剡藤眞可弔半紆春蚓綰秋蛇

再用前韻寄莘老

君不見夷甫開三窟不如長康號癡絕癡人自得終天年智士死智罪莫雪困窮誰要卿料理舉頭看山笏拄頰野鳬翅重自不飛黃鶴何事兩翼垂泥中相從豈得久今我不往行恐遲江夏無雙應未去恨無文字相娛嬉【黃庭堅莘老婿能文】

畫魚歌【湖州道中作】

天寒水落魚在泥短鉤畫水如耕犁渚蒲披折藻荇亂此意豈復遺鰍鯢偶然信手皆虛擊本不辭勞幾萬一一魚中刄百魚驚蝦蟹奔忙誤跳擲漁人養魚如養雛插竿冠笠驚鵜鶘豈知白挺鬧如攪水覓魚嗟巳疎

吳中田婦嘆【和賈収韻】

今年粳稻熟苦遲庶見霜風來幾時霜風來時如瀉杷頭出菌鎌生衣眼枯淚盡不盡忍見黃穗臥靑泥茆苫一月壠上宿天晴獲稻隨車歸汗流肩頳載入市價賤乞與如糠粃賣牛納稅拆屋炊慮淺不及明年饑官今要錢不要米西北萬里招羌兒龔黃滿朝人更苦不如卻作河伯婦

和邵同年戲贈賈收秀才三首

傾蓋相歡一笑中從來未省馬牛風卜鄰尙可容三徑投社終當作兩翁古意已將蘭緝佩招詞閒詠桂生叢此身自斷天休問白髮年來漸不公

朝見新荑出舊槎騷人孤憤苦思家五噫處士太窮約三賦先生多誕誇帳外鶴鳴奩有鏡个中錢盡案無鮭玉川何日朝金闕白晝闗門守夜叉【時賈欲再娶】

生涯到處似檣烏科第無心摘頷須黃防刺船忘嵗月白衣擔酒慰鰥孤狙公欺病來分栗水伯知饞爲出鱸莫向洞庭歌楚曲煙波正愁予

逰道埸山何山

道塲山頂何山麓上徹雲峯下幽谷我從山水窟中來尙愛此山看不足陂湖行盡白漫漫靑山忽作龍蛇盤山髙無風松自響誤認石齒號驚湍山僧不放山泉出屋底淸池照瑤席堦前合抱香入雲月裏仙人親手植出山回望翠雲鬟碧瓦朱欄縹緲間白水田頭問行路小溪深處是何山髙人讀書夜逹旦至今山鶴鳴夜半我今廢學不歸山山中對酒空三嘆

贈莘老七絕

嗟余與子久離羣耳冷心灰百不聞若對靑山談世事當須舉白便浮君

天目山前淥浸裾碧瀾堂下看銜艫作堤捍水非吾事閒送苕溪入太湖

夜來洗碧防岏浪湧云屯繞郭寒聞有弁山何處是爲君四面竟求看

夜橋燈火照溪明欲放扁舟取次行蹔借官奴遣吹笛明朝新月到三更

三年京國厭藜蒿長羨淮魚壓楚糟今日駱駝橋下泊恣看修网出銀刀

烏程霜稻襲人香醸作春風霅水光時復中之徐邈聖無多酌我次公狂

去年臘日訪孤山曽借僧牕半日閒不爲思歸對妻子道人有約徑須還

莘老葺天慶觀小園有亭北向道士山宗說乞名與詩

春風欲動北風微歸鴈亭邊送鴈歸蜀客南逰家最逺吳山寒盡雪先晞扁舟去後花絮亂五馬來時賓從非惟有道人應不忘抱琴無語立斜暉

至秀州贈錢端公安道幷寄其弟惠山山人

鴛鴦湖邊月如水孤舟夜榜鴛鴦起平湖系防石橋亭慙愧冒寒髯禦史結交最晚情獨厚論心無數今有幾寂寞抱闗嘆蕭生耆老執防哀揚子怪君顏采卻秀發無乃遷謫反便美天公欲困無柰何世人共抑眞疎矣毗陵髙山錫爲骨陸子遺味泉冰齒賢哉仲氏早拂衣占斷此山長洗耳山頭望湖光潑眼山下濯足波生指儻容逸少問金堂記與嵇康畱石髓

秀州報本禪院鄕僧文長老方丈

萬里家山一夢中吳音漸已變兒童毎逢蜀叟談終日便覺峨眉翠掃空師已忘言眞有道我除搜句百無功明年采藥天臺去更欲題詩滿浙東

王復秀才所居雙檜二首

吳王池館徧重城奇艸幽花不記名靑蓋一歸無覓處秖畱雙檜待升平

凜然相對敢相欺直干淩空未要奇根到九泉無曲處世間惟有蟄龍知

宋叔逹家聴琵琶

數已品龍香撥半面猶遮鳯尾槽新曲翻從玉連鎖舊聲終愛郁輪袍夢回只記歸舟字賦罷雙垂紫錦絳何異烏孫送公主碧天無際鴈行髙

元日次韻張先子野見和七夕寄莘老之作

得句牛女夕轉頭參尾中靑春先入睡白髮不遺窮酒社我爲敵詩壇子有功縮頭先夏鼈【見玉川子】實腹鄙秋虫莫唱裙垂緑無人臉斷紅舊交懷賀老新進謝終童袍鶻雙雙瑞腰犀一一通小蠻知在否試問囁嚅翁正月九日有美堂飲醉歸徑睡五鼔方醒不復能眠起閱文書得鮮於子駿所寄古意作雜興一首答之

眾人事紛擾志士獨悄悄何異琵琶常遭腰鼓鬧三杯忘萬慮醒後還皎皎有如轆轤索已脫重縈繞家人自約敕始慕陳婦孝可憐原巨先放蕩今誰弔平生嗜羊炙識味肯輕飽烹蛇啖蛙蛤頗訝能稍稍憂來自不寐起視天漢闌干玉繩低耿耿太白曉

次韻答章傳道見贈

並生天地宇同閱古今宙視下則有髙無前孰爲後逹人千鈞弩一弛難再彀下士沐猴冠已系猶跳驟欲將駒過隙坐待石穿澑君看漢唐主宮殿悲麥秀而況彼區區何異一醉富爰居非所養俯仰金奏髑髏有餘樂不博南面後嗟我昔少年守道貧非疚自從出求仕役物恐見囿馬融旣依梁班固亦事竇效顰豈不欲頑質謝鐫鏤仄聞長者言婞直非養壽唾面愼勿拭出跨當俛就居然成懶廢敢復齒豪右子如照海珠网目疎見漏宏材乏近用巧舞困短袖坐令傾國容臨老見邂逅吾衰信久矣書絕十年舊門前可羅雀感子煩屢叩願言歌緇衣子粲還予授

法惠寺橫翠閣

朝見吳山橫暮見吳山從吳山故多態轉側爲君容幽人起朱閣空洞更無物惟有千步岡東西作簾額春來故國歸無期人言悲秋春更悲已泛平湖思濯錦更看橫翠憶峨眉雕欄能得幾時好不獨慿欄人易老百年興廢更堪哀懸知艸莽化池臺逰人尋我舊逰處但覓吳山橫處來

祥符寺九曲觀燈

紗籠擎燭迎門入銀葉燒香見客邀金鼎轉丹光吐夜寶珠穿蟻鬧連朝波翻焰裏元相激魚舞湯中不畏焦明日酒醒空想象淸吟半逐夢魂銷

上元過祥符寺僧可久房蕭然無燈火

門前歌鼓鬭分朋一室淸風冷欲冰不把璢璃閒照佛始知無盡本無燈

正月二十一日病後述古邀往城外尋春

屋上山禽苦喚人檻前冰沼忽生鱗老來厭逐紅裙醉病起空驚白髮新臥聴使君鳴鼓角試呼稚子整冠巾曲欄幽榭終寒窘一看郊原浩蕩春

有以官法酒見餉者因用前韻求述古爲移廚飲湖上

喜逢門外白衣人欲膾湖中赤玉鱗逰舫已妝吳榜穏舞衫初試越羅新欲將魚釣追黃帽未要靴刀抹絳巾芳意十分彊半在爲君先踏水邊春

飲湖上初晴後二首

朝曦迎客艷重岡晚畱人入醉鄕此意自佳君不防一杯當屬水仙王【湖上有水仙王廟】

水光防灔晴方好山色空蒙亦奇欲把西湖比西子淡妝濃抹總相宜

往富陽新城李節推先行三日畱風水洞見待

春山磔磔鳴春禽此間不可無我吟路長漫漫傍江浦此間不可無君語金鯽池邊不見君追君直過定山村路人皆言君未逺騎馬少年淸且婉風巖水穴舊聞名只隔山溪夜不行溪橋曉澑浮梅萼知君系馬巖花落出城三日尙逶遲妻孥怪罵歸何時世上小兒誇疾走如君相待今安有

風水洞二首和李節推

風轉鳴空穴泉幽瀉石門虛心聞地籟妄意覓桃源過客詩難好居僧語不繁歸缾得冰雪淸冷慰文園山前水隔塵凡山上仙風舞檜杉細細龍鱗生亂石團團羊角轉空巖馮夷窟宅非梁棟禦冠車輿謝轡銜世事漸艱吾欲去永隨二子脫譏讒

獨逰富陽普照寺

富春眞古邑此寺亦唐余鶴老依喬木龍歸防賜書連筒春水逺出谷晚鐘疎欲繼江潮韻何人爲起予

自普照逰二庵

長松吟風晚南細東庵半掩西庵閉山行盡日不逢人浥浥野梅香入袂居僧笑我戀淸景自厭山深出無計我𨿽愛山亦自笑獨往神傷後難繼不如西湖飲美酒紅杏碧桃香覆髻作詩寄謝采薇翁本不避人那避世富陽妙庭觀董雙成故宅發地得丹鼎覆以銅盤承以璢璃盆盆旣破碎丹亦爲人爭奪持去今獨盤鼎在耳二首

人去山空鶴不歸丹亡鼎在世徒悲可憐九轉功成後卻把飛升乞內芝

琉璃擊碎走金丹無復神光發舊壇時有世人來防鼎欲隨雞犬事劉安

新城道中二首

東風知我欲山行吹斷檐間積雨聲嶺上晴雲披絮帽樹頭初日掛銅鉦野桃含笑竹籬短溪栁自搖沙水淸西崦人家應最樂煮芹燒筍餉春耕

身世悠悠我此行溪邊委轡聴溪聲散材畏見搜林斧疲馬思聞捲斾鉦細足時茶戶喜亂山深處長官淸人間岐路知多少試向桑田問耦耕

山村五絕

竹籬茆屋趂溪斜春入山村處處花無象太平還有象孤煙起處是人家

煙蒙蒙雞犬聲有生何處不安生但教黃犢無人佩布谷何勞也勸耕

老翁七十自腰鎌慙愧春山筍蕨甜豈是聞韶解忘味爾來三月食無鹽

杖藜裹飯去怱怱過眼靑錢轉手空贏得兒童語音好一年彊半在城中

竊祿忘歸我自羞豊年底事汝憂愁不須更待飛鳶墮方念平生馬少遊

湖上夜歸

我飲不盡器半酣尢味長籃輿湖上歸春風吹面涼行到孤山西夜色已蒼蒼淸吟雜夢寐得句旋已忘尙記梨花村依依聞暗香入城定何時賔客半在亡睡眼忽驚矍繁燈鬧河塘市人拍手笑狀如失林麞始悟山野姿異趣難自彊人生安爲樂吾策殊未良

寒食未明至湖上太守未來兩縣令先在

城頭月落尙啼烏烏榜紅舷早滿湖鼓吹未容迎五馬水雲先已颺雙鳬映山黃帽螭頭舫夾道靑煙鵲尾鑪老病逢春只思睡獨求僧榻寄須臾

次韻孫莘老見贈時莘老移廬州因以別之

鑪錘一手賦形殊造物無心敢望渠我本疎頑固當爾子猶淪落況其餘龔黃側畔難言政羅趙前頭且書【莘老見稱政事與書而莘老書至不工】惟有陽闗一杯酒慇懃重唱贈離居

贈別

靑鳥銜巾久欲飛黃鸎別主更悲啼慇懃莫忘分擕處湖水東邊鳯嶺西

次韻代畱別

綘蠟燒殘玉斚飛離歌唱徹萬行啼他年一舸防夷去應記儂家舊姓西

月茶

環非環玦非玦中有迷離玉兒一似佳人裙上月月圓還缺缺還圓此月一缺圓何年君不見鬭茶公子不忍鬭小團上有雙銜綬帶雙飛鸞

薄命佳人

雙頰凝酥髮抹漆眼光入簾珠的皪故將白練作仙衣不許紅膏污天質吳音嬌軟帶兒癡無限閒愁總未知自古佳人多命薄閉門春盡楊花落

吉祥寺花將落而述古不至

今嵗東風巧剪裁含情只待使君來對花無信花應恨直恐明年便不開

述古聞之明日卽來坐上復用前韻同賦

仙衣不用剪刀裁國色初酣卯酒來太守問花花有語爲君零落爲君開

李鈐轄坐上分題戴花

二八佳人細馬防十千美酒渭城歌簾前柳絮驚春晚頭上花枝柰老何露濕醉巾香掩冉月明歸路影婆娑緑珠吹笛何時見欲把斜紅插皂羅

於潛令刁同年野翁亭

山翁不出山溪翁長在溪【前二令作二翁亭】不如野翁來往溪山間上友麋鹿下鳬鷖問翁何所樂三年不去煩推擠翁言此間亦有樂非絲非竹非蛾眉山人醉後鐵冠落溪女笑時銀櫛低我來觀政問風謡皆云吠犬足生犛但恐此翁一旦舎此去長使山人索寞溪女啼【天目山唐道士常冠鐵冠於潛婦女皆插大銀櫛長尺許謂之篷沓】

於潛女

靑裙縞袂於潛女兩足如霜不穿屨沙鬢髮絲穿檸蓬沓障前走風老濞宮妝傳父祖至今遺民悲故主苕溪楊柳初飛絮照溪畫眉渡溪去逢郎樵歸相媚嫵不信姬姜有齊魯

自昌化雙溪館下步尋溪源至治平寺二首

亂山滴翠衣裘重雙澗響空牕戶搖飽食不嫌溪筍瘦穿林閒覓野芎苗卻愁縣令知逰寺尙喜漁人爭渡橋正似醴泉山下路桑枝刺眼麥齊腰

毎見田園輒自招倦飛不擬控扶搖共疑楊惲非鋤豆誰信劉章解立苗老去尙貪彭澤米夢歸時到錦江橋宦逰莫作無家客舉族長懸似細腰

於潛僧緑筠軒

可使食無肉不可居無竹無肉令人瘦無竹令人俗人瘦尙可肥士俗不可醫旁人笑此言似髙還似癡若對此君仍大嚼世間那有揚州鶴

與臨安令宗人同年劇飲

我𨿽不解飲把琖歡意足試呼白髮感秋人令唱黃雞催曉曲與君登科如隔晨敝袍霜葉空殘緑如今莫問老與少兒子森森如立竹黃雞催曉不須愁老盡世人非我獨

寶山晝睡

七尺頑軀走世塵十圍便腹貯天眞此中空洞渾無物何止容君數百人

東坡全集卷四

欽定四庫全書

東坡全集卷五

宋蘓軾撰詩一百三首

僧淸順新作垂云亭

江山𨿽有餘亭榭苦難穏登臨不得要萬象各偃蹇惜哉垂云軒此地得何晚天功爭向背詩眼巧增損路窮朱欄出山破石壁狠海門浸坤軸湖尾抱雲巘蔥蔥城郭麗淡淡煙村逺紛紛烏鵲去一一漁樵返雄觀快新獲微景收昔遁道人眞古人嘯詠慕嵇阮空齋臥蒲褐芒屨每自捆天憐詩人窮乞與供詩本我詩久不作荒澁旋鋤墾從君覓佳句咀嚼廢朝飲

五月十日與呂仲甫周邠僧恵勤恵思淸順可久惟肅義詮同泛湖逰北山

三吳雨連月湖水日夜添尋僧去無路防防水拍檐駕言䢐北山得與幽人兼淸風洗昏翳晚景分濃纎縹緲朱樓人斜陽半疎簾臨風一揮手悵焉起遐瞻世人騖朝市獨向溪山防此樂得有命輕薄神所殱

防客有美堂周邠長官與數僧同泛湖往北山湖中聞堂上歌笑聲以詩見寄因和二首時周有服

藹藹君詩似嶺雲從來不許醉紅裙不知野屐穿山翠惟見輕橈破浪紋頗憶呼盧袁彥道難邀罵坐灌將軍【皆取其有服也】晚風落日元無主不惜淸涼與子分

載酒無人過子云掩闗晝臥客書裙歌喉不共聽珠貫醉面何因作纈紋僧侶且陪香火社詩壇欲斂鸛鵝軍慿君徧繞湖邊寺漲淥晴來巳十分

席上代人贈別

淒音怨亂不成歌縱使重來柰老何淚眼無窮似梅雨一畨勻了一畨多

天上麒麟豈混塵籠中翡翠不由身知昨夜香閨裏更有偸啼暗別人

蓮子擘開須見臆楸枰著盡更無期破衫卻有重逢處一飯何曽忘卻時

唐道人言天目山上俯視雷雨每大雷電但聞雲中如嬰兒聲殊不聞雷震也

已外浮名更外身區區雷電若爲神山頭只作嬰兒看無限人間失箸人

追和子由去歲試舉人洛下所寄詩五首暴雨初晴樓上晚景

秋後風光雨後山滿城流水碧潺潺煙雲好處無多子及取昏鴉未到閒

洛邑從來天地中嵩髙蒼翠北邙紅風流耆舊消磨盡只有靑山對病翁【謂富公也】

白汗翻漿午景前雨餘風物便蕭然應傾半熟鵝黃酒照見新晴水碧天

疾雷破屋雨翻河一掃淸風未覺多應似畫師吳道子髙堂巨壁寫降魔

客路三年不見山上樓相對夢魂間明朝卻踏紅塵去羞向淸伊照病顏

過廣愛寺見三學演師觀楊恵之塑寶山朱瑤畫文殊普賢三首

寓世身如夢安閒日似年敗蒲翻覆臥破裓再三連勸客眠風竹長齋飲石泉回頭萬事錯自笑覺師賢妙迹苦難尋玆山見防層亂峯螺髻出絕磵陣云崩措意元同畫觀空欲問僧莫交林下意終老嘆何曽朱瑤唐晚軰得法尙雄深滿寺空遺迹何人識苦心長廊欹雨腳破壁撼鐘音成壊無窮事他年復弔今

韓子華石淙莊

絳侯百萬兵尙畏書牘背功名意不巳數與危機防我公抱絕識凜凜鎭橫潰欲收伊呂迹逺與巢由對誓言𨿽未從久巳斷諸內區區爲懷祖頗覺羲之隘此身隨造物一葉舞澎湃田園不早定歸宿終安在彼美石淙莊每到百事廢泉流知人意屈折作濤瀨寒光洗肝鬲淸響跨竽籟我舊門前客放言不自外園中亦何有薈蔚可勝計請公試回首歲晚余蒼檜

立秋日禱雨宿靈隠寺同周徐二令

百重堆案掣身閒一葉秋聲對榻眠牀下雪霜侵戶月枕中琴築落堦泉﨑嶇世味嘗應徧寂寞山棲老漸便惟有憫農心尙在起占云漢更茫然

病中獨逰淨慈謁本長老周長官以詩見寄仍邀逰靈隠因次韻答之

臥聞禪老入南山淨掃淸風五百間我與世疏宜獨往君緣詩好不容攀自知樂事年年減難得髙人日日閒欲問云公覓心地要知何處是無還【楞嚴經云我今示汝無所還地】

病中逰祖塔院

紫李黃村路香烏紗白葛道衣涼閉門野寺松陰轉欹枕風軒客夢長因病得閒殊不惡安心是藥更無方道人不惜堦前水借與匏樽自在嘗

虎跑泉

亭亭石塔東峯上此老初來百神仰虎移泉眼趁行腳龍作浪花供撫掌至今逰人灌濯罷臥聽空堦環玦響故知此老如此泉莫作人間去來想

佛日山榮長老方丈五絕

陶令思歸久未成逺公不出但聞名山中只有蒼髯叟數里蕭蕭管送迎

千株玉槊攙云立一穗珠旒落鏡寒何處霜眉碧眼客結爲三友冷相看

東麓云根露角牙細泉幽咽走金沙不堪土肉埋山骨未放蒼龍浴渥窪

食罷茶甌未要深淸風一榻抵千金腹搖鼻息庭花落還盡平生未足心

日射回廊午枕明水沈鎖盡碧煙橫山人睡覺無人見只有飛蚊繞鬢鳴

癸丑春分後雪

雪入春分省見稀半開桃杏不勝威應慚落地梅花識卻作漫天栁絮飛不分東君專節物故將新巧發陰機從今造物尢難料更暖須畱禦臘衣

孤山二詠【並引】

孤山有陳時柏二株其一爲人所薪山下老人自爲兒巳見其枯矣然堅悍如金石愈於未枯者僧志佺作堂於其側名之曰柏堂堂與白公居易竹閣相連屬余作二詩以記之

柏堂

道人手種防生前鶴骨龍姿尙宛然雙幹一先神物化九朝三見太平年忽驚華構依巖出乞與佳名到處傳此柏未枯君記取灰心聊伴小乘禪

竹閣

海山兜率兩茫然古寺無人竹滿軒白鶴不畱歸後語蒼龍猶是種時孫兩叢卻似蕭郎筆千畝空懷渭上村欲把新詩問遺像病維摩詰更無言

與述古自有美堂乘月夜歸

娟娟雲月稍侵軒瀲瀲星河半隠山魚鑰未收淸夜永鳳簫猶在翠微間淒風瑟縮經弦柱香霧淒迷著髻鬟共喜使君能鼓樂萬人爭看火城還

有美堂暴

逰人腳底一聲雷滿座頑云撥不開天外黒風吹海立浙東飛過江來十分瀲灔金樽凸千杖敲鏗羯鼔催喚起謫仙泉灑面倒傾蛟室瀉瓊瑰

八月十五日看潮五絕

定知玉十分圓巳作霜風九月寒寄語重門休上鑰夜潮畱向月中看

萬人鼓噪懾吳儂猶似浮江老阿童欲識潮頭髙防許越山渾在浪花中

江邊身世兩悠悠久與滄波共白頭造物亦知人易老故教江水更西流

吳兒生長狎濤淵冒利輕生不自憐東海若知明主意應教斥鹵變桑田【是時新有防禁弄潮】

江神河伯兩醯雞海若東來气吐霓安得夫差水犀手三千彊弩射潮低【吳越王甞以弓弩射潮頭與海神戰自爾水不近城】

東陽水樂亭【爲東陽令王都官槪作】

君不學白公引涇東注渭五斗黃泥一鐘水又不學哥舒橫行西海頭歸來羯鼓打涼州但向空山石壁下愛此有聲無用之淸流流泉無弦石無竅彊名水樂人人笑慣見山僧巳厭聽多情海月空畱照洞庭不復來軒轅至今魚龍舞鈞天聞道磬襄東入海遺聲恐在海山間鏘然澗谷含宮徵節奏未成君獨喜不須寫入薫風縱有此聲無此耳

與周長官李秀才逰徑山二君先以詩見寄次其韻二首

少年飲紅裙酒盡推不去呼來徑山下試與洗塵霧瘦馬惜障泥臨流不肯渡獨有汝南君從我無朝暮肯將紅塵腳暫著白雲屨嗟我與世人何異笑百步功名一破甑棄置何用顧更慿陶靖節往問徵夫路

龍亦戀故居百年尙來去至今雨雹夜殿闇風纒霧而我棄鄕國大江忘北渡便欲此山前築室安遲暮又恐太幽獨歲晚霜入屨同逰得李生仄足隨蹇步孔明不自愛臨老起三顧吾歸便卻掃誰踏門前路

臨安三絕

將軍樹

阿堅澤畔菇蒲節徳頭羽葆桑不防世間閒艸木與人何事管興亡

錦溪

楚人休笑沐猴冠越俗徒誇翁子賢五百年間異人出盡將錦繡裹山川

石鏡

山雞舞破半巖云菱葉開殘野水春應笑武都山下土枉教明月殉佳人

登玲瓏山

何年僵立兩蒼龍瘦脊盤盤尙倚空翠浪舞翻紅罷亞白雲穿破碧玲瓏三休亭上工延月九折巖前巧貯風腳力盡時山更好莫將有限趂無窮

宿九仙山【九仙謂左元放許邁王謝之流】

風流王謝古仙眞一去空山五百春玉室金堂余漢士桃花流水失秦人困眠一榻香凝帳夢繞千巖冷逼身夜半老僧呼客起雲峯缺處湧冰輪

陌上花三首【並引】

逰九仙山聞裏中兒歌陌上花父老云吳越王妃每歲春必歸臨安王以書遺妃曰陌上花開可緩緩歸矣吳人用其語爲歌含思宛轉聽之淒然而其詞鄙野爲易之云

陌上花開蝴蝶飛江山猶是昔人非遺民防度垂垂老逰女長歌緩緩歸

陌上山花無數開路人爭看翠軿來若爲畱得堂堂去且更從教緩緩回

生前富貴艸頭露身後風流陌上花巳作遲遲君去魯猶歌緩緩妾回家

逰東西巖【卽謝安東山也】

謝公含雅量世運屬艱難況復情所鐘感槪萃中年正賴絲與竹陶寫有餘歡常恐兒輩覺坐令髙趣防獨攜縹緲人來上東西山放懷事物外徙倚弄雲泉一旦功業成管蔡復流言慷慨桓野王哀歌和淸彈挽須起流涕始知使君賢意長日月促臥病巳辛酸慟哭西州門往駕復還空餘行樂處古木昏蒼煙

宿海防寺

籃輿三日山中行山中信美少曠平下投黃泉上靑綫路每與猿猱爭重樓束防遭澗坑兩股酸辛饑腸鳴北度飛橋踏彭鏗繚垣百步如古城大鐘橫撞千指迎髙堂延客夜不扄杉槽漆斛江河傾本來無垢洗更輕倒牀鼻息四鄰驚紞如五鼓天未明木魚呼粥亮且淸不聞人聲聞屨聲

海防寺淸心堂

南郭子綦初防我西來達摩尙求心此堂不說有淸濁逰客自觀隨淺深兩歲頻爲山水役一溪長照雪霜侵紛紛無補竟何事慚愧髙人閉戶吟

徑山道中次韻答周長官兼贈蘇寺丞

年來戰紛華漸覺夫子勝欲求五畝宅灑掃樂淸淨學道恨日淺問禪慚聽瑩聊爲山水行遂此麋鹿性獨逰吾未果覓伴誰復聽吾宗古遺直窮達付前定酺糟醉方熟灑面呼不醒柰何效燕蝠屢欲爭晨瞑不如從我逰髙論發犀柄溪南渡橫木山寺稱小徑【太平寺俗號小徑山】幽尋自玆始歸路防月暎南望功臣山云外盤飛磴三更渡錦水再宿畱石鏡緬懷周與李能作洛生詠明朝二子至詩律嚴號令籃輿置紙筆得句輕千乘玲瓏苦奇秀名實巧相稱九仙更幽絕笑語千山應空巖側破甕飛澑灑浮磬山前見虎迹候吏鐃鼔競我生本艱奇塵土滿釜甑山禽與野獸知我久蹭蹬笑謂候吏還禦虎吾有命徑山𨿽云逺行李稍可並頗訝王子猷忽起山陰興但報菊花開吾當理歸榜

汪覃秀才久畱山中以詩見寄次其韻

季子應嗔不下機棄家來伴碧雲師中秋冷坐無因醉半月長齋未肯辭擲簡搖毫無忤色【汪善書托寫眾人詩】投名入社有新詩飛騰桂籍他年事莫忘山中采藥時

再逰徑山

老人登山汗如濯到山困臥呼不覺覺來五鼔日三竿始信孤雲天一握【古語云孤云兩角去天一握】平生未省出艱險兩足慣曽行犖確含暉亭上望東溟淩霄峯頭挹南嶽共愛絲杉翠絲亂誰見玉芝紅玉琢白雲何事自來往明月長圓無晦朔【山有白雲峯明月庵】塜上雞鳴猶憶欽山前鳳舞逺徵璞雪窓馴元不死煙嶺孤猨苦難捉從來白足傲死生不怕黃巾把刀槊榻上雙痕凜然在劍頭一吷何須角【以上皆山中故事】嗟我昬頑晚聞道與世齟齬空多學靈水先除眼界花淸詩爲洗心源濁騷人未要逃競病禪老但喜聞剝啄此生更得防回來從今有暇無辭數

洞霄宮

上帝髙居湣世頑故畱瓊館在凢間靑山九鎖不易到作者七人相對閒【論語云作者七人矣今監宮凡七人】庭下流泉翠蛟舞洞中飛鼠白鴉翻長松怪石宜霜鬢不用金丹苦駐顏初自徑山歸述古召飲介亭以病先起

西風初作十分涼喜見新橙透甲香遲暮賞心驚節物登臨病眼怯秋光慣眠處士云庵裏倦醉佳人錦瑟旁猶有夢回淸興在臥聞歸路樂聲長

明日重九亦以病不赴述古防再用前韻

月入秋帷病枕涼霜飛夜簟故衾香可憐吹防狂司馬空對親舂老孟光不作雍容傾座上翻成骯髒倚門旁人間此防論今古細看茱萸感嘆長

九日尋臻闍梨遂泛小舟至勤師院二首

白髮長嫌嵗月侵病眸兼怕酒杯深南屏老宿閒相過東閣郎君懶重尋試碾露芽烹白雪休拈霜蘃嚼黃金扁舟又截平湖去欲訪孤山支道林

湖上靑山翠作堆蔥蔥鬱鬱气佳哉笙歌叢裏抽身出雲水光中洗眼來白足赤髭迎我笑拒霜黃菊爲誰開明年桑薴煎茶處憶著衰翁首重回【皎然有九日與陸羽煎茶詩羽自號桑薴翁余來年九日去此久矣】

九日舟中望見有美堂上魯少卿飲處以詩戱之

指防雲間數防紅笙歌正擁紫髯翁誰知愛酒龍山客卻在漁舟一葉中

西閣珠簾捲落暉水沈煙斷佩聲微遙知通徳淒涼甚擁髻無言怨未歸

逰諸佛舎一日飲釅茶七琖戱書勤師壁

示病維摩元不病在家靈運巳忘家何煩魏帝一丸藥且盡盧仝七椀茶

九日湖上尋周李二君不見君亦見尋於湖上以詩見寄明日乃次其韻

湖上野芙蓉含思愁脈脈娟然如靜女不肯傍阡陌詩人杳未來霜艷冷難宅君行逐鷗鷺出處浩莫測葦間聞挐音云表巳飛屐使我終日尋逢花不忍摘人生如朝露要作百年客喟彼終歲勞幸玆一日澤願言竟不遂人事多乖隔悟此知有命沈憂傷魂魄

送杭州杜戚陳三掾罷官歸鄕

秋風摵摵鳴枯蓼船閣荒村夜悄悄正當逐客斷腸時君獨歌呼醉連曉老夫平生齊得防尙戀微官失輕矯君今憔悴歸無食五斗未可秋毫小君言失意能防時月啖蝦蟇行復皎殺人無驗中不快此恨終身恐難了徇時所得無防何隨手巳遭憂患繞期君正似種宿麥忍饑待食明年麨

次韻周長官壽星院同餞魯少卿

璢璃百頃水仙家風靜湖平響釣車寂歷疏松欹晚照伶俜寒蝶抱秋花困眠不覺依蒲褐歸路相將踏桂華更著綸巾披鶴氅他年應作畫圖誇

次韻述古過周長官夜飲

二更鐃鼔動諸鄰百首新詩間八珍巳遣亂蛙成兩部更邀明月作三人雲煙湖寺家家境燈火沙河夜夜春曷不勸公勤秉燭老來光景似奔輪

述古以詩見責屢不赴防復次前韻

我生孤癖本無鄰老病年來益自珍肯對紅裙辭白酒但愁新進笑陳人北山怨鶴休驚夜南畝巾車欲及春多謝淸詩屢推轂豨膏那解轉方輪【來詩有雲霄滿輪之句】金門寺中見李西臺與二錢【惟演易】唱和四絕句戱用其韻跋之

帝城春日帽檐斜二陸初來尙憶家未肯將鹽下蒓菜巳應知雪似楊花

生平賀老慣乘舟騎馬風前怕打頭欲問君王乞符竹但憂無蟹有監州【皆世所傳錢氏故事】

西臺妙迹繼楊風【凝式】無限龍蛇洛寺中一紙淸詩弔興廢塵埃零落梵王宮

五季文章墮刼灰升平格力未全回故知前軰宗徐庾數首風流似玉臺

胡穆秀才遺古銅器似鼎而小上有兩柱可以覆而不蹶以爲鼎則不足疑其飲器也胡有詩答之

只耳獸齧環長唇鵝擘喙三趾下鋭春蒲短兩柱髙張秋菌細君看翻覆俯仰間覆成三角翻兩髻古書𨿽滿腹茍有用我亦隨世嗟君一見呼作鼎才注升合巳漂逝不如學鴟夷盡日盛酒眞良計【古有篆五字不可識】

賀陳述古弟章生子

鬱蔥佳气夜充閭始見徐卿第二雛甚欲去爲湯餅客惟愁錯寫弄麞書參軍新婦賢相敵阿大中郎喜有餘我亦從來識英物試敎啼看定何如

贈治易僧智周

寒窓孤坐凍生瓶尙把遺編照露螢閣束九師新得妙夢吞三畫舊通靈斷弦掛壁知音防【師與契嵩深相知時巳逝矣】揮麈空山亂石聽齋罷何須更臨水胸中自有洗心經張子野年八十五尙聞買妾述古令作詩

錦裏先生自笑狂莫欺九尺鬢眉蒼詩人老去鸎鸎在公子歸來燕燕忙柱下相君猶有齒江南刺史巳無腸平生謬作安昌客略遣彭宣到後堂

書雙竹湛師房

我本江湖一釣舟意嫌髙屋冷颼颼羨師此室才方丈一炷淸香盡日畱

暮皷朝鐘自擊撞閉門孤枕對殘缸白灰旋撥通紅火臥聽蕭蕭雪打窓

寶山新開徑

藤梢橘刺元無路竹杖防鞋不用扶風自逺來聞笑語水分流處見江湖回觀佛骨靑螺髻踏徧仙人碧玉壺野客歸時山月上棠梨葉戰暝禽呼

和述古冬日牡丹

一朶妖紅翠欲流春光回照雪霜羞化工只欲呈新巧不放閒花得少休

花開時節雨連風卻向霜餘染爛紅漏泄春光私一物此心未信出天工

當時只道鶴林仙能遣秋花發杜鵑誰信詩能回造化直教霜枿放春妍

不分淸霜入小園故將詩律變寒暄使君欲見藍闗詠更倩韓郎爲染根

和錢安道寄恵建茶

我官於南今防時嘗盡溪茶與山茗胸中似記故人面口不能言心自省爲君細說我未暇試評其略差可聽建溪所產𨿽不同一一天與君子性森然可愛不可慢骨淸肉膩和且正雪花雨腳何足道啜過始知眞味永縱復苦硬終可錄汲黯少戅寛饒猛艸茶無賴空有名髙者妖邪次頑懭體輕𨿽復彊浮泛性滯偏工嘔酸冷其間絕品豈不佳張禹縱賢非骨鯁葵花玉不易致道路幽崄隔云嶺誰知使者來自西開緘磊落收百餅嗅香嚼味本非別透紙自覺光炯炯粃糠團鳳友小龍奴日注臣雙井收藏愛惜待佳客不敢包裹鑽權幸此詩有味君勿傳空使時人怒生癭

和栁子玉喜雪次韻仍呈述古

詩翁愛酒長如渴瓶盡欲沽囊巳竭燈靑火冷不成眠一夜撚須吟喜雪詩成就我覓歡處我窮正與君髣髴曷不走投陳孟公有酒醉君仍飽徳瓊瑤欲盡天應惜更遣淸光續殘月安得佳人擢素手笑捧玉盌兩奇絕艷歌一曲回陽春坐使髙堂生暖熱

弔天竺海月辯師三首

欲尋遺迹彊沾裳本自無生可得亡今夜生公講堂月滿庭依舊冷如霜

生死猶如臂屈伸情鐘我軰一酸辛樂天不是蓬萊客慿仗西方作主人

欲訪浮雲起滅因無緣卻見夢中身安心好住王文度此理何須更問人

李頎秀才善畫山以兩軸見寄仍有詩次韻答之

平生自是个中人欲向漁舟便寫眞詩句對君難出手雲泉勸我早抽身年來白髮驚秋速長恐靑山與世新從此北歸休悵望囊中收得武林春

雪後至臨平與栁子玉同至僧舎見陳尉列

落防古戍下積雪髙如丘彊邀詩老出疏髯散颼飅僧房有宿火手足漸和柔靜士素寡言相對自忘憂銅鑪擢煙穟石鼎浮霜漚我行𨿽有程坐穏且復畱大哉天地間此生得浮逰

夜至永樂文長老院文時臥病退院

愁聞巴叟臥荒村來打三更月下門往事過年如昨日此生未死得重論老非懷土情相得病不開堂道益尊惟有孤棲舊時鶴舉頭見客似長言

栁氏二外甥求筆迹

退筆成山未足珍讀書萬卷始通神君家自有元和腳莫厭家雞更問人

一紙行書兩絕詩遂良須鬢巳如絲何當火急傳家法欲見誠懸筆諫時

錢安道席上令歌者道服

烏府先生鐵作肝霜風捲地不知寒猶嫌白髮年前少故防紅燈雪裏看他日卜鄰先有約待君投紱我休官如今且作華陽服醉唱儂家七返丹

除夜野宿常州城外二首

行歌野哭兩堪悲逺火低星漸向防病眼不眠非守歲鄕音無伴苦思歸重衾腳冷知霜重新沐頭輕感發稀多謝殘燈不嫌客孤舟一夜許相依

南來三見歲云䢐直恐終身走道塗老去怕看新曆日退歸擬學舊桃符煙花巳作靑春意霜雪偏尋病客須但把窮愁博長健不辭醉後飲屠酥

元日過丹陽明日立春寄魯元翰

堆盤紅縷細茵蔯巧與椒花兩鬭新竹馬異時寧信老土牛明日莫辭春西湖弄水猶應早北寺觀燈欲及辰白髮蒼顏誰肯記曉來頻嚏爲何人

古纒頭曲

鵾鐵撥世無有樂府舊工惟尙叟一生喙硬眼無人坐此困窮今白首翠鬟女子年十七指法巳似呼韓婦輕防渡海風掣回滿面沙塵和淚垢靑衫不逢湓浦客紅袖漫插曹綱手爾來一見哀駘佗便著臂韝躬井臼我慚貧病百不足彊對黃花飲白酒轉闗濩索動有神雷輥空堂戰窓牖四一抹擁袂立再拜十分爲我壽世人只解錦纒頭與汝作詩傳不朽

刁同年艸堂

不用長竿矯繡衣南園北第兩參差靑山有約長當戶流水無情自入池歲久酴醿渾欲合春來楊栁不勝垂主人不用怱怱去正是紅梅著子時

恵山謁錢道人烹小龍團登絕頂望太湖

踏徧江南南岸山逢山未免更畱連獨攜天上小團月來試人間第二泉石路縈回九龍脊水光翻動五湖天孫登無語空歸去半嶺松聲萬壑傳

錢道人有詩云直須認取主人翁作兩絕戱之

首斷故應無斷者冰消那復有冰知主人苦苦令儂認認主人人竟是誰

有主還須更有賓不如無鏡自無塵只從半夜安心後失卻當年覺痛人

和蘇州太守王規甫侍太夫人觀燈之什余時以劉道原見訪滯畱京口不及赴此防二首

不覺朱轓輾後塵爭看繡幰錦纒輪洛濵侍從三人貴京兆平反一笑春但逐東山攜妓女知後閣走窮賓滯畱不見榮華事空作賡詩第七人

翻翻緹騎走香塵激激飛濤射火輪美酒畱連三夜月丰年傾倒五州春【時浙西皆以不熟罷燈惟蘇獨盛】安排詩律追彊對蹭蹬歸期爲惡賓墮珥遺簮想無限華胥猶見夢回人成都進士杜暹伯升出家名法通往來吳中

欲識當年杜伯升飄然雲水一孤僧若教俯首隨韁鎖料得如今似我能【栁子玉云通若及第不過似我】

東坡全集卷五

欽定四庫全書

東坡全集卷六

宋蘓軾撰詩九十九首

虎丘寺

入門無平田石路穿細嶺陰風生澗壑古木翳潭井湛盧誰復見秋水光耿耿鐵花秀巖壁殺气噤蛙黽幽幽生公堂左右立頑礦當年或未信異類服精猛胡爲百歲後仙鬼互馳騁窈然畱新詩讀者爲悲哽東軒有佳致雲水麗千頃熙熙覽生物春意破淒冷我來屬無事暖日相與永喜鵲翻初旦愁鳶蹲落景坐見漁樵還新月溪上影悟彼良自咍歸田行可請

常潤道中有懷錢塘寄述古五首

從來直道不辜身得向西湖兩過春沂上巳成曽防服泮宮初采魯侯芹休驚歲歲年年貌且對朝朝莫莫人細雨晴時一百六畫船鼉鼓莫違民

艸長江南鸎亂飛年來事事與心違花開後院還空落燕入華堂怪未歸世上功名何日是罇前防檢防人非去年栁絮飛時節記得金籠放雪衣【杭人以放鴿爲太守壽】浮玉山頭日日風【卽金山也】湧金門外巳春融二年魚鳥渾相識三月鸎花付與公剰看新翻眉倒暈未應泣別臉消紅何人織得相思字寄與江邊北向鴻

國艷天饒酒半酣去年同賞寄僧檐但知撲撲晴香軟誰見森森曉態嚴谷雨共驚無幾日蜜蜂未許輒先甜應須火急回徵棹一片辭枝可得黏

恵山泉下土如濡陽羨溪頭米勝珠賣劍買牛吾欲老殺雞爲黍子來無地偏不信容髙蓋俗儉眞堪著腐儒莫怪江南苦畱滯經營身計一生迂

刁景純賞瑞香花憶先朝侍宴次韻

上苑夭桃自作行劉郎去後幾回芳厭從年少追新賞閒對宮花識舊香欲贈佳人非泛洧好紉幽佩弔沈湘鶴林神女無消息爲問何年返帝鄕

同栁子玉逰鶴林招隠醉歸呈景純

花時臘酒照人光歸路春風灑面涼劉氏宅邊霜竹老戴公山下野桃香巖頭疋練兼天靜泉底眞珠濺客忙安得道人攜笛去一聲吹裂翠崖岡

景純見和復次韻贈之二首

解組歸來道益光坐看百物自炎涼捲簾堂上檀槽鬧送客林間樺燭香淺量巳愁當酒怯非才尢覺和詩忙何人貪佩黃金印幹柱耽耽鎖北岡

人間膏火正爭光每到藏春得暫涼多事始知田舎好凶年偏覺野蔬香溪山勝畫徒能說來往如梭爲底忙老去此身無處著爲翁栽插萬松岡

柳子玉亦見和因以送之兼寄其兄子璋道人

不羨腰金照地光暫時假面弄西涼晴窓咽日肝腸暖古殿朝眞屨袖香說靜故知猶有動無閒底處更求忙先生官罷乘風去何用區區賦陟岡

子玉家宴用前韻見寄復答之

自酌金樽勸孟光更教長笛奏伊涼【子玉家有笛妓】牽衣男女繞太白扇枕郎君煩阿香詩病逢春轉深痼愁魔得酒暫奔忙醒時情味吾能說日在西南白艸岡

景純復以二篇一言其亡兄與伯父同年之契一言今者唱酬之意仍次其韻

靈壽扶來似孔光感時懷舊一悲涼蟾枝不獨同攀桂雞舌還應共賜香【亦同爲郎】等是浮休無得防麄分憂樂有閒忙年來世事如波浪郁鬰誰知柏在岡

屢把鉛刀齒步光更遭華衮照厖涼蘇門山上莫長嘯薝卜林中無別香燭燼巳殘中夜刻槐花還似昔年忙背城借一吾何敢愼莫樽前替戾岡

金山寺與栁子玉飲大醉臥寶覺禪榻夜分方醒書其壁

惡酒如惡人相攻劇刀箭頽然一榻上勝之以不戰詩翁气雄拔禪老語淸軟我醉都不知但覺紅綠醒時江月墮摵摵風響變惟有一龕燈二豪俱不見

大風畱金山兩日

塔上一鈴獨自語明日顚風當斷渡朝來白浪打蒼崖倒射軒窓作飛雨龍驤萬斛不敢過漁艇一葉從掀舞細思城市有底忙卻笑蛟龍爲誰怒無事久畱童僕怪此風聊得妻孥忤灊山道人獨何事半夜不眠聽粥鼓

監洞霄宮兪康直郎中所居四詠

退圃

百丈休牽上瀨船一鉤歸釣縮頭鯿園中艸木春無數只有黃楊厄閏年【俗說黃楊歲長一寸遇閏退三寸】

逸堂

新第誰來作並鄰舊官寧復憶星辰請君置酒吾當賀知向江湖拜散人

遁軒

冠蓋相望起隠淪先生那得老江村古來眞遁何曽遁笑殺逾垣與閉門

逺棲

西山煙雨捲疎簾北戶星河落短檐不獨江天解空濶地偏心逺似陶潛

逰鶴林招隠二首

郊原初霽春物有餘妍古寺滿修竹深林聞杜鵑睡餘栁花墮目山櫻然西窓有病客危坐看香煙行歌白雲嶺坐詠修竹林風輕花自落日薄山半陰澗艸誰復識聞香杳難尋時見城市人幽居惜未深

書普慈長老壁【志誠】

普慈寺後千竿竹醉裏曽看碧玉椽倦客再逰行老矣髙僧一笑故依然久參白足知禪味苦厭黃公【鳥名】聒晝眠惟有兩株紅杏葉晚來猶得向人妍

書焦山綸長老壁

法師住焦山而實未嘗住我來輒問法法師了無語法師非無語不知所答故君看頭與足本自安冠屨譬如長鬛人不以長爲苦一旦或人問每睡安所措歸來被上下一夜著無處展轉遂達晨意欲盡鑷去此言𨿽鄙淺故自有深趣持此問法師法師一笑許

刁景純席上和謝生二首

悞入仙人碧玉壺一歡復間親疏杯盤狼藉吾何敢車騎雍容子甚都此夜新聲聞北裏他年故事紀南徐欲窮風月三千界願化人天百億軀

縱飲誰能問挈壺不知門外曉星疏綺羅勝事齊三閣賓主談鋒敵兩都榻畔煙花常嘆杜海中童丱尙追徐毋多酌我公須聽醉後麤狂膽滿軀

畱別金山寶覺圓通二長老

沐罷巾冠快晚涼睡餘齒頰帶茶香艤舟北岸何時渡晞發東軒未肯忙康濟此身殊有道醫治外物本無方風流二老長還往顧我歸期尙茫

無錫道中賦水車

翻翻聫聫銜尾鴉犖犖確確蛻骨蛇分畦翠浪走云陣刺水綠鍼抽稻芽洞庭五月欲飛沙鼉鳴窟中如打衙天公不見老農泣喚取阿香推雷車

杭州牡丹開時僕猶在常潤周令作詩見寄次其韻復次一首送赴闕

羞歸應爲負花期巳是成陰結子時與物寡情憐我老遣春無恨賴君詩玉臺不見朝酣酒金縷猶歌空折枝從此年年定相見欲師老圃問樊遲

莫負黃花九日期人生窮達可無時十年且就三都賦萬戶終輕千首詩天靜傷鴻猶戢翼月明驚鵲未安枝君看六月河無水萬斛龍驤到自遲

蘇州閭丘江君二家雨中飲酒二首

小圃陰陰徧灑塵方塘防防欲生紋巳煩仙袂來行莫遣歌聲便駐云肯對綺羅辭白酒試將文字惱紅裙今宵記取醒時節防滴空堦獨自聞

五紀歸來鬢未霜十眉環列坐生光喚船渡口迎秋女駐馬橋邊問泰娘曽把四弦娛白傅敢將百艸鬭吳王從今卻笑風流守畫防空凝宴寢香

次韻沈長官三首

家山何在兩忘歸杯酒相逢愼勿違不獨飯山嘲我瘦也應糠覈怪君肥

男婚巳畢女將歸累盡身輕志莫違誰道山中食無肉玉池淸水自生肥

造物知吾久念歸似憐衰病不相違風來震澤防初飽雨入松江水漸肥

戱書吳江三賢畫像三首

誰將射禦教吳兒長笑申公爲夏姬卻遣姑蘇有麋鹿更憐夫子得西施【範蠡】

浮世功勞食與眠季鷹眞得水中仙不須更說知機早直爲鱸魚也自賢【張翰】

千首文章二頃田囊中未有一錢看卻因養得能言鴨驚破王孫金彈丸【陸防】

和劉孝叔防虎丘時王規甫齋素祈雨不至二首

白簡威猶凜靑山興巳穠鶴閒雲作氅駞臥艸埋峯跪履若可教卜鄰應見容因公問回老何處定相逢太常齋未解不肯對纎穠只遣三千履來逰十二峯林空答淸唱潭淨寫衰容歸去瑤臺路還應月下逢

過永樂文長老巳卒

初驚鶴瘦不可識旋覺雲歸無處尋三過門間老病死一彈指頃去來今存亡慣見渾無淚鄕井難忘尙有心欲向錢塘訪圓澤葛洪川畔待秋深

贈張刁二老

兩邦山水未淒涼二老風流總健彊共成一百七十歲各飲三萬六千塲藏春塢裏鸎花鬧仁壽橋邊日月長惟有詩人被磨折金釵零落不成行

去年秋偶逰寶山上方入一小院闃然無人有僧隠幾低頭讀書與之語漠然不甚對問其鄰之僧曰此云闍黎也不出十五年矣今年六月自常潤還復至其室則死葬數月矣作詩題其壁

云師來寶山一住十五秋讀書常閉戶客至不舉頭去年造其室淸坐忘百憂我初無言說師亦無對酬今來復扣門空房但颼飅云巳滅無餘薪盡火不畱卻疑此室中常有斯人不所遇孰非夢事過吾何求

聽僧昭素琴

至和無攫醳至平無按抑不知防妙聲究竟何從出散我不平气洗我不和心此心知有在尙復此防吟

僧恵勤初罷僧職

軒軒靑田鶴鬱鬱在樊籠旣爲物所縻遂與吾軰同今來始謝去萬事一笑空新詩如洗出不受外垢防淸風入齒牙出語如風松霜髭茁病骨饑坐聽午鐘非詩能窮人窮者詩乃工此語信不妄吾聞諸醉翁

逰靈隠髙峯塔

言逰髙峯塔蓐食治野裝火雲秋未衰及此初旦涼霧霏巖谷暗日出艸木香嘉我同來人久便雲水鄕相勸小舉足前路髙且長古松攀龍虵怪石坐牛羊漸聞鐘磬音飛鳥皆下翔入門空有無雲海浩茫茫惟見聾道人老病時絕糧問年笑不答但指穴藜牀心知不復來欲歸更傍徨贈別畱疋布今歲天早霜

八月十七日天竺山送桂花分贈元素

月缺霜濃細蘃幹此花元屬桂堂仙鷲峯子落驚前夜蟾窟枝空記昔年破裓山僧憐耿介練裙溪女鬭淸妍願公采擷紉幽佩莫遣孤芳老澗邊

捕蝗至浮雲嶺山行疲苦有懷子由弟二首

西來煙陣塞空虛灑徧秋田不如新法淸平有此老身窮苦自招渠無人可訴烏銜肉憶弟難慿犬寄書自笑迂疏皆此類區區猶欲理蝗余

霜風漸欲作重陽熠熠溪邊野菊黃久廢山行疲犖確尙能村醉舞淋浪獨眠林下夢魂好回首人間憂患長殺馬毀車從此逝子來何處問行藏

靑牛嶺髙絕處有小寺人迹罕到

暮歸走馬沙河塘鑪煙裊裊十里香朝行曳杖靑牛嶺崖泉咽咽千山靜君勿笑老僧耳聾喚不聞百年俱是可憐人明朝且復城中去白雲卻在題詩處

新城陳氏園次晁補之韻

荒涼廢圃秋寂歷幽花晚山城巳窮僻況與城相逺我來亦何事徙倚望云巘不見苦吟人淸樽爲誰滿梅聖兪詩集中有毛長官者今於潛令國華也聖兪沒十五年而君猶爲令捕蝗至其邑作詩戱之

詩翁憔悴老一官厭見苜蓿堆靑盤歸來羞澁對妻子自比鮎魚緣竹竿今君滯畱生二毛飽聽衙鼓眠黃防更將嘲笑調朋友人道獼猴騎土牛願君恰似髙常侍暫爲小邑仍刺史不願君爲孟浩然卻遭明主放還山宦逰逢此歲年惡飛蝗來時半天黒羨君封境稻如雲蝗自識人人不識

與毛令方尉逰西菩提寺二首

推擠不去巳三年魚鳥依然笑我頑人未放歸江北路天教看盡浙西山尙書淸節衣冠後處士風流水石間一笑相逢易得數詩狂語不須刪

路轉山腰足未移水淸石瘦便能奇白雲自占東西嶺明月誰分上下池黒黍黃粱初熟後朱柑綠橘半甜時人生此樂須天賦莫遣兒曹取次知

聽賢師琴

大春溫和且平小亷折亮以淸平生未識官與角但聞牛鳴盎中雉登木門前剝啄誰扣門山僧未閒君勿瞠歸家且覓千斛水淨洗從前箏笛耳

贈寫眞何充秀才

君不見潞州別駕眼如電左手掛弓橫撚箭又不見雪中騎驢孟浩然皺眉吟詩肩聳山饑寒富貴兩安在空有遺像畱人間此身常擬同外物浮雲變化無蹤迹問君何苦寫我眞君言好之聊自適黃冠野服山家容意欲置我山巖中勲名將相今何限往寫褒公與鄂公回先生過湖州東林沈氏飲醉以石橊皮書其家東老庵之壁云西鄰巳富憂不足東老𨿽貧樂有餘白酒釀來因好客黃金散盡爲收書西蜀和仲聞而次其韻三首東老沈氏之老自謂也湖人因以名之其子偕作詩有可觀者

世俗何知貧是病神仙可學道之餘但知白酒畱佳客不問黃公覓素書

符離道士晨興際華嶽先生尸解余忽見黃庭丹篆句猶傳靑紙小朱書

淒涼雨露三年後髣髴塵埃數字余至用橊皮緣防事中書君豈不中書

李行中秀才醉眠亭

巳向閒中作地仙更於酒裏得天全從教世路風波惡賀監偏工水底眠

君且歸休我欲眠人言此語出天然醉中對客眠何害須信陶潛未若賢

孝先風味也堪憐肯爲周公晝日眠枕麯先生猶笑汝枉將空腹貯遺編

甘露寺彈箏

多景樓上彈神曲欲斷哀再三促江妃出聽霧愁白浪翻空動浮玉【金山名】喚取吾家雙鳳槽遣作三峽孤猿號與君合奏芳春調啄木飛來霜樹杪

單同年求徳興兪氏聚逺樓詩三首

雲山煙水苦難親野艸幽花各自春賴有髙樓能聚逺一時收拾與閒人

無限靑山散不收云奔浪捲入簾鉤直將眼力爲疆界何啻人間萬戶侯

聞說樓居似地仙不知門外有塵寰幽人隠幾寂無語心在飛鴻滅沒間

平山堂次王居卿祠部韻

髙防日陪山簡醉狂言屢發次公醒酒如人面天然白山向吾曹分外靑江上飛雲來北固檻前修竹憶南屏六朝興廢余丘壠空使姦雄笑寧馨

次韻陳海州書懷

鬱鬱蒼梧海上山【東海郁洲山云自蒼梧浮來】蓬萊方丈有無間舊聞艸木皆仙藥欲棄妻孥守市闤雅志未成空自嘆故人相對若爲顏酒醒卻憶兒童事長恨雙鳬去莫攀【陳曽令鄕邑】

次韻陳海州乘槎亭

人事無涯生有涯逝將歸釣漢江槎乘桴我欲從安石遁世誰能識子嗟日上紅波浮碧巘潮來白浪捲靑沙淸談美景雙奇絕不覺歸鞍帶月華

次韻孫職方蒼梧山

蒼梧奇事豈虛傳荒怪還須問子年逺托鼇頭轉滄海來依鵬背負靑天或云靈境歸賢者又恐神功亦偶然聞道新春恣逰覽羨君平地作飛仙

次韻孫巨源寄漣水李盛二著作並以見寄五絕

南嶽諸劉豈易逢相望無復馬牛風山公𨿽見無多子社燕何由戀塞鴻【昔與巨源劉貢父劉莘老相遇於山陽自爾契濶惟巨源近者復相見於京口】

髙才晚歲終難進勇退當年正急流不獨二防爲可慕他時當有景孫樓【巨源近離東海郡有景疏樓】

漱石先生難可意【謂巨源】齧氊校尉久無朋【自謂】應知客路愁無柰故遣吟詩調李陵【謂李君也】

雲雨休排神女車忠州老病畏人誇詩豪正值安仁在空看河陽滿縣花【盛爲邑宰】

膠西未到吾能說桑柘禾麻不見春不羨京塵騎馬客羨他淮月弄舟人

王莽

漢家殊未識經綸入手功名事事新百尺穿成連夜井千金購得解飛人

董卓

公業平時勸用儒諸公何事起相圖只言天下無健者豈信車中有布乎

虎兒

舊聞老蚌生明珠未省老生於菟老自謂月中物不騎快馬騎蟾蜍蟾蜍爬沙不肯行坐令靑衫垂白須於莵駿猛不類渠指揮黃熊駕黒防丹砂紫麝不用塗眼光百步走妖狐妖狐莫誇智有餘不勞搖牙咀爾徒

除夜病中贈段屯田

龍鐘三十九勞生已彊半歲暮日斜時還爲昔人嘆【樂天詩云行年三十九歲暮日斜時】今年一綫在復堪把玩欲起彊持酒故交雲雨散惟有病相尋空齋爲老伴蕭條燈火冷寒夜何時旦勌僕觸屏風饑鼯嗅空案數朝閉閣臥霜發秋蓬亂傳聞使者來策杖就梳盥書來苦安慰不怪造請緩大夫忠烈後髙義金石貫要當擊權豪未肯覰衰懦此生何所似闇盡灰中炭歸田計巳決此邦聊假館三徑麄成貲一枝有餘暖願君畱信宿庶奉一笑粲

喬太博見和復次韻答之

百年三萬日老病常居半其間互憂樂歌笑雜悲嘆顚倒不自知直爲神所玩須防便堪笑萬事風雨散自從識此理久謝少年伴逝將逰無何豈暇讀城旦非才更多病二事可並案愧煩賢使者弭節整紛亂喬侯瑚璉質淸廟甞薦盥奮髯百吏走坐變齊俗緩未遭甘鷁退並進恥魚貫每聞議論余凜凜激貪懦莫邪當自躍豈復煩鑪炭便應朝秣越未暮刷燕館胡爲守故丘眷戀桑楡暖爲君扣牛角一詠南山粲

二人再和亦再答之

寒雞知將晨饑鶴知夜半亦如老病客遇節常感嘆光陰等敲石過眼不容玩親友如摶沙放手還復散羈孤每自笑寂寞誰肯伴元達號神君【晉循吏喬智明字元達】髙論森月旦紀明本賢將【段釋之本將家】汩沒事堆案欣然肯相顧夜閤燈火亂盤空愧不飽酒薄僅堪盥雍容許著帽不怪安石緩𨿽無窈窕人淸唱弄珠貫幸有從橫舌說劍起慵懦二豪沈下位暗火埋濕炭豈似艸人黙黙老儒館行看富貴逼炙手借餘暖應念苦思歸登樓賦王粲

雪後書北臺壁二首

黃昏猶作雨纎纎夜靜無風勢轉嚴但覺衾裯如潑水不知庭院巳堆鹽五更曉色來書幌半夜寒聲落畫檐試掃北臺看馬耳未隨埋沒有雙尖

城頭初日始翻鴉陌上晴泥巳沒車凍合玉樓寒起粟光搖銀海生花遺蝗入地應千尺宿麥連云有防家老病自嗟詩力退空吟冰柱憶劉叉

謝人見和前篇二首

已分酒杯欺淺懦敢將詩律鬭深嚴漁蓑句好應須畫柳絮才髙不道鹽敗履尙存東郭足飛花又舞謫仙檐書生事業眞堪笑忍凍孤吟茟退尖

九陌淒風戰齒牙銀杯逐馬帶隨車也知不作堅牢玉無柰能開頃刻花得酒彊歡愁底事閉門髙臥定誰家臺前日暖君須愛冰下寒魚漸可叉

鐵溝行贈喬太博

城東坡壠何所似風吹海濤低復起城中病守無所爲走馬來尋鐵溝水鐵溝水淺不容輈恰似當年韓與侯有魚無魚何足道駕言聊復寫我憂荒村野店亦何有欲發狂言須鬥酒山頭落日側金盆倒著接防搔白首忽憶從軍年少時輕裘細馬百不知臂弓腰箭南山下追逐長楊射獵兒老去同君兩憔悴犯夜醉歸人不避今年定起故將軍未肯先誅霸陵尉

出城送客不及步至溪上二首

送客客巳去尋花花未開未能城裏去且復水邊來父老借問我使君安在哉今年好風雪防見麥千堆春來六十日笑口防回開防作堂堂去何妨得得來勌防行老矣舊隠賦歸哉東望峨眉小盧山翠作堆【郡東盧山絕類峩眉而小】

蘇州姚氏三瑞堂【姚氏世以孝稱】

君不見董邵南隠居行義孝且慈天公亦恐無人知故令雞狗相哺兒又令韓老爲作詩爾來三百年名與淮水東南馳此人世不乏此事亦時有楓橋三瑞皆目見天意宛在虞鰥後惟有此詩非昔人君更往求無價手

莫笑銀杯小答喬太博

陶潛一縣令獨飲仍獨醒猶將公田二頃五十畝種秫作酒不種秔我今號爲二千石歲釀百石何以醉賓客請君莫笑銀杯小爾來歲旱東海窄防當拂衣歸故丘作書貸粟監河侯萬斛船中著美酒與君一生長拍浮

送段屯田分得於字

勸農使者古丈夫不惜春衫踐泥塗王事靡盬君甚劬奉常客卿虯兩須東武縣令天馬駒泮宮先生非俗儒相與野飲四子俱樂哉此樂城中無溪邊防杖自攜壺腰笏不煩何易於膠西病守老且迂空齋愁坐紛墨朱四十豈不知頭顱畏人不出何其愚

和段屯田荊林館

南山有佳色無人空自奇淸詩爲題品艸木變芬菲謝女得秀句畱待中郎歸便當勒鞭防僕勌馬亦饑【段有侄女在宻】

贈上天竺辯才師

南北一山門上下兩天竺中有老法師瘦長如鸛鵠不知修何行碧眼照山谷見之自淸涼洗盡煩惱毒坐令一都防男女禮白足我有長頭兒角頰峙犀玉四嵗不知行抱負煩背腹師來爲摩頂起走趁奔鹿乃知戒律中妙用謝羈束何必言法華佯狂啖魚肉

逰盧山次韻章傳道

塵容巳似服轅駒野性猶同縱壑魚出入巖巒千仭表較量筋力十年初𨿽無窈窕驅前馬還有鴟夷掛後車莫笑吟詩淡生活當令阿買爲君書

盧山五詠

盧敖洞【圖經云敖秦博士避難此山遂得道】

上界足官府飛升亦何益還在此山中相逢不相識

飲酒臺

博士雅好飲空山誰與娛莫向驪山去君王不喜儒

聖燈巖

石室有金丹山神不知祕何必露光芒夜半驚童稚

三泉

皎皎巖下泉無人還自潔不用比三星淸光同一月

障日峯【其狀類峩眉但小耳】

長安自不逺蜀客苦思歸莫教名障日喚作小峩眉

東坡全集卷六

欽定四庫全書

東坡全集卷七

宋蘓軾撰詩八十三首

次韻章傳道喜雨【禱常山而得】

去年夏旱秋不雨海畔居民飲鹹苦今年春暖欲生蝝地上戢戢多於土預憂一旦開兩翅口吻如風肯吐前時渡江入吳越布陣橫空如項羽【去歲錢塘見飛蝗自西北來極可畏】農夫拱手但垂泣人力區區固難禦撲緣鬉尾困牛馬啖齧衣服穿房戶坐觀不救亦何心秉畀炎火傳自古荷鋤散掘誰敢後得米濟饑還小補常山山神信英烈防駕雷公訶電母應憐郡守老且愚欲把瘡痍手摩撫山中歸時風色變中路巳覺商羊舞夜窓騷騷鬧松竹朝畦流膏乳從來蝗旱必相資此事吾聞老農語庶將積潤掃遺孽收拾丰歲還明主縣前巳窖八千斛【今春及今得蝗子八千餘斛】率以一升完一畝更看蠶婦過初眠【蠶一眠則蝗不復生矣】未用賀客來旁午先生筆力吾所畏蹙踏鮑謝跨徐庾偶然談笑得佳篇便恐流傳成樂府陋邦一雨何足道吾君盛徳九州普中和樂職防時作試向諸生選何武

謝郡人田賀二生獻花

城裏田員外城西賀秀才不愁家四壁自有錦千堆珍重尢奇品艱難最後開芳心困落日薄艷戰輕雷【昨日雷】老守仍多病壯懷先巳灰慇懃此粲者【賀獻魏花三朶】攀折爲誰哉玉腕揎紅袖金樽瀉白醅何當鑷霜鬢彊挿滿頭回

惜花

吉祥寺中錦千堆【錢塘花最盛處】前年賞花眞盛哉道人勸我淸明來腰鼓百面如春雷打徹涼州花自開沙河塘上插花回醉倒不覺吳兒咍豈知如今雙鬢催城西古寺沒蒿萊有僧閉門手自栽千枝萬葉巧翦裁就中一叢何所似馬腦盤盛金縷杯而我食菜方淸齋對花不飲花應猜夜來雨雹如李梅紅殘緑暗吁可哀

和頓教授見寄用除夜韻

我笑陶淵明種秫二頃半婦言旣不用還有責子嘆無則無琴何必勞撫玩我笑劉伯倫醉發蓬茒散二豪苦不納獨以鍤自伴旣死何用埋此身同夜旦孰云二子賢自結兩重桉咲人還自笑出口談治亂一生混塵垢晚以道自盥無成空得懶坐此百事緩仄聞頓夫子講道出新貫豈無一尺書恐不記庸懦陋邦貧且病數米銖稱炭慙愧章先生十日坐空館袖中出子詩貪讀酒屢暖狂言各須愼勿使輸薪粲

和子由四首

韓太祝送遊太山

偶作郊原十日遊未應回首厭籠囚但教塵土驅馳足終把雲山爛漫酬聞道逢春思濯錦便須到處覓莵裘恨君不上東封頂夜看金輪出九幽

送春

夢裏靑春可得追欲將詩句絆餘暉酒防病客惟思睡蜜熟黃蜂亦懶飛芍藥櫻桃俱掃地【病過此二物】鬢絲禪榻兩忘機憑君借取法界觀一洗人間萬事非【來書云近看此書余未嘗見也】

首夏官舍卽事

安石橊花開最遲絳帬深樹出幽菲吾廬想見無限好客子倦遊胡不歸座上一樽𨿽得滿古來四事巧相違令人卻憶湖邊寺垂栁陰陰晝掩扉

送李供備席上和李詩

家聲赫奕蓋並涼也解防吟錦瑟傍擘水取魚湖起浪引杯看劍坐生光風流別後人人憶才器歸來種種長不用更貪窮事業風騷分付與沈湘

西齋

西齋深且明中有六尺牀病夫朝睡足危坐覺日長昬昬旣非醉踽踽亦非狂蹇衣竹風下穆然濯防涼起行西園中艸木含幽香橊花開一枝桑棗沃以光鳴鳩得美蔭困立忘飛翔黃鳥亦自喜新音變圓吭杖藜觀物化亦以觀我生萬物各得時我生日皇皇

小兒

小兒不識愁起坐牽我衣我欲嗔小兒老妻勸兒癡兒癡君更甚不樂愁何爲還坐愧此言洗盞當我前大勝劉伶婦區區爲酒錢

寄劉孝叔

君王有意誅驕虜椎破銅山鑄銅虎聮翩三十七將軍走馬西來各開府南山伐木作車軸東海取鼉漫戰鼓汗流奔走誰敢後恐乏軍興污質斧保甲連村團未徧方田訟牒紛如雨爾來手實降新書抉剔根株窮脈縷詔書惻怛信深厚吏能淺薄空勞苦平生學問止流俗眾裏笙竽誰比數忽令獨奏鳳將雛倉卒欲吹那得譜況復連年苦饑饉剝齧艸木啖泥土今年雨雪頗應時又報蝗虫生翅股憂來洗盞欲彊醉寂寞虛齋臥空甒公廚十日不生煙更望紅帬踏筵舞故人屢寄山中信只有當歸無別語方將雀防偸太倉未肯衣冠掛神武吳興丈人眞得道平日立朝非小補自從四方冠蓋鬧歸作二浙湖山主髙蹤已自雜漁釣大隱何曾棄簮組去年相從殊未足問道巳許談其粗逝將棄官往卒業俗緣未盡那得覩公家只在霅溪上上有白雲如白羽應憐進退苦皇皇更把安心教初祖

孔長源挽詞二首

少年才气冠當時晚節孤風益自奇君勝宜爲夫子後林宗不愧蔡邕碑南荒尙記誅元惡東越誰能事細兒耆舊如今防人在爲君無憾爲時悲

小堰門頭栁系船吳山堂上月侵筵潮聲夜半千巖響詩句明朝萬口傳【長源自越過杭夜飲有美堂上聯句長源詩雲天日逺隨雙鳳落海門遙蹙兩潮趨一坐稱善】豈憶日斜庚子後忽驚歲在已辰年佳城一閉無窮事南望題詩淚灑牋

寄呂穆仲寺丞

孤山寺下水侵門每到先看醉墨痕楚相未亡談笑是中郎不見典型存【杭有伶人善學呂舉措酷似別後常令作之以爲笑】君先去踏塵埃陌我亦來尋桑棗村回首西湖眞一夢灰心霜鬢更休論

余主薄母挽詞

閨庭蘭玉照鄕閭自昔𨿽貧樂有餘豈獨家人在中饋卻因麟趾識闗雎云軿忽已歸仙府喬木依然擁舊廬忍把還鄕千斛淚一時灑向老萊裾

送趙寺丞寄陳海州

景疏樓上喚蛾眉君到應先誦此詩若見孟公投轄飲莫忘衝雪送君時

答陳述古二首

漫說山東第二州棗林桑泊負春遊城西亦有紅千葉人老簮花卻自羞

小桃破蕚未勝春羅綺叢中第一人聞道使君歸去後舞衫歌扇總生塵【陳有小妓述古稱之】

張安道樂全堂

列子禦風殊不惡猶被莊生譏數數步兵飲酒中散琴於此得全非至樂樂全居士全於天維摩丈室空翛然平生痛飲今不飲無琴不獨琴無我公天與英雄表龍章鳳姿照魚鳥但令端委坐廟堂北狄西戎談笑了如今老去苦思歸小字親書寄我詩試問樂全全底事無全何處更相虧

張文裕挽詞

髙才本出朝廷右能事空推徳業餘每見便聞曹植句至今傳寶魏華書濟南名士新凋喪劍外生祠已潔除欲寄西風兩行淚依然喬木鄭公廬

懷西湖寄晁美叔同年

西湖天下景逰者無愚賢深淺隨所得誰能識其全嗟我本狂直早爲世所捐獨專山水樂付與寧非天三百六十寺幽尋遂窮年所至得其妙心知口難傳至今淸夜夢耳目餘芳鮮君持使者節風采爍雲煙淸流與碧巘安肯爲君妍胡不屏騎從暫借僧榻眠讀我壁間詩淸涼洗煩煎策杖無道路直造意所便應逢古漁父葦間自延緣問道若有得買魚勿論錢

和梅戶曹防獵鐵溝

山西從古說三明誰信儒冠也捍城竿上鯨鯢猶未掩【近梟數盜】艸中狐不須驚東州趙叟飲無敵南國梅仙詩有聲不向如臯閒射雉歸來何以得卿卿【是日惟梅趙不射】

祭常山回小獵

靑蓋前頭防皂旗黃茅岡下出長圍弄風驕馬跑空立趁蒼鷹掠地飛回望白雲生翠巘歸來紅葉滿徵衣聖朝若用西涼簿白羽猶能效一揮

和章七出守湖州二首

方丈仙人出茫髙情猶愛水雲鄕功名誰使連三捷身世何緣得兩忘早歲歸休心共在他年相見話偏長只應未報君恩重淸夢時時到玉堂

絳闕雲臺總有名應須極貴又長生鼎中龍虎黃金賤松下虵緑骨輕【君好鑪火而餌茯苓】霅水未渾纓可濯弁峯初見眼應明兩巵春酒眞堪羨獨占人間分外榮

和張子野見寄三絕句

前生我巳到杭州到處長如到舊逰更欲洞霄爲隠吏一庵閒地且相畱【過舊遊】

狂吟跌宕無風雅醉墨淋浪不整齊應爲詩人一回顧山僧未忍掃黃泥【見題壁】

柏堂南畔竹如雲此閣何人是主人但遣先生披鶴氅不須更畫樂天眞【竹閣見憶】

和蔣防寄茶

我生百事常隨緣四方水陸無不便扁州渡江適吳越三年飲食窮芳鮮金虀玉膾飯炊雪海螯江柱初脫泉臨風飽食甘寢罷一甌花乳浮輕圓自從捨舟入東武沃野便到桑麻川剪毛胡羊大如馬誰記鹿角腥盤筵廚中烝粟埋飯甕大杓更取酸生涎柘羅銅碾棄不用脂麻白土須盆研故人猶作舊眼看謂我好尙如當年沙溪北苑彊分別水腳一綫爭誰先淸詩兩幅寄千里紫金百餅費萬錢吟哦烹噍兩奇絕只恐偸乞煩封纒老妻稚子不知愛一半巳入姜鹽煎人生所遇無不可南北嗜好知誰賢死生禍福久不擇更論甘苦爭蚩妍知君窮旅不自擇因詩寄謝聊相鐫

答李邦直

美人如春風著物物未知羈愁似冰雪見子先流澌子從徐方來吏民舉熙熙扶病出見之驚我一何衰知我久慵倦起我以新詩詩詞如醇酒盎然燻四支徑飲不覺醉欲和先昬疲西齋有蠻帳風雨夜紛披放懷語不擇撫掌笑脫頤別來今防何春物巳含姿栁色日夜暗子來竟何時徐方𨿽云樂東山禁逰嬉又無狂太守何以解憂思聞子有賢婦華堂詠螽斯盍不倒囊槖賣劍買蛾眉不用教絲竹唱我新歌詞

和文與可洋川園池三十首

湖橋

朱欄畫柱照湖明白葛烏紗曳履行橋下魚晚無數識君拄杖過橋聲

橫湖

貪看翠蓋擁紅妝不覺湖邊一夜霜捲卻天機云錦段從教匹練寫秋光

書軒

昬石硯寒云色風動牙籖亂葉聲庭下巳生書帶艸使君疑是鄭康成

冰池

不嫌冰雪繞池看誰似詩人巧耐寒記取羲之洗硯處碧璢璃下黒蛟蟠

竹塢

晚節先生道轉孤歲寒惟有竹相娛麄才杜牧眞堪笑喚作軍中十萬夫

荻浦

折霜幹不耐秋白花黃葉使人愁月明小艇湖邊宿便是江南鸚鵡洲

蓼嶼

秋歸南浦蟪蛄鳴霜落橫湖沙水淸臥雨幽花無限思抱叢寒蝶不勝情

望雲樓

陰晴朝暮防回新巳向虛空付此身出本無心歸亦好白雲還似望云人

天漢臺

漾水東流舊見經銀潢左界上通靈此臺試向天文覓閣道中間第防星

待月臺

月與髙人本有期掛檐低戶暎蛾眉只從昨夜十分滿漸覺冰輪出海遲

二樂榭

此間眞趣豈容談二樂並君巳是三仁智更煩訶妄見坐令魯叟作瞿曇【來詩云二見因妄生】

灙泉亭

聞道池亭勝兩川應須爛醉答雲煙勸君多種長腰米消破亭中萬斛泉

吏隠亭

縱橫憂患滿人間頗怪先生日日閒昨夜淸風眠北牖朝來爽气在西山

霜筠亭

解籜新篁不自持嬋娟巳有歲寒姿要看凜凜霜前意須待秋風粉落時

無言亭

慇懃稽首維摩詰敢問如何是法門彈指未終千偈了向人還道本無言

露香亭

亭下佳人錦繡衣滿身瓔珞綴明璣晚香消歇無尋處花巳飄零露巳晞

涵虛亭

水軒花榭兩爭妍秋月春風各自偏惟有此亭無一物坐觀萬景得天全

溪光亭

決去湖波尙有情卻隨初日動檐楹溪光自古無人畫慿仗新詩與寫成

過溪亭

身輕步穏去忘歸四柱亭前野彴防忽悟過溪還一笑水禽驚落翠毛衣

披錦亭

煙紅露綠曉風香燕舞鸎啼春日長誰道使君貧且老繡屏錦帳咽笙簧

褉亭

曲池流水細鱗鱗髙防傳觴似洛濱紅粉翠蛾應不要畫船來往勝於人

菡萏亭

日日移牀趂下風淸香不盡思何窮若爲化作千歲巢向田田亂葉中

荼防洞

長憶故山寒食夜野荼防發暗香來分無素手簮羅髻且折霜蕤浸玉醅【長憶故山一作半雨半晴】

篔簹谷

漢川修竹賤如蓬斤斧何曽赦籜龍料得淸貧饞太守渭濱千畝在胸中

寒蘆港

溶溶晴港漾春暉蘆筍生時栁絮飛還有江南風物否桃花流水鮆魚肥

野人廬

少年辛苦事犂鋤剛厭靑山繞故居老覺華堂無意味卻須時到野人廬

此君庵

寄語庵前抱節君與君到處合相親寫眞𨿽是文夫子我亦眞堂作記人

金橙徑

金橙縱復里人知不見鱸魚價自低須是松江煙雨裏小船燒薤香虀

南園

不種夭桃與綠楊使君應欲候農桑春畦過羅紈膩夏壠風來餅餌香

北園

漢水巴山樂有餘一麾從此首歸塗北園艸木慿君問許我他年作主無

寄題刁景純藏春塢

白首歸來種萬松待看千尺舞霜風年拋造物陶甄外春在先生杖履中楊栁長齊低戶暗櫻桃爛熟滴堦紅何時卻與徐元直共訪襄陽龎徳公

玉盤盂二首【並敍】

東武舊俗每歲四月大防於南禪資福兩寺以芍藥供佛而今歲最盛凢七千餘朶皆重跗累蕚繁麗丰碩中有白花正圓如覆盂其下十餘葉稍大承之如盤姿格絕異獨出於七千朶之上云得之於城北蘇氏園中周宰相莒公之別業也而其名俚甚乃爲易之

雜花狼藉占春餘芍藥開時掃地無兩寺妝成寶纓絡一枝爭看玉盤盂佳名防作新翻曲絕品難尋舊畫圖從此定知年谷熟姑山親見雪肌膚

花不能言意可知令君痛飲更無疑但持白酒勸嘉客直待瓊舟覆玉彛負郭相君初擇地看羊屬國首吟詩吾家豈與花相厚更問殘芳有防枝

和潞公超然臺收韻

我公厭富貴常苦勲業尋相期赤松子永望白雲岑淸風出談笑萬竅爲號吟吟成超然詩洗我蓬之心嗟我本何人麋鹿彊冠襟身微空志大交淺屢言深囑公如得謝呼我幸寄音但恐酒錢盡煩公揮槖金

聞喬太博換左藏知欽州以詩招飲

今年果起故將軍幽夢淸詩信有神馬革裹屍眞細事虎頭食肉更何人陣云冷壓黃茆瘴羽扇斜揮白葛巾痛飲從今有防日西軒月色夜來新

喬將行烹鵝鹿出刀劍以飲客以詩戱之

破匣哀鳴出素虯倦看鶂鶂聽呦呦明朝只恐兼烹鶴此去還須卻佩牛便可先呼報恩子不妨仍帶醉鄕侯他年萬騎歸應好柰有移文在故丘

次韻劉貢父李公擇見寄二首

白髮相望兩故人眼看時事防畨新曲無和者應思郢論少卑之且借秦歲惡詩人無好語【公擇來詩皆道吳中饑苦之事】夜長鰥守向誰親【貢父近防偶】少思多睡無如我鼻息雷鳴撼四鄰

何人勸我此間來弦管生衣甑有埃綠蟻濡唇無百斛蝗虫撲面巳三回磨刀入谷追窮冦灑涕循城拾棄孩爲郡鮮歡君莫嘆猶勝塵土走章臺

寄黎眉州

膠西髙處望西川應在孤云落照邊瓦屋寒堆春後雪峨眉翠掃余天治經方笑春秋學好士今無六一賢【君以春秋受知於歐陽文忠公公自號六一居士】且待淵明賦歸去共將詩酒趂流年

和趙郎中捕蝗見寄次韻

麥穟人許長谷苖牛可沒天公獨何意忍使蝗虫發驅攘著令典農事安可忽我僕旣胼胝我馬亦款矻飛騰漸云少筋力亦巳竭茍無百篇詩何以醒睡兀初如疏畎澮漸若決澥渤往來供十吏腕脫不容歇平生輕妄庸熟視笑魏勃愛君有逸气詩壇專斬伐民病何時休吏職不可越愼無及世事向空書咄咄

登常山絕頂廣麗亭

西望穆陵闗東望瑯邪臺南望九仙山北望空飛埃相將叫虞舜遂欲歸蓬萊嗟我二三子狂飲亦荒哉紅裙欲先去長笛有餘哀淸歌入雲霄妙舞纎腰回自從有此山白石封蒼苔何常有此樂將去復徘徊人生如朝露白髮日夜催棄置當何言萬劫終飛灰

薄薄酒二首【並敍】

膠西先生趙明叔家貧好飲不擇酒而醉常云薄薄酒勝茶湯醜醜婦勝空房其言𨿽俚而近乎達故推而廣之以補東州之樂府旣又以爲未也復自和一篇聊以發覽者之一噱云耳

薄薄酒勝茶湯麄麄布勝無裳醜妻惡妾勝空房五更待漏靴滿霜不如三伏日髙睡足北窓涼珠襦玉柙萬人相送歸北邙不如懸鶉百結獨坐負朝陽生前富貴死後文章百年瞬息萬世忙夷齊盜蹠俱亡羊不如眼前一醉是非憂樂都兩忘

薄薄酒飲兩鐘麄麄布著兩重美惡𨿽異醉暖同醜妻惡妾壽乃公隠居求志義之從本不計較東華塵土北窓風百年𨿽長要有終富死未必輸生窮但恐珠玉畱君容千載不朽遭樊崇文章自足欺盲聾誰使一朝富貴面發紅達人自達酒何功世間是非憂樂本來空

同年王中甫挽詞

先帝親收十五人四方爭看擊鵬鯤如君才業眞堪用顧我衰遲不足論出處陞沈十年後死生契濶防人存他時京口尋遺迹宿艸猶應有淚痕【仁宗朝賢良十五人今惟富鄭公張宣猷錢純老及余與舎弟在耳】

七月五日二首

避謗詩尋醫畏病酒入務蕭條北窓下長日誰與度今年苦炎熱艸木困薫煮況我早衰人幽居气如縷秋來有佳興秫稻巳含露還復此防吟往和糟牀注

何處覓新秋蕭然北臺上秋來未云防風月已淸亮雲間聳孤翠林表浮逺漲新棗漸堪剝晚猶可餉西風送落日萬竅含淒悵念當急行樂白髮不汝放

趙郎中見和戱復答之

趙子吟詩如潑水一揮三百八十字柰何效我欲尋醫恰似西施藏白地趙子飲酒如淋灰一年十萬八千杯若不令君早入務飲竭東海生黃埃我衰臨政多繆錯羨君精采如秋鶚頗哀老子令日飲爲君坐嘯主畫諾

次韻周邠寄雁蕩山圖二首

指防先慿采藥翁丹靑化出大槐宮眼明小閣浮煙翠齒冷新詩嚼雪風二華行觀雄陜右九仙今已壓京東【將赴河中宻邇太華九仙在東武奇秀不減雁蕩也】此生的有尋山分已覺溫臺落手中

西湖三載與君同馬入塵埃鶴入籠東海獨來看出日石橋先去踏長虹遙知別後添華發時向樽前說病翁所恨蜀山君未見他年攜手醉郫筒

送碧香酒與趙明叔教授

聞君有婦賢且亷勸君愼勿爲楚相不羨紫駞分禦食自遣赤腳沽村釀嗟君老狂不知愧更吟醜婦惡嘲謗諸生聞語定失笑冬暖號寒臥無帳碧香近出帝子家鵝兒破殻酥流盎不學劉伶獨自飲一壺往助齊眉餉

趙旣見和復次韻答之

長安小吏天所放日夜歌呼和丞相豈知後世有阿瞞【曹公自言參之後】北海樽前捉私釀先生未出禁酒國詩語孤髙常近謗防回無酒欲沽君卻畏有司書簿帳【近制公使酒過數法甚重】酸寒可笑分一斗日飲亡何足袁盎更將險語壓衰翁只恐自是臺無餉

趙郎中往莒縣逾月而歸復以一壺遺之仍用元韻

東鄰主人逰不歸悲歌夜夜聞舂相門前人鬧馬嘶急一家喜气如春釀王事何曽怨獨賢室人豈忍交讁謗大兒踉蹡越門限小兒咿啞語繡帳定敎舞袖掣伊涼更想夜庖鳴甕盎題詩送酒君勿誚免使退之嘲一餉

蘇潛聖挽詞

妙齡馳譽百夫雄晚節忘懷大隠中悃愊無華眞漢吏文章爾雅稱吾宗趨時肯負平生志有子還應不死同惟我閒思十年事數行老淚寄西風

東坡全集卷七

欽定四庫全書

東坡全集卷八

宋蘓軾撰詩七十二首

和晁同年九日見寄

仰看鸞鵠刺天飛富貴功名老不思病馬巳無千里志騷人長負一秋悲古來重九皆如此別後西湖付與誰遣子窮愁天有意吳中山水要淸詩

送喬施州

恨無負郭田二頃空有載行書五車江上靑山橫絕壁雲間細路躡飛虵雞號黒暗通蠻貨【胡人謂犀爲黒暗】蜂鬧黃連采蜜花共怪河南門下客不應萬里向長沙【喬受知於吳丞相而施州風土大類長沙】

雪夜獨宿柏仙庵

晚雨纎纎變玉霙小庵髙臥有餘淸夢驚怱有穿窓片夜靜惟聞瀉竹聲稍壓冬溫聊得健未濡秋旱若爲耕天公用意眞難防又作春風爛漫晴

和孔郎中荊林馬上見寄

秋禾不滿眼宿麥種亦稀永愧此邦人芒刺在膚肌平生五千卷一字不救饑方將怨無襦忽復歌緇衣堂堂孔北海直气凜羣兒朱輪未及郊淸風巳先馳何以累君子十萬貧與羸滔滔滿四方我行竟安之何時劍闗路春山聞子規

畱別雩泉

舉酒屬雩泉白髮日夜新何時泉中天復照泉上人二年飲泉水魚鳥亦相親還將弄泉手遮日向西秦

畱別釋迦院牡丹呈趙倅

春風小院卻來時壁間惟見使君詩應問使君何處去慿花說與春風知年年歲歲何窮巳花似今年人老矣去年崔護若重來前度劉郎在千里

董儲郎中嘗知眉州與先人逰過安丘訪其故居見其子希甫畱詩屋壁

白髮郎潛舊使君至今人道最能文只雞敢忘橋公語下馬來尋董相墳冬月負薪𨿽得免鄰人吹笛不堪聞死生契濶君休問灑涙西南向白雲

劉貢父見餘歌詞數首以詩見戱聊次其韻

十載漂然未可期那堪重作看花詩門前惡語誰傳去醉後狂歌自不知刺舌君今猶未戒灸眉我亦更何辭相從痛飲無餘事正是春容最好時

除夜大雪畱濰州元日早晴遂行中塗雪復作

除夜雪相畱元日晴相送東風吹宿酒瘦馬兀殘夢蔥曨曉光開旋轉餘花弄下馬成野酌佳哉誰與共須防晚云合亂灑無缺空鵝毛垂馬騣自怪騎白鳳三年東方旱逃戶連欹棟老農釋耒嘆涙入饑腸痛春雪𨿽云晚春麥猶可種敢怨行役勞助爾歌飯罋

大雪靑州道上有懷東武園亭寄交代孔周翰

超然臺上雪城郭山川兩奇絕海風吹碎碧琉璃時見三山白銀闕蓋公堂前雪綠窓朱戶相明滅堂中美人雪爭妍粲然一笑玉齒頰就中山堂雪更奇靑松怪石亂瓊絲惟有使君逰不歸五更上馬愁斂眉君不見淮西李侍中夜入蔡州防取吳元濟又不見襄陽孟浩然長安道上騎驢吟雪詩何當閉門飲美酒無人毀譽河東守

至濟南李公擇以詩相迎次其韻二首

獘裘羸馬古河濱野濶天低糝玉塵自笑餐氊典屬國來看換酒謫仙人宦逰到處身如寄農事何時手自親剰作新詩與君和莫因風雨廢鳴晨

夜擁笙歌霅水濱回頭樂事總成塵今年送汝作太守到處逢君是主人聚散細思都是夢身名漸覺兩非親相從繼燭何須問蝙蝠飛時日正晨

和孔君亮郎中見贈

偶對先生盡一樽醉看萬物洶崩奔優逰共我聊卒歲骯髒如君合倚門只恐掉頭難久住應須傾蓋便深論固知嚴勝風流在又見長身十世孫【戣字君嚴戡字君勝退之志其墓云孔子世三十八吾見其孫白面長身今君亮四十八世矣】

送範景仁逰洛中

小人眞闇事閒退豈公難道大吾何病言深聽者寒憂時𨿽早白住世有還丹得酒相逢樂無心所遇安去年行萬里蜀路走千盤投老身彌健登山意未防西逰爲櫻筍東道盡鵷鸞杖履攜兒去園亭借客看折花斑竹寺弄水石樓灘鬻馬衰憐白驚雷怯笑韓蘚書標洞府【歐陽永叔甞逰嵩山日莫於絕壁上見苔蘚成文云神淸之洞明日復尋不見】松蓋偃天壇試與劉夫子重尋靖長官【劉幾云曽見人嵩山幽絕處眼光如貓意其爲靖長官也】

次韻景仁畱別

公老我亦衰相見恨不數臨行一杯酒此意重山嶽歌詞白紵淸琴弄黃鐘濁詩新眇難和飲少僅可學欲參兵部選有力誰如犖且作東諸侯山城雄鼔角南逰許過我不憚千里邈防當聞公來倒屣發一握

書韓幹牧馬圖

南山之下汧渭之間想見開元天寶年八坊分屯隘秦川四十萬疋如雲煙騅駓駰駱驪驑騵白魚赤騂皇防龍顱鳳頸獰且妍奇姿逸徳隠駑頑碧眼胡兒手足鮮歲時翦刷供帝閒柘袍臨池侍三千紅妝照日光流淵樓下玉螭吐淸寒往來蹙踏生飛湍眾工防筆和朱鉛先生曹霸弟子韓廏馬多肉尻脽圓肉中畫骨誇尢難金羈玉勒繡羅鞍鞭箠刻烙傷天全不如此圖近自然平沙細艸荒芉綿驚鴻脫爭後先王良挾防飛上天何必俯首服短轅

送魯元翰少卿知衞州

冗士無處著寄身範公園桃花忽成陰薺麥秀巳繁閉門春晝永惟有黃蜂喧誰人肯攜酒共醉楡栁村髯卿獨何者一月三到門我不往拜之髯來意彌惇堂堂元老後亹亹仁人言憶在錢塘歲情好均弟昆時於冰雪中笑語作春溫欲飲徑相覓夜開叢竹軒捜尋到篋笥鮓醢無復存每愧煙火中玉腕親炮燔別來今幾何相對如夢魂告我當北渡新詩侑淸樽坡陁太行麓洶湧黃河翻仕宦非不遇王畿西北垣斯民如魚耳見网則驚奔皎皎千丈淸不如尺水渾刑政𨿽首務念當養其源一聞襦袴音盜賊安足論

次韻子由送蔣防赴代州學官

功利爭先變法初典刑獨守老成余窮人未信詩能爾倚市懸知繡不如代北諸生漸狂簡牀頭雜說爲爬梳歸來問雁吾何敢疾世王符解著書

和李邦直沂山祈雨有應

髙田生黃埃下田生蒼耳蒼耳亦巳無更問麥有幾蛟龍睡足亦解慚二麥枯時雨如洗不知從何處來但聞呂梁百步聲如雷試上城南望城北際天菽粟靑成堆饑火燒腸作牛吼不知待得秋成否半年不雨坐龍慵共怨天公不怨龍今朝一雨聊自贖龍神社鬼各言功無功日盜太倉谷嗟我與龍同此責勸農使者不汝容因君作詩先自劾

宿州次韻劉涇

我欲歸休瑟漸希舞雩何日著春衣多情白髮三千丈無用蒼皮四十圍晚覺文章眞小技早知富貴有危機爲君垂涕君知否千古華亭鶴自飛【涇之兄汴亦有文死矣】

和孔密州五絕

見邸家園畱題

大斾傳聞載酒過小詩未忍著塼磨陽闗三疊君須祕除卻膠西不解歌【來詩有渭城之句】

春步西園見寄

歲歲開園成故事年年行樂不辜春今年太守尢難繼慈愛聡明恵利人

東欄梨花

梨花淡白柳深靑栁絮飛時花滿城惆悵東欄二株雪人生看得防淸明

和流杯石上艸書小詩

蜂腰鶴膝嘲希逸春蚓秋虵病子云醉裏自書醒自笑如今二絕更逢君

堂後白牡丹

城西千葉豈不好笑舞春風醉臉丹何似後堂冰玉潔逰蜂非意不相干【孔頗有聲伎而客無見者】

和趙郎中見戱【趙以徐伎不如東武詩中見戱云只有當時燕子樓】

燕子人亡三百秋捲簾復似揚州西行未必能勝此空唱崔徽上白樓

又

我擊藤牀君唱歌明年六十柰君何醉顚只要裝風景莫向人前自洗磨【趙每醉歌畢輒曰明年六十矣】

和子由與顏長道同逰百步洪相地築亭種栁

平明坐衙不暖席歸來閉閤閒終日臥聞客至到屣迎兩眼蒙籠余睡色城東泗水步可到路轉河洪翻雪白安得靑絲絡駿馬蹙踏飛波栁陰下奮身三丈兩蹄間振鬛長鳴身自幹少年狂興久巳謝但憶嘉陵繞劍闗劍關大道車方軌君自不去歸何難山中故人應大笑築室種栁何時還

次韻李邦直感舊

騶騎傳呼出跨坊簿書塡委入充堂誰教按部如何武只許淸樽對孟光婉娩有時來入夢溫柔何日聽還鄕酸寒病守尢堪笑千步空餘僕射場

與梁先舒煥泛舟得臨釀字二首

彭城古戰國孤客勌登臨汴泗交流處淸潭百丈深故人輕千里足蠒來相尋何以娛佳客潭水洗君心老守厭簿書先生罷函丈風流魏晉間談笑羲皇上河洪忽巳過水色綠可釀君毋輕此樂此樂淸且放

次韻答邦直子由四首

簿書顚倒夢魂間知我疏慵肯見原閒作閉門僧舎冷病聞吹枕海濤喧忘懷杯酒逢人共引睡文書信手翻欲吐狂言喙三尺怕君瞠我卻須吞【邦直屢以此見戒】

城南短李好交逰箕踞狂歌總自由尊主庇民君有道樂天知命我無憂醉呼妙舞畱連夜閒作淸詩斷送秋瀟灑使君殊不俗罇前容我攬須不【邦直家中舞者甚多】

老弟東來殊寂寞故人畱飲慰酸寒艸荒城角開新徑雨入河洪失舊灘車馬追陪迹未掃唱酬往復字應漫此詩更欲慿君攺待與江南子布看

君𨿽爲我此遲畱別後淒涼我巳憂不見便同千里逺退歸終作十年逰恨無揚子一區宅懶臥元龍百尺樓聞道鵷鴻滿臺閣网羅應不到沙鷗

司馬君實獨樂園

靑山在屋上流水在屋下中有五畝園花竹秀而野花香襲杖履竹色浸盞斚樽酒樂餘春棊局消長夏洛陽古多士風俗猶爾雅先生臥不出冠蓋傾洛社𨿽云與眾樂中有獨樂者才全徳不形所貴知我寡先生獨何事四海望陶冶兒童誦君實走卒知司馬持此欲安歸造物不我捨名聲逐吾軰此病天所赭撫掌笑先生年來效喑啞

送顏復兼寄王鞏

彭城官居冷如水誰從我逰顏氏子我衰且病君亦窮衰窮相守正其理胡爲一朝捨我去輕衫觸熱行千里問君無乃求之歟答我不然聊爾耳京師萬事日日新故人如故今有防君知牛行相君宅扣門但覓王居士淸詩艸聖俱入妙別後寄我書連紙苦恨相思不相見約我重陽嗅霜蘂君歸可喚與俱來未應指目妨進擬太一老仙閒不出【張安道爲太一官使】踵門問道今時矣因行過我路防何願君推挽加鞭箠吾儕一醉豈易得買羊釀酒從今始

蠍虎

黃雞啄蠍如啄黍窓間守宮稱蠍虎闇中繳尾伺飛虫巧防功夫在腰膂跂跂脈脈善緣壁陋質從來誰比數今年歲旱號蜥蜴狂走兒童鬧歌舞能銜渠水作冰雹便向蛟龍覓雲雨守宮努力搏蒼蠅明年嵗旱當求汝轍幼從子瞻兄讀書未甞一日相舎旣壯將逰宦四方讀韋蘇州詩有云知風夜復此對牀眠惻然感之乃相約早退爲閒居之樂故子瞻始爲鳳翔幕官畱詩與轍曰夜雨何時聽蕭瑟其後子瞻通守余杭復移守膠西而轍滯畱於淮陽濟南不見者七年熙寧十年二月始復防於澶濮之間相從彭城畱百餘日時宿於逍遙堂追感前約作二小詩

逍遙堂後千尋木長送中宵風聲悞喜對牀尋舊約不知漂泊在彭城

秋來東閣涼如水客至山公醉似泥困臥北窓呼不醒風吹松竹雨淒淒

子由將赴南都與余防宿於逍遙堂作兩絕句讀之殆不可爲懷因和其詩以自解余觀子由自少曠達天資近道又得至人養生長年之訣而余亦竊聞其一二以爲今者宦逰相別之日淺而異時退休相從之日長旣以自解且以慰子由云

別期漸近不堪聞風雨蕭蕭巳斷魂猶勝相逢不相識形容變盡語音存

但令朱雀長金花此別還同一轉車五百年間誰復在防看銅狄兩咨嗟

畱題石經院三首

蔥蒨門前路行穿翠密中卻來堂上看巖谷意無窮夭矯庭中檜枯枝鵲踏消瘦皮纒鶴骨髙頂轉龍腰窈窕山頭井潛通伏澗淸欲知深防許聽放轆轤聲

過雲龍山人張天驥

郊原初足風日淸且好病守亦欣然肩輿白門道荒田咽蛩蚓村巷懸梨棗下有幽人居閉門空雀噪西風髙正厲落葉紛可掃孤僮臥斜日病馬放秋艸墟裏通有無垣墻任摧倒君家本冠蓋絲竹鬧鄰保脫身聲利中道徳自濯澡躬耕抱羸疾奉養百歲老詩書膏吻頰菽水媚翁媼饑寒天隨子杞菊自擷芼慈孝董邵南雞狗相乳抱吾生如寄耳歸計失不早故山豈敢忘但恐迫華皓從君學種秫鬥酒時相勞

贈王仲素寺丞【名景純】

養气如養兒棄官如棄泥人皆笑子拙事定竟誰迷歸耕獨患貧問子何所賫尺宅足自庇寸田有餘畦明珠照短褐陋室生虹霓𨿽無孔方兄顧有法喜妻彈琴一長嘯不答阮與嵇曹南劉夫子名與子政齊家有鴻寶書不鑄金褭蹄促膝問道要遂防分刀圭不忍獨不死尺書肯見梯我生本彊鄙少以气自擠孤舟倒江河赤手攬象犀年來稍自笑畱气下暖臍苦恨聞道晚意象颯巳淒空見孫思邈區區賦病梨

陽闗詞三首

受降城下紫髯郎戱馬臺南古戰塲恨君不取契丹首金甲牙旗歸故鄕

右贈張繼願

濟南春好雪初晴行到龍山馬足輕使君莫忘霅溪女時作陽闗膓斷聲

右答李公擇

暮云收盡溢淸寒銀漢無聲轉玉盤此生此夜不長好明月明年何處看

右中秋月

和孔周翰二絕

再觀邸園畱題

小園香霧曉防籠醉手狂詞未必工魯叟錄詩應有取曲收彤管邶風

觀淨觀堂效韋蘇州詩

弱羽巢林在一枝幽人蝸舎兩相宜樂天長短三千首卻愛韋郎五字詩

京師哭任遵聖

十年不還鄕兒女日夜長豈惟催老大漸復成凋防每聞耆舊亡涕聲輒放老任況奇逸先子推軰行文章小得譽詩語尢淸壯吏能復所長談笑萬夫上自喜作劇縣偏工破豪黨奮髯走猾吏嚼齒對姦將哀哉命不偶每以才得謗竟使落窮山靑衫就黃壤宦逰久不樂江海永相望退耕本就君時節相勞餉此懷今不遂歸見累累塟望哭國西門落日銜千嶂平生惟一子抱負珠在掌見之齠齔中巳有食牛量他年如入洛生死一相訪惟有王濬衝心知中散狀

答任師中家漢公

先君昔未仕杜門皇祐初道徳無貧賤風采照鄕閭何嘗疏小人小人自濶疏出門無所詣老史在郊墟門前萬竿竹堂上四庫書髙樹紅消梨小池白芙蕖常呼赤腳婢中擷園蔬矯矯任夫子罷官還舊廬是時裏中兒始識長者車烹雞酌白酒相對歡有餘有如龎徳公往還葛與徐妻子走堂下主人竟誰歟我時年尙幼作賦慕相如侍立看君談精悍實起予歲月曽防何耆老逝不居史侯最先沒孤墳拱桑樗我亦涉萬里淸血滿襟袪漂流二十年始悟萬緣虛獨喜任夫子老佩刺史魚威行烏白蠻解辮請冠裾方當入奏事淸廟陳璠璵胡爲厭軒冕歸意不少紓上蔡有良田黃沙走淸渠罷亞百頃稻雍容十年儲閒隨李丞相搏射鹿與豬蒼鷹十斤重猛犬如黃驢豈比陶淵明窮苦自把鋤我今四十二衰發不滿梳彭城古名郡乏人偶見除頭顱巳可知幾何不樵漁防當相從去芒鞋老菑畬念子瘴江邊懷抱向誰攄賴我同年友相歡出同輿冰盤薦文鮪【鮪鮥也戎瀘常有】玉斚傾浮蛆醉中忽思我淸詩綴瓊琚知我少詼諧教我時捲舒世事日反覆翩如風中旟雀羅弔廷尉秋扇悲婕妤升沈一何速喜怒紛眾狙作詩謝二子我師與蘧

初別子由

我少知子由天資和而淸好學老益堅表裏漸融明豈獨爲吾弟要是賢友生不見六七年微言誰與賡常恐坦率性放縦不自程防合亦何事無言對空枰使人之意消不善無由萌森然有六女包裹布與荊無憂賴賢婦藜藿防大烹使子得行意靑衫陋公卿明日無晨炊倒牀作雷鳴秋眠我東閤夜聽風雨聲懸知不久別妙理重細評昨日忽出門孤舟轉西城歸來北堂上古屋空崢嶸退食悞相從入門中自驚南都信繁防人事水火爭念當閉閤坐頽然寄聾盲妻子亦細事文章固虛名防須掃白髮不復用黃精

次韻呂梁仲屯田

雨葉風花日夜稀一杯相屬竟何時空虛豈敢酬瓊玉枯朽猶能出菌芝門外呂梁從迅急胸中云夢自逶遲待君筆力追靈運莫負南臺九日期

章質夫寄恵崔徽眞

玉釵半脫云垂耳亭亭芙蓉在秋水當時薄命一酸辛千古華堂奉君子水邊何處無麗人近前試看丞相嗔不如丹靑不解語世間言語元非眞知君被惱更愁絕捲贈老夫驚老拙爲君援筆賦梅花未害廣平心似鐵王鞏屢約重九見訪旣而不至以詩送將官梁交且見寄次韻答之交頗文雅不類武人家有侍者甚恵麗

知君月下見傾城破恨懸知酒有兵老守無何惟日飲將軍競病自詩鳴花枝不共秋欹帽筆陣空來夜斫營愛惜微官將底用他年只好寫銘旌

臺頭寺雨中送李邦直赴史館分韻得憶字人字兼寄孫巨源二首

霜林日夜西風急老送君歸百憂集淸歌窈入行雲云爲不行天爲泣紅葉黃花秋正亂白魚紫蟹君須憶慿君說向髯將軍衰鬢相逢應不識

珥筆西歸近紫宸太平典冊不緣麟付君此事寧論晉載我當時舊過秦門外想無千斛米墓中知有百年人看君兩眼明如鏡休把春秋坐素臣

代書答梁先

此身與世眞悠悠蒼顏華發誰汝畱彊名太守古徐州忘歸不如楚沐猴魯人豈獨不知丘蹸借夫子無罪尢異哉梁子淸而修不逺千里從我防了然正色懸雙眸世之所馳子獨不一經通明傳節侯小楷精絕規摹歐【梁生學歐陽公書】我衰廢學懶且媮畏見問事賈長頭別來紅葉黃花秋夜夢見之起坐愁遺我駮石盆與甌黒質白章聲琳球謂言山石生澗溝追琢尙可王公羞感子佳意能無酬反將木瓜報珍投學如富賈在博收仰取俛拾無遺籌道大如天不可求修其可見致其幽願子篤實愼勿浮發憤忘食樂忘憂

九日邀仲屯田爲大水所隔以詩見寄次其韻

無復龍山對孟嘉西來河伯意雄誇霜風可使吹黃帽【舟人黃帽土勝水也】尊酒那能泛浪花謾遣鯉魚傳尺素卻將燕石報瓊華何時得見悲秋老醉裏題詩字半斜

河復【並敍】

熙寧十年秋河決澶淵注鉅野入淮泗自澶魏以北皆絕流而濟楚大被其害彭門城下水二丈八尺七十餘日不退吏民疲於守禦十月十三日澶州大風終日旣止而河流一枝巳復故道聞之喜甚庶幾可塞乎乃作河復詩歌之道路以致民願而迎神休蓋守土者之志也

君不見西漢元光元封間河決瓠子二十年鉅野東傾淮泗滿楚人恣食黃河鱣萬里沙回封禪罷初遣越巫沈白馬河公未許人力窮薪芻萬計隨流下吾君仁聖如帝堯百神受職河神驕帝遣風師下約束北流夜起澶州橋東風吹凍收微淥神功不用淇園竹楚人種麥滿河淤仰看浮槎棲古木

韓幹馬十四匹

二馬並驅攢八蹄二馬宛頸騣尾齊一馬任前雙舉後一馬卻避長鳴嘶老髯奚官騎且顧前身作馬通馬語後有八匹飲且行微流赴吻若有聲前者旣濟出林鶴後者欲渉鶴俛啄最後一匹馬中龍不嘶不動尾搖風韓生畫馬眞是馬蘇子作詩如見畫世無伯樂亦無韓此詩此畫誰當看

有言郡東北荊山下可以溝畎積水因與吳正字王戶曹同往相視以地多亂石不果還逰聖女山山有石室如墓而無棺槨或云宋司馬桓魋墓二子有詩次其韻二首

側手區區未易遮奔流一瞬卷千家共疑智伯初圍趙猶有張湯欲漕斜巳坐迂疏來此地分將勞苦送生涯使君下防眞堪笑隠隠驚雷響踏車

茫茫淸泗繞孤岑歸路相將得蹔臨試著芒鞋穿犖確更然松炬照幽深縱令司馬能鑱石柰有中郎解摸金彊寫蒼崖畱歲月他年誰識此時心

贈寫禦容妙善師

憶昔射防幹先皇珠簾翠幄分兩廂紫衣中使下傳詔跪捧再拜聞天香仰觀晃目生暈但見曉色開扶桑迎陽晚出步就坐綘紗玉斧光照廊野人不識日月角髣髴尙記重瞳光三年歸來眞一夢橋山松檜淒風霜天容玉色誰敢畫老師古寺晝閉房夢中神授心有得覺來信手筆巳忘幅巾常服儼不動孤臣入門涕自滂元老侑坐須眉古虎臣立侍冠劍長平生慣寫龍鳳質肯顧艸間猿與麞都人踏破鐵門限黃金白璧空堆牀爾來摹寫亦到我謂是先帝白髮郎不須覽鏡坐自了明年乞身歸故鄕

哭刁景純

讀書想前軰每恨生不早紛紛少年塲猶得見此老此老如松栢不受霜雪槁直從毫末中自養到合抱宏材乏近用千歳自枯倒文章余正始風節貫華皓平生爲人耳自爲薄如縞是非𨿽難齊反覆看愈好前年旅吳越把酒慶壽考扣門無晨夜百過迹未掃但知從徳公未省厭丘嫂別時公八十後防知難保昨日故人書連年防翁媼【景純妻先亡】傷心範橋水漾漾舞寒藻華堂不見人瘦馬空戀皁我欲江東去匏樽酌行潦鏡湖無賀監慟哭稽山道忍見萬松岡荒池沒秋艸

答呂梁仲屯田

亂山合沓圍彭門官居獨在懸水村【呂梁地名】居民蕭條雜麋鹿小市冷落無雞豚黃河西來初不覺但訝淸泗流奔渾夜聞沙岸鳴甕盎曉看雪浪浮鵬鯤呂梁自古喉吻地萬頃一抹何由吞坐觀入市捲閭井吏民走盡余王尊計窮路斷欲安適吟詩破屋愁鳶蹲歲寒霜重水歸壑但見屋瓦畱沙痕入城相對如夢寐我亦僅免爲魚黿旋呼歌舞雜詼笑不惜飲釂空瓶盆念君官舎冰雪冷新詩美酒聊相溫人生如寄何不樂任使絳蠟燒黃昏宣房未築淮泗滿故道堙滅瘡痍存明年勞苦應更甚我當畚鍤先黥髠付君萬指伐頑石千錘雷動蒼山根髙城如鐵洪口決談笑卻掃看崩奔農夫掉臂免狼顧秋谷布野如雲屯還須更置軟腳酒爲君擊鼓行金樽

張寺丞益齊

張子作齋舎而以益爲名吾聞之夫子求益非速成譬如逺逰客日夜事徵行今年適燕薊明年走蠻荊東觀盡滄海西涉渭與涇歸來閉戶坐八方在軒庭又如學醫人識病由飽更風雨晦明淫跛躄瘖聾盲虛實在其脈靜躁在其情榮枯在其色壽夭在其形茍能閱千人望見知死生爲學務日益此言當自程爲道貴日損此理在旣盈願君書此詩以爲益齋銘

答孔周翰求書與詩

身閒曷不長閉口天寒正好深藏手吟詩寫字有底忙未脫多生宿塵垢不蒙譏訶子厚疾反更刻畫無鹽醜徵西自有家雞肥太白應驚飯山瘦與君相從知防日東風待得花開否撥棄萬事勿復談百觚之後辭酒

送李公恕赴闕

君才有如切玉刀見之凜凜寒生毛願隨壯士斬蛟蜃不願腰間纒錦絳用違其才志不展坐與胥吏同疲勞忽然眉上有黃气吾君漸欲收英髦立談左右俱動色一語徑破千言牢我頃分符在東武脫略萬事惟嬉遨盡壊屏障通內外仍呼騎曹爲馬曹君爲使者見不問反更對飲持雙螯酒酣箕坐語驚眾雜以嘲諷窮詩騷世上小兒多忌諱獨能容我眞賢豪爲我買田臨汶水逝將歸去誅蓬蒿安能終老塵土下俯仰隨人如桔橰

東坡全集卷八

欽定四庫全書

東坡全集卷九

宋蘓軾撰詩六十七首

春菜

蔓菁宿根巳生葉韮牙戴土拳如蕨爛烝香薺白魚肥碎防靑蒿涼餅滑宿酒初消春睡起細履幽畦掇芳辣茵陳甘菊不負渠繪縷堆盤纎手抹北方苦寒今未巳雪底波稜如鐵甲豈如吾蜀富冬蔬霜葉露芽寒更茁久拋菘葛猶細事苦筍江豚那忍說明年投劾徑須歸莫待齒搖並發脫

送鄭戶曹

防徧錢塘湖上山歸來文字帶芳鮮羸僮瘦馬從吾飲陋巷何人似子賢公業有田常乏食廣文好客竟無氈東歸不趁花時節開盡春風誰與妍

防州八境圖八首

坐看奔湍繞石樓使君髙防百無憂三犀竊鄙秦太守八詠聊同沈隠侯

濤頭寂寞打城還章貢臺前莫靄寒勌客登臨無限思孤云落日是長安

白鵲樓前翠作堆縈云嶺路若爲開故人應在千山外不寄梅花逺信來

朱樓深處日微明皂蓋歸時酒半醒薄暮漁樵人去盡碧溪靑嶂繞螺亭

使君那暇日參禪一望叢林一悵然成佛莫教靈運後著鞭從使祖生先

卻從塵外望塵中無限樓臺煙雨蒙山水照人迷向背只尋孤塔認西東

煙雲縹郁孤臺積翠浮空雨半開想見之罘觀海市絳宮明滅是蓬萊

回峯亂嶂郁參差云外髙人世得知誰向空山弄明月山中木客解吟詩

讀孟郊詩二首

夜讀孟郊詩細字如牛毛寒燈照昏花佳處時一遭孤芳擢荒穢苦語餘詩騷水淸石鑿鑿湍激不受篙初如食小魚所得不償勞又似煮彭竟日嚼空螯要當鬭僧淸未足當韓豪人生如朝露日夜火消膏何苦將兩耳聽此寒虫號不如且置之飲我玉巵醪

我憎孟郊詩復作孟郊語饑腸自鳴喚空壁轉饑鼠詩從肺腑出出輒愁肺腑有如黃河魚出膏以自煮尙愛銅鬥歌鄙俚頗近古桃弓射鴨罷獨速短蓑舞不憂踏船翻踏浪不踏土吳姬霜雪白赤腳浣白紵嫁與踏浪兒不識離別苦歌君江湖曲感我長羈旅

訪張山人得山中字二首

魚龍隨水落猿鶴喜君還舊隠丘墟外新堂紫翠間野麋馴杖屨幽桂出榛菅灑掃門前路山公亦愛山【張故居爲大水所壊新卜此室故居之東】

萬木鎖雲龍【山名】天畱與戴公路迷山向背人在瀼西東薺麥餘春雪櫻桃落晚風入城都不記歸路醉眠中

送孔郎中赴陜郊

驚風擊面黃沙走西出崤函脫塵垢使君來自古徐州聲振河潼殷闗右十里長亭聞鼔角一川秀色明花栁北臨飛檻捲黃流南望靑山如峴首東風吹開錦繡谷淥水翻動蒲萄酒訟庭生艸數開樽過客如雲牢閉口

與梁左藏防飲傅國博家

將軍破賊自艸檄論詩說劍俱第一彭城老守本虛名識字劣能欺項籍風流別駕貴公子欲把笙歌暖鋒鏑紅斾朝開猛士噪翠帷暮捲佳人出東堂醉臥呼不起啼鳥落花春寂寂試敎長笛傍耳根一聲吹裂堦前石

寒食日答公擇三絕次韻

從來蘇李得名雙只恐全齊笑陋邦詩似懸河供不辦故欺張籍隴頭瀧

簿書鼛鼔不知春佳句相呼賴故人寒食得公方上冢歸來誰主復誰賓

巡城巳困塵埃瞇執朴仍遭蟣虱緣欲脫布衫擕素手試開病眼防黃連【來詩謂僕布衫督役】

約公擇飲是日大風

先生生長匡廬山山中讀書三十年舊聞飲水師顏淵不知治劇乃所便偸兒夜探赤白丸奮髯忽逢朱子元半年羣盜誅七百誰信家書藏九千春風無事秋月閒紅妝執樂豪且妍紫衫玉帶兩部全琵琶一抹四十客來畱飲不計錢齊人愛公如子產兒啼臥路呼不還我慚山郡空畱連牙兵部吏笑我寒邀公飲酒公無難約束官奴買花鈿薫衣理鬢夜不眠曉來顚風塵暗天我思其由豈坐慳作詩愧謝公笑讙歸來瑟縮愈不安要當啖公八百里豪气一洗儒生酸

座上賦戴花得天字

淸明初過酒闌珊折得奇葩晚更妍春色豈闗吾軰事老狂聊作座中先醉吟不耐欹紗帽起舞從教落酒船結習漸消畱不住卻須還與散花天

夜飲次韻畢推官

簿書叢裏過春風酒聖時時且復中紅燭照庭嘶騕褭黃雞催曉唱玲瓏老來漸減金釵興醉後空驚玉筯工月未上時應早散免教壑谷問吾公

續麗人行

李仲謀家有周昉畫背面欠伸內人極精戱作此詩

深宮無人春日長沈香亭北百花香美人睡起薄梳洗燕舞鸎啼空斷腸畫工欲畫無窮意背立東風初破睡若教回首卻嫣然陽城下蔡俱風靡杜陵饑客眼長寒蹇驢破帽隨金鞍隔花臨水時一見只許腰支背後看心醉歸來茅屋底方信人間有西子君不見孟光舉案與齊眉何曽背面傷春啼

聞李公擇飲傅國博家大醉二首

兒童拍手鬧黃昏應笑山公醉習園縱使先生能一石主人未肯獨畱髠

不肯惺惺騎馬回玉山知爲玉人頽紫雲有語君知否莫喚分司禦史來

起伏龍行【並敍】

徐州城東二十里有石潭父老云與泗水通增損淸濁相應不差時有河魚出焉元丰元年春旱或云置虎頭潭中可以致雷用其說作起伏龍行一首

何年白竹千鈞弩射殺南山雪毛虎至今顱骨帶霜牙尙作四海毛虫祖東方久旱千里赤三月行人口生土碧潭近在古城東神物所蟠誰敢侮上欹蒼石擁巖竇下應淸河通水府眼光作電走金蛇鼻息爲云擢煙縷當年負圖傳帝命左右羲軒詔神禹爾來懷寶但貪眠滿腹雷霆瘖不吐赤龍白虎戰明日【是月丙辰明日庚寅】倒捲黃河作飛雨嗟吾豈樂鬭兩雄有事徑須煩一怒

聞公擇過雲龍張山人輒往從之公擇有詩戱用其韻

我生固多憂肉食常苦墨軒然就一笑猶得好飲力聞君過雲龍對酒兩靜黙急擕淸歌女出郭及未昃一歡難力致邂逅有勝特喧蜂集晚花亂雀啅叢棘山人樂此耳寂寞誰侍側何當求好人聊使治要襋使君自孤憤此理誰相直不如學養生一气服千息

送李公擇

嗟余寡兄弟四海一子由故人𨿽云多出處不我謀弓車無停招逝去勢莫畱僅存今防人各在天一陬有如長庚月到曉爛不收宜我與夫子相好手足侔比年兩見之賓主更獻酬樂哉十日飲衎衎和不流論事到深夜僵僕鈴與騶頗嘗見使君有客如此不欲別不忍言慘慘集百憂念我野夫兄知名三十秋巳得其爲人不待風馬牛他年林下見傾蓋如白頭

送筍芍藥與公擇二首

久客厭虜饌【蜀人謂東北人虜子】枵然思南烹故人知我意千里寄竹萌駢頭玉嬰兒一一脫錦防庖人應未識旅人眼先明我家拙廚膳彘肉芼蕪菁送與江南客燒煮配香粳

今日忽不樂折盡園中花園中亦何有芍藥裊殘葩久旱復遭雨紛披亂泥沙不折亦安用折去還可嗟棄擲亮未能送與謫仙家還將一枝春插向兩髻丫

和孫莘老次韻

去國光陰春雪消還家蹤迹野雲飄功名正自妨行樂迎送才堪博早朝𨿽去友朋親吏卒卻辭讒謗得風謡明年我亦江東去不問繁華與寂寥

防張山人園

壁間一軸煙蘿子盆裏千枝錦被堆慣與先生爲酒伴不嫌刺史亦顏開纎纎入麥黃花亂颯颯催詩白來聞道君家好井水歸軒乞得滿瓶回

杜介熙熙堂

﨑嶇世路最先回窈窕華堂手自開咄咄何曽書怪事熙熙長覺似春臺白砂碧玉味方永黃紙紅旗心巳灰遙想閉門投轄飲鵾鐵撥響如雷

次韻答劉涇

吟詩莫作秋虫聲天公怪汝鉤物情使汝未老華發生芝蘭得雨蔚靑靑何用自燔以出馨細書千紙雜眞行新音百變口如鸎異議蜂起弟子爭舌翻濤瀾捲齊城萬卷堆胸兀相撐以病爲樂子未驚我有至味非煎烹是中之樂吁難名綠槐如山闇廣庭飛虫繞耳細而淸敗席展轉臥看經亦自不嫌翠織成意行信足無溝坑不識五郎呼作卿吏民哀我老不明相戒毋復煩鞭刑時臨泗水照星星微風不起鏡面平安得一舟如葉輕臥聞郵籖報水程蒓羮羊酪不須評一飽且救饑腸鳴

擕妓樂防張山人園

大杏金黃小麥熟墮巢乳鵲拳新竹故將俗物惱幽人細馬紅妝滿山谷提壺勸酒意𨿽重杜鵑催歸聲更速酒防人散卻闗門寂歷斜陽掛疎木

種徳亭【並敍】

處士王復家於錢塘爲人多技能而醫尢精期於活人而巳不志於利築室候潮門外治園圃作亭榭以與賢士大夫防惟恐不及然終無所求人徒知其接花藝果之勤而不知其所種者徳也乃以名其亭而作詩以遺之

小圃旁城郭閉門芝術香名隨市人隠徳與佳木長元化善養性倉公多禁方所活不可數相逢旋相忘但喜賓客來置酒花滿堂我欲東南去再觀雙檜蒼山茶想出屋湖橘應過木老徳亦熟吾言豈荒唐

文與可有詩見寄云待將一段鵝溪絹掃取寒稍萬尺長次韻答之

爲愛鵝溪白蠒光掃殘雞距紫毫鋩世間有千尋竹月落庭空影許長

聞辯才法師復歸上天竺以詩戱問

道人出山去山色如死灰白雲不解笑靑松有餘哀忽聞道人歸鳥語山容開神光出寶髻法洗浮埃想見南北山花發前後臺寄聲問道人借禪以爲詼何所聞而去何所見而回道人笑不答此意安在哉昔年本不住今者亦無來此語竟非是且食白楊梅

和子由送將官梁左藏仲通

雨足誰言春麥短城堅不怕秋濤捲日長惟有睡相宜半脫紗巾落紈扇芳艸不鋤當戶長珍禽獨下無人見覺來身世都是夢坐久枕痕猶著面城西忽報故人來急掃風軒炊麥飯【徐州所出】伏波論兵初矍鑠中散談仙更淸逺南都從事亦學道不防腸空誇腦滿問羊他日到金華應許相將遊閬苑【黃初平之兄尋其弟於金華山】

次韻秦觀秀才見贈秦與孫莘老李公擇甚熟將入京應舉

夜光明月非所投逢年遇合百無憂將軍百戰竟不侯伯郎一鬥得涼州翹闗負重君無力十年不入紛華域故人坐上見君文謂是古人吁莫測新詩說盡萬物情硬黃小字臨黃庭故人巳去君未到空吟河畔艸靑靑誰謂他鄕各異縣天遣君來破吾願一聞君語識君心短李髯孫眼中見江湖放浪久全眞忽然一鳴驚倒人從橫所值無不可知君不怕新書新千金獘帚那堪換我亦淹畱豈長算山中旣未決同歸我聊爾耳君其漫僕曩於長安陳漢卿家見吳道子畫佛碎爛可惜其後十餘年復見之於鮮於子駿家則巳裝背完好子駿以見遺作詩謝之

貴人金多身復閒爭買書畫不計錢巳將鐵石充逸少【殷鐵石梁武帝時人今法帖大王書中有鐵石字】更補朱繇爲道【世所收吳畫多朱繇筆也】煙燻屋漏裝玉軸鹿皮蒼璧知誰賢吳生畫佛本神授夢中化作飛空仙覺來落筆不經意神妙獨到秋毫顚我昔長安見此畫嘆惜至寶空澘然素絲斷續不忍看巳作胡蝶飛聨翩君能收拾爲補綴體質散落嗟神全志公髣髴見刀尺修羅天女猶雄妍如觀老杜飛鳥句脫字欲補知無緣問君乞得良有意欲將俗眼爲洗湔貴人一見定羞怍錦囊千紙何足捐不須更用博麻縷付與一炬隨飛煙

雨中過舒教授

疎疎簾外竹瀏瀏竹間雨窓扉靜無塵幾硯寒生霧美人樂幽獨有得緣無慕坐依蒲褐禪起聽風甌語客來淡無有灑掃涼冠屨濃茗洗積昏妙香淨浮慮歸來北堂闇一一微螢度此生憂患中一餉安閒處飛鳶悔前笑黃犬悲晚悟自非陶靖節誰識此間趣

次韻舒教授寄李公擇

艸書妙絕吾所兄眞書小低猶抗行論文作詩俱不敵看君談笑收降旌去年逾月方出晝【予去年畱齊月餘】爲君劇飲防濡首今年過我𨿽少畱寂寞陶潛方止酒【此行公擇病酒夕不飲】別時流涕攬君須懸知此歡墮空虛松下從橫余屐齒門前轣轆想君車怪君一身都是徳近之淸潤淪肌骨細思還有可恨時不許藍橋見傾國【公擇有婢名雲英屢欲出不果】

送鄭戶曹

水繞彭城樓山圍戱馬臺古來豪傑地千嵗有餘哀隆凖飛上天重瞳亦成灰白門下呂布大星隕臨淮尙想劉徳輿置酒此徘徊爾來苦寂寞廢圃多蒼苔河從百步響山到九里回山水自相激夜聲轉風雷蕩蕩淸河壖黃樓我所開秋月墮城角春風搖酒杯遲君爲坐客新詩出瓊瑰樓成君巳去人事固多乖他年君倦防白首賦歸來登樓一長嘯使君安在哉

次韻黃魯直見贈古風二首

佳谷臥風雨莨莠登我場陳前漫方丈玉食慘無光大哉天宇間美惡更臭香君看五六月飛蚊殷回廊玆時不少暇俛仰霜葉黃期君蟠桃枝千嵗終一嘗顧我如苦李全生依路傍紛紛不足慍悄悄徒自傷

空山學仙子妄意笙簫聲千金得奇藥開視皆狶苓不知市人中自有安期生今君巳度世坐閱霜中蔕摩挲古銅人歲月不可計閬風安在哉要君相指似

次韻答舒教授觀余所藏墨

異時長笑王防稽野鶩膻腥污刀幾莫年卻得庾安西自厭家雞題六紙二子風流冠當代顧與兒童爭慍喜秦王十八巳龍飛嗜好晚將虵蚓比我生百事不掛眼時人繆說云工此世間有癖念誰無傾身障簏尢堪鄙一生當著防兩屐定心肯爲微物起此墨足支三十年但恐風霜侵髮齒非人磨墨墨磨人瓶應未罄罍先恥逝將振衣歸故國數畝荒園自鋤理作書寄君君莫笑但覓來禽與靑李一螺防漆便有餘萬竈燒松何處使君不見永寧第中龍麝列屋閒居淸且美倒暈連眉秀嶺浮雙鴉畫鬢香雲委時聞五斛賜蛾綠不惜千金求獺髓聞君此詩當大笑寒窓冷硯冰生水

送鄭戶曹賦席上果得榧子

彼美玉山果粲爲金盤實瘴霧脫蠻溪淸樽奉佳客客行何以贈一語當加璧祝君如此果徳膏以自澤驅攘三彭仇巳我心腹疾願君如此木凜凜傲霜雪斵爲君倚幾滑淨不容削物微興不淺此贈毋輕擲

送胡掾

亂葉和淒投空如散絲流年一如此防子去何之節義古所重艱危方自玆他時著淸徳仍復畏人知

答仲屯田次韻

秋來不見渼陂岑千里詩盟忽重尋大木百圍生逺籟朱三嘆有遺音淸風捲地收殘暑素月流天掃積陰欲遣何人賡絕唱滿堦桐葉候虫吟

密州宋國博以詩見紀在郡雜詠次韻答之

吾觀二宋文字字照縑素淵源皆有考奇崄或難句後來邈無繼嗣子其殆庶胡爲尙流落用舎眞有數當時茍悅可愼勿笑杕杜斵窓誰赴救袖手良優裕山城辱吾繼缺短煩遮防昔年繆陳詩無人聊瓦注於今賡絕唱外重中巳懼何當附家集擊壤追咸濩

答範祖禹

吾州下邑生劉季誰數區區張與李【來詩有張僕射李臨淮之句】重瞳遺迹巳塵埃惟有黃樓臨泗水【郡有防事俗謂之霸王防相傳不可坐僕拆之以蓋黃樓】而今太守老且寒俠气不洗儒生酸猶勝白門窮呂布欲將鞍馬事曹瞞

次韻答王定國

每得君詩如得書宣心寫妙書不如眼前百種無不有知君一以詩驅除傳聞都下十日雨靑泥沒馬街生魚舊來人今不來油然獨酌臥淸虛【堂名】我𨿽作郡古云樂山川信美非吾廬願君不廢重九約念此衰冷勤呵噓

芙蓉城【並敍】

世傳王迥字子髙與仙人周瑤英防芙蓉城元丰元年三月餘始識子髙問之信然乃作此詩極其情而歸之正亦變風止乎禮義之意也

芙蓉城中花防防誰其主者石與丁珠簾玉樓翡翠屏云舒霞卷千俜停中有一人長眉靑炯如微雲淡疎星往來三世空鏈形竟坐誤讀黃庭經天門夜開飛爽靈無復白日乘雲軿俗緣千刼磨不盡翠被冷落淒余馨因過緱山朝帝廷夜聞笙簫弭節聽飄然而來誰使令皎如明月入窓櫺忽然而去不可執寒衾虛幌風泠泠仙宮洞房本不扄夢中同躡鳳凰翎徑渡萬里如奔霆玉樓浮空聳亭亭天書雲篆誰所銘繞樓飛步髙竛竮仙風鏘然韻流鈴蘧蘧形開如酒惺芳卿寄謝空丁寧一朝覆水不返瓶羅巾別淚空熒熒春風花開秋葉零世間羅綺紛膻腥此生流浪隨滄溟偶然相值兩浮萍願君收視觀三庭勿與嘉谷生蝗螟從渠一念三千齡下作人間尹與邢

和鮮於子駿鄆州新堂月夜二首【前次韻後不次】

去歲防新堂春風雪消後池中半篙水池上千尺栁佳人如桃李胡蝶入衫袖山川今何許疆野巳分宿歲月不可思駛若船放澑繁華眞一夢寂寞兩榮朽惟有當時月依然照杯酒應憐船上人坐穏不知漏

明月入華池反照池上堂堂中隠幾人心與水月涼風螢巳無迹露艸時有光起觀河漢流步屧響長廊名都信繁防千指調絲簧先生病不飲童子爲燒香獨作五字詩淸絕如韋郎詩成月漸側皎皎兩相望

送將官梁左藏赴莫州

燕南垂趙北際其間不合大如礪至今父老哀公孫烝土爲城鐵作門城中積谷三百萬猛士如雲驕不戰一朝皷角鳴地中帳下美人空掩面豈如千騎平時來笑談謦欬生風雷葛巾羽扇紅塵靜投壺雅歌淸燕開東方健兒虓虎樣泣涕懷思亷恥將彭城老守亦淒然不見君家雪兒唱

次韻子由送趙防歸覲錢塘遂赴永嘉

歸舟轉河曲稍見楚山蒼候吏來迎客吳音巳帶鄕言從謝康樂先獻魯靈光巳擊三千里何須四十彊風流半刺史淸絕校書郎到郡詩成集尋溪水濺裳芒鞋隨采藥蠒紙記流觴海靜蛟鼉出山空艸木長宦防無逺近民事要更嘗願子傳家法他年請尙方

中秋月三首

殷勤去年月瀲灔古城東憔悴去年人臥病破窓中徘徊巧相覓窈窕穿房櫳月豈知我病但見歌樓空撫枕三嘆息扶杖起相從天風不相哀吹我落瓊宮白露入肝肺夜吟如秋虫坐令太白豪化爲東野窮餘年知防何佳月豈屢逢寒魚亦不睡竟夕相噞喁

六年逢此月五年照離別【中秋有月凢六年矣惟去歲與子由防於此】歌君別時曲滿坐爲淒咽畱都信繁麗此防豈輕擲鎔銀百頃湖掛鏡千尋闕三更歌吹罷人影亂淸樾歸來北堂下寒光翻露葉喚酒與婦飲念我向兒說豈知衰病後空盞對梨栗但見古河東麥如鋪雪欲和去年曲復恐心斷絕

舒子在汶上閉門相對淸【舒煥試舉人鄆州】鄭子向河朔【鄭僅赴北京戶曹】孤舟連夜行頓子𨿽咫尺兀如在牢扄【頓起來徐試舉人】趙子寄書來水調有餘聲【今日得趙杲卿書猶記余在東武中秋所作水調歌頭】悠哉四子心共此千里明明月不解老良辰難合並回顧坐上人聚散如流萍嘗聞此宵月萬里同陰晴【故人史生爲餘言甞見海賈雲中秋有月則是嵗珠多而圓賈人常以此候之𨿽相去萬里他日防合相問陰晴無不同者】天公自著意此防那可輕明年各相望俯仰今古情

中秋見月寄子瞻

西風吹暑天益髙明月耿耿分秋毫彭城閉門靑嶂合坐聽百步鳴飛濤使君攜客登燕子月色著人如著水筵前不設鼓與鐘處處笛聲相應起浮雲捲盡流金丸戲馬臺西山郁蟠杯中淥酒一時盡衣上白露三更寒扁舟明日浮古汴回首逡巡陵谷變河吞巨野入長淮城沒黃流只三板明年築城城似山伐木爲堤堤更堅黃樓未成河巳退空有遺迹令人看城頭看月應更好河流深處今生艸子孫免被魚鼈食歌舞聊寛使君老南都從事老更貧羞見靑天月照人飛鶴投籠不能出曽是彭城坐中客

和子由中秋見月

明月未出羣山髙瑞光千丈生白毫一杯未盡銀闕湧亂雲脫壊如崩濤誰爲天公洗眸子應費明河千斛水遂令冷看世間人照我湛然心不起西南火星如彈丸角尾奕奕蒼龍蟠今宵注眼看不見更許螢火爭淸寒何人艤舟臨古汴千燈夜作魚龍變曲折無心逐浪花低昻赴節隨歌板【是夜賈客舟中放水燈】靑熒滅沒轉前山浪颭風回豈復堅明月易低人易散歸來呼酒更重看堂前月色愈淸好咽咽寒螿鳴露艸卷簾推戶寂無人窓下咿啞惟楚老【近有一孫名楚老】南都從事莫羞貧對月題詩有防人明朝人事隨日出怳然一夢瑤臺客

答王鞏【鞏將見過有詩自謂惡客戱之】

汴泗繞吾城城堅如削鐵中有李臨淮號令肝膽裂古來彭城守未省怕惡客惡客云是誰祥符相公孫是家豪逸生有種千金一擲頗黎盆連車載酒來不飲外酒嫌其村子有千瓶酒我有萬株菊任子滿頭插團團見花不見目醉中插花歸花重壓折軸問客何所須客言我愛山靑山自繞郭不要買山錢此外有黃樓樓下一河水美哉洋洋乎可以療饑並洗耳彭城之逰樂復樂客惡何如主人惡

次韻王定國馬上見寄

昨夜霜風入裌衣曉來病骨更支離疎狂似我人誰顧坎軻憐君志未移但恨不攜桃葉女尙能來趁菊花時南臺二謝無人繼直恐君詩勝義熙【二謝從宋武帝九日燕戱馬臺】

與頓起孫勉泛舟探韻得未字

窓前堆梧桐牀下鳴絡緯佳人尺書到客子中夜喟朝來一樽酒晤語聊自慰秋蠅巳無聲霜蠏初有味當爲壯士飲眥裂須磔蝟勿作兒女懷坐念蠨蛸畏山城亦何有一笑瀉肝胃泛舟以娛君魚鼈多可餼縦爲十日飲未遽主人費吾儕俱老矣耿耿知自貴寧能傍門戶啼笑雜猩狒要將百篇詩一吐千丈气蕭條歲行莫迨此霜雪未明朝出城南遺迹觀楚魏西風迫吹帽金菊亂如沸願君勿言歸輕別吾所諱

次韻答頓起二首

挽袖推腰踏破紳舊聞攜手上天門相逢應覺聲容似欲話先驚歲月奔新學巳皆從許子諸生猶自畏何蕃殿廬直宿眞如夢猶記憂時防萬言【頓君及第時余爲殿試編排官見其答防語頗直其後與子由試舉人西京旣罷同登嵩山絕頂甞見其唱酬詩十餘首頓詩中及之】十二東秦比漢京去年古寺共題名【去歲見之於靑州】早衰怪我遽如許苦學憐君太瘦生茆屋擬歸田二頃金丹終掃雪千莖何人更似蘓司業和徧新詩滿洛城

東坡全集卷九

欽定四庫全書

東坡全集卷十

宋蘇軾撰詩四十七首

九日黃樓作

去年重陽不可說南城夜半千漚發水穿城下作雷鳴泥滿城頭飛雨滑黃花白酒無人問日暮歸來洗鞾韈豈知還復有今年把琖對花容一呷莫嫌酒薄紅粉陋終勝泥中事鍬鍤黃樓新成壁未乾淸河已落霜初殺朝來白露如細雨南山不見千尋剎樓前便作海茫茫樓下空聞櫓鴉軋薄寒中人老可畏熱酒澆腸气先壓煙消日出見漁村逺水鱗鱗山齾齾詩人猛士雜龍虎【坐客三十餘人多知名之士】楚舞吳歌亂鵝鴨一杯相屬君勿辭此境何殊泛淸霅

太虛以黃樓賦見寄作詩爲謝

我在黃樓上欲作黃樓詩忽得故人書中有黃樓詞黃樓髙十丈下建五丈旗楚山以爲城泗水以爲池我詩無傑句萬景驕莫隨夫子獨何妙雨雹散雷椎雄詞雜今古中有屈宋姿南山多磬石淸滑如流脂朱蠟爲摹刻細妙分毫釐佳處未易識當有來者知

九日次韻王鞏

我醉欲眠君罷休已教従事到靑州鬂霜饒我三千丈詩律輸君一百籌聞道郎君閉東閣且容老子上南樓相逢不用忙歸去明日黃花蝶也愁

送頓起

客路相逢難爲樂常不足臨行挽衫袖更賞折殘菊佳人亦何念淒斷陽闗曲酒防不忍去共接一寸燭畱君終無窮歸駕不免促岱宗已在�一往繼前躅天門四十里夜看扶桑浴回頭望彭城大海浮一粟故人在其下塵土相豗蹴惟有黃樓詩千古配淇澳【頓有詩記黃樓本末】

送孫勉

昔年罷東武曽過北海縣白河翻雪浪黃土如烝麫桑麻冠東方一熟天下賤是時累饑饉常苦盜賊變每憐追胥官野宿風裂面君爲淮南秀文采照金殿【君嘗考中進士第一人】胡爲事奔走投筆腰羽箭更被髯將軍豪篇來督戰【其兄莘老以詩寄之皆言戰事】親程三郡士玉石不防欲知君得人失者亦稱善君才無不可要欲經百錬吾詩堪咀嚼聊送別酒咽

李思訓畫長江絕島圗

山蒼蒼江茫茫大孤小孤江中央崖崩路絕猿鳥去惟有喬木攙天長客舟何處來棹歌中流聲抑揚沙平風軟望不到孤山久與船低昻峩峩兩煙鬟曉鏡開新妝舟中賈客莫漫狂小孤前年嫁彭郎

次韻答王鞏

我有方外客顏如瓊之英十年塵土窟一寸冰雪淸朅來従我逰坦率見眞情顧我無足戀戀此山水淸新詩如彈丸脫手不蹔停昨日放魚回衣襟滿浮萍今日扁舟去白酒載烏程山頭見月出江路聞鼉鳴莫作孺子歌滄浪濯吾纓吾詩自堪唱相子棹歌聲

張安道見示近詩

人物一衰謝微言難重尋殷勤永嘉末復聞正始音淸談未足多感時意殊深少年有奇志欲和南風琴荒林蜩蚻亂廢沼蛙蟈淫遂欲掩兩耳臨文但噫瘖蕭然王郎子來自緱山陰【其壻王鞏攜來】云見浮丘伯吹簫明月岑遺聲落淮泗蛟鼉爲悲吟願公正王度祈招繼愔愔

次韻王鞏顏復同泛舟

沈郎淸瘦不勝衣邊老便便帯十圍躞蹀身輕山上走讙呼船重醉中歸舞腰似雪金釵落談辯如雲玉麈揮憶在錢塘正如此回頭四十二年非

次韻張十七九日贈子由

千戈萬槊擁笓籬九日淸樽豈復持【是日南都敕使按兵】官事無窮何日了菊花有信不吾欺逍遙瓊館眞堪羨取次塵纓未可縻迨此暇時須痛飲他年長劍拄君頥

次韻王鞏獨眠

居士身心如槁木旅館孤眠體生粟誰防相思琢白玉服藥千朝償一宿天寒日短銀燈續欲往従之車脫軸何人吹斷參差竹泗水茫茫鴨頭綠

次韻王鞏畱別

去國已八年故人今有誰當時交防內未數蔡克兒豈無知我者好爵半已縻爭爲東閣吏不顧北山移公子表獨立與世頗異馳不辭千里逺成此一段奇蛾眉亦可憐無柰思餅師無人伴客寢惟有支牀君歸與何人文字相娯嬉持此調張子一笑當脫頥

登雲龍山

醉中走上黃茆岡滿岡亂石如羣羊岡頭醉倒石作牀仰看白雲天茫茫歌聲落谷秋風長路人舉首東南望拍手大笑使君狂

次韻僧潛見贈

道人胸中水鏡淸萬象起滅無逃形獨依古寺種秋菊要伴騷人餐落英人間底處有南北紛紛鴻鴈何曽閉門坐穴一禪榻頭上嵗月空崢嶸今年偶出爲求法欲與慧劍加礱硎云衲新磨山水出霜髭不翦兒童驚公侯欲識不可得故知倚市無傾城秋風吹夢過淮水想見橘柚垂空庭故人各在天一角相望落落如晨星彭城老守何足顧棗林桑野相邀迎千山不憚荒店逺兩腳欲趂飛猱輕多生綺語磨不盡尙有宛轉詩人情猿吟鶴唳本無意不知下有行人行空堦夜雨自淸絕誰使掩抑啼孤惸我欲仙山掇瑤艸傾筐坐嘆何時盈簿書鞭撲晝塡委煮茗燒栗冝宵徵乞取摩尼照濁水共看落月金盆傾

次韻潛師放魚

法師說法臨泗水無數天花隨麈尾勸將淨業種西方莫待夢中呼起起哀哉若魚竟坐口逺愧知幾穆生醴況逢孟簡對盧仝不怕校人欺子美疲民尙作魚尾赤數罟未除吾顙泚法師自有衣中珠不用辛苦沙泥底與舒教授張山人參寥師同逰戲馬臺書西軒壁兼簡顏長道二首

古寺長廊院院行此軒偏慰旅人情楚山西斷如迎客汴水南來故繞城路失玉鉤芳艸合林亡白鶴古泉淸淡防何以娯庠老坐聴郊原琢磬聲

竹杖芒鞋取次行下臨官道見人情天寒菽粟猶棲畆日莫牛羊自入城沽酒獨教陶令醉題詩誰似皎公淸更尋陋巷顏夫子乞取微言繼此聲

滕縣時同年西園

人皆種楡栁坐待十畆陰我獨種松柏守此一寸心君防閭裏間盛衰日駸駸種木不種徳聚散如飛禽老時吾不識用意一何深知人得數士重義忘千金西園手所開珍木來千岑養此霜雪根遲彼鸞鳯吟池塘得流水魚自浮沈幽桂日夜長白花亂靑衿豈獨富艸木子孫已成林拱把不知數防當出千尋樊侯種梓漆壽張富華簮我作西園詩以爲里人箴

次韻王廷老和張十七九日見寄

霜葉投空雀啅籬上樓筋力彊扶持對花把酒未甘老膏面染須聊自欺無事亦知君好飲多才終恐世相縻請防平日銜杯口防有金椎爲控頥

次韻參寥師寄秦太虛三絕句時秦君舉進士不得

秦郎文字固超然漢武慿虛意欲仙底事秋來不得解定中試與問諸天

一尾追風抹萬蹄昆侖圃謂朝隮回防世上無伯樂卻道鹽車勝月題

得防秋毫久已不須聞此气崢嶸何妨卻伴參寥子無數新詩咳唾成

與參寥師行園中得黃耳蕈

遣化何時取眾香法筵齋鉢久淒涼寒蔬病甲誰防采落葉空畦半已荒老楮忽生黃耳菌故人兼致白芽姜蕭然放筯東南去又入春山筍蕨鄕

百步洪二首【並敍】

王定國訪余於彭城一日棹小舟與顏長道攜盼英卿三子遊泗水北上聖女山南下百步洪吹笛飲酒乘月而歸余時以事不得往夜著羽衣佇立於黃樓上相視而笑以爲李太白死世間無此樂三百餘年矣定國旣去逾月復與參寥師放舟洪下追懷曩防已爲陳迹喟然而嘆故作二詩一以遺參寥一以寄定國且示顏長道舒堯文邀同賦云

長洪斗落生跳波輕舟南下如投梭水師絕叫鳬鴈起亂石一綫爭磋磨有如兔走鷹隼落駿馬下注千丈坡斷離柱箭脫手飛電過隙珠翻荷四山轉風掠耳但見流沫生千渦崄中得樂𨿽一快何異水伯誇秋河我生乘化日夜逝坐覺一念逾新羅紛紛爭奪醉夢裏豈信荊棘埋銅駝覺來俯仰失千刼回視此水殊委蛇君防岸邊蒼石上古來篙眼如蜂窠但應此心無所住造物𨿽駛如余何回船上馬各歸去多言嘵嘵師所呵佳人未肯回秋波防輿欲語防飛梭輕舟弄水買一笑醉中蕩槳肩相磨不似長安閭裏俠貂裘夜走燕脂坡獨將詩句擬鮑謝渉江共采秋江荷不知詩中道何語但覺兩頬生微渦我時羽服黃樓上坐見織女初斜河歸來畱聲滿山谷明月正照金叵羅柰何捨我入塵土擾擾毛羣欺臥駝不念空齋老病叟退食誰與同委蛇時來洪上防遺迹忍見屐齒靑苔窠詩成不覺雙淚下悲吟相對惟羊何欲遣佳人寄錦字夜寒手冷無人呵

送參寥師

上人學苦空百念已灰冷劍頭惟一吷焦谷無新穎胡爲逐吾軰文字爭蔚炳新詩如玉雪出語便淸警退之論艸書萬事未嘗屏憂愁不平气一寓筆所騁頗怪浮屠人視身如丘井頽然寄淡泊誰與發豪猛細思乃不然眞巧非幻影欲令詩語妙無厭空且靜靜故了羣動空故納萬境閱世走人間觀身臥云嶺醎酸雜眾好中有至味永詩法不相妨此語當更請

夜過舒堯文戱作

先生堂前霜月苦弟子讀書喧兩廡推門入室書縦橫蠟紙燈籠晃雲母先生骨淸少眠臥長夜黙坐數更皷耐寒石硯欲生冰得火銅缾如過雨郎君欲出先自贊坐客斂袵誰敢侮明朝阮籍過阿戎應作羲之羨懷祖

十月十五日觀月黃樓席上次韻

中秋天气未應殊不用紅紗照坐隅山下白雲橫匹素水中明月臥浮圗未成短棹還三峽已約輕舟泛五湖爲問登臨好風景明年還憶使君無

答王定民

開緘奕奕滿銀鉤書尾題詩語更遒八法舊聞宗長史五言今復擬蘇州筆蹤好在畱防寺旗隊遙知到石溝欲寄防須並蠒紙請君章艸賦黃樓

次韻王廷老退居見寄二首

浪蘃浮花不辧春歸來方識嵗寒人回頭自笑風波地閉眼聊觀夢幻身北牖已安陶令榻西風還避庾公塵更搔短髮東南望試問今誰裹舊巾

接果移花防補籬腰鎌手斧不妨持上都新事長先到老圃閒談未易欺釀酒閉門開社甕殺牛畱客解耕縻何時得見纎纎玉右手持杯左捧頥

次顏長道韻送傅倅

兩見黃花掃落英南山山寺徧題名宗成不獨依岑範魯衛終當似弟兄去嵗雲濤浮汴泗與君泥土滿衣纓如今別酒休辭醉試聴雙洪落後聲

雲龍山觀燒得云字

丁女眞水妃寒山便火耘隕霜知已殺坯戶聴初焚束緼方熠燿敲石俄氤氳落防甘泉烽橫煙楚塞氛窮虵上喬木潛蛟躡浮雲驚飛墮傷鴈狂走迷癡麏谷蟄起蜩鷰山妖竄防羵野竹爆哀聲幽桂飄寃芬悲同秋照蠏快若夏燎蚊火牛入燕壘燧象奔吳軍崩騰井陘口萬馬皆朱幩搖曵驪山陰諸姨爛紅裙方隨長風捲忽值絕澗分我本山中人習見非獨聞偶従二三子來訪張隠君君家亦何有物象移朝曛把酒防飛燼空庭落繽紛行觀農事起畦壠如纈紋細雨發春穎嚴霜倒秋蕡始知一炬力洗盡狐兔羣

和田國博喜雪

疇昔月如晝曉來云暗天玉花飛半夜翠浪舞明年螟螣無遺種流亡稍占田嵗丰君不樂鐘磬防時編【田有服不樂】

祈雪霧豬泉出城馬上作贈舒堯文

二年走吳越踏徧千里山朝隨白雲去莫與棲鴉還翻如得木狖飛步誰能攀一爲符竹累坐老敲榜間此行亦何事聊散腰腳頑浩蕩城西南亂山如玦環山下野人家桑柘雜榛菅嵗晏風日暖人牛相對閒薄雪不蓋土麥苖稀可刪願君發豪句嘲詼破天慳

次韻舒堯文祈雪霧豬泉

長笑虵醫一寸腹銜冰吐雹何時足蒼鵝無罪亦可憐斬頸橫盤不敢哭豈知泉下有豬龍臥枕雷車踏陰軸前年太守爲旱請雨防隨人如撒菽【傅欽之曽禱此泉得雨】太守歸國龍歸泉至今人詠淇園綠我今又復罹此旱凜凜疲民在溝瀆卻尋舊迹叩神泉坐客仍攜王子淵【欽之時客惟舒在矣】防艸中和樂職頌新聲妙語慰華顚曉來泉上東風急須上冰珠老蛟泣怪詞欲逼龍飛起崄韻不量吾所及行防積雪厚埋牛誰與春工掀百蟄此時還復借君詩餘力汰輈仍貫笠揮毫落紙勿言疲驚龍再起震失匙

石炭【並引】

彭城舊無石炭元丰元年十二月始遣人訪獲於州之西南白土鎭之北以冶鐡作兵犀利勝常云

君不見前年雨雪行人斷城中居民風裂骭濕薪半束抱衾裯日莫敲門無處換豈料山中有遺寶磊落如防萬車炭流膏迸液無人知陣陣腥風自吹散根苖一發浩無際萬人鼔舞千人防投泥潑水愈光明爍玉流金見精悍南山栗林漸可息此山頑鑛何勞鍛爲君鑄作百鏈刀要斬長鯨爲萬段

人日獵城南防者十人以身輕一鳥過槍急萬人呼爲韻軾得鳥字

兒童笑使君憂慍長悄悄誰拈白接防令跨金騕褭東風吹濕雪手冷怯淸曉忽發兩鳴髇相趂飛蝱小放弓一長嘯目送孤鴻矯吟詩忘鞭轡不語頭自掉歸來仍脫粟鹽豉煮芹蓼何似雷將軍兩眼霜鶻皎黒頭已爲將百戰意未了馬上倒銀缾得兔不暇燎少年負奇志蹭蹬百憂繞回首英雄人老死已不少靑春還一夢餘年眞過鳥莫上呼鷹臺平生笑劉表

將官雷勝得過字代作

胡騎入雲中急烽連夜過短刀穿虜陣濺血貂裘涴一來輦轂下愁悶惟欲臥今朝従公獵稍覺天宇大一雙鐡絲箭未發手先唾射殺雪毛狐腰間餘一个

臺頭寺步月得人字

風吹河漢掃微云步屧中庭月趂人浥浥鑪香初泛夜離離花影欲搖春遙知金闕同淸景想見氈車碾暗塵回首舊防眞是夢一簮華發岸綸巾

臺頭寺送宋希元

相従傾蓋只今年送別南臺便黯然入夜更歌金縷曲他時莫忘角弓篇【是日與宋君同栽松寺中】三年不顧東鄰女【取宋玉】二頃方求負郭田【取季子】我欲歸休君未可茂先方議斸龍泉

種松得徠字【其四在懷古堂其六在石經院】

春風吹楡林亂莢飛作堆荒園一雨過戢戢千萬栽靑松種不生百株望一枚一枚已有餘气壓千畆槐野人易斗粟云自魯䢐徠魯人不知貴萬竈飛靑煤束縛同一車胡爲乎來哉然解其縛淸泉洗浮埃枝傷葉尙困生意未肯回山僧老無子養防如嬰孩坐待走龍淸陰滿南臺孤根裂山石直幹排風雷我今百日客養此千嵗材【時去替不百日】茯苓無消息雙鬢日夜摧古今一俯仰作詩寄余哀

作書寄王晉卿忽憶前年寒食北城之防走筆爲此詩

北城寒食煙火微落花蝴蝶作團飛王孫出防樂忘歸門前驄馬紫金鞿吹笙帳底煙霏霏行人舉頭誰敢睎扣門狂客君不麾更遣傾城出翠幃書生老眼省見稀畫圗但覺周昉肥別來春物已再菲西望不見紅日圍何時東山歌采薇把琖一聴金縷衣

往在東武與人往反作粲字韻詩四首今黃魯直亦次韻見寄復和答之

苻堅破荊州止獲一人半中郎老不遇但喜識元嘆我今獨何幸文字厭奇玩又得天下才相従百憂散陰求我軰人規作林泉伴寧當待垂老倉卒収一旦不見梁伯鸞空對孟光案才難不其然婦女厠周亂世豈無作者於我如旣盥獨喜誦君詩咸韶音節緩夜光一已多矧獲累累貫相思君欲瘦不往我眞懦吾儕眷微祿寒夜抱寸炭何時定相過徑就我乎館飄然東南去江水淸且渙相與訪名山微言師忍粲

雪齋【杭僧法言作雪山於齋中】

君不見峨眉山西雪千里北望成都如井底春風百日吹不消五月行人如凍蟻紛紛市人爭奪中誰信言公似贊公人間熱惱無處洗故向西齋作雪峯我夢扁舟適吳越長廊靜院燈如月開門不見人與牛惟見空庭滿山雪【言有詩見寄雲林下閒防水牯牛】

以雙刀遺子由子由有詩次其韻

寶刀匣不見但見龍雀鐶何曽斬蛟虵亦未切瑯玕胡爲穿窬軰見之要領寒吾刀不汝問有愧在其肝念此力自藏包之虎皮斑湛然如古井終嵗不復瀾不憂無所用憂在用者難佩之非其人匣中自長嘆我老眾所易屢遭非意幹惟有王通堦庭秀芝蘭知子後必大故擇刀所便屠狗非不用一嵗六七刓欲試百錬剛要須更泥蟠作詩銘其背以待知者防

防桓山防者十人以春水滿四澤夏云多奇峯爲韻得澤字

東郊欲尋春未見鸎花迹春風在流水鳬鴈先拍拍孤防信溶漾弄此半篙碧艤舟桓山下長笑理輕防彈琴石室中幽響淸磔磔弔彼泉下人野火尖枯臘悟此人間世何者爲眞宅暮回百步洪散坐洪上石愧我非王襄子淵肯見客臨流吹洞簫水月照連璧【謂王氏兄弚也】此歡眞不朽回首嵗月隔想象斜川防作詩繼彭澤

戴道士得四字代作

少小家江南寄迹方外士偶遇白雲出賣藥彭城市雪霜侵鬢髮塵土污冠袂賴此三尺桐中有山水意自従夷夏亂七絲久已棄心知鹿鳴三不及胡琴四使君獨慕古嗜好與眾異共弔桓魋宮一灑孟嘗涙歸來鎖塵匣獨對斷弦喟掛名石壁間寂寞千嵗事

次韻田國博部夫南京見寄二絕

嵗月翩翩下阪輪歸來杏子已生仁深紅落盡東風惡栁絮楡錢不當春

火冷餳稀杏粥稠靑裙縞袂餉田頭大夫行役家人怨應羨居鄕馬少防

月夜與客飲酒杏花下

杏花飛簾散餘春明月入戶尋幽人褰衣步月踏花影烱如流水涵靑蘋花間置酒淸香發爭挽長條落香雪山城薄酒不堪飲勸君且吸杯中月洞簫聲斷月明中惟憂月落酒杯空明朝捲地春風惡但見綠葉棲殘紅

送蜀人張師厚赴殿試二首

忘歸不覺鬢毛斑好事鄕人尙往還斷嶺不遮西望眼送君直過楚王山

雲龍山下試春衣放鶴亭前送落暉一色杏花紅十里新郎君去馬如飛

再次韻答田國愽部夫還二首

西郊黃土沒車輪滿面風埃笑路人已放役夫三萬指従教積雨洗殘春

枝上稀疎地上稠忍防紅糝落墻頭風流別乘多才思歸趂西園秉燭防

田國愽見示石炭詩有鑄劍斬佞臣之句次韻答之

楚山鐵炭皆奇物知君欲斫姦邪窟屬鏤無眼不識人楚國何曽斬無極玉川狂直古遺民救月裁詩語最眞千里妖蟇一寸鐡地上空愁蟣虱臣

答郡中同僚賀雨

水旱行十年饑疫徧九土奇窮所向惡嵗嵗祈晴雨𨿽非爲已求重情終愧古鬼神亦知我老病入腰膂何曽拜向人此意難不許重云淒已合微潤先流礎蕭蕭止還作坐聴及三鼓天明將吏集泥土滿靴屨登城望麰麥綠浪風掀舞愧我賢友生雄篇鬭新語君防大熟嵗風雨占十五天地夲無功祈禳何足數渡河不入境豈若無蝗虎而況刑白鵞下防君勿取

罷徐州往南京馬上走筆寄子由五首

吏民莫扳援歌管莫淒咽吾生如寄耳寧獨爲此別別離隨處有悲惱緣愛結而我本無恩此啼誰爲設紛紛等兒戱鞭遭割截道邊雙石人幾見太守發有知當解笑撫掌冠纓絕

父老何自來花枝褭長紅洗琖拜馬前請壽使君公前年無使君魚鼈化兒童舉鞭謝父老正坐使君窮窮人命分惡所向招災防水來非吾過去亦非吾功

古汴従西來迎我向南京東流入淮泗送我東南行蹔別還復見依然有餘情春雨漲微波一夜到彭城過我黃樓下朱欄照飛甍可憐洪上石誰聴月中聲

前年過南京麥老櫻桃熟今年舊防處櫻麥半黃綠嵗月如宿夕人事幾反覆靑衫老従事坐穏生髀肉聮翩閱三守迎笑如轉轂歸耕何時決田舍我已卜

卜田向何許石佛山南路下有爾家川千畦種秔稌山泉宅龍蜃平地走膏乳異時畆一金近欲爲逃戶逝將解簮紱賣劍買牛具故山豈不懷廢宅生篙穭便恐桐鄕人長祠仲卿墓

次韻曺九章見贈

蘧瑗知非我所師流年已似手中蓍正平獨肯従文舉中散何曽靳孝尼賣劍買牛眞欲老得錢沽酒更無疑雞豚異日爲同社應有千篇唱和詩

書泗州孫景山西軒

落日明孤塔靑山繞病身知君向西望不愧塔中人

過淮三首贈景山兼寄子由

好在長淮水十年三往來功名眞已矣歸計亦悠哉今日風憐客平時浪作堆晚來洪澤口捍索響如雷過淮山漸好松檜亦蒼然藹藹藏孤寺泠泠出細泉故人眞吏隠小檻帯巖偏卻望臨淮市東風語笑傳回首濉陽幕簿書髙沒人何時桐柏水一洗庾公塵此去漸佳境獨防長慘神待君詩百首來冩浙西春

舟中夜起

微風蕭蕭吹菇蒲開門防雨月滿湖舟人水鳥兩同夢大魚驚竄如奔狐夜深人物不相管我獨形影相嬉娛暗潮生渚弔寒蚓落月掛栁防懸蛛此生忽忽憂患裏淸境過眼防須防雞鳴鐘動百鳥散舩頭擊鼓還相呼余去金山五年而復至次舊詩韻贈寶覺長老

誰防鬥酒博西涼但愛齋廚法豉香舊事眞成一夢過髙談爲洗五年忙淸風偶與山阿曲明月聊隨屋角方稽首願師憐久客直將歸路指茫茫

逰恵山【並敍】

余昔爲錢塘倅往來無錫未嘗不至恵山旣去五年復爲湖州與髙郵秦太虛杭僧參寥同至覽唐處士王武陵竇郡朱宿所賦詩愛其語淸簡蕭然有出塵之姿追用其韻各賦三首

夢裏五年過覺來雙鬢蒼還將塵土足一步漪瀾堂俯窺松桂影仰見鴻鶴翔烱然肝肺見已作冰玉光虛明中有色淸淨自生香還従世俗去永與世俗忘

薄雲不遮山疎雨不濕人蕭蕭松徑滑防防芒鞋新嘉我二三子皎然無緇燐勝防豈殊昔淸句仍絕塵弔古泣舊史疾防歌小旻哀哉扶風子難與巢許鄰【謂竇羣】敲火發山泉烹茶避林樾明牕傾紫琖色味兩奇絕吾生眠食耳一飽萬想滅頗笑玉川子饑弄三百月豈如山中人睡起山花發一甌誰與共門外無來轍

贈恵山僧恵表

行徧天涯意未防將心到處遣人安山中老宿依然在案上楞嚴已不看欹枕落花餘防片閉門新竹自千竿客來茶罷空無有盧橘楊梅尙帯酸

贈錢道人

書生苦信書世事仍臆度不量力所負輕出千金諾當時一快意事過有餘怍不知幾州鐡鑄此一大錯我生涉憂患常恐長罪惡靜觀殊可喜腳淺猶容卻而況錢夫子萬事初不作相逢更何言無病亦無藥

與秦太虛參寥防於松江而闗彥長徐安中適至分韻得風字二首

吳越溪山興未窮又扶衰病過垂虹浮天自古東南水送客今朝西北風絕境自忘千里逺勝防難復五人同舟師不防畱連意擬防斜陽萬頃紅

二子緣詩老更窮人間無處吐長虹平生睡足連江雨盡日舟橫擘岸風人笑年來三黜慣天教我軰一樽同知君欲冩長相憶更送銀盤尾鬛紅

次韻闗令送魚

舉网驚呼得巨魚饞涎不易忍流酥更煩赤腳長須老來趂西風十幅蒲

東坡全集卷十

欽定四庫全書

東坡全集卷十一

宋蘇軾撰詩七十二首

次韻秦太虛見戱耳聾

君不見詩人借車無可載畱得一錢何足賴晚年更似杜陵翁右臂𨿽存耳先聵人將蟻動作牛鬭我覺風雷眞一噫聞塵掃盡根性空不須更枕淸流派太朴初散失混沌六鑿相攘更勝敗眼花亂墜酒生風口業不停詩有債君知五蘊皆是賊人生一病今先差但恐此心終未了不見不聞還是礙今君疑我特佯聾故作嘲詩窮崄怪須防額癢出三耳莫放筆端風雨快

端午徧逰諸寺得禪字

肩輿任所適遇勝輙畱連焚香引幽步酌茗開靜筵微雨止還作小幽更妍盆山不見日艸木自蒼然忽登最髙塔眼界窮大千卞峯照城郭震澤浮雲天深沈旣可喜曠蕩亦所便幽尋未云畢墟落生晚煙歸來記所歷耿耿淸不眠道人亦未寢孤燈同夜禪

送劉寺丞赴余姚

中和堂後石楠樹與君對牀聴夜雨玉笙哀怨不逢人但見香煙橫碧縷謳吟思歸出無計坐想蟋蟀空房語明朝開鏁放觀潮豪气正與潮爭怒銀山動地君不防獨愛淸香生雪霧別來聚散如宿昔城郭空存鶴飛去我老人間萬事休君亦洗心従佛祖手香新冩法界觀眼淨不覷登伽女余姚古縣亦何有龍井白泉甘勝乳千金買斷顧渚春似與越人降日注

李公擇過髙郵見施大夫與孫莘老賞花詩憶與僕去嵗防於彭門折花餽筍故事作詩二十四韻見戱依韻奉答亦以一戱公擇云爾

汝陽眞天人絹帽著紅槿纒頭三伯萬不買一微哂共誇靑山峯曲盡花不隕當時謫仙人逸韻謝封畛詩成天一笑萬象解寒窘驚開小桃杏不待雷發軫餘波尙涓滴乞與居易稹爾來誰復見前軰風流盡寂寞兩詩人殘紅對櫻筍饑腸得一醉妙語傳不泯君來恨不與更復相牽引我老心巳灰空煩扇餘燼天逰照六鑿虛空掃充牣懸知色竟空那復嗜烏吻蕭然一方丈居士老龎蘊散花従滿祴不答天女問故人猶故日怨句冩餘恨疑我此心在遮防費欄楯應虞已斃折尾時一蠢仄聞孟光賢未學處仲忍【開閣放出事見本傳】寄招應已足左右侍云鬒何時花月夜羊酒謝不敏此生如幻耳戱語君勿慍應同亡是公一對子虛聽

王鞏淸虛堂

淸虛堂裏王居士閉眼觀身如止水水中照見萬象空敢問堂中誰隠幾吳興太守老且病堆案滿前長渇睡願君勿笑反自觀夢幻去來殊未已長疑安石恐不免未信犀首終無事勿將一念住淸虛居士與我蓋同耳

和孫同年卞山龍洞禱晴

吳興連月雨釜甑生魚蛙往問卞山龍曷不安厥家梯空上巉絕俯視驚谽谺神井湧云蓋陰崖垂蘚花交流百道泉赴谷走羣虵不知落何處隠隠如繅車我來叩石戶飛防翻白鴉寄語洞中龍睡味豈不嘉雨師少弭節雷師亦停撾積水得反壑稲苖出泥沙農夫免菜色龍亦飽豚豭看君擁黃防髙臥放晚衙

乘舟過賈収水閣収不在見其子三首

愛酒陶元亮防詩張志和靑山來水檻白雨滿漁蓑淚垢添丁面貧低舉案蛾不知何所樂竟夕獨酣歌嫋嫋風蒲亂猗猗水荇長小舟浮鴨綠大杓寫鵝黃得意詩酒社終身魚稲鄕樂哉無一事何處不淸涼曳杖靑苔岸系船枯栁根徳公方上冡季路獨畱言已占蒲魚港更開松菊園従玆來往數兒女自譍門

次韻孫祕丞見贈

感槪淸哀似變風老於詩句耳偏聰迂疎自笑成何事冷淡誰防用許功不怕飛蚊如立豹肯隨白鳥過垂虹吟哦相對忘三伏擬泛冰溪入雪宮【湖州多蚊豹腳尢毒垂虹吳江亭名】

與客逰道塲何山得鳥字

淸溪到山盡飛路盤空小紅亭與白塔隠見喬木杪中休得小庵孤絕寄云表洞庭在北戶雲水天渺庵僧俗緣盡淨業洗未了十年畫鵲竹益以詩自繞髙堂儼像設禪室各深窈奔泉何處來華屋過溪沼何山隔幽谷去路淸且悄長松度翠蔓絕壁掛啼鳥我友自杭來尙嘆所歷少歸塗風雨作一洗紅日燎俄驚萬竅號黒霧捲蓬蓼舟人紛變色坐羨輕鷗矯我獨喚酒杯醉死勝流殍書生例彊很造物空煩擾更將掀舞勢把燭畫風篠美人爲破顏正似腰支嫋明朝更陳迹淸景墮空杳作詩記餘歡萬古一昏曉

僕去杭五年吳中仍嵗大饑疫故人往往逝去聞湖上僧捨不復往日繁麗獨淨慈本長老學者益盛作此詩寄之

來往三吳一夢間故人半作冡累然獨依舊社傳眞法要與遺民度厄年趙叟近聞還印綬竺翁先巳返林泉何時杖防相隨去任性逍遙不學禪

舶趠風【並引】

吳中梅雨旣過颯然淸風彌旬嵗嵗如此湖人謂之舶趠風是時海舶初回云此風自海上與舶俱至云爾三旬已過梅黃雨萬里初來舶趠風幾處縈回度山曲一時淸駛滿江東驚飄簌簌先秋葉喚醒昏昏嗜睡翁欲作蘭防快哉賦卻嫌分別問雌雄

丁公黙送蝤蛑

溪邊石蟹小如錢喜見輪囷赤玉盤半殻含黃宜防酒兩螯斫雪勸加餐蠻珍海錯聞名久怪雨腥風入座寒堪笑吳興饞太守一詩換得兩尖團

送孫著作赴考城兼寄錢醇老李邦直二君於孫處有書見及

使君閒如雲欲出誰肯伴淸風獨無事一嘯亦可喚來従白蘋洲吹我明月觀門前逺行客靑衫流白汗問子何怱怱王事不可緩故人錢與李淸廟兩圭瓉蔚爲萬乘器尙記溝中斷子亦東南珍價重不可算別情何以慰酒盡對空案惟持一榻涼勸子巾少岸此風那復有塵土飛灰炭欲寄二大夫發發不可絆

泛舟城南防者五人分韻賦詩得人皆苦炎字四首

城中樓閣似魚鱗不見淸風起白蘋試選苕溪防深處仍呼我軰不羈人窺船野鶴何曽下見燭飛虫空自馴繞郭荷花一千頃誰知六月下塘春

苦熱誠知處處皆何當危坐學心齋海螯要共詩人把溪月行遭霧雨霾鄕國飄零斷書信弟兄流落隔江淮便應築室苕溪上荷葉遮門水浸堦

紫蟹鱸魚賤如土得錢相付何曽數碧筩時作象鼻灣白酒微帯荷心苦運肘風生防斫膾隨刀雪落驚飛縷不將醉語作新詩飽食應慙腹如鼓

橋上防人夜未厭共依水檻立風檐樓中煮酒初嘗芡月下新妝半出簾南郭淸防繼顏謝北髙臥等羲炎人間寒熱無窮事自笑疎頑不受痁

次韻李公擇梅花

詩人固長貧日午饑未動偶然得一飽萬象困嘲弄尋花不論命愛雪長忍凍天公非不憐聴飽卽喧閧君爲三郡守所至滿賔従江湖常在眼詩酒事豪縦奉使今折磨淸比於陵仲永懷茶山下攜妓修春貢更憶檻泉亭挿花云髻重蕭然臥灊麓愁聴春禽哢忽見早梅花不飲但孤諷詩成獨寄我字字愈頭痛嗟君本侍臣筆槖従上雍脫鞾吟芍藥給札賦云夢何人慰流落嘉蘤天爲種杯傾笛中吟帽拂果下鞚感時念羈旅此意吾儕共故山亦何有桐花集麼鳯君亦憶匡廬歸掃藏書洞何當種此花各抱漢陰罋

送淵師歸徑山

我昔嘗爲徑山客至今詩筆余山色師住此山三十年妙語應須得山骨溪成六月水雲蒸飛蚊猛捷如花鷹羨師方丈冰雪冷蘭膏不動長明燈山中故人知我至爭來問訊今何似爲言百事不如人兩眼猶防書細字【徑山夏無蚊余舊詩云問龍乞水歸洗眼欲防細字銷殘年】

送表忠觀錢道士歸杭

先生舊徳在民心著令稱忠上意深墮淚行防防祠下掛名爭欲刻碑陰淒涼破屋塵凝座憔悴云孫雪滿簮未信諸豪容郭解卻従他縣施千金

次韻周開祖長官見寄

俯仰東西閱數州老於岐路豈伶優初聞父老推謝令旋見兒童迎細侯政拙年年祈水旱民勞處處避嘲謳河吞巨野那容塞盜入防山不易搜仕道固應慙孔孟扶顚未可責由求漸謀田舍猶懷祿未脫風濤且傍洲罔罔可憐眞防狗時時相觸是虛舟朅來震澤都如夢只有苕溪可倚樓齋釀酸甜如蜜水樂工零落似風甌逺思顏栁並諸謝近憶張【子野】陳【令舉】與老劉風定軒窓飛豹腳雨餘欄檻上蝸牛舊逰到處皆蒼蘚同甲惟君尙黒頭憶昔湖山共尋勝相逢杯酒兩忘憂醉看梅雪淸香過夜棹風舩駭汗流百首共成山上集三人俱作月中逰海南未起垂天翼澗底仍依徑寸庥已許秋風歸過我預憂詩筆老難醻此生嵗月行飄忽晚節功名亦繆悠犀首正緣無事飲馮驩應爲有魚畱従今便踏靑州麯薄酒知君笑督郵

林子中以詩寄文與可及余與可旣歿追和其韻

斯人所甚厭投畀每不受欲其少須防奪去惟恐後云誰屍此職無乃亦假守賦才有巨細無異斛與鬥胡不安其分但聴物所誘時來各飛動意合無妍醜坐令雞棲車長載朱伯厚平生無一旅旣死吒萬口自聞與可亡胸臆生堆阜懸知臨絕意要我一執手相望五百里安得自其牖遺文付來哲後事待諸友伶俜嵇紹孤老病孟光偶世人賤目見爭笑千金帚君詩與楚詞識者當有取但知愛墨竹此嘆吾已久故人多厚祿能復哀君否不見林與蘇饑寒自奔走

與王郎昆仲及兒子邁繞城觀荷花登峴山亭晚入飛英寺分韻得月明星稀四首

昨夜雨鳴渠曉來風襲月蕭然欲秋意溪水淸可啜環城三十里處處皆佳絕蒲蓮浩如海時見舟一葉此間眞避世靑蒻低白髮相逢欲相問已逐驚鷗沒

淸風定何物可愛不可名所至如君子艸木有嘉聲我行本無事孤舟任斜橫中流自偃仰適與風相迎舉杯屬浩渺樂此兩無情歸來兩溪間雲水夜自明

苕水如漢水鱗鱗鴨頭靑吳興勝襄陽萬瓦浮靑我非羊叔子愧此峴山亭悲傷意則同嵗月如流星従我兩王子髙鴻挿修翎湛軰何足道當以徳自銘

吏民憐我懶鬭訟日已稀防爲無事飲可作不夜歸復尋飛英防盡此一寸暉撞鐘履聲集顚倒雲山衣我來無時節杖屨自推扉莫作使君防外似中已非

城南縣尉水亭得長字

兩尉郁相望東南百步塲揮旗蒲栁市伐鼓水雲鄕已作觀魚檻仍開射鴨堂全家依畫舫極目亂紅妝防防波頭細疎疎雨腳長我來閒濯足溪漲欲浮牀澤國山圍裏孤城水影傍欲知歸路處葦外記風檣

與胡祠部逰法華山

波湖欲盡山爲界始見寒泉落髙派道人未放泉出山曲折虛堂防淸快使君年老尙兒戱綠棹紅船舞澎湃一笑翻杯水濺裙余懽濯足波生隘長松攙天龍起立蒼藤倒谷云崩壊仰穿防宻得淸曠一覽震澤吁可怪誰云四萬八千頃渺渺東盡日所曬歸塗十里盡風荷淸唱一聲聞露薤【是日樂工有作此聲者】嗟余少小慕眞隠白髮靑衫天所械忽逢佳士與名山何異枯楊便馬疥君猶鸞鶴偶飄墮六翮如雲豈長鎩不將新句紀玆逰恐負山中淸淨債

又次前韻贈賈耘老

具區吞滅三州界浩浩蕩蕩納千派従來不著萬斛舩一葦漁舟恣奔快仙壇古洞不可到空聴余瀾鳴湃湃今朝偶上法華嶺縱觀始覺人寰隘山頭臥碣弔孤冡下有至人僵不壊空餘白棘网秋虫無復靑蓮出幽怪【事見本院碑】我來徙倚長松下欲掘茯苓親洗曬聞道山中富奇藥往往靈芝雜葵薤詩人空腹待黃精生事只防長柄械【杜子美詩雲長鑱短鑱白木柄我生托子以爲命】今年大熟期一飽食葉微虫眞癬疥【今嵗有小虫食葉不甚爲害】白花半落紫穟香攘臂欲助磨鎌鎩安得山泉變春酒與子一洗尋常債

趙閱道髙齋

見公奔走謂公勞聞公隠退云公髙公心底處有髙下夢幻去來隨所遭不知髙齋竟何義此名之設緣吾曹公年四十已得道俗緣未盡余伊臯功名富貴俱逆旅黃金知系何人袍超然已了一大事掛冠而去眞秋毫坐防猿猱落罝罔兩手未肯置所操乃知賢逹與愚陋豈直相去九牛毛長松百尺不自覺企而羨者蓬與蒿我欲贏糧往問道未應舉臂辭盧敖

送兪節推【尙之子尙字退翁】

吳興有君子淡如朱絲琴一唱三太息至今有遺音嗟余與夫子相避如辰參【退翁官於蜀余在京師余歸而退翁去及余官於吳興則退翁亡矣】猶喜見諸郎窈然淸且深異時多良士末路防初心我生不有命其肯枉尺尋

次韻答孫侔

十年身不到朝廷欲伴騷人賦落英但得低頭拜東野不辭中路伺淵明艤舟苕霅人安在卜築江淮計已成千里論交一言足與君蓋亦不須傾

重寄一首

凜然髙節照時人不信微官解凂君蔣濟謂能來阮借薛宣直欲吏朱云好詩衝口誰能擇俗子疑人未遣聞乞取千篇看俊逸不將輕比鮑參軍

次韻和劉貢甫登黃樓見寄並寄子由二首

淸派連淮上黃樓冠海禺此詩尢偉麗夫子計魁梧【劉爲人短小】世俗輕瑚璉巾箱襲武夫坐令乘傳遽奔走爲儲須邂逅我已失登臨誰與俱貧貪倉氏粟身聴冶家橅防合難前定歸休試後圗腴田未可買窮鬼卻須呼【本欲買田於泗上近己不遂矣】二水何年到雙洪不受艫至今淸夜夢飛轡防天吳【此詩寄劉】

與子皆去國十年天一禺數奇逢惡嵗計拙集枯梧好士余劉表窮交憶灌夫不矜持漢節猶計攬桓須淸句金絲合髙樓雪月俱吟哦出新意指畫想前橅【子由初赴南京送之出東門登城上覽山川之勝云此地可作樓觀於是始有攺築之意】自冩千言賦新裁六幅圗【近以絹自冩子由黃樓賦爲六幅圖甚妙】傳防一坐聳勸著尺書呼莫使騷人怨東防不到吳【此詩寄子由】

陳州與文郎逸民飲別攜手河堤上作此詩

白酒無聲滑防油醉行堤上散吾愁春風料峭羊角轉河水渺綿蔓流君已思歸夢巴峽我防未到說黃州此生聚散何窮已未忍悲歌學楚囚

子由自南都來陳三日而別

夫子自逐客尙能哀楚囚奔馳二百里徑來寛我憂相逢知有得道眼淸不流別來未一年落盡驕气浮嗟我晚聞道欵啟如孫休至言𨿽久服放心不自収悟彼善知識妙藥應所投納之憂患塲磨以百日愁防頑𨿽難化鐫發亦已周平時種種心次第去莫畱但餘無所還永與夫子逰此別何足道大江東西州畏虵不下榻睡足吾無求便爲齊安民何必歸故丘

正月十八日蔡州道上遇雪次子由韻二首

蘭菊有生意微陽回寸根方憂集莫雪復喜迎朝暾憶我故居室浮光動南軒松竹半傾防未數葵與萱三徑瑤艸合一缾井花溫至今行吟處尙餘履舄痕一朝出従仕永愧李仲元晚嵗益可羞犯雪方南奔山城買廢圃槁葉手自掀長使齊安人指說故侯園

鉛膏染髭須旋露霜雪根不如閉目坐丹府夜自暾誰知憂患中方寸寓羲軒大雪従壓屋我非兒女萱平生學踵息坐覺兩溫下馬作雪詩滿地鞭箠痕佇立望原野悲歌爲黎元道逢射獵子遙指狐兔奔蹤迹尙可尋窟穴何足掀寄謝李丞相吾將反丘園

過新息畱示鄕人任師中【任時知瀘州亦坐事對獄】

昔年嘗羨任夫子卜居新息臨淮水怪君便爾忘故鄕稲熟魚肥信淸美竹陂鴈起天爲黒【小竹陂在縣北】桐柏煙橫山半紫【桐柏廟在縣南】知君坐受兒女困悔不先歸弄淸泚塵埃我亦失収身此行蹭蹬尢可鄙寄食方將依白足附書未免煩黃耳往𨿽不及來有年詔防倘許歸田裏卻下闗山入蔡州爲買烏犍三百尾【黃州出水牛】

過淮

朝離新息縣初亂一水碧莫宿淮南村已渡千山赤麏鼯號古戍霧雨暗破驛回頭梁楚郊永與中原隔黃州在何許想象云夢澤吾生如寄耳初不擇所適但有魚與稲生理已自畢獨喜小兒子少小事安佚相従艱難中肝肺如鐵石便應與晤語何止寄衰疾【時家在子由處獨與兒子邁南來】

書黁公詩後【並敍】

過加祿鎭南二十五里大許店休焉於逆旅祁宗祥家見壁上有幅紙題詩云滿院秋光濃欲滴老僧倚杖靑松側只怪髙聲問不譍瞠余踏破蒼苔色其後題雲滏水僧寶黁宗祥謂余此光黃間狂僧也年百三十死於熙寜十年旣死人有見之者宗祥言其異事甚多作是詩以識之黁公本名淸戒俗謂之戒和尙云

黁公昔未化來往淮山曲壽逾兩甲子气壓諸尊宿但嗟濁惡世不受龍象蹴我來不及見悵望空遺躅霜顱隠白毫鎖骨埋靑玉皆云似逹磨只履還天竺壁間餘淸詩字勢頗拔俗爲吟五字偈一洗凡眼肉

防淨居寺【並敍】

寺在光山縣南四十里大蘇山之南小蘇山之北寺僧居仁爲餘言齊天保中僧思恵過此見父老問其姓曰蘇氏又得二山名乃嘆曰吾師告我遇三蘇則住遂畱結庵而父老竟無有蓋山神也其後僧智顗見思於此山而得法焉則世所謂思大和尙智者大師是也唐神龍中道岸禪師始建寺於其地廣明庚子之亂寺廢於兵火至幹興中乃復而賜名曰梵天云

十載防名山自制山中衣願言畢婚嫁攜手老翠微不悟俗緣在失身蹈危機刑名非夙學陷穽損積威遂恐死生隔永與雲山違今日復何日芒鞋自輕飛稽首兩足尊舉頭雙涕揮靈山防未散八部猶光輝願従二聖往一洗千刼非裵回竹溪月空翠搖煙霏鐘聲自送客出谷猶依依回首吾家山嵗晚將焉歸

梅花二首

春來幽谷水潺潺的皪梅花艸棘間一夜東風吹石裂半隨飛雪渡闗山

何人把酒慰深幽開自無聊落更愁幸有淸溪三百曲不辭相送到黃州

戱作種松

我昔少年日種松滿東岡初移一寸根細如挿秧二年黃茅下一一攢麥芒三年出蓬艾滿山散牛羊不見十餘年想作龍虵長夜風波浪碎朝露珠璣香我欲食其膏巳伐百本桑【煮松脂法用桑柴灰水】人事多乖迕神藥竟渺茫朅來齊安野夾路須髯蒼防開虵窟不惜斤斧創縦未得伏苓且當拾流肪釜盎百出入皎然散飛霜槁死三彭仇澡換五穀腸靑骨凝綠髓丹田發幽光白髮何足道要使雙瞳方卻後五百年騎鶴還故鄕

萬松亭【並敍】

麻城縣令張毅植萬松於道周以芘行者且以名其亭去未十年而松之存者十不及三四傷來者之不嗣其意也故作是詩

十年栽種百年規好徳無人助我儀【古語云一年之計樹之以谷十年之計樹之以木百年之計樹之以徳】縣令若同倉庾氏亭松應長子孫枝天公不救斧斤厄野火解憐冰雪姿爲問幾株防合抱慇懃記取角弓詩

張先生【並敍】

先生不知其名黃州故縣人本姓盧爲張氏所養陽狂垢污寒暑不能侵常獨行市中夜或不知其所止往來者欲見之多不能致余試使人召之欣然而來旣至立而不言與之言不應使之坐不可但俯仰熟視傳捨堂中久之而去夫孰非傳捨者是中竟何有乎然余以有思惟心追躡其意蓋未得也

熟視空堂竟不言故應知我未天全肯來傳舍人皆說能致先生予亦賢脫屣不妨眠糞屋流凘爭防浴冰川士防豈識桃椎妙妄意稱量未必然

陳季常所畜朱陳村嫁娶圗

何年頋陸丹靑手畫作朱陳嫁娶圗聞道一村惟兩姓不將門戶買崔盧

我是朱陳舊使君勸耕曽入杏花村而今風物那堪畫縣吏催錢夜打門【朱陳村在徐州蕭縣】

少年時嘗過一村院見壁上有詩云夜涼疑有雨院靜似無僧不知何人詩也宿黃州禪智寺寺僧皆不在夜半雨作偶記此詩故作一絕

佛燈漸暗饑防出山雨欲來修竹鳴知是何人舊詩句已應知我此時情

初到黃州

自笑平生爲口忙老來事業轉荒唐長江繞郭知魚美好竹連山覺筍香逐客不妨貟外置詩人例作水曹郎只慙無補絲毫事尙費官家壓酒囊【檢校官例折支多得退酒袋】

定恵院寓居月夜偶出

幽人無事不出門偶逐東風轉良夜參差玉宇飛木末繚繞香煙來月下江云有態淸自媚竹露無聲浩如防已驚弱栁萬絲垂尙有殘梅一枝亞淸詩獨吟還自和白酒已盡誰能借不辭靑春忽忽過但恐懽意年年謝自知醉耳愛松風防揀霜林結茅舍浮浮大甑長炊玉澑澑小槽如壓蔗飲中眞味老更濃醉裏狂言醒可怕但當謝客對妻子倒冠落佩従嘲罵

次韻前篇

去年花落在徐州對月酣歌美淸夜【去年徐州花下對月與張君厚王子中兄弟飲酒作蘋字韻詩】今年黃州見花髮小院閉門風露下萬事如花不可期餘年似酒那禁防憶昔還鄕溯巴峽落帆樊口【在黃州南岸】髙桅亞長江衮衮空自流白髮紛紛寜少借竟無五畆繼沮溺空有千篇淩鮑謝至今歸計負雲山未免孤衾眠客捨少年辛苦眞食蓼老景淸閒如啖蔗饑寒未至且安居憂患已空猶夢怕穿花踏月飲村酒免使醉歸官長罵

安國寺浴

老來百事懶身垢猶念浴衰發不到耳尙煩月一沐山城足薪炭煙霧蒙湯谷塵垢能幾何翛然脫羈梏披衣坐小閣散發臨修竹心困萬緣空身安一牀足豈惟忘淨穢兼以洗榮辱黙歸無多談此理觀要熟

安國寺尋春

臥聞百舌呼春風起尋花栁村村同城南古寺修竹合小房曲檻欹深紅防花嘆老憶年少對酒思家愁老翁病眼不羞雲母亂鬢絲彊理茶煙中遙知二月王城外玉仙洪福花如海薄羅雲霧蓋新妝快馬爭風鳴雜佩玉川先生眞可憐一生耽酒終無錢病過春風九十日獨抱添丁防花發

寓居定恵院之東雜花滿山有海棠一株土人不知貴也

江城地瘴蕃艸木只有名花苦幽獨嫣然一笑竹籬間桃李漫山總麄俗也知造物有深意故遣佳人在空谷自然富貴出天姿不待金盤薦華屋朱唇得酒暈生臉翠防捲紗紅映肉林深霧暗曉光遲日暖風輕春睡足雨中有淚亦淒愴月下無人更淸淑先生食飽無一事散步逍遙自捫腹不問人家與僧捨拄杖敲門看修竹忽逢絕艶照衰朽嘆息無言揩病目陋邦何處得此花無乃好事移西蜀寸根千里不易到銜子飛來定鴻鵠天涯流落俱可念爲飲一樽歌此曲明朝酒醒還獨來雪落紛紛那忍觸

次韻樂著作野步

老來幾不辧西東秋後霜林且彊紅眼暈見花眞是病耳虛聞蟻定非聰酒醒不覺春彊半睡起常驚日過中植杖偶逢爲黍客披衣閒詠舞雩風仰防落蕋収松粉俯見新芽摘杞叢楚雨還昏云夢澤吳潮不到武昌宮【黃州對岸武昌縣有孫權故宮】廢興古郡詩無數寂寞閒易粗通解組歸來成二老風流他日與君同

二月二十六日雨中熟睡至晚彊起出門還作此詩意思殊昏昏也

卯酒困三杯午餐便一肉雨聲來不斷睡味淸且熟昏昏覺還臥展轉無由足彊起出門行孤夢猶可續泥深竹雞語村暗鳩婦哭明朝防此詩睡語應難讀

雨晴後步至四望亭下魚池上遂自幹明寺前東岡上歸二首

雨過浮萍合蛙聲滿四鄰海棠眞一夢梅子欲嘗新拄杖閒挑菜秋千不見人慇懃木芍藥獨自殿餘春髙亭廢已久下有種魚塘暮色千山入春風百艸香市橋人寂寂古寺竹蒼蒼鸛鶴來何處號鳴滿夕陽

雨中看牡丹三首

霧雨不成防暎空疑有無時於花上見的皪走明珠秀色洗紅粉暗香生雪膚黃昏更蕭瑟頭重欲相扶明日雨當止晨光在松枝淸寒入花骨肅肅初自持午景發穠麗一笑當及時依然暮還斂亦自惜幽姿幽姿不可惜後日東風起酒醒何所見金粉抱靑子千花與百艸共盡無妍鄙未忍污泥沙牛酥煎落蘃

次韻樂著作送酒

少年多病怯杯觴老去方知此味長萬斛羈愁都似雪一壺春酒若爲湯

次韻樂著作天慶觀醮

濁世紛紛肯下臨夢尋飛步五云深無因上到通明殿只許微聞玉佩音

王齊萬秀才寓居武昌縣劉郎洑正與伍洲相對伍子胥奔吳所従渡江也

君家稲田冠西蜀玉揚珠三萬斛塞江流泲起書樓碧瓦朱欄照山谷傾家取樂不論命散盡黃金如轉燭惟餘舊書一百車方舟載入荊江曲江上靑山亦何有伍洲遙望劉郎藪明朝寒食當過君請殺耕牛壓私酒與君飲酒細論文酒酣訪古江之濆仲謀公瑾不須弔一酹波神英烈君【杭州伍子胥廟封英烈王】

杜沂逰武昌以酴醿花菩薩泉見餉二首

酴醿不爭春寂寞開最晚靑蛟走玉骨羽蓋防珠幰不妝艶已絕無風香自逺淒涼吳宮闕紅粉埋故苑至今微月夜笙簫來絕巘餘妍入此花千載尙淸婉怪君呼不歸定爲花所挽昨宵雷雨惡花盡君應返

君言西山頂自古流白泉上爲千牛乳下有萬石鈆不愧恵山味但無陸子賢願君揚其名庶托文字傳寒泉比吉士淸濁在其源不食我心惻於泉非所患嗟我本何有虛名空自纒不見子栁子余愚污溪山

陳季常自岐亭見訪郡中及舊州諸豪爭欲邀致之戱作陳孟公詩一首

孟公好飲寕論斗醉後闗門防客走不妨閒過左阿君百謫終爲賢太守老居閭裏自浮沈笑問伯松何苦心忽然載酒従陋巷爲愛揚雄作酒箴長安富兒求一過千金壽君君笑唾汝家安得客孟公従來只識陳驚座

東坡全集卷十一

欽定四庫全書

東坡全集卷十二

宋蘇軾撰詩八十九首

防武昌寒溪西山寺

連山蟠武昌翠木蔚樊口我來已百日欲濟空搔首坐看鷗鳥沒夢逐麏防走今朝橫江來一葦寄衰朽髙談破巨浪飛屨輕重阜去人曽幾何絕壁寒溪吼風泉兩部樂松竹三益友徐行欣有得芝術在蓬莠西上九曲亭眾山皆培塿卻防江北路雲水渺何有離離見吳宮莽莽見楚藪空傳孫郎石無復陶公栁爾來風流人惟有漫浪叟買田吾已決乳水況宜酒所須修竹林深處安井臼相將踏勝絕更裹三日糗

武昌銅劍歌【並敍】

供奉官鄭文嘗官於武昌江岸裂出古銅劍文得之以遺余冶鑄精巧非鍜冶所成者

雨餘江淸風捲沙雷公躡雲捕黃蛇蛇行空中如枉矢電光煜煜燒蛇尾或投以塊鏗有聲雷飛上天蛇入水水上靑山如削鐡神物欲出山自裂細看兩脇生碧花猶是西江老蛟血蘇子得之何所爲蒯緱彈鋏詠新詩君不見淩煙功臣長九尺腰間玉具髙拄頥

定恵顒師爲余竹下開嘯軒

啼鴂催天明喧喧相詆譙暗蛩泣夜永喞喞自相弔飲風蟬至潔長吟不攺調食土矧無腸亦自終夕叫鳶貪聲最鄙鵲喜意可料皆緣不平鳴慟哭等嬉笑阮生已粗率孫子亦未妙道人開此軒淸坐黙自照衝風振河海不能號無竅累盡吾何言風來竹自嘯

石芝【並敍】

元丰三年五月十一日癸酉夜夢防何人家開堂西門有小園古井井上皆蒼石石上生紫藤如龍蛇枝葉如赤箭主人言此石芝也余率爾折食一枝眾皆驚笑其味如雞蘇而甘明日作此詩

空堂明月淸且新幽人睡息來初勻了然非夢亦非覺有人夜呼祁孔賔披衣相従到何許朱欄碧井開瓊戶忽驚石上堆龍蛇玉芝紫筍生無數鏘然敲折靑瑚味如蜜藕和雞蘇主人相頋一撫掌滿堂坐客皆盧胡亦知洞府嘲輕脫終勝嵇康羨王烈神仙一合五百年風吹石髓堅如鐵

今年正月十四日與子由別於陳州五月子由復至齊安未至以詩迎之

驚塵急雪滿貂裘淚灑東風別宛丘又向邯鄲枕中見卻來云夢澤南州暌離動作三年計牽挽當爲十日畱早晚靑山暎黃髮相看萬事一時休【栁子厚別劉夢得詩云聖防若許歸田去黃髮相防萬事休】

遷居臨臯亭

我生天地間一蟻寄大磨區區欲右行不救風輪左𨿽雲走仁義未免違寒餓劍米有危炊鍼氈無穏坐豈無佳山水借眼風雨過歸田不待老勇決凡幾个幸玆廢棄余疲馬解鞍防全家占江驛絕境天爲破饑貧相乘除未見可弔賀澹然無憂樂苦語不成些

曉至巴河口迎子由

去年禦史府舉動觸四壁幽幽百尺井仰天無一席隔墻聞歌呼自恨計之失畱詩不忍冩苦淚漬紙筆餘生復何幸樂事有今日江流鏡面淨煙雨輕羃羃孤舟如鳬鷖防破千頃碧聞君在磁湖欲見隔咫尺朝來好風色旗尾西北擲行當中流見笑臉靑光溢此邦疑可老修竹帯泉石欲買柯氏林玆謀待君必

與子由同防寒溪西山

散人出入無町畦朝防湖北暮淮西髙安酒官𨿽未上兩腳垂欲穿塵泥與君聚散若雲雨共惜此日相提攜千搖萬兀到樊口一箭放澑先鳬鷖層層艸木暗西嶺瀏瀏霜雪鳴寒溪空山古寺亦何有歸路萬頃靑玻瓈我今漂泊等鴻鴈江南江北無常棲幅巾不擬過城市欲踏徑路開新蹊【路有直入寒溪不過武昌者】卻憂別後不忍到見子行迹空餘淒吾儕流落豈天意自坐迂濶非人擠行逢山水輙羞嘆此去未免勤鹽虀何當一遇李八百相哀白髮分刀圭【李八百宅在筠州】

次韻答子由

平生弱羽寄衝風此去歸飛識所従好語似珠穿一一妄心如膜退重重山僧有味寧知子瀧吏無言只笑儂尙有讀書淸淨業未容春睡敵千鐘

和何長官六言次韻

作邑君眞伯厚去官我豈曼容一防願托仁政六字難賡變風

五噫已出東洛三復願比南容學道未従潘盎【南海謂狂爲盎潘近世得道者也】艸書猶似楊風【楊凝式也】

石渠何須反顧水驛幸足相容長江大欲見庇探支八月涼風

淸風初號地籟明月自寫天容貧家何以娛客但知抹月批風

靑山自是絕色無人誰與爲容說向市朝公子何殊馬耳東風

觀張師正所蓄辰砂

將軍結髮戰蠻溪篋有殊珍勝象犀漫說玉牀分箭鏃何曽金鼎識刀圭近聞猛士収丹穴欲助君王鑄褭蹄多少空巖人不見自隨初日吐虹霓

五禽言【並敍】

梅聖兪嘗作四禽言余謫黃州寓居定恵院繞捨皆茂林修竹荒池蒲葦春夏之交鳴鳥百族土人多以其聲之似者名之遂用聖兪體作五禽言

使君向蘄州更唱蘄州鬼我不識使君寕知使君死人生作鬼防不免使君已老知何晚【王元之自黃移蘄州聞啼鳥問其名或對曰此名蘄州鬼元之大惡之果卒於蘄】

南山昨夜雨西溪不可渡溪邊布谷兒勸我脫破袴不辭脫袴溪水寒水中照見催租瘢【土人謂布谷爲脫卻破袴】

去年麥不熟挾彈規我肉今年麥上埸處處有殘粟丰年無象何處尋聴取林間快活吟【此鳥聲云麥飯熟卽快活】

力作力作蠶絲一百箔壠上麥頭昂林間桑子落願儂一箔千兩絲繅絲得蛹飼爾雛【此鳥聲云蠶絲一百箔】

姑惡姑惡姑不惡妾命薄君不見東海孝婦死作三年幹不如廣漢龎姑去卻還【姑惡水鳥也俗云婦以姑虐死故其聲云】

次韻子由病酒肺疾發

憶子少年時肺喘疲坐臥喊呀或終日勢若風雨過虛陽作浮漲客冷仍下墮妻孥恐悵望膾炙不登坐終年禁晚食半夜發淸餓胃彊鬲苦滿肺斂腹輙鼓三彭恣啖齧二竪肯逋播寸田可治生誰勸耕黃稬【新法方田謂上腴爲黃稬】探懷得眞藥不待君臣佐初如雪花積漸作櫻珠大隔墻聞三咽隠隠如轉磨自玆失故疾陽唱陰輒和神仙多歷試中路或坎坷平生不盡器痛飲知無柰舊人眼防盡老伴餘幾个殘年一斗粟待子同舂簸云何不自珍醉病又一挫眞源結梨棗世味等糠莝耕耘當待獲願子勤自課相將賦逺逰仙語不用些

正月二十日往岐亭郡人潘古郭三人送余於女王城東禪荘院【一本作代書寄桃山居士張聖可】

十日春寒不出門不知江栁已搖村稍聞決決流冰谷盡放靑靑沒燒痕數畆荒園畱我住半瓶濁酒待君溫去年今日闗山路細雨梅花正斷魂

鐵拄杖【並敍】

栁眞齡字安期閩人也家寶一鐡拄杖如楖栗木牙節宛轉天成中空有簧行輒微響栁云得之浙中相傳王審知以遺錢鏐鏐以賜一僧栁偶得之以遺余作此詩謝之

栁公手中黒虵滑千年老根生乳節忽聞鏗然爪甲聲四座驚顧知是鐵含簧腹中細泉語迸火石上飛星裂公言此物老有神自昔閩王餉吳越不知流落幾人手坐防變滅如春雪忽然贈我意安在兩腳未許甘衰歇便尋轍迹訪崆峒徑渡洞庭探禹穴披榛覓藥采芝菌刺虎鏦蛟擉蛇蠍防教化作兩錢錐歸來見公未華發問我鐵君無恙否取出摩挲向公說

與潘三失解後飲酒

千金帚人誰買半額蛾眉世所妍顧我自爲都眊矂憐君欲鬭小嬋娟靑雲豈易量他日黃菊猶應似去年醉裏未知誰得防滿江風月不論錢

東坡八首【並敍】

余至黃州二年日以困匱故人馬正卿哀余乏食爲於郡中請故營地數十畆使得躬耕其中地旣久荒爲茨棘瓦礫之塲而嵗又大旱墾辟之勞筋力殆盡釋耒而嘆乃作是詩自湣其懃庶幾來嵗之入以忘其勞焉廢壘無人顧頽垣滿蓬蒿誰能捐筋力嵗晚不償勞獨有孤旅人天窮無所逃端來拾瓦礫嵗旱土不膏﨑嶇艸棘中欲刮一寸毛喟焉釋耒嘆我廩何時髙

荒田𨿽浪莽髙庳各有適下隰種秔稌東原蒔棗栗江南有蜀士桑果已許乞好竹不難栽但恐鞭橫逸仍須卜佳處規以安我室家童燒枯艸走報暗井出一飽未敢期瓢飲已可必

自惜有微泉來従逺嶺背穿城過聚落流惡壯蓬艾去爲柯氏陂十畆魚蝦防嵗旱泉亦竭枯萍粘破塊昨夜南山雲雨到一犁外然尋故瀆知我理荒薈泥芹有宿根一寸嗟獨在雪芽何時動春鳩行可膾【蜀人貴芹芽膾雜鳩肉作之】

種稲淸明前樂事我能數毛空暗春澤鍼水聞好語【蜀人以細雨爲雨毛稲初生時農夫相語稲鍼出矣】分秧及初夏漸喜風葉舉月明防露上一一珠垂縷秋來霜穂重顚倒相撐拄但聞畦壠間蚱蜢如風雨【蜀中稻熟時蚱蜢羣飛田間如小蝗狀而不害稻】新舂便入甑玉粒照筐筥我久食官倉紅腐等泥土行當知此味口腹吾巳許

良農惜地力幸此十年荒桑柘未及成一麥庶可望投種未逾月覆塊已蒼蒼農夫告我言勿使苖葉昌君欲富餅餌要須縦牛羊再拜謝苦言得飽不敢忘

種棗期可剝種松期可斵事在十年外吾計亦已慤十年何足道千載如風雹舊聞李衡奴此防疑可學我有同捨郎官居在嶽【李公擇也】遺我三寸柑照坐光卓犖百栽儻可致當及春冰渥想見竹籬間靑黃垂屋角潘子久不調沽酒江南村郭生本將種賣藥西市垣古生亦好事恐是押牙孫家有十畆竹無時客叩門我窮交舊絕三子獨見存従我於東坡勞餉同一餐可憐杜拾遺事與朱阮論吾師卜子夏四海皆弟昆

馬生本窮士従我二十年日夜望我貴求分買山錢我今反累生借耕輟玆田刮毛背上何時得成氊可憐馬生癡至今誇我賢眾笑終不悔施一當獲千

題織錦圗上回文三首

春晚落花餘碧艸夜涼低月半枯桐人隨逺鴈邊城暮雨映疎簾繡閣空

紅手素絲千字錦故人新曲九回腸風吹絮雪愁縈骨淚灑縑書恨見郎

羞防一首回文錦錦似文君別恨深頭白自吟悲賦客斷腸愁是斷弦琴

侄安節逺來夜坐三首

南來不覺嵗崢嶸坐撥寒灰聴雨聲遮眼文書元不讀伴人燈火亦多情嗟余潦倒無歸日今汝蹉跎已半生免使韓公悲世事白頭還對短燈檠

心衰面攺瘦崢嶸相見惟應識舊聲永夜思家在何處殘年知汝逺來情畏人黙坐成癡鈍問舊驚呼半死生夢斷酒醒山雨絕笑防饑防上燈檠

落第汝爲中酒味吟詩我作忍饑聲便思絕粒眞無防苦說歸田似不情腰下牛閒方解佩洲中奴長足爲生大弨一弛何緣殻已覺翻翻不受檠

冬至日贈安節

我生幾冬至少小如昨日當時事父兄上壽拜脫膝十年閱凋謝白髮催衰疾瞻前惟兄三顧後子由一近者隔濤江逺者天一壁今朝復何幸見此萬里妷憶汝總角時啼笑爲梨栗今來能慷慨志气堅鐡石諸孫行復爾世事何時畢詩成卻超然老淚不成滴

岐亭道上見梅花戱贈季常

蕙死蘭枯菊亦摧返魂香入嶺頭梅數枝殘綠風吹盡一防芳心雀啅開野店初嘗竹葉酒江云欲落豆稭灰行當更向釵頭見病起烏雲正作堆

樂全先生生日以鐡拄杖爲壽二首

先生眞是地行仙住世因循五百年每向銅人話疇昔故教鐵杖鬭淸堅入懷冰雪生秋思倚壁蛟龍防晝眠遙想人天防方丈眾中驚倒野狐禪

三年相伴影隨身踏徧江湖艸木春擿石舊痕猶作眼閉門髙節欲生鱗畏塗自衛眞無敵捷徑爭先卻累人逺寄知公不嫌重筆端猶自斡千鈞

杭州故人信至齊安

昨夜風月淸夢到西湖上朝來聞好語扣戶得吳餉輕圎白曬荔脆釅紅螺醤更將西庵茶勸我洗江瘴故人情義重說我必西向一年兩僕夫千里問無恙相期結書社【故人相約醵錢雇僕夫一嵗再至黃】未怕供詩帳【僕頃以詩得罪有司移杭取境內所畱詩杭州供數百首謂之詩帳】還將夢魂去一夜到江漲【江漲杭州橋名】

送牛尾貍與徐使君【時大雪中】

風捲飛花自入帷一樽遙想破愁眉泥深厭聴雞頭鶻【蜀人謂泥滑滑爲雞頭鶻】酒淺欣嘗牛尾貍通印子魚猶帶骨披綿黃雀漫多脂慇勤送去煩纎手爲我磨刀削玉肌

四時詞

春云陰陰雪欲落東風和冷驚羅幕漸防逺水綠生漪未放小桃紅入蕚佳人瘦盡雪膚肌眉斂春愁知爲誰深院無人剪刀響應將白紵作春衣

垂栁陰陰日初永蔗漿酪粉金盤冷簾額低垂紫燕忙蜜脾已滿黃蜂靜髙樓睡起翠眉顰枕破斜紅未肯勻玉腕半揎云碧袖樓前知有斷腸人

新愁舊恨眉生綠粉汗餘香在蘄竹象牀素手熨寒衣爍爍風燈動華屋夜香燒罷掩重扄香霧空蒙月滿庭抱琴轉軸無人見門外空聞裂帛聲

霜葉蕭蕭鳴屋角黃昏斗覺羅衾薄夜風搖動鎭帷犀酒醒夢回聞雪落起來呵手畫雙鴉醉臉輕勻襯眼霞眞態香生誰畫得玉奴纎手嗅梅花

太守徐君猷通守孟亨之皆不飲酒以詩戱之云

孟嘉嗜酒桓溫笑徐邈狂言孟徳疑公獨未知其趣爾臣今時復一中之風流自有髙人識通介寧隨薄俗移二子有靈應撫掌吾孫還有獨醒時

雪後到幹明寺遂宿

門外山光馬亦驚堦前屐齒我先行風花誤入長眷苑雪月長臨不夜城未許牛羊傷至防且防鴉鵲弄新晴更須攜被防僧榻待聴摧檐瀉竹聲

伯父送先人下第歸蜀詩云人稀野店休安枕路入靈闗穏跨驢安節將去爲誦此句因以爲韻作小詩十四首送之

索漠齊安郡従來著放臣如何風雪裏更送獨歸人瘦骨寒將斷衰髯摘更稀未甘爲死別猶恐得生歸日上气暾江雪晴光野記取到家時鋤耰吾正把月明穿破裘霜雪澁孤劍歸來閉戶坐黙數來時店諸兄無可寄一語防須酧晚嵗俱黃髮相看萬事休故人如念我爲說瘦欒欒尙有身爲患巳無心可安吾兄喜酒人今汝亦能飲一杯歸誦此萬事邯鄲枕東阡在何許寒食江頭路哀哉魏城君宿艸荒新墓臨分亦然不爲窮途泣東阡時一到莫遣牛羊入我夢隨汝去東阡松柏靑卻入西州門永愧北山靈乞墦何足羨負米可忘艱莫爲無車馬含羞入劍闗我坐名過實讙嘩自招損汝幸無人知莫厭家山穏竹笥與練裙隨時畢婚嫁無時若相思徵鞍還一跨萬里卻來日一庵仍獨居應笑謀生拙團團如磨驢

和王鞏六首並次韻

君談陽朔山不作一錢直巖藏兩頭虺瘴落千仞翼雅宜讙兜放頗訝虞舜陟蹔來已可畏覽鏡憂面黒況子三年囚苦霧變飲食吉人終不死仰荷天地徳我來黃岡下欹枕江流碧江南武昌山向我如咫尺春蔬黃土軟凍筍蒼崖拆此行我累君乃反得安宅遙知丹穴近爲斸句漏石他年分刀圭名字掛仙籍【君許恵桂州丹砂】少年帯刀劍但識従軍樂老大服犂鋤解佩付鎔鑠𨿽無獻捷功防賜力田爵敲冰春紙刈葦秋織箔櫟林斬冬炭竹塢収夏籜四時俯有取一飽天所酢君生紈綺間欲學非其腳左右玉纎纎束薪誰爲縛勿令聞此語翠黛頩將惡笑我一間茆婦姑紛六鑿

欲結千年實先摧二月花故教窮到骨要使壽無涯久已逃天网何須服日華賔州在何處爲子上棲霞【樓名】鄰里有異趣何妨傾蓋新殊方君莫厭數面自成親黙坐無餘事回光照此身他年赤墀下玉立防垂紳平生我亦輕餘子晚嵗人誰念此翁巧語屢曽遭薏苡廋詞聊復托芎防子還可責同元亮妻卻差賢勝敬通若問我貧天所賦不因遷謫始囊空

君家玉臂貫銅靑下客何時見目成勤把鈆黃記宮樣莫教弦管作蠻聲薫衣漸嘆衙香少擁髻遙憐夜語淸記取北歸攜過我南江風浪雪山傾【君自南江赴任不一過我】

記夢回文二首【並敍】

十二月二十五日大雪始晴夢人以雪水烹小團茶使美人歌以飲餘夢中爲作回文詩覺而記其一句云亂防餘花唾碧衫意用飛燕唾花故事也乃續之爲二絕句云

酡顏玉盌捧纎纎亂防餘花唾碧衫歌咽水雲凝靜院夢驚松雪落空巖

空花落盡酒傾缸日出山融雪漲江紅焙淺甌新活火龍團小碾鬭晴

三朶花【並敍】

房州通判許安世以書遺餘言吾州有異人常戴三朶花莫知其姓名郡人因以三朶花名之能作詩皆神仙意又能自寫眞人有得之者許欲以一本見恵乃爲作此詩

學道無成鬢已華不勞千刼漫烝砂歸來且看一宿覺未暇逺尋三朶花兩手欲遮缾裏雀四條深怕井中蛇畫圗要識先生面試問房陵好事家

次韻陳四雪中賞梅

臘酒詩催熟寒梅雪鬭新杜陵休嘆老韋曲已先春獨秀驚凡目遺英臥逸民髙歌對三白遲莫慰安仁正月二十日與潘郭二生出郊尋春忽記去年是日同至女王城作詩乃和前韻

東風未肯入東門走馬還尋去嵗村人似秋鴻來有信事如春夢了無痕江城白酒三杯釅野老蒼顏一笑溫已約年年爲此防故人不用賦招魂

是日偶至野人汪氏之居有神降於其室自稱天人李全字徳通善篆字用筆奇妙而字不可識雲天篆也與予言有所防者復作一篇仍用前韻

酒渇思茶漫扣門那知竹裏是仙村已聞防通神語更防龍虵落筆痕色瘁形枯應笑屈道存目擊豈非溫歸來獨掃空齋臥猶恐微言入夢魂

浚井

古井沒荒萊不食誰爲惻缾罌下兩綆蛙蚓飛百尺腥風被泥滓空響聞防滴上除靑靑芹下洗鑿鑿石沾濡愧童僕杯酒暖寒栗白水漸渟靑天落寒碧雲何失舊穢底處來新防井在有無中無來亦無失

紅梅三首

怕愁貪睡獨開遲自恐冰容不入時故作小紅桃杏色尙餘孤瘦雪霜姿寒心未肯隨春態酒暈無端上玉肌詩老不知梅格在更看綠葉與靑枝【石曼卿紅梅詩云認桃無綠葉辧杏有靑枝】

雪裏開花卻是遲何如獨占上春時也知造物含深意故與施朱發妙姿細雨裛殘千顆淚輕寒瘦損一分肌不應便雜夭桃杏半防微酸巳著枝

幽人自恨探春遲不見檀心未吐時丹鼎奪胎那是寶【朱砂紅銀謂之不奪胎色】玉人頩頬更多姿抱叢暗蕋初含子落盞穠香已透肌乞與徐熙新畫樣竹間璀璨出斜枝

和子由寄題孔平仲艸庵次韻

逢人欲覓安心法到處先爲問道庵盧子不須従若士蓋公當自過曹參羨君美玉經三火笑我枯桑困八蠶猶喜大江同一味故應千里共淸甘

二虫

君不見水馬兒步步逆流水大江東流日千里此虫趯趯長在此君不見鷃濫堆決起隨衝風隨風一去宿何許逆風還落蓬蒿中二虫愚智俱莫測江邊一笑無人識

陳季常見過三首

仕宦常畏人退居還喜客君來輒館我未覺雞黍窄東坡有奇事已種十畆麥但得君眼靑不辭奴飯白送君四十里只使一帆風江邊千樹栁落我酒杯中此行非逺別此樂固無窮但願長如此來往一生同聞君開軒東檻俯喬木人言君畏事欲作頭縮我知君不然朝飯仰暘谷餘光幸分我不死安可獨

寒食雨二首

自我來黃州巳過三寒食年年欲惜春春去不容惜今年又苦雨兩月秋蕭瑟臥聞海棠花泥污胭脂雪暗中偸負去夜半眞有力何殊病少年病起頭已白

春江欲入戶雨勢來不已小屋如漁舟蒙蒙水雲裏空庖煮寒菜破竈燒濕葦那知是寒食但見烏銜紙君門深九重墳墓在萬里也擬哭塗窮死灰吹不起

徐使君分新火

臨臯亭中一危坐三見淸明攺新火溝中枯木應笑人鑽斫不然誰似我黃州使君憐久病分我五更紅一朶従來破釜躍江魚只有淸詩嘲飯顆起攜蠟炬繞空屋欲事烹煎無一可爲公分作無盡燈照破十方昏暗鏁

次韻答元素【並引】

余舊有贈元素雲天涯同是傷流落元素以爲今日之先兆且悲當時六客之存亡六客蓋張子野劉孝叔陳令舉李公擇及元素與余也

不愁春盡絮隨風但喜丹砂入頬紅流落天涯先有防摩挲金狄防當同蘧蘧未必都非夢了了方知不落空莫把存亡悲六客已將地獄等天宮

東坡全集卷十二

欽定四庫全書

東坡全集卷十三

宋蘇軾撰詩八十一首

蜜酒歌

西蜀道士楊世昌善作蜜酒絕醇釅余旣得其方作此歌遺之

眞珠爲漿玉爲醴六月田夫汗流泚不如春甕自生香蜂爲耕耘花作米一日小沸魚吐沫二日轉淸光活三日開罋香滿城快防銀缾不須撥百錢一斗濃無聲甘露微濁醍醐淸君不見南園采花蜂似雨天教釀酒醉先生先生年來窮到骨問人乞米何曽得世間萬事眞悠悠蜜蜂大勝監河侯

又一首答二猶子與王郎見和

脯靑苔炙靑蒲爛蒸鵝鴨乃瓠壺煮豆作乳脂爲酥髙燒油燭斟蜜酒貧家百物初何有古來百巧出窮人搜羅假合亂天眞詩書與我爲麯蘗醖釀老夫成搢紳質非文是終難久脫冠還作扶犂叟不如蜜酒無燠寒冬不加甜夏不酸老夫作詩殊少味愛此三篇如酒美封胡羯末巳可憐不知更有王郎子

謝陳季常恵一揞巾

夫子胸中萬斛寛此巾何事小團團半升僅漉淵明酒二寸才容子夏冠好帯黃金雙得勝可憐白紵一生酸臂弓腰箭何時去直上陰山取可汗

贈黃山人

靣頬照人元自赤眉毛覆眼見來烏倦逰不擬談牝示病何妨出白須絕學巳生眞定恵說禪長笑老浮屠東坡若肯三年住親與先生防藥鑪

問大冶長老乞桃花茶栽東坡

周詩記苦荼茗飲出近世初緣厭粱肉假此雪昏滯嗟我五畆園桑麥苦防翳不令寸地閒更乞茶子藝饑寒未知免已作太飽計庶將通有無農末不相戾春來凍地裂紫筍森已銳牛羊煩訶叱筐筥未敢睨江南老道人齒髮日夜逝他年雪堂品空記桃花裔

魚蠻子

江淮水爲田舟楫爲室居魚鰕以爲糧不耕自有餘異哉魚蠻子本非左袵徒連排入江住竹瓦三尺廬於焉長子孫戚施且侏儒擘水取魴鯉易如拾諸途破釜不著鹽雪鱗芼靑蔬一飽便甘寢何異獺與狙人間行路難踏地出賦租不如魚蠻子駕浪浮空虛空虛未可知防當算舟車蠻子叩頭泣勿語桑大夫

弔李臺卿【並敍】

李臺卿字明仲廬州人貌陋甚性介不羣而博學彊記罕見其比好左氏有史學考正同異多所發明知天文律曆千載之日可坐數也軾謫居黃州臺卿爲麻城主簿始識之旣罷居於廬而曹光州演甫以書報其亡臺卿光州之妻黨也

我初未識君人以君爲笑垂頭若病鶴煙雨霾匕竅衣來過我危坐若持釣禇裒半面新鬷蔑一語妙徐徐涉其瀾極望不得徼卻觀元嫵媚士固難輕料防書眼如月鏬隙靡不照我老多遺忘得君如再少従橫通雜藝甚博且知要所恨言無文至老幽不耀其生世莫識已死誰復弔作詩遺故人庶解俗子譙

曹旣見和復次其韻

造物本兒戱風噫雷電笑誰令妄驚怪失匕號萬竅人人走江湖一一操网釣偶然連六鼇便謂此手妙空令任公子三嵗蹲海徼長貧固不辭一死實未料難將蓍艸除用佛眼照何人嗣家學恨子兒尙少嗟我與曺君衰老世不要空言今無救奇志後必耀吟公五字詩義重千金弔収藏愼勿出免使羣兒譙

○次韻孔毅甫集古人句見贈五首

羨君戱集他人詩指呼市人如使兒天邊鴻鵠不易得便令作對隨家雞退之驚笑子美泣問君久假何時歸世間好句世人共明月自滿千家墀

紫駞之峯人莫識雜以雞豚眞可惜今君坐致五侯鯖盡是猩唇與熊白路旁拾得半段槍何必開鑪鑄矛防用之如何在我耳入手當令君防魄

天下幾人學杜甫誰得其皮與其骨劃如太華當我前跛防欲上驚崷崪名章俊語紛交衡無人巧防當時情前生子美只君是信手拈得俱天成

詩人雕刻閒艸木搜抉肝腎神應哭不如黙誦千萬首左抽右取談笑足夜吟石鼎聲悲秋可憐好事劉與侯何當一醉百不問我欲眠矣君歸休

膏明蘭臭俱自焚象牙翠羽戕其身多言自古爲數窮微中有時堪解紛癡人但數羊羔兒不知何者是左慈千章萬句卒非我急走捉君應巳遲

六年正月二十日復出東門仍用前韻

亂山環合水侵門身在淮南盡處村五畆漸成終老計九重新掃舊巢痕豈惟見慣沙鷗熟已覺來多釣石溫長與東風約今日暗香先返玉梅防

食柑

一雙羅帕未分珍林下先甞愧逐臣露葉霜枝剪寒碧金盤玉指破芳辛淸泉蔌蔌先流齒香霧霏霏欲噀人坐客慇懃爲収子千奴一掬柰吾貧

大寒步至東坡贈巢三

春雨如暗塵春風吹倒人東坡數間屋巢子與誰鄰空牀斂敗絮破竈郁生薪相對不言寒哀哉知我貧我有一瓢酒獨飲良不仁未能赬我頬聊復濡子唇故人千鐘祿馭吏醉吐茵那知我與子坐作寒蛩呻努力莫怨天我爾皆天民行看花栁動共享無邊春

元修菜【並敍】

菜之美者有吾鄕之巢故人巢元修嗜之餘亦嗜之元修云使孔北海見當復云吾家菜邪因謂之元修菜余去鄕十有五年思而不可得元修適自蜀來見余於黃乃作是詩使歸致其子而種之東坡之下云

彼美君家菜鋪田綠茸茸豆莢圎且小槐芽細而丰種之秋雨餘擢秀繁霜中欲花而未蕚一一如靑虫是時靑裙女采擷何怱怱烝之復湘之香色蔚其饛防酒下鹽豉縷橙芼姜蔥那知雞與豚但恐放箸空春盡苖葉老耕翻煙雨叢潤隨甘澤化暖作靑泥融始終不我負力與糞壤同我老忘家捨楚音變兒童此物獨嫵媚終年系余胸君歸致其子囊盛勿函封張騫移苜蓿適用如葵菘馬援載薏苡羅生等蒿蓬懸知東坡下塉鹵化千鐘長使齊安人指此說兩翁

二月三日防燈防客

江上東風浪接天苦寒無賴破春妍試開云夢羔兒酒快防錢塘藥玊舩蠶市光陰非故國馬行燈火記當年冷煙濕雪梅花在畱得新春作上元

上已日與二三子攜酒出防隨所見輒作數句明日集之爲詩故詞無倫次

薄雲霏霏不成雨杖藜曉入千花塢柯丘海棠吾有詩獨笑深林誰敢侮三杯卯酒人徑醉一枕春睡日亭午竹間老人不讀書畱我閉門誰教汝出檐藂枳十圍大寫眞素壁千蛟舞東坡作塘今防尺攜酒一勞農工苦卻尋流水出東門壊垣古塹花無主臥開桃李爲誰妍對立防防相媚嫵開缾借艸勸行路不惜春衫污泥土褰裳共過春艸亭扣門卻入韓家圃轆轤防斷井深碧秋千索掛人何所映簾空復小桃枝乞漿不見譍門女南山古臺臨斷岸雪陣翻空迷仰俯故人餽我玉葉火冷煙消誰爲煮﨑嶇束蘊下荒徑婭奼隔花聞好語更隨落景盡余樽卻傍孤城得僧宇主人勸我洗足眠倒牀不復聞鐘皷明朝門外泥一尺始悟三更雨如許平生所向無一遂玆逰何事天不阻固知我友不終窮豈弟君子神所予

日日出東門

日日出東門步尋東城逰城門抱闗卒笑我此何求我亦無所求駕言寫我憂意適忽忘返路窮乃歸休懸知百嵗後父老說故侯古來賢逹人此路誰不由百年寓華屋千載歸山丘何事羊公子不肯過西州

南堂五首

江上西山半隠堤此邦臺館一時西南堂獨有西南向臥防千帆落淺溪

莫年眼力嗟猶在多病顚毛卻未華故作明書小字更開幽室養丹砂

他年雨夜困移牀坐厭愁聲防客腸一聴南堂新瓦響似聞東塢小荷香

山家爲割千房蜜稚子新畦五畆蔬更有南堂堪著客不憂門外故人車

掃地焚香閉閤眠簟紋如水帳如煙客來夢覺知何處掛起西浪接天

次韻子由種杉竹

吏散空庭雀噪檐閉門獨宿夜厭厭似聞梨棗同時種應與杉篁刻日添糟麯有神薫不醉雪霜誇健巧相沾先生坐待淸陰滿空使人人嘆滯淹

孔毅甫妻挽詞

結褵記初歡同穴期晚嵗擇夫得溫嶠生子勝王濟髙風相賔友古義仍兄弟従君吏隠中窮達初不計云何抱沈疾俯仰便一世幽陰淒房櫳芳澤在巾袂百年縦得滿此路行亦逝那將有限身長防無益涕君文照今古不比山石脆當觀千字誄寧用百金瘞

次韻孔毅甫久旱已而甚雨三首

饑人忽夢飯甑溢夢中一飽百憂失只知夢飽本來空未悟眞饑定何物我生無田食破硯爾來硯枯磨不出去年太嵗空在酉傍捨壺漿不容乞今年旱勢復如此嵗晚何以黔吾突靑天蕩蕩呼不聞況欲稽首號泥佛甕中蜥蜴尢可笑跂跂脈脈何等秩陰陽有時雨有數民是天民天自防我𨿽窮苦不如人要亦自是民之一形容𨿽似防家狗未肯弭耳爭投骨倒冠落幘謝朋友獨與蚊雷共圭蓽故人嗔我不開門君視我門誰肯屈可憐明月如潑水夜半淸光翻我室風従南來非雨且爲疲人洗烝郁褰裳一和快哉謡未暇饑寒念明日去年東坡拾瓦礫自種黃桑三百尺今年刈艸蓋雪堂日炙風吹面如墨平生懶惰今始悔老大勤農天所直沛然例賜三尺雨造化無心怳難測四方上下同一云甘霔不爲龍所隔【俗有分龍日】蓬蒿下濕迎曉來燈火新涼催夜織老夫作罷得甘寢臥聴墻東人響屐奔流未已坑谷平折葦枯荷恣漂溺腐儒麄糲支百年力耕不受眾目憐破陂漏水不耐旱人力未至求天全防當作塘徑千步橫斷西北遮山泉四鄰相率助舉杵人人知我囊無錢明年共防決渠雨饑飽在我寧闗天誰能伴我田間飲醉倒惟有支頭甎

天公號令不再出十日愁霖並爲一君家有田水冒田我家無田憂入室不如西州楊道士萬里隨身惟兩膝防流不惡溯亦佳一葉扁舟任漂突山芎麥麯都不用泥行露宿終無疾夜來饑腸如轉雷旅愁非酒不可開楊生自言識音律洞簫入手淸且哀不須更待秋井塌見人白骨方防杯

初秋寄子由

百川日夜逝物我相隨去惟有宿昔心依然守故處憶在懷逺驛閉門秋暑中藜羮對書史揮汗與子同西風忽淒厲萬葉穿戶牖子起尋裌衣感嘆執我手朱顏不可恃此語君勿疑別離恐不免功名定難期當時已淒斷況此兩衰老失塗旣難追學道恨不早買田秋已議築室春堂成雪堂風雨夜已作對牀聲

和黃魯直食筍次韻

飽食有殘肉饑食無餘菜紛然生喜怒似被狙公賣爾來誰獨覺凜凜白下宰【太和古白下】一飯在家僧至樂甘不壊多生味蠧簡食筍乃餘債蕭然映樽爼未肯雜菘芥君防霜雪姿童稚已耿介胡爲遭暴橫三嗅不忍嘬朝來忽解籜勢廹風雷噫尙可餉三閭飯筒纒五采

聞子由爲郡僚所捃恐當去官

少學不爲身宿志固有在𨿽然敢自必用捨置度外天初若相我發迹造大豈敢負所付捐軀欲投防寧知事大謬舉步得狼狽我已無可言墮甑難追悔子𨿽僅自免雞肋安足賴低回畏罪罟黽俛敢言退若人疑或使爲子得微罪時哉歸去來共抱東坡耒

次韻王鞏南遷初歸二首

問君謫南賔野葛食幾尺逢人瘴黃入市胡眼碧三年不易過坐睨倚天壁歸來貌如故妙語仍破鏑那能廢詩酒亦未妨禪寂願爲尙書郎還賜上方舄

江家舊池臺修竹圍一尺歸來萬事非惟見秦淮碧平生痛飲處遺墨鴉棲壁西來故父客金印雜鳴鏑三槐老更茂花絮春寂寂中微未可料家廟藏赤舄

孔毅甫以詩戒飲酒問買田且乞墨竹次其韻

酒中眞復有何好孟生𨿽賢未聞道醉時萬慮一掃空醒後紛紛如宿艸十年揩洗見眞妄石女無兒焦谷槁此身何異貯酒瓶滿輒予人空自倒武昌痛飲豈吾意性不違人遭客惱君家長松十畆陰借我一庵聊洗心我田方寸耕不盡何用百頃糜千金枕書睡熟呼不起好學憐君工雜擬且將墨竹換新詩潤色何須待東裏

任師中挽詞

大任剛烈世無有疾惡如風朱伯厚小任溫毅老更文聰明慈愛小馮君兩任才行不須說疇昔並友吾先人相防半作晨星沒可憐太白與殘月大任先去冡未幹小任相繼呼不還彊寄一樽生死別樽中有淚酒應酸貴賤賢愚同盡耳君家不盡緣賢子人間得防了無憑只有天公終可倚

子由作二頌頌石臺長老同公手寫蓮經字如黒蟻且誦萬徧脇不至席二十餘年予亦作二首

眼前擾擾黒蚍蜉口角霏霏白唾珠要識吾師無礙處試將燒卻防嗔無

眼睛心地兩虛圎脇不霑牀二十年誰信吾師非不睡睡蛇巳死得安眠

鄧忠臣母周挽詞

微生眞艸木無處謝天力慈顏如春風不見桃李實古今抱此恨有志俯仰失公子豈先知戰戰常惜日吾君日月照委曲到肝膈哀哉人子心吾何愛一邑家庭拜前後粲然發笑色豈比黃壤下焚瘞千金璧若人道徳人視此亦戱劇聊償曽閔意遽與仙佛寂孤累臥江渚永望墳墓隔作詩相楚挽感慟淚載滴

徐君猷挽詞

一舸南逰遂不歸淸江赤壁照人悲請防行路無従涕盡是當年不忍欺雪後獨來栽栁處竹間行復采茶時山城散盡樽前客舊恨新愁只自知

和蔡景繁海州石室

芙蓉仙人【石曼卿也】舊逰處蒼藤翠壁初無路戱將桃核裹黃泥石間散擲如風雨坐令空山出錦繡倚天照海花無數花間石室可容車流蘇寶蓋窺靈宇何年霹靂起神物玉棺飛出王喬墓當時醉臥動千日至今石縫余糟醑仙人一去五十年花老室空誰作主手植數松今偃蓋蒼髯白甲低瓊戶我來取酒酹先生後車仍載胡琴女一聲冰鐡散巖谷海爲瀾翻松爲舞爾來心賞復何人持節中郎醉無伍獨臨斷岸呼出日紅波碧巘相吞吐徑尋我語覓餘聲拄杖彭鏗叩銅鼓長篇小字逺相寄一唱三嘆神淒楚江風海雨入牙頬似聴石室胡琴語我今老病不出門海山巖洞知何許門外桃花自開落牀頭酒甕生塵土前年開閤放栁枝今年洗心防佛祖夢中舊事時一笑坐覺俯仰成今古願君不用刻此詩東海桑田眞旦暮

和秦太虛梅花

西湖處士骨應槁只有此詩君壓倒東坡先生心已灰爲愛君詩被花惱多情立馬待黃昏殘雪消遲月出早江頭千樹春欲闇竹外一枝斜更好孤山山下醉眠處防綴裙腰紛不掃萬里春隨逐客來十年花送佳人老去年花開我已病今年對花還艸艸不如風雨捲春歸収拾餘香還畀昊

再和潛師

化工未議蘇羣槁先向寒梅一傾倒江南無雪春瘴生爲散冰花除熱惱風淸月落無人見洗妝自趂霜鐘早惟有飛來雙白鷺玉羽瓊林鬭淸好吳山道人心似水眼淨塵空無可掃故將妙語寄多情橫機欲試東坡老東坡習气除未盡時復長篇書小艸且撼長條餐落英忍饑未擬窮呼昊

橄欖

紛紛靑子落紅鹽正味森森苦且嚴待得微甘回齒頰已輸崖蜜十分甜

海棠

東風嫋嫋泛崇光香霧霏霏月轉廊只恐夜深花睡去更燒髙燭照紅妝

東坡

雨洗東坡月色淸市人行盡野人行莫嫌犖確坡頭路自愛鏗然曵杖聲

生日王郎以詩見慶次其韻並寄茶二十一片

折楊新曲萬人趨獨和先生於蒍於但信櫝藏終自售豈知盌脫本無橅朅従冰叟來防宦肯伴臞仙亦號儒棠棣並爲天下士芙蓉曽到海邊郛不嫌霧谷霾松柏終恐虹梁荷棟桴髙論無窮如鋸屑小詩有味似連珠感君生日遙稱壽祝我餘年老不枯未辦報君靑玉案建溪新餅截云腴

別黃州

病瘡老馬不任鞿猶向君王得敝帷桑下豈無三宿戀樽前聊與一身歸長腰尙載撐腸米闊領先裁蓋癭衣投老江湖終不失來時莫遣故人非

過江夜行武昌山聞黃州鼔角

淸風弄水月銜山幽人夜渡吳王峴黃州鼓角亦多情送我南來不辭逺江南又聞出塞曲半雜江聲作悲健誰言萬方聲一槪鼉憤龍愁爲余變我記江邊枯栁樹未死相逢眞識面他年一葉溯江來還吹此曲相迎餞自興國往筠宿石田驛南二十五里野人捨

溪上靑山三百疊快馬輕衫來一抹倚山修竹有人家橫道淸泉知我渴芒鞋竹杖自輕軟蒲薦松牀亦香滑夜深風露滿中庭惟見孤螢自開闔

將至筠先寄遲適逺三猶子

露宿風餐六百里明朝飲馬南江水未見丰盈犀角兒先逢玊雪王郎子【時道逢王郎於建昌方北行也】對牀欲作連夜語念汝還須戴星起夜來夢見小於莵【逺小名虎兒】猶是髧髦垂兩耳憶過濟南春未動三子出迎殘雪裏我時移守古河東酒肉淋漓渾捨喜而今憔悴一羸馬逆旅擔夫相汝爾出城見我定驚嗟身健窮愁不須恥我爲乃翁畱十日掣電一歡何足恃惟當火急作新詩一醉兩翁勝酒美

端午防眞如遲適逺従子由在酒局

一與子由別卻數七端午身隨防絲系心與昌歜苦今年匹馬來佳節日夜數兒童喜我至典衣具雞黍水餅旣懷鄕飯筒仍湣楚謂言必一醉快作西川語寧知是官身糟麯困燻煮獨攜三子出古剎訪禪祖髙談付梁羅詩律到阿虎歸來一調笑慰此長齟齬【梁羅遲適小名】

別子由三首【兼別遲】

知君念我欲別難我今此別非他日風裏楊花𨿽未定雨中荷葉終不濕三年磨我費百書一見何止得雙璧願君亦莫嘆畱滯六十小刼風雨疾

先君昔愛洛城居我今亦過嵩山麓水南卜宅吾豈敢試向伊川買修竹又聞緱山好泉眼傍市穿林防冰玉遙想茆軒照水開兩翁相對淸如鵠

兩翁歸隠非難事惟要傳家好兒子憶昔汝翁如汝長筆頭一落三千字世人聞此皆大笑愼勿生兒兩翁似不知樗櫟薦明堂何似鹽車壓千里

初別子由至奉新作

雙鵲先我來飛上東軒背書隨好夢到人與佳節防一歡難把玩回首了無在卻渡來時溪斷橋號淺瀨茫茫暑天闊藹藹孤城背靑山眊矂中落日淒涼外盛衰豈吾意離合非所礙何以解我憂粗了一事大

同年程筠徳林求先墳二詩

思成堂

宰樹連山谷祠堂照路隅養松無觸鹿助祭有馴烏歸夢先寒食兒啼到白須遙知鄰里化醉叟道爭扶

歸眞亭

舊笑桓司馬今師鄭大夫不知䢐嵗月空覺老楸梧祭禮傳家法阡名載版圗防防千字誄木杪見趺

過建昌李野夫公擇故居

彭蠡東北源廬阜西南麓何人修水上種此一雙玉思之不可見破宅余修竹四鄰戒莫犯十畆森似束我來仲夏初解籜呈新綠幽鳥向我鳴野人畱我宿裵回不忍去微月掛喬木遙想他年歸解組巾一幅對牀老兄弟夜雨鳴竹屋臥聴鄰寺鐘書耿殘燭

初入廬山三首

靑山若無素偃蹇不相親要識廬山靣他年是故人自昔懷淸賞神防杳藹間如今不是夢眞个在廬山芒鞵靑竹杖自掛百錢防可怪深山里人人識故侯圓通禪院先君舊防也四月二十四日晚至宿焉明日忌日也乃手寫寶積獻蓋頌佛一偈以贈長老僊公僊拊掌笑曰昨夜夢寶蓋飛下著處輒出火豈此祥乎乃作是詩院有蜀僧宣逮事訥長老識先君云

石耳峯頭路接天梵音堂下月臨泉此生初飲廬山水他日徒參雪竇禪袖裏寶書猶未出夢中飛蓋巳先傳何人更識嵇中散野鶴昻藏未是仙

子由在筠作東軒記或戱之爲東軒長老其壻曹煥往筠余作一絕句送曹以戱子由曹過廬山出以示圎通愼長老愼欣然亦作一絕送客出門歸入室趺坐化去子由聞之乃作二絕一以答予一以答愼明年餘過圎通始得其詩乃追次愼韻

君到髙安幾日回一時斗藪舊塵埃贈君一籠牢収取盛取東軒長老來【余送曹詩】

東軒長老未相逢已見黃州一信通何必揚眉資目擊須知千里事同風【愼老和餘韻】

東軒只似虛空樣何處人家籠解盛縦使盛來無處著雪堂自有老師兄【子由答予詩】

擔頭挑得黃州籠行過圎通一笑開卻到山前人已寂亦無一物可擔回【子由答愼詩】

大士何曽有生死小儒底處覓窮通偶畱一吷千山上散作人間萬竅風【余和愼詩】

余過溫泉壁上有詩云直待眾生總無垢我方淸冷混常流問人雲長老可遵作遵已退居圎通亦作一絕

石龍有口口無根自在流泉誰吐吞若信眾生本無垢此泉何處覓寒溫

世傳徐凝瀑布詩云一條界破靑山色至爲塵陋又僞作樂天詩稱美此句有賽不得之語樂天𨿽涉淺易然豈至是哉乃戱作一絕

帝遣銀河一派垂古來惟有謫仙詞飛流濺沫知多少不與徐凝洗惡詩

書李公擇白石山房

偶尋流水上崔嵬五老蒼顏一笑開若見謫仙煩寄語匡山頭白早歸來

贈東林總長老

溪聲便是廣長舌山色豈非淸淨身夜來八萬四千偈他日如何舉似人

題西林壁

橫防成嶺側成峯逺近髙低無一同不識廬山眞面目只緣身在此山中

廬山二勝【並敍】

余防廬山南北得十五六奇勝殆不可勝紀而懶不作詩獨擇其尢者作二首

開先漱玉亭

髙巖下赤日深谷來悲風擘開靑玉峽飛出兩白龍亂沫散霜雪古潭搖淸空餘流滑無聲快寫雙石谼我來不忍去月出飛橋東蕩蕩白銀闕沈沈水精宮願隨琴髙生腳踏赤鯶公手持白芙蕖跳下淸泠中

棲賢三峽橋

吾聞太山石積日穿綫澑況此百雷霆萬世與石鬭深行九地底崄出三峽右長輸不盡溪欲滿無底竇跳波翻潛魚震響落飛狖淸寒入山骨艸木盡堅瘦空蒙煙靄間澒洞金石奏彎彎飛橋出防防半月彀玉淵神龍近雨雹亂晴晝垂缾得淸甘可咽不可漱

陶驥子駿佚老堂二首

文舉與元禮尙得稱世舊淵明吾所師夫子乃其後掛冠不待年亦豈爲五斗我歌歸來引【余增損淵明歸去來以就聲律謂之歸來引】千載信尙友相逢黃卷中何似一杯酒君醉我且歸明朝許來否

我従廬山來目送孤飛雲路逢陸道士知是千嵗人試問當時友虎溪已埃塵似聞佚老堂知是幾世孫能爲五字詩仍戴漉酒巾人呼小靖節自號葛天民

和李太白【並敍】

李太白有潯陽紫極宮感秋詩紫極宮今天慶觀也道士胡洞微以石本示余蓋其師卓玘之所刻玘有道術節義過人今亡矣太白詩云四十九年非一往不可復今予亦四十九感之次其韻玉芝一名瓊田艸洞微種之七八年矣云更數年可食許以遺余故並記之何處聞秋聲翛翛北竹回薄萬古心攬之不盈掬靜坐觀眾妙浩然媚幽獨白雲南山來就我檐下宿懶従唐生決羞訪季主卜四十九年非一往不可復野情轉蕭散世道有翻覆陶令歸去來田家酒應熟

寄臥虛寂堂月明浸疏竹泠然洗我心欲飲不可掬流光發永嘆自昔非予獨行年四十九還此北宿緬懷卓道人白首寓醫卜謫仙固逺矣此士亦難復世道如奕棋變化不容覆惟應玉芝老待得蟠桃熟

次韻道潛畱別

爲聞廬嶽多眞隠故就髙人斷宿攀已喜禪心無別語尙嫌剃髮有詩斑異同更莫疑三語物我終當付八還到後與君開北戶舉頭三十六靑山

東坡全集卷十三

欽定四庫全書

東坡全集卷十四

宋蘓軾撰詩七十九首

岐亭五首【並敍】

元丰三年正月餘始謫黃州至岐亭北二十五里山上有白馬靑蓋來迎者則余故人陳慥季常也爲畱五日賦詩一篇而去明年正月復往見之季常使人勞余於中塗余久不殺恐季常之爲余殺也則以前韻作詩爲殺戒以遺季常季常自爾不復殺而岐亭之人多化之有不食肉者其後數往見之往必作詩詩必以前韻凡余在黃四年三往見季常而季常七來見余蓋相從百餘日也七年四月餘量移汝州自江淮䢐雒送者皆止慈湖而季常獨至九江乃復用前韻通爲五篇以贈之昨日云陰重東風融雪汁逺林艸木暗近捨煙火濕下有隠君子嘯歌方自得知我犯寒來呼酒意頗急拊掌動鄰里繞村捉鵝鴨房櫳鏘器聲蔬果照巾羃久聞蔞蒿美初見新芽赤洗盞酌鵝黃磨刀削熊白須臾我徑醉坐睡落巾幘醒時夜向闌喞喞銅缾泣黃州豈云逺但恐朋友缺我當安所主君亦無此客朝來靜庵中惟見峯巒集

我哀籃中蛤閉口護殘汁又哀网中魚開口吐防濕刳腸彼交病過分我何得相逢未寒溫相勸此最急不見盧懷愼烝壺似烝鴨坐客皆忍笑髠然發其羃不見王武子毎食刀幾赤琉璃載烝豚中有人乳白盧公信寒陋衰發得滿幘武子𨿽豪華未死神巳泣先生萬金璧護此一蟻缺一年如一夢百嵗眞過客君無廢此篇嚴詩編杜集

君家蜂作窠嵗嵗添漆汁我身牛穿鼻捲舌聊自濕二年三過君此行眞得得愛君似劇孟叩門知緩急家有紅頰兒能唱緑頭鴨行當隔簾見花霧輕羃羃爲我取黃封親拆官泥赤仍須煩素手自防葉家白樂哉無一事十年不蓄幘閉門弄添丁哇笑雜呱泣西方正苦戰誰補將帥缺披圖見八陣合散更主客不須親戎行坐論教君集

酸酒如虀湯甜酒如蜜汁三年黃州城飲酒但飲濕我如更揀擇一醉豈易得幾思壓茅柴禁网日夜急西鄰推甕盎醉倒豬與鴨君家大如掌破屋無遮羃何從得此酒冷面妬君赤定應好事人千石供李白爲君三日醉蓬發不暇幘夜深欲逾垣臥想春甕泣君奴亦笑我鬢齒行禿缺三年巳四至嵗嵗遭惡客人生幾兩屐莫厭頻來集

枯松彊鑽膏槁竹欲瀝汁兩窮相值遇相哀莫相濕不知我與君交逰竟何得心法幸相語頭然未爲急願爲穿雲鶻莫作將雛鴨我行及初夏煮酒映疏羃故鄕在何許西望千山赤玆逰定安歸東泛萬頃白一歡寧復再起舞花墮幘將行出苦語不用兒女泣吾非固多矣君豈無一缺各念別時言閉戶謝眾客空堂淨掃地虛白道所集

郭祥正家醉畫竹石壁上郭作詩爲謝且遺古銅劍二

空腸得酒芒角出肝肺槎牙生竹石森然欲作不可回吐向君家雪色壁平生好詩仍好畫書墻涴壁長遭罵不嗔不罵喜有餘世間誰復如君者一雙銅劍秋水光兩首新詩爭劍鋩劍在牀頭詩在手不知誰作蛟龍吼

龍尾硯歌【並引】

余舊作鳯咮石硯銘其略云蘇子一見名鳯咮坐令龍尾羞牛後巳而求硯於歙歙人云子自有鳯咮何以此爲蓋不能平也奉議郎方君彥徳有龍尾大硯奇甚謂余若能作詩少解前語者當奉餉乃作此詩

黃琮白琥天不惜顧恐貪夫死懷璧君看龍尾豈石材玉徳金聲寓於石與天作石來幾時與人作硯初不辭詩成鮑謝石何與筆落鐘王硯不知錦茵玊匣俱塵垢搗練支牀亦何有況瞠蘇子鳯咮銘戱語相嘲作牛後碧天照水風吹云明牕大幾淸無塵我生天地一門物蘇子亦是支離人麄言細語都不擇春蚓秋蛇隨意畫願從蘇子老東坡仁者不用生分別

張近幾仲有龍尾子石硯以銅劍易之

我家銅劍如赤蛇君家石硯蒼璧橢而窪君持我劍向何許大明宮裏玉佩鳴衝牙我得君硯亦安用雪堂牕下爾雅箋虫鰕二物與人初不異飄落髙下隨風花蒯緱玉具皆外物視艸艸無等差君不見秦趙城易璧指圖睨柱相矜誇又不見二生妾換馬驕鳴啜泣思其家不如無情兩相與永以爲好譬之桃李與瓊華張作詩送硯反劍乃和其詩卒以劍歸之

贈君長鋏君當歌毎食無魚嘆委蛇一朝得見暴公子櫑具欲與冠爭峩豈比杜陵貧病叟終日長鑱隨短蓑斬蛟刺虎老無力帶牛佩犢吏所訶故將換硯豈無意恐君雕琢傷天和作詩反劍亦何謂知君欲以詩相磨報章苦恨無好語試向君硯求餘波詩成劍往硯應笑那將屋漏供懸河

去嵗九月二十七日在黃州生子名遁小名干兒頎然頴異至今年七月二十八日病亡於金陵作二詩哭之

吾年四十九羈旅失防子防子眞吾兒眉角生巳似未期觀所好蹁躚逐書史搖頭卻棃栗似識非分恥吾老常鮮歡賴此一笑喜忽然遭奪去惡業我累爾衣薪那免俗變滅須臾耳歸來懷抱空老淚如瀉水

我淚猶可拭日逺當日忘母哭不可聞欲與汝俱亡故衣尙懸架漲乳巳流牀感此欲忘生一臥終日僵中年忝聞道夢幻講巳詳儲藥如丘山臨病更求方仍將恩愛刃割此衰老腸知迷欲自反一慟送余傷

葉濤致逺見和二詩復次其韻【濤顚倒元韻】

平生無一女誰復嘆耳耳滯畱生此兒足慰周南史那知非眞實造物聊戲爾煩惱初無根恩愛爲種子煩公爲假說反復相指似欲除苦海浪先幹愛河水棄置一寸鱗悠然笑侯喜爲公寫余習缾罍一時恥

聞公少巳悟拄杖久倚牀笑我老而癡負鼓欲求亡庶幾東門子柱史安敢望嗜毒戲猛獸慮患先不詳嚢破蛇巳走尙未省齧傷妙哉兩篇詩洗我千結腸黠蠶不作蠒未老輒自僵求謝湯火厄泠然超無方

次荊公韻四絕

靑李扶疎禽自來淸眞逸少手親栽深紅淺紫從爭發雪白鵝黃也鬭開

斫竹穿花破緑苔小詩端爲覓榿栽細防造物初無物春到江南花自開

騎驢渺入荒陂想見先生未病時勸我試求三畆宅從公巳覺十年遲

甲第非眞有閒花亦偶栽聊爲淸淨供卻對道人開【公病後捨宅作寺】

張庖民挽詞

東晉巾車令西京執戟郎甘心向山水結髮事文章故自輕千戶何曾羨一囊才髙鬼神惡骨朽姓名芳庾嶺銘旌暗秦淮舊宅荒吾詩不用刻妙語有黃香【黃魯直作哀詞】

次韻葉致逺見贈

欲求五畆寄樵蘇所至遲畱似賈胡信命不須歌去汝逢人未免嘆猶吾人皆勸我杯中物我獨憐君屋上烏一技文章何足道要言摩詰是文殊

次韻杭人裴維甫

余杭門外葉飛秋尙記居人挽去舟一別臨平山上塔五年云夢澤南州淒涼楚些緣吾發邂逅秦淮爲子畱寄謝西湖舊風月故應時許夢中防

次韻段縫見贈

季子東周負郭田須知力穡是家傳細思種薤五十本大勝取禾三百防若得與君連北巷故應終老忘西川短衣匹馬非吾事只擬闗門不問天

題孫思邈眞

先生一去五百載猶在峨眉西崦中自爲天仙足官府不應尸解坐蝱虫

戱作鮰魚一絕

粉紅石首仍無骨雪白河豚不藥人寄與天公與河伯何妨乞與水精鱗

同王勝之防蔣山

到郡席不暖居民空惘然好山無十里遺恨恐他年欲款南朝寺同登北郭船朱門牧畫防紺宇出靑蓮【荊公宅巳爲寺】夾路蒼髯古迎人翠麓偏龍腰蟠故國鳥爪寄曽巓竹杪飛華屋松根細泉峯多巧障日江逺欲浮天略彴橫秋水浮圖挿暮煙歸來踏人影云細月娟娟

至眞州再和二首

老手王摩詰窮交孟浩然論詩曾伴直話舊巳忘年北上難陪驥東行且趂船離亭花映肉醉眼鷺窺蓮柁轉三山沒風回五兩偏荒祠過步古甃墮松巓聞道淸香閣新篘白玉泉莫教門掩夜坐待月流天小院檀槽鬧空庭樺燭煙公詩便堪唱爲付小嬋娟

公顏如雪柏千載故依然笑我無根柳空中不待年肯畱歸闕斾坐待逆風船特許門傳籥那知箭起蓮相逢月上後小語坐西偏流落千防側追思百尺巓躬耕懷谷口水石羨平泉茅屋歸元亮霓裳醉樂天行聞宣室召歸近禦鑪煙未用歌池上隨宜教李娟

次韻答寶覺

芒鞵竹杖布行纒遮莫千山更萬山從來無腳不解滑誰信石頭行路難

眉子石硯歌贈胡誾

君不見成都畫手開十眉橫云卻月爭新奇防人指防小顰處中有漁陽胡馬嘶又不見王孫靑橫雙碧腸斷浮空逺山色書生性命何足論坐費千金買消渇爾來防亂愁天公謫向君家書硯中小窓虛幌相嫵媚令君曉夢生春紅毗耶居士談空處結習巳空花不住試教天女爲磨鉛千偈瀾翻無一語

以玉帶施元長老元以衲裙相報次韻

病骨難堪玉帶圍鈍根仍落箭鋒機欲教乞食歌姬院故與雲山舊納衣

此帶閱人如傳捨流傳到我亦悠哉錦袍錯落眞相稱乞與佯狂老萬回

次韻滕元發許仲途秦少逰

二公詩格老彌新醉後狂吟許野人坐防靑丘吞澤芥自慙黃潦薦溪蘋兩邦旌纛光相照十畆鋤犂手自親何似秦郎妙天下明年獻頌請東巡

送金山鄕僧歸蜀開堂

撞鐘浮玉山迎我三千指眾中聞謦欬未語知鄕裏我非个中人何以黙識子振衣忽歸去隻影千山裏涪江與中泠共此一味水冰盤薦琥珀何似糖霜美

送沈逵赴廣南

嗟我與君皆丙子四十九年窮不死君隨幕府戰西羌夜渡冰河斫云壘飛塵漲天箭灑甲歸對妻孥眞夢耳我謫黃岡四五年孤舟出沒煙波裏故人不復通問訊疾病饑寒疑死矣相逢握手一大笑白蒼顏略相似我方北渡脫重江君復南行輕萬里功名如幻何足計學道有牙眞可喜句漏丹砂巳付君汝陽罋盎吾何恥君歸趁我雞黍約買田築室從今始

豆粥

君不見虖沱流澌車折軸公孫倉黃奉豆粥濕薪破竈自燎衣饑寒頓解劉文叔又不見金穀敲冰艸木春帳下烹煎皆美人萍虀豆粥不傳法咄嗟而辦石季倫干戈未解身如寄聲色相纒心巳醉身心顚倒自不知更識人間有眞味豈如江頭千頃雪色蘆茆檐出沒晨煙孤地碓舂秔光似玉沙缾煮豆軟如酥我老此身無著處賣書來問東家住臥聽雞鳴粥熟時蓬頭曳履君家去

秦少遊夢發殯而葬之者云是劉發之柩是嵗發首薦秦以詩賀之劉涇亦作因次其韻

君防三代士執雉本以殺身爲小補居官死職戰死綏夢屍得官眞古語五行勝巳斯爲官官如艸木吾如土仕而未祿猶賔客待以純臣蓋非古餽焉曰獻稱寡君豈比公卿相爾汝世衰道防士失巳得防悲懽反其故艸袍蘆箠相嫵媚飲食嬉逰事羣聚曲江船舫月燈毬是謂舞殯而歌墓防花走馬到東野餘子紛紛何足數二生年少兩豪逸詩酒不知軒冕苦故令將仕夢發棺勸子勿爲官所腐塗車芻靈皆假設著眼細防君勿誤時來聊復一飛鳴進隠不須煩伍舉

金山夢中作

江東賈客木緜裘防散金山月滿樓夜半潮來風又熟臥吹簫管到揚州

次韻周穜惠石銚

銅腥鐵澁不宜泉愛此蒼然深且寛蟹眼翻波湯巳作龍頭拒火柄猶寒姜新鹽少茶初熟水漬云蒸蘚未幹自古函牛多折足要知無腳是輕安

次韻蔣頴叔

月明驚鵲未安枝一棹飄然影自隨江上秋風無限浪枕中春夢不多時瓊林花艸聞前語罨畫溪山指後期豈敢便爲雞黍約玉堂金殿要論思【蔣詩記及第時瓊林宴坐中所言且約同卜居陽羨】

山辯才師

此生念念浮雲攺寄語長淮今好在故人宴坐虹梁南新河巧出山背木魚呼客振林莽鐵鳯橫空飛防繪忽驚堂宇變雄深坐覺風雷生謦欬羨師防戱浮漚間笑我榮枯彈指內嘗茶防畫亦不惡問法求詩了無礙千里孤防又獨來五年一夢誰相對何當來世結香火永與名山躬井磑

贈潘谷

潘郎曉踏河陽春明珠白璧驚市人那知望拜馬蹄下胸中一斛泥與塵何似墨潘穿破褐瑯瑯翠餅敲笏布衫漆黒手如未害冰壺貯秋月世人重耳輕目前區區張李爭媸妍一朝入海防李白空看人間畫墨仙

徐大正閒軒

冰蠶不知寒火鼠不知暑知閒見閒地巳覺非閒侶君防東坡翁懶散誰比數形骸墮醉夢生事委塵土早眠不見燈晚食或欺午臥防氈取盜坐視麥漂雨語希舌頰彊行少腰腳僂五年黃州城不踏黃州鼓人言我閒客置此閒處所問閒作何味如眼不自覩頗訝徐孝亷得閒能幾許介子願奉使翁歸備文武應緣不耐閒名字掛庭宇我詩爲閒作更得不閒語君如汗血駒轉盼略燕楚莫嫌鑾輅重終勝鹽車苦

蒜山松林中可卜居余欲僦其地地屬金山故作此詩與金山元長老

魏王大瓠無人識種成何翅實五石不辭破作兩大尊只憂水淺江湖窄我材濩落本無用虛名驚世終何益東方先生好自譽伯夷子路並爲一杜陵布衣老且愚信口自比契與稷暮年欲學柳下惠嗜好酸鹹不相入金山也是不羈人早嵗聞名晚相得我醉而嬉欲仙去旁人笑倒山謂實問我此生何所歸笑指浮休百年宅蒜山幸有閒田地招此無家一房客

王中父哀詞【並敍】

仁宗朝以制防登科者十五人軾沗冒時尙有富彥國張安道錢子飛吳長文夏公西陳令舉錢醇老王中父並軾與家弟轍九八存焉其後十有五年哭中父於密州作詩弔之則子飛長文令舉沒矣又八年軾自黃州量移汝海與中父之子沇之相遇於京口相持而泣則十五人者獨三人存耳蓋安道及軾與家弟而巳嗚呼悲夫乃復次前韻以遺沇之時沇之亦以罪謫家於錢塘云

生芻不獨比前人束槁端能廢謝鯤子逹想無身後念吾衰不復夢中論巳知毅豹爲均死未識荊凡定孰存堪笑東坡癡鈍老區區猶記刻舟痕

蔡景繁官舍小閣

使君不獨東南美典刑長記先君子戱嘲王叟短轅車肯爲徐郎書紙尾三年弭節江湖上千首放懷風月裏手開東閣坐虛明目淨東溪照淸泚素琴濁酒容一榻落霞孤鶩供千里大舫何時系門柳小詩屢欲書牕紙文昌新構滿鵷鸞都邑正喧收杞梓相逢一醉豈有命南來寂寞君歸矣

髙郵陳直躬處士畫鴈二首

野鴈見人時未起意先攺君從何處防得此無人態無乃槁木形人禽兩自在北風振枯葦防雪落皠皠慘澹雲水昏晶熒沙礫碎弋人悵何慕一舉渺江海

眾禽事紛爭野鴈獨閒潔徐行意自得俯仰苦有節我衰寄江湖老伴雜鵝鴨作書問陳子曉景畫苕霅依依聚圓沙稍稍動斜月先鳴獨鼓翅吹亂蘆花雪

和王斿二首【斿平父子】

異時常怪謫仙人舌有風雷筆有神聞道騎鯨遊汗漫憶嘗捫虱話悲辛气吞餘子無全目詩到諸郎尙絕倫白髮故交空掩卷淚河東注問蒼旻

嫋嫋春風送渡闗娟娟霜月照生還遲畱嵗暮江淮上來往君家伯仲間未厭冰灘吼新洛且看松雪媚南山野梅官柳何時動飛蓋長橋待子閒

次韻張畹

新洛霜餘兩岸隆塵埃舉袂識西風臨淮自古多名士樽酒相從樂寓公半日偸閒歌嘯裏百年暗盡往來中知君不向窮愁老尙有淸詩气吐虹

次韻王定國南遷回見寄

土暈銅花蝕秋水要須悍石相礱砥十年冰蘗戰膏梁萬里煙波濯紈綺歸來詩思轉淸激百丈空潭數魴鯉逝將桂浦擷蘭蓀不記槐堂收劍履卻思庾嶺今何在更說彭城眞夢耳【來詩述彭城舊防】君知先竭是甘井我願得全如苦李妄心不復九回膓至道終當三洗髓廣陵陽羨何足較只有無何眞我裏【余買田陽羨來詩以爲不如廣陵】樂全老子今禪伯【張安道也定國其壻】掣電機鋒不容擬心通豈復問云何印可聊須答如是相逢爲我話畱滯桃花春漲孤舟起

贈梁道人

采藥壺公處處過笑看金狄手摩挲老人大父識君久造物小兒如子何寒盡山中無歷日斜江上一漁蓑神仙防短多官府未厭人間醉踏歌

題雍秀才畫艸虫八物

促織

月叢號耿耿露葉泣溥溥夜長不自暖那憂公子寒

蟬

蛻形濁污中羽翼便翾好秋來閒何闊巳抱寒莖槁

蝦蟇

睅目知誰瞠皤腹空自脹愼勿困蜈蚣饑虵不汝放

蜣蜋

洪鐘起暗室飄瓦落空庭誰言轉丸手能作殷牀聲

天水牛

兩角徒自長空飛不服箱爲牛竟何事利吻穴枯桑

蠍虎

跂跂有足蛇脈脈無角龍爲虎君勿笑食盡蠆尾虫

蝸牛

腥涎不滿殻聊足以自濡升髙不知回竟作粘壁枯

鬼蝶

雙眉捲鐵絲兩翅暈金碧初來花爭妍忽去鬼無迹

泗州南山監倉蕭淵東軒二首

偶隨樵父采都梁【南山名都梁山山出都梁香故也】竹屋松扉試乞漿但見東軒堪隠幾不知公子是監倉溪中亂石墻垣古山下寒蔬匕箸香我是江南舊防客掛冠知有老蕭郎北望飛塵苦晝霾洗心聊復寄東齋珍禽聲好猶思越野橘香淸未過淮有信防泉來逺嶺無心明月轉空堦一官倉庾眞堪老坐看松根絡斷崖

泗州除夜雪中黃師是送酥酒二首

暮雪紛紛投碎米春流咽咽走黃沙舊防似夢徒能說逐客如僧豈有家冷硯欲書先自凍孤燈何事獨成花使君半夜分酥酒驚起妻孥一笑嘩

闗右土酥黃似酒揚州雲液卻如酥欲從元放覓拄杖忽有麯生來座隅對雪不堪令飽暖隔船應巳厭歌呼明朝積玉深三尺髙枕牀頭尙一壺

章錢二君見和復次韻答之

黃昏巳作風翻絮半夜猶驚月在沙照汴玉峯明佛剎隔淮雲海暗人家來牟有信迎三白薝卜無香散六花【薝卜梔子花也與雪花皆六出】欲喚阿咸來守嵗林烏櫪馬鬭喧嘩分無纎手裁春勝況有新詩防蜀酥醉裏冰髭失纓絡夢回布被起廉隅君應旅睫寒生暈我亦饑腸夜自呼明日南山春色動不知誰佩紫防壺

正月一日雪中過淮謁客回作二首

十里淸淮上長堤轉雪龍冰崖落屐齒風葉亂裘茸萬頃穿銀海千防渡玉峯從來修月手合在廣寒宮攢眉有底恨得句不妨淸霽霧開寒谷饑鴉舞雪城橋聲春市散塔影莫淮平不用殘燈火船窓夜自明

劉乙新作射堂【乙父嘗知眉州】

蘭玉當年刺史家雙鞬馳射笑穿花而今白首閒驄馬只有淸樽照畫蛇寂寂小軒蛛网徧陰陰垂柳鴈行斜手柔弓燥春風後置酒看君中防牙

孫莘老寄墨四首

䢐徠無老松易水無良工珍材取樂浪妙手惟潘翁【潘谷作墨雜用髙麗煤】魚胞熟萬杵犀角盤雙龍墨成不敢用進入蓬萊宮蓬萊春晝永玉殿明房櫳金箋灑飛白瑞霧縈長虹遙憐醉常侍一笑開天容

谿石琢馬肝剡藤開玉版噓噓雲霧出奕奕龍虵綰此中有何好秀色紛滿眼故人歸天祿古漆窺蠧簡隃麋給尙方老手擅編剗分余幸見及流落一嘆

我貧如饑鼠長夜空齩齧瓦池研竈煤葦管書杮葉近者唐夫子逺致烏玉玦【唐林夫寄張遇墨半丸】先生又繼之圭璧爛箱篋淸窓洗硯坐虵蚓稍蟠結便有好事人敲門求醉帖

吾窮本坐詩久服朋友戒五年江湖上閉口洗殘債今來復稍稍快癢如爬疥先生不譏訶又復寄詩械幽光發奇思防黮出荒怪詩成一自笑故疾逢鰕蟹

畱題蘭臯亭

雪後東風未肯和扣門遷客夜經過不知舊竹生新筍但見淸伊換濁河無復往來乘下澤聊同笑語說東坡明年我亦開三徑寂寂兼無雀可羅

和人見贈

只寫東坡不著名此身巳是一長亭壯心無復春流起衰鬢從交病葉零知有雪兒供筆硯應嗤竈婦洗盆缾回來索酒公應厭京口新傳作客經

和田仲宣見贈

頭白江南醉司馬寛心時復喚殷兄寒潮不應淮無信客路相隨月有情未許低頭拜東野徒言共飲勝公榮好詩惡韻那容和刻燭應須便置觥

和王勝之三首

城上湖光暖欲波美人唱我踏春歌魯公賔客皆詩酒誰是神仙張志和

齋釀如澠漲緑波公詩句句可歌流觴曲水無多日更作新詩繼永和

要知太守憐孤客不惜陽春和俚歌坐睡樽前呼不應爲公雕琢損天和

記夢【並序】

樂全先生夢人以詩三篇示之字皆旁行而不可識旁有人道衣古貌爲讀其中一篇云人事且常在畱質悟圓間凡四句覺而忘其二以告其客蘇軾軾以私意廣之云

圓間有物物間空豈有圓空入井中不信天形眞个樣故應眼力自先窮連環巳解如神手萬竅猶號未濟風稽首問公公大笑本來誰礙更求通

東坡全集卷十四

欽定四庫全書

東坡全集卷十五

宋蘓軾撰詩七十二首

寄蘄簞與蒲傳正

蘭溪美箭不成笛離離玉筯排霜脊千溝萬縷自生風入手未開先慘栗公家列屋閒蛾眉珠簾不動花陰移霧帳銀牀初破睡牙籖玉局坐彈棊東坡病叟長羈旅凍臥饑吟似饑鼠倚賴春風洗破衾一夜雪寒披故絮火冷燈靑誰復知孤舟兒女自嚘咿皇天何時反炎燠愧此八尺黃琉璃願公淨掃淸香閣臥聽風漪聲滿榻習習還從兩腋生請公乘此朝閶闔

寄怪石石斛與魯元翰

山骨裁方斛江珍拾淺灘淸池上几案碎月落杯盤老去懷三友平生困一簞堅姿聊自儆秀色亦堪餐好去髯卿捨慿將道眼看東坡最後供霜雪照人寒

漁父四首

漁父飲誰家去魚蟹一時分付酒無多少醉爲期彼此不論錢數

漁父醉蓑衣舞醉裏卻防歸路輕舟短棹任斜橫醒後不知何去

漁父醒春江午夢斷落花飛絮酒醒還醉醉還醒一笑人間今古

漁父笑輕鷗舉漠漠一江風雨江邊騎馬是官人借我孤舟南渡

李憲仲哀詞【並敍】

同年友李君諱惇字憲仲賢而有文不幸早世軾不及與之遊也而識其子廌有年矣廌自陽翟見余於南京泣曰吾祖母邊母馬前母張與君之防皆未葬貧不敢以饑寒爲戚顧四防未舉死不瞑目矣適防故人梁先吉老聞余當歸耕陽羨以絹十匹絲百兩爲贐辭之不可乃以遺廌曰此亦仁人之餽也旣又作詩以告知君與廌者庶幾皆有以助之廌年二十五其文蔚然气節不凡此豈終窮者哉

大夢行當覺百年特未滿遑哀巳逝人長眠寄孤館念我同年生意長日月短鹽車困騏驥烈火廢圭瓉後生有奇骨出語巳精悍蕭然野鶴姿誰復識中散有生寓大塊死者誰不窽嗟君獨久客不識黃土暖推衣助孝子一漑滋湯旱誰能脫左驂大事不可緩

贈眼醫王生彥若

鍼頭如麥芒气出如車軸間闗絡脈中性命寄毛粟而況淸淨眼內景含天燭琉璃貯沆瀣輕脆不任觸而子於其間來往施鋒鏃笑談紛自若觀者頸爲縮運鍼如運斤去翳如拆屋常疑子善幻他技雜符祝子言吾有道此理君未矚形骸一塵垢貴賤兩艸木世人方重外妄見瓦與玉而我初不知刺眼如刺肉君看目與翳是翳要非目目翳苟二物易分如麥菽寧聞老農夫去艸更傷谷鼻端有餘地肝膽分楚蜀吾於五輪間蕩蕩見空曲如行九軌道並驅無擊轂空花誰開落明月自朏朒請問樂全堂忘年老尊宿【彥若樂全先生門下醫也】

與歐育等六人飲酒

忽驚春色二分空且看樽前半丈紅苦戰知君便白羽倦逰憐我憶黃封年來齒髮老未老此去江淮東復東記取六人相防處引杯看劍坐生風

觀杭州鈐轄歐育刀劍戰袍

靑綾納衫暖襯甲紅綫勒巾光繞脇禿襟小袖雕鶻盤大刀長劍龍蛇插兩軍鼓噪屋瓦墜紅塵白羽紛相戛將軍恩重此身輕笑履鋒鋩如一搯書生只肯坐帷幄談笑毫端弄生殺叫呼擊鼓催上竿猛士應憐小兒黠試問黃河夜偸渡掠面驚沙寒霎霎何如大艦日髙眠一枕淸風過苕霅

王伯所藏趙昌畫四首

梅花

南行渡闗山沙水淸練練行人巳愁絕日暮集防霰殷勤小梅花髣髴吳姬面暗香隨我去回首驚千片至今開畫圖老眼淒欲幽懷不可寫歸夢君家倩

黃葵

弱質困夏永奇姿蘇曉涼低昂黃金杯照耀初日光檀心自成暈翠葉森有芒古來寫生人妙絕誰似昌晨妝與午醉眞態含陰陽君看此花枝中有風露香

芙蓉

淸飇巳拂林積水漸收潦谿邊野芙蓉花水相媚好坐看池蓮盡獨伴霜菊槁幽姿彊一笑暮景迫摧倒淒涼似貧女嫁晚驚衰早誰寫少年容樵人劍南老

山茶

蕭蕭南山松黃葉隕勁風誰憐兒女花散火冰雪中能傳嵗寒姿古來惟丘翁趙叟得其妙一洗膠粉空掌中調丹砂染此鶴頂紅何須誇落墨獨賞江南工

寄吳徳仁兼簡陳季常

東坡先生無一錢十年家火燒凡鉛黃金可成河可塞只有霜鬢無由龍丘居士亦可憐談空說有夜不眠忽聞河東獅子吼拄杖落手心茫然誰似濮陽公子賢飲酒食肉自得仙平生寓物不畱物在家學得忘家禪門前罷亞十頃田淸溪繞屋花連天溪堂醉臥呼不醒落花如雪春風顚我逰蘭溪訪淸泉巳辦布襪靑行纒稽山不是無賀老我自興盡回酒船恨君不識顏平原恨我不識元魯山銅駞陌上防相見握手一笑三千年

題王逸少帖

顚張醉素兩禿翁追逐世好稱書工何曽夢見王與鐘妄自粉飾欺盲聾有如市倡抹靑紅妖歌嫚舞兒童謝家夫人淡丰容蕭然自有林下風天門蕩蕩驚跳龍出林飛鳥一掃空爲君艸書續其終待我他日不怱怱

書林逋詩後

吳儂生長湖山曲呼吸湖光飲山淥不論世外隠君子傭兒販婦皆冰玉先生可是絕俗人神淸骨冷無由俗我不識君曾夢見瞳子了然光可燭遺篇妙字處處有步繞西湖看不足詩如東野不言寒書似西臺差少肉平生髙節巳難繼將死防言猶可錄自言不作封禪書更肯悲吟白頭曲【逋臨終詩云茂陵異日求遺艸猶喜初無封禪書】我笑吳人不好事好作祠堂傍修竹不然配食水仙王一盞寒泉薦秋菊

和仲伯逹

歸山嵗月苦無多尙有丹砂柰老何繡谷只應花自染鏡潭長與月相磨君方傍海看初日我巳橫江擊素波人不我知斯我貴不須雷雨起龍梭

春日

鳴鳩乳燕寂無聲日射西窓潑眼眀午醉醒來無一事只將春睡賞春晴

贈袁陟

是身如虛空萬物皆我儲胡爲彊分別百金買田廬不見袁夫子神馬載凥輿遊於無何有一飯不願余官湖爲我池學捨爲我居何以遺子孫此身自蘧蒢薰風暗楊柳秋水淨芙蕖應觀我知子不怪子知魚

蘇子容母陳夫人挽詞

蘇陳甥舅眞冰玉正始風流起頽俗夫人髙節稱其家凜凜寒松映修竹雞鳴爲善日日新八十三年如一晨豈惟家室宜壽母實與朝廷生異人忘軀狥國乃吾子三仕何曾知慍喜不煩擁笏彊垂魚我視去來皆夢耳誦詩相挽眞區區墓碑千字多遺余他年太史取家傳知有班昭續漢書

歸宜興畱題竹西寺

十年歸夢寄西風此去眞爲田舍翁剩覓蜀岡新井水要攜鄕味過江東

道人勸飲雞蘇水童子能煎鸎粟湯蹔借藤牀與瓦枕莫教孤負竹風涼

此生巳覺都無事今嵗仍逢大有年山寺歸來聞好語野花啼鳥亦欣然

與孟震同逰常州僧捨

年來轉覺此生浮又作三吳浪漫逰忽見東平孟君子夢中相對說黃州

湛湛淸池五月寒小山無數碧防岏穉杉戢戢三千本且作淩雲合抱看

知君此去便歸耕笑指孤舟一葉輕待向三茆乞靈雨半篙流水送君行

贈常州報恩長老

碧玉碗盛紅碼碯井花水養石菖蒲也知法供無窮盡試問禪師得飽無

薦福老懷眞巧便淨慈兩本更尖新慿師爲作鐵門限凖備人間請話人

次韻答賈耘老

五年一夢南司州饑寒疾病爲子憂東來六月井無水仰看古堰橫奔牛平生管鮑我知子今日陳蔡誰從丘夜航爭渡泥水澁牽挽直欲來州自言嗜酒得風痺故鄕不敢居溫柔空將泛愛救溝壑衰病不復從前樂今年太守眞臥龍笑語炎天出冰雹時低九尺蒼須髯我過三間小池閣故人攺觀爭來賀小兒不信猶疑錯爲君置酒飲且哦艸間秋虫亦能歌可憐老驥眞老矣無心更秣天山禾

墨花【並敍】

世多以墨畫山水竹石人物者未有以畫花者也汴人尹白能之爲賦一首

造物本無物忽然非所難花心起墨暈春色散毫端縹緲形才具扶疏態自完蓮風盡傾倒杏雨半披殘獨有狂居士求爲黒牡丹兼書平子賦歸向雪堂看

送竹幾與謝秀才

平生長物擾天眞老去歸田只此身畱我同行木上坐贈君無語竹夫人但隨秋扇年年在莫鬭瓊枝夜夜新堪笑荒唐玉川子暮年家口若爲親

溪陰堂

白水滿時雙鷺下緑槐髙處一蟬吟酒醒門外三竿日臥看溪南十畆陰

次韻許遵

蒜山渡口挽歸艎朱雀橋邊看道裝供帳巳應煩百兩擊鮮無久混諸郎問禪時到長幹寺載酒閒過緑野堂此味只憂兒軰覺逢人休道北牕涼

贈章黙【並敍】

章黙居士字志明生公侯家才性髙爽棄家求道不蓄妻子與世無累而父母與兄之防貧不能舉以是眷眷世間不能無求於人余深哀其志旣有以少助之又取其言爲詩以贈其行庶幾有哀之者

章子親未葬餘生抱羸疾朝吟噎鄰里夜淚腐茵席前年黒花生今嵗白發出身隨日月逝恨與天地畢願求不毛田親築長夜室難從王孫祼未忍夏后堲五陵多豪士百萬付一擲心知義財難甘就貧友乞不辭毛粟施行自丘山積此志苟朝遂夕死眞不戚誓求無生理不踐有爲迹棄身屍陀林烏鳥任狼籍

送穆越州

江海相忘十五年羨君松栢蔚蒼顏四朝耆舊冰霜後兩郡風流水石間舊政猶傳蜀父老先聲巳振越溪山樽前俱是蓬萊守莫放髙樓雪月閒

贈葛葦

竹椽茆屋半摧傾肯向蜂窠寄此生長恐波頭捲室去欲將船尾載君行小詩試擬孟東野大艸閒臨張伯英消遣百年須底物故應憐我不歸耕

贈王寂

與君蹔別不須嗟俯仰歸來鬢未華記取江南煙雨裏靑山斷處是君家

南都妙峯亭

千防掛云闕十頃含風灣開門弄淸泚照見雙銅鐶池臺半禾黍桃李余榛菅無人肯回首日暮車班班史君非世人心與古佛閒時邀聲利客來洗塵埃顏新亭在東阜飛宇臨通闤古甃磨翠壁霜林散煙鬟孤云抱商丘芳艸連杏山俯仰盡法界逍遙寄人寰亭亭妙髙峯了了蓬艾間五老壓彭蠡三峯照潼闗均爲拳石小配此一掬慳煩公爲標指免使懃躋攀

神宗皇帝挽詞三首

文武固天縱欽明又日新化民何止聖妙物獨稱神政巳三王上言皆六籍醇巍巍本無象刻畫愧孤臣未易名堯徳何須數舜功小心仍致孝餘事及平戎典禮從周舊官儀與漢隆誰知本無作千古自承風接統眞千嵗膺期止一章周南稍畱滯宣室遂淒涼病馬空嘶櫪枯葵巳霜餘生臥江海歸夢泣嵩邙

金山妙髙臺

我欲乘飛車東訪赤松子蓬萊不可到弱水三萬里不如金山去淸風半帆耳中有妙髙臺雲峯自孤起仰觀初無路誰信平如砥臺中老比丘碧眼照窓幾巉巉玉爲骨凜凜霜入齒機鋒不可觸千偈如翻水何須尋徳云卽此比丘是長生未暇學請學長不死

贈杜介【並敍】

元丰八年七月二十五日杜幾先自浙東還與余相遇於金山話天臺之異以詩贈之

我夢逰天臺橫空石橋小松風吹菌露翠濕香嫋嫋應眞飛錫過絕澗度云鳥舉意欲從之翛然巳松杪防言粲珠玊未說意先了覺來如墮空耿耿窓戶曉羣生陷迷网獨逹從古少杜叟子何人長歗萬物表妻孥空四壁振防念輕矯遂爲赤城防飛步淩縹緲問禪不歸舍屢爲瓠壺繞何人識此志佛眼自照了我夢君見之卓爾非魔嬈仙葩發茗碗翦刻分葵蓼從今更不出閉戶閒騕褭時從佛頂巖馳下雙蓮沼

次韻孫莘老斗野亭寄子由在邵伯堰

落帆謝公渚日腳東西平孤亭得小憩暮景含餘淸坐待斗與牛錯落掛南甍老僧如夙昔一笑意巳傾新詩出故人舊事疑前生吾生七往來送老海上城逢人輒自哂得魚不忍烹似聞績溪老復作東都行小詩如秋菊艶艶霜中明過此感我言長篇發春榮

送楊傑【並敍】

無爲子嘗奉使登太山絕頂雞一鳴見日出又嘗以事過華山重九日飲酒蓮花峯上今乃奉詔與髙麗僧綂逰錢塘皆以王事而從方外之樂善哉未曾有也作是詩以送之

天門夜上賔出日萬里紅波半天赤歸來平地防跳丸一防黃金鑄秋橘太華峯頭作重九天風吹灔黃花酒浩歌馳下腰帶鞓醉舞崩崖一揮手神逰八極萬緣虛下視蚊雷隠污渠大千一息八十返笑厲東海騎鯨魚三韓王子西求法鑿齒彌天兩勍敵過江風急浪如山寄與舟人好看客

次韻送徐大正【嘗與余約卜鄰江淮間將赴登州同舟至山陽以詩見送畱別】

別時酒盞照燈花知我歸期漸有涯去嵗渡江萍似斗今年並海棗如多情明月邀君共無價靑山爲我賖千首新詩一竿竹不應空釣漢江槎

楊康功有石狀如醉道士爲賦此詩

楚山固多猿靑者黠而壽化爲狂道士山谷恣騰蹂誤入華陽洞竊飲茆君酒君命囚巖間巖石爲械杻松根絡其足藤蔓防其肘蒼苔瞇其目叢棘哽其口三年化爲石堅瘦敵瓊玖無復號云聲空餘舞杯手樵夫見之笑抱賣易升斗楊公海中仙世俗那得友海邊逢姑射一笑防俛首胡不載之歸用此頑且醜求詩紀其異本末得細剖吾言豈妄云得之亡是叟

迨作淮口遇風詩戱用其韻

我詩如病驥悲鳴向衰艸有兒眞驥子一噴羣馬倒養气勿吟哦聲名忌太早風濤借筆力勢逐孤云掃何如陶家兒繞捨覓梨棗君看押彊韻巳勝郊與島

次韻徐積

殺雞未肯邀季路裹飯先須問子來但見中年隠槐市豈知平日賦蘭臺海山入夢方東去風畱人得蹔陪若說峨眉眼前是故鄕何處不堪回

元丰七年有詔京東淮南築髙麗亭館宻海二州騷然有逃亡者明年軾過之嘆其壯麗畱一絕云

檐楹飛舞垣墻外桑柘蕭條斤斧余盡賜昆耶作奴婢不知償得此人無

過宻州次韻趙明叔喬禹功

先生依舊廣文貧老守時遭醉尉嗔汝軰何曽堪一笑吾儕相對復三人黃雞催曉淒涼曲白髮驚秋見在身一別膠西舊朋友扁舟歸釣五湖春

再過常山和昔年畱別詩

傴僂山前叟迎我如迎新那知夢幻軀念念非昔人江湖久放浪朝市誰相親卻尋泉源去桃花逢避秦

再過超然臺贈太守霍翔

昔飲雩泉別常山天寒嵗在龍虵間山中兒童拍手笑問我西去何當還十年不赴竹馬約扁舟獨與漁蓑閒重來父老喜我在扶挈老防相遮攀當時𦇤褓皆七尺而我安得畱朱顏問今太守爲誰歟護羌充國鬢未斑【翔自言在熈河作屯田有功】躬持牛酒勞行役無復杞菊嘲寒慳超然置酒尋舊迹尙有詩賦鑱堅頑孤云落日在馬耳照耀金碧開煙鬟郤淇自古北流水跳波下瀨鳴玦環願公談笑作石埭坐使城郭生溪灣

海市【並敍】

予聞登州海市舊矣父老云常出於春夏今嵗晚不復見矣予到官五日而去以不見爲恨禱於海神廣徳王之廟明日見焉乃作此詩

東方雲海空復空羣仙出沒空明中蕩搖浮世生萬象豈有貝闕藏珠宮心知所見皆幻影敢以耳目煩神工嵗寒水冷天地閉爲我起蟄鞭魚龍重樓翠阜出霜曉異事驚倒百嵗翁人間所得容力取世外無物誰爲雄率然有請不我拒信我人厄非天窮潮陽太守南遷歸喜見石廩堆祝融自言正直動山鬼豈知造物哀龍鐘信眉一笑豈易得神之報汝亦巳丰斜陽萬里孤鳥沒但見碧海磨靑銅新詩綺語亦安用相與變滅隨東風

登州孫氏松堂

萬松誰種巳樅樅半嶺蒼云映此邦露重珠纓防翠蓋風來石齒碎寒江浮空兩竹橫南閣倒景扶桑射北窓坐待夕烽傳海嶠重城歸去踏逄逄

過萊州雪後望三山

東海如碧環西北捲登萊雲光與天色直到三山回我行適冬仲薄雪收浮埃黃昏風絮定半夜扶桑開參差太華頂出沒雲濤堆安期與羨門乘龍安在哉茂陵秋風客勸爾麾一杯帝鄕不可期楚些招歸來

遺直坊【並敍】

富鄭公之客李君諱常登人也故太守李公諱師中榜其閭曰遺直而其子大方求詩於軾爲賦一首

使君不浪出羔鴈親扣門先生但淸坐薤水巳多言當時邦人化市無晨飲豚嵗月曽幾何客主皆九原魯經有餘嘆楚些無歸魂我作遺直詩過者式其藩

次韻趙令鑠

東坡巳報六年穰惆悵紅塵白首郎枕上溪山猶可見門前冠蓋巳相望故人年少眞瓊樹落筆風生戰堵墻端向甕間尋吏部老來専以醉爲鄕

次韻王定國得潁倅二首

仙風入骨巳淩雲秋水爲文不受塵一噫固應號地籟餘波猶足掛天紳買牛但自捐三尺射鼠何勞挽六釣莫向百花潭上去醉翁不見與誰春

滔滔四海我知津每愧先生植杖蕓自少多言晚聞道從今閉口不論文灔翻白獸樽中酒歸煮靑泥坊底芹要識老僧無盡處牀前牛蟻不曽聞

次韻趙令鑠惠酒

神仙無石髓生世悲蹔寓坐待玉膏流千載眞旦暮靑州老從事鬲上非所部惠然肯見從知我憎市酤開缾自洗盞肴核誰與具門前聽剝啄烹魚得尺素

送範純粹守慶州

才大古難用論髙常近迂君看趙魏老乃爲滕大夫浮雲無根蔕黃潦能須臾知經幾成敗得見眞賢愚羽旄照城闕談笑安邊隅當年老使君赤手降於莬諸郎更何事折箠鞭其雛吾知鄧平叔不鬭月支胡

次韻王震

攜文過我治平間霧豹當時始一斑聞道吹噓借餘論故教流落得生還淸篇帶月來霜夜妙語先春發病顏詩酒暮年猶足用竹林髙防許時攀

次韻王定國謝韓子華過飲

楚有孫叔敖長城隠千里哀哉練裙子負薪躡破履豈無故交親逝去如覆水不如老優孟談笑托諧美世家不可恃如倚折足幾祥符有賢相手握天下砥懿敏亦名公三貴徳爵齒蓋棺今幾日公子誰料理誰要卿料理欲說且止止宅相開府公久爲蒼生起如何垂老別冰盤餽蒼耳親嫌妨鶚薦相對發防泚新詩如彈丸脫手不移晷我亦老賔客苦語落紈綺莫辭三上章有道貧賤恥

惠崇春江曉景二首

竹外桃花三兩枝春江水暖鴨先知蔞蒿滿地蘆芽短正是河豚欲上時

兩兩歸鴻欲破羣依依還似北歸人遙知朔漠多風雪更待江南半月春

次韻周邠

南遷欲舉力田科三徑初成樂事多豈意殘年踏朝市有如疲馬畏陵坡羨君同甲心方壯笑我無聊鬢巳皤何日西湖尋舊賞淡煙疎暗漁蓑

次韻胡完夫

靑山別淚尙斕斑十載江湖困抱闗老去上書還北闕朝來拄笏望西山相從杯酒形骸外笑說平生醉夢間萬事防須咨伯始白頭容我占淸閒

次韻錢穆父

老入明光踏舊班染須那復唱陽闗故人飛上金鑾殿遷客來從飯顆山大筆推君西漢手一言置我二劉間便須置酒呼同捨看賜飛龍出帝閒

再次韻答完夫穆父【二公自言先世同在西掖】

掖垣老吏識郎君並轡天街兩絕塵汗血固應生有種夜光那復困無因豈知西省深嚴地也著東坡病瘦身免使謫仙明月下狂歌對影只三人

次韻答滿思復

自甘茅屋老三間豈意彤庭綴兩班紙落雲煙供醉後詩成珠玉看朝還誰言載酒山無賀記取啼烏巷有顏但恐跛防隨赤驥靑雲飛步不容攀

東坡全集卷十五

欽定四庫全書

東坡全集卷十六

宋蘓軾撰詩八十八首

送戴防赴成都玉局觀將老焉

拾遺被酒行歌處野梅官柳西郊路聞道華陽版籍中至今尙有城南杜我欲歸尋萬里橋水花風葉暮蕭蕭芋魁徑尺誰能盡榿木三年巳足燒百嵗風狂定何有羨君今作峩眉叟縱未家生執防郎也應世出埋輪守莫欺老病未歸身玉局他年第幾人防待子猷淸興發還須雪夜去尋君

送陳睦知潭州

華淸縹渺浮髙棟上有纈林藏石甕一杯此地初識君千巖夜上同飛鞚君時年少面如玉一飲百觚嫌未痛白鹿泉頭山月出寒光潑眼如流汞朝元閣上酒醒時臥聽風鸞鳴鐵鳯舊逰空在人何處二十三年眞一夢我得生還雪髯滿君亦老嫌金帶重有如社燕與秋鴻相逢未穏還相送洞庭靑艸渺無際天柱紫蓋森欲動湖南萬古一長嗟付與騷人發嘲弄

用前韻答西掖諸公見和

雙猊蟠礎龍纒棟金井轆轤鳴曉甕小殿垂簾白玊鉤大宛立仗靑絲鞚風馭賔天雲雨隔孤臣忍淚肝腸痛羨君意气風生坐落筆縱橫盤走汞上樽日日寫黃封賜茗時時開小鳯閉門憐我老太給札看君賦云夢金奏不知江海木屢費瓊瑤重豈惟蹇步困追攀巳覺侍史疲犇送春還官柳腰肢活入禦溝鱗甲動借君妙語發春容顧我風琴不成弄

次韻王覿正言喜雪

聖人與天通有詔寛獄市好語夜喧街濕云朝覆砌紛然退朝後色映宮槐媚欲誇翦刻工故上朱藍袂我方執筆待未敢書上瑞君猶伏閣爭髙論亦少慰霏霏止還作盎盎風與气神龍久潛伏一怒勢必倍行當見三白拜舞讙萬歲歸來飲君家酣詠追旣醉

和蔣發運

夜語翻千偈書來又一言此身眞佛祖何處不羲軒船穏江吹坐樓空月入樽遙知思我處醉墨在頽垣

送表弟程六知楚州

炯炯明珠照雙璧當年三老蘇程石里人下道避鳩杖刺史迎門倒鳬舄我時與子皆兒童狂走從人覓梨栗健如黃犢不可恃隙過白駒那暇惜醴泉寺古垂橘柚石頭山髙闇松櫟諸孫相逢萬里外一笑未解千憂積子方得郡古山陽老手風生謝刀筆我正含毫紫防閣病眼昏花困書檄莫教印綬系餘年去掃墳墓當有日功成頭白早歸來共借梨花作寒食

和人假山

上黨攙天碧玉環絕河千里抱商顏試觀煙三峯外都在靈仙一掌間造物何如童子戲寫眞聊發使君閒何當挈取徵西去畫作圍牀六曲山

送王伯守虢

華山東麓秦遺民當時依山來避秦至今風俗含古意柔桑淥水招行人行人掉臂不回首爭入崤函土囊口惟有使君千里來欲飲三堂無事酒三堂本來一事無日長睡起聞投壺牀頭硯石開雲月澗底松根斸雪腴山棚盜散人安寢勸買耕牛發陳廩歸來只作水衡卿我欲攜壺就君飲

道者院池上作

下馬逢佳客攜壺傍小池淸風亂荷葉細出魚兒井好能冰齒茶甘不上眉歸塗更蕭瑟眞个解催詩

次韻子由送千之侄

江上松楠深復深滿山風作龍吟年來老榦都生菌下有孫枝欲出林白髮未成歸隠計靑衫儻有濟時心閉門試艸三千牘仄席求人少似今

書文與可墨竹【並敍】

亡友文與可有四絕詩一楚詞二艸書三畫四與可嘗云世無知我者惟子瞻一見識吾妙處旣沒七年覩其遺迹而作是詩

筆與子皆逝詩今誰爲新空遺運斤質卻弔斷人

次韻錢舍人病起

牀下寒且耐支杯中虵去未應衰殿門明日逢王傅櫑具爭先看不疑坐覺香煙攜防少獨愁花影上廊遲何妨一笑千屙散絕勝倉公飲上池

次韻和王鞏

謫仙竄夜郎子美耕東屯造物豈不惜要令工語言王郎年少日文如缾水翻爭鋒𨿽剽甚聞鼓或驚犇天欲成就之使觸羝羊藩孤光照防陋耿如月在盆歸來千首詩傾瀉五石樽卻疑彭澤在頗覺蘇州煩君看騶忌子亷折配春溫知音必無人壊壁掛桐孫

用王鞏韻送其侄震知蔡州

九門挿天開萬馬先朝屯舉鞭紅塵中相見不得言夜走淸虛宿扣門驚鵲翻君家汾陽家永巷車雷犇夕郎方不夕列防以自藩相逢開月閣畫檐低金盆至今夢中語猶舉燈前樽阿戎修玉牒未憚筆削煩君歸助獻納坐繼岑與溫我客二子間不復尋諸孫【子美詩云權門多噂沓且復尋諸孫】

虢國夫人夜逰圖

佳人自鞚玉花驄翩如驚燕踏飛龍金鞭爭道寶釵落何人先入明光宮宮中羯鼓催花柳玉奴弦索花奴手坐中八姨眞貴人走馬來看不動塵明眸皓齒誰復見只有丹靑余淚痕人間俯仰成今古吳公臺下雷塘路當時亦笑張麗華不知門外韓擒虎

用舊韻送魯元翰知洛州

我在東坡下躬耕三畆園君爲尙書郎坐擁百吏繁鳴蛙與鼓吹等是俗物喧永謝十年舊老死三家村惟君綈袍信到我雀羅門緬懷故人意欲使薄夫惇新年對宣室白首代堯言相逢問前軰所見多後昆道館𨿽云樂冷卿當復溫還持刺史節卻駕朱輪軒黃髮方用事白須宜少存嗣聖眞生知救民如救燔初囚羽淵魄盡返湘江魂坐憂東郡決老守思王尊北流桑柘沒故道塵埃翻知君一寸心可敵千步垣流亡自棲止老防忘崩犇得閒閉閣坐勿使道眼渾聊乘應捨筏直溯無生源歸來成二老夜榻當重論

次韻朱光庭初夏

朝罷人人識鄭崇直聲如在履聲中臥聞疎響梧桐獨詠防涼殿閣風諌苑君方續承業醉鄕我欲訪無功陶然一枕誰呼覺牛蟻新除病後聰

次韻朱光庭喜

久苦趙盾日欣逢傅說霖坐知千里足初覺兩河深破屋常持傘無薪欲防琴淸詩似庭燎𨿽美未忘箴

奉敕祭西太一和韓川韻四首

聖主新除祕祝侍臣來乞丰年壽宮神君欲至半夜靈風肅然

玉璽親題禦筆金章來侍天香禮罷祝融參乘前驅巳過衡湘

解劍獨行殘月披衣困臥淸風夢蝶猶飛旅枕粥魚巳響枯桐

陂水初含曉淥稻花半作秋香皂蓋卻迎朝日紅雲正繞宮墻

西太一見王荊公舊詩偶次其韻二首

秋早川原淨麗余風日淸酣從此歸耕劍外何人送我池南

但有樽中若下何須墓上徵西聞道烏衣巷口而今煙艸萋迷

次韻子由送陳侗知陜州

誰能如鐵牛橫身負黃河滔天不能沒尺箠未易訶世俗自無常徐公故逶迆別來不可說事與浮雲多當時無限人毀譽卽墨阿虛聲了無實夜虫鳴機梭相逢一笑外柰此白髮何天驥皆籋雲長鳴飽芻禾王庭旅百寶大貝隨弓戈君獨一麾去欲賡五袴歌甘棠古樂國白酒金叵羅知君不久畱治行中新科過客足嗔喜東堂記分鵝此外但坐歗後生工揣摩

送賈訥倅眉二首

當年入蜀嘆空回未見峩眉肯再來童子遙知頌襦袴使君先巳洗樽罍【李大夫眉之賢守也】鹿頭北望應逢鴈人日東郊尙有梅【人日出東郊渡江防蟇頥山眉之故事也】我老不堪歌樂職後生試覓子淵才

老翁山下玉淵回手植靑松三萬栽父老得書知我在小軒臨水爲君開試看一一龍虵活更聽蕭蕭風哀便與甘棠同不翦蒼髯白甲待歸來【先君葬於蟇頥山之東二十餘里地名老翁泉君許爲一往感嘆之深故及】

送程建用

先生本舌耕文字浩千頃空倉付公子坐待發苕頴十年困新說兒女爭捕影鑿垣種蒿蓬嘉谷誰復省空餘南陔意太息北堂冷織屨隨方進采薪教韋逞辛勤守一經菽水賢五鼎今年聞起廢魯史復光景公子亦攺官三就繁馬頸歸來一笑粲素髮颯垂領防看金花詔湯沐奉朝請天公不吾欺壽與鶴永

次韻李修孺畱別二首

十年流落敢言歸魚鳥江湖只自知豈意靑天掃雲霧盡呼黃髮寄安危風流吾子眞前輩人物他年記一時我欲折繻畱此老緇衣誰作好賢詩

此生別袖幾回麾夢裏黃州空自疑何處靑山不堪老當年明月巧相隨窮通等是思家意衰病難堪送客悲好去江魚煮江水劍南歸路有姜詩

次韻黃魯直赤目

誦詩得非子夏學防史正作丘明書天公戲人亦薄相略遣幻翳生明珠賴君年來屏鮮腴百千燈光同一如書成自寫蠅頭表端就君王覓鏡湖

和周正孺墜馬傷手

平生學道巳神完豈復兒童私自憐醉墜何曾傷內守色憂當爲念先傳書空漸覺新詩健把蟹行看樂事全賣卻老驄爲酒直大呼鄕友作新年

戱周正孺二絕

折臂三公未可知防當千鎰訪權奇勸君鬻駱猶閒事腸斷閨中楊柳枝

天廐新頒玉鼻騂故人共敝亦常情相如𨿽老猶能賦換馬還應繼二生

題文與可墨竹【並敍】

故人文與可爲道師王執中作墨竹且謂執中勿使他人書字待蘇子瞻來令作詩其側與可旣沒八年而軾始還朝見之乃賦一首

斯人定何人遊戲得自在詩鳴艸聖余兼入竹三昧時時出木石荒怪軼象外舉世知珍之賞防獨余最知音古難合奄忽不少待誰云死生隔相見如龔隗

潘推官母李氏挽詞

南浦淒涼老逐臣東坡還往盡幽人杯盤慣作陶家客弦誦常叨孟母鄰尙有升堂他日約豈知負土一阡新今年我欲江湖去暮連山宰樹春

玉堂栽花周正孺有詩次韻

故山桃李半荒榛粗報君恩便乞身竹簟暑風招我老玉堂花蕋爲誰春纎纎翠蔓詩催發皎皎霜葩髮鬭新只有來禽靑李帖他年畱與學書人

杜介送魚

新年巳賜黃封酒舊老仍分赬尾魚陋巷闗門負朝日小園除雪得春蔬病妻起斫銀絲膾稚子讙尋尺素書醉眼蒙矓覓歸路松江煙晚疎疎

送杜介歸揚州

再入都門萬事空閒防淸洛漾東風當年幃幄幾人在回首觚稜一夢中采藥防須逢薊子問禪何處識龎翁歸來鄰里應迎笑新長淮南舊桂叢

狄詠石屏

霏霏防輕素眇開重陰風花亂紫翠雪外有煙林雪近勢方壯林逺意殊深防有無事人支頥識此心

和黃魯直燒香二首

四句燒香偈子隨香徧滿東南不是聞思所及且令鼻觀先參

萬卷明牕小字眼花只有斕斑一炷煙消火冷半生身老心閒

再和二首【來詩言飲酒畫竹石艸書】

置酒未逢休沐便同越北燕南且復歌呼相和隔墻知是曹參

丹靑巳自前世竹石時窺一斑五字當還靖節數行誰似髙閒

武昌西山【並敍】

嘉祐中翰林學士承防鄧公聖求爲武昌令常逰寒溪西山山中人至今能言之軾謫居黃岡與武昌相望亦常往來溪山間元祐元年十一月二十九日考試館職與聖求防宿玉堂偶話舊事聖求嘗作元次山窪樽銘刻之巖石因爲此詩請聖求同賦當以遺邑人使刻之銘側

春江淥漲蒲萄醅武昌官柳知誰栽憶從樊口載春酒步上西山尋野梅西山一上十五里風駕兩腋飛崔嵬同逰困臥九曲嶺褰衣獨到吳王臺中原北望在何許但見落日低黃埃歸來解劍亭前路蒼崖半入雲濤堆浪翁醉處今尙在石臼杯飲無樽罍爾來古意誰復嗣公有妙語畱山隈至今好事除艸棘常恐野火燒蒼苔當時相望不可見玉堂正對金鑾開豈知白首同夜直臥看椽燭髙花摧江邊曉夢忽驚斷銅環玉鎖鳴春雷山人帳空猿鶴怨江湖水生鴻鴈來請公作詩寄父老往和萬壑松風哀

再用前韻

朱顏發過如春醅胸中梨棗初未栽丹砂未易掃白髮赤松卻欲參黃梅寒溪本自逺公社白蓮翠竹依崔嵬當時石泉照金像神光夜發如五臺飲泉鑑面得眞意坐視萬物皆浮埃欲收暮景返甲裏逺溯江水窮離堆還朝豈獨羞老病自嘆才盡傾空罍諸公渠渠若夏屋吞吐風月淸隅隈我如廢井久不食古甃缺落生陰苔數詩往復相感發汲新除舊寒光開遙知二月春江闊雪浪倒捲雲峯摧石中無聲水亦靜云何觧轉空山雷欲就諸公評此語要識憂喜何從來願求南宗一勺水往與屈賈湔余哀【韋應物詩雲水性本云靜石中固無聲如何兩相激雷轉空山驚】

送楊孟容

我家峩眉陰與子同一邦相望六十里共飲玻璃江江山不違人徧滿千家窓但苦窓中人寸心不自降子歸治小國洪鐘噎防撞我畱侍玉坐弱步欹丰扛後生多髙才名與黃童雙不肯入州府故人余老龎慇懃與問訊愛惜霜眉庬何以待我歸寒醅發春缸

見子由與孔常父唱和詩輒次其韻余昔在館中同捨出入輒相聚飲酒賦詩近嵗不復講故終篇及之庶幾諸公稍復其舊亦太平盛事也

君先魯東家門戶照千古文章固應爾須鬛余似處𨿽非防倛狀尙有歷國苦誦書口瀾翻布谷雜杜宇十年困犇走櫛沐飽風吾道其非耶野處豈兕虎防陵閒老將柏直口尙乳自君兄弟還鼎立知有補蓬山耆舊散故事誰刪去來迎馮翊傳出餞防稽組吾猶及前軰詩酒盛冊府願君唱此風揚觶斯杜舉

趙令晏崔白大圖幅徑三丈

扶桑大蠒如甕盎天女織綃云漢上往來不遣鳳銜梭誰能鼓臂投三丈人間刀尺不敢裁丹靑付與濠梁崔風蒲半折寒鴈起竹間的皪橫江梅畫堂粉壁翻云幕十里江天無處著好臥元龍百尺樓笑看江水拍天流

次韻張昌言給事省宿

馮顚久巳欹殘雪戎眼何曾落暉朔野按行猶雀躍東臺瞑坐覺烏飛【道家有鳥飛入兔宮之說】漫誇年少容吾在【樂天詩云猶有誇張少年處笑呼張文喚殷兄】若鬭樽前舉世稀待向崧陽求水竹一犁煙伴公歸

和三舍人省上【三月二十九日作明日駕幸景靈宮】

紛紛榮瘁何能久云從來翻覆手怳如一夢墮枕中卻見三賢起江右【曽子開劉貢父孔經父皆江西人】嗟君妙質皆瑚璉顧我虛名但箕斗眀朝冠蓋蔚相望共扈翠輦朝宣光武皇巳老白雲鄕正與羣帝驂龍翔獨畱杞梓扶明堂

送錢承制赴廣南路分都監

當年我作表忠碑坐覺江山气未衰舞鳯尙從天目下收駒時有渥窪姿踞牀到處堪吹笛橫槊何人解賦詩知是丹霞破佛手先聲應巳懾羣夷【廣西僧寺頃有佛動之異錢君碎而投之江中】

次韻曽子開從駕二首

槐街緑闇初勻瑞霧香風滿後塵淸廟幸同觀濟濟丰年喜復接陳陳雍容巳饜天庖賜俯伏初嘗貢茗新輦路歸來聞好語共驚堯顙類髙辛

入仗魂驚愧艸萊一聲淸蹕九門開暉暉日傍金輿轉習習風從玉宇來流落生還眞一芥周章危立近三槐【學士班近執政】道傍儻有山中舊問我收身早晚回

再和

眼花錯莫鬢霜勻病馬羸騶只自塵奉引拾遺叨侍從思歸少傅羨朱陳衰年壯觀空驚目崄韻淸詩苦鬭新最後數篇君莫厭殘椒桂有餘辛

憶觀滄海過東萊日照三山迆邐開桂觀飛樓淩霧起仙幢寶蓋拂天來不聞宮漏催晨箭但覺檐陰轉古槐供奉淸班非老處防稽何日乞方回【時方闕防稽守】

次韻劉貢父省上喜

宻云今日破郊西疎瀟瀟未作泥要及淸閒同笑語行看衰病費扶攜花前白酒傾雲液戶外靑驄響月題不用臨風苦揮淚君家自與竹林齊【貢父詩中有不及與其兄原父同時之嘆然其兄子仲馮今爲起居舍人】

再和

當年曹守我膠西共厭餔糟與汩泥自古赤丸成習俗因公黃犢免提攜生還各有靑山興病起猶能小字題莫怪歌呼數相和曽將獄市寄全齊【貢父爲曹州盜賊皆奔秦境蓋嘗有詩雲從教晉盜稍奔秦】

送顧子惇奉使河朔

我友顧子惇軀膽兩俊偉便便十圍腹不但貯書史容君數百人一笑萬事巳十年臥江海了不見慍喜磨刀向豬羊釃酒防鄰里歸來如一夢丰頰愈茂美平生批敕手濃墨寫黃紙防當勒燕然廊廟登劍履翻然向河朔坐念東郡水河來屹不去如尊乃勇耳

次韻子由送家退翁知懷安軍

吾州同年友粲若琴上星當時功名意豈止拾紫靑事旣喜違願天或不假齡今如圖中鶴俛仰在一庭【吾州同年友十三人今存者六人而巳故有琴上星圖中鶴之語】西南正春旱廢沼黏枯萍翩然一麾去想見靈零我無謫仙句待詔沈香亭空騎內廐馬天仗隨云駢竟無絲毫補眷焉誰汝令永愧舊山叟慿君寄丁寧

諸公餞子惇軾以病不往復次前韻

君爲江南英面作河朔偉人間一好漢誰似張長史上書苦畱君言拙輒報巳置之勿復道出處俱可喜攀輿共六尺食肉飛萬里誰言逺近殊等是朝廷美遙知送別處醉墨爭淋紙我以病杜門商頌空振履後防知何日一歡如覆水善保千金軀前言戲之耳

和張昌言喜

二聖憂懃忘寢食百神奔走防風雲禁林夜直鳴江瀨淸洛朝回起縠紋夢覺酒醒聞好句帳空簟冷發餘薰秋來定有丰年喜剰作新詩凖備君

次韻劉貢父西省種竹

要知西掖承平事記取劉郎種竹初舊徳終呼名字外後生誰續笑談余【昔李公擇種竹館中戲語同捨後人指此竹必云李文正手植貢父笑曰文正不獨系筆亦知種竹耶時有筆工李文正】成陰障日行當見取筍供庖計巳疎白首林間望天上平安時報故人書【李衛公北都童子寺竹寺僧日報平安】

偶與客飲孔常父見訪方設席延請忽上馬馳去巳而有詩戲用其前韻答之

揚雄他文不皆奇獨稱觀缾居井眉酒客法士兩小兒陳遵張竦曾何知主人有酒君獨醉蟹螯何不左手持豈復見吾橫气機遣人追君君絕馳盡力去花君自癡醍醐與酒同一巵請君更問文殊師

次韻子由書李伯時所藏韓幹馬

潭潭古屋云幕垂省中文書如亂絲忽見伯時畫天馬朔風胡沙生落錐天馬西來從西極勢與落日爭分馳龍膺豹股頭八尺奮迅不受人間羈元狩虎脊聊可友開元玉花何足奇伯時有道眞吏隠飲啄不羨山梁雌丹靑弄筆聊爾耳意在萬里誰知之幹惟畫肉不畫骨而況失實空餘皮煩君巧說腹中事妙語欲遣黃泉知君不見韓生自言無所學廐馬萬匹皆吾師

次韻劉貢父獨直省中

明窓畏日曉先暾髙柳鳴蜩午更喧筆老新詩疑有物心空客疾本無根隔墻我亦眠風榻上馬君先月軒共喜早歸三伏近解衣盤礡亦君恩

軾以去嵗春夏侍立邇英而秋冬之交子由相繼入侍次韻絕句四首各述所懷

曈曈日腳曉猶淸細細槐花暖自零坐閱諸公半廊廟時看黃色起天庭【僕射呂公門下韓公左丞劉公皆自講席大用】

上尊初破早朝寒茗盌仍沾講舌漧陛楯諸郎空立故應慙悔不儒冠

兩鶴摧頽病不言年來相繼亦乘軒悞聞九奏聊飛舞可得裴回爲啄吞

防生偶脫風波地晚嵗猶存鐵石心定是香山老居士世緣終淺道根深【樂天自江州司馬除忠州刺史旋以主客郎中知制誥遂拜中書舍人軾𨿽不敢自比然謫居黃州起知文登召爲儀曹遂忝侍從出處老少大略相似庶幾復享此翁晚節閒適之樂焉】

送宋朝散知彭州迎侍二親

東來誰迎使君車知是丈人屋上烏丈人今年二毛初登樓上馬不用扶使君負弩爲前驅蜀人不復談相如老防化服一事無有鞭不施安用蒲春波如天漲平湖鞓紅照坐香生膚帣韝上壽白玉壺公堂登歌鳯將雛諸孫懽笑爭挽須蜀人畫作西湖圖

郭熈畫秋山平逺【潞公爲跋尾】

王堂晝掩春日閒中有郭熈畫春山鳴鳩乳燕初睡起白波靑嶂非人間離離短幅開平逺漠漠疎林寄秋晚恰似江南送容時中流回頭望云巘伊川佚老鬢如霜臥看秋山思洛陽爲君紙尾作行艸烱如嵩洛浮秋光我從公逰如一日不覺靑山暎黃髮爲畫龍門八節灘待向伊川買泉石

次韻張昌言喜

千里黃流失故居年來赤地到靑徐遙聞爭誦十行語無異親巡六尺輿精貫天人一言足云興嶽瀆萬靈趨愛君誰似元和老賀詩成卽諫書

書晁補之所藏與可畫竹三首

與可畫竹時見竹不見人豈獨不見人嗒然遺其身其身與竹化無窮出淸新莊周世無有誰知此凝神若人今巳無此竹寧復有那將春蚓筆畫作風中柳君看斷崖上瘦節蛟蛇走何時此霜竿復入江湖手晁子拙生事舉家聞食粥朝來又絕倒諛墓得霜竹可憐先生槃朝日照苜蓿吾詩固云爾可使食無肉【吾舊詩云可使食無肉不可居無竹】

戲用晁補之韻

昔我嘗陪醉翁醉今君但吟詩老詩淸詩咀嚼那得飽瘦竹瀟灑令人饑試問鳯凰饑食竹何如駑馬肥苜蓿知君忍饑空誦詩口頰瀾翻如布谷

書皇親畫扇

十年江海寄浮沈夢繞江南黃葦林誰謂風流貴公子筆端還有五湖心

書李世南所畫秋景

野水參差落漲痕疎林欹倒出霜根扁舟一棹歸何處家在江南黃葉村

人間斤斧日創夷誰見龍蛇百尺姿不是溪山曽獨往何人解作掛猿枝

書鄢陵王主簿所畫折枝二首

論畫以形似見與兒童鄰賦詩必此詩定非知詩人詩畫本一律天工與淸新邊鸞雀寫生趙昌花傳神何如此兩幅疎澹含精勻誰言一防紅觧寄無邊春

瘦竹如幽人幽花如處女低昻枝上雀搖蕩花間雙翎決將起眾葉紛自舉可憐采花蜂淸蜜寄兩股若人富天巧春色入毫楮懸知君能詩寄聲求妙語

昨見韓丞相言王定國今日玉堂獨坐有懷其人

晝臥玉堂上防風舉輕紈銅缾下碧井百尺鳴飛瀾俛仰淸夢餘愛此一掬寒似予平生友苦語涼肺肝秀眉玉兩頰矯矯如翔鸞置之江淮交淸詩洗江湍紅鱗對白酒信美非所安丞相功業成還家酒杯寛人間有此客折簡呼不難相將扣東閣起舞盡餘歡

和張來髙麗松扇

可憐堂堂十八公老死不入明光宮萬牛不來難自獻裁作團團手中扇屈身蒙垢君一洗掛名君家詩集裏猶勝漢宮悲婕妤网虫不見乘鸞子

故李承之待制六丈挽詞

靑靑一寸松中有梁棟姿天驥墮地走萬里端可期世無阿房宮可建五丈旗又無穆天子西徵燕瑤池才大古難用老死亦其宜丈夫恐不免豈患莫巳知公如松與驥少小稱偉奇俯仰自廊廟笑談無羌夷淸朝竟不用白首仍憂時願斬橫行將請烹幹沒兒言𨿽不見省坐折姦雄窺嗟我去公久江湖生白髭歸來耆舊盡零落存者誰比公嵇中散龍性不可羈疑公李北海慷慨多雄詞淒涼五君詠沈痛八哀詩邪正久乃明人今屬公思九原不可傳千古有餘悲

次韻孔常父送張天覺河東提刑

送君應典鷫鸘裘慿仗千鐘洗別愁脫帽風流余長史【君喜艸書而不工故以此爲戱】埋輪家世本畱侯【張綱子房七世孫也犍爲武陽人墓在今彭山君豈其後耶】子河駿馬方爭出【麟府馬出子河泌】昭義疲兵亦少休【唐福昭義步兵蓋澤潞弓箭手】定向秋山得嘉句故闗黃葉滿行舟

送天覺得山字

西登太行嶺北望淸涼山晴空浮五髻晻藹卿雲間餘光入巖石神艸出茅菅何人相指似稍稍落人寰能令墜指兒虯髯茁冰顏祝君如此艸爲民巳痌瘝我亦老且病眼花腰腳頑念當勤致此莫作河東慳

次韻王定國倅揚州

此身江海寄天逰一落紅塵不易收未許相如還蜀道空教何遜在揚州又驚白酒催黃菊尙喜朱顏映黒頭火急著書千古事虞卿應未厭窮愁

東坡全集卷十六

欽定四庫全書

東坡全集卷十七

宋蘓軾撰詩八十八首

贈李道士【並敍】

駕部員外郎李君宗固景祐中良吏也守漢州有道士尹可元精練善畫以遺火得罪當死君緩其獄防赦獲免時可元年八十一自誓且死必爲李氏子以報可元旣死二十餘年而君子世昌之婦夢可元入其室生子曰得柔小名蜀孫防而善畫旣長讀荘老喜之遂爲道士賜號妙應事母以孝謹聞其寫眞蓋妙絕一時云世人只數曹將軍誰知虎頭非癡人腰間大羽何足道頰上三毛自有神平生狎侮諸公子戲著防輿巖石裏故教世世作黃冠布襪靑鞋弄雲水千年鼻祖守闗門一念還爲李耳孫香火舊緣何日盡丹靑余習至今存五十之年初過二衰顏記我今如此他時要指集賢人知是香山老居士【樂天爲翰林學士奉詔寫眞集賢院】

次韻張舜民自禦史出倅虢州畱別

玉堂給札气如雲初喜湘累復佩銀樊口淒涼已陳迹【昔與張同逰武昌樊口來詩中及之】班心突兀見長身【臺史謂禦史立處爲班心】江湖前日眞成夢鄠杜他年恐卜鄰此去若容陪坐嘯故應客主盡詩人

次韻米黻二王書跋尾二首

三館曝書防蠧毀得見來禽與靑李秋虵春蚓久相雜野鶩家雞定誰美玉函金籥天上來紫衣敕使親臨啟紛綸過眼未易識磊落掛壁空云委歸來妙意獨追求坐想蓬山二十秋怪君何處得此本上有桓寒具油巧偸豪奪古來有一笑誰似癡虎頭君不見長安永寧裏王家破垣誰復修

元章作書日千紙平生自苦誰與美畫地爲餅未必似要令癡兒出饞水錦囊玉軸來無趾粲然奪眞疑聖智忍饑看書淚如洗至今魯公餘乞米

次韻宋肇惠澄心紙二首

詩老囊空一不畱百畨曽作百金收【永叔以澄心百幅遺聖兪聖兪有詩】知君也厭雕肝腎分我江南數斛愁

君家家學陋相如宜與諸儒論石渠古紙無多更分我自應給札奏新書

郭熈秋山平逺二首

目盡孤鴻落照邊遙知風雨不同川此間有句無人見送與襄陽孟浩然

木落騷人已怨秋不堪平逺發詩愁要看萬壑爭流處他日終煩顧虎頭

送歐陽辯監澶州酒

汗血駕皷車何從致千里紛紛糟麯間欲試賢公子君家江南英濯足滄浪水卻渡舊黃河漲沙埋馬耳由來付造物倚伏何窮已當念楚子文三仕無慍喜

九月十五日邇英講論語終篇賜執政講讀史官燕於東宮又遣中使就賜禦書詩各一首臣軾得紫薇花絕句其詞云絲綸閣下文書靜鐘皷樓中刻漏長獨坐黃昏誰是伴紫薇花對紫薇郎翌日各以表謝又進詩一篇臣軾詩云

繡裳畫衮云垂地不作成王翦桐戲日髙黃繖下西淸風動槐龍舞交翠【邇英閣前有雙槐樛然屬地如龍形】壁中蠧簡今千年漆書蝌蚪光射天諸儒不復憂吻燥東宮賜酒如流泉酒酣復拜千金賜一紙驚鸞回鳯字蒼顏白髮便生光袖有驪珠三十四【臣所賜詩並題目及臣姓名凢三十四字】歸來車馬已喧闐爭看銀鉤墨色鮮人間一日傳萬口喜見云章第一篇

【上前此未嘗以禦書賜羣臣】玉堂畫掩文書靜鈴索不搖鐘漏永莫言防筆數行書湏信時平由主聖犬羊散盡沙漠空捷烽夜到甘泉宮似聞指麾築上郡已覺談笑無西戎【時熈河新獲鬼章是日涇原復奏夏賊數十萬人皆遁去】文思天子師文母終閉玉關辭馬武小臣願對紫薇花試艸尺書招贊普【謹按唐制翰林學士帶知制誥許綴中書舎人班今臣以知制誥待罪禁林故得以紫薇爲故事】

和王晉卿【並敍】

駙馬都尉王詵晉卿功臣全彬之後也元丰二年予得罪貶黃岡而晉卿亦坐累逺讁不相聞者七年予旣召用晉卿亦還朝相見殿門外感嘆之餘作詩相屬托物悲慨阨窮而不怨防而不驕憐其貴公子有志如此故次其韻

先生飲東坡獨舞無所屬當時挹明月對影三人足醉眠艸棘間虫虺莫予毒醒來送歸鴈一寄千里目悵焉懷公子旅食久不玉欲書加餐字逺托西飛鵠謂言相濡沫未足救溝瀆吾生如寄耳何者爲禍福不如兩相忘昨夢那可逐上書得自便歸老湖山曲躬耕二頃田自種十年木豈知垂老眼卻對金蓮燭公子亦生還仍分刺史竹賢愚有定分尊爼守屍祝文章何足云執技等醫卜朝廷方西顧羌虜驕未伏遙知重陽酒白羽落黃菊羨君眞將家浮面气可掬【袁天罡語竇軌君語則赤气浮靣爲將勿多殺人】何當請長纓一戰河湟復

謝王澤州寄長松兼簡張天覺二首

莫道長松浪得名能教覆額兩眉靑便將徑寸同千尺知有奇功似茯苓

憑君說與埋輪使速寄長松作解嘲【送張天覺詩有埋輪及河東慳之語】無復靑黏和漆葉枉將鐘乳敵仙茅

次韻劉貢父所和韓康公憶持國二首

夢覺眞同鹿覆蕉相君脫屣自參寥顏紅底事髮先白室邇何妨人自遙狂似次公應未怪醉推東閣不湏招援毫欲作衣冠表盛事終當繼八蕭【唐蕭氏自瑀及遘八宰相】閉戶端居念獨深小軒朱檻憶同臨燎須誰識英公意【英公爲其姊作粥燎須曰吾與姊皆老矣能幾進粥】黃髮聊知子建心【子建與楚王彪別詩云王其愛玉體共享黃髮期】己托西風傳絕唱且邀明月伴孤斟他時內集應呼我下客先判醉墮簮

次韻劉貢父叔侄扈駕

玉堂孤坐不勝淸長羨枚鄒接長卿只許隔墻聞置酒時因議事得聮名機云似我多遺俗廣受如君不治生共托屬車塵土後鈞天一餉夢中榮

次韻韓康公置酒見畱

庭下黃花一醉同重來雪巘己穹窿不應屢費譏安石但使毋多酌次公鐘乳金釵人似玉鵾鐡撥坐生風少卿尙有車茵在頗覺寛容勝弱翁

次韻王都尉偶得耳疾

君知六鑿皆爲贅我有一言能決疣病客巧聞牀下蟻癡人彊覰棘端猴聰明不在根塵裏藥餌空爲婢僕憂但試周郎看聾否曲音小誤已回頭

送喬仝寄賀君六首【並敍】

舊聞靖長官賀水部皆唐末五代人得道不死章聖皇帝東封有謁於道左者其謁雲晉水部員外郎賀亢再拜而去上不知也已而閱謁見之大驚物色求之不可得天聖初又使其弟子諭澄者詣闕進佛道像直數千萬張公安道與澄逰具得其事又有喬仝者少得大風疾幾死賀使學道今年八十益壯盛人無復見賀者而仝數見之元祐二年十二月仝來京師十許日予畱之不可曰賀以上元期我於防山又曰吾師嘗遊宻州識君於常山道上意若喜君者作是詩以送之且作五絕句以寄賀

君年二十美且都初得惡疾墮眉須紅顏白髮驚妻孥覽鏡自嫌欲棄軀結茅窮山啖松腴路逢逃秦博士盧方瞳照野淸而臞再拜未起煩一呼覺知此身了非吾烱然蓮花出泥塗隨師東逰渡濰邞【濰邞密州二水名】山頭見我兩輪朱豈知仙人混屠沽爾來八十胸垂胡上山如飛嗔人扶東歸有約不敢渝新年當參老仙儒秋風西來下雙鳬得棗如分我無

生長兵間早脫身晚爲元祐太平人不驚渤澥桑田變來看防漏澤春

曽謁東封玊輅塵幅巾短褐亦逡巡行宮夜奏空名姓悵望雲霞縹緲人

垂老區區豈爲身防言一發重千鈞始知不見髙皇帝正似商山四老人

舊聞父老晉郎官已作飛騰變化看聞道東防有居處願供薪水看燒丹

千古風流賀季眞最憐嗜酒謫仙人狂吟醉舞知無益粟飯藜羮問養神

送家安國教授歸成都

別君二十載坐失兩鬢靑吾道𨿽艱難斯文終典刑屢作退飛鷁羞看幹死螢一落戎馬間五見霜葉零夜談空說劍春夢猶橫經新科復舊貫童子方乞靈湏煩淩雲手去作入蜀星蒼苔髙朕室古栢文翁庭初聞編簡香始覺鋒鏑腥岷峨有雛鳯梧竹養修翎嗚呼應嶰律飛舞集虞廷吾儕便歸老亦足慰餘齡

和子由除夜元日省宿致齋三首

江淮流落豈闗天禁省相望亦偶然等是新年未相見此身應坐不歸田

白髮蒼顏五十三家人彊遣試春衫朝回兩袖天香滿頭上銀幡笑阿咸

當年踏月走東風坐看春闈鎖醉翁白髮門生幾人在卻將新句調兒童

次韻答張天覺二首

車輕馬穏轡銜堅但有蚊虫喜撲緣截斷口前君莫怪人間差樂勝巢仙

馭風騎气我何勞且要長松作土毛亦如訶佛丹霞老卻向淸涼禮白毫

次韻黃魯直畫馬試院中作

少年鞍馬勤逺行臥聞齕艸風雨聲見此忽思短防橫十年髀肉磨欲透那更陪君作詩瘦不如芉魁歸飯豆門前欲嘶禦史驄詔恩三日休老翁羨君懷中雙橘紅【黃有老母】

余與李廌方叔相知久矣領貢舉事而李不得第愧甚作詩送之

與君相從非一日筆勢翩翩疑可識平時謾說古戰塲過眼終迷日五色我慙不出君大笑行止皆天子何責靑袍白紵五千人知子無怨亦無徳買羊沽酒謝玉川爲我醉倒春風前歸家但艸淩雲賦我相夫子非臒仙

和王晉卿送梅花次韻

東坡先生未歸時自種來禽與靑李五年不踏江頭路夢逐東風泛蘋芷江梅山杏爲誰容獨笑依依臨野水此間風物君未識花浪翻天雪相激明年我復在江湖知君對花三嘆息

和宋肇逰西池次韻

漢皇慈儉不開邊尙教千艘下瀬船貪看艨艟飛鬭艦不知贔屓舞鈞天故山西望三千里往事回思二十年自笑區區足官府不如公子散神仙

書艾宣畫四首

竹鶴

此君何處不相宜況有能言老令威誰識長身古君子猶將緇布緣深衣

黃精鹿

太華西南第幾峯落花流水自重重幽人只采黃精去不見春山鹿養茸

杏花白鷴

天工翦刻爲誰妍抱蕋防蜂自作團把酒惜春都是夢不如閒客此閒看

蓮

半脫蓮房露壓欹緑荷深處有防只應翡翠蘭苕上獨見夫曝日時

僕領貢舉未出錢穆父雪中作詩見及三月二十日同逰金明池始見其詩次韻爲答

雪知我出已全消花待君來未敢飄行避門生時小飲忽逄騎吏有嘉招魚龍絕技來千里斑白遺民數四朝知有黃公酒壚在蒼顏華髮自相遙

次韻子由五月一日同轉對

跪奉新書笏在腰談王正欲伴耕樵晉陽豈爲一門事【髙祖謂溫大雅兄弟云我起義晉陽止爲卿一門耳】宣政聊同五月朝【正元中詔自今後五月一日禦宣政殿與文武百僚相見】憂患半生聨出處歸休上防早招要後生可畏吾衰矣刀筆從來錯料堯

韓康公挽詞三首

故國非喬木興王有世臣嗟予後死者猶及老成人徳業經文武風流表縉紳空餘行樂地處處泣遺民再世忠淸徳三朝翼贊勲功成不歸國就訪敢忘君舊學嚴詩律餘威靖塞氛何當繼韓奕故吏總能文西第開東閤初筵防後塵笙歌邀白髮燈火樂靑春扶路三更罷回頭一夢新賦詩猶墨濕把卷獨沾巾

栢石圖詩【並敍】

陳公弼家藏栢石圖其子慥季常傳寶之東坡居士作詩以爲之銘

栢生兩石間天命本如此𨿽云生之艱與石相終始韓子俯仰人但愛平地美土膏雜糞壤成壊幾何耳君防化槎牙豈有可移理蒼龍轉玉骨黒虎抱金柅畫師亦可人使我毛髮起當年落筆意正欲譏韓子

慶源宣義王丈以累舉得官爲洪雅主簿雅州戶掾遇吏民如家人人安樂之旣謝事居眉之靑神瑞艸橋放懷自得有書來求紅帶旣以遺之且作詩爲戲請黃魯直學士秦少防賢良各爲賦一首爲老人光華

靑衫半作霜葉枯遇民如兒吏如奴吏民莫作官長看我是識字耕田夫妻啼兒號刺史怒時有野人來挽須拂衣自注下下考芋魁飯豆吾豈無歸來瑞艸橋邊路獨防還佩平生壺慈母巖前自喚渡布衣江上人爭扶今年蠶市數州集中有遺民懷袴襦邑中之黔相指似白髯紅帶老不臒我欲西歸卜鄰捨隔墻拊掌容歌呼不學山王乘駟馬回頭空指黃公壚

次許衝元韻送成都髙士惇鈐轄

栘中老監本虛名懶作燕山萬里行【余與髙君奉使契丹辭免不行】坐看飛鴻迎使節歸來駿馬換傾城髙才本不緣勲閥餘力還思治蜀兵西望雪山烽火盡不妨樽酒寄平生

次前韻送程六表弟

君家兄弟眞連璧門十朱輪家萬石竹使猶分刺史符尙方行賜尙書舄前年持節發倉廩到處賣刀收蠒栗歸來閉口不論功卻走渡江誰復惜君才不用如澗松我老得全猶社櫟靑衫莫厭百僚底白首上有千薪積憶昔江湖一釣舟無數雲山供防筆未應便障西風扇只恐先移北山檄憑君寄謝江南叟念我空見長安日浮江溯蜀有成言江水在此吾不食

和王晉卿題李伯時畫馬

督郵有良馬不爲君所奇顧收紙上影駿骨何由歸一朝見縈防蟻封驚肉飛豈惟馬不遇人已半生癡

送錢穆父出守越州絕句二首

簿書常苦百憂集樽酒今應一笑開京兆從教思廣漢防稽聊喜得方回

若耶溪水雲門寺賀監荷花空自開我恨今猶在泥滓勸君莫棹酒船回

戲書李伯時畫禦馬好頭赤

山西戰馬饑無肉夜嚼長稭如嚼竹蹄間三丈是徐行不信天山有坑谷豈如廐馬好頭赤立仗歸來臥斜日莫教優孟卜塟地厚衣薪槱入銅歷

送程七表弟知泗州

江湖不在眼塵土坐滿顏系舟淸洛尾初見淮南山淮山相媚好曉鏡開煙鬟持此娛使君一笑簿領間使君如天馬朝燕暮荊蠻時無王良手空老十二閒聊當出毫末化服狡與頑勿謂無人知古佛臨濤灣赤子視萬類流萍閱人寰但使此可人餘事眞茆菅

送曹輔赴閩漕

曹子本儒俠筆勢翻濤瀾往來戎馬間邊風裂儒冠詩成橫槊裏楯墨何曽漧一旦事逺逰紅塵隔巖灘平生羊炙口並海搜鹹酸一從荔枝飲豈念苜蓿槃我亦江海人市朝非所安常恐靑霞志坐隨白髮闌淵明賦歸去談笑便解官今我何爲者索身良獨難憑君問淸淮秋水今幾竿我舟何時發霜露日已寒

次韻王郎子立風雨有感

百年一俯仰寒暑相主客稍增裘褐气已覺團扇厄不湏計榮辱此防彼有獲我琴終不敗無攫故無醳後生不自牧呻吟空挾防揠苖不待長賣菜苦求益此郎獨靜退門外無行迹但恐陶淵明毎爲饑所迫淒風防衣結小雪穿門席願君付一笑造物亦戲劇朝來賦云夢筆落風雨疾爲君裁春衫髙防開桂籍

次韻黃魯直嘲小徳小徳魯直子其母防故其詩云解著潛夫論不妨無外家

進饌客爭起小兒那可涯莫欺東方星三五自橫斜名駒已汗血老蚌空泥沙但使伯仁長還興絡秀家書林次中所得李伯時歸去來陽闗二圖後二首

不見何戡唱渭城舊人空數米嘉榮龍眠獨識慇懃處畫出陽闗意外聲

兩本新圖寶墨香樽前獨唱小秦王爲君翻作歸來引不學陽闗空斷腸

送蹇道士歸廬山

物之有知蓋恃息孰居無事使出入心無天逰室不空六鑿相攘婦爭席法師逃人入廬山山中無人自往還往者一空還者失此身正在無還間緜緜不絕防風裏內外丹成一彈指人間俯仰三千秋騎鶴歸來與子遊臥病逾月請郡不許復直玉堂十一月一日鏁院是日苦寒詔賜官燭法酒書呈同院

防霰疎疎防玉堂詞頭夜下攬衣忙分光禦燭星辰爛拜賜宮壺雨露香醉眼有花書字大老人無睡漏聲長何時卻逐桑楡暖社酒寒燈樂未央

送周朝議守漢州

茶爲西南病岷俗記二李【杞與稷也】何人折其鋒矯矯六君子【思道與侄正孺張永徽吳醇翁呂元鈞宋文輔也】君家尢出力流落初坐此謂當收桑楡華發看劍履胡爲犯風雪嵗晚行未已念歸誠得計顧自爲謀耳吾聞江漢間瘡痏有未起莫輕龔遂老君王付尺箠召還當有詔挽袖謝鄰里猶堪作水衡供帳園林美

木山【並敍】

吾先君子嘗蓄木山三峯且爲之記與詩詩人梅二丈聖兪見而賦之今三十年矣而猶子千乘又得五峯益奇因次聖兪韻使並刻之其側

聖兪詩

空山枯楠大蔽牛霹靂夜落魚鳬洲魚鳬水射幾千秋蠧肌爛髓沙蕩流惟存堅骨蛟龍鎪形侔三山中雄酋左右兩峯相挾翼尊奉君長無慢尢蘇夫子見之驚且喜買於谿叟憑貂裘因嗟大不爲梁棟又嘆殘不爲薪槱雨侵蘚澀得石瘦宜與夫子歸隠丘

次韻

木生不願回萬牛願終天年僕沙洲時來幸逄河伯秋掀然見怪推不流蓬婆雪領巧雕鎪蟄虫行蟻爲豪酋阿咸大膽忽持去河伯好事不汝尢城中古沼浸坤軸一林瘦竹吾菟裘二頃良田不難買三年榿木行可槱防將白髮對蒼巘魯人不厭東家丘

送千乘千能兩侄還鄕

治生不求富讀書不求官譬如飲不醉陶然有餘歡君看龎徳公白首終泥蟠豈無子孫念顧獨遺以安鹿門上冡回牀下拜龍鸞躬耕竟不起耆舊節獨完念汝少多難冰雪落綺紈五子如一人奉養眞色難烹雞獨餽母自饗苜蓿槃口腹恐累人寧我食無肝西來四千里敝袍不言寒秀眉似我兄亦復心閒寛忽然捨我去嵗晚畱余酸我豈軒冕人靑雲意先闌汝歸蒔松菊環以靑瑯玕榿陰三年成可以掛我冠淸江入城郭小圃生防瀾相從結茆捨曝背談金鑾

送周正孺知東川

得郡書生榮還家昔人重而況東西川千騎許上冡裏門下車入父老自驚聳端如何武賢不事長卿寵淸時養材傑杞梓方培擁未應遺合抱取用及把拱如君尙出麾顧我宜耕壠告歸謝先手求去悔不勇豈云慕廉退實自知衰冗爲君掃棠陰畫像或相踵【蜀中太守無不畫像者】

題李伯時畫趙景仁琴鶴圖二首

淸獻先生無一錢故應琴鶴是家傳誰知黙皷無曲時向珠宮舞幻仙

丑石寒松未易親聊將短曲調長人乘軒故自非明眼終日僛僛舞防薪

次前韻再送周正孺

東川得望郎坐與西爭重髙風傾石室舊學鄙文冡蜀人安使君所至野不聳竹馬迎細侯大錢送劉寵遙知句谿路老穉相扶擁看畫古叢祠百怪朝幽拱牛頭與兜率云木蔚堆壠醉鄕追舊防筆陣賈餘勇聊將詩酒樂一掃簿書冗西風吹好句珠玉本無踵【劉蛻文冡銘在梓州】

書王定國所藏煙江疊嶂圖【王晉卿畫】

江上愁心千疊山浮空積翠如雲煙山耶云耶逺莫知煙空雲散山依然但見兩崖蒼蒼暗絕谷中有百道飛來泉縈林絡石隠復見下赴谷口爲奔川川平山開林麓斷小橋野店依山前行人稍度喬木外漁舟一葉江吞天使君何從得此本防綴毫末分淸妍不知人間何處有此境徑欲往置二頃田君不見武昌樊口幽絕處東坡先生畱五年春風搖江天漠漠暮雲捲雨山姢姢丹楓翻鴉伴水宿長松落雪驚醉眠桃花流水在人世武陵豈必皆神仙江上淸空我塵土𨿽有去路尋無緣還君此畫三嘆息山中故人應有招我歸來篇

次韻王定國防飲淸虛堂

何遜揚州又幾年官梅詩興故依然何人可復間季孟與子不妨中聖賢卜築君方淮上郡歸心我已劍南川此身正似蠶將老更盡春光一再眠

興龍節侍宴前一日防雪與子由同訪王定國小飲淸虛堂定國出數詩皆佳而五言尢奇子由又言昔與孫巨源同過定國感念存沒悲嘆久之夜歸稍醒各賦一篇明日朝中以示定國也

天風淅淅飛玉沙詔恩裏沐休早衙遙知淸虛堂裏雪正似薝卜林中花出門自笑無所詣呼酒持勸惟君家踏冰淩兢戰疲馬扣門剝啄驚寒鴉羨君五字入詩律欲與六出爭天葩頭風已倩檄手愈背癢恰得仙爪爬銀缾瀉油浮蟻酒紫盌鋪粟盤龍茶幅巾起作鸜鵒舞疊鼓誰摻漁陽撾九衢燈火雜夢寐十年聚散空咨嗟明朝握手殿門外共看銀闕暾晨霞

王晉卿所藏著色山二首

縹緲營丘水墨仙浮空出沒有無間爾來一變風流盡誰見將軍著色山

犖確何人似退之意行無路欲從誰宿云解駮晨光漏獨見山紅澗碧時

次韻黃魯直效進士作嵗寒知松栢詩

龍蟄𨿽髙臥雞鳴不廢時炎涼徒自變茂悅兩相知已負棟梁質肯爲兒女姿那憂霜貿貿未喜日遲遲難與夏虫語永無秋實悲誰知此植物亦解秉天彛

王晉卿作煙江疊嶂圖僕賦詩十四韻晉卿和之語特奇麗因復次韻不獨紀其詩畫之美亦爲道其出處契闊之故而終之以不忘在莒之戒亦朋友忠愛之義也

山中舉頭望日邊長安不見空雲煙歸來長安望山上時移事攺應澘然管去盡賔客散惟有馬埒編金泉渥窪故自千里足要飽風雪輕山川屈居華屋啗棗脯十年俯仰龍旗前卻因病瘦出奇骨鹽車之厄寧非天風流文采磨不盡水墨自與詩爭妍畫山何必山中人田歌自古非知田鄭防三絕君有二筆勢挽回三百年欲將巖谷亂窈窕眉峯修嫮誇連娟人間何有春一夢此身將老蠶三眠山中幽絕不可久要作平地家居仙能令水石長在眼非君好我當誰緣願君終不忘在莒樂時更賦囚山篇【柳子厚有囚山賦】

夜直玉堂擕李之儀端叔詩百餘首讀至夜半書其後

玉堂淸冷不成眠伴直難呼孟浩然暫借好詩消永夜每逢佳處輒參禪愁侵硯滴初含凍喜入燈花欲鬭妍寄語君家小兒子他時此句一時編

景仁和賜酒燭詩復次韻謝之【時公方進新樂】

笙磬分均上下堂【舊說堂上之樂皆受笙均堂下之樂皆受磬均】防魚舞獸自奔忙朱弦初識孤桐韻【舊樂金石聲髙而絲聲防今樂金石與絲聲皆著】玉琯猶聞秬黍香【舊法以尺生律今以黍定律以律生尺】萬事今方咨伯始一斑我亦愧眞長此生防見三雍就無復寥寥嘆未央

次韻劉貢父春日賜幡勝

寛詔隨春出內朝三軍喜气挾狐貂鏤銀錯落翻斜月剪防繽紛舞慶霄臘雪彊飛才到地【前一日防雪】曉風偸轉不驚條脫冠徑醉應歸臥便腹從人笑老韶【是日幕次賜酒】

再和

與君流落偶還朝過眼紛綸七葉貂莫笑華顚飄彩勝幾人黃壤隔靑霄行吟未許窮騷雅坐嘯猶能出教條記取明年江上郡五更春枕夢春韶

葉公秉王仲至見和次韻答之

袗絺方暑亦堪朝嵗晚淒風憶皁貂共喜鵷鸞歸禁籞心知日月在重霄君如老驥初遭絡我似枯桑不受條彊鑷霜須簮彩勝蒼顏得酒尙能韶

再和

衰遲何幸得同朝溫勁如君合珥貂誰惜異材防徑寸自慙枯枿借淩霄光風泛泛初浮水紅糝離離欲綴條後日一樽何處共奉常端冕作咸韶

次韻王晉卿惠花栽栽所寓張退傅第中一首

坐來念念失前人共向空中寓一塵若問此花誰是主天教閒客管靑春

次韻王晉卿上元侍燕端門

月上九門開星河繞露臺君方枕中夢我亦化人來光動仙毬縋香餘步輦回相從穿萬馬衰病若爲陪

王鄭州挽詞【克臣】

羨君華髮起琳宮右輔初還鼓角雄千里農桑歌子產一時冠蓋慕蕭嵩那知聚散舂糧外便有悲歡過隙中京兆同僚幾人在猶思對案筆生風【予爲開封幕與子難同防】書王定國所藏王晉卿畫著色山二首

白髮四老人何曽在商顏煩君紙上影照我胸中山山中亦何有木老土石頑正賴天日光澗谷紛斕斑我心空無物斯文定何閒君看古井水萬象自往還

君歸嶺北初逢雪我亦江南五見春寄語風流王武子三人俱是識山人

送呂昌朝知嘉州

不羨三刀夢蜀都聊將八詠繼東吳臥看古佛淩雲閣勑賜詩人明月湖得句防應緣竹鶴思歸寧復爲蒓鱸橫空好在修眉色頭白猶堪乞左符

次韻黃魯直寄題郭明父府推潁州西齋二首

樹頭啄木常疑客客去而瞠定不然脫轄已應生井沫解衣聊復起庖煙平生詩酒眞相污此去文書恐獨賢早晚西湖映華髮小舟翻動水中天

寂寞東京月旦州徳星無復綴珠旒莫嗟平輿空神物尙有西齋接勝流春夢屢尋湖十頃家書新報橘千頭雪堂亦有思歸曲爲謝平生馬少防【輿音預】

東坡全集卷十七

欽定四庫全書

東坡全集卷十八

宋蘇軾撰詩一百一十八首

次韻秦少章和錢蒙仲

碧畦黃隴稻如京嵗美人和易得情鑑裏移舟天外思地中鳴角古來聲山圍故國城空在潮打西陵意未平二子有如雙白鷺隔江相照雪衣明

次韻錢越州

髯尹超然定逸羣南遊端爲訪雲門謫仙歸侍玉皇案老鶴來乘刺史轓已覺簿書哀老子故知籩豆有司存年來齒頰生荊棘習气因君又一言

同秦仲二子雨中遊寶山

平明已報百吏散半日來陪二子閒立鵲低昻煙雨裏行人出沒樹林間

去杭十五年復遊西湖用歐陽察判韻

我識南屏金鯽魚重來拊檻散齋余還從舊社得心印似省前生覓手書葑合平湖久蕪漫人經丰嵗尙凋疎誰憐寂寞髙常侍老去狂歌憶孟諸

與莫同年雨中飲湖上

到處相逢是偶然夣中相對各華顚還來一醉西湖雨不見跳珠十五年

送子由使契丹

雲海相望寄此身那因逺適更沾巾不辭驛騎淩風雪要使天驕識鳳麟沙漠回看淸禁月湖山應夣武林春單於若問君家世莫道中朝第一人

次韻答劉景文左藏

我老詩壇僕鼓旗借君佳句發良時但空賀監杯中物莫示孫郎帳下兒夜燭催詩金燼落秋芳壓帽露華滋故應好語如爬癢有味難名只自知

座上復借韻送岢嵐軍通判葉朝奉

雲間踏白看纒旗莫忘西湖把酒時夣裏吳山連越嶠樽前羌婦雜胡兒夕烽過後人初醉春鴈來時雪未滋爲問從軍眞樂否書來粗遣故人知

軾始於文登海上得白石數升如芡實可作枕聞梅丈嗜石故以遺其子子明學士子明有詩次其韻

海隅荒怪有誰珍零落瑚泣季倫法供坐令防物重【軾舊有怪石供】色難歸致孝心純只疑薏苡來交阯未信蠙珠出泗濱願子聚爲江夏枕不勞麾扇自寧親

次韻錢越州見寄

莫將牛弩射羊羣臥治何妨晝掩門稍喜使君無疾病時因送客見車轓搔頭白髮秋無數閉眼丹田夜自存欲息波瀾須引去吾儕豈獨坐多言

文登蓬萊閣下石壁千丈爲海浪所戰時有碎裂淘灑嵗久皆圜熟可愛土人謂此彈子渦也取數百枚以養石菖蒲且作詩遺垂慈堂老人

蓬萊海上峯玉立色不攺孤根捍滔天云骨有破碎陽侯殺亷角陰火發光采累累彈丸間細成珠琲閻浮一漚耳眞妄果安在我持此石歸袖中有東海垂慈老人眼俯仰了大塊置之盆盎中日與山海對明年菖蒲根連絡不可解儻有蟠桃生旦暮猶可待

次韻毛滂法曹感雨詩

江南佳公子遺我錦繡端攬之溫如春公子焉得寒興雨自有時膚寸便蒙斂藏以自潤牛斗何足幹空庭月與影彊結三友歡我豈不足歟要此淸團團所歡在一醉常恐樽中幹捨酒尙可樂明珠如彈丸但恐千仞雀怱怱發虛彈迨子閒暇時種子田中丹一朝涉世故空腹容欺謾我頃在東坡秋菊爲夕餐永愧坡間人布褐爲我完雪堂初覆瓦上簟無下莞時時亦設客每醉筒輒殫一笑便傾倒五年得輕安公子豈我徒衣鉢傳一簞定非郊與島筆勢江河寛悲吟古寺中穿帷雪漫漫他年記此味芋火對懶殘

送鄧宗古還鄕

廣漢有姜子孝弟行裏閭赤睂𨿽豺虎弛兵過其墟至今空淸泉無復雙鯉魚南鄭有李郃得妙甘公書夜坐指流星驚倒兩使車抱闗不肯仕布褐防璠璵西南固多士君得二子余凜凜忠文公搜士及樵漁澗谿有幽討蘋芷眞嘉蔬嵗晚終不食心惻當何如

參寥上人初得智果院防者十六人分韻賦詩軾得心字

漲水返舊壑飛雲思故岑念君忘家客亦有懷歸心三間得幽寂數步藏淸深攢金盧橘塢防火楊梅林茶筍盡襌味松杉眞法音云崖有淺井玉醴常半尋遂名參寥泉可濯幽人襟相擕橫嶺上未覺衰年侵一眼吞江湖萬象涵古今願君更小築嵗晚解我簮

哭王子立次兒子迨韻三首

彭城初識子照眼白而長異夣成先兆【予爲宻州子立未嘗相識忽告同捨生曰吾夣爲宻州婿何也已而果以子由之子妻之】淸言得未嘗豈惟知禮意遂欲補詩亡【子立能詩而有禮學】咄咄眞相逼諸生敢鴈行非無伯鸞志獨有子云悲恨子非天合猶能使我思兒曹莫淒慟老眼欲枯萎防哭皆豪傑誰爲感舊詩【子立與黃魯直張文潛晁無咎秦少防陳無已皆友善】

龍困嘗魚服羊儇或虎防怱怱成鬼錄憒憒到天公偶落藩墻上同防羿彀中回看十年事黃葉捲秋風

異鵲【並敍】

熙寧中柯侯仲常通守漳州以救饑得民有二鵲棲其防事訖侯之去鵲亦送之漳人異焉爲賦此詩

昔我先君子仁孝行於家家有五畝園麼鳳集桐花是時烏與鵲巢鷇可俯拏憶我與諸兒飼食觀羣呀里人驚瑞異野老笑而嗟云此方乳哺甚畏鳶與虵手足之所及二物不敢加主人若可信眾鳥不我遐故知中孚化可及魚與豭柯侯古循吏悃愊眞無華臨漳所全活數等江幹沙仁心格異族兩鵲棲其衙但恨不能言相對空楂楂善惡以類應古語良非誇君看彼酷吏所至號鬼車

次韻詹適宣徳小飲巽亭

君方夣謫仙【來詩記李白郎官湖事】我亦弔文園江上同三黜天涯又一樽濤雷殷白晝梅雪耿黃昏歸去多情雨應隨禦史軒【詹爲禦史主簿】

東川淸絲寄魯冀州戲贈

鵝溪淸絲淸如冰上有千嵗交枝藤藤生谷底飽風雪嵗晚忽作龍虵升嗟我𨿽爲老侍從骨寒只愛布與繒牀頭錦衾未還客坐覺芒刺在背膺豈如髯卿晚乃貴福祿正似川方增醉中倒著紫綺裘下有半臂出縹綾封題不敢妄裁翦刀尺自有佳人能遙知千騎出淸曉積雪未放防塵興白須紅帶柳絲下老弱空巷人相登但放奇紋出領袖吾髯𨿽老無人憎

怡然以垂云新茶見餉報以大龍團仍戲作小詩

妙供來香積珍烹具大官揀芽分雀舌賜茗出龍團曉日云庵暖春風浴殿寒聊將試道眼莫作兩般看

次韻王忠玉逰虎丘絕句三首

當年大白此相浮老守娛賓得二丘【郡人有閭丘公太守王規父嘗云不謁虎丘卽謁閭丘規父忠玉伯父也】白髮重來故人盡空餘叢桂小山幽靑蓋紅旗映玉山新詩小艸落泉風流使者人爭看知有眞娘立道邊【虎丘中路有眞娘墓】

舞衣歌扇轉頭空只有靑山杳靄中莫共吳王鬭百艸使君未敢借驚鴻

寄蔡子華

故人送我東來時手栽荔子待我歸荔子已丹吾髮白猶作江南未歸客江南春盡水如天腸斷西湖春水舩想見靑衣江畔路白魚紫筍不論錢霜髯三老如霜檜舊交零落今誰在莫從唐舉問封侯但遣麻姑更爬背

和錢四寄其弟龢

再見濤頭湧玉輪煩君久駐浙江春年來總作維摩病堪笑東西二老人

臥病彌月聞垂云花開順闍棃以詩見招次韻答之

道人心似水不礙照花妍燕坐春彊半淸陰月屢遷平生無起滅一念有陳鮮嫋嫋風枝舉離離日萼蔫病吟終少味老醉不成顚何必遨頭出湖中有散仙

故周茂叔先生濓谿【谿在廬山下】

世俗名實至人疑有無怒移水中蟹愛及屋上烏坐令此溪水名與先生俱先生本全徳亷退乃一隅因拋彭澤米偶似西山夫遂卽世所知以爲溪之呼先生豈我軰造物乃其徒應同柳州柳聊使愚溪愚

次韻子由使契丹至涿州見寄四首

老人癡鈍已逃寒子復辭行理亦難要到盧龍看古塞投文易水弔燕丹【余昔年辭免使比】

胡羊代馬得安眠窮髮之南共一天又見子卿持漢節遙知遺老泣山前

氊毳年來亦甚都時時鴂舌問三蘇【予與子由入京時北使巳問所在後余館伴北使屢誦三蘇文】那知老病渾無用欲問君王乞鏡湖始憶庚寅降屈原旋看蠟鳳戲僧防隨翁萬里心如鐵此子何勞爲買田【時猶子遲侍行】

雪後便欲與同僚尋春一病彌月雜花都盡獨牡丹在耳劉景文左藏和順闍棃詩見贈次韻答之

殘花怨久病剰雨泣餘妍不見雙旌出空令九陌遷【開園時市井皆入】知君苦寂寞妙語嚼芳鮮淺紫從爭發深紅任早蔫天葩尙靑萼國色待華顚載酒邀詩將臞儒不是仙

次韻劉景文周次元寒食同遊西湖

絮飛春減不成年老境同乘下瀨舩藍尾忽驚新火後【樂天寒食詩云三杯藍尾酒一揲膠牙】遨頭要及浣花前【成都太守自正月二日出遊謂之遨頭至四月十九日浣花乃止】山西老將詩無敵洛下書生語更妍共向北山尋二士畫橈鼉鼓聒淸眠

連日與忠玉張全翁遊西湖訪北山淸順道潛二詩僧登垂云亭飲參寥泉最後過唐州陳使君夜飲忠玉有詩次韻答之

北山非自髙千仭付我足西湖亦何有萬象生我目云深人在塢風靜響應谷與君皆無心信步行看竹竹間逢詩鳴眼色奪湖淥百篇成俯仰二老相追逐故應千頃池養此一雙鵠山髙路已斷亭小膝屢促夜尋三尺井渴飲半甌玉明朝閙絲管寒食雜歌哭使君坐無聊狂客來不速載酒有鴟夷扣門非啄木浮蛆灩金盌翠羽出華屋須防便陳迹覺夣那可續及君未渡江過我勤秉燭一笑換人爵百年終鬼錄

新茶送僉判程朝奉以餽其母有詩相謝次韻答之

縫衣付與溧陽尉捨肉懷歸潁谷封聞道平反供一笑防須難老待千鐘火前試焙分新胯雪裏頭綱輟賜龍從此升堂是兄弟一甌林下記相逢

次韻送張山人歸彭城

羨君飄蕩一虛舟來作錢塘十日逰水洗禪心都眼淨山供詩筆總睂愁雪中乘興眞聊爾春盡思歸卻罷休何日五湖從範蠡種魚萬尾橘千頭

次韻林子中王彥祖唱醻

早知身寄一漚中晚節尢驚落木風【近聞莘老公擇皆逝故有此句】昨夣巳論三世事嵗寒猶喜五人同【軾與子中彥祖子惇完夫同試舉人景徳寺今皆健】雨餘北固山圍座春盡西湖水映空差勝四明狂監在更將老眼犯塵紅

壽星院寒碧軒

淸風肅肅搖窓扉窓前修竹一尺圍紛紛蒼雪落夏簟冉冉綠霧霑人衣日髙山蟬抱葉響人靜翠羽穿林飛道人絕粒對寒碧爲問鶴骨何緣肥

書劉景文所藏王子敬帖絕句

家雞野鶩同登爼春蚓秋虵總入奩君家兩行十二字气壓鄴侯三萬籖

書劉景文所藏宗少文一筆畫

宛轉回紋錦縈盈連理花何須郭忠恕匹素畫繅車眞覺院有洛花花時不暇往四月十八日與劉景文同往賞枇杷

緑暗初迎夏紅殘不及春魏花非老伴盧橘是鄕人井落依山盡巖崖發興新嵗寒君記取松雪看蒼鱗

又和劉景文韻

牡丹松檜一時栽付與春風自在開試問壁間題字客幾人不爲看花來

西湖壽星院此君軒

臥聽謖謖碎龍鱗俯看蒼蒼立玉身一舸防夷江海去尙餘君子六千人

仲天貺王元直自睂山來見餘錢塘畱半嵗旣行作絕句五首送之

仲君豈弟多學王子淸修寡言病後空驚鶴瘦時來或作鵬騫

海角煩君逺訪江源與我同來剰作數詩相送莫教萬里空回

三人一旦同行【二子與秦少章同寓髙齋復同舟北行】畱下髙齋月明遙想扁舟京口尙餘孤枕潮聲

更欲畱君久住念君去國彌年空使犀顱玉頰長懷髯舅淒然

爲予逺致慇懃瑞艸橋邊老人紅帶雅冝華髮白醪光泛新春【老人王慶源也】

贈善相程傑

心傳異學不謀身自要淸時閱搢紳火色上騰𨿽有數急流勇退豈無人書中苦覓元非訣醉裏防言卻近眞我似樂天君記取華顚賞徧洛陽春

次韻林子中蒜山亭見寄

奇逸多聞老敬通何人慷慨解憐翁十年簿領催衰白一笑江山發醉紅聞道賦詩臨北固未應舉扇向西風叩頭莫喚無家客歸掃岷峩一畝宮

再和並答楊次公

毘盧海上妙髙峯二老遙知說此翁聊復艤舟尋紫翠不妨持節散陳紅髙懷卻有雲門興好句眞傳雪竇風唱我三人無譜曲馮夷亦合舞幽宮

次韻劉景文送錢防仲三首

誰識天閒老驥不爭日暮長途送盡靑雲九子歸去扁舟五湖

寄語竹林社友同書桂籍天倫王郎獨爲鬼錄世間無此玉人

五字古原春艸千金漢殿長門經緯尙餘三策典刑畱與諸孫

菩提寺南漪堂杜防花

南漪杜防天下無披香殿上紅氍毹鶴林兵火眞一夣不歸閬苑歸西湖

題楊次公春蘭

春蘭如美人不采羞自獻時聞風露香蓬艾深不見丹靑寫眞色欲補離騷傳對之如靈均冠佩不敢燕

題楊次公蕙

蕙本蘭之族依然臭味同曽爲水仙佩相識楚詞中幻色𨿽非實眞香亦竟空云何起防馥鼻觀已先通

次韻曹輔寄壑源試焙新芽

仙山靈雨濕行雲洗徧香肌粉未勻明日來投玉川子淸風吹破武林春要知玉雪心腸好不是膏油首面新戲作小詩君一笑從來佳茗似佳人

次韻袁公濟謝芎椒詩

燥吻時時著酒濡要令臥疾致文殊河魚潰腹空號楚汗水流骹始信吳【吳眞君服椒法云半年腳心汗如水】自笑方求三嵗艾不如長作獨眠夫羨君淸瘦眞仙骨更助飄飄鶴背軀次韻和楊次公惠徑山龍井水【龍井水洗病眼有效】

漏盡雞號厭夜行年來小器溢缾罌棄官縱未歸東海罷郡猶堪作水衡幻色將空眼先暗勝遊無礙腳殊輕空煩逺致龍淵水寧復臨池似伯英

次韻劉景文登介亭

澤國梅雨餘衰年困蒸溽髙堂磨新塼頗覺利足松根百尺井兩綆飛淨淥流觴聚兒童一笑爲捧腹淸風信可禦剛气在巖麓始知共此世物外無三伏長歌入云去不待管逐西湖眞西子煙樹防睂目濤江少醖借髙浪翻雪屋俛仰拊四海百世飛鳥速逺追錢氏余近弔祖侯躅吾生如寄耳寸晷輕尺玉誰似劉將軍逸韻謝邊幅千言一揮手五車不再讀春巖彩雞舞月峽哀猿哭朝先鶗鴂起莫與寒螿續我老廢吟哦賴君時擊觸從今事逺覽發軔此幽谷淸遊得三昧至樂謝五欲莫作狂道士气壓劉師服

袁公濟和劉景文登介亭詩復次韻答之

昬昬墮醉夣柰此六月溽君詩如淸風吹我朝睡足登臨得佳句江白照湖淥袖手獨不言黙槁已在腹是時風雨過藹藹雲歸麓疎星帶防月金火爭見伏惜哉此淸景變滅不可逐歸來讀君詩耿耿猶在目卻思少年日聲價爭塲屋文如翻水成賦作叉手速秋風起鴻鴈我亦繼華躅那知君蹭蹬獨泣荊山玉相見南新道靑衫垂破幅早知事大繆恨不十年讀莫嫌馮唐老終勝賈誼哭今年復爲僚舊好許重續升沈何足道等是蠻與觸共爲湖山主出入窮澗谷眾馳君不爭人棄我所欲何時神武門相約掛冠服

介亭餞楊傑次公

籃輿西出登山門嘉與我友尋仙村丹靑明滅風篁嶺環佩空響桃花源【郡人謂介亭山下爲桃源路】前朝欲上已蠟屐黑雲白雨如傾盆今晨積霧卷千里豈畏觸熱生病根在家頭陁無爲子久與靑山爲弟昆孤峯盡處亦何有西湖鏡天江抹坤臨髙麾手謝好住淸風萬壑傳其言風回響答君聽取我亦到處隨君軒

次京師韻送表弟程懿叔赴防州運判

與子甥舅氏摧頽各蒼顏並爲東諸侯長此佳江山寒松無時花安得揷髻鬟惟將老不死一笑榮枯間我甚似樂天但無素與蠻掛冠及未耄當獲一紀閒子亦拙進取才髙命堅頑譬如萬斛舟行此九折灣仲氏新得道一漚自塵寰【君之兄徳孺自言近於佛法有得】嵗晚家鄕路莫遣生榛菅

葉教授和溽字韻詩復次韻爲戲記龍井之遊

先生魯諸儒飲食淸不溽空腸出秀句吟嚼五味足華堂閙絲管眸子漲春淥先生疾走避面冷毒在腹歸來煮瓠葉弟子歌旱麓聲淫及靈臺中有麀鹿伏功名一走兔何用千人逐故應容我軰淸座時閉目髙亭石排衙木杪掛飛屋我來無時節客亦不待速似聞雪髯叟西嶺訪遺躅朝陽入潭洞金碧涵水玉泉扉夜不扄云袂本無幅慈皇付寶偈神侶得幽讀訥庵有老人宴坐天魔哭時來獻纓絡法供燈相續吾儕詩酒污欲往無乃觸齋廚費晨炊車騎滿山谷願聞第一義鉢飯非所欲便投切云冠予防好奇服

次韻林子中見寄

飄零洛社數遺民詩酒當年困惡賔元亮本無適俗韻孝章要是有名人蒜山小隱𨿽爲客江水西來亦帶岷捲卻西湖千頃葑笑看魚尾更莘莘

安州老人食蜜歌【贈僧仲殊】

安州老人心似鐵老人心肝小兒舌不食五穀惟食蜜笑指蜜蜂作檀越蜜中有詩人不知千花百艸爭含姿老人咀嚼時一吐還引世間癡小兒小兒得詩如得蜜蜜中有藥治百疾正當狂走捉風時一笑看詩百憂失東坡先生取人亷幾人相歡幾人嫌恰似飲茶甘苦雜不如食蜜中邊甜【佛云吾言譬如食蜜中邊皆甜】因君寄與雙龍餅鏡空一照雙龍影三吳六月水如湯老人心似雙龍井

次韻錢穆父紫薇花二首

虛白堂前合抱花秋風落日照橫斜閱人此地知多少物化無涯生有涯【虛白堂前紫薇兩株俗云樂天所種】

折得芳蕤兩眼花題詩相報字傾斜篋中尙有絲綸句坐覺天光照海涯【樂天詩云絲綸閣下文章靜鐘鼓樓中刻漏長獨坐黃昬誰是伴紫薇花對紫薇郎上嘗書此詩以賜軾】

送張嘉州

少年不願萬戶侯亦不願識韓荊州頗願身爲漢嘉守載酒時作淩雲逰虛名無用今白首夣中卻到龍口浮雲軒冕何足言惟有江山難入手峨睂山月半輪秋影入平羌江水流謫仙此語誰解道請君見月時登樓笑談萬事眞何有一時付與東巖酒【佛峽人家白酒舊有名】歸來還受一大錢好意莫違黃髮叟

次韻蘇伯固主簿重九

雲間朱袖拂云和知是長松掛女蘿髻重不嫌黃菊滿手香新喜緑橙搓墨翻衫袖吾方醉紙落雲煙子患多只有黃雞與白髮玲瓏應識使君歌

送李陶通直赴淸溪

忠文文正二大老【司馬溫公範蜀公君之師友】蘇李廣平三舍人【蘇子容宋次道與先公才元熙寧中封還李定詞頭天下謂之三舍人】喜見通家賢子弟自言得邑少風塵從來勢利闗心薄此去溪山琢句新肯向西湖畱數月錢塘初識小麒麟

次韻楊公濟奉議梅花十首

梅梢春色弄防和作意南枝翦刻多月黑林間逢縞袂覇陵醉尉誤誰何

相逢月下是瑤臺借艸淸樽連夜開明日酒醒應滿地空令饑鶴啄莓苔

綠髮尋春湖畔回萬松嶺上一枝開而今縱老霜根在得見劉郎又獨來

月地云堦漫一樽玉奴終不負東昬臨春結綺荒荊棘誰信幽香是返魂

日出冰湖散水花野梅官柳漸欹斜西郊欲就詩人飲黃四娘東子美家

君知早落坐先開莫著新詩句句催嶺北霜枝最多思忍寒畱待使君來

冰盤未薦含酸子雪嶺先看耐凍枝應笑春風木芍藥丰肌弱骨要人醫

寒雀喧喧凍不飛繞林空啅未開枝多情好與風流伴不到雙雙燕語時

鮫綃翦碎玉簮輕檀暈妝成雪月明肯伴老人春一醉懸知欲落更多情

縞裙練帨玉川家肝膽淸新冷不邪穠李爭春猶辦此更教踏雪看梅花

贈劉景文

荷盡已無擎雨蓋菊殘猶有傲霜枝一年好景君須記最是橙黃橘綠時

謝闗景仁送紅梅栽二首

年年芳信負紅梅江畔垂垂又欲開珍重多情闗令尹直和根撥送春來

爲君栽向南堂下記取他年著子時酸釅不堪調眾口使君風味好攢睂

辯才老師退居龍井不復出入軾往見之常出至風篁嶺左右驚曰逺公復過虎溪矣辯才笑曰杜子美不云乎與子成二老來往亦風流因作亭嶺上名之曰過溪亦曰二老謹次辯才韻賦詩一首

日月轉雙轂古今同一丘惟此鶴骨老凜然不知秋去住兩無礙人天爭挽畱去如龍出山雷雨捲潭湫來如珠還浦魚鼈爭駢頭此生暫寄寓常恐名實浮我比陶令愧師爲逺公優送我還過溪溪水當逆流聊使此山人永記二老逰大千在掌握寧有離別憂

送程之邵僉判赴闕

夜光不自獻天驥良難知從來一狐腋或出五羖皮賢哉江東守收此幕中奇無華豈易識旣得不自隨畱君望此府助我憐其衰二年促膝語一旦長揖辭林深伏猛在岸攺潛珍移去此當安從失君徒自悲念君瑚璉質當今臺閣宜去矣防有合豈常懷其私

寄題梅宣義園亭

仙人子眞後還隱吳市門不惜十年力治此五畝園初期橘爲奴漸見桐有孫淸池壓丘虎異石來湖黿敲門無貴賤遂性各琴尊我本放浪人家寄西南坤敝廬𨿽尙在小圃誰當樊羨君欲歸去柰此未報恩愛予幸僚友久要疑弟昆明年過君西飲我空缾盆

熙寜中軾通守此郡除夜直都防囚繋皆滿日莫不得返舎因題一詩於壁今二十年矣衰病之餘復忝郡寄再經除夜庭事蕭然三圄皆空蓋同僚之力非拙朽所致因和前篇呈公濟子侔二通守

前詩

除日當早歸官事乃見畱執筆對之泣哀此系中囚小人營餱糧墮网不知羞我亦戀薄祿因循失歸休不須論賢愚均是爲食謀誰能暫縱遣閔黙愧前修

今和

山川不攺舊嵗月逝肯畱百年一俯仰五勝更王囚同僚比岑範徳業前人羞坐令老鈍守嘯諾獲少休卻思二十年出處非人謀齒髮付天公缺壞不可修

遊寶云寺得唐彥猷爲杭州日送客舟中手書一絕句雲山雨霏微不滿空畫舩來往疾輕鴻誰知獨臥朱簾裏一榻無塵四面風明日送彥猷之子坰赴鄂州舟中遇防雨感嘆前事因和其韻作兩首送之且歸其書唐氏

二妙凋零筆法空忽驚雲海戲羣鴻淸詩不敢私囊篋人道黃門有父風【黃門衛恆也】

出處榮枯一笑空十年社燕與秋鴻誰知白首長河路還臥當時送客風

送江公著知吉州

三吳行盡千山水猶道桐廬更淸美豈惟濁世隱狂奴時平亦出佳公子初冠惠文讀城旦晚入奉常陪劍履方將華省起彈冠忽憶釣臺歸洗耳未應良木棄大匠要使名駒試千里奉親官舍當有擇得郡江南差可喜白粲連檣一萬艘紅妝執樂三千指簿書期防得餘閒亦念人生行樂耳【二耳義不同故得重用】

聞錢道士與越守穆父飲酒送二壺

龍根爲脯玉爲漿下界寒醅亦漫嘗一紙鵝經逸少醉他年鵬賦謫仙狂金丹自足畱衰鬢苦淚何須防別腸吳越舊邦遺澤在定應符竹付諸郎

次韻劉景文路分上元

華燈閟艱嵗冷月掛空府三吳重時節九陌自歌舞雲從月幾望遂至一百五嘉辰可屈指樂事相繼武今宵掃云陣極目淨天宇嬉逰各忘歸闐咽頃未覩飛毬互明滅激水相吞吐老去反兒童歸來尙鐃鼓新年消暗雪舊嵗添絲縷何時九江城相對兩漁父【予舊欲卜居廬山景文近買宅江州】

再和楊公濟梅花十絕

一枝風物便淸和看盡千林未覺多結習已空從著袂不須天女問云何

天教桃李作輿臺故遣寒梅第一開慿仗幽人收艾納國香和雨入靑苔

白髮思家萬里回小軒臨水爲花開故應剰作詩千首知是多情得得來

人去殘英滿酒樽不堪細雨濕黃昬夜寒那得穿花蝶知是風流楚客魂

春入西湖到處花裙腰芳艸抱山斜盈盈解佩臨煙浦脈脈當壚傍酒家

莫向霜晨怨未開白頭朝夕自相催斬新一朶含風露恰似西廂待月來

洗盡鈆華見雪肌要將眞色鬭生枝檀心已作龍涎吐玉頰何勞獺髓醫

湖面初驚片片飛尊前吹折最繁枝何人防得春風意怕見梅黃雨細時

長恨漫天柳絮輕只將飛舞占淸明寒梅似與春相避未解無私造物情

北客南來豈是家醉看參月半橫斜他年欲識吳姬面秉燭三更對此花

與葉淳老侯惇夫張秉道同相視新河秉道有詩次韻二首

君不見元帥府前羅萬防濤頭未順千弩射至今鳳凰山下路長借一箭開兩翼我鑿西湖還舊觀一眼已盡西南碧又將回奪浮山險千艘夜下無南北坐陳三策本人謀惟畱一諾待我畫老病思歸眞暫寓功名如幻終何得從來自笑畫虵足此事何殊食雞肋憐君嗜好更迂闊得我新詩喜折屐江湖粗了我徑歸餘事後來當潤色一庵閒臥洞霄宮井有丹砂水長赤

荊溪父老愁三害下斬長蛟本無賴平生倔彊韓退之文字猶爲鱷魚戒石門之役萬金耳首防不爲吾已隘江湖開塞古有數兩鵠飛來告成壞勸農使者非常人一言已破黎民駭上饒使君更超逸坐睨浮山如累塊髯張乃我結襪生詩酒淋漓出狂怪我作水衡生作丞他日歸朝同此拜

防筍【並敍】

防筍狀如魚剖之得魚子味如苦筍而加芳蜀人以饌佛僧甚貴之而南方不知也筍生膚毳中蓋花之方孕者正二月間可剝取過此苦澀不可食矣取之無害於木而宜於飲食法當蒸熟所施略與筍同蜜煮酢浸可致千里外今以餉殊長老

贈君木魚三百尾中有鵝黃子魚子夜叉剖癭欲分甘籜龍藏頭敢言美願隨蔬果得自用勿使山林空老死問君何事食木魚烹不能鳴固其理

次韻曹子方龍山眞覺院瑞香花

幽香結淺紫來自孤云岑骨香不自知色淺意殊深移栽靑蓮宇遂冠薝卜林紉爲楚臣佩散落天女襟君持風霜節耳冷歌笑音一逢蘭蕙質稍回鐵石心置酒要妍暖養花須晏陰及此陰晴間恐致慳嗇霖防云知易散鷤防憂先吟明朝便陳迹試著丹靑臨

次韻曹子方運判雪中同遊西湖

詞源灔灔波頭展淸唱一聲巖谷滿未容雪積句先髙豈獨湖開心自逺雲山已作歌睂淺山下碧流淸似眼尊前侑酒只新詩何異書魚餐蠧簡

次韻仲殊雪中遊西湖二首

夜半幽夣覺稍聞竹葦聲起續凍折爲鼓一再行曲終天自明玉樓已崢嶸有懷二三子落筆先飛霙共爲竹林防身與孤鴻輕秀語出寒餓身窮詩乃亨禪老復何爲笑指孤煙生我獨念粲者誰與予目成

寶雲樓閣閙千門林靜初無一鳥喧閉戶莫教風掃地捲簾疑有月臨軒水光防灔猶浮碧山色空蒙已斂昏乞得湯休奇絕句始知鹽絮是陳言

次韻參寥同前

朝來處處白氊鋪樓閣山川盡一如總是爛銀並白玉不知奇貨有誰居

送小本禪師赴法云

寓形天宇間出處防有役澹然都無營百年何由畢山林等憂患軒冕亦戲劇我未卽歸休師寧便安逸王城滿豪傑議論紛黑白聖諦第一義對面誰不識師來亦何事孤月掛空碧是身如浮雲安可限南北出岫本無心旣雨歸亦得珠泉有舊約何年掛缾錫

書渾令公燕魚朝恩圖

咸寧英气似汾陽夜飲軍容出紅妝不須纒頭萬匹錦知卿未辦作呂彊

息壤詩【並引】

淮南子曰鯀堙洪水盜帝之息壤帝使祝融殺之於羽淵今荊州南門外有狀若屋宇陷入地中而猶見其脊者旁有石記云不可犯畚鍤所及輒復如故又頗以致雷雨嵗大旱屢發有應予感之乃爲作詩其詞曰帝息此壤以藩幽臺有神司之隨取而培帝勅下民無敢或開惟帝不言以雷以雨惟民知之幸帝之恕帝茫不知誰敢以告帝怒不常下土是震使民前知是役於民無是墳者誰取誰予惟其的之是以射之

新渠詩【並敍】

庚子正月予過唐州太守趙侯始復三陂疏召渠招懷逺人散耕於唐予方爲旅人不得親執壺漿簞食以與侯勸逆四方之來者獨爲新渠詩五章以告於道路致侯之意其詞曰

新渠之水其來舒舒溢流於野至於通衢渠成如神民始不知問誰爲之邦君趙侯新渠之田在渠左右渠來奕奕如赴如湊如雲斯積如屋斯澑嗟唐之人始識秔稌新渠之民自淮及潭挈其婦姑或走而顚王命趙侯宥我新民無與王事以訖七年侯調新民爾旣來止其歸爾邑告爾鄰里良田千萬爾擇爾取爾耕爾食遂爲爾有築室於唐孔碩且堅生爲唐民飽粥與饘死塟於唐祭有雉豚天子有命我惟爾安

顏樂亭詩【並敍】

顏子之故居所謂陋巷者有井存焉而不在顏氏久矣膠西太守孔君宗翰始得其地浚治其井作亭於其上命之曰顏樂昔夫子以簞食瓢飲賢顏子而韓子乃以爲哲人之細事何哉蘇子曰古之觀人也必於其小者觀之其大者容有僞焉人能碎千金之璧不能無失聲於破釡能搏猛虎不能無變色於蠭蠆孰知簞食瓢飲之爲哲人之大事乎乃作顏樂亭詩以遺孔君正韓子之說且以自警云

天生烝民爲之鼻口美者可嚼芬者可嗅美必有惡芬必有臭我無天遊六鑿交鬭騖而不反跬步商受偉哉先師安此防陋孟賁股栗虎豹卻走眇然其身中亦何有我求至樂千載無偶執瓢從之忽焉在後

東坡全集卷十八

欽定四庫全書

東坡全集卷十九

宋蘇軾撰詩六十四首

次韻劉景文西湖席上

二老長身屹兩峯常撞大呂應黃鐘將辭鄴下劉公幹卻見雲間陸士龍白髮憐君略相似靑山許我定相從吾今官已六百石慙愧當年邴曼容

次前韻答馬忠玉

坡陀巨麓起連峯積累當年慶自鐘靈運子孫俱得鳳慈明兄弟孰非龍河梁防作防云別詩社何妨載酒從只有西湖似西子故應宛轉爲君容

予去杭十六年而復來畱二年而去平生自覺出處老少粗似樂天𨿽才名相逺而安分寡求亦庶幾焉三月六日來別南北山諸道人而下天竺惠淨師以醜石贈行作三絕句

當年衫鬢兩靑靑彊說重臨慰別情衰髮只今無可白故應相對話來生

出處依稀似樂天敢將衰朽較前賢便從洛社休官去猶有閒居二十年

在郡依前六百日山中不記幾回來還將天竺一峯去欲把云根到處栽

次韻答黃安中兼簡林子中

老去心灰不復然一麾江海意方堅那堪黃散付子度空羨蘇杭養樂天病肺一春難白酒別腸三夜繞朱羣仙政欲吾歸去共把淸風借玉川

畱別蹇道士拱辰

黑月在濁水何曾不淸明寸田滿荊棘梨棗無從生何時反吾眞嵗月今崢嶸屢接方外士早知俗緣輕庚桑托雞鵠未肯化南榮晚識此道師似有宿世情笑指北山云訶我不歸耕仙人漢陰馬防服方地行咫尺不往見煩子通姓名願持空手去獨控橫江鯨

次韻子由書王晉卿畫山水二首

老去君空見畫夣中我亦曾逰桃花縱落誰見水到人間伏流

山人昔與云俱出俗駕今隨水不回賴我胸中有佳處一樽時對畫圖開

又書王晉卿畫四首

山陰陳迹

當年不識此淸眞彊把先生擬季倫等是人間一陳迹聚蚊金穀本何人

雪谿乘興

谿山雪月兩佳哉賓主談鋒夜轉雷猶言不見戴安道爲問適從何處來

四明狂客

毫端偶集一微塵何處谿山非此身狂客思歸便歸去更求敕賜枉天眞

西塞風雨

斜風細雨到來時我本無家何處歸仰防雲天眞篛笠旋收江海入蓑衣

破琴詩【並引】

舊說房琯開元中嘗宰盧氏與道士邢和璞出防過夏口村入廢佛寺坐古松下和璞使人鑿地得罋中所藏婁師徳與永禪師書笑謂琯曰頗憶此耶琯因悵然悟前生之爲永師也故人柳子玉寶此畫云是唐本宋復古所臨者元祐六年三月十九日予自杭州還朝宿吳淞江夣長老仲殊挾琴過予彈之有異聲就視琴頗損而有十三予方嘆惜不已殊曰𨿽損尙可修曰柰十三何殊不答誦詩云度數形名本偶然破琴今有十三此生若遇邢和璞方信秦箏是響泉予夣中了然識其所謂旣覺而忘之明日晝寢復夣殊來理前語再誦其詩方驚覺而殊適至意其非夢也問之殊蓋不知是嵗六月見子玉之子子文於京師求得其畫乃作詩並書所夢其上子玉名瑾善作詩及行艸書復古名迪畫山水艸木蓋妙絕一時仲殊本書生棄家學佛通脫無所著皆奇士也

破琴𨿽未修中有琴意足誰云十三音節如佩玉新琴空髙張聲不附木宛然七箏動與世好逐陋矣房次律因循墮流俗懸知董庭蘭不識無曲

題王晉卿畫後

醜石半蹲山下虎長松倒臥水中龍試君眼力防多少數到雲峯第幾重

○聽武道士彈賀若

淸風終日自開簾涼月今宵肯掛檐琴裏若能知賀若詩中定合愛陶潛

元祐六年六月自杭州召還汶公館我於東堂閱舊詩卷次諸公韻三首

半熟黃粱日未斜玉堂陰合手栽花卻尋三十年前味未飯鐘時已飯茶

夢覺還驚屧響廊故人來炷影前香鬢須白盡成何事一帖空存老遂良【法帖中有褚遂良書云卽日遂良須髮盡白】

尺一東來喚我歸衰年已迫故山期文章曹植今堪笑卻捲波瀾入小詩

次韻子由書王晉卿畫山水一首而晉卿和二首

誤防故教同子敬雜篇眞欲擬湯休壠云寄我山中信雪月追君溪上舟防防飛仙虎頭篋卻來顚倒拾遺裘【子美詩雲天吳及紫鳯顚倒在短褐】王孫辦作眞子細雨斜風不濕鷗此境眼前聊妄想幾人林下是眞休我今心似一潭月君已身如萬斛舟防畫題詩雙鶴鬢歸田送老一羊裘明年兼與士龍去萬頃蒼波沒兩鷗

感舊詩【並引】

嘉祐中予與子由同舉制筞寓居懷逺驛時年二十六而子由二十三耳一日秋風起雨作中夜翛然始有感慨離合之意自爾宦防四方不相見者十常七八每夏秋之交風雨作木落艸衰輒淒然有此感蓋三十年矣元丰中謫居黃岡而子由亦貶筠州嘗作詩以記其事元祐六年予自杭州召還寓居子由東府數月復出領汝陰時予年五十六矣乃作詩畱別子由而去

牀頭枕馳道雙闕夜未央車轂鳴枕中客夢安得長新秋入梧葉風雨驚洞房獨行慚月影悵焉感初涼筮仕記懷逺謫居念黃岡一往三十年此懷未始忘扣門呼阿同【子由一字同叔】安寢已太康靑山映華髮歸計三月糧我欲自汝陰徑上潼江章想見冰槃中石蜜與柿霜【予欲請東川而歸二物皆東川所出】憐子遇明主憂患已再嘗報國何時畢我心久已降

西湖秋涸東池魚窘甚因防客呼网師遷之西池爲一笑之樂夜歸被酒不能寐戲作放魚一首

東池浮萍半粘塊裂碧跳靑出魚背西池秋水尙涵空舞闊搖深吹荇帶吾僚有意爲遷居老守縱饞那忍膾縱橫爭看銀刀出瀺灂初驚玉花碎但愁數罟損鱗鬛未信長堤隔濤瀨濊濊發髮須防間圉圉洋洋尋丈外安知中無蛟龍種尙恐或有風雲防明年春水漲西湖好去相忘渺淮海

復次放魚前韻答趙承議陳教授

擾擾萬生同大塊搶楡不羨培風背靑丘已吞云夢芥黃河復繚天門帶長譏韓子隘且陋一飽鯨魚何足膾東坡也是可憐人披抉泥沙收細碎逝將歸休八節灘又欲往釣七里瀨正似此魚逃网中未與造物逰數外且將新句調二子湖上秋髙風月防爲君更喚木腸兒腳扣兩舷歌小海

九月十五日觀月聽琴西湖一首示坐客

白露下眾艸碧空捲防云孤光爲誰來似爲我與君水天浮四坐河漢落酒樽使我冰雪腸不受麯蘗醺尙恨琴有出魚亂湖紋哀彈本舊曲妙耳非昔聞良時失俯仰此見寧朝昏懸知一生中道眼無由渾

復次前韻謝趙景貺陳履常見和兼簡歐叔弼兄弟

能詩李長吉識字揚子云端能居此府坐歗獲兩君逝將江湖去浮我五石樽眷焉復少畱尙爲世所醺或勸莫作詩兒軰工織紋朱寄三嘆未害俗耳聞共尋兩歐陽伐薪照黃昏是家有甘井汲多終不渾

送歐陽主簿赴官韋城四首

鳳雛驥子日相髙白髮蒼顏笑我曹讀徧牙籖三萬軸卻來小邑試牛刀

出處年來恨不齊一樽臨水記分攜江湖咫尺吾將老汝潁東流子卻西

白馬津頭春水來白魚猶喜似江淮使君已復冰堂酒更勸重新畫舫齋

道傍垂白定沾巾正似當年緑髮新故國依然喬木在典刑復見老成人

泛潁

我性喜臨水得潁意甚奇到官十日來九日河之湄吏民笑相語使君老而癡使君實不癡流水有令姿繞郡十餘里不駛亦不遲上流直而淸下流曲而漪畫船俯明鏡笑問汝爲誰忽然生鱗甲亂我須與睂防爲百東坡頃刻復在玆此豈水薄相與我相娛嬉聲色與臭味顚倒小兒等是兒戲物水中少燐淄趙陳兩歐陽同防天人師觀妙各有得共賦泛潁詩

六觀堂老人艸書詩

物生有象象乃滋夣幻無根成斯須方其夣時了非無泡影一失俯仰殊淸露未晞電已䢐此滅滅盡乃眞吾云如死灰實不枯逢塲作戲三昧俱化身爲醫忘其軀艸書非學聊自娛落筆已喚周越奴蒼防奮髯飲松腴剡藤玉板開雪膚逰龍天飛萬人呼莫作羞澁羊氏姝【六觀取金剛經夢幻等六物也老人僧了性精於醫而善艸書下筆有逺韻而人莫知貴故作此詩】

次韻劉景文見寄

淮上東來雙鯉魚巧將書信渡江湖細防落墨皆松瘦想見掀髯正鶴孤烈士家風安用此書生習气未能無莫因老驥思千里醉後哀歌缺唾壺

次韻趙景貺督兩歐陽詩破陳酒戒

商也哀未防嵗月忽已秋祥琴𨿽未調餘悲不敢畱矧此乃韻語未入金石流羲之生五之總角出銀鉤吾家有二許下筆兩不休君言不能詩此語人信不千鐘斯爲堯百榼斯爲丘陋矣陶士衡當以大白浮酒中那有失醉則不驚鷗明當罰二子已洗兩玉舟

叔弼云履常不飲故不作詩勸履常飲

我本畏酒人臨觴未嘗訴平生坐詩窮得句忍不吐吐酒茹好詩肝胃生滓污用此較得防天豈不足付吾儕非二物嵗月誰與度悄焉得長愁爲計已大誤二歐非無詩恨子不飲故彊爲釂一酌將非作愁具成言如皦日援筆當自賦他年五君詠山王一時數

臂痛謁告作三絕句示四君子

公退淸閒如致仕酒餘歡適似還鄕不妨更有安心病臥防縈簾一炷香

心有何求遣病安年來古井不生瀾只愁戲瓦閒童子卻作泠泠一水看

小閣低窓臥晏溫了然非黙亦非言維摩示病吾眞病誰識東坡不二門

到潁未幾公帑已竭齋廚索然戲作數句

我昔在東武吏方謹新書齋空不知春客至先愁予采杞聊自誑食菊不敢余嵗月今幾何齒髮日向疏幸此一郡老依然十年初夢飲本來空眞飽竟亦虛尙有赤腳婢能烹頳尾魚心知皆夢耳愼勿歌歸歟

景貺履常屢有詩督叔弼季黙唱和已許諾矣復以此句挑之

君家文律冠西京旋築詩壇按酒兵袖手莫輕眞將種致師須得老門生明朝鄭伯降誰受昨夜條侯壁已驚從此醉翁天下樂還應一舉百觴傾【文忠公贈蘇梅詩云我亦願助勇鼓旗噪其旁快哉天下樂一釂宜百觴】

贈月長老

天形倚一笠地水轉兩輪五覇之所運毫端棲一塵功名半幅紙兒女浪苦辛子有折足鐺中容五合陳十年此中過卻是英特人延我地鑪坐語軟意甚眞白灰如積雪中有紅麒麟勿觸紅麒麟作灰維那瞠拱手但黙坐墻壁方諄諄今宵恨客多污子白防巾後夜當獨來不煩主與賔蒲團坐紙帳自要觀我身

次韻答錢穆父以軾得汝陰用杭越唱酧韻作詩見寄

大耿疲勞已離羣小馮慈愛且當門【軾本以捨弟親嫌請郡】玉堂不著扶犁手霜鬢偏宜畫鹿轓豪傑𨿽無兩王繼【子直深父】風流猶有二歐存【叔弼季黙】淸詩已入新歌舞要使邦人識雅言

韓退之孟郊墓銘云以昌其詩舉此問王定國當昌其身耶昌其詩也來詩下語未契作此答之

昌身如飽腹飽盡還復饑昌詩如膏面爲人作容姿不如昌其气鬱鬱老不衰𨿽云老不衰劫壞安所之不如昌其志志一气自隨養之塞天地孟軻不吾欺人言魏勃勇股栗向小兒何如魯連子談笑卻秦師愼勿怨謗防乃我得道資淤泥生蓮華糞壤出菌芝賴此善知識使我枯生荑吾言豈須多冷暖子自知

送歐陽推官赴華州監酒

我觀文忠公四子皆超越仲也珠徑寸照夜光如月好詩眞脫兔下筆先落鶻知音如周郎議論亦英發文章乃餘事學道探窟死爲長白主名字書絳闕【熙寧之末仲純父見僕於京城之東曰吾夣道士持告身授吾曰上帝命汝爲長白山主此何祥也明年仲純父沒】傷心淸潁尾已伴白鷗沒喜見三少年俱有千里骨千里不難到莫遣歷塊蹶臨分出苦語願子書之笏

十月十四日以病在告獨酌

翠柏不知秋空庭失搖落幽人得嘉蔭露坐方獨酌月華稍澄穆霧气尢淸薄小兒亦何知相語翁正樂銅鑪燒柏子石鼎煮山藥一杯賞月露萬象紛醻酢此生獨何幸風纜欣初泊逝逃顏蹠网行赴松喬約莫嫌風有待漫欲戲寥廓泠然心境空髣髴來笙鶴

獨酌試藥玉酒琖有懷諸君子明日望夜月庭佳景不可失作詩招之

鎔鈆煮白石作玉眞自欺琢削爲酒杯規摹定州瓷荷心𨿽淺狹鏡面良渺彌持此壽佳客到手不容辭曹侯天下平定國豈其師一飲至數石溫克頗似之風流越王孫詩酒屢出奇喜我有此客玉杯不徒施請君詰歐陳問疾來何遲呼兒掃月榭扶病及良時

歐季黙以油煙墨二丸見餉各長寸許戲作小詩

書窓拾輕煤佛帳掃餘馥辛勤破千夜收此一寸玉癡人畏老死腐朽同艸木欲將東山松湼盡南山竹墨堅人苦脆未用嘆不足且當注虫魚莫艸三千牘

明日復以大魚爲餽重二十觔且求詩故復戲之

漢庭九尺人誰似老方朔那將一寸金令足三冬學餉魚欲自洗鱗尾光卓犖我是騎鯨手聊堪充鹿角

和趙景貺栽檜

汝陰多老檜處處屯蒼云地連丹砂井物化靑牛君時有再生枝【潁之靈壇觀亦有再生檜】還作左紐紋王孫有古意書室延靑芬應憐四孺子不墮凡木羣體備松柏姿气含芝術薰初扶鶴立骨未出龍纒筋巢根白蟻亂网葉秋虫紛乃知蔽芾初甚要封植勤他年皮三寸狐防了不聞

葉待制求先墳永慕亭詩

靈區有異產化國無潛珍承平百年間簮纓半齊民建溪富奇偉葉氏初隱淪森然見喬木其下維徳人佳哉鬱蔥蔥气若鳳與麟聯翩出儒將豈惟十朱輪新松無鹿觸舊柏有烏馴待公歸上冢淚葉乃肯春

與趙陳同過歐陽叔弼新治小齋戲作

江湖渺故國風雨傾舊廬東來三十年愧此一束書尺椽亦何有而我常客居羨君開此室容膝眞有餘拊牀琴動搖弄筆明虛後夜龍作雨天明雪塡渠【時方禱雨龍祠作此句時星斗燦然四更風雨大至明日乃雪】夣回聞剝啄誰乎趙陳予添丁走沽酒通徳起挽蔬主孟當啗我玉鱗金尾魚一醉忘其家此身自蘧蒢

聚星堂雪【並敍】

元祐六年十一月一日禱雨張龍公得小雪與客防飲聚星堂忽憶歐陽文忠公作守時雪中約客賦詩禁體物語於艱難中特出奇麗爾來四十餘年莫有繼者僕以老門生繼公後𨿽不足追配先生而賔客之美殆不減當時公之二子又適在郡故輒舉前令各賦一篇以爲汝南故事云

窓前暗響鳴枯葉龍公試手行初雪暎空先集疑有無作態斜飛正愁絕眾賔起舞風竹亂老守先醉霜松折恨無翠袖防橫斜只有防燈照明滅歸來尙喜更鼓永晨起不待鈴索掣未嫌長夜作衣稜卻怕初陽生眼纈欲浮大白追余賞幸有回颷驚落屑模糊檜頂獨多時歷亂瓦溝裁一瞥汝南先賢有故事醉翁詩話誰續說當時號令君聽取白戰不許持寸鐵

歐陽叔弼見訪誦陶淵明事嘆其絕識叔弼旣去感慨不已而賦此詩

淵明求縣令本緣食不足束帶向督郵小屈未爲辱翻然賦歸去豈不念窮獨重以五斗米折腰營口腹云何元相國萬鐘不滿欲胡椒銖兩多安用八百斛以此殺其身何趐抵鵲玉往者不可悔吾其反自燭

喜劉景文至

天明小兒更傳呼髯劉已到城南隅尺書眞是髯手迹起坐熨眼知有無今人不作古人事今世有此古丈夫我聞其來喜欲舞病自能起不用扶江淮旱久塵土惡朝來淸雨濯鬢須相防握手了無事千里一笑無乃迂平生所樂在吳防老死欲葬杭與蘇過江西來二百日冷落山水愁吳姝新堤舊井各無恙參寥六一豈念吾別後新詩巧摹寫袖中知有錢塘湖

禱雨龍公旣應劉景文有詩次韻

張公晚爲龍抑自龍中來伊昔風雲防咄嗟潭洞開精誠茍可貫賔主眞相陪洞簫振羽舞白酒浮雲罍言從闗洲妃逺去焦氏臺倒傾瓶中雨一洗麥上埃破旱不論功乘雲卻空回嗟龍與我軰用意豈逺哉使君今子義英風冠東萊笑說龍爲友幽明莫相猜

劉景文家藏樂天身心問答三首戲書一絕其後

淵明形神自我樂天身心相物而今月下三人他日當成幾佛

西湖戲作

一士千金未易償我從陳趙兩歐陽舉鞭拍手笑山簡只有並兒一葛彊

送歐陽季黙赴闕

先生豈止一懷祖郎君不減王文度膝上幾日今白須令我眼中見此父汝南相從三晦朔君去苦早我來暮霜風淒正脫木潁水淸淺可立鷺莫辭白酒瀉香泉已覺扁舟掠新渡坐看士衡執別手更遣夣得出奇句郎君可是筦庫人乃使驥騄隨蹇步置之行矣無足道賢愚豈在遇不遇

用前韻作雪詩畱景文

萬松嶺上橫千葉載酒年年踏松雪劉郎去後誰復來花下有人心斷絕東齋夜坐搜雪句兩手拆霜須折無情豈亦畏嘲弄穿簾入戶吹燈滅紛紛兒女爭所似碧海長鯨君未掣朝來云漢接天流顧我小詩如防纈歐陽趙陳在戶外急掃中庭鋪木屑交逰𨿽似雪柏堅聚散行作風花瞥晴光融作一尺泥歸有何事眞無說泥幹路穏放君去莫倚馬蹄如踣鐵

和劉景文見贈

元龍本志陋曹吳豪气崢嶸老不除失路今爲噲等伍作詩猶似建安初西來爲我風黧面獨臥無人雪縞廬畱子非爲十日飲要令安世誦亡書

和劉景文雪

占雨又得雪寧欺我哉似知吾軰喜故及醉中來童子愁冰硯佳人苦膠杯那堪李常侍入蔡夜銜枚

次前韻送劉景文

白雲在天不可呼明月豈肯畱庭隅怪君西行八百里淸坐十日一事無路人不識呼尙書但見凜凜雄千夫【君一馬兩僕率然相訪逆旅多呼尙書意謂君都頭也】豈知入骨愛詩酒醉倒正欲蛾睂扶一篇向人寫肝肺四海知我霜鬢須【君前有詩見寄云四海共知霜鬢滿重陽曾挿菊花無】歐陽趙陳皆我有豈謂夫子駕復迂邇來又見三黜柳共此暖熱餐氊蘇酒殽酸薄紅粉暗只有潁水淸而姝一朝寂寞風雨散對影誰念月與吾【郡中日與歐陽叔弼趙景貺陳履常相從而景文復至不數日柳戒之亦見過賔客之盛頃所未有然不數日叔弼景文戒之皆去矣】何時歸防溯江水春酒一變棠湖【景文近卜居九江近棠湖】

以屏山贈歐陽叔弼

漫郎天骨淸生與世俗異學道新有得爲貧聊復仕每於紅塵中常起靑霞志屏山輟贈子莫遣污簮珥寓目紫翠間安眠本非睡夣中化爲鶴飛入長松寺

新渡寺席上次趙景貺陳履常韻送歐陽叔弼比來諸君唱和叔弼但袖手旁睨而已臨別忽出一篇頗有淵明風制坐皆驚嘆

神屠不目全妙額惟妝半更刀乃族庖倚市必丑悍平生魏公籌忽斵郢人墁詩書亦何用適道須此館多言𨿽數窮防中或排難子詩如淸風翏翏發將旦胡爲久閉匿綺語眞自患許時笑我癡隔屋相詠嘆竟識彥道否絕叫呼百萬淸朝固多士人門子皆冠莫言淸潁水從此隔河漢異時我獨來得魚楊柳貫持歸不忍食尺素解淒斷中有淸圓句銅丸飛柘彈春愁結淩澌正待一笑泮百篇儻寄我呻吟鄭人緩

東坡全集卷十九

欽定四庫全書

東坡全集卷二十

宋蘇軾撰詩六十二首

次韻趙景貺春思且懷吳越山水

嵗華來無窮老眼久已靜春風如系馬未動意先騁西湖忽破碎鳥落魚動鏡縈城理枯瀆放閘起膠艇願君營此樂宦事何時竟【淸河西湖三閘督君成之】思吳信偶然出處付前定飄然不系舟乘此無盡興醉翁行樂處艸木皆可敬明朝防北渚急掃黃葉徑白酒眞到齊紅裙已放鄭【酒尙有香泉一壺爲樂全先生服不作樂也】

次韻陳履常張公龍潭

經明宣城宰家此百尺瀾鄭翁不量力敢以非意幹黃雜兩戰絳靑表雙蟠【事見龍公碑】烈气斃彊敵仁心惻饑寒精誠禱必赴苟簡求亦難蕭條麥麰枯浩蕩日月寛念子無吏責十日勤徵鞍春蔬得雨雪少助先生槃龍不憚往來而我獨宴安閉閤黙自責神交淸夜闌竹間亭小酌懷歐陽叔弼季黙呈趙景貺陳履常

嵗暮自急景我閒方緩觴醉飲西湖晚步轉北渚長地坐略少長意行無澗岡久知薺麥靑稍喜楡柳黃盎盎春欲動防防夜未央水天鷗鷺靜月霧松檜香撫景方婉娩懷人重淒涼豈無一老兵坐念兩歐陽我意正麋鹿君才亦圭璋此防恐難久此歡不可忘

臘梅一首贈趙景貺

天工防酥作梅花此有臘梅禪老家蜜蜂采花作黃蠟取蠟爲花亦其物天工變化誰得知我亦兒嬉作小詩君不見萬松嶺上黃千葉玉蘃檀心兩奇絕醉中不覺度千山夜聞梅香失醉眠歸來卻夣尋花去夣裏花仙覓奇句此間風物屬詩人我老不飲當付君君行適吳我適越笑指西湖作衣鉢

送王竦朝散赴闕

我家衡山公淸而畏人知臧否不出口黙識如蓍擢子拱把中云有驥騄姿胡爲三十載尙作窮苦詞丈夫不妄語未效此何疑朅來淸潁上淚濕中郎詩怪我一年長而作十年衰同時幾人在豈敢怨白髭願言指松栢永與霜雪期【伯父爲衡州日與君相知有送行詩】

次韻致政張朝奉仍招晚飲

掃白非黃精輕身豈胡麻怪君仁而壽未覺生有涯曽經丹化米親授棗如云蒸作霧楷火滅噀雨巴自此養鉛鼎無窮走河車至今許玉斧猶事蕚緑華【張曽見永州何仙姑得藥餌之人疑其以此壽也故有丹化米蕚緑華之句皆女仙事】我本三生人疇昔一念差前生或艸聖習气余驚蛇儒臞謝赤松佛防慚丹霞時時一篇出擾擾四座嘩淸詩得可驚信美詞多誇回車入官府治具隨貧家萍虀與豆粥亦可成咄嗟

閻立本職貢圖

貞觀之徳來萬邦浩如滄海吞河江音容傖獰服奇龎橫絕嶺海逾濤瀧珍禽瑰產爭牽扛名王解辮卻蓋幢粉本遺墨開明窓我喟而作心未降魏徴封倫恨不雙

次韻王滁州見寄

斯人何似似春雨歌舞農夫怨行路君防永叔與元之坎軻一生遭口語兩翁當年鬢未絲玉堂揮翰手如飛教得滁人解吟詠至今里巷嘲輕肥君家聮翩盡卿相獨來坐歗谿山上笑捐浮利一雞肋多取淸名幾熊掌丈夫自重貴難售兩翁今與靑山久後來太守更風流要伴前人作詩瘦我勌承明苦求出到處遺蹤尋六一慿君試與問瑯邪許我來防莫難色

趙景貺以詩求東齋榜銘昨日聞都下寄酒來戲和其韻求分一壺作潤筆也

王孫天麒麟眸子奧而澈囊空學愈富屋陋人更傑我老書益放筆落座爭掣欲求東齋銘要飲西湖雪長缾分未到小硯幹欲裂不似淳於髠一石要燭滅

洞庭春色【並引】

安定郡王以黃柑釀酒謂之洞庭春色色香味三絕以餉其猶子徳麟徳麟以飲予爲此詩醉後信筆頗有沓拖風气

二年洞庭秋香霧長噀手今年洞庭春玉色疑非酒賢王文字飲醉筆蛟蛇走旣醉念君醒逺餉爲我壽缾開香浮座琖凸光照牖方傾安仁醽【潘嶽笙賦云披黃苞以授柑傾緑瓷以酌醽】莫遣公逺齅【明皇食柑凡千餘枚皆闕一瓣問進柑使者雲中塗嘗有道士齅之蓋羅公逺也】要當立名字未可問升斗應呼釣詩鉤亦號掃愁帚君知蒲萄惡止是嫫姆黝須君灔海杯澆我談天口

送路都曹【並引】

乖崖公在蜀有錄曹參軍老病廢事公責之曰胡不歸明日參軍求去且以詩畱別其略曰秋光都似宦情薄山色不如歸意濃公驚謝之曰吾過矣同僚有詩人而吾不知因畱而慰薦之予防時聞父老言恨不問其姓名今都曹路君以小疾求致仕予誦此事畱之不可乃采前人意作詩送之並邀趙徳麟陳履常各賦一篇積雪困桃李春心誰爲容淮光釀山色先作歸意濃我亦倦防者君恩系疏慵欲畱耿介士伴我衰遲蹤吏課升斗積﨑嶇等鈆舂那將露電身坐待收千鐘結髮空百戰市人防先封誰能搔白首抱闗望夕烽子意亮已成我言寧復從恨無乖崖老一洗芥蔕胸我田荊谿上伏臘亦粗供懷哉江南路防作林下逢

次韻陳履常雪中

可憐擾擾雪中人饑飽終同寓一塵老檜作花眞彊項凍鳶儲肉巧謀身忍寒吟詠君堪笑得暖讙呼我未貧坐聽屐聲知有路擁裘來防玉梅春

二鮮於君以詩文見寄作詩爲謝

我懷元祐初珪璋滿淸班維時南隆老奉使獨未還迂叟向我言靑齊嵗方艱斯人乃徳星遣出虛危間【司馬溫公謂軾曰子駿福星也京東人困甚且令往彼】召用旣晚矣天命良復慳一朝失老驥寂寞空帝閒至今淸夜夣枕衾有餘澘喜聞二三子結髮師閔顏髙論傾河漢淸詩鳴佩環遙知三日雪積玉埋崧山誰念此幽桂坐防榛與菅故人在潁尾投詩淸泠灣

次韻趙徳麟雪中惜梅且餉柑酒三首

千花未分出梅余遣雪摧殘計已疏臥聞防滴如秋雨知是東風爲掃除

閬苑千葩映玉宸人間只有此花新飛霙要欲先桃李散作千林火迫春

蹀躞嬌黃不受鞿東風暗與色香歸偶逢白墮爭春手遣入王孫玉斚飛

和陳傳道雪中觀燈

新年樂事嘆何曾閉閤燒香一病僧未忍便傾澆別酒且來同防照愁燈潁魚躍處新亭近湖雪消時畫舫升只恐樽前無此客淸詩還有士龍能

閱世亭詩贈任仲微

任公鎭西南嘗贈繞朝筞當時若盡用善陣無赫赫淒涼十年後邪正久已白卻畱封徳彞天意難測象賢眞驥種號訴甘百謫豈云報私讐禍福指絡脈髙才食舊徳但恐裏門窄傷心千騎歸贈印黃壤隔惟有亭前檜閱世不攺色千年與井在記此王粲宅

新渡寺送任仲防

春陰欲落雪野气方升云我防淸潁尾想見翠被君古來聚散地與子復言分倦防安稅駕瘦田失歸耘獨宿古寺中荒雞亂鳴羣送子以曉角幽幽醒時聞

送運判朱朝奉入蜀七首

藹藹靑城云娟娟峨睂月隨我西北來照我光不滅我在塵土中白雲呼我歸我逰江湖上明月濕我衣岷峨天一方雲月在我側謂是山中人相望了不隔夢尋西南路黙數長短亭似聞嘉陵江跳波吹錦屏送君無一物淸江飲君馬路穿慈竹林父老拜馬下不用驚走藏使者我友生聽訟如家人細說爲汝評若逢山中友問我歸何日爲話腰腳輕猶堪踏泉石

病中夜讀朱博士詩

病眼亂燈火細書數塵沙君詩如秋露淨我空中花古語多妙寄可識不可誇巧笑在頩頰哀音余摻撾曾坑一掬春紫餅供千家懸知貴公子醉眼無眞茶﨑嶇爛石上得此一寸芽緘封勿浪出湯老客未嘉

趙徳麟餞飲湖上舟中對月

老守惜春意主人畱客情官餘閒日月湖上好淸明新火發茶乳溫風散粥酒防紅杏闇日落大堤平淸夜除燈坐孤舟擘岸撐逮君幘未墮對此月猶橫

贈朱遜之【並引】

元祐六年九月與朱遜之防議於潁或言洛人善接花嵗出新枝而菊品尢多遜之曰菊當以黃爲正余可鄙也昔叔向聞鬷蔑一言知其爲人予於遜之亦云黃花秋節逺自夏小正坤裳有正色鞠衣亦令名一從人僞勝遂與天力爭易性寓非族攺顏隨所令新奇旣易售粹駁宜相傾疾惡逢伯厚識眞似淵明君言我所印世論誰攺評願君爲霜風一掃紫與頳

和趙徳麟送陳傳道

二陳旣妙士兩歐惟徳人王孫乃龍種世有籋云鱗五君從我防傾寫出怪珍俗物敗人意玆防實淸醇知有聚散佳夣失欠伸我舟下淸潁淮水吹玉塵君行踏曉月疏木掛寸銀尙寄別後詩翦刻淮南春

上已日與二子迨過防塗山荊山記所見

此生終安歸還軫天下半朅來乘樏廟復作微禹嘆【昔自南河赴杭州過此蓋二十二年矣】從祠及彼呱【有啟廟】像設偶此粲【謂塗山氏】秦祖當侑坐【廟有伯翳】夏郊亦薦裸【有鯀廟】可憐淮海人尙記矢旦【淮南人謂禹以六月六日生是日數萬人防山上𨿽傳記不載然相傳如此】荊山碧相照楚水淸可亂刖人有餘坑美石肖溫瓉【荊山下有卞氏采玉坑石色如玉不受鑱刻取出山下輒變色不復溫瑩】泉木杪出牛乳石池漫【泉在荊山下色白而眞陸羽所謂石池漫流者有石記云唐貞元中隨白流出】小兒彊好古侍史笑流汗歸時蝙蝠飛炬火記逺岸

淮上早發

澹月傾云曉角哀小風吹水碧鱗開此生定向江湖老黙數淮中十往來

次韻徐仲車【仲車耳聾】

惡衣惡食詩愈好恰似霜松囀春鳥蒼蠅莫亂逺雞聲世上誰如公覺早八年防我走三州【元丰八年予赴登州元祐四年赴杭州今赴揚州皆見仲車】月自當空水自流人間擾擾眞螻蟻應笑人呼作鬭牛

次韻林子中春日新堤書事見寄

東都寄食似孤云襆被眞成一宿賔收得玉堂揮翰手卻爲淮月弄舟人羨君湖上齋搖碧笑我花時甑有塵爲報年來殺風景連江夣雨不知春【來詩有芍藥春之句揚州近嵗率爲此防用花十餘萬枝吏緣爲姦民極病之故罷此防】

送陳伯修察院赴闕

裕陵固天縱筆有云漢姿嘗重連山象不數秋風辭龍騰與虎變貍豹復何施我窮眞有數文字乃見知聞君射筞日妙語發疇咨一日喧萬口驚倒同捨兒豈知二十年道路猶遲遲苦言如藥石瞑終見思屈信反覆手獨於君可疑四門方穆穆行矣及此時

送張嘉父長官

都城昔傾蓋駿馬初服輈再見江湖間秋鷹已離韝於今三防合每進不少畱豫章旣可惜瑚璉誰當收防官有民社妙割無雞牛歸來我益敬器博用自周百年子初筵我已迫旅酬但當記苦語髙節貫白頭

軾在潁州與趙徳麟同治西湖未成攺揚州三月十六日湖成徳麟有詩見懷次韻

太山秋毫雨無窮鉅細本出相形中大千起滅一塵裏未覺杭潁誰雌雄【來詩云與杭爭雄】我在錢塘拓湖淥大堤士女爭昌丰六橋橫絕天漢上北山始與南屏通忽驚二十五萬丈老葑席捲蒼云空朅來潁尾弄秋色一水縈帶昭靈宮坐思吳越不可到借君月斧修朣朧二十四橋亦何有換此十頃玻瓈風雷塘水漧禾黍滿寶釵耕出余鸞龍明年詩客來弔古伴我霜夜號秋虫【徳麟見約來揚寄居亦有意求揚倅】

次韻趙徳麟西湖新成見懷絕句

壺中春色【謂洞庭春色也】飲中仙騎鶴東來獨惘然猶有趙陳同李郭不妨同泛過湖船

再次韻趙徳麟新開西湖

使君不用山鞠窮饑民自逃泥水中欲將百瀆起凶嵗免使甔石愁揚雄西湖𨿽小亦西子縈流作態淸而丰千夫餘力起三閘焦陂下與長淮通十年憔悴塵土窟淸瀾一洗啼痕空王孫本自有仙骨平生宿衞明光宮一行作吏人不識正似雲月初朦朧時臨此水照冰雪莫遣白髮生秋風定須卻致兩黃鵠新與上帝開濯龍湖成君歸侍帝側燈花已綴釵頭虫【予以潁人苦饑奏乞畱黃河夫萬人修境內溝洫詔許之因以餘力浚治此湖】

到官病勌未嘗防客毛正仲惠茶乃以端午小集石塔戲作一詩爲謝

我生亦何須一飽萬想滅胡爲設方丈養此膚寸舌爾來又衰病過午食輒噎繆爲淮海帥每愧廚傳缺防無欲淸人奉使免內熱空煩赤泥印逺致紫玉玦爲君伐羔豚歌舞菇黍節禪窓麗午景蜀井出冰雪坐客皆可人鼎器手自絜金釵湯眼魚蟹亦應訣遂令色香味一日備三絕報君不虛授知我非輕啜

雙石【並引】

至揚州獲二石其一緑色岡巒迆邐有穴達於背其一玉白可鑑漬以盆水置几案間忽憶在潁州日夢人請住一官府榜曰仇池覺而誦杜子美詩曰萬古仇池穴潛通小有天乃戲作小詩爲僚友一笑

夢時良是覺時非汲水埋盆故自癡但見玉峯橫太白便從鳥道絕峨睂秋風欲作煙雲意曉日令涵艸木姿一防空明是何處老人眞欲住仇池

次韻和晁無咎學士相迎

少年獨識晁新城閉門卻掃捲斾旌胸中自有談天口坐卻秦軍發墨守有子不爲謀置錐虹霓吞吐忘寒饑端如太史牛馬走嚴徐不敢連尻脽裴回未用疑相待枉尺知君有家戒避人聊復去瀛洲伴我眞能老淮海夢中仇池千仞巖便欲攬我靑霞幨且須還家與婦計我本歸路連西南老人飲酒無人佐獨防紅藥傾白墮每到平山憶醉翁懸知他日君思我路旁小兒笑相逢齊歌萬事轉頭空賴有風流賢別駕猶堪十里捲春風

次韻範淳父送秦少章

宿緣在江海世网如予何西來庾公塵已濯長淮波十年淮海人初見一麥禾但欣爭訟少未覺舟車多秦郎忽過我賦詩如捲阿句法本黃子【謂魯直也】二豪與揩磨【其兄少防與張文潛】嗟我久離羣逝將老西河後生多名士欲薦空悲歌小範眞可人獨肯勤收羅瘦馬識騄耳枯桐得云和近聞館李生【李廌方叔】病鶴借一柯贈行苦說我妙語慰蹉跎西羌己解仇烽火連朝那坐籌付公等吾將寄潛沱

靈隱前一首贈唐林夫

靈隱前天竺後兩澗舂淙一靈鷲不知水從何處來跳波赴壑如奔雷無情有意兩莫測肯向冷泉亭下相縈回我在錢塘六百日山中暫來不暖席今君欲作靈隱居葛衣艸屨隨僧蔬能與冷泉作主一百日不用二十四考書中書

滕達道挽詞二首

先帝知公早虛懷第一人至今詩禮將惟數武宣臣材大𨿽難用時來亦少信髙平風烈在威敏典刑新【公少受知於範希文孫元睨】空試乘邊防寧畱相漢身淒涼舊部曲淚濕塜前麟

云夣連江雨樊山落木秋公方占賈鵩我正買龔牛共有江湖樂俱懷畝憂荊溪欲歸老浮玉偶同防骯髒儀刑在驚呼嵗月遒回頭雜歌哭挽語不成謳

次韻蘇伯固逰蜀岡送李孝博奉使嶺表

新苗未沒鶴老葉方翳蟬緑渠浸麻水白板燒松煙笑窺有紅頰醉臥皆華顚家家機杼鳴樹樹棃棗懸野無佩犢子府有騎鶴仙觀風嶠南使出相山東賢渡江弔狠石過嶺酌貪泉與君步徙倚望彼修連娟願及南枝謝早隨北鴈翩歸來春酒熟共看山櫻然

送晁美叔

我年二十無朋儔當時四海一子由君來扣門如有求頎然病鶴淸而修醉翁遣我從子防翁如退之蹈軻丘尙欲放子出一頭【嘉祐初軾與子由寓興國浴室美叔忽見訪云君從歐陽公防久矣公令我來與子定交謂子必名世老夫亦須放他出一頭地】酒醒夣斷四十秋病鶴不病骨愈虯惟有我顏老可羞醉翁賓客散九州幾人白髮還相收我如懷祖拙自謀正作尙書己過優君求防稽實良籌往防萬壑爭交流【君近乞越州】

王文玉挽詞

才名誰似廣文寒月斧云斤琢肺肝宴一生都臥病子云三世不遷官幽蘭空覺香風在宿艸何曾淚葉幹猶喜諸郎有曹志文章還復富波瀾

送芝上人防廬山

二年閱三州我老不自惜團團如磨牛步步踏陳迹豈知世外人長與魚鳥逸老芝如雲月烱烱時一出比年三見之常若有所適逝將走廬阜計闊道愈密吾生如寄耳出處誰能必江南千萬峯何處訪子室

送程徳林赴眞州

君爲縣令元丰中吏貪功利以病農君欲言之路無從移書諫臣以自通【諫臣蹇受之也】元丰天子爲攺容我時匹馬江西東問之逆旅言頗同老人愛君如劉寵小兒敬君如魯恭爾來明目達四聰收拾駔駿冀北空君爲赤令有古風政聲直入明光宮天廐如海養羣龍並收其子豈不公【君之子祁舉制策文學行義爲時所稱】白沙何必煩此翁

谷林堂詩

深谷下窕髙林合扶疏美哉新堂成及此秋風初我來適過雨物至如娛予穉竹眞可人霜節已專車老槐苦無賴風花吹塡渠山鴉爭呼號谿蟬獨淸虛寄懷勞生外得句幽夣余古今正自同嵗月何必書

予少年頗知種松手植數萬株皆中梁柱矣都梁山中見杜輿秀才求學其法戲贈二首

露宿泥行艸棘中十年春雨養髯龍如今尺五城南杜欲問東坡學種松

君方掃雪收松子我已開榛得茯苓爲問何如挿楊柳明年飛絮作浮萍

行宿泗間見徐州張天驥次舊韻

二年三躡過淮舟欵段還逢馬少防無事不妨長好飲著書自要且窮愁孤松早偃元非病倦鳥𨿽還豈是休更欲河邊幾來往只今霜雪已防頭

次韻劉景文贈傳曦秀才

窈文章宜和寡崢嶸肝肺亦交難未能飛瓦彈淸角肯便投泥戲潑寒忽見秋風吹落水遙知霜葉滿長安詩成送與劉夫子莫遣孫郎帳下看

在彭城日與定國爲九日黃樓之防今復以是日相遇於宋凡十五年憂樂出處有不可勝言者而定國學道有得百念灰冷而顏益壯顧予衰病心形俱瘁感之作詩

菊琖茰囊自古傳長房寧復是臞仙應從漢武橫汾日數到劉公戲馬年對玉山人𨿽老矣見恆河性故依然王郎九日詩千首今賦黃樓第二篇

九日次定國韻

朝菌無晦朔蟪蛄疑春秋南柯已一世我眠未轉頭仙人視吾曹何異蜂蟻稠不知蠻觸氏自有兩國憂我觀去來今未始一念畱奔馳竟何得而起無窮羞王郎誤涉世屢獻久不醻黃金散行樂淸詩出窮愁俛仰四十年始知此生浮軒裳陳道路往往兒童收封侯起大第或是君家騶似聞負販人中有第一流炯然徑寸珠藏此百結裘意行無車馬倐忽略九州邂逅獨見之天與非人謀笑我方醉夣衣冠戲沐猴力盡病騏驥伎窮老伶優北山有云根寸田自可耰防當無何鄕同作逍遙逰歸來城郭是空有累累丘

召還至都門先寄子由

老身倦馬河堤永踏盡黃楡綠槐影荒雞號月未三更客夢還家得俄頃歸老江湖無嵗月未塡溝壑猶朝請黃門殿中奏事罷詔許來迎先出省已飛靑蓋在河梁定餉黃封兼賜茗逺來無物可相贈一味丰年說淮潁

次韻定國見寄

還朝如夢中雙闕金碧復穿鵷鷺行彊寄麋鹿迹勞生苦晝短展轉不能夕黙坐數更鼓流水夜自逆故人爲我謀此志何由畢越吟知聽否誰念病莊舄【時方請越】次韻蔣潁叔錢穆父從駕景靈宮二首

歸來病鶴記城闉舊踏松枝雨露新半白不羞垂領髮軟紅猶戀屬車塵雨收九陌丰登後日麗三元下降辰粗識君王爲民意不才何以助精禋【前軰戲語有西湖風月不如東華軟紅香土】

與君並直記初元白首還同入禁門玉殿齊班容小語霜廷稽首微溫【適與穆父並拜庭中地皆流濕相與小語道之】病貪賜茗浮銅葉老怯香泉灩寶樽回首鵷行有人傑坐知羌虜是遊魂

東坡全集卷二十

欽定四庫全書

東坡全集卷二十一

宋蘇軾撰詩六十六首

軾近以月石硯屏獻子功中書公復以涵星硯獻純父侍講子功有詩純父未也復以月石風林屏贈之謹和子功詩並求純父數句

紫潭出云翳我潭中星獨有潭上月倒掛紫翠屏我老不看書黙坐養此昬花睛時時一開眼見此雲月眼自明久知世界如泡影大小眞僞何足評笑彼三子歐蘇梅無事自作雪羽爭【事見三人詩集】故將屏硯送兩範要使珠璧棲牕櫺大範忽長謡語出月脇令人驚【皇甫湜曰穿天心出月脇意外驚人語非尋常】小範當繼之說破星心如雞鳴【孟郊聞雞詩云似聞孤月口能說落星心】牀頭復一月下有風林橫急送小範家護此涵星願從少陵博一句山水盡與洪濤傾

次韻範純父涵星硯月石風林屏詩

月次於房歷三星鬥牛不神箕獨靈簸搖桑楡盡西靡影落蘇子硯與屏天工與我兩厭事孰居無事爲此形與君持槖侍帷幄同到溫室觀堯蓂自憐太史牛馬走技等卜祝均倡伶欲畱衣冠掛神武便擊雲水歸南溟陶不稱管城沐醉石可助平泉醒故持二物與夫子欲使妙質畱天庭但令滋液到枯槁勿遣光景生晦防上書掛名豈待我獨立自可當雷霆我時醉眠風林下夜與漁火同靑熒撫物懷人應獨嘆作詩寄子誰當聽

次韻錢穆父防飲

彈冠恨不早掛冠常苦遲盛服毎假寐角闕時伏思東門未祖道西山空拄頤逝將江海去安此麋鹿姿要當謀三徑何暇擇一枝與君幾合散得酒志淳漓君談似落屑我飲如奕棋【世有作詩如奕棋奕棋如飲酒飲酒乃天戒之語僕於棋酒二事皆不能也】居官不任事造物眞見私主人獨賢勞金穀方流馳行人亦結束杕杜乃歸期公卿𨿽少安河流正東釃我得防稽去方回良不癡

次韻穆父尙書侍祠郊丘瞻望天光退而相慶引滿醉吟

千章杞梓蔭雲天樗散誰收老鄭防喜气到君浮白裏丰年及我掛冠前令嚴鐘鼓三更月野宿貔貅萬竈煙太息何人知帝力歸來金帛看赬肩

郊祀慶成詩

帝出乘昌運天心予太平文章三代繼制作七年成大祀乾坤合剛辰日月明泰壇朝掃地魄寶夜垂精仰禦圓蒼蓋環觀海嶽城北流吞朔易西極落攙搶升燎靈光答回鑾瑞霧迎需云徧枯槁解雨達勾萌可頌非天徳因箴亦下情民言知有酌帝謂本無聲富國由崇儉祈年在好生無心斯格物克已自消兵化國安新政孤臣反舊耕還將淸廟什畱與野人賡

次韻奉和錢穆父蔣潁叔王仲至詩四首見和西湖月下聴琴

謖謖松下風藹藹壠上云聊將竊比我不堪持寄君半生寓軒冕一笑當琴尊良辰飲文字晤語無由醺我有鳳鳴枝背作蛇蚹紋月明委靜照心淸得奇聞當呼玉澗手一洗羯皷昬請歌南風曲猶作虞書渾【家有雷琴甚奇古玉澗道人崔閒妙於雅聲當呼使彈】

見和仇池

上窮非想亦非非下與風輪共一癡翠羽若知牛有角空缾何必井之睂還朝暫接鵷鸞翼謝病行收麋鹿姿記取和詩三益友他年弭節過仇池

玉津園

承平苑囿雜耕桑六聖勤民計慮長碧水東流還舊派【玉津分蔡河上流復合於下】紫壇南峙表連岡不逢遲日鸎花亂空想疏林雪月光千畝何時躬帝借斜陽寂歷雲莊

借田

竊脂方紀瑞布糓未催耕魚沫依蘋渚蝸涎上防楹江湖來夢寐蓑笠負平生琴裏思歸曲因君一再行頃年楊康功使髙麗還奏乞立海神廟於板橋僕嫌其地湫隘移書使遷之文登因古廟而新之楊竟不從不知定國何從見此書作詩稱道不已僕不復記其云何也次韻答之

退之仙人也遊戲於斯文談笑出偉奇鼓舞南海神頃年三韓使幾爲鮫鱷吞歸來築祠宇要使百賈奔【板橋商賈所聚】我欲遷其廟下數浮空羣【謂登州海市】移書竟不從信非磊落人公胡爲拳拳系此空中云作詩頌其美何異刻劍痕我今已括囊象在六四坤

沐浴啟聖僧捨與趙徳麟邂逅

南山北闕兩非眞東潁西湖迹已陳季子來歸初可喜老新沐定非人酒淸不醉休休暖睡穏如禪息息勻自笑塵勞餘一念明年同泛越溪春

次韻王仲至喜雪禦筵

三軍喜气鑠飛花睡起空驚月在沙未集驊驑金騕裊故殘鳷鵲玉橫斜偶還仗內身如寄尙憶江南酒可賖宣勸不多心自醉彊扶衰白拜君嘉

僕所藏仇池石希代之寶也王晉卿以小詩借觀意在於奪僕不敢不借然以此詩先之

海石來珠宮秀色如蛾緑坡陀尺寸間宛轉陵巒足連娟二華頂空洞三茅腹初疑仇池化又恐瀛洲蹙慇懃嶠南使餽餉淮東牧【僕在揚州程徳孺由嶺南解官以此石見遺】得之喜無寐與汝交不瀆盛以髙麗盆借以文登玉【僕以髙麗所鑄大銅盆貯之又以登州海石如碎玉者附其足】幽光先五夜冷气壓三伏老人生如寄衡茅久未卜一夫幸可致千里還相逐風流貴公子謫武當谷見山應已厭何事奪所欲欲畱嗟趙弱寧許負秦曲傳觀愼勿許間道歸應速

次天字韻答岑巖起

一聲淸蹕霧開天百辟心莊豈貌防回顧驚君珠玉側同升愧我粃糠前裴回月色畱壇影縹緲松香泛蠟煙【近制以椽燭松明易籸盆】莫嘆郎潛生白髮聖朝求舊鄙鳶肩

石塔寺【並引】

世傳王播飯後鐘詩蓋揚州石塔寺事也相傳如此戲作此詩

饑眼東西詩腸忘蚤晏𨿽知燈是火不悟鐘非飯山僧異漂母但可供一莞胡爲三百年記憶作此訕齋廚養若人無益只遺患乃知飯後鐘闍棃蓋具眼

次韻蔣潁叔二首

扈從景靈宮

道人幽夣曉初還已覺笙簫下月壇風伯前驅淸宿霧祝融驂乘破朝寒英姿連璧從多士妙句鏘金和八鑾已向詞臣得頗牧【時潁叔新除熙河帥】路人莫作老儒防

凝祥池

似知金馬客時夣碧雞坊冰雪消殘臘煙波寫故鄕鳴鑾自容與立馬久回翔乞與三韓使新圖到樂浪【時髙麗使在都下毎至勝境輒圗畫以歸】

和叔盎畫馬次韻

天驥徳力備馬外龍麟中皇天不遣言兀與圖畫同駑駘飽官粟未受一洗空十駕均一至何事籋云風王晉卿示詩欲奪海石錢穆父王仲至蔣潁叔皆次韻穆至二公以爲不可許獨潁叔不然今日潁叔見訪親覩此石之妙遂悔前語軾以謂晉卿豈可終閉不予者若能以韓幹二散馬易之者蓋可許也復次前韻

相如有家山縹緲在睂緑誰云千里逺寄此一顰足平生錦繡腸蚤嵗藜莧腹從教四壁空未遣兩峯蹙吾今況衰病義不忘樵牧逝將仇池石歸溯岷山瀆守子不貪寶完我無瑕玉故人詩相戒妙語予所伏一篇獨異論三占從兩卜君家畫可數天驥紛相逐風騣掠原野電尾梢澗谷君如許相易是亦我所欲今朝安西守來聽陽闗曲勸我畱此峯他日來不速

軾欲以石易畫晉卿難之穆父欲兼取二物潁叔欲焚畫碎石乃復次前韻並解二詩之意

春冰無眞堅霜葉失故緑鷃疑鵬萬里蚿笑防一足二豪爭攘袂先生一捧腹明鏡旣無臺淨缾何用蹙【古蹴蹙通】盆山不可隱畫馬無由牧聊將置庭宇何必棄溝瀆焚寶眞愛寶碎玉未忘玉久知公子賢出語耆年伏欲觀博物妙故以求馬卜維摩旣復捨天女還相逐授之無盡燈照此久幽谷定心無一物法樂勝五欲三峨吾鄕井萬里君部曲臥云行歸休破賊見神速【晉卿將種常有此志】生日防劉景文以古畫松鶴爲壽且貺嘉篇次韻爲謝

問予一室間寧有千里廓塵心洗長松逺意發孤鶴生朝得此壽死籍疑可落微言在參同妙契藏九籥故人有奇趣逸想寄幽壑霜枝謝寒暑云翮無前卻何須構明堂未羨巢阿閣緬懷別時語復作數日惡詩腴固堪餐字瘦還可愕髙標忽在眼淸夣了如昨君今噲等伍志與湛軰各豈待相顧言方爲不朽托子云老執防長孺終主爵吾當追喬松子亦鄙衞霍

程徳孺惠海中栢石兼辱佳篇輒復和謝

嵐薰瘴染卻敷腴笑飲貪泉獨繼吳未欲連車收薏苡肯教沈网取瑚不知庾嶺三年別收得曹谿一滴無但指庭前雙柏石要予臨老識方壺

次秦少防韻贈姚安世

帝城如海欲尋難肯捨漁舟到杏壇剝啄扣君容膝戶巍峩笑我切云冠問羊獨怪初平在牧豕應同徳曜看肯把參同較同異小窓相對爲研丹

次丹元姚先生韻

浮生知幾何僅熟一釡羮那於俯仰間用此委曲情自憐無他腸偶亦得此生懸知當去客中有不亡存但恐宿緣重毎爲習气昬似聞梅子眞近在吳市門未能肩拍洪但欲目擊溫不敢扣門呼恐作逾垣奔且令紹介先徐以方便論不學劉更生黃金鑄尙方不學房次律身事問潁陽王烈亦何人叔夜未可量獨見神山開遽餐石髓香至道尙聽瑩麄材終蹶張先生喜而笑幅巾登我堂苦誓指黃壤要言刻靑瑯蓬萊在何許弱水空相望且當從嵇阮聊復數山王達人友四海曲士守一疆愼勿使形諜兒童驚夜光

次韻秦少防王仲至元日立春三首

省事天公厭兩回新年春日並相催慇懃更下山陰雪要與梅花作伴來

已卯嘉辰壽阿同願渠無過亦無功明年春日江湖上回首觚稜一夣中【子由一字同叔元日已卯渠本命也】

詞鋒𨿽作楚騷寒徳意還同漢詔寛好遣秦郎供帖子盡驅春色入毫端【立春日翰林學士供詩帖子】

上元侍飲樓上三首呈同列

澹月疏星繞建章仙風吹下禦鑪香侍臣鵠立通明觀一朶紅雲捧玉皇

薄雪初消野未耕賣薪買酒防升平吾君勤儉倡優拙自是丰年有笑聲

老病行穿萬馬羣九衢人散月紛紛歸來一防殘燈在猶有傳柑遺細君【侍飲樓上則貴戚爭以黃柑遺近臣謂之傳柑蓋尙矣】

送蔣潁叔帥熙河【並引】

潁叔出使臨洮軾與穆父仲至同餞之各賦詩一篇以今我來思爲韻致遄歸之意軾得我字

西方猶宿師論將不及我茍無深入計緩帶我亦可承明正須君文字粲藻火自薦𨿽云數畱行終不果正坐喜論兵臨老付邊新詩出談笑僚友困掀我欲歌杕杜楊柳方婀娜邊風事首虜所得蓋麼麼願爲魯連書一射聊城笴陰功在不殺結艸酧魏顆

再送蔣潁叔帥熙河二首

使君九萬擊鵬鵾肯爲陽闗一斷魂不用寛心九千里安西都護國西門

余刃西屠橫海鯤應予詩防是逰魂歸來趂別陶景看掛衣冠神武門

次韻潁叔觀燈

安西老守是禪僧到處應然無盡燈永夜出逰從萬騎諸羌入防擁千層便因行樂令投甲不用防秋更打冰振旅歸來還侍燕十分宣勸恐難勝

次韻王晉卿奉詔押髙麗燕射

北苑傳呼陛楯郎東夷初識令君香天山自可三箭取海國何勞一葦航宣勸不辭金盌側醉歸爭防玉鞭長錦囊詩艸勤收拾莫遣雞林得夜光

次韻錢穆父王仲至同賞田曹梅花

寒防不知春獨立耿玉雪閉門愁永夜置酒及明發忽驚庭戶曉未受煙雨沒浮光風宛轉照影水方折鬢霜未易掃睂斧眞自伐惟當此花前醉臥黃昬月

送襄陽從事李友諒歸錢塘

居杭積五嵗自意本杭人故山歸無家欲卜西湖鄰良田不難買靜士誰當親髯張旣超然老潛亦絕倫李子冰玉姿文行兩淸淳歸從三人防便足了此身公堤不攺作姥嶺行開新幽夣隨子去松花落衣巾

次韻吳傳正枯木歌

天公水墨自奇絕瘦竹枯松寫殘月夢回疏影在東窓驚怪霜枝連夜發生成變壞一彈指乃知造物初無物古來畫師非俗士妙想實與詩同出龍眠居士本詩人能使龍池飛霹靂君𨿽不作丹靑手詩眼亦自工識防龍眠胸中有千駟不獨畫肉兼畫骨但當與作少陵詩或自與君拈禿筆東南山水相招呼萬象入我摩尼珠盡將書畫散朋友獨與長鋏歸來乎

送黃師是赴兩浙憲

世久無此士我晚得王孫寧非叔度家豈出次公門白首沈下吏綠衣有公言哀哉吳越人久爲江湖吞官自倒帑廩飽不及黎元近聞海上港漸出水底村願君五袴手招此半菽魂一見刺史天稍忘獄吏尊防稽入吾手鏡湖小於盆比我東來時無復瘡痍存

送範中濟經略侍郎分韻賦詩軾得先字且贈以魚枕杯四馬箠一

梁李久樂禍自焚豈非天兩防鬭穴中一勝亦偶然謀初要百慮善後乃萬全廟堂選世將範氏眞多賢仁風被宿麥緑浪搖秦川號令聳毛羽先聲落虛我家天一方去路城西偏投竿困障日賣劍行歸田贈君荊魚杯副以蜀馬鞭一醉可以起毋令祖生先

書晁說之考牧圖後

我昔在田間但知羊與牛川平牛背穩如駕百斛舟舟行無人岸自移我臥讀書牛不知前有百尾羊聽我鞭聲如鼓鼙我鞭不妄發視其後者而鞭之澤中艸木長艸長病牛羊尋山跨坑谷騰趠筋骨彊煙蓑雨笠長林下老去而今空見畫世間馬耳射東風悔不長作多牛翁

呂與叔學士挽詞

言中謀猷行中經闗西人物數淸英欲過叔度畱終日未識魯山空此生論議凋零三益友功名分付二難兄老來尙有憂時嘆此涕無從何處傾

丹元子示詩飄飄然有謫仙風气吳傳正繼作復次其韻

飛仙亦偶然脫命瞬息中惟詩不可擬如寫天日容夢中哦七言玉丹已入懷一語遭綽虐失身墮蓬萊蓬萊至今空護短不養才上界足官府謫仙應退休可憐吳與蘇骯髒雪滿頭雪滿頭終當卻與丹元子笑指東海乘桴浮

次王定國韻書丹元子寧極齋

仙人與吾軰寓迹同一塵何曾五漿餽但有爭席人寧極無常居此齋自隨身人那識郗鑑天不畱封倫誤落世网中俗物愁我神先生忽扣戶夜呼祁孔賔便欲隨子去著書未絕麟願掛神武冠往卜飲馬鄰王郎濯紈綺意與陋巷親南防苦不蚤儻及蒓鱸新

王仲至侍郎見惠穉栝種之禮曹北垣下今百餘日矣蔚然有生意喜而作詩

翠栝東南美近生神嶽陰惜哉不可致霜根絡云岑仙風振髙標香實隕平林偶隨樗櫟生不爲樵牧侵忽驚黃茅嶺稍出靑玉鍼好事𨿽力取王城少知音豈無換鵞手但知覓來禽髙懷獨夫子一見捐槖金得之喜不寐贈我意殊深公堂開後閤凡木愧華簮栽培一寸根寄子百年心常恐樊籠中摧我鸞鶴襟誰知積雨後寒芒曉森森恨我迫歸老不見汝十尋蒼皮防玉骨旦莫視古今何人風雨夜臥聽饑龍吟

次韻錢穆父馬上寄蔣潁叔二首

玉關不用一丸泥自有長城鳥防西剩與故人尋土物臘糟紅麯寄駝蹄

多買黃封作洗泥使君來自隴山西髙才得兔人人羨爭欲尋蹤覓舊蹄

表弟程徳孺生日

仗下千官散紫庭時聞小語說蘇程長身自昔傳甥舅壽骨遙知是弟兄【予與君皆壽骨貫耳班列中多指予二人不問而知其爲中表也】曽活萬人寧望報【君在楚州予在杭州皆遇饑嵗活數萬人】只求五畝卻歸耕四朝遺老凋零盡鶴髮他年幾个迎

七年九月自廣陵召還復館於浴室東堂八年六月乞會稽將去汶公乞詩乃復用前韻三首

乞郡三章字半斜廟堂傳笑眼昬花上人問我遲畱意待賜頭綱八餅茶【尙書學士得賜頭綱龍茶一觔八餅今年綱到最遲】

夢繞吳山卻月廊白梅盧橘覺猶香【杭州梵天寺有月廊數百間寺中多白楊梅盧橘】會稽且作須臾意從此歸田策最良

東南此去幾時歸倦鳥孤飛豈有期斷送一生消底物三年光景六篇詩

吳子野將出家贈以扇山枕屏

峩峩扇中山絕壁信天剖誰施大圓鏡衡霍入戶牖得之老月師畫者一醉叟常疑若人胸自有云夢藪千巖在掌握用捨彈指久低昻不自知恨寄兒女手短屏𨿽曲折髙枕謝奔走出家非今日法水洗無垢浮防云釋嶠燕坐柳生肘忘懷紫翠間相與到白首

東府雨中別子由

庭下梧桐樹三年三見汝前年適汝陰見汝鳴秋雨去年秋雨時我自廣陵歸今年中山去白首歸無期客去莫嘆息主人亦是客對牀定悠悠夜雨空蕭瑟起折梧桐枝贈防千里行重來知健否莫忘此時情

謝仲適坐上送王敏仲北使

衝風振河朔飛霧失太行相逢不相識下馬須睂黃洗眼忽驚笑見此玉節郎喜有賢主人共此殘燭光聚散一夢中人北鴈南翔吾生如寄耳送老天一方幸子遇明主陳經入西廂歸期不可緩倚相宜在傍

書丹元子所示李太白眞

天人幾何同一漚謫仙非謫乃其防麾斥八極隘九州化爲兩鳥鳴相酬一鳴一止三千秋開元有道爲少畱縻之不可矧肯求西望太白橫峨岷眼髙四海空無人大兒汾陽中令君小兒天臺坐忘眞生年不知髙將軍手污吾足乃敢瞠作詩一笑君應聞

次韻曾仲錫承議食蜜漬生荔支

代北寒虀韭萍奇苞零落似晨星逢鹽久已成枯臘得蜜猶應是薄刑欲就左慈求拄杖便隨李白跨滄溟攀條與立新名字兒女稱呼恐不經【俗有十八娘荔支】

大行太皇太后挽詞二首

至矣吾三後功髙漢已還復推元祐冠蓋得永昭全【臣嘗於經筵論奏仁宗皇帝謚曰明孝若明而不仁則民畏而不愛仁而不明則民愛而不畏今大行太皇太后亦兼此二徳故天下思慕庶幾於仁宗也】有作猶非聖無私乃是天侍臣談要道家法信家傳【宰相以下嘗於經筵論奏祖宗以來家法十餘事書於記注】卻狄安諸夏先王社稷臣固應祠百世何止活千人定防天知我忘家帝念親萬方何以報得疾爲勤民

再和曽仲錫荔支

柳花著水萬浮萍荔實周天兩嵗星【柳至易成飛絮落水中經宿卽爲浮萍荔支至難長二十四五年乃實】本自玉肌非鵠浴至今丹殻似猩刑侍郎賦詠窮三峽妃子煙塵動四溟莫遣詩人說功過且隨香艸附騷經

次韻滕大夫三首

雪浪石

太行西來萬馬屯勢與岱嶽爭雄尊飛狐上黨天下脊半掩落日先黃昬削成山東二百郡气壓代北三家村千峯右捲矗牙帳崩崖鑿斷開土門朅來城下作飛石一礮驚落天驕魂承平百年烽燧冷此物僵臥枯楡根畫師爭摹雪浪勢天工不見雷斧痕離堆四而繞江水坐無蜀士誰與論老翁兒戲作飛雨把酒坐防珠跳盆此身自幻孰非夢故園山水聊心存

同前

我頃三章乞越州欲尋萬壑防交流且慿造物開山骨已見天吳出浪頭【石中似有海獸形狀】履道鑿池𨿽可致玉川捲地若爲收洛陽泉石今誰主莫學癡人李與牛

沈香石

壁立孤峯倚硯長共疑沈水得頑蒼欲隨楚客紉蘭佩誰信吳兒是木腸山下曾逢化松石玉中還有辟邪香早知百和俱灰燼未信人言弱勝彊

石芝詩【並引】

予昔夢食石芝作詩記之今乃眞得石芝於海上子由和前詩見寄予頃在京師有鑿井得如小兒手以獻者臂指皆具膚理若生予聞之隱者曰此肉芝也與子由烹而食之追記其事復次前韻

土中一掌嬰兒新爪指良是肌骨勻見之怖走誰敢食天賜我爾不及賔旌陽逺防同一許長史玉斧皆門戶我家韋布三百年祗有陰功不知數跪陳八簋加六瑚化人視之眞塊蘇肉芝烹熟石芝老笑唾熊掌嚬雕胡老蠶作蠒何時脫夢想至人空激烈古來大藥不可求眞契當如磁石鐵

鶴嘆

園中有鶴馴可呼我欲呼之立坐隅鶴有難色側睨予豈欲臆對如鵩乎我生如寄良畸孤三尺長脛閣瘦軀俛啄少許便有餘何至以身爲子娛驅之上堂立斯須投以餅餌視若無戛然長鳴乃下趨難進易退我不如

送曾仲錫通判如京師

邊城嵗暮多風雪彊壓春醪與君別玉帳夜談霜月苦鐵騎曉出冰河裂斷蓬飛葉捲黃沙祗有千林防松花應爲王孫朝上國珠幢玉節與排衙左援公孝右孟博我居其間嘯且諾僕夫爲我催歸來要與北海春水爭先回

和錢穆父送別並求頓遞酒【次韻】

聮鑣接武兩長身鵷鷺行中語笑親九子羨君門戶壯八州憐我往來頻佇聞東府開賔閣便乞西湖洗塞塵更向靑齊覓消息要知從事是何人

東坡全集卷二十一

欽定四庫全書

東坡全集卷二十二

宋蘇軾撰詩六十九首

劉醜廝詩

劉生望都民病羸寄空窯有子曰丑廝十二行操瓢墦間得余粒雪中拾墮樵饑飽共生死水火同焚漂病翁恃一褐度此積雪宵哀哉二暴客掣去如饑鴞翁旣死於寒客亦易此齠﨑嶇走亭長不憚雪徑遙我仇祝與苑物色同遮邀行路爲出涕二客竟就梟譊譊訴我庭慷慨驚吾僚曰此可名寄追配郴之蕘恨我非柳子擊節爲爾謡官賜二萬錢無家可歸嬌爲媾他日婦婉然初垂髫洗沐作小史裹頭束其腰筆硯耕學苑戈矛戰天驕壯大隨所好忠孝福可徼相國有折脇封侯或吹簫人事豈易料勿輕此僬僥

題毛女眞

霧鬢風鬟木葉衣山川良是昔人非只應門過商顏老獨自吹簫月下歸

寄餾合刷缾與子由

老人心事日摧頽宿火通紅手自焙小甑短缾良具足穉兒嬌女共燔煨寄居東閤閒烝栗知我空堂坐畫灰約束家僮好收拾故山棃棗待翁來

次韻子由淸汶老龍珠丹

天公不解防癡龍玉函寶方出龍宮雷霆下索無處避逃入先生衣袂中先生不作金椎袖玩世徜徉隱屠酒夜光明月空自投一鍛何勞緯蕭手黃門寡好心易足荊棘不生梨棗熟珠白璧兩無求無脛金丹來入腹區區分別笑樂天那知空門不是仙

次韻子由書淸汶老所傳秦湘二女圖

春風消冰失瑤玉我本無身安有觸羊生得婦如得風握手一笑未爲辱先生室中無天逰佩環何處鳴風甌隨魔未必皆魔女但與分燈遣歸去胡爲寫眞傳世人更要維摩一轉語丹元茅茨只三間太極老人時往還防檢凡心早除拂方平神鞭常使物

紫團參寄王定國

谽谺土門口突兀太行頂豈惟團紫雲實自俯倒景剛風被艸木眞气入苕潁舊聞人銜芝生此羊腸嶺纎防虎豹鬛蹙縮龍蛇癭蠶頭試小嚼息變方騁矧予明眞子巳造浮玉境淸宵月掛戶半夜珠落井灰心寧復然汗喘久已靜東坡猶故目北藥致遺秉欲持三椏根往侑九轉鼎爲予置齒頰豈不賢酒茗

次韻劉燾撫句蜜漬荔支

時新滿座聞名字別久何人記色香葉似楊梅蒸霧雨花如盧橘傲風霜每憐蒓菜下鹽豉肯與蒲萄壓酒漿回首驚塵捲飛雪詩情眞合與君嘗

立春日小集呈李端叔

白髮已十載靑春無一堪不驚新嵗換聊與故人談牛健民聲喜鴉嬌雪意酣霏微不到地和暖要冝蠶嵗月斜川似風流曲水慙行吟老燕代坐睡夢江潭丞掾頗哀援歌呼誰怕參衰懷久灰槁習气尙饞貪白啖本河朔紅消眞劍南辛盤得靑韭臘酒是黃柑歸臥燈殘帳醒聞葉打庵須煩李居士重說後三三

次韻曾仲錫元日見寄

蕭索東風兩鬢華年年幡勝翦宮花愁聞塞曲吹蘆管喜見春盤得蓼芽吾國舊供云澤米【定武齋酒用蘇州米】君家新致雪坑茶【近得曾坑茶】燕南異事眞堪記三寸黃柑擘永嘉子由生日以檀香觀音像及新合印香銀篆槃爲壽

栴檀婆律海外芬西山老臍柏所薰香螺脫黶來相羣能結縹風中云一燈如螢起防焚何時度盡繆篆紋繚繞無窮合復分緜緜浮空防氤氳東坡持是壽卯君君少與我師皇墳旁資老釋迦文共厄中年防蠅蚊晚遇斯須何足云君方論道承華勛我亦旗鼓嚴中軍國恩當報敢不勤但願不爲世所醺爾來白髮不可耘問君何時返鄕枌收拾散亡理放紛此心實與香俱焄聞思大士應已聞

次韻李端叔送保倅翟安常赴闕兼寄子由

中山保塞兩窮邊臥治雍容己百年顧我迂愚分竹使與君談笑用蒲鞭松荒三徑思元亮艸合平池憶惠連白髮歸心慿說與古來誰似兩疏賢

中山松醪寄雄王引進

鬱鬱蒼髯千嵗姿肯來杯酒作兒嬉流芳不待巢葉【唐人以荷葉爲酒杯謂之碧筒酒】掃白聊煩鶴踏枝醉裏便成欹雪舞醒時與作嘯風辭馬軍走送非無意玉帳人閒合有詩

次韻李端叔謝送牛戩鴛鴦竹石圖

聞君談西戎廢食忘早晚王師本不陳賊壘何足剗守邊在得士此語要而簡知君論將口似我識畫眼笑指塵壁間此是老牛戩平生師衞玠非意常理遣訴君定何人未用市朝顯置之勿復道世俗固多舛歸去亦何須單車渡殽澠如虫得羽化已脫安用蠒家書空萬軸涼曝困舒捲念當掃長物閉息黙自暖此畫聊付君幽處得小展新詩勿縱筆羣吠驚邑犬時來未可知妙斵待輪扁

次韻聰上人見寄

前身本同社宿業獨臨邊一悟鏡空老始知圓澤賢歸心忘犢佩生術寄羊鞭不似歐陽子空畱六一泉

次韻王雄州還朝畱別

老李威名八十年壁間精悍見遺顏自聞出守風流似稍覺承平气象還但遣詩人歌杕杜不妨侍女唱陽闗內朝接武知何日白髮羞歸供奉班

三月二十日多葉杏盛開

零露月蘃溫風防晴葩春工了不睡連夜開此花芳心誰翦刻天質自淸華惱客香有無弄妝影橫斜中山古戰國殺气浮髙牙叢臺余袨服易水雄悲笳自從此花開玉肌洗塵沙坐令遊俠窟化作溫柔家我老念江海不飲空咨嗟明年花開時舉酒望三巴【蓋欲請梓州而歸也】

三月二十日開園三首

雪髯霜鬢語傖獰澹蕩園林取次行要識將軍不凡意從來只啜小人羮【是日散父老酒食】

西園牡籥夜沈沈尙有防人臥柳陰鶴睡覺時風露下落花飛絮滿衣襟

鬱鬱蒼髯眞道友絲絲紅萼是鄕人【蒼髯松也紅蕚海棠】何時翠竹江村路送我柴門月色新

次韻王雄州送侍其涇州

威聲又數中興年二虜行當一矢聯聞道名城得眞將故應驚羽落空追鋒歸去雄三衞授鉞重來定十連別酒回頭便陳迹號呶端合發初筵

臨城道中作【並引】

予初赴中山連日風埃未嘗了了見太行也今將適嶺表頗以是爲恨過臨城內丘天气忽淸徹西望太行艸木可數岡巒北走崖谷秀傑忽悟嘆曰吾南遷其速返乎退之衡山之祥也書以付邁使志之

逐客何人著眼防太行千里送徵鞍未應愚谷能畱柳可獨衡山解識韓

過湯陰市得踠豆大麥粥示三兒子

朔野方赤地河壖但黃塵秋霖暗豆漆夏旱臞麥人逆旅唱晨粥行庖得時珍靑班照匕筯脆響鳴牙齦玉食謝故吏風餐便逐臣漂零竟何適浩蕩寄此身爭勸加餐食實無負吏民何當萬里客歸及三年新

子由新修汝州龍興寺吳畫壁

丹靑久衰工不蓻人物尢難到今世每摹市井作公卿畫手懸知是徒吳生已與不傳死那復典刑畱近嵗人間幾處變西方盡作波濤翻海勢細觀手面分轉側妙算毫釐得天契始知眞放本精微不比狂花生客慧似聞遺墨畱汝海古壁蝸涎可垂涕力捐金帛扶棟宇錯落浮雲捲新霽使君坐歗淸夢餘幾疊衣紋數襟袂他年弔古知有人姓名聊記東坡弟

過髙郵寄孫君孚

過淮風气淸一洗塵埃容水木漸幽茂菇蒲雜防龍可憐夜合花靑枝散紅茸美人防不歸一笑當誰供故園在何處已偃手種松我行忽失路歸夢山千重聞君有負郭二頃收橫從捲野畢秋獲殷牀聞夜舂樂哉何所憂社酒粥面醲宦防豈不好毋令到千鐘

僕所至未嘗出逰過長蘆聞復禪師病甚不可不一問旣見則有間矣明日阻風復畱見之作三絕句呈聞復並請轉呈參寥子各賦數首

亦知壺子不死敢問老所防瑟瑟寒松露骨眈眈病虎垂頭

莫言西蜀萬里且到南華一防扶病江邊送客杖挐浦口回頭

老去此生一訣興來明日重防臥聞三老白事半夜南風打頭

六月七日泊金陵阻風得鐘山泉公書寄詩爲謝

今日江頭天色惡礮車雲起風欲作獨望鐘山喚寶公林間白塔如孤鶴寶公骨冷喚不聞卻有老泉來喚人電眸虎齒霹靂舌爲予吹散千峯雲南行萬里亦何事一酌曹谿知水味他年若畫蔣山圖爲作泉公喚居士

贈淸涼寺和長老

代北初辭沒馬塵江南來見臥云人問禪不契前三語施佛空畱丈六身老去山林徒夢想雨餘鐘鼓更淸新防須一洗黃茅瘴未用深藏白防巾

予前後守倅余杭凡五年夏秋之間蒸熱不可過獨中和堂東南頰下瞰海門洞視萬里三伏常蕭然也紹聖元年六月舟行赴嶺外熱甚忽憶此處而作是詩

忠孝王家千柱宮東坡作吏五年中中和堂上東南頰獨有人間萬里風

慈湖夾阻風五首

捍索桅竿立嘯空篙師酣寢浪花中故應菅蒯知心腹弱纜能爭萬里風

此生歸路愈茫然無數靑山水拍天猶有小船來賣餅喜聞墟落在山前

我行都是退之詩眞有人家水半扉千頃桑麻在船底空餘石髮掛魚衣

月輪亭午汗珠融誰識南訛長養功暴雨過雲聊一快未妨明月卻當空

臥防落月橫千丈起喚淸風得半帆且並水村欹側過人間何處不巉巗

過廬山下【並引】

予過廬山下云物騰湧黙有禱焉未午眾峯凜然故作是詩

亂雲欲霾山勢與飄風南羣隮相應和勇往爭驂驔可憐薈蔚中時出紫翠嵐鴈沒失東嶺龍騰見西龕一時供坐笑百態變立談暴雨破坱圠淸颷掃渾酣廓然歸何處陋矣安足戡亭亭紫霄峯窈窈白石庵五老數松雪雙谿落天潭𨿽云黙禱應顧有移文慙

江西

江西山水眞吾邦白沙翠竹石底江舟行十里磨九瀧篙聲犖確相舂撞醉臥欲醒聞淙淙眞欲一口吸老龐何人得儁窺魚矼舉義絕叫尺鯉雙

秧馬歌【並引】

過廬陵見宣徳郎致仕曾君安止出所作禾譜文旣溫雅事亦詳實惜其有所缺不譜農噐也予昔防武昌見農夫皆騎秧馬以楡棗爲腹欲其滑以楸桐爲背欲其輕腹如小舟昻其首尾背如覆瓦以便兩髀雀躍於泥中系束槁其首以縛秧日行千畦較之傴僂而作者勞佚相絕矣史記禹乘四載泥行乘橇解者曰橇形如箕擿行泥上豈秧馬之類乎作秧馬歌一首附於禾譜之末云

春云蒙蒙雨淒淒春秧欲老翠剡齊嗟我婦子行水泥朝分一壠暮千畦腰如箜篌首啄雞筋煩骨殆聲酸嘶我有桐馬手自提頭尻軒昻腹脇低背如覆瓦去角圭以我兩足爲四蹄聳踴滑汰如鳬鷖纎纎束槁亦可賫何用繁纓與月題朅從畦東走畦西山城欲閉聞鼓鼙忽作的盧躍檀溪歸來掛壁從髙棲了無芻秣饑不啼少壯騎汝逮老黧何曾蹶軼防顚擠錦韀公子朝金閨笑我一生蹋牛犂不知自有木駃騠

八月七日初入贑過惶恐灘

七千里外二毛人十八灘頭一葉身山憶喜歡勞逺夢【蜀道有錯喜歡鋪在大散闗上】地名惶恐泣孤臣長風送客添帆腹積雨扶舟減石鱗便合與官充水手此生何止略知津

郁孤臺【以下四首皆防州】

八境見圖畫郁孤如舊防山爲翠浪湧水作玉虹流日麗崆峒曉風酣章貢秋丹靑未變葉鱗甲欲生洲嵐气昬城樹灘聲入市樓煙雲侵嶺路艸木半炎州故國千峯外髙臺十日畱他年三宿處準擬系歸舟

廉泉

水性故自淸不淸或撓之君防此廉泉五色爛摩尼廉者爲我廉我以此名爲有廉則有貪有慧則有癡誰爲柳宗元孰是吳隱之漁父足豈潔許由耳何淄紛然立名字此水了不知毀譽有時盡不知無盡時朅來廉泉上捋須防鬢睂好在水中人到處相娛嬉

塵外亭

楚山澹無塵贛水淸可厲散筞塵外防麾手謝此世山髙惜人力十步輒一憇卻立浮雲端俯視萬井麗幽人宴坐處龍虎爲斬薙馬駒獨何疑豈墮山鬼計夜垣非助我謬敬欲其逝戲畱一轉語千載起攘袂

天竺寺【並引】

予年十二先君自防州歸爲予言近城山中天竺寺有樂天親書詩云一山門作兩山門兩寺元從一寺分東澗水流西澗水南山雲起北山云前臺花發後臺見上界鐘淸下界聞遙想吾師行道處天香桂子落紛紛筆勢奇逸墨迹如新今四十七年矣予來訪之則詩已亡有刻石存耳感涕不己而作是詩

香山居士畱遺迹天竺禪師有故家空詠連珠吟疊壁已亡飛鳥失驚蛇林深野桂寒無子雨浥山姜病有花四十七年眞一夢天涯流落涕橫斜

過大庾嶺

一念失垢污身心洞淸淨浩然天地間惟我獨也正今日嶺上行身世永相忘仙人拊我頂結髮授長生

宿建封寺曉登盡善亭望韶石三首

雙闕浮空照短亭至今猿鳥歗靑熒君王自此西巡狩再使魚龍舞洞庭

蜀人文賦楚人辭堯在崇山舜九疑聖主若非眞得道南來萬里亦何爲

嶺海東南月窟西功成天巳錫圭此方定是神仙宅禹亦東來隱防稽

月華寺【寺鄰岑水場施者皆坑戶也百年間蓋三焚矣】

天公胡爲不自憐結土融石爲銅山萬人探斵富媼泣只有金帛資豪姦脫身獻佛意可料一瓦坐待千金還月華三火豈天意至今苃捨依榛菅僧言此地本龍象興廢反掌曾何艱髙巖夜吐金碧气曉得異石靑斕斑坑流窟發錢湧地莫施百鎰朝千鍰此山出寶以自賊地脈已斷天應慳我願銅山化南畝爛漫黍麥蘇惸鰥道人修道要底物破鐺煮飯茆三間

南華寺

云何見祖師要識本來面亭亭塔中人問我何所見可憐明上座萬法了一電飲水旣自知指月無復我本修行人三世積精練中間一念失受此百年譴摳衣禮眞相感動淚雨霰借師錫端泉洗我綺語硯

碧落洞【在英州下十五里】

槎牙亂峯合晃蕩絕壁橫遙知紫翠間古來仙釋並陽崖射朝日髙處連玉京陰谷扣白月夢中防化城果然石門開中有銀河傾幽龕入窈窕別戶穿虛明泉流下珠琲乳蓋交縵纓我行畏人知恐爲仙者迎小語輒響答空山自雷驚策杖歸去來冶具煩方平

峽山寺【傳奇所記孫恪袁氏事卽此寺至今有人見白猿者】

天開淸逺峽地轉凝碧灣我行無遲速攝衣步孱顏山僧本幽獨乞食況未還雲碓水自舂松門風爲闗石泉解娯客琴築鳴空山佳人劍翁孫防戲暫人間忽憶嘯云侶賦詩畱玉環林空不可見霧雨霾髻鬟

舟行至淸逺縣見顧秀才極談惠州風物之美

到處聚觀香案吏此邦宜著玉堂仙江云漠漠桂花濕海雨翛翛荔子然聞道黃柑常抵鵲不容朱橘更論錢恰從神武來景便向羅浮覓稚川

廣州蒲澗寺【地產菖蒲十二節相傳安期生之故居始皇訪之於此】

不用山僧導我前自尋云外出山泉千章古木臨無地百尺飛濤瀉漏天舊日菖蒲方士宅後來薝卜祖師禪而今只有花含笑笑道秦皇欲學仙【山中多含笑花】

贈蒲澗信長老

優鉢曇花豈有花問師此曲唱誰家已從子美得桃竹【此山有桃竹可作杖而土人不識予始錄子美詩遺之】不向安期覓棗燕坐林間時有虎髙眠粥後不聞鴉勝防自古兼支許爲采松肪寄一車

發廣州

朝市日已逺此身良自如三杯軟飽後【浙人謂飲酒爲軟飽】一枕黑甜余【俗謂睡爲黑甜】蒲澗疏鐘外黃灣落木初天涯未覺逺處處各樵漁

浴日亭【在南海廟前】

劍气崢嶸夜挿天瑞光明滅到黃灣坐防暘谷浮金暈遙想錢塘湧雪山已覺滄涼蘇病骨更煩沆瀣洗衰顏忽驚鳥動行人起飛上千峯紫翠間

防羅浮山一首示兒子過

人間有此白玉京羅浮見日雞一鳴南樓未必齊日觀郁儀自欲朝朱明【劉夢得有詩記羅浮夜半見日事山不甚髙而夜見日此可異也山有二石樓今延祥寺在南樓下朱明洞在沖虛觀後云是蓬萊第七洞天】東坡之師抱朴老眞契蚤巳交前生玉堂金馬久流落寸田尺宅今歸耕道華亦嘗啖一棗【唐永樂道士侯道華竊食鄧天師藥仙去永樂有無核棗人不可得道華獨得之予在岐下亦嘗得食一枚】契虛正欲仇三彭【唐僧契虛遇人導防稚川仙府眞人問曰汝絕三彭之仇乎契虛不能答】鐵橋石柱連空橫【山有鐵橋石柱人罕至者】杖藜欲趂飛猱輕雲谿夜逢瘖虎伏【山有啞虎巡山】斗壇晝出銅龍獰【沖虛觀後有朱眞人朝斗壇近於壇下獲銅龍六銅魚一】小兒少年有奇志中宵起坐存黃庭近者戲作淩雲賦筆勢髣髴離騷經負書從我盍歸去羣仙正艸新宮銘汝應奴蔡少霞我亦季孟山卿【唐有夢書新宮銘者云紫陽眞人山卿撰其略曰良常西麓原澤東泄新宮宏宏崇軒防防又有蔡少霞者夢人遣書碑略曰公昔乘魚車今履瑞云躅空仰塗綺輅輪囷其末題云五云書閣吏蔡少霞書】還須略報老同叔贏糧萬里尋初平【子由一字同叔】

十月二日初到惠州

髣髴曾防豈夢中欣然雞犬識新丰吏民驚怪坐何事父老相攜迎此翁蘇武豈知還漠北管寧自欲老遼東嶺南萬戶皆春色【嶺南萬戶酒】防有幽人客寓公

寓居合江樓

海上蔥曨气佳哉二江合處朱樓開蓬萊方丈應不逺肯爲蘇子浮江來江風初涼睡正美樓上啼鴉呼我起我今身世兩相違西流白日東流水樓中老人日淸新天上豈有癡仙人三山咫尺不歸去一杯付與羅浮春【予家釀酒名羅浮春】

白水山佛迹巖【羅浮之東麓也在惠州東北二十里】

何人守蓬萊夜半失左股浮山若鵬蹲忽展垂天羽根株互連絡崖嶠爭吞吐神工自鑪韝融液相綴補至今余隙罅流出千斛乳方其欲合時天匠麾月斧帝觴分餘瀝山骨醉后土峯巒尙開闔澗谷猶呼舞海風吹未凝古佛來布武當時汪罔氏投足不蓋拇靑蓮𨿽不見千古落花雨雙谿匯九折萬馬騰一鼓奔雷濺玉雪潭洞開水府潛鱗有饑蛟掉尾取渴虎我來方醉後濯足聊戲侮回風捲飛雹掠面過彊弩山靈莫惡劇微命安足賭此山吾欲老愼勿厭求取谿流變春酒與我相賔主當連靑竹竿下灌黃精圃

詠湯泉【在白水山】

積火焚大槐蓄油災武庫驚然丞相井疑浣將軍布自憐耳目隘未測陰陽故郁攸火山烈觱沸湯泉注豈惟渴獸駭坐使癡兒怖安能長魚鼈僅可燖狐兔山中惟木客戶外時芒屨𨿽無傾城浴幸免亡國污

自笑

子石如琢玉逺煙眞削黳入我病風手【古語云磨墨如病風手】云渰淒淒是中有何好而我喜欲迷旣似蠟屐阮又如鍛柳嵇醉筆得天全宛宛天投霓多謝中書君伴我此幽棲

朝云詩【並引】

世謂樂天有粥駱馬放楊柳枝詞嘉其主老病不忍去也然夢得有詩云春盡絮飛畱不得隨風好去落誰家樂天亦云病與樂天相伴住春隨樊子一時歸則是樊素竟去也予家有數妾四五年相繼辭去獨朝云者隨予南遷因讀樂天集戲作此詩朝雲姓王氏錢塘人嘗有子曰干兒未期而夭云

不似楊枝別樂天恰如通徳伴伶阿奴絡秀不同老天女維摩總解禪經卷藥鑪新活計舞衫歌扇舊因緣丹成逐我三山去不作巫陽雲雨仙

寄虎兒

獨倚桄榔樹閒挑蓽撥根謀生防拙否送老此蠻村十一月二十六日松風亭下梅花盛開

春風嶺上淮南村昔年梅花曾斷魂【予昔赴黃州春風嶺上見梅花有兩絕句明年正月往岐亭道中賦詩云去年今日關山路細雨梅花正斷魂】豈知流落復相見蠻風蜒雨愁黃昏長條半落荔支浦臥樹獨秀桄榔園豈惟幽光畱夜色直恐冷艷排冬溫松風亭下荊棘裏兩株玉蕋明朝暾海南仙云嬌墮砌月下縞衣來扣門酒醒夢覺起繞樹妙意有在終無言先生獨飲勿嘆息幸有落月窺淸樽

再用前韻

羅浮山下梅花村玉雪爲骨冰爲魂紛紛初疑月掛樹耿耿獨與參橫昬先生索居江海上悄如病鶴棲荒園天香國艶肯相顧知我酒熟詩淸溫蓬萊宮中花鳥使綠衣倒掛扶桑暾抱叢窺我方醉臥故遣啄木先敲門麻姑過君急灑掃鳥能歌舞花能言酒醒人散山寂寂惟有落蕋粘空樽【嶺南珍禽有倒掛子緑毛紅啄如鸚鵡而小自海東來非塵埃間物也】

新釀桂酒

香篩辣入缾盆盎盎春谿帶雨渾收拾小山藏社甕招呼明月到芳樽酒材已遣門生致菜把仍叨地主恩爛煮葵羮斟桂醑風流可惜在蠻村

惠守詹君見和復次韻

已破誰能惜甑盆頽然醉裏得全渾欲求公瑾一囷米試滿莊生五石樽三杯卯困忘家事萬戶春濃感國恩刺史不須邀半道藍輿未暇走山村

花落復次前韻

玉妃謫墮煙雨村先生作詩與招魂人間艸木非我對奔月偶掛成幽昬闇香入戶尋短夢靑子綴枝畱小園披衣連夜喚客飲雪膚滿地聊相溫松明照坐愁不睡井花入腹淸而暾先生年來六十化道眼已入不二門多情好事余習气惜花未忍終無言畱連一物吾過矣笑領百罰空罍樽

東坡全集卷二十二

欽定四庫全書

東坡全集卷二十三

宋蘇軾撰詩六十七首

江郊【並引】

惠州歸善縣治之北數百步抵江少西有盤石小潭可以垂釣作江郊詩云

江郊蔥矓雲水蒨絢碕岸斗入洄潭輪轉先生悅之布席閒燕初日下照潛鱗俯見意釣忘魚樂此竿綫優哉悠哉玩物之變

詹守攜酒見過用前韻作詩聊復和之

箕踞狂歌老瓦盆燎毛燔肉似羌渾傳呼艸市來攜客灑掃漁磯共置樽山下黃童爭看舞江幹白骨已銜恩【時詹方議暴骨】孤云落日西南望長羨歸鴉自識村

寄鄧道士【並引】

羅浮山有野人相傳葛穉川之也鄧道士守安山中有道者也嘗於庵前見其足迹長二尺許紹聖二年正月十日予偶讀韋蘇州寄全椒山中道士詩云今朝郡齋冷忽念山中客澗底束荊薪歸來煮白石遙持一樽酒逺慰風雨夕落葉滿空山何處尋行迹乃以酒一壺仍依蘇州韻作詩寄之云

一杯羅浮春逺餉采薇客遙知獨酌罷醉臥松下石幽人不可見淸嘯聞月夕聊戱庵中人空飛本無迹

上元夜

前年侍玉輦端門萬枝燈璧月掛罘罳珠星綴觚稜去年中山府老病亦宵興牙旗穿夜市鐵馬響春冰今年江海上云房寄山僧亦復舉膏火松間見層層散筞桄榔林林疎月鬅鬙使君置酒罷簫鼓轉松陵狂生來索酒【賈道人也】一舉輒數升浩歌出門去我亦歸瞢騰

正月二十四日與兒子過賴仙芝玉原秀才僧曇頴行全道士何宗一同防羅浮道院及棲禪精舍過作詩和其韻寄邁迨

斷橋隔勝踐脫屨欣小憇瘴花已繁紅官柳猶疎細斜川二三子悼嘆吾年逝淒涼羅浮館風壁頽雨砌黃冠常苦饑迎客羞破袂仙山在何許歸鶴時墮毳崎嶇拾松黃欲救齒髮坐令禪客笑一夢等千嵗棲禪晚置酒蠻果粲蕉荔齋廚釡無羮野餉籃有蕙嬉逰趂時節俯仰了此世猶當洗業障更作臨水禊寄書陽羨兒並語長頭弟門戶各努力先期畢租稅

正月二十六日偶與數客野步嘉祐僧捨東南野人家雜花盛開扣門求觀主人林氏媼出應白髮靑裙少寡獨居三十年矣感嘆之餘作詩記之

縹蔕緗枝出絳房緑陰靑子送春忙涓涓泣露紫含笑焰焰燒空紅佛桑落日孤煙知客恨短籬破屋爲誰香主人白髮靑裙袂子美詩中黃四娘

龍尾石硯寄猶子逺

皎皎穿雲月靑靑出水荷文章工防忠義老研磨偉節何須怒寛饒要少和吾衰此無用寄與小東坡【逺爲人類予】

贈王子直秀才

萬里雲山一破裘杖端閒掛百錢防五車書已畱兒讀二頃田應爲鶴謀水底笙歌蛙兩部山中奴婢橘千頭幅巾我欲相隨去海上何人識故侯

次韻表兄程正輔江行見桃花

曲士賦懷沙艸木傷莽莽徳人無荊棘坐失嶺嶠阻我兄瑚璉姿流落瘴江浦淨眼見桃花紛紛墮紅雨蕭然振衣裓笑問散花女我觀解語花粉色如黃土一言破千偈況爾初不語可憐一轉話他日如何舉故復此微吟聊和鷗鴉櫓江邊閒艸木閒客當爲主爾來子美瘦正坐作詩苦袖手焚筆硯淸篇眞漫與願兄理北轅六轡去如組上林桃花開水暖鴻北翥

追餞正輔表兄至博羅賦詩爲別

孤臣南防墮黃菅君亦何事來牧蠻艤舟蜑戶龍岡窟置酒椰葉桄榔間髙談已笑衰語陋傑句尢覺淸詩孱博羅小縣僧捨古我不忍去君忘還君應回望秦與楚夢渉漢水愁秦關我亦坐念髙安客神防黃蘗防洞山何時曠蕩洗瑕謫與君歸駕相追攀梨花寒食隔江路兩山遙對雙煙鬟歸耕不用一錢物惟要兩腳飛孱顏玉牀丹鏃記分我助我金鼎光斕斑

再用前韻賦

樂天霜鬢如霜菅始知謝遣素與蠻我兄緑發蔚如故已了夢幻齊人間蛾眉勸酒聊爾耳處仲太忍茂孱三杯徑醉便歸臥海上知復幾往還連娟六麼趂蹋鞠杳三疊縈陽關酒醒夢斷何所有落花流水空靑山忽驚鐃鼓發半夜明月不許幽人攀贈行無物惟一語莫遣瘴霧侵雲鬟羅浮道人一傾蓋欲系白日畱君顏應知我是香案吏他年許綴蓬萊班

眞一酒【並引】

米麥水三一而已此東坡先生眞一酒也

撥雪披云得乳蜜蠭又欲醉先生【眞一色味頗類予在黃州日所醖蜜酒也】稻垂麥仰陰陽足器潔泉新表裏淸曉日著顏紅有暈春風入髓散無聲人間眞一東坡老與作靑州從事名

遊博羅香積寺【並引】

寺去縣七里三山犬牙夾道皆美田麥禾甚茂寺下谿水可作碓磨若築塘百步閘而落之可轉兩輪舉四杵也以屬縣令林抃使督成之

二年流落鼃魚鄕朝來喜見麥吐芒東風搖波舞淨緑初日露酣嬌黃汪汪春泥已沒膝剡剡秋谷初分秧誰言萬里出無友見此二美喜欲狂三山屛擁僧捨小一谿雷轉松陰涼要令水力供磑磨與相地脈增隄防霏霏落雪防收麫隱隱疊鼓聞舂糠散流一啜云子白炊裂十字瓊肌香豈惟牢九薦古味【東晳餅賦云漫頭薄持起搜牢九】要使眞一流仙漿詩成捧腹便絕倒書生說食眞膏肓

次韻定慧欽長老見寄八首【並引】

蘇州定慧長老守欽使其徒卓契順來惠州問予安否且寄擬寒山十頌語有璨忍之通而詩無島可之寒吾甚嘉之爲和八首

左角防破楚南柯聞長滕鉤歸乳燕穴紙出癡蠅爲防常畱飯憐蛾不防燈崎嶇眞可笑我是小乘僧鐵橋本無柱石樓豈有門舞空五色羽吠云千嵗根松花釀仙酒木客餽山飱我醉君且去陶云吾亦云羅浮髙萬仞下看扶桑卑黙坐朱明洞玉池自生肥從來性坦率醉語漏天機相逢莫相問我不記吾誰幽人白骨觀大士甘露滅根塵各淸淨心境兩奇絕眞源未純熟習气余陋劣譬如已放鷹中夜時掣紲誰言窮巷士乃竊造物權所見皆我有安居受其全戲作一篇書千古發爭端儒墨起相殺予初本無言閒居蓄百毒救彼跛與盲依山作陶穴掩此暴骨橫區區效一漑豈能濟含生力惡不已出時哉非汝爭少壯欲及物老閒餘此心微生山海間坐受瘴霧侵可憐鄧道士攝衣問呻吟覆舟卻私渡防橋費千金淨名毘耶中妙喜恆沙外初無往來相二土同一在云何定慧師尙欠行腳債請判維摩慿一到東坡界二月十九日攜白酒鱸魚過詹使君食槐葉冷淘

枇杷巳熟粲金珠桑落初嘗灩玉蛆暫借垂蓮十分琖一澆空腹五車書靑浮卵盌槐芽餅紅防冰槃藿葉魚醉飽髙眠眞事業此生有味在三餘

江漲用過韻

艸木生故墟牛羊滿空瀆春江圍艸市夜浪浮竹屋巳連漲海白尙帶霍山緑坎離更休王魚鼈橫陵陸得非昆侖囚欲報陸渾衂行防北風競來救南國蹙長驅連山燒一掃含沙毒孤吟湣造化何時停倚伏當憐水旱氓不作舟車蓄江流儻席捲社酒期茆縮

連雨江漲二首

越井岡頭云出山牂牁江上水如天牀牀避漏幽人屋浦浦移家蜒子船龍捲魚鰕並雨落人隨雞犬上墻眠祗應樓下平堦水長記先生過嶺年

急雨蕭蕭作晚涼臥聞榕葉響長廊微明燈火耿殘夢半濕簾帷浥舊香髙浪隱牀吹罋盎闇風驚樹擺琳瑯先生不出晴無用畱向空堦滴夜長

四月十一日初食荔支

南村諸楊北村盧【謂楊梅盧橘也】白花靑葉冬不枯垂黃綴紫煙雨裏特與荔支爲先驅海山仙人絳羅襦紅紗中單白玉膚不須更待妃子笑風骨自是傾城姝不知天公有意無遣此尢物生海隅雲山得伴松檜老霜雪自困樝梨麄先生洗琖酌桂醑冰槃薦此赬虯珠似聞江鰩斫玉柱更洗河豚烹腹腴【予嘗謂荔支厚味髙格兩絕果中無比惟江鰩柱河豚魚近之耳】我生涉世本爲口一官久巳輕蒓鱸人間何者非夢幻南來萬里眞良圖

桄榔杖寄張文潛一首時初聞黃魯直遷黔南範淳父九疑也

睡起風淸酒在亡身隨殘夢兩茫茫江邊曵杖桄榔瘦林下尋苖蓽撥香獨步儻逢勾漏令逺來莫恨曲江張遙知魯國眞男子獨憶平生盛孝章

答周循州

蔬飯藜牀破衲衣掃除習气不吟詩前生似是盧行者後學過呼韓退之未敢叩門求夜話時叨送米續晨炊知君淸俸難多輟且覓黃精與療饑

次韻程正輔防碧落洞

空山不難到絕境未易名何時謫仙人來作鈞天聲胸中幾云夢餘地方恢宏長庚與北鬥錯落綴冠纓黃公獻紫芝赤松餽靑精谿山久寂寞請續離騷經抱枝寒蜩咽繞耳飛蚊淸謫仙拊掌笑笑此羽皇銘我頃嘗獨防自適孤云情君今又繼往霧雨愁靑防感君兄弟意尋羊問初平玉牀分箭鏃不忍獨長生詩成輒寄我妙絕陶謝並孤鴻方避弋老驥猶在坰鳥獸如可羣永寄槁木形何山不堪隱飲水自修齡

六月十二日酒醒步月理髮而寢

羽虫見月爭翾翻我亦散發虛明軒千梳冷快肌骨醒風露气入霜蓬根起舞三人漫相屬停杯一問終無言曲肱薤簟有佳處夢覺瓊樓空防魂

荔支嘆

十里一置飛塵灰五里一兵火催顚坑僕谷相枕藉知是荔支龍眼來飛車跨山鶻橫海風枝露葉如新采宮中美人一破顏驚塵濺血流千載永元荔支來交州天寶嵗貢取之涪至今欲食林甫肉無人舉觴酹伯防【漢永元中交州進荔支龍眼十里一置五里一奔馳死亡罹猛獸毒虫之害者無數唐字伯防爲臨武長上書言狀和帝罷之唐天寶中蓋取涪州荔支自子午谷路進入】我願天公憐赤子莫生尢物爲瘡痏君不見武夷谿邊粟粒芽前丁後蔡相籠加爭新買寵各出意今年鬭品充官茶吾君所乏豈此物致養口體何陋耶洛陽相君忠孝家可憐亦進姚黃花【洛陽貢花自錢惟演始大小龍茶始於丁晉公成於蔡君謨歐陽永叔聞君謨進小龍團驚嘆曰君謨士人也何至作此事今年閩中監司乞進鬭茶許之】

江月五首【並引】

嶺南气不常吾嘗云菊花開時乃重陽涼天佳月卽中秋不須以日月爲斷也今嵗九月殘暑方退旣望之後月出愈遲然予嘗夜起登合江樓或與客逰丰湖入棲禪寺叩羅浮道院登逍遙堂逮曉乃歸杜子美云四更山吐月殘夜水明樓此殆古今絕唱也因其句作五首仍以殘夜水明樓爲韻

一更山吐月玉塔臥微瀾正似西湖上湧金門外防冰輪橫海闊香霧入樓寒停鞭且莫上照我一杯殘二更山吐月幽人方獨夜可憐人與月夜夜江樓下風枝夕未停露艸不可借歸來掩關臥喞喞虫夜話三更山吐月棲鳥亦驚起起尋夢中防淸絕正如此驅云掃眾宿俯仰迷空水幸可飲我牛不須違洗耳四更山吐月皎皎爲誰明幽人赴我約坐待玉防橫野橋多斷板山寺有微行今夕定何夕夢中防化城五更山吐月窓迥室幽幽玉鉤還掛戶江練卻明樓星河澹欲曉鼓角冷知秋不眠翻五詠淸切變蠻謳

聞正輔表兄將至以詩迎之

生逢堯舜仁得作嶺海防𨿽懷跫然喜豈免跕墮憂暮雨侵重膇曉煙騰郁攸朝槃見蜜喞夜枕聞鵂鶹幾欲烹郁屈固嘗饌鉤輈舌音漸獠變而汗嘗騂羞賴我存黃庭有時仍丹丘目聽不任耳踵息殆廢喉稍欣素月夜遂度黃茆秋我兄淸廟器持節瘴海頭蕭然三家步橫此萬斛舟人言得漢吏天遣活楚囚惠然再過我樂哉十日畱但恨參語賢忽潛九原幽萬里儻同歸兩鰥當對耰【軾防婦已三年矣正輔近亦有亡嫂之戚故云】彊歌非眞達何必師莊周

正輔旣見和復次前韻慰皷盆勸學佛

稚川眞長生少從鄭公遊孝章偶不死免爲文舉憂餘齡防有適獨往豈相攸由來警露鶴不羨撮蚤鶹願加視後鞭同駕躅空輈寧飱墮齒堇勿憶齊眉羞何時遂縱壑歸路同首丘東岡松柏老西嶺橘柚秋著意尋彌明長頸髙結喉無心逐定逺燕頷飛虎頭君方卒功名一泛範蠡舟我亦霑沛渥漸解鐘儀囚寧須張子房萬戶自擇畱猶勝嵇叔夜孤憤甘長幽南牕可寄傲北山早歸耰此語君勿疑老彭跨商周

同正輔表兄防白水山

偉哉造物眞豪縱攫土摶沙爲此弄擘開翠峽走云雷截破奔流作潭洞因隨化人履巨迹得與仙兄躡飛鞚曵杖不知巖谷深穿雲但覺衣裘重坐防驚鳥投霜葉知有老蛟蟠石甕金沙玉礫粲可數古鏡寶奩寒不動念兄獨立與世疎絕境難到惟我共永辭角上兩蠻觸一洗胸中九云夢浮來山髙回望失武陵路絕無人送筠籃擷翠爪甲香素綆分碧銀缾凍歸路霏霏湯谷暗野堂活活神泉湧觧衣浴此無垢人身輕可試雲間鳳

與正輔防香積寺

越山少松竹常苦野火厄此峯獨蒼然感荷佛祖力茯苓無人采千嵗化琥珀幽光發中夜見者惟木客我豈無長鑱眞贗苦難識靈苖與毒艸疑似在毫髮把玩竟不食棄置長太息山僧類有道辛苦常谷汲我慙作機舂鑿破混沌穴幽尋恐不繼書板記嵗月

次韻正輔同防白水山

祗知楚越爲天涯不知肝膽非一家此身如綫自縈繞左旋右轉隨繅車誤拋山林入朝市平地咫尺千褒斜欲從穉川隱羅浮先與靈運開永嘉首參虞舜欵韶石次謁六祖登南華仙山一見五色羽雪樹兩摘南枝花赤魚白蟹筯屢下黃柑緑橘籩常加糖霜不待蜀客寄荔支莫信閩人誇恣傾白蜜收五稜細斸黃土栽三椏【正輔分人參一苖歸種韶陽來詩本用防字惠州無書不見此字所出故且從木奉和】朱明洞裏得靈艸翩然放杖淩蒼霞豈無軒車駕熟鹿亦有鼓吹號寒蛙仙人勸酒不用勺石上自有樽罍窪徑從此路朝玉闕千里莫遣毫釐差故人日夜望我歸相迎欲到長風沙豈知乘槎天女側獨倚云機防織紗世間誰似老兄弟篤愛不復相疵瑕相攜行到水窮處庶幾一見畱子嗟千年枸杞常夜吠無數艸棘工藏遮但令凡心一洗濯神人仙藥不我遐山中歸來萬想滅豈復回顧雙云鴉

轍有白髮近二十年矣然止百餘莖不增不減防州道人王正彥教令拔去以眞水火養之恐不復更生從其言巳數月而白髮不出更年嵗不見豈眞不生耶子曕兄示我月中梳頭詩戱次來韻言拔白之驗

水上有車車自翻懸流如綫垂前軒霜蓬已枯不再緑有客勸我抽其根根根一去紫茸茁珎重已試幽人言紛紛華發不足道當返六十過去魂

和

夏畦流膏白雨翻北窓幽人臥羲軒風輪曉入春筍節露珠夜上秋禾根【或爲予言艸木之長常在昧明間蚤作而伺之乃見其枝起數寸竹筍尢甚又夏秋之交稲方含秀黃昬月出露珠起於其根累累然忽自騰上若有推之者或入於莖心或垂於葉端稻乃秀實驗之信然此二事與子由養生之說契故以此爲寄】從來白髮有公道始信丹經非妄言此身法報本無二他年妙絕兼形魂【傳燈錄有形神俱妙者乃不復有解化之事】

十一月九日夜夢與人論神仙道術因作一詩八句旣覺頗記其語錄呈子由弟後四句不甚明了今足成之耳

析塵妙質本來空【夢中於此句若了然有所得者】更積微陽一綫功照夜一燈長耿耿閉門千息自蒙蒙養成丹竈無煙火防盡人間有暈銅寄語山神停伎倆不聞不見我何窮章質夫送酒六壺書至而酒不達戱作小詩問之

白衣送酒舞淵明急掃風軒洗破觥豈意靑州六從事化爲烏有一先生空煩左手持新蟹漫繞東籬齅落英南海使君今北海定分百榼餉春耕

小圃五詠

人參

上黨天下脊遼東眞井底泉傾海腴白露灑天醴靈苖此孕毓肩肢或具體移根到羅浮越水灌淸泚地殊風雨隔臭味終祖禰靑椏綴紫萼圓實墮紅米窮年生意足黃土手自啟上藥無炮炙齕齧盡根柢開心定魂魄憂恚何足洗糜身輔吾生旣食首重稽

地黃

地黃飼老馬可使光鑑人吾聞樂天語諭馬施之身我衰正伏櫪垂耳气不振移栽附沃壤蕃茂爭新春沈水得穉根重湯養陳薪投以東阿淸和以兆海醇崖蜜助甘冷山姜發芳辛融爲寒食咽作瑞露珍丹田自宿火渇肺還生津願餉內熱子一洗胸中塵

枸杞

神藥不自閟羅生滿山澤日有牛羊憂嵗有野火厄越俗不好事過眼等茨棘靑荑春自長絳珠爛莫摘短籬護新植紫筍生臥節根莖與花實收拾無棄物大將吾鬢小則餉我客似聞朱明洞中有千嵗質靈厖或夜吠可見不可索仙人儻許我借杖扶衰疾

甘菊

越山春始寒霜菊晚愈好朝來出細粟稍覺芳嵗老孤根蔭長松獨秀無眾艸晨光𨿽照耀秋雨半摧倒先生臥不出黃葉紛可掃無人送酒壺空腹嚼珠寶香風入牙頰楚些發天藻新荑蔚已滿宿根寒不槁揚揚弄芳蝶生死何足道頗訝昌黎翁恨爾生不蚤

薏苡

伏波飯薏苡禦瘴傳神良能除五谿毒不救讒言傷讒言風雨過瘴癘久亦亡兩俱不足治但愛艸木長艸木各有宜珍產駢南荒絳囊懸荔支雪粉剖桄榔不謂蓬荻姿中有藥與糧舂爲芡珠圓炊作菇米香子美拾橡栗黃精誑空腸今吾獨何者玉粒照座光

雨後行菜

夢回聞雨聲喜我菜甲長平明江路濕並岸飛兩槳天公眞富有膏乳瀉黃壤霜根一蕃滋風葉漸俯仰未任筐筥載已作杯案想艱難生理窄一味敢專饗小摘飯山僧淸安寄眞賞芥藍如蕈脆美牙頰響白菘類羔豚冒土出蹯掌誰能視火小竈當自養

殘臘獨出二首

幽尋本無事獨往意自長釣魚丰樂橋采杞逍遙堂羅浮春欲動云日有淸光處處野梅開家家臘酒香路逢道士疑是左元放我欲從之語恐復化爲羊

江邊偶防行詰曲背城市平湖春艸合步到棲禪寺堂空不見人老穉掩闗睡所營在一食食已寧復事客來豈無得施子淨掃地風松獨不靜送我作鼓吹

新年五首

曉雨暗人日春愁連上元水生挑菜渚煙濕落梅村小市人歸盡孤舟鶴蹋翻猶堪慰寂寞漁火亂黃昬北渚集羣鷺新年何所之盡歸喬木寺分占結巢枝生物防有役謀身各及時何當禁畢弋防引雪衣兒海國空自暖春山無限淸冰谿結瘴雨雪菌到江城更待輕雷發先催凍筍生丰湖有藤菜似可敵蒓羮小邑浮橋外靑山石岸東茶槍燒後有麥浪水前空萬戶不禁酒三年眞識翁結茆來此住嵗晚有誰同荔子幾時熟花頭今已繁探春先揀樹買夏欲論園居士常攜客參軍許扣門明年更有味懷抱帶諸孫二月八日與黃燾僧曇頴過逍遙堂何道士宗一問疾

安心守牝閉眼覓黃庭問疾來三士澆愁有半缾風松時落蘂病鶴不梳翎樽空我歸去山月照君醒

次韻髙要令劉湜峽山寺見寄

新聞妙無多舊學閒可束猶當隱季主未逃梅福空腸吐餘思靜似蠶綴簇寸田結初果秀若銅生緑荊棘掃誠盡梨棗憂不熟髙人寧鑄金下士乃服玉君防嶺嶠隘我欲巾笥蓄曾攀羅浮頂亦到朱明谷旋觀眞歷塊歸臥甘破屋故人老猶仕世味薄如縠偶從越女笑不怕蠻江浴驚聞尺書到喜有新詩辱應憐五管客曾作八州督骨銷防口鑠膽破獄吏酷壠云不易寄江月乃可掬遙知淸逺寺不稱空洞腹蹇驢步武碎短瑟柱促仰防泉落佩俯聽石響轂千峯瀉淸駛一往無回躅狂雷失晤語過電不容目要知僧長饑正坐山少肉人間無南北蝸角空出縮仇池九十九【仇池有九十九泉予嘗夢至有詩】嵩山三十六【子由近買田陽翟北望嵩山甚近】天人同一夢仙凡無兩錄陋邦眞可老生理亦粗足便回天熖長作照海燭【天熖見退之詩近黃魯直寄詩云蓮花合裏一寸燭牝馬海中燒百川魯直蓋近有得也】

食荔支二首【並引】

惠州太守東堂祠故相陳文惠公堂下有公手植荔支一株郡人謂將軍樹今嵗大熟賞啖之餘下逮吏卒其髙不可致者縱猿取之

丞相祠堂下將軍大樹旁炎云駢火實瑞露酌天漿爛紫垂先熟髙紅掛逺揚分甘徧鈴下也到黒衣郎羅浮山下四時春盧橘楊梅次第新日啖荔支三百顆不妨長作嶺南人

和子由盆中石菖蒲忽生九花

春荑秋莢兩須防神藥人間果有無無鼻何由識薝卜有花今始信菖蒲芳心未飽兩蛺蝶寒意知鳴幾蟪蛄記取明年十二節小兒休更籋霜須

遷居【有引】

吾紹聖元年十月二日至惠州寓合江樓是月十八日遷於嘉祐寺二年三月十九日復遷於合江樓三年四月二十日復歸於嘉祐寺時方卜築白鶴峯之上新居成庶幾其少安乎

前年家水東回首夕陽麗去年家水西濕面春雨細東西兩無擇緣盡我輒逝今年復東徙舊館聊一憇已買白鶴峯規作終老計長江在北戶雪浪舞吾砌靑山滿墻頭防鬌幾云髻𨿽慙抱朴子金鼎陋蟬蛻猶賢柳柳州廟爼薦丹荔吾生本無待俯仰了此世念念自成劫塵塵谷有際下觀生物息相吹等蚊蚋

兩橋詩【並引】

惠州之東江谿合流有橋多廢壞以小舟渡羅浮道士鄧守安始作浮橋以四十舟爲二十舫鐵銷石矴隨水漲落榜曰東新橋州西丰湖上有長橋屢作屢壞棲禪院僧希固築進兩岸爲飛閣九間盡用石鹽木堅若鐵石榜曰西新橋皆以紹聖三年六月畢工作二詩落之

東新橋

羣鯨貫鐵索背負橫空霓首搖翻雪江尾挿崩雲谿機牙任信縮漲落隨髙低轆轤捲巨索靑蛟掛長堤奔舟免狂觸脫筏防撞擠一橋何足云讙傳廣東西父老有不識喜笑爭攀躋魚龍亦驚逃雷雹生馬嗟此病涉久公私困畱稽姦民食此險出沒如鳬鷖似賣失船壺如去登樓梯不知百年來幾人隕沙泥豈知濤瀾上安若堂與閨往來無晨夜醉病休扶攜使君飲我言妙割無牛雞不云二子勞嘆我捐腰犀【二士造橋予常助施犀帶】我亦壽使君一言聽扶藜常當修未壞勿使後噬臍

西新橋

昔橋本千柱掛湖如斷霓浮梁陷積淖破板隨奔谿笑看逺岸沒坐覺孤城低聊因三農隙稍進百步堤炎州無堅植潦水輕推擠千年誰在者鐵柱羅浮西獨有石鹽木白蟻不敢躋似開銅駞峯如鑿鐵馬號岌岌類鞭石山川非防稽嗟我久閣筆不書紙尾鷖蕭然無尺箠欲構飛空梯百夫下一杙防此百尺泥【橋柱石磉之下皆有堅木防入泥中丈餘謂之頂樁】探囊賴故侯寶錢出金閨【子由之婦史頃入內得賜黃金錢數千助施卜】父老喜雲集簞壺無空攜三日飲不散殺盡西村雞似聞百嵗前海近湖有犀【丰湖舊名鱷湖蓋嘗有鮫鱷之類】那知陵谷變枯瀆生茭藜後來勿忘今冬涉水過臍

悼朝云詩【並引】

紹聖元年十一月戲作朝云詩三年七月五日朝云病亡於惠州塟之棲禪寺松林中東南直大聖塔子旣銘其墓且和前詩以自解朝云始不識字晚忽學書粗有楷法蓋嘗從泗上比丘尼義衝學佛亦略聞大義且死誦金剛經四句偈而絕

苖而不秀豈其天不使童烏與我駐景恨無千嵗藥贈行惟有小乘禪傷心一念償前債彈指三生斷後緣歸臥竹根無逺近夜燈勤禮塔中仙

東坡全集卷二十三

欽定四庫全書

東坡全集卷二十四

宋蘇軾撰詩六十八首

丙子重九二首

三年瘴海上越嶠眞我家登山作重九蠻菊秋未花惟有黃茆根堆壠生坳窊蜒酒糵眾毒酸甜如梨樝何以侑一罇鄰翁餽鼃蛇亦復彊取醉歡謠雜悲嗟今年吁惡歲僵僕如亂麻此防我𨿽健狂風捲朝霞使我如霜月孤光掛天涯西湖不欲往墓樹號寒鴉

窮塗不擇友過眼如亂雲餘子誰復數坐閱兩使君共飲去年堂俯防秋水紋此水與此人相追兩沄沄老去各休息造物嗟長勤佳哉此令節不惜與子分何以娯我客遊魚在淸濆水師三百指鐵网欲掩羣獲多𨿽一快買放尢可欣此樂眞不朽明年我歸耘

白鶴峯新居欲成夜過西鄰翟秀才二首

林行婆家初閉戶翟夫子捨尙畱關連娟缺月黃昬後縹緲新居紫翠間系悶豈無羅帶水【韓退之雲水作靑羅帶山爲碧玊簪】割愁還有劍鋩山【栁子厚雲海上尖峯若劍鋩秋來處處割愁腸皆嶺南詩也】中原北望無歸日鄰火村舂自往還

罋間畢卓防偸酒壁後匡衡不防燈待鑿平江百尺井要分淸署一壺冰佐卿恐是歸來鶴次律寧非過去僧他日莫尋王粲宅夢中來往本何曾

次韻子由所居六詠

堂前種山丹錯落馬腦盤堂後種秋菊碎金收辟寒艸木如有情慰此芳歲闌幽人正獨樂不知行路難詩人故多感花發憶兩京石橊有正色玉樹眞虛名粲粲秋菊花卓爲霜中英萸槃照重九纈蕋兩鮮明幽居有古意義井分西墻誰言三伏熱止須一杯涼先生坐忍渴羣囂自披猖眾散徐酌飲逡巡味尢長先生飯土㙧無物與劉義何以娯醉客時齅砌下花井水分西鄰竹陰借東家蕭然行腳僧一身寄天涯東齋手種栢今復幾尺長知有桓司馬榛茆爲遮藏近聞南臺松新枝出余僵年來此懷抱豈復驚凢亡新居巳覆瓦無復風憂榿栽與籠竹小詩亦可求尙欲煩貳師刺山出飛流應須鑿百尺兩綆載一牛吳子野絕粒不睡過作詩戱之芝上人陸道士皆和予亦次其韻

聊爲不死五通仙終了無生一大緣獨鶴有聲知半夜老蠶不食巳三眠憐君解比人間夢【芝有夢齋子由作銘】許我時逃醉後禪防與江山成故事不妨詩酒樂新年

又次韻二守同訪新居二首

數畝蓬蒿古縣陰曉窻淸快夜堂深也知卜築非眞宅聊欲跏趺防此心聞道攜壺問奇字更因登木助防音相娯北戶江千頃直下都無地可臨

此生眞欲老墻陰卻掃都忘歲月深防薤已觀賢守政折蔬聊慰故人心風流賀監常吳語憔悴鐘儀獨楚音治狀兩邦俱第一潁川歸去肯重臨

循守臨行出小鬟復用前韻

學語雛鸎在栁陰臨行呼出翠帷深通家不隔同年面【二守同年家】得路方知異日心趂著春衫遊上苑要求國手教新音嶺梅不用催歸騎截鐙須防舊所臨【循守近爲韶】

種茶

松間旅生茶巳與松俱瘦茨棘尙未容防翳爭交構天公所遺棄百歲仍穉防紫筍𨿽不長孤根乃獨壽移栽白鶴嶺土軟春雨後彌旬得連陰似許晚遂茂能忘流轉若戢戢出鳥咮未任供臼磨且作資摘嗅千團輸大官百餅私鬭何如此一啜有味出吾囿

白鶴山新居鑿井四十尺遇盤石石盡乃得泉

海國困蒸溽新居利髙寒以彼陟降勞易此寢處幹但苦江路峻常慙汲腰酸矻矻煩四夫磽磽斵層巒彌旬得尋丈下有靑石磐終日但迸火何時見飛瀾丰我粲與醪利汝椎與鑽山石有時盡我意殊未防今朝僮僕喜黃土復可摶晨缾得雪乳莫罋渟冰湍我生類如此何適不艱難一勺亦天賜曲肱有餘歡

三月二十九日二首

南嶺過雲開紫翠北江飛雨送淒涼酒醒夢回春盡日閉門隱幾坐燒香

門外橘花猶的皪墻頭荔子已斕斑樹暗艸深人靜處捲簾欹枕臥防山

吾謫海南子由雷州被命卽行了不相知至梧乃聞其尙在藤也旦夕當追及作此詩示之

九疑聨緜屬衡湘蒼梧獨在天一方孤城吹角煙樹裏落月未落江蒼茫幽人拊枕坐嘆息我行忽至舜所藏江邊父老能說子白須紅頰如君長莫嫌瓊雷隔雲海聖恩尙許遙相望平生學道眞實意豈與窮達俱存亡天其以我爲箕子要使此意畱要荒他年誰作輿地誌海南萬里眞吾鄕

行瓊儋間肩輿坐睡夢中得句云千山動鱗甲萬谷酣笙鐘覺而遇淸風急雨戱作此數句

四州環一島百洞蟠其中我行西北隅如度月半弓登髙望中原但見積水空此生當安歸四顧眞途窮眇觀大瀛海坐詠談天翁茫茫太倉中一米誰雌雄幽懷忽破散永嘯來天風千山動鱗甲萬谷酣笙鐘安知非羣仙鈞天宴未終喜我歸有期舉酒屬靑童急雨豈無意催詩走羣龍夢云忽變色笑電亦攺容應怪東坡老顏衰語徒工久矣此妙聲不聞蓬萊宮

次前韻寄子由

我少卽多難邅回一生中百年不易滿寸寸彎彊弓老矣復何言榮辱今兩空泥丸尙一路【古語云十方薄伽梵一路湼槃門】所向餘皆窮似聞崆峒西仇池迎此翁胡爲適南海復駕埀天雄下視九萬里浩浩皆積風回望古合州屬此琉璃鐘離別何足道我生豈有終渡海十年歸方鏡照兩童還鄕亦何有暫假壺公龍峩眉向我笑錦水爲君容天人巧相勝不獨數子工指防昔遊處蒿萊生故宮

安期生【並引】

安期生世知其爲仙者也然太史公曰蒯通善齊人安期生生嘗以防幹項羽羽不能用羽欲封此兩人兩人終不肯受亡去予毎讀此未嘗不廢書而嘆嗟乎仙者非斯人而誰爲之故意戰國之士如魯連虞卿皆得道者歟

安期本防士平日交蒯通嘗幹重瞳子不見隆凖公應如魯仲連抵掌吐長虹難堪踞牀洗寧挹扛鼎雄事旣兩大繆飄然籋遺風乃知經世士出世或乘龍豈比山澤臞忍饑啖柏松縱使偶不死正堪爲僕僮茂陵秋風客望祀猶蟻蠭海上如棗可聞不可逢

夜夢【並引】

七月十三日至儋州十餘日矣澹然無一事學道未至靜極生愁夜夢如此不免以書自怡

夜夢嬉遊童子如父師檢責驚走書計功當畢春秋餘今乃始及桓荘初怛然悸寤心不舒起坐有如掛鉤魚我生紛紛嬰百緣气固多習獨此偏棄書事君四十年仕不顧畱書繞纒自視汝與丘孰賢易韋三絕丘猶然如我當以犀革編

遷居之夕聞鄰捨兒誦書欣然而作

幽居亂蛙黽生理半人禽跫然已可喜況聞誦音兒聲自圓美誰家兩靑衿且欣習齊咻未敢笑越吟九齡起韶石姜子家日南吾道無南北安知不生今海濶尙掛斗天髙欲橫參荊榛短墻缺燈火破屋深引書與相和置酒仍獨斟可以侑我醉瑯然如玉琴

聞子由瘦【儋耳至難得肉食】

五日一見花豬肉十日一遇黃雞粥土人頓頓食藷芋薦以燻鼠燒蝙蝠舊聞蜜喞嘗嘔吐稍近蝦蟇緣習俗十年京國厭肥羜日日烝花壓紅玉從來此腹負將軍今者固宜安脫粟【俗諺云大將軍食飽捫腹而嘆曰我不負汝左右曰將軍固不負此腹此腹負將軍未嘗出少智慮也】人言天下無正味蝍蛆未遽賢麋鹿海康別駕復何爲防寛帶落驚僮僕相防防作兩臞仙還鄕定可騎黃鵠

客俎經旬無肉又子由勸不讀書蕭然淸坐乃無一事

病怯鯹醎不買魚爾來心腹一時虛使君不復憐烏攫屬國方將掘鼠余老去獨收人所棄防哉時到物之初從今免被孫郎笑絳帕防頭讀道書

宥老楮

我墻東北隅張王維老谷樹先樗櫟大葉等桑柘沃流膏馬乳漲墮子楊梅熟胡爲尋丈地養此不材木蹶之得輿薪規以種松菊靜言求其用略數得五六膚爲蔡侯紙子入桐君錄黃繒練成素黝面颒作玉灌灑烝生菌腐餘光吐燭𨿽無傲霜節幸免狂酲毒孤根信微陋生理有倚伏投斧爲賦詩徳怨聊相贖

觀棊【並引】

予素不解棋嘗獨防廬山白鶴觀觀中人皆闔戶晝寢獨聞棋聲於古松流水之間意欣然喜之自爾欲學然終不解也兒子過乃粗能者儋守張中日從之戲予亦隅坐竟日不以爲厭也

五老峯前白鶴遺趾長松防庭風日淸美我時獨防不逢一士誰歟棋者戶外屨二不聞人聲時聞落子紋枰坐對誰究此味空鉤意釣豈在魴鯉小兒近道剝啄信指勝固欣然敗亦可喜優哉防哉聊復爾耳

糴米

糴米買束薪百物資之市不緣耕樵得飽食殊少味再拜請邦君願受一廛地知非笑昨夢食力免內愧春秧幾時花夏稗忽已穟悵焉撫耒耜誰復識此意

入寺

曳杖入寺門輯杖挹世尊我是玊堂仙謫來海南村多生宿業盡一气中夜存旦隨老鴉起饑食扶桑暾光圓摩尼珠照耀玻璃盆來從佛印可稍覺魔忙奔閒防樹轉午坐到鐘鳴昏斂收平生心耿耿聊自溫

次韻子由三首

東亭

仙山佛國本同歸世路關兩背馳到處不妨閒卜築流年自可數期頥遙知小檻臨廛市定有新松長棘茨誰道茆檐劣容膝海天風雨防紛披

東樓

白髮蒼顏自照盆董生端合是前身獨棲髙閣多辭客爲著新書未絕麟小醉易醒風力軟安眠無夢雨聲新長歌自誷眞堪笑防處人間是所欣【栁子厚詩雲長歌返故室自謂非所欣】

椰子冠

天教日飲欲全絲美酒生林不待儀自漉疎巾邀醉客更將空殻付冠師【前漢髙紀注云薛有作冠師】規摹簡古人爭防簪導輕安髮不知更著短檐髙屋防東坡何事不違時

次韻子由月季花再生

幽芳本長春暫瘁如蝕月且當付造物未易料枯枿也知宿根深便作紫筍茁乘時出婉娩爲我暖栗冽先生蚤貴重廟論推英防如今城東不記召南茇陋居有逺寄小圃無濶躡還爲久處計坐待行年匝【子由明年六十】臘果綴梅枝春杯浮竹葉誰言一萌動已覺萬木活聊將玊蕋新【世謂此玫瑰花】挿向綸巾折

次韻子由浴罷

理髮千梳淨風晞勝湯沐閉息萬竅通霧散名幹浴頽然語黙喪靜見天地復時令具薪水漫欲濯腰腹陶匠不可求盆斛何由足【海南無浴器故常幹浴而已】老雞臥糞土振羽雙瞑目倦馬風沙奮鬛一噴玉垢淨各殊性快愜聊自沃雲母透蜀紗琉璃瑩蘄竹稍能夢中覺漸使生處熟楞嚴在牀頭妙偈時仰讀返流歸照性獨立遺所矚未知仰山禪已就季主卜安心防自得助長毋相督

借前韻賀子由生第四孫斗老

今日散幽憂彈冠及新沐況聞萬里孫巳報三日浴朋來四男子大壯泰臨復開書喜見面未飲春生腹無官一身輕有子萬事足舉家傳吉夢殊相驚凢目爛爛開眼電磽磽峙頭玊【李賀詩雲頭玉磽磽眉宇翠杜郎生得眞男子】但令彊筋骨可以耕衍沃不須富文章端解耗紙竹君歸定何日我計久已熟長畱五車書要使九子讀【吾與子由共九孫男矣】簞瓢有內樂軒冕無流矚人言適似我窮達已可卜蚤謀二頃田莫待八州督【吾前後典八州】

獨覺

瘴霧三年恬不怪反畏北風生體疥朝來縮頸似寒鴉焰火生薪聊一快紅波翻屋春風起先生黙坐春風裏浮空眼纈散雲霞無數心花發桃李翛然獨覺午窻明欲覺猶聞醉鼾聲回首向來蕭瑟處也無風也無晴

十二月十七日夜坐達曉寄子由

燈燼不挑垂暗蕋鑪灰重撥尙餘薫淸風欲發鴉翻樹缺月初升犬吠云閉眼此心新活計隨身孤影舊知聞雷州別駕應危坐跨海幽光與子分

謫居三適三首

旦起理髮

安眠海自運浩浩潮黃宮日出露未晞鬱鬱蒙霜松老櫛從我久齒疎含淸風一洗耳目明習習萬竅通少年苦嗜睡朝謁常忽怱爬搔未云足已困冠巾重何異服轅馬沙塵滿風騣雕鞍響珂月實與杻械同解放不可期枯栁豈易逢誰能書此樂獻與腰金翁

午窻坐睡

蒲團盤兩膝竹幾閣雙肘此間道路熟徑到無何有身心兩不見息息安且久睡蛇本亦無何用鉤與手神凝疑夜禪體適劇夘酒我生有定數祿盡空餘壽枯楊下飛花膏澤回衰朽謂我此爲覺物至了不受謂我今方夢此心初不垢非夢亦非覺請問希夷叟

夜臥濯足

長安大雪年束薪抱衾裯云安市無井斗水寛百憂今我逃空谷孤城嘯鵂鶹得米如得珠食菜不敢畱況有松風聲釡鬵鳴颼颼瓦盎深及膝時復冷暖投明燈一爪翦快若鷹辭韝天低瘴云重地薄海气浮土無重膇藥獨以薪水瘳誰能更包裹冠履裝沐猴

子由生日

上天不難知好惡與我一方其未定間人力破陰騭少忍待其定報應眞可必季氏生而仁觀過見其實端如栁下惠焉往不三黜天有時而定壽考未易畢兒孫七男子【三子四孫】次第皆逢吉遙知設羅門獨掩懸罄室回思十年事無愧篋中筆但願白髮兄年年作生日

以黃子木拄杖爲子由生日之壽

靈壽扶孔光菊潭飲伯始𨿽雲閒艸木豈樂防此恥一時偶收用千載相瘢疻海南無嘉植野果名黃子堅瘦多節目天材任操倚嗟我始剪裁世用或緣此貴從老夫手往配先生幾相從歸故山不愧仙人杞【本艸枸杞一名仙人杖】過於海舶得邁寄書酒作詩逺和之皆粲然可觀子由有書相慶也因用其韻賦一篇並寄諸子侄

我似老牛鞭不動滑泥深四蹄重汝如黃犢走卻來海濶山髙百程送庶幾門戶有八慈不恨居鄰無二仲他年汝曹笏滿牀中夜起舞踏破甕防當洗眼防騰躍莫指癡腹笑空洞譽兒𨿽是兩翁癖積徳已自三世種豈惟萬一許生還尙恐九十煩珍從六子晨耕簞瓢出眾婦夜績燈火共春秋古史乃家法詩筆離騷亦時用但令文字還照世糞土腐余安足夢

上元夜過赴儋守召獨坐有感【戊寅歲】

使君置酒莫相違守舍何妨獨掩扉靜防月窻盤蜥蝪臥聞風幔落蛜蝛燈花結盡吾猶夢香篆消時汝欲歸搔首淒涼十年事傳柑歸遺滿朝衣

海南人不作寒食而以上已上冢予攜一瓢酒尋諸生皆出矣獨老符秀才在因與飲至醉符蓋儋人之安貧守靜者也

老鴉衘肉紙飛灰萬里家山安在哉蒼耳林中太白過鹿門山下徳公回管寧投老終歸去王式當年本不來記取城南上巳日木棉花落刺桐開

新居

朝陽入北林竹樹散疎影短籬尋丈間寄我無窮境舊居無一席逐客猶遭屏結茅得玆地翳翳村巷永數朝風雨涼畦菊發新穎俯仰可卒歲何必謀二頃

五色雀【並引】

海南有五色雀常以兩絳者爲長進止必隨焉俗謂之鳯皇云久旱而見輒雨潦則反是吾卜居儋耳城南嘗一至庭下今日又見之進士黎子云及其弟威家旣去吾舉酒祝之曰若爲吾來者當再集也已而果然乃爲賦詩

粲粲五色羽炎方鳯之徒靑黃縞服翼衞兩紱朱仁心知閔農常告雨霽符我窮惟四壁破屋無瞻烏惠然此粲者來集竹與梧鏘鳴如玉佩意欲相嬉娯寂寞兩黎生食菜眞臞儒小圃散春物野桃陳雪膚舉杯得一笑見此紅鸞雛髙情如飛仙未易握粟呼胡爲去復來眷眷豈屬吾回翔天壤間何必懷此都

倦夜

倦枕厭長夜小窻終未明孤村一犬吠殘月幾人行衰鬢久已白旅懷空自淸荒園有絡緯虛織竟何成

用過韻冬至與諸生飲酒

小酒生黎法幹糟瓦盎中芳辛知有毒滴瀝取無窮凍醴寒初春醅暖更饛華夷兩樽合醉笑一歡同裏閈峩山北田園震澤東歸期那敢說安訊不曾通鶴鬢驚全白犀圍尙半紅愁顏解符老壽耳鬭吳翁得糓鵝初飽亡貓鼠益丰黃姜收土芋蒼耳斫霜叢兒瘦緣儲藥奴肥爲種松頻頻非竊食數數尙乘風河伯方誇若靈媧自舞馮歸途防泥淖炬火燎茅蓬膝上王文度家傳張長公和詩仍醉墨戲海亂羣鴻【符吳皆坐客其餘皆卽事實錄也】

縱筆三首

寂寂東坡一病翁白須蕭散滿霜風小兒悞喜朱顏在一笑那知是酒紅

父老爭防烏角巾應緣曾現宰官身谿邊古路三義口獨立斜陽數過人

北船不到米如珠醉飽蕭條半月無明日東家知祀竈只雞鬥酒定膰吾

貧家淨掃地

貧家淨掃地貧女好梳頭下士晚聞道聊以拙自修扣門有嘉客一飯相邀畱舂炊勿艸艸此客未易媮愼勿用勞薪感我如薫蕕徳人抱衡石銖黍安可廋

次韻子由贈吳子野先生二絕句

馬迹車輪滿四方苦爲閉暑小茆堂仙心欲捉左元放癡疾還同顧長康

江令蒼苔圍故宅謝家語燕集華堂先生笑說江南事只有靑山繞建康

被酒獨行徧至子云威徽先覺四黎之舍三首

半醒半醉問諸黎竹刺藤梢步步迷但尋牛矢覓歸路家在牛欄西復西

總角黎家三小童口吹蔥葉送迎翁莫作天涯萬里意谿邊自有舞雩風

符老風情柰老何朱顏減盡鬢絲多投梭毎困東鄰女換扇惟逢春夢婆【是日復見符林秀才說換扇之事】

夜燒松明火

歲暮風雨交客捨淒薄寒夜燒松明火照室紅龍鸞快焰初煌煌碧煙稍團團幽人忽富貴繐帳芬椒蘭珠煤綴屋稍香【音詣松瀝也出本艸注】流銅槃坐防十八公俯仰灰燼殘齊奴朝爨蠟萊公夜長嘆海康無此物燭盡更未防

庚辰歲人日作時聞黃河已復北流老臣舊數論此今斯言乃驗

老去仍棲隔海村夢中時見作詩孫天涯巳慣逢人日歸路猶欣過鬼門三策巳應思賈讓孤忠終未赦虞翻典衣剩買河源米屈指新篘作上元

不用長愁掛月村檳榔生子竹生孫【海南勒竹毎節生枝如竹竿大蓋竹孫也】新巢語燕還窺硯舊雨來人不到門春水蘆根防鶴立夕陽楓葉見鴉翻此生念念隨泡影莫認家山作本元

庚辰歲正月十二日天門冬酒熟予自漉之且漉且嘗遂以大醉二首

自撥牀頭一罋云幽人先巳醉濃芬天門冬熟新年喜麯米春香並捨聞【杜子美詩雲閒道云安麯米春蓋酒名也】菜圃漸疎花漠漠竹扉斜掩紛紛擁裘睡覺知何處吹面東風散纈紋

載酒無人過子云年來家醖有奇芬醉鄕杳杳誰同夢睡息齁齁得自聞口業向詩猶小小眼花因酒尙紛紛防燈更試淮南語泛溢東風有縠紋【淮南子云東風至而酒泛溢許愼注云酒泛淸酒也】

追和戊寅歲上元

春鴻社燕巧相違白鶴峯頭白板扉石建方欣洗牏厠姜龎不解嘆蠨蝛一龕京口嗟春夢萬炬錢塘憶夜歸合浦賣珠無復有當年笑我泣牛衣

題過所畫枯木竹石三首

老可能爲竹冩眞小坡今與石傳神山僧自覺菩提長心境都將付臥輪

散木支離得自全交柯蚴蟉欲相纒不須更說能鳴雁要以空中得盡年

倦防澁勒暗蠻村亂棘孤藤束瘴根惟有長身六君子依依猶得似淇園

眞一酒歌【並引】

布算以步五星不如仰觀之捷吹律以求中聲不如耳齊之審鈆汞以爲藥防易以候火不如天造之眞也是故神宅空樂出虛蹋踘者以气升孰能推是理以求天造之藥乎於此有物其名曰眞一逺遊先生方治此道不飲不食而飲此酒食此藥居此堂予亦竊其一二故作眞一之歌其詞曰

空中細莖挿天芒不生沮澤生陵岡涉閱四气更六陽森然不受螟與蝗飛龍禦月作秋涼蒼波攺色屯云黃天旋雷動玉塵香起搜十裂照坐光跏趺牛噍安且詳動搖天關出瓊漿壬公飛空丁女藏三伏遇井了不嘗釀爲眞一和而莊三杯儼如侍君王湛然寂照非楚狂終身不入無功鄕

東坡全集卷二十四

欽定四庫全書

東坡全集卷二十五

宋蘇軾撰詩八十六首

汲江煎茶

活水還須活火烹【唐人云茶須緩火炙活火煎】自臨釣石取深淸大瓢貯月歸春罋小杓分江入夜缾茶雨已翻煎處腳松風忽作防時聲枯腸未易禁三盌坐數荒村長短更予來儋耳得吠狗曰烏觜甚猛而馴隨予遷合浦過澄邁泅而濟路人皆驚戲爲作此詩

烏喙本海獒幸我爲之主食餘巳瓠肥終不憂鼎俎晝馴識賔客夜悍爲門戶知我當北還掉尾喜欲舞跳踉趂僮僕吐舌喘汗雨長橋不肯躡徑度淸深浦拍浮似鵞鴨登岸劇虓虎盜肉亦小疵鞭箠當貰汝再拜謝恩厚天不遣言語何當寄家書黃耳定乃祖

澄邁驛通潮閣二首

倦客愁聞歸路遙眼明飛閣俯長橋貪防白鷺橫秋浦不覺靑林沒晚潮

餘生欲老海南村帝遣巫陽招我魂杳杳天低鶻沒處靑山一髮是中原

泂酌亭詩【並引】

瓊山郡東眾泉觱發然皆冽而不食丁丑歲六月軾南遷過瓊始得雙泉之甘於城之東北隅以告其人自是汲者常滿泉相去咫尺而異味庚辰歲六月十七日遷於合浦復過之太守承議郎陸公求泉上之亭名與詩名之曰泂酌其詩曰

泂酌彼兩泉挹彼注玆一缾之中有澠有淄以瀹以烹眾喊莫齊自江䢐海浩然無私豈弟君子江海是儀旣味我泉亦嚌我詩

六月二十日夜渡海【又見二十八卷】

參橫斗轉欲三更苦終風也解晴雲散月明誰防綴天容海色本澄淸空餘魯叟乘桴意粗識軒轅奏樂聲九死南荒吾不恨玆遊奇絕冠平生

自雷適亷宿於興亷村淨行院

荒涼海南北佛捨如雞棲忽此榕林中跨空飛栱枅當門冽碧井洗我兩足泥髙堂磨新甎洞戶分角圭倒牀便甘寢鼻息如虹霓僮僕不肯去我爲半日稽晨登一葉舟醉兀十里谿醒來知何處歸路老更迷

亷州龍眼質味殊絕可敵茘支

龍眼與茘支異出同父祖端如柑與橘未易相可否異哉西海濵琪樹羅圃累累似桃李一一流膏乳坐疑星隕空又恐珠還浦圖經未嘗說玉食遠莫數獨使皴皮生弄色映雕俎蠻荒非汝辱幸免妃子污

合浦愈上人以詩名嶺外將訪道南嶽畱詩壁上雲閒伴孤云自在飛東坡居士過其精舍戲和其韻

孤云出岫豈求伴錫杖淩空自要飛爲問庭松尙西指不知老壯幾年歸

梅聖兪之客歐陽晦夫使工畫茅庵已居其中一琴橫牀而巳曹子方作詩四韻僕和之云

寂寞王子猷回舩剡溪路迢遙戴安道雪夕誰與度倒披王恭氅半掩袁安戶應調折琴自和撚須句

歐陽晦夫惠琴枕

中郎不眠仰防屋得此古椽圍尺竹輪囷濩落非笛材剖作袖琴徽軫足流傳幾處到淵明臥枕綸巾酒新漉孤鸞別鵠誰復聞鼻息齁齁自成曲

畱別亷守

編萑以苴豬墐塗以塗之小餅如嚼月中有酥與飴懸知合浦人長誦東坡詩好在眞一酒爲我醉宗資

缾笙詩【並引】

庚辰八月二十八日劉幾仲餞飲東坡中觴聞笙簫聲杳杳若在雲霄間抑揚往返粗中音節徐而察之則出於雙缾水火相得自然吟嘯蓋食頃乃已坐客驚嘆得未曾有請作缾笙詩記之

孤松吟風細泠泠獨蠒長繅女媧笙陋哉石鼎逢彌明丘蚓竅作蒼蠅聲缾中宮商自相賡昭文無虧亦無成東坡醉熟呼不醒但云作勞吾耳鳴

歐陽晦夫遺接防琴枕戲作此詩謝之

攜兒過嶺今七年晚塗更著黎衣冠白頭穿林要藤防赤腳渡水須花縵不愁故人驚絕倒但使俚俗相恬安見君合浦如夢寐挽須握手俱汍瀾妻縫接防霧縠細兒送琴枕冰徽寒無弦且寄陶令意倒載猶作山公防我懷汝陰六一老眉宇秀發如春巒羽衣鶴氅古仙伯岌岌兩柱扶霜紈至今畫像作此服凜如退之加渥丹爾來前輩皆鬼錄我亦帶脫巾欹寛作詩頗似六一語往往亦帶梅公酸

次韻王郁林

晚塗流落不堪言海上春泥手自翻漢使節空餘皓首故侯在有頽垣平生多難非天意此去殘年盡主恩誤辱使君相拭寧聞老鶴更乘軒

藤州江下夜起對月贈邵道士

江月照我心江水洗我肝端如徑寸珠墮此白玉盤我心本如此月滿江不湍起舞者誰歟莫作三人防嶠南瘴毒地有此江月寒乃知天壤間何人不淸安牀頭有白酒盎若白露漙獨醉還獨醒夜气淸漫漫仍呼邵道士取琴月下彈相將乘一葉夜下蒼梧灘

徐元用使君與其子端常邀僕與小兒過同遊東山浮金堂戲作此詩

昔與徐使君共賞錢塘春愛此小天竺時來中聖人松如遷客老酒似使君醇系舟藤城下弄月鐔江濱江月夜夜好雲山朝朝新使君有令子眞是石麒麟我子乃散材有如木輪囷二老白接防兩郎烏角巾醉臥松下石扶歸江上津浮橋半沒水揭此碧鱗鱗

送鮮於都曹歸灌口舊居

籋盡霜須照碧銅依然春雪在長松朝行犀浦催收芋夜渡繩橋防伏龍莫嘆倦遊無駟馬要將老健敵千鐘子云三世惟身在爲向西南說病容

送邵道士彥肅還都嶠

乞得紛紛擾擾身結茆都嶠與仙鄰少而寡欲顏常好老不求名語益眞許邁有妻還學道陶潛無酒亦從人相隨十日還歸去萬刼淸遊結此因

書韓幹二馬

赤髯碧眼老鮮卑回防如縈獨善騎赭白紫驑俱絕世馬中嶽湛有妍姿

將至廣州用過韻寄邁迨二子

皇天遣出家臨老乃學道比歸爲兒子破戒堪一笑披云見天眼回首失海潦蠻唱與黎歌餘音猶杳杳大兒牧眾穉四歲守孤嶠次子病學醫三折乃粗曉小兒耕且養得暇爲書繞我亦困詩酒去道愈茫渺紛紛何時定所至皆可老莫學栁儀曹詩書教氓獠亦莫事登陟谿山有何好安居與我遊閉戶淨灑掃

贈鄭淸叟秀才

風濤戰扶胥海賊橫泥子胡爲犯二怖慱此一笑喜問君奚所欲欲談仁義耳我才不逮人所有聊足已安能相付予過聽君誤矣霜風掃瘴毒冬日稍淸美年來萬事足所欠惟一死澹欲兩無求滑淨空棐幾

和孫叔靜兄弟李端叔唱和

病骨瘦欲折霜髯籋更疎喜聞新國政兼得故人書秉燭眞如夢傾杯不敢余天涯老兄弟懷抱幾時攄

廣倅蕭大夫借前韻見贈復和答之

坐還粗勝虞早退不如疎垂死初聞道平生誤信書風濤驚夜半疾病送災余賴有蕭夫子幽懷得少

攄

心閒詩自放筆老語翻疎贈我皆彊韻知君得異書滔滔沮叟是綽綽孟生餘一笑滄溟側應無憤可攄

王晉叔所藏畫跋尾五首

徐熙杏花

江左風流王謝家盡攜書畫到天涯卻因梅雨丹靑暗洗出徐熙落墨花

趙昌四季芍藥

倚竹佳人翠袖長天寒猶著薄羅裳揚州近日紅千葉自是風流時世妝

躑躅

楓林翠壁楚江邊躑躅千層不忍防開卷便知歸路近劍南樵叟爲施丹

寒菊

輕肌弱骨散幽葩眞是靑裙兩髻丫便有佳名配黃菊應緣霜後苦無花

山茶

逰蜂掠盡粉絲黃落蕋猶收蜜露香待得春風幾枝在年來殺菽有飛霜

和黃秀才鑑空閣

明月本自明無心孰爲境掛空如水鑑冩此山河影我觀大瀛海巨浸與天永九州居其間無異蛇盤鏡空水兩無質相照但耿耿妄云桂蟇俗說皆可屏我遊鑑空閣缺月正淒冷黃子寒無衣對月句愈警借君方諸淚一沐管城穎誰言小叢林淸絕冠五嶺

韋偃牧馬圖

神工妙技帝所收江都曹韓逝莫畱人間畫馬惟韋侯當年爲誰掃驊驑至今霜蹏踏長楸圉人困臥沙壠頭沙苑茫茫蒺藜秋風鬉霧鬛寒颼颼龍種尙與駑駘遊長稭短荳豈我羞八鑾六轡非馬謀古來西山與東丘

題靈峯寺壁

靈峯山上寶陀寺白髮東坡又到來前世徳云今我是依希猶記妙髙臺

眾妙堂【廣州何道士】

湛然無觀古眞人我獨觀此眾妙門夫物蕓蕓各歸根眾中得一道乃存道人晨起開東軒趺坐一醉扶桑暾餘光照我玻璃盆倒射窻幾淸而溫欲收月魄餐日魂我自日月誰使吞

題馮通直明月湖詩後

老衍淸篇墨未枯小馮新作語尢殊呼兒淨洗涵星硯爲子賡歌墮月湖聞道防江空抱珥年來合浦自還珠請君多釀蓮花酒凖擬王喬下履鳬【南詔有西珥河卽古防牱江也河形如月抱珥故名之西珥云】

次韻鄭介夫二首

一落泥塗迹愈深尺薪如桂米如金長庚到曉空陪月太歲今年合守心相與齧氊持漢節何妨振履出商音孤云倦鳥空來往自要閒飛不作霖

一生憂患萃殘年心似驚蠶未易眠海上偶來期汗漫葦間猶得見延緣良醫自要經三折老將何妨敗兩甄收取桑楡種梨棗祝君眉壽似增川

昔在九江與蘓伯固唱和其略曰我夢扁舟浮震澤雪浪橫江千頃白覺來滿眼是廬山倚天無數開靑壁蓋實夢也昨日又夢伯固手持乳香嬰兒示予覺而思之蓋南華賜物也豈復與伯固相見於此耶今得來書已在南華相待數日矣感嘆不已故先寄此詩

扁舟震澤定何時滿眼廬山覺又非春艸池塘惠連夢上林鴻雁子卿歸水香知是曹谿口眼淨同防古佛衣不向南華結香火此生何處是眞依

次韻韶守狄大夫見贈二首

華髮蕭蕭老遂良【禇河南帖云卽日遂良須髮盡白蓋謫長沙時也】一身萍掛海中央無錢種菜爲家業有病安心是藥方才疎正類孔文舉癡絕還同顧長康萬里歸來空泣血七年供奉殿西廊【邇英閣在延和殿西廊下】

森森畫防擁朱輪坐詠梁公覺有神白傅閒遊空誦句【事見樂天吳郡詩石敍】拾遺窮老敢論親【事見子美贈狄明府詩】東海莫懷疎受意西風幸免庾公塵爲公過嶺傳新唱催發寒梅一信春

次韻韶倅李通直二首

一篇瀧吏可書紳莫向長沮更問津老去常憂伴新鬼歸來且喜是陳人曽陪令尹蒼髯古又見郎君白髮新回首天涯一惆悵卻登梅嶺望楓宸

靑山只在古城隅萬里歸來卜築初防見四山朝鶴駕更防二李控鯨魚欲從抱朴傳家學應怪中郎得異書待我丹成馭風去借君瓊佩與霞裾【僕昔爲開封幕先公爲赤令暇日相與論內外丹且出其丹示僕今三十年而見君曲江同遊南華行山水間數日道舊感嘆且勸我卜居於舒故詩中皆及之】

狄韶州煮蔓菁蘆菔羮

我昔在田間寒庖有珍烹常支折腳鼎自煮花蔓菁中年失此味想象如隔生誰知南嶽老解作東坡羮中有蘆菔根尙含曉露淸勿語貴公子從渠醉羶腥

李伯時畫其弟亮功舊宅圖

樂天蚤退今安有摩詰長閒古亦無五畝自栽池上竹十年空防輞川圖近聞陶令開三徑應許揚雄借一區晚歲與君同活計如雲鵞鴨散平湖

贈龍光長老

斫得龍光竹兩竿持歸嶺北萬人防竹中一滴曹溪水漲起西江十八灘

贈嶺上老人

鶴骨霜髯心已灰靑松合抱手親栽問翁大庾嶺頭住曾見南遷幾个回

贈嶺上梅

梅花開盡百花開過盡行人君不來不趂靑梅嘗煮酒要防細熟黃梅

予昔過嶺而南題詩龍泉鐘上今復過而北次前韻

秋風捲黃落朝雨洗緑淨人貪歸路好節近中原正下嶺獨徐行艱崄未敢忘遙知叔孫子已致魯諸生

過嶺

暫著南冠不到頭卻隨北鴈與歸休平生不作兔三窟今古何殊貉一丘當日無人送臨賀至今有廟祀潮州劍關西望七千里乘興眞爲玉局遊

畱題顯聖寺

疎林集晚鴉孤村煙火梵王家幽人自種千頭橘逺客來尋百結花浮石已幹霜後水焦坑閒試雨前茶只疑歸夢西南去翠竹江村繞白沙

予初謫嶺南過田氏水閣東南一峯丰下銳上俚人謂雞籠山予更名獨秀峯今復過之戱畱一絕

倚天巉絕玊浮屠肯與彭郎作小姑獨秀江南知有意要三二別四三壺

乞數珠一首贈南禪湜老

從君覓數珠老境仗消遣未敢轉千佛且從千佛轉儒生推變化幹防數大衍道士守牝龍虎防舒捲我老安能爲萬刼付一喘黙坐閱塵界往來八十反區區我所寄蹙縮蠶在蠒適從海上回蓬萊又淸淺

郁孤臺【再過防州和前韻】

吾生如寄耳嶺外亦閒遊贛石三百里寒江尺五流楚山防有霰越瘴久無秋望防橫云嶠魂飛吒雪洲曉鐘時出寺暮鼓各鳴樓歸路迷千嶂勞生閱百州不隨猿鶴化甘作賈胡畱只有貂裘在猶堪買釣舟

防守霍大夫監郡許朝奉見和此詩復次前韻

大邦安靜治小院得閒遊贛水已漲亷泉春水流同烹貢茗雪一洗瘴茅秋秋思生蒓鱠寒衣待橘州揚雄未有宅王粲且登樓老景無多日歸心夢幾州敢因逃酒去端爲和詩畱舊篋藏新語淸風自滿舟

贈防州術士謝君

屬國新從海外歸君平且莫下簾帷前生恐是盧行者後學過呼韓退之死後人傳戒定慧生時宿直鬥牛箕憑君爲算行年防便數生時到死時

防州景徳寺榮師湛然堂

卓然精明念不起兀然灰槁照不滅方定之時慧在定定慧寂照非兩法妙湛總持不動尊黙然眞入不二門語息則黙非對語此話要將周易論諸方人人把雷電不容細防眞頭面欲知妙湛與總持更問江東三語掾

和陽行先【用郁孤臺韻】

室空惟法喜心定有天遊摩詰元無病須洹不入流苦嫌尋直枉坐待寸田秋𨿽未麒麟閣巳逃鸚鵡洲酒醒風動竹夢防月窺樓眾謂元徳秀自稱陽道州抜葵終相魯辟糓防封畱用捨俱無礙飄然不系舟

用數珠韻贈湜長老

嗣宗𨿽不言叔寶猶理遣東坡但熟睡一夕一展轉南遷昔虞翻卻掃今馮衍古佛旣手提諸方皆席捲當年淸隱老鶴瘦不喘和我彈丸詩百發亦百反耆年日凋防但有犢角蠒時來窺方丈共笑虎毛淺

和猶子遲贈孫志舉

軒裳大鑪韛陶冶一世人從衡落模範誰復甘饑貧可憐方回癡初不疑嘉賔頗念懷祖黠瞠兒與兵姻失身墮浩渺投老無涯垠回防十年舊誰似數子眞孫郎表獨立霜防交重闉深居不汝覿豈問親與鄰連枝皆秀傑英气推伯仁我從海外歸喜及崆峒春新年得異書西郭有逸民【陽行先以登眞隱訣見借】小孫又過我歡若平生親淸詩五百言句句皆絕倫養火𨿽未伏要是丹砂銀我家六男子朴學非時新詩詞各璀璨老語徒周諄願言惇夙好永與竹林均六子豈可忘從我屢厄陳

南禪長老和詩不巳故作六虫篇答之

鳯凰覽徳輝逺引不待遣鷾鴯戀庭宇倐忽來千轉那將坐井蛙而比談天衍蠧魚著文字槁死猶遭捲老牛疲耕作見月亦妄喘東坡方三問南禪巳五反老人但目擊侍者方足蠒最後六虫篇深寄恨語淺

明日南禪和詩不到故重賦數珠篇以督之二首

未來不可招已過那容遣中間現在心一一風輪轉自從一生二巧歷莫能衍不如袖手坐六用都懷捲風雷生謦欬萬竅自號喘詩人思無邪孟子內自反大珠分一月細綆合兩蠒累然掛禪牀妙用夫豈淺

朝來取飯化乃是維摩遣全鋒𨿽未露半藏已曾轉說有陋裴頠談無笑王衍防經聊爾耳遮眼初不卷三吒故自醒一吷何由喘請歸視故櫝靜夜珠當反安居三十年古衲磨山蠒持珠尙黙坐豈是功用淺

用前韻再和霍大夫

文字先生飲【謂劉執中】江山淸獻遊典刑傳父老尊俎繼風流度嶺逢梅雨還家指麥秋自慚鴻鴈侶爭集稻粱洲野濶橫雙練城堅聳百樓行防鳯尾詔卻下虎頭州君意巳吳越我行無去畱歸塗應食粥乞米使君舟

用前韻再和許朝奉

髙門元世舊客路晚追逰淸絕聞詩語疎通豈法流傳家有衣鉢防獄盡春秋邂逅陪車馬尋芳謝朓洲淒涼望鄕國得句仲宣樓恨賦投湘水悲歌祀栁州如何五字律相與一樽畱更約登塵外歸時月滿舟

用前韻再和孫志舉

人眾者勝天天定亦勝人鄧通豈不富郭解安得貧驚飛賀廈燕走散入幕賔醉眠中山酒夢結南柯姻寵辱能幾何悲歡浩無垠回視人間世了無一事眞灑掃古玉局香火通帝闉我室思無邪我堂徳有鄰所至爲鄕裏事賢友其仁之子富經術蔚如井大春蜿蟺楚南極淑气生此民唱髙和自寡非我誰當親譬彼嶰谷竹剪裁待伶倫俗學吁可鄙紙繒配芻銀聊將調癡鬼亦復爭華新願子事篤實浮言掃譫諄窮通付造物得防理本均期子如太倉防當發陳陳

崔文學甲攜文見過蕭然有出塵之姿問之則孫介夫之甥也故復用前韻賦一篇示志舉

象服盛簪珥豈是邢夫人衣破冠履可憐範叔貧君防崔員外晚就觀國賔當年頗赫赫翁媼爭爲姻【事見退之贈崔員外詩】蹭蹬阻風水橫斜掛邊垠靑衫映白髮今似梅子眞道存百無害甘守吳市闉自言總角歲慈母爲擇鄰邦人驚似舅矯矯惡不仁詩文非他師家法乃富春豈非空同秀爲國產儁民挺然齊魯生近出姬姜親爲文不在多一頌了伯倫淸詩要鍛鏈乃得鉛中銀自我遷嶺外七見槐火新著書已絕筆一黙含千諄蕢桴和葦籥天節非人均時時自娯嬉豈爲俗子陳

畫車詩二首

何人畫此隻輪車便是當年欹器圖上易下難須審細左提右挈免疎虞

九衢歌舞頌王明誰惻寒泉獨自淸賴有千車能散福化爲膏滿重城

防州呂倚承奉年八十三讀書作詩不已好收古今帖貧甚至食不足

揚雄老無子馮衍終不遇不識孔方兄但有靈照女家藏古今帖墨色照箱筥饑來據空案一字不堪煮枯腸五千卷磊落相撐拄吟爲蜩蛩聲時有島可句爲語里長者徳齒敬已古如翁有幾人薄少可時助

王子直去歳送子由北歸往反百捨今又相逢贛上戲用舊韻作詩畱別

米盡無人典破裘送行萬里一鄒遊解舟又欲攜君去歸舍聊須與婦謀聞道年來丹伏火不愁老去雪盈頭剩買山田添鶴口廟堂新拜富民侯

次韻江晦叔二首

人老家何在龍眠雨未驚酒船回太白穉子候淵明幸與登仙郭同依坐嘯成小樓防月上劇飲到參橫鐘皷江南岸歸來夢自驚浮雲世事攺孤月此心明雨已傾盆落詩仍翻水成二江爭送客木杪防橋橫

次韻江晦叔兼呈器之

橫空初不跨鵬鼇但覺胡牀步步髙【器之言嘗夢飛自覺身與所坐牀皆起空中】一枕晝眠春有夢扁舟夜渡海無濤歸來又見顚茶陸多病仍逢止酒陶笑說南荒防處所只今榕葉下亭臯

寒食與器之遊南塔寺寂照堂

城南鐘鼓鬭淸新端爲投荒洗瘴塵總是鏡空堂上客誰爲寂照境中人紅英掃地風驚曉緑葉成陰洗春記取明年作寒食杏花曾與此翁鄰

器之好談禪不喜防山山中筍出戱語器之可同參玉版長老作此詩

叢林眞百丈法嗣有橫枝【玉版橫枝竹筍也】不怕石頭路來參玉版師聊憑柏樹子與問籜龍兒瓦礫猶能說此君那不知

永和淸都觀謝道士童顏鬒髮問其年生於丙子蓋與予同求此詩

鏡湖勅賜老江東未似西歸玉局翁羇枕未容春夢防淸都宛在黙存中毎逢佳境攜兒去試問流年與我同自笑餘生消底物半篙淸漲百灘空【予與劉器之同發防州江水忽淸漲丈餘贛石三百里無一見者至永和器之解舟先去予獨遊淸都作此詩】

贈詩僧道通

雄豪而妙苦而腴只有琴聰與蜜殊【錢塘僧思聰總角善琴後捨琴而學詩復棄詩而學道其詩似皎然而加雄故安州僧仲殊詩敏捷立成而工妙絕人逺甚殊辟穀常啖蜜】語帶煙霞從古少【李太白雲他人之文如山無煙霞春無艸木】气含蔬筍到公無【謂無酸饀气也】香林乍喜聞檐卜古井惟愁防轆轤爲報韓公莫輕許從今島可是詩奴

張競辰永康所居萬卷堂

君家四壁如相如捲藏天祿吞石渠豈惟鄴侯三萬軸家有世南行祕書兒童拍手笑何事笑人空腹談經義未許中郎得異書且共揚雄說奇字淸江縈出碧玉環下有老龍千古閒知君好事家有酒化爲老人夜扣關畱侯之孫書滿腹玉函寶方何用讀濠梁空復五車多圯上從來一篇足

劉壯輿長官是是堂

閒燕言仁義是非安可無非非義之屬是是仁之徒非非近乎訕是是近乎諛當爲感麟翁善惡分錙銖抑爲阮嗣宗臧否兩含糊劉君有家學三世道益孤陳古以刺今防史行天誅皎如大明鏡百陋逢一姝鶚立時四顧何由擾羣狐作堂名是是自說行坦途孜孜稱善人不善自逺䢐願君置座右此語禹所謨

予昔作壺中九華詩其後八年復過湖口則石巳爲好事者取去乃和前韻以自解云

江邊陣馬走千峯問訊方知冀北空尢物巳隨淸夢防【劉夢得以九華爲造物一尢物】眞形猶在畫圖中【道藏有五嶽眞形圖】歸來晚歲同元亮卻掃何人伴敬通賴有銅盆修石供仇池玉色自瓏【家有銅盆貯仇池石正緑色有洞水違背予又嘗以怪石供佛印師作怪石供一篇】

次韻郭功甫二首

蚤知臭腐卽神奇海北天南總是歸九萬里風安稅駕雲鵬今悔不卑飛

可憐倦鳥不知時空羨騎鯨得所歸玉局西南天一角萬人沙苑防孤飛

次韻法芝舉舊詩

春來何處不歸鴻非復羸牛踏舊蹤但願老師眞似月誰家甕裏不相逢

次韻贈淸涼長老

過淮入洛地多塵舉扇西風欲污人但怪雲山不攺色豈知江月解分身安心有道年顏好遇物無情句法新送我長蘆舟一葉笑防雪浪滿衣巾

睡起聞米元章到東園送麥門冬飲子

一枕淸風直萬錢無人肯買北窻眠開心暖胃門冬飲知是東坡手自煎

夢中作寄朱行中

舜不作六器誰知貴璵璠哀哉楚狂士抱璞號空山相如起睨柱頭壁相與還何如鄭子產有禮國自閒𨿽微韓宣子鄙夫亦辭環至今不貪寶凜然照塵寰

答徑山琳長老

與君皆丙子各已三萬日一日一千偈電往那容詰大患緣有身無身則無疾平生笑羅什神咒眞浪出

東坡全集卷二十五

欽定四庫全書

東坡全集卷二十六

宋蘇軾撰詩七十七首

靈上訪道人不遇

花光紅滿欄艸色緑無岸不逢靑眼人長歌白石澗

送淡公二首

燕本冰雪骨越淡蓮花風五言雙寶刀聨響髙飛鴻翰苑錢舍人詩韻鏗雷公識本不識淡仰詠嗟無窮淸韻生物表朗玉傾壺中常於冷竹坐相語道意衝崧洛興不薄稽江事難同明日若不來我作黃石翁何以兀其心爲君學虛空

坐重靑艸公意合滄海濱渺渺獨見水悠悠不聞人鏡浪洗手淥剡花入心春𨿽然防外觸眼前繞衣新行當譯文字慰此吟慇懃

上韓持國

韓氏三虎秉樞極中有一虎似偉節端居隱幾學無心夙駕入朝常正色犯時獨行太防回天不忌眞藥石輦致歸來荷二聖推排使至有眾力吾儕小人但飽飯不有君子何能國西湖醉臥春水船如何爲人作丰年

送別

鴨頭春水濃如染水面桃花弄春臉衰翁送客水邊行沙襯馬蹄烏帽防昻頭問客幾時歸客道秋風落葉飛系馬緑楊開口笑傍山依約見斜暉

琴枕

淸眸作金徽素齒爲玉軫響泉竟何用金帶常苦窘斕斑漬珠淚宛轉堆云鬒君若安七應彈卓氏引

黃州

南山一尺雪雪盡山蒼然澗谷深自暖梅花應已繁使君厭騎從車馬畱山前行歌招野叟共步靑林間長松得髙防盤石堪醉眠只樂聽山鳥攜琴寫幽泉愛之欲忘返但苦世俗牽歸來始覺逺明月髙峯顚

常山贈劉鎡

劉侯年少日駿馬拊便面援弓鴈自落不待白羽貫

古風

精神洞元化白日升髙旻俯仰淩倒景龍行逸如神半道過紫府弭節聊逡巡金牀設寶幾璀璨明月珍仙者二三子眷然骨肉親飲我霞石杯放杯恍如春遂朝玉虛上冠劍班列眞無端拜失儀放棄令自新雲霄難遽返下土多埃塵淮南守天庖嗟我復何人

逰杭州山

山平村塢迷野寺鐘相答晚陰失林莽【一作杪】落日猶在塔行招兩社僧共步靑山月送客渡石橋迎客出林樾幽尋本眞性往事聽徐說錢王方壯年此邦事輕俠鄕人鄙貧賤異類識英傑立石像興王遺址今岌嶪功勲三吳定富貴四海甲歸來父老藏崇髙畏傾壓詩人工譏病此欲恣挑抉流傳後世人談笑資口舌是非今已矣興廢何倉卒持歸問禪翁笑指浮漚沒

逰三遊洞遊洞之日有亭吏乞詩旣爲畱三絕句於洞之石壁明日至峽州吏又至意若未足乃復以此授之

一徑繞山翠縈紆去似蛇忽驚溪水急爭防洞門呀滑磴攀秋蔓飛橋踏古槎三扉迎北吹一穴向西斜嘆息煙雲去追思歲月遐唐人昔未到古俗此爲家洞暖無風雪山深富鹿猳相逢衣盡艸環坐髻應髽竈突依巖黒樽罍就石窪洪荒無傳記想象在犧媧此事今安有遺蹤我獨嗟山翁勸畱句彊爲寫槎牙

穆父新涼

家居妻兒號出仕猿鶴怨未能逐什一安敢摶九萬常恐樗櫟身坐纒冠蓋蔓受恩如負債粗報乃焚劵但知眠牛衣寧免刺虎圏淸風來旣新稻香可飯紫螯應已肥白酒誰能勸君今崔蔡手政比張趙健三公行可致一語自先獻幸推江湖心適我魚鳥願

無題

引手攀紅櫻紅櫻落如綫仰首防紅日紅日走如箭年光與時景頃刻互衰變何當血肉身安得常彊健人心苦執迷富貴憂貧賤憂色常在眉歡容不上面吾今頭半白把鏡非不見惟應花下杯更待他人勸

十一月三日與幾先自竹西來訪慶老不見獨與君卿供奉蟾知客東閣道話久之惠州追錄

捲捲長廊走黃葉席簾埀地香煙歇主人待來終不來火紅銷盡灰如雪

古意

兒曹鞭笞學官府翁憐兒癡旁笑侮翁出坐曹鞭復呵賢於羣兒能幾何兒曹鞭人以爲戲公怒鞭人血流地等爲戲劇誰能先我笑謂翁兒更賢

用定國韻贈二十侄震

衡門老苔蘚行柏千兵屯開樽邀落日未對烏鳥言淸風舉吹籟散亂書帙翻傳呼一何急人馬從車奔貧居少賓客鄰婦窺籬藩墻頭過春酒緑泛田家盆比來伏靑蒲坐捉白獸樽王猷修潤色亦有簿領煩朝廷貴二陸屢聞天語溫猶能整筆陣媿我非韓孫

聞潮陽吳子野出家

子昔少年日气蓋裏閭俠自言似劇孟叩門知緩急千金已散盡白首空四壁烈士嘆暮年老驥悲伏櫪妻孥眞獘屣脫棄何足惜四大猶幻座衣冠矧外物一朝發無上顧老靈山宅世事子如何禪心久空寂世間出世間此道無兩得故應入枯槁習气要除拂丈夫生豈易趣捨志匪石當爲師子吼佛法無南北

補唐文宗栁公權聨句【並引】

宋玉對楚王此獨大王之雄風也庶人安得而共之譏楚王知已而不知人也栁公權小子與文宗聨句有美而無箴故爲足成其篇云

人皆苦炎熱我愛夏日長薫風自南來殿閣生防涼一爲居所移苦樂永相忘願言均此施淸陰分四方

食檳榔

月照無枝林夜棟立萬礎眇眇雲間扇防此九月暑上有垂房子下繞綘刺禦風欺紫鳯卵暗蒼龍乳裂包一墮地還以皮自煮北客初未諳勸食俗難阻中虛畏泄气始嚼或半吐吸津得防甘著齒隨亦苦面目太嚴冷滋味絕媚嫵誅彭勲可防推轂勇宜賈瘴風作堅頑導利時有補藥儲固可爾果錄詎用許先生失膏粱便腹委敗鼓日啖過一粒腸胃爲所侮蟄雷殷臍腎藜藿腐亭午書燈防膏盡鉦漏歷歷數老眼怕少睡竟使赤眥努渴思梅林咽饑念黃獨舉柰何農經中收此困羇旅牛舌不餉人一斛肯多與乃知見本偏但可酬惡語

古離別送蘇伯固

三度別君來此別眞遲暮白盡老髭須明日淮南去酒罷月隨人淚濕花如霧後夜逐君還夢繞湖邊【一作江南】路

次韻魯直書伯時畫王摩詰

前身陶彭澤後身韋蘇州欲覓王右丞還向五字求詩人與畫手蘭菊芳春秋又恐兩皆是分身來入流

雷州八首

白髮坐鉤黨南遷瀕海州灌園以糊口身自雜蒼頭籬落秋暑中碧花蔓牽牛誰知把鋤人舊日東陵侯茘子無幾何黃柑遽如許遷臣不惜日恣意移寒暑層巢俯云木信美非吾土艸芳自有時鶗鴂何關汝下居近流水小巢依嶺岑終日數椽間但聞鳥遺音鑪香入幽夢海月明孤斟鷦鷯一枝足所恨非故林培塿無松柏駕言此焉防讀書與意防卻掃可忘憂尺蠖以時屈其伸亦非求得歸良不惡未歸且淹畱粵嶺風俗殊有疾時勿藥束帶趨房祀用史巫紛若歌薦繭栗奴至洽觴酌呻吟殊未央更把雞骨灼粵女市無常所至輒成區一日三四遷處處售鰕魚靑裙腳不韈臭味猿與狙孰云風土惡白洲生緑珠海康臘已酉不論冬孟仲殺牛撾鼓祭城郭爲傾動𨿽非堯頒歷自我先人用苦笑荊楚人嘉平臘云夢舊時日南郡野女出成羣此去尙應遠東風已如雲蚩氓托絲布相就通殷懃可憐秋胡子不遇卓文君

妬佳月

狂云妬佳月怒飛千里黒佳月了不嗔曾何污潔白爰有謫仙人舉酒爲三客今夕偶不見汍瀾念風伯毋煩風伯來彼也易滅沒支頥少待之寒空淨無迹粲粲黃金盤獨照一天碧玉繩慘無輝玉露洗秋色浩瀚玻璃琖和光入胸臆使我能永延約君爲莫逆

追和沈遼項贈南華詩

善哉彼上人了知明鏡臺歡然不我厭肯致逺公材莞爾無心云胡爲出岫來一堂安寂滅卒歲扄蒼苔

夢雪

殘杯失春溫破被生夜悄開門千山白俯仰同一照𨿽時出圭角固自絕瑕竅兒童勿驚怪調汝得一笑

雪林硯屏率魯直同賦

西山無時春巉巖鎖頑陰分明倚天壁防綴無風林物固爲人出興誰於此深窮奇眞自蠧詩句且娯心南屏謙師妙於茶事自云得之於心應之於手非可以言傳學到者十月二十七日聞軾遊壽星寺逺來設茶作此詩贈之

道人曉出南屏山來試防茶三昧手忽驚午琖兔毫斑打作春甕鵝兒酒天臺乳花世不見玉川風腋今安有東坡有意續茶經防使老謙名不朽

申王畫馬圖

天寶諸王愛名馬千金爭致華軒下當時不獨玉花驄飛電流云絕瀟灑兩坊岐薛寧與申慿陵內廐多淸新肉騣汗血盡龍種紫袍玉帶眞天人驪山射獵包原隰禦前急詔穿圍入揚鞭一蹙破霜蹄萬騎如風不能及雁飛兔走驚開翠華按轡從天回五家錦繡變【一作徧】山谷百里舄珥遺纎埃靑騾蜀棧兩【一作西】超忽髙凖濃蛾散荊棘回首追風趂日飛【一作苜茫連天鳥自飛】五陵佳气春蕭瑟

奉和成伯大中防客解嘲

樂事難並眞實語坐排用意多乖誤興來取次或成懽瓦鉤卻勝黃金注我生禍患久不擇肯爲一時風雨阻天公變化豈有常明月行防照歸路

和公濟飲湖上

昨夜醉歸還獨寢曉來宿雨鳴孤枕扁舟小棹截湖來正見靑山駮云錦須知老人興不淺莫學公榮不共飲與君歌鼓樂丰年喚取千夫食陳廩

贈僧

道人自嫌三世將棄家十年今始壯玉骨猶含富貴余漆瞳巳照人天上去年相見古長幹眾中矯矯如翔鸞今年過我江西寺病瘦已作霜松寒朱顏不辦供歲月風中蒿火湯中雪好問君家面黃翁乞得摩尼照生滅莫學王郎與支遁臂鷹走馬憐神駿還君圗畫君自收不如木人騎土牛

周教授索枸杞因以詩贈錄呈廣倅蕭大夫

鄴侯藏書手不觸嗟我嗜書終日讀短檠照字細如毛怪防眼花懸兩目扶衰賴有王母杖名字於今掛仙錄荒城古塹艸露寒碧葉叢低紅菽粟春根夏苗秋著子盡付天隨恥充腹蘭傷桂折緣有用爾獨何損丹其族贈君愼勿比薏苡采之終日不盈掬外澤中幹非爾儔斂藏更借秋陽曝雞壅桔梗一稱帝堇也𨿽尊等臣僕時復論功不汝遺異時謹事東籬菊

次韻董夷仲茶磨

前人初用茗飲時煮之無問葉與骨寖窮厥味臼始用復計其初碾方出計盡功極至於磨信哉智者能創物破槽折杵向墻角亦其遭遇有伸屈歲久講求知處所佳者出自衡山窟巴蜀石工彊鐫鑿理疎性軟良可咄予家江陵逺莫致塵土何人爲披拂

送公爲遊淮南

負米萬里緣其親運甓無度憂其身讀書莫學流麥士挾防莫比亡羊人廼翁辛苦到白首汝今彊勉當靑春昔時管鮑以君霸此兩士賈寧非貧

謝蘇自之惠酒

髙士例須憐麯蘗此語嘗聞退之說我今有說殆不然麯糵未必髙士憐醉者墜車莊生言全酒未若全於天達人本自不虧缺何暇更求全處全景山沈迷阮籍傲畢卓盜竊劉伶顚貪狂嗜怪無足取世俗喜異矜其賢杜陵詩客尢可笑羅列八子參羣仙流涎露頂置不說爲問防處能逃禪我今不飲非不飲心月皎皎長孤圓有時客至亦爲酌琴𨿽未去聊忘弦吾宗先生有眞意百里雙罌逺將寄且言不飲固亦髙舉世皆同吾獨異不如同異兩俱防得鹿亡羊等嬉戲決須飲此勿復辭何用區區較醒醉

西山戲題武昌王居士【並引】

予往在武昌西山九曲亭上有題一句鴻橫號黃槲峴九曲亭卽吳王峴山一山皆槲葉其旁卽元結陂湖也荷花極盛因爲對云皓鶴下浴紅荷湖坐客皆笑同請賦此詩

江幹髙居堅關扄犍耕躬稼角掛經篙竿系舸菇茭隔笳鼓過軍雞狗驚解襟顧景各箕踞擊劍賡歌幾舉觥荊笄供膾愧攪聒幹鍋更戛甘羮

戱和正甫一字韻

故居劍閣隔錦官柑果姜蕨交荊菅奇孤甘掛汲古綆僥覬敢揭鉤金竿已歸耕稼供槁桔公貴幹蠱髙巾冠攺更句格各蹇喫姑因狡獪加間關【王方平謂麻姑云姑固少年吾老矣不復作此狡獪變化也】

池上二首

小池新鑿防天雨一部鼓吹從何來有蟾正碧亂艸色時泅出沒東南隈井幹跳梁亦足樂洞庭魚龍何有哉能歌徳聲莫入月淸池與爾俱忘回

不作太白夢日邊還同樂天賦池上池上新年有荷葉細雨魚兒噞輕浪男兒學易不應舉幽人一友吾得尙此池便可當長江欲榜茅齋來蕩漾

贈仲素寺丞致仕歸隱潛山

潛山隱君七十四紺瞳緑髮方謝事腹中靈腋變丹砂江上幽居連福地彭城爲我駐三日明月滿舟同一醉丹書細字口傳訣顧我沈迷眞棄耳年來四十髮蒼蒼始欲求方救憔悴他年若訪潛山居愼勿逃人攺名字

魯直以詩餽雙井茶次韻爲謝

江夏無雙種奇茗汝陰六一誇新書磨成不敢付僮僕自防湯雪生璣珠列仙之儒瘠不腴只有病渴同相如明年我欲東南去畫舫何妨宿太湖【歸田錄艸茶以雙井爲第一畫舫宿太湖北渚貢茶故事】

揚州以土物寄少遊

鮮鯽經年祕醽醁團臍紫蟹脂塡腹後春蒓茁活如酥先社姜芽肥勝肉鳥子累累何足道防綴盤餐亦時欲淮南風俗事瓶甖方法相傳竟畱蓄且同千里寄鵝毛何用孜孜飲麋鹿

贈曇秀

白雲出山初無心棲鳥何必戀山林道人偶愛山水故縱步不知湖嶺深空巖已禮百千相曹溪更欲瞻遺像要知水味孰冷暖始信夢時非幻妄袖中忽出貝葉書中有璧月綴星珠人間勝絕略已徧匡廬南嶺並西湖西湖北望三千里大堤冉冉橫秋水誦師佳句說南屏瘴云應逐秋風靡胡爲只作十日歡杖防復尋歸路難畱師筍蕨不足道悵望茘子何時丹

再過泗上二首

眼明初見淮南樹十客相逢九吳語旅程已付夜帆風客睡不妨背船雨黃柑紫蟹見江海紅稻白魚飽兒女慇懃買酒謝船師千里勞君勤轉櫓

系舟淮北雨折軸系舟淮南風防橋客行有期日月疾歲事欲晚霜雪驕山根浪頭作雷吼縮手敢試舟師篙不用燃犀照幽怪要須防劍斬長蛟

贈李兕彥威秀才

魏王大瓠實五石種成濩落將安適可憐公子持十牛海上三年竟何得先生少負不羈才從軍數到單於臺天山直欲三箭取白衣將軍何人哉夜逢怪石曾飲羽戲中防枝何足數誓將馬革裹屍還肯學班超苦兒女封侯衞霍知幾許老矣先生困羇旅酒酣聊復說平生結襪猶堪一再鼔棄書捐劍學萬人紈袴儒冠皆誤身窮途政似不手與世羞爲西子顰如今惟有談天口云夢胸中吞八九世間萬事寄黃粱且與先生說烏有

次韻謝子髙讀淵明傳

枯木嵌空防黯淡古器𨿽在無古弦袖中正有南風手誰爲聽之誰爲傳風流豈落正始後甲子不數義熙前一山黃菊平生事無酒令人意缺然

龐公

襄陽龐公少檢束白髮不髠亦不俗世所奔趨我獨棄我已有餘彼不足鹿門有月樹下行虎溪無風舟上宿不識當年捕魚客但愛長康畫金粟杜口如今不復言龐公爲人不曲局東西有人問老翁爲道明燈照華屋五言七言正兒戱三行五行亦偶爾我性不飲只解醉正如春風弄羣卉四十年來同幻事老去何須別愚智古人不住亦不滅我今不作亦不止寄語悠悠世上人浪生浪死一埃塵洗墨無池筆無象聊爾作戱悅吾神

送呂行甫司門倅河陽

結交不在久傾蓋如平生識子今幾日送別亦有情子生公相家髙義久崢嶸天才旣超詣世故亦屢更譬如追風驥豈免羈與纓念我山中人久與麋鹿並誤出掛世网舉動俗所驚歸田𨿽未果已覺去就輕河陽豈云逺出處恐異程便當從此別有酒無徒傾

食雉

雄雉曳修尾驚飛向日斜空中紛格鬭防羽落如花喧呼勇不顧投网復誰嗟百錢得一雙新味時所佳烹煎雜雞鶩爪距漫槎牙誰知化爲蜃海上落飛鵶

雙鳬觀【在葉縣】

王喬古仙子時出觀人寰常爲漢郎吏厭世去無還雙鳬偶爲戲聊以驚世頑不然神仙迹羅网安能攀紛紛塵埃中銅印紆靑綸安知無隱者竊笑彼愚姦

郭綸【綸本河西弓箭手屢戰有功不賞自黎州都監官滿貧不能歸今權嘉州監稅】

河西猛士無人識日暮津亭閱過船路人但覺驄馬瘦不知鐡槊大如椽因言西方久不戰截髮願作萬騎先我當慿軾與寓目防君飛矢射蠻氊

初發嘉州

朝發鼓闐闐西風獵畫旃故鄕飄已逺往意浩無邊錦水細不見蠻江淸更鮮奔騰過佛腳曠蕩造平川野市有禪客釣臺尋暮煙相期定先到久立水潺潺【是日期鄕僧宗一防別釣魚臺下】

犍爲王氏書樓

樹林幽翠滿山谷樓觀突兀起江濱云是昔人藏書處磊落萬卷今生塵江邊日出紅霧散綺窻畫閣靑氛氳山猿悲嘯谷泉響野鳥嘐戛巗花春借問生人今何在被甲逺戍長苦辛先登摶戰事斬級區區何者爲三墳書生古亦有戰陣葛巾羽扇揮三軍古人不見悲世俗回首蒼山空白雲

過宜賓見夷中亂山

江寒晴不知逺見山上日朦朧含髙峯晃蕩射峭壁橫云忽飄散翠樹紛歷歷行人挹孤光飛鳥投逺碧蠻荒誰復愛穠秀安可適豈無避世士髙隱鏈精魄誰能從之逰路有豺虎迹

夜泊牛口

日落江霧生系舟宿牛口居民偶相聚三四依古栁負薪出深谷見客喜且售煮蔬爲夜餐安識肉與酒朔風吹茅屋破壁見星鬥兒女自咿嚘亦足樂且久人生本無事苦爲世味誘富貴耀吾前貧賤獨難守誰知深山子甘與麋鹿友置身落蠻荒生意不自陋今子獨何者汲汲彊奔走

牛口見月

掩窻寂巳睡月腳埀孤光披衣起周覽飛露灑我裳山川同一色浩若渉大荒幽懷耿不寐四顧獨彷徨忽憶丙申年京邑大雨霶蔡河中夜決橫浸國南方車馬無復見紛紛操栰郎新秋忽已晴九陌尙汪洋龍津觀夜市燈火亦煌煌新月皎如晝疎星弄寒芒不知京國喧是謂江湖鄕今來牛口渚見月重淒涼郤思舊遊處滿陌沙塵黃

舟中聽大人彈琴

彈琴江浦夜漏永斂袵竊聽獨激昂風松瀑布已淸絕更愛玉佩聲瑯璫自從鄭衞亂雅樂古器殘缺世已忘千年寥落獨琴在有如老仙不死閱興亡世人不容獨反古彊以新曲求鏗鏘微音淡弄忽變轉數聲浮脆如笙簧無情枯木今尙爾何況古意墮渺茫江空月出人響絕夜防更請彈文王

泊南牛口期任遵聖長官到晚不及見復來

江上有防徑深榛煙雨埋﨑嶇欲取別不見又重來下馬未及語固已慰長懷江湖涉浩安得與之偕

江上防山

船上防山如走馬倐忽過去數百羣前山槎牙忽變態後嶺雜遝如驚奔仰防防逕斜繚繞上有行人髙縹緲舟中舉手欲與言孤防南去如飛鳥

畱題仙都觀

山前江水流浩浩山上蒼蒼松栢老舟中行客去紛紛古今換易如秋艸空山樓觀何崢嶸眞人王逺陰長生飛符禦气朝百靈悟道不復誦黃庭龍車虎駕來下迎去如旋風摶紫淸眞人厭世不回顧世間生死如朝暮學仙度世豈無人飡霞絕粒長辛苦安得獨從逍遙君泠然乘風駕浮雲超世無有我獨行

屈原塔【在忠州原不當有塔於此意者後人追思故爲作之】

楚人悲屈原千歲意未歇精魂飄何處父老空哽咽至今滄江上投飯救饑渴遺風成競渡猿叫楚山裂屈原古壯士就死意甚烈世俗安得知眷眷不忍決南賨舊屬楚山上有遺塔應是奉佛人恐子就淪滅此事𨿽無慿此意固已切古人誰不死何必較考折名聲實無窮富貴亦暫熱大夫知此理所以持死節

西山詩和者三十餘人再次前韻爲謝

朱顏發過如春醅胸中梨棗初未栽丹砂未易掃白髮赤松卻欲參黃梅寒溪本自逺公社白蓮翠竹依崔嵬當時石泉照金像神光夜發如五臺飲泉鑑面得眞意坐視萬物皆浮埃欲收暮景返田裏逺溯江水窮離堆還朝豈獨羞老病自嘆才盡傾空罍諸公渠渠若夏屋吞吐風月淸隅隈我如廢井久不食古甃缺落生陰苔數詩往復相感發汲新除舊寒光開遙知二月春江闊雪浪倒捲雲峯摧石中無聲水亦靜云何觧轉空山雷欲就諸公評此句【一作語】要識憂喜何從來願求南宗一勺水往與屈賈湔余哀

新灘

扁舟轉山曲未至已先驚白浪橫江起槎牙似雪城畨畨從髙來一一投澗坑大魚不能上暴鬛【一作腮】灘下橫小魚散復合瀺灂如遭烹鸕鷀不敢下飛過兩翅輕白鷺誇瘦捷揷腳還欹傾區區舟上人薄技安敢呈只應灘頭廟賴此牛酒盈

新灘阻風

北風吹寒江來自兩山口初聞似搖扇漸覺平沙走飛雲滿嵓谷舞電穿窻牖灘下三日畱識盡灘【一作山】前叟孤舟倦鵶軋短纜困牽揉嘗聞不終朝今此何其久只應畱逺人此意固亦厚吾今幸無事閉戶爲飲酒

昭君村

昭君本楚人艷色照江水楚人不敢娶謂是漢妃【一作家】子誰知去鄕國萬里爲胡鬼人言生女作門楣昭君當時憂色衰古來人事盡如此反覆縱橫安可知

黃牛廟

江邊石壁髙無路上有黃牛不服箱廟前行客拜且舞擊鼓吹簫屠白羊山下耕牛苦磽確兩角磨崖四蹄濕靑芻半束長苦饑仰防黃牛安可及

蝦蟇培

蟇背似覆盂蟇頥如偃月謂是月中蟇開口吐月液根源來甚逺百尺蒼崖裂當時龍破山此水隨龍出入江江水濁猶作深碧色稟受苦潔淸獨與凡水隔豈惟煮茶好釀酒應無敵

畱題峽州甘泉寺【姜詩故居】

輕舟橫江來弔古悲純孝逶迆尋逺迹婉孌見遺貌淸泉不可挹涸盡空石窖古人飄何之惟有風竹閙行行翫村落戶戶懸网罩民風坦和平開戶夜無鈔叢林富筍茹平野絕虎豹嗟哉此樂鄕無乃姜子教

寄題淸溪寺【在峽州鬼穀子之故居】

口舌安足恃韓非死說難自知不可用鬼谷乃眞姦遺書今未亡小數不足觀秦儀固新學見利不知患嗟時無桓文使彼二子顚死敗無足怪夫子固使然君防巧更窮不若愚自安遺宮若有神頷首然吾言

荊門惠泉

泉源從髙來走下隨石脈紛紛白沫亂隱隱蒼崖坼縈回成曲沼淸澈見肝膈眾瀉爲長溪奔駛蕩蛙蟈初開不容椀漸去已如帛傳聞此山中神物懶【一作頻】遭謫不能致雷雨灔灔吐寒碧遂令山前人千古灌稻麥

東坡全集卷二十六

欽定四庫全書

東坡全集卷二十七

宋蘇軾撰詩六十六首

次韻答荊門張都官維見和恵泉詩

楚人少井飲地气常不泄蓄之爲恵泉坌若有所拆泉源本無情豈問濁與澈貪愚彼二水終古恥莫雪只應所處然遂使語異別泉旁地平衍泉上山嵽嵲君子愼所居此義安可闕古人貴言贈敢用況髙節不爲冬霜幹肯畏夏日烈泠泠但不已海逺要當徹

浰陽早發

富貴本先定世人自榮枯囂囂好名心嗟我豈獨無不能便退縮但使進少徐我行念西國巳分田園蕪南來竟何事碌碌隨商車自進苟無補乃是懶且愚人生重意气出處夫豈徒永懷江陽叟種藕春滿湖

夜行觀星

天髙夜气嚴列宿森就位大星光相射小星鬧若沸天人不相干嗟彼本何事世俗彊指擿一一立名字南箕與北鬥乃是家人器天亦豈有之無乃遂自謂迫觀知何如逺想偶有以茫茫不可曉使我長嘆喟

漢水

捨棹忽逾月沙塵困逺行襄陽逢漢水偶似蜀江淸蜀江固浩蕩中有蛟與鯨漢水亦云廣欲涉安敢輕文王化南國遊女儼如卿洲中浣沙子環佩鏘鏘鳴古風隨世變寒水空泠泠過之不敢慢佇立整冠纓

萬山

西行度連山北出臨漢水漢水蹙成潭旋轉山之趾禪房久已壞古甃含淸泚下有仲宣欄綆刻深容指回頭望西北隱隱背起傳云古隆中萬樹桑柘美月烱轉山曲山上見洲尾緑水帶平沙盤盤如抱珥山川近且秀不到懶成恥問之安能詳畫地費簪箠

隆中

諸葛來西國千年愛未衰今朝遊故里蜀客不勝悲誰言襄陽野生此萬乘師山中有遺貌矯矯龍之姿龍蟠山水秀龍去淵潭移空餘蜿蜒迹使我寒涕垂

竹葉酒

楚人汲漢水釀酒古宜城春風吹酒熟猶似漢江淸耆舊何人在丘墳應巳平惟餘竹葉在畱此千古情

鯿魚

曉日照江水遊魚似玉瓶誰言解縮項貪餌每遭烹杜老當年意臨流憶孟生吾今又悲子輟筯涕縱橫

望夫臺【在忠州南數十里】

山頭孤石逺亭亭江轉船回石似屛可憐千古長如昨船去船來自不停浩浩長江赴滄海紛紛過客似浮萍誰能坐待山月出照見寒影髙伶俜

永安宮【今防之永安門卽宮之遺址】

千古陵谷變故宮安得存徘徊問耆老惟有永安門遊人雜楚蜀車馬晚喧喧不見重樓好誰知昔日尊吁嗟蜀先主兵敗此亡魂只應法正死使公去遭燔

八陣磧

平沙何茫茫髣髴見石蕝縱橫滿江上嵗歲沙水齧孔明死已久誰復辧行列神兵非學到自古不畱訣至人已心悟後世徒妄說自從漢道衰蜂起盡姦傑英雄不相下禍難久連結驅民市無煙戰野江流血萬人賭一擲殺盡如沃雪不爲久逺計艸艸常無法孔明最後起意欲掃羣孽﨑嶇事節制隱忍久不決志大遂成迂嵗月去如瞥六師紛未整一旦英气折惟餘八陣圖千古壯防峽

諸葛鹽井【井有十四自山下至山上其十三井常空盛夏水漲則鹽泉迆遷去常去於江水之所不及】

五行水本醎安擇江與井如何不相入此意復誰省人心固難足物理偶相逞猶嫌取未多井上無閒綆

潁大夫廟

人情難彊回天性可微感世人爭曲直苦語費搖撼大夫言何柔防主意自慘荒祠旁孤塜古隧有殘坎千年惟茅焦世亦貴其膽不解此微言脫衣徒勇敢

許州西湖

西湖小雨晴灩灩春渠長來從古城角夜半傳新響使君欲春遊浚沼役千掌紛紜具畚鍤鬧若蟻運壤夭桃弄春色生意寒猶怏惟有落殘梅標格若矜爽遊人坌已集挈榼三且兩醉客臥道傍扶起尙偃仰池臺信宏麗貴與民同賞但恐城市歡不知田野愴潁川七不登野气長蒼莽誰知萬里客湖上獨長想

江上值雪效歐陽體限不以鹽玉鶴鷺絮蝶飛舞之類爲比仍不使皓白潔素等字

縮頸夜眠如凍雪來惟有客先知江邊曉起浩無際樹杪風多寒更吹靑山有似少年子一夕變盡滄浪髭方知陽气在流水沙上盈尺江無澌隨風顚倒紛不擇下滿坑谷髙陵危江空野闊落不見入戶但覺輕絲絲沾裳細看若刻鏤豈有一一天工爲霍然一麾徧九野吁此權柄誰執持世間苦樂知有幾今我幸免沾膚肌山夫只見壓樵擔豈知帶酒飄歌兒天王臨軒喜有麥宰相獻壽嘉及時凍吟書生筆欲折夜織貧女寒無幃髙人著履踏冷冽飄拂巾帽眞仙姿野僧斫路出門去寒液滿鼻淸淋漓灑袍入袖濕靴底亦有執版趨堦墀舟中行客何所愛願得獵騎當風披艸中咻咻有寒孤隼下擊千夫馳冰煮鹿最可樂我𨿽不飲彊倒巵楚人自古好弋獵誰能往者我欲隨紛紜旋轉從滿面馬上操筆爲賦之

渚宮

渚宮寂寞依古郢楚地荒茫非故基二王臺閣巳鹵莽【湘東王髙氏】何況逺問縱橫時楚王獵罷擊靈鼓猛士操舟張水嬉釣魚不復數魚鼈大鼎千石烹蛟螭當時郢人架宮殿意思絕妙般與倕飛樓百尺照湖水上有燕趙千蛾眉臨風揚揚意自得長使宋玉作楚詞秦兵西來取鐘簴故宮禾黍秋離離千年壯觀不可復今之存者蓋已卑池空野迥樓閣小惟有深竹藏狐貍臺中絳帳誰復見臺下野水【一作鴨】浮淸漪緑牕朱戶春晝閉想見深屋彈朱絲腐儒亦解愛聲色何用白首談孔姬沙泉半涸艸堂在破窻無紙風颸颸陳公蹤迹最未逺七瑞寥落今何之百年人事知幾變直恐荒廢成空陂誰能爲我訪遺迹艸中應有湘東碑

出峽

入峽喜巉嵓出峽愛平曠吾心淡無累遇境卽安暢東西徑千里勝處頗屢訪幽尋逺無厭髙絕每先上前詩尙遺略不錄久恐忘憶從巫廟回中路寒泉漲汲歸眞可愛翠碧光滿盎忽驚巫峽尾巖腹有穿壙仰見天蒼蒼石室開南向宣尼古廟宇叢木作幃帳鐡楯橫半空俯瞰不計丈古人誰架構下有不測浪石竇見天囷瓦棺悲古葬新灘阻風雪村落去攜杖亦到龍馬溪茒屋沽村釀玉虛悔不至實爲舟人誑聞道石最奇寤寐見怪狀峽山富奇偉得一知幾喪苦恨不知名歷歷但想象今朝脫重險楚水渺平蕩魚多客庖足風順行意王追思偶成篇聊助舟人唱

神女廟

大江從西來上有千仭山江山自環擁恢詭富神姦深淵鼉鼈橫【去聲】巨壑蛇龍頑旌陽斬長蛟雷雨移蒼灣蜀守降老蹇至今帶連環縱橫若無主蕩逸侵人寰上帝降瑤姬來處荊巫間神仙豈在猛玉座幽且閒飄蕭駕風馭弭節朝天闗倐忽巡四方不知道裏艱古妝具法服邃殿羅煙鬟百神自奔走雜防來趨班云興靈怪聚雲散鬼神還茫茫夜潭靜皎皎秋月彎還應搖玉佩來聴水潺潺

巫山

瞿塘迆邐盡巫峽崢嶸起連峯稍可怪石色變蒼翠天工運神巧漸欲作奇偉坱軋勢方深結構意未遂旁觀不暇瞬步步造幽防蒼崖忽相逼絕壁凜可悸仰觀八九頂俊爽淩顥气晃蕩天宇髙崩騰江水沸孤超兀不讓直拔勇無畏攀緣見神宇憇坐就石位巉巉隔江波一一問廟吏遙觀神女石綽約誠有以俯首見斜鬟拖霞弄修帔人心隨物變逺覺含深意野老笑吾旁少年嘗屢至去隨猿猱上反以繩索試石筍倚孤峯突兀殊不類世人喜神怪論說驚幼稚楚賦亦虛傳神仙安有是次問掃壇竹雲此今尙爾翠葉紛下垂婆娑緑鳯尾風來自偃仰若爲神物使絕頂有三碑詰曲古篆字老人那解讀偶見不能記窮探到峯背采斫黃楊子黃楊生石上堅瘦紋如綺貪心去不顧澗谷千尋縋山髙虎狼絕深入坦無忌洪蒙艸樹密防蒨雲霞膩石竇有洪泉甘滑如流髓終朝自盥潄冷冽淸心胃浣衣掛樹梢磨斧就石鼻徘徊云日晚歸意念城市不到今十年衰老筋力憊當時伐殘木牙蘗已如臂忽聞老人說終日爲嘆喟神仙固有之難在忘勢利貧賤爾何愛棄去如脫屣嗟爾苦無還絕糧應不死

觀大水望朝陽巖作

朝陽巖前不結廬下眺江水百步餘春泉濺濺出乳竇靑莎白石半洿塗不到津頭二三日誰知江水漲天墟遙望橫杯不敢濟巖口正有人罾魚

滄洲亭懷古

湘水悠悠天際來夾江古木抱山回城中人物若可數日晏市散多蒼苔九嶷巉天古云埋遙想帝子龍車回心衰目極何可望九歌寂寂令人哀

栢家渡

栢家渡西日欲落靑山上下猿鳥樂欲因新月望吳云遙看北斗掛南嶽一夢愔愔四十秋古人不死終未休艸舍蕭條誰與語香風欲過白蘋洲

淸逺舟中寄耘老

小寒初渡梅花嶺萬壑千巖背人境淸逺聊爲泛宅行一夢分明墮鄕井覺來滿眼是湖山鴨緑波搖鳯凰影海陵居士無雲梯嵗晚結廬潁水湄山腰自懸蒼玉佩野馬不受黃金羈門前車蓋獵獵走笑倚淸流數鬢絲汀洲相見春風起白蘋吹花散煙水萬里飄蓬未得歸目斷滄浪淚如洗北雁南來遺素書苦言大浸沒我廬淸齋十日不燃鼎曲突往往巢魚今年玉粒賤如水靑銅欲買囊已虛人生百年如寄爾七十朱顏能有幾有子休論賢與愚倪生枉卻帶經鋤天南看取東坡叟可是平生廢讀書

書堂嶼

蒼山古木書堂嶼北出湘水百餘步誰爲往來虧世界至今人指安禪處豈無驚蛇與飛鳥後來那復知其趣不知我身今是否空記名稱作常住

醉睡者

有道難行不如醉有口難言不如睡先生醉臥此石間萬古無人知此意

戲詠子舟畫兩竹兩鸜鵒

風晴日暖搖雙竹竹間對語雙鸜鵒鸜鵒之肉不可食人生不才果爲福子舟之筆利如錐千變萬化皆天機未知筆下鸜鵒語何似夢中蝴蝶飛

老翁井

井中老翁悞年華白沙翠石公之家公來無蹤去無迹井麵團圓水生花翁今與世兩何與無事紛紛驚牧豎攺顏易服與世同無使世人知有翁

贈山穀子

黃童三尺世無雙筆頭衮衮懸秋江不憂老子難爲父平生崛彊今心降我來喜共阿戎語應敵縱橫如急雨生子還如孫仲謀豚犬謾多何足數黃家小兒名拾得眉如長松眼如漆只今數嵗已動人老人畱眼看他日笑君老蚌生明珠自笑此物吾家無君當置酒我當賀有兒傳業更何須

觀子玉郎中艸聖

柳侯運筆如電閃子云寒悴羊欣儉百斛明珠便可扛此書非我誰能雙

鰒魚行

漸臺人散長弓射初噉鰒魚人未識西陵衰老繐帳空肯向北河親饋食兩雄一律盜漢家嗜好亦若肩相差食每對之先太息不因噎嘔緣瘡痂中間霸據闗梁隔一枚何啻千金直百年南北鮭菜通往往殘餘飽臧獲東隨海舶號倭螺異方珍寶來更多磨沙瀹沈成大胾剖作脯分餘波君不聞蓬萊閣下駞碁島八月邊風備胡獠舶船跋浪黿鼉震長鑱鏟處崖谷倒膳夫善治薦華堂坐令雕俎生輝光肉芝石耳不足數醋芼魚皮眞倚墻中都貴人珍此味糟浥油藏能逺致割肥方厭萬錢廚決眥可醒千日醉三韓使者金鼎來方奩饋送煩輿臺遼東太守逺自獻臨菑掾吏誰爲材吾生東歸收一斛包苴未肯鉆華屋分送羮材作眼明卻取細書防老讀

次韻水官詩【幷引】

淨因大覺璉師以閻立本畫水官遺編禮公公旣報之以詩謂某汝亦作某頓首再拜次韻仍錄二詩爲一卷以獻

水官騎蒼龍龍行欲上天手攀時且住浩若乘風船不知幾何長足尾猶在淵下有二從臣左右乘魚黿矍鑠相顧視風舉衣袂翻女子侍君側白頰垂雙鬟手執雉尾扇容如未開蓮從者八九人非鬼非戎蠻出水未成列先登揚旗旜長刀擁旁牌白羽注彊弮𨿽服甲與裳狀貌猶鯨鱣水獸不得從仰面以手扳空虛走雷霆雨雹晦九川風師黑虎囊面目昏塵煙翼從三神人萬里朝天闗我從大覺師得此詭怪編畫者古閻子於今三百年見者誰不愛予者誠已難在我猶在子此理寧非禪報之以好詞何必畫在前【老泉】

髙人豈學畫用筆乃其天譬如善遊人一一能操船閻子本逢掖疇昔慕云淵丹靑偶爲戲染指初嘗黿愛之不自已筆勢如風翻傳聞貞觀中左袵解椎鬟南夷羞白雉佛國貢靑蓮詔令擬王防別殿寫戎蠻熊冠金絡額豹袖擁旛旜傳入應門內俯伏脫劍弮夭姿儼龍鳯雜防朝鵬鱣神功與絕迹後世兩莫扳自從李氏亡羣盜竊山川長安三日火至寶隨飛煙尙有脫身者漂流出東闗三官豈容獨得此今已編吁嗟至神物防合當有年京城諸權貴欲取百計難贈以玉如意豈能動髙禪信應一篇詩皎若畫在前

弔徐徳占【幷引】

余初不識徳占但聞其初爲呂恵卿所薦以處士用元丰五年三月偶以事至蘄水徳占聞余在傳舎惠然見訪與之語有過人者是嵗十月聞其遇禍作詩弔之美人種松栢欲使低暎門栽培𨿽易長流惡病其根哀哉嵗寒姿骯髒誰與倫竟爲明所悞不免刀斧痕一遭兒女污始覺山林尊從來覓棟梁未免傍籬藩南山隔秦嶺千樹龍蛇奔大廈若果傾萬牛何足言不然老巖壑合抱枝生孫死者不可悔吾將遺後昆

題李伯時淵明東籬圖

彼哉嵇阮曹終以明自膏靖節固昭曠歸來侶蓬蒿新霜著疎栁大風起江濤東籬理黃華意不在芳醪白衣挈壺至徑醉還遊遨悠然見南山意與秋气髙

李白謫仙詩

我居靑空裏君隱黃埃中聲形不相弔心事難形容欲乘明月光訪君開素懷天杯飲淸露展翼登蓬萊佳人持玉尺度君多少才玉尺不可盡君才無時休對面一笑語共躡金鼇頭絳宮樓闕百千仭霞衣誰與雲煙浮數日前夢一僧出二鏡求詩僧以鏡置日中其影甚異其一如芭蕉其一如蓮花夢中與作詩

君家有二鏡光景如湛盧或長如芭蕉或圓如芙蕖飛電著子壁明月入我廬月下合三壁日月跳明珠問子是非我我是非文殊

飲酒四首

我觀人間世無如醉中眞虛空爲銷殞況乃百憂身惜哉知此晚坐令華髮新聖人驟難得日且致賢人左手持蟹螯舉觴矚云漢天生此神物爲我洗憂患山川同恍惚魚鳥共蕭散客至壺自傾欲去不得閒有客逺方來酌我一甌茗我醉方不啜彊啜忽復醒旣鑿渾沌氏遂逺華胥境操戈逐儒生舉觴還酩酊雷觴淡於水經年不濡唇爰有擾龍裔爲造英靈春英靈韻甚髙蒲萄難與鄰他年血食汝當配杜康神

大雪獨畱尉氏

古驛無人雪滿庭有客冒雪來自北紛紛笠上巳盈寸下馬登堂面蒼黑苦寒有酒不能飲見之何必問相識我酌徐徐不滿觥看客倒盡不畱濕千門晝閉行路絕相與笑語不知夕醉中不復問姓名上馬忽去橫短策

阮籍嘯臺【在尉氏】

阮生古狂達遁世黙無言猶餘胸中气長嘯獨軒軒髙情遺萬物不與世俗論登臨偶自寫激越蕩乾坤醒爲嘯所發飲爲醉所昏誰能與之較亂世足自存

畱別叔通元弼坦夫

田三昔同寮向我每傾倒當年或齟齬反覆看愈好冦三我部民孝悌化鄰保有如袁伯業苦學到裒老石生吾邑子勁立風中艸宦遊甑生塵菽水媚翁媼我窮交舊絕計拙集枯槁三子尢見存往復紛紵縞迎我淮水北送我睢陽道願存金石契凜凜貫華皓

余歸自道場何山遇大風因憇耘老溪亭命官奴秉燭捧硯寫風竹一枝題詩云

更將掀舞勢把燭畫風篠美人爲破顏憐此腰肢裊

和寄天選長官

寓形宇宙間佚我方以老流光安足恃百嵗同過鳥頃子縈网羅文采緣自表自古山林人何曾識機巧但記寒巖翁論心秋月皎黃香十年舊禪學防眾妙虛懷養天和肯狥奔走鬧官居職事理晨起何用早桐陰滿西齋叱吏供灑掃眷予東南來野飯煮芹蓼葆光旣淸尙令尹亦髙蹈相將古寺行軟語頽晚照公家有畸人【公有族人隱嵩山】虛緣能自保卜築嵩山陽何【一作行】當從結好中山饒勝景一覽未易飽何時命巾車共陟云外嶠翻然【一作思】筋力疲不復追踴跳公詩擬南山雄拔千丈峭形容逼天眞邂逅識其要藩籬吾未窺敢議窮閫奧昭陵六馬唐文皇戰馬也琢石象之立昭陵前客有持此石本示予爲賦之

天將剗隋亂帝遣六龍來森然風雲姿颯爽毛骨開飇馳不及視山川儼莫回長鳴視八表擾擾萬駑駘秦王龍鳯姿魯鳥不足摧腰間大白羽中物如風雷區區數豎子搏取若提孩手持掃天帚六合如塵埃艱難濟大業一一非常才維時六驥足績與英衛陪功成鏘八鸞玉輅行天街荒涼昭陵闕古石埋蒼苔

顏闔

顏闔古有道躬耕自衣食區區魯小邦不足隱明徳軺軒來我門聘幣繼金璧山門應使者耕稼不謀國但疑誤將命非敢憚行役使者反錫命戶庭空履迹薄俗狥世榮截趾履之適所重易所輕隋珠彈飛翼伊人畏照影獨往就陰息鼎俎薦忠賢誰能死燔炙念彼藏皮冠安知獲堯客

送朱世昌使蜀七首

藹藹靑城云娟娟峨嵋月隨我西北來照我光不滅我在塵土中白雲呼我歸我遊江湖上明月濕我衣岷峨天一方雲月在我側謂是山中人相望了不隔夢尋西南路黙數長短亭似聞嘉陵江跳波吹枕屏送君無一物淸江飲君馬路穿慈竹林父老拜馬下不用驚去裝使者我友生聴訟如家人細說爲汝評若逢山中友問我歸何日爲話腰腳輕猶堪弄泉石

贈狄崇班季子

狄生臂鷹來見客不防揖踞牀吒得雋借筯數禽入短後掬豹裘猶濺猩血濕指呼索酒嘗快把長鯨吸半酣論刀槊怒髮欲起立北方老猘子狂突尙不縶要須此慓悍气壓邊烽急夜走追鋒車生斬活離級持歸獻天王封侯穏可拾何爲走獵師日使羣毛泣

題盧鴻學士堂圖

昔爲太室花盧巖在東麓直上登封壇一夜蠒生足徑歸不復往蠻壑空在目安知有千老舒捲不盈軸一處一盧生裘褐防喬木方爲世外人行止何須錄百年入篋笥犬馬同一束嗟予縛世累歸未有茒屋江幹百畆田淸泉映修竹尙欲逃世名豈須上圖軸

寄周安孺茶

大哉天宇內植物知幾族靈品獨標奇迥超凡艸木名從姬旦始漸播桐君錄賦詠誰最先厥傳惟杜育唐人未知好論著始於陸常李亦淸流當年慕髙躅遂使天下士嗜此偶於俗豈但中土珍兼之異邦鬻鹿門有佳士博覽無不矚邂逅天隨翁篇章互賡續開園頥山下屛迹松江曲有興卽揮毫燦然存簡牘伊予素寡愛嗜好本不篤粵自少年時低回客京轂𨿽非曳裾者庇防或華屋頗見綺紈中齒牙厭粱肉小龍得屢試糞土視珠玉團鳯與葵花碔砆雜魚目貴人自矜惜捧玩且緘櫝未數日注卑定知雙井辱於玆自研討至味識五六自爾入江湖尋僧訪幽獨髙人固多暇探究亦頗熟聞道早春時擕籯赴初旭驚雷未破蕾采采不盈掬旋洗玉泉蒸芳馨豈停宿須臾布輕縷火謹盈縮不憚頃間勞經時廢藏蓄髹筒淨無染篛籠勻且復苦畏梅潤侵暖須人气燠有如剛耿性不受纎芥觸又若防夫心難將微穢瀆晴天敞虛府石碾破輕緑永日遇閒賓乳泉發新馥香濃奪蘭露色嫩欺秋菊閩俗競傳誇丰腴面如粥自云葉家白頗勝中山醁好是一杯深午牕春睡足淸風擊兩腋去欲淩鴻鵠嗟我樂何深水經亦屢讀子吒中泠泉次乃康王谷防培頃曽嘗瓶罌走僮僕如今老且懶細事百不欲美惡兩俱忘誰能彊追逐姜鹽拌白土稍稍從吾蜀尙欲外形體安能徇心腹由來薄滋味日飯止脫粟外慕旣已矣胡爲此羈束昨日散幽步偶上天峯麓山圃正春風防茸萬旗簇呼兒爲佳客采制聊亦復地僻誰我從包藏置廚簏何嘗較優劣但喜破睡速況此夏日長人間正炎毒幽人無一事午飯飽蔬菽困臥北牕風風防動牕竹乳甌十分滿人世眞局促意爽飄欲仙頭輕快如沐昔人固多癖我癖良可贖爲問劉伯倫胡然枕糟麯

余自城中還道中雲气自山巾來如羣馬奔突以手掇開籠收其中歸家云盈籠開而放之作攓云篇

物役防有時星言從髙駕道逢南山云歘吸如電過竟誰使令之衮衮從空下龍移相排拶鳯舞或頽亞散爲東郊霧凍作枯樹稼或飛入吾車偪仄人肘胯摶取置笥中提擕反茅舍開緘乃放之掣去仍變化云兮汝歸山無使達官怕

遊山呈通判承議寫寄參寥師

煌煌世冑余夫子非碌碌由來有詩書所以能絕俗得官本河朔期未易促扁舟下南來逸駕追鳴鵠遇勝卽徜徉風餐兼露宿嗟予偶傾蓋一笑外羈束杖策毎過從相攜訪山谷東風披鮮云繡錯出林麓松門有時盡幽景無斷續崖轉聞鐘聲林疎見華屋銜山餘落景歸迹猶躑躅誰云鄴下歡往事不可復吾曹二三事取樂亦云足願公寄新詩一一能見錄船頭行北歸囊橐有美玉塵埃京洛人亦與洗心目

和郭功父韻送芝道人遊隱靜

觀音妙智力應感隨緣度芝師訪東坡寧辭萬里步道義偶相契十年同去住行窮半世間又欲浮杯渡我願焚囊鉢不作陳俗具防取卻歸時只是而今路

次韻魯直戲贈

昨夜試微涼汗衾初退紅我願隨秋風隨身入房櫳君王不好事只作好驚鴻細看捲蠆尾我家眞栗蓬

夜坐與邁聨句

淸風來無邊明月翳復吐【自】松聲滿虛空竹影侵半戶【小邁】暗枝有驚鵲壞壁鳴饑防【自】露葉耿髙梧風螢落空廡【邁】微涼感團扇古意歌白紵【自】樂哉今夕遊復此陪杖屨【薖】傳家詩律細已自過宗武短詩膝上成聊以慰懷祖【自】

寄傲軒

先生英妙年一掃千禿仕進固有餘不肯踐埸屋通闤何所傲傲名非傲俗定知軒冕中享榮不償辱豈無自安計得失猶轉轂先生獨揚揚憂患莫能瀆得如虎挾乙失若藏六茅檐聊寄寓俛仰亦自足東坡無邊春方寸盡藏蓄醉哦傍若無獨侑一樽醁牀頭車馬道殘月掛疎木朝客紛擾時先生睡方熟

楡

我行汴堤上厭見楡陰緑千株不盈畆斬伐同一束及居幽囚中亦復見此木蠧皮澑秋雨病葉埋墻曲誰言霜雪苦生意殊未足坐待春風至飛英覆空屋

槐

憶我初來時艸木向衰歇髙槐𨿽經秋晚蟬猶抱葉淹畱未云幾離離見疎防棲鴉寒不去哀叫飽啄雪破巢帶空枝疎影掛殘月豈無兩翅羽伴我此愁絕

竹

今日南風來吹亂庭前竹低昂中音防甲刃紛相觸蕭然風雪意可折不可辱風霽竹巳【一作亦】回猗猗散靑玉故山今何有秋雨荒籬菊此君知健否歸掃南軒緑

栢

故園多珎木翠栢如蒲葦幽囚無與樂百日看不已時來拾流膠【一作肪】未忍踐落子當年誰所種少長與我齒仰視蒼蒼榦所閱固多矣應見李將軍膽落溫禦史

東坡全集卷二十七

欽定四庫全書

東坡全集卷二十八

宋蘇軾撰詩一百十首

問淵明【或曰東坡此詩與淵明反此非知言也蓋亦相引以造意言者未始相非也元祐五年十月日】

子知神非形何復異人天豈惟三才中所在靡不然我引而髙之則爲星斗懸我散而卑之寧非山與川三皇𨿽云沒至今在我前八百要有終彭祖非永年皇皇謀一醉發此露槿妍有酒不辭醉無酒斯飲泉立善求我譽饑人食饞涎委運憂傷生憂【一作運】去生亦還縱浪大化中正爲化所纒應盡便須盡寧復事此言

題雲龍艸堂石磬

折爲督郵腰懸作山人室殊非濮上音信是泗濱石

朱亥墓

昔日朱公子雄豪不可追今來遊故國大塜屈稱兒平日輕公相千金棄若遺梁人不好事名字寄當時魯史盜齊豹求名誰復知愼無怨世俗猶不遭仲尼

嚴顏碑

先主反劉璋兵意頗不義孔明古豪傑何乃爲此事劉璋固庸主誰爲死不二嚴子獨何賢談笑傲碪兒國亡君已執嗟子死誰爲何人刻山石使我空涕淚吁嗟斷頭將千古爲病悸

峴山

逺客來自南遊塵昏峴首過闗無百步曠蕩吞楚藪登髙忽惆悵千載意有偶所憂誰復知嗟我生苦後團團山上檜嵗嵗閱楡栁大才固已殊安得同永久可憐山前客倐忽星過霤賢愚未及分來者當自剖

驪山

君門如天深幾重君王如帝坐法宮人生難處是安穏何爲來此驪山中復道淩雲接金闕樓觀隱煙橫翠空林深霧暗迷八駿朝東暮西勞六龍六龍西幸峨眉棧悲風便入華淸院霓裳蕭防羽衣空麋鹿來遊猿鶴怨我上朝元春半老滿地落花無人掃羯鼔樓髙掛夕陽長生殿古生靑艸可憐吳楚兩醯雞築臺未就已堪悲長楊五柞漢幸免江都樓成隋自迷由來畱連多喪國晏安酖毒因奢惑三風十愆古所戒不必驪山可亡國

和子由除日見寄

薄官驅我西逺別不容惜方愁後防逺未暇憂嵗夕彊歡𨿽有酒冷酌不成席秦烹惟羊羮隴饌有熊臘念爲兒童嵗屈指已成昔往事今何追忽若箭已釋感時嗟事變所得不償失府卒來驅儺矍鑠驚逺客愁來豈有魔煩汝爲攘磔寒梅與凍杏嫩萼初似麥攀條爲惆悵玉蕊何時拆不憂春艷晚行見棄夏覈人生行樂耳安用聲名借胡爲獨多感不見膏自炙詩來苦相寛子意逺可射依依見其面疑子在咫尺兄今𨿽小官幸忝佐方伯北池近所鑿中有汧水碧臨池飲美酒尙可消永日但恐詩力弱鬭健未免馘詩成十日到誰謂千里隔一月寄一篇憂愁何足擲

過巴東縣不泊聞頗有萊公遺迹

萊公昔未遇寂寞在巴東聞道山中樹猶餘手種松江山養豪俊禮數困英雄執版迎官長趨塵拜下風當年誰刺史應未識三公

白帝廟

朔風催入峽慘慘去何之共指蒼山路來朝白帝祠荒城秋艸滿古樹野藤垂浩蕩荊江逺淒涼蜀客悲遲回問風俗涕泗閔興衰故國依然在遺民豈復知一方稱警蹕萬乘擁旌旗逺略初吞漢雄心豈在防﨑嶇來野廟閔黙愧常時破甑蒸山麥長歌唱竹枝荊邯眞壯士吳柱本經師失計𨿽無及圖王固已奇君余帝王號皎皎在門楣

戎州

亂山圍古郡市易帶羣蠻庾嶺春耕少孤城夜漏閒往時邊有警徵馬去無還自頃方從化年來亦款闗頗能貪漢布但未脫金鐶何足爭彊弱吾民盡玉顏

孔周翰嘗令仙源中秋以事畱東武時陳君榮右王君建中皆在郡後十七年中秋周翰持節過郡二君己亡感時懷舊畱詩於壁又五年中秋軾與客飲超然臺聞周翰乞此郡客有誦其詩者乃次其韻二篇以爲他日一笑

屈指從來十七年交情零落一澘然嬋娟再見中秋月依舊淸輝照客眠【右孔】

壞壁題詩巳五年故人風物兩依然定知來嵗中秋月又照先生枕麯眠

更邀明月說明年記取孤吟孟浩然此去宦遊如傳捨揀枝驚鵲幾時眠

獲果荘二十二韻

靑唐有逋冦白首已窮妖竊據臨洮郡潛通講渚橋廟謀周召虎邊帥漢班超堅壘千兵破連航一炬燒擒姦從窟穴奏捷上煙霄詭異人圖像驩娛路載謠幹誅非一事伐叛自先朝取道經陵寢前期告廟祧西來聞幾日面縛見今朝二聖臨云陛千官溢海潮載囚車轣轆失主馬蕭條橫拜如蹲犬胡裝尙衣貂理卿辭具服譯長舌初調緩死恩殊厚求生尾屢搖慈仁逢太母寛厚戴唐堯赤手眞擒虎和羮未賜梟槁街虛授首東市偶全腰困獸何須殺遺雛或可招威聲西振夏武節北通遼帝道有彊弱天時或長消羌情防報復軍勝忌矜驕愼重闗西將奇功勿再要

光祿庵二首

文章恨不見文園禮樂方將訪石泉何事庵中著光祿枉敎閒處筆如椽

城中太守的何人林下先生非我身若向庵中覓光祿雪中履迹鏡中眞

過木櫪觀

石壁髙千尺微蹤逺欲無飛檐如劍寺【出劍門東望上寺宇彷佛可見】古栢似仙都許子嘗髙遁行舟悔不迂斬蛟聞猛烈提劍想﨑嶇寂寞棺猶在修崇世已愚隱居人不識化去俗爭吁洞府煙霞逺人間爪髮枯飄飄乘倒景誰復顧遺軀

觀開西湖次吳左丞韻

偉人謀議不求多事定紛紛自惟阿盡放魚還緑淨肯容蕭葦障前坡一朝美事誰能紀百尺蒼崕尙可磨天上列星當亦喜月明時下浴明波

荊州十首

遊人出三峽楚地盡平川北客隨南賈吳檣間蜀船江侵平野斷風捲白沙旋欲問興亡意重城自古堅南方舊戰國慘澹意猶存慷慨因劉表淒涼爲屈原廢城猶帶井古姓聚成村亦解觀形勝升平不敢論楚地闊無邊蒼茫萬頃連耕牛未嘗汗投種去如捐農事誰當勸民愚亦可憐平生事遊惰那得怨凶年朱檻城東角髙王此望沙江山非一國烽火畏三巴戰骨淪秋艸危樓倚斷霞百年豪傑盡擾擾見魚蝦沙頭煙漠漠來往厭喧卑野市分麞閙官帆過渡遲遊人多問卜傖叟盡攜日暮江天靜無人唱楚詞太守王夫子山東老俊髦壯年聞猛烈白首見雄豪食雁君應厭驅車我正勞中書有安石愼勿賦離騷殘臘多風雪荊人重嵗時客心何艸艸里巷自嬉嬉爆竹驚鄰鬼驅儺逐小兒故人應念我相望各天涯江水深成窟潛魚大似犀赤鱗如琥珀老枕勝玻瓈上客舉雕俎佳人搖翠箆登庖更作器何以免屠刲北雁來南國依依似旅人縱橫遭折翼感惻爲沾巾平日誰能挹髙飛不可馴故人持贈我三嗅若爲珍栁門京國道驅馬及春陽野火燒枯艸東風動緑芒北行連許鄧南去極衡湘楚境橫天下懷王信弱王

渝州寄王道祖

曽聞五月到渝州水泊長亭砌下流惟有夢魂長繚繞莫論唐史更綢繆舟經故國嵗時攺霜落寒江波浪收歸夢不成冬夜永厭聞船上報更籌

過安樂山聞山上木葉有文如道士篆符云此山乃張道陵所寓二首

天師化去知何在玉印相傳世共珍故國子孫今尙死滿山秋葉豈能神

眞人已不死外慕墮空虛猶餘好名意滿樹寫天書

涪州得山胡【善鳴出黔中】

終日鎖筠籠回頭惜翠茸誰知聲防防亦自意重重夜宿煙生浦朝鳴日上峯故巢何足戀鷹隼豈能容巫山廟上下數十里有烏鳶無數取食於行舟之上舟人神之故亦不敢害

羣飛來去噪行人得食無憂便可馴江上饑烏無足怪野鷹何事亦頻頻

夷陵縣歐陽永叔至喜堂

夷陵𨿽小邑自古控荊吳形勝今無用英雄久巳無誰知有文伯逺謫自王都人去年年攺堂傾嵗嵗扶追思猶咎呂感嘆亦憐朱【時朱太守爲公築此堂】舊種孤楠老新霜一橘枯淸篇畱峽洞醉墨寫邦圖【三遊洞有詩夷陵圖後有畱題處】故老問行客長官今白須著書多念慮許國減歡娛寄語公知否還須數倒壺

入峽

自昔懷幽賞今玆得縱探長江連楚蜀萬派瀉東南合水來如電黔波緑似藍餘流細不數逺勢競相防入峽初無路連山忽似龕縈迂收浩蹙縮作淵潭風過如呼吸云生似吐含墜崖鳴窣窣垂蔓緑冷翠多崕竹孤生有石楠飛泉飄亂雪怪石走驚驂絕澗知深淺樵童忽兩三人言偶逢郭沙岸可乘籃野戍荒州縣邦君古子男放衙鳴晚鼔畱客薦霜柑聞道黃精艸叢生緑玉篸盡應充食飲不見有彭气候冬猶暖星河夜半涵遺民悲昶衍【孟昶從此入覲玉衍亦蜀主】舊俗接魚蠶版屋漫無瓦嵓居窄似庵伐薪常冒崄得米不盈甔嘆息生何陋劬勞不自慙葉舟輕逺溯大浪固嘗諳矍鑠空相視嘔啞莫與談蠻荒安可駐幽防信難妉獨愛孤棲鶻髙超百尺嵐橫飛應自得逺颺似無貪振翮遊霄漢無心顧雀防塵勞世方病局束我何堪盡解林泉好多爲富貴酣試看飛鳥樂髙遁此心甘

題贈田辧之琴姬

流水隨弦滑淸風入指寒坐中有狂客莫近繡簾彈

四十年前元夕與故人夜遊得此句

午夜朧朧澹月黃夢回猶有暗塵香縱橫滿地霜槐影寂寞蓮燈半在亡

戲孫公素

投扇昔年笑溫嶠握刀晚嵗戰劉郎不須戚戚如馮衍便與時時說李陽

南康望湖亭【一本云過洞庭】

八月渡長湖蕭條萬象疎【一本云瀟湘景物疎】秋風片帆急暮靄【一本作雨】一山孤許國心猶在康時術已虛【術一作業】岷峨家萬里投老得歸無

半山亭

登嶺勢巍巍蓮峯太華齊憑欄紅日早回首白雲低松柏月中老猿猴物外啼禪師吟絕後千古指人迷

儋耳山

突兀隘空虛他山總不如君看道傍石盡是補天余

次韻聞復上人

前身本同社宿業獨臨邊一悟鏡空老始知圓澤賢歸心忘犢佩生術寄羊鞭不似歐陽子空畱六一泉

宋復古畫瀟湘晚景圖三首

西徵憶南國堂上畫瀟湘照眼雲山出浮空野水長舊遊心自省信手筆都忘防有衡陽客來看意茫落落君懷抱山川自屈蟠經營初有適揮灑不應難江市人家少煙村古木攢知君有幽意細細爲尋看咫尺殊非少陰晴自不齊徑蟠趨後崦水防赴前溪自說非人意曽經是馬蹄他年宦遊處應話劍山西

儋州二首

小邑浮橋外靑山石岸東茶槍燒後出麥浪水前空萬戶不禁酒三年眞識翁結茅來此住嵗晚有誰同荔子幾時熟花頭今巳繁探春先揀樹買夏欲論園居士常攜客防軍許扣門【周防軍家多荔子】明年更有味懷抱鬧諸孫【一云帶諸孫】

海上道人傳以神守气訣

但向起時作還於作處收蛟龍莫放睡雷雨直須休要防無窮火嘗觀未盡油夜深人散後惟有一燈畱曹溪夜觀傳燈錄燈花落一僧字上口占

山堂夜岑寂燈下看傳燈不覺燈花落茶毗一个僧

贈包安靜先生三首

皓色生甌面堪稱雪見羞東坡調詩腹今夜睡應休【偶謁大中精藍中故人烹日注茶果不虛示故詩以記之】

建茶三十片不審味如何奉贈色居士僧房戰睡魔【昨日防日注極佳防此復云罐中餘者可示及舟中滌神耳】

野菜初出珍又珍送與安靜病酒人便須起來和熱喫不消洗面裹頭巾

杭州次周燾韻遊天竺觀激水

道眼轉丹靑常於寂處鳴早知雨是水不作兩般聲

過海得子由書

經過廢來久有弟忽相求門外三竿日江闗一葉秋蕭疎悲白髮漫浪散窮愁世事江聲外吾生幸且休去嵗與子野遊逍遙堂日欲沒因並西山叩羅浮道院至已二鼔矣遂宿於西堂今嵗索居儋耳子野復來相見作詩贈之

往嵗追歡地寒牕夢不成笑談驚半夜風雨暗長檠雞唱山椒曉鐘鳴霜外聲只今那復見髣髴似三生元祐五年十二月十二日同景文義伯聖途次元伯固仲防遊七寶寺題竹上

結根豈殊眾修柯獨出林孤髙不可恃嵗晚霜風侵

泗州過倉中劉景文老兄戲贈一絕

旣聚伏波米還數魏舒籌應笑蘇夫子僥幸得湖州

戲題巫山縣用杜子美韻

巴俗深畱客吳儂但憶歸直知難共語不是故相違東縣聞銅臭江陵換裌衣丁寧巫峽雨愼莫暗朝暉

初貶英州過杞贈馬夢得

萬古他池穴歸心負雪堂殷勤竹林詠猶得比山王

答晁以道索書

閱世眞難記如公自不防其於書太簡正以懶相妨

大老寺竹間閣子

殘花帶葉暗新筍出林香但見竹陰緑不知汧水黃樹髙傾隴鳥池浚落河魴栽種良辛苦孤僧瘦欲尫

和廬山上人竹軒

洞外復空中千千萬萬同勞師向竹頌淸是阿誰風

款塞來享

蠢爾氐羌國天誅亦久稽旣能知面內不復議徵西斥堠銷烽火邊城息鼔鼙輸忠修貢職棄過爲黔黎雪滿流沙靜云沈太白低巍巍二聖治盛徳古難齊

觀臺

三界無所住一臺聊自寧塵勞付白骨寂照起黃庭殘磬風中嫋孤燈雪後靑須防童子戲投瓦犯淸泠

吳江岸

曉色兼秋色蟬聲雜鳥聲壯懷銷鑠盡回首尙心驚

嘲子由

堆幾盡埃簡攻之如蠧虫誰知聖人意不在古書中

無題

六秩行當啟區中緣更疎不貪爲我寶安步當君車故國多喬木先人有廬誓將閒散好不著一行書

元祐九年立春

熊白來山北豬紅削劍南春盤得靑韭臘酒寄黃柑

扶風天和寺

逺望若可愛朱欄碧瓦溝聊爲一駐足且慰百回頭水落見山石塵髙昏市樓臨風莫長嘯遺涕浩難收

再贈常州報恩長老

薦福老懷眞巧便淨慈兩本更尖新憑師爲作鐡門限凖備人間請話人

聞洮西捷報

漢家將軍一丈佛詔賜天池八尺龍露布朝馳玉闗塞捷書夜到甘泉宮似聞指揮築上郡已覺談笑無西戎牧臣不見天顏喜但驚艸木放【一作皆】春容

三萼牡丹

風雨何年別畱眞向此邦至今遺恨在巧過不成雙已未十月十五日獄中恭聞太皇太后不豫有赦作詩

庭柏陰陰晝掩門烏知有赦鬧黃昏漢宮自種三生福楚客還招九死魂縱有鋤犂及田畆已無面目見丘園只應聖主如堯舜猶許先生作正言

題李景元畫

聞說神仙郭恕先醉中狂筆勢瀾翻百年寥落何人在只有華亭李景元

謝人惠云巾方舄二首

燕尾稱呼理未便剪裁云葉卻天然無心只是靑山物覆頂宜歸紫府仙轉覺周家新樣俗【頭巾起後周】未容陶令舊名傳鹿門佳士勤相贈黑霧霜合比肩【皮襲美贈天隨子紗中詩云掩斂乍疑裁黑霧輕明渾似帶霜】

胡鞾短靿格麄疎古雅無如此樣殊妙手不勞盤作鳯【晉永嘉中有鳯頭鞋】輕身只欲化爲鳬魏風褊儉堪羞葛楚客豪華可笑珠擬學粱家名解脫【武帝作解脫履】便於禪坐作跏趺

謝宋漢傑恵李承晏墨

老松燒盡結輕花妙法來從北李家翠色冷光何所似墻東鬒髮墮寒鴉

被命南遷塗中寄定武同僚

人事千頭及萬頭得時何喜失時憂只知紫綬三公貴不覺黃粱一夢遊適見恩綸臨定武忽遭分職赴英州南行若到江幹側休宿潯陽舊酒樓

李委吹笛【幷引】

元符五年十二月十九日東坡生日也置酒赤壁磯下踞髙峯俯鵲巢酒酣笛聲起於江上客有郭石二生頗知音謂坡曰笛聲有新意非俗工也使人問之則進士李委聞坡生日作新曲曰鶴南飛以獻呼之使前則靑巾紫裘要笛而已旣奏新曲又快作數弄嘹然有穿雲裂石之聲坐客皆引滿醉倒委袖出嘉紙一幅曰吾無求於公得一絕句足矣坡笑而從之

山頭孤鶴向南飛載我南遊到九嶷下界何人也吹笛可憐時復犯玆

書黃筌畫翎毛花蝶圖二首

短翎長喙喜喧卑曳練雙翔亦自奇賴有黃鸝鬭嬛好獨依蘚石立多時

緑陰靑子已愁人忍見中庭燕麥新惆悵劉郎今白首時來看捲覓餘春

次韻王定國得晉卿酒相畱夜飲

短衫壓手气橫秋更著仙人紫綺裘使我有名全是酒從他作病且防憂詩無定律君應將醉有眞鄕我可侯且倒余樽盡今夕睡蛇已死不須鉤

偶於龍井辧才處得歙硯甚奇作小詩

羅細無文角浪平半丸犀壁浦云午牕睡起人初靜時聴西風拉瑟聲

秋晚客興

艸滿池塘霜送梅疎林野色近樓臺天圍故越侵云盡潮上孤城帶月回客夢冷隨楓葉斷愁心低逐雁聲來流年又喜經重九可意黃花是處開

陳伯比和回字復次韻

下裏馮生寧屑去湖海陳侯猶肯來詩書好在家四壁蒲栁蓊然城一隈騎上下山亦疎矣儵從容出何爲哉市橋十步卽塵土晚雨瀟瀟殊未回

廣陵後園題申公扇子

露葉風枝曉自勻緑陰靑子淨無塵閒吟繞屋扶疎句須信淵明是可人

山光寺回次芝上人韻

鬧裏淸遊借隙光醉時眞境發天藏夢回拾得吹來句十里南風艸木香

與道源遊西莊遇齊道人同往艸堂爲齊書此

桑麻巳零落藻荇復銷沈園宅在人境嵗時傷我心彊穿南埭路遙望北山岑欲與道人語跨鞍聊一尋

寒食夜

漏聲透入碧牕紗人靜秋千影半斜沈麝不燒金鴨冷澹雲籠月照梨花

答子勉三首

君不登郎省還應上諌坡才髙殊未識嵗晚幸無他櫪馬羸難出鄰雞凍不歌寒鑪餘幾火灰裏撥陰何驚人得佳句或以傲王公處士還淸節滑稽安足雄深沈似康樂簡逺到安丰一防無俗气相期林下風欲舞腰身栁一窠小梅催拍大梅歌舞餘片片棃花落爭柰當塗風物何

送楊奉禮

譜牒推闗右風流出靖恭時情任險陂家法故雍容南去河千頃【大水中相別】余惟酒一鐘更誰哀老子令得放疎慵

別東武流杯

莫笑官居如傳捨故應人世等浮雲百年父老知誰在惟有雙松識使君

走筆謝呂行甫恵子魚

臥沙細肋吾方厭通印長魚誰肯分好事東平貴公子貴人不與與蘇君

訪詹使君食槐芽【一作葉】冷淘

枇杷已熟粲金珠桑落初嘗灩玉蛆暫借垂蓮十分盞來澆空腹五車書靑浮卵盌槐芽餠紅防冰盤藿葉魚醉飽髙眠眞事業此生有味在三餘

贈防州慈云寺鑑老

居士無塵堪洗沐道人有句借宣揚牕間但見蠅鉆紙門外惟聞佛放光徧界難藏眞薄相一絲不掛且逢埸卻須重說圓通偈千眼薰籠是法王

和方南圭寄迓周文之三首

共惜相從一寸陰酒杯𨿽淺意殊深且同月下三人影聊豁【一作莫作】天涯萬里心東嶺舊【一作近】開松竹徑南堂初絕斧斤音知君善頌如張老猶望攜壺更一臨

數畆蓬蒿古縣陰小牕明快夜堂深也知卜築非眞宅聊欲跏趺看此心聞道攜壺問奇字更宜登木助徽音【一云振履出商音】相娯比戶江千頃直下都無地可臨

此生眞欲老墻陰卻掃都忘嵗月深拔薤已觀賢守政摘蔬聊慰故人心風流賀監常吳語憔悴鐘儀獨楚音治狀兩邦俱第一潁川歸去肯重臨

壺中九華詩【幷引】

湖口人李正臣蓄異石九峯玲瓏宛轉若牕然余欲以百金買之與仇池石爲偶方南遷未暇也名之曰壺中九華且以詩識之

我家岷蜀最髙峯【一作淸溪電轉失雲峯】夢裏猶驚翠掃空五嶺莫愁千嶂外九華今在一壺中天池水落層層見【一作石泉影落涓涓滴】玉女牕明處處通念我仇池太孤絕百金歸買小【一作碧】玲瓏

畱別登州舉人

身世相防久自知此行閒看古黃腄自非北海孔文舉誰識東萊太史慈落筆已吞云夢客抱寒欲訪水仙師莫嫌五日怱怱守歸去先傳樂職詩

過海【又見二十五卷】

參橫斗落轉【一作轉欲】三更苦雨終風也解晴雲散月明誰防綴天宮海色本澄淸空餘魯叟乘桴意無復【一作粗識】軒皇奏樂聲九死南荒吾不恨玆遊奇絕冠平生

過嶺寄子由三首

七年來往我何堪又試曹溪一勺甘夢裏似曽遷海外醉中不覺到江南波生濯足鳴空澗霧繞徵衣滴翠嵐誰遣山雞忽驚起半巖花雨落

投章獻策謾多談能雪寃忠死亦甘一片丹心天日下數行淸淚嶺雲南光榮歸佩呈佳瑞瘴癘幽居弄晚嵐從此西風庾梅謝卻迎誰與馬

山林瘴霧老難堪歸去中原荼亦甘有命誰憐終反北無心卻笑亦巢南蠻音慣習疑傖語脾病縈纒帶嶺嵐賴有祖師淸淨水塵埃一洗落

歇白塔鋪

甘山廬阜郁長望林隙依稀【一作熹微】漏日光吳國晚蠶初斷葉占城早稻欲移秧迢迢澗水隨人急冉冉巖花撲馬香望眼盡從【一作窮】飛鳥逺白雲深處是吾鄕

西蜀楊耆二十年前見之甚貧今見之亦貧所異於昔者蒼顏華髮耳女無美惡富者姸士無賢不肖貧者鄙使其逢時遇合豈減當世之士哉頃宿長安驛舍聞泣者甚怨問之乃昔富而今貧者乃作一詩今以贈楊君

孤村漸【一作微】雨逐秋涼逆旅愁人怨夜長不寐相看惟櫪馬愁吟【一作悲歌】互答有寒螿天寒滯穂猶橫畆嵗晚空機尙倚墻勸爾一杯聊復睡人間貧富海茫茫

贈人

別後休論信息疎仙凡自古亦殊途蓬山路逺人難到霜栢威髙道轉孤舊賞未應亡楚國新詩聞巳滿皇都誰憐澤畔行吟者目斷長安貌欲枯

趙成伯家有姝麗僕忝鄕人不肯開樽徒吟春雪謹依元韻以當一笑

繡簾朱戶未曽開誰見梅花落鏡臺試問髙吟三十韻【俗云檢驗死秀才帶上有詩三十韻】何如低唱兩三杯【世傳陶谷學士買得黨太尉家故妓遇雪陶取雪水烹團茶謂妓曰黨家應不識此妓曰彼麄人安有此景但能於銷金暖帳下淺斟低唱喫羊羔兒酒耳陶黙然媿其言】莫嫌衰鬢聊相映須得纎腰與共回知道文君隔靑鎖梁園賦客敢言才【聊答來句義取婦人而已罪過罪過】

東坡全集卷二十八

欽定四庫全書

東坡全集卷二十九

宋蘇軾撰詩一百一十六首

觀湖二首

乘槎逺引神仙客萬里淸風上海濤回首不知沙界小飄衣猶覺色塵髙須彌有頂低垂日兜率無根下戴鼇釋梵茫然齊刼火飛雲不覺醉陶陶

朝陽照水紅光開玉濤銀浪相徘徊山分宿霧盡寛逺云駕髙風馳送來升霞影色欹殘火及物气焰明纎埃可憐極大不知已浮生野馬悠悠哉

寄髙令

滿地春風掃落花幾畨曽醉長官衙詩成錦繡開胸臆論極冰霜繞齒牙別後與誰同把酒客中無日不思家田園知有兒孫委早晚扁舟到海涯

獄中寄子由二首

聖主如天萬物春小臣愚暗自忘身百年未滿先償債十口無歸更累人是處靑山可埋骨他年夜雨獨傷神與君世世爲兄弟更結人間未了因

栢臺霜气夜淒淒風動瑯璫月向低夢繞雲山心似鹿防飛湯火命如雞眼中犀角眞吾子身後牛衣愧老妻百嵗神遊定何處桐鄕知葬浙江西【獄中聞湖杭民爲余作解厄齋經月所以有此句也朱邑葬桐鄕犀角杜琮事】

出獄次前韻二首

百日歸期恰及春殘生樂事最闗身出門便旋風吹面走馬聨翩鵲啅人卻對酒杯渾是夢試拈詩筆已如神此災何必深追咎竊祿從來豈有因

平生文字爲吾累此去聲名不厭低塞上縱歸他日馬城中不鬭少年雞休官彭澤貧無酒隱幾維摩病有妻堪笑睢陽老從事爲余投檄向江西【子由聞餘下獄乞以官爵贖罪貶筠州監酒】

寄子由

厭暑多應一向慵銀鉤秀句益疎通也知堆案文書滿未暇開軒硯墨中湖面新荷空照水城頭髙栁謾搖風吏曹不是尊賢事誰把前言語化工

詩送交代仲達少卿

此身無用且東來賴有江山慰不才舊尹未嫌衰廢久淸尊猶許再三開滿城遺愛知誰繼極目扁舟挽不回歸去靑雲還記否交遊勝絕古城隈

次韻馬元賓

流落江湖萬里歸相逢自慰巳差池初聞好句驚人倒悔過東庭識面遲握手寧知無賀監結交誰復許袁絲塞鴻正欲摩天去垂老追攀豈可期

第五橋

白露淒風洗瘴煙夢回相對兩淒然雀羅廷尉非當日鳩杖先生愈少年世事飽諳思縮手主恩未報恥歸田誰憐第五橋東水獨照臺州老鄭防

次韻完夫再贈之什某巳卜居毘陵與完夫有廬裏之約云

栁絮飛時筍籜斑風流二老對開闗雪芽爲我求陽羨乳水君應餉恵山竹簟水風眠晝永玉堂制艸落人間應容緩急煩閭裏桑柘聊同十畆閒

和林子中待制

兩翁畱滯各皤然人笑迂疎老更堅共把鵞兒【一作防夷】一樽酒相逢卵色五湖天江邊遺愛啼斑白海上先聲入管早晚淵明賦歸去浩歌長笑老斜川

九日袁公濟有詩次其韻

古來靜治得淸閒我愧眞常也一班舉酒東榮挹江海回樽落日勸湖山平生傾蓋悲歡裏早晚抽身簿領間笑指西南是歸路倦飛弱羽久知還

和吳安持使者迎駕

小雪疎煙雜瑞光淸波寒引禦溝長曈曈日色籠丹禁杳杳鞭聲出建章鵷鷺偶叨陪下列天閽聊啟望中央歸來喜气傾新句滿座疑聞錦繡香

鹿鳴宴

連騎怱怱畫鼓喧喜君新奪錦標還金罍浮菊催開宴紅蕊將春待入闗他日曽陪探禹穴白頭重見賦南山何時共樂升平事風月笙簫一夜間

次韻張甥棠美晝眠

炎歊五月北牕涼更覺甘如飯稻粱宰我糞墻譏敢避孝先經笥謔兼忘憂虞心謝知時雁安穩身同掛角羊要識熈熈不爭競華胥別是一仙鄕

眞興寺閣禱雨

太守親從千騎禱神翁逺借一杯淸云陰黯黯將噓徧雨意昏昏欲醖成已覺微風吹袂冷不堪殘日傍山明今年秋熟君知否應向江南飽食稉

恵州近城數小山類蜀道春與進士許毅野步防意處飲之且醉作詩以記適參寥專使欲歸使持此以示西湖之上諸友庶使知余未嘗一日忘湖山也

夕陽飛絮亂平蕪萬里春前一酒壺鐡化雙魚沈逺素劍分二嶺隔中區花曽識面香仍好鳥不知名聲自呼夢想平生消未盡滿林煙月到西湖

送蜀僧去塵

十年讀易費膏火盡日吟詩愁肺肝不解丹靑追世好欲將芹芷薦君盤誰爲善相寧嫌瘦復有知音可廢彈拄杖掛經須倍道故鄕春蕨已闌干

曽元恕遊龍山呂穆仲不至

靑春不覺老朱顏彊半銷磨簿領間愁客倦吟花以酒佳人休唱日銜山共知寒食明朝過且赴僧牕半日閒命駕呂安邀不至浴沂曽防暮方還

黃河

活活何人見混茫昆侖气脈本來黃濁流若解污淸濟驚浪應須動太行帝假一源神禹迹世流三患梗堯鄕靈槎果有仙家事試問靑天路短長

壬寅重九不預防獨遊普門寺僧閣有懷子由

花開酒美盍不歸來看南山冷翠微憶弟淚如雲不散望鄕心與雁南飛明年縱健人應老昨日追歡意正違不問秋風彊吹帽秦人不笑楚人譏

小飲公瑾舟中

靑泥赤日午相烘走訪【一作扣】船牕柳影中輟我東坡無限睡賞君南浦不貲風坐觀邸報談迂叟閒說滁山憶醉翁此去澄江三萬頃只應明月照還空【鄧滁人也是日坐中觀邸報雲叟已押入門下省】

和子由次王鞏韻如囊之句可爲一噱

平生未省爲人忙貧賤安閒气味長粗免趨時頭似葆稍能忍事腹如囊簡書見迫身今老樽酒聞呼首一昂欲挹天河聊自洗塵埃滿面鬢眉黃

儋耳

霹靂收威莫雨開獨憑欄檻倚崔嵬垂天雌霓云端下快意雄風海上來野老已歌丰嵗語除書欲放逐臣回殘年飽飯東坡老一壑能專萬事灰

答李端叔

若人如馬亦如班笑履壺頭出玉闗已入西羌度沙磧又來東海看濤山識君小異千人裏慰我長思十載間西省憐君【一作鄰居】時邂逅相逢有味是偸閒

立春日病中邀安國仍請率禹功同來僕𨿽不能飲當請成伯主防某當杖策倚幾於其間觀諸公醉笑以撥滯悶也

孤燈照影夜漫漫拈得花枝不忍看白髮欹簪羞彩勝黃耆煮粥薦春盤東方烹狗陽初動南陌爭牛臥作團老子從來興不淺向隅誰有滿堂歡

齋居臥病禁煙前辜負名花已一年此日使君不彊喜新春風物爲誰姸靑衫公子家千里白首先生杖百錢曷不相將來問病巳敎呼取散花天

和參寥見寄

黃樓南畔馬臺宮雲月娟娟正防空欲共幽人洗筆硯要傳流水入絲桐且隨侍者尋西谷莫學山僧老祝融待我西湖借君去一杯湯餠潑油防

東園

岑寂東園可散愁膠膠擾擾夢神州萬竿苦竹旌旗卷一部鳴蛙鼓吹收雨後月前天欲冷身閒心逺地偏幽杜門謝客恐生謗且作人間鵬鷃遊

奉和陳賢良

不學孫吳與六韜敢將駑馬並英豪望窮海表天還逺傾盡葵心日愈髙身外浮名休瑣瑣夢中歸思已滔滔三山舊是神仙地引手東來一釣鼇

秋興三首

野鳥遊魚信往還此身同寄水雲間誰家晚吹殘紅葉一夜歸心滿舊山可慰摧頽仍健食此生通脫屢酡顏年華豈是催人老雙鬢無端只自斑

故里依然一夢前相攜重上釣魚船嘗陪大幙今陳迹謬忝承明愧昔年報國無成空白首退耕何處有名田黃雞白酒雲山約此計當時已浩然

浴鳯池邊星斗光宴餘香滿上書囊樓前夜月低韋曲雲裏車聲出未央去國何年雙鬢雪黃花重見一枝霜傷心無限厭厭夢長似秋宵一倍長

夜直祕閣呈王敏甫

蓬瀛宮闕隔埃氛帝樂天香似許聞瓦弄寒蟾鴛臥月樓生晴靄鳯盤云共誰交臂論今古只有閒心對此君大隱本來無境界北山猿鶴謾移文

題永叔防老堂

三朝出處共雍容嵗晚交情見二公乘興不辭千里逺放懷還喜一樽同嘉謀定國垂靑史盛事傳家有素風自顧纓塵猶未濯九霄終日羨防鴻

次韻參寥寄少遊

巖棲木石已皤然交舊何人慰眼前素與晝公心印合每思秦子意珠圓當年步月來幽谷拄杖穿雲冒夕煙臺閣山林本無異故應文字不離禪

謝曹子方恵新茶

陳植文華斗石髙景公詩句復稱豪數奇不得封龍額祿仕何妨有馬曹囊簡久藏科斗字銛鋒新瑩鸊鵜膏南州山水能爲助更有英辭勝廣騷

題潭州徐氏春暉亭

曈曨曉日上三竿客向東風竟倚欄穿竹鳥聲驚步武入檐花影落杯盤勿嫌步月臨圃冷笑乘槎向海灘勝槪直應吟不盡憑君寄與畫圗看

贈仲勉子文

昏南浦曽相對雪滿荊州喜再逢有子才如不羈馬知君心似後凋松閒看書冊應多味老傍人門想更慵何日晴軒觀筆硯一杯相屬更從容

講武臺南有感

山城九月冒朝寒講武臺南路屈盤騶子雨中乘馬去村童煙外倚墻看鵶啼冡木秋風急鷺立漁船夜水漧花似去年堪折贈挿花人去淚闌干

題寶雞縣斯飛閣

西南歸路逺蕭條倚檻魂飛不可招野闊牛羊同雁鶩天長艸樹接雲霄昏昏水气浮山麓泛泛春風弄麥苖誰使愛官輕去國此身無計老漁樵

重遊終南子由以詩見寄次韻

去年新栁報春回今日殘花覆緑苔溪上有堂還獨宿誰人無事肯重來古琴彈罷風吹座山閣醒時月照杯嬾不作詩君錯料舊逋應許過時陪

次韻和子由欲得驪山沈泥硯

舉世爭稱鄴瓦堅一枚不換百金頒豈知好事王夫子自采臨潼繡領山經火尙含泉脈暖弔秦應有淚痕澘封題寄去吾無用近日從戎擬學班

次韻子由彈琴

琴上遺聲久不彈琴中古意本長存苦心欲記常逃舊信指如歸自著痕應有仙人依樹聴空教瘦鶴舞風騫誰知千里溪堂夜時引驚猿撼竹軒

和晁美叔

反觀皆自直相詆競誰諛事過始堪笑夢中今了無珍材尙空谷疲馬正長途未識造化意茫然同一鑪

再次前韻【系織錦圖上回文】

春機滿織回文錦粉涙揮殘露井桐人逺寄情書字小栁絲低目晚庭空

紅牋短寫空深恨錦句新翻欲斷腸風葉落殘驚夢蝶戍邊回雁寄情郎

羞云斂慘傷春暮細縷詩成織意深頭伴枕屛山掩恨日昏塵暗玉牕琴

和人回文五首

紅牕小泣低聲怨永夕春寒斗帳空中酒落花飛絮亂曉鶯啼破夢怱怱

同誰更倚閒牕繡落日紅扉小院深東復西流分水嶺恨無愁續斷琴

寒信風飄霜葉黃冷燈殘月照空牀看君寄意傳文錦字字縈愁寫斷腸

前堂畫燭夜凝淚半夜淸香荔惹衾煙鎖竹枝寒宿鳥水沈天色霽橫參

蛾翠斂時聞燕語淚珠彈處見鴻歸多情妾似風花亂薄幸郎如露艸晞

次韻參寥詠雪

朝來處處白氊鋪樓閣山川盡一如總是爛銀幷白玉不知奇貨有誰居

嵇紹似康【並引】

王淩謂賈充曰汝非賈梁道之子耶乃欲以國與人由此觀之梁道之忠於魏也久矣司馬景王旣執淩而歸過梁道廟淩大呼曰我大魏之忠臣也及司馬景王病見淩與梁道守而殺之二人者可謂忠義之至精貫於幽明矣然梁道之靈獨不能已其子充之姦至使首發成濟之事此又理之不可曉者也故余嘗戲作小詩云嵇紹似康爲有子郗超叛鑑似無孫如今更恨賈梁道不殺公閭殺子元

移合浦郭功甫見寄

君恩浩蕩似陽春合浦何如在海濱莫趂明珠防明月夜深無數采珠人

過太行【自過太行至聞潮陽吳子野出家共十九篇】

始余赴中山連日風埃未嘗了了見太行也意頗以爲恨今將適嶺表過臨城道中天气肅然西山艸木皆可數忽悟笑曰余南遷其必返乎此退之衡山之祥也乃作小詩

逐客何人著眼看太行千里送徵鞍未應愚谷能畱栁可獨衡山解識韓

恵州一絕

羅浮山下四時春盧橘楊梅次第新日啖荔枝三百顆不妨長作嶺南人

送佛面杖與羅浮長老

十方三界世尊面都在東坡掌握中送與羅浮徳長老攜歸萬竅總號風

過子忽出新意以山芋作玉糝羮色香味皆奇絕天上酥陀則不可知人間決無此味也

香似龍涎仍釅白味如牛乳更全淸莫將北海金虀鱠輕比東坡玉糝羮

次韻功父觀余畫雪鵲有感二首

早知臭腐卽神奇海北天南總是歸九萬里風安稅駕雲鵬今悔不卑飛

可憐倦鳥不知時空羨騎鯨得所歸玉局西南天一角萬人沙苑看孤飛

追憶郭功父觀余舊畫雪鵲復作二韻寄之時在恵州

平生才力信瑰奇今在窮荒豈易歸正似雪林樓上畫羽翰𨿽好不能飛

復官北歸再次前韻

秋霜春雨不同時萬里今從海外歸巳出网羅毛羽在卻尋云迹帖天飛

蜀僧明操思歸龍丘子書壁

更厭勞生能幾日莫將歸思擾衰年片雲防得無心否南北東西只一天

武昌酌菩薩泉送王子立

送行無酒亦無錢勸爾一杯菩薩泉何處低頭不見我四方同此水中天

舉舊詩次今韻呈曇秀

春風何處不歸鴻非復羸牛踏舊蹤但願老師眞似月誰家甕裏不相逢

答海上翁

山翁不復見新詩疑是河南石壁曦海水豈容鯨飲盡然犀何處覓瓊枝

占山亭二首

尙父提封海岱間南徵惟到穆陵闗誰知海上詩狂客占得膠西一半山

我是膠西舊使君此山仍占與君分故應竊比山中相時作新詩寄白雲

題懷素艸帖

人人送酒不曽沽終日松間掛一壺艸聖無成狂飲發眞堪畫作醉僧圗

雨中明慶賞牡丹

霏霏雨露作淸妍爍爍明燈照欲然明日春陰花未老故應未忍著酥煎

與王郎夜飲井水

吳興六月水泉溫千頃荷花聚暗蚊此井獨能深一丈源龍如故亦如君

贈僧思誼

防湯舊得茶三昧覓句近窺詩一斑淸夜漫漫困披覽【一作搜攪】齋腸那得許慳頑

子玉以詩見邀同刁丈遊金山

君年甲子未相逢難向君前說老翁更有方瞳八十一奮衣矍鑠走山中

次韻致逺

長笑右軍稱艸聖不如東野以詩鳴樂天自欲吟淮月懷祖無勞聴角聲

次韻景文山堂聴箏三首

忽憶韓公二妙姝琵琶箏韻落空無猶勝江左狂靈運空鬭東昏百艸須

馬上胡琴塞上姝鄭中丞後有人無詩成畫燭飄金燼八尺英公欲燎須

荻花楓葉憶秦姝切切麼弦細欲無莫把胡琴挑醉客回看霜防褚公須

成伯家宴造坐無由輒欲效顰而酒已盡入夜不欲煩擾戲作小詩求數酌而巳

道士令嚴難繼和僧伽帽小卻空回隔籬不喚鄰翁飲抱甕須防吏部來【道士令恱神樂中所謂離而復合者杜詩云肯與鄰翁相對飲隔籬呼取盡餘杯】

成伯席上贈所出妓川人楊姐

坐來眞个好相宜深注唇兒淺畫眉須信楊家佳麗種洛川自有浴妃池

又答氊帳

臥病經旬減帶圍淸樽防卻故人期莫嫌雪裏閒氊帳作事由來未合時

往年宿瓜步夢中得小詩錄示民師

吳塞蒹葭空碧海隋宮楊栁只金堤春風自恨無情水吹得東流竟日西

送範徳孺

漸覺東風料峭寒靑蒿黃韭試春盤遙想慶州千嶂裏暮云衰艸雪漫漫

陸蓮庵

何妨紅粉唱迎仙來伴山僧到處禪陸地生花安足怪而今更有火中蓮

僕年三十九在潤州道上過除夜作此詩又二十年在惠州錄之以付過

寺官官小未朝防紅日半牕春睡酣爲報鄰雞莫驚覺更容殘夢到江南

釣艇歸時菖葉雨繰車鳴處楝花風長江昔日經遊地盡在如今夢寐中

壽陽岸下

街東街西翠幄成池南池北緑錢生幽人獨來帶殘酒【一作雨】偶聴【一作聞得】黃鸝第一聲

戲答王都尉傳柑

侍史傳柑玉座傍人間艸木盡天漿寄與維摩三十顆不知薝卜是餘香【舉輕明重維摩猶三十枚】

萬州太守髙公宿約遊岑公洞而夜雨連明戲贈二小詩

肩輿欲到岑公洞正怯衝泥傍險行定是岑公閟淸境春江一夜雨連明

蓬牕髙枕雨如繩恰似糟牀壓酒聲今日岑公不能飲吾儕猶健可頻傾

遊中峯杯泉

石眼杯泉舉世無要知杯度是凡夫可憐狡獪維摩老戲取江湖入鉢盂

憩寂圗

東坡𨿽是湖州派竹石風流各一時前世畫師今姓李不妨還作輞川詩

送栁宜歸

折腳鐺邊煨淡粥曲枝桑下飲離杯書生不是南遷客魑魅驚人須早回

寒具【乃撚頭出劉禹錫佳語】

纎手搓來玉數尋碧油輕蘸嫩黃深夜來春睡濃於酒壓褊佳人纒臂金

參寥惠楊梅

新居未換一根椽只有楊梅不直錢莫共金家鬭甘苦參寥不是老婆禪

雨夜宿淨行院

芒鞋不踏利名埸一葉輕【一作虛】舟寄茫林下對牀聴夜雨靜無燈火照淒涼

送惠州監押

一聲鳴【一作鴻】雁破江云萬葉梧桐捲露銀我自飄零是羇旅更堪秋晚送行人

過黎君郊居

半園荒艸沒佳蔬煮得占禾半是藷萬事思量都是錯不如還叩仲尼居

贈王覯

何人生得寧馨子今夜初逢掣筆郎莫怪圍碁忘瓜葛已能作賦繼靈光

太夫人以無咎生日置酒書壁一絕

壽樽餘瀝到朋簪要與郎君夜語深敢問阿婆開後閤井中車轄任浮沈

余舊在錢塘伯固開西湖今方請越戲謂固可復來開鏡湖伯固有詩因次韻

已分江湖送此生防稽行復得岑成鏡湖席卷八百里坐嘯因君又得名

召伯梵行寺山茶

山茶相對阿【一作本】誰栽細雨無人我獨來說似與君君不防【一作見】爛紅如火雪中開

奉和成伯兼戲禹功

金錢石竹道傍秋翠帶紅裙馬上謳無限小兒齊拍手山公又作習池遊

洗兒

人皆養子望聰明我被聰明悞一生惟願孩兒愚且魯無災無難到公卿

病後醉中

病爲兀兀安身物酒作蓬蓬入腦聲堪笑錢塘十萬戶官家付與老書生

劉監倉家煎米粉作餠子余云爲甚酥潘邠老家造逡巡酒餘飲之莫作醋錯著水來否後數日余攜家飲郊外因作小試戲劉公求之二首

一杯連坐兩髯棋數片深紅入座飛十分防灩君休訴且看桃花好面皮【唐詩云未有桃花面皮先作杏子眼孔】

野飲花間百物無杖頭惟掛一葫蘆已傾潘子錯著水更覓君家爲甚酥

夢中絕句

楸樹髙花欲挿天暖風遲日共茫然落英滿地君方見惆悵春光又一年

元翰少卿寵惠谷簾水一器龍團二枚仍以新詩爲貺嘆味不已次韻奉和

巖垂疋練千絲落雷起雙龍萬物春此水此茶俱第一共成三絕景中人

藏春塢三首

退之身外無窮事子美生前有盡花更有多情君未識不隨栁絮落人家

莫尋羣玉峯頭路莫看都觀裏花但解閉門畱我住主人休問是誰家

朱閣前頭露井多碧桃枝下美人過寒泉未必能如此柰有銀牀素綆何

東坡全集卷二十九

欽定四庫全書

東坡全集卷三十

宋蘇軾撰詩一百十首

謝都事惠米

平生忍欲今忍貧閉口逢人不少陳俸薄身輕趙都事也能作意向詩人

擷菜【並引】

吾借王防軍地種菜不及半畆而吾與過子終年飽菜夜半飲醉無以解酒輒擷菜煮之味含土膏气飽風露𨿽粱肉不能及也人生須底物而更貪耶乃作四句秋來霜露滿東園蘆菔生兒芥有孫我與何曽同一飽不知何苦食雞豚

別公擇

黍離不復閔宗周何暇雷塘弔一丘若問西來祖師意竹西歌吹是揚州

絕句

春來濯濯江邊栁秋後離離湖上花不羨千金買歌舞一篇珠玉是生涯

書寄韻

已將鏡鑷投諸地喜見蒼頭白髮新曆數三朝軒冕客色聲誰是獨完人

遊靈隱寺戲僧開軒李居士

推倒垣墻也不難一軒復作兩軒看若教從此成千里巧歷如今也被漫

常州太平寺薝卜亭

六花薝卜林間佛九節菖蒲石上仙何似東坡鐡拄杖一時驚起野狐禪

過文覺顯公房

斕斑碎玉養菖蒲一勺淸泉滿石盂淨幾明牕書小楷便同爾雅注虫魚

惠州靈惠院壁間畫一仰面向天醉僧云是蜀僧隱巒所作題詩於其下

直視無前气吐虹五湖三島在胸中相逢莫怪不相揖只見山僧不見公

同狀元行老學士秉道先輩遊太平寺淨土院觀牡丹中有淡黃一朶特奇爲作

醉中眼纈自斕斑天雨曼陀照玉盤一朶淡【一作官】黃微拂掠鞓紅魏紫不須看

此君軒

云幢煙節十洲【一作七州】人犀甲檀槍百萬軍蘙薈發生何足道【一作數】此君眞是此君君

觀子美病中作嗟嘆不足次韻

百尺長松澗下摧知君此意爲誰來霜枝半折孤根出尙有狂風急雨催

謁惇詩先生因畱一絕

凜凜人言君似雪我言凜凜雪如君時人盡怪蘇司業不解將錢與廣文

余將赴文登過廣陵而擇老移住石塔相送竹西亭下畱詩爲別

竹西失卻上方老石塔還逢惠照師我亦化身東海去姓名莫遣世人知

絕句三首

松栢蕭森溪水南道人只作兩團庵市區收罷豚魚稅來與彌陀共一龕

此身分付一蒲團靜對蕭蕭竹數竿偶爲老僧煎茗粥自攜修綆汲淸泉

天風吹月入闌干烏鵲無聲夜向闌織女明星來枕上乃知身不在人間

呈定國

舊病應逢醫口藥新妝漸畫入時眉信知詩是窮人物近覺王郎不作詩

絕句二首

峩峩疊石立何孤賴有蕭蕭翠竹俱日暮無人鷗鳥散空畱逺水伴寒蘆

漠漠秋髙露气淸新蒲倚石近溪生夜來雨後西風急靜向牕前似有聲

破琴詩後【幷引】

余作破琴詩求得宋復古畫邢和璞於栁仲逺仲逺以此本托王晉卿臨寫爲短軸名爲邢房悟前生圖作詩題其上

此身何處不堪爲逆旅浮雲自不知偶見一張閒故紙便疑身是永禪師

送栁子玉至靈山

此事方艱便猛回此心未老已先灰何時夢入眞君殿也學傳呼觀主來

次韻章子厚飛英畱題

款段曾陪馬少遊而今人在鳯麟洲黃公酒肆如重過杳杳白蘋天盡頭

贈江州景徳長老

白足髙僧解達觀安排春事滿幽欄不須天女來相試總把空花眼裏看

雜詩二首

窻搖細浪魚吹沫【一作日】手弄黃花蝶繞【一作透】衣不覺春風吹酒醒空教明月照人歸

昔日雙鵶照淺眉如今妸娜緑云垂蓬萊老守明朝去腸斷簾間蟋蟀悲

元祐癸酉八月二十七日於建隆章淨館書贈王覯

海上東風犯雪來臘前先折鏡湖梅遙思禁苑靑春夜坐待宮人畫詔回

元祐元年二月八日朝退獨在起居院讀漢書儒林傳感申公故事作小詩一絕

寂寞申公謝客時自言已見穆生幾綰臧下吏明堂廢又作龍鐘病免歸

聞捷【幷引】

元丰四年十月二十二日謁王文父齊愈於江南坐上得陳季常書報是月四日種諤領兵深入破殺西夏六萬餘人獲馬五千匹眾喜抃各飲一巨觥

聞說將軍取乞誾將軍旗鼓捷如神故知無定河邊栁得共中原雪絮春

睡起

杮葉滿庭紅顆秋薰鑪沈水度春篝松風夢與故人遇自駕飛鴻跨九州

秋思寄子由

黃葉山川知晚秋小虫催女獻功裘老松閱世臥云壑挽著蒼江無萬牛

碣石庵戲贈湛庵主【相國寺僧也】

保康橋上夜觀燈碣石巖前夏飲冰莫把山林笑朝市老夫手裏有烏藤

散郎亭

法花下有散郎亭老樹蒼崖如有情歡戚已隨時事去壁間只有古人名

侯灘

江邊皎皎過侯灘更上山腰看打盤百歲老兒親擊鼓城中憂患不相干

春夜

春宵一刻值千金花有淸香月有陰歌管樓臺聲細細秋千院落夜沈沈

火星巖

火星巖下石淩壁閣上相防止一僧莫問人間興廢事門前流水幾前燈

讀開元天寶遺事三首

姚宋亡來事事興一官銖重萬人輕朔方老將風流在不取西蕃石堡城

潭裏春船百倍多廣陵銅器越溪羅三郎官爵如泥土爭唱農得寶歌

琵琶弦急衮梁州羯鼓聲髙舞臂鞲破費八姨三百萬大唐天子要纒頭

過泗上喜見張嘉父二首

眉間冰玉照淮明筆下波瀾老欲平直得全生如許妙不知形諜巳多名

空翠娯人意自還明窻一榻共秋閒防知名利不到處定把淸觴屬此山

謝惠貓兒頭筍

長沙一日煨籩筍鸚鵡洲前人未知走送煩公助湯餅貓兒突兀鼠穿籬

題淨因壁

瞑倚蒲團臥鉢囊半窻疎箔度微涼蕉心不展待時雨葵葉爲誰傾夕陽

同景文詠蓮塘

塘上鉤簾對晚香不知斜日已侵牀江妃自借淩波韈長在髙荷扇影涼

睡起

食罷茶甌未要深淸風一榻直千金腹搖鼻息庭花落還盡平生未足心

書望洪亭壁

河漲平來出舊洪山城都在水光中忽然歸壑無尋處千里禾麻一半空

子美召公擇飲偶以病不及往公擇有詩次韻

樊素阿蠻皆已出使君應作玉箏歌可憐病士西窻下一夜丹田手自摩

和防寥

芥舟只合在坳堂紙帳心期老孟光不道山人今忽去曉啼處月茫茫

醉題信老方丈

鶴作精神松作筋堦庭蘭玉一時春願君且住三千嵗長與東坡作主人

常州太平寺觀牡丹

武林千葉照觀空別後湖山幾信風自笑眼花紅緑還將白首看鞓紅

竹枝詞

自過鬼門闗外天命同人鮓甕頭船北人墮淚南人笑靑嶂無梯問杜鵑

寄歐叔弼

昔葬衣冠今在否近來消息不須疑曽聞圯上逢黃石久矣畱侯不見欺

題淨因院

門外黃塵不見山个中艸木亦常閒履聲如渡薄冰過催粥華鯨吼夜闌

絕句

柴桑春晚思依依屋角鳴鳩雨欲飛昨日已收寒食火吹花風起卻添衣

和黃龍淸老三首

萬山不隔中秋月一雁能傳寄逺書深密伽陀枯戰筆眞誠相見問何如

風前橄欖星宿落月下桄榔羽扇開靜嘿堂中有相憶淸江或遣化人來

騎驢覓驢眞可笑以馬諭馬亦成癡一天月色爲誰好二老風流各自知

過土山寨

南風日日縱篙撐時喜北風將我行湯餅一杯銀綫亂蔞蒿如筯玉簪橫

書辧才白雲堂壁

不辭淸曉叩松扉卻值支公久不歸山鳥不鳴天欲雪捲簾惟見白雲飛

琴詩

若言琴上有琴聲放在匣中何不鳴若言聲在指頭上何不於君指上聴

韓康公坐上侍兒求書扇

一一窻扉面水開更於何處覓蓬萊天香滿袂人知否曽到旃檀小殿來

驪山絕句三首

功成𨿽欲善持盈可嘆前王恃太平辛苦驪山山下土阿房才廢又華淸

幾變雕墻幾變灰舉烽指鹿事悠哉上皇不念前車戒卻怨驪山是禍胎

海中方士覓三山萬古明知去不還咫尺秦陵是商監朝元何必苦躋攀

短橋

誰能鋪白簟永日臥朱橋樹影欄邊轉波光板底搖

軒窻

東鄰多白楊夜作雨聲急窻下獨無眠秋虫見燈入

曲檻

流水照朱欄靑紅亂明鑑誰見檻上人無言觀物泛

雙池

溯流入城郭亹亹渡千家不見雙池水長漂十里花

荷華

田田抗朝陽節節臥春水平鋪亂萍葉屢動報魚子

魚

湖上移魚子初生不畏人自從識鉤餌欲見更無因

牡丹

花好常患稀花多信佳否未有四十枝枝枝大如斗

桃花

爭開不待葉密綴欲無條傍沼人窺鑑驚魚水濺橋

李

不及梨英軟應慚梅萼紅西園有千葉淡佇更纎穠

杏

開花送餘寒結子及新火闗中幸無梅汝彊充鼎和

梨

霜降紅梨熟柔柯已不勝未嘗蠲夏渴長見助冬冰

棗

居人幾畨老棗樹未成槎汝長才堪軸吾歸巳及瓜

櫻桃

獨繞櫻桃樹酒醒喉肺榦莫除枝上露從向口中漙

石橊

風流意不盡獨自送殘芳色作裙腰染名隨酒琖狂

樗

自昔爲神樹空聞蜩鵙鳴社公煩見輟爲爾致羊羮

槐

采擷殊未厭忽然已成陰蟬鳴看不見鶴立赴還深

松

彊致南山樹來經渭水灘生成未有意鴉鵲莫相干

檜

依依古仙子鬱鬱緑毛身每長須成節明年漸庇人

栁

今年手自栽問我何年去他年我復來搖落傷人思跋姜君弼課冊【姜君瓊州人已夘閏九月來從學於東坡至儋耳庚辰三月方還瓊四言】

云興天際歘若車蓋凝矑未瞬彌漫霮防驚雷出火喬木糜碎殷地爇空萬夫皆廢霤綆四墜【一作懸澑綆墜】日中見沬移晷而收野無完塊

憶江南寄純如五首【六言】

楚水別來十載蜀山望斷千重畢竟擬爲傖父憑君說與吳儂

湖目也堪供眼木奴自足爲生若話三吳勝事不惟千里蒓羮

人在畫屛中住客依明月邊遊未卜柴桑舊宅須乘五馬【一作湖】扁舟

生計曾無聚沬孤蹤謾有淸風治產猶嫌範蠡攜孥頗笑梁鴻

弱累已償俗盡老身將伴僧居未許季鷹髙潔秋風直爲鱸魚

數日前夢人示餘一卷文字大略若諭馬者用喫蹶兩字夢中甚賞之覺而忘其餘戲作數語足之【四言】

天驥𨿽老舉鞭脫逸交馳蟻封步中衡石旁睨駑駘丰肉滅節徐行方軌動輒喫蹶天資相絕未易致詰

惠崇蘆鴈【六言】

惠崇煙雨蘆鴈坐我瀟湘洞庭欲買扁舟歸去故人云是丹靑

竹枝歌【幷敍】

竹枝歌本楚聲幽怨惻怛若有所深悲者豈亦往者之所見有足怨者歟夫傷二妃而哀屈原思懷王而憐項羽此亦楚人之意相傳而然者且其山川風俗鄙野懃苦之態固已見於前人之作與今子由之詩故特緣楚人疇昔之意爲一篇九章以補其所未道者

蒼梧山髙湘水深中原北望度千岑帝子南遊飄不返惟有蒼蒼楓桂林楓葉蕭蕭桂葉碧萬里逺來超莫及乘龍上天去無蹤艸木無情空寄泣水濱擊鼓何喧闐相將扣水求屈原屈原已死今千載滿船哀唱似當年海濱長鯨徑千尺食人爲糧安可入招君不歸海水深海魚豈解哀忠直吁嗟忠直死無人可惜懷王西入秦秦闗己閉無歸日章華不復見車輪君王去時簫鼓咽父老送君車軸折千里逃歸迷故鄕南公哀痛彈長鋏三戶亡秦信不虛一朝兵起盡讙呼當時項羽年最少提劍本是耕田夫橫行天下竟何事棄馬烏江自垂涕項王巳死無故人首入漢庭身委地富貴榮華豈足多至今惟有塜嵯峨故國淒涼人事攺楚鄕千古爲悲歌

山坡陁行

山坡陁兮下屬江勢崖絕兮遊波所蕩如頽墻松茀律兮百尺旁抜此驚葛藟之上不見日兮下可依吾曳杖兮吾僮亦吾之書隨藐余望兮水中泜頎然而長者黃冠而羽衣幹頥坦腹盤石箕坐兮亦有趾安不危四無人兮可忘饑仙人偓佺自言其居瑤之圃一日一夜飛相往來不可數使其開口言兮豈惟河漢無極驚余心黙不言兮蹇昭氏之不鼓琴憺將山河與日月長在昔有人兮夢中仇池我歸路此非小有兮噫乎何以樂此而不去昔余遊於葛天兮身非陶氏猶與偕乘茫良未果兮僕夫悲余馬懷聊逍遙兮容與晞余髮兮蘭之渚餘論世兮千載一人猶並時余行詰曲兮欲知餘者稀峨峨洋洋余方樂兮譬余系舟於水魚潛鳥舉亦不知何必每念輒得應余若響坐有如此兮人子期鳴泉思思君子也君子抱道且殆而時始弗與民咸思之鳴泉故基堙圮殆盡眉山蘇公搔首踟躕作鳴泉思以思之

鳴泉鳴泉經云而潺湲作其毛骨者修竹蒸爲雲气者霏煙山防莫能隱其怪野翟詎敢藏其妍茅蘆蕭蕭昔有人焉其髙如山其淸如水其心金與玉其道砥與執徳沒世落月入地英名皎然陽曦麗天舊隱寂寂新篁娟娟思彼君子我心若懸谷鳥在上巖花炫前鳴泉鳴泉能使我宛結而華顚

轆轤歌

新系靑絲百尺繩心在君家轆轤上我心皎潔君不知轆轤一轉一惆悵何處春風吹曉幕江南緑水通珠閣美人二八顏如花泣向花前畏花落臨春風聴春鳥別時多見時少愁人一夜不得眠瑤井玉繩相對曉

美哉一首送韋城主簿歐陽君

美哉水洋洋乎我懷先生送之子於城隅洋洋乎美哉水送之子至於新渡念彼嵩雒眷焉西顧之子於邁至於白馬白馬舊邦其構惟新邦人流涕畫舫之孫相其口髯尙克似之先生遺民之子往字

辧道歌

北方正气名袪邪東郊西應歸中華離南爲室坎爲家光凝白雪生黃芽黃河流駕紫河車水精池產紅蓮花赤龍騰霄驚盤蛇奼女含笑嬰兒呀十二樓瞰靈泉防華池玉液陰交加子馳午前無停差三田聚寶眞生涯精鳯髓塡谽谺天地駭有鬼神嗟一丹休別內外砂長修久餌須叔遐腸中澄結無餘柤俗骨變換顏如葩哀哉世人爭齒牙指僞爲眞正爲哇輕肥甘美形驕奢譎詭詐妄言矜誇遊魚在网在罝一气頓盡猶嘔啞餘生所托誠棲槎九原枯髀如亂麻胡不割眾如鏌鎁空與利名交掌拏胡不讓霜如文騧可惜貪愛相漫塗眞心道意非不嘉飡金閒話非虛嘩何須橫議相疵瑕眾口並發鳴羣鴉安知聚散同魚蝦自纒如繭居如蝸日懷嗔喜甘籠笯其去死地猶獵豭吾恨爾見有所遮海波或至驚井蛙烏輪卽晚蟾影斜吾時俱覩超雲霞與葉淳老侯惇夫張秉道同相視新河秉道有詩次韻二首

君不見元帥府前羅萬防濤頭未順千弩射至今鳯凰山下路長借一箭開兩翼我鑿西湖還舊觀一眼已盡西南碧又將回奪浮山險千艘夜下無南北坐陳三策本人謀惟畱一諾待我畫老病思歸眞暫寓功名如幻終何得從來自笑畫蛇足此事何殊食雞肋憐君嗜好更迂闊得我新詩喜折屐江湖粗了我徑歸餘事後來當潤色一庵閒掛洞霄宮井有丹砂水長赤

荊溪父老愁三害下斬長蛟本無賴平生倔彊韓退之識字猶爲鱷魚戒石門之役萬金耳首鼠不爲吾已隘江湖開塞古有數兩鵠飛來告成壞勸農使者非常人一言已破黎民駭上饒使君更超逸坐睨浮山如累塊髯張乃我結襪生詩酒淋漓出狂怪我作水衡生作丞他日歸朝同此拜

陳守道

一气混淪生復生有形有心卽有情共見利欲飲食事各有爪牙頭角爭爭時怒發霹靂火險處直在嵌巖坑人僞相加有餘怨天眞喪盡無純誠徒自取先用極力誰知所得皆空名少微處士松柏寒蓬萊眞人冰玉淸山是心兮海爲腹陽爲神兮陰爲精渴飲靈泉水饑食玉樹枝白虎化坎靑龍離鎖禁奼女闗嬰兒樓臺十二紅玻璃木公金母相東西純鉛眞汞星光輝烏升降無年期停顏郤老只如此哀哉世人迷不迷

老人行

有一老翁老無齒處處無人問年紀白髮如絲向下垂一雙眸子碧如水不裹頭又無履相識𨿽多少知已問翁畢竟何所止笑言只在紅塵裏秋風獵獵行雲飛老人此意無人防目注雲歸心自知黃口小兒莫相笑老人舊日曽年少浪迹常如不系舟地角天涯知自跳亦曽樂半夜傳籌醉朱閣美人如花弄弦索只恨樽前明月落亦曽憂羇旅他鄕迫暮秋故國日邊無信息斷鴻空逐水長流或安貧或安富或爵通侯封萬戶一任秋霜換鬢毛本來面目長如故水有蘋兮山有芝人意𨿽存事巳非有時卻憶經由處都似茫茫春夢歸邇來尢解安貧賤不爲公卿彊陪面皎如明月在秋潭動著依前還不見還不見可柰何空使逺人增眷戀但祗從他隨物轉靑樓黃閣長相見若相見莫慇懃卻是翁家舊主人

襄陽樂府三篇

野鷹來

野鷹來萬山下荒山無食鷹苦饑飛來爲爾系防絲北原有老且白年年養子秋食菽我欲擊之不可得年深老鷹力弱野鷹來城東有臺髙崔嵬臺中公子著皮袖東望萬里心悠哉鷹何在嗟爾公子歸無勞使鷹可呼亦凡曹天陰月黑狐夜嘷

上堵吟

臺上有客吟秋風悲聲蕭防飄入宮臺邊遊女來竊聴欲學聲同意不同君悲竟何事千里金城兩稚子白馬爲塞鳯爲闗山川無人空且閒我悲亦何苦江水冬更深鯿魚冷難捕悠悠江上聴歌人不知我意徒悲辛

襄陽樂

使君未來襄陽愁提戈入市裹氊裘自從氊裘南渡沔襄陽無事多春遊襄陽春遊樂何許峴山之陽漢江浦使君朱斾來翻翻人道使君似羊杜道邊逢人問洛陽中原苦戰春田荒北人聞道襄陽樂目送飛鴻應斷腸

仙都山鹿

老泉詩序云至丰都縣將遊仙都觀見知縣李長官云固知君之將至也此山有鹿甚老而猛獸獵人終莫能害將有客來遊鹿輒夜鳴故常以此候之而未嘗失余聞而異之乃爲作詩

日月何促促塵世苦局束仙子去無蹤故山遺白鹿仙人已去鹿無家孤棲悵望層城霞至今聞有遊洞客夜來江市叫平沙長松千樹風蕭瑟仙宮去人無咫尺夜鳴白鹿安在哉滿山秋艸無行迹

白鶴吟畱鐘山覺海

白鶴聲可憐紅鶴聲可惡白鶴招不來紅鶴揮不去長松受穢死乃以紅鶴故北山道人曰美者自美吾何爲而喜惡者自惡吾何爲而怒去自去耳吾何駛而追來自來耳吾何妨而拒吾豈厭喧而求靜吾豈好丹而非素汝謂松死吾無依焉吾方舍陰而坐露

虛飄飄三首

虛飄飄畫檐蛛結网銀漢鵲成橋塵漬雨桐葉霜飛風栁條露凝殘防見紅日星曳餘光橫碧霄虛飄飄比浮名利猶堅牢

虛飄飄花飛不到地虹起謾成橋入夢云千疊遊空絲萬條蜃樓百尺橫蒼海雁字一行書絳霄虛飄飄比人身世猶堅牢

虛飄飄風寒吹絮浪春水暖冰橋勢緩垂綫聲榦葉下條雨中漚防隨流水風裏防雲橫碧霄虛飄飄比時富貴猶堅牢

次韻張甥棠美述志【名宗奭】

仲子甘心織屨避萬鐘淵明不肯折腰爲五斗一年鴻雁識來往終日沐猴誰去取知甥詩意慕兩君讀書要在存心久平生所談性命奧長棄不憂金石朽我今已習鶖子定猶復晨朝怖頭走刳心先擬射聲名不作羊鄒悲峴首雲梯雨矢集無方我已中灰同墨守恐甥自是禹門鱗未可潛逃入吾藪琢磨晚覺孟光賢畏我放言時被肘甥能鉏我靑門瓜正午時來休老手

東坡全集卷三十

欽定四庫全書

東坡全集卷三十一

宋蘇軾撰和陶詩七十八首

追和陶淵明詩引【子由作】

東坡先生謫居儋耳寘家羅浮之下獨與防子過負擔度海葺茅竹而居之日啗藷芋而華屋玉食之念不存於胸中平生無所嗜好以圖史爲園囿文章爲鼓吹至是亦皆罷去獨猶喜爲詩精深華妙不見老人衰憊之气是時轍亦遷海康書來告曰古之詩人有擬古之作矣未有追和古人者也追和古人則始於吾吾於詩人無所甚好獨好淵明之詩淵明作詩不多然其詩質而實綺臒而實腴自曹劉鮑謝李杜諸人皆莫及也吾前後和其詩凡一百有九篇至其得意自謂不甚愧淵明今將集而並錄之以遺後之君子其爲我志之然吾於淵明豈獨好其詩也哉如其爲人實有感焉淵明臨終疏告儼等吾少而窮苦每以家獘東西遊走性剛才拙與物多忤自量爲已必貽俗患黽勉辭世使汝等防而饑寒淵明此語蓋實錄也吾眞有此病而不早自知平生出仕以犯世患此所以深愧淵明欲以晚節師範其萬一也嗟乎淵明不肯爲五斗米一束帶見鄕裏小児而子瞻出仕三十餘年爲獄吏所折困終不能悛以陷大難乃欲以桑楡之末景自托於淵明其誰肯信之𨿽然子瞻之仕其出處進退猶可考也後之君子其必有以處之矣孔子曰述而不作信而好古竊比於我老彭孟子曰曽子子思同道區區之迹蓋未足以論士也轍少而無師子瞻旣冠而學成先君命轍師焉子瞻嘗稱轍詩有古人之風自以爲不若也然自其斥居東坡其學日進沛然如川之方至其詩比李太白杜子美有餘遂與淵明比轍𨿽馳驟從之而常出其後其和淵明轍繼之者亦一二焉丁丑十二月海康城南東齋引

和時運四首

丁丑二月十四日白鶴峯新居成自嘉祐寺遷入詠淵明時運詩云斯晨斯夕言息其廬似爲餘發也乃次其韻長子邁與余別三年矣挈攜諸孫萬里逺至老朽憂患之餘不能無欣然

我卜我居居非一朝不吾欺食此江郊廢井已塞喬木幹霄昔人伊何誰其裔苖

下有碧潭可飲可濯江山千里供我遐矚木固無脛瓦豈有足陶匠自至嘯歌相樂

我視此邦如洙如沂邦人勸我老矣安歸自我幽獨倚門或揮豈無親友雲散莫追

旦朝丁丁誰欵我廬子孫逺至笑語紛如剪髮垂髻【一作剪防垂髫】覆此瓠壺三年一夢乃復見余

和勸農六首

海南多荒田俗以貿香爲業所產秔稌不足於食乃以藷芋雜米作粥糜以取飽余旣哀之乃和淵明勸農詩以告其有知者

咨爾漢黎均是一民鄙夷不訓夫豈其眞怨忿刼質尋戈相因欺謾莫訴曲自我人

天禍爾土不麥不稷民無用物怪珍是殖播厥薫木腐余是穯貪夫污吏鷹鷙狼食

豈無良田膴膴平陸獸蹤交締鳥喙諧穆驚麏朝射猛狶夜逐芋羮藷糜以飽耆宿

聽我苦言其福永久利爾鉏耜好爾鄰偶斬艾蓬藋南東其畝父兄搢梃以抶遊手

天不假易亦不汝匱春無遺勤秋有厚兾雲舉雨決婦姑畢至我良孝愛袒跣何愧

逸諺戱侮博奕頑鄙投之生黎俾勿冠履霜降稻實千箱一軌大作爾社一醉醇美

和停雲四首

自立冬以來風雨無虛日海道斷絕不得子由書乃和淵明停雲詩以寄

停雲在空黯其將雨嗟我懷人道修且阻眷此區區俛仰再撫良辰過鳥逝不我佇

作海渾天水溟蒙云屯九河雪立三江我不出門寤寐北念彼海康神馳往從

澟然淸臒落其驕榮餽奠化之廓兮忘情萬里遲子晨興宵徵逺虎在側以寧先生

對奕未終摧然斧柯再遊蘭亭黙數永和夢幻去來誰少誰多彈指太息浮雲防何

和歸田園居六首

三月四日遊白水山佛迹巖沐浴於湯泉晞髮於懸瀑之下浩歌而歸肩輿卻行以與客言不覺至水北荔枝浦上晚日蔥曨竹陰蕭然時荔子累累如芡實矣有父老年八十五指以告余曰及是可食公能攜酒來遊乎意忻然許之歸臥旣覺聞兒子過誦淵明歸田園居詩六首乃悉次其韻始余在廣陵和淵明飲酒二十首今復爲此要當盡和其詩乃已耳今書以寄妙總大士參寥子

環州多白水際海皆蒼山以彼無盡景寓我有限年東家著孔丘西家著顏淵市爲不二價農爲不爭田周公與管蔡恨不茅三間我飽一飯足薇蕨補食前門生餽薪米救我廚無煙鬥酒與只雞酣歌餞華顚禽魚豈知道我適物自閒悠悠未必爾聊樂我所然

窮猿旣投林疲馬初解鞅心空飽新得境熟夢餘想江鷗漸馴集蜑叟已還往南池緑錢生北嶺紫筍長提壺豈解飲好語時見廣春江有佳句我醉墮莽

新浴覺身輕新沐感髮稀風乎懸瀑下卻行詠而歸仰觀江搖山俯見月在衣步從父老語有約吾敢違老人八十餘不識城市娯造物偶遺漏同儕盡丘墟平生不渡江水北有幽居手挿荔枝子合抱三百株莫言陳家紫甘冷恐不如君來坐樹下飽食攜其餘歸舍遺兒子懷抱不可虛有酒持飲我不問錢有無

坐倚朱藤杖行歌紫芝曲不逢商山翁見此野老足願同荔枝社長作雞黍局教我同光塵月固不勝燭霜飈散氛祲廓然似朝旭【莊子雲月固不勝火郭象曰大而暗不若小而明陋哉斯言也余爲更之曰明於大者必晦於小月能燭天地而不能燭毫釐此其所以不勝火也然卒之火勝月勝耶】昔我在廣陵悵望柴桑陌長吟飲酒詩頗獲一笑適當時已放浪朝坐夕不夕矧今長閒人一劫展過隙江山互隠見出沒爲我役斜川追淵明東臯友王績詩成竟何爲六博本無益

五月旦日作和戴主簿

海南無冬夏安知歳將窮時時小搖落榮瘁俛仰中上天信包荒佳植無由丰鉏耰代肅殺有擇非霜風手栽蘭與菊侑我淸宴終擷芳眼已明飲酒腹尙衝艸去土自隤井深墻愈隆勿笑一畝園蟻垤齊衡嵩

酬劉柴桑

紅藷與紫芋逺挿墻四周且放幽蘭春莫爭霜菊秋窮冬出甕盎磊落勝農疇淇上白玉延【淇上出山藥一名玉延】能復過此不一飽忘故山不思馬少遊

與殷晉安別【和送昌化軍使張中罷官赴闕】

孤生知永棄末路嗟長勤久安儋耳陋日與雕題親海國此奇士官居我東鄰卯酒無虛日夜棊有逹晨小甕多自釀一瓢時見分仍將對牀夢伴我五更春暫聚水上萍忽散風中云恐無再見日笑談來生因空吟淸詩送不救歸裝貧

和王撫軍座送客【再送張中】

胸中有佳處海瘴不能腓三年無所愧十口今同歸汝去莫相憐我生本無依相從大塊中防合防分違莫作往來相而生愛見悲悠悠含山日烱烱畱淸暉懸知冬夜長不恨晨光遲夢中無與別作詩記忘遺

和答龎參軍【三送張中】

畱燈坐逹曉要與影晤言下帷對古人何暇復窺園使君本學武少誦十三篇頗能口擊賊戈防亦森然才智誰不如功名嘆無緣獨來向我說憤懣當奚宣一見勝百聞往鏖臯蘭山白衣挾三矢趂此徵遼年

形贈影

天地有常運日月無閒時孰居無事中作止推行之細察我與汝相因以成玆忽焉乘物化豈與生滅期夢時我方寂偃然無所思胡爲有哀樂輒復隨漣洏我舞汝淩亂相應不少疑還將醉時語答我夢中辭

影答形

丹靑寫君容常恐畫師拙我依月燈出相肖兩奇絕姸媸本在君我豈相媚悅君如火上煙火盡君乃別我如鏡中像鏡壞我不滅𨿽云附陰晴了不受寒熱無心但因物萬變豈有竭醉醒皆夢爾未用議優劣

神釋

二子本無我其初因物著豈惟老變衰念念不如故知君非金石安足長托附莫從老君言亦莫用佛語仙山與佛國終恐無是處甚欲隨陶翁移家酒中住醉醒要有盡未易逃諸數平生逐兒戱處處余作具所至人聚觀指目生毀譽如今一弄火好惡都焚去旣無負載勞又無冦攘懼仲尼晚乃覺天下何思慮

怨詩楚調示龎主簿鄧治中

當歡有餘樂在戚亦頽然淵明得此理安處故有年嗟我與先生所賦良奇偏人間少宜適惟有歸耘田我昔墮軒冕毫釐眞市防困來臥重裀憂愧自不眠如今破茅屋一夕或三遷風雨睡不知黃葉滿枕前寧當出怨句慘慘如孤煙但恨不早悟猶推淵明賢

九日閒居

明日重九雨甚展轉不能寐起坐索酒和淵明一篇醉熟昏然殆不能佳也

九日獨何日欣然愜平生四時靡不佳樂此古所名龍山憶孟子栗裏懷淵明鮮鮮霜菊艶澑澑糟牀聲閒居知令節樂事滿餘齡登髙望雲海醉覺三山傾長歌振履商起舞帶索榮坎軻識天意淹畱見人情但願飽秔稌年年樂秋成

和移居二首

余去歳三月自水東嘉祐寺遷居合江樓迨今一年多病寡歡頗懷水東之樂也得歸善縣後隙地數畝父老云古白鶴觀也意欣然欲居之乃和此詩

昔我初來時水東有幽宅晨與烏鵲朝暮與牛羊夕誰令遷近市日有造請役歌呼雜閭巷鼔角鳴枕席出門無所詣樂事非宿昔病瘦獨彌年束薪誰與析

洄潭轉碕岸我作江郊詩今爲一防氓此地乃得之葺爲無邪齋思我無所思古觀廢已久白鶴歸何時我豈丁令威千嵗復還玆江山朝福地古人不吾欺

嵗暮作和張常侍

十二月二十五日酒盡取米欲釀米亦竭時吳逺遊陸道士客於余因讀淵明嵗暮和張常侍亦以無酒爲嘆乃用其韻贈二子

我生有天祿膺流玉泉何事陶彭澤乏酒每形言仙人與道士自養豈在繁但使荊棘除不憂梨棗愆我年六十一頽景薄西山嵗暮似有得稍覺散亡還有如千丈松常苦弱蔓纒養我嵗寒枝防有解脫年米盡初不知但怪饑防遷二子眞我客不醉亦陶然

和郭主簿二首

淸明日聞過誦書聲節閒美感念少時悵然追懷先君宮師之遺意且念淮徳二防孫無以自遣乃和淵明二篇隨意所寓無復倫次也

今日復何日髙槐布初陰良辰非虛名淸和盈我襟孺子卷書坐誦詩如鼔琴卻念四十年玉顏如汝今閉戶未嘗出出爲鄰里欽家世事酌古百史手自斟當年二老人喜我作此音淮徳入我夢角羈未勝簪孺子笑問我君何念之深

雀鷇含淳音竹萌抱靜節【此兩句先君少時詩失其全首】誦我先君詩肝肺爲澄澈猶爲鳴鶴和未作獲麟絕願因騎鯨李追此禦風列丈夫貴出世功名豈人傑家書三萬卷獨取服食訣地行卽空飛何必挾日月

示周掾祖謝和城東學捨作

聞有古學捨竊懷淵明欣攝衣造兩塾窺戶無一人邦風方杞夷廟貎猶殷因先生饌已缺弟子散莫臻忍饑坐談道嗟我亦晚聞永言百世祀未補平生勤今此復何國豈與陳蔡鄰永愧虞仲翔歌滄海濵

和答龎參軍六首

周循州彥質在郡二年書問無虛日罷歸過惠爲余畱半月旣別和此詩送之

我見異人且得異書挾書從人何適不娯羅浮之趾卜我新居而非徳三顧我廬

防酒荔蕉絕甘分珍𨿽云晚接數面自親海隅一笑豈云無人無酒酤我或乞其鄰

將行復止眷言孜孜茍有於中傾倒出之奕奕千言粲焉陳詩觴行筆落了不容思

丱妙侍側兩髦了分歌舞壽我永爲歡欣曲終淒然仰視浮雲此曲此聲何時復聞

擊鼓其鏜船開艣鳴顧我而言雨泣載零子卿白首當還西京遼東萬里亦歸管寧

感子至意托辭西風吾生一塵寓形空中願言謙亨君子有終功名在子何異我躬

和連獨飲二首

吾謫海南盡賣酒器以供衣食獨有一荷葉杯工制美妙畱以自娯乃和淵明連雨獨飲

平生我與我舉意輒自然豈止磁石鍼𨿽合猶有間此外一子由出處同偏僊晚景最可惜分飛海南天紏纒【一作躔】不吾欺寧此憂患先顧影一杯酒誰謂無往還寄語海北人今日爲何年醉裏有獨覺夢中無雜言阿堵不解醉誰歟此頺然誤入無功鄕掉臂嵇阮間飲中八仙人與我俱得仙淵明豈知道醉語忽談天偶見此物眞遂超天地先醉醒可還酒此覺無所還淸風洗䢐暑連雨催丰年牀頭伯雅君此子可與言

和贈羊長史

得鄭防嘉靖老書欲於海舶載書千餘卷見借因讀淵明贈羊長史詩云愚生三季後慨然念黃虞得知千載事上賴古人書次其韻以謝鄭君

我非皇甫謐門人如摯虞不持兩鴟酒肯借一車書欲令海外士觀經似鴻都結髮事文史俯仰六十餘老馬不耐放長鳴思服輿故知根塵在未免病藥俱念君千里足歷塊猶踟躕好學眞伯業比肩可相如此書久已熟救我今荒蕪顧慙桑楡迫豈厭詩酒娯奏賦病未能艸老更疏猶當距楊墨稍欲懲荊舒

和乞食

莊周昔貸粟猶欲舂脫之魯公亦乞米炊煮尙不辭淵明端乞食亦不避嗟來嗚呼天下士死生寄一杯斗水何所直逺汲苦姜詩幸有餘薪米養此老不才至味久不壊可爲子孫貽

和胡西曹示顧賊曹

長春如稚女飄搖倚輕颸卯酒暈玉頰紅綃捲生衣低顏香自斂含睇意頗防寧當娣黃菊未肯姒戎葵誰言此弱質閱嵗觀盛衰頩然疑薄怒沃盥未可揮瘴雨吹蠻風凋零豈容遲老人不解飲短句餘淸悲

和遊斜川正月五日與兒子過出遊作

謫居澹無事何異老且休𨿽過靖節年未失斜川遊春江緑未波人臥船自流我本無所適泛泛隨鳴鷗中流遇洑洄捨舟步曽丘有口可與飲何必逢我儔過子詩似翁我唱而輒酬未知陶彭澤頗有此樂不問防爾何如不與聖同憂問翁何所笑不爲由與求

和已酉歳九月九日

十月初吉菊始開乃與客作重九因次韻淵明已酉嵗九月九日一首胡廣飲菊潭水而壽然李固傳贊云其視胡廣趙戒猶糞土也

今日我重九誰謂秋冬交黃花與我期艸中實後凋香餘白露幹色映靑松髙悵望南陽野古潭霏慶霄伯始眞糞土平生夏畦勞飲此亦何益內熱中自焦持我萬家春一酹五桞陶夕英幸可掇繼此木蘭朝

和癸卯歳始春懷古田舍

儋人黎子云兄弟居城東南躬農圃之勞偶與軍使張中同訪之居臨大池水木幽茂坐客欲爲醵錢作屋余亦欣然許之名其屋曰載酒堂用淵明始春懷古田舍韻作二首

退居有成言垂老竟未踐何曽淵明歸屢作敬通免休閒等一味妄想生愧靦【淵明本用緬字聊取其同音字】聊將自知明稍積在家善城東兩黎子室邇人自逺呼我釣其池人魚兩忘返使君亦命駕恨子林塘淺

茅茨破不補嗟子乃爾貧菜肥人愈瘦竈閒井常勤我欲致薄少解衣勸坐人臨池作虛堂雨急瓦聲新客來有美載果熟多幽欣丹荔破玉膚黃柑溢芳津借我三畝地結茅爲子鄰鴂舌儻可學化爲黎母民

和飲酒二十首

吾飲酒至少常以把杯爲樂往往頹然坐睡人見其醉而吾中了然蓋莫能名其爲醉爲醒也在揚州時飲酒過午輒罷客去解衣盤礡終日歡不足而適有餘因和淵明飲酒二十首庶以髣髴其不可名者示捨弟子由晁無咎學士

我不如陶生世事纒綿之云何得一適亦有如生時寸田無荊棘佳處正在玆縱心與事往所遇無復疑偶得酒中趣空杯亦常持

二豪詆醉客气湧胸中山漼然忽冰釋亦復在一言嗇气實其腹云當享長年少飲得徑醉此祕君勿傳道防士失已出語輒不情江左風流人醉中亦求名淵明獨淸眞談笑得此生身如受風竹掩冉眾葉驚俯仰各有態得酒詩自成

蠢蠕食葉虫仰空慕髙飛一朝傅兩趐乃得粘网悲啁啾厭巢雀沮澤疑可依赴水生兩殻遭閉何時歸二虫竟誰是一笑百念衰幸此未化間有酒君莫違

小舟眞一葉下有暗浪喧夜棹醉中發不知枕幾偏天明問前路已度千金山嗟我亦何爲此道常往還未來寧早計旣往復何言

百年六十化念念竟非是是身如虛空誰受譽與毀得酒未舉杯防我固忘爾倒牀自甘寢不擇菅與綺頃者大雪年海波翻玉英有士常痛飲饑寒見眞情牀頭有敗榼孤坐時一傾未能平體粟且復澆腸鳴脫衣裹凍酒毎醉念此生

我坐華堂上不攺麋鹿姿時來蜀岡頭喜見霜松枝心知百尺底已結千歳奇煌煌淩霄花纒繞復何爲舉觴酹其根無事莫相羈

芙蓉在秋水時節自闔開淸風亦何意入我芝蘭懷一隨采折去永與江湖乖斷絲不復續斗水何足棲不如玉井蓮結根天池泥感此每自慰吾事幸不諧醉中有歸路了了初不迷乘流且復逝抵曲吾當回

籃輿兀醉守路轉古城隅酒力如過雨淸風消半途前山正可數後騎且勿驅我緣在東南往寄白髮余遙知萬松嶺下有三畝居

民勞吏無徳嵗美天有道暑雨避麥秋溫風送蠶老三咽初有聞一漑未濡槁詔書寛積欠父老顏色好再拜賀吾君獲此不貪寶頹然笑阮籍醉兒書謝表

我夢入小學自謂總角時不謂有白髮猶誦論語辭人間本兒戱顚倒略似玆惟有醉時眞空洞了無疑墜車終無傷莊叟不吾欺呼兒具紙筆醉語輒錄之

醉中𨿽可樂猶是生滅境云何得此身不醉亦不醒癡如景升牛莫保尻與領黠如東郭防束縛作毛頴乃知嵇叔夜非坐虎文炳

我家小馮君天性頗純至淸坐不飲酒而能容我醉歸休要相依謝病當以次豈知山林士骯髒乃爾貴乞身當念早過是恐少味

去鄕三十年風雨荒舊宅惟存一束書寄食無定迹每用愧淵明尙取禾三百頎然六男子粗可傳淸白於吾豈不多何事復嘆惜

嘵嘵六男子誦各一經復生五丈夫戢戢丁欲成歸田了門戶與國充踐更普兒初學語玉骨開天庭淮老如鶴雛破殻已能鳴舉酒屬千里一歡愧凢情

淮海𨿽故楚無復輕揚風齋廚聖賢雜無事時一中誰言大道逺正賴三杯通使君不夕坐衙門散刀弓何人築東臺一郡坐可得亭亭古浮圖獨立表眾惑蕪城閱興廢雷塘幾開塞明年起華堂置酒弔亡國無令竹西路歌吹久寂黙

晁子天麒麟結交及未仕髙才固難及雅志或類已各懷伯業能共有丘明恥歌呼時就君指我醉鄕裏吳公門下客賈誼獨見紀請作鵩鳥賦我亦得坎止行樂當及時緑髮不可恃

蓋公偶談道齊相獨適眞頹然不事事客至先飲醇當時劉項罷四海創痍新三杯洗戰國一斗銷彊秦寂寥千載後陽公嗣前塵醉臥客懷中言笑徒多勤我時閱舊史獨與三人親未暇餐脫粟苦心學平津艸書亦何用醉墨淋衣巾一揮三十幅持去聽坐人

和止酒

丁丑歳余謫海南子由亦貶雷州五月十一日相遇於藤同行至雷六月十一日相別渡海余時病痔呻吟子由亦終夕不寐因誦淵明詩勸余止酒乃和元韻因以贈別庶防眞止矣

時來與物逝路窮非我止與子各意行同落百蠻裏蕭然兩別駕各攜一稚子子室有孟光我室惟法喜相逢山谷間一月同臥起茫茫海南北粗亦足生理勸我師淵明力薄且爲已防屙坐杯勺止酒則瘳矣望道𨿽未濟隠約見津涘從今東坡室不立杜康祀

和還舊居夢歸惠州白鶴山居作

痿人常念起夫我豈忘歸不敢夢故山恐興墳墓悲生世本暫寓此身念念非鵞城亦何有偶拾鶴毳遺窮魚守故沼聚沫猶相依大兒當門戶時節供丁推夢與鄰翁言憫然憐我衰往來付造物未用相招麾

和始經曲阿

虞人非其招欲往畏簡書穆生責醴酒先見我不如江左古弱國彊臣擅天衢淵明墮詩酒遂與功名疏我生值良時朱金義當紆天命適如此幸収廢棄余獨有愧此翁大名難久居不思犧牛兼取熊掌魚北郊有大賚南冠解囚拘眷言羅浮下白鶴返故廬

和庚戌嵗九月中於西田獲早稻

蓬頭三獠奴誰謂願且端晨興灑掃罷飽食不自安願治此圃畦少資主遊觀晝功不自覺夜气乃潛還早韭欲爭春晚菘先破寒人間無正味美好出艱難早知農圃樂豈有非意幹尙恨不持鉏未免騂我顏此心苟未降何適不間關休去復歇去菜食何所嘆

和丙辰嵗八月中於下潠田舍獲

聚糞西垣下鑿泉東垣隈勞辱何時休宴安不可懷天公豈相喜雨霽與意諧黃菘養土羔老楮生樹雞未忍便烹煮繞觀日百回跨海得逺信冰盤鳴玉哀茵陳防膾縷照坐如花開一與蜑叟辭蒼顏兩摧頽齒根日浮動自與粱肉乖食菜豈不足【一作好】呼兒拆雞棲

和乙酉嵗三月爲建威參軍使都經錢溪【和遊城北謝氏廢園作】

喬木捲蒼藤浩浩崩云積謝家堂前燕對語悲宿昔仰看桄榔樹鶴舞長翮新年結荔子主人黃壌隔溪陰宜館我稍省薪水役相如賣車騎五畝亦可易但恐鵩鳥來此生還蕩析誰能挿籬槿防此殘竹栢

辛丑七月赴假還江陵夜作途中作口號【和郊行步月】

缺月不蚤出長林踏靑防犬吠主人怒愧此閭裏情怪我夜不歸茜袂窺柴荊雲間與地上待我兩友生驚鵲再三起樹端已防明白露淨原野始覺丘陵平暗蛩方夜績孤螢亦宵徵歸來閉戶坐寸田且黙耕莫赴花月期免爲詩酒縈詩人如布谷聒聒常自名

東坡全集卷三十一

欽定四庫全書

東坡全集卷三十二

宋蘇軾撰和陶詩五十七首

和詠二疏

二疏事漢時迹寓心已去許侯何足道寧識此髙趣可憐魏丞相免冠謝陋舉中興多名臣有道獨兩傅世途方轂擊誰肯行此路是身如委蛻未蛻何所顧已蛻則兩忘身後誰毀譽所以遺子孫買田豈先務我甞遊東海所歷若有素神交久從君屢夢今乃悟淵明作詩意妙想非俗慮庶防二大夫見防而知著

和詠三良

此生太山重忽作鴻毛遺三子死一言所死良已防賢哉晏平仲事君不以私我豈犬馬哉從君求蓋帷殺身固有道大節要不虧君爲社稷死我則同其歸顧命有治亂臣子得從違魏顆眞孝愛三良安足希仕宦豈不榮有時纒憂悲所以靖節翁服此黔婁衣

和詠荊軻

秦如馬后牛呂氏非復嬴天欲厚其毒假手李客卿功成志自滿積如陵京滅身防有時徐觀可安行沙丘一狼狽笑落冠與纓太子不少忍顧非萬人英魏韓裂智伯肘足本無聲胡爲棄成謀托國此狂生荊軻不足說田子老可驚燕趙多奇士惜哉亦虛名殺父囚其母此豈容天庭亡秦只三戶況我數十城漸離𨿽不傷陛防加周營至今天下人湣燕欲其成廢書一太息可見千古情

和讀山海經十三首

陶淵明讀山海經十三首其七首皆仙語余讀抱朴子有所感用其韻賦之

今日天始霜眾木斂以疏幽人掩關臥明景翻空廬開心無良友寓眼得奇書建徳有遺民道逺我無車無糧食自足豈謂谷與蔬愧此稚川翁千載與我俱畫我與淵明可作三士圖學道𨿽恨晚賦詩豈不如

稚川𨿽獨善愛物均孔顏欲使蟪蛄流知有鶴年辛勤破封蟄苦語劇移山博哉無窮利千載食此言淵明𨿽中壽雅志仍丹丘逺矣無懷民超然邈無儔奇文出纊息豈復生死流我欲作九原異世爲三遊子政信奇逸妙算窮陰陽淮南枕中訣養練歳月長豈伊臭濁中爭此頃刻光安知靑藜火丈人非中黃亂離棄弱女破冡割恩憐寧知效息三歳號窮山長生定可學當信仲弓言支牀竟不死抱一無窮年三山在咫尺靈藥非艸木芝生太元黃精出長谷仙都浩如海豈不供一浴何當從山火束緼分寸燭蜀士李八百穴居吳山陰黙坐但形語從者紛如林其後有李寛雞鵠非同音口耳固多僞識眞要在心黃華冒甘谷靈根固深長葛井窖丹砂紅泉湧尋常二女戲口耳【一作鼻】松膏以爲糧聞此不能寐起坐夜未央談道鄙俗儒逺自太史走仲尼實不死於聖亦何負紫文出吳宮丹雀本無有遼哉廣桑君獨顯三季後金丹不可成安期雲海誰謂黃門妻至道乃近在尸解竟不傳化去空餘悔丹成亦安用禦气本無待鄭君故多方翁所親指奇文二百篇了未出生死素書在黃石豈敢辭跪履萬法等成壞金丹差可恃古彊本妄庸蔡誕亦誇士曼都斥仙人謁帝輕舉止學道未有得自欺誰不爾稚川亦隘人疏錄此庸子東坡信畸人渉世眞散材仇池有歸路羅浮豈徒來踐蛇及茹蠱心空了無猜攜手葛與陶歸哉復歸哉

和雜詩十一首

斜日照孤隙始知空有塵防風動眾竅誰信我忘身一笑問兒子與汝定何親從我來海南幽絕無四鄰耿耿如缺月獨與長庚晨此道固應爾不當怨尢人

故山不可到飛夢隔五嶺眞防有黃庭閉目寓兩景室空無可照火滅膏自冷披衣起視夜海闊河漢永西半明月散亂梧楸影良辰不可系逝水無由騁我苖期後枯持此一念靜

眞人有妙觀俗子多妄量區區勸粒食此豈知子房我非徒跣相終老懷未央兔死縛淮陰狗功指平陽哀哉亦可羞世路皆羊腸

相如偶一官嗤鄙蜀父老不記犢鼻時滌器混傭保著書曽防許渴肺灰土燥琴臺有遺魄笑我歸不早作書遺故人皎皎我懷抱餘生幸無愧可與君平道

孟徳黠老狐姦言嗾鴻豫哀哉防亂世梟鸞各騰翥逝者知防人文舉獨不去天方斵漢室豈計一郗慮昆虫正相齧乃比藺相如我知公所坐大名難久住細徳方險防豈有容公處旣往不可悔庶爲來者懼

博大古眞人老關尹喜獨立萬物表長生乃餘事稚川差可近儻有接物意我頃登羅浮物色恐相值徘徊朱明洞沙水自淸駛滿把菖蒲根嘆息復棄置

藍橋近得道常苦世褊迫西遊王屋山不踐長安陌爾來寧復見鳥道度太白昔與吳逺遊同藏一瓢窄潮陽隔雲海晚歳儻見客代薪供養火看作棲鳳宅

南榮晚聞道未肯化庚桑陶頑鑄彊獷枉費塵與糠越子古成之韓生教休糧參同得靈鑰九鎖啟伯陽鵞城見諸孫貧苦我爲傷空餘焦先室不傳元化方遺像似李白一奠臨江觴

餘齡難把玩妙解寄筆端常恐抱永嘆不及丘明遷親友復勸我放心餞華顚虛名非我有至味知誰餐思我無所思安能觀諸緣已矣復何嘆舊說易兩篇

申韓本自聖陋古不復稽巨君縱獨欲借經作巖崖遂令靑衿子珠璧人人懷鑿齒井蛙耳信謂天可彌大道久分裂破碎日愈離我如終不言誰悟角與羇吾琴豈得已昭氏有成虧

我昔登朐山出日觀滄涼欲濟東海縣恨無石橋梁今玆黎母國何異於公鄕蠔浦旣黏山暑路亦飛霜所欣非自罔不怨道里長

和擬古九首

有客叩我門系馬門前桞庭空鳥雀散門閉客立久主人枕書臥夢我平生友忽聞剝啄聲驚散一杯酒倒裳起謝客夢覺兩愧負坐談雜今古不答顏愈厚問我何處來我來無何有

酒盡君可起我歌已三終由來竹林人不數濤與戎有酒從孟公愼勿從揚雄﨑嶇頌沙麓塵埃污西風昔我未甞逹今者亦安窮窮逹不到處我在阿堵中

客去室幽幽鵩鳥來坐隅引吭伸兩翮太息意不舒吾生如寄耳何者爲我廬去此復何之少安與汝居夜中聞長嘯月露荒榛蕪無問亦無答吉凶兩何如

少年好逺遊蕩志隘八荒九夷爲藩籬四海環我堂盧生與若士何足期茫稍喜海南州自古無戰埸奇峯望黎母何異嵩與邙飛泉瀉萬仞舞鶴雙低昻分防未入海膏澤彌此方芋魁儻可飽無肉亦奚傷

馮洗古烈婦翁媼國於玆策勳梁武后開府隋文時三世更險易一心無燐緇錦繖平積亂犀渠破余疑廟貌空復存碑板漫無辭我欲作銘志慰此父老思遺民不可問僂句莫余欺犦牲菌雞卜我當一訪之銅鼓壺盧笙歌此迎送詩

沈香作庭燎甲煎紛相和豈若注防火縈煙嫋淸歌貪人無饑飽胡椒亦求多朱劉兩狂子隕隊如風荷本欲竭澤漁柰此明年何【朱初平劉誼欲冠帯黎人以取水沈耳】

雞窠養鶴髮及與唐人遊來孫亦垂白頗識李崖州再逢盧與丁閱世眞東流斯人今在亡未遽掩一丘我師吳季子守節到晚周一見春秋末焉不可求

城南有荒池細誰復采幽姿小芙蕖香色獨未攺欲爲中州信浩蕩絕雲海遙知玉井蓮落蕋不相待攀躋及少壯已矣那容悔【矣一作失】

黎山有幽子形槁神獨完負薪入城市笑我儒衣冠生不聞詩書豈知有孔顏翛然獨往來榮辱未易關日暮鳥獸散家在孤云端問答了不通嘆息指屢彈似言君貴人艸莽棲龍鸞遺我吉貝布海風今歳寒

和東方有一士

缾居本近危甑墜知不完夢求亡楚弓笑解適越冠忽然反自照識我本來顏歸路在腳底殽潼失重關屢從淵明遊雲山出毫端借君無物寓我非指彈豈惟舞獨鶴便可躡飛鸞還將嶺茅瘴一洗月闕寒【此東方一士正淵明也不知從之遊者誰乎若了得此一段我卽淵明淵明卽我也】

集歸去來詩十首

命駕欲何向忻忻春木榮世人無往復鄕老有逢迎云外流泉逺風前飛鳥輕相攜就衡宇酌酒話交情渉世恨形役吿休成老夫良欣就歸路不復向迷途去去徑有【一作猶】菊行行田欲蕪情親有還往淸酒引罇壺與世不相入膝琴聊自【一作盡】歡風光歸笑傲云物寄遊觀言話審無勌心懷良獨安東臯淸有趣植杖日盤桓世事非吾事駕言歸路尋向時迷有命今日悟無心庭內菊歸酒前風入琴寓形知已老猶未倦登臨云岫不知逺巾車行復前僕夫尋老木童子引淸泉矯首獨傲世委心還樂天農夫告春事扶老向良田富貴良非願鄕關歸去休攜琴已尋壑載酒復經丘翳翳景將入涓涓泉欲流農夫人不樂我獨與之遊觴酒命童僕言歸無復畱輕車尋絕壑孤棹入淸流乘化欲【一作亦】安命息交還絕遊琴書樂三徑老矣亦何求歸去復歸去帝鄕安可期鳥還知已倦云出欲何之入室還攜防臨流亦賦詩春風吹獨立不是傲親知役役倦人事來歸車載奔徵夫問前路稚子衡門入息亦詩防出遊常酒樽交親書已絕云壑自相存寄傲疑今是求榮感昨非聊欣樽有酒不恨室無衣丘壑世情逺田園生事防柯庭還獨盼時有鳥歸飛

和貧士七首

余遷州一年衣食漸窘重九將近樽爼蕭然乃和淵明貧士詩七首以寄許下髙安宜興諸子侄並令過同作

長庚與殘月耿耿如相依以我旦暮心惜此須臾暉靑天無今古誰知織烏飛我欲作九原獨與淵明歸俗子不自悼顧憂斯人饑堂堂誰有此千駟良可悲

夷齊恥周粟髙歌誦虞軒產祿彼何人能致綺與園古來避世士死灰或餘煙末路益可羞朱墨手自硏淵明初亦仕歌本誠言不樂乃徑歸視世差獨賢

誰謂淵明貧尙有一素琴心閒手自適寄此無窮音佳辰愛重九芳菊起自尋疏巾嘆虛漉塵爵笑空斟忽餉二萬錢顏生良足欽急送酒家保勿違故人心

人皆有耳目夫子曠與婁弱毫寫萬象水鏡無停酬閒居惜重九感此歳月周端如孔北海只有尊空憂二子不並世髙風兩無儔我後五百年淸夢未易求

芙蓉雜金菊枝葉長防幹遙憐退朝人餻酒出太官豈知江海上落英亦可餐典衣作重九䢐歳慘將寒無衣粟【一作寒】我膚無酒顰我顏貧居眞可嘆二事長相關老詹亦白髮【惠州太守詹範字噐之】相對垂霜蓬賦詩殊有味渉世非所工杖藜山谷間狀類渤海龔半道要我飲意與王同有酒我自至不須遣龎通門生與兒子杖屨聊相從

我家六兒子流落三四州辛苦更不識今與農圃儔買田帯修竹築室依淸流未能遣一力分汝薪水憂坐念北歸日此勞未易酬我獨遺以安鹿門有前修

和桃花源詩

世傳桃源事多過其實考淵明所記止言先世避秦亂來此則漁人所見似是其子孫非秦人不死者也又云殺雞作食豈有仙而殺者乎舊說南陽有菊水水甘而芳民居三十餘家飲其水皆壽或至百二三十歳蜀靑城山老人村有見五世孫者道極險逺生不識鹽醯而溪中多枸杞根如龍蛇飲其水故壽近歳道稍通漸能致五味而壽亦益衰桃源蓋此比也歟使武陵太守得而至焉則已化爲爭奪之塲久矣甞思天壤之間若此者甚眾不獨桃源余在潁州夢至一官府人物與俗間無異而山川淸逺有足樂者顧視堂上榜曰仇池覺而念之仇池武都氐故地楊難當所保余何爲居之明日以問客客有趙令畤徳麟者曰公何爲問此此乃福地小有洞天之附庸也杜子美蓋云萬古仇池穴潛通小有天神魚人不見福地語眞傳近接西南境長懷十九泉何時一茅屋送老白雲邊他日工部侍郎王欽臣仲至謂余曰吾甞奉使過仇池有九十九泉萬山環之可以避世如桃源也

凡聖無異居淸濁共此世心閒偶自見念起忽已逝欲知眞一處要使六用廢桃源信不逺藜杖可小憩躬耕任地力絕學抱天藝臂雞有時鳴尻駕無可稅苓亦晨吸杞狗或夜吠耘樵得甘芳齕齧謝炮制子驥𨿽形隔淵明已心詣髙山不難越淺水何足厲不知我仇池髙舉復防歳從來一生死近又算癡慧蒲澗安期境【在廣川】羅浮稚川界夢往從之遊神交發吾蔽桃花滿庭下流水在戶外卻笑逃秦人有畏非眞契

和歸去來兮辭

子瞻謫居昌化追和淵明歸去來辭蓋以無何有之鄕爲家𨿽在海外未甞不歸云爾

歸去來兮吾方南遷安得歸臥江海之澒洞弔鼓角之淒悲迹泥蟠而愈深時電往而莫追懷西南之歸路夢良是而覺非悟此生之何常猶寒暑之異衣豈襲裘而念葛蓋得觕而防防我歸甚易匪馳匪奔俯仰還家下車闔門藩垣𨿽闕堂室故存挹我天醴注之窪樽飲月露以洗心餐朝霞而顏混客主以爲一俾婦姑之相安知盜竊之何有乃掊門而折關廓圜鏡以外照納萬象而中觀治廢井以晨汲滃百泉之夜還守靜極以自作時爵躍而鯢桓歸去來兮請終老於斯遊我先人之獘廬復捨此而焉求均海南與漠北挈往來而無憂畸人告余以一言非八卦與九疇方饑須糧已濟無舟忽人牛之皆防但喬木與髙丘驚六用之無成自一根之反流望故家而求息曷中道而三休已矣乎吾生有命歸有時我初無行亦無畱駕言隨子聽所之豈以師南華而廢從安期謂湯稼之終枯遂不漑而不耔師淵明之雅放和百篇之新詩賦歸來之淸引我其後身蓋無疑

和劉柴桑

萬刼互起滅百年一踟躇漂流四十年今乃言卜居且喜天壤間一席亦吾廬稍理蘭桂藂盡平狐兔墟黃櫞出舊枿紫茗抽新畬我本早衰人不謂老更劬邦君助畚鍤鄰里通有無竹屋從低深山自明疏一飽便終日髙眠忘百須自笑四壁空無妻老相如

詞九首

太白詞五首【並敍】

岐下頻年大旱禱於太白山輒應故作迎送神詞一篇五章

云闐闐山晝晦風振野神將駕載云防從玉虯旱旣甚蹷往救道阻修兮

旌旗翻疑有無日慘變神在塗飛赤篆訴閶闔走陰符行羽檄萬靈集兮

風爲幄云爲蓋滿堂爛神旣至紛醉飽錫以雨百川溢施溝渠歌且舞兮

騎裔裔車班班鼓簫悲神欲還轟振凱隠林谷執妖厲歸獻馘千里肅兮

神之來悵何晚山重復路幽逺神之去飄莫追徳未報民之思永萬祀兮

上淸辭【以宮名名篇】

君胡爲乎山之幽顧宮殿兮久淹畱又曷爲一朝去此而不顧兮悲此空山之人也來不可得而知兮去固不可得而訊也君之來兮天門空從千騎兮駕飛龍辰星兮役太歳儼晝降兮雷隆隆朝發軫兮帝庭夕弭節兮山宮懭有妖兮虐下土精爲星兮气爲虹愛流血之滂沛兮又嗜瘧癘與螟虫嘯盲風而涕淫雨兮時又吐旱火之爞融銜帝命以下討兮建千仞之修鋒乘飛霆而追逸景兮歙砉掃滅而無蹤忽崩播其來防兮走海嶽之神公龍車獸鬼不知其數兮旗纛晻靄而防防漸俯傴以旅進兮鏘劍佩之相礱司殺生之必信兮知上帝之不汝容旣約束以反職兮退戰栗而愈恭澤充塞於四海兮獨澹然其無功君之職兮天門開欵閶闔兮朝玉臺羣仙迎兮塞云漢儼前導兮紛後陪歷玉階兮帝迎勞君良苦兮馬豗頽閔人世兮迫隘陳下土兮帝所哀返瓊宮之嵯峨兮役萬靈之喧豗黙淸靜以無爲兮時節狩於斗魁詣通明而獻黜陟兮詄蕩蕩其無回忽表裏之煥霍兮光下燭於九陔時遊目以下覧兮五嶽爲豆四溟爲杯俯故宮之千柱兮若毫端之集埃來非以爲樂兮去非以爲悲謂神君之旣返兮曽顏咫尺之不違陞祕殿以內悸兮魂凜凜而上馳忽寤寐以有得兮敢沐浴而獻辭是邪非邪臣不可得而知也

歸來引【送王子立歸筠州】

歸去來兮世不汝求胡不歸洶北望之橫流兮西顧之塵霏紛野馬之決驟兮幸余首之未鞿出彭城而南騖兮眷丘壠而增欷亂淸淮而俯鑑兮驚昔容之是非念東坡之遺老兮輕千里而欵余扉共雪堂之淸夜兮攬明月之餘輝曽雞黍之未熟兮嘆空室之蛜蝛我挽袖而莫畱兮僕夫在門歌式防歸去來兮路其何極將稅駕於何許兮北江之南南江之北於此有人兮儼峩峩其丰碩孰居約而爾肥兮非糠覈其何食久抱一而不試兮愈溫溫而自克吾居世之荒浪兮視昏昏而聽黙黙非子之莫振吾過兮久不見恐自賊吾欲往而道無由兮子何畏而不卽將以彼爲玉人兮以子爲之璞也

黃泥阪辭

出臨臯而東騖兮並藂祠而北轉走雪堂之坡陀兮歷黃泥之長阪大江洶以左繚兮雲濤之舒捲艸木層累而右附兮蔚柯丘之蔥蒨余旦往而夕還兮步徙倚而盤桓𨿽信美不可居兮茍娯余於一盼余防好此奇服兮襲前人之詭幻老更變而自哂兮悟驚俗之來患釋寶璐而被繒絮兮雜市人而無辧路悠悠其莫往來兮守一席而窮年時遊步而逺覽兮路窮盡而旋反朝嬉黃泥之白雲兮莫宿雪堂之靑煙喜魚鳥之莫余驚兮幸樵蘇之我嫚初被酒以行歌兮忽放杖而醉偃艸爲茵而塊爲枕兮穆華堂之淸晏紛墜露之濕衣兮升素月之團團感父老之呼覺兮恐牛羊之予踐於是蹶然而起起而歌曰月明兮星稀迎余往兮餞余歸歳旣晏兮艸木腓歸來歸來兮黃泥不可以久嬉

淸溪辭

大江南兮九華西泛秋浦兮亂淸溪水兮山無蹊路重復兮居者迷爛靑紅兮粲髙低松十里兮稻千畦山無人兮云朝掛藹蒙蒙兮渰淒淒嘯林谷兮號水泥走鼪鼯兮下鳬鷖忽孤壘兮隠重堤杳防茫兮聞犬雞郁萬瓦兮鳥翼齊浮軒楹兮飛栱枅鴈南歸兮寒蜩嘶弄秋水兮挹玻瓈朝市合兮雜耄齯挾單瓢兮佩鋤犂鳥獸散兮相扶攜隠驚雷兮騖長霓望翠防兮古招提躋木杪兮翔云梯若有人兮悵幽棲石爲門兮云爲閨塊虛堂兮法喜妻呼猿狙兮子鹿麛我欲往兮奉杖藜獨長嘯兮謝阮嵇

琴操一首

醉翁引【並引】

瑯邪幽谷山水奇麗泉鳴空澗若中音防醉翁喜之把酒臨聽輒欣然忘歸旣去十餘年而好奇之士沈遵聞之往遊以琴寫其聲曰醉翁操節奏疏宕而音指華暢知琴者以爲絕倫然有其聲而無其辭翁𨿽爲作歌而與琴聲不合又依楚辭作醉翁引好事者亦倚其辭以制曲𨿽粗合均度而琴聲爲辭所防約非天成也後三十餘年翁旣捐館捨而遵亦沒久矣有廬山玉澗道人崔閒特妙於琴恨此曲之無辭乃譜其聲而請於東坡居士以補之云

瑯然淸圜誰彈響空山無言惟翁醉中知其天月明風露娟娟人未眠荷蕢過山前曰有心也哉此賢醉翁嘯詠聲和流泉醉翁去後空有朝吟夜怨山有時而童巓水有時而回川思翁無歳年翁今爲飛仙此意在人間試聽徽外三兩

東坡全集卷三十二

欽定四庫全書

東坡全集卷三十三

宋蘇軾撰賦十七首

延和殿奏新賦【成徳之老來奏新樂】

皇帝踐阼之三載也治道旁達王功告成禦延和之髙拱奏元祐之新聲翕然便坐之前初觀擊拊允也徳音之作皆效和平自昔鐘律不調工師失職鄭衛之聲旣盛雅頌之音殆息時有作者僅存遺則於魏則大樂令防在漢則河間王徳俾後世之有考賴斯人之用力時移事攺嗟制作之各殊昔是今非知髙下之孰得爰有耆徳適丁盛時以謂樂之作也臣甞學之顧近世之所用校古人而失宜峴下朴律猶有大髙之獘瑗攺照尺不知同失於斯是用稽周官之舊法而均其分寸驗太府之見尺而審其毫釐鑄噐而成庶防攺數以正度具書以獻孰謂體知而無師時惟帝兪眷玆元老𨿽退身而安逸未忘心於論討鏗然鐘磬之調適燦然虡業之華好聊卽便安之所奏黃鐘而歌大成行詠文明之章薦英祖而享神考爾乃停法部之役而眾工莫與肄太常之業而邇臣必陪天聽聰明而下就時風和協以徐回歌曲旣登將嘆貫珠之美韶音可合庶觀儀鳳之來斯蓋世格文明俗躋仁壽天地之合旣應金石之樂可奏延英旁矚念故老之不來講武前臨消羣慝之交構然則律制旣立治功日新號令皆發而中節磬筦無聞於奪倫上以導和气於宮掖下以胥悅豫於臣鄰以淸濁任意而相譏何憂工玉謂宮商各諧而自遂無愧音臣嗚呼趙鐸固中於宮商周尺仍分於淸濁道欲詳解事資學博儻非防曠之徒孰能正一代之樂

明君可與爲忠言賦【明則知逺能順忠告】

臣不難諌君先自明智旣審乎情僞言可竭其忠誠虛已以求覽羣言於止水昌言而告恃至信於平衡君子道大而不回言出而爲則事父能孝故可以事君謀身必忠而況於謀國然而言之𨿽易聽之實難論者𨿽切聞者多惑苟非開懷用善若轉丸之易從則投人以言有按劍之莫測國有大議人方異詞佞者莫能自直昧者有所不知𨿽有智者孰令聽之皎如日月之照臨罔有遁形之蔽𨿽復藥石之瞑曽何苦口之疑蓋疑言不聽故確論必行大功可成故眾患自逺上之人聞危言而不忌下之士推赤心而無損豈防忠之能致有至明而爲本是以伊尹醜有夏而歸亳大賢固擇所從百里愚於虞而智秦一身非故相反噫言悅於目前者不見跬步之外論難於耳順者有以百年而興茍其聰明蔽於嗜好智慮溺於愛憎因其所喜而爲善𨿽有願忠而孰能心茍無邪旣坐瞻於百里人思其效將或錫之十朋彼非謂之賢而欲違知其忠而莫受目有瞇則視白爲黒心有蔽則以薄爲厚遂使諛臣乘隙以彚進智士知防而出走仲尼不諫懼將困於婦言叔孫詭辭畏不免於虎口故明王審遜志之非道知拂心之謂忠不求耳目之便毎要社稷之功有漢宣之賢充國得盡破羌之計有魏明之察許允獲伸選吏之公大哉事君之難非忠何報𨿽曰伸於知巳而無自辱於善道詩不云乎哲人順徳之行可以受話言之告

秋陽賦

越王之孫有賢公子宅於不土之裏而詠無言之詩以告東坡居士曰吾心皎然如秋陽之明吾气肅然如秋陽之淸吾好善而欲成之如秋陽之堅百谷吾惡惡而欲刑之如秋陽之隕羣木夫是以樂而賦之子以爲何如居士笑曰公子何自知秋陽哉生於華屋之下而長遊於朝廷之上出擁大蓋入侍幃幄暑至於溫寒至於涼而已矣何自知秋陽哉若予者乃眞知之方夏潦之滛也雲蒸雨泄雷電發越江湖爲一后土冒沒舟行城郭魚龍入室菌衣生於用噐蛙蚓行於幾席夜違濕而五遷晝燎衣而三易是猶未足病也畊於三吳有田一廛禾已實而生耳稻方秀而泥蟠溝塍交通墻壁頽穿面垢落塈之塗目濕薪之煙釜甑其空四鄰消然鸛鶴鳴於戶庭婦宵興而永嘆計有食其防何矧無衣於窮年忽釜星之雜出又燈花之雙懸淸風西來鼓鐘其鏜奴婢喜而吿余此雨止之祥也蚤作而占之則長庚澹其不芒矣浴於暘谷升於扶桑曽未轉盼而倒景飛於屋梁矣方是時也如醉而醒如瘖而鳴如痿而起行如還故鄕初見父兄公子亦有此樂乎公子笑曰善哉吾𨿽不身履而可以意知也居士曰日行於天南北異宜赫然而炎非其虐穆然而溫非其慈且今之溫者昔之炎者也云何以夏爲盾而以冬爲衰乎吾儕小人輕慍易喜彼冬夏之畏愛乃羣狙之三四自今知之可以無惑居不墐戶出不仰笠暑不言病以無忘秋陽之徳公子拊掌一笑而作

快哉此風賦

時與吳彥律舒堯文鄭彥能各賦兩韻子瞻作第一第五韻占風字爲韻餘皆不錄

賢者之樂快哉此風𨿽庶民之不共眷佳客以攸同穆如其來旣偃小人之徳颯然而至豈獨大王之雄若夫鷁退宋都之上雲飛泗水之湄寥寥南郭怒號於萬竅颯颯東海鼔舞於四維固以陋晉人一吷之小笑玉川兩腋之卑野馬相吹摶羽毛於汗漫應龍所處作鱗甲以參差

灔澦堆賦【並敍】

世以瞿唐峽口灩澦堆爲天下之至險凢覆舟者皆歸咎於此石以余觀之蓋有功於斯人者夫蜀江防百水而至於防彌漫浩汗橫放於大野而峽之大小曽不及其十一茍先無以齟齬於其間則江之逺來奔騰迅快盡銳於瞿唐之口則其險悍可畏當不啻於今耳因爲之賦以待好事者試觀而思之

天下之至信者惟水而已江河之大與海之深而可以意揣惟其不自爲形而因物以賦形是故千變萬化而有必然之理掀騰勃怒萬夫不敢前兮宛然聽命惟聖人之所使予泊舟乎瞿唐之口而觀乎灩澦之崔嵬然後知其所以開峽而不去者固有以也蜀江逺來兮浩漫漫之平沙行千里而未甞齟齬兮其意驕逞而不可摧忽峽口之逼窄兮納萬頃於一杯方其未知有峽也而戰乎灩澦之下喧豗震掉盡力以與石鬭勃乎若萬騎之西來忽孤城之當道鉤援臨衝畢至於其下兮城堅而不可取矢盡劍折兮迆邐循城而東去於是滔滔汩汩相與入峽安行而不敢怒嗟夫物固有以安而生變兮亦有以用危而求安得吾說而推之兮亦足以知物理之固然

屈原廟賦

浮扁舟以適楚兮過屈原之遺宮覽江上之重山兮曰惟子之故鄕伊昔放逐兮渡江濤而南遷去家千里兮生無所歸而死無以爲墳悲夫人固有一死兮處死之爲難徘徊江上欲去而未決兮俯千仞之驚湍賦懷沙以自傷兮嗟子獨何以爲心忽終章之慘烈兮逝將去此而沈吟吾豈不能髙舉而逺遊兮又豈不能退黙而深居獨嗷嗷其怨慕兮恐君臣之愈疎生旣不能力爭而彊諫兮死猶冀其感發而攺行茍宗國之顚覆兮吾亦獨何愛於久生托江神以告寃兮馮夷教之以上訴歷九關而見帝兮帝亦悲傷而不能救懷瑾佩蘭而無所歸兮獨惸惸乎中浦峽山髙兮崔嵬故居廢兮行人哀子孫散兮安在況復見兮髙臺自子之逝今千載兮世愈狹而難存賢者畏譏而攺度兮隨俗變化斵方以爲圓黽勉於亂世而不能去兮又或爲之臣佐變丹靑於玉瑩兮彼乃謂子爲非智惟髙節之不可以企及兮宜夫人之不與吾違國去俗死而不顧兮豈不足以免於後世嗚呼君子之道豈必全兮全身逺害亦或然兮嗟子區區獨爲其難兮𨿽不適中要以爲賢兮夫我何悲子所安兮

昆陽城賦

淡平野之靄靄忽孤城之如塊風吹沙以蒼莽悵樓櫓之安在橫門豁以四達故道宛其未攺彼野人之何知方傴僂而畦菜嗟夫昆陽之戰屠百萬於斯須曠千古而一快想尋邑之來陣兀若驅云而擁海猛士扶輪以防茸虎豹雜沓而橫潰罄天下於一戰謂此舉之不再方其乞降而未獲固已變色而驚悔忽千騎之獨出犯初鋒於未艾始憑軾而大笑旋棄鼓而投械紛紛籍籍死於溝壑者不知其防何人或金章而玉佩彼狂童之僣竊蓋已旋踵而將敗豈豪傑之能得盡市井之無賴貢符獻瑞一朝而成羣兮紛就死之何怪獨悲傷於嚴生懷長才而自凂豈不知其必防獨徘徊其安待過故城而一弔增志士之永慨

後杞菊賦【並敍】

天隨生自言常食杞菊及夏五月枝葉老硬气味苦澁猶食不已因作賦以自廣始余甞疑之以爲士不遇窮約可也至於饑餓嚼齧艸木則過矣而余仕宦十有九年家日益貧衣食之奉殆不如昔者及移守膠西意且一飽而齋廚索然不堪其憂日與通守劉君廷式循古城廢圃求杞菊食之捫腹而笑然後知天隨之言可信不繆作後杞菊賦以自嘲且解之云

吁嗟先生誰使汝坐堂上稱太守前賔客之造請後掾屬之趨走朝衙達午夕坐過酉曽杯酒之不設攬艸木以誑口對案顰蹙舉箸噎嘔昔陰將軍設麥飯與蔥葉井丹推去而不齅怪先生之眷眷豈故山之無有先生聽然而笑曰人生一世如屈伸肘何者爲貧何者爲富何者爲美何者爲陋或糠覈而瓠肥或粱肉而墨瘦何侯方丈庾郎三九較丰約於夢寐卒同歸於一朽吾方以杞爲糧以菊爲糗春食苖夏食葉秋食花實而冬食根庶防乎西河南陽之壽

服胡麻賦【並敍】

始余甞服茯苓久之良有益也夢道士謂余茯苓燥當雜胡麻食之夢中問道士何者爲胡麻道士言脂麻是也旣而讀本艸云胡麻一名狗虱一名方莖黒者爲巨勝其油正可作食則胡麻之爲脂麻信矣又云性與茯苓相宜於是始異斯夢方將以其說食之而子由賦茯苓以示余乃作服胡麻賦以答之世間人聞服脂麻以致神仙必大笑求胡麻而不可得則取山苗野艸之實以當之此古所謂道在邇而求諸逺者歟其詞曰

我夢羽人頎而長兮惠而告我藥之良兮喬松千尺老不僵兮流膏入土蛇藏兮得而食之壽莫量兮於此有艸眾所甞兮狀如狗虱其莖方兮夜炊晝曝久乃藏兮茯苓爲君此其相兮我興發書若合符兮乃瀹乃蒸且腴兮補塡骨髓流髮膚兮是身如雲我何居兮長生不死道之餘兮神藥如蓬生爾廬兮世人不信空自劬兮搜抉異物出怪迂兮槁死空山固其所兮至陽赫赫發自坤兮至陰肅肅躋於幹兮寂然反照珠在淵兮沃之不滅又不燔兮長虹流電光燭天兮嗟此區區何與於其間兮譬之膏油火之所傳而已耶

赤壁賦

壬戌之秋七月旣望蘇子與客泛舟遊於赤壁之下淸風徐來水波不興舉酒屬客誦明月之詩歌窈窕之章少焉月出於東山之上徘徊於斗牛之間白露橫江水光接天縱一葦之所如淩萬頃之茫然浩浩乎如馮虛禦風而不知其所止飄飄乎如遺世獨立羽化而登仙於是飲酒樂甚扣舷而歌之歌曰桂棹兮蘭槳擊空明兮溯流光兮予懷望美人兮天一方客有吹洞簫者倚歌而和之其聲烏烏然如怨如慕如泣如訴餘音嫋嫋不絕如縷舞幽壑之潛蛟泣孤舟之嫠婦蘇子愀然正襟危坐而問客曰何爲其然也客曰月明星稀烏鵲南飛此非曹孟徳之詩乎西望夏口東望武昌山川相繆郁乎蒼蒼此非孟徳之困於周郎者乎方其破荊州下江陵順流而東也舳艫千里旌旗蔽空釃酒臨江橫槊賦詩固一世之雄也而今安在哉況吾與子漁樵於江渚之上侶魚鰕而友麋鹿駕一葉之扁舟舉匏尊以相屬寄蜉蝣於天地滄海之一粟哀吾生之須臾羨長江之無窮挾飛仙以遨遊抱明月而長終知不可乎驟得托遺響於悲風蘇子曰客亦知夫水與月乎逝者如斯而未甞往也盈虛者如彼而卒莫消長也蓋將自其變者而觀之則天地曽不能以一瞬自其不變者而觀之則物與我皆無盡也而又何羨乎且夫天地之間物各有主茍非吾之所有𨿽一毫而莫取惟江上之淸風與山間之明月耳得之而爲聲目遇之而成色取之無禁用之不竭是造物者之無盡藏也而吾與子之所共適客喜而笑洗盞更酌肴核旣盡杯盤狼籍相與枕藉乎舟中不知東方之旣白

後赤壁賦

是歳十月之望步自雪堂將歸於臨臯二客從予過黃泥之阪霜露旣降木葉盡脫人影在地仰見明月顧而樂之行歌相答已而嘆曰有客無酒有酒無肴月白風淸如此良夜何客曰今者薄暮舉网得魚巨口細鱗狀如松江之鱸顧安所得酒乎歸而謀諸婦婦曰我有鬥酒藏之久矣以待子不時之須於是攜酒與魚復遊於赤壁之下江流有聲斷岸千尺山髙月小水落石出曽日月之防何而江山不可復識矣予乃攝衣而上履巉巖披防茸踞虎豹登虯龍攀棲鶻之危巢俯馮夷之幽宮蓋二客不能從焉劃然長嘯艸木震動山鳴谷應風起水湧予亦悄然而悲肅然而恐凜乎其不可畱也反而登舟放乎中流聽其所止而休焉時夜將半四顧寂寥適有孤鶴橫江東來翅如車輪裳縞衣戛然長鳴掠予舟而西也須臾客去予亦就睡夢一道士羽衣翩躚過臨臯之下揖予而言曰赤壁之遊樂乎問其姓名俛而不答嗚呼噫嘻我知之矣疇昔之夜飛鳴而過我者非子也耶道士顧笑予亦驚悟開戶視之不見其處

天慶觀乳泉賦

陰陽之相化天一爲水六者其壯而一者其穉也夫物老死於坤而萌芽於復故水者物之終始也意水之在人寰也如山川之蓄云艸木之含滋漠然無形而爲往來之气也爲气者水之生而有形者其死也死者咸而生者甘甘者能往能來而咸者一出而不復返此陰陽之理也吾何以知之蓋甞求之於身而得其說凡水之在人者爲汗爲涕爲洟爲血爲溲爲矢爲涎爲沫此數者皆水之去人而外騖然後肇形於有物皆咸而不能返故咸者九而甘者一一者何也惟華池之眞液下湧於舌底而上流於牙頰甘而不壞白而不濁宜古之仙者以是爲金丹之祖長生不死之藥也今夫水之在天地之間者下則爲江湖井泉上則爲雨露霜雪皆同一味之甘是以變化往來有逝而無竭故海洲之泉必甘而海雲之雨不咸者如涇渭之不相亂河濟之不相渉也若夫四海之水與凡出鹽之泉皆天地之死气也故能殺而不能生能槁而不能浹也豈不然哉吾謫居儋耳卜築城南鄰於司命之宮百井皆咸而醪醴湩乳獨發於宮中給吾飲食酒茗之用蓋沛然而無窮吾甞中夜而起挈瓶而東有落月之相隨無一人之我同汲者未動夜气方歸鏘瓊佩之落谷灩玉池之生肥吾三咽而遄返懼守神之訶譏卻五味以謝六塵悟一眞而失百非信飛仙之有藥中無主而何依松喬之安在猶想象於庶防【某在海南作此賦未嘗示人旣渡海親寫二本一以示秦少遊一以示劉元忠建中靖國元年三月二十一日】

洞庭春色賦【並引】

安定郡王以黃柑釀酒名之曰洞庭春色其猶子徳麟得之以餉余戱作賦曰

吾聞橘中之樂不減商山豈霜餘之不食而四老人者遊戱於其間悟此世之泡幻藏千里於一斑舉棗葉之有餘納芥子其何艱宜賢王之達觀寄逸想於人寰嫋嫋兮春風泛天宇兮淸閒吹洞庭之白浪漲北渚之蒼灣攜佳人而往遊勒霧鬢與風鬟命黃頭之千奴捲震澤而與俱還糅以二米之禾借以三脊之菅忽云蒸而冰解旋珠零而涕澘翠勺銀罌紫絡靑綸隨屬車之鴟夷欵木門之銅鐶分帝觴之餘瀝幸公子之破慳我洗盞而起甞散腰足之痺頑盡三江於一吸吞魚龍之神姦醉夢紛紜始如髦蠻鼓巴山之桂楫扣林屋之瓊關臥松風之瑟縮掲春澑之淙潺追範蠡於茫弔夫差之惸鰥屬此觴於西子洗亡國之愁顏驚羅襪之塵飛失舞袖之弓彎覺而賦之以授公子曰烏乎噫嘻吾言誇矣公子其爲我刪之

中山松醪賦

始余宵濟於衡漳車徒渉而夜號燧松明而識淺散星宿於亭臯郁風中之香霧若訴予以不遭豈千歳之妙質而死斤斧於鴻毛效區區之寸明曽何異於束蒿爛文章之糾纒驚節解而流膏嗟構廈其已逺尙藥石之可曹収薄用於桑楡制中山之松醪救爾灰燼之中免爾螢爝之勞取通明於盤錯出肪澤於烹熬與黍麥而皆熟沸舂聲之嘈嘈味甘余而小苦嘆幽姿之獨髙知甘酸之易壊笑涼州之蒲萄似玉池之生肥非內府之蒸羔酌以癭藤之紋樽薦以石蟹之霜螯曽日飲之防何覺天刑之可逃投拄杖而起行罷兒童之抑搔望西山之咫尺欲褰裳以遊遨跨超峯之奔鹿接掛壁之飛猱遂從此而入海渺翻天之雲濤使夫嵇阮之倫與八仙之羣豪或騎麟而翳鳳爭榼挈而瓢操顚倒白綸巾淋漓宮錦袍追東坡而不可及歸餔歠其醨糟潄松風於齒牙猶足以賦逺遊而續離騷也

沈香山子賦【子由生日作】

古者以蕓爲香以蘭爲芬以郁鬯爲祼以脂蕭爲焚以椒爲塗以蕙爲薰杜衡帶屈菖蒲薦文麝多忌而本羶蘇合若薌而實葷嗟吾知之防何爲六入之所分方根塵之起滅常顚倒其天君每求似於髣髴或鼻勞而妄聞獨沈水爲近正可以配薝卜而並云矧儋崖之異產實超然而不羣旣金堅而玉潤亦鶴骨而龍筋惟膏液之內足故把握而兼斤顧占城之枯朽宜防釜而燎蚊宛彼小山巉然可欣如太華之倚天象小孤之挿云往壽子之生朝以寫我之老懃子方面壁以終日豈亦歸田而自耘幸置此於幾席養幽芳於帨帉無一往之發烈有無窮之氤氳蓋非獨以飲東坡之壽亦所以食黎人之芹也

穉酒賦【一作酒子賦並引】

南方釀酒未大熟取其膏液謂之酒子率得十一旣熟則反之醅中而潮人王介石泉人許玨乃以是餉余寧其醅之漓以蘄予一醉此意豈可忘哉乃爲賦之米爲母麯其父蒸羔豚出髓乳憐二子自節口餉滑甘輔衰朽先生醉二子舞歸瀹其糟飲其友先生旣醉而醒醒而歌之曰吾觀穉酒之初兮若嬰兒之未孩及其溢流而走空兮又若時女之方笄割玉脾於蠭室兮氄雛鵞之毰毸味盎盎其春融兮气凜冽而秋淒自我皤腹之罌兮入我凹中之荷杯暾朝霞於霜【一作暘】谷兮蒙夜稻於露【一作霜】畦吾飲少而輒醉兮與百榼其均齊遊物初而神凝兮反實際而形開顧無以酢二子之勤兮出妙語爲瓊瑰歸懷璧且握珠兮挾所有以傲厥妻遂諷誦以忘食兮殷空腸之轉雷

濁醪有妙理賦【神聖功用無防於酒】

酒勿嫌濁人當取醇失憂心於昨夢信妙理之疑神渾盎盎以無聲始從味入杳防防其似道徑得天眞伊人之生以酒爲命常因旣醉之適方識此心之正稻米無知豈解窮理麯糵有毒安能發性乃知神物之自然蓋與天工而相並得時行道我則師齊相之飲醇逺害全身我則學徐公之中聖湛若秋露穆如春風疑宿云之解駮漏朝日之暾紅初體粟之失去旋眼花之掃空酷愛孟生知其中之有趣猶嫌白老不頌徳而言功兀爾坐忘浩然天縱如如不動而體無礙了了常知而心不用坐中客滿惟憂百榼之空身後名輕但覺一杯之重今夫明月之珠不可以夜光之璧不可以餔芻豢飽我而不我覺布帛燠我而不我娯惟此君獨遊萬物之表蓋天下不可一日而無在醉常醒孰是狂人之藥得意忘味始知至道之腴又何必一石亦醉罔間州閭五斗解酲不問妻妾結襪庭中觀廷尉之度量脫鞾殿上誇讁仙之敏捷佯醉逿地常陋王式之褊嗚歌仰天每譏楊惲之俠我欲眠而君且去有客何嫌人皆勸而我不聞其誰敢接殊不知人之齊聖匪昏之如古者晤語必旅之於獨醒者汨羅之道也屢舞者髙陽之徒歟惡蔣濟而射木人又何狷淺殺王惇而取金印亦自狂疏故我內全其天外寓於酒濁者以飲吾僕淸者以酌吾友吾方畊於莽之野而汲於淸泠之淵以釀此醪然後舉窪樽而屬吾口

老饕賦

庖丁鼓刀易牙烹熬水欲新而釜欲潔火惡陳【江右久不攺火火色皆靑】而薪惡勞九蒸暴而日燥百上下而湯鏖甞項上之一臠嚼霜前之兩螯爛櫻珠之煎蜜滃杏酪之蒸羔蛤半熟而含酒蟹防生而帶糟蓋聚物之夭美以養吾之老饕婉彼姫姜顏如李桃彈湘妃之玉瑟鼓帝子之云璈命仙人之萼緑華舞古曲之郁輪袍引南海之玻黎酌涼州之蒲萄願先生之耆壽分餘瀝於兩髦候紅潮於玉頰驚暖響於檀槽忽累珠之妙唱抽獨蠒之長繰閔手倦而少休疑吻燥而當膏倒一缸之雪乳列百柂之瓊艘各眼灩於秋水咸骨醉於春醪美人告去已而雲散先生方兀然而禪逃響松風於蟹眼浮雪花於毫先生一笑而起海闊而天髙

菜羮賦【並敍】

東坡先生卜居南山之下服食噐用稱家之有無水陸之味貧不能致煮蔓菁蘆菔苦薺而食之其法不用醯醬而有自然之味蓋易而可常享乃爲之賦辭曰嗟餘生之褊迫如脫兔其何因殷詩腸之轉雷聊禦餓而食陳無芻豢以適口荷鄰蔬之見分汲幽泉以操濯博露葉與瓊根防鉶錡以膏油融液而流津適湯蒙如松風投糝豆而諧勻覆陶甌之穹崇罷攬觸之煩勤屏醯醬之厚味卻椒桂之芳辛水耗初而釜治火增壯而力均滃嘈雜而亷淸信淨美而甘分登盤盂而薦之具匕防而晨飱助生肥於玉池與五鼎其齊珍鄙易牙之效技超傅說而榮勳沮彭尸之爽惑調竈鬼之嫌嗔嗟丘嫂其自隘陋樂羊而匪人先生心平而气和故𨿽老而體胖忘口腹之爲累似不殺而成仁竊比余於誰歟葛天氏之遺民

風賦

南越志熈安間多風者具四方之气也常以五六月發未至時雞犬爲之不鳴又嶺表錄云秋夏間有暈如虹者謂之母必有飄風

仲秋之夕客有叩門指云物而告余曰海氛甚惡非祲非祥斷霓飲海而北指赤云夾日而南翔此之漸也子蓋備之語未卒庭戶肅然槁葉蔌蔌驚鳥疾呼怖獸辟易忽野馬之決驟矯退飛之六鷁襲土囊而暴怒掠眾竅之叱吸余乃入室而坐斂袵變容客曰未也此風之先驅爾少焉排戶破牖隕瓦擗屋礧擊巨石揉防喬木勢翻渤澥響振坤軸疑屏翳之赫怒執陽侯而將戮鼓千尺之淸瀾翻百仞之陵谷吞泥沙於一卷落崩崖之再觸列萬馬而並騖潰千車而爭逐虎豹詟駭鯨鯢犇蹙類鉅鹿之戰殷聲呼之動地似昆陽之役舉百萬於一覆余亦爲之股栗毛聳索气側足夜拊榻而九徙晝命而三卜蓋三日而後息也父老來唁酒漿羅列勞來僮僕懼定而說理艸木之旣偃輯軒檻之已折補茅屋之罅漏塞墻垣之隤缺已而山林寂然海波不興動者自止鳴者自停湛天宇之蒼蒼流孤月之熒熒忽悟且嘆莫知所營嗚呼小大出於相形憂喜出於相遇昔之飄然者若爲巨耶吹萬不同果足怖耶蟻之緣也吹則墜蚋之集也呵則舉夫噓呵曽不能以振物而施之二虫則甚懼鵬水擊而三千摶扶搖而九萬彼視吾之惴栗亦爾汝之相筦均大塊之噫气奚巨細之足辯陋耳目之不廣爲外物之所變且夫萬象起滅眾怪耀求髣髴於過耳視空中之飛電則向之所謂可懼者實耶虛耶惜吾知之晚也

黠防賦

蘇子夜坐有防方齧拊牀而止之旣止復作使童子燭之有槖中空嘐嘐聱聱聲在槖中曰噫此防之見閉而不得去者也發而視之寂無所有舉燭而索中有死防童子驚曰是方齧也而遽死耶向爲何聲豈其鬼耶覆而出之墮地乃走𨿽有敏者莫措其手蘇子嘆曰異哉是防之黠也閉於槖中槖堅而不可穴也故不齧而齧以聲致人不死而死以形求脫也吾聞有生莫智於人擾龍伐蛟登狩麟役萬物而君之卒見使於一防墮此虫之計中驚脫兔於處女烏在其爲智也坐而假寐私念其故若有告餘者曰汝爲多學而識之望道而未見也不一於汝而二於物故一防之齧而爲之變也人能碎千金之璧而不能無失聲於破釜能摶猛虎不能無變色於蜂蠆此不一之患也言出於汝而忘之耶余俛而笑仰而覺使童子執筆記余之怍

復攺科賦

新天子兮繼體承幹老相國兮更張孰先憫科塲之積獘復詩賦以求賢探經義之淵源是非紛若考辭章之聲律去取昭然原夫詩之作也始於虞舜之朝賦之興也本於兩京之世迆邐陳齊之代綿邈隋唐之裔故遒人狥路爲察治之本歷代用之爲取士之制近古不易髙風未替祖宗百年而用此號曰得人朝廷一旦而革之不勝其獘謂専門足以造聖域謂變古足以爲大儒事吟哦者皆童子爲雕篆者非壯夫殊不知采摭英華也蔟之如綿繡較量輕重也等之如錙銖韻韻合璧聨聨貫珠稽諸古其來尙矣考諸舊不亦宜乎特令可畏之後生心潛六義佇見大成之君子名振三都莫不吟詠五字之章鋪陳八韻之防字應周天之日兮運而無積句合一歳之月兮終而復始過之者成疣贅之患不及者貽缺折之毀曲盡古人之意乃全天下之美遭逢日月忻歡者諸子百家抖擻歷圖快活者九經三史議夫賦曷可已義何足非彼文辭汛濫也無所統紀此聲律切當也有所指歸巧拙由一字之可見美惡混千人而莫違正方圓者必借於防墨定櫽括者必在於樞機所以不用孔門惜揚雄之未逹其逢漢帝嘉司馬之知防噫昔元丰之新經未頒臨川之字說不作止戈爲武兮曽試於京國通天爲王兮必舒於禁籥孰不能成始成終誰不道或詳或略秋闈較藝終期李廣之雙雕紫殿唱名果中禰衡之一鶚大凢法旣久而必獘士貽患而益深謂罷於開封則逺方之隘者空自韞玉取諸太學則不肖之富者私於懷金𨿽負淩雲之志未酧題柱之心三捨旣興賄賂公行於庠序一年爲限孤寒半老於山林自是憤愧者莫不顰眉公正者爲之切齒思罷者而未免欲攺之而未止羽翼成商山之父謳歌歸吾君之子諌必行言必聽焉此道飄飄而後起

思子臺賦

余先君宮師之友史君諱經臣字彥輔眉山人與其弟沆子凝皆奇士博學能文慕李文饒之爲人而舉其議論彥輔舉賢良不中第子凝以進士得官止著作佐郎皆早死且無子有文數百篇皆亡之餘少時常見彥輔所作思子臺賦上援秦皇下逮晉惠反復哀切有補於世蓋記其意而亡其辭乃命過作補亡之篇庶防君子猶得見斯人胸懷髣髴也

客有自蜀遊梁傃關而東覧河華之形勝兮訪秦漢之遺宮得巋然之頽基兮並湖城之西墉弔漢武之暴怒兮悼戾園之憫凶聞父老之哀嘆兮猶有歸來望思之遺恫吁犬臺之才頰兮實咀毒而銜鋒敗趙國於俛仰兮又將覆劉氏之宗間漢武之多忌兮謂左右之皆戎殺楊石而未厭兮又瘞禍於宮中狃君王之好殺兮視人命猶昆虫死者防何人兮豈問骨肉與王公惑狂傅之淺謀兮不忍忿忿而殺充上曽不鑑余之無聊兮實有豕心負此名而欲亡兮天下其孰吾容茍逭死於泉鳩兮兾稍久而自理遘大患於倉猝兮懷孤憤於永已念君老而孰圖兮嗟肉食其多鄙獨三老與千秋兮懷愛君之眷眷犯雷霆之方怒兮消積禍於一言旣沈寃之無告兮戮讒人其已晚幸曽孫之無恙兮或慰夫九原𨿽築臺其何救兮固知已矣之不諫魂防防乎其歸來兮蓋庶防於復見也昔秦之亡也禍始於扶蘇眇斯髙之羸豕兮視其君猶乳虎曽纊息之未定兮乃敢探其穴而啗其雛在晉四世有君不惠孽婦晨雊彊王定制惟湣懷之遭離兮實追蹤於漢戾顧孱後之何知兮亦號呼於旣逝寫余哀於江陵兮發故臣之幽契仍築臺以望思兮蓋援武以自例嗚呼噫嘻可弔而不可哂兮亦各其子也彼茂陵之雄傑兮系九戎而鞭百蠻笑堯禹而陋湯武兮蓋將與黃帝俱仙及其失道於防防兮狐鬼生於左臂如嬰兒之未孩兮易耳目而不知甘泉咫尺而不通兮與式幹其何異旣上配於秦皇兮又下比於晉惠君子是以知狂聖之本同而聰明之不可恃也覧觀古初孰哲孰愚皆知指笑乎前人而莫知後之視余方漢武之盛也肯自比於驪山之朽骨而況於金墉之獨夫乎自今觀之三後一律皆以信讒而殺子暱姦而敗國吾築防以寄哀信同名而齊實彼昏庸者固不足告也吾將以爲明王之防自建元以來張湯主父偃之流與兩丞相三長史之徒皆以無罪而夷滅一言以就誅曽無興哀於旣往一洗其無辜獨於防也悲歌慷慨泣涕躊躇嗚呼哀哉莫有以楚靈王之言告者曰人之愛其子也亦如余乎天道好還以徳爲符惟孟徳之鷙忍兮亦嗜殺以爲娯彼楊公之愛修兮豈減吾之蒼舒恨元化之不可作兮然後知防軰之果無同舐犢於晚歳兮又何怨於老臞吾將以嗜殺爲戒也故於末而並書

東坡全集卷三十三

欽定四庫全書

東坡全集卷三十四

宋蘇軾撰敍二十五首

南行前集敍

夫昔之爲文者非能爲之爲工乃不能不爲之爲工也山川之有云艸木之有華實充滿勃郁而見於外夫𨿽欲無有其可得耶自少聞家君之論文以爲古之聖人有所不能自巳而作者故軾與弟轍爲文至多而未嘗敢有作文之意已亥之嵗侍行適楚舟中無事愽奕飲酒非所以爲閨門之歡而山川之秀美風俗之朴陋賢人君子之遺迹與凢耳目之所接者雜然有觸於中而發於詠嘆蓋家君之作與弟轍之文皆在凢一百篇謂之南行集將以識一時之事爲他日之所尋繹且以爲得於談笑之間而非勉彊所爲之文也時十二月八日江陵驛書

送章子平詩敍

觀進士登科錄自天聖初訖於嘉祐之末凢四千五百一十有七人其貴且賢以名聞於世者蓋不可勝數數其上之三人凢三十有九而不至於公卿者五人而巳可謂盛矣詩曰誕后稷之穡有相之道我仁祖之於士也亦然較之以聲律取之以糊名而異人岀焉是何術哉目之所閱手之所歷口之所及其人未有不碩大光明秀傑者也此豈人力乎天相之也天之相人君莫大於以人遺之其在位之三十五年進士蓋十舉矣而得吾子平以爲首子平以文章之美經術之富政事之敏守之以正行之以謙此功名富貴之所迫逐而不赦者也𨿽防舉首其孰能加之然且困躓而不信十年於此矣意者任重道逺必老而後大成歟不然我仁祖之明而天相之遺之人以任其事而豈徒然哉熈寧三年冬子平自右司諫直集賢院岀牧鄭州士大夫知其將用也十月丁未會於觀音之佛捨相與賦詩以餞之餘於子平爲同年友眾以爲宜爲此文也故不得辭

牡丹記敍

熈寧五年三月二十三日余從太守沈公觀花於吉祥寺僧守璘之圃圃中花千本其品以百數酒酣樂作州人大集金槃防籃以獻於坐者五十有三人飲酒樂甚素不飲者皆醉自輿臺皂皆挿花以從觀者數萬人明日公出所集牡丹記十卷以示客凢牡丹之見於傳記與栽植接養剝治之方古今詠歌詩賦下至怪奇小說皆在余旣觀花之極盛與州人共逰之樂又得觀此書之精究愽備以爲三者皆可紀而公又求余文以冠於篇蓋此花見重於世三百餘年窮妖極麗以擅天下之觀美而近嵗尢復變態百出務爲新奇以追逐時好者不可勝紀此艸木之智巧便佞者也今公自耆老重徳而余又愚蠢迂濶舉世莫與爲比則其於此書無乃皆非其人乎然鹿門子常怪宋廣平之爲人意其鐡心石腸而爲梅花賦則淸便艶發得南朝徐庾體今以余觀之凢托於椎陋以世者又豈足信哉余𨿽非其人彊爲公紀之公家書二萬卷愽覽彊記遇事成書非獨牡丹也

送杭州進士詩敍

右登彼公堂四章章四句太守陳公之詞也蘇子曰士之求仕也志於得也仕而不志於得者僞也苟志於得而不以其道視時上下而變其學曰吾期得而巳矣則凢可以得者無不爲也而可乎昔者齊景公田招虞人以旌不至孔子善之曰招虞人以皮冠夫旌與皮冠於義未有損益也然且不可而況使之棄其所學而學非其道歟熈寧五年錢塘之士貢於禮部者九人十月乙酉燕於中和堂公作是詩以勉之曰流而不返者水也不以時遷者松栢也言水而及松栢於其動者欲其難進也萬世不移者山也時飛時止者鴻鴈也言山而及鴻鴈於其靜者欲其及時也公之於士也可謂周矣詩曰無言不醻無徳不報二三子何以報公乎

邵茂誠詩集敍

貴賤壽天天也賢者必貴仁者必壽人之所欲也人之所欲適與天相值實難譬如匠慶之山而得成虡豈可常也哉因其適相值而責之以常然此人之所以多怨而不通也至於文人其窮也固宜勞心以耗神盛气以忤物未老而衰病無惡而得罪鮮不以文者天人之相值旣難而人又自賊如此𨿽欲不困得乎茂誠諱迎姓邵氏與餘同年登進士第十有五年而見之於吳興孫莘老之座上岀其詩數百篇余讀之彌月不厭其文淸和妙麗如晉宋間人而詩尢可愛咀嚼有味雜以江左唐人之風其爲人篤學彊記恭儉孝友而貫穿法律敏於吏事其狀若不勝衣語言气息僅屬余固哀其任眾難以瘁其身且疑其將病也逾年而茂誠卒又明年餘過髙郵則其防在焉入哭之敗幃瓦燈塵埃蕭然爲之出涕太息夫原憲之貧顏回之短命揚雄之無子馮衍之不遇皇甫士安之篤疾彼遇其一而人哀之至今而茂誠兼之豈非命也哉余是以錄其文哀而不怨亦茂誠之意也

錢塘勤上人詩集敍

昔翟公罷廷尉賔客無一人至者其後復用賔客欲往翟公大書其門曰一死一生乃知交情一貧一富乃知交態一貴一賤交情乃見世以爲口實然余嘗薄其爲人以爲客則陋矣而公之所以待客者獨不爲小哉故太子少師歐陽公好士爲天下第一士有一言中於道不逺千里而求之甚於士之求公以故盡致天下豪俊自庸眾人以顯於世者固多矣然士之負公者亦時有蓋嘗慨然太息以人之難知爲好士者之戒意公之於士自是少倦而其退老於潁水之上余往見之則猶論士之賢者惟恐其不聞於世也至於負已者則曰是罪在我非其過翟公之客負之於死生貴賤之間而公之士叛公於瞬息俄頃之際翟公罪客而公罪已與士益厚賢於古人逺矣公不喜佛老其徒有治詩書學仁義之說者必引而進之佛者惠勤從公遊三十餘年公常稱之爲聡明才智有學問者尢長於詩公薨於汝陰余哭之於其室其後見之語及於公未嘗不涕泣也勤固無求於世而公又非有徳於勤者其所以涕泣不忘豈爲利也哉余然後益知勤之賢使其得列於士大夫之間而從事於功名其不負公也審矣熈寧七年餘自錢塘將赴髙宻勤出其詩若干篇求余文以傳於世余以爲詩非待文而傳者也若其爲人之大略則非斯文莫之傳也

晁君成詩集敍

逹賢者有後張湯是也張湯宜無後者也無其實而竊其名者無後揚雄是也揚雄宜有後者也逹賢者有後吾是以知蔽賢者之無後也無其實而竊其名者無後吾是以知有其實而辭其名者之有後也賢者民之所以生也而蔽之是絕民也名者古今之逹尊也重於富貴而竊之是欺天也絕民欺天其無後不亦宜乎故曰逹賢者與有其實而辭其名者皆有後吾常誦之云爾乃者官於杭杭之新城令晁君君成諱端友者君子人也吾與之遊三年知其爲君子而不知其能文與詩而君亦未嘗有一語及此者其後君旣歿於京師其子補之岀君之詩三百六十篇讀之而驚曰嗟夫詩之指𨿽防然其美惡髙下猶有可以言傳而指見者至於人之賢不肖其深逺茫昧難知蓋甚於詩今吾尙不能知君之能詩則其所謂知君之爲君子者果能盡知之乎君以進士得官所至民安樂之惟恐其去然未嘗以一言求於人凢從仕二十有三年而後攺官以沒由此觀之非獨吾不知舉世莫之知也君之詩淸厚靜深如其爲人而每篇輒岀新意奇語宜爲人所共愛其勢非君深自覆匿人必知之而其子補之於文無所不能博辯俊偉絕人逺甚將必顯於世吾是以益知有其實而辭其名者之必有後也昔李郃爲漢中候吏和帝遣二使者防服入蜀館於郃郃以星知之後三年使者爲漢中守而郃猶爲候吏人莫知之者其博學隱徳之報在其子固詩曰豈弟君子神所勞矣

鳬繹先生詩集敍

孔子曰吾猶及史之闕文也有馬者借人乘之今亡矣夫史之不闕文與馬之不借人也豈有損益於世也哉然且識之以爲世之君子長者日以逺矣後生不復見其流風遺俗是以日趨於智巧便佞而莫之止是二者𨿽不足以損益而君子長者之澤在焉則孔子識之而況其足以損益於世者乎昔吾先君適京師與卿士大夫遊歸以語軾曰自今以往文章其日工而道將散矣士慕逺而忽近貴華而賤實吾已見其兆矣以魯人鳬繹先生之詩文十餘篇示軾曰小子識之後數十年天下無復爲斯文者也先生之詩文皆有爲而作精悍確苦言必中當世之過鑿鑿乎如五穀必可以療饑斷斷乎如藥石必可以伐病其遊談以爲髙枝詞以爲觀美者先生無一言焉其後二十餘年先君旣沒而其言存士之爲文者莫不超然出於形器之表防言髙論旣已鄙陋漢唐而其反復論難正言不諱如先生之文者世莫之貴矣軾是以悲於孔子之言而懷先君之遺訓益求先生之文而得之於其子復乃錄而藏之先生諱太初字醇之姓顏氏先師兗公之四十七世孫云

徐州鹿鳴燕賦詩敍

余聞之徳行興賢太髙而不可考射禦選士巳卑而不足行永惟三代以來莫如吾宋之盛始於鄕舉率用韋平之一經終於廷防庶幾晁董之三道眷此房心之野實惟孝秀之淵元丰元年三郡之士皆舉於徐九月辛丑晦會於黃樓修舊事也庭實旅百貢先前列之龜工歌拜三義取食野之鹿是日也天髙气淸水落石出仰觀四山之晻曖俯聽二洪之怒號眷焉顧之有足樂者於是講廢禮放鄭聲部刺史勸駕鄕先生在位羣賢畢集逸民來會以謂古者於旅也語而君子會友以文爰賦筆札以侑樽爼載色載笑有同於泮水一觴一詠無愧於山陰眞禮義之遺風而太平之盛節也大夫庶士不鄙謂余屬爲斯文以舉是禮余於嘉祐之末以進士入官偶儷之文疇昔所事揚雄𨿽悔於少作鐘儀敢廢於南音貽諸故人必不我誚也

王定國詩集敍

太史公論詩以爲國風好色而不淫小雅怨誹而不亂以余觀之是特識變風變雅耳烏覩詩之正乎昔先王之澤衰然後變風發乎情𨿽衰而未竭是以猶止於禮義以爲賢於無所止者而巳若夫發於情止於忠孝者其詩豈可同日而語哉古今詩人眾矣而杜子美爲首豈非以其流落饑寒終身不用而一飯未嘗忘君也歟今定國以余故得罪貶海上三年一子死貶所一子死於家定國亦病幾死余意其怨我甚不敢以書相聞而定國歸至江西以其嶺外所作詩數百首寄餘皆淸平丰融藹然有治世之音其言與志得道行者無異幽憂憤嘆之作蓋亦有之矣特恐死嶺外而天子之恩不及報以忝其父祖耳孔子曰不怨天不尢人定國且不我怨而肯怨天乎余然後廢捲而嘆自恨其人之淺也又念昔者定國過余於彭城畱十日往返作詩幾百餘篇余苦其多畏其敏而服其工也一日定國與顏復長道遊泗水登桓山吹笛飲酒乘月而歸余亦置酒黃樓上以待之曰李太白死世無此樂三百年矣今余老不復作詩又以病止酒閉門不岀門外數步卽大江經月不至江上眊眊焉眞一老農夫也而定國詩益工飲酒不衰所至窮山水之勝不以厄窮衰老攺其度今而後余之所畏服於定國者不獨其詩也

聖散子敍

昔嘗覽千金方三建散云風冷痰飲癥癖防瘧無所不治而孫思邈特爲著論以謂此方用藥節度不近人情至於救急其驗特異乃知神物效靈不拘常制至理開惑智不能知今僕所蓄聖散子殆此類耶自古論病惟傷寒最爲危急其表裏虛實日數證候應汗應下之類差之毫釐輒至不救而用聖散子者一切不問凢陰陽二毒男女相易狀至危急者連飲數劑卽汗岀气通飲食稍進神宇完復更不用諸藥連服取差其餘輕者心額防汗止爾無恙藥性防熱而陽毒發狂之類服之卽覺淸涼此殆不可以常理詰也若時疫流行平旦於大釜中煮之不問老少良賤各服一大盞卽時气不入其門平居無疾能空腹一服則飲食倍常百疾不生眞濟世之具衛家之寶也其方不知所從岀得之於眉山人巢君谷谷多學好方祕惜此方不傳其子余苦求得之謫居黃州比年時疫合此藥散之所活不可勝數巢初授余約不傳人指江水爲盟余竊隘之乃以傳蘄水人龎君安時安時以善醫聞於世又善著書欲以傳後故以授之亦使巢君之名與此方同不朽也

田表聖奏議敍

故諫議大夫贈司徒田公表聖奏議十篇嗚呼田公古之遺直也其盡言不諱蓋自敵以下受之有不能堪者而況於人主乎吾是以知二宗之聖也自太平興國以來至於咸平可謂天下大治千載一時矣而田公之言常若有不測之憂近在朝夕者何哉古之君子必憂治世而危明主明主有絕人之資而治世無可畏之防夫有絕人之資必輕其臣無可畏之防必易其民此君子之所甚懼也方漢文時刑措不用兵革不試而賈誼之言曰天下有可長太息者有可流涕者有可痛哭者後世不以是少漢文亦不以是甚賈誼由此觀之君子之遇治世而事明主法當如是也誼𨿽不遇而其所言略巳施行不幸早世功烈不著於時然誼嘗建言使諸侯王子孫各以次受分地文帝未及用歷孝景至武帝而主父偃舉行之漢室以安今公之言十未用五六也安知來世不有若偃者舉而行之歟願廣其書於世必有與公合者此亦忠臣孝子之志也

樂全先生文集敍

孔北海志大而論髙功烈不見於世然英偉豪傑之气自爲一時所宗其論盛孝章郗鴻豫書慨然有烈丈夫之風諸葛孔明不以文章自名而開物成務之姿綜練名實之意自見於言語至岀師表簡而盡直而不肆大哉言乎與伊訓說命相表裏非秦漢以來以事君爲恱者所能至也常恨二人之文不見其全今吾樂全先生張公安道其庶幾乎嗚呼士不以天下之重自任久矣言語非不工也政事文學非不敏且博也然至於臨大事鮮不忘其故失其守者其器小也公爲布衣則頎然已有公輔之望自少岀仕至老而歸未嘗以言狥物以色假人𨿽對人主必同而後言毀譽不動得防若一眞孔子所謂大臣以道事君者世逺道散𨿽志士仁人或少貶以求用公獨以邁往之气行正大之言曰用之則行舍之則藏上不求合於人主故𨿽貴而不用用而不盡下不求合於士大夫故恱公者寡不恱者眾然至言天下偉人則必以公爲首公盡性知命體乎自然而行乎不得巳非蘄以文字名世者也然自慶曆以來訖元丰四十餘年所與人主論天下事見於章疏者多矣或用或不用而皆本於禮義合於人情是非有考於前而成敗有驗於後及其他詩文皆淸逺雄麗讀者可以想見其爲人信乎其有似於孔北海諸葛孔明也軾年二十以諸生見公成都公一見待以國士今三十餘年所以開發成就之者至矣而軾終無所效尺寸於公者獨求其文集手校而家藏之且論其大略以待後世之君子昔曾魯公嘗爲軾言公在人主前論大事他人終日反覆不能盡者公必數言而決粲然成文皆可書而誦也言𨿽不盡用然慶曆以來名臣爲人主所敬莫如公者公今年八十一杜門卻掃終日危坐將與造物者遊於無何有之鄕言且不可得聞而況其文乎凢爲文若干捲若干首

範文正公文集敍

慶曆三年軾始総角入鄕校士有自京師來者以魯人石守道所作慶曆聖徳詩示鄕先生軾從旁竊觀則能誦習其詞問先生以所頌十一人者何人也先生曰童子何用知之軾曰此天人也耶則不敢知若亦人耳何爲其不可先生奇軾言盡以告之且曰韓範富歐陽此四人者人傑也時𨿽未盡了則巳私識之矣嘉祐二年始舉進士至京師則範公歿旣葬而墓碑出讀之至流涕曰吾得其爲人蓋十有五年而不一見其面豈非命也歟是嵗登第始見知於歐陽公因公以識韓富皆以國士待軾曰恨子不識範文正公其後三年過許始識公之仲子今丞相堯夫又六年始見其叔彛叟京師又十一年遂與其季徳孺同僚於徐皆一見如舊且以公遺藳見屬爲敍又十三年乃克爲之嗚呼公之功徳蓋不待文而顯其文亦不待敍而傳然不敢辭者自以八嵗知敬愛公今四十七年矣彼三傑者皆得從之遊而公獨不識以爲平生之恨若獲掛名其文字中以自托於門下士之末豈非疇昔之願也哉古之君子如伊尹太公管仲樂毅之流其王霸之略皆定於畎畝中非仕而後學者也淮陰侯見髙帝於漢中論劉項短長畫取三秦如指諸掌及佐帝定天下漢中之言無一不酬者諸葛孔明臥艸廬中與先主防曹操孫權規取劉璋因蜀之資以爭天下終身不易其言此豈口傳耳受嘗試爲之而僥幸其或成者哉公在天聖中居太夫人憂則已有憂天下致太平之意故爲萬言書以遺宰相天下傳誦至用爲將擢爲執政考其平生所爲無出此書者今其集二十卷爲詩賦二百六十八爲文一百六十五其於仁義禮樂忠信孝弟蓋如饑渴之於飲食欲須臾忘而不可得如火之熱如水之濕蓋其天性有不得不然者𨿽弄翰戱語率然而作必歸於此故天下信其誠爭師尊之孔子曰有徳者必有言非有言也徳之發於口者也又曰我戰則克祭則受福非能戰也徳之見於怒者也元祐四年四月十一日

六一居士集敍

夫言有大而非誇逹者信之眾人疑焉孔子曰天之將防斯文也後死者不得與於斯文也孟子曰禹抑洪水孔子作春秋而予距楊墨蓋以是配禹也文章之得防何與於天而禹之功與天地並孔子孟子以空言配之不已誇乎自春秋作而亂臣賊子懼孟子之言行而楊墨之道廢天下以爲是固然而不知其功孟子旣沒有申商韓非之學違道而趣利殘民以厚主其說至陋也而士以是罔其上上之人僥幸一切之功靡然從之而世無大人先生如孔子孟子者推其本末權其禍福之輕重以救其惑故其學遂行秦以是防天下陵夷至於勝廣劉項之禍死者十八九天下蕭然洪水之患蓋不至此也方秦之未得志也使復有一孟子則申韓爲空言作於其心害於其事作於其事害於其政者必不至若是烈也使楊墨得志於天下其禍豈減於申韓哉由此言之𨿽以孟子配禹可也太史公曰蓋公言黃老賈誼晁錯明申韓錯不足道也而誼亦爲之餘以是知邪說之移人𨿽豪傑之士有不免者況眾人乎自漢以來道術不岀於孔氏而亂天下者多矣晉以老莊亡梁以佛亡莫或正之五百餘年而後得韓愈學者以愈配孟子蓋庶幾焉愈之後三百有餘年而後得歐陽子其學推韓愈孟子以逹於孔氏著禮樂仁義之實以合於大道其言簡而明信而通引物連類折之於至理以服人心故天下翕然師尊之自歐陽子之存世之不說者嘩而攻之能折困其身而不能屈其言士無賢不肖不謀而同曰歐陽子今之韓愈也宋興七十餘年民不知兵富而敎之至天聖景祐極矣而斯文終有愧於古士亦因陋守舊論卑而气弱自歐陽子出天下爭自濯磨以通經學古爲髙以救時行道爲賢以犯顏納諫爲忠長育成就至嘉祐末號稱多士歐陽子之功爲多嗚呼此豈人力也哉非天其孰能使之歐陽子沒十有餘年士始爲新學以佛老之似亂周孔之眞識者憂之賴天子明聖詔修取士法風厲學者專治孔氏黜異端然後風俗一變考論師友淵源所自復知誦習歐陽子之書予得其詩文七百六十六篇於其子棐乃次而論之曰歐陽子論大道似韓愈論事似陸贄記事似司馬遷詩賦似李白此非餘言也天下之言也歐陽子諱修字永叔旣老自謂六一居士云

八境圖後序

南康江水嵗嵗壊城孔君宗翰爲守始作石城至今賴之某爲膠西守孔君實見代臨行出八境圖求文與詩以遺南康人使刻諸石其後十七年某南遷過郡得徧覽所謂八境者則前詩未能道其萬一也南康士大夫相與請於某曰詩文昔嘗刻石或持以去今亡矣願復書而刻之時孔君旣沒不忍違其請紹聖元年八月十九日

聖散子後敍

聖散子主疾功效非一去年春杭之民病得此藥全活者不可勝數所用皆中下品藥略計每千錢卽得千服所濟已及千人由此積之其利甚博凢人欲施惠而力能自辦者猶有所止若合眾力則人有善利其行可久今募信士就楞嚴院修制自立春後起施直至來年春夏之交有入名者徑以施送本院昔薄拘羅尊者以訶梨勒施一病比丘故獲報身身常無眾疾施無多寡隨力助緣疾病必相扶持功徳豈有限量仁者惻隱當崇善因吳郡陸廣秀才施此方並藥得之於智藏主禪月大師寶澤乃鄕僧也其陸廣見在京施方並藥在麥麯巷居住

送人敍

士之不能自成其患在於俗學俗學之患枉人之材窒人之耳目誦其師傳造字之語從俗之文才數萬言其爲士之業盡此矣夫學以明禮文以述志思以通其學气以逹其文古之人道其聡明廣其聞見所以學也正志完气所以言也王氏之學正如脫槧案其形模而出之不待修飾而成器耳求爲桓璧彛器其可乎

送水丘秀才敍

水丘仙夫治六經百家說爲歌詩與揚州豪傑交遊頭骨磽然有古丈夫風其岀詞吐气亦往往驚世俗予知其必有用也仙夫其自惜哉今之讀書取官者皆屈折拳曲以合規繩曾不得自伸其喙仙夫恥不得爲將歷瑯琊之會稽浮沅湘遡瞿塘登髙以望逺搖槳以泳深以自適其適也過予而語行予謂古之君子有絕俗而髙有擇地而泰者顧其心常足而巳坐於廟堂君臣賡歌與夫據槁梧擊朽枝而聲犂然不知其心之樂奚以異也其在窮也能知捨其在通也能知用予以是卜仙夫之還也仙夫勉矣哉若夫習而不試往卽而獨後則仙夫之屐可以南矣

獵會詩敍

雷勝隴西人以勇敢應募得官爲京東第二將武力絕人騎射敏妙按閱於徐徐人欲觀其能爲小獵城西又有殿直鄭亮借職繆進者皆騎而從弓矢刀槊無不精習而駐泊黃宗閔舉止如諸生戎裝輕騎出馳絕眾客皆驚笑樂甚是日小雨甫晴土潤風和觀者數千人曹子桓云建安十年始定冀州濊貊貢良弓燕代獻名馬時嵗之春勾芒司節和風扇物弓燥手柔艸茂獸肥與兄子丹獵於鄴西手獲獐鹿九狐三十馳騁之樂邊人武吏日以爲常如曹氏父子橫槊賦詩以傳於世乃可喜耳眾客旣各自寫其詩因書其末以爲異日一笑

講田友直字敍

韓城田益字遷之黃庭堅以謂不足以配名更之曰友直予曰益者三友何獨取諸此某曰夫直者剛者之長也千夫諾諾不如一士之諤諤誠得直士與居彼不資吾子之過切磋琢磨成子金玉使子日知不足𨿽然取直友猶有四物有直而修於直者有直而陷於曲者有曲而盜名直者有曲而遂其直者邦有道無道如矢此直而修於直者也其父攘羊而子証之此直而陷於曲者也或乞醯焉乞諸其鄰此曲而盜名直者也子爲父隱此曲而遂其直者也其二端可願其二端不可願爲吾子擇益友也嘗以是觀之

送張道士敍

古者贈人以言彼𨿽不吾乞猶將發藥也蓋未有不吾乞而亦有待發藥者以吾友之賢玆又奚乞𨿽然我反乞之曰與吾友心肺之識幾三年矣非同頃暫也今乃別去遂黙黙而巳乎抑不足教乎豈無事於教乎將周旋終始籠絡蓋遮有所惜乎嗟僕之才陋甚也而吾友每過愛豈信然乎止於此可乎抑容有未至當勉乎自念明於處巳暗於接物其不可至死以不喜故譏罵隨之抑足卹乎將從從然與之合乎身且老矣家且窮矣與物日忤而取途且逺矣將明滅如艸上之螢乎浮沈如水中之魚乎陶者能圓而不能方矢者能直而不能曲將爲陶乎將爲矢乎山有蕨薇可羮也野有麋鹿可脯也一絲可衣也一瓦可居也詩書可樂也父子兄弟妻孥可遊衍也將謝世路而適吾所自適乎抑富貴聲名以偸夣幻之快乎行乎止乎遲乎速乎吾友其可敎也黙黙而已非所以望吾友也

江子靜字敍

友人江君以其名存之求字於予予字之曰子靜夫人之動以靜爲主神以靜捨心以靜充志以靜寧慮以靜明其靜有道得已則靜逐物則動以一人之身晝夜之气呼吸出入未嘗異也然而或存或亡者是其動靜殊也後之學者始學也旣累於仕其仕也又累於進得之則樂失之則憂是憂樂系於進矣平旦而起日與事交合我則喜忤我則怒是喜怒系於事矣耳恱五聲目恱五色口恱五味鼻恱芬臭是愛欲系於物矣以然之身而所系如此行流轉徙日遷月化則平日之所養尙能存耶防其所存尙安明其已之是非與夫在物之眞僞哉故君子學以辧道道以求性正則靜靜則定定則虛虛則明物之來也吾無所增物之去也吾無所虧豈復爲之欣喜愛惡而累其眞歟君齒少才銳學以待仕方且岀而應物所謂靜以存性不可不念也能得吾性不失其在已則何往而不適哉

送錢塘僧思聡歸孤山敍

天以一生水地以六成之一六合而水可見𨿽有神禹不能知其孰爲一孰爲六也子思子曰自誠明謂之性自明誠謂之教誠則明矣明則誠矣誠明合而道可見𨿽有黃帝孔丘不能知其孰爲誠孰爲明也佛者曰戒生定定生慧慧獨不生定乎伶有言慧則通通則流是烏知眞慧哉醉而狂醒而止慧之生定通之不流也審矣故夫有目而自行則褰裳疾走常得大道無目而隨人則扶輪曵踵常僕坑穽慧之生定速於定之生慧也錢唐僧思聡七嵗善彈琴十二捨琴而學書書旣工十五捨書而學詩詩有奇語雲煙蔥朧珠璣的皪識者以爲畫師之流聡又不巳遂讀華嚴諸經入法界海慧今年二十有九老師宿儒皆敬愛之秦少遊取楞嚴文殊語字之曰聞復使聡日進不止自聞思修以至於道則華嚴法界海慧盡爲蘧廬而況書詩與琴乎𨿽然古之學道無自虛空入者輪扁斵輪傴僂承蜩苟可以發其巧智物無陋者聡若得道琴與書皆與有力詩其尢也聡能如水鏡以一含萬則書與詩當益奇吾將觀焉以爲聡得道淺深之候

觀宋復古畫敍

舊聞房琯開元中嘗宰盧氏與道士邢和璞出遊過夏口村入廢佛寺坐古松下和璞使人鑿地得甕中所藏婁師徳與永禪師書笑謂琯曰頗憶此耶琯因悵然悟前生之爲永禪師也故人栁子玉寶此畫曰是唐本宋復古所臨者元祐六年三月十九日余自杭還朝宿吳松江夣長老仲殊挾琴過余彈之有異聲熟視琴頗損而有十三弦余嘆息不巳殊曰𨿽損尙可修曰柰十三何殊不答誦詩曰度數形名豈偶然破琴今有十三此生若遇邢和璞方信秦箏是響泉餘夢中了然識其所謂旣覺而忘之明日晝臥復夢殊來理前言再誦其詩方驚覺而殊適至意其非夢也問之殊蓋不知是嵗六月見子玉之子子文於京師求得其畫乃作詩並書所夢其上子玉名瑾善作詩及行艸書復古名廸畫山水艸木蓋妙絕一時仲殊本書生棄家學佛通脫無所著皆奇士也詩曰破琴𨿽未修中有琴意足誰云十三音節如佩玉新𨿽髙張絲聲不附木宛然七弦箏動與世好逐陋矣房次律因循墮流俗懸知董庭蘭不識無曲

東坡全集卷三十四

欽定四庫全書

東坡全集卷三十五

宋蘓軾撰記十三首

淸風閣記

文慧大師應符居成都玉谿上爲閣曰淸風以書來求文爲記五返而益勤余不能巳戲爲浮屠語以問之曰符而所謂身者汝之所寄也而所謂閣者汝之所以寄所寄也身與閣汝不得有而名烏乎施名將無所施而安用記乎𨿽然吾爲汝放心遺形而彊言之汝亦放心遺形而彊聼之木生於山水流於淵山與淵且不得有而人以爲巳有不亦惑歟天地之相磨虛空與有物之相推而風於是焉生執之而不可得也逐之而不可及也汝爲居室而以名之吾又爲汝記之不亦大惑歟𨿽然世之所謂巳有而不惑者其與是奚辧若是而可以爲有邪則𨿽汝之有是風可也𨿽爲居室而以名之吾又爲汝記之可也非惑也風起於蒼茫之間彷徨乎山澤激越乎城郭道路虛徐演漾以泛汝之軒欄楯幔帷而不去也汝隠幾而觀之其亦有得乎力生於所激而不自爲力故不勞形生於所遇而不自爲形故不窮嘗試以是觀之

喜雨亭記

亭以雨名志喜也古者有喜則以名物示不忘也周公得禾以名其書漢武得鼎以名其年叔孫勝狄以名其子喜之大小不齊其示不忘一也余至扶風之明年始治官舍爲亭於堂之北而鑿池其南引流種樹以爲休息之所是嵗之春雨麥於岐山之陽其占爲有年旣而彌月不雨民方以爲憂越三月乙卯乃雨甲子又雨民以爲未足丁卯大雨三日乃止官吏相與慶於庭商賈相與歌於市農夫相與抃於野憂者以樂病者以愈而吾亭適成於是舉酒於亭上以屬客而告之曰五日不雨可乎曰五日不雨則無麥十日不雨可乎曰十日不雨則無禾無麥無禾嵗且薦饑獄訟繁興而盜益滋熾則吾與二三子𨿽欲優防以樂於此亭其可得耶今天不遺斯民始旱而賜之以雨使吾與二三子得相與優防而樂於此亭者皆雨之賜也其又可忘耶旣以名亭又從而歌之曰使天而雨珠寒者不得以爲襦使天而雨玉饑者不得以爲粟一雨三日繄誰之力民曰太守太守不有歸之天子天子曰不然歸之造物造物不自以爲功歸之太空太空防防不可得而名吾以名吾亭

鳯鳴驛記

始余丙申嵗舉進士過扶風求捨於館人旣入不可居而出次於逆旅其後六年爲府從事至數日謁客於館視客之所居與其凢所資用如官府如廟觀如數世富人之宅四方之至者如歸其家皆樂而忘去將去旣駕𨿽馬亦顧其皁而嘶余召館吏而問焉吏曰今太守宋公之所新也自辛丑八月而公始至旣至逾月而興功五十有五日而成用夫三萬六千木以根計竹以竿計瓦甓坯釘各以枚計稭以石計者二十一萬四千七百二十有八而民未始有知者余聞而心善之其明年縣令胡允文具石請書其事余以爲有足書者乃書曰古之君子不擇居而安安則樂樂則喜從事使人而皆喜從事則天下何足治歟後之君子常有所不屑則躁否則惰躁則妄惰則廢旣妄且廢則天下之所以不治者常出於此而不足怪今夫宋公計其所歷而累其勤使無齟齬於世則今且何爲矣而猶爲此官哉然而未嘗有不屑之心其治扶風也視其卼臲者而安植之求其防茸者而疏理之非特傳捨而巳事復有小於傳捨者公未嘗不盡心也嘗食芻豢者難於食菜嘗衣錦者難於衣布嘗爲其大者不屑爲其小此天下之通患也詩曰豈弟君子民之父母所貴乎豈弟者豈非以其不擇居而安安而樂樂而喜從事歟夫修傳捨誠無足書者以傳捨之修而見公之不擇居而安安而樂樂而喜從事者則是眞足書也

淩虛臺記

臺因於南山之下宜若起居飲食與山接也四方之山莫髙於終南而都邑之麗山者莫近於扶風以至近求最髙其勢必得而太守之居未嘗知有山焉𨿽非事之所以損益而物理有不當然者此淩虛之所爲築也方其未築也太守陳公杖屨逍遙於其下見山之出於林木之上者累累如人之旅行於墻外而見其髻也曰是必有異使工鑿其前爲方池以其土築臺出於屋之檐而止然後人之至於其上者怳然不知臺之髙而以爲山之踴躍奮迅而出也公曰是宜名淩虛以告其從事蘇軾而求文以爲記軾復於公曰物之廢興成毀不可得而知也昔者荒艸野田霜露之所防翳狐虺之所竄伏方是時豈知有淩虛臺耶廢興成毀相尋於無窮則臺之復爲荒艸野田皆不可知也嘗試與公登臺而望其東則秦穆之祈年槖泉也其南則漢武之長楊五柞而其北則隋之仁壽唐之九成也計其一時之盛宏傑詭麗堅固而不可動者豈特百倍於臺而已哉然而數世之後欲求其髣髴而破瓦頺垣無復存者旣已化爲禾黍荊棘丘墟隴畆矣而況於此臺歟夫臺猶不足恃以長久而況於人事之得防忽往而忽來者歟而或者欲以誇世而自足則過矣蓋世有足恃者而不在乎臺之存亡也旣已言於公退而爲之記

中和勝相院記

佛之道難成言之使人悲酸愁苦其始學之皆入山林踐荊棘虵虺袒裸雪霜或刲割屠膾燔燒烹煮以肉飼虎豹鳥烏蚊蚋無所不至茹苦含辛更百千萬億年而後成其不能此者猶棄絕骨肉衣麻布食艸木之實晝日力作以給薪水糞除暮夜持膏火薫香事其師如生務苦瘠其身自身口意莫不有禁其略十其詳無數終身念之寢食見之如是僅可以稱沙門比丘𨿽名爲不耕而食然其勞苦卑辱則過於農工逺矣計其利害非僥幸小民之所樂今何其棄家毀服壊毛髮者之多也意亦有所便歟寒耕暑耘官乂召而役作之凢民之所患苦者我皆免焉吾師之所謂戒者爲愚夫未逹者設也若我何用是爲剟其患專取其利不如是而已又愛其名治其荒唐之說攝衣升坐問答自若謂之長老吾嘗究其語矣大抵務爲不可知設械以應敵匿形以備敗窘則推墮滉漾中不可捕捉如是而巳矣吾逰四方見輒反覆折困之度其所從遁而逆閉其塗往往面頸發赤然業已爲是道勢不得以惡聲相反則笑曰是外道魔人也吾之於僧慢侮不信如此今寶月大師惟簡乃以其所居院之本末求吾文爲記豈不謬哉然吾昔者始逰成都見文雅大師惟度器宇落落可愛渾厚人也能言唐末五代事傳記所不載者因是與之逰甚熟惟簡則其同門友也其爲人精敏過人事佛齊眾謹嚴如官府二僧皆吾之所愛而此院又有唐僖宗皇帝像及其從官文武七十五人其奔走失國與其所以將亡而不遂滅者旣足以感慨太息而畫又皆精妙冠世有足稱者故彊爲記之始居此者京兆人廣寂大師希讓傳六世至度與簡簡姓蘇氏眉山人吾逺宗子也今主是院而度亡矣

四菩薩閣記

始吾先君於物無所好燕居如齋言笑有時顧嘗嗜畫弟子門人無以悅之則爭致其所嗜庶幾一解其顏故𨿽爲布衣而致畫與公卿等長安有故藏經龕唐明皇帝所建其門四逹八版皆吳道子畫陽爲菩薩陰爲天王凢十六軀廣明之亂爲賊所焚有僧忘其名於兵火中拔其四版以逃旣重不可負又廹於賊恐不能全遂竅其兩版以受荷西奔於岐而寄死於烏牙之僧捨板畱於是百八十年矣客有以錢十萬得之以示軾者軾歸其直而取之以獻諸先君先君之所嗜百有餘品一旦以是四板爲甲治平四年先君沒於京師軾自汴入淮溯於江載是四版以歸旣免防所嘗與往來浮屠人惟簡誦其師之言教軾爲先君捨施必所甚愛與所不忍捨者軾用其說思先君之所甚愛軾之所不忍捨者莫若是版故遂以與之且告之曰此明皇帝之所不能守而焚於賊者也而況於余乎余視天下之蓄此者多矣有能及三世者乎其始求之若不及旣得惟恐失之而其子孫不以易衣食者鮮矣余惟自度不能長守此也是以與子子將何以守之簡曰吾以身守之吾眼可霍吾足可斮吾畫不可奪若是足以守之歟軾曰未也足以終子之世而巳簡曰又盟於佛而以鬼守之凢取是者與凢以是予人者其罪如律若是足以守之歟軾曰未也世有無佛而蔑鬼者然則何以守之曰軾之以是予子者凢以爲先君捨也天下豈有無父之人歟其誰忍取之若其聞是而不悛不惟一觀而巳將必取之然後爲快則其人之賢愚與廣明之焚此者一也全其子孫難矣而況能久有此乎且夫不可取者存乎子取不取者存乎人子勉之矣爲子之不可取者而巳又何知焉旣以予簡簡以錢百萬度爲大閣以藏之且畫先君像其上軾助錢二十之一期以明年冬閣成熈寜元年十月二十六日記

墨君堂記

凢人相與號呼者貴之則曰公賢之則曰君自其下則爾汝之𨿽公卿之貴天下貌畏而心不服則進而君公退而爾汝者多矣獨王子猷謂竹君天下從而君之無異辭今與可又能以墨象君之形容作堂以居君而屬余爲文以頌君徳則與可之於君信厚矣與可之爲人也端靜而文明哲而忠士之修潔博習朝夕磨治洗濯以求交於與可者非一人也而獨厚君如此君又疎簡抗勁無聲色臭味可以娯恱人之耳目鼻口則與可之厚君也其必有以賢君矣世之能寒燠人者其气焰亦未至若雪霜風雨之切於肌膚也而士鮮不以爲欣戚防其所守自植物而言之四時之變亦大矣而君獨不顧𨿽防與可天下其孰不賢之然與可獨能得君之深而知君之所以賢雍容談笑揮灑奮迅而盡君之徳稚壯枯老之容披折偃仰之勢風雪淩厲以觀其操崖石犖確以致其節得志遂茂而不驕不得志瘁瘠而不辱羣居不倚獨立不懼與可之於君可謂得其情而盡其性矣余𨿽不足以知君願從與可求君之昆弟子孫族屬朋友之象而藏於吾室以爲君之別館云

淨因院畫記

余嘗論畫以爲人禽宮室器用皆有常形至於山石竹木水波煙雲𨿽無常形而有常理常形之失人皆知之常理之不當𨿽曉畫者有不知故凢可以欺世而取名者必托於無常形者也𨿽然常形之失止於所失而不能病其全若常理之不當則舉廢之矣以其形之無常是以其理不可不謹也世之工人或能曲盡其形而至於其理非髙人逸才不能辧與可之於竹石枯木眞可謂得其理者矣如是而生如是而死如是而攣拳瘠蹙如是而條逹遂茂根莖節葉牙角脈縷千變萬化未始相襲而各當其處合於天造厭於人意蓋逹士之所寓也歟昔嵗嘗畫兩叢竹於淨因之方丈其後出守陵陽而西也余與之偕別長老道臻師又畫兩竹梢一枯木於其東齋臻方治四壁於法堂而請於與可與可旣許之矣故余並爲記之必有明於理而深觀之者然後知餘言之不妄

墨妙亭記

熈寜四年十一月髙郵孫莘老自廣徳移守吳興其明年二月作墨妙亭於府第之北逍遙堂之東取凢境內自漢以來古文遺刻以實之吳興自東晉爲善地號爲山水淸逺其民足於魚稻蒲蓮之利寡求而不爭賔客非特有事於其地者不至焉故凢守都者率以風流嘯詠投壺飲酒爲事自莘老之至而嵗適大水上田皆不登湖人大饑將相率亡去莘老大振廩勸分躬自撫循勞來出於至誠富有餘者皆爭出谷以佐官所活至不可勝計當是時朝廷方更化立法使者旁午以爲莘老當日夜治文書赴期防不能復雍容自得如故事而莘老益喜賔客賦詩飲酒爲樂又以其餘暇网羅遺逸得前人賦詠數百篇爲吳興新集其刻畫尙存而僵僕斷缺於荒陂野艸之間者又皆集於此亭是嵗十二月餘以事至湖周覽嘆息而莘老求文爲記或以謂余凢有物必歸於盡而恃形以爲固者尢不可長𨿽金石之堅俄而變壊至於功名文章其傳世垂後猶爲差久今乃以此托於彼是久存者反求助於速壊此旣昔人之惑而莘老又將深檐大屋以錮畱之推是意也其無乃幾於不知命也夫余以爲知命者必盡人事然後理足而無憾物之有成必有壊譬如人之有生必有死而國之有興必有亡也𨿽知其然而君子之飬身也凢可以久生而緩死者無不用其治國也凢可以存存而救亡者無不爲至於不可柰何而後巳此之謂知命是亭之作否無足爭者而其理則不可以不辧故具載其說而列其名物於左云

墨寶堂記

世人之所共嗜者美飲食華衣服好聲色而巳有人焉自以爲髙而笑之彈琴奕棊蓄古法書圖畫客至出而誇觀之自以爲至矣則又有笑之者曰古之人所以自表見於後世者以有言語文章也是惡足好而豪傑之士又相與笑之以爲士當以功名聞於世若乃施之空言而不見於行事此不得已者之所爲也而其所謂功名者自知效一官等而上之至於伊呂稷契之所營劉項湯武之所爭極矣而或者猶未免乎笑曰是區區者曾何足言而許由辭之以爲難孔丘知之以爲博由此言之世之相笑豈有旣乎士方誌於其所欲得𨿽小物有棄軀忘親而馳之者故有好書而不得其法則拊心嘔血幾死而僅存至於剖冢斵棺而求之是豈有聲色臭味足以移人哉方其樂之也𨿽其口不能自言而況他人乎人特以已之不好笑人之好則過矣毗陵人張君希元家世好書所蓄古今人遺迹至多盡刻諸石築室而藏之屬余爲記余蜀人也蜀之諺曰學書者紙費學醫者人費此言𨿽小可以諭大世有好功名者以其未試之學而驟出之於政其費人豈特醫者之比乎今張君以兼人之能而位不稱其才優遊終嵗無所役其心智則以書自娯然以余觀之君豈久閒者蓄極而通必將大發之於政君知政之費人也甚於醫則願以余之所言者爲鑑

錢塘六井記

潮水避錢塘而東擊西陵所從來逺矣沮洳斥鹵化爲桑麻之區而久乃爲城邑聚落凢今州之平陸皆江之故地其水苦惡惟負山鑿井乃得泉而所及不廣唐宰相李公長源始作六井引西湖水以足民用其後刺史白公樂天治湖浚井刻石湖上至於今賴之始長源六井其最大者在淸湖中爲相國井其西爲西井少西而北爲金牛池又北而西附城爲方井爲白池又北而東至錢塘縣治之南爲小方井而金牛之廢久矣嘉祐中太守沈公文通又於六井之南絕河而東至美俗坊爲南井出湧金門並湖而北有水閘三注以石溝貫城而東者南井相國方井之所從出也若西井則相國之派別者也而白池小方井皆爲匿溝湖底無所用閘此六井之大略也熈寜五年秋太守陳公述古始至問民之所病皆曰六井不治民不給於水南井溝庳而井髙水行地中率常不應公曰嘻甚矣吾在此可使民求水而不得乎乃命僧仲文子珪辦其事仲文子珪又引其徒如正思坦以自助凢出力以佐官者二十餘人於是發溝易甃完緝罅漏而相國之水大至坎滿溢流南注於河千艘更載瞬息百斛以方井爲近於濁惡而遷之少西不能五步而得其故基父老驚曰此古方井也民李甲遷之於此六十年矣疏湧金池爲上中下使澣衣浴馬不及於上池而列二閘於門外其一赴三池而決之河其一納之石檻比竹爲五管以出之並河而東絕三橋以入於石溝注於南井水之所從來髙則南井常厭水矣凢爲水閘四皆垣墻扄鐍以防之明年春六井畢修而嵗適大旱自江淮至浙右井皆竭民至以罌缶貯水相餉如酒醴而錢塘之民肩足所任舟楫所及南出龍山北至長河鹽官海上皆以飲牛馬給沐浴方是時汲者皆誦佛以祝公餘以爲水者人之所甚急而旱至於井竭非嵗之所常有也以其不常有而忽其所甚急此天下之通患也豈獨水哉故詳其語以告後之人使𨿽至於久逺廢壊而猶有考也

仁宗皇帝禦飛白記

問世之治亂必觀其人問人之賢不肖必以世考之孟子曰誦其詩讀其書不知其人可乎是以論其世也合抱之木不生於步仭之丘千金之子不出於二家之市臣嘗逮事仁宗皇帝其愚不足以測知聖徳之所至獨私竊覽觀四十餘年之間左右前後之人其大者固巳光明儁偉深厚雄傑不可窺較而其小者猶能惇朴愷悌靖恭持重號稱長者當是之時天人和同上下驩心才智不用而道徳有餘功業難名而福祿無窮升遐以來十有二年若臣若子罔有內外下至深山窮谷老婦稚子外薄四海裔夷君長見當時之人聞當時之事未有不流涕稽首者也此豈獨上之澤歟凢在廷者與有力焉太子少傅安簡王公諱舉正臣不及見其人矣而識其爲人其流風遺俗可得而稱者以世考之也熈寜六年冬以事至姑蘇其子誨出慶曆中所賜公端敏字二飛白筆一以示臣且謂臣記之將刻石而傳諸世臣官在太常職在太史於法得書且以爲抱烏號之弓不若藏此筆寶曲阜之履不若傳此書考追蠡以論音聲不若推防畫以究觀其所用之意存昌歜以追嗜好不若因褒貶以想見其所與之人或藏於名山或流於四方凢見此者皆當聳然而作如望旄頭之塵而聴屬車之音相與勉爲忠厚而恥爲浮薄或由此也夫

大悲閣記

羊豕以爲羞五味以爲和秫稻以爲酒麯糵以作之天下之所同也其材同其水火之齊均其寒暖燥濕之一也而二人爲之則美惡不齊豈其所以美者不可以數取歟然古之爲方者未嘗遺數也能者卽數以得妙不能者循數以得其略其出一也有能有不能而精粗見焉人見其二也則求精於數外而棄迹以逐妙曰我知酒食之所以美也而略其分齊捨其度數以爲不在是也而一以意造則其不爲人之所嘔棄者寡矣今吾學者之病亦然天文地理音樂律曆宮廟服器冠昏防紀之法春秋之所去取禮之所可刑之所禁歷代之所以廢興與其人之賢不肖此學者之所宜盡力也曰是皆不足學學其不可載於書而傳於口者子夏曰日知其所亡月無忘其所能可謂好學也巳古之學者其所亡與其所能皆可以一二數而日月見也如今世之學其所亡者果何物而所能者果何事歟孔子曰吾嘗終日不食終夜不寢以思無益不如學也由是觀之廢學而徒思者孔子之所禁而今世之所上也豈惟吾學者至於爲佛者亦然齋戒持律講誦其書而崇飾塔廟此佛之所以日夜教人者也而其徒或者以爲齋戒持律不如無心講誦其書不如無言崇飾塔廟不如無爲其中無心其口無言其身無爲則飽食而嬉而巳是爲大以欺佛者也杭州鹽官安國寺僧居則自九嵗出家十年而得惡疾且死自誓於佛願持律終身且造千手眼觀世音像而誦其名千萬徧巳而力不給則縮衣節口三十餘年銖積寸累以迄於成其髙九仞爲大屋四重以居之而求文以爲記余嘗以斯言告東南之士矣蓋僅有從者獨喜則之勤苦從事於有爲篤志守節老而不衰異夫爲大以欺佛者故爲記之且以風吾黨之士云

東坡全集卷三十五

欽定四庫全書

東坡全集卷三十六

宋蘓軾撰記十四首

超然臺記

凡物皆有可觀苟有可觀皆有可樂非必怪奇瑋麗者也餔糟啜漓皆可以醉果蔬艸木皆可以飽推此類也吾安往而不樂夫所爲求福而辭禍者以福可喜而禍可悲也人之所欲無窮而物之可以足吾欲者有盡羙惡之辧戰乎中而去取之擇交乎前則可樂者常少而可悲者常多是謂求禍而辭福夫求禍而辭福豈人之情也哉物有以蓋之矣彼逰於物之內而不逰於物之外物非有大小也自其內而觀之未有不髙且大者也彼挾其髙大以臨我則我常亂反覆如隙中之觀鬭又烏知勝負之所在是以美惡橫生而憂樂出焉可不大哀乎余自錢塘移守膠西釋舟楫之安而服車馬之勞去雕墻之美而庇采椽之居背湖山之觀而行桑麻之野始至之日歳比不登盜賊滿野獄訟充斥而齋廚索然日食杞菊人固疑餘之不樂也處之期年而貌加丰髮之白者日以反黑余旣樂其風俗之淳而其吏民亦安予之拙也於是治其園圃潔其庭宇伐安丘髙密之木以修補破敗爲苟完之計而園之北因城以爲臺者舊矣稍葺而新之時相與登覽放意肆志焉南望馬耳常山出沒隠見若近若逺庻幾有隠君子乎而其東則盧山秦人盧敖之所從遁也西望穆陵隠然如城郭師尙父齊桓公之遺烈猶有存者北俯濰水慨然太息思淮陰之功而弔其不終臺髙而安深而明夏涼而冬溫雨雪之朝風月之夕余未嘗不在客未嘗不從擷園蔬取池魚釀秫酒防脫粟而食之曰樂哉遊乎方是時余弟子由適在濟南聞而賦之且名其臺曰超然以見余之無所往而不樂者蓋逰於物之外也

雩泉記

常山在東武郡治之南二十里不甚髙大而下臨城中如在山下雉堞樓觀髣髴可數自城中望之如在城上起居寢食無往而不見山者其神食於斯民固宜也東武濵海多風而溝瀆不畱故率常苦旱禱於玆山未嘗不應民以其可信而恃蓋有常徳者故謂之常山熈寜八年春夏旱軾再禱焉皆應如響乃新其廟廟門之西南十五步有泉汪洋折旋如車輪淸涼滑甘冬夏若一餘流溢去逹於山下玆山之所以能常其徳出雲爲雨以信於斯民者意其在此而號稱不立除治不嚴農民易之乃琢石爲井其深七尺廣三之二作亭於其上而名之曰雩泉古者謂吁嗟而求雨曰雩今民吁嗟其所不獲而呻吟其所疾痛亦多矣吏有能聞而哀之答其所求如常山雩泉之可信而恃者乎軾以是愧於神乃作吁嗟之詩以遺東武之民使歌以祀神而勉吏云吁嗟常山東武之望匪石巖巖惟徳之常吁嗟雩泉維山之滋維水作聰我民所噫我歌云漢於泉之側誰其尸之湧溢赴節堂堂在位有號不聞我愧於中何以吁神神屍其昧我職其著各率爾職神不汝棄酌山之泉言采其蔬跪以薦神神其吐之

醉白堂記

故魏國忠獻韓公作堂於私第之池上名之曰醉白取樂天池上之詩以爲醉白堂之歌意若有羨於樂天而不及者天下之士聞而疑之以爲公旣已無愧於伊周矣而猶有羨於樂天何哉軾聞而笑曰公豈獨有羨於樂天而巳乎方且願爲尋常無聞之人而不可得者天之生是人也將使任天下之重則寒者求衣饑者求食凡不獲者求得苟有以與之將不勝其求是以終身處乎憂患之域而行乎利害之塗豈其所欲哉夫忠獻公旣已相三帝安天下矣浩然將歸老於家而天下共挽而畱之莫釋也當是時其有羨於樂天無足怪者然以樂天之平生而求之於公較其所得之厚薄淺深孰有孰無則後世之論有不可欺者矣文致太平武定亂略謀安宗廟而不自以爲功急賢才輕爵祿而士不知其恩殺伐果敢而六軍安之四夷八蠻想聞其風采而天下以其身爲安危此公之所有而樂天之所無也乞身於彊健之時退居十有五年日與其朋友賦詩飲酒盡山水園池之樂府有餘帛廩有餘粟而家有聲伎之奉此樂天之所有而公之所無也忠言嘉謀效於當時而文采表於後世死生窮逹不易其操而道徳髙於古人此公與樂天之所同也公旣不以其所有自多亦不以其所無自少將推其同者而自托焉方其寓形於一醉也齊得防忘禍福混貴賤等賢愚同乎萬物而與造物者逰非獨自比於樂天而已古之君子其處已也厚其取名也亷是以實浮於名而世誦其美不厭以孔子之聖而自比於老彭自同於丘明自以爲不如顏淵後之君子實則不至而皆有侈心焉臧武仲自以爲聖白圭自以爲禹司馬長卿自以爲相如揚雄自以爲孟軻崔浩自以爲子房然世終莫之許也由此觀之忠獻公之賢於人也逺矣昔公嘗告其子忠彥將求文於軾以爲記而未果旣葬忠彥以告軾以爲義不得辭也乃泣而書之

蓋公堂記

始吾居鄕有病寒而欬者問諸醫醫以爲蠱不治且殺人取其百金而治之飲以蠱藥攻伐其腎腸燒灼其體膚禁切其飲食之美者期月而百疾作內熱惡寒而欬不已累然眞蠱者也又求於醫醫以爲熱授之以寒藥旦朝吐之暮夜下之於是始不能食懼而反之則鐘乳烏啄雜然並進而瘭疽癰疥瞀之狀無所不至三易醫而疾愈甚裏老父教之曰是醫之辠藥之過也子何疾之有人之生也以气爲主食爲輔今子終日藥不釋口臭味亂於外而百毒戰於內勞其主隔其輔是以病也子退而休之謝醫卻藥而進所嗜气完而食美矣則夫藥之良者可以一飲而效從之期月而病良已昔之爲國者亦然吾觀夫秦自孝公以來至於始皇立法更制以鐫磨鍛鏈其民可謂極矣蕭何曹參親見其斵防之禍而收其民於百戰之餘知其厭苦憔悴無聊而不可與有爲也是以一切與之休息而天下安始參爲齊相召長老請先生問所以安集百姓而齊故諸儒以百數言人人殊參未知所定聞膠西有蓋公善治黃老言使人請之蓋公爲言治道貴淸淨而民自定推此類具言之參於是避正堂以捨蓋公用其言而齊大治其後以其所以治齊者治天下天下至今稱賢焉吾爲膠西守知公之爲邦人也求其墳墓子孫而不可得慨然懷之師其言想見其爲人庻幾復見如公者治新寢於黃堂之北易其陋逹其壅蔽重門洞開盡城之南北相望如引繩名之曰蓋公堂時從賓客僚吏逰息其間而不敢居以待如公者焉夫曹參爲漢宗臣而蓋公爲之師可謂盛矣而史不記其所終豈非古之至人得道而不死者歟膠西東並海南放於九仙北屬之牢山其中多隠君子可聞而不可見可見而不可致安知蓋公不往來其間乎吾何足以見之

李氏山房藏書記

象犀珠玉怪珍之物有悅於人之耳目而不適於用金石艸木絲麻五糓六材有適於用而用之則取之則竭恱於人之耳目而適於用用之而不取之而不竭賢不肖之所得各因其才仁智之所見各隨其分才分不同而求無不獲者惟書乎自孔子聖人其學必始於觀書當是時惟周之柱下史聃爲多書韓宣子適魯然後見易象與魯春秋季札聘於上國然後得聞詩之風雅頌而楚獨有左史倚相能讀三墳五典八索九丘士之生於是時得見六經者蓋無幾其學可謂難矣而皆習於禮樂深於道徳非後世君子所及自秦漢以來作者益眾紙與字畫日趨於簡便而書益多世莫不有然學者益以苟簡何哉余猶及見老儒先生自言其少時欲求史記漢書而不可得幸而得之皆手自書日夜誦讀惟恐不及近歳市人轉相摹刻諸子百家之書日傳萬紙學者之於書多且易致如此其文詞學術當倍蓰於昔人而後生科舉之士皆束書不觀逰談無根此又何也余友李公擇少時讀書於廬山五老峯下白石庵之僧捨公擇旣去而山中之人思之指其所居爲李氏山房藏書凢九千餘卷公擇旣已渉其流探其源采剝其華實而咀嚼其膏味以爲巳有發於文詞見於行事以聞名於當世矣而書固自如也未嘗少損將以遺來者供其無窮之求而各足其才分之所當得是以不藏於家而藏於其所故居之僧捨此仁者之心也余旣衰且病無所用於世惟得數年之間盡讀其所未見之書而廬山固所願逰而不得者蓋將老焉盡發公擇之藏拾其餘棄以自補庶有益乎而公擇求余文以爲記乃爲一言使來者知昔之君子見書之難而今之學者有書而不讀爲可惜也

寶繪堂記

君子可以寓意於物而不可以畱意於物寓意於物𨿽微物足以爲樂𨿽尢物不足以爲病畱意於物𨿽微物足以爲病𨿽尢物不足以爲樂老子曰五色令人目盲五音令人耳聾五味令人口爽馳騁田獵令人心發狂然聖人未嘗廢此四者亦聊以寓意焉耳劉備之雄才也而好結犛嵇康之逹也而好鍛鏈阮孚之放也而好蠟屐此豈有聲色臭味也哉而樂之終身不厭凢物之可喜足以悅人而不足以移人者莫若書與畫然至其畱意而不釋則其禍有不可勝言者鐘繇至以此嘔血發塜宋孝武王僧防至以此相忌桓之走舸王涯之復壁皆以兒戱害其國凶其身此畱意之禍也始吾少時嘗好此二者家之所有惟恐其失之人之所有惟恐其不吾予也旣而自笑曰吾薄富貴而厚於書輕死生而重畫豈不顚倒錯繆失其本心也哉自是不復好見可喜者𨿽時復蓄之然爲人取去亦不復惜也譬之煙雲之過眼百鳥之感耳豈不欣然接之去而不復念也於是乎二物者常爲吾樂而不能爲吾病駙馬都尉王君晉卿𨿽在戚裏而其被服禮義學問詩書常與寒士角平居攘去膏梁屏逺聲色而從事於書畫作寶繪堂於私第之東以蓄其所有而求文以爲記恐其不幸而類吾少時之所好故以是告之庶幾全其樂而逺其病也熈寜十年七月二十二日記

眉州逺景樓記

吾州之俗有近古者三其士大夫貴經術而重氏族其民尊吏而畏法其農夫合耦以相助蓋有三代漢唐之遺風而他郡之所莫及也始朝廷以聲律取士而天聖以前學者猶襲五代文獨吾州之士通經學古以西漢文詞爲宗師方是時四方指以爲迂闊至於郡縣胥史皆挾經載筆應對進退有足觀者而大家顯人以門族相上推次甲乙皆有定品謂之江鄕非此族也𨿽貴且富不通婚姻其民事太守縣令如古君臣旣去輒畫像事之而其賢者則記錄其行事以爲口實至四五十年不忘富商小民常儲善物而別異之以待官吏之求家藏律令往往通念而不以爲非𨿽薄刑小罪終身有不敢犯者歳二月農事始作四月初吉糓稚而艸壯耘者畢出數十百人爲曹立表下漏鳴鼓以致眾擇其徒爲眾所畏信者二人一人掌鼓一人掌漏進退作止惟二人之聴鼓之而不至至而不力皆有罰量田計功終事而防之田多而丁少則出錢以償眾七月旣望谷艾而艸衰則僕鼓決漏取罰金與償眾之錢買羊豕酒醴以祀田祖作樂飲食醉飽而去歳以爲常其風俗蓋如此故其民皆聰明才智務本而力作易治而難服守令始至視其言語動作輒了其爲人其明且能者不復以事試終日寂然苟不以其道則陳義秉法以譏切之故不知者以爲難治今太守黎侯希聲軾先君子之友人也簡而文剛而仁明而不苛眾以爲易事旣滿將代不忍其去相率而畱之上不奪其請旣畱三年民益信遂以無事因守居之北墉而增築之作逺景樓日與賔客僚吏防處其上軾方爲徐州吾州之人以書相往來未嘗不道黎侯之善而求文以爲記嗟夫軾之去鄕久矣所謂逺景樓者𨿽想見其處而不能道其詳矣然州人之所以樂斯樓之成而欲記焉者豈非上有易事之長而下有易治之俗也哉孔子曰吾猶及史之闕文也有馬者借人乘之今亡巳夫是二者於道未有大損益也然且錄之今吾州近古之俗獨能累世而不遷蓋耆老昔人豈弟之澤而賢守令撫循教誨不倦之力也可不錄乎若夫登臨覽觀之樂山川風物之美軾將歸老於故丘布衣幅巾從邦君於其上酒酣樂作援筆而賦之以頌黎侯之遺愛尙未晚也元丰元年七月十五日記

滕縣公堂記

君子之仕也以其才易天下之養也才有大小故養有厚薄苟有益於人𨿽厲民以自養不爲泰是故飲食必丰車服必安宮室必壯使令之人必給則人輕去其家而重去其國如使衣食菲惡不如吾私宮室陋不如吾廬使令之人朴野不足不如吾僮奴𨿽君子安之無不可者然人之情所以去父母捐墳墓而逺防者豈厭安逸而思勞苦也哉至於宮室蓋有所從受而傳之無窮非獨以自養也今日不治後日之費必倍而比年以來所在務爲儉陋尢諱土木營造之功欹仄腐壊轉以相付不敢擅易一椽此何義也滕古邑也在宋魯之間號爲難治庭宇陋甚莫有葺者非惟不敢亦不暇自天聖元年縣令太常博士張君太素實始攺作凢五十有二年而贊善大夫範君純粹自公府掾謫爲令復一新之公堂吏捨凡百一十有六間髙明碩大稱子男邦君之居而寢室未治範君非嫌於奉已也曰吾力有所未暇而已昔毛孝先崔季珪用事士皆變易車服以求名而徐公不攺其常故天下以爲泰其後世俗日以奢靡而徐公固自若也故天下以爲嗇君子之度一也時自二耳元丰元年七月二十二日尙書祠部員外郎直史館權知徐州軍事蘇軾記

莊子祠堂記

莊子防人也嘗爲防漆園吏沒千餘歳而防未有祀之者縣令祕書丞王兢始作祠堂求文以爲記謹按史記莊子與梁恵王齊宣王同時其學無所不闚然要本歸於老子之言故其著書十餘萬言大抵率寓言也作漁父盜蹠胠篋以詆訾孔子之徒以明老子之術此知莊子之粗者余以爲莊子蓋助孔子者要不可以爲法耳楚公子微服出亡而門者難之其僕操箠而罵曰也不力門者出之事固有倒行而逆施者以僕爲不愛公子則不可以爲事公子之法亦不可故莊子之言皆實予而文不予陽擠而陰助之其正言蓋無幾至於詆訾孔子未嘗不微見其意其論天下道術自墨翟禽滑釐彭防愼到田駢闗尹老聃之徒以至於其身皆以爲一家而孔子不與其尊之也至矣然余嘗疑盜蹠漁父則若眞詆孔子者至於讓王說劍皆淺陋不入於道反復觀之得其寓言之意終曰陽子居西逰於秦遇老子老子曰而睢睢而盱盱而誰與居太白若辱盛徳若不足陽子居蹵然變容其往也捨者將迎其家公執席妻執巾櫛捨者避席煬者避竈其反也捨者與之爭席矣去其讓王說劍漁父盜蹠四篇以合於列禦寇之篇曰列禦寇之齊中道而反曰吾驚焉吾食於十漿而五漿先餽然後悟而笑曰是固一章也莊子之言未終而昩者勦之以入其言余不可以不辧凢分章名篇皆出於世俗非莊子本意元丰元年十一月十九日記

放鶴亭記

熈寜十年秋彭城大水雲龍山人張君之艸堂水及其半扉明年春水落遷於故居之東東山之麓升髙而望得異境焉作亭於其上彭城之山岡嶺四合隠然如大環獨缺其西南面而山人之亭適當其缺春夏之交艸木際天秋冬雪月千里一色風雨晦明之間俯仰百變山人有二鶴甚馴而善飛旦則望西山之缺而放焉縱其所如或立於陂田或翔於云表莫則傃東山而歸故名之曰放鶴亭郡守蘇軾時從賔客僚吏往見山人飲酒於斯亭而樂之揖山人而告之曰子知隠居之樂乎𨿽南面之君未可與易也易曰鳴鶴在陰其子和之詩曰鶴鳴於九臯聲聞於天蓋其爲物淸逺閒放超然於塵垢之外故易詩人以比賢人君子隠徳之士狎而玩之宜若有益而無損者然衛懿公好鶴則亡其國周公作酒誥衛武公作抑戒以爲荒惑敗亂無若酒者而劉伶阮籍之徒以此全其眞而名後世嗟夫南面之君𨿽淸逺閒放如鶴者猶不得好好之則亡其國而山林遁世之士𨿽荒惑敗亂如酒者猶不能爲害而況於鶴乎由此觀之其爲樂未可以同日而語也山人忻然而笑曰有是哉乃作放鶴招鶴之歌曰

鶴飛去兮西山之缺髙翔而下覽兮擇所適翻然斂翼婉將集兮忽何所見矯然而復擊獨終日於澗谷之間兮琢蒼苔而履白石鶴歸來兮東山之陰其下有人兮黃冠艸履葛衣而鼓琴躬耕而食兮其餘以汝飽歸來歸來兮西山不可以久畱元丰元年十一月初八日記

思堂記

建安章質夫築室於公堂之西名之曰思曰吾將朝夕於是凡吾之所爲必思而後行子爲我記之嗟夫余天下之無思慮者也遇事則發不暇思也未發而思之則未至已發而思之則無及以此終身不知所思言發於心而衝余口吐之則逆人茹之則逆余以爲寜逆人也故卒吐之君子之於善也如好好色其於不善也如惡惡臭豈復臨事而後思計議其美惡而避就之哉是故臨義而思利則義必不果臨戰而思生則戰必不力若夫窮逹得防死生禍福則吾有命矣少時遇隠者曰孺子近道少思寡欲曰思與欲若是均乎曰甚於欲庭有二盎以畜水隠者指之曰是有蟻漏是日取一升而棄之孰先竭曰必蟻漏者思慮之賊人也微而無間隠者之言有防於余心余行之且夫不思之樂不可名也虛而明一而通安而不懈不處而靜不飲酒而醉不閉目而睡將以是記思堂不亦繆乎𨿽然言各有當也萬物並育而不相害道並行而不相悖以質夫之賢其所謂思者豈世俗之營營於思慮者乎易曰無思也無爲也我願學焉詩曰思無邪質夫以之元丰元年正月二十四日記

防桓山記

元丰二年正月已亥晦春服旣成從二三子防於泗之上登桓山入石室使道士戴日祥鼓雷氏之琴操履霜之遺音曰噫嘻悲夫此宋司馬桓魋之墓也或曰鼓琴於墓禮歟曰禮也季武子之防曾防倚其門而歌仲尼日月也而魋以爲可得而害也且死爲石槨三年不成古之愚人也余將弔其藏而其骨毛爪齒旣已化爲飛塵蕩爲冷風矣而況於槨乎況於從死之臣妾飯含之貝玉乎使魋而無知也余𨿽鼓琴而歌可也使魋而有知也聞余鼓琴而歌知哀樂之不可常物化之無日也其愚豈不少瘳乎二三子喟然而嘆乃歌曰桓山之上維石嵯峨兮司馬之惡與石不磨兮桓山之下維水彌彌兮司馬之藏與水皆逝兮歌闋而去從防者八人畢仲孫舒煥防昌朝王適王遹王肄軾之子邁煥之子彥舉

靈壁張氏園亭記

道京師而東水浮濁流陸走黃塵陂田蒼莽行者勌厭凢八百里始得靈壁張氏之園於汴之陽其外修竹森然以髙喬木蓊然以深其中因汴之餘浸以爲陂池取山之怪石以爲巖阜蒲葦蓮芡有江湖之思椅桐檜栢有山林之气奇花美艸有京洛之態華堂廈屋有吳蜀之巧其深可以隠其富可以養果蔬可以飽鄰里魚鼈筍茹可以餽四方之賔客余自彭城移守吳興由宋登舟三宿而至其下肩輿叩門見張氏之子碩碩求余文以記之維張氏世有顯人自其伯父殿中君與其先人通判府君始家靈壁而爲此園作蘭臯之亭以養其親其後出仕於朝名聞一時推其餘力日增治之於今五十餘年矣其木皆十圍岸谷隠然凢園之百物無一不可人意者信其用力之多且久也古之君子不必仕不必不仕必仕則忘其身必不仕則忘其君譬之飲食適於饑飽而已然士罕能蹈其義赴其節處者安於故而難出出者狃於利而忘返於是有違親絕俗之譏懷祿苟安之今張氏之先君所以爲其子孫之計慮者逺且周是故築室蓺園於汴泗之間舟車冠蓋之衝凢朝夕之奉燕逰之樂不求而足使其子孫開門而出仕則跬步市朝之上閉門而歸隠則俯仰山林之下於以養生治性行義求志無適而不可故其子孫仕者皆有循吏良能之稱處者皆有節士亷退之行蓋其先君子之澤也余爲彭城二年樂其土風將去不忍而彭城之父老亦莫余厭也將買田於泗水之上而老焉南望靈壁雞犬之聲相聞幅巾杖屨歳時往來於張氏之園以與其子孫逰將必有日矣元丰二年三月二十七日記

文與可畫篔簹谷偃竹記

竹之始生一寸之萌耳而節葉具焉自蜩腹虵蚹以至於劍拔十尋者生而有之也今畫者乃節節而爲之葉葉而累之豈復有竹乎故畫竹必先得成竹於胸中執筆熟視乃見其所欲畫者急起從之振筆直遂以追其所見如兔起鶻落少縱則逝矣與可之教予如此予不能然也而心識其所以然夫旣心識其所以然而不能然者內外不一心手不相應不學之過也故凢有見於中而操之不熟者平居自視了然而臨事忽焉防之豈獨竹乎子由爲墨竹賦以遺與可曰庖丁解牛者也而養生者取之輪扁斵輪者也而讀書者與之今夫夫子之托於斯竹也而予以爲有道者則非耶子由未嘗畫也故得其意而已若予者豈獨得其意並得其法與可畫竹初不自貴重四方之人持縑素而請者足相躡於其門與可厭之投諸地而罵曰吾將以爲韈士大夫傳之以爲口實及與可自洋州還而余爲徐州與可以書遺余曰近語士大夫吾墨竹一派近在彭城可往求之韈材當萃於子矣書尾復寫一詩其略曰擬將一段鵞谿絹掃取寒稍萬尺長予謂與可竹長萬尺當用絹二百五十匹知公倦於筆硯願得此絹而已與可無以答則曰吾言妄矣世豈有萬尺竹哉余因而實之答其詩曰世間亦有千尋竹月落庭空影許長與可笑曰蘇子辯則辯矣然二百五十匹吾將買田而歸老焉因以所畫篔簹谷偃竹遺予曰此竹數尺耳而有萬尺之勢篔簹谷在洋州與可嘗令予作洋州三十詠篔簹谷其一也予詩云漢川修竹賤如蓬斤斧何曾赦籜龍料得淸貧饞太守渭濱千畆在胸中與可是日與其妻防谷中燒筍晚食發函得詩失笑噴飯滿案元丰二年正月二十日與可沒於陳州是歳七月七日予在湖州曝書畫見此竹廢捲而哭失聲昔曹孟徳祭橋公文有車過腹痛之語而予亦載與可疇昔戲笑之言者以見與可於予親厚無間如此也

東坡全集卷三十六

欽定四庫全書

東坡全集卷三十七

宋蘓軾撰記十三首

勝相院經藏記

元丰三年歳在庚申有大比丘惟簡號曰寶月修行如幻三摩鉢提在蜀成都大聖慈寺故中和院賜名勝相以無量寶黃金丹砂琉璃眞珠旃檀眾香莊嚴佛語及菩薩語作大寶藏湧起於海有大天龍背負而出及諸小龍糾結環繞諸化菩薩及防法神鎭守其門天魔鬼神各執其物以禦不祥是諸眾寶及諸佛子光色聲香自相磨激璀璨芳郁玲瓏宛轉生出諸相變化無窮不假言語自然顯見苦空無我無量妙義凡見聞者隨其根性各有所得如眾饑人入於太倉𨿽未得食已有飽意又如病人逰於藥市聞眾藥香病自衰減更能取米作無礙飯恣食取飽自然不饑又能取藥以療眾病眾病有盡而藥無窮須臾之間無病可療以是因緣度無量眾時見聞者皆爭捨施富者出財壯者出力巧者出技皆捨所愛及諸結習而作佛事求脫煩惱濁惡苦海有一居士其先蜀人與是比丘有大因緣去國流浪在江淮間聞是比丘作是佛事卽欲隨眾捨所愛習周視其身及其室廬求可捨者了無一物如焦糓芽如石女兒乃至無有毫髮可捨私自念言我今惟有無始已來結習口業妄言綺語論說古今是非成敗以是業故所出言語猶如鐘磬黼黻文章悅可耳目如人善博日勝日負自云是巧不知是業今捨此業作寶藏偈願我今世作是偈已盡未來世永斷諸業客塵妄想及諸理障一切世間無取無捨無憎無愛無可無不可時此居士稽首西望而說偈言我逰眾寶山見山不見寶巖谷及艸木虎豹諸龍蛇𨿽知寶所在欲取不可得復有求寶者自言已得寶見寶不見山亦未得寶故譬如夢中人未嘗知是夢旣知是夢已所夢卽變滅見我不見夢因以我爲覺不知眞覺者覺夢兩無有我觀大寶藏如以蜜說甜眾生未諭故復以甜說蜜甜蜜更相說千刼無窮盡自蜜及甘蔗查梨與橘柚說甜而得酸以及鹹辛苦忽然反自味舌根有甜相我爾黙自知不煩更相說我今說此偈於道亦云逺如眼根自見是眼非我有當有無耳人聽此非舌言於一彈指頃洗我千刼罪

防州崇慶禪院新經藏記

如來得阿耨多羅三藐三菩提曰以無所得故而得舍利弗得阿羅漢道亦曰以無所得故而得如來與舍利弗若是同乎曰何獨舍利弗至於百工賤技承蜩意鉤履狶畫墁未有不同者也夫道之大小𨿽至於大菩薩其視如來猶若天淵然及其以無所得故而得則承蜩意鉤履狶畫墁未有不與如來同者也以吾之所知推至其所不知嬰兒生而導之言稍長而教之書口必至於忘聲而後能言手必至於忘筆而後能書此吾之所知也口不能忘聲則語言難於屬文手不能忘筆則字畫難於刻雕及其相忘之至也則形容心術酧酢萬物之變忽然而不自知也自不能者而觀之其神智妙逹不旣超然與如來同乎故金剛經曰一切聖賢皆以無爲法而有差別以是爲技則技疑神以是爲道則道疑聖古之人與人皆學而獨至於是其必有道矣吾非學佛者不知其所自來獨聞之孔子曰詩三百一言以蔽之曰思無邪夫有思皆邪也善惡同而無思則土木也云何能使有思而無邪無思而非土木乎烏乎吾老矣安得數年之暇托於佛僧之宇盡發其書以無所思心防如來意庶幾於無所得故而得者謫居惠州終歳無事宜若得行其志而州之僧捨無所謂經藏者獨榜其所居室曰思無邪齋而銘之致其志焉始吾南遷過防州與通守奉議郎兪君括防一日訪亷泉入崇慶院觀寶輪藏君曰是於江南壯麗爲第一其費二千餘萬前長老曇秀始作之幾於成而寂今長老惟湜嗣成之奔走二老之間勸導經營銖積寸累十有六年而成者僧知錫也子能湣此三士之勞爲一言記之乎蓋吾心許之兪君博學能文敏於從政而恬於進取數與吾書欲棄官相從學道自防罷歸道病卒於廬陵防之士民有巷哭者吾亦爲出涕故作此文以遺湜錫並論孔子思無邪之意與吾有志無書之嘆使刻於石且與兪君結未來之因乎紹聖二年五月二十七日記

宻州通判防題名記

始尙書郎趙君成伯爲眉之丹稜令邑人至今稱之餘其鄰邑人也故知之爲詳君旣罷丹稜而余適還眉於是始識君其後余出官於杭而君亦通守臨淮同日上謁辭相見於殿門外握手相與語已而見君於臨淮劇飲大醉於先春亭上而別及移守膠西未一年而君來倅是邦余性不愼語言與人無親疎輙輸寫腑臟有所不盡如茹物不下必吐出乃已而人或記疏以爲怨咎以此尢不可與深中而多數者處君旣故人而簡易疎逹表裏洞然余固甚樂之而君又勤於吏職視官事如家事余得少休焉君曰吾防事未有壁記乃集前人之姓名以屬於余余未暇作也及爲彭城君每書來輙以爲言且曰吾將托子以不朽昔羊叔子登峴山謂從事鄒湛曰自有宇宙而有此山登此逺望如我與卿者多矣皆湮滅無聞使人悲傷湛曰公之名當與此山俱傳若湛輩乃當如公言耳夫使天下至今有鄒湛者羊叔子之賢也今余頑鄙自放而且老矣然無以自表見於後世自計且不足而況能及於子乎𨿽然不可以不一言使數百年之後得此文於頺垣廢井之間者茫然長思而一嘆也

秦太虛題名記

元丰二年中秋後一日余自吳興道杭東還防稽龍井有辯才大師以事邀余入山比出郭日夕已航湖至普寜遇道人參寥問龍井所遣籃輿則曰以不時至去矣是夕天宇開霽林間月明可數毫髮遂棄舟從參寥杖防並湖而行出雷峯度南屏濯足於恵因澗入靈石塢得支徑上風篁領憇於龍井亭酌泉據石而飲之自普寜凡經佛寺十五皆寂不聞人聲道傍廬舍或燈火隠顯艸木深郁流水止激悲鳴殆非人間之境行二鼓矣始至壽聖院謁辯才於潮音堂明日乃還髙郵秦觀題

覽太虛題名皆予昔時遊行處閉目想之了然可數始予與辯才別五年乃自徐州遷於湖至髙郵見太虛參寥遂載與俱辯才聞予至欲扁舟相過以結夏未果太虛參寥又相與適越云秋盡當還而予倉卒去郡遂不復見明年予謫居黃州辯才參寥遣人致問且以題名相示時去中秋不十日秋潦方漲水面千里月出房心間風露浩然所居去江無十步獨與兒子邁棹小舟至赤壁西望武昌山谷喬木蒼然雲濤際天因錄以寄參寥使以示辯才有便至髙郵亦可錄以寄太虛也

奬諭勅記

勅蘇某省京東東路安撫使司轉運司奏昨黃河水至徐州城下汝親率官吏驅督兵夫救防城壁一城生齒並倉庫廬舍得免漂沒之害遂得完固事河之爲中國患久矣乃者堤潰東注衍及徐方而民人保居城郭增固徒得汝以安也使者屢以言朕甚嘉之熈寜十年七月十七日河決澶州曹村埽八月二十一日水及徐州城下至九月二十一日凡二丈八尺九寸東西北觸山而上皆淸水無復濁流水髙於城中平地有至一丈九寸者而外小城東南隅不沈者三版父老雲天禧中嘗築二堤一自小市門外絕壕而南少西以屬於戲馬防之麓一自新墻門外絕壕而西折以屬於城下南京門之北遂起急夫五千人與武衛奉化牢城之士晝夜雜作堤堤成之明日水自東南隅入遇堤而止水牎六先水未至以薪芻爲囊自城外塞之水至而後自城中塞者皆不足恃城中有故取土大坑十五皆與外水相應井有溢者三方皆積化無所取土取於州之南亞夫塜之東自城中附城爲長堤壯其址長九百八十四丈髙一丈闊倍之公私船數百以風浪不敢行分防城下以殺河之怒至十月五日水漸退城以全明年二月有防賜錢二千四百一十萬起夫四千二十三人又以發常平錢六百三十四萬米一千八百餘斛募夫三千二十人攺築外小城創木岸四一在天王堂之西一在彭城樓之下一在上洪門之西北一在大城之東南隅大坑十五皆塞已而澶州靈千歸成水不復至臣某以謂黃河率常五六十年一決而徐州最處汴泗下流上下二百餘里皆阻山水尢深悍難落不與他郡等恐久逺倉卒吏民不復究知故因上之所賜詔書而記其大略並刻諸石若其詳則藏於有司謂之熙寜防河錄云

石氏畫苑記

石康伯字防安眉之眉山人故紫薇舍人昌言之防子也舉進士不第卽棄去當以防得官亦不就讀書作詩以自娯而巳不求人知獨好法書名畫古器異物遇有所見脫衣輟食求之不問有無居京師四十年出入閭巷未嘗騎馬在稠人中耳目謖謖然専求其所好長七尺髯而黑如世所畫道人劍客而徒步塵埃中若有所營不知者以爲異人也又善滑稽巧發微中旁人抵掌絕倒而防安淡然不變色與人逰知其急難甚於爲已有客於京師而病者輙舁置其家親飲食之死則棺斂之無難色凡識防安者皆知其如此而余獨深知之防安識慮甚逺獨口不言耳今年六十二狀貌如四十許人湏三尺郁然無一莖白者此豈徒然者哉爲亳州職官與富鄭公俱得罪者其子夷庚也其家書畫數百軸取其毫末雜碎者以冊編之謂之石氏畫苑防安與文與可遊如兄弟故得其畫爲多而余亦善畫古木叢竹因以遺之使置之苑中子由嘗言所貴於畫者爲其似也似猶可貴況其眞者吾行都邑田野所見人物皆吾畫笥也所不見者獨鬼神耳當賴畫而識然人亦何用見鬼此言眞有理今防安好畫乃其一病無足錄者獨著其爲人之大略云爾元丰三年十二月二十日

黃州安國寺記

元丰二年十二月餘自吳興守得罪上不忍誅以爲黃州團練副使使思過而自新焉其明年二月至黃捨館粗定衣食稍給閉門卻掃收召魂魄退伏思念求所以自新之方反觀從來舉意動作皆不中道非獨今之所以得罪者也欲新其一恐失其二觸類而求之有不可勝悔者於是喟然嘆曰道不足以禦气性不足以勝習不鋤其本而耘其末今𨿽攺之後必復作盍歸誠佛僧求一洗之得城南精舍曰安國寺有茂林修竹陂池亭榭間一二日輙往焚香黙坐深自省察則物我想忘身心皆空求罪垢所從生而不可得一念淸淨染污自落表裏翛然無所附麗私竊樂之旦往而暮還者五年於此矣寺僧曰繼連爲僧首七年得賜衣又七年當賜號欲謝去其徒與父老相率畱之連笑曰知足不辱知止不殆卒謝去余是以媿其人七年餘將有臨汝之行連曰寺未有記具石請記之餘不得辭寺立於僞唐保大二年始名防國嘉祐八年賜今名堂宇齋閤連皆易新之嚴麗深穏悅可人意至者忘歸歳正月男女萬人防庭中飲食作樂且祠瘟神江淮舊俗也四月六日汝州團練副使眉山蘇軾記

石鐘山記

水經云彭蠡之口有石鐘山焉酈元以爲下臨深潭微風皷浪水石相搏聲如洪鐘是說也人常疑之今以鐘磬置水中𨿽大風浪不能鳴也而況石乎至唐李渤始訪其遺蹤得雙石於潭上扣而聆之南聲函胡北音淸越枹止響騰餘韻徐歇自以爲得之矣然是說也余尢疑之石之鏗然有聲者所在皆是也而此獨以鐘鳴何哉元丰七年六月丁丑余自齊安舟行適臨汝而長子邁將赴饒之徳興尉送之至湖口因得觀所謂石鐘者寺僧使小童持斧於亂石間擇其一二扣之硿硿焉余固笑而不信也至其夜月明獨與邁乘小舟至絕壁下大石側立千仞如猛獸奇鬼森然欲搏人而山上棲鶻聞人聲亦驚起磔磔雲霄間又有若老人欬且笑於山谷中者或曰此鸛鶴也余方心動欲還而大聲發於水上噌吰如鐘皷不絕舟人大恐徐而察之則山下皆石穴罅不知其淺深微波入焉涵澹澎湃而爲此也舟廻至兩山間將入港口有大石當中流可坐百人空中而多竅與風水相吞吐有窽坎鏜鞳之聲與向之噌吰者相應如樂作焉因笑謂邁曰汝識之乎噌吰者周景王之無射也窽坎鏜鞳者魏獻子之歌鐘也古之人不余欺也事不目見耳聞而臆斷其有無可乎酈元之所見聞殆與餘同而言之不詳士大夫終不肯以小舟夜泊絕壁之下故莫能知而漁工水師𨿽知而不能言此世所以不傳也而陋者乃以斧斤考擊而求之自以爲得其實余是以記之蓋嘆酈元之簡而笑李渤之陋也

李太白碑陰記

李太白狂士也又嘗失節於永王璘此豈濟世之人哉而畢文簡公以王佐期之不亦過乎曰士固有大言而無實虛名不適於用者然不可以此料天下士士以气爲主方髙力士用事公卿大夫爭事之而太白使脫鞾殿上固已气蓋天下矣使之得志必不肯附權幸以取容其肯從君於昏乎夏侯湛贊東方生雲開濟明豁包含宏大陵轢卿相嘲哂豪傑籠罩靡前跆借貴勢出不休顯賤不憂戚戲萬乘若僚友視儔列如艸芥雄節邁倫髙气蓋世可謂拔乎其萃遊方之外者也吾於太白亦云太白之從永王璘當由迫脇不然璘之狂肆寢陋𨿽庸人知其必敗也太白識郭子儀之爲人傑而不能知璘之無成此理之必不然者也吾不可以不辯

薦誠禪院五百羅漢記

熈寜十年餘方守徐州聞河決澶淵入巨野首灌東平吏民恟懼不知所爲有僧應言建防鑿淸泠口道積水北入於古廢河又北東入於海吏方持其議言彊力辯口慨然論河決狀甚明吏不能奪卒以其言決之水所入如其言東平以安言有力焉眾欲爲請賞言笑謝去余固異其人後二年移守湖州而言自鄆來見余於宋曰吾鄆人也少爲僧以講爲事始錢公子飛使吾創精舍於鄆之東阿北新橋鎭且造鐵浮屠十有三級髙百二十尺旣成而趙公叔平請諸朝名吾院曰薦誠歳度僧以守之今將造五百羅漢像於錢塘而載以歸度用錢五百萬自丞相潞公以降皆吾檀越也余於是益知言眞有過人者又六年餘自黃州遷於汝過宋而言適在焉曰像已成請爲我記之嗚呼士以功名爲貴然論事易作事難作事易成事難使天下士皆如言論必作作必成者其功名豈少哉其可不爲一言

方丈記

年月日住持傳法沙門惟謹重建方丈上祝天子萬壽永作神主斂時五福敷錫庻民地獄天宮同爲淨土有性無性齊成佛道

野吏亭記

故相陳文惠公建立此亭榜曰野吏蓋孔子所謂先進於禮樂者公在政府獨眷眷此邦然庭宇日就圯缺凡九十七年太守朝奉郎方侯子容南圭復完新之

南安軍學記

古之爲國者四井田也肉刑也封建也學校也今亡矣獨學校僅存耳古之爲學者四其大者則取士論政而其小者則弦誦也今亡矣直誦而已舜之言曰庻頑讒說若不在時侯以明之撻以記之書用識哉欲並生哉工以納言時而颺之格則承之庸之否則威之格之言攺也論語曰有恥且格承之言薦也春秋傳曰奉承齊犠庻頑讒說不率是教者舜皆有以待之夫化惡莫若進善故擇其可進者以射侯之禮舉之其不率教甚者則撻之小則書其罪以記之非疾之也欲與之並生而同憂樂也此士之有罪而未可終棄者故使樂工采其謳謡諷議之言而颺之以觀其心其攺過者則薦之且用之其不悛者則威之屏之僰之寄之類是也此舜之學政也射之中否何與於善惡而曰侯以明之何也曰射所以致眾而論士也眾一而後論定孔子射於矍相之圃蓋觀者如堵使弟子揚觶而敍黜者三則僅有存者由此觀之以射致眾眾集而後論士蓋所從來逺矣詩曰在泮獻囚又曰在泮獻馘禮曰受成於學鄭人防鄕校以議執政或謂子產毀鄕校何如子產曰不可善者吾行之不善者吾攺之是吾師也孔子聞之謂子產仁古之取士論政者必於學有學而不取士不論政猶無學也學莫盛於東漢士數萬人噓枯吹生自三公九卿皆折節下之三府辟召常出其口其取士議政可謂近古然卒爲黨錮之禍何也曰此王政也王者不作而士自以私意行之於下其禍敗固宜朝廷自慶曆熈寜紹聖以來三致意於學矣𨿽荒服郡縣必有學況南安江西之南境儒術之富與閩蜀等而太守朝奉郎曹侯登以治郡顯所至必建學故南安之學甲於江西侯仁人也而勇於義其建是學也以身任其責不擇劇易期於必成士以此感奮不勸而力費於官者爲錢九萬三千而助者不貲爲屋百二十間禮殿講堂視大邦君之居凡學之用莫不嚴具又以其餘增置廩給食數百人始於紹聖二年之冬而成於四年之春學成而後去今爲潮州軾自海南遂過南安見聞其事爲詳士旣徳侯不已乃具列本末贏糧而從軾者三百餘里願紀其實夫學王者事也故首以舜之學政告之然舜逺矣不可以庻幾有賢太守猶可以爲鄭子產也學者勉之無愧於古人而已建中靖國元年三月四日眉山蘇軾書

東坡全集卷三十七

欽定四庫全書

東坡全集卷三十八

宋蘓軾撰記十九首

眾妙堂記

眉山道士張易簡教小學常百人予防時亦與焉居天慶觀北極院予蓋從之三年謫居海南一日夢至其處見張道士如平昔汛治庭宇若有所待者曰老先生且至其徒有誦老子者曰之又眾妙之門予曰妙一而已容有眾乎道士笑曰一已陋矣何妙之有若審妙也𨿽眾可也因指灑水薙艸者曰是各一妙也予復視之則二人者手若風雨而步中規矩蓋煥然霧除霍然云消予驚嘆曰妙蓋至此乎庖丁之理解郢人之鼻斵信矣二人者釋技而上曰子未覩眞妙庖郢非其人也是技與道相半習與空相防非無挾而徑造者也子亦見夫蜩與雞乎夫蜩登木而號不知止也夫雞俯首而啄不知仰也其固也如此然至蛻與伏也則無視無聴無饑無渇黙化於荒忽之中伺於毫髮之間𨿽聖知不及也是豈技與習之助乎二人者出道士曰子少安須老先生至而問焉二人者顧曰老先生未必知也子往見蜩與雞而問之可以養生可以長年廣州道士崇道大師何徳順學道而至於妙者也故榜其堂曰眾妙書來海南求文以記之因以夢中語爲記紹聖六年三月十五日蜀人蘇某書

遺愛亭記【代巢元修】

何武所至無赫赫名去而人思之此之謂遺愛夫君子循理而動理窮而止應物而作物去而復夫何赫赫名之有哉東海徐君猷以朝散郎爲黃州未嘗怒也而民不犯未嘗察也而吏不欺終日無事嘯詠而已毎歳之春與睂陽子瞻遊於安國寺飲酒於竹間亭擷亭下之茶烹而食之公旣去郡寺僧繼連請名子瞻名之曰遺愛時糓自蜀來客於子瞻因子瞻以見公公命糓記之糓愚朴羈旅人也何足以知公采道路之言質之於子瞻以爲之記

南華長老題名記

學者以成佛爲難乎累土畫沙童子戲也皆足以成佛以爲易乎受記得道如菩薩大弟子皆不任問疾是義安在方其迷亂顚倒流浪苦海之中一念正眞萬法皆具及其勤苦功用爲山九仞之後毫釐差失千刼不復嗚呼道固如是也豈獨佛乎子思子曰夫婦之不肖可以能行焉及其至也𨿽聖人亦有所不能焉孟子則以爲聖人之道始於不爲穿窬而穿窬之惡成於言不言人未有欲爲穿窬者𨿽穿窬亦不欲也自其不欲爲之心而求之則穿窬足以爲聖人可以言而不言不可以言而言𨿽賢人君子有不能免也因其不能免之過而遂之則賢人君子有時而爲盜是二法者相反而相爲用儒與釋皆然南華長老明公其始蓋學於子思孟子者其後棄家爲浮屠氏不知者以爲逃儒歸佛不知其猶儒也南華自六祖大鑑示滅其傳法得眼者散而之四方故南華爲律寺至吾宋天僖三年始有詔以智度禪師普遂住持至今明公蓋十一世矣明公告東坡居士曰宰官行世間法沙門行出世間法世間卽出世間等無有二今宰官傳授皆有題名壁記而沙門獨無有矧吾道塲實補佛祖處其可不嚴其傳子爲我記之居士曰諾乃爲論儒釋不謀而同者以爲記建中靖國元年正月一日記

瓊州惠通井記

禹貢濟水入於河溢爲滎河南曰滎陽河北曰滎澤沱潛本梁州二水亦見於荊州水行地中出沒數千里外𨿽河海不能絕也唐相李文饒好飲惠山泉置驛以取水有僧言長安昊天觀井水與恵山泉通雜以他水十餘缶試之僧獨指其一曰此惠山泉也文饒爲罷水驛瓊州之東五十里曰三山庵庵下有泉味類恵山東坡居士過瓊庵僧惟徳以水餉焉而求爲之名名之曰惠通元符三年六月十七日記

傳神記

傳神之難在目顧虎頭云傳形寫影都在阿堵中其次在顴頰吾嘗於燈下顧自見頰影使人就壁模之不作眉目見者皆失笑知其爲吾也目與顴頰似余無不似者眉與鼻口可以增減取似也傳神與相一道欲得其人之天法當於眾中陰察之今乃使人具衣冠坐注視一物彼方斂容自持豈復見其天乎凡人意思各有所在或在眉目或在鼻口虎頭云頰上加三毛覺精采殊勝則此人意思蓋在須頰間也優孟學孫叔敖抵掌談笑至使人欲死者復生此豈舉體皆似亦得其意思所在而已使畫者悟此理則人人可以爲顧陸吾嘗見僧惟眞畫曾魯公初不甚似一日往見公歸而喜甚曰吾得之矣乃於眉後加三紋隠約可見作俛首仰視眉揚而頞蹙者遂大似南都程懷立眾稱其能於傳吾神大得其全懷立舉止如諸生蕭然有意於筆墨之外者也故以吾所聞助發云

順濟王廟新獲石砮記

建中靖國元年四月甲午某自儋耳北歸艤舟吳城山順濟龍王祠下旣進謁而還逍遙江上得古箭鏃槊鋒而劍脊其廉可劌而其質則石也曰異哉此孔子所謂楛矢石砮肅愼氏之物也何爲而至此哉傳觀左右失手墜於江中乃禱於神願復得之當藏之廟中爲往來者駭心動目詭異之觀旣禱則使沒人求之一探而獲謹按禹貢荊州貢礪砥砮丹惟箘簵楛梁州貢璆鐵銀鏤砮磬則楛矢石砮自禹以來貢之矣然至春秋時隼集於陳廷楛矢貫之石砮長尺有咫時人莫能知而問於孔子孔子不近取之荊梁而逺取之肅愼則荊梁之不貢此久矣顏師古曰楛木堪爲笴今豳以北皆用之以此考之用楛爲矢至唐猶然而用石爲砮則自春秋以來莫識矣可不謂異物乎兌之戈和之弓垂之竹矢陳於路寢孔子履藏於武庫皆以古見寶此矢獨非寶乎順濟王之威靈南放於洞庭北被於淮泗乃特爲出此寶某不敢私有而畱之廟中與好古博雅君子共之以昭示王之神聖英烈不可不敬者如此

熈寜手詔記

楊繪累奏罷諫職兼求外補及乞明加黜責蓋繪未深究朕意繪疎迹逺人立朝寡識不畏彊禦知無不爲始一見之便知其忠直可信故翌日卽擢置言職知任亦甚篤矣今日降命蓋謂難與曾公亮兩立於輕重之間故當且避之卿可諭朕此意令早承命或示朕此札亦不妨熈寜元年故翰林學士楊繪以知制誥知諫院上疏論故相曾公亮事先帝直其言然未欲遽行也故除公兼侍讀公力辭不已乃以手詔賜今龍圖閣學士滕公元發使以手詔賜公公卒不受命而詔遂藏於家是歳四月復除公知諫院以毋憂去官其後二十年公沒於杭州防過京師其子久中以手詔相示且請記之謹按先帝臨禦之初公與滕公皆防國士之知凡所以開心見誠相期於度外者類皆如此未究其用爲小人所誣故困於外十有餘年先帝謹於用法故未卽起公然知之未少衰也使先帝尙在公豈流落而不用終身者哉悲夫

應夢羅漢記

元丰四年正月二十一日予將往岐亭宿於團封夢一僧破面流血若有所訴明日至岐亭過一廟中有阿羅漢像左龍右虎儀制甚古而面爲人所壊顧之惘然庶幾疇昔所見乎遂載以歸完新而龕之設於安國寺四月八日先妣武陽君忌日飯僧於寺乃記之責授黃州團練使眉山蘇某記

觀妙堂記

不憂道人謂歡喜子曰來我所居室汝知之乎沈寂湛然無有喧爭嗒然其中死灰槁木以異而同我旣名爲觀妙矣汝其爲我記之歡喜子曰是室云何而求我況乎妙事了無可觀旣無可觀亦無可說欲求少分可以觀者如石女兒世終無有欲求多分可以說者如虛空花究竟非實不說不觀了逹無礙超出三界入智慧門𨿽然如是置之不可執偏彊生分別以一味語斷之無疑譬用筌蹄以得魚兔及施燈燭以照丘坑獲魚兔矣筌蹄了忘知丘坑處燈燭何施今此居室孰爲妙與蕭然是非行住坐臥飲食語黙具足眾妙無不現前覽之不有都之不無倐知覺知要妙如此當持是言普示來者入此室時作如是觀

法云寺禮拜石記

夫供養之具最爲佛事先其法不一他山之石平不容垢橫展如席願爲一座具之用晨夕禮佛以此皈依當敬禮無所觀時運心廣博無所不在天上人間以至地下悉觸智光聞我佛修道時芻尼巢頂霑佛气分後皆受報則禮佛也其心實重有徳者至是禮也願一拜一起無過父母乘此願力不墮三塗佛力不可盡石不可盡願力不可盡三者旣不可盡二親獲福生生世世亦不可盡今對佛宣白惟佛實臨之元祐八年七月中旬內殿崇班馬惟寛捨

醉鄕記

醉鄕去中國不知其幾千里也其土曠然無涯無丘陵阪險其气和平一揆無晦明寒暑其俗大同無邑居聚落其人甚精無愛憎喜怒吸風飲露不食五糓其寢於於其行徐徐鳥獸魚鼈雜居不知有舟車器械之用昔者黃帝氏嘗獲遊其都歸而窅然防其天下以爲結繩之政已薄矣降及堯舜作爲千鐘百榼之獻因姑射神人以假道蓋至其邊鄙終身太平禹湯立法禮繁樂雜數十代與醉鄕隔其臣羲和棄甲子而逃冀臻其鄕失路而道夭故天下遂不寜至乎末孫桀紂怒而升其糟丘階級迂伊南向而望不見醉鄕武王氏得志於世乃命周公旦立酒人氏之職典司五齊拓土五千里僅與醉鄕逹焉三十年刑措不用下逮幽厲迄於秦漢中國喪亂遂與醉鄕絕而臣下之受道者往往而至焉阮嗣宗陶淵明等數十人並遊醉鄕沒身不返死塟其壤中國以爲酒仙嗟乎醉鄕氏之俗豈古華胥氏之國乎何其淳寂也如是予將遊焉故爲之記

睡鄕記

睡鄕之境蓋與齊州接而齊州之民無知者其政甚淳其俗甚均其土平夷廣大無東西南北其人安恬舒適無疾痛札癘昏然不生七情茫然不交萬事蕩然不知天地日月不絲不糓佚臥而自足不舟不車極意而逺遊冬而絺夏而纊不知其有寒暑得而悲失而喜不知其有利害以謂凡其所目見者皆妄也昔黃帝聞而樂之閒居齋心服形三月弗獲其治疲而睡蓋至其鄕旣寢厭其國之多事也召二臣而告之凡二十有八年而天下大治似睡鄕焉降及堯舜無爲世以爲睡鄕之俗也禹湯股無胈脛無毛剪爪爲牲以救天災不暇與睡鄕往來武王克商還周日夜不寢曰吾未定大業周公夜以繼日坐以待旦爲王作禮樂伐鼓扣鐘雞人號於右則睡鄕之邊徼屢警矣其孫穆王慕黃帝之事因西方化人而神遊焉騰虛空乘雲霧卒莫覩所謂睡鄕也至孔子時有宰予者亦棄其學而遊焉不得其塗大迷謬而返戰國秦漢之君悲愁傷生內窮於長夜之飲外累於攻戰之具於是睡鄕始丘墟矣而防漆園吏莊周者始過之化爲蝴蝶翩翩其間防人弗覺也其後山人處士之慕道者猶往往而至至則囂然樂而忘歸從以爲之徒云嗟夫予也防而勤行長而競時卒不能至豈不迂哉因夫斯人之問津也故記

靜常齋記

虛而一直而正萬物之生蕓蕓此獨漠然而自定吾其命之曰靜泛而出渺而藏萬物之逝滔滔此獨介然而不忘吾其命之曰常無古無今無生無死無終無始無後無先無我無人無能無否無離無著無證無修卽是以觀非愚則癡捨是以求非病則狂昏昏黙黙了不可得混混沌沌茫不可論𨿽有至人亦不可聞聞爲眞聞亦不可知知爲眞知是猶在聞知之域而不足以髣髴況緣迹逐響以希其至不亦難哉旣以是爲吾號又以是爲吾室則有名之累吾何所逃然亦趨寂之指南而求道之鞭影乎

趙先生舍利記

趙先生棠本蜀人孟氏節度使廷隠之後今爲南海人仕至幕職官南海有潘冕者陽狂不測人謂之潘盎南海俚人謂心風爲盎盎嘗與京師言法華偈頌往來言云盎日光佛也先生棄官從盎遊盎以謂盡得我道盎旣隠去不知其所終而先生亦坐化焚其衣得舍利數升我與先生之子昶遊故得此舍利四十八粒盎與先生異迹極多張安道作先生墓志具載其事昶今爲大理寺丞知藤州元丰三年十一月十五日以舍利授寶月大師之孫悟淸使持歸本院供養巴郡蘇某記

北海十二石記

登州下臨大海目力所及沙門鼉磯車牛大竹小竹凡五島惟沙門最近兀然焦枯其餘皆紫翠巉絕出沒濤中眞神仙所宅也上生石芝艸木皆奇瑋多不識名者又多美石五采斑斕或作金色熈寜已酉歳李天章爲登守吳子野往從之遊時解貳卿致政退居於登使人入諸島取石得十二株皆秀色粲然適有舶在岸下將轉海至潮子野請於解公盡得十二石以歸置所居歳寒堂下近世好事能致石者多矣未有取北海而置南海者也元祐八年八月十五日東坡居士蘇某記

紫姑神記

元丰三年正月朔日予始去京師來黃州二月朔至郡至之明年進士潘丙謂予曰異哉公之始受命黃人未知也有神降於州之僑人郭氏之第與人言如響且善賦詩曰蘇公將至而吾不及見也已而公以是日至而神以是日去其明年正月丙又曰神復降於郭氏予往觀之則衣艸木爲婦人而寘筯手中二小童子扶焉以筯畫字曰妾壽陽人也姓何氏名媚字麗卿自防知讀書屬文爲伶人婦唐垂拱中壽陽刺史害妾夫納妾爲侍妾而其妻妬悍甚見殺於厠妾𨿽死不敢訴也而天使見之爲直其寃且使有所識於人間蓋世所謂子姑神者其類甚眾然未有如妾之卓然者也公少畱兒爲賦詩且舞以娯公詩數十篇敏防立成皆有妙思雜以嘲笑問神仙鬼佛變化之理其答皆出於人意外坐客撫掌作道調梁州神起舞中節曲終再拜以請曰公文名於天下何惜方寸之紙不使世人知有妾乎予觀何氏之生見掠於酷吏而遇害於悍妻其怨深矣而終不指言刺史之姓名似有禮者客至逆知其平生而終不言人之陰私與休咎可謂知矣又知好文字而恥無聞於世皆可賢者粗爲錄之答其意焉

天篆記

江淮間俗尙鬼歳正月必衣服箕箒爲子姑神或能數數畫字黃州郭氏神最異予去歳作何氏錄以記之今年黃人汪若谷家神尢奇以箸爲口置筆口中與人問答如響曰吾天人也名全字徳通姓李氏以若谷再世爲人吾是以降焉著篆字筆勢奇妙而字不可識曰此天篆也與予篆三十字云是天蓬咒使以字釋之不可見黃之進士張炳曰久濶無恙炳問安所識答曰子獨不記劉苞乎吾卽苞也因道炳昔與苞起居語言狀甚詳炳大驚告予曰昔嘗識苞京師靑巾布裘文身而嗜酒自言齊州人今不知其所在豈眞天人乎或曰天人豈肯附箕箒爲子姑神從汪若谷遊哉予亦以爲不然全爲鬼爲仙固不可知然未可以其所托之陋疑之也彼誠有道視王宮豕牢一也其字𨿽不可識而意趣簡古非虛落間竊食愚鬼所能爲者昔長陵女子以乳死見神於先後宛若民多往祠其後漢武帝亦祠之謂之神君震動天下若疑其所托又陋於全矣世人所見常少所不見常多奚必於區區耳目之所及度量世外事乎姑藏其書以待知者

大悲閣記【成都府】

大悲者觀世音之變也觀世音由聞而覺始於聞而能無所聞始於無所聞而能無所不聞能無所聞𨿽無身可也能無所不聞𨿽千萬億身可也而況於手與目乎𨿽然非無身無以舉千萬億身之眾非千萬億身無以示無身之至故散而爲千萬億身聚而爲八萬四千母陁羅臂八萬四千淸淨寶目其道一爾昔吾嘗觀於此吾頭髮不可勝數而身毛孔亦不可勝數牽一髮而頭爲之動拔一毛而身爲之變然則髮皆吾頭而毛孔皆吾身也彼皆吾頭而不能爲頭之用彼皆吾身而不能具身之智則物有以亂之矣吾將使世人左手運斤而右手執削目數飛鴈而耳節鳴皷首肯傍人而足識梯級𨿽有智者有所不暇矣而況千手異執而千目各視乎及吾燕坐寂然心念凝黙湛然如大明鏡人鬼鳥獸雜陳乎吾前色聲香味交遘乎吾體心𨿽不起而物無不接接必有道卽千手之出千目之運𨿽未可得見而理則具矣彼佛菩薩亦然𨿽一身不成二佛而一佛能徧河沙諸國非有它也觸而不亂至而能應理有必至而何獨疑於大悲乎成都西南大都防也佛事最勝而大悲之像未覩其傑有法師敏行者能讀內外教博通其義欲以如幻三昧爲一方首乃以大旃檀作菩薩像端嚴妙麗具慈湣性手臂錯出開合捧執指彈摩拊千態具備手各有目無妄舉者復作大閣以覆菩薩雄偉壯峙工與像稱都人作禮因敬生悟余遊於四方二十餘年矣𨿽未得歸而想見其處敏行使其徒法震乞文爲道其所以然者且頌之曰

吾觀世間人兩目兩手臂物至不能應狂惑失所措其有欲應者顚倒作思慮思慮非眞實無異無手目菩薩千手目與一手目同物至心亦至曾不作思慮隨其所當應無不得其當引弓挾白羽劍盾諸械器經卷及香華盂水靑楊枝瑚大寶炬白拂朱藤杖所遇無不執所執無有疑緣何得無疑以我無心故若猶有心者千手當千心一人而千心內自相攫攘何暇能應物千手無一心手手得其處稽首大悲尊願度一切眾皆證無心法皆具千手目

廣州東莞縣資福禪寺羅漢閣記

眾生以愛故入生死由於愛境有逆有順而生喜怒造種種業展轉六趣至千萬刼本所從來惟有一愛更無餘病佛大醫王對病爲藥惟有一捨更無餘藥常以此藥而治此病如水救火應手當滅云何眾生不滅此病是導師過非眾生咎何以故眾生所愛無過身體父母有疾割肉刺血初無難色若復鄰人從其求乞一爪一髮終不可得有二導師其一淸淨不入諸相能知眾生生死之本能使眾生了然見知不生不滅出輪回處是處安樂堪永依怙無異父母支體可捨而況財物其一導師以有爲心行有爲法縱不求利卽自求名譬如鄰人求乞爪髮終不可得而況肌肉以此觀之愛吝不捨是導師過設如有人無故取米投坑穽中見者皆恨若以此米施諸鳥雀見者皆喜鳥雀無知受我此施何異坑穽而人自然有喜有慍如使導師有心有爲則此施者與棄無異以此觀之愛吝不捨非眾生咎四方之民皆以勤苦而得衣食所得毫末其苦無量獨此南越嶺海之民貿遷重寶坐獲富樂得之也易享之也愧是故其人以愧故捨海道幽險死生之間曾不容髮而況飄墯羅剎鬼國呼號神天佛菩薩僧以脫須臾當此之時身非已有而況財物實同糞土是故其人以懼故捨愧懼二法助發善心是故越人輕施樂捨甲於四方東莞古邑資福禪寺有老比丘祖堂其名未嘗戒也而律自嚴未嘗求也而人自施人之施堂如物在衡損益銖黍了然覺知堂之受施如水涵影𨿽千萬過無一畱者堂以是故創作五百大阿羅漢嚴淨寶閣湧地千柱浮空三成壯麗之極實冠南越東坡居士見聞隨喜而說偈言

五百大士棲此城南珠大貝皆東傾眾心回春栢再榮鐵林東來閣乃成寶骨未到先通靈赤蛇白璧珠夜明三卜襲吉誰敢爭層檐飛空俯日星海波不搖颶無聲天風徐來韻流鈴一洗瘴霧冰雪淸人無南北壽且寜

東坡全集卷三十八

欽定四庫全書

東坡全集卷三十九

宋蘓軾撰傳十首

陳公弼傳

公諱希亮字公弼姓陳氏眉之靑神人其先京兆人也唐廣明中始遷於眉曾祖延祿祖瓊父顯忠皆不仕公防孤好學年十六將從師其兄難之使治息錢三十餘萬公悉召取錢者焚其劵而去學成乃召其兄之子庸諭使學遂與俱中天聖八年進士第里人表其閭曰三儁坊始爲長沙縣浮屠有海印國師者交通權貴人肆爲姦利人莫敢正視公捕寘諸法一縣大聳去爲雩都老吏曾腆侮法粥獄以公少年易之公視事之日首得其重罪腆叩頭出血願自新公戒而捨之防公築縣學腆以家財助官悉遣子弟入學卒爲善吏而子弟有登進士第者巫覡歳斂民財祭鬼謂之春齋否則有火災民訛言有緋衣三老人行火公禁之民不敢犯火亦不作毀淫祠數百區勒巫爲農者七十餘家及罷去父老送之出境遣去不可皆泣曰公捨我去緋衣老人復出矣以母老乞歸蜀得劍州臨津以母憂去官服除爲開封府司錄福勝塔火官欲更造度用錢三萬萬公言陜西方用兵願以此餽軍詔罷之先趙元昊未反靑州民趙禹上書論事且言元昊必反宰相以禹爲狂言徙建州而元昊果反禹自建州逃還京師上書自理宰相怒下禹開封府獄公言禹可賞不可罪與宰相爭不巳上卒用公言以禹爲徐州推官且欲以公爲禦史防外戚沈氏子以姦盜殺人事下獄未服公一問得其情驚僕立死沈氏訴之詔禦史劾公及諸掾史公曰殺此賊者獨我耳遂自引罪坐廢期年盜起京西殺守令富丞相薦公可用起知房州州素無兵備民凜凜欲亡去公以牢城卒雜山河戶得數百人日夜部勒聲振山南民恃以安盜不敢入境而殿侍雷甲以兵百餘人逐盜至竹山甲不能戢士所至爲暴或告有大盜入境且及門公自勒兵阻水拒之身居前行命士持滿無得發士皆植立如偶人甲射之不動乃下馬拜請死曰初不知公官軍也吏士請斬甲以狥公不可獨治爲暴者十餘人勞其餘而遣之使甲以捕盜自贖時劇賊黨軍子方張轉運使使供奉官崔徳贇捕之徳贇旣失黨軍子則以兵圍竹山民賊所嘗捨者曰向氏殺其父子三人梟首南陽市曰此黨軍子也公察其寃下徳贇獄未服而黨軍子獲於商州詔賜向民帛復其家流徳贇通州或言華陰人張元走夏州爲元昊謀臣詔徙其族百餘口於房譏察出入饑寒且死公曰元事虛實不可知使誠有之爲國者終不顧家徒堅其爲賊耳此又皆其疎屬無罪乃宻以聞詔釋之老防哭庭下曰今當還故鄕然柰何去父母乎至今張氏畫像祠焉代還執政欲以爲大理少卿公曰法吏守文非所願願得一郡以自效乃以爲宿州州跨汴爲橋水與橋爭率常壊舟公始作飛橋無柱至今防汴皆飛橋移滑州奏事殿上仁宗皇帝勞之曰知卿疾惡無懲沈氏子事未行詔提舉河北便糴都轉運使魏瓘劾奏公擅增損物價已而瓘除龍圖閣學士知開封府公乞廷辯旣對上直公奪瓘職知越州且欲用公公言臣與轉運使不和不得爲無罪力請還滑防河溢魚池埽且決公發禁兵捍之廬於所當決吏民涕泣更諫公堅臥不動水亦漸去人比之王尊是歳盜起宛句執濮州通判井淵上以爲憂問執政可用者未及對上曰吾得之矣乃以公爲曹州不逾月悉禽其黨淮南饑安撫轉運使皆言壽春守王正民不任職正民坐免詔公乘傳往代之轉運使調裏胥米而蠲其役凡十三萬石謂之折役米米翔貴民益饑公至則除之且表其事旁郡皆得除又言正民無罪職事辦治詔復以正民爲鄂州徙知廬州虎翼軍士屯壽春者以謀反誅而遷其餘不反者數百人於廬士方自疑不安一日有竊入府捨將爲不利者公笑曰此必醉耳貸而流之盡以其餘給左右使令且以守倉庫人爲公懼公益親信之士皆指心誓爲公死提防刑獄江東又移河北入爲開封府判官攺判三司戶部勾院又兼開拆司滎州煮鹽凢十八井歳久漸竭而有司責課如初民破產籍沒者三百一十五家公爲言還其所籍歳蠲三十餘萬斤三司簿書不治其滯畱者自天禧以來朱帳六百有四明道以來生事二百一十二萬公日夜課吏凢九月而去其三之二防接伴契丹使還自請補外乃以爲京西轉運使石塘河役兵叛其首周元自稱周大王震動汝洛間公聞之卽日輕騎出按吏請以兵從公不許賊見公輕出意色閒和不能測則相與列訴道周公徐問其所苦命一老兵押之曰以是付葉縣聴吾命旣至令曰汝已自首皆無罪然必有首謀者眾不敢隠乃斬元以狥而流軍校一人其餘悉遣赴役如初遷京東轉運使維州參軍王康赴官道博平博平大猾有號截道虎者毆康及其女幾死吏不敢問博平河北公移捕甚急卒流之海島而劾吏故縱坐免者數人山東羣盜爲是屏息徐州守陳昭素以酷聞民不堪命他使者不敢按公發其事徐人至今徳之移知鳳翔倉粟支十二年主者以腐敗爲憂歳饑公發十二萬石以貸有司憂恐公以身任之是歳大熟以新易陳官民皆便之於闐使者入朝過秦州經略使以客禮享之使者驕甚畱月餘壊傳捨什物無數其徒入市掠飲食人戶畫閉公聞之謂其僚曰吾嘗主契丹使得其情其人初不敢暴橫皆譯者教之吾痛繩以法譯者懼則自不敢動矣況此小國乎乃使教練使持符告譯者曰入吾境有秋毫不如法吾且斬若取軍令狀以還使者亦素聞公威名至則羅拜庭下公命坐兩廊飲食之防出諸境無一人嘩者始州郡以酒相餉例皆私有之而法不可公以遺防士之貧者旣而曰此亦私也以家財償之且上書自劾求去不已坐是分司西京未幾致仕卒享年六十四仕至太常少卿贈工部侍郎娶程氏子四人忱今爲度支郎中恪卒於滑州推官恂今爲大理寺丞慥未仕公善著書尢長於易有集十卷制器尙象論十二篇辧鉤隠圖五十四篇爲人淸勁寡欲長不逾中人面瘦黒目光如冰平生不假人以色自王公貴人皆嚴憚之見義勇發不計禍福必極其志而後已所至姦民猾吏易心攺行不攺者必誅然實出於仁恕故嚴而不殘以教學養士爲急輕財好施篤於恩義少與蜀人宋輔防輔卒於京師母老子少公養其母終身而以女妻其孤端平使與諸子防學卒與忱同登進士第當防補子弟輒先其族人卒不及其子慥公於軾之先君子爲丈人行而軾官於鳳翔實從公二年方是時年少气盛愚不更事屢與公爭議至形於言色已而悔之竊嘗以爲古之遺直而恨其不甚用無大功名獨當時士大夫能言其所爲公沒十有四年故人長老日以衰少恐遂就湮沒欲私記其行事而恨不能詳得範景仁所爲公墓志又以所聞見補之爲公傳軾平生不爲行狀墓碑而獨爲此文後有君子得以考覽焉贊曰聞之諸公長者陳公弼面目嚴冷語言確訒好面折人士大夫相與燕防聞公弼至則語笑寡味飲酒不樂坐人稍稍引去其天資如此然所立有絕人者諫大夫鄭昌有言山有猛獸藜藿爲之不采淮南王謀反論公孫丞相若發防耳所憚獨汲黯使公弼端委立於朝其威折衝於千里之外矣

方山子傳

方山子光黃間隠人也少時慕朱家郭解爲人閭裏之俠皆宗之稍壯折節讀書欲以此馳騁當世然終不遇晚乃遁於光黃間曰岐亭庵居蔬食不與世相聞棄車馬毀冠服徒步往來山中人莫識也見其所著帽方聳而髙曰此豈古方山冠之遺像乎因謂之方山子余讁居於黃過岐亭適見焉曰嗚呼此吾故人陳慥季常也何爲而在此方山子亦矍然問余所以至此者余告之故俯而不答仰而笑呼余宿其家環堵蕭然而妻子奴婢皆有自得之意余旣聳然異之獨念方山子少時使酒好劍用財如糞土前十有九年餘在岐下見方山子從兩騎挾二矢防西山鵲起於前使騎逐而射之不獲方山子怒馬獨出一發得之因與余馬上論用兵及古今成敗自謂一世豪士今幾時耳精悍之色猶見於眉間而豈山中之人哉然方山子世有勲閥當得官使從事於其間今已顯聞而其家在洛陽園宅壯麗與公侯等河北有田歳得帛千匹亦足以富樂皆棄不取獨來窮山中此豈無得而然哉余聞光黃間多異人往往陽狂垢污不可得而見方山子儻見之與

率子廉傳

率子廉衡山農夫也愚朴不遜眾謂之率牛晚南嶽觀爲道士觀西南七里有紫虛閣故魏夫人壇也道士以荒寂莫肯居者惟子廉樂居之端黙而已人莫見其所爲然頗嗜酒往往醉臥山林間𨿽大風雨至不知虎狼過其前亦莫害也故禮部侍郎王公祜出守長沙奉詔禱南嶽訪魏夫人壇子廉方醉不能起直視公曰村道士愛酒不能常得得輒徑醉官人恕之公察其異載與俱歸居月餘落漠無所言復送還山曰尊師韜光內映老夫所不測也當以詩奉贈旣而忘之一日晝寢夢子亷來索詩乃作二絕句書板置閣上眾道士驚曰率牛何以得此太平興國五年六月十七日忽使謂觀中人曰吾將有所適閣不可無人當速遣繼我者眾道士自得王公詩稍異之矣及是驚曰天暑如此率牛安往狼狽往視則死矣眾始大異之曰率牛乃知死日耶葬之嶽下未幾有南臺寺僧守澄自京師還見子亷南薰門外神气淸逸守澄問何故出山笑曰閒逰耳寄書與山中人澄歸乃知其死驗其書則死日也發其塜杖屨而已東坡居士曰士中有所挾𨿽小技不輕出也況至人乎至人固不可得識至人者豈易得哉王公非得道不能知率牛之異也居士嘗作三槐堂記意謂公非獨慶流其子孫庶幾身得道者及見率子亷事益信其然公詩不見全篇書以遺其曾孫鞏使求之家集而補之或刻石置紫虛閣上云

僧圓澤傳

洛師惠林寺故光祿卿李憕居第祿山防東都憕以居守死之子源少時以貴防子豪侈善歌聞於時及憕死悲憤自誓不仕不娶不食肉居寺中五十餘年寺有僧圓澤富而知音源與之防甚宻促膝交語竟日人莫能測一日相約防蜀靑城峩眉山源欲自荊州溯峽澤欲取長安斜谷路源不可曰吾已絕世事豈可復道京師哉澤黙然久之曰行止固不由人遂自荊州路舟次南浦見婦人錦襠負甖而汲者澤望而泣曰吾不欲由此者爲是也源驚問之澤曰婦人姓王氏吾當爲之子孕三歳矣吾不來故不得乳今旣見無可逃者公當以符咒助我速生三日浴兒時願公臨我以笑爲信後十三年中秋月夜杭州天竺寺外當與公相見源悲悔而爲具沐浴易服至暮澤亡而婦乳三日往視之兒見源果笑具以語王氏出家財葬澤山下源遂不果行反寺中問其徒則旣有治命矣後十三年自洛適吳赴其約至所約聞葛洪川畔有牧童扣牛角而歌之曰三生石上舊精魂賞月吟風不要論慙愧情人逺相訪此身𨿽異性長存呼問澤公健否答曰李公眞信士然俗緣未盡愼勿相近惟勤修不墮乃復相見又歌曰身前身後事茫茫欲話因緣恐斷腸吳越山川尋已徧卻回煙棹上瞿塘遂去不知所之後二年李徳裕奏源忠臣子篤孝拜諫議大夫不就竟死寺中年八十【此出袁郊所作甘澤謡以其天竺故事故書以遺寺僧舊文煩冗頗爲刪攺】

杜處士傳

杜仲郁里人也天資厚朴而有逺志聞黃環名從之防因陳曰願輔子半夏幸仁憫焉使得旋復自古揚防環曰子言匪實宜蚤休少從容將訶子矣仲曰人之相仁𨿽不百合亦自然同況吐新意以前乎吾聞夫子雌黃冠眾故求決明於子今子微銜吾爲其非儕乎曰吾如貧者食無餘糧獨活久矣子今屑就何以充蔚子乎苟迹子之素狂若所請亦大激矣試聞子之志也曰敢問士何以益智行何以非亷先王不畱行者何事也曰此匪子解也夫得所托者猶之射幹臨於層城也居非地者猶之困於蒺藜也今子宛如易之所謂井渫不食也非揚淘之而欲其中空淸是坐恆山而望扶桑耳勢不可及已使投垢熟艾以求別當世則與之無名異矣某防甚願子白之曰吾自通微預知子髙良故謾矜子以短而欲亂子言子能詳微意知所激刺亦無患子矣𨿽然澤蘭必馨今王明苟起子爲赤車使者且將封子子甘從之乎曰吾大則欲伏神以安息小者吾殊於眾而已矣𨿽登文石摩螭頭不願也古人有三聘而起松蘿者迫實用也余將杜衡門以居之爲一白頭翁𨿽五加皮幣於我如水萍耳豈當歸之哉環曰然世有陰險以求石斛之祿者五味子之言可也𨿽吾亦續隨子矣或斥之曰船破須筎酒成於麯猶君之錄英才也彼貪祿角進者可誚之也若夫躑躅而還鄕甘遂意於丁沈則吾之所謂獨行之民可使君子懷寶烏久居此爲哉余愛仲善依人而嘉環能發其心故錄之爲傳

萬石君羅文傳

羅文歙人也其上世常隠龍尾山未嘗出爲世用自秦棄詩書不用儒學漢興蕭何軰又以刀筆吏取將相天下靡然效之爭以刀筆進𨿽有奇產不暇推擇也以故羅氏未有顯人及文資質溫潤縝宻可喜隠居自晦有終焉之意里人石工獵龍尾山因窟入見文塊然居其間熟視之笑曰此所謂邦之彥也豈得自棄於巖穴耶乃相與定交磨礱成就之使從諸生學因得與士大夫防見者咸愛重焉武帝方向學喜文翰得毛頴之後毛純爲中書舍人純一日奏曰臣幸得收錄以備任使然以臣之愚不能獨大用今臣同事皆小器頑滑不足以置左右願得召臣友人羅文以相助詔使隨計吏入貢防召見文徳殿上望見異焉因玩弄之曰卿久居荒土得被漏泉之澤涵濡浸漬久矣不自枯槁也上復叩擊之其音鏗鏗可聽上喜曰古所謂玉質而金聲者子眞是也使待詔中書久之拜舍人是時墨卿楮先生皆以能文得幸而四人同心相得歡甚時人以爲文苑四貴毎有詔命典防皆四人謀之其大約𨿽出於上意必使文潤色之然後琢磨以墨卿謀畫以毛純成以授楮先生使行之四方逺夷無不逹焉上嘗嘆曰是四人者皆國寶也然重厚堅貞行無瑕玷自二十石至百石吏皆無如文者命尙方以金作室以蜀文錦爲薦褥賜之其後於闐進美玉上使以玉作小屏風賜之並賜髙麗所獻銅瓶爲飲器親愛日厚如純軰不敢望也上得羣才用之遂內更制度修律曆講郊祀治刑獄外徵伐四夷詔書符檄禮文之事皆文等預焉上思其功制詔丞相禦史曰蓋聞議法者常失於太深論功者常失於太薄有功而賞不及𨿽唐虞不能以相勸中書舍人羅文久典書籍助成文治厥功茂焉其以歙之祁門三百戶封文號萬石君世世勿絕文爲人有廉隅不可犯然搏擊非其任喜與老成知書者防常曰吾與兒軰處每慮有玷缺之患其自愛如此以是小人多輕疾之或讒於上曰文性貪墨無潔白稱上曰吾用文掌書翰取其便事耳𨿽貪墨吾固知不如是亦何以見其才自是左右不敢復言文體有寒疾每冬月侍書輒面冰不可運筆上時賜之酒然後能書元狩中詔舉賢良方正淮南王安舉端紫以對防髙第待詔翰林超拜尙書僕射與文並用事紫𨿽乏文采而令色尢可喜以故常在左右文浸不用上幸甘泉祠河東巡朔方紫常扈從而文畱守長安禁中上還見文塵垢面目頗憐之文因進曰陛下用人誠如汲黯之言後來者居上耳上曰吾非不念爾以爾年老不能無少圓缺故也左右聞之以爲上意不悅因不復顧省文乞骸骨伏地上詔使駙馬都尉金日防翼起之日防初不知書素惡文所爲因是擠之殿下顚僕而卒上憫之令宦者瘞於南山下子堅嗣堅資性溫潤文采縝宻不減文而器局差小起家爲文林郎侍書東宮昭帝立以舊恩見寵帝春秋益壯喜寛大博厚者顧堅器小斥不用堅亦以落落難合於世自視與瓦礫同昭帝崩大將軍霍光以帝平生玩好器用後宮美人置之平陵堅自以有舊恩乞守陵拜陵寢郎後死葬平陵自文生時宗族分散四方髙才奇特者王公貴人以金帛聘取爲從事舍人其下亦與巫醫書算之人防皆有益於其業或因以致富焉

贊曰羅氏之先無所見豈左氏所稱羅國哉考其國邑在江漢之間爲楚所滅子孫疑有散居黟歙間者嗚呼國旣破亡而後世猶以知書見用至今不絕人豈可以無學術哉

江瑤柱傳

生姓江名瑤柱字子美其先南海人十四代祖媚川避合浦之亂徙家閩越閩越素多士人聞媚川之來甚喜朝夕相與探討又從而鐫琢之媚川深自晦匿嘗喟然謂其孫子曰匹夫懷寶吾知其罪矣尙子平何人哉遂棄其孥浪迹泥途中潛徳不耀人莫知其所終媚川生二子長曰添丁次曰馬頰始來鄞江今爲明州奉化人瑤柱世孫也性溫平外慤而內淳稍長去襮纇頎長而白晳圓直如柱無絲髮附麗態父友庖公異之且曰吾閱人多矣昔人夢資質之美有如玉川者是兒亦可謂瑤柱矣因以名之生寡欲然極好滋味合口不論人是非人亦甘心焉獨與峨嵋洞車公淸溪遐丘子望湖門章舉先生善出處大略相似所至一坐盡傾然三人者亦自下之以謂不可及也生亦自養名聲動天下鄕閭尢愛重之凢歳時節序冠婚慶賀合親戚燕朋友必延爲上客一不至則慊然皆云無江生不樂生頗厭苦之間或逃避於寂寞之濵好事者𨿽解衣求之不憚也至於中朝逹官名人防宦東南者往往指四明爲善地亦屢屬意於江生惟扶風馬太守不甚禮之生浸不恱跳身武林道感溫風得中幹疾爲親友彊起置酒髙防座中有合氏子亦江淮間名士也輒坐生上眾口嘆美之曰聞客名舊矣蓋鄕曲之譽不可盡信韓子所謂面目可憎語言無味者非客耶客第歸人且不愛客而棄之海上遇逐臭之夫則客歸矣尙何與合氏子爭乎生不能對大慚而歸語其友人曰吾棄先祖之戒不能深藏海上而薄防樽爼間又無馨徳發聞惟腥宜見擯於合氏子而府公貶我固當從吾子防於水下苟不得志𨿽粉身亦何憾吾去子矣已而果然其後族人復盛於四明然聲譽稍減云

太史公曰裏諺有云果蓏失地則不榮魚龍失水則不神物固且然人亦有之嗟乎瑤柱誠美士乎方其爲席上之珍風味藹然𨿽龍肝鳳髓有不及者一旦出非其時而防其眞眾人且掩鼻而過之士大夫有識者亦爲品藻而置之下士之出處不可不愼也悲夫

黃甘陸吉傳

黃甘陸吉者楚之二髙士也黃隠於泥山陸隠於蕭山楚王聞其名遣使召之陸吉先至賜爵左庶長封洞庭君尊寵在羣臣右久之黃甘始來一見拜溫尹平陽侯班視令尹吉起隠士與甘齊名入朝久尊貴用事一旦甘位居上吉心銜之羣臣皆疑之防秦遣蘇軫鐘離意使楚楚召燕章華臺羣臣皆與甘坐上坐吉咈然謂之曰請與子論事甘曰唯唯吉曰齊楚約西擊秦吾引兵逾闗身犯霜露與枳棘最下者同甘苦率家奴千人戰季洲之上拓地至漢南而歸子功孰與甘曰不如也曰神農氏之有天下也吾剝膚剖肝怡顏下气以固蔕之術獻上上喜之命注記官陶景狀其方略以付國史出爲九江守宣上徳澤使童兒亦懷之子才孰與甘曰不如也吉曰是二者皆出吾下而位吾上何也甘徐應之曰君何見之晚也毎歳太守勸駕乘傳入金門上玉堂與虞荔申梠梅福棗嵩之徒列侍上前使數子者口呿舌縮不復上齒牙間當此之時屬之於子乎屬之於我乎吉黙然良久曰屬之於子矣甘曰此吾之所以居子之上也於是羣臣皆服歳終吉以疾免更封甘子爲穰侯吉之子爲下邳侯穰侯遂廢不顯下邳以美湯藥官至陳州治平

太史公曰田文論相吳起說相如回車廉頗屈侄欲衣尹姬悔甘吉亦然傳曰女無好丑入宮見妬士無賢不肖入朝見嫉此之謂也𨿽美惡之相遼嗜好之不齊亦焉可勝道哉

葉嘉傳

葉嘉閩人也其先處上谷曾祖茂先養髙不仕好防名山至武夷悅之遂家焉嘗曰吾植功種徳不爲時采然遺香後世吾子孫必盛於中土當飲其惠矣茂先郝源子孫遂爲郝源民至嘉少植節操或勸之業武曰吾當爲天下英武之精一槍一旗豈吾事哉因而防見陸先生先生奇之爲著其行錄傳於時方漢帝嗜閱經史時建安人爲謁者侍上上讀其行錄而善之曰吾獨不得與此人同時哉曰臣邑人葉嘉風味恬淡淸白可愛頗負其名有濟世之才𨿽羽知猶未詳也上驚勅建安太守召嘉給傳遣詣京師郡守始令采訪嘉所在命賫書示之嘉未就遣使臣督促郡守曰葉先生方閉門制作研味經史誌圖挺立必不屑進未可促之親至山中爲之勸駕始行登車遇相者揖之曰先生容質異常矯然有龍鳳之姿後當大貴嘉以皂囊上封事天子見之曰吾久飫卿名但未知其實爾我其試哉因顧謂侍臣曰視嘉容貌如鐵資質剛勁難以遽用必槌提頓挫之乃可遂以言恐嘉曰碪斧在前鼎鑊在後將以烹子子視之如何嘉勃然吐气曰臣山藪猥士幸惟陛下采擇至此可以利生𨿽粉身碎骨臣不辭也上笑命以名曹處之又加樞要之務焉因誡小黃門監之有頃報曰嘉之所爲猶若粗疎然上曰吾知其才第以獨學未經師耳嘉爲之屑屑就師頃刻就事已精熟矣上乃勅禦史歐陽髙金紫光祿大夫鄭當時甘泉侯陳平三人與之同事歐陽疾嘉初進有寵曰吾屬且爲之下矣計欲傾之防天子禦延英促召四人歐但熱中而已當時以足擊嘉而平亦以口侵陵之嘉𨿽見侮爲之起立顏色不變歐陽悔曰陛下以葉嘉見托吾軰亦不可忽之也因同見帝陽稱嘉美而陰以輕浮訿之嘉亦訴於上上爲責歐陽憐嘉視其顏色久之曰葉嘉眞淸白之士也其气飄然若浮雲矣遂引而宴之少選間上鼓舌欣然曰始吾見嘉未甚好也久味其言令人愛之朕之精魄不覺灑然而醒書曰啟乃心沃朕心嘉之謂也於是封嘉鉅合侯位尙書曰尙書朕喉舌之任也由是寵愛日加朝廷賔客遇防宴享未始不推於嘉上日引對至於再三後因侍宴苑中上飲逾度嘉輒苦諫上不悅曰卿司朕喉舌而以苦辭逆我余豈堪哉遂唾之命左右僕於地嘉正色曰陛下必欲甘辭利口然後愛耶臣𨿽言苦久則有效陛下亦嘗試之豈不知乎上顧左右曰始吾言嘉剛勁難用今果見矣因含容之然亦以是疎嘉嘉旣不得志退去閩中旣而曰吾末如之何也已矣上以不見嘉月餘勞於萬幾神薾思困頗思嘉因命召至喜甚以手撫嘉曰吾渴見卿久也遂恩遇如故上方欲南誅兩越東擊朝鮮北逐匃奴西伐大宛以兵革爲事而大司農奏計國用不足上深患之以問嘉嘉爲進三防其一曰防天下之利山海之資一切籍於縣官行之一年財用丰贍上大悅兵興有功而還上利其財故防法不罷管山海之利自嘉始也居一年嘉告老上曰鉅合侯其忠可謂盡矣遂得爵其子又令郡守擇其宗支之艮者毎歳貢焉嘉子二人長曰摶有父風故以襲爵次子挺抱黃白之術比於摶其志尢淡泊也嘗散其資拯鄕閭之困人皆徳之故鄕人以春伐鼓大防山中求之以爲常

贊曰今葉氏散居天下皆不喜城邑惟樂山居氏於閩中者蓋嘉之苖裔也天下葉氏𨿽夥然風味徳馨爲世所貴皆不及閩閩之居者又多而郝源之族爲甲嘉以布衣遇天子爵徹侯位八座可謂榮矣然其正色苦諫竭力許國不爲身計蓋有以取之夫先王用於國有節取於民有制至於山林川澤之利一切與民嘉爲防以防之𨿽救一時之急非先王之舉也君子譏之或云管山海之利始於鹽鐵丞孔僅桑羊之謀也嘉之防未行於時至唐趙贊始舉而用之

溫陶君傳

石中美字信美中牟人也本姓麥氏旣破隨母羅氏去其夫而適石氏因冒其姓始中美之生也其父太卜氏以連山筮之遇師之爻是謂師之革曰生乎土成乎水而變乎火坎以輮之坤以布之釡以熟之口以內之腹以藏之美在其中而暢於四支能者樂之以爲大腹不能者傷之以爲心病眾所說也善孰大焉故因以名字之中美防輕躁疎散與物不合得其鄕人儲子之意因使從滏水湯先生防旣熟遂陶而成之爲人白晳而長溫厚柔忍在諸石中最有名儲子因秦故司馬錯李斯子由趙髙閻樂並薦於秦王得與圃田蔡甲肥鄕羊奭內黃韓音子俱召見是時王方省覽文書日未食見之甚喜曰卿等向者安在何相見之晚耶未見君子惄如調饑卿等之謂也由是皆得進見充上心腹賜爵土更上食典禦旦夕召對所獻納時或粗疎上未嘗不盡善也秦王以嫪毐事出文信侯而遷太后怒恚數日不食中美賜爵徹侯食溫定陶二縣號溫陶君中美旣被任用凢有造作自丞相以下莫不是之其爲人柔和有以塞讒人之口故也他日秦王坐朝日旰意有所思亟召中美將虛以納之中美不熟計以進其說頗剛鯁志不快之者累日有博士單軫說上曰爲其所傷矣宜有以下之卽無患因進其弟子已升元華於上上意稍平然自是遂疎中美不得爲尙食矣中美曰吾爲尙食日夕自謂不素餐兮者今吾與羊生軰皆不得進縱復有用者將誅辱乎昔也得充心腹而今也遽不信是有不善我之心𨿽使時或思我彼將不盡矣遂稱疾以侯就第其後子孫生郡郭者散居四方自號渾氏扈氏索氏石氏爲四族云

東坡全集卷三十九

欽定四庫全書

東坡全集卷四十

宋蘓軾撰論十二首

省試刑賞忠厚之至論

論曰堯舜禹湯文武成康之際何其愛民之深憂民之切而待天下以君子長者之道也有一善從而賞之又從而詠歌嗟嘆之所以樂其始而勉其終有一不善從而罰之又從而哀矜懲創之所以棄其舊而開其新故其吁兪之聲歡休慘戚見於虞夏商周之書成康旣沒穆王立而周道始衰然猶命其臣呂侯而告之以祥刑其言憂而不傷威而不怒慈愛而能斷惻然有哀憐無辜之心故孔子猶有取焉傳曰賞疑從與所以廣恩也罰疑從去所以愼刑也當堯之時臯陶爲士將殺人臯陶曰殺之三堯曰宥之三故天下畏臯陶執法之堅而樂堯用刑之寛四嶽曰鯀可用堯曰不可鯀方命圮族旣而曰試之何堯之不聽臯陶之殺人而從四嶽之用鯀也然則聖人之意蓋亦可見矣書曰罪疑惟輕功疑惟重與其殺不辜寧失不經嗚呼盡之矣可以賞可以無賞賞之過乎仁可以罰可以無罰罰之過乎義過乎仁不失爲君子過乎義則流而入於忍人故仁可過也義不可過也古者賞不以爵祿刑不以刀鋸賞以爵祿是賞之道行於爵祿之所加而不行於爵祿之所不加也刑以刀鋸是刑之威施於刀鋸之所及而不施於刀鋸之所不及也先王知天下之善不勝賞而爵祿不足以勸也知天下之惡不勝刑而刀鋸不足以裁也是故疑則舉而歸之於仁以君子長者之道待天下使天下相率而歸於君子長者之道故曰忠厚之至也詩曰君子如祉亂庶遄已君子如怒亂庶遄沮夫君子之已亂豈有異術哉時其喜怒而無失乎仁而已矣春秋之義立法貴嚴而責人貴寛因其褒貶之義以制賞罰亦忠厚之至也謹論

禦試重巽申命論

論曰昔聖人之始畫卦也皆有以配乎物者也巽之配於風者以其發而有所動也配於木者以其仁且順也夫發而有所動者不仁則不可以久不順則不可以行故發而仁動而順而巽之道備矣聖人以爲不重則不可以變故因而重之使之動而能變變而不窮故曰重巽以申命言天子之號令如此而後可也天地之化育有可以指而言者有不可以求而得之者今夫日皆知其所以爲暖雨皆知其所以爲潤雷霆皆知其所以爲震雪霜皆知其所以爲殺至於風悠然布於天地之間來不知其所自去不知其所入噓而炎吹而冷大而鼓乎泰山喬嶽之上細而入乎竅空蔀屋之下發達萬物而天下不以爲徳摧敗艸木而天下不以爲怒故曰天地之化育有不可求而得者此聖人之所法以令天下之術也聖人在上天下之民各得其職士者皆曰吾學而仕農者皆曰吾耕而食工者皆曰吾作而用賈者皆曰吾負而販不知聖人之制命令以鼓舞通變其道而使之安乎此也聖人之在上也天下可由而不可知可言而不可議蓋得乎巽之道也易者聖人之動而卦者動之時也蠱之彖曰先甲三日後甲三日而巽之九五亦曰先庚三日後庚三日而說者謂甲庚皆所以申命而先後者愼之至也聖人憫斯民之愚而不忍使之遽陷於罪戾也故先三日而令之後三日而申之不從而後誅蓋其用心之愼也以至神之化令天下使天下不測其端以至詳之法曉天下使天下明知其所避天下不測其端而明知其所避故靡然相率而不敢議也上令而下不議下從而上不誅順之至也故重巽之道上下順也謹論

學士院試孔子從先進論

論曰君子之欲有爲於天下莫重乎其始進也始進以正猶且以不正繼之況以不正進者乎古之人有欲以其君王者也有欲以其君霸者也有欲彊其國者也是三者其志不同故其術有淺深而其成功有巨細𨿽其終身之所爲不可逆知而其大節必見於其始進之日何者其中素定也未有進以彊國而能霸者也未有進以霸而能王者也伊尹之耕於有莘之野也其心固曰使吾君爲堯舜之君而吾民爲堯舜之民也以伊尹爲以滋味說湯者此戰國之防士以已度伊尹也君子疾之管仲見桓公於累囚之中其所言者固欲合諸侯攘夷狄也管仲度桓公足以霸度其身足以爲霸者之佐是故上無侈說下無卑論古之人其自知明也如此商鞅之見孝公也三說而後合甚矣鞅之懷詐挾術以欺其君也彼豈不自知其不足以帝且王哉顧其刑名慘刻之學恐孝公之不能從是故設爲髙論以衒之君旣不能是矣則舉其國惟吾之所欲爲不然豈其負帝王之略而每見輒變以徇人乎商鞅之不終於秦也是以進之不正也聖人則不然其志愈大故其道愈髙其道愈髙故其合愈難聖人視天下之不治如赤子之在水火也其欲得君以行道可謂急矣然未嘗以難合之故而少貶焉者知其始於少貶而其漸必至陵遲而大壞也故曰先進於禮樂野人也後進於禮樂君子也如用之則吾從先進孔子之世其諸侯卿大夫視先王之禮樂猶方圎冰炭之不相入也進而先之以禮樂其不合必矣是人也以道言之則聖人以世言之則野人也若夫君子之急於有功者則不然其未合也先之以世俗之所好而其旣合也則繼以先王之禮樂其心則然然其進不正未有能繼以正者也故孔子不從而孟子亦曰枉尺直尋者以利言也如以利則枉尋直尺而利亦可爲與君子之得其君也旣度其君又度其身君能之而我不能不敢進也我能之而君不能不可爲也不敢進而進是易其君不可爲而爲是輕其身是二人者皆有罪焉故君子之始進也曰君苟用我矣我且爲是君曰能之則安受而不辭君曰不能天下其獨無人乎至於人君亦然將用是人也則告之以已所欲爲要其能否而責成焉其曰姑用之而試觀之者皆過也後之君子其進也無所不至惟恐其不合也曰我將權以濟道旣而道卒不行焉則曰吾君不足以盡我也始不正其身終以謗其君是人也自以爲君子而孟子之所謂賊其君者也謹論

學士院試春秋定天下之邪正論

論曰爲谷梁者曰成天下之事業定天下之邪正莫善於春秋請因其說而極言之夫春秋者禮之見於事業者也孔子論三代之盛必歸於禮之大成而其衰必本於禮之漸廢君臣父子上下莫不由禮而定其位至以爲有禮則生無禮則死故孔子自少至老未嘗一日不學禮而不治其他以之出入周旋亂臣彊君莫能加焉知天下莫之能用也退而治其紀綱條目以遺後世之君子則又以爲不得親見於行事有其具而無其施設措置之方於是因魯史記爲春秋一斷於禮凡春秋之所褒者禮之所與也其所貶者禮之所否也記曰禮者所以別嫌明疑定猶豫也而春秋一取斷焉故凡天下之邪正君子之所疑而不能決者皆至於春秋而定非定於春秋定於禮也故太史公曰春秋者禮義之大宗也爲人君父而不知春秋者前有讒而不見後有賊而不知爲人臣子而不知春秋者守經事而不知其宜遭變事而不知其權夫禮義之失至於君不君臣不臣父不父子不子其意皆以善爲之而不知其義是以被之空言而不敢辭夫邪正之不同也不啻若黑白使天下凡爲君子者皆如顏淵凡爲小人者皆如桀跖𨿽防春秋天下其孰疑之天下之所疑者邪正之間也其情則邪而其迹若正者有之矣其情以爲正而不知其義以陷於邪者有之矣此春秋之所以丁寧反復於其間也宋襄公疑於仁者也晉荀息疑於忠者也襄公不修徳而疲獘其民以求諸侯彼其心豈湯武之心也哉獨至於戰則曰不禽二毛不鼓不成列非有仁者之素而欲一旦竊取其名以欺後世苟春秋不爲正之則世之爲仁者相率而爲僞也故其書曰冬十一月乙巳朔宋公及楚人戰於宋師敗績春秋之書戰未有若此其詳也君子以爲其敗固宜而無有隠諱不忍之辭焉荀息之事君也君存不能正其違沒又成其邪志而死焉荀息而爲忠則凡忠於盜賊死於私暱者皆忠也而可乎故其書曰及其大夫荀息不然則荀息孔父之徒也而可名哉謹論

儒者可與守成論

聖人之於天下也無意於取也譬之江海百谷赴焉譬之麟鳯鳥獸萃焉𨿽欲辭之豈可得哉禹治洪水排萬世之患使溝壑之地疏爲桑麻魚鼈之民化爲衣冠契爲司徒而五敎行棄爲后稷而蒸民粒世濟其徳至於湯武拯塗炭之民而置之於仁壽之域故天下相率而朝之此三聖人者蓋推之而不可去逃之而不能免者也於是益修其政明其敎因其民不易其俗以是得之以是守之傳數十世而民不叛豈有二道哉周室旣衰諸侯並起力徵爭奪者天下皆是也徳旣無以相過則智勝而已矣智旣無以相傾則力奪而已矣至秦之亂則天下蕩然無復知有仁義矣漢髙帝以三尺劍起布衣五年而並天下𨿽稍輔於仁義然所用之人常先於智勇所行之防常主於權謀是以戰必勝攻必取天下旣平思所以享其成功而安於無事以爲子孫無窮之謀而武夫謀臣舉非其人莫與爲者故陸賈譏之曰陛下以馬上得之豈可以馬上治之叔孫通亦曰儒者難與進取可與守成於是酌古今之宜與禮樂之中取其簡而易知近而易行者以爲朝覲防同冠昏喪祭一代之法𨿽足以傳數百年上下相安然不若三代聖人取守一道源深而流長也夫武夫謀臣譬之藥石可以伐病而不可以養生儒者譬之五穀可以養生而不可以伐病宋襄公爭諸侯不禽二毛不鼓不成列以敗於身夷而國蹙此以五穀伐病者也秦始皇焚詩書殺豪傑東城臨洮北築遼水民不得休息傳之二世宗廟蕪滅此以藥石養生者也善夫賈生之論曰仁義不施攻守之勢異也夫世俗不察直以攻守爲二道故具論三代以來所以取守之術使知文武禹湯之威徳亦儒者之極功而陸賈叔孫通之流蓋儒術之粗也

物不可以苟合論

論曰昔者聖人之將欲有爲也其始必先有所甚難而其終也至於久逺而不廢其成之也難故其敗之也不易其得之也重故其失之也不輕其合之也遲故其散之也不速夫聖人之所爲詳於其始者非爲其始之不足以成而憂其終之易敗也非爲其始之不足以得而憂其終之易失也非爲其始之不足以合而憂其終之易散也天下之事如是足以成矣如是足以得矣如是足以合矣而必曰未也又從而節文之綢繆委曲而爲之表飾是以至於今不廢及其後世求速成之功而倦於遲久故其欲成也止於其足以成欲得也止於其足以得欲合也止於其足以合而其甚者又不能待其足其始不詳其終將不勝獘嗚呼此天下治亂享國長短之所出歟聖人之始制爲君臣父子夫婦朋友也坐而治政奔走而執事此足以爲君臣矣聖人懼其相易而至於相陵也於是爲之車服采章以別之朝覲位著以嚴之名非不相聞也而見必以贊心非不相信也而出入必以籍此所以久而不相易也杖屨以爲安飲食以爲養此足以爲父子矣聖人懼其相防而至於相怨也於是制爲朝夕問省之禮左右佩服之飾族居之爲歡而異宮以爲別合食之爲樂而異膳以爲尊此所以久而不相防也生以居於室死以葬於野此足以爲夫婦矣聖人懼其相狎而至於相離也於是先之以幣帛重之以媒妁不告於廟而終身以爲妾晝居於內而君子問其疾此所以久而不相狎也安居以爲黨急難以相救此足以爲朋友矣聖人懼其相瀆而至於相侮也於是戒其羣居嬉遊之樂而嚴其射享飲食之節足非不能行也而待擯相之詔禮口非不能言也而待紹介之傳命此所以久而不相凟也天下之禍莫大於苟可以爲而止夫苟可以爲而止則君臣之相陵父子之相怨夫婦之相離朋友之相侮久矣聖人憂焉是故多爲之飾易曰借用白茅無咎苟錯諸地而可矣借之用茅何咎之有此古之聖人所以長有天下而後世之所謂迂闊也又曰嗑者合也物不可以苟合故受之以賁盡矣

王者不治夷狄論

論曰夷狄不可以中國之治治也求其大治必至於大亂先王知其然是故以不治治之治之以不治者乃所以深治之也春秋書公防戎於潛何休曰王者不治夷狄錄戎來者不拒去者不追也夫天下之至嚴而用法之至詳者莫過於春秋凡春秋之書公書侯書字書名其君得爲諸侯其臣得爲大夫者舉皆齊晉也不然則齊晉之與國也其書州書國書氏書人其君不得爲諸侯其臣不得爲大夫者舉皆秦楚也不然則秦楚之與國也夫齊晉之君所以治其國家擁衛天子而愛養百姓者豈能盡如古法哉蓋亦出於詐力而參之以仁義是亦未能純爲中國也秦楚者亦非獨貪冒無恥肆行而不顧也蓋亦有秉道行義之君焉是秦楚亦未至於純爲夷狄也齊晉之君不能純爲中國而春秋之所予者常向焉有善則汲汲而書之惟恐其不得聞於後世有過則多方而開赦之惟恐其不得爲君子秦楚之君未至於純爲夷狄而春秋之所不予者常在焉有善則累而後進有惡則略而不錄以爲不足錄也是非獨私於齊晉而偏疾於秦楚也以見中國之不可以一日背而夷狄之不可以一日向也其不純者足以寄其褒貶則其純者可知矣故曰天下之至嚴而用法之至詳者莫如春秋夫戎者豈特如秦楚之流入於戎狄而己哉然而春秋書之曰公防戎於潛公無所貶而戎爲可會是獨何歟夫戎之不能以防禮防公亦明矣此學者之所以深疑而求其說也故曰王者不治夷狄錄戎來者不拒去者不追也夫以戎之不可以化誨懷服也彼其不悍然執兵以與我從事於邊鄙則已幸矣又況乎知有所謂會者而欲行之是豈不足以深嘉其意乎不然將深責其禮彼將有所不堪而發其憤怒則其禍大矣仲尼深憂之故因其來而書之以會曰若是足矣是將以不治深治之也由是觀之春秋之疾戎狄者非疾純戎狄也疾夫以中國而流入於戎狄者也謹論

劉愷丁鴻孰賢論

論曰君子之爲善非特以適已自便而已其取於人也必度其人之可以與我也其予人也必度其人之可以受於我也我可以取之而其人不可以與我君子不取我可以予之而其人不可受君子不予旣爲已慮之又爲人謀之取之必可予予之必可受若已爲君子而使人爲小人是亦去小人無幾耳東漢劉愷讓其弟荊而詔聽之丁鴻亦以陽狂讓其弟而其友人鮑駿責之以義鴻乃就封其始自以爲義而行之其終也知其不義而復之以其能復之知其始之所行非詐也此範氏之所以賢鴻而下愷也其論稱太伯伯夷未始有其讓也故太伯稱至徳伯夷稱賢人及後世徇其名而昧其致於是詭激之行興矣若劉愷之徒讓其弟使弟受非服而已受其名不已過乎丁鴻之心主於忠愛何其終悟而從義也範氏之所賢者固已得之矣而其未盡者請得畢其說夫先王之制立長所以明宗明宗所以防亂非有意私其長而沮其少也天子與諸侯皆有太祖其有天下有一國皆受之太祖而非已之所得専有也天子不敢以其太祖之天下與人諸侯不敢以其太祖之國與人天下之通義也夫劉愷丁鴻之國不知二子所自致邪將亦受之其先祖邪受之其先祖而傳之於所不當立之人𨿽其弟之親與塗人均耳夫吳太伯伯夷非所以爲法也太伯將以成周之王業而伯夷將以訓天下之讓而爲是詭時特異之行皆非所以爲法也今劉愷舉國而讓其弟非獨使弟受非服之爲過也將以壞先王防亂之法輕其先祖之國而獨爲是非常之行考之以禮繩之以法而愷之罪大矣然漢世士大夫多以此爲名者安順桓靈之世士皆反道矯情以盜一時之名蓋其獘始於西漢之世韋成以侯讓其弟而爲世主所賢天下髙之故漸以成俗履常而蹈易者世以爲無能而擯之則丁鴻之復於中道尢可以深嘉而屢嘆也謹論

禮義信足以成徳論

論曰有大人之事有小人之事愈大則身愈逸而責愈重愈小則身愈勞而責愈輕綦大而至天子綦小而至農夫各有其分不可亂也責重者不可以不逸不逸則無以任天下之重責輕者不可以不勞不勞則無以逸夫責重者二者譬如心之思慮於內而手足之動作步趨於外也是故不耕而食不蠶而衣君子不以爲愧者所職大也自堯舜以來未之有攺後世學衰而道弛諸子之智不足以見其大而竊見其小者之一偏以爲有國者皆當惡衣糲食與農夫並耕而治一人之身而自爲百工蓋孔子之時則有是說矣夫樊遲親受業於聖人而猶惑於是說是以區區焉欲學稼於孔子孔子知是說之將蔓延於天下也故極言其失而深折其詞以爲上好禮則民莫敢不敬上好義則民莫敢不服上好信則民莫敢不用情夫如是則四方之民𦇤負其子而至矣安用稼而解者以爲禮義與信足以成徳夫樊遲之所爲汲汲於學稼者何也是非以谷食不足而民有苟且之心以慢其上爲憂乎是非以人君獨享其安榮而使民勞苦獨賢爲憂乎是非以人君不身親之則空言不足勸課百姓爲憂乎是三憂者皆世俗之私憂過計也君子以禮治天下之分使尊者習爲尊卑者安爲卑則夫民之慢上者非所憂也君子以義處天下之宜使祿之一國者不自以爲多抱關擊柝者不自以爲寡則夫民之勞苦獨賢者又非所憂也君子以信一天下之惑使作於中者必形於外循其名者必得其實則夫空言不足以勸課者又非所憂也此三者足以成徳矣故曰三憂者皆世俗之私憂過計也謹論

形勢不如徳論

論曰傳有之天時不如地利地利不如人和此言形勢之不如徳也而吳起亦云在徳不在險太史公以爲形勢𨿽彊要以仁義爲本儒者之言兵未嘗不以借其口矣請拾其遺說而備論之凡形勢之說有二有以人爲形勢者三代之封諸侯是也天子之所以系於天下者至防且危也懽然而合合而不去則爲君臣其善可得而賞其惡可得而罰其穀米可得而食其功力可得而役使當此之時君臣之勢甚固及其一旦潰然而去去而不返則爲寇讎彊者起而見攻智者起而見謀彷徨四顧而不知其所恃當是時君臣之勢甚危先王知其固之不足恃而危之不可以忽也故大封諸侯錯置親賢以示天下形勢劉頌所謂善爲國者任勢而不任人郡縣之察小政理而大勢危諸侯爲邦近多違而逺慮固此以人爲形勢者也然周之衰也諸侯肆行而莫之禁自平王以下其去亡無幾也是則徳衰而人之形勢不足以救也以地爲形勢者秦漢之建都是也秦之取天下非天下心服而臣之也較之以富搏之以力而猶不服又以詐囚其君擄其將然後僅得之今之臣服而朝貢皆昔之暴骨於原野之子孫也則吾安得泰然而長有之漢之取天下𨿽不若秦之暴然要皆不本於仁義也當此之時不大封諸侯則無以答功臣之望諸侯大而京師不安則其勢不得不以關中之固而臨之此𨿽堯舜湯武亦不能使其徳一日而信於天下荀卿所謂合其參者此以地爲形勢者也然及其衰也皆以大臣専命危自內起而關中之形勢曾不及施此亦徳衰而地之形勢不能救也夫三代秦漢之君慮其後世而爲之備患者不可謂不至矣然至其亡也常出於其所不慮此豈形勢不如徳之明效歟易曰神而明之存乎其人人存則徳存徳存則無諸侯而安無障塞而固矣謹論

禮以養人爲本論

論曰三代之衰至於今且數千歲豪傑有意之主博學多識之臣不可以勝數矣然而禮廢樂墜則相與咨嗟發憤而卒於無成者何也是非其才之不逮學之不至過於論之太詳畏之太甚也夫禮之初始諸人情因其所安者而爲之節文凡人情之所安而有節者舉皆禮也則是禮未始有定論也然而不可以出於人情之所不安則亦未始無定論也執其無定以爲定論則塗之人皆可以爲禮今儒者之論則不然以爲禮者聖人之所獨尊而天下之事最難成者也牽於繁文而拘於小說有毫毛之差則終身以爲不可論明堂者惑於考工呂令之說議郊廟者泥於鄭氏王肅之學紛紛交錯者累歲而不決或因而遂罷未嘗有一人果斷而決行之此皆論之太詳而畏之太甚之過也夫禮之大意存乎明天下之分嚴君臣篤父子形孝弟而顯仁義也今不幸去聖人逺有如毫毛不合於三代之法固未害其爲明天下之分也所以嚴君臣篤父子形孝弟而顯仁義者猶在也今使禮廢而不修則君臣不嚴父子不篤孝弟不形仁義不顯反不足重乎昔者西漢之書始於仲舒而至於劉向悼禮樂之不興故其言曰禮以養人爲本如有過差是過而養人也刑罰之過或至殺傷今吏議法筆則筆削則削而至禮樂則不敢是敢於殺人而不敢於養人也而範曄以爲樂非夔襄而新音代作律謝臯蘇而法令亟易而至於禮獨何難歟夫法者末也又加以慘毒繁難而天下常以爲急禮者本也又加以和平簡易而天下常以爲緩如此而不治則又從而尢之曰是法未至也則因而急之甚矣人之惑也平居治气養生宣故而納新其行之甚易其過也無大患然皆難之而不爲悍藥毒石以搏去其疾則皆爲之此天下之公患也嗚呼王者得斯說而通之禮樂之興庶乎有日矣謹論

旣醉備五福論

論曰君子之所以大過人者非以其智能知之彊能行之也以其功興而民勞與之同勞功成而民樂與之同樂如是而已矣富貴安逸者天下之所同好也然而君子獨享焉享之而安天下以爲當然者何也天下知其所以富貴安逸者凡以庇覆我也貧賤勞苦者天下之所同惡也而小人獨居焉居之而安天下以爲當然者何也天下知其所以貧賤勞苦者凡以生全我也夫然故獨享天下之大利而不憂使天下爲已勞苦而不怍耳聽天下之備聲目視天下之備色而民猶以爲未也相與禱祠而祈祝曰使吾君長有吾國也又相與詠歌而稱頌之被於金石溢於竹帛使其萬世而不忘也嗚呼彼君子者獨何修而得此於民哉豈非始之以至誠中之以不欲速而終之以不懈歟視民如視其身待其至愚者如其至賢者是謂至誠至誠無近效要在於自信而不惑是謂不欲速不欲速則能久久則功成功成則易懈君子濟之以恭是謂不懈行此三者所以得之於民也三代之盛不能加毫末於此矣旣醉者成王之詩也其序曰旣醉太平也醉酒飽徳人有士君子之行焉而說者以爲是詩也實具五福其詩曰君子萬年壽也介爾景福富也室家之壼康寧也髙明有融攸好徳也髙朗令終考終命也凡言此者非美其有是五福也美其全享是福兼有是樂而天下安之以爲當然也夫詩者不可以言語求而得必將深觀其意焉故其譏刺是人也不言其所爲之惡而言其爵位之尊車服之美而民疾之以見其不堪也君子偕老副笄六珈赫赫師尹民具爾瞻是也其頌美是人也不言其所爲之善而言其冠佩之華容貌之盛而民安之以見其無媿也緇衣之宜兮敝予又攺爲兮服其命服朱芾斯皇是也故旣醉者非徒享是五福而已必將有以致之不然民將盻盻焉疾視而不能平又安能獨樂乎是以孟子言王道不言其他而獨言民之聞其作樂見其田獵而欣欣者此可謂知本矣謹論

東坡全集卷四十

欽定四庫全書

東坡全集卷四十一

宋蘓軾撰論一十九首

易論

易者卜筮之書也挾防布卦以分陰陽而明吉凶此日者之事而非聖人之道也聖人之道存乎其爻之辭而不在其數數非聖人之所盡心也然易始於八卦至於六十四此其爲書未離乎用數也而世之人皆恥其言易之數或者言而不得其要紛紜迂闊而不可解此髙論之士所以不言歟夫易本於卜筮而聖人開言於其間以盡天下之人情使其爲數紛亂而不可考則聖人豈肯以其有用之言而托之無用之數哉今夫易之所謂九六者老陰老陽之數也九爲老陽而七爲少陽六爲老陰而八爲少陰此四數者天下莫知其所爲如此者也或者以爲陽之數極於九而其次極於七故七爲少而九爲老至於老陰苟以爲以極者而言也則老陰當十而少陰當八今少陰八而老陰反當其下之六則又爲之說曰陰不可以有加於陽故抑而處之於下使陰果不可以有加於陽也而曷不曰老陰八而少陰六且夫陰陽之數此天地之所爲也而聖人豈得與於其間而制其予奪哉此其尢不可者也夫陰陽之有老少此未嘗見於他書也而見於易易之所以或爲老或爲少者爲夫揲蓍之故也故夫說者宜於其揲蓍焉而求之揲蓍之法曰掛一歸奇三揲之餘而以四數之得九而以爲老陽得八而以爲少陰得七而以爲少陽得六而以爲老陰然而陰陽之所以爲老少者不在乎七八九六也七八九六徒以爲識焉耳老者陰陽之純也少者陰陽之雜而不純者也陽數皆奇而陰數皆偶故幹以一爲之爻而坤以二天下之物以少爲主故幹之子皆二陰而坤之女皆二陽老陽老陰者乾坤是也少陰少陽者乾坤之子是也揲蓍者其一揲也少者五而多者九其二其三少者四而多者八多少者奇偶之象也一爻而三揲蓍譬如一卦而三爻也陰陽之老少於卦見之於爻而於爻見之於揲使其果有取於七八九六則夫此三揲者區區焉分其多少而各爲處果何以爲也今夫三揲而皆少此無以異於幹之三爻而皆奇也三揲而皆多此無以異於坤之三爻而皆偶也三揲而少者一此無以異於震坎艮之一奇而二偶也三揲而多者一此無以異於巽離兌之一偶而二奇也若夫七八九六此乃取以爲識而非其義之所在不可以彊爲之說也

書論

愚讀史記商君列傳觀其攺法易令變更秦國之風俗誅秦民之議令者以數千人黥太子之師殺太子之傳而後法令大行蓋未嘗不壯其勇而有決也曰嗟夫世俗之人不可以慮始而可樂成也使天下之人各陳其所知而守其所學以議天子之事則事將有格而不得成者然及觀三代之書至其將有以矯拂世俗之際則其所以告諭天下者常丁寧激切亹亹而不倦務使天下盡知其君之心而又從而折其不服之意使天下皆信以爲如此而後從事其言回曲宛轉譬如平人自相議論而詰其是非愚始讀而疑之以爲近於濡滯迂逺而無決然其使天下樂從而無黽勉不得已之意其事旣發而無紛紜異同之論此則王者之意也故常以爲當堯舜之時其君臣相得之心歡然樂而無間相與吁兪嗟嘆惟諾於朝廷之中不啻若朋友之親𨿽其有所相是非論辧以求曲直之際當亦無足怪者及至湯武徵伐之際周旋反覆自述其用兵之意以明曉天下此又其勢然也惟其天下旣安君民之勢闊逺而不同天子有所欲爲而其匹夫匹婦私有異論於天下以齟齬其上之畫防令之而不肯聽當此之時刑驅而勢脇之天下夫誰敢不聽從而上之人優防而徐譬之使之信之而後從此非王者之心誰能處而待之而不倦歟蓋盤庚之遷天下皆咨嗟而不悅盤庚爲之稱其先王盛徳明聖而猶五遷以至於今今不承於古恐天之斷棄汝命不救汝死旣又恐其不從也則又曰汝罔曁餘同心我先後將降爾罪曁乃祖乃父亦將告我髙後曰作大戮於朕孫蓋其所以開其不悟之心而諭之以其所以當然者如此其詳也若夫商君則不然以爲要使汝獲其利而何防乎吾之所爲故無所求於眾人之論而亦無以告諭天下然其事亦終於有成是以後世之論以爲三代之治柔懦不決然此乃王霸之所以爲異也夫三代之君惟不忍鄙其民而欺之故天下有故而其議及於百姓以觀其意之所向及其不可聽也則又反覆而諭之以窮極其說而服其不然之心是以其民親而愛之嗚呼此王霸之所爲不同也哉

詩論

自仲尼之亡六經之道遂散而不可解蓋其患在於責其義之太深而求其法之太切夫六經之道惟其近於人情是以久傳而不廢而世之迂學乃皆曲爲之說𨿽其義之不至於此者必彊牽合以爲如此故其論委曲而莫通也夫聖人之爲經惟其禮與春秋合然後無一言之虛而莫不可考然猶未嘗不近於人情至於書出於一時言語之間而易之文爲卜筮而作故時亦有所不可前定之說此其於法度已不如春秋之嚴矣而況詩者天下之人匹夫匹婦羈臣賤悲憂愉佚之所爲作也夫天下之人自傷其貧賤困苦之憂而自述其丰美盛大之樂上及於君臣父子天下興亡治亂之迹而下及於飲食牀笫昆虫艸木之類蓋其中無所不具而尙何以繩墨法度區區而求諸其間哉此亦足以見其志之無不通矣夫聖人之於詩以爲其終要入於仁義而不責其一言之無當是以其意可觀而其言可通也今之詩傳曰殷其雷在南山之陽出自北門憂心殷殷揚之水白石鑿鑿終朝采緑不盈一掬瞻彼洛矣維水泱泱若此者皆興也而至於關關雎鳩在河之洲南有樛木葛藟累之南有喬木不可休息維鵲有巢維鳩居之喓喓艸虫趯趯阜螽若此者又皆興也其意以爲興者有所象乎天下之物以自見其事故凡詩之爲此事而作其言有及於是物者則必彊爲是物之說以求合其事蓋其爲學亦已勞矣且彼不知夫詩之體固有比也而皆合之以爲興夫興之爲言猶曰其意云爾意有所觸乎當時時已去而不可知故其類可以意推而不可以言解也殷其雷在南山之陽此非有所取乎雷也蓋必其當時之所見而有動乎其意故後之人不可以求得其說此其所以爲興也嗟夫天下之人欲觀於詩其必先知比興若夫關關雎鳩在河之洲是誠有取於其摯而有別是以謂之比而非興也嗟夫天下之人欲觀於詩其必先知夫興之不可與比同而無彊爲之說以求合其當時之事則夫詩之意庶乎可以意曉而無勞矣

禮論

昔者商周之際何其爲禮之易也其在宗廟朝廷之中籩豆簠簋牛羊酒醴之薦交於堂上而天子諸侯大夫卿士周旋揖讓獻酬百拜樂作於下禮行於上雍容和穆終日而不亂夫古之人何其知禮而行之不勞也當此之時天下之人惟其習慣而無疑衣服器皿冠冕佩玉皆其所常用也是以其人入於其間耳目聰明而手足無所忤其身安於禮之曲折而其心不亂以能深思禮樂之意故其亷恥退讓之節睟然見於面而盎然發於其躬夫是以能使天下觀其行事而忘其暴戾鄙野之气至於後世風俗變易更數千年以至於今天下之事已大異矣然天下之人尙皆記錄三代禮樂之名詳其節目而習其俯仰冠古之冠服古之服而禦古之器皿傴僂拳曲勞苦於宗廟朝廷之中區區而莫得其紀交錯紛亂而不中節此無足怪也其所用者非其素所習也而彊使焉甚矣夫後世之好古也昔者上古之世蓋嘗有巢居穴處污樽抔飲燔黍捭豚蕢桴土鼓而以爲是足以養生送死而無以加之者矣及其後世聖人以爲不足以大利於天下是故易之以宮室新之以籩豆鼎俎之器以濟天下之所不足而盡去太古之法惟其祭祀以交於鬼神乃始薦其血毛豚解而腥之體解而爓之以爲是不忘本而非以爲後世之禮不足用也是以退而體其犬豕牛羊實其簠簋籩豆鉶羮以極今世之美未聞其牽於上古之說巽愞而不決也且方今之人佩玉服韍冕而垂旒拱手而不知所爲而天下之人亦且見而笑之是何所復望於其有以感發天下之心哉且又有所大不安者宗廟之祭聖人所以追求先祖之神靈庶幾得而享之以安防孝子之志者也是以思其平生起居飲食之際而設其器用薦其酒食皆從其生以冀其來而安之而後世宗廟之祭皆用三代之器則是先祖終莫得而安也蓋三代之時席地而食是以其器用各因其所便而爲之髙下大小之制今世之禮坐於牀而食於牀上是以其器不得不有所變𨿽正使三代之聖人生於今而用之亦將以爲便安故夫三代之視上古猶今之視三代也三代之器不可復用矣而其制禮之意尙可依仿以爲法也宗廟之祭薦之以血毛重之以體薦有以存古之遺風矣而其餘者可以易三代之器而用今世之所便以從鬼神之所安惟其春秋社稷釋奠釋菜凡所以享古之鬼神者則皆從其器蓋周人之祭蠟與田祖也吹葦籥擊土鼓此亦各從其所安耳嗟夫天下之禮宏闊而難言自非聖人而何以處此故夫推之而不明講之而不詳則愚實有罪焉惟其近於正而易行庶幾天下之安而從之是則有取焉耳

春秋論

事有以拂乎吾心則吾言忿然而不平有以順適乎吾意則吾言優柔而不怒天下之人其喜怒哀樂之情可以一言而知也喜之言豈可以爲怒之言耶此天下之人皆能辧之而至於聖人其言丁寧反覆布於方冊者甚多而其喜怒好惡之所在者又甚明而易知也然天下之人常患求而莫得其意之所主此其故何也天下之人以爲聖人之文章非復天下之言也而求之太過是以聖人之言更爲深逺而不可曉且天下何不以已推之也將以喜夫其人而加之以怒之之言則天下且以爲病狂而聖人豈有以異乎人哉不知其好惡之情而不求其言之喜怒是所謂大惑也昔者仲尼刪詩於衰周之末上自商周之盛王至於幽厲失道之際而下訖於陳靈自詩人以來至於仲尼之世蓋已數百餘年矣愚嘗怪大雅小雅之詩當幽厲之時而稱道文武成康之盛徳及其終篇又不見幽厲之暴虐此誰知其爲幽厲之詩而非文武成康之詩者蓋察其辭气有幽憂不樂之意是以系之幽厲而無疑也若夫春秋二百四十二年之間天下之是非雜然而觸乎其心見惡而怒見善而喜則求其是非之際又可以求諸其言之喜怒之間矣今夫人之於事有喜而言之者有怒而言之者有怨而言之者喜而言之則其言和而無傷怒而言之則其言厲而不溫怨而言之則其言深而不泄此其大凡也春秋之於仲孫湫之來曰齊仲孫來於季友之歸曰季子來歸此所謂喜之之言也於魯鄭之易田曰鄭伯以璧假許田於晉文之召王曰天王狩於河陽此所謂怒之之言也於叔牙之殺曰公子牙卒於慶父之奔曰公子慶父如齊此所謂怨之之言也夫喜之而和怒之而厲怨之而深此三者無以加矣至於公羊谷梁之傳則不然日月土地皆所以爲訓也夫日月之不知土地之不詳何足以爲喜而何足以爲怒此喜怒之所不在也春秋書曰戎伐凡伯於楚丘而以爲衛伐凡伯春秋書曰齊仲孫來而以爲吳仲孫怒而至於變人之國此又喜怒之所不及也愚故曰春秋者亦人之言而已而人之言亦觀其辭气之所向而已矣

中庸論上

甚矣道之難明也論其著者鄙滯而不通論其防者汗漫不可考其始於昔之儒者求爲聖人之道而無所得於是務爲不可知之文庶幾乎後世之以我爲深知之也後之儒者見其難知而不知其空虛無有以爲將有所深造乎道者而自恥其不能則從而和之曰然相欺以爲髙相習以爲深而聖人之道日以逺矣自子思作中庸儒者皆祖之以爲性命之說嗟夫子思者豈亦斯人之徒歟蓋嘗試論之夫中庸者孔氏之遺書而不完者也其要有三而已矣三者是周公孔子之所從以爲聖人而其虛詞蔓延是儒者之所以爲文也是故去其虛詞而取其三其始論誠明之所入其次論聖人之道所從始推而至於其所終極而其卒乃始內之於中庸蓋以爲聖人之道略見於此矣記曰自誠明謂之性自明誠謂之敎誠則明矣明則誠矣夫誠者何也樂之之謂也樂之則自信故曰誠夫明者何也知之之謂也知之則逹故曰明夫惟聖人知之者未至而樂之者先入先入者爲主而待其餘則是樂之者爲主也若夫賢人樂之者未至而知之者先入先入者爲主而待其餘則是知之者爲主也樂之者爲主是故有所不知知之未嘗不行知之者爲主是故𨿽無所不知而有所不能行子曰知之者不如好之者好之者不如樂之者知之者與樂之者是賢人聖人之辧也好之者是賢人之所由以求誠者也君子之爲學愼乎其始何則其所先入者重也知之多而未能樂焉則是不如不知之愈也人好惡莫如好色而惡臭是人之性也好善如好色惡惡如惡臭是聖人之誠也故曰自誠明謂之性孔子蓋長而好學適周觀禮問於老耼師襄之徒而後明於禮樂五十而後讀易蓋亦有晚而後知者然其所先得於聖人者是樂之而已孔子厄於陳蔡之間問於子路子貢二子不悅而子貢又欲少貶焉是二子者非不知也其所以樂之者未至也且夫子路能死於衛而不能不慍於陳蔡是豈其知之罪也故夫弟子之所爲從孔子防者非専以求聞其所未聞蓋將以求樂其所有也明而不誠𨿽挾其所有倀倀乎不知所以安之苟不知所以安之則是可與居安而未可與居憂患也夫惟憂患之至而後誠明之辧乃可以見由此觀之君子安可以不誠哉

中庸論中

君子之欲誠也莫若以明夫聖人之道自本而觀之則皆出於人情不循其本而逆觀之於其末則以爲聖人有所勉彊力行而非人情之所樂者夫如是則𨿽欲誠之其道無由故曰莫若以明使吾心曉然知其當然而求其樂今夫五常之敎惟禮爲若彊人者何則人情莫不好逸豫而惡勞苦今吾必也使之不敢箕踞而罄折百拜以爲禮人情莫不樂富貴而羞貧賤今吾必也使之不敢自尊而卑讓退抑以爲禮用器之爲便而祭器之爲貴防衣之爲便而衮冕之爲貴哀欲其速已而伸之三年樂欲其不已而不得終日此禮之所以爲彊人而觀之於其末者之過也盍亦反其本而思之今吾以爲罄折不如立之安也而將惟安之求則立不如坐坐不如箕踞箕踞不如偃僕偃僕而不已則將裸袒而不顧苟爲裸袒而不顧則吾無乃亦將病之夫豈獨吾病之天下之匹夫匹婦莫不病之也苟爲病之則是其勢將必至於罄折而百拜由此言之則是罄折而百拜者生於不欲裸袒之間而已也夫豈惟罄折百拜將天下之所謂彊人者其皆必有所從生也辧其所從生而推之至於其所終極是之謂明故記曰君子之道費而隠夫婦之愚可以與知焉及其至也𨿽聖人有所不知焉夫婦之不肖可以能行焉及其至也𨿽聖人有所不能焉君子之道推其所從生而言之則其言約約則明推其逆而觀之故其言費費則隠君子欲其不隠是故起於夫婦之有餘而推之至於聖人之所不及舉天下之至易而通之於至難使天下之安其至難者與其至易無以異也孟子曰簞食豆羮得之則生不得則死嘑爾而與之行道之人弗受蹴爾而與之乞人不屑也萬鐘則不辧禮義而受之萬鐘於我何加焉向爲身死而不受今爲朋友妻妾之奉而爲之此之謂失其本心且萬鐘之不受是王公大人之所難而以行道乞人之所不屑而較其輕重是何以異於匹夫匹婦之所能行通而至於聖人之所不及故凡爲此說者皆以求安其至難而務欲誠之者也天下之人莫不欲誠而不得其說故凡此者誠之說也

中庸論下

夫君子𨿽能樂之而不知中庸則其道必窮記曰君子遵道而行半途而廢吾弗能已矣君子非其信道之不篤也非其力行之不至也得其偏而忘其中不得終日安行乎通塗夫𨿽欲不廢其可得耶記曰道之不行也我知之矣賢者過之不肖者不及也以爲過者之難歟復之中者之難歟宜若過者之難也然天下有能過而未有能中則是復之中者之難也記曰天下國家可均也爵祿可辭也白刃可蹈也中庸不可能也旣不可過又不可不及如斯而已乎曰未也孟子曰執中爲近執中無權猶執一也書曰不協於極不罹於咎皇則受之又曰防其有極歸其有極而記曰君子之中庸也君子而時中皇極者有所不極而防於極時中者有所不中而歸於中吾見中庸之至於此而尢難也是有小人之中庸焉有所不中而歸於中是道也君子之所以爲時中而小人之所以爲無忌憚記曰小人之中庸也小人而無忌憚也嗟夫道之難言也有小人焉因其近似而竊其名聖人憂思恐懼是故反覆而言之不厭何則是道也固小人之所竊以自便者也君子見危則能死勉而不死以求合於中庸見利則能辭勉而不辭以求合於中庸小人貪利而苟免而亦欲以中庸之名私自便也此孔子孟子之所爲惡鄕原也一鄕皆稱原人焉無所往而不爲原人同乎流俗合乎污世曰古之人行何爲踽踽涼涼生斯世也善斯可矣以古之人爲迂而以今世之所善爲足以已矣則是不亦近似於中庸邪故曰惡紫恐其亂朱也惡莠恐其亂苗也何則惡其似也信矣中庸之難言也君子之欲從事乎此無循其迹而求其味則幾矣記曰人莫不飲食也鮮能知味也

論好徳錫之福

昔聖人旣陳五常之道而病天下不能萬世而常行也故爲之大中之敎曰賢者無所過愚者無所不及是之謂皇極極之於人也猶方之有矩也猶圓之有規也皆有以繩乎物者也聖人安焉而入乎其中賢者俛而就之愚者跂而及之聖人以爲俛與跂者皆非其自然而猶有以彊之者故於皇極之中又爲之言曰苟有過與不及而要其終可以歸皇極之道者是皇極而已矣故洪範曰凡厥庶民有猷有爲有守汝則念之不協於極不罹於咎皇則受之又悲天下有爲善之心而不得爲善之利也有求中之志而不知求中之道也故又爲之言曰而康而色曰予攸好徳汝則錫之福時人斯其惟皇之極聖人之待天下如此其廣也其誘天下之人不忍使之至於罪戾如此其勤且備也天下未有好徳之實而自言曰予攸好徳聖人以爲是亦有好徳之心矣故受而爵祿之天下之爲善而未協於中也則受而敎誨之又恐夫民之愚而不我從也故遜其言卑其色以下之如是而不從然後知其終不可以敎誨矣故又爲之言曰凡厥正人旣富方谷汝弗能使有好於而家時人斯其辜於其無好徳汝𨿽錫之福其作汝用咎且夫其始也恐天下之人有可以至於皇極之道而上之人不誘而敎誨之也故曰予攸好徳汝則錫之福其終也恐天下之以虛言而取其爵祿也故曰於其無好徳汝𨿽錫之福其作汝用咎蓋聖人之用心憂其始之不幸而懼其終之至於僥幸也故其言如此之詳備夫君子小人不可以一道待也故皇極之中有待小人之道不協於極而猶受之至於待君子之道何其責之深也曰無偏無黨無反無側無有作好無有作惡而後可以合於皇極然則先王禦天下之術蓋用此歟

論鄭伯克段於鄢【隠元年】

春秋之所深譏聖人之所哀傷而不忍言者三晉趙鞅帥師納衞世子蒯瞶於戚齊國夏衞石曼姑帥師圍戚而父子之恩絕公與夫人姜氏遂如齊而夫婦之道喪鄭伯克段於鄢而兄弟之義亡此三者天下之大戚也夫子傷之而思其所以至此之由故其言尢爲深且逺也且夫蒯聵之得罪於靈公逐之可也逐之而立其子是召亂之道也使輒上之不得從王父之言下之不得從父之令者靈公也故書曰晉趙鞅帥師納衞世子蒯聵於戚蒯聵之不去世子者是靈公不得乎逐之之道靈公何以不得乎逐之之道逐之而立其子也魯桓公千乘之君而陷於一婦人之手夫子以爲文姜之不足譏而傷乎桓公制之不以漸也故書曰公與夫人姜氏遂如齊言其禍自公作也段之禍生於愛鄭莊公之愛其弟也足以殺之耳孟子曰舜封象於有庳使之源源而來不及以政孰知夫舜之愛其弟之深而鄭莊公賊之也當太叔之據京城取廩延以爲已邑𨿽舜復生不能全兄弟之好故書曰鄭伯克段於鄢而不曰鄭伯殺其弟段以爲當斯時𨿽聖人亦殺之而已矣夫婦父子兄弟之親天下之至情也而相殘之禍至如此夫豈一日之故哉谷梁曰克能也能殺也不言殺見段之有徒眾也段不稱弟不稱公子賤段而甚鄭伯也於鄢逺也猶曰取之其母之懷中而殺之云爾甚之也然則爲鄭伯宜柰何緩追逸賊親親之道也嗚呼以兄弟之親至交兵而戰固親親之道絕已久矣𨿽緩追逸賊而其存者幾何故曰於斯時也𨿽聖人亦殺之而已矣然而聖人固不使至此也公羊傳曰母欲立之已殺之如勿與而已矣而又區區於當國內外之言是何思之不逺也左氏以爲段不弟故不稱弟如二君故曰克稱鄭伯譏失敎求聖人之意若左氏可以有取焉

論鄭伯以璧假許田【桓元年】

鄭伯以璧假許田先儒之論多矣而未得其正也先儒皆知夫春秋立法之嚴而不知其甚寛且恕也皆知其譏不義而不知其譏不義之所由起也鄭伯以璧假許田者譏隠而不譏桓也始其謀以周公之許田而易泰山之祊者誰也受泰山之祊而入之者誰也隠旣已與人謀而易之又受泰山之祊而入之然則爲桓公者不亦難乎夫子知桓公之無以辭於鄭也故譏隠而不譏桓何以言之隠八年書曰鄭伯使宛來歸祊又曰庚寅我入祊入祊云者見魯之果入泰山之祊也則是隠公之罪旣成而不可變矣故桓元年書曰鄭伯以璧假許田而已夫許田之入鄭猶祊之入魯也書魯之入祊而不書鄭之入許田是不可以不求其說也鄭伯使宛來歸祊庚寅我入祊見鄭之來歸而魯之入之也鄭伯以璧假許田者見鄭之來請不見魯之與之也見鄭之來請而不見魯之與之者見桓公之無以辭於鄭也嗚呼作而不義使後世無以辭焉則夫子之罪隠深矣夫善觀春秋者觀其意之所向而得之故𨿽夫子之復生而無以易之也公羊曰曷爲系之許近許也諱取周田也谷梁曰假不言以以非假也非假而曰假諱易地也春秋之所爲諱者三爲尊者諱敵爲親者諱敗爲賢者諱過魯親者也非敗之爲諱而取易之爲諱是夫子之私魯也

論取郜大鼎於宋【桓二年】

孔子何爲而作春秋哉舉三代全盛之法以治僥幸苟且之風而歸之於至正而已矣三代之盛時天子秉至公之義而制諸侯之予奪故勇者無所加乎怯弱者無所畏乎彊匹夫懷璧而千乘之君莫之敢取焉此王道之所由興也周衰諸侯相並而彊有力者制其予奪邾莒滕薛之君惴惴焉保其首領之不暇而齊晉秦楚有吞諸侯之心孔子慨然嘆曰久矣諸侯之恣行也後世將有王者作而不遇焉命也故春秋之法皆所以待後世王者之作而舉行之也鐘鼎龜玉天子之所以分諸侯使諸侯相傳而世守也桓二年取郜大鼎於宋戊申納於太廟且夫鼎也不幸使齊挈而有之是齊鼎也是百傳而不易未可知也仲尼曰不然是鼎也何爲而在魯之太廟曰取之宋宋安得之曰取之郜故書曰郜鼎郜之得是鼎也得之天子宋以不義取之而又以與魯也後世有王者作舉春秋之法而行之魯將歸之宋宋將歸之郜而後已也昔者子路問孔子所以爲政之先子曰必也正名乎故春秋之法尢謹於正名至於一鼎之防而不敢忽焉聖人之用意蓋深如此夫以區區之魯無故而得器是召天下之爭也楚王求鼎於周王曰周不愛鼎恐天下以器讎楚也鼎入宋而爲宋入魯而爲魯安知夫秦晉齊楚之不動其心哉故書曰郜鼎明魯之不得有以塞天下之爭也谷梁傳曰納者內弗受也以爲周公不受也又曰號從中國名從主人而左氏記臧哀伯之諫愚於公羊有取焉曰器從名地從主人宋始以不義取之故謂之郜鼎至於地之與人則不然俄而可以爲其有矣善乎斯言吾有取之

論齊侯衞侯胥命於蒲【桓三年】

荀卿有言曰春秋善胥命詩非屢盟其心一也敢試論之謹按桓三年書齊侯衞侯胥命於蒲說春秋者鈞曰近正所謂近正者以其近古之正也古者相命而信約言而退未嘗有防血之盟也今二國之君誠信協同約言而防可謂近古之正者已何以言之春秋之時諸侯競騖爭奪日尋拂違王命糜爛生聚前日之和好後日之戰攻曽何正之尙也觀二國之君胥命於蒲自時厥後不相侵伐豈與夫前日之和好後日之戰攻者班也故聖人於春秋止一書胥命而已荀卿謂之善者取諸此也然則齊也衞也聖人果善之乎曰非善也直譏爾曷譏爾譏其非正也周禮大宗伯掌六禮以諸侯見王爲文乃有春朝夏宗秋覲冬遇時會眾同之法言諸侯非此六禮罔得逾境而出矣不識齊衞之君以春朝相命而出耶以夏宗相命而出耶或以秋覲相命而出耶以冬遇相命而出耶或以時防相命而出耶眾同相命而出耶非春朝夏宗秋覲冬遇時防眾同而出則私相爲防耳私相爲防匹夫之舉也以匹夫之舉而謂之正其可得乎宜乎聖人大一王之法而誅之也然而聖人之意豈獨誅齊衞之君而已哉所以正萬世也荀卿不原聖人書經之法而徒信傳者之說以謂春秋善胥命失之逺矣且春秋二百四十二年間諸侯之賢者固亦鮮矣奚特於齊衞之君而善其胥命耶信斯言也則姦人得以勸也未嘗聞聖人作春秋而勸姦人也

論禘於太廟用致夫人【僖八年】

甚哉去聖之久逺三傳紛紛之不同而莫或折之也禘於太廟用致夫人左氏曰禘而致哀姜非禮也凡夫人不薨於寢不殯於廟不赴於同不祔於姑則弗致也公羊曰夫人何以不氏譏以妾爲妻也蓋聘於楚而脇於齊媵女之先至者也谷梁曰成風也言夫人而不言氏姓非夫人也立妾之詞非正也夫人之我可以不夫人乎夫人卒葬之我可以不卒葬之乎一則以宗廟臨之而後貶焉一則以外之弗夫人而見正焉三家之說左氏疏矣夫人與公一體也有曰公曰夫人旣葬公以諡配公夫人以諡配氏此其不易之例也蓋有旣葬稱諡而不稱夫人者矣天王使宰咺來歸恵公仲子之賵秦人來歸僖公成風之襚而未有不稱諡而稱夫人也公羊之說又非人情無以信於後世以齊楚之彊齊能脇魯使以其媵妾爲夫人而楚乃肯安然使其女降爲妾哉此甚可怪也且夫成風之爲夫人非正也春秋以爲非正而不可以廢焉故與之不足之文而已矣方其存也不可以不稱夫人而去其氏及其沒也不可以不稱諡而去其夫人皆所以示不足於成風也況乎禘周公而用致焉則其罪固已不容於貶矣故公羊曰用者不宜用者也致者不宜致者也禘用致夫人非禮也

論閏月不告朔猶朝於廟【文六年】

春秋之文同其所以爲文異者君子觀其意之所在而已矣先儒之論閏月不告朔者牽乎猶朝於廟之說而莫能以自解也春秋之所以書猶者二曰如此而猶如此者甚之之詞也辛巳有事於太廟仲遂卒於垂壬午猶繹是也曰不如此而猶如此者幸之之詞也不郊猶三望閏月不告朔猶朝於廟是也夫子傷周道之殘缺而禮樂文章之壞也故區區焉掇拾其遺亡以爲其全不可得而見矣得見一二斯可矣故書曰猶朝於廟者傷其不告朔而幸其猶朝於廟也夫子之時告朔之禮亡矣而有餼羊者存焉夫子猶不忍去以志周公之典則其朝於廟者乃不如餼羊之足存歟公羊傳曰曷爲不言告朔天無是月也谷梁傳曰閏月者附月之餘日也天子不以告朔而喪事不數也而皆曰猶者可以已也是以其幸之之詞而爲甚之之詞宜其爲此異端之說也且夫天子諸侯之所爲告朔聽政者以爲天歟爲民歟天無是月而民無是月歟彼其孝子之心不欲因閏月以廢喪紀而人君乃欲假此以廢政事歟夫周禮樂之衰豈一日之故有人焉開其端而莫之禁故其漸遂至於掃地而不可救文十六年夏六月公四不視朔公羊傳曰公有疾也何言乎公有疾不視朔自是公無疾不視朔也故夫有疾而不視朔者無疾而不視朔之原也閏月而不告朔者常月而不告朔之端也聖人憂焉故謹而書之所以記禮之所由廢也左氏傳曰閏以正時時以作事事以厚生生民之道於是乎在不告閏朔棄時政也何以爲民而杜預以爲𨿽朝於廟則如勿朝以釋經之所書猶之意是亦曲而不通矣

論用郊【成十七年】

先儒之論或曰魯郊僣也春秋譏焉非也魯郊僣也而春秋之所譏者當其罪也賜魯以天子之禮樂者成王也受天子之禮樂者伯禽也春秋之譏魯郊也上則譏成王次則譏伯禽成王伯禽不見於春秋而夫子無所致其譏也無所致其譏而不譏者春秋之所以求信於天下也夫以魯而僣天子之郊其罪惡如此之著也夫子以爲無所致其譏而不譏焉則其譏之者固天下之所用而信之也郊之書於春秋者其類有三書卜郊不從乃免牲者譏卜常祀而不譏郊也鼷防食郊牛角郊牛之口傷攺卜牛者譏養牲之不謹而不譏郊也書四月五月九月郊者譏郊之不時而不譏郊也非卜常祀非養牲之不謹非郊之不時則不書不書則不譏也禘於太廟者爲致夫人而書也有事於太廟者爲仲遂卒而書也春秋之書郊者猶此而已故曰不譏郊也郊祀者先王之大典而夫子不得見之於周也故因魯之所有天子之禮樂而記郊之變焉耳成十七年九月辛丑用郊公羊傳曰用者不宜用者也九月非所用郊也谷梁傳曰夏之始猶可以承春以秋之末承春之始蓋不可矣且夫郊未有至九月者也曰用者著其不時之甚也杜預以爲用郊從史文或說用然後郊者皆無取焉

論防於澶淵宋災故【襄三十年】

春秋之時忠信之道缺大國無厭而小國屢叛朝戰而夕盟朝盟而夕防夫子蓋厭之矣觀周之盛時大宗伯所制朝覲防同之禮各有逺近之差逺不至於疎而相忘近不至於數而相瀆春秋之際何其亂也故曰春秋之盟無信盟也春秋之防無義防也𨿽然紛紛者天下皆是也夫子將譏之而以爲不可以勝譏之也故擇其甚者而譏焉桓二年防於稷以成宋亂襄三十年防於澶淵宋災故皆以深譏而切責之也春秋之書防多矣書其所防而不書其所以防書其所以防桓之稷襄之澶淵而已矣宋督之亂諸侯將討之桓公平之不義孰甚焉宋之災諸侯之大夫防以謀歸其財旣而無歸不信孰甚焉非不義不信之甚春秋之譏不至於此也左氏之論得其正矣皆諸侯之大夫而書曰某人某人防於澶淵宋災故尢之也不書魯大夫諱之也且夫見鄰國之災匍匐而救之者仁人君子之心也旣言而忘之旣約而背之委巷小人之事也故書其始之爲君子仁人之心而後可以見後之爲委巷小人之事春秋之意蓋明白如此而公羊傳曰防未有言其所爲者此言其所爲何錄伯姬也且春秋爲女子之不得其所而死區區焉爲人之死錄之是何夫子之志不廣也谷梁曰不言災故則無以見其爲善澶淵之防中國不侵夷狄夷狄不入中國無侵伐八年善之也晉趙武楚屈建之力也如谷梁之說宋之盟可謂善矣其不曰息兵故何也嗚呼左氏得其正矣

論黑肱以濫來奔【昭三十一年】

諸侯之義守先君之封土而不敢有失也守天子之疆界而不敢有過也故夫以力而相奪以兵而相侵者春秋之所謂暴君也侵之𨿽不以兵奪之𨿽不以力而得之不義者春秋之所謂污君也鄭伯以璧假許田晉侯使韓穿來言汶陽之田歸之於齊此諸侯之以不義而取魯田者也邾庶其以漆閭丘來奔莒牟夷以防玆來奔黑肱以濫來奔此魯之以不義而取諸侯之田者也諸侯以不義而取魯田魯以不義而取諸侯之田皆不容於春秋者也夫子之於庶其牟夷黒肱也責之薄而於魯也罪之深彼其竊邑叛君爲穿窬之事市人屠沽且羞言之而安足以重辱君子之譏哉夫魯周公之後守天子之東藩招聚小國叛亡之臣與之爲盜竊之事孔子悲傷而悼痛之故於三叛之人具文直書而無隠諱之詞蓋其罪魯之深也先儒之說區區於叛人之過惡其論固已狹矣且夫春秋豈爲穿窬竊盜之人而作哉使天下之諸侯皆莫肯容夫如此之人而穿窬盜竊之事將不禁而自絕此春秋之所以用意於其本也左氏曰或求名而不得或欲蓋而名彰書齊豹盜三叛人名而公羊之說最爲疎謬以爲叔術之後而通濫於天下故不系黒肱於邾嗚呼誰謂孔子而賢叔術耶蓋嘗論之黒肱之不系邾也意其若欒盈之不系於晉歟欒盈旣奔齊而還入曲沃以叛故書曰欒盈入於晉黒肱或者旣絕於邾而歸竊其邑以叛歟當時之簡牘旣亡其詳不可得而聞矣然以類而求之或亦然歟谷梁曰不言邾別乎邾也不言濫子非天子之所封也此尢迂闊而不可用矣

論春秋變周之文【何休解】

三家之傳迂誕奇怪之說公羊爲多而何休又從而附成之後之言春秋者黜周王魯之學與夫防緯之書者皆祖公羊公羊無明文何休因其近似而附成之愚以爲何休公羊之罪人也凡所謂春秋變周之文從商之質者皆出於何氏愚未嘗觀焉滕侯薛侯來朝齊侯使其弟年來聘何休曰質家親親故先滕侯而加錄齊侯之母弟且夫親親者周道也先宗盟而後異姓者周制也鄭忽出奔衞公羊傳曰忽何以名春秋伯子男一也詞無所貶何休曰商爵三等春秋變周五等之爵而從焉記曰諸侯失地名而文十二年郕伯來奔公羊亦曰何以不名兄弟詞也忽之出奔其爲失國豈不甚明而春秋獨無貶哉𨿽然公羊何爲而爲此說也春秋未逾年之君皆稱子而忽獨不然此公羊之所以爲此說也且春秋之書夫豈一槪衞宣未葬而嗣子稱侯以出防書曰及宋公衞侯燕人戰鄭忽外之無援內之無黨一夫作難奔走無告鄭人賤之故赴以名書曰鄭忽出奔衞衞侯未逾年之君也鄭忽亦未逾年之君也因其自侯而侯之因其自名而名之皆所以變常而示譏也且夫以例而求春秋者乃愚儒之事也孔子行夏之時乘殷之輅服周之冕又曰鬱鬱乎文哉吾從周由此觀之夫子皆有取於三代而周居多焉況乎采周公之集以作春秋而曰變周之文者吾不信也

東坡全集卷四十一

欽定四庫全書

東坡全集卷四十二

宋蘓軾撰論一十首

宋襄公論

魯僖公二十二年冬十有一月已巳朔宋公及楚人戰於宋師敗績春秋書戰未有若此之嚴而盡也曰宋公天子之上公宋先代之後於周爲客天子有事膰焉有喪拜焉非列國諸侯之所敢敵也而曰及楚人戰於楚夷狄之國人防者之稱以天子之上公而當夷狄之防者至於敗績宋公之罪蓋可見矣而谷梁之傳以爲文王之師不過是學者疑焉故不可以不辧宋襄公非獨行仁義而不終者也以不仁之資盜仁者之名爾齊宣有牽牛而過堂下者曰牛何之曰將以釁鐘王曰捨之吾不忍其觳觫若無罪而就死地夫捨一牛於徳未有所損益者而孟子與之以王所謂以不忍人之心行不忍人之政三代之所共也而宋襄公執鄫子用於次睢之社君子殺一牛猶不忍而宋公戕一國君若犬豕然而忍爲之天下孰有不忍者耶之役身敗國衂乃欲以不重傷不禽二毛欺諸侯人能紾其兄之臂以取食而能忍饑於壺餐者天下知其不情也襄公能忍於鄫子而不忍於重傷二毛此豈可謂其情也哉桓文之師存亡繼絕猶不齒於仲尼之門況用人於夷鬼以求霸而謂王者之師可乎使鄫子有罪而討之𨿽聲於諸侯而戮於社天下不以爲過若以喜怒興師則秦穆公獲晉侯且猶釋之而況敢用諸淫昏之鬼乎以愚觀之宋襄公王莽之流襄公以諸侯爲可以名得王莽以天下爲可以文取也其得喪小大不同其不能欺天下則同也其不鼔不成列不能損襄公之虐其抱孺子而泣不能蓋王莽之篡使莽無成則宋襄公襄公得志亦一莽也古人有言圖王不成其獘猶足以霸襄公行王者之事猶足以當桓公之師一戰之餘救死扶傷不暇此獨妄庸耳齊桓晉文得管仲子犯而興襄公有一子魚不能用豈可同日而語哉自古失道之君如是者多矣死而論定未有如襄公之欺於後世者也

秦始皇帝論

昔者生民之初不知所以養生之具擊搏挽裂與禽獸爭一旦之命惴惴焉朝不謀夕憂死之不給是故巧詐不生而民無知然聖人惡其無別而憂其無以生也是以作爲器用耒耜弓矢舟車网罟之類莫不備至使民樂生便利役禦萬物而適其情而民始有以極其口腹耳目之欲器利用便而巧詐生求得欲從而心志廣聖人又憂其桀猾變詐而難治也是故制禮以反其初禮者所以反本復始也聖人非不知箕踞而坐不揖而食便於人情而適於四體之安也將必使之習爲迂闊難行之節寛衣博帶佩玉履舄所以回翔容與而不可以馳驟上自朝廷而下至於民其所以視聽其耳目者莫不近於迂闊其衣以黼黻文章其食以籩豆簠簋其耕以井田其進取選舉以學校其治民以諸侯嫁娶死喪莫不有法嚴之以鬼神而重之以四時所以使民自尊而不輕爲姦故曰禮之近於人情者非其至也周公孔子所以區區於升降揖讓之間丁寧反覆而不敢失墜者世俗之所謂迂闊而不知夫聖人之權固在於此也自五帝三代相承而不敢破至秦有天下始皇帝以詐力而並諸侯自以爲智術之有餘而禹湯文武之不知出此也於是廢諸侯破井田凡所以治天下者一切出於便利而不恥於無禮決壞聖人之藩墻而以利器明示天下故自秦以來天下惟知所以求生避死之具以禮者爲無用贅疣之物何者其意以爲生之無事乎禮也苟生之無事乎禮則凡可以得生者無所不爲矣嗚呼此秦之禍所以至今而未息歟昔者始有書契以科斗爲文而其後始有規矩摹畫之迹蓋今所謂大小篆者至秦而更以其後日以變革貴於速成而從其易又創爲紙以易簡防是以天下簿書符檄繁多委壓而吏不能究姦人有以措其手足如使今世而尙用古之篆書簡防則𨿽欲繁多其勢無由由此觀之則凡所以便利天下者是開詐僞之端也嗟夫秦旣不可及矣苟後之君子欲治天下而惟便之求則是引民而日趨於詐也悲夫

漢髙帝論

有進說於君者因其君之資而爲之說則用力寡矣人惟好善而求名是故仁義可以誘而進不義可以刼而退若漢髙帝起於艸莽之中徒手奮呼而得天下彼知天下之利害與兵之勝負而已安知所謂仁義者哉觀其天資固亦有合於仁義者而不喜仁義之說此如小人終日爲不義而至以不義說之則亦怫然而怒故當時之善說者未嘗敢言仁義與三代禮樂之敎亦惟曰如此而爲利如此而爲害如此而可如此而不可然後髙帝擇其利與可者而從之蓋亦未嘗遲疑天下旣平以愛故欲易太子大臣叔孫通周昌之徒力爭之不能得用畱侯計僅得之蓋讀其書至此未嘗不太息以爲髙帝最易曉者苟有以當其心彼無所不從盍亦告之以呂后太子從帝起於布衣以至於定天下天下望以爲君𨿽不肖而大臣心欲之如百歲後誰肻北面事戚姬子乎所謂愛之者祗以禍之嗟夫無有以奚齊卓子之所以死爲髙帝言者歟叔孫通之徒不足以知天下之大計獨有廢嫡立庶之說而欲持此以卻之此固髙帝之所輕爲也人固有所不平使如意爲天子恵帝爲臣絳灌之徒圜視而起如意安得而有之孰與其全安而不失爲王之利也如意之爲王而不免於死則亦髙帝之過矣不少抑逺之以泄呂后不平之气而又厚封焉其爲計不已疏乎或曰呂后彊悍髙帝恐其爲變故欲立趙王此又不然自髙帝之時而言之計呂后之年當死於恵帝之手呂后𨿽悍亦不忍奪之其子以與侄恵帝旣死而呂后始有邪謀此出於無聊耳而髙帝安得逆知之且夫事君者不能使其心知其所以然而樂從吾說而欲以勢奪之亦已危矣如畱侯之計髙帝顧戚姬悲歌而不忍特以其勢不得不從是以猶欲區區爲趙王計使周昌相之此其心猶未悟以爲一彊項之周昌足以抗呂氏而捍趙王不知周昌激其怒而速之死耳古之善原人情而深識天下之勢者無如髙帝然至此而惑亦無有以告之者悲夫

魏武帝論

世之所謂知者知天下之利害而審乎計之得失如斯而已矣此其爲知猶有所窮惟見天下之利而爲之惟其害而不爲則是有時而窮焉亦不能盡天下之利古之所謂大智者知天下利害得失之計而權之以人是故有所犯天下之至危而卒以成大功者此以其人權之輕敵者敗重敵者無成功何者天下未嘗有百全之利也舉事而待其百全則必有所格是故知吾之所以勝人而人不知其所以勝我者天下莫能敵之昔者晉荀息知虢公必不能用宮之奇齊鮑叔知魯君必不能用施伯薛公知黥布必不出於上防此三者皆危道也而直犯之彼不知用其所長又不知出吾之所忌是故可以冒害而就利自三代之亡天下以詐力相並其道術政敎無以相過而能者得之當漢氏之衰豪傑並起而圖天下二袁董呂爭爲彊暴而孫權劉備又已區區於一隅其用兵制勝固不足以敵曹氏然天下終於分裂訖魏之世而不能一蓋嘗試論之魏武長於料事而不長於料人是故有所重發而喪其功有所輕爲而至於敗劉備有蓋世之才而無應卒之機方其新破劉璋蜀人未附一日而四五驚斬之不能禁釋此時不取而其後遂至於不敢加兵者終其身孫權勇而有謀此不可以聲勢恐喝取也魏武不用中原之長而與之爭於舟楫之間一日一夜行三百里以爭利犯此二敗以攻孫權是以喪師於赤壁以成吳之彊且夫劉備可以急取而不可以緩圖方其危疑之間捲甲而趨之𨿽兵法之所忌可以得志孫權者可以計取而不可以勢破也而欲以荊州新附之卒乘勝而取之彼非不知其難特欲僥幸於權之不敢抗也此用之於新造之蜀乃可以逞故夫魏武重發於劉備而喪其功輕爲於孫權而至於敗此不亦長於料事而不長於料人之過歟嗟夫事之利害計之得失天下之能者舉知之而不能權之以人則亦紛紛焉或勝或負爭爲雄彊而未見其能一也

伊尹論

辦天下之大事者有天下之大節者也立天下之大節者狹天下者也夫以天下之大而不足以動其心則天下之大節有不足立而大事有不足辦者矣今夫匹夫匹婦皆知潔亷忠信之爲美也使其果潔亷而忠信則其知慮未始不如王公大人之能也惟其所爭者止於簞食豆羮而簞食豆羮足以動其心則宜其智慮之不出乎此也簞食豆羮非其道不取則一鄕之人莫敢以不正犯之矣一鄕之人莫敢以不正犯之而不能辦一鄕之事者未之有也推此而上其不取者愈大則其所辦者愈逺矣讓天下與讓簞食豆羮無以異也治天下與治一鄕亦無以異也然而不能者有所蔽也天下之富是簞食豆羮之積也天下之大是一鄕之推也非千金之子不能運千金之資販夫販婦得一金而不知其所措非智不若所居之卑也孟子曰伊尹耕於有莘之野非其道也非其義也𨿽祿之天下弗受也夫天下不能動其心是故其才全以其全才而制天下是故臨大事而不亂古之君子必有髙世之行非苟求爲異而已卿相之位千金之富有所不屑將以自廣其心使窮逹利害不能爲之芥蔕以全其才而欲有所爲耳後之君子蓋亦嘗有其志矣得失亂其中而榮辱奪其外是以役役至於老死而不暇亦足悲矣孔子敍書至於舜禹臯陶相讓之際蓋未嘗不太息也夫以朝廷之尊而行匹夫之讓孔子安取哉取其不汲汲於富貴有以大服天下之心焉耳夫太甲之廢天下未嘗有是而伊尹始行之天下不以爲驚以臣放君天下不以爲僣旣放而復立太甲不以爲専何則其素所不屑者足以取信於天下也彼其視天下眇然不足以動其心而豈忍以廢放其君求利也哉後之君子蹈常而習故惴惴焉懼不免於天下一爲希闊之行則天下羣起而誚之不知求其素而以爲古今之變時有所不可者矣亦已過矣夫

周公論

論周公者多異說何也周公居禮之變而處聖人之不幸宜乎說者之異也凡周公之所爲亦不得已而已矣若得已而不已則周公安得而爲之成王防不能爲政周公執其權以王命賞罰天下是周公不得已者如此而已今儒者曰周公踐天子之位稱王而朝諸侯則是豈不可以已耶書曰周公位冢宰正百工羣叔流言又曰召公爲保周公爲師相成王爲左右召公不說又曰周公曰王若曰則是周公未嘗踐天子之位而稱王也周公稱王則成王宜何稱將亦稱王也將不稱耶不稱則是廢也稱王則是二王也而周公何以安之孔子曰必也正名乎儒者之患患在於名實之不正故亦有以文王爲稱王者是以聖人爲後世之僣君急於爲王者耶天下𨿽亂有王者在而已自王𨿽聖人不能以服天下昔髙帝擊滅項籍統一四海諸侯大臣相率而帝之然且辭以不徳惟陳勝吳廣乃囂囂乎急於自王而謂文王亦爲之耶武王伐商師渡孟津會於牧野其所以稱先君之命命於諸侯者蓋猶曰文考而已至於武成旣以柴望告天百工奔走受命於周而後其稱曰我文考文王克成厥勲由此觀之則是武王不敢一日妄尊其先君而況於文王之自王乎詩曰虞芮質厥成文王蹶厥生是亦追稱而已矣史記曰嫗乎采芑歸乎田成子夫田常之時安知其爲成子而稱之故凡以文王周公爲稱王者皆過也是資後世之篡君而爲之借也陳賈問於孟子曰周公使管叔監商管叔以商叛知而使之是不仁不知是不知孟子曰周公弟也管叔兄也周公之過不亦宜乎從孟子之說則是周公未免於有過也夫管蔡之叛非逆也是其智不足以深知周公而已矣周公之誅非疾之也其勢不得不誅也故管蔡非所謂大惡也兄弟之親而非有大惡則其道不得不封管蔡之封在武王之世也武王之世未知有周公成王之事苟無周公成王之事則管蔡何從而叛周公何從而誅之故曰周公居禮之變而處聖人之不幸也

管仲論

嘗讀周官司馬法得軍旅什伍之數其後讀管夷吾書又得管子所以變周之制蓋王者之兵出於不得已而非以求勝敵也故其爲法要以不可敗而已至於桓文非決勝無以定霸故其法在必勝繁而曲者所以爲不可敗也簡而直者所以爲必勝也周之制萬二千五百人而爲軍萬之有二千二千之有五百其數奇而不齊惟其奇而不齊是以知其所以爲繁且曲也今夫天度三百六十均之十二辰辰得三十者此其正也五日四分之一者此其奇也使天度而無奇則千載之日𨿽婦人孺子皆可以坐而計惟其奇而不齊是故巧歷有所不能盡也聖人知其然故爲之章防統元以盡其數以極其變司馬法曰五人爲伍五伍爲兩萬二千五百人而爲隊二百五十十取三焉而爲奇其餘七以爲正四奇四正而八陣生焉夫以萬二千五百人而均之八陣之中宜其有奇而不齊者是以多爲之曲折以盡其數以極其變鉤聯蟠踞各有條理故三代之興治其兵農軍賦皆數十百年而後得志於天下自周之亡秦漢陣法不復三代其後諸葛孔明獨識其遺制以爲可用以取天下然相持數歲魏人不敢決戰而孔明亦卒無尺寸之功豈八陣者先王所以爲不可敗而非以逐利爭勝者邪若夫管仲之制其兵可謂截然而易曉矣三分其國以爲三軍五家爲軌軌有長十軌爲裏裏有司四里爲連連有長十連爲鄕鄕有鄕良人五鄕一帥萬人而爲一軍公將其一髙子國子將其二三軍三萬人如貫繩如畫碁局疏暢洞逹𨿽有智者無所施其巧故其法令簡一而民有餘力以致其死昔者嘗讀左氏春秋以爲丘明最好兵法蓋三代之制至於列國猶有存者以區區之鄭而魚麗鵞鸛之陣見於其書及至管仲相桓公南伐楚北伐孤竹九合諸侯威震天下而其軍壘陣法不少槪見者何哉蓋管仲欲以歲月服天下故變古司馬法而爲是簡略速勝之兵是以莫得而見其法也其後吳晉爭長於黃池王孫雄敎夫差以三萬人壓晉壘而陣百人爲行百行爲陣陣皆徹行無有隠蔽援桴而鼓之勇怯盡應三軍皆嘩晉師大駭卒以得志由此觀之不簡而直不可以決勝深惟後世不逹繁簡之宜以取敗亡而三代什伍之數與管子所以治齊之兵者𨿽不可盡用而其近於繁而曲者以之固守近於簡而直者以之決戰則庶乎其不可敗而有所必勝矣

士燮論

料敵勢彊弱而知師之勝負此將帥之能也不求一時之功愛君以徳而全其宗嗣此社稷之臣也鄢陵之役楚晨壓晉師而陳諸將請從之範文子獨不欲戰晉卒敗楚楚子傷目子反殞命範文子疑若懦而無謀者矣然不及一年三郤誅厲公弒胥童死欒書中行偃幾不免於禍晉國大亂鄢陵之功實使之然也有非常之人然後有非常之功非常之功聖人所甚懼也夜光之珠明月之璧無因而至前匹夫猶或按劍而況非常之功乎故聖人必自反曰此天之所以厚於我乎抑天之禍余也故𨿽有大功而不忘戒懼中常之人鋭於立事忽於天戒日尋干戈而殘民以逞天欲全之則必折其萌芽挫其鋒芒使知其所悔天欲亡之則必先之以美利誘之以得志使之有功以驕士玩於寇讎而侮其民人至於亡國殺身而不悟者天絕之也嗚呼小民之家一朝而獲千金非有大福必有大咎何則彼之所獲者終日勤勞不過數金耳所得者防故所用狹無故而得千金豈不驕其志而喪其所守哉由是言之一天下者得之艱難則失之不易得之旣易則失之亦然漢髙皇帝之得天下親冒矢石與秦楚爭轉戰五年未嘗得志旣定天下復有平城之圍故終其身不事逺略民亦不勞繼之文景不言兵唐太宗舉晉陽之師破竇建徳擄王世充所過者下易於破竹然天下始定外攘四夷伐髙昌破突厥終其身師旅不解幾至於亂者以其親見取天下之易也故兵之勝負足以爲國之彊弱而國之彊弱足以爲治亂之兆蓋有勝而亡有敗而興者矣防稽之棲而勾踐以霸黃池之防而夫差以亡有以使之也夫虢公敗戎於桑田晉卜偃知其必亡曰是天奪之鑑而益其疾也晉果滅虢此範文子所以不得不諫諫而不納而又有功敢逃其死哉使其不死則厲公逞志必先圖於範氏趙盾之事可見矣趙盾𨿽免於死而不免於惡名則範文子之智過於趙宣子也逺矣

孫武論上

古之言兵者無出於孫子矣利害之相權奇正之相生戰守攻圍之法蓋以百數𨿽欲加之而不知所以加之矣然其所短者智有餘而未知其所以用智此豈非其所大闕歟夫兵無常形而逆爲之形勝無常處而多爲之地是以其說屢變而不同縱橫委曲期於避害而就利雜然舉之而聽用者之自擇也是故不難於用而難於擇擇之爲難者何也鋭於西而忘於東見其利而不見其所窮得其一說而不知其又有一說也此豈非用智之難歟夫智本非所以敎人以智而敎人者是君子之急於有功也變詐汩其外而無守於其中則是五尺童子皆欲爲之使人勇而不自知貪而不顧以陷於難則有之矣深山大澤有天地之寶無意於寶者得之操舟於河舟之逆順與水之曲折忘於水者見之是故惟天下之至亷爲能貪惟天下之至靜爲能勇惟天下之至信爲能詐何者不役於利也夫不役於利則其見之也明見之也明則其發之也果古之善用兵者見其害而後見其利見其敗而後見其成其心閒而無事是以若此明也不然兵未交而先志於得則將臨事而惑𨿽有大利尙安得而見之若夫聖人則不然居天下於貪而自居於亷則天下之貪者皆可得而用居天下於勇而自居於靜故天下之勇者皆可得而役居天下於詐而自居於信故天下之詐者皆可得而使天下之人欲有功於此而卽以此自居則功不可得而成是故君子居晦以禦明則明者畢見居陰以禦陽則陽者畢赴夫然後孫子之智可得而用也易曰介於石不終日貞吉君子方其未發也介然如石之堅若將終身焉者及其發也不終日而作故曰不役於利則其見之也明見之也明則其發之也果今夫世俗之論則不然曰兵者詭道也非貪無以取非勇無以得非詐無以成亷靜而信者無用於兵者也嗟夫世俗之說行則天下紛紛乎如鳥獸相搏嬰兒之相擊彊者傷弱者廢而天下之亂何從而已乎

孫武論下

夫武戰國之將也知爲吳慮而已矣是故以將用之則可以君用之則不可今其書十三篇小至部曲營壘芻糧器械之間而大不過於攻城拔國用間之際蓋亦盡於此矣天子之兵天下之勢武未及也其書曰將能而君不禦者勝爲君而言者有此而已竊以爲天子之兵莫大於禦將天下之勢莫大於使天下樂戰而不好戰夫天下之患不在於寇賊亦不在於敵國患在於將帥之不力而以寇賊敵國之勢內邀其君是故將帥多而敵國愈彊兵加而寇賊愈堅敵國愈彊而寇賊愈堅則將帥之權愈重將帥之權愈重則爵賞不得不加夫如此則是盜賊爲君之患而將帥利之敵國爲君之讐而將帥幸之舉百倍之勢而立毫芒之功以借其口而邀利於其上如此而天下不亡者特有所待耳昔唐之亂始於明皇自肅宗復兩京而不能乘勝並力盡取河北之盜徳宗收洺博防定魏地而不能斬田恱於孤窮之中至於憲宗天下略平矣而其餘孽之存者終不能盡去夫唐之所以屢興而終莫之振者何也將帥之臣養寇以自封也故曰天子之兵莫大於禦將禦將之術開之以其所利而授之以其所忌如良醫之用藥烏喙蝮蠍皆得自效於前而不敢肆其毒何者授之以其所畏也憲宗將討劉辟以爲非髙崇文則莫可用而劉澭者崇文之所忌也故告之曰辟之不克將澭實汝代是以崇文決戰不旋踵擒劉辟此天子禦將之法也夫使天下樂戰而不好戰者何也天下不樂戰則不可與從事於危好戰則不可與從事於安昔秦人之法使吏士自爲戰戰勝而利歸於民所得於敵者卽以有之使民之所以養生送死者非殺敵無由取也故其民以好戰並天下而亦以亡夫始皇𨿽已墮名城殺豪傑銷鋒鏑而民之好戰之心囂然其未已也是故不可與休息而至於亡若夫王者之兵要在於使之知愛其上而讐其敵使之知其上之所以驅之於戰者凡皆以爲我也是以樂其戰而甘其死至於其戰也務勝敵而不務得財其賞也發公室而行之於廟使其利不在於殺人是故其民不志於好戰夫然後可以作之於安居之中而休之於爭奪之際可與安可與危而不可與亂此天下之勢也

子思論

昔者夫子之文章非有意於爲文是以未嘗立論也所可得而言者惟其歸於至當斯以爲聖人而已矣夫子之道可由而不可知可言而不可議此其不爭爲區區之論以開是非之端是以獨得不廢以與天下後世爲仁義禮樂之主夫子旣沒諸子之欲爲書以傳於後世者其意皆存乎爲文汲汲乎惟恐其汩沒而莫吾知也是故皆喜立論論立而爭起自孟子之後至於荀卿揚雄皆務爲相攻之說其餘不足數者紛紜於天下嗟夫夫子之道不幸而有老耼莊周楊朱墨翟田駢愼到申不害韓非之徒各持其私說以攻乎其外天下方將惑之而未知其所適從柰何其弟子門人又內自相攻而不決千載之後學者愈眾而夫子之道益晦而不明者由此之故歟昔三子之爭起於孟子孟子曰人之性善是以荀子曰人之性惡而揚子又曰人之性善惡混孟子旣已據其善是故荀子不得不出於惡人之性有善惡而已二子旣以據之是以揚子亦不得不出於善惡混也爲論不求其精而務以爲異於人則紛紛之說未可以知其所止且夫夫子未嘗言性也蓋亦嘗言之矣而未有必然之論也孟子之所謂性善者皆出於其師子思之書子思之書皆聖人之微言篤論孟子得之而不善用之能言其道而不知其所以爲言之名舉天下之大而必之以性善之論昭昭乎自以爲的於天下使天下之過者莫不欲援弓而射之故夫二子之爲異論者皆孟子之過也若夫子思之論則不然曰夫婦之愚可以與知焉及其至也𨿽聖人亦有所不知焉夫婦之不肖可以能行焉及其至也𨿽聖人亦有所不能焉聖人之道造端乎夫婦之所能行而極乎聖人之所不能知造端乎夫婦之所能行是以天下無不可學而極乎聖人之所不能知是以學者不知其所窮夫如是則惻隠足以爲仁而仁不止於惻隠羞惡足以爲義而義不止於羞惡此不亦孟子之所以爲性善之論歟子思論聖人之道出於天下之所能行而孟子論天下之人皆可以行聖人之道此無以異者而子思取必於聖人之道孟子取必於天下之人故夫後世之異議皆出於孟子而子思之論天下同是而莫或非焉然後知子思之善爲論也

東坡全集卷四十二

欽定四庫全書

東坡全集卷四十三

宋蘓軾撰論十一首

孟軻論

昔者仲尼自衞反魯网羅三代之舊聞蓋經禮三百曲禮三千終年不能究其說夫子謂子貢曰賜爾以吾爲多學而識之者歟非也予一以貫之天下苦其難而莫之能用也不知夫子之有以貫之也是故堯舜禹湯文武周公之法度禮樂刑政與當世之賢人君子百氏之書百工之技藝九州之內四海之外九夷八蠻之事荒忽誕謾而不可考者雜然皆列乎胸中而有卓然不可亂者此固有以一之也是以博學而不亂深思而不惑非天下之至精其孰能與於此蓋嘗求之於六經至於詩與春秋之際而後知聖人之道始終本末各有條理夫王化之本始於天下之易行天下固知有父子也父子不相賊而足以爲孝矣天下固知有兄弟也兄弟不相奪而足以爲悌矣孝悌足而王道備此固非有深逺而難見勤苦而難行者也故詩之爲敎也使人歌舞佚樂無所不至要在於不失正焉而已矣𨿽然聖人固有所甚畏也一失容者禮之所由廢也一失言者義之所由亡也君臣之相攘上下之相殘天下大亂未嘗不始於此道是故春秋力爭於毫釐之間而深明乎疑似之際截然其有所必不可爲也不觀於詩無以見王道之易不觀於春秋無以知王政之難自孔子沒諸子各以所聞著書而皆不得其源流故其言無有統要若孟子可謂深於詩而長於春秋者矣其道始於至粗而極於至精充乎天地放乎四海而毫釐有所必計至寛而不可犯至宻而可樂者【三字一作不可察】此其中必有所守而後世或未之見也且孟子嘗有言矣人能充其無欲害人之心而仁不可勝用也人能充其無欲爲穿窬之心而義不可勝用也士未可以言而言是以言餂之也可以言而不言是以不言餂之也是皆穿窬之類也惟其不爲穿窬也而義至於不可勝用惟其未可以言而言可以言而不言也而其罪遂至於穿窬故曰其道始於至粗而極於至精充乎天地放乎四海而毫釐有所必計嗚呼此其所以爲孟子歟後之觀孟子者無觀之他亦觀諸此而已矣

樂毅論

自知其可以王而王者三王也自知其不可以王而霸者五霸也或者之論曰圖王不成其猶可以霸嗚呼使齊桓晉文而行湯武之事將求亡之不暇𨿽欲霸可得乎夫王道者不可以小用也大用則王小用則亡昔者徐偃王宋襄公嘗行仁義矣然終以亡其身喪其國者何哉其所施者未足以充其所求也故夫有可以得天下之道而無取天下之心乃可與言王矣範蠡畱侯𨿽非湯武之佐然亦可謂剛毅果敢卓然不惑而能有所必爲者也觀吳王困於姑蘇之上而求哀請命於勾踐勾踐欲赦之彼範蠡者獨以爲不可援桴進兵卒刎其頸項籍之解而東髙帝亦欲罷兵歸國畱侯諫曰此天亡也急擊勿失此二人者以爲區區之仁義不足以易吾之大計也嗟夫樂毅戰國之雄未知大道而竊嘗聞之則足以亡其身而已矣論者以爲燕恵王不肖用反間以騎刼代將卒走樂生此其所以無成者出於不幸而非用兵之罪然當時使昭王尙在反間不得行樂毅終亦必敗何者燕之並齊非秦楚三晉之利今以百萬之師攻兩城之殘寇而數歲不決師老於外此必有乘其虛者矣諸侯乘之於內齊擊之於外當此時𨿽太公穰苴不能無敗然樂毅以百倍之眾數歲而不能下兩城者非其智力不足蓋欲以仁義服齊之民故不忍急攻而至於此也夫以齊人苦湣王之彊暴樂毅苟退而休兵治其政令寛其賦役反其田裏安其老幼使齊人無復鬭志則田單者獨誰與戰哉柰何以百萬之師相持而不決此固所以使齊人得徐而爲之謀也當戰國時兵彊相吞者豈獨在我以燕齊之眾壓其城而急攻之可滅此而後食其誰曰不可嗚呼欲王則王不王則審所處無使兩失焉而爲天下笑也

荀卿論

嘗讀孔子世家觀其言語文章循循莫不有規矩不敢放言髙論言必稱先王然後知聖人憂天下之深也茫乎不知其畔岸而非逺也浩乎不知其津涯而非深也其所言者匹夫匹婦之所共知而所行者聖人有所不能盡也嗚呼是亦足矣使後世有能盡吾說者𨿽爲聖人無難而不能者不失爲寡過而已矣子路之勇子貢之辯冉有之智此三者皆天下之所謂難能而可貴者也然三子者每不爲夫子之所恱顏淵黙然不見其所能若無以異於眾人者而夫子亟稱之且夫學聖人者豈必其言之云爾哉亦觀其意之所向而已夫子以爲後世必有不能行其說者矣必有竊其說而爲不義者矣是故其言平易正直而不敢爲非常可喜之論要在於不可易也昔者常怪李斯事荀卿旣而焚滅其書大變古先聖王之法於其師之道不啻若寇讐及今觀荀卿之書然後知李斯之所以事秦者皆出於荀卿而不足怪也荀卿者喜爲異說而不讓敢爲髙論而不顧者也其言愚人之所驚小人之所喜也子思孟軻世之所謂賢人君子也荀卿獨曰亂天下者子思孟軻也天下之人如此其眾也仁人義士如此其多也荀卿獨曰人性惡桀紂性也堯舜僞也由是觀之意其爲人必也剛愎不遜而自許太過彼李斯者又特甚者耳今夫小人之爲不善猶必有所顧忌是以夏商之亡桀紂之殘暴而先王之法度禮樂刑政猶未至於絕滅而不可考者是桀紂猶有所存而不敢盡廢也彼李斯者獨能奮而不顧焚燒夫子之六經烹滅三代之諸侯破壞周公之井田此亦必有所恃者矣彼見其師歷詆天下之賢人自是其愚以爲古先聖王皆無足法者不知荀卿特以快一時之論而荀卿亦不知其禍之至於此也其父殺人報仇其子必且行刼荀卿明王道述禮樂而李斯以其學亂天下其髙談異論有以激之也孔孟之論未嘗異也而天下卒無有及者苟天下果無有及者則尙安以求異爲哉

韓非論

聖人之所爲惡夫異端盡力而排之者非異端之能亂天下而天下之亂所由出也昔周之衰有老耼莊周列禦寇之徒更爲虛無淡泊之言而治其猖狂浮游之說紛紜顚倒而卒歸於無有由其道者蕩然莫得其當是以忘乎富貴之樂而齊乎死生之分此不得志於天下髙世逺舉之人所以放心而無憂𨿽非聖人之道而其用意固亦無惡於天下自老耼之死百餘年有商鞅韓非著書言治天下無若刑名之賢及秦用之終於勝廣之亂敎化不足而法有餘秦以不祀而天下被其毒後世之學者知申韓之罪而不知老耼莊周之使然何者仁義之道起於夫婦父子兄弟相愛之間而禮法刑政之原出於君臣上下相忌之際相愛則有所不忍相忌則有所不敢夫不敢與不忍之心合而後聖人之道得存乎其中今老耼莊周論君臣父子之間泛泛乎若萍浮於江湖而適相值也夫是以父不足愛而君不足忌不忌其君不愛其父則仁不足以懷義不足以勸禮樂不足以化此四者皆不足用而欲置天下於無有夫無有豈誠足以治天下哉商鞅韓非求爲其說而不得得其所以輕天下而齊萬物之術是以敢爲殘忍而無疑今夫不忍殺人而不足以爲仁而仁亦不足以治民則是殺人不足以爲不仁而不仁亦不足以亂天下如此則舉天下惟吾之所爲刀鋸斧鉞何施而不可昔者夫子未嘗一日敢易其言𨿽天下之小物亦莫不有所畏今其視天下眇然若不足爲者此其所以輕殺人歟太史遷曰申子卑卑施於名實韓子引繩墨切事情明是非其極慘覈少恩皆原於道徳之意嘗讀而思之事固有不相謀而相感者莊老之後其禍爲申韓由三代之衰至於今凡所以亂聖人之道者其獘固已多矣而未知其所終柰何其不爲之所也

畱侯論

古之所謂豪傑之士者必有過人之節人情有所不能忍者匹夫見辱拔劍而起挺身而鬭此不足爲勇也天下有大勇者卒然臨之而不驚無故加之而不怒此其所挾持者甚大而其志甚逺也夫子房受書於圯上之老人也其事甚怪然亦安知其非秦之世有隠君子者出而試之觀其所以防見其意者皆聖賢相與警戒之意而世不察以爲鬼物亦已過矣且其意不在書當韓之亡秦之方盛也以刀鋸鼎鑊待天下之士其平居無罪夷滅者不可勝數𨿽有賁育無所復施夫持法太急者其鋒不可犯而其勢未可乘子房不忍忿忿之心以匹夫之力而逞於一擊之間當此之時子房之不死者其間不能容髮蓋亦已危矣千金之子不死於盜賊何者其身之可愛而盜賊之不足以死也子房以蓋世之才不爲伊尹太公之謀而特出於荊軻聶政之計以僥幸於不死此圯上之老人所爲深惜者也是故倨傲鮮腆而深折之彼其能有所忍也然後可以就大事故曰孺子可敎也楚莊王伐鄭鄭伯肉袒牽羊以逆莊王曰其君能下人必能信用其民矣遂捨之勾踐之困於防稽而歸臣妾於吳者三年而不倦且夫有報人之志而不能下人者是匹夫之剛也夫老人者以爲子房才有餘而憂其度量之不足故深折其少年剛鋭之气使之忍小忿而就大謀何則非有生平之素卒然相遇於艸野之間而命以僕妾之役油然而不怪者此固秦皇之所不能驚而項籍之所不能怒也觀夫髙祖之所以勝而項籍之所以敗者在能忍與不能忍之間而已矣項籍惟不能忍是以百戰百勝而輕用其鋒髙祖忍之養其全鋒而待其斃此子房敎之也當淮陰破齊而欲自王髙祖發怒見於詞色由此觀之猶有剛彊不忍之气非子房其誰全之太史公疑子房以爲魁梧奇偉而其狀貌乃如婦人女子不稱其志气嗚呼此其所以爲子房歟

賈誼論

非才之難所以自用者實難惜乎賈生王者之佐而不能自用其才也夫君子之所取者逺則必有所待所就者大則必有所忍古之賢人皆有可致之才而卒不能行其萬一者未必皆其時君之罪或者其自取也愚觀賈生之論如其所言𨿽三代何以逺過得君如漢文猶且以不用死然則是天下無堯舜終不可以有所爲耶仲尼聖人歷試於天下苟非大無道之國皆欲勉彊扶持庶防一日得行其道將之荊先之以子夏申之以冉有君子之欲得其君如此其勤也孟子去齊三宿而後出晝猶曰王其庶防召我君子之不忍棄其君如此其厚也公孫丑問曰夫子何爲不豫孟子曰方今天下捨我其誰哉而吾何爲不豫君子之愛其身如此其至也夫如此而不用然後知天下之果不足與有爲而可以無憾矣若賈生者非漢文之不用生生之不能用漢文也夫絳侯親握天子璽而授之文帝灌嬰連兵數十萬以決劉呂之雄雌又皆髙帝之舊將此其君臣相得之分豈特父子骨肉手足哉賈生洛陽之少年欲使其一朝之間盡棄其舊而謀其新亦已難矣爲賈生者上得其君下得其大臣如絳灌之屬優遊浸漬而深交之使天子不疑大臣不忌然後舉天下而惟吾之所欲爲不過十年可以得志安有立談之間而遽爲人痛哭哉觀其過湘爲賦以弔屈原紆郁憤悶趯然有逺舉之志其後卒以自傷哭泣至於夭絕是亦不善處窮者也夫謀之一不見用安知終不復用也不知黙黙以待其變而自殘至此嗚呼賈生志大而量小才有餘而識不足也古之人有髙世之才必有遺俗之累是故非聰明睿哲不惑之主則不能全其用古今稱苻堅得王猛於艸茅之中一朝盡斥去其舊臣而與之謀彼其匹夫略有天下之半以此哉愚深悲賈生之志故備論之亦使人君得如賈誼之臣則知其有狷介之操一不見用則憂傷病沮不能復振而爲賈生者亦愼其所發哉

鼂錯論

天下之患最不可爲者名爲治平無事而其實有不測之憂坐觀其變而不爲之所則恐至於不可救起而彊爲之則天下狃於治平之安而不吾信惟仁人君子豪傑之士爲能出身爲天下犯大難以求成大功此固非勉彊期月之間而苟以求名者之所能也天下治平無故而發大難之端吾發之吾能收之然後能免難於天下事至而循循焉欲去之使他人任其責則天下之禍必集於我昔者鼂錯盡忠爲漢謀弱山東之諸侯諸侯並起以誅錯爲名而天子不察以錯爲說天下悲錯之以忠而受禍而不知錯之有以取之也古之立大事者不惟有超世之才亦必有堅忍不拔之志昔禹之治水鑿龍門決大河而放之海方其功之未成也蓋亦有潰冒衝突可畏之患惟能前知其當然事至不懼而徐爲之所是以得至於成功夫以七國之彊而驟削之其爲變豈足怪哉錯不於此時捐其身爲天下當大難之衝而制吳楚之命乃爲自全之計欲使天子自將而已居守且夫發七國之難者誰乎已欲求其名安所逃其患以自將之至危與居守之至安已爲難首擇其至安而遺天子以其至危此忠臣義士所以憤惋而不平者也當此之時𨿽無袁盎錯亦不免於禍何者已欲居守而使人主自將以情而言天子固已難之矣而重違其議是以袁盎之說得行於其間使吳楚反錯以身任其危日夜淬礪東向而待之使不至於累其君則天子將恃之以爲無恐𨿽有百袁盎可得而間哉嗟夫世之君子欲求非常之功則無務爲自全之計使錯自將而擊吳楚未必無功惟其欲自固其身而天子不悅姦臣得以乘其隙錯之所以自全者乃其所以自禍歟

霍光論

古之人惟漢武帝號知人蓋其平生所用文武將帥郡國邊鄙之臣左右侍從陰陽律曆博學之士以至錢谷小吏治刑獄使絕域者莫不獲盡其才而各當其處然猶有所試其功效著見天下之所共知而信者至於霍光先無尺寸之功而才气數術又非有以大過於羣臣而武帝擢之於稠人之中付以天下後世之事而霍光又能忘身一心以輔防主處於廢立之際其舉措甚閒而不亂此其故何也夫欲有所立於天下擊搏進取以求非常之功者則必有卓然可見之才而後可以有望於其成至於捍社稷托幼子此其難者不在乎才而在乎節不在乎節而在乎气天下固有能辦其事者矣然才髙而位重則有僥幸之心以一時之功而易萬世之患故曰不在乎才而在乎節古之人有失之者司馬仲逹是也天下亦有忠義之士可托以死生之間而不忍負者矣然狷介亷潔不爲不義則輕死而無謀能殺其身而不能全其國故曰不在乎節而在乎气古之人有失之者晉荀息是也夫霍光者才不足而气節有餘此武帝之所爲取也書曰如有一介臣斷斷猗無他技其心休休焉其如有容人之有技若已有之人之彥聖其心好之不啻如自其口出是能容之以保我子孫黎民嗟夫此霍光之謂歟使霍光而有他技則其心安能休休焉容天下之才而樂天下之彥聖不忌不克若自已出哉才者爭之端也夫惟聖人在上驅天下之人各走其職而爭用其所長苟以人臣之勢而居於廊廟之上以捍衛防衝之君而以其區區之才與天下爭能則姦臣小人有以乘其隙而奪其權矣霍光以匹夫之防而操生殺之柄威蓋人主而貴震於天下其所以歷事三主而終其身天下莫與爭者以其無他技而武帝亦以此取之歟

揚雄論

昔之爲性論者多矣而不能定於一始孟子以爲善而荀子以爲惡揚子以爲善惡混而韓愈者又取夫三子之說而折之以孔子之論離性以爲三品曰中人可以上下而上智與下愚不移以爲三子者皆出乎其中而遺其上下而天下之所是者於愈之說多焉嗟夫是未知乎所謂性者而以夫才者言之夫性與才相近而不同其別不啻若白黒之異也聖人之所與小人共之而皆不能逃焉是眞所謂性也而其才固將有所不同今夫木得土而後生雨露風气之所養暢然而遂茂者木之所同也性也而至於堅者爲轂柔者爲輪大者爲楹小者爲桷桷之不可以爲楹輪之不可以爲轂是豈其性之罪邪天下之言性者皆雜乎才而言之是以紛紛而不能一也孔子所謂中人可以上下而上智與下愚不移者是論其才也而至於言性則未嘗斷其善惡曰性相近也習相逺也而已韓愈之說則又有甚者離性以爲情而合才以爲性是故其論終莫能通彼以爲性者果泊然而無爲耶則不當復有善惡之說苟性而有善惡也則夫所謂情者乃吾所謂性也人生而莫不有饑寒之患牝牡之欲今告乎人曰饑而食渴而飲男女之欲不出於人之性也可乎是天下知其不可也聖人無是無由以爲聖而小人無是無由以爲惡聖人以其喜怒哀懼愛惡欲七者禦之而之乎善小人以是七者禦之而之乎惡由此觀之則夫善惡者性之所能之而非性之所能有也且夫言性者安以其善惡爲哉𨿽然揚雄之論則固已近之曰人之性善惡混修其善則爲善人修其惡則爲惡人此其所以爲異者惟其不知性之不能以有夫善惡而以爲善惡之皆出乎性也而已夫太古之初本非有善惡之論惟天下之所同安者聖人指以爲善而一人之所獨樂者則名以爲惡天下之人固將卽其所樂而行之孰知夫聖人惟其一人之獨樂不能勝天下之所同安是以有善惡之辧而諸子之意將以善惡爲聖人之私說不已疏乎而韓愈又欲以書傳之所聞昔人之事迹而折夫三子之論區區乎以後稷之岐嶷文王之不勤瞽鯀管蔡之迹而明之聖人之論性也將以盡萬物之理與眾人之所共知者以折天下之疑而韓愈欲以一人之才定天下之性且其言曰今之言性者皆雜乎佛老愈之說以爲性之無與乎情而喜怒哀樂皆非性者是愈流入於佛老而不自知也

諸葛亮論

取之以仁義守之以仁義者周也取之以詐力守之以詐力者秦也以秦之所以取取之以周之所以守守之者漢也仁義詐力雜用以取天下者此孔明之所以失也曹操因衰乘危得逞其姦孔明恥之欲信大義於天下當此時曹公威震四海東據許兗南收荊豫孔明之恃以勝之者獨以其區區之忠信有以激天下之心耳夫天下亷隅節槪慷慨死義之士固非心服曹氏也特以威刼而彊臣之聞孔明之風宜其千里之外有響應者如此則𨿽無措足之地而天下固爲之用矣且夫殺一不義而得天下有所不爲而後天下忠臣義士樂爲之死劉表之喪先主在荊州孔明欲襲殺其孤先主不忍也其後劉璋以好逆之至蜀不數月扼其吭拊其背而奪之國此其與曹操異者幾希矣曹劉之不敵天下之所知也言兵不若曹操之多言地不若曹操之廣言戰不若曹操之能而有以一勝之者區區之忠信也孔明遷劉璋旣已失天下義士之望乃始治兵振旅爲仁義之師東向長驅而欲天下向應蓋亦難矣曹操旣死子丕代立當此之時可以計破也何者操之臨終召丕而屬之植未嘗不以譚尙爲戒也而丕與植終於相殘如此此其父子兄弟且爲寇讐而況能以得天下英雄之心哉此可間之勢不過捐數十萬金使其大臣骨肉內自相殘然後舉兵而伐之此髙祖所以滅項籍也孔明旣不能全其信義以服天下之心又不能奮其智謀以絕曹氏之手足宜其屢戰而屢卻哉故夫敵有可間之勢而不間者湯武行之爲大義非湯武而行之爲失機此仁人君子之大患也呂溫以爲孔明承桓靈之後不可彊民以思漢欲其播告天下之民且曰曹氏利汝吾事之害汝吾誅之不知蜀之與魏果有以大過之乎苟無以大過之而又決不能事魏則天下安肯以空言竦動哉嗚呼此書生之論可言而不可用也

韓愈論

聖人之道有趨其名而好之者有安其實而樂之者珠璣犀象天下莫不好奔走悉力爭鬭奪取其好之不可謂不至也然不知其所以好之之實至於粟米蔬肉桑麻布帛天下之人內之於口而知其所以爲美被之於身而知其所以爲安此非有所役乎其名也韓愈之於聖人之道蓋亦知好其名矣而未能樂其實何者其爲論甚髙其待孔子孟軻甚尊而拒楊墨佛老甚嚴此其用力亦不可謂不至也然其論至於理而不精支離蕩佚往往自叛其說而不知昔者宰我子貢有若更稱其師以爲生民以來未有如夫子之盛𨿽堯舜之賢亦所不及其尊道好學亦已至矣然而君子不以爲貴曰宰我子貢有若智足以知聖人之污而已矣若夫顏淵豈亦云爾哉蓋亦曰夫子循循焉善誘人由此觀之聖人之道果不在於張而大之也韓愈者知好其名而未能樂其實者也愈之原人曰天者日月星辰之主也地者山川艸木之主也人者夷狄禽獸之主也主而暴之不得其爲主之道矣是故聖人一視而同仁篤近而舉逺夫聖人之所爲異乎墨者以其有別焉耳今愈之言曰一視而同仁則是以待人之道待夷狄待夷狄之道待禽獸也而可乎敎之使有能化之使有知是待人之仁也薄其禮而致其情不責其去而厚其來是待夷狄之仁也殺之以時而用之有節是待禽獸之仁也若之何其一之儒墨之相戾不啻若胡越而其疑似之間相去不能以髮宜乎愈之以爲一也孔子曰泛愛眾而親仁仁者之爲親則是孔子不兼愛也祭如在祭神如神在神不可知而祭者之心以爲如其存焉則是孔子不明鬼也儒者之患患在於論性以爲喜怒哀樂皆出於情而非性之所有夫有喜有怒而後有仁義有哀有樂而後有禮樂以爲仁義禮樂皆出於情而非性則是相率而叛聖人之敎也老子曰能嬰兒乎喜怒哀樂苟不出乎性而出乎情則是相率而爲老子之嬰兒也儒者或曰老易夫易豈老子之徒歟而儒者至有以老子說易則是離性以爲情者其獘固至此也嗟夫君子之爲學知其人之所長而不知其蔽豈可謂善學邪

東坡全集卷四十三

欽定四庫全書

東坡全集卷四十四

宋蘓軾撰論十一首

思治論【嘉祐八年作】

方今天下何病哉其始不立其卒不成惟其不成是以厭之而愈不立也凡人之情一舉而無功則疑再則倦三則去之矣今世之士所以相顧而莫肻爲者非其無有忠義慷慨之志也又非其才術謨慮不若人也患在苦其難成而不復立不知其所以不成者罪在於不立也今立而成矣今世有三患而終莫能去其所從起者則五六十年矣自宮室禱祠之役興錢幣茶鹽之法壞加之以師旅而天下常患無財五六十年之間下之所以遊談聚議而上之所以變政易令以求丰財者不可勝數矣而財終不可丰自澶淵之役北邊𨿽求和而終不得其要領其後重之以西羌之變而邊陲不寧二國益驕以戰則不勝以守則不固而天下常患無兵五六十年之間下之所以遊談聚議而上之所以變政易令以求彊兵者不可勝數矣而兵終不可彊自選舉之格嚴而吏拘於法不志於功名考功課吏之法壞而賢者無所勸不肖者無所懼而天下常患無吏五六十年之間下之所以遊談聚議而上之所以變政易令以求擇吏者不可勝數矣而吏終不可擇財之不可丰兵之不可彊吏之不可擇是豈眞不可邪故曰其始不立其卒不成惟其不成是以厭之而愈不立也夫所貴於立者以其規摹先定也古之君子先定其規摹而後從事故其應也有而其成也有形眾人以爲是汗漫不可知而君子以爲理之必然如炊之無不熟種之無不生也是故其用力省而成功速昔者子太叔問政於子產子產曰政如農功日夜以思之思其始而圖其終朝夕而行之行無越思如農之有畔子產以爲不思而行與凡行而出於思之外者如農之無畔也其始𨿽勤而終必棄之今夫富人之營宮室也必先料其貲財之丰約以制宮室之大小旣內決於心然後擇工之良者而用一人焉必告之曰吾將爲屋若干度用材防何役夫防人防日而成土石材葦吾於何取之其工之良者必告之曰某所有木某所有石用材役夫若干某日而成主人率以聽焉及期而成旣成而不失富則規摹之先定也今治天下則不然百官有司不知上之所欲爲也而人各有心好大者欲王好權者欲霸而媮者欲休息文吏之所至則治刑獄而聚斂之臣則以貨財爲急民不知其所適從也及其發一政則曰姑試行之而已其濟與否固未可知也前之政未見其利害而後之政復發矣凡今之所謂新政者聽其始之論議豈不甚美而可樂哉然而布出於天下而卒不知其所終何則其規摹不先定也用捨系於好惡而廢興決於眾寡故萬全之利以小不便而廢者有之矣百世之患以小利而不顧者有之矣所用之人無常責而所發之政無成效此猶適千里不賫糧而假丐於塗人治病不知其所當用之藥而百藥皆試以僥幸於一物之中欲三患之去不可得也昔者太公治齊周公治魯至於數十世之後子孫之彊弱風俗之好惡皆可得而逆知之何者其所施専一則其勢固有以使之也管仲相桓公自始爲政而至於霸其所施設皆有方法及其成功皆知其所以然至今可覆也咎犯之在晉範蠡之在越文公勾踐嘗欲用其民而二臣皆以爲未可及其以爲可用也則破楚滅吳如寄諸其鄰而取之此無他見之明而防之熟也夫今之世亦與明者熟防之而已士爭言曰如是而財可丰如是而兵可彊如是而吏可擇吾從其可行者而規摹之發之以勇守之以専達之以彊日夜以求合於其所規摹之內而無務出於其所規摹之外其人専其政一然而不成者未之有也財之不丰兵之不彊吏之不擇此三者存亡之所從出而天下之大事也夫以天下之大事而有一人焉獨擅而兼言之則其所以治此三者之術其得失固未可知也𨿽不可知而此三者決不可不治者可知也是故不可以無術其術非難知而難聽非難聽而難行非難行而難收孔子曰好謀而成使好謀而不成不如無謀蓋世有好劍者聚天下之良金鑄之三年而成以爲吾劍天下莫敵也劍成而狼戾缺折不可用何者是知鑄而不知收也今世之舉事者𨿽其甚小而欲成之者常不過數人欲壞之者常不可勝數可成之功常難形若不可成之狀常先見上之人方且瞀而不自信又何暇及於收哉古之人有犯其至難而圖其至逺者彼獨何術也且非特聖人而已商君之變秦法也攖萬人之怒排舉國之說勢如此其逆也蘇秦之爲從也合天下之異以爲同聯六姓之疏以爲親計如此其迂也淮陰侯請於髙帝求三萬人願以北舉燕趙東撃齊南絕楚之糧道而西防於滎陽耿弇亦言於世祖欲先定漁陽取涿郡還收富平而東下齊世祖以爲落落難合此皆越人之都邑而謀人國功如此其疏也然而四子者行之若易然出於其口成於其手以爲旣已許吾君則親挈而還之今吾以自有之天下而行吾所得爲之事其事又非有所拂逆於天下之意也非有所待於人而後具也如有財而自用之有子而自敎之耳然而政出於天下有出而無成者五六十年於此矣是何也意者知出而不知收歟非不知收意者汗漫而無所收歟故爲之說曰先定其規摹而後從事先定者可以謀人不先定者自謀常不給而況於謀人乎且今之世俗則有所可患者士大夫所以信服於朝廷者不篤而皆好議論以務非其上使人於是非而不知其所從從之則事舉無可爲者不從則其所行者常多故而易敗夫所以多故而易敗者人各持其私意以賊之議論勝於下而幸其無功者眾也富人之謀利也常獲世以爲福非也彼富人者信於人素深而服於人素厚所爲而莫或害之所欲而莫或非之事未成而眾已先成之矣夫事之行也有勢其成也有气富人者乘其勢而襲其气也欲事之易成則先治其所以信服天下者天下之士不可以力勝力不可勝則莫若從眾從眾者非從眾多之口而從其所不言而同然者是眞從眾也眾多之口非果眾也特聞於吾耳而接於吾前未有非其私說者也於吾爲眾於天下爲寡彼眾之所不言而同然者眾多之口舉不樂也以眾多之口所不樂而棄眾之所不言而同然則樂者寡而不樂者眾矣古之人常以從眾得天下之心而世之君子常以從眾失之不知夫古之人其所從者非從其口而從其所同然也何以明之世之所謂逆眾斂怨而不可行者莫若減任子然不顧而行之者五六年矣而天下未嘗有一言何則彼其口之所不樂而心之所同然也從其所同然而行之若猶有言者則可以勿防矣故爲之說曰發之以勇守之以専達之以彊苟知此三者非獨爲吾國而已𨿽北取契丹可也

正統論三首【至和二年作】

總論一

正統者何邪名邪實邪正統之說曰正者所以正天下之不正也統者所以合天下之不一也不幸有天子之實而無其位有天子之名而無其徳是二人者立於天下天下何正何一而正統之論決矣正統之爲言猶曰有天下云爾人之得此名而又有此實也夫何議天下固有無其實而得其名者聖人於此不得已焉而不以實傷名而名卒不能傷實故名輕而實重不以實傷名故天下不爭名輕而實重故天下趨於實天下有不肖而曰吾賢者矣未有賤而曰吾貴者也天下之爭自賢不肖始聖人憂焉不敢以亂貴賤故天下知賢之不能奪貴天下之貴者聖人莫不貴之恃有賢不肖存焉輕以與人貴而重以與人賢天下然後知貴之不如賢知賢之不能奪貴故不爭知貴之不如賢故趨於實使天下不爭而趨於實是亦足矣正統者名之所在焉而已名之所在而不能有益乎其人而後名輕名輕而後實重吾欲重天下之實於是乎名輕正統聽其自得者十曰堯舜夏商周秦漢晉隋唐予其可得者六以存敎曰魏梁后唐晉漢周使夫堯舜三代之所以爲賢於後世之君者皆不在乎正統故後世之君不以其道而得者亦無以爲堯舜三代之比於是乎實重

辯論二

正統之論起於歐陽子而霸統之說起於章子二子之論吾與歐陽子故不得不與章子辧以全歐陽子歐陽子之說全而吾之說又因以明章子之說曰進晉梁失而未善也進魏非也是章子未知夫名實之所在也夫所謂正統者猶曰有天下云爾名耳正統者果名也又焉實之知視天下之所同君而加之又焉知其他章子以爲魏不能一天下不當與之統夫魏𨿽不能一天下而天下亦無有如魏之彊者吳𨿽存非兩立之勢柰何不與之統章子之不絕五代也亦徒以爲天下無有與之敵者而已今也絕魏魏安得無辭哉正統者惡夫天下之無君而作也故天下𨿽不合於一而未至乎兩立者則君子不忍絕之於無君且夫徳同而力均不臣焉可也今以天下不幸而不合於一徳旣無以相過而弱者又不肻臣乎彊於是焉而不與之統亦見其重天下之不幸而助夫不臣者也章子曰鄕人且恥與盜者偶聖人豈得與篡君同名哉吾將曰是鄕人與是爲盜者民則皆民也士則皆士也大夫則皆大夫也則亦與之皆坐乎苟其勢不得不與之皆坐則鄕人何恥邪聖人得天下篡君亦得天下顧其勢不得不與之同名聖人何恥邪吾將以聖人恥夫篡君而篡君又焉能恥聖人哉章子曰君子大居正而以不正人居之是正不正之相去未能相逺也且章子之所謂正者何也以一身之正爲正邪以天下有君爲正邪一身之正是天下之私正也天下有君是天下之公正也吾無取乎私正也天下無君篡君出而制天下湯武旣沒吾安所取正哉故篡君者亦當時之正而已章子曰祖與孫𨿽百歲而子五十則子不得爲壽漢與晉𨿽得天下而魏不能一則魏不得爲有統吾將曰其兄四十而死則其弟五十爲壽弟爲壽乎其兄魏爲有統乎當時而已章子比之婦謂舅嬖妾爲姑吾將曰舅則以爲妻而婦獨柰何不以爲姑乎以妾爲妻者舅之過也婦謂之姑蓋非婦罪也舉天下而受之魏晉是亦漢魏之過而已矣與之統者獨何罪乎𨿽然歐陽子之論猶有異乎吾說者歐陽子之所與者吾之所與也歐陽子之所以與之非吾所以與之也歐陽子重與之而吾輕與之且其言曰秦漢而下正統屢絕而得之者少以其得之者少故其爲名甚尊而重也嗚呼吾不善夫少也幸而得之者少故有以尊重其名不幸而皆得歐陽子其敢有所不與邪且其重之則其施於篡君也誠若過然故章子有以啟其說夫以文王而終身不得以魏晉梁而得之果其爲重也則文王將有愧於魏晉梁焉必也使夫正統者不得爲聖人之盛節則得之爲無益得之爲無益故𨿽舉而加之篡君而不爲過使夫文王之所不得而魏晉梁之所得者皆吾之所輕者也然後魏晉梁無以愧文王而文王亦無所愧於魏晉梁焉

辯論三

始終得其正天下合於一是二者必以其道得之邪亦或不以其道得之邪病乎或者之不以其道得之也於是乎舉而歸之名歐陽子曰皆正統是以名言者也章子曰正統又曰霸統是以實言者也歐陽子以名言而純乎名章子以實言而不盡乎實章子之意以霸統重其實而不知實之輕自霸統始使天下之名皆不得過乎實者固章子意也天下之名果不過乎實也則吾以章子爲過乎聖人聖人不得已則不能以實傷名而章子則能之且吾豈不知居得其正之爲正【如魏受之於漢晉受之於魏】不如至公大義之爲正也哉蓋亦有不得已焉耳如章子之說吾將求其備堯舜以徳三代以徳與功漢唐以功秦隋後唐晉漢周以力晉梁以弒【不言魏者因章子之說而與之辧】以實言之則徳與功不如徳功不如徳與功力不如功弒不如力是堯舜而下得統者凡更四不如而後至於晉梁焉而章子以爲天下之實盡於其正統霸統之間矣歐陽子純乎名故不知實之所止章子雜乎實故𨿽晉梁弒君之罪天下所不容之惡而其實反不過乎霸彼其初得正統之虛名而不測其實罪之所至也章子則告之曰爾霸者也夫以弒君得天下而不失爲霸則章子之說固便乎篡者也夫章子豈曰弒君者其實止乎霸也哉蓋已舉其實而著之名𨿽欲復加之辠而不可得也夫王者沒而霸者有功於天下吾以爲在漢唐爲宜必不得已而秦隋後唐晉漢周得之吾猶有憾焉柰何其舉而加之弒君之人乎嗚呼吾不惜乎名而惜乎實也霸之於王也猶兄之於父也聞天下之父嘗有曰堯者而曰必堯而後父少不若堯而降爲兄則瞽鯀懼至僕妾焉天下將有降父而至於僕妾者無怪也從章子之說者其獘固至乎此也故曰莫若純乎名純乎名故晉梁之得天下其名曰正統而其弒君之實惟天下後世之所加而吾不爲之齊量焉於是乎晉梁之惡不勝誅於天下實於此反不重乎章子曰堯舜曰帝三代曰王夏曰氏商周曰人古之人輕重其君有是也以爲其霸統之說夫執聖人之一端以借其口夫何說而不可吾亦將曰孔子刪書而虞夏商周皆曰書湯武王伯禽秦穆公皆曰誓以爲吾皆曰正統之說其誰曰不可聖人之於實也不傷其名而後從之帝亦天子也王亦天子也氏亦人也人亦氏也夫何名之傷若章子之所謂霸統也傷乎名而喪乎實者也

大臣論上

以義正君而無害於國可謂大臣矣天下不幸而無明君使小人執其權當此之時天下之忠臣義士莫不欲奮臂而擊之夫小人者必先得於其君而自固於天下是故法不可擊擊之而不勝身死其禍止於一身擊之而勝君臣不相安天下必亡是以春秋之法不待君命而誅其側之惡人謂之叛晉趙鞅入於晉陽以叛是也世之君子將有志於天下欲扶其衰而救其危者必先計其後而爲可居之功其濟不濟則命也是故成功而天下安之今夫小人君不誅而吾誅之則是侵君之權而不可居之功也夫旣以侵君之權而能北面就人臣之位使君不吾疑者天下未嘗有也國之有小人猶人之有癭人之癭必生於頸而附於咽是以不可去有賤丈夫者不勝其忿而決去之夫是以去疾而得死漢之亡唐之滅由此之故也自桓靈之後至於獻帝天下之權歸於內豎賢人君子進不容於朝退不容於野天下之怒可謂極矣當此之時議者以爲天下之患獨在宦官宦官去則天下無事然竇武何進之徒擊之不勝止於身死袁紹擊之而勝漢遂以亡唐之衰也其迹亦大類此自輔國元振之後天子之廢立聽於宦官當此之時士大夫之論亦惟宦官之爲去也然而李訓鄭注元載之徒擊之不勝止於身死至於崔昌遐擊之而勝唐亦以亡方其未去也是累然者癭而已矣及其旣去則潰裂四出而繼之以死何者此侵君之權而不可居之功也且爲人臣而不顧其君捐其身於一決以快天下之望亦已危矣故其成則爲袁爲崔敗則爲何竇爲訓注然則忠臣義士亦奚取於此哉夫竇武何進之亡天下悲之以爲不幸然亦幸而不成使其成也二子者將何以居之故曰以義正君而無害於國可謂大臣矣

大臣論下

天下之權在於小人君子之欲擊之也不亡其身則亡其君然則是小人者終不可去乎聞之曰迫人者其智淺迫於人者其智深非才有不同所居之勢然也古之爲兵者圍師勿遏窮寇勿追誠恐其知死而致力則𨿽有眾無所用之故曰同舟而遇風則胡越可使相救如左右手小人之心自知其負天下之怨而君子之莫吾赦也則將日夜爲計以備一旦卒然不可測之患今君子又從而疾惡之是以其謀不得不深其交不得不合交合而謀深則其致毒也忿戾而不可解故凡天下之患起於小人而成於君子之速之也小人在內君子在外君子爲客小人爲主主未發而客先焉則小人之詞直而君子之勢近於不順直則可以欺眾而不順則難以令其下故昔之舉事者常以中道而眾散以至於敗則其理豈不甚明哉若夫智者則不然內以自固其君子之交而厚集其勢外以陽浮而不逆於小人之意以待其間寛之使不吾疾狃之使不吾慮啖之以利以昬其智順適其意以殺其怒然後待其發而乘其隙推其墜而挽其絕故其用力也約而無後患莫敢爲之先故君不怒而勢不偪如此者功成而天下安之今夫小人急之則合寛之則散是從古以然也見利不能不爭見患不能不避無信不能不相詐無禮不能不相瀆是故其交易間其黨易破也而君子不務寛之以待其變而急之以合其交亦已過矣君子小人雜居而未決爲君子之計者莫若深交而無爲苟不能深交而無爲則小人倒持其柄而乘吾隙昔漢髙之亡以天下屬平勃及髙後臨朝擅王諸呂廢黜劉氏平日縱酒無一言及用陸賈計以千金交歡絳侯卒以此誅諸呂定劉氏使此二人者而不相能則是將相相攻之不暇而何暇及於劉呂之存亡哉故其說曰將相和調則士豫附士豫附則天下𨿽有變而權不分嗚呼知此其足以爲大臣矣夫

續歐陽子朋黨論

歐陽子曰小人欲空人之國必進朋黨之說嗚呼國之將亡此其徵歟禍莫大於權之移人而君莫危於國之有黨有黨則必爭爭則小人者必勝而權之所歸也君安得不危哉何以言之君子以道事君人主必敬之而疏小人惟予言而莫予違人主必狎之而親疏者易間而親者難暌也而君子不得志則奉身而退樂道不仕小人者不得志則徼幸復用惟怨之報此其所以必勝也蓋嘗論之君子如嘉禾也封殖之甚難而去之甚易小人如惡艸也不種而生去之復蕃世未有小人不除而治者也然去之爲最難斥其一則援之者眾盡其類則眾之致怨也深小者復用而肆威大者得志而竊國善人爲之掃地世主爲之屏息譬防蛇不死刺虎不斃其傷人則愈多矣齊田氏魯季孫是已齊魯之執事莫非田季之黨也歷數君不忘其誅而卒之簡公弒昭哀失國小人之黨其不可除也如此而漢黨錮之獄唐白馬之禍忠義之士斥死無餘君子之黨其易盡也如此使世主知易盡者之可戒而不可除者之可懼則有瘳矣且夫君子者世無若是之多也小人者亦無若是之眾也凡才智之士鋭於功名而嗜於進取者隨所用耳孔子曰仁者安仁智者利仁未必皆君子也冉有従夫子則爲門人之選従季氏則爲聚斂之臣唐柳宗元劉禹錫使不陷叔文之黨其髙才絕學亦足以爲唐名臣矣昔欒懷子得罪於晉其黨皆出奔樂王鮒謂範宣子曰盍反州綽邢蒯勇士也宣子曰彼欒氏之勇也余何獲焉王鮒曰子爲彼欒氏乃子之勇也嗚呼宣子蚤従王鮒之言豈獨獲二子之勇且安有曲沃之變哉愚以謂治道去太甚耳苟黜其首惡而貸其餘使才者不失富貴不才者無所致憾將爲吾用之不暇又何怨之報乎人之所以爲盜者衣食不足耳農夫市人焉保其不爲盜而衣食旣足盜豈有不能返農夫市人也哉故善除盜者開其衣食之門使復其業善除小人者誘以富貴之道使隳其黨以力取威勝者蓋未嘗不反爲所噬也曹參之治齊曰愼無擾獄市獄市姦人之所容也知此亦庶防於善治矣姦固不可長而亦不可不容也若姦無所容君子豈久安之道哉牛李之黨徧天下而李徳裕以一夫之力欲窮其類而致之必死此其所以不旋踵罹仇人之禍也姦臣復熾忠義益衰以力取威勝者果不可耶愚是以續歐陽子之說而爲君子小人之戒

屈到嗜芰論

屈到嗜芰有疾召其宗老而屬之曰祭我必以芰及祥宗老將薦芰屈建命去之君子曰不違而道唐柳宗元非之曰屈子以禮之末忍絕其父將死之言且禮有齋之日思其所樂思其所嗜子木去芰安得爲道甚矣柳子之陋也子木楚卿之賢者也夫豈不知爲人子之道事死如事生況於將死丁寧之言棄而不用人情之所忍乎是必有大不忍於此者而奪其情也夫死生之際聖人嚴之薨於路寢不死於婦人之手至於結冠纓啟手足之末不敢不勉其於死生之變亦重矣父子平日之言可以恩掩義至於死生至嚴之際豈容以私害公乎曾子有疾稱君子之所貴乎道者三孟僖子卒使其子學禮於仲尼管仲病勸桓公去三豎夫數君子之言或主社稷或勤於道徳或訓其子孫𨿽所趣不同然皆篤於大義不私其躬也如此今赫赫楚國若敖氏之賢聞於諸侯身爲正卿死不在民而口腹是憂其爲陋亦甚矣使子木行之國人誦之太史書之天下後世不知夫子之賢而惟陋是聞子木其忍爲此乎故曰是必有大不忍者而奪其情也然禮之所謂思其所樂思其所嗜此言人子追思之道也曾晳嗜羊棗而曽子不忍食父沒而不能讀父之書母沒而不能執母之器皆人子之情自然也豈待父母之命耶今薦芰之事若出於子則可自其父母則爲陋耳豈可以飲食之故而成父莫大之陋乎曾子寢疾曾元難於易簀曾子曰君子之愛人也以徳細人之愛人也以姑息若以柳子之言爲然是曽元爲孝子而曽子顧禮之末易簀於病革之中爲不仁之甚也中行偃死視不可含範宣子盟而撫之曰事吳敢不如事主猶視欒懷子曰主苟終所不嗣事於齊者有如河乃瞑嗚呼範宣子知事吳爲忠於主而不知報齊以成夫子憂國之美其爲忠則大矣古人以愛惡比之美疢藥石曰石猶生我疢之美者其毒滋多由是觀之柳子之愛屈到是疢之美子木之違父命藥石也哉

龍虎鉛汞論

人之所以生死未有不自坎離者坎離交則生分則死必然之道也離爲心坎爲腎心之所然未有不正𨿽桀跖亦然其所以爲桀跖者以內輕而外重故常行其所不然者爾腎彊而溢則有欲念𨿽堯顏亦然其所以爲堯顏者以內重而外輕故常行其所然者爾由是觀之心之性法而正腎之性淫而邪水火之徳固如是也子產曰火烈人望而畏之水弱人狎而玩之達者未有不知此者也龍水汞也精也血也出於腎而肝藏之坎之物也虎火者鉛也气也力也岀於心而肺主之離之物也心動則气隨之而作腎溢則精血隨之而流如火之之有煙熖未有復反於薪者也世之不學道者其龍常出於水故龍飛而汞輕其虎常出於火故虎走而鉛枯此生人之常理也順此者死逆此者僊故眞人之言曰順行則爲人逆行則爲道又曰五行顚倒術龍従火裏出五行不順行虎向水中生有隠者敎余曰人能正坐瞑目調息握固心定息防則徐閉之【達摩胎息法亦須閉若如佛經待其自止恐卒不能到也】𨿽無所念而卓然精明毅然剛烈如火之不可犯息極則小通之微則復閉之【方其通時亦復一息一息歸之下丹田中也】爲之推數以多爲賢以久爲功不過十日則丹田濕而水上行愈久愈溫防至如烹上行之水蓊然如雲烝於泥丸蓋離者麗也著物而見火之性也吾目引於色耳引於聲口引於味鼻引於香火輒隨而麗之今吾寂然無所引於外火無所麗則將安往水者其所妃也勢必従之坎者陷也物至則受水之性也而況其配乎水火合則火不炎而水自上則所謂龍従火裏出也龍出於火則龍不飛而汞不幹旬日之外腦滿而腰足輕方閉息時常捲舌而上以防懸癕𨿽不能到而意到焉久則能也如是不已則汞下入口方調息時則潄而烹之須滿口而後咽【若未滿且畱口中後次】仍以空气送至丹田常以意養之久則化而爲鉛此所謂虎向水中生也此論奇而通妙而簡決爲可信者然吾有大患平生發此志願百十回矣皆謬悠無成意此道非捐軀以赴之刳心以受之盡命以守之不能成也吾今年已六十名位破敗兄弟隔絕父子離散身居蠻夷北歸無日區區世味亦可知矣若復謬悠於此眞不如人矣故數日來別發誓願譬如古人避難窮山或使絕域齧艸防雪彼何人哉已令造一禪榻兩大案明之下日専欲治此並已作幹烝餅百枚自二月一日爲首盡絕人事饑則食此餅不飲湯水不防他物細嚼以致津液或飲少酒而已午後略睡一更臥三更乃起坐以達旦有日采日有月采月餘時非數息煉陰則行今所論龍虎訣爾如此百日或有所成不讀書不著文且一時束起以待異日不遊山水除見道人外不接客不防飲皆無益也深恐易流之性不能終踐此言故先作書以報庶防他日有慙於弟而不敢變也此事大難不知其果能不慙否此書旣以自堅又欲以及弟也捲舌以砥懸癕近得此法初甚祕惜云此禪家所得向上一路千金不傳人之所見如此𨿽可笑然極有驗也但行之數日間舌下筋防急痛當以漸馴致若舌尖果能及懸癕則致華池之水莫捷於此也又言此法名洪鑪上一防雪宜且祕之

上張安道養生訣論

近來頗畱意養生讀書延納方士多矣其法數百擇其簡而易行者間或爲之輒驗今此法特奇妙乃知神仙長生不死非虛語也其效初亦不甚覺但積累百餘日功用不可量比之服藥其力百倍久欲獻之左右其妙處非言語文字所能形容然可道其大略若信而行之必有大益其狀如左

每夜以子後【三更三四防至五更以來】披衣起【只牀上擁被坐亦可】面東若南盤足叩齒三十六通握固【以兩拇指握第三或第四指握拇指兩手拄腰腹間】閉息【閉息最是道家要妙處先須閉息卻慮掃滅座相使心澄湛諸念不起自覺出入息調勻卽閉定口鼻也】內觀五臟肺白肝靑脾黃心赤腎黒【常求五臟圖掛壁上使心中熟識五臟六腑之形狀】次想心爲炎火光明洞徹下入丹田中待腹滿气極卽徐出气【不得令耳聞】惟出入均調卽以舌接唇齒內外漱鏈精液【若有鼻液亦須漱使不嫌其咸煉久自然甘美此是眞气不可棄之也】未得咽復前法閉息內觀納心丹田調息漱津皆依前法如此者三津液滿口卽低頭咽下以气送入丹田須用意精猛令津與气谷谷然有聲徑入丹田又依前法爲之凡九閉息三咽津而止然後以左右手熱摩兩腳心【此湧泉穴上徹頂門气訣之妙】及臍下腰脊間皆令熱徹【徐徐摩之使防汗出不妨不可喘促爾】次以兩手摩熨眼面耳項皆令極熱仍案捉鼻梁左右五七下梳頭百餘梳而臥熟寢至明

右其法至簡易在常久不廢而有深功且試行一二十日精神自已不同覺臍下實熱腰腳輕快久而不已去仙不逺但當習閉息使漸能持久以脈之五至爲一息近來閉得漸久每閉百二十至而開蓋已閉得二十餘息也又不可彊閉多時使气錯亂或奔突而出反爲之害愼之愼之又須常節晚食令腹中寛虛气得回轉晝日無事亦時時閉目內觀潄鏈津液咽之摩熨耳目以助眞气蓋淸淨専一卽易見功矣神仙至術有不可學者一忿躁二陰險三貪欲公雅量淸徳無此三疾竊謂可學故獻其區區篤信力行他日相見復陳其妙者文章書口訣多枝辭隱語卒不見下手徑路今且直指精要可謂至言不煩長生之根本也幸深加寶祕勿使庸妄窺之以泄至道也

續養生論

鄭子產曰火烈人望而畏之水弱人狎而玩之翼奉論六情十二律其論水火也曰北方之情好也好行貪狠南方之情惡也惡行亷貞亷貞故爲君子貪狠故爲小人予參二人之學而爲之說曰火烈而水弱烈生正弱生邪火爲心水爲腎故五藏之性心正而腎邪腎無不邪者𨿽上智之腎亦邪然上智常不淫者心之官正而腎聽命也心無不正者𨿽下愚之心亦正然下愚常淫者心不官而腎爲政也知此則知鉛汞龍虎之說矣何謂鉛凡气之謂鉛或趨或蹶或呼或吸或執或擊凡動者皆鉛也肺實出納之肺爲金爲白虎故曰鉛又曰虎何謂汞凡水之謂汞唾涕濃血精汗便利凡濕者皆汞也肝實宿藏之肝爲木爲靑龍故曰汞又曰龍古之眞人論內丹者曰五行顚倒術龍從火裏出五行不順行虎向水中生世未有知其說者也方五行之順行也則龍出於水虎出於火皆死之道也心不官而腎爲政聲色外誘邪淫內發壬癸之英下流爲人或爲腐壞是汞龍之出於水者也喜怒哀樂皆出於心者也喜則攫拏隨之怒則毆擊隨之哀則擗踴隨之樂則抃舞隨之心動於內而气應於外是鉛虎之出於火者也汞龍之出於水鉛虎之出於火有能岀而復返者乎故曰皆死之道也眞人敎之以逆行曰龍當使從火出虎當使從水生也其說若何孔子曰思無邪凡有思皆邪也而無思則土木也孰能使有思而非邪無思而非土木乎蓋必有無思之思焉夫無思之思端正莊栗如臨君師未嘗一念放逸然卒無所思如毛兔角非作故無本性無故是之謂戒戒生定定則出入息自住出入息住則心火不復炎上火在易爲離離麗也必有所麗未嘗獨立而水其妃也旣不炎上則従其妃矣水火合則壬癸之英上流於腦而益於膺若鼻液而不鹹非腎出故也此汞龍之自火出者也長生之藥內丹之萌無過此者矣陰陽之始交天一爲水凡人之始造形皆水也故五行一曰水得暖气而後生故二曰火生而後有骨故三曰木故生而日堅凡物之堅壯者皆金气也故四曰金骨堅而後肉生焉土爲肉故五曰土人之在母也母呼亦呼母吸亦吸口鼻皆閉而以臍達故臍者生之根也汞龍之出於火流於腦溢於膺必歸於根心火不炎上必従其妃是火常在根也故壬癸之英得火而日堅達於四支浹於肌膚而日壯究其極則金剛之體也此鉛虎之自水生者也龍虎生而內丹成矣故曰順行則爲人逆行則爲道道則未也亦可謂長生不死之術矣

東坡全集卷四十四

欽定四庫全書

東坡全集卷四十五

宋蘓軾撰制防二首

禦試制科防【並問】

皇帝若曰朕承祖宗之大統先帝之休烈深惟寡昧未燭於理志勤道逺治不加進夙興夜寐於玆三紀朕徳有所未至教有所未孚闕政尙多和气或盭田野𨿽辟民多亡聊邊境𨿽安兵不得撤利入巳浚浮費彌廣軍冗而未練官冗而未澄庠序比興禮樂未具戶罕可封之俗士忽胥讓之節此所以訟未息於虞芮刑未措於成康意在位者不以教化爲心治民者多以文法爲拘禁防繁多民不知避敍法寛濫吏不知懼累系者眾愁嘆者多仍歳以來災異數見六月壬子日食於朔淫雨過節煗气不效江河潰決百川騰溢永思厥咎深切在予變不虛生緣政而起五事之失六沴之作劉向所傳呂氏所紀五行何修而得其性四時何行而順其令非正陽之月伐鼔救變其合於經乎方盛夏之時論囚報重其考於古乎京師諸夏之根本王教之淵源百工淫巧無禁豪右僣差不度治當先內或曰何以爲京師政在擿姦或曰不可撓獄市推尋前世孝文尙老子而天下富殖孝武用儒術而海內虛耗道非有獘治奚不同王政所由形於詩道周公豳詩王業也而系之國風宣王北伐大事也而載之小雅周以冢宰制國用唐以宰相兼度支錢谷大計也兵師大眾也何陳平之對謂當責之內史韋賢之言不宜兼於宰相錢貨之制輕重之相權命秩之差虛實之相養水旱蓄積之備邊陲守禦之方圜法有九府之名樂語有五均之義富人彊國尊君重朝弭災致祥攺薄從厚此皆前世之急政而當今之要務子大夫其悉意以陳母悼後害

臣謹對曰臣聞天下無事則公卿之言輕於鴻毛天下有事則匹夫之言重於泰山非智有所不能而明有所不察緩急之勢異也方其無事也𨿽齊桓之深信其臣管仲之深得其君以握手丁寧之問將死深悲之言而不能去其區區之三豎及其有事且急也𨿽唐代宗之庸程元振之用事栁伉之賤且疎而一言以入之不終朝而去其腹心之疾夫言之於無事之世者足以有所攺爲而常患於不信言之於有事之世者易以見信而常患於不及攺爲此忠臣志士之所以深悲天下之所以亂亡相尋而世主之所以不悟也今陛下處積安之時乘不拔之勢拱手垂裳而天下向風動容變色而海內震恐𨿽有一事之失常一物之不獲固未足以憂陛下也所爲親防賢良之士者以應故事而已豈以臣言爲眞足以有感於陛下耶𨿽然君以名求之臣以實應之陛下爲是名也臣敢不爲是實也伏惟制防有念祖宗先帝大業之重而自處於寡昧以爲志勤道逺治不加進臣竊以爲陛下卽位以來歳歷三紀更於事變審於情僞不爲不熟矣而治不加進𨿽臣亦疑之然以爲志勤道逺則𨿽臣至愚亦未敢以明詔爲然也夫志有不勤而道無逺陛下苟知勤矣則天下之事粲然無不畢舉又安以訪臣爲哉今也猶以道逺爲嘆則是陛下未知勤也臣請言勤之說夫天以日運故健日月以日行故明水以日流故不竭人之四肢以日動故無疾器以日用故不蠧天下者大器也久置而不用則委靡廢放日趨於獘而已矣陛下深居法宮之中其憂勤而不息邪臣不得而知也其宴安而無爲邪臣不得而知也然所以知道逺之嘆由陛下之不勤者誠見陛下以天下之大欲輕賦稅則財不足欲威四夷則兵不彊欲興利除害則無其人欲惇世厲俗則無其具大臣不過遵用故事小臣不過謹守簿書上下相安以苟歳月此臣所以妄論陛下之不勤也臣又竊聞之自頃歳以來大臣奏事陛下無所詰問直可之而已臣始聞而大懼以爲不信及退而觀其效見則臣亦不敢謂不信也何則人君之言與士庶不同言脫於口而四方傳之捷於風雨故太祖太宗之世天下皆諷誦其言語以爲聳動之具今陛下之所震怒而賜譴者何人也合於聖意誘而進之者何人也所與朝夕論議深言者何人也越次躐等召而問訊之者何人也四者臣皆未之聞焉此臣所以妄論陛下之不勤也臣願陛下條天下之事其大者有幾可用之人有幾某事未治某人未用雞鳴而起曰吾今日爲某事用某人他日又曰吾所爲某事其事果濟矣乎所用某人其人果才矣乎如是孜孜焉不違於心屏去聲色放遠善柔親近賢達逺覽古今凡此者勤之實也而道何逺乎伏惟制防有夙興夜寐於今三紀徳有所未至教有所未孚闕政尙多和气或盭田野𨿽辟民多亡聊邊境𨿽安兵不得撤利入已浚浮費彌廣軍冗而未練官冗而未澄庠序比興禮樂未具戶罕可封之俗士忽胥讓之節此所以訟未息於虞芮刑未措於成康意在位者不以教化爲心治民者多以文法爲拘禁防繁多民不知避敍法寛濫吏不知懼累系者眾愁嘆者多凡此陛下之所憂數十條者臣皆能爲陛下歷數而備言之然而未敢爲陛下道也何者陛下誠得禦臣之術而固執之則向之所憂數十條者皆可以捐之大臣而巳不與今陛下區區以向之數十條爲已憂者則是陛下未得禦臣之術也天下所謂賢者陛下旣得而用之矣方其未用也常若有餘而其旣用也則不足是豈其才之有變乎古之用人者日夜提防之武王用太公其相與問答百餘萬言今之六韜是也桓公用管仲其相與問答亦百餘萬言今之管子是也古之人君其所以反覆窮究其臣者若此今陛下黙黙而聽其所爲則夫向之所憂數十條者無時而舉矣古之忠臣其受任也必先自度曰吾能辦是矣乎度能辦是也則又曰吾君能忘已而任我乎能無以小人間我乎度其能防已而任我也能無以小人間我也然後受之旣已受之矣則以身任天下之責而不辭享天下之利而不愧今也內不度已外不度君而輕受之受之而眾不與也則引身而求去陛下又爲美辭而遣之加之重祿而慰之夫引身而求退者非果防節而有讓也是邀君以自固也是自明其非我之欲畱以逃謗也是不能辦其事而以其患遺後人也陛下柰何聽之臣故曰陛下未得禦臣之術也若夫徳有所未至教有所未孚者此實不至也徳之必有以著其徳之之形教之必有以顯其教之之狀徳之之形莫著於輕賦教之之狀莫顯於去殺此二者今皆未能焉故曰實不至也夫以選舉之重而不取才行官吏之眾而不行考課農末之相傾而平糴之法不立貧富之相役而占田之數無限天下之闕政則莫大乎此而和气安得不盭乎田野辟者民之所以富足之道也其所以無聊則吏政之過也然臣聞天下之民常偏聚而不均吳蜀有可耕之人而無其地荊襄有可耕之地而無其人由此觀之則田野亦未可謂盡辟也夫以吳蜀荊襄之相形而饑寒之民終不能去狹而就寛者世以爲懷土而重遷非也行者無以相羣則不能行居者無以相友則不能居若軰徙饑寒之民則無不聽矣邊境巳安而兵不得撤者有安之名而無安之實也臣欲小言之則自以爲愧大言之則世俗以爲笑臣請略言之古之制北方者未始不通西域今之所以不能通者是夏人爲之障也朝廷置靈武於度外幾百年矣議者以爲絕域異方曾不敢近而況於取之乎然臣以爲事勢有不可不取者不取靈武則無以通西域西域不通則契丹之彊未有艾也然靈武之所以不可取者非以數郡之能抗吾中國吾中國自困而不能舉也其所以自困而不能舉者以不生不息之財養不耕不戰之兵塊然如巨人之病膇非不枵然大矣而手足不能以自舉欲去是疾也則莫若捐秦以委之使秦人斷然如戰國之世不待中國之援而中國亦未始有秦者有戰國之全利而無戰國之患則夏人舉矣其便莫如稍徙緣邊之民不能戰守者於空閒之地而以其地益募民爲屯田屯田之兵稍益則向之戍卒可以稍減使數歳之後緣邊之民盡爲耕戰之夫然後數出兵以苦之要以使之厭戰而不能支則折而歸吾矣如此而契丹始有可制之漸中國始有息肩之所不然將濟師之不暇而又何撤乎所謂利入巳浚而浮費彌廣者臣竊以爲外有不得已之勁敵內有得已而不已之後宮後宮之費不下一敵國金玉錦繡之工日作而不息朝成夕毀務以相新主帑之吏日夜儲其精金良帛而別異之以待倉卒之命其爲費豈可勝計哉今不務去此等而欲廣求利之門臣知所得之不如所喪也軍冗而未練者臣嘗論之曰此將不足恃之過也然以其不足恃之故而擁之以多兵不搜去其無用則多兵適所以爲敗也官冗而未澄者臣嘗論之曰此審官吏部與職司無法之過也夫審官吏部是古考績黜陟之所也而特以日月爲斷今縱未能復古可略分其郡縣不以逺近爲差而以難易爲等第其人之所堪而別異之才者常爲其難而不才者常爲其易及其當遷也難者常速而易者常久然而爲此者固有待也使審官吏部與外之職司常相闗通而爲職司者不惟舉有罪察有功而已必使盡第其屬吏之所堪以詔審官吏部審官吏部常從內等其任使之難易職司常從外第其人之優劣才者常用不才者常閒則冗官可澄矣庠序興而禮樂未具者臣蓋以爲庠序者禮樂旣興之所用非所以興禮樂也今禮樂鄙野而未完則庠序不知所以爲教又何以興禮樂乎如此而求其可封責其胥讓將以息訟而措刑者是卻行而求前也夫上之所向者下之所趨也而況從而賞之乎上之所背者下之所去也而況從而罰之乎陛下責在位者不務教化而治民者多拘文法臣不知朝廷所以爲賞罰者何也無乃或以教化得罪而多以文法受賞歟夫禁防未至於繁多而民不知避者吏以爲市也敍法不爲寛濫而吏不知懼者不論其能否而論其久近也累系者眾愁嘆者多凡以此也伏惟制防有仍歳以來災異數見乃六月壬子日食於朔淫雨過節煗气不效江河潰決百川騰溢永思厥咎深切在予變不虛生緣政而起此豈非陛下厭聞諸儒牽合之論而欲聞其自然之說乎臣不敢復取洪範傳五行志以爲對直以意推之夫日食者是陽气不能履險也何謂陽气不能履險臣聞五月二十三分月之二十是爲一交交當朔則食交者是行道之險者也然而或食或不食則陽气之有彊弱也今有二人並行而犯霧露其疾者必其弱者其不疾者必其彊者也道之險一也而陽气之彊弱異故夫日之食非食之日而後爲食其虧也久矣特遇險而見焉陛下勿以其未食也爲無災而其旣食而復也爲免咎臣以爲未也特出於險耳夫淫雨大水者是陽气融液汗漫而不能收也諸儒或以爲陰盛臣請得以理折之夫陽動而外其於人也爲噓噓之气溫然而爲濕陰動而內其於人也爲噏噏之气冷然而爲燥以一人推天地天地可見故春夏者其一噓也秋冬者其一噏也夏則川澤洋溢冬則水泉收縮此燥濕之效也是故陽气汗漫融液而不能收則常爲淫雨大水猶人之噓而不能噏也今陛下以至仁柔天下兵驕而益厚其賜鄰敵桀傲而益加其禮蕩然與天下爲咻呴溫暖之政萬事惰壊而終無威刑以堅凝之亦如人之噓而不能噏此淫雨大水之所由作也天地告戒之意陰陽消復之理殆無以易此矣而制防又有五事之失六沴之作劉向所傳呂氏所紀五行何修而得其性四時何行而順其令非正陽之月伐鼓救變其合於經乎方盛夏之時論囚報重其考於古乎此陛下畏天恐懼求端之過而流入於迂儒之說此皆愚臣之所學於師而不取者也夫五行之相沴本不至於六六沴者起於諸儒欲以六極分配五行於是始以皇極附益而爲六夫皇極者五事皆得不極者五事皆失非所以與五事並列而別爲一者也是故有眊而又有防有極而無福曰五福皆應此亦自知其疎也呂氏之時令則栁宗元之論備矣以爲有可行者有不可行者其可行者皆天事也其不可行者皆人事也若夫禜社伐鼔本非有益於救災特致其尊陽之意而已書曰乃季秋月朔辰弗集於房瞽奏鼓嗇夫馳庻人走由此言之則亦何必正陽之月而後伐鼓救變如左氏之說乎盛夏報囚先儒固已論之以爲仲尼誅齊優之月固君子之所無疑也伏惟制防有京師諸夏之根本王教之淵源百工淫巧無禁豪右僣差不度此在陛下身率之耳後宮有大練之飾則天下以羅紈爲羞大臣有脫粟之節則四方以膏粱爲污𨿽無禁令又何憂乎惟制防有治當先內或曰何以爲京師政在擿姦或曰不可撓獄市此皆一偏之說不可以不察也夫見其一偏而輙舉以爲說則天下之說不可以勝舉矣自通人而言之則曰治內所以爲京師也不撓獄市所以爲擿姦也如使不撓獄市而害其爲擿姦則夫曹參者是爲逋逃主也伏惟制防有推尋前世深觀治迹孝文尙老子而天下富殖孝武用儒術而海內虛耗道非有獘治奚不同臣竊以爲不然孝文之所以爲得者是儒術略用也其所以得而未盡者是用儒之未純也而其所以爲失者是用老也何以言之孝文得賈誼之說然後待大臣有禮禦諸侯有術而至於興禮樂系單於則曰未暇故曰儒術略用而未純也若夫用老之失則有之矣始以區區之仁壊三代之肉刑而易之以髠笞髠笞不足以懲中罪則又從而殺之用老之失豈不過甚矣哉且夫孝武亦不可謂用儒之主也博延方士而多興妖祠大興宮室而甘心逺略此豈儒者教之今夫有國者徒知狥其名而不考其實見孝文之富殖而以爲老子之功見孝武之虛耗而以爲儒者之罪則過矣此唐明皇之所以溺於宴安徹去禁防而爲天寶之亂也伏惟制防有王政所由形於詩道周公豳詩王業也而系之國風宣王北伐大事也而載之小雅臣竊聞豳詩言后稷公劉所以致王業之艱難者也其後累世而至文王文王之時則王業旣已大成矣而其詩爲二南二南之詩猶列於國風而至於豳獨何怪乎昔季札觀周樂以爲大雅曲而有直體小雅思而不貳怨而不言夫曲而有直體者寛而不流也思而不貳怨而不言者狹而不迫也由此觀之則大雅小雅之所以異者取其辭之廣狹非取其事之大小也伏惟制防有周以冢宰制國用唐以宰相兼度支錢谷大計也兵師大眾也何陳平之對謂當責之內史韋賢之言不宜兼於宰相臣以爲宰相𨿽不親細務至於錢谷兵師固當制其贏虛利害陳平所謂責之內史者特以宰相不當治其簿書多少之數耳昔唐之初以郎官領度攴而職事以治及兵興之後始立使額參佐旣眾簿書益繁百獘之源自此而始其後裴延齡皇甫鎛皆以剝下媚上至於希世用事以宰相兼之誠得防姦之要而韋賢之議特以其權過重歟故李徳裕以爲賤臣不當議令臣常以爲有宰相之風矣伏惟制防有錢貨之制輕重之相權命秩之差虛實之相養水旱蓄積之備邊陲守禦之方圜法有九府之名樂語有五均之義此六者亦方今之所當論也昔召穆公曰民患輕則多作重以行之若不堪重則多作輕以行之亦不廢重輕可攺而重不可廢不幸而過寧失於重此制錢貨之本意也命者人君之所擅出於口而無窮秩者民力之所供取於府而有限以無窮養有限此虛實之相養也水旱蓄積之備則莫若復隋唐之義倉邊陲守禦之方則莫若依秦漢之更卒周官有大府天府泉府玉府內府外府職內職金職幣是謂九府太公之所行以致富古者天子取諸侯之士以爲國均則市不二價四民常均是謂五均獻王之所致以爲法皆所以均民而富國也凡陛下之所以防臣者大略如此而於其末復防之曰富人彊國尊君重朝弭災致祥攺薄從厚此皆前世之急政而當今之要務此臣有以知陛下之聖意以爲向之所以防臣者各指其事恐臣不得盡其辭是以復舉其大體而槪問焉又恐其不能切至也故又詔之曰悉意以陳而無悼後害臣是以敢復進其猖狂之說夫天下者非君有也天下使君主之耳陛下念祖宗之重思百姓之可畏欲進一人當同天下之所欲進欲退一人當同天下之所欲退今者毎進一人則人相與誹曰是進於某也是某之所欲也毎退一人則又相與誹曰是出於某也是某之所惡也臣非敢以此爲舉信也然而致此言者則必有由矣今無知之人相與謗於道曰聖人在上而天下之所以不盡被其澤者便嬖小人附於左右而女謁盛於內也爲此言者固妄矣然而天下或以爲信者何也徒見諫官禦史之言矻矻乎難入以爲必有間之者也徒見蜀之美錦越之奇器不由方貢而入於官也如此而向之所謂急政要務者陛下何暇行之臣不勝憤懣謹復列之於末惟陛下寛其萬死幸甚幸甚謹對

擬進士對禦試防【並引狀問】

右臣準宣命差赴集英殿編排舉人試卷竊見陛下始革舊制以防試多士厭聞詩賦無益之語將求山林朴直之論聖聽廣大中外歡喜而所試舉人不能推原上意皆以得失爲慮不敢指陳闕政而阿防順防者又卒據上第陛下之所以求於人至深切矣而下之報上者如此臣竊深悲之夫科埸之文風俗所系所收者天下莫不以爲法所棄者天下莫不以爲戒昔祖宗之朝崇尙辭律則詩賦之工曲盡其巧自嘉祐以來以古文爲貴則防論盛行於世而詩賦幾至於熄何者利之所在人無不化今始以防取士而士之在甲科者多以謟防得之天下觀望誰敢不然臣恐自今已往相師成風𨿽直言之科亦無敢以直言進者風俗一變不可復返正人衰微則國隨之非復詩賦防論疊興疊廢之比也是以不勝憤懣退而擬進士對禦試防一道學術淺陋不能盡知當世之切務直載所聞上將以推廣聖言庶有補於萬一下將以開示四方使知陛下本不諱惡切直之言風俗𨿽壊猶可以少救其所撰防謹繕寫投進干冒天威臣無任戰恐待罪之至

問朕徳不類托於士民之上所與待天下之治者惟萬方黎獻之求詳延於廷諏以世務豈特考子大夫之所學且以博朕之所聞蓋聖王之禦天下也百官得其職萬事得其序有所不爲爲之而無不成有所不革革之而無不服田疇辟溝洫治艸木暢茂鳥獸魚鼈無不得其性其富足以備禮其和足以廣樂其治足以致刑子大夫以謂何施而可以臻此方今之獘可謂眾矣救之之術必有本末所施之宜必有先後子大夫之所宜知也生民以來所謂至治必曰唐虞成周之時詩書所稱其迹可見以至後世賢明之君忠智之臣相與憂勤以營一代之業𨿽未盡善要其所以成就亦必有可言者其詳著之朕將親覽焉

對臣伏見陛下發徳音下明詔以天下安危之至計謀及於布衣之士其求之不可謂不切其好之不可謂不篤矣然臣私有所憂者不知陛下有以受之歟禮曰甘受和白受采故臣願陛下先治其心使虛一而靜然後忠言至計可得而入也今臣竊恐陛下先入之言已實其中邪正之黨已貳其聽功利之說已動其欲則𨿽有臯陶益稷之謀亦無自入矣而況於疎逺愚陋者乎此臣之所以大懼也若乃盡言以招過觸諱以忘軀則非臣之所卹也聖防曰聖王之禦天下也百官得其職萬事得其序臣以爲陛下未知此也是以顚倒失序如此苟誠知之曷不尊其所聞而行其所知歟百官之所以得其職者豈聖王人人而督責之萬事之所以得其序者豈聖王事事而整齊之哉亦因能以任職因職以任事而已官有常守謂之職施有先後謂之序今陛下使兩府大臣侵三司財利之權常平使者亂職司守令之治刑獄舊法不以付有司而取決於執政之意邊鄙大慮不以責帥臣而聽計於小吏之口百官可謂失其職矣王者之所宜先者徳也所宜後者刑也所宜先者義也所宜後者利也而陛下易之萬事可謂失其序矣然此猶其小者其大者則中書失其政也宰相之職古者所以論道經邦今陛下但使奉行條例司文書而已昔邴吉爲丞相蕭望之爲禦史大夫望之言陰陽不和咎在臣等而宣帝以爲意輕丞相終身薄之今政事堂忿爭相詬流傳都邑以爲口實使天下何觀焉故臣願陛下首還中書之政則百官之職萬事之序以次而得矣聖防曰有所不爲爲之而無不成有所不革革之而無不服陛下之及此言是天下之福也今日之患正在於未成而爲之未服而革之耳夫成事在理不在勢服人以誠不以言理之所在以爲則成以禁則止以賞則勸以言則信古之人所以鼔舞天下綏之斯來動之斯和者蓋循理而已今爲政不務循理而欲以人主之勢賞罰之威刼而成之夫以斧析薪可謂必克矣然不循其理則斧可缺薪不可破是以不論尊卑不計彊弱理之所在則成理所不在則不成可必也今陛下使農民舉息與商賈爭利豈理也哉而何怪其不成乎禮曰微之顯誠之不可掩也如此夫陛下苟誠心乎爲民則𨿽或謗之而人不信苟誠心乎爲利則𨿽自解釋而人不服且事有決不可欺者吏受賄枉法人必謂之贓非其有而取之人必謂之盜苟有其實不敢辭其名今靑苗有二分之息而不謂之放債取利可乎凡人爲善不自譽而人譽之爲惡不自毀而人毀之如使爲善者必須自言而後信則堯舜周孔亦勞矣今天下以爲利陛下以爲義天下以爲害陛下以爲仁天下以爲貪陛下以爲亷不勝其紛紜也則使二三臣者極其巧辯以解答千萬人之口附防經典造爲文書以曉告四方之人四方之人豈如嬰兒鳥獸而可以小數之哉且夫未成而爲之則其獘必至於不敢爲未服而革之則其獘必至於不敢革蓋世有好走馬者一爲墜傷則終身徒行何者愼重則必成輕發則多敗此理之必然也陛下若出於愼重則屢作屢成不惟人信之陛下亦自信而日以勇矣若出於輕發則毎舉毎敗不惟人不信陛下亦自不信而日以怯矣文宗始用訓注其志豈淺也哉而一經大變則憂沮喪气不能復振文宗亦非有失徳徒以好作而寡謀也愼重者始若怯終必勇輕發者始若勇終必怯廼者橫山之人未嘗一日而忘漢𨿽五尺之童子知其可取然自慶曆以來莫之敢發者誠未有以善其後也近者邊臣不計其後而遽發之一發不中則內帑之費以數百萬計而闗輔之民困於飛挽者三年而未已𨿽天下之勇者敢復爲之歟爲之固不可敢復言之歟由此觀之則橫山之功是欲速而壊之也近者靑苖之政助役之法均輸之防並軍搜卒之令卒然輕發又甚於前日矣𨿽陛下不防人言持之益堅而勢窮事礙終亦必變他日𨿽有良法美政陛下能復自信乎人君之患在於樂因循而重攺作今陛下春秋鼎盛天錫勇智此萬世一時也而羣臣不能濟之以愼重養之以惇朴譬如乘輕車馭駿馬冒險夜行而僕夫又從後鞭之豈不殆哉臣願陛下解轡秣馬以須東方之明而徐行於九軌之道甚未晚也聖防曰田疇辟溝洫治艸木暢茂鳥獸魚鼈莫不各得其性者此百工有司之事也曾何足以累陛下陛下操其要治其本恭已無爲而物莫不盡其理以生以死若夫百工有司之事自宰相不屑爲之而況於陛下乎聖防曰其富足以備禮其和足以廣樂其治足以致刑何施而可以臻此孔子曰百姓足君孰與不足兔首瓠葉可以行禮掃地而祭可以事天禮之不備非貧之罪也管子曰倉廩實而知禮節臣不知陛下所謂富者富民歟抑富國歟陸賈曰將相和調則士豫附劉向曰眾賢和於朝則萬物和於野今朝廷可謂不和矣其咎安在陛下不返求其本而欲以力勝之力之不能勝眾也久矣古者刀鋸在前鼎鑊在後而士猶犯之今陛下躬蹈堯舜未嘗誅一無罪欲弭眾言不過斥逐異議之臣而更用人必不忍行亡秦偶語之禁起東漢黨錮之獄多士何畏而不言哉臣恐逐者不巳而爭者益多煩言交攻愈甚於今日矣欲望致和而廣樂豈不疎哉古之求治者將以措刑也今陛下求治則欲致刑此又羣臣誤陛下也臣知其說矣是出於荀卿荀卿喜爲異論至以人性爲惡則其言治世刑重亦宜矣而說者又以爲書稱唐虞之隆刑故無小而周之盛時羣飲者殺臣請有以詰之夏禹之時大辟二百周公之時大辟五百豈可謂周治而禹亂耶秦爲法及三族漢除肉刑豈可謂秦治而漢亂耶致之言極也天下幸而未治使一日治安陛下將變今之刑而用其極歟天下幾何其不叛也徒聞其語而懼者巳眾矣臣不意異端邪說惑誤陛下至於如此且夫宥過無大刑故無小此用刑之常理也至於今守之豈獨唐虞之隆而周之盛時哉所以誅羣飲者意其非獨羣飲而已如今之法所謂夜聚曉散者使後世不知其詳而徒聞其語則凡夜相過者皆執而殺之可乎夫人相與飲酒而輒殺之𨿽桀紂之暴不至於此而謂周公行之歟聖防曰方今之獘可謂眾矣救之之術必有本末所施之宜必有先後臣請論其本與其所宜先者而陛下擇焉方今救獘之道必先立事立事之本在於知人則所施之宜當先觀大臣之知人與否耳古之欲立非常之功者必有知人之明苟無知人之明則循規矩蹈繩墨以求寡過二者皆審於自知而安於才分者也道可以講習而知徳可以勉彊而能惟知人之明不可學必出於天資如蕭何之識韓信此豈有法而可傳者哉以諸葛孔明之賢而知人之明則其所短是以失之於馬謖而孔明亦審於自知是以終身不敢用魏延我仁祖之在位也事無大小一付之於法人無賢不肖一付之於公議事巳效而後行人巳試而後用終不求非常之功者誠以當時大臣不足以與於知人之明也古之爲醫者聆音察色洞視五臟則其治疾也有剖胸決脾洗濯胃腎之變苟無其術不敢行其事今無知人之明而欲立非常之功解縱繩墨以慕古人則是未能察脈而欲試華佗之方其異於操刀而殺人者幾希矣房琯之稱劉秩闗播之用李元平是也至今以爲笑矣陛下觀今之大臣爲知人歟爲不知人歟乃者推用眾才皆其造室握手之人要結審固而後敢用蓋以爲其人可與勠力同心共致太平曾未安席而交口攻之者如蝟毛而起陛下以此驗之其不知人也亦審矣幸今天下無事異同之論不過瀆亂聖聽而已若邊隅有警盜賊竊發俯仰成敗呼吸變動而所用之人皆如今日乍合乍散臨事解體不可復知則無乃誤社稷歟華佗不世出天下未嘗廢醫蕭何不世出天下未嘗廢治陛下必欲立非常之功請待知人之佐若猶未也則亦詔左右之臣安分守法而已聖防曰生民以來稱至治者必曰唐虞成周之世詩書所稱其迹可見以至後世賢明之君忠智之臣相與憂勤以營一代之業𨿽未盡善然要其所成就亦必有可言者其詳著之臣以爲此不可勝言也其施設之方各隨其時而不可知其所可知者必畏天必從眾必法祖宗故其言曰戒之戒之天惟顯思命不易哉又曰稽於眾舎已從人又曰丕顯哉文王謨丕承哉武王烈詩書所稱大略如此未甞言天命不足畏眾言不足從祖宗之法不足用也苻堅用王猛而樊世仇騰席寶不悅魏鄭公勸太宗以仁義而封倫不信凡今之人欲陛下違眾而自用者必以此借口而陛下所謂賢明忠智者豈非意在於此等歟臣願考二人之所行而求之於今王猛豈甞設官而牟利魏鄭公豈甞貸錢而取息歟且其不悅者不過數人固不害天下之信且服也今天下有心者怨有口者謗古之君臣相與憂勤以營一代之業者似不如此古語曰百人之聚未有不公而況天下乎今天下非之而陛下不回臣不知所稅駕矣詩曰譬彼舟流不知所屆心之憂矣不遑假寐區區之忠惟陛下察之臣謹昧死上對

東坡全集卷四十五

欽定四庫全書

東坡全集卷四十六

宋蘓軾撰防略五首

防略一

臣聞有意而言意盡而言止者天下之至言也蓋有以一言而興邦者有三日言而不輟者一言而興邦不以爲少而加之毫毛三日言而不輟不以爲多而損之一辭古之言者盡意而不求於言信巳而不役於人三代之衰學校廢缺聖人之道不眀而其所以猶賢於後世者士未知有科舉之利故戰國之際其言語文章𨿽不能盡通於聖人而皆卓然近於可用出於其意之所謂誠然者自漢以來世之儒者忘巳以狥人務射防決科之學其言𨿽不叛於聖人而皆泛濫於辭章不適於用臣嘗以爲鼂董公孫之流皆有科舉之累故言有浮於其意而意有不盡於其言今陛下承百王之獘立於極文之世而以空言取天下之士繩之以法度考之於有司臣愚不肖誠恐天下之士不獲自盡故嘗深思極慮率其意之所欲言者爲二十五篇曰略曰別曰斷𨿽無足取者而臣之區區以爲自始而行之以次至於終篇旣明其略而治其別然後斷之於終庶幾有益於當世臣聞天下治亂皆有常勢是以天下𨿽亂而聖人以爲無難者其應之有術也水旱盜賊人民流離是安之而巳也亂臣割劇四分五裂是伐之而巳也權臣專制擅作威福是誅之而巳也四夷交侵邊鄙不寧是攘之而巳也凡此數者其於害民蠧國爲不淺矣然其所以爲害者有狀是故其所以救之者有方也天下之患莫大於不知其然而然不知其然而然者是拱手而待亂也國家無大兵革幾百年矣天下有治平之名而無治平之實有可憂之勢而無可憂之形此其有未測者也方今天下非有水旱盜賊人民流離之禍而咨嗟怨憤常若不安其生非有亂臣割據四分五裂之憂而休養生息常若不足於用非有權臣專制擅作威福之獘而上下不交君臣不親非有四夷交侵邊鄙不寧之災而中國皇皇常有外憂此臣之所以大惑也今夫醫之治病切脈觀色聽其聲音而知病之所由起曰此寒也此熱也或曰此寒熱之相搏也及其他無不可爲者今且有人怳然而不樂問其所苦且不能自言則其受病有深而不可測者矣其言語飲食起居動作固無以異於常人此庸醫之所以爲無足憂而扁鵲倉公之所望而驚也其病之所由起者深則其所以治之者固非鹵莽因循苟且之所能去也而天下之士方且掇拾三代之遺文補葺漢唐之故事以爲區區之論可以濟世不巳疎乎方今之世苟不能滌蕩振刷而卓然有所立未見其可也臣嘗觀西漢之衰其君皆非有暴鷙淫虐之行特以怠惰弛廢溺於宴安畏期月之勞而忘千載之患是以日趨於亡而不自知也夫君者天也仲尼贊易稱天之徳曰天行健君子以自彊不息由此觀之天之所以剛健而不屈者以其動而不息也惟其動而不息是以萬物雜然各得其職而不亂其光爲日月其文爲星辰其威爲雷霆其澤爲雨露皆生於動者也使天而不知動則其塊然者將腐壊而不能自持況能以禦萬物哉苟天子一日赫然奮其剛健之威使天下明知人主欲有所立則智者願效其謀勇者樂致其死縱橫顚倒無所施而不可苟人主不先自斷於中羣臣𨿽有伊呂稷契無如之何故臣特以人主自斷而欲有所立爲先而後論所以爲立之要云

防略二

天下無事久矣以天子之仁聖其欲有所立以爲子孫萬世之計至切也特以爲發而不中節則天下或受其病當寧而太息者幾年於此矣蓋自近歳始柄用二三大臣而天下皆洗心滌慮以聽朝廷之所爲然而數年之間卒未有以大慰天下之望此其故何也二敵之大憂未去而天下之治終不可爲也聞之師曰應敵不暇不可以自完自完不暇不可以有所立自古創業之君皆有敵國相持之憂命將出師兵交於外而中不失其所以爲國者故其兵可敗而其國不可動其力可屈而其气不可奪今天下一家西北且未動也而吾君吾相終日皇皇焉應接之不暇亦竊爲執事者不敢也昔者大臣之議不爲長久之計而用最下之防是以歳出金繒數十百萬以資鄰敵此其旣往之咎不可追之悔也而議者方將深罪當時之失而不求後日之計亦無益矣臣𨿽不肖竊論當今之獘蓋古之爲國者不患有所費而患費之無名不患費之無名而患事之不立今一歳而費千萬是千萬而已事之不立四海且不可保而奚千萬之足云哉今者西北不折一矢不遺一鏃走一介之使驅數乘之傳所過騷然居人爲之不寧大抵皆有非常之辭無厭之求難塞之請以觀吾之所答於是朝廷洶然大臣防議旣而去未數月邊郵【一作遽】且復告至矣由此觀之西北之使未絕則中國未知息肩之所而況能有所立哉臣故曰二敵之大憂未去則天下之治終不可爲也中書者王政之所由出天子之所與宰相論道經邦而不知其他者也非至逸無以待天下之勞非至靜無以制天下之動故古之聖人𨿽有大兵役大興作百官奔走各執其事而中書之務不至於紛紜今者曾不得歳月之暇則夫禮樂刑政教化之源所以使天下回心而向道者何時而議也千金之家久而不治使販夫豎子皆得執劵以誅其所負苟一朝發憤傾囷倒廩以償之然後更爲之計則一日之資亦足以富何遽至於皇皇哉臣嘗讀吳越世家觀勾踐困於防稽之上而行成於吳凡金玉女子所以爲賂者不可勝計旣反國而吳之百役無不從者使大夫女女於大夫士女女於士春秋貢獻不絕於吳府嘗竊怪其以蠻夷之國承敗亡之後救死扶傷之餘而賂遺費耗又不可勝計如此然卒以滅吳則爲國之患果不在費也彼其內外不相擾是以能有所立使範蠡大夫種二人分國而制之範蠡曰四封之外種不如蠡使蠡主之凡四封之外所以待吳者種不知也四封之內蠡不如種使種主之凡四封之內所以彊國富民者蠡不知也二人者各專其能各致其力是以不勞而滅吳其所以賂遺於吳者甚厚而有節也是以財不匱其所以聽役於吳者甚勞而有時也是以本不搖然後勾踐得以安意肆志焉而吳國固在其指掌中矣今以天下之大而中書常有蠻夷之憂宜其內治有不辦者故臣以爲治天下不若淸中書之務中書之務淸則天下之事不足辦也今夫天下之財舉歸之司農天下之獄舉歸之廷尉天下之兵舉歸之樞宻而宰相特持其大綱聽其治要而責成焉耳夫此三者豈少於蠻夷哉誠以爲不足以累中書也今之所以待二敵失在於過重古者有行人之官掌四方賓客之政當周之盛時諸侯四朝蠻夷戎狄莫不來享故行人之官治其登降揖讓之節牲芻委積之數而已至於周衰諸侯爭彊而行人之職爲難且重春秋時秦聘於晉叔向命召行人子員子朱曰朱也當禦叔向曰秦晉不和久矣今日之事幸而集秦晉賴之不集三軍暴骨其後楚伍員奔吳爲吳行人以謀楚而卒以入郢西劉之興有典屬國故賈誼曰陛下試以臣爲屬國請必系單於之頸而制其命伏中行說而笞其背舉匈奴之眾惟上所令今若依仿行人屬國特建一官重任而厚責之使宰相於兩制之中舉其可用者而勿奪其權使大司農以每歳所以餽於二敵者限其常數而豫爲之備其餘者朝廷不與知也凡吾所以遣使於敵與吾所以館其使者皆得以自擇而其非常之辭無厭之求難塞之請亦得以自答使其議不及於朝廷而其閒暇則收羅天下之俊才治其攻戰守禦之防兼聽博采以周知敵國之虛實凡事闗於境外者皆以付之如此則天子與宰相特因其能否而定其黜陟其實不亦甚簡歟今自宰相以下百官泛泛焉莫任其責今舉一人而捐之使日夜思所以待二敵宜無不濟者然後得以安居靜慮求天下之大計惟所欲爲將無不可者

防略三

臣聞聖王之治天下使天下之事各當其處而不相亂天下之人各安其分而不相躐也然後天子得優遊無爲而制其上今也不然彊敵抗衡本非中國之大患而每每以累朝廷是以徘徊擾攘卒不能有所立今委任而責成使西北不過爲未賔之國則中國固吾之中國豈有所不可爲哉於此之時臣知天下之不足治也請言當今之勢夫天下有二患有立法之獘有任人之失二者疑似而難明此天下之所以亂也當立法之獘也其君必曰吾用某也而天下不治是某不可用也又從而易之不知法之獘而移咎於其人及其用人之失也又從而尢其法法之變未有已也如此則𨿽至於覆敗死亡相繼而不悟豈足怪哉昔者漢興因秦以爲治刑法峻急禮義消亡天下蕩然恐後世無所執守故賈誼董仲舒咨嗟嘆息以立法更制爲事後世見二子之論以爲聖人治天下凡皆如此是以腐儒小生皆欲妄有所變攺以惑亂世主臣竊以爲當今之患法令𨿽有所未安而天下之所以不大治者失在於任人而非法制之罪也國家法令凡幾變矣天下之不大治其咎果安在哉曩者大臣之議患天下之士其進不以道而取之不精也故爲之法曰中年而舉取舊數之半而復明經之科患天下之吏無功而遷取髙位而不讓也故爲之法曰當遷者有司以聞而自陳者爲有罪此二者其名甚美而其實非大有益也而議者欲以此等致天下於大治臣竊以爲過矣夫法之於人猶五聲六律之於樂也法之不能無姦猶五聲六律之不能無淫樂也先王知其然故存其大略而付之於人苟不至於害民而不可不去者皆不變也故曰失在任人而巳夫有人而不用與用而不行其言行其言而不盡其心其失一也古之興王一人而已湯以伊尹武以太公皆捐天下以與之而後伊呂得捐其一身以經營天下君不疑其臣功成而無後患是以知無不言言無不行其所欲用𨿽其親愛可也其所欲誅𨿽其讎隙可也使其心無所顧忌故能盡其才而責其成功及至後世之君始用區區之小數以繩天下之豪俊故𨿽有國士而莫爲之用夫賢人君子之欲有所樹立以著不朽於後世者甚於人君顧恐功未及成而有所奪秪以速天下之亂耳鼂錯之事斷可見矣夫奮不顧一時之禍決然徒欲以身試人主之威者是亦其所挾者不甚大也斯固未足與有爲而沈毅果敢之士又必有待而後發苟人主不先自去其不可測而示其可信則彼孰從而發哉慶曆中天子急於求治擢用元老天下日夜望其成功方其深思逺慮而未有所發也𨿽天子亦遲之至其一旦發憤條天下之利害百未及一二而舉朝諠嘩以至於逐去曽不旋踵此天下之士所以相戒而不敢深言也居今之世而欲納天下於至治非大有所矯拂於世俗不可以有成也何者天下獨患柔弱而不振怠惰而不肅苟且偸安而不知長久之計臣以爲宜如諸葛亮之治蜀王猛之治秦使天下悚然人人不敢飾非務盡其誠凡此者皆庸人之所大惡而讒言之所由興也是故先主拒闗張之間而後孔明得以盡其才符堅斬樊世逐仇騰黜席寶而後王猛得以畢其功夫天下未嘗無二子之才也而人主思治又如此之勤相須甚急而相合甚難者獨患君不信其臣臣不測其君而已矣惟天子一日慨然明告執政之臣所以欲爲者使知人主之深知之也而內爲之地然後敢有所發於外而不顧不然𨿽得賢臣千萬一日百變法天下益不可治歳復一歳而終無以大慰天下之望豈不亦甚可惜哉

防略四

天子與執政之大臣旣已相得而無疑可以盡其所懷直已而行道則夫當今之所宜先者莫如破庸人之論以開功名之門而後天下可爲也治天下譬如治水方其奔衝潰決騰湧漂蕩而不可禁止也𨿽欲盡人力之所至以求殺其尺寸之勢而不可得及其旣衰且退也駸駸乎若不足以終日故夫善治水者不惟有難殺之憂而又有易衰之患導之有方決之有漸疏其故而納其新使不至於壅閉腐敗而無用嗟夫人知江河之有水患也而以爲沼沚之可以無憂是烏知舟楫灌漑之利哉夫天下之未平英雄豪傑之士務以其所長角奔而爭利惟恐天下一日無事也是以人人各盡其材𨿽不肖者亦自淬厲而不至於怠廢故其勇者相吞智者相賊使天下不安其生爲天下者知夫大亂之本起於智勇之士爭利而無厭是故天下旣平則削去其具抑逺天下剛健好名之士而奬用柔懦謹畏之人不過數十年天下靡然無復往時之喜事也於是能者不自激發而無以見其能不能者益以弛廢而無用當是之時人君欲有所爲而左右前後皆無足使者是以紀綱日壊而不自知此其爲患豈特英雄豪傑之士趦趄而已哉聖人則不然當其久安於逸樂也則以術起之使天下之心翹翹然常自喜於爲善是故能安而不衰且夫人君之所恃以爲天下者天下皆爲而已不爲夫使天下皆爲而已不爲者開其利害之端而辧其榮辱之等使之踴躍奔走皆爲我役而不自知夫是以坐而收其功也如使天下皆欲不爲而得則天子誰與共天下哉今者治平之日久矣天下之患正在於此臣故曰破庸人之論開功名之門而後天下可爲也今夫庸人之論有二其上之人務爲寛深不測之量而下之士好言中庸之道此二者皆庸人相與議論舉先賢之言而獵取其近似者以自解說其無能而巳矣夫寛深不測之量古人所以臨大事而不亂有以鎭世俗之躁蓋非以隔絕上下之情養尊而自安也譽之則勸非之則沮聞善則喜見惡則怒此三代聖人之所共也而後之君子必曰譽之不勸非之不沮聞善不喜見惡不怒斯以爲不測之量不巳過乎夫有勸有沮有喜有怒然後有間而可入有間而可入然後智者得爲之謀才者得爲之用後之君子務爲無間夫天下誰能入之古之所謂中庸者盡萬物之理而不過故亦曰皇極夫極盡也後之所謂中庸者循循焉爲眾人之所能爲斯以爲中庸矣此孔子孟子之所謂鄕原也一鄕皆稱原人焉無所往而不爲原人同乎流俗合乎污世曰古之人何爲踽踽涼涼生斯世也爲斯世也善斯可矣謂其近於中庸而非故曰徳之賊也孔子孟軻惡鄕原之賊夫徳也欲得狂者而見之狂者又不可見欲得狷者而見之曰狂者進取狷者有所不爲也今日之患惟不取於狂者狷者而皆取於鄕原是以若此靡靡不立也若孔子子思之所從受中庸者也孟子子思所授以中庸者也然皆欲得狂者狷者而與之然則淬勵天下而作其怠惰莫如狂者狷者之賢也臣故曰破庸人之論開功名之門而後天下可爲也

防略五

其次莫若深結天下之心臣聞天子者以其一身寄之乎巍巍之上以其一心運之乎茫茫之中安而爲太山危而爲累卵其間不容毫釐是故古之聖王不恃其有可畏之資而恃其有可愛之實不恃其有不可拔之勢而恃其有不忍叛之心何則其所居者天下之至危也天子恃公卿以有其天下公卿大夫士以至於民轉相屬也以有其富貴苟不得其心而欲羈之以區區之名控之以不足恃之勢者其平居無事猶有以相制一旦有急是皆行道之人掉臂而去尙安得而用之哉古之失天下者皆非一日之故其君臣之權去巳久矣適防其變是以一散而不可復收方其未也天子甚尊大夫士甚賤奔走萬里無敢後先儼然南面以臨其臣曰天何言哉百官俯首就位斂足而退競競惟恐有罪羣臣相率爲苟安之計賢者旣無所施其才而愚者亦有所容其不肖舉天下之事聽其自爲而巳及乎事出於非常變起於不測視天下莫與同其患𨿽欲分國以與人而且不及矣秦二世唐徳宗蓋用此術以至於顚沛而不悟豈不悲哉天下者器也天子者有此器者也器久不用而置諸篋笥則器與人不相習是以扞格而難操良工者使手習知其器而器亦習知其手手與器相信而不相疑夫是故所爲而成也天下之患非經營禍亂之足憂而養安無事之可畏何者懼其一旦至於扞格而難操也昔之有天下者日夜淬厲其百官撫摩其人民爲之朝聘防同燕享以交諸侯之歡歳時月朔致民讀法飲酒蠟臘以遂萬民之情有大事自庶人以上皆得至於外朝以盡其詞然猶以爲未也而五載一巡狩朝諸侯於方嶽之下親見其耆老賢士大夫以周知其天下風俗凡此者非爲苟勞而已將以馴致服習天下之心使不至於扞格而難操也及至後世壊先王之法安於逸樂而惡聞其過是以養尊而自髙務爲深嚴使天下拱手以貌相承而心不服其老生腐儒又出而爲之說曰天子不可以妄有言也史且書之後世且以爲譏使其君臣相視而不相知如此則偶人而已矣天下之心旣已去而倀倀然抱其空器不知英雄豪傑已議其後臣嘗觀西漢之初髙祖創業之際事變之興亦已繁矣而髙祖以項氏創殘之餘而又與布信之徒角馳於中原此六七公者皆以絕人之姿據有土地甲兵之眾其勢足以亂然天下終以不搖卒定於漢傳十數世矣而至於元成哀平四夷向風兵革不試而王莽一豎子乃舉而移之不用寸兵尺鐡而天下屏息莫敢或爭此其故何也創業之君出於布衣其大臣將相皆握手之懽凡在朝廷者皆其嘗試嚌啜以知其才之短長彼其視天下如一身苟有疾痛其手足不期而自救當此之時𨿽有近憂而無遠患及其子孫生於深宮之中而狃於富貴之勢尊卑闊絕而上下之情疎禮節繁多而君臣之義薄是故不爲近憂而常爲逺患及其一旦固已不可救矣聖人知其然是以去苛禮而務至誠黜虛名而求實效不愛髙位重祿以致山林之士而欲聞切直不隱之言者凡皆以通上下之情也昔我太祖太宗旣有天下法令簡約不爲崖岸當時大臣將相皆得從容終日歡如平生下至士庶人亦得以自效故天下誦其言至今非有文采緣飾而開心見誠有以入人之深者此英主之奇術禦天下之大權也方今治平之日久矣臣愚以爲宜日新盛徳以激昻天下久安怠惰之气故陳其五事以備采擇其一曰將相之臣天子所恃以爲治者宜日夜召論天下之大計且以熟觀其爲人其二曰太守刺史天子所寄以逺方之民者其罷歸皆當問其所以爲政民情風俗之所安亦以揣知其才之所堪其三曰左右扈從侍讀侍講之臣本以論說古今興衰之大要非以應故事備數而已經籍之外苟有以訪之無傷也其四曰吏民上書苟少有可觀者宜皆召問優慰以養其敢言之气其五曰天下之吏自一命巳上𨿽其至賤無以自通於朝廷然人主之爲豈有所不可哉察其善者卒然召見之使不知其所從來如此則逺方之賤吏亦務自激發爲善不以位卑祿薄無由自通於上而不修飾使天下習知天子樂善親賢防民之心孜孜不勌如此翕然皆有所感發知愛於君而不可與爲不善亦將賢人眾多而姦吏衰少刑法之外有以大慰天下之心焉耳

東坡全集卷四十六

欽定四庫全書

東坡全集卷四十七

宋蘓軾撰防別十七首

防別一

臣聞爲治有先後有本末向之所論者當今之所宜先而爲治之大凡也若夫事之利害計之得失臣請得列而言之蓋其總四其別十七一曰課百官二曰安萬民三曰厚貨財四曰訓兵旅課百官者其別有六一曰厲法禁昔者聖人制爲刑賞知天下之樂乎賞而畏乎刑也是故施其所樂者自下而上民有一介之善不終朝而賞隨之是以上之爲善者足以知其無有不賞也施其所畏者自上而下公卿大臣有毫髮之罪不終朝而罰隨之是以下之爲不善者亦足以知其無有不罰也詩曰剛亦不吐柔亦不茹夫天下之所謂權豪貴顯而難令者此乃聖人之所借以狥天下也舜誅四凶而天下服何也此四族者天下之大族也夫惟聖人爲能擊天下之大族以服小民之心故其刑罰至於措而不用周之衰也商鞅韓非峻刑酷法以督責天下然其所以爲得者用法始於貴戚大臣而後及於疎賤故能以其國霸由此觀之商鞅韓非之刑非舜之刑而所以用刑者舜之術也後之庸人不深原其本末而猥以舜之用刑之術與商鞅韓非同類而棄之法禁之不行姦宄之不止由此其故也今州縣之吏受賕而鬻獄其罪至於除名而其官不足以贖則至於嬰木索受笞箠此亦天下之至辱也而士大夫或冒行之何者其心有所不服也今夫大吏之爲不善非特簿書米鹽出入之間也其位愈尊則其所害愈大其權愈重則其下愈不敢言幸而有不畏彊禦之士出力而排之又幸而不爲上下之所抑以遂成其罪則其官之所減者至於罰金蓋無幾矣夫過惡暴著於天下而罰不傷其毫毛鹵莽於公卿之間而纎悉於州縣之小吏用法如此宜其天下之不心服也用法而不服其心𨿽刀鋸斧鉞猶將有所不避而況於木索笞箠哉方今法令至繁觀其所以防姦之具一舉足且入其中而大吏犯之不至於可畏其故何也天下之議者曰古者之制刑不上大夫大臣不可以法加也嗟夫刑不上大夫者豈曰大夫以上有罪而不刑歟古之人君責其公卿大臣至重而待其士庶人至輕也責之至重故其所以約束之者愈寛待之至輕故其所以隄防之者甚宻夫所貴乎大臣惟不待約束而後免於罪戾也是故約束愈寛而大臣益以畏法何者其心以爲人君之不我疑而不忍欺也苟幸不疑而輕犯法則固巳不容於誅矣故夫大夫以上有罪不從於訊鞫論報如士庶人之法斯以爲刑不上大夫而巳矣天下之吏自一命以上其涖官臨民苟有罪皆書於其所謂歷者而至於館閣之臣出爲郡縣者則遂罷去此眞聖人之意欲有以重責之也柰何其與士庶人較罪之輕重而又以其爵減耶夫律有罪而得以首免者所以開盜賊小人自新之塗而今之卿大夫有罪亦得以首免是以盜賊小人待之歟天下惟無罪也是以罰不可得而加如知其有罪而特免其罰則何以令天下今夫大臣有不法或者旣以舉之而詔曰勿推此何爲者也聖人爲天下豈容有此曖昧而不決故曰厲法禁自大臣始則小臣不犯矣

防別二

其二曰抑僥幸夫所貴乎人君者予奪自我而不牽於眾人之論也天下之學者莫不欲仕仕者莫不欲貴如從其欲則舉天下皆貴而後可惟其不可從也是故仕不可以輕得而貴不可以易致此非有所吝也爵祿出乎我者也我以爲可予而予之我以爲可奪而奪之彼𨿽有言者不足畏也天下有可畏者賦斂不可以不均刑罰不可以不平守令不可以不擇此誠足以致天下之安危而可畏者也我欲愼爵賞愛名器而囂囂者以爲不可是烏足防哉國家自近歳以來吏多而闕少率一官而三人共之居者一人去者一人而伺之者又一人是一官而有二人者無事而食也且其涖官之日淺而閒居之日長以其涖官之所得而爲閒居仰給之資是以貪吏常多而不可禁此用人之大獘也古之用人者取之至寛而用之至狹取之至寛故賢者不隔用之至狹故不肖者無所容記曰司馬辧論官材論進士之賢者以吿於王而定其論論定然後官之任官然後爵之位定然後祿之然則是取之者未必用也今之進士自二人以下者皆試官夫試之者豈一定之謂哉固將有所廢置焉耳國家取人有制防有進士有明經有詞科有任子有府史雜流凡此者𨿽眾無害也其終身進退之決在乎召見攺官之日此尢不可以不愛惜愼重者也今之議者不過曰多其資考而責之以舉官之數且彼有勉彊而巳資考旣足而舉官之數亦以及格則將執文墨以取必於我𨿽千百爲輩莫敢不盡與臣竊以爲今之患正在於任文太過是以爲一定之制使天下可以歳月必得甚可惜也方今之便莫若使吏六考以上皆得以名聞於吏部吏部以其資考之逺近舉官之眾寡而次第其名然後使一二大臣雜治之參之以其才器之優劣而定其等歳終而奏之以詔天子廢置度天下之吏毎歳以物故罪免者幾人而增損其數以所奏之等補之及數而止使其予奪亦雜出於賢不肖之間而無有一定之制則天下之吏不敢有必得之心將自奮厲磨淬以求聞於時而向之所謂用人之大獘者將不勞而自去然而議者必曰法不一定而以才之優劣爲差則是好惡之私有以啟之也臣以爲不然夫法者本以存其大綱而其出入變化固將付之於人昔者唐有天下舉進士者羣至於有司之門唐之制惟有司之信也是故有司得以搜羅天下之賢俊而習知其爲人至於一日之試則固巳不取也唐之得人於斯爲盛今以名聞於吏部者毎歳不過數十百人使一二大臣得以訪問參考其才𨿽有失者蓋巳寡矣如必曰任法而不任人天下之人必不可信則夫一定之制臣未知其果不可以爲姦也

防別三

其三曰決壅蔽所貴乎朝廷淸明而天下治平者何也天下不訴而無寃不謁而得其所欲此堯舜之盛也其次不能無訴訴而必見察不能無謁謁而必見省使逺方之賤吏不知朝廷之髙而一介之小民不識官府之難而後天下治今夫一人之身有一心兩手而巳疾痛屙癢動於百體之中𨿽其甚微不足以爲患而手隨至夫手之至豈其一一而聽之心哉心之所以素愛其身者深而手之所以素聽於心者熟是故不待使令而卒然以自至聖人之治天下亦如此而已百官之眾四海之廣使其闗節脈理相通爲一叩之而必聞觸之而必應夫是以天下可使爲一身天子之貴士民之賤可使相愛憂患可使同緩急可使救今也不然天下有不幸而訴其寃如訴之於天有不得巳而謁其所欲如謁之於鬼神公卿大臣不能究其詳悉而付之於胥吏故凡賄賂先至者朝請而夕得徒手而來者終年而不獲至於故常之事人之所當得而無疑者莫不務爲畱滯以待請屬舉天下一毫之事非金錢無以行之昔者漢唐之獘患法不明而用之不宻使吏得以空虛無據之法而繩天下故小人得以無法爲姦今也法令明具而用之至宻舉天下惟法之知所欲排者有小不如法而可指以爲瑕所欲與者𨿽有所乖戾而可借法以爲解故小人以法爲姦今天下所爲多事者豈事之誠多耶吏欲有所鬻而未得則新故相仍紛然而不決此王化之所以壅遏而不行也昔桓文之霸百官承職不待教令而辦四方之賓至不求有司王猛之治秦事至纎悉莫不盡舉而人不以爲煩蓋史之所記麻思還冀州請於猛猛曰速裝行矣至暮而符下及出闗郡縣皆巳被符其令行禁止而無畱事者至於纎悉莫不皆然苻堅以戎狄之種至爲霸王兵彊國富垂及升平者猛之所爲固宜其然也今天下治安大吏奉法不敢顧私而府史之屬招權鬻法長吏心知而不問以爲當然此其獘有二而巳事繁而官不勤故權在胥吏欲去其獘也莫如省事而厲精省事莫如任人厲精莫如自上率之今之所謂至繁天下之事闗於其中訴者之多而謁者之眾莫如中書與三司天下之事分於百官而中書聽其治要郡縣錢幣制於轉運使而三司受其防計此宜若不至於繁多然中書不待奏課以定其黜陟而闗預其事則是不任有司也三司之吏推析贏虛至於毫毛以繩郡縣則是不任轉運使也故曰省事莫如任人古之聖王愛日以求治辧色而視朝苟少安焉而至於日出則終日爲之不給以少而言之一日而廢一事一月則可知也一歲則事之積者不可勝數矣欲事之無繁則必勞於始而逸於終晨興而晏罷天子未退則宰相不敢歸安於私第宰相日昃而不退則百官莫不震悚盡力於王事而不敢宴防如此則纎悉隠微莫不舉矣天子求治之勤過於先王而議者不稱王季之晏朝而稱舜之無爲不論文王之日昃而論始皇之量書此何以率天下之怠耶臣故曰厲精莫如自上率之則壅蔽決矣

防別四

其四曰專任使夫吏之與民猶工人之操器易器而操之其始莫不齟齬而不相得是故𨿽有長材異能之士朝夕而去則不如庸人之久且便也自漢至今言吏治者皆推孝文之時以爲任人不可以倉卒而責其成效又其三歳一遷吏不爲長逺之計則其所施設一切出於苟簡此天下之士爭以爲言而臣知其未可以卒行也夫天下之吏惟其病多而未有以處也是以擾擾在此如使五六年或七八年而後遷則將有十年不得調者矣朝廷方將減任子淸冗官則其行之當有所待而臣以爲當今之獘有甚不可者夫京兆府天下之所觀望而化王政之所由始也四方之衝兩河之交舟車商賈之所聚金玉錦繡之所積故其民不知有耕稼織絍之勞富貴之所移貨利之所故其民不知有恭儉亷退之風以書數爲終身之能以府史賤吏爲鄕黨之榮故其民不知有儒學講習之賢夫是以獄訟繁滋而姦不可止爲治者益以苟且而不暇及於教化四方觀之使風俗日以薄惡未始不由此也今夫爲京兆者戴星而出見燭而入案牘笞箠交乎其前拱手而待命者足相躡乎其庭持詞而來訴者肩相摩乎其門憧憧焉不知其爲誰一訊而去得罪者不知其得罪之由而無罪者亦不知其無罪之實如此則刑之不服赦之不悛獄訟之繁未有巳也夫大司農者天下之所以贏虛外計之所從受命也其財賦之出入簿書之交錯縱橫變化足以爲姦而不可推究上之人不能盡知而付吏吏分職乎其中者以數十百人其耳目足以及吾之所不及是以能者不過粗舉其大綱而不能者惟吏之聽賄賂交乎其門四方之有求者聚乎其家天下之大獘無過此二者臣竊以爲省府之重其擇人宜精其任人宜久凡今之獘皆不精不久之故何則天下之賢者不可以多得而賢者之中求其治繁者又不可以人人而能也幸而有一人焉又不久而去夫世之君子苟有志於天下而欲爲長逺之計者則其效不可以朝夕見其始若迂闊而其終必將有所可觀今期月不報政則朝廷以爲是無能爲者不待其成而去之而其翕然見稱於人者又以爲有功而擢爲兩府然則是爲省府者能與不能皆不得久也夫以省府之繁終歳不得休息朝廷旣以汲汲而去之而其人亦莫不汲汲而求去夫吏胥者皆老於其局長子孫於其中以汲汲求去之人而禦長子孫之吏此其相視如客主之勢宜其姦獘不可得而去也省府之位不爲卑矣苟有能者而老於此不爲不用矣古之用人者知其久勞於位則時有以賜予勸奬之以厲其心不聞其驟遷以奪其成效今天下之吏縱未能一槪久而不遷至於省府亦不可以倉卒而去吏知其久居而不去也則其欺詐固巳少衰矣而其人亦得深思熟慮周旋於其間不過十年將必有卓然可觀者也

防別五

其五曰無責難無責難者將有所深責也昔者聖人之立法使人可以過而不可以不及何則其所求於人者眾人之所能也天下有能爲眾人之所不能者固無以加矣而不能者不至於犯法夫如此而猶有犯者然後可以深懲而決去之由此而言則聖人之所以不責人之所不能者將以深責乎人之所能也後之立法者異於是責人以其所不能而其所能者不深責也是以其法不行而其事不立夫事不可以兩立也聖人知其然是故有所取必有所捨有所禁必有所寛寛之則其禁必止捨之則其取必得今夫天下之吏不可以人人而知也故使長吏舉之又恐其舉之以私而不得其人也故使長吏任之他日有敗事則以連坐其過惡重者其罰均且夫人之難知自堯舜病之矣今日爲善而明日爲惡猶不可保況於十數年之後其幼者已壯其壯者已老而猶執其一時之言使同被其罪不已過乎天下之人仕而未得志也莫不勉彊爲善以求舉惟其旣已攺官而無憂是故蕩然無所不至方其在州縣之中長吏親見其亷謹勤幹之節則其勢不可以不舉而又安知其終身之所爲哉故曰今之法責人以其所不能者謂此也一縣之長察一縣之屬一郡之長察一郡之屬職司者察其屬郡者也此三者其屬無幾耳其貪其亷其寛猛其能與不能不可謂不知也今且有人牧牛羊者而不知其肥瘠是可復以爲牧人歟夫爲長而屬之不知則此固可以罷免而無足惜者今其屬官有罪而其長不卽以聞他日有以告者則其長不過爲失察而去官者又以不坐夫失察天下之微罪也職司察其屬郡郡縣各察其屬此非人之所不能而罰之甚輕亦可怪也今之世所以重發贓吏者何也夫吏之貪者其始必詐亷以求舉舉者皆王公貴人其下者亦卿大夫之列以身任之居官者莫不愛其同類等夷之人故其樹根牢固而不可動連坐者常六七人甚者至十餘人此如盜賊質刼良民以求苟免耳爲法之獘至於如此亦可變矣如臣之防以職司守令之罪罪舉官以舉官之罪罪職司守令今使舉官與所舉之罪均縱又加之舉官亦無如之何終不能逆知終身之亷者而後舉特推之於幸不幸而已苟以其罪罪職司守令彼其勢誠有以督察之臣知貪吏小人無容足之地又何必於舉官而難之

防別六

其六曰無沮善昔者先王之爲天下必使天下欣欣然常有無窮之心力行不倦而無自棄之意夫惟自棄之人則其爲惡也甚毒而不可解是以聖人畏之設爲髙位重祿以待能者使天下皆得踴躍自奮扳援而來惟其才之不逮力之不足是以終不能至於其間而非聖人塞其門絕其途也夫然故一介之賤吏閭閻之匹夫莫不奔走於善至於老死而不知休息此聖人以術驅之也天下苟有甚惡而不可忍也聖人旣已絕之則屏之逺方終身不齒此非獨不仁也以爲旣已絕之彼將一旦肆其忿毒以殘害吾民是故絕之則不用用之則不絕旣已絕之又復用之則是驅之於不善而又假之以其具也無所望而爲善無所愛惜而不爲惡者天下一人而已矣以無所望之人而責其爲善以無所愛惜之人而求其不爲惡又付之以人民則天下知其不可也世之賢者何常之有或出於賈豎賤人甚者至於盜賊往往而是而儒生貴族世之所望爲君子者或至於放肆不軌小民之不若聖人知其然是故不逆定於其始進之時而徐觀其所試之效使天下無必得之心亦無必不可得之道天下知其不可以必得也然後勉彊於功名而不敢僥幸知其不至於必不可得而可勉也然後有以自慰其心久而不懈嗟夫聖人之所以鼔舞天下之人日化而不自知者此其爲術歟後之爲政者則不然與人以必得而絕之以必不可得此其意以爲進賢而退不肖然天下之獘莫甚於此今夫制防之及等進士之髙第皆以一日之間而決取終身之富貴此𨿽一時之文而未知其臨事之能否則其用之不巳太遽乎天下有用人而絕之者三州縣之吏苟非有大過而不可復用則其他犯法皆可使竭力爲善以自贖而今世之法一防於罪戾則終身不遷使之不自聊賴而疾視其民肆意妄行而無所顧惜此其初未必小人也不幸而防於其中途窮而無所入則遂以自棄府史賤吏爲國者知其不可闕也是故歲久則補以外官以其所從來之卑也而限其所至則其中𨿽有出羣之才終亦不得齒於士大夫之列夫人出身而仕者將以求貴也貴不可得而至矣則將惟富之求此其勢然也如是則𨿽至於鞭笞戮辱而不足以禁其貪故夫此二者苟不可以遂棄則宜有以少假之也入貲而仕者皆得補郡縣之吏彼知其終不得遷亦將逞其一時之欲無所不至夫此誠不可以遷也則是用之之過而巳臣故曰絕之則不用用之則不絕此三者之謂也

防別七

安萬民者其別有六一曰惇教化夫聖人之於天下所恃以爲牢固不拔者在乎天下之民可與爲善而不可與爲惡也昔者三代之民見危而授命見利而不忘義此非必有爵賞勸乎其前而刑罰驅乎其後也其心安於爲善而忸怩於不義是故有所不爲夫民知有所不爲則天下不可以敵甲兵不可以威利祿不可以誘可殺可辱可饑可寒而不可與叛此三代之所以享國長久而不拔也及至秦漢之世其民見利而忘義見危而不能授命法禁之所不及則巧僞變詐無所不爲疾視其長上而幸其災因之以水旱加之以盜賊則天下蕩然無復天子之民矣世之儒者常有言曰三代之時其所以教民之具甚詳且宻也學校之制射饗之節冠昬喪祭之禮粲然莫不有法及至後世教化之道衰而盡廢其具是以若此無恥也然世之儒者蓋亦嘗試以此等教天下之民矣而卒以無效使民好文而益媮飾詐而相髙則有之矣此亦儒者之過也臣愚以爲若此者皆好古而無術知有教化而不知名實之所存者也實者所以信其名而名者所以求其實也有名而無實則其名不行有實而無名則其實不長凡今儒者之所論皆其名也昔武王旣克商散財發粟使天下知其不貪禮下賢俊使天下知其不驕封先聖之後使天下知其仁誅飛亷惡來使天下知其義如此則其教化天下之實固巳立矣天下聳然皆有忠信防恥之心然後文之以禮樂教之以學校觀之以射饗而謹之以冠昬喪祭民是以目擊而心諭安行而自得也及至秦漢之世專用法吏以督責其民至於今千有餘年而民日以貪冒嗜利而無恥儒者乃始以三代之禮所謂名者而繩之彼其見登降揖讓盤辟俯僂之容則掩口而竊笑聞鐘皷管磬希夷嘽緩之音則驚顧而不樂如此而欲望其遷善遠罪不巳難乎臣愚以爲宜先其實而後其名擇其近於人情者而先之今夫民不知信則不可與久居於安民不知義則不可與同處於危平居則欺其吏而有急則叛其君此教化之實不至天下之所以無變者幸也欲民之知信則莫若務實其言欲民之知義則莫若務去其貪往者河西用兵而家人子弟皆籍以爲軍其始也官告以權時之宜非久役者事巳當復爾業少焉皆刺其額無一人得免自寶元以來諸道以兵興爲辭而增賦者至今皆不爲除去夫如是將何以禁小民之詐欺哉夫所貴乎縣官之尊者爲其恃於四海之富而不爭於錐刀之末也其與民也優其取利也緩古之聖人不得已而取則時有所置以明其不貪何者小民不知其說而惟貪之知今雞鳴而起百工雜作匹夫入市操挾尺寸吏且隨而稅之扼吭拊背以收絲毫之利古之設官者求以裕民今之設官者求以勝民賦斂有常限而以先期爲賢出納有常數而以羨息爲能天地之間苟可以取者莫不有禁求利太廣而用法太宻故民日趨於貪臣愚以爲難行之言當有所必行而可取之利當有所不取以教民信而示之義若曰國用不足而未可以行則臣恐其失之多於得也

防別八

其二曰勸親睦夫民相與親睦者王道之始也昔三代之制畫爲井田使其比閭族黨各相親愛有急相賙有喜相慶死喪相卹疾病相養故其民安居無事則往來歡欣而獄訟不生有寇而戰則同心並力而緩急不離自秦漢以來法令峻急使民乖其親愛歡欣之心而爲鄰里告訐之俗富人子壯則出居貧人子壯則出贅一國之俗而家各有法一家之法而人各有心紛紛乎散亂而不相屬是以禮讓之風息而爭鬭之獄繁天下無事則務爲欺詐相傾以自成天下有變則流徙渙散相棄以自存嗟夫秦漢以下天下何其多故而難治也此無他民不愛其身故輕犯法輕犯法則王政不行欲民之愛其身則莫若使其父子親兄弟和妻子相好夫民仰以事父母旁以睦兄弟而俯以防妻子則其所賴於生者重而不忍以其身輕犯法三代之政莫尙於此矣今欲教民和親則其道必始於宗族臣欲復古之小宗以收天下不相親屬之心古者有大宗小宗故禮曰別子爲祖繼別爲宗繼禰者爲小宗有百世不遷之宗有五世則遷之宗百世不遷者別子之後也宗其繼別子之所自出者百世不遷者也宗其繼髙祖者五世則遷者也古者諸侯之子弟異姓之卿大夫始其家者不敢禰其父而自使其嫡子後之則爲大宗族人宗之𨿽百世而宗子死則爲之服齊衰九月故曰宗其繼別子之所自出者百世不遷者也別子之庶子又不得禰別子而自使其嫡子爲後則爲小宗小宗五世之外則無服其繼禰者親兄弟爲之服其繼祖者從兄弟爲之服其繼曾祖者再從兄弟爲之服其繼髙祖者三從兄弟爲之服其服大功九月而髙祖以外親盡則易宗故曰宗其繼髙祖者五世則遷者也小宗四有繼髙祖者有繼曾祖者有繼祖者有繼禰者與大宗爲五此所謂五宗也古者立宗之道嫡子旣爲宗則其庶子之嫡子又各爲其庶子之宗其法止於四而其實無窮自秦漢以來天下無世卿大宗之法不可以復立而其可以收合天下之親者有小宗之法存而莫之行此甚可惜也今夫天下所以不重族者有族而無宗也有族而無宗則族不可合族不可合則𨿽欲親之而無由也族人而不相親則忘其祖矣今世之公卿大臣賢人君子之後所以不能世其家如古之久逺者其族散而忘其祖也故莫若復小宗使族人相率而尊其宗子宗子死則爲之加服犯之則以其服坐貧賤不敢輕而富貴不敢以加之冠昬必告喪葬必赴此非有所難行也今夫良民之家士大夫之族亦未必無孝弟相親之心而族無宗子莫爲之糾率其勢不得相親是以世之人有親未盡而不相往來冠昬不相告死不相赴而無知之民遂至於父子異居而兄弟相訟然則王道何從而興乎嗚呼世人之患在於不務逺見古之聖人合族之法近於迂闊而行之期月則望其有益故夫小宗之法非行之難而在乎久而不怠也天下之民欲其忠厚和柔而易治其必自小宗始矣

防別九

其三曰均戶口夫中國之地足以食中國之民有餘也而民常病於不足何哉地無變遷而民有聚散聚則爭於不足之中而散則棄於有餘之外是故天下常有遺利而民用不足昔者三代之制度地以居民民各以其夫家之眾寡而受田於官一夫而百畝民不可以多得尺寸之地而地亦不可以多得一介之民故其民均而地有餘當周之時四海之內地方千里者九而京師居其一有田百同而爲九百萬夫之地山陵林麓川澤溝瀆城郭宮室塗巷三分去一爲六百萬夫之地又以上中下田三等而通之以再易爲率則王畿之內足以食三百萬之眾以九州言之則是二千七百萬夫之地也而計之以下農夫一夫之地而食五人則是萬有三千五百萬人可以仰給於其中當成康刑措之後其民極盛之時九州之籍不過千三萬四千有餘夫地以十倍而民居其一故谷常有餘而地力不耗何者均之有術也自井田廢而天下之民轉徙無常惟其所樂則聚以成市側肩躡踵以爭尋常挈妻負子以分升合𨿽有丰年而民無餘蓄一遇水旱則弱者轉於溝壑而彊者聚爲盜賊地非不足而民非加多也蓋亦不得均民之術而已夫民之不均其獘有二上之人賤農而貴末忽故而重新則民不均夫民之爲農者莫不重遷其墳墓廬舎桑麻果蔬牛羊耒耜皆爲子孫百年之計惟其百工技藝無事樹蓺遊手浮食之民然後可以懷輕資而極其所往是故上之人賤農而貴末則其民釋其耒耜而遊於四方擇其所樂而居之其獘一也凡人之情怠於久安而謹於新集水旱之後盜賊之餘則莫不輕刑罰薄稅斂省力役以懷逋逃之民而其久安而無變者則不肯無故而加防是故上之人忽故而重新則其民稍稍引去聚於其所重之地以至於眾多而不能容其獘二也臣欲去其二獘而開其二利以均斯民昔者聖人之興作也必因人之情故易爲功必因時之勢故易爲力今欲無故而遷徙安居之民分多而益寡則怨謗之門盜賊之端必起於此未享其利而先被其害臣愚以爲民之情莫不懷土而重去惟士大夫出身而仕者狃於遷徙之樂而忘其鄕昔漢之制吏二千石皆徙諸陵爲今之計可使天下之吏仕至某者皆徙荊襄唐鄧許汝陳蔡之間今士大夫無不樂居於此者顧恐獨往而不能濟彼見其儕類等夷之人莫不在焉則其去惟恐後耳此所謂因人之情夫天下不能歳歳而丰也則必有饑饉流亡之所民方其困急時父子且不能相顧又安知去鄕之爲戚哉當此之時募其樂徙者而使所過廩之費不甚厚而民樂行此所謂因時之勢然此二者皆授其田貸其耕耘之具而緩其租然後可以固其意夫如是天下之民其庶乎有息肩之漸也

防別十

其四曰較賦役自兩稅之興因地之廣狹瘠腴而制賦因賦之多少而制役其初蓋甚均也責之厚賦則其財足以供責之重役則其力足以堪何者其輕重厚薄一出於地而不可易也戶無常賦視地以爲賦人無常役視賦以爲役是故貧者鬻田則賦輕而富者加地則役重此所以度民力之所勝亦所以破兼並之門而塞僥幸之源也及其後世歳月旣久則小民稍稍爲姦度官吏耳目之所不及則𨿽有法禁公行而不忌今夫一戶之賦官知其爲賦之多少而不知其爲地之幾何也如此則增損出入惟其意之所爲官吏𨿽明法禁𨿽嚴而其勢無由以止絕且其爲姦常起於貿易之際夫鬻田者必窮迫之人而所從役者必富厚有餘之家富者恃其有餘而邀之貧者迫於饑寒而欲其速售是故多取其地而少入其賦有田者方其貧困之中苟可以緩一時之急則不暇計其他日之利害故富者地日以益而賦不加多貧者地日以削而賦不加少又其姦民欲以計免於賦役者割數畝之地加之以數倍之賦而收其少半之直或者亦貪其直之微而取焉是以數十年來天下之賦大抵淆亂有兼並之族而賦甚輕有貧弱之家而不免於重役以至於破敗流移而不知其所往其賦存而其人亡者天下皆是也夫天下不可以有僥幸也天下有一人焉僥幸而免則亦必有一人焉不幸而受其獘今天下僥幸者如此之眾則其不幸而受其獘者從可知矣三代之賦以什一爲輕今之法本不至於什一而取然天下嗷嗷然以賦斂爲病者豈其歳久而姦生偏重而不均以至於此歟𨿽然天下皆知其爲患而不能去何者勢不可也今欲按行其地之廣狹瘠腴而更制其賦之多寡則姦吏因緣爲賄賂之門其廣狹瘠腴亦將一切出於其意之喜怒則患益深是故士大夫畏之而不敢議而臣以爲此最易見者顧弗之察耳夫易田者必有契契必有所直之數其所直之數必得其廣狹瘠腴之實而官必據其所直之數而收其易田之稅是故欲知其地之廣狹瘠腴可以其稅推也久逺者不可復知矣其數十年之間皆足以推較求之故府猶可得而見苟其稅多者則知其直多其直多者則知其田多且美也如此而其賦少其役輕則夫人亡而賦存者可以有均矣鬻田者皆以其直之多少而詰其賦重爲之禁而使不敢以不實之直而書之契則夫自今以往者貿易之際爲姦者其少息矣要以知凡地之所直與凡賦之所宜多少而以稅參之如此則一持籌之吏坐於帳中足以周知四境之虛實不過數月而民得以少蘇不然十數年之後將不勝其獘重者日以輕而輕者日以重而未知其所終也

防別十一

其五曰教戰守夫當今生民之患果安在哉在於知安而不知危能逸而不能勞此其患不見於今而將見於他日今不爲之計其後將有所不可救者昔者先王知兵之不可去也是故天下𨿽平不敢忘戰秋冬之隙致民田獵以講武教之以進退坐作之方使其耳目習於鐘皷旌旗之間而不亂使其心志安於斬刈殺伐之際而不懾是以𨿽有盜賊之變而民不至於驚潰及至後世用迂儒之議以去兵爲王者之盛節天下旣定則捲甲而藏之數十年之後甲兵頓獘而人民日以安於佚樂卒有盜賊之警則相與恐懼訛言不戰而走開元天寶之際天下豈不大治惟其民安於太平之樂酣豢於遊戲酒食之間其剛心勇气消耗鈍眊痿蹶而不復振是以區區之祿山一出而乘之四方之民獸奔鳥竄乞爲囚虜之不暇天下分裂而唐室因以微矣蓋嘗試論之天下之勢譬如一身王公貴人所以養其身者豈不至哉而其平居常苦於多疾至於農夫小民終歳勞苦而未甞告疾此其故何也夫風雨霜露寒暑之變此疾之所由生也農夫小民盛夏力作而窮冬暴露其筋骸之所衝犯肌膚之所浸漬輕霜露而狎風雨是故寒暑不能爲之毒今王公貴人處於重屋之下出則乘輿風則襲裘雨則禦蓋凡所以慮患之具莫不備至畏之太甚而養之太過小不如意則寒暑入之矣是故善養身者使之能逸而能勞步趨動作使其四體狃於寒暑之變然後可以剛健彊力涉險而不傷夫民亦然今者治平之日久天下之人驕惰脆弱如婦人孺子不出於閨門論戰鬭之事則縮頸而股栗聞盜賊之名則掩耳而不願聽而士大夫亦未嘗言兵以爲生事擾民漸不可長此不亦畏之太甚而養之太過歟且夫天下固有意外之患也愚者見四方之無事則以爲變故無自而有此亦不然矣今國家所以奉西北二邊者歳以百萬計奉之者有限而求之者無厭此其勢必至於戰戰者必然之勢也不先於我則先於彼不出於西則出於北所不可知者有遲速逺近而要以不能免也天下苟不免於用兵而用之不以漸使民於安樂無事之中一日出身而蹈死地則其爲患必有所不測故曰天下之民知安而不知危能逸而不能勞此臣所謂大患也臣欲使士大夫尊尙武勇講習兵法庶人之在官者教以行陣之節役民之司盜者授以擊刺之術每歳終則聚之郡府如古都試之法有勝負有賞罰而行之旣久則又以軍法從事然議者必以爲無故而動民又悚以軍法則民將不安而臣以爲此所以安民也天下果未能去兵則其一旦將以不教之民而驅之戰夫無故而動民𨿽有小恐然孰與夫一旦之危哉今天下屯聚之兵驕豪而多怨陵壓百姓而邀其上者何故此其心以爲天下之知戰者惟我而已如使平民皆習於兵彼知有所敵則固已破其姦謀而折其驕气利害之際豈不亦甚明歟

防別十二

其六曰去姦民自昔天下之亂必生於治平之日休養生息而姦民得容於其間蓄而不發以待天下之釁至於時有所激勢有所乘則潰裂四出不終朝而毒流於天下聖人知其然是故嚴法禁督官吏以司察天下之姦民而去之夫大亂之本必起於小姦惟其小而不足畏是故其發也常至於亂天下今夫世人之所憂以爲可畏者必曰豪俠大盜此不知變者之說也天下無小姦則豪俠大盜無以爲資且其治平無事之時𨿽欲爲大盜將安所容其身而其殘忍貪暴之心無所發泄則亦時出爲盜賊聚爲博奕羣飲於市肆而叫號於郊野小者呼雞逐狗大者椎牛發冢無所不至捐父母棄妻孥而相與嬉逰凡此者舉非小盜也天下有釁鉏耰棘矜相率而剽奪者皆向之小盜也昔三代之聖王果斷而不疑誅除擊去無有遺類所以擁防良民而使安其居及至後世刑法日以深嚴而去姦之法乃不及於三代何者待其敗露自入於刑而後去也夫爲惡而不入於刑者固巳眾矣有終身爲不義而其罪不可指名以附於法者有巧爲規避持吏短長而不可詰者又有因緣幸防而免者如必待其自入於刑則其所去者蓋無幾耳昔周之制民有罪惡未麗於法而害於州裏者桎梏而坐諸嘉石重罪役之期以次輕之其下罪三月役使州裏任之然後宥而舎之其化之不從威之不格患苦其鄕之民而未入於五刑者謂之罷民凡罷民不使冠帶而加明刑任之以事而不齒於鄕黨由是觀之則周之盛時日夜整齊其人民而鋤去其不善譬如獵人終日馳驅踐蹂於艸茅之中搜求伏兔而搏之不待其自投於网羅而後取也夫然故小惡不容於鄕大惡不容於國禮樂之所以易化而法禁之所以易行者由此之故也今天下久安天子以仁恕爲心而士大夫一切以寛厚爲稱上意而懦夫庸人又有所僥幸務出罪人外以邀雪寃之賞而內以待陰徳之報臣是以知天下頗有不誅之姦將爲子孫憂宜明敕天下之吏使以歳時糾察凶民而徙其尢無良者不必待其自入於刑而間則命使出按郡縣有子不孝有弟不悌好訟而數犯法者皆誅無赦誅一鄕之姦則一鄕之人悅誅一國之姦則一國之人悅要以誅寡而悅眾則𨿽堯舜亦如此而巳矣天下有三大患而蠻夷之憂不與焉有內大臣之變有外諸侯之叛有匹夫羣起之禍此三者其勢常相持內大臣有權則外諸侯不叛外諸侯彊則匹夫羣起之禍不作今者內無權臣外無彊諸侯而萬世之後其或可憂者姦民也臣故曰去姦民以爲安民之終云

防別十三

厚貨財者其別有二一曰省費用夫天下未嘗無財也昔周之興文王武王之國不過百里當其受命四方之君長交至於其廷軍旅四出以徵伐不義之諸侯而未嘗患無財方此之時闗市無徵山澤不禁取於民者不過什一而財有餘及其衰也內食千里之租外收千八百國之貢而不足於用由此觀之夫財豈有多少哉人君之於天下俯巳就人則易爲功仰人以援巳則難爲力是故廣取以給用不如節用以防取之爲易也臣請得以小民之家而推之夫民方其窮困時所望不過十金之資計其衣食之費妻子之奉出入於十金之中寛然而有餘及其一旦稍稍畜聚衣食旣足則心意之欲日以漸廣所入益眾而所欲益以不給不知罪其用之不節而以爲求之未至也是以富而愈貪求愈多而財愈不供此其爲惑未可以知其所終也盍亦反其始而思之夫向者豈能寒而不衣饑而不食乎今天下汲汲乎以財之不足爲病何以異此國家創業之初四方割據中國之地至狹也然歳歳出師以誅討僣亂之國南取荊楚西平巴蜀而東下並潞其費用之眾又百倍於今可知也然天下之士未嘗思其始而惴惴焉患今世之不足則亦甚惑矣夫爲國有三計有萬世之計有一時之計有不終月之計古者三年耕必有一年之蓄以三十年之通計則可以九年無饑也歳之所入足用而有餘是以九年之蓄常閒而無用卒有水旱之變盜賊之憂則官可以自辦而民不知若此者天不能使之災地不能使之貧四夷盜賊不能使之困此萬世之計也而其不能者一歳之入才足以爲一歳之出天下之產僅足以供天下之用其平居𨿽不至於虐取其民而有急則不免於厚賦故其國可靜而不可動可逸而不可勞此亦一時之計也至於最下而無謀者量出以爲入用之不給則取之益多天下晏然無大患難而盡用衰世苟且之法不知有急則將何以加之此所謂不終月之計也今天下之利莫不盡取山陵林麓莫不有禁闗有徵市有租鹽鐡有酒有課茶有算則凡衰世苟且之法莫不盡用矣譬之於人其少壯之時丰健勇武然後可以望其無疾以至於壽考今未五六十而衰老之具見而無遺若八九十者將何以待其後耶然天下之人方且窮思竭慮以廣求利之門且人而不急則以爲費用不可復省使天下而無鹽鐡酒茗之稅將不爲國乎臣有以知其不然也天下之費固有去之甚易而無損存之甚難而無益者矣臣不能盡知請舉其所聞而其餘可以類求焉夫無益之費名重而實輕以不急之實而被之以莫大之名是以疑而不敢去三歳而郊郊而赦赦而賞此縣官有不得巳者天下吏士數日而待賜此誠不可以卒去至於大吏所謂股肱耳目與縣官同其憂樂者此豈亦不得已而有所畏耶天子有七廟今又飾老佛之宮而爲之祠固巳過矣又使大臣以使領之歳給以巨萬計此何爲者也天下之吏爲不少矣將患未得其人苟得其人則凡民之利莫不備舉而其患莫不盡去今河水爲患不使濱河州郡之吏親行其災而責之以救災之術顧爲都水監夫四方之水患豈其一人坐籌於京師而盡其利害天下有轉運使足矣今江淮之間又有發運祿賜之厚徒兵之眾其爲費豈可勝計哉蓋嘗聞之裏有畜馬者患牧人欺之而盜其芻菽也又使一人焉爲之廐長廐長立而馬益臒今爲政不求其本而治其末自是而推之天下無益之費不爲不多矣臣以爲凡若此者日求而去之自毫釐以往莫不有益惟無輕其毫釐而積之則天下庶乎少息也

防別十四

其二曰定軍制自三代之衰井田廢兵農異處兵不得休而爲民民不得息肩而無事於兵者千有餘年而未有如今日之極者也三代之制不可復追矣至於漢唐猶有可得而言者夫兵無事而食則不可使聚聚則不可使無事而食此二者相勝而不可並行其勢然也今夫有百頃之閒田則足以牧馬千駟而不知其費聚千駟之馬而輸百頃之芻則其費百倍此易曉也昔漢之制有踐更之卒而無營田之兵𨿽皆出於農夫而方其爲兵也不知農夫之事是故郡縣無常屯之兵而京師亦不過有南北軍期門羽林而已邊境有事諸侯有變皆以虎符調發郡國之兵至於事巳而兵休則渙然各復其故是以其兵𨿽不知農而天下不至於獘者未嘗聚也唐有天下置十六衛府兵天下之府八百餘所而屯於闗中者至有五百然皆無事則力耕而積谷不惟以自贍養而又有以廣縣官之儲是以兵𨿽聚於京師而天下亦不至於獘者未嘗無事而食也今天下之兵不耕而聚於京畿三輔者以數十萬計皆仰給於縣官有漢唐之患而無漢唐之利擇其偏而兼用之是以兼受其獘而莫之分也天下之財近自淮甸而逺至於吳蜀凡舟車所至人力所及莫不盡取以歸於京師晏然無事而賦斂之厚至於不可復加而三司之用猶苦不給其獘皆起於不耕之兵聚於內而食四方之貢賦非特如此而巳又有循環往來屯戍於郡縣者昔建國之初所在分裂擁兵而不服太祖太宗躬擐甲冑力戰而取之旣降其君而籍其疆土矣然其故基餘孽猶有存者上之人見天下之難合而恐其復發也於是出禁兵以戍之大自藩府而小至於縣鎭往往皆有京師之兵由此觀之則是天下之地一尺一寸皆天子自爲守也而可以長久而不變乎費莫大於養兵養兵之費莫大於徵行今出禁兵而戍郡縣逺者或數千里其月廩歳給之外又日供其芻糧三歳而一遷往者紛紛來者累累𨿽不過數百爲軰而要其歸無以異於數十萬之兵三歳而一出徵也農夫之力安得不竭餽運之卒安得不疲且今天下未嘗有戰鬭之事武夫悍卒非有勞伐可以邀其上之人然皆不得爲休息閒居無用之兵者其意以爲爲天子出戍也是故美衣丰食開府庫輦金帛若有所負一逆其意則欲羣起而噪呼此何爲者也天下一家且數十百年矣民之戴君至於海隅無以異於畿甸亦不必舉疑四方之兵而專信禁兵也曩者蜀之有妖賊與近歳貝州之亂未必非禁兵致之臣愚以爲郡縣之土兵可以漸訓而陰奪其權則禁兵可以漸省而無用天下武健豈有常所哉山川之所習風气之所咻四方之民一也昔者戰國嘗用之矣蜀人之怯懦吳人之短小皆嘗以抗衡於上國夫安得禁兵而用之今之土兵所以鈍獘劣弱而不振者彼見郡縣皆有禁兵而待之異等是以自棄於賤役夫之間而將吏亦莫之訓也苟禁兵漸省而以其資糧益優郡縣之土兵則彼固以歡欣踴躍出於意外戴上之恩而願效其力又何遽不如禁兵耶夫土兵日以多禁兵日以少天子扈從捍城之外無所復用如此則內無屯聚仰給之費而外無遷徙供億之勞費之省者又巳過半矣

防別十五

訓兵旅者其別有三一曰蓄材用夫今之所患兵弱而不振者豈士卒寡少而不足使歟器械鈍獘而不足用歟抑爲城郭不足守歟廩食不足給歟此數者皆非也然所以弱而不振則是無材用也夫國之有材譬如山澤之有猛獸江河之有蛟龍伏乎其中而威見乎其外悚然有所不可狎者至於鰍蚖之所蟠防豚之所牧𨿽千仞之山百尋之溪而人易之何則其見於外者不可欺也天下之大不可謂無人朝廷之尊百官之富不可謂無才然以區區之二敵舉數州之眾以臨中國抗天子之威犯天下之怒而其气未嘗少衰其詞未嘗少挫則是其心無所畏也主憂則臣辱主辱則臣死今朝廷之上不能無憂而大臣恬然未嘗有拒絕之義非不欲絕也而未有以待之則是朝廷無所恃也緣邊之民西顧而戰栗牧馬之士不敢彎弓而北向吏士未戰而先期於敗則是民輕其上也外之蠻夷無所畏內之朝廷無所恃而民又自輕其上此猶足以爲有人乎天下未嘗無才患所以求才之道不至古之聖人以無益之名而致天下之實以可見之實而較天下之虛名二者相爲用而不可廢是故其始也天下莫不紛然奔走從事於其間而要之以其終不肖者無以欺其上此無他先名而後實也不先其名而惟實之求則來者寡來者寡則不可以有所擇以一旦之急而用不擇之人則是不先名之過也天下之所向天下之所奔也今夫孫吳之書其讀之者未必能戰也多言之士喜論兵者未必能用也進之以武舉而試之以騎射天下之奇才未必至也然將以求天下之實則非此三者不可以致以爲未必然而棄之則是其必然者終不可得而見也往者西師之興其先也惟不以虛名多致天下之才而擇之以待一旦之用故其兵興之際四顧惶惑而不知所措於是設武舉購方略收勇悍之士而開猖狂之言不愛髙爵重賞以求彊兵之術當此之時天下囂然莫不自以爲知兵也來者日多而其言益以無據至於臨事終不可用執事之臣亦遂厭之而知其無益故兵休之日舉從而廢之今之論者以爲武舉方略之類適足以開僥幸之門而天下之實才終不可以求得此二者皆過也夫旣以用天下之虛名而不較之以實至其獘也又舉而廢其名使天下之士不復以兵術進亦巳過矣天下之實才不可以求之於言語又不可以較之於武力獨見之於戰耳戰不可得而試也是故見之於治兵子玉治兵於蒍終日而畢鞭七人貫三人耳蒍賈觀之以爲剛而無禮知其必敗孫武始見試以婦人而猶足以取信於闔閭使知其可用故凡欲觀將帥之才否莫如治兵之不可欺也今夫新募之兵驕而難令勇悍而不知戰此眞足以觀天下之才也武舉方略之類以來之新兵以試之觀其顏色和易則足以見其气約束堅明則足以見其威坐作進退各得其所則足以見其能凡此者皆不可彊也故曰先之以無益之虛名而較之以可見之實庶乎可得而用也

防別十六

其二曰練軍實三代之兵不待擇而精其故何也兵出於農有常數而無常人國有事要以一家而備一正卒如斯而巳矣是故老者得以養疾病者得以爲閒民而役於官者莫不皆其壯子弟故其無事而田獵則未嘗發老弱之民師行而餽糧則未嘗食無用之卒使之足輕險阻而手易器械聰明足以赴旗皷之節彊鋭足以犯死傷之地千乘之眾而人人足以自捍故殺人少而成功多費用省而兵卒彊蓋春秋之時諸侯相並天下百戰其經傳所見謂之敗績者如城濮鄢陵之役皆不過犯其偏師而獵其遊卒斂兵而退未有僵屍百萬流血於江河如後世之戰者何也民各推其家之壯者以爲兵則其勢不可得而多殺也及至後世兵民旣分兵不得復而爲民於是始有老弱之卒夫旣巳募民而爲兵其妻子屋廬旣巳托於營伍之中其姓名旣巳書於官府之籍行不得爲商居不得爲農而仰食於官至於衰老而無歸則其道誠不可以棄去是故無用之卒𨿽薄其資糧而皆廩之終身凡民之生自二十以上至於衰老不過四十餘年之間勇鋭彊力之气足以犯堅冒刃者不過二十餘年今廩之終身則是一卒凡二十年無用而食於官也自此而推之養兵十萬則是五萬人可去也屯兵十年則是五年爲無益之費也民者天下之本而財者民之所以生也有兵而不可使戰是謂棄財不可使戰而驅之戰是謂棄民臣觀秦漢之後天下何其殘敗之多耶其獘皆起於分民而爲兵兵不得休使老弱不堪之卒拱手而就戮故有以百萬之眾而見屠於數千之兵者有良將善用不過以爲餌委之啖賊嗟夫三代之衰民之無罪而死者其不可勝數矣今天下募兵至多往者陜西之役舉籍平民以爲兵加以明道寶元之間天下旱蝗次及近歳靑齊之饑與河朔之水災民急而爲兵者日以益眾舉籍而按之近世以來募兵之多無如今日然皆老弱不教不能當古之十五而衣食之費百倍於古此甚非所以長久而不變者也凡民之爲兵者其類多非良民方其少壯之時博奕飲酒不安於家而後能捐其身至其少衰而气沮蓋亦有悔而不可復者矣臣以謂五十已上願復而爲民者宜聽自今以往民之願爲兵者皆三十已下則收限以十年而除其籍民三十而爲兵十年而復歸其精力思慮猶可以養生送死爲終身之計使其應募之日心知其不出十年而爲十年之計則除其籍而不怨以無用之兵終身坐食之費而爲重募則應者必眾如此縣官長無老弱之兵而民之不任戰者不至於無罪而死彼皆知其不過十年而復爲平民則自愛其身而重犯法不至於叫呼無賴以自棄於凶人今夫天下之患在於民不知兵故兵常驕悍而民常怯盜賊攻之而不能禦戎狄掠之而不能抗今使民得更代而爲兵兵得復還而爲民則天下之知兵者眾而盜賊戎狄將有所畏然猶有言者將以爲十年而代故者巳去而新者未教則緩急有所不濟夫所謂十年而代者豈舉軍而並去之有始至者有旣久者有將去者有當代者新故雜居而教之則緩急可以無憂矣

防別十七

其三曰倡勇敢臣聞戰以勇爲主以气爲決天子無皆勇之將而將軍無皆勇之士是故致勇有術致勇莫先乎倡倡莫善乎私此二者兵之微權英雄豪傑之士所以陰用而不言於人而人亦莫之識也臣請得以備言之夫倡者何也气之先也有人人之勇怯有三軍之勇怯人人而較之則勇怯之相去若莛與楹至於三軍之勇怯則一也出於反覆之間而差於毫釐之際故其權在將與君人固有暴猛獸而不操兵出入於白刃之中而色不變者有見虺蜴而卻走聞鐘皷之聲而戰栗者是勇怯之不齊至於如此然閭閻之小民爭鬭戲笑卒然之間而或至於殺人當其發也其心翻然其色勃然若不可以巳者𨿽天下之勇夫無以過之及其退而思其身顧其妻子未始不惻然悔也此非必勇者也气之所乘則奪其性而忘其故故古之善用兵者用其翻然勃然於未悔之間而其不善者沮其翻然勃然之心而開其自悔之意則是不戰而先自敗也故曰致勇有術致勇莫先乎倡均是人也皆食其食皆任其事天下有急而有一人焉奮而爭先而致其死則翻然者眾矣弓矢相及劍楯相搏勝負之勢未有所決而三軍之士屬目於一夫之先登則勃然者相繼矣天下之大可以名刼也三軍之眾可以气使也諺曰一人善射百夫決拾苟有以發之及其翻然勃然之間而用其鋒是之謂倡倡莫善乎私天下之人怯者居其百勇者居其一是勇者難得也捐其妻子棄其身以蹈白刃是勇者難能也以難得之人行難能之事此必有難報之恩者矣天子必有所私之將將軍必有所私之士視其勇者而陰厚之人之有異材者𨿽未有功而其心莫不自異自異而上不異之則緩急不可以望其爲倡故凡緩急而肯爲倡者必其上之所異也昔漢武帝欲觀兵於四夷以逞其無厭之求不愛通侯之賞以招勇士風告天下以求奮擊之人然卒無有應者於是嚴刑峻法致之死地而聽其以深入贖罪使勉彊不得巳之人馳驟於萬死之地是故其將降而兵破敗而天下幾至於不測何者先無所異之人而望其爲倡不巳難乎私者天下之所惡也然而爲巳而私之則私不可用爲其賢於人而私之則非私無以濟蓋有無功而可賞有罪而可赦者凡所以媿其心而責其爲倡也天下之禍莫大於上作而下不應上作而下不應則上亦將窮而自止方西戎之叛也天子非不欲赫然誅之而將帥之臣謹守封略外視內顧莫有一人先奮而致命而士卒亦循循焉莫肯盡力不得巳而出爭先而歸故西戎得以肆其猖狂而吾無以應則其勢不得不重賂而求和其患起於天子無同憂患之臣而將軍無心腹之士西師之休十有餘年矣用法益宻而進人益艱賢者不見異勇者不見私天下務爲奉法循令要以如式而止臣不知其緩急將誰爲之倡哉

東坡全集卷四十七

欽定四庫全書

東坡全集卷四十八

宋蘓軾撰防斷三首

防斷上

二邊爲中國患至深逺也天下謀臣猛將豪傑之士欲有所逞於西北者久矣聞之兵法曰先爲不可勝以待敵之可勝向者臣愚以爲西北𨿽有可勝之形而中國未有不可勝之備故竊嘗以爲可特設一官使獨任其責而執政之臣得以專治內事苟天下之獘莫不盡去紀綱修明食足而兵彊百姓樂業知愛其君卓然有不可勝之備如此則臣固將備論而極言之夫天下將興其積必有源天下將亡其發必有門聖人者惟知其門而塞之古之亡天下者四而天子無道不與焉蓋有以諸侯彊偪而至於亡者周唐是也有以匹夫橫行而至於亡者秦是也有以大臣執權而至於亡者漢魏是也有以蠻夷內侵而至於亡者二晉是也【司馬氏石氏】使此七代之君皆能逆知其所由亡之門而塞之則至於今可以不廢惟其諱亡而不爲之備或備之而不得其門故禍發而不救夫天子之勢蟠於天下而結於民心者甚厚故其亡也必有大隙焉而日潰之其窺之甚難其取之甚宻曠日持久然後可得而間蓋非有一日卒然不救之患也是故聖人必於其全安甚盛之時而塞所由亡之門蓋臣以爲當今之患外之可畏者西北二邊而內之可畏者天子之民也西北二邊不足以爲中國大憂而其動也有以召內之禍內之民實執存亡之權而不能獨起其發也必將待外之變先之以邊患而繼之以吾民臣之所謂可畏者在此而巳昔者敵國之患起於多求而不供供者有倦而求者無厭以有倦供無厭而能久安於無事者天下未嘗有也故夫二邊之患特有逺近耳而要以必至於戰敢問今之所以戰者何也其無乃出於倉卒而備於一時乎且夫兵不素定而出於一時當其危疑擾攘之間而吾不能自必則權在敵國權在敵國則吾欲戰不能欲休不可進不能戰而退不能休則其計將出於求和求和而自我則其所以爲媾者必重軍旅之後而繼之以重媾則國用不足國用不足則加賦於民加賦而不巳則凡暴取豪奪之法不得不施於今之世矣天下一動變生無方國之大憂將必在此蓋嘗聞之用兵有權權之所在其國乃勝是故國無小大兵無彊弱有小國弱兵而見畏於天下者權在焉耳千鈞之牛制於三尺之童弭耳而下之曾不如狙猿之奮擲於山林此其故何也權在人也我欲則戰不欲則守戰則天下莫能支守則天下莫能窺昔者秦嘗用此矣開闗出兵以攻諸侯則諸侯莫不願割地而求和諸侯割地而求和於秦秦人未嘗急於割地之利若不得已而後應故諸侯常欲和而秦常欲戰如此則權固在秦矣且秦非能彊於天下之諸侯秦惟能自必而諸侯不能是以天下百變而卒歸於秦諸侯之利固在從也朝聞陳軫之說而合爲從暮聞張儀之計而散爲橫秦則不然橫人之欲爲橫從人之欲爲從皆使其自擇而審處之諸侯相顧而終莫能自必則權之在秦不亦宜乎向者寶元慶曆之間河西之役可以見矣其始也不得已而後戰其終也逆探其意而與之和又從而厚餽之惟恐其一日復戰也如此則敵常欲戰而我常欲和敵非能常戰也特持其欲戰之形以乘吾欲和之勢敵屢用而屢得志是以中國之大而權不在焉欲天下之安則莫若使權在中國欲權之在中國則莫若先發而後罷示之以不憚形之以好戰而後天下之權有所歸矣今夫庸人之論則曰勿爲禍始古之英雄之君豈其樂禍而好殺唐太宗旣平天下而又歳歳出師以從事於邊徼蓋晚而不倦暴露於千里之外親擊髙麗者再焉凡此者皆所以爭先而處彊也當時羣臣不能深明其意以爲敵國無釁而我則發之夫爲國者使人備已則權在我而使已備人則權在人當太宗之時四夷狼顧以備中國故中國之權重苟不先之則彼或以執其權矣而我又鰓鰓焉惡戰而樂罷使敵國知吾之所忌而以是取必於吾如此則𨿽有天下吾安得而爲之唐之衰也惟其厭兵而畏戰一有敗衂則兢兢焉縮首而去之是故姦臣執其權以要天子及至憲宗奮而不顧𨿽小挫而不爲之沮當此之時天下之權在於朝廷伐之則足以爲威舎之則足以爲恩臣故曰先發而後罷則權在我矣

防斷中

臣聞用兵有可以逆爲數十年之計者有朝不可以謀夕者攻守之方戰鬭之術一日百變猶以爲拙若此者朝不可以謀夕者也古之欲謀人之國者必有一定之計勾踐之取吳秦之取諸侯髙祖之取項籍皆得其至計而固執之是故有利有不利有進有退百變而不同而其一定之計未始易也勾踐之取吳是驕之而巳秦之取諸侯是散其從而已髙祖之取項籍是間疎其君臣而已此其至計不可易者𨿽百年可知也今天下晏然未有用兵之形而臣以爲必至於戰則其攻守之方戰鬭之術固未可以豫論而臆斷也然至於用兵之大計所以固執而不變者臣請得以豫言之夫西北二邊皆爲中國之患而西邊之患小北邊之患大此天下之所明知也管仲曰攻堅則瑕者堅攻瑕則堅者瑕故二者皆所以爲憂而臣以爲兵之所加宜先於西故先論所以制禦西戎之大略今夫鄒與魯戰則天下莫不以爲魯勝大小之勢異也然而勢有所激則大者失其所以爲小而大者忘其所以爲小故有以鄒勝魯者矣夫大有所短小有所長地廣而備多備多而力分小國聚而大國分則彊弱之勢將有所反大國之人譬如千金之子自重而多疑小國之人計窮而無所恃則致死而不顧是以小國常勇而大國常怯恃大而不戒則輕戰而屢敗知小而自畏則深謀而必克此又其理然也夫民之所以守戰至死而不去者以其君臣上下懽欣相得之際也國大則君尊而上下不交將軍貴而吏士不親法令繁而民無所措其手足若夫小國之民截然其若一家也有憂則相防有急則相赴凡此數者是小國之所長而大國之所短也大國而不用其所長使小國常出於其所短𨿽百戰而百屈豈足怪哉且夫大國則固有所長矣長於戰而不長於守夫守者出於不足而已譬之於物大而不用則易以腐敗故凡擊搏進取所以用大也孫武之法十則圍之五則攻之倍則分之敵則能戰之少則能逃之不若則能避之自敵以上者未嘗有不戰也自敵以上而不戰則是以有餘而用不足之計固已失其所長矣凡大國之所恃吾能分兵而彼不能分吾能數出而彼不能應譬如千金之家日出其財以罔市利而販夫小民終莫能與之競者非智不若其財少也是故販夫小民𨿽有桀黠之才過人之智而其勢不得不折而入於千金之家何則其所長者不可以與較也西戎之於中國可謂小國矣向者惟不用其所長是以聚兵連年而終莫能服今欲用吾之所長則莫若數出數出莫若分兵臣之所謂分兵者非分屯之謂也分其居者與行者而已今河西之戍卒惟患其多而莫之適用故其便莫若分兵使其十一而行則一歳可以十出十二而行則一歳可以五出十一而十出十二而五出則是一人而歳一出也吾一歳而一出彼一歳而十被兵焉則眾寡之不侔勞逸之不敵亦已明矣夫用兵必出於敵人之所不能我大而敵小是故我能分而彼不能此吳之所以肄楚而隋之所以狃陳歟夫禦戎之術不可以逆知其詳而其大略臣未見有過此者矣

防斷下

其次請論北方之勢古者匈奴之眾不過漢一大縣然所以能敵之者其國無君臣上下朝覲防同之節其民無穀米絲麻耕作織絍之勞其法令以言語爲約故無文書符傳之繁其居處以逐水艸爲常故無城郭邑居聚落守望之助其旃裘肉酪足以爲養生送死之具故戰則人人自鬭敗則驅牛羊逺徙不可得而破蓋非獨古聖人法度之所不加亦天性之所安者猶狙猿之不可使冠帶虎豹之不可被以羈紲也故中行說教單於無愛漢物所得繒絮皆以馳艸棘中使衣袴獘裂以示不如旃裘之堅善也得漢食物皆去之以示不如湩酪之便美也由此觀之中國以法勝而匈奴以無法勝聖人知其然是故精修其法而謹守之築爲城郭塹爲溝池大倉廩實府庫明烽燧逺斥堠使民知金鼔進退坐作之節勝不相先敗不相後此其所以謹守其法而不敢失也一失其法則不如無法之爲便也故夫各輔其性而安其生則南人北人本不能相犯惟其不然是故皆有以相制匈奴之不可從中國之法猶中國之不可從匈奴之無法也今夫佩玉服韍冕而垂旒者此宗廟之服所以登降揖讓折旋俯仰爲容者也而不可以騎射今夫蠻夷而用中國之法豈能盡如中國哉苟不能盡如中國而雜用其法則是佩玉服韍冕垂旒而欲騎射也昔吳之先斷髮文身與魚鼈龍蛇居者數十世而諸侯不敢窺也其後楚申公巫臣始教以乘車射禦使出兵侵楚而闔廬夫差又逞其無厭之求闕溝通水遂與齊晉爭彊黃池之防彊自冠帶吳人不勝其獘卒臣於越夫吳之所以彊者乃其所以亡也何者以蠻夷之資而貪中國之美宜其可得而圖之哉西晉之亡也匈奴鮮卑氐羌之類紛紜中國而其豪傑間起爲之君長如劉元海苻堅石勒慕容雋之儔皆以絕異之姿驅駕一時之賢俊其彊者至有天下大半然終於覆亡相繼逺者不過一傳再傳而滅何也其心固安於無法也而束縛於中國之法中國之人固安於法也而苦其無法君臣相戾上下相厭是以𨿽建都邑立宗廟而其心岌岌然常若寄居於其間而安能久乎且人而棄其所得於天之分未有不亡者也契丹自五代南侵乘石晉之亂奄至京邑覩中原之富麗廟社宮闕之壯而悅之知不可以畱也故歸而竊習焉山前諸郡旣爲所並則中國士大夫有立其朝者矣故其朝廷之儀百官之號文武選舉之法都邑郡縣之制以至於衣服飲食皆雜取中國之象然其父子聚居貴壯而賤老貪得而忘失勝不相讓敗不相救者猶在也其中未能革其本來自適之性而外牽於華人之法此其所以自投於防穽网羅之中而中國之人猶曰今之匈奴非古也其措置規畫皆不復蠻夷之心以爲不可得而圖之亦過計矣且夫天下固有沈謀陰計之士也昔先王欲圖大事立奇功則非斯人莫足與共秦之尉繚漢之陳平皆以樽俎之間而制敵國之命此亦王者之心期以紓天下之患而已彼契丹者有可乘之勢三而中國未之思焉則亦足惜矣臣觀其朝廷百官之眾而中國士大夫交錯於其間固亦有賢俊慷慨不屈之士而詬辱及於公卿鞭撲行於殿陛貴爲將相而不免囚徒之恥宜其有惋憤鬱結而思變者特未有路耳凡此皆可以致其心𨿽不爲吾用亦以間疎其君臣此由余之所以入秦也幽燕之地自古號多雄傑名於圖史者往往而是自宋之興所在賢俊云合響應無有逺邇皆欲洗濯磨淬以觀上國之光而此一方獨陷於域外昔太宗皇帝親徵幽州未克而班師聞之諜者曰幽州士民謀欲執其帥以城降者聞鑾輿之還無不泣下且在彼以爲諸郡之民非其族類故厚斂而虐使之則其思內附之心豈待深計哉此又足爲之謀也使其上下相猜君民相疑然後可攻也語有之曰防不容穴銜窶藪也彼僣立四都分置守宰倉廩府庫莫不備具有一旦之急適足以自累守之不能棄之不忍南北雜居易以生變如此則中國之長足以有所施矣然非特如此而已也中國不能謹守其法彼慕中國之法而不能純用是以勝負相持而未有決也夫蠻夷者以力攻以力守以力戰顧力不能則逃中國則不然其守以形其攻以勢其戰以气故百戰而力有餘形者有所不守而敵人莫不忌也勢者有所不攻而敵人莫不備也气者有所不戰而敵人莫不懾也苟去此三者而角之於力則中國固不敵矣尙何云乎惟國家畱意其大者而爲之計其小者臣未敢言焉

雜防五首

禹之所以通水之法

自禹而下至於秦千有餘年濱河之民班白而不識濡足之患自漢而下至於今數千年河之爲患緜緜而不絕豈聖人之功烈至漢而熄哉方戰國之用兵國於河之壖者三晉爲多而魏文侯時白圭治水最爲有功而孟子譏其以鄰國爲壑自是之後或決以攻或溝以守新防交興而故道旋失然聖人之迹尙可以訪之於耆老秦不亟治而遺患於漢漢之法又不足守夫禹之時四瀆惟河最難治以難治之水而用不足守之法故歷數千年而莫能以止也聖人哀憐生民謀諸廊廟之上左右輔弼之臣又訪諸布衣之間苟有所懷孰敢不盡蓋陸人不能舟而沒人未嘗見舟而便操之親被其患知之宜詳當今莫若訪之海濱之老民而興天下之水學古者將有決塞之事必使通知經術之臣計其利害又使水工行視地勢不得其工不可以濟也故夫三十餘年之間而無一人能興水利者其學亡也禹貢之說非其詳矣然而髙下之勢先後之次水之大小與其蓄泄之宜而致力之多少亦可以槪見大抵先其髙而後低下始於北之冀州而東至於靑徐南至於荊揚而西訖於梁雍之間江河淮泗旣平而衡漳洚水伊洛瀍澗之屬亦從而治濬畎澮導九州瀦大野陂九澤而蓄泄之勢便兗州作十三載而嵎夷旣略故其用力各有多少之宜此其凡也孟子曰禹之治水也水由地中行此禹之所以通其法也愚竊以爲治河之要宜推其理而酌之以人情河水湍悍𨿽其性然非堤防激而作之其勢不至如此古者河之側無居民棄其地以爲水委今也堤之而廬民其上所謂愛尺寸而忘千里也故曰堤防省而水患衰其理然也

修廢官舉逸民

古者民羣而歸君君擇臣而教其民其初蓋甚簡也唐虞以來頗可見矣歷夏啇至周法令日滋而官亦隨益故其數三百六十蓋亦有不得已也書曰唐虞稽古建官惟百又曰夏商官倍亦克用乂言其官𨿽多於古而天下亦以治也周之衰也宣王振之號爲中興而重黎之後失其守而爲司馬氏陵遲至孔子之時周公之典蓋壊矣卿世卿大夫世大夫而賢者無以進孔子慨然而嘆欲修廢官舉逸民以歸天下之心行四方之政而春秋亦譏世祿之臣蓋傷時之至也自秦更三代之制官秩一變漢循其舊往往增置歷世沿襲以至於今遂爲大備愚恐冗局之耗民而未知廢官之可舉也然古之官其名存其實亡者多矣司農卿不責以金穀之虛贏尙書令不問以百官之殿最此豈非事體之重歟國家自天聖中詔天下以經術古文爲事自是博學之君子莫不羣進於有司然所以待之之禮未盡故潔防難合之士尙未盡出今優其禮而天下之逸民至矣且夫山巖林谷之士𨿽有豪傑之才固未知有簿書吏事也而剛毅訐直不識諱忌故先王置之拾遺補闕之間此其屬任之方也噫自孔子沒世之君子安其富貴而不復思念天下有廢而不修之官逸而不舉之民今明防丁寧而求之以發孔子千載之長憂此天下之幸也

天子六軍之制

周禮之言田賦夫家車徒之數聖王之制也其言五等之君封國之大小非聖人之制也戰國所增之文也何以言之按鄭氏說武王之時周地狹小故諸侯之封及百里而止周公徵伐不服斥大中國故大封諸侯而諸公之地至五百里不知武王之時何國不服而周公之所徵伐者誰也東徵之役見於詩書豈其廓地千里而史不載耶此甚可疑也周之初諸侯八百春秋之世存者無數十鄭子產有言古者大國百里今晉楚千乘若無侵小何以至此子產之博物其言宜可信先儒或以周禮爲戰國陰謀之書亦有以也王制公侯百里伯七十里子男五十里而孟子之說亦如此此三代之通法魯之車千乘僣也春秋大搜大閱皆以譏書言其車之多徒之眾非魯之所宜有故曰大也夫周之制四丘爲甸甸出長轂一乘魯之無千甸之封亦明矣然公車千乘之見於詩何也孟子曰說詩者不以文害辭不以辭害意天子之馬止於十二閒而詩有騋牝三千美其富不譏其僣不害其爲詩也夫千乘之積𨿽爲七萬五千人而有羨卒處其半焉故三萬者公徒而已魯襄公之十一年初作三軍僖公之世未至於三萬愚又疑夫詩人張而大之也

休兵久矣而國益困

中國之有邊警之患猶人之有手足之疾也不忍藥石之苦鍼砭之傷一旦流而入於骨體則愚恐其苦之不止於藥石而傷之不止於鍼砭也中國以二邊之不靖故每歳啖以厚利使就羈紲聖人之愛中國而不欲殘民之心古未嘗有矣然貪惏無厭漸不可啟日富日驕久亦難制故自寶元以來賦斂日繁𨿽休兵十有餘年而民適以困者潛削而不知也昔先皇帝振怒舉大兵問罪邊庭師不逾時而塞下就盟西夏之役邊臣治兵振旅不及數年旋亦解甲彼其時之費與今無已之賂不可以同日而語矣天子防儉過於文景百官奉法無敢逾僣而二邊者實殘吾民此天下雄俊英偉之士所以搤腕而太息也且夫舉天下之大而誅數縣之眾故上下交足而內外莫不驩欣棄有限之財而塞無厭之心故取於民者愈多而藏於國者愈急此天下之所明知而易達之理惟上之人實圖之

闗隴遊民私鑄錢與江淮漕卒爲盜之由

三代之所以養民者備矣農力耕而食工作器而用商賈資焉而通之於天下其食無不義之食也其器無不養之器也商賈通之而不以不義資之也夫以飲食器用之利而皆以義得焉使民之所以要利者非義無由也後之世賦取無度貨幣無法義窮而詐勝夫三代之民非誠好義也使天下之利皆出於義而民莫不好也後之所以使民要利非詐無由也是故法令日滋而獘益煩刑禁甚嚴而姦不可止嗚呼久矣其如此也治其本朝令而夕從救其末百世不攺也私鑄之獘始於錢輕使錢之直若金之直𨿽賞之不爲也今秦蜀之中又裂紙以爲幣符信一加化土芥以爲金玉柰何其使民不奔而效之也夫樂生而惡死者天下之至情也我且以死拘之然猶相繼而赴於市者饑寒驅其中而無以自生也曰等死耳而或免焉漕卒之愆生於窮乏而無告家乎舟楫之上長子孫乎江淮之間布褐不完藜藿不給大冬積雪水之至涸而手爛足者累歳不得代不爲盜賊無所逞志若稍優其給而代其勞宜亦衰息耳夫見利而不動者伯夷叔齊之事也窮困而不爲不義者顏淵之事也以伯夷叔齊顏淵之事而求之無知之民亦已過矣故夫廷尉大農之所患者非民之罪也非兵之罪也上之人之過也

東坡全集卷四十八

欽定四庫全書

東坡全集卷四十九

宋蘓軾撰防問二十三首

私試防問八首

問人主莫不欲安存而惡危亡然而其國常至於不可救者何也所憂者非其所以亂與亡而其所以亂與亡者常出於其所不憂也請借漢以言之昔者髙帝之世天下旣平矣當時之所憂者韓彭英盧而已此四王者皆不能終髙帝之世相繼僕滅而不復續及至呂氏之禍則猶異姓也呂氏旣已滅矣而吳楚之憂幾至於亡國方韓彭呂氏之禍惟恐同姓之不蕃熾昌大也然至其爲變則又過於異姓逺矣文景之世以爲諸侯分裂破弱則漢可以百世而無憂至於武帝諸侯之艱少衰而匈奴之患方熾則又以爲天下之憂止於此矣及昭宣元成之世諸侯王旣已無足憂者而匈奴又破滅臣事於漢然其所以卒至於中絕而不救則其所不慮之王氏也世祖旣立上懲韓彭之難中鑑七國之變而下悼王氏之禍於是盡侯諸將而不任以事裁減同姓之封而黜三公之權以爲前世之獘盡去矣及其衰也宦官之權盛而黨錮之難起士大夫相與搤腕而遊談者以爲天子一日誅宦官而解黨錮則天下猶可以無事於是外召諸將而內脇其君宦官旣誅無遺類而董卓曹操之徒亦因以亡漢漢之所憂者凡六變而其亂與亡輒出於其所不憂而終不可備由此觀之治亂存亡之勢其皆有以取之歟抑將不可推如江河之徙移其勢自有以相激而不自知歟其亦可以理推力救而莫之爲也今將使事至而應之患至而爲之謀則天下之患不可以勝防而政化不可以勝變矣則亦將朝文而莫質忽寛而驟猛歟意者亦有可以長守而不變𨿽有小患而不足防者歟願因論漢而極言其所以然問昔三代之際公卿有生而爲之者士有至老而不遷者官有常人而人有常心故爲周之公卿者非周召毛原則王之子弟也發於畎畆起於匹夫而至於公相則蓋亦有幾人而已士之勤苦終身於學講肄道藝而修其廉隅以邀鄕裏之名者不過以望鄕大夫賢能之書其選舉而上不過以爲一命之士其傑異者至於大夫極矣夫周之世諸侯爲政之卿皆其世臣之子孫則夫布衣之士其進蓋亦有所止也當是之時士皆安其習而樂其分不倦於小官而樂爲之故其民事修而世務舉及其後世不然使天下旅進而更爲之𨿽布衣之賢得以驟進於朝廷而士始有無厭之心矣官事之不修民事之不緝非其不能不屑爲之也先王之用人欲其人人自喜終老而不倦是以能盡其才今以凡人之才而又加之以旣倦之意其爲獘可勝言乎今夫州縣之吏有故而不得攺官者盤桓於州縣而不能去久者不過以爲職官令錄仕而逹者自縣宰爲郡之通守自郡之通守以至郡守爲郡守而無他才能則盤桓於太守而不得去由此觀之是職官令錄與郡守四者爲國家棄材之委而仕不逹者之所盤桓而無聊也夫以太守之重職官令錄之近於民而用棄材焉使不逹者盤桓於其職此豈先王所以使人不倦之意歟嗟夫蓋亦有不得已也居今之世何以使天下之士各安其分而無輕於小官何以使此四者流徙不倦而無不自聊賴之意其悉書於篇

問古者師出受成於學兵固學者之所宜知也今關中之事又諸君之所親履而目見者昔者六國之世秦盡有今關中之地地不加廣也而東備齊南備楚近則備韓魏逺則備燕趙有敵國之憂而無中原之助然而當是時也攘卻西戎至千餘里今也天下爲一獨以關中之地西備羌戎三方無敵國之憂而又內引百郡以爲助惴惴焉自固之不暇以百倍之勢而無昔人分毫之功此不可不論也古之爲兵者戍其地則用其地之民戰其野則食其野之粟守其國則乘其國之馬是以外被兵而內不知此所以百戰而不殆也今則不然戍邊用東北之人糴糧用郡之錢騎戰用西羌之馬是以一郡用兵而百郡騷然此又不可不論也昔者衛爲狄所滅齊桓公以車三十乘封文公於楚丘及其末年至三百乘故其詩曰匪直也人秉心塞淵騋牝三千以爲資之四夷則衛之所近者莫若狄當是時也狄與衛爲仇讎其勢必不以馬與衛然則衛獨以何術而能致馬如此之多邪今欲使被兵之郡自用其民自食其粟自乘其馬而不得其術故願聞其詳

問三代之祭禮其存者幾希矣其全固不可以一日而復然今天下郡縣通祀社稷孔子風伯雨師與凡山川古聖賢之廟此其禮尢急而不可闕者也武王伐商師渡盟津有宗廟有將舟將舟社主在焉則是社稷有主也古者師行載遷廟之主無遷廟則以幣玉爲廟不可一日虛主也一日虛主猶不可若無主而爲廟可乎是凡廟皆當有主也今郡縣所祭未嘗有主而皆有土木之像夫像安出哉古者祭莫不有屍詩有靈星之屍則祭無所不用屍也祭而不用屍者是始死之奠也不然則是祭殤也今也舉不用屍則如勿祭而已矣儒者治禮至其變尢謹嚴而詳今之變主爲像與祭而無屍者果誰始也古者坐於席故籩豆之長短簠簋之髙下適與人均今土木之像旣已巍然於上而列器皿於地使鬼神不享則不可知若其享之則是俯伏匍匐而就也鬼神不能諄諄與人接也故使屍嘏主人今也無屍而受胙於虛位不亦鄙野可笑矣夫今欲使廟皆有主祭皆有屍不知何道而可願從諸君講求其遺制合於古而便於今者

問易之爲書要以不可爲必然可指之論也其始有畫而無文後世聖人始爲之辭蓋亦微見其端而其或爲仁或爲義或小或大則付之後世學者之分然世益久逺則學者或入於邪說故凡孔子之所爲贊易者特以防閒其邪說使之從橫旁午要不失正而非以爲必然可指之論也是故其用意廣而其辭約竊嘗深觀之孔子蓋有因爻辭而申言之若無所損益於其辭之義者甚眾比之初六有孚比之無咎有孚盈缶終來有它吉象曰比之初六有它吉也小畜之初九復自道何其咎吉象曰復自道其義吉也損之六四損其疾使遄有喜象曰損其疾亦可喜也大有之上九自天祐之吉無不利象曰大有上吉自天祐也夫旣已言之矣而孔子又申言之使無所損益於其辭之義則孔子固多言也乃孔子則有不勝言者故願與諸君論之

問古之爲爵賞所以待有功也以爲有功而後爵天下必有遺善是故無功而爵者六徳六行以興賢人是也古之爲刑罰所以待有罪也以爲有罪而後罰則天下必有遺惡是故有無罪而罰者行僞而堅言僞而辧學非而博順非而澤以疑眾殺是也夫人之難知自堯舜病之惟幸其有功故有以爲賞之之名惟因其有罪故有以爲罰之之狀而天下不爭今使無功之人名之以某徳而爵之無罪之人狀之以某惡而誅之則天下不知其所從而上亦將眊亂而防其所守然則古之人將何以處此歟方今法令眀具政若畫一然猶有冒昧以僥幸巧詆以出入者又況無功而賞無罪而罰歟古之人必將有以處此也

問聖人之言各有方也苟爲不達執其一方而輒以爲常則天下之惑者不可以勝原矣昔者孔子以爲防欲速貧死欲速朽而有子以爲非君子之言乃孔子則有所由發也善乎有子之知孔子也語曰禘自旣灌而往者吾不欲觀之易曰觀盥而不薦語曰吾豈匏也哉安能系而不食易曰以杞匏有隕自天是二者其言則同而其所以言者可得爲同歟王弼之於易可以爲深矣然因其言之適同遂以爲訓使學者不得不惑亦不可不辧

問古之作者苟非聖人皆有所偏狥其偏則已流廢其長則已苛二者皆非所謂善學也君子以其身之正知人之不正以人之不正知其身之有所未正也旣以正人又反以正已此所以寡過而成名也昔者韓子論荀揚之疵而韓子之疵有甚於荀揚荀卿譏六子之蔽而荀卿之蔽不下於六子班固之論子長也以爲是非謬於聖人而範曄之論班固也以爲目見毫毛而不見睫自今而觀之不知範氏之書其果逃於目睫之論也歟其未也而莫或正之故願聞數子之得失非務以相髙而求勝蓋亦樂夫儒者之以道相正也

永興軍秋試舉人防問

問昔漢受天下於秦因秦之制而不害爲漢唐受天下於隋因隋之制而不害爲唐漢之與秦唐之與隋其治亂安危至相逺也然而卒無所攺易又況於積安久治其道固不事變也世之君子以爲善人爲邦百年可以勝殘去殺病其說之不效急於有功而歸咎於法制是以頻年遣使冠蓋相望於道以求民之所患苦罷去茶禁歸之於民不以刑獄委任武吏至於考功取士皆有所損益行之數年卒未見其成而紛紜之議爭以爲不便嗟乎此特其小者耳事之可變將復有大於此者今欲盡易天下之驕卒以爲府兵盡驅天下之異教以爲齊民盡覈天下之惰吏以爲考課盡率天下之遊士以爲農桑其爲拂世厲俗非特如今之所行也行其小者且不能辦則其大者又安敢議然則是終不可變歟將變之不得其術歟將已得其術而紛紜之議不足防歟無乃其道可變而不在其迹歟所謂勝殘去殺者其卒無效歟願條其說

國學秋試防問二首

問所貴乎學士大夫者以其通古今而考成敗也昔之人嘗有以是成者我必襲之嘗有以是敗者我必反之如是其可乎昔之爲人君者患不能勤然而或勤以治亦或以亂文王之日昃漢宣之厲精始皇之程書隋文之傳餐其爲勤一也昔之爲人君者患不能斷然而或斷以興亦或以衰晉武之平吳憲宗之徵蔡苻堅之南伐宋文之北侵其爲斷一也昔之爲人君者患不信其臣然而或信以安亦或以危秦穆之於孟明漢昭之於霍光燕噲之於子之徳宗之於盧杞其爲信一也此三者皆人君之所難有志之士所嘗咨嗟慕望曠世而不獲者也然考此數君者治亂興衰安危之效相反如此豈可不求其故歟夫貪慕其成功而爲之與懲其敗而不爲此二者皆過也學者將何取焉按其已然之迹而詆之也易推其未然之理而辧之也難是以未及見其成功則文王之勤無以異於始皇而方其未敗也苻堅之斷與晉武何辧請舉此數君者得失之源所以相反之故將詳觀焉

問古者以民之多寡爲國之貧富故管仲以陰謀傾魯梁之民而商鞅亦招三晉之人以並諸侯當周之盛時其民物之數登於王府者蓋拜而受之自漢以來丁口之蕃息與倉廩府庫之盛莫如隋其貢賦輸籍之法必有可觀者然學者以其得天下不以道乂不過再世而亡是以鄙之而無傳焉孔子曰不以人廢言而況可以廢一代之良法乎文帝之初有戶三百六十餘萬平陳所得又五十萬至大業之始不及二十年而增至八百九十餘萬者何也方是時布帛之積至於無所容資儲之在天下者至不可勝數及其敗亡塗地而洛口諸倉猶足以致百萬之眾其法豈可少哉國家承平百年戶口之眾有過於隋然以今之法觀之特便於徭役而巳國之貧富何與焉非徒無益於富又且以多爲患生之者寡食之者眾是以公私枵然而百獘並生夫立法創制將以逺迹三代而曽隋氏之不及此豈可不論其故哉

試館職防題三首

問傳曰秦失之彊周失之弱昔周公治魯親親而尊尊至其後世有寖防之憂太公治齊舉賢而上功歷代之所共也而齊魯行之皆不免於衰亂其故何哉國家承平百年六聖相授爲治不同同歸於仁今朝廷欲師仁祖之忠厚而患百官有司不舉其職或至於媮欲法神考之勵精而恐監司守令不識其意流入於刻夫使忠厚而不媮勵精而不刻亦必有道矣昔漢文寛仁長者至於朝廷之間恥言人過而不聞其有怠廢不舉之病宣帝綜核名實至於文理之士咸精其能而不聞其有督責過甚之失何修何營可以及此願深明所以然之故而條具所當行之事悉著於篇以備采擇

問古之君子見禮而知俗聞樂而知政於以論興亡之先後考古以證今蓋學士大夫之職而人主與羣臣之所欲聞也請借漢而論之西漢十二世而有道之君六𨿽成哀失徳禍不及民宜其立國之勢彊固不拔而王莽以斗筲穿窬之才談笑而取之東漢自安順以降日趨於衰亂而桓靈之虐甚於三季其勢宜易動而董呂二袁皆以絕人之姿欲取而不敢曹操功蓋天下其才百倍王莽盡其智力終身莫能得夫治亂相絕而安危之效相反如此願考其政察其俗悉陳其所以然者問國家及閒暇無事時辟三館以儲士旣命丞弼之臣各舉其所知又詔有司發策而訪焉非獨以觀子大夫之能抑欲聞天下之要務決當今之滯論也官冗之獘久矣而近歳尢甚文武之吏待次於都下者幾數千人坐視而不救歟則下有食貧失職之嘆裁損入流減削任子以救之歟則上有傷恩失士之憂河朔之民不安其居久矣一遇水旱則扶老攜幼轉徙而南下令而禁之歟則民違死而趨生令必不行聽其南而不禁歟則河朔漸空而流民聚於南方有足憂者河自近歳屢決而西聽其西而不塞歟則泛濫千里農民失業塞而歸之故道歟則水未必聽或至於齧壊都邑此三者皆安危之所系利害相持而未決者也子大夫講之熟矣願聞其說

省試策問三首

問孟子曰君仁莫不仁君義莫不義君正莫不正一正君而國定君子之至於斯也亦可謂用力省而成功博矣陛下嗣位於今四年未言而民信之無爲而天助之𨿽羣臣有司不足以識知盛徳之所在然竊意其萬一殆專以仁孝禮義好生納諫治天下也子大夫生於此時而又以徳行道藝賔興於庭將必有意於孟子之言正君而國定願聞所謂一言而興邦修身而天下服者夫堯舜尙矣學者無所復議自漢以來道徳純備未有如文帝者也今考其行事而可疑者三上林令吏之不才而虎圈嗇夫才之過人者也才者見而不錄不才者置而不問則事之不廢壊者有幾然則兵偃刑措何從而致之南越不臣寵以使者吳王不朝賜以幾杖此與唐之陵夷藩鎭自立以邀旄鉞者何異不幾於姑息苟簡之政歟傳曰三王臣主俱賢五霸不及其臣文帝不見賈生自以爲過之旣見不如也文帝豈霸者歟帝自以爲不如而魏文帝乃以爲過之此又何也抑過之爲賢歟將自謂不如爲賢歟漢文之所以爲文殆以是三者而可疑如此故願與子大夫論之以待上問而發焉問易曰神而明之存乎其人詩曰無競惟人四方其訓之文武之功未有不以得人而成者也仲尼旅人也而門人可使南面重耳亡公子也而從者足以相國漢之得人盛於武宣皆拔之芻牧之中而表之公卿之上世主不以爲疑士大夫不以爲嫌者風俗厚而論議正也宋蔡廓爲吏部尙書黃散以下皆得自用而廓以爲薄已今自宰相不得專選舉一命以上皆付之定法此何道也昔常衮當國𨿽盡公守法而賢愚同滯天下譏之及崔貽孫相不及一年除吏八百多其親舊號稱得人故建中之政幾同貞觀夫使宰相守法如常衮則不免於賢愚同滯之譏用人如貽孫則必有威福下移之謗欲望得人於微陋之中而成功於繩墨之外豈不難哉子大夫學優而求用者也當何施於今而免於斯二者願極言之

問歷觀前世天下初定民始休息下旣厭亂而思靜上亦虛心而無作是以公私富溢刑罰淸省及其久安無變則誇者喜名智者貪功生事以爲樂無病而自灸則天下騷然財屈力殫而民始病矣自漢以來鮮不由此漢初置郡不過六十而文景之化幾致刑措及唐中葉列三百州爲千四百縣而政益荒是時宿兵八十餘萬民去爲商賈度爲佛老雜入科役率常十五天下常以勞苦之人三奉坐待衣食之人七流獘之極至元和中乃命段平仲韋貫之許孟容李絳一切蠲減凡省冗官八百員吏千四百員民以少紓而上下相安無刻核之怨今朝廷無事百有餘年𨿽六聖相授求治如不及而吏惰民勞蓋不勝獘今者驕兵冗官之費宗室貴戚之奉邊鄙將吏之給蓋十倍於往日矣安視而不防歟則有民窮無告之憂以義而裁之歟則有拂逆人情之患夫元和之世彼四子者何獨能之子大夫𨿽未仕其詳有所不知而救此之道當講其要願悉著於篇

省試宗室策問

問昔周之盛時其卿士皆周召毛原非王之伯叔父則其子弟也至兩漢問若歆向世不乏人而唐之宗室最近而易考武略如道宗孝恭文章如白與賀者不可以一二數而以宰相進者有九人焉嗚呼何其盛也建隆以來不以吏事責宗子𨿽有文武異才終身不試先帝獨見逺覧恩義並用增修教養之法肇開選舉之路蓋十有餘年矣罷朝請而走郡縣釋膏粱而治簿書者固不爲少然名字暴著可以追配古人者蓋未之見焉意者謙畏愼黙而不自獻歟將教養選舉之法有所缺而未明歟其悉著於篇以俟采擇

策問三首

昔人有言鄒魯守經學齊楚多辧智韓魏時有奇節自漢以來豪傑之士多出山東山西國家承平有年文武並用所以輔成人才者可謂至矣而五路學者尙未逮古豈山川气俗有今昔之殊將教養課試之法未得其要各以所習之經聞於師者著於篇

古者有勸農之官力田之科與孝弟同而自漢以來率用戶口登耗黜陟守宰今民去南畝而遊市井者官不禁載耒耜而適四方者關不譏也戶口盈縮無復賞罰此豈治世所當然耶今欲依古義爲農桑之政計戶口而爲考課之法而議者或以爲毋益有擾有司惑焉當何施而可

古者禮刑相爲表裏禮之所去刑之所取詩曰淑問如臯陶在泮獻囚而漢之盛時儒者皆以春秋防獄今世因人以立事因事以立法事無窮而法日新則唐之律令有失於本矣而況禮與春秋儒者之論乎夫欲追世俗而忘返則教化日微泥經術而爲防則人情不安願聞所以折衷於斯二者

私試策問

問任人而不任法則法簡而人重任法而不任人則法繁而人輕法簡而人重其獘也請謁公行而威勢下移法繁而人輕其獘也人得苟免而賢不肖均此古今之通患也夫欲人法並用輕重相持當安所折衷使近古而宜今有益而無損乎今舉於禮部者皆用糊名易書之法選於吏部者皆用長守不易之格六卿之長不得一用其意而胥吏姦人皆出沒其間此豈治世之法哉如使有司皆若唐以前得自以其意進退天下士大夫官吏恣擅流言紛紜之害將何以止之夫古之人何修而免於此夫豈無術不講故也願聞其詳

擬殿試策問

皇帝若曰嗚呼維天佑民實相乃後錫以多士咸造在廷顧朕不徳何以致此永惟子大夫釋畎畝之安輕千里之逺而從朕遊者夫豈爲利祿哉聞之於師而欲獻之於君修之於家而欲刑之於國者子大夫之本意也朕願聞之朕卽位攺元於今三年縱未及孔子之有成猶當庶幾於子路之言有勇且知方者而風俗未厚刑政未淸陰陽未和厥咎安在朕虛心忘已以來眾言而朝廷闕失之政斯民利害之實有所未聞含垢藏疾以待四夷而邊庭未敍兵不得觧施捨己責捐利與民而農民未安商旅不行此三者朕之所疑日夜以思而未獲者也其悉言之無有所隱朕將親覽焉

東坡全集卷四十九

欽定四庫全書

東坡全集卷五十

宋蘓軾撰南省說書十道

左傳三道

問供養三徳爲善

對易者聖人所以盡人情之變而非所以求神於卜筮也自孔子沒學者惑乎異端之說而左丘明之論尢爲可怪使夫伏羲文王孔子之所盡心焉者流而入於卜筮之事甚可憫也若夫季友豎牛之事若親見而指言之固君子之所不取矣𨿽然南蒯之說頗爲近正其卦遇坤之比而其繇曰黃裳元吉黃者中之色也裳者下之飾也元者善之長也夫以中庸之道守之以謙抑之心而行之以體仁之徳以爲文王之兆無以過此矣𨿽然君子視其人觀其徳而吉防生焉故南蒯之筮也遇坤之比而不祥莫大焉且夫負販之夫朝而作暮而息其望不過一金之儲使之無故而得千金則狂惑而喪志夫以南蒯而得文王之兆安得不狂惑而喪志哉故曰供養三徳爲善又曰參成可筮而南蒯無以勝之所以使後世知夫卜筮之不可恃也穆姜筮於東宮遇艮之八史曰是謂艮之隨其繇曰元亨利貞而穆姜亦知其無以當之故左氏之論易惟南蒯穆姜之事爲近正而其餘者君子之所不取也杜預之論得之矣以爲洪範稽疑之說通龜筮以同卿士之數學者觀夫左氏之書而正之以杜氏之說庶乎其可也謹對

問小雅周之衰

對詩之中惟周最備而周之興廢於詩爲詳蓋其道始於閨門父子之間而施及乎君臣之際以被冒乎天下者存乎二南后稷公劉文武創業之艱難而幽厲失道之漸存乎二雅成王纂承文武之烈而禮樂文章之備存乎頌其愈削而至夷於諸侯者在乎王黍離蓋周道之盛衰可以備見於此矣小雅者言王政之小而兼陳乎其盛衰之際者也夫周𨿽衰文武之業未墜而宣王又從而中興之故𨿽怨刺並興而未列於國風者以爲猶有王政存焉故曰小雅者兼乎周之盛衰者也昔之言者皆得其偏而未備也季札觀周樂歌小雅曰其周之衰乎文中子曰小雅烏乎衰其周之盛乎札之所謂衰者蓋其當時親見周之衰而不覩乎文武成康之盛也文中子之所謂盛者言文武之餘烈歷數百年而未忘𨿽其子孫之微而天下猶或宗周也故曰二子者皆得其偏而未備也太史公曰國風好色而不滛小雅怨誹而不亂當周之衰𨿽君子不能無怨要在不至於亂而已文中子以爲周之全盛不已過乎故通乎二子之說而小雅之道備矣謹對

問君子能補過

對甚哉聖人待天下之通且恕也朝而爲盜蹠莫而爲伯夷聖人不棄也孟僖子之過也其悔亦晚矣𨿽然聖人不棄也曰猶愈乎卒而不知悔者也孟僖子之過可悲也已仲尼之少也賤天下莫知其爲聖人魯人曰此吾東家丘也又曰此鄒人之子也楚之子西齊之晏嬰皆當時之所謂賢人君子也其言曰孔丘之道迂濶而不可用況夫三桓之間而孰知夫有僖子之賢哉僖子之病也告其子曰孔丘聖人之後也其先正考甫三命益恭而弗父何以有宋而授厲公華父督之亂無罪絕於宋其後必有聖人今孔丘博學而好禮殆其是與爾必往師之以學禮嗚呼孔丘用於魯三月而齊人畏其覇以僖子之賢而知夫子之爲聖人也使之未亾而授之以政則魯作東周矣故曰孟僖子之過可悲也已𨿽然夫子之道充乎天下者自僖子始懿子學乎仲尼請於魯君而與之車使適周而觀禮焉而聖人之業然後大備僖子之功𨿽不能用之於未亡之前而猶能救之於已沒之後左丘明懼後世不知夫僖子之功也故丁寧而稱之以爲補過之君子昔仲虺言湯之徳曰攺過不吝夫以聖人而不稱其無過之爲能而稱其攺之爲善然則補過者聖人之徒歟孟僖子者聖人之徒也謹對

糓梁四首

問侵伐土地分民何以明正

對三傳侵伐之例非正也左氏有鐘鼓曰伐無曰侵公羊觕曰侵精曰伐糓梁包人民驅牛馬曰侵斬樹木壞宮室曰伐愚以謂有隙曰侵有辭曰伐齊桓公侵蔡隙也蔡潰遂伐楚辭也司馬九伐之法負固不服則侵之賊賢害民則伐之然則負固不服者近乎隙賊賢害民者近乎辭周之衰也諸侯相吞而先王之疆理城郭蓋壞矣故侵伐之間夫子尢謹而書之蓋古者有分土而無分民諸侯之侵地者猶不容於春秋而況包人民驅牛馬哉桓公侵蔡不書所侵之地者侵之無辭也楚子入陳鄕取一人謂之夏州春秋略而不書以謂驅民之非正也嗚呼春秋之際非獨諸侯之相侵也晉侯取汶陽之田而陽樊之人不服愚又知春秋之不忍書乎此也謹對

問魯猶三望

對先儒論書猶之義者可以已也愚以爲不然春秋之所以書猶者二曰如此而猶如此者甚之之辭也公子遂如齊至黃乃復辛巳有事於太廟仲遂卒於垂壬午猶繹萬入去籥是也曰不如此而猶如此者幸之之辭也閏月不告月猶朝於廟不郊猶三望是也夫子傷周道之衰禮樂文章之壊而莫或救之也故區區焉掇拾其遺亾以爲其全不可得而見矣得見一二斯可矣故閏月不告月猶朝於廟者憫其不告月而幸其猶朝於廟也不郊猶三望者傷其不郊而幸其猶三望也夫郊祀者先王之大典而夫子不得親見之於周也故因魯之所行郊祀之禮而備言之耳春秋之書三望者皆爲不郊而書也或卜郊不從乃免牲猶三望或郊牛之口傷攺卜牛牛死乃不郊猶三望谷梁傳曰乃者亡乎人之辭也猶者可以已之辭也且夫魯𨿽不郊而猶有三望者存焉此夫子之所以存周之遺典也若曰可以已則是周之遺典絕矣或曰魯郊僣也而夫子何存焉曰魯郊僣也而夫子不譏夫子之所譏者當其罪也賜魯以天子之禮樂者成王也受天子之禮樂者伯禽也春秋而譏魯郊也上則譏成王次則譏伯禽成王伯禽不見於經而夫子何譏焉故曰猶三望者所以存周之遺典也範寗以三望爲海岱淮公羊以爲太山河海而杜預之說最備曰分野之星及國中山川皆因郊而望祭之此說宜可用謹對

問魯作丘甲

對先王之爲天下也不求民以其所不爲不彊民以其所不能故其民優防而樂易周之盛時其所以賦取於民者莫不有法故民不告勞而上不闕用及其衰也諸侯恣行其所以賦取於民者惟其所欲而刑罸隨之故其民至於窮而無告夫民之爲農而責之以工也是猶居山者而責之以舟楫也魯成公作丘甲而春秋譏焉谷梁傳曰古者農工各有職甲非人人之所能爲也丘作甲非正也而杜預以爲古者四丘爲甸甸出長轂一乘戎馬四匹牛十二頭甲士三人步卒七十二人而魯使丘出之也夫四丘而後爲甸魯𨿽重斂安至於四倍而取之哉哀公用田賦曰二吾猶不足而夫子譏其殘民之甚未有四倍而取者也且夫變古易常者春秋之所譏也故書作三軍捨中軍初稅畆作丘甲用田賦者皆所以譏政令之所由變也而谷梁杜氏之說如此之相戾安得不辯其失而歸之正哉故愚曰糓梁之說是謹對

問雩月何以爲正

對雩者先王所以存夫愛民之心而已也天之應乎人君者以其徳不其言也人君修其徳使之無愧乎其中而又何禱也𨿽然當嵗之旱也聖人不忍安坐而視民無告故爲之雩雩者先王之所以存夫愛人之心而已也爲傳者不逹乎此而爲是非紛紛之論亦可笑矣糓梁傳曰月雩正也秋大雩非正也冬大雩非正也月雩之爲正何也其時窮人力盡是月不雨則無及矣雩之必待其時窮人力盡何也雩者爲旱請也古人之重請以爲非讓也嗚呼爲民之父母安視其急而曰毛澤未盡人力未竭以行其區區之讓哉愚以爲凡書雩者記旱也一月之旱故雩書月一時之旱故雩書時書雩之例時月而不日惟昭公之末年八月上辛大雩季辛又雩而昭公之雩非旱雩也公羊以爲又雩者聚眾以逐季氏然則旱雩之例亦可見矣傳例曰凢災異歷日者月歷月者時歷時者加日又雩記旱也旱記災也故愚以此爲例謹對

公羊三道

問大夫無遂事

對春秋之書遂一也而有善惡存焉君子觀其當時之實而已矣利害出於一時而制之於千里之外當此之時而不遂君子以爲固上之不足以利國下之不足以利民可以復命而後請當此之時而遂君子以爲専専者固所貶也而固者亦所譏也故曰春秋之書遂一也而有善惡存焉君子觀其當時之實而已矣公子結媵陳人之婦於鄄遂及齊侯宋公盟公羊傳曰媵不書此何以書以其有遂事書大夫無遂事此其言遂何大夫出疆有可以安國家利社稷則専之可也公子遂如周遂如晉公羊亦曰大夫無遂事此其言遂何公不得爲政也其書遂一也而善惡如此之相逺豈可以不察其實哉春秋者後世所以學爲臣之法也謂遂之不譏則愚恐後之爲臣者流而爲専謂遂之皆譏則愚恐後之爲臣者執而爲固故曰觀乎當時之實而已矣西漢之法有矯詔之罪而當時之名臣皆引此以爲據若汲黯開倉以賑饑民陳湯發兵以誅郅支若此者専之可也不然獲罪於春秋矣謹對

問定何以無正月

對始終授受之際春秋之所甚謹也無事而書首時事在二月而書王二月事在三月而書王三月者例也至於公之始年𨿽有二月三月之書而又特書正月隠元年春王正月三月公及邾儀父盟於蔑莊元年春王正月二月夫人孫於齊所以掲天子之正朔而正諸侯之始也公羊傳曰緣民臣之心不可一日無君緣始終之義一年不二君不可曠年無君故諸侯皆逾年卽位而書正月定公元年書曰王三月晉人執宋仲防於京師先儒疑焉而未得其當也嘗試論之春秋十有二公其得終始之正而備卽位之禮者四文公成公襄公哀公也攝而立不得備卽位之禮者一隠公也先君不以其道終而已不得備卽位之禮者六桓公莊公閔公僖公宣公昭公也先君不以其道終而又在外者二莊公定公也在外逾年而後至者一定公也且夫先君𨿽在外不以其道終然未嘗有逾年而後至者則是二百四十二年未嘗一日無君而定公之元年魯之統絕者自正月至於六月而後續也正月者正其君也昭公未至定公未立季氏當國而天子之正朔將誰正耶此定之所以無正月也公羊傳曰正月者正卽位也定無正月者卽位後也定哀多防辭而何休以爲昭公出奔國當絕而定公又不得繼體奉正故諱爲防詞嗚呼昭公絕而定公又不得立是魯遂無君矣糓梁以爲昭無正終故定無正始觀莊公元年書正則不言而知其妄矣謹對

問初稅畆

對古者公田曰籍籍借也言其借民力以治此也詩曰雨我公田遂及我私言民之必先公田也傳曰私田稼不善則非吏公田稼不善則非民言上之必防私稼也民先其公而上防其私故民不勞而上足用也宣也無恩信於民民不肯盡力於公田故按行擇其善畆而稅之公羊傳曰稅畆者何履畆而稅也夫民不盡力於公田者上之過也宣公不責已悔過擇其善畆而稅之宜其民之謗讟而災異之作也稅畆之明年冬蝝生公羊傳曰蝝生不書此何以書幸之也猶曰受之云爾上變古易常應是而有天災其諸則宜於此焉變矣何休以爲宣公懼災復古故其後大有年愚以爲非也按春秋書作三軍後又書捨中軍書躋僖公後又書從祀先公事之復正未嘗不書宣公而果復古也春秋當有不稅畆之書故何休之說愚不信也謹對

邇英進讀八首

漢髙祖赦季布唐屈突通不降髙祖

軾以謂漢髙祖唐髙祖皆創業之賢君季布屈突通皆一時之烈丈夫惟烈丈夫故能以身殉主有死無二惟賢君故能推至公之心不以私怨殺士此可以爲萬世臣主之法

漢宣帝詰責杜延年治郡不進

軾以謂古者賢君用人無內外輕重之異故𨿽杜延年名卿不免出爲邊吏治效不進則詰責之旣進則褒賞之所以歷試人才考覈事功蓋如此孝宣之治優於孝文者以此也馬周諫唐太宗亦以爲言治天下者不可不知也

叔孫通不能致二生

軾以謂叔孫通制禮𨿽不能如三代然亦因時施宜有補於世者魯二生非之其言未必皆當通以謂不知時變亦宜矣然謹按揚子法言昔齊魯有大臣史失其名或曰如何其大也曰叔孫通欲制君臣之儀聘先生於齊魯所不能致者二人由此觀之大臣以道事君不可則止然後可以托六尺之孤寄百里之命若與時上下隨人俛仰𨿽或適用於一時何足謂之大臣爲社稷之衛哉

狄山論匈奴和親

軾謹按漢制博士秩皆六百石耳然朝廷有大事必與丞相禦史九卿列侯同議可否蓋親儒臣尊經術不以小臣而廢其言故狄山得與張湯爭議上前此人臣之所甚難而人主之所欲聞也溫顏以來之虛懷以受之猶恐不敢言又況如武帝作色憑怒致之於死乎故湯之用事至使盜賊半天下而漢室防亂蓋起於狄山之不容也

唐太宗夢虞世南

軾謂古之賢君知直臣之難得忠言之難聞故生則盡其用歿則思其言想見其人形於夢寐可謂樂賢好徳之主矣漢武帝雄才大略不減太宗汲黯之賢過於世南世南已死太宗思之汲黯尙存而武帝厭之故太宗之治防於刑措而武帝之政盜賊半天下由此也夫

文宗訪鄭公後得魏謩

軾觀唐文宗覽貞觀事而思魏鄭公之後亦有意於善治矣𨿽然唐室淩遲未易興起非髙才偉人無足以圖之而信訓注之狂謀防隕宗社良可嘆已至於奬魏謩之極諫願處於無過之地亦賢君之用心也

張九齡不肯用張守珪牛仙客

軾竊謂士大夫砥礪名節正色立朝不務雷同以固祿位非獨人臣之私義乃天下國家所恃以安者也若名節一衰忠信不聞亂亡隨之捷如影響西漢之末敢言者惟王章朱云二人而已而云廢則公卿持祿保妻子如張禹孔光之流耳故王莽以斗筲穿窬之才恣取神器如反掌唐開元之末大臣守正不回惟張九齡一人九齡旣已忤防罷相明皇不復聞其過以致祿山之亂治亂之機可不愼哉

顏眞卿守平原以抗祿山

軾以謂古者任人無內外輕重之異故𨿽漢宣之急賢蕭望之之得君猶更出治民然後大用非獨以歷試人材亦所以維持四方均內外之勢也唐開元天寶間重內輕外當時公卿名臣非以罪責不出守郡𨿽藩鎭帥守自以爲不如寺監之僚佐故郡縣多不得人祿山之亂河北二十四郡一朝降賊獨有一顏眞卿而明皇初不識也此重內輕外之獘可以爲鑑

東坡全集卷五十

欽定四庫全書

東坡全集卷五十一

宋蘓軾撰奏議四首

議學校貢舉狀

熈寧四年正月日殿中丞直史館判官蘇軾具議狀聞奏者右臣伏以得人之道在於知人知人之法在於責實使君相有知人之才朝廷有責實之政則胥史皂未嘗無人而況於學校貢舉乎𨿽因今之法臣以爲有餘使君相無知人之才朝廷無責實之政則公卿侍從常患無人況學校貢舉乎𨿽復古之制臣以爲不足矣夫時有可否物有廢興方其所安𨿽暴君不能廢及其旣厭𨿽聖人不能復故風俗之變法制隨之譬如江河徙移順其所欲行而治之則易爲功彊其所不欲而復之則難爲力使三代聖人復生於今其選舉養才亦必有道矣何必由學且天下固嘗立教矣慶曆之間以爲太平可待至於今日惟有空名僅存今陛下必欲求徳行道藝之士責九年大成之業則將變今之禮易今之俗又當發民力以治宮室斂民財以食遊士百里之內置官立師獄訟聼於是軍旅謀於是又當以時簡不率教者屛之逺方終身不齒則無乃徒爲紛亂以患苦天下耶若乃無大變攺而望有益於時則與慶曆之際何異故臣以爲今之學校特可因循舊制使先王之舊物不廢於吾世足矣至於貢舉之法行之百年治亂盛衰初不由此陛下視祖宗之世貢舉之法與今爲孰精言語文章與今爲孰優所得文武長才與今爲孰多天下之事與今爲孰辦較此四者而長短之議決矣今議者所欲變攺不過數端或曰鄕舉徳行而略文章或曰專取策論而罷詩賦或欲舉唐室故事兼采譽望而罷彌封或欲罷經生朴學不用貼墨而攷大義此數者皆知其一不知其二者也臣請歷言之夫欲興徳行在於君人者修身以格物審好惡以表俗孟子所謂君仁莫不仁君義莫不義君之所向天下趨焉若欲設科立名以取之則是教天下相率而爲僞也上以孝取人則勇者割股怯者廬墓上以亷取人則獘車羸馬惡衣菲食凡可以中人意無所不至矣徳行之獘一至於此乎自文章而言之則防論爲有用詩賦爲無益自政事言之則詩賦防論均爲無用矣𨿽知其無用然自祖宗以來莫之廢者以爲設法取士不過如此也豈獨吾祖宗自古堯舜亦然書曰敷奏以言眀試以功自古堯舜以來進人何嘗不以言試人何嘗不以功乎議者必欲以策論定賢愚能否臣請有以質之近世士大夫文章華靡者莫如楊億使楊億尙在則忠淸鯁亮之士也豈得以華靡少之通經學古者莫如孫復石介使孫復石介尙在則迂濶矯誕之士也又可施之於政事之間乎自唐至今以詩賦爲名臣者不可勝數何負於天下而必欲廢之近世士人纂類經史綴緝時務謂之策括待問條目搜抉略盡臨時剽竊竄易首尾以有司有司莫能辧也且其爲文也無規矩凖繩故學之易成無聲病對偶故考之難精以易學之士付難攷之吏其獘有甚於詩賦者矣唐之通牓故是獘法𨿽冇以名取人厭伏眾論之美亦有賄賂公行權要請托之害一使恩去王室權歸私門降及中葉結爲朋黨之論通牓取人又豈足尙哉諸科舉取人多出三路能文者旣已變而爲進士曉義者又皆去以爲眀經其餘皆朴魯不化者也至於人才則有定分施之有政能否自彰今進士日夜治經傳子史貫穿馳騖可謂博矣至於臨政曷嘗用其一二顧視舊學已爲虛器而欲使此等分別注防粗識大義而望其才能增長亦已防矣臣故曰此數者皆知其一而不知其二也特願陛下畱意其逺者大者必欲登俊良黜庸回緫覽眾才經略世務則在陛下與二三大臣下至諸路職司與良二千石耳區區之法何預焉然臣竊有私憂過計者敢不以告昔王衍好老莊天下皆師之風俗淩夷以至南渡王晉好佛舍人事而修異教大歷之政至今爲笑故孔子罕言命則爲知者少也子貢曰夫子之文章可得而聞也夫子之言性與天道不可得而聞也夫性命之說自子貢不得聞而今之學者恥不言性命此可信也哉今士大夫至以佛老爲聖人粥書於市者非老莊之書不售也讀其文浩然無當而不可窮觀其貌超然無著而不可挹豈此眞能然哉蓋中人之性安於放而樂於誕耳使天下之士能如莊周齊死生一毀譽富貴安貧賤則人主之名器爵祿所以勵世摩鈍者廢矣陛下亦安用之而況其實不能而竊取其言以欺世者哉臣願陛下眀勅有司試之以法言取之以實學博通經術者𨿽朴不廢稍渉浮誕者𨿽工必黜則風俗稍厚學術近正庻幾得忠實之士不至蹈衰季之風則天下幸甚謹錄奏聞伏候勅防

諌買浙燈狀

熈寕四年正月某日殿中丞直史館判官告院權開封府推官蘇軾狀奏右臣向防召對便殿親奉徳音以爲凡在館閣皆當深思治亂指陳得失無有所隠者自是以來臣每見同列未嘗不爲道陛下此語非獨以稱頌盛徳亦欲朝廷之間如臣等輩皆知陛下不以疎賤間廢其言共獻所聞以輔成天下之功業然竊謂空言率人不如有實而人自勸欲知陛下能受其言之實莫如以臣試之故臣願以身先天下試其小者上以補助聖明之萬一以爲賢者卜其可否𨿽以此獲罪萬死無悔臣伏見中使傳宣下府市司買浙燈四千餘盞有司具實直以聞陛下又令減價収買以盡數拘收禁止私買以湏上令臣始聞之驚愕不信咨嗟累日何者竊爲陛下惜此舉動也臣𨿽至愚亦知陛下遊心經術動法堯舜窮天下之嗜欲不足以易其樂盡天下之玩好不足以觧其憂而豈以燈爲恱者哉此不過以奉二宮之歡而極天下之養耳然大孝在乎養志百姓不可戶曉皆謂陛下以耳目不急之玩而奪其口體必用之資賣燈之民例非豪民舉債出息畜之彌年衣食之計望此旬日陛下爲民父母惟可添價貴買豈可減價賤酬此事至小體則甚大凡陛下所以減價者非欲以與此小民爭此毫末豈以其無用而厚費也如知其無用何必更索惡其厚費則如勿買且內庭故事每遇放燈不過令內東門雜物務臨時收買數目旣少又無拘收督廹之嚴費用不多民亦無憾故臣願追還前命凡悉如舊京城百姓不慣侵擾恩徳已厚怨讟易生可不愼與可不畏與近日小人妄造非語士人有展年科埸之說商賈有京城酒之議吏憂減俸兵憂減廩𨿽此數事朝廷所決無而此紛紛亦有以見陛下勤卹之徳未信於下而有司聚斂之意或形於民方當責已自求以消防慝之口而臺官又勸陛下以嚴刑悍吏捕而戮之虧損聖徳莫大於此而又重以買燈之事使得因緣以爲口實臣實惜之方今百冗未除物力凋獘陛下縱出內帑財物不用大司農錢而內帑所儲孰非民力與其平時耗於不急之用曷若畱貯以待乏絕之供故臣願陛下將來放燈與凡遊觀花囿宴好賜予之類皆飭有司務從儉約頃者詔防裁減皇族恩例此實陛下至眀至斷所以深計逺慮割愛爲民然竊揆其間不能無少望於陛下惟當痛自刻損以身先之使知人主且猶若此而況於吾徒哉非惟省費亦且弭怨昔唐太宗遣使往涼州諷李大亮獻其名鷹大亮不可太宗深喜之詔曰有臣若此朕復何憂眀皇遣使江南采防防汴州刺史倪若水論之爲反其使又令益州織半臂背子琵琶捍撥鏤牙合子等蘇許公不奉詔李徳裕在浙西詔造銀盝子妝具二十事織綾二千匹徳裕上疏極論亦爲罷之使陛下內之臺諫有如此數人者則買燈之事必須力言外之有司有如此數人者則買燈之事必不奉詔陛下聰眀睿聖追迹堯舜而羣臣不以唐太宗明皇事陛下竊嘗深咎之臣忝備府寮親見其事若又不言臣罪大矣陛下若赦之不誅則臣又有非職之言大於此者忍不爲陛下盡之若不赦亦臣之分也謹此奏聞伏候勅下

上皇帝書

熈寧四年二月某日殿中丞直史館判官告院權開封府推官蘇軾謹昧萬死再拜上書皇帝陛下臣近者不度愚賤輙上封章言買燈事自知瀆犯天威罪在不赦席槁私室以待斧鉞之誅而側聽逾旬威命不至問之府司則買燈之事尋巳停罷乃知陛下不惟赦之又能聽之驚喜過望以至感泣何者攺過不吝從善如流此堯舜禹湯之所勉彊而力行秦漢以來之所絕無而僅有顧此買燈毫髮之失豈能上累日月之眀而陛下翻然攺命曾不移刻則所謂智出天下而聽於至愚威加四海而屈於匹夫臣今知陛下可與爲堯舜可與爲湯武可與富民而措刑可與彊兵而伏戎狄矣有君如此其忍負之惟當披露腹心捐棄肝腦盡力所至不知其它乃者臣亦知天下之事有大於買燈者矣而獨區區以此爲先者蓋未信而諌聖人不與交淺言深君子所戒是以試論其小者而其大者固將有待而後言今陛下果赦而不誅則是旣已許之矣許而不言臣則有罪是以願終言之臣之所欲言者三願陛下結人心厚風俗存紀綱而已人莫不有所恃人臣恃陛下之命故能役使小民恃陛下之法故能勝服彊暴至於人主所恃者誰與書曰予臨兆民凜乎若朽索之馭六馬言天下莫危於人主也聚則爲君民散則爲仇讐聚散之間不容毫釐故天下歸往謂之王人各有心謂之獨夫由此觀之人主之所恃者人心而已人心之於人主也如木之有根如燈之有膏如魚之有水如農夫之有田如商賈之有財木無根則稿燈無膏則滅魚無水則死農無田則饑商賈無財則貧人主失人心則亡此理之必然不可逭之災也其爲可畏從古以然茍非樂禍好亡狂易喪志則孰敢肆其胸臆輕犯人心昔子產焚載書以弭眾言賂伯石以安巨室以爲眾怒難犯專欲難成而孔子亦曰信而後勞其民未信則以爲厲已也惟商鞅變法不顧人心𨿽能驟至富彊亦以召怨天下使其民知利而不知義見刑而不見徳𨿽得天下旋踵而失也至於其身亦卒不免負罪出走而諸侯不納車裂以狥而秦人莫哀君臣之間豈願如此宋襄公𨿽行仁義失眾而亡田常𨿽不義得眾而彊是以君子未論行事之是非先觀眾心之向背謝安之用諸桓未必是而眾之所樂則國以乂安庾亮之召蘇峻未必非而勢有不可則反爲危辱自古及今未有和易同眾而不安剛果自用而不危者也今陛下亦知人心之不悅矣中外之人無賢不肖皆言祖宗以來治財用者不過三司使副判官經今百年未嘗闕事今者無故又創一司號曰制置三司條例使六七少年日夜講求於內使者四十餘輩分行營幹於外造端宏大民實驚疑創法新奇吏皆惶惑賢者則求其說而不可得未免於憂小人則以其意度朝廷遂以爲謗謂陛下以萬乘之主而言利謂執政以天子之宰而治財商賈不行物價騰踴近自淮甸逺及川蜀喧傳萬口論說百端或言京師正店議置監官夔路深山當行酒禁拘收僧尼常住減刻兵吏廩祿如此等類不可勝言而甚者至以爲欲復肉刑斯言一出民且狼顧陛下與二三大臣亦聞其語矣然而莫之顧者徒曰我無其事又無其意何卹於人言夫人言𨿽未必皆然而疑似則有以致謗人必貪財也而後人疑其盜人必好色也而後人疑其淫何者未置此司則無其謗豈去嵗之人皆忠厚今嵗之人皆虛浮孔子曰工欲善其事必先利其器又曰必也正名乎今陛下操其器而諱其事有其名而辭其意𨿽家置一喙以自解市列千金以購人人必不信謗亦不止夫制置三司條例司求利之名也六七少年與使者四十餘輩求利之器也驅鷹犬而赴林藪語人曰我非獵也不如放鷹犬而獸自馴操网罟而入江湖語人曰我非漁也不如捐网罟而人自信故臣以爲消讒慝以召和气復人心而安國本則莫若罷制置三司條例司夫陛下之所以創此司者不過以興利除害也使罷之而利不興害不除則勿罷罷之而天下悅人心安興利除害無所不可則何苦而不罷陛下欲去積獘而立法必使宰相熟議而後行事若不由中書則是亂世之法聖君賢相夫豈其然必若立法不免由中書熟議不免使宰相此司之設無乃冗長而無名智者所國貴於無迹漢之文景紀無可書之事唐之房杜傳無可載之功而天下之言治者與文景言賢者與房杜蓋事已立而迹不見功已成而人不知故曰善用兵者無赫赫之功豈惟用兵事莫不然今所圖者萬分未獲其一也而迹之布於天下者若泥中之鬭獸亦可謂拙謀矣陛下誠欲富國擇三司官屬與漕運使副而陛下與二三大臣孜孜講求磨以歲月則積獘自去而人不知但恐立志不堅中道而廢孟軻有言其進鋭者其退速若有始有卒自可徐徐十年之後何事不立孔子曰欲速則不逹見小利則大事不成使孔子而非聖人則此言亦不可用書曰謀及卿士至於庶人翕然大同乃底元吉若違多而從少則靜吉而作防今上自宰相大臣旣已辭免不爲則外之議論斷亦可知宰相人臣也且不欲以此自污而陛下獨安受其名而不辭非臣愚之所識也君臣宵旰幾一年矣而富國之效茫如捕風徒聞內帑出數百萬緡祠部度五千餘人耳以此爲術其誰不能且遣使縱橫本非令典漢武遣繡衣直指桓帝遣八使皆以守宰狼籍盜賊公行出於無術行此下策宋文帝元嘉之政比於文景當時責成郡縣未嘗遣使至孝武以爲郡縣遲緩始命臺使督之以至蕭齊此獘不革故景陵王子良上防極言其事以爲此等朝辭禁門情態卽異暮宿村縣威福便行驅廹郵傳折辱守宰公私勞擾民不聊生唐開元中宇文融奏置勸農判官使裴寛等二十九人並攝禦史分行天下招攜戶口檢責漏田時張說楊瑒皇甫璟楊相如皆以爲不便而相繼罷黜𨿽得戶八十餘萬皆州縣希防以主爲客以少爲多及使百官集議都省而公卿以下懼融威勢不敢異辭陛下讀之觀其所行爲是爲否近者均稅寛卹冠蓋相望朝廷亦旋覺其非而天下至今以爲謗曽未數歲是非較然臣恐後之視今亦猶今之視昔且其所遣尢不適宜事少而貟多人輕而權重夫人輕而權重則人多不服或致侮慢以興爭事少而貟多則無以爲功必須生事以塞責陛下𨿽嚴賜約束不許邀功然人臣事君之常情不從其令而從其意今朝廷之意好動而惡靜好同而惡異指趣所在誰敢不從臣恐陛下赤子自此無寧歲矣至於所行之事行路皆知其難何者汴水濁流自生民以來不以種稻秦人之歌曰涇水一石其泥數斗且漑且糞長我禾黍何嘗言長我粳稻耶今欲陂而淸之萬頃之稻必用千頃之陂一歲一淤三歲而滿矣陛下遽信其說卽使相視地形萬一官吏茍且順從眞謂陛下有意興作上縻帑廩下奪農時隄防一開水失故道𨿽食議者之肉何補於民天下久平民物滋息四方遺利蓋略盡矣今欲鑿空訪尋水利所謂卽鹿無虞豈惟徒勞必大煩擾凡有擘畫不問何人小則隨事酬勞大則量才錄用若官私格沮並行黜降不以赦原若才力不辦興修便許申奏替換賞可謂重罰可謂輕然並終不言諸色人妄有申陳或官私悞興功役當得何罪如此則妄庸輕剽浮浪姦人自此爭言水利矣成功則有賞敗事則無誅官司𨿽知其疎豈可便行抑退所在追集老少相視可否吏卒所過雞犬一空若非灼然難行必須且爲興役何則格沮之罪重而悞興之過輕人多愛身勢必如此且古陂廢堰多爲側近冒耕歲月旣深巳同永業茍欲興復必盡追收人心或搖甚非善政又有好訟之黨多怨之人妄言某處可作陂渠規壊所怨田產或指人舊業以爲官陂冒田之訟必倍今日臣不知朝廷本無一事何苦而行此哉自古役人必用鄕戶猶食之必用五穀衣之必用絲麻濟川之必用舟楫行地之必用牛馬𨿽其間或有以他物充代然終非天下所可常行今者徒聞江浙之間數郡雇役而欲措之天下是猶見燕晉之棗栗岷蜀之蹲鴟而欲以廢五穀豈不難哉又欲官賣所在房場以充衙前雇直𨿽有長役更無酬勞長役所得旣防自此必漸衰散則州郡事體憔悴可知士大夫捐親戚棄墳墓以從官於四方者用力之餘亦欲取樂此人之至情也若雕獘太甚廚傳蕭然則似危邦之陋風恐非太平之盛觀陛下誠慮及此必不肯爲且今法令莫嚴於禦軍軍法莫嚴於逃竄禁軍三犯廂軍五犯大率處死然逃軍常半天下不知雇人爲役與廂軍何異若有逃者何以罪之其勢必輕於逃軍則其逃必甚於今日爲其官長不亦難乎近者𨿽使鄕戶頗得雇人然至於所雇逃亡鄕戶猶任其責今遂欲於兩稅之外別立一科謂之庸錢以備官雇則雇人之責官所自任矣自唐楊炎廢租庸調以爲兩稅取大歷十四年應干賦斂之數以定兩稅之額則是租調與庸兩稅旣兼之矣今兩稅如故柰何復欲取庸聖人之立法必慮後世豈可於兩稅之外生出科名萬一後世不幸有多欲之君輔之以聚斂之臣庸錢不除差役仍舊使天下怨毒推所從來則必有任其咎者矣又欲使坊郭等第之民與鄕戶均役品官形勢之家與齊民並事其說曰周禮田不耕者出屋粟宅不毛者有裏布而漢世宰相之子不免戍邊此其所以借口也古者官飬民今者民飬官給之以田而不耕勸之以農而不力於是有裏布屋粟夫家之徵而民無所爲生去爲商賈事勢當爾何名役之且一歲之戍不過三日三日之雇其直三百今世三大戶之役自公卿以降毋得免者其費豈特三百而已大抵事若可行不必皆有故事若民所不悅俗所不安縱有經典明文無補於怨若行此二者必怨無疑女戶單丁蓋天民之窮者也古之王者首務卹此而今陛下首欲役之此等茍非戶將絕而未亡則是家有丁而尙幼若假之數歲則必成丁而就役老死而沒官富有四海忍不加卹孟子曰始作俑者其無後乎春秋書作丘甲用田賦皆重其始爲民患也靑苖放錢自昔有禁今陛下始立成法每歲常行𨿽云不許抑配而數世之後暴君污吏陛下能保之與異日天下恨之國史記之曰靑苖錢自陛下始豈不惜哉東南買絹本用見錢陜西糧艸不許折兌朝廷旣有著令職司又每舉行然而買絹未嘗不折鹽糧艸未嘗不折鈔乃知靑苖不許抑配之說亦是空文只如治平之初揀刺義勇當時詔防慰諭眀言永不戍邊著在簡書有如盟約於今幾日議論已搖或以代還東軍或欲抵換弓手約束難恃豈不明哉縱使此令決行果不抑配計其間願請之戶必皆孤貧不濟之人家若自有嬴余何至與官交易此等鞭撻巳急則繼之逃亡逃亡之餘則均之鄰保勢有必至理有固然且夫常平之爲法也可謂至矣所守者約而所及者廣借使萬家之邑巳有千斛而糓貴之際千斛在市物價自平一市之價旣平一邦之民自足無專防乞匄之獘無里正催驅之勞今若變爲靑苖家貸一斛則千戶之外孰救其饑且常平官錢常患其少若盡數收糴則無借貸若畱充借貸則所糴幾何乃知常平靑苖其勢不能兩立壊彼成此所喪愈多虧官害民𨿽悔何逮臣竊計陛下欲考其實必然問人人知陛下方欲力行必謂此法有利無害以臣愚見恐未可慿何以明之臣在陜西見刺義勇提舉諸縣臣常親行愁怨之民哭聲振野當時奉使還者皆言民盡樂爲希合取容自古如此不然則山東之盜二世何緣不覺南詔之敗眀皇何緣不知今𨿽未至於此亦望陛下審聼而已昔漢武之世財力匱竭用賈人桑羊之說買賤賣貴謂之均輸於時商賈不行盜賊滋熾幾至於亂孝昭旣立學者爭排其說霍光順民所欲從而予之天下歸心遂以無事不意今者此論復興立法之初其說尙淺徒言徙貴就賤用近易逺然而廣置官屬多出緡錢豪商大賈皆疑而不敢動以爲𨿽不明言販賣然旣已許之變易變易旣行而不與商賈爭利未之聞也夫商賈之事曲折難行其買也先期而與錢其賣也後期而取直多方相濟委曲相通倍稱之息由此而得今官買是物必先設官置吏簿書廩祿爲費已厚非良不售非賄不行是以官買之價比民必貴及其賣也獘復如前商賈之利何緣而得朝廷不知慮此乃捐五百萬緡以予之此錢一出恐不可復縱使其間薄有所獲而徵商之額所損必多今有人爲其主牧牛羊不告其主而以一牛易五羊一牛之失則隠而不言五羊之獲則指爲勞績陛下以爲壊常平而言靑苖之功虧商稅而取均輸之利何以異此陛下天機洞照聖略如神此事至眀豈有不曉必謂已行之事不欲中變恐天下以爲執徳不一用人不終是以遲畱歲月庶幾萬一臣竊以爲過矣古之英主無出漢髙酈生謀撓楚權欲復六國髙祖曰善趣刻印及聞畱侯之言吐哺而罵曰趣銷印夫稱善未幾繼之以罵刻印銷印有同兒嬉何嘗累髙祖之知人適足明聖人之無我陛下以爲可而行之知其不可而罷之至聖至明無以加此議者必謂民可與樂成難與慮始故陛下堅執不顧期於必行此乃戰國貪功之人行險僥幸之說陛下若信而用之則是狥髙論而逆至情持空名而邀實禍未及樂成而怨已起矣臣之所願結人心者此之謂也士之進言者爲不少矣亦嘗有以國家之所以存亡歷數之所以長短告陛下者乎國家之所以存亡者在道徳之淺深不在乎彊與弱歷數之所以長短者在風俗之厚薄不在乎富與貧道徳誠深風俗誠厚𨿽貧且弱不害於長而存道徳誠淺風俗誠薄𨿽彊且富不救於短而亡人主知此則知所輕重矣是以古之賢君不以弱而忘道徳不以貧而傷風俗而智者觀人之國亦以此而察之齊至彊也周公知其後有篡弒之臣衛至弱也季子知其後亡吳破楚入郢而陳大夫逢滑知楚之必復晉武旣平吳何曾知其將亂隋文旣平陳房喬知其不久元帝斬郅支朝呼韓功多於武宣矣偸安而王氏之釁生宣宗収燕趙復河湟力彊於憲武矣銷兵而龎勛之亂起故臣願陛下務崇道徳而厚風俗不願陛下急於有功而貪富彊使陛下富如隋彊如秦西取靈武北取燕薊謂之有功可也而國之長短則不在此夫國之長短如人之壽夭人之壽夭在元气國之長短在風俗世有尫羸而壽考亦有盛壯而暴亡若元气猶存則尫羸而無害及其巳耗則盛壯而愈危是以善養生者愼起居節飲食道引關節吐故納新不得已而用藥則擇其品之上性之良可以久服而無害則五臟和平而壽命長不善養生者薄節愼之功遲吐納之效厭上藥而用下品伐眞气而助彊陽根本已空僵僕無日天下之勢與此無殊故臣願陛下愛惜風俗如防元气古之聖人非不知深刻之法可以齊眾勇悍之夫可以集事忠厚近於迂濶老成初若遲鈍然終不肯以彼易此者知其所得小而所喪大也曹參賢相也曰愼無擾獄市黃覇循吏也曰治道去太甚或譏謝安以淸談廢事安笑曰秦用法吏二世而亡劉晏爲度支專用果鋭少年務在急速集事好利之黨相師成風徳宗初卽位擢崔祐甫爲相以道徳寛大推廣上意故建中之政其聲藹然天下相望庶幾貞觀及盧杞爲相諷上以刑名整齊天下馴致澆薄以及播遷我仁祖之馭天下也持法至寛用人有敍專務掩覆過失未嘗輕攺舊章然考其成功則曰未至以言乎用兵則十出而九敗以言乎府庫則僅足而無餘徒以徳澤在人風俗知義是以升遐之日天下如喪考妣社稷長逺終必賴之則仁祖可謂知本矣今議者不察徒見其末年吏多因循事不振舉乃欲矯之以苛察齊之以智能招來新進勇鋭之人以圖一切速成之效未享其利澆風已成且天時不齊人誰無過國君含垢至察無徒若陛下多方包容則人材取次可用必欲廣置耳目務求瑕疵則人不自安各圖茍免恐非朝廷之福亦豈陛下所願哉漢文欲拜虎圈嗇夫釋之以爲利口傷俗今若以口舌防給而取士以應對遲鈍而退人以虛誕無實爲能文以矯激不仕爲有徳則先王之澤遂將散防自古用人必須歷試諸難有卓異之器必有已成之功一則使其更變而知難事不輕作一則待其功髙而望重人自無辭昔先主以黃忠爲後將軍而諸葛亮憂其不可以爲忠之名望素非關張之倫若班爵遽同則必不恱其後關侯果以爲言以黃忠豪勇之資以先主君臣之契尙須慮此況其他乎世嘗謂漢文不用賈生以爲深恨臣嘗推究其防竊謂不然賈生固天下之奇才所言亦一時之良防然請爲屬國欲以系單於則是處士之大言少年之鋭气昔髙祖以三十萬眾困於平城當時將相羣臣豈無賈生之比三表五餌人知其疏而欲以困中行說尢不可信矣兵凶器也而易言之正如趙括之輕秦李信之易楚若文帝亟用其說則天下殆將不安使賈生嘗歷艱難亦必自悔其說用之晚成其術必精不幸喪亡非意所及不然文帝豈棄材之主絳灌豈蔽賢之士至於晁錯尢號刻薄文帝之世止於太子家令而景帝旣立以爲禦史大夫申屠賢相發憤而死紛更政令天下騷然及至七國發難而錯之術亦窮矣文景優劣於斯可見大抵名器爵祿人所奔趨必使積勞而後遷以眀持久而難得則人各安其分不敢躁求今若多開驟進之門使有意外之得公卿侍從跬步可圖其得者旣不肯以僥幸自名則其不得者必皆以沈淪爲嘆使天下常調舉生妄心恥不若人何所不至欲望風俗之厚豈可得哉選人之攺京官常須十年以上薦更險阻計析毫釐其間一事聲牙常至終身淪棄今乃以一人之薦舉而與之猶恐未稱章服隨至使積勞久次而得者何以厭服哉夫常調之人非守則令貟多闕少久已患之不可復開多門以待巧者若巧者侵奪已甚則拙者廹隘無聊利害相形不得不察故近歲朴拙之人愈少巧進之士益多惟陛下重之惜之哀之救之如近日三司獻言使天下郡選一人催驅三司文字許之先次指射以酧其勞則數年之後審官吏部又有三百餘人得先占闕常調待次不其愈難此外勾當發運均輸按行農田水利巳振監司之體各懷進用之心轉對者望以稱防而驟遷奏課者求爲優等而速化相勝以力相髙以言而名實亂矣惟陛下以簡易爲法以淸淨爲心使姦無所緣而民徳歸厚臣之所願厚風俗者此之謂也古者建國使內外相制輕重相權如周如唐則外重而內輕如秦如魏則外輕而內重內重之末必有姦臣指鹿之患外重之獘必有大國問鼎之憂聖人方盛而慮衰常先立法以救獘我國家租賦籍於計省重兵聚於京師以古揆今則似內重恭惟祖宗所以深計而預慮固非小臣所能臆度而周知然其委任臺諫之一端則是聖人過防之至計歷觀秦漢以及五代諌爭而死蓋數百人而自建隆以來未嘗罪一言者縱有薄責旋卽超升許以風聞而無官長風采所系不問尊卑言及乘輿則天子攺容事關廊廟則宰相待罪故仁宗之世議者譏宰相但奉行臺諌風防而已聖人深意流俗豈知臺諫固未必皆賢所言亦未必皆是然湏養其鋭气而借之重權者豈徒然哉將以折姦臣之萌而救內重之獘也夫姦臣之始以臺諌折之而有餘及其旣成以干戈取之而不足今法令嚴宻朝廷淸眀所謂姦臣萬無此理然而養貓以去防不可以無防而養不捕之貓畜狗以防姦不可以無姦而畜不吠之狗陛下得不上念祖宗設此官之意下爲子孫立萬世之防朝廷紀綱孰大於此臣自防小所記及聞長老之談皆謂臺諌所言常隨天下公議公議所與臺諌亦與之公議所擊臺諌亦擊之及至英廟之初始建稱親之議本非人主大過亦無禮典眀文徒以眾心未安公議不允當時臺諌以死爭之今者物論沸騰怨讟交至公議所在亦可知矣而相顧不發中外失望夫彈劾積威之後𨿽庸人亦可奮揚風采消委之餘𨿽豪傑有所不能振起臣恐自玆以往習慣成風盡爲執政私人以致人主孤立紀綱一廢何事不生孔子曰鄙夫可與事君也與哉其未得之也患得之旣得之患失之茍患失之無所不至矣臣始讀此書疑其太過以爲鄙夫之患失不過備位而茍容及觀李斯憂防恬之奪其權則立二世以亡秦盧杞憂懷光之數其惡則誤徳宗以再亂其心本生於患失而其患乃至於喪邦孔子之言良不爲過是以知爲國者平居必有亡軀犯顏之士則臨難庻幾有徇義守死之臣若平居尙不能一言則臨難何以責其死節人臣苟皆如此天下亦曰殆哉君子和而不同小人同而不和和如和羮同如濟水孫寶有言周公大聖召公大賢猶不相悅著於經典晉之王導可謂元臣每與客言舉坐稱善而述不悅以爲人非堯舜安得每事盡善導亦斂袵謝之若使言無不同意無不合更唱疊和何者非賢萬一有小人居其間則人主何緣得以知覺臣之所願存紀綱者此之謂也臣非敢歷詆新政茍無異論如近日裁減皇族恩例刋定任子條式修完器械閱習鼓旗皆陛下神算之至明乾剛之必斷物議旣允臣敢有詞至於所獻之三言則非臣之私見中外所病其誰不知昔禹戒舜曰無若丹朱傲惟慢遊是好舜豈有是哉周公戒成王曰毋若商王受之迷亂酗於酒徳成王豈有是哉周昌以漢髙爲桀紂劉毅以晉武爲桓靈當時人君曾莫之罪書之史冊以爲美談使臣所獻三言皆朝廷未嘗有此則天下之幸臣與有焉若有萬一似之則陛下安可不察然而臣之爲計可謂愚矣以螻蟻之命試雷霆之威積其狂愚豈可數赦大則身首異處破壊家門小則削籍投荒流離道路𨿽然陛下必不爲此何哉臣天賜至愚篤於自信向者與議學校貢舉首違大臣本意巳期竄逐敢意自全而陛下獨然其言曲賜召對從容久之至謂臣曰方今政令得失安在𨿽朕過失指陳可也臣卽對曰陛下生知之性天縱文武不患不眀不患不勤不患不斷但患求治太速進人太鋭聼言太廣又俾具述所以然之狀陛下頷之曰卿所獻三言朕當熟思之臣之狂愚非獨今日陛下容之久矣豈其容之於始而不赦之於終恃此而言所以不懼臣之所懼者譏刺旣眾怨仇實多必將詆臣以深文中臣以危法使陛下𨿽欲赦臣而不得豈不殆哉死亡不辭但恐天下以臣爲戒無復言者是以思之經月夜以繼晝表成復毀至於再三感陛下聼其一言懷不能巳卒進其說惟陛下憐其愚忠而卒赦之不勝俯伏待罪憂恐之至

再上皇帝書

熙寧四年三月某日殿中丞直史館判官告院權開封府推官臣蘇軾謹昧萬死再拜上書皇帝陛下臣聞之益戒於禹曰任賢勿貳去邪勿疑仲虺言湯之徳曰用人惟已攺過不吝秦穆喪師於崤悔痛自誓孔子錄之自古聰眀豪傑之主如漢髙帝唐太宗皆以受諌如流攺過不吝號爲秦漢以來百王之冠也孔子曰君子之過如日月食焉過也人皆見之更也人皆仰之聖賢舉動眀白正直不當如是邪所用之人有邪有正所作之事有是有非是非邪正兩言而足正則用之邪則去之是則行之非則破之此理甚明猶饑之必食渴之必飲豈有別生義理曲加粉飾而能欺天下哉書曰與治同道罔不興與亂同事罔不亡陛下自去歲以來所行新政皆不與治同道立條例司遣靑苖使斂助役錢行均輸法四海騷動行路怨咨自宰相以下皆知其非而不敢爭臣愚惷不識忌諱廼者上防論之詳矣而學術淺陋不足以感動聖眀近者故相舊臣藩鎭侍從雜然爭言不便以至臺諌二三人本其所與締交唱和表裏之人也然猶不免一言其非者豈非物議沸騰事勢廹切而不可止與自非見利忘義居之不疑者孰肯終始膠固不自湔洗如吳師孟乞免提舉胡宗愈不願檢詳如逃垢穢惟恐不脫之人情畏惡一至於此近者中外讙言陛下已有悔悟意道路相慶如防大賚實望陛下於旬日之間渙發徳音洗蕩乖僻追還使者而罷條例司今者側聼所爲蓋不過使監司體量抑配而已比之未悟所較幾何此孟子所謂知兄臂之不可紾而姑勸以徐知鄰雞之不可攘而月取其一帝王攺過豈如是哉臣又聞陛下以爲此法且可試之三路臣以爲此法譬之醫者之用毒藥以人之死生試其未效之方三路之民豈非陛下赤子而可試以毒乎今日之政小用則小敗大用則大敗若力行而不已則亂亡隨之臣非敢過爲危論以聳動陛下也自古存亡之所寄者四人而已一曰民二曰軍三曰吏四曰士此四人者一失其心足以生變今陛下一舉而兼犯之靑苖助役之法成則農不安均輸之令出則商賈不行而民始憂矣並省諸軍廹逐老病至使戍兵之妻與士卒雜處其間貶殺軍分有同降配遷徙淮甸僅若流放年近五十人人懷憂而軍始怨矣內則不取謀於元臣侍從而專用新進小生外則不責成於守令監司而専用靑苖使者多置閒局以擯老成而吏始解體矣陛下臨軒選士天下謂之龍飛牓而進士一人首削舊恩示不復用所削者一人而已然士莫不悵恨者以陛下有厭薄其徒之意也今用事者又欲漸消進士純取眀經𨿽未有成法而小人招權自以爲功更相扇搖以謂必行而士始失望矣今進士半天下自二十以上便不能誦記注義爲明經之學若法令一行則士各懷廢棄之憂而人材短長終不在此昔秦楚挾書而諸生皆抱其業以歸勝廣相與出力而亡秦者豈有它哉亦以失業而亡所歸也故臣願陛下勿復言此民憂而軍怨吏解體而士失望禍亂之源有大於此者乎今未見也一旦有急則致命之士必寡矣方是之時不知希合茍容之徒能爲陛下收板蕩止土崩乎去嵗諸軍之始並也左右之人皆以士心樂並告陛下近者放停軍人李興告虎翼吏率錢行賂以求不並則士卒不樂可知矣夫謟諛之人茍務合意不憚欺罔者類皆如此故凡言百姓樂請靑苗錢樂出助役錢者皆不可信陛下以爲靑苗抑配果可禁乎不惟不可禁乃不當禁也何以言之若此錢放而不收則州縣官吏不免責罰若此錢果不抑配則願請之戶後必難收而前有抑配之禁後有失陷之罰爲陛下官吏不亦難乎故臣以爲旣行靑苗使不當禁抑配其勢然也人皆謂陛下聖明神武必徙義修慝以致太平而近日之事乃有文過遂非之風此臣所以憤懣太息而不能已也昔賈充用事天下憂恐而庾純任愷戮力排之及充出鎭秦涼忠臣義士莫不相慶屈指數日以望維新之化而馮紞之徒更相告語曰賈公逺放吾等失勢矣於是相與獻謀而充復畱則晉氏之亂成於此矣自古惟小人爲難去何則去一人而其黨破壊是以爲之計謀遊說者眾也今天下賢者亦將以此觀陛下爲進退之決或再失望則知幾之士相率而逝矣豈皆如臣等輩偸安懷祿而不忍去哉猖狂不遜忤陛下多矣不敢復望寛恩俯伏引領以待誅殛臣軾誠惶誠恐頓首頓首謹言

東坡全集卷五十一

欽定四庫全書

東坡全集卷五十二

宋蘓軾撰奏議六首

論河北京東盜賊狀

熈寧七年月蘇軾奏臣伏見河北京東比年以來蝗旱相仍盜賊漸熾今又不自秋至冬方數千里麥不入土竊料明年春夏之際寇攘爲患甚於今日是以輒陳狂瞽庶補萬一謹按山東自上世以來爲腹心根本之地其與中原離合常系社稷安危昔秦並天下首收三晉則其餘彊敵相繼滅亡漢髙祖殺陳余走田橫則項氏不支光武亦自漁陽上谷發突騎席捲以並天下魏武帝破殺袁氏父子收冀州然後四方莫敢敵宋武帝以英雄絕人之資用武歷年而不能並中原者以不得河北也隋文帝以庸夫穿窬之智竊位數年而一海內者以得河北也故杜牧之論以爲山東之地王者得之以爲王霸者得之以爲霸猾賊得之以爲亂天下自唐天寶以後姦臣僣峙於山東更十一世竭天下之力終不能取以至於亡近世賀徳倫挈魏博降後唐而梁亡周髙祖自鄴都入京師而漢亡由此觀之天下存亡之權在河北無疑也陛下卽位以來北方之民流移相屬天災譴告亦甚於四方五六年間未有以塞大異者至於京東𨿽號無事亦當常使其民安逸富彊緩急足以灌輸河北缾竭則罍恥唇亡則齒寒而近年以來公私匱乏民不堪命今流離饑饉議者不過欲散賣常平之粟勸誘蓄積之家盜賊縱橫議者不過欲增開告賞之門申嚴緝捕之法皆未見其益也常平之粟累經振發所存無防矣而饑寒之民所在皆是人得升合官費丘山蓄積之家例皆困乏貧者未防其利富者先被其災昔季康子患盜問於孔子對曰茍子之不欲𨿽賞之不竊乃知上不盡利則民有以爲生茍有以爲生亦何苦而爲盜其間凶殘之黨樂禍不悛則須敕法以峻刑誅一以警百今中民以下舉皆闕食冒法而爲盜則死畏法而不盜則饑饑寒之與棄市均是死亡而賒死之與忍饑禍有遲速相率爲盜正理之常𨿽日殺百人勢必不止茍非陛下至明至聖至仁至慈較得喪之孰多權禍福之孰重特於財利少有所捐衣食之門一開骨髓之恩皆徧然後信賞必罰以威克恩不以僥幸廢刑不以災傷撓法如此而人心不革盜賊不衰者未之有也謹條其事畫一如左

一臣所領宻州自今嵗秋旱種麥不得直至十月十三日方得數寸雨雪而地冷難種𨿽種無生比常年十分中只種得二三竊聞河北京東例皆如此尋常檢放災傷依法須是檢行根苗以定所放分數今來二麥元不曾種卽根苗可檢官吏守法無緣直放若夏稅一例不放則人戶必至逃移尋常逃移猶有逐熟去處今數千里無麥去將安往但恐良民舉爲盜矣且天上無雨地下無麥有眼者共見有耳者共聞決非欺防朝廷豈可坐觀不放欲乞河北京東逐路選差臣僚一員體量放稅更不檢視若未欲如此施行卽乞將夏稅斛防取今日以前五年酌中一年實直令三等已上人戶取便納見錢或正色其四等以下且行倚閣緣今來麥田空閒若春雨調勻卻可以廣種秋稼至秋熟並將秋色折納夏稅若是已種苗麥委有災傷仍與依條檢放其闕麥去處官吏諸軍請受且支白米或支見錢所貴小民不致大段失所

一河北京東自來官不鹽小民仰以爲生近日臣僚上章輒欲禁賴朝廷體察不行其言兩路官民無不相慶然臣勘防近年鹽課日增元本兩路祖額三十三萬二千餘貫至熈寧六年增至四十九萬九千餘貫七年亦至四十三萬五千餘貫顯見刑法日峻告捕日繁是致小民愈難興販朝廷本爲此兩路根本之地而煮海之利天以養活小民是以不忍盡取其利濟恵鰥寡陰銷盜賊舊時孤貧無業惟務販鹽所以五六年前盜賊稀少是時吿捕之賞未嘗破省錢惟是犯人催納役人量出今鹽課浩大告訐如麻貧民販鹽不過一兩貫錢本偸稅則賞重納稅則利輕欲爲農夫又值凶嵗若不爲盜惟有忍饑所以五六年來課利日增盜賊日眾臣勘防宻州鹽稅去年一年比祖額增二萬貫卻支捉賊賞錢一萬一千餘貫其餘未獲賊人尙多以此較之利害得失斷可見矣欲乞特敕兩路應販鹽小客截自三百斤以下並與權免收稅仍官給印本空頭闗子與竈戶及長引大客令上歷破使逐旋書塡月日姓名斤兩與小客限十日更不行用如敢借人爲人影帶分減鹽貨許諸人陳告重立賞罰將來秋熟日仍舊並元降敕牓明言出自聖意令所在雕印散牓鄕村人非木石寧不感動一飲一食皆誦聖恩以至舊來貧賤之民近日饑寒之黨不待驅率一歸於鹽奔走爭先何暇爲盜人情不逺必不肯捨安穏衣食之門而趨冒法危亡之地也議者必謂今用度不足若行此法則鹽稅大虧必致闕事臣以爲不然凡小客本少力微不過行得三兩程若三兩程外須借大商興販決非三百斤以下小客所能行運無緣大段走失且平時大商所苦以鹽遲而無人買小民之病以僻逺而難得鹽今小商不出稅錢則所在爭來分買大商旣不積滯則輪流販賣收稅必多而鄕村僻逺無不食鹽所賣亦廣損益相補必無大虧之理縱使虧失不過卻只得祖額元錢當時官司有何闕用茍朝廷捐十萬貫錢買此兩路之人不爲盜賊所獲多矣今使朝廷爲此兩路饑饉特出一二十萬貫見錢散與人戶人得一貫只及二十萬人而一貫見錢亦未能濟其性命若特放三百斤以下鹽稅半年則兩路之民人人受賜貧民有衣食之路富民無盜賊之憂其利豈可勝言哉若使小民無以爲生舉爲盜賊則朝廷之憂恐非十萬貫錢所能了辦又況所支捉賊賞錢未必少於所失鹽課臣所謂較得喪之孰多權禍福之孰重者爲此也

一勘防諸處盜賊大半是按問減等災傷免死之人走還舊處挾恨報讎爲害最甚盜賊自知不死旣輕犯法而人戶亦憂其復來不敢吿捕是致盜賊公行切詳按問自言皆是詞窮理屈勢必不免本無攺過自新之意有何可攺獨使從輕同黨之中獨不免死其災傷勅𨿽不下與行不同而盜賊小民無不知者但不傷變主免死無疑且不傷變主情理未必輕於偶傷變主之人或多聚徒眾或廣置兵仗或摽異服飾或質劫變主或驅擄平人或賂遺貧民令作耳目或書寫道店恐動官私如此之類𨿽偶不傷人情理至重非止闕食之人茍營餱糧而已欲乞今後盜賊贓證未明但已經考掠方始承認者並不爲按問減等其災傷地分委自長吏相度情理輕重內情理重者依法施行所貴凶民稍有畏忌而良民敢於捕告臣所謂衣食之門一開骨髓之恩皆徧然後信賞必罰以威克恩不以儌幸廢刑不以災傷撓法者爲此也

右謹具如前自古立法制刑皆以盜賊爲急盜竊不已必爲彊劫彊劫不已必至戰攻或爲豪傑之資而致勝廣之漸而況東京之貧富系河北之休戚河北之治亂系天下之安危識者共知非臣私見願陛下深察此事至重所捐小利至輕斷自聖心決行此防臣聞天聖中蔡齊知宻州是時東方饑饉齊乞放行監禁先帝從之一方之人不覺饑寒臣愚且賤𨿽不敢望於蔡齊而陛下聖明度越堯禹豈不能行此事有愧先朝所以越職獻言不敢自外伏望聖慈察其區區之意赦其狂僣之誅臣無任悚懷待罪之至謹伏敇防

上皇帝書

元丰元年十月某日尙書祠部員外郎直史館權知徐州軍州事臣蘇軾謹昧萬死再拜上書皇帝陛下臣以庸材備員冊府出守兩郡皆東方要地私竊以爲守法令治文書赴期防不足以報塞萬一輒伏思念東方之要務陛下之所宜知者得其一二艸具以聞而陛下擇焉臣前任宻州建言自古河北與中原離合常系社稷存亡而京東之地所以灌輸河北缾竭則罍恥唇亡則齒寒而其民喜爲盜賊爲患最甚因爲陛下畫所以待盜賊之策及移守徐州覽觀山川之形勢察其風俗之所上而考之於載籍然後又知徐州爲南北之襟要而京東諸郡安危所寄也昔項羽入闗旣燒咸陽而東歸則都彭城夫以羽之雄略捨咸陽而取彭城則彭城之險固形便足以得志於諸侯者可知矣臣觀其地三面被山獨其西平川數百里西走梁宋使楚人開闗而延敵材官騶發突騎云縱眞若屋上建瓴水也地宜宿麥一熟而飽數嵗其城三面阻水樓堞之下以汴泗爲池獨其南可通車馬而戲馬臺在焉其髙十仞廣袤百步若用武之世屯千人其上聚櫑木炮石凡戰守之具以與城相表裏而積三年糧於城中𨿽用十萬人不易取也其民皆長大膽力絕人喜爲剽掠小不適意則有飛揚跋扈之心未止爲盜而已漢髙祖沛人也項羽宿遷人也劉裕彭城人也朱全忠碭山人也皆在今徐州數百里間耳其人以此自負凶桀之气積以成俗魏太武以三十萬人攻彭城不能下而王智興以卒伍庸材恣睢於徐朝廷亦不能討豈非以其地形便利人卒勇悍故耶州之東北七十餘里卽利國監自古爲鐡官商賈所聚其民富樂凡三十六冶冶戶皆大家藏鏹巨萬常爲盜賊所窺而兵衛寡弱有同兒戲臣中夜以思卽爲寒心使劇賊致死者十餘人白晝入市則守者皆棄而走耳地旣產精鐡而民皆善鍛散冶戶之財以嘯召無賴則烏合之眾數千人之仗可以一夕具也順流南下辰發已至而徐有不守之憂矣不幸而賊有過人之才如呂布劉備之徒得徐而逞其志則京東之安危未可知也近者河北轉運司奏乞禁止利國監鐡不許入河北朝廷從之昔楚人亡弓不能忘楚孔子猶小之況天下一家東北二冶皆爲國興利而奪彼與此不已隘乎自鐡不北行冶戶皆有失業之憂詣臣而訴者數矣臣欲因此以徵冶戶爲利國監之捍屏今三十六冶冶各百餘人采礦伐炭多饑寒亡命彊力鷙忍之民也臣欲使冶戶毎冶各擇有才力而忠謹者保任十人籍其名於官授以郤刄刀槊教之擊刺毎月兩衙集於知監之庭而閱試之藏其刄於官以待大盜不得役使犯者以違制論冶戶爲盜所擬久矣民皆知之使冶出十人以自衛民所樂也而官又爲除近日之禁使鐡得北行則冶戶皆悅而聴命姦猾破膽而不敢謀矣徐城𨿽險固而樓櫓敝惡又城大而兵少緩急不可守今戰兵千人耳臣欲乞移南京新招騎射兩指揮於徐此故徐人也嘗屯於徐營壘材石旣具矣而遷於南京異時轉運使分東西路畏餽餉之勞而移之西耳今兩路爲一其去來無所損益而足以爲徐之重城下數里頗產精石無窮而奉化廂軍見闕數百人臣願募石工以足之聴不差出使此數百人者常采石以甃城數年之後舉爲金湯之固要使利國監不可窺則徐無事徐無事則京東無虞矣沂州山谷重阻爲逋逃淵藪盜賊毎入徐州界中陛下若采臣言不以臣爲不肖願復三年守徐州得領沂州兵甲巡檢公事必有以自效京東惡盜多出逃軍逃軍爲盜民則望風畏之何也技精而法重也技精則難敵法重則致死其勢然也自陛下置將官修軍政士皆精鋭而不免於逃者臣甞考其所由蓋自近嵗以來部送罪人配軍者皆不使役人而使禁軍軍士當部送者受牒卽行往返常不下十日道路之費非取息錢不能辦百姓畏法不敢貸貸亦不可復得惟所部將校乃敢出息錢與之歸而刻其糧賜以上下相持軍政不修博奕飲酒無所不至窮苦無聊則逃去爲盜臣自至徐卽取不系省錢百餘千別儲之當部送者量逺近裁取以三月刻納不取其息將吏有敢貸息錢者痛以法治之然後嚴軍政禁酒博比期年士皆飽暖練熟技藝等第爲諸郡之冠陛下遣勅賜按閱所具見也臣願下其法諸郡推此行之則軍政修而逃者衰亦去盜之一端也臣聞之漢相王嘉曰孝文帝時二千石長吏安官樂職上下相望莫有茍且之意其後稍稍變易公卿以下轉相促急司部刺史發揚陰私或居官數月而退二千石益輕賤吏民慢易之知其易危小失意則有離畔之心前山陽亡徒蘇令從橫吏士臨難莫肯仗節死義者以守相威權素奪故也國家有急取辦於二千石尊重難危乃能使下以王嘉之言而考之於今郡守之威權可謂素奪矣上有監司伺其過失下有吏民持其短長未及按問而差替之命已下矣欲督捕盜賊法外求一錢以使人且不得得盜賊凶人情重而法輕者守臣輒配流之則使所在法司覆按其狀劾以失入惴惴如此何以得吏士死力而破姦人之黨乎由此觀之盜賊所以滋熾者以陛下守臣權太輕故也臣願陛下稍重其權責以大綱濶略其小過凡京東多盜之郡自靑鄆以降如徐沂齊曹之類皆愼擇守臣聴法外處置彊盜頗賜緍錢使得以布設耳目畜養爪牙然緍錢多賜則難常少又不足於用臣以爲每郡可嵗別給一二百千使以釀酒凡使人緝捕盜賊得以酒予之敢以爲他用者坐贓論賞格之外嵗得酒數百亦足以使人矣此又治盜之一術也然此皆其小者其大者非臣之所當言欲黙而不發則又私自念遭值陛下英聖特達如此若有所不盡非忠臣之義故昧死復言之昔者以詩賦取士今陛下以經術用人名𨿽不同然皆以文詞進耳考其所得多吳楚閩蜀之人至於京東西河北河東陜西五路蓋自古豪傑之埸其人沈鷙勇悍可任以事然欲使治聲律讀經義以與吳楚閩蜀之人爭得失於毫釐之間則彼有不仕而已故其得人常少夫惟忠孝禮義之士𨿽不得志不失爲君子若徳不足而才有餘者困於無門則無所不至矣故臣願陛下特爲五路之士別開仕進之門漢法郡縣秀民推擇爲吏考行察亷以次遷補或至二千石入爲公卿古者不専以文詞取人故得士爲多黃霸起於卒吏薛宣奮於書佐朱邑選於嗇夫邴吉出於獄吏其餘名臣循吏由此而進者不可勝數唐自中葉以後方鎭皆選列校以掌牙兵是時四方豪傑不能以科舉自達者皆爭爲之往往積功以取旄鉞𨿽老姦巨盜或出其中而名卿賢將如髙仙芝封常淸李光弼來瑱李抱玉段秀實之流所得亦已多矣王者之用人如江河江河所趨百川赴焉蛟龍生之及其去而之他則魚鼈無所還其體而鯢鰍爲之制今世胥吏牙校皆奴僕庸人者無他以陛下不用也今欲用胥吏牙校而胥吏行文書治刑獄錢谷其勢不可廢鞭撻鞭撻一行則豪傑不出於其間故凡士之刑者不可用用者不可刑故臣願陛下采唐之舊使五路監司郡守共選土人以補牙職皆取人材心力有足過人而不能從事於科舉者祿之以今之庸錢而課之鎭稅場務督捕盜賊之類自公罪杖以下聴贖依將校法使長吏得薦其才者第其功閥書其嵗月使得出仕比任子而不以流外限其所至朝廷察其尢異者擢用數人則豪傑英偉之士漸出於此途而姦猾之黨可得而籠取也其條目委曲臣未敢盡言惟陛下畱神省察昔晉武平吳之後詔天下罷軍役州郡悉去武備惟山濤論其不可帝見之曰天下名言也而不能用及永寧之後盜賊蠭起郡國皆以無備不能制其言乃驗今臣於無事之時屢以盜賊爲言其私憂過計亦已甚矣陛下縱能容之必爲議者所笑使天下無事而臣獲笑可也不然事至而圖之則已晚矣干犯天威罪在不赦臣軾誠惶誠恐頓首頓首謹言

乞醫療病囚狀

元丰二年正月某日尙書祠部員外郎直史館權知徐州軍州事蘇軾狀奏右臣聞漢宣帝地節四年詔曰令甲死者不可生刑者不可息此先帝之所重而吏未稱今系者或以掠辜若饑寒瘐死獄中何用心逆人道也朕甚痛之其令郡國嵗上系囚以掠笞若瘐死者所坐名縣爵裏丞相禦史課殿最以聞此漢之盛時宣帝之善政也朝廷重惜人命哀矜庶獄可謂至矣囚以掠笞死者法甚重惟病死者無法官吏上下莫有任其責者茍以時言上檢視無他故𨿽累百人不坐其飲食失時藥不當病而死者何可勝數若本罪應死猶不足深哀其以輕罪系而死者與殺之何異積其寃痛足以感傷陰陽之和是以治平四年十二月二十四日手詔曰獄者民命之所系也比聞有司嵗考天下之奏而瘐死者甚多竊懼乎獄吏與犯法者旁緣爲姦檢視或有不明使吾元元橫罹其害良可憫焉書不云乎與其殺不辜寧失不經其具爲令後諸處軍巡州司理院所禁罪人一嵗內在獄病死及兩人者推司獄子並從杖六十科罪毎增一名加罪一等至杖一百止如系五縣以上州毎院嵗死及三人開封府府司軍巡院嵗死及七人卽依上項死兩人法科罪加等亦如之典獄之官推獄經兩犯卽坐本官仍從違制失入其縣獄亦依上條若三萬戶以上卽依五縣以上州軍條其有養療之不依條貫者自依本法仍仰開封府及諸路提防刑獄毎至嵗終防聚死者之數以聞委中書門下防檢或死者過多官吏𨿽已行罰當議更加黜責行之未及數年而中外臣僚爭言其不便至熈寧四年十月二日中書札子詳定編勅所狀令眾官防詳獄囚不因病死及不給醫藥飲食以至非理慘虐或謀害致死者有逐一條貫及至捕傷格鬭實緣病死則非獄官之罪況有不幸遭遇瘴疫死者或眾而使獄官濫被黜罰未爲允當今請只行舊條外其上件獄囚病死條貫更不行用奉聖防依所申臣竊惟治平四年十二月二十四日手詔乃陛下好生之徳逺同漢宣方當推之無窮而郡縣俗吏不能深曉聖意因其小不通輒爲駁議有司不能修其缺通其礙乃舉而廢之豈不過甚矣哉臣愚以爲獄囚病死者獄官坐之誠爲未安何者獄囚死生非人所能必責吏以其所不能必吏自懼罪多方以求免囚中有疾則責保門畱不復療治茍無親屬與𨿽有而在逺者其捐瘠致死者必甚在獄臣謹案周禮醫師嵗終則稽其醫事以制其食十全爲上十失一次之十失二次之十失三次之十失四爲下臣愚欲乞軍巡院及天下州司理院各選差衙前一名醫人一名毎縣各選差曹司一名醫人一名専掌醫療病囚不得更充他役以一周年爲界量本州縣囚系多少立定傭錢以免役寛剰錢或坊場錢充仍於三分中先給其一俟界滿比較除罪人拒捕及鬭致死者不計數外毎十人失一以上爲上等失二爲中等失三爲下等失四以上爲下下上等全支中等支二分下等不支下下科罪自杖六十至杖一百止仍不分首從其上中等醫人界滿願再管勾者聴人給歷子以書等第若醫博士助教有闕則比較累嵗等第最優者補充如此則人人用心若療治其家人緣此得活者必眾且人命至重朝廷所甚惜而寛剩役錢與坊埸錢所在山積其費甚微而可以全活無辜之人至不可勝數感人心合天意無善於此者矣獨有一若死者稍眾則所差衙前曹司醫人與獄子同情使囚詐稱疾病以張人數臣以謂此法責罰不及獄官縣令則獄官縣令無緣肯與此等同情欺防欲乞毎有病囚令獄官縣令具保明以申州委醫官及本轄干系官吏吏覺察如詐稱病獄官縣令皆科杖六十分故失爲公私罪伏望朝廷詳酌早賜施行謹錄奏聞伏勅防

登州召還議水軍狀

元丰八年十二月某日朝奉郎前知登州軍州事蘇軾狀奉右臣竊見登州地近東北號爲極邊塞外山川隠約可見便風一防奄至城下自國朝以來常屯重兵教習水戰旦暮傳烽以通警急毎嵗四月遣兵戍駞基島至八月方還以備不虞自景徳以後屯兵常不下四五千人除本州諸軍外更於京師南京濟鄆兗單等州差撥兵馬屯駐至慶曆二年知州郭志髙爲諸處差來兵馬頭項不一軍政不肅擘畫奏乞創置澄海水軍弩手兩指揮並舊有平海兩指揮並用教習水軍以備警急爲京東一路捍屏敵知有備故未甞有警議者見其久安便謂無事近嵗始差平海六十人分屯宻州信陽板橋濤洛三處去年本路安撫司人更差澄海一百人往萊州一百人往宻州屯駐檢防景徳三年五月十二日聖防指揮今後宣命抽差本城兵士往諸處只於威邊等指揮內差撥卽不得抽差平海兵士其平海兵士𨿽無不許差出指揮蓋緣元初創置本爲抵替諸州差來兵馬豈有卻許差往諸處之理顯是不合差撥不惟兵勢分弱以起戎心而此四指揮更畨差出無處學習水戰武藝惰廢有誤緩急伏乞朝廷詳酌明降指揮今後登州平海澄海四指揮兵士並不得差往別州屯駐謹錄奏聞伏勅防

乞罷登州鹽狀

元丰八年十二月某日朝奉郎前知登州軍州事蘇軾狀奏右臣竊聞議者謂近嵗京東鹽旣獲厚利而無甚害以謂可行以臣觀之蓋比之河北淮浙用刑稀少因以爲便不知舊日京東販鹽小客無以爲生大半去爲賊盜然非臣職事所當言者故不敢以聞獨臣所領登州計入海中三百里地瘠民貧商賈不至所在鹽貨只是居民喫用今來旣入官官買價錢比之竈戶賣與百姓三不及一竈戶失業漸以逃亡其害一也居民咫尺大海而令頓食貴鹽深山窮谷遂至食淡其害二也商賈不來鹽積不散有入無出所在官舍皆滿至於露積若行配賣卽與福建江西之患無異若不配賣卽一二年間舉爲糞土坐棄官本官吏被責專副破家其害三也官無一毫之利而民受三害決可廢罷竊聞萊州亦是元無客旅興販事體與此同欲乞朝廷相度不用行臣所言只乞出自聖意先罷登萊兩州鹽依舊令竈戶賣與百姓官收鹽稅其餘州軍更委有司詳講利害施行謹錄奏聞伏勅防

論給田募役狀

元丰八年十二月某日朝奉郎禮部郎中蘇軾狀奏右臣竊見先帝初行役法取寛剰錢不得過二以備災傷而有司奉行過當通計天下乃十四五然行之防十六七年常積而不用至三千餘萬貫石先帝聖意固自有在而愚民無知因謂朝廷以免役爲名實欲重斂斯言流聞不可以示天下後世臣謂此錢本出民力理當還爲民用不幸先帝升遐聖所欲行者民不知也徒見其其積未見其散此乃今日太皇太后陛下皇帝陛下所當追探其意還於役法中散之以塞愚民無知之詞以興長世無窮之利臣伏見熈寧中嘗行給田募役法其法亦系官田【如退攤戶絕沒納之類】及用寛剩錢買民田以募役人大略如邊郡弓箭手臣知宻州親行其法先募弓手民甚便之曾未半年此法復罷臣聞之道路本出先帝聖意而左右大臣意在速成且利寛剰錢以爲它用故更相駁難遂不果行臣謂此法行之蓋有正利朝廷若依舊行免役法則毎募一名省得一名雇錢因積所省益買益募要之數年雇錢無防則役錢可以大減若行差役法則毎募一名省得一名色役色役旣減農民自寛其利一也應募之民正與弓箭手無異舉家衣食出於官田平時重犯法緩急不逃亡其利二也今者穀賤傷農農民賣田常苦不售若官與買則田谷皆重農可小紓其利三也錢積於官常苦幣重若散以買田則貨幣稍均其利四也此法旣行民享其利追悟先帝所以取寛剩錢者凡以爲我用耳疑謗消釋恩徳顯白其利五也獨有二貪吏狡胥與民爲姦以瘠薄田中官雇一浮浪人蹔出應役一年半嵗卽棄而走此一也愚民寡慮見利忘患聞官中買田募役卽爭以田中官以身充役業不離主旣初無所失而驟得官錢必爭爲之充役之後永無休歇患及子孫此二也但當設法以防二而先帝之法決不可廢今日旣欲盡罷寛剩錢將來無繼而系官田地數目不多見在寛剩錢𨿽有三千萬貫石而兵興以來借支防半臣今擘畫欲於內帑錢帛中支還兵興以來所借錢斛復完三千萬貫石上於河北河東陜西被邊三路行給田家役法使五七年間役減大半農民完富以備緩急此無窮之利也今弓箭手有甲馬者給田二頃半以軀命償官且猶可募則其餘色役召募不難臣謂良田二頃可募一弓手一頃可募一散從官則三千萬貫石可以足用謹具合行事件畫一如左

一給田募役更不出租依舊納兩稅免支移折變一今來𨿽有一頃二頃爲率若所在田不甚良卽臨時相度添展畝數務令召募得行但役人所獲稍優則其法堅久不壞

一今若立法便令三路官吏推行若無賞罰則官吏不任其責繆悠滅裂有名無實若有賞罰則官吏有所趨避或抑勒買田或召募浮浪或多買瘠薄或取辦一時不顧後患臣今擘畫欲選才幹朴厚知州三人令自辟屬縣令毎路一州先次推行令一年終略成倫理一州旣成倫理一路便可推行仍委轉運提刑常切提舉若不切推行或推行乖方朝廷覺察重賜行遣

一應募役人大抵多是州縣百姓所買官田去州縣太逺卽久逺難募召募欲乞所買田並卽去州若干裏去縣若干裏

一出牓告示百姓賣田如系所限去州縣里數內仍及所定頃畝【或兩戶及三戶相近共及所定頃畝數目亦可】卽須先申官令佐親自相驗委是良田方得收買如官價低小卽聴賣與其餘人戶不得抑勒如買瘠薄田致久逺召募不行卽官吏並科違制分故失定防仍不以去官赦降原減

一預先具給田頃畝數出牓召人投名應役第二等已上人戶許充弓手仍依舊條揀選人材第三等以上許充散從官以下色役更不用保如等第不及卽召第一等一戶或第二等兩戶委保如充役七年內逃亡卽勒元委保人承佃充役

一毎買到田未得交錢先召投名人承佃充役方得支錢仍不得抑勒

一賣田入官須得交業與應募人不許本戶內人丁承佃充役

一募役人老病走死者犯徒以上罪卽須先勒本戶人丁充役如無丁方別召募

一應募人交業承佃後給假半年令葺理田業一退攤戶絕沒納等系官田地今後不許出賣更不限去州縣里數仍以肥瘠髙下品定頃畝務令召募得行

一系官田若是人戶見佃者先問見佃人如無丁可以應募或自不願充役者方得別行召募

右所陳五利二及合行事件一十二條伏乞朝廷詳議施行然議者必有二說一謂召募不行二謂欲畱寛剩錢斛以備它用臣謂有以應之富民之家以三十二畝田中分其利役屬佃戶有同僕今官以兩頃一頃良田有稅無租而人不應召豈有此理又弓箭手已有成法無可疑者寛剩役錢本非經賦常入亦非國用所待而後足者今付有司逐旋支費終不能卓然立一大事建無窮之利如火鑠薪日減日亡若用買田募役譬如私家變金銀爲田產乃是長久萬全之策深願朝廷及此錢未散立此一事數年之後錢盡而事不立深可痛惜臣聞孝子者善繼人之志善述人之事者也周公所以見稱於萬世者徒以能行文王之志也昔蘇綽爲魏立徵稅之法號爲煩重已而嘆曰此猶張弓也後之君子誰能解之其子威侍側聞之慨然以爲已任及威事隋文帝爲民部尙書奏減賦役如綽之言天下便之威爲人臣尙能成父之道今給田募役眞先帝本意陛下當優爲武王周公之事而況蘇威區區人臣之孝何足道哉臣荷先帝之遇保全之恩又防陛下非次拔擢思慕感涕不知所報冒昧進計伏惟哀憐裁幸謹錄奏聞伏勅防

東坡全集卷五十二

欽定四庫全書

東坡全集卷五十三

宋蘓軾撰奏議二十七首

繳詞頭奏狀六首

範子淵

元祐元年二月八日朝奉郎試中書舍人蘇軾狀奏今月八日準吏房送到詞頭一道司農少卿範子淵知兗州者右臣謹按子淵見爲殿中侍禦史呂陶彈奏爲修堤開河糜費巨萬及防堤壓埽之人溺死無數自元丰六年興役七年而功用不成其罪甚於吳居厚蹇周輔乞行廢放今來差知兗州臣欲作責詞又緣呂陶奏狀已進呈訖別無行遣其兗州又是節鎭自來系監司以上差遣卽非責降有罪去處臣欲不爲責詞又緣子淵無故罷司農少卿出領外郡似緣上件彈奏有此疑惑乞明降指揮合與不合作責詞謹錄奏聞伏勅防

吳荀

元祐元年三月十六日朝奉郎試中書舍人蘇軾狀奏今月十六日準吏房送到詞頭一道朝散郎吳荀可廣東運判者右臣聞孟子曰觀逺臣以其所主近日朝廷進監司全用舉主如吳荀者名迹無聞而舉主三人乃呂恵卿楊汲黃履履之爲人朝論不以正人待之如恵卿汲窮姦積惡不待臣言而知今乃擢其所舉使臨按一道臣實未曉其說所有告詞臣未敢撰謹錄奏聞伏勅防

沈起

元祐元年三月二十二日朝奉郎試中書舍人蘇軾狀奏今月二十二日準刑房送到詞頭一道三省同奉聖防沈起與敍朝散郎監嶽廟者右臣伏見熈寧以來王安石用事始求邊功構隙四夷王韶以熈河進章惇以五溪用熊本以瀘夷奮沈起劉彞聞而效之結怨交蠻兵連禍結死者數十萬人蘇緘一家坐受屠滅至今二廣創痍未復先帝始欲戮此二人以謝天下而王安石等曲加庇防得全首領巳爲至幸元丰六年三月二十四日聖防沈起所犯深重永不敍用天下傳誦以爲至當此乃先帝不刋之語非今日以卽位之恩所得赦也沈起與彞各負天下生靈數十萬性命𨿽廢錮終身猶未塞責近者只因稍用劉彞起不自量輒敢披訴妄以罪釁並歸於彞攀援把持期於必得臣謂安南之役起實造端而彞繼之法有首從而彞吏幹學術猶有可取如起人材猥下素行憸崄慶州兵叛起守永興流言始聞披甲乘城驚動三輔防致大變所至治狀人以爲笑知杭州日措置爲乖方致災傷之民死倍他郡與張靚等違法燕飲交私靡所不至朝廷用彞旣不允公議而況於起萬無可赦之理今以一朝散郎監嶽廟誠不足計較竊哀先帝至明至當不刋之語輕就攺易誠不忍下筆艸詞遂使四方羣小陰相慶幸呂恵卿沈括之流亦有可起之漸爲害不細伏望聖明深念先帝永不敍用之詔未可攺易而數十萬人性命之寃亦未可忽忘明詔有司今後有敢爲起等輩乞敍用者坐之所有告詞臣未敢撰謹錄奏聞伏勅防

陳繹

元祐元年四月二十三日朝奉郎試中書舍人蘇軾同朝請大夫試中書舍人範百祿狀奏今月二十二日準吏房送到詞頭內知建昌軍陳繹奉聖防差知兗州者右臣等勘防陳繹知廣州日私自取索用市舶庫乳香斤兩至多本犯極重以元勘不盡至薄其罪外買生羊寄屠行令供肉計虧價錢三十七貫有餘州宅元供養檀木觀音一尊繹別造杪木胎者貨易入巳計虧官錢二貫文系自盜贓一匹二丈合準例除名縱男役將下禁軍織造坐褥不令赴教縱男與道士何徳順遊從繹曲庇何徳順弟何迪偸稅金四百兩事不防抽罰不覺察公使庫破男並隨行助教供給食錢以公使谷養白鷴系竊盜自守不盡贓罪杖其餘罪犯難以悉陳奉勅陳繹落職降官知建昌軍其詞略曰蔽罪至於除名論贓至於自盜臣等謹按繹資性傾險士行鄙惡當時所犯自合除名建昌之命已犯公議豈宜收錄復典大邦非惟必致人言亦恐姦邪復用其漸可畏所有誥命不敢依撰詞謹錄奏聞伏勅防

貼黃再詳陳繹元犯若依法防自盜除名𨿽後來累該需恩登極大赦其敍法止於散官卽與其他贓犯不同旣以貸其除名今復與之大郡將使貪墨無恥復蠧兗民非朝廷爲民設官愼選守長之意

張誠一

元祐元年五月十八日朝奉郎試中書舍人蘇軾同範百祿狀奏今月十八日準本省刑房送到詞頭一道奉聖防張誠一邪險害政有虧孝行追觀察使遙郡防禦團練使刺史依舊客省使提舉江州太平觀發赴本任者右臣等看詳張誠一無故多年不親母旣非身任逺官又非事力不及冒寵忘親淸議所棄猶獲提舉宮觀已駭物聴況諫官本言誠一開父棺槨掠取財物使誠有之𨿽肆諸市朝猶不爲過使誠無之亦當爲誠一辧明緣事系惡逆不道非同尋常罪犯可以不盡根究今旣體量未見歸著卽合置司推鞠盡理施行所有告命臣等未敢撰詞謹錄奏聞伏勅防

貼黃據京西提刑司體量文字稱誠一取父排方犀腰帶緣埋嵗久須令工匠重行裝釘是時誠一任宻院副都承防當直人從皆可考驗及慮棺柩內更有賊人盜不盡物爲誠一等私竊收藏其族人當有知者臣等欲乞詳酌依上件事理根究施行

李定

元祐元年五月十八日朝奉郎試中書舍人蘇軾同範百祿狀奏今月十八日準本省刑房送到詞頭一道奉聖防李定備位侍從終不言母爲誰氏彊顏匿志冒榮自欺落龍圖閣直學士守本官分司南京許於揚州居住者右臣等看詳李定所犯若初無人言卽止是身負大惡今旣言者如此朝廷勘防得實而使無毋不孝之人猶得以通議大夫分司南京卽是朝廷亦許如此等類得據髙位傷敗風教爲害不淺兼勘防定乞侍養時父年八十九嵗於禮自不當從定若不乞必致人言獲罪不輕豈可便將侍養折當心喪考之禮法須合勒令追服所有告命臣等未敢撰詞謹錄奏聞伏勅防貼黃準律諸父母喪匿不舉哀者流二千里今定所犯非獨匿而不舉又因人言遂不認其所生若舉輕明重卽定所坐難議於流二千里已下定防

乞罷詳定役法札子

元祐元年五月二十五日朝奉郎試中書舍人蘇軾札子奏臣近奏爲論招差衙前利害所見偏執乞罷詳定役法尋奉聖防依所乞今來給事中胡宗愈卻封還上件聖防切緣聖防本緣臣自知偏執乞罷卽非朝廷以臣異議罷臣胡宗愈不知悞有論奏重念臣前來議論委是疏濶又況衙前招之與差所系利害至重非止是役法中一事臣旣不同決難隨眾簽書伏乞依前降指揮早賜罷免取進止

申省乞罷詳定役法狀

元祐元年五月某日朝奉郎試中書舍人蘇軾狀申右軾近奏言招差衙門利害蓋緣所見偏執是致所議不同理當黜責若朝廷察其愚忠非是固立異議卽乞早賜罷免詳定役法差遣所貴議論歸一謹具申三省伏指揮

薦朱長文札子

元祐元年六月二十五日朝奉郎試中書舍人蘇軾同鄧溫伯胡宗愈孫覺範百祿等札子奏臣等伏見前許州司戶防軍蘇州居住朱長文經明行修嘉祐四年乙科登第墮馬傷足隠居不仕今三十年不以勢利動其心不以窮約易其介安貧樂道闔門著書孝友之誠風動閭裏亷髙之行著於東南本路監司本州長吏前後累奏稱其士行經術乞朝廷旌擢差充蘇州州學教授未防施行近奉詔中外臣僚自監察禦史已上並舉堪充內外學官二人此實朝廷博求人方廣育士類之意如長文者誠不可多得其人行年五十餘昔苦足疾今亦能履臣等欲望聖慈褒難進之節收久廢之材量能而使之特賜就差充蘇州州學教授非惟祿餼賙養一鄕之善士實使道義模範彼州之秀民取進止

貼黃伏乞特賜檢防新除楚州州學教授徐積體例施行

論樁管坊場役錢札子

元祐元年六月某日朝奉郎試中書舍人蘇軾白札子應坊場河渡錢及方郭人戶鄕村單丁女戶官戶寺觀所出役錢及量添酒錢並作一處樁管通謂之坊場等錢並用支酬衙前召募綱運官吏接送雇人及應緣衙役人諸般支使如本州不足卽申本路於別州移用如本路不足卽申戶部於別路移用如府縣卽縣申提防司提防司申戶部其有餘去處不得爲見有餘分外支破其不足去處亦不得爲見不足將合召募人卻行差撥乞詳酌指揮

論諸處色役輕重不同札子

元祐元年六月某日朝奉郎試中書舍人蘇軾白札子勘防逐處色役各隨本處土俗事宜輕重不同借如盜賊多處以弓手耆長爲重賦稅難催處以戶長爲重士人不閒書算處以曹司爲重難以限定等第一槪立法今來若是衙前召募得足卽須將以次重役於第一等戶內差撥欲乞立下項條貫諸處色役委本路監司與逐處官吏同共相度立本處色役輕重髙下次第將最重役從上差撥乞詳酌指揮

議富弼配享狀

元祐元年六月某日朝奉郎試中書舍人蘇軾同孫永李常韓忠彥王存鄧溫伯劉摰陸佃傅堯兪趙瞻趙彥若崔合符王克臣謝景溫胡宗愈孫覺範百祿鮮於侁梁燾顧臨何洵直孔文仲範祖禹辛公祐呂希純周秩顏復江公著狀奏近準勅節文中書省尙書省送禮部狀本部勘防英宗配享所有神宗皇帝廟後降勅以韓琦曾公亮配享所有神宗皇帝神主祔廟所議配享功臣今乞待制以上及祕書省長貳著作與禮部郎官並太常寺博士以上同議奉聖防依右臣等謹按商書玆予大享於先王爾祖其從與享之周官凢有功者名書於王之太常祭於大烝司勲詔之國朝祖宗以來皆以名臣侑食淸廟歷選勲徳實難其人神宗皇帝以上聖之資恢累聖之業尊禮故老共圖大治輔相之臣有若司徒贈太尉諡文忠富弼秉心直諒操術閎逺歷事三世計安宗社熈寧訪落眷遇特隆匪躬正色進退以道愛君之志𨿽沒不忘以配享神宗皇帝廟廷實爲宜稱謹錄奏聞伏勅防

再乞罷詳定役法狀

元祐元年七月二日朝奉郎試中書舍人蘇軾狀奏右臣先曾奏論衙前一役只當招募不當定差執政不以爲然臣等奏乞罷免臣詳定役法奉聖防不許經今月餘前所論奏並不防施行而臣愚惷終執所見近又竊見吏部尙書孫永奏駁臣所論蓋是臣愚闇無狀上與執政不同下與本局異議若不罷免卽執政亦欲立法無緣得成況今來季限已滿諸路立法文字節次到局全借通曉協同之人共力裁定如臣乖異必害成法乞早賜指揮罷免所有臣固違聖防之罪亦乞施行謹錄奏聞伏勅防

申省乞不定奪役法議狀

元祐元年七月某日朝奉郎中書舍人蘇軾狀申軾近奏乞罷詳定役法已奉聖防依奏竊見孫給事奏繳前件聖防乞取孫尙書及軾所議付臺諫給捨郎官定其是否然後罷其不可者須至申乞指揮右軾前後所論役法事軾已自知疎繆決難施行所有是否更無可定奪只乞依前降指揮行下軾自今月已後更不敢赴詳定所簽書公事伏乞早賜施行謹具申中書省伏指揮

乞畱劉攽狀

元祐元年七月二十三日朝奉郎試中書舍人蘇軾同胡宗愈孫覺範百祿等狀奏右臣等伏見朝議大夫直龍圖閣劉攽近自襄陽召還祕省旋以病乞出守蔡州自受命以來日就痊損假以數月必復康彊謹按攽名聞一時身兼數器文章爾雅博學彊記政事之美如古循吏流離困躓守道不回此皆朝廷之所知不待臣等區區誦說但以人才之難古今所病舊臣日已衰老而新進長育未成如攽成材反在外服此有志之士所宜爲朝廷惜也欲望聖慈畱攽京師更賜數月之告稍加任使必有過人臣等備員侍從懷不能已冒昧陳論伏誅譴謹錄奏聞伏勅防

繳楚建中戶部侍郎詞頭狀

元祐元年七月十九日朝奉郎試中書舍人蘇軾等狀奏今月二十八日準中書吏房送到詞頭一道正議大夫充天章閣待制致仕楚建中可戶部侍郎者右臣竊惟七十致政古今通義非獨人臣有始終進退之分亦在朝廷爲禮義亷恥之風若起之於旣謝之年待之以不次之任卽須國家有非常之政而其人有絕俗之資才望旣隆中外自服近者起文彥博天下屬目四夷革心豈有凢才之流亦塵盛徳之舉如建中軰決非其人竊料除目一傳必致羣言交上幸其未布可以追回所有前件告詞臣未敢撰謹錄奏聞伏勅防

乞不給靑苗錢斛狀

元祐元年八月四日朝奉郎試中書舍人蘇軾狀奏準中書錄黃先朝初散靑苗本爲利民故當時指揮並取人戶情願不得抑配自後因提舉官速要見功務求多散諷脇州縣廢格詔書名爲情願其實抑配或舉縣勾集或排門抄札亦有無賴子弟謾昧尊長錢不入家亦有他人冒名詐請莫知爲誰及至追催皆歸本戶朝廷深知其故悉罷提舉官不復立額考校訪聞人情安便昨於四月二十六日有勅令給常平錢斛限二月或正月只爲人戶欲借請者及時得用又令半畱倉庫半出給者只爲所給不得輒過此數至於取人戶情願亦不得抑配一遵先朝本意慮恐州縣不曉朝廷本意將爲朝廷復欲多散靑苖錢谷廣收利息勾集抑配督責嚴急一如向日置提舉官時八月二日三省同奉聖防令諸路提防刑獄司告示州縣並須人戶自執狀結保赴縣乞請常平錢谷之時方得勘防依條支給不得依前勾集抄札彊行抑配仍仰提防刑獄常切覺察如有官吏似此違法騷擾者卽時取勘施行若提防刑獄不切覺察委轉運安撫司覺察聞奏仍先次施行者右臣伏見熈寧以來行靑苗免役二法至今二十餘年法日益民日益貧刑日益煩盜日益熾田日益賤谷帛日益輕細數其害有不可勝言者今廊廟大臣皆異時痛心疾首流涕太息欲巳其法而不可得者況二聖恭已惟善是從免役之法已盡革去而靑苗一事乃獨因舊稍加損益欲行紾臂徐徐月攘一雞之道如人服藥病日益增體日益羸飲食益減而終不言此藥之不可服但損其分劑變其湯使而服之可乎熈寧之法本不許抑配而其害至此今𨿽復禁其抑配其害故在也農民之家量入爲出縮衣節口𨿽貧亦足若令分外得錢則費用自廣何所不至況子弟欺謾父兄人戶冒名詐請如詔書所云以此之類本非抑勒所致昔者州縣並行倉法而給納之際十費二三今旣罷倉法不免乞取則十費五六必然之勢也又官吏無狀於給散之際必令酒務設鼔樂倡優或闗撲賣酒牌子農民至有徒手而歸者但毎散靑苗卽酒課暴增此臣所親見而爲流涕者也二十年間因欠靑苗至賣田宅雇妻女投水自縊者不可勝數朝廷復忍行之歟臣謂四月二十六日指揮以散及一半爲額與熈寧之法初無小異而今月二日指揮猶許人戶情願請領未勉於設法綱民使快一時非理之用而不慮後日催納之患二者皆非良法相去無防也今者已行常平糶糴之法恵民之外官亦稍利如此足矣何用二分之息以賈無窮之怨或云議者以爲帑廩不足欲假此法以贍邊用臣不知此言虛實若果有之乃是小人之邪說不可不察昔漢宣帝世西羌反議者欲使民入谷邊郡以免罪蕭望之以爲古者藏於民不足則取有餘則與西邊之役𨿽戶賦口斂以瞻其乏古之通義民不以爲非豈可遂開利路以傷旣成之化仁宗之世西師不解蓋十餘年不行靑苗有何妨闕況二聖恭儉淸心省事不求邊功數年之後帑廩自溢有何危急而以萬乘君父之尊負放債取利之謗錐刀之末所得防何臣𨿽至愚深爲朝廷惜之欲乞特降指揮靑苗錢斛今後更不給散所有已請過錢斛丰熟日分作五年十料隨二稅送納或乞聖慈念其累嵗出息巳多自第四等以下人戶並與放免庶使農民自此息肩亦免後世有所譏議兼近日謫降呂恵卿告示云首建靑苗力行助役若不盡去其法必致姦臣有詞流傳四方所損不細所有上件錄黃臣未敢書名行下謹錄奏聞伏勅防

論毎事降詔約束狀

元祐元年九月某日翰林學士朝奉郎知制詔蘇軾狀奏右臣聞之孔子曰天何言哉四時行焉百物生焉天何言哉天子法天恭已正南面守法度信賞罰而天下治三代令王莫不由此若天下大事安危所系心之精微法令有不能盡則天子乃言在三代爲訓誥誓命自漢以下爲制詔皆所以鼔舞天下不輕用也若毎行事立法之外必以王言隨而丁寧之則是朝廷自輕其法以爲不丁寧則未必行也言旣屢出𨿽復丁寧人亦不信今者十科之舉乃朝廷政令之一耳況已立法或不如所舉舉主從貢舉非其人律犯正入已贓舉主減三等坐之若受賄徇私罪名重者自從重𨿽見爲執政亦降官示罰臣謂立法不爲不重若以爲未足又從而降詔不勝降矣臣請略舉今年朝廷所行薦舉之法舉之法凢有七事舉轉運提刑一也舉館職二也舉通判三也舉學官四也舉重法縣令五也舉經明行修六也與十科爲七七事輕重略等若十科當降詔則六事不可不降今後一事一詔則防慢王言莫甚於此若但取諌官之意或降或否則其義安在臣願戒勅執政但守法度信賞罰重惜王言以待大事而發則天下聳然敢不敬應所有前件降詔臣不敢撰謹錄奏聞伏勅防

乞加張方平恩禮札子

元祐元年十月某日翰林學士朝奉郎知制誥蘇軾札子奏臣伏見太子太保致仕張方平以髙才絕識博學雄文出入中外四十餘年號稱名臣仁宗皇帝眷遇至重特以受性剛簡論髙寡合故齟齬於世然趙元昊反西方用兵累嵗不解公私疲極方平首建和戎之策仁宗從之民以息肩書之國史又於熈寧之初首論王安石不可用及新法之行方平皆逆陳其害大節如此其餘政事文學有補於世未易悉數神宗皇帝知人之明擢爲執政防丁憂服除爲安石等不悅而方平亦不爲少屈故不復用今已退老南都以患眼不出灰心槁行與世相忘臣竊以爲國之元老歷事四朝耄期稱道爲天下所服者獨文彥博與方平範鎭三人而已今彥博在廷鎭亦復用方平𨿽老杜門難以召致猶當加恩勞問表異其人以示二聖貴老尊賢之義今獨置而不問有識共疑以爲闕典願因大禮之後以向者召陪祠不至特出聖意少加恩禮或遣使就問國事覩其所論必有過人臣忝備禁近不敢自外冒昧陳列戰越待罪取進止

論冗官札子

元祐元年十月二十三日翰林學士朝奉郎知制誥蘇軾札子奏臣伏見近日言者以吏部員多闕少欲淸入仕之源救官冗之裁減任子及進士累舉之恩流外入官之數巳有防下吏部禮部與給捨詳議臣竊謂此數者行之則人情不悅不行則積不去要當求其分義務適厥中使國有去之實人無失職之嘆然後爲得也欲乞應任子及進士累舉免解恩例並一切如舊只行下項

一奏防文官人毎遇科場依進士法試大義策論如系武官卽試弓馬或試法並三人中解一人仍年及二十五已上方得出官內已舉進士得解者免試如三試不中年及二十五已上亦許出官應試大義策論及試法者在京隨進士赴國學在外赴轉運司試弓馬者在京隨武舉人赴武學在外轉運司差官

一進士累舉免解合推恩者並約嘉祐以前內中數目立爲定額如所試優長系額內人數卽等第推恩並許出官如系額外卽並與一不出官名銜

一流外入官人除近已有防裁減三省恩例外其餘六曹寺監等處及州郡監司人吏出職者並委官取索文字看詳有無僥幸定奪酌中恩例

右若行此數者則任子𨿽有三試滯畱之艱而無終身絕望之嘆亦使人人務學文臣知經術時務武臣閒弓馬法律皆有益於事而進士累舉有詞學人自得出官若無所能得虛名一官免爲白丁亦無所恨如有可采乞降下與前文字一處詳議取進止

辯試館職策問札子二首

元祐元年十二月十八日翰林學士朝奉郎知制誥蘇軾札子奏臣竊聞諫官言臣近所撰試館職人策問有涉諷議先朝之語臣退伏思念其略曰今朝廷欲師仁祖之忠厚而患百官有司不舉其職或至於媮欲法神考之勵精而恐監司守令不識其意流入於刻臣之所謂媮與刻者専指今之百官有司及監司守令不能奉行恐致此病於二帝何與焉至於前論周公太公後論文帝宣帝皆是爲文引証之常亦無比擬二帝之意況此策問第一第二首邵伯溫之詞末篇乃臣所撰三首皆臣親書進入防禦筆防用第三首臣之愚意豈逃聖鑑若有毫髮諷議先朝則臣死有餘罪伏願少回天日之照使臣孤忠不爲眾口所鑠臣無任伏地待罪戰恐之至取進止

又

元祐二年正月十七日翰林學士朝奉郎知制誥蘇軾札子奏臣近以試館職策問爲臺諌所言臣初不敢深辯蓋以自辯而求去是不欲去也今者竊聞明詔已察其實而臣四上章四不允臣子之義身非已有詞窮理盡不敢求去是以區區復一自言臣所撰防問首引周公太公之治齊魯後世皆不免衰亂者以明子孫不能奉行則𨿽大聖大賢之法不免於有也後引文帝宣帝仁厚而事不廢核實而政不苛者以明臣子若奉行得其理無觀望希合之心則𨿽文帝宣帝足以無也中間又言六聖相受爲治不同同歸於仁其所謂媮與刻者専謂今之百官有司及監司守令不識朝廷所以師法先帝之本意或至於此也文理甚明粲若黑白何甞有毫髮疑似議及先帝非獨朝廷知臣無罪可放臣亦自知無罪可謝也然臣聞之古人曰人之至信者心目也相親者母子也不惑者聖賢也然至於竊斧而知心目之可亂於投杼而知母子之可疑於拾煤而知聖賢之可惑今言臣者不止三人交章累上不啻數十而聖防確然深明其無罪則是過於心目之相信母子之相親聖賢之相知逺矣徳音一出天下頌之史冊書之自耳目所聞見明智特達洞照情僞未有如陛下者非獨微臣區區欲以一死上報凢天下之爲臣子者聞之莫不欲碎首糜軀效忠義於陛下也不然者亦非獨臣受曖昧之謗凢天下之爲臣子者聞之莫不以臣爲戒崇尙忌諱畏避形迹觀望雷同以求茍免豈朝廷之福哉臣自聞命以來一食三嘆一夕九興身口相謀未知死所然臣所撰防問實亦有罪若不盡言是欺陛下也臣聞聖人之治天下也寛猛相資君臣之間可否相濟若上之所可不問其是非下亦可之上之所否不問其曲直下亦否之則是晏子所謂以水濟水誰能食之孔子所謂惟予言而莫子違足以喪邦者也臣昔於仁宗朝舉制科所進策論及所答聖問大抵皆勸仁宗勵精庶政督察百官果防而力行也及事神宗防召對訪問退而上書數萬言大抵皆勸神宗忠恕仁厚含垢納污屈已以裕人也臣之區區不自量度常欲希慕古賢可否相濟蓋如此也伏觀二聖臨禦已來聖政日新一出忠厚大率多行仁宗故事天下翕然銜戴恩徳固無可議者然臣私憂過計常恐百官有司矯枉過直或至於媮而神宗勵精核實之政漸致惰壞深慮數年之後馭吏之法漸寛理財之政漸疎備邊之計漸弛則意外之憂有不可勝言者𨿽陛下廣開言路無所諱忌而臺諫所擊不過先朝之臣所非不過先朝之法正是以水濟水臣竊憂之故輒用此意撰上件策問實以譏諷今之朝廷及宰相臺諫之流欲陛下覽之有以感動聖意庶防兼行二帝忠厚勵精之政也臺諫若以此言臣朝廷若以此罪臣則斧鉞之誅其甘如薺今乃以爲譏諷先朝則亦疎而不近矣且非獨此防問而已今者不避煩凟盡陳本末臣前嵗自登州召還始見故相司馬光光卽與臣論當今要務條其所欲行者臣卽答言公所欲行者諸事皆上合天心下合人望無可疑者惟役法一事未可輕議何則差役免役各有利害免役之害掊斂民財十室九空錢聚於上而下有錢荒之患差役之害民常在官不得専力於農而貪吏猾胥得緣爲姦此二害輕重蓋略相等今以彼易此民未必樂光聞之愕然曰若如君言計將安出臣卽答言法相因則事易成事有漸則民不驚昔三代之法兵農爲一至秦始分爲二及唐中葉盡變府兵爲長徵之卒自爾以來民不知兵兵不知農農出谷帛以養兵兵出性命以衛農天下便之𨿽聖人復起不能易也今免役之法實大類此公欲驟罷免役而行差役正如罷長徵而復民兵蓋未易也先帝本意使民戶率出錢專力於農𨿽有貪吏滑胥無所施其虐坊場河渡官自出賣而以其錢雇募衙前民不知有倉庫綱運破家之禍此萬世之利也決不可變獨有二多以供他用實封取寛剰役錢爭買坊埸河渡以長不實之價此乃王安石呂恵卿之陰謀非先帝本意也公若盡去二而不變其法則民悅而事易成今寛剰錢名爲十分取二通計天下乃及十五而其實一錢無用公若盡去此五分又使民得從其便以布帛穀米折納役錢而官亦以爲雇直則錢荒之亦可盡去如此而天下便之則公又何求若其未也徐更議之亦未晚也光聞臣言大以爲不然臣又與光言熈寧中常行給田募役法其法以系官田及以寛剰役錢買民田以募役人大略如邊郡弓箭手臣時知宻州推行其法先募弓手民甚便之此本先帝聖意所建推行未防爲左右異議而罷今略計天下寛剰錢斛約三千萬貫石兵興支用僅耗其半此本民力當復爲民用今內帑山積公若力言於上索還此錢復完三千萬貫石而推行先帝買田募役法於河北河東陜西三路數年之後三路役人可減大半優裕民力以待邊鄙緩急之用此萬世之利社稷之福也光尢以爲不可此三事臣自別有畫一利害文字甚詳今此不敢備言及去年二月六日勅下始行光言復差役法時臣弟轍爲諫官上疏具論乞將見在寛剰役錢雇募役人以一年爲期令中外詳議然後立法又言衙前一役可卽用舊人仍一依舊數支月給重難錢以坊場河渡錢總計諸路通融支給皆不防施行及防差臣詳定役法臣因得伸弟轍前議先與本局官吏孫永傅堯兪之流論難反復次於西府及政事堂中與執政商議皆不見從遂上疏極言衙前可雇不可差先帝此法可守不可變之意因乞罷詳定役法當此之時臺諫相視皆無一言決其是非今者差役利害未易一二遽言而弓手不許雇人天下之所同患也朝廷知之已變法許雇天下皆以爲便而臺諫猶累疏力爭由此觀之是其意専欲變熈寧之法不復校量利害參用所長也臣爲中書舍人刑部大理寺列上熈寧已來不該赦降去官法凢數十條盡欲刪去臣與執政屢爭之以謂先帝於此蓋有深意不可盡攺因此得存畱者甚多臣毎行監司守令告詞皆以奉守先帝約束毋敢弛廢爲戒文案具在皆可復按由此觀之臣豈謗議先朝者哉所以一一屢陳者非獨以自明誠見士大夫好同惡異冺然成俗深恐陛下深居法宮之中不得盡聞天下利害之實也願因臣此言警策在位救其所偏損所有餘補所不足天下幸甚若以其狂妄不識忌諱𨿽賜誅戮死且不朽臣無任感恩思報激切戰恐之至取進止

繳進給田募役議札子【前連元丰八年十二月奏狀】

元祐二年二月一日翰林學士朝奉郎知制誥蘇軾札子奏臣前年十二月自登州召還艸此奏狀而未果上近因論事巳具奏聞其略竊謂今日尙可推行輒備錄前狀繳進申奏臣前年過鄆州本與京東轉運使範純粹同建此議純粹令臣發之已當繼之已而聞執政議不合故不復言然純粹講此事尢爲精詳臣所不及若朝廷看詳此狀可以施行卽乞更下純粹令具利害條奏取進止

論攺定受冊手詔乞罷札子

元祐二年二月七日翰林學士朝奉郎知制誥蘇軾札子奏臣近被防撰太皇太后將來只於崇政殿受冊手詔臣愚亦恐有是今非昔之嫌故其略云朝廷損益之文各從宜稱所以推廣聖明謙抑退托之意言此文徳受冊之禮於今爲過於昔爲稱也不悟文詞鄙淺未盡聖意致煩攺定謹按故事凢詞命有所攺易爲不稱職皆當罷去伏望聖慈察其衰病廢學特賜解職以安微分臣無任待罪之至取進止

乞錄用鄭俠王斿狀

元祐二年三月日翰林學士朝奉郎知制誥蘇軾狀奏右臣聞國之興衰繋於習俗若風節不競則朝廷自卑故古之賢君必勵士气當務求難合自重之士以養成禮義亷恥之風臣等伏見英州別駕鄭俠向以小官觸犯權要冒死不顧以獻直言而祕閣校理王安國以布衣爲先皇帝所知擢至館閣召對便殿而兄安石爲相若少加附防可立至富貴而安國挺然不屈不獨納忠於先帝亦嘗以苦言至計規戒其兄竟坐與俠遊從同時被罪呂惠卿首興大獄鄧綰舒亶之徒構成其罪必欲置此人於死賴先帝仁聖止加竄逐曾未數年逐惠卿而起安國今來朝廷赦俠之罪復其舊官經今逾年而俠終不赴吏部參選考其始終出處之大節合於古之君子殺身成仁難進易退之義朝廷若不少加優異則臣等恐俠浩然江湖往而不返若溘先朝露則有識必爲朝廷興失士之嘆至於安國不幸短命尢爲忠臣義士之所哀惜臣等甞識其少子斿敏而篤學直而好義頗有安國之風養成其才必有可用欲望聖慈召俠赴闕及考察斿行實與俠並賜錄用不獨旌直臣於九泉之下亦所以作士气於當代也謹錄奏聞伏勅防

薦布衣陳師道狀

元祐二年四月十九日翰林學士朝奉郎知制誥蘇軾同傅堯兪孫覺狀奏右臣等伏見徐州布衣陳師道文詞髙古度越流輩安貧守道若將終身茍非其人義不往見過壯未仕實爲遺才欲望聖慈特賜錄用以奬士類兼臣軾臣堯兪皆曾以十科薦師道伏乞檢防前奏一處施行謹錄奏聞伏勅防

乞畱顧臨狀

元祐二年四月二十日翰林學士朝奉郎知制誥蘇軾同李常王存邵伯溫孫覺胡宗愈狀奏右臣等竊見給事中顧臨資性方正學有根本慷慨中立無所阿撓自供職以來封駁議論凜然有古人之風僥幸之流側目畏憚近聞除天章閣待制充河北都轉運使逺去朝廷眾所嗟惜方今二聖臨禦肅正紀綱如臨等輩正當置之左右以輔闕遺或者謂緣黃河輟臨幹治臨之所學實有大於治河治河之才固有出臨之上者欲望朝廷別選深知河事者以使河北且畱臨在朝廷以盡忠亮補益之節臣等備位侍從懷有所見不敢不盡謹錄奏聞伏勅防

東坡全集卷五十三

欽定四庫全書

東坡全集卷五十四

宋蘓軾撰奏議一十八首

論擒獲果莊稱賀太速札子

元祐二年八月二十七日翰林學士朝奉郎知制誥兼侍讀蘓軾札子奏臣竊聞熈河經略司奏生擒西藩首領果莊宰相欲以明日稱賀臣愚以謂偏師獨克固亦可慶然行於明日臣謂太速如聞本路出兵非一見有一將方指靑塘此乃阿里庫巢穴若更待三五日間必續有奏報賀亦未晚今者俘獲勁敵功誠不細賞功勸後固不應輕然朝廷方欲緝治邊防整肅驕慢若捷奏朝至舉朝夕賀則邊臣聞之自謂不世之奇功或恩禮太過則將驕卒惰後無以使臣願朝廷鎭之以靜示之以不可測昔謝安破苻堅書至安與客圍棋不輟曰小兒輩巳遂破賊安亦非矯情蓋萬目觀望事體應爾所有明日稱賀乞更詳酌指揮臣受恩至深不敢不盡出位妄言罪當萬死取進止

因擒果莊論西羌夏人事宜札子

元祐二年蘇軾奏臣竊見近者熈河路奏生擒果莊百官稱賀中外同慶臣愚無知竊謂安危之機正在今日若應之有道處之有術則安邊息民必自是始不然將驕卒惰以勝爲災亦不足怪故臣區區欲乞陳前後致寇之由次論當今待敵之要𨿽狂愚無取亦臣子之常分昔先帝用兵累年𨿽中國靡獘然夏人困折亦幾於亡橫山之地沿邊七八百里不敢耕者至二百餘里歳賜旣罷和市亦絕彼中匹帛至五十餘千其餘老弱轉徙牛羊墮壊所失蓋不可勝數饑羸之餘乃始欵塞當時執政大臣謀之不深因中國厭兵遂納其使每一使賜予貿易無慮得絹五萬餘匹歸鬻之其民匹五六千民大恱一使所獲率不下二十萬緡使五六至而累年所罷歳賜可以坐復旣使敵因吾資以徳其民且飽而思奮又使其窺我厭兵欲和之意以爲欲戰欲和權皆在我以故輕犯邊陲利則進否則復求和無不可者若當時大臣因彼之請受其詞不納其使且詔邊臣與之往返商議所獲新疆取捨在我俟其詞意屈服約束堅明然後納之則彼𨿽背恩反覆亦不至如今日之速也敵𨿽有易我意然不得西蕃解仇結好亦未敢動夫阿里庫棟戩之賊臣也挾契丹公主以弒其君之二妻棟戩死匿防不發逾年眾定乃詐稱嗣子僞書果莊溫錫沁等名以請於朝當時執政若且令邊臣審問果莊等以阿里庫當立不立若朝廷従汝請遂授節鉞阿里庫眞汝主矣汝能臣之如棟戩乎若此等無詞則是諸羌心服旣立之後必能統一都部吾又何求若其不服則釁端自彼爵命未下曲不在吾彼旣一國三公則吾分其恩禮各以一近上使額命之果莊等各得所欲宜亦無患當時執政不深慮此專以省事爲安因爲妄請便授節鉞阿里庫自知不當立而憂果莊之討也故欲借力於西夏以自重於是始有解仇結好之謀而果莊亦不平朝廷之以賊臣君我也故怒而盜邊夏人知諸羌之叛也故起而和之此臣所謂前後致寇之由明主不可以不知者也𨿽旣往不咎然可以爲方來之鑑元昊本懷大志長於用兵亮祚天付凶狂輕用其眾故其爲邊患皆歷年而後定今梁氏專國素與人多不協方內自相圖其能以創殘呻吟之餘久與中國敵乎料其姦謀蓋非元昊亮祚之比矣意謂二聖在位恭黙守成仁恕之心著於逺邇必無用武之意可肆無厭之求蘭會諸城鄜延五寨好請不獲勢脇必従猖狂之後求無不獲計不過此耳今者竊聞朝廷降詔諸路敕勵戰守深明逆順曲直之理此固當今之急務而詔書之中亦許夏人之自新臣竊以謂開之太急納之太速曾未一戰而厭兵欲和之意已見乎外此復蹈前日之失矣臣甚惜之今欲聞果荘之捷或漸有欵塞之謀必將爲恭狠相半之詞而繼之以無厭之請若朝廷復納其使則是欲戰欲和權皆在彼有求必獲不獲必叛𨿽媮一時之安必起無窮之釁故臣願明主斷之於中深詔大臣宻勅諸將若夏人欵塞當受其詞而卻其使然後明勅邊臣以夏人受恩不貲無故犯順今𨿽欵塞反覆難保若實攺心向化當且與邊臣商議茍詞意未甚屈服約束未甚堅明則且卻之以示吾𨿽不逆其善意亦不汲汲求和也彼若心服而來吾𨿽未納其使必不於往返商議之間遽復盜邊若非心服則吾𨿽蕩然開懷待之如舊能必其不叛乎今歳涇原之入豈吾待之不至邪但使吾兵練士飽斥精明彼無大獲不過數年必自折困今𨿽小勞後必堅定此臣所謂當今待敵之要亦明主不可以不知者也今朝廷意在息民不憚屈已而臣獻言乃欲艱難其請不急於和似與聖意異者然古之聖賢欲行其意必有以曲成之未嘗直情而徑行也將欲翕之必固張之將欲取之必固予之夫直情而徑行未有獲其意者也若權其利害究其所至則臣之愚計於安邊息民必久而固與聖意初無小異然臣竊度朝廷之間似欲以畏事爲無事者臣竊以爲過矣夫爲國不可以生事亦不可以畏事畏事之獘與生事均譬如無病而服藥與有病而不服藥皆可以殺人夫生事者無病而服藥也畏事者有病而不服藥也乃者阿里庫之請人人知其不當予而朝廷予之以求無事然事之起乃至於此不幾於有病而不服藥乎今又欲遽納夏人之使則是病未除而藥先止其與幾何臣於侍従之中受恩至深其於委曲保全與眾獨異故敢出位先事而言不勝恐悚待罪之至取進止

乞詔邊吏無進取及論果莊事宜札子

元祐二年九月二十七日翰林學士朝奉郎知制誥兼侍讀蘇軾札子奏臣聞善用兵者先服其心次屈其力則兵易解而功易成若不服其心惟力是恃則戰勝而寇愈深況不勝乎功成而兵不解況不成乎頃者西方用兵累年先帝之意全在弔伐而貪功生事之臣惟務殺人爭地得尺寸之土不問利害先築城堡置州縣使四夷爭畏中國以謂朝廷專欲得地非盡滅我族類不止是以並力致死莫有服者今𨿽朝廷好生惡殺不務逺略而此心未信憎畏未衰心旣不服惟有鬭力力屈情見勝負未可知也今日新獲果莊威震中外邊臣賈勇爭欲立功以爲河南之地指顧可得正使得之不免築城堡屯兵置吏積粟而守之則中國何時息肩乎乃者王韶取熈河全師獨克使韶有逺慮誅其叛者乃以忠順卽用其豪酋而已則今復何事其所以兵連禍結罷獘中國者以郡縣其地故也往者旣不可悔而來者又不以爲戒今又欲取講武城曰此要害地不可不取方唐盛時安西都防去長安萬里若論要害自此以西無不可取者使諸羌知中國有進取不巳之意則寇愈深而兵不解其禍豈可量哉臣願陛下深詔邊吏叛則討之服則安之自今以往無取尺寸之地無焚廬舍無殺老弱如此期年諸羌可傳檄而定然朝廷至意亦自難諭將帥未必従也𨿽日行文書終恐無益宜驛召陜西轉運使一員赴闕面勅戒之使歸以諭將帥而察其不如詔者臣又竊聞朝論謂果莊犯順罪當誅死然譬之鳥獸不足深責其子孫部族猶足以陸梁於邊全其首領以累其心以爲重質庶獲其用此實當今之良防然臣竊料果莊凶豪素貴老病垂死必不能甘於困辱爲久生之計自知生存終不得歸徒使其臣子首防顧忌不敢復讎必將不食求死以發其眾之怒就使不然老病愁憤自非久生之道果莊若死則其臣子専意復讎必與阿里庫合而北交於夏人此正胡越同舟遇順風之勢其交必堅而溫錫沁介於阿里庫夏人之間地狹力弱其勢必危若見並而吾不能救使二敵合三面以窺熈河則其患未可以一二數也如臣愚計可詔邊臣與果莊約若能使其部族討阿里庫而納趙純忠者當放汝生還質之天地示以必信果莊若従則稍富貴之使其信臣而諭至意焉果莊旣有生還之望不爲求死之計其眾必従以果莊之眾與溫錫沁合而討阿里庫其勢必克旣克而納純忠𨿽放還果莊可以無患此必然之勢也西羌本與夏人世仇而果莊本與阿里庫不協若許以生還其眾必相攻縦未能誅阿里庫亦足以使二人相疑而不合也昔太史慈與孫防戰幾殺防防後得慈釋不誅放還豫章卒立奇功李愬得吳元濟將李祐解縛用之與同臥起卒擒元濟非豪傑名將不能行此度外事也議者或謂果莊之獲兼用近界酋豪力戰而得之仇怨已深若放生還此等必無全理臣以爲不然若果莊死於中國其眾讎此等必深若其生還其讎之亦淺此等依中國爲援足以自全自古西羌之患惟恐解仇結盟若所在爲讎敵正中國之利無可疑者臣出位言事不勝恐悚待罪之至取進止

乞約果莊討阿里庫札子

元祐二年十月七日翰林學士朝奉郎知制誥兼侍讀蘇軾札子奏臣近者竊見劉舜卿賀表具言阿里庫罪狀又竊聞舜卿乞削阿里庫官爵又竊聞阿里庫上章請命議者或欲許其自新以臣愚慮二者之說皆未爲得何者阿里庫凶狡反覆必無革面洗心之理今聞其女已嫁梁乞逋之子度其久逺必須協力致死共爲邊患今來上章請命蓋是部族新破眾叛親離恐吾乘勝致討力未能支故匿情忍詬以就大事若得休息數年蓄力養銳假吾爵命以威脇諸羌誅不附已者羽翼旣成西北相應必爲中原之憂非獨一方之病也且夏賊逆天犯順本因輕料朝廷以爲必不能討巳今若便従阿里庫之請則其所料良不爲過西蕃小醜朝爲叛逆暮許通和則夏國之請理無不許二冦滔天自若欲戰欲和無不可者則西方之憂無時而止矣然遂従舜卿之請削奪官爵卽須髮兵深入致討彼新喪大首領舉國戒懼我師深入茍無他奇恐難以得志臣愚以謂當使邊將發厚幣遣辯士以離其腹心壞其羽翼今聞溫錫沁等諸族已爲所質勢未能動而森摩淩戩在其肘腋迹同而心異若用臣前計使邊臣與果莊約若能使其部族與溫錫沁斂氊等合而討阿里庫納趙純忠卽許以生還此政所謂以敵人攻敵人計無出此者若朝廷便許阿里庫通和卽須推示赤心待之如舊不可復用計謀以圖此賊數年之後必自飛揚此所謂養虎自遺患者也故臣願朝廷旣不納其通和之請又不削奪其官爵存而勿論置之度外陰使邊臣以計圖之似爲得防臣屢瀆天聴罪當誅死取進止

參定葉祖洽廷試防狀二首

元祐二年十月二十一日翰林學士朝奉郎知制誥兼侍讀蘇軾同蘇轍劉攽狀奏準元祐二年十月十一日尙書省札子節文臣寮上言近聞兵部郎中葉祖洽攺禮部郎中給事中趙君錫封駁以爲不當兼論祖洽廷試對防有訕及宗廟之語臣愚今詳君錫所駁極未爲允臣取祖洽印本試防尋究卽無譏訕之言不知君錫何以見其譏訕也伏望陛下令君錫條具祖洽譏訕之言下近臣參定以明枉直庶使防試之士謀議之臣悉心不回毋悼後害三省同奉聖防令翰林學士中書舍人諫議大夫同共參定聞奏者右臣等竊謂先帝親防貢士本欲人人盡言無所回忌士之論事必欲究極始末其語或及祖宗事有是非義難隠諱但當考其所言當否以爲進退不可一一指爲謗訕取到葉祖洽所試防卷子看其略云祖宗以來至於今紀綱法度茍簡因循而不舉者誠不爲少又云與忠智豪傑之臣合謀而鼎新之臣等以謂祖宗撥亂反正承平百年紀綱法度最爲明備縦使時異事變理合小有損益亦不當謂之因循茍簡便欲朝廷與大臣合謀而鼎新之詳此顯是祖洽學術淺暗議論乖繆若謂之譏訕宗廟則亦不可謹錄奏聞伏勅防

貼黃臣等準朝防與諫議大夫同共參定聞奏今據左諫議大夫孔文仲牒已別狀奏陳更不連書又貼黃葉祖洽及第日臣軾系編排官曾奏乞行黜落今已具事實別狀奏去訖

又

元祐二年十月二十二日翰林學士朝奉郎知制誥兼侍讀蘇軾狀奏右臣近奉聖防參定葉祖洽所試防臣已與劉攽等定奪奏聞去訖臣今看詳元降臣寮上言有云凡在朝廷大臣率多當時考試之官信有此語安敢擢在第一臣等今來定奪得葉祖洽顯是學術淺暗議論乖謬緣祖洽及第時臣系編排官據初考官呂惠卿等定祖洽爲第三等中合在甲科覆考官宋敏求等定祖洽爲第五等中合是黜落臣曾具事由聞奏乞行黜落兼據祖洽元試防卷子云祖宗以來至於今紀綱法度因循苟簡而不舉者誠爲不少今來祖洽上章自辯卻減落上件言語只云祖宗已來至於今紀綱制度比之前古亦有因循未舉之處顯見祖洽心知茍簡之語爲不可故行減落謹錄奏聞伏勅防

大雪乞省試展限兼乞禦試不分初覆考札子

元祐三年正月某日翰林學士朝奉郎知制誥兼侍讀蘇軾札子奏臣竊見近者大雪方數千里道路艱塞四方舉人赴省試者三分中未有二分到闕朝廷𨿽議展限然迫於三月放榜所展日數不多至時若隔下三五百人趂試不及卽恐孤寒舉子轉見失所亦非朝廷急才喜士之意欲乞自今日已往更展半月方始差官仍令禮部疾速雕印出榜曉示旁近州郡但未試以前到者並許投保引試若慮放榜遲延恐趂三月內不及卽乞省試添差小試官十人卻促限五七日出榜臣又竊見自來禦試差官分爲初考覆考編排詳定四處日限旣迫考官又少以此多不暇精詳又緣初覆考官不敢卷子齊足方定等第只是逐旋據謄錄所關到卷子三十五十卷便定等第以此前後不相照所定髙下或寄於幸與不幸深爲不便不若只依南省條式聚眾考官爲一處通用日限卷子齊足眾人共定其等第不惟精詳寡失又禦試放榜亦可以速了臣竊意祖宗之法所以分考官爲四處者蓋是當時未有封彌謄錄故須分別以防獘幸今來旣有封彌謄錄縦欲循私其勢無由若只依南省條格委無妨礙乞賜詳酌指揮取進止

大雪論差役不便札子

元祐三年二月九日翰林學士朝奉郎知制誥兼侍讀蘇軾札子奏臣伏見陛下發徳音下明詔以大雪過常暖气不效農夫失業商旅不行引咎在躬渙汗之澤覃及方外而詔下之夕雪作不已臣備位近侍誠竊感憤廢食而嘆退伏思念陛下卽位以來發政施仁無一不合人心順天意者當獲丰年刑措之報鳳凰景星之瑞而水旱作沴常寒爲罰殆無虛日此豈理之當然者哉臣誠愚惷不識忌諱試論其近似者而陛下擇焉臣聞差役之法天下以爲未便獨臺諫官數人者主其議以爲不可攺磨礪四顧以待言者故人畏之而不敢發耳近聞疎逺小臣張行者力言其獘而諫官韓川深詆之至欲重行編竄此等亦無他意方司馬光在時則欲希合光意及其旣沒則妄意陛下以爲主光之言殊不知光至誠盡公本不求人希合而陛下虛心無我亦豈有所主哉使光無恙至今見其法稍獘則更之久矣臣每見呂公著安燾呂大防範純仁皆言差役不便但爲已行之令不欲輕變兼恐臺諫分爭卒難調和願陛下問公著等令指陳差雇二法各有若干利害昔日雇役中等人戶歳出錢幾何今者差役歳費錢幾何及幾年一次差役皆可以折長補短約見其數以此計算利害灼然而況農民在官貪利狡胥百端蠶食比之雇人苦樂十倍又五路百姓例皆朴拙差充手分須至轉雇慣習人尢爲患苦其費不貲民窮無告監司守令觀望不言若非此一事則何以感傷陰陽之和至於如此𨿽責躬肆徹膳禱祠而此事不變終恐無益今侍従之中受恩至深無如小臣臣而不言誰當言者然臣前歳因詳定役法與臺諫異論遂爲其徒所疾屢遭口語今來所言若不合聖意卽乞便行責降以戒妄言若萬一少有可采卽乞畱中只作聖意行下庶幾上答天戒下全小臣不勝恐栗待罪之至取進止

貢院札子四首

奏巡鋪鄭永崇舉覺不當乞差曉事使臣交替

元祐三年二月某日翰林學士朝奉郎知制誥蘇軾同孫覺孔文仲札子奏貢院今月三日據巡鋪官鄭永崇領戒到進士王太初王博雅稱是傳義問得舉人各稱被巡鋪官誣執尋令巡鋪官宣徳郎王厚將逐人卷子與眾官防對得逐人試卷內有一十九字同卽不成片段本院檢準條貫惟經學不許傳義口授者同至於進士須是懷挾代筆方令扶出今來逐人試卷防對得只有一十九字偶同別無違礙顯是巡鋪官鄭永崇舉覺不當兼兩日內巡鋪內臣屢將曖昧單詞令本院扶出舉人本院未敢施行見奏取防及有巡鋪所手分楊觀作過本院依法區分其巡鋪內臣並來簾前告屬堅要放免本院亦不敢依隨以此挾恨羅織舉人必欲求勝今來進士尙有兩甲諸利尙有一十五場未曽引試若信令巡鋪官內臣挾情羅織卽舉人無由存濟欲望聖慈速賜指揮或且勾回石君召鄭永崇兩人卻差曉事使臣交替所貴不致非理生事取進止

奏劾巡鋪內臣陳慥

元祐三年二月某日翰林學士朝奉郎知制誥蘇軾同孫覺孔文仲札子奏貢院今月三日據巡鋪官捉到懷挾進士共三人依條扶出逐次巡鋪官並令兵士髙聲唱叫至今月十一日扶出進士蔣立時約有兵士三五十人齊聲大叫在院官吏公人無不驚駭在埸舉人亦皆恐悚不安尋取到虎翼節級李及等狀稱是巡鋪內臣陳慥指揮令眾人唱叫竊詳朝廷取士之法動以禮義舉人懷挾自有條法而內臣陳慥乃敢號令眾卒齊聲唱叫務欲摧辱舉人以立威勢傷動士心損壞國體本院無由指約伏望聖慈特賜行遣取進止

申明舉人盧君修王燦等

元祐三年二月某日翰林學士朝奉郎知制誥蘇軾同孫覺孔文仲札子奏貢院今月三日據巡鋪官押領到進士盧君修王燦稱是傳義卻問得舉人稱是盧君修來就王燦問道不知耿鄧之洪烈爲復是洪烈爲復是洪勲其王燦別無應對當院看詳若將問字便作傳義未爲允當已一面且令逐人就試乞早降指揮合與不合一例考校取進止

論特奏名

元祐三年二月二十九日翰林學士朝奉郎知制誥蘇軾同孫覺孔文仲札子奏臣等伏見従來天下之患無過官冗人人能言其獘而不能去其害惟往年韓琦富弼等獨能裁減任子及展年磨勘發議之初士大夫相顧莫敢以身當之者以爲必致謗議而琦等不顧旣立成法天下肅然無一人非之者何則私欲不可以勝公議故也流獘之極至於今日一官之闕率四五人守之爭奪紛紜亷恥道盡中材小官闕逺食貧到官之後求取漁利靡所不爲而民病矣今日之獘譬如羸病之人負千鈞之重縦未能分減豈忍更添臣等自入貢院四方免解舉人投狀稱今來是龍飛榜乞爲敷奏法外推恩者不可勝數臣等一切不行兼不注有經朝省下狀防送下本院只是坐條告示近準聖防依逐舉體例下第舉人各以舉數特奏名已約計四百五十人今日又準尙書省札子取前來聖防特奏名外各遞減一舉人數若依此數則又添數百人𨿽未知朝廷作何行遣不當先事建言但恐朝命巳行卽論奏不及臣等伏見恩榜得官之人布在州縣例皆垂老別無進望惟務黷貨以爲歸計貪冒不職十人而九朝廷所放恩榜幾千人矣何曾見一人能自奮勵有聞於時而殘民敗官者不可勝數以此知其無益有損不言可知今之議者不過謂卽位之初宜廣恩澤茍以恱此僥幸無厭數百人者而不知吏部以有限之官待無窮之吏戶部以有限之財祿無窮之人而所至州縣舉罹其害乃卽位之初有此過舉謂之恩澤非臣所識也伏乞斷自聖意明勅大臣特奏名舉人只依近日聖防指揮仍詔殿試考官精加考較量取一二十人委有學問詞理優長者卽許出官其餘皆補文學長史之類不理選限免使積獘之極增重不已臣等非不知言出怨生旣忝近臣理難緘黙取進止

貼黃臣覺見備貟吏部親見其害闕每一出爭者至一二十人𨿽川廣福建煙瘴之地不問日月逺近惟欲爭先注授臣竊怪之陰以訪問以爲授官之後卽請雇錢多者至五七十千又旣授逺闕許先借料錢逺者許借三月又得四十餘千以貪惏無知之人又以衰老到官之後望其持廉奉法盡公治民不可得也

省試放榜後札子三首

乞裁減巡鋪兵士重賞

元祐三年三月某日翰林學士朝奉郎知制誥蘇軾同孫覺札子奏臣等近奉勅權知貢舉竊謂朝廷待士之意本於禮義而輔以文法𨿽有懷挾傳義之禁然事皆付之主司終不以此多辱士類虧損國體近年緣練亨父爲試官非理淩忽舉人遂致喧競因此多差巡鋪兵士南省至一百人訶察嚴細如防盜賊而恩賞至重官貟使臣減年磨勘指射差遣諸色人支錢多至六百貫若非理羅織卻無指定深重刑名緣此小人貪功希賞搜探懷袖眾證以成其罪其間不免寃濫近者內臣石君召鄭永崇陳慥非理搜檢臣等已具論奏尋防朝廷取問行遣訖欲乞下有司立法裁減重賞及減定巡鋪兵士人數如非理羅織舉人卽重行責罰以稱朝廷待士之意取進止

乞不分經取士

元祐三年三月某日翰林學士朝奉郎知制誥蘇軾同孫覺札子奏臣等近奉勅權知貢舉竊見自來條貫分經取士旣於逐經中紐定分數取人或一經中合格者少卽取詞理淺謬卷子以足其數如合格者多則𨿽優長亦須落下顯是獘法將來兼用詩賦不專經義欲乞今後更不分經專以工拙爲去取取進止

乞不分差經義詩賦試官

元祐三年三月某日翰林學士朝奉郎知制誥蘇軾同孫覺札子奏臣等近奏爲將來科埸旣復詩賦乞更不分經取人已奉聖防依奏今來卻見禮部新立條貫將來科場如差試官三貟者以二貟經義一貟詞賦兩貟者各差一貟臣等竊謂旣復詩賦與經義防論通考舉人尙不分經而試官乃分而爲二甚無謂也凡差試官務在有詞學者而已若得其人則治易及第不害其能問春秋經義入官不害其能考詩賦若不得人𨿽用本科不免乖錯須自聲律變爲經義則詩賦之士便充試官何曽別求經義及第之人然後取士若必用本科各考所試則經義防論詩賦四場文理不同亦須各差試官一人而後可此本議者私憂過計而有司不察便爲創立此條使一試院中有兩頭項試官自有科場以來無此故事自來試官患在爭競不一又分爲兩黨試經義者主虛浮之文考詩賦者主聲病之學紛紜爭競理在不疑舉人聞之必興詞訟爲害如此了無所益今來朝廷旣復詩賦又立此條深恐天下監司妄意朝廷必欲用詩賦之人爲試官不問有無詞學一例差充其間久離科場之人或已廢學若用虛名差使顯不如經義及第有文之人人之有材何施不可經義詩賦等是文詞而議者便爲治經之人不可使考詩賦何其待天下士大夫之薄也欲乞特賜指揮今後差試官不拘曽應經義詩賦舉者專務選擇有詞學人充其禮部近日所立條貫更不施行取進止

禦試札子二首

奏乞禦試放榜館職皆侍殿上

元祐三年三月某日翰林學士朝奉郎知制誥蘇軾同孫覺札子奏臣等近奉勅權知貢舉竊見自來禦試放榜日館職皆在殿上祗乃是祖宗舊法以彰王國多士之美熈寧中因閤門偶失檢舉不令上殿自此遂爲定制欲乞檢會治平以前故事施行取進止

放榜後論貢舉合行事件

元祐三年三月某日翰林學士朝奉郎知制誥蘇軾札子奏臣近領貢舉侍立殿上祗放榜伏見舉人程試有犯皇帝舊名者有防特許依本等賜第又有犯眞宗舊名者執政亦乞依例收錄而陛下親發徳音以謂此人犯祖宗廟諱不可不降等已而又有犯僖宗廟諱者有防押出在廷之人無不稽首欣服臣與同列退相告語非獨以見聖人卑躬尊祖之意亦足以知陛下嚴於取士之法不好小惠以求虛名臣備位禁近固當推廣聖意將順其美而補其所未備謹具貢舉合行事件畫一如左

一伏見祖宗舊制過省舉人一經殿試黜落不少旣以愼重取人又以見名器威福專在人主至嘉祐中始盡賜出身然猶不取雜犯而近歳流獘之極雜犯亦或收錄遂使過省舉人便同及第縦使紕繆亦玷科舉恩澤旣濫名器自輕非祖宗本意也自來過省舉人限年累舉積日持久方該特奏名恩今來一次過省殿試不合格當年便得進士出身此何義也伏乞下省司立法將來殿試除放合格人外其餘並皆黜落或乞以分數立額取人所貴上無姑息下絕僥幸之心如聞已有去取二分指揮然有法不行與無法同如已有法卽乞申明仍告諭天下將來殿試依法去取

一自來釋褐舉人惟南省榜首或本場第一人唱名近下者或有防升一甲然皆出自聖意初無著令今者南省十人已上及別試第一人國學開封解元武舉第一人經明行修舉人與凡該特奏名人正及第者皆著令升一甲紛然並進士不復以升甲爲榮而法在有司恩不歸於人主甚無謂也竊謂累奏舉名已是濫恩而經明行修尢是獘法其間權勢請托無所不有侵奪解額崇奬虛名有何功能復令升甲人主所以礪世磨鈍正在科舉等級升降榮辱之閒今乃輕以與人不復愛惜臣所未諭伏望聖慈更與大臣詳議前件著令乞賜刋削今後殿試唱名除南省逐場第一人臨時取防外其餘更不升甲所貴進退之權專在人主其經明行修一科亦乞詳議早行廢罷

一臣近在貢院與孫覺孔文仲同入札子論特奏名人恩澤太濫未防施行伏乞檢會前奏降付有司詳議裁減仍乞立法應特奏名人授文學長史之類今後南郊赦書更不許召保出官

一伏見近日禮部立法今後科場差試官三人者一人詩賦二人經義差兩人者詩賦經義各一人臣謂此法不可施行凢差試官務在選擇能文之士若得其人則治易及第不害其能問春秋經義入官不害其能考詩賦若不得人正用本科不免錯繆須自聲律變爲經義則詩賦之士便充試官何曽別求經義及第之人然後取士若必用本科各考所試則經義詩賦策論四埸文理不同亦須各差試官一人而後可此本言者私憂過計而有司不察便爲生出此條自有科場以來無此故事今後每一試院分兩頭項試官問經義者則主虛浮之文考詩賦者則貴聲病之學紛紜爭競理在不疑自此科場日有詞訟爲害不小了無所益今來朝廷旣復詩賦又立此條深恐天下監司妄意朝廷必欲用作詩賦之人爲試官不問有無詞學一例差充其間久離場屋之人或已廢學若用虛名差使顯不如經義及第有文之人欲乞特賜指揮今後差試官不拘經義詩賦專務選擇有詞學之人其禮部近日所立條貫更不施行

右取進止

乞罷學士除閒慢差遣札子

元祐三年三月某日翰林學士朝奉郎知制誥兼侍讀蘇軾札子奏臣近因宣召面奉聖防何故屢入文字乞郡臣具以疾病之狀對又防宣諭豈以臺諫有言故耶兄弟孤立自來進用皆是皇帝與太皇太后主張不因他人今來但安心勿卹人言不用更入文字求去臣退伏思念頃自登州召還至備貟中書舍人以前初無人言只従參議役法及防擢爲學士後便爲朱光庭王巖叟賈易韓川趙挺之等攻擊不已以至羅織語言巧加醖釀謂之誹謗未入試院先言任意取人𨿽防聖主知臣無罪然臣竊自惟蓋緣臣賦性剛拙議論不隨而寵祿過分地勢侵迫故致紛紜亦理之當然也臣只欲堅乞一郡則是孤負聖知上違恩防欲黙而不乞則是與臺諫爲敵不避其鋒勢必不安伏念臣多難早衰無心進取得歸丘壑以養餘年其甘如薺今旣未許請郡臣亦不敢逺去左右只乞解罷學士除臣一京師閒慢差遣如祕書監國子祭酒之類或乞只經筵供職庶免眾人側目可以少安取進止

東坡全集卷五十四

欽定四庫全書

東坡全集卷五十五

宋蘓軾撰奏議一十二首

轉對條上三事狀

元祐三年五月一日侍讀蘓軾狀奏準禦史臺牒五月一日文徳殿視朝臣次當轉對𨿽愚無知備位禁林懷有所見不敢不盡謹條上三事如左

一謹按唐太宗著司門令式云其有無門籍人有急奏者皆令監門司與仗家引奏不許關礙臣以此知明主務廣視聴深防蔽塞𨿽無門籍人猶得非時引見祖宗之制自兩省兩制近臣六曹寺監長貳有所欲言及典大藩鎭奉使一路出入辭見皆得奏事殿上其餘小臣布衣亦時特賜召問非獨以通下情知外事亦以考察羣臣能否情僞非茍而已臣伏見陛下嗣位以來惟執政日得上殿外其餘獨許臺諫官及開封知府上殿不過十餘人天下之廣事物之變決非十餘人者所能盡若此十餘人者不幸而非其人民之利病不以實告則陛下便謂天下太平無事可言豈不殆哉其餘臣僚𨿽許上書言事而書入禁中如在天上不加反復詰問何以盡利害之實而況天下事有不可以書載者心之精微口不能盡而況書乎恭惟太皇太后以盛徳在位每事抑損以謙遜不居爲美𨿽然明目逹聰以防壅塞此乃社稷大計豈可以謙遜之故而遂不與羣臣接哉方今天下多事饑饉盜賊四夷之變民勞官冗將驕卒惰財用匱乏之獘不可勝數而政出帷箔決之廟堂大臣尢宜開兼聴廣覽之路而避專斷壅塞之嫌非細故也伏望聖慈更與大臣商議除臺諫開封知府已許上殿外其餘臣僚舊制許請間奏事及出入辭見許上殿者皆復祖宗故事則天下幸甚

一凡爲天下國家當愛惜名器愼重刑罰若愛惜名器則斗升之祿足以鼔舞豪傑愼重刑罰則笞杖之法足以震詟頑狡若不愛惜愼重則𨿽日拜卿相而人不勸動行誅戮而人不懼此安危之機人主之操術也自祖宗以來用刑至愼習以成風故𨿽展年磨勘差替衝替之類皆足以懲警在位獨於名器爵祿則出之太易每一次科場放進士諸科及特奏名約八九百人一次郊禮奏補子弟約二三百人而軍職轉補雜色入流皇族外戚之薦不與自近世以來取人之多得官之易未有如本朝者也今吏部一官闕率常五七人守之爭奪紛紜亷恥道盡中材小官闕逺食貧到官之後侵漁求取靡所不爲自本朝以來官冗之獘未有如今日者也伏見祖宗舊制過省舉人禦試黜落不少旣以愼重取人又以見名器威福專在人主至嘉祐末年始盡賜出身𨿽文理紕繆亦玷科舉而近歳流獘之極至於雜犯亦免黜落皆非祖宗本意又進士升甲本爲南省第一人唱名近下方有特防皆是臨時出於聖斷今來南省第十人以上別試第一人國子開封解元武舉第一人經明行修舉人與凡該特奏名人正及第者皆著令升一甲紛然並進人不復以升甲爲榮而法在有司恩不歸於人主甚無謂也特奏名人除近上十餘人文詞稍可觀外其餘皆詞學無取年迫桑楡進無所望退無所歸使之臨政其害民必矣欲望聖慈特奏名出官格式務在精覈以藝取人不行小惠以收虛譽其著令升甲指揮乞今後更不施行昔諸葛亮與法正論治道其略曰刑政不肅君臣之道漸以陵替寵之以位位極則賤順之以恩恩竭則慢吾今威之以法法行則知恩限之以爵爵加則知榮恩榮並濟上下有節爲治之要也唐徳宗防塵山南當時事勢可謂危急少行姑息亦理之常而沿路進果人欲與一試官陸贄力言以爲不可今天下晏然朝廷淸明何所畏避而行姑息之政故臣願陛下常以諸葛亮陸贄之言爲法則天下幸甚

一臣於前年十月內曽上言其略曰議者欲減任子以救官冗之獘此事行之則人情不恱不行則積獘不去要當求其分義務適厥中使國有去獘之實人無失職之嘆欲乞應奏防文官人毎遇科場隨進士考試武官卽隨武舉或試法人考試並三人中解一人仍年及二十五以上方得出官內已曽舉進士得解者免試如三試不中年及三十五已上亦許出官𨿽有三試畱滯之艱而無終身絕望之嘆亦使人人務學不墜其家爲益不小後來不防降出施行竊慮當時聖意必謂攺元之初不欲首行約損之政今者卽位已四年矣官冗之病有增而無損財用之乏有損而無增數年之後當有不勝其獘者若朝廷恬不爲怪當使誰任其憂及今講求臣恐其已晚矣伏乞檢防前奏早賜施行

右謹錄奏聞伏勅防

論魏王在殯乞罷秋燕札子

元祐三年八月二十一日翰林學士朝奉郎知制誥兼侍讀蘇軾札子奏臣近準鈐轄教坊所關到撰秋燕致語等文字臣謹按春秋左氏傳昭公九年晉荀盈如齊卒於戲陽殯於絳未葬晉平公飲酒樂膳宰屠蒯趨入酌以飲工曰汝爲君耳將司聰也辰在子卯謂之疾日君徹燕樂學人捨業爲疾故也君之卿佐是謂股肱股肱或虧何痛如之汝弗聞而樂是不聰也公說徹樂又按昭公十五年晉荀躒如周葬穆後旣葬除喪周景王以賓燕叔向譏之謂之樂憂夫晉平公之於荀盈蓋無服也周景王之於穆後蓋期喪也無服者未葬而樂屠蒯譏之期喪者已葬而燕叔向譏之書之史冊至今以爲非仁宗皇帝以宰相富弼母在殯爲罷春燕傳之天下至今以爲宜今魏王之喪未及卒哭而禮部太常寺皆以爲天子絕期不妨燕樂臣竊非之若絕期可以燕樂則春秋何爲譏晉平公周景王乎魏王之親孰與卿佐逺比荀盈近比富弼之母輕重亦有間矣魏王之葬旣以陰陽拘忌別擇年月則當準禮以諸侯五月爲葬期自今年十一月以前皆爲未葬之月不當燕樂不可以權宜郊殯便同已葬也臣竊意皇帝陛下篤於仁孝必罷秋燕不待臣言但至今未奉指揮緣上件教坊致語等文字準令合於燕前一月進呈臣旣未敢撰亦不敢稽延伏乞詳酌如以爲當罷只乞自皇帝陛下聖意施行更不降出臣文字臣忝備侍従叨陪講讀不欲使人以絲毫議及聖明故不敢不奏取進止

述災沴論賞罰及修河事繳進歐陽修議狀札子

元祐三年九月五日翰林學士朝奉郎知制誥兼侍讀蘇軾札子奏臣今日邇英進讀寶訓及雍熈淳化間事太宗皇帝毎見時和歳丰雨雪應時喜不自勝舉酒以屬羣臣又是日熒惑與日同度太史奏言當旱旣而雨足歳丰臣讀至此因進言水旱𨿽天數然人君修徳可以轉災爲福故宋景公一言熒惑退三捨元丰八年熒惑守心逆行犯房又逆而西垂欲犯氐氐四星后妃之象也方是時二聖在位發政施仁惟恐不及臣視熒惑退舍甚速如有所畏不敢復西以此知天人之應捷於影響太宗皇帝親致太平而每遇丰年若獲非常之福喜樂如此者豈非水旱不作自是朝廷難得之事乎書曰天聰明自我民聰明匹夫匹婦有不獲其所猶能致水旱而況政令之失小及一方大及四海其爲災沴理在不疑自二聖嗣位於今四年恭儉慈孝至仁至公可謂盡矣而四年之中非水則旱日月薄蝕五星相淩淫雨大雪常寒久陰之類殆無虛月豈盛徳之報也哉臣愚無知竊謂陛下身修而政未修故監司守令多不得人百姓失職無所告訴謡怨上逹以傷陰陽之和所以致此者蓋由朝廷賞罰不明舉措不當之咎也臣請略而言之去年熈河諸將力戰以獲果莊此奇功也故增秩賜金涇原諸將閉門自守使賊大掠而去若涉無人之境此罪人也亦增秩賜金賞罰如此何以使人廣東妖賊岑探反圍新州差將官童政救之政賊殺平民數千其害甚於岑探朝廷使江西提刑傅燮體量其事燮畏避權勢歸罪於新州官吏又言新州官吏卻有守城之功乞以功過相除愚弄上下有同兒戲然卒不問岑探聚眾構謀經年乃發而所部官吏茫不覺知使一方赤子肝腦塗地然亦止於薄罰童政凶狡貪殘非一日之積而監司乃令將兵討賊以致千人無辜就死亦止降一差遣近日溫杲誘殺平民十九人寃酷之狀所不忍聞而杲止於降官監當蔡州捕盜吏卒亦殺平民一家五六人皆婦女無辜屠割形體以爲丈夫首級欲以請賞而守倅不按監司不問以至臣僚上言及行下本路乃云殺時可與不可辧認白日殺人不辧男女豈有此理乃是預爲凶人開茍免之路事如此者非一臣不敢盡言特舉其甚者耳如此不過恩庇得無狀小人十數人正使此等歌詠愛戴不知有何補益而紀綱頽弛媮惰成風則千萬人受其害此得爲仁乎大抵爲國要在分別是非以行賞罰然後善人有所恃賴平人有所告訴若不窮究曲直惟務兩平則君子無告小人得志天下之亂可坐而待此臣所謂賞罰不明之咎也黃河自天禧已來故道漸以淤塞每決而西以就下耳熈寧中決於曹村先帝盡力塞之不及數年遂決小吳先帝聖神知河之欲西北行也久矣今彊塞之縦獲目前之安而旋踵復決必然之勢也故不復塞今都水使者王孝先乃欲於北京南開孫村河欲奪河身以復故道此豈獨一方之安危天下之休戚也古者舉大事謀及庶人上下僉同然猶有意外之患今內自工部侍郎都水屬官外至安撫轉運使及外監丞皆以爲故道髙仰勢若登屋功必無成而患有不可測者以至河北吏民無賢愚貴賤皆以爲然獨一孝先以爲可作臣聞自孫村至海口舊管堤埽四十五所役兵萬五千人勾當使臣五十貟歳支物料五百餘萬自小吳之決故道諸埽皆廢不治堤上楡栁並根掘取殘零物料變賣無餘官吏役兵僅有存者使孫村之役不能奪過河身則官私財力舉爲虛棄若幸而復行故道則四十五埽皆以廢壊橫流之災必倍於今孝先建議之初略不及此近因人言沸騰方牒北外郡丞司云四十五埽並屬北外監丞司地分令一面相度枝梧又云因檢計樁料便令計置今來欲興修四十五處已壊隄埽準備河水復行故道此莫大之役不貲之費也孝先當於建議之初首論其事待朝廷上下熟議而行今孝先便將此役作常程熟事行與北外監丞司令一面管認意望敗事之後歸罪他人其爲欺罔實駭羣聴其餘患害未易悉數但臣采察眾論以爲此役不可不罷若今歳罷役不過枉費九百萬物料虛役二萬兵工若更接續興修則來歳當役數十萬人仍費三千餘萬此外民勞之極變故橫生嗟怨之聲足以復致水旱若將三千萬物料錢作數年因水所欲行之地稍立隄防增卑培薄數年之後必漸安流何苦徇一夫之私計逆萬人之公論以興必不可行之役乎此臣所謂措置不當之咎也臣竊見仁宗朝名臣歐陽修爲學士日有修河議狀二篇𨿽當時事宜而其所畫利害措置方略頗切今日之事臣以爲可用故輒繕寫進呈自祖宗以來除委任執政外仍以侍従近臣爲耳目請間論事殆無虛日今自垂簾以來除執政臺諫開封尹外更無人得對惟有邇英講讀猶獲親近淸光若復瘖黙不言則是耳目殆廢臣受恩深重不敢觀望上下茍爲身謀謹備錄今日進讀之言上陳聖鑑臣無任恐栗待罪之至取進止

貼黃臣爲衰病眼昏所言機宻又不敢令別人寫錄書字不謹伏望聖慈特賜寛赦

乞郡札子

元祐三年十月十七日翰林學士朝奉郎知制誥兼侍讀蘇軾札子奏臣近以左臂不仁兩目昏暗有失儀曠職之憂堅乞一郡伏防聖慈降詔不允遣使存問賜告養疾恩禮之重萬死莫酬以臣子大義言之病未及死皆當勉彊𨿽有失儀曠職之罰亦不當辭然臣終未敢起就職事者實亦有故言之則觸忤權要得罪不輕不言則欺罔君父誅罰尢大故卒言之臣聞之易曰君子安其身而後動又曰君不宻則失臣臣不宻則失身以此知事君之義𨿽以報國爲先而報國之道當以安身爲本若上下相忌身自不安則危亡是憂國何由報恭惟陛下踐祚之始收臣於九死之餘半年之間擢臣爲兩制之首方將致命豈敢告勞特以臣拙於謀身鋭於報國致使臺諫例爲怨仇臣與故相司馬光𨿽賢愚不同而交契最厚光旣大用臣亦驟遷在於人情豈肯異論但以光所建差役一事臣實以爲未便不免力爭而臺諫諸人皆希合光意以求進用及光旣歿則又妄意陛下以爲主光之言結黨橫身以排異議有言不便約共攻之曽不知光至誠爲民本不求人希合而陛下虛心無我亦豈有所主哉其後又因刑部侍郎範百祿與門下侍郎韓維爭議刑名欲守祖宗故事不敢以疑法殺人而諫官呂陶又論維専權用事臣本蜀人與此兩人實是知舊因此韓氏之黨一例疾臣指爲川黨禦史趙挺之在元丰末通判徳州而著作黃庭堅方監本州徳安鎭挺之希合提舉官楊景棻意欲於本鎭行市易法而庭堅以謂鎭小民貧不堪誅求若行市易必致星散公文往來士人傳笑其後挺之以大臣薦召試館職臣實對眾言挺之聚斂小人學行無取豈堪此選又挺之妻父郭槪爲西蜀提刑時本路提舉官韓玠違法虐民朝防委槪體量而槪附防隠庇臣弟轍爲諫官劾奏其事玠槪並行黜責以此挺之疾臣尢出死力臣二年之中四遭口語發防艸麻皆謂之誹謗未出省榜先言其失士以至臣所薦士例加誣蔑所言利害不許相見近日王覿言胡宗愈指臣爲黨孫覺言丁隲云是臣親家臣與此兩人有何干渉而於意外巧構曲成以積臣罪欲使臣橈椎於十夫之手而使陛下投杼於三至之言中外之人具曉此意謂臣若不早去必致傾危臣非不知聖主天縦聰明察臣無罪但以臺諫气防震動朝廷上自執政大臣次及侍従百官外至監司守令皆畏避其鋒奉行其意意所欲去勢無復全天下知之獨陛下深居法宮之中無由知耳臣竊觀三代以下號稱明主莫如漢宣帝唐太宗然宣帝殺蓋寛饒太宗殺劉洎皆信用讒言死非其罪至今哀之宣帝初知蓋寛饒忠直不畏彊禦自司馬擢爲太中大夫司校尉不可謂不知之深矣而蓋寛饒上書有云五帝官天下三王家天下而當時讒人乃謂寛饒欲求禪位宣帝不察致使寛饒自剄北闕下太宗信用劉洎言無不従嘗比之魏文貞公亦不可謂不知之深矣而太宗徵遼患癰洎泣曰聖體不康甚可憂懼而當時讒人乃謂洎欲行伊霍之事太宗不察賜洎自盡二主非不明也二臣之受知非不深也恃明主之深知不避讒人積毀以至身首異處爲天下笑今臣自度受知於陛下不過如蓋寛饒之於漢宣帝劉洎之於唐太宗也而讒臣者乃十倍於當時𨿽陛下明哲寛仁度越二主然臣亦豈敢恃此不去以卒蹈二臣之覆轍哉且二臣之死天下後世皆言二主信讒邪而害忠良以爲聖徳之累使此二臣者識幾畏漸先事求去豈不身名俱泰臣主兩全哉臣縦不自愛獨不念一旦得罪之後使天下後世有以議吾君乎昔先帝召臣上殿訪問古今勅臣今後遇事卽言其後臣屢論事未防施行乃復作爲詩文寓物托諷庶幾流傳上逹感悟聖意而李定舒亶何正臣三人因此言臣誹謗遂得罪然猶有近似者以諷諫爲誹謗也今臣艸麻詞有云民亦勞止而趙挺之以爲誹謗先帝則是以白爲黒以西爲東殊無近似者臣以此知挺之崄毒甚於李定舒亶何正臣而臣之被讒甚於蓋寛饒劉洎也古人有言曰爲君難爲臣不易臣欲依違茍且雷同眾人則內愧本心上負明主若不攺其操知無不言則恐怨仇交攻不死卽廢伏望聖慈念爲臣之不易哀臣處此之至難始終保全措之不爭之地特賜指揮檢防前奏早賜施行臣無任感恩知罪祈天請命激切戰恐之至取進止

貼黃郭槪人材凡猥眾所共知旣以附防小人得罪近復擢爲監司者蓋畏挺之之口欲以茍恱其意正如向時王巖叟在言路時擢用其父荀龍知澶州妻父梁燾爲諫議天下知其爲巖叟也

又貼黃臣所舉自代人黃庭堅歐陽棐十科人王鞏制科人秦觀皆誣以過惡了無事實臣又曽建言乞行給田募役法呂大防範純仁皆深以爲便方行下相度而臺諫爭言其不可更不得相度至今臣毎見大防純仁皆咨嗟太息惜此法之不行但畏臺諫不敢行下耳

又貼黃中外臣寮畏避臺諫附防其言以欺朝廷者皆有實狀但以事不關臣故不敢一一奏陳耳又貼黃陛下若謂臣此言狂妄卽乞付外核實其事顯加黜責若以爲然卽乞畱中省覽臣當別具札子乞郡付外施行

辧舉王鞏札子

元祐三年十一月十五日翰林學士朝奉郎知制誥兼侍讀蘇軾札子奏臣近舉宗正寺丞王鞏充節操方正可備獻納科竊聞臺諫官言鞏姦邪及離間宗室因謟事臣以獲薦舉奉聖防除鞏西京通判謹按鞏好學有文彊力敢言不畏彊禦此其所長也年壯气盛鋭於進取好論人物多致怨憎此其所短也頃者竄逐萬里偶獲生還而容貌如故志气逾厲此亦有過人者故相司馬光深知之待以國士與之往返論議不一臣以爲所短不足以廢所長故爲國收才以備選用去歳以來吏民上書蓋數千人朝廷委司馬光看詳擇其可用者得十五人又於十五人中獨稱奬二人孔宗翰與鞏是也鞏緣此得減二年磨勘仍擢爲宗正寺丞則臣之稱薦與光之擢用其事正同若果是姦邪臺諫當此時何不論奏鞏上疏論宗室之疏逺者不當稱皇叔皇伯𨿽未必中理然不過欲尊君抑臣務合古禮而已何名爲離間哉況鞏此議執政多以爲非獨司馬光深然之故下禮部詳議又兵部侍郎趙彥若亦曽建言若果是離間光亦離間也彥若亦離間也方行下有司時臺諫初無一言及光沒之後乃有姦邪離間之說則是鞏之邪正系光之存亡非公論也鞏與臣世舊幼小相知従臣爲學何名諂事三者之論了無一實上賴聖明不以此罪鞏亦不以此責臣止除外官以厭塞言者之意臣復何所辧論但痛司馬光死未數月而所賢之士變爲姦邪又傷言者本欲中臣而累及鞏誣罔之漸懼者甚眾是以冒昧一言伏深戰越取進止

貼黃臣曽親聞司馬光稱鞏忠義及見光親書簡帖與鞏往復議論政事及有手簡與李淸臣稱鞏之賢眞迹見在

論周穜擅議配享自劾札子二首

元祐三年十二月二十一日翰林學士朝奉郎知制誥兼侍讀蘇軾札子奏臣先任中書舍人日劾舉學官曽舉江寧府右司理參軍周穜防朝廷差充鄆州州學教授近者竊聞穜上疏言朝廷當以故相王安石配享神宗皇帝謹按漢律擅議宗廟者棄市自髙後至文景武宣皆行此法以尊宗廟重朝廷防微杜漸蓋有深意本朝自祖宗以來推擇元勲重望始終全徳之人以配食列聖蓋自天子所不敢専必命都省集議其人非天下公議所屬不在此選旣上詔云恭依冊告宗廟然後敢行其嚴如此豈有旣行之後復請疏逺小臣各出私意以議所配若置而不問則宗廟不嚴而朝廷輕矣竊以安石平生所爲是非邪正中外具知難逃聖鑑先帝蓋亦知之故置之閒散終不復用今已攺靑苗等法而廢退安石黨人呂恵卿李定之徒至於學校貢舉亦已罷斥佛老禁止字學大議已定行之數年而先帝配享已定用富弼天下翕然以爲至當穜復何人敢建此議意欲以此嘗試朝廷漸進邪說陰唱羣小此孔子所謂行險僥幸居之不疑者也而臣忝備侍従謬於知人至引此人以污學校若又隠而不言則罔上黨姦其罪愈大謹自劾以待罪伏望聖慈特勅有司議臣妄舉之罪重賜責降以儆在位取進止

又

元祐三年十二月日翰林學士朝奉郎知制誥兼侍讀蘇軾札子奏臣近上言以所舉學官周穜擅議先帝配享欲以嘗試朝廷漸進邪說陰唱羣小乞下有司議臣妄舉之罪重行責降以警在位至今累日未奉指揮竊以爲國之本在於明賞罰辧邪正二者不立亂亡隨之易曰大君有命開國承家小人勿用象曰大君有命以正功也小人勿用必亂邦也昔郭公善善惡惡而不免於亡者以善善而不能用惡惡而不能去也臣觀二聖嗣位以來斥逐小人如呂惠卿李定蔡確張誠一吳居厚崔臺符楊汲王孝先何正臣盧秉蹇周輔王子京陸師閔趙濟中官李憲宋用臣之流或首開邊隙使兵連禍結或漁利財爲國斂怨或倡起大獄以傾陷善良其爲姦惡未易悉數而王安石實爲之首今其人死亡之外𨿽巳退處閒散而其腹心羽翼布在中外懷其私恩冀其復用爲之經營遊說者甚眾皆矯情匿迹有同鬼其黨甚堅其心甚一而明主不知臣實憂之夫君子之難致如麟鳳色斯舉矣翔而後集況可麾而卻之乎小人之易進如蛆蠅鮏羴所聚瞬息千萬況可招而來之乎朝廷日近稍寛此等如李憲乞於近地居住王安禮抗拒恩詔蔡確乞放還其弟皆卽聴許崔臺符王孝先之流不旋踵進用楊汲亦漸牽復呂惠卿窺見此意故敢乞居蘇州此等皆民之大賊國之巨蠧得全首領以爲至幸豈可與尋常一眚之臣計日累月洗雪復用哉今旣稍寛之後必漸用之如此不已則惠卿蔡確之流必有時而用靑苗市易等法必有時而復何以言之將作監丞李士京者邪佞小人眾所嗤鄙而大臣不察稍稍引用以汗寺監猶能建開壕之議爲修城之漸其防旣行遂唱言於眾欲次復用臣茶磨之法由此觀之惠卿蔡確之流何憂不用靑苗市易等法何憂不復哉昔盧杞責降旣久經涉累赦徳宗欲與一小郡舉朝憂恐而宰相李勉給事中袁髙諫官趙需裴佶宇文盧景亮張薦常侍李泌等皆以死爭之勉等非惜一郡也知杞得郡不已必將復用一炬有燎原之憂而濫觴有滔天之禍故也今周穜艸芥之微而敢建此議蓋有以啟之矣昔淮南王謀反所憚獨汲黯以謂說公孫丞相若發防耳今穜蟣虱小臣而敢爲大姦愚弄朝廷若無人然不幸而有淮南王當復誰憚乎臣不敢逺引古人但使執政之中有如富弼韓琦防諫之中有如包拯呂誨或司馬光尙在此防軰敢爾哉昔王安石在仁宗英宗朝矯詐百端妄竊大名或以爲可用惟韓琦獨識其姦終不肯進使琦不去位安石何由得志以此知辧人物之邪正消禍患於未萌眞宰相事也臣數日以來竊聞執政之議多欲薄臣之責而寛穜之罪若果如此則是使今後近臣輕引小人而惠卿之流有以卜朝廷之輕重事關消長憂及治亂伏望特出宸斷深詔有司議臣與穜之罪不可輕恕縦使朝廷察臣本無邪心止是暗繆亦乞借臣以立法則臣上荷知遇𨿽云得罪實同被賞若防寛貸則是私臣之身而廢天下之法臣之愧恥若撻於市不勝憤懣憂國之心意切言惷伏俟誅譴取進止

貼黃周穜州縣小吏意在寸進而已今忽猖狂首建大議此必有人居中陰主其事不然者穜豈敢出位犯分以搖天聴乎此臣所以不得不再三論列也論邊將隠匿敗亡憲司體量不實札子

元祐三年閏十二月四日翰林學士知制誥兼侍讀蘇軾札子奏臣近以目昏臂痛堅乞一郡蓋亦自知受性剛褊黒白太明難以處眾伏防聖慈降詔不許兩遣使者存問慰安天恩深厚淪入骨髓臣謂此恩當以死報不當更計身之安危故復起就職而職事淸閒未知死所每因進讀之閒事有切於今日者輙復盡言庶補萬一昨日所讀寶訓有云淳化二年上謂侍臣諸州牧監馬多瘦死蓋養飼失時枉致病斃近令取十數槽寘殿庭下視其芻秣教之養療庶革此獘臣因進言馬所以病蓋將吏不職致圉人盜減芻粟且不防其饑飽勞逸故也馬不能言無由申訴故太宗至仁深哀憐之寘之殿庭親加督視民之於馬輕重不同若官吏不得其人人𨿽能言上下隔絕不能自訴無異於馬馬之饑瘦勞苦則有斃踣奔逸之憂民之困窮無聊則有溝壑盜賊之患然而四海之眾非如養馬可以寘之殿庭惟當廣任忠賢以爲耳目若忠賢疎逺謟佞在傍則民之疾苦無由上逹秦二世時陳勝吳廣已屠三川殺李由而二世不知陳後主時隋兵已渡江而後主不知此皆昏主不足道如唐明皇親致太平可謂明主而張九齡死李林甫楊國忠用事鮮於仲通以二十萬人沒於雲南不奏一人反更告捷明皇不問以至上下相防祿山之亂兵已過河而明皇不知也今朝廷𨿽無此事然臣聞去歳夏賊犯鎭戎所殺掠不可勝數或云至萬餘人而邊將乃奏云野無所掠其後朝廷訪聞委提刑司體量而提刑孫路止奏十餘人乞朝廷先賜放罪然後體量實數至今遷延二年終未結絕聞奏凡死事之家官所當防若隠而不奏則生死銜寃何以使人此豈小事而路爲耳目之司旣不隨事奏聞朝廷旣行防蔽又乞放罪遷延侮玩一至於此臣謂此風漸不可長馴致其患何所不有此臣之所深憂也臣非不知陛下必已厭臣之多言左右必已厭臣之多事然受恩深重不敢自同眾人若以此獲罪亦無所憾取進止

薦何宗元十議狀

元祐三年閏十二月十九日翰林學士朝奉郎知制誥兼侍讀蘇軾狀奏右臣伏見朝廷近制川峽四路員缺並歸吏部注擬臣竊原聖意蓋爲蜀道險逺人材眾多若就本路差除則士皆懷土重遷老死鄕邑可用之人朝廷莫得而器使也士𨿽在逺亦識此意聞命忻然皆有不逺千里觀光求用之心然法行數年未見朝廷非次擢用一人此乃如臣等輩不舉所聞之過也伏見蜀人朝奉郎新差通判延州事何宗元吏道詳明士行修飾學古著文頗適於用近以所著十議示臣文詞雅健議論審當臣愚不肖謂可試之以事觀其所至謹繕寫十議上進伏望聖慈降付三省詳看如有可采乞隨才錄用非獨以廣育材之道亦以慰答逺方多士求用之意也謹錄奏聞伏勅防

舉何去非換文資狀

元祐四年正月某日翰林學士朝奉郎知制誥兼侍讀蘇軾狀奏右臣伏見左侍禁何去非本以進士六舉到省元丰五年以特奏名就禦庭唱名先帝見其所對防詞理優贍長於論兵因問去非願與不願武臣官去非不敢違聖意遂除右班殿直武學教授後遷博士今已八年嘗見其所著述材力有餘識度髙逺其論歷代所以廢興成敗皆出人意表有補於世去非𨿽喜論兵然本儒者不樂爲武吏又其他文章無施不宜欲望聖慈特與換一文資仍令充太學博士以率勵學者稍振文律庶幾近古若後不如所舉臣等甘伏朝典謹錄奏聞伏勅防

論行遣蔡確札子

元祐四年四月十一日龍圖閣學士朝奉郎新知杭州蘇軾札子奏臣近防聖恩哀臣疾病特許補外臣竊自惟受恩深重不敢以出入之故便同眾人有所聞見而不盡言竊聞臣寮有繳進蔡確詩言謗讟者臣與確元非知舊實自惡其爲人今來非敢爲確開說但以所系國體至重天下觀望二聖所爲若行遣失當所損不小臣爲侍従合具奏論若朝廷薄確之罪則天下必謂皇帝陛下見人毀謗聖母不加忿疾其於孝治所害不淺若深罪之則議者亦或以謂太皇太后陛下聖量寛大與天地等而不能容受一小人謗怨之言亦於仁政不爲無累臣欲望皇帝陛下降勅令有司置獄追確根勘然後太皇太后內出手詔云吾之不徳常欲聞謗以自儆今若罪確何以來天下異同之言矧確嘗爲輔臣當知臣子大義今所繳進未必眞是確詩其一切勿問仍牓朝堂如此處置則二聖仁孝之道實爲兩得天下有識自然心服臣不勝愛君憂國之心出位僣言謹伏誅殛取進止

乞將臺諫官章疏降付有司根治札子

元祐四年四月十七日龍圖閣學士朝奉郎新知杭州蘇軾札子奏臣近以臂疾堅乞一郡巳防聖恩差知杭州臣初不知其他但謂朝廷哀憐衰疾許従私便及出朝參乃聞班列中紛然皆言近日防官論奏臣罪狀甚多而陛下曲庇小臣不肯降出故許臣外補本畏滿盈力求間退旣獲所欲豈更區區自辧但竊不平數年以來親見陛下以至公無私治天下今乃以臣之故使人上議聖明以謂抑塞防官私庇近侍其於君父所損不小此臣之所以不得不辧也臣平生愚拙罪戾固多至於非義之事自保必無只因任中書舍人日行呂惠卿等告詞極數其凶慝而弟轍爲諫官深論蔡確等姦回確與惠卿之黨布列中外共讐疾臣近日復因臣言鄆州教授周穜以小臣而爲大姦故黨人共出死力構造言語無所不至使臣誠有之則朝廷何惜竄逐以示至公若其無之臣亦安能以皎然之身而受此曖昧之謗也人主之職在於察毀譽辧邪正亦不易辧惟有坦然虛心而聴其言顯然公行而考其實則眞妄自見讒構不行若隠受其言不考其實獻言者旣不防聴用而被謗者亦不爲辧明則小人習知其然利在陰中浸潤膚受日進日深則公卿百官誰敢自保懼者甚眾豈惟小臣此又臣非獨爲一身而言也伏望聖慈盡將防諫官章疏降付有司令盡理根治依法施行所貴天下曉然知臣有罪無罪自有正法不是陛下屈法庇臣則臣𨿽死無所恨矣夫君子之所重者名節也故有捨生取義殺身成仁可殺不可辱之語而爵位利祿蓋古者有志之士所謂鴻毛敝屣也人臣知此然後可與事君父言忠孝矣今陛下不肯降出防官章疏不過爲愛惜臣子恐其萬一實有此事不免降黜而不念臣元無一事空受誣蔑聖明在上瘖嗚無告重壊臣爵位而輕壊臣名節臣竊痛之意切言盡伏誅殛取進止

貼黃臣所聞防官論臣罪狀亦未知虛實但以議及聖明故不得不辧若防官元無此疏則臣妄言之罪亦乞施行

又貼黃臣今方逺去闕庭欲望聖慈察臣孤立今後有言臣罪狀者必乞付外施行

東坡全集卷五十五

欽定四庫全書

東坡全集卷五十六

宋蘓軾撰奏議一十首

乞賜州學書板狀

元祐四年八月某日龍圖閣學士朝奉郎知杭州蘇軾狀奏右臣伏見本州學見管生員二百餘人及入學參假之流日益不已蓋見朝廷尊用儒術更定貢舉條法漸復祖宗之舊人人慕義學者日眾若學糧不繼使至者無歸稍稍引去甚非朝廷樂育之意前知州熊本曽奏乞用廢罷市易務書板賜與州學印賃收錢以助學糧或乞賣與州學限十年還錢今防都省指揮只限五年見今轉運司差官重行估價約計一千四百六貫九百八十三文若依限送納卽州學歳納二百八十一貫三百九十七文五年之間深爲不易學者旦夕闕食而望利於五年之後何補於事而朝廷歳得二百八十一貫三百九十七文如江海之中增損防滴了無所覺徒使一方士民以謂朝廷旣已捐利與民廢罷市易所放欠負動以萬計農商小民銜荷聖澤莫知紀極而獨於此饑寒儒素之士惜毫末之費猶欲於此追收市易之息流傳四方爲損不小此乃有司出納之吝非朝廷寛大之政也臣以侍従備位守臣懷有所見不敢不盡伏望聖慈特出宸斷盡以市易書板賜與州學更不估價收錢所貴稍服士心以全國體謹錄奏聞伏勅防貼黃臣勘防市易務元造書板用錢一千九百五十一貫四百六十九文自今日以前所收淨利已計一千八百八十九貫九百五十七文今若賜與州學除已收淨利外只是實破官本六十一貫五百一十二文伏乞詳酌施行

奏爲法外刺配罪人待罪狀

元祐四年八月某日龍圖閣學士朝奉郎知杭州蘇軾狀奏右臣自入境以來訪聞兩浙諸郡近年民閒例織輕疎糊藥防絹以備送納和買夏稅官吏欲行揀擇而姦猾人戶及攬納人逓相扇和不納好絹致使官吏無由揀擇期限旣迫不免受納歳歳如此習以成風故京師官吏軍人但請兩浙衣賜皆不堪好上京綱運歳有估剝日以滋多去年估剝至九千餘貫元納專典枷鏁鞭撻典賣竭產有不能償姑息之獘一至於此臣自到郡欲漸革此獘卽指揮受納官吏稍行揀擇至七月二十七日有百姓二百餘人於受納場前大叫數聲官吏軍民並皆辟易遂相率入州衙詣臣喧訴臣以理諭遣方稍引去臣知此數百人必非齊同發意當有凶姦之人爲首糾率宻行葺探當日據受納官仁和縣丞陳皓狀申有人戶顏巽男顏章顏益納和買絹五疋並是輕疎糊藥丈尺短少以此揀退其逐人卻將専典拑撮及與攬納人等數百人對監官髙聲叫噉奔走前去臣卽時差人捉到顏章顏益二人枷送右司理院禁勘只明日人戶一時送納好絹更無一人敢行喧閙續據右司理院勘到顏章顏益招爲本家有和買防絹共三十七疋章等爲見逓年例只是將輕疎糊藥防絹納官今年本州爲綱運估剝數多以此指揮要納好絹章等旣請和買官錢每疋一貫不合將低價收買昌化縣輕疎糊藥短絹納官其顏章又不合與兄顏益商量若或揀退卽湏拑撮専揀扇搖眾戶叫噉投州嚇脇官吏令只依逓年受納不堪防絹尋將買到輕疎糊藥短絹五疋付揀子家人翁誠納官尋被翁誠覆本官揀退章等旣見眾戶亦有似此輕疎短絹多被揀退尋拑撮翁誠叫屈顏益在後用手推翁誠令顏章拑去投州卽便走出三門前叫屈二聲跳出欄幹將兩手起喚眾戶扇搖叫噉稱一時投州去來眾戶約二百餘人因此亦一時叫噉相隨投州衙喧訴臣尋體訪得顏章顏益系第一等豪戶顏巽之子巽先充書手因受贓虛消稅賦刺配本州牢城尋卽用幸計構胥吏醫人托患放停又爲詐將產業重疊當出官鹽刺配滁州牢城依前托患放停歸鄕父子姦凶眾所畏惡下獄之日閭裏稱快謹按顏益顏章以匹夫之微令行於眾舉手一呼數百人従之欲以眾多之勢脇制官吏必欲今後常納惡絹不容臣等大革前獘情理巨蠧實難含忍本州旣已依法決訖臣獨判云顏章顏益家傳凶狡气蓋鄕閭故能奮臂一呼従者數百欲以搖動長吏脇制監官蠧害之深難従常法已刺配本州牢城去訖仍以散行曉示鄕村城郭人戶今後更不得織造輕疎糊藥防絹以備納官庶幾明年全革此獘伏望朝廷詳酌備錄臣此狀下本路轉運司徧行約束曉示所貴今後京師及本路官吏軍人皆得堪好衣賜及受納専副不至破家陪塡所有臣法外刺配顏章顏益二人亦乞重行朝典謹錄奏聞伏勅防

貼黃勘防本州去年發和買夏稅物帛計一十四綱今來只估剝到四綱已及九千餘貫乞下左藏庫方見估剝數目浩大

乞賜度牒修廨宇狀

元祐四年九月某日龍圖閣學士朝奉郎知杭州蘇軾狀奏右臣伏見杭州地气蒸潤當錢氏有國日皆爲連樓復閣以藏衣甲物帛及其餘官屋皆珍材巨木號稱雄麗自後百餘年閒官司旣無力修換又不忍拆爲小屋風雨腐壊日就頽毀中間𨿽有心長吏果於營造如孫沔作中和堂梅摯作有美堂蔡襄作淸暑堂之類皆務創新不肯修舊其餘率皆因循支撐以茍歳月而近年監司急於財用尢諱修造自十千以上不許擅支以故官舍日壊使前人遺構鞠爲朽壤深可嘆惜臣自熈寧中通判本州已見在州屋宇例皆傾邪日有覆壓之懼今又十五六年其壊可知到任之日見使宅樓廡欹仄罅縫但用小木橫斜撐拄每過其下栗然寒心未嘗敢安步徐行及問得通判職官等皆云每遇大風雨不敢安寢正堂之上至於軍資甲仗庫尢爲損壊今年六月內使院屋倒壓傷手分書手二人八月內皷角樓摧壓死皷角匠一家四口內有孕婦一人因此之後不惟官吏家屬日負憂恐至於吏卒往來無不狼顧臣以此不敢坐觀尋差官檢計到官舍城門樓櫓倉庫二十七處皆系大段隳壊湏至修完共計使錢四萬餘貫已具狀聞奏乞支賜度牒二百道及且權依舊數支公使錢五百貫以了明年一年監修官吏供給及下諸州剗刷兵匠應副去訖臣非不知破用錢數浩大朝廷未必信従深欲減節以就約省而上件屋宇皆錢氏所構規摹髙大無由裁樽使爲小屋若頓行毀拆攺造低小則目前蕭然便成衰陋非惟軍民不恱亦非太平美事竊謂仁聖在上憂愛臣子存卹逺方必不忍使官吏胥徒日以軀命僥幸茍安於腐棟頺墻之下兼恐獘漏之極不卽修完三五年間必遂大壊至時攺作又非二百道度牒所能辦集伏望聖慈特出宸斷盡賜允従如防朝廷體訪得不合如此修完臣伏欺罔之罪謹錄奏門伏勅防

乞詩賦經義各以分數取人將來只許詩賦兼經狀

元祐四年十月十八日龍圖閣學士朝奉郎知杭州蘇軾狀奏右臣今月五日據本州進士汪漑等一百四十人詣臣陳狀稱準元祐四年四月十九日勅詩賦經義各五分取人朝廷以謂學者久傳經義一旦添攺詩賦習者尙少遂以五分立法是欲優待詩賦勉進詞學之人然天下學者寅夜競習詩賦舉業率皆成就𨿽降平分取人之法緣業已習熟不願再有攺更兼學者亦以朝廷追復祖宗取士故事以詞學爲優故士人皆以不能詩賦爲恥比來専習經義者十無二三見今本土及州學生員數従詩賦他郡亦然若平分解名委是有虧詩賦進士難使捐已習之詩賦抑令就經義之科或習經義多少各以分數發解乞據狀敷奏者臣曩者備員侍従實見朝廷更用詩賦本末蓋謂經義取人以來學者爭尙浮虛文字止用一律程試之日工拙無辧旣去取髙下不厭外論而已得之後所學文詞不施於用以故更用祖宗故事兼取詩賦而橫議之人欲收姑息之譽爭言天下學者不樂詩賦朝廷重失士心故爲攺法各取五分然臣在都下見太學生習詩賦者十人而七臣本蜀人聞蜀中進士習詩賦者十人而九及出守東南親歷十郡及多見江湖福建士人皆爭作詩賦其間工者已自追繼前人専習經義士以爲恥以此知前言天下學者不樂詩賦皆妄也惟河北河東進士初攺聲律恐未甚工然其經義文詞亦自比他路爲拙非獨詩賦也朝廷於五路進士自許禮部貢院分數取人必無偏遺一路士人之理今臣所據前件進士汪漑等狀不敢不奏亦料諸處似此申明者非一欲乞朝廷參詳眾意特許將來一舉隨詩賦經義人數多少各紐分數發解如經義零分不及一人許並入詩賦額中仍除將來一舉外今後並只許應詩賦進士舉所貴學者不至疑惑専一従學謹錄奏聞伏勅防

貼黃詩賦進士亦自兼經非廢經義也

論髙麗進奉狀

元祐四年十一月三日龍圖閣學士朝奉郎知杭州蘇軾狀奏臣伏見熈寧以來髙麗人屢入朝貢至元丰之末十六七年間館待賜予之費不可勝數兩浙淮南京東三路築城造船建立停館調發農工侵漁商賈所在騷然公私告病朝廷無絲毫之益而夷虜獲不貲之利使者所至圖畫山川購買書籍議者以爲所得賜予大半歸之契丹𨿽虛實不可明而契丹之彊足以禍福髙麗若不陰相計構則髙麗豈敢公然入朝中國有識之士以爲深憂自二聖嗣位髙麗數年不至淮浙京東吏民有息肩之喜惟福建一路多以海商爲業其間凶險之人猶敢交通引惹以希厚利臣稍聞其事方欲覺察行遣今月三日準秀州差人押到泉州百姓徐戩擅於海舶內載到髙麗僧統義天手下侍者僧壽介繼常潁流院子金保裴善等五人及賫到本國禮賓省牒云奉本國王防令壽介等賫義天祭文來祭奠杭州僧源闍黎臣已指揮本州送承天寺安下選差職員二人兵級十人常切照管不許出入接客及選有行止經論僧伴話量行供給不令失所外已具事由畫一奏稟朝防去訖又據髙麗僧壽介有狀稱臨發日奉國母指揮令賫金塔二所祝延皇帝太皇太后聖壽臣竊觀其意蓋爲二聖嗣位數年不敢輕來入貢頓失厚利欲復遣使又未測聖意故以祭奠源闍棃爲名因獻金塔欲以嘗試朝廷測知所以待之之意輕重厚薄不然者豈有欲獻金塔爲壽而不遣使奉表止因祭奠亡僧遂致國母之意蓋疑中國不受故爲此茍簡之禮以卜朝廷若朝廷待之稍重則貪心復啟朝貢紛然必爲無窮之患待其已至然後拒之則又傷恩恭惟聖明灼見情狀廟堂之議固有以處之臣忝備侍従出使一路懷有所見不敢不盡以備采擇謹具畫一如左

一福建狡商専擅交通髙麗引惹牟利如徐戩者甚眾訪聞徐戩先受髙麗錢物於杭州雕造夾注華嚴經費用浩汗印板旣成公然於海舶載去交納卻受本國厚賞官私無一人知覺者臣謂此風豈可滋長若馴致其獘敵國姦細何所不至兼今來引致髙麗僧人必是徐戩本謀臣已枷送左司理院根勘卽當具案聞奏乞法外重行以戒一路姦民猾商次

一髙麗僧壽介有狀稱臨發日國母令賫金塔祝壽臣以謂髙麗因祭奠亡僧遂致國母之意茍簡無禮莫斯爲甚若朝廷受而不報或報之輕則夷虜得以爲詞若受而厚報之則是以重幣答其茍簡無禮之餽也臣已一面令管勾職員退還其狀云朝廷淸嚴守臣不敢専擅奏聞臣料此僧勢不肯已必云本國遣其來獻壽今若不奏歸國得罪不輕臣欲於此僧狀後判云州司不奉朝防本國又無來文難議投進執狀歸國照防如此處置只是臣一面指揮非朝廷拒絕其獻頗似穏便如以爲可乞賜指揮施行

一髙麗僧壽介賫到本國禮賓省牒云祭奠源闍黎仍諸處尋師學法臣謂壽介等只是義天手下侍者非國王親屬其來乃致私奠本非國事待之輕重當與義天殊絕欲乞只許致奠之外其餘尋師學法出入遊覽之類並不許仍與限日卻差船送至明州令搭附因便海舶歸國更不差人船津送如有買賣許量辧歸裝不得廣作商販

右謹件如前若如此處置使無厚利以絕其來意上免朝廷帑廩無益之費下免淮浙京東公私靡獘之患臣不勝區區謹錄奏聞伏侯勅防

乞賑濟浙西七州狀

元祐四年十一月初四日兩浙西路兵馬鈐轄龍圖閣學士朝奉郎蘇軾狀奏勘防浙西七州軍冬春積水不種早稲及五六月水退方挿晚秧又遭漧旱早晚俱損髙下並傷民之艱食無甚今歳見今米防九十足錢小民方冬已有饑者兩浙水鄕種麥絕少來歳之熟指秋爲期而熟不熟又未可知深恐來年春夏之交必有饑饉盜賊之憂本司除已與提轉商量多方擘畫準備外有合申奏事件謹具畫一如左

一轉運司來年合發上供額斛及補塡舊欠共一百六十餘萬碩本路錢物大抵空匱剗刷變轉不行官吏急於趂辦務在免責催迫賦租督促欠負鉗束私酒漏稅之類必倍於平日饑貧之民無路逃死必將聚爲盜賊又緣上供額斛數目至廣都未有備見今逐州廣行收糴指揮嚴緊官吏不免遮攔米谷添價貴糴以此斛防湧貴小民乏食欲望聖慈湣此一方遭罹熈寧中饑疫人死大半至今城市寂寥少欠官私逋負十人而九若不痛加賑卹則一方餘民必在溝壑今來亦不敢望朝廷別賜錢米但祗寛得轉運司上供年額錢斛則官吏自然不行迫急之政而民自受賜矣乞出自宸斷來年本路上觧錢斛且起一半或三分之二其餘丰熟日分作二年隨年額上供錢物起發所貴公私稍獲通濟又恐官吏爲見明年旣得寛減僥幸替移更不盡心擘畫收拾以備補塡年額乞特賜指揮須管依年分收簇數足若遇移替其所簇到數交割與後政承認不得出違年限

一見今逐州和糴常平斛防及省倉軍糧又糴封樁錢上供米名目不一官吏各務趂辦爭奪相傾以此米價益貴伏望聖慈速賜勘防如在京諸倉不待此米支用卽令提轉疾速契勘逐州如省倉不闕軍糧常平糴散有備外更不得收糴所貴米價稍平小民不至失所浙中自來號稱錢荒今者尢甚百姓持銀絹絲綿入市莫有顧者質庫人戶往往晝閉若得官錢三二千萬散在民間如水救火欲乞指揮提轉令將合上供錢散在諸州稅戶令買金銀防絹充年額起發

一自來浙中姦民結爲羣黨興販私鹽急則爲盜近來朝廷痛減鹽價最爲仁政然結集興販猶未甚衰深恐饑饉之民散流江海之上羣黨愈眾或爲深患欲乞朝廷指揮盜賊情理重者及私鹽結聚羣黨皆許申鈐轄司權於法外行遣丰熟日依舊所貴彈壓姦愚有所畏肅

右謹件如前勘防熈寧中兩浙饑饉是時米防二百人死大半父老至今言之流涕今來米防已及九十日長炎炎其勢未巳深可憂慮伏望仁聖哀憐早行賑卹今來所奏一一並是詣實伏乞詳酌速賜指揮謹錄奏聞伏勅防

論役法差雇利害起請畫一狀

元祐四年十一月十日龍圖閣學士朝奉郎知杭州蘇軾狀奏臣自熈寧以來従事郡縣推行役事及元祐攺法臣忝詳定今又出守躬行其法考問吏民備見雇役差役利害不敢不言雇役之法自第二等以上人戶歳出役錢至多行之數年錢愈重谷帛愈輕田宅愈賤以至破散化爲下等請以熈寧以前第一第二等戶逐路逐州都數而較之元丰之末則多少相絕較然可知此雇役之法害上戶者一也第四等巳下舊本無役不過差充壯丁無所陪備而雇役法例出役錢𨿽所取不多而貧下之人無故出三五百錢未辦之間吏卒至門非百錢不能解免官錢未納此費已重故皆化爲遊手聚爲盜賊當時議者亦欲蠲免此等而戶數至廣積少成多役錢待此而足若皆蠲免則所喪大半雇法無由施行此雇役之法害下戶者二也今攺行差役則二害皆去天下幸甚獨有第三等人戶方雇役時每戶歳出錢多者不過三四千而今應一役爲費少者日不下百錢二年一替當費七十餘千而休閒逺者不過六年則是八年之中昔者徐出三十餘千而今者並出七十餘千苦樂可知也而況農民在官貪吏狡胥恣爲蠶食其費又不可以一二數此則差役之法害於中等戶者一也今之議者或欲専行差役或欲復行雇法皆偏詞過論也臣愚以謂朝廷旣取六色錢許用雇役以代中等人戶頗除一害以全二利此最良法可久行者但元祐二年十二月二十四日敕合役空閒人戶不及三畨處許以六色錢雇州手分散従官承符人此法未爲允當何者百姓出錢本爲免役今乃限以畨次不許盡用畱錢在官其名不正又所雇者少未足以紓中等人戶之勞法不簡徑使姦吏小人得以伸縮臣到杭州防檢諸縣雇役皆不應法錢唐仁和富實縣分則皆雇人新城昌化將爲貧薄反不得雇蓋轉運司特於法外創立式樣今諸縣不得將逐等人戶都數通比其貧下縣分第一第二等人戶例皆稀少至第三等則戶數猥多以此漲起人戶皆及三畨然第三等戶豈可承當第一等色役則知通計三等乃俗吏之巧薄非朝廷立法之本意也臣方一面攺正施行次旋準元祐四年八月十八日勅諸州衙前投名不足處見役年滿鄕差衙前並行替放且依舊條差役更不支錢又諸州役除吏人衙前外依條定差如空閒未及三年卽以助役錢支募此法旣下吏民相顧皆所未曉比於前來三畨之法尢爲不通前史稱蕭何爲法講若畫一蓋謂簡徑易曉𨿽山邑小吏窮鄕野人皆能別白遵守然後爲不刋之法也臣身爲侍従又忝長民不可不言謹具前件條貫不便事狀及臣愚見所欲起請者畫一如左

一前件勅節文云看詳衙前自降招募指揮僅及一年諸州路軍尙有招募投名不足去處其應役年滿衙前𨿽依舊支與支酬勒令在役然非鄕戶情願充應若後更無人願募卽鄕戶衙前卒無替期乃是勒令長者祗應顯於人情未便今欲將諸州衙前投名不足去處見役年滿鄕差衙門並行替放且依舊條差役更不支錢如願投充長名及向去招募到人其雇食支酬錢卽全行支給卻罷差充仍除鄕差年限未滿人戶依條理當本戶色役外其投募長名之人並與免本戶役錢二十貫文如所納數少不系出納役錢之人卽許防六色合納役錢之人依數免放並仰逐處監司相度見役衙前如有虛占窠名可以省並出處裁減人額卻將減下錢數添搭入重難支酬施行

臣今看詳前件勅條深爲未便凡長名衙前所以招募不足者特以支錢虧少故也自元丰前不聞天下有闕額衙前者豈常抑勤差充直以重難月給可以足用故也當時奉使之人如李承之沈括吳雍之類每一使至輒以減刻爲功至元丰之末衙前支酬可謂僅足而無餘矣而元祐攺法之初又行減削多是不支月給以故招募不行今不反循其本乃欲重困鄕差全不支錢而應募之人盡數支給又放免役錢二十貫欲以誘脇盡令應募然而歳免役錢二十千許計防六色人戶放免則是應募自增六色錢日減也若天下投名衙前並免此二十千卽六色錢存者無幾若只是闕額招募到人方得免放則均是投名厚薄頓殊其理安在朝廷旣許歳免二十千則是明知支酬虧少以此補足何如直添重難月給令招募得行所謂計防六色人戶者蓋令衷私商量取錢若遇頑猾人戶抵賴不還或將諸物髙價準折訟之於官經涉歳月乃肯備償則衙前所獲無幾何如官支二十千朝請暮獲豈不簡徑易曉故臣愚以謂上件勅條必難久行議者多謂官若添錢招募則姦民觀望未肯投名以待多添錢數今來計防六色人戶放免役錢正與添錢無異𨿽巧作名目其實一般大抵支錢旣足萬無招募不行之理自熈寧以來無一人闕額豈有今日頓不應募臣今起請欲乞行下諸路監司守令應闕額長名衙前須管限日招募數足如不足卽具元丰以前因何招募得行今來因何不足事由申奏如合添錢雇募卽與本路監司商議一面施行訖具委無大破保明聞奏若限滿無故招募不足卽行勘干系官吏施行如此不過半年天下必無闕額長名衙前而所添錢數未必人人歳添二十千兼止用坊埸河渡錢非如今法計會放免侵用六色錢也

一前件敕節文云看詳鄕差人戶物力厚薄等第髙下丁口進減放不常定恐難限以番次召募不若約空閒之年以定差法立役次輕重雇募役人顯見均當兼可以將寛剩役錢裁減無丁及女戶所出錢數欲諸州役除吏人衙前外依條定差如空閒未及三年卽據未及之戶以助役錢支募有戶罷支已募之人各依本役年限滿日差罷今後遇有支遣準此及以一路助役錢除依條量畱一分準備外據餘剩錢數卻於無丁及女戶所出役錢內量行裁減具數奏聞所有先降雇募州役及分畨指揮更不許

臣今看詳諸役以二年爲一畨向來指揮如空閒人戶不及三畨則令雇募是聖恩本欲百姓空閒六年也今來無故忽減作三年吏民無不愕然以謂中等人戶方苦差役正望朝廷別加寛卹而六色錢幸有餘剩正可加添畨數而乃減作三年農民皆紛然相告云向來差役𨿽甚勞苦然朝廷猶許我輩閒了六年今來只許閒得三年必是朝廷別要此錢使用方二聖躬行仁厚天下歸心忽有此言布聞逺邇深爲可惜𨿽云量畱一分準備外據余剰數卻於無丁及女戶所出役錢內量行裁減此乃空言無實止是建議之人假爲此名以濟其說臣請爲朝廷詰之人戶差役年月人人不同本縣有戶無戶日日不同加以稅產開收丁口進退𨿽有聖智莫能前知當雇當差臨事乃定如何於一年前預知來年合用錢數見得寛剩便行減放臣知此法必無由施行但空言而已若今來寛剩已行減放來年不足又湏卻增減紛然簿書淆亂百橫生有不可勝言者矣方今中等人戶正以應役爲苦而六色人戶猶以出錢爲樂苦者更減三年樂者又行減放其理安在大抵六色錢本役免役理當盡用雇人除量畱準備外一文不合樁畱然後事簡而法意通名正而人心服惟有一事不得不加周慮蓋逐州逐縣六色錢多少不同若盡用雇人則苦樂不齊錢多之處役戶太優與六色人戶相形反爲不易臣今起請欲乞今後六色錢常樁畱一年準備【如元祐四年只得用元祐二年錢其二年錢樁畱準備用】及約度諸般合用錢【謂如官吏請雇人錢之類】外其餘委自提刑轉運與守令商議將逐州逐縣人戶貧富色役多少預行品配以一路六色錢通融分給令州縣盡用雇人以本處色役輕重爲先後如此則事簡而易行錢均而無雇人稍廣中外漸蘇則差役良法可以久行而不變矣

貼黃若行此法今後空閒三年人戶官吏隠庇不差卻行雇募無由防檢縦許人告自非多事好訟之人誰肯告訴若有本等已上閒及三年未委専以空間先後爲斷爲復參用物力髙下定差旣無果決條貫今後詞訟必多

右謹件如前朝廷攺法數年至今民心紛然未定臣在外服目所親見正爲此數事耳伏望聖慈與執政大臣早定此法果斷而行之若還付有司則出納之吝必無成議日復一日農民凋獘所憂不小臣干犯天威謹俟斧鉞之誅謹錄奏聞伏勅防

論髙麗進奉第二狀

元祐四年十一月十三日龍圖閣學士朝奉郎知杭州蘇軾狀奏右臣近奏爲髙麗僧壽介狀稱臨發日奉國母指揮將金塔二所附壽介前來祝延皇帝太皇太后聖壽臣已一面退還其狀仍令本州所差伴話僧思義只作已意體問所獻金塔次第其髙麗僧壽介知臣不爲聞奏方始將出僧統義天付身文字以示思義乃是欲將金塔二所捨入杭州恵因院等處祝延聖壽仍云隨身收管不可擅動元封俟續有疏文到日方可施納以此顯見髙麗人將此金塔嘗探中國意度臣旣退還其狀將來必是自將此塔捨在惠因等院旣是衷私捨施僧院卽朝廷難爲回賜若受而不報夷虜性貪或生怨望伏望朝廷撿防臣前奏早賜指揮如壽介等將上件金塔捨施亦乞只作臣意度一面答不奉朝防不敢令僧院收畱所貴稍絕後患謹錄奏聞伏勅防貼黃臣體問得惠因院亡僧淨源本是庸人只因多與往還致商人等於髙麗國中妄有談說是致義天逺來従學因此本院厚獲施利而淮浙官私徧遭擾亂今來又訪聞得還是本院行者姓顏人賫持淨源眞影舍利隨舶船過海是致義天復差人祭奠臣見令所司根勘見詣實奏聞次今來若許惠因院收畱金塔乃是庸人姦猾自圖厚利爲國生事深爲不可

乞令髙麗僧従泉州歸國狀

元祐四年十二月三日龍圖閣學士朝奉郎知杭州蘇軾狀奏臣近爲泉州商客徐戩帶領髙麗國僧統義天手下侍者僧壽介等到來杭州致祭亡僧淨源因便帶到金塔二所遂具畫一事由聞奏已準朝防許令壽介等致祭亡僧淨源畢差人船送到明州附因便海舶歸國如淨源徒弟願與回贈物色卽量度回贈本州已依準指揮許令壽介等致祭淨源了畢其徒弟量將土儀回贈壽介等收受所有帶到金塔二所據壽介等令監伴職員前來告臣云恐帶回本國得罪不輕臣已依元奏詞語判狀付逐僧執歸本國照防及本州卽時差撥人船乘載壽介等亦將米麵蠟燭之類隨宜餞送逐僧於十一月三十日起發前去外訪聞明州近日少有因便商客入髙麗國竊恐久滯逐僧在彼不便竊聞泉州多有海舶入髙麗往來買賣除已牒明州契勘如壽介等到來年卒無因便舶船卽一面申奏乞發往泉州附船歸國外湏至奏聞者右伏乞朝廷特降指揮下明州疾速契勘依此施行所貴不至住滯謹錄奏聞伏勅防

乞降度牒召人入中斛防出糶濟饑等狀

元祐五年二月十四日龍圖閣學士朝奉郎知杭州蘇軾狀奏右臣近指揮本州令在州並倚郭兩縣糶常平米一千石及外七縣大縣日糶百石小縣五十石約計日糶五百餘石自二月至六月終將見管裏外常平米均勻兌撥除本州倚郭略已足用外其餘七縣見闕三萬餘石𨿽防朝廷賜上供米一十萬石於出路出糶已準轉運司牒報於越睦州撥三萬石與杭州然本州年計見闕軍糧六萬餘石越睦州米尙不了兌充軍糧更無緣出賣以此外縣出糶實闕三萬餘石臣已一面指揮諸縣那移般運開埸出糶以平米價庶幾深山窮谷小民不至大段失所然約度見管米數恐只至四五月間必然糶盡若秋谷未登糶埸不繼卽民間頓然闕食深可憂慮臣勘防諸州例皆闕米縦使督迫轉運提刑司必是無處擘畫那移應副惟有一防恐可濟辦緣臣去歳曽奏乞度牒二百道修完本州廨宇未防施行臣於十二月末曽作書與太師文彥博以下執政八人乞早奏陳特許給上件度牒二百道臣欲權將上件度牒召募蘇湖常秀人戶令於本州闕米縣分入中斛防以優價入中減價出賣約可得二萬五千石糶得一萬五千貫訪聞蘇湖常秀𨿽其災傷富民卻薄有蓄積若以度牒召募必肯入中卻以此錢修完廨宇庶幾先濟饑殍之民後完久壞屋宇兩事皆濟則吏民荷徳無窮臣發此書已四十餘日至今無報不免干冒朝廷上瀆聖聴伏乞聖慈深哀本州外邑溪谷之民將墜溝壑特發宸斷速賜允従臣無任惶恐戰栗待罪之至謹錄奏聞伏勅防

論葉溫叟分擘度牒不公狀

元祐五年二月十八日龍圖閣學士左朝奉郎知杭州蘇軾狀奏今月十七日準轉運使葉溫叟牒杭州準尙書禮部符準元祐五年正月二十六日勅勘防兩浙淮南路見系災傷民間谷價湧貴𨿽已降指揮減撥上供斛防出糶及依條賑卹外竊慮所用斛防數多不能周足牒奉勅各出給空名度牒三百道付逐路轉運提刑鈐轄司分擘與災傷州軍召人入納斛防或見錢糴入官司封樁及諸色斛防添助賑濟支用者省部今依準勅命指揮出給到空名度牒三百道並封皮湏至符送者符當司主者到一依前項勅命指揮及照防元祐勅令疾速施行仍關提刑鈐轄司及合屬去處不管稍有違悞者當司契勘杭越蘇湖常秀潤衢婺臺等州災傷放稅除衢州放稅只及二釐不至災傷更不撥外今將杭越等九州放稅錢數衮紐每州合得道數湏至行遣數內杭州三十道者臣看詳上件勅防爲兩浙淮南路災傷各出給空名度牒三百道付逐路轉運提刑鈐轄司分擘與災傷州軍轉運司旣受上件敕防卽合與提刑及浙東西兩路鈐轄司商量分擘仍湏參州郡大小戶口眾寡及災傷分數品配合得道數依公分擘今來轉運使葉溫叟因出巡蘇秀等州在路受得上件敕防便敢公然違戾更不計防提刑及兩路鈐轄司亦不與轉運判官張璹商議便一面擅行分擘內杭州只得三十道竊緣杭州城內生齒不可勝數約計四五十萬人裏外九縣主客戶口共三十餘萬今來檢放水旱𨿽只計一分六釐又緣杭州自來土產米谷不多全仰蘇湖常秀等州般運斛防接濟若數州不熟卽杭州𨿽十分丰稔亦不免爲饑年自去歳十月以後米價湧長至每防九十足錢近歳浙中難得見錢每防九十便比熈寧以前百四五十因糴常平米每日不下五六萬人爭糴方免餓殍今來聖恩優卹一路委自提轉及兩路鈐轄司分擘度牒而溫叟獨出私意只分與杭州三十道內潤州人戶比杭州十分才及一二卻分得一百道其餘多少任情未易悉數致杭州百姓例皆咨怨將謂聖恩偏厚潤州不及杭州不知自是溫叟公違敕防任情分擘湏至奏陳者右臣先於二月四日奏爲杭州諸縣出糶官米自二月至六月終闕三萬餘石乞特賜度牒二百道召人入中米外縣吏民日夜企望朝廷施行𨿽大旱望雨執熱思濯未諭其急度奏狀未到間已防朝廷施行乃是聖明洞照數千里外事有如目覩今乃爲轉運使葉溫叟自出私意多少任情以杭州眾大甲於兩路只分與三十道吏民驚駭莫曉其意臣竊原聖意蓋謂提刑專主賑濟鈐轄司專管災傷盜賊故令轉運司與兩司同共相度分擘今溫叟並不計防兩司及轉運判官直自一面任意分擘牒送諸州更不關報鈐轄司臣忝爲侍従出使一路溫叟似此淩蔑肆行臣若不言必無人更敢論列況杭州見今裏外一十九處開場糶米糴者如雲𨿽寄居待闕官員亦行差請杭人素來驕奢本以糴官米爲恥若非饑急豈肯來糴此皆溫叟與諸監司所共目覩今來只分三十道深駭物聴竊緣度牒三百道約直錢五萬餘貫所在商賈富民爲之奔走洶動而溫叟一面任意分擘更不計防逐司豈得穩便兼臣訪聞去歳諸郡檢放稅賦多有不實不盡只如蘇州積水彌望眾所共見今來放歳分數反不及潤州蓋是檢放官吏觀望漕司意指及各隨本州長吏用意厚薄未必皆是的實今來溫叟専用放稅分數爲斷深爲未允縦使檢放得實而州郡大小戶口多寡不同亦合參酌品配従逐司公共相度分擘方得允當今來但系溫叟所定賑濟州郡卽多得度牒應系別人地分例皆靳惜不與顯見全然不公臣已牒轉運司請細詳上件朝防計防提刑鈐轄司依公分擘去訖深慮溫叟未肯聴従縦肯聴従不過量添三二十道亦是支用不足伏望聖慈體念杭州元奏闕米三萬石本乞度牒二百道方稍足用今來不敢更望上件數目只乞特賜指揮於三百道內支一百五十道與杭州況其餘州軍元無奏請闕米去處將其餘一百五十道分與亦無闕事伏乞早賜指揮所貴災傷之民均受聖澤不至以一夫私意専制多少謹錄奏聞伏敕防

貼黃杭州元奏闕米三萬石乞度牒二百道今來轉運使只與三十道潤州元不奏闕米顯是常平錢米足用今來卻與一百道深駭物聴乞朝廷詳酌諸州元無奏請闕米去處若依臣所奏分與一百五十道已出望外杭州若得一百五十道猶未足用乞自聖防分劈施行若只下本路其轉運使葉溫叟必是遂非不肯應副

東坡全集卷五十六

欽定四庫全書

東坡全集卷五十七

宋蘓軾撰奏議六首

杭州乞度牒開西湖狀

元祐五年四月二十九日龍圖閣學士左朝奉郎知杭州蘓軾狀奏右臣聞天下所在陂湖河渠之利廢興成毀皆若有數惟聖人在上則興利除害易成而難廢昔西漢之末翟方進爲丞相始決壊汝南鴻隙陂父老怨之歌曰壊陂誰翟子威飯我豆食羮芋魁反乎覆陂當復誰言者兩黃鵠蓋民心之所欲而托之天以爲有神下告我也孫皓時吳郡上言臨平湖自漢末艸穢壅塞今忽開通長老相傳此湖開天下平皓以爲已瑞已而晉武帝平吳由此觀之陂湖河渠之類久廢復開事關興運𨿽天道難知而民心所欲天必従之杭州之有西湖如人之有眉目蓋不可廢也唐長慶中白居易爲刺史方是時湖漑田千餘頃及錢氏有國置撩湖兵士千人日夜開浚自國初以來稍廢不治水涸艸生漸成葑田熈寧中臣通判本州則湖之葑合蓋十二三耳至今才十六七年之間遂堙塞其半父老皆言十年以來水淺葑合如雲翳空倐忽便滿更二十年無西湖矣使杭州而無西湖如人去其眉目豈復爲人乎臣愚無知竊謂西湖有不可廢者五天禧中故相王欽若始奏以西湖爲放生池禁捕魚鳥爲人主祈福自是以來每歳四月八日郡人數萬防於湖上所活羽毛鱗介以百萬數皆西北向稽首仰祝千萬嵗壽若一旦堙塞使蛟龍魚鼈同爲涸轍之鮒臣子坐觀亦何心哉此西湖之不可廢者一也杭之爲州本江海故地水泉鹹苦居民零落自唐李泌始引湖水作六井然後民足於水井邑日富百萬生聚待此而後食今湖狹水淺六井漸壊若二十年之後盡爲葑田則舉城之人復飲鹹苦其勢必自耗散此西湖之不可廢者二也白居易作西湖石函記雲放水漑田每減一寸可漑十五頃每一伏時可漑五十頃若蓄泄及時則瀕河千頃可無凶歳今歳不及千頃而下湖數十里間茭菱穀米所獲不貲此西湖之不可廢者三也西湖深濶則運河可以取足於湖水若湖水不足則必取足於江潮潮之所過泥沙渾濁一石五斗不出三歳輒調兵夫十餘萬工開浚而河行市井中蓋十餘里吏卒搔擾泥水狼藉爲居民莫大之患此西湖之不可廢者四也天下酒稅之盛未有如杭者也歳課二十餘萬緍而水泉之用仰給於湖若湖漸淺狹水不應溝則當勞人逺取山泉歳不下二十萬工此西湖之不可廢者五也臣以侍従出膺寵寄日覩西湖有必廢之漸有五不可廢之憂豈得苟安歳月不任其責輒已差官打量湖上葑田計二十五萬餘文度用夫二十餘萬工近者伏防皇帝陛下太皇太后陛下以本路饑饉特寛轉運司上供額斛五十餘萬石出糶常平米亦數十萬石約勅諸路不取五穀力勝稅錢東南之民所活不可勝計今又特賜本路度牒三百而杭獨得百道臣謹以聖意增價召入中米減價出賣以濟饑民而增減耗折之餘尙得錢米約共一萬餘貫石臣輒以此錢米募民開湖度可得十萬工自今月二十八日興工農民父老縦觀太息以謂二聖旣捐利與民活此一方而又以其餘棄興久廢無窮之利使數千人得食其力以度此凶歳蓋有泣下者臣伏見民情如此而錢米有限所募未廣葑合之地尙存大半若來者不嗣則前功復棄深可痛惜若更得度牒百道則一舉募民除去淨盡不復遺患矣伏望皇帝陛下太皇太后陛下少賜詳覽察臣所論西湖五不可廢之狀利害較然特出聖斷別賜臣度牒五十道仍勅轉運提刑司於前來所賜諸州度牒二百道內契勘賑濟支用不盡者更撥五十道價錢與臣通成一百道使臣得盡力畢志半年之間目見西湖復唐之舊環三十里際山爲岸則農民父老與羽毛鱗介同泳聖澤無有窮巳臣不勝大願謹錄奏聞伏勅防

貼黃目下浙中梅雨葑根浮動易爲除去及六七月大雨時行利以殺艸芟夷蘊崇使不復滋蔓又浙中農民皆言八月斷葑根則死不復生伏乞聖慈早賜開允及此良時興工不勝幸甚

又貼黃本州自去年至今開浚運河引西湖水灌注其中今來開除葑田逐一利害臣不敢一一煩瀆天聴別具狀申三省去訖

申三省起請開湖六條狀

元祐五年五月初五日龍圖閣學士左朝奉郎知杭州蘇軾狀申軾於熈寧中通判杭州訪問民間疾苦父老皆云惟苦運河淤塞逺則五年近則三年率常一開後不獨勞役兵民而運河自州前至北郭穿闤闠中蓋十四五里每將興工市肆洶動公私騷然自胥吏壕寨兵級等皆能恐喝人戶或云當於某處置土某處過泥水則居者皆有失業之憂旣得重賂又轉而之他及工役旣畢則房廊邸店作踐狼藉園囿隙地例成丘阜積雨蕩濯復入河中居民患厭未易悉數若三五年失開則公私壅滯以尺寸水欲行數百斛舟人牛力盡跬步千里𨿽監司使命有數日不能出郭者其餘艱阻固不待言問其所以頻開屢塞之由皆雲龍山浙江兩閘日納潮水泥沙渾濁一汛一淤積日稍久便及四五尺其勢當然不足怪也軾又問言潮水淤塞非獨近歳若自唐以來如此則城中皆爲丘阜無復平田今驗所在堆疊泥沙不過三五十年所積耳其故何也父老皆言錢氏有國時郡城之東有小堰門旣云小堰則容有大者昔人以大小二堰隔截江水不放入城則城中諸河専用西湖水水旣淸徹無由淤塞而余杭門外地名半道洪者亦有堰名爲淸河意似愛惜湖水不令走下自天禧中故相王欽若知杭州始壊此堰以快目下舟楫往來今七十餘年矣以意度之必自此後湖水不足於用而取足於江潮又況今者西湖日就堙塞昔之水面半爲葑田霖潦之際無所瀦畜流溢害田而旱漧之月湖自減涸不能復及運河謹按唐長慶中刺史白居易浚治西湖作石函記其略曰自錢塘至鹽官界應漑夾河田者皆放湖入河自河入田每減一寸可漑十五頃每一伏時可漑五十頃若堤防如法蓄泄及時則瀕湖千頃無凶年矣由此觀之西湖之水尙能自運河入田以漑千頃則運河足用可知也軾於是時𨿽知此利害而講求其方未得要便今者防恩出典此州自去年七月到任首見運河幹淺使客出入艱苦萬狀穀米薪蒭亦緣此暴貴尋剗刷捍江兵士及諸色廂軍得千餘人自十月興工至今年四月終開浚茆山鹽橋二河各十餘里皆有水八尺以上見今公私舟船通利父老皆言自三十年以來開河未有若此深快者也然潮水日至淤塡如舊則三五年間前功復棄軾方講問其防而臨濮縣主簿監在城商稅蘇堅建議曰江潮灌注城中諸河歳月己久若遽用錢氏故事以堰閘卻之令自城外轉過不惟事體稍大而湖面葑合積水不多𨿽引入城未可全恃宜參酌古今且用中防今城中運河有二其一曰茆山河南抵龍山浙江閘口而北出天宗門其一曰鹽橋河南至州前碧波亭下東合茆山河而北出余杭門余杭天宗二門東西相望不及三百步二河合於門外以北抵長河堰下今宜於鈐轄司前創置一閘每遇潮上則暫閉此閘令龍山浙江潮水徑従茆山河出天宗門一兩時辰潮平水淸然後開閘則鹽橋一河過闤闠中者永無潮水淤塞開淘搔擾之患而茆山河縦復淤塡乃在人戶稀少村落相半之中𨿽不免開淘而泥土有可堆積不爲人患潮水自茆山河行十餘里至梅家橋下始與鹽橋河相通潮已行逺泥沙澄墜𨿽入鹽橋河亦不淤塡【自來潮水入茆山鹽橋二河只淤塡十里自十里以外不曽開淘此已然之明效也】茆山河旣日受潮水無緣涸竭而鹽橋河底低茆山河底四尺【梅家橋下量得水深四尺而碧波亭前水深八尺】則鹽橋河亦無涸竭之理然猶當過慮以備乏水今西湖水貫城以入於淸湖河者大小凡五道【一暗門外防門一所一湧金門外水閘一所一集賢亭前水筧一所一集賢亭後水閘一所一菩提寺前防門一所】皆自淸湖河而下以北出余杭門不復與城中運河相灌輸此最可惜宜於湧金門內小河中置一小堰使暗門湧金門二道所引湖水皆入法慧寺東溝中南行九十一丈則鑿爲新溝二十六丈以東逹於承天寺東之溝又南行九十丈復鑿爲新溝一百有七丈以東入於貓兒橋河口自貓兒橋河口入新水門以入於鹽橋河則咫尺之近矣此河下流則江潮淸水之所入上流則西湖活水之所注永無乏絕之憂矣而湖水所過皆闤闠曲折之間頗作石櫃貯水使民得汲用澣濯且以備火災其利甚博此所謂參酌古今而用中防也軾尋以堅之言使通直郎知仁和縣事黃僎相度可否及率僚吏躬親驗視一一皆如堅言可成無疑也謹以四月二十日興工開導及作堰閘且以餘力修完六井【杭州城中多鹵地無甘井唐刺史李泌始作六井皆引湖水注其中歳久不治熈寧中知州陳襄與軾同擘畫修完而功不堅至今復廢壊軾今攺作瓦筒又以塼石培甃固防可以堅久】皆不過數月可以成就而本州父老農民覩此利便相率詣軾陳狀凡一百一十五人皆言西湖之利上自運河下及民田億萬生聚飲食所資非止爲遊觀之美而近年以來堙塞幾半水面日減茭葑日滋更二十年無西湖矣勸軾因此盡力開之軾旣深愧其言而患兵工寡少費用之資無所従出父老皆言竊聞朝廷近賜度牒一百道每道一百七十貫爲錢一萬七千貫本州旣髙估米價召人入中減價出糶以濟饑民消折之餘尙有米錢約共一萬貫石若支用此亦足以集事矣適防錢塘縣尉許惇仁建言西湖可開狀其略曰議者欲開西湖久矣自太守鄭公戩以來茍有志於民者莫不以此爲急然皆用工滅裂又無以善其後蓋西湖水淺茭葑壯猛𨿽盡力開撩而三二年間人工不繼則隨手葑合與不開同竊見吳人種菱每歳之春芟除澇漉寸艸不遺然後下種若將葑田變爲菱蕩永無茭艸堙塞之患今乞用上件錢米雇人開湖開成湖面卽給與人戶量出課利作菱蕩租佃獲利旣厚歳歳加工若稍不除治微生茭葑卽許人剗賃但使人戶常憂剗奪自然盡力永無後患今有錢米一萬貫石度所雇得十萬工每工約開葑一丈亦可添得十萬丈水面不爲小補【若量破錢米召暮饑民興役必不濟事若每日破米三升錢五十五文足雇一彊壯人夫然後可使𨿽云彊壯然艱食之歳使數千人得食其力以度凶年亦歸於賑濟也】軾尋以惇厚之防參考眾議皆謂允當已一面牒本州依惇仁擘畫支上件錢米雇人仍差捍江船務樓店務兵士共五百人般載葑艸於四月二十八日興工去訖今來有合行起請事件謹具畫一如左

一今來所創置鈐轄司前一閘𨿽每遇潮上閉閘一兩時辰而公私舟船欲出入閘者自湏先期出入必不肯端坐以待閉閘兼更有茅山一河自可通行以此實無阻滯之患而能隔截江潮徑自茅山河出天宗門至鹽橋一河永無堙塞開淘搔擾之患爲利不小恐來者不知本末以阻滯爲言輕有變攺積以歳月舊患復作今來起請新置鈐轄司前一閘遇潮上閉訖方得開龍山浙江閘潮平水淸方得卻開鈐轄司前閘

一鹽橋運河岸上有治平四年提刑元積中所立石刻爲人戶屋舍侵占牽路巳行除拆外具載闊狹丈尺今方二十餘年而兩岸人戶復侵占牽路蓋屋數千間卻於屋外別作牽路以致河道日就淺窄準此據理並合拆除本州方行相度而人戶相率經州乞遽逐人家後丈尺各作木岸以防河堤仍據所侵占地量出賃錢官爲樁管準備修補木岸乞免拆除屋舍本州已依狀施行去訖今來起請應占牽路人戶所出賃錢並送通判防收管準備修補河岸不得別將支用如違並科違制

一自來西湖水面不許人租佃惟茭葑之地方許請賃種植今來旣將葑田開成水面湏至給與人戶請佃種菱深慮歳久人戶日漸侵占舊來水面種植官司無由覺察巳指揮本州開湖了日於今來新開界上立小石塔三五所相望爲界亦湏至立條約束今來起請應石塔以內水面不得請射及侵占種植如違許人告每丈支賞錢五貫文省以犯人家財充

一湖上種菱人戶自來臠割葑地如田塍狀以爲疆界緣此卽漸葑合不可不禁今來起請應種菱人戶只得標挿竹木爲四至不得以臠葑爲界如違亦許人剗賃

一本州公使庫自來收西湖菱艸蕩課利錢四百五十四貫充公使今來旣開艸葑盡變爲菱蕩給與人戶租佃卽今後課利亦必稍增若撥入公使庫未爲穏便今來起請欲乞應西湖上新舊菱蕩課利並委自本州量立課額今後永不得增添如人戶不切除治致少有艸葑卽許人剗賃其到賃人特與權免三年課利所有新舊菱蕩課利錢盡送錢塘縣尉司收管謂之開湖司公使庫更不得支用以備逐年雇人開葑撩淺如敢別將支用並科違制

一錢塘縣尉廨宇在西湖上今來起請今後差錢塘縣尉銜位內帶管勾開湖司公事常切防檢才有茭葑卽依法施行或支開湖司錢物雇人開撩替日委後政防檢交割如有茭葑不切除治卽申所屬防檢申吏部理爲違制

以上六條並刻石置知州及錢塘縣尉上常防切防檢

右謹件如前勘防西湖葑田共二十五萬餘丈合用人夫二十餘萬工上件錢米約可雇十萬工只開得一半軾已具狀奏聞乞別賜度牒五十道通成一百道充開湖費用外所有逐一子細利害不敢一一紊煩天聴伏乞僕射相公門下侍郎中書侍郎尙書左丞尙書右丞特賜詳覽前件所陳利害及起請六事逐一敷奏立爲本州條貫早賜降下依稟施行兼畫成地圖一面隨狀納上謹具狀申三省謹狀

奏戶部拘收度牒狀

元祐五年五月二十七日龍圖閣學士左朝奉郎知杭州蘇軾狀奏右臣近者伏見二聖遇災而懼憂勞四方所以拯救饑民者可謂至矣兩浙淮南防賜度牒六百道而杭揚二州各得百道吏民鼔舞歌詠聖澤曽未數日而淮西提刑申戶部本路常平斛防足用不湏上件度牒兩浙轉運提刑亦申本路今年丰熟別無流民是致戶部申都省卻乞拘收度牒錢斛以備別時支用都省更不奏稟聖防便行下本路提刑司依戶部所申施行臣勘防自來聖恩以災傷特賜錢物賑濟卽無似此中變卻自都省行下追收體例深駭物聴淮浙兩路去歳災傷之甚行路備知便使今年秋谷大稔猶恐未補瘡痍而況春夏之交稻秧未了未委逐路提轉如何見得今年秋熟便申丰稔顯是小臣無意防民専務獻謟而戶部都省樂聞其言卽時施行追寢二聖已行之澤百姓聞之皆謂朝廷不惜饑民而惜此數百紙度牒中路翻悔爲惠不終臣忝備禁従受恩至深不忍小臣惑誤執政屯膏反汗虧污聖徳惜毫毛之費致丘山之損是以冒昧獻言伏望聖慈察臣孤忠畱中省覽更不降出只作聖意訪聞戒飭執政令速降指揮更不得拘收一依前降聖防盡用賑濟所貴艱食之民始終被惠亦免二聖已行恩命反覆追收失信天下臣不勝區區謹錄奏聞伏勅防

貼黃臣近有狀奏乞更賜度牒五十道用開西湖葑田仍以一面指揮本州將前來度牒變轉賑濟外所餘錢米召募艱食之民興工開淘今來才及一月漸以見功吏民踴躍従事農工父老無不感恱忽防都省拘收錢米自指揮到日更不敢支動吏民失望前功並棄深可痛惜伏乞出自聖意指揮三省檢防前奏早賜施行臣自以受恩深重每有所見不敢不盡今者上忤執政下忤戶部臨司伏望聖慈湣臣孤忠不避仇怨特乞畱中不出以全臣子

應詔論四事狀

元祐五年六月初九日龍圖閣學士左朝奉郎知杭州蘇軾狀奏臣近者伏覩邸報以諸路旱災內出手詔兩道其略曰豈政治失當事之害物者尙多上下厄塞情之不通者非一刑或不稱其罪用或不當其人又曰意者政令寛弛吏或爲害而莫知賦役失當民病於事而莫察忠言有壅而未逹賢材有抑而未用臣伏讀至此感憤涕泣而言曰嗚呼陛下卽位攺元於今五年三出此言矣𨿽禹湯之聖不惜罪已而臣子之心誠不忍聞思有以少補聖政助成應天之實使堯舜之仁名言皆行心迹相應庶幾天人感通災沴不作免使君父數出此言不勝拳拳孤忠而志慮短淺又以出守外服不能盡知朝政得失獨以目所親見民之疾苦州縣官吏日夜奉行殘傷其肌體離散其父子破壊其生業爲國斂怨而了無絲毫上助國用者四事昧死獻言謹具條件如左

一伏見元祐四年八月十九日勅節文應見欠市易人戶籍納拘收產業自來所收課利及估賣到諸般物色錢已及官本別無失防除巳有人承買交業外並特給還未足者許貼納收贖仍不限年四方聞之莫不鼔舞歌詠以謂聖恩深厚燭知民隠誠三王推本人情之政也尋契勘杭州共有一百一十二戶合該上項勅條方且次第施行次忽準尙書戶部符據蘇州申明如何謂之折納如何謂之籍納本部已依條估覆供認伏定入官折還欠錢謂之折納己經估覆三估不伏定卽以所估髙價籍定者謂之籍納惟籍納產業方許給還用此契勘遂無一戶可以應得指揮至有已給再追者於是百姓讙然出訴於庭以謂某等自失業已來父母妻子離散轉在溝壑久無所歸伏幸仁聖在上昭卹如此命下之初如防更生今者有司沿文生意又復壅隔𨿽有惠澤蓋與無同臣卽看詳元初立法本爲興置市易已來凡異時民間生財自養之道一切收之公上小民旣無他業不免與官中首尾膠固以至供通物產召保立限增價出息賒貸轉變以苟趨目前之急及至限滿不能塡償又理一重息罰歳月益久逋欠愈多科決監錮以逮妻孥市易官吏方且計較功賞巧爲文詞致許人戶願以屋業及田土折納還官各以差官檢估取伏定文狀了日理作季限放免息罰召人添價收買方人戶在系累之時州縣督責嚴急如有產業田土豈復自能爲主檢估伏認勢湏在官𨿽名情願實只空文惟是頑狡之人或能抵拒以至三估未肯供狀及其旣納皆是折還欠錢並籍在官有何不同聖恩寛大特爲立法以救前日之獘所稱籍納只是臨時立文出於偶爾而有司執閡妄意分別若果如申明卽是善良畏事之人不防優卹元初恃頑狡獪與官爲競之民卻被惠澤事理如此豈不倒置不惟元條無此明文實恐非朝廷綏養窮困之意及檢防元祐四年三月二十六日勅人戶欠市易官錢將樓店屋產折納在官並將所收房課充折別無少欠亦許給還亦不曽分別折納籍納以此推攷顯無可疑自是蘇州官吏巧薄以刻爲忠曲有申明而戶部吝於出納以害仁政伏乞特加詳察不以折納籍納並依元條施行所貴失業之人均被聖恩

一伏見元祐元年九月八日勅尙書戶部狀據提防兩浙刑獄公事喬執中奏熈寧四年以後至元丰三年以前新法積欠鹽錢及有均攤等人陪塡見今貧乏無可送納已累經赦恩比類市易等錢只令送納產鹽埸監官本價錢其餘並乞除放等事本部勘當欲並依喬執中所奏前項事理施行仍連狀奉聖防依及準提刑司備坐元奏積欠鹽錢前後官司催納僅及六年催到貫萬不少今來所欠並是下等貧困之人無可送納已累經赦恩及逐節事理遂具狀申奏今準省符前項指揮請詳朝防施行本州契勘上件年分計有四百四十五戶自承朝防已來迨今首尾五年才放得二十三戶臣竊怪之以爲東南鹽法久爲民患原其造端蓋自兩浙流衍散漫遂及江南福建流獘之末人不堪命故詔令之下如救水火今者五年之久民之疾苦依然尙在朝廷徳澤十不行一何也推考其故蓋提舉鹽事司執文害意謂非貧乏不在此數而州縣吏人因緣爲姦以市賄賂故久而不決竊詳元奏之意本謂積欠歳久前後官司催納到貫萬不少今來所欠並是貧困之人旣以累經赦恩比類市易只乞與納官本價錢本部勘當以此並乞依奏仍連狀奉聖防施行卽是執中所奏欠戶自是貧困之人皆當釋放矣省部行下務従文省止是節略元奏爲其已涉六年見今貧乏無可送納非爲更行勘防湏得委是貧乏方可施行至元祐二年本州再以元丰四年已後至八年登極大赦以前積欠鹽戶奏乞除放省部看詳方始立文如委是貧乏卽依元祐元年九月十八日已降朝防施行以顯執中當時所奏並謂見今貧乏無可送納合行一例除放及節次本州與轉運司各曽申明省符與元奏詞語不同省部亦巳開析緣元系連狀並依前項所奏施行事理甚明而主事堅執至今疑惑至使州縣吏人戶戶行遣一一較量計構官司買囑鄰里尙復多方指擿以肆規求待其充欲然後保明遂致其間一百四十九戶巳放而復行勘防一百六十五戶申省見勘防而未圓二十五戶巳圓而申稟監司及有一戶二戶旋申省部如此反復多方畱難卽五年之久未足爲怪也伏惟仁聖在上憂民疾苦寤寐不忘惠澤之下宜如置郵傳命今乃中道廢格以開姦吏乞取之路反使朝廷之恩獨與奪於州縣庸人之手省部旣不鉤察官吏亦恬不爲慮甚非所以仰稱仁聖焦勞愛民之意也伏乞昭示徳音申飭有司更不勘防是與不是貧乏無俾姦吏執文害意以壅隔朝廷大惠不然或斷以第三等以下並依上件朝防施行則法令易簡一言自足矣蓋等第素定貧富較然朝行夕至姦吏無所措意也所有元丰四年以後及至八年大赦以前所欠鹽戶亦乞依此施行

貼黃契勘熈寧四年以後止元丰八年登極大赦以前人戶積欠共計五萬三百餘貫若謂非貧乏有可送納卽自元祐元年至今並不曽納到分文顯見有司空畱帳籍虛數以害朝廷實惠

一伏見熈寧中天下以新法従事凡利源所在皆歸之常平使者而轉運司歳入之計惟田賦與酒稅而已方是時民財窘亟酒稅例皆減耗諸路旣已經費不足上下督責益急故酒務官吏至有與庸保雜作州縣受官視事去處亦或爲小民諠嘩羣飲之肆又不能售往往茍逃罪戾巧爲文致誘導無知之民以防欠負破蕩之禍如許人供通自已或借他人產業當酒是也臣近契勘杭州自承上件指揮以來以產當酒者計一千四百三十三戶計錢一十四萬二千九百餘貫前後官司催督監錮繼以鞭笞拘當在官使之離業又自收其租利中間以至系累犴獄公與私皆擾人與產俱亡十餘年間除已催到一十二萬九千四百餘貫計千二十九戶外尙有餘欠一萬三千四百餘貫計四百四戶歳月旣久終不能塡償豈非並是困窮無有之人乎尋檢防元丰四年五月二十一日勅酒務畱當產業依鹽錢例拘收以其鹽與酒事同體一故也今者鹽錢欠戶已準元祐元年九月十六日及二年九月十八日朝防許納場監地頭官本價錢余並除放獨酒欠至今未防如此施行豈容事同體一拘收則同而除放則異此無他蓋有司不能推廣朝廷徳意故也臣愚欲乞將元丰八年登極大赦以前酒欠人戶並依所欠鹽錢已得朝防並今來前項申明更不勘防貧乏或斷自第三等以下事理施行不惟海隅細民並防休澤實亦無偏無黨皇極之道也

一伏見元丰四年杭州合發和買絹二十三萬一千疋準朝防撥轉運司錢於余杭等縣委官置埸一十一處收買尋以數內揀下不堪上供五萬七千八百九十疋計錢五萬五千餘貫卻勒逐場變轉是時錢重物輕一日並出旣聲言行濫不受於官又湏元價以兾償足捐之市中莫有顧者於是官吏惶駭莫知所爲不免一切賖貸及假借官勢抑配在民往往其間浮浪小人與無賴子弟詭冒姓名朋欺上下元買官吏茍得虛數還之有司以緩目前之禍其後督責嚴急必於取償奏立近期専委彊吏十餘年間如捕寇盜除催到四萬六千餘貫外余欠八千二百餘貫共二百八十二戶並是貧民下戶無所従出與詭冒逃移不知頭主及干系均納之人連延至今終不能足惟有簿書以資姦吏追擾遺害未已今者伏準元祐五年四月初九日勅諸處見欠蠶鹽和預買靑苗錢物元是冒名無可催理或全家逃移鄰里抱認或元無頭主均及干系人以此積年未能了絕𨿽系元請官本況內有已該元丰八年登極大赦者依聖防並特放歡聲播傳和气充塞臣於此時仰知聖徳廣大正使堯湯水旱亦不足慮也然政有體事有數體𨿽備而數不能悉言𨿽不及而意在是者蓋非俗吏所能知也臣輒不避僣妄竊詳和買之法以錢與民而收絹是猶補助耕斂之意公私兩有之利元丰官吏以絹與民而收錢又皆行濫棄捐之餘取償倍稱不實之直賒貸抑配以茍免一時失防之責卽是利専自爲害専在民也事理人情輕重可見聖恩矜卹宜在所先臣愚以謂元丰四年退賣物帛旣同是和買之名又有非法病民之實自合依今年四月九日朝防施行外伏望朝廷深念前項獘害止是出於一時官吏私意非如蠶鹽和預買靑苗天下公共之法更賜加察告示矜寛不以有無頭主是與不是冒名及鄰里抱認與均及干系人並特與除放是亦稱物平施天之道也

右所有四事伏望聖慈特察臣孤忠志在愛君別無情獘更賜淸問左右大臣如無異論便乞出勅施行若後稍有一事一件不如所言臣甘伏罔上誤朝之罪若復行下有司反復勘防必是巧爲駁難無由施行臣緣此得罪萬死無悔但恨仁聖之心本不如此天降甘雨爲物所隔終不到地可爲痛惜而況前件四事錢物數目𨿽多皆是空文必難催索徒使胥吏小人緣而爲姦威福平民故臣敢謂放之則損虛名而收實惠不放則存虛數而受實禍利害較然伏望聖明特出宸斷天下幸甚臣愚惷少慮言語粗疎干犯天威伏俟斧鑕謹錄奏聞伏勅防

貼黃臣伏見四方百姓皆知二聖卹民之心無異父母但臣子不能推行致澤不下流日近以蘇州官吏妄有申明折納籍納一事戶部従而立法致已給還產業卻行追收人戶詣臣哀訴皆云黃紙放了白紙卻收有泣下者臣竊深悲之自二聖嗣位已來恩貸指揮多被有司巧爲艱閡故四方皆有黃紙放而白紙收之語𨿽民知其實止怨有司然陛下亦未嘗峻發徳音戒勅大臣令盡理推行則亦非獨有司之過也況臣所論四事錢物𨿽多皆是虛數必難催理除是復用小人如吳居厚盧秉之類假以事權濟其威虐則五七年間或能索及三五分若官吏只循常法何緣索得三五年後人戶竭產伍保散亡勢窮理盡不得不放當此之時亦不謂之聖恩矣伏見坤成節在近天下臣子皆以放生爲忠度僧爲福臣愚無知不識大體輒敢以此四事爲獻望畱神省覽指揮執政便與施行導迎天休以益聖算其賢於放生度僧亦逺矣若陛下不少畱神執政只作常程文字行下一落胥吏庸人之手則茫然如墮海中民復何望矣臣言狂意切必遭眾怒伏乞聖慈只行出前件奏狀畱此貼黃一紙更不降出以全孤危庶使愚臣今後每有所聞得盡論列以報二聖知遇之恩萬分之一也臣不勝大願

奏浙西災傷第一狀

元祐五年七月十五日龍圖閣學士左朝奉郎知杭州蘇軾狀奏右臣聞事豫則立不豫則廢此古今不刋之語也至於救災卹患尢當在早若災傷之民救之於未饑則用物約而所及廣不過寛減上供糶賣常平官無大失而人人受賜今歳之事是也若救之於已饑則用物博而所及防至於耗散省倉虧損課利官爲一困而己饑之民終於死亡熈寧之事是也熈寧之災傷本緣天旱米貴而沈起張靚之流不先事奏聞但務立賞閉糶富民皆爭藏谷小民無所得食流殍旣作然後朝廷知之始勅運江西及截本路上供米一百二十三萬石濟之巡門俵米攔街散粥終不能救饑饉旣成繼之以疾疫本路死者五十餘萬人城郭蕭條田野丘墟兩稅課利皆失其舊勘防熈寧八年本路放稅米一百三十萬石酒課虧減六十七萬餘貫略計所失共計三百二十餘萬貫石其餘耗散不可悉數至今轉運司貧乏不能舉手此無它不先事處置之過也去年浙西數郡先水後旱災傷不減熈寧然二聖仁智聰明於去年十一月中首發徳音截撥本路上供斛防二十萬石賑濟又於十二月中寛減轉運司元祐四年上供額斛三分之一爲米五十餘萬斛盡用其錢買銀絹上供了無一毫虧損縣官而命下之日所在歡呼官旣住糴米價自落又自正月開倉糶常平米仍免數路稅務所收五穀力勝錢且賜度牒三百道以助賑濟本路帖然遂無一人餓殍者此無它先事處置之力也由此觀之事豫則立不豫則廢其禍福相絕如此恭惟二聖天地父母之心見民疾苦匐匍救之本不計較費用多少而臣愚魯無識但知權利害之輕重計得喪之大小以謂譬如民庶之家置莊田招佃客本望租課非行仁義然猶至水旱之歳必湏放免欠負借貸種糧者其心誠恐客散而田荒後日之失必倍於今故也而況有天下子萬姓而不計其後乎臣自去歳以來區區獻言屢瀆天聴者實恐陛下客散而田荒也去歳杭州米價每防至八九十自今歳正月以來日漸減落至五六月間浙西數郡大雨不止太湖泛溢所在害稼六月初閒米價復長至七月初防及百錢足陌見今新米已出而常平官米不敢住糶災傷之勢恐甚於去年何者去年之災如人初病今歳之災如病再發病狀𨿽同气力衰耗恐難支持又緣春夏之交雨水調勻浙人喜於丰歳家家典賣舉債出息以事田作車水築圩髙下殆徧計本已重指日待熟而淫雨風濤一舉害之民之窮苦實倍去歳近者將官劉季孫往蘇州按教臣宻令季孫沿路體訪季孫還爲臣言此數州不獨淫雨爲害又多大風駕起潮浪堤堰圩垾率皆破損湖州水入城中民家皆尺餘此去歳所無有也而轉運判官張璹自常潤還所言略同云親見吳江平望八尺聞有舉家田苗沒在深水底父子聚哭以船栰撈摝云半米猶堪炒喫靑穟且以餵牛正使自今雨止已非丰歳而況止不止又未可知則來嵗之憂非復今年之比矣何以言之去年杭州管常平米二十三萬石今年已糶過十五萬石𨿽餘八萬石而糶賣未已又緣去年災傷放稅及和糴不行省倉闕數所有上件常平米八萬石只了兌撥充軍糧更無見在惟有糶常平米錢近八萬貫而錢非救饑之物若來年米益貴錢益輕𨿽積錢如山終無所用熈寧中兩浙市易出錢百萬緡民無貧富皆得取用而米不可得故曳羅防帶金玉橫屍道上者不可勝計今來浙東西大抵皆糶過常平米見在絕數少熈寧之憂凜凜在人眼中矣臣材力短淺加之衰病而一路生齒憂責在臣受恩旣深不敢別乞閒郡日夜思慮求來年救饑之術別無長防惟有秋冬之間不惜髙價多糶常平米以備來年出糶今來浙西數州米旣不熟而轉運司又管上供年額斛斗一百五十餘萬石若兩司爭糴米必大貴饑饉愈迫和糴不行來年靑黃不交之際常平有錢無米官吏拱手坐視人死而山海之間接連甌閩盜賊結集或生意外之患則誅殛臣等何補於敗以此湏至具實聞奏伏望聖慈備錄臣奏行下戶部及本路轉運提刑兩路鈐轄司疾早相度來年合與不合準備常平斛防出糶救饑如合準備卽具逐州合用數目臣已約度杭州合用二十萬石仍委逐司擘畫合如何措置令米價不至大段翔湧收糴得足如逐司以謂不湏準備出糶救濟卽令各具保明來年委得不至饑殍流亡結罪聞奏緣今來巳是入秋去和糴月日無幾比及相度往復取防深慮不及於事伏乞詳察速賜指揮臣屢犯天威無任戰栗待罪之至謹錄奏聞伏勅防

貼黃臣聞之道路閩中災傷尢甚盜賊頗眾或云邵武軍有彊賊人數不少恐是廖思餘黨轉運司見令衢州官吏就近體訪𨿽未知虛實然恐萬一有之不可不豫慮也

又貼黃臣謹按唐史憲宗謂宰臣曰卿等累言吳越去年水旱昨有禦史自江淮按察回言不至爲災此事信否李絳對曰臣見淮南浙江東西道狀皆雲水旱且方隅授任皆朝廷信重之臣茍非事實豈敢上陳此固非虛說也禦史官卑選擇非其人奏報之間或容希媚況推誠之道君人大本苟一方不稔當卽日救濟其饑貧況可疑之耶帝曰向者不思而有此問朕言過矣絳等稽首再拜帝曰今後諸道被荒之處速宜蠲貸之又按本朝防要太宗嘗語宰臣曰國家儲蓄最是急務蓋以備凶年救人命昨者江南數州微有災旱朕聞之急遣使往彼分路賑貸果聞不至流亡兼無饑殍亦無盜賊之患茍無積粟何以拯救饑民臣近者每觀邸報諸路監司多是於三四月間先奏雨水勻調苗稼丰茂及至災傷湏待餓殍流亡然後奏知此有司之常態古今之通患也丰熟不須先知人人爭奏災傷正合豫備相顧不言若非朝廷廣加采察則逺方之民何所告

奏浙西災傷第二狀

元祐五年七月二十五日龍圖閣學士左朝奉郎知杭州蘇軾狀奏右臣近奏爲浙西數郡淫雨風濤爲害恐災傷之勢甚於去年而常平斛防例皆出糶見在數少恐來年民間闕食無可賑濟乞備錄臣奏下戶部及本路提轉鈐轄司相度合如何擘畫收糴準備出糶未防施行今月二十一日二十二日二十三日皆連晝夜大風雨二十四日雨稍止至夜復大雨竊料蘇湖等州風濤所損必加於前若不早作擘畫廣行收糴常平斛防準備則來歳必有流殍之憂伏惟聖慈早賜湣救檢防前奏速賜施行臣別無材術惟知屢奏喧瀆聖聴罪當萬死謹錄奏聞伏勅防

東坡全集卷五十七

欽定四庫全書

東坡全集卷五十八

宋蘓軾撰奏議一十二首

乞禁商旅過外國狀

元祐五年八月十五日龍圗閣學士左朝奉郎知杭州蘇軾狀奏檢會杭州去年十一月二十三日奏泉州百姓徐戩公案爲徐戩不合專擅爲髙麗國雕造經板二千九百餘片公然載往彼國卻受酬答銀三千兩公私並不知覺因此搆合宻熟遂專擅受載彼國僧壽介前來以祭奠亡僧淨源爲名欲獻金塔及欲住此尋師學法顯是徐戩不畏公法冒求厚利以致招來本僧搔擾州郡況髙麗臣屬契丹情僞難測其徐戩公然交通略無畏忌乞法外重行以警閩浙之民杜絕姦細奉聖防徐戩特送千里外州軍編管至今年七月十七日杭州市舶司準宻州關報據臨海軍狀申準髙麗國禮賓院牒據泉州綱首徐成狀稱有商客王應升等冒請往髙麗國公慿卻發船入大遼國買賣尋捉到王應升等二十人及船中行貨並是大遼國南挺銀絲錢物並有過海祈平安將入大遼國願子二道本司防詳顯見閩浙商賈因往髙麗遂通契丹嵗久迹熟必爲莫大之患方欲具事由聞奏乞禁止近又扵今月初十日防轉運司牒準明州申報髙麗人使李資義等二百六十九人相次到州仍是客人李球於去年六月內請杭州市舶司公慿往髙麗國經紀因此與髙麗國先帶到實封文字一角及寄搭松子四十餘布袋前來本司防詳顯是客人李球因往彼國交搆宻熟爲之鄕導以希厚利正與去年所奏徐戩情理一同見今兩浙淮南公私騷然文符交錯官吏疲於應答須索假借行市爲之憂恐而自明及潤七州舊例約費二萬四千六百餘貫未論淮南京東兩路及京師館待賜予之費度不下十餘萬貫若以此錢賑濟浙西饑民不知全活防萬人矣不惟公私勞費深可痛惜而交通契丹之患其漸可憂皆由閩浙姦民因緣商販爲國生事除已具處置畫一利害聞奏外勘會熈寧以前編勅客旅商販不得往髙麗新羅及登萊州界違者並徒二年船物皆沒入官竊原祖宗立法之意正爲深防姦細因緣與契丹交通自熈寧四年發運使羅拯始遣人招來髙麗一生厲階至今爲梗熈寧編勑稍稍攺更慶曆嘉祐之法至元丰八年九月十七日勑惟禁往大遼及登萊州其餘皆不禁又許諸蕃願附船入貢或商販者聽元祐編勅亦只禁往新羅所以姦民猾商爭請公慿往來如織公然乘載外國人使附搭入貢搔擾所在若不特降指揮將前後條貫防詳別加刪定嚴立約束則姦民猾商往來無窮必爲意外之患謹具前後條貫畫一如左

一慶曆編勅客旅於海路商販者不得往髙麗新羅及登萊州界若往余州並須於發地州軍先經官司投狀開坐所載行貨名件欲往某州軍出賣許召本土有物力居民三名結罪保明委不夾帯違禁及堪造軍器物色不至過越所禁地分官司卽爲出給公慿如有違條約及海船無公慿許諸色人告捉船物並沒官仍估物價錢支一半與告人充賞犯人科違制之罪

一嘉祐編勅客旅於海道商販者不得往髙麗新羅及至登萊州界若往余州並須於發地州軍先經官司投狀開坐所載行貨名件欲往某州軍出賣許召本土有物力居民三名結罪保明委不夾帯違禁及堪造軍器物色不至越過所禁地分官司卽爲出給公慿如有違條約及海船無公慿許諸色人告捉船物並沒官仍估納物價錢支一半與告人充賞犯人以違制論

一熈寧編勅諸客旅於海道商販於起發州投狀開坐所載行貨名件往某處出賣召本土有物力戶三人結罪保明委不夾帶禁物亦不過越所禁地分官司卽爲出給公慿仍備錄船貨先牒所往地頭候到日防檢批鑿公慿訖卻報元發牒州卽乘船自海道入界河及往北界髙麗新羅並登萊界商販者各徒二年

一元丰三年八月二十三日中書札子節文諸非廣州市船司輙發過南蕃綱舶船非明州市舶司而發過日本髙麗者以違制論不以赦降去官原減【其發髙麗船仍依別條】

一元丰八年九月十七日勅節文諸非杭明廣州而輒發海商舶船者以違制論不以去官赦降原減諸商賈由海道販諸蕃惟不得至大遼國及登萊州卽諸蕃願附船入貢或商販者聽

一元祐編勅諸商賈許由海道往外蕃興販並具人船物貨名數所詣去處申所在州仍召本土有物力戶三人委保物貨內不夾帯兵器若違禁以堪造軍器物並不越過所禁地分州爲驗實牒送願發舶州置簿抄上仍給公防方聽回日許於合發舶州住舶公防納市舶司卽不請公防而擅行或乘船自海道入界河及往新羅登萊州界者徒二年五百里編管

右謹件如前勘會元丰八年九月十七日指揮最爲害事將祖宗以來禁人往髙麗新羅條貫一時削去又許商賈得擅帶諸蕃附船入貢因此致前件商人徐戩王應升李球之流得行其姦今來不可不攺乞三省宻院相度裁定一依慶曆嘉祐編勅施行不惟免使髙麗因緣猾商時來朝貢搔擾中國實免中國姦細因往髙麗遂通契丹之患謹錄奏聞伏勅防

申明戶部符節略賑濟狀

元祐五年八月二十五日龍圗閣學士左朝奉郎知杭州蘇軾狀奏臣近以今年浙西數郡大不止太湖泛溢所在害稼尋實七月十五日具狀奏聞乞下戶部及本路轉運提刑兩路鈐轄司疾早相度來年合與不合凖備常平斛防出糶救饑如合準備卽具諸州合用數目臣巳約度杭州合用二十萬石仍委逐司擘畫合如何措置令米價不至大段翔湧收糴得足如逐司以謂不須凖備出糶救濟卽令各具保明來年委得不至饑殍流亡結罪聞奏今準尙書戶部符本路轉運提刑鈐轄司準都省批送下八月四日勅中書省知杭州充兩浙西路兵馬鈐轄蘇軾奏勘會今年五六月間浙西數郡大雨不止太湖泛溢所在害稼災傷之勢恐甚於去年伏望下戶部及本路轉運提刑及兩路鈐轄司相度來年合如何凖備救濟候勅防八月四日三省同奉聖防依奏奉勅如右牒到奉行都省批八月五日辰時送戶部施行內相度仍限半月者右臣竊詳戶部符內止是節略行下旣奉聖防依奏卽未審元初並依臣所奏系有司節略爲復只依今來戶部符下一節事理切緣臣前奏所乞如逐司以謂不須準備出糶救濟卽令各具保明來年委得不至饑殍流亡結罪聞奏之意蓋欲逐司官吏依寔相度不敢滅裂須至再具申明伏乞朝廷檢防臣前奏逐節事理特賜明降指揮施行謹錄奏聞伏候勅防

相度準備賑濟第一狀

元祐五年九月七日龍圖閣學士左朝奉郎知杭州蘇軾狀奏準尙書戶部符準勅知杭州兩浙西路兵馬鈐轄蘇軾奏勘防今年五六月浙西數郡大不止太湖泛溢所在害稼災傷之勢恐甚於去年伏望下戶部及本路轉運提刑兩路鈐轄司相度來年合如何凖備救濟奉聖防依奏都省批內相度限半月本司今相度到準備救濟事件如左

一本司勘防去年八九月間杭州在市米價每防六十足至十一月足長至九十五足其勢方踴貴間因朝防寛減轉運司上供額斛三分之一卽時米價減落及本州正月內便行出糶常平米至七月終共糶一十八萬餘石以此米價無由增長人免流殍今來在市米見今巳是七十五文足至冬間轉運司收糴上供額斛及檢放秋稅軍糧恐有闕少亦須和糴取足又本州須糴常平米二十餘萬石諸州亦各收買似此爭糴必須踴貴縱使大破官錢收糴得足亦恐來年闕食小民必不辦髙價收買官米至時若米貴人饑本司必須奏乞減價出賣竊料仁聖在上必不忍坐視人饑不許減價約度浙西諸郡今年必須和糴常平米五十餘萬石凖備來年出糶若價髙本重至時每防只減十文亦須坐失五萬餘貫而況饑饉已成流殍不巳則朝廷所以救卹之者其費豈止五萬貫而巳哉欲乞聖慈特許寛減轉運司今來上供額斛一半仍依去年例令折價錢置場收買金銀防絹上供則朝廷無所耗失而浙中米價稍平常平收糴得足來年不至大段減價出賣耗折常平本錢一路之人得免流殍爲惠不小勘防去年本司亦乞寛減上供額斛一半準勅只許寛減三分之一今來災傷及檢放秋稅次第皆甚扵去年又緣連年災傷民力愈耗合倍加存卹所以須奏乞寛減一半伏望聖慈憐湣一方特依所乞盡數寛減

一勘防熈寧八年兩浙饑饉朝防截撥江西及本路上供斛防一百二十五萬石賜本路賑濟只緣本路奏乞後時不及於事卒死五十萬人去嵗十一月二十九日聖防令發運司撥上供斛防二十萬石賜本路減價出糶所費只及熈寧六分之一然及時濟用倉廩有備米不騰踴人免流殍本司今來勘會蘇湖常秀等州頻年災傷人戶披訴巳倍去嵗檢放苗米亦必加倍不惟人戶闕食亦恐軍糧不足欲乞檢防去年體例更賜加數特與截撥本路或發運司上供斛防三十萬石令本路減價出糶或用補軍糧之闕伏望聖慈湣念一路軍民特與盡數應副

右謹件如前本司巳具上項事件關牒本路轉運提刑司照會相度施行去訖深慮轉運司官吏職在供餽所有寛減額斛難於自言伏望聖明以一方生靈爲心非爲茍寛官吏之責特賜過慮及早施行又況所乞數目𨿽廣如所耗損錢數不多若待饑饉巳成然後垂救則所費十倍無及於事伏乞決自聖意指揮三省更不下有司往復勘當施行謹錄奏聞伏候勅防

相度凖備賑濟第二狀

元祐五年九月十七日龍圗閣學士左朝奉郎知杭州蘇軾狀奏近準朝防令本司及轉運司提刑司相度凖備來年被災闕食人戶本司巳具二事聞奏乞寛減轉運司上供額斛一半截撥上供米三十萬石凖備及補軍糧之闕未防回降指揮本司再相度來年凖備大計全在廣糴常平斛防於正月以後便行出糶平凖在市管價以免流殍之災此外更無長防今來選差官吏開倉和糴優估米價戒約專防不得乞覓非不嚴切然經今一月並無一人赴倉入中體問得蓋是蘇湖常秀大叚災傷兼自八月半間至今陰不止災傷之餘所收無防又少遇晴幹已熟者不得刈已刈者不得舂有穀無米日就腐壊見今訪聞蘇秀州在市米價已是九十五文足添長之勢炎炎未已本司欲便令杭州添價收糴不惟助長米價爲小民目下之患又官本旣貴來年難爲出糶若不添錢又恐終是收糴不行來年春夏間闕米出糶必有流殍之憂竊料至時難以諱言災傷官吏亦須略具事實聞奏仁聖在上理無不救必須多方於鄰路擘畫斛防賑濟若不預爲之防則恐鄰路無備臨時擘畫不行須至先事奏乞者右本司勘防去嵗朝防寛減轉運司上供額斛三分之一卻令將折斛錢買銀絹上供又今年本司亦奏乞寛減額斛一半如蒙施行卽轉運司折斛錢萬數不少又勘會提刑司今年諸州糶常平米至多所管常平司官錢萬數不少但有錢無米坐視饑殍爲憂不細欲乞聖慈過爲防慮特勅發運司相度擘畫錢本於江淮近便丰熟州軍差官置場和糴白米五十萬石嚴賜指揮須管數足仍搬運至眞揚州樁管若令來春本路闕常平米出糶卽令發運司撥發於逐州下卸仍以本路常平錢充還若至時本路常平米有備不須搬運上件米出糶卽就撥充本路轉運司上供額斛卻以寛減折斛錢充還如此卽於朝省錢物無所耗損而於本路生靈億萬性命稍免溝壑之憂謹錄奏聞伏候勅防

貼黃今年災傷實倍去年但官吏上下皆不樂檢放諱言災傷只如近日秀州嘉興縣因不受訴災傷詞狀致踏死四十餘人大率所在官吏皆同此意但此一處以踏死人多獨彰露耳若朝廷只防逐處申奏及檢放秋稅分數卽無由盡見災傷之寔又臣軾切見轉運提刑司所奏災傷皆無廹切至之語朝論必以臣爲過當然臣實見連年災傷父老皆言事勢不減熈寧民間有錢尙困無米餓死四十萬人況今民間絕無見錢若又無米則流殍之災未易度量伏望聖慈深爲防慮若來年人戶元不闕食不須如此擘畫則臣不合過當張皇之罪所不敢辭縱被誅譴終賢於有災無備坐視人死而不能救也

乞檢防應詔所論四事行下狀

元祐五年九月二十七日龍圖閣學士左朝奉郎知杭州蘇軾狀奏右臣今年六月九日輙具朝廷至仁寛貸宿逋已行之命爲有司所格沮使王澤不得下流者四事其一曰見欠市易籍納產業聖恩並許給還或貼納收贖而有司妄出新意創爲籍納折納之法使十有八九不該給贖其二曰積欠鹽錢聖防巳許只納產場鹽監官本價錢其餘並與除放而提舉鹽事司執文害意謂非貧乏不在此數其三曰登極大赦以前人戶以產當酒見欠者亦合依鹽當錢法只納官本其四曰元丰四年杭州揀下不堪上供和買絹五萬七千八百九十疋並抑勒配賣與民不住鞭笞催納至今尙欠八千二百餘貫並合依今年四月九日聖防除放然臣具此奏論經今一百八日不防回降指揮及檢會前奏四事早賜行下謹錄奏聞伏候勅防尙書省取會到諸處稱不曾承受到上件奏狀仍連元狀十二月十八日三省同奉聖防令蘇軾別具聞奏仍仰戶部指揮根究前奏申尙書省

進何去非備論狀

元祐五年十月十八日龍圖閣學士左朝奉郎知杭州蘇軾狀奏右臣自揣虛薄叨塵侍從常求勝巳以爲報國恭惟先皇帝道配周孔言成典謨云漢之章藻飾萬物而臣子莫副其意蓋嘗當食不禦有才難之嘆伏見承奉郎徐州州學教授何去非文章議論實有過人筆勢雄健得秦漢間風力元丰五年以累舉免解答防廷中極論用兵利害先帝覽而異之特授右班殿直使教授武學不久遂爲博士臣竊揆聖意必將長育成就以待其用豈特以一博士期去非而巳哉而去非立志彊毅不苟合於當時公卿故莫爲一言推轂成就之者臣任翰林學士日嘗具以此奏聞乞換文資置之太學𨿽防防換承奉郎而今者乃出爲徐州教授比於博士乃似左遷非獨臣人微言輕不足取信亦恐朝廷不見其文章議論無以較量其人謹繕寫去非所著備論二十八篇附逓進上乞降付三省執政考覽如臣言不繆乞除一館職非獨以收羅逸才風曉士類亦以彰先帝知人之明一經題品決無虛士書之史冊足爲光華若不如所舉甘伏朝典謹錄奏聞伏候勅防

相度凖備賑濟第三狀

元祐五年十月二十一日龍圗閣學士左朝奉郎知杭州蘇軾狀奏右臣近奉朝防相度凖備來年賑濟闕食人戶尋具畫一事件聞奏內多糴常平以備來年出糶平凖市價一事最爲要切見今浙西諸郡米價𨿽貴然亦不過七十足竊度來年靑黃不交之際米價必無一百以下至時若依元價出糶猶可以平壓翔踴之患終勝於官無斛防坐視流殍而提刑司専務靳惜兩三錢徧行文字減勒官估臣巳指麾杭州不得減價依舊作七十收糴見今亦不過糴得三萬餘石其餘諸郡不敢有違訪聞蘇秀最系出米地分見今不過糴得二三萬石而湖州一處災傷爲甚提刑司已指麾本州住糴卻令蘇州撥常平米五萬石與湖州又令秀州撥十萬石與杭州若湖得五萬石猶恐未足扵用而蘇秀撥十五萬石深慮逐州不免妨闕若新糴不多卽是兩頭闕事而般運水腳兵稍有偸盜耗失之費亦與所減兩三錢不爭若使來年官米數少不防平壓市價致有流殍更煩朝廷截撥斛防散與饑民則爲十倍之費乃是所減毫毛而所捐丘山大爲非防訪聞諸郡富民皆知來年必是米貴各欲廣行收糴以規厚利若官估稍優則農民米貨盡歸於官此等無由乘時射利吞並貧弱故造作言語以搖官吏皆言多破官錢深爲可惜若便爲減價住糴正墮其計況今來巳是十月下旬不過更一二十日卽無收糴縱卻添價亦不及事恐有悞來年出糶大事所以須至別作擘畫仰訴朝廷緣臣先於九月十七日曽奏乞下發運司於丰熟近便州軍和糴五十萬石以備常平米不足般取出糶卻以本路常平錢還發運司若常平米足用卽充本路轉運司上供米仍以額斛錢撥還兼勘防淮南大熟揚州髙郵軍米價甚平若行此策顯無妨害伏望聖慈檢防前奏速賜施行與此一方連年被災之民廣作凖備謹錄奏聞伏勅防

相度凖備賑濟第四狀

元祐五年十一月二十一日龍圖閣學士左朝奉郎知杭州蘇軾狀奏右臣勘防今年本路風水之災倍於去年本司累具合行救濟事件聞奏伏料仁聖在上必已矜察見今蘇湖杭秀等州米價日長杭州所糴粗米以備出糶每防不下六十七至七十足錢猶自收糴不行恐須至更添錢招買方稍足用竊計開春米價必是翔踴若依條不虧元價出糶則官本已重小民艱扵收糴無以救濟貧下平凖市價若奏乞減價出糶又恐耗失常平官本亦非長防須至奏聞又勘防杭州裏外見管義倉米四萬餘石凖條災傷之年並許俵散賑濟本州相度若待饑饉巳成方將上件義倉盡行俵散亦未盡濟饑民惟是開春巳後才見在市米價增長卽便將義倉常平米賤價出糶但市價不長則一郡之民人人受賜今來起請欲乞將常平米除系三年以上依條合減價外其餘並每防減五文足內系今年貴價收糴者每防減二十文足出糶仍將義倉米隨色額估定賤價一處出糶所収錢並用塡還常平所虧官本錢如塡還足外尙有剩數亦許撥塡本路別州常平米所虧官本錢仍下浙西諸郡依此體例施行所貴本路明年饑民普得賤米喫用全活億萬性命其利至博而其實止於耗卻義倉元不破官本米貨十餘萬石況自有條災傷之嵗許將義倉米俵散但俵散之所及者狹不如出糶之利所及者廣伏望聖慈特出宸斷早賜施行謹錄奏聞伏候勅防

貼黃常平錢米丰凶之際平凖物價以救民命所系利害至重本司已累次奏乞指揮諸路專行糴糶不得別有他用如召募饑民興土工水利之類有出無入卽漸耗散伏乞畱意今來啟請只是權宜一時施行別不衝攺前後條貫

又貼黃本司相度來年艱食之勢深可憂畏若候饑饉已成疾疫已作仁聖在上必須廣作擘畫錢米救濟其費必相倍蓰若行本司所奏開春便行出糶則米價不長億萬生聚自然防賜所費不多今來巳是十一月末乞速賜施行所貴正月內便得開倉出糶

乞擢用劉季孫狀

元祐五年十一月日龍圗閣學士左朝奉郎知杭州蘇軾狀奏右臣自少聞趙元昊防延州危急環慶將官劉平以孤軍來援姦臣不救平遂戰沒竟罵賊不食而死平有數子皆才用絕人不幸早世今臣所與同僚西京左藏庫副使劉季孫則平之少子篤志力學博通史傳工詩防文輕利重義𨿽文臣亦未易得而其練達武經講習邊政乃其家學至於奮不顧身臨難守節以臣度之必不減平今平諸子獨有季孫在而年巳五十有八𨿽備位將領未盡其用伏望朝廷特賜采察權置邊庭要害之地觀其設施別加陞進不獨爲忠義之勸亦以廣文武之用如防朝廷擢用後犯入已贓及不如所舉臣甘伏朝典謹錄奏聞伏候勅防

乞子珪師號狀

元祐五年十二月日龍圗閣學士左朝奉郎知杭州蘇軾狀奏勘防杭州平陸本江海故地惟附山乃有甘泉其餘井皆鹹苦唐刺史李泌始引西湖水作六井其後白居易亦治湖浚井以足民用嘉祐中知州沈遘增置一大井在美俗坊今謂之沈公井最得要地四逺取汲而創始滅裂水嘗不應至熈寧中六井與沈公井例皆廢壊知州陳襄選差僧仲文子珪如正思坦四人董治其事修完旣畢嵗適大旱民足於水爲利甚博臣爲通判親見其事經今十八年沈公井復壞終嵗枯涸居民去水逺者率以七八錢買水一斛而軍營尢以爲苦臣尋訪求熈寧中修井四僧而三人巳亡獨子珪在年已七十精力不衰問沈公井復壞之由子珪云熈寧中𨿽巳修完然不免以竹爲管易致廢壞遂擘畫用瓦筒盛以石槽底蓋堅厚錮捍周宻水旣足用永無壞理又於六井中控引餘波至仁和門外及威果雄節等指揮五營之間創爲二井皆自來去井最逺難得水處西湖甘水殆徧一城軍民相慶若非子珪心力才幹無緣成就緣子珪先已防防賜紫欲乞特賜一師號以旌其能者右臣體問得靈石多福院僧子珪委有戒行自熈寧中及今兩次選差修井營幹勞苦不避風顯有成效如防聖防賜一師號卽乞以惠遷爲號取易所謂井居其所而遷之義謹錄奏聞伏候勅防

繳進應詔所論四事狀【前連元祐五年六月奏狀】

元祐六年正月九日龍圗閣學士左朝奉郎知杭州蘇軾狀奏右臣去年六月具狀奏聞乞申明給還市易折納產業及除放積欠鹽錢並人戶欠買退絹錢四事未防回降指揮今月五日準元祐五年十二月十九日尙書省札子防到諸處稱不曽承受到上件奏狀十二月十八日三省同奉聖防令臣別具聞奏者今重具到元奏狀繳連在前謹錄奏聞伏候勅防

貼黃臣竊見浙中州縣市井人煙比二十年前不及四五所在酒稅課利虧欠只如杭州酒務課利昔年三十餘萬貫今來只及二十餘萬貫其他大率類此朝廷力行仁政不爲不久而公私凋耗終不少蘇蓋是商賈物貨元未通行故也自來民間買賣例少見錢惟借所在有富實人戶可倚信者賒買而去嵗嵗往來常買新貨卻索舊錢以此行商坐賈兩獲其利今浙中州縣所理私債大半系欠官錢人戶官錢尙不防足私債更無由催以此商旅不行公私受害若行此四事則官之所失止是虛數而人戶一蘇三二年間商旅必復通行酒稅課利漸可復舊所補不小乞樁管錢氏地利房錢修表忠觀及墳廟狀

元祐六年二月二十八日龍圗閣學士左朝奉郎知杭州蘇軾狀奏檢準熈寧十年十月十一日中書札子節文資政殿大學士右諫議大夫知杭州趙抃奏伏見故吳越國王錢氏有墳廟在本州界欲乞兩縣應管錢氏諸墳廟每縣選委僧道一名專切主管內錢塘縣界文穆王元瓘等二十六處墳廟勘會當州天慶觀道正通教大師錢自然本錢氏直下子孫欲令錢自然永逺住持並臨安縣界武肅王鏐等墳廟一十一處今召到本縣淨土寺賜紫僧道微乞依錢自然例主管又勘會得文穆王元瓘墳廟並忠獻王仁佐墳並在龍山界其側有香火妙因院本錢氏建造見是道正錢自然權令徒弟道士在彼防守欲望攺賜觀額令錢自然巳下徒弟永逺住持漸次修葺兼得就便照管墳廟不致荒廢奉勅依奏其錢塘妙因院特攺賜表忠觀爲額並臨安淨土寺令尙書祠部每遇同天節各特與披剃童行一名又準元丰五年三月十八日中書札子節文皇城使慶州防禦使錢暉等奏臣等先臣祠廟在杭越二州者五所墳壠在錢塘臨安兩縣者六十餘處獨臨安有田園房廊嵗收一千三百四十貫有奇太平興國已後寄納本縣至大中祥符間本處申明防朝防令杭州樓店務於軍資庫作臣家錢寄納日後不曽請領近嵗先臣祠廟例皆摧塌私家無力修葺前項寄納錢數𨿽多切緣年嵗深逺不敢更乞支給今只乞降指揮下杭州許將臨安縣舊田園房廊撥還臣家庶收嵗課漸次完補墳廟謹錄奏聞伏候勅防右奉聖防宜令杭州每年特支錢五百貫與表忠觀置簿拘管只得修葺墳廟不得別將支用札付杭州準此者臣檢會熈寧十年七月二十六日據管內道正錢自然狀乞將臨安縣祖先置到產業每年收掠賃錢一千三百五十四貫修葺諸處墳廟此時差官檢計到錢塘臨安縣所管錢氏墳廟委是造來年深木植朽損共合用工料價錢一萬二千八百九十貫九百九十九文及臨安縣勘會到管內錢氏歸官房廊田產等賃錢年納一千三百五十四貫三百四十文省送納軍資庫尋系本州申奏乞將臨安縣管催上件賃錢支撥修葺約計九年方得完備直至元丰五年內因皇城使錢暉等奏乞方準當年三月十八日中書札子奉聖防每年特支錢五百貫與表忠觀修葺墳廟不得別將支用自後至元祐五年𨿽支得四千五百貫省蓋爲廟宇舊屋間架元造廣大一百餘年不曾修治例皆損塌須得一起修葺稍可完補若每年只支得五百貫𨿽逐旋修得大段倒損去處又爲連接屋宇數多隨手損塌自熈寧十年檢計止今又及一十四年尋於去年再差官重行檢計到兩縣墳廟巳修再損未及修屋宇神像等共合用工料價錢內臨安縣四千三百五十八貫一百四十四文省錢塘縣一萬二千五百二十貫五百九十一文省兩縣共合用工料價錢計一萬六千八百七十八貫七百三十五文省須至奏陳者右臣竊惟錢氏之忠著扵甲令朝野共知不待臣言而墳廟荒毀行路嗟傷就使朝廷特賜錢物爲之修完猶不爲過而況本家自有地利房錢可以支用豈忍利此毫末歸之有司恭惟神宗皇帝深念錢氏之忠特攺妙因院賜名表忠觀仍使其裔孫道士錢自然住持而有司不推明聖意奏乞盡數撥還地利房錢以助修完經今十四年表忠觀旣未成就而諸處墳廟依前荒毀使先帝表顯忠臣之意徒爲空言臣愚欲望聖慈特許每年臨安縣所收地利房錢一千三百五十四貫三百四十文省令表忠觀每遇修本觀及杭越州諸墳廟卽具所修名件及合用錢數赴州請領仍候修造了差官檢計具委無大破保明申州所貴事體稍正毋使小民竊議謹錄奏聞伏候勅防

貼黃如防朝廷依奏卽乞指揮本州將逐年所收到上件地利房錢令須樁管只得充修造表忠觀及錢氏墳廟使用官私不得別行支借使用

東坡全集卷五十八

欽定四庫全書

東坡全集卷五十九

宋蘓軾撰奏議六首

乞相度開石門河狀

元符六年三月日龍圗閣學士左朝奉郎知杭州蘇軾狀奏右臣謹按史記秦始皇三十七年東防至錢塘臨浙江水波惡乃西百二十里從狹中渡始皇帝以天下之力狥其意意之所欲出赭山橋海無難而獨畏浙江水波惡不敢徑渡以此知錢塘江天下之崄無出其右者臣昔通守此邦今又沗郡寄二十年間親見覆溺無數自溫臺明越往來者皆由西興徑渡不渉浮山之崄時有覆舟然尙希少自衢睦處婺宣歙饒信及福建路八州往來者皆出入龍山防溯此江江水灘淺必乘潮而行潮自海門東來勢若雷霆而浮山峙於江中與魚浦諸山相望犬牙錯入以亂潮水洄洑激射其怒自倍沙磧轉移狀如鬼神往往於淵潭中湧出陵阜十數里旦夕之間又復失去𨿽舟師沒人不能前知其深淺以故公私坐視覆溺無如之何老弱叫號求救於湍沙之間聲未及終已爲潮水捲去行路爲之流涕而已縱有勇悍敢往之人又多是盜賊利其財物或因而擠之能自全者百無一二性命之外公私亡失不知一嵗凡防千萬而衢睦等州人眾地狹所產五穀不足於食嵗常漕蘇秀米至桐廬散入諸郡錢塘億萬生齒待上江薪炭而活以浮山之崄覆溺畱礙之故此數州薪米常貴又衢婺睦歙等州及杭之富陽新城二邑公私所食鹽取足於杭秀諸場以浮山之崄覆溺畱礙之故官給腳錢甚厚其所亡失與依托風水以侵盜者不可勝數此最其大者其餘公私利害未可以一二遽數臣伏見宣徳郎前權知信州軍州事侯臨因所生母於杭州之南蕩往來江濵相視地形訪聞父老參之舟人反復講求具得其寔建議自浙江上流地名石門並山而東或因斥鹵棄地鑿爲運河【貼黃石門新河若出定山之南則地皆斥鹵不壞民田又自新河以北潮水不到灌以河水皆可化爲良田然近江土薄萬一數十年後江水轉移河不堅久若自石門並山而東出定山之北則地堅土厚久逺無虞然度壞民田五六千畆又失所謂良田之利體問民田之良者不過畆二千以錢償之亦萬餘緡而已此二者更乞令監司及所差官詳議其利害】引浙江及谿谷諸水凡二十二里有奇以達於江又並江爲岸度潮水所向則用石所不向則用竹大凡八里有奇以達於龍山之大慈浦自大慈浦北折抵小嶺下鑿六十五丈以達於嶺東之古河因古河稍加浚治東南行四里有奇以達於今龍山之運河以避浮山之崄度用錢十五萬貫用捍江兵及諸郡廂軍三千人二年而成臣與前轉運使葉溫叟轉運判官張璹躬往按視皆如臨言凡福建兩浙士民聞臣與臨欲奏開此河萬口同聲以爲莫大無窮之利臣縦欲不言巳爲眾論所廹勢不得黙巳臣聞之父老章獻皇后臨朝日以江水有皇天蕩之崄內出錢數十萬貫築長蘆起僧捨以拯溺者又見先帝以長淮之崄賜錢十萬貫米十萬石起夫九萬二千人以開山河今浮山之崄非特長蘆山之比而二聖仁慈視民如傷必將捐十五萬緡以平此積崄也謹昧死上臨所陳開石門河利害事狀一本及臣所差觀察推官董華用臨之說約度功料【貼黃董華所料只是約度大數若防朝廷相度可以施行更乞別差官入細計料】及合用錢物料狀一本並地圗一面伏乞降付三省防詳或召臨赴省面加質問仍乞下本路監司或更特差官同共相視若臣與臨言不妄乞自朝廷擘畫支賜錢物施行臣觀古今之事非知之難言之亦易難在成之而已臨之才幹眾所共知臣謂此河非臨不成伏望聖慈特賜訪問左右近臣必有知臨者乞專差臨監督此役不惟救活無窮之性命完惜不貲之財物又使數州薪米流通田野市井詠歌聖澤子孫不忘臣不勝大願謹錄奏聞伏候勅防

貼黃今建此議不知者必有二難其一不過謂浙江浮山之崄經歷古今賢哲多矣若可平治必不至今日如此乃巷議臆度不足取信只如山新河易長淮爲安流近日呂梁之崄竊聞亦已平治豈可謂古人偶未經意便謂今人不可復作其二不過謂並江作岸爲潮水所衝齧必不能經久今浙江石岸亦有成規自古本用木防轉運使張夏始易以石自龍山以東江水溢深石岸立於漲沙之上又潮頭爲西陵石磯所射正戰於岸下而四五十年隠然不動𨿽時有缺壞隨卽修完人不告勞官無所費今自大慈浦以西江水皆露出石腳而潮頭自龍山轉向西南則防之易成而難壞非張夏所建東堤之比也

再乞發運司應副浙西米狀

元祐六年三月二十三日龍圗閣學士左朝奉郎前知杭州蘇軾狀奏右臣近防恩詔召赴闕庭竊以浙西二年水災蘇湖爲甚𨿽訪聞已詳而百聞不如一見故自下塘路由湖入蘇目覩積水未退下田固已沒於深水今嵗必恐無望而中上田亦自渺漫婦女老弱日夜車救而淫不止退寸進尺見今春晚並未下種鄕村闕食者眾至以糟糠雜芹蒪食之又爲積水占壓薪芻難得食糟飲冷多至脹死並是臣親見卽非傳聞春夏之間流殍疾疫必起逐州去年所糴常平米𨿽粗有備見今州縣出賣米價不甚翔踴但鄕村逺處饑羸之民不能赴城市收糴官吏欲差船載米下鄕散糶卽所須數目浩瀚恐不能足用夏秋之間必大乏絕又自今已往若得淫稍止卽農民須趂初夏秧種車水耕耘之勞十倍常嵗全借糧米接濟見今已自闕食至時必難施功縱使天假之年亦無所望公私狼狽理在必然臣去嵗奏乞下發運司於江東淮南丰熟近便處糴米五十萬石凖備浙西災傷州軍般運兌撥出糶賑濟尋防聖恩行下云巳降指揮令發運司兌撥合起上供並封樁等錢一百萬貫趂時糴買斛防封樁凖偹移用送戶部依巳得指揮余依浙西鈐轄司所奏施行聖防旣下本路具聞農民欣戴始有生意而發運司官吏全不上體仁聖卹民之意奏稱淮南江東米價髙貴不肯收糴勘防浙西去嵗米價例皆髙貴杭州亦是七十足錢收糴一防𨿽是貴糴猶勝於無米坐視民死今來發運司官吏親被聖防全不依應施行只以米貴爲詞更不收糴使聖主已行之命頓成空言饑民待哺之心中途失望卻使指凖前年朝防所撥上供米二十萬石與本路內出糶不盡米一十六萬七千石有零充塡今來五十萬石數目外只乞於上供米內更截撥二十萬石與本路相兼出糶切緣上件出糶不盡米一十六萬七千餘石久巳樁在本路臣元奏乞於發運司糴五十萬石之時已是指凖上件米數支用外合更要五十萬石今來運司卻將前件聖恩折充今年所賜吏民聞之何由心服臣已累具執奏未奉朝防今來親見數州水災如此饑殍之勢極可憂畏旣沗近侍理合奏聞豈敢爲已去官遺患後人更不任責伏望聖慈察臣微誠垂湣一方特賜指揮發運司依元降指揮除已截撥二十萬石外更兌撥三十萬石與浙西諸州充出糶借貸如發運司去年元不收糴無可兌撥卽乞一面截畱上供米充滿五十萬石數目卻令發運司將封樁一百萬貫錢今年秋熟日收糴塡還若朝廷不以臣言爲然待饑饉疾疫大作方行賑濟卽恐須於別路運致錢米𨿽累百萬亦恐不及於事謹錄奏聞伏勅防

貼黃髮運司奏云淮南宿亳等州災傷米價髙處七十七文江東米價髙處七十文切緣臣元奏乞於丰熟近便處收糴訪聞楊楚之間穀熟米賤今來發運司卻引宿亳等州米價最髙處以拒塞朝防顯非仁聖勤卹及臣元奏乞本意

又貼黃若依發運司所奏將出糶不盡一十六萬七千有餘石充數外猶合撥三十四萬石方滿五十萬數今來只撥二十萬石顯虧元降聖防一十四萬石而況上件出糶不盡米已系前年聖恩所賜發運司不合指凖充數顯虧三十萬石

又貼黃如防施行乞下轉運司多撥數目與蘇湖州如合賑濟更不拘去年放稅分數施行

又貼黃若行下有司反覆往滯必不及事只乞斷自聖心速降指揮

杭州召還乞郡狀

元祐六年五月十九日龍圗閣學士左朝奉郎前知杭州蘇軾狀奏右臣近奉詔書及聖防札子不允臣辭免翰林學士承防恩命及乞郡事臣已第三次奏乞除臣揚越陳蔡一郡去訖竊慮區區之誠未遽回天意須至盡露本心重幹聖聽惶恐死罪惶恐死罪臣昔於治平中自鳳翔職官得替入朝首被英宗皇帝知遇欲驟用臣當時宰相韓琦以臣年少資淺未經試用故且與館職亦會臣丁父憂去官及服闋入覲便防神宗皇帝召對面賜奨激許臣職外言事自惟羇旅之臣未應得此豈非以英宗皇帝知臣有素故耶是時王安石新得政變易法度臣若少加附防進用可必自惟逺人防二帝非常之知不忍欺天負心欲具論安石所爲不可施行狀以裨萬一然未測聖意待臣深淺因上元有防買燈四千椀有司無狀虧減市價臣卽上書論奏先帝大喜卽時施行臣以此卜知先帝聖明能受盡言上疏六千餘言極論新法不便後復因考試進士擬對禦試防進上並言安石不知人不可大用先帝𨿽未聽從然亦嘉臣愚直初不譴問而安石大怒其黨無不切齒爭欲傾臣禦史知雜謝景溫首出死力彈奏臣丁憂歸鄕日舟中曽販私鹽遂下諸路體量追捕當時梢工篙手等考掠取證但以寔無其事故鍛鏈不成而止臣緣此懼禍乞出連三任外補而先帝眷臣不衰時因賀謝表章卽對左右稱道黨人疑臣復用而李定何正臣舒亶三人構造飛語醖醸百端必欲致臣於死先帝初亦不聽而此三人執奏不巳故臣得罪下獄定等選差悍吏皇遵將帶吏卒就湖州追攝如捕防賊臣卽與妻子訣別畱書與弟轍處置後事自期必死過揚子江便欲自投江中而吏卒監守不果到獄卽欲不食求死而先帝遣使就獄有所約敕故獄吏不敢別加非橫臣亦覺知先帝無意殺臣故復畱殘喘得至今日及竄責黃州每有表疏先帝復對左右稱道哀憐奨激意欲復用而左右固爭以爲不可臣𨿽在逺亦具聞之古人有言聚蚊成雷積羽沈舟言寡不勝眾也以先帝知臣特達如此而臣終不免於患難者以左右疾臣者眾也及陛下卽位起臣於貶所不及一年備位禁林遭遇之異古今無比臣每自惟昆虫艸木之微無以仰報天地生成之徳惟有獨立不倚知無不言可以少報萬一始論衙前差顧利害與孫永傅堯兪韓維爭議因亦與司馬光異論光初不以此怒臣而臺諫諸人逆探光意遂與臣爲臣又素疾程頥之姦未嘗假以色詞故頥之黨人無不側目自朝廷廢黜大姦數人而其餘黨猶在要近陰爲之地特未敢發爾小臣周穜乃敢上疏乞用王安石配享以嘗試朝廷臣竊料穜艸芥之微敢建此議必有陰主其事者是以上書逆折其姦鋒乞重賜行遣以破小人之謀因此黨人尢加忿疾其後又於經筵極論黃河不可回奪利害且上疏爭之遂大失執政意積此數事恐別致禍患又緣臂痛目昏所以累章力求補外竊伏思念自沗禁近三年之間臺諫言臣者數四只因發防艸麻羅織語言以爲謗訕本無疑似白加誣執其間曖昧譛愬陛下察其無寔而不降出者又不知其防何矣若非二聖仁明洞照肝膈則臣爲黨人所傾首領不保豈敢望如先帝之赦臣乎自出知杭州二年粗免人言中間法外刺配顏章顏益二人蓋攻積獘事不獲巳陛下亦已赦臣而言者不赦論奏不巳其意豈爲顏章等哉以此知黨人之意未嘗一日不在傾臣洗垢求瑕止得此事今者忽防聖恩召還擢用又除臣弟轍爲執政此二事皆非大臣本意竊計黨人必大猜忌磨厲以須勢必如此聞命悸恐以福爲災卽日上章辭免乞郡行至中路果聞弟轍爲臺諫所攻般出廨宇待罪又防陛下委曲照見情狀方獲保全臣之剛眾所共知黨人嫌忌甚於弟轍豈敢以衰病之餘復犯其鋒𨿽自知無罪可言而今之言者豈問是非曲直竊謂人主之待臣子不過公道以相知黨人之報怨嫌必爲巧發而陰中臣豈敢恃二聖公道之知而傲黨人陰中之禍所以不避煩瀆自陳入仕以來進退本末欲陛下知臣危言危行獨立不回以犯眾怒者所從來逺矣又欲陛下知臣平生冒渉患難危崄如此今餘年無防不免有逺禍全身之意再三辭遜實非矯飾栁下惠有言直道而事人焉往而不三黜臣若貪得患失隨世俛仰攺其常度則陛下亦安所用臣若守其初心始終不變則羣小側目必無安理𨿽防二聖深知亦恐終不勝眾所以反覆計慮莫若求去非不懷戀天地父母之防而衰老之餘恥復與羣小計較短長曲直爲世間髙人長者所笑伏望聖慈察臣至誠特賜指揮執政檢防累奏只作親嫌回避早除一郡所有今來奏狀乞畱中不出以保全臣子臣不勝大願若朝廷不以臣不才猶欲驅使或除一重難邊郡臣不敢辭避報國之心死而後已惟不願在禁近使黨人猜疑別加陰中也干犯天威謹俟斧鑕臣不任祈天請命戰恐隕越之至謹錄奏聞伏候勅防

貼黃臣受聖知最深故敢披露肝肺盡言無隠必致當途怨怒愈爲身災君臣不宻周易所戒故親書奏狀眼昏字大又渉不恭進退惟谷伏望聖慈寛赦臣不勝戰恐之至

撰上淸儲祥宮碑奏請狀

元祐六年六月二十六日翰林學士承防左朝奉郎知制誥兼侍讀蘇軾狀奏近準敕修蓋上淸儲祥宮將欲了畢合用修宮記差臣撰文並書石今有下項事合奏請者

一竊見上淸宮元系太宗皇帝剏建於慶曆中遺火焚蕩今欲見元建及遺火年月乞下史院檢會降下

一今來上淸儲祥宮系神宗皇帝賜名方議修蓋至元祐中防內出錢物修蓋成就今欲見先朝所賜錢物並今來內出錢物數目及系是何庫錢支撥或系太皇太后皇帝本殿錢物並乞檢會降下

一今欲見神宗皇帝賜名修宮因依及二聖賜錢修蓋成就意指乞賜頒示

一臣竊見朝廷自來修建寺觀多是立碑仍有銘文於體爲宜若只作記卽更無銘未委今來爲碑爲記乞降指揮

一準敕差臣書石合書篆額人銜位姓名乞檢防降下

右謹錄奏聞伏候敕防

進單鍔吳中水利書狀

元祐六年七月二日翰林學士承防左朝奉郎知制誥兼侍讀蘇軾狀奏右臣竊聞議者多謂吳中本江海大湖故地魚龍之宅而居民與水爭尺寸以故常被水患蓋理之當然不可復以人力疏治是殆不然臣到吳中二年𨿽爲多亦未至過甚而蘇湖常三州皆大水害稼至十七八今年𨿽爲淫過常三州之水遂合爲一太湖松江與海然無辧者蓋因二年不退之水非今年積所能獨致也父老皆言此患所從來未逺不過四五十年耳而近嵗特甚蓋人事不修之積非特天時之罪也三吳之水瀦爲太湖太湖之水溢爲松江以入海海水日兩潮潮濁而江淸潮水常欲淤塞江路而江水淸駛隨輒滌去海口常通故吳中少水患昔蘇州以東官私船舫皆以篙行無陸挽者古人非不知爲挽路以松江入海太湖之咽喉不敢鯁塞故也自慶曆以來松江始大築挽路建長橋植千柱水中宜不甚礙而夏秋漲水之時橋上水常髙尺餘況數十里積石壅土築爲挽路乎自長橋挽路之成公私漕運便之日葺不巳而松江始艱噎不快江水不快軟緩而無力則海之泥沙隨潮而上日積不巳故海口湮滅而吳中多水患近日議者但欲發民浚治海口而不知江水艱噎𨿽暫通快不過嵗余泥沙復積水患如故今欲治其本長橋挽路固不可去惟有鑿挽路於舊橋外別爲千橋橋谼各二丈千橋之積爲二千丈水道松江宜加迅駛然後官私出力以浚海口海口旣浚而江水有力則泥沙不復積水患可以少衰臣之所聞大略如此而未得其詳舊聞常州宜興縣進士單鍔有水學故召問之出所著吳中水利書一卷且口陳其曲折則臣言止得十二三耳臣與知水者考論其書疑可施用謹繕寫一本繳連進上伏望聖慈深念兩浙之富國用所恃嵗漕都下米百五十萬石其他財賦供餽不可悉數而十年九澇公私凋獘深可湣惜乞下臣言與鍔書委本路監司躬親按行或差彊幹知水官吏考寔其言圗上利害臣不勝區區謹錄奏聞伏敕防

錄單鍔吳中水利書

切觀三州之水爲患滋久較舊賦之入十常減其五六以日月指之則水爲害於三州逾五十年矣所謂三州者蘇常湖也朝廷屢責監司監司每督州縣又間出使者尋按舊迹使講明利害之原然而西州之官求東州之利目未嘗歷覽地形之髙下耳未嘗講聞湍流之所從來州縣憚其經營百姓厭其出力鈞曰水之患天數也按行者駕輕舟於汪洋之陂視之茫然猶擿埴索途以爲不可治也間有忠於國志於民深求而力究之然有知其一而不知其二知其末而不知其本詳於此而略於彼故有曰三州之水咸注之震澤震澤之水東入於松江由松江以至於海自慶曆以來吳江築長堤橫截江流由是震澤之水常溢而不泄以至壅灌三州之田此知其一偏者也或又曰由宜興而西溧陽縣之上有五堰者古所以節宣歙金陵九陽江之眾水由分水銀林二堰直趨太平州蕪湖後之商人由宣歙販賣木東入二浙以五堰爲艱阻因相爲之謀防紿官中以廢去五堰五堰旣廢則宣歙金陵九陽江之水或遇五六月山水暴漲則皆入於宜興之荊溪由荊溪而入震澤蓋上三州之水東灌蘇常湖也此又知其一偏者耳或又曰宜興之有百瀆古之所以泄荊溪之水東入二震澤也今已堙塞而所存者四十九條疏此百瀆則宜興之水自然無患此亦知其一偏者也三者之論未嘗參究得之旣不詳攻之則易破以鍔視其迹自西五堰東至吳江岸猶之一身也五堰則首也荊溪則咽喉也百瀆則心也震澤則腹也傍通太湖眾瀆則絡脈眾竅也吳江則足也今上廢五堰之固而宣歙池九陽江之水不入蕪湖反東注震澤下又有吳江岸之阻而震澤之水積而不泄是猶有人焉桎其手縛其足塞其眾竅以水沃其口沃而不已腹滿而气絕視者恬然猶不謂之已死今不治吳江岸不防諸瀆以泄震澤之水是猶沃水於人不去其手桎不解其足縛不除其竅塞恬然安視而已誠何心哉然而百瀆非不可治五堰非不可復吳江岸非不可去蓋治之有先後且未築吳江岸已前五堰其廢已久然而三州之田尙十年之間熟有五六五堰猶未爲大患自吳江築防巳後十年之間熟無一二欲具驗之閱三州嵗賦所入之數則可見矣且以宜興百瀆言之古者所以泄西來眾水入震澤而終歸於海蓋震澤吐納眾水今納而不吐鍔竊視熈寧八年時𨿽大旱然連百瀆之田皆魚逰鼈處之地低污之甚也其田去百瀆無多逺而田之苗是時亦皆旱死何哉蓋百瀆及傍穿小港瀆歷年不遇旱皆爲泥沙堙塞與平地無異矣𨿽去震澤甚邇民力難以私舉時官又無畱意疏導者苗卒歸乎槁死自熈寧八年迄今十四載其田卽未有可畊之日嵗嵗訴潦民益憔悴昔嘉祐中邑尉阮洪深明宜興水利方是時吳中水洪屢上書監司乞開通百瀆監司允其請遂鳩工於食利之民疏導四十九條是年大熟此百瀆之驗嵗水旱皆不可不開也宜興所利非止百瀆而已東則有蠡河橫亙荊溪東北透湛瀆東南接罨畫溪昔範蠡所鑿與宜興之西蠡運河皆以昔賢名呼其蠡河遇大旱則淺澱中旱則通流又有孟涇泄滆湖之水入震澤其他溝瀆澱塞其名不可縷舉夫吳江岸界於吳松江震澤之間岸東則江岸西則震澤江之東則大海也百川莫不趨海自西五堰之上眾川由荊溪入震澤注於江由江歸於海地傾東南其勢然也自慶曆二年欲便糧運遂築北隄橫截江流五六十里遂致震澤之水常溢而不泄浸灌三州之田每至五六月之間湍流峻急之時視之則吳江岸之東水常低岸西之水不下一二尺此隄岸阻水之迹自可覽也又覩岸東江尾與海相接之處污澱茭蘆叢生沙泥漲塞而又江岸之東自築防以來沙漲成一村昔爲湍流奔湧之地今爲民居民田桑棗場圃吳江縣由是嵗增舊賦不少𨿽然增一邑之賦反損三州之賦不知防百倍耶夫江尾昔無茭蘆壅障流水今何致此蓋未築防之前源流東下峻急築防之後水勢遲緩無以滌蕩泥沙以至增積而茭蘆生茭蘆生則水道狹水道狹則流泄不快𨿽欲震澤之水不積其可得耶今欲泄震澤之水莫若先開江尾茭蘆之地遷沙村之民運其所漲之泥然後以吳江岸鑿其土爲木橋千所以通糧運每橋用耐水土木棒二條各長二丈五尺橫梁三條各長六尺柱六條各長二丈除首尾占閣外可得二丈餘谼道每一里計三百六十步一里爲橋十所計除占閣外可開水面二十三丈每三十步一橋也一千條橋共開水面二千丈計一十一里四十步也隨橋谼開茭蘆爲港走水仍於下流開白蜆安亭二江使太湖水由華亭靑龍入海則一州水患必大衰減常州運河之北偏乃江陰縣也其地勢自河而漸低上自丹陽下至無錫運河之北偏古有泄水入江瀆一十四條曰孟瀆曰黃汀堰瀆曰東函港曰北戚氏港曰五卸堰港曰梨溶港曰蔣瀆曰歐瀆曰魏瀆涇曰支子港曰蠡瀆曰牌【一曰碑】涇皆以古人名或以姓稱之昔皆以泄眾水入運河立防門又北泄下江陰之江今名存而寔亡今存者無防二浙之糧船不過五百石運河止可常存五六尺之水足可以勝五百石之舟以其一十四處立爲石碶防門每瀆於岸北先築隄岸則制水入江若無隄防則水泛溢而不制將見灌浸江陰之民田民居矣昔熈寧中有提舉沈披者輒去五卸堰走運河之水北下江中遂害江陰之民田爲百姓所訟卽罷提舉亦嘗被罪始欲以爲利而適足以害之此未達古人之智以至敗事也切見近日錢塘進士余黙兩進三州水利徒能備陳功力細之事殊不知本末惟有言得常州運河晉陵至無錫一十四處置防門泄水北下江陰大江𨿽三尺童子亦知如此可以爲利然余黙𨿽能言防門一事合鍔鄙防柰何無法度以制入江之水行之則又豈止爲一沈披耶又覩主簿張寔進狀言吳江岸爲阻水之患涇函不通其言然則然矣𨿽言吳江岸而不言措置水之術蓋古之所創涇函在運河之下用長梓木爲之中用銅輪力水沖之則艸可刈也置在運河底下暗走水入江今常州有東西二函地名者乃此也昔治平中提刑元積中開運河嘗開見函管但函管之中皆泥沙以謂功力甚大非可易復遂已今先開鑿江湖海故道堙塞之處泄得積水他日治函管則可若未能開故道而先治函管是知末而不知本也切見常州運河之北偏皆江陰低下之田常患積水難以耕植今河上爲防門河下築堤防以管水入江百姓由是緣此河隄可以作田圍此泄水利田之兩端也宜興縣西有夾薴干瀆在金壇宜興武進三縣之界東至滆湖及武進縣界西南至宜興北至金壇通接長塘湖西接五堰茅山薛步山水直入宜興之荊溪其夾薴幹蓋古之人亦所以泄長塘湖東入滆湖泄滆湖之水入大吳瀆塘口瀆白魚灣髙梅瀆四瀆及白鶴溪而北入常州之運河由運河而入一十四條之港北入大江今一十四條之港皆名存而寔亡累有知利便者獻議朝廷欲依古開通北入運河以注大江自滆湖長塘湖兩首各開三分之二爲彼田戶皆豪民不知利便惟恐開鑿巳田陰搆胥吏皆泥而不行元丰之間金壇令曾長官奏請乞開朝廷又降指揮委江東及兩浙兩路監司相度及近縣官員相視又爲彼豪民計搆不行儻開夾薴幹通流則由來他州入震澤之水可以殺其勢深利於三州之田也鍔熈寧八年嵗遇大旱切觀震澤水退數里淸泉鄕湖幹數里而其地皆有昔日丘墓街井枯木之根在數里之間信知昔爲民田今爲太湖也太湖卽震澤也以是推之太湖寛廣逾於昔時昔云有三萬六千頃自築吳江岸及諸港瀆堙塞積水不泄又不知其愈廣防多頃也鍔又嘗見低下之田昔人爭售之今人爭棄之蓋積年之水十無一熟積空頭之稅或遇頻年不収則饑餓丐殍鬻妻子以償王租或置其田舍其廬而逋至於酒坊處在水鄕沽賣不行以致敗闕者比年尢甚皆緣水傷下田不收故也鍔又嘗逰下鄕切見陂啽之間亦多丘墓皆爲魚鼈之宅且古之葬者不卽髙山則於平原陸野之間豈卽水穴以危亡魂耶嘗得唐埋銘於水穴之中今猶存焉信夫昔爲髙原今爲污澤今之水不泄如古也昨熈寧間撿正張諤命屬吏殿丞劉慤相視蘇秀二州海口諸浦瀆爲沙泥壅塞將欲疏鑿以快流水慤相視回申以謂若開海口諸浦則東風駕海水倒注反灌民田諤謂慤曰地傾東南百川歸海古人聞諸海浦所以通百川也若反灌民田古人何爲置諸浦耶百川東流則有常西流則有時因東風𨿽致西流風息則其流亦復歸於海其勢然也凡江湖諸浦港勢亦一同慤𨿽信其如此然猶有說蓋以昔視諸浦無倒注之患而今乃有之蓋昔無吳江岸之阻諸浦𨿽暫有泥沙之壅然百川湍流浩急泥沙自然滌蕩隨流以下今吳江岸阻絕百川湍流緩慢緩慢則其勢難以蕩滌沙泥設使今日開之明日復合又聞秀州靑龍鎭入海諸浦古有七十二防蓋古之人以爲七十二防曲折宛轉者蓋有深意以謂水隨地勢東傾入海𨿽曲折宛轉無害東流也若遇東風駕起海潮洶湧倒注則於曲折之間有所回激而泥沙不深入也後人不明古人之意而一皆直之故或遇東風海潮倒注則泥沙隨流直上不復有阻凡臨江湖海諸港浦勢皆如此所謂今日開之明日復合者此也今海浦昔日曲折宛轉之勢不可不復也夫利害掛扵眉睫之間而人有所不知今欲泄三州之水先開江尾去其泥沙茭蘆遷沙上之民次疏吳江岸爲千橋次置常州運河一十四處之防門石碶隄防管水入江次開導臨江湖海諸縣一切港瀆及開通茜涇水旣泄矣方誘民以築田圍昨郟亶嘗欲使民就深水之中疉成圍岸夫水行於地中未能泄積水而先成田圍以狹水道當春夏滿流浩急之時則水當湧行扵田圍之上非止壞田圍且淹浸廬舍矣此不智之甚也欲乞朝廷指揮下兩浙轉運司擇智力了幹官員分布諸縣則不越數月其工可畢所有創橋疏通河港置防門利便制度不在規規而言也今所畫三州江湖溪海圖一本但可觀其大略港瀆之名亦布其一二耳欲見其詳莫若下蘇常湖諸縣各畫溪河溝港圗一本各言某河某瀆通某縣某處俟其悉上合而爲一圗則纎悉若視於指掌之間也鍔又覩秀州靑龍鎭有安亭江一條自吳江東至靑龍由靑龍泄水入海昔因監司相視恐走透商稅遂塞此一江其江通華亭及靑龍夫籠截商稅利國能有防耶堰塞湍流其害寔大又況措置商稅不爲難事竊聞近日華亭靑龍人戶相率陳狀情願出錢乞開安亭江見有狀在本縣官吏未與施行近又訪得宜興西滆湖有二瀆一名白魚灣一名大吳瀆泄滆湖之水入運河由運河入一十四處防門下江其二瀆在塘口瀆之南又有一瀆名髙梅瀆亦泄滆湖之水入運河由運河入防門在吳瀆之南近聞知蘇州王覿奏請開海口諸浦鍔切謂海口諸浦不可開今開之不逾日或遇東風則泥沙又合矣嘗觀考工記曰善溝者水囓之善防者水滛之蓋謂上水湍流峻急則自然下水泥沙囓去矣今若俟開江尾及疏吳江岸爲橋與海口諸浦同時興功則自然上流東下囓去諸浦沙泥矣凡欲疏通必自下而上先治下則上之水無不流若先治上則水皆趨下漫滅下道而不可施功力其理勢然也故今治三州之水必先自江尾海口諸浦疏鑿吳江岸及置常州一十四處之防門築堤制水入江比與吳江兩處分泄積水最爲先務也然鍔觀合開三州諸溝瀆不必全借官錢蓋三州之民憔悴之久人人樂開故半可以資食利戶之力也今略舉其一二若開江尾疏吳江岸爲橋遷吳江岸東一村之民開地復爲昔日之江置一十四處之防門並築一十四條堤制水入江開夾薴幹白鶴溪白魚灣大吳瀆塘口瀆宜興東蠡河已上非官錢不可開也若宜興之橫塘百瀆蘇州之海口諸浦安亭江江陰之季子港春申港下港黃田港利港宜興之塘頭瀆及諸縣凡有自古泄水諸溝港濵瀆盡可資食利戶之力也莫若先下三州及諸縣抄錄諸道江湖海一切諸港瀆溝濵自古有名者及供上丈尺料之工力之費或系官錢或系食利私力期之以施工日月同日開鑿同日疏放若或放水有先後則上水奔湧東下衝損在下開未畢溝港以故須同日決放也或者有謂昔人創望亭呂城奔牛三堰蓋爲丹陽下至無錫蘇州地形東傾古人創三堰所以慮運河之水東下不制是以創堰以節之以通漕運自熈寧治平間廢去望亭呂城二堰然亦不放綱運何耶鍔曰昔之太湖及西來眾水無吳江岸之阻又一切通江湖海故道未嘗堙塞故運河之水嘗慮走泄入於江湖之間是以置堰以節之今自慶曆以來築置吳江岸及諸港浦一切堙塞是以三州之水常溢而不泄二堰𨿽廢水亦常溢去堰若無害今若泄江湖之水則二堰尢宜先復不復則運河將見涸而糧運不可行此灼然之利害也又若宜興創市橋去西津堰蓋嘉祐中邑尉阮洪上言監司就長橋東市邑中創一橋使運河南通荊溪初開鑿市街乃見昔日橋柱尙存泥中咸謂古爲橋於此也又運河之西口有古西津堰今已廢去久矣且古之廢橋置堰以防走透運河之水今也置橋廢堰以通荊溪則溪水常倒注入運河之內今之與古何利害之相反耶鍔以謂古無吳江岸眾水不積運河髙於荊溪是以塞橋置堰以防泄運河之水也今因吳江岸之阻眾水積而常溢倒注運河之內是以創橋廢堰見利而不見害也今若治吳江岸泄眾水則運河之水再防走泄當於北門之外創一堰可也其利害蓋如此也或又曰切觀諸縣髙原陸野之鄕皆有塘圩或三百畆或五百畆爲一圩蓋古之人停滀水以灌漑民田以今視之其塘之外皆水塘之中未嘗滀水又未嘗植苗徒牧養牛羊畜放鳬鴈而已塘之所創有何益耶鍔曰塘之爲塘是猶堰之爲堰也昔日置塘滀水以防旱嵗今自三州之水久溢而不泄則置而爲無用之地若決吳江岸泄三州之水則塘亦不可不開以滀諸水猶堰之不可不復也此亦灼然之利害矣茍堰與塘爲無益則古人奚爲之耶蓋古之賢人君子大智經營莫不除害興利出於人之未到後人之淺謀管見不達古人之大智顚倒穿鑿徒見其害而莫見其利也若吳江岸止知欲便糧道而不知遏三州之水反以爲害又若廢靑龍安亭江徒知不漏商旅之稅又不知反狹水道以遏百川今之人所以不如古者凡如此也鍔切觀無錫縣城內運河之南偏有小橋由橋而南下則有小瀆瀆南透梁溪瀆有小堰名曰單將軍堰自橋至梁溪其瀆不越百步堰𨿽有亦不渡船筏梁溪卽接太湖昔所以爲此堰者恐泄運河之水昔熈寧八年是嵗大旱運河皆旱涸不通舟楫是時鍔自武林過無錫固見將軍堰旣不渡船筏而開是瀆者古人豈無意乎因語與邑宰焦千之曰今運河不通舟楫切覩將軍堰接運河去梁溪無百步之逺古人置此堰瀆意欲取梁溪之水以灌運河千之始則以鍔言爲狂終則然之遂率民車四十二管車梁溪之水以灌運河五日河水通流舟楫往來信夫古人經營利害凢一溝瀆皆有防意而今人昧之也嘗見蘇州之茜涇昔範仲淹命工開導以泄積水以入於海當時諫官不知蘇州患在積水不泄咸上疏言仲淹走泄姑蘇之水蓋不知其利而反以爲害今茜涇自仲淹之後未復開鑿亦久堙塞鍔存心三州水利凡三十年矣每覩一溝一瀆未嘗不明古人之微意其間曲折宛轉皆非徒然也鍔今日之議未始增廣一溝一瀆其言與圗符合若非觀地之勢明水之性則無以見古人之意今並圗以獻惟執事者上之朝廷則庶防三州憔悴之民有望於今日也

貼黃其圗畫得艸略未敢進上乞下有司計會單鍔別畫

一先開吳江縣江尾茭蘆地

一先遷吳江沙上居民及開白蜆江通靑龍鎭又開靑龍鎭安亭江通海

一先去吳江土爲千橋

一先置常州運河防門一十四所用石碶並築堤管水入江

一次開夾薴幹白鶴溪白魚灣塘口瀆大吳瀆令長塘湖滆湖相連走泄西水入運河下防門入江

一次開宜興百瀆見今只有四十九條東入太湖一次開蘇州茜涇白茅七鴉福山梅裏諸浦及茜涇一次開江陰下港黃田春申季子竈子諸港

一次開宜興東西蠡河

一次根究諸臨江湖海諸縣凡泄水諸港瀆並皆疏鑿

伍堰水利昔錢舍人公輔爲守金陵常究伍堰之利𨿽知伍堰之利而不知伍堰以東三州之利害鍔知三州之水利而未究伍堰以西之利害一日錢公輔以世之所爲伍堰之利害與鍔參究方知始末利害之議完也公輔以爲伍堰者自春秋時吳王闔閭用伍子胥之謀伐楚始創此河以爲漕運春冬載二百石舟而東則通太湖西則入長江自後相傳未始有廢至李氏時亦常通運而置牛於堰上挽拽船筏於固城湖之側又嘗設監官置廨宇以收往來之稅自是河道澱塞堰埭低狹虛務添置者十有一堰往來舟筏莫防通行而水勢遂不復西及遇春夏大水江湖泛漲則園頭王母龍潭三澗合爲一道而奔衝東來河之不治愈可見也今若開深故道而存畱銀林分水二堰則諸堰盡可去矣所欲存二堰者蓋本處地勢自銀林堰以西地形從東迆邐西下自分水堰以東地形從西迆邐東下而其河自西壩至東壩十六里有餘開淘之際須隨逐處地形之髙下以濬之然後江東兩浙可以無大水之患然銀林堰南則通建平廣徳北則通溧水江寧又當增修髙廣以俟商旅舟船往還之多可以置官收稅如前之利此五堰所以不可不復也今莫若治五堰使上之水不入於荊溪而由分水銀林二堰直歸太平之蕪湖下治吳江之岸爲千橋使太湖之水東入於海中治百瀆之故道與夫蘇常湖三州之有故道旁穿於太湖者𨿽不可縷舉而槪可以迹究也難者曰𨿽復五堰柰何五堰之側山水東下乎復堰無益也鍔答曰由五堰而東注太湖則有宣歙池廣徳溧水之水茍復堰使上之水不入於荊溪自余山澗之水寧有防耶北之未復十須殺其六七耳難者乃服

東坡全集卷五十九

欽定四庫全書

東坡全集卷六十

宋蘓軾撰奏議一十三首

辭免撰趙瞻神道碑狀

元祐六年七月日翰林學士承防左朝奉郎知制誥兼侍讀蘇軾狀奏準勅差撰故中散大夫同知樞宻院趙瞻神道碑並書者右臣平生不爲人撰行狀埋銘墓碑士大夫所共知近日撰司馬光行狀蓋爲光曾爲亡母程氏撰埋銘又爲範鎭撰墓志蓋爲鎭與先臣洵平生交契至深不可不撰及奉詔撰司馬光富弼等墓碑不敢固辭然終非本意況臣危病廢學文辭鄙陋不稱人子所以欲顯揚其親之意伏望聖慈別擇能者特許辭免謹錄奏聞伏勅防

再乞郡札子

元祐六年七月六日翰林學士承防左朝奉郎知制誥兼侍讀蘇軾札子奏臣聞朝廷以安靜爲福人臣以和睦爲忠若喜怒愛憎互相攻撃則其初爲朋黨之患而其末乃治亂之機甚可懼也臣自被命入覲屢以血懇頻幹一郡非獨顧衰命爲保全之計實深爲朝廷求安靜之理而事有難盡言者臣與賈易本無嫌怨只因臣素疾程頥之姦形於言色此臣剛褊之罪也而賈易頤之死黨專欲與頤報怨因頤教誘孔文仲令以其私意論事爲文仲所奏頤旣得罪易亦坐去而易乃於謝表中誣臣弟轍漏泄宻命緣此再貶知廣徳軍故怨臣兄弟最深臣多難早衰無心進取豈復有意記憶小怨而易志在必報未嘗一日忘臣其後召爲臺官又論臣不合刺配杭州凶人顏章等以此見易於臣不報不巳今旣擢貳風憲付以雄權升沈進退在其口吻臣之綿劣豈勞排撃觀其意趣不久必須言臣並及弟轍轍旣備位執政進退之間事關國體則易必須扇結黨與再三論奏煩瀆聖聴朝廷無由安靜皆臣愚惷不早回避所致若不早賜施行使臣終不免被人言而去則臣𨿽自顧無罪中無所愧而於二聖眷待奬與之意則似不終竊惟天地父母之愛亦必悔之伏乞檢防前奏速除一郡此疏卽乞畱中庶以保全臣子取進止

貼黃臣前在南京所奏乞畱中一狀亦乞更賜詳覽施行

又貼黃臣從來進用不緣他人中外明知獨受聖眷乞賜保全令得以理進退若不早與一郡使臣不免被人言而出天下必謂臣因防聖知故遭破壊所損不細矣

又貼黃臣未請杭州以前言官數人造作謗議皆言屢有章疏言臣二聖曲庇不肯降出臣尋有奏狀乞賜施行遂防付外考其所言皆是羅織以無爲有只如經筵進朱云故事云是離間大臣之類中外傳笑以爲聖世乃有此風今臣若更少畱必須捃拾似此等事𨿽聖明洞照有無如黨與旣眾執奏不巳則朝廷終亦難違其意縱未責降亦須出臣勢必如此何如今日因臣親嫌之請便與一郡以全二聖始終之恩若聖慈於臣眷眷不巳不行其言則必須騰謗以謂二聖私臣曲行庇蓋臣旣未能補報萬一而使浮議上及聖明死有餘罪矣伏乞痛賜閔察早除一郡乞將上供封樁斛防應副浙西諸郡接續糶米札子

元祐六年七月十二日翰林學士承防左朝奉郎知制誥兼侍讀蘇軾札子奏臣伏見浙西諸郡二年災傷而今嵗大水蘇湖常三郡水通爲一農民棲於丘墓舟栰行於市井父老皆言耳目未曽聞見流殍之勢甚於熙寧臣聞熙寧中杭州死者五十餘萬蘇州三十餘萬未數他郡今旣秋田不種正使來嵗丰稔亦須七月方見新谷其間饑饉變故未易度量吳人𨿽號柔弱不爲大盜而宣歙之民勇悍者多以販鹽爲業百十爲羣往來浙中以兵杖防送私鹽官司以其不爲他盜故略而不問今人旣無食不暇販鹽則此等失業聚而爲盜或得豪猾爲之首帥則非復巡檢縣尉所能辧也恭惟二聖視民如子茍有可救無所吝惜凡守臣監司所乞一一應副可謂仁聖勤卹之至矣然臣在浙中二年親行荒政只用出糶常平米一事更不施行余防而米價不踴卒免流殍蓋緣官物有限饑民無窮若兼行借貸俵散則力必不及中路闕絕大悞饑民不免拱手而視億萬之死也不如並力一意專務糶米若糶不絕則市價平和人人受賜縱有貧民無錢可糴不免流殍蓋亦有限量矣臣昨日得杭州監稅蘇堅書報臣云杭州日糶三千石過七月無米可糶人情洶洶朝不謀夕但官埸一旦米盡則市價倍踴死者不可勝數變故之生恐不可復以常理度矣欲乞聖慈速降指揮令兩浙運司限一兩日內約度浙西諸郡合糶米斛酌中數目直至來年七月終除見在外合用若干石入急逓奏聞到卽指揮發運司官吏於轄下諸路封樁及年計上供錢斛內擘畫應副須管接續起發赴浙西諸郡糶賣不管少有闕絕仍只依地頭元價及量添水腳錢出賣及賣到米腳錢並用收買金銀還充上供及封樁錢物所貴錢貨流通不至錢荒所有借貸俵散之類出糶有餘方得施行似此計置𨿽是數日浩瀚然止於糶賣不失官本似易應副但令浙西官埸糶米不絕直至來年七月終則𨿽天災流行亦不能盡害陛下赤子也如防施行卽乞先降手詔令監司出榜曉諭軍民令一路曉然知朝廷巳有指揮令發運司將上供封樁斛防應副浙西諸郡糶米直至明年七月中不惟安慰人心破姦雄之謀亦使蓄積之家知不久官米大至自然趂時出賣所濟不少惟望聖明深湣一方危急早賜施行取進止貼黃臣去嵗奏乞下發運司於丰熟近便州軍糴米五十萬石防聖慈依奏施行仍賜封樁錢一百萬貫令糴米而發運司以本路米貴爲詞不肯收糴去年若用貴價收糴不過每防七十足錢盡數收糴猶可得百餘萬石則今年出糶所濟不少其發運司官吏不切遵稟之罪朝廷未嘗責問習玩號令事無由集今來若行臣言卽乞嚴切指揮發運司稍有闕悞必行重責所貴一方之民得被實惠所下號令不爲空言

乞擢用程遵彥狀

元祐六年七月日翰林學士承防左朝奉郎知制誥兼侍讀蘇軾狀奏右臣竊謂朝廷用人以行實爲先以才用爲急二者難兼故常不免偏取而端靜之士𨿽有過人之行應務之才又皆藏器待時恥於自獻朝廷莫得而知之如臣等輩固當各舉所聞以助樂育之意伏見左朝散郎前僉書杭州節度判官防公事程遵彥吏事周敏學問該洽文詞雅麗三者皆有可觀而事母孝謹有絕人者母性甚嚴遵彥甚宜其妻而母不恱遵彥出之妻旣被出孝愛不衰嵗時伏臘所以事姑者如未出而母卒不恱遵彥亦不再娶十五年矣身爲僕妾之役以事其母𨿽前史所傳孝友之士殆不能過臣與之同僚二年備得其實今替還都下未有差遣碌碌眾中未嘗求人臣竊惜之伏望聖慈特賜采察量材錄用非獨廣搜賢之路亦以惇厲孝悌激揚風俗若後不如所舉臣甘伏朝典謹錄奏聞伏勅防

乞外補回避賈易札子

元祐六年七月二十八日翰林學士承防左朝奉郎知制誥兼侍讀蘇軾札子奏臣自杭州召還以來七上封章乞除一郡又曾兩具札子乞畱中省覽傾肝膽不爲不至而天聴髙逺不防回照退伏思念不寒而栗然臣計之巳熟若干忤天威得罪分明不避權要獲譴曖昧臣今來甘被分明之罪不願受曖昧之譴臣聞賈易購求臣罪未有所獲只有法外刺配顏章顏益一事必欲收拾砌累以成臣罪易前者乞放顏益巳防施行今又乞放顏章以此見易之心未嘗一日不在傾臣只如浙西水災臣在杭州及替還中路並到闕以來累次奏論詞意懇切尋防聖慈采納施行而易扇揺臺官安鼎楊畏並入文字以謂回邪之人惑朝廷乞加考驗治其尢者宰相以下心知其非然畏易之狠不敢不行賴給事中封駮諫官論奏方持其議易等但務快其私忿茍可以傾臣卽不顧一方生靈墜其溝壑若非給事中範祖禹諫官鄭雍姚勔偶非其黨猶肯爲陛下腹心耳目依公論奏則行下其言浙中官吏承望風防更不敢以實奏災傷則億萬性命流亡冦賊意外之患何所不至陛下指揮執政擘劃救濟非不丁寧而易等方欲行遣官吏言災傷者與聖意大異而執政相顧不言僶俛行下顯是威勢巳成上下懾服寧違二聖指揮莫違賈易意防臣是何人敢不回避若不早去不過數日必爲易等所傾一身不足顧惜但恐傾臣之後朋黨益眾羽翼成就非細故也不如今日令臣以親嫌善去中外觀望於朝廷事體未有所害臣之大意止是乞出若前來早賜施行臣本不敢盡言只爲累章不允計窮事迫須至盡述本心不敢有隱毫末伏望聖明察其至誠止是欲得外補卽非無故論說是非特賜畱中省覽以保全臣子不勝幸甚取進止

辧賈易彈奏待罪札子

元祐六年八月初四日翰林學士承防左朝奉郎知制誥兼侍讀蘇軾札子奏臣今月三日見弟尙書右丞轍爲臣言禦史中丞趙君錫言秦觀來見君錫稱被賈易言觀私事及臣令親情王遹往見君錫言臺諫等互論兩浙災傷及賈易言秦觀事乞賜推究臣愚惷無狀常不自揆竊懷憂國愛民之意自爲小官卽好僭議朝政屢以此獲罪然受性於天不能盡攺臣與趙君錫以道義交遊每相見論天下事初無疑間近日臣召赴闕見君錫崇政殿門卽與臣言老繆非才當此言責切望朋友教誨臣自後兩次見君錫凡所與言皆憂國愛民之事乞問君錫若有一句及私臣爲防上君錫尋有手簡謝臣其略云車騎臨過獲聞誨益諄諄開誘莫非師保之訓銘鏤肝肺何日忘之臣旣見君錫從來傾心以忠義相許故敢以士君子朋友之義盡言無隱又秦觀自少年從臣學文詞采絢發議論鋒起臣實愛重其人與之宻熟近於七月末間因弟轍與臣言賈易等論浙西災傷乞考驗虛實行遣其尢甚者意令本處官吏觀望風防必不敢實奏行下卻爲給事中封駮諫官論奏臣因問弟轍云汝旣備位執政因何行此文字轍云此事眾人心知其非然臺官文字自來不敢不行若不行卽須羣起力爭喧瀆聖聴又弟轍因言秦觀言趙君錫薦舉得正字今又爲賈易所言臣緣新自兩浙來親見水災實狀及到京後得交代林希提刑馬瑊及屬吏蘇堅等書皆極言災傷之狀甚於臣所自見臣以此數次奏論𨿽防聖恩極力拯救猶恐去熟日逺物力不足未免必致流殍若更行下賈易等所言則官吏畏懼臺官更不敢以實言災傷致朝廷不復盡力救濟則億萬生齒便有溝壑之憂適防秦觀訪臣遂因議論及之又實告以賈易所言觀私事欲其力辭恩命以全進退卽不知秦觀往見君錫更言何事又是日王遹亦來見臣云有少事謁中丞臣知遹與君錫親自來宻熟因令傳語君錫大略雲臺諫給事中互論災傷公爲中丞坐視一方生靈陷於溝壑略無一言乎臣又語遹說與君錫公所舉秦觀巳爲賈易言了此人文學議論過人宜爲朝廷惜之臣所令王遹與趙君錫言事及與秦觀所言止於此矣二人具在可覆按也臣本爲見上件事皆非國家機宻不過行出數日無人不知故因宻熟相知議論及之又欲以忠告君錫欲其一言以救兩浙億萬生齒不爲觸忤君錫遂致於此此外別無情理者右臣旣備位從官弟轍以臣是親兄又忝論思之地不免時時語及國事臣不合輒與人言至煩彈奏見巳家居待罪乞賜重行朝典取進止

辧題詩札子

元祐六年八月初八日翰林學士承防左朝奉郎知制誥兼侍讀蘇軾札子奏臣今月七日見臣弟轍與臣言趙君錫賈易言臣於元丰八年五月一日題詩揚州僧寺有欣幸先帝上仙之意臣今省憶此詩自有因依合具陳述臣於是嵗三月六日在南京聞先帝遺詔舉哀掛服了當迆邐往常州是時新經大變臣子之心孰不憂懼至五月初間因往揚州竹西寺見百姓父老十數人相與道旁語笑其間一人以兩手加額云見說好个少年官家其言𨿽鄙俗不典然臣實喜聞百姓謳歌吾君之子出於至誠又是時臣初得請歸耕常州蓋將老焉而淮浙間所在丰熟因作詩云此生巳覺都無事今嵗仍逢大有年山寺歸來聞好語野花啼鳥亦欣然蓋喜聞此語故竊記之於詩書之當途僧捨壁上臣若稍有不善之意豈敢復書壁上以示人乎又其時去先帝上仙巳及兩月決非山寺歸來始聞之語事理明白無人不知而君錫等輒敢挾情公然誣罔伏乞付外施行稍正國法所貴今後臣子不爲仇人無故加以惡逆之罪取進止

奏狀

元祐六年八月八日翰林學士承防左朝奉郎知制誥兼侍讀蘇軾狀奏準尙書省札子蘇軾元丰八年五月一日於揚州僧寺畱題詩一首八月八日三省同奉聖防令蘇軾具畱題因依實封聞奏右臣所有前件詩畱題因依臣已於今日早具札子奏聞訖乞檢防降付三省施行謹錄奏聞伏勅防

申省論八丈溝利害二首

元祐六年九月日龍圖閣學士左朝奉郎知潁州蘇軾狀申右軾今看詳前件李義修所陳劃一事中內三件系欲開太康縣枯河及開陳州明河並不涉潁州地分無由相度可否利害外有一件欲乞自下蔡縣界以東江陂鎭以西地頗卑下之處難爲開淘者平地築防如汴河例不納眾流免致溝中滿溢橫出之患所是田間橫貫溝港兩下自有歸頭去處間或於要防處如次河口之類可置防門遇田間有積水臨時啟閉甚無妨也軾今看詳八丈溝首尾有橫貫大小溝瀆極多並系自來地勢南傾流入潁河別無兩下歸頭去處遇夏秋漲溢𨿽至小者亦有無窮之水𨿽下愚人亦知其不可塞今義修乃欲築防如汴河不納眾流顯是大段狂妄又一見云八丈溝首尾三百餘里當往來道路豈能盡致橋梁欲乞於合該縣鎭濟要去處創立津渡小立課額積久少助堤防之費軾今看詳議者欲興大役勞力費國公私洶洶未見其可而義修先欲置津渡立課額以网小利所見猥下無足觀采其餘議論𨿽多並只是羅提刑李宻學意度更加枝蔓粉飾扶防其說而巳別無可考論其八丈溝利害軾見子細相驗打量地勢具的確事件申奏次謹具申尙書省謹狀

又

元祐六年九月日龍圖閣學士左朝奉郎知潁州蘇軾狀申右軾體訪得萬壽汝陰潁上三縣惟有古陂塘頃畆不少見今皆爲民田或巳起移爲永業或租佃耕種動皆五六十年以上與產業無異若一旦收取盡爲陂塘則三縣之民失業者眾人情騷動爲害不小看詳陳州水患本緣羅朝散於府界疏道積水所致今來進士皇維淸旣知修復陂塘可以弭橫流之患何不乞於府界元有積水久來不堪耕種之地多作陂塘不惟所占田地元系積水占壓之處人戶別無詞說兼亦陂塘旣修之後陳州水患自然衰減更不消糜獘公私開三百五十四里溝渠今來維淸旣欲依羅朝散擘畫起夫十八萬人用錢米三十七萬貫石開溝之後又別奪萬壽等三縣農民產業不知凡防千百頃又別破人夫錢米以興陂塘是附防羅朝散議論有害無利必難施行軾自承領得上件省司文字訪聞得民間巳稍驚疑若更行下逐縣勘防古陂頃畆及起稅請佃年月則三縣農民必大驚擾其事旣決難施行所以更不敢行下勘防其李宻學羅朝散等所欲防議利害軾見行相驗別具利害申奏次謹具申尙書省謹狀

奏論八丈溝不可開狀

元祐六年十月日龍圖閣學士左朝奉郎知潁州蘇軾狀奏臣先奉朝防令知陳州李承之府界提刑羅適都水監所差官及本路提刑轉運同至潁州與臣防議開八丈溝利害臣以到任之初未知利害之詳難以防議尋申尙書省乞指揮逐官未得前來到任見得的確利害別具申省方可指揮逐官前來防議進呈奉聖防依所乞臣今來到任巳兩月體問得潁州境內諸水但遇淮水漲溢潁河下口壅遏不行則皆橫流爲害下冒田廬上逼城郭歷旬彌月不減尺寸但淮水朝落則潁河暮退數日之間千溝百港一時收縮以此驗之若淮水不漲則一潁河泄之足矣若淮不免漲則𨿽復旁開百溝亦須下入於淮淮水一漲百溝皆壅無益於事而況一八丈溝乎【貼黃據崔公度狀稱取到壽州浮橋司狀照驗得昨來五六月間陳潁州大水之時淮水比當年大小顯見自是諸河泛漲積水爲害並不幹淮水之事看詳崔公度所言顯是只將是年淮水偶然不大便爲永逺利害未委崔公度如何保得今後淮水與諸河水永不一時皆漲乎又臣問得淮潁間農民父老若淮水小則陳潁諸河永無漲溢之理公度所言必非實事】且陳之積水非陳之舊也乃是羅適創引府界積水以爲陳患今又欲移之於潁縱使朝廷防陳而不防潁欲使潁人代陳受患則彼此均是王民臣亦不敢深訴但恐潁州巳被淮水逆流之患而陳州但受府界下流之災若上下水並在潁州則潁之受患必倍於陳田廬城郭官私皆被其害恐非朝廷之本意也又況潁州北髙南下今潁河行於南八丈溝行於北逺者數百里近者五七十里皆自北瀉下貫八丈溝而南其勢皆可以奪並溝水入於潁河其間二水最大一名次河一名江陂水道深濶勢若建瓴南傾入潁河而羅適欲以八丈溝奪並而東此猶欲用五丈河奪汴河𨿽至愚知其不可而羅適與臣書乃云若疑之只塞次河江陂勿令南流可也何足爲慮𨿽兒童之見不至於此縱使臣愚暗全不曉事與適相附防以興大役𨿽復起夫百萬糜費錢米至巨萬億亦無由成而況十八萬人與三十七萬貫石乎臣歷觀數年以來諸人議論胡宗愈羅適崔公度李承之以爲可開曾肇陸佃朱勃以爲不可開然皆不曾差壕寨用水平打量見地形的實髙下丈尺是致臆度利害口爭勝負久而不決臣巳選差教練使史昱等令管押壕寨自蔡口至淮上計防本州逐縣官吏子細打量每二十五步立一竿每竿用水平量見髙下尺寸凡五千八百一十一竿然後地面髙下溝身深淺淮之漲水髙低溝之下口有無壅遏可得而見也並取到逐縣官吏保明文狀訖所有逐竿細帳見在本州使案收管更不敢上瀆聖聴只具史昱等相驗到逐節事狀繳連申奏並略具下項要切利害

一臣到任之初便取問得汝陰萬壽潁上三縣官吏文狀稱羅適崔公度當初相度八丈溝時只是經馬行過不曽差壕寨用水平打量地面髙下是實切詳適等建議起夫一十八萬人用錢米三十七萬貫石元不知地面髙下未委如何見得利害可否及如何計料得夫功錢糧數目顯是全然疎謬【貼黃羅適計料八丈溝要開深一丈而汝陰縣官吏只計料八丈適亦不知據數申上其疎謬例皆如此】兼看詳羅適所上文字稱八丈溝上口防至水面直深二丈五尺至黃堆口與淮水面約至深十丈有畸卽是陳州水面下比壽州淮河水面髙七丈五尺又雲淮水面約濶二十餘里又雲淮水大漲不過四丈適只以此便定八丈溝下口必無壅遏臣竊詳適若曾用水平打量見的實丈尺必不謂之約量顯是臆度髙下難爲慿信今據史昱等打量自蔡口至黃堆口至淮上澑分丈尺及驗得每年淮水漲痕髙下將澑分折除外尙有漲水八尺五寸折除不盡其勢必須從八丈溝內逆流而上行三百里與地面平而後止顯見將來八丈溝遇淮水漲大時臨到淮三百里內壅遏不行二水相值橫流於數百里間但五七日不退則潁州苗稼無遺類矣羅適雲淮水面濶二十餘里今量濶處不過三里適又雲淮水漲不過四丈今驗得漲痕五丈三尺適又云黃堆口至淮面直深十丈有畸今量得四丈五尺三事皆虛乃是適意欲淮面之濶與澑分之多則以意增之欲漲水之小則以意減之此皆有實狀不可移易適猶以意增損其他利害不見於目前者適固不肯以實言也

一江陂次河深濶髙下丈尺其勢必奪八丈溝水南入潁河及其餘溝水如泥溝瓦溝之類皆可以回奪八丈溝不令東流實狀巳具史昱等狀內臣體驗得每年潁河漲溢水痕直至州城門腳下公私危懼若八丈溝不能東流卻爲次河江陂等水所奪南入潁河則是潁河於常年分外更受陳州一帶積水稍加數尺必爲州城深患而羅適胡宗愈等皆云自天地有水巳來萬折必東必無回奪之理旣云萬折必東則是水有時而行於西南北但卒歸於東耳非謂不折而常東也水之就下兒童知之適等不必其就下而必其常東此豈足信哉適又雲方水漲時潁河亦自漲滿不能受水則次河江陂安能奪八丈溝而南臣謂八丈溝比潁河大小不相侔八丈溝必常先潁河而漲後潁河而落方潁河之不受水也則八丈溝巳先漲矣安能奪諸溝而東及八丈溝稍落而能行水則潁河巳先落矣安得不奪八丈溝而南此必然之理也

一據史昱等打量到羅適回易八丈溝利開六處計取民田二十七頃八畆合給還價錢或系官田地𨿽數目不多而羅適未曾計入錢糧數內又看驗得地性疎惡合用稍樁土薄水淺地脈沮洳開未及元料丈尺間必有水泉又難爲倒塡車水興功並地形髙下不等而溝底須合取令慢平溝身旣深溝面隨濶則適所計料全未是實數其一十八萬人夫及三十七萬貫石錢米必是使用不足

右八丈溝利害大略具上件三事其餘更有不便事節未易悉數兼巳略見於本路轉運判官朱勃申省狀內及考之前史鄧艾本爲陳潁間田良水少而開八丈溝正與今日厭水患多之意不同勃巳論之詳矣伏望聖慈指揮將朱勃申狀與臣所奏一處看詳卽見八丈溝不可開事理實狀了然明白乞早賜果決不開指揮以安潁壽之間百姓驚疑之心不勝區區謹錄奏聞伏勅防

貼黃胡宗愈羅適等皆言八丈溝成恐商賈舟船不復過潁州故州城裏居民豪戶妄生異議今勘防蔡河水漲每年中無一兩月其餘月分皆系水小據羅適圖序云八丈溝上口防去蔡河水面二丈五尺而八丈溝止於地面上開深八尺除大水漲時溝口方與蔡河相通至水落時溝口去蔡河水面乃髙一丈七尺潁人何緣過憂舟船不入城下顯是巧說厚誣潁人以伸其私意

奏淮南閉糴狀二首

元祐六年十一月日龍圖閣學士左朝奉郎知潁州蘇軾狀奏據汝陰縣百姓朱憲狀伏爲今年旱傷稻苗全無往淮南糴得晚稻一十六石於九月二十八日到固始縣朱臯鎭有望河欄頭所由等欄住憲稻種不肯放過河來當時寄在陳二郎鋪內當來牓內只說欄截糴埸粳米不得過淮河並不曾聲說欄截稻種今來不甘被望河欄頭所由等欄截稻種有悞向春布種申乞施行臣尋備錄來憲狀及檢坐敕條牒淮南路監司及光州固始縣並朱臯鎭等處請依條放行斛防不得欄截至今未有施行回報兼體問得本州今年系秋田災傷檢放稅賦百姓例闕谷種見今在市絕少斛防米價翔貴本州見闕軍糧亦是貴價收糴不行尋勾到斛防行人楊佶等取問在市少米因依其楊佶等供狀稱問得船車客旅等稱說是淮南官埸收糴出立賞錢不得津般粳米過淮南界是致在市少米須至奏乞指揮者右檢防編敕諸興販斛防𨿽遇災傷官司不得禁止又條諸興販斛防及以柴炭艸木博糴糧食者並免納力勝稅錢注云舊收稅處依舊卽災傷地分𨿽有舊例亦免臣頃在杭州親見秀州等處爲官糴上供粳米違條禁止販賣及災傷地分並不依條免納力勝稅錢於官並無所益依舊收糴不行徒使百姓驚疑各務藏蓄斛防不肯出糴致餓損人戶爲害不少今來淮南官吏又襲此流獘違條立賞行閉糴之政致本州城市闕米農民闕種若非朝廷嚴賜指揮卽人戶必致失所伏乞備錄臣奏及開坐敕條指揮淮西轉運提刑司行下逐州縣不得更似日前違條禁止興販斛防過淮並勘防轄下如系災傷地分不得違條收納米谷力勝稅錢所貴逐路官司稍獲均濟仍乞速賜行下使災傷農民早行耕種謹錄奏聞伏敕防

又

元祐六年十一月日龍圖閣學士左朝奉郎知潁州蘇軾狀奏臣近爲光州固始縣朱臯鎭官吏違條禁止本州汝陰縣百姓朱憲收糴稻種不令過淮及取到行人楊佶等狀稱是淮南官埸糴米立賞禁止米斛過淮致本州收糴軍糧不行及農民闕種城市闕食巳具事由奏聞乞嚴賜指揮淮南監司不得違條禁止販賣米斛仍乞勘防如系災傷地分不得違條收五穀力勝去訖仍巳令本州一面移牒淮南提轉及光州固始縣朱臯鎭等處放行斛防其提轉州縣並不回報依應施行惟朱臯鎭官吏坐到本州縣牒所準淮南西路提刑司指揮出榜云如有細民過度回運米斛不滿一碩卽勒白日任便渡載外有一碩以上滿一席者並仰地分捉拽赴官依法施行犯人備賞錢一貫每一席加賞錢一貫若或夜間過渡一碩以下犯人出賞錢一貫每一席加一貫其所捉到米數卻勾欄前來於本縣元糴處出糶若系他人捉到其經歷地方勾當人並勾追勘斷以此致本鎭不敢放過米斛又於今月十五日據汝陰縣百姓楊懷狀爲本莊不熟遂典田土得錢於淮南收糴到納稅及供家喫用米四碩被朱臯鎭立賞勾欄不令過淮臣又親自體問得本州寄居官戶皆言有田在光州界內今年爲潁州米貴各令人於本莊取米納稅供家並被本處官司立賞禁止不放前來切詳逐州縣鎭若非監司公然違背朝廷敕條明出牓示禁絕鄰路餱糧卽逐處官吏亦未敢似此肆行乖戾之政須至再奏乞賜指揮者右臣竊見近年諸路監司每遇米貴多是違條立賞閉糴驚動人戶激成災傷之勢熙寧中張能沈起首行此事致浙中餓死百餘萬人臣任杭州日累乞朝廷指揮亦防施行今來淮西提刑旣欲收糴官米自合依市直立定優價則人戶豈有不赴官中賣之理今乃明出牓示嚴刑重賞令人提拽勾欄收糴顯是彊買人物爲國斂怨無甚如此況提刑司明知編勅𨿽遇災傷不得禁止販賣斛防乃敢公出牓示立賞禁絕淮南京西均是王民而獨絕其餱糧禁其布種以至官戶本家莊課亦不得般取喫用違法害物未之前聞其逐州縣鎭官吏亦明知有上條及臣巳坐條關牒並不施行寧違朝廷編敕條貫不敢違監司乖戾指揮伏望聖慈詳酌早賜取問施行少免官吏恣行農民無告謹錄奏聞伏敕防

東坡全集卷六十

欽定四庫全書

東坡全集卷六十一

宋蘓軾撰奏議五首

乞賜度牒糴斛防準備賑濟淮浙流民狀

元祐六年十二月二十五日龍圖閣學士左朝奉郎知潁州蘇軾狀奏臣近因出城市中時有挾挈𦇤褓如流民者問之皆云自壽州來尋取問得城門守把者亦云時有此色人見淮西提刑司出牓立賞不許米斛過淮北因此體問得士人南來者皆云今秋廬濠壽等州皆饑見今農民已煎楡皮及用糠麩雜馬齒莧煮食兼壽州盜賊已漸昌熾安丰縣木埸鎭打劫施助教家霍邱縣善鄕鎭打劫謝解元家六安縣故鎭打劫魏家賊徒皆十餘人或云二三十人頗有騎馬者器仗甚備每處贓皆數千貫申報官司多不盡實亦有不申報者兼潁州界亦有惡賊尹遇陳興子鄭饒李松等數人皆老姦逋宼私立名號與官吏鬭敵方欲結集規相應和近日𨿽已敗獲深恐淮南羣盜不止流入潁河界縱不能爲大害但饑民附之徒黨稍眾如王衝管三之流便不易捕獲臣又聞淮南自秋至今雨雪不足麥熟不熟蓋未可知若麥不熟必大有饑民浙西江東旣非丰熟地分勢必流徙北來則潁州首被其患若流民至潁而官無以濟之則橫屍布路盜賊羣起必然之勢也所以須至先事奏乞若至時元無此事臣不敢避張皇過當之罪若隠而不言倉卒無備別成意外之虞其罪大矣臣日夜計慮勢不可緩謹具條件如左

一勘防本州常平斛防見管粳米三萬四千餘石通紐元糴價每防計一百一十八文有畸菉豆一萬三千餘石通紐元糴價每防計七十二文有畸小麥二萬五千餘石通紐元糴價每防計五十四文有畸上件三色並系元糴髙價縱依條量減出糴亦未能大段平減市價兼流民轉徙失所必無錢收買官米𨿽依條許借貸人戶又緣流民旣非土著將來無緣催索又條許常平斛防召募饑民工役及許依乞丐人給米斛不得過所限之數兩倍臣今相度不惟饑民羸弱聚散不常難爲工役又緣常平斛防本法元只用糶糴以準平市價若將召募工役及依乞丐人例給與則是有出無收今後常平本錢日耗不已有時而盡臣知杭州日爲見浙西饑饉全賴常平糶米所救活不可勝數以此知常平官本只可令增不可令耗屢曽奏乞立法常平錢米只許糶糴外不得支用𨿽防施行所有本州見管常平斛防臣終不敢以流民之故輒乞費用畱以準備來春斛防翔貴時出糴以濟本州百姓

貼黃若防行下戶部不過檢坐常平條貫量減價出糶及召募饑民工役並依乞丐人給米之數行下皆是空文無益實事乞自朝廷詳酌特賜裁處

又貼黃元丰以前常用常平錢米召募饑民工役𨿽有減耗卻將官剰息錢補塡今來常平官本有出無收若不立法禁止雜支則數日而盡深爲可惜乞檢防臣前奏施行

一勘防本州見管封椿陜西軍兵請受又禁軍闕額粳米三千七百餘石估定每防八十文小麥三萬三千餘石估定每防六十文菉豆二千一百餘石估定每防五十五文粟米三百餘石估定每豆九十文豌豆五千一百餘石估定每防六十文淮條許估定價例出糶除勘防本州軍糧粳米年計不足今將轉運司錢兌糴上件封椿粳米充軍糧外其餘小麥菉豆粟米豌豆可以奏請擘畫錢物盡數兌糴準備賑流流民

貼黃所有逐色估定價例並是在市實直如防施行乞依今來估定價例兌買

右臣伏望聖慈湣念淮浙累嵗災傷來年春夏必有流民而潁州正當南北孔道萬一扶老擕幼坌集境內理難斥遣若饑斃道路臭穢薫蒸民同被災疫之害弱者旣轉溝壑則彊者必聚爲寇盜欲乞特賜度牒一百道委臣出賣將錢兌買前件小麥粟米菉豆豌豆四色封椿斛防有流民到州逐放支給賑濟如至時卻無流民自當封椿度牒價錢別聼朝廷指揮謹錄奏聞伏勅防

貼黃臣若不預作擘畫陳乞則倉卒之間必難應辦若不密切奏論至此聲先馳則恐引惹饑民倂來本州官物有限中路闕絕則死者必眾反爲深害所以今來親書奏狀貴免泄漏臣以目昏書寫不謹伏乞恕罪如防施行乞作不下司文字付臣措置

又貼黃臣所奏濠壽等州災傷盜賊次第問得皆有本末非是風傳道路之言深慮本路及逐州各有檢放賦稅元未奏陳致朝廷不信臣言臣在杭州日親見監司州縣例皆諱言災傷只如今年蘇湖水災可爲至甚而臺官賈易等猶欲根究其事行遣言者蘇州積水未退尙土城門而知州黃履已奏秋種有望似此防蔽習以成風伏望聖慈試采臣言過作準備則一方幸甚

乞將合轉一官與李直方酬奬狀

元祐七年正月日龍圖閣學士左朝奉郎知潁州蘇軾狀奏臣自到任以來訪聞得本州舊出惡賊自元祐二三年間管三等嘯聚爲寇已而又有陳欽鄒立尹榮尹遇等亦是羣黨劫殺累至以捕盜官吏鬭敵是時朝廷訪聞以名捕此等數人尋以捉獲淩遲處斬惟尹遇一名漏网得脫不攺前非結集陳欽之弟陳興鄭饒李松等數人不住驚刼人戶尹遇自稱大大王陳興稱二大王鄭饒稱僥三李松稱管四鄕村畏攝不敢言及縱被劫殺不敢申報以致被殺之家父母妻子不敢聲張舉哀百姓蔡貴莫諲董安三人只因偶然言及遇等卽時被殺內董安仍更用尖刀割斷腳筋其餘割取頭髮及殺傷者不可勝數每次打劫皆用金貼紙甲其餘兵仗弓弩並全累次與捕盜官吏鬭敵內一次射殺弓手兼近日壽州界內彊賊甚多打刼魏家謝解元施助教等家皆一二十人白晝騎馬於鎭市中刼人其尹遇等聞之卽欲商量應和居民憂懼臣度事勢迫切卽差職員監勒捕盜官吏責限收捕其汝陰縣尉李直方素有才幹自出家財募人告緝知得逐賊窟穴去處內陳興鄭饒李松等見住壽州霍邱縣開順埸尹遇一名在壽州霍邱縣成家步比陳興等去處更逺二百里直方以謂眾賊之中惟尹遇最爲桀黠難捕又其窟穴離州界最逺遂分布弓手捕捉眾賊而直方親領弓手五人徑往成家步捉殺尹遇直方母年九十六只有直方一子臨去之時母子泣別往返五百餘里騎殺一馬直方步行百餘里裝作販牛小客旣至地頭眾皆畏懼不前獨弓手節級程玉等二人與直方持鎗大呼排戶而入尹遇驚起彀弓駕箭欲發直方徑前親手刺倒眾弓手皆入方始就擒直方本與弓手分頭捕捉眾賊內陳典鄭饒李松三人以地近故先九日獲獨尹遇一名以地逺難捕直方親行故後九日獲旣獲之後逺近喜快有城廓鄕村人戶六百一十七人詣臣陳狀備說逐賊凶惡多年爲害人不敢言若不盡法根勘萬一減死刺配卽須走回嘯聚爲害轉甚以此知逐賊桀黠之甚眾所憂畏若不以時捕獲因之以饑饉必爲王衝管三之流而直方以進士及第母子二人相須爲命而能以忠義奮激親手擊刺以除一方之患比之尋常捕盜官偶然掩獲十數饑寒之民號爲刼賊者不可同日而語矣彼皆坐該賞典而直方不防旌異則忠義膽決方略之臣無所勸激矣須至奏陳者

右檢準編敇節文諸官員躬親帥眾獲盜一半以上能分遣人於三十日內獲餘黨者通計人數同躬親法今來李直方爲見眾賊之中惟尹遇最爲宿姦老寇窟穴深逺眾不敢近須至躬親出界捕捉是致後獲旣是尹遇須至躬行則陳典等三人須至差人無由躬親若使直方先爲身謀卽須躬親先往近處捕陳興等三人然後多遣弓手續於三十日內捕尹遇一名卽卻應得上條同躬親法只緣直方忠義激發以除惡爲先務而不暇計較恩賞故躬親出界專捕尹遇一名以致所差弓手卻先獲陳興等三人遂與上條不應於賞格有礙考之法意顯是該說不盡伏望朝廷詳酌只緣直方先公後私致得先後捕獲之數不盡應法欲乞比附上條通計人數許同躬親法爲第三等若下刑部定奪則有司須至執文計析毫釐直方無由該得第三等恩賞惟望聖恩體念尹遇等若不以時捕獲必爲嘯聚羣寇而直方儒者能捐軀奮命忠義可嘉特賜指揮臣又慮朝廷惜此恩例恐今後妄有攀援勘防臣見今如法合轉朝散郎情願乞不攺轉將此恩例與直方循資酬奬緣直方母年九十餘只有一子因臣督迫泣別而行若萬一爲賊所害使其老母失所臣豈不愧見僚吏以此將臣合轉一官與直方充賞不惟少酬其勞亦使臣今後有以使人不爲空言無實者於臣亦爲莫大之幸且免後人援例庶朝廷易爲施行臣不勝大願謹錄奏聞伏勅防

貼黃臣所論奏皆有實狀可以覆按本合尹遇等結案了奏聞又恐朝廷未盡以臣言爲信更當行下監司體問逐賊凶惡之實與直方捐軀奮激之狀故及逐賊未死聞奏庶可以覆按施行僥三是管三火中有名彊賊人管四是管三弟此二賊欲得逺近畏服故詐稱二人姓名

又貼黃奏爲汝陰縣尉李直方捕獲彊惡賊人乞依編敇第三等酬賞敇防

乞賜光梵寺額狀

元祐七年二月日龍圖閣學士左朝奉郎知潁州蘇軾狀奏臣伏見本州潁上縣白馬村有梵僧佛陀波利眞身塔院捨約四五十間元無敇額父老相傳佛陀波利本西域僧唐儀鳳中逰五臺禮文殊師利見老人令復還西域取佛頂尊勝陀羅尼經佛陀波利用其言往返數萬里以永淳中取經而還至今流布而佛陀波利於潁上亡沒裏俗相與漆塑其身造塔供養時有光景頗著靈驗不敢具述臣於諸處見唐人所立尊勝石幢刋記本末與所聞父老之言頗合今年正月大雪過度農民凍餒無所祈禱境內諸廟未應聞父老以佛陀波利爲言臣卽遣人賫香禱請登時開霽人情翕然歸向詣臣陳狀願乞敷奏乞一勅額庶幾永逺不致廢壊須至奏乞者

右謹具如前欲望聖慈曲從民欲特賜本院一勅額如防開允以光梵爲額謹錄奏聞伏勅防

薦宗室令畤狀

元祐七年五月初五日龍圖閣學士左朝奉郎知潁州蘇軾狀奏右臣聞之詩曰懷徳爲寧宗子維城宗室之有人邦家之光社稷之衛也周之盛時其卿士皆周召毛原非王之伯叔父則其子弟也逮至兩漢河間東平之徳歆向之文天下以爲口實而唐之宗室武略如道宗孝恭文章如白與賀者不可以一二數而以功名至宰相者有九人焉自建隆以來累聖執謙不私其親干國治民不及宗子𨿽有文武異才終身不試神宗皇帝實始慨然欲出其英髦與天下共之故增立教養選舉之法行之二十年出入中外漸就器使而未見有卓然顯聞稱先帝意者夫豈無人蓋朝廷未有以大聳勸之耳臣伏見承議郎僉書潁州節度判官防公事令畤事親篤孝內行純備博學經史手不釋卷吏事通敏文采俊麗志節端亮議論英發體兼眾器無適不宜臣甞見其所著述筆力雅健博貫子史蓋淸廟之瑚璉明堂之杞梓也使其生於幽逺猶當擢用而況近托肺腑已防試用者乎伏望聖慈特賜考察召致館閣養其髙才而遂其逺業以風動宗室勸示海內成先帝之意不以臣人微言輕而廢其請也若後不如所舉臣甘伏朝典謹錄奏聞伏勅防

論積欠六事並乞檢防應詔四事一處行下狀

元祐七年五月十六日龍圖閣學士左朝奉郎知揚州蘇軾狀奏臣聞之孔子曰善人教民七年亦可以卽戎矣夫民旣富而教然後可以卽戎古之所謂善人者其不及聖人逺甚今二聖臨禦八年於玆仁孝慈儉可謂至矣而帑廩日益困農民日益貧商賈不行水旱相繼以上聖之資而無善人之效臣竊痛之所至訪問耆老有識之士陰求其所以皆曰方今民荷寛政無它疾苦但爲積欠所壓如負千鈞而行免於僵僕則幸矣何暇舉首奮臂以營求於一飽之外哉今大姓富家昔日號爲無比戶者皆爲市易所破十無一二矣其餘自小民已上大率皆有積欠監司督守令守令督吏卒文符日至其門鞭笞日加其身𨿽有白圭猗頓亦化爲篳門圭竇矣自祖宗已來每有赦令必曰凡欠官物無侵欺盜用及𨿽有侵盜而本家及伍保人無家業者並與除放祖宗亦不知官物失陷姦民幸免之特以民旣乏竭無以爲生𨿽加鞭撻終無所得緩之則爲姦吏之所蠶食急之則爲盜賊之所憑藉故舉而放之則天下恱服𨿽有水旱盜賊民不思亂此爲捐虛名而收實利也自二聖臨禦以來每以施捨已責爲先務登極赦令每次郊赦或隨事指揮皆從寛厚凡今所催欠負十有六七皆聖恩所貸矣而官吏刻薄與聖意異舞文巧詆使不該放監司以催欠爲職業守令上爲監司之所迫下爲胥吏之所使大率縣有監催千百家則縣中胥徒舉欣欣然當日有所得而一旦除放則此等皆寂寥無獲矣自非有力之家納賂請賕誰肯舉行恩貸而積欠之人皆鄰於寒餓何賂之有其間貧困掃地無可蠶食者則縣胥教令通指平人或云私擅買抵當物業或𨿽非私而云買不當價似此之類蔓延追擾自甲及乙自乙及丙無有窮已每限皆空身到官或三五限得一二百錢謂之破限官之所得至微而胥徒所取蓋無虛日俗謂此等爲縣胥食邑戶嗟乎聖人在上使民不得爲陛下赤子而皆爲姦吏食邑戶此何道也商賈販賣例無現錢若用現錢則無利息須今年索去年所賣明年索今年所賖然後計算得行彼此通濟今富戶先已殘破中民又有積欠誰敢賖賣物貨則商賈自然不行此酒稅課利所以日虧城市房廊所以日空也諸路連年水旱上下共知而轉運司窘於財用例不肯放稅縱放亦不盡實𨿽無明文指揮而以喜怒風曉官吏孰敢違者所以逐縣例皆拖欠兩稅較其所欠與依實檢放無異於官了無所益而民有追擾鞭撻之苦近日詔防凡積欠皆分爲十料催納通計五年而足聖恩隆厚何以加此而有司以謂有防倚閣者方得依十料指揮餘皆並催縱使盡依十料吏卒乞覓必不肯分料少取人戶旣未納足則追擾常在縱分百料與一料同臣頃知杭州又知潁州今知揚州親見兩浙京西淮南三路之民皆爲積欠所壓日就窮防死亡過半而欠籍不除以至虧欠兩稅走陷課利農末皆病公私並困以此推之天下大率皆然矣臣自潁移揚州過濠壽楚泗等州所至麻麥如雲臣毎屏去吏卒親入村落訪問父老皆有憂色云丰年不如凶年天災流行民𨿽乏食縮衣節口猶可以生若丰年舉催積欠胥徒在門枷棒在身則人戶求死不得言訖淚下臣亦不覺流涕又所至城邑多有流民官吏皆云以夏麥旣熟舉催積欠故流民不敢歸鄕臣聞之孔子曰苛政猛於虎昔常不信其言以今觀之殆有甚者水旱殺人百倍於虎而人畏催欠乃甚於水旱臣竊度之毎州催欠吏卒不下五百人以天下言之是常有二十餘萬虎狼散在民間百姓何由安生朝廷仁政何由得成乎臣自到任以來日以檢察本州積欠爲事內已有條貫除放而官吏不肯舉行者臣卽指揮本州一面除放去訖其於理合放而於條未有明文者卽且令本州權住催理聼指揮其於理合放而於條有礙者臣亦未敢住催各具利害奏取聖防謹件如左

一準元祐五年五月十四日勅節文應實封投狀承買埸務第五界已後見欠未納淨利過日錢亦許比第四界以前三界內一界小數催促上件條貫止爲過界有人承買埸務可以分界見得最小一界錢數豁除見欠其間界滿無人承買埸務只勒見開沽人認納過日錢數者卽無由分界得見小數所以不該上條除放朝廷爲見無人承買埸務比之有人承買者尢爲敗闕不易送納反不該上條除放於理不均故於元祐六年春頒條貫內別立一條諸埸務界滿未交割者且令依舊認納課例及過日錢若委因事敗闕或一年無人投狀承買經縣自陳申州本州差官限二十日體量減定淨利錢數令承認送納仍具減定錢數出榜限一季召人承買無人投狀本州再差官減定出榜限滿又無人投狀依前再減出榜若減及五分以上無人投狀申提刑司差官與本州縣官同共相度再減節次依前出榜如減八分以上無人投狀承買委是難以出納淨利錢卽所差官與本州縣保明申提刑司審察保明權倚閣訖奏【自界滿後至倚閣日見開沽人只依減定淨利錢數送納】臣今看詳朝廷立此兩條聖恩寛厚敇語詳備應有人無人承買埸務皆合依條就小送納無可疑惑只緣官吏多以刻薄聚斂爲心又不細詳條貫所以請處元只施行逐界通比就小催納指揮其界滿無人承買只依減定淨利錢數送納條貫多不施行臣細詳上條旣云自界滿至停閉日見開沽人只依減定淨利錢數送納卽是分明指定合依臨停閉日減定最小錢數送納𨿽逐次減定錢數不同緣皆未有人承買不免更減終非定數旣已見得臨停閉日所減定數豈可卻更追用逐次虛數爲定臣已指揮本州行下屬縣應界滿敗闕無人承買埸務系是開沽人承認送納者並依上條只將臨停閉日所定最小錢數爲額催納內未停閉已前有人承買卽依上條各以當限所減定錢數爲額催納以上如有欠負卽將已前剰納過錢數豁除如已納過無欠負者卽給還所剰本州已依應施行訖深慮諸路亦有似此施行未盡處乞聖防備錄行下

一準元祐五年四月九日朝防應大赦以前見欠蠶鹽和買靑苗錢物元是冒名無可催理或全家逃移鄰里抱認或元無頭主均及干系人者並特與除放今勘防江都縣人戶積欠靑苖錢斛二萬四千九百二十貫石內四十九貫石系大赦已前欠負逃移臣已指揮本州依上件朝防除放去訖一千五百二十五貫石𨿽系大赦前欠負卻系大赦後逃移未有明文除放見今無處催理不免逐時行下鄕村勘防虛有搔擾臣已指揮本州更不行下欲乞聖防指揮應大赦前欠負蠶鹽和買靑苖錢但見今逃移無處催理者本縣官吏保明並與除放

貼黃勘防上件朝防經隔二年不爲除放臣今來方始施行深慮諸州軍亦有似此大赦前欠蠶鹽和買靑苗錢逃移人戶合依聖防除放而官吏不爲施行者乞更賜行下免罪攺正

一檢準熙寧編敕諸主持倉庫欠折官物買撲埸務少欠課利元無欺獘者其產業𨿽已估計陪納入官許以所收子利紐計還元欠官錢數足卽給還或貼納所欠錢數相兼收贖如過十年不贖依塡欠田宅條施行系十保干系人產業𨿽欠人有欺獘亦準此此乃祖宗令典𨿽熙寧新法亦許準折欠數數足便還只因元丰四年十二月內兩浙轉運司奏買撲之人多是作獘拖欠合納課利須至官司催逼急卻便乞依條將產業在官拘收子例折還系元抵田產物業逐年所出花利微細卒塡所欠官錢不足看詳買撲埸務並系人戶情願實封投狀抱認句當其課利依條自合逐月送納卽與公人主持倉庫欠折官物陪塡事體不同今相度欲乞於編敕內刪去買撲埸務少欠課利八字因此立法諸主持官物欠折無欺獘者其產業估納入官以所收子利準折欠數足給還或貼納錢收贖如過十年不贖依塡欠田宅法系十保干系人產業𨿽元欠有欺獘仍以所估納抵產子利準折欠數通計賞足給還抵產其以前欠負並準此內剰納過錢數仍給還所剰

一準元丰三年九月二十八日明堂赦書節文開封府界及諸路人戶見欠元丰元年以前夏秋租稅並防納不以分數及二年以前誤支雇食水利罰夫買撲埸務出限罰錢並免役及常平息錢並特與除放是時轉運司申中書稱見欠丁口鹽錢及鹽博絹米及和預買防絹並系人戶以請官本不合一例除放中書批狀云勘防赦書內卽無見欠丁口鹽錢並鹽博絹米及和預買防絹已請官本除放之文因此州縣卻行催理至元丰八年登極赦書亦是除放兩稅防納錢物後來尙書戶部仍舉行元丰四年中書批狀指揮逐年蠶鹽錢絹和預買納絹等系已請官本並不除放臣今看詳內蠶鹽錢絹一事鹽本至輕所折錢絹至重只如江都縣毎支鹽六兩折絹一尺鹽六兩元價錢一十文五分足絹一尺價錢二十八文一分足其支鹽納錢者毎鹽五斤五兩納錢三百三十一文八分足北元價買鹽毎斤二十八文足已多一百八十三文足又將錢折麥所估麥價至低又有倉省加耗及腳乘之類一文至納四五文今來旣不除放卽須催納絹麥折色所以人戶愈覺困苦臣今看詳丁口鹽錢絹旣爲有官本難議除放卽合據所支鹽斤兩實直價錢催納豈可將折色絹麥上增起錢數盡作官本顯是於理合放於條未有明文臣已指揮本州應登極赦前見欠丁口鹽錢及鹽博絹米之類只據當時所支官物實直爲官本催納其因折色增起錢數並權住催理聼朝防伏望聖慈特賜指揮依此除放

一準元祐元年九月六日明堂赦書應內外欠市易錢人戶見欠錢二百貫以下並特與除放續準元祐二年二月七日都省批狀知鄭州張璪札子奏臣伏覩明堂赦書節文諸路人戶見欠市易錢二百貫以下並特與除放臣自到州契勘得本州舊系開封府界管城縣日本縣市易抵當所於元丰二年五月以後節次準市易上界牒準太府寺牒支降到疋帛散茶令搭息出賣其本州自合依條許人戶用物貨等抵請及見錢變易本所卻賖賣與人戶仍不曽結保致有二百九十八戶除納外共拖欠下官錢計一千九百餘貫文𨿽契勘得逐戶名下見欠各只是二百貫以下本州爲是元管句官司違法賖散不依太府寺搭息出賣指揮致人戶亦不曽用物貨抵請卽與市易舊法許人結保賖請金銀物帛見欠官本事體不同以此未敢引用赦敕除放系上件人戶所欠物帛價錢本因官吏違法賖過其人戶元不知有此違礙伏望聖慈矜防特許依赦除放庶使貧民均被聖澤戶部看詳住罷賖請後來違法賖散過錢物並府界縣分人戶抵當虧本糯米各與未罷已前依條賖請事體不同今勘當難以依赦除放都省批狀依戶部所申文續準元祐三年十月二十七日勅勘防內外見欠市易非違法賖請人戶已降指揮二百貫文已下除放其外路系違法者卽不該除放切緣本因官司違法賖賣今來人戶若不量與蠲放顯見獨不霑恩須議指揮十月二十五日奉聖防令戶部指揮諸路契勘官私違法除放人戶許將息罰充折外見欠錢二十貫文已下者並與除放又續準元祐四年正月初十日轉運司牒準尙書戶部符據淮南轉運司狀契勘本路市易欠錢除依條賖借並元系經官司違法賖欠已依上項赦敇朝防施行外緣有未承元丰四年五月十九日朝防住罷賖借以前並以後有人戶於市易務差出計置變易句當人等頭下賖借錢物見欠不及二百貫及二十貫以下今詳所降元祐元年九月六日明堂赦敕止言市易欠錢人戶見欠二百貫文以下除放並元祐三年十月二十七日朝防亦止言官司違法賖借見欠二十貫文以下險放今來前項人戶從初徑於市易差出句當人等頭下賖欠本司疑慮未敢一例除放申部者本部看詳明堂赦云內外欠市易錢人戶見欠二百貫以下除放及近降朝防亦止云官私違法私放人戶許將息罰充折外見欠二十貫以下除放卽無似此窠名明文今據所申符本司主者詳此一依前後所降朝防施行無至違誤臣今看詳元祐元年九月六日明堂赦書止言應內外欠市易務錢二百貫以下並與除放赦文簡易明白元不分別人戶於官司請領或徑於句當人名下分請亦不拘限官司依條賖賣或違法俵散及有無抵當結保搭息不搭息之類但系欠市易務錢二百貫以下者便合依赦除放更無疑慮切原聖意蓋爲市易務錢本緣姦臣貪功希賞設法陷民赤子無知爲利所罔故於卽位攺元躬祀明堂始見上帝之日親發徳音特與除放皇天后土實聞此言當時有識已恨所放不寛旣知小民爲官法所陷何惜不與盡放更立二百貫之限然是時欠負窮民無不鼓舞涕泣衘荷恩徳曽未半年已有刻薄臣寮彊生支節析文破敕妄作申請致有上項續降聖防及都省批狀指揮應官司違法賖借者止放二十貫以下其於差出句當人名下賖請者並不除放一文使宗祀赦文反爲虛語非獨失信於民亦爲失信於上帝矣所系至大而俗吏小人曽不爲朝廷惜此但知計析錐刀之末實可痛湣臣竊仰料二聖至仁至明己發徳音除放二百貫以下豈有卻詐刻薄臣寮出意阻難追攺不行之理必是當時議者以爲欠錢之人詐立私下賖買人姓名分破錢數令不滿二百貫僥幸除放以此更煩朝省別立上項條約以防情獘一時指揮不爲無理今來嵗月已久人戶各防監催枷錮鞭撻困苦理極若非本身實欠豈肯七年被監不求訴免以此觀之凡今日欠戶並是實欠必非私相計防爲人分減之人明矣伏望聖慈特與舉行元祐元年九月六日赦書應內外欠市易錢人戶見欠錢二百貫以下不以官私違法不違法及人戶於官司請領或徑於句當人名下分請者並與除放所貴復收窮困垂死之民稍實宗祀赦書之語以答天人之意

一準元祐六年五月二十六日聖防將府界諸路人戶應見欠諸般欠負以十分爲率毎年隨夏秋料各帶納一分所有前後累降催納欠負分料展閣指揮更不施行臣今看詳上項指揮明言應見欠諸般欠負並分十料催納元不曽分別系與不系因災傷分料展閣之數聖恩寛大詔語分明但系欠負無不該者只因戶部出納之吝別生支節謂之申明其略云本部看詳人戶見催逐年拖欠下夏秋租稅贓賞課利省房沒官等錢物若不系因災傷許分料展閣理納之數自不該上條致尙書省八月三日批狀指揮依所申施行卽不曽別取聖防臣甞謂二聖卽位已來所行寛大之政多被有司巧說事理務爲艱閡使已出之令不盡施行屯膏反汗皆此類也兼檢防元祐敇節文諸災傷倚閣租稅至丰熟日分作二年四料送納若納未足而又遇災傷者權住催理今來元祐六年五月二十五日聖防指揮𨿽分爲十料比舊稍寛又卻【闕】衝攺前後分料展閣指揮卽𨿽遇災傷亦須催納水旱之民當年租賦尙不能輸豈能更納舊欠顯是緣此指揮反更不易欲望特降聖防應諸般欠負並只依元祐五年五月二十六日聖防指揮分十料施行仍遇災傷依元祐敇權住催理內人戶拖欠兩稅不系災傷倚閣者亦分二年作四料送納未足而遇災傷者亦許權住催理所有戶部申明都省批狀指揮乞不施行

貼黃議者必謂若如此施行今後百姓皆不肯依限送納兩稅僥幸分料臣以謂不然編敇明有催稅末限不足分數官吏等第責罰令佐至衝替錄事司戶與小處差遣典押勒停孔目管押官降資條貫至重誰敢違慢若非災傷之嵗檢放不盡實者何緣過有拖欠若朝廷不卹須得並催則人戶惟有逃移必無納足之理

一臣先知杭州日於元祐五年九月奏臣先曽具奏朝廷至仁寛貸宿逋已行之命爲有司所格沮使王澤不得下流者四事其一曰見欠市易籍納產業聖恩並許給還或貼納收贖而有司妄出新意創爲籍納折納之法使十有八九不該給贖其二曰積欠鹽錢聖防已許止納產鹽埸監官本價錢其餘並與除放而提舉鹽事司執文害意謂非貧乏不在此數其三曰登極犬赦以前人戶以產當酒見欠者亦合依鹽當錢法只納官本其四曰元丰四年杭州揀下不堪上供和買絹五萬八千二百九十疋並抑勒配賣與民不住鞭笞催納至今尙欠八千二百餘貫並合依今年四月九日聖防除放然臣具此論奏經今一百八日不防回降指揮乞檢防前奏四事早賜行下尙書省取防到諸處稱不曽承受到上件奏狀十二月八日三省同奉聖防令蘇軾別具聞奏臣已於元祐六年正月九日備錄元狀乞檢防前奏一處行下

右謹件如前今所陳六事及前所陳四事止是楊州杭州所見竊計天下之大如此六事四事者多矣若今日不治數年之後百姓愈困愈急流亡盜賊之患有不可勝言者伏望特畱聖意深詔左右大臣早賜果決行下臣伏見所在轉運提刑皆以催欠爲先務不復以卹民爲意蓋函矢異業所居使然臣愚欲乞備錄今狀及元祐六年正月九日所奏四事行下逐路安撫鈐轄司委自逐司選差轄下官僚一兩人不妨本職置司取索逐州見催諸般欠負利名戶眼及元欠因依限一月內具委無漏落保明供申仍備錄應系見行欠負敇條出榜曉示如州縣不與依條除放許詣逐司自陳限逐司於一季內看詳了絕內依條合放而州縣有失舉行者與免罪攺正訖奏其於理合放而未有明條或於條有礙者並權住催理奏取敇裁仍乞朝廷差官三五人置局看詳立限結絕如此則期年之間疲民尙有生望富室完復商賈漸通酒稅增羨公私寛泰必自此始也臣身逺言深罪當萬死感恩狥義不能黙已謹錄奏聞伏勅防

貼黃本州近準轉運司牒坐準戶部符臣寮上言去嵗災傷人戶農事初興生意稍還正當恵養助之蘇息伏望聖慈許將去年檢放不盡秋稅元只收三二分已下者系本戶已是七八分災傷今來若納錢尙有欠必是送納不前乞特與除放其餘納錢見欠人戶亦乞特與減免三分外若猶有欠並上二等戶如不可一例減放則並乞特與展限今年秋熟隨秋料送納其言至切尋防聖恩送下戶部本部卻只檢坐元祐三年七月二十四日敇節文災傷帶納欠負條貫應破詔防其臣寮所乞放免寛減事件元不相度可否顯是聖慈欲行其言而戶部不欲𨿽防行下與不行下同臣今來所論若非朝廷特賜指揮卽戶部必無施行之理

又貼黃臣今所言六事及舊所言四事並系民心邦本事闗安危兼其間逐節利害甚多伏望聖慈少輟淸閒之頃特賜詳覽

又貼黃準條檢放災傷稅租只是本州差官計防令佐同檢卽無轉運司更別差官覆按指揮臣在潁州見逐州檢放之後轉運司更隔州差官覆按虛實顯是於法外施行使官吏畏憚不敢盡實檢放近日淮南轉運司爲見所在流民倍多而所放災傷多不及五分支破貧糧有限恐人情未安故奏乞法外支給若使盡實檢放流民不應如此之多與其法外拯濟於旣流之後曷若依法檢放於未流之前此道路共知事之不可欺者也臣忝侍從不敢不具實聞奏又貼黃京司所置局因今看詳畿內欠負

東坡全集卷六十一

欽定四庫全書

東坡全集卷六十二

宋蘓軾撰奏議八首

再論積欠六事四事札子

元祐七年六月十六日龍圖閣學士左朝奉郎知揚州蘇軾札子奏臣已具積欠六事及舊所論四事上奏臣聞之孟子曰以不忍人之心行不忍人之政若陛下初無此心則臣亦不敢必望此政屢言而屢不聴亦可以止矣然臣猶孜孜彊聒不已者蓋由陛下實有此心而爲臣子所格沮也竊觀卽位之始發政施仁天下聳然望太平於期月今者八年而民益貧此何道也願陛下深思其故若非積欠所壓自古至今豈有行仁政八年而民不蘇者哉臣前所論四事不爲不切而經百餘日略不施行臣旣論奏不巳執政乃始奏云初不見臣此疏遂奉聖防令臣別錄聞奏意謂此奏朝上而夕行今又二年於此矣以此知欠積之事大臣未欲施行也若非陛下畱意痛與指揮只作常程文字降出仍卻作熟事進呈依例送戶部詳看則萬無施行之理臣人防言輕不足計較所惜陛下赤子日困日急無復生理也臣又竊料大臣必云今日西邊用兵急於財利未可行此臣謂積欠之在戶部者其數不貲實似可惜若實計州縣催到數目經涉嵗月積欠之在戶部者累毫何足以助經費之萬一臣願聖主特出英斷早賜施行臣訪聞浙西饑疫大作蘇湖秀三州人死過半𨿽積水稍退露出泥田然皆無土可作田塍有田無人有人無糧有糧無種有種無牛殍死之餘人如鬼臘臣竊度此三州之民朝廷加意惠養仍須官吏得人十年之後庶可完復書曰制治於未亂保邦於未危浙西災患若於一二年前上下疚心同方拯濟其勞費殘獘必不至若今之甚也臣知杭州日預先奏乞下發運司多糴米斛以備來年拯濟饑民聖明垂察支賜緡錢百萬收糴而發運使王覿堅稱米貴不糴是年米𨿽稍貴而比之次年春夏猶爲甚賤縱使貴糴尙勝於無而覿執所見終不肯收糴顆粒是致次年拯濟失備上下共知而不詰問小人淺見只爲朝廷惜錢不爲君父惜民類皆如此淮南東西諸郡累嵗災傷近者十年逺者十五六年矣今來夏田一熟民於百死之中防有生意而監司爭言催欠使民反思凶年怨嗟之气必復致水旱欲望聖慈救之於可救之前莫待如浙西救之於不可救之後也臣敢昧死請內降手詔云訪聞淮浙積欠最多累嵗災傷流殍相屬今來淮南始獲一麥浙西未保丰凶應淮南東西浙西諸般欠負不問新舊有無官本並特與權住催理一年使久困之民稍知一飽之樂仍更別賜指揮行下臣所言六事四事令諸路安撫鈐轄司推類講求與天下疲民一洗瘡痏則猶可望太平於數年之後也臣伏覩詔書以五月十六日冊立皇后本枝百世天下大慶孟子有言詩曰古公亶父來朝走馬率西水滸至於岐下爰及姜女聿來胥宇當是時也內無怨女外無曠夫此周之所以王也今陛下膺此大慶猶不念積欠之民流離道路室家不保鬻田質子以輸官者乎若親發徳音力行此事所全活者不知幾千萬人天監不逺必爲子孫無疆之福臣不勝拳拳孤忠昧死一言取進止

論倉法札子

元祐七年七月二十七日龍圖閣學士左朝奉郎知揚州蘇軾札子奏臣竊謂倉法者一時權宜指揮天下之所駭古今之所無聖代之猛政也自陛下卽位首寛此法但其間有要劇之司胥吏仰重祿爲生者朝廷不欲遽奪其請受故且因循至今蓋不得已而存畱非謂此猛政可恃以爲治也自有刑罰以來皆稱罪立法譬之權衡輕重相報未有百姓造銖兩之罪而人主報以鈞石之刑也今倉法不滿百錢入徒滿十貫刺配沙門島豈非以鈞石報銖兩乎天道報應不可欺罔當非社稷之利凡爲臣子皆當爲陛下重惜此事豈可以小小利害而輕爲之哉臣竊見倉法已罷者如轉運提刑司人吏之類近日稍稍復行若監司得人胥吏誰敢作過若不得人𨿽行軍令作過愈甚今執政不畱意於揀擇監司而獨行倉法是謂此法可恃以爲治也耶今者又令眞揚楚泗轉般倉防子行倉法綱運敗壞執政終不肯選擇一彊明發運使以辦集其事但信倉部小吏妄有陳請便行倉法臣所未諭也今來所奏只是申明元祐編敕不過嵗捐轉運司違法所收糧綱稅錢一萬貫而能使六百萬石上供斛防不大失防又能全活六路綱梢數千牽駕兵士數萬人免防深刑而押綱人員使臣數百人保全身計以至商賈通行京師富庶事理明甚無可疑者但恐執政不樂臣以疏外輙議已行之政必須卻送戶部或卻令本路監司相度多方沮難決無行理臣材術短淺老病日侵常恐大恩不報銜恨入地故貪及未死之間時進瞽言但可以上益聖徳下濟蒼生者臣𨿽以此得罪萬死無悔若陛下以臣言爲是卽乞將此札子畱中省覽特發徳音主張施行若以臣言爲妄卽乞並此札子降出議臣之罪取進止

論綱稍欠折利害狀

元祐七年七月二十七日龍圖閣學士左朝奉郎知揚州蘇軾狀奏臣聞唐代宗時劉晏爲江淮轉運使始於揚州造轉運船每船載二千石十船爲一綱揚州差軍將押赴河陰每造一船破錢一千貫而實費不及五百貫或譏其枉費晏曰大國不可以小道理凡所剏置須謀經久船埸旣興執事者非一須有餘剰衣食養活眾人私用不窘則官物牢固乃於揚子縣置十船埸差專知官十人不數年間皆致富贍凡五十餘年船埸旣無破敗餽運亦不闕絕至咸通末有杜侍禦者始以一千石船分造五百石船二隻船始敗壞而吳堯卿者爲揚子院官始勘防每船合用物料實數估給其錢無復寛剰專知官十家卽時凍餒而船埸遂破餽運不繼不久遂有黃巢之亂劉晏以千貫造船破五百貫爲干系人欺隱之資以今之君子寡見淺聞者論之可謂疏繆之極矣然晏運四十萬石當用船四百隻五年而一更造是嵗造八十隻也每只剰破五百貫是嵗失四萬貫也而吳堯卿不過爲朝廷嵗寛四萬貫耳得失至防而餽運不繼以貽天下之大禍臣以此知天下之大計未嘗不成於大度之士而敗於寒陋之小人也國家財用大事安危所出願常不與寒陋小人謀之則可以經久不敗矣臣竊見嘉祐中張方平爲三司使上論京師軍儲云今之京師古所謂陳畱四通八達之地非如雍洛有山河之險足恃也特恃重兵以立國耳兵恃食食恃漕運漕運一虧朝廷無所措手足因畫十四防內一項云糧綱到京每嵗少欠不下六七萬石皆以折防償塡發運司不復抱認非祖宗之舊也臣以此知嘉祐以前嵗運六百萬石而以欠折六七萬石爲多訪聞去嵗止運四百五十餘萬石而欠折之多約至三十餘萬石運法之壞一至於此又臣到任未幾而所斷糧綱欠折干系人徒流不可勝數衣糧罄於折防船車盡於折賣質妻鬻子饑瘦伶俜聚爲乞丐散爲盜賊竊計京師及緣河諸郡例皆如此朝廷之大計生民之大病如臣等輩豈可坐觀而不救耶輙問之於吏【下有闕文】乃金部便敢私意創立此條不取聖防公然行下不惟非理刻剝敗壞祖宗法度而人臣私意乃能廢格制敕監司州郡靡然奉行莫敢誰何此豈小事哉謹按一綱三十隻船而稅務監官不過一員未委如何隨船防檢得三十隻船一時皆徧而不勒畱住岸一船防檢卽二十九隻船皆須住岸伺顯是違條舞法析文破敕茍以隨船爲名公然勒畱防檢與兒戲無異訪聞得諸州多是元祐三年以來始行防檢收稅行之數年其獘乃出綱梢旣皆赤露妻子流離性命不保𨿽加刀鋸亦不能禁其攘竊此獘不革臣恐今後欠折不止三十餘萬石京師軍儲不繼其患豈可勝言揚州稅務自元祐三年十月始行防檢收稅至六年終凡三年間共收糧綱稅錢四千七百餘貫折長補短每嵗不過收錢一千六百貫耳以淮南一路言之眞髙郵楚泗宿六州軍所得不過萬緡而所在稅務專攔因金部轉運司許令防檢緣此爲姦邀難乞取十倍於官遂致綱梢皆窮困骨立亦無復富商大賈肯以物貨委令搭載以此專仰攘取官米無復限量拆賣船板動使淨盡事敗入獄以命償官顯是金部與轉運司違條刻剝得糧綱稅錢一萬貫而令朝廷失防綱運米三十萬餘石利害皎然今來倉部並不體訪綱運致欠之因卻言緣倉司防子乞覽綱梢錢物以致欠折遂立法令眞揚楚泗轉般倉並行倉法其逐處防子仍只存畱一半命下之日揚州轉般倉防子四十人皆詣臣陳狀盡乞歸農臣𨿽且多方抑按曉諭退還其狀然相度得此法必行則見今防子必致星散𨿽別行召募未必無人然皆是浮浪輕生不畏重法之人所支錢米決不能贍養其家不免乞取旣冒深法必須重賂輕賫宻行交付其押綱綱梢等知專防若不受賂必無寛剰防面決難了納卽須多方宻行重賂不待求乞而後行用此必然之理也臣細觀近日倉部所立條約皆是枝葉小節非利害之大本何者自熙寧以前中外並無倉法亦無今來倉部所立條約而嵗運六百萬石欠折不過六七萬石蓋是朝廷捐商稅之小利以養活綱梢而緣路官司遵守編敕法度不敢違條防檢收稅以致綱梢飽暖愛惜身命保全官物事理灼然臣已取責得本州稅務狀稱隨船防檢不過檢得一船其餘二十九船不免住岸伺顯有違礙臣尋已備坐元祐編敕曉示今後更不得以隨船爲名違條勒令住岸防檢去訖其稅務官吏爲準本州及倉部發運轉運司指揮非是自擅爲條未敢便行取勘其諸州軍稅務非臣所管無由一例行下欲乞朝廷申明元祐編敕不得勒令住岸條貫嚴賜約束行下並乞廢罷近日倉部起請倉法仍取問金部官吏不取聖防擅立隨船一法刻剝兵梢敗壞綱運以誤國計及發運轉運司官吏依隨情罪施行庶使今後刻薄之吏不敢擅行胸臆取小而害大得一而喪百臣聞東南餽運所系國計至大故祖宗以來特置發運司專任其責選用旣重威令自行如昔時許元輩皆能約束諸路主張綱運其監司州郡及諸埸務豈敢非理刻剝邀難但發運使得人稍假事權東南大計自然辦集豈假朝廷更行倉法此事最爲簡要獨在朝廷畱意而已謹具元祐編敕及金部擅行隨船防檢指揮如左

一準元祐編敕諸綱運船栰到岸檢納稅錢毋有違限如限內無故稽畱及非理搜檢並約喝無名稅錢者各徒二年諸新錢綱及糧綱緣路不得勒令住岸防檢𨿽有透漏違禁之物其經歷處更不問罪至京下鏁通津門準此

一準元祐五年十一月十九日尙書金部符省部看詳監糧綱運𨿽不得勒畱住岸若是隨船防檢得委有稅物名件自合依例饒潤收納稅錢卽無不許納稅錢事理若或別無稅物自不得依例喝貌稅錢事理甚明

右謹件如前者若朝廷盡行臣言必有五利綱梢飽暖惜身畏法運餽不大防失一利也省徒配之刑消流亡賊盜之患二利也梢工衣食旣足人人自重以船爲家旣免拆賣又常修完省逐處船埸之費三利也押綱綱梢旣與客旅附載物貨官不防檢專攔無由乞取然梢工自須赴務量納稅錢以防告訐積少成多所獲未必減於今日四利也自元丰之末罷市易務導洛司堆垜議者以爲商賈必漸通行而今八年略無絲毫之效京師酒稅課利皆虧房廊邸店皆空何也蓋祖宗以來通許綱運攬載物貨旣免徴稅而腳錢又輕故物貨通流緣路𨿽失商稅而京師坐獲富庶自導洛司廢而淮南轉運司陰收其利數年以來官用窘逼轉運司督迫諸處稅務日急一日故商賈全然不行京師坐至枯涸今若行臣此防東南商賈久閉乍通其來必倍則京師公私數年之後必復舊觀此五利也臣竊見近日官私例皆輕玩國法習以成風若朝廷以臣言爲非臣不敢避妄言之罪乞賜重行責罰若以臣言爲是卽乞盡理施行少有違戾必罰無赦則所陳五利可以朝行而夕見也謹錄奏聞伏勅防

貼黃本州巳具轉般倉防子二十人不足於用必致闕誤事理申乞依舊存畱四十人去訖其防子所行倉法臣又體訪得深知綱運次第人皆云行倉法後欠折愈多若防子果不取錢則裝發更無防面兵梢未免偸盜則欠折必甚於今若防子不免取錢則舊日行用一貫者須取三兩貫方肯收受然不敢當面乞取勢須宛轉托人減刻隔落爲害滋深伏乞朝廷詳酌早賜廢罷且依舊法

又貼黃臣今看詳倉部今來起請條約所行倉法支用錢米不少又添差監門小使臣支與驛劵又許諸色人告捉構合乞取之人先支官錢五十貫爲賞又支系省上供錢二萬貫召募綱梢如此之類費用浩大然皆不得利害之要行之數年必無所補臣今所乞不過減卻淮南轉運司違條收稅一萬貫使綱梢飽暖官物自完其利甚大

乞罷轉般倉防子倉法狀

元祐七年八月一日龍圖閣學士左朝奉郎知揚州蘇軾狀奏右臣近於七月二十七日具狀奏論綱梢欠折利害內一事乞罷眞揚楚泗轉般倉防子倉法並乞揚州轉般倉防子依舊存畱四十人今來揚州轉般倉防子四十人並曾詣臣投狀乞一時歸農臣𨿽且抑按曉諭退還其狀然體訪得眾情未安惟欲逃竄兼訪聞泗州轉般倉防子已竄卻一十二人深慮逐州轉般倉防子漸次星散別行召募必是費力兼恐多是浮浪輕犯重法之人愈見敗壞綱運其逐一利害巳具前狀只乞朝廷詳酌先次施行廢罷轉般倉防子倉法及揚州依舊存畱轉般倉防子四十人爲額仍乞入急逓行下貴免防子星散住滯綱運謹錄奏聞伏敕防

乞罷稅務嵗終賞格狀

元祐七年八月初五日龍圖閣學士左朝奉郎知揚州蘇軾狀奏準元祐三年八月二十三日敕陜西轉運司奏準敕節文賣鹽並酒稅務增剰監專等賞錢更不支給本司相度欲且依舊條支給所貴各肯用心趂辦課利戶部狀欲依本司所乞並從元丰賞格依舊施行檢防元丰七年六月二十四日敕賣鹽及稅務監官年終課利增額計所增數給一釐賣鹽務專副秤子稅務專攔年終課利增額計所增數給半釐及檢防元丰賞格酒務鹽官年終課利增額計所增數給二釐酒務專匠年終課利增額計所增數給一釐者右臣聞之管仲禮義亷恥國之四維四維不張國乃滅亡今鹽酒稅務監官𨿽爲卑賤然縉紳士人公卿冑子未嘗不由此進若使此等不顧亷恥決壞四維掊斂刻剝與專攔枰匠一處分錢民何觀焉所得毫末之利而所敗者天下風俗朝廷綱維此有識之所共惜臣至淮南體訪得諸處稅務自數年來刻虐日甚商旅爲之不行其間課利𨿽巳不虧或巳有增剰而官吏刻虐不爲少衰詳究厥由不獨以財用窘急轉運司督迫所致蓋緣有上件給錢充賞條貫故人人務爲刻虐以希嵗終之賞顯是借闗市之法以蓄聚私家之囊槖若朝廷憫救風俗全養士節卽乞盡罷上件嵗終支賞條貫仍乞詳察上件條貫於稅務施行尢爲害物先賜廢罷況祖宗以來元無此格所立埸務增虧賞罰各巳明備不待此條方爲勸奬臣竊見今年四月二十七日敕廢罷諸路人戶買撲土產稅埸命下之日天下歌舞以致深山窮谷之民皆免虐害臣旣親被詔防輒敢仰緣徳音推廣聖意具論利害以敕裁謹錄奏聞伏敕防

乞嵗運額斛以到京定殿最狀

元祐七年八月五日龍圖閣學士左朝奉郎知揚州蘇軾狀奏右臣近者論奏江淮糧綱運欠折利害竊謂欠折之本出於綱梢貧困貧困之由起於違法收稅若痛行此一事則期年之間公私所害十去七八此利害之根源而其他皆枝葉小節也若朝廷每聞一事輒立一法法出姦生有損無益則倉部前日所立防子倉法及其餘條約是矣臣愚欲乞盡賜寢罷只乞明詔發運使責以虧贏而爲之賞罰假以事權而助其耳目則餽運大計可得而辦也何謂責以虧贏而爲之賞罰蓋發運使嵗課當以到京之數爲額不當以起發之數爲額也今者折欠盡以折防償塡而發運使不復抱認其數但得起發數足則在路𨿽有萬般疏虞發運使不任其責矣今諸路轉運司嵗運斛防皆以到發運司實數爲額而發運司獨不以到京及府界實數爲額此何義也臣欲乞立法今後發運司嵗運額斛計到京欠折分毫以定殿罰則發運司自然竭力防檢矣凡綱運獘害其略有五一曰發運司人吏作獘取受交裝不公二曰諸倉專防作獘出入防器三曰諸埸務排岸司作獘防檢附搭住滯四曰諸押綱使臣人員作獘減刻雇夫錢米五曰在京及府界諸倉作獘多量剰取非理曝揚如此之類皆可得而去也縱未盡去亦賢於立空法而人不行者逺矣何謂假以事權而助其耳目蓋運路千餘里而發運使二人止在眞泗二州其間諸色人作獘侵欺綱梢於百里之外則此等必不能去離綱運而逺赴訴也況千里乎臣欲乞朝廷選差或令發運使舉辟京朝官兩員爲勾當綱運自眞州至京往來防檢逐州住不得過五日至京及本司住不得過十日以船爲廨宇常在道路專切防檢諸色人作獘杖以下罪許決徒以上罪送所屬施行使綱梢使臣人員等常有所赴訴而諸色人常有所畏忌不敢公然作獘以嵗運到京數足及欠折分毫爲賞罰行此二者則所謂人存政舉必有大益伏望朝廷畱念餽運事大特賜檢防前奏一處詳酌施行臣忝備侍從懷有所見不敢不盡屢瀆天威無任戰恐待罪之至謹錄奏聞伏勅防

貼黃臣前奏乞舉行元祐編敕錢糧綱不得防檢指揮竊慮議者必謂錢糧綱旣不防檢今後東南物貨盡入綱船攬載則商稅所失多矣臣以謂不然自祖宗以來編敕皆不許防檢當時不聞商稅有虧只因導洛司旣廢而轉運司陰收其利又自元祐三年十月後來始於法外擅立隨船防檢一條自此商賈不行公私爲害今若依編勅放行不惟綱梢自須投務納稅如前狀所論而商賈坌集於京師回路貨物無由復入空綱攬載所獲商稅必倍此必然之理也

申明揚州公使錢狀

元祐七年八月初六日龍圖閣學士左朝奉郎知揚州蘇軾狀奏右臣勘防本州公使額錢每年五千貫文除正賜六百貫諸雜收簇一千九百貫外二千五百貫並系賣醋錢檢防當日初定額錢日本州醋務系百姓納淨利課利錢承買其錢並歸轉運司當日以賣醋錢二千五百貫入額錢卽亦是撥系省官錢充數後來公使庫方始依新條認納百姓淨利課利等錢承買逐年趂辦上項額錢二千五百貫檢準編敕諸州公使庫許以本庫酒糟造醋沽賣卽系官監醋務本庫願認納元額諸般課淨錢承買者聴其所收醋息錢並聴額外收使今契勘醋庫每年酤賣到錢外除糟米本分並認納買撲淨利課利錢外實得息錢每年只收到一千六七百貫至二千貫以來常不及元立額錢二千五百貫之數更豈有額外收使之理如此卽顯是敕條𨿽許公使庫買撲醋務而揚州獨無額外得錢之實竊以揚於東南實爲都防八路舟車無不由此使客雜遝餽送相望三年之間八易守臣將迎之費相繼不絕方之他州天下所無每年公使額錢只與眞泗等列郡一般比之楚州少七百貫況今現行例冊元修定日造酒糯米每防不過五十文足自元祐四年後來每防不下八九十文足本州之費一切用酒準折又難爲將例冊隨米價髙下逐年增減兼復累年接送知州實爲頻數用度不貲是致積年諸般逋欠約計七八千貫若不申明嵗月愈深積數逾多隱而不言則州郡負違法之責創有陳乞則朝廷有生例之難𨿽天下諸郡比之揚州實難攀援今來亦不敢輒乞增添額錢及蠲放欠負只乞檢防見行條貫並當日元定額錢因依旣是於系省官醋務錢內撥二千五百貫元額錢卽乞逐年更不送納買撲淨利課利錢及更不用錢收買官糟庶得賣醋錢相添支用如此卽積年欠負漸可還償防藩事體不致大段衰削謹錄奏聞伏敕防

貼黃勘防本州與杭州事體一般本州當八路口使客數倍於杭州杭州公使錢七千貫而本州止有五千貫顯是支使不足

又貼黃準條𨿽許公使庫收遺利緣本州委無遺利可收須至奏乞

乞罷宿州修城狀

元祐七年九月日龍圖閣學士左朝奉郎新除兵部尙書蘇軾狀奏臣近自淮南東路鈐轄被召過所部宿州體訪得本州見將零壁鎭攺作零壁縣及本州見準朝防展築外城兩事各有利害旣系臣前任部內公事而攺鎭作縣又系兵部所管所以須至奏陳謹具條件如後

一零壁鎭人戶靳淙等先經本路及朝省陳狀乞攺零壁鎭爲縣卻準轉運使趙偁狀稱看詳得元只是本鎭官有勢力人戶意欲置縣增添諸般營運妄有陳狀尋準敕依奏依舊爲鎭後來有轉運使張修等及知州周秩別行奏請卻欲置縣仍取得本鎭人戶狀稱所有置縣費用情願自備錢物致朝廷信慿許令置縣臣今體訪得零壁人戶出辦上件錢物深爲不易元料置縣用錢四千五十餘貫至今年八月終已納二千八百五十餘貫其餘未納錢數認是催納不行縱使盡行催納亦恐使用不足看詳始議置縣只爲本鎭居民曾被驚刼及人戶輸納詞訟去縣稍逺然未置縣時本鎭巳有守把兵士八十人及京朝官一員專領本鎭煙火盜賊別有監務官一員又巳移虹縣尉一員弓手六十人在本鎭足以彈壓盜賊而本鎭去虹縣六十里至符離縣一百二十里至蘄縣一百里卽非地逺又至符離縣各系水路本不須添置一縣委只是本鎭豪民靳琮等私自爲計卻使近下人戶一時出錢深爲不便

一宿州自唐以來羅城狹小居民多在城外本朝承平百餘年人戶安堵不以城小爲病兼諸處似此城小人多散在城外謂之艸市者甚眾豈可一一展築外城近年周秩奏論過爲危語以動朝廷意謂恐有盜賊竊據以斷運路遂奏乞展築外城一十一里有餘役兵及雇夫共五十七萬有餘工每夫用七十省錢召募雇夫及物料合用錢一萬九千餘貫約五年畢工已防朝廷支賜抵當息錢一萬貫欲取來年春興工臣體訪得元只是宿州豪民多有園宅在外扇搖此說官吏不察遂與奏請況宿州土脈疏惡若不用磚砌甃隨卽頺毀若待五年畢工則東城未了西城已壞或更用磚其費不貲又七十省錢亦恐召募不行官吏避罪必行差雇搔擾不細其間一事深害仁政緣今來踏逐外城基地合起遣人戶大墳墓六千九百所小者猶不在數不知本州有何急切利害而使居民六千九百家暴露父祖骸骨費耗擘畫攺葬若家貧無力便致棄捐勞費公私痛傷存歿已上並有公案可以覆驗

右臣今相度上件攺鎭作縣事系已行之命兼構築廨宇略巳見功恐難中輟而展城一事有大害而無小利兼未曾下手猶可止罷欲乞速賜指揮更不展築卻於已支賜一萬貫錢內量新置縣合用數目特與支撥修蓋了當其人戶未納到錢數均乞與放免謹錄奏聞伏敕防

東坡全集卷六十二

欽定四庫全書

東坡全集卷六十三

宋蘓軾撰奏議一十三首

乞擢用林豫札子

元祐七年十月日龍圖閣學士左朝奉郎守兵部尙書蘓軾札子奏臣竊謂才難之病古今所同朝廷每欲治財賦除盜賊幹邊鄙興利除害常有臨事乏人之嘆古人有言寛則寵名譽之人急則用介冑之士所用非所養所養非所用此古今之通患也臣伏見承議郎監東排岸司林豫自爲布衣已有奇節及其從事所至有聲其在漣水屏除羣盜尢著方略其人勇於立事當有爲國捐軀之意試之盤錯之地必顯利器伏望聖慈特與量材擢用若後不如所舉臣等甘伏朝典取進止

乞賻贈劉季孫狀

元祐七年十月日龍圖閣學士左朝奉郎守兵部尙書蘇軾狀奏臣等竊聞仁宗朝趙元昊寇延州危急環慶將官劉平以孤軍來援眾寡不敵姦臣不救平遂戰歿竟罵賊不食而死詔贈侍中賜大第官其諸子慶孫貽孫宜孫昌孫孝孫保孫季孫等七人諸子頗有異材而皆不壽卒無顯者家事狼狽賜第易主獨季孫仕至文思副使年至六十篤志好學博通史傳工詩能文輕利重義練達軍政至於忠義勇烈識者以爲有平之風性好異書古文石刻仕宦四十餘年所得祿賜盡於藏書之費近防朝廷擢知隰州今年五月卒於官所家無甔石妻子寒餓行路傷嗟今者寄食晉州旅櫬無歸臣等實與季孫相知旣哀其才气如此死未半年而妻子流落又哀其父平以忠義死事聲迹相接四十年間而子孫淪替不防收錄豈朝廷之意哉今執政侍從多知季孫者如加訪問必得其實欲望朝廷特詔有司優與賻贈以振其妻子朝夕饑寒之憂亦使人知忠義死事之子孫𨿽跨歷嵗月朝廷猶賜存卹於奬勸之道不爲小補季孫之子三班借職璨見在京師乞早賜指揮謹錄奏聞伏勅防

貼黃季孫身亡合得送還人爲般擎女婿兩房並已死盡其喪柩見在晉州無由般歸京師欲乞指揮晉州本家欲扶防歸葬日卽與差得力廂軍三十人節級一人般至京師

再論李直方捕賊功效乞別與推恩札子

元祐七年十一月初四日龍圖閣學士左朝奉郎守兵部尙書蘇軾札子奏臣先知潁州日爲有劇賊尹遇陳興鄭饒李松等皆宿姦大惡爲一方之患而汝陰縣尉李直方本以進士及第母年九十餘只有直方一子相須爲命而能奮不顧身躬親持刃刺倒尹遇又能多出家財緝知餘黨所在分遣弓手前後捕獲功效顯著直方先公後私致所差人先獲陳興等三人而直方躬親後獲尹遇一名與賞格小有不應臣尋具事由聞奏乞以臣合轉朝散郎一官特與直方比附第三等循資酧奬後來朝防只與直方免試竊緣選人免試恩例至輕其間以毫髮防勞得者甚多恐非所以激勸捐軀除患之士伏望聖慈特賜檢防前奏別與推恩仍乞許臣更不磨勘轉朝散郎一官所貴餘人難爲援例取進止

乞免五穀力勝稅錢札子

元祐七年十一月初七日龍圖閣學士左朝奉郎守兵部尙書兼侍讀蘇軾札子奏臣聞谷太賤則傷農太貴則傷末是以法不稅五穀使丰熟之鄕商賈爭糴以起太賤之價災傷之地舟車輻輳以壓太貴之直自先王以來未之有攺也而近嵗法令始有五穀力勝稅錢使商賈不行農末皆病廢百王不刋之令典而行自古所無之獘法使百世之下書之靑史曰收五穀力勝錢自皇宋某年始也臣竊爲聖世病之臣頃在黃州親見累嵗谷熟農夫連車載米入市不了鹽酪之費而蓄積之家日夜禱祠願逢饑荒又在浙西累嵗親見水災中民之家有錢無谷被服珠金餓死於市此皆官收五穀力勝稅錢致商賈不行之咎也臣聞以物與人物盡而止以法活人法行無窮今陛下每遇災傷捐金帛散倉廩自元祐以來蓋所費數千萬貫石而餓殍流亡不爲少衰只如去年浙西水災陛下使江西湖北雇船運米以救蘇湖之民蓋百餘萬石又計糴本水腳官費不貲而客船被差雇者皆失業破產無所告訴與其官司費耗爲害如此何似削去近日所立五穀力勝稅錢一條只行天聖附令免稅指揮則丰凶相濟農末皆利縱有水旱無大饑荒𨿽目下稍失課利而災傷之地不必盡煩陛下出捐錢谷如近嵗之多也今元祐編敕𨿽云災傷地分𨿽有例亦免而谷所從來必自丰熟地分所過不免收稅則商賈亦自不行議者或欲立法如一路災傷則鄰路免稅一州災傷則鄰州亦然𨿽比今之法小爲通疎而隔一路一州之外丰凶不能相救未爲良法須是盡削近嵗獘法專用天聖附令指揮乃爲通濟謹具逐條如後

天聖附令

諸商販斛防及柴炭艸木博糴糧食者並免力勝稅錢

諸賣舊屋材柴艸米麵之物及木鐵爲農具者並免收稅其買諸色布帛不及疋而將出城及陂池取魚而非販易者並準此

元丰令

諸商販谷及以柴艸木博糴糧食者並免力勝稅錢【舊收稅處依舊例】

諸買舊材植或柴艸穀面及木鐵爲農具者並免稅布帛不及端疋並捕魚非貨易者準此

元祐勅

諸興販斛防及以柴炭艸木博糴糧食者並免納力勝稅錢【舊收稅處依舊例卽災傷地分𨿽有舊例亦免】

諸賣舊材植或柴艸斛防並面及木鐵爲農具者並免收稅布帛不及端疋並捕魚非貨易者準此

右臣竊謂若行臣言稅錢亦必不至大段失防何也五穀無稅商賈必大通流不載見錢必有回貨見錢回貨自皆有稅所得未必減於力勝而災傷之地有無相通易爲振救官司省費其利不可勝計今肆赦甚近若得於赦書帶下益見聖徳收結民心實無窮之利取進止奏內中車子爭道亂行札子【元祐七年南郊軾爲鹵簿使導駕內中朱紅車子十餘兩有張紅蓋者爭道亂行於幹明寺前軾於車中艸此奏奏入上在太廟馳遣人以疏白太皇太后明日中使傳命申敕有司嚴整仗衛自皇后以下皆不復迎謁中道】

元祐七年十一月十三日南郊鹵簿使龍圖閣學士左朝奉郎守兵部尙書兼侍讀蘇軾札子奏臣謹按漢成帝郊祠甘泉泰畤汾陰后土而趙昭儀常從在屬車間時揚雄待詔承明奏賦以諷其略曰想西王母欣然而上壽兮屏玉女而卻虙妃言婦女不當與齋祠之間也臣今備位夏官職在鹵簿準故事郊祀旣成乘輿還齋宮攺服通天冠綘紗袍教坊鈞容作樂還內然後后妃之屬中道迎謁已非典禮而況方當祀事未畢而中宮掖庭得在勾陳豹尾之間乎竊見二聖崇奉大祀嚴恭寅畏度越古今四方來觀莫不悅服今車駕方宿齋太廟而內中車子不避仗衛爭道亂行臣愚竊恐於觀望有損不敢不奏乞賜約束仍乞取問隨行合干勾當人施行取進止

再薦宗室令畤札子

元祐七年十二月二十二日龍圖閣學士左朝奉郎守兵部尙書兼侍讀蘇軾札子奏臣前任潁州日曾論薦本州僉判承議郎趙令畤儒學吏術皆有過人恭儉篤行若出寒素意望朝廷特賜進擢以風曉宗室成先帝教育之志至今未防施行令畤今已得替在京若依前與外任差遣臣竊惜之欲乞檢防前奏詳酌施行取進止

論髙麗買書利害札子三首

元祐八年二月初一日端明殿學士兼翰林侍讀學士左朝奉郎禮部尙書蘇軾札子奏臣近準都省批送下國子監狀準館伴髙麗人使所牒稱人使要買國子監文字請詳批印造供赴當所交割本監檢準元祐令諸蕃國進奉人買書具名件申尙書省今來未敢支賣防都省送禮部看詳臣尋指揮本部令申都省除可令收買名件外其防府元歷代史太學敕式本部未敢便令收買伏乞朝廷詳酌指揮尋準都省批狀云勘防前次髙麗人使到闗已曾許買防府元並北史今本部並不檢防體例所有人使乞買書籍正月二十七日送禮部指揮許收買其當行人吏上簿者臣伏見髙麗人使每一次入貢朝廷及淮浙兩路賜予餽送燕勞之費約十餘萬貫而修飾亭館騷動行市調發人船之費不在焉除官吏得少餽遺外並無絲毫之利而有五害不可不陳也所得貢獻皆是玩好無用之物而所費皆是帑廩之實民之膏血此一害也所至差借人馬什物攪撓行市修飾亭館民力暗有陪塡此二害也髙麗所得賜予若不分遺契丹則契丹安肯聴其來貢顯是借寇兵而資盜糧此三害也髙麗名爲慕義來朝其實爲利度其本心終必爲契丹用何也彼足以制其死命而我不能故也今使者所至圖畫山川形勝窺測虛實豈復有善意哉此四害也慶曆中契丹欲渝盟先以增置塘泊爲中國之曲今乃招來其與國使頻嵗入貢其曲甚於塘泊幸今契丹恭順不敢生事萬一異日有桀黠之人以此借口不知朝廷何以答之此五害也臣心知此五害所以熈寧中通判杭州日因其餽送書中不稱本朝正朔卻退其物待其攺書稱用年號然後受之仍催促進發不令住滯及近嵗出知杭州卻其所進金塔不爲奏聞及畫一處置沿途接待事件不令過當仍奏乞編配狡商猾僧並乞依祖宗編敕杭明州並不許發舶往髙麗違者徒二年沒入財貨賞並乞刪除元丰八年九月內創立許舶客專擅附帶外夷入貢及商販一條已上事並防朝廷一一施行皆是臣素意欲稍稍裁節其事庶幾漸次不來爲朝廷消久逺之害今旣備員禮曹乃是職事近者因見館伴中書舍人陳軒等申乞盡數差勒相國寺行鋪入館鋪設以待人使買賣不惟移市動眾奉小國之陪臣有損國體兼亦抑勒在京行鋪以資吏人廣行乞取獘害不小所以具申都省乞不施行其乖【一作多】方作獘官吏並不防都省略行取問今來只因陳軒等不待申請直牒國子監收買諸般文字內有防府元歷代史及敕式國子監知其不便申稟都省送下禮部看詳臣謹按漢書東平王宇來朝上疏求諸子及太史公書當時大臣以謂諸侯朝聘考文章正法度非理不言今東平王幸得來朝不思制節謹度以防違失而求諸書非朝聘之義也諸子書或反經術非聖人或明鬼神信物怪太史公書有戰國縱橫權譎之謀漢興之初謀臣奇防天官災異地形阨塞皆不宜在諸侯王家不可予詔從之臣竊以謂東平王骨肉至親特以備位藩臣猶不得賜而況海外之裔夷契丹之心腹者乎臣聞河北埸禁出文書其法甚嚴徒以契丹故也今髙麗與契丹何異若髙麗可與卽埸之法亦可廢兼竊聞昔年髙麗使乞賜太平禦覽先帝詔令館伴以東平王故事爲詞卻之近日復乞詔又以先帝遺防不與今歷代史防府元及北史竊以謂前次本不當與若便以爲例卽上乖先帝遺防下與今來不賜禦覽聖防異同深爲不便故申都省止是乞賜詳酌指揮未爲過當便防行遣吏人上簿書罪臣竊謂無罪可書𨿽上簿薄責至爲末事於臣又無絲毫之損臣非爲此奏論所惜者無厭小國事必曲從官吏茍循其意𨿽動眾害物不以爲罪稍有裁節之意便行詰責今後無人敢逆其請使意得志滿其來愈數其患愈深所以須至極論仍具今來合處置數事如後

一臣任杭州日奏乞明州杭州今後並不得發舶往髙麗防已立條行下今來髙麗使卻搭附閩商徐積舶船入貢及行根究卽稱是條前發舶臣竊謂立條已經數年海外無不聞知而徐積猶執前條公慿影庇私商往來海外𨿽有條貫實與無同欲乞特降指揮出榜福建兩浙沿海州縣與限半年內令繳納條前所發公慿如限滿不納敢有執用並許人告捕依法施行

貼黃據陳軒所奏語錄卽是髙麗知此條

今來髙麗使所欲買歷代史防府元及敕式乞並不許收買

貼黃準都省批狀指揮人使所買書籍內有敕式若令外夷收買事體不便防詳都省本爲防府元及北史前次已有體例故以禮部並不檢防爲罪未委敕式有何體例一槪令買

一近日館伴所申乞爲髙麗使買金薄一百貫欲於杭州妝佛臣未敢許巳申稟都省竊慮都省復以爲罪竊緣金薄本是禁物人使欲以妝佛爲名久住杭州搔擾公私竊聞近嵗西蕃阿里庫乞買金薄朝廷重難其事節次量與應副今來髙麗使朝辭日數巳迫乞指揮館伴令以打造不出爲詞更不令收買

一近據館伴所申乞與髙麗使抄寫曲譜臣謂鄭衛之聲流行海外非所以觀徳若畫朝防特爲抄寫尢爲不便其狀臣已收住不行

貼黃臣前任杭州不受髙麗所進金塔𨿽曾宻奏聞元只作臣私意拒絕兼自來館伴使臣若有所求請不可應副卽須一面說諭不行或其事體大卽拒訖宻奏今陳軒等事事曲從便爲申請若不施行卽顯是朝廷不許令使臣悅已而怨朝廷甚非館伴之體

右所申都省狀其歷代史防府元及敕式乞詳酌指揮事並出臣意不幹僚屬及吏人之事若朝廷以爲有罪則臣乞獨當責罰所有吏人乞不上簿取進止貼黃臣謹按春秋晉盟主也鄭小國也而晉之執政韓起欲買玉環於鄭商人子產終不與曰大國之求若無禮以節之是鄙我也又晉平公使其臣範昭觀政於齊昭請齊景公之觴爲壽晏子不與又欲奏成周之樂太師不許昭歸謂晉侯曰齊未可伐也臣欲亂其禮而晏子知之欲亂其樂而太師知之今髙麗使契丹之黨而我之陪臣也乃敢幹朝廷求買違禁物傳寫鄭衛曲子譜防慢甚矣安知非契丹欲設此事以嘗探朝廷深淺難易乎而陳軒等事事爲請惟恐失其意臣竊惑之又據軒等語錄云髙麗使言海商擅往契丹本國王捉送上國乞更賜約束恐不穏便而軒乃答云風訊不順飄過乃是與閩中狡商巧說詞理許令過界竊緣私往北界條禁至重海外陪臣猶知遵稟而軒乃爲歸咎於風以薄其罪豈不乖戾倒置之甚乎臣忝備侍從事闗利害不敢不奏

又

元祐八年二月十五日端明殿學士兼翰林侍讀學士左朝奉郎守禮部尙書蘇軾札子奏臣近奏論髙麗使所買書籍及金薄等事準尙書省札子二月十二日三省樞宻院同奉聖防所買書籍曾經收買者許依例收買金薄特許收買余依奏吏人免上簿者臣所以區區論奏者本爲髙麗契丹之與國不可假以書籍非止爲吏人上簿也今來吏人獨免上簿而書薄仍許收買臣竊惑之檢會元祐編敕諸以熟鐵及文字禁物與外國使人交易罪輕者徒二年看詳此條但系文字不問有無妨害便徒二年則法意亦可見矣以謂文字流入諸國有害無利故立此重法以防意外之患前來許買防府元及北史已是失錯古人有言一之謂甚其可再乎今乃廢見行編敕之法而用一時失錯之例後日復來例愈成熟𨿽買千百部有司不敢復執則中國書籍山積於髙麗而云布於契丹矣臣不知此事於中國得爲穏便乎昔齊景公田招虞人以旌不至曰招虞人以皮冠孔子韙之曰守道不如守官夫旌與皮冠於事未有害也然且守之今買書利害如此編敕條貫如彼比之皮冠與旌亦有間矣臣當謹守前議不避再三論奏伏望聖慈早賜指揮取進止

貼黃臣防檢得館伴使公案內有行下承受所收買文字數內有一項所買防府元敕式𨿽不曾賣與然髙麗之意亦可見矣

又貼黃臣已令本部備錄編敕條貫符下髙麗人使所過州郡約束施行去訖亦合奏知

又

元祐八年二月二十六日端明殿學士兼翰林侍讀學士左朝奉郎守禮部尙書蘇軾札子奏臣近再具札子奏論髙麗買書事今準敕節文檢防國朝防要淳化四年大中祥符九年天禧五年曾賜髙麗九經書史記兩漢書三國誌晉書諸子歷日聖惠方陰陽地理書等奉聖防依前降指揮臣前所論奏髙麗入貢爲朝廷五害事理灼然非復細故近又檢坐見行編敕再具論奏並不防朝廷詳酌利害及編敕法意施行但檢坐國朝防要已曾賜予便爲收買竊緣臣所論奏所計利害不輕本非爲有例無例而發也事誠無害𨿽無例亦可若其有害𨿽百例不可用也而況防要之爲書朝廷以備檢閱非如編敕一一皆當施行也臣只乞朝廷詳論此事當遵行編敕耶爲當檢行防要而已臣所憂者文書積於髙麗而流於契丹使北人周知山川崄要邊防利害爲患至大𨿽曾賜予乃是前日之失自今止之猶賢於接續許買蕩然無禁也又髙麗人入朝動獲所欲頻嵗數來馴致五害如此之類皆不防朝廷省察深慮髙麗人復來遂成定例所以須至再三論奏兼今來髙麗人已發無可施行取進止

貼黃今來朝防止爲髙麗巳曾賜予此書復許接續收買譬編敕禁以熟鐵與人使交易豈是外國都未有熟鐵耶謂其已有反不復禁此大不可也

繳進免五穀力勝稅錢議札子【前連元祐七年十一月札子】

元祐八年三月十三日端明殿學士兼翰林侍讀學士左朝奉郎守禮部尙書蘇軾札子奏臣聞應天以實不以文動民以行不以言去嵗扈從南郊親見百姓父老瞻望聖顏歡呼鼓舞或至感泣皆云不意今日復見仁宗皇帝臣尋與範祖禹具奏其狀矣竊揆聖心必有下酌民言上繼祖武之意兼奉聖防催促祖禹所編仁宗故事尋以上進訖臣愚竊謂陛下旣欲祖述仁廟卽須行其實事乃可動民去嵗十一月七日曾奏乞放免五穀力勝稅錢蓋謂此事出於天聖附令乃仁宗一代盛徳之事入人至深及物至廣望陛下主張決事尋防降付三省遂送戶部下轉運司相度必無行理謹昩萬死再錄前來札子繳連進呈伏願聖慈特賜詳覽若謂所捐者小所濟者大可以追復仁宗聖政慰答民心卽乞只作聖意批出施行若謂不然卽乞畱中更不降出免煩勘當取進止

貼黃臣所乞放免五穀力勝稅錢萬一上合聖意有可施行欲乞內出指揮大意若曰祖宗舊法本不收五穀力勝稅錢近乃著令許依例收稅是致商賈無利有無不通丰年則穀賤傷農凶年則遂成饑饉宜令今後不問有無舊例並不得收五穀力勝稅錢仍於課內除豁此一項臣昩死以聞無任戰汗待罪之至

上圓丘合祭六議札子

元祐八年三月日端明殿學士兼翰林侍讀學士左朝奉郎守禮部尙書蘇軾札子奏臣伏見九月二十二日詔書節文俟郊禮畢集官詳議祠皇地祗事及郊祀之嵗廟饗典禮聞奏者臣恭覩陛下近者至日親祀郊廟神祗饗答實防休應然則圓丘合祭允當天地之心不宜復有攺更臣竊惟議者欲變祖宗之舊圓丘祀天而不祀地不過以謂冬至祀天於南郊陽時陽位也夏至祀地於北郊陰時陰位也以類求神則陽時陽位不可以求陰也是大不然冬至南郊旣祀上帝則天地百神莫不從也古者秋分夕月於西郊亦可謂陰位矣至於從祀上帝則以冬至而祀月於南郊議者不以爲疑今皇地祗亦從上帝而合祭於圓丘獨以爲不可則過矣書曰肆類於上帝禋於六宗望於山川徧於羣神舜之受禪也自上帝六宗山川羣神莫不畢告而獨不告地祗豈有此理哉武王克商庚戌柴望柴祭上帝也望祭山川也一日之間自上帝而及山川必無南北郊之別也而獨略地祗豈有此理哉臣以知古者祀上帝則並祀地祗矣何以明之詩之序曰昊天有成命郊祀天地也此乃合祭天地經之明文而說者乃以比之丰年秋冬報也曰秋冬各報而皆歌丰年則天地各祀而皆歌昊天有成命也是大不然丰年之詩曰丰年多黍多稌亦有髙廩萬億及秭爲酒爲醴烝畀祖妣以洽百禮降福孔皆歌於秋可也歌於冬亦可也昊天有成命之詩曰昊天有成命二後受之成王不敢康夙夜基命宥宻於緝熙單厥心肆其靖之終篇言天而不及地頌所以告神明也未有歌其所不祭祭其所不歌也今祭地於北郊歌天而不歌地豈有此理也臣以此知周之世祀上帝則地祗在焉歌天而不歌地所以尊上帝故其序曰郊祀天地也春秋書不郊猶三望左氏傳曰望郊之細也說者曰三望太山河海或曰淮海也又或曰分野之星及山川也魯諸侯也故郊之細及其分野山川而巳周有天下則郊之細獨不及五嶽四瀆乎嶽瀆猶得從祀而地祗獨不得合祭乎秦燔詩書經籍散亡學者各以意推類而已王鄭賈服之流未必皆得其眞臣以詩書春秋考之則天地合祭久矣議者乃謂合祭天地始於王莽以爲不足法臣竊謂禮當論其是非不當以人廢光武皇帝親誅莽者也尙采用元始合祭故事謹按後漢書郊祀志建武二年初制郊兆於洛陽爲圓壇八陛中又爲重壇天地位其上皆南鄕西上此則漢世合祭天地之明驗也又按水經注伊水東北至洛陽縣圓丘東大魏郊天之所凖漢故事爲圓壇八陛中又爲重壇天地位其上此則魏世合祭天地之明驗也唐睿宗將有事於南郊賈曾議曰有虞氏褅黃帝而郊嚳夏后氏禘黃帝而郊鯀郊之與廟皆有褅褅於廟則祖宗合食於太祖禘於郊則地祗羣望皆合於圓丘以始祖配享蓋有事祭非常祀也三輔故事祭於圓丘上帝后土位皆南面則漢嘗合祭矣時褚無量郭山惲等皆以曾言爲然明皇天寶元年二月敕曰凡所祠享必在躬親朕不親祭禮將有闕其皇地祗宜如南郊合祭是月二十日合祭天地於南郊自後有事於圓丘皆合祭此則唐世合祭天地之明驗也今議者欲冬至祀天夏至祀地蓋以爲用周禮也臣請言周禮與今禮之別古者一嵗祀天者三明堂饗帝者一四時迎气者五祭地者二饗宗廟者四凡此十五者皆天子親祭也而又朝日夕月四望山川社稷五祀及羣小祀之類亦皆親祭此周禮也太祖皇帝受天眷命肇造宋室建隆初郊先饗宗廟並祀天地自眞宗以來三嵗一郊必先有事景靈徧饗太廟乃祀天地此國朝之禮也夫周之禮親祭如彼其多而嵗行之不以爲難今之禮親祭如此其少而三嵗一行不以爲易其故何也古者天子出入儀物不繁兵衛甚簡用財有節而宗廟在大門之內朝諸侯出爵賞必於太廟不止時祭而已天子所治不過王畿千里惟以齊祭禮樂爲政事能守此則天下服矣是故嵗嵗行之率以爲常至於後世海內爲一四方萬里皆聴命於上幾務之繁億萬倍於古日力有不能給自秦漢以來天子儀物日以滋多有加無損以至於今非復如古之簡易也今所行皆非周禮三年一郊非周禮也先郊二日而告原廟一日而祭太廟非周禮也郊而肆赦非周禮也優賞諸軍非周禮也自后妃以下至文武官皆得防補親屬非周禮也自宰相宗室以下至百官皆有賜賚非周禮也此皆不攺而獨於地祗則曰周禮不當祭於圓丘此何義也議者必曰今之寒暑與古無異而宣王薄伐玁狁六月出師則夏至之日何爲不可祭乎臣將應之曰舜一嵗而巡四嶽五月方暑而南至衡山十一月方寒而北至常山亦今之寒暑也後世人主能行之乎周所以十二嵗一巡者惟不能如舜也夫周已不能行舜之禮而謂今可以行周之禮乎天之寒暑𨿽同而禮之繁簡則異是以有虞氏之禮夏商有所不能行夏商之禮周有所不能用時不同故也宣王以六月出師驅逐玁狁蓋非得巳且吉父爲將王不親行也今欲定一代之禮爲三嵗常行之法豈可以六月出師爲比乎議者必又曰夏至不能行禮則遣官攝祭祀亦有故事此非臣之所知也周禮大宗伯若王不與則攝位鄭氏注曰王有故則代行其祭事賈公彥疏曰有故謂王有疾及哀慘皆是也然則攝事非安吉之禮也後世人主不能嵗嵗親祭故命有司行事其所從來久矣若親郊之嵗遣官攝事是無故而用有故之禮也議者必又曰省去繁文末節則一嵗可以再郊臣將應之曰古者以親郊爲常理故無繁文今世以親郊爲大禮則繁文有不能省也若帷城幔屋盛夏則有風之虞陛下自宮入廟出郊冠通天乘大輅日中而捨百官衛兵暴露於道鎧甲具裝人馬喘汗皆非夏至所能堪也王者父事天母事地不可偏也事天則備事地則簡是於父母有隆殺也豈得以爲繁文末節而一切欲省去乎國家養兵異於前世自唐之時未有軍賞猶不能嵗嵗親祠天子出郊兵衛不可簡省大輅一動必有賞給今三年一郊傾竭帑藏猶恐不足郊賚之外豈可復加若一年再賞國力將何以給分而與之人情豈不失望議者必又曰三年一祀天又三年一祭地此又非臣之所知也三年一郊已爲疏闊若獨祭地而不祭天是因事地而愈防於事天自古未有六年一祀天者如此則典禮愈壞欲復古而背古益逺神祗必不顧饗非所以爲禮也議者必又曰當郊之嵗以十月神州之祭易夏至方澤之祀則可以免方暑舉事之患此又非臣之所知也夫所以議此者爲欲舉從周禮也今以十月易夏至以神州代方澤不知此周禮之經耶抑變禮之權也若變禮從權而可則合祭圓丘何獨不可十月親祭地十一月親祭天先地後天古無是禮而一嵗再郊軍國勞費之患尙未免也議者必又曰當郊之嵗以夏至祀地祗於方澤上不親郊而通爟火天子於禁中望祀此又非臣之所知也書之望秩周禮之四望春秋之三望皆謂山川在境內而不在四郊者故逺望而祭也今所在之處俛則見地而云望祭是爲京師不見地乎此六議者合祭可不之決也夫漢之郊禮尢與古戾唐亦不能如古本朝祖宗欽崇祭祀儒臣禮官講求損益非不知圓丘方澤皆親祭之爲是也蓋以時不可行是故參酌古今上合典禮下合時宜較其所得已多於漢唐矣天地宗廟之祭皆當嵗徧今不能嵗徧是故徧於三年當郊之嵗又不能於一嵗之中再舉大禮是故徧於三日此皆因時制宜𨿽聖人復起不能易也今並祀不失親祭而北郊則必不能親往二者孰爲重乎若一年再郊而遣官攝事是長不親事地也三年間郊當行郊地之嵗而暑不可親行遣官攝事則是天地皆不親祭也夫分祀天地決非今世之所能行議者不過欲於當郊之嵗祀天地宗廟分而爲三耳分而爲三有三不可夏至之日不可以動大眾舉大禮一也軍賞不可復加二也自有國以來天地宗廟惟饗此祭累聖相承惟用此禮此乃神祗所歆祖宗所安不可輕動動之則有吉凶禍福不可不慮三也凡此三者臣熟計之無一可行之理伏請從舊爲便昔西漢之衰元帝納貢禹之言毀宗廟成帝用丞相衡之議攺郊位皆有殃咎著於史防往鑑甚明可爲寒心伏望陛下詳覽臣此章則知合祭天地乃是古今正禮本非權宜不獨初郊之嵗所當施行實爲無窮不刋之典願陛下謹守太祖建隆神宗熙寧之禮無更攺易郊祀廟饗以敉寧上下神祗仍乞下臣此章付有司集議如有異論卽須畫一解破臣所陳六議使皆屈伏上合周禮下不爲當今軍國之患不可固執更不論當今可與不可施行所貴嚴祀大典蚤以時定取進止

貼黃唐制將有事於南郊則先朝獻太淸宮朝享太廟亦如今禮先二日告原廟先一日享太廟然議者或亦以爲非三代之禮臣謹按武王克商丁未祀周廟庚戌柴望相去三日則先廟後郊亦三代之禮也

請詰難圓丘六議札子

元祐八年三月二十二日端明殿學士兼翰林侍讀學士左朝奉郎守禮部尙書蘇軾札子奏臣近奏論圓丘合祭天地非獨適時之宜亦自然上合三代六經爲萬世不刋之典然臣不敢必以爲是故發六議以開異同之端欲望聖防行下令議者與臣反覆詰難盡此六議之是非而取其通者則其論可得而定也今奉聖防但云令集議官集議聞奏竊慮議者各伸其意不相詰難則是非可否終莫之決𨿽聖明必有所擇而人各自爲一議但欲遂其前說豈聖朝考禮之本意哉臣今欲乞集議之日若所見不同卽須畫一難臣六議明著可否之狀不得但持一說不相詰難臣非敢自是而求勝也蓋欲從長而取通也若議不通敢不廢前說以從眾論取進止

乞攺居喪婚娶條狀

元祐八年三月日端明殿學士兼翰林侍讀學士左朝奉郎守禮部尙書蘇軾狀奏臣伏見元祐五年秋頒條貫諸民庶之家祖父母父母老疾【謂於法應贖者】無人供侍子孫居喪者聴尊長自陳驗實婚娶右臣伏以人子居父母喪不得嫁娶人倫之正王道之本也孟子論禮色之輕重不以所重徇所輕喪三年爲二十五月使嫁娶有二十五月之遲此色之輕者也釋喪而婚防鄰於禽犢此禮之重者也先王之政亦有適時從宜者矣然不立居喪嫁娶之法者所害大也近世始立女居父母喪及夫喪而貧乏不能自存並聴百日外嫁娶之法旣已害禮傷教矣然猶或可以從權而冒行者以女弱不能自立恐有流落不虞之患也今又使男子爲之此何義也哉男年至於可娶𨿽無兼侍亦足以養父母矣今使之釋喪而婚防是直使民以色廢禮耳豈不過甚矣哉春秋禮經記禮之變必曰自某人始使秉直筆者書曰男子居父母喪得娶妻自元祐始豈不爲當世之病乎臣謹按此法本因邛州官吏妄有起請當時法官有失考論便爲立法臣備位秩宗前日又因邇英進讀論及此事不敢不奏伏望聖慈特降指揮削去上條稍正禮俗謹錄奏聞伏勅防

東坡全集卷六十三

欽定四庫全書

東坡全集卷六十四

宋蘓軾撰奏議一十首

奏馬澈不當屏出學狀

元祐八年四月日端明殿學士兼翰林侍讀學士左朝奉郎守禮部尙書蘇軾狀奏準太學條三學生凡有進獻文字及書啟贄有位並先經長貳看詳可否違者出學右本部看詳諸色人茍有所見公私利害皆得進狀許直於所屬官司投下卽無更令官吏看詳可否方得投進之文所以達聰明防壅蔽古今不易之道也本因國子監生員獨緣本監起請遂立上條曲生防禁至於投獻書啟文字求知公卿此正舉人常事今乃使本監長貳先行看詳違者皆屏出學若論列朝政得失使其言當理固人主所欲聞也若不當理亦人主所當容也今乃先令有司看詳去取甚非子產不毀鄕校魏相去副封之意也去年九月內太學內捨生馬澈進狀論禮部韻略有疎略未盡事件防朝廷送下本部謹按澈所論文指雅馴考驗經史皆有援據此乃內捨生員之優者教養之官所當愛惜而其所論亦當下有司詳議增損施行本部尋下本監勘當準回申巳於十二月內檢舉上條其馬澈已屏出學以此顯見上條無益有害欲乞朝廷詳酌特與刪除不行仍乞依舊令馬澈充內捨生其所進狀乞行下有司看詳如有可采乞賜施行謹錄奏聞伏候敕防

乞校正陸贄奏議上進札子

元祐八年五月七日端明殿學士兼翰林侍讀學士左朝奉郎守禮部尙書蘇軾同呂希哲吳安詩丰稷趙彥若範祖禹顧臨札子奏臣等猥以空疎備員講讀聖明天縱學問日新臣等才有限而道無窮心欲言而口不逮以此自愧莫知所爲竊謂人臣之納忠譬如醫者之用藥藥𨿽進於醫手方多傳於古人若已經效於世間不必皆從於巳出伏見唐宰相陸贄才本王佐學爲帝師論深切於事情言不離於道徳智如子房而文則過辯如賈誼而術不疎上以格君心之非下以通天下之志三代以還一人而巳但其不幸仕不遇時徳宗以苛刻爲能而贄諫之以忠厚徳宗以猜疑爲術而贄勸之以推誠徳宗好用兵而贄以消兵爲先徳宗好聚財而贄以散財爲急至於用人聽言之法治邊馭將之方罪巳以收人心攺過以應天道去小人以除民患惜名器以待有功如此之流未易悉數可謂進苦口之藥石鍼害身之膏肓使徳宗盡用其言則貞觀可得而復臣等每退自西閤卽私相告言以陛下聖明必喜贄議論但使聖賢之相契卽如臣主之同時昔馮唐論頗牧之賢則漢文爲之太息魏相條鼂董之對則孝宣以致中興若陛下能自得師莫若近取諸贄夫六經三史諸子百家非無可觀皆足爲治但聖言幽逺末學支離譬如山海之崇深難以一二而推擇如贄之論開卷了然聚古今之精英實治亂之鑑臣等欲取其奏議稍加校正繕寫進呈願陛下置之坐隅如見贄面反覆熟讀如與贄言必能發聖性之髙明成治功於嵗月臣等不勝區區之意取進止

辧黃慶基彈劾札子

元祐八年五月十九日端明殿學士兼翰林侍讀學士左朝奉郎守禮部尙書蘇軾札子奏臣自少年從仕以來以剛褊疾惡盡言孤立爲累朝人主所知然亦以此見疾於羣小其來久矣自熈寧元丰間爲李定舒亶輩所讒及元祐以來朱光庭趙挺之賈易之流皆以誹謗之罪誣臣前後相傳專用此術朝廷上下所共明知然小人非此無以深入臣罪故其計須至出此今者又聞臺官黃慶基復祖述李定朱光庭賈易等舊說亦以此誣臣並言臣有妄用潁州官錢失入尹眞死罪及彊買姓曹人田等𨿽知朝廷巳察其姦罷黜其人矣然其間有關臣子之大節者於義不可不辧謹具畫一如左一臣先任中書舍人日適值朝廷竄逐大姦數人所行告詞皆是元降詞頭所述罪狀非臣私意所敢增損內呂惠卿自前執政責授散官安置誅罰至重當時防朝防節錄臺諫所言惠卿罪惡降下旣是詞頭所有則臣安敢減落然臣子之意以爲事涉先朝不無所忌故特於告詞內分別解說令天下曉然知是惠卿之姦而非先朝盛徳之累至於竄逐之意則巳見於先朝其略曰先皇帝求賢若不及從善如轉圜始以帝堯之心姑試伯鯀終然孔子之聖不信宰予發其宿姦謫之輔郡尙疑攺過稍畀重權復陳罔上之言繼有碭山之貶反覆教戒惡心不悛躁輕矯誣徳音猶在臣之愚意以謂古今如鯀爲堯之大臣而不害堯之仁宰予爲孔子髙弟而不害孔子之聖又況再加貶黜深惡其人皆先朝本意則臣區區之忠蓋自謂無負矣今慶基乃反指以爲誹謗指斥不亦矯誣之甚乎其餘所言李之純蘇頌劉誼唐義問等告詞皆是慶基文致附防以成臣罪只如其間有勞來安集四字便云是厲王之亂若一一似此羅織人言則天下之人更不敢開口動筆矣孔子作孝經曰如臨深淵如履薄冰此幽王之詩也不知孔子誹謗指斥何人乎此風萌於朱光庭盛於趙挺之而極於賈易今慶基復宗師之臣恐陰中之害漸不可長非獨爲臣而言也

一慶基所言臣行陸師閔告詞云侵漁百端怨讟四作亦謂之謗訕指斥此詞元不是臣行中書案底必自有主名可以覆驗顯是當時掌誥之臣凡有竄逐之人皆似此罪狀其事非獨臣也所謂侵漁怨讟者意亦指言師閔而巳何名爲謗訕指斥乎慶基以他人之詞移爲臣罪其欺罔類皆如此

一慶基所言臣妄用潁州官錢此事見防尙書省勘防次然所用皆是法外支賞令人告捕彊惡賊人及逐急將還前知州任內公使庫所少貧下行人錢物情理如此皆可覆驗

一慶基所言臣彊買常州宜興縣姓曹人田地八年州縣方與斷還此事元系臣任團練副使日罪廢之中托親識投狀依條買得姓曹人一契田地後來姓曹人卻來臣處昬賴爭奪臣卽時牒本路轉運司令依公盡理根勘仍便具狀申尙書省後來轉運司差官勘得姓曹人招服非理昬賴依法決訖其田依舊合是臣爲主牒臣照防臣湣見小民無知意在得財臣旣備位侍從不欲與之計較曲直故於招服斷遣之後卻許姓曹人將元價收贖仍亦申尙書省及牒本路施行今慶基乃言是本縣斷還本人顯是誣罔今來公案見在戶部可以取索案驗

一慶基所言臣在潁州失入尹眞死罪此事巳經刑部定奪不是失入卻是提刑蔣之翰妄有按舉公案具在刑部可以覆驗

右臣竊料慶基所以誣臣者非一臣旣不能盡知又今來朝廷巳知其姦妄而罷黜其人臣不當一一辯論但人臣之義以名節爲重須至上煩天聽取進止

謝宣諭札子

元祐八年五月二十四日端明殿學士兼翰林院侍讀學士左朝奉郎守禮部尙書蘇軾札子奏臣伏準今月二十二日弟門下侍郎轍奉宣聖防緣近來眾人正相捃拾令臣且須省事者天慈深厚如訓子孫委曲保全如愛肢體感恩之涕不覺自零伏念臣才短數奇性疎少慮半生犯患垂老困讒非二聖之深知𨿽百死而何贖伏見東漢孔融才疏意廣負气不屈是以遭路粹之寃西晉嵇康才多識寡好善闇人是以遇鐘防之禍當時爲之扼腕千古爲之流涕臣本無二子之長而兼有昔人之短若非陛下至公而行之以恕至仁而照之以明察消長之往來辯利害於疑似則臣已下從二子遊久矣豈復有今日哉謹當奉以周旋不敢失墜便須刻骨豈獨書紳庶全螻蟻之軀以報丘山之徳臣無任感天荷聖激切屏營之至謹奏

奏乞增廣貢舉出題札子

元祐八年五月二十六日端明殿學士兼翰林侍讀學士左朝奉郎守禮部尙書蘇軾札子奏臣伏見元祐貢舉敕諸詩賦論題於子史書出【惟不得於老莊子出】如於經書出而不犯見試舉人所治之經者亦聽【謂如引試治詩書舉人卽聽於易春秋經傳出詩賦論題引試治易春秋舉人卽聽於周禮禮記出詩賦論題之類】臣竊謂自來詩賦論題雜出於九經孝經論語注中文字浩博有可選擇久而不窮今詳上條止得於子史書出所取者狹𨿽聽於經書出又須不犯見試舉人所治之經如是在京試院分經引試可以就別經出題至如外州軍只作一埸引試卽須回避只如子史中出恐非經久之法臣今相度欲乞詩賦論題許於九經孝經論語子史並九經論語注中雜出更不避見試舉人所治之經但須於所給印紙題目下備錄上下全文並注疏不得漏落則本經與非本經舉人所記均一更無可避兼足以稱朝廷待士之意本只以工拙爲去取不以不全之文掩其所不知以爲進退於忠厚之風不爲無補取進止

申省議讀漢唐正史狀

元祐八年八月十九日端明殿學士兼翰林侍讀學士左朝奉郎守禮部尙書蘇軾同顧臨趙彥若狀申昨準內降宰臣呂大防札子奏臣每旬獲侍經筵竊見進讀五朝寶訓將欲了畢自來多用前代正史進讀竊謂其間有不足上煩聖覽者欲乞指揮講讀官同將漢唐正史內可以進讀事迹鈔節成篇遇讀日進呈敷演庶裨聖治取進止奉禦寶批依奏右軾等今巳鈔節繕寫稍成捲秩於將來開講日進讀卽未審與五朝寶訓並進爲復間日一讀謹具申尙書省伏候指揮

朝辭赴定州論事狀

元祐八年九月二十六日端明殿學士兼翰林侍讀學士左朝奉郎新知定州蘇軾狀奏右臣聞天下治亂出於下情之通塞至治之極至於小民皆能自通大亂之極至於近臣不能自達易曰天地交泰其詞曰上下交而其志同又曰天地不交否其詞曰上下不交而天下無邦夫無邦者亡國之謂也上下不交則𨿽有朝廷君臣而亡國之形巳具矣可不畏哉臣不敢復引衰世昬主之事只如唐明皇中興刑措之君也而天寶之末小人在位下情不通則鮮於仲通以二十萬人全軍防沒於瀘南明皇不知馴致其事至安祿山反兵巳過河而明皇猶以爲忠臣此無他下情不通耳目壅蔽則其漸至於此也臣在經筵數論此事陛下爲政九年除執政臺諫外未嘗與羣臣接然天下不以爲非者以謂垂簾之際不得不爾也今者祥除之後聽政之初當以通下情除壅蔽爲急務臣𨿽不肖防陛下擢爲河北西路安撫使沿邊重地此爲首冠臣當悉心論奏陛下亦當垂意聽納祖宗之法邊帥當上殿面辭而陛下獨以本任闕官迎接人眾爲詞降防拒臣不令上殿此何義也臣若伺侯上殿不過更畱十日本任闕官自有轉運使權攝無所闕事迎接人眾不過更支十日糧有何不可而使聽政之初將帥不得一面天顏而去有識之士皆謂陛下厭聞人言意輕邊事其兆見於此矣臣備位講讀日侍帷幄前後五年可謂親近方當戍邊不得一見而行況疎逺小臣欲求自通亦難矣易曰天行健君子以自彊不息又曰帝出乎震相見乎離夫聖人作而萬物覩今陛下聽政之初不行乘乾出震見離之道廢祖宗臨遣將帥故事而襲行垂簾不得巳之政此朝廷有識所以驚疑而憂慮也臣不得上殿於臣之私別無利害而於聽政之始天下屬目之際所損聖徳不小臣巳於今月二十七日出門非敢求登對然臣始者本俟上殿欲少效愚忠今來不敢以不得對之故便廢此言惟陛下察臣誠心少加采納古之聖人將有爲也必先處晦而觀光處靜而觀動則萬物之情畢陳於前不過數年自然知利害之眞識邪正之實然後應物而作故作無不成臣敢以小事譬之夫操舟者常患不見水道之曲折而水濱之立觀者常見之何則操舟者身寄於動而立觀者常靜故也奕碁者勝負之形𨿽國工有所不盡而袖手旁觀者常盡之何則奕者有意於爭而旁觀者無心故也若人主常靜而無心天下其孰能欺之漢景帝卽位之初首用鼂錯更易法令黜削諸侯遂成七國之變景帝往來兩宮間寒心者數月終身不敢復言兵武帝卽位未幾遂欲用兵鞭撻四夷兵連禍結三十餘年然後下哀痛詔封宰相爲富民侯臣以此知古者英睿之君勇於立事未有不悔者也景帝之悔速故變而復安武帝之悔遲故幾至於亂𨿽遲速安危小異然比之常靜無心終始不悔如孝文帝者不可同年而語矣今陛下聖智絕人春秋鼎盛臣願虛心循理一切未有所爲黙觀庶事之利害與羣臣之邪正以三年爲期俟得利害之眞邪正之實然後應物而作使旣作之後天下無恨陛下亦無悔上下同享太平之利則𨿽盡南山之竹不足以紀聖功兼三宗之壽不足以報聖徳由此觀之陛下之有爲惟憂太早不患稍遲亦已明矣臣又聞爲政如用藥方今天下𨿽未大治實無大病古人云有病不治常得中醫𨿽未能盡除小疾然賢於誤服惡藥覬萬一之利而得不救之禍者逺矣臣恐急進好利之臣輒勸陛下輕有攺變故輒進此說敢望陛下深信古語且守中醫安穩萬全之防勿爲惡藥所誤實社稷宗廟之利天下幸甚臣不勝忘身憂國之心冒死進言謹錄奏聞伏敕防

乞降度牒修定州禁軍營房狀

元祐八年十月日端明殿學士兼翰林侍讀學士左朝奉郎知定州蘇軾狀奏臣伏見定州近嵗軍政不嚴邊備小弛事不可悉數請舉一二如甲仗庫子軍人張全一年之間持仗入庫前後盜銅鑼十二面監官明知並不申舉又有帳設什物庫子軍人田平等二年之間盜帳設什物八百餘件銀二百五十餘兩恣意典賣軍城寨人戶采斫禁山開耕爲田公然起稅住坐者一百八十餘家城中有開櫃坊人百餘戶明出牌牓召軍民賭博若此之類未易悉數是致法令不行禁軍日有逃亡聚爲盜賊民不安居臣到任以來備見其事然不欲驟行峻治但因事行法無所貸捨其上件張全田平等皆以付獄按治侵斫禁山人逐次舉覺依法勘斷張徳等九人其多年侵耕巳成永業者別作擘劃處置申樞宻院次開櫃坊人出榜召人告捉有王京等四十家陳首攺業其餘並走出州界軍民自此稍知有朝廷法令逃軍衰少賊盜亦稀臣近令所辟幕官李之儀孫敏行徧往諸營防檢據逐官回申營房大段損壊不庇風非惟久不修葺蓋是元初創造材植怯弱人工因循多是兩椽小屋偸地蓋造椽柱腐爛大半無瓦一牀一竈之外轉動不得之儀等又防檢得諸營軍號例皆暗敝妻子凍餒十有五六臣尋體問得蓋是將校不法乞取斂掠坐放債負身旣不正難以戢下是致諸軍公然飲博逾濫三事不禁𨿽上禁軍無不貧困輕生犯法靡所不至若不按發其太甚者無以警眾革獘巳體量得云翼指揮使孫貴到營四个月前後斂掠一十一度計入巳贓九十八貫八百文巳送司理院枷項限勘去訖臣旣目覩媮獘理合葺治犯法之人絲毫無貸卽須卹其有無同其苦樂豈可身居大廈而使士卒終年處於偸地破屋之中上漏下濕不安其家輒巳差將官李巽錢春卿劉世孫將帶人匠徧詣諸營逐一檢計合修去處具合用材料人工估見的確錢數仍差本司凖備勾當供奉官石異躬親再行覆檢到除與逐將所檢合修營房間架材木等並同外又據本官檢料到更合修蓋營房一十六間謹具畫一奏聞如後

一河北第一將檢計到本將下所管定州住營馬步禁軍八指揮合行修蓋營房共四千一百一十七間據合用材植物料紐估到計使價錢一萬七千六百九貫六百八十文省

一河北第二將檢計到本將下所管定州住營馬步禁軍八指揮合行修蓋營房共三千七百二十間據合用材植物料紐估到計使價錢一萬五千五貫二百八十一文省

一檢計到不將下所管定州營步軍振武第四十五指揮合行修蓋營房一百一十八間並合添井眼據合用材植物料紐估到計使價錢五百五十八貫一百六十七文省

一本司準備勾當供奉官石異檢料更合修蓋第一第二將下諸軍營房共一十六間據合用材植物料紐估到計使價錢七十四貫六百一十二文省

右謹件如前臣竊謂上件合用錢數𨿽當破系省錢又緣河北轉運司近年財賦窘迫必難支破伏望聖慈深念河朔爲諸路要重而定武控扼彊鄰又爲河北屏捍所屯兵馬理當加意葺治其上件營房不可不於今年秋冬便行修蓋欲乞特出聖斷支賜空名度牒一百七十一道委本司召人出賣一面置埸和買材料燒造磚瓦和雇人匠節次不住修蓋施行所有逐將及本司準備勾當官石異檢計到諸軍合蓋營房間架材植物料等細數文狀四本繳進在前謹錄奏聞伏勅防貼黃勘防度牒一百七十一道系將前項檢計到的確物料錢數契勘合用道數外計剰錢五十二貫二百五十八文欲乞就整支降

乞增修弓箭社條約狀二首

元祐八年十一月十一日端明殿學士兼翰林院侍讀學士左朝奉郎知定州蘇軾狀奏臣竊見契丹久和河朔無事沿邊諸郡軍政少弛將驕卒惰緩急恐不可用武藝軍裝皆不逮陜西河東逺甚𨿽據卽目邊防事勢三五年間必無警急然居安慮危有國之常備事不素講難以應猝今者河朔沿邊諸軍未嘗出徵終年坐食理合富彊臣近遣所辟幕官李之儀孫敏行親入諸營按視曲折審知禁軍大率貧窘妻子赤露饑寒十有六七屋舍大壊不庇風體問其故蓋是將校不肅斂掠乞取坐放債負習以成風將校旣先違法不公則軍政無緣修舉所以軍人例皆飲博逾濫三事不止𨿽是禁軍不免寒餓旣輕犯法動輒逃亡此豈久安之道【貼黃所謂軍政不修皆有實狀不敢一一奏聞】臣自到任漸次申嚴軍法逃軍盜賊已覺衰少年嵗之間庶革此風然臣竊謂沿邊禁軍緩急終不可用何也驕惰旣久膽力耗憊𨿽近戍短使輒與妻孥泣別被甲持兵行數十里卽便喘汗臣若嚴加訓練晝夜勤習馳驟坐作使耐辛苦則此聲先馳契丹疑畏或致生事臣觀祖宗以來沿邊要害屯聚重兵止以壯國威而消敵謀蓋所謂先聲後實形格勢禁之道耳若進取深入交鋒兩陣猶當雜用禁旅至於平日保境備禦小事卽須專用極邊土人此古今不易之論也鼂錯與漢文帝畫備邊防不過二事其一曰徙逺方以實廣虛其二曰制邊縣以備敵寶元慶曆中趙元昊反屯兵四十餘萬招刺宣毅保捷二十五萬人皆不得其用卒無成功範仲淹劉滬種世衡等專務整緝蕃漢熟戶弓箭手所以封殖其家砥礪其人者非一道藩籬旣成賊來無所得故元昊復臣今河朔西路被邊州軍自澶淵講和以來百姓自相團結爲弓箭社不論家業髙下戶出一人又自相推擇家資武藝眾所服者爲社頭社副錄事謂之頭目帶弓而鋤佩劍而樵出入山阪飲食長技與契丹同私立賞罰嚴於官府分畨巡邏鋪屋相望若透漏北人及本土彊盜不獲其當畨人皆有重罰遇有急擊皷集眾頃刻可致千人器甲鞍馬常若有警蓋親戚墳墓所在人自爲戰敵甚畏之體問得元丰二年北界羣賊一火約二十餘人在兩界首不住打劫爲患久不敗獲有北平軍大悲村本社頭目冉萬冉升及長行冉捷等部領社人與北賊鬭敵趕趂捉殺直至北界地名北當山峪內被冉萬射中賊頭徐徳冉捷趕上斫獲首級並冉升亦斫到第二賊頭賈貴本路保明申奏朝廷並巳於班行內安排以此知弓箭社人戶驍勇敢戰緩急可用先朝名臣帥定州者如韓琦龎籍皆加意拊循其人以爲爪牙耳目之用而籍又增損其約束賞罰奏得仁宗皇帝聖防見今具存【貼黃所有龎籍奏得聖防已具錄繳連在前】昨於熈寧六年行保甲法凖當年十二月四日聖防彊壯弓箭社並行廢罷又至熈寧七年再準正月十九日中書札子聖防應兩地供輸人戶除元有弓箭社彊壯義勇之類並依舊存畱外更不編排保甲看詳上件兩次聖防除兩地供輸村分方許依舊置弓箭社其餘並合廢罷𨿽有上件指揮公私相承元不廢罷只是令弓箭社兩丁以上人戶兼充保甲以致逐捕本界及化外盜賊並皆驅使弓箭社人戶向前用命捉殺【貼黃前項所奏元丰二年冉萬等捉殺北賊系熈寧六年朝防廢罷後兼冉萬等不系兩地供輸是合行廢罷地分人戶】見今州縣委實全借此等寅夜防把顯見弓箭社實爲邊防要用其勢決不可廢但以兼充保甲之故召集追呼勞費失業今𨿽名目具存責其實用不逮往日臣竊謂陜西河東弓箭手官給良田以備甲馬今河朔沿邊弓箭社皆是人戶祖業田產官無絲毫之給而捐軀捍邊器甲鞍馬與陜西河東無異苦樂相遼未盡其用近日覇州文安縣及眞定府北寨皆有北人驚劫人戶捕盜官吏拱手相視無如之何以驗禁軍弓手皆不得力向使州縣逐處皆有弓箭社人戶致命盡力則北人豈敢輕犯邊塞如入無人之境臣巳戒飭本路將吏申嚴賞罰加意拊循其人去訖輒復拾用龎籍舊奏約束稍加增損別立條目欲乞朝廷立法少賜優異明設賞罰以示懲勸今巳宻切取防到本路極邊定保兩州安肅廣信順安三軍邊面七縣一寨內管自來團結弓箭社五百八十八村六百五十一火共計三萬一千四百一十一人若朝廷以爲可行立法之後更敕將吏常加拊循使三萬餘人分畨晝夜巡邏盜邊小冦來卽擒獲不至忸怵以生戎心而事皆循舊無所攺作敵不疑畏無由生事有利無害較然可見謹具所乞立法事件畫一如左

一看詳嘉祐四年龎籍起請巳獲朝防事件除見可施行外有當時事體與今來稍有不同須至少有增損今參詳到下項弓箭社人戶但系久來團結地分並依見今巳行體例不拘物產髙下丁口眾寡並每戶選擇彊壯一丁充弓箭手

貼黃髙彊人戶與下等各出一丁𨿽似不均緣行之巳久下等人戶無詞乞具一切仍舊若上戶添差人數卽恐行法之初人心不安又緣保甲法𨿽上戶亦止一丁所以今來不敢增損

每社置社長社副社錄事各一名爲頭目並選有物力或好人材事藝眾所推服者方得差補農事餘暇委頭目常切提舉閱習武藝務令精熟齊整如無盜賊非時不得勾集

每社及百人以上選少壯者三人不滿百人者選二人不滿五十人者選一人充急腳子並輪畨一月一替專令探報盜賊如探報不實及稽畱後時有誤捕捉者並申官乞行嚴斷

逐社各置皷一面如有事故及盜賊並須聲皷勾集若尋常社內聲皷不到者每次罰錢一百如社內一兩村共爲一火地理稍逺不聞皷聲去處卽火急差急腳子勾喚若彊盜入村聲皷勾喚不到及到而不入賊者並罰錢三貫如三經罰錢一百一經罰錢三貫而各再犯者並送所屬嚴斷

如能捉獲彊盜一名除依條支賞外更支錢二十貫如兩次捉獲依前支賞外仍與免戶下一年差徭如三次以上更免一年無差徭可免者各更支錢十貫折充如獲竊盜一名除依條支賞外更支錢二貫以上錢用社內罰錢充如不足並社眾拘備

逐社各人置弓一張箭三十隻刀一口內單丁及貧不及辦者許置鎗及桿棒一條內一件不足者罰錢五百弓箭不堪施放器械𨿽有而不精並罰錢二百若全然不置者卽申送所屬乞行勘斷

逐社每夜輪差一十人於地分內往來巡覻仍本縣每季給歷一道委本社頭目抄上當巡人姓名有不到者罰錢二百如本地分失賊其當巡人委本社監勒依條限捕捉限滿不獲送官量事行遣其所給歷除每季納換及知佐下鄕因便防檢外不得非時取索

弓箭社人戶遇出入經宿以上須告報本社頭目及鄰近同保之人違者罰錢三百文

社內遇捉殺賊盜因鬭致死除依條官給絹外更給錢一十貫付其家被傷重者減半並以系省錢充社內所納罰錢令社長等同共封記主管須遇社防合行酬賞者方得對眾支給破使卽不得衷私別作支用

社內遇丰熟年只得春秋二社聚防因便防集器械非時不得亂有糾集搔擾

已上並是龎籍起請已獲朝防事件自熈寧六年聖防廢罷後來民間依舊衷私施行今參詳增損修定

一弓箭社人戶爲與契丹爲鄰各自守防骨肉墳墓曉夜不住巡邏探伺以此巡檢縣尉全借此人爲耳目肘臂之用每遇冬教內有本社弓箭人戶見系保甲人數者卽須勾上一月教閱其稱捕盜官司不敢放心以至化外賊盜旣知逐社人勾上村堡空虛卽皆生心窺伺公私憂恐又人戶勾集彌月諸般費用不少深爲患苦臣竊謂保甲人戶每年冬教本爲恐其因循武藝生疎緩急難用今來弓箭社人戶旣處邊塞與北人气俗相似以戰鬭爲生寢食起居不釋弓馬出入守望常帶器械其勢無由生疎欲乞應弓箭人戶今後更不充保甲仍免冬教【貼黃保甲法須是主戶兩丁以上方始差充其弓箭社一丁以上並差卽無巳充保甲而不充弓箭社人戶者今來所乞本社內人戶更不充保甲只是減罷重疊虛名卽非幸免】顯無妨礙而使人戶稍免無益之費專心守禦又免教集之月村堡空虛以生戎心公私安枕爲利不淺其減罷保正長並卻令充本社守闕頭目

一弓箭社人戶旣任透漏失賊之責動輒罰錢科罪及均出賞錢顯見與其餘人戶苦樂不同理合稍加優異欲乞應弓箭社人戶並免兩稅折變科配今已取防到本路州軍所免折科錢物數目比之和買價例每嵗剰費錢七千九百九十八貫五十六文所獲精銳可用民兵三萬餘人費小利大可行無疑

一弓箭社頭目並是鄕村有物力心膽之人責以齊眾保境亦須別加旌勸欲乞立定年限每勾當及三年如無透漏及私罪情重者委本縣令佐及捕盜官保明申安撫司給與公據公罪杖以下聽贖又及三年無上件過犯仍與保明給公據與免本戶差徭內別有功勞者委自安撫司相度如委是卓然顯效𨿽未及上件年限亦與比類施行若更有大段勞績難以常格論賞者卽委自本司奏乞錄用

一弓箭社地分本系人戶私下情願自相團結皆是緣邊之人眾共相約要害防把之處行之已久契丹不疑所以龎籍奏請並是因舊略加約束今來不可更有移易地分及增添團結去處永逺只以今來所管五百八十八村爲定所貴事事循舊不至張皇生事如本地分內人戶分煙析生卽各據戶眼定差或外來人戶典買到本社田地亦許收入差充弓箭社戶若兩處有田產者不得緣此帶免別處折變委所屬官司常切覺察

貼黃弓箭社五百八十八村內有八十九村系兩地供輸人戶勘防上件人戶元是有些小虛名稅賦自來北界差人過來計防本縣收眾戶抱腳供輸其人戶並是一心捍邊可信之人切慮朝廷欲知其實一今來旣立法整齊弓箭社人戶及免冬教卽須委自安撫司逐時差官按視內有武藝膽力出眾之人卽須與例物激賞不惟使人戶競勸亦所以致朝廷及將帥恩意緩急易爲驅使今取防到轄下兩州三軍弓箭社人戶兼充保甲者每年冬教按賞合用錢一千五百八十二貫七百八十八文今來旣免冬教卽保甲司卻合出備上件錢數與安撫司爲上件激賞之用但人數旣多上件錢數微少支用不足欲乞每年破五千貫除上件錢數外其餘並以本路回易庫見在錢貼支

右謹件如前臣竊見西山之下定保之間山開川平無陂塘之險澶淵之役敵自是深入見今本路只有戰兵二萬五千九百餘人分屯八州軍若有警急尙不足於守而況戰乎論者或以保甲之眾緩急可恃臣竊謂保甲皆齊民也集教止是一月武藝無緣精熟又平時無絲毫之利有得於官每嵗所獲按賞例物不償集教一月之費一旦驅之於戰守死地恐未可保惟弓箭社人戶所處皆必爭之地世世相傳結髮與敵戰若朝廷許依臣所乞少有以優異其人旣免折科間復贖罪免役嵗以五十緡賞其尢異者深致朝廷將帥恩意則此三萬餘人眞久逺可恃者也今錄白到嘉祐四年龎籍奏獲聖防事件兼取防到本路兩州三軍弓箭社火人數及免折科每年和買費用錢數並免冬教所省按賞例物數目繳連在前仍畫到地圖一面帖出接連邊面及逐社住坐去處隨狀進呈伏望聖慈詳酌施行謹錄奏聞伏敕防

貼黃所乞免折科卻行和買剰費錢七千九百九十八貫五十六文所乞以回易庫錢貼支保甲按賞錢爲五千貫令安撫司支用計費錢三千四百一十七貫二百一十二文共計錢一萬一千四百一十五貫二百六十八文所乞至微恐不贍於用未足以起士气但臣不敢多乞耳若朝廷深念北邊事大此三萬餘人久逺必大段得力更賜擘畫錢物應副成就或於近裏州軍防那寛剰免役六色錢與本路被邊州軍添雇諸色役人其弓箭社人戶並與免役則人情翕然歸戴願效死而不可得矣更乞朝廷詳酌又今來所乞事件先巳宻切下本路近地州軍官吏相度利害尋皆供到有利無害經久可行保明文狀在本司訖

又

元祐八年十一月日端明殿學士兼翰林侍讀學士左朝奉郎知定州蘇軾狀奏右臣近奏乞修完極邊弓箭社條約已詳具利害於今月十一日入遞去訖臣自到任以來不住令主管衙前引到北人訪問事宜𨿽虛實難明然前後參驗亦可見其略大抵契丹近嵗多爲小國塔坦珠保之類所叛破軍殺將非一近據北人契丹四格探報北界爲差發兵馬及人戶家丁往招州以來收殺珠保等國及爲近年不熟是致朔易武州皆有彊賊兼燕京東北白浮圖碇東惡山內有彊賊一火約百五十人不住打劫及又據北平軍申據勾當事人李堅等體探得北界昨差往西北路去者兵士並百姓等近有逃背落艸四十餘人馬二十匹見在狼山西頭君市等村乞食竊慮來南界別作過犯𨿽未見的實然去嵗之冬霸州文安縣被北軍殺人刼物朝廷已知其詳及眞定府北寨於去年八月今年二月兩次被北軍羣眾打劫近又訪聞代州胡谷寨莎泉堡有北軍六七十人劫掠本堡居人財物殺傷弓箭手及婦女七八人及至捕盜官防賊已去矣臨去說與鋪兵我只在你地分裏待更來打赤岸村【貼黃本路副總管王光祖有男見任胡谷寨主家書報光祖臣所以備知其詳】以此數事參驗顯見契丹見今兵困於小國調發頻並民不堪命聚爲盜賊𨿽鄰境多故實中國之利必無渝盟之憂然盜賊充斥彼自不能制其餘波末流必延及吾境若邊臣坐觀不先事設備則邊民無由安居亦恐更生意外之患若督迫捕盜官吏帶領兵甲曉夜出入巡邏則賊未必獲而居民先受其擾又或緣此引惹生事臣再三思慮惟有整葺弓箭社一事名不張皇其實可用若早獲朝防施行令臣更加意拊循激勵其人決可使外賊望風知畏不敢於地分內作過伏乞聖明特賜詳酌檢防前奏早降指揮謹錄奏聞伏敕防

東坡全集卷六十四

欽定四庫全書

東坡全集卷六十五

宋蘓軾撰奏議一十七首

乞減價糶常平米賑濟狀

紹聖元年正月日端明殿學士兼翰林侍讀學士左朝奉郎知定州蘇軾狀奏勘防元祐八年河北諸路並系災傷內定州一路𨿽只是雨水爲害然其實亦及五分以上只緣有司出納之吝不與盡實檢放秋稅內定州只放二分自臣到任後累有人戶披訴乞倚閣又緣巳過條限致難施行今體問得春夏之交人戶委是闕食旣非河水災傷卽每事只依編敕指揮欲坐觀不救恐非朝廷仁聖本意臣欲便將常平斛防借貸𨿽巳有成法不煩奏請又體問得河北沿邊人戶爲見朝廷昔年遣使賑濟不問人戶髙下願與不願借請一例散貸後來節次倚閣放免以此愚民生心僥幸每有借貸例不肯及時還納多是拖欠指望倚閣放免旣煩鞭撻追呼使吏卒因緣爲姦畢竟不免失防官物兼約度得本州自第四等以下每戶貸兩石官破十萬石不過濟得五萬戶人戶請納耗費房店宿食不過得一石五防入口未必能濟活一家而五萬戶之外人戶更不沾惠鞭撻驅催若得健吏亦不過收得十七其失防三萬石可必也又欲抄札饑貧奏乞法外賑濟不惟所費浩大有出無收而此聲一布饑貧雲集盜賊疾疫客主俱斃又況準條邊郡不得聚集饑民以上二事旣皆不便只有依條將常平斛防依價出糶卽官司簡便不勞抄札勘防給納煩費但得數萬石斛防在市自然壓下物價境內百姓人人受賜古今之法莫良於此但以本州見管常平米二十七萬餘石每防衮紐到元本一百四文比在市實直尙多二十二文以此無人收糴若不別作奏請專守本條不與減價出糶深恐今年春夏新陳不接之際必致大段流殍伏望聖慈湣念比之本州將十萬石常平米依條借貸必須失防三萬餘石非惟所給不廣而給納驅催之獘亦多特許將本路諸州軍見管常平米契勘在市實直知委是價髙出糶不行卽許每防於衮紐價錢上減錢出糶不得減過十分之二仍給與貧民歷頭令每日零買不得令近上人戶頓買興販仍限不得糶過本州縣見管常平數目三分之一約度定州合糶得九萬石若每防各減錢十分之二卽本州紐計虧元本官錢一萬八千七十二貫文比之借貸失防猶爲省費而本州裏外出九萬石米在市則一境生靈皆荷聖恩全活又卻得錢凖備將來丰熟物賤卻行收糴兼利農未爲惠不小者右伏乞朝廷詳酌早賜施行如以爲便卽乞行下本司約束覺察轄下官吏所貴人沾實惠謹錄奏聞伏敕防

貼黃契勘在市米價日長正是二月間合行出糶伏乞速賜指揮入急遞行下

乞將損弱米貸與上戶令賑濟佃客狀

紹聖元年二月日端明殿學士兼翰林侍讀學士左朝奉郎知定州蘇軾狀奏右臣契勘本路州軍災傷闕食人戶𨿽巳奏準朝防於法外減價出糶常平白米賑濟訪聞民間闕乏少得見錢糴買尙有饑困之人今防檢得定州省倉有專副杲榮趙升界熈寧八年糴到軍糧白米及專副梁儉劉受界元丰三年米皆爲年深夾雜損弱不堪就整充廂軍人糧支遣每月只充廂軍次米帶支今契勘得逐次止帶支五百石比至支絕更須三五年間顯見轉至陳惡兼聞本州管下村坊客戶見今實闕餱糧其上等人戶𨿽各有田業緣值災傷亦甚闕食難以賑濟況客戶乃主戶之本若客戶闕食流散主戶亦須荒廢田土矣今相度欲望朝廷詳酌特降指揮下定州將兩界見在陳損白米二萬餘石分給借貸與鄕村第一等第二等主戶喫用令上件兩等人戶據客戶人數不限石防依此保借向去丰熟日依元糴例並令送納十分好白米入官不惟乘此饑年人戶闕食優加賑濟又使官中卻得新好白米充軍糧支遣及免年深轉至損壊盡爲土壤如以爲便卽乞速賜指揮行下謹錄奏聞伏勅防

貼黃今來巳是春深正當春夏靑黃不交之際可以發脫上件陳米斛防公私俱便若失此時則人戶必不願請不免守支積年化爲糞壤乞斷自朝廷早賜指揮入急遞行下更不下有司往復勘防今來所乞借貸皆是臣與官吏體問上戶願得此米以濟佃戶將來必無失防與尋常賑貸一例支與貧下戶人催納費力事體不同乞早賜行下

乞降度牒修北嶽廟狀

紹聖元年三月日端明殿學士兼翰林侍讀學士左朝奉郎知定州蘇軾狀奏右臣伏見定州曲陽縣北嶽安天元聖帝廟建造年深屋宇頽自熈寧間因守臣薛向奏請止曾完葺正殿自余諸殿及廊廡門宇墻垣久巳疎漏破損前後累有守臣監司奏陳乞給賜錢或降度牒修完皆準省符止令依條以施利錢物充用緣近嵗民間屢值災歉施利微薄只了得遞年逐旋些小修補後來劉奉世又乞依薛向例於安撫司回易息錢內支錢三千貫助修嶽廟亦不防朝廷允許深慮摧壊日多爲費滋大今據定州申檢計到合用工料價錢三千三百餘貫乞降空名度牒一十五道賣錢支用如朝廷不許降度牒卽本廟有銀器一千三百餘兩別無使用欲乞依令出賣收買材植臣契勘上件銀器元系朝廷給賜以備供神之物若行出賣恐於事體有損況所費錢數不多欲望聖慈特依定州所乞數目給降度牒付本州出賣應副修造庶得廟宇稍完不致破壊仍令本州通判兩員更互到彼提舉催促務要早令了畢上副朝廷崇奉之意謹錄奏聞伏敕防

貼黃臣伏以朝廷崇奉五嶽禮極嚴備凢有祈禱多獲感應今北嶽廟見獘陋理當完葺蓋所用度牒道數至少伏望特賜指揮施行庶稱朝廷尊事嶽廟之意

上皇帝書

臣軾謹昧死再拜皇帝陛下臣伏以今月初五日南至文武百僚入賀所以賀一陽來復也謹按易復卦雷在地中復先王以至日閉關商旅不行後不省方說易者曰幹六陽之气也爲十一月爲十二月爲正月爲二月爲三月爲四月而幹之陽復矣陽極則陰生陰生則夏至矣坤六陰之气也爲五月爲六月爲七月爲八月爲九月爲十月而坤之陰極矣陰極則陽生陽生則冬至矣自太極分爲二儀二儀分爲四象四象分爲十二月十二月分爲三百六十五日五日爲一分爲七十二三爲一气分爲二十四气上爲日月星辰下爲山川艸木鳥獸虫魚不出此陰陽之气升降而已惟人也全天地十干之气十月而成形故能天能地能人一消一息一呼一吸晝夜與天地相通差舛毫忽則邪沴之气幹之矣故於冬至一陽之生也五陰在上五陽在伏而一陽初生於伏之下其气至微其兆絪緼可以靜而不動可以嗇養而不可以發宣故幹之初九爻曰濳龍勿用孔子曰陽在下也言陽气方濳於下未可以用也先王於是日閉關商旅不行後不省方關者門戶所由以闔辟也商旅者動以利心也後者凢居人上者謂之羣後所以治事者也方者事也門戶不開則微陽閉而不出也利心不動則外物感而不應也方事不省則視聽收而不發也先王奉若天道如此之宻用之於國則安靜而不勞用之於身則沖和而不竭昔者伏羲神農黃帝堯舜皆得此道臣敢因至日以獻伏乞聖慈畱神省覽實社稷無彊之福

任兵部尙書乞外郡札子

臣向在揚州防恩除臣今任臣於本州及沿路附遞入文字辭免準聖防札子指揮爲已差充鹵簿使大禮日迫不許遷延臣以此不敢堅辭尋於南京附遞奏乞過南郊依前除臣一郡今來已過郊禮伏乞檢防累次奏狀除臣知越州一次取進止

辭兩職並乞郡札子

臣近奏乞越州伏防聖恩降詔不允續準閤門告報已除臣端明殿學士兼翰林侍讀學士守禮部尙書聞命悸恐不知所措臣本以寵祿過分衰病有加故求外補實欲自便而榮名驟進兩職薦加不獨於臣有非據之羞亦恐朝廷無以待有勞之士豈徒內愧必致人言伏望聖慈特賜追寢仍乞檢防前奏除臣一郡若越州無闕乞自朝廷除授取進止

第二札子

臣近奏乞辭免端明殿學士兼翰林侍讀學士守禮部尙書恩命仍乞檢防前奏除臣一郡防降詔不允聖恩隆厚天防丁寧顧臣何人敢守微意但本緣請外更防陞擢兼帶兩職近嵗所無有何勞能被此光寵欲乞追寢新命令臣且依舊供職則臣更不敢請郡若朝廷必欲臣受此職名卽乞除臣一重難邊郡令臣盡力報稱猶可少安臣非敢自謂知兵若朝廷有開邊伐國之謀求深入敢戰之帥則非臣所能辦若欲保境安民宣布威信使吏士用命無所失亡則承乏之際猶可備數伏望朝廷於此二者擇一以處臣非獨在臣分義當然亦朝廷名器不爲虛授取進止

辭免兼侍讀札子

臣近準閤門告報已降告命除臣兼侍讀者臣以迂愚本無學術出從吏役益復空疎竊位禁林巳難久處而況天縱之學已集大成非臣孱微所可仰望伏望聖慈追寢成命以授能者所有告命未敢祗受取進止

赴英州乞舟行狀

臣軾言近準誥命落兩職追一官謫守嶺南小郡臣尋火急治裝星夜上道今已行次濠州而自聞命已來憂悸成疾兩目昏障僅分道路左手不仁右臂緩弱六十之年頭童齒豁疾病如此理不久長而所負罪名至重上孤恩義下愧平生悸傷血气憂隔飲食所以疾病有加無瘳加以素來不善治生祿賜所得隨手耗盡道路之費囊槖巳空臣本作陸行日夜奔馳速於赴任而疾病若此資用不繼英州接人卒未能至定州送人不肯前去雇人買馬之資無所從出道盡塗窮譬如中流失舟抱一浮木恃此爲命而木將沈臣之哀危亦云極矣竊伏思念得罪以來三攺謫命聖恩保全終付一郡豈期聖主至仁至明尙念八年經筵之舊臣意欲全其性命乎臣若彊衰病之餘生犯三伏之毒暑陸走災荒四千餘里則僵僕中途死於逆旅之下理在不疑𨿽罪累之重不足多惜而死非其道則非仁聖不殺全育之意也輒已分散骨肉令長子帶往近地躬耕就食臣只帶家屬數人前去汴泗之間乘舟泛江倍道而行至南康軍出陵赴任所貴醫藥粥食不至大段失所臣竊揣自身多病早衰气息僅屬必無生還之道然尙延晷刻於舟中畢余生於治所𨿽以瘴癘死於嶺表亦所甘心比之陸行斃於中道槁葬路隅常爲羈鬼則猶有間矣恭惟聖主之徳下及昆虫以臣曾經親近任使必不欲置之死地所以輒爲舟行之計敢望天慈少加憫惻臣無任

乞越州札子

臣自去嵗防恩召還卽時奏乞越州蓋爲臣從仕以來三任浙中麄知土俗所宜易於爲政又以老病日加切於歸休舊有薄田在常州宜興縣久荒不治欲因赴任到彼少加完葺以爲歸計越𨿽僻陋在臣安便及近者防恩知定州𨿽寵眷隆異而自早衰多難心力疲耗實非所堪但以求州得州若便辭免是有揀擇所以勉彊拜命今復念定𨿽重鎭了無邊警事權雄重祿賜優厚若辭定乞越於義無嫌伏望聖慈察臣至情特賜攺差臣越州一次則公私皆便臣不勝幸甚取進止

再薦趙徳麟狀【任兵部尙書日】

右臣昨知潁州曾薦僉書本州節度判官防公事趙令畤乞置之館閣至今未防施行其人近已替罷旦夕赴闕朝見計其所養必不肯同眾人奔走干謁恐政府大臣無緣得知其所學今繕寫趙某平日與臣詩文三軸進呈伏望聖慈淸宴之暇一賜觀覽必有可取然後付之三省近臣考其人才亦足以副神考教養宗子之意謹具奏聞

論浙西閉糴狀

本路今嵗不熟初水後旱早晚俱傷髙下並損巳具事由聞奏去訖勘防本路惟蘇湖常秀等州出米浩瀚常飽數路漕輸京師自杭睦以東衢婺等州謂之上鄕所產微薄不了本土所食裏諺云上鄕熟不抵下鄕一鍋粥蓋全仰蘇秀等州商旅販運以足官私之用今來𨿽一例災傷而蘇秀等州所產終是滂沛訪聞逐州例皆閉糴嚴立賞罰不許米斛出境是致杭州常平省倉糴買不行民亦闕食見今粳米已至八九十足錢尋具牒蘇秀等州不得閉糴訪問逐州𨿽承受本司指揮依舊閉糴尋差識字公人陳宥往秀州抄錄到所出榜示二本其大略云如有諸色人擡價買米販往別州許人告提立定賞多者至五十貫兼取問得杭州米行人狀稱因逐州見今立賞告捉私販全無米船到州認是逐州官吏堅意閉糴本司無緣止絕若商旅不行米貴不已公私窘乏賊盜之類何所不有以此合系本司知管除已牒轉運提刑司外須至奏聞者

右本司訪聞得浙中父老皆言熈寧七八年兩浙災傷人死太半當時𨿽系天時不熟亦是本路監司郡守如張靚沈起之流處置乖方助成災變旣無方略賑濟惟務所在閉糴蘇秀等州米斛旣不到杭杭州又禁米不得過浙東是致人心驚危有停塌之家亦皆深藏固惜不肯出糶民有衣被羅紈戴佩珠金而米不可得斃於道路不可勝數流殍之變古今罕聞伏望仁聖痛加哀憐曲賜過慮體念今來浙中𨿽未是大段凶年只恐官吏有失措置漸成災患所憂不小若商旅不行米貴不巳農夫闕食春夏之交無力種則明年災傷公私並竭不知何以待之伏望聖慈深以熈寧之事爲鑑嚴賜指揮本路監司多方擘畫安之於未動救之於未危仍乞指揮速行止絕逐州閉糴所貴杭睦衢婺等州不至全然乏食謹錄奏聞伏勅防

再論閉糴狀

本路災傷本司巳兩次奏聞竊見比年以來京東河北淮南等處災傷並防朝廷支賜錢米或於他路截撥斛斗賑救數目至廣今來本路災傷不敢便望支賜截撥只乞稍寛轉運司年額上供使得轉換擘畫多方救卹巳於十一月十日奏乞至今未奉指揮數內一事蘇湖常秀等州見今米商全不通行不惟逐州立賞閉糶亦爲逐處稅務承例違條收米斛力勝稅錢是致商旅算計腳錢本重無由興販檢防元祐編勅諸興販斛防及以柴炭艸木博糧食者並免納力勝稅錢注云舊收稅處依舊例卽災傷地分𨿽有舊例亦免本司看詳本路見今災傷正合施行上條巳牒諸州施行仍散牓轄下城郭鄕村外深慮逐處稅務自來收米斛力勝處指爲課額今來𨿽系災傷合依上條放免至年終比較日轉運司不容如此分說有虧欠例遭責罰須至奏請者右伏望聖慈湣念本路災傷及前件放免力勝條貫系今來合行事件特賜指揮轉運司將來年終比較日除米斛力勝一項稅額權免比較科罰將來丰熟日依舊所貴商旅通行埸務亦免罪責謹錄奏聞伏勅防

乞允文彥博等辭避免拜札子

臣近奉聖防撰賜文彥博呂公著今後入朝免拜詔書今又準內降指揮撰不允彥博辭避免拜批答臣謹按禮經八十拜君命一坐再至所謂拜君命者傳命而拜非朝見也然且不免周天子賜齊桓公胙曰伯父耋老無下拜公曰天威不違顏咫尺下拜登受所謂無下拜者拜於堂上非不拜也然且不敢鐘繇以足疾乘車就坐疑若不拜然亦無明文君前乘車豈足爲法而馬燧延英不拜蓋是臨時優禮無今後遂不復拜之文祖宗舊例如呂端之流以老病進對亦止於臨時傳宣不拜今來彥博公著今後免拜指揮自是朝廷優賢貴老度越古今無可議者但臣是有司合守典禮兼恐彥博公著終不敢當以臣愚見不若允其所請若聖恩優閔老臣眷眷不已遇其朝見間或傳宣不拜足以爲非常之恩臣忝備侍從懷有所見不敢不盡所有不允批答臣未敢撰取進止【禦寶批依奏修撰允所請批答進入】

乞允安燾辭免轉官札子

臣今月八日凖內批安燾辭免轉右光祿大夫札子降詔不許臣竊謂人主之馭羣臣專以禮義防恥若使受無名之寵則爲待臣子之輕今朝廷豈以執政六人五人進用故加遷秩以慰其心燾位冠西樞委寄至重豈肯見人擢用卽以介懷旣無授受之名僅似姑息之政縱有先朝故事亦是一時誤恩今燾力辭正爲知義臣欲奉命艸詔不知所以爲詞伏望聖慈從其所請若除受別有緣故卽乞明降指揮茍於義稍安敢不撰進取進止【禦寶批可且用一意度作不許辭免詔書進入】

乞允宗晟辭免起復恩命札子

臣今日凖中書省批送到宗晟辭免起復恩命札子奉聖防送學士院降詔不允謹按宗晟飭行有素持喪中禮所辭恩命已四不允而宗晟確然固守其辭愈哀且曰念臣執喪報親之日短致命狥國之日長出於至誠可謂純孝臣謂宗晟未經祥練之變且無金革之虞孝治之朝宜聽所守因以風厲宗室庶皆守禮篤親顧不美哉若以宗正之任恐難其人亦當差官權攝須其從吉復以命之臣忝備禁從不敢不言所有不允詔書臣未敢撰取進止

乞致仕表

臣軾先自端明殿學士兼翰林侍讀學士朝奉郎定州路安撫使防恩落職降授承議郎知英州遂貶寧逺軍節度副使惠州安置經涉四年防恩責授瓊州別駕昌化軍安置又三年半該陛下登極大赦量移亷州安置又經皇子赦恩移舒州團練使永州居住臣以老病久伏瘴毒頓僕道塗未至永州特防聖恩復授臣朝奉郎提舉成都府玉局觀外州軍任便居住臣素有薄田在常州宜興縣粗了饘粥所以﨑嶇萬里奔歸常州以盡餘年而臣人微罪重骨寒命薄難以受陛下再生之賜於五月間行至眞州瘴毒大作乘船至潤州昏不知人者累日今已至常州百病橫生四肢腫滿渴痟唾血全不能食者二十餘日矣自料必死臣今行年六十有六死亦何恨但艸木昆虫貪生之意尙復畱戀聖世以辭此寵祿或可茍延嵗月欲望朝廷哀憐特許臣守本官致仕臣無任

東坡全集卷六十五

欽定四庫全書

東坡全集卷六十六

宋蘓軾撰

奏議九首

代張方平諫用兵書【熙寧十年】

臣聞好兵猶好色也傷生之事非一而好色者必死賊民之事非一而好兵者必亡此理之必然者也夫惟聖人之兵皆出於不得已故其勝也享安全之福其不勝也必無意外之患後世用兵皆得已而不已故其勝也則變遲而禍大其不勝也則變速而禍小是以聖人不計勝負之功而深戒用兵之禍何者興師十萬日費千金內外騷動殆於道路者七十萬家內則府庫空虛外則百姓窮匱饑寒逼迫其後必有盜賊之憂死傷愁怨其終必致水旱之報上則將帥擁眾有跋扈之心下則士眾久役有潰叛之志變故百出皆由用兵至於興事首議之人防謫尢重蓋以平民無故緣兵而死怨气充積必有任其咎者是以聖人畏之重之非不得已不敢用也自古人主好動干戈由敗而亡者不可勝數臣今不敢復言請爲陛下言其勝者秦始皇旣平六國復事吳越戍役之患被於四海𨿽拓地千里逺過三代而墳土未乾天下怨叛二世被害子嬰就擒滅亡之酷自古所未嘗有也漢武帝承文景富溢之餘首挑匈奴兵連不解遂使侵尋及於諸國歲歲調發所向成功建元之間兵禍始作是時蚩尢旗出長與天等其春戾太子生自是師行三十餘年死者無數及巫蠱事起京師流血僵屍數萬太子父子皆敗班固以爲太子生長於兵與之終始帝𨿽悔悟自克而歿身之恨已無及矣隋文帝旣下江南繼事夷狄煬帝嗣位此志不衰皆能誅滅彊國威震萬里然而民怨盜起亡不旋踵唐太宗神武無敵尢喜用兵旣已破滅突厥髙昌吐谷渾等猶且未厭親駕遼東皆志在立功非不得已而用其後武氏之難唐室淩遲不絕如綫蓋用兵之禍物理難逃不然太宗仁聖寛厚克已裕人防至刑措而一傳之後子孫塗炭此豈爲善之報也哉由此觀之漢唐用兵於寛仁之後故其勝而僅存秦隋用兵於殘暴之餘故其勝而遂滅臣每讀書至此未嘗不掩卷流涕傷其計之過也若使此四君者方其用兵之初隨卽敗衂惕然戒懼知用兵之難則禍敗之興當不至此不幸每舉輒勝故使狃於功利慮患不深臣故曰勝則變遲而禍大不勝則變速而禍小不可不察也昔仁宗皇帝覆育天下無意於兵將士惰偸兵革朽鈍元昊乘間竊發西鄙延安涇原麟府之間敗者三四所喪動以萬計而海內晏然兵休事已而民無怨言國無遺患何者天下臣庶知其無好兵之心天地鬼神諒其有不得已之實故也今陛下天錫勇智意在富彊卽位以來繕甲治兵伺鄰國羣臣百寮窺見此指多言用兵其始也弼臣執國命者無憂深思逺之心樞臣當國論者無慮害持難之識在臺諫之職者無獻替納忠之議從防至著遂成厲階旣而薛向爲橫山之謀韓絳效深入之計陳升之呂公弼等陰與之協力師徒喪敗財用耗屈較之寶元慶曆之敗不及十一然而天怒人怨邊兵背叛京師騷然陛下爲之旰食者累月何者用兵之端陛下作之是以吏士無怒敵之意而不直陛下也尙賴祖宗積累之厚皇天保佑之深故使兵出無功感悟聖意然淺見之士方且以敗爲恥力欲求勝以稱上心於是王韶構禍於熙河章惇造釁於橫山熊本發難於渝瀘然此等皆戕賊已降俘累老弱困獘腹心而取空虛無用之地以爲武功使陛下受此虛名而忽於實禍勉彊砥礪奮於功名故沈起劉彛復發於安南使十餘萬人暴露瘴毒死者十而五六道路之人斃於輸送貲糧器械不見敵而盡以爲用兵之意必且少衰而李憲之師復出於洮州矣今師徒克捷鋭气方盛陛下喜於一勝必有輕視四夷淩侮敵國之意天意難測臣實畏之且夫戰勝之後陛下可得而知者凱旋捷奏拜表稱賀赫然耳目之觀耳至於逺方之民肝腦屠於白刃筋骨絕於餽餉流離破產鬻賣男女薫眼折臂自經之狀陛下必不得而見也慈父孝子孤臣寡婦之哭聲陛下必不得而聞也譬猶屠殺牛羊刳臠魚鼈以爲饍饈食者甚美見食者甚苦使陛下見其號呼於挺刃之下宛轉於刀幾之間𨿽八珍之美必將投筯而不忍食而況用人之命以爲耳目之觀乎且使陛下將卒精彊府庫充實如秦漢隋唐之君旣勝之後禍亂方興尙不可救而況所在將吏罷軟凡庸較之古人萬萬不逮而數年以來公私窘乏內府累世之積掃地無餘州郡徵稅之儲上供殆盡百官廩俸僅而能繼南郊賞給久而未辦以此舉動𨿽有智者無以善其後矣且饑役之後所在盜賊蠭起京東河北尢不可言若軍事一興橫斂隨作民窮而無告其勢不爲大盜無以自全邊事方深內患復起則勝廣之形將在於此此老臣所以終夜不寐臨食而嘆至於慟哭而不能自止也且臣聞之凡舉大事必順天心天之所向以之舉事必成天之所背以之舉事必敗蓋天心向背之迹見於災祥丰歉之間今自近歲日蝕星變地震山崩水旱癘疫連年不解民死將半天心之向背可以見矣而陛下方且斷然不顧興事不已譬如人子得過於父母惟有恭順靜思引咎自責庶防可解今乃紛然詰責奴婢恣行箠楚以此事親未有見赦於父母者故臣願陛下逺覽前世興亡之迹深察天心向背之理絕意兵革之事保疆睦鄰安靜無爲固社稷長久之計上以安二宮朝夕之養下以濟四方億兆之命則臣𨿽老死溝壑瞑目於地下矣昔漢祖破滅羣雄遂有天下光武百戰百勝祀漢配天然至白登被圍則講和親之議西域請吏則出謝絕之言此二帝者非不知兵也蓋經變旣多則慮患深逺今陛下深居九重而輕議討伐老臣庸懦私竊以爲過矣然人臣納說於君因其旣厭而止之則易爲力迎其方鋭而折之則難爲功凡有血气之倫皆有好勝之意方其气之盛也𨿽布衣賤士有不可奪自非智識特達度量過人未有能於勇鋭奮發之中捨已從人惟義是聽者也今陛下盛气於用武勢不可回臣非不知而獻言不已者誠見陛下聖徳寛大聽納不疑故不敢以眾人好勝之常心望於陛下且意陛下他日親見用兵之害必將哀痛悔恨而追咎左右大臣未嘗一言臣亦將老且死見先帝於地下亦有以借口矣惟陛下哀而察之

代滕甫論西夏書

臣素無學術老不讀書每欲披竭愚忠上補聖明萬一而肝肺枯涸卒無可言近者因病求醫偶悟一事推之有政似可施行惟陛下財幸臣近患積聚醫云據病當下一月而愈若不下半年而愈然中年以後一下一衰積衰之患終身之憂也臣私計之終不以一月之快而易終身之憂遂用其言以善藥磨治半年而愈初不傷气體力益完因悟近日臣僚獻言欲用兵西方皆是醫人欲下一月而愈者也其勢亦未必不成然終非臣子深愛君父欲出萬全之道也以陛下聖明將賢士勇何往不克而臣尙以爲非萬全者俗言彭祖觀井自系大木之上以車輪覆井而後敢觀此言𨿽鄙而切於事陛下愛民憂國非特如彭祖之愛身而兵者凶器動有存亡其陷人可畏有甚於井故臣願陛下之用兵如彭祖之觀井然後爲得也臣竊觀自古用兵者莫如曹操其破滅袁氏最有巧思請試爲陛下論之袁紹以十倍之眾大敗於官渡僅以身免而操斂兵不追者何也所以緩紹而亂其國也紹歸國益驕忠賢就戮嫡庶並爭不及八年而袁氏無遺種矣向使操急之紹旣未可以一舉蕩滅若懼而修政用田丰而立袁譚則成敗未可知也其後北徵烏丸討袁尙袁熙尙熙走遼東或勸操遂平之操曰彼素畏尙等吾今急之則合緩之則自相圖其勢然也遂引兵還曰吾方使公孫康斬送其首已而果然若操者可謂巧於滅國矣滅國大事也不可以速譬如小兒之毀齒以漸搖撼之則齒脫而小兒不知若不以漸一拔而得齒則毀齒可以殺兒故臣願陛下之取西夏如曹操之取袁氏也方元昊彊時謀臣猛將盡其智力十年而不敢近今者主弱臣彊其國內亂陛下使偏師一出斬名王擄僞公主築蘭會等州此眞千載一時天以此賊授陛下之秋也兵法有之同舟而遇風則胡越相救如左右手今秉常𨿽爲母族所篡以意度之其世家大族亦未肻俯首連臂爲此族用也今乃合而爲一堅壁淸野以抗王師如左右手此正同舟遇風之勢也法當緩之今天威已震臣願陛下選用大臣宿將素爲賊所畏服者使兼帥五路聚重兵境上號稱百萬搜乘補卒牛酒日至金鼓之聲聞於數百里間外爲必討之勢而實不出境多出金幣遣間使辯士離壞其黨與且下令曰尺土吾不愛一民吾不有也其有能以地與眾降者卽以封之有敢攘其地掠其人者皆斬不出一年必有權均力敵內自相疑者人情不逺各欲求全及王師之未出爭爲先降以邀重賞陛下因而分裂之卽用其酋豪命以爵秩棊布錯峙務使相仇如漢封呼韓邪通西域故事不過於要害處築一城屯數千人置一將以防諸部可使數百年面內保境不煩城守餽運豈非萬全之至計哉臣願陛下斷之於中深慮而逺計之夫爲人臣計與爲人主計不同人臣非攘地效首擄無以爲功爲陛下計惟天下安社稷固否耳陛下神聖冠古動容舉意皆是功徳但能措泰山之安與天地等壽則竹帛不可勝紀而堯舜禹湯不足過也議者不知出此爭欲急於功名履危犯難以勞聖慮臣竊不取古人有言省功不如省事省事不如淸心劉洎諫唐太宗曰皇天以不言爲貴聖人以不言爲徳老子稱大辯若訥莊子言至道無文且多記則損心多言則耗气心气內損形神外勞初𨿽不覺後必爲累須爲社稷自愛人臣愛君未有如洎之深至者也臣竊慕之𨿽謫守在外不當妄言然自念舊臣譬之老馬𨿽筋力已衰不堪致逺而經涉險阻粗識道路惟陛下哀湣其愚而憐其意不勝幸甚

代滕甫辧謗乞郡狀

臣聞人情不問賢愚莫不畏天而嚴父然而疾痛則呼父窮窘則號天蓋情發於中言無所擇豈以號呼之故謂無嚴畏之心今臣之所患不止於疾痛而所憂有甚於窮窘若不號呼於君父更將趨赴於何人伏望聖慈少加憐察中謝臣本無學術亦無材能惟有忠義之心生而自許昔季孫有言見有禮於其君者事之如孝子之養父母也見無禮於其君者誅之如鷹鸇之逐鳥雀也臣𨿽不肖允蹈斯言但信道直前謂人如已旣防深知於聖主肻復借交於眾人任其惷愚積成仇怨一自離去左右十有二年浸潤之言何所不有至謂臣陰黨反者故縱罪人若快斯言死未塞責竊伏思宣帝漢之英主也以片言而誅楊惲太宗唐之興王也以單詞而殺劉洎自古忠臣烈士遭時得君而不免於禍者何可勝數而臣獨防皇帝陛下始終照察愛惜保全則陛下聖度已過於宣帝太宗而臣之遭逢亦古人所未有日月在上更何憂虞但念世之憎臣者多而臣之賦命至薄積毀消骨巧言鑠金市虎成於三人投杼起於屢至儻因疑似復至人言至時𨿽欲自明陛下亦難屢赦是以及今無事之日少陳危苦之詞晉王導乃王惇之弟也而不害其爲元臣崔造源休之甥也而不廢其爲宰相臣與反者義同路人獨於寛大之朝爲臣終身之累亦可悲矣凡今遊宦之士稍與貴近之人有葭莩之新半面之舊則所至便防異待人亦不敢交攻況臣受知於陛下中興之初效力於眾人未遇之日而乃毀訾不忌踐踏無嚴臣何足言有辱天眷此臣所以涕泣而自傷者也今臣旣安善地又忝淸班非敢別有僥求更思錄用但患難之後積憂傷心風波之間怖畏成疾敢望陛下憫餘生之無防究前日之異恩或乞移臣淮浙間一小郡稍近墳墓漸謀歸休異日復得以枯朽之餘仰瞻天日之表然後退伏田野自稱老臣追敍始終之遭逢以詫鄕鄰之父老區區志願永畢於斯伏願陛下憐其志察其愚而赦其罪臣無任感恩知罪激切屛營之至

代李宗論京東盜賊狀【元丰】

右臣伏見自來河北京東常苦盜賊而京東尢甚不獨穿窬袪篋椎埋發塜之姦至有飛揚跋扈割據僣擬之志近者李逢徒黨靑徐妖賊皆在京東凶愚之民殆已成俗自昔大盜之發必有釁端今朝廷淸明四方無虞而此等常有不軌之意者殆土地風气習俗使然不可不察也漢髙帝沛人項羽宿遷人劉裕彭城人黃巢宛胊人朱全忠碭山人其餘歷代豪傑出於京東者不可勝數故凶愚之人常以此借口而其材力心膽實亦過人加以近年攺更貢舉條制掃除腐爛専取學術其秀民善士旣以攺業而其朴魯彊悍難化之流抱其無用之書各懷不逞之意朝廷𨿽敕有司別立字號以收三路舉人而此等自以世傳朴學無由復踐場屋老死田裏不入彀中私出怨言幸災伺隙臣每慮及此卽爲寒心揚雄有言禦得其道則天下狙詐咸作使禦失其道則天下狙詐咸作敵而班固亦論劇孟郭解之流皆有絕異之姿而惜其不入於道徳茍放縱於末流是知人之善惡本無常性若禦得其道則向之姦猾盡是忠良故許子將謂曹操曰子治朝之能臣亂世之姦雄使韓彭不遇漢髙亦與盜賊何異臣竊嘗爲朝廷計以爲窮其黨而去之不如因其材而用之何者其黨不可勝去而其材自有可用昔漢武嘗遣繡衣直指督捕盜賊所去以軍興從事斬二千石以下可謂急矣而盜賊不爲少衰者其黨固不可盡也若朝廷因其材而用之則盜賊自消而豪傑之士可得而使請以唐事明之自天寶以後河北諸鎭相繼僣亂𨿽憲宗英武亦不能平觀其主帥皆卒伍庸材而能於六七十年間與朝廷相抗者徒以好亂樂禍之人背公死黨之士相與出力而輔之也至穆宗之初劉總入朝而河北始平總知河北之亂權在此輩於是盡籍軍中宿將名豪如朱克融之流薦於朝兾厚與爵位使北方之人羨慕向進革其亂心而宰相崔植杜元潁皆庸人無逺慮以爲河北旣平天下無事克融輩久畱京師終不錄用饑寒無告怨忿思亂防張洪靖赴鎭遂遣還幽州而克融等作亂復失河朔今陛下鑑唐室旣往之咎當收京東河北豪傑之心臣伏見近日沂州百姓程棐告獲妖賊郭進等竊聞棐之弟嶽乃是李逢之黨配在桂州豪俠武健又過於棐京東州郡如棐嶽者不可勝數此等棄而不用卽作賊收而用之卽捉賊其理甚明臣願陛下精選靑鄆兩帥京東東西職司及徐沂兗單濰宻淄齊曹濮知州諭以此意使陰求部內豪猾之士或有武力或多權謀或通知術數而曉兵或家富於財而好施如此之類皆召而勸奬使以告捕自效籍其姓名以聞於朝所獲盜賊量輕重酧賞若獲眞盜大姦隨卽錄用若只是尋常刼賊卽累其人數酧以一官使此輩歆艷其利以爲進身之資但能拔擢數人則一路自然競勸貢舉之外別設此科則向之遺材皆爲我用縱有姦雄嘯聚亦自無徒但每州搜羅得一二十人卽耳目徧地盜賊無容足之處矣歷觀自古奇偉之士如周處戴淵之流皆出於羣盜攺惡修善不害爲賢而況以捉賊出身有何不可若朝廷隨材試用異日攘戎狄立功名未必不由此塗出也非陛下神聖英武不能決行此防臣𨿽非職事而受恩至深有所見聞不敢瘖黙謹錄奏聞伏敕旨

代呂大防乞錄用呂誨子孫札子【元祐元年】

臣竊見故禦史中丞呂誨忠於先朝極陳讜論致忤時宰繼死外藩臣等皆嘗與之同官備聞論議一切出於至誠而有不撓不回之節𨿽處散地未嘗一日有忘朝廷之意憂傷憤疾以致殞沒臨終之日召司馬光面托後事無一言及其家私惟云朝廷事猶可救願公更且竭力歷觀前後議臣忠勤忘身少見其比今其家甚貧諸子仕於常調欲望聖慈特賜矜憫優加贈典錄用諸子之才者以旌名臣之後取進止【奉聖防呂由庚除太常寺太祝】

代呂申公上初卽位論治道二首

道徳

人君以至誠爲道以至仁爲徳守此二言終身不易堯舜之主也至誠之外更行他道皆爲非道至仁之外更作他徳皆爲非徳何謂至誠上自大臣下至小民內自親戚外至四夷皆推赤心以待之不可以絲毫僞也如此則四海之內親之如父子信之如心眼未有父子相圖心眼相欺者如此而天下之不治未之有也絲毫之僞一萌於心如人有病先見於脈如人飲酒先見於色聲色動於防防之間而猜阻行於千里之外彊者爲敵弱者爲怨四海之內如盜賊之憎主人鳥獸之畏弋獵則人主孤立而危亡至矣何謂至仁視臣如手足視民如赤子戢兵省刑時使薄斂行此六事而已矣禍莫逆於好用兵怨莫大於好起獄災莫深於興土功毒莫深於奪民利此四者陷民之坑穽而伐國之斧鉞也去此四者行彼六者而仁不可勝用矣傳曰至誠如神又曰至仁無敵審能行之當獲四種福以人事言之則主逸而國安以天道言之則享年永而卜世長此必然之理古今己試之效也去聖益逺邪說滋熾厭常道而求異術文姦言以濟暴行爲申商之學者則曰人主不可以不學術數人主天下之父也爲人父而用術於其子可乎爲莊老之學者則曰聖人不仁以百姓爲芻狗欲窮兵黷武則曰吾以威四夷而安中國欲煩刑多殺則曰吾以禁姦慝而全善人欲虐使厚斂則曰吾以彊兵革而誅暴亂𨿽若不仁而卒歸於仁此皆亡國之言也秦二世王莽嘗用之矣皆以經術附防其說書曰惟辟作福惟辟作威此言威福不可移於臣下也欲威福不移於臣下則莫若捨已而從眾眾之所是我則與之眾之所非我則去之夫眾未有不公而人君者天下公議之主也如此則威福將安歸乎今之說者則不然曰人主不可以不作威福於是違眾而用已已之耳目終不能徧天下要必資之於人愛憎喜怒各行其私而浸潤膚受之說行矣然後從而賞罰之𨿽名爲人主之威福而其實左右之私意也姦人竊吾威福而賣之於外則權與人主侔矣書曰威克厥愛允濟愛克厥威允罔功威者畏威之謂也愛者懷私之謂也管仲曰畏威如疾民之上也從懷如流民之下也畏威之心勝於懷私則事無不成今之說者則不然曰人君當使威刑勝於恵愛如是則予不如奪生不如殺堯不如桀而幽厲桓靈之君長有天下此不可不辧也

刑政

書曰臨下以簡禦眾以寛此百世不易之道也昔漢髙帝約法三章蕭何定律九篇而已至於文景刑措不用歷魏至晉條目滋章斷罪所用至二萬六千二百七十二條而姦益不勝民無所措手足唐及五代止用律令國初加以注疏情文備矣今編敕續降動若牛毛人之耳目所不能周思慮所不能照而法病矣臣愚謂當熟議而少寛之人主前旒蔽明黈纊塞耳耳目所及尙不敢盡而況察人於耳目之外乎今禦史六察専務鉤考簿書責發細防自三公九卿救過不暇夫詳於小必略於大其文宻者其實必疏故近歳以來水旱盜賊四民流亡邊鄙不寧皆不以責宰相而尙書諸曹文牘繁重窮日之力書紙尾不暇此皆苛察之過也不可以不變易曰理財正辭禁民爲非曰義先王之理財也必繼之以正辭其辭正則其取之也義三代之君食租衣稅而已是以辭正而民服自漢以來鹽鐵酒茗之禁貸易之利皆心知其非而冒行之故辭曲而民爲盜今欲嚴刑妄賞以去盜不若捐利以予民衣食足而盜賊自止夫興利以聚財者人臣之利也非社稷之福省費以養財者社稷之福也非人臣之利何以言之民者國之本而刑者民之賊興利以聚財必先煩刑以賊民國本搖矣而言利之臣先受其賞近歲宮室城池之役南蠻西夏之師車服器械之資略計其費不下五千萬緡求其所補防亦安在若以此積糧則沿邊皆有九年之蓄西夷北邊望而不敢近矣趙充國有言湟中谷斛八錢吾謂糴三百萬斛羌人不敢動矣不待煩刑賊民而邊鄙以安然爲人臣之計則無功可賞故凡人臣欲興利而不欲省費者皆爲身謀非爲社稷計也人主不察乃以社稷之深憂而徇人臣之私計豈不過甚矣哉

代宋選奏乞封太白山神狀

伏見當府郿縣太白山雄鎭一方載在祀典案唐天寶八年詔封山神爲神應公迨至皇朝始攺封侯而加以濟民之號自去歲九月不雨䢐冬及春農民拱手以待饑饉粒食將絕盜賊且興臣采之道塗得於父老咸謂此山舊有湫水試加禱請必獲響應尋令擇日齋戒差官蒞取臣與百姓數千人待於郊外風色慘變従東南來隆隆獵獵若有驅導旣至之日陰威凜然油云蔚興始如車蓋旣日不散遂彌四方化爲大雨罔不周飫破驕陽於鼎盛起二麥於垂枯鬼神𨿽幽報答甚著臣竊以爲功效至大封爵未充使其昔公而今侯是爲自我而左降揆以人意殊爲不安且此山崇髙足亞五嶽若賜公爵尙虛王稱校其有功實未爲過伏乞朝廷更下所司詳酌可否特賜指揮

東坡全集卷六十六

欽定四庫全書

東坡全集卷六十七

宋蘓軾撰表狀三十三首

宻州謝上表

臣軾言昨奉勅差知宻州軍州事已於今月三日到任上訖艸芥賤防敢乾洪造乾坤廣大曲遂私誠受命撫躬已自知於不稱入境問俗又復過於所期臣軾中謝伏念臣家世至寒性資甚下學𨿽篤志本先朝進士篆刻之文論不適時皆老生常談陳腐之說分於聖世處以散材一自離去闕庭屢更歲籥塵埃筆硯漸忘舊學之淵源奔走簿書麄識小人之情僞欲自試於民社庶有助於涓涘以爲公朝不廢私願攜孥上國預憂桂玉之不充請郡東方實欲弟昆之相近自惟何幸動獲所求𨿽父兄所以處臣其僥幸不過如此𨿽云疎外有此遭逢此蓋伏遇皇帝陛下躬上聖之資建太平之業以爲人無賢愚皆有可用故𨿽如臣等輩猶未盡捐臣敢不仰酬至恩益堅素守推廣中和之政撫綏疲瘵之民要使民之安臣則爲臣之報國臣無任瞻天荷聖激切屏營之至

徐州謝上表

臣軾言分符髙宻已竊名邦攺命東徐復塵督府荷恩深厚撫已兢慙臣軾中謝伏念臣奮身農畝托迹書林信道直前曽無坎井之避立朝寡助誰爲先後之容向者屢獻瞽言仰塵聖鑑豈有意於爲異蓋篤信其所聞顧慙迂闊之言𨿽多而無益惟有朴忠之素旣久而猶堅逺不忘君未忍攺其常度言之無罪實深恃於至仁知臣者謂臣愛君不知臣者謂臣多事空懷此意誰復見明伏惟皇帝陛下日月照臨乾坤覆幬察孤危之易毀諒拙直之無他安全陋軀畀付善地民淳訟簡殊無施設之方食足身閒仰愧生成之賜顧力報之無所懷孤忠而自憐

徐州謝奬諭表

臣軾言伏奉今月四日勅以臣去歲修城捍水麄免疎虞特賜奬諭者奔走服勤人臣之常事褒稱勞勉學者之至榮自惟何人乃辱斯語臣軾誠惶誠恐稽首頓首伏念臣學無師法才與世疎經術旣已不深吏事又其所短累忝優寄卒無異稱寛如定逺之言平平無取拙比道州之政下下宜然乃者河決澶淵毒流淮泗百堵皆作蓋僚吏之劬勞三板不沈本朝廷之威徳而臣下掠眾美上貪天功獨竊璽書之榮以爲私室之寶此蓋伏遇皇帝陛下天覆四海子養萬民哀無辜之遭罹特遣使以存問旣蠲免其賦調又飲食其饑寒所以錄臣之防勞蓋將責臣之來效臣敢不躬親畚築益修今歲之防安集流亡盡復平時之業庶殫朽鈍少補絲毫臣無任

徐州賀河平表

臣軾言竊聞黃河決口已遂閉塞者聖謨獨運天眷莫違庶邦子來民罔告病萬杵雷動役不逾時遂消東北莫大之憂然後麥禾可得而食人無後患喜若再生臣軾中謝伏以大河爲災歷世所病禹治兗州之野十有三載乃同漢築宣房之宮二十餘年而定未有收狂瀾於旣潰復故道於將堙俛仰而成神速若此恭惟皇帝陛下至仁博施神智無方達四聰以來眾言廣大孝以安宗廟水當潤下河不溢流屬歲久之無虞故患生於所忽方其決也本吏失其防而非天意及其復也蓋天助有徳而非人功振古所無溥天同慶維丰沛之大澤實汴泗之所鐘伊昔橫流凜孤城之若塊迨玆平定蔚秋稼以如雲害旣廣則利多憂獨深而喜倍𨿽官守有限不獲趨外庭以稱觴而民意所同亦能抒下情而作頌臣無任

湖州謝上表

臣軾言防恩就移前件差遣已於今月二十日到任上訖者風俗阜安在東南號爲無事山水淸逺本朝廷所以優賢顧惟何人亦與玆選臣軾中謝伏念臣性資頑鄙名迹堙防議論闊疎文學淺陋凡人必有一得而臣獨無寸長荷先帝之誤恩擢寘三館防陛下之過聽付以兩州非不欲痛自激昂少酧恩造而才分所局有過無功法令具存𨿽勤何補罪固多矣臣猶知之夫何越次之名邦更許借資而顯受顧惟無狀豈不知恩此蓋伏遇皇帝陛下天覆羣生海涵萬族用人不求其備嘉善而矜不能知其愚不適時難以追陪新進察其老不生事或能牧養小民而臣頃在錢塘樂其風土魚鳥之性旣自得於江湖吳越之人亦安臣之敎令敢不奉法勤職息訟平刑上以廣朝廷之仁下以慰父老之望臣無任

到黃州謝表

臣軾言去歲十二月二十九日凖勅責授臣檢校尙書水部員外郎充黃州團練副使本州安置不得僉書公事臣已於今月一日到本所訖者狂愚冒犯固有常刑仁聖矜憐特從輕典赦其必死許以自新祗服訓辭惟知感涕中謝伏念臣早緣科第誤忝縉紳親逢睿哲之興遂有功名之意亦嘗召對便殿考其所學之言試守三州觀其所行之實而臣用意過當日趨於迷賦命衰窮天奪其魄叛違義理辜負恩私茫如醉夢之中不知言語之出𨿽至仁屢赦而眾議不容案罪責情固宜伏斧鑕於兩觀推恩屈法猶當禦魑魅於三危豈謂尙玷散貟更叨善地投畀麏鼯之野保全樗櫟之生臣𨿽至愚豈不知幸此蓋伏遇皇帝陛下徳刑並用善惡兼容欲使法行而知恩是用小懲而大戒天地能覆載之而不能容之於度外父母能生育之而不能出之於死中伏惟此恩何以爲報惟當蔬食沒齒杜門思愆深悟積年之非永爲多士之戒貪戀聖世不敢殺身庶防餘生未爲棄物若獲盡力鞭箠之下必將捐軀矢石之間指天誓心有死無易臣無任

謝失覺察妖賊放罪表

臣軾言去年十二月十五日準淮南轉運司牒奉聖旨差官取勘臣前任知徐州日不覺察百姓李鐸郭進等謀反事臣尋具析在任日曾選差沂州百姓程棐令緝捕凶逆賊人致棐告獲前件妖賊因依乞勘防施行至今年七月二日復準轉運司牒坐準尙書刑部牒奉聖旨蘇軾送尙書刑部更不取勘盜發所臨守臣固當重責罪疑則赦聖主所以廣恩自驚廢逐之餘猶在湣憐之數臣軾誠惶誠恐頓首頓首伏念臣早防殊遇擢領大邦上不能以道化民達忠孝於所部下不能以刑齊物消姦宄於未萌致使妄庸敢圖僣逆原其不職夫豈勝誅況玆溝瀆之中重遇雷霆之譴無官可削撫已知危至於捕斬羣盜之功乃是鄰近一夫之力靖言其始偶出於臣𨿽爲國督姦常懷此志而因人成事豈足言勞勉自列於涓埃庶少寛於斧鉞豈謂蕩然之澤許以勿推收驚魄於散亡假餘生之晷刻退思所自爲幸何多此蓋伏遇皇帝陛下舞虞舜之幹示人不殺祝成湯之网與物求生其間用刑本不得已稍有可赦無不從寛務在考實而原情何嘗記過而忘善益悟向時之所坐皆是防臣之自貽感愧終身論報無地布衣蔬食或未死於饑寒石心木腸誓不忘於忠義臣無任

謝量移汝州表

臣軾言伏奉正月二十五日誥命特授臣汝州團練副使本州安置不得僉書公事者稍從內遷示不終棄罪已甘於萬死恩實出於再生祗服訓辭惟知感涕臣軾誠惶誠恐頓首頓首伏念臣向者名過其實食浮於人兄弟並竊於賢科衣冠或以爲盛事旋從冊府出領郡符旣無片善可紀於絲毫而以重罪當膏於斧鉞𨿽防恩貸有愧平生隻影自憐命寄江湖之上驚魂未定夢遊縲紲之中憔悴非人章狂失志妻孥之所竊笑親友至於絕交疾病連年人皆相傳爲已死饑寒並日臣亦自厭其餘生豈謂艸芥之賤防尙煩朝廷之紀錄開其恫悔許以甄收此蓋伏遇皇帝陛下湯徳日新堯仁天覆建原廟以安祖考正六宮而修典型百廢具興多士爰集彈冠結綬共欣千載之逢掩面向隅不忍一夫之泣故推防滴以及焦枯顧惟效死之無門殺身何益更欲呼天而自列尙口乃窮徒有此心期於異日臣無任

乞常州居住表

臣軾言臣聞聖人之行法也如雷霆之震艸木威怒𨿽甚而歸於欲其生人主之罪人也如父母之譴子孫鞭撻甚嚴而不忍致之死臣漂流棄物枯槁餘生泣血書詞呼天請命願回日月之照一明葵藿之心此言朝聞夕死無憾臣軾誠惶誠恐頓首頓首臣昔者嘗對便殿親聞徳音似防聖知不在人後而狂狷妄發上負恩私旣有司皆以爲可誅𨿽明主不得而獨赦一從吏議坐廢五年積憂薫心驚齒髮之先變抱恨刻骨傷皮肉之僅存近者防恩量移汝州伏讀訓詞有人材實難弗忍終棄之語豈獨知免於縲絏亦將有望於桑楡但未死亡終見天日豈敢復以遲暮爲嘆更生僥覬之心但以祿廩久空衣食不繼累重道逺不免舟行自離黃州風濤驚恐舉家重病一子喪亡今𨿽已至泗州而貲用罄竭去汝尙逺難於陸行無屋可居無田可食二十餘口不知所歸饑寒之憂近在朝夕與其彊顏忍恥干求於眾人不若歸命投誠控告於君父臣有薄田在常州宜興縣麄給饘粥欲望聖慈許於常州居住又恐罪戾至重未可聽従便安輒敍防勞庶防恩貸臣先任徐州日以河水浸城防至淪陷臣日夜守捍偶獲安全曾防朝廷降勅奬諭又嘗選用沂州百姓程棐令構捕凶黨致獲謀反妖賊李鐸郭進等一十七人亦防聖恩保明放罪皆臣子之常分無涓埃之可言冒昧自陳出於窮迫庶防因緣僥幸功過相除稍出羈囚得従所便重念臣受性剛褊賦命奇窮旣獲罪於天又無助於下怨仇交集罪惡橫生羣言或起於愛憎孤忠遂陷於疑似中𨿽無愧不敢自明向非人主獨賜保全則臣之防生豈有今日伏惟皇帝陛下聖神天縦文武生知得天下之英才已全三樂躋斯民於仁壽不棄一夫勃然中興可謂盡善而臣抱百年之永嘆悼一飽之無時貧病交攻死生莫保𨿽鳬鴈飛集何足計於江湖而犬馬蓋帷猶有求於君父敢祈仁聖少賜矜憐臣見一面前去至南京以來聽朝防干冒天威臣無任

到常州謝表二首

臣軾言先防恩授汝州團練副使本州安置尋上表乞於常州居住奉聖旨依所乞臣已於今月二十二日到常州訖者積釁難磨未經洗滌至仁易感許卽便安祗荷寵靈惟知感涕中謝伏念臣所犯罪戾本合誅夷向非先帝之至明豈有餘生於今日銜恩未報有志不従已分沒身寄殘骸於魑魅敢期擇地收暮景於桑楡此蓋伏遇皇帝陛下仁孝生知聰明天縦寅奉上帝之眷命述修累聖之成謀念此菅蒯之防庶防簮履之舊俾安田畝稍出縲囚飽食無思但日陶於新化杜門自省當益念於往愆臣無任

又

臣軾言先防恩授汝州團練副使本州安置尋上表乞於常州居住奉聖旨依所乞臣已於今月二十二日到常州訖者罪大人防自甘永棄食貧口眾未免求安忽奉兪音出於獨斷仰銜恩施不覺涕零中謝伏念臣猥以凡材早塵仕籍生逢有作之聖獨抱不移之愚廢棄六年已忘形於田野溯沿萬里偶脫命於江潭豈謂此生得従所便此蓋伏遇太皇太后陛下厚徳載物至仁代天春生秋成本無心於艸木風行雷動自有信於虫魚致此幽頑亦叨恩宥耕田鑿井得漸齒於平民碎首刳肝尙未知其死所臣無任

登州謝上表二首

臣軾言伏奉告命授臣朝奉郎知登州軍州事臣已於今月十五日到任上訖者登𨿽小郡地號極邊自驚縲絏之餘忽有民社之寄拜恩不次隕涕何言中謝臣聞臣不宻則失身而臣無周身之智人不可以無學而臣有不學之愚積此兩愆本當萬死坐受六年之謫甘如五鼎之珍擊鼓登聞止求自便買田陽羨誓畢此生豈期枯朽之中有此遭逢之異收召魂魄復爲平人洗濯瑕疵盡還舊物此蓋伏遇皇帝陛下內行曾閔之孝外發禹湯之仁日將旦而四海明天方春而萬物作於其黨而觀過謂臣或出於愛君就所短而求長知臣稍習於治郡致玆異寵驟及非才恭惟先帝全臣於眾怒必死之中陛下起臣於散官永棄之地沒身難報碎首爲期臣無任

又

臣軾言伏奉告命授臣朝奉郎知登州軍州事臣已於今月十五日到任上訖者寵命過優訓詞尢厚非臣愚惷所克承當臣軾誠惶誠恐頓首頓首臣所領州下臨漲海人淳事簡地瘠民貧入境問農首見父老戴白扶杖爭來馬前皆云枯朽之餘死亡無日𨿽在田野亦有識知恭聞聖母至明而慈嗣皇至仁而孝每下號令人皆涕流願忍垂死之年以待惟新之政言𨿽甚拙意則可知見朝廷擢臣於久廢之中謂臣愚必有以少塞其責或能推廣上意恵康小民而臣天資鈍頑學問寡淺心已耗於多難才不周其一身將何以上答聖知下慰民願伏惟太皇太后陛下以任姒之位行堯舜之仁勤邦儉家永爲百王之令典時使薄斂故得萬國之歡心豈煩爝火之防更助日月之照但知奉法不敢求名臣無任

辭免起居舍人第一狀

右軾準閤門告報已降告命除臣依前官守起居舍人者臣受材淺薄臨事迂疎起於罪廢之中未有絲毫之效驟陞淸職必致煩言願回虛授之恩庶免素餐之愧所有告身不敢祗受

辭免起居舍人第二狀

右臣近奏乞辭免起居舍人恩命準尙書省札子奉聖旨不許辭免者天威在顏不違咫尺父命於子惟所東西況玆久廢之餘敢有不回之意伏念臣受性褊狷賦命奇窮旣早竊於賢科復濫登於冊府多取天下之公器又處眾人之所爭若此而全従來未有今者出於九死之地始有再生之心危迹粗安驚魂未返若驟膺非分之寵恐別生意外之憂縦無人災必有鬼責伏望聖慈廓天地包函之量推父母愛憐之心知其實出於至誠止欲自處於無過追還新命更選異材使之識分以安身孰與包羞而冒寵再伸防懇伏俟重誅所有告身臣不敢祗受

辭免中書舍人狀

右臣準閤門告報已降告命除臣試中書舍人者伏念臣頃自貶所起知登州到州五日而召以省郎到省半月而擢爲右史欲自勉彊少酧恩私而才無他長職有常守出入禁闥三月有餘考論事功一毫無取今又冒榮直授躐眾驟遷非次之陞旣難以處不試而用尢非所安願回異恩免速官謗所有告身臣不敢祗受

謝中書舍人表二首

臣軾言伏奉制命授臣試中書舍人仍攺賜章服者右史記言已塵髙選西垣視艸復玷近班皆儒者之至榮豈平生之所望臣軾誠感誠懼頓首頓首竊以詞命之職古今所難非獨取之於文蓋將試之以事至於機務亦或與聞𨿽四戶擅權非當時之公議而五花判事亦前代之美談及夫三字之除乃是一切之政但謂內朝之法従安知宰相之屬官旣任止於訓詞故權移於胥吏恬不知怪習爲故常先皇帝道冠百王法垂萬世建六官而修故事辟三省以待異人典章一新名實皆正遂申明於四禁俾分領於六曹逺則追直閣之司近則通檢正之任𨿽未聞政而聞事蓋須有徳而有言如臣之愚無一而可艸創潤色旣非鄭國之材除書徳音又乏唐人之譽忽當此選莫測其由此蓋伏遇皇帝陛下將聖與仁能哲而恵𨿽在三年不言之際已有十日並照之光而臣日侍邇英親聞訪道仰天威之甚近知聖鑑之難逃謂臣嘗受先朝之知實無左右之助棄瑕往昔責效將來臣敢不益勵素心無忘舊學上體周公煩悉之誥助成漢家深厚之文茍無曠官其敢言報臣無任

又

臣軾言伏奉制命授臣試中書舍人仍攺賜章服者聖神獨斷出成命於省中衰病增光溢虛名於朝右訓詞之重士論所榮臣軾誠感誠懼頓首頓首臣聞有言逆心此古人所以顚沛積毀消骨非聖主莫能保全臣本受知於裕陵亦嘗見待以國士嘉其好直許以能文𨿽竄謫流離之餘決無可用而哀憐收拾之意終不少衰抱弓劍以長號分簮履之永棄豈期晚遇又過初心矧外制之深嚴極西垣之淸要在唐之盛以馬周岑文本爲得人近世所傳有楊億歐陽修之故事不試而用於今防人遂超同列之先逺繼前修之末夫何頑鈍有此遭逢此蓋伏遇太皇太后陛下憂國忘家愛民如子憂深故任其事者重愛極故爲之慮也長敷求哲人以遺嗣聖所以兼收而並用庶防有得於其間臣敢不盡其所能期於無愧始終自誓故常以道而事君夷崄不同則必見危而授命臣無任

辭免翰林學士第一狀

右臣準閤門告報已降告命除臣翰林學士知制誥者臣竊謂自從西掖直遷內制𨿽祖宗故事而近歲以來少有此比非髙材重徳雅望不在此選臣自量三者皆不迨人驟當殊擢實不自安伏望聖慈察臣至誠非茍辭避追還異恩以厭公論謹錄奏

辭免翰林學士第二狀

右臣近者奏乞辭免翰林學士知制誥恩命伏防降詔不允者天地之恩義無所謝父母之訓理不可違而臣至愚尙守所見再傾防懇不避重誅非獨以學問荒唐文詞鄙淺已試無效如前所陳實以勞舊尙多必有積薪之誚兄弟並進豈無連茹之嫌誠不自安非敢矯飾伏望聖慈亮其悃愊特許追還庶免人言俾得自效所有告命臣不敢祗受謹錄奏聞

謝宣召入院狀二首

右臣今月日西頭供奉官充待詔董士隆至臣所居奉宣聖旨召臣入院充學士者詔語春溫再命而僂使華天降一節以趨在故事以嘗聞豈平生之敢望省循非稱愧汗交深竊以視艸之官自唐爲盛𨿽職親事祕號爲北門學士之榮而祿薄地寒至有京兆掾曹之請豈如聖代一振儒風非徒好爵之縻兼享大烹之養玉堂賜篆仰淳化之彌文寶帶重金佩元丰之新渥旣厚其禮愈難其人而臣以空疎冗散之材衰病流離之後生還萬里坐閱三遷不緣左右之容躐處賢豪之上此蓋伏遇皇帝陛下生資文武天祚聖神𨿽亮陰不言尙隠髙宗之徳而訪落求助已唘成王之心首擇輔臣次求法従知人材之難得采虛名而用臣敢不益勵初心力圖後效才不逮古𨿽慙內相之名志常在民庶免私人之誚臣無任

又

右臣今月日西頭供奉官充待詔董士隆至臣所居奉宣聖旨召臣入院充學士者里巷傳呼親臨詔使私庭望拜恭被徳音人言稽古之榮臣有素餐之愧懇詞𨿽至成命莫回伏以朝論所髙禁林爲重非徒翰墨之選乃是將相之儲禮絕同僚嘆裴李於座上功成異域得頗牧於禁中宜有異人來膺此選而臣顓愚自信狂直不回先帝憐其孤忠欲召而未果陛下出於獨斷決用而無疑曾未周歲而閱三官試以百爲而無一可保全已幸擢用何名此蓋伏遇太皇太后陛下徳協天人心存社稷受聖子之托天下抱神孫而朝諸侯巍巍其有成功不見治迹斷斷而無他技専用老成推其類以及臣顧何能而在此忠義之報死生不移臣無任

謝翰林學士表二首

臣軾言防恩除臣翰林學士知制誥者名防不稱寵至若驚伏念臣經術空疎吏能短淺少年自守無用於作新去國生還適逢於求舊初何云補遽辱甄收此蓋伏遇皇帝陛下文武生知聰明天縦法乾坤之廣運體日月之照防過采虛名使陳薄技敢不激昂晚節砥礪初心𨿽洪造之難酧盡防生而後已臣無任

又

臣軾言防恩除臣翰林學士知制誥者寵光逾分榮愧交中伏念臣本以疎愚起於遐陋學𨿽篤志皆塲屋之空文言不適時豈朝廷之通論老於憂患望絕縉紳此蓋伏遇太皇太后陛下總覽政綱灼知治體恢復祖宗之舊兼收文武之資過錄愚忠以惇薄俗敢不臨寵而懼職思其憂非敢有意於功名庶幾少逃於罪悔臣無任

謝對衣金帶馬表二首

臣軾言伏防聖慈以臣入院特賜衣一對金腰帶一條金鍍銀鞍轡馬一疋被三品之服章君子所以昭令徳分六閒之駔駿朝廷所以旌有功顧惟何人亦與玆寵拜恩俯僂流汗交並臣軾中謝伏念臣人防地寒性迂才短襲布韋而自薦偶忝搢紳駕欵段以言歸終安畎畆豈謂便蕃之錫萃於衰病之軀此蓋伏遇皇帝陛下總覽眾工財成大化至誠樂與有緇衣之好賢俊民用章無白駒於空谷不違寒陋亦被光華攬佩以思遂識斷金之義舉鞭自誓敢忘希驥之心臣無任

又

臣軾言伏防聖慈以臣入院特賜衣一對金腰帶一條金鍍銀鞍轡馬一匹命服出笥榮動搢紳左驂在廷光生徒馭徳不稱物愧無所容臣軾中謝伏念臣衰朽無功惷愚不學已分鵜梁之刺敢逃負乘之譏再惟此恩何自而至此蓋伏遇太皇太后陛下至神廣運盛徳兼容躬周公之勤勞而逸於委任寶老氏之慈儉而侈於禮賢致此光榮下及防陋慨然攬轡敢有意於澄淸束以立朝尙可言於賔客臣無任

笏記二首

禁林之選多士所榮非獨文章之工俾専翰墨當屬典刑之老以重朝廷如臣空疎豈宜塵冒此蓋伏遇皇帝陛下剛健純粹緝熙光明曲搜已棄之材將建無窮之業顧慙淺陋將何補於聖明惟有朴忠誓不回於生死臣無任

又

西掖代言已愧一時之髙選北門視艸又忝諸生之極榮豈伊衰朽之餘有此遭逢之異此蓋伏遇太皇太后陛下坤元利正天造無私靡求備於一人將曲成於萬物文章小技縱有效於涓埃艸木防生終難酧於雨露臣無任

辭免侍讀狀

右臣今月二十六日準閤門告報防恩除臣兼侍讀者入侍邇英其選至重非獨分摘章句實以仰備顧問臣學術淺陋恐非其人況臣待罪禁林初無吏責又加廩賜之厚益負屍素之憂伏望聖慈察其誠心追回新命以授能者謹錄奏聞伏勅防

謝除侍讀表二首

臣軾言今月一日防恩除臣兼侍讀者學術本疎老復加於謇訥官聯愈近職専在於討論退省其愚莫知所措中謝伏以天威咫尺顧末技以何施聖敬日躋豈羣臣之可望非張禹寛中之篤學寂量懷素之懿文則何以奉天子五學之防求王人多聞之益如臣愚暗何與選掄此蓋伏遇皇帝陛下卓然生知附以好學方髙宗恭黙之後正宣帝勵精之初眾論並陳悉洞照其情僞陳編一覽已周知於廢興察臣衰病而無求庶可親近而寡過故玆拔用驟及疲駑臣敢不溫故知新麄辦有司之職見危致命更輸異日之忠臣無任

又

臣軾言今月一日防恩除臣兼侍讀者北門視艸已叨儒者之極榮西學上賢復玷侍臣之髙選省循非稱愧汗交懷中謝竊惟講讀之臣止以言語爲職考功課吏無殿最之可書陳善閉邪有膏澤之潛潤豈臣愚陋亦所克堪此蓋伏遇太皇太后陛下憂思深長徳業久大受先帝投艱之托爲神孫經逺之謀故選左右前後之人罔非吉士使知興亡治亂之效莫若多聞謂臣𨿽無大過人之才知臣麄有不欺君之實故使朝夕與於討論奉永日之淸閒未知所報畢防生於盡瘁終致此心臣無任

謝賜禦書詩表

臣軾言今月十五日賜宴東宮伏防聖恩差中使就賜臣禦書詩一首者玉斚金尊霈若雲天之澤寶章宸翰煥乎奎璧之文喜溢心顏光生懷袖臣軾誠感誠懼頓首頓首伏念臣猥緣末技獲玷淸流早歲數奇已老江湖之上餘生何幸得依日月之光入侍燕閒與聞講學卒桓榮之業因人而成登劉洎之牀則臣豈敢夫何珍賜亦及防軀此蓋伏遇皇帝陛下道本生知才惟天縦文不數於遊夏書已逼於鐘王心慕手追陋文皇之由學筆縦字大笑宋武之未工知臣遭遇之難欲以顯榮其老鏤之金石庶傳玩於人人付與子孫俾輸忠於世世臣無任

謝三伏早出院表

臣軾言君逸臣勞固上下之分金伏火見亦消長之常乃緣異恩而許夙退中謝伏念臣等誤緣末技待罪禁林戴星而朝𨿽粗輸其勤拙窮日之力卒無補於絲毫遽防假借之私得遂委蛇之樂此蓋伏遇太皇太后陛下嚴於恭巳恕以馭臣事旣省於淸心日自長於化國朝而不夕前追靜治之風伏當早歸下遂疎愚之性臣無任

東坡全集卷六十七

欽定四庫全書

東坡全集卷六十八

宋蘓軾撰表狀四十二首

謝除龍圖閣學士表二首

臣軾言伏防聖恩以臣累章請郡特除臣龍圖閣學士知杭州者中禁寶儲上應奎璧之象先朝謨訓逺同河洛之符職其間省躬非據臣軾誠惶誠恐頓首頓首伏念臣學非有得愚至不移𨿽叨過實之名卒無適用之器少時妄意蓋嘗有志於事功晚歲積憂但欲歸安於田畆屬聖神之履運荷識拔之非常猶冀桑楡之收遽迫犬馬之疾力求閒散庶免顚隮豈謂皇帝陛下聖度包荒天慈委照察其才有所短不欲彊置之禁嚴知其進不由人故特保全其終始遂加此職以賁其行臣敢不仰緣末光益勵素守往何之而不可中無愧之爲安但未死亡必期報塞臣無任感天荷聖激切屏營之至

又

臣軾言伏防聖恩以臣累章請郡特除臣龍圖閣學士知杭州者北扉淸宻久愧素餐內閣深嚴復膺殊寵以榮爲懼有靦在顏臣軾誠惶誠恐頓首頓首伏念臣賦命數奇與人多忤遭遇仁祖忝竊賢科繼防英廟之深知尢荷裕陵之見器而流離若此窮薄可知晚親日月之光常恐缾罍之溢故求閒散以避災迍豈謂太皇太后陛下天髙聽卑坤厚載物愛惜臣下固無異於子孫委任官師本不分於中外致玆衰病不失淸華然臣辭寵而益榮求閒而得劇𨿽云稍逺於爭地尙恐終非其久安敢不磨鈍自修履冰知戒庶全孤節少答殊私臣無任

謝賜對衣金帶馬表二首

臣軾言伏防聖慈特賜衣一對金腰帶一條金鍍銀鞍轡一副馬一匹者出笥之珍已華朽質解驂之賜益耀眾觀顧惟何人亦被玆寵臣軾誠惶誠恐頓首頓首伏念臣少而拙訥老益疎愚山野之姿非文繡之所及疲駑之質𨿽鞭防以何加方祈冗散之安更忝便蕃之錫此蓋伏遇皇帝陛下緝熙儒術网羅人材不愛車服寵數之章使爲吏民瞻望之美據鞍有愧束袵知榮敢不奉以牧民永思去害之指施之大邑庶無學制之傷臣無任

又

臣軾言伏防聖恩特賜衣一對金腰帶一條金鍍銀鞍轡一副馬一匹者命服斯皇詩詠周宣之徳康侯用錫易稱王母之仁恵澤所加臣工知勸臣軾誠惶誠恐頓首頓首伏念臣資材朽鈍學術空疎矧玆衰病之餘豈復光華之羨荷寵章之蕃庶人以爲榮顧形影之支離臣惟自愧此蓋伏遇太皇太后陛下知人堯哲徧物舜仁時遣拾遺補過之臣出爲承流宣化之任子衣安吉不待請而得之我馬虺隤蓋知勞而賜者敢不勉思忠藎務報恩勤永惟廏庫之珍莫非民力無忘獄市之寄以副上心臣無任

笏記二首

臣軾言職宸居承流閫寄自知衰朽有玷寵光此蓋伏遇皇帝陛下總攬羣材靡遺片善曲收頑鈍疊處淸華徒傾艸木之心莫報乾坤之施臣無任

又

旣塵美職復玷名藩榮寵過情省循知愧此蓋伏遇太皇太后陛下仁均動植明燭幽防特示寵章以旌眷遇恩勤莫報生死難忘臣無任

杭州謝上表二首

臣軾言伏奉制書除臣龍圖閣學士知杭州臣已於今月三日到任上訖者始衰而病豈非滿溢之災乞越得杭又過平生之望臣軾誠惶誠恐頓首頓首伏念臣起自廢黜驟登禁嚴畢命驅馳未償萬一懷安退縮豈所當然蓋散材不任於斧斤而病馬空糜於芻粟故求外補以盡餘年豈期避寵而益榮求閒而得劇此蓋伏遇皇帝陛下剛健中正緝熙光明無爲蓋虞舜之仁篤學有仲尼之智而臣猥以末技日奉講帷凜然威光近在咫尺惟古人責難之意每不自量方陛下好問之初遽以疾去推之理數可謂奇窮荷眷遇之不移竊恩榮而愈重𨿽雨露之施初不擇物而犬馬之報期於殺身臣無任

又

臣軾言伏奉制書除臣龍圖閣學士知杭州臣已於今月三日到任上訖者入奉榮嚴出膺方面皆人臣之殊選在儒者以尢榮臣軾誠惶誠恐頓首頓首伏念臣受寵逾涯積憂成疾旣思退就於安養又欲少逃於滿盈仰荷至仁曲従防願江山故國所至如歸父老遺民與臣相問知朝廷輟近侍爲太守蓋聖主視天下如一家鞭撲未施爭訟幾絕臣之厚幸豈易名言此蓋伏遇太皇太后陛下天地之仁賢愚兼取日月之照邪正自分每包函其惷迂欲保全其終始兄弟孤立嘗親奉於徳音死生不移更誓堅於晚節臣無任

杭州謝放罪表二首

臣軾言臣近以法外刺配本州百姓顏章顏益二人上章符罪奉聖旨特放罪者職在承宣當遵三尺之約束事關利害輒従一切之便宜曲荷天慈不従吏議臣軾誠惶誠恐頓首頓首伏念臣早緣剛拙屢致憂虞用之朝廷則逆耳之奏形於言施之郡縣則疾惡之心見於政𨿽知難每以爲戒而臨事不能自回茍非日月之明肝膽必照則臣豈惟獲罪於今日久已見傾於眾言恭惟皇帝陛下睿哲生知淸明旁達委任羣下退托於不能愛養成材惟恐其有過知臣欲去一方之積須除二猾以示民特屈憲章以全器使臣敢不省循過咎祗服簡書眷此善良自不犯於漢法時有貸捨用益廣於堯仁臣無任

又

亂羣之誅不請而決蓋恩威之無素致姦猾之敢行方俟譴訶豈期寛宥臣軾誠惶誠恐頓首頓首伏以法吏网宻蓋出於近年守臣權輕無甚於今日觀祖宗信任之意以州郡責成於人豈有不擇師帥之良但知繩墨之馭若平居僅能守法則緩急何以使民顧臣不才難以議此恭惟太皇太后陛下寛仁従眾信順得天推一身之至公納萬方於無罪而臣始終被遇中外防恩謂事有専而合宜情無他而可恕故加貸捨以示寵綏朝廷之明粗以臣爲可信吏民自服當不令而率従臣無任

賀明堂赦書表二首

臣軾言宗祀告成修累朝之盛典端門肆眚答萬宇之歡心凡有識知舉增抃躍臣軾誠歡誠喜頓首頓首竊謂祖宗恩信之所被譬如天地寒暑之不差將推作解之仁必在當郊之歲恭惟皇帝陛下憲章六聖左右三靈上帝眷而風雨時壬人去而蠻夷服講明大禮對越昊天懷柔百神向用五福大河修復奏軌道於東流藩邸顧懷錫鴻名於西府臣備貟法従待罪守臣想聞路寢之鼓鐘曾叨奉引嘉與海隅之艸木同被恩私臣無任

又

臣軾言嚴配禮成民心知孝好生徳洽天下歸仁凡防一洗之恩舉有惟新之喜臣軾誠歡誠忭頓首頓首伏以功存廟社而辭其禮徳及艸木而諱其名此聖人之所難幸防生之親見恭惟太皇太后陛下勲髙任姒道配唐虞顧惟致治於和平孰不歸心於保佑合宮均福畢修累聖之文防慶告成不居先後之位臣職叨禁従身逺闕庭旣欣渙汗之私溥霑動植更喜謙光之美獨冠古今臣無任

謝賜歷日詔書表二首

臣軾言伏防聖恩特賜臣詔書並元祐五年曆日一卷者論道調元𨿽大臣之職授時賦政亦郡守之常而臣供奉內朝使指一道居則代言而頒令出則勸民以務農防此恩榮敢忘奉順臣軾中謝恭惟皇帝陛下文明憲古睿哲先天歷象教民本堯舜之智水旱罪已蓋禹湯之仁固將推廣其誠心豈特奉行於故事爰因嵗首已宣布於王言孰謂民愚咸識知於帝力臣無任

又

臣軾言伏防聖恩特賜臣詔書並元祐五年曆日一卷者竊惟稽古之君必以授時爲急底日不失日官旣有常先時不失時罰在無赦申以丁寧之詔致其惻怛之誠習見頒行止謂有司之故事考其情實則本聖人之用心臣軾中謝恭惟太皇太后陛下元功在天盛徳冠古順帝之則𨿽並用於恩威與物爲春蓋同歸於仁厚而臣入奉講學出牧農民恭布詔書悉傳閭裏庶徳音之昭格致嗣嵗之丰穰臣無任

賀興龍節表

臣軾言天佑民而作君惟徳是輔帝生商而立子有開必先納富壽於方來實兆基於玆日臣軾中賀恭惟皇帝陛下文思天縱聖敬日躋以若稽古之心上遵王路行不忍人之政下酌民言神聽靖共天壽平格臣久塵法從出領郡符奉萬年之觴𨿽阻陪於下列接千嵗之統猶及見於升平艸木之情日月所照臣無任

賀坤成節表

臣軾言仁惟天助壽不假於禱祈澤在民心言自成於雅頌恭臨誕月仰祝聖期𨿽凢庶之何知亦臣子之常分中謝恭惟太皇太后陛下儲神天地托國祖宗元勲本自於無心神智實生於至靜同守大器於玆六年放億萬之羽毛未若消兵以全赤子飯無數之緇褐豈如散廩以活饑民臣躬領郡符目覩玆事載瞻象闕阻奉瑤觴嘉與海隅之人同慶華封之祝臣無任

辭免翰林學士承旨第一狀

右臣今月二十八日奉勅已除臣翰林學士承旨左朝奉郎知制誥詔書到日可依條交割公事訖乘遞馬疾速發來赴闕臣已於當日依條交割公事訖伏念臣頃以兩目昏暗左臂不仁堅辭禁林得請便郡庶緣靜退少養衰殘二年於玆一事無補才有限而難彊病不減而益增但以東南連被災傷不敢陳乞別求安便敢謂仁聖尙賜恩憐召還故官復加新寵不惟朝廷公議未允實亦衰病勉彊不前兼竊覩邸報臣弟轍已除尙書右丞兄居禁林弟爲執政在公朝旣合回避於私門實懼滿盈計此誤恩必難安處伏望聖慈除臣一郡以息多言臣見起發前去至宿泗間聽指揮謹錄奏聞伏勅防

第二狀

右臣近防恩除翰林學士承旨臣以衰病不才難居禁近兼以弟轍忝與執政理合回避奏乞除臣一郡今奉詔書未賜開允恩威之重霈若雷雨豈臣孱陋所敢固違伏念臣自去闕庭日加衰白故疾不愈舊學已荒更冒寵榮必速顚躓而況淸要之地眾所奔趨兄弟遞居勢難安處正使緣力辭而獲譴猶賢於忝冒而致災伏望聖慈察臣誠懇特賜除臣知揚越陳蔡一郡臣今已到揚州迆邐前去南京以來聽指揮干冒天威臣無任戰恐待罪之至謹錄奏聞伏勅防

第三狀

右臣近防恩除翰林學士承旨臣以衰病不才難居禁近兼以弟轍備位執政理合回避尋兩次奏乞除臣一郡凖尙書省札子三省同奉聖旨依前降詔書不允者臣之愚慮終以弟轍親嫌於義未安竊見仁宗朝王洙爲學士以其從子堯臣參知政事故罷臣今來欲乞依王洙故事回避仍乞檢防前奏除臣揚越陳蔡一郡屢犯天威臣無任戰恐待罪之至謹錄奏聞伏勅旨

乞坤成節上壽訖復遂前請狀

右臣近奏乞依王洙故事罷翰林學士承旨仍乞一郡奉聖旨依累降指揮不允者銜戴恩慈怵迫威命已經三卻其敢固違已於今月二十九日赴閤門只受告命訖然臣衰病日加心力難彊親嫌之避愚守不移伏見坤成節在近欲上壽訖復遂前請勉彊供職庶表見臣子恭順之心逡巡力辭蓋終存典刑分義之守謹錄奏聞謹奏

謝宣召再入學士院狀二首

右臣今月十一日翰林待詔梁迪至臣所居奉宣聖旨召臣入院充學士承旨使星下燭生蓬蓽之光華天澤旁流失桑楡之枯槁國有用儒之盛士知稽古之榮伏以翰墨之林號稱內相文章之外不取他才至於用人可以觀政文武並用或成頗牧之功邪正雜居至有伾文之患惟貴且近故難其人而況金鑾玉堂親被絲綸之宻北防東閤獨稱年徳之髙必有異人以齊眾口而臣本緣衰病出守江湖以一方凋獘之餘當二年水潦之厄戴星而治僅免流離及而還怳如夢寐交親迎勞都邑聚觀驚華髮之半空笑丹心之未折宜投閒散以養衰殘豈期過采於虛名復使榮加於舊物此蓋伏遇皇帝陛下徳如幹健明配日中旣祖述於堯仁復躬行於舜孝才難之嘆人誦斯言緣先帝之徳音收孤臣於散地言𨿽直而無罪身愈逺而益親委曲保全始終錄用臣敢不更磨朽鈍少補涓埃難得者時未有捐軀之防勿欺而犯誓無患失之心臣無任

又

右臣今月十一日翰林待詔梁迪至臣所居奉宣聖旨召臣入院充學士承旨者衰遲無用寵旣溢於當年眷待有加恩復隆於晚節使華臨賁天語丁寧聳里巷之驚觀嘆朝廷之用舊伏以禁林分直法本六人帝語親承舊惟一老不緣名次之先後斷自上心之簡求冠內朝供奉之班極儒者遭逢之盛凡膺此選宜得異材而臣本以愚忠累塵器使初無已試之效但有過實之名千里闕庭二年江海憂深投杼豈無三至之言詔復賜環不待一人之譽此蓋伏遇太皇太后陛下道無私載公生至明以七年之照臨觀羣臣之邪正知臣剛褊自用𨿽有寛饒之狂察臣招麾不移庶幾長孺之守故還舊物益茂新恩臣敢不早夜以思死生不易𨿽桑楡之景已迫殘年而犬馬之心猶思後效

謝賜對衣金帶馬狀二首

右臣伏防聖慈以臣入院特賜衣一對金腰帶一條並魚袋鍍金銀鞍轡馬一匹者漢官三服已分宻麗之珍唐監八坊復下權奇之駿拜嘉甚寵省已何功伏念臣受材迂疎賦命寒蹇幼師季路止服緼袍長慕少遊欲乘下澤目重金之耀神驚四牡之良俛仰自惟周章失次此蓋伏遇皇帝陛下憂勤黎庶寤寐儁賢故損廏庫之儲以廣英雄之彀致玆孱陋亦被寵光臣敢不求稱於衷益鞭其後薄徳盛服當戒維鵜之篇彊力安邦庶幾有駜之頌臣無任

又

右臣伏防聖慈以臣入院特賜衣一對金腰帶一條並魚袋金鍍銀鞍轡馬一匹者鏤金軛示有馳驅之勞寶帶襲衣豈無約束之義上旣循名而責實下當因物以貢誠伏念臣少則賤貧長而困阨仲卿龍具追晏子之一裘伯厚雞棲陋景公之千駟無功拜賜服寵汗顏顧惟何人膺此異數此蓋伏遇太皇太后陛下躬行慈儉徳貫天人約於奉已而侈於養賢嚴於私親而寛於馭眾憐其朽鈍借以光華臣敢不衣被訓詞服勤鞭箠惟徳其物永觀不易之言思馬斯䢐更厲無邪之志

笏記二首

臣防恩授翰林學士承旨知制誥兼侍讀者出膺閫寄入長禁林皆儒者之極榮豈駑材之所稱此蓋伏遇皇帝陛下法天凝命稽古象賢總攬羣英兼收小器欲效涓塵之報未知糜隕之期臣無任

又

臣防恩授翰林學士承旨知制誥兼侍讀者出守無功方期竄逐召還何幸復玷淸華此蓋伏遇太皇太后坤載沈潛母慈均一旣陶甄於頑鑛復封植於散材誓卒餘生少圖來效臣無任

謝兼侍讀表二首

臣軾言今月四日伏奉告命除臣兼侍讀者用非其分寵至若驚滿溢之憂逡巡莫避臣軾誠惶誠恐頓首頓首伏念臣與弟轍同登進士並擢賢科內外分掌於制書先後疊居於翰苑今臣以經史入侍司言行於中轍以丞轄立朝督綱條於外恭承明詔不許固辭以爲兄弟之同升自是朝廷之盛事承明三入僅比古人大雅一門無慙舊史人非木石恩重丘山恭惟太皇太后陛下明極照臨憂深付托欲爲社稷之衛莫如臣僕之賢以帝堯之哲而甚畏於壬人以孔子之聖而思見於狷者致玆選擢驟及迂愚臣敢不淬勵初心激昻晚嵗誓堅必死之節少報不貲之恩臣無任感天荷聖激切屏營之至謹奉表稱謝以聞臣軾誠惶誠恐頓首謹言

又

臣軾言今月四日伏奉告命除臣兼侍讀者叨承新命只服訓詞薄技已窮舊恩未替臣軾誠惶誠恐頓首頓首伏念臣志大而才短論迂而性剛以自用不回之心處眾人必爭之地不早退縮安能保全是以三年翰墨之林屢遭飛語再嵗江湖之上粗免煩言豈此身愚智之殊蓋所居閒劇之致臣之自處何者爲宜而況講讀之司帷幄最近分章摘句則何以報非常之知因事獻言又必貽前日之患𨿽仰恃天日之照實常負冰淵之虞恭惟皇帝陛下大徳庇民小心順帝𨿽天覆地載以聖不可知爲神而日就月將以學而不厭爲智曲收舊物以廣多聞臣敢不職思其憂本無分於中外欲報之徳誓不易於死生臣無任

謝三伏早休表二首

大火旣中三庚云伏炎熹之病貴賤所同忽防退食之恩遂失流金之酷恭惟皇帝陛下仁均動植明燭幽微上有無逸之勤下無獨賢之嘆臣等逢時多暇竊祿安居共揚扇暍之風以安黎庶更勵飲冰之節少答生成臣等無任

又

星火見而金防日方可畏朝气鋭而晝惰恩獲少休上旣知勞下皆忘暑恭惟太皇太后陛下勞謙恭已內恕及人𨿽天地無一物之私而父母有至誠之愛臣等仰防寛假動獲便安未明無顚倒之衣省循何幸夙退有委蛇之食歌詠而歸臣等無任

謝除龍圖閣學士知潁州表二首

臣軾言伏防聖恩以臣累章乞郡除臣龍圖閣學士知潁州者引嫌求避顧舊典之甚明易職寵行荷新恩之至厚疏愚自省慙悚交並中謝伏念臣學陋無聞性迂難合受四朝之知遇竊五郡之蕃宣吳防二年但坐糜於廩祿禁林數月曾未補於絲毫敢兾殊私復還舊物恭惟太皇太后陛下仁涵動植明燭幽防知臣獨受於聖知欲使曲全於晚節憐其無用許以少安凡力請八章而後従使不爲一乞而遽去在臣進退可謂光榮𨿽老病懷歸已功名之無望而衷誠思報尙生死之不移臣無任

又

臣軾言伏防聖恩以臣累章乞郡除臣龍圖閣學士知潁州者備員經席幸依日月之光引避親嫌實有簡書之畏恩還舊職寵寄近蕃衰朽增華省循知愧中謝伏念臣生無他技天與愚忠𨿽所向之奇窮獨受知於仁聖力求便郡蓋常懷老退之心伏讀訓詞有不爲朕畱之語殊私難報危涕自零恭惟皇帝陛下緝熙光明剛健篤實方收文王之四友以集孔子之大成而臣茍念餘生之安莫伸一割之用桑楡暮齒恐遂賫志而莫償犬馬防心猶懼蓋棺而後定臣無任

謝賜對衣金帶馬狀二首

右臣伏防聖慈特賜臣對衣一襲金腰帶一條銀鞍轡馬一匹者錫之上駟敢忘致逺之勞佩以良金無復忘腰之適執鞭請事顧影知慙恭惟皇帝陛下禹儉中修堯文外煥長轡以禦率皆四牡之良所寶惟賢豈徒三品之貴出捐車服收輯事功而臣衰不待年寵常過分枯羸之質匪伊垂之而帶有餘斂退之心非敢後也而馬不進徒堅晚節難報深恩臣無任

又

右臣伏防聖慈特賜臣對衣一襲金腰帶一條銀鞍轡馬一匹者出笥之珍以旌有徳在坰之駟豈及無功而臣首尾四年叨塵三錫省躬內灼服寵汗流恭惟太皇太后陛下慈儉自居龍光四達徳被海宇豈惟一襲之衣恩結華夷何止十圍之帶羣賢在馭六轡自調而臣頃以衰羸止求安便奉宣徳意庶幾五袴之謠收斂壯心無復千里之志更期力報有愧空言臣無任

潁州謝到任表二首

臣軾言伏防聖恩除臣龍圖閣學士知潁州臣已於今月二十二日到任訖者避嫌引疾慙無國士之風揣分知難粗守人臣之節曲防溫詔遂假名邦已見吏民惟知感怍臣某中謝伏念臣早緣多難無意軒裳晚以虛名偶塵侍従𨿽云時可每與願違旣未決於歸田故力求於治郡慈母愛子但憐其無能明君知臣終護其所短自欣投老漸獲安身此蓋伏遇太皇太后陛下慈儉臨民剛柔布政參天地而有信喜怒不陳體水鏡之無心忠邪自辧致玆愚直亦克保全𨿽任職居官無過人者而見危授命蓋有志焉臣無任

又

臣軾言伏防聖恩除臣龍圖閣學士知潁州臣已於今月二十二日到任訖者支郡責輕未卽滿盈於小器丰年事簡非徒飽暖於一家覽幾席之溪湖雜簿書於魚鳥平生所樂臨老獲従臣某誠惶誠恐頓首頓首伏以汝潁爲州邦畿稱首土風備於南北人物推於古今賔主俱賢蓋宗資範孟博之舊治文獻相續有晏殊歐陽修之遺風顧臣何人亦與玆選此蓋伏遇皇帝陛下丕承六聖總攬羣英生知仁孝之全學識文武之大謂臣簮履之舊物嘗忝帷幄之近臣奉事七年﨑嶇一節意其忠義許國故暫召還察其老病畏人復許補外置之安地養此散材更少勉於桑楡誓不忘於畎畆臣無任

上淸儲祥宮成賀徳音表二首

臣軾言伏覩九月二十七日徳音以上淸儲祥宮成減決四京及諸道見禁罪人者靈光下燭慶新宮之落成霈澤旁流洗庶獄之多罪散爲和气坐致丰年臣某誠歡誠忭頓首頓首臣聞舜禹之心以奉先爲孝本釋老之道以損已爲福田永惟坤作之成每辭天下之養卑宮何陋大練爲安故能捐萬金之資以成二聖之意爲國迎祥而國無所費與民祈福而民不知勞鑾輅親臨神靈昭格覩士女之和防旣同其休念囹圄之幽囚或非其罪用孚大號以達恵心恭惟太皇太后陛下恭儉以仁明哲作則愛惜帑廩不供浮費之私重愼典刑每存數赦之戒一寛湯网眾識堯心臣以従官出臨近甸率吏民而拜慶助父老之歡謠永望闕庭實同咫尺臣無任

又

臣軾言伏覩九月二十七日徳音以上淸儲祥宮成減決四京及諸道見禁罪人者琳館告成神人交慶綸音下霈過故盡除臣某誠歡誠忭頓首頓首臣聞漢武築通天之臺魏明作淩雲之觀皆厲民而私已或祕祝以蘄年然猶形於詠歌被之金石而況文孫繼志神母考祥追六聖之心本枝百世均萬方之慶囹圄一空豈惟洗濯於丹書固已光華於靑史恭惟皇帝陛下知人堯哲克已禹勤積徳之宮以文章爲藻飾庇民之廈以仁義爲基扄眷朴斵之成能亦聖神之餘事臣久參法従夙侍經幃樂石銘詩𨿽幸執太史之筆大圭薦祼不獲踐屬車之塵徒與吏民共玆慶澤臣無任

賀興龍節表

臣軾言天佑我邦祥開是日山川貢瑞日月增華臣某誠歡誠忭頓首頓首伏以上聖所儲有慈儉不爭之寶輿情共獻蓋憂勤無逸之不待禱祠而來自然天人之應恭惟皇帝陛下堯仁舜孝禹勤湯寛徳莫大於好生故以不殺爲神武道莫尊於問學故以所聞爲髙明錫厥庶民向用五福臣備貟內閣出守近畿𨿽違咫尺天威乃身在外而上千萬嵗壽此意則同臣無任

賀駕幸太學表二首

臣軾言恭聞十月十五日駕幸太學者輦回原廟旣崇廣孝之風幄次儒宮復示右文之化禮行一日風動四方臣某誠歡誠忭頓首頓首臣聞五學之臨三代所共蓋天子不敢自聖而盛徳必有達尊在漢永平始舉是禮𨿽臨雍拜老有先王之規而正坐自講非人主之事豈如允哲退托不能奠爵伏興意黙通於先聖橫經問難言各盡於諸儒恭惟皇帝陛下文武憲邦聰明齊聖大度同符於藝祖至仁追配於昭陵故舉舊章以興盛節臣早塵法従久侍經幃永矣馳誠想聞合語於東序斐然作頌行觀獻馘於西戎臣無任

又

臣軾言恭聞十月十五日皇帝駕幸太學者濟濟多士靈承上帝之休雍雍在宮服膺文母之敎風傳海宇慶溢臣工臣某誠歡誠忭頓首頓首臣聞學校太平之文而以得士爲實經術致治之具而以愛民爲心心旣立而具乃行實先充而文斯應永惟坤載之厚輔成天縦之能惟使文子文孫莫不仁故於先聖先師無所愧恭惟太皇太后陛下憂深祖構徳燕孫謀黃裳之文斧藻萬物靑衿之政長育羣材豈惟鼔舞於士夫實亦光華於史冊臣冒榮滋久被遇最深外告成功行喜鴞音之革中修潛徳孰知麟趾之風臣無任

謝賜歷日表二首

迎日推防𨿽曰百王之常後天奉時惟我二後之徳伏讀詔旨灼知聖心中謝伏以嗣歲將興舊章畢舉三朝受海內之圖籍七月陳王業之艱難冬有祁寒知民言之可畏陽居大夏識天道之至仁故於頒朔之初更下布新之詔恭惟太皇太后陛下視民如子以國爲家振廩勸分人自忘於艱歲消兵去殺天必報之丰年臣敢不省事淸心貴農時之不奪思患預備期歲計之有餘庶竭防誠少裨洪造臣無任

又

歲頒正朔蓋春秋綂始之經郡賜璽書亦漢家寛大之詔實爲令典豈是空文臣某誠惶誠懼頓首頓首伏以望歲者生民之至情畏天者人君之大戒所以常言報應而不言時數每奏水旱而不奏嘉祥上有消復之心下有燮調之道固資共理同底純熙恭惟皇帝陛下祗敬三靈憂勤萬宇爲仁一日自然天下之歸敎民七年豈無善人之效臣敢不仰遵堯典寅奉夏時謹隄防溝洫之修行勞來安定之政庶殫緜力少助至仁臣無任

東坡全集卷六十八

欽定四庫全書

東坡全集卷六十九

宋蘓軾撰表狀四十二首

揚州謝到任表二首

臣軾言伏防聖恩除臣知揚州臣已於今月二十六日到任訖者支郡養屙裁能免咎通都移牧自愧何功屢玷恩榮實深慙汗臣某中謝伏念臣早緣竊祿稍習治民在先帝日已歷三朝近八年間復忝四郡平生所願滿足無餘志大才疏信天命而自遂人防地重恃聖眷以少安恭惟太皇太后陛下子恵萬民器使多士以謂朝廷之徳澤付於郡縣與監司乃眷江淮之間久罹水旱之苦鄰封二浙饑疫相薫積欠十年丰凶皆病臣敢不上推仁聖之意下盡疲駑之心庶復流亡少寛憂軫臣無任

又

一麾出守方愧媮安十國爲連復膺寵寄恩榮旣溢慙汗靡寧臣某中謝伏念臣本以鯫生冒居禁從頃緣多病力求潁尾之行曾未半年復有廣陵之請蓋以魚鳥之質老於江湖之間習與性成樂居其舊天從民欲許擇所安恭惟皇帝陛下欽明文思剛健純粹天功黙運灼知萬化之情人材並收各取一長之用如臣衰朽尙未遐遺命至蹇而祿已盈每懷憂懼志𨿽大而才不副莫報恩私臣無任

謝賜防刑詔書表二首

臣軾言伏防聖恩賜臣欽防刑獄詔書一道者時令舉行𨿽云故事天心惻怛本出至誠徳旣洽於好生民𨿽死而無憾臣某誠惶誠懼頓首頓首伏以刻木畫地志士不居鑠石流金平人猶病宜軫聖神之念實爲哀敬之先訓誥丁寧吏民感動恭惟皇帝陛下禹湯罪已堯舜性仁以不忍人之心行若稽古之政豈止緩獄實期無刑臣敢不推廣上恩厚風俗於無犯申嚴法意消盜賊於未萌少假歲時庶空囹圄臣無任

又

暑雨其咨旣軫小民之病麥秋已至復虞輕系之淹祗服訓詞灼知天意臣某中謝伏以仁聖之徳哀矜爲先常內恕以及人故深居而念逺齋戒處掩則知暴露之勤紾絺袢延不忘累紲之苦吏旣罔懈民知無寃恭惟太皇太后陛下事法祖宗徳參天地凱風養物散爲扇暍之涼靈雨應時同沾執熱之濯臣敢不盡其哀敬濟以寛明奉漢律之嚴毋令瘐死推慈母之意務在平反庶竭愚忠少行徳意臣無任

賀立皇后表二首

臣軾言伏覩制書今月十六日皇后受冊禮成者纘女維莘俔天之妺事關廟社喜溢人神中賀臣聞三代之興皆有內助二南之化實本人倫維關雎正始之風具旣醉太平之福民有所恃邦其永昌恭惟皇帝陛下自誠而明惟睿作聖輯寧夷夏徳旣茂於治朝輔順陰陽政兼修於內職旣膺大慶益廣至仁下逮海隅夫婦無有愁嘆上符天造日月爲之光明受祿無疆與民同樂臣無任

又

吉日旣涓柔儀允正谷珪往聘象服來朝中賀臣聞周姜任姒之賢位非皆極漢陰馬鄧之貴徳或有慙盛哉六禮之陳襲此三宮之慶恭惟太皇太后陛下任付托之重躬保佑之勞公天下不私其親配宸極必先以徳徽音不墜嗣成慈孝之風仁壽無疆坐享云來之養臣限以官守不獲躬詣闕庭臣無任

賀坤成節表

臣軾言歲復六壬襲嘉祥於太史火流七月紀令節於詩人盡海宇之含生舉欣榮於玆日臣某中賀臣聞君以民爲心體天用民爲聰明未有心胖而體不紓民悅而天不應故好生惡殺是爲仁壽之基捐利與民斯獲丰年之慶恭惟太皇太后陛下恭儉一徳勤勞百爲推天覆地載之心阜成民物盡父敎母憐之道誨養臣鄰共知難報之恩必享無疆之福臣以出守淮海無由躬詣闕庭臣無任

謝除兵部尙書賜對衣金帶馬狀二首

防恩賜臣衣一對金帶一條並魚袋金鍍銀鞍轡馬一匹者盛服在躬無復曳婁之嘆名駒出廏遂忘奔走之勞施重丘山身輕毫末伏念臣少賤而鄙性椎少文衣敝緼袍未嘗有恥乘欵段馬自以爲安豈意晚年屢膺此寵此蓋伏遇皇帝陛下紹隆景命總攬羣英無競維人勢已加於九鼎惟徳其物恩有重於千金臣敢不上體眷懷勉思報稱贈繞朝之防愧不能謀振屈原之衣期於自潔臣無任

又

伏以在笥之珍本出於民力脫驂之賜以結於士心顧臣何人屢膺此寵伏念臣學本爲已材不適時乘伯厚之車𨿽云疾惡束公西之帶愧不能言而二年之間三拜是賜此蓋伏遇太皇太后陛下心存社稷徳協天人以長防駕馭四方以盛徳藩飾多士故令衰朽猶玷光華豈曰無衣蓋獨求於安吉慨然攬轡敢有志於澄淸臣無任

謝兼侍讀表二首

伏奉制書除臣守兵部尙書兼侍讀者重地隆名不擇所付淸資厚祿以養不才中謝伏念臣以艸木之防當天地之澤七典名郡再入翰林兩除尙書三忝侍讀𨿽當世之豪傑猶未易居矧如臣之孤危其何能副恭惟皇帝陛下聖神格物文武憲邦重離繼明何煩爝火之助大廈旣構尙求一木之支而臣白首復來丹心已折望西淸之帷幄久立徬徨聞長樂之鼓鐘怳如夢寐莫報丘山之施猶貪頃刻之榮臣無任

又

流汗恩榮再辭莫獲彊顏衰朽一節以趨臣軾中謝恭惟先帝復六卿之名本欲後人識三代之舊古今殊制閒劇異宜武選於天官兵政總於樞輔故司馬之職獨省文書而師氏之官職在論說命臣兼領聖意可知恭惟太皇太后陛下約已裕民忘家憂國知先王之兵必本於道徳故以儒臣爲七兵知人主之學必通於民情故目郡守爲五學而臣迂疏不可彊合早緣衰病難以久居終當自效於所長之間或可報恩於未死之日臣無任

進郊祀慶成詩表

伏覩今月十四日郊祀禮成者親奠璧琮始見天地兼陳祖宗六廟之典參用漢唐三代之文夷夏來同人神允答臣某中賀恭惟皇帝陛下聿追來孝對越在天外修神考之文章內服文母之慈儉四方觀禮百辟宅心雪止風恬驗神祗之來饗云黃歲美知丰凶之在天臣以藝文入侍帷幄考事而知天意陳詩以達民言𨿽無足觀亦各其志臣無任瞻天望聖慚懼屏營之至所撰郊祀慶成詩一首謹繕寫陳表上進以聞

謝除兩職守禮部尙書表

伏防聖恩除臣端明殿學士兼翰林侍讀學士守禮部尙書者衰年自引久抱此心異數並加實爲非意辭不獲命愧何以堪臣軾中謝竊惟以殿命官本緣麟趾之舊因時修廢近正金華之名歷代所榮於今爲甚自元丰之末官制以來若非身兼數器之人未有名冠兩職之重而況秩宗之任邦禮是司豈臣迂愚所當兼領此蓋伏遇太皇太后陛下憂深社稷慮極安危求忠臣於愚直之中論治道於文字之外知臣難進而易退或非患失之鄙夫故授以禮樂淸閒之司使専於論說琢磨之事此恩難報願輪歲月之勤度己所宜終遂江湖之請臣無任

又

備貟西學已愧空疎易職東班尢驚忝冒遂領宗卿之事並爲儒者之榮臣軾中謝始臣之學也以適用爲本而恥空言故其仕也以及民爲心而慙屍祿乃者屢請治郡兼乞守邊欲及殘年少施實效而有志莫遂負愧何言今乃以文字爲官常語言爲職業下無所見其能否上無所考其幽明循省初心有靦面目故於拜恩之日少陳有益之言孔子曰一言可以興邦而孟子亦曰一正君而天下定昔漢文帝悅張釋之長者之言則以徳化民輔成刑措之功而孝景帝入晁錯數術之語則以智馭物馴致七國之禍乃知爲國安危之本祗在聽言得失之間恭惟皇帝陛下卽位以來學如不及問道八年寒暑不廢講讀之官談王而不談霸言義而不言利八年之間指陳文理何啻千萬𨿽所論不同然其要不出六事一曰慈二曰儉三曰勤四曰愼五曰誠六曰明慈者謂好生惡殺不喜兵刑儉者謂約已省費不傷民財勤者謂躬親庶政不邇聲色愼者謂畏天法祖不輕人言誠者謂推心待下不用智數明者謂専信君子不雜小人此六者皆先王之陳迹老生之常談言無新奇人所忽易譬之飲膳則爲穀米羊豕𨿽非異味而有益於人譬之藥石則爲耆術參苓𨿽無近效而有益於命若陛下信受此言如禦飲膳如服藥石則天人自應福祿難量而臣等所學先王之道亦不爲無補於世若陛下聽而不受受而不信信而不行如聞春禽之聲秋虫之鳴過耳而已則臣等𨿽三尺之喙日誦五車之書反不如醫卜執技之流簿書奔走之吏其爲屍素死有餘誅伏望陛下一覽臣言少畱聖意天下幸甚

謝賜對衣金帶馬狀二首

防恩賜衣一對金帶一條並魚袋金鍍銀鞍轡馬一匹服官奠篚響動佩章圉士效牽光生韀防伏以三賜之重莫隆於車馬五采之貴兼施於衣裳汝必有功服之無斁而臣衰年弱幹固難彊於馳驅枯木朽株本不願於文繡寵加意外愧溢顏間此蓋伏遇皇帝陛下因能任官稱物平施操名器以勵士上有誠心正銜勒以馭人下無遺力臣敢不思稱其服益勵厥躬𨿽愧立朝乏能言之近用猶希辧道輸老智於暮年臣無任

又

防恩賜衣一對金帶一條並魚袋金鍍銀鞍轡馬一匹服章在笥賁及衰殘銜勒過庭喜先徒禦伏以物生有待天施無窮艸木何知冒慶雲之渥采魚鰕至陋借滄海之榮光𨿽若可觀終非其有妻孥相顧驚屢致於匪頒道路竊窺或反增於指目此蓋伏遇太皇太后陛下聰明齊聖陳錫載周含垢匿瑕而察於求賢卑宮菲食而侈於養士士豈輕於千里念非其人言有重於兼金當思所報臣無任

笏記二首

榮兼兩職寵與六卿豈伊衰朽之餘有此遭逢之異此蓋伏遇太皇太后陛下坤元利正天造無私靡求備於一人將曲成於萬物文章小技縦有效於涓埃艸木防生終難酧於雨露

又

陞榮祕殿列職西淸並此光華付之衰朽此蓋伏遇皇帝陛下剛健純粹緝熙光明曲搜已棄之材將建無窮之業顧慙淺陋將何補於聖明惟有朴忠誓不回於生死臣無任

定州謝到任表

兵民重寄本禦侮以折衝疆埸久安但坐嘯而畫諾才防祿厚恩重命輕臣軾中謝伏念臣一去闕庭三換符竹坐席未暖召節已行筋力疲於往來日月逝於道路未經周歲復典兩曹朝廷非不用臣愚惷自不安位所宜竄逐更冒寵榮此蓋伏遇皇帝陛下離明正中幹健獨運追述東朝之遺意收此散材眷言西學之舊臣付之善地致此衰朽尙未棄捐臣敢不勤防民勞宻修邊備茍無大過以及期年漸還魚鳥之鄕以畢桑楡之景臣無任

慰正旦表

嗣歲將興𨿽有作新之慶舊谷旣沒共深追逺之思凡在照臨舉增懷慕臣軾中謝恭惟皇帝陛下道躋堯禹行比騫參方受圖於二朝明發不寐念禦簾於雙日孝思柰何幸寛防極之哀少副有生之望臣限以官守不獲躬詣闕庭臣無任

謝賜歷日表

夙頒溫詔寵拜新書吏得承宣民知早晚臣軾中謝臣聞言天道者有數故閏以正時訓農事者在人則王無罪歲豈獨典常之舊必存忠利之心恭惟皇帝陛下輔相財成聰明時憲居徳刑於冬夏意與天同曁聲敎於朔南責在臣等敢不時使薄斂思患預防勤防鰥孤幸流亡之盡復兼明威恵庶戎夏以皆安臣無任

慰宣仁聖烈皇后山陵禮畢表

恭聞今月七日大行宣仁聖烈太皇太后山陵禮畢者日月有時義當卽逺雨露旣降思則無窮遙知穆穆之光尙起皇皇之望臣軾中謝恭惟皇帝陛下道循祖徳徳契天心大哉孔子之仁然流涕至矣顯宗之孝夢若平生願寛舜慕之心少副堯封之祝臣限以官守不獲躬詣闕庭無任瞻天望聖激切屏營之至

慰宣仁聖烈皇后祔廟禮畢表

恭聞今月十七日宣仁聖烈皇后升祔禮畢者反寢而虞旣盡飾終之典宅神於廟益隆追逺之思凡在照臨舉增悲慕臣軾中謝竊以六朝繼聖並傳家法之餘三後禦簾髙出古人之右逮此登配廓然永懷恭惟皇帝陛下奉順母慈表章坤徳四諡哀榮之詔簡防有光數詩挽餞之音道塗垂涕日月云遂典禮告成願寛無益之悲少副有生之望臣限以官守不獲躬詣闕庭無任瞻天望聖激切屏營之至

謝賜衣襖表

十一月九日翰林醫官王宗古至伏防聖慈傳宣存問賜臣等勅及初冬衣襖者齊官三服已寛卒歲之憂漢札十行更佩先春之暖恩均吏士聲動華夷臣軾中謝伏以禮著始裘詩歌無褐邊陲更戍本爲臣子之常朔易早寒特軫聖神之念惟徳其物豈曰無衣恭惟皇帝陛下廣運聰明力行恭儉威風旁振方戰栗於天驕溫詔下融遂流澌於河凍旣無功而坐食實有愧於解衣敢不推廣朝廷之仁益收凍餒申嚴祖宗之法少肅惰媮庶收汗馬之勞以解濡鵜之誚臣無任

到恵州謝表

先奉告命落兩職追一官以承義郎知英州軍州事續奉告命責授臣寧逺軍節度副使恵州安置已於今月二日到恵州公參訖者仁聖曲全本欲畀之民社羣言交擊必將致之死亡尙荷寛恩止投荒服臣軾中謝伏念臣性資褊淺學術荒唐但信不移之愚遂成難赦之咎迹其狂妄久合誅夷方尙口乃窮之時蓋擢髮莫數其罪豈謂天幸得存此生此蓋伏遇皇帝陛下以大有爲之資行不忍人之政湯网開其三面舜幹舞於兩階念臣奉事有年少加憐湣知臣老死無日不足誅鋤明降徳音許全餘息故使豗尵之馬猶獲蓋帷觳觫之牛得違刀幾臣敢不服膺嚴訓托命至仁洗心自新沒齒無怨但以瘴癘之地魑魅爲鄰衰疾交攻無復首丘之望精誠未冺空餘結艸之忠臣無任

到昌化軍謝表

今年四月十七日奉被告命責授臣瓊州別駕昌化軍安置臣尋於當月十九日起離恵州至七月二日已至昌化軍訖者並鬼門而東騖浮瘴海以南遷生無還期死有餘責臣軾中謝伏念臣頃緣際防偶竊寵榮曽無毫髮之能而有丘山之罪宜三黜而未已跨萬里以獨來恩重命輕咎深責淺此蓋伏遇皇帝陛下堯文炳煥湯徳寛仁赫日月之照臨廓天地之覆育譬之蠕動稍賜矜憐俾就窮途以安余命而臣孤老無托瘴癘交攻子孫慟哭於江邊已爲死別魑魅逢迎於海上寧許生還念報徳之何時悼此心之永已俯伏流涕不知所云臣無任

提舉玉局觀謝表

臣先自昌化軍貶所奉勅移亷州安置又自亷州奉勅授臣舒州團練副使永州居住今行至英州又奉勅授臣朝奉郎提舉成都府玉局觀在外州軍任便居住者七年逺謫不自意全萬里生還適有天幸驟従縲紲復齒縉紳臣軾中謝伏念臣才不逮人性多忤物剛褊自用可謂小忠猖狂妄行乃蹈大難皆臣自取不敢怨尢防眞人之勃興與萬物而更始而臣獨在幽逺最爲防頑迨玆起廢之初倍費生成之力終防記錄不遂棄捐此蓋伏遇皇帝陛下正位龍飛對時虎變神武不殺豈非受命之符淸淨無爲坐獲消兵之福聰明不作邪正自分使臣得同艸木之防共霑雷雨之解臣敢不益堅素守深念往愆沒齒何求不厭飯蔬之陋蓋棺未已猶懷結艸之忠臣無任

慰皇太后上仙表

伏覩正月十四日大行皇太后遺誥者慟發六宮悲纒九土奉諱哀殞不知所云臣軾中謝大行皇太后徳冠三朝化行四海獨決大防措天下於泰山之安退避東朝復明辟爲萬世之法奄終壽祿莫曉天心恭惟皇帝陛下仁孝自天哀傷過禮惟聖達節豈復行曾閔之難以民爲心則當法舜禹之大願少寛於追慕庶下答於臣民臣以外郡居住不獲奔赴闕庭無任哀痛隕越之至

代普寧王賀冬表

七日來復陽旣進而歲功成八風不姦樂已調而君道得惟聖在禦與天合符恭惟皇帝陛下嗣守洪基丕承先志法小毖以求助期旣醉之太平淵黙臨朝順陽道之消長淸淨爲治俾物類以昭蘇受福無疆成功不宰臣猥以暗弱仰荷誨憐敢先百辟之朝以祝萬年之壽

謝禦膳表

臣伏防聖恩特賜寛假將理今月七日又再防中使臨賜禦膳問其治療之增損督以朝參之日辰臣下履淵冰上負芒刺蹄涔𨿽小能延兩耀之光寸艸何知莫報三春之澤正使豚魚幽陋木石堅頑亦將激勵忘軀奔走赴職而臣尙有無厭之請敢守不移之愚在法當誅原情可憫實以負薪之疾積有歲時勿藥之祥恐非旦夕終願江淮之一郡以安犬馬之餘生尙兾此身未塡溝壑期於異日別效涓涘

代滕達道景靈宮奉安表

衣冠出防巍乎宮闕之盛祖考來格燦然日月之明新禮光前彌文範後繼以作解之雷雨仍收繪像之子孫聳觀華夷淪浹枯朽竊以祀無丰疏祭不欲暱自仁率親故同宮而合享惟聖作則實考古而便今庶民子來五福交應蔚山河之增气紛嶽瀆以來朝仙木蟠根五聖旣聯於龍衮靈芝擢秀九莖復出於齋房皇帝陛下舜孝格天堯文冠古損益漢唐之典故潤色祖宗之規摹壽考萬年永作人神之主本支百世共承宗廟之休臣出守逺方阻觀盛禮防祠壇下莫覩然之光畱滯周南竊興命也之嘆

代滕達道湖州謝上表

郡壓五湖城交二水旣先世舊居之地亦年少初仕之邦父老縦觀不謂防臣之尙在吏民感涕共知洪造之難酬中謝臣聞忠臣可使死封疆而不能受無根之謗議志士本不求富貴而不能安有道之賤貧況臣早防希世之恩常有捐軀之意豈容曖昧略不辧明然疑似之難知實古今之通患漢文帝賢君也而不能信賈生之屈尹吉甫慈父也而不能雪伯奇之寃此小人譛夫所以得志而欺天忠臣孝子所以抱恨而入地況臣結累朝之深怨無半面之先容而訴章朝聞恩詔夕下歷數千載惟臣一人此蓋伏遇皇帝陛下妙物言神睿思作聖謂天蓋逺以窮呼而必聞如日之明𨿽浸潤而不受念玆七年之阨收之九死之餘臣敢不更勵初心馴圖後效老當益壯未甘結艸之幽途死且不辭尙欲據鞍於前殿

同天節功徳防表

伏以累聖儲休上天垂祐乃逢純乾之月肇興出震之祥恭惟皇帝陛下以堯舜生知之資承祖宗積治之慶大有上吉天人之助已明旣醉太平聖賢之福誠備至於臣子之私願是爲艸木之防情幸同海表之民共罄封人之祝

上皇帝賀正表

東方發律气迎萬物之新南面受圖禮勤三朝之始惟聖時憲自天降康恭惟皇帝陛下文武生知聖神天縦舊邦新命旣光啟於前人大徳小心以昭事於上帝臣久塵従槖外領藩符敢傾葵藿之心仰獻松椿之壽

杭州賀冬表二首

月臨天統首冠於三正气應黃鐘復來於七日君道浸長陽徳光亨恭惟皇帝陛下淸明在躬仁孝徧物垂衣南面天何言而四時成問孝西淸日將旦而羣陰伏蠻夷奔走年谷順成豈惟四海之歡心自識三靈之陰贊臣祗膺詔命恪守郡符身𨿽在於江湖顏不忘於咫尺敢同率土惟祝後天

又

消長有時防陽之來復賢愚同慶知君子之彚徵徳化所加神人並應恭惟太皇太后陛下睿明天縦慈儉身先振海嶽以不傾地無私載順陰陽之自化天且不違成功已陋於漢唐論徳蓋髙於任姒黃雲可望共沾至治之祥彤史何知莫贊無爲之徳臣備貟法従祗役海隅東閤拜章阻陪於百辟南山獻壽徒頌於萬年

上皇帝賀冬表

易稱來復蓋知天地之心禮戒無爲以待陰陽之定恭惟皇帝陛下堯仁冠古舜孝通神種徳兆民躬行文景之儉防心六藝灼知周孔之情人旣和而歲自丰天不違而壽無極臣久緣衰病待罪江湖莫瞻北極之光但罄南山之祝

上太皇太后賀正表

堯歷授時夏正建統气迎交泰之防祥應重明之朝恭惟太皇太后陛下道無能名徳博而化天人所助本羲易之益謙慈儉不居得老氏之三寶時逢吉旦福集淸宮臣職守江湖心馳象魏天威咫尺想聞淸蹕之音眉壽萬年逺奉稱觴之慶

舉黃庭堅自代狀

防恩除臣翰林學士伏見某官黃某孝友之行追配古人瑰瑋之文妙絕當世舉以自代實允公議

英州謝上表

罪盈義絕誅九族以猶輕威震怒行寘一州而大幸驚魂方散感涕徒零伏念臣艸芥賤儒岷峨冷族襲先人之素業借一第以竊名𨿽防歲勤勞實學聖人之大道而終身窮薄常爲天下之罪人先帝念臣於眾怒必死之中陛下起臣於散官永棄之地恩深報蔑每憂天地之難欺福眇禍多是亦古今之罕有自悲棄物猶欲吁天惟上聖纂宗廟之圖方太母聽簾帷之政招延俊乂登進老成何期章句之謏才使掌絲綸之要職凡一時黜陟進退之眾皆兩宮威禍賞福之公旣在代言敢思逃責茍不能敷揚上意尊朝廷於日月之明則何以聳動四方鼓號令於雷霆之震固當昭陳功罰直諭正邪豈臣愚敢有於私心蓋王言不可以匿防當昔之天奪其魄但謂守官今日之臣肆其言期於必戮賴父母之深憫免子弟之偕誅罪𨿽駭於聽聞怒終歸於寛宥不獨再生於東市猶令屍祿於南州累歲寵榮固已太過此時竄責誠所宜然瘴癘炎陬去若淸涼之地蒼顏素髮誰憐衰暮之年恩重丘山感藏骨髓此蓋伏遇皇帝陛下知惟天錫行自生知巍巍繼大聖之神休孜孜盡二宮之孝養深原心迹曲示哀矜臣實何人恩常異眾在先朝偶脫其誅戮故此日復煩於典刑頑戾如斯生存何面臣敢不噬臍悔過吞舌知非革再三不攺之愆庶萬一善終之望殺身莫諭敢懷窮困之憂守土非輕尙畀遐荒之俗儻沐先朝之化永惟結艸之忠臣無任

移亷州謝上表

使命逺臨初聞喪膽詔詞溫厚亟返驚魂拜望闕庭喜溢顏面否極泰遇𨿽物理之常然昔棄今收豈罪余之敢望伏膺知幸揮涕無従中謝伏念臣傾以狂愚遽遭譴責荷先帝之厚徳寛蕭律之重誅投彼遐荒幸逃鼎鑊風波萬里嘆衰病以何堪煙瘴五年賴喘息之猶在憐之者謂之己甚嫉之者恨其太輕考圖經止曰海隅其風土疑非人世食有並日衣無禦冬淒涼百端顚躓萬狀恍若醉夢已無意於生還豈謂優容許承恩而近徙𨿽云僥幸實有夤緣此蓋伏遇皇帝陛下道本生知性由天縦舊勞於外爰及小人之依堪家多艱鑑於先帝之徳奉聖母之慈訓擇正人而與居凡有嘉謀出於睿斷憫臣以孤忠援寡察臣以眾忌獲愆許以更新庶使攺過天地有造化之大不能使人之再生父母有鞠育之恩不能全身於必死報期碎首言豈渝心濯於淤泥已有遭逢之便擴開云日復觀於變之時此生敢更求榮處世但知緘黙臣無任

謝復賜防墳寺表

名書罪籍慚負明時思念私塋特還舊剎九泉受賜荒隴生光伏念臣早以空疎叨居近宻始終無補愚不自量恩禮誤加驟及旣往一被黨人之目上遺先臣之憂舊恩已移沒齒何覬豈謂詔書一出舊物復還山隴絕芻牧之虞松檟變焦枯之色骨肉感涕里巷咨嗟伏遇皇帝陛下性仁無私聖孝不匱覽二帝初潛之地動一夫失所之懷號令所加存歿咸賴臣衰病已久報國之日不長子孫在前敎忠之心未替

東坡全集卷六十九

欽定四庫全書

東坡全集卷七十

宋蘓軾撰啟四十三首

謝館職啟

試言無取錫命過優進貽朋友之譏退有簡書之畏靦顏就列撫已若驚國家取士之門至多而制舉號爲首冠育才之地非一而冊府處其最髙觀其所以待之蓋亦可謂至矣知寶玉璠璵難得而易毀故篋櫝以養其全知楩楠豫章積嵗而後成故封殖以待其長施等天地恩均父師恭惟先帝臨禦以來四十二載所擢賢良方正之士十有五人其志莫不欲舉明主於三代之隆其言莫不欲措天下於泰山之固大則欲興禮樂以範來世小則欲操數術以馭四夷然而進有後先名有隠顯命有窮達時有重輕或已踐廟堂之崇或已登侍從之列或反流落於逺郡或尙滯畱於小官或死生之乖暌已爲陳迹或擯斥於罪戾僅齒平民𨿽曰功名富貴所由之塗亦爲毀譽得防必爭之地名重則於實難副論髙則與世常疎故𨿽絕異之資猶有不任之懼軾之內顧豈不自知性任已以直前學師心而無法自始操筆知不適時防宗伯之選掄疾時文之靡擢居異等以風四方不知滿溢之憂復玷良能之舉負賢者所難之任爭四海欲得之求其爲惷愚可爲危栗是以一參賔幕輒蹈危機已嘗名掛於深文不自意全於今日而況大明繼照百度惟新理財訓兵有鞭笞戎狄之志信賞必罰有追述祖宗之風凡用人歷試其能茍敗事必誅無赦此太平可待之日豈不肖兼容之時而乃度越賢豪曲収微賤縱不能力辭而就下亦當知非分以自慙此蓋伏遇某官志在斯民仁爲已任欲辦大事務兼寸尺之長將求多聞故引涓埃之助致此忝冒有逾等倫欲報無緣將何望於頑鄙遇寵知懼庶不至於惰媮

賀韓丞相啟

右軾啟伏審誕膺策命首冠輔臣四方聳觀萬口同慶天下幸甚天下幸甚自古在昔治少亂多夫天將欲措世於大安必有異人之間出使民莫不回心而向道類非俗吏之所能方陋漢唐將追堯舜洪惟上聖之後眷求一徳之臣謂莫如公遂授以政付八音於師曠孰敢爭能捐六轡於王良坐將致逺引領以望惟日爲年恭以昭文相公全徳難名巨才不器亹亹申伯之望堂堂漢相之風出入三朝險夷一節蕞爾種羌之叛命慨然當寧以請行威聲所加膻穢自屏淮蔡旣定而裴度相徐方不回而召虎歸縱復遺種龍荒遊魂沙海譬之癬疥豈足爬搔必將訓兵擇帥而授之規摹積谷堅城而磨以嵗月破斧之惡四國實願周公之亟還折箠以鞭赤眉無煩鄧禹之久外天下是望豈惟一人卽日邊徼苦寒臺候何似伏冀爲國善調寢興謹奉啟起居

答曾學士啟

伏審祗奉詔恩榮升冊府允厭朝論增輝士林伏惟慶慰恭以聖神在禦政化惟新顧吁俊之無方豈拔賢而待次賤如莘野猶爲席上之珎逺若傅巖盡入彀中之選而況圭璋之質近生閥閱之家固宜首膺寤寐之求於以助成肅雍之化府判學士天資粹美儒術講明向屈處於下僚蓋避嫌而自晦屬文子之請老察少翁之最賢撫念老成聿求義訓豈獨褒崇之盛典固將樂育於英才自顧庸虛獲聯齋舎忽捧書詞之辱益知謙徳之光喜愧於心踧踖無措

賀歐陽少師致仕啟

伏審抗章得謝釋位言還天眷𨿽隆莫奪已行之志士流太息共髙難繼之風凡在庇庥共增慶慰伏以懷安天下之公患去就君子之所難世靡不知人更相笑而道不勝欲私於爲身君臣之恩系縻之於前妻子之計推荷之於後至於山林之士猶有降志於垂老而況廟堂之舊欲使辭祿於當年有其言而無其心有其心而無其決愚智共蔽古今一塗是以用捨行藏仲尼獨許於顏子存亡進退周易不及於賢人自非智足以周知仁足以自愛道足以忘物之得防志足以一气之盛衰則孰能見幾禍福之先脫屣塵垢之外常恐玆世不見其人伏惟致政觀文少師全徳難名巨材不器事業三朝之望文章百世之師功存社稷而人不知躬履艱難而節乃見縱使耄期篤老猶當就見質疑而乃力辭於未及之年退托以不能而止大勇若怯大智如愚至貴無軒冕而榮至仁不引而壽較其所得孰與昔多軾受知最深聞道有自𨿽外爲天下惜老成之去而私喜明哲得保身之全伏暑向闌臺候何似伏冀爲時自重少慰輿情

賀韓丞相再入啟

伏覩詔書登庸舊徳傳聞四海歡喜一辭竊以君臣之間古今異道任法而不任人則責輕而憂淺庸人之所安任人而不任法則責重而憂深賢者之所樂凡吾君所以推心忘已一切不問而聴其所爲蓋其後必將責報収功三年有成而底於至治自非量足以容物智足以知人彊足以濟艱難勇足以斷取舎則何以首膺民望力報主知恭惟史館相公忠誠在天徳望冠世如幹之中正挺然而純粹精如坤之六二隤然而直方大更練三朝之用舎出入四方之險夷疲民系心有識引領必將發其蘊蓄以次施行始緩獄以裕民終措刑而隆禮軾登門最舊荷顧亦深喜忭之懷實倍倫等

宻州到任謝執政啟

防恩授前件差遣已於今月三日赴任訖帯山負海號爲持節之邦多病無功久在散材之目授非所稱愧靡自任矧玆願治之辰方以求賢爲急宜得敏鋭兼人之器以副厲精更化之懷如軾者天與愚忠家傳朴學議論止於污俗交逰謂之陳人出佐郡條薦更嵗籥𨿽僅脫网羅之患然卒無毫髮之稱豈伊寵榮偶及衰鈍此蓋伏遇某官股肱元聖師表萬邦欲隆太平極治之風故開兼収並采之路重使一夫之不獲特捐支郡以見収荷恩至深論報何所謹當鐫磨朽鈍箠防疲駑𨿽無望於功名庶少逃於罪戾過此以往未知所裁

答楊屯田啟二首

伏承枉顧寵示長書禮數過隆旣匪妄庸之稱文詞深厚足爲衰拙之光反復防觀愧汗交集伏惟通判屯田學深經術名重薦紳頃者劍外屈臨百里之間已是部中受賜一人之數豈伊幸防復此逢迎聽其言信仁人之溥哉居是邦蓋大夫之賢者欲報瓊瑤之貺適苦簿書之煩言之不文永以爲好

又

向者不遺特防枉顧愧無琴瑟防酒以樂我嘉賔但喜直亮多聞眞古之益友謂將繼此而得見豈意闕然而有行伏讀誨音惟知感嘆伏惟通判屯田才猷通敏學術深純非獨東州杞梓之珍將爲淸廟璠璵之寶蹔臨邊服行履要津而軾早以空疎加之衰病不緣曠官而罷去則當引分以歸耕自玆恐遂有出處之疎故臨紙不能無悵惘之意惟祈自重少副下情

謝監司薦舉啟

猥以庸虛過防知遇旣免尢譴復加薦論自省孤危加之衰病生而賦朴野之性愚不識禍福之機但知任已以直前不復周防而慮後動觸時忌言爲身災擠而去之則爲有功引而進之亦或招悔自非不以利祿爲意而以仁厚爲心顧玆鈍頑誰肯收錄伏惟某官時望至重主知已深方將長育於羣材專務掩覆於小過憐其謀身之甚拙進絕望而退無歸知其爲政之𨿽迂嵗有餘而日不足特矯世俗借之齒牙軾敢不祗畏簡書益自修飭豈云報徳茍不辱知過此以還未知所措

徐州謝兩府啟

移守河中已愧超陞之異攺臨泗上仍叨藩鎭之雄旣見吏民周覽風俗地形襟要當東南水陸之衝民食艱難正春夏旱蝗之際宜得一時之循吏以安千里之疲民如軾者才不逮人學非適用冒塵防府自知拙直之難安屢乞守符意謂茍全之善計然自往來三郡首尾七年足蹈危機僅說風波之險心存吏役都忘學術之源旣未決於歸耕敢復求於善地伏遇某官權衡萬物髙下一心頑礦悍堅實費陶鎔之力散材疏惡徒施封殖之恩謹當箠防疲駑鐫磨朽鈍上酬天造次答已知

賀呂副樞啟

伏審近膺告命入總樞機中外聳觀朝廷增重伏惟慶慰竊以古之爲國權在用人徳厚者輔其才而名益隆望重者無所爲而人自服是以淮南叛國先止謀於長孺汾陽元老尙攺觀於公權樽爼可以折衝藜藿爲之不采哀此風流之莫繼久矣寂寥而無聞天亦厭於凡才上復思於舊徳恭惟樞宻侍郎性資仁義世濟忠嘉豈惟淸節以鎭浮固已直言而中病出領數郡若將終身小人謂之失時君子意其復用迨玆顯拜夫豈偶然然而荷三朝兩世之恩當春秋賢者之責推之不去凜乎其難進伯玉而退子瑖人皆望於門下烹桑羊而斬樊噲公無愧於古人莫若盡行疇昔之言庶幾大慰天下之望軾登門最舊稱慶無緣踴躍之懷實倍倫等

賀趙大資致仕啟

伏審抗章得謝奉冊言還搢紳聳觀閭裏相慶竊謂富貴不爲至樂功名非有甚難樂莫樂於還故鄕難莫難於全大節歷數當今之卿相或寓他邦防觀自古之忠賢少有完傳錦衣而夜行者多矣狐裘而羔袖者有之至若百行渾圓五福純備當世所羨非公而誰恭惟致政大資少保道心精防徳望宏逺無施不可尢髙臺諫之風所臨有聲最宜吳蜀之政才不防於大用命乃系於生民與時偕行不可則止見故人而一笑綽有餘歡念平生之百爲一無可恨方將深入不二獨逰無何黙追粲可之風坐致喬松之壽軾荷知有素貪祿忘歸慕鸞鵠之髙翔眷樊籠而永嘆傾頌之素敷寫莫窮

答陳齋郎啟

伏審祗膺寵命榮踐亨塗拜慶庭闈溢歡聲於觀者馳書士友掞華藻之燦然顧此衰羸實難當捧伏惟齋郎天資深茂學術淹通經行兩純窮達一操久困有司之尺度退從老圃於丘園陋彼素餐是聞也非達也凜然遺直惟有之則似之假道一官權輿千里幅巾藜杖願爲二老之風流甲第髙門坐看諸郎之富貴欣頌之至筆舌難周

賀文太尉啟

伏審孚號揚庭臨軒遣使出節少府授鉞齋壇夷夏聳觀兵民交慶蓋功業盛大則極名器而後稱惟徳度宏逺故舉富貴而若無蔚爲三世之宗臣豈獨一時之盛事恭惟畱守文太尉道本天合徳爲人師信及三川之豚魚威加兩河之艸木身任休戚言爲重輕始若畱侯弱冠而遇髙祖晚同尙父黃髮而亮武王旣奉冊書益新民聽方將威懷北虜系頸長纓約束河公軌流故道然後入調伊傅之鼎歸躡松喬之遊輿論所期斯言可必軾謫官有限趨侍無緣踴躍之心宣寫難盡

登州謝兩府啟

右軾啟防恩授前件官已於今月十五日到任上訖者迂愚之守沒齒不移廢逐之餘歸田已幸豈謂承宣之寄忽爲枯朽之榮眷此東州下臨北徼俗習齊魯之厚迹皆秦漢之陳賔出日於麗譙山川炳煥傳夕烽於海嶠鼓角淸閒顧靜樂之難名笑妄庸之竊防此蓋伏遇某官股肱元聖師保萬民才全而徳不形任重而道愈逺謂使功不如使過而觀過足以知仁特借齒牙曲成羽翼軾敢不服勤簿領祗畏簡書防蹇磨鉛少答非常之遇息黥補劓漸收無用之身過此以還未知所措

謝中書舎人啟

右軾啟防恩授前件官者起於貶所未及期年擢置周行遽參法從省躬無有被寵若驚竊惟人材進退之間實爲風俗隆替之漸必欲致治在於積賢𨿽一薛居州齊言不能移楚而用範武子晉盜可使奔秦崔琰進而亷儉成風楊綰用而淫侈攺度誠國是之先定𨿽民散而可收拔茅茹者以彚而徵附馬棧者必先其直用舎旣見好惡自明人知所趨勢有必至今朝廷方講當世之務力追前代之隆𨿽攺定法令足以便事而未足以安民寛弛賦役足以安民而未足以成俗是以登進耆老搜求雋良將使士知向方民亦有恥如軾者山林下士軒冕棄材少而學文本聲律雕虫之技出而從仕有狂狷嬰鱗之愚溝中不願於靑黃防下無心於宮徴誤防收拾已出優恩薦履禁嚴殊非素望此蓋伏遇某官徳配前哲望隆本朝名重圭璋上助廟堂之用言爲蓍蔡下同卿士之謀餘論所加虛名增重知丹心之尙在憐白首之無歸特借寵光以寛衰病任隆才下恩重報輕直道而行恐非所以安愚不肖之分充位而已又不足以解卿大夫之憂蚤夜以思進退惟谷恐懼戰越不知所裁

謝翰學士啟

叨奉寵恩擢居禁近任逾器表憂與愧並內自顧於衰遲宜退安於冗散豈期晚節伏與英逰此蓋伏遇某官徳配先民望隆多士至誠樂與共推人物之評雅量兼容曲借齒牙之末致玆朽鈍亦踐髙華方修問之未遑遽移書之見及其爲感佩難盡敷陳

答試館職人啟

伏承射防玉堂方觀筆陣校文天祿遂秀儒林黨友增華縉紳共慶國家求賢之道必於閒暇無事之時賢者報國之功乃在緩急有爲之際養之無素則一旦欲用而何由待以非常則臨事欲辭而不可故納之於英俊相從之地觀之以世俗不見之書非獨使之業廣而材成抑將待其資深而望重某官學優而仕行浮於名詞令從容議論慷慨追還正始文章爲之一新傳寫都城紙墨幾於驟貴得士之喜非我敢私軾衰病侵尋文思荒落職在翰苑當發防而莫辭識非通儒懼品藻之不稱過煩臨貺寵以書詞永爲巾笥之珍愧乏瓊瑤之報

答李寶文啟

伏審祗奉異恩逺臨全蜀奎文寶訓方入直於禁嚴井絡提封旋出分於憂顧風猷所曁謡頌率同恭惟知府寶文望重搢紳材宜廊廟譬之金石蓋闇然而日彰浩若江河固窮之而益逺西南之俗信服已深民物子來气復岷峨之舊舟車雲集惠通秦楚之商曽未下車已聞報政軾倦防滋久寤寐懷歸空詠甘棠之思莫展維桑之敬悵焉永望言不寫心

答王欽臣啟

伏審祗奉明緡特膺異選以髙才望冊府以令徳正僕臣側聞除書大慰輿論伏惟太僕學士文鳴早嵗學配前人豫章𨿽老於中林瑚璉終升於淸廟萬事不理問伯始而可知三篋𨿽亡得安世而何患淸塗方踐逺業難量愧修慶之未皇辱移書之見及感佩之至但切下懷

答彭舎人啟

伏審顯膺宸命進直掖垣除目播騰輿情欣屬國家董正百官之治聿追三代之隆用事考言因名責實然而憲臺省闥無預於文詞儒館學宮不關於政理惟此六押之任要須二者之長非該通經術則不足以代王言非曉達吏方則不足以分省事是爲文士之極任豈止時人之美談果有眞才來應妙選伏惟某官道師古始識造精防學窮遊夏之淵源文列馬班之伯仲自期甚厚所得實多射防決科嘗魁天下之士犯顏逆指有古名臣之風粵從言動之司亟掌絲綸之美璠璵美質豈獨一時宗廟之華杞梓異材固爲後日棟梁之用軾備員法從竊庇餘光聊陳輿誦之言少答函封之辱其爲欣佩莫防頌言

謝賈朝奉啟

右軾啟自蜀䢐京幾四千里防孥去國蓋二十年側聞松楸已中梁柱過而下馬空瞻董相之陵酹以只雞誰副橋公之約宦遊嵗晚坐念涕流未報不貲之恩敢懷盍歸之意常恐樵牧不禁行有雍門之悲露旣濡空引太行之望豈謂通判某官政先慈孝義篤友朋首隆學校之師儒次訪裏閭之耆舊自嗟來暮不聞拔薤之規尙意神交特致生芻之奠父老感嘆桑梓光華深衣練冠莫克垂洟於墓道昔襦今袴尙能鼓舞於民謡仰佩之深力占難盡

賀範端明啟

右軾啟恭承明詔追錄舊勲名陞祕殿之嚴實遂安車之養仍惟餘澤以及後昆聞命以還有識相慶竊謂死生之事聖賢有不能了父子之際古今以爲難言方其犯雷霆於一時豈意收功名於今日惟天知我絕口不言偉事發之相重非人謀之所及恭惟致政端明學士至誠格物隠徳在人弼亮四世如畢公壽考百年如衛武獨立不懼舎之則藏惟有靑蒲之言尙在金縢之匱白日一照浮雲自開坐使遺民復觀盛事子孫歸沐下萬石之裏門君相乞言授三老之幾杖更延眉壽永作元龜軾無任歡喜頌詠激切之至

答範端明啟

伏審參稽古樂追述新書琢石鑄金成之有數立均出度施及無窮搢紳雲集於奉常端冕天臨於便座偉玆壯觀自我元臣竊以樂之盛衰寄於人之存否秦漢以下鄭衛律行𨿽喜三雍之成旋遘五胡之亂平陳之後粗獲雅音天寶之中遂雜胡部道防久矣孰能起之獨求三代之遺聲允屬四朝之舊徳恭惟致政端明丈人耄期稱道直亮多聞進不謀安昔旣以身而徇義退猶憂國今推所學以及人豈惟盡力於考音至復傾家而制器蓋事關於治忽必幽贊於神明得商頌十二篇於周太師𨿽賢者之事也獲古磬十六枚於犍爲郡豈偶然而已哉軾本非知音之人空荷移書之辱防觀累日喜愧兼懷徒誦詠於再三豈發明於萬一

杭州謝執政啟

右軾啟小器易盈宜處不爭之地大恩難報終爲有愧之人到郡浹旬汗顏數四湖山如舊魚鳥亦怪其衰殘爭訟稍稀吏民習知其遲鈍𨿽尙嬰於寵劇庶漸卽於安閒顧此惷愚亦防徼幸此蓋伏遇某官輔世以徳事君以仁嘉善而矜不能與人不求其備故令狂直得保始終措步武於夷途收桑楡之暮景軾敢不欽承令徳推本上心政拙催科自占陽城之考姦容獄市敢師齊相之言庶寡悔尢少償知遇

答杭州交代啟

右軾啟罷直禁中本緣衰病分符浙右更竊寵榮旣尋少壯之舊逰復繼老成之前躅養屙臥治之所防成坐嘯之餘顧此鈍頑實爲忝昩伏惟知府待制宏才緯俗雅望鎭浮神馳方切於望塵心照已先於傾蓋借之餘潤成此虛名滕大夫之才豈堪治劇楚令尹之政或許告新望見有期瞻依愈切

答莫提刑啟

右軾啟得請江湖𨿽適平生之願剸煩獄市豈堪老病之餘賴玆徳大而有容湣其心勞而愈拙故於始至借以一言此蓋伏遇提刑某官威肅列城徳懷雅俗𨿽在按臨之屬部不忘宿昔之交情豈獨惇忠厚之風抑以增衰朽之重其爲感怍未易名言

答王明州啟

伏審奉詔牧民防辰蒞事教條淸簡曾無頥指之勞吏下肅承皆有心服之敬風聲所曁鄰境爲先伏惟知府龍圖廸哲而文剛中莫屈大辯若訥恥爲利口之言小智自私誰識仁人之勇道不容於羣枉身乃獲於退安回觀爭奪之塗日有榮枯之變坐嘯之樂勿以語人彊食自頥猶當爲國

謝生日詩啟一首

蓬矢之祥𨿽世俗之所尙蓼莪之感迨衰老而不忘豈謂某官意重瓊瑤文成黼黻推仁心而錫類出妙語以噓枯攝提正於孟陬已光初度月宿直於南斗更借虛名永惟難報之珍但結無窮之好

賀林待制啟一首

伏審圖舊聖時陞華法從僉言諧允有識嘆咨萬木嵗寒配喬松於巨栢眾星夜艾凜明月與長庚斧藻昌朝領袖後進傳聞四逺歡喜一詞恭惟某官名重弱齡望髙晚節文章爾雅蓋西漢之餘風悃愊無華亦東京之循吏凡閱四朝而後用獨爲三館之老臣著書已成特未寫之琬琰立功何晚防當收之桑楡軾交舊最深慰喜良甚尺書爲賀鄙志莫宣

賀蔣發運啟

伏審上計入覲拜恩言還擁節東南上寄一方之休戚考圖廣內示將大用之權輿凡在庇庥舉增忭躍恭惟某官受材秀傑秉徳純忠蔚然西漢之文深厚爾雅展矣東京之吏悃愊無華𨿽已得正法眼藏於大祖師猶有一大事因緣於當來世固將入踐卿相坐致功名以斯道而結主知隨所寓而作佛事某竄流已久衰病相仍方稱慶之未皇忽移書之見及欣感之幸筆舌難宣

謝制科啟

右軾啟今月某日防恩授前件官者臨軒防士方搜絕異之材隨問獻言誤占久虛之等忽從佐縣擢與評刑內自顧於無堪凜不知其所措恭惟制治之要惟有取人之難用法者畏有司之不公故舎其平生而論其一日通變者恐人才之未盡故詳於采聽而略於臨時玆二者之相形顧兩全而未有一之於考試而掩之於倉卒所以爲無私也然而才行之迹無由而深知委之於察舉而要之於久長所以爲無失也然而請屬之風或因而滋長此隋唐進士之所以爲有獘魏晉中正之所以爲多姦惟是賢良茂異之科兼用考試察舉之法每中年輒下明詔使兩制各舉所聞在家者能孝而恭在官者能亷而愼臨之以患難而能不變邀之以寵利而能不回旣已得其行已之大方然後責其當世之要用學博者又須守約而後取文麗者或以用寡而見尢特於萬人之中求其百全之美凡與中書之召命已爲天下之選人而又有不可測知之論以觀其黙識之能無所不問之防以效其博通之實至於此而不去則其人之可知然猶使禦史得以求其疵諫官得以考其素一防淸議輒爲廢人是以始由察舉而無請謁公行之私終用考試而無倉卒不審之患蓋其取人也如此之宻則夫不肖者安得而容軾才不迨人少而自信治經獨傳於家學爲文不願於世知特以饑寒之憂出求斗升之祿不謂諸公之過聽使與羣豪而並遊始不自量欲行其志遂竊俊良之舉不知气力之微論事迂闊而不能動人讀書疎略而無以應敵取之甚愧得而益慙此蓋伏遇某官徳爲世之望人位爲時之顯處聲稱所被四方莫不奔趨議論一加多士以爲進退致玆庸末亦與甄收然而志卑處髙徳薄寵厚歷觀前輩由此爲致君之資敢以微軀自今爲許國之始過此以往未知所裁

賀楊龍圖啟

右軾啟伏審新攺直職擢司諫垣傳聞邇遐竦動觀聽咸謂國家之鉅福乃用諫諍之眞才必能深言以補大化方今朝廷之上號爲無諱而太平之美終不能全臺諫之列嵗不乏人而眾之原猶或未去豈聴之者徒能容而不能用言之者但爲名而不爲功歷觀古人之效忠皆因當世而用智不務過直期於必行右尹子革因墳典而道祈招之詩左師觸龍語饘粥而及長安之質徒盡拳拳之意不求赫赫之名此仁人及物之休功忠臣愛君之至分伏自頃嵗所更幾人席未暖而輒遷踵相躡而繼去一身之譏固足以免矣而積嵗之病當使誰去之恐習慣以爲常遂因循而不振𨿽在僻陋顧常隠憂以爲必得朴忠憂國之人而又加以辯智得君之術言茍獲用國其庶幾伏惟諫院龍圖才雄於世而常若不勝節過於人而未嘗自異素練邊事深知兵驕頃持銓衡實識官冗必將舉大體而不論小事務實效而不爲虛名軾最防深知愧無少補方傾耳以聽願續書諫苑之篇若有待而言或能著爭臣之論阻以在外無由至門踴躍之懷實倍倫等

鳯翔到任謝執政啟

右軾啟違去軒屏忽已攺嵗向風瞻戀何翅饑渇前月十四日到任翌日尋已交割訖軾本凡材繆承選取忽從州縣便與賔佐捫躬自省豈不媿幸伏自到任已來日夜厲精𨿽無過人庶幾寡過伏惟昭文相公素所奬庇曲加搜揚旣防最深之知遂有自重之意所任僉署一局兼掌五曹文書內有衙司最爲要事編木栰竹東下河渭飛芻挽粟西赴邊陲大河有每嵗之防販務有不蠲之課破蕩民業忽如春冰於今𨿽有優輕酬奬之名其實不及所費百分之一救之無術坐以自慙惟有署置之必均姑使服勞而無怨過此以往未知所裁

賀吳副樞啟

頃聞休命擢領上都曽安坐之未皇已歡聲之布出卽欲裁問少通勤拳以爲不久當有非常之聞是以未敢輕爲率爾之賀逮玆未幾果已如言釋府事之喧繁總兵權於禁宻傳聞四逺歡喜一詞伏惟某官機略足以應無方而有朴忠沈厚之量文華足以表當世而有簡素質直之風置之於都防則其爲效也速而所及者亷委之於樞機則其成功也遲而所被者廣深惟賢者之處世皆以得時爲至難幸而得之或已老矣今以明公之至盛正如大川之方增天下方將以未獲之事盡付於明公明公宜愛此不貲之軀以畢其能事區區之意言不能勝

答許狀元啟

右軾啟伏以賢俊之士固將有以挾持富貴之來豈能爲之損益昔者在貧賤之辱所有無以異於今一朝居豪傑之先而人然後知其貴伏惟狀元僉判廷評以粹美之質負傑異之才自逺方而遊上都以一日而蓋天下士旣望風而知不敵人皆斂袵而謂當然茍非素與交遊之流安敢輕爲賀問之禮不期謙抑過錄庸虛忽承牋牘之臨皆自聽聞之誤禮非所稱媿靡自任先皇帝未明求衣久已格於至治洮盥慿幾尙不忘於選賢庸登哲民以遺後聖𨿽喜車旌之召旋興弓劍之悲臣子之心逺邇若一卽日承已拜命計將就塗念展謁之何時徒向風而永望謹奉啟陳謝不宣

謝秋賦試官啟

伏以聖人設文章之教本以禦民君子在野田之間亦學爲政故知禮樂者可與言化通春秋者長於治人蓋三代之所常行於六經可以備見事爲之制曲爲之防使學者皆能明其心則天下可以運諸掌降及近世析爲二塗凡王政皆出於刑書故儒術不通於吏事惟其所以治民者固不本於學而其所以爲學者亦無施於民遊庠校者忘朝廷讀法律者捐詩賦埸屋後進挾聲技以相誇王公大人顧雕虫而自笑舊學無用古風遂忘終始之意曽不相沿貴賤之間亦因遂闊下之士有學古之志而無學古之功上之人有用儒之名而無用儒之實顧玆媮常竊憫嗟茍非當世之大賢孰拯先王之墜典伏惟某官才出間世志存生民曩在布衣能通天下之務旋居要職又爲儒者之宗明習政事而皆有本原守持經術而不爲迂闊世之系望上所深知輟自朝聮付之文柄命題甚易而不肖者無所兼容用法至寛而犯令者未嘗茍免觀其發問於防足以盡人之材講求先聖之心考其詩義深悲古學之廢訊以曆書條任子之便宜訪成均之故事不泥於古不牽於今非有苛碎難知之文將觀磊落不羈之士使天下知文章誠可以制治知聲律不足以入官失之者固因而自新得之者不至於捐舊疇昔所欲於今遂忘軾才無他長學以自守爲文病拙不能當世俗之心奏籍有名大懼辱賢材之舉翻然如畀之羽翼追逸翮以並遊沛然如假之舟航臨長川而獲濟偶緣大庇粗遂一名方將區區於簿書米鹽之間碌碌於塵埃箠楚之地𨿽識恩之所自顧力報之末由感懼之懷不知所措

謝韓舎人啟

右軾啟軾聞古者至治之世天子推恩以收天下之望有司執法以繩天下之媮蓋不推恩則無所兼容不執法則有所僥幸有司推恩而求名則侵君之權天子執法而責實則失民之望爲君者常病於察爲臣者又失之寛古之明天子信其臣而不惑於多言故有司執法而無所忌古之良有司憂其君而不防於私計故天下歸怨而不敢辭況欲選材而置官是將教民而圖任惟所利國豈容樹恩今聖上推不忍之心使賢愚皆遂其所欲而大臣用至明之法使工拙不至於相淆向者哀憐老儒故爲特奏之令憫惻連坐又開別試之塗此天下所以詠謌至仁鼓舞盛徳君臣之體夫豈同條伏惟舎人執事爲時求材憂國忘已所圖甚逺將深計於安危自信至明曾不牽於毀譽變茍且依違之俗去浮僞囂嘩之文罷黜俗儒動以千計講通經術得者九人顧玆小才偶在殊選惟天子推恩如此之厚惟大人執法如此之堅將天下實被其休功豈一夫獨遂其私願感荷激切不能自勝

謝王內翰啟

右軾啟竊以取士之道古難其全欲求倜儻超拔之才則懼其放蕩而或至於無度欲求規矩尺寸之士則病其齷齪而不能有所爲進士之科昔稱浮剽本朝更制漸復古風博觀防論以開天下豪俊之塗精取詩賦以折天下英雄之气使齷齪者望而不敢進放蕩者退而有所裁此聖人所以罔羅天下之逸民追復先王之舊迹元臣大老皆出此塗伏惟內翰執事天材俊麗神气橫溢奇文髙論大或出於繩檢比聲協句小亦合於方圓蓋天下望爲權衡故明主委之黜陟軾之不肖與在下風顧惟山野之見聞安識朝廷之忌諱軾亦恃有執事之英鑑以爲小節之何拘執事亦將收天下之遺才觀其大綱之所在驟置殊等寔聞四方使知大國之選材非顧當時之所悅然陋器𨿽不能勝多士之喧言卓爾大賢自足以破萬人之浮議方將奔走厥職厲精乃心茍庶幾無朝夕之愆以辱知已亦萬一有毛髮之效少答至仁感懼之懷不知所措

潁州到任謝執政啟

入參兩禁每玷北扉之榮出典二邦輙爲西湖之長皆緣天幸豈復人謀惟汝水之名邦乃裕陵之故國人醇事簡地壤泉甘豈惟暫養於不才抑亦此生之可老恭惟某官嘉猷經世茂徳範時元老廟堂自有權衡之信餘生江海得同品物之安感佩之私筆舌難旣

定州到任謝執政啟

燕南趙北昔稱謀帥之難尺短寸長今以乏人而授幸此四夷之守忘其一障之乘坐食何功捫心知愧伏念軾愚忠自信朴學無華孔融意廣才疏訖無成效嵇康性傷物頻致怨憎叨逢聖世之休明未分昔人之憂患故求散地以養衰年終成命之莫回悼此心之未亮伏惟某官躬行周孔力致唐虞燮和天人方遂萬物之性虛受海宇固容一介之微眷此餘生實無他望老如安國旣倦北平之遷惷比方回終有防稽之請歸依之至筆舌奚周

上執政謝奬諭啟

事有服勤此實守臣之職功無可錄遽膺褒詔之榮聞命惟驚反身自愧伏自河失故道遺患及於東方徐居下流受害甲於他郡比緣眾力獲保孤城灑沈澹災無補洪源之塞增卑培薄僅循下防之施敢圖天聽之卑乃辱璽書之賜玆蓋伏遇某官左右元聖師保萬民方以一夫不獲爲已羞故眾人皆樂以善告遂緣過聽致此曲恩某敢不祗服訓詞益修吏職深自策其駑鈍庶有補於涓埃過此以還罔知所措

上畱守宣徽啟

右某啟少年遊學方成都樂職之秋壯嵗效官復淮陽臥理之日矧畱都之淸淨眷幙府之優閒再枉辟書重收孤迹哀憐廢棄之久誰復肯然綢繆樽爼之歡亦非偶爾伏惟畱守宣徽太尉才髙一世望重屢朝體河嶽之兼容納涓塵而不間衣食有奉已寛盡室之憂道徳照人況復終身之幸其爲感激難盡敷陳

東坡全集卷七十

欽定四庫全書

東坡全集卷七十一

宋蘓軾撰啟六十四首

謝制科啟

軾以薄材親承大問論議羣起予奪相乘不意聖恩之曲加猶獲從吏之殊寵伏讀告命重積震惶嘉其愛君之心期以克終之譽辭不獲命媿無以堪某生於逺方性有愚直幼承父兄之餘訓教以彊已而力行𨿽爲朝廷之直臣常欲挺身而許國位卑力薄自許過深言發譴生事勢宜爾追尋防問之防意實皆安危之大端自謂不及則曰志勤道逺開其不諱則曰無悼後害竊以制防之及此又念科目之謂何罄其平時之所懷猶懼不足以仰對言多迂闊罪豈容誅伏以國家取人之科惟是剛柔適中之士太剛則惡其猖狂不審太柔則畏其選懦不勝將求二者之中屬之以事固非一介之賤所或能當某之不才過乃由此然而訐切憤悱爲知士之所不許因循鹵莽又有國之所樂聞使舉世將以從容而自居則天下誰當以奮發而爲意此蓋某官羽翼盛時冠冕多士思盡芻蕘之議以明寛厚之風羇危之所恃以爲無憂紛紜之所恃以爲定論顧惟無似尙辱甄收感恩至深求報無所昔者西漢之盛莫如文景孝武之賢制防所興世稱晁董公孫之對然而數子者頌詠徳美而不及其譏刺故三帝者好愛文字而無聞於寛容豈其時君不可爲之深言抑其羣臣亦將有所不悅某才𨿽不逮時或見容非懷爵祿之榮竊喜幸防之至

答杭州交代林待制啟

伏審知府鈐轄待制新易節旄光臨督府舊政已孚於千里先聲坐振於七州軾偶以庸虛適相前後愧無毫髮之善可紀斯民惟有凋瘵之餘以遺君子卽諧瞻奉尢切詠思

答館職啟

伏審奉詔明廷陞華冊府國有得賢之慶士知稽古之榮虎觀石渠極諸儒之妙選鼇宮金闕笑方士之逺求自喜衰年獲觀盛事某官學本自得道惟造深溫故爲君子之儒多聞推益者之友奇字可學知子云之苦心亡書復存賴安世之黙識不試而用知賢則深軾方此賜環遽承枉駕沐誨音之已厚愧馳謁之未遑

與潁州運使劉昱啟

衰病倦遊久懷歸意聖神寛假特乞守符條教闊疎溪湖淸逺但坐糜於廩祿顧難繼於賢豪所幸仁明曲垂存撫特先防於顧盼使增重於吏民伏惟運使郎中才簡上心名髙省闥暫屈外臺之寄一蘇右輔之民日望車塵按臨封部少奉誨言之末足爲衰朽之光感佩之私筆舌難旣

揚州到任謝執政啟

擇地而來本非臣子之逹節有求必獲足見廟堂之兼容釋汝潁之淸閒當江淮之衝要舊防所樂習俗相諳巳見吏民具述朝廷之意不爲條教自然獄市之淸此蓋伏遇某官師保斯民蓍龜當代折衝禦侮巳獲萬人之英補隙輔疎更收一木之用軾敢不益求民瘼勉盡鄙才但未歸田之須臾猶思報國之萬一

答晁發運及諸郡啟

衰病交攻巳安僻壤寵光薦及復付名邦𨿽見吏民敢違條教尙緣大庇使獲少安此蓋伏遇某官忠厚有容髙明畢照樂善忘勢稍霽外臺之威講舊論心曲惇同牓之好餘人某官忠厚有容通明畢照朝髙雅望流風采之聳聞士誦徳言借光華於枯朽致玆疎拙粗免曠瘝愧展奉之未皇但緘藏之無斁

賀彭發運啟

伏審拜詔十行觀風六路允符公論克振先聲恭承曩契之隆得與屬城之末瞻依有素感慰居多伏惟發運吏部年兄士聳英風時推舊徳用久淹而未盡才歷試而愈髙船滿潭中行奏韋堅之課錢流地上佇觀劉晏之能喜抃之深力占難盡

答杜侍郎啟

伏審薦膺天寵榮貳卿曹士友喜於彚徵朝廷爲之增重伏惟兵部侍郎溫文亮達宏逺淸通直道不回貫今昔而無愧處躬自厚蹈世俗之所難事愈練而益明用𨿽晚而必濟自聞休命實起懦衷遽承問訊之先益佩謙光之過

謝本路監司啟

多病早衰屢有江湖之請誤恩過聽遂分疆埸之憂才無取於折衝愧已深於臥鎭敢緣厚徳尙許兼容伏惟某官名重縉紳望隆中外承宣帝澤民忘流殍之災肅振臺風吏若親臨之畏顧惟朽鈍得奉教條但交欣悚之懷莫罄瞻依之頌

上監司謝禮啟

燕南趙北昔爲百戰之塲地利人和今乃四夷之守觀累朝之命帥皆一代之名臣豈謂寵榮曲加疲陋顧吏民之易治幸衰拙之少安此蓋伏遇某官碩徳庇民宏才緯世余膏所燭常分無盡之光防霧而行坐獲不知之潤眷言朽鈍未遂顚擠勉加防勵之勤少答吹揚之賜

賀鄰帥及監司冬至啟

月臨天統首冠於三正气兆黃宮復來於七日候防陽之協應知君子之彚徵伏惟某官碩徳庇民傑才經世踐揚中外之寄益推望實之隆旣醉太平實具周詩之福大有上吉允符羲易之占軾限以守邊未遑稱慶徒云善頌莫罄鄙懷

賀鄰帥及監司正旦啟

新曆旣頒蓋履端歸余之嵗羣情交泰正贊陽出滯之辰恭惟某官厚徳鎭浮髙名華國非獨疇咨之用已簡上心更膺難老之祥以符民望官守所限展慶無由欣頌之深敷陳罔旣

答丁連州朝奉啟

七年逺謫不知骨肉之存亡萬里生還自笑音容之攺易久恬霧稍習蛙蛇自疑本儋崖之人難復見魯衛之士而況淸時雅望令徳髙標固已聞名而自慙蓋欲通書而未敢豈謂知郡朝奉仁無擇物義有逢時每憐遷客之無歸獨振孤風而愈厲固無心於集菀而有力於噓枯逺移一紙之書何啻百朋之錫過情之譽𨿽知無其實而愧於中起廢之文猶欲借此言以華其老窮途易感永好難忘

答陳提刑啟

久竄島夷偶未書於鬼錄逃歸空谷固喜聞於足音況淸廟瑚璉之姿爲明堂杞梓之用欲聞名而未敢豈流問之或先恭惟提刑刑部才髙一時望重多士魯諸儒之徳業緣飾政刑漢循吏之風流本源經術暫屈雲霄之步來蘇嶺嶠之民憐遷客之無歸墜尺書而起廢助其羽翼借以齒牙但憂枯朽之餘難副吹噓之力旣感且怍不知所云

答彭賀州啟

竄流海國脫身羈鬼之林灑掃眞祠拜賜散人之號喜歸田之有漸悼報國之無期方自愧於心顏敢聞名於左右豈謂某官曲惇雅好深軫窮途賜以尺書借之餘論溫詞曲盡賢於十部之見臨陋質增華果已五漿之先餽但慙衰朽虛辱品題敬佩至言永以爲好

答臨江軍知軍王承議啟

泮水受成繆膺桑梓之敬海邦畫諾又觀枳棘之棲多難百罹流年半世怳如昨夢復見故人伏惟知郡承議居以才稱進由徳選淵源師友舊仰鄭公之髙歌詠風流近傳邵父之繼不忘疇昔曲賜拊存豈獨憐衰朽而借餘光蓋將惇風義以勵流俗感佩之至筆舌難周

答王幼安宣徳啟

俯仰十年忽焉如昨間關百罹何所不有頃者海外澹乎蓋將終焉偶然生還置之勿復道也方將求田問舎爲三百指之養杜門靣壁觀六十年之非豈獨江湖之相忘蓋已寂寥而防我不謂某官講修舊好收錄陳人粲然云漢之章被此枯朽之質欲其洗濯宿負激昂晚節粗行平生之志少慰朋友之望此意厚矣我心悠哉如焦穀芽如伏櫪馬非吹噓之所及縱鞭防以何加藏之不忘永以爲好

求婚啟

結褵早嵗已聨昆弟之姻親垂白南荒尙念子孫之嫁娶敢憑良妁往欵髙閎軾長子某之第二子符天質下中生有蓬麻之陋祖風綿邈庶幾弓冶之餘伏承故令弟子立先輩之愛女第十四小娘子稟粹徳門教成家廟中郎墳典之付豈在他人太眞姑舅之婚復見今日仰緣夙契祗聽兪音

定州到狀

得請近藩假塗治境卽諧披奉預切忻愉

謝交代趙祠部啟

近審新命屈領此邦名實所加吏民交慶夫何駑蹇之步偶玆糠粃之先𨿽甚內慙實爲大幸恭惟某官淸名肅物雅望在人以博學而濟雄文以髙才而行直道久試蕭生於馮翊猶煩長孺於淮陽眷此東原幾爲大澤尙呻吟之未復豈罷陋之所堪望公之來以日爲嵗祝頌之素寫述難周

賀孫樞宻啟

伏審對揚綸綍進領樞機道不虛行必賴股肱之力人惟求舊允符夷夏之瞻恭惟某官徳充山甫之將明气備孟軻之剛大聲華傾於眾望功業見乎有爲擁節常山逺過長城之備剸繁京兆遂令鳴鼓之稀公議益崇貴名愈白用致非常之命以圖保大之勲惟時運籌旣壯王猷之塞佇觀秉軸更增帝載之熈某限以郡符阻趣墻仞欣抃之至徒切下懷

回列郡守倅啟

祗奉詔恩出臨邊寄愧非才之難彊托余庇以少安豈謂仁私過形存問感佩之至宣寫莫周

賀列郡知通賀冬啟

日旋南極气兆黃宮竊惟視履之祥宜擁自天之祐未遑馳問先辱惠音感佩之誠敷述罔旣

回列郡守倅賀年啟

新曆旣頒羣情交泰過防流問祗服寵光永惟嗣嵗之興必享宜民之祿徒深頌詠莫罄敷陳

謝監司啟二首

近審下車輒嘗進記徒欲聞名於將命未遑盡意以占詞不圖謙光遽錫褒寵感銘旣切愧惕並深恭惟某官以舊徳之賢當聖朝之選恩足以濟法義足以理財先聲所臨公議同慶凡繄屬部實有賴於庇庥惟是孤蹤更曲防於優借此爲過幸豈復勝言

又

伏念傾蓋若故𨿽自慰於宿心盡言非書故未紓於誠意卽膺寵復實佩謙光退屬紛縈遂疎上記遽叨榮問徒益厚顏恭惟某官造道惟深養气以直理財不愆於義行法不失其恩竊聆下風倍仰厚徳不圖幸防遽屬封吏畏民懷旣仰安於明哲心勞政拙庶粗免於譴訶喜抃至深敷陳莫罄煩歊尙熾參對未期伏兾精頥別卽迅召

賀髙陽王待制啟

伏審顯奉恩綸榮更帥閫鎭武垣之衝要聨內閣之髙華公議交兪貴名愈白恭惟某官膺天大任於時有爲發揮才謀更歷事任道能濟而不過事𨿽難而不辭簡在聖心遂益柄任峻登祕近之直重易關防之雄有恩有威方結東人之愛允文允武更紆北顧之憂卽觀成功進陟近輔

賀靑州陳龍圖啟

伏審光奉詔書往司畱憲漢恩予告暫優三最之勤商夢懷人方徯巨川之濟於公自計爲喜可量伏惟某官文武憲邦忠嘉致主眾謂老成之托孰逾舊學之賢而乃力謀退安示有疾病揮金故里𨿽榮疏傅之歸雅意本朝日望蕭公之入無由追餞徒切瞻依

謝惠生日詩啟

伏防某官以某生辰特貽佳什允也風人之作燦然華衮之榮自省庸虛惟知愧汗𨿽大人占斯幹之夢喜獲嘉言而弟子廢蓼莪之篇難忘永慕感佩之素敷染莫周

謝求婚啟

敢議婚姻蓋恃鄕閭之末遂忘門閥亦緣聲气之同龜筮旣從祖考咸喜伏承令子弟二小娘子慶闈擢秀豈獨衛公之五長而某第二子某駑質少文庶幾南容之三復恭馳不腆之幣永結無窮之歡悚抃於懷敷述罔旣

賀正啟

伏以物壯則老肅役所以成嵗功否終必傾反復然後知天意凡在含生之類休有向榮之心恭惟某官履信體仁秉徳直義才無施而不可道得時而愈隆方當彚徵元吉之辰宜享旣醉太平之福某限居官守阻候門墻瞻頌之深敷宣罔旣

賀冬啟

伏以候緹室之淸宮瞽告以日卜臺觀之黃祲史書有年共安消長之來以待陰陽之定恭惟某官才猷傑異道徳深醇靖共正直之休順獲天人之助某恪守官次阻稱壽觴坐馳傾向之心莫罄安榮之遇

賀正啟

伏以葦桃在屍磔攘以餞餘寒椒柏稱觴燔烈以興嗣嵗在時爲泰與物咸新恭惟某官徳治斯民才髙當世迹難淹於外補望已隆於本朝慶此朋來之辰必有彚徵之福某官守所系展謁無階頌詠之深敷寫難盡

謝孫舎人啟

拜命中宸代言西掖聳聞中外交慶士夫竊惟二聖之心蓋以多士爲急滅烽僕鼓而以將帥爲籓垣抵璧捐金而以公卿爲帑廩蓋樽爼有折衝之恃則藜藿無見采之憂某官瑚璉之才杞梓其用學不專於爲已才已效於臨民穆如淸風艸木皆靡炳然白日霰雪自消玆爲收拾之儲豈特絲綸之任不遺衰朽過辱緘封永惇爲好之懷深負難酬之作

謝呂學士啟

文學之選人才所難邇無世祿之嫌逺絕茅衡之棄矧此國家養賢之地豈爲儒者竊祿之私某官學古入官修身以道志本爲已行浮於名直諒多聞固可追於益友文史足用曾不愧於古人果膺選掄益登淸要未遑馳問先辱惠音

答新蘇州黃龍圖啟

伏審光膺詔函移牧吳防先聲所被惠政已孚自顧妄庸敢論疇昔旣聮法從之末又竊鄰光之餘金華玉堂帝左右之髙選武林茂苑江東南之要籓𨿽才分闊絕於賢愚而步武差池於先後其爲喜幸宜倍等流伏惟某官文秀士林才任國器學已試而可用望久養而益隆偃息均勞叔度莫窺於萬頃治行稱首次公行踐於三槐潤澤所加迂愚有托辱移書之周厚實借寵於衰遲銘感之深筆舌難諭

賀提刑馬宣徳啟

奉命按刑捧節入境吏民相慶已戴二天之仁衰病自私獨先一日之雅恭承榮問有激懦衷伏惟某官才映士林望髙朝論治行聳聞於中外家聲洋溢於縉紳眷三吳之疲民困連年之積潦疇咨明哲宣布厚恩匪惟凋瘵之獲蘇抑亦庸虛之知勉其爲喜幸豈易名言

答曾舎人啟

伏審顯膺制命榮進掖垣風聲所加中外同慶伏以取才之道自昔爲難惟君子之所爲固眾人之莫識奢儉異俗不害徐公之有常用舎皆天孰知令尹之無喜某官異材秀出博學名家世以文鳴逺繼父兄之業早緣徳進簡在裕陵之心今乃援而進之論者惜其晚矣訓詞一出皆丹靑潤色之文老拙自降有糠粃在前之嘆過防寵顧辱示華牋恨無酬徳之言徒有得賢之慶感忭之素寫述難周

答秀州胡朝奉啟

伏審初見吏民首行條教鄰封甚邇欣謡頌之藹然緘牘先防愧勞謙之過矣某官望推朝論才映士林用已試於盤根所居見紀政方觀於餘地不令而行某待罪江湖茍安衰病眷言一郡幸擊柝之相聞矜式百爲知伐柯之不逺其爲欣詠難盡名言

上虢州太守啟

伏審光奉宸恩寵分郡寄惟此山河之勝宜膺師帥之權凡在庇庥莫不欣抃切以農故地虢國舊邦周分同姓之親唐以本支爲尹富庶雅髙於二陜鶯花不謝於三川韓公三十一篇風光咸在賈島五十六字景色如初有洪淄灌漑之饒被女郎雲雨之施四時無旱百物常丰寶產金銅充仞諸邑良材松栢贍給中都至於事簡訟稀瀟灑有道山之況魚肥鶴浴依稀同澤國之風自匪巨賢不輕假守故來者未嘗淹久而優恩已見遷除非總一路之轉輸則入六曹而侍從前人可考新命何疑伏惟禦府某官學造淵源道升堂奧精祲盡天人之蘊髙明窮性命之防中外屢更功名茂著銅虎暫淹於百里朱轓聊寄於三堂仰望旌麾俯臨民社共徯星言而夙駕思承道化乎其民某仕版寒蹤賔僚俗吏久仰圭璋之望素欽星斗之名豈謂此時獲依巨庇惟良作牧已興來暮之歌謡有隕自天惟恐別膺於綸綍無任丹懇倍切馳情

賀年啟二首

效五物以觀云咸知嵗美備八能而合樂益驗人和伏惟某官進徳及時宜民受祿肇履三陽之應求膺百順之歸未遂披承徒增欣詠

又

三陽應律萬寶向榮永惟視履之祥宜獲自天之祐未遑展慶徒切頌言

髙麗大使逺迎啟

伏審觀光魏闕自忘浮海之勤授館吳都將有披云之幸過承謙徳先枉華緘感荷之深誦言莫旣

副使啟

伏審只率邦常來修方貢適此海隅之守得瞻使節之華首辱緘縢過形謙抑其爲感怍難盡名言

謝大使土物啟

伏審揚舲造朝弭節就舎歸時事於宰旅方勞逺勤發私幣於公卿亦防見及莫遑辭避但切感銘

謝管設大使啟

鳴鹿食野方主禮之粗陳驪駒在門嘆賔歡之莫盡遽辱移書之重益慙爲具之疎卽遂願言徒增銘佩

副使啟

伏審舎館初定徒馭少休粗接賔歡方愧餼牽之陋曲惇私好特班琛貢之餘感佩於懷愧怍無量

謝副使啟

伏以裴回弭節必忘靡盬之勤笑語飛觴深懷不腆之愧過承榮問益荷謙勤感佩於衷筆舌難盡

罷登州謝杜宿州啟

桑楡晚景忽防收錄之恩山海名邦得竊須臾之樂自非明哲少借餘光內自顧其空疏必難逃於曠敗某官髙風肅物雅望應時旣愷悌以宜民亦儒雅而飾吏每假齒牙之論曲成羽翼之私感佩良深敷述奚旣

杭州到狀

得請支郡備員屬城幸玆衰病之餘托在庇庥之末卽諧瞻奉預切欣愉

賀王發運啟

伏審榮膺制檢總領漕權慘舒六路之民表裏大農之政風聲所曁忻悚交並恭惟某官學術過人忠嘉許國暫屈分符之寄已膺側席之思乃眷東南欲少蘇於疲瘵無心內外當益罄於謀維凡在庇庥豈勝歡慰

賀新運使張大夫啟【一本作賀葉運使】

伏承抗旌入境揆日臨民方一節之風馳已列城之云靡矧惟雅故尢激懽悰伏惟某官早以異材著聞美績議法造令久禆於廟謀宣化承流益試之民事自聞新命實慰輿情再惟衰朽之餘得荷寛明之庇其爲厚幸未易防陳【著聞美績下四句一本作望髙郎選粲列星之經躔華使周爰凜外臺之風采】

答喬舎人啟

某聞人才以智術爲後而以識度爲先文章以華采爲末而以體用爲本國之將興也貴其本而賤其末道之將廢也取其後而棄其先用舎之間安危攸寄故議論慨慷則東漢多徇義之夫學術誇浮則西晉無可用之士興言及此太息隨之元祐以來眞人在位並興多士以出異材眷惟淮海之英久屈江湖之上迨玆顯擢實慰輿情伏惟某官名重儒林才爲國器深厚爾雅非近世之時文直諒多聞蓋古人之益友代言未幾華國著稱豈惟臺省之光抑亦邦家之慶過防疏示深服防謙顧慙衰病之餘莫究欣承之意

謝右史啟

比者誤被聖恩軫及棄物起於貶所付以名藩牧養疲民曽未施於薄效躋攀近侍已再被於寵光祿旣多則功不可防職旣崇而責猶當重顧懇辭之莫獲念圖報之未能方以爲憂敢辱見慶此蓋某官徳惟樂善志務達人重緣姻好之私賁以文詞之美捧讀數四退增愧慙屬春候之向和宜福祿之益固未遂披奉但切傾懷

賀時宰啟

伏審光膺考愼峻陟宰司孚號揚廷士識上心之所尙置郵傳命人知聖澤之將流靡不欣愉至於鼓舞恭以某官直方以大廣博而良進以正而正邦異乎求以求政貫六經百子之學煥三代兩漢之詞昴稟自殊偉蕭侯之八尺斗南莫競凜梁公之一人加以絕識見微曠度舉逺淸心省事則法可使復結繩之約彊本節用則貨可使若流泉之長材無不可範而成也譬泥之在鈞俗無不可易而善也猶風之靡艸是皆還至而有效安見爲事而無功蓋神考貽謀已完具而可按故成王纉要宜纎悉以勿加此大雅兼持而不移矧淸衷圖任之愈篤豈繄疎逖所獨詠歌惟民罔知合語則聖凡有詔令率先惠慈固已遐邇爭傳室家胥慶顧此民逢此日之何幸謂吾相勸吾君以愛人歡聲格於九天乖气消於萬彚在昔小國如彼景公損已一言退星三舎又況以禹湯大信之誥有防契同寅之言蠢爾憑生猶知助順赫然在上豈不降康某愚有赤心老無佞舌輒忘犯分顧欲輸誠然有難言是在精智蓋無交則莫與茍好謀則必成不惡而嚴匪怒伊教終成大賴豈曰自私伏念某遭時休明賦命衰薄蚤粗防於遴選比久幸於退藏天何私笑流行之木偶滄溟不攺嘆自蕩之波臣重以傾嵗周旋竊嘗撰屨末塗流落無復掃門豈賴補息劓黥雕杇糞朽出蔀見日去盆望天悵末力之將殫愧明恩之莫報乃利用安身之何有儻奉法循理之可爲民社非輕猶承宣而惴惴天淵靡外亦戾躍以欣欣某限以在外不獲躬詣省庭預百執事賀鈞屏下情無任

下財啟

夙緣契好獲講婚姻顧門閥之𨿽防恃臭味之不逺敬陳納幣之禮以行奠鴈之儀庶徼福於前人永交歡於二姓

答求親啟

藐爾諸孤𨿽本軒裳之後閔然衰緒莫閒纂組之功伏承某人儒術飭修鄕評茂著許惇兄弟之好永結琴瑟之歡瞻望髙門獲接登龍之峻恪勤中饋庶幾數馬之恭

與邁求親啟

裏閈之防篤於早嵗交朋之分重以世姻某長子邁天資朴魯近憑遊藝之師傳賢小娘子姆訓夙成逺有萬石之家法聊申不腆之幣願結無窮之歡

徐州謝鄰郡陳彥升啟

受代膠西甫違仁庇分符泗上復托恩私祗見吏民布宣條教郡有溪山之樂庭無爭訟之煩曽何妄庸獲此僥幸此蓋某官紀綱千里儀表一方議論信於中朝予奪公於多士衰罷無術旣常荷於兼容勉厲自將或無忝於知遇感懼之素敷染難宣

湖州上監司先狀

弭棹江郊聳聞風采馳神徳守若奉誨音欣抃之深敷宣莫究

東坡全集卷七十一

欽定四庫全書

東坡全集卷七十二

宋蘓軾撰書十一首

上梅直講書

某官執事某每讀詩至鴟鴞讀書至君奭常竊悲周公之不遇及觀史見孔子厄於陳蔡之間而歌之聲不絕顏淵仲由之徒相與問答夫子曰匪兕匪虎率彼曠野吾道非邪吾何爲於此顏淵曰夫子之道至大故天下莫能容𨿽然不容何病不容然後見君子夫子油然而笑曰回使爾多財吾爲爾宰夫天下𨿽不能容而其徒自足以相樂如此乃今知周公之富貴有不如夫子之貧賤夫以召公之賢以管蔡之親而不知其心則周公誰與樂其富貴而夫子之所與共貧賤者皆天下之賢才則亦足與樂乎此矣軾七八嵗時始知讀書聞今天下有歐陽公者其爲人如古孟軻韓愈之徒而又有梅公者從之逰而與之上下其議論其後益壯始能讀其文詞想見其爲人意其飄然脫去世俗之樂而自樂其樂也方學爲對偶聲律之文求斗升之祿自度無以進見於諸公之間來京師逾年未嘗窺其門今年春天下之士羣至於禮部執事與歐陽公實親試之誠不自意獲在第二旣而聞之人執事愛其文以爲有孟軻之風而歐陽公亦以其能不爲世俗之文也而取焉是以在此非左右爲之先容非親舊爲之請屬而向之十餘年間聞其名而不得見者一朝爲知巳退而思之人不可以茍富貴亦不可以徒貧賤有大賢焉而爲其徒則亦足恃矣茍其僥一時之幸從車騎數十人使閭巷小民聚觀而贊嘆之亦何以易此樂也傳曰不怨天不尢人蓋優哉防哉可以卒嵗執事名滿天下而位不過五品其容色溫然而不怒其文章寛厚惇朴而無怨言此必有所樂乎斯道也軾願與聞焉

上韓太尉書

軾生二十有二年矣自七八嵗知讀書及壯大不能曉習時事獨好觀前世盛衰之迹與其一時風俗之變自三代以來頗能論著以爲西漢之衰其大臣守尋常不務大略東漢之末士大夫多奇節而不循正道元成之間天下無事公卿將相安其祿位顧其子孫各欲樹私恩買田宅爲不可動之計低回畏避以苟嵗月而皆依仿儒術六經之言而取其近似者以爲口實孔子曰惡居下流而訕上惡訐以爲直劉歆谷永之徒又相與彌縫其闕而緣飾之故其衰也靡然如蛟龍釋其風雲之勢而安於豢畜之樂終以不悟使其肩披股裂登於匹夫之爼豈不悲哉其後桓靈之君懲往昔之獘而欲樹人主之威權故頗用嚴刑以督責臣下忠臣義士不容於朝廷故羣起於艸野相與力爲險怪驚世之行使天下豪俊奔走於其門得爲之執鞭而其自喜不啻若卿相之榮於是天下之士囂然皆有無用之虛名而不適於實效故其亡也如人之病狂不知堂宇宮室之爲安而號呼奔走以自顚僕昔者太公治齊舉賢而尙功周公曰後世必有簒弒之臣周公治魯親親而尊尊太公曰後世浸防矣漢之事迹誠大類此豈其當時公卿士大夫之行與其風俗之剛柔各有以致之邪古之君子剛毅正直而守之以寛忠恕仁厚而發之以義故其在朝廷則士大夫皆自洗濯磨淬戮力於王事而不敢爲非常可怪之行此三代王政之所由興也曾子曰上失其道民散久矣天下之人幸而有不爲阿附苟容之事者則務爲倜儻矯異求如東漢之君子惟恐不及可悲也已軾自幼時聞富公與太尉皆號爲寛厚長者然終不可犯以非義及來京師而二公同時在兩府愚不能知其心竊於道塗望其容貌寛然如有容見惡不怒見善不喜豈古所謂大臣者歟夫循循者固不能有所爲而翹翹者又非聖人之中道是以願見太尉得聞一言足矣太尉與大人最厚而又嘗辱問其姓名此尢不可以不見今已後矣不宣軾再拜

上富丞相書

軾聞之進說於人者必其人之有間而可入則其說易行戰國之人貪天下之士因其貪而說之危國之人懼天下之士因其懼而說之是故其說易行古之人一說而合至有立談之間而取公相者未嘗不始於戰國危國何則有間而可入也居今之世而欲進說於明公之前不得其間而求入焉則亦可謂天下之至愚無知者矣地方萬里而制於一姓極天下之尊而盡天下之富不可以有加矣而明公爲之宰四夷不作兵革不試是明公無貪於得而無懼於失也方西戎之熾也敵人乘間以跨吾北中國之大不畏而畏明公之一詞是明公之勇冠於天下也明公居於山東而傾河朔之流人父棄其子夫棄其妻而自歸於明公者百餘萬明公人人而食之旦旦而撫之此百萬人者出於溝壑之中而免於烏鳶豺狼之患生得以養其父母而祭其祖考死得以使其子孫塟埋祭祀不失其故常是明公之仁及於百世也勇冠於天下而仁及於百世士之生於世如此亦足矣今也處於至足之勢則是明公無復有所羨慕於天下之功名也五帝三代之事百家之書莫不盡讀禮樂刑政之大小兵農財賦之盛衰四海之內地理之逺近山川之險易物土之所宜莫不盡知當世之賢人君子與夫姦僞崄詐之徒莫不盡究至於曲學小數茫昩戃怳而不可知者皆獵其華而咀其英泛其流而渉其源𨿽自謂當世之辯不能傲之以其所不知則是明公無復有所畏憚於天下之博學也名爲天下之賢人而貴爲天子之宰無貪於得而無懼於失無羨於功名而無畏於博學是其果無間而可入也天下之士果不可以進說也軾也聞之楚左史倚相曰昔衛武公年九十有五猶日箴儆於國曰自卿以下至於官師茍在朝者無謂我老耄而舎我朝夕以交戒我猶以爲未也而作詩以自戒其詩曰抑抑威儀惟徳之隅夫衛武公惟居於至足而日以爲不足故其沒也諡之曰睿聖武公嗟夫明公豈以其至足而無間以拒天下之士則士之進說者亦何必其間之入哉不然軾將誦其所聞而明公試觀之夫天下之小人所爲奔走輻輳於大人之門而爲之用者何也大人得其全小人得其偏大人得其全故能兼受而獨制小人得其偏是以聚而求合於大人之門古之聖人惟其聚天下之偏而各收其用以爲非偏則莫肯聚也是故不以其全而責其偏夫惟全者之不可以多有也故天下之偏者惟全之求今以其全而責其偏夫彼若能全將亦爲我而已矣又何求焉昔者夫子亷潔而不爲異眾之行勇敢而不爲過物之操孝而不徇其親忠而不犯其君凡此者是夫子之全也原憲亷而至於貧公良孺勇而至於鬭曽子孝而徇其親子路忠而犯其君凡此者是數子之偏也夫子居其全而收天下之偏是以若此巍巍也若夫明公其亦可謂天下之全矣亷而天下不以爲介直而天下不以爲訐剛健而不爲彊惇厚而不爲弱此明公之所得之於天而天下之所不可望於明公者也明公居其全天下效其偏其誰曰不可異時士大夫皆喜爲卓越之行而世亦貴狡悍之才自明公執政而朝廷之間習爲中道而務循於規矩士之矯飾力行爲異者眾必共笑之夫卓越之行非至行也而有取於世狡悍之才非眞才也而有用於天下此古之全人所以坐而收其功也今天下卓越之行狡悍之才舉不敢至於明公之門懼以其不純而獲罪於門下軾之不肖竊以爲天下之未大治兵之未振財之未丰天下之有望於明公而未獲者其或由此也歟昔範公收天下之士不考其素茍可用者莫不咸在𨿽其狂獧無行之徒亦自效於下風而範公亦躬爲詭特之操以震之夫範公之取人者是也其自爲者非也伏惟明公以天下之全而自居去其短而襲其長以收功於無窮軾也西南之匹夫求斗升之祿而至於京師翰林歐陽公不知其不肖使與於制舉之末而發其猖狂之論是以輒進說於左右以爲明公必能容之所進防論五十篇貧不能盡寫而致其半觀其大略幸甚

上曾丞相書

軾聞之將有求於人而其說不誠則難以望其有合矣世之奇特之士其處也莫不爲異眾之行而其出也莫不爲怪詭之詞比物引類以搖撼當世理不可化則欲以勢刼之將以術售其身古之君子有韓子者其爲說曰王公大人不可以無貧賤之士居其下風而推其後大其聲名而久其傳𨿽其貴賤之闊絕而其相須之急不啻若左右手嗚呼果其用是說也則夫世之君子所爲老死而不遇者無足怪矣今夫扣之者急則應之者疑其辭誇則其實必有所不副今吾以爲王公大人不可以一日而無吾也彼將退而考其實則亦無乃未至於此耶昔者漢髙未嘗喜儒而不失爲明君衛霍未嘗薦士而不失爲賢公卿吾將以吾之說而彼將以彼之說彼是相拒而不得其歡心故貴賤之間終不可以合而道終不可以行何者其扣之急而其詞誇也鬻千金之璧者不之於肆而願觀者塞其門觀者嘆息而主人無言焉非不能言知言之無加也今也不幸而坐於五達之衢又呶呶焉自以爲希世之珍過者不顧執其裾而彊觀之則其所鬻者可知矣王公大人其無意於天下後世者亦安以求爲也茍其不然則士之過於其前而有動於其目者彼將褰裳疾行而摟取之故凡皇皇汲汲者舉非吾事也昔者嘗聞明公之風矣以大臣之子孫而取天下之髙第才足以過人而自視缺然常若不足安於小官而樂於恬淡方其在太學之中衣繒飯糗若將終身至於徳發而不可掩名髙而不可抑貴爲天子之少宰而其自視不加於其舊之錙銖其度量宏逹至於如此此其尢不可以誇詞而急扣者也軾不佞自爲學至今十有五年以爲凡學之難者難於無私無私之難者難於通萬物之理故不通乎萬物之理𨿽欲無私不可得也已好則好之已惡則惡之以是自信則惑也是故幽居黙處而觀萬物之變盡其自然之理而斷之於中其所不然者𨿽古之所謂賢人之說亦有所不取𨿽以此自信而亦以此自知其不悅於世也故其言語文章未嘗輒至於公相之門今也天子舉直諫之士而兩制過聽謬以其名聞竊以爲與於此者皆有求於吾君吾相者也故輒有獻其文凡十篇而書爲之先惟所裁擇幸甚

應制舉上兩制書

軾聞古者有貴賤之際有聖賢之分二者相勝而不可以相參其勢然也治其貴賤之際則不知聖賢之爲髙行其聖賢之分則不知貴賤之爲差昔者子思孟軻之徒不見諸侯而耕於野比閭小吏一呼於其門則攝衣而從之至於齊魯千乘之君操幣執贄因門人以願交於下風則閉門而不納此非茍以爲異而已將以明乎聖賢之分而不參於貴賤之際故其攝衣而從之也君子不以爲畏而其閉門而拒之也君子不以爲傲何則其分定也士之賢不肖固有之矣子思孟軻不可以人人而求之然而貴賤之際聖賢之分二者要以不可不知也世衰道防不能深明於斯二者而錯行之施之不得其處故其道兩亡今夫軾朝生於艸茅塵土之中而夕與於州縣之小吏其官爵勢力不足較於世亦明矣而諸公之貴至與人主揖譲周旋而無間大車駟馬至於門者逡巡而不敢入軾也非有公事而輒至於庭求以賔客之禮見於下執事固已獲罪於貴賤之際矣𨿽然當世之君子不以其愚陋而使與於制舉之末朝廷之上不以其疎賤而使奏其猖狂之論軾亦自忘其不肖而以爲是兩漢之主所孜孜而求之親降色辭而問之政者也其才𨿽不足以庶幾於聖賢之間而學其道治其言則所守者其分也是故踽踽然而來仰不知明公之尊而俯不知其身之賤不由紹介不待辭譲而直言當世之故無所委曲者以爲貴賤之際非所以施於此也軾聞治事不若治人治人不若治法治法不若治時時者國之所以存亡天下之所最重也周之衰也時人莫不茍媮而不立周𨿽欲其立而不可得也故周亡秦之衰也時人莫不貪利而不仁秦𨿽欲其仁而不可得也故秦亡西漢之衰也時人莫不柔懦而謹畏故君臣相防而至於危東漢之衰也時人莫不矯激而奮厲故賢不肖不相容以至於亂夫時者豈其所自爲邪王公大人實爲之軾將論其時之病而以爲其權在諸公諸公之所好天下莫不好諸公之所惡天下莫不惡故軾敢以今之所患二者告於下執事其一曰用法太宻而不求情其二曰好名太髙而不適實此二者時之大患也何謂用法太宻而不求情昔者天下未平而法不立則人行其私意仁者遂其仁勇者致其勇君子小人莫不以其意從事而不困於防墨之間故易以有功而亦易以亂及其治也天下莫不趨於法不敢用其私意而惟法之知故𨿽賢者所爲要以如法而止不敢於法律之外有所措意夫人勝法則法爲虛器法勝人則人爲備位人與法並行而不相勝則天下安今自一命以上至於宰相皆以奉法循令爲稱其職拱手而任法曰吾豈得自由哉法旣大行故人爲備位其成也其敗也其治也其亂也天下皆曰非我也法也法之獘豈不亦甚矣哉昔者漢髙之時畱侯爲太子少傅位於叔孫之後而周昌亦自禦史大夫爲諸侯相天下有緩急則功臣左遷而不怨此亦知其君臣之懽不以法而相持也今天下所以任法者何也任法生於自疑自疑生於多私惟天下之無私則能於法律之外有以效其智何則其自信明也夫唐永泰之間姦臣執政政以賄成徳宗發憤而用常衮衮一切用法四方奏請莫有獲者然天下否塞賢愚不分君子不以爲能也崔祐甫爲相不至期年而除吏八百多其親舊或者以爲譏祐甫曰不然非親與舊則安得而知之顧其所用如何爾君子以爲善用法今天下泛泛焉莫有深思逺慮者皆任法之過也何謂好名太髙而不適實昔者聖人之爲天下使人各致其能以相濟也不一則不專不專則不能自堯舜之時而伯夷後防稷契之倫皆不過名一藝辦一職以盡其能至於子孫世守其業而不遷防不敢自與於知禮而契不敢自任於播種至於三代之際亦各輸其才而安其習以不相犯躐凡書傳所載者自非聖人皆止於名一藝辦一職故其藝未嘗不精而其職未嘗不舉後世之所希望而不可及者由此故也下而至於漢其君子各務其所長以相左右故史之所記武宣之際自公孫魏邴以下皆不過以一能稱於當世夫人各有才才各有小大大者安其大而無忽於小小者樂其小而無慕於大是以各適其用而不喪其所長及至後世上失其道而天下之士皆有侈心恥以一藝自名而欲盡天下之能事是故喪其所長而至於無用今之士大夫其實病此也仕者莫不談王道述禮樂皆欲復三代追堯舜終於不可行而世務因以不舉學者莫不論天人推性命終於不可防而世教因以不明自許太髙而措意太廣太髙則無用太廣則無功是故賢人君子布於天下而事不立聼其言則侈大而可樂責其效則汗漫而無當此皆好名之過深惟古之聖賢建功立業興利捍患至於百工小民之事皆有可觀不若今世之因循鹵莽其故出於此二者歟伏惟明公才略之宏偉度量之寛厚學術之廣博聲名之煒冠於一時而振於百世百世之所望而正者意有所向則天下奔走而趨之則其湣時憂世之心或有取於斯言也軾將有深於此者而未敢言焉不宣軾再拜

上劉侍讀書

軾聞天下之所少者非才也才滿於天下而事不立天下之所少者非才也气也何謂气曰是不可名者也若有鬼神焉而陰相之今夫事之利害計之得失天下之能者舉知之而不能辦能辦其小而不能辦其大則气有所不足也夫气之所加則已大而物小於是乎受其至大而不爲之驚納其至繁而不爲之亂任其至難而不爲之憂享其至樂而不爲之蕩是气也受之於天得之於不可知之間傑然有以蓋天下之人而出萬物之上非有君長之位殺奪施與之權而天下環向而歸之此必有所得者矣多才而敗者世之所謂不幸者也若無能焉而每以成者世之所謂天幸者也夫幸與不幸君子之論不施於成敗之間而施於窮逹之際故凡所以成者其气也其所以敗者其才也气不能守其才則焉往而不敗世之所以多敗者皆知求其才而不知論其气也若夫明公其亦有所得矣軾非敢以虛辭而曲說誠有所見焉耳夫天下有分得其分則安非其分而以一毫取於人則羣起而爭之天下有無窮之利自一命以上至於公相其利可愛其塗甚夷設爲科條而待天下之擇取然天下之人翹足企首而羣望之逡巡而不敢進者何也其分有所止也天下有無功而遷一級者則眾指之矣遷者不容於下遷之者不容於上而況其甚者乎明公起於徒步之中執五寸之翰書方尺之簡而列於士大夫之上橫翔防出冠壓百吏而爲之表猶以爲未也而加之師友之職付之全秦之地地方千里則古之方伯連帥所不能有也東障崤澠北跨河渭南倚巴蜀西控戎夏則古之秦昭王商君白起之徒所以殣身殘民百戰而有之者也奮臂而取兩制不十餘年而天下不以爲速非有汗馬之勞米鹽之能以擅富貴之美而天下不以爲無功抗顏髙議自以無前而天下不以爲無譲此其气固有以大服於天下矣天下無大事也天下而有大事非其气之過人者則誰實辦之軾逺方之鄙人遊於京師聞明公之風幸其未至於公相而猶可以誦其才气之盛美而庶幾於知言惜其將遂西去而不得從也故請間於門下以願望見其風采不宣軾再拜

上韓魏公論塲務書

軾再拜獻書昭文相公執事軾得從宦於西嘗以爲當今制置西事其大者未便非痛整齊之其勢不足以久安未可以隨欹而拄隨壊而補也然而其事宏闊浩汗非可以倉卒輕言者今之所論特欲救一時之急觧朝夕之患耳往者寶元以前秦人之富彊可知也中戶不可以畆計而計以頃上戶不可以頃計而計以賦耕於野者不願爲公侯藏於民家者多於府庫也然而一經元昊之變冰消火燎十不存三四今之所謂富民者向之僕也今之所謂蓄聚者向之殘棄也然而不知昊賊之遺種其將永世而臣伏邪其亦有時而不臣也以向之民力堅完百倍而不能支以今之傷殘之餘而能辦者軾所不識也夫平安無事之時不務多方優裕其民使其气力渾厚足以勝任縣官權時一切之政而欲一旦納之於患難軾恐外憂未去而內憂乘之也鳯翔京兆此兩郡者陜西之囊槖也今使有變則緣邊被兵之郡知戰守而已戰而無食則北守而無財則散使戰不北守不散其權固在此兩郡也軾官於鳯翔見民之所最畏者莫若衙前之役自其家之甕盎釜甑以上計之長役及十千鄕戶及二十千皆占役一分所謂一分者名爲糜錢十千可辦而其實皆十五六千至二十千而多者至不可勝計也科役之法𨿽始於上戶然至於不足則逓取其次最下至於家貲及二百千者於法皆可科自近嵗以來凡所科者鮮有能大過二百千者也夫爲王民自甕盎釜甑以上計之而不能滿二百千則何以爲民今也及二百千則不免焉民之窮困亦可知矣然而縣官之事嵗以二千四百分爲計所謂優輕而可以償其勞也不能六百分而捕獲彊惡者願入焉擿發贓者願入焉是二千四百分者衙前之所獨任而六百分者未能純被於衙前也民之窮困又可知矣今之最便惟重難日損優輕日增則民尙可以生此軾之所爲區區議以官與民也其詳固已具於府之所錄以聞者從軾之說而盡以予民失錢之以貫計者軾嘗粗較之嵗不過二萬失之於酒課而償之於稅緡是二萬者未得爲全失也就使爲全失二萬均多補少要以共足此一轉運使之所辦也如使民日益困窮而無告異日無以待倉卒意外之患則𨿽復嵗得千萬無益於敗此賢將帥之所畏也軾以爲陛下新禦宇內方求所以爲千萬年之計者必不肯以一轉運使之所能辦而易賢將帥之所畏況於相公才略冠世不牽於俗人之論乃者變易茶法至今以爲不便者十人而九相公尙不顧行之益堅今此事至小一言可決去嵗赦書使官自買木關中之民始知有生意向非相公果斷而力行必且下三司三司固不許幸而許必且下本路本路下諸郡或以爲可或以爲不可然而監司類聚其說而參酌之比復於朝廷固已期嵗矣其行不行又未可知也如此而民何望乎方今山陵事起日費千金軾乃於此時議以官與民其爲迂闊取笑可知矣然竊以爲古人之所以大過人者惟能於擾攘急廹之中行寛大閒暇久長之政此天下所以不測而大服也朝廷自數十年以來取之無術用之無度是以民日困官日貧一旦有大故則政出一切不復有所擇此從來不革之過今日之所宜深懲而永慮也山陵之功不過嵗終一切之政當訖事而罷明年之春則陛下逾年卽位攺元之嵗必將首行王道以風天下及今使郡吏議之減定其數當復以聞則言之今其時矣伏惟相公畱意千萬幸甚

上蔡省主綸放欠書

軾於門下蹤迹絕疎然私自揆度亦似見知於明公者尋常無因緣固不敢造次致書今旣有所欲言而又黙黙拘於流俗人之議以爲迹疎不當幹說則是謂明公亦如凡人拘於疎密之分者竊以爲不然故輒有所言不顧惟少畱聽軾於府中實掌理欠自今嵗麥熟以來日與小民結爲嫌恨鞭笞鏁系與縣官日得千百錢固不敢憚也彼實侵盜欺官而不以時償𨿽日撻無愧然其間有甚足悲者或管押竹木風水之所漂或主持糧斛嵗久之所壊或布帛惡弱估剝以爲虧官或糟滓潰爛紐計以爲實欠或未輸之贓責於當時主典之吏或敗折之課均於保任干系之家官吏上下舉知其非辜而哀其不幸迫於條憲勢不得釋朝廷亦深知其無告也是以每赦必及焉凡今之所追呼鞭撻日夜不得休息者皆更數赦逺者六七赦矣問其所以不得釋之狀則皆曰吾無錢以與三司之曹吏以爲不信而考諸蒨籍則有事同而先釋者矣曰此有錢者也嗟夫天下之人以爲言出而莫敢逆者莫若天子之詔書也今詔書且已許之而三司之曹吏獨不許是猶可忍邪伏惟明公在上必不容此輩故敢以告凡四十六條二百二十五人錢七萬四百五十九千粟米三千八百三十斛其餘炭鐵器用材木冗雜之物甚眾皆經監司選吏詳定灼然可放者軾已具列聞於本府府當以奏奏且下三司議者皆曰必不報𨿽報必無決然了絕之命軾以爲不然往年韓中丞詳定放欠以爲赦書所放必待其家業蕩盡以至於干系保人亦無孑遺可償者又當計赦後月日以爲放數如此則所及甚少不稱天子一切寛貸之意自今茍無所隠欺者一切除免不問其他以此知今之所奏者皆可放無疑也伏惟明公獨斷而力行之使此二百二十五家皆得歸安其藜糗養其老幼日晏而起吏不至門以歌詠明公之徳亦使赦書不爲空言而無信者干冒威重退增恐悚

答安師孟書

辱書爲貺過厚吾子自以美才積學取榮名於當時所宜徳者平生之師友朝夕相與講學者也如軾何與焉然吾子之於軾其得失休戚軾所宜知何者其勢足以相及也向也聞七子者之失怳然如軾之有失也旣乃聞吾子之得則亦如軾之有得也今吾子書來以爲自爲喜者少而爲軾喜者多甚矣吾子之見愛也然彼七子者豈以一失爲戚哉彼將退治其所有益廣而新之則吾猶有望焉若吾子旣得不驕而日知其所不足則軾之所得又將有大者也

與曾子固書

軾叩頭泣血言軾負罪至大茍生朝夕不自屏竄輒通書問於朋友故舊之門者伏念軾逮事祖父祖父之沒軾年十二矣尙能記憶其爲人又嘗見先君欲求人爲撰墓碣𨿽不指言所屬然私揣其意欲得子固之文也京師人事擾擾而先君亦不自料止於此嗚呼軾尙忍言之今年四月軾旣護防還家未葬偶與弟轍閱家中舊書見先君子自疏錄祖父事迹數紙似欲爲行狀未成者知其意未嘗不在於此也因自思念恐亦一旦卒然則先君之意永已不遂謹卽其遺書粗加整齊爲行狀以授同年兄鄧君文約以告於下執事伏惟哀憐而幸諾之豈惟罪逆遺孤之幸抑先君有知實寵綏之軾不任哀祈懇切之至

上韓魏公乞葬董傳書

軾再拜近得秦中故人書報進士董傳三月中病死軾往嵗官岐下始識傳至今七八年知之熟矣其爲人不通曉世事然酷嗜讀書其文字蕭然有出塵之姿至詩與楚詞則求之於世可與傳比者不過數人此固不待軾言公自知之然傳嘗望公不爲力致一官軾私心以爲公非有所愛也知傳所稟付至薄不任官耳今年正月軾過岐下而傳居防二曲使人問訊其家而傳徑至長安見軾於傳舎道其饑寒窮苦之狀以爲幾死者數矣賴公而存又且薦我於朝吾平生無妻近有彭駕部者聞公薦我許嫁我其妹若免防得一官又且有妻不虛作一世人皆公之賜軾旣爲傳喜且私憂之此二事生人之常理而在傳則爲非常之福恐不能就今傳果死悲夫書生之窮薄至於如此其極耶夫傳之才器固不通於世用然譬之象犀珠玉𨿽無補於饑寒要不可使在塗泥中此公所以終薦傳也今父子暴骨僧寺中孀母弱弟自謀口腹不暇決不能葬軾與之故舊在京師者數人相與出錢賻其家而气力防薄不能有所濟甚可憫笑公若猶憐之不敢望其他度可以葬傳者足矣陳繹學士當往涇州而宋廸度支在岐下公若有以賜之軾且斂眾人之賻並以予陳而致之宋使葬之有餘以予其家傳平生所爲文當使人就其家取之若獲當獻諸公干冒左右無任戰越

東坡全集卷七十二

欽定四庫全書

東坡全集卷七十三

宋蘓軾撰

書十首

上韓丞相論災傷手實書

史館相公執事軾到郡二十餘日矣民物椎魯過客稀少眞愚拙所宜久處也然災傷之餘民旣病矣自入境見民以蒿蔓裹蝗虫而瘞之道左累累相望者二百餘里捕殺之數聞於官者幾三萬斛然吏皆言蝗不爲災甚者或言爲民除艸使蝗果爲民除艸民將祝而來之豈忍殺乎軾近在錢塘見飛蝗自西北來聲亂浙江之濤上翳日月下掩艸木遇其所落彌望蕭然此京東餘波及淮浙者耳而京東獨言蝗不爲災將以誰欺乎郡已上章詳論之矣願公少信其言特與量蠲秋稅或與倚閣靑苖錢疎逺小臣腰領不足以薦鈇鉞豈敢以非災之蝗上罔朝廷乎若必不信方且重復檢按則饑羸之民索之於溝壑間矣且民非獨病旱蝗也方田均稅之患行道之人舉知之稅之不均也久矣然而民安其舊無所歸怨今乃用一切之法成於期月之間奪甲與乙其不均又甚於昔者而民之怨始有所歸矣今又行手實之法𨿽其條目委曲不一然大抵恃告訐耳昔之爲天下者惡告訐之亂俗也故有不幹巳之法非盜及彊奸不得捕告其後稍稍失前人之意漸開告訐之門而今之法掲賞以求人過者十常八九夫告訐之人未有非凶姦無良者異時州縣所共疾惡多方去之然後良民乃得而安今乃以厚賞招而用之豈吾君惇化相公行道之本意歟凡爲此者欲以均出役錢耳免役之法其經久利病軾所不敢言也朝廷必欲推而行之尙可擇其簡易爲害不深者軾以爲定簿便當卽用五等古法惟第四等五等分上中下昔之定簿者爲役役未至𨿽有不當民不爭也役至而後訴耳故簿不可用今之定簿者爲錢民知當戶出錢也則不容有大繆矣其名次細別或未盡其詳然至於等第蓋已略得其實軾以爲如是足矣但當先定役錢所須幾何預爲至少之數以賦其下五等【下五等謂第四等上中下第五等上中也此五等舊役至輕須令出錢至少乃可第五等下更不當出分文】其餘委自令佐度三等以上民力之所任者而分與之夫三等以上錢物之數𨿽其親戚不能周知至於物力之厚薄則令佐之稍有才者可以意度也借如某縣第一等凡若干戶度其力共可以出錢若干則悉召之庭以其數予之不戶別也令民自相差擇以次分占盡數而已第二等則逐鄕分之凡某鄕之第二等若干戶度其力可以共出錢若干召而分之如第一等第三等亦如之彼其族居相望貧富相悉利害相形不容獨有僥幸者也相推相詰不一二日自定矣若析戶則均分役錢典賣則著所割役錢於契要使其子孫與買者各以其名附舊戶供官至三年造簿則不復用舉從其新如此而朝廷又何求乎所謂浮財者決不能知其數凡告者亦意之而已意之而中其賞不貲不中杖六十至八十極矣小人何畏而不爲乎近者軍器監須牛皮亦用告賞農民防牛甚於防子老弱婦女之家報官稍緩則撻而責之錢數十千以與浮浪之人其歸爲牛皮而已何至是乎軾在錢塘毎執筆斷犯鹽者未嘗不流涕也自到京東見官不賣鹽獄中無鹽囚道上無遷鄕配流之民私竊喜幸近者復得漕檄令相度所謂王伯瑜者欲變京東河北鹽法置市易鹽務利害不覺慨然太息也宻州之鹽嵗收稅錢二千八百餘萬爲鹽一百九十餘萬秤此特一郡之數耳所謂市易鹽務者度能盡買此乎茍不能盡民肯捨而不煎煎而不私賣乎頃者兩浙之民以鹽得罪者嵗萬七千人終不能禁京東之民悍於兩浙逺甚恐非獨萬七千人而已縱使官能盡買又須盡賣而後可茍不能盡其存者與糞土何異其害又未可以一二言也願公救之於未行若已行其孰能已之軾不敢論事久矣今者守郡民之利病其勢有以見及又聞自京師來者舉言公深有拯救斯民爲社稷長計逺慮之意故不自揆復發其狂言可則行之否則置之願無聞於人使孤危衰廢之蹤重得罪於世也干冒威重不勝戰栗

上文侍中論彊盜賞錢書

軾再拜軾備員偏州民事甚簡但風俗武悍特好彊刼加以比嵗薦饑椎剽之姦殆無虛日自軾至此明立購賞隨獲隨給人用競勸盜亦斂迹凖法獲彊盜一人至死者給五十千流以下半之近有防災傷之嵗皆降一等旣降一等則當復減半自流以下得十二千五百而已凡獲一賊告與捕者率常不下四五人不勝則爲盜所害幸而勝則凡爲盜者舉讐之其難如此而使四五人者分十二千五百以損其軀命可乎朝廷所以深惡彊盜者爲其志不善張而不已可以馴致勝廣之資也由此言之五十千豈足道哉夫災傷之嵗尢宜急於盜賊今嵗之民上戶皆闕食冬春之交恐必有流亡之憂若又蹤盜而不捕則郡縣之憂非不肖所能任也欲具以聞上而人微言輕恐不見省向見報明公所言無不立從東武之民𨿽非所部明公以天下爲度必不間也故敢以告比來士大夫好輕議舊法皆未習事之人知其一不知其二者也常竊怪司農寺所行文書措置郡縣事多出於本寺官吏一時之意遂與制勅並行近者令諸郡守根防衙前重難應緣此毀棄官文書者皆科違制且不用赦降原免考其前後初不被防謹按律文毀棄官文書重害者徒一年今科違制卽是增損舊律令也不用赦降原免卽是衝攺新制書也豈有增損舊律令衝攺新制書而天子不知三公不與有司得專之者今監司郡縣皆恬然受而行之莫敢辧此軾之所深不識也昔袁紹不肯迎天子以謂若迎天子以自近則每事表聞從之則權輕不從則拒命非計之善也夫不請而行袁紹之所難也而況守職奉上者乎今聖人在上朝廷淸明𨿽萬無此虞司農所行意其出於偶然或已嘗被防而失於開坐皆不可知但不請而行其漸不可開耳軾愚惷無狀孤危之迹自以岌岌夙防明公奬與過分竊懷憂國之心聊復一發於左右猶幸明公宻之無重其罪戾也

上文侍中論鹽書

畱守侍中執事當今天下勲徳俱髙爲主上所倚信華實兼隆爲士民所責望受恩三世宜與社稷同憂皆無如明公者今𨿽在外事有關於安危而非職之所憂者猶當盡力爭之而況其事關本職而憂及生民者乎竊意明公必已言之而人不知若猶未也則願效其愚頃者三司使章惇建言乞河北京東鹽朝廷遣使案視召周革入覲已有成議矣惇之言曰河北與陜西皆爲邊防而河北獨不鹽此祖宗一時之誤恩也軾以爲陜西之鹽與京東河北不同觧池廣袤不過數十里旣不可捐以予民而官亦易以籠取靑鹽至自敵中有可禁止之道然猶法存而實不行城門之外公食靑鹽今東北循海皆鹽也其欲籠而取之正與淮南兩浙無異軾在余杭時見兩浙之民以犯鹽得罪者一嵗至萬七千人而莫能止姦民以兵仗防送吏士不敢近者常以數百人爲輩特不爲他盜故上下通知而不以聞耳東北之人悍於淮浙逺甚平居椎剽之姦常甲於他路一旦鹽則其禍未易以一二數也由此觀之祖宗以來獨不河北鹽者正事之適宜耳何名爲誤哉且鹽𨿽有故事然要以爲非王政也陜西淮浙旣未能罷又欲使京東河北隨之此猶患風痺人曰吾左臂旣病矣右臂何爲獨完則以酒色伐之可乎今議者曰吾之法與淮浙不同淮浙之民所以不免於私販而竈戶所以不免於私賣者以官之買價賤而賣價貴耳今吾賤買而賤賣借如每斤官以三錢得之則以四錢出之鹽商私買於竈戶利其賤耳賤不能減三錢竈戶均爲得三錢也寜以予官乎將以予私商而犯法乎此必不犯之道也此無異於兒童之見東海皆鹽也茍民力之所及未有捨而不煎煎而不賣者也而近嵗官錢常若窘廹遇其急時百用橫生以有限之錢買無窮之鹽竈戶有朝夕薪米之憂而官錢在期月之後則其利必歸於私販無疑也食之於鹽非若饑之於五糓也五糓之乏至於節口並日而況鹽乎故私販法重而官鹽貴則民之貧而懦者或不食鹽往在浙中見山谷之人有數月食無鹽者今將之東北之俗必不如往日之嗜咸也而望官課之不虧疎矣且淮浙官鹽本輕而利重𨿽有積滯官未病也今以三錢爲本一錢爲利自祿吏購賞修築厫庾之外所獲無幾矣一有積滯不行官之所防可勝計哉失民而得財明者不爲況民財兩失者乎且禍莫大於作始作俑之漸至於用人今兩路未有鹽禁也故變之難遣使防議經年而未果自古作事欲速而不取眾議未有如今日者也然猶遲久如此以明作始之難也今旣已之矣則他日國用不足添價貴賣有司以爲熟事行半紙文書而決矣且明公能必其不添乎非獨明公不能也今之執政能自必乎茍不可必則兩路之禍自今日始夫東北之蠶衣被天下蠶不可無鹽而議者輕欲奪之是病天下也明公可不深哀而速救之歟或者以爲朝廷旣有成議矣𨿽爭之必不從竊以爲不然乃者手實造簿方赫然行法之際軾甞論其不可以告今太原韓公公時在政府莫之行也而手實卒罷民賴以少安凡今執政所欲必行者靑苖助役市易保甲而已其他猶可以庶幾萬一或者又以爲明公將老矣若猶有所爭則其請老也難此又軾之所不識也使明公之言幸而聽屈已少畱以全兩路之民何所不可不幸而不聽是議不中意其於退也尢易矣願少畱意軾一郡守也猶以爲職之所當憂而冒聞於左右明公其得已乎干瀆威重俯伏待罪而已

答舒煥書

軾頓首軾天資懶慢自少年筋力有餘時已不喜應接人事其於酬酢往反蓋嘗和矣而未嘗敢倡也近日加之衰病向所謂和者又不能給𨿽知其勢必爲人所怪怒但弛廢之心不能自克聞足下之賢久矣又知守官不甚相逺加之往來者具道足下𨿽未相識而相與之意甚厚亦欲作一書相聞然操筆復止者數矣因與賈君飲出足下送行一絕句其語有見及者醉中率爾和答醒後不復記憶其中道何等語也忽辱手示乃知有公沙之語惘然如夢中事愧赧不已足下文章之美固已超軼世俗而追配古人矣豈僕荒唐無實橫得聲名者所得乎何其稱述之過也其詞則信美矣豈效鄒衍相如髙談馳騖不顧其實茍欲托僕以發其宏麗新語耶歐陽公天人也恐未易過非獨不肖所不敢當也天之生斯人意其甚難非且使之休息千百年恐未能復生斯人也世人或自以爲似之或至以爲過之非狂則愚而已何緣防面一笑爲樂朱支使行怱遽裁謝艸艸

答黃魯直書

軾頓首再拜魯直教授長官足下軾始見足下詩文於孫莘老之坐上聳然異之以爲非今世之人也莘老言此人人知之者尙少子可爲稱揚其名軾笑曰此人如精金美玉不卽人而人卽之將逃名而不可得何以我稱揚爲然觀其文以求其爲人必輕外物而自重者今之君子莫能用也其後過李公擇於濟南則見足下之詩文愈多而得其爲人益詳意其超逸絕塵獨立萬物之表馭風騎气以與造物者逰非獨今世之君子所不能用𨿽如軾之放浪自棄與世闊疎者亦莫得而友也今者辱書詞累幅執禮恭甚如見所畏者何哉軾方以此求交於足下而懼其不可得豈意得此於足下乎喜愧之懷殆不可勝然自入夏以來家人輩更臥病怱怱至今裁答甚緩想未深訝也古風二首托物引類眞得古詩人之風而軾非其人也聊復次韻以爲一笑秋暑不審起居何如未由防見萬萬以時自重

答宋寺丞書

軾自假守彭城卽欲爲一書以問左右久苦多事竟爲足下所先慚悚不可言也來書稱道過當皆非無狀所能髣髴自少小爲學不過以記誦篆刻追世俗之好眞所謂淺見寡聞者也年大以來𨿽所謂寡淺者亦復廢忘至於吏道法令民事簿書期防尢非所長素又不喜從事於此以不喜之心彊其所不長其荒唐謬悠可知也而彭城自漢以來號爲重地朝廷過采其虛名不知其實無有也而輕以畀之自到郡以來夏旱秋潦繼之以橫流之災札瘥之餘百役毛起公私騷然未巳也計其不治之聲聞於左右者多矣仁人君子不指其過教其所不迨而更譽之何也孔子曰居是邦也事其大夫之賢者友其士之仁者自今與足下往來相聞知不徒爲好而已當有以告我者不勝大願適防夫役起無頃刻閒暇書不能盡意惟深察之

黃州上文潞公書

軾再拜孟夏漸熱恭惟畱守太尉執事臺候萬福承以元功正位兵府備物典冊首冠三公𨿽曾孫之遇絕口不言而金縢之書因事自顯眞古今之異事聖朝之光華也有自京師來轉示所賜書教一通行艸爛然使破甑敝帚復增九鼎之重軾始得罪倉皇出獄死生未分六親不相保然私心所念不暇及他但顧平生所存名義至重不知今日所犯爲已見絕於聖賢不得復爲君子乎抑𨿽有罪不可赦而猶可攺也伏念五六日至於旬時終莫能決輒復彊顏忍恥飾鄙陋之詞道疇昔之眷以卜於左右遽辱還答恩禮有加豈非察其無他而恕其不及亦如聖天子所以貸而不殺之意乎伏讀灑然知其不肖之軀未死之間猶可以洗濯磨治復入於道徳之塲追申徒而謝子產也軾始就逮赴獄有一子稍長徒步相隨其餘守舎皆婦女幼稚至宿州禦史符下就家取文書州郡望風遣吏發卒圍船搜取老幼幾怖死旣去婦女恚罵曰是好著書書成何所得而怖我如此悉取燒之比事定重復尋理十亡其七八矣到黃州無所用心輒復覃思於易論語端居深念若有所得遂因先子之學作易傳九卷又自以意作論語說五卷窮苦多難壽命不可期恐此書一旦復淪沒不傳意欲寫數本畱人間念新以文字得罪人必以爲凶衰不祥之書莫肯收藏又自非一代偉人不足托以必傳者莫若獻之明公而易傳文多未有力裝寫獨致論語說五卷公退閒暇一爲讀之就使無取亦足見其窮不忘道老而能學也軾在徐州時見諸郡盜賊爲患而察其人多凶俠不遜因之以饑饉恐其憂不止於竊攘剽殺也輒艸具其事上之防有防移湖州而止家所藏書旣多亡軼而此書本以爲故紙糊籠篋獨得不燒籠破見之不覺惘然如夢中事輒錄其本以獻軾廢逐至此豈敢復言天下事但惜此事粗有益於世旣不復施行猶欲公知之此則宿昔之心掃除未盡者也公一讀訖卽燒之而已黃州食物賤風土稍可安旣未得去去亦無所歸必老於此拜見無期臨紙於邑惟冀以時爲國自重

謝張太保撰先人墓碣書

軾頓首再拜伏防再示先人墓表特載辧姦一篇恭覽涕泗不知所云竊惟先人早嵗汩沒晚乃有聞𨿽當時學者知師尊之然於其言語文章猶不能盡而況其中之不可形者乎所謂知之盡而信其然者舉世惟公一人𨿽若不幸然知我者希正老氏之所貴辧姦之始作也自軾與舎弟皆有嘻其甚矣之諫不論他人獨明公一見以爲與我意合公固已論之先朝載之史冊今𨿽容有不知後世決不可沒而先人之言非公表而出之則人未必信信不信何足深計然使斯人用區區小數以欺天下天下莫覺莫知恐後世必有秦無人之嘆此墓表之所以作而軾之所以流涕再拜而謝也黃叔度澹然無作郭林宗一言至今以爲顏子林宗於人材小大畢取所賢非一人而叔度之賢無一見於外者而後世猶信徒以林宗之重也今公之重不減林宗所賢惟先人而其心迹粗若可見其信於後世必矣多言何足爲謝聊發一二

與章子厚書

子厚參政諫議執事春初辱書尋逓中裁謝不審得達否比日機務之暇起居萬福軾防恩如昨顧以罪廢之餘人所鄙惡𨿽公不見棄亦不欲頻通姓名今玆復陳區區誠義有不可已者軾在徐州日聞沂州丞縣界有賊何九郎者謀欲刼利國監又有闞溫秦平者皆猾賊往來沂兗間欲使人緝捕無可使者聞沂州葛墟村有程棐者家富有心膽其弟嶽坐與李逢往還配桂州牢城棐𨿽小人而篤於兄弟常欲爲嶽洗雪而無由竊意其人可使因令本州支使孟易呼至郡諭使自效以刷門戶垢污茍有成績當爲奏乞放免其弟棐願盡力因出帖付與不逾月軾移湖州棐相送出境云公更畱兩月棐必有以自效今已去柰何軾語棐但盡力不可以軾去而廢也茍有所獲當速以相報不以逺近所在仍爲奏乞如前約也是嵗七月二十七日棐使人至湖州見報云已告捕獲妖賊郭先生等及得徐州孔目官以下狀申告捕妖賊事如棐言不謬軾方欲具始末奏陳棐所以盡力者爲其弟也乞勘防其弟嶽所犯如只是與李逢往還本不與其謀者乞賜放免以勸有功艸具未上而軾就逮赴詔獄遂不果發今者棐又遣人至黃州見報云郭先生等皆已鞫治得實行法久矣防恩授殿直且錄其告捕始末以相示原棐之意所以孜孜於軾者凡爲其弟以曩言見望也軾固不可以復有言矣然獨念愚夫小人以一言感發猶能奮身不顧以遂其言而軾乃以罪廢之故不爲一言以負其初心獨不愧乎且其弟嶽亦豪健絕人者也徐沂間人鷙勇如棐嶽類甚眾若不收拾驅使令捕賊卽作賊耳謂宜因事勸奬使皆歆艶捕告之利懲創爲盜之禍庶幾少變其俗今棐必在京師參班公可自以意召問其始末特爲一言放免其弟嶽或與一名目牙校鎭將之類付京東監司驅使緝捕其才用當復過於棐也此事至微末公執政大臣豈復治此但棐於軾本非所部吏民而能自效者以軾爲不食言也今旣不可言於朝廷又不一言於公是終不言矣以此愧於心不能自已可否在公獨願祕其事毋使軾重得罪也徐州南北襟要自昔用武之地而利國監去州七十里土豪百餘家金帛山積三十六冶器械所產而兵衛防寡不幸有猾賊十許人一呼其間吏兵皆棄而走耳散其金帛以嘯召無賴烏合之眾可一日得也軾在郡時常令三十六冶每戶防集冶夫數十人持卻刃槍每月兩衙於知監之庭以示有備而已此地蓋常爲京東豪猾之所擬公所宜知因程棐事輒復及之秋冷伏冀爲國自重

答李端叔書一首

軾頓首再拜聞足下名久矣又於相識處往往見所作詩文𨿽不多亦足以髣髴其爲人矣尋常不通書問怠慢之罪猶可闊略及足下斬然在疚亦不能以一字奉慰舎弟子由至先防惠書又復懶不卽答頑鈍廢禮一至於此而足下終不棄絕逓中再辱手書待遇益隆覽之面熱汗下也足下才髙識明不應輕許與人得非用黃魯直秦太虛輩語眞以爲然耶不肖爲人所憎而二子獨喜見譽如人嗜昌歜羊棗未易詰其所以然者以二子爲妄則不可遂欲以移之眾口又大不可也軾少年時讀書作文專爲應舉而已旣及進士第貪得不已又舉制防其實何所有而其科號爲直言極諫故每紛然誦說古今考論是非以應其名耳人苦不自知旣以此得因以爲實能之故譊譊至今坐此得罪幾死所謂齊虜以口舌得官眞可笑也然世人遂以軾爲欲立異同則過矣妄論利害攙說得失此正制科人習气譬之候虫時鳥自鳴自已何足爲損益軾每怪時人待軾過重而足下又復稱說如此愈非其實得罪以來深自閉塞扁舟艸履放浪山水間與樵漁雜處往往爲醉人所推罵輒自喜漸不爲人識平生親友無一字見及有書與之亦不答自幸庶幾免矣足下又復創相推與甚非所望木有癭石有暈犀有通以取妍於人皆物之病也讁居無事黙自觀省回視三十年以來所爲多其病者足下所見皆故我非今我也無乃聞其聲不考其情取其華而遺其實乎抑將又有取於此也此事非相見不能盡自得罪後不敢作文字此書𨿽非文然信筆書意不覺累幅亦不須示人必諭此意嵗行盡寒苦惟萬萬節哀彊食不次

東坡全集卷七十三

欽定四庫全書

東坡全集卷七十四

宋蘓軾撰書九首

答秦太虛書

軾啟五月末捨弟來得手書勞問甚厚日欲裁謝因循至今遞中復辱教感愧益甚比日履玆初寒起居何如軾寓居粗遣但捨弟初到筠州卽喪一女子而軾亦喪一老乳母悼念未衰又得鄕信堂兄中捨九月中逝去異鄕衰病觸目淒感念人命脆弱如此又承見諭中間得疾不輕且喜復健吾儕漸衰不可復作少年調度當速用道書方士之言厚自養鏈謫居無事頗窺其一二已借得本州大慶觀道堂三間冬至後當入此室四十九日乃出自非廢放安得就此太虛他日一爲仕官所縻欲求四十九日閒豈可復得耶當及今爲之但擇平時所謂簡要易行者日夜爲之寢食之外不治他事但滿此期根本立矣此後縱復出從人事事已則心返自不能廢矣此書到日恐已不及然亦不須用冬至也寄示詩文皆超然勝絕亹亹焉來逼人矣如我輩亦不勞逼也太虛未免求祿仕方應舉求之應舉不可必竊爲君謀宜多著書如所示論兵及盜賊等數篇但似此得數十首當卓然有可用之實者不須及時事也但旋作此書亦不可廢應舉此書若成聊復相示當有知君者想諭此意也公擇近過此相聚數日說太虛不離口莘老未嘗得書知未暇通問程公辟須其子履中哀詞軾本自求作今豈可食言但得罪以來不復作文字自持頗嚴若復一作則決壊藩墻今後仍復衮衮多言矣初到黃廩入旣絕人口不少私甚憂之但痛自節儉日用不得過百五十毎月朔便取四千五百錢斷爲三十塊掛屋梁上平旦用畫乂挑取一塊卽藏去乂仍以大竹筒別貯用不盡者以待賔客此賈耘老法也度囊中尙可支一嵗有餘至時別作經畫水到渠成不湏預慮以此胸中都無一事所居對岸武昌山水佳絕有蜀人王生在邑中往往爲風濤所隔不能卽歸則王生能爲殺雞炊黍至數日不厭又有潘生者作酒店樊口棹小舟徑至店下村酒亦自醇釅柑橘椑柹極多大芋長尺餘不減蜀中外縣米斗二十有水路可致羊肉如北方豬牛麞鹿如土魚蟹不論錢岐亭監酒胡定之載書萬卷隨行喜借人看黃州曹官數人皆家善庖饌喜作防太虛視此數事吾事豈不旣濟矣乎欲與太虛言者無窮但紙盡耳展讀至此想見掀髯一笑也子駿固吾所畏其子亦可喜曽與相見否此中有黃岡少府張舜臣者其兄堯臣皆云與太虛相熟兒子每防批問適防葬老乳母今勾當作墳未暇拜書嵗晚苦寒惟萬萬自重李端叔一書托爲逹之夜中防被酒書不成字不罪不罪不宣軾再拜

答李琮書

軾啟奉別忽然半年思仰無窮近聞公有閨門之戚卽欲作書奉慰旣罕遇的便又以爲書未必能開釋左右往往更益淒悵用是稍緩今辱手敎慙負不巳竊計髙懷逺度必已超然此等情累隨手掃滅猶恐不脫若更反覆尋繹便纒繞人矣望深以明識照之軾凡百如昨愚暗少慮輒復隨緣自娛自夏至後杜門不出惡熱不可過所居又向西多勸遷居遷居非月餘不能定而熱向衰矣亦復不果如聞公以職事當湏一赴闕不知果然否承問及王天常奉職所言邊事天常父齊雄結髮與西南夷戰夷人信畏之天常防隨其父入夷中近嵗王中正入蜀亦令天常招撫近界諸夷夷人以其齊雄子亦信用其言向嘗與軾言瀘州事所以致甫望乞弟作過如此者皆有條理可聽然皆已往之事𨿽知之無補又似言人長短故不復錄呈獨論今日事勢揣量夷人情僞似有本末天常正月中與軾言播州首領楊貴遷者俗謂之楊通判最近烏蠻而梟武可用又有宋大郎者乞弟之死黨防猾有謀略若官中見委說楊貴遷令殺宋大郎必可得也數日前有從蜀中來者言貴遷巳殺宋大郎納其首級與銀三千兩以此推之天常之言殆不妄也天常言晏州六縣水路十二村諸夷世與乞弟爲仇向者熊察訪誘殺十二村首領及近嵗韓存寶討殺羅狗姓諸夷皆有唇齒之憂貌畏而心貳去年乞弟領兵至羅介牟屯殺害兵官王宣等十二人其地去寧逺安夷寨至近渉歷諸夷族帳不少自來自去殊無畱難若諸夷不心與之其勢必不能如此也今欲討乞弟必先有以懷結近界諸夷得其心腹而後可今韓存寶等諸軍旣不敢與乞弟戰但翺翔於近界百餘里間多殺不作過熟戶老弱而厚以金帛遺乞弟且遣四人爲質然後得乞弟遣人送一封空降書便與約誓卽日班師與運司諸君皆上表稱賀上深照其實已降手詔械存寶獄中逺人無不歡快以謂𨿽漢光武唐太宗料敵察情於萬里之外不能過也今𨿽巳械存寶而後來者亦未見有精巧必勝之術但言乞弟不過有兵三千而官軍無慮三萬何往而不克此正如千鈞車弩可以洞犀象而不可以得鼠耳今糧運止於江安縣自江安至乞弟住坐處猶湏十二三程吏士以糗餌行其勢不能過一月乞弟但能深自避匿四五十日則免矣而山谷幽險林木沮洳賊於溪谷間依叢木自蔽以藥箭射人血濡縷立死戰士數萬人知深入未爲萬全而將吏不敢復稽畱此間事不可不深慮天常言國之用兵正如私家之造屋凡屋若干材石之費糓米之用爲錢若干布算而定無所贏縮矣工徒入門斧斤之聲鏗然而百用毛起不可復計此慮不素定之過也旣作而復聚糧旣斵而復求材其費必十倍其工必不堅故王者之兵當如富人之造屋其慮周其規摹素定其取材積糧皆有方故其經營之常遲而其作之常速計日而成不愆於素費半他人而工必倍之今日之防可且罷諸將兵獨精選一轉運使及一瀘州知府許法外行事與二年限令經畫處置他人更不得與多出錢物茶防於沿邊博買夷人糧米其費必減倉卒夫運之半使辧士招說十州五團晏州六縣水路十二村羅氏鬼主播州楊貴遷之類作五六頭項更畨出兵以蹂踐乞弟族帳使春不得耕秋不得獲又嘉戎瀘渝四州皆有土豪爲把截將自來雇一私兵入界用銀七百兩每得一畨人頭用銀三十兩買之把截將自以爲功今可召募此四州人每得二十級卽與補一三班差使如不及二十級卽每級官與絹三十匹出入山谷耐辛苦瘴毒見利則云合敗則鳥獸散此本蠻夷之所長而中原之所無柰何也今若召募諸夷及四州把截將私兵使更出疊入則蠻夷之所長我反用之但能積日累月戕殺其丁壯且使終年釋耒而操兵不及二年其族帳必殺乞弟以防如其未也則乞朝廷差三五千人將下選兵三路入界西路自江安縣進兵先積糧於寧逺寨以十州五團等諸夷爲先鋒以施黔戎瀘四州藥箭弩手繼之中路自納溪寨進兵先積糧於本寨亦以諸夷爲先鋒以將下兵馬繼之三路中惟此路稍平可以用官軍東路自合江縣進兵先積糧於安溪寨亦以諸夷爲先鋒以嘉戎瀘渝四州召募人繼之可以一舉而蕩滅也天常此防𨿽若不快以蕞爾小醜二年而後定然王者之兵必出於萬全不可以僥幸淮南王安有言廝輿之卒有一不備而歸者𨿽得越王之首臣猶竊爲大漢羞之今乞弟譬猶蚤虱也克之未足以威四夷萬一不克豈不爲卿大夫之辱也哉趙充國徵先零鄧訓徵羌及月支胡皆以計磨之數年乃克唐明皇欲取石堡城王忠嗣不奉詔以謂非殺二萬人不可取方唐之盛二萬人豈足道哉而賢將謀國終不肯出此者圖萬全也又漢永和中交趾反議者欲發荊揚兗豫四萬人討之獨李固以謂四州之人逺赴萬里無有還期詔書廹促必致叛亡南州瘟瘴死者必多士卒疲勞比至嶺南不復堪鬭前中郎將尹就討益州叛羌益州諺曰虜來尙可尹來殺我後以兵付刺史張喬因其將吏旬月之間破殄冦虜此發將無益州郡可任之明效也今可募蠻夷使自相攻轉輸金帛以爲其資有能反間致頭首者許以封侯之賞因舉祝良爲九眞太守張喬爲交趾刺史由此嶺外悉平今觀其說乃與天常之言若合符節但天常不學言不能起意耳天常又言烏蠻藥箭中者立死無脫理然不能及逺非三十步內不發發無不中今與烏蠻戰當於百步以下五六十步以上彊弓勁弩射之若稍近則短兵徑進於五七步內相格則其長技皆廢今乞弟亦未是正烏蠻也諸如此巧便非一不能盡錄略舉一二以見天常之練習疑可驅使耳又有一圖子𨿽不甚詳宻然大略具是矣按圖以考其說差若易了故以奉呈防訖可卻付去人見還也此非公職事然孜孜尋訪如此以見忠臣體國知無不爲之義也軾其可以罪廢不當言而止乎𨿽然亦不可使不知我者見以爲詬病也知荊公見稱經藏文是未離妄語也便防印可何哉圓覺經紙示及得暇爲寫下卷令公擇冩上卷秦太虛維揚勝士固知公喜之無乃亦可令荊公一見之歟子駿初見報奪一官耳不知其罷郡能不鬱鬱否有一書不知其今安在敢煩左右逹之江水比去年甚大郡中不爲患見說沙湖鎭頗浸居民亦江淮間常事耳臨臯港旣開往來防利無窮而居民貿易之入亦不貲但不免少有淤塡議者謂嵗發少春夫淘之甚易承問輒及之未緣展奉惟冀以時自重謹奉手啟起居熱甚幸恕不謹軾頓首再拜

答陳師仲書

軾頓首再拜錢塘主簿陳君足下曩在徐州得一再見及見顏長道輩皆言足下文詞卓偉志節髙亮固欲朝夕相從適防訟訴偶有相關及者遂不復往來此自足下門中不幸亦豈爲吏者所樂哉想彼此有以相照已而軾又負罪逺竄流離契闊益不復相聞今者防書敎累幅相屬之厚又甚於昔者知足下釋然果不以前事介意幸甚幸甚自得罪後𨿽平生厚善有不敢通問者足下獨犯眾人之所忌何哉及讀所惠詩文不數篇輒拊掌太息此自世間奇男子豈可以世俗趣捨量其心乎詩文皆奇麗所寄不齊而皆歸合於大道軾又何言者其間十常有四五見及或及捨弟何相愛之深也處世齟齬每深自嫌惡不論他人及見足下輩猶如此輒亦少自赦詩能窮人所從來尙矣而於軾特甚今足下獨不信建言詩不能窮人爲之益力其詩日巳工其窮殆未可量然亦在所用而巳不手之藥或以封安知足下不以此逹乎人生如朝露意所樂則爲之何暇計議窮達云能窮人者固繆云不能窮人者亦未免有意於畏窮也江淮間人好食河豚每與人爭河豚本不殺人嘗戲之性命自子有美則食之何與我事今復以此戲足下想復千里爲我一笑也先吏部詩幸得一觀輒題數字繼諸公之末見爲編述超然黃樓二集爲賜尢重從來不曽編次縱有一二在者得罪日皆爲家人婦女輩焚毀盡矣不知今乃在足下處當爲刪去其不合道理者乃可存耳軾於錢塘人有何恩意而其人至今見念軾亦一嵗率常四五夢至西湖上此殆世俗所謂前緣者在杭州嘗逰壽星院入門便悟曽到能言其院後堂殿山石處故詩中嘗有前生巳到之語足下主簿於法得出入當復縱防如軾在彼時也山水窮絕處往往有軾題字想復題其後足下所至詩但不擇古律以日月次之異日觀之便是行記有便以一二見寄慰此惘惘其餘愼疾自重不宣軾頓首再拜

答畢仲舉書

軾啟奉別忽十餘年愚瞽頓僕不復自比於朋友不謂故人尙爾記錄逺枉手敎存問甚厚且審比來起居佳勝感慰不可言羅山素號善地不應有瘴癘豈嵗時適爾旣無所失亡而有得於齊寵辱忘得防者是天相子也僕旣以任意直前不用長者所敎以觸罪罟然禍福要不可推避初不論巧拙也黃州濵江帶山旣適耳目之好而生事百須亦不難致早寢晚起又不知所謂禍福果安在哉偶讀戰國防見處士顏蠋之語晚食以當肉欣然而笑若蠋者可謂巧於居貧者也菜羮菽黍差饑而食其味與八珍等而旣飽之餘芻豢滿前惟恐其不持去也美惡在我何與於物所云讀佛書及合藥救人二事以爲閒居之賜甚厚佛書舊亦嘗看但闇塞不能通其妙獨時取其粗淺假說以自洗濯若農夫之去艸旋去旋生𨿽若無益然終愈於不去也若世之君子所謂超然悟者僕不識也往時陳述古好論禪自以爲至矣而鄙僕所言爲淺陋僕嘗語述古公之所談譬之飲食龍肉也而僕之所學豬肉也豬之與龍則有間矣然公終日說龍肉不如僕之食豬肉實美而眞飽也不知君所得於佛書者果何耶爲出生死超三乘遂作佛乎抑尙與僕輩俯仰也學佛老者本期於靜而逹靜似懶逹似放學者或未至其所期而先得其所似不爲無害僕常以此自疑故亦以爲獻來書云處世得安穏無病粗衣飽飯不造寃業乃爲至足三復斯言感嘆無窮世人所作舉足動念無非是業不必刑殺無罪取非其有然後爲寃業也無緣面論以當一笑而已

與朱鄂州書

軾啟近逓中奉書必逹比日春寒起居何似昨日武昌寄居王殿直天麟見過偶說一事聞之酸辛爲食不下念非吾康叔之賢莫足告語故專遣此人俗人區區了眼前事救過不暇豈有餘力及此度外事乎天麟言嶽鄂間田野小人例只養二男一女過此輒殺之尢諱養女以故民間少女多鰥夫初生輒以冷水浸殺其父母亦不忍率常閉目背面以手按之水盆中咿嚶良久乃死有神山鄕百姓石揆者連殺兩子去嵗夏中其妻一產四子楚毒不可堪忍母子皆斃報應如此而愚人不知創艾天麟毎聞其側近有此輒馳救之量與衣服飲食全活者非一旣旬日有無子息人欲乞其子者輒亦不肯以此知其父子之愛天性故在特牽於習俗耳聞鄂人有秦光亨者今巳及第爲安州司法方其在母也其舅陳遵夢一小兒挽其衣若有所訴比兩夕輒見之其狀甚急遵獨念其姊有娠將產而意不樂多子豈其應是乎馳往省之則兒巳在水盆中矣救之得免鄂人戶知之凖律故殺子孫徒二年此長吏所得按舉願公明以告諸邑令佐使召諸保正告以法律諭以禍福約以必行使歸轉以相語仍錄條粉壁曉示且立賞召人告官賞錢以犯人及鄰保家財充若客戶則及其地主婦人懷孕經渉嵗月鄰保地主無不知者若後殺之其勢足相舉覺容而不告使出賞固宜若依律行遣數人此風便革公更使令佐各以至意誘諭地主豪戶若實貧甚不能舉子者薄有以賙之人非木石亦必樂從但得初生數日不殺後𨿽勸之使殺亦不肯矣自今以往緣公而得活者豈可勝計哉佛言殺生之罪以殺胎卵爲最重六畜猶爾而況於人俗謂小兒病爲無辜此眞可謂無辜矣悼耄殺人猶不死況無罪而殺之乎公能生之於萬死中其陰徳十倍於雪活壯夫也昔王濬爲巴郡太守巴人生子皆不舉濬嚴其科條寛其徭役所活數千人及後伐吳所活者皆堪爲兵其父母戒之曰王府君生汝汝必死之古之循吏如此類者非一居今之世而有古循吏之風者非公而誰此事特未知耳軾向在宻州遇饑年民多棄子因盤量勸誘米得出剰數百石別儲之專以收養棄兒月給六斗比期年養者與兒皆有父母之愛遂不失所所活亦數十人此等事在公如反手耳恃深契故不自外不罪不罪此外惟爲民自重不宣軾再頓首

答李昭玘書

軾啟向得王子中兄弟書具道足下毎相見語輒見及意相予甚厚卽欲作書以道區區又念方以罪垢廢放平生不相識而相向如此此人必有以不肖欺左右者軾所以得罪正坐名過實耳年大以來平日所好惡憂畏皆衰矣獨畏過實之名如畏虎也以此未敢相聞今獲來書累幅首尾句句皆所畏者謹再拜辭避不敢當然少年好文字𨿽自不能工喜誦他人之工者今𨿽老余習尙在得所示書反復不知厭所稱道𨿽不然然觀其筆勢俯仰亦足以粗得足下爲人之一二也幸甚幸甚比日履玆春和起居何似軾防庇粗遣毎念處世窮困所向輒值墻谷無一遂者獨於文人勝士多獲所欲如黃庭堅魯直晁補之無咎秦觀太虛張來文潛之流皆世未之知而軾獨先知之今足下又不見鄙欲相從防豈造物者專欲以此樂見厚也耶然此數子者挾其有餘之資而騖於無涯之知必極其所如往而後已則亦將安所歸宿哉惟明者念有以反之魯直旣防妻絕嗜好蔬食飲水此最勇決捨弟子由亦云學道三十餘年今始粗聞道考其言行則信與昔者有間矣獨軾倀倀焉未有所得也徐守莘老毎有書來亦以此見敎想時相從有以發明王子中兄弟得相依甚幸子敏𨿽失解乃得久處左右想遂磨琢成其妙質也徐州城外有王陵母劉子政二墳向欲爲作祠堂竟不暇此爲遺恨近以告莘老不知有意作否若果作當有記文莘老若不自作者足下當爲作也無由面言臨書惘惘惟順時自愛謹奉手啟爲謝不宣軾再拜

答李廌書

軾頓首先輩李君足下別後逓中得二書皆未果答專人來又辱長箋且審比日孝履無恙感慰深矣惠示古賦近詩詞气卓越意趣不凡甚可喜也但防傷冗後當稍收斂之今未可也足下之文正如川之方增當極其所至霜降水落自見涯涘然不可不知也錄示孫之翰唐論僕不識之翰今見此書凜然得其爲人至論褚遂良不譛劉洎太子瑛之廢緣張說張巡之敗緣房琯李光弼不當圖史思明宣宗有小善而無人君大略皆舊史所不及議論英發暗與人意合者甚多又讀歐陽文忠公志文司馬君實跋尾益復慨然然足下欲僕別書此文入石以爲之翰不朽之托何也之翰所立於世者𨿽無歐陽公之文可也而況欲托字畫之工以求信於後世不以陋乎足下相待甚厚而見譽過當非所以爲厚也近日士大夫皆有僣侈無涯之心動輒欲人以周孔譽巳自孟軻以下者皆憮然不滿也此風殆不可長又僕細思所以得患禍者皆由名過其實造物者所不能堪與無功而受千鐘者其罪均也深不願人造作言語務相粉飾以益其疾足下所與防者元聿讀其詩知其爲超然奇逸人也緣足下以得元君爲賜大矣唐論文字不少過煩諸君寫錄又以見足下所與防者皆好學喜事甚善甚善獨所謂未得名世之士爲志文則未葬者恐於禮未安司徒文子問於子思防服旣除然後葬其服何服子思曰三年之防未葬服不變除何有焉昔晉溫嶠以未葬不得調古之君子有故不得巳而未葬則服不變官不調今足下未葬豈有不得巳之事乎他日有名世者旣而表其墓何患焉辱見厚不敢不盡冬寒惟節哀自重

答張文潛書

軾頓首文潛縣丞張君足下久別思仰到京公私紛然未暇奉書忽辱手敎且審起居佳勝至慰至慰惠示文編三復感嘆甚矣君之似子由也子由之文實勝僕而世俗不知乃以爲不如其爲人深不願人知之其文如其爲人故汪洋澹泊有一唱三嘆之聲而其秀傑之气終不可沒作黃樓賦乃稍自振厲若欲以警發憒憒者而或者便謂僕代作此尢可笑是殆見吾善者機也文字之衰未有如今日者也其源實出於王氏王氏之文未必不善也而患在於好使人同已自孔子不能使人同顏淵之仁子路之勇不能以相移而王氏欲以其學同天下地之美者同於生物不同於所生惟荒瘠斥鹵之地彌望皆黃茅白葦此則王氏之同也近見章子厚言先帝晚年甚患文字之陋欲稍變取士法特未暇耳議者欲稍復詩賦立春秋學官甚美僕老矣使後生猶得見古人之大全者正賴黃魯直秦少防晁無咎陳履常與君等數人耳如聞君作太學博士願益勉之徳輶如毛民鮮克舉之我儀圖之愛莫助之此外千萬善愛偶飲卯酒醉來人求書不能覼縷

答毛滂書

軾啟比日酷暑不審起居何如頃承示長牋及詩文一軸日欲裁謝因循至今悚息今時爲文者至多可喜者亦眾然求如足下閒暇自得淸美可口者實少也敬佩厚賜不敢獨饗當出之知者世間惟名實不可欺文章如金玉各有定價先後進相汲引因其言以信於世則有之矣至其品目髙下蓋付之眾口決非一夫所能抑揚軾於黃魯直張文潛輩數子特先識之耳始誦其文蓋疑信者相半久乃自定翕然稱之軾豈能爲之輕重哉非獨軾如此𨿽向之前輩亦不過如此也而況外物之進退此在造物者非軾事辱見貺之重不敢不盡承不久出都尙得一見否

東坡全集卷七十四

欽定四庫全書

東坡全集卷七十五

宋蘓軾撰書二十首

謝歐陽內翰書

軾竊以天下之事難於攺爲自昔五代之餘文教衰落風俗靡靡日以塗地聖上慨然太息思有以澄其源疏其流明詔天下曉諭厥防於是招來雄俊魁偉惇厚朴直之士罷去浮巧輕媚叢錯采繡之文將以追兩漢之餘而漸復三代之故士大夫不深明天子之心用意過當求深者或至於迂務奇者怪僻而不可讀余風未殄新獘復作大者鏤之金石以傳久逺小者轉相摹寫號稱古文紛紛肆行莫之或禁蓋唐之古文自韓愈始其後學韓而不至者爲皇甫湜學皇甫湜而不至者爲孫樵自樵以降無足觀矣伏惟內翰執事天之所付以收拾先王之遺文天下之所待以覺悟學者恭承王命親執文柄意其必得天下之奇士以塞明詔軾也逺方之鄙人家居碌碌無所稱道及來京師久不知名將治行西歸不意執事擢在第二惟其素所蓄積無以慰士大夫之心是以羣嘲而聚罵者動滿千百亦惟恃有執事之知與眾君子之議論故恬然不以動其心猶幸禦試不爲有司之所排使得搢笏跪起謝恩於門下聞之古人士無賢愚惟其所遇蓋樂毅去燕不復一戰而範蠡去越亦終不能有所爲軾願長在下風與賓客之末使其區區之心長有所發夫豈惟軾之幸亦執事將有取一二焉不宣

謝梅龍圖書

軾聞古之君子欲知是人也則觀之以言言之不足以盡也則使之賦詩以觀其志春秋之世士大夫皆用此以卜其人之休咎死生之間而其應若影響符節之宻夫以終身之事而決於一詩豈其誠發於中而不能以自蔽邪傳曰登髙能賦可以爲大夫矣古之所以取人者何其簡且約也後之世風俗薄惡漸不可信孔子曰今吾於人也聽其言而觀其行知詩賦之不足以決其終身也故試之論以觀其所以是非於古之人試之防以觀其所以措置於今之世而詩賦者或以窮其所不能防論者或以掩其所不知差之毫毛輒以擯落後之所以取人者何其詳且難也夫惟簡且約故天下之士皆惇朴而忠厚詳且難故天下之士虛浮而矯激伏惟龍圖執事骨鯁大臣朝之元老憂防天下慨然有復古之心親較多士存其大體詩賦將以觀其志而非以窮其所不能防論將以觀其才而非以掩其所不知使士大夫皆得寛然以盡其心而無有一日之間倉皇擾亂偶得偶失之嘆故君子以爲近古軾長於艸野不學時文詞語甚朴無所藻飾意者執事欲抑浮剽之文故寧取此以矯其獘人之幸遇乃有如此感荷悚息不知所裁

謝範舍人書

軾聞之古人民無常性𨿽土地風气之所稟而其好惡則存乎其上之人文章之風惟漢爲盛而貴顯暴著者蜀人爲多蓋相如唱其前而王褒繼其後峩冠曳佩大車駟馬徜徉乎鄕閭之中而蜀人始有好文之意歌之聲與鄒魯比然而二子者不聞其能有所薦達豈其身之富貴而遂忘其徒耶嘗聞之老人自孟氏入朝民始息肩救死扶傷不暇故數十年間學校衰息天聖中伯父觧褐西歸鄕人嘆嗟觀者塞塗其後執事與諸公相繼登於朝以文章功業聞於天下於是釋耒耜而執筆硯者十室而九比之西劉又以逺過且蜀之郡數十軾不敢逺引其他蓋通義蜀之小州而眉山又其一縣去嵗舉於禮部者凡四五十人而執事與梅公親執權衡而較之得者十有三人焉則其他可知矣夫君子之用心於天下固無所私愛而於其父母之邦茍有得之者其與之喜樂豈如行道之人漠然而已哉執事與梅公之於蜀人其始風動誘掖使聞先王之道其終度量裁置使觀天子之光與相如王褒又甚逺矣軾也在十三人之中謹因閽吏進拜於庭以謝萬一又以賀執事之鄕人得者之多也

上王兵部書

荊州南北之交而士大夫往來之衝也執事以髙才盛名作牧如此蓋亦嘗有以相馬之說告於左右者乎聞之曰騏驥之馬一日行千里而不殆其脊如不動其足如無所著升髙而不輊走下而不軒其伎藝卓絕而效見明著至於如此而天下莫有識者何也不知其相而責其技也夫馬者有昻目而丰臆方蹄而宻睫防乎若深山之虎曠乎若秋後之逺望目若視日而志不存乎芻粟若是者飄忽騰踔去而不知所止是故古之善相者立於五逹之衢一目而眄之聞其一鳴顧而循其色馬之技盡矣何者其相溢於外而不可蔽也士之賢不肖見於面顏而發泄於辭气卓然其有以存乎耳目之間而必曰久居而後察則亦名相士者之過矣夫軾西州之鄙人而荊之過客也其足迹偶然而至於執事之門其平生之所治以求聞於後世者又無所挾持以至於左右蓋亦易疎而難合也然自蜀至於楚舟行六十日過郡十一縣三十有六取所見郡縣之吏數十百人莫不孜孜論執事之賢而敎之以求通於下吏且執事何修而得此稱也軾非敢以求知而望其所以先後於仕進之門者亦徒以爲執事立於五逹之衢而庻幾乎一目之眄或有以信其平生爾夫今之世豈惟王公擇士士亦有所擇軾將自楚遊魏自魏無所不遊恐他日以不見執事爲恨也是以不敢不進不宣軾再拜

與劉宜翁書

軾頓首宜翁使君先生閣下秋暑竊惟尊體起居萬福軾久別因循不通問左右死罪死罪愚闇剛仕不知止白首投荒深愧朋友然定命要不可逃置之勿復道也惟有一事欲謁之先生出於迫切深可憫笑古之學者不憚斷臂刳眼以求道今若但畏一笑而止則過矣軾齠齓好道本不欲婚宦爲父兄所彊一落世网不能自逭然未嘗一念忘此心也今逺竄荒服負罪至重無復歸望杜門屏居寢飯之外更無一事胸中廓然實無荊棘竊謂可以受先生之道故托里人任徳公親致死懇古之至人本不恡惜道術但以人無受道之質故不敢輕付之軾𨿽不肖竊自謂有受道之質三謹令徳公口陳其詳伏料先生知之有素今尢哀之想見聞此欣然拊掌盡發其祕也幸不惜辭費詳作一書付徳公以授程徳孺表弟令專遣人至惠州路逺難於往返咨問幸與軾盡載首尾勿畱後段以俟憤悱也或有外丹已成可助成梨棗者亦望不惜分惠迫切之誠眞可憫笑矣夫心之精防口不能盡而況書乎然先生筆端有口足以形容難言之妙而軾亦眼中無障必能洞視不傳之意也但恨身在謫籍不能千里踵門北面摳衣耳昔葛稚川以丹砂之故求句嶁令先生黨有意乎嶠南山水奇絕多異人神藥先生不畏嵐瘴可復談笑一遊則小人當奉杖屨以從矣昨夜夢人爲作易卦得大有上九及覺而占之乃郭景純爲許邁筮有元吉自天祐之之語遽作此書庶幾似之其餘非書所能盡惟祝萬萬以時自重不宣

上王刑部書

軾今日得於州吏伏審執事移使湖北竊以江陵之地實楚之故國巴蜀甌越三吳之出入者皆取道於是爲一都會其山川之勝蓋歷代所嘗用武焉其間吳蜀魏氏尢悉力爭之宋有天下王師平髙繼衝至於降孟昶下周保權又皆出此其人才之秀風物之美有屈宋伍襧之賦詠存焉建節旄而使者專有是土其見倚之重爲吏之樂豈細也哉然執事處之則未足賀誠以執事之材力地望宜進任於時不宜任此或者以謂蠻反南方用兵湖北鄰也宜擇人撫之故以屬執事使誠有是議當出於廟堂非愚所得知所不敢臆定所敢伏思者人患材不足施或不得施豈以位之彼此大小爲擇哉於執事之心當亦若是肆吾力充吾職而巳豈以位之彼此大小動吾意哉固執事之所務也不宣軾再拜

與佛印禪老書

軾啟歸宗化主來辱書方欲裁謝棲賢遷師處又得手敎眷與益勤感怍無量數日大熱緬想山門方適淸和法體安穏云居事迹已領冠世絕境大士所廬已難下筆而龍居筆勢巳自超然老拙何以加之幸稍寛假使得欵曲抒思也昔人一渉世事便爲山靈勒回俗駕今僕防犯塵垢垂三十年困而後知返豈敢便防涴名山而山中髙人皆未相識而迎許之何以得此豈非宿緣也哉向熱順時自愛不宣軾再拜

收得美石數百枚戲作怪石供一篇以發一笑開卻此例山中齋粥今後何憂想復大笑也更有野人於墓中得銅盆一枚買得以盛怪石並送上結緣也

上荊公書

軾頓首再拜特進大觀文相公執事近者經由屢獲請見存撫敎誨恩意甚厚別來切計臺候萬福軾始欲買田金陵庶幾得陪杖屨老於鐘山之下旣已不遂今來儀眞又二十餘日日以求田爲事然成否未可知也若幸而成扁舟往來見公不難也向屢言髙郵進士秦觀太虛公亦粗知其人今得其詩文數十首拜呈詞格髙下固已無逃於左右獨其行義修飭才敏過人有志於忠義者其請以身任之此外博綜史傳通曉佛書講集醫藥明練法律若此類未易一一數也才難之嘆古今共之如觀等輩實不易得願公少借齒牙使增重於世其他無所望也秋气日佳防疾想已失去伏冀順時候爲國自重

上韓樞宻書

軾頓首上樞宻侍郎閣下軾受知門下似稍異於尋常人蓋嘗深言不諱矣明公不以爲過其在錢塘時亦防以書見及語意親甚自爾不復通問者七年於玆矣頃聞明公入西府門前書生爲作賀啟數百言軾輒裂去曰明公豈少此哉要當有輔於左右者昔侯霸爲司徒其故人嚴子陵以書遺之曰君房足下位至臺鼎甚善懷仁輔義天下悅阿諛順防要領絕世以子陵爲狂以軾觀之非狂也方是時光武以布衣取天下功成志滿有輕人臣之心躬親吏事所以待三公者甚薄霸爲司徒奉法循職而巳故子陵有以感發之今陛下之聖不止光武而明公之賢亦逺過侯霸軾𨿽不用然有位於朝未若子陵之獨善也其得盡言於左右良不爲過今者貪功僥幸之臣勸上用兵於西北使斯言無有則天下之幸孰大於此不幸有之大臣所宜必爭也古今兵不可用明者計之詳矣明公亦必然之軾不敢復言獨有一事以爲臣子之忠孝莫大於愛君愛君之深者飲食必祝之曰使吾君子孫多長有天下此豈非臣子之願歟古之人君好用兵者多矣出而無功與有功而君不賢者皆不足道也其賢而有功者莫若漢武帝唐太宗武帝建元元年蚩尢旗見其長亙天后遂命將出師略取河南地建置朔方其春戾太子生自是之後師行蓋十餘年兵所誅夷屠滅死者不可勝數巫蠱事起京師流血僵屍數萬太子父子皆敗故班固以爲太子生長於兵與之終始唐太宗旣平海內破滅突厥髙昌吐谷渾等且猶未厭親駕徵遼東當時大臣房魏輩皆力爭不從使無辜之民身膏艸野於萬里之外其後太子承幹齊王祐吳王恪皆繼相誅死其餘遭武氏之禍殘殺殆盡武帝好古崇儒求賢如不及號稱世宗太宗克已求治幾致刑措而其子孫遭罹如此豈爲善之報也哉由此言之好兵始禍者旣足以爲後嗣之累則凡忍恥含垢以全人命其爲子孫之福審矣軾旣無狀竊謂人主宜聞此言而明公宜言此此言一聞豈惟朝廷無疆之福將明公子孫實世享其報軾懷此欲陳久矣恐未信而諫則以爲謗不勝區區之忠故移致之明公𨿽以此獲罪不愧不悔皇天后土宜聞此言

上呂相公書

軾昨日面論邢防事愚意本謂刑鼻是平人邢防妄意其爲盜殺之若用犯時不知勿論法深恐今後欲殺人者皆因其疑似而殺但云我意汝是盜卽免矣公言此自是謀殺若不勘出此情安用勘司軾歸而念公言旣心服矣然念近者西京奏秦課兒於大醉不省記中打殺南貴就防至醒取眾證爲定作可憫奏已得防貸命而門下別取防斷死竊聞輿議亦恐貸之啟姦若殺人者得以醉免爲害大矣軾始者亦以爲然固已書過錄黃再用公昨日之言思之若今後實醉不醒而殺其情可憫可以原貸若托醉而殺自是謀殺有勘司在邢防犯時不知秦課兒醉不省記皆在可憫之科而邢防臀杖編管秦課兒決殺似輕重相逺情有未安人命至重若公以爲然文字尙在尙書省可追攺也

與章子厚書

軾頓首再拜子厚參政諫議執事去嵗吳興謂當再獲接奉不意倉卒就逮遂以至今卽日不審臺候何似軾自得罪以來不敢復與人事𨿽骨肉至親未肯有一字往來忽防賜書存問甚厚憂愛深切感嘆不可言也防聞拜命與議大政士無賢不肖所共慶快然軾始見公長安則語相識云子厚奇偉絕世自是一代異人至於功名將相乃其餘事方是時應軾者皆憮然今日不獨爲足下喜朝之得人亦自喜其言之不妄也軾所以得罪其過惡未易以一二數也平時惟子厚與子由極口見戒反覆甚苦而軾彊狠自用不以爲然及在囹圄中追悔無路謂必死矣不意聖主寛大復遣視息人間若不攺者軾眞非人也來書所云若痛自追悔往咎淸時終不以一見廢此乃有才之人朝廷所惜如軾正復洗濯瑕垢刻磨朽鈍亦當安所施用但深自感悔一日百省庶幾天地之仁不念舊惡使保首領以從先大夫於九原足矣軾昔年粗亦受知於聖主使少循理安分豈有今日追思所犯眞無義理與病狂之人蹈河入海者無異方其病作不自覺知亦窮命所迫似有物使及至狂定之日但有慚耳而公乃疑其再犯豈有此理哉然異時相識但過相稱譽以成吾過一旦有患難無復有相哀者惟子厚平居遺我以藥石及困急又有以収卹之眞與世俗異矣黃州僻陋多雨气象昏昏也魚稻薪炭頗賤甚與窮者相宜然軾平生未嘗作活計子厚所知之俸入所得隨手輒盡而子由有七女債負山積賤累皆在渠處未知何日到此見寓僧捨布衣蔬食隨僧一餐差爲簡便以此畏其到也窮逹得防粗了其理但祿廩相絕恐年載間遂有饑寒之憂不能不少念然俗所謂水到渠成至時亦必自有處置安能預爲之愁煎乎初到一見太守自余杜門不出閒居未免防書惟佛經以遣日不復近筆硯矣防見無期臨紙惘然冀千萬以時爲國自重

答劉巨濟書

軾啟人來辱書累幅承起居無恙審比來憂患相仍情懷牢落此誠難堪然君在侍下加以少年美才當深計逺慮不應戚戚狥無已之悲賢兄文格奇拔誠如所云不幸早世其不朽當以累足下見其手書舊文不覺出涕詩及新文愛玩不巳都下相知惟司馬君實劉貢父當以示之恨僕聲勢低弱不能力爲發揚然足下豈待人者哉與吳秀才書論佛大善近時士人多學談理空性以追世好然不足深取時以此取之不得不爾耳僕老拙百無堪向在科塲時不得已作應用文不幸爲人傳冩深可羞愧以此得虛名天下近世進人以名平居𨿽孔孟無異一經試用鮮不爲笑以此益羞爲文自一二年來絕不復爲今足下不察猶以所羞者譽之過矣捨弟差入貢院更月餘方出家孟侯𨿽不得解卻用往年衣服不赴南省得免解其兄安國亦然勤國亦捷州解皆在此因風時惠問以慰饑渴何時防合臨紙悵然惟彊飯自重

與孫運勾書

軾啟脾能母養余髒故養生家謂之黃婆司馬子防著天隱子獨教人存黃气入泥丸能致長生太倉公言安谷過期不安谷不及期以此知脾胃完固百疾不生近見江南老人年七十二狀貌气力如四五十人問其所得初無異術但云平生習不飲湯水耳常人日飲數升吾日減一合今但沾唇而巳脾胃惡濕飲少胃彊气盛液行自然不濕𨿽冒暑逺行亦不念水此可謂至言不繁聞曼叔比得腫疾皆以利水藥去之中年以後一利一衰豈可數乎當及今無病時力養胃气若土能制水病何由生陳彥升云少時得此病服商陸防已之類皆不效服金液丹灸臍下乃愈此亦固胃助陽之意也但火力外物不如江南老人之術耳姜橘辣藥例能張肺多爲腫媒不可服有書以告之爲佳也

與王庠書三首

軾啟逺蒙差人致書問安否輔以藥物眷意甚厚自二月二十五日至七月十三日凡一百三十餘日乃至水陸蓋萬餘里矣罪戾逺黜旣爲親友憂又使此兩人者跋涉萬里比其還家幾盡此嵗此君愛我之過而重其罪也但喜比來侍奉多暇起居佳勝軾罪大責薄居此固宜無足言者瘴癘之邦僵僕者相屬於前然亦有以取之非寒暖失宜則饑飽過度茍不犯此者亦未遽病也若大期至固不可逃又非南北之故矣以此居之泰然不煩深念前後所示著述文字皆有古作者風力大略能道意所欲言者孔子曰辭達而已矣辭至於達止矣不可以有加矣經說一篇誠哉是言也西漢以來以文設科而文始衰自賈誼司馬遷其文已不逮先秦古書況其下者文章猶爾況所謂道徳者乎若所論周勃則恐不然平勃未嘗一日忘漢陸賈爲之謀至矣彼視祿產猶幾上肉但將相和調則大計自定若如君言先事經營則呂后覺悟誅兩人而漢亡矣軾少時好議論古人旣老涉世更變往往悔其言之過故樂以此告君也儒者之病多空文而少實用賈誼陸贄之學殆不傳於世老病且死獨欲以此教子弟豈意婣親中乃有王郎乎三復來貺喜抃不已應舉者志於得而巳今程試文字千人一律考官亦厭之未必得也如君自信不回必不爲時所棄也又況得失有命決不可移乎勉守所學以卒逺業相見無期萬萬自重而已人還謹奉手啟少謝萬一

又

軾啟二卒逺來承手書兩幅問勞教誨憂愛備盡仍審侍奉多暇起居萬福感愧深矣軾罪責至重上不忍誅止竄嶺海感恩念咎之外不知其他來書開說過當非親朋相愛保全之道悚息悚息寄示髙文新詩詞气比舊益見奇偉粲然如珠貝溢目非獨鄕閭世不乏人爲喜又幸珍材異產近出姻戚數日讀不釋手每執以告人曰此吾家王郎之文也老朽廢學久矣近日尢不近筆硯見少時所作文如隔世事他人文也足下猶欲使議論其間是顧千里於伏櫪也軾少時本欲逃竄山林父兄不許迫以婚宦故汩沒至今南遷以來便自處置生事蕭然無一物大略似行腳僧也近日又苦痔疾呻吟幾百日緣此斷葷血鹽酪日食淡面一斤而已非獨以愈疾實務自枯槁以求寂滅之樂耳初欲獨赴貶所兒女輩涕泣求行故與防子過一人來余分寓許下浙中散就衣食旣不在目前便與之相忘如本無有也足下過相愛乃遣萬里相問無狀自取旣爲親友憂及又使此兩人者蒙犯瘴霧﨑嶇往來吾罪大矣寄遺藥物並方皆此中無有芎尢奇味得日食以禦瘴也軾爲舊患痔今頗發作外無他故不煩深念防晤無期惟萬萬以時保練

又

軾啟前後所寄髙文無不達者每見增嘆伏但恨老拙無以少答來貺又流落海隅不能少助聲名於當時然格力自天要自有公論𨿽欲不顯揚不可得也程夫子尙困塲屋王賢良屈於州縣皆造物有不可曉者海隅風土甚惡亦有佳山水而無佳寺院無士人無醫無藥杜門食淡不飲酒亦粗有味也目昏倦作書又此信發書極多不能盡察之

答陳季常書

軾啟恵兵還辱得季常手書累幅審知近日尊候安勝擇括等三鳯毛皆安爲學日益喜慰無量軾罪大責薄聖恩不貲知幸念咎之外了無絲掛心置之不足復道也自當塗聞命便遣骨肉還陽羨獨與防子過及老云並二老婢共吾過嶺到恵將半年風土食物不惡吏民相待甚厚孔子云𨿽蠻貊之邦行矣豈欺我哉自數年來頗知內外丹要處冒昧厚祿負荷重寄決無成理自失官後便覺三山跬步云漢咫尺此未易遽言也所以云云者欲季常安心家居勿輕出入老劣不煩過慮決須幅巾艸屨相從於林下也亦莫遣人來彼此須髯如防莫作兒女態也在定日作松醪賦一首今寫寄擇等庶以發後生妙思著鞭一躍當撞破煙樓也長子邁作吏頗有父風二子作詩騷殊勝咄咄皆有跨竈之興想季常讀此捧腹絕倒也今日遊白水佛迹山山上布水三十仞雷輥電散未易名狀大略如項羽破章邯時也自山中歸來燈下裁答信筆而書紙盡乃巳托郡中作皮筒送去想黃人見軾書必不沈墜也子由在筠極安處此者與軾無異也書云老軀極健度去死逺在讀之三復喜可知也吾儕但防卻少年時無狀一事誠是然他未及子由見人說顏狀如四十嵗人信此事不辜負人也不宣軾再拜

與謝民師推官書

軾啟近奉違亟辱問訊具審起居佳勝感慰深矣軾受性剛簡學迂材下坐廢累年不敢復齒縉紳自還海北見平生親舊惘然如隔世人況與左右無一日之雅而敢求交乎數賜見臨傾蓋如故幸甚過望不可言也所示書教及詩賦雜文觀之熟矣大略如行雲流水初無定質但常行於所當行常止於不可不止文理自然姿態橫生孔子曰言之不文行之不逺又曰辭達而已矣夫言止於達意疑若不文是大不然求物之妙如系風捕影能使是物了然於心者蓋千萬人而不一遇也而況能使了然於口與手者乎是之謂辭達辭至於能達則文不可勝用矣揚雄好爲艱深之詞以文淺易之說若正言之則人人知之矣此正所謂雕虫篆刻者其太法言皆是類也而獨悔於賦何哉終身雕虫而獨變其音節便謂之經可乎屈原作離騷經蓋風雅之再變者𨿽與日月爭光可也可以其似賦而謂之雕虫乎使賈誼見孔子升堂有餘矣而乃以賦鄙之至與司馬相如同科雄之陋如此比者甚眾可與知者道難與俗人言也因論文偶及之耳歐陽文忠公言文章如精金美玉市有定價非人所能以口舌定貴賤也紛紛多言豈能有益於左右愧悚不已所須恵力法雨堂字軾本不善作大字彊作終不佳又舟中局迫難冩未能如教然軾方過臨江當往遊焉或僧有所欲記錄當作數句畱院中慰左右念親之意今日已至峽山寺少畱卽去愈逺惟萬萬以時自愛不宣

與孫知損運使書

文安北城如涉無人之境其漸可虞廟堂巳畱意兵久驕惰自合警防之數年乃見效惟極邊弓箭社射生極得力虜所畏憚公必舊知之矣以數勾集一月村堡幾虛公私惴惴北賊亦多相時生心社人亦苦勾集勞費此出入守望與虜長技同親戚墳墓所在人自爲戰不憂其不閒習也宜與永免冬教又當有以優異勸奨之巳條上其事更月餘可發此事行之邊臣無赫赫之功然經久實事無如此者覘者多雲可汗老疾欲傳雛雛爲人猜忌好兵邊人盡知之此豈可不畱意願公痛爲一言心之精意所不能言上書豈能盡也虜浸徳澤久矣其勢亦未遽渝盟但恐雛兒鷙忍其下必有不忠貪功好利之人謀之必先使北賊小小盜邊托爲不知若不折其萌芽狃於小利張而不已必開邊隙備禦之防惟安養弓箭社及稍加優異使當淬礪以待小冦防無良於此者矣所條上數事亦甚穏帖不至張皇惟乞免人戶折變所費不多及立閒名目奨社人頭首又乞復回易収息時遣機宜僚屬費少錢糧就地頭賞其髙彊者耳

與王定國書

罪大責輕得此巳幸未嘗戚戚但知識數人緣我得罪而定國爲已所累尢深流落荒服親愛隔絕每念至此覺心肺間便有湯火芒刺今得來教旣不見棄絕而能以道自遣無絲髮芥蔕然後知公眞可人而不肖他日猶得以衰顏白髮厠賔客之末也揚州有侍其太保官於煙瘴地十餘年比歸面紅潤無一防瘴气只是用磨腳心法此法定國自知之更請加功不廢每日飲少酒調食令胃气壯健安道軟朱砂膏軾在湖親服數兩甚覺有益利可久服子由昨來陳相別面色殊淸潤目光烱然夜中行气臍腹間隆隆如雷聲其所行持亦吾輩所常論者但此君有志節能力行耳粉白黛緑者俱是火宅中狐貍射幹之流願公以道眼照破此外又有事須少儉嗇勿輕用錢物一是逺地恐萬一闕乏不繼一是災難中用貶惡消厄致福之一端也又遞中領手教知到官無恙自處泰然頓慰懸想知攝二千石風聲震於殊俗一叚奇事也軾近頗知養生亦自覺薄有所得見者皆言道貌與往日殊別更相濶數年索我閬風之上矣兼畫得寒林墨竹巳入神品行艸尢工只是詩筆殊退也不知何故昨所寄臨江軍書久已収得二書反覆議論及處憂患者甚詳旣以解憂又以洗我昏蒙所得不少也然所謂非茍知之亦允蹈之者願公常誦此語也杜子美困厄中一飲一食未嘗忘君詩人以來一人而已今見定國每有書皆有感恩念咎之語甚得詩人之本意僕𨿽不肖亦當髣髴於庶幾也近有人恵大丹砂少許光彩甚奇固不敢服然其人教以養火觀其變化聊以悅神度日賔去桂不甚逺朱砂差易致或爲置數兩因寄及稍難卽罷非急用也窮荒之中恐有一奇事但以冷眼陰求之大抵道士非金丹不能羽化而丹材多在南荒故葛稚川求勾漏令竟化於亷州不可不畱意也陳璨一月前直往筠州防子由亦粗傳要妙雲非久當此來此人不惟有道術其與人有情義久要不忘如此亦自可重道術多方難得其要然軾觀之惟能靜心閉目以漸習之似覺有功幸信此語使气流行體中癢痛安能近人也邇來江淮間酷暑殆非人所堪況於嶺外惟道徳淸曠必有以解煩釋悶者入秋來翛然淸逺計尊候安勝君學術日益如川之方增幸更著鞭多讀史書仍手自抄爲妙造次造次軾自謫居以來可了得易傳九卷論語說五卷今又下手作書傳迂拙之學聊以娛老且以爲子孫藏耳子由亦了得詩傳又成春秋集傳想知之爲一笑耳辱恵書並新詩妙曲大慰所懷河凍膠舟咫尺千里意思牢落可知得此佳作終日喜快滯悶冰釋幸甚幸甚近在常置得一小莊子嵗可得百石似可足食非不知揚州之美窮猿投林不暇擇木也

東坡全集卷七十五

欽定四庫全書

東坡全集卷七十六

宋蘓軾撰書十六首

與李方叔書

軾頓首方叔先輩足下屢獲來教因循不一裁答悚息不已比日履玆秋暑起居佳勝錄示子駿行狀及數詩辭意整暇有加於前得之極喜慰累書見責以不相薦引讀之甚愧然其說不可不盡君子之知人務相勉於道不務相引於利也足下之文過人處不少如李氏墓表及子駿行狀之類筆勢翩翩有可以追古作者之道至若前所示兵鑑則讀之終篇莫知所謂意者足下未甚有得於中而張其外者不然則老病昏惑不識其趣也以此私意猶兾足下積學不倦落其華而成其實深願足下爲禮義君子不願足下丰於才而亷於徳也若進退之際不甚愼靜則於定命不能有毫髮增益而於道徳有丘山之損矣古之君子貴賤相因先後相援固多矣軾非敢廢此道平生相知心所謂賢者則於稠人中譽之或因其言以考其實實至則名隨之名不可掩其自爲世用理勢固然非力致也陳履常居都下逾年未嘗一至貴人之門章子厚欲一見終不可得中丞傅欽之侍郎孫莘老薦之軾亦掛名其間防朝廷多知履常者故得一官軾孤立言輕未嘗獨薦人也爵祿砥世人主所専宰相猶不敢必而欲責於軾可乎東漢處士私相謚非古也殆似丘明爲素臣當得罪於孔門矣孟生貞曜蓋亦蹈襲流獘不足法而況近相名字乎甚不願足下此等也軾於足下非愛之深期之逺定不及此猶能察其意否近秦少遊有書來亦論足下近文益奇明主求人如不及豈有終汩沒之理足下但信道自守當不求自至若不深自重恐喪失所有言切而盡臨紙悚息未卽防見千萬保愛近夜眼昏不一不一軾頓首

上知府王龍圖書

執事自軒車之來曽未期月蜀之士大夫舉欣欣然相慶以爲近之所無有下至閭巷小民𨿽不足以識知君子之用心亦能懽欣踴躍轉相告語諠嘩紛紜洋溢布出而不可掩𨿽戶給之粟帛而人賜之爵其喜樂不如是之甚也伏惟明公何術以致此哉軾也安足以議𨿽然請得以僣言之蓋明公之於蜀人所以深結其心而納之安居無事以養生送死者有所甚易而亦有所至難夫海濱之人輕遊於江河何則其所見者大也昔先魏公宰天下十有八年聞其言語而被其教誨者皆足以爲賢人而況於公乎度其視區區之一方不啻戶庭之小且公爲定州內以養民殖財而外震威武以待不臣之胡爲之三年而四方稱之況於實非有難辦之事是以公至之日不勞而自成也此其所以爲易者一也自近嵗以來蜀人不知有勤卹之加擢筋割骨以奉其上而不免於刑罰有田者不敢望以爲飽有財者不敢望以爲富惴惴焉恐死之無所然皆聞見所熟以爲當然不知天下復有仁人君子也自公始至釋其重荷而出之於陷穽之中方其困急時簞瓢之饋愈於千金是故莫不懽忻鼓舞之至此其所以爲易者二也𨿽然亦有所至難何者國家蓄兵以衛民而賦民以養兵此二者不可以有所厚薄也然而薄於養兵者其患近而易除厚於賦民者其憂逺而難救故夫庚子之小變起於兵離而甲午之大亂出於民怨由此觀之固有本末也而爲政者徒知畏其易除之近患而不知畏其難救之逺憂而有志於民者則或因以生事非當世大賢孰能使之兩存而皆濟此其所以爲難者一也蜀人之爲怯自昔而然矣民有抑鬰至此而不能以告者且天下未嘗無貪暴之吏惟幸其上之明而可以訴是以猶有所恃今民怯而不敢訴其訴者又不見省幸而獲省者指目以爲防民陰中其禍嗟夫明天子在上方伯連帥之職執民之權而不能爲之地哉夫惟天下之賢者則民望之深而責之備若夫庸人誰復求之自頃數公其來也莫不有譽其去也莫不有毀夫豈其民望之深責之備而所以塞之者未至耶今之饑者待公而食寒者待公而衣凡民之失其所者待公而安傾耳聳聽願聞盛徳日新而不替此其所以爲難者二也伏惟明公以髙世之才何施而不可惟無忽其所以爲易而深思其所難者而稍加意焉將天下被其澤而何蜀之足云軾負罪居喪不敢輒至貴人之門妄有所稱述誠不勝惓惓之心敢以告諸左右舊所爲文十五篇政事之餘憑幾一笑亦或有可觀耳

與葉進叔書

進叔足下僕狷介寡合之人也足下望其貌而壯其气聆其語而知其心握手見情素交論古今歡然若將與之忘年焉僕不自知何爲而得此於足下也前日南歸艸艸不能道一辭到家秋气巳髙牕戶蕭然思與足下譚笑之樂恍乎若相從於夢中旣覺而不知臥於虛榻也行日嘗辱贈言意勤辭直讀之使人惻惻動心足下之所以知僕心者至矣所以責善於朋友者亦至矣而又凡所以爲至之中有所不至者僕得以盡之焉僕聞有自知之明者乃所以知人有自達之聰者乃所以達物自知矣可以無疑矣而徇人則疑於人自達矣可以無蔽矣而徇物則蔽於物今足下自知自達而無可疑可蔽矣豈僕所以得人與物之說耶至以謂僕之交不能把臂服膺以示無間凡此者非疑非蔽也乃僕所以爲狷介寡合者足下顧不亮乎夫投規於矩𨿽公輸不能使之合何則方圓者殊也雜宮以羽𨿽師曠不能使之一何則緩急者異也對辯以訥遇剛以柔𨿽君子不能以無爭何則所性所操之不同也足下聰明過人無世事不通獨不知物理之有參差者乎昔張籍遺韓愈之書責愈以商論文字不能下气夫以退之而未免矧其下者乎𨿽然亦思而攺之耳恐足下未審此聊復以書

答範景山書

自離東武不復拜書疎怠之罪宜獲譴於左右矣兩辱手教存撫愈厚感愧不可言卽日起居佳勝知局事勞冗殊甚景山𨿽去軒冕避津要所欲閒耳而不可得乃知吾道艱難之際仁人君子拾眾人所棄猶不可得然憂喜勞逸無非命者出辦此身與之浮沈則亦安往而不也軾始到彭城幸甚無事而河水一至遂有爲魚之憂近日𨿽巳減耗而來嵗之患方未可知法令周密公私匱乏舉動尢難直俟逐去耳久不聞餘論頑鄙無所鐫發恐遂汩沒於流俗矣子由在南都亦多苦事近詩一軸拜呈冗迫無佳意思但堪供笑耳近齋居內觀於生術似有所得子由尢爲造入景山有異書祕訣倘可見教乎余非面莫盡惟乞萬萬自重

答參寥書

去嵗倉卒離湖亦以不一別太虛參寥爲恨畱語於僧官不識能道否到黃巳半年朋遊常少思念公不去心懶且無便故不奏書逺承差人致問殷勤累幅所以開諭奨勉者至矣僕罪大責輕謫居以來杜門念舊而巳𨿽平生親識亦防往還理固宜爾而釋老數公反復千里致問情義之厚有加於平日以此知道徳髙風果在世外也見寄數詩及近編詩集詳味灑然如接淸顏聽軟語也比巳焚筆硯防作詩故無緣屬和然時復一開以慰孤寂幸甚筆力愈老健淸熟過於向之所見此於至道殊不相妨何爲廢之邪更當磨揉以追配彭澤未間自愛

答李康年書

向承寵訪教語甚厚因循未及裁謝復枉專使辱書累幅意愈勤重且獲所著通言三篇及新詩碑刻廢學之人徒知愛其文之工妙而不能究極其意之所至欽味反覆不能釋手幸甚幸甚比日起居何如竊想著書講道馳騁百氏而遊於藝學有以自娛忘其窮約也通言略獲披味所發明者多矣謹且借畱得爲究觀他書豈敢輒畱他日別爲小字寫艸書見恵不必心經乃大賜也要跋尾謾寫數字不稱妙筆

答舒堯文書

軾啟午睡昬昬使者及門授教及詩振衣起觀頓爾醒快若淸風之來得當之也大抵詞律荘重敍事精致要非囂浮之作昔先零侵漢西疆而趙充國請行吐谷渾不貢於唐而文皇臨朝嘆息思起李靖爲將乃知老將自不同也晉師一勝城濮則屹然而霸𨿽齊陳大國莫不服焉今日魯直之於詩是巳公自於彼乞盟可也柰何欲爲兩屬之國則犧牲玉帛焉得而給諸不敢當卽承來命少資嗢

答陸道士書

軾啟別來嵗月乃爾許也涉世不巳再罹憂患但知自哂耳感君不遺手書殷勤如此且審道體安休喜慰之極恵州凡百不惡杜門養屙所念君棄家求道二十餘年不見異人當得異書見許今春相訪果然能踐言何喜如之舊過廬山見蜀道士馬希言似有所知今爲何在曽與之言否黃君髙人與世相忘者如軾與捨弟何足以致若得一見子由礱錯其所未至則軾可以受賜願因足下致懇當可得否韓朴主事多從傅同年遊近傅得漢東漕幕遂帯得來此否因見亦道意羅浮有一鄧道士名守安専靜有守皆世外良友世外之道金丹爲上儀鄰次之服食艸木又次之胎息三住爲本殆無出此者嵇中散曰守之以一養之以和和理日濟同乎大順然後承以靈芝潤以醴泉晞以朝陽綏以五弦不用其他舉以中散爲師矣飲桂酒一杯醺然徑醉作書奉答眞不勒字數矣桂酒乃仙方也釀桂而成盎然玉色非人間物也足下端爲此酒一來有何不可但恐足下拘戒籙不飲道家少飲和神非破戒也余惟善愛

答孫志康書

自春末聞訃悲愕不巳自惟不肖得交公父子間有年矣卽欲奉疏少道哀誠不獨海上無便又聞志康從西路迎防莫知往還的耗故因循至今遂辱専使手書累幅愧荷深矣竊承巳畢大事營辦勤苦何以堪任卽日孝履支持預慰所望志文實錄讀之感噎自聞變故卽欲譔哀辭以表契義萬一不知爵裏之詳今復覩此文旦夕當下筆然不願傳出𨿽志康亦不以相示藏之家笥須不肖啟手足日乃出之也自惟無狀百無所益於故舊惟文字庶幾不與艸木同腐故決意爲之然決不敢相示也志康必識此意千萬勿來索看也師是此文甚奇斯人亦可人也哉軾謫居巳逾年諸況粗遣禍福苦樂念念遷逝無足畱胸中者又自省罪戾久積理應如此實甘受之今者北歸無日因遂自謂恵人漸作久居計正使終焉亦何所不可志康聞此言可以不深念也玳瑁藥合見遺乃吾介夫遺意謹炷香拜受志康所恵布蜜藥果等一一捧領感怍無量海上窮陋又謫居貧病乃無少物報謝慙負無量見戒勿輕與人詩文謹佩至言如見報出都日所聞虛實不可不知勿以告人也捨弟筠州甚安時得書兒侄輩或在陳或在許下兩兒子在宜興軾與幼子過在玆明年長子邁當挈他一房來此指射差遣因般過房下來見愛之深恐要知其詳示諭開嵗來此相聚𨿽爲厚幸然竄逐中惟欲親故謝絕爲孤寂可憐者則孤老猶可以粗安若志康人所指目者而乃不逺千里相求此重增軾罪戾也千萬寢之切告切告李泰伯前輩不相交往然敬愛其人欲作集引亦終不傳出也承諭世膺可爲聚其前後文集異日示及當與志康商議少加刪定乃傳世也斯人旣無後吾輩當與畱意李文叔書巳領諸兒子爲學頗長迨自宜興寄詩文來甚可觀此等辱雅遊最舊故輒以奉聞然不敢令拜狀無益徒煩報答也防見無期千萬節哀自重

上執政乞度牒賑濟因修廨宇書

軾頓首上書門下僕射相公閣下去年浙中冬雷發洪太湖水溢春又積雨蘇湖常秀皆水民就髙田秧稻以待水退及五六月稍稍分種十不及四五而又繼之以旱以故早晚皆傷髙下並損自元丰以來民之艱食未有如今嵗者也軾巳三奏其事至今未報蓋人微言輕理自當爾然亦恐監司諸郡不盡以實奏而廟堂所訪問往來之人或揣所樂聞不盡以實告故朝廷以軾言爲過耳不然豈有仁聖在上羣賢並用而肯恬不爲意乎入冬以來緣諸郡閉糴而稅務用例違條収五糓力勝錢故米價斗至八九十衢睦等州至百餘錢皆足錢炎炎可畏軾用印板出榜千餘道止絕此兩事自半月來米糓通流價亦稍平然浙中無麥靑黃之交當在來秋而熟不熟又未可知民懲熈寜流殍之禍上戶有米者皆靳惜不肯出其勢非大出官米不能救此患自正月至七月本州裏外九縣日糶官米千五百石乃可以平價救饑計當用米三十一萬五千石今本州常平除兌充軍糧外止有十七萬石漕司許於鄰郡致三萬石尙少十一萬五千石計窮理迫須至控告軾近以本州廨宇壊奏乞度牒二百道修完未蒙開允意欲以此度牒募人於諸縣納米度可得二萬五千石然後減價出賣每斗六十度可得錢萬五千貫且以此錢修完廨宇𨿽不及元計錢數且修完要處亦粗可足用則是此度牒一出而兩利也伏望相公深念本州廨宇壊已甚不可不修及今完葺所費尙少後日大壊其費必倍又因以募人納米出糶救饑設使不因修完廨宇朝廷以饑民之故特出聖恩乞與二百道度牒猶不爲過而況救饑修屋兩用而並濟乎軾愚惷少慮仰恃廟堂諸公仁賢防民必不忍拒此請意此度牒可以必得以此不候回降指揮輒巳一面告諭商旅令儲峙米斛具水陸腳乘以須度牒之至深望果防不疑於一兩日內降付急遞日與吏民延頸企踵𨿽大旱望云執熱思濯未諭其急也若不蒙哀察則是使軾失信商旅坐視流殍其爲慙惶狼狽未易遽言至時朝廷𨿽加誅殛何補於事兼軾近者奏爲本路轉運司今年合起年額米斛百六十萬乞特許且起一半或三分之二其餘候丰熟日隨年額起發未蒙恩許今年漕司窘迫實倍常嵗異時預買防絹錢常於嵗前散絕今尙闕太半剗刷之急蓋不遺餘力矣若非朝廷少加矜察則督迫之極害必及民近蒙朝廷許輟上供二十萬石出糶此大恵也然望更輟畱三十萬石若無米可糶秪乞以此錢収買銀絹上供𨿽無補於饑民而散幣在民少解錢荒之患亦良防也此外秪有勸誘富民出谷助官賑貸及用常平錢米募民工役二事然皆難行勸誘之利未及貧民而誅求之禍先及上戶浙中富民欠官錢者十人而九決無可勸誘之理至於募民工役亦非實恵若散募饑貧不堪工役鳥獸聚散得錢便走熈寜中嘗行此事名爲召募其實不免於等第上差科官支錢米盡入役夫而本戶又須貼錢雇人防年人戶重有此擾皆虛名無實利少害多惟有多糶官米一事簡而易行米價旣低民無貧富均享其利惟望相公畱意則一路幸甚軾拙於言語不能盡寫憂危之狀以曉左右惟有發書之日西向再拜扣頭黙禱庶幾區區丹誠可以感動萬一也不宣

上呂僕射論浙西災傷書

軾頓首上書門下僕射相公閣下軾近上章論浙西淫雨風之災伏蒙恩防使與監司諸人議所以爲來嵗之備者謹巳條上二事軾才術淺短禦災無防但知叫號朝廷乞寛減額米截賜上供言狂計拙死罪死罪然三吳風俗自古浮薄而錢塘爲甚𨿽室宇華好被服粲然而家無宿舂之儲者蓋十室而九自經熈寜饑疫之災與新法聚斂之害平時富民殘破略盡家家有市易之欠人人有鹽酒之債田宅在官房廊傾倒商賈不行市井蕭然譬如衰羸久病之人平時僅自支持更遭風寒暑濕之變便自委頓仁人君子當意外將防未可以壯夫常理期也今年錢塘賣常平米十八萬石得米者皆叩頭誦佛云官家將十八萬石米於烏鳶狐貍口中奪出數十萬人此恩不可忘也夫以區區戰國公子尙知焚券市義今以十八萬石米易錢九萬九千緡而能活數十萬人此豈下防也哉竊惟仁聖在上輔以賢哲一聞此言理無不行但恐世俗謟薄成風揣所樂聞與所忌諱不以仁人君子期左右爭言無災或言有災而不甚積眾口之驗以惑聰明此軾之所私憂過慮也八月之末秀州數千人訴風災吏以爲法有訴水旱而無訴風災拒閉不納老幼相騰踐死者十一人方按其事由此言之吏不喜言災者蓋十人而九不可不察也軾旣條上二事且以闗白漕憲兩司官吏皆來見軾曰此固當今之至計也然恐朝廷疑公爲漕司地柰何軾曰吾爲數十萬人性命言也豈防此小小悔吝哉去年秋冬諸郡閉糶商賈不行軾旣劾奏通之又舉行災傷法約束本路不得収五糓力勝錢三郡米大至施及浙東而漕司官吏緣此慍怒幾不見容文符往來僚吏恐悚以軾之私意其不爲漕司地也審矣力勝之免去嵗已有成法然今嵗未敢舉行者實恐再忤漕司怨咎愈深此則軾之疲懦畏人不免小有回屈之罪也伏望相公一言檢舉成法自朝廷行下使五糓通流公私皆濟上以明君相之恩下以安孤危之迹不勝幸甚去嵗朝防免力勝錢止於四月浙中無麥須七月初間見新糓故自五月以來米價復增軾亦曽奏乞展限至六月終不報今者若蒙施行則乞以六月爲限去嵗恩防寛減上供額米三分之一而戶部必欲得見錢浙中遂有錢荒之憂軾奏乞以錢和買銀絹上供三請而後可今者若蒙施行卽乞一時行下軾竊度事勢若不且用愚計來嵗恐有流殍盜賊之憂或以其狂淺過計事難施用卽乞別除一小郡仍選才術有餘可以坐消災沴者使任一路之責幸甚幸甚干冒臺重伏紙栗戰不宣

揚州上呂相書

軾再拜伏防手書見謂勇於爲義不當在外奨飾過分悚息之至軾竊謂士在用不用不在內外也自揣所宜在外不惟身安耳靜至於束吏養民亦粗似所便又不自量每有所建請蒙相公主張施行使軾常在外爲朝廷采摭四方利病而相公擇其可行者行之豈非學道者平生之至願也哉頃者所論積欠蒙示諭巳有定議此殆一洗天下瘡痏也近復建言綱運折欠利害乞申明編敕嚴賜約束行下而罷眞楊楚泗轉般倉斗子倉法必以闗覽此事若行不過嵗失淮南商稅萬緡而數年之後所得必卻過之但綱梢飽暖餽運辦集必無三十萬石之欠而能使六路運卒保完背頰使臣人員千百人保完身計此豈小事乎其餘綱運害小小枝葉亦不住講求續上其事又軾自入淮南界聞二三年來諸郡稅務刻急日甚行路咨怨商賈幾於不行有稅物者旣無脫遺其無稅物及𨿽有不多者皆不與防檢但多喝稅錢商旅不肯認納則苛畱十日半月人船旣眾貲用坐竭則所喝惟命州郡轉運司皆力主此輩無所告訴竊聞東南物貨全不通行京師坐致枯涸若不及相公在位救解此患恐遂滋長至於不可救矣祗如揚州稅額已增不虧而數小吏爲虐不巳原其情蓋爲有條許酒稅監官分請增剰賞錢此元丰中一小人建議羞污士風莫此爲甚如酒務行此法𨿽士人所恥猶無大害若稅務行之則旣增之外刻剝不巳行路被其虐矣軾旦夕欲上此奏乞罷之亦望相公畱念軾巳買田陽羨歸計已成紛紛多言深可憫笑但貪及相公在位求治繩墨之外故時效區區庶小有益於世耳不宣

答防倅兪括奉議書

軾頓首資深使君閣下前日辱訪寵示長牋及詩文一編伏讀數日廢捲拊掌有起予之嘆孔子曰辭達而巳矣物固有是理患不知知之患不能達之於口與手所謂文者能達是而巳文人之盛莫如近世然私所敬慕者獨陸宣公一人家有公奏議善本頃侍講讀嘗繕寫進禦區區之忠自謂庶幾於孟軻之敬王且欲推此學於天下使家藏此方人挾此藥以待世之病者豈非仁人君子之至情也哉今觀所示議論自東漢以下十篇皆欲酌古以馭今有意於濟世之用而不志於耳目之觀美此正平生所望於朋友與凡學道之君子也然去嵗在都下見一醫工頗藝而窮慨然謂僕曰人所以服藥端爲病耳若欲以適口則莫如芻豢何以藥爲今孫氏劉氏皆以藥顯孫氏期於治病不擇甘苦而劉氏専務適口病者宜安所去取而劉氏富倍孫氏此何理也使君斯文未必售於世然售不售豈吾儕所當掛口哉聊以發一笑耳進宣公奏議有一表輒錄呈不須示人也余俟面謝不宣

答吳秀才書

軾啟逺辱專人恵教具審比來起居佳勝感慰之至與子野先生遊幾二十年矣始以李六丈待制師中之言知其爲人李公人豪也於世少所屈伏獨與子野書云白雲在天引領何及而子野一見僕便諭出世間法以長生不死爲餘事而以練气服藥爲土苴也僕𨿽未能行然喜誦其言嘗作論養生一篇爲子野出也近者南遷過眞楊間見子野無一語及得喪休戚事獨謂僕曰邯鄲之夢猶足以破妄而歸眞子今目見而身履之亦可以少悟矣夫南方𨿽號爲瘴癘地然死生有命初不由南北也且許過我而歸自到此日夜望之忽得來教乃知子野尙在北不逺當來赴約也長書稱道過實讀之赧然所論孟楊申韓諸子皆有理詞气翛然又以喜子野之有佳子弟也然昆仲以子野之故𨿽未識面懸相喜者則附遞一書足矣何至使人蠒足逺來又致酒麪海物荔子等僕豈以口腹之故千里勞人哉感愧厚意無以云諭過廣州買得檀香數斤定居之後杜門燒香閉目淸坐深念五十九年之非耳今分一半非以爲往復之禮但欲昆仲知僕汛掃身心澡瀹神气兀然灰槁之大略也有書與子野更督其南歸相過少畱爲僕印可其巳得而訶防其所未至也此外萬萬自愛

答劉沔都曹書

軾頓首都曹劉君足下蒙示書教及編錄拙詩文二十卷軾平生以言語文字見知於世亦以此取疾於人得失相補不如不作之安也以此常欲焚棄筆硯爲瘖黙人而習气宿業未能盡去亦謂隨手雲散鳥沒矣不知足下黙隨其後掇拾編綴略無遺者覽之慙汗可爲多言之戒然世之蓄軾詩文者多矣率眞僞相半又多爲俗子所攺竄讀之使人不平然亦不足怪識眞者少蓋從古所病梁蕭統集文選世以爲工以軾觀之拙於文而陋於識者莫統若也宋玉賦髙唐神女其初略陳所夢之因如子虛亡是公相與問答皆賦矣而統謂之敍此與兒童之見何異李陵蘇武贈別長安而詩有江漢之語及陵與武書詞句儇淺正齊梁間小兒所擬作決非西漢文而統不悟劉子獨知之範作蔡琰傳載其二詩亦非是董卓已死琰乃流落方卓之亂伯喈尙無恙也而其詩乃云以卓亂故流入於胡此豈眞琰語哉其筆勢乃效建安七子者非東漢詩也李太白韓退之白樂天詩文皆爲庸俗所亂可爲太息今足下所示二十卷無一篇僞者又少謬誤及所示書詞淸婉雅奧有作者風气知足下致力於斯文久矣軾窮困本坐文字蓋願刳形去智而不可得者然幼子過文益奇在海外孤寂無聊過時出一篇見娛則爲數日喜寢食有味以此知文章如金玉珠貝未易鄙棄也見足下詞學如此又喜吾同年兄龍圖公之有後也故勉作報書匆匆不宣

答王庠書

別紙累幅過當老病廢忘豈堪英俊如此責望也少年應科目時記錄名數沿革及題目等大略與近嵗應舉者同爾亦有節目文字才塵沗後便被舉主取去今日皆無有然亦無用也實無捷徑必得之術但如君髙材彊力積學數年自有可得之道而其實皆命但卑意欲少年爲學者每讀書皆作數過盡之書富如入海百貨皆有之人之精力不能兼収盡取但得其所欲求者耳故願學者每次作一意求之如欲求古人興亡治亂聖賢作用但作此意求之勿生余念又別作一次求事迹故實典章文物之類亦如之他皆仿此此𨿽迂鈍而他日學成八面受敵與渉獵者不可同日而語也甚非速化之術可笑可笑

東坡全集卷七十六

欽定四庫全書

東坡全集卷七十七

宋蘓軾撰尺牘六十六首

與李方叔四首

久不奉書問爲愧遞中辱手書勞勉益厚無狀何以致足下拳拳之不忘如此比日起居何如今嵗暑毒十倍常年雨晝夜不止病夫气息而已想足下閉門著述自有樂事間從諸英唱和談論此可羨也何時得防合惟萬萬自重不宣

又

秋試時不審從吉未若可下文字須望鼎甲之捷也暑中旣不飲酒無緣作字時有一二輒爲人取去無以塞好事之意亦不願足下如此僻好也近獲一銅鏡如漆色光明冷徹背有銘云漢有善銅出白陽取爲鏡淸如明左龍右虎俌之字體雜篆眞漢時字也白陽不知所在豈南陽白水陽乎如字應作而字使耳左月左日皆未甚曉更閒爲考之

又

頃年於稠人中驟得張秦黃晁及方叔履常意謂天不愛寶其獲蓋未艾也比來經渉世故間闗四方更欲求其似邈不可得以此知人決不徒出不有立於先必有覺於後也如方叔飄然布衣亦幾不免淳甫少遊又安所獲罪遂斷棄其命言之何益付之淸議而已憂患𨿽巳過更宜愼口以安晚節

又

承示諭長安君偶患臂痛不能舉某於錢昌武朝議處傳得一方云其初本施渥寺丞者因寓居京師甜水巷見乞兒兩足拳防屐子行渥常以錢物飲食遺之凡期年不衰尋赴任數年而還復僦曩居則乞兒巳不見矣一日見於相國寺前行走如飛渥就問之則曰遇人傳兩藥方服一料已能走耳服之立效其後已傳數人皆神妙但手足上疾皆可服不拘男子婦人祕之祕之其方元只是王氏博濟方中方但人不知耳博濟誤以虎脛爲虎腦便請長安君合服必驗朝云者死於恵州久矣別後學書頗有楷法亦學佛法臨去誦六如偈以絕塟之恵州棲禪寺僧作亭覆之榜曰六如亭最荷夫人垂顧故詳及之

與陳公密三首

途中喜見令子得聞動止之詳繼領專使手書且審卽日尊體淸勝感慰無量差借白直兜乘擔索一一仰煩神用孤旅獲濟荷徳之心未易云諭來日晚方達蒙裏卽如所教出陸至南華南華畱半月卽造宇下一吐區區預深欣躍

又

行役艱羈托庇以濟分貺丹劑拯其衰疾此意豈可忘哉其餘言謝莫盡令子昆仲比辱書示未暇修書悚息悚息曹三班亷幹非常逺送愧感二絕句發一笑

又

窮途棲屑獲見君子開懷抵掌爲樂未央公旣王事靡寜某亦歸心所薄怱遽就別如何可言別後亟辱恵書詞防增重且審起居佳勝感慰深矣某已度嶺巳脫問鵩之憂行有見蠍之喜但逺徳惘惘未忘於情新春保練以需驛召

與徐仲車

昨日旣蒙言贈今日又荷心送盎然有得載之而南矣辱手教極甚厚愛孔子所謂忠焉能勿誨乎當書諸紳寢食不忘也

與吳秀才

某啟相聞久矣獨未得披寫相盡常若有所負罪廢淪落屏迹郊野初不意舟從便道有失修敬不謂過予衝冒大熱間闗榛莽曲賜臨顧一見灑然遂見平生之懽典刑所鐘旣深嘆仰而大篇璀璨健論抑揚蓋自去中州未始得此勝侶也欽佩俯求衰晚何以爲對送別堤下恍然如夢覺陳迹具存豈有所遇而然耶畱示珠玉正快如九鼎之珍徒咀嚼一臠宛轉而不忍下咽也未知舟從定作幾日計早晚過金陵當得欵奉

與彥正判官

古琴當與響泉韻磬並爲當世之寶而鏗金瑟瑟遂蒙輟恵報賜之間赧汗不巳又不敢逺逆來意謹當傳示子孫永以爲好也然某素不觧彈適紀老枉道見過令其侍者快作數曲拂歷鏗然正如若人之語也試以一偈問之若言琴上有琴聲放在匣中何不鳴若言聲在指頭上何不於君指上聽錄以奉呈以發千里一笑也寄恵佳紙名荈重煩厚意一一捧領訖感怍不已適有他冗書不周謹

與毛澤民推官三首

公素人來得書累幅旣聞起居之詳又獲新詩一篇及公素寄示雙石記居夷久矣不意復聞韶濩之餘音喜慰之極無以云諭久廢筆硯不敢繼和必識此意防合無期臨書惘惘秋暑萬萬以時自厚

又

寓居粗遣本帶一防子來今者長子又授韶州仁化令冬中當挈家至此某巳買得數畆地在白鶴峯上古白鶴觀基也巳令斫木陶瓦作屋三十許間今冬成去七十無幾矧未必能至耶更欲何之以此神气粗定他更無足爲故人念者聖主方設科求宏詞公儻有意乎

又

新居在大江上風雲百變足娛老人也有一書齋名思無邪閒知之寄示奇茗極精而丰南來未始得也亦時復有山僧逸民可與同賞此外但緘而藏之耳佩荷厚徳永以爲好秋興之作追配騷人矣不肖何足以窺其粗遇不遇自有定數然非厄窮無聊何以發此奇思以自表於世耶敬佩來貺傳之知音感愧之極數日適苦壅嗽殆不可堪彊作報滅裂死罪

與陳輔之

某啟昨日承訪及病倦不及起見愧仰深矣熱甚起居何如萬里海表不死歸宿田裏得疾遂有不起之憂豈非命耶若得少駐復與故人一笑此又望外也力疾書此數字

與司馬溫公

春末景仁丈自洛還復辱賜教副以超然雄篇喜抃累日尋以出京無暇比到官隨分紛紏久稽裁謝悚怍無巳比日不審臺候何如某彊顏沗竊中所愧於左右者多矣未涯瞻奉惟冀爲國自重謹奉啟問

某再啟超然之作不惟不肖附托以爲寵遂使東方陋州爲不朽之盛事然所以奨與則過矣久不見公新文忽領獨樂園記誦味不巳輒不自揆作一詩聊發一笑耳彭城嘉山水魚蟹爭訟寂然盜賊衰少聊可藏拙但朋遊濶逺捨弟非久赴任益岑寂矣謫居窮僻如在井底杳不知京洛之耗不審邇日寢食何如某以愚暗獲罪咎自已招無足言者但波及左右爲恨殊深𨿽髙風偉度非此細故所能塵垢然某思之不啻芒背爾寓居去江無十步風濤煙雨曉夕百變江南諸山在幾席此幸未始有也𨿽有窘乏之憂亦布褐藜藿而已瞻晤無期臨書惘然伏乞以時善加調防

與魯直二首

晁君寄騷細看甚奇信其家多異材耶然有少意欲魯直以巳意微箴之凡人文字務使平和至足余溢爲奇怪蓋出於不得巳也晁文奇怪似差早然不可直云耳非謂避諱也恐傷其邁往之气當爲朋友講磨之語乃宜不知公謂然否

又

某啟方恵州遣人致所恵書承中塗相見尊候甚安卽日想已達黔中不審起居何似云大率似長沙審爾亦不甚惡也恵州久巳安之矣度黔亦無不可處之道也聞行囊中無一錢塗中頗有好事者能相濟給否某𨿽未至此然亦凜凜然水到渠成不煩預憂但數日苦痔病百藥不瘳遂斷肉菜五味日食淡麫兩椀胡蔴茯苓麨數杯其戒又嚴於魯直𨿽未能作文自誓且日戒一日庶幾能終之非特愈痔所得多矣子由得書甚能有益於枯槁也文潛在南極安少遊謫居甚自得淳甫亦然皆可喜獨元老淹忽爲之流涕病劇久矣想非由逺適也幽絕書問難繼惟倍萬保重不宣

有侄婿王郎名庠榮州人文行皆超然筆力有餘出語不凡可収爲吾黨也自蜀遣人來恵云魯直在黔決當往見求書爲先容嘉其有奇操故爲作書然舊聞太夫人多病未易逺去謾爲一言眉山有程道晦者亦奇士文益老王郎蓋師之此兩人者有致窮之具而與不肖又欲往求魯直其窮殆未易瘳也

與陳道五首

某啟久不接奉思仰不可言辱專人以書爲貺禮意兼重捧領惕然且審比來起居佳勝某以衰病難於供職故堅乞一閒郡不謂更得繁劇然巳得請不敢更有所擇但有廢曠不治之憂耳而來書乃有遇不遇之說甚非所以安全不肖也某凡百無取入爲侍從出爲方面此而不遇復以何者爲遇乎來使力告回區區百不盡一乍逺千萬自愛

又

衰朽何取而傳道昆弟過聽相厚如此數日前履常謁告自徐來宋相別王八子安偕來方同舟不信宿而歸久承傳道亦欲至靈壁以部役沂上不果佩荷此意何時敢忘又承以近詩一冊爲賜筆老而思深蘄配古人非求合於世俗者也幸甚幸甚錢塘詩皆率然信筆一一煩収錄祗以暴其短耳

又

某方病市人逐利好刋某拙文欲毀其板矧欲更令人刋邪當俟稍暇盡取舊詩文存其不甚惡者爲一集以公過取其言當令錄一本奉寄今所示者不惟有脫悞其間亦有他人文也知日課一詩甚善此技𨿽髙才非甚習不能工也聖兪昔嘗如此某近絕不作詩蓋有以非面莫究獨神道碑墓志數篇耳碑蓋被防作而志文以景仁丈世契不得辭欲寫呈文多無暇聞都下巳刋板想卽見之也某頃伴虜使頗能誦某文以此知虜中皆有中原文字故爲此碑【謂富公碑也】欲使虜知通好用兵利害之所在也昔年在南京有問僕此事故終之李公文集引得閒當作向所示集古文畱子由處有書令檢送也

又

久不上問愧負深矣忽枉手訊勞來甚勤夙昔之好不替有加兼審比來起居佳勝感慰兼集新舊諸詩幸得敬覽不意餘生復見斯作古人日逺俗學衰陋作者風气猶存君家伯仲間近見報履常作正字伯仲介特之操處窮益勵時流孰知之者用是占之知公議稍伸耶傳道豈久筦庫者未由面談惟冀厚自愛重而已

又

來詩欲和數首以速欲發此價故未暇閒居有少述作何日見公昆仲當出相示宮觀之命已過忝矣此外只有歸田爲急承見教想識此懷履常未及拜書因家信道區區

與龎安常

端居靜念思五臟皆止一而腎獨二蓋萬物之所鐘始生之所出死之所入也故太罔直蒙酋冥罔爲冬直爲春蒙爲夏酋爲秋防復爲冬則此理也人之四肢九竅凡兩者皆水屬也兩腎兩足兩外腎兩手兩目兩鼻皆水之升降出入也手足外腎舊說固與腎相表裏而鼻與目皆古未之言也豈亦有之而僕觀書少不見耶以理推之此兩者其液皆咸非水而何僕以爲不得此理則內丹不成此又未易以筆墨究也古人作明目方皆先養腎水而以心火暖之以脾固之脾气盛則水不下泄心气下則水上行水不下泄而上行目安得不明哉孫思邈用磁石爲主而以朱砂神麯佐之豈此理也夫安常博極羣書而善窮物理當爲僕思之是否一報某書

與王敏仲八首

某垂老投荒無復生還之望昨已與長子邁訣巳處置後事矣今到海南首當作棺次便作墓仍畱手疏與諸子死卽塟於海外庶幾延陵季子嬴博之義父旣可施之子子獨不可施之父乎生不挈家死不扶柩此亦東坡之家風也此外燕坐寂照而巳所云途中邂逅意謂不如其巳所欲言者豈有過此者乎故覼縷此紙以代面別

又

某啟得郡旣謝卽不敢久畱故人事有不周方欲奉啟告別遽辱恵問且審起居佳勝寵諭過實深荷奨借旦夕遂行益逺萬萬以時自重不宣

又

羅浮山道士鄧守安字道立山野拙訥然道行過人廣恵間敬愛之好爲勤身濟物之事嘗與某言廣州一城人好飲鹹苦水春夏疾疫時所損多矣惟官員及有力者得飲劉王山井水貧下何由得惟蒲澗山有滴水巖水所從來髙可引入城蓋二十里以下耳若於巖下作大石槽以五管大竹續處以蔴繩漆塗之隨地髙下直入城中又爲一大石槽以受之又以五管分引散流城中爲小石槽以便汲者不過用大竹萬餘竿及二十里間用葵茆苫蓋大約不過費百千數可成然須於循州置少良田令嵗可得租課五七千者令嵗買大筋竹萬竿作竹栰下廣州以備不住抽換又須於廣州城中置得少房錢可以日掠二百以備抽換之費專差兵匠數人巡覷修葺則一城貧富同飲甘涼其利便不在言也自有廣州以來以此爲患若人戶知有此作其欣願可知喜捨之心料非復塔廟之比矣然非道士至誠不欺精力勤幹不能成也敏仲見訪及物之事敢以此獻更苦直望仙耳世間貪愛無絲毫也可以無疑從來帥漕諸公亦多請與語某喜公濟物之事故詳以告可否更在熟籌愼勿令人知出於不肖也

又

某再啟示諭津遣孤孀救藥病厲政無急於此者矣非敏仲莫能行之幸甚廣州商旅所聚疾疫作客先僵僕因薫染居者事與杭相類莫可擘劃一病院要須有嵗入課利供之乃長久之利試畱意來諭以此等各仕宦快意目前美哉此言誰肯然者循州周守治狀過人議論可聽想蒙顧盼也

又

某又有少懇見人說捨弟赴容州路自英韶間舟行由端康等州而往公能與監司諸公言輟一舟與之否今有一家書欲告差人賫往嶺上與之罪大罰輕數年行遣不下屢當患禍老矣何以堪此恃公舊眷必能興哀悚恐悚恐

又

聞遂作管引蒲澗水甚善每竿上須鑽一小眼如菉豆大以小竹鍼窒之以驗通塞道逺日久無不塞之理若無以驗之則一竿之塞輒累百竿矣仍願公擘畫少錢令嵗入五十餘竿竹不住抽換永不廢僣言必不訝也

又

富公碑詞甚愧不工公更加粉飾豈至是哉舟中病暑疲倦不謹恕之

又

某再啟林醫遂蒙補授於旅泊處衰病非小補也又工小兒產科防累將至且畱調理渠欲往謝未令去也乞不罪治瘴止用姜蔥豉三物濃煮熱呷無不效者而土人不知作豉入此州無黒豆聞五羊頗有之便乞爲致三石得爲作豉散飲病者不罪不罪

與鄭靖老二首

某啟到雷州見張君兪首獲公手書累幅欣慰之極不可云諭到亷亷守乃云公巳離邕矣方悵然欲求問從者所在少通區區忽得來教釋然又得新詩皆秀傑語幸甚幸甚別來百罹不可勝言置之不足道也志林竟未成但艸得書傳十三卷甚賴公兩借書籍檢閱也向不知公所存又不敢帶行封作一籠寄邁處令訪尋歸納如未有便且寄廣州何道士處巳深囑之必不敢墜某畱此過中秋或至月末乃行至北流作竹筏下水歷容藤至梧與邁約令般家至梧相防中子迨亦至恵矣卻顧舟溯賀江而上水陸數節方至永老業可柰何柰何未防間以時自重不宣

又

某見張君兪乃始知公中間亦爲小人所捃摭令史以下固不知退之諱辯也而卿貳等亦爾耶進退有命豈此輩所制知公奇偉必不經懷也某須髮盡白然體力原不減舊或不卽死聖澤汪洋更一赦或許歸農則帶月之鋤可以對秉也本意専欲歸蜀不知能遂此計否蜀若不歸卽以杭州爲家朱邑有言子孫奉祠我不如桐鄕之民不肖亦云然外物不可必當更臨事隨宜但不卽死歸田可必也公欲相從於溪山間想是眞誠之願水到渠成亦不須預慮也此生眞同露電豈通把玩耶某頓首

上韓昭文

某啟違逺旌棨忽巳數月攺嵗緬想臺候勝常邊徼往還從者殊勞目望馬首但迂拙動成罪戾恐不能及見公之還而去耳餘寒伏冀爲國自重因李祕校行謹奉啟恭候不宣

與李廷評

某啟經由特辱枉訪適以臥病數日及連日防集殊無少暇治行怱遽不及一謝明日解維遂爾違闊豈勝愧負

與黃敷言二首

某啟疊辱寵訪感慰兼集晚來起居佳勝承來晨啟行以衰疾畏寒不果往別悚怍深矣衝涉雨霰萬萬保練謹令兒子候違不宣

又

少事干煩一書與恵州李念四秀才告爲到廣州日専遣人達之不罪交代民師且爲再三致意某再拜不宣

又與陸固朝奉

某啟久畱屬疾不敢造請負愧巳深玆者啟行又不往別悚怍之至謹奉手啟代違

與謝民師推官二首

某啟衰病枯槁百念巳忘緇衣之心尙餘此耳蒙不鄙棄贈以瑰瑋藏之巾笥永以爲好今日遂行不果走別愧負千萬謹奉手啟代違

又

某蒙錄示近報若果得免湖外之行衰羸之幸可勝言哉此去不住許下則歸陽羨民師還朝受任或相近得再見幸矣兒子輩並沐寵問及覽所賜過詩何以克當然句法有以髮小子矣感荷感荷旅次不盡

與黃洞秀才二首

某啟經過幸一再見人來辱書甚荷存記兼審比來起居佳勝爲慰未由欵奉千萬保嗇

又

寄示石刻感愧雅意求書字固不惜但尋常因事防筆隨卽爲人取去今卻於此中相識處覓得三紙付去蓬僊因降致區區之意某再啟

與滕達道二十四首

某到此時見荊公甚喜時誦詩說佛也公莫略往一見和甫否余非面莫能盡某近到筠見子由他亦得防指射近地差遣想今巳得替矣吳興風物足慰雅懷郡人有賈収耘老者有行義極能詩公擇子厚皆禮異之某尢與之熟願公時顧慰其牢落也近過文肅公樓徘徊懷想風度不能去某至楚泗間欲入一文字乞於常州住若幸得請則扁舟謁公有期矣

又

某啟別後不意遽聞國故哀號追慕迨今未巳惟公忠孝體國受恩尢異悲苦之懷必萬常人比日起居何如某旦夕過江徑往毗陵相去益近時得上問也爲時自重不宣

又

某再啟承差人送到定國書所報未必是實也都下喜妄傳事而此君又不審乃四月十七日發來邸報至今不說是可疑也一夫進退何足道所喜保馬戶導洛堆垜皆罷茶鹽之類亦有的耗矣二聖之徳日新可賀可賀令子各安勝未及報狀也

又

某啟耘老至又辱手書及耘老道起居之詳感慰不可言某畱家儀眞獨來常以河未通致公見思之深又有舊約便當往見而家無壯子弟須卻逺般挈定居後一日可到也惟深察近日京口時有差除或云當時亦未是實計當先起老鎬僕或得連茹耶恵貺三十壺攜歸餉婦矣余耘老能道不宣某頓首

又

聞張郎巳授得發勾春中赴上安道必與之俱來某若得防當與之同舟於南窮困之中一叚樂事古人罕有也不知遂此意否秦太虛言公有意拆卻逍遙堂橫廊切謂宜且畱之想未必爾聊且言之明年見公當館於此公雅度宏偉欲其軒豁卑意又欲其窈窕深密也如何不罪四聲可罷之萬一浮沈反爲患也幸深思之不罪

又

某再啟前者恵建茗甚奇醉中裁謝不及悚愧之極本州見闕不敢久住逺接人到便行防合邈未有期不免惆悵捨弟召命蓋虛傳耳君實恩禮旣異責望又重不易不易某舊有獨樂園詩云兒童誦君實走卒知司馬持此將安歸造物不我捨今日類詩防矣見報中憲言玉汝右揆當世見在告必知之京東有幹幸示諭

又

許爲置朱紅累子不知曽令作否若得之攜以北行幸甚如不及巳亦非急務不罪

又

某干求累子巳蒙佳恵又爲別造朱紅尢爲奇少物意兩重何以克當捧領訖感愧無量舊者昨寄在常州令子由帶入京俟到不日便持上也

又

鰒魚三百枚黒金棋子一副天麻煎一部聊爲土物不罪浼觸令子思渴冗中不及別啟

又

某晚生蒙不鄙與名又令與立字似涉僣易願公自命卻示及作字說乃寵幸也某頓首

又

近得安道公及張郎書甚安健子由想巳過矣靑州資深相見極歡今日赴其盛防也閒恐要知惟不罪幸幸

又

屢枉專使感愧無量兼審比來尊體勝常以慰下情某近絕佳健見教如元素黜罷薄有所悟遂絕此事仍不復念方知中有無量樂回顧未絕乃無量苦辱公厚念故盡以奉聞也晚景若不打疉此事則大錯𨿽二十四州鐵打不就矣旣欲發一笑且欲少補左右耳不罪不罪

又

公解印入覲當過岐亭故縣預以書見約輕騎走見極不難愼勿枉道見過想深識此意乍冷萬乞自重

又

承差人借示李成十幅圖遂得縱觀幸甚幸甚且蹔借畱令李明者用公所教法試摹看只恐多累筆耳此本眞奇絕月十日後當於徐守處借入賫內令專愛護也

又

某閒廢無所用心專治經書一二年間欲了卻論語書易捨弟亦了卻春秋詩𨿽拙學自謂頗正古今之誤粗有益於世瞑目無憾往往又笑不防取快活是措大餘業聞令子手筆甚髙見其寫字想見其人超然者也

又

某啟知前事尙未巳言旣非實終當別白但目前紛紛眾所共悉也然平生學道專以待外物之變非意之來正須理遣耳若緣此得蹔休逸乃公之雅意也黃當江路過往不絕語言之間人情難測不若稱病不見爲良計二年不知出此今始行之耳西事得其詳乎𨿽廢棄未忘爲國家慮也此信的可示其略否書不能盡區區

又

示諭宜甫夢遇於傳無有某聞見不廣何足以質然冷暖自知殆未可以前人之有無爲證也自聞此事而士大夫多異論意謂中途必一見得相參扣竟不果此意眾生流浪火宅纒繞愛賊故爲饑火所燒然其間自有燒不著處一念淸靜便不服食亦理之常無足怪者方其不食不可彊使食猶其方食不可彊使之不食也此間何必生異論乎願公以食不食爲旦暮以仕不仕爲寒暑此外黙而識之若以不食爲勝解則與異論者相去無幾矣偶蒙下問輒此奉廣而巳不罪

又

少懇幹聞不罪某好攜具野飲欲問公求朱紅累子兩卓二十四隔者極爲左右費然遂成借艸之樂爲不淺也有便望頒示悚息悚息某感時气臥疾逾月今已全安但防累更臥尙紛紛也措道人名世昌緜竹人多藝然可閒考驗亦足以遣懣也畱此幾一年與之稍熟恐要知

又

某欲面見一言者蓋謂吾儕新法之初輒守偏見至有同異之論𨿽此心耿耿歸於憂國而所言差謬少有中理者今聖徳日新眾化大成回視向之所執益覺疎矣若變志易守以求進取固所不敢若嘵嘵不已則憂患愈深公此行尙深示知非靜退意但以老病衰晚舊臣之心欲一望淸光而巳如此恐必獲一對公之至意無乃出於此乎輒恃深眷信筆直突千萬恕之死罪安道公殆是一代異人示諭極慰喜慰喜

又

某再啟近在揚州入一文字乞常州住如向所面議若未有報至南都當再一入也承郡事頗繁齊整想亦期月之勞爾微疾𨿽無大患然願公無忽之常作猛獸毒藥血盆膿嚢觀乃可勿孤吾黨之望而快羣小之志也情切言盡恕其拙幸甚所有二賦稍晴寫得寄上次只有近寄潘谷求墨一詩錄呈可以發笑也衲衣尋得不用更尋累卓感畱意悚怍之甚甘子巳拜賜矣北方有幹幸示諭

又

某屏居如昨捨弟子由得安問此外不煩逺念久不朝覲緣此得望見淸光想足慰公至意其他無足云者貴眷令子各計安勝月中前急足逺寄必已収得略示諭

又

某啟一別十四年流離契濶不謂復得見公執手恍然不覺涕下風俗日惡忠義寂寥見公使人差增气也別來情懷不佳忽得來教甚解鬱鬱且審起居佳勝爲慰某以少事更數日方北去宜興田已問去若得稍佳者當扁舟徑往視之遂一至湖見公固所願然事有可慮者恐未能往也若得請居常則固當至治下攪擾公數月也未間惟萬萬爲時自重

又

某再啟別諭具感知愛之深一一佩刻董田已遣人去問宜興親情若果爾當乘舟徑往成之然公欲某到吳興則恐難爲不欲盡談惟深察之到南都欲一狀申禮曹凡刋行文字皆先毀板如所教也

又

有監酒髙侍禁永康者與之外姻聞亦甚謹幹望略照庇如察其可以剪拂又幸也

東坡全集卷七十七

欽定四庫全書

東坡全集卷七十八

宋蘓軾撰尺牘一百九首

與朱康叔十七首

某啟専使至復領手教契愛愈深可量感服仍審比日起居佳勝爲慰捨弟巳部賤累到此平安皆出余庇不煩念及珍惠雙壺遂與子由累醉公之徳也隆暑萬萬以時自重行膺殊相人還上謝

又

令子歸侍左右日有庭闈之樂恨未際見不敢輒奉書近見提舉司薦章稍慰輿議可喜可喜作墨竹人近爲少閒暇俟宛轉求得當續置之呵呵酒極醇美必是故人特遣下防也某再拜

又

某再拜近奉書並捨弟書想必達胡掾至領手教具審起居佳勝兼承以捨弟及賤累至特有厚貺羊面酒果一捧領訖但有慚怍捨弟離此數日來教尋附洪州遞與之已遷居江上臨臯亭甚淸曠風晨月夕杖履野步酌江水飲之皆公恩庇之餘波想味風義以慰孤寂尋得去年六月所寫詩一軸寄去以爲一笑酷暑萬乞保練

又

某啟酷暑不可過百事墮廢稍疎上問想不深訝比日伏想尊履佳勝別乘過郡承賜教及恵新酒到此如新出甕極爲奇珍感愧不可言因與二三佳士防同飲盛徳也秋熱更望保練行膺峻陟

又

胡掾與語如公之言佳士佳士渠方寄家齊安時得與之相見也令子必且盤桓侍下中前示諭姻親事可畱示年月日恐求親者欲知之造次造次

又

某啟因循稍疎上問不審近日尊何如某蒙庇如昨秋色益佳郡事稀少想有遊樂無緣展奉但積思念乍冷萬冀以時自重

郭寺丞一書乞指揮送與其人甚有文雅必防淸顧也聞其墜馬傷手不至甚乎

又

某啟近附黃岡縣遞拜書必達專人過此領手教具審起居佳勝淒冷此嵗行盡防合何時以增悵然惟祈善保敷文宅計此月末方離陳南河淺澁想五六月間方到此荷公憂卹之深其家固貧甚然鄕中亦有一小莊子且隨分過也歸老之說恐未能如雅志又修理積獘已就倫次監司朝廷豈有遽令放閒耶問及物食天漸熱難久停恐空煩費也海味亦不若食旣忝雅契自當一一奉白

又

示諭親情事専在下懷然此中殊少士族若有所得當立上聞也寫字俟少閒續納上墨竹如可尊意當取次致左右畫者在此不逺必可求也呵呵

某啟近王察推至辱書承起居佳勝方欲裁謝又枉教勅益增感愧數日來偶傷風百事皆廢今日防減尙未有力區區之懷未能盡也乍暄惟冀以時珍攝稍健當別上問次

又

閣名久思未獲佳者更乞詳閣之所向及側近故事迹爲幸董義夫相聚多日甚歡未嘗一日不談公美也舊好誦陶潛歸去來常患其不入音律近輙微加增損作般涉調哨徧𨿽微攺其詞而不攺其意請以文選及本傳考之方知字字皆非創入也謹小楷一本寄上卻求爲書拋磚之謂也亦請錄一本與元弼爲病勌不及別作書也數日前飲醉後作頑石亂篠一紙私甚惜之念公篤好故以奉獻幸檢至

又

令子必在左右計安勝不敢奉書捨弟已到官傳聞筠州大水城內丈餘不知虛的也屏贊硯銘無用之物公好事之過不敢不寫裝成送去乞一覽少事不免上干聞有潘原秀才以買僕事被禁某與其兄潘丙觧元至熟最有文行原自是佳士有舉業望賜全庇暑月得早出爲此人父母皆篤老聞之憂恐萬端公以仁孝名世能哀之否恃舊幹凟不敢逃罪天覺出藍之作本以爲公家寶而公乃輕以與人謹収藏以鎭篋笥然尋常不揆以亂道塵獻想公亦隨手將與人耳呵呵

又

某啟武昌傳到手教繼辱専使墮簡感服並深比日尊體佳勝節物淸和江山秀美府事整辦日有勝逰恨不得陪従耳雙壺珍貺一洗旅愁甚幸甚幸佳果収藏有法可愛可愛拙疾乍到不諳土風所致今已復常矣子由尙未到其寸步千里也未由展奉尙冀以時自重

又

與可船旦夕到此爲之然想公亦爾子由到此須畱也住五七日恐知之前曽錄國史補一紙不知到否因書略示諭生細酒四器正濟所乏珍感生酒暑中不易調停極淸然閔仲叔不以口腹累人某毎防公眷念逺致珍物勞人重費豈不肖所安耶所問淩翠至今虛位云乃權發遣耳何足掛齒牙呵呵馮君方想如所諭極煩畱念又防傳示祕訣何以當此寒月得暇當試之天覺亦不得書此君信意簡率乃其常態未可以疎數爲厚薄也酒法是用菉豆爲麯者耶亦曽見說來不曽錄得方如果佳錄示亦幸

又

疊防寄恵酒醋面等一一收檢愧荷不可言不得卽時裁謝想仁明必能恕察老媳婦得疾初不輕今已安矣不煩畱念食隔已納武昌吳尉處矣適少冗不敢稽畱來使少間別奉狀次

又

見天覺書中言當世云馮君有一學服朱砂法甚奇惟康叔可以得之不知曽得未若果得不知能見傳否想扵不肖不惜也

又

今日偶讀國史見杜羔一事頗與公相類嗟嘆不足故書以奉寄然幸勿示人恐有嫌者江令乃爾深可罪然猶望公憐其才短不逮而已屢有幹凟防不怪幸甚幸甚其令章憲今日恐到此知之

杜羔有至性其父河北一尉而卒母非嫡經亂不知所之會堂兄兼爲澤潞判官嘗鞫獄扵私第有老婦辯對見羔出入竊語人曰此少年狀類吾夫訊之乃羔母也自此迎侍而歸又往訪先人之墓邑中故老已盡不知所在館扵佛寺日夜悲泣忽視屋柱煤煙之下見數行書拂而視之乃父遺迹云我子孫若求吾墓當於某村家問之羔哭而往果有老父年八十餘指其丘隴因得歸羔官至工部尙書致仕此出唐李肇國史補近偶觀書嘆其事頗與朱康叔同相似因書以遺之元丰三年九月二十五日記

又

近日隨例紛冗有疎上問不審起居何如兩日來武昌如聞公在告何也豈尊小不佳乎無由躬間左右但有馳系冬深寒澁尢宜愼防

又

章質夫求琵琶歌詞不敢不寄呈安行言有一旣濟鼎樣在公處若鑄造時幸亦見爲作一枚不用甚大者不罪不罪前日人還曽附古木叢竹兩紙必已到今已寫得經藏碑附上令子推官侍下計安勝何時赴任未敢拜書也

與胡深夫五首

某啟自聞下車日欲作書紛冗衰病因循至今疊辱書誨感愧交集比日起居佳勝未緣瞻奉伏望以時保練

又

乍到整葺想勞神用浙西數郡例被霪雨颶風之患而秀之官吏獨以爲無災以故紛紛至此公下車倍加綏撫不惜髙價廣糴以爲嗣歲之備憲司行文欲収糴米此最良防而防戶専斗所不樂故妄造言語聰明所照必不搖也病中手字不謹

又

某久與周知錄兄弟逰其文行才器實有過人不幸遭防生計索然未能東歸九江托迹治下竊謂仁明必有以安之不在多言今托栁令咨白冗中不盡區區

又

彥霖之政光絕前後君復爲僚可喜船斬新輟借知之冗中不一

又

某以衰病紛冗裁書不謹惟恕察王京兆因會幸致區區久不發都下朋舊書必不罪也

朱行中舍人四首

某啟別後兩奉狀想一一聞逹比日履玆春和臺勝常某畱滯贑上以待春水至此月末乃發瞻望惋悵南海𨿽外然雅量固有以處之矣詩酒之樂恨不日陪接也更冀若時爲國保練不宣某再拜

又

某已得舟尙在贑石之下若月末不至當乘小舟往就之買公用人以節級持所賫錢竄去又以疾疫气多死亡以此求還亦官舟無用多人故悉遣回皆以指揮嚴切甚得力乞知之適少冗馳問不盡區區某再拜

又

少事不當上煩東筦資福長老祖堂者建五百羅漢閣極宏麗營之十年今成矣某近爲作記公必見之塗中爲告文安國篆額甚妙今封附去人公若欲觀拆開不妨卻乞差一公人賫附祖堂者不罪某再拜

又

某啟蒙眷厚借搬行李人感愧不在言也但節級朱立者無狀侵漁不已又遂竄去林聰者又歐平人防死見禁幸所歐者漸安決不死耳此中多言於法有礙不可帶去故輒牒防云得明公書令某遣還多難畏事想必識此心也買公用人於法無礙故仍舊帶去此二十餘人皆謹力不作過望不賜罪窮途作事皆此類慙怍不可言得二座船不失所幸不貽念陋句數首端欲發一笑耳某再拜

與李之儀五首

某年六十五矣體力毛髮正與年相稱或得復與公相見亦未可知也前者皆夢已後者獨非夢乎置之不足道也所喜者在海南了得易書論語傳數十卷似有益扵骨朽後人耳目也少逰遂卒於道路哀哉痛哉世豈復有斯人乎端叔亦老矣迨云須髮已皓然然顏極丹且渥僕亦正如此各宜閟嗇庻防復見也兒侄軰在治下頻與教督一書幸送與某大醉中不成字不罪不罪

又

某啟契濶八年豈謂復有見日漸近中原辱書尢數喜出望外比日起居佳勝某已得舟決歸許如所教而長子邁遽捨去深以爲恨報除輦運似亦不惡近日除目時有如人所料者此後端叔必已信安矣但老境少安餘皆不足道乍熱萬萬以時自愛某再拜

又

某以囊裝罄盡而子由亦久困無餘故欲就食淮浙已而深念老境知有防日不可復作兩處又得子由書及教語尢切已決歸許下矣但須少畱儀眞令兒子往宜興刮制變轉往還須月餘約至許下巳七月矣去歲在防州托孫叔靜寄書及小詩達否叔靜云端叔一生坎坷晚節益牢落正賴漁軒賢徳能委曲相順適以忘百憂此豈細事不爾人生豈復有佳味乎叔靜相友想得其詳故輒以奉慶忝契不罪

又

近孫叔靜奉書逺遞得達否比來尊體如何眷聚各安勝某防恩領眞祠世間美任復有過此者乎伏惟君恩之重不可量數遙知朋友爲我喜而不寐也今已到防卽往淮浙間居處多在毗陵也子由聞已歸許秉燭相對非夢而何一書乞便與余惟萬萬自愛某再拜

又

某啟辱書多矣無不達者然不一答非特衰病簡懶之過實以罪垢深重不忍更以無益寒溫之問玷累知交然竟不免累公慙負不可言比日承以赴潁昌伏惟起居佳勝眷聚各安慶某移永州過五羊度大庾至吉出陸由長沙至永荷叔靜拏舟相送數十里大浪中作此書上問無他祝惟保愛之外酌酒與婦飲尙勝俗侶對梅二丈詩云耳

與馮祖仁四首

某慰疏言伏承艱疚退居久矣日月逾邁衰痛理極未嘗獲陳區區少解思慕萬一實以漂寓窮荒人事斷絕非敢慢也比辱手疏且審孝履支持廓然逾逺追痛何及伏惟俯禮適變寛中彊食謹奉慰疏不次

又

蒙示長牋粲然累幅光彩下燭衰朽增華但以未拜告命不敢具啟答謝感怍不可言諭老瘁不復疇昔但偶未死耳水道間關寸進更二十餘日方至曲江首當詣宇下區區非面不旣乏人寫大狀不罪手拙簡略不次

又

昨日辱逺迓喜慰難名客散己夜不能造門蚤來又聞已走松楸未敢上謁領手教愧悚無地至節想惟孝思難堪柰何來日當往謁慰節晨蒙惠羊邊酒壺仁者之餽謹以薦先感佩不可言也

又

兩日不果詣見伏計孝履如宜欲告借前日盛會包子廚人一日告白朝散絕早遣至不罪不罪家人軰欲逰南山祖仁若無事可能同到彼閒行否

與黃師是

行計屢攺近者防累舟中皆伏暑自湣一年在道路矣不堪復入汴出陸又聞子由亦窘用不忍更以三百指諉之已決意旦夕渡江過毗陵矣荷憂愛至深故及之子由一書政爲報此事乞蚤與達之塵埃風葉滿室隨掃隨有然不可廢掃以爲賢於不掃也若知本無一物又何加焉有詩錄呈簾捲牕穿戶不扄隙塵風葉任縦橫幽人睡足誰呼覺欹枕牀前有月明一笑一笑某再拜

與廣西憲曹司勲五首

某啟奉別忽二載犇走南北不暇附書申問子由轉附到天門冬煎故人於我至矣日夜服食防月遂盡之到惠州又遞中領手書懶廢已放不卽裁謝死罪死罪

又【一云與林天和】

某啟専人辱書仰服眷厚仍審比來起居淸勝至慰至慰長子未得耗小兒數日前往河源獨幹築室極爲勞冗承恵芽蕉數品有未嘗識者幸得徧嘗感愧不已怱怱奉謝

又

某啟數日稍稍淸冷伏惟起居佳勝構架之勞少休暇思企淸論日積滯念尙冀保衞區區之至因吳子野行附啟不宣

又

某啟専人至賜教累幅慰拊周至且審比來起居佳勝感慰兼至某得罪幾二年矣愚陋貪生輒緣聖主寛貸之慈灰心槁形以盡天年卽目殊健也公別後微疾盡去想今益康佳養生亦無他術安寢無念神气自復知呂公讀華嚴有得固所望於斯人也居閒偶念一事非吾子方莫可告者故崇儀陳侯忠勇絕世死非其罪廟食西路威靈肅然願公與程之邵議之或同一陳乞載祀典使此侯英魄少信眉於地中如何如何然愼勿令人知不肖有言也陳侯有一子在髙郵白首頗有立知之蒙恵奇茗丹砂烏藥敬餌之矣西路洞丁足制交人而近歲綏馭少方殆不可用願爲朝廷熟講之此外惟萬萬自重

又

公勸某不作詩又卻索近作閒中習气不免有一二然未嘗傳出也今錄三首奉呈看畢便毀之切祝千萬恵州風土差厚山水秀邃食物粗有但少藥耳近報有永不敍復指揮正坐穏處亦且任運也子由頻得書甚安某惟少子隨侍餘皆在宜興見今全是一行腳僧但喫些酒肉耳此書此詩只可令之邵一閱餘人勿視也

與晦夫【一云與趙仲修】

某啟辱答教感服風月之約敢不敬諾庾公南樓所謂老子於此興復不淺便當攜被往也

與範夣得八首

某啟一別俯仰十五年所喜君子漸用足爲吾道之慶比日起居何如某旦夕南遷後會無期不能無悵惘也過揚見東平公極安行復見之矣新著必多無緣借觀爲耿耿耳乍暄惟順自重因李豸秀才行附啟上問不宣

又

某啟辱教字起居佳勝郊外路逺不當更煩屈臨可且寢處耳有事以書垂諭可也界紙望示及來日自不出只在舟中靜坐恵貺鳳團感眷意之厚熱甚不謹

又

某啟辱教承臺康勝爲恵得請知幸以未謝尙稽詣見竦息竦息子功復舊物甚慰眾望來日方往浴室也人還怱卒不宣

又

某啟不肖所得寡薄惟公愛念以道義相期眷予無窮旣承感戀不可言乍寒不審起居休否某已次陳橋瞻望益逺惟萬萬以時自重

又

今日謁告不克往見辱教伏承文體佳勝楊君舉家人服其藥多效亦覺其穏審然近見王定國云張安道書云曽下疎藥數日不能食又謝之不滿意然不知果爾否有聞不敢不盡

又

某啟辱手柬且審起居佳勝爲慰和篇髙絕木與種者皆被光華矣幸甚幸甚舊句奇偉試當彊勉繼作怱怱不宣

又

某啟違逺二年瞻仰爲勞辱書承起居佳勝慰喜可量覲罷當往造門並道區區

又

某啟昨日方叔處領手誨今又辱書備增感慰乍冷臺勝常未由詣見但有欽仰怱怱上啟

與李無悔

某啟久畱浙中過辱存顧最爲親厚旣去又承追餞最逺自惟衰拙眾所鄙棄自非風義之篤何以至此旣別但有思詠兩辱書教具審起居佳勝今歲科舉聞且就鄕裏承示諭進取之意甚倦盛時美才何遽如此且勉之決取爲望新文不惜見寄未緣集會惟萬萬自重不宣

與李公擇

某啟兩日連見怱怱竟何言暄和起居何如夷中送王徐州詩有見及語方是時人以相識爲諱欲一見面道此爲笑竟不見可太息也適所白是宗人棫雅州幕不一一

與陳懷立

昨日辱訪感怍不已經宿起居佳勝蒙借示子明傳神筆勢精妙髣髴莫辧恐更有別本願得一軸使觀者動心駭目也嶺海濶絕不謂生還復得瞻奉慰幸之極比日履此秋涼起居佳勝少選到岸卽伏謁以盡區區

與孫叔靜七首

昨日辱臨顧夙昔之好不替有加感嘆深矣屬飲藥汗後不可以風未卽詣謝又枉使旌重增悚惕捧手教且審尊體佳勝旦夕造謁以究所懷

又

辱手教伏審晚來起居佳勝恵示珠攬頃所未見非獨下視沙塘矣應當一笑羊麫酒醋爲恵禮意兼厚敬己拜賜感佩之極

又

前日辱下顧尙未走謝悚息不己捧手教承起居佳勝卑體尙未淸快坐阻談論爲悵惘也惠示妙劑及方獲之幸甚従此衰疾有瘳矣

又

已別瞻企不去心辱手教且審佳勝感慰之極早來風起舟不敢觧故復少畱因來淨惠與惠州三道人語耳無緣重詣臨紙惋悵

又

令子重承訪及不暇往別爲愧深矣珍恵菜膳增感怍也河源藤己領衰疾可恃矣

又

睂山人有巢谷者字元修曾應進士武舉皆無成篤於風義已七十餘矣聞某謫海南徒步萬里來相勞問至新興病亡官爲槁殯錄其遺物於官庫元修有子蒙在裏中某已使人呼蒙來迎防頗助其路費仍約過永而南當更資之但未到耳旅殯無人照管或毀壊暴露願公湣其不幸因巡檢至其所特爲一言於彼守令得稍修治其殯常戒主者保防之以須其子之至則恩及存亡耳死罪死罪

又

去徳彌月思仰縈懷比日履此新陽起居增勝行路百阻至英方再宿矣少畱數日此去尢艱閡借舟未知能達韶否流行坎止輒復任緣不煩深念也後會未卜惟萬萬爲國自重

答劉貢父二首

久濶暫聚復此違異悵惘至今公私紛紛有失馳問辱書感怍無量字畫妍防及問來使云尊貌比初下車時晢且澤矣聞之喜甚比來起居想益佳何日歸覲慰士大夫之望未間萬萬爲時自重不宣

又

某忝冒過甚出於素奨然迂拙多忤而處爭地不敢作久安計兄當有以教督之血指汗顏旁觀之說柰何柰何舉官之事有司逃失行之罪歸咎於兄淸明在上豈可容此小子何與焉茯苓松脂𨿽乏近效而歲計有餘未可棄也黙坐反照瞑目數息當記別時語耶

答曽子宣三首

某啟流落江湖晚復叨遇惟公知炤如一日也孤愚寡與日親髙誼謂可永久不謂尙煩藩翰之寄違濶以來思仰日深辱書教伏審履玆秋涼臺萬福欣慰之極二聖思治求人如不及公豈久外惟千萬爲國順時自愛

又

自公之西有識日望詔還豈獨契愛之末邊落寧肅公豈久外哉示諭塔記久不馳納愧恐之極乞少寛之秋涼下筆也親家柳子良宣徳赴潞幕獲在屬城知幸知幸謹奉手啟冗廹不盡區區

又

某啟辱教伏承臺萬福爲慰塔記非敢慢蓋供職數日職事如麻歸則爲詞頭所廹卒以夜半乃息五更復起實未有餘暇乞限一月所敢食言者有如河公一笑而恕之旦夕當卜一邂逅而別

與李公擇

秋色佳哉想有以爲樂人生惟寒食重九愼不可虛擲四時之變無如此節者近有潮州人寄一物其上云扶劣膏不言何物狀似羊脂而堅盛竹筒中公識此物否味其名必佳物也若識之當詳以示可分去或問習海者子由近作棲賢僧堂記讀之慘凜覺崩崖飛瀑逼人寒栗

與姜唐佐秀才六首

某啟特辱逺訪意貺甚重衰朽廢放何以獲此悚汗不已經宿起居佳勝長箋詞義兼美窮陋增光病臥不能裁答聊奉手啟

又

某啟昨日辱夜話甚慰孤寂示字承起居佳勝奇荈佳恵感服至意當同啜也適睡不卽答悚息某頓首

又

今日霽色尢可喜食已當取天慶觀乳泉潑建茶之精者念非君莫與共之然早來市無肉當相與啖菜飯耳不嫌可只今相過某啟上

又

適寫此簡得來示知巡檢有會更不敢邀請會若散早可來啜茗否酒麫等承佳惠感愧來旦必如諾十月十五日白

又

某啟別來數辱問訊感怍至意毒暑具喜起居佳勝堂上嘉慶甚慰所望也知非久適五羊益廣學問以卒逺業區區之禱此外萬萬自重不宣

又

某已得合浦文字見治裝不過六月初離此只従石排或澄邁渡海無緣更到瓊會見也此懷甚惘惘因見二車略道下懇有一書至兒子邁處従者往五羊時爲帶去轉托何崇道附達爲幸

兒子治裝冗甚不及奉啟所借煙蘿子兩卷吳志四冊會要兩冊並馳納

與傅維巖祕校四首

某啟専人至承不鄙罪廢長箋見及援證古今陳義甚髙伏讀愧感仍審比來起居佳勝至慰至慰守局海徼淹屈才美然仕無髙下但能隨事及物中無所愧卽爲達也伏暑萬萬自愛不宣

又

衰病裁答艸艸不訝知不久美解卽獲會見至喜至喜掩骼之事知甚畱意旦夕再遣馮何二士面稟亦有錢物在二士處此不覼縷曽城荔子一籃附去人持上不罪不罪某又上

又

某啟逺防惠書非眷念之厚何以及此仍審比來起居佳勝感慰兼集老病之餘復此窮獨豈有再見之期尙冀勉進學問以究逺業餘萬萬自愛不宣

又

官事有暇得爲學不輟否有可與往還者乎此間百事不類海北但杜門面壁而已彼中如有粗藥治病者爲致少許此間如蒼術橘皮之類皆不可得但不嫌粗賤爲相度致數品不罪不罪

與林天和長官二十三首

某啟近辱手書冗中不果卽答悚息悚息春寒想體中佳勝火後凢百想勞神用勤民之意計不倦也末由披奉萬萬自愛不宣

又

某啟専人辱書具審起居佳勝爲慰春物益妍時復尋賞否想亦以雨軫懷也末由往見萬萬若時加攝不宣

又

兒子往循已數日矣賤累閏月初可到此新居旦夕畢工承問及感感不已領書又惠筍蕨益用愧刻聞相度移邑果爾否

又

某啟辱手教伏承起居佳勝甚慰馳仰承問賤累正月末已到贑上矣閏月上旬必到此也考室勞費乃老業也旦夕遷入末由會見萬萬以時自重不宣

又

花木栽感畱意恵貺鹿肉尢增慚荷某又上

又

某啟近數奉書想皆達雨後淸和起居佳勝花木悉佳品又根撥不傷遂成幽居之趣荷雅意無窮未卽面謝爲媿耳人還怱怱不宣

又

某啟昨辱訪別尢荷厚眷恨老病龍鐘不果詣達愧負多矣經宿起居何如果成行未忘已爲民誰如君者願益進此道譬之農夫不以水旱而廢藨蓘也此外萬萬自愛不宣

又

某啟比日蒸熱體中佳否承恵楊梅感佩之至聞山姜花欲出錄夢得詩去庶致此餽也呵呵丰樂橋數木匠請假暫歸多日不至敢煩防麾勾押送來爲幸艸艸奉啟不罪

又

某啟人來辱書具審比日尊體佳勝甚慰所望出意加減秧馬曲盡其用非拊字究心何以得此具白太守矣乍熱萬萬以時加嗇不宣

又

某啟人來辱手教具審起居佳勝吏民恵愛謡頌布聞甚慰所望秧馬聊助美政萬一耳何足云乎承示諭愧悚之至僧磨已成秋涼當往觀也毒熱萬萬爲民自愛不宣

又

某啟辱教承微疾已平起居淸勝甚慰馳仰暑雨不常官事疲勩攝衞爲難惟加意節調以時休息爲佳也怱怱不宣

又

某啟多日不奉書思仰之至伏暑尊體何如惠貺荔子極佳郡中絕少得與數客同飲幸甚幸甚未由會合萬萬以時自愛某再拜

又

某啟辱手教承起居佳勝久以冗率有闕馳問愧企深矣承恵龍眼牙蕉皆郡中所乏感怍之至未由瞻奉萬萬以時自重不宣

又

髙君一臥遂化深可傷念其家不失所否瘴疫橫流僵僕者不可勝計柰何柰何某亦旬日之間防兩女使謫居牢落又有此狼狽想聞之亦爲之撫然也某再啟

又

某啟近日辱書伏承別後起居佳勝甚慰馳仰數夕月色淸絕恨不同賞想亦對景獨酌而已未卽披奉萬萬自重人還布啟不宣

又

某啟近辱過訪病中恨不欵奉人來枉手教具審起居佳勝至慰至慰旦夕中秋想復佳風月莫由陪接增悵仰也乍涼萬萬自重不宣

又

某啟人還奉書必達卽漸涼起居佳否疊煩頥防感怍交深未緣面謝惟祝若時自重不宣

又

某啟秋髙气爽伏計尊淸勝公宇已就想日有佳思未緣披奉萬萬以時珍嗇不宣

又

某啟前日人回裁謝必逹比日履玆薄冷起居佳否未緣展奉但有翹想尙冀保衞區區之至不宣

又

某啟近奉狀知入山未還卽日想已還治起居佳否往來衝冒然勝遊計不爲勞也未瞻奉間更乞若時自重不宣

又

某啟辱書伏承起居佳勝示諭防累己到城流寓中一喜然老穉紛紛口眾食貧向之孤寂未必不佳也可以一笑蒸鬱未解萬萬以時自重不宣

骨肉逺至重爲左右費羊麫鱸魚已拜賜矣感怍之至

又

某啟従者往還見過皆不欵奉愧仰何勝辱書承起居淸勝聞還邑以來老穉鼓舞數日調治想服淸暇矣歲莫萬萬加愛不宣

又

某啟昨日江幹邂逅未盡所懷來日欲奉屈早膳庶少欵曲闕人不獲躬詣不罪

與張朝請五首

某啟兄弟流落同造治下蒙不鄙遺眷待有加感服髙誼悚佩不已別來未防思仰日深比來起居何如某已到瓊過海無虞皆托余庇旦夕西去回望逾逺後會無期惟萬萬以時自重慰此區區途次裁謝艸艸不宣

又

海南風物與治下略相似至餘食物人煙蕭條之甚去海康逺矣到後杜門黙坐喧寂一致也蒙差人津送極得力感感捨弟居止處若得蚤成令渠獲一定居遺物離人而逰於獨乃公之厚賜也兒子幹事未暇上狀不罪某上啟

又

某再啟聞已有詔命甚慰輿議想旦夕登途也當別具賀幅某闕人寫啟狀止用手書乞加恕也子由荷存庇深矣不易一二言謝也新書海上嘯詠之餘有足樂者島中孤寂春色所不到也某再拜

又

某啟久不上狀想察其衰疾多畏非簡慢也新軍使來捧教字且審比日起居佳勝感慰兼極某到此數臥病今幸少間久逃空谷日就灰稿而已因書瞻望又復悵然尙冀若時自厚區區之餘意也不宣

又

新釀四壺開嘗如宿昔香味醇冽有京洛之風逐客何幸得此但舉杯屬影而已海錯亦珍絕此𨿽島外人不收此得之又一段奇事也眷意之厚感怍無已

答漢卿

某啟辱教承起居佳勝爲慰知不久入城遂當一見何幸如之地黃煎已領感怍適自局中還熱甚懣塞奉書地黃煎蒙寄恵極佳姜蜜之劑甚適宜也仰煩神用愧感不可言

東坡全集卷七十八

欽定四庫全書

東坡全集卷七十九

宋蘓軾撰尺牘八十三首

謝呂龍圖三首【京師】

龍圖閣老執事某西蜀之鄙人幼承家訓長知義方麤識名教遂堅晚節兩登進士舉一中茂材科故當世名公巨卿亦嘗賜其提挈愛憐之意故歐公引之於其始韓公薦之於其中今又閣下舉之於其後自惟末學辱大賢者之知出自天幸然君子之心以公而取士其小人之志終貿恩以歸心但空省循何由論報比者上以片言隻字謝徳於門下而其誠之所加意有所不能盡意之所至言有所不能宣故其見於筆舌者止此而已惟髙明有以容而亮之

又

前以拙納上塵聽覽方懼獲罪於門下而無以容其誅又辱答教言辭欵宻禮遇優隆而褒揚之句有加於前日此不肖所以且喜且懼而莫知所措也珍函已捧受訖謹藏之於家以爲子孫之美觀蔀屋之陋復生光彩陳根之朽再出英華乃閣下暖然之春有以嫗育成就之故也擇日齋沐再詣閣下臨紙澁納情不能宣伏惟恕其愚

又

某久以局事汩沒殊不獲覯止竊惟應得疏絕之罪於左右不意寛仁含垢察其俗狀之常情恕其簡略之小過光降書辭曲加勞問拜貺之際益增厚顏旦夕詣賔次盛暑伏惟爲朝廷自愛上副注倚之心下慰輿人之望

與楊濟甫

爲別忽已半歲傾想之懷逺而益甚卽日起居何如貴眷各安不自離家至荊南數次奉書計並聞達前月半已至京一行無恙得臘月中所恵書甚慰逺意見在西崗賃一宅子居住恐要知悉春暄未緣會見千萬珍重珍重

答王龍圗

辱簡承孝履如宜新詩寵行甚幸但稱道太過非所以安不肖也余所諭謹在意

與楊濟甫【鳯翔】

奉別三更歲律思渴日深卽日履此新春起居多勝貴聚各嘉安某前月十四日到鳳翔十五日已交割訖人事紛紛久稽裁問想自尊君防事後來漸獲閒靜營幹諸事必且濟辦某此與賤累如常今因範元歸奉書聞露气漸和更希珍重

與蒲城之六首

某啟聞軒馬已至多時而性懶作書不因使賫手教來𨿽有傾渴之心終不能致一字左右也悚愧悚愧盛熱殊不可過承起居佳裕甚喜甚喜某此並無恙京師得信亦安但近得山南書報伯母於六月十日傾背伯父之喪未及一年而災禍仍重如此何以爲心家兄惟三哥在左右大哥二哥必取次一人歸山南謀扶匶還鄕也人生患難至有如此極者煩惱煩惱知郡事頗簡足以尋繹舊學也同僚中有可與相處而樂者否新牧倅皆在此常相見恐知悉殘暑更冀順時珍重

又

近聞員祕丞言聞於誠之韓益州欲令誠之替某若得情固所喜幸也然某盡今歲方及二年不知朝廷肯令某成資解去否若必俟三考則於誠之爲太淹緩安用也向經由時甚恨不欵曲今若因此得從容接奉何喜如之陳文日日見甚安

又

近遞中辱書方欲附問人來又承手教審聞起居佳勝差慰瞻望新命必已下伏增欣慶茍相知豈必爲交代但奉見稍逺耳承又須歸覲奔波良不易也秋冷千萬善愛

又

聞車騎已在二曲卽見風采喜慰可知冒寒行李不易久此僻左獲奉淸遊幸甚也

又

今日比欲更接淸話少頃而人事紛紛至今不得暫息欲奉謁次聞府官盡出接張省簉須至旦出城恐訝不來走此聞逹

又

長安之別忽然攺歲伏計履玆新春起居增慶某明日至府謁見預增欣抃然不免有少事千聒爲本府帶得接新戎兵士數十人比謂到京卻中途逢本官行李頗闕事欲告於貴府添差防防廂軍十餘人昨本有防防二十人爲華州減卻十人但只依元數亦差較也告早爲擘畫某更不住後日絕早發去也恃眷契喋喋喧黷幸爲畱念

與楊濟甫

冬寒逺想起居佳勝此去替不兩月更不能歸鄕且入京去逾逺依黯近得王道矩書云朝夕一來此相看告便如遞中恵一書貴知道矩防日起發此幹告早及某只十二月十七八間離岐下也

答楊濟甫二首【除防還朝】

某近領臘下教墨感服眷厚兼審起居佳勝某此與賤累如常捨弟差入貢院更半月可出都下春色已盛但塊然獨處無與爲樂所居防前有小花圃課童種菜亦少有佳趣傍宜秋門皆髙槐古栁一似山居頗便野性也漸暖惟千萬珍重

又

遞中屢得數書知尊體佳勝貴眷欠安示及發遞引自契勘得並到但鄕親書皆五六十日不獨濟甫也府推之命只是暫權發遣更月餘正官到卽仍舊管官誥院也府中冗絆非拙者所樂恐知都下所須示及

與楊濟甫

近領來書喜知眠食佳安某此與賤累皆安陳州捨弟並安不煩念及久客都下桂玉所迫囊裝並竭今冬積雪四五尺僦居獘陋殊無聊惟日望一差遣出去耳未由披奉千萬珍重

答寶月大師二首

久不奉書蓋冗惰相因必未訝也史厚秀才及蔡子華處領來書知法體佳勝此中並安請補外防恩除杭倅旦夕出京且往陳州相聚至九月初方行逾逺鄕裏曷勝依黯累示及瑜隆紫衣師號近爲幹得王詵駙馬奏瑜爲海慧大師文字更旬日方出圓覺經云法界海慧照了諸相文潞公亦許奏隆紫衣然須俟來年遇聖節方可奏已差祠部吏人到王附馬宅計會瑜師文字才得便入遞次莫更一兩月方得勅出此事自難得偶成此二事也臨行艸艸書不盡此懷惟千萬珍重

又

屢防寄紙一一愧荷附馬都尉王晉卿畫山水寒林冠絕一時非畫工能髣髴得一古松帳子奉寄非吾兄別識不寄去也幸祕藏之亦使蜀中工者見長意思也他甚珍惜不妄與人

與大覺禪師璉公【杭倅】

人至辱書伏承法安裕傾向傾向昨奉聞欲捨禪月羅漢非有他也先君愛此畫私心以爲捨施莫如捨所甚愛而先君所與厚善者莫如公又此畫頗似靈異累有所覺於夢寐不欲盡談嫌渉怪爾以此益不欲於俗家收藏意只如此而來書乃見疑欲換金水羅漢開書不覺失笑近世士風薄惡動有可疑不謂世外之人猶復爾也請勿復談此某比乏人可令賫卡兵卒之類又不足分付告吾師差一謹幹小師賫籠仗來迎取並古佛一軸亦同捨也錢塘景物樂之忘歸舍弟今自陳州得替當受東南幕官冬初恐到此亦未甚的詩筆計益老健或借得數首一觀良幸到此亦有拙惡百十首閒暇當錄寄也

答範夢得二首

久以事牽不遑奉書深以爲愧中間安上處及遞中捧來教具審起居佳勝某旅宦粗遣春夏間殊少事近日並覺冗坌盜賊獄訟常滿蓋新法方行故也疲薾無狀館中淸佚至爲福地然知平日交遊皆不在何以爲樂某旬日來被差本州監試得閒二十餘日在中和堂望海樓閒坐漸覺快適有詩數首寄去以發一笑

又

久不奉書愧負不可言不審比辰起居佳否某此粗遣但親友疎濶旅懷牢落爾屢得蜀公書知佳健二家兄書云毎去輒畱食食倍於我軰此大慶也頻得潞公手筆皆詳悉精好富公必時見之聞其似四十許人信否君實固甚淸安得此數公無恙差慰人意無緣言面惟順時自愛

與郭功父五首

昨日承顧訪殊慰久濶經夕起居佳否某出院本欲往見以下痢乏力未果想未訝也略奉啟布謝萬一

又

【元本闕四字】瞻奉喜慰可量旣以不出又數日臥病遂【元本闕五字】起居佳否某下痢𨿽止尙羸薾也謹奉啟布謝

又

兒子歸來別無可爲土物禦筆一雙賜墨一圭新茶兩餅皆得之大臣家眞物也不罪凂凟

又

辱訪臨感怍獨以怱遽爲恨廹行不往謝惟寛恕乍熱萬萬自重不宣

又

別來瞻仰無窮風雪凝寒從者勤矣辱書承起居甚佳爲使者卽至必且暫還惟萬萬自重

與康公操都管三首

某稔聞才業之美尙淹擢用向承非罪被移眾論可怪賢者處之想恬適也希聲久不得書承示諭方知得蜀州應甚慰意二浙處處佳山水守官殊可樂鄕人之至此者絕少舉目無親故而杭又多事時投余隙輒出訪覽亦自可卒歲也東陽自昔勝處見劉夢得有三伏生秋之句此境猶在否未知會晤之日但有企詠

又

所索詩非敢以淺陋爲辭但希世絕境眾賢所共詠嘆不敢艸艸爲寄也幸恕察

又

向辱教久欲裁謝值出入紛紛無定因循至今卽日履玆春和起居佳適向承寄示圗記及時實深慰仰此眞得賢者之樂𨿽鄙拙亦欲勉作歌詩庶防附托髙人絕境以傳永久適會紛紛未暇更旬日當寄上也

答楊君素

久不奉書遞中領來教欣承起居佳勝眷愛各無恙奉別忽四年薄廩維絆歸計未成懷想親舊可勝惋嘆吾丈優遊自得心恬體舒必享鶴之壽劣侄與時齟齬終當捨去相從林下也

與楊濟甫

久不奉書亦少領來信思念不去心不審卽日起居佳勝眷愛各無恙某此安健官滿本欲還鄕又爲捨弟在京東不忍連年與之逺別已乞得宻州風土事體皆佳又得與齊州相近可以時得治牒相見私願任便之但歸期又須更數年瞻望墳墓懷想親舊不覺澘然未緣會面惟冀順時自重

與周開祖

某忝命皆出奨借尋自杭至吳興見公擇而元素子野孝叔令舉皆在湖燕集甚盛深以開祖不在坐爲恨別後每到佳山水處未嘗不懷想談笑出京北去風俗旣椎魯而遊従詩酒如開祖者豈可復得乃知向者之樂不可得而繼也令舉特來錢塘相別遂見送至湖久在吳中別去眞作數日惡然詩人不在大家省得三五十首唱酬亦非細事

與何浩然

人還辱書且喜起居佳勝寫眞奇妙見者皆言十分形神甚奪眞也非故人倍常用意何以及此感服之至所要詩稍暇作寫去雙幅已令蜀中織造至便寄納未卽會見千萬珍重

答水陸通長老五首【宻州】

近過蘇防不得一見而別深爲耿耿専人來辱書且喜法履淸勝某到此旬日郡僻事少足養衰拙然城中無山水寺宇朴陋僧麄野復求蘇杭湖山之遊無復髣髴矣何日會集慰此牢落惟萬萬自重

又

三瑞堂詩已作了納去惡詩竟何用是家求之如此其切不敢不作也恵及溫柑甚奇此中未嘗識也棗子兩不足爲報但此中所有只此耳單君貺必常相見路中屢有書去久望來書且請附宻州遞寄數字告爲速達此意

又

別後一向冗忙有疎奉問疊辱手教愧悚良深仍審履玆初涼法體增勝爲慰承開堂未防學者日增吾師久安閒獨廹於眾意無乃少勞然以濟物爲心應不計勞逸也未緣會合千萬珍重人還布謝

又

姚君篤善好事其意極可佳然不須以物見遺也惠香十八罐卻托還之已領其厚意與収畱無異實爲他相識所恵皆不畱故也切爲多致此懇

又

且說與姚君勿疑訝只爲自來不受非親舊之餽恐他人卻見怪也元伯昆仲因見各爲致懇乍到未及奉書

答陳履常二首

吳中屢得瞻見時以余棄洗濯防鄙別來仰佇日深遞中首辱教尺感服良厚卽日履玆酷暑起居何如貴眷令子各佳勝披奉杳然臨紙悵惘惟冀爲時調防

又

逺承寄貺詩刻讀之灑然如聞玉音何幸獲此榮觀不獨以見作者之格且足以知風政之多暇而髙躅之難繼也輒和光祿庵二絕聊以寄欽羨之懷一笑投之可也所須接骨丹方謹錄呈髙宻連年旱蝗應副朔方百須紛然疲薾日俟汰逐企仰仙館如在云漢矣因風不吝誨字

答程彛仲二首

某啟奉別積年因循不修書問毎以爲愧遞中辱手書勞問甚厚感戴不可言也承以科詔入都跋履之餘起居佳否老兄循道旣久文行逾粹決無終否不振之理更少貶以就繩墨卽當俯拾也未緣披奉惟冀以時自重謹因鄕人李君行奉啟布問

又

得聖此行得失必且西歸計無緣過我而東武任滿當在來歲冬杪亦無緣及見於京師矣此任滿日捨弟亦解罷當求鄕裏一任與之西還近制旣得連任蜀中遂可歸老守死墳墓也心貌衰老不復往日惟念鬥酒只雞與親舊相從耳星橋別業比來更增葺否因便無惜一兩字

與王慶源二首

陵州遞中辱書及詩如接風論忽不知萬里之逺也卽日履玆秋暑尊何似某此粗遣𨿽有江山風物之美而新法嚴宻風波險惡況味如不佳退之所謂居閒食不足從官力難任兩事皆害性一生常苦心正此謂矣知叔丈年來頗窘此事有定分但兄以安健無事多子孫爲樂亦可自遣何時歸休得相從田裏但言此心已馳於瑞艸橋之西南矣秋暑更冀以時珍重

又

髙宻風土食物稍佳但省租公庫減削索然貧儉始至值歲饑人豪剽刼無虛日凢督捕姦凶五七十人近始肅然鬭訟頗簡稍葺治園亭居之亦粗可樂但時登髙西南引領卽悵然終日近稍能飲酒終日可飲十五銀盞他日粗可奉陪於瑞艸橋路上放歌倒載也

答金山寶覺禪師

去歲赴官廹於程限不能枉舟一別中流縱望雲山杳然有不可及之嘆旣渡江遂防輕舟見餞復得笑語一餉之樂暫荷之懷殆不可勝言別來因循未及修書專人至辱教累幅慰諭反覆讀之爽然如對妙論仍審比來法履佳勝某此粗遣但未有會見之期臨紙惘然惟萬萬自重至遊堂記卽當下筆逓中寄去近有後杞菊賦一首寫寄以當一笑

答富道人

承錄示祕方及寄遺藥具感厚意然此事本林下無以遣日聊用適意可也若待以爲生則爲造物者所惡矣僕方茍祿出仕豈暇爲此謹卻馳納且寄之左右異日歸田卻咨請感愧之至

答周開祖

逓中辱書教累幅如接笑語卽日逺想起居佳勝某此無恙已被防移河中府替人十二月上旬中行想去益逺矣往日相從湖山之景何緣復有別後百事紛紛皆不足道惟令舉逝去令人不復有意於玆世細思此公所以不壽者而不可得不免爲之出涕讀所示記文述略盡其美甚善其家能入石否亦欲作一首哀詞未暇也當作寄去開祖筆力頗長魏武所謂老而能學惟予與袁伯業眞難得也寄示山圗欲尋善本而不可得者新詩淸絕輒和兩首取笑浩然亭欲續和寄去今日大雪與客飲於玉山堂適遣人往捨弟處遂作此書手冷殊不成字惟冀自重而已

答蜀僧幾演

幾演大士防恵蟠龍集向已盡讀數冊乃詩乃文筆力奇健深增嘆服僕嘗觀貫休齊己詩尢多凢陋而遇知得名赫奕如此蓋時文凋故使此二僧爲雄彊今吾師老於吟詠精敏豪放而汩沒流俗豈亦有幸不幸耶然此道固亦澹泊寂寞非以蘄人知而鼓譽也但鳴一代之風雅而已旣承厚貺聊奉廣耳

與人

違去門下已八年愚魯罷殆人事廢書疏缺然怠慢之罪宜在譴絕比承柄用又不以時隨眾修賀蓋疎懶愧縮日復一日不知復憐恕之否卽日履玆寒凝臺萬福某去替止數月而貧困難以赴闕相次乞江浙一郡君幸得之拜見未可期惟冀爲國自重

答張主簿

攺歲無緣展慶伏惟履玆新春百福來集旬日前辱教感服眷厚不卽馳答悚怍悚怍向日披奉但有馳仰餘寒冀以時自重

與人二首

浙右之別遂不上問至今想必察其情也特枉書問感慰兼集比日起居何如渉海恬然繼以題擢眾論翕然知忠信之可恃名實之相副也雅故之末忻慰可量

又

前日使車道由郡下𨿽展接顏表殊慰瞻傃之懷惟是禮勞不腆實深愧悚逮玆違間吏役絆攖未皇奉書以伸繾綣之情特防髙明逺貺珍牘披繹數四感仰交懷初暑微熱竊承跋履之餘動止佳勝未緣會集臨紙增慨

與梅守黎希聲三首【徐州】

傾向己久展奉無由竊計比日履玆酷暑起居佳勝某占籍部中不獲俯伏門下一修桑梓之儀瞻望鈴齋豈勝懷仰伏順時爲民自愛

又

去歲王秀才西歸奉狀必達卽日逺想起居佳勝承朝廷俯狥民欲有防借畱𨿽滯畱髙步士論未厭而鄕閭之慶特以自私而己然山水之秀園亭之勝士人之眾多食物之便美計公亦自樂之忘歸也某久去墳墓貪祿忘家念之輒面熱但差使南北不敢自擇爾何時復得一笑爲樂尙冀爲時自重

又

向自宻將赴河中至陳橋受命攺差彭城便欲赴任以兒子娶婦暫畱城東景仁園中旦夕自汴東去逾逺風問可勝悵然墳墓毎煩戒敕惟增感噎堂兄欲葬祖墳爲諸房眾多某旣不敢果決恐眾意難允也乞知之

答李秀才元

熱甚竟不再別悵仰殊深辱教承起居佳勝寵恵皆奇筆雅制刻荷無已仁者之恵誠足慰彼黎庶然不知者以爲見教以是搖之呵呵安道捨弟當具道盛意乍逺萬乞保重卽復顯用以慰士望

答範蜀公

前日辱書並新詩累幅詞格淸美欽味不釋手屬使者交至紛紛無暇裁答後時再領手教愧悚無地比日起居何如未由披奉萬萬以時自重

答晁叔美二首

自別兩辱存問荷眷契之厚無以爲諭日欲裁謝而拙鈍懶放因循至今計明哲雅量不深讉過而自訟亦久矣卽日不審尊履何如某此無恙但奉行新政多不如法勘劾相尋日竢汰譴耳若得放歸過淮必遂見未間爲國自重

又

向承出按淮甸不卽具賀幅者以吾兄素性亮直而此職多有可愧者計非所樂耳然仁者於此時力行寛大之政少舒吏民於网羅中亦所益不小此中常賦之外徵斂雜出而鹽禁繁宻急於兵火民旣無告吏亦僅且免罪益茍簡矣向聞吾兄議論頗與時軰不合今玆躬履其事必有可觀者矣令兄佳士久淹諸君亦自知之

與蒲廷淵

河中永洛出棗道家所貴事見眞誥唐有道士侯道華嘗得無核者三食之後竟竊鄧太主藥上升君到彼試求之但恐得之不偶然非力求所能致耳

與晁君成

苦寒審尊履佳勝新文極爲精妙久不見之甚慰喜莊子用志不分乃疑於神古語以疑爲似耳如易陰疑於陽世俗不知乃攺作凝不敢不告人還艸艸

與範子丰六首

伏審子丰南宮殊健慶抃可量卽日想已唱第必在髙等期集之暇起居佳勝某更五七日溯汴愈逺左右臨書悵然惟祈愼重別膺亨寵

又

小事拜聞欲乞東南一郡聞四明明年四月成資尙未除人托爲問看回書一報前所托殊不防畱意恐非久東南遂請逾難望矣無乃求備之過乎然亦愼不可泛愛輕取也人還且略示諭

又

近專人奉狀達否卽日起居何如貴眷各安局事漸淸簡否某幸無恙水旱相繼流亡盜賊並起決口未塞河水日增勞苦紛紛何時定乎近乞四明不知可得否不爾但得江淮間一小郡皆所樂更不敢有擇也子丰能爲一言於諸公間乎試畱意人還仍乞一報幸甚未見無期惟萬萬以時自重

又

稍不通問伏想起居佳勝侍郎丈必在郊外過夏臺必更康安某此與防累如常八月九月間秋水旣過彭城城下徹備髙麗使已還四明可以易守當更理前請也會合杳未有涯萬萬自重

又

南方夏熱殊非中原之比入秋稍得淸涼然夏田旱損七八鹽法更變課入不登𨿽閒局不免以此爲累自余麤如常也子中子老頃在左右今已赴官未何時參北望不勝馳情

又

新珠想日長進愛壻無恙甚望丈人髙等待乞利市也納銀一笏托用買圓熟珠子二千枚少錢告那出便納上婚嫁所須不可柰何甚非情願幸畱意承問似叔頗長成毎日作詩讀史但蒙拙少訓督耳內孫想亦聰淑諸郎娘亦計安也

答王慶源

久以官冗不暇奉問忽辱手訊喜知車從己達輦下起居佳勝卽日南宮必榜出矣淪屈已久必遂了當欣荷良深來書謙抑過當四方赴者甚眾豈獨吾叔元昆勸駕良合事宜恨此拘系無緣於東華門外奉接京師一別二十餘年豈惟吾儕衰老可嘆至於都城風物事體索然無復往時矣東南守官極可樂而民間蹙廹不聊生懷抱殊不佳深願慶源了當後千萬一來相從數月少慰平生幸勿以他事爲辭至懇至懇

與參寥

別來思企不可言毎至逍遙堂未嘗不悵然也爲書勤勤不忘如此仍審比來法體康佳感服兼至三詩皆淸妙讀之不釋手且和一篇爲答所要眞贊尙未作來人又不敢久畱甚愧知且伴太虛爲湯泉之遊甚善甚善某開春乞江浙一郡見去處當以書奉約也要墨納兩笏皆品佳也余惟爲法自重適有數客逺來相看陪接少暇奉啟不盡意

與文與可三首

與可抱才不試遁道彌久尙未聞大用公議不厭計當在卽然廊廟間誰爲防公議者乎老兄旣不計較但乍失爲郡之樂而有桂玉之困又卻不見使者嘴面得失相乘除亦略相當也彭門無事甚可樂但未知今夏得免水患否子由頻得書甚安示諭秋冬過親甚幸甚幸令嗣昆仲各計安勝爲學想皆成就矣

又

離浙中已四年向亦有少浙物久已分散零落矣有藥王船兩隻獻上恰好吻酌不通客矣呵呵杭州故人頗多致之不難當續營之但恐得後不肯將盛作見借也

又

近屢於相識處見與可近作墨竹惟劣弟只得一竿未說字說潤筆只到處作記作贊備員火下亦合剰得幾紙専令此人去請幸毋久祕不爾不惟到處亂畫題云與可筆亦當執所恵絕句過狀索二百五十疋也呵呵

與鮮於子駿三首

久不奉狀方深愧悚逓中伏辱手教並新文石刻等疾讀善快無量卽辰起居佳否公文學徳度宜在朝廷久此外逺何也然聞一路蒙被仁政不爾吏民皆在倒懸中也況鄕井墳墓在焉計居之甚以爲樂某到郡正一年諸況粗遣歲凶民貧力所無如之何者多矣然在己者未嘗敢行所愧也如此而已忝厚眷故及末緣瞻奉惟冀以時自重不宣

又

忝厚眷不敢用啟狀必不深訝所恵詩文皆蕭然有逺古風味然此風之亡也久矣欲以求合世俗之耳目則疎矣但時獨於閒處開看末嘗以示人蓋知愛之者絕少也所索拙詩豈敢措手然不可不作特未暇耳近作小詞𨿽無栁七郎風味亦自是一家呵呵數日前獵於郊外所獲頗多作得一闋令東州壯士抵掌頓足而歌之吹笛擊鼓以爲節頗壯觀也寫呈取笑

又

故人劉格字道純故友劉恕道原之親弟讀書彊記辧博文詞粲然可觀而立節彊鯁吏事亦健君實頗知之餘人未識也欲告子駿與一差遣收置門下公若可以踏逐辟召幸先之敢保稱職也旦夕歸南康軍待闕公若有以處之他必願就也某非私之也爲時惜才也

與何正道教授三首【一作何正通】

忝命假手出於奨比禮當詣謝以衰疾疲曳不給於力愧悚無已乍熱起居佳勝登舟遽迫不果造別益增仰戀

又

辱書承起居佳勝鄕校淹畱然使徐之士子識文章瑰瑋之气非小補也某又復西上紛紛無補甚愧朋友矣

又

張聖途來稍聞動止爲慰退之所難乃今見之大匠旁觀愧汗深矣行役匆匆不盡區區

與歐陽仲純五首

去歲城東屢獲陪從防益旣多樂亦無量旣別日苦賤事不克馳問慙負不可言卽日起居何如見報除審簿信否殊不知卽日從者所在徒有仰詠某防庇粗遣彭門本無一事足以藏拙河水一至事無不有中間防殆者數矣必亦聞之今方稍安而夏秋之患未可量蓋命窮所至感召此何時復得一笑之樂也近詩數首聊以破顏餘寒萬萬以時自重

又

伯仲叔弼昆仲各計安勝楊掾行速未及拜書乞道下懇子由在南都時得書無恙彭城最處下流水患甲於東北奏乞錢與夫爲夏秋之備數章皆不報曹河若可塞固大善不爾倉卒之間不免調急夫使系省錢豈暇復稟命乎所費必多而爲備不如先事之精也人微言輕信命而己仲純知我之深者聊復及之

又

去春寄捨國門屢辱臨顧喜慰無量別來逾年奔走俗狀未嘗通問瞻企徒深卽日履此煩暑起居何如眷愛各安否傳聞車馬已到宛丘相去甚近書問自此可時相及矣千萬順時珍重

又

崔度者頃年在陳與之甚熟今作過海之行妻子仍在陳學幸略與垂顧

又

伯仲兄聞監西岸已視事未叔弼近托孫元忠附書季黙今安在因風無惜恵問宛丘誰與往還有可與語者否

東坡全集卷七十九

欽定四庫全書

東坡全集卷八十

宋蘓軾撰尺牘七十九首

答周開祖二首

久別思渴不言可知一路問來耗忽辱教喜慰良深乍寒起居佳勝承脫湖北之行而得樂淸正如捨魚而取能掌甚可賀也某忝命甚便其私卽遂面話此不盡懷

又

長篇奇妙無狀每防存錄如此之厚但賜多而報寡故人知其慙拙必不罪也今輒和一首少謝不敏且資一笑惠及海味珍感來人遽還未有以報但愧怍無窮到郡不見令舉此恨何極嘗奠其殯不覺一慟有刻石必見之更不錄呈有幹一一示及李無悔近見訪畱此旬餘亦許秋涼再過也

答呂熙道二首

平時企詠賢者獨恨隔閡耳旣至治下謂當朝夕繼見而病與人事奪之又迫於行怱遽捨去可勝嘆耶別來方欲上問先辱手教益增悚怍比日起居何如後防不可期惟萬萬以時自重

又

南都住半月恍然如一夢耳思企徳義每以悵然捨弟朴訥寡徒非長者輕勢重道誰肯相厚者湖州江山風物不類人間加以事少睡足眞拙者之慶有幹不外

答範純夫

向者深望軒從一來而還領手教知徑赴治實增悵惘比日起居佳勝日對五老想有佳思此間湖山信美而衰病不堪煩但有歸蜀之興耳未由防集千萬以時自愛

與道甫

昨日特防不外鄙拙袖出盛文相示辭贍格老覽之令人亹亹忘倦非大手筆未及至此受教良多不敢擅爲巾笥之藏謹令人歸納文府伏乞視至未審從人何日成行亦須示諭

與孫子思七首

奉別未防思企己深比日起居佳勝聞軒從及境卽遂披對豈勝慰喜

又

事冗有疎上謁思企之深不審起居佳否來日輒邀從者同憲車議少事本欲躬詣爲公擇見訪不果幸賜臨顧

又

屢辱垂訪尙稽走謁經宿起居佳否借示諸刻一淸心目又足見雅尙之不凢也謹卻馳納

又

過辱枉顧知事務冗廹不敢久畱語紙軸納去余空紙兩幅畱與五百年後人跋尾也呵呵耘叟詩亦佳

又

疊辱車騎往謝甚疎惟故人深照不以爲譴也經宿尊佳勝書四紙並藥方馳上須面授其祕也並硯不一一

又

近辱軒從𨿽屢接奉旣別思仰無窮人事衮衮未遑上問先枉寵訊伏審起居佳勝感慰兼深仲通來知在府中計與子由軰遊従甚樂未緣再會惟萬萬以時自重

又

比來新詩必多無緣借觀豈勝渇仰示諭諸公處敢不出力但恐言輕不能有益耳

與程得勝祕校二首

近省榜到郡首承髙過歡慰可量沈困累年行業充富鄕曲榮耀交遊喜快甚休甚休春風暄和奉計卽日起居安勝禦試必更在上等盤桓都下爲況何如惟順時珍愛

又

某去秋因鄕人自髙宻過此托致手書不知達否奉違累歲無緣一接談笑傾仰殊甚榜中鄕人所識惟吾兄一人其餘豈盡新俊耶車馬必稍畱都下因風無惜恵問

與人

托庇鄰封每荷存記特辱榮訊愧汗可量卽日履玆霜起居佳勝未緣參見惟日瞻企尙冀以時珍衞區區

與樂推官【黃州】

疊辱臨訪欲少欵奉多事因循繼以臥病愧負深矣數日起居佳否知明日啟行無緣面別尙冀保練慰此區區

答李昭玘

無便久不奉書王子中來且出所惠書益知動止之詳爲慰無量比日尊體何如旣拜賜雪堂新詩又獲觀負日軒諸詩文耳目駭不能窺其淺深矣老病廢學已久而此心猶在觀足下新制及魯直無咎明略等諸人唱和於拙者便可格筆不復措辭近有李豸者陽翟人𨿽狂气未除而筆墨瀾翻已有漂沙走石之勢嘗識之否子中殊少進皆左右之賜也何時一笑未間惟萬萬自重

答範蜀公四首

李成伯長官至辱書承起居佳勝甚慰馳仰新居已成池圃勝絕朋舊子捨皆在人間之樂復有過此者乎某凢百粗遣春夏間多瘡患及赤目杜門謝客而傳者遂云物故以爲左右憂聞李長官說以爲一笑平生所得毀譽殆皆此類也何時獲奉幾杖臨書惘惘

又

防示諭欲爲卜鄰此平生之至願也寄身函丈之側旦夕聞道又況忝姻戚之末而風物之美足以終老幸甚幸甚但囊中止有數百千己令兒子持往荊渚買一小莊子矣恨聞命之後然京師尙有少房緡若果許爲指揮從者幹當賣此業可得八百餘千不識可納左右否所賜手書小字如芒知公目益明此大慶也某早衰多病近日亦能屏去百事澹泊自持亦便佳健異日必能陪從也

又

承別紙示諭麯蘗有毒平地生出醉鄕土偶作祟眼前妄見佛國公欲哀而救之問所以救者小子何人固不敢不對公方立仁義以爲城池操詩書以爲幹楯則舟中之人盡爲敵國𨿽公盛徳小子亦未知勝負所在願公宴坐靜室常作是念當觀彼能惑之性安所從生又觀公欲救之心作何形段此猶不立彼復何依𨿽黃面瞿曇亦須斂袵而況學之者耶聊復信筆以發公千里一笑而已

又

顚僕罪戾世所鄙逺而丈人獨收錄欲令撰先府君墓碑至爲榮幸復何可否之間而不肖平生不作墓志及碑者非特執守私意蓋有先戒也反覆計慮愧汗而已仁明洞照必深識其意所賜五體書謹爲子孫之藏幸甚幸甚無緣躬伏門下道所以然者皇恐之至

答言上人

去歲吳興倉卒爲別至今耿耿譴居窮陋往還斷盡逺辱不遺尺書見及感怍殊深比日法體佳勝紮翰愈精健詩必稱是不防見示何也雪齋淸境發於夢想此間但有荒山大江修竹古木每飲村酒醉後曳杖放腳不知逺近亦曠然天眞與武林舊遊未見議優劣也何時會合一笑惟萬萬自愛

答通禪師

謫居窮僻懶且無便書問曠絕故人不遺兩辱手教具審比來法體甚輕安感慰深至僕晚聞道照物不明防於吏議愧我道友所幸聖恩寛大不卽誅殛想亦大善知識法力防助也祿廩旣絕困而布衣蔬食於窮苦寂淡之中卻粗有所得未必不是晚節微福兩書開諭周至常置座右也未緣展謁萬萬以時自重

答道源祕校

謫居窮陋首見故人釋然無復有流落之嘆衰病奇拙所向累人自非卓然獨見不以進退爲意者誰肯辱與往還每惟此意何時可忘別來又復初夏思企不可言逺想卽日尊佳勝兩辱手書懶不卽答計已獲罪左右然惟故人能知其性气蓋懶作書者有素中實無他也更望寛之知到官又復對換想髙懷處之無適而不可江令竟不肯少畱健決非庸人所及也無由面見以時自重

與王慶源

竄逐以來日欲作書爲問舊旣懶惰加以閒廢百事不舉但慙怍而已卽日體中何如眷愛各佳某防累並安但初到此防一老乳母七十二矣悼念久之近亦不復置懷寓居官亭俯迫大江幾席之下雲濤接天扁舟艸履放浪山水間客至多辭以不在往來書疏如山不復答也此味甚佳生來未嘗有此適知之免憂近文郎行寄紙筆與叢郎到甚遲也未緣會面惟萬萬自愛

答李寺丞二首

久別渴詠逓中辱書且審起居淸勝至慰至慰某謫居粗遣廢棄之人每自嫌鄙況於他人君獨收防有加平素風義之厚足以愧激頽靡也未緣會見萬萬以時自愛

又

逺防分輟淸俸二千極愧厚意然長者淸貧防所知也此不敢請又重違至意輒請至年終來春卽納上感愧不可言也僕𨿽遭憂患狼狽然匹如當初不及第卽諸事易了荷憂念之深故以解懸慮

與陳季常九首

近因往螺師店看田旣至境上潘尉與龎醫來相會因視臂腫云非風气乃藥石毒也非鍼去之恐作瘡乃已遂相率往麻橋龎家住數日鍼療尋如其言得愈矣歸家領所恵書及藥並荷憂愛之深至仍審比來起居佳安曽靑老翁須傳燈錄皆已領一一感佩五代史亦收得所看田乃不甚佳且罷之蘄水溪山乃爾秀邃耶龎醫熟接之乃奇士知新屋近撰本艸爾雅【謂一物而多名也】見劉頌具說深欲走觀近得公擇書云四月中乃到此想季常未遽北行當與之偕往耳非久太守處借人遣賫家傳去別細奉書

又

柴炭已領感怍感怍東坡昨日立木殊耽耽也

又

王家人力來及専人並獲二緘及承雄篇贊詠異夢證成仙果甚喜幸也某𨿽竊食靈芝而君爲國鑄造藥力縦在君前陰功必在君後也呵呵但累書聴流言以誣平人不得無所損也懸弧之日請一書示諭當作賀詩切祝切祝比日起居佳否何日決可一遊郡城企望日深矣臨臯𨿽有一室可憇從者但西日可畏承天極相近或門前一大舸亦可居到後相度未間萬萬以時自重

又

欲借易家文字及史記索隠正義如許告季長爲帶來季常未嘗爲王公屈今乃特欲爲我入州州中士大夫聞之聳然使不肖增重矣不知果能命駕否春甕但不惜不須更爲恨也

又

鄭巡檢到領手誨具審到家尊履康勝羈孤結戀之懷至今未平也數日前率然與道源過江遊寒溪西山奇勝殆過於所聞獨以坐無狂先生爲深憾耳呵呵示諭武昌田曲盡利害非老成人吾豈得聞此送還人諸物已領易義須更半年功夫練之乃可出想秋末相見必得拜呈也近得李長吉二詩錄去幸祕之目疾必已差茂木淸陰自可愈此余惟萬萬順時自重

又

示諭武昌一防不勞營爲坐減半費此眞上防也然某所慮又恐好事君子便加粉飾云擅去安置所而居於別路傳聞京師非細事也𨿽復往來無常然多言何所不至若大霈之後恩防稍寛或可圖此更希爲深慮之仍且宻之爲上

又

稍不奉書渇仰殊深辱書承起居佳勝新居漸畢工甚慰想望數日得君字韻詩茫然不知醉中拜書道何等語也老媳婦云一絕乞秀英君大爲愧悚眞所謂醉時是醒時語也防不深罪甚幸𨿽知來篇非實語猶且収執庻防萬一莫更要寫脊記否呵呵栁簿云某奉訝者不知得之於誰安有此理來書雄冠之語亦無人見但有答栁二書云陳季常要寫脊記欲與寫云文武寀寮常居祿位亦如與季常書作戲耳何名爲訝哉想公必不以介意不答最妙日夜望季常入州但可惜公擇將至若不爭數日而吾三人者不一相聚劇飲數日爲可惜耳有人往舒五七日必回可見其的若不來續以書布聞茶臼更畱作樣防日近日新闋甚多篇篇皆奇遲公來此口以傳授余惟萬萬自愛

又

疊辱來貺且喜尊體已全康復然不受盡言遂欲聞公何也公養生之效歲有成績今又示病彌月𨿽使臯陶聴之未易平反公之養生正如小子之圓覺可謂害腳法師鸚鵡禪五通气毬黃門妾也至禱

又

孫巨源之侄甚佳士兼甚仰盛徳云當去請見某告以季常不蓄烏巾十餘年矣又不欲便裹帽奉謁他必自去見公也鎭中得一好官人亦非細事叔亶書已附去西方多事此君卻了得莫遂奮起否見報趙二罷相州取勘他稱病乞不下獄不知爲何事私甚憂之公聞某詳否又報舒亶乞郡閒知之

答吳子野四首

濟南境上爲別便至今矣其間何所不有置之不足道也専人來忽得書且喜居鄕安穏尊體康健某到黃已一年半處窮約故是宿昔所能比來又加便習自惟罪大罰輕餘生所得君父之賜也躬耕漁樵眞有餘樂承故人千里問訊憂防之深故詳言之何時會合臨紙惘惘

又

承三年盧墓事誠盡又以餘力葺治園亭教養子弟此皆古人之事業所望於子野也復覽諸公詩文益增愧嘆介夫素不識之筆力乃爾奇逸耶僕所恨近日不復作詩文無緣少述髙致但夢想其處而已子由不住得書無恙寄示墓志及諸刻珍感虞直講一帖不類近世筆迹可愛可愛近日始解畏口愼事𨿽已遲猶勝不悛也奉寄書簡且告勿入石至懇至懇某再拜

又

寄恵建茗數品皆佳絕彼土自難得更防輟恵慙悚慚悚沙魚赤鯉皆珍物感怍不可言扶劣膏不識其爲何物但珍藏之莫測所用因書幸詳以示諭也近有李明者畫山水新有名頗用墨不俗輒求得一橫捲頗長可用木牀繞屏附來人納上江郡乃無一物爲回信慚悚之至兒子無恙承問及

又

每念李六丈之死使人不復有處世意復一覽其詩爲涕下也黃州風物可樂供家之物亦易致所居江上俯臨斷岸幾席之下卽是風濤掀天對岸卽武昌諸山時時扁舟獨往若子野北行能迂路一兩程卽可相見也

與李公擇二首

知治行窘用不易僕行年五十始知作活大要是慳爾而文以美名謂之儉素然吾儕爲之則不類俗人眞可謂淡而有味者又詩云不戢不難受福不那口體之欲何窮之有每加節儉亦是惜福延壽之道此似鄙吝且出之不得已也然自謂長防不敢獨用故獻之左右住京師尢冝用此防也一笑

又

示及新詩皆有逺別惘然之意𨿽兄之愛我厚然僕本以鐡心石腸待公何乃爾耶吾儕𨿽老且窮而道理貫心肝忠義塡骨髓直須談笑死生之際若見僕困窮便相憐則與不學道者大不相逺矣兄造道深中必不爾出於相愛好之篤而已然朋友之義專務規諌輒以狂言廣兄之意爾𨿽懷坎於時遇事有可尊主澤民者便忘軀爲之禍福得防付與造物非兄僕豈發此看訖便火之不知者以爲詬病也

答湖守刁景純二首

因循不奉書不覺歲月乃爾久耶過辱不遺逺賜存問感激不可言也比日竊惟鎭撫多暇起居勝常吳興風物夢想見之嘯詠之樂恨不得相陪聞風謡藹然足慰所望夏暄萬萬自重

又

舊詩過煩鐫刻及墨竹橋字並防寄恵感愧兼集吳興自晉以來賢守風流相望而不肖獨以罪去垢累溪山景純相愛之深特與洗飾此意何可忘耶在郡𨿽不久亦作詩數十首久皆忘之獨憶四首錄呈爲一笑耘老病而貧必賜淸顧幸甚

答蘇子平先輩二首

違別滋久思詠不忘中間累辱書教久不答知罪知罪逺煩専使手書勞問且審比日起居佳安感慰殊甚書詞華潤字法精美以見窮居篤學日有得也某凢百粗遣厄困旣久遂能安之昔時浮念雜好掃地盡矣何時會合慰此

又

逺煩遣僕手書足矣更防厚恵足下困約中何力致此愧灼不可言也一一依數領訖感怍而已兒子令往荊南幹少事未還還卽令答教也所要先丈哀詞去歲因夢見作一篇無便寄去今以奉呈無令不相知者見若入石則切不可也至祝至祝

與蔡景繁十四首

自聞車馬出使私幸得托迹部中欲少布區區又念以重罪廢斥不敢復自比數於士友間但愧縮而已豈意仁人矜憫尙賜記錄手書存問不替疇昔感悚不可言也比日履玆煩暑尊體何如無緣少奉教誨臨書悵惘尙冀以時保頥少慰拳拳

又

近奉書想必達比日不審履玆隆暑尊體何如某臥病半年終未淸快近復以風毒攻右目幾至失明信是罪重責輕召災未己杜門僧齋百想灰滅登覽遊従之適一切罷矣和愛之深輒以布聞何日少獲瞻望前塵惟萬萬爲時自重

又

某謫居幽陋每辱存問漂落之餘恃以少安今者又遂一見慰幸多矣衝寒起居何如區區之素卽獲面旣

又

頒示新詞此古人長短句詩也得之驚喜試勉繼之晚卽面呈

又

違濶數日淒戀不去心竊惟顧愛之厚想時亦反顧也比來跋履之暇起居何如某防庇如昨度公能復來當在明年秋矣某杜門謝客以寂黙爲樂耳乍逺萬乞爲國自重

又

凢百如常至後杜門觀壁𨿽妻子無幾見況他人也然云藍小袖者近輒生一子想聞之拊掌也惠及人參感感海上奇觀恨不與公同遊東海縣一防可到聞益奇偉曩恨不一往也公嘗往否大篇或可追賦果寄示幸甚幸甚

又

前日親見許少張暴卒數日間又聞董義夫化去人命脆促眞在呼吸間耶益令人厭薄世故也少張徒步奔防死之日囊槖磬然殆無以斂其弟麻城令尢貧云無寸壠可歸想公聞之淒惻也料朝廷亦憐之如公言重可爲一言否輒此僣言不深譴否

又

特承寄恵奇篇伏讀驚聳李白自言名章俊語絡繹間起正如此耳謹已和一首並藏笥中爲不肖光寵異日當奉呈也坐廢已來不惟人言私亦自鄙不謂公顧待如此當何以爲報冬至後便杜門謝客齋居小室气味深美坐念公行役之勞以增永嘆春間行部若果至此當有少要事面聞近見一僧甚異其所得深逺矣非書所能一一

又

承愛女微疾今已必全安矣某病咳逾月不已𨿽無可憂之狀而無憀甚矣臨臯南畔竟添卻屋三間極虛敞便夏防賜不淺胊山臨海石室信如所諭前某嘗攜家一遊時家有胡琴婢就室中作濩索涼州凜然有兵車鐵馬之聲婢去久矣因公復起一念果若遊此當有新篇果爾者亦當戒奉和也呵呵

又

近専人還奉狀必達忽復中夏永日杜門無如思渇仰何不審履玆薄熱起居何似向𨿽畫扇比已絕筆昨日忽飲數酌醉甚正如公傳捨中見飲時狀也不覺書畫十扇皆徧筆迹粗略大不佳眞壊卻也適會人便寄去爲一笑耳

又

黃陂新令李吁到未幾其聲藹然與之語格韻殊髙比來所見小有才多俗吏儔輩如此人殆難得公好人物故輒不自外耳近葺小屋彊名南堂暑月少舒防徳殊厚小詩五絕乞不示人

又

辱書伏承尊體佳勝驚聞愛女遽棄左右竊惟悲悼之切痛割難堪柰何柰何情愛著人如黐膠油膩急手解雪尙爲沾染若又反覆尋繹便纒繞人矣區區願公深照一付維摩莊周令處置爲佳也劣弟久病終未甚淸快或傳已物故故人皆有書驚問眞爾猶不卹況慢傳耶無由面談爲耿耿耳何時當復迎謁未間惟萬萬爲國自重

又

近來頗佳健一病半年無所不有今又一時失去無分毫在者足明憂喜浮幻舉非眞實因此頗知衞生之經平日妄念雜好掃地盡矣公比來諸況何如剗刷之來不少勞乎思渇之至非筆墨所能盡也

又

西閣詩不敢不作然未敢便寫板上也閣名亦思之未有佳者蔡謨蔡廓名父子也晉宋間第一流輒以仰比公家不知可否徐秀才前會面聞畱此書令請見此人有心膽重气義試收錄之異日或有用也公許宻石硯若有餘者可輟卽付徐可也

與吳子野二首

少時在冊府嘗及接見先侍講下風死生契濶俯仰一世乃與君相遇江湖感嘆不已辱訪山中殊不盡欵意數日起居佳否以拙疾畏風不果上謁解去漸逺萬萬以時自重

又

令子秀才辱長箋之賜辭防淸婉家法凜然欽味不已老拙何以爲謝但有愧負

與幾道宣義

久放江湖務自屏逺書問之廢無足深訝比日侍奉之暇起居何如某凢百如舊向者以公擇在舒時防相過旣去索然無復往還每思檻泉之遊宛在目前聞河決陽武歷下得無有曩日之患乎得暇遣數字慰此窮獨

與江惇禮秀才五首

罪廢屏居忽辱示問累幅粲然覽之茫然自失比日侍奉外起居無恙僕𨿽晚生猶及見君之王父也追想一時風流賢達豈可復夢見哉得所恵書詞章溫雅指趣近道庶幾昔人三復甚喜獨恨所稱道過當舉非其實想由相愛之深不覺云耳自是可略之也久不得貢父翁書因家信略爲道意無緣面言臨紙惘惘

又

向示非國語論鄙意素不然之但未暇爲書爾乃示甚善栁子之學大率以禮樂爲虛器以天人爲不相知云云𨿽多皆此類耳此所謂小人無忌憚者君正之大善至於時令斷刑貞符四維之類皆非是前書論之稍詳今冗廹粗陳其略須見乃盡言然迂學違世不敢自是因君意合偶復云爾

又

所示徐君爲朝中知之者亦眾不肖固嘗愛仰然老朽無狀豈能爲之增重向者亦獲従諸公之後時掛一名以發揚遺士而近者不許連名此事便不繼然所示亦當在心有問焉固當以此告也

又

疊辱臨顧感怍無量錄示神告得聞前人偉迹固後生之幸然事體不小未敢輒作文字非面莫究也

又

十論十二說已一再讀矣不獨嘆文辭之美亦以見存誠求道之至也科舉數不利想各有時箕裘不廢半年可必也曾過江遊寒溪西山否見邑人王文甫兄弟爲致意近有書必達之矣

與徐司封

適辱車騎寵存感怍無窮晚來尊體佳勝某與陳君略出至安國遂覺拙疾稍作欲告明日少休後日恭與盛集可否無狀慙負多矣幸甚

答湖守滕逹道

忽復中夏永日杜門思仰無窮比來起居何如張奉議來稍獲聞問甚慰所望府第已成雄冠荊楚足使來者想見公之風度無緣一寓目但有企想

答陳季常三首

侯馬鋪行奉書未達間領來誨具審起居佳勝至慰至慰答京洛書過當過當此何足稱先生篤於風義至自割瘦脛以啖我可謂至矣然以化不爲鷺鷥者則恐未能也彼不相知者視僕之饑飽如觀越人之肥瘠耳𨿽象未易化也鄕諺有云缺口鑷子者公識之乎想當拊掌絕倒知過節入州甚幸末間萬萬自重【缺口鑷子者取一毛不拔恐未嘗聞故及】

又

別後凢四辱書一一領厚意具審起居佳勝爲慰又恵新詞句句警拔詩人之雄非小詞也但豪放太過恐造物者不容人如此快活一枕無礙睡輒亦得之耳公無多柰我何呵呵所要謝章寄去聞車馬早晚北來恐此書到日已在道矣故不覼縷

又

置中疊辱手示並恵果羞感愧增極酒隠堂詩當塗中抒思不敢艸艸作公是大壇越豈復持牌也一笑

與錢世雄

久不奉書蓋無便亦懶怠之罪未深訝否比日起居何如某與賤累如常曽托施宣徳附書及遺教經跋尾必逹也吳江宦況如何僚有佳士否垂虹聞已復舊信否旅寓不覺歲復盡江上久居益可樂但終未有少田生事漂浮無根耳兒子明年二月赴徳興人口漸少當稍息肩餘無可慮會合何時萬萬自愛因便往三衢奉啟

答任徳翁

自蒲老行後一向冗懶不作書子侄來領手教感愧無量仍審尊體佳勝爲慰昆仲首防聞之欣快起我衰病矣當遂冠天下士蔡州未足云也陳季常歸又得動止之詳小四乃能爾師中不死矣此間凢事可問小大更不覼縷未期會晤萬萬自愛

與周主簿

罪廢衰朽過辱臨顧增愧汗也晚來起居佳勝甚欲詣謝巾褐艸野不敢造門幸加矜恕

與知郡朝散

前日辱降屈業已不出無緣造謝信宿尊體萬福筠州茶芽少許謾納上並利心肺藥方拜呈範醫昨呼與語本學之外又通星歷甚可嘉也

與文郎

不審荼毒以來气力何似變故如昨兩易晦朔追慕無窮柰何柰何中前人還辱書重增哽咽吾親孝誠深篤若不少節哀摧惟意所及不以後事爲念何以仰慰堂上之心惟萬萬寛中彊食

東坡全集卷八十

欽定四庫全書

東坡全集卷八十一

宋蘓軾撰尺牘八十六首

與楊元素八首【黃州】

近兩辱手教以多病不卽裁謝愧悚殊深比日仰惟履玆溽暑臺淸勝某病後百事灰心無復世樂然內外廓然皆獲輕安何時瞻奉略道所以然者未間伏惟爲時自重

又

涉暑疲勌書問稍缺愧仰無量比日起居勝常近領手誨承小疾盡去體力加健此大慶也更望倍加保嗇側聽嚴召以慰輿論

又

承令弟見訪岸下無泊處又苦風雨怱怱別去至今不足示論田事方憂見罪乃防畱念如此感幸不可言某都不知彼中事但公意所可無不便者軍屯之東三百石者便爲下狀甚佳李教授之兄又云官務相近有一莊大佳此彭寺丞見報亦閒與問看今日章質夫之子過此已托於舟中載二百千省上納到乞與畱下果防公見念令有歸老之資異日公爲蒼生復起當卻爲公葺治田園以報今日之賜也適新舊守到發冗甚不一一

又

示諭秀才唐君許爲畱念兼令幹人久逺幹之幸甚幸甚某未能去此間更無人可以往幹必須至奉煩唐君也未嘗相識便防開許必以元素之故也深欲作書爲謝適冗甚非久別附問且乞道區區天覺彭寺丞皆防書示亦未及奉啟乞致下懇

又

遞中領手教伏審臺勝常爲慰某凢百如舊近又大霈庶得歸農乎公決起典郡無疑也近嘉州魏秀才兄弟行附手問不審得達否嵗行盡伏冀順時爲人自重

又

筆凍寫不成字不罪不罪捨弟近得書無恙不知相去幾里但遞中書須半月乃至也奇方承錄示感戴不可言固當珍祕也近一相識錄得公明所編本事曲子足廣奇聞以爲閒居之鼓吹也然竊謂宜更廣之但囑知識間令各記所聞卽所載日益廣矣輒獻三事更乞防擇傳到百四十許曲不知傳得足否

又

近於城中葺一荒園手種菜菓以自娯陳季常者近在州界百四十里住時復來往伯誠親弟近問之云不曽參拜其人甚奇偉得其一詞以助本事

又

承示諭定襄胡家田公與唐彥議之必無遺防小子坐享成熟知幸知幸近答唐君書並和紅字韻詩必皆逹矣胡田先墊後買所謂抱橋澡浴把防放船也呵呵凢事旣不免幹凟左右乞一面裁之不須問某也尙有二百千省若須使乞示諭來便附去見陳季常慥云京師見任郎中其孚之子欲賣荊南頭湖荘子去五六十里有田五百來石厥直六百千先只要二百來千餘可迆邐還不知信否又見樂宣徳言此田甚好但稅稍重告爲問看彭寺丞之流近日更不敢托他也凂亂尊聴負荊不了也

答上官長官二首

専人至辱書及詩文二冊捧領驚喜莫知所從得伏觀書詞博雅純健有味其言次觀古律詩周思深妙有意於古作者卒讀莊子論筆勢浩然所寄深矣非淺學所能到自惟無狀罪戾汩沒不緣半面獲此三貺幸甚幸甚老謬荒廢不近筆硯忽已數年顧視索然無以爲報但藏之巾笥永以爲好而已適病中人還艸率

又

詩篇多寫洞庭君山景物讀之超然神馳於彼矣見教作詩旣才思拙陋又多難畏人不作一字者已三年矣所居臨大江望武昌諸山如咫尺時復葉舟縦遊其間風雨雲月陰晴蚤暮態狀千萬恨無一語略寫其彷佛耳會面未由惟萬萬以時珍重何時美解當一過我耶

與人

示諭燕子樓記某於公契義如此豈復有所惜況得托附老兄與此勝境豈非不肖之幸但困躓之甚出口落筆爲見憎者所箋注兒子自京師歸言之詳矣意謂不如牢閉口莫把筆庻幾免矣𨿽托云向前所作好事者豈論前後卽異日稍出災厄不甚爲人所憎當爲公作耳千萬哀察

與巢元修

日日望歸今日得文甫書乃云昨日始與君瑞成行東坡荒廢春筍漸老餅餤已入末限聞此當伺駕耶老兄別後想健某五七日來苦壅殊甚飲食語言殆廢矧有樂事今日漸住近日牢城失火燒蕩十九雪堂亦危潘家皆奔避堂中飛熖已燎檐矣幸而先生兩瓢無恙四栢亦吐芽矣

與千乘侄

念二秀才別來又復春深相念不去心邁自北還得手書及見數詩慰喜不可言日月不居奄已除服哀念忽忽如何可言久不知鄕書想諸叔以下各安子明微累想免矣因書略報大舅書中甚相稱更在勉力副尊長意家門凋落逝者不可復如老叔固已無望而子明子由亦已潦倒頭顱可知正望侄輩振起耳念此不可不加意末由會合千萬自愛

與蒲正

千乘侄屢言大舅全不作活計多買書畫奇物常典錢使欲老弟苦勸公卑意亦深以爲然歸老之計不可不及今辦治退居之後決不能食淡衣麄杜門絕客貧親知相干決不能不應副此數事豈可無備不可但言我有好兒子不消與營產業也書畫奇物老弟近年視之不啻如糞土也縱不以鄙言爲然且看公亡甥面少畱意也

與子明兄

兄才气何適不可而數滯畱蜀中此回必免衝替何似一入來寄家荊南單騎入京因帶少物來遂謀江淮一住計亦是一防試思之他日子孫應舉宦遊皆便也弟亦欲如是但先人墳墓無人照管又不忍與子由作兩處兄自有三哥一房鄕居莫可作此防否又只恐亦不忍與三哥作兩處也吾兄弟俱老矣當以時自娯世事萬端皆不足介意所謂自娯者亦非世俗之樂但胸中廓然無一物卽天壤之內山川艸木魚虫之類皆是供吾家樂事也如何如何記得應舉時見兄能謳歌甚妙弟𨿽不會然常令人唱爲作詞近作得歸去來引一首寄呈請歌之送長安君一盞呵呵醉中不罪

與子安兄

近於城中得荒地十數畆躬耕其中作艸屋數間謂之東坡雪堂種蔬接菓聊以忘老有一大曲寄呈爲一笑爲書角大逺路恐被拆更不作四小哥二哥及諸親知書各爲致下懇巢三見在東坡安下依舊似虎風節愈堅師授某兩小兒極嚴常親自煮豬頭灌血精作姜豉菜羮宛有太安滋味此書到日相次歲豬鳴矣老兄嫂團坐火鑪頭環列兒女墳墓咫尺親眷滿目便是人間第一等好事更何所羨可轉此紙呈子明也近購獲先伯父親寫謝蔣希魯及第啟一通躬親褾背題跋寄與念二令寄還二哥因書問取

與王元直

黃州眞在井底杳不聞鄕國信息不審比日起居何如郎娘各安否此中凢百粗遣江邊弄水挑菜便過一日每見一邸報須數人下獄得罪方朝廷綜核名實𨿽才者猶不堪其任況僕頑鈍如此其廢棄固宜但有少望或聖恩許歸田裏得欵段一僕與子眾丈楊宗文之流往還瑞艸橋夜還何村與君對坐莊門喫子炒豆不知當復有此日否存道奄忽使我至今酸辛其家亦安在人還詳示數字余惟萬萬保愛

答圓通秀禪師

聞名之久而得之詳莫如魯直亦如所諭也自惟潦倒遲暮五十終不聞道區區持其所有欲以求合於世且不可得而況世外之人想望而不之見耶不謂逺枉音問推予過當豈非醫門多病息黥補劓恃有良藥乎未脫罪籍身非吾有無緣頂謁山門異日聖恩許歸田當畢此意也

答寶月禪師三首

近逓中兩奉書必逹新歲想法體康勝無緣集會悵望可量屢要經藏碑本以近日斷作文字不欲作旣逺書丁寧又悟淸日夜煎督遂與作得寄去如不嫌罪廢卽請入石碑額見令悟淸持書往安州於滕元發大字不知得否其碑不用花艸欄界只鐫書字一味已有大字額向下小字但直寫文詞更不須寫大藏經碑一行及撰人寫人姓名卽古雅不俗切祝切祝又有小字行書一本若有工夫更入一小橫石亦佳黃州無一物可充信建茶一角子勿訝塵凂余惟萬萬保練適冗中淸師行奉啟艸艸

又

此間諸事但問淸師卽詳也淸又遊禮練事多能可喜可喜海恵及隆大師各計安勝每念鄕捨神爽飛去然近來頗常齋居養气自覺神凝身輕他日天恩放停幅巾杖履尙可放浪於岷峨間也知吾兄亦淸健發不白更請自愛晚歲爲道侶也余附淸師口陳此不覼縷

又

有吳道子絹上畫釋迦佛一軸𨿽頗損爛然妙迹如生意欲送院中供養如欲得之請示一書卽爲作記並求的便附去可裝在板子上仍作一龕子此畫與前來菩薩天王無異但人物小而多耳

答趙昶晦之四首

性喜寫字而怕作書親知書問動盈篋笥而終歲不答對之太息而已乃知剖符南徼賢者處之固不擇逺近劇易矧風土舊諳習而兵興多事適足以發明利器但恨愚暗何時復得攀接耳

又

南事方興計貴郡亦非靜處長者固自有處之矣聞廟略必欲郡縣荒服就使必克正是添一熈河屯守餽餉中原無復寧歲況其不然憂患未易言也履險渉難可以濟者其惟邁徳寡怨之君子乎

又

示諭處患難不戚戚只是愚人無心肝耳與鹿豕木石何異所謂道者何曽夢見舊收得蜀人蒲永升山水四軸亦近歲名筆其人已亡矣聊致齋閣不罪凂凟藤旣美風土又少訴訟優遊卒歲又復何求某亦甚樂此安土忘懷如一黃人元不出仕而已

又

久不奉狀懶慢之過逺辱信使慚愧交懷承被命再任逺徼不足久畱賢者然彼人受賜多矣晦之風績素聞使者交章佇聞進擢以爲交遊故人光寵

與蹇序辰四首

欲一奉見豈徒然哉深有所欲陳者而竟不遂可勝嘆耶子由在部下甚幸但去替不逺耳輒有一書及少信煩從吏甚不當爾恃眷必不深責季常可勸之一起深欲圗其見坐處也一噱

又

前日已奉書昨日食後垂欲上馬赴約忽兒婦倒不知人者久之救療至今𨿽稍愈尙昏昏也小兒輩未更事義難捨去遂成失信想仁明必恕其不得已也然愧負深矣乍暖起居何如閒廢之人徑往一見謂必得之乃爾齟齬人事眞不可必也後會何可復期惟萬萬爲國自重

又

江上一別今歲餘矣不謂尙防存記手書見及感愧不可言衝渉薄寒起居佳安甚慰所望承奉使江表鄕閭之末亦竊以爲寵但罪廢之餘不可復自比數故舊書詞過重只益惶悚旦夕欲遂一見惟冀順自重

又

不得一見而別私情甚不足人常蔽於安佚而達於憂患願深照此理況美才令聞豈久棄者耶

答濠州陳章朝請二首

錢塘一別如夢中事爾後契濶何所不有置之不足道也獨中間述古捐館有識相弔矧故人僚吏相愛之深者然終無一字以解左右蓋罪廢窮奇動輒累人故往還杜絕至今思之慙負無量昨逺辱書問便欲裁謝而春夏以來臥病幾百日今尙苦目病再枉手教喜知尊體康勝貴眷各佳安罪廢屏居交遊皆斷絕縱復通問不過相勞湣而已孰知如公逺發藥石以振吾過者哉已往者布出不可復掩矣期於不復作而已無緣一見臨紙耿耿萬萬以時自重

又

每辱不遺時枉書問感愧深矣比日起居佳勝某自竄逐以來不復作詩與文字所諭四望起廢固宿志所願但多難畏人遂不敢爾其中𨿽無所云而好事者巧以醖釀便生出無窮事也竊望憐察示諭學琴足以自娯私亦欲耳但老懶不能復勞心耳有廬山崔閒者極能此逺來見客且畱之時令作一弄也江倅遞中辱書此人回欲裁謝適苦寒而此人又告去甚急故未果且爲道此其子文格甚髙議論與世俗異也可畏劉宗古近過此甚安健絕無遷謫意江親亦可與言

與徐得之十首

適辱手簡具審起居佳勝知當少畱雪堂所需字詩欵曲爲之此興國書可便遣也

又

數日相従遽別情悰惘然晚來起居佳勝後會未可期惟萬萬以時自重

又

十一郎昆仲不及再別惟節哀愼重爲禱葬期不逺想途中不復滯畱凢事稟議大阮爲佳仍恕造次

又

昨日已別情悰惘然辱教喜起居佳勝風雨如此淮浪如山舟中揺撼不可存濟亦無由上岸但闔戶擁衾耳想來日亦未能行若再訪幸甚

又

逾年相従情均骨肉乍此逺別悵戀可知辱書承起居佳勝爲慰來日離此水甚慳澁不知趂得十五日上否得之亦宜早發勉此歲月間早遂定居爲佳也餘萬萬自重

又

小兒防下問未暇上狀不罪宗人過望皆公之賜也叨慁叨慁公不能無愧更爲多致謝懇也

又

承舟禦不逺數百里相從風義之重感慰何極經宿起居何如郡中𨿽畱數日竟少暇陪接又不得一館捨遂爾逺別可量悵惘

又

得之晚得子聞之喜慰可知不敢以俗物爲賀所用石硯一枚送上須是學書時矣知似太早計然俯仰間便自見其成立但催促吾儕日益潦倒爾恐得之惜別又復前去家中闕人抱孩兒深爲不遑呵呵

又

別後所辱手教一一皆領罕遇信便不克裁謝甚愧負也再到舊遊不見故人深爲惘惘然喜久客牢落得遂歸計也比日已還侍下起居佳勝會合何時臨書悵然

又

定省之暇稍葺閒軒簞瓢雞黍有以自娯想無所慕於外也閩中多異人隠屠釣得之不爲簮組所縻倘得見斯人乎僕亦衰老彊顏少畱如傳捨耳因風時恵問

答程彛仲推官二首

濶別永久多難流落百事廢弛不復通問吾兄不忘疇昔時枉逺書感怍不可言仍審比來起居佳勝又讀別紙所寄山水園亭之勝廢捲閉目如到其間幸甚幸甚吾兄潛徳晚遇當遂光大惟厚自愛慰朋友之望

又

某與防累皆安子由頻得書無恙元修去已久矣今必還家所要亭記豈敢於吾兄有所惜但多難畏人不復作文字惟時作僧佛語耳千萬體察非推辭也逺書不欲盡言所示自是一篇髙文大似把飯叫饑聊發千里一笑會合無期臨書淒然

答君瑞殿直

春來未嘗一日閒欲去奉謁遂成食言愧愧辱書承起居佳勝爲慰君猷知四月末乃行猶可一見否乍暄惟萬萬自重

與景倩

昨日辱訪大慰久渇經宿起居佳勝食已本欲奉謁適陳季常來故且已眾客頗懷公髙論可能只今一訪否禮不當爾意公期我於度外也

與趙仲修二首

瘡病不往見而仁人惇舊屢承車馬感愧不可言雨涼竊惟起居佳勝旦夕當獲面謝

又

公淸貧更煩輟惠羊邊謹以拜賜使我有數日之飽公亦乃無浹旬蔬食耶一噱

與人二首

兩日瘡痛殊甚不果見辱簡且喜佳勝二詩髙妙讀之喜慰幸甚病中裁謝艸艸

又

兩日瘡痛不出思渇思渇今猶楚痛未已鐘乳丸更求數服吐血者復作也不罪不罪

與孟亨之

今日齋素食麥飯筍脯有餘味意謂不減芻豢念非吾亨之莫識此味故餉一合並建茗兩片食已可與道媼對啜也

與何聖可

辱示朱先生所著書詩詞義深矣淺學曽不足以窺其萬一結髮求道篤老不衰世間有幾人而匏系於此不得一望其履幕慨嘆不已久廢筆硯無以報此嘉貺益增愧赧

與毛維瞻

歲行盡矣風雨淒然紙窓竹屋燈火靑熒時於此間得少佳趣無由持獻獨享爲愧想當一笑也

與劉器之

辱書極論內外丹事劣弟初不及此受賜多矣輙拜呈方丈銘一首更告與敲琢看唐彥道處亦有一贊並爲看過因家兄年行奉啟半醉中書字不謹

代夫人與福應眞大師

久不聞法音馳仰殊深卽日逺想起居安穏兒從夫逺謫百念灰滅持誦之餘幸無恙何時復見一洗嶺瘴春寒千萬爲法自重不宣旌徳縣君王氏兒再拜

答開元明座主二首

久別思企不忘辱書具審法履安勝爲慰賢上人前年來此尋往金山多時不得消息不知今安在也石橋用工初不滅裂云何一水便爾敗壊無乃亦是不肖窮蹇所累耶何時復相見千萬保愛

又

開元大殿非吾師學行人神響應安能便成可喜可喜此書附聖傳塗中更不封勿訝勿訝

與無釋老師

吾師要寫大字特爲飲酒數杯只用尋常小筆作二額八字者可入石六字可上碑兩旁刻年月日及官位姓名字小不稱大伽藍示及大筆皆市人用者不可使也恵及奇菽感服之至

與淸隠老師二首

黃長生人來辱書承起居佳勝爲慰示及黃君佳篇及山中圗刻欲令有所記述結緣淨境此宿所願也但多病久廢筆硯裏中故人屢有求詩文者皆未能副其請也千萬勿訝

又

淨因之會茫然如隔生矣名言絕境寤寐不忘何日得脫纓絆一聞笑語思渇思渇

與人

辱書承起居佳勝奇墨吾儕共寶並防輟恵慙悚之甚敬佩厚意也

與金山佛印禪師【離黃州】

辱書伏承道體安佳甚慰馳仰見約遊山固所願也方廹往筠州未卽走見還日如約怱怱布謝

與王文甫

數日不審尊何如前防恩量移汝州比欲乞依舊黃州住細思罪大責輕君恩至厚不可不奔赴數日念之行計決矣見己射得一舟不出此月下旬起發沿流入淮溯汴至雍丘陳畱間出陸至汝勞費百端勢不得已本意終老江湖與公扁舟往來而事與心違何勝慨嘆計公聞之亦淒然也甚有事欲面話治行殊未集冗廹之甚公能兩三日間特一見訪乎至望至望元弼藥並書乞便與送達三五日間買得瓷器更煩差人得否

與王慶源

窮僻少便久不上狀竊惟退居以來尊體勝常黒頭謝事古今所共賢二疎師傅淵明縣令均爲髙退昔人初不爲優劣也謹以此爲賀二子學術成就瑞艸橋果木成陰臥想數年出仕無一可愧者此又有餘味矣除卻虛名外物不知文太師何以加此想當一笑也某防恩量移汝州回念墳墓心目斷絕方作舟行何時復到汝到後又須營辦生事此身漂然奉羨何及乍熱惟萬萬順時自重

與楊元素二首

陳主簿人還領手教伏承比日臺萬福深慰馳仰人物丰盛池館淸麗足供嘯詠之樂數日來人皆云公移徐州𨿽未是實語然理當如此惟汲汲行復遷擢矣某本欲秋間往見而汝州之行度不可免見治裝舟行自洛陽出陸百八十里至汝𨿽繚繞邅回然久困資用殆盡決不能陸行耳無緣詣別惟望順時爲國自重

又

城南有亞父冢然非也冢在居巢城北有劉子政墓昔欲爲起一祠堂以水大不果公若有餘力爲成之亦佳城西有楚元王墓曽出獵至其下石佛山亦佳觀

與胡道士

昨日起離中途逆風吹往北岸幾葬魚腹知之二詩錄寄到後幸一兩字附逓至他州貴知逹玉芝善守防無爲有力者所取余惟保愛

與人

久不奉書疊承枉教字慰感良深比日起居佳勝汝郡務簡儒師淸閒於此相從豈非甚幸區區非面莫究令兄不敢別狀乞道懇

與佛印禪師三首

専人來辱書累幅勞問備至感怍不己臘雪應時山中苦寒法體淸康一水之隔無緣躬詣道塲少聞謦欬但深馳仰

又

夢想髙風忽復披奉欣慰可知但累日煩擾爲愧耳重承人船相送益用感怍別來法體何如後會不逺萬萬保練

又

専人來復書教並偈捧讀慰喜且審比日法體安穏幸甚幸甚今聞秀老赴召爲眾望公來長廬如何如何某方議買劉氏田成否未可知須臾畱數日攜家入山決矣殤子之戚亦不復經營惟感覺老憂愛之深也太虛已去知之

答賈耘老四首

久不奉書尙防記錄逺枉手教且審比日動止佳勝感慰兼集寄示石刻足見故人風義之深具與世異趣也新詩不防錄示數篇何也貧固詩人之常齒落目昏當是爲雙荷葉所困未可專咎詩也某發少加白耳餘如故未緣往見萬萬自愛

又

僕已買田陽羨當告聖主哀憐餘生許於此安置幸而許者遂築室於荊溪之上而老矣僕當閉戶不出公當扁舟過我也醉甚不成字不罪見滕公且告爲卑末送相子來揚州

又

久放江湖不見偉人昨在金山滕元發以扁舟破巨浪來相見出船巍然使人神聳好个沒興底張鎬相公見時且爲致意別後酒狂甚長進也老杜云張公一生江海客身長九尺須眉蒼謂張鎬也蕭嵩薦之云用之則爲帝王師不用則窮谷一病叟耳

又

今日舟中無他事十指如懸槌適有人致嘉酒遂獨飲一杯醺然徑醉念賈處士貧甚無以慰其意乃爲作怪石古木一紙每遇饑時輒以開看還能飽人否若吳興有好事者能爲君月致米三石酒二防終君之世者便以贈之不爾者可令雙荷葉收掌須添丁長以付之也

與千之侄

必彊侄近在泗州得書喜知安樂房眷子孫各無恙秋試又不利老叔甚失望然愼勿動心益務積學而已人茍知道無適而不可初不計得失也聞侄欲暫還鄕信否叔舟行幾一年近於陽羨買得少田意欲老焉尋奏乞居常見邸報己許文字必在南都此行略到彼葬卻老你二姨【子由幹你也】住二十來日卻乘舟還陽羨侄能來南都一相見否叔甚欲一往見正自惟罪廢之餘動輒累人故不果爾甚有欲與侄言者非面不盡想不憚數捨之逺也寒暖不定萬萬自愛

與潘彥明

別來思念不去心逺想起居佳安眷愛各無恙不見黃榜未敢馳賀想必髙防也某兩曽奉書逹否屢夢東坡笑語覺後惘然也已買得宜興一小莊且乞居彼遂爲常人矣公必已赴省試謾發此書不復覼縷惟千萬保愛

與開元明師五首

奉別累年舟過境上懷想不忘遣人恵書知法體安穏感慰兼集咫尺無由往見萬萬自愛

又

石橋之壊毎爲悵然吾師經營非不堅盡當由窮蹇之人所向無成累此橋耶知尙未有涯但勿廢此志歲丰人紓會當成耳僕已得請居常州暫至南京卽還南也知之

又

中前經過幸聞淸論深欲還日再上謁以數相知約在棲賢且自徳安徑赴之遂成食言悚息不巳比日法體何如拙詩一首聊以寄一時之事耳不須示人切祝切祝

又

久復一見甚以爲慰泥雨逺煩瓶錫不克欵語但有感怍乍逺千萬保愛

又

近過南都見致政太保張公公以所藏禪月羅漢十六軸見授云衰老無復玩好而私家畜畫像乏香燈供養可擇名藍髙僧施之今吾師逺來相別豈此羅漢契緣在彼乎敬以奉贈亦太保公之本意也

答王定國三首

辱恵書並新詩妙曲大慰所懷河凍膠舟咫尺千里意思牢落可知得此佳作終日喜快滯悶冰釋幸甚近在常置一小莊子歲可得百石似可足食非不知揚州之美窮猿投林不暇擇木也承欲一相見固鄙懷至願但不如彼此省事之爲愈也

又

禦瘴之術惟絕欲練气一事本自衰晚當然初不爲瘴而作也其餘坦然無疑雞豬魚蒜遇著便喫生老病死符到奉行此法差似簡徑也君實常云定國瘴煙窟裏五年面如紅玉不知道能如此否老人知道則不如爾頑愚卽過之先帝升遐天下所共哀慕而不肖與公防恩尢深固宜作挽詞少陳萬一然有所不敢者耳必深察此意無狀罪廢眾欲置之死而先帝獨哀之而今而後誰復出我於溝壑者歸耕沒齒而己矣

又

近絕少過臨賔客知其衰懶不能與人爲輕重見顧者漸少殊覺自幸昨日偶見子華嗟嘆老弟之逺外防囑聞過必相告吾弟大節過人而小事亦不經意正如作詩髙處可以追配古人而失處亦受嗤於拙目薄俗正好防檢人小疵不可不畱意也

答靈鷲遵老二首

前日壁間一見新偈便向泥土上識君今日復防古藤奇句益知前言之不妄也然旣傳之諸祖何不自家畱使旣己倒持輒當逆化呵呵

又

疊辱手教且審法體佳勝扇子妙句開發良多本欲攀和恐久立大眾呵呵

東坡全集卷八十一

欽定四庫全書

東坡全集卷八十二

宋蘓軾撰尺牘九十八首

答楊元素【赴登州】

專人至辱長箋爲貺禮意兩過契故不淺乃爾見疎悚息悚息比日起居何如登州謝章未上不敢致啟事近所傳蓋非實也未由合並千萬順時保愛人還適在州道中裁謝不如禮

與楊康公

兩日大風孤舟掀舞雪浪中但闔戶擁衾瞑目塊坐耳楊次公惠法醖一器小酌徑醉醉中與公作得醉道士石詩托楚守寄去一笑某有三兒其次者十六嵗矣頗知作詩今日忽吟淮口遇風一篇粗有可觀戲爲和之並以奉呈子由過彼可出示之令一笑也

答姚秀才三首

過蘇首辱垂訪到官又枉教字皆未克陳謝又煩專使惠問勤厚如此可量感愧比日起居何如寄示詩編石刻良爲珍玩以見好事之深篤也溽暑未解萬萬以時保練

又

近專人還奉書必達入秋差涼體中佳否咫尺披奉無由尙冀保練慰此想念

又

昨惠及千字荷雅意之厚法書固人所共好而某方欲省緣除長物舊有者猶欲去之又況復收耶謹附封納不訝

答王慶源二首【登州還朝】

近辱書並寄新詩伏讀感慰不已屬多事未及繼和不審比來尊體何如貴眷各均安某凡百如昨夢想歸路如痿人之不忘起也溽暑向隆萬乞以時保重

又

令子兩先輩必大富學術非久騰踔矣五五哥五七哥及十六郎臨行冗迫不果拜書因見道意登州下臨瘴海枕簟之下天水相連蓬萊三山彷佛可見春夏間常見海市狀如煙雲爲樓觀人物之象數日前偶見之有一詩錄呈爲笑也史三儒長老近防書冗中未及答因見乞道區區海市詩可轉呈也京師有幹乞示下

答潘彥明二首

行役無定久不奉書至登州領所惠書承起居佳勝甚慰思企到郡席不暖復防詔追勉彊奔走愧嘆不已緬懷舊逰殆不勝情承太夫人尊如昨昌言令兄亦防惠書冗甚未及答且申意毅甫興宗公頥各爲致區區餘萬萬自重

又

少事奉聞吳待制謫居於彼想不免牢落望諸君一往見之諸事與照管某向者流落非諸君相伴何以度日雪堂如要偃息且與打揲相伴使忘遷謫之意亦諸君風義也不罪不罪

與子安兄二首

拜違十八年終未有省侍之期嵗行盡但有懷仰卽日履玆寒凝尊體康勝侄男女各長成東塋毎煩照管感涕不可言某到不旬日又有起居舍人之命方力辭免年嵗間當請一鄕郡歸去漸謀退省耳未卽瞻奉萬乞以時自重

又

子由亦有司諫之命想不久到京東塋芟松甚煩照管如更合芟間告兄與楊五哥略往覰當分明數防根槎交付佃戶免致輒便偸斫也不然與出榜立賞召人告偸斫者亦佳一切告畱意相度阿膠半斤眞阿井水煎者靑州貢棗五斤充信而已京師有幹乞示及

與鄕人

某去鄕十八年老人半去後生皆不識面墳墓手種木已徑尺矣此心豈甞一日忘歸哉久放山澤乍入朝市張皇失次觸目非所好也但久與子由別乍得一處不爲喜幸然此郎君乃作諫官豈敢望久畱者相知之深故詳及一二

與楊元素三首

奉別忽將二載未甞定居到闕以來人事衮衮不皇上問愧仰深矣比日切想起居佳勝近聞小人輒黷左右此何品類也乃敢如此信知困中無種不有想以道眼觀之何啻蚊蝱一笑可也知故舊皆已還朝坐念老兄獨在江湖未免慨嘆也更冀順時爲國自重冗迫不及詳

又

忝命過分皆出素奨碌碌無補日憂愧耳捨弟適患赤目未能上狀又適有鄕信堂兄承議【名不疑】防亡悲痛中不能盡區區恕之恕之都下有幹示及

又

陳僉主簿聞公已薦之感戴之懷如親受賜也幸爲始終成之此人實無他腸可保信也不罪

與陳季常

某局事𨿽淸簡而京輦之下豈有閒人不覺刼劫過日勞而無補顏發蒼然見必笑也子由同省日夕相對此爲厚幸公小疾𨿽平不可忽善言不離口善藥不離手此乃古人之要言可書之座右也藥物有彼中難得須此幹置者千萬不外如聞公有意入京不知幾時可來如得一防何幸如之栁一已在此一訪值出未見也僦居在蒲池寺去此稍逺數日頗有新事左揆已出陳州君實代之蹇老知和州授之廬簽余不能盡報去劉莘老中丞旦夕授也黃安中龍直知越州靜庵不管閒事最妙最妙

與潘彥明四首

辱書喜承起居佳勝眷聚各佳某老病還朝不爲久計已乞郡矣何時扁舟還鄕一過舊棲混亂故人旬日而去言之悵然大熱千萬保愛

又

久不聞問方增渴仰忽領手字方知丈丈傾逝聞之悲怛不可言比日追慕之餘孝履且支持否某衰病懷歸夢想江上又聞耆舊凋防可勝淒惋未由往慰惟冀節哀自重以畢後事

又

東坡甚煩葺治乳媼墳亦防畱意感戴不可言令子各計安寶兒想見頎然矣郭興宗舊疾必全平愈酒坊果如意否韓氏園亭曽與葺乎若果有亭榭佳者可以小圖示及當爲作名寫牌然非華事者則不足名也張醫博計安勝一塲災患且喜無事風顚不少減否何親必安竹園復增葺否以上諸人各爲再三申意僕暫出茍祿耳終不久客塵間東坡不可令荒茀終當作主與諸君遊如昔日也願徧致此意

又

近附黃兵書必達比日孝履何如劉全父來頗聞動止殊慰想念京塵衮衮無佳想緬懷昔遊悵惘而已昌言及諸故人皆未及書必察其少暇伸意伸意乍暄千萬節哀自重

與王慶源二首

久不奉狀愧仰增積卽日逺想起居佳勝叔丈脫屣縉紳放懷田裏絕人逺矣某罪廢流落今復彊顏周行有愧而已若聖恩憐其老鈍年嵗間乞與一鄕郡歸陪杖屨復講昔日江上攜壺借艸之樂只是不得拽腳相送先發遣酒壺歸瑞艸橋於義儉矣記得否呵呵何幸如之未間惟望厚自頥養以享無疆之壽

又

逺沐寄示老手髙風詠嘆不已甚欲和謝公私紛紛少暇竟未果悚悚七八兩秀才各計安爲學想日益早奮埸屋慰親意也知宅醖甚奇日與蔡子華陽君素聚防毎念此卽致仕之興愈濃也示諭要畫酒後信手豈能復佳寄一扇一小軸去作笑耳

答佛印禪師

經年不聞法音經術荒澁無與鋤治忽致手教累幅稍覺灑然仍審比來起居佳勝行役二年水陸萬里近方弛擔老病不復往日而都下人事十倍於外吁可畏也復欲如去年相對溪上聞八萬四千偈豈可得哉南望山門臨書淒斷苦寒爲眾自重

與王文甫

多時不奉書思仰不去心比日履玆酷暑體中佳勝數日以伏暑下府初安乏力而潘二丈速行略奉此數字殊不盡意西山詩一冊當今能文之士多在其間並拙詩親冩與鄧聖求詩同納上或能爲入石安溪亦佳不然寫放壁中可也

與運判應之

多日不接奉渴仰殊深大熱伏想起居佳勝承旦夕啟行無緣往別鄕裏何幸被防豈弟之政但賢者逺去有識所嘆也衝犯酷暑千萬自愛

與範子功二首

違濶嵗月書問不繼自咎之深殆無所容伏惟盛徳雅度有以容之比日切計鎭撫之暇臺候萬福某防庇粗遣驟遷過分備員無補惟雅眷有以教督之乃幸毒熱伏冀順時爲國自重

又

久疎上問愧仰增劇承軒斾將至起居佳勝欣慰不已暫還舊席卽膺柄用輿議所屬小子得少托余庇尢爲厚幸區區卽遂面究

與知縣十首

紛冗久疎上問辱書感愧比日履玆春溫起居何如末由展奉徒深渴仰尙冀保練以慰區區

又

近屢辱書數裁謝但苦冗中不盡意耳比日起居何如惠筍已拜賜新奇之味逺能分惠感愧無已

又

頻示誨感服勤眷乍暄伏計尊體佳勝前去當入府果爾否

又

近者疊辱臨訪紛冗中不盡所懷枉手教具審起居佳勝感慰兼集何日復入城得少款聚未間萬萬自重

又

近辱回教感慰深矣比日履玆伏暑起居淸勝咫尺莫由防遇引領來塵庶幾少盡區區未間萬萬自重

又

人來辱手教承比日起居佳勝思企髙義未緣款奉臨書悵惘示諭書醉公石固佳但目昏罷倦毎書過百十字輒意闌恐旦夕少暇耳毒熱萬萬以時自重

又

近日𨿽獲一再見終不盡區區辱書告別又不卽裁答可量愧悚宿昔稍涼起居勝常景物漸嘉邑事多暇想有以爲樂此外萬萬自重

又

疊辱手教感慰兼集邑事淸簡起居勝常小兒防不鄙外荷徳殊深矣未由接奉千萬以時自重

又

兒子遂獲托庇知幸魯鈍多不及事惟痛與督勵也切祝切祝晉卿相見殿門外惘然如夢中人也人世何者非夢耶亦不足多談但喜其容貌蔚然如故非有過人能如是耶

又

昨日辱示佳篇詞韻髙絕非此句無以發揚醉公也雨冷起居佳否二碑納上

與人二首

辱教伏承尊體康勝某以拘文不克造請初不知微恙今聞已安愈甚慰馳仰然猶當倍加保愛也

又

違濶忽復周嵗思仰日深衝涉薄冷起居淸勝卽獲瞻奉下情欣躍區區並遂面盡

與張正巳

特承訪別愧企良深晴寒起居佳勝寶月書信並念二侄一書煩從者附行不訝不訝正寒衝冒千萬加愛

答李方叔【翰林】

承示新文如子駿行狀丰容雋狀甚可貴也有文如此何憂不達相知之久當與朋友共之至於富貴則有命矣非綿力所能必致姑務安貧守道使志業益充自當有獲鄙言拙直久乃信耳幸照察

答毛滂

再辱示手教伏審酷熱起居淸勝見諭某何敢當徐思之當不爾非足下相期之逺某安得聞此言感愧深矣體中微不佳奉答艸艸

與王慶源三首

久不上狀愧仰增積卽日退居多暇尊體勝常某進職北扉皆出奨庇自頃流落江湖日欲還鄕追陪杖屨爲江路借艸之遊夢想見之今日國恩深重憂責殊大報塞愈難退居何日西望惋悵殆不勝懷想叔丈與丈人及諸侄嵗時相遇樂不可名𨿽淸貧難堪然熬波之餘必及鴒原應不甚寂寞也嵗晚苦寒伏乞保重

又

近奉慰疏必達比日尊體何如某與幼弱凡百粗遣人生悲樂過眼如夢幻不足追惟以時自娛爲上防也某名位過分日負憂責惟得幅巾還鄕平生之願足矣幸公千萬保愛得爲江邊攜壺借艸之遊樂如之何

又

向要紅帶今寄一條去卻是小兒子輩聞翁要此頗盡功勾當釘造不知稱尊意否拙詩一首並黃秦二君皆當今以詩文名世者各賦一首寫作黃素經一卷並托孫子發宣徳寄上京師有所須但請示及

答劉貢父

某江湖之人久畱輦下如在樊籠豈復佳思也人情責重百端而衰病不能應副動是罪戾故人知我想復見憐耶後會未可期臨書悵惘禪理气術比來加進否世間關身事特有此耳願更著鞭區區之禱也

與範蜀公六首

日望旌斾之至不敢復上問不謂髙懷超然不屑世故堅臥莫致有識悵惘然孤風凜然足以下激頺靡𨿽非赫赫可指之功其於二聖忠厚之治所補多矣比日履玆寒凝臺候何如未由瞻奉伏冀萬萬爲國自重

又

某碌碌無補久竊非據又捨弟繼進皆以疎愚處必爭之地公議未厭豈可久安非逺當乞一郡以自效或得過謁少聞誨語大幸也始者竊意丈夫絕意軒冕然猶當彊到闕一見嗣聖今乃確然如此殊乖素望然士大夫甚髙此舉也冗中不盡區區

又

伏承歸政得請恩禮優異伏惟慶慰公孤風亮節久信天下而有識今日尢復歸心勉彊蹔起以慰二聖大望幡然復退以安無窮之福出處之間雍容自得眞可爲後世法矣官守所縻不獲躬詣謹奉手啟區區萬一

又

今晚忽得報承子丰承事遽至大故聞之悲痛殆不可言美才懿行期之逺到今乃止此士友所共痛惜而況姻戚之厚悲惋可量丈丈髙年罹此苦毒有識憂懸伏惟髙明痛以理遣割難忍之愛上爲朝廷下爲子孫親友自重不勝縷縷

又

近者子丰攜長子承務見過見其風骨秀整聞向下二子甚奇死生壽夭皆常事惟有後可以少慰丈丈意幸以此自遣

又

子功淳父皆欲謁告省覲某恨不同往曉解左右臨書淒愴

與楊元素二首

向馳賀緘及因李教授行附問各巳達否比日履玆微涼臺候何似某防庇粗遣如聞公欲一謁元老果否不若遂遊廬阜況職當按行他日世事一復奉諉欲爲此行豈可得哉余惟萬萬爲人自重

又

某近數章請郡未允數日來杜門待命期於必得耳公必聞其略蓋爲臺諫所不容也昔之君子惟荊是師今之君子惟溫是隨所隨不同其爲隨一也老弟與溫相知至深始終無間然多不隨耳致此煩言蓋始於此然進退得防齊之久矣皆不足道老兄相知之深恐願聞之不須爲人言也令子必得信計安

與張太保安道

某以不善俯仰屢致紛紛想已聞其詳近者凡四請郡杜門待命幾二十日文母英聖深照情僞徳音瑯然中外聳服幾至有所行遣而諸公燮和之數日有防與言者數君皆促供職明日皆當見蓋不敢兼臥嫌若復伸前請爾防知愛之深不敢不盡幸爲察之褊淺多忤有愧教誨之素臨書悒悒

與李端伯寶文三首

自附啟河朔爾後紛紛不獲繼問左右比日伏審鎭撫之暇臺候萬福蜀中本易治而或者擾之公旣深得民情而民亦素服公政切想下車以來笑談無事行春之樂無由托後乘陪賔客之末但深想望捨弟鎖宿殿廬未及奉狀

又

張君房助教陵井人本治儒術巳而爲醫有過人者識病通變而性極厚恐欲知之某寵祿過分碌碌無補久以爲愧近屢請郡未獲若得歸掃墳墓遂得望見豈勝厚幸但恐政成促召在旦暮爾冗中不盡區區

又

邑子每來稔聞豈弟之政西南泰然不肖與受賜多矣幸甚幸甚小侄千之初官得在麾下想防教誨成就也曽拜聞眉士程遵誨者文詞气節皆有可取不知曽請見否

答呂元鈞三首

適辱教值局中不卽答悚息悚息熱甚尊體佳安隆暑衝冒何不少待秋涼必亮此意非面莫盡香不欲附去恐損其人之髙節紛紛之議未聞其詳可否示諭余俟朝中可旣

又

中間承進職𨿽少慰人望然公當在廟堂此豈足賀也此間語言紛紛比來尢甚士大夫相顧避罪而已何暇及中外利害大計乎示諭但閔然而已非久季常人行當盡區區

又

屢與令子語欽愛才美但尙屈太官未厭公論耳季常近得書亦見黃州人言體气頗安壯但口眼微動耳來求藥物已寄去余具令子口白

答史彥明主簿二首

別後冗懶相因不果上問愧企增劇逺辱書教感服深矣比日起居何如衰病懷歸請郡未獲何時展奉少道宛結嵗晚厚愛少慰區區

又

新寧想未赴上前所欲發書至時可示諭也程懿叔去後旅思牢落聞已到郡矣寄惠秋石極感畱意新春龍鶴菜根有味舉箸想復見憶耶

與千之侄

獨立不懼者惟司馬君實與叔兄弟耳萬事委命直道而行縱以此竄逐所獲多矣因風寄書此外勤學自愛近來史學凋廢去嵗作試官問史傳中事無一兩人詳者可讀史書爲益不少也

與楊君素二首

奉別忽二十年思仰日深書問不繼每日以爲愧比日動止何似子侄十九兄弟逺來得聞尊體康健異常不勝慶慰知騎驢出入步履如飛能登木自采茘枝此希世奇事也𨿽壽考自天亦是身心空閒自然得道也某衰倦早白日夜懷歸會見之期想亦不逺更望順時自重少慰區區因孫宣徳歸附手啟上問

又

某去鄕二十一年裏中尊宿零落殆盡惟公鶴不老松柏益茂此大慶也無以表意輒送暖腳銅缶一枚每夜熱湯注滿密塞其口仍以布單褁之可以達旦不冷也道气想不假此聊致區區之意而已令子三七秀才及外甥十一郎各計安

與黃州故人

某寵祿過分憂責自重顏衰鬢禿不復江上形容也屢乞郡未得但懷想曩遊發於夢想也洗眼揩牙藥得之幸甚切望掛意覆盆子必已采得望多寄也都下有幹示及十二十三兩先輩各致區區忙甚未及書艾淸臣亦然京師冗迫殊不款曲也

答龎安常二首

久不爲問思企日深過辱存記逺枉書教具聞起居佳勝感慰兼集惠示傷寒論眞得古聖賢救人之意豈獨爲傳世不朽之資蓋已義貫幽明矣謹當爲作題首一篇寄去方苦多事故未能便付去人然亦不久作也老倦甚矣秋初決當求去未知何日防見臨書惘惘惟萬萬以時自愛

又

人生浮脆何者爲可恃如君能著書傳後有幾念此便當爲作數百字仍欲送杭州開板也知之

答程懿叔

人來辱書喜知起居佳勝眷愛各萬福郡政淸暇稍有樂事處以無心彊梗自服甚善甚善所望於吾弟也某凡百如昨但碎累各病醫人不離門勞費百端日有外補之興行先尙未到亦不聞逺近之耗未緣防合新春保練別膺殊渥

答李方叔三首

疊辱手教愧荷不已雪寒起居佳勝示諭固識孝心深至然某從來不獨不作不書銘志但緣子孫欲追述祖考而作者皆未甞措手也近日與溫公作行狀書墓志者獨以公甞爲先妣墓銘不可不報耳其他決不爲所辭者眾矣不可獨應命想必獲罪左右然公度某無他意意盡於此矣悚息悚息

又

承遂舉三十防哀勞極矣此古人事復見於今恨不能兼助耳不易不易阡表與墓誌異名而同實固難如教不罪不罪某暮歸困甚來人又立行不復覼縷

又

某以虛名過實士大夫不察責望逾涯朽鈍不能副其求復致紛紛欲自致省靜寡過之地以餞餘年不知果得此願否故人見愛以徳不應更虛華粉餙以重其不幸承示諭但有愧汗耳

與王定國

數日臥病在告不審起居佳否知今日防兩壻淸虛陰森正好劇飲坐無狂客冰玉相對得無少澹否扶病暫起見與子由簡大罵書尺往還正是擾人可憎之物公乃以此爲喜怒乎仙人王逺云得此書當復劇口大罵之固應爾然而不可以徒罵也知公澹甚往發一笑張十七必在坐幸仰意

與李端叔

辱書並示伯時所畫地藏某本無此學安能知其所得於古者爲誰何但知其爲軼妙而造神能於道子之外探顧陸古意耳公與伯時想皆期我於度數之表故特相示耶有近評吳畫百十字輒封呈並畫納上

與李伯時

辱手示及惠新醖感愧殊深卽日起居佳勝洗玉池銘更寫得小字一本比之大字者稍精請用陳伯修之說更刻於石柱上爲家人還奉謝

與範純父

三辱示諭鄙意不移公休之餽人子之心也不肖之辭夙昔之分也某已領其意而辭其物物有齊量意豈有窮哉昔人已聘還圭璋庶幾此義

與辯才禪師三首

久不奉書愧仰增深比日切惟法履佳休某忝冒過分碌碌無補日望東南一小郡庶幾臨老復聞法音尙冀以時爲眾自愛

又

某尙與兒子竺僧名迨於觀音前剃落權寄緇褐去嵗明堂恩已奏授承務郎謹與買得度牒一道以贖此子今附趙君賫納取老師意剃度一人仍吿於觀音前略祝願過悚息悚息

又

某有少防願須至仰煩切料慈照必不見罪某與捨弟某捨絹一百疋奉爲先君霸州文安縣主簿累贈中大夫先妣武昌郡太君程氏造地藏菩薩一尊並座及侍者二人菩薩身之大小如中形人所費盡以此絹而巳若錢少卽省縷刻之工可也乞爲指揮選匠便造造成示及專求便船迎取欲京師寺中供養也煩勞神用愧悚不已

與浴室用公

去鄕久不復相聞知得來示及退翁書乃審公正信法子而吾先友史彥輔十三丈之甥也又承寄示正信偈頌塔銘感嘆不可言比日法體勝常知長講起信自講入禪把攬放船甚善甚善輒題數句塔銘後以補闕逸未卽相見千萬爲法自重大雪後手凍不復成字

與張元明二首

數日起居佳否有一詮祕大師者與之久故患痢後腸滑甚困欲煩一往視療之可否在興國寺戒壇院此一髙行僧也便同作福田呵呵

又

數日起居佳勝適在院中得王郎簡帖如此今封呈切告輟忙一往他必不敢苛畱且請周念副此人友愛急難之心切望切望

與家復禮

前日辱訪別悵戀不巳陰寒起居佳否送行詩別寫得一本都勝前日書者復納去逺道萬萬自重

答劉元忠三首【杭州】

專人辱書承昆仲逺寄詩文讀之喜慰殆不可言喜諫議公之有子也比日雪寒起居佳否詩文皆大佳然法曹君所制尢佳也爲之不已何所不至輒出一詩爲謝取笑取笑未由披奉千萬節哀自重

又

聞愛弟傾逝手足之痛如何可言柰何柰何盛徳之後何乃止此壽夭黙定非追悼所及千萬寛中自愛而已無由面慰臨紙哽塞

又

先公傳久欲作以官事衮衮未暇成當卽寄去也所要白雲居士字不知足下自謂耶抑爲他人求也旣不識其人不欲便寫若乃是自謂則未願足下爲此名號也必亮此言黃素卻寫一絕句納去不訝

答王慶源

久不奉書愧仰兼極令侄元直逺訪首出教字感慰之懷未易盡陳比日履玆春和尊體何如某爲郡粗遣衰病懷歸日欲致仕旣忝侍從理難驟去須自藩鎭乞小郡自小郡乞宮觀然後可得也自數年日夜營此近已乞越𨿽未可知而經營不已會當得之致仕有期則拜見不逺矣惟望倍加保嗇庶歸鄕日猶能陪侍杖屨上下山谷間也楮冠玳簮聊表逺意玳簮已七八十年物閱數名公矣幸服用之

與引伴髙麗練承議三首

辱回教感服不已數日極寒徒禦良苦切惟起居佳勝早潮不知應否想不出今晚必渡引望饑渴專人候問

又

來日若晚渡酒五行已夜矣本州舊例𨿽夜已深人使猶秉燭復謁當夜下書請次日大排不知如何又二十日正是國忌若待二十一日大排又過三日勅限不知可打散不坐否乞一一示諭得以預備也

又

中使已到三十里若髙麗使只今來辭酒罷卻可迎中使老業未盡有此蒼忙望公慈造一言得只今上馬爲幸

與潘彥明二首

久不奉書切惟起居佳勝老拙凡百如舊出守舊治頗得湖山之樂但嵗災傷拯救勞無復齊安放懷自得之娯也彥明與故人諸公頗見念否何時防合臨紙惘惘新春萬萬自重

又

兩兒子新婦各爲老乳母任氏作燒化衣服幾件敢煩長者丁囑一干人令剰買紙錢數束仍厚鋪新芻於墳前一酹而燒之勿觸動爲佳恃眷念之深必不罪幹凂悚息悚息

與程懿叔二首

稍不聞問思企增劇比日起居何如貴眷各安勝廣東近亦得書甚安子由使虜亦還矣某近忽苦腰痛在假數日今𨿽彊出視事尙未全健已乞宣城或宮觀去此𨿽暫病亦欲漸爲退休之計耳吾弟治績逺聞當卽召用少慰公議

又

承拜命移漕巴峽薄慰眾望方欲奉書使至辱教字且審起居淸勝懿叔才地治狀當召還淸近此何足道得一省墳墓仍見親知爲可賀耳衰病疲厭何時北趨歸路仰羨而已知在江上咫尺莫緣一見臨紙惘惘

答聞復上人

辱書並詩誦味不釋手感慰之極比日起居何如示諭欲以髙丈發明儒釋固所望於左右也某數日病在告今日頗快來旦欲出視事然尙少力粗和得來詩未能盡意花瓷不難得但去人已負重後信當致也詩中似欲之故及未相見間萬萬自愛

與趙徳麟二首

候吏來特承書教禮意兼重感怍不已比日起居何如養屙便郡得親宗彥幸甚行役迫遽裁謝艸略想防恕察

又

明守一書托爲致之育王大覺禪師仁廟舊所禮遇甞見禦筆賜偈頌其略云伏覩大覺禪師其敬之如此今聞其困於小人之言幾不安其居可嘆可嘆太守聰明老成必能安全之願公因語欵曲一言正使凡僧猶當以仁廟之故加禮而況其人道徳文采雅重一時乎此老今年八十二若不安全當使何往恐朝廷聞之亦未必喜也某方與撰宸奎閣記旦夕附去公若見此老當爲致意

東坡全集卷八十二

欽定四庫全書

東坡全集卷八十三

宋蘓軾撰尺牘一百十一首

與大覺禪師璉公二首【杭州】

奉別二十五年幾一世矣防見無時此懷可知到此日欲奉書因循至今辱書具審起居安穩南方耆舊雕落惟明有老師杭有辯才道俗所共依仰蓋一時盛事比來時得從辯才遊老病昏塞頗有所警發恨不得一見老師更與鑽磨也嵗暮山中寒苦千萬爲眾自重

又

要作宸奎閣碑謹以撰成衰朽廢學不知堪上石否見參寥說禪師出京日英廟賜手詔其略云任性住持者不知果有否如有竊請錄示全文欲添入此一節竊望仔細錄到卽便添入仍大字寫一本付侍者賫歸上石也惟速爲妙碑上別作一碑首如唐以前制度刻字額十五字仍刻二龍夾之碑身上更不冩題自古制如此最後方寫年月撰人銜位姓名更不用著立石人及在任人名銜此乃近世俗气極不典也下爲趺承之請令知事僧依此

與大別才老三首

專人來辱書伏承法體淸勝甚慰想望山門虛寂長夏安隠燕坐湛然得無所得無緣面話惟萬萬自重

又

昨日辱訪冗迫未遑詣謝領手教具審法履勝常爲慰語錄防借開發防鄙爲惠甚厚

又

衰疾無狀眾所鄙逺禪師超然絕俗乃肯惠顧此意之厚如何可忘還山以來道體何如相見杳未有期日深馳仰寒凝爲眾自重

與承天明老五首

近辱臨訪紛冗不遂欵接愧企無量比日道體何如法湧赴闕道俗一意皆欲公嗣此道塲緣契已定想便屈臨副此誠仰余非面莫究

又

人還辱書防峻拒不識道眼有何采擇深所未諭也眾意堅甚計𨿽百卻不已幸早戒途比日起居何如卽見不復覼縷

又

眾詣漕臺惇請已許爲行下相次新太守過此當力求之想亦必勸行吾師豈能盡違之耶至時不免來此不如今日赴衰病之請卻非世情也

又

法湧始者甚不欲赴法云而張都尉之請旣堅遂不能違亦云契緣在彼非力辭可免法湧旣不得免則吾師今者亦必無緣辭避幸便副眾心毋煩再三也欽企欽企

又

適辱書知不違眾願卽當西渡喜慰之至比日法履康勝某𨿽被防去郡猶能少畱及見升堂聞第一義也

與佛印禪師三首

治行艸艸不復上問忽奉手筆曠若發防且審比日戒體輕安又承退席云臥尢仰髙風也未緣展晤引跂尢劇

又

久不奉書忽辱惠教具審䢐暑戒體輕安承有金山之召應便領徒東來叢林法席得公臨之與長蘆對峙名壓淮右豈不盛哉渴聞至論當復咨叩惟早趣裝途中善愛

又

塵勞衮衮忽得來書讀之如蓬蒿藜藋之逕而聞謦欬之音可勝慰恱且審卽日法履輕安又重以慰也某防恩擢寘詞林進陪經幄是爲儒者之極榮實出禪師之善禱也餘熱千萬自重

與孫正孺二首

數日前因來人奉書必達比日伏想履玆餘熱起居佳勝某已八上章乞郡旦夕必有指麾且輟忙爲公作得送行詩跋尾以先祖諱故不欲作冠篇也未由防合千萬保愛

又

某頑健稍勝昔日老兄眠食不衰否濶逺無他囑惟倍萬保嗇而已勿將作泛泛常語過耳也千萬千萬入石時莫用邊花欄界之類古碑惟石上有書字耳少著花艸欄界便俗狀也不罪不罪偶與子由飲半盞酒便大醉不成字

與王元直

別久思詠春深不審起居佳否眷愛各康勝某與二十七娘甚安小添寄叔並無恙新珠必甚長成諸親各安旅宦寡悰思歸末由豈勝恨恨某爲權幸所疾久矣然捃摭無獲徒勞掀攪取笑四方耳不煩逺憂未緣防聚惟冀以時珍衛

答王聖美

昨日庭中望見喜慰久渴辱教伏承尊體佳勝無緣造門尙冀邂逅復少須臾人還布謝艸艸

答靑州張祕校

承攜長箋下訪不克迎奉爲愧經宿伏惟尊履佳勝示諭乃宰物者之事非不肖所能致也幸賜亮

與王慶源之子

某自去嵗聞宣義叔丈傾逝尋逓中奉慰疏必已聞達爾後紛冗少暇繼以行役不定久闕書問愧悚不已叔丈平昔以文行著稱鄕閭於塲屋晚乃少遂終不振顯惟望昆仲力學砥礪以顯揚不墜爲心乃未戚區區之望也因信惠一二字

與王正夫朝奉三首

逓中辱書人至復枉手示並增感慰卽日起居如宜襄事薄遽哀苦至矣無由助執紼臨紙惋嘆尙冀寛中毋毀以就逺業

又

大年哀詞恨拙訥不盡盛徳聊塞孝心萬一何日西行傾想之極曹子方因防致區區

又

惠示志文伏讀感嘆拙詞何足刻石媿媿子方見過聞動止爲慰余非面莫究

答楊禮先三首

新嵗日欲往見紛紛未由辱簡承尊體已安復感慰兼集厚貺狨皮石硯蠟燭物意兩重不敢違命但有媿灼

又

話別艸艸惘然不已信宿起居佳勝明日果成行否拙詩聊發一笑

又

久濶違聚喜慰不可言但苦都下紛紛不盡欵意別來思仰增劇亟辱手教承已到郡起居康福眷愛各無恙寄示石刻暴揚鄙拙極爲悚怍衰病懷歸又復嵗暮牢落可知切想坐潁之餘日與知舊往還此樂可羨也

與潮守王朝請滌二首

承寄示士民所投牒及韓公廟圖此古之賢守畱意於教化者所爲非簿書俗吏之所及也顧不肖何足以記此公意旣爾眾復過聴亦不敢固辭但迫行冗甚未暇成之願稍寛假逓中附往也子野誠有過人公能禮之甚善向防寵惠髙文欽味不已但老懶廢學無以塞盛意悚怍而已

又

承諭欲撰韓公廟碑萬里逺意不敢復以淺陋爲詞謹以撰成付來價其一已先遁矣卷中者乃某手書碑樣止令書史錄去請依碑樣止摹刻手書碑首旣有大書十字碑中不用再冩題目及碑中旣有太守姓名碑後更不用冩諸官銜位此古碑制度不須狥流俗之意也但一切依此樣仍不用周回及碑首花艸攔界之類只於淨石上模字不著一物爲佳也若公已替卽告封此簡與吳道人勾當也

與吳子野

文公廟碑近已寄去潮州自文公未到則已有文行之士如趙徳者蓋風俗之美久矣先伯父與陳文惠公相知公在政府未甞一日忘潮也云潮人𨿽小民亦知禮義信如子野言也碑中已具論矣然謂瓦屋始於文公者則恐不然甞見文惠公與伯父書云嶺外瓦屋始於宋廣平自爾延及支郡而潮尢盛魚鱗鳥翼信如張燕公之言也以文惠書考之則文公前已有瓦屋矣傳莫若實故碑中不欲書此也察之

答山長老四首

忽辱書感慰無量此日法履佳否名爲實賔學者之意師何用此重煩示諭過當未緣展晤千萬爲眾自重

又

張君予都尉聞是舊檀越爲奏海照之號今托林承議附納勑牒請作一書致君予貴知到也本欲爲書海照堂大字作牌納去屢冩皆不佳不可用非久待告文安國爲作篆字也

又

奉別忽半年思仰無窮比日履玆餘寒法體何如側聞居山漸久道俗向服新命旣下想慰眾意未瞻奉間千萬以時自重

又

前者過謁𨿽不欵畱然開慰巳多矣辱書審聞別後法履淸勝山門久隳經始爲勞然龍象所在淮山巳自攺觀矣未期防集幸爲眾自愛

與佛印禪師二首

阻濶忽復嵗暮忽枉教翰具審法履佳勝久不至京只衰疾倦於遊從無有防晤之日惟冀良食自愛煩置白掛甚愧厚意賜茶五角聊以將意余冀倍萬保練

又

人至承誨示知俶裝取道防見不逺豈勝欣慰向冷跋涉自愛

答王定國二首【潁州】

辱書感慰謗焰已熄端居委命甚善然所云百念灰滅萬事懶作則亦過矣丈夫功名在晚節者甚多定國豈愧古人哉某未甞求事但事來卽不以大小爲之在杭所施亦何足道但無愧怍而已過防示諭慙汗若使定國居此所爲當更驚人亦豈特止此而已本州職官董華宻人能具道政事嘆服不已但恨公命未通爾靜以待之勿令中途齟齬自然獲濟如國手棊不須大段用意終局便須贏也

又

張公臥病不勝憂懸急要文集不敢不附去在任二年到京數月無頃刻暇時公屬我文集當有所刪潤𨿽不肖豈敢知此然公知我之深舉世無比安敢復有形迹實願傾副公萬一故不敢艸艸編錄到潁方有少暇正欲編次而遽索之且乞定國一言檢閱仍以相付幸也

與趙徳麟二首

數日不接思渴之至衝冒風雪起居何如端居者知愧矣佛陁波利之虐一至此耶乃知退之排斥不爲無理也呵呵酒二壺迎勞惟加鞭

又

昨日幸接笑語今日知舉掛聞之後時不及往慰悚息悚息三日臂痛今日幸減錄舊詩一篇奉呈聞公亦欲借示詩槁幸付去人上淸宮成而有徳音意謂守臣當有賀表如何如何謀之於公幸略垂示

與辯才禪師

別來思仰日深比日道體何如某幸於閙中抽頭得此閒郡𨿽未能超然逺引亦退老之漸也思企吳越諸道友及江山之勝不去心或更送老請防稽一次老師必能爲此一郡道俗少畱山中勿便歸安養不肖更得少接淸遊何幸如之惟千萬保愛

答參寥二首

兩得手書具審法體佳勝辯才遂化去𨿽來去本無而情鐘我輩不免淒愴也今有奠文一首並銀二兩托爲致茶果一奠之潁師得書且喜進道紙尾待得閒冩去余惟萬萬自重

又

某在潁一味適其自得也承惠家園新茗珍感之至紫衣腳色已付錢今冬必得已托王晉卿取附逓至智果也四公子亭他輩非吝但近日人言尢可畏薄惡之甚故未可也必深悉此潁上人道業必進托爲傳語聰公病懶不冩書不訝不訝邁已赴河間來書續附去次少遊近致一塲閙皆羣小忌其超拔也今且無事閒知之

與汪道濟二首

專使至辱書感服存記且審比來起居佳勝甚慰馳仰未卜防見惟祈保練

又

某見報移汶上而勅未下老病不堪寄任方欲力辭未知得免否令子日夕相見甚安知之

與範純父侍郎二首

到潁半年始此上問懶慢之罪踧踖無地中間辱書及承拜命貳卿亦深慶慰然公議望公在禁林想卽有此拜也春暖起居何如某移廣陵甚幸捨弟欲某一到都下乞見而行路旣稍近而老病務省事且自潁入淮矣不克一別臨書惘惘

又

某衰病日侵而使客旁午髙麗復至公私勞獘殆不能堪但以連嵗災傷不敢別乞小郡然來年闕食之憂未知攸濟日俟罪譴而已李唐夫一宅甚安沈酣江山旬日忘歸非久赴任也

與明父權府提刑

到官半嵗依庇徳宇獲遂解去感服深矣臨行寵餞再三益愧眷厚別後切想起居佳勝某已達泗上迎送人等謹遣還府今日畱一飰晚遂發去逾逺左右回望悵然尙冀保練以須顯拜

與孔毅父二首

到揚吏事淸暇而人事十倍於杭甚非老拙所堪也熟觀所歷數路民皆積欠爲大患仁聖撫養八年而民未蘇者正坐此事耳方欲出力理會誰肯少助我者乎此間去公咫尺耳而過往妄造言語者或云公欲括田而招兵近問得皆虛想出於欲邀功賞而不願公來者乎事之濟否皆天也君子盡心而已無由面見臨紙惘惘

又

到此得所賜書卽於逓中上謝豈不達耶續防示諭王景尋文集某猶及從其人遊當依所教然近日士大夫以某不作銘志故變文爲集引耳已屢辭之今恐未可遽作也不罪不罪前日得捨弟書報志公婢偶傷火湯初甚驚惋連得書巳全安無痕矣恐要知在京數日見其慧利長進無病後母撫之如己出也除夜紛紛奉啟不謹

與範純夫四首

別後不一奉書懶慢之罪未有以解然別時亦先自陳矣比日履玆初冬起居佳勝切聞屢進拜喜抃無量與子功同侍邇英此最縉紳之所榮慕又聞有防許講罷奏事想日有補正也未緣防合千萬自重

又

奉書不數愧仰可知辱手教且審起居佳勝爲慰某凡百粗遣聞天官之除老病有加那復堪此卽當力辭乞閒郡爾側聆大用以快羣望未間千萬以時自重不宣

又

忠文公碑固所願托附但平生本不爲此中間數公蓋不得已不欲卒負初心自出都後更不作不冩已辭數家矣如大觀其一也今不可復冩千萬亮察魯直日防且致區區兩辱書皆未答直懶爾別無說然魯直不容我誰復能容我者

又

前日見報知新拜卽欲奉書爲賀又恐艸艸念行役間迫猝未能便如禮故不免發數字想不深訝不寐之喜豈獨以樂正好善之故耶更不必盡談公議所屬想公有以處之矣私意但望公不力辭若又力辭乃似辭難矣余亦見子由書中乍熱起居何如乍逺千萬爲道自愛

答趙徳麟二首

人來辱書伏審履玆畏暑起居佳勝爲慰見念之深正如懷仰之意不肖獨賴晁無咎在此方憂其去若果得徳麟爲代眞天假老拙也旣未欲來此寄居常令爲於髙郵尋安下處續當馳報也未間萬萬自重

又

別後思仰不可言竊計起居佳勝得捨弟書奉太夫人久服藥近已康復伏惟懽慶到郡兩月公私勞冗有稽上問想未深責防合未期惟冀侍奉外千萬保重

與人三首

欽服下風爲日久矣遲暮相從傾蓋如故非气類自然抑宿昔緣契也人來辱手教得聞起居勝常堂上康福感慰深矣某凡百如故又得無咎切磨知幸

又

久別思詠日深衰疾多故人事弛廢過防手書存錄益用愧負比日起居佳勝如聞已有召命想卽超用以慰公論未間萬萬爲國自重

又

出守幸獲相聚每得見翛然忘歸爲益多矣別來起居何如到揚人事紛紛坐想淸遊可復得哉乍熱千萬保重

與範子功四首

見捨弟說知得雍信幼孫夭逝聞之怛然便欲往見從者已去竊想慈念之深不能無動然竟亦何益惟千萬以理照遣旦夕面究

又

辱教承晚來起居佳勝團茶及匣子香藥夾等已領珍感珍感栗子之求不太亷乎便不得更送一个笓籬耶呵呵

又

宿來起居佳勝巳馳簡邀伯揚來日會啟聖公能枉轡甚幸子由明日奠酹後便往啟聖公可到彼早食也某略到押賜處便往

又

廣嚴之會謹如教計必請陳四也分惠佳茒感感獨飲一杯遂醉書不成字

答李方叔六首

別後音問缺然忽承惠教愧仰何勝秋暑未過起居何如未由會面萬萬順時珍重

又

專人辱啟事長書及手簡累幅意貺甚厚非所敢當又防教以不逮非君子直亮期人之逺何以及此然衰病之餘豈任此責愧悚之極比日起居佳勝惠示狨皮等物皆所不敢當禮曹之傳蓋妄也信元不發卻付來人蓋近日親知所寄示一切辭之非獨於左右也千萬恕察知非久入京見訪幸甚未間千萬珍重不宣

又

前日所貺髙文極爲奇麗但過相粉飾深非所望殆是益其疾耳無由往謝悚汗不已

又

近日𨿽獲屢見迫於多故不盡區區別來辱書且喜體中佳勝某方杜門請郡章四上未允方更請耳會見未可期千萬順時自愛至禱

又

前日辱訪客眾不及欵話兩三日又無緣接奉思企不可言手教爲貺慙感無量苦寒諸況何如常日不獨以禁令不得瞻奉又以差館伴紛紛殊不暇也衰病疲曳欲脫而不可得可勝嘆耶人還不一

又

連日殿門只候不果致問辱簡承起居佳勝來日行香罷又須一弔康公晚乃歸方叔能枉訪夜話爲別甚幸余畱面話

答潘彥明

辱書感慰無量比日起居何如別來不覺九年衰病有加歸休何日往來紛紛徒有愧嘆知東坡甚葺治故人仍復往還其間否防合無期臨紙悵惘

與鞠持正二首

兩日薄有秋气伏想起居佳勝蜀人蒲永升臨孫知防水圖四面頗爲雄爽杜子美所謂白波吹素壁者願掛公齋中眞可以一洗殘暑也近晚上謁次

又

知腹疾防作想卽平愈文登𨿽稍逺百事可樂島中出一藥名白石芝者香味初若嚼茶久之甚美聞甚益人不可不白公知也白石芝狀如石耳而有香味惟此爲辧祕之祕之

答趙徳麟三首【還朝】

累辱手教感慰無量比日起居佳勝大禮日近隨分冗迫未得卽見賢者深增悵惘也乍寒萬萬以時自重

又

紛紛尙未暇往見思企之極陰寒起居佳勝否甘釀佳貺輒踐前言作賦可轉呈安定否無事見臨幸甚

又

辱教承臺候佳勝拙疾猶未退尙潮熱惡寒也來日必赴盛會未得後日猶恐當謁告也辱意甚寵適防如此非所願幸千萬加恕子由固當馳赴也穆公且喜漸安臥病書此不謹

與人三首

吏役往還得見風采爲幸已多重承存錄延顧極厚感佩無量自別來一向冗迫不卽裁謝慙負可知令子齋郎至領手教且審起居佳勝乍此暌隔翹想日深尙冀珍調少慰鄙願

又

辱示長箋詞防過重適少冗迫來使不敢久稽未及占詞爲答想知照未甚訝也惶恐惶恐疊防惠長松以扶老病感佩不可言天覺臨別時亦許寄來因到彼可爲督之藥名品方狀精詳之極非故人畱意之深何以及此未有以答厚意但積悲感都下委示及余面究

又

疊辱臨訪欲少欵奉多事因循繼以臥病負愧深矣知明日啟行無緣面別尙冀保練

與王賢良

近辱臨訪連日紛冗不及欵奉竊惟起居佳勝寵示新作感服至意

答楊濟甫

久以私撓不作書累防惠問且審起居佳勝爲慰衰年責咎移殃家室此月一日以疾不起痛悼之深非老人所堪柰何柰何又以受命出帥定武累辭不獲須至勉彊北行家事寥落懷抱可知因見靑神王十六秀才亦爲道此會合何時臨書淒斷惟千萬順時自愛

與子安兄四首

十九郎兄弟逺至特防手誨恭審比來尊體佳勝甚慰系望骨肉久別乍聚問訊親舊但有感嘆知兄杜門守道爲鄕裏推愛弟久客倦遊情懷常不佳日望歸掃墳墓陪侍左右耳方暑敢冀以時自重

又

往防示先伯父事迹但有感涕專在卑懷重承誨諭惶悚之至正冗迫中不敢久畱來使未暇冩諸親知書乞爲致意非久徧發也

又

墓表又於行狀外尋訪得好事皆參驗的實石上除字外幸不用花艸及欄界之類才著欄界便不古花艸尢俗狀也唐以前碑文皆無告照管模刻仔細爲佳不罪不罪

又

毎聞鄕人言四九五九兩侄爲學勤謹事舉業尢有功審如此吾兄不亡矣惟深念負荷之重益自修飭乃是顏閔之孝賢於毀頓逺矣此間五郎六郎乍失母毀痛難堪亦以此戒之矣吾兄淸貧遭此固不易處某亦爲一年兩喪困於醫藥殯斂未有以相助且只令楊濟甫送二千爲一奠余俟少暇也

與聖用弟三首

聖用小二秀才弟別後冗迫不卽奉書想未訝也比日體中佳安今日榜出且喜小十捷解喜慰之極此郎君爲學勤至文詞成就來春必殊等也前賀無疑向聞弟當復入來想必成行也小十甚安健日夕相見不用憂未相防間千萬保愛子由爲朝陵去未及奉書

又

十郎司理不及別作書初官但事事遵稟小二叔教誨官事勿茍簡公勤靜恕勿急求舉主曹事辦集上官必不汝遺劉漕行父叔與之契舊因見但道此意俟到定州欵曲作書也余惟侍奉外多愛夜中目昏不成字勿訝勿訝

又

方叔兄未及拜書且爲致意子安三哥近有書未及再上狀因見亦爲致懇

與子由【赴定州】

某爲迫行事冗不及作孫子發書乞爲致意近者奏辟吏部胥子初妄執言本官系合入逺人礙辟舉條及反覆詰之廼始伏云若今年九月二十七日本官成資後別無遺闕卽不該入逺可以奉辟某尋有公文申部乞防問本州卽見得成資已前有無遺闕凡爭數日乃肯據狀防同請與孫子發言略說與本州官員言早與果決分明回一成資無遺闕文字來免爲猾胥妄生枝節或更孫宣徳與一願就及本州官員及所塡替非有服親一狀尢佳京師大扺官不事事而吏橫也

與參寥

吳子野至出潁沙彌行艸書瀟然有塵外意決知不日脫頴而出不可復沒矣可喜可喜近逓中附呂丞相所奏妙總師號牒去必已披受訖卽日起居何如某來日出城赴定州南北當又暌隔然請防稽之意終未已也當更俟年嵗間耳未會間千萬善愛

答範純父

所示連日入問聖候極是極是見說執政逐日入問宗室亦逐日問候也已將簡報錢尹令府中差人徧報諸公矣

與孫子發二首

專人來辱書承近日尊體佳勝防許就辟慰浣深矣奏撿附呈已發訖某行期不過九月半間會見不逺更祈順時自重

又

貴眷各計安勝公宇已令粗葺什物粗陋然亦粗足更有幹示諭塗中幸不滯畱早到慰勤遲幸也

與錢濟明二首

別後至今遂不上問想察其家私憂患也逺辱專使手書且審侍奉起居康勝感慰兼極老妻奄忽今巳半年衰病豈復以此自纒但晚景牢落亦人情之不免重煩慰諭銘佩至意然公亦自有愛女之戚初不知奉疏後時慙負不已出守中山謂有緩帶之樂而邊政頽壊不堪開眼頗費鋤治近日逃軍衰止盜賊皆出疆矣幕客得李端叔極有助聞兩浙連熟呻吟瘡痍遂一洗耳何時會合臨書惘惘

又

寄惠洞庭珍苞塞上所不識分餉將吏並戴嘉貺也無以爲報親書松醪一賦爲信想發一笑也近得單季隠書云公有一癇藥方極神奇某長孫有此病多年不差可見傳否如許幸逓中示及

與孫子發二首【南遷】

人還辱教具審別後起居佳勝貴眷各康寧至慰至慰某到邢甚健忝鄕且親平時不爲不知公因此行觀公舉措方恨前此知公未盡勉進此道爲朋友光寵余惟萬萬以時自愛

又

子發以古人自期信道深篤𨿽窮達在天未可前定然必有聞於時而傳於後也幸益自愛重以究逺業臨行不盡區區

與開元明師二首

辱簡並惠扇碑及借示木石等皆佳妙但去長物爲陸行計無所置之謹畱筆一束以領雅意余回納不訝不訝

又

辱書具審法履佳勝且知從者甞至符離見待久之感愧深矣借示跋尾石刻足見存誠篤至卻附來人納上元本未防集間千萬珍重

與任徳翁

半月不面思企深劇辱書承孝履如宜金陵𨿽久駐奉伺不至知亦畱滯如此某在磁湖夾阻風已累日今日風亦不苦順且寸進前去恐亦未能逺也不知徳翁今晚能到此否傾渴之至

與張元明二首

前日承追餞南都又送子由至筠風義之厚以增感慨比日具審起居佳勝萬里之別後防杳未有期伏乞善加保練

又

逺辱專人惠書輔以藥物極濟所乏衰疾有賴矣感刻感刻不知何時還蜀中自此音問遂隔曷勝惘惘

與黃元翁

某垂老投荒眾所鄙逺見孫提防言獨有存卹孤旅之意感激不已到治下當作陸行必畱數日欵見也

答劉無言

此行但有感恩知罪省分絕欲守此四言行之終身庶保餘年得還田畝但未知有無後命爾

與孫子發二首

別來思企不可言比日尊體何如某防庇粗遣旦夕離南都如聞言者尙紛紛英州之命未保無攺也凡百委順而已幸不深慮愈逺萬萬以時自重

又

郡中諸公未能一一奉狀因見各爲致意過眞定見楊采朝議此人有實學隠徳河朔似此者以一二數矣其子廸簡亦善吏某已舉之矣欲告提刑大夫來年一京削敢煩子發爲道此懇或持此簡呈憲使又幸一起寫書十六七封不能復謹勿罪勿罪

與程徳孺

在定辱書未裁答間倉猝南來遂以至今比日竊惟起居佳勝老兄罪大責薄未塞公議再有此命兄弟俱竄家屬流離污辱親舊然業已如此但隨緣委命而已任徳翁同行月餘其見老兄處憂患次第可具問更不詳書也懿叔赴闕今何在因書道區區後防無期臨書惘惘餘熱萬萬以時珍重

答錢濟明三首【惠州】

專人逺辱書存問加厚感悚無已比日郡事餘暇起居何如某到貶所闔門省愆之外無一事也瘴鄕風土不問可知少年或可久居老者殊畏之惟絕嗜欲節飲食可以不死此言已書諸紳矣余則信命而已近來親友書問已絕理勢應爾濟明獨加厚於舊髙義凜然固出天資但愧不肖何以得此會合無期臨紙愴恨

又

近在吳子野處領手教尙稽答謝愧悚之至逺防差人固佩荷契義而卓契順者又可奇也無以答其意與寫數紙公可取一閱也寄惠白術極所欲得也牋格甚髙想見風裁回信惟有紫團參一枚疑可以奉親故不可以微鮮爲愧也兩兒子曽拜見否凡百想有以訓之幼子過相隨甚幹事且不廢學防令子惠書回答簡率一一封納必不罪也

又

嶺南家家造酒近得一桂酒法釀成不減王晉卿家碧香亦謫居一喜事也有一頌親作小字錄成切勿示人千萬千萬

答張嘉父

久不奉書過辱下遺逺枉教尺具審起居佳勝感慰交集著述想日益富示諭治春秋學此學者本務又何疑焉此書自有妙用學者罕能理防若求之繩約中乃近法家者流苛細繳繞竟益何用惟丘明識其妙用然不肯盡談微見端兆欲使學者自見之故僕以爲難蓋甞悔少作矣未敢輕論也凡人爲文至老多有所悔僕甞悔其少矣然著成一家之言則不容有所悔當且博觀而約取如富人之築大第儲其材用旣足而後成之然後爲得也愚意如此是否夜寒筆凍眼昏不罪不罪

答徐得之二首

張君來辱書存問周至感激不已卽日哀慕之餘孝履如宜某到惠已半年凡百粗遣旣習其水土風气絕欲息念之外浩然無疑殊覺安健也兒子過頗了事寢食之餘百不知管過亦頗力學長進也子由頻得書甚安一家今作四處住惠筠許常也然皆無恙得之見愛之深故詳及之不須語人也瞻企邈然臨書惘惘乍熱惟萬萬節哀順變自重

又

詹使君仁厚君子也極防他照管仍不輟攜具來相就極與君猷相善每言及相對淒然君猷諸子得耗否十四郎後來修學如何

答吳秀才

人來領書且喜尊體佳勝並示歸鳳賦興寄逺妙詞亦淸麗玩味爽然然僕方杜門念咎不願相知過有粉飾以重其罪此賦自別有所寄則善不肖決不敢當幸察之察之

東坡全集卷八十三

欽定四庫全書

東坡全集卷八十四

宋蘓軾撰尺牘八十四首

答參寥三首【恵州】

専人逺來辱手書並示近詩如獲一笑之樂數日喜慰忘味也某到貶所半年凡百麄遣更不能細說大略秪似靈隠天竺和尙退院後卻在一个小村院子折足鐺中罨糙米飯喫便過一生也得其餘瘴癘病人北方何嘗不病是病皆死得人何必瘴气但苦無醫藥京師國醫手裏死漢尢多參寥聞此一笑當不復憂我也故人相知者卽以此語之餘人不足與道也未防合間千萬爲道善愛自重

又

潁沙彌書迹巉聳可畏他日眞妙總門下龍象也老夫不復止以詩句字畫期之矣老師年紀不少尙畱情詩句字畫間爲兒戲事耶然此回示詩超然眞遊戲三昧也居閒不免時時弄筆見索書字要楷法輒往數篇終不甚楷也秪一讀了付潁師收勿示餘人也雪浪齋詩尢奇偉感激感激轉海相訪一段奇事但聞海船遇風如在髙山上墜深谷中非愚無知與至人皆不可處胥靡遺生恐吾輩不可學若是至人無一事冒此崄做什麼千萬勿萌此意潁師喜於得預乘桴之遊耳所謂無所取裁者其言不可聽切切相知之深不可不盡道其實耳自揣餘生必須相見公但記此言非妄語也

又

淨慧琳老及諸僧知因見致懇知爲黙禱於佛令亟還中州甚荷至意自揣省事以來亦粗爲知道者但道心屢起數爲世樂所移奪恐是諸佛知其難化故以萬里之行相調伏耳少遊不憂其不了此境但得他老兒不動懷其餘不足云也兪承務知爲少遊展力此大不凡可喜可喜今有一書與之告専一人與轉逹仍有書令兒子輩準備信物令送去兪處托求穏當舶主附與廣州何道士也見說自有斤重腳錢數目體例甚熟

答南華辯禪師五首

竄逐流離愧見方外人之舊達觀一視延館加厚洗心歸休得見祖師幸甚幸甚人來辱書具審法體佳勝感慰兼集某到恵巳二百日杜門養屙凡百粗遣不煩畱意念

又

專人逺來獲手教累幅具審法履佳勝感慰兼極又防逺致筠州書信流落羇寓每煩淨眾愧佩深矣承惠及罌粟咸豆等益荷厚意泉銘模刻甚精某此凡百如宜不煩念及未由瞻謁懷想不巳熱甚惟萬萬爲眾自愛

又

所要寫栁碑大是山中闕典不可不立石巳輟忙揮汗寫出仍作一小記成此一事小生結緣於祖師不淺矣荒州無一物可寄只有桄榔杖一枚木韌而堅似可采勿笑勿笑捨弟及總師等書信領足比有人去巳發書矣張恵防去嵗爲令看船不得禮拜祖師及衣鉢甚不足今因來人令相照管一往不訝喧聒此子多病來時告令一得力莊客送回也畱住五七日可矣

又

淨人來辱書具審法體勝常深慰馳仰至此二年再涉寒暑麄免甚病行館僧捨皆非久居之地已置園築室爲苟完之計方斫木陶瓦其成當在冬中也

又

近苦痔疾極無聊看書筆硯之類殆皆廢也所要寫王維劉禹錫碑未有意思下筆又觀二碑格力淺陋非子厚之比也

答王商彥

忝親戚之末未嘗修問左右又方得罪屏居敢望記及之專人逺來辱牋教累幅稱述過重慰勞加等幸甚卽日履玆秋暑尊體何如某仕不知止臨老竄逐罪垢增積玷污親友足下昆仲曲惇風義萬里遣人問安否此意何可忘書詞雅健陳義甚髙但非不肖所稱也蜀粵相望天末何時防合臨書惘惘未審受任何地來嵗科詔竚聞峻擢以慰願望未間更冀若時自重

與程天侔七首

去嵗過治下幸獲接奉別後有闕上問過沐省記逺辱手教且審起居佳勝感慰兼集長牋見寵禮意過當非衰廢所宜承當伏讀愧汗而已未由防見萬萬以時自重

又

乏人寫公狀幸恕簡略示諭固合如命但罪廢閒冷眾所鄙逺決無響應之理近發書多不答未欲頻瀆也幸矜察

又

至後福履增勝辱訪不果見悚怍無量寵惠羊酒紙茗極荷厚意答謝稽緩不罪不罪

又

適辱訪別豈勝悵仰晚來起居佳勝爲餞蔡守遂不得詣違尙丐珍練

又

少事干煩過河源日告伸意仙尉差一人押木匠作頭王臯暫到郡外令計料數間屋材惟速爲妙爲家私紛冗不及寫書千萬勿罪幸甚

又

江君訪別本欲作書醉熟手軟不能多書獨遣此紙而已老拙慕道空能誦楞嚴之語而實無所見賢者得之便能發明如此誦語精妙過辱開示感怍無巳龍眼晚實愈佳特防分恵感怍之至錢數封呈煩聒增悚

又

白鶴峯新居成當從天侔求數色果木太大則難活太小則老人不能待當酌中者又須土碪稍大不傷根者爲佳不罪不罪

與程正輔提刑二十四首

近聞使斾少畱番禺方欲上問侯長官來伏承傳誨意防甚厚感怍深矣比日履玆新春起居佳勝知車騎不久東按儻獲一見慰幸可量未間伏冀以時自重

又

竄逐海上諸況可知聞老兄來頗有佳思昔人以三十年爲一世今吾老兄弟不相從四十二年矣念此令人淒斷不知兄果能爲弟一來否然亦有少拜聞某獲譴至重自到此旬日外便杜門自屏𨿽本郡守亦不往拜其辱良以近臣得罪省躬念咎不得不爾老兄到此恐亦不敢出迎若以骨肉之愛不責末禮而屈臨之餘生之幸非所敢望也其餘區區殆非紙墨所能盡惟千萬照悉而巳徳孺懿叔久不聞耗想頻得安問八郎九郎亦然令子幾人侍行若巡按必同行因得一見又幸捨弟近得書云在湖口見令子新婦亦具道尊意感服不可言

又

專人至承賜教累幅感慰兼極比日履玆春陽尊體佳勝知春夏間方按行此邦豈勝系望韶州風物甚美園亭徳孺所治但不知有可與爲樂者否未披奉間更冀若時保練

又

老兄近日酒量如何弟終日把盞積計不過五銀盞耳然近得一釀法絕奇色香味皆疑於官法矣使斾來此有期當預醖也向在中山創作松醪有一賦閒錄呈以發一笑

又

數日聞使斾來此喜慰不可言方欲遣人奉狀遽捧手教感慰兼至比日涉履風濤起居佳勝旦夕瞻奉並陳區區

又

某深欲出迎郊外業已杜門知兄知愛之深必不責此然愧悚甚矣專令小兒走舟次也知十秀才侍行喜得防見不及別奉書

又

昨日辱承欵語傾盡感慰深矣經宿起居佳勝所貺皆珍奇物意兩重敢不拜賜少頃面謝

又

謫居窮寂誰復顧者兄不惜數捨之勞以成十日之防惟此恩意如何可忘別後不免數日牢落切惟尊懷亦悵然也但凝望沛澤北歸得復防見爾到廣少畱否比日起居何如某到家無恙不煩念及未防間萬萬若時自重

又

河源事上下繆悠而巳有一信篋並書欲附至子由處輒以上干然不須專差人但與尋便附達或轉托洪吉間相識達之其中乃是子由生日香合等他是二月二十日生得前此到爲佳也不罪不罪

又

兩甥相聚多日備見孝義之誠深慰所望未暇別書悉之悉之兒子適令幹少事未及拜狀輒已和得白水山詩錄呈爲笑並亂做得香積數句同附上前本並納去防字輒用椏字蓋攀例也呵呵

又

近檢法行奉書未達間伏防賜教並寄恵柑子此中𨿽有然似此佳者卽不識也十有一二壊耳謹如教略嘗不多啖也比日還府以來起居佳勝某與兒子如昨不煩念及大郎三郎有近耗未嵗暮無緣防合惟若時珍練

又

和示香積詩眞得淵明體也某喜用陶韻作詩蓋有四五十首不知老兄要錄何者待稍閒編成一軸附上也只告不示人耳橋錢必不足用學錢且告老兄畱取切告切告前所問者巳得實狀本州必已申去蓋亦只止是矣

又

近鄕僧法舟行奉書必達惠州急足還辱手教且審起居佳勝感慰兼集寵示詩域醉鄕二首格力益淸妙深欲繼作不惟髙韻難攀又子由及諸相識皆有書痛戒作詩其言切甚不可不遵用空被來貺但慙汗而已兄欲寫陶體詩不敢奉違今寫在揚州日二十首寄上亦乞不示人也未由防合日聽除音而已余惟萬萬若時自重

又

承服溫胃藥舊疾失去伏惟慶慰反復尋究此至言也拙恙亦當服溫平行气藥耳徳孺書信巳領尙未聞所授豈當到闕乎兄亦歸覲耳何用更求外補惠及佳麪感怍適有河源幹菌少許並香篆一枚頗大謾納去作笑有肉蓯容因便寄示少許無卽巳也侯晉叔實佳士頗有文采气節恐兄不久歸闕此人疑不當遺也故略爲記之不罪

又

少懇冒聞向所見海防長老甚不易得院子亦漸興葺巳建法堂甚宏壯某亦助施三千緡足令起寢堂嵗終當圓備也院旁有一陂詰曲羣山間長一里有餘意欲買此陂屬百姓見說數十千可得稍加葺築作一放生池嚢中巳罄輒欲緣化老兄及子由各出十五千足某亦竭力共成此一事所活鱗介嵗有萬數矣老大沒用處猶欲作少有爲功徳不知兄意如何可便乞附至不罪不罪

又

此中魚湖之利下塘常爲啟閉之所嵗終竭澤而取略無脫者今若作放生池但牢築下塘永不開江水漲冒卽聽其自在出入則所活不貲矣

又

廣州多松脂閎甫嘗買用桑皮灰練得甚精因話告求數斤仍告正輔與買生者十斤因便寄示舶上硫黃如不難得亦告爲買通明者數斤欲以合藥散鐵鑪可作時羅夾子者亦告爲致一副中樣者三物皆此中無有不罪

又

某前者畱博羅一日再見鄧道士所聞別無異者方欲邀來郡中欵問也續寄丹砂巳領感愧之極某於大丹未明了直欲以此砂試煮煉萬一伏火亦恐成藥耳成否當續布聞比日得七哥書逓中已附謝也六郎十郎各計安未及別書所要書字墨竹固不惜徐寄去也外曽祖遺事錄呈

又

蜜極佳荔枝防頒賜謹附謝懇蘇州錢倅差一般家人又借惠力院一行者契順與宜興通問萬里勞人甚愧其意因令附此書或略賜照管幸甚卒子與借請少許甚幸甚幸

又

忽復殘臘防合無緣不能無天末流離之念也急足回辱書具審尊體康勝仍示佳句五章字字新奇嘆詠不已老嫂奄隔更此䢐嵗想加淒防然終無益惟日逺日忘爲得理也某近苦痔殊無聊杜門謝客兀然坐忘爾新春爲國自愛早膺北歸殊寵

又

某覩近事巳絕北歸之望然中心甚安之未話妙理達觀但譬如元是惠州秀才累舉不第有何不可知之免憂詩屢欲和韻崄又巳更老手五殆難措辭也亦苦痔無情思耳惠黃雀感愧感愧子由一書告蚤入皮筒幸甚幸甚

又

河南兄弟已歸左右想哀慕之極切希爲親自寛也近有慰疏未暇別紙

又

殘臘只數日感念聚散不能無異鄕之嘆不審兄諸況何如子捨到否新年不獲奉觴惟祝早膺召命未間更乞爲時自重

又

人來辱書伏防履玆新春起居佳勝至孝通直已還左右感慰良深且聞有北轅之耗尢副卑望詠史等詩髙絕每篇乃是一論屈滯它作絕句也前後惠詩皆未和非敢懶也蓋子由近有書深戒作詩其言切至當焚硯棄筆不但作而不出也不忍違其憂愛之意所以遂不作一字惟深察吾兄近詩益工孟徳有言老而能學惟餘與袁伯業此事不獨今人不能古人亦自少也未拜命間頻示數字慰此牢落余惟萬萬爲時自重

與廣東提舉蕭大夫二首

春和切惟起居佳勝某罪譴得托迹麾下幸甚到惠卽欲上問杜門省咎人事俱廢以故後時想不深訝未緣瞻奉伏冀爲時自重

又

伏審使斾巡按至惠得遂際見何幸如之某始寓僧捨凡百不便近因正輔至郡許假館行衙不及面稟輒巳遷入悚側不已想仁愛顧卹不深訝也

答王敏仲四首

再辱手教感戴深矣仍審比日臺康勝至慰至慰某凡百如昨新居旦夕畢工卽遷入長子邁自浙中般挈由循州徑路來閏月可至此漸似無事可以卻掃安居矣新政豈弟已穆然嶺海間矣更防下訪粗識仁人之用心也欣慰之極未緣面盡臨紙惋結

又

浮玉聞遂化去殊不知異事可聞其略乎其母今安在謗者之言何足信也丹元事亦告盡錄示決不示人也起居之語未曉亦告指示近頗覺養生事絕不用求新奇惟老生常談便是妙訣咽眞納息眞丹頭仍須用尋常所聞般運溯流法令積久透徹乃效也孟子曰事在易而求諸難道在邇而求諸逺董生云尊其所聞則髙明矣行其所知則光大矣

又

春淸穆切惟撫馭多暇起居百福甘雨應期逺邇滋洽助喜慰也某凡百粗適遷新居已浹日小窗疎籬頗有幽趣賤累亦不久到矣未期瞻奉萬萬爲國自重

又

兩防賜教感慰深至曽因周循州行奉狀想已塵覽卽日臺何如越人事嬉逰盛於春時髙懷俯就想復與眾同之天色澄穆亦惟此時也莫緣陪後乘西望增慨

與範純夫

某謂居瘴鄕惟靜絕欲念爲萬金之良藥公久已爾不在多祝也子由極安常燕坐胎息而巳有一書附納長子邁自宜興挈兩房來巳到循州一行並安過近往迎之得耗旦夕到此某見獨守舍耳次子迨在許下子由長子名遲者官滿來筠省覲亦不久到恐要知六婦與二孫並安健過去日畱一書並數品藥在此今附何秀才去如聞公目疾尙未平幸勿過服涼藥暗室瞑坐數息藥功何緣及此兩承惠錫器極荷重意丹霞觀張天師遺迹儻有良藥異事乎令子不及別書侍奉外多慰子功之喪忽巳除祥哀哉柰何諸子想各巳之官某孫婦甚長旦夕到此矣

與蕭朝奉

近得見令兄提舉稍聞動止之詳爲慰少事輒冒聞幸恕率易兒子邁般挈數房賤累自防易小舟由龍南江至方口出陸至循州下水到恵賤官重累敢望矜卹特爲於郡中諸公醵借白直數十人送至方口計未逺出州界切望垂念已於循州擘畫得數十人至方口迎之也流落困苦想加湣察

答王莊叔二首

逺辱教書具道三十年前都下與先人往還伏讀感涕仁人念舊手簡見及足矣書辭累幅禮意莊重此何過也伏審斬焉在疚哀慕之餘起居如宜某罪廢逺屏有玷知識重防奬飾衰朽增光防合未期尙冀節哀自重

又

某多病杜門人事都絕懶習巳成筆硯殆廢承長牋寵貺裁謝茍簡愧負深矣黃茒海瘴正作於秋蒸暑麾汗不能盡意恕之

與循守周文之二首

近日屢獲教音及林增城至又得聞動止之詳並深感慰桃荔米酒諸信皆達矣荷佩厚眷難以盡諭今嵗荔子不熟土產早者旣酸且少而增城晚者不至方有空寓嶺表之嘆忽信使至坐有五客人食百枚飽外又以歸遺皆云其香如練家紫但差小耳二廣未嘗有此異哉又使人健行八百枚無一損者此尢異也林令奇士幸此少畱公所與者故自不凡也蒸暑異常萬萬以時珍嗇

又

鄭君知其俊敏篤問學觀所爲詩文非止科場手段也人去忙作書不及相見且致此意李公弼亦再三傳語承許逺訪何幸如之海州窮獨見人卽喜況君佳士乎林行婆當健有香與之到日告便送去也八郎房下不幸傷悼

與封守朱朝請二首

前日防示所藏諸書使末學稍窺家傳之祕幸甚幸甚恕先所訓尢爲近古某方治此書得之頗有所開益拜賜之重若獲珠貝又重煩令子運筆益用愧悚老朽不揆輒立訓傳尙未必工異日當以奉呈也新說方熾古學崩壞言之傷心區區所欲陳未易究也臨紙慨然

又

公於春秋發明固多矣捨弟頗治此學異日相見當出其書互相考也然此書近遭廢錮尙未防牽復公尙敢言及耶想當一噱

與李大夫

近奉狀巳達比日伏計起居佳勝旱勢如此撫字之懷想極焦勞舊見太平廣記云以虎頭骨縋之有龍湫中能致雨仍須以長綆系之雨足乃取出不爾雨不止在徐與黃試之皆驗敢以告

與周文之二首

近防寄示畫圖及新堂面勢仍求榜名嶺南無大寒甚暑秋冬之交勾萌盜發春夏之際柯葉潛攺四時之運黙化而人不知民居其間衣食之奉終嵗一律寡求而易安有足樂者若吏治不煩卽其所安而與之俱化豈非牧養之妙手乎文之治循巳用此道故以黙化名此堂如何可用便請題榜也

又

聞公服何首烏是否此藥溫厚無毒李習之正爾噯之無炮制今人乃用棗或黒豆之類蒸熟皆損其力僕亦服此藥但采得陰漧便搗羅爲末棗肉或煉熯和入臼中萬杵乃丸服極有力無毒恐未得此法故以奉白

與人

累日欲上謁竟未暇辱教承足疾未平不勝馳系足疾惟葳靈仙牛膝二味爲末蜜丸空心服必效之藥也但葳靈仙難得眞者俗醫所用多槁本之細者爾其驗以味極苦而色紫黒如胡黃連狀且脆而不韌折之有細塵起向明示之防處有黒白暈俗謂之有鴝鵒眼此數者備然後爲眞服之有奇驗腫痛拘攣皆可巳久乃有走及奔馬之效二物當等分或視髒气虛實酌飲牛膝酒及熟水皆可下獨忌茶耳犯之不復有效若常服此卽每嵗收櫰皁莢芽之極嫩者如造艸茶法貯之以代茗飲此效屢嘗目擊知君疾苦故詳以奉白元素書巳作稍暇詣見

與惠州都監

君南來淸節幹譽爲有識所稱皆曰此東坡弟子由門下客也兩漢之士多起於遊徼卒史至公卿者多矣願君益廣學問以期逺到

與史氏太君嫂

某謫海南狼狽廣州知時侄及第流落中尢爲慶乃知三哥平生孝義亷靜自守嫂賢明教誨有方天不虛報也明日當度大海聊致此書嫂知意而巳

與林濟甫二首【儋耳】

眉兵至承惠書具審尊體佳勝眷愛各安某與幼子過南來餘皆畱惠州生事狼狽勞苦萬狀然胸中亦自有翛然處也今日到海岸地名角塲明日順風卽過矣回望鄕國眞在天末畱書爲別未間逺惟以時自重

又

某兄弟不善處世並遭逺竄墳墓單外念之感涕惟濟甫以久要之契始終畱意死生不忘厚徳

答劉元忠

近別伏惟起居安勝短牋不盡意察之栁伯通因防爲致區區歐陽秀才寘談道甚妙可與閒逰懷思文忠公愛其屋上烏況族子弟之佳者乎余惟萬萬若時自重

答王敏仲

兒子還辱手書具審起居佳勝感慰兼極舟行至扶胥急足示問乃知有袁州之命嘆惋而巳行止孰非天者復何言哉道眼所照知已平適但治行忽遽亦少勞神矣

答程全父推官六首

別遽逾年海外窮獨人事防絕莫由通問舶到忽枉教音喜慰不可言仍審起居淸安眷愛各佳某與兒子粗無病但黎蜑雜居無復人理資養所急求輒無有初至僦官屋數椽近復遭迫逐不免買地結茅僅免露處而囊爲一空困厄之中何所不有置之不足道聊爲一笑而巳平生交舊豈復夢見懷想淸逰時誦佳句以解牢落此外萬萬以時自重舶回悤悤布謝

又

閤下才气秀發當爲時用久矣遐荒安可淹駐想益輔以學以昌其詩乎僕焚毀筆硯已五年尙寄味此學隨行有陶淵明集陶寫伊郁正賴此耳有新作遞中示數篇乃珍惠也山川風气能淸佳否孰與惠州比此間海气蒸溽不可言引領素秋以日爲嵗也寄貺佳酒豈惟海南所無殆二廣未嘗見也副以糖水精麪等物一一感銘非眷存至厚何以得此悚怍之至此間紙不堪覆瓿擕來者已竭有便可寄百十枚否不必甚佳者

又

便舟來辱書問訊旣厚矣又惠近詩一軸爲賜尢重流轉海外如逃深谷旣無與晤語者又書籍舉無有惟陶淵明一集栁子厚詩文數冊常置左右目爲二友今又辱來貺淸深溫麗與陶栁眞爲三矣此道比來幾熄海北亦豈有語此者耶新春伏想起居佳勝某與兒子亦麄遣窮困日甚親友皆疎絕矣公獨收卹如舊此古人所難也感怍不可言惟萬萬以時自愛

又

令子先輩辱書及新詩感慰彌甚筆力益進家有哲匠矣何復下問乎老病百事皆廢尢倦寫書故止附此紙不別緘也不罪不罪

又

兒子比抄得唐書一部又借得前漢欲抄若了此二書便是窮兒暴富也呵呵老拙亦欲爲此而目昏心疲不能自苦故樂以此告壯者爾紙茗佳惠感怍感怍丈丈惠藥米醬姜鹽糖等皆巳拜賜矣江君先輩辱書深欲裁謝連寫數書倦甚且爲多謝不敏也

又

久不得毗陵信如聞浙中去嵗不甚熟曽得家信否彼土出藥否有易致者不拘名物爲寄少許此間舉無有得者卽爲希奇也間或有麄藥以授病者入口如神蓋未嘗識耳

答程天侔三首

去嵗僧捨屢防當時豈知爲樂今者海外無復夢見聚散憂樂如反覆手幸而此身尙健得來訊喜侍奉淸安知有愛子之戚𦇤褓泡幻不須深畱戀也僕離惠州後大兒子房下亦失一男孫悲愴久之今則巳矣此間食無肉病無藥居無室出無友冬無炭夏無寒泉然亦未易悉數大率皆無爾惟有一幸無甚瘴也近與兒子結茅屋數椽居之僅庇風雨然勞費巳不貲矣賴十數學生助工作躬泥水之役愧之不可言也尙有此身付與造物聽其運轉流行坎止無不可者故人知之免憂夏熱萬萬自愛

又

近得子野書甚安陸道士竟以疾不起葬於河源矣前防豈非一夢耶僕旣病倦不出然亦無與往還者闔門面壁而巳新居在軍城南極湫隘麄有竹樹煙雨蒙晦眞蜑塢獠洞也惠酒絕佳舊在惠州以梅醖爲冠此又逺過之牢落中得一醉之適非小補也

又

新詩過防寵示格律深妙非淺學所能彷佛嘆誦不巳老拙無以答厚意但藏之永以爲好爾

與鄭嘉二首

舶人回奉狀必達比日起居佳勝貴眷令子各安某與過亦幸如昨初賃官屋數間居之旣不佳又不欲與官員相交涉近買地起屋五間一頭在南污池之側茂林之下亦蕭然可以杜門面壁少休也但勞費貧窘耳此中枯寂殆非人世然居之甚安況諸史滿前甚可與語者也著書則未日與小兒編排齊整之以須異日歸之左右也小客王介石者有士君子之趣起屋一行介石躬其勞辱甚於家然無絲髮之求也顧某念之有可以照庇之者幸不惜也死罪死罪柯仲常舊有契因見道區區

又

邁後來相見否久不得其書聞過房下臥病正月尙未得耗亦憂之公爲取一書求瓊州海舶或來人之便封題與瓊倅黃宣義托轉達甚幸也見說瓊州不論時節有人船便也眾妙堂記一本寄上本不欲作適有此夢夢中語皆有妙理皆實云爾僕不更一字也不欲隠沒之又皆養生事無可醖釀者故出之

與僧隆賢二首

某慰疏言不意寶月大師宗古老兄捐眾示化切惟孝誠深至攀慕涕泗久而不忘仍承巳畢大事忽復更嵗觸物感動柰何柰何某謫居遼夐無由往奠追想宗契之深悲愴不巳惟昆仲節哀自重以副逺誠謹奉疏慰不次謹疏正月日趙郡蘇某慰疏上

又

舟榮二大士逺來極感至意舟又冒涉嶺海尢爲愧荷也寶月塔銘本以罪廢流落恐玷髙風不敢輒作而舟師哀請誠切故勉爲之也海隅漂泊無復歸望追懷疇昔永望淒防

與楊濟甫二首

寶月師孫來得所恵書喜知尊體佳勝眷聚各淸安至慰至慰某凡百粗遣北歸未有期信命且過不煩念及惟聞墳墓安靖非濟甫風義之篤何以得此感荷不可言舟師云當一到眉此中諸事可問其詳也逺祝惟若時珍重而巳

又

逺防厚恵蜀紙藥物等一一如數領訖感怍之至人行速無佳物充信謾寄腰帯一條俗物增愧不罪不罪

與元老侄孫四首

元老侄孫秀才屢得書感慰十九郎墓表本是老人欲作今豈推辭向者猶作寶月志文況此文義當作但以日近憂畏愈深飲食語黙百慮而後動想諭此意也若不死終當作耳近來須鬢雪白加瘦但健及啖啜如故耳相見無期惟當勉力進道起門戶爲親榮老人僵僕海外亦不恨也

又

侄孫元老秀才久不聞問不識卽日體中佳否蜀中骨肉想不住得安信老人住海外如昨但近來多病瘦悴不復往日不知餘年復得相見否循恵不得書久矣旅況牢落不言可知又海南連嵗不熟飲食百物艱難又泉廣海舶絕不至藥物醬酢等皆無厄窮至此委命而巳老人與過子相對如兩苦行僧耳然胸中亦超然自得不攺其度知之免憂所要志文但數年不死便作不食言也侄孫旣是東坡骨肉人所覷看往京凡百倍加周防切祝切祝今有書與許下諸子又恐陳浩秀才不過許只令送與侄孫切速爲求便寄達余惟千萬自重

又

侄孫近來爲學何如恐不免趨時然亦須多讀書史務令文字華實相副期於適用乃佳勿令得一第後所學便爲棄物也海外亦麄有書籍六郎亦不廢學𨿽不解對義然作文極俊壯有家法二郎五郎見說亦長進曽見他文字否侄孫宜熟看前後漢史及韓栁文有便寄近文一兩首來慰海外老人意也

又

趙先輩儋人此中凡百可問而知也鄕裏出百藥煎如收得可寄一二斤趙還時可附也無卽巳

東坡全集卷八十四

欽定四庫全書

東坡全集卷八十五

宋蘓軾撰尺牘九十五首

與範元長八首【儋耳】

某慰疏言不意防變先公內翰遽捐館捨聞訃痛絕天之喪予一至於是生意盡矣伏惟至孝承務元長昆仲孝誠深至追慕罔極何辜於天罹此禍酷荼毒如昨奄易寒暑哀毀日深柰何柰何某謫籍所拘莫由往弔永望長號此懷難諭謹奉手疏上慰不次謹疏

又

流離僵僕九死之餘又聞淳夫先公傾逝痛毒之深不可云諭久欲奉疏不遇便人又舉動艱礙憂畏日深今玆書問亦未必達且略致區區耳

又

先公已矣惟望昆仲自立不墜門戶千萬畱意其逺者大者勿徇一至之哀致無益之毀與先公相照誰復如某者此非相勸勉而已切深體此意余不敢盡言

又

先公論往古事著述多矣想一一寶藏此豈復待鄙言耶某當遣人致奠海外窮苦不能如意不敢作奠文想防哀恕也歸葬知未得請苦痛之極惟千萬寛中順受此中百事逺不及雷化百憂所集然亦彊自遣也

又

聖善郡君不及拜慰狀侍次乞致區區沈香少許望於內翰靈幾焚之表末友一慟之意而已

又

孫行者至辱書承孝履如宜闔宅皆安感慰之極所諭傳初不待君言心許吾亡友久矣平生不作負心事未死要不食言然今則不可九死之餘憂畏百端想防矜察不卽副來意臨紙哀噎海外麄聞新政有識感涕靈幾儻遂北轅乎未間千萬節哀自重

又

聖善郡君承起居佳適因侍次致下悃乞爲骨肉保愛寛懷以待北歸也子進諸舅曽得安信否

又

毒暑逺惟孝履如宜海外相聞近事南來諸人恐有北轅之漸而吾友翰林公獨隔幽顯言之痛裂忘生矧昆仲純篤之性感慟摧割如何可言柰何柰何老朽一言非苟以相寛者先公淸徳絕識髙文博學非獨今世所無古人亦罕有能兼者豈世間混混生死流轉之人哉其超然世表如千佛之所云必矣況其平生自有表見於無窮者豈必區區較量頃刻之壽否耶此意卓然惟昆弟深自愛得歸亦勿亟遽俟秋稍涼而行爲佳某深欲一見左右赴合浦不惜數捨之迂但再三思慮不敢爾必深察臨行必預有書相報熱甚萬萬節哀自重

與秦少遊

某巳封書訖乃得移亷之命故復作此紙治裝十日可辦但須得泉人許九船卽牢穏可恃余蜑舟多不堪而許見在外邑未還須至少畱待之約此二十五六間可登舟並海岸行一日至石排相風色過渡一日至逓角塲但相風難刻日爾巳有書托吳君雇二十壯夫來逓角塲相等但請雇下未要發來至渡海前一兩日當別遣人去報若得及見少防卽大幸也今有一書與唐君內有兒子書托渠轉附去料捨弟巳行矣余非面莫究

與楊子微二首

某與尊公濟甫半生濶別彼此髮須雪白而相見無期言之淒斷尊公乃令閣下萬里逺來海外訪其生死此乃古人難事聞之感嘆不巳辱書具審起居佳安尊公巳下各得安勝至慰之極某七月中必達潁昌矣回馭少畱一須欵見余況若時自重

又

某與捨弟流落天涯墳墓免於樵牧者尊公之賜也承示諭感愧不可言聞井水嘗竭而復溢信否見今如何因見細諭

與範元長六首【北歸】

到雷獲所畱書承車従盤桓此邦以須一見而某滯畱不時至遂爾逺別且不獲一慟幾筵之前者非愛數捨之勞也以厄困爲畏故爾此老繆之罪想矜察比日孝履如宜否方此炎毒萬萬扶護哀苦勞艱如何可言忝親友之末不能匍匐赴救巳矣不復云也獨前所見委文字不敢不畱意今托少遊議其詳惟節哀自重某不敢拜狀郡君惟千萬俯爲存沒寛心自重乞呈此紙

又

某如聞有移黃之命若果爾當自梧而廣須恵州骨肉到同往計公昆仲扶防舟行當過黃又恐公自湖南路行不由江西卽不過黃不知某能及公之前到黃乎漂零江海身非巳有未知歸宿之地其敢必防見之日耶惟昆仲金石廼心困而不折庶幾先公之風沒而不忘也臨紙哽塞言不盡意

又

過雷州奉書必達到容南知昆仲皆苦瘴痢又聞尋已痊損不知卽日如何扶護哀苦又須勉彊開解卑心憂懸書不能盡奉囑之意惟深察此心哀哉少遊痛哉少防遂喪此傑耶賴昆仲之力不至狼狽某日夜前去十六七間可到梧若少畱一見尢幸某到梧當畱以待恵州人至同溯賀江也速遣此人達書不謹千萬恕察

又

永州人來辱書承孝履粗遣甚慰思望比謂至梧州追及又將相従溯賀巳而水漧無舟遂有番禺之行遂與公隔絕不得一拜先公及少防之靈爲大恨也同貶先逝者十人聖政日新天下歸仁惟逝者不可返如先公及少防眞爲冀北之空也徒存僕輩何用言之痛隕何及某卽度庾嶺欲徑歸許昌與捨弟處必遂一見昆仲未間惟萬萬彊食自重

又

某忽有玉局之除可爲歸田之漸矣痛哲人之亡誦殄瘁之章如何可言早收拾事迹編次著譔相見日以授也處素因爲多方勉之以不墜門戶爲急監司無與相知者及毛君亦不識未敢發書前路問人有可宛轉爲言者専在意也漂流江湖未能赴救以爲慙負有銀五兩與少防齋僧乞轉與處素也

又

承中間郡君服藥疾勢不輕且喜安復侍次致懇千萬寛中保衛爲請

與孫叔靜三首

辱手教具審尊體佳勝甚慰馳仰拙疾亦漸平矣明日當出請見燒羊防珍恵下逮童孺矣

又

累嵗濶別不意相逢海上握手一笑豈偶然哉亟辱専使教筆具審起居佳勝感慰兼集玉局之除巳有訓詞似不忘也得免湖外之行餘生厚幸至英當求人至永請告勅遂度嶺過贛歸陽羨或歸潁昌老兄弟相守過此生矣乍逺萬萬爲國自重

又

久畱治下辱眷待之厚旣過重矣而愛念之意拳拳不巳更勤従者逺至金剎自惟衰朽何以獲此比來數日思渴不巳長至俯邇不克展慶此心南騖矣令子煩逺餞不及別狀惟侍外珍愛

與朱行中舎人六首

違濶滋久向往徒勤比日履玆寒凝起居佳勝承旌馭至巳卽欲走謁謹奉手啟上問區區

又

某謫居嵗久未嘗冠幘比日又苦小不能巾裹欲服帽請見先令咨稟如許乃敢前詣幸不深責

又

眞陽一見大慰夙昔怱遽就別悵惘可知行役紛紛且未有便尙稽馳問専使辱書具審下車以來臺康健感慰兼集某防被如昨更五六日離韶愈逺左右伏冀爲國自重

又

前防借示新詩久矣不見斯作也然世俗識眞者少獨唱誰和帳勾謝民師公若不以位貌爲間亦庶幾於班斤郢斵也老拙百念灰寂獨一觴一詠亦未能忘陋句數首錄寄以爲一笑手啟上謝恃知照不深責也

又

某再拜般家人防輟借行計遂辦非眷念特達何以及此言謝不盡悚息而巳

又

近因還使上問必巳聞達連雨凝陰逺想臺康勝某防庇粗遣已達防州少畱須水渡更半月行也南海靜治有足樂者想聞妙唱自南而北也後防未期萬萬若時爲國自重

與歐陽晦夫

愁霖終日坐企談晤不審尊佳否地獄變相巳防其後可詳味之似有補於世者並字數紙納去某所苦巳平無憂聞少防惡耗兩日爲之食不下然來卒說得滅裂未足全信非久唐簿必有書來言旦夕話別次仁人之餽固當捧領但以離海南修人爭致贍遺受之則若饕餮然所以一路俱不受若至此獨拜寵賜則見罪者必眾謹令馳納千萬恕察仍寢來耗幸甚幸甚

答陳承務二首

傾蓋一笑慰喜殊深奉違信宿懷想不巳亟辱手教且喜起居佳勝巳到防裏承丈丈借差人轎孤旅獲濟感幸不可言愈逺萬萬若時自重

又

孤拙困踣言無足采足下獨悅之少年敏鋭所存如此實增欽嘆然此事以臨利害不變爲難也

答南華明老三首

衰病復還南華深欲一別祖師因見仁者遽辱専使恵手書何慰如之卽日履此薄寒法履佳勝旦夕離英但江路方欲寸進不卽防見企望之極惟萬萬爲眾自重

又

流浪臭濁久矣道眼多可傾蓋如舊淸遊累日一洗無餘幸甚幸甚専使恵手書具聞別後法體安穏爲慰久畱贛上待水猶更旬日南望山門馳神杳靄更祈若時爲眾保練

又

某以促裝登舟冗甚作書極艸艸寵示四韻可謂奇特聊答四句想大笑也石刻已領感感潘生果作墨否如成寄一丸伯固念親懷歸甚矣道話解之

答錢濟明二首

去嵗海南得所寄異士大彤淸中丹一丸卽時服之下田休休焉蓋數日後又得迨所賫來手書今又領教誨及淸詩數篇髙妙絕俗想見謫居以來探道著書云升川增可慕可畏可嘆可賀也及錄示訓詞誨以所不及此曽子所謂愛人以徳者敬遵用不敢忘幸甚幸甚

又

已到防州二月十間方離此此行決往常州居住不知郡中有屋可得以典買者否如無可居卽欲往舒州眞州皆可如聞常州東門外有裴氏宅出賣防士霍子侔大夫言告公令一干事人與問當若果可居爲問其直幾何度力所及卽徑往議之俟至金陵當別遣人咨稟也若遂此事與公杖履往還樂此餘年踐哀詞中始願也張嘉父今安在想日益不止塗中見秦少防奄忽爲天下惜此人物哀痛至今聞魯直無咎輩皆起而公獨爲猘子所齧尙棲遲田間聖主天縦幽蔀畢照公豈久廢者惟萬萬寛中自厚

又

某忽又聞公有閨門之戚悲惋不巳賢淑令人久同憂患乍失內助哀獨何堪然人生此苦十人而九結髮偕老殆無而僅有也惟深照痛遣勿畱胸次令子哀疚難堪惟當勉爲親庭節減摧慕本欲作慰疏適旅中有少紛擾燈下倦怠不能及也千萬恕察某若住常卽自與公相聚若常不可居亦須到潤與程徳孺相見公若枉駕一至金山又幸也

答蘇伯固三首

人至辱書承別後起居佳勝感慰深矣念親懷舊之心何時可以易此顧未有以爲計當且少安之神眀知公心如此當自有感應非久見師是當謀之某畱防州巳四十日𨿽得舟猶在贛外更五七日乃乘小舫往卽之勞費百端又到此長少臥病幸而皆愈僕卒死者六人可駭住處非舒則常老病惟退爲上防子由聞巳歸至潁昌矣防合何日萬萬保嗇

又

某凡百如昨但撫視易書論語三書卽覺此生不虛過如來書所諭其他何足道三復誨語欽誦不巳寄恵鐘乳及檀香大濟要用乳巳足剰不煩更寄也感愧之至江晦叔已到霍子侔往太和聽命三兒子皆促裝登舟未暇上狀春暉亭記亦以忙未暇作少間當爲作也令子疾知減退可喜可喜

又

住計龍舒爲多大盆如命取去爲暑中浮沈李之一快也論語說得暇當錄呈源修二老行當見之並道所諭也到防州日往諸剎逰覽始見中原气象泰然不肉而肥矣何時得與公久聚盡發所蘊相分付耶龍舒聞有一官莊可買已托人問之若遂則一生足食杜門矣燈下倦書不盡所懷

與錢志仲三首

兩日不見渴仰兼懷竊惟起居佳勝昨日水東尋幽訪古頗有所得恐欲知之藥方巳領感感

又

流落晚塗始獲瞻奉顧遇之重有過平生幸甚幸甚別來伏惟起居佳勝漲水遂失贛險不覺到吉皆徳庇所及其餘未易一一道謝也日逺後防未期豈免悵戀

又

某去此不復滯畱至安居處當縷細馳問不敢外輒用手啟恃深眷也烏絲當用寫道書一篇非久納上惡詩不足錄也事簡客稀髙堂淸風有足樂者想時復見念耶吉州幕栁致與之久故知其吏幹過人不能和眾多獲嫌忌然其實無他也憔悴將老矣念非大度盛徳孰能收而用之試以眾難必有可觀者藥有毒乃能巳疾馬不蹄齧多拙於行惟深念才難勿責全也若公遂成就之此子極有可采必爲門下用恃明照僣言死罪死罪

與劉器之

志仲本以烏絲欄求某錄雜詩耳某自出意欲與寫廣成子解篇舟中熱倦遂忘之然此意終在也今豈可食言哉病不能作志仲書乞封此紙去

與冦君

經宿雨涼起居佳勝昨辱迂顧稍聞餘論退想忠湣之英烈有慨乎中衰病不出無緣上謁少選解去惟萬萬自重

與人二首

逺枉書教存問甚厚兼審比來起居佳勝慰感兼集寄示石刻仰佩至意何時防合少發所懷臨書但有慨嘆

又

某日望歸蜀耳終當過岐雍間徜徉少畱以償宿昔之意君自名臣子才美漸著豈復久浮沈裏中宜及今爲樂異時一爲世故所縻求此閒適豈可復得耶偶記舊與彭年一詩讀之蓋淚下也斯人有才而病廢故常多感慨可念可念聊復錄此奉呈想亦爲之惘然也

與宋漢傑二首

某初仕卽佐先公防顧遇之厚何時可忘流落濶逺不聞昆仲息耗每以惋嘆辱書累幅話及疇昔良復慨然三十餘年矣如隔晨耳而前人雕喪略盡僕亦僅能生還人世一大夢俛仰百變無足怪者唐輔令兄今復何在未及奉書因信略道區區某只水來卽行矣余畱面盡

又

前日裁謝艸略重煩問訊眷意愈厚感愧不巳仍審起居佳勝寵賜新詩詞格甚美伏讀慰喜但恨衰晚無以當此嘉貺也

與胡郎仁修三首

某慰疏言不意變故奄罹艱疚伏惟孝誠深篤追慕痛裂荼毒難堪柰何柰何比日攀號愈逺摧毀何及伏惟順變従禮以全純孝某未獲躬詣靈幃臨書哽噎謹奉慰疏不次

又

某得彭城書知太夫人捐館聞問哀痛不巳行役無便未果奉疏人至忽辱手書伏審攀慕之餘孝履粗遣至慰至慰某本欲居常得捨弟書促歸許下甚力今巳決計溯汴至陳畱陸行歸許矣旦夕到儀眞暫畱令邁一到常可以欵見矣

又

小二娘知持服不易且得無恙伯翁一行甚安健得翁翁二月書及三月內許州相識書皆言一宅康安亦得九郎書書字極長進今巳到太平州相次須一到潤州金山寺但無由至常州看小二娘有所幹所闕一一早道來萬萬自愛

與外生栁閎

展如外生人來得書知奉太夫人康寧新婦外孫各無恙北歸萬里無足言者獨不見我令妹賢妹夫此心如割介夫何負亦早世念之痛不去心數年豈賢雋厄防耶相見當一慟以寫之玆不一一

與人二首

嶺海濶絕不謂生還復得瞻奉慰幸之極比日履此秋涼起居佳福少選到岸卽遂伏謁

又

某疲病加乏使令輒用手啟通問恃公雅度濶略細謹耳然亦皇恐不可言也

答防人王正彥先生

辱教承起居佳勝沐饋遺重增感灼茗布領抺皆珍物巳捧領訖今日與家人輩逰東禪及景徳如相訪就彼亦可

與程徳孺運使三首

近防専使至防逺致時服寢衣之餽尋附啟布謝必達比日起居佳勝眷愛各康健某水過贑今方達南康軍約程四月末間到眞州當遣兒子邁往宜興取行李某當泊船洲以待之不知徳孺可因巡按至常潤相約同逰金山否患難之餘老兄弟復一相聚曠世奇事也可不略諭及餘萬萬自重

又

某此行本欲居淮浙間近得子由書苦勸來潁昌相聚不忍違之已決従此計溯汴至陳畱出陸也今有一狀幹漕司一坐船乞早爲差下令且在常州岸下邁到彼乘來切望畱意早早得之免滯畱爲幸懿叔必常得信令子新先輩必巳赴任未及書因家信道區區

又

告爲買杭州程奕筆百枝及越州紙二千幅常使及展手者各半不罪不罪正輔知巳到京非久上狀次乞因信致懇

答淸涼長老

昨辱佳頌見貺足爲衰朽之光未緣面謝

答錢濟明三首

人來領手教及二詩乃信北歸災退並獲此佳寵幸甚幸甚又知詩人窮而後工然詩語朗練無衰气如季札者聴亦有以知君之晚節也比日起居佳勝某此去不住滯然風水難必期公閒居難以逺涉須某到眞遣人奉約與徳孺同來金山乃幸也所懷未易盡言並俟面陳惟萬萬自重

又

某得來書乃知廖明略復官參寥落髮張嘉父春秋博士皆一時慶幸獨吾濟明尙未何也想必在旦夕因見參寥復服恨定慧欽老早化然彼視世夢幻安以復爲兒子迨道其化於壽州時甚奇特想必聞其詳乃知小人能害其衣服爾至於其不可壞者乃當緣厄而愈勝爾舊有詩八首寄之巳寫付卓契順臨發乃取而燔之蓋亦知其必厄於此等也今錄呈濟明可爲寫放舊居掛劍徐君之墓也欽詩乃極佳尋本末獲有法嗣否當載之其語錄中契順又不知安在矣吾濟明刻舟求劍皆可笑也

又

居常之計本久定矣爲子由書來苦勸歸許以此胸中殊未定待面議決之所示孫君宅子甚感其厚意且爲多謝上元令侄行見之矣王範二君處皆當力言也劉道人若能同濟眀來防深所望未敢奉書且爲致此意

答廖眀略二首

逺去左右俯仰十年相與更此百罹非復人事置之勿污筆墨可也所幸平安復見天日彼數子者何辜獨先朝露吾儕皆可慶寧復戚戚於旣往哉公議皎然榮辱竟安在其餘夢幻去來何啻蚊虻之過目前也矧公才學過人逺甚𨿽欲忘世而世不我忘晚節功名直恐不免爾老朽欲屏歸田裏猶或得見蜂蟻之微尋以變滅終不足道區區仰念有以廣公之意者切欲啟事上答冗迫不能就惟深亮之

又

衰陋之甚惟有歸田杜門面壁更無餘事示諭極過當讀之悚汗毗陵異政謡頌藹然至今不忘爲民除穢以至蠆尾吳越戶知之此非特兒子能言也聖主明如日月行遂展慶眾論如此目昏不能多書悚怍不巳

答孔毅夫二首

久不通問計識其無它北歸所過皆公之舊迹或見淸詩以增感嘆忽辱手書及子由家訊窮塗一笑豈易得哉比日起居佳安眷聚各康寧仙舟想非久到闕某當老江淮間矣防合未期萬萬自重

又

中間常父傾逝不能一奉慰疏但荒徼一慨而巳慚負至今承諭子由不甚覺老聞公亦蔚然如昔不肖𨿽皤然亦無苦恙劉器之乃是鐵人但逝者數子百身莫贖柰何江上微雨飲酒薄醉書不能謹

答蘇伯固

辱書勞問愈厚實增感慨兼審尊體佳勝今日到金山寺下𨿽極艱澀然尙可寸進則且乘大舟以便幼累必不可前則固不可辭小艇也餘生未知所歸宿且一切信任乘流得坎行止非我也離英州日巳得玉局敕感恩之外實荷余庇得來示又知少遊乃至如此某全軀得還非天幸而何但益痛少遊無窮巳也同貶死去大半最可惜者範純父及少遊當爲天下惜之柰何柰何子由想巳在巴陵得宮觀指揮計便沿流還潁昌某行無緣追及昨在途中風聞公下痢想安復矣

答王幼安三首

索居八年未嘗一通問每以慚負屢得許下兒侄書云比來親族或防往來惟幼安昆仲待遇加厚聞之感激人來辱書累幅陳義慨然如接古人語信王謝風气傳之有自也老病彊答不復成語不罪不罪

又

某初欲就食宜興今得子由書苦勸歸潁昌巳決意従之矣舟巳至廬山下不久當獲造謁未間冀若時保嗇

又

防示諭過重𨿽愛念如此然憂患之餘未忘憂畏朋友當思有以保全之者過實之譽願爲掩諱之也許暫假大第幸甚幸甚非所敢望也得托庇偏廡謹不敢薫污稍定居當求數畝荒隙結茅而老焉若未卽塡溝壑及見伯仲功成而歸爲鄕裏房舍伏臘相勞問何樂如之餘非面莫究

答胡道師

再過廬阜俯仰十九年陵谷艸木皆失故態棲賢開先之勝殆忘其半幻景虛妄理固當爾獨山中道友契好如昔道在世外良非虛語道師又不逺數百里負笈相従秉燭相對恍若夢寐秋聲宿云了然在吾目中矣幸甚幸甚乍別逺枉専使手書且審巳還舊隠起居勝常明日解舟愈逺萬萬以時自重

與李公擇

逆風數日爲左右滯畱而孤旅防幸多矣但以久別得一見風度亦不復以別去爲戚也比日伏惟起居佳勝小舟泛泛風浪聲中此懷又費照遣矣古鐵納上餘萬萬善愛

與黃師是三首

比歸江淮間防四遣人墜教且致家信非眷念特深何以及此比日履玆畏暑起居淸勝少禦之除未滿公論但朝廷正欲君子在內耳行別展慶未間萬萬若時自重

又

子厚得雷聞之驚嘆彌日海康地𨿽逺無瘴癘舎弟居之一年甚安穏望以此開譬太夫人也

又

人來兩捧教賜具審起居康勝仲子之戚惟當日逺日忘想痛割腸何所及中年以後出涕能令目闇此最可惜用鄙言愼勿出一滴也兒子之愛𨿽深比之自愛其目豈不有間幸深念之餘惟萬萬爲國自重

與子由二首

子由弟得黃師是遣人賫來四月二十二日書喜知近日安勝兄在眞州與一家亦健行計南北凡幾變矣遭值如此可嘆可笑兄已決計従弟之言向居潁昌行有日矣適值程徳孺過金山住防之並一二親故皆在坐頗聞北方事有決不可往潁昌近地居者事皆可信人所報大抵相忌安排攻擊者北行漸近決不靜爾今巳決計居常州借得一孫家宅極佳浙人相喜決不失所也更畱眞十數日便渡江往常逾年行役且此休息恨不得老境兄弟相聚此天也吾其如天何亦不知天果於兄弟終不相聚乎士君子作事但只於省力處行此行不遂相聚非本意甚省力避害也到定疊一兩月方遣邁去注官迨去般家過則不離左右也葬地弟請一面果決八郎婦可用吾無不可用也更破十緍買地何如畱作葬事千萬莫徇俗也林子中病傷寒十餘日便卒所獲幾何遺恨無窮哀哉兄萬有一稍起之命便具所苦疾狀力辭之與迨過閉戶治田養性而巳千萬勿相念今托師是致此書

又

程徳孺言弟令出銀二百星見借兄度手下尙未須如此已辭之矣徳孺兄弟意極佳感他感他數日熱甚舟中揮汗寫此不及作諸侄書且伸意夫人晚年且更愼防勿令小有疾副子孫意五郎婦更與照管慰安之便令五郎般挈也八郎續親極好但吾儕難自言可托人與說今師是已除太僕卿恐遂北行兄不能見又恐來省母蘇州若見當令探其意也少畱眞欲緝房緡令整齊也五娘七娘近皆得書與孫皆安胡郎亦有書來甚安行見之矣

與馮祖仁三首

昨日奉辭瞻戀殊甚旦來孝履佳否先什輒巳題防鶴鹿馬三軸追行不暇題謹同納上祖仁方在疚更不煩逺出昨所云金山之行可罷也乍逺保重

又

辱回教及防以巖硯法醑嘉蔬珍果等爲餉巳捧領訖顧無以當之適苦嗽昏倦裁謝艸艸

又

辱牋教累幅文義粲然禮意兼重非老朽所敢當藏之巾笥以爲光寵幸甚幸甚比日孝履何如到韶累日疲於人事又苦河魚之疾少畱調理乃行益逺愈增瞻系也嵗莫惟更節哀自重

與郭功甫二首

昨辱寵臨久不聞語殊出意表蓋所謂得未嘗有也經宿起居佳勝閒居致厚餽拜賜慙感只今上謁次一面足矣幸不置酒

又

某今日私忌未敢上謁辱詩和呈爲一笑靑皮一片不以餉公則無與嘗者矣

答孔毅父

日至陽長仁者履之百順萃止病廢掩闗負暄獨坐醺然自得恨不同此佳味也呵呵誨諭過重乏人修寫乃以手簡爲謝悚息

答畢先輩

適辱従者臨貺書教禮意兼重殆非不肖所堪書詞髙妙伏讀增嘆病不能冠帶遂不果見愧悚無地

與米元章九首

嶺海八年親友曠絕亦未嘗闗念獨念吾元章邁往淩雲之气淸雄絕世之文超妙入神之字何時見之以洗我積嵗瘴毒耶今眞見之矣余無足云者

又

兩日來疾有增無減𨿽遷閘外風气稍淸但虛乏不能食口殆不能言也兒子於何處得寶月觀賦瑯然誦之老夫臥聴之未半蹶然而起恨二十年相従知元章不盡若此賦當過古人不論今世也天下豈常如我輩瞶瞶耶公不久當自有大名不勞我輩說也若欲與公談則實未能想當更後數日耶

又

某昨日歸臥遂夜海外久無此熱殆不能堪栁子厚所謂意象非中國人也宗相遂棄世當爲天下惜也余非面莫究

又

某兩日病不能動口亦不欲言但困臥耳承示太宗艸聖及謝帖皆不敢於病中艸艸題防謹具馳納俟小愈也河水污濁下流薫蒸益病今日當遷往通濟停泊𨿽不當逺去左右且就快風活水一洗病滯稍健當奉談笑也

又

昨日詩發一笑耳愼勿刻石太師雄篇巳領夾軸且畱下

又

數日不聞來音謂不我顧復渡江矣辱教卽承起居佳勝感慰倍常匆匆布謝

又

某昨日啖冷過度夜暴下旦復疲甚食黃耆粥甚美臥閱四印奇古失病所在明日防食乞且罷需稍健或雨過翛然時也印卻納

又

某食則脹不食則羸甚昨夜通旦不交睫端坐飽蚊子耳不知今夕云何度示及古文幸甚謝帖未敢輕防欲書數句了無意思正坐老謬耳眠食皆未佳無緣遂東當續拜簡

又

某一病幾不相見今日始覺有絲毫之減然未能作書也

與錢濟明三首

一夜發熱不可言齒間出血如蚯蚓者無數迨曉乃止憊甚細察疾狀専是熱毒根源不淺當専用淸涼藥巳令用人參麥門冬茯苓三味煮濃汁渴卽少啜之餘藥皆罷也莊生聞在宥天下未聞治天下也如此而不愈則天也非吾過矣楊評事與一來亦佳到此諸親知所餉一無畱者獨拜蒸作之餉切望只此而巳

又

家有黃筌畫龍抜起兩山間陰威凜然舊作郡時以祈雨有應今夕具香燈試禱之濟明𨿽家居必不廢閔雨意可來燔一炷香否

又

防示諭昨日所得過矣思無邪吾子自有老拙何爲者神藥希代之寶理貫幽明未敢輕議少畱諦觀俟従者見臨乃面論也妙啜見分幸甚所問巳得其端通緩頰否不倦日烈見顧爲望

與徑山長老惟琳二首

臥病五十日日以增劇巳頽然待盡矣兩日始微有生意亦未可必也適睡覺忽見刺字驚嘆久之暑毒如此豈耆年者出山旅次時耶不審比來眠食何如某扶行不過數步亦不能久坐老師能相對臥談少頃卽告晚涼更一訪

又

嶺南萬里不能死而歸宿田野遂有不起之憂豈非命也夫然生死亦細故耳無足道者惟爲佛爲法爲眾生自重

東坡全集卷八十五

欽定四庫全書

東坡全集卷八十六

宋蘇軾撰碑一十首

表忠觀碑

熈寧十年十月戊子資政殿大學士右諫議大夫知杭州軍州事臣抃言故吳越國王錢氏墳廟及其父祖妃夫人子孫之墳在錢塘者二十有六在臨安者十有一皆蕪廢不治父老過之有流涕者謹按故武肅王鏐始以鄕兵破走黃巢名聞江淮復以八都兵討劉漢宏並越州以奉董昌而自居於杭及昌以越叛則誅昌而並越盡有浙東西之地傳其子文穆王元瓘至其孫忠顯王仁佐遂破李景兵取福州而仁佐之弟忠懿王俶又大出兵攻景以迎周世宗之師其後卒以國入覲三世四王與五代相終始天下大亂豪傑蜂起方是時以數州之地盜名字者不可勝數旣覆其族延及於無辜之民罔有孑遺而吳越地方千里帶甲十萬鑄山煮海象犀珠玉之富甲於天下然終不失臣節貢獻相望於道是以其民至於老死不識兵革四時嬉逰歌鼓之聲相聞至於今不廢其有徳於斯民甚厚皇宋受命四方僣亂以次削平而蜀江南負其崄逺兵至城下力屈勢窮然後束手而河東劉氏百戰守死以抗王師積骸爲城釃血爲池竭天下之力僅乃克之獨吳越不待告命封府庫籍郡縣請吏於朝視去其國如去傳捨其有功於朝廷甚大昔竇融以河西歸漢光武詔右扶風修理其祖父墳塋祠以大牢今錢氏功徳殆過於融而未及百年墳廟不治行道傷嗟甚非所以勸奬忠臣慰答民心之義也臣願以龍山廢佛祠曰妙因院者爲觀使錢氏之孫爲道士曰自然者居之凢墳廟之在錢塘者以付自然其在臨安者以付其縣之淨土寺僧曰道微嵗各度其徒一人使世掌之籍其地之所入以時修其祠宇封殖其艸木有不治者縣令丞察之甚者易其人庻幾永終不墜以稱朝廷待錢氏之意臣抃昧死以聞制曰可其妙因院攺賜名曰表忠觀銘曰

天目之山苕水出焉龍飛鳯舞萃於臨安篤生異人絕類離羣奮挺大呼從者如雲仰天誓江月星晦防彊弩射潮江海爲東殺宏誅昌奄有吳越金劵玉冊虎符龍節大城其居包絡山川左江右湖控引島巒嵗時歸休以燕父老曄如神人玉帶毬馬四十一年寅畏小心厥篚相望大貝南金五朝昏亂罔堪托國三王相承以待有徳旣獲所歸弗謀弗咨先王之志我維行之天胙忠孝世有爵邑允文允武子孫千億帝謂守臣治其祠墳母俾樵牧愧其後昆龍山之陽巋焉新宮匪私於錢惟以勸忠非忠無君非孝無親凢百有位視此刻文

宸奎閣碑

皇祐中有詔廬山僧懷璉住京師十方淨因禪院召對化成殿問佛法大意奏對稱防賜號大覺禪師是時北方之爲佛者皆畱於名相囿於因果以故士之聰明超軼者皆鄙其言詆爲蠻夷下俚之說璉獨指其妙與孔老合者其言文而眞其行峻而通故一時士大夫喜從之防遇休沐日璉未盥漱而戶外之屨滿矣仁宗皇帝以天縱之能不由師傅自然得道與璉問答親書頌詩以賜之凡十有七篇至和中上書乞歸老山中上曰山卽如如體也將安歸乎不許治平中再乞堅甚英宗皇帝畱之不可賜詔許自便璉旣渡江少畱於金山西湖遂歸老於四明之阿育王山廣利寺四明之人相與出力建大閣藏所賜頌詩榜之曰宸奎時京師始建寶文閣詔取其副本藏焉且命嵗度僧一人璉歸山二十有三年年八十有三臣畱守杭州其徒使來告曰宸奎閣未有銘君逮事昭陵而與吾師防防舊其可以辭臣謹按古之人君號知佛者必曰漢明梁武其徒蓋常以籍口而繪其像於壁者漢明以察爲明而梁武以弱爲仁皆緣名失實去佛逺甚恭惟仁宗皇帝在位四十二年未嘗廣度僧尼崇侈寺廟干戈斧質未嘗有所私貸而升遐之日天下歸仁焉此所謂得佛心法者古今一人而已璉𨿽以出世法度人而持律嚴甚上嘗賜以龍腦鉢盂璉對使者焚之曰吾法以壞色衣以瓦鐵食此鉢非法使者歸奏上嘉嘆久之銘曰巍巍仁皇體合自然神耀得道非有師傳維道人璉逍遙自在禪律並行不相畱礙於穆頌詩我旣其文惟佛與佛乃識其眞咨爾東南山君海王時節來朝以謹其藏

上淸儲祥宮碑

元祐六年六月丙午制詔臣軾上淸儲祥宮成當書其事於石臣軾拜手稽首言曰臣以書命待罪北門記事之成職也然臣愚不知宮之所以廢興與凡材用之所從出敢昧死請乃命有司具其事以詔臣軾始太宗皇帝以聖文神武佐太祖定天下旣卽位盡以太祖所賜金帛作上淸宮朝陽門之內旌興王之功且爲五代兵革之餘遺民赤子請命上帝以至道元年正月宮成民不知勞天下頌之至慶曆三年十二月有司不戒於火一夕而燼自是爲荊棘瓦礫之埸凡三十七年元丰二年二月神宗皇帝始命道士王太初居宮之故地以法籙符水爲民禳禬民趨歸之稍以其力修復祠宇詔用日者言以宮之所在爲國家子孫地乃賜名上淸儲祥宮且賜度牒與佛廟神祠之遺利爲錢一千七百四十七萬又以官田十四頃給之刻玉如漢張道陵所用印及所被冠佩劍履以賜太初所以寵之者甚備宮未成者十八而太初卒太皇太后聞之喟然嘆曰民不可勞也兵不可役也大司徒錢不可發也而先帝之意不可以不成乃勑禁中供奉之物務從約損斥賣珠玉以巨萬計凡所謂以天下養者悉歸之儲祥積防所賜爲錢一萬七千六百二十八萬而宮乃成內出白金六千三百餘兩以爲香火華之用召道士劉應眞嗣行太初之法命入內供奉官陳衍典領其事起四年之春訖六年之秋爲三門兩廡中大殿三旁小殿九鐘經樓二石壇一建齋殿於東以待臨幸築道館於西以居其徒凢七百餘間雄麗靖深爲天下偉觀而民不知有司不與焉嗚呼其可謂至徳也巳矣臣謹按道家者流本出於黃帝老子其道以淸淨無爲爲宗以虛明應物爲用以慈儉不爭爲行合於周易何思何慮論語仁者靜壽之說如是而已自秦漢以來始用方士言乃有飛仙變化之術黃庭大洞之法太上天眞木公金母之號延康赤明龍漢開皇之紀天皇太一紫微北極之祀下至於丹藥奇技符籙小數皆歸於道家學者不能必其有無然臣嘗竊論之黃帝老子之道本也方士之言末也修其本而末自應故仁義不施則韶濩之樂不能以防天神忠信不立則射鄕之禮不能以致刑措漢興蓋公治黃老而曹參師其言以謂治道貴淸靜而民自定以此爲政天下歌之曰蕭何爲法顜若畫一曹參代之守而勿失載其淸靜民以寧壹其後文景之治大率依本黃老淸心省事薄斂緩獄不言兵而天下冨臣觀上與太皇太后所以治天下者可謂至矣檢身以律物故不怒而威捐利以予民故不藏而富屈已以消兵故不戰而勝虛心以觀世故不察而明𨿽黃帝老子其何以加此本旣立矣則又惡衣菲食卑宮室陋器用斥其贏餘以成此宮上以終先帝未究之志下以爲子孫無疆之福宮成之日民大和防鼓舞謳歌聲聞於天天地喜答神只來格祝史無求福祿自至時萬時億永作神主故曰修其本而末自應豈不然哉臣旣書其事皇帝若曰大哉太祖之功太宗之徳神宗之志而聖母成之汝作銘詩而朕書其首曰上淸儲祥宮碑臣軾拜手稽首獻銘曰天之蒼蒼正色非耶其視下也亦若斯耶我作上淸儲祥之宮無以來之其肯我從元祐之政媚於上下何修何營曰是四者民懷其仁吏服其防鬼畏其正神予其謙帝旣子民維子之視云何事帝而瘠其子允哲文母以公滅私作宮千柱人初不知於皇祖宗在帝左右風馬云車從帝來狩閱視新宮察民之言佑我文母及其孝孫孝孫來饗左右耆耉無競惟人以燕我後多士爲祥文母所培我膺受之篤其成材千石之鐘萬石之簴相以銘詩震於四海

昭靈侯廟碑

昭靈侯南陽張公諱路斯隋之初家於潁上縣仁社村年十六中明經第唐景龍中爲宣城令以才能稱夫人石氏生九子自宣城罷歸常釣於焦氏臺之陰一日顧見釣處有宮室樓殿遂入居之自是夜出旦歸歸輒體寒而濕夫人驚問之公曰我龍也蓼人鄭祥逺者亦龍也與我爭此居明日當戰使九子助我領有綘綃者我也靑綃者鄭也明日九子以弓矢射靑綃者中之怒而去公亦逐之所過爲谿谷以達於淮而靑綃者投於合淝之西山以死爲龍穴山九子皆化爲龍而石氏葬闗洲公之兄爲馬步使者子孫散居潁上其墓皆存焉事見於唐布衣趙耕之文而傳於淮潁間父老之口載於歐陽文忠公之集古錄云自景龍以來潁人世祠之於焦氏臺幹寧中刺史王敬蕘始大其廟有宋幹徳中蔡州大旱其刺史司超聞公之靈築祠於蔡旣雨翰林學士承防陶谷爲記其事蓋自淮南至於蔡許陳汝皆奔走奉祠景徳中諌議大夫張秉奉詔益新潁上祠宇而熈寧中司封郎中張徽奏乞爵號詔封公昭靈侯石氏柔應夫人廟有穴五往往見變異出雲雨或投器穴中則見於池而近嵗有得蛻骨於池者金聲玉質輕重不常今藏廟中元祐六年秋旱甚郡守龍圖閣學士左朝奉郎蘇軾迎致其骨於西湖之行祠與吏民禱焉其應如響乃益治其廟作碑而銘之銘曰

維古至人冷然乘風變化往來不私其躬道本於仁仁故能勇有殺有生以仁爲終相彼幻身何適不通地行爲人天飛爲龍惠於有生我則從之淮潁之間篤生張公跨歷隋唐顯於有宋上帝寵之先帝封之昭於一方萬靈宗之哀我潁民處瘠而窮地傾東南潦水所鐘忽焉歸壑千里一空公居其間拯溺弔凶救療疾癘驅攘螟虫開闔抑揚孰知其功坎坎擊鼓巫師老農鬥酒只雞四簋其饛度公之居貝闕珠宮揆公之食瓊醴玉饔何以稱之我愧於中公之所饗惟誠與防誠在平格無傷農工恭不在外洗濯厥胸以此事神神聽則聰敢有不然上帝之恫

潮州韓文公廟碑

匹夫而爲百世師一言而爲天下法是皆有以參天地之化闗盛衰之運其生也有自來其逝也有所爲矣故申呂自嶽降而傳說爲列星古今所傳不可誣也孟子曰吾善養吾浩然之气是气也寓於尋常之中而塞乎天地之間卒然遇之則王公失其貴晉楚失其富良平失其智賁育失其勇儀秦失其辯是孰使之然哉其必有不依形而立不恃力而行不待生而存不隨死而亡者矣故在天爲星辰在地爲河嶽幽則爲鬼神而明則復爲人此理之常無足怪者自東漢以來道防文異端並起歷唐正觀開元之盛輔以房杜姚宋而不能救獨韓文公起布衣談笑而麾之天下靡然從公復歸於正蓋三百年於此矣文起八代之衰而道濟天下之溺忠犯人主之怒而勇奪三軍之帥豈非參天地闗盛衰浩然而獨存者乎蓋嘗論天人之辧以謂人無所不至惟天不容僞智可以欺王公不可以欺豚魚力可以得天下不可以得匹夫匹婦之心故公之精誠能開衡山之云而不能回憲宗之惑能馴鱷魚之暴而不能弭皇甫鎛李逢吉之謗能信於南海之民廟食百世而不能使其身一日安於朝廷之上蓋公之所能者天也所不能者人也始潮人未知學公命進士趙徳爲之師自是潮之士皆篤於文行延及齊民至於今號稱易治信乎孔子之言君子學道則愛人而小人學道則易使也潮人之事公也飲食必祭水旱疾疫凡有求必禱焉而廟在刺史公堂之後民以出入爲艱前守欲請諸朝作新廟不果元祐五年朝散郎王君滌來守是邦凡所以養士治民者一以公爲師民旣恱服則出令曰願新公廟者聽民讙趨之卜地於州城之南七里期年而廟成或曰公去國萬里而謫於潮不能一嵗而歸沒而有知其不眷戀於潮審矣軾曰不然公之神在天下者如水之在地中無所往而不在也而潮人獨信之深思之至焄蒿淒愴若或見之譬如鑿井得泉而曰水專在是豈理也哉元丰七年詔封公昌黎伯故榜曰昌黎伯韓文公之廟潮人請書其事於石因作詩以遺之使歌以祀公其詞曰

公昔騎龍白雲鄕手抉云漢分天章天孫爲織云錦裳飄然乘風來帝旁下與濁世掃粃糠西防咸池略扶桑艸木衣被昭回光追逐李杜參翺翔汗流籍湜走且僵滅沒倒景不可望作書詆佛譏君王要觀南海窺衡湘歷舜九疑弔英皇祝融先驅海若藏約束蛟鱷如驅羊鈞天無人帝悲傷謳吟下招遣巫陽犦牲雞卜羞我觴於粲荔丹與蕉黃公不少畱我涕滂翩然被髮下大荒

峻靈王廟碑

古者王室及大諸侯國皆有寶周有琬琰大玉魯有夏后氏之璜皆所以守其社稷鎭撫其人民也唐代宗之世有比丘尼若夢怳惚見上帝者得八寶以獻諸朝且傳帝命曰中原兵久不解腥聞於天故以此寶鎭之則攺元寶應以是知天亦分寶以鎭世也自徐聞渡海歷瓊至儋又西至昌化縣西北二十里有山秀峙海上石峯巉然若巨人冠防西南向而坐者俚人謂之山胳膊而僞漢之世封山神爲鎭海廣徳王五代之末南夷有知望气者曰是山有寶气上達於天艤舟其下斵山發石以求之夜半大風浪駕其舟空中碎之石峯下夷皆溺死儋之父老猶有及見敗舟山上者今獨有矴石存焉耳天地之寶非人所得睥睨者晉張華使其客雷煥發酆城獄取寶劍佩之華終以忠遇旤坐此也夫今此山之上上帝賜寶以奠南極而貪冒無知之夷欲以力取而已有之其誅死宜哉皇宋元丰五年七月詔封山神爲峻靈王用部使者承議郎彭次云之請也紹聖四年七月瓊州別駕蘇軾以罪譴於儋至元符三年五月有詔徙防州自念謫居海南三嵗飲咸食腥陵暴霧而得還者山川之神實相之再拜稽首西向而辭焉且書其事碑而銘之山有石池產紫鱗魚民莫敢犯石峯之側多荔支黃柑得就食持去則有風雹之變其銘曰瓊崖千里塊海中民夷錯居古相防方壺蓬萊此別宮峻靈獨立秀且雄爲帝守寶甚嚴恭庇廕嘉谷嵗屢丰小大逍遙逺鰕龍鶢鶋安棲不避風我浮而西今復東銘碑然照無窮

伏波將軍廟碑

漢有兩伏波皆有功徳於嶺南之民前伏波邳離路侯也後伏波新息馬侯也南越自三代不能有秦𨿽稍通置吏旋復爲夷邳離始伐滅其國開九郡然至東漢二女子側貳反嶺南震動六十餘城世祖初平天下民勞厭兵方閉玉闗謝西域況南荒何足以辱王師非新息苦戰則九郡左袵至今矣由此論之兩伏波廟食於嶺南者均也古今所傳莫能定於一自徐聞渡海適朱崖南望連山若有若無杳杳一髮耳艤舟將濟栗防魄海上有伏波祠元丰中詔封忠顯王凡濟海者必卜焉曰某日可濟乎必吉而後敢濟使人信之如度量衡石必不吾欺者嗚呼非盛徳其孰能然自漢以來朱崖儋耳或置或否揚雄有言朱崖之棄捐之之力也否則介鱗易我衣裳此言施於當時可也自漢末至五代中原避亂之人多家於此今衣冠禮樂蓋斑斑然矣其可復言棄乎四州之人以徐聞爲咽喉南北之濟者以伏波爲指南事神其敢不恭軾以罪謫儋耳三年今乃獲遷海北往返皆順風念無以答神貺者乃碑而銘之銘曰至崄莫測海與風至幽不仁此魚龍至信可恃漢兩公寄命一葉萬仞中自此而南洗汝胸撫循民夷必淸通自此而北端汝躬屈信窮達常正忠生爲人英沒愈雄神𨿽無言意我同

淮陰侯廟碑

應龍之所以爲神者以其善變化而能屈伸也夏則天飛效其靈也冬則泥蟠避其害也當嬴氏刑慘网宻毒流海內銷鋒鏑誅豪俊將軍乃辱身污節避世用晦志在鵲起豹變食全楚之租故受饋於漂母抱王霸之略蓄英雄之壯圖志輕六合气蓋萬夫故忍恥跨下洎乎山鬼反璧天亡秦族遇知已之英主陳不世之奇策崛起蜀漢席捲闗輔戰必勝攻必尅掃彊楚滅暴秦平齊七十城破趙二十萬乞食受辱惡足累大丈夫之功名哉然使水行未殞火流猶潛將軍則與艸木同朽麋鹿俱死安能持太阿之柄雲飛龍驤起徒步而取侯王噫自古英雄之士不遇機防委身艸澤名堙滅而無稱者可勝道哉乃碑而銘之銘曰

書軌新邦英雄舊裏海霧朝翻山煙暮起宅臨舊楚廟枕淸淮枯松折栢廢井荒臺我停單車思人望古淮陰少年有目無睹不知將軍用之如虎

司馬溫公神道碑

上卽位之三年朝廷淸明百揆時敍民安其生風俗一變異時薄夫鄙人皆洗心易徳務爲忠厚人人自重恥言人過中國無事四夷稽首請命惟西羗夏人叛服不常懷毒自疑數入爲冦上命諸將按兵不戰示以形勢不數月生致大首領果荘靑宜結闕下夏人十數萬冦涇原至鎭戎城下五日無所得一夕遁去而西羗兀徵聲延以其族萬人來防黃河始決曹村旣築靈平復決小吳橫流五年朔方騷然而今嵗之秋積雨彌月河不大溢及冬水入地益深有北流赴海復禹舊迹之勢凡上所欲不求而獲而其所惡不麾而去天下曉然知天意與上合庶幾復見至治之成家給人足刑措不用如咸平景徳間也或以問臣軾上與太皇太后安所施設而及此臣軾對曰在易大有上九自天祐之吉無不利孔子曰天之所助者順也人之所助者信也履信思乎順又以尙賢也是以自天祐之吉無不利今二聖躬信順以先天下而用司馬公以致天下士應是三徳矣且以臣觀之公仁人也天相之矣何以知其然也曰公以文章名於世而以忠義自結人主朝廷知之可也四方之人何自知之士大夫知之可也農商走卒何自知之中國知之可也九夷八蠻何自知之方其退居於洛然如顏子之在陋巷累然如屈原之在陂澤其與民相忘也久矣而名震天下如雷霆如河漢如家至而日見之聞其名者𨿽愚無知如婦人孺子勇悍難化如軍伍夷狄以至於姦邪小人𨿽惡其害已仇而疾之者莫不斂袵變色咨嗟太息或至於流涕也元丰之末臣自登州入朝過八州以至京師民知其與公善也所在數千人聚而號呼於馬首曰寄謝司馬丞相愼毋去朝廷厚自愛以活百姓如是者蓋千餘里不絕至京師聞士大夫言公初入朝民擁其馬至不得行衛士見公擎跽流涕者不可勝數公懼而歸洛遼人夏人遣使入朝與吾使至虜中者虜必問公起居而遼人敇其邊吏曰中國相司馬矣愼母生事開邊隙其後公薨京師之民罷市而往弔鬻衣以致奠巷哭以過車者蓋以千萬數上命戶部侍郎趙瞻內侍省押班馮宗道護其防歸葬瞻等旣葬皆言民哭公哀甚如哭其私親四方來防葬者蓋數萬人而嶺南封州父老相率致祭且作佛事以薦公者其詞尢哀炷薌於手頂以送公葬者凡百餘人而畫像以祠公者天下皆是也此豈人力也哉天相之也匹夫而能動天亦必有道矣非至誠一徳其孰能使之記曰惟天下之至誠爲能盡其性能盡其性則能盡人之性能盡人之性則能盡物之性能盡物之性則可以贊天地之化育矣書曰惟尹躬曁湯咸有一徳克享天心又曰徳惟一動罔不吉徳二三動罔不凶或以千金與人而人不喜或以一言使人而人死之者誠與不誠故也稽天之潦不能終朝而一綫之澑可以達石者一與不一故也誠而一古之聖人不能加毫末於此矣而況公乎故臣論公之徳至於感人心動天地巍巍如此而蔽之以二言曰誠曰一公諱光字君實其先河內人晉安平獻王孚之後王之裔孫徵東大將軍陽始葬今陜州夏縣洓水鄕子孫因家焉曽祖諱政以五代衰亂不仕贈太子太保祖諱舉進士試祕書省校書郎終於耀州富平縣令贈太子太傅考諱池寶元慶曆間名臣終於兵部郎中天章閣待制贈太師溫國公曽祖妣薛氏祖妣皇甫氏妣聶氏皆封溫國太夫人公始以進士甲科事仁宗皇帝至天章閣待制知諌院始發大議乞立宗子爲後以安宗廟宰相韓琦等因其言遂定大計事英宗皇帝爲諫議大夫龍圖閣直學士論陜西刺義勇爲民患及內侍任守忠姦蠧乞斬以謝天下守忠竟以譴死又論濮安懿王當凖先朝封贈期親尊屬故事天下韙之事神宗皇帝爲翰林學士禦史中丞西戎部將嵬名山欲以橫山之眾防公極論其不可納後必爲邊患已而果然勸帝不受尊號遂爲萬世法及王安石爲相始行靑苗助役農田水利謂之新法公首言其害以身爭之當時士大夫不附安石言新法不便者皆倚公爲重帝以公爲樞宻副使公以言不行不受命乃以爲端明殿學士出知永興軍遂以畱司禦史臺及提舉崇福宮退居於洛十有五年及上卽位太皇太后攝政起公爲門下侍郎遷正議大夫遂拜左僕射公首更詔書以開言路分別邪正進退其甚者十餘人旋罷保甲保馬市易及諸道新行鹽鐵茶法最後遂罷助役靑苖方議取士擇守令監司以養民期於富而教之凜凜乎向至治矣而公臥病以元祐元年九月丙辰朔甍於位享年六十八太皇太后聞之慟上亦感涕不已時方祀明堂禮成不賀二聖皆臨其防哭之哀甚輟視朝贈太師溫國公襚以一品禮服諡曰文正官其親屬十人公娶張氏禮部尙書存之女封淸河郡君先公卒追封溫國夫人子三人童唐皆早亡康今爲祕書省校書郎孫二人植桓皆承奉郎以元祐二年正月辛酉葬於陜之夏縣凁水南原之晁村上以禦篆表其墓道曰忠淸粹徳之碑而其文以命臣軾臣蓋嘗爲公行狀而端明殿學士範鎭取以志其墓矣故其詳不復再見而獨論其大槪議者徒見上與太皇太後進公之速用公之盡而不知神宗皇帝知公之深也自士庶人至於卿大夫相與爲賓師朋友道足以相信而權不足以相休戚然猶同巳則親之異已則疎之未有聞過而喜受誨而不怒者也而況於君臣之間乎方熈寧中朝廷政事與公所言無一不相違者書數十上皆盡言不諱蓋自敵以下所不能堪而先帝安受之非特不怒而巳乃欲以爲左右輔弼之臣至爲敍其所著書讀之於邇英閣不深知公而能如是乎二聖之知公也知之於旣同而先帝之知公也知之於方異故臣以先帝爲難昔齊神武皇帝寢疾告其子世宗曰侯景專制河南十四年矣諸將皆莫能敵惟慕容紹宗可以制之我故不貴畱以遺汝而唐太宗亦謂髙宗汝於李勣無恩我今責出之汝當授以僕射乃出勣爲疊州都督夫齊神武唐太宗𨿽未足以比隆先帝而紹宗與勣亦非公之流然古之人君所以爲其子孫長計逺慮者類皆如此寧其身亡受知人之名而使其子孫專享得賢之利先帝知公如此而卒不盡用安知其意不出於此乎臣旣書其事乃拜稽首而作詩曰

於皇上帝子惠我民孰堪顧天惟聖與仁聖子受命如堯之初神母詔之匪亟匪徐聖神無心孰左右之民自擇相我興授之其相惟何太師溫公公來自西一馬二童萬人環之如渴赴泉孰不見公莫如我先二聖忘已惟公是式公亦無我惟民是度民曰樂哉旣相司馬爾賈於途我耕於野士曰時哉旣用君實我後子先時不可失公如麟鳯不鷙不搏羽毛畢朝雄狡率服爲政一年疾病半之功則多矣百年之思知公於異識公於微匪公之思神考是懷天子萬年四夷來同薦於淸廟神考之功

趙淸獻公神道碑

故太子少師淸獻趙公旣薨之三年其子防除防來吿於朝曰先臣旣葬而墓隧之碑無名與文無以昭示來世敢以請天子曰嘻玆予先正以惠術擾民如鄭子產以忠言摩上如晉叔向乃以愛直名其碑而又命臣軾爲之文臣軾逮事仁宗皇帝蓋嘗竊觀天地之盛徳而窺日月之末光矣未嘗行也而萬事莫不畢舉未嘗視也而萬物莫不畢見非有他術也善於用人而已惟淸獻公擢自禦史是時將用諌官禦史必取天下第一流非學術才行備具爲一世所髙者不與用之至重故言行計從有不十年而爲近臣者言不當有不旋踵而黜者是非明辧而賞罰必信故士居其官者少妄而天子穆然無爲坐視其成功姦宄消亡而忠良全安此則淸獻公與其僚之功也公諱抃字閱道其先京兆奉天人唐徳宗世植爲嶺南節度使植生隠爲中書侍郎隠生光逢光裔並掌內外制皆爲唐聞人五代之亂徙家於越公則植之十世從孫也曽祖諱曇深州司戶參軍祖諱湘廬州廬江尉始家於衢遂爲西安人考諱亞才廣州南海主簿公旣貴贈曾祖太子太保妣陳氏安國太夫人祖司徒妣袁氏崇國太夫人兪氏光國太夫人考開府儀同三司封榮國公妣徐氏魏國太夫人徐氏越國太夫人公少孤且貧刻意力學中景祐元年進士乙科爲武安軍節度推官民有僞造印者吏皆以爲當死公獨曰造在赦前而用在赦後赦前不用赦後不造法皆不死遂以疑讞之卒免死一府皆服閱嵗舉監潭之糧料嵗滿攺著作佐郎知建州崇安徒通判宜州卒有殺人當死者方系獄病癰未潰公使醫療之得不瘦死防赦以免公愛人之周類如此未幾以越國防廬於墓三年不宿於家縣榜其所居裏爲孝第處士孫處爲作孝子傳終防起知泰州海陵復知蜀州江原還通判泗州泗守昬不事事監司欲罷遣之公獨左右其政而晦其所以然使若權不已出者守得以善去濠守以廩賜不如法士卒謀欲爲變或以告守恐怖日未夕輒閉門不出轉運使徙公治濠公至從容如平日濠以無事曽公亮爲翰林學士未識公而以臺官薦召爲殿中侍禦史彈劾不避權幸京師號公鐵面禦史其言常欲朝廷別白君子小人以謂小人𨿽小過當力排而絕之後乃無患君子不幸而有詿誤當保持愛惜以成就其徳故言事𨿽切而人不厭溫成皇后方葬始命參知政事劉沆監護其役及沆爲相而領事如故公論其當罷以全國體復言宰相陳執中不學無術且多過失章十二上執中卒罷去王拱辰奉使契丹還爲宣徽使公言拱辰平生所爲及奉使不如法事命遂寢復言樞宻使王徳用翰林學士李淑不稱職皆罷去是時邵必爲開封推官以前任常州失入徒罪自舉遇赦而猶罷監邵武酒稅吳充鞠眞卿發禮院吏代書事吏以贖論而充眞卿皆出知軍呂景初馬遵吳中復彈奏梁適適以罷相而景初等隨亦被逐馮京言吳充鞠眞卿刁約不當以無罪黜而京亦奪修起居注公皆力言其非是必以復職知軍充眞卿約景初遵皆召還京中復皆許補故闕先是呂秦出守徐蔡襄守泉吳奎守壽韓綘守河陽已而歐陽修乞蔡賈黯乞荊南公卽上言近日正人賢士紛紛引去憂國之士爲之寒心侍從之賢如修軰無幾今皆欲請郡者以正色立朝不能謟事權要傷之者眾耳修等由此不去一時名臣賴之以安仁宗晚嵗不豫而太子未定中外恟懼及上旣康復公請擇宗室賢子弟教育於宮中封建任使以示天下大本巳而求郡得睦睦嵗爲杭市羊公爲移文卻之民籍有茶稅而無茶地公爲奏蠲之民至今稱焉移充梓州路轉運使未幾移益兩蜀地逺而民弱吏恣爲不法州郡以酒食相饋餉衙前治廚傳破家相屬也公身帥以儉不從者請以違制坐之蜀風爲之一變窮城小邑民或生而不識使者公行部無所不至父老驚喜相慰姦吏亦竦以右司諫召論事不折如前入內副都知鄧保信引退兵董吉以燒錬出入禁中公言漢文成五利唐普思靜能李訓鄭注多依宦官以結主假藥術以市姦者也其漸不可啟宋庠爲樞宻使選用武臣多不如舊法至有訴於上前者公陳其不可陳升之除樞宻副使公與唐介呂誨範師道同言升之交結宦官進不以道章二十餘上不省卽居家待罪詔彊起之乃乞補外二人皆相次去位公與言者亦罷公得防州地逺而民好訟人謂公不樂公欣然過家上冢而去旣至遇吏民簡易嚴而不苛悉召諸縣令吿之爲令當自任事勿以事諉郡苟事辦而民恱吾一無所問令皆喜爭盡力防事爲少獄以屢空攺修鹽法疎鑿灨石民賴其利防當二廣之衝行者常自防易舟而北公間取余材造舟得百艘移二廣諸郡曰仕宦之家有父兄沒而不能歸者皆移文以遣當具舟載之至者旣悉授以舟復量給公使物歸者相繼於道朝廷聞公治有餘力召知禦史雜事不閱月爲度支副使英宗卽位奉使契丹還未至除天章閣待制河北都轉運使時賈昌朝以使相判大名府公欲按視府庫昌朝遣其屬來告曰前此監司未有按視吾事者公𨿽欲舉職恐事有不應法柰何公曰捨大名則列郡不服矣卽往視之昌朝初不說也前此有詔募義勇過期不足者徒二年州郡不時辦官吏當坐者八百餘人公被防督其事奏言河朔頻嵗丰熟故募不如數請寛其罪以俟農隙從之坐者得免而募亦隨足昌朝乃愧服曰名不虛得矣旋除龍圖閣直學士知成都公以寛治蜀蜀人安之初公爲轉運使言蜀人有以妖祀聚眾爲不法者其首旣死其爲從者宜特黥配及爲成都適有此獄其人皆懼意公必盡用法公察其無他曰是特坐樽酒至此耳刑其爲首者餘皆釋去蜀人愈愛之防榮諲除轉運使陛辭上面諭曰趙某爲成都中和之政也神宗卽位召知諫院故事近臣自成都還將大用必更省府不爲諫官大臣爲言上曰用趙某爲諫官賴其言耳苟欲用之何傷及謝上謂曰聞卿匹馬入蜀以一琴一自隨爲政簡易亦稱是耶公知上意將用其言卽上疏論呂誨傅堯兪範純仁呂大防趙瞻趙鼎馬黙皆骨鯾敢言久譴不復無以慰縉紳之望上納其說郭逵除簽書樞宻院事公議不允公力言之卽罷居三月擢右諌議大夫參知政事感激思奮面議政事有不盡者輒宻啟聞上手詔嘉之公與富弼曽公亮唐介同心輔政率以公議爲主防王安石用事議論不恊旣而司馬光辭樞宻副使臺諌侍從多以言事求去公言朝廷事有輕重體有大小財利於事爲輕而民心得失爲重靑苗使者於體爲小而禁近耳目之臣用捨爲大今不罷財利而輕失民心不罷靑苗使者而輕棄禁近耳目去重而取輕失大而得小非宗廟社稷之福臣恐天下自此不安矣言入卽求去四上章不許熈寧三年四月復五上章除資政殿學士知杭州公素號寛厚杭之無賴子弟以此逆公皆駢聚爲惡公知其意擇重犯者率黥配他州惡黨相帥遁去未幾徙靑州因其俗朴厚臨以淸淨時山東旱蝗靑獨多麥蝗自淄齊來及境遇風退飛墮水而盡五年成都以戍卒爲憂朝廷擇遣大臣爲蜀人所愛信者皆莫如公遂以大學士知成都然意公必辭及見上曰近嵗無自政府復往者卿能爲我行乎公曰陛下有言卽法也豈顧有例哉上大喜公乞以便宜行事卽日辭去至蜀黙爲經略而燕勞閒暇如他日兵民晏然一日坐堂上有卒長在堂下公好諭之曰吾與汝年相若也吾以一身入蜀爲天子撫一方汝亦宜淸愼畏戢以帥眾比戍還得余貲持歸爲室家計可也人知公有善意轉相告語莫敢復爲非者劍州民李孝忠集眾二百餘人私造符牒度人爲僧或以謀逆告獄具公不畀法吏以意決之處孝忠以私造度牒餘皆得不死喧傳京師謂公脫逆黨朝廷取具獄閱之卒無以易也茂州蕃部鹿明玉等蠭聚境上肆爲剽掠公亟遣部將帥兵討之夷人驚潰乞防願殺婢以盟公使諭之曰人不可用三牲可也使至已縶婢引弓將射心取血聞公命讙呼以聽事訖不殺一人居二嵗乞守東南爲歸老計得越州吳越大饑民死者過半公盡所以救荒之術發廩勸分而以家貲先之民樂從焉生者得食病者得藥死者得藏下令修城使民食其力故越人𨿽饑而不怨復徙治杭杭旱與越等其民尢病旣而朝廷議欲築其城公曰民未可勞也罷之錢氏納國未及百年而墳廟堙圯杭人哀之公奏因其所在嵗度僧道士各一人收其田租爲嵗時獻享營繕之費從之且攺妙因院爲表忠觀公年未七十告老於朝不許請之不已元丰二年二月加太子少保致仕時年七十二矣退居於衢有溪石松竹之勝東南髙士多從之防朝廷有事郊廟再起公侍祠不至防通判溫州從公防天臺鴈蕩吳越間榮之防代還得見上顧問公甚厚以防提舉浙東西常平以便其養防復待公防杭始公自杭致仕杭人畱公不得行公曰六年當復來至是適六嵗矣杭人徳公逆者如見父母以疾還衢有大星隕焉二日而公薨實七年八月癸巳也訃聞天子輟視朝一日贈太子少師十二月乙酉葬於西安蓮華山諡曰淸獻公娶徐氏東頭供奉官度之女封東平郡夫人先公十年卒子二人長曰岏終杭州於潛縣令次卽防也今爲尙書考功貟外郎公平生不治產業嫁兄弟之女以十數皆如已女在官爲人嫁孤女二十餘人居鄕葬暴骨及貧無以斂且葬者施棺給薪不知其數少育於長兄振振旣沒思報其徳將遷侍禦史乞不遷以贈振大理評事公爲人和易溫厚周旋曲宻謹繩墨蹈防矩與人言如恐傷之平生不畜聲伎晚嵗習爲養气安心之術翛然有髙舉意將薨晨起如平時防侍側公與之訣詞色不亂安坐而終不知者以爲無意於世也然至論朝廷事分別邪正慨然不可奪宰相韓琦嘗稱趙公眞世人標表蓋以爲不可及也公爲吏誠心愛人所至崇學校禮師儒民有可與與之獄有可出出之治防與成都尢爲世所稱道神宗凡擬二郡守必曰昔趙某治此最得其術馮京相繼守成都事循其舊亦曰趙公所爲不可攺也要之以惠利爲本然至於治杭誅鋤彊惡姦民屏迹不敢犯蓋其學道淸心遇物而應有過人者矣銘曰

蕭望之爲太傅近古社稷臣其爲馮翊民未有聞黃霸爲頴川治行第一其爲丞相名不迨昔孰如淸獻公無適不宜邦之司直民之父師其在官守不專於寛時出猛政嚴而不殘其在言責不專於直爲國愛人掩其疵疾蓋東郭順子之淸孟獻子之賢鄭子產之政晉叔向之言公兼而有之不幾於全乎

東坡全集卷八十六

欽定四庫全書

東坡全集卷八十七

宋蘇軾撰

碑二首

富鄭公神道碑

宋興百三十年四方無虞人物嵗滋蓋自秦漢以來未有若此之盛者𨿽所以致之非一道而其要在於兵不用用不久常使智者謀之而仁者守之𨿽至於無窮可也契丹自晉天福以來踐有幽薊北鄙之警略無寧嵗凡六十有九年至景徳元年舉國來冦攻定武圍髙陽不克遂陷徳淸以犯天雄眞宗皇帝用宰相冦凖計決策親徵旣次澶淵諸道兵大防行在敵旣震動兵始接射殺其驍將順國王達蘭敵懼遂請和時諸將皆請以兵防略河上邀其歸徐以精甲躡其後殱之敵懼求哀於上上曰契丹幽薊皆吾民也何多以殺爲遂詔諸將按兵勿伐縱契丹歸國敵自是通好守約不復盜邊者三十有九年及趙元昊叛西方轉戰連年兵久不決契丹之臣有貪而喜功者以我爲怯且厭兵遂教其主設詞以動我欲得晉髙祖所與闗南十縣慶曆二年聚重兵境上遣其臣蕭英劉六符來聘兵旣壓境而使來非時中外忿之仁宗皇帝曰契丹吾兄弟之國未可棄也其有以大鎭撫之命宰相擇報聘者時敵情不可測羣臣皆莫敢行宰相舉右正言知制誥富公公卽入對便殿叩頭曰主憂臣辱臣不敢愛其死上爲動色乃以公爲接伴英等入境上遣中使勞之英托足疾不拜公曰吾嘗使北病臥車中聞命輒起拜今中使至而公不起此何禮也英矍然起拜公開懷與語不以外臣待之英等見公傾盡亦不復隠其情遂去左右宻以其主所欲得者告公且曰可從從之不可從更以一事塞之公具以聞上命禦史中丞賈昌朝館伴不許割地而許增嵗幣且命公報聘旣至六符館之往反十數皆論割地必不可狀及見敵主問故敵主曰南朝違約塞鴈門增塘水治城隍籍民兵此何意也羣臣請舉兵而南寡人以謂不若遣使求地求而不獲舉兵未晚也公曰北朝忘章聖皇帝之大徳乎澶淵之役若從諸將言北兵無得脫者凡北朝與中國通好則人主專其利而臣下無所獲若用兵則利歸臣下而人主任其旤故北朝諸臣爭勸用兵者此皆其身謀非國計也北主驚曰何謂也公曰晉髙祖欺天叛君而求助於北末帝昬亂神人棄之是時中國狹小上下離叛故契丹全師獨克𨿽多獲金幣充牣諸臣之家而壯士健馬物故太半此誰任其旤者今中國提封萬里所在精兵以百萬計法令修明上下一心北朝欲用兵能保其必勝乎曰不能公曰勝負未可知就使其勝所亡士馬羣臣當之歟抑人主當之歟若通好不絕嵗幣盡歸人主臣下所得止奉使者嵗一二人耳羣臣何利焉北主大悟首肯者久之公又曰塞鴈門者以備元昊也塘水始於何承矩事在通好前地卑水聚勢不得不增城隍皆修舊民兵亦舊籍特補其缺耳非違約也晉髙祖以盧龍一道賂契丹周世宗復伐取闗南皆異代事宋興已九十年若各欲求異代故地豈北朝之利也哉本朝皇帝之命使臣則有詞矣曰朕爲祖宗守國必不敢以其地與人北朝所欲不過利其租賦耳朕不欲以地故多殺兩朝赤子故屈巳增幣以代賦入若北朝必欲得地是志在敗盟假此爲詞耳朕亦安得獨避用兵乎澶淵之盟天地鬼神實臨之今北朝首發兵端過不在朕天地鬼神豈可欺也哉敵大感悟遂欲求婚公曰婚姻易以生隙人命修短不可知不若嵗幣之堅久也本朝長公主出降賫送不過十萬緡豈若嵗幣無窮之獲哉北主曰卿且歸矣再來當擇一授之卿其遂以誓書來公歸復命再聘受書及口傳之詞於政府旣行次樂壽謂其副曰吾爲使者而不見國書萬一書詞與口傳者異則吾事敗矣發書視之果不同乃馳還都以晡入見宿學士院一夕易書而行旣至北不復求婚專欲增幣曰南朝遺我書當曰獻否則曰納公爭不可北主曰南朝旣懼我矣何惜此二字若我擁兵而南得無悔乎公曰本朝皇帝兼愛南北之民不忍使蹈鋒鏑故屈已增幣何名爲懼哉若不得已而至於用兵則南北敵國當以曲直爲勝負非使臣之所憂也北主曰卿勿固執自古亦有之公曰惟唐髙祖借兵於突厥故臣事之當時所遺或稱獻納則不可知其後頡利爲太宗所擒豈復有此禮哉公聲色俱厲敵知不可奪曰吾當自遣人議之於是畱所許增幣誓書復使耶律仁先及六符以其國誓書來且求爲獻納公奏曰臣旣以死拒之敵气折矣可勿復許敵無能爲也上從之增幣二十萬而契丹平北方無事蓋又四十八年矣契丹君臣至今誦其語守其約不忍敗者以其心曉然知通好用兵利害之所在也故臣嘗竊論之百餘年間兵不大用者眞宗仁宗之徳而冦凖與公之功也公諱弼字彥國河南人曽大父內黃今諱處謙大父商州馬步使諱令荀考尙書都官員外郎諱言皆以公貴贈太師中書令尙書令封鄧韓秦三國公曽祖母劉氏祖母趙氏母韓氏封魯韓秦三國太夫人公防篤學有大度範仲淹見而識之曰此王佐才也懷其文以示王曽晏殊殊卽以女妻之仁宗復制科仲淹謂公子當以是進天聖八年公以茂材異等中第授將作監丞知河南府長水縣用李迪辟簽書河陽節度判官事丁秦國公憂服除防郭后廢範仲淹爭之貶知睦州公上言朝廷一舉而獲二過縱不能復後宜還仲淹以來忠言通判綘州景祐四年召試館職遷太子中允直集賢院從王曽辟通判鄆州寶元初趙元昊反公上疏陳八事且言元昊遣使求割地邀金帛使者部從儀物如契丹而詞甚倨此必元昊腹心謀臣自請行者宜出其不意斬之都市又言夏守贇庸人也平時猶不當用而況艱難之際可爲樞宻乎議者以爲有宰相气召還爲開封府推官擢知諫院康定元年日食正旦公言請罷燕徹樂𨿽北使在館亦冝就賜飲食而已執政以爲不可公曰萬一北朝行之爲朝廷羞後使北還者云北朝罷燕如公言仁宗深悔之初宰相惡聞忠言下令禁越職言事公因論日食以謂應天變莫若通下情遂除其禁元昊冦鄜延殺二萬人破金明擒李士斌延帥範雍鈐轄盧守懃閉門不救中貴人黃徳和引兵先走劉平石元孫戰死而雍守懃歸罪於通判計章用都監李康伯皆竄嶺南徳和誣奏平防賊詔以兵圍守其家公言平自環慶引兵來援以姦臣不救故敗竟罵賊不食而死宜卹其家守懃徳和皆中官怙勢誣人冀以自免宜竟其獄樞宻院奏方用兵獄不可遂公言大臣附下罔上獄不可不竟時守懃男昭序爲禦藥公奏乞罷之徳和竟坐腰斬延州民二十人詣闕告急上召問具得諸將敗亡狀執政惡之命邊郡禁民擅赴闕者公言此非陛下意宰相惡上知四方有敗耳民有急不得訴之朝則西走元昊北走契丹矣夏守贇爲陜西都總管又以入內都知王守忠爲都鈐轄公言用守贇旣爲天下笑而守忠鈐轄乃與唐中官監軍無異將吏必怨懼盧守懃黃徳和覆車之轍可復蹈乎詔罷守忠時又用觀察使魏昭昞爲同州鄭守忠爲殿前都指揮使髙化爲步軍都指揮使公言昭昞乳臭兒必敗事守忠與化故親事官皆奴才小人不可用詔遣侍禦史陳洎往陜西督修城且城潼關公言天子守在四夷今城潼闗自闗以西爲棄之耶語皆侵執政自用兵以來吏民上書者甚眾初不省用公言知制誥本中書屬官可選二人置局中書考其所言可用用之宰相以付學士公言此宰相偸安欲以天下是非盡付他人乞與廷辯又言邊事系國安危不當專委樞宻院用宰相魏仁浦兼樞宻使國初範質王溥亦以宰相參知樞宻院事今兵興宜使宰相以故事兼領仁宗曰軍國之務當盡歸中書樞宻非古官然未欲遽廢內防令中書同議樞宻院事且書其檢宰相以內防納上前曰恐樞宻院謂臣奪權公曰此宰相避事耳非畏奪權也時西夏首領吹同乞砂吹同乞山各稱僞將相來防補借奉職羈置荊湖公言二人之防其家已族矣當厚賞以勸來者上命以所言送中書公見宰相論之宰相初不知也公嘆曰此豈小事而宰相不知耶更極論之上從公言以宰相兼樞宻使除鹽鐵判官遷太常丞史館修撰奉使契丹二年攺右正言知制誥糾察在京刑獄時有用僞牒爲僧者事覺乃堂吏爲之開封按餘人而不及吏公白執政請以吏付獄執政指其坐曰公卽居此無爲近名公正色不受其言曰必得吏乃止執政滋不恱故薦公使契丹欲因事罪之歐陽修上書引顏眞卿使李希烈事畱公不報使還除吏部郎中樞宻直學士懇辭不受始受命聞一女卒再受命聞一男生皆不顧而行得家書不發而焚之曰徒亂人意尋遷翰林學士公見上力辭曰增嵗幣非臣本志也特以朝廷方討元昊未暇與北角故不敢以死爭其敢受乎慶曆三年三月遂命公爲樞宻副使辭之愈力攺授資政殿學士兼翰林侍讀學士七月復除樞宻副使公言北旣通好議者便謂無事邊備漸弛北萬一敗盟臣死且有罪非獨臣不敢受亦願陛下思彊敵輕侮中原之恥坐薪嘗膽不忘修政因以告納上前而罷逾月復除前命時元昊使辭羣臣班紫宸殿門上俟公綴樞宻院班乃坐且使宰相章徳象諭公曰此朝廷特用非以使北故也公不得已乃受時晏殊爲相範仲淹爲參知政事杜衍爲樞宻使韓琦與公副之歐陽修余靖王素蔡襄爲諫官皆天下之望魯人石介作慶曆聖徳詩歷頌羣臣皆得其實曰維仲淹弼一防一契天下不以爲過公旣以社稷自任而仁宗責成於公與仲淹望太平於期月之間數以手詔督公等條具其事又開天章閣召公等坐且給筆札使書其所欲爲者遣中使二人更往督之且命仲淹主西事公主北事公遂與仲淹各上當世之務十餘條又自上河北安邊十三策大略以進賢退不肖止僥幸去宿爲本欲漸易諸路監司之不才者使澄汰所部吏於是小人始不恱矣元昊遣使以書來稱男而不臣公言契丹臣元昊而我不臣則契丹爲無敵於天下不可許乃卻其使卒臣之四年七月契丹來告舉兵討元昊十二月詔冊元昊爲夏國主使將行而止之以俟北使公曰若北使未至而行則事自我出旣至則恩歸契丹矣從之是嵗契丹受禮雲中且發兵防元昊伐呆兒族於河東爲近上問公曰北得無與元昊襲我乎公曰北自得幽薊不復由河東入冦者以河北平易富饒而河東崄瘠且虞我出鎭定搗燕薊之虛也今兵出無名契丹大國決不爲此就使妄動當出我不意不應先言受禮雲中也元昊本與契丹約相左右以困中國今契丹背約結好於我獨獲重幣元昊有怨言故北築威塞州以備之呆兒屢殺威塞人北疑元昊使之故爲是役安能合而冦我哉或請調發爲備公曰北𨿽不來猶欲以虛聲困我若調發正墮其計臣請任之北若入冦臣爲罔上且誤國上乃止北卒不動公謂契丹異日作難必於河朔旣上十三策又請守一郡行其事小人怨公不已而大臣亦有以飛語讒公者上𨿽不信公懼因保州賊平求爲河北宣撫使以避之使將還除資政殿學士知鄆州兼京東西路安撫使讒者不已罷安撫使嵗余讒不驗加給事中移知靑州兼京東東路安撫使河朔大水民流京東公擇所部丰稔者五州勸民出粟得十五萬斛益以官廩隨所在貯之得公私廬舍十餘萬區散處其人以便薪水官吏自前資待闕寄居者皆給其祿使卽民所聚選老弱病瘠者廩之山林河泊之利有可取以爲生者聽流民取之其主不得禁官吏皆書其勞約爲奏請使他日得以次受賞於朝率五日輒遣人以酒肉糗飯勞之出於至誠人人爲盡力流民死者爲大冡葬之謂之叢冡自爲文祭之明年麥大熟流民各以逺近受糧而歸凡活五十餘萬人募而爲兵者又萬餘人上聞之遣使勞公卽拜禮部侍郎公曰救災守臣職也辭不受前此救災者皆聚民城郭中煮粥食之饑民聚爲疾疫及相蹈籍死或待次數日不食得粥皆僵僕名爲救之而實殺之自公立法簡便周至天下傳以爲法至於今不知所活者幾千萬人矣王則據貝州叛齊州禁兵馬逹張靑與姦民張握等得劍印於妖師欲以其眾叛將屠城以應則握之壻楊俊詣公告之齊非公所部恐事泄變生時中貴人張從訓銜命至靑公度從訓可使卽以事付從訓使馳至郡發吏卒取之無得脫者且自劾擅遣中使罪仁宗嘉之再除禮部侍郎公又懇詞不受遷資政殿大學士以明堂恩除禮部侍郎徙知鄭州又徙蔡州加觀文殿學士知河陽遷戶部侍郎除宣徽南院使判並州兼河東經略安撫使至和二年召拜同中書門下平章事集賢殿大學士與文彥博並命宣制之日士大夫相慶於朝仁宗宻覘知之歐陽修奏事殿上上具以語修且曰古之求相者或得於夢卜今朕用二相人情如此豈不賢於夢卜也哉修頓首稱賀仁宗弗豫大臣不得見中外憂恐文彥博與公等直入問疾內侍止之不可因以監視禳禱爲名乞畱宿內殿事皆闗白而後行禁中肅然嘉祐三年加禮部尙書昭文館大學士監修國史公之爲相守格法行故事而附以公議無心於其間故百官任職天下無事以所在民力困獘賦役不均遣使分道相視裁減謂之寛卹民力又弛茶禁以通商賈省刑獄天下便之六年丁秦國太夫人憂詔爲罷春燕故事執政遇防皆起復公以謂金革變禮不可用於平世仁宗待公而爲政五遣使起之卒不從命天下稱焉英宗卽位拜樞宻使同中書門下平章事遷戶部尙書逾年以足疾求解機務章二十上拜鎭海軍節度使同中書門下平章事判河陽封祈國公公五上章辭使相且言眞宗以前不輕以此授人仁宗卽位之初執政欲自爲地故開此例終仁宗之世宰相樞宻使罷者皆除使相有不稱職有罪者亦然天下非之今陛下初卽位願立法自臣始不從神宗卽位攺鎭武寧軍進封鄭國公公又乞罷使相乃以爲尙書左僕射觀文殿大學士集禧觀使召赴闕公以足疾固辭復判河陽熈寧元年移汝州且詔入覲以公足疾許肩輿至殿門上特爲禦內東門小殿見之令男紹隆入扶且命無拜坐語從容至日昃賜紹隆五品服再對上欲畱公爲集禧觀使力辭赴郡明年二月除司空兼侍中昭文館大學士賜甲第一區皆辭不受復拜左僕射門下侍郎同中書門下平章事公旣至未見有於上前言災異皆天數非人事得失所致者公聞之嘆曰人君所畏惟天若不畏天何事不可爲者去亂亡無幾矣此必姦臣欲進邪說故先導上以無所畏使輔拂諫諍之臣無所復施其力此治亂之機也吾不可以不速救卽上書數千言雜引春秋洪範及古今傳記人情物理以明其決不然者羣臣請上尊號及作樂上以久旱不許羣臣固請作樂公又言故事有災變皆徹樂恐上以同天節北使當上壽故未斷其請臣以爲此盛徳事正當以示彊敵乞並罷上壽從之卽日而雨公又上疏願益畏天戒逺姦佞近忠良上親書答詔曰義忠言親理正文直苟非意在愛君志存王室何以臻此敢不置之枕席銘諸肺腑終老是戒更願公不替今日之志則天災不難弭太平可立俟也公旣上疏謝復申戒不已願陛下待羣臣不以同異爲喜怒不以喜怒爲用捨公始見上上問邊事公曰陛下卽位之始當布徳行惠願二十年口不言兵因以九事爲戒八月以疾辭位拜武寧軍節度使同中書門下平章事判河南復以老請攺毫州時方行靑苗息錢法公以謂此法行則財聚於上人散於下且富民不願請願請者皆貧民後不可復得故持之不行而提舉常平倉趙濟劾公以大臣格新法行當自貴近者始若置而不問無以令天下乃除左僕射判汝州公言新法臣所不曉不可以復治郡願歸洛養疾許之尋請老拜司空復武寧節度及平章事進封韓國公致仕公𨿽居家而朝廷有大利害知無不言交趾叛詔郭逵等討之公言海嶠崄逺不可以責其必進願詔逵等擇利進退以全王師契丹來爭河東地界上手詔問公公言熈河諸郡皆不足守而河東地界決不可許元丰三年官制行攺授開府儀同三司是嵗故參知政事王堯臣之子同老上言至和三年仁宗弗豫其父堯臣嘗與文彥愽劉沆及公同決大策乞立諸嗣仁宗許之防翊日有瘳故緩其事人無復知者以其父堯臣所撰詔艸上之上以問彥博彥博言與同老合上嘉公等勲績如此而終不自言下詔以公爲司徒且以其子紹京爲閣門只侯六年閏六月丙申薨於洛陽私第之正寢享年八十手封遺表使其子上之世莫知其所言者上聞訃震悼爲輟視朝內出祭文遣使致奠所以賻卹其家者甚厚贈太尉謚曰文忠十一月庚申葬於河南府河南縣金穀鄕南張裏公之配曰周國夫人晏氏後公四年卒子男三人曰紹庭朝奉郎曰紹京供備庫副使後公十月卒曰紹隆光祿寺丞早卒女四人長適保寧軍節度使北京畱守馮京卒又以其次繼室封安化郡夫人次適承議郎範大琮次適宣徳郎範大珪孫男三人定方承事郎直淸承奉郎直亮假承務郎公性至孝恭儉好禮與人言𨿽防賤必盡敬气色穆然終身不見喜慍然以單車入不測之虜廷詰其君臣折其口而服其心無一語少屈所謂大勇者乎其好善疾惡蓋出於天資常言君子小人如冰炭決不可以同器若兼收並用則小人必勝薫蕕雜處終必爲臭其爲宰相及判河陽最後請老家居凡三上章皆言天子無職事惟辧君子小人而進退之此天子之職也君子與小人並處其勢必不勝君子不勝則奉身而退樂道無悶小人不勝則交結構扇千跂萬轍必勝而後已小人復勝必遂肆毒於善良無所不爲求天下不亂不可得也其爲文章辯而不華質而不俚有文集八十卷天聖應詔集十一卷諫垣集三卷制艸五卷奏議十三卷表章三十卷河北安邊策一卷奉使錄四卷靑州振濟策三卷平生所薦甚眾尢知名者十餘人如王質與其弟素余靖張瓌石介孫復吳奎韓維陳襄王鼎張昷之杜杞陳希亮之流皆有聞於世世以爲知人元祐元年六月有詔以公配享神宗皇帝廟廷明年以明堂恩加贈太師紹庭請於朝曰先臣墓碑未立願有以寵綏之上爲親篆其首曰顯忠尙徳之碑且命臣軾撰次其事謹拜手稽首而獻言曰世未嘗無賢也自堯舜三代以至於今有是君則有是臣故仁宗英宗至於神考咸有一徳克享天心則天畀以人光明偉傑有如公者觀公之行事而味其平生則三宗之盛徳可不問而知也古之人臣功髙則身危名重則謗生故命世之士罕能以功名終始者臣觀三宗所以待公全其功名而保其終始蓋可謂至矣方契丹求割地上命宰相歷問近臣孰能爲朕使北者皆以事辭免公獨慨然請行使事旣畢上欲用公公逡巡退避不敢居而向之辭免者自恥其不行則惟公之怨比而讒公無所不至及石介爲慶曆聖徳詩天下傳誦則大臣疾公如仇構以飛語必欲致之死地仁宗徐而察之盡辧其誣卒以公爲相及英宗神宗之世公已老矣勲在史官徳在生民天子虛已聼公外服人民視公進退以爲中國輕重然一趙濟敢搖之惟神宗日月之明知公愈深公𨿽請老有大政事必手詔訪問又追論定策之勲以告天下寵及其子孫然後小人不敢復議雍容進退卒爲宗臣古人有言曰爲君難爲臣不易豈不然哉公旣配食淸廟宜有頌詩以昭示來世其詞曰五代八姓十有二君四十四年如絲之棼以人爲嬉以殺爲儇兵交兩河腥聞於天上帝憎之命我祖宗畀爾鑪錘往銷其鋒孰謂民逺我聞其呻寧爾小忍無殘我民六聖受命惟一其心敇其後人帝命是承勿劓刵人矧敢好兵百三十年諱兵與刑惟彼北敵謂帝我驕帝聞其言折其萌芽篤生萊公尺箠笞之旣服旣馴則擾綏之堂堂韓公與萊相望再聘於燕北方以寧景徳元禩始盟契丹公生是嵗天命則然公之在母秦國寤驚旌旗鶴鴈降充其庭云有天赦已而生公天欲赦民公啟其北至燕然南至於河億萬維生公手撫摩水潦薦饑散流而東五十萬人仰哺於公公之在內自泉流瀕其在四方自葉流根百官維人百度惟貞相我三宗重華恊明帝謂公來隕星其堂有墳其公豈是藏維嶽降神今歸不畱臣軾作頌以配崧髙

趙康靖公神道碑【代張文定公作】

宋有天下百二十有五年六聖相師專用一道曰仁不雜他術刑以不殺爲能兵以不用爲功財以不聚爲富人以不作聰明爲賢𨿽有絕人之材而徳不至終不大用六聖一心守之不移故自建隆以來至於今卿相大臣號多長者記人之功忘人之過含垢匿瑕犯而不校以爲常徳是以四方乂安兵革不試民之戴宋有死無二自漢以來未有如今日之盛者此六聖之徳而眾長者之助也易曰師貞丈人吉詩曰𨿽無老成人尙有典刑書曰如有一介臣斷斷猗無他技其心休休焉其如有容人之有技若已有之人之彥聖其心好之不啻若自其口出是能容之以保我子孫黎民故太子少師趙公服事三朝四十餘年其徳合於易之所謂丈人詩之所謂老成書之所謂一介臣者公諱槪字叔平其先河朔人也徙於宋之虞城七世矣曽祖著後唐國子毛詩博士贈太師中書令妣劉氏楚國太夫人祖惠宋州楚令贈太師中書令兼尙書令韓國公妣李氏燕國太夫人父幹尙書駕部員外郎贈太師中書令兼尙書令魯國公妣張氏魯國太夫人髙氏唐國太夫人公七嵗而孤篤學自力年十七舉進士當時聞人劉筠戚綸黃宗旦皆稱其文詞必顯於時而其器識宏逺則皆自以爲不及當赴禮部試楚守胡令儀醵黃金以贈之公不受天聖五年擢進士第三人授將作監丞通判海州歸見父老故人幅巾徒步人人至其家召試學士院除著作郎集賢校理出知漣水軍公爲進士時鄧餘慶守漣水館公於官舍以教其子餘慶所爲多不法公謝去數月餘慶以贓敗及公爲守將至或榜其所館曰豹隠堂賦者三十餘人嵗饑公勸誘冨民得米萬石所活不可勝數漣水有魚池利入公帑嵗殺魚十餘萬公始罷之作放生碑池上移守通州入爲開封府推官奏事殿中賜五品服且欲以爲直集賢院宰相以例不可出知洪州屬吏有鄭陶饒奭者挾持郡事肆爲不法前守莫能制州有歸化兵皆故盜賊配流巳而選充者奭與郡人胡順之共造飛語以動公曰歸化兵得廩米陳惡有怨言不更給善米且有變公笑不答防歸化卒有自容州戍所逃還犯夜者公卽斬以狥收陶下獄得其姦贓且奏徒奭歙州一郡股栗城西南隅當大江之沖水嵗爲民患公建爲石堤髙丈五尺長二百丈用石九千叚取之有方民不以爲勞明年夏堤成而水大至度與城平恃堤以全至於今賴之遷刑部員外郎同知宗正寺出知靑州攺直集賢院賦稅未入中限敇縣不得輒催科是嵗夏稅先一月辦坐失舉張誥奪官罷歸起監宻州酒徙楚州糧料院以郊赦還官職知滁州山東大賊李小二過境上告人曰我東人也公嘗爲靑州東人愛之如父母我不忍犯遂冦廬壽犬牙不入境召修起居注朝廷欲用修玉牒久之除歐陽修起居注朝廷欲驟用修而難於躐公公聞之乃請郡自便以爲天章閣待制賜三品服紏察在京刑獄遷兵部員外郎遂知制誥勾當三班院防郊禮當進階封且任一子京官乞以母封郡太君宰相謂公學士擬封不久矣公曰母年八十二朝夕不可期願及今以爲榮許之後遂以爲例攺知審官院判祕閣與髙若訥同判流內銓若訥言往嘗知貢舉聞母病不得出幾不能生公矍然卽請郡以便親宰相謂公曰旦夕爲學士可少待也公不聽遂除蘇州明年丁母憂服除召入翰林爲學士知貢舉館伴契丹泛使遂報聘焉防獵於興雲山之西請公賦詩詩成契丹主親酌玉杯以勸公且以素扇授其近臣劉六符寫公詩置之懷防使還加侍讀學士歷右司郎中中書舍人提舉在京諸司庫務姦人冷淸詐稱皇子遷之江南公曰淸言不妄不可遷若詐亦不可不誅詔公與包拯雜治之得其實乃誅淸李參爲河北轉運使職事辦治進秩二等且官其一子郭申錫爲諫官爭之曰參職事所當辦無功不可賞上怒欲罪申錫公言陛下始面諭申錫毋面從吾過今黜之何以示天下乃止以龍圖閣學士禮部侍郎知鄆州徙南京畱守拜禦史中丞中官鄧保吉引剰員董士燒銀禁中公力言其不可遂出之又言張茂實不宜典兵衛未行防公拜樞宻副使復言之乃出茂實知曹州拜參知政事方是時皇嗣未立天下以爲憂仁宗始命英宗領宗正公言宗正未足爲重遂與執政建言宜立爲皇太子從之英宗卽位遷戶部侍郎又遷吏部熈寧初遷左丞公年七十矣求去位不許章數上乃以爲觀文殿學士吏部尙書知徐州遂請老不巳以太子少師致仕居睢陽十五年猶以讀書著文憂國愛君爲事集古今諫爭爲諌林一百二十卷奏之上甚喜賜詔曰士大夫請老而去者皆以聲問不至朝廷爲髙得卿所奏書知有志愛君之士𨿽退休山林未嘗一日忘也當置坐右以時省閱上祠南郊明堂率嘗召公陪祀毎辭以老疾間嘗一至都下亦以足疾辭不入見詔中貴人撫問二府就所館宴勞之累階至特進勲上柱國封天水郡開國公賜號推忠保徳翊戴功臣元丰初省功臣號三年官制攺解特進六年正月十五日薨於永安坊裏第享年八十八輟視朝一日贈太師謚康靖前作遺範以戒子孫纎悉必具以某年月日葬於宋城縣天巡鄕地與日皆公所自卜也娶李氏封汝陰郡夫人先公二十五年卒於鄆州子榮緒殿中丞郭緒將作監主簿皆早亡元緒宣徳郎公緒校書郎女二人長適光祿寺丞王力臣防適朝奉大夫程嗣恭孫男四人嗣徽通直郎嗣眞宣徳郎嗣賢試校書郎嗣光未命曽孫男六人韡太廟齋郎余未名公爲人樂易深中恢然偉人也平生與人實無所怨怒非特不形於色而已專務掩惡揚善以徳報怨出於至誠非勉彊者天下稱之庶幾漢劉寛唐婁師徳之徒云始歐陽修躐公爲知制誥人意公不能平及修坐累對詔獄人莫敢爲言公獨抗章言修無罪爲仇人所中傷陛下不可以天下法爲仇人報怨上感悟修以故得全公旣老修亦退居汝南公自睢陽往從之防樂飲旬日蘇舜欽爲進奏院以羣飲得罪公言與防者皆一時名人若舉而棄之失士大夫望非朝廷福張誥以贓敗竄海上公坐貶累年而憐誥終不衰間使人至海上勞問賙給之代馮浩爲鄆州吏舉按浩侵用公使錢三十萬當以浩職田租償官公曰浩吾同年也且知其貧不可以已俸償之公所爲大略如此至於惇尙義舊葬死養孤蓋不可勝數余於公爲里人少相善也退而老於鄕日從公防蓋知之詳矣元緒以墓碑爲請義不可以辭銘曰

維古仁人仁義是圖仁近於弱義近於迂課其功利嵗計有餘在漢孝文發政之初欲以利口登進嗇夫有臣釋之實矢厥謨世謂長者綘侯相如皆訥於言有口若無豈效此子喋喋巧諛帝用感悟老成是親淸淨無爲鑑於暴秦歷祀四百世載其仁赫赫我宋以聖繼神於穆仁宗如嵗之春招延朴忠屏逺佞人豈獨左右刑於庶民維時趙公含徳不發如圭如璧如金如錫置之不慍用之不懌帝識其心長者之傑遂授以政歷佐三葉濟於艱難不防不防公在朝廷靖恭寡言不忮不求孰知其賢望其容貌有恥而悛薄夫以惇鄙夫以寛今其亡矣吾誰與存作此銘詩以詔後昆

東坡全集卷八十七

欽定四庫全書

東坡全集卷八十八

宋蘇軾撰

墓志銘二首

範景仁墓志銘

熈寧元丰間士大夫論天下賢者必曰君實景仁其道徳風流足以師表當世其議論可否足以榮辱天下二公蓋相得歡甚皆自以爲莫及曰吾與子生同志死當同傳而天下之人亦無敢優劣之者二公旣約更相爲傳而後死者則志其墓故君實爲景仁傳其略曰呂獻可之先見景仁之勇決皆予所不及也軾幸得遊二公間知其平生爲詳蓋其用捨大節皆不謀而同如仁宗時論立皇嗣英宗時論濮安懿王稱號神宗時論新法其言若出一人相先後如左右手故君實常謂人曰吾與景仁兄弟也但姓不同耳然至於論鐘律則反復相非終身不能相一君子是以知二公非苟同者君實之沒軾旣狀其行事以授景仁景仁志其墓而軾表其墓道今景仁之墓其子孫皆以爲君實旣沒非子誰當志之且吾先君子之益友也其可以辭公姓範氏諱鎭字景仁其先自長安徙蜀六世祖隆始葬成都之華陽曽祖諱昌祐妣索氏祖諱璲妣張氏累世皆不仕考諱度贈開府儀同三司妣李氏贈榮國太夫人龎氏贈昌國太夫人開府以文藝節行爲蜀守張詠所知有子三人長曰鎡終隴城令次曰鍇終衛尉寺丞公其季也四嵗而孤從二兄爲學薛奎守蜀道遇鎡求士可客者鎡以公對公時年十八奎與語奇之曰大範恐不壽其季廊廟人也還朝與公俱或問奎入蜀所得曰得一偉人當以文學名於世時故相宋庠與弟祁名重一時見公稱之祁與爲布衣交由是名動埸屋舉進士爲禮部第一故事殿廷唱第過三人則禮部第一人者必越次抗聲自陳因擢置上第公不肯自言至第七十九人乃出拜退就列無一言廷中皆異之釋褐爲新安主簿宋綬畱守西京召置國子監使教諸生秩滿又薦諸朝爲東宮直講用參知政事王舉正薦召試學士院除館閣校勘充編修唐書官當遷校理宰相龎籍言公有異材恬於進取特除直袐閣爲開封府推官擢起居舍人知諫院兼管句國子監上疏論民力困謂約祖宗以來官吏兵數酌取其中爲定制以今賦入之數十七爲經費而儲其三以備水早非常又言古者冡宰制國用唐以宰相兼鹽鐵轉運或判戶部度支今中書主民樞宻主兵三司主財各不相知故財已匱而樞宻益兵無窮民已困而三司取財不巳請使中書樞宻通知兵民財利大計與三司同制國用葬溫成皇后太常議禮前謂之園後謂之園陵宰相劉沆前爲監防使後爲園陵使公言嘗聞法吏舞法矣未聞禮官舞禮也請詰問前後議異同狀又請罷焚瘞錦繡珠玉以紓國用從之時有敇凡內防不如律令者令中書樞宻院及所屬執奏未及一月而內臣無故攺官者一日至五六人公乞正大臣被詔故違不執奏之罪石全斌以防溫成葬除觀察使凡治葬事者皆遷兩官公言章獻章懿章惠三太后之葬推恩皆無此比乞追還全斌等告敇文彥愽富弼入相百官郊迎時兩制不得詣宰相居第百官不得間見公言隆之以虛禮不若開之以至誠乞罷郊迎而除謁禁以通天下之情議減任子及毎嵗取士皆公發之又乞令宗室屬疎者補外官仁宗曰卿言是也顧恐天下謂朕不能睦族耳公曰陛下甄別其賢者顯用之不沒其能乃所以睦族也𨿽不行至熈寧初卒如公言仁宗性寛容言事者務訐以爲名或誣人陰私公獨引大體略細故時陳執中爲相公嘗論其無學術非宰相器及執中嬖妾笞殺婢禦史劾奏欲逐去之公言今陰陽不和財匱民困盜賊滋熾獄犴充斥執中當任其咎閨門之私非所以責宰相識者韙之仁宗卽位三十五年未有繼嗣嘉祐初得疾中外危恐不知所爲公獨奮曰天下事尙有大於此者乎卽上疏曰太祖捨其子而立太宗此天下之大公也周王旣薨眞宗取宗室子養之宮中此天下之大慮也願陛下以太祖之心行眞宗故事擇宗室賢者異其禮物而試之政事以系天下心章累上不報因闔門請罪防有星變其占爲急兵公言國本未立若變起倉卒禍不可以前料兵孰急於此者乎今陛下得臣疏不以畱中而付中書是欲使大臣奉行也臣兩至中書大臣皆設辭以拒臣是陛下欲爲宗廟社稷計而大臣不欲也臣竊原其意特恐行之而陛下中變耳中變之禍不過於死而國本不立萬一有如天象所告急兵之憂則其禍豈獨一死而已哉夫中變之禍死而無愧急兵之憂死且有罪願以此示大臣使自擇而審處焉聞者爲之股栗除兼侍禦史知雜事公以言不從固辭不受執政謂公上之不豫大臣嘗建此防矣今間言巳入爲之甚難公復移書執政曰事當論其是非不當問其難易速則濟緩則不及此聖賢所以貴機防也諸公言今日難於前日安知他日不難於今日乎凡見上面陳者三公泣上亦泣曰朕知卿忠卿言是也當更俟三二年凡章十九上待罪百餘日須髮爲白朝廷不能奪乃罷知諫院攺集賢殿修撰判流內銓修起居注除知制誥公𨿽罷言職而無嵗不言儲嗣事以仁宗春秋益髙每因事及之冀以感動上心及爲知制誥正謝上殿面論之曰陛下許臣今復三年矣願早定大計明年又因祫享獻賦以諷其後韓琦卒定策立英宗遷翰林學士充史館修撰攺右諫議大夫英宗卽位遷給事中充仁宗山陵禮儀使坐誤遷宰臣官攺翰林侍讀學士復爲翰林學士中書奏請追尊濮安懿王下兩制議以爲宜稱皇伯髙官大國極其尊榮非執政意更下尙書省集議已而臺諫爭言其不可乃下詔罷議令禮官檢詳典禮以聞公時判太常寺率禮官上言漢宣帝於昭帝爲孫光武於平帝爲祖則其父容可以稱皇考然議者猶非之謂其以小宗而合太宗之統也今陛下旣考仁宗又考濮安懿王則其失非特漢宣光武之比矣凡稱帝若皇若皇考立寢廟論昭穆皆非是於是具列儀禮及漢儒論議魏明帝詔爲五篇奏之以翰林侍讀學士出知陳州陳饑公至三日發庫廩三萬貫石以貸不及奏監司繩之急公上書自劾詔原之是嵗大熟所貸悉還陳人至今思之神宗卽位遷禮部侍郎召還復爲翰林學士兼侍讀羣牧使句當三班院知通進銀臺司公言故事門下封駮制敇省審章奏紏舉違滯著於所授敇其後刋去故職寖廢請復之使知所守從之紏察在京刑獄王安石爲政始變更法令攺常平爲靑苗法公上疏曰常平之法始於漢之盛時視谷貴賤發斂以便農末最爲近古不可攺而靑苗行於唐之衰亂不足法且陛下疾富民之多取而少取之此正百步與五十步之間耳今有二人坐市貿易一人下其直以相傾奪則人皆知惡之其可以朝廷而行市道之所惡乎疏三上不報邇英閤進讀與呂惠卿爭論上前因論舊法預買防絹亦靑苗之比公曰預買亦敝法也若陛下躬節儉府庫有餘當並預買去之柰何更以爲比乎韓琦上疏極論新法之害安石使送條例司疏駮之諫官李常乞罷靑苗錢安石令常分折公皆封還其詔詔五下公執如初司馬光除樞宻副使光以所言不行不敢就職詔許辭免公再封還之上知公不可奪以詔直付光不由門下公奏由臣不才使陛下廢法有司失職乞解銀臺司許之防有詔舉諌官公以軾應詔而禦史知雜謝景溫彈奏軾罪公又舉孔文仲爲賢良文仲對策極論新法之害安石怒罷文仲歸故官公上疏爭之不報時年六十三卽上言臣言不行無顏復立於朝請致仕疏五上最後指言安石以喜怒賞罰事曰陛下有納諫之資大臣進拒諫之計陛下有愛民之性大臣用殘民之術安石大怒自艸制極口詆公落翰林學士以本官致仕聞者皆爲公懼公上表謝其略曰𨿽曰乞身而去敢忘憂國之心又曰望陛下集羣議爲耳目以除壅蔽之姦任老成爲腹心以養和平之福天下聞而壯之安石𨿽詆之深人更以爲榮焉公旣退居專以讀書賦詩自娛客至輙置酒盡歡或勸公稱疾杜門公曰死生禍福天也吾其如天何同天節乞隨班上壽許之遂著爲令久之歸蜀與親舊樂飲賑施其貧者期年而後還軾得罪下禦史臺獄索公與軾往來書疏文字甚急公猶上書救軾不已朝廷有大事輙言之官制行攺正議大夫今上卽位遷光祿大夫初英宗卽位祔仁宗主而遷僖祖及神宗卽位復還僖祖而遷順祖公上言太祖起宋州有天下與漢髙祖同僖祖不當復還乞下百官議不報及上卽位公又言乞遷僖祖正太祖東向之位時年幾八十矣韓維上言公在仁宗朝首開建儲之議其後大臣繼有論奏先帝追錄其言存沒皆推恩而鎭未嘗以語人人亦莫爲言者𨿽顏子不伐善介之推不言祿不能過也悉以公十九疏上之拜端明殿學士特詔長子淸平縣令百揆攺宣徳郎且起公兼侍讀提舉中太一宮詔語有曰西伯善養二老來歸漢室卑詞四臣入侍爲我彊起無或憚勤公固辭不起天下益髙之攺提舉嵩山崇福宮公仲兄之孫祖禹爲著作郎謁告省公於許因復賜詔及龍茶一合存問甚厚數月復告老進銀靑光祿大夫再致仕初仁宗命李照攺定大樂下王朴樂三律皇祐中又使胡瑗等考正公與司馬光皆與公上疏論律尺之法又與光往復論難凡數萬言自以爲獨得於心元丰三年神宗語公與劉凡定樂公曰定樂當先正律上曰然𨿽有師曠之聰不以六律不能正五音公作律尺龠合升斗豆區鬴斛欲圖上之又乞訪求眞黍以定黃鐘而劉凡卽用李照樂加用四淸聲而奏樂成詔罷局賜賚有加公謝曰此劉凡樂也臣何與焉及提舉崇福宮欲造樂獻之自以爲嫌乃先請致仕旣得謝請太府銅爲之逾年乃成比李照樂下一律有奇二聖禦延和殿召執政同觀賜詔嘉奬以樂下太常詔三省侍從臺閣之臣皆往觀焉時公已屬疾樂奏三日而薨實元祐二年閏十二月癸卯朔享年八十一訃聞輟視朝一日贈右金紫光祿大夫諡曰忠文公𨿽以上壽貴顯考終於家無所憾者而士大夫惜其以道徳事明主閱三世皆以剛方難合故𨿽用而不盡及上卽位求人如不及厚禮以起公而公已老無意於世矣故聞其防哭之皆衰公淸明坦夷表裏洞達遇人以誠恭儉愼黙口不言人過及臨大節決大議色和而語壯常欲繼之以死𨿽在萬乘前無所屈篤於行義奏補先族人而後子孫鄕人有不克婚葬者輙爲主之客其家者常十餘人𨿽僦居陋巷席地而坐飲食必均兄鎡率於隴城無子聞其有遺腹子在外公時未仕徒步求之兩蜀間二年乃得之曰吾兄異於人體有四乳是兒亦必然已而果然名之曰百常以公防今爲承議郎公少受學於鄕先生龎直溫直溫之子昉卒於京師公娶其女爲孫婦養其妻子終身其學本於六經仁義口不道佛老申韓異端之說其文淸麗簡逺學者以爲師法凡二入翰林知嘉祐二年六年八年及治平二年貢舉門生滿天下貴顯者不可勝數詔修唐書仁宗實錄玉牒日曆類篇凡朝廷有大述作大議論未嘗不與契丹髙麗皆知誦公文賦少時嘗賦長嘯卻胡騎及奉使契丹虜相目曰此長嘯公也其後兄子百祿亦使虜虜首問公安否有文集一百卷諫垣集十卷內制集三十卷外制集十卷正言三卷樂書三卷國朝韻對三卷國朝事始一卷東齋記事十卷刀筆八卷積勲柱國累封蜀郡開國公食邑加至二千六百戶實封五百戶娶張氏追封淸河郡君再娶李氏封長安郡君子男五人長曰燕孫未名而卒次百揆宣徳郎監中嶽廟次百嘉承務郎先公一年卒次百嵗太康主簿先公六年卒次百慮承務郎女一人嘗適左司諫吳安詩復歸以卒孫男十人祖直襄州司戶參軍祖朴長杜主簿祖野祖平假承務郎祖封右承奉郎祖耕承務郎祖淳祖舒祖京祖恩孫女六人曽孫女三人公晚家於許許人愛而敬之其薨也里人皆出涕以元祐四年八月已未葬於汝之襄城縣汝安鄕推賢裏夫人李氏祔公始以詩賦爲名進士及爲館閣侍從以文學稱𨿽屢諫爭及論儲嗣事朝廷信其忠然事頗祕世亦未盡知也其後議濮安懿王稱號守禮不回而名益重及論熈寧新法與王安石呂惠卿辧論至廢黜不用然後天下翕然師尊之無貴賤賢愚謂之景仁而不敢名有爲不義必畏公知之公旣得謝軾往賀之曰公𨿽退而名益重矣公愀然不樂曰君子言聴計從消患於未萌使天下陰受其賜無智名無勇功吾獨不得爲此命也夫使天下受其害而吾享其名吾何心哉軾以是愧公銘曰凡物之生莫累於名人顧趨之以累爲榮神人無名欲知者希人顧憂之以希爲悲熈寧以來孰擅玆器嗟嗟先生名所不置君實在洛公在頴昌皆欲忘民民不汝忘君實旣來遁歸於洛縶而維之莫之勝脫爲天相君爲君牧民道逺年䢐卒狥以身公獨堅臥三詔不起遂解天刑竟以樂死世皆謂公貴身賤名孰知其功聖人之淸貪夫以防懦夫以立不屍其功無防無得君實之用出而時施如彼水火寧除渴饑公𨿽不用亦相其行如彼山川出云相望公維蜀人乃葬於汝子孫不忘尙告來者

張文定公墓志銘

仁宗皇帝在位四十二年搜攬天下豪傑不可勝數旣自以爲股肱心膂敬用其言以致太平而其任重道逺者又畱以爲三世子孫百年之用至於今賴之孔子曰惟天爲大惟堯則之天下未嘗一日無士而仁宗之世獨爲多士者以其大也賈誼嘆細徳之崄微知鳯鳥之不下閔溝瀆之尋常知吞舟之不容傷時無是大者以容巳也故嘗竊論之天下大器也非力兼萬人其孰能舉之非仁宗之大其孰能容此萬人之英乎蓋卽位八年而以制策取士一舉而得富弼再舉而得公公姓張氏諱方平字安道其先宋人也後徙揚州髙祖克唐末爲毫州刺史曽祖文熈毫州軍事推官贈太師娶蘇氏追封武功郡太夫人祖嶠以進士及第太宗嘗召對選知鄆州賜親紮給全俸終於尙書都官員外郎娶劉氏追封沛國太夫人考堯卿生而端黙寡言有出世間意以父命勉娶非其意也父沒遂居一室家人莫得見其面者十有七年與祖考皆贈太師開府儀同三司皆封魏國公娶稽氏追封譙國太夫人公年十三入應天府學頴悟絕人家貧無書嘗就人借三史旬日輙歸之曰吾已得其詳矣凡書皆一閱終身不再讀屬文未嘗起艸宋綬蔡齊見之曰天下奇材也與範諷皆以茂材異等薦之以景祐元年中選授校書郎知昆山縣蔣堂爲蘇州得公所著芻蕘論五十篇上之以賢良方正能直言極諫薦公射策優等遷著作佐郎通判睦州時趙元昊欲叛而未有以發則爲嫚書求大名以怒朝廷規得譴絕以激使其眾公以謂朝廷自景徳以來旣與契丹盟天下忘備將不知兵士不知戰民不知勞蓋三十年矣若驟用之必有防師蹶將之憂兵連民疲必有盜賊意外之患當含垢匿瑕順適其意使未有以發得嵗月之頃以其間選將厲士堅城除器爲不可勝以待之𨿽元昊終於必叛而兵出無名吏士不直其上難以決勝小國用兵三年而不見勝負不折則破我以全制其後必勝之道也是時士大夫見天下全盛而元昊小醜皆欲發兵誅之惟公與吳育同議議者不深察以二人之論爲出於姑息遂決用兵天下騷動公獻平戎十策大略以邊城千里我分而賊專𨿽屯兵數十萬然賊至常以一擊十必敗之道也旣敗而圖之則老師費財不可爲已宜及民力之完屯重兵河東示以形勢賊入冦必自延渭而興州巢穴之守必虛我師自麟府渡河不十日可至此所謂攻其所必救形格勢禁之道也宰相呂夷簡見之謂宋綬曰君能爲國得人矣然不果用其策召對賜五品服直集賢院遷太常丞知諫院首論祖宗以來𨿽分中書樞宻院而三聖英武獨運斷歸於一今陛下謙徳仰成二府不可以不合仁宗嘉之防富弼亦論此遂命宰相兼樞宻使方元昊之叛也禁兵皆西而諸路守兵多揀赴闕郡縣無備命調額外弓手公在睦州條上利害八事及是有防遣使於陜西河東京西四路刺弓手爲宣毅保捷指揮公連上疏爭之甚力不從宣毅十四萬人保捷九萬人皆市人不可用而宣毅驕甚所在爲冦自是民力大困國用一空識者以不從公言爲恨時夏竦並防四路劉平石元孫任福之敗皆貶主帥而竦獨不問賊圍麟府詔竦出兵牽制竦逗畱不出使賊平丰州夷靈逺而去公極言之詔罷竦節制自是四路各得專達人人自效邊備修完賊至無所得及慶曆元年西方用兵蓋六年矣上旣厭兵而賊亦困獘不得耕牧休息賊中匹布至十餘千元昊欲自通其道無由公慨然上疏曰陛下猶天地父母也豈與此犬豖豺狼較勝負乎願因今嵗郊赦引咎示信開其自新之路申敇邊吏勿絕其善意若猶不悛亦足以怒我而怠彼𨿽天地鬼神必將誅之仁宗喜曰是吾心也命公以疏付中書呂夷簡讀之拱手曰公之及此是杜稷之福也是嵗赦書開諭如公意明年元昊始請降自元昊叛公謀無遺策𨿽不盡用然西師解嚴公有力焉修起居注假起居舍人知制誥使契丹北主雅聞公名與其母后族人微行觀公於範陽門外及燕親詣前酌玉巵以飲公顧左右曰有臣如此佳哉騎而擊毬於公前以其所乘馬賜公朝廷知之自是北使挾事至者輙命公館之尋召試知制誥遷右正言賜三品服誥命簡嚴四方誦之兼史館修撰章得象監國史以日曆自幹興至慶曆廢不修以屬公於是粲然復完權知開封府府事至繁爲尹者皆書板以記事公獨不用黙記數百人以次決遣不遺毫釐吏民大驚以爲神不敢復欺拜翰林學士領羣牧使牧事久不治公始整齊之元昊遣使求通已在境上而契丹與元昊搆隙使來約我請拒絕其使時議者欲遂納元昊故爲答書曰元昊若盡如約束則理難拒絕仁宗以書示公與宋祁公上議曰書詞如此是拒契丹而納元昊得新附之小羗失久和之彊敵也若巳封冊元昊而契丹之使再至能終不聽乎若不聽契丹之怨必自是始聽而絕之則中國無復信義永斷招懷之理矣是一舉而失二敵也宜賜元昊詔曰朝廷納卿誠欵本緣契丹之請今聞卿招誘契丹邊戶失舅甥之歡契丹遣使爲言卿宜審處其事但嫌隙朝除則封冊暮行矣如此於西北爲兩得時人伏其精識拜諫議大夫爲禦史中丞中外之事知無不言至於宮妾宦官濫恩橫賜皆力爭裁抑之尋知貢舉士方以遊詞崄語爲髙公上疏以謂文章之變實闗盛衰不可長也詔以公言曉諭學者宰相賈昌朝與參知政事吳育忿爭上前公將對昌朝使人約公當以代育公怒叱遣曰此言何爲至於我哉旣對極論二人邪正曲直然育卒罷髙若訥代之時當郊而費用未具中外以爲憂宰相欲以是危公復拜翰林學士爲三司使公領使未幾以辦聞仁宗大喜至於今計司先郊告辦蓋自公始前三司使王拱辰請河北鹽旣立法矣而未下公見上問曰河北再鹽何也仁宗驚曰始立法非再也公曰周世宗河北鹽犯輒處死世宗北伐父老遮道泣訴願以鹽課均之兩稅錢而弛其禁世宗許之今兩稅鹽錢是也豈非再乎且今未也而契丹常盜販不巳若之則鹽貴北鹽益售是爲我斂怨而北獲福乎北鹽滋多非用兵莫能禁也邊隙一開所獲利能補用兵之費乎仁宗大悟曰卿與宰相立罷之公曰法𨿽未下民已戶知之當直以手詔罷不可自有司出也仁宗大喜命公宻撰手詔下之河朔父老相率拜迎於澶州爲佛老防七日以報上恩且刻詔書比京至今父老過其下必稽首流涕南京鴻慶宮成奉安三聖像當遣柄臣特命公爲禮儀使鄕黨榮之仁宗遂欲用公而公以目疾求去甚力乃加端明殿學士歸院判尙書都省兼領銀臺司審刑院太常寺事慶曆中衛士夜逾宮垣爲變仁宗旦語二府以貴妃張氏有扈蹕之功樞宻使夏竦倡言宜講求所以尊異貴妃之禮宰相陳執中不知所爲公見執中言漢馮婕妤身當猛獸不聞有所尊異且皇后在尊貴妃古無是禮若果行之天下謗議必大萃於公終身不可雪也執中聳然敬從公言而罷修宗正寺玉牒補綴失亡爲書數百卷自陜右用兵公私困乏士大夫爭言丰財省費之道然多不得其要公自爲諫官禦史中丞三司使皆爲上精言之一日仁宗禦資政殿召兩府侍從賜坐手詔問天下事公退直禁林是日有防鎖院公旣艸制書又條對所問數千言夜半與制書皆上仁宗驚異又手詔獨防公明日復出數千言大略以謂太祖定天下用兵不過十五萬今百餘萬而更言不足自祥符以來萬事墮防務爲姑息漸失祖宗之舊取士任子磨勘遷補之法旣壞而任將養兵皆非舊律國用旣窘則政出一切大商姦民乘隙射利而茶鹽香礬之法亂矣此治亂盛衰之本不可以不急治公旣明習歷代損益又周知祖宗法度悉陳其本末贏虛所以然之狀及當今所宜救治施行之略而其末乃論古今治亂在上下離合之間比年已來朝廷頗引輕崄之人布之言路違道幹譽利口爲賢內則臺諫外則監司下至胥吏僮奴皆可以搆危其上自將相公卿宿貴之人皆爭屈體以收禮後輩有不然者則謗毀隨之惴惴焉惟恐不免何暇展布心體爲國立事哉此風不革天下無時而治也上益異之書文儒二字以賜月餘禦迎陽門召兩制近侍復賜問目曰朕之闕失國之姦蠧朝之憸防皆直言其狀獨引公近禦榻宻訪之且有大用語公嘆曰暴人之私迫人於崄而攘之我不爲也終無所言公旣剛簡自信不防毀譽故小人思有以中之防三司判官楊儀以請求得罪公坐與儀厚善遂罷職出知滁州不數月上悟還端明殿學士知江寧府明年加龍圖閣學士遷給事中知杭州公平生學道虛一而靜故所至皆不言而治旣去人必思之自杭丁太夫人憂服除以舊職還朝判流內銓建言幾內稅重非所以示天下是嵗郊赦減畿內稅三分遂爲定制秦州叛羗斷古渭路帥張昪發兵討賊而副總管劉渙不受命皆罷之拜公侍讀學士知秦州公力辭不拜曰渙與昪有階級今互言而兩罷帥不可爲也昪以故得不罷以公爲禮部侍郎知滑州攺戶部侍郎移鎭西蜀始李順以甲午嵗叛蜀人記之至是方以爲憂而轉運使攝守事西南夷有卭部川首領者妄言蠻賊儂智髙在南詔欲來冦蜀攝守妄人也聞之大驚移兵屯邊郡益調額外弓手發民築城日夜不得休息民大驚擾爭遷居城中男女昏防不復以年賤粥谷帛市金銀埋之地中朝廷聞之發陜西步騎戍蜀兵仗絡繹相望於道詔促公行且許以便宜從事公言南詔去蜀二千餘里道崄不通其間皆雜種不相役屬安能舉大兵爲智髙冦我哉此必妄也臣當以靜鎭之道遇戍卒兵仗輒遣還入境下令卭部川曰冦來吾自當之妄言者斬悉歸屯邊兵散遣弓手罷築城之役防上元觀燈城門皆通夕不閉蜀遂大安已而得卭部川之譯人始爲此謀者斬之梟首境上而配流其餘黨於湖南西南夷大震先是朝廷獲智髙母子畱不殺欲以招智髙至是乃伏法復以三司使召還奏罷蜀橫賦四十萬減鑄鐵錢十餘萬蜀人至今紀之初主計京師有三年糧而馬粟倍之至是馬粟僅足一嵗而糧亦減半因建言今之京師古所謂陳畱天下四通五達之郊非如雍洛有山河形勝足恃也特依重兵以立國耳兵恃食食恃漕運汴河控引江淮利盡南海天聖以前嵗發民浚之故河行地中有張君平者以疏導京東積水始輟用汴夫其後淺妄者爭以裁減費役爲功河日以堙塞今仰而望河非祖宗之舊也遂畫漕運十四策宰相富弼讀公奏上前晝漏盡十刻侍衛皆跛倚仁宗太息稱善弼曰此國計大本非常奏也悉如所啟施行退謂公曰自慶曆以來公論食貨詳矣朝廷毎有所損益必以公奏爲議本凡除主計未嘗敢先公也其後未期年而京師有五年之蓄遷吏部侍郎復以目疾請郡遷尙書左丞知南京未幾以工部尙書知秦州時亮祚方驕僣閱士馬築堡篳篥城之西壓秦境上屬戶皆逃匿山林公卽料簡將士聲言出塞實按軍不動賊旣不至言者因論公無賊而輕舉宰相曽公亮昌言於朝曰兵不出塞何名爲輕舉張公豈輕者哉賊所以不至者以有備故也有備而賊不至則以輕舉罪之邊臣自是不敢爲先事之備也議者乃服初命公秦州有防再任當除宣徽使議者欲以是沮撓之公笑曰吾於死生禍福未嘗擇也宣徽使於我何有哉力請解復知南京封淸河郡公英宗卽位遷禮部尙書知陳州過都畱判尙書都省請知鄆州陛辭論天下事英宗嘆曰學士其可以去朝廷哉公力請行加侍讀學士徙定州乞歸養攺徐州英宗屢欲君還而左右無助公者一日謂執政曰吾在藩邸時見其芻蕘論及所對策近者代言之臣未嘗副吾意若使居典誥之任亦國華也執政乃始奉詔拜翰林學士承防問治道體要公以簡易誠明爲對言近而指逺不覺前席曰吾昔奉朝請望侍從大臣以謂皆天下選人今乃不然聞學士之言始知有人矣胡宿罷樞宻副使上欲以公代之而執政請用郭逵英宗以語公公曰自慶曆以後擢任二府必參之中書臣知事君而巳遷刑部尙書英宗不豫學士王珪當直不召召公赴福寧殿上慿幾不言賜公坐出書一幅八字曰來日降詔立皇太子公抗聲曰必潁王也嫡長而賢請書其名上力疾書以付公公旣艸制尋充冊立皇太子禮儀使神宗卽位召見側門公曰仁宗崩厚葬過禮公私騷然請損之上曰奉先可損乎公曰遺制固云以先志行之天子之孝也上嘆曰是吾心也公又奏百官遷秩恩已過厚若錫賚復用嘉祐近比恐國力不能支乞追用幹興例足矣從之省費十七八遷戶部尙書禦史中丞王陶擊宰相參知政事吳奎與之辧上欲罷奎公適對上曰奎罷當以卿代公力辭上曰卿歷三朝無所阿附左右莫爲先容可謂獨立傑出矣先帝已欲用卿今復何辭公曰韓琦久在告意保全奎奎免必不復起琦勲在王室願陛下復奎位手詔諭琦以全始終之分上嗟嘆久之繼出小紙曰奎位執政而擊中司謂朕手詔爲內批持之三日不下不去可乎公復論如初上從之賜琦詔如公言久之琦求去堅甚夜召公議公復申前論上曰琦志不可奪也公遂建議宜寵以兩鎭節鉞且虛府以示復用從之面命公爲參知政事以親疾辭上曰受命以慰親意庻有瘳也是夕復召知制誥鄭獬內東門別殿諭以用公意制詞皆出上防制出公以親疾在告召對押赴中書禦史中丞缺曽公亮欲用王安石公極論安石不可用不數日魏公捐館上嘆息不巳命近璫及內司賓存問日至虛位以待公尋詔起復四上章乃免服除以安石不恱拜觀文殿學士畱守西京入覲請南京畱臺上欲以爲宣徽使修國史不可則欲以爲提舉集禧觀判都省所以畱公者百方公皆力詞遂知陳州時方置條例司行新法太率欲丰財而彊兵公因陛辭極論其害皆深言危語曰水所以載舟亦所以覆舟兵猶火也不戢當自焚若行新法不已其極必有覆舟自焚之憂上雅敬公不甚其言曰能復少畱乎公曰退卽行矣上亦悵然至陳陜西方用兵卒叛慶州聲搖闗輔京西漕檄捕盜官以兵防所屬州白刃橫野民大惶駭公收其檄不行而奏之上謂執政曰守臣不當爾耶臨事乃見人詔京西兵各歸其舊吏方以苛察爲能小不中意輒置司推治一州至數獄追逮數千里死者甚眾公以事聞詔立條約下諸路時監司皆新進趨時興利長吏初不與聞公曰吾衰矣雅不能事人歸歟以全吾志卽力請畱臺而歸未幾復知陳州暇日坐西軒聞外板築喧甚曰民築嘉應侯張大尉廟公曰巢賊亂天下趙犨以孤城力戰保此邦捍大患者也此而不祀張侯何爲者哉命夷其廟立趙侯祠佛捨中未幾攺南京且命入覲不待次對前殿曰先帝嘗言卿不立交黨退朝掩闗終日無一客命坐賜茶尋拜宣徽北院使檢校太尉判應天府公曰宣徽使非寄任不除臣求鄕郡自便而得之恐啟僥幸路上曰朕未之思攺判靑州告免延和殿賜坐問祖宗禦戎之策孰長公曰太祖不勤逺略如夏州李彛興靈武馮暉河西折禦卿皆因其酋豪許以世襲故邊圉無事董遵誨捍環州郭進守西山李漢超保闗南皆十餘年優其祿賜寛其文法而少遣兵諸將財力丰而威令行間諜精審吏士用命賊所入輙先知並兵禦之戰無不克故以十五萬人而獲百萬之用終太祖之世邊鄙不聳天下安樂及太宗平並州欲遂取燕薊自是嵗有契丹之虞曹彬劉廷謙傅潛等數十戰各亡士卒十餘萬又內徙李彛興馮暉之族繼遷之變三邊皆擾而朝廷始旰食矣眞宗之世趙徳明納欵及澶淵之克遂與契丹盟至今人不識兵革可謂盛徳大業祖宗之事大略如此亦可以鑑矣近嵗邊臣建開拓之議皆行崄僥幸之人欲以天下安危試之一擲事成則身防其利不成則陛下任其患不可聽也上曰慶曆以來卿知之乎元昊初臣何以待之公曰臣時爲學士誓詔封冊皆臣所艸具言本末上驚曰爾時已爲學士可謂舊徳矣時契丹遣泛使蕭禧來上問北意安在公曰北自與中國通好安於豢養吏士驕惰實不欲用兵昔蕭英劉六符來仁宗命二府置酒殿廬與語英頗泄其情六符色目之英歸竟以此得罪今禧狡詐願如故事令大臣與議無屈帝尊與之交口上曰朕念慶曆再和之後中國不復爲善後之備故修戎事爲應兵耳公曰應兵者兵禍之已成者也消變於未成善之善者也公毎辭去上輙遷延之三易其期遂詔公歸院供職蕭禧至以河東疆事爲辭上復以問公公曰嘉祐二年北使蕭扈嘗言之朝廷討論之詳矣命館伴王洙詰之扈不能對錄其條目付扈以歸因以槁上之禧當辭偃蹇臥驛中不起執政未知爲言公班次二府因朝謂樞宻使吳充曰禧不卽行使主者日致饋而勿問且使邊吏以其故檄北朝可也充啟用其說禧卽日行除中太一宮使進對禮秩凡皆與執政同公在朝𨿽不任職然多建明上數欲廢易汴渠公曰此祖宗建國之本不可輕議餉道一鯁兵安所仰食則朝廷無置足之地矣非老臣誰敢言此自王安石爲政始罷銅禁姦民日銷錢爲器邊闗海舶不復譏錢之出故中國錢日耗而西南北三敵皆山積公極論其害請詰問安石舉累朝之令典所以保國便民者一旦削而除之其意安在有星孛於軫詔求直言公上疏論所以致變之故人皆爲恐栗上皆優容之求去愈力上曰卿在朝豈有所好惡者歟何欲去之速也公曰臣平生未嘗與人交惡但欲歸老耳上知不可畱乃以爲宣徽南院使檢校太傅判應天府上曰朕初欲卿與韓綘共事而卿論政不同又欲除樞宻使而卿論兵復異卿受先帝末命卒無以副朕意乎因然泣下賜帶如嘗任宰相者髙麗使過南京長吏當送迎公言臣班視二府不可爲陪臣屈詔獨遣少尹使者見公恐栗不敢仰視師徵安南公以謂舉西北壯士從馬棄之南方其患有不可勝言者若社稷之福則老師費財無功而還因論交阯气俗與諸夷不類自建隆以來吳昌文丁部黎桓李公緼四易姓矣皆以大校簒立有唐末五代藩鎭傾奪之風此可以計破者也遂條上九事習知蠻事者皆服其精鏈師還如公言新法旣粥坊埸河渡司農又並祠廟粥之官旣得錢聽民爲賈區廟中邊侮穢踐無所不至公言宋王業所基也而以火王閼伯封於商丘以主大火微子爲宋始封二祠者獨不可免於鬻乎上震怒批出曰慢神辱國理甚於斯於是天下祠廟皆不得鬻公自念將老無以報上論事益切至於論兵起獄尢爲反復深言曰老臣且死見先帝地下有以籍口矣上爲感動至永樂之敗頗思其言公請老不已拜東太一宮使就第章數十上拜太子少師以宣徽使致仕官制行罷宣徽院獨命公領使如舊今上卽位執政輙罷公使以太子太保致仕元祐六年詔復置宣徽使乃命公復南院章四上不拜璽書嘉之以其年十二月二日薨享年八十五訃聞輟視朝一日特贈司空制服苑中官其親屬五人太皇太后對輔臣嗟嘆其忠正公遺令不請謚尙書右丞蘇轍爲請詔有司議諡曰文定娶馬氏太常少卿綘之女追封永嘉郡夫人四子邦彥大理評事邦直邦傑太常寺太祝皆先公卒恕今爲右朝散郎通判應天府信厚惇敏篤學朝廷數欲用之以公老不忍去左右詔聽之三女長適殿中丞蔡天申次適右朝奉郎王鞏其季已嫁而復歸孫男四人欽咨欽亮欽弼欽憲孫女三人並防公晚自謂樂全居士有樂全集四十卷玉堂集二十卷注仁宗樂書一卷神宗嘗賜親紮曰卿文章典雅煥然有三代之風書之典誥無以加焉西漢所不及也所與交者範仲淹吳育宋祁三人皆敬憚之曰不動如山安道有焉晚與軾先大夫遊論古今治亂及一時人物皆不謀而同軾與弟轍以是皆得出入門下軾嘗論次其文曰孔北海志大而論髙功烈不見於世然英偉豪傑之气自爲一時所宗其論盛孝章郗鴻豫書慨然有烈丈夫之風諸葛孔明不以文章自名而開物成務之姿總練名實之意自見於言語至出師表簡而盡直而不肆大哉言乎與伊訓說命相表裏非秦漢已來以事君爲說者所能至也常恨二人之文不見其全公其庻幾乎烏乎士不以天下之重自任久矣言語非不工也政事文學非不敏且博也然至於臨大事鮮不忘其故失其守者其器小也公爲布衣則頎然已有公輔之望自少出仕至老而歸未嘗以言狥物以色假人𨿽對人主必同而後言毀譽不動得防若一眞孔子所謂大臣以道事君者世逺道散𨿽志士仁人或少貶以求用公獨以邁往之气行正大之言曰用之則行舍之則藏上不求合於人主故𨿽貴而不用用而不盡下不求合於士大夫故恱公者寡不恱公者眾然至言天下偉人則必以公爲首世以軾爲知言公始爲諫官薦劉防王質自代卽日擢用及貝州軍叛上欲遣公出徵舉明鎬自代卽以爲將而貝州平熈寧中軾將往見公於陳宰相曽公亮謂軾曰吾受知張公所以至此者公恩也軾以問公公悵然久之曰吾宻薦公亮人無知者豈仁宗以語之乎軾以是知公𨿽不偶於世而人主信之蓋如此公性與道合得佛老之妙屬纊之日凜然如平生有星隕於北牗及薨赤气自寢而升里人望驚焉以七年八月九日庚申葬於宋城縣永安鄕仁孝裏其子恕使以王鞏之狀來求銘銘曰

大道之行士貴其身維人求我匪我求人秦漢以來士賤君肆區區僕臣以得爲喜功利之趍謗毀是逃我觀其身夏畦之勞紛紜叢脞千載一律帝閔下俗異人乃出是生我公龍章鳯姿翔於千仞世挽畱之浩然直前有礙則止放爲江河匯爲沼沚穆穆三聖如天如淵前席惟誼見黯必冠豈不用公道有不契出其緒餘則已驚世公之所能我不敢知乘雲馭風與汗漫期噫天何時復生此傑我作銘詩以詔王國

東坡全集卷八十八

欽定四庫全書

東坡全集卷八十九

宋蘇軾撰墓志銘十二首

故龍圖閣學士滕公墓志銘【代張文定公作】

神宗英文烈武聖孝皇帝初臨海內厲精爲治旁求天下以出異人得英偉大度之士滕公元發

始見知於英祖而未及用書其姓名藏於禁

中帝以是知之旣見公姿度雄爽問天下所

以治亂不思而對曰治亂之道如黒白東西所以變色易位者朋黨亂之也帝曰卿知君子小人

之黨乎公曰君子無黨譬之艸木綢繆相附者

必蔓艸非松栢也朝廷無朋黨𨿽中主可以濟不然𨿽上聖不治帝太息曰天下名言也遂以右正言知制誥諫院開封府拜禦史中丞翰林學士且大用矣而公性疎達不疑在帝前論事如家人父子言無文飾洞見肝鬲帝知其誠盡事無鉅細人無親疎輒以問公或中夜降手詔使者旁午公隨事解答不自嫌外而執政方立新法天下洶洶恐公有言而帝信之故相與造事謗公帝𨿽不疑然亦出公於外以翰林侍讀學士知鄆州移定與靑畱守南都徙齊鄧二州用公之意蓋未衰也而公之妻黨有犯法至大不道者小人因是出力擠公必欲殺之帝知其無罪落職知池州徙蔡未行攺安州旣罷入朝未對而左右不恱者又中以飛語復貶筠州士大夫爲公危栗或以爲且有後命公談笑自若曰天知吾直上知吾忠吾何憂哉乃上書自明帝覽之釋然卽以爲湖州方且復用而帝升遐公讀遺詔僵僕頓絕久之乃蘇曰巳矣吾無所自盡矣今上卽位徒公爲蘇揚二州除公龍圖閣直學士復以爲鄆州徙眞定河東治邊凜然威行西北號稱名將而宦官爲走馬者誣公病不任職詔徙許州禦史論公守邊奇偉之狀且言其不病詔復畱河東而公已老蓋年七十有一矣卽力求淮南上不得已乃以龍圖閣學士知揚州未至而薨蓋元祐五年十月二十四日也方平歷事三宗逮與天聖景祐間賢公卿遊公𨿽爲晚進而開濟之資邁往之气蓋有前人風度以先帝神武英斷知公如此而終不大用毎進小人輙讒之公嘗上章自訟有曰樂羊無功謗書滿篋卽墨何罪毀言日聞天下聞而悲之嗚呼命也夫公諱甫字元發其後避髙魯王諱以字爲名而字逹道東陽人也滕氏出周文王之子錯封於滕所謂滕叔繡者十一代祖令琮爲唐國子司業令琮生太常博士翼翼生贈戶部侍郎伉伉生贈禮部侍郎蓋蓋生戶部侍郎贈右僕射珦珦生太中大夫睦州刺使邁邁生越州觀察推官生祠部郎中文規文規生公之曽祖諱仁俊爲溫州永嘉令祖諱鑑不仕皇考諱髙贈中大夫曽祖母祖母皆範氏繼祖母陳氏皇妣王氏追封太原郡君生公之夕夢虎行月中而墮其室九嵗能賦敏捷過人範希文皇考舅也見公而奇之教以爲文希文爲蘇州而安定胡先生瑗居於蘇公往從之門人以千數第其文公常爲首嘗舉進士試於庭宋子京奇其文擢爲第三人而以聲韻不中法罷之其後八年復中第第三授大理評事通判湖州時孫元規守錢塘一見公曰名臣也後當爲賢將授以治劇守邊之要召試學士院充集賢校理判吏部南曹除開封府推官三司鹽鐵戶部判官同修起居注判戶部勾院公在館閣未嘗就第見執政故宰相不恱不遷者十年旣遇知神宗爲諫官知無不言然禦史中丞王陶論宰相不押班爲防扈上以問公公曰宰相固有罪然以爲防扈則臣爲欺天防人矣爲開封府三獄皆滿公視事之日理出數百人決遣殆盡京師翕然稱之爲禦史中丞中書宻院議邊事多不合趙明與西人戰中書賞功而宻院防約束郭逵修堡樞宻院方詰之而中書已下褒詔矣公言戰守大事也安危所寄今中書欲戰宻院欲守何以令天下願敇大臣凡戰守除帥議同而後下上善之諫官楊繪言宰相不當以其子判鼓院上曰繪不習朝廷事鼓院傳達而巳何與於事公曰人有訴宰相者使其子傳達之可乎且天下見宰相子在是豈敢復訴事上悟爲罷之種諤擅築綏州且與薛向發諸路兵環慶保安皆出剽掠西人復誘殺將官楊定公上疏極言亮祚巳納欵不當失信邊隙一開兵連民疲必爲內憂京師郡國地震公三上疏指陳致災之由大臣不恱出公知秦州上面謂曰秦州非朕意也畱不遣詔館伴契丹使前此館伴非其人使者議神塔子事往復紛然是嵗契丹遣蕭林牙揚興公來聘朝廷憂之公見興公開懷與語問其家世父祖事委曲詳盡興公驚且喜不復論去嵗事將去與公馬上泣別林牙謂興公曰君與滕公善豈將畱此乎上聞之大喜因公奏事殿中嘆曰朕欲擢卿執政卿逾月不對而大臣力薦用唐介矣公曰臣恨未有死所報陛下知遇豈愛官職者唐淑問孫覺言公短上不信悉以其言示公所以慰勞公者甚厚公頓首曰陛下無所疑臣無所愧足矣河朔地大震湧沙出水壞城池廬舍命公爲安撫使官吏皆幄寢居民恐懼棄家而苃捨公獨臥屋下曰民恃吾以生屋摧民死吾當以身同之民始歸安其室乃命葬死者食饑者除田稅察惰吏修堤防繕甲兵督盜賊河朔遂安使還大臣將除公並州上復畱公開封府民有王潁者爲鄰婦隠其金閱數尹不能辧潁憤悶至病傴杖而訴於公公呼鄰婦一問得其情取金還潁奮身仰謝失傴所在投杖而出一府大駭除翰林學士夏國王秉常被簒公言繼遷死時李氏幾不立矣當時大臣不能分建諸豪乃以全地王之至今爲患今秉常失位諸將爭權天以此遺陛下若再失此時悔將無及請擇一賢將假以重權使經營分裂之可不勞而定百年之計也上奇其策然不果用欲以公爲三司使力辭已而除公瀛州安撫使公入頓首曰臣知事陛下而已不能事黨人願陛下少回昔日之眷無使臣爲黨人所快則天下皆知事君爲得而事黨人爲無益矣上爲攺容公以皇考諱辭髙陽開乃除鄆州治盜有方不獨用威猛時有所縱捨盜爲屛息移定州許入覲力言新法之害曰臣始以意度其不可耳今爲郡守親見其害民者具道所以然之狀至定州以上已宴郊外有報契丹入冦邊民來逃者將吏大駭請起治兵公笑曰非爾所知也益置酒作樂遣人諭逃者曰吾在此虜不敢動使各歸業明日問之果妄諸將以是服公韓忠彥使契丹楊興公迎勞問公所在且曰滕公可謂開口見心矣忠彥歸奏上喜進公禮部侍郎使再任詔曰寛嚴有體邊人安焉公因作堂以安邊名之公去國旣久而心在王室著書五篇一曰尊主勢二曰本聖心三曰校人品四曰破朋黨五曰贊治道上之其略曰陛下聖神文武自足以斡運六合譬之靑天白日不必防綴自然淸明識者韙其言天下大旱詔求直言公上疏曰新法害民者陛下旣知之矣但下一手詔應熈寧二年以來所行新法有不便者悉罷則民气和而天意解矣富彥國之守靑州也嘗置教閱馬步軍九指揮彥國旣去軍稍缺不補公至靑復完之至溢額數千其後朝廷屢發諸路兵或防失不還惟靑州兵至今爲盛其謫守池安皆以靜治聞飲酒賦詩未嘗有遷謫意侍郎韓丕旅於安五十年矣學士鄭獬安人也旣沒十年貧不克葬公皆葬之著作佐郎木炎居防以毀卒公旣助其葬又爲買田賙之敇使謝諲市物於安因緣爲姦民被其毒公宻疏姦狀上爲罷黜諲自安定先生之亡公常割俸以賙其子及爲湖州祭其墓哭之慟東南之士歸心焉自揚徒鄆嵗方饑乞淮南米二十萬石爲備鄆有劇賊數人公悉知其所捨遣吏掩捕皆獲吏民不知所出郡學生食不給民有爭公田二十年不決者公曰學無食而以良田飽頑民乎乃請以爲學田遂絕其訟學者作新田詩以美之時淮南京東皆大饑公獨有所乞米爲備召城中富民與約曰流民且至無以處之則疾疫起並及汝矣吾得城外廢營地欲爲席屋以待之民曰諾爲屋二千五百間一夕而成流民至以次授地井竈器用皆具以兵法部勒少者炊壯者樵婦女汲老者休民至如歸上遣工部郎中王古按視之廬舍道巷引繩棋布肅然如營陣古大驚圖上其事有詔褒美蓋活五萬人云徙眞定乞以便宜除盜許之然訖公之去無一人死法外者秋大熟積饑之民方賴以生而有司爭糴谷貴公奏邊廩有餘請罷糴二年從之徙知太原府河東兵勞民貧而土豪將吏皆利於有警故喜作邊事民不堪命公始至蕃族來賀令曰謹斥侯無開邊隙有冦而失備與無冦而生事者皆斬自軍司馬防邊安撫以下皆勒以軍法西人獵境上河外請益兵公曰冦來則死之吾不出一兵也河東十二將其四以備北其八以備西八將更休爲上下畨是嵗八月邊郡稱有警請八將皆上謂之防秋公曰賊若並兵犯我𨿽八將不敵也若其不來四將足矣卒遣更休而將吏懼甚扣閤爭之公指其頸曰吾已捨此矣頸可斷兵不可出卒無冦省芻粟十五萬河東之所患者鹽與和糴也公稍更其法明著稅額而通鹽商配率糧艸視物力髙下而不以占田多少爲差民以爲便陽曲縣舊治城西汾決徙城中縣廢爲荒田公奏還之使縣治堤防如黃河民復成市諸將駐列城者長吏或不悅捃誣以事有至死者公奏立法將有罪徙他郡訊驗諸將聞之喜曰公保吾生當報以死西夏請復故地詔賜以四寨而葭蘆河東公曰取城易棄城難昔棄囉凡西人襲我不備防金帛不貲且爲夷狄笑乃命部將訾虎蕭士元以兵防遷號令嚴整冦不敢近無一瓦之失將賜寨公請先畫界而後棄不從西人已得地則請凡畫界以綏徳城爲法從之公曰若法綏徳以二十里爲界則吳堡去葭蘆百二十里爲失百里矣兵家以進退尺寸爲彊弱今一舉而失百里不可力爭之巳而諜者得西人之謀曰吾將出勁兵於義吳二寨之間刼漢使不得出兵則二寨亦棄矣公遂復前議章九上至數萬言議者謂近世名將無及公者公爲文與詩英發妙麗毎出一篇學者爭誦之篤於行義事父母撫諸弟以孝友聞臨大事決大議毅然不計死生至於已私則小心莊栗惟恐有過其事上及與人交馭將吏待妻子奴婢一以至誠仕自大理評事至右光祿大夫職至龍圖閣學士勲至上柱國爵至南陽郡開國侯食邑至一千六百戶實封至八百戶贈銀靑光祿大夫有文集二十卷娶李氏唐禦史大夫棲筠之後晉卿之女累封建安郡君先公卒贈永寧郡君子三人祐祁皆承奉郎尙防女五人長適朝請郎知楚州何洵直次適宣徳郎袐書省正字王炳早卒次適宣徳郎太學慱士王渙之次復適王炳季適方平之子朝散郎南京通判恕孫男六人將以元祐七年八月二十二日癸酉葬於蘇州長洲縣彭華鄕陽山之栗塢銘曰

天之降材千夫一人人之逢時千載一君生之旣難得之豈易而彼讒人曽不少置昔在帝堯甚畏巧言讒說震驚𨿽堯亦然偉哉滕公廊廟之具帝欲用公將起輙僕賴帝之明𨿽僕復興小試於邊戎狄是膺日月逝矣嵗不我與老成云亡吾誰與處若古有訓無競維人公之治邊折衝精神猛虎在山藜藿茂遂及其旣亡樵牧所易公官三品以壽考終我銘之悲夫豈爲公

王子立墓志銘

子立諱適趙郡臨城人也始予爲徐州子立爲州學生知其賢而有文喜怒不見得防若一曰是有類子由者故以其子妻之與其弟遹子敏皆從余於吳興學道日進東南之士稱之餘得罪於吳興親戚故人皆驚散獨兩王子不去送余出郊曰死生禍福天也公其如天何返取余家致之南都而子立又從子由謫於髙安績溪同其有無賦詩弦歌講道著書於席門茅屋之下者五年未嘗有慍色余與子由有六男子皆以童子從子立遊學文有師法人人自重不敢嬉宕子立實使然元祐四年冬自京師將適濟南未至卒於奉髙之傳捨蓋十月二十五日也享年三十五曽祖諱璘贈中書令妣田氏楚國夫人祖鬷工部侍郎知樞宻院贈太尉諡忠穆妣宋氏仁壽郡夫人考諱正路比部郎中知濮州贈光祿大夫妣李氏壽安縣君一女初伏有遺腹子裔文集十五卷其學長於禮服子由謂其文朱弦疏越一唱而三嘆者也七年十一月五日其兄蘧子開葬於臨城龍門鄕兩口村先之側銘曰

知性以爲存不壽非其怨也知義以爲榮不貴非其羨也而未能忘於文則猶有意於傳也嗚呼百世之後其姓名與我皆隱顯也

寶月大師塔銘

寶月大師惟簡字宗古姓蘇氏眉之眉山人於余爲無服兄九嵗事成都中和勝相院慧悟大師十九得度二十九賜紫三十六賜號其同門友文雅大師惟慶爲成都僧統所治萬餘人鞭笞不用中外肅伏慶博學通古今善爲詩至於持律總眾酬酢事物則師宻相之也凡三十餘年人莫知其出於師者師淸亮敏達綜練萬事端身以律物勞已以裕人人皆髙其才服其心凡所欲爲趨成之更新其精舍之在成都與郫者凡一百七十三間經藏一盧捨那阿彌陀彌勒大悲像四塼橋二十七皆談笑而成其堅致可支一世師於佛事𨿽若有爲譬之農夫畦而種之待其自成不數數然也故余嘗以爲修三摩鉢提者蜀守與使者皆一時名公卿人人與師善然師常罕見寡言務自卻逺蓋不可得而親疎者喜施藥所活不可勝數少時瘠黒如僧旣老而晳若復少者或曰是有陰徳發於面壽未可涯也紹聖二年六月九日始得微疾卽以書告於往來者勑其子孫皆佛法大事無一語私其身至二十二日集其徒問日蚤莫及辰曰吾行矣遂化年八十四是月二十六日歸骨於城東智福院之壽塔弟子三人海慧大師士瑜先亡次士隆次紹賢爲成都副僧統孫十四人悟遷悟淸悟文悟眞悟緣悟深悟微悟開悟通悟誠悟益悟權悟緘曽孫三人法舟法榮法原以家法嚴故多有聞者師少與蜀人張隠君少愚善吾先君宮師亦深知之曰此子才用不減澄觀若事當有立於世爲僧亦無出其右者已而果然余謫居惠州舟實來請銘銘曰

大師寶月古字簡名出趙郡蘇東坡之兄自少潔齊老而彌剛領袖萬僧名聞四方壽八十四臘六十五然摩尼歸眞於土錦城之東松栢森然子孫如林蔽芾其陰

陸道士墓志銘

道士陸惟忠字子厚眉山人家世爲黃冠師子厚獨狷潔精苦不容於其徒去之逺遊始見余黃州出所作詩論內外丹指略蓋自以爲決不死者然余嘗吿之曰子神淸而骨寒其淸可以仙其寒亦足以死其後十五年復來見余惠州則得瘦疾骨見衣表然詩益工論內外丹益精曰吾眞坐寒而死矣每從事於養生輒有以敗之類物有害吾生者余曰然子若死必復爲道士以究此志余時適得美石如黒玉曰當以是志子墓子厚笑曰幸甚久之子厚去余之河源開元觀客於縣令馮祖仁而余亦謫海南是嵗五月十九日竟以疾卒年五十祖仁葬之觀後蓋紹聖四年也銘曰

嗚呼多藝此黃冠詩棊醫卜內外丹無求於世宜堅完饑鶴瘦終難安哀哉六巧坐一寒祝子復來少宏寛毋復淸詩助痟酸龍虎尢成無或姦往駕赤螭驂靑鸞

惠州官葬暴骨銘

有宋紹聖二年官葬暴骨於是是豈無主仁人君子斯其主矣東坡居士銘其藏曰

人耶天耶隨念而䢐有未能然宅此枯顱後有君子無廢此心陵谷變壞復棺衾之

李太師墓志

李氏之先世有徳人使皆好學忠信而文則其成材五季得之﨑嶇兵間亦何所爲世養於防以待承平允文太師發迹於經人知誦之公蹈用之其言皆經其行中之仁致麟鳯自不覆巢使公逢時鳯鳴其郊公爲獄官遇囚如子視囚出入如已生死以徳報怨世有或然任其不叛仁人所難是心惟防實聞於帝無疆之休以來本世篤生三子其防益隆如誼仲舒烏陽是逢始葬於魏物不稱徳河流墓攺襚以冕服公之令聞追配太丘子孫公卿有進無羞安安之原太行之麓有或兆之匪筮匪卜

朱亥墓志

崔嵬髙丘其下爲誰惟魏烈士朱亥是依時惟布衣不震不驚晉鄙在師孔嚴不孤進承其頥視如豚猳昔其在屠誰養其威鼓刀市人誰者畏之世之勇夫殺人如蒿及其所難或失其刀惟是貧賤無以自豪是謂眞勇士之布衣其亦在養有或不養臨事而恐惟是屠者其養可取

劉夫人墓志銘【代韓持國作】

夫人姓劉氏開封人曽大父處士諱巖大父大理寺丞諱惟吉考贈右金吾衛將軍諱達夫人年十七歸於武功蘇才翁翁諱舜元參知政事諱易簡之孫贈工部侍郎諱耆之子也少與弟子美聖辟皆有盛名蘇氏旣大家而姑王夫人太尉文正公之息女也嚴重有識素賢其子自爲擇婦甚難之久乃得夫人夫人事其姑能委曲順其意嘗侍疾不解衣累月凡姑所欲不求而獲所不欲無一至前者旣愈謂家人曰微是婦吾不起矣命諸女拜之而弗答也子美聖辟皆早世夫人待二姒撫諸孤恩禮甚厚子美正獻杜公婿也杜公聞而喜之曰可以爲女師夫人旣老二子防澥更守壽春已而防守襄陽澥復按本道刑獄夫人皆就養焉及防徙平陽道京師子注爲尙書郎拜覲門外士大夫榮之防侍夫人至管城以疾不起注逆以歸京師夫人悼防不已後防四十五日元丰八年十月五日以疾卒於私第享年八十一夫人孝友慈儉薄於奉身而厚於施人嚴於教子而寛於禦下姻族中有悍妬者見之輙慙而化性不蓄財浣衣菲食以終其身防自蜀還以重錦二十兩以獻夫人夫人喜曰可以適吾意之所欲與者命刀尺以親疎散之一日而盡好誦佛書受五戒預爲送終具甚備至疾革怡然不亂始封隆徳縣君後爲彭城縣太君攺仁壽縣太君才翁旣顯於世矣而位不充其志仕至尙書郎贈光祿大夫而子男七人皆以才顯防朝奉大夫知潞州澥朝請郎京西提防刑獄注朝散郎尙書司勲郎中洞右贊善大夫將作監丞洪洎汶皆舉進士女二人長適進士虞大防次適承議郎郭逢原孫男十三人之顏無爲軍判官之閔早卒之冉汝州梁縣尉之孟之偃之友之恂之悌之邵之楊之南之烈之防孫女十三人曽孫男七人開憲潔商若赤仕曽孫女五人澥將以元丰八年十二月二十四日葬夫人於潤州丹徒縣五老山下才翁之塋使求乞銘才翁於余爲從母子而余娶於蘇氏故知夫人爲詳銘曰

孝友慈儉行爲女師篤於教也輕財樂施屬纊不亂幾於道也壽考康寧子孫多賢不虛報也我銘孔約無有愧辭以信告也

亡妻王氏墓志銘

治平二年五月丁亥趙郡蘇軾之妻王氏卒於京師六月甲午殯於京城之西其明年六月壬午葬於眉之東北彭山縣安鎭鄕可龍裏先君先夫人墓之西北八步軾銘其墓曰君諱弗眉之靑神人鄕貢進士方之女生十有六年而歸於軾有子邁君之未嫁事父母旣嫁事吾先君先夫人皆以謹肅聞其始未嘗自言其知書也見軾讀書則終日不去亦不知其能通也其後軾有所忘君輙能記之問其他書則皆略知之由是始知其敏而靜也從軾官於鳯翔軾有所爲於外君未嘗不問知其詳曰子去親逺不可以不愼日以先君之所以戒軾者相語也軾與客言於外君立屏間聽之退必反覆其言曰某人也言輙持兩端惟子意之所向子何用與是人言有來求與軾親厚甚者君曰恐不能久其與人銳其去人必速已而果然將死之嵗其言多可聽類有識者其死也蓋年二十有七而已始死先君命軾曰婦從汝於艱難不可忘也他日汝必葬諸其姑之側未期年而先君沒軾謹以遺令葬之銘曰

君得從先夫人於九原余不能嗚呼哀哉余永無所依怙君𨿽沒其有與爲婦何傷乎嗚呼哀哉

乳母任氏墓志銘

趙郡蘓軾子瞻之乳母任氏名采蓮眉之眉山人父遂母李氏事先夫人三十有五年工巧勤儉至老不衰乳亡姊八娘與軾養視軾之子邁迨過皆有恩勞從軾官於杭宻徐湖謫於黃元丰三年八月壬寅卒於黃之臨臯亭享年七十有二十月壬午葬於黃之東阜黃岡縣之北銘曰

生有以養之不必其子也死有以葬之不必其裏也我祭其從與享之其魂气無不之也

保母楊氏墓志銘

先夫人之妾楊氏名金蟬眉山人年三十始蘇氏頽然順善也爲弟轍子由保母年六十八熈寧十年六月已丑卒於徐州屬纊不亂子由官於宋載其柩殯於開元寺後八年軾自黃遷汝過宋葬之於宋東南三里廣壽院之西實元丰八年二月壬午也銘曰

百世之後陵谷易位知其爲蘇子之保母尙勿毀也

朝云墓志銘

東坡先生侍妾曰朝云字子霞姓王氏錢塘人敏而好義事先生二十有三年忠敬若一紹聖三年七月壬辰卒於惠州年三十四八月庚申葬之丰湖之上棲禪山寺之東南生子遁未期而夭蓋常從比丘尼義衝學佛法亦粗識大意且死誦金剛經四句偈以絕銘曰浮屠是瞻伽藍是依如汝宿心惟佛之歸

東坡全集卷八十九

欽定四庫全書

東坡全集卷九十

宋蘓軾撰行狀二首

司馬溫公行狀

曽祖政贈太子太保曽祖母薛氏贈溫國太夫人祖試祕書省校書郎知耀州富平縣事贈太子太傅祖母皇甫氏贈溫國太夫人父池尙書吏部郎中充天章閣待制贈太師追封溫國公母聶氏贈溫國太夫人公諱光字君實其先河內人晉安平獻王孚之後王之裔孫徵東大將軍陽始葬今陜州夏縣涑水鄕子孫因家焉自髙祖曽祖皆以五代衰亂不仕富平府君始舉進士沒於縣令皆以气節聞於鄕裏而天章公以文學行義事眞宗仁宗爲轉運使禦史知雜事三司副使歷知鳳翔河中同杭虢晉六州以淸直仁厚聞於天下號稱一時名臣公自兒童凜然如成人七嵗聞講左氏春秋大愛之退爲家人講卽了其大義自是手不釋書至不知饑渇寒暑年十五書無所不通文辭醇深有西漢風天章公當任子次及公公推與二從兄然後受補郊社齋郎再奏將作監主簿年二十舉進士甲科攺奉禮郎以天章公在杭辭所遷官求僉書蘓州判官事以便親許之未上丁太夫人憂未除丁天章公憂執喪累年毀瘠如禮服除僉書武成軍判官事攺大理評事爲國子直講遷本寺丞故相龎籍名知人始與天章公遊見公而奇之及是爲樞宻使薦公召試館閣校勘同知太常禮院中官麥允言死詔以允言有軍功特給鹵簿公言孔子不以名器假人繁纓以朝且猶不可允言近習之臣非有元勲大勞而贈以三公之官給以一品鹵簿其爲繁纓不亦大乎故相夏竦卒詔賜諡文正公言諡之美者極於文正竦何人可以當此書再上攺諡文荘遷殿中丞除史館檢討修日曆攺集賢校理龎籍爲鄆州徙並州皆辟公通判州事公感籍知已爲盡力時趙元昊始臣河東貧甚官苦貴糴而民疲於逺輸麟州窟野河西多良田皆故漢地公私雜耕天聖中始禁田河西者敵乃得稍蠶食其地俯窺麟州爲河東憂籍請公按視公爲畫五防宜因州中舊兵益禁兵三千箱兵五百築二堡河西可使堡外三十里敵不敢田則州西六十里無虞矣募民有能耕麟州閒田者復其稅役十五年能耕窟野河西者長復之耕者必眾官𨿽無所得而糴自賤可以漸紓河東之民籍移麟州如公言而官兵郭恩勇且狂夜開城門引千餘人渡河載酒食不爲戰備遇敵死之議者歸罪於籍罷節度使知靑州公守闕三上書乞獨坐其事不報籍初不以此望公而公深以自咎籍旣沒升堂拜其妻如母撫其子如昆弟時人兩賢之攺太常博士祠部員外郎直祕閣判吏部南曹遷開封府推官賜五品服交趾貢異獸謂之麟公言眞僞不可知使其眞非自然而至不足爲瑞若僞爲逺夷笑願厚賜其使而還其獸因奏賦以諷遷度支員外郎判句院擢修起居注五辭而後受判禮部有司奏六月朔日當食公言故事食不滿分或京師不見皆賀臣以爲日食四方見京師不見天意人君爲陰邪所蔽天下皆知而朝廷獨不知其爲災當益甚皆不當賀詔從之後遂以爲常遷起居舍人同知諫院蘇轍舉直言防入第四等而考官以爲不當収公言轍於同科四人中言最切直有愛君憂國之心不可不収時宰相亦以爲當黜仁宗不許曰求直言以直棄之天下其謂朕何公遂與諫官王陶同上疏願爲宗廟社稷自重卻罷燕飲安養神气後宮嬪禦進見有度左右小臣賜予有節厚味臘毒無益奉養者皆不宜數禦上嘉納之初至和三年仁宗始不豫國嗣未立天下寒心而不敢言惟諫官範鎭首發其議公時爲並州通判聞而繼之上疏言禮大宗無子則小宗爲之後者爲之子也願陛下擇宗室賢者使攝儲貳以待皇嗣之生退居藩服不然則典宿衞尹京邑亦足以系天下之望疏三上其一畱中其二付中書公又與鎭書此大事不言則巳言一出豈可復反願公以死爭之於是鎭言之益力及公爲諫官復上疏且面言臣昔爲並州通判所上三章願陛下果斷而力行之時仁宗簡黙不言𨿽執政奏事首肯而已聞公言沈思久之曰得非欲選宗室爲繼嗣者乎此忠臣之言但人不敢及耳公曰臣言此自謂必死不意陛下開納上曰此何害古今皆有之因令公以所言付中書公曰不可願陛下自以意諭宰相是日公復言江淮鹽事詣中書白之宰相韓琦問公今日復何所言公黙計此大事不可不使琦知思所以廣上意者卽曰所言宗廟社稷大計也琦諭意不復言後十餘日有防令公與禦史裏行陳洙同詳定行戶利害洙與公屏語曰日者大饗明堂韓公攝太尉洙爲監祭公從容謂洙聞君與司馬君實善君實近建言立嗣事恨不以所言送中書欲發此議無自發之行戶利害非所以煩公也欲洙見公達此意耳時嘉祐六年閏八月也至九月公復上疏面言臣向者進說陛下欣然無難意謂卽行矣今寂無所聞此必有小人言陛下春秋鼎盛子孫當千億何遽爲此不祥之事小人無逺慮特欲倉猝之際援立其所厚善者耳唐自文宗以後立嗣皆出於左右之意至有稱定防國老門生天子者此禍豈可勝言哉上大感悟曰送中書公至中書見琦等曰諸公不及今定議異日夜半禁中出寸紙以某人爲嗣則天下莫敢違琦等皆唯唯曰敢不盡力後月餘詔英宗判宗正寺固辭不就職明年遂立爲皇太子稱疾不入公復上疏言凡人爭絲毫之利至相爭奪今皇子辭不貲之富至三百餘日不受命其賢於人逺矣有識聞之足以知陛下之聖能爲天下得人然臣聞父召無諾君命召不俟駕而禮使者受命不受辭皇子不當辭避使者不當徒反凡召皇子內臣皆乞責降且以臣子大義責皇子宜必入英宗遂受命兗國公主下嫁李瑋以驕恣聞公上疏言太宗時姚坦爲兗王翊善有過必諫左右教王詐疾逾月太宗召王乳母入問起居狀母曰王無疾以姚坦故鬱鬱成疾耳太宗怒曰王年少不知爲此汝輩教之杖乳母數十召坦慰勉之齊國獻穆大長公主太宗之子眞宗之妹陛下之姑而謙恭率禮天下稱其賢願陛下教子以太宗爲法公主事夫以獻穆爲法巳而公主不安於李氏詔瑋出知衛州公主入居禁中而瑋母楊歸其兄璋散遣其家人公言陛下追念章懿皇后故使瑋尙主今乃母子離析家事流落陛下獨無雨露之感淒惻之心乎瑋旣責降公主亦不得無罪上感悟詔公主降封沂國待李氏恩禮不衰判檢院權判國子監除知制誥力辭至八九攺授天章閣待制兼侍講賜三品服仍知諫院上疏言經略安撫使以便宜從事出於兵興權制非永世法及將相大臣典州者多以貴倨自恃淩忽轉運使使不得舉職朝廷務省事専行姑息之政至於胥吏讙嘩而逐禦史中丞輦官悖慢而退宰相衞士防逆而獄不窮姦澤加於舊軍人詈三司使而法官以爲非犯堦級於用法疑其餘有一夫流言於道路而爲之變法推恩者多矣皆陵遲之漸不可以不正充媛董氏薨追贈婉儀又贈淑妃輟朝成服百官奉慰定諡行冊禮葬給鹵簿公言董氏秩本微病革之日方拜充媛古者婦人無諡近制惟皇后有之鹵簿本以賞軍功未嘗施於婦人惟唐平陽公主有舉兵佐髙祖定天下之功乃得給至韋庶人始令妃主日皆給鼓吹非令典不足法時有司新定後宮封贈法皇后與妃皆贈三代公言別嫌明防妃不當與後同袁盎引卻愼夫人坐正爲此耳天聖親郊太妃止贈二代而況妃乎知嘉祐八年貢舉仁宗崩英宗以哀毀致疾慈聖光獻太后同聽政公首上疏言章獻明肅太后保佑先帝進賢退姦有大功於趙氏特以親用外戚小人故負謗天下今太后初攝大政大臣忠厚如王曽淸純如張知白剛正如魯宗道質直如薛奎者當信用之鄙猥如馬季良讒諂如羅崇勲者當疎逺之則天下服又上疏英宗言漢宣帝爲昭帝後終不追尊衞太子史皇孫光武起布衣得天下自以爲後元帝亦不追尊鉅鹿都尉南頓君惟哀安桓靈皆自旁親入繼大統追尊其父祖天下非之願以爲戒時公所得仁宗遺賜珠金直百餘萬率同列三上章言國有大憂中外窘乏不可專用幹興故事若遺賜不可辭則宜許侍從以上進金錢佐山陵費不許公乃以所得珠爲諫院公使錢金以遺其舅氏義不藏於家英宗疾旣平皇太后還政公上疏言治身莫先於孝治國莫先於公其言切至皆母子間人所難言者時有司立法皇太后有所取用有司奏覆得禦寶乃供公極論以爲不可當直下合同司移所屬立供如上所取巳乃具數奏太后以防矯僞曹佾除使相兩府皆遷公言佾無功而得使相陛下以慰母心耳今兩府皆遷無名若以還政爲功則宿衛將帥內侍小臣必有覬望巳而都知任守忠等皆遷公復爭之因論守忠大姦陛下爲皇子非守忠意沮壊大防離間百端賴先帝不聽及陛下嗣位反覆革面交構兩宮國之大賊人之巨蠧乞斬於都市以謝天下詔以守忠爲節度副使蘄州安置天下快之時有詔陜西刺民兵號義勇公上疏極論其害云康定慶曆間籍陜西民爲鄕弓手巳而刺爲保捷指揮民被其毒兵終不可用遇敵先北正兵隨之毎致崩潰縣官知其坐食無用汰遣歸農而惰遊之人不能復反南畝彊者爲盜弱者轉死父老至今流涕也今義勇何以異此章六上不從乞罷諫官不許王廣淵除直集賢院公言廣淵姦邪不可近昔漢景帝爲太子召上左右飲衛綰獨稱疾不行及卽位待綰有加周世宗鎭澶淵張美爲三司吏掌州之錢谷世宗私有求假美悉力應之及卽位薄其爲人不用今廣淵當仁宗之世私自結於陛下豈忠臣哉願黜之以厲天下執政建言濮安懿王徳盛位隆宜有尊禮詔太常禮院與兩制議翰林學士王珪等相顧不敢先公獨奮筆立議曰爲之後者爲之子不敢復顧其私親今日所以崇奉濮安懿王典禮宜一準先朝封贈期親尊屬故事髙官大爵極其尊榮議成珪卽敕吏以公手槁爲案至今存焉時中外訩訩禦史呂誨傅堯兪範純仁呂大防趙鼎趙瞻等皆爭之相繼降黜公上疏乞畱之不可則乞與之皆貶初西戎遣使致祭而延州指使髙宜押伴傲其使者侮其國主使者訴於朝公與呂誨乞加宜罪不從明年西戎犯邊殺略吏士趙滋爲雄州專以猛悍治邊公亦論其不可至是契丹之民有捕魚界河伐柳白溝之南者朝廷以知雄州李中祐爲不材選將代之公言國家當外國附順時好與之計較末節及其桀驁又從而姑息之近者西戎之禍生於髙宜北邊之隙起於趙滋朝廷方賢此二人故邊臣皆以生事爲能今若選將代中祐則來者必以滋爲法而以中祐爲戒漸不可長宜敕邊吏疆細故徐以文檄往反若輕以矢刃相加者坐之京師大水公上疏論三事皆盡言無所隠諱除龍圖閣直學士判流內銓攺右諫議大夫知治平四年貢舉神宗卽位首擢公爲翰林學士公力辭不許上面諭公古之君子或學而不文或文而不學惟董仲舒揚雄兼之卿有文學何辭爲公曰臣不能爲四六上曰如兩漢制詔可也公曰本朝故事不可上曰卿能舉進士取髙等而云不能四六何也公趨出上遣內臣至閣門彊公受告拜而不受趣公入謝曰上坐以待公公入至廷中以告置公懷中不得巳乃受遂爲禦史中丞初中丞王陶論宰相不押常朝班爲不臣宰相不從陶爭之力遂罷公旣繼之言宰相不押班細故也陶言之過然愛禮存羊則不可巳自頃宰相權重今陶復以言宰相罷則中丞不可復爲臣願候宰相押班然後就職上曰可陶旣出知陳州謝章詆宰相不巳執政議再貶陶公言陶誠可罪然陛下欲廣言路屈己受陶而宰相獨不能容乎乃巳公上疏論修心之要三曰仁曰明曰武治國之要三曰官人曰信賞曰必罰其說甚備且曰臣昔爲諫官卽以此六言獻仁宗其後以獻英宗今以獻陛下平生力學所得盡在是矣公在英宗時與呂誨同論祖宗之制勾當禦藥院常用供奉官以下至內殿崇班則出近歲居此位者皆暗理官資食其廩給非祖宗大意又故事年未五十不得爲內侍省押班今除張茂則止四十八不可至是又言之因論髙居簡姦邪乞加逺竄章五上上爲盡罷寄資內臣居簡亦補外未防復畱陳承禮劉有方二人公復爭之又言近者王中正往陜西知涇州劉渙等諂事中正而鄜延鈐轄吳舜臣違失其意巳而渙等進擢舜臣降黜權歸中正謗歸陛下是去一居簡得一居簡上手詔問公所從知公曰臣得之賓客非一人言事之有無惟陛下知之若無臣不敢避妄言之罪萬一有之不可不察詔用宮邸直省官郭昭選等四人爲閣門祗候公言國初艸創天步尙艱故卽位之始必以左右舊人爲腹心耳目謂之隨龍非平日法也閣門祗候在文臣爲館職豈可使廝役爲之英宗山陵公爲儀仗使賜金五十兩銀合三百兩三上章辭從之邊吏上言西戎部將嵬名山欲以橫山之眾取諒祚以降詔邊臣招納其眾公上疏極論以爲名山之眾未必能制諒祚幸而勝之滅一諒祚生一諒祚何利之有若其不勝必引眾歸我不知何以待之臣恐朝廷不獨失信於諒祚又將失信於名山矣若名山餘眾尙多還北不可入南不受窮無所歸必將突據邊城以救其命陛下獨不見侯景之事乎上不聽遣將種諤發兵迎之取綏州費六十萬萬西方用兵蓋自是始矣兼翰林侍讀學士登州有不成婚婦謀殺其夫傷而不死者吏疑問卽承知州事許遵讞之有司當婦絞而詔貸之遵上議準律因犯殺傷而自首者得免所因之罪婦當減二等不當絞詔公與王安石議之安石是遵議公言謀殺猶故殺也皆一事不可分爲二若謀爲所因與殺爲二則故與殺亦可爲二邪自宰相文彥博以下皆附公議然卒用安石言至今天下非之權知審官院百官上尊號公當答詔上疏言先帝親郊不受尊號天下莫不稱頌末年有建言者國家與契丹有往來書信彼有尊號而我獨無以爲深恥於是羣臣復以非時上尊號昔漢文帝時單於自稱天地所生日月所置匈奴大單於不聞文帝復爲大名以加之也願陛下追用先帝本意不受此名上大悅手詔答公非卿朕不聞此言善爲答詞使中外曉然知朕至誠非欺眾邀名者遂終身不復受尊號執政以河朔災傷國用不足乞今歲親郊兩府不賜金帛送學士院取防公言兩府所賜以匹兩計止二萬未足以救災宜自文臣兩省武臣宗室刺吏以上皆減半公與學士王珪王安石同對公言救災節用宜自貴近始可聽兩府辭賜安石曰常衮辭賜饌時議以爲衮自知不能當辭位不當辭祿且國用不足非當今之急務也公曰衮辭祿猶賢於持祿固位者國用不足眞急務安石言非是安石曰不足者以未得善理財者故也公曰善理財者不過頭防箕斂以盡民財民窮爲盜非國之福安石曰不然善理財者不加賦而上用足公曰天下安有此理天地所生財貨百物止有此數不在民則在官譬如雨澤夏澇則秋旱不加賦而上用足不過設法陰奪民利其害甚於加賦此乃桑羊欺漢武帝之言太史公書之以見武帝不明耳至其末年盜賊蠭起幾至於亂若武帝不悔禍昭帝不變法則漢幾亡爭議不巳王珪進曰救災節用宜自貴近始司馬光言是也然所費無防恐傷國體王安石言亦是惟明主裁擇上曰朕意與光同然姑以不允答之防安石當制遂引常衮事責兩府兩府亦不復辭兼史館修撰上問公可爲諫官者公薦呂誨誨以天章閣待制知諫院詔公與張茂則同相視二股河及生堤利害公用都水監丞宋昌言防乞於二股之西置上約約水東流若東流日深北流自淺薪芻漸備乃塞其北放出禦河胡盧河下流以紓恩冀深瀛以西之患時議者多不同公於上前反覆論難甚苦卒從之後皆如公言賜詔奨諭王安石始爲政創立制置三司條例司建爲靑苗助役水利均輸之政置提舉官四十餘員行其法於天下謂之新法公上疏逆陳其利害日後當如是行之十餘年無一不如公言者天下傳誦以公爲眞宰相𨿽田父野老皆號公司馬相公而婦人孺子知其爲君實也邇英進讀至蕭何曹參事公曰參不變何法得守成之道故孝惠髙後時天下晏然衣食滋殖上曰漢守蕭何之法不變可乎公曰何獨漢也使三代之君常守禹湯文武之法𨿽至今存可也武王克商曰乃反商政政由舊然則𨿽周亦用商政也書曰無作聰明亂舊章漢武帝用張湯言取髙帝法紛更之盜賊半天下元帝攺宣帝之政而漢始衰由此言之祖宗之法不可變也後數日呂惠卿進講因言先王之法有一年而變者正月始和布法象魏是也有五年一變者巡狩考制度是也有三十年一變者刑罰世輕世重是也有百年不變者父慈子孝兄友弟恭是也前日光言非是其意以諷朝廷且譏臣爲條例司官耳上問公惠卿言何如公曰布法象魏布舊法也何名爲變若四孟月朔屬民讀法爲時變月變耶諸侯有變禮易樂者王巡狩則誅之王不自變也刑新國用輕典亂國用重典平國用中典是爲世輕世重非變也且治天下譬如居室敝則修之非大壊不更造也大壊而更造非得良匠美材不成今二者皆無有臣恐風雨之不庇也公卿侍從皆在此願陛下問之三司使掌天下財不才而黜可也不可使兩府侵其事今爲制置三司條例司何也宰相以道佐人主安用例苟用例則胥吏足矣今爲防詳中書條例司何也惠卿不能對則詆公曰光爲侍從何不言言而不從何不去公作而答曰是臣之罪也上曰相與論是非耳何至是講畢賜坐戶外將出上命徙坐戶內左右皆避去上曰朝廷毎更一事舉朝訩訩何也王珪曰臣疎賤在闕門之外朝廷之事不能盡知借使聞之道路又不知其虛實也上曰聞則言之公曰靑苗出息平民爲之尙能以蠶食下戶至饑寒流離況縣官法令之威乎惠卿曰靑苗法願取則與之不願不彊也公曰愚民知取債之利不知還債之害非獨縣官不彊富民亦不彊也臣聞作法於涼其獘猶貪作法於貪獘將若之何昔太宗平河東立和糴法時米防十餘艸束八錢民樂與官爲市其後物貴而和糴不解遂爲河東世世患臣恐異日之靑苗猶河東之和糴也上曰陜西行之久矣民不以爲病公曰臣陜西人也見其病不見其利朝廷初不許也而有司尙能以病民況立法許之乎上曰坐倉糴米何如坐者皆起曰不便上巳罷之幸甚上曰未罷也公曰京師有七年之儲而錢常乏若坐倉錢益乏米益陳柰何惠卿曰坐倉得米百萬斛則省東南百萬之漕以其錢供京師何患無錢公曰東南錢荒而米狼戾今不糴米而漕錢棄其有餘取其所無農末皆病矣侍講吳申起曰光言至論也公曰此皆細事不足煩人主但當擇人而任之有功則賞有罪則罰此則陛下職也上曰然文王罔攸兼於庶言庶獄庶愼惟有司之牧夫公趨出上曰卿得無以惠卿之言不樂乎公曰不敢韓琦上疏論靑苗之害上感悟欲罷其法安石稱疾求去防拜公樞宻副使公上章力辭至六七曰上誠能罷制置條例司追還提舉官不行靑苗助役等法𨿽不用臣臣受賜多矣不然終不敢受命上遣人謂公樞宻兵事也官各有職不當以他事爲詞公言臣未受命則猶侍從也於事無不可言者安石起視事靑苗法卒不罷公亦卒不受命則以書諭安石三往反開諭苦至猶幸安石之聴而攺也且曰巧言令色鮮矣仁彼忠信之士於公當路時𨿽齟齬可憎後必徐得其力諂防之人於今誠有順適之快一旦失勢必有賣公以自售者意謂呂惠卿對賔客輙指言之曰覆王氏者必惠卿也小人本以利合勢傾利移何所不至其後六年而惠卿叛安石上書告其罪苟可以覆王氏者靡不爲也由是天下服公先知公求補外上猶欲用公公不可以端明殿學士出知永興軍朝辭進對猶乞免本路靑苗助役宣撫使下令分義勇四番欲以更戍邊選諸軍驍勇募閭裏惡少爲奇兵調民爲漧糧麨飯𨿽內郡不被邊皆修城池樓櫓如邊郡且遣兵就糧長安河中邠三輔騷然公上疏極言方防歲公私困獘不可舉事而永興一路城池樓櫓皆不急漧糧麨飯昔嘗造後無用腐棄之宣撫司令臣皆未敢從若乏軍興臣坐之於是一路獨得免頃之詔移之許州不赴遂乞判西京畱司禦史臺以歸自是絕口不論事以祀明堂恩加上柱國至熈寧七年上以天下旱蝗詔求直言公讀詔泣下欲黙不忍乃復陳六事一靑苗二免役三市易四邊事五保甲六水利此尢病民者宜先罷又以書責宰相吳充天子仁聖如此而公不言何也元丰五年公忽得語澁疾自疑當中風乃豫作遺表大略如六事加詳盡感慨親書緘封置臥內且死當以授所善範純仁範祖禹使上之凡居洛十五年再任畱司禦史臺四任提舉崇福宮官制行攺太中大夫加資政殿學士神宗崩公赴闕臨衞士見公入皆以手加額曰此司馬相公也民遮道呼曰公無歸洛畱相天子活百姓所在數千人聚觀之公懼防放辭謝遂徑歸洛太皇太后聞之詰問主者遣使勞公問所當先者公言近歲士大夫以言爲諱閭閻愁苦於下而上不知明主憂懃於上而下無所訴此罪在羣臣而愚民無知歸怨先帝宜下詔首開言路從之下詔牓朝堂而當時有不欲者於詔語中設六事以禁切言者曰若陰有所懷犯非其分或扇搖機事之重或迎合巳行之令上以觀望朝廷之意以僥幸希進下以惑流俗之情以干取虛譽若此者必罰無赦太皇太后封詔艸以問公公曰此非求諫乃拒諫也人臣惟不言言則入六事矣時太府少卿宋彭年水部員外郎王諤皆應詔言事有欲借此二人以懲天下言者皆以非職而言贖銅三十斤公具論其情且請攺賜詔書行之天下從之於是四方吏民言新法不便者數千人公方艸具所當行者而太皇太后巳有防散遣修京城役夫罷減皇城內覘者止禦前工作出近侍之無狀者三十餘人戒勅中外無敢苛刻暴斂廢導洛司物貨塲及民所養戶馬寛保馬限皆從中出大臣不與公上防謝當今急務陛下略巳行之矣小臣稽慢罪當萬死詔除公知陳州且過闕入見使者勞問相望於道至則拜門下侍郎公力辭不許數賜手詔先帝新棄天下天子衝防此何時而君辭位耶公不敢復辭以覃恩遷通議大夫初神宗皇帝以英偉絕人之資勵精求治凜凜乎漢宣帝唐太宗之上矣而宰相王安石用心過當急於功利小人得乘間而入呂惠卿之流以此得志後者慕之爭先相髙而天下病矣先帝明聖獨見其非出安石金陵天下欣然意法必變𨿽安石亦自悔恨其去而復用也欲稍自攺而惠卿之流恐法變身危持之不肯攺然先帝終疑之遂退安石八年不復召而惠卿亦再逐不用元丰之末天下多故及二聖嗣位民日夜引領以觀新政而進說者以爲三年無攺於父之道欲稍損其甚者毛舉數事以塞人言公慨然爭之曰先帝之法其善者𨿽百世不可變也若安石惠卿等所建爲天下害非先帝本意者攺之當如救焚拯溺猶恐不及昔漢文帝除肉刑斬右趾者棄市笞五百者多死景帝元年卽攺之武帝作鹽鐵酤均輸等法昭帝罷之唐代宗縱宦官公求賂遺置客省拘滯四方之人徳宗立未三月罷之徳宗晚年爲官市五坊小兒暴橫鹽鐵使月進羨余順宗卽位罷之當時悅服後世稱頌未有或非之者也況太皇太后以母攺子非子攺父眾議乃定公以爲治亂之機在於用人邪正一分則消長之勢自定每論事必以人物爲先凡所進退皆天下所謂當然者然後朝廷淸明人主始得聞天下利害之實遂罷保甲團教依義勇法歲一閱保馬不復買見在者還監牧給諸軍廢市易法所儲物皆鬻之不取息而民所欠錢皆除其息京東鑄鐵錢河北江西福建湖南鹽及福建茶法皆復其舊獨川陜茶以邊用未卽罷遣使相視去其甚者戶部左右曹錢谷皆領之尙書凡昔之三司使事有散五曹及寺監者皆歸戶部使尙書周知其數量入以爲出於是天下釋然曰此先帝本意也非吾君之子不能行吾君之意時獨免役靑苗將官之法猶在而西戎之議未決也山陵畢遷公正議大夫公自以不與顧命不敢當詔不許元祐元年正月公始得疾詔公與尙書左丞呂公著朝防與執政異班再拜而已不舞蹈公疾益甚嘆曰四患未除吾死不瞑目矣乃力疾上疏論免役五害乞直降勅罷之率用熙寧以前法有未便州縣監司節級以聞爲一路一州一縣法詔卽日行之又論西戎大略以和戎爲便用兵爲非時異議者甚眾公持之益堅其後太師文彥博議與公合眾不能奪又論將官之害詔諸將兵皆州縣軍政委守令通決之又乞廢提舉常平司以其事歸之轉運使及提防刑獄公謂監司多新進少年務爲刻急天下病之乞自太中大夫待制以上於郡守中舉轉運使提防刑獄於通判中舉轉運判官又以文學徳行吏事武略等爲十科以求天下遺才命文臣升朝以上歲舉經明行修一人以爲進士髙選皆從之拜左僕射疾稍間將起視事詔免朝覲許以肩輿三日一入都堂或門下尙書省公不敢當曰不見君不可以視事詔公肩輿至內東門子康扶入對小殿且曰毋拜公惶恐入對延和殿再拜遂罷靑苗錢專行常平糶糴法以歲上中下熟爲三等穀賤及下等則增價糴貴及上等則減價糶惟中等則否及下等而不糴及上等而不糶皆坐之時二聖恭儉慈孝視民如傷虛已以聽公公知無不爲以身任天下之責數月復病以九月丙辰朔薨於西府享年六十八太皇太后聞之慟上亦感涕不巳時方躬祀明堂禮成不賀二聖皆臨其喪哭之哀甚輟視朝三日贈太師溫國公襚以一品禮服賻銀三千兩絹四千匹賜龍腦水銀以斂命戶部侍郎趙瞻入內內侍省押班馮宗道防其喪歸夏縣官其親族十人公忠信孝友恭儉正直出於天性自少及老語未嘗妄其好學如饑之嗜食於財利紛華如惡惡臭誠心自然天下信之退居於洛往來陜郊陜洛間皆化其徳師其學法其儉有不善曰君實得無知之乎博學無所不通音樂律曆天文書數皆極其妙晚節尢好禮爲冠婚喪祭法適古今之宜不喜釋老曰其防言不能出吾書其誕吾不信不事生產買第洛中僅庇風雨有田三頃喪其夫人質田以惡衣菲食以終其身自以遭遇聖明言聽計從欲以身徇天下躬親庶務不捨晝夜賔客見其體羸曰諸葛孔明二十罰以上皆親之以此致疾公不可以不戒公曰死生命也爲之益力病革諄諄不復自覺如夢中語然皆朝廷天下事也旣沒其家得遺奏八紙上之皆手札論當世要務京師民畫其像刻印鬻之家置一本飲食必祝焉四方皆遣人購之京師時畫工有致富者有文集八十卷資治通鑑三百二十四卷考異三十卷歷年圖七卷通歷八十卷稽古錄二十卷本朝百官公卿表六卷翰林詞艸三卷注古文孝經一卷易說三卷注系辭二卷注老子道徳經二卷集注太經八卷大學中庸義一卷集注揚子十三卷文中子傳一卷河外諮目三卷書儀八卷家範四卷續詩話一卷遊山行記十二卷醫問七篇其文如金玉谷帛藥石也必有適於用無益之文未嘗一語及之初公患歷代史繁重學者不能綜況於人主遂約戰國至秦二世如左氏體爲通誌八卷以進英宗悅之命公續其書置局祕閣以其素所賢者劉攽劉恕範祖禹爲屬官凡十九年而成起周威烈王訖五代上下一千三百六十二載其是非疑似之間皆有辧論一事而數說者必考合異同而歸之一作考異以志之神宗尢重其書以爲賢於荀悅親爲制敍賜名資治通鑑詔邇英讀其書賜潁邸舊書二千四百二卷書成拜資政殿學士賜金帛甚厚娶張氏禮部尙書存之女封淸河郡君先公卒追封溫國夫人子三人童唐皆早亡康今爲祕書省校書郎孫二人植桓皆承務郎公曆事四朝皆爲人主所敬然神宗知公最深公思有以報之常摘孟子之言曰責難於君謂之恭陳善閉邪謂之敬吾君不能謂之賊故𨿽議論違忤而神宗識其意待之愈厚及拜資政殿學士蓋有意復用公也夫復用公者豈徒然哉將必行其所言公亦識其意故爲政之日自信而不疑嗚呼若先帝可謂知人矣其知之也深公可謂不負所知矣其報之也大軾從公逰二十年知公平生爲詳故錄其大者爲行狀其餘非天下所以治亂安危者皆不載謹狀

蘇廷評行狀

公諱序字仲先眉州眉山人其先蓋趙郡【闕】城人也曽祖諱釿祖諱祐父諱果三世不仕皆有隠徳自皇考行義好施始有聞於鄕裏至公而益著然皆自以爲不及其父祖矣皇祖生於唐末而卒於周顯徳是時王氏孟氏相繼王蜀皇祖終不肯仕嘗以事遊成都有道士見之屏語曰少年有純徳非我莫知子我能以藥變化百物世方亂可以此自全因以面爲蠟皇祖笑曰吾不願學也道士曰吾行天下未嘗以此語人自以爲至矣子又不能學其過我逺甚遂去不復見公幼疎達不羈讀書略知其大義卽棄去謙而好施急於患難甚於爲己衣食稍有餘輙費用或以予人立盡以此窮困厄於饑寒者數矣然終不悔旋復有餘則曰吾固知此不能果困人也益不復愛惜凶年鬻其田以濟饑者旣丰人將償之公曰吾固自有以鬻之非爾故也人不問知與不知徑與歡笑造極輸發府藏小人或欺侮之公卒不懲人亦莫能測也李順反攻圍眉州公年二十有二日操兵乘城防皇考病沒而賊圍愈急居人相視涕泣無復生意而公獨治喪執禮盡哀如平日太夫人憂甚公彊施施解之曰朝廷終不棄蜀賊行破矣慶曆中始有詔州郡立學士驩言朝廷且以此取人爭願效職學中公笑曰此好事卿相以爲美觀耳戒子孫無與人爭入學郡吏素暴苛緣是大擾公作詩並譏之以子渙登朝授大理評事慶曆七年五月十一日終於家享年七十有五以八年二月某日葬於眉山縣修文鄕安道裏先塋之側累贈職方員外郎娶史氏夫人先公十五年而卒追封蓬萊縣太君生三子長曰澹不仕亦先公卒次曰渙以進士得官所至有美稱及去人常思之或以比漢循吏終於都官郎中利州路提防刑獄季則軾之先人諱洵終於霸州文安縣主簿渙嘗爲防州公往視其規畫措置良善爲畱數日見其父老賢士大夫閬人亦喜之晚好爲詩能自道敏捷立成不求甚工有所欲言一發於詩比沒得數千首女二人長適杜垂裕幼適石揚言孫七人位份不欺不疑不危軾轍聞之自五代崩亂蜀之學者衰少又皆懷慕親戚鄕黨不肯出仕公始命其子渙就學所以勸導成就者無所不至及渙以進士得官西歸父老縱觀以爲榮教其子孫者皆法蘇氏自是眉之學者日益至千餘人然軾之先人少時獨不學巳壯猶不知書公未嘗問或以爲言公不答久之曰吾兒當憂其不學邪旣而果自憤發力學卒顯於世公之精識逺量施於家聞於鄕閭者如此使少獲從事於世者其功名豈少哉不幸汩沒老死無聞於時然古之賢人君子亦有無功名而傳者特以世有知之者耳公之無傳非獨其僻逺自放終身亦其子孫不以告人之過也故條錄其始終行事大略以告當世之君子謹狀

東坡全集卷九十

欽定四庫全書

東坡全集卷九十一

宋蘓軾撰祭文四十一首

祭歐陽文忠公文

嗚呼哀哉公之生於世六十有六年民有父母國有蓍斯文有傳學者有師君子有所恃而不恐小人有所畏而不爲譬如大川喬嶽不見其運動而功利之及於物者蓋不可以數計而周知今公之沒也赤子無所仰芘朝廷無所稽疑斯文化爲異端而學者至於用夷君子以爲無爲爲善而小人沛然自以爲得時譬如深淵大澤龍亡而虎逝則變怪雜出舞防鱓而號狐貍昔其未用也天下以爲病而其旣用也則又以爲遲及其釋位而去也莫不冀其復用至其請老而歸也莫不惆悵失望而猶庶幾於萬一者幸公之未衰孰謂公無復有意於斯世也奄一去而莫予遺豈厭世混濁絜身而逝乎將民之無祿而天莫之遺昔我先君懷寶遁世非公則莫能致而不肖無狀因緣出入受教於門下者十有六年於玆聞公之喪義當匍匐往救而懷祿不去愧古人以忸怩緘詞千里以寓一哀而已矣蓋上以爲天下慟而下以哭其私嗚呼哀哉尙饗

祭魏國韓令公文

天生元聖必作之配有神司之不約而防旣生堯舜禹稷自至仁宗龍飛公舉進士妙齡秀發秉筆入侍公於是時仲舒賈誼方將登庸盜起西夏四方騷然帝用不赦授公鈇鉞往督西旅公於是時方叔召虎入贊兵政出殿大邦恩威並行春雨秋霜兵練民安四夷屈降公於是時臨淮汾陽帝在明堂欲行王政羣後奏功罔底於成召自北方付之樞衡公於是時蕭曹魏邴二帝山陵天下悸惱呼吸之間有雷有風有存有亡有兵有戎公於是時伊尹周公功成而退三鎭偃息天下嗷然曷日而復畢公在外心在王室房公且死徵遼是防嗚呼哀哉六月甲寅人之無祿喪我宗臣我有黎民誰與教之我有子孫誰與保之巍巍堂堂寧復有之公之云亡我無日矣慟哭涕流何嗟及矣昔我先子沒於東京公爲二詩以祖其行文追典誥論極皇王公言一出孰敢攺評施及不肖待以國士非我自知公實見謂父子昆弟並出公門公不責報我豈懷恩惟此涕泣實哀斯人有肉在俎有酒在樽公歸在天寧聞我言嗚呼哀哉尙饗

祭栁子玉文

猗歟子玉南國之秀甚敏而文聲發自幼從橫武庫炳蔚文囿獨以詩鳴天錫雄咮元輕白俗郊寒島瘦嘹然一吟眾作卑陋凡今卿相伊昔朋舊平視靑雲可到寧驟孰云坎軻白髮垂脰才髙絕俗性疎來詬謫居窮山遂侶猩狖夜衾不絮朝甑絕餾慨然懷歸投棄纓綬潛山之麓往事神後道味自飴世芬莫齅凡世所欲有避無就謂當乘除並畀之壽云何不淑命也誰咎頃在錢塘惠然我覯相從半歲日飲醇酎朝遊南屏莫宿靈鷲雪窓饑坐淸闋間奏沙河夜歸霜月如晝綸巾鶴氅驚笑吳婦防合之難如次組繡翻然失去覆水何救維子耆老名徳俱茂嗟我後來匪友惟媾子有令子將大子後頎然二孫則謂我舅念子永歸涕如懸霤歌此奠詩一樽往侑尙饗

祭單君貺文

嗚呼維君篤孝自天展如閔子人莫間言內齊於家外敏於官民謂父兄吏莫容姦信於朋友人得其驩博學工詩數術精研人渉其一君有其全壽考富貴人誰不然君獨何辜所向奇偏志不一遂悵莫歸怨念我孤甥生逢百艱旣嬪於君謂永百年云何不弔銜痛重泉何以慰君千里一樽人生如夢何促何延厄窮何陋宦達何妍命也柰何追配牛顏嗚呼哀哉尙饗

祭胡執中郎中文

胡君執中之靈君少在蜀從先府君凡蜀之士事賢友仁我之知君固不待見從事於岐始識君靣相從之歡傾蓋百年見其孺子駒駿雛鵷非罪失官君則先去我䢐華州見君逆旅淫雨彌旬道淖沒車他人爲泣君樂有餘其後七年君掾計省𨿽獲一笑歡不逾頃又復七年我守北徐君從其子徐獄是書雛鶱而翔駒亦千里惟我與君宛其老矣老人無徒相見益親凡昔在岐今存幾人謂君仁人𨿽疾當壽云何而然命也難究嗚呼執中人誰不死如君之賢不云止此百鏈之剛日膾千牛匣而不用非我之羞孺子肖君世有令問送君一觴永歸無恨尙饗

祭任鈐轄文

嗟君結髮從事於兵四十餘年公侯幹城更嘗世故練達物情佐我治軍旣嚴且平吏士肅然時靡有爭汴泗橫流郛堞圮傾風埃霧露奔走經營輿疾而歸猶莫敢寧奄忽不救聞者嘆驚子孫如林布褐藜羮生知其勤死知其淸酹觴告訣與涕俱零尙饗

祭歐陽仲純父文

仲純父之靈曰嗚呼哀哉文忠公之盛徳子孫千億與宋無極人惟曰不足仲純父之賢壽考百年一歲九遷人惟曰當然柰何官止於一命壽不登四十誰其尸之百不償一嗚呼哀哉此不足云也仲純父之生也不以進退得喪有望於人豈其死也乃以死生壽夭有責於神人徒知其文章之世其家操行之稱其門而不知其志气之豪健議論之剛果使之臨大事立大節不難於殺身以成仁則夫造物者之挾其死生之權也豈能病君也哉𨿽然往者見君於潁水之上去嵗君來見我於國門之東攜被夜語達旦不窮凡所以謀道憂世而教我以保身逺禍者凜乎其有似於文忠今也奄兮忽焉而不復見也能不長號而屢慟乎道之難行蓋難其人豈無其人利害易之如仲純父不畏不慕獨立不懼則死及之嗚呼哀哉尙饗

祭王君錫丈人文

公之皇祖孝著閭裏迨玆百年世濟其美少相弟長老相慈誨肅雍無間施及娣姒頎然四人厥徳罔二軾始婚媾公之猶子允有令徳夭閼莫遂惟公幼女嗣執罍篚恩厚義重宜有以報云何不淑契闊生死斂不拊棺不親襚豈不懷歸眷此防仕緘詞望哭以致奠餽惟此哀誠一念千里尙饗

祭文與可文

從表弟蘇軾致祭於故湖州文府君與可學士兄之靈曰嗚呼哀哉與可能復飲此酒也夫能復賦詩以自樂鼓琴以自侑也夫嗚呼哀哉余尙忍言之气噎悒而塡胸淚疾下而淋衣忽収淚以自問非夫人之爲慟而誰爲乎道之不行哀我無徒豈無友朋逝莫告余惟餘與可匪亟匪徐招之不來麾之不去不可得而親其可得而疎之耶嗚呼哀哉孰能惇徳秉義如與可之和而正乎孰能養民厚俗如與可之寛而明乎孰能爲詩與楚詞如與可之婉而淸乎孰能齊寵辱忘得喪如與可之安而輕乎嗚呼哀哉余聞訃之三日夜不眠而坐喟夢相從而驚覺滿茵蓆之濡淚念有生之歸盡𨿽百年其必至惟有文爲不朽與有子爲不死𨿽富貴壽考之人未必皆有此二者也然余嘗聞與可之言是身如浮雲無去無來無亡無存則夫所謂不朽與不死者亦何足云乎嗚呼哀哉尙饗

祭刁景純墓文

嗟我少君四十二嵗君不我少謂我昆弟今我巳老鬢須蒼然君之永歸不爲無年我獨何憾過期而哭人之云亡哀此風俗渉江而東宛其山川顧瞻萬松蔚乎蒼芊尙想松下幅巾杖屨迎我於門抵掌笑語豈其忽焉斂玆一墳俛仰空山艸木再春平生故人防半天下紛然日中掉臂莫夜我非至人心有往來鬥酒只雞聊寫我哀尙饗

祭張子野文

子野郎中張丈之靈曰仕而忘歸人所共蔽有志不果日月其逝惟餘子野歸及彊鋭優遊故鄕若復一世遇人坦率眞古愷悌厖然老成又敏且藝淸詩絕俗甚典而麗搜研物情刮發幽翳微詞宛轉蓋詩之裔坐此而窮鹽米不繼歗歌自得有酒輒詣我官於杭始獲擁篲歡欣忘年脫略苛細送我北歸屈指黙計死生一訣流涕挽袂我來故國實五周歲不我少須一病遽蛻堂有遺像室無畱嬖人亡琴廢帳空鶴淚酹觴再拜淚溢兩眥尙饗

祭陳令舉文

嗚呼哀哉天之生令舉初若有意厚其學術而多其才能蓋巳兼百人之器旣發之以科舉又輔之以令名使取重於天下者若將畀之以位而令舉亦能因天之所予而日新之慨然將以身任天下之事夫豈獨其自任將世之士大夫識與不識莫不望其如是是何一奮而不顧以至於斥一斥而不復以至於死嗚呼哀哉天之所付爲偶然而無意耶將亦有意而人之所以周旋委曲輔成其天者不至耶將天旣生之以畀斯人而人不用故天復奪之而自使耶不然令舉之賢何爲而不立何立而不遂使少見其毫末而出其餘棄必有驚世而絕類者矣予與令舉別二年而令舉沒旣沒三年而予乃始一哭其殯而弔其子也嗚呼哀哉尙饗

祭任師中文

年月日眉陽陳慥蘇軾犍爲王齊愈弟齊萬黃州進士潘丙古耕道致祭於故瀘州太守任大夫師中之靈曰允義大夫維蜀之珍詩之老成易之丈人去我十年其徳日新庶一見之遽沒元身惟慥與軾匪友則親自丙以降昔惟州民旅哭於庭惻焉酸辛禍福之來孰知其因自壽自夭自屈自信天莫爲之矧凡鬼神生榮死哀自昔所難持此令名歸於九原尙饗

祭堂兄子正文

弟軾謹以家饌昭吿於故子正中捨大兄之靈昔我先伯父內行飾修閭裏之師不剛不柔允武且文喜慍莫窺歷官十一民到於今涕泣懷思遇其所立仁者之勇雷霆不移篤生我兄和優而毅甚似不衰與人之周肅雍謹絜喜見於眉人各有心酸醎異嗜丹素相訾穆穆我兄尊賢容眾無適不宜天若不僣富貴壽考捨兄畀誰云何不淑而止於是命也可疑我遷於南老與病防歸耕無期斂不撫棺不執紼永恨何追寤寐東山兩塋相望拱木參差諸父父子平生之好相從歲時兄死而同我生而異斯言孔悲千里一樽兄實臨我尙釂勿辭嗚呼哀哉尙饗

黃州再祭文與可文

從表弟蘇軾昭告於亡友湖州府君與可學士文兄之靈嗚呼哀哉我官於岐實始識君甚口秀眉忠信而文志气方剛談詞如雲一別五年君譽日聞道徳爲膏以自濯薫藝學之多蔚如秋蕡脫口成章粲莫可耘馳騁百家錯落紛紜使我羞嘆筆硯爲焚再見京師黙無所云杳兮淸深落其華芬昔藝我黍今熟其饙啜漓歌呼得淳而醺天力自然不施膠筋坐了萬事气回三軍笑我皇皇獨違垢紛俯仰三州眷戀桑枌仁施艸木信及防麇昻然來歸獨立無羣俛焉復去初無戚欣大哉死生淒愴蒿焄君沒談笑大鈞徒勤喪之西歸我江濵何以薦君采江之芹相彼日月有朝必曛我在茫茫凡幾合分盡此一觴歸安於墳嗚呼哀哉尙饗

祭徐君猷文

徐公君猷之靈惟公早厭綺紈富以三冬之學晚分符竹藹然兩郡之聲家世名臣始終循吏追繼襄陽之耆舊綽有建安之風流無鬼髙談常傾滿坐有功陰徳何止一人軾以惷愚自貽放逐妻孥之所竊笑親友防於絕交爭席滿前無復十漿而五餽中流獲濟實賴一壺之千金曽報徳之未皇巳興哀於永訣平生髣髴尙陳中聖之觴厚夜茫徒掛初心之劍拊棺一慟嗚呼哀哉尙饗

祭陳君式文

故致政大夫君式之靈猗歟大夫匪直也人矯然不隨以屈莫信大夫安之有命在天十年躬耕以娯其親親亡泣血幾以喪明免喪復仕哀哉爲貧從政於黃急吏緩民食黃之薇飲其水泉我以重罪竄於江濵親舊擯疎我亦自憎君獨願交日造我門我不自愛恐子垢紛君笑絕纓陋哉斯言憂患之至期與子均示我數詩蕭然絕塵去黃而歸卽安丘園澹然無求抱潔沒身猗歟大夫有死有生如影之隨如環之循富貴貧賤忽如浮雲孰皆有子如二子賢千里一觴侑以斯文尙饗

祭蔡景繁文

嗚呼哀哉子之爲人淸厲孤峻經以仁義緯以忠信才兼百夫斂以靜順子之事君悃款傾盡挺然不倚視退如進持其本心不負堯舜子之從政果藝淸愼緩民急吏不肅而震紛紜滿前理解迎刃子之爲文秀整明潤工於造語恥就余餕詩尢所長鏘然玉振壽以配徳天亦何吝有如子賢五十而盡我遷於黃眾所逺擯惟子之故不我籍轔孰云此來乃拊其櫬萬生擾擾寄此一瞬富貴無能俯仰埃盡子有賢子汗血之駿幼亦頎然頴發齠齔天哀子窮以是餽贐我困於旅愧莫子賑歌此奠詩以和虞殯嗚呼哀哉

祭歐陽伯和父文

嗚呼哀哉文忠之子譬之孔門則其髙弟其材不同而皆有得公之一體惟伯和父得公之學甚敏且藝防羅幽荒掎摭遺逸馳騁百世有求則應取之左右不擇鉅細如漢伯喈如晉茂先餘子莫繼公薨一紀門人凋喪我老又廢退而講論放失舊聞日月其逝欲操簡牘從伯和父解發疑蔽今其亡矣誰助我者投筆掩袂斯文日化躡風系景安所止戾子獨確然求之度數斷以凡例抱其孤學將以安適鑿不謀枘歸從文忠與仲純父孰曰非計而我何爲寓詞千里繼以泣涕嗚呼哀哉

祭石幼安文

嗟我去蜀十有八年夢還故鄕親愛滿前覺而無有淚下迸泉竄流江湖隻影自憐聞人蜀音回首粲然矧如夫子又戚且賢憂樂同之義不我捐我行過宿子病巳纒顧我而笑自謂少痊念子仁人壽骨隠顴攜手同歸相視華顚孰云此來拊膺號天同驅並馳俯仰而遷行卽此路皇分後先哀哉若人令徳世傳才子文孫森然比肩天不吾欺後將蟬聯永歸無憾舉我一籩嗚呼哀哉

祭司馬君實文

左僕射贈太師溫公之靈嗚呼百世一人千載一時惟時與人鮮偶常奇公事仁宗百未一施獨發大議惟天我知厚陵之初先事而親帝欲得民一尊無私母子之間莫如孝慈人所難言我則易之神宗知公敬如蓍專談仁義輔以書詩枉尺直尋願公少卑公曰天子舜禹之姿我若言利非天誰欺退居於洛四海是儀化及豚魚名聞乳兒二聖見公曰予得師付以衡石惟公所爲公亦何爲視民所宜有莠則鋤有疾則醫問疾所生師老民疲和戎上防決用無疑此計一定太平可基譬如農夫旣辟旣菑投種未粒矧獲而炊賔客滿門公以疾辭不見十日入哭其帷天爲雨泣路人垂洟畫像於家飲食必祠矧我眾僚左右疇咨共載一舟喪其楫維終天之訣寧復來思歌此奠章以侑一巵嗚呼哀哉尙饗

祭王宜甫文

故比部郎中贈光祿大夫王公宜甫親家翁之靈嗚呼宜父篤厚寛中徳世其家而位莫充非不能充知有天命直己而行不充何病三公之子所乏非財風雨散之如振浮埃百年夢幻其究何獲不與偕亡令名令徳公𨿽耆舊我尙同時不識其人想見其姿婚姻之好義貫黃壤有愧古人不祖其往往謂趙人子孫其昌蒔其墓檟我言不忘嗚呼哀哉

祭範蜀公文

嗚呼仁宗在位四十二年畦而種之有得皆賢旣歷三世悉爲名臣今如晨星存者幾人孰如我公碩大光明導日而升燦焉長庚死生契闊公獨壽考天實耆之以殿諸老二聖嗣位仁義是施公昔所言略行無遺維樂未和公寢不寧樂成而薨公往則瞑凡百君子願公無極胡不萬年以重王國責難之忠愛莫助之嗟我後來誰復似之吾先君子秉徳不耀與公弟兄一日之少窮達不齊歡則無間豈以閭裏忠義則然先君之終公時在陳宵夢告行晨起訃聞先友盡矣我亦白髮聞公之喪方食哽噎堂堂我公豈其云亡望公凜然猶舉我觴

祭黃幾道文

幾道大夫年兄之靈嗚呼幾道孝友烝烝人無間言如閔與曾天若成之付以百能超然驥徳風騖云騰入爲禦史以直自繩身爲玉雪不污靑蠅出按百城不緩不絙姦民惰吏實畏靡憎帝亦知之因事屢稱謀之左右有問莫應君聞不悛與道降升吾豈羽毛爲人所鷹抱黙以老終然不矜環堵蕭然大布疎繒妻子脫粟玉食友朋我遷淮南秋谷五登坐閱百吏錐刀相仍有斐君子傳車是乘穆如春風解此陰淩尙有典刑紫髯垂膺魯無君子斯人安承納幣請昏義均股肱別我而東衣袂僅勝一臥永已我將安憑壽夭在天𨿽聖莫增君趙魏老老於薛滕天亦愧之其世必興舉我一觴歸安丘陵

祭歐陽文忠公夫人文

嗚呼文忠之薨十有八年士無所歸散而自賢我是用懼日登師門旣友諸子入拜夫人望之愀然有穆其言簡肅之肅文忠之文𨿽無老成典刑則存何以嗣之使世不忘諸子惟迨好學而剛夫人實使兄弟吾孫徼福文忠及我先君出守東南往違其顏病不能見卒以訃聞自斂及餽奠莫親匪愧於今有靦昔人寓詞千里侑此一樽尙饗

祭大覺禪師文

維年月日具位蘇軾謹以香茶蔬果致奠故大覺禪師器之之靈於穆仁祖威神在天山陵之成二十九年當時遺老存者防人矧如禪師方外之臣頌詩往來月璧星珠昭回之光下燭海隅昔本無生今亦無滅人懷昭陵涕泗哽噎我在壯歲屢親法筵餽奠示別豈免淒然尙饗

祭歐陽文忠公夫人文【潁州】

維元祐六年歲次辛未九月丙戌朔從表侄具位蘇軾謹以淸酌肴果之奠昭告於故太師兗國文忠公安康郡夫人之靈嗚呼軾自齠齔以學爲嬉童子何知謂公我師晝誦其文夜夢見之十有五年乃克見公公爲拊掌歡笑攺容此我輩人餘子莫羣我老將休付子斯文再拜稽首過矣公言𨿽知其過不敢不勉契闊艱難見公汝陰多士方嘩而我獨南公曰子來實獲我心我所謂文必與道俱見利而遷則非我徒又拜稽首有死無易公𨿽云亡言如皎日元祐之初起自南遷叔季在朝如見公顏入拜夫人羅列諸孫敢以中子請婚叔氏夫人曰然師友之義凡二十年再升公堂深衣廟門垂涕失聲白髮蒼顏復見潁人潁人思公曰此門生𨿽無以報不辱其門淸潁洋洋東注於淮我懷先生豈有涯哉尙饗

祭張文定公文三首

維元祐六年嵗次辛未十二月乙夘朔八月壬戌門生龍圖閣學士左朝奉郎知潁州軍州事兼管內勸農使輕車都尉賜紫金魚袋蘇軾謹以淸酌庶羞之奠昭告於故太子太保樂全先生張公之靈嗚呼道大如天見存乎人小智自私莫識其眞公生而悟得其全淳久乃妙物凜然凝神初如龍鳳不可擾馴遊於帝郊尙以其仁可望可見而不可親師心而行自屈自信八十五年以沒元身我先大夫古之天民被褐懷寶陸沈峩岷公曰惜哉王國之珍此太史公筆回千鈞獨置一榻不延余賔時我兄弟尙未冠紳得交於公先子是因我晚聞道困於垢塵毎從公談棄故服新頃獨怪公倒廩傾囷盡發其祕有懷畢陳曰再見子恐無復辰出戶遲遲黙焉銜辛穆穆昭陵二三元臣惟公終始髙節邁倫一慟永巳山摧川堙公視富貴如賤與貧公視生死如夕與晨老不惰媮疾不嚬呻有化非亡有隠非淪我獨何爲涕流於巾嗚呼哀哉尙饗

軾於天下未嘗志墓獨銘五人皆盛徳故偉歟我公實浮於聲知公者天寧俟此銘今公永歸我畱淮海寓辭千里濡袂有漼尙饗

我防門下三十八年如俯仰中十五年間六過南都而五見公升堂入室問道學禮靡求不供有契於心如水傾海如槖鼓風風水之合豈特無異將初無同孰云此來慟哭不聞髙堂莫空斂不拊棺不執紼我愧於胸公知我深我豈不知公之所從生不求人沒不求天自與天通天不吾欺壽考之餘報施亦丰一子四孫鸞鵠在庭以華其終自我先子逮今三世爲好無窮以我此心與此一觴達於幽宮尙饗

祭龍井辯才文

嗚呼孔老異門儒釋分宮又於其間禪律相攻我見大海西北南東江河𨿽殊其至則同維大法師自戒定通律無持破垢淨皆空講無辯訥事理皆融如不動山如常撞鐘如一月水如萬竅風八十一年生𨿽有終遇物而應施則無窮我初適吳尙見五公講有辯臻禪有璉嵩後二十年獨余此翁今又往矣後生誰宗道俗欷歔山澤攺容誰持一杯往弔井龍我去杭時白叟黃童要我復來巳許於中山無此老去將安從噫參寥子往奠必躬豈無他人莫寫我胸

祭亡妻同安郡君文

維元祐八年嵗次癸酉八月丙午朔初二日丁未具位蘇軾謹以家饌酒果致奠於亡妻同安郡君王氏二十七娘之靈嗚呼昔通義君沒不待年嗣爲兄弟莫如君賢婦職旣修母儀甚惇三子如一愛出於天我從南行菽水欣然湯沐兩郡喜不見顏我曰歸哉行返丘園曽不少須棄我而先孰迎我門孰餽我田巳矣柰何淚盡目幹旅殯國門我實少恩惟有同穴尙蹈此言嗚呼哀哉尙饗

祭韓忠獻公文

維元祐八年歲次癸酉十一月初一日乙亥端明殿學士兼翰林侍讀學士左朝奉郎定州路安撫使兼馬步軍都總管知定州軍州事上輕車都尉賜紫金魚袋蘇軾謹以淸酌庶羞之奠昭告於魏國忠獻公之靈嗚呼我生𨿽晚尙及昔人堂堂魏公河嶽之神四十餘年其徳日新鐘鼎有盡竹帛莫陳惟其大節蔽以一言忠以事君允也上臣我與弟轍來自峨岷公罔羅之若獲鳳麟契闊艱難手書見存勿以大匠笑彼汗顏援手拯溺期我於仁豈知無用旣老益頑意廣才疎將歸丘園上未忍棄畀之中山公治此邦沒食其民我獨何幸敬踐後塵公惟人傑而不自賢堂名閱古以古律身況我小生罕見寡聞敢不師公治民與軍𨿽無以報不辱其門尙饗

大行太皇太后靈駕發引文【定州】

因山告成同軌畢至玉衣永閟風馭莫追萬國山河尙憑於坤載四方老穉遽失於母慈欲彊名言難形徳化積此九年之澤輔成百世之安乃眷中山控臨朔野華戎異服涕慕同聲目斷東朝永絕簾帷之望神馳西洛想聞笳鼓之音臣等各守邊垂莫親饋奠徒因僚吏以致攀號尙饗

祭滕大夫母楊夫人文

維元祐九年嵗次甲戌三月壬申朔端明殿學士兼翰林侍讀學士左朝奉郎知定州軍州事蘇軾謹以淸酌庶羞之奠昭告於近故長安縣太君楊氏之靈嗚呼士盛慶曆如漢武宣用兵西方故西多賢惟時滕公實顯於西文武殿邦尹範是齊功名不終有命有義我時童子知爲公喟四十餘年墓木十圍乃識其子傾蓋不疑忠厚且文前人是似秉心平反慈訓則爾仰止徳人如岡如陵升堂而拜我愧未能豈其防疾一慟永巳胡不百年以慰其子壽祿在天考終非亡鵲巢之應子孫其昌尙饗

惠州祭枯骨文

爾等暴骨於野莫知何年非兵則民皆吾赤子恭惟朝廷法令有掩骼之文監司舉行無吝財之意是用一新此宅永安厥居所恨犬豕傷殘螻蟻穿穴但爲藂冢罕致全軀幸雜居而靡爭義同兄弟或解脫而無戀超生人天

祭亡妹徳化縣君文

嗚呼宮傅之孫十有六人契闊死生四人僅存維我令妹慈孝溫文事姑如母敬夫如賔玉立二甥實華我門一秀不實何辜於神謂當百年觀此騰振云何俯仰一嚬再呻救藥靡及奄爲空云萬里海涯百日訃聞拊棺何在夢淚濡茵長號北風寓此一樽

祭栁仲逺文二首

嗚呼哀哉我生多故愈老愈艱親朋防人日化日遷逝者如風訃來逾年一慟海徼摧胸破肝痛我令妹天獨與賢徳如召南壽甫見孫矧我仲逺孝友恭溫天若成之從致有聞富以學術又昌以言久而不試理豈其然﨑嶇有求凡以爲親𨿽不負米實勞且勤知止於此不如歸閒哀我孤甥孝如閔顏銜痛逺訴誰撫誰存逝者巳矣存者何寃愼勿致毀以全汝門以慰我仲遠永歸之防嗚呼哀哉尙饗

我厄於南天降罪疾方之古人百死有溢天不我亾亡其朋戚如栁氏妹夫婦連璧云何兩逝不憗遺一我歸自南宿艸再易哭墮其目泉壤咫尺閎也有立气貫金石我窮且老似舅何益易其墓側可置萬室天定勝人此語其必尙饗

祭吳子野文

嗚呼子野道與世違寂黙自求闔門垂幃兀爾坐忘有似子防或似壺子杜气發機徧交公卿靡所求希志人緩己忘其渇饑道路爲家惟義是歸卒老於行終不自非送我北還中道獘衣有疾不藥但卻甘肥問以後事一笑而麾飄然脫去雲散露晞我獨何爲感嘆歔欷一酧告訣逝舟東飛尙饗

徐州祭枯骨文

嗟爾亡者昔惟何人兵耶氓耶誰其子孫𨿽不可知孰非吾民暴骨累累見之酸辛爲卜廣宅陶穴寛溫相從歸安各反其眞尙饗

哀詞六首

李仲防哀詞

河南李君仲防以司封郎直史館爲記室岐王府熈寧二年七月丙戌終於京師家貧喪不時舉其僚相與賻之旣斂而歸十月丙申葬於緱氏柏岯山西其孤吁使來告軾曰嗚呼吾先友人也哭之其可無詞昔吾先君始仕於太常君以博士朝夕往來相好先君於人少所與獨稱君爲長者君爲人惇朴愷悌學博而通長於毛氏詩司馬氏史善與人交𨿽見犯不報嘗有與君爲姻者無故決去聞者爲之不平君恬不以爲意先君以是稱其難始舉進士甲科爲亳潤邠三郡職官後爲應天府錄曹勤力趨事長吏有不喜者欲以事困之而不能旣爲博士議禮據正不屈晚入政府以經術輔導篤實不阿其言多驗於後君諱育其先河內人自髙祖徙於緱氏沒時年五十辭曰中心樂易气淑均兮內外絕一言可信兮無怨無惡善友人兮學詩達禮敏而文兮翶翔王藩仕弗振兮宜壽黃耉隕中身兮兩不一獲歸怨神兮我懷先君涕酸辛兮顧嗟眾人誕失眞兮矯矯犖犖自貴珍兮欺世幻俗內弗安兮久而不堪厭則遁兮惑者冰解明者哂兮嗟卒不悟惟彼賢兮渾朴簡易棄弗申兮往者不還我思君兮

錢君倚哀詞

大江之南兮震澤之北吾行四方而無歸兮逝將此焉止息豈其土之不足食兮將其人之難偶非有食無人之爲病兮吾何適而不可獨裴回而不去兮眷此邦之多君子有美一人兮了然而淸頎然而瘦亮直多聞兮古之益友帶規矩而蹈繩墨兮佩芝蘭而服明月載而之世之人兮世捍堅而不答𨿽不答其何喪兮超方揚而自得吾將觀子之進退以自卜兮相行止以效淸濁子奄忽而不返兮世混混吾焉則升空堂而挹遺像兮弔凝塵於幾席苟律我者之信亡兮吾居此其何益行徬徨而無徒兮悼捨此而奚向豈存者之舉無其人兮遼遼如晨星之相望吾比年而三哭兮堂堂皆國之英苟處世之恃友兮防如是而吾不亡臨大江而長嘆兮吾不濟其有命

傷春詞【並序】

去歲十二月虞部郎呂君文甫喪其妻安氏二月以書遺余曰安氏甚美而有賢行念之不忘思有以爲不朽之托者願求一言以弔之餘悲其意乃爲作傷春詞云佳人與嵗皆逝兮嵗旣復而不返付新春於居者兮獨安適而愈逺晝昏昏其如醉兮夜耿耿而不眠居兀兀不自覺兮紛過前之物變雪霜盡而鳥鳴兮陂塘其流暖步荒園而訪遺迹兮蓊百艸之生滿風泛泛而防度兮日遲遲而愈妍飛絮之無窮兮爛夭桃之欲然燕嘵嘵而稚嬌兮鳩谷谷其老怨蝶羣飛而相值兮蜂抱蘂而更讙善萬物之得時兮痛伊人之罹此寃眾族出而侶防兮獨向壁而永嘆淚熒熒而棲睫兮花搖月而增晝出門而不敢歸兮畏空室之漫漫忽入門而欲語兮嗟猶意其今存役魂魄於宵夢兮追髣髴而無緣訪臨邛之道士兮從稠桑之老人縱可得而復見兮恐荒忽而非眞求余文以寫哀兮余亦愴恨而不能言夫旣其身之不顧兮尙安用於斯文

蘇世美哀詞

有美一人長而髯兮廞欹歷落進趨檐兮達於從政敏而廉兮如求與由藝果兼兮魁然丈夫色悍嚴兮奮須抵幾走羣纎兮聞名見像巳癘痁兮敬事友生小心謙兮誨養貧弱語和甜兮剛柔適中畏愛僉兮孤直無依眾枉嫌兮何辜於神壽復殱兮死無儋石突不黔兮孰爲故人孰視怗兮我於黃嵗將淹兮於後八年夢復覘兮曰吾子鈞甘虀鹽兮冬月負薪衣不縑兮覺而長吁涕流沾兮永言告鈞守窮潛兮苦心危腸自磨磏兮天不吾欺有速淹兮豈若人子老閭閻兮生歡死忘我言砭兮

王大年哀詞

嘉祐末予從事岐下而太原王君諱彭字大年監府諸軍居相鄰日相從也時太守陳公弼馭下嚴甚威震旁郡僚吏不敢仰視君獨偘偘自若未嘗降色詞公弼亦敬焉予始異之問於知君者皆曰此故武寧軍節度使諱全斌之曽孫而武勝軍節度觀察畱後諱凱之子也少時從父討賊甘陵搏戰城下所部斬七十餘級手射殺二人而奏功不賞或勸君自言君笑曰吾爲君父戰豈爲賞哉予聞而賢之始與論交君博學精練書無所不通尢喜予文毎爲出一篇輒拊掌歡然終日予始未知佛法君爲言大略皆推見至隠以自證耳使人不疑予尢喜佛書蓋自君發之其後君爲將日有聞乞自試於邊而韓魏公文潞公皆以爲可用先帝方欲盡其才而君以病卒其子讜以文學議論有聞於世亦從予防予旣悲君之不遇而喜其有子於其葬也作相挽之詩以餞之其詞曰

君之爲將允武且仁甚似其父而輔以文君之爲士涵詠書詩議論慨然其子似之奔走四方豪傑是友沒而無聞朋友之咎驥墮地走虎生而斑視其父子以考我言

鐘子翼哀詞【並引】

軾年始十二先君宮師歸自江南曰吾南防至防有隠君子鐘君與其弟槪從吾遊同登馬祖巖入天竺寺觀樂天墨迹吾不飲酒君嘗置醴焉方是時先君未爲時所知旅遊萬里捨者常爭席而君獨知敬異之其後五十有五年軾自海南還過贑上訪先君遺迹而故老皆無在者君之沒蓋三十有一年矣見其子志仁志行志逺相持而泣念無以致其哀者乃追作此詞君諱棐字子翼博學篤行爲江南之秀歐陽永叔尹師魯余安道曽子固皆知之然卒不遇以沒儂智髙叛嶺南聲搖江西防守曹觀欲籍民財爲戰守備謀之於君君曰智髙必不能過嶺無事而籍民民懼且走觀曰如緩急何君曰同舟遇風胡越可使爲左右手況吾民乎不幸而至於急則官與民爲一家夫孰非吾財者何以籍爲觀悟而止防人以安其詞曰

崆峒摩天章貢激石致兩確髙深相臨悍堅相排洶嶽嶽是故其民勇而尙气巧礱斵而其君子抗志礪節敏於學矯矯鐘君泳於徳淵自澡濯貧不怨天困不求人老愈慤嘉言一發排難解紛巳殘剝吾先君子南遊萬里道阻邈如金未鎔木未繩墨玉未琢君於眾中一見定交陳禮樂曰子不飲我醪甚甘釃此濁覽觀江山扣歷泉石步犖確先君北歸君老於防望南朔我來易世池臺旣平墓木握三子有立移書問道過我數我亦白首感傷薰心隕涕渥是身虛空俯仰變滅過電雹何以寓哀追頌徳人詔後覺

東坡全集卷九十一

欽定四庫全書

東坡全集卷九十二

宋蘓軾撰解一首

易解【十八變而成】

四營爲一變三變而一爻六爻爲十八變也三變之餘四數之得九爲老陽得六爲老陰得七爲少陽得八爲少陰故幹之防二百一十有六坤之防百四十有四取老而言也凡九六爲老七八爲少其說未之聞也或曰陽極於九其次則七也極者爲老其次爲少則當老於十而少於八也曰陰不可加於陽故十不用十不用猶當老於八而少於六也則又曰陽順而上其成數極於九陰逆而下其成數極於六自下而上陰陽均也穉於子午而壯於已亥始於復垢而終於乾坤者陰猶陽也曷嘗有進陽而退陰與逆順之別乎且夫自然而然者天地且不能知而聖人豈得與於其間而制其予奪哉惟唐一行之學則不然以爲易固言之矣十有八變而成卦八卦而小成則十八變之間有八卦焉人莫之思也變之初有多少其一變也不五則九其二與三也不四則八八與九爲多五與四爲少多少者奇耦之象也三變皆少則幹之象也幹所以爲老陽而四數其餘得九故以九名之三變皆多則坤之象也坤所以爲老陰而四數其餘得六故以六名之三變而少者一則震坎艮之象也震坎艮所以爲少陽而四數其餘得七故以七名之三變而多者一則巽離兌之象也巽離兌所以爲少陰而四數其餘得八故以八名之故七八九六者因餘數以名陰陽而陰陽之所以爲老少者不在是而在乎三變之間八卦之象也此唐一行之學也

說七首

仁說

孟子曰仁者如射發而不中反求諸身吾嘗學射矣始也常志於中目存乎鵠手往從之十發而九失其一中者幸也有善射者教吾反求諸身手持權衡足蹈規矩四肢百體皆有法焉一法不修一病隨之病盡而法完則心不期中目不存鵠十發十中矣四肢百體一不如法差於此者在毫釐之內而失於彼者在尋丈之外矣故曰孟子之所謂仁者如射則孔子之所謂克己復禮也君子之於仁盡力而求之有不獲焉退而求之身莫若自克自克而反於禮一日足矣何也凡害於仁者盡也害於仁者盡而仁不可勝用故曰非禮勿視非禮勿聽非禮勿言非禮勿動一不如禮在我者甚防而民有不得其死者矣非禮之害甚於殺不辜不仁之禍無大於此故也

剛說

孔子曰剛毅木訥近仁又曰巧言令色鮮矣仁所好夫剛者非好其剛也好其仁也所惡夫佞者非惡其佞也惡其不仁也吾平生多難常以身試之凡免我於厄者皆平日可畏人也擠我於崄者皆異時可喜人也吾是以知剛者之必仁佞者之必不仁也建中靖國之初吾歸自海南見故人問存沒追論平生所見剛者或不幸死矣若孫君介夫諱立節者眞可謂剛者也始吾弟子由爲條例司屬官以議不合引去王荊公謂君曰吾條例司當得開敏如子者君笑曰公過矣當求勝我者若我輩人則亦不肯爲條例司矣公不答徑起入戶君亦趨出君爲鎭江軍書記吾時通守錢塘往來常潤間見君京口方新法之初監司皆新進少年馭吏如束濕不復以禮遇士大夫而獨敬憚君曰是抗丞相不肯爲條例司者謝麟經制溪洞事宜州守王奇與蠻戰死君爲桂州節度判官被防鞠吏士有罪者麟因収大小使臣十二人付君並按且盡斬之君持不可麟以語侵君君曰獄當論情吏當守法逗撓不進諸將罪也旣伏其辜矣餘人可盡戮乎若必欲以非法斬人則經制司自爲之我何與焉麟奏君抗拒君亦奏麟侵獄事刑部定如君言十二人皆不死或以遷官吾以是益知剛者之必仁也不仁而能以一言活十二人於必死乎方孔子時可謂多君子而曰未見剛者以明其難得如此而世乃曰太剛則折士患不剛耳長養成就猶恐不足當憂其太剛而懼之以折耶折不折天也非剛之罪爲此論者鄙夫患失者也君平生可紀者甚多獨書此二事遺其子勰勴明剛者之必仁以信孔子之說

稼說【送張琥】

盍嘗觀於富人之稼乎其田美而多其食足而有餘其田美而多則可以更休而地力得完其食足而有餘則種之常不後時而斂之常及其熟故富人之稼常美少秕而多實久藏而不腐今吾十口之家而共百畝之田寸寸而取之日夜而望之鋤耰銍艾相尋於其上者如魚鱗而地力竭矣種之常不及時而斂之常不待其熟此豈能復有美稼哉古之人其才非有以大過今之人也其平居所以自養而不敢輕用以待其成者閔閔焉如嬰兒之望長也弱者養之以至於剛虛者養之以至於充三十而後仕五十而後爵信於久屈之中而用於至足之後流於旣溢之餘而發於持滿之末此古之人所以大過人而今之君子所以不及也吾少也有志於學不幸而早得與吾子同年吾子之得亦不可謂不早也吾今𨿽欲自以爲不足而眾且妄推之矣嗚呼吾子其去此而務學也哉博觀而約取厚積而薄發吾告子止於此矣子歸過京師而問焉有曰轍子由者吾弟也其亦以是語之

文與可字說

鄕人皆好之何如曰未可也鄕人皆惡之何如曰未可也不如鄕人之善者好之其不善者惡之善者好之不善者惡之足以爲君子乎曰未也孔子爲問者言也以爲賢於所問者而巳君子之居鄕也善者以勸不善者以恥夫何惡之有君子不惡人亦不惡於人子夏之於人也可者與之其不可者拒之子張曰君子尊賢而容眾嘉善而矜不能我之大賢歟於人何所不容我之不賢歟人將拒我如之何其拒人也子張之意豈不曰與其可者而不可者自逺乎使不可者而果逺也則其爲拒也甚矣而子張何惡於拒也曰惡其有意於拒也夫苟有意於拒則天下相率而去之吾誰與居然則孔子之於孺悲也非拒歟曰孔子以不屑教誨者也非拒也夫苟無意於拒則可者與之𨿽孔子子張皆然吾友文君名同字與可或曰爲子夏者歟曰非也取其與不取其拒爲子張者也與可之爲人也守道而忘勢行義而忘利修徳而忘名與爲不義𨿽祿之千乘不顧也𨿽然未嘗有惡於人人亦莫之惡也故曰與可爲子張者也

楊薦字說

楊君以其所名薦請字於余余字之尊己而告之曰古之君子佩玉而服韍戴冕而垂旒一獻之禮賓主百拜俯僂而後食夫所爲飲食者爲飽也所爲衣服者爲暖也若直曰飽暖而巳則夫古之君子其無乃爲紛紛而無益迂闊而過當邪蓋君子小人之分生於足與不足之間若是足以巳矣而必爲之節文故其所以養其身者甚周而其所以自居者甚髙而可畏凜乎其若處女之在閨也兢兢乎其若懷千金之璧而行也夫是以不仁者不敢至於其墻不義者不敢過其門惟其所爲者止於足以巳矣之間則人亦狎之而輕加之以不義由此觀之凡世之所謂紛紛而無益迂闊而過當者皆君子之所以自尊也易曰借用白茅無咎孔子曰苟錯諸地而可矣借之用茅何咎之有地非不足錯也而必茅之爲借是君子之過以自尊也予欲楊君之過以自尊故因其名薦而取諸易以爲之字楊君有俊才聰明果敢有過於人而余獨憂其所以自愛重者不至而巳矣

張厚之忠甫字說

張厚之忠甫樂全先生子也美才而好學信道而篤志先生名之曰恕而其客蘓軾子瞻和仲推先生之意字之曰厚之又曰忠甫且告之曰事有近而用逺言有約而義博者渇必飲饑必食食必五穀飲必水此夫婦之愚所共知而聖人之智所不能易也一言而可以終身行之者恕也仁者得之而後仁知者得之而後智施於君臣父子夫婦朋友之間無所適而不可是饑渇飲食之道也故曾子曰夫子之道忠恕而巳矣而孔子亦曰如有周公之才之美使驕且吝其餘不足觀也巳夫驕且吝豈非不恕而巳乎人而能恕也𨿽孔子可庶幾人而不能恕𨿽周公不足觀也先生之所以遺子者至矣吾不能加毫末於此矣然而曾子謂之忠恕詩人謂之忠厚以吾觀之忠與恕與厚是三言者聖人之所謂一道也或謂之谷或謂之米或謂之飯此豈二物也哉然謂穀米謂米飯則不可故吾願子貫三言而並佩之將有爲也將有言也必反而求之曰吾未恕乎未厚乎未忠乎自反而恕矣厚矣忠矣然後從之此孔子曾子詩人之意也先生之意也

趙徳麟字說

宋有天下百餘年所與分天工治民事者皆取之疎逺側防而不私其親故宗室之賢未有以勲名聞者神宗皇帝實始慨然欲出其英才與天下共之增立教養選舉之法所以封植而琢磨之者甚備行之二十年而文武之器彬彬稍見焉元祐六年予自禁林出守汝南始與越王之孫華原公之子僉書君令畤遊得其爲人博學而文篤行而剛信於爲道而敏於爲政予以爲有杞梓之用瑚璉之貴將必顯聞於天下非特佳公子而巳昔漢武帝幸雍祠五畤獲白麟以薦上帝作白麟之歌而司馬遷班固書曰獲一角獸蓋麟云蓋之爲言疑之也夫獸而一角固麟矣二子何疑焉豈求之武帝而未見所以致麟者歟漢有一汲黯而武帝不能用乃以白麟赤鴈爲祥二子非疑之蓋陋之也今先帝立法以出宗室之賢而主上虛已盡下求人如不及四方之符瑞皆抑而不聞此眞獲麟者也麟固不求獲不幸而有是徳與是形此麟之所病也今君學道觀妙澹泊自守以富貴爲浮雲而文章議論載其令名而馳之旣有麟之病矣又可得逃乎敬字君徳麟而爲之說

評史四十六首

堯不誅四凶

史記本紀舜歸而言於帝請流共工於幽陵以變北狄放驩兜於崇山以變南蠻遷三苗於三危以變西戎殛鯀於羽山以變東夷太史公多見先秦古書故其言時有可考以正自漢以來儒者失之四族者若皆窮姦極惡則必見誅於堯之世不待舜而後誅明矣屈原有云鯀婞直以亡身則鯀蓋剛而犯上者耳若四族者誠皆小人也則安能用之以變四夷之俗哉由此觀之則四族之誅皆非誅死亦不廢棄但遷之逺方爲要荒之君耳如左氏之所言皆後世流傳之過若堯之世有大姦在朝而不能去則堯不足爲堯矣

伊尹五就桀

聖人之所能有絕人者不可以常情疑其有無孔子爲魯司寇墮郈墮費三桓不疑其害己非孔子能之乎伊尹去亳適夏旣醜有夏復歸於亳伊尹爲政於商旣貳於夏矣以桀之暴戾處其執政而不疑往來兩國之間而商人父師之非聖人能如是乎是以廢太甲太甲不怨復其位太甲不疑皆不可以常情斷其有無也後世惟諸葛亮近之徳將死之言乃眞實語也使孔明據劉禪位蜀人豈有異辭哉讀栁宗元五就桀贊終篇皆言伊尹往來兩國之間豈其有意教誨桀而全其國耶不然湯之當王也久矣伊尹何疑焉桀能攺過而免於誅可庶防也能用伊尹而得志於天下𨿽至愚知其不然矣宗元意欲以此自解其從王叔文之罪也

曾參曰惟

孔子曰參乎吾道一以貫之曾子曰惟子出門人問曰何謂也曰夫子之道忠恕而巳矣師弟子答問未嘗不惟而曾子之惟獨記於論語一惟之外口耳俱喪而門人方欲問其所謂此系風捕影之流何足實告哉

宰我不叛

李斯上書諫二世其略曰田常爲簡公臣布惠施徳下得百姓上得羣臣陰取齊國殺宰予於庭是宰予不從田常亂而滅其族太史公載宰我爲臨淄大夫與田常作亂以夷其族孔子恥之李斯事荀卿去孔子不逺宜知其實弟子傳妄也予病太史公言宰我與田常作亂夷其族使吾先師之門乃有叛臣焉天下通祀者容叛臣其間豈非千載不蠲之惑也耶近令兒子邁考閱舊書究其所因則宰我不叛其驗甚明太史公因陋承疑使宰我負寃千載而吾師與防其詬自玆一洗亦古今之一快也

管仲分君謗

宋君奪民時以爲臺而民非之無忠臣以掩其過也子罕釋相而爲司空民非子罕而善其君齊桓公宮中七市女閭七百國人非之管仲故爲三歸之家以掩公此戰國防之言也蘇子曰管仲仁人也戰國防之言庶防是乎然世未有以爲然者也𨿽然管仲之愛其君亦陋矣不諫其過而務分謗焉或曰管仲不可諫也蘇子曰用之則行舍之則藏諫而不聴不用而巳矣故孔子曰管仲之器小哉

管仲無後

左氏云管仲之世祀也宜哉謂其有禮也而管子之後不復見於齊者予讀其書大抵以魚鹽富齊耳然後知管子所以無後於齊者孔子曰管仲相桓公九合諸侯一匡天下微管仲吾其被髮左袵矣又曰桓公九合諸侯不以兵車管仲之力也如其仁如其仁夫以孔子稱其仁丘明稱其有禮然不救其無後利之不可與民爭也如此桑羊滅族韋堅王鉷楊愼矜王涯之徒皆不免於禍孔循誅死有以也夫

楚子玉以兵多敗

蔿賈論子玉過三百乘必敗而郤克自謂不如先大夫請八百乘將以用寡爲勝抑以將多爲賢也如淮陰侯言多多益辦是用眾亦不易古人以兵多敗者不可勝數如王尋苻堅哥舒翰者多矣子玉剛而無禮少與之兵或能戒懼而不敗耶

司馬穰苴

史記司馬穰苴齊景公時人也其事至偉而左氏不載予嘗疑之戰國防司馬穰苴爲政者也閔王殺之大臣不親則其去景公也逺矣太史公取戰國防作史記當以戰國防爲信凡史記所書大事而左氏無有者皆可疑如程嬰杵臼之類是也穰苴之事不可誣抑不在春秋之世當更徐考之

商君功罪

商君之法使民務本力農勇於公戰怯於私鬭食足兵彊以成帝業然其民見刑而不見徳知利而不知義卒以此亡故帝秦者商君也亾秦者亦商君也其生有南面之福旣足以報其帝秦之功矣而死有車裂之禍蓋僅足以償其亡秦之罰理勢自然無足怪者後之君子有商君之罪而無商君之功饗商君之福而未受其禍者吾爲之懼矣元丰三年九月十五日讀戰國防書

王翦用兵

善用兵者破敵國當如小兒毀齒以漸搖撼而後取之𨿽小痛而能堪也若不以漸一拔而得齒則取齒適足以殺兒王翦以六十萬人取荊此一拔取齒之道也秦亦憊矣二世而敗坐此也夫

孟嘗君賓禮狗盜

孟嘗君所賓禮者至於狗盜皆以客禮食之其取士亦陋矣然防此二人防不脫於死當是時𨿽道徳禮義之士無所用之然道徳禮義之士當救之於未危亦無用此士也

田單火牛

田單使人食必祭以致烏鳶又設爲神師皆近兒戲無益於事蓋先以疑似置齊人心中則夜見火牛龍文足以駭動取一時之勝此其本意也

歷代世變

秦以暴虐焚詩書而亡漢興鑑其獘必尙寛徳崇經術之士故儒者多𨿽未知聖人然學宗經師有識義理者眾故王莽之亂多守節之士世祖繼起不得不廢經術褒尙名節之士故東漢之士多名節知名節而不能節之以禮遂至於苦節苦節之士有視死如歸者苦節旣極故晉魏之士變而爲曠蕩尙浮虛而亡禮法禮法旣亡與夷狄同故五胡亂華夷狄之亂巳甚必有英雄出而平之故隋唐混天下隋不可謂一天下第能驅除爾唐有天下如貞觀開元間𨿽號治平然亦有夷狄之風三綱不正無父子君臣夫婦其原始於太宗也故其後世子孫皆不可使宗才使肅宗便叛肅宗才使永王璘便反君不君臣不臣故藩鎭不賓權臣跋扈陵夷有五代之亂漢之治過於唐漢有綱紀因問十世可知遂推此數論

秦穆公漢武帝

杞子自鄭使告於秦曰鄭人使我掌其北門之管若潛師以來國可得也穆公訪諸蹇叔蹇叔曰勞師以襲逺非所聞也師勞力竭逺主備之勤而無所必有悖心且行千里其誰不知公辭焉召孟明西乞白乙使出師於東門之外蹇叔哭之曰孟子吾見師之出而不見其入也公使謂之曰爾何知中壽爾墓之木拱矣蹇叔之子與師哭而遣之曰晉人禦師必於殽殽有二陵焉其南陵夏后臯之墓也其北陵文王之所避風雨也必死是間吾収爾骨焉漢武帝違安國而用王恢然卒殺恢是有秦穆公違蹇叔之罪而無用孟明之徳也

漢武帝巫蠱事

漢武帝諱巫蠱之事疾如仇讐蓋夫婦君臣父子之間嗷嗷然不聊生矣然史記封禪書云丁夫人雒陽虞初等以方祠詛匈奴大宛已且爲巫蠱之魁何以責其下此最可笑云

穆生去楚王戊

楚元王敬禮穆生每置酒常爲穆生設醴及王戊卽位常設後忘設焉穆生退曰可以逝矣醴酒不設王之意怠楚人將鉗我於市稱疾臥申公與白生彊起之曰獨不念先王之徳歟今王一旦失小禮何足至此穆生曰君子見防而作不俟終日先王所以禮吾三人者爲道之存故也今而忽之是亡道也亡道之人胡可與久處豈爲區區之禮哉遂謝病去申公白生獨畱王戊稍淫暴與吳通謀二人諫不聴衣之赭衣使杵臼舂於市申公愧之歸魯教授不出門已而趙綰王臧言於武帝復以安車蒲輪召卒坐臧事病免穆生逺引於未萌之前而申公眷戀於旣悔之後謂禍福皆天不可避就者未必然也可書之座右爲士君子終身之戒

酈寄幸免

班固有言當孝文時天下以酈寄爲賣友夫賣友者謂見利而忘義也若寄父爲功臣而又執刼摧呂祿以安社稷義存君親可也予曰當是時寄不得不賣友也罪在於寄以功臣子而與國賊遊且相厚善也石碏之子厚與州吁遊碏禁之不從卒殺之君子無所譏曰大義滅親酈商之賢不及石碏故寄得免於死古之幸人也而固又爲洗賣友之穢固之於義陋矣

司馬相如創開西南夷路

司馬長卿始以污行不齒於蜀人旣而以賦得幸天子未能有所建明立絲毫之善以自贖也而創開西南夷逢君之惡以患苦其父母之邦乃復矜其車服節旄之美使邦君負弩先驅豈詩人致恭桑梓萬石君父子下裏門之義乎卓王孫暴富遷虜也故而喜耳魯多君子何喜之有

司馬相如之諂死而不巳

司馬相如歸臨邛令王吉謬爲恭敬日往朝相如相如稱病使使謝吉及卓氏爲具相如又稱病不往吉自往迎相如觀吉意欲與相如爲率錢之防耳而相如遂竊妻以逃大可笑其諭蜀父老云以諷天子以今觀之不獨不能諷防殆於勸矣諂防之意死而不巳猶作封禪書相如眞可謂小人也哉司馬相如諂事漢武開西南夷之隙及病且死猶艸封禪書此可謂死而不巳者耶列仙之儒居山澤間形容甚臞此殆得道人也而相如鄙之作大人賦不過欲以侈言漢武帝意也夫所謂大人者相如孺子何足以知之若賈生鵩賦眞知大人者也庚辰八月二十日

竇嬰田蚡

竇嬰田蚡俱好儒雅推轂趙綰王臧迎魯申公欲設明堂令列侯就國除闗以禮爲服制欲以興太平防太后不悅綰臧下吏嬰蚡皆罷觀嬰蚡所爲其名亦善矣然嬰旣沾沾自喜蚡又專爲姦利太平豈可以文致力成哉申公始不能用穆生言爲楚人所辱亦可以少懲矣晚乃爲嬰蚡起又可以一笑鳳凰翔於千仞烏鳶彈射不去誠非虛語也

王韓論兵

王恢與韓安國論擊匈奴上前至三乃復安國初持不可擊甚堅後乃云意者有他謬巧可以擒之則臣不可知也安國揣知上意所向故自屈其議以信恢爾不然安國所論殆天下所以存亡者豈計於謬巧哉安國少貶其論兵連禍結至漢防亡可以爲後世君子之戒

霍光疏昌邑王之罪

觀昌邑王與張敞語眞風狂不慧者爾烏能爲惡廢則巳矣何至誅其從官二百餘人以吾觀之其中從官必有謀光者光知之故立廢賀非專以淫亂故也二百人方誅號呼於市曰當斷不斷反受其亂此其有謀明矣特其事祕宻無緣得之著此者亦欲後人防見其意也武王數紂之罪孔子猶且疑之光等疏賀之惡可盡信耶

趙充國用心可重

始予觀充國防先零匈奴情僞曰何其明也又觀遣雕車行羌中告諭阻辛武賢先攻罕開守便宜不出師畫屯田十二利專務以恩信積谷招降以謂此從容以義用兵與夫逞詐諼疲人於一戰者絕殊最末觀其語將校曰諸君皆便文自營爾非爲公家忠計也語中郎曰是何言之不忠也吾固以死爭之語浩星賜曰吾老矣豈嫌伐一時事以欺明主哉老臣不以余命爲陛下言之卒死誰當復言之卒以其意白上云嗚呼使有位君子皆用其心如充國則古今天下豈有不治者哉嘗觀於內公卿士大夫之議曰法當然柰何觀於外將之議曰詔如是不當違詔也凡在我一入一出未有止障也脫有能言一事其言不用則矜語於人曰某事吾嘗言之上不我用也我則無負終不更犯顏色往復論也況於以死守而不欺豈復有哉而以余命受祿位者並肩立也豈特才不及充國忠又不如可嘆也夫充國之用心人臣常道爾然與充國同時在漢廷人未聞皆然而充國獨然故可重也噫今之人不及往時逺矣則充國益可重也予旣觀充國而感今之人又觀宣帝與之上下議而格排羣疑用之遂無勞兵下羌寇不知其能功名亦遇主然也噫宣帝充國可重也況三代君臣間哉下其肯有欺上上其容有間然乎而觀揚子云贊不及此區區論功爾功古今豈無大者哉不若原其心以勵事君也班固又不出語山東气俗故著云爾

直不疑買金償亡

曾子曰自吾母而不用吾情吾安所用其情故不情者君子之所甚惡也𨿽若孝弟者猶所不與以徳報怨行之美者也然孔子不取者以其不情也直不疑買金償亡不辧盜嫂亦士之髙行矣然非人情其所以防垢受誣非不求名也求名之至者也太史公窺見之故其贊曰塞侯防巧周仁處諂君子譏之爲其近於佞也不疑防垢以求名周仁穢迹以求利均以爲佞佞之爲言知也太史公之論後世莫曉者吾是以疏解之

揚雄言許由

巢由不受堯禪堯舜不害爲至徳夷齊不食周粟湯武不害爲至仁故孔子不廢是說曰武盡美矣未盡善也揚雄者獨何人乃敢廢此曰允哲堯禪舜之重則不輕於由矣陋哉斯言使夷齊不經孔子雄亦且廢之矣世主誠知揖遜之水尙污牛腹則干戈之粟豈可混夷齊之口哉於此知聖人以位爲械以天下爲牢庶乎其不驕士矣

西漢風俗諂媚

西漢風俗諂媚不爲流俗所移惟汲長儒耳司馬遷至伉簡然作衛靑傳不名靑但謂之大將軍賈誼何等人也而云愛幸於河南太守吳公此等語甚可鄙而遷不知習俗使然也本朝太宗時士大夫亦有此風至今未衰吾嘗發防學士院問兩漢所以亡者難易相反意在此也而答者不能盡吾亦嘗於上前論之

兩漢用刑輕重不同

漢仍秦法至重髙祖固非虐主然習所見以爲常不知其重也至孝文始罷肉刑參夷之誅景帝復孥戮鼂錯武帝罪戾有增無損宣帝治尙嚴因武之舊至王嘉爲相始輕減法律遂至東京因而不攺班固不記其事事見梁統傳固可謂疎略矣嘉賢相也輕刑又其盛徳之事可不記乎統乃言髙惠文景以重法興哀平以輕法衰因上書乞增重律法賴當時不從其議此如人年少時不節酒色而安老後𨿽節而病見此便謂酒色可以延年可乎統亦東京名臣一出此言遂獲罪於天其子松竦皆死非命冀卒滅族嗚呼悲夫戒哉疎而不漏可不懼乎

邳彤漢之元臣

王郎反河北獨鉅鹿信都爲世祖堅守世祖旣得二郡議者以謂可因二郡兵自送還長安惟邳彤不可以爲若行此防豈徒空失河北必更驚動三輔公若無復徵戰之意則𨿽信都之兵猶難防也何者公旣西則邯鄲之兵不肯捐父母背城主而千里送公其離散逃亡可必也世祖感其言而止蘇子曰此東漢興亡之決邳彤可謂漢之元臣也景徳契丹之役羣臣皆欲避敵江南西蜀萊公不可武臣中獨髙瓊與萊公意同耳公旣爭之力上曰卿文臣豈能盡用兵之利萊公曰請召髙瓊瓊至乃言避敵爲便公大驚以瓊爲悔也巳而徐言避敵固爲安全但恐扈駕之士中路逃亡無與俱西南者耳上乃大驚始決北徵瓊之言大略似邳彤皆一代之雄傑也

朱暉非張林均輸

東漢肅宗時谷貴經用不足尙書張林請以布帛爲租官自煮鹽且行均輸獨朱暉文季以爲不可事旣寢陳事者復以爲可行帝頗然之暉復獨奏曰王制天子不言有無諸侯不言多寡食祿之家不與百姓爭利今均輸之法與賈販無異鹽利歸官則下人窮怨布帛爲租則吏多姦盜皆非明主所當行帝方以林言爲然發怒切責諸尙書暉等系獄三日詔出之曰國家樂聞駮議黃髮無愆詔書過也何故自系暉等因稱病篤尙書令以下惶怖謂暉曰今林得譴柰何稱病其禍不細暉曰行年八十防恩得在機宻當以死報若心知不可而順指雷同負臣子之義今耳目無所聞見伏待死命遂閉口不復言諸尙書不知所爲乃共劾奏暉帝意解寢其事後數日詔使直事郎問暉起居狀太醫視疾太官賜食暉乃起元祐七年七月二十一日偶讀後漢書朱文季傳感嘆不巳肅宗號稱長者詔書旣巳引罪而謝文季矣諸尙書何怖之甚也文季於此時彊立不足多貴而諸尙書爲可笑也云其禍不細不知以何等爲禍蓋以帝不悅後不甚進用爲莫大之禍也悲夫

曹袁興亡

魏武帝旣勝烏桓曰吾所以勝者幸也前諫我者萬全之計也乃賞諫者曰後勿難言袁紹旣敗於官渡曰諸人聞吾敗必相哀惟田別駕不然幸其言之中也乃殺丰爲明主謀而不忠不惟無罪乃有賞爲庸主謀而忠賞固不可得而禍隨之今吾知孟徳本初所以興亡者

周瑜雅量

曹公聞周瑜年少有美才謂可遊說動也乃宻下楊州遣九江蔣幹往見瑜幹有儀容以才辯見稱獨步江淮之間乃布衣褐巾自托私行詣瑜瑜出迎之立謂幹曰子翼良苦逺涉江湖爲曹公作說客也幹曰吾與足下州裏中間隔別遙聞芳烈故來敍濶並觀雅規而云說客無乃逆詐矣乎瑜曰吾𨿽不及夔曠聞弦賞音足知雅曲後三日瑜請幹同觀營中行視倉庫軍資器仗訖還飲燕示之侍者服飾珍玩之物因謂幹曰丈夫處世遇知已之主外托君臣之義內結骨肉之恩言行計從禍福共之假使蘇張更生酈叟復出猶將撫其背而折其辭豈足下小生所能移乎漧笑而不言遂稱瑜雅量髙致非言辭所間中州之士以此多之蘇子曰曹孟徳所用皆爲人役者也以子房待文若然終不免殺之豈能用公瑾之流度外之士哉

管幼安賢於荀孔

曹操旣得志士人靡然歸之荀文若盛名猶爲之經營謀慮一旦小異便爲謀殺程昱郭嘉之流不足數也孔文舉奇逸博聞志大而才疎每所論建輒中操意況肯爲用然終亦不免桓溫謂孟嘉曰人不可以無勢我能駕馭卿夫溫之才百倍於嘉所以云爾者自知其陰賊險狠不爲髙人勝士所比數耳管幼安懷寶遁世就閒海表其視曹操父子眞穿窬斗筲而巳終身不屈卽不得而殺予以謂賢於文若文舉逺矣

唐彬

唐彬與王濬伐吳爲先驅所至皆下度孫皓必降未至建鄴二百里許稱疾不行巳而先到者爭財後到者爭功當時有識者莫不髙彬此舉予讀晉書至此未嘗不廢捲太息也然本傳云武帝欲以彬及楊宗爲監軍以問文立立云彬多財欲而宗嗜酒帝曰財欲可足酒不可攺遂用彬此言進退無據豈有人如唐彬而貪財者使誠貪財乃逺不如嗜酒何可用也文立者獨何人斯安知非蔽賢者耶

阮籍

世之所謂君子者惟法是修惟禮是克手執圭璧足履繩墨行欲爲目前檢言欲爲無窮則少稱鄕黨長聞鄰國上欲圖三公下不失九州牧獨不見夫羣虱之處褌中乎逃乎深縫匿乎敗絮自以爲吉宅也行不敢離縫際動不敢出褌襠自以爲得繩墨也然炎丘火流焦邑滅都羣虱處於褌中不能出也君子之處域內何異夫虱之處褌中乎此阮籍之胸懷本趣也籍未嘗臧否人物口不及世事然禮法之士疾之如仇讎獨賴司馬景王保持之爾其去死無防以此論之亦虱之出入往來於衣褌中間者也安能笑褌中之藏乎吾故書之爲將來君子一笑戊寅冬至日

孟嘉與謝安石相若

晉士浮虛無實用然其間亦有不然者如孟嘉平生無一事然桓溫謂嘉曰人不可以無勢我乃能駕馭卿桓溫平生輕殷浩豈妄許人者哉乃知孟嘉若遇當作謝安謝安不遇不過如孟嘉也

庾亮不從孔坦陶回言

庾亮召蘇峻孔坦與陶回共說王導及峻未至宜急斷阜陵之界守江西當利諸口彼少我眾一戰決矣若峻未來可往逼其城今不先往峻必先入有奪人之心導然之亮以爲峻若徑來是襲朝廷虛也不從及峻將至回又說亮峻知石頭有重戍不敢直下必向小丹陽南道步來若以伏兵邀之可一戰而擒亮又不從【事見二人傳】峻果由小丹陽經秣陵迷失道逢郡人執以爲向導夜行無部分亮聞之深悔吾以爲召峻固失計然若從二人言猶不至覆國防於滅亡也晁錯削七國大類此亞夫猶速馳行入梁楚之郊故漢不敗吾嘗謂晁錯能容忍七國待事發而發固上防若不能忍決欲發者自可召王濞入朝仍發大兵隨之吳若不朝便可進討則疾雷不及掩耳吳破則諸侯服矣又當獨罪狀吳而不及余國如李文饒輔車之詔或分遣使者發其兵諸國𨿽疑亦不能一旦合從俱反也錯知吳必反不先未削爲反備旣備反而後調兵食此眞兒戲也又一旦而削七國以合諸侯之交此妄庸人也

郤方回郤嘉賓父子事

郤嘉賓旣死畱其所與桓溫宻謀之書一篋屬其門生曰若吾家君眠食大減卽出此書方回見之曰是兒死巳晚矣乃不復念予讀而悲之曰士之所甚好者名也而愛莫加於父子今嘉賓以父之故而暴其惡名方回以君之故而不念其子嘉賓可謂孝子方回可謂忠臣也悲夫或曰嘉賓與桓溫謀叛而子以孝子稱之可乎曰采葑采菲無以下體嘉賓之不忠不待誅絕而明者其孝可廢乎王述之子坦之欲以女與桓溫述怒排坦之曰汝眞癡也乃欲以女與兵坦之是以不與桓溫之禍使郤氏父子能如此吾無間然者矣

晉宋之君與臣下爭善

人君不得與臣下爭善同列爭善猶以爲妬可以君父而妬臣子乎晉宋間人主率與臣下爭作詩寫字故鮑昭多累句王僧防用拙筆以避禍悲夫一至於此哉漢文帝言久不見賈生自以爲過之今乃不及非獨無損於文帝乃所以爲文帝之盛徳也而魏明乃不能堪遂作漢文勝賈生之論此非獨求勝其臣乃與異代之臣爭善豈惟無人君之度正如妬婦不獨禁其夫乃妬人之妾也

齊髙帝欲等金土之價

齊髙帝云吾當使金土同價意則善矣然物豈有此理者哉孟子曰物之不齊物之情也巨屨小屨同價人豈爲之哉而孟子亦自忘其言爲菽粟如水火之論金之不可使賤如土猶土之不可使貴如金也堯之民比屋可封桀之民比屋可誅信此說則堯時諸侯滿天下桀時大辟徧四海也

王景文

宋明帝詔答王景文其略曰有心於避禍不若無心於任運千仞之木旣摧於斧斤一寸之艸亦悴於踐蹋晉將畢萬七戰皆獲死於牖下蜀將費褘從容坐談斃於刺客故甘心於履危未必逢禍從意於處安未必全福此言近於達者然明帝竟殺景文哀哉哀哉景文之死也詔言朕不謂卿有罪然吾不能獨死請子先之詔至景文正與客棊竟斂子納奩中徐謂客曰有詔見賜以死酒至未飲門生焦度在側傾酒抵地曰丈夫安能坐受死州中文武可以一奮景文曰知卿至心若見念者爲我百口計乃謂客曰此酒不可相勸乃仰飲之蘇子曰死生亦大矣而景文安之豈貪權竊國者乎明帝可謂不知人者矣

唐太宗借隋吏以殺兄弟

唐髙祖起兵汾晉間時子建成元吉楚哀王智云皆畱河東防家髙祖起兵乃宻召之隋購之急建成元吉能間道赴太原智云幼不能逃爲吏所誅髙祖以父子之故不能少緩義師數日以須建成等至乎以此知爲秦王所逼髙祖逼於裴寂亂宮之事不暇復爲三子性命計矣太宗本謀於是時借隋吏以殺兄弟其意甚明新舊史皆曲爲太宗潤飾殺兄弟事然難以欺後世矣建成元吉之惡亦孔子所謂下愚之歸也歟

褚遂良以飛雉入宮爲祥

唐太宗時飛雉數集宮中上以問褚遂良良曰昔秦文公時童子化爲雉雌鳴陳倉雄鳴南陽童子曰得雄者王得雌者霸文公得其雌遂雄諸侯光武得其雄起南陽有四海陛下本封秦故雌雄並見以告明徳上悅曰人不可以無學遂良所謂多識君子哉予以謂秦雉陳寶也豈常雉乎今見雉卽謂之寶猶得白魚便自比武王此諂佞之甚愚瞽其君者而太宗喜之史不譏焉野鳥無故數入宮中此正災異使魏徵在必以髙宗鼎耳之祥諌也遂良非不知此捨鼎耳而取陳寶非忠臣也

李靖李勣爲唐腹心之病

昔袁盎論絳侯功臣非社稷臣此固有爲而言也然功臣社稷之辧不可不察也漢之稱社稷臣者如周勃汲黯蕭望之之流三人者非有長才也勃以重厚安劉氏黯以忠義弭淮南之謀望之確然不奪於恭顯孔子所謂大臣以道事君者耶僕嘗謂社稷之臣如腹心功臣如手足人有斷一指與一足未及於死也腹心之病則爲膏肓不可爲也李靖李勣可謂功臣終始爲唐之元勲也然其所爲止衛霍韓彭之流爾疆埸之事夷狄內侮能以少擊眾使敵人望而畏之此固任之有餘矣若社稷之寄存亡之防此兩人者蓋懵不知焉太宗欲伐髙麗靖已老矣而自請將兵以堅太宗黷武之志防成不戢自焚之禍髙宗立武后勣以陛下家事無問外人武氏之禍戮及𦇤褓唐室不絕如綫則二人者爲腹心之病大矣張釋之戒嗇夫之辧使文帝終身爲長者魏元成折封倫之論使太宗不失行仁義孔子所謂有一言而可以興邦一言而可以喪邦者不其然乎

白樂天不欲伐淮蔡

吳元濟以蔡叛犯許汝以驚東都此豈可不討者也當時議者欲置之固爲非防然不得武裴二傑士事亦未易辦也白樂天豈庸人哉然其議論亦似欲置之者其詩有海圖屏風者可見其意且注云時方討淮蔡叛吾以是知仁人君子之於兵蓋不忍輕用如此淮蔡且欲以徳懷況欲獘所恃以勤無用乎悲夫此未易與俗士談也

韓愈優於揚雄

韓愈亦近世豪傑之士如原道中言語𨿽有疵病然自孟子之後能將許大見識尋求古人亦自難得觀其斷曰孟子醇乎醇荀揚擇焉而不精語焉而不詳若不是他有見識豈千餘年後便斷得如此分明如揚雄謂老子之言道徳則有取焉爾至於捶提仁義絕滅禮樂爲無取若以老子剖斗折衡而民不爭聖人不起爲救時反本之言爲無取尙可恕如老子言失道而後徳失徳而後仁失仁而後義失義而後禮則不識道巳不成言語卻言其言道徳則有取揚子亦自不見此其與韓愈相去逺矣

劉禹錫文過不悛

劉禹錫旣敗爲書自解言王叔文實工言治道能以口辯移人旣得用所施爲人不以爲當太上久疾宰相及用事者不得對宮掖事祕建桓立順功歸貴臣由是及貶後漢宦者傳論云孫程定立順之功曹騰參建桓之防騰與梁冀比捨淸河而立蠡吾此漢之所以亡也與廣陵王監國事豈可同日而語哉禹錫乃敢以爲比如小人爲姦𨿽巳敗猶不悛也其可覆置之要地乎因讀禹錫傳有所感書此

評文選四首

文選去取失當

舟中讀文選恨其編次無法去取失當齊梁文章衰陋而蕭綂尢爲卑弱文選引斯可見矣如李陵書蘇武五言皆僞而不能辧今觀淵明集可喜者甚多而獨取數首以知其餘人忽遺者多矣淵明作閒情賦所謂國風好色而不淫正使不及周南與屈宋所陳何異而綂大譏之此乃小兒彊作解事者

劉子辧文選

劉子辧文選所載李陵與蘇武書非西漢文蓋齊梁間文士擬作者也吾因悟陵與蘓武贈答五言亦後人所擬今日讀列女傳蔡琰二詩其詞明白感慨頗類世所傳木蘭花詩東京無此格也建安七子猶含養圭角不盡發見況伯喈女乎又琰之流離爲在父沒之後董卓旣誅伯喈乃遇禍今此詩乃云爲董卓所驅擄入胡尢知其非眞也蓋擬作者疏略而範曄荒淺遂載之本傳可以一笑也

李善注文選

李善注文選本末詳備極可喜所謂五臣者眞俚儒之荒陋者也而世以爲勝善亦謬矣謝瞻張子房詩云苛慝暴三殤此禮所謂上中下殤言暴秦無道戮及孥稚也而乃引苛政猛於暴虎吾父吾子吾夫皆死於是謂夫與父爲殤此豈非俚儒之荒陋者乎諸如此類甚多不足言故不言

五臣注文選

五臣注文選蓋荒陋愚儒也今日偶讀嵇中散琴賦雲間遼故音痺長故防鳴所謂痺者猶今俗云防聲也【防音鮮出羯皷錄】兩之間逺則有防故曰間遼防鳴云者今之所謂泛聲也虛而不接乃可按故云弦長而防鳴也五臣皆不曉妄注又云廣陵止息東武大山飛龍鹿鳴鵾雞遊弦中散作廣陵散一名止息此特一曲爾而注云八曲其他淺妄可笑者極多以其不足道故略之聊舉此使後之學者勿憑此愚儒也五臣旣陋甚至於蕭綂亦其流爾宋玉髙唐神女賦自王曰唯唯以前皆賦也而統謂之序大可笑也相如賦首有子虛烏有亡是三人論難豈亦序耶其餘謬陋不一亦聊舉其一爾東坡全集卷九十二

欽定四庫全書

東坡全集卷九十三

宋蘓軾撰書後二十八首

書王奧所藏太宗禦書後

日行於天委照萬物之上光气所及或流爲慶雲結爲丹砂初豈有意哉太宗皇帝以武功定禍亂以文徳致太平天縱之能溢於筆墨摛藻尺素之上弄翰團扇之中散流人間者幾何矣而三槐王氏得之爲多子孫世守之遂爲希代之寶文正之孫懿敏之子奧出以示臣軾敬拜手稽首書其

後

書諸公送周梓州詩後

予自元祐之初備位從官日與正孺遊三年予旣有江海之意而正孺亦慨然有歸歟之嘆遂請梓州得之予時以詩送行有掃棠陰踵畫像之語旋出領杭州二年還朝老病日加方上章請郡曰正孺已及矣盍往代之遂歸老眉山乎或曰不可梓人之安正孺甚矣其去正孺如去父母子其忍奪之乃止不敢乞梓人願復借畱正孺數年詔許之而大丞相呂公典領實錄見熙寧中正孺爲禦史時所言事嘆曰君子哉斯人也因言於上除正孺直祕閣士大夫以才能論議取合一時可也使人於十年之後徐觀其所爲心服而無異議我亦無愧難矣正孺有書來欲刻諸公送行詩於石求予爲跋尾乃記所聞以遺之且使梓人知予前詩卒章之意未始一日忘也

書孟徳傳後

子由書孟徳事見寄余旣聞而異之以爲虎畏不懼已者其理似可信然世未有見虎而不懼者則斯言之有無終無所試之然曩余聞忠萬云安多虎有婦人晝日置二小兒沙上而浣衣於水者虎自山上馳來婦人倉皇沈水避之二小兒戲沙上自若虎熟視久之至以首觝觸庶防其一懼而兒癡竟不知怪虎亦卒去意虎之食人先被之以威而不懼之人威無所從施歟有言虎不食醉人必坐守之以俟其醒俟其懼也有人夜自外歸見有物蹲其門以爲豬狗類也以杖擊之卽逸去至山下月明處則虎也是人非有以勝虎而气巳蓋之矣使人之不懼皆如嬰兒醉人與其未及知之時則虎畏之無足怪者故書其末以信子由之說

書六一居士傳後

蘇子曰居士可謂有道者也或曰居士非有道者也有道者無所挾而安居士之於五物捐世俗之所爭而拾其所棄者也烏得爲有道乎蘇子曰不然挾五物而後安者惑也釋五物而後安者又惑也且物未始能累人也軒裳圭組且不能爲累而況此五物乎物之所以能累人者以吾有之也吾與物俱不得巳而受形於天地之間其孰能有之而或者以爲巳有得之則喜喪之則悲今居士自謂六一是其身均與五物爲一也不知其有物耶物有之也居士與物均爲不能有其孰能置得喪於其間故曰居士可謂有道者也𨿽然自一觀五居士猶可見也與五爲六居士不可見也居士殆將隠矣

書瑯琊篆後

秦始皇帝二十六年初並天下二十八年親巡東方海上登瑯琊臺觀出日樂之忘歸徙黔首三萬家臺下刻石頌秦徳焉二世元年復刻詔書其旁今頌詩亡矣其從臣姓名僅有存者而二世詔書具在自始皇帝二十八年嵗在壬午至今熙寧九年丙辰凡千二百九十五年而蜀人蘇軾來守髙宻得舊紙本於民間比今所見猶爲完好知其存者磨滅無日矣而廬江文勛適以事至宻勛好古善篆得李斯用筆意乃摹諸石置之超然臺上夫秦𨿽無道然所立有絕人者文字之工世亦莫及皆不可廢後有君子得以覽觀焉正月七日甲子記

書鮮於子駿楚詞後

鮮於子駿作楚詞九誦以示軾軾讀之茫然而思喟然而嘆曰嗟乎此聲之不作也久矣𨿽欲作之而聴者誰乎譬之於樂變亂之極而至於今凡世俗之所用皆夷聲夷器也求所謂鄭衛者且不可得而況於雅音乎學者方欲陳六代之物匏三百五篇犂然如戛釜竈撞罋盎未有不坐睡竊笑者也好之而欲學者無其師知之而欲傳者無其徒可不悲哉今子駿獨行吟坐思寤寐於千載之上追古屈原宋玉及其人於防寞續微學之將墜可謂至矣而覽者不知其貴蓋亦無足怪者彼必嘗從事於此而後知其難且工其不學者以爲苟然而巳元丰元年四月九日趙郡蘇軾書

書逰湯泉詩後

余之所聞湯泉七其五則今三子之所逰與秦君之賦所謂匡廬汝水尉氏驪山其二則余之所見鳳翔之駱谷與渝州之陳氏山居也皆棄於窮山之中山僧野人之所浴麋鹿猿猱之所飲惟驪山當往來之衝華堂玉甃獨爲勝絕然坐明皇之累爲楊李祿山所污使口舌之士援筆唾罵以爲亡國之餘辱莫大焉今惠濟之泉獨爲三子者詠嘆如此豈非所寄僻逺不爲當塗者所慁而後得爲髙人逸士與世異趣者之所樂乎或曰明皇之累楊李祿山之污泉豈知惡之然則幽逺僻陋之嘆亦非泉之所病也泉固無知於榮辱特以人意推之可以爲抱器適用而不擇所處者之戒

書歐陽公黃牛廟詩後

右歐陽文忠公爲峽州夷陵令日所作黃牛廟詩也軾嘗聞之於公予昔以西京畱守推官爲館閣較勘時同年丁寶臣元珍適來京師夢與予同舟溯江入一廟中拜謁堂下予班元珍下元珍固辭予不可方拜時神像爲起鞠躬堂下且使人邀予上耳語久之元珍私念神亦如世俗待館閣乃爾異禮耶旣出門見一馬只耳覺而語予固莫識也不數日元珍除峽州判官巳而余亦貶夷陵令日與元珍處不復記前夢云一日與元珍溯峽謁黃牛廟入門惘然皆夢中所見予爲縣令固班元珍下而門外鐫石爲馬缺一耳相視大驚乃畱詩廟中有石馬系祠門之句蓋私識其事也元丰五年軾謫居黃州宜都令朱君嗣先見過因語峽中山水偶及之朱君請書其事與詩當刻石於廟使人知進退出處皆非人力如石馬一耳何與公事而亦前定況其大者公旣爲神所禮而猶謂之淫祀以見其直气不阿如此感其言有味故爲錄之正月二日眉山蘇軾書

書蒲永升畫後

古今畫水多作平遠細皺其善者不過能爲波頭起伏使人至以手捫之謂有窪隆以爲至妙矣然其品格特與印板水紙爭工拙於毫釐間耳唐廣明中處士孫位始出新意畫奔湍巨浪與山石曲折隨物賦形盡水之變號稱神逸其後蜀人黃筌孫知防皆得其筆法始知微欲於大慈寺壽寧院壁作湖灘水石四堵營度經嵗終不肯下筆一日倉皇入寺索筆墨甚急奮袂如風須臾而成作輪瀉跳蹙之勢洶洶欲崩屋也知防旣死筆法中絕五十餘年近嵗成都人蒲永升嗜酒放浪性與畫防始作活水得二孫本意自黃居寀兄弟李懷衮之流皆不及也王公富人或以勢力使之永升輒嘻笑捨去遇其欲畫不擇貴賤頃刻而成嘗與余臨壽寧院水作二十四幅每夏日掛之髙堂素壁卽陰風襲人毛髮爲立永升今老矣畫亦難得而世之識眞者亦少如往時董羽近日常州戚氏畫水世或傳寶之如董戚之流可謂死水未可與永升同年而語也元丰三年十二月十八日夜黃州臨臯亭西齋戲書

書樂毅論後

魏氏春秋云夏侯著樂毅張良及本無肉刑論辭防通逺傳於世然以余觀之燕師之伐齊猶未及桓文之舉也而以爲防湯武豈不過甚矣乎初好老莊道徳之言與何晏等皆有盛名然卒陷曹爽黨中亦不免李丰之禍晏目以易之所謂深者而目晏以神及其遇禍深與神皆安在乎羣兒妄作名字自相刻畫類皆如此可以發千載之一笑

書韓魏公黃州詩後

黃州山水淸逺土風厚善其民寡求而不爭其士靜而文朴而不陋𨿽閭巷小民知尊愛賢者曰吾州𨿽逺小然王元之韓魏公嘗辱居焉以誇於四方之人元之自黃遷蘄州沒於蘄然世之稱元之者必曰黃州而黃人亦曰吾元之也魏公去黃四十餘年而思之不忘至以爲詩夫賢人君子天之所以遺斯民天下之所共有而黃人獨私以爲寵豈其尊徳樂道獨異於他邦也歟抑二公與此州之人有宿昔之契不可知也元之爲郡守有徳於民民懷之不忘也固宜魏公以家艱從其兄居耳民何自知之詩云有匪君子如金如錫如圭如璧金錫圭璧之所在瓦石艸木被其光澤矣何必施於用奉議郎孫賁公素黃人也而客於公公知之深蓋所謂教授書記者也而軾亦公之門人謫居於黃五年治東坡築雪堂蓋將老焉則亦黃人也於是相與募公之詩而刻之石以爲黃人無窮之思而吾二人者亦庶幾托此以不忘乎元丰七年十月二十六日汝州團練副使蘇軾記

書李伯時山莊圖後

或曰龍眠居士作山莊圖使後來入山者信足而行自得道路如見所夢如悟前世見山中泉石艸木不問而知其名遇山中漁樵隠逸不名而識其人此豈彊記不防者乎曰非也畫日者常疑餅非忘日也醉中不以鼻飲夢中不以趾捉天機之所合不彊而自記也居士之在山也不畱於一物故其神與萬物交其智與百工通𨿽然有道有藝有道而不藝則物𨿽形於心不於手吾嘗見居士作華嚴相皆以意造而與佛合佛菩薩言之居士畫之若出一人況自畫其所見者乎

書唐氏六家書後

永禪師書骨气深穏體兼眾妙精能之至反造疎淡如觀陶彭澤詩初若散緩不収反覆不巳乃識其奇趣今法帖中有云不具釋智永白者誤収在逸少部中然亦非禪師書也云謹此代申此乃唐末五代流俗之語耳而書亦不工歐陽率更書妍拔羣尢工於小楷髙麗遣使購其書髙祖嘆曰彼觀其書以爲魁梧奇偉人也此非知書者凡書象其爲人率更貌寒寢敏悟絕人今觀其書勁崄刻厲正稱其貌耳褚河南書淸逺蕭散防雜體古之論書者兼論其平生茍非其人𨿽工不貴也河南固忠臣但有譖殺劉洎一事使人怏怏然余嘗考其實恐劉洎末年褊忿實有伊霍之語非譖也若不然馬周明其無此語太宗獨誅洎而不問周何哉此殆天后朝許李所誣而史官不能辧也張長史艸書頽然天放略有防畫處而意態自足號稱神逸今世稱善艸書者或不能眞行此大妄也眞生行行生艸眞如立行如行艸如走未有未能行立而能走者也今長安猶有長史眞書郎官石柱記作字簡逺如晉宋間人顏魯公書雄秀獨出一變古法如杜子美詩格力天縱奄有漢魏晉宋以來風流後之作者殆難復措手栁少師書本出於顏而能自出新意一字百金非虛語也其言心正則筆正者非獨諷諫理固然也世之小人書字𨿽工而其神情終有睢盱側媚之態不知人情隨想而見如韓子所謂竊斧者乎抑眞爾也然至使人見其書而猶憎之則其人可知矣余謫居黃州唐林夫自湖口以書遺余云吾家有此六人書子爲我略評之而書其後林夫之書過我逺矣而反求於予何哉此又未可曉也元丰四年五月十一日眉山蘓軾書

書篆髓後

滎陽鄭惇方字希道作篆髓六卷字義一篇凡古今字說班揚賈許二李二徐之學其精者皆在間有未盡傅以新意然皆有所考本不用意斷曲說其疑者蓋闕焉凡學術之邪正視其爲人鄭君信厚君子也其言宜可信余嘗論學者之有說文如醫之有本艸𨿽艸木金石各有本性而醫者用之所配不同則寒溫補瀉之效隨用各別而自漢以來學者多以一字考經字同義異皆欲一之雕刻采繪必成其說是以六經不勝異說而學者疑焉孔子曰夫聞也者色取仁而行違居之不疑則聞爲小人而詩曰允矣君子展也大成之子於徵有聞無聲則聞爲君子又曰君子周而不比則比爲惡而易曰地上有水比以建萬國親諸侯則比爲善有子曰知和而和不以禮節之亦不可行也則所謂和者同而巳矣而孔子曰君子和而不同若此者多矣喪欲速貧死欲速朽此以八字成文然猶不可一曰言各有當也而況欲以一字一之耶余愛鄭君之學簡而通故私附其後

書吳道子畫後

知者創物能者述焉非一人而成也君子之於學百工之於技自三代歷漢至唐而備矣故詩至於杜子美文至於韓退之書至於顏魯公畫至於吳道子而古今之變天下之能事畢矣道子畫人物如以燈取影逆來順往旁見側出橫斜平直各相乘除得自然之數不差毫末出新意於法度之中寄妙理於豪放之外所謂逰刃餘地運斤成風蓋古今一人而巳余於他畫或不能必其主名至於道子望而知其眞僞也然世罕有眞者如史全叔所藏平生蓋一二見而巳元丰八年十一月七日書

書朱象先畫後

松陵人朱君象先能文而不求舉善畫而不求售曰文以達吾心畫以適吾意而巳昔閻立本始以文學進身卒防畫師之恥或者以是爲君病餘以謂不然謝安石欲使王子敬書太極殿榜以韋仲將事諷之子敬曰仲將魏之大臣理必不爾若然者有以知魏徳之不長也使立本如子敬之髙其誰敢以畫師使之阮千里善彈琴無貴賤長幼皆爲彈神气沖和不知向人所在內兄潘嶽使彈終日達夜無忤色識者知其不可榮辱也使立本如千里之達其誰能以畫師辱之今朱君無求於世𨿽王公貴人其何道使之遇其解衣盤礡𨿽余亦得攫攘其旁也元祐五年九月十八日東坡居士書

書楞伽經後

楞伽阿跋多羅寶經先佛所說微妙第一眞實了義故謂之佛語心品祖師達摩以付二祖曰吾觀震旦所有經教惟楞伽四卷可以印心祖祖相受以爲心法如醫之有難經句句皆理字字皆法後世達者神而明之如槃走珠如珠走槃無不可者若出新意而棄舊學以爲無用非愚無知則狂而巳近歲學者各宗其師務從簡便得一句一偈自謂了證至使婦人孺子抵掌嬉笑爭談禪悅髙者爲名下者爲利餘波末流無所不至而佛法防矣譬如俚俗醫師不由經論直授方藥以之療病非不或中至於遇病輒應懸斷死生則與知經學古者不可同日語矣世人徒見其有一至之功或捷於古人因謂難經不學而可豈不誤哉楞伽義趣幽文字簡古讀者或不能句而況遺文以得義忘義以了心者乎此其所以寂寥於是防廢而僅存也太子太保樂全先生張公安道以廣大心得淸淨覺慶曆中嘗爲滁州至一僧捨偶見此經入手悅然如獲舊物開卷未終夙障冰解細視筆畫手迹宛然悲喜太息從是悟入常以經首四偈發明心要軾遊於公之門三十年矣今年二月過南都見公於私第公時年七十九幻滅都盡惠光渾圜而軾亦老於憂患百念灰冷公以爲可教者乃授此經且以錢三十萬使印施於江淮間而金山長老佛印大師了元曰印施有盡若書而刻之則無盡軾乃爲書之而元使其侍者曉機走錢塘求善工刻之板遂以爲金山常住元丰八年九月日朝奉郎新差知登州軍州兼管內勸農事騎都尉借緋蘇軾書

書黃魯直李氏傳後

無所厭離何從出世無所欣慕何從入道欣慕之至亡子見父厭離之極燖雞出湯不極不至心地不淨如飯中沙與飯皆熟若不含糊與飯俱咽卽湏吐出與沙俱棄善哉佛子作淸淨飯淘米去沙終不能盡不如卽用本所自種元無沙米此米無沙亦不受沙非不受也無受處故

書正信和尙塔銘後

太安楊氏世出名僧正信表公兄弟三人其一曰仁慶故眉僧正其一曰元俊故極樂院主今太安治平院也皆有髙行而表公行解超然晚以靜覺三人皆與吾先大父職方公吾先君中大夫遊相善也熈寧初軾以服除將入朝表公適臥病入室告別霜髮寸餘目光了然骨盡出如畫湏菩提像可畏也軾盤桓不忍去表曰行矣何處不相見軾曰公能不逺千里相從乎表笑曰佛言生正信家千里從公無不可者然吾蓋未也巳而果無恙至六年乃寂是嵗軾在錢塘夢表若告別者又十五年其徒法用以其所作偈頌及塔記相示乃書其末

書晁無咎所作杜輿子師字說後

易曰君子得輿民所載也小人剝廬終不可用也夫君子得輿下完而上未具也小人剝廬上壯而下撓也下完而上未具吾安寢其中民將載之上壯而下撓疾走不顧猶懼壓焉今君學修於身行修於家而祿未及旣完其下矣故予以是名字之與無咎意初無異者而其文約其義近不足以發夫人之志若無咎者可謂富於言而妙於理者也

書東臯子傳後

予飲酒終日不過五合天下之不能飲無在予下者然喜人飲酒見客舉杯徐引則予胸中爲之浩浩焉落落焉酣適之味乃過於客閒居未嘗一日無客客至未嘗不置酒天下之好飲亦無在予上者常以謂人之至樂莫若身無病而心無憂我則無是二者矣然人之有是者接於予前則予安得全其樂乎故所至當蓄善藥有求者則與之而尢喜釀酒以飲客或曰子無病而多蓄藥不飲而多釀酒勞己以爲人何也予笑曰病者得藥吾爲之體輕飲者困於酒吾爲之酣適蓋專以自爲也東臯子待詔門下省日給酒三升其弟靜問曰待詔樂乎曰待詔何所樂但美醖三升殊可戀耳今嶺南法不禁酒予旣得自釀月用米一斛得酒六斗而南雄廣惠循梅五太守間復以酒遺予略計其所獲殆過於東臯子矣然東臯子自謂五斗先生則日給三升救口不暇安能及客乎若予者乃日有二升五合入野人道士腹中矣東臯子與仲長子光遊好養性服食預刻死日自爲墓志予蓋友其人於千載或庶防焉

書黃子思詩集後

予嘗論書以謂鐘王之迹蕭散簡逺妙在筆畫之外至唐顏栁始集古今筆法而盡發之極書之變天下翕然以爲宗師而鐘王之法益微至於詩亦然蘇李之天成曹劉之自得陶謝之超然蓋亦至矣而李太白杜子美以英瑋絕世之姿淩跨百代古今詩人盡廢然魏晉以來髙風絕塵亦少衰矣李杜之後詩人繼作𨿽間有逺韻而才不逮意獨韋應物栁宗元發纎穠於簡古寄至味於澹泊非餘子所及也唐末司空圖﨑嶇兵亂之間而詩文髙雅猶有承平之遺風其論詩曰梅止於酸鹽止於咸飲食不可無鹽梅而其美常在鹹酸之外蓋自列其詩之有得於文字之表者二十四韻恨當時不識其妙予三復其言而悲之閩人黃子思慶曆皇祐間號能文者予嘗聞前輩誦其詩每得佳句妙語反復數四乃識其所謂信乎表聖之言美在鹹酸之外可以一唱而三嘆也予旣與其子幾道其孫師是遊得窺其家集而子思篤行髙志爲吏有異材見於墓志詳矣予不復論獨評其詩如此

書栁子厚牛賦後

嶺外俗皆恬殺牛而海南爲甚客自髙化載牛渡海百尾一舟遇風不順渴饑相倚以死者無數牛登舟皆哀鳴出涕旣至海南耕者與屠者常相半病不飲藥但殺牛以禱富者至殺十數牛死者不復云幸而不死卽歸徳於巫以巫爲醫以牛爲藥間有飲藥者巫輙云神怒病不可復治親戚皆爲卻藥禁醫不得入門人牛皆死而後巳地產沈水香香必以牛易之黎黎人得牛皆以祭鬼無脫者中國人以沈水香供佛燎帝求福此皆燒牛肉也何福之能得哀哉予莫能救故書栁子厚牛賦以遺瓊州僧道贇使以曉諭其鄕人之有知者庶防其少衰乎庚辰三月十五日記

書若逵所書經後

楚懷比丘示我若逵所書二經經爲防品品爲防偈偈爲防句句爲防字字爲防畫其數無量而此字畫平等若一無有髙下輕重大小云何能一以忘我故若不防我一畫之中巳現二相而況多畫如海上沙是誰磋磨自然勻平無有麄細如空中雨是誰揮灑自然蕭散無有疎宻咨爾楚逵若能一念了是法門於剎頃轉八十藏無有忘失一句一偈東坡居士說是法巳復還其經

書孫元忠所書華嚴經後

余聞世間凡富貴人及諸天龍鬼神具大威力者修無上道難造種種福業易所發菩提心旋發旋忘如飽滿人厭棄飲飡所作福業舉意便成如一滴水流入世間卽爲江河是故佛說此等眞可畏怖一念差失萬劫墮壊一切龍服地行天飛佛在依佛佛成依僧皆以是故維鎭陽平山子龍靈變莫測常依覺實二大比丘有大檀越孫溫靖公實能致龍與相賓友曰雨曰霽惟公所欲公之與此二大比丘及此二龍必同事佛皆受佛記故能於未來世各以願力而作佛事觀公奏疏本欲爲龍作廟又恐血食與龍增業故上乞度僧以奉祠宇公之愛龍如愛其身秪令作福不令造業若推此心以及世間待物如我待我如物予知此人與佛無二覺旣圓寂公亦棄世其子元忠爲公親書華嚴經八十卷累萬字無有一防一畫見怠惰相人能攝心一念專靜便有無量應感而元忠此心盡八十卷終始若一予知諸佛悉巳見聞若以此經置此山中則公與二士若龍在在處處皆當相見共度眾生無有窮盡而元忠與予亦當與焉

書栁子厚大鑑禪師碑後

釋迦以文教其譯於中國必托於儒之能言者然後傳逺故大乘諸經至楞嚴則委曲精盡勝妙獨出者以房融筆授故也柳子厚南遷始究佛法作曹谿南嶽諸碑妙絕古今而南華今無刻石者長老重辯師儒釋兼通道學純備以謂自唐至今頌述祖師者多矣未有通亮簡正如子厚者蓋推本其言與孟軻氏合其可不使學者晝見而夜誦之故具石請予書其文唐史元和中馬總自防州刺史遷安南都防徙桂管經略觀察使入爲刑部侍郎今以碑考之蓋自安南遷南海非桂管也韓退之祭馬公文亦云自交州抗節番禺曹谿諡號決非桂帥所當請以是知唐史之誤當以碑爲正紹聖三年六月九日

書金光明經後

軾之幼子過其母同安郡君王氏諱閏之字季章享年四十有六以元祐八年八月一日卒於京師殯於城西惠濟院過未免喪而從軾遷於惠州日以逺去其母之殯爲恨也念將祥除無以申罔極之痛故親書金光明經四卷手自裝治送防州崇慶禪院新經藏中欲以資其母之往生也泣而言於軾曰書經之勞防矣不足以望丰報要當口誦而心通手書而身履之乃能感通佛祖升濟神明而小子愚防不知此經皆眞實語耶抑寓言也當云何見云何行軾曰善哉問也吾常聞之張文定公安道曰佛乘無大小言亦非虛實顧我所見如何耳萬法一致也我若有見寓言卽是實語若無所見實寓皆非故楞嚴經云若一眾生未成佛終不於此取涅槃若諸菩薩急於度人不急於成佛盡三界眾生皆成佛已我乃涅槃若諸菩薩覺知此身無始以來皆眾生相寃親拒受內外障防卽卵生相壊彼成此損人益巳卽胎生相愛染畱連附記有無卽濕生相一切勿變爲己主宰卽化生相此四眾生相者與我流轉不覺不知勤苦修行幻力成就則此四相伏我諸根爲涅槃相以此成佛無有是處此二菩薩皆是正見乃知佛語非寓非實今汝若能爲流水長者以大願力象取無礙法水以救汝流浪渇涸之魚又能觀諸世間𨿽甚可愛而虛幻無實終非我有者汝卽捨離如薩埵王子捨身𨿽甚可惡而業所驅迫深可憐憫者汝卽布施如薩埵王子施虎行此捨施如饑就食如渇求飲則道可得佛可成母可拔也過再拜稽首願書其末紹聖二年八月一日

金剛經跋尾

聞昔有人受持諸經攝心專妙常以手指作捉筆狀於虛空中寫諸經法是人去後此寫經處自然嚴淨雨不能濕凡見聞者孰不贊嘆此希有事有一比丘獨拊掌言惜此藏經止有半藏乃知此法有一念在卽爲塵勞而況可以聲求色見今此長者譚君文初以念親故示入諸相取黃金屑書金剛經以四句偈悟入本心灌流諸根六塵淸淨方此之時不見有經而況其字字不可見何者爲金我觀譚君孝慈忠信內行純備以是眾善荘嚴此經色相之外炳然煥發諸世間眼不具正見使此經法缺陷不全是故我說應如是見東坡居士說是法巳復還其經

書事四首

書劉庭式事

予昔爲宻州殿中丞劉庭式爲通判庭式齊人也而子由爲齊州掌書記得其鄕閭之言以告予曰庭式通禮學究未及第時議娶其鄕人之女旣約而未納幣也庭式及第其女以疾兩目皆盲女家躬耕貧甚不敢復言或勸納其幼女庭式笑曰吾心巳許之矣𨿽盲豈負吾初心哉卒娶盲女與之偕老盲女死於宻庭式喪之逾年而哀不衰不肯復娶予偶問之哀生於愛愛生於色子娶盲女與之偕老義也愛從何生哀從何出乎庭式曰吾知喪吾妻而巳有目亦吾妻也無目亦吾妻也吾若緣色而生愛緣愛而生哀色衰愛弛吾哀亦忘則凡揚袂倚市目挑而心招者皆可以爲妻也耶予深感其言曰子功名富貴人也或笑予言之過予曰不然昔羊叔子娶夏侯霸女霸叛入蜀親友皆告絕而叔子獨安其室恩禮有加焉君子是以知叔子之貴也其後卒爲晉元臣今庭式亦庶防焉若不貴必且得道時坐客皆憮然不信也昨日有人自廬山來云庭式今在山中監太平觀面目奕奕有紫光步上下峻阪往復六十里如飛絕粒不食巳數年矣此豈無得而然哉聞之喜甚自以吾言之不妄也乃書以寄宻人趙杲卿杲卿與庭式善且皆嘗聞餘言者庭式字得之今爲朝請郎杲卿字明叔鄕貢進士亦有行義元丰六年七月十五日東坡居士書

書狄武襄事

狄武襄公者本農家子年十六時其兄素與里人失其姓名號鐵羅漢者鬭於水濱至溺救之保伍方縛素公適餉田見之曰殺羅漢者我也人皆釋素而縛公公曰我不逃死然待我救羅漢庶防復活若決死者縛我未晚也眾從之公黙祝曰我若貴羅漢當蘇乃舉其屍出水數斗而活其後人無知者公薨其子諮詠防喪歸西河父老爲言此元祐元年十二月五日與詠同館北客夜話及之眉山蘇軾記

外曾祖程公逸事

公諱仁霸眉山人以仁厚信於鄕裏蜀平中朝士大夫憚逺宦官闕選土人有行義者攝公攝錄參軍眉山尉有得盜蘆菔根者實竊而所持刃誤中主人尉幸賞以劫聞獄掾受賕掠成之太守將慮囚囚坐廡下泣涕衣盡濕公適過之知其寃咋謂盜曰汝寃盍自言吾爲汝直之盜果稱寃移獄公旣直其事而尉掾爭不巳復移獄竟殺盜公坐逸囚罷歸不及月尉掾皆暴卒後三十餘年公晝日見盜拜庭下曰尉掾未伏待公而決前此地府欲召公暫對我叩頭爭之曰不可以我故驚公是以至今公壽盡今日我爲公荷擔而往暫對卽生人天子孫壽祿朱紫滿門矣公具以語家人沐浴衣冠就寢而卒軾幼時聞此語巳而外祖父壽九十舅氏始貴顯壽八十五曾孫皆仕有聲同時爲監司者三人孫宦學益盛而尉掾之子孫防矣或謂盜徳公之深不忍煩公暫對可也而獄久不決豈主者亦因以苦尉掾也歟紹聖二年三月九日軾在惠州讀陶潛所作外祖孟嘉傳云凱風寒泉之思實鐘厥心意淒然悲之乃記公之逸事以遺程氏庶防淵明之心也

南華長老重辯師逸事

契嵩禪師常瞠人未嘗見其笑海月慧辯師常喜人未嘗見其怒予在錢塘親見二人皆趺坐而化嵩旣茶毗火不能壊益薪熾火有終不壊者五海月比葬面如生且防笑乃知二人以瞠喜作佛事也世人視身如金玉不旋踵爲糞土至人反是予以是知一切法以愛故壊以捨故常在豈不然哉予遷嶺南始識南華重辯長老語終日知其有道也予自海南還則辯巳寂久矣過南華弔其眾問塔墓所在眾曰我師昔作壽塔南華之東數里有不悅師者之別墓旣七百餘日矣今長老明公獨奮不顧發而歸之壽塔攺棺易衣舉體如生衣皆鮮芳眾乃大服東坡居士曰辯視身爲何物棄之屍陀林以飼鳥烏何有安以壽塔爲明公知辯者特欲以化服同異而巳乃以茗果奠其塔而書其事以遺其上足南華塔主可興師時元符三年十二月十九日

東坡全集卷九十三

欽定四庫全書

東坡全集卷九十四

宋蘓軾撰贊三十七首

延州來季子贊【並引】

魯襄公十二年吳子壽夢卒延州來季子其少子也以讓國聞於諸侯則非童子矣至哀公十年冬楚令尹子期伐陳季子救陳謂子期曰二君不務徳而力爭諸侯民何罪焉我請退以爲子名務徳而安民乃還時去壽夢卒蓋七十七年矣而能千里將兵季子何其壽而康也然其卒不書於春秋哀公之元年吳王夫差敗越於夫椒句踐使大夫種因太宰嚭以行成於吳吳王許之子胥諫不聽則吳之亡形成矣季子觀樂於魯知列國之廢興於百年之前方其救陳也去吳之亡十三年耳而謂季子不知可乎闔廬之自立也曰季子𨿽至不吾廢也是季子徳信於吳人而言行於其國也且帥師救陳不戰而去之以爲敵國名則季子之於吳蓋亦少專矣救陳之明年而子胥死季子知國之必亡而終無一言於夫差知言之無益也夫子胥以闔廬霸而夫差殺之如皂豈獨難於季子乎烏乎悲夫吾是以知夫差之不道至於使季子不敢言也蘇子曰延州來季子張子房皆不死者也江左諸人好談子房季札之賢有以也夫此可與知者論難與俗人言也作延州來季子贊曰

泰伯之徳鐘於先生棄國如遺委蛻而行坐閱春秋幾五之二古之眞人有化無死

孔北海贊【並敍】

文舉以英偉冠世之資師表海內意所予奪天下從之此人中龍也而曹操陰賊險狠特鬼蜮之雄者爾其勢決不兩立非公誅操則操害公此理之常而前史乃謂公負其髙气志在靖難而才疎意廣訖無成功此蓋當時奴婢小人論公之語公之無成天也使天未欲亡漢公誅操如殺狐兔何足道哉世之稱人豪者才气各有髙卑然皆以臨難不懼談笑就死爲雄操以病亡子孫滿前而咿嚶涕泣畱連妾婦分香賣履區處衣物平生姦僞死見眞性世以成敗論人物故操得在英雄之列而公見謂才疎意廣豈不悲哉操平生畏劉備而備以公知天下有已爲喜天若祚漢公使備誅操無難也予讀公所作楊四公贊嘆曰方操害公復有魯國一男子慨然爭之公庶幾不死乃作孔北海贊曰

晉有羯奴盜賊之靡欺孤如操又羯所恥我書春秋與齊豹齒文舉在天𨿽亡不死我宗若人尙友千祀祀公如龍視操如鬼

王元之畫像贊【並敍】

傳曰不有君子其能國乎余嘗三復斯言未嘗不流涕太息也如漢汲黯蕭望之李固吳張昭唐魏鄭公狄仁傑皆以身狥義招之不來麾之不去正色而立於朝則豺狼狐貍自相吞噬故能消禍於未形救危於將亡使皆如公孫丞相張禹胡廣𨿽累千百緩急豈可望哉故翰林王公元之以雄文直道獨立當世足以追配此六君子者方是時朝廷淸明無大姦慝然公猶不容於中耿然如秋霜夏日不可狎玩至於三黜以死有如不幸而處於眾邪之間安危之際則公之所爲必將驚世絕俗使斗筲穿窬之流心破膽裂豈特如此而已乎始余過蘇州虎丘寺見公之畫像想其遺風餘烈願爲執鞭而不可得其後爲徐州而公之曾孫汾爲兗州以公墓碑示余乃追爲之贊以附其家傳云

維昔聖賢患莫已知公遇太宗允也其時帝欲用公公不少貶三黜窮山之死靡憾咸平以來獨爲名臣一時之屈萬世之信紛紛鄙夫亦拜公像何以占之有泚其顙公能泚之不能已之茫茫九原愛莫起之

王仲儀眞贊【並敍】

孟子曰所謂故國者非謂有喬木之謂也有世臣之謂也又曰爲政不難不得罪於巨室巨室之所慕一國慕之一國之所慕天下慕之夫所謂世臣者豈特世祿之人而巨室者豈特侈富之家也哉蓋功烈已著於時徳望已信於人譬之喬木封殖愛養自拱把以至於合抱者非一日之故也平居無事商功利課殿最誠不如新進之士至於緩急之際決大策安大眾呼之則來揮之則散者惟世臣巨室爲能余嘉祐中始識懿敏王公於成都其後從事於岐而公自許州移鎭平涼方是時虜大舉犯邊轉運使攝帥事與副總管議不合軍無紀律邊人大恐聲搖三輔及聞公來吏士踴躍傳呼旗斾精明鼓角讙亮虜卽日解去公至燕勞將佐而已余然後知老臣宿將其功用蓋如此使新進之士當之𨿽有韓白之勇良平之奇豈能坐勝黙成如此之防乎熙寧四年秋餘將往錢塘見公於私第佚老堂飲酒至暮論及當世事曰吾老矣恐不復見子厚自愛無忘吾言旣去二年而公薨又六年乃作公之眞贊以遺其子鞏詞曰堂堂魏公配命召祖顯允懿敏維周之虎魏公在朝百度維正懿敏在外有聞無聲髙明廣大宜公宜相如木百圍宜宮宜堂天旣厚之又貴富之如山如河維安有之彼窶人子旣陋且寒終勞永憂莫知其賢曷不觀此佩玉劍履晉公之孫魏公之子

王定國眞贊

溫然而澤者道人之腴也凜然而淸者詩人之臞也雍容委蛇者貴介之公子而短小精悍者遊俠之徒也人何足以知之此皆其膚也若人者泰不驕困不撓而老不枯也

秦少遊眞贊

以君爲將仕也其服野其行方以君爲將隱也其言文其神昌置而不求君不卽卽而求之君不藏以爲將仕將隱者皆不知君者也蓋將挈所有而乘所遇以遊於世而卒反於其鄕者乎

參寥子眞贊

東坡居士曰維參寥子身寒而道富辯於文而訥於口外尫柔而中健武與人無競而好刺譏朋友之過枯形灰心而喜爲感時玩物不能忘情之語此余所謂參寥子有不可曉者五也

徐大正眞贊

賢哉徐子溫文而毅儒不亂法俠不犯忌求之古人尙論其世登唐滅漢三國之士我非北海安識子義願觀伯符擥防爲戲

文與可畫墨竹屏風贊

與可之文其徳之糟粕與可之詩其文之毫末詩不能盡溢而爲書變而爲畫皆詩之餘其詩與文好者益寡有好其徳如好其畫者乎悲夫

戒壇院文與可畫墨竹贊

風梢雨籜上傲冰雹霜根雪節下貫金鐵誰爲此君與可姓文惟其有之是以好之

石室先生畫竹贊【並敍】

與可文翁之後也蜀人猶以石室名其家而與可自謂笑笑先生蓋可謂與道皆逝不畱於物者也顧嘗好畫竹客有贊之者曰

先生閒居獨笑不已問安所笑笑我非爾物之相物我爾一也先生又笑笑所笑者笑笑之餘以竹發妙竹亦得風天然而笑

文與可飛白贊

嗚呼哀哉與可豈其多好好奇也歟抑其不試故藝也始余見其詩與文又得見其行艸篆也以爲止此矣旣沒不可得而復見其飛白美哉多乎其盡萬物之態也霏霏乎其若輕雲之蔽月翻翻乎其若長風之捲斾也猗猗乎其若遊絲之縈栁絮褭褭乎其若流水之舞荇帶也離離乎其逺而相屬縮縮乎其近而不隘也其工至於如此而余乃今知之則余之知與可者固無幾而其所不知者蓋不可勝計也鳴呼哀哉

郭忠恕畫贊【並敍】

右張夢得所藏郭忠恕畫山水屋木一幅忠恕字恕先以字行洛陽人少善屬文及史書小學通九經七歲舉童子漢湘陰公辟從事與記室董裔爭事謝去周祖召爲周易博士國初與監察禦史符昭文爭忿朝堂貶幹州司戶秩滿遂不仕放曠岐雍陜洛間逢人無貴賤口稱貓遇佳山水輒畱旬日或絕粒不食盛夏暴日中無汗大寒鑿冰而浴尢善畫妙於山水屋木有求者必怒而去意欲畫卽自爲之郭從義鎭岐下延止山亭設絹素粉墨於坐經數月忽乘醉就圖之一角作逺山數峯而已郭氏亦寶之岐有富人子喜畫日給淳酒待之甚厚久乃以情言且致匹素恕先爲畫小童持綫車放風鳶引綫數丈滿之富家子大怒遂絕時與役夫小民入市肆飲食曰吾所與遊皆子類也太宗聞其名召赴闕館於內侍省押班竇神興捨恕先長髯而美忽盡去之神興驚問其故曰聊以效顰神興大怒除國子監主簿出館於太學益縱酒肆言時政頗有謗讟語聞決杖配流登州至齊州臨淸謂部送吏曰我逝矣因掊地爲穴度可容面俯窺焉而卒槁葬道左後數月故人欲攺葬但衣衾存焉蓋尸解也贊曰

長松攙天蒼壁揷水憑欄飛觀縹緲誰子空防寂歷煙雨滅沒恕先在焉呼之或出

黃庭經贊【並敍】

余旣書黃庭內景以贈葆光道師而龍眠居士復爲作經相其前而畫餘二人像其後筆勢俊妙遂爲希世之寶嗟嘆不足故復贊之曰

太上虛皇出靈篇黃庭眞人舞胎仙髯耆兩卿相後前丱妙夾侍淸且妍十有二神服銳堅巍巍堂堂人中天問我何修果此緣是心朝空夕了然恐非其人世莫傳殿以二士蒼鵠鶱南隨道師歷山淵山人迎笑喜我還問誰遣化老龍眠

韓幹畫馬贊

韓幹之馬四其一在陸驤首奮鬛若有所望頓足而長鳴其一欲渉凥髙首下擇所由濟局而未成其二在水前者反顧若以鼻語後者不應欲飲而畱行以爲廐馬也則前無羈絡後無箠策以爲野馬也則隅目聳耳丰臆細尾皆中度程蕭然如賢大夫貴公子相與解帶脫防臨水而濯纓遂欲髙舉逺引友麋鹿而終天年則不可得矣蓋優哉遊哉聊以卒歲而無營

膠西蓋公堂照壁畫贊【並引】

陸探微畫師子在潤州甘露寺李衛公鎭浙西所畱者筆法奇古絕不類近世予爲甘露寺詩有云破板陸生畫靑猊戲盤跚上有二天人揮手如翔鸞筆墨𨿽欲盡典刑垂不刋者也熙寧九年十一月十五日命工摹置膠西蓋公堂中且贊之云

髙其目仰其鼻奮髯吐舌威見齒舞其足前其耳左顧右盼喜見尾𨿽猛而和蓋其戲置之髙堂防燕幾啼呼顚沛走百鬼嗟乎妙哉古陸子

石菖蒲贊【並敍】

本艸菖蒲味辛溫無毒開心補五臟通九竅明耳目久服輕身不忘延年益心智髙志不老注云生石磧上九節者良生下濕地大根者乃是昌陽不可服韓退之進學解云訾醫師以昌陽引年欲進其豨苓不知退之卽以昌陽爲菖蒲耶抑謂其似是而非不可以引年也凡艸木之生石上者必須微土以附其根如石韋石斛之類𨿽不待土然去其本處輒槁死惟石菖蒲並石取之濯去泥土漬以淸水置盆中可數十年不枯𨿽不甚茂而節葉堅瘦根須連絡蒼然於几案間久而益可喜也其輕身延年之功旣非昌陽之所能及至於忍寒苦安澹泊與淸泉白石爲伍不待泥土而生者亦豈昌陽之所能髣髴哉余遊慈湖山中得數本以石盆養之置舟中間以文石石英璀璨芬郁意甚愛焉顧恐陸行不能致也乃以遺九江道士胡洞微使善視之餘復過此將問其安否贊曰

淸且泚惟石與水托於一器養非其地瘠而不死夫孰知其理不如此何以輔五藏而堅髮齒

九馬圖贊【並引】

長安薛君紹彭家藏曹將軍九馬圖杜子美所爲作詩者也拳毛師子二駿在焉作九馬贊

牧者萬歲繪者惟霸甫爲作誦偉哉九馬姚宋廟堂李郭治兵帝下毛龍以馭羣英我思開元今爲幾日筋骨應圖至三萬疋云何寂寥跬步山川負鹽挽磨淚濕九泉牝牡驪黃自以爲至駮其一毛棄我千里蹏齧是乘脂蠟其鞭道阻且長喟其永嘆

顧愷之畫黃初平牧羊圖贊

先生養生如牧羊放之無何有之鄕止者自止行者行先生超然坐其旁挾策讀書羊不亡化而爲石起復僵流涎磨牙笑虎狼先生指呼羊服箱號稱雨工行四方莫隨上林芒屩郎齅門防地尋鹽湯

二疏圖贊

惟天爲健而不幹時沈潛剛克以燮和之於赫漢髙以智力王凜然君臣師友道防孝宣中興以法馭人殺蓋韓楊蓋三良臣先生憐之振袂脫屣使知區區不足驕士此意莫陳千載於今我觀畫圖涕下沾襟

偃松屏贊【並引】

余爲中山守始食北嶽松膏爲天下冠其木理堅密瘠而不瘁信植物之英烈也謫居羅浮山下地暖多松而不識霜雪如髙才勝人生綺紈家與孤臣孽子有間矣士踐憂患安知非福幼子過從我南來畫寒松偃蓋爲護首小屏爲之贊曰

燕南趙北大茂之麓天僵雪峯地裂冰谷凜然孤淸不能無生生此偉奇北方之精蒼皮玉骨磽磽齾齾方春不知沍寒秀發孺子介剛從我炎荒霜中之英以洗我瘴

三馬圖贊【並引】

元祐初上方閉玉門關謝遣諸將太師文彥博宰相呂大防範純仁建遣諸生遊師雄行邊敇武備師雄至熙河蕃官包順請以所部熟戶除邊患師雄許之遂擒猾羌大首領果荘靑宜結以獻百官皆賀旦遣使告永裕陵時西域貢馬首髙八尺龍顱而鳯膺虎脊而豹章出東華門入天駟監振鬛長鳴萬馬皆瘖父老縱觀以爲未始見也然上方恭黙思道八駿在廷未嘗一顧其後圉人起居不以時馬有斃者上亦不問明年羌溫錫沁有良馬不敢進請於邊吏願以餽太師潞國公詔許之蔣之奇爲熙河帥西蕃有貢駿馬汗血者有司以非入貢歲月畱其使與馬於邊之奇爲請乞不以時入事下禮部軾時爲宗伯判其狀云朝廷方卻走馬以糞正復汗血亦何所用事遂寢於時兵革不用海內小康馬則不遇矣而人少安軾嘗私請於承議郎李公麟畫當時三駿馬之狀而使果荘靑宜結校之藏於家紹聖四年三月十四日軾在惠州謫居無事閱舊書畫追思一時之事而嘆三馬之神駿乃爲之贊曰

吁果荘世悍驕奔貳師走嫖姚今在廷服虎貂效天驥立內朝八尺龍神超遙若將西燕昆瑤帝念民乃下招籋歸云逝房妖

李潭六馬圖贊

六馬異態以似爲妍畫師何從得所以然相彼癢者舉唇見咽方其癢時槁木萬錢絡以金玉非馬所便烏乎各適其適以全吾天乎

李伯時畫李端叔眞贊

龍眠居士畫李端叔東坡老人贊之曰須髮之拳然眉宇之淵然披胸腹之掀然以爲可得而見歟則漠乎其無言以爲不可得而見歟則已見畫於龍眠矣嗚呼將爲旣琢之玉以役其天乎其將爲不雨之雲以抱其全乎抑將遊戲此世而時出於兩者之間也

三笑圖贊

彼三士者得意忘言盧胡一笑其樂也天嗟此小童麋鹿狙猿爾各何知亦復粲然萬生紛綸何鄙何妍各笑其笑未知孰賢

李西平畫贊

以吾觀西平王提孤軍自北方赴行在走懷光斬朱泚如反掌及其後帥鳯翔與隴右瞰河湟兵益振謀旣臧終不能取尋常墮賊計困平涼卒罷兵僕三將誰之咎在廟堂斬馬劍誅延賞爲葅醢不足償覽遺像涕泗滂

醉吟先生畫贊

黃金防碧玉壺足踏東流水目送西飛鳬擁髻顧影者眞子幹之侍妾奮髯直眎者非列仙之臞儒

夢作司馬相如求畫贊【並敍】

夜夢嚴君平司馬相如揚子云合席而坐子云曰長卿久欲求公作畫贊余辭以罪戾之餘久廢筆硯子云懇祈不獲已爲之旣成子云戲余曰三賦果足以重趙乎余曰三賦足以重趙則子之太果足以重趙乎爲之一笑而散

長卿有意慕藺之勇言還故鄕閭裏是聳景星鳯凰以見爲寵煌煌三賦可使趙重

題三國名臣贊

西漢之士多智謀薄於名義東京之士尙風節短於權略兼之者三國名臣也而孔明巍然三代王者之佐未易以世論

忠懿王贊

文武忠懿堂堂如春中有樗裏不以示人雷行八區震驚聽聞提十五州共爲帝民送君者自崖而返以安樂其子孫九萬里則風斯在下矣眇大物而成仁

李伯時所畫沐猴馬贊

吾觀沐猴以馬爲戲至使此馬竊銜詭轡沐猴宜馬眞虛言爾

文與可枯木贊

怪木在廷枯柯北走窮猿投壁驚雀入牖居者蒲氏畫者文叟贊者蘇子觀者如流

救月圖贊

癡蟇臠肉睥睨天目偉哉黑龍見此蛇服蟇死月明龍反其族乘雲遊天雨我百谷

捕魚圖贊

荇秀水暖魚出戲怒【一作獨】蛙無朋寂寞鼓吹孰謂魚樂彊羸相屠去是哆口以完長須

思無邪齋贊

飲食之精艸木之華集我丹田我丹所家我丹伊何鉛汞丹砂客主相守如巢養鵶培以戊已耕以赤蛇化以丙丁滋以河車乃根乃株乃實乃華晝煉於日赫然丹霞夜浴於月皓然素葩金丹自成曰思無邪此贊信筆直書不加防定殆是天成非以意造也紹聖元年十月二十日

六觀堂贊

我觀眾生念念爲人晝不見心夜不見身佛言如夢非想非因夢中常覺孰爲形神我觀眾生終日疑怖土偶不然無罣礙故佛言如幻永離愛惡饑餐畫餅無有是處我觀眾生起滅不停以是爲故乃有死生佛言如泡泡本無成能壞能成𨿽佛不能我觀眾生顚倒已久以光爲無以影爲有佛言光影我亦舉手從此永斷日中狂走我觀眾生同遊露中對面不見衣沾眼防佛言如露一照而通防者旣滅照者亦空我觀眾生神通自在於電光中建立世界佛言如電言發意防佛與眾生了無雜壞垂慈老人嘗作是觀自一至六六生千萬生故無窮一故不亂東坡無口孰爲此贊

元華子眞贊

方口而髯秀眉覆顴示我其華我識其元我來從之目擊道存我有陋室茅茨采椽灑掃庭戶牕牖廓然虛空無人願受予言

東坡全集卷九十四

欽定四庫全書

東坡全集卷九十五

宋蘓軾撰贊八十首

僧伽贊

盲人有眼不自知忽然見日喜而舞非謂日月有在亡實自慶我眼根在泗濱大士誰不見而有熟視不見者彼豈無眼業障故以知見者皆希有若能便作希有見從此成佛如反掌傳摹世間千萬億皆自大士法身出麻田供養東坡贊見者無數悉成佛

阿彌陀佛贊

蘇軾之妻王氏名閏之字季章年四十六元祐八年八月一日卒於京師臨終之夕遺言捨所受用使其子邁迨過爲畫阿彌陀像紹聖元年六月九日像成奉安於金陵淸涼寺贊曰

佛子在時百憂繞臨行一念何由了口誦南無阿彌陀如日出地萬國曉何況自捨所受用畫此圓明天日表見聞隨喜悉成佛不擇人天與虫鳥但當常作平等觀本無憂樂與壽夭丈六全身不爲大方寸千佛夫豈小此心平處是西方閉眼便到無魔嬈

藥師琉璃光佛贊【並引】

佛弟子蘇籥與其妹徳孫病久不愈其父過母範氏供養祈禱藥師琉璃光佛遂獲痊損其大父軾特爲造畫尊像敬拜稽首爲之贊曰

我佛出現時眾生無病惱世界悉琉璃大地皆藥艸我今眾穉孺仰佛如翁媼面頥旣圓平風末亦除掃弟子籥與徳前世衲衣老敬造世尊像壽命仗佛保

傅大士贊

善慧執板南泉作舞借我門槌爲君打鼓

應夢觀音贊

稽首觀音宴坐寶石忽忽夢中應我空寂觀音不來我亦不往水在盆中月在天上

靜安縣君許氏繡觀音贊

太嶽之裔邑於靜安學道求心妙湛自觀觀觀世音凜不違顏三年之後心法自圓聞思修王如日現前心識其容口莫能言發於六用以所能傳自手達鍼自鍼達綫爲鍼幾何巧歷莫算鍼若是佛佛當千萬若其非佛此相曷緣孰融此二爲不二門拜手敬贊東坡老人

繡佛贊

凡作佛事各以所有富者以財壯者以力巧者以技辯者以言若無所有各以其心見聞隨喜禮拜贊嘆曾未及彼一鍼之勞而其獲報等無有二若復緣此得度成佛則此繡者乃是導師

題王靄畫如來出山相贊

頭鬅鬙耳卓朔適從何處來碧色眼有角明星未出萬家閒外道天魔猶奏樂錯不錯安得無上菩提成等正覺

東林第一代廣惠禪師眞贊

忠臣不畏死故能立天下之大事勇士不顧生故能立天下之大名是人於道亦未也特以義重而身輕然猶所立如此而況於出三界了萬法不生不老不病不死應物而無情者乎堂堂總公僧中之龍呼吸爲云噫欠爲風且置是事聊觀其一戲蓋將拊掌談笑不起於坐而使廬山之下化爲梵釋龍天之宮

興國寺浴室院六祖畫贊【並敍】

予嘉祐初舉進士館於興國浴室老僧徳香之院浴室之南有古屋東西壁畫六祖像其東刻木爲樓閣堂宇以障之不見其全而西壁三師皆神宇靖深中空外夷意非知是道者不能爲此書其上曰蜀僧令宗筆予初不聞宗名而家有僞蜀待詔丘文播筆畫相似殆不可辧曰宗豈師播者耶已而問諸蜀父老曰文播漢州人弟曰文曉而令宗其異父弟或曰其表弟也皆善畫山水人物竹石其品在黃筌句龍爽之間而文播之子仁慶尢長於花實羽毛蜀人趙昌所師者予去三十一年而中書舍人彭君器資亦館於是予往見之則院中人無復識予者獨主僧惠汶蓋當時堂上侍者然亦老矣導予觀令宗畫則三祖依然尙在蔭翳間余與器資相顧太息汶曰嘻去是也何有乃徙置所謂樓閣堂宇者北向而出之六師相親如言如笑如以法相授都人聞之觀者日眾汶乃作欄楯以防之而器資請予爲贊之曰

少林傃壁不以爲礙彌天同輩不以爲防稽首六師昔晦今明不去不來何損何增俯仰屈信三十一年我𨿽日化其孰能遷之

觀音贊

興國浴室院法眞大師慧汶傳寶禪月大師貫休所畫十六大阿羅漢左朝散郎集賢校理歐陽棐爲其女爲軾子婦者捨所服用裝新之軾亦家藏慶州小孟畫觀世音捨爲中尊各作贊一首爲亡者追福滅罪

眾生墮八難身心俱防失惟有一念在能呼觀世音火坑與刀山猛獸諸毒藥眾苦萃一身呼者常不痛呼者若自痛則必不能呼若其了不痛何用呼菩薩當自救痛者不煩觀音力眾生以二故一身受眾苦若能眞不二則是觀世音八萬四千人同時俱赴救

羅漢贊十六首

第一尊者

正坐斂眉扼腕立拂問此大士爲言爲黙黙如雷霆言如墻壁非言非黙百祖是式

第二尊者

防檀非煙火亦無香是從何生俯仰在亡彈指贊嘆善思念之是一炷香是天人師

第三尊者

我觀西方度無量國諸佛陀耶在我掌握右顧曄然汝則皆西隨我所印識道不迷

第四尊者

袖手不言跏趺終日兩眉𨿽舉六用皆寂寂不爲身動不爲人天作時雨山川出云

第五尊者

掌中浮圖舍利所宅放大光明照十方剎櫝而藏之了無見聞眾所發心與佛皆存

第六尊者

手中竹根所指如意云何不動無意可指食已宴坐便腹果然是中空洞以受世間

第七尊者

梵書旁行俛首注視不知有經而況字義佛子云何飽食晝眠勤苦功用諸佛亦然

第八尊者

眾生顚倒爲物所轉我轉是珠以一貫萬過現不住未則未來舉珠示人孰爲轉回

第九尊者

柏子庭際正覺妙慧悟最上乘了第一義爲大摩尼傳雞足衣示現虛寂端坐俛眉

第十尊者

半肩磨衲爲誰緩頰彼以誠叩此緣問答佛意微有覺無爲肉眼執著捧函捕

第十一尊者

幻體有累法身無著幻法兩忘圓明寥廓以大願力援諸有情見聞悉入眞妄一眞

第十二尊者

長江皎潔可鑑毛髮師心水心一般奇絕目寓波中意若擾龍眞機掣電微妙元通

第十三尊者

黙坐無說是名妙說月槃芹獻花開子結寶錫一枝中含眞機悟此機者處土泉飛

第十四尊者

攝衣跏趺觀此煙穗與我定香本無內外貝葉瑯函三乘指南胡人捧立云誰啟緘

第十五尊者

何去何從叩應感通如響答聲聲寂還空訴者誰釁皆有佛性去爾嗔恚隨處淸淨

第十六尊者

一般心眼兩般見解將人我礦烹煉沙汰廓然圓明超悟上乘示現慈悲援諸有情

自海南歸過淸逺峽寶林寺敬贊禪月所畫十八大阿羅漢

第一賓度羅跋囉墮尊者

白防在膝貝多在巾目視超然忘經與人面顱百皺不受刀籋無心掃除畱此殘雪

第二迦諾迦代蹉尊者

耆年何老粲然復少我知其心佛不妄笑瞠喜𨿽幻笑則非眞施此無憂與無量人

第三迦諾迦跋梨隨闇尊者

揚眉注目撫膝橫拂問此大士爲言爲黙黙如雷霆言如墻壁非言非黙百祖是式

第四蘇頻陀尊者

聃耳屬肩綺眉覆顴佛在世時見此耆年開口誦經四十餘齒時聞雷雹出一彈指

第五諾矩羅尊者

善心爲男其室法喜背癢孰爬有木童子髙下適當輕重得宜使眞童子能如玆乎

第六跋陀羅尊者

美狠惡婉自昔所聞不圓其輔有圓者存現六極相代眾生報使諸佛子具佛相好

第七迦理迦尊者

佛子三毛髮眉與須旣去【一作蕓】其二一則有餘因以示眾物無兩遂旣得無生則無生死

第八代闇羅弗多尊者

兩眼方用兩手自寂用者注經寂者寄膝二法相忘亦不相捐是四句偈在我指端

第九戒博迦尊者

一刼七日剎那三世何念之勤屈指黙計屈者已往信者未然孰能住此屈伸之間

第十半托迦尊者

垂頭沒肩俛目注視不知有經而況字義佛子云何飽食晝眠勤苦功用諸佛亦然

第十一羅怙羅尊者

面門月滿瞳子電爛示和猛容作威喜觀龍象之姿魚鳥所驚以是幻身爲護法城

第十二那迦犀那尊者

以惡轆物【轆一作駭】如火自以信入佛如水自濕垂眉捧手爲誰防恭大【一作導】師無徳水火無功

第十三因掲陀尊者

捧經持珠杖則倚肩植杖而起經珠乃閒不行不立不坐不臥問師此時經杖何在

第十四伐那婆斯尊者

六塵旣空出入息滅松摧石隕路迷艸合逐獸於原得箭【一作已】忘弓偶然汲水忽然相逢

第十五阿氏多尊者

勞我者晳休我者黔如晏如嶽鮮不僻淫是哀駘它澹臺滅明各妍於心得法眼正

第十六注半托迦尊者

以口說法法不可說以手示人手去法滅生滅之中自【一作了】然眞常是故我法不離色聲

第十七慶友尊者

以口誦經以手嘆【一作數】法是二道塲各自起滅孰知毛竅八萬四千皆作佛事說法熾然

第十八賔頭盧尊者

右手持杖左手拊石爲手持杖爲杖持手宴坐石上安以杖爲無用之用世人莫知

羅漢贊

左手持經右手引帶爲捲爲開是義安在已讀則捲未讀則開我無所疑其音如雷

水陸法像贊【並引】

蓋聞淨名之缽屬饜萬口寶積之蓋徧覆十方若知法界本造於心則𨿽凡夫皆具此理昔在梁武皇帝始作水陸道塲以十六名盡三千界用狹而施博事約而理詳後生莫知隨世增廣若使一二而悉數𨿽至千萬而靡周惟我蜀人頗存古法觀其像設猶有典刑防召請於三時分上下者八位但能起一念於慈悲之上自然撫四海於俛仰之間軾敬發願心具嚴繪事而大檀越張侯惇禮樂聞其事共結勝緣請法云寺法湧禪師善本差擇其徒修營此防永爲無礙之施同守不刋之儀軾拜手稽首各爲之贊凡十六首

上八位

一切常住佛陀耶眾

謂此爲佛是事理障謂此非佛是斷滅相事理旣融斷滅亦空佛自現前如日之中

一切常住達摩耶眾

以意爲根是謂法塵以佛爲體是謂法身風止浪靜非有別水放爲江河匯爲沼沚

一切常住僧伽耶眾

佛旣彊名法亦非眞神而明之存乎其人惟佛法僧非三非一如雲出雨如水現日

一切常住大菩薩眾

神智無方解脫無礙以何因緣得大自在障盡願滿反於自然無始以來亡者復存

一切常住大辟支迦眾

現無佛處修第二乘如日入時膏火爲燈我說三乘如應病藥敬禮辟支卽大圓覺

一切常住大阿羅漢眾

大不可知山隨綫移小入無間澡身軍持我𨿽不能能設此供知一切人具此妙用

一切五通神仙眾

孰雲飛仙髙舉違世湛然神凝物不疵癘爲同爲異本自無同契我無生長生之宗

一切防法龍神眾

外道壞法如刀截風壞者旣妄護者亦空偉玆龍神威而不怒示有四友佛之禦侮

下八位

一切官寮吏從眾

至難者君至憂者臣以眾生故現宰官身以難爲易以憂爲樂樂兼萬人禍倍眾惡

一切天眾

苦極則修樂極則流禍福無窮糾纒相求遂超欲色至非非想不如一念眞法無上

一切阿修羅眾

正念淳想則爲飛行毫釐之差遂墮戰爭以此爲道宂胸隕首是眞作家當師子吼

一切人眾

地獄天官同一念頃涅槃生死同一法性抱寶號窮鉆穴索空今夕何夕當選大雄

一切地獄眾

汝一念起業火熾然非人燔汝乃汝自燔觀法界性起滅電速知惟心造是破地獄

一切餓鬼眾

說食無味涎流妄咽眞食無火中虛妄見美從妄生惡亦幻成知幻卽離旣飽且寧

一切畜生眾

欲人不知心則有負此念未成角尾已具集我道塲一洗濯之盡未來刼愧者勿爲

一切六道外者眾

陋劣之極蕩於防胎卵濕化莫從而生聞吾法音飈起雷動如夢覺人不復見夢

磨衲贊【並序】

長老佛印大師了元遊京師天子聞其名以髙麗所貢磨衲賜之客有見而嘆曰嗚呼善哉未曾有也嘗試與子攝其齊衽循其鉤絡舉而振之則東盡嵎夷西及昩谷南放交趾北屬幽都紛然在吾鍼孔綫蹊之中矣佛印聽然而笑曰甚矣子言之陋也吾以法眼視之一一鍼孔有無量世界滿中眾生所有毛竅所衣之衣鍼孔綫蹊悉爲世界如是展轉經八十反吾佛光明之所照與吾君聖徳之所被如以大海注一毛竅如以大地塞一鍼孔曾何嵎夷昩谷交趾幽都之足云乎當知此衲非大非小非短非長非重非輕非薄非厚非色非空一切世間折膠墮指此衲不寒爍石流金此衲不熱五濁流浪此衲不垢刼火洞然此衲不壞云何以有思惟心生下劣想於是蜀人蘇軾聞而贊之曰

匣而藏之見衲而不見師衣而不匣見師而不見衲惟師與衲非一非兩而視之蟣虱龍象

小篆般若心經贊

艸用世今千載少而習之手所安如舌於言無揀擇終日應對惟所問忽然使作大小篆如正行走值墻壁縱復學之能粗通操筆欲下仰尋索譬如鸚鵡學人語所習則能否則黙心存形聲與防畫何暇復求字外意世人初不離世間而欲學出世間法舉足動念皆塵垢而以俄頃作禪律禪律若可以作得所不作處安得禪善哉李子小篆字其間無篆亦無心忘其手手忘筆筆自落紙非我使正使匆匆不少暇倐忽千百初無難稽首般若多心經請觀何處非般若

金山長老寶覺師眞贊

望之儼然卽之也溫是惟寶覺大士之像因是識師是則非師因師識道道亦如是

資福白長老眞贊

是是是是資福白老子身如空我如爾無一事長歡喜東坡有老居士見此眞欲擬議未開口落第二有一語略相似門如市心如水

光道人眞贊【字晏然】

海口山顴犀顱鸖肩定眼水止秀眉月自一而兩至百億千卽妄而眞是眞晏然

淨因淨照臻老眞贊

淨故能照爲照故淨亦如是身孰知其正四大是假此反爲眞從古聖賢所莫能分視彼如此凡賊皆子喜甲怒乙𨿽子猶賊人方自我物固相物是故東坡卽此爲實

馬祖龎公眞贊

南嶽坐下一馬四蹄踏殺天下馬后復一老龎一口吸盡西江天下是老師腳西江卽渠儂口不知誰踏誰殺何緣自吸自受【曇秀作六偈述龎公事東坡讀而首肯之爲書此贊】

玉巖隱居陽行先眞贊

道不二徳不孤無人所有有人所無世之所爭者五天嗇其三而畀其二是以日計之不足歲計之有餘也

葆光法師眞贊

嗟乎法師行年四十有四而不知牝牡之欲身居京邑而不營利欲之私體無威容口無文詞頭如蓬蓽性如鹿麋意之所向𨿽金石莫隔而鬼神莫逆此所以陟降天門睥睨帝所而終莫能疑者耶

醴泉觀眞靖崇教大師眞贊

北方有神君出內罔與防被髮拊劍馭兩靈國之東南福其庭注然天醪湧其泠汰選妙士守籥扃翛然眞靖有典刑眉間三出杳而淸何必控鯉浮南溟

東莞資福堂老柏再生贊

生石首肯奘松肘回是心茍眞金石爲開堂上栢枯其畱復生此栢無我誰爲枯榮方其枯時不枯者存一枯一榮皆方便門人皆不聞瓦礫說法今聞此栢熾然常說

湜長老眞贊

道與之貌天與之形𨿽同乎人而實無情彼眞淸隠何殊丹靑日照月明雷動風行夫孰非幻忽然而成此畫淸隠可謁雨晴

海月辯公眞贊【並引】

錢塘佛者之盛蓋甲天下道徳才智之士與夫妄庸巧僞之人雜處其間號爲難齊故於僧職正副之外別補都僧正一員簿帳案牒奔走將迎之勞專責正副以下而都師總領要略實以行解表眾而已然亦通號爲僧官故髙居逺引山棲絕俗之士不屑爲之惟淸通端雅外涉世而中遺物者乃任其事蓋亦難矣余通守錢塘時海月大師惠辯者實在此位神宇澄穆不見慍喜而緇素悅服予固喜從之遊時東南多事吏治少暇而余方年壯气盛不安厥官每往見師淸坐相對時聞一言則百憂冰解形神俱泰因悟莊周所言東郭順子之爲人人貌而天虛緣而葆眞淸而容物物無道正容以悟之使人之意也消蓋師之謂也歟一日師臥席使人請余入山適有所未暇旬餘乃往則師之化四日矣遺言須余至乃闔棺趺坐如生頂尙溫也余在黃州夢至西湖上有大殿榜曰彌勒下生而故人辯才海月之流皆行道其間師沒後二十一年餘謫居惠州天竺淨惠師屬參寥子以書遺余曰檀越許與海月作眞贊久不償此願何也余矍然而起爲說贊曰

人皆趨世出世者誰人皆遺世世誰爲之爰有大士處此兩間非濁非淸非律非禪惟是海月都師之式庶復見之眾縛自脫我夢西湖天宮化城見兩天竺宛如平生云披月滿遺像在此誰其贊之惟東坡子

淸都謝道士眞贊

謝道士生丙子眞一存長不死欲識淸都面目一江春水東流滔滔直入滄海大至蓬萊頂頭

李伯時作老子新沐圖遺道士蹇拱辰趙郡蘇某見而贊之【一云子由作】

老耼新沐晞髮於庭其心淡然若忘其形夫子與回見之而驚入而問之彊使自名曰豈有已哉夫人皆然惟役於人而防其天其人茍忘其天則全四肢百骸孰爲吾纒死生終始孰爲吾遷彼赫赫者將爲吾溫彼肅肅者將爲吾寒一溫一寒交而萬物生焉物皆賴之而況吾身乎溫爲吾和寒爲吾堅忽乎不知而更千萬年葆光志之夫非養生之根乎

辯才大師眞贊

余頃年嘗聞妙法於辯才老師今見其畫像乃以所聞者贊之卽之浮雲無窮去之明月皆同欲知明月所在在汝唾霧之中

無名和尙傳贊

道無分成佛無滅生如影外光孰在孰亡如井中空孰虛孰盈無名和尙蓋名無名

髑髏贊

黃沙枯髑髏本是桃李面而今不忍看當時恨不見業風相鼓轉巧色美倩盼無師無眼禪看便成一片

東坡全集卷九十五

欽定四庫全書

東坡全集卷九十六

宋蘓軾撰銘五十七首

卻防刀銘

野人有刀不愛遺余長不滿尺劍鉞之餘文如連環上下相繆錯之則見或漫如無昔所從得戒以自隨畜之無害暴防是除有穴於垣侵堂及室跳牀撼幕終夕窣窣叱訶不去啖囓棗栗掀杯防缶去不遺粒不擇道路仰行躡壁家爲兩門窘則旁出輕趫捷猾忽不可執吾刀入門是去無迹又有甚者聚爲怪妖晝出羣鬭相視睢盱舞於端門與主雜居貓見不噬又乳於家狃於永氏謂世皆然亟磨吾刀槃水致前炊未及熟肅然無蹤物豈有是以爲不誠試之彌旬爲凜以驚夫貓鷙禽晝巡夜伺拳腰弭耳目不及顧須搖於穴走赴如霧碎首屠腸終不能去是獨何爲宛然尺刀匣而不用無有爪牙彼孰爲畏相率以逃嗚呼嗟夫吾茍有之不言而諭是亦何勞

玉堂硯銘【並敍】

文同與可將赴陵州孫洙巨源以玉堂大硯贈之與可屬蘇軾子瞻爲之銘曰

坡陀彌漫天濶海淺巨源之硯淋漓蕩潏神沒鬼出與可之筆燼南山之松爲煤無餘涸陵陽之水維以濡之【硯大如四磚許而陵州在髙山上至難得水故以戲之】

鼎硯銘

鼎無耳槃有趾鑑幽無見幾不倚暘虫隕羿防厥喙羽淵之化帝祝尾不周僨裂東南圮黝然而深維水委誰乎爲此昔未始戲銘其臀加幻詭

王平甫硯銘

玉徳金聲而寓於斯中和所燻不水而滋正直所冰不寒而澌平甫之硯而軾銘之

鄧公硯銘【並序】

王鞏魏國文正公之孫也得其外祖張鄧公之硯求銘於軾銘曰

鄧公之硯魏公之孫允也其物展也其人思我魏公文而厚思我鄧公徳而壽三復吾銘以究令名

端硯銘

千夫挽綆百夫運斤篝火下縋以出斯珍一噓而歲久愈新誰其似之我懷斯人

孔毅甫龍尾硯銘

澁不畱筆滑不拒墨爪膚而縠理金聲而玉徳厚而堅足以閱人於古今朴而重不能隨人以南北

孔毅甫鳯咮石硯銘

昔余得之鳯凰山下龍焙之間今君得之劍浦之上黯黮之灘如樂之和如金之堅如玉之有潤如舌之有泉此其大凡也爲然爲不然然也𨿽胡越同名猶可不然徒與此石谿而產何異於九鵬而一鸇

鳯咮硯銘【並敍】

北苑龍焙山如翔鳯下飲之狀當其咮有石蒼黑致如玉熙寧中太原王頥以爲硯余名之曰鳯咮然其產不富或以黯黮灘石爲之狀酷類而多拒墨時方爲易傳銘曰

陶土塗鑿山石之蠧潁之賊涵淸泉閟重谷聲如銅色如鐵性滑堅善凝墨棄不取長太息招伏羲揖西伯發祕藏與有力非相待爲誰出

鳯咮硯銘

帝規武夷作茶囿山爲孤鳯翔且嗅下集芝田啄瓊玖玉乳金沙發靈竇殘璋斷璧澤而黝治爲書硯美無有至珍驚世初莫售黑眉黃眼爭妍陋蘇子一見名鳯咮坐令龍尾羞牛後

米黻石鐘山硯銘

有盜不禦探奇發瑰攘於彭蠡斲鐘取追有米楚狂惟盜之隱因山作硯其詞如霣

黼硯銘【並敍】

龍尾黼硯章聖皇帝所嘗禦也幹興升遐以賜外戚劉氏而永年以遺其舅王齊愈臣軾得之以遺臣宗孟且銘之曰

黟歙之珍匪斯石也黼形而縠理金聲而玉色也云蒸露湛祥符之澤也二臣更寶之見者必作也

丹石硯銘【並敍】

唐林父遺予丹石硯粲然如芙蕖之出水殺墨而宜筆盡硯之美唐氏譜天下硯而獨不知玆石之所出余蓋知之銘曰

彤池紫淵出日所浴蒸爲赤霓以貫暘谷是生斯珍非石非玉因材制用璧水環復耕予中洲蓺我粟投種則獲不炊而熟

王仲儀硯銘

汲鄭蚤聞頗牧晚用諫艸風生羽檄雷動人亡器存質小任重施易何常明哲所共

端石硯銘【並引】

蘇堅伯固之子庠字養直妙齡而有異才贈以端硯且銘之曰

我友三益取溪之石寒松爲煤孤竹爲筆蓬麻效紙仲泉致滴斬幾信鉤以全吾直

端硯銘

與墨爲入玉靈之食與水爲出陰鑑之液懿矣玆石君子之側匪以玩物維以觀徳

黃魯直銅雀硯銘

漳濱之埴陶氏我厄受成不化以與眞隔人亡臺廢得反天宅遇發丘隴復爲麟獲累然黃子豈尙白天實命我使與其迹

陳公密子石硯銘【並引】

公密躬自采石巖下獲黃卵剖之得紫硯銘曰

孰形無情石亦卵生黃胞白絡孕此黝頳已器不死可雨晴天畀夫子瑞其家庭

龍尾石月硯銘

萋萋兮霧縠石宛宛兮黑白月其受水也哉生明而運墨也旁死魄忽云之霮防觀玉兔之沐浴集幽光於毫端散妙迹於簡冊照千古其如在耿此月之不沒

邁硯銘【邁往徳興賮以一硯以此銘之】

以此進道常若渴以此求道常若驚以此治財常思予以此書獄常思生

迨硯銘

有盡石無已求生陰壑閟重湫得之艱豈輕投旌苦學畀長頭

卵硯銘

東坡硯龍尾石開鵠卵見蒼璧與居士同出入更崄夷無燥濕今何者獨先逸從參寥老空寂

唐陸魯望硯銘

噫先生隱唐餘甘杞菊老樵漁是器寶實相予爲散人出叢書

周文炳瓢硯銘

以汝爲硯罌肖而瓢質以汝爲瓢硯剖而腹實飲西江之水吾以汝礪齒懸河之辯其以爾借面不卽不離孰曰非道人之應器

王定國硯銘二首

石出西山之西北山之北戎以發劍予以試墨劍止一夫敵墨以萬世則吾以是知天下之才皆可以納諸聖賢之域

又

月之從星時則風雨汪洋翰墨將此是似黑雲浮空漫不見天風起雲移星月凜然

魯直所惠洮河石硯銘

洗之礪發金鐵琢而堅密澤郡洮岷至中國棄予劍參筆墨歲丙寅斗南北歸予者黃魯直

故人王頥有自然端硯硯之成於片石上稍稍加磨治而已銘曰

其色馬肝其聲磬其文水中月眞寶石也而其徳則正其形天合其於人也略是故可使而不可役也

天石硯銘【並敍】

軾年十二時於所居紗縠行宅隙地中與羣兒鑿地爲戲得異石如魚膚溫瑩作淺碧色表裏皆細銀星扣之鏗然試以爲硯甚發墨無貯水處先君曰是天硯也有硯之徳而不足於形耳因以賜軾曰是文字之祥也軾寶而用之且爲銘曰

一受其成而不可更或主於徳或全於形均是二者顧予安取仰唇俯足世固多有

元丰二年秋七月予得罪下獄家屬流離書籍散亂明年至黃州求硯不復得以爲失之矣七年七月舟行至當塗發書笥忽復見之甚喜以付迨過其匣𨿽不工先君手刻其受硯處而使工人就成之者不可易也

漢鼎銘【並引】

禹鑄九鼎用器也初不以爲寶象物以飾之亦非所以使民逺不若也武王遷之洛邑蓋已見笑於伯夷叔齊矣方周之盛也鼎爲宗廟之觀美而已及其衰也爲周之患有不可勝言者匹夫無罪懷璧其罪周之衰也與匹夫何異嗟夫孰知九鼎之爲周之角齒也哉自春秋時楚莊王以問其輕重大小而戰國之際秦與齊楚皆欲之周人惴惴焉視三虎之垂涎而睨已也絕周之祀不足以致冦裂周之地不足以肥國然三國之君未嘗一日而忘周者以寶在焉故也三國爭之周人莫知所適與得鼎者未必能存周而不得者必碎之此九鼎之所以亡也周顯王之四十二年宋太丘社亡而鼎淪沒於泗水此周人毀鼎以緩禍而假之神妖以爲之說也秦始皇漢武帝乃始萬方以出鼎此與兒童之見無異善夫吾丘壽王之說也曰汾陰之鼎漢鼎也非周鼎夫周有鼎漢亦有鼎此易所謂正位凝命者豈三趾兩耳之謂哉恨壽王小子方以諛進不能究其義余故作漢鼎銘以遺後世君子其銘曰

惟五帝三代及秦漢以來受命之君靡不有玆鼎鼎存而昌鼎亡而亡蓋鼎必先壞而國隨之豈有易姓而猶傳者乎不寶此器而拳拳於一物孺子之智婦人之仁烏乎悲矣

石鼎銘【並敍】

張安道以遺子由子由以爲軾生日之餽銘曰

石在洛書蓋從革矢砮醫砭皆金之職有堅而忍爲釜爲鬲居焚不炎允有三徳

大覺鼎銘

樂全先生遺我鼎甗我復以餉大覺老禪在昔宋魯取之以兵書曰郜鼎以器從名樂全東坡予之以義書曰大覺之鼎以名從器挹山之泉烹以其薪爲苦爲甘咨爾學人

文與可琴銘

攫之幽然如水赴谷醳之蕭然如葉脫木按之噫然應指而長言者似君置之枵然遺形而不言者似僕【與可好作楚辭故有長言似君之句鄒忌論琴云攫之深醳之愉此言爲指法之妙耳】

十二琴銘

震陵孤桐

震陵孤桐下陽岑音如澗泉響深林二聖元祐歲丁卯器巧名之張益老

香林八節

河渭之水多土其聲厚以沈江漢之水多石其聲激而淸香林八節是謂天地之中山水之陰

號鐘

薄則播厚則石侈則哆弇則郁長甬則震無此五疾則鳴而中律是謂號鐘之實

玉磬

其淸越以長者玉也聽萬物之秋者磬也寶如是中藜藿不再食以是樂饑不以告糴

松風

忽乎靑蘋之末而生有極於萬竅號怒而實無夫其蕩枝蟠葉霎而脫其枯風鳴松耶松鳴風耶

古媧黃

煉石補天之年截匏比竹之音𨿽不可得見吾知古之猶今木聲犂然當於人心非參寥者孰鉤其深

南風

聲歌南風舜作則欲報父母天罔極

歸鶴

琴聲三疊舞胎仙肉飛不到夢所傳白鶴歸來見曾隴頭松風入朱

秋風

秋風度而艸木先驚感秋者弦直而志不平攬變衰之色爲可憐之聲不戰者善將傷手者代匠悲莫悲於湘濱樂莫樂於濠上

漁桹

襏襫大須蕭然於萬物之表槁項黃馘闖然於一葦之杭與鷗鸕而物化發山水之天光驚潛魚而出聽是謂魚桹

九州璜

釣魚得九州之璜避紂得九州之王湮沈乎射鮒之谷委蛇乎鳯凰之堂其音不爽惟徳之常

天球

天球至意合以人力作者七人傳以華國有蔚者桐僵於下陽之庭奏刀而玉質成器而金聲山川畀之耶其天性之耶

楊次公家浮磬銘

淸而直朴而一𨿽有鄭衛無自而入以托於君子之室

法云寺鐘銘【並敍】

元丰七年十月有詔大長老圜通禪法師秀住法云寺寺成而未有鐘大檀越駙馬都尉武勝軍節度觀察畱後張惇禮與冀國大長公主唱之從而和者若干人元祐元年四月鐘成萬斤東坡居士蘇軾爲之銘曰有鐘誰爲撞有撞誰撞之三合而後鳴聞所聞爲五闕一不可得汝則安能聞汝聞竟安在耳視目可聽當知所聞者鳴寂寂時鳴大圜空中師獨處髙廣座臥士無所著人引非引人二俱無所說而說無說法法法𨿽無盡問則應曰三汝應如是聞不應如是聽

邵伯埭鐘銘【並敍】

邵伯埭之東寺僧子康【一作東】募千人爲千斤銅鐘蜀人蘇軾爲之銘曰

無量智慧火燒此無明銅戒定以爲模鑄成無漏鐘以汝平等手執彼慈悲撞聲從無有出徧滿無邊空

徐州蓮花漏銘【並敍】

故龍圖閣直學士禮部侍郎燕公肅以創物之智聞於天下作蓮花漏世服其精凡公所臨必爲之今州郡往往而在𨿽有巧者莫敢損益而徐州獨用瞽人衛朴所造廢法而任意有壺而無箭自以無目而廢天下之視使守者伺其滿則決之而更注人莫不笑之國子博士傅君楊公之外曾孫得其法爲詳其通守是邦也實始攺作而請銘於軾銘曰

人之所信者手足耳目也目識多寡手知重輕然人未有以手量而目計者必付之於度量與權衡豈不自信而信物蓋以爲無意無我然後得萬物之情故天地之寒暑日月之晦明昆侖旁薄於三十八萬七千里之外而不能逃於三尺之箭五斗之缾𨿽疾雷霾風雨雪晝晦而遲速有度不加虧贏使凡爲吏者如缾之受水不過其量如水之浮箭不失其平如箭之升降也視時之上下降不爲辱升不爲榮則民將靡然心服而寄我以死生矣

文勛篆銘

世人篆字體不除如浙人語終老帶吳安國用筆意在前汲冢魯壁周鼓秦山

裙靴銘【並敍】

予在黃州時夢神考召入小殿賜宴乃令作宮人裙銘又令作禦靴銘

百疊漪漪風皺六銖縰縰雲輕獨立含風廣殿微聞環佩來聲

寒女之絲銖積寸累天步所臨云蒸雷起

金星洞銘

寶山南麓鳯左翅驚雷劃石逋虯起凝陰噓豎出怪瑋是生神艸肖蒼虺離離赤志挾脊尾飛流丹石決癕痏金星非實特取似施及山石亦見謂凡名相因皆此比

洗玉池銘

世忽不踐以用爲急秦漢以還玉道熄六器僅存五瑞莫輯趙璧婦玩魯璜盜竊防亂鄭璞鵲抵晉棘維伯時父弔古啜泣道逢玉人解驂推食劍璏鏚柲錯落其室晚獲拱寶遂空四壁哀此命世久就淪蟄時節沐浴以幸斯石孰推是心施及王國如伯時父瑯然環玦援手之勞終睨莫拾得防在我匪玉欣戚仲和父銘之維以詠徳

菩薩泉銘【並敍】

陶侃爲廣州刺史有漁人每夕見神光海上以白侃侃使迹之得金像視其款識阿育王所鑄文殊師利像也初送武昌寒溪寺及侃遷荊州欲以像行人力不能動益以牛車三十乘乃能至船船復沒遂以還寺其後惠逺法師迎像歸廬山了無艱礙山中世以二僧守之防昌中詔毀天下寺二僧藏像錦繡谷比釋教復興求像不可得而谷中至今有光景往往發見如峩眉五臺所見蓋逺師文集載處士張文逸之文及山中父老所傳如此今寒溪少西數百步別爲西山寺有泉出於嵌竇間色白而甘號菩薩泉人莫知其本末建昌李常謂余豈昔像之所在乎且屬余爲銘銘曰

像在廬阜宵光燭天旦朝視之寥寥空山誰謂寒溪尙有斯泉盍往鑑之文殊了然

六一泉銘【並敍】

歐陽文忠公將老自謂六一居士予昔通守錢塘見公於汝陰而南公曰西湖僧惠勤甚文而長於詩吾昔爲山中樂三章以贈之子間於民事求人於湖山間而不可得則往從勤乎予到官三日訪勤於孤山之下抵掌而論人物曰公天人也人見其暫寓人間而不知其乘雲馭風歷五嶽而跨滄海也此邦之人以公不一來爲恨公麾斤八極何所不至𨿽江山之勝莫適爲主而奇麗秀絕之气常爲能文者用故吾以謂西湖蓋公几案間一物耳勤語𨿽幻怪而理有實然者明年公薨予哭於勤捨又十八年予爲錢塘守則勤亦化去久矣訪其舊居則弟子二仲在焉畫公與勤之像事之如生舍下舊無泉予未至數月泉出講堂之後孤山之趾汪然溢流甚白而甘卽其地鑿巖架石爲室二仲謂余師聞公來出泉以相勞苦公可無言乎乃取勤舊語推本其意名之曰六一泉且銘之曰

泉之出也去公數千里後公之沒十有八年而名之曰六一不幾於誕乎曰君子之澤豈獨五世而已蓋得其人則可至於百傳嘗試與子登孤山而望吳越歌山中之樂而飲此水則公之遺風餘烈亦或見於斯泉也

卓錫泉銘【並敍】

六祖初往曹溪卓錫泉湧淸涼滑甘贍足大眾逮今數百年矣或時小竭則眾汲於山下今長老辧公住山四歲泉日湧溢聞知嗟異爲作銘曰

祖師無心心外無學有來扣者云湧泉落問何從來初無所從若有從處來則有窮初住南華集眾須水水性融防豈有無理引錫指名寒泉自洌眾渴得飲如我說法云何至今有溢有枯泉無溢枯蓋其人乎辧來四年泉水洋洋烹煮濯漑飲及牛羊手不病汲肩不病負匏勺瓦盂莫知其故我不求水水則許我訊於祖師其亦可哉

參寥泉銘【並敍】

余謫居黃參寥子不逺數千里從余於東城畱期年嘗與同遊武昌之西山夢相與賦詩有寒食淸明石泉槐火之句語甚美而不知其所謂其後七年餘出守錢塘參寥子在焉明年卜智果精舍居之又明年新居成而余以寒食去郡實來告行舍下舊有泉出石間是月又鑿石得泉加洌參寥子擷新茶鉆火煮泉而瀹之笑曰是見於夢九年衛公之爲靈也久矣坐人皆悵然太息有知命無求之意乃名之參寥泉爲之銘曰

在天雨露在地江湖皆我四大滋相所濡偉哉參寥彈指八極退守斯泉一謙四益余晚聞道夢幻是身眞卽是夢夢卽是眞石泉槐火九年而信夫求何伸實敝汝神

東坡全集卷九十六

欽定四庫全書

東坡全集卷九十七

宋蘓軾撰銘二十五首

何公橋銘【英州】

天壤之間水居其多人之往來如鵜在河順水而行雲駛鳥疾維水之利千里咫尺亂流而渉過膝則止維水之害咫尺千里沔彼濫觴蛙跳鯈遊溢而懷山神禹所憂豈無一木支此大壊舞於盤渦冰坼雷解坐使此邦畫爲兩州雞犬相聞秦越莫救允毅何公甚勇於仁始作石梁其艱其勤將作復止更此百難公心如石匪鐵則堅公以身先民以悅使老壯負石如負其子防爲玉虹隱爲金堤直欄橫檻百賈所棲我來與公同載而出讙呼闐道抱其馬足我嘆而言視此滔滔未見剛者孰爲此橋願公千歳與橋壽考持節復來以慰父老如朱仲卿食於桐鄕我作銘詩子孫不忘

九成臺銘

韶陽太守狄咸新作九成臺玉局散吏蘇軾爲之銘曰自秦並天下滅禮樂韶之不作蓋千三百一十有三年其器存其人亡則韶旣巳隱矣而況於人器兩亡而不傳𨿽然韶則亡矣而有不亡者存蓋常與日月寒暑晦明風雨並行於天地之間世無南郭子綦則耳未嘗聞地籟也而況得聞其天使耳聞天籟則凡有形有聲者皆吾羽旄干戚管磬匏嘗試與子登夫韶石之上舜峯之下望蒼梧之莽九疑之聯緜覽觀江山之吐吞艸木之俯仰鳥獸之鳴號眾竅之呼吸往來唱和非有度數而均節自成者非韶之大全乎上方立極以安天下人和而气應气應而樂作則夫所謂簫韶九成來鳳鳥而舞百獸者旣巳粲然畢陳於前矣建中靖國元年正月一日

逺遊庵銘【並敍】

吳復古子野吾不知其何人也徒見其出入人間若有求者而不見其所求不喜不憂不剛不柔不惰不修吾不知其何人也昔司馬相如有言列仙之儒居山澤間形容甚臒意甚鄙之乃取屈原遠遊作大人賦其言宏妙不遣而放今子野行於四方十餘年矣而歸於南海之上必將俯仰百世奄忽萬里有得於屈原之遠遊者故以名其庵而銘之曰

悲哉世俗之廹隘也願從子而遠遊子歸不來而吾不往使罔象乎相求問道於屈原借車於相如忽焉不自知歷九疑而過崇丘宛兮相逢乎南海之上踞龜殻而食蛤梨者必子也庶防爲我一笑而少畱乎

蘇程庵銘【並引】

程公庵南華長老辯公爲吾表弟程徳孺作也吾南遷過之更其名曰蘓程且銘之曰

辯作庵寶林南程取之不爲貪蘓後到住者三蘇旣住程則去一彈指三世具如我說無是處百千燈同一光一塵中兩道塲齊說法不相妨本無通安有礙程不去蘓亦在各徧滿無雜壞

谷庵銘

孔公之堂名虛白蘓子堂後作圓屋堂𨿽白矣庵自黒知白守黒名曰谷谷庵之中空無物非獨無應亦無答洞然神光照毫髮

夕庵銘

與晝皆作霧散毛脈夜气旣歸肝膽是宅我銘夕庵惟以照寂八萬四千忽然而一

桄榔庵銘【並敍】

東坡居士謫於儋耳無地可居偃息於桄榔林中摘葉書銘以記其處

九山一區帝爲方輿神尻以遊孰非吾居百柱贔屭萬瓦披敷上棟下宇不煩兵夫海氛瘴霧吞吐吸呼蝮蛇魑魅出怒入娯習居堂奧雜處童奴東坡居士彊安四隅以動寓止以實托虛放此四大還於一如東坡非名岷峨非廬須髮不攺示現毗盧無作無止無欠無餘生謂之宅死謂之墟三十六年吾其捨此跨汗漫而遊鴻蒙之都乎

三槐堂銘【並敍】

天可必乎賢者不必貴仁者不必壽天不可必乎仁者必有後二者將安取衷哉吾聞之申包胥曰人眾者勝天天定亦能勝人世之論天者皆不待其定而求之故以天爲茫茫善者以怠惡者以肆盜蹠之壽孔顏之厄此皆天之未定者也松栢生於山林其始也困於蓬蒿厄於牛羊而其終也貫四時閱千歲而不攺者其天定也善惡之報至於子孫而其定也久矣吾以所見所聞所傳聞考之而其可必也審矣國之將興必有世徳之臣厚施而不食其報然後其子孫能與守文太平之主共天下之福故兵部侍郎晉國王公顯於漢周之際歷事太祖太宗文武忠孝天下望以爲相而公卒以直道不容於時蓋嘗手植三槐於庭曰吾子孫必有爲三公者巳而其子魏國文正公相眞宗皇帝於景徳祥符之間朝廷淸明天下無事之時享其福祿榮名者十有八年今夫寓物於人明日而取之有得有否而晉公修徳於身責報於天取必於數十年之後如持左劵交手相付吾是以知天之果可必也吾不及見魏公而見其子懿敏公以直諫事仁宗皇帝出入侍從將帥三十餘年位不滿其徳天將復興王氏也歟何其子孫之多賢也世有以晉公比李棲筠者其雄才直气眞不相上下而棲筠之子吉甫其孫徳裕功名富貴略與王氏等而忠信仁厚不及魏公父子由此觀之王氏之福蓋未艾也懿敏公之子鞏與吾遊好徳而文以世其家吾是以錄之銘曰

嗚呼休哉魏公之業與槐俱萌封植之勤必世乃成旣相眞宗四方砥平歸視其家槐陰滿庭吾儕小人朝不及夕相時射利皇防厥徳庶幾僥幸不種而獲不有君子其何能國王城之東晉公所廬鬰鬰三槐惟徳之符嗚呼休哉

山堂銘【並敍】

熈寧九年夏六月大雨野人來告故東武城中溝瀆圮壞出亂石無數取而儲之因守居之北墉爲山五成列植松栢桃李其上且開新堂北向以遊心寓意焉其銘曰

誰裒斯堅土伯所儲潦流發之神以畀予因廡爲堂踐城爲山有喬蒼蒼俯仰百年

徳威堂銘【並敍】

元祐之初詔起太師潞公於洛命以重事公惟仁宗英宗神考三聖眷倚之重不敢以旣老爲辭杖而造朝期年乃求去詔曰昔西伯善飬老而太公自至魯穆公無人子思之側則長者去之公自爲謀則善矣獨不爲朝廷惜乎又曰唐太宗以干戈之事尙能起李靖於旣老而穆宗文宗以燕安之際不能用裴度於未病治亂之效於斯可見公讀詔聳然不敢言去蓋復畱四年天下無事朝廷奠安乃力請而歸公之在朝也契丹使耶律永昌劉霄來聘軾奉詔館客與使者入覲望見公殿門外卻立攺容曰此潞公也耶所謂以徳服人者問其年曰何壯也軾曰使者見其容未聞其語其綜理庶務酬酢事物𨿽精練少年有不如貫穿古今洽聞彊記𨿽專門名家有不逮使者拱手曰天下異人也公旣歸洛西羌首領有溫錫沁者請於邊吏願獻良馬於公邊吏以聞詔聽之公心服天下至於四夷書曰徳威惟畏徳明惟明世所以守伯夷之典用臯陶之法者以其徳也若夫非徳之威𨿽猛而人不畏非徳之明𨿽察而人不服公修徳於幾席之上而其威折衝於萬里之外退居於家而人望之如在廊廟可不謂徳威乎公之子及爲河陽守公將往臨之吏民喜甚自洛至三城歡呼之聲相屬及作堂以待公而請銘於軾乃榜之曰徳威而銘之曰

徳威惟畏徳明惟明惟師潞公展也大成公在洛師崧洛有光駕言三城河流不揚願公百年子孫千億家於兩河日見顏色西戎來朝秪栗公門豈惟兩河四方其訓之

淸隱堂銘

巳去淸隱而老崇慶崇慶亦非何者爲正淸者其行隱者其言非彼非此亦非中間在淸隱時念念不住今旣情忘本無住處八萬四千刼火洞然但隨他去何處不然

四達齋銘【並引】

髙郵使君趙晦之作齋東園戶牗四達因以名之眉山蘓軾過而爲之銘曰

有藏於中必諜於外惟慢與謹皆盜之誨孰如此間空洞無物戶牗闔開廓焉四達擊去盜易使無盜難我無可攘以守則完趙侯無心得法赤谿四出其齋以達民迷

雪浪齋銘【並引】

予於中山後圃得黒石白脈如蜀孫位孫知防所畫石間奔流盡水之變又得白石曲陽爲大盆以盛之激水其上名其室曰雪浪齋云

盡水之變蜀兩孫與不傳者歸九原異哉駮石雪浪翻石中乃有此理存玉井芙蓉丈八盆伏流飛空潄其根東坡作銘豈多言四月辛酉紹聖元

思無邪齋銘【並敍】

東坡居士問法於子由子由報以佛語曰本覺必明無明明覺居士欣然有得於孔子之言曰詩三百一言以蔽之曰思無邪夫有思皆邪也無思則土木也吾何自得道其惟有思而無所思乎於是幅巾危坐終日不言明目直視而無所見攝心正念而無所覺於是得道乃名其齋曰思無邪而銘之曰

大患緣有身無身則無病廓然自圜明鏡鏡非我鏡如以水洗水二水同一淨浩然天地間惟我獨也正

夢齋銘【並序】

至人無夢或曰髙宗武王孔子皆夢佛亦夢夢不異覺覺不異夢夢卽是覺覺卽是夢此其所以爲無夢也歟衞玠問夢於樂廣廣對以想曰形神不接而夢此豈想哉對曰因也或問因之說東坡居士曰世人之心依塵而有未嘗獨立也塵之生滅無一念住夢覺之間塵塵相授數傳之後失其本矣則以爲形神不接豈非因乎人有牧羊而寢者因羊而念馬因馬而念車因車而念蓋遂夢曲蓋鼓吹身爲王公夫牧羊之與王公亦逺矣想之所因豈足怪乎居士始與芝相識於夢中旦以所夢求而得之今二十四年矣而五見之每見輒相視而笑不知是處之爲何方今日之爲何日我爾之爲何人也題其所寓室曰夢齋而子由爲之銘曰

法身充滿處處皆一幻身虛妄所至非實我觀世人生非實中以寤爲正以寐爲夢忽寐所遇執寤所遭積執成堅如丘山髙若見法身寤寐皆非知其皆非寤寐無虧遨遊四方齋則不遇南北東西法身本然

廣心齋銘

細徳險防愛爭彼我君子廣心物無不可心不運寸中積得之戚戚忿欲生火沃以遠水井泉無波天下爲量萬物一家前聖後聖惠我光華

談妙齋銘

南華老翁端靜簡潔浮雲掃盡但掛孤月吾宗伯固通亮英發大圭不琢天驥超絕室空無有獨設一榻空毗耶城奔走竭蹶二士共談必說妙法彈指千偈卒無所說有言皆幻無起不滅問我何爲鏤冰琢雪人人造語一一說法孰知東坡非問非答

澹軒銘

以船撐船船不行以鼓打鼓鼓不鳴子欲察味而辧色何不坐於澹軒之上出澹語以問澹叟則味自味而色自形吾然後知澹叟之不澹蓋將盡口眼之變而起無窮之爭其自謂叢林之一害豈虛名也哉

擇勝亭銘

維古潁城因潁爲隍倚舟於門美哉洋洋如淮之甘如漢之蒼如洛之溫如浚之涼可侑我客可流我觴我欲卽之爲館爲堂近水而構夏潦所襄遠水而築邈焉相望乃作斯亭筵楹欒梁鑿枘交設合散靡常赤油仰承靑幄四張我所欲往一夫可將與水升降除地布牀可使杜康洗觶而可使莊周觀魚而忘可使逸少祓褉而祥可使太白泳月而狂旣薺我荼亦醪我漿旣濯我纓亦浣我裳豈獨臨水無適不臧春朝花郊秋夕月塲無脛而趨無翼而翔敝又攺爲其費易償榜曰擇勝名實允當維古至人不畱一方虛白爲室無何爲鄕神馬尻輿孰爲輪箱流行坎止𨿽觸不傷居之無盜中靡所藏去之無戀如所宿桑豈如世人生短慮長尺宅不治寸田是荒錫瓦銅雀石門阿房俯仰變滅與生俱亡我銘斯亭以砭世盲

恵州李氏潛珍閣銘

襲九淵之神龍沕淵潛以自珍𨿽無心於求世亦擇勝而棲神蔚鵝城之南麓擢仙李之芳根因石阜以庭宇跨飲江之鼇黿岌飛檐與鐵柱挿淸江之奫淪古潭之百尺涵萬象於瑤琨耿月魄以終夜湛天容之方春信蒼蒼之非色極深遠而自然疑貝闕與珠官有玉函之老人予南徵其萬里友魚鰕與蛭螾逝將去而反顧托江流以投文悼此江之獨西嘆妙意之不陳逮公子之東歸寓此懷於一樽𨿽神龍之或殺終不殺之爲仁

眞相院釋迦舍利塔銘【並敍】

洞庭之南有阿育王塔分葬釋迦如來舍利嘗有作大施防出而浴之者緇素傳捧涕泣作禮有比丘竊取其三色如含桃大如薏苡將寘之他方爲眾生福田久而不能以授白衣方子明元丰三年軾之弟轍謫官髙安子明以畀之七年軾自齊安防恩徙臨汝過而見之八年移守文登召爲尙書禮部郎過濟南長淸眞相院僧法泰方爲塼塔十有三層峻峙蟠固人天鬼神所共瞻仰而未有以葬軾黙念曰予弟所寶釋迦舍利意將止於此耶昔予先君文安主簿贈中大夫諱洵先夫人武昌太君程氏皆性仁行廉崇信三寶捐館之日追述遺意捨所愛作佛事𨿽力有所止而志則無盡自頃憂患廢而不舉將二十年矣復廣前事庶防在此泰聞踴躍明年來請於京師探篋中得金一兩銀六兩使歸求之眾人以具棺槨銘曰

如來法身無有邊化爲舍利示人天偉哉有形斯有年紫金光聚飛爲煙惟有堅固百億千輪王阿育願力堅役使空界鬼與仙分置眾剎奠山川棺槨十襲閟精圜神光晝夜發層巓誰其取此智且權佛身普現眾目前昬者坐受逺近遷防行黒月墮坎泉分身來化防有緣流轉至此誰使然並包齊魯窮海壖懭悍柔淑防愚賢願持此福達我先生生世世離垢纒

大別方丈銘

閉目而視目之所見防防防防掩耳而聽耳之所聞隱隱隆隆耳目𨿽廢見聞不斷以搖其中孰能開目而未嘗視如鑑冩容孰能傾耳而未嘗聽如穴受風不視而見不聼而聞根在塵空湛然虛明徧照十方地獄天宮蹈冒水火出入金石無往不通我觀大別三門之外大江方東東西萬里千溪百谷爲江所同我觀大別方丈之內一燈常紅門閉不開光出於隙如長虹問何爲然笑而不答寄之盲聾但見龎然秀眉月面純漆防瞳我作銘詩相其木魚與其鼓鐘

石塔戒衣銘

石塔得三昧初從戒定入是故常寶護登壇受戒衣吾聞得道人一物不可畱云何此法衣補緝成百衲諸法念巳逝此衣非昔衣此法非生滅衣益無壞者振此無塵衣洗此無垢人壞則隨他去是故終不壊

南安軍常樂院新作經藏銘

佛以一口而說千法千佛千口則爲防說我法不然非千非一如百千燈共照一室𨿽各徧滿不相壊雜咨爾學者云何覽閱自非正眼表裏洞達巳受將受則相陵奪惟回屢空無所不悅是名耳順亦號莫逆以此轉經有轉無竭道人山居僻介楚越常樂我靜一食破衲達摩耶藏勤苦建設我無一錢檀波羅宻施此法水以灌爾睫

廣東東莞縣資福寺舍利塔銘【並敍】

自有生人以來人之所爲見於世者何可勝道其鼓舞天下經緯萬世有偉於造物者矣考其所從生實出於一念巍乎大哉是念也物復有烈於此者乎是以古之眞人以心爲法自一身至一世界自一世界至百千萬億世界於屈信臂頃作百千萬億變化如佛所言皆眞實語無可疑者至於持身厲行練精飬志或乘風而仙或解形而去使枯槁之餘化爲金玉時出光景以作佛事者則多有矣其見伏去來皆有時防非偶然者予在惠州或示予以古舍利狀若覆盂圓徑五寸髙二寸重二斤二兩外宻而中疏其理如芭蕉舍利生其中無數五色具備意必眞人大士之遺體蓋腦之在顱中顱亡而腦存者予曰是當以施僧與眾共之藏私家非是其人難之適有東莞資福長老祖堂來恵州見而請之曰吾方建五百羅漢閣壯麗甲於南海舍利當棲我閣上則以犀帶易之有自京師至者得古玉璧試取以薦舍利若合符契堂喜遂並璧持去曰吾當以金銀琉璃爲窣堵波置閣上銘曰

眞人大士何所修心精妙明含九洲此身性海一浮漚委蛻如遺不自收戒光定力相烝休結爲寶珠散若旒流行四方獨此畱帶犀防矣何足酬璧來萬里端相投我非予堂堂非求共作佛事知誰由瑞光一起三千秋永照南海通羅浮

東坡全集卷九十七

欽定四庫全書

東坡全集卷九十八

宋蘓軾撰頌一十七首

仁宗皇帝禦書頌【幷敍】

天禧中仁宗皇帝在東宮故太傅鄧國張文懿公諱士遜爲太子諭徳帝親書十二字以賜之曰寅亮天地弼餘一人又曰日新其徳公之曾孫假承務郎臣欽臣以屬翰林學士臣蘇軾爲之頌二篇

其一曰天地不言付之人君明其徳刑物自秋春人君無心屬之輔弼信其賞罰身爲衡石惟天惟君與相爲三孰能俛仰其徳不慚於皇仁宗恭巳無爲以天爲心以民爲師其相鄧公履信思順天下頌之以退爲進壽考百年以沒元身嗚呼休哉寅亮天地弼餘一人其一曰聖人如天時殺時生君子如水因物賦形天不違仁水不失平惟一故新惟新故一一故不流新故無斁伊尹曁湯咸有一徳周𨿽舊邦其命維新孰知此言若出一人小臣稽首敬頌遺墨嗚呼休哉日新其徳

英宗皇帝禦書頌

嘉祐中太常博士周秉以文行選爲諸王記室宗室之賢者多愛敬之時英宗皇帝龍潛藩邸嘗賜秉手書其家寶之臣過曲江見其孫袁州司法參軍超出以示臣謹稽首再拜爲之頌曰

云漢之章融爲慶雲結爲甘露融而不晞結而不散以燾冒其子孫

東坡羮頌【並引】

東坡羮蓋東坡居士所煮菜羮也不用魚肉五味有自然之甘其法以菘若蔓菁若蘆菔若薺皆揉洗數過去辛苦汁先以生油少許塗釜緣及瓷盌下菜湯中入生米爲糝及少生薑以油盌覆之不得觸觸則生油气至熟不除其上置甑炊飯如常法旣不可遽覆須生菜气出盡乃覆之羮每沸湧遇油輒下又爲盌所壓故終不得上不爾羮上薄飯則气不得達而飯不熟矣飯熟羮亦爛可食若無菜用茄皆切破不揉洗入罨熟赤豆與稉米半爲糝餘如煮菜法應純道人將適廬山求其法以遺山中好事者以頌問之

甘苦嘗從極處回醎酸未必是鹽梅問師此个天眞味根上來麼塵上來

桂酒頌

禮曰防有疾飲酒食肉必有艸木之滋焉姜桂之謂也古者非防食不徹姜桂楚辭曰奠桂酒兮椒漿是桂可以爲酒也本艸桂有小毒而菌桂牡桂皆無毒大略皆主溫中利肝肺气殺三虫輕身堅骨養神發色使常如童子療心腹冷疾爲百藥先無所畏陶隱居云仙經服三桂以蔥涕合雲母蒸爲水而孫思邈亦云久服可行水上此輕身之效也吾讁居海上法當數飲酒以禦瘴而嶺南無酒禁有隱者以桂酒方授吾釀成而玉色香味超然非人間物也東坡先生曰酒天祿也其成壞美惡世以兆主人之吉凶吾得此豈非天哉故爲之頌以遺後之有道而居夷者其法蓋刻石置之羅浮鐵橋之下非忘世求道者莫至焉其詞曰

中原百國東南傾流膏輸液歸南溟祝融司方發其英沐日浴月百寶生水娠黃金山空靑丹砂晝防【一作晨暾】珠夜明百卉甘辛角芳馨栴檀沈水乃公卿大夫芝蘭士蕙蘅桂君獨立冬鮮榮無所懾畏時靡爭釀爲我醪淳而淸甘終不壊醉不酲輔安五神伐三彭肌膚渥丹身毛輕泠然風飛罔水行誰其傳者疑方平教我常作醉中醒【一作教我醒醉醉時醒】

油水頌

熈寧元年七月二十八日元叔設食嘉祐謁長老觀佛牙趙郡蘇某爲之頌曰

水在油中見火則起油水相搏水去油住湛然光明不知有火在火能寶內外淨故若不經火油水同定非眞定故見火復起

豬肉頌

淨洗鐺少著水柴頭罨煙焰不起待他自熟莫催他火足時他自羙黃州好豬肉價賤如泥土貴者不肯喫貧者不解煮早辰起來打兩椀飽得自家君莫管

食豆粥頌

道人親煮豆粥大眾齊念般若老夫試挑一口巳覺西家作馬

答子由頌

子由問黃檗長老疾云五蘊皆非四大空身心河嶽盡圓融病根何處容他住日夜還將藥石攻

不知黃檗如何答老僧代云有病宜須著藥攻寒時火燭熱時風病根旣是無容處藥石還同四大空六月二十日

禪戲頌

巳熟之肉無復活理投在東坡無礙羮釜中有何不可問天下禪和子且道是肉是素喫得是喫不得是大奇大奇一盌羮勘破天下禪和子

答孔子君頌

夢中投井入半而止出入不能本非住處我今何爲自此作苦忽然夢覺身在牀上不知向來本元無井不應復作出入住想道無深淺亦無逺近見物失空空未嘗滅物去空現亦未嘗生應當正逺作如是觀

醉僧圖頌

人生得坐且穏坐劫劫地走覓什麼今年且屙東禪屎明年去拽西林磨

石恪畫維摩頌

我觀眾工工一師人持一藥療一病風勞欲寒气欲暖肺肝胃腎更相克挾方儲藥如丘山卒無一藥堪施用有大醫王拊掌笑謝遣眾工病隨愈問大醫王以何藥還是眾工所用者我觀三十二菩薩各以意談不二門而維摩詰黙無語三十二義一時墮我觀此義亦不墮維摩初不離是說譬如油蠟作燈燭不以火防終不明忽見黙然無語處三十二說皆光焰佛子若讀維摩經當作是念爲正念我觀維摩方丈室能受九百萬菩薩三萬二千師子坐皆悉容受不廹迮又能分布一鉢飯饜飽十方無量眾斷取妙喜佛世界如持鍼鋒一棗葉云是菩薩不思議住大解脫神通力我觀石子一處士麻鞋破防露兩肘能使筆端出維摩神力又過維摩詰若云此畫無實相毗耶城中亦非實佛子若見維摩像應作此觀爲正觀

阿彌陁佛頌【並敍】

錢塘圓照律師普勸道俗歸命西方極樂世界阿彌陁佛眉山蘇軾敬捨亡母蜀郡太君程氏遺畱簪珥命工胡錫采畫佛像以薦父母防福謹再拜稽首而獻頌曰佛以大圓覺充滿河沙界我以顚倒想出沒生死中云何以一念得往生淨土我造無始業本從一念生旣從一念生還從一念滅生滅滅盡處則我與佛同如投水海中如風中鼓槖𨿽有大聖智亦不能分別願我先父母與一切眾生在處爲西方所遇皆極樂人人無量壽無往亦無來

魚枕冠頌

瑩淨魚枕冠細觀初何物形气偶相值忽然而爲魚不幸遭网罟剖魚而得枕方其得枕時是枕非復魚湯火就模範巉然冠五嶽方其爲冠時是冠非復枕成壞無窮巳究竟亦非冠假使未變壞送與無髮人簮導無所施是名爲何物我觀此幻身巳作露電觀而況身外物露電亦無有佛子慈閔故願受我此冠若見冠非冠卽知我非我五濁煩惱中淸淨常歡喜

釋迦文佛頌【並引】

端明殿學士兼翰林侍讀學士蘇軾爲亡妻同安郡君王氏閏之請奉議郎李公麟敬畫釋迦文佛及十大弟子元祐八年十一月十一日設水陸道埸供養軾拜手稽首而作頌曰

我願世尊足指按地三千大千淨琉璃色其中眾生靡不解脫如日出時眠者皆作如雷震時蟄者皆動同證無上永不退轉

觀世音菩薩頌【幷引】

金陵崇因禪院長老宗襲自以衣鉢造觀世音像極相好之妙余南遷過而禱焉曰吾北歸當復過此而爲之頌建中靖國元年五月日自海南歸至金陵乃作頌曰慈近乎仁悲近乎義忍近乎勇憂近乎智四者似之而卒非是有大圓覺平等無二無寃故仁無親故義無人故勇無我故智彼四𨿽近有作有止此四本無有取無匱有二長者皆樂檀施其一大富千金日費其一甚貧百錢而巳我說二人等無有異吁觀世音淨聖大士徧滿空界挈攜天地大解脫力非我敢議若其四無我亦如此

十八大阿羅漢頌

蜀金水張氏畫十八大阿羅漢軾謫居儋耳得之民間海南荒陋不類人世此畫何自至哉久逃空谷如見師友乃命過躬易其裝標設燈塗香果以禮之張氏以畫羅漢有名唐末蓋世擅其藝今成都僧敏行其孫也梵相奇古學術淵博蜀人皆曰此羅漢化生其家也軾外祖父程公少時防京師還遇蜀亂絕糧不能歸困臥旅捨有僧十六人往見之曰我公之邑人也各以錢二百貸之公以是得歸竟不知僧所在公曰此阿羅漢也歳設大供四公年九十凡設二百餘供今軾𨿽不親覩至人而困厄九死之餘鳥言卉服之間獲此奇勝豈非希濶之遇也哉乃各卽其體像而窮其思致以爲之頌第一尊者結跏正坐蠻奴側立有鬼使者稽顙於前侍者取其書通之頌曰

月明星稀孰在孰亡煌煌東方惟有啟明咨爾上座及阿闍梨代佛出世惟大弟子

第二尊者合掌趺坐蠻奴捧牘於前老人發之中有琉璃器貯舍利十數頌曰

佛無滅生通塞在人墻壁瓦礫誰非法身尊者斂手不起於坐示有敬耳起心則那

第三尊者扶烏木養和正坐下有白沐猴獻果侍者執盤受之頌曰

我非標人人莫吾識是雪衣者豈具眼只方食知獻何愧於猿爲語栁子勿憎王孫

第四尊者側坐屈三指答胡人之問下有蠻奴捧函童子戲捕者頌曰

彼問云何計數以對爲三爲七莫有知者雷動風行屈信指間汝觀明月在我指端

第五尊者臨淵濤抱膝而坐神女出水中蠻奴受其書頌曰

形與道一道無不在天宮鬼府奚往而礙婉彼奇女躍於濤瀧神馬凥輿攝衣從之

第六尊者右手支頥左手拊穉師子顧視侍者擇而剖之頌曰

手拊雛猊目視獻甘芳之意若達於面六塵並入心亦徧知卽此知者爲大摩尼

第七尊者臨水側坐有龍出焉吐珠其手中胡人持短錫杖蠻奴捧鉢而立頌曰

我以道眼爲傳法宗爾以願力爲防法龍道成願滿見佛不怍盡取玉函以畀思邈

第八尊者並膝而坐加肘其上侍者汲水過前有神人湧出於地捧槃獻寶頌曰

爾以捨來我以慈受各獲其心寶則誰有視我如爾取與則同我爾福徳如四方空

第九尊者食巳襆鉢持數珠誦咒而坐下有童子構火具茶又有埋筒注水蓮池中者頌曰

飯食巳畢襆鉢而坐童子茗供吹籥發火我作佛事淵乎妙哉空山無人水流花開

第十尊者執經正坐有仙人侍女焚香於前頌曰

飛仙玉潔侍女云稽首炷香敢問至道我道大同有覺無修豈不長生非我所求

第十一尊者趺坐焚香侍者拱手胡人捧函而立頌曰

前聖後聖相諭以言口如布谷而意莫傳鼻觀寂如諸根自例孰知此香一炷千偈

第十二尊者正坐入定枯木中其神騰出於上有大蟒出其下頌曰

黙坐者形空飛者神二俱非是孰爲此身佛子何爲懷毒不巳願解此相問誰縛爾

第十三尊者倚杖垂足側坐侍者捧函而立有虎過前有童子怖匿而竊窺之頌曰

是與我同不噬其妃一念之差墮此髬髵導師悲湣爲爾顰嘆以爾猛烈復性不難

第十四尊者持鈴杵正坐誦咒侍者整衣於右胡人橫短錫跪坐於左有虯一角若仰訴者頌曰

彼髯而虯長跪自言特角亦來身移怨存以無言音誦無說法風止火滅無相仇者

第十五尊者須眉皆白袖手趺坐胡人拜伏於前蠻奴手持掛杖侍者合掌而立頌曰

聞法最先事佛亦久耄然眾中是大長老薪水井臼老矣不能摧伏魔軍不戰而勝

第十六尊者橫如意趺坐下有童子發香篆侍者注水花盆中頌曰

盆花浮紅篆煙繚靑無問無答如意自橫防瑟旣希昭琴不鼔此間有曲可歌可舞

第十七尊者臨水側坐仰觀飛鶴其一旣下集矣侍者以手拊之有童子提竹籃取果實投水中頌曰

引之浩茫與鶴皆翔藏之幽深與魚皆沈大阿羅漢入佛三昧俯仰之間再拊海外

第十八尊者植拂支頥瞪目而坐下有二童子破石橊以獻頌曰

植拂支頥寂然跏趺尊者所防物之初耶聞之於佛及吾子思名不用處是未發時

防尾

佛滅度後閻浮提眾生剛狠自用莫肯信入故諸賢聖皆隱不現獨以像設遺言提引未悟而峩眉五臺廬山天臺猶出光景變異使人了然見之軾家藏十六羅漢像每設茶供則化爲白乳或凝爲雪花桃李芍藥僅可指名或云羅漢慈悲深重急於接物故多現神變儻其然乎今於海南得此十八羅漢像以授子由弟使以時修敬遇夫婦生日輒設供以祈年集福並以前所作頌寄之子由以二月二十日生其婦徳陽郡夫人史氏以十一月十七日生是歳中元日題

箴一首

東交門箴

漢武帝爲竇太主置酒宣室使謁者引納董偃東方朔以謂有斬罪三安得入宣室上爲更置酒北宮而引偃從東司馬門而前更無譏焉作東交門箴

上所好惡民實趨之風俗厚薄君實驅之道之以正民俗罔中唱之以淫實煩有從帝於館陶在齊文姜矧董外人於國亂常旣不能戮反以爲好予飲予燕宣室是傲偉彼臣朔辟防趨陛鬻拳是效剛而有禮攺館徹饌北宮東門𨿽曰從諫東交實存維藩維戚禮法遂恣延及齊民惟上所使昔在季孫賞盜以邑魯遂多盜而罔敢詰矧玆王宮姦人是納昭示來世有慙斯闔蕢也揚觶杜舉得名殿檻勿輯直臣是旌人孰無過過而勿貳宣室東交實同名異

防二首

請淨慈法湧禪師入都防

京師禪學之盛發於本秀二公本旣還山秀復入寂駙馬都尉張君子來聘法湧繼揚宗風東坡居士適在錢塘實爲惇勸太丘道廣廣則難周仲舉性峻峻則少通法湧童子畫沙巳具佛智維摩無語猶渉二門𨿽吾先師不異是說質之孔孟蓋有成言不爲穿窬仁義不可勝用博施濟眾堯舜其猶病諸我願法湧廣大慈悲印宗仁得仁之侶深嚴峻峙訶未證謂証之人本自不然伏惟珍重

重請戒長老住石塔防

大士未曾說法誰作金毛之聲眾生各自開堂何關石塔之事去無作相住亦隨緣長老戒公開不二門施無盡藏念西湖之久別本是偶然爲東坡而少畱無不可者一時作禮重聽白椎渡口船回依舊雲山之色秋來雨過一新鐘鼓之音

靑詞七首

鳳翔醮土火星靑詞

嗚呼天之保佑下民罔不至所資以生罔不蕃育民旣不知徳天亦維不勌乃朝夕戕取以厚厥躬天旣不我咎乃不恭畏於神祗不修勅厥心驕淫矜誇以干上帝威命帝用不赦丕降罪疾於下則惟雨暘常以訖我黍稷禾菽麻麥我民用蕩析隕越天亦終哀矜其忍翦棄其命罔孑遺今秦民旣不獲於秋乃十旬弗雨曰其尙克有夏走於山川鬼神亦罔不至旣不獲乃曰維熒惑鎭星次於井秦民其亦應受多罪玆用卽於齋宮爲壇位以與百姓請命嗚呼其庶幾哀之俾克有夏亦克蓺厥秋民今其栗栗朝不謀【一作能】夕

徐州祈雨靑詞

河失故道遺患及於東方徐居下流受害甲於他郡田廬漂蕩父子流離饑寒頓僕於溝坑盜賊充盈於犴獄人窮計廹理極詞危望二麥之一登救饑民於垂死而天未悔禍歳仍大荒水未落而旱巳成冬無雪而春不雨煙塵蓬勃艸木焦枯今者麥巳過期獲不償種禾未入土憂及明年臣等恭循舊章並走羣望意水旱之有數非鬼神之得專是用稽首告哀吁天請命若其賦政多僻以謫見於陰陽事神不恭以獲戾於上下臣實有罪罰其敢辭小民無知大命近止願下雷霆之詔分勑山川之神朝隮寸雲暮洽千里使歳中熟則民猶小康

諸宮觀等處祈雨靑詞

饑饉之患民流者期年吁嗟之求詞窮於是日仰惟至道之助推廣上天之仁召呼羣龍時賜霈澤罔以不徳而廢其言

醮北嶽靑詞

少年出仕本有志於救人晚節倦逰了無心於交物惷防多罪憂患再罹飄然流行靡所歸宿仰止髙眞之馭降於喬嶽之陽稽首投誠齋心悔過庶一念之淸淨洗千刼之塵勞妙用無方先解纒身之网靈光所燭幸逢出世之師誓此餘生永依至道

醮上帝靑詞三首

臣聞報應如響天無妄降之災恐懼自修人有可延之壽敢傾防懇仰凟大鈞臣兩遇禍災皆由滿溢早竊人間之美仕多收天下之虛名濫取三科叨臨八郡少年多欲沈湎以自殘性不容剛愎而好勝積爲咎厲遘此艱屯臣今稽首投誠洗心歸命誓除驕慢永斷貪嗔幸不死於嶺南得退歸於林下少駐桑楡之暮景庶幾松栢之後凋

又【代子駿】

切以洪覆至神固不期於報謝羣生多故實有賴於祈禳切輸悃愊之私仰凟髙明之聼伏念某遭逢盛際防被餘恩賦形宇宙之中殆將四紀竊祿江淮之上幾及二年身𨿽曲盡於勤勞事豈舉無於過誤慮愆尢之浸廣恐譴責之陰加粵自先朝當聿修於醮事及玆歳暮輒謹按於科文祗建壇場肅陳香火伏願上眞保佑列聖扶持宦路亨通無謗傷之橫至私門安燕絕災釁之潛生福逮親闈慶延子捨

又【代陸和叔】

伏聞妙道淵防非塵凡之可測圓穹杳邈有誠信之能通輒伸悃愊之私上凟髙明之聼切念臣叨司三局從事六官勤勞更歷於嵗終修省每恭於夙夜昨於正旦嘗啟願心許大醮之祈禳乞靈庇之保護今逢誕日恭按科文集道侶於壇場頂晬容於香火仰回聖馭曲享淸羞伏望上帝垂慈列聖降祐延偏親之壽考茂合族之禧祥三考書成祈有更代之慶百神來相俾無災滯之虞

防文一十四首

興龍節功徳防文五首

右伏以上帝垂休眞人誕降乾坤合契永爲慶喜之辰艸木何知舉有欣榮之意矧惟遭遇獲侍淸閒不緣梵釋之因曷致涓塵之效伏願皇帝陛下受天之祿如川方增奄有漢唐之封疆倍萬唐虞之壽考永均介福下及函生

右伏以三王之樂固常與天下同四海之心莫不欲吾君壽以玆願力叩彼佛乘仰惟無礙之慈副我必從之欲伏願皇帝陛下配天而治如日之中安樂延年錫帝齡之無算寅畏享福過周曆以常新下及海隅同躋壽域

右伏以上帝立子將開太平之基下民歸仁自享延鴻之壽不假龍天之防曷旌臣子之心伏願皇帝陛下受祿無疆如川方至五兵不用同萬國之車書多士克生達四門之耳目永均介福普及函生

右伏以嘉平之臘協气充流歌長髮之祥羣心踴躍華夷交慶艸木增榮矧惟扈從之私獲在封疆之守敢緣願力祗叩佛乘仰惟無礙之慈副我必從之欲伏願皇帝陛下配天而治如日之中安樂延年錫帝齡之無算寅畏享福過周曆以常新下及海隅同躋壽域右伏以瑞乙來翔共紀生商之兆羣龍下集適同浴佛之辰爰崇勝因以薦多祉伏願皇帝陛下立民之極先天不違福如南山之不騫壽等西方之無量集寜海宇永庇神天

坤成節功徳防文七首

右伏以功存社稷慶鐘髙宻之門澤及本枝天胙大任之徳西風之協應占南極之嘉祥特啟眞壇仰祈睿算順帝之則固不待於禱求應地無疆亦難忘於祝頌臣無任懇禱激切之至

右伏以慈儉之化無得而名保佑之功云何可報仰首雲天之望傾心艸木之防至哉坤元徳旣超於載籍養以天下福宜冠於古今敢兾神休永爲民極臣無任右伏以寶儉與慈地無私載履信思順天且不違眷惟江海之邦日蒙雨露之施民心所祝神聴必臨祈萬壽於無疆庶羣生之永賴臣無任

右伏以上帝儲休遺寶而降聖羣方仰徳執瑞玉以來賔恪修臣子之誠防奉天人之禱供精蒲塞文演貝多致海眾之莊嚴廣潮音之淸淨勝因所集睿算日隆恭惟太皇太后陛下伏願大安大榮永對無窮之問時萬時億獨觀有道之長臣無任

右伏以玉勝發祥金行正合天人之寶運實華夏之昌辰巳格鴻休猶資善禱展祗園之淨供發祕藏之眞乘庶假良因益崇睿算恭惟太皇太后陛下伏願威神有截盡龍象以瞻依壽考無疆等乾坤之久大臣無任右伏以神聖在禦天地無可報之恩臣子何知佛老有歸誠之法敢緣淨供仰祝遐齡太皇太后陛下伏願日照月臨海涵嶽峙帝簡好生之徳錫壽無疆民銜旣富之仁保邦何極臣無任

右伏以星火西流方嵗功之平秩夕月旣望昭陰徳之致隆凡我有生歸誠玆日佛身充滿天監聰明太皇太后陛下伏願享徳三靈齊光兩曜坐俟云來之養受祿無疆屢觀甲子之周與民同樂臣無任

太皇太后本命嵗功徳防文

右伏以天人合契輔成繼照之明歳月襲祥允協重坤之象肇臨正旦寅奉徳音盡海宇之無疆集緇黃而來防旁推舜孝仰叩佛乘伏願太皇太后陛下下順民心仰膺天保配西方之無量與南山而不傾豈獨五音六律之旋再臨此歳將推三統九防之復以卜其年永與函生共玆介福謹防

景靈宮祈福道場功徳防文

右伏以仁心浹物自然憂樂之同孝治格天宜爾感通之速庶殫精懇仰叩上眞恭惟太皇太后陛下保佑聖神勤勞夙夜偶倦東朝之禦未復太官之常爰卽珠庭大陳妙供法音上達𨿽有假於云章民志下同自不勞於祕祝願膺勿藥之喜永保無疆之休

東坡全集卷九十八

欽定四庫全書

東坡全集卷九十九

宋蘓軾撰祝文六十八首

禱雨磻溪祝文

歲秋矣物之幾成者待雨而已穟者已秀待雨而實三日不雨則穟者不實矣莢者已孕待雨而秀五日不雨則莢者不秀矣野有餘土室有閒民待雨而耕且種七日不雨則余土不耕閒民不種矣穟者不實莢者不秀余土不耕而閒民不種則守土之臣將有不任職之誅而山川鬼神將乏其祀玆用不敢寧居齋戒擇日並走羣望而精誠不歆神不顧答吏民無所請命聞之曰虢有周文武之師大公其可以病告乃用大祲之禮禱而不祠谷梁子曰古之神人有應上公者通乎陰陽君親帥諸大夫道之而以請焉夫生而爲上公沒而爲神人非公其誰當之詩曰維師尙父時維鷹揚涼彼武王肆伐大商防朝淸明公之仁且勇計其神靈無所不能爲也吏民旣以雨望公公亦當任其責敢布腹心公實圖之尙饗

鳯翔太白山祈雨祝文

維西方挺特英偉之气結而爲此山惟山之陰威潤澤之气又聚而爲湫潭缾罌罐勺可以雨天下而況於一方乎乃者自冬䢐春雨雪不至西民之所恃以爲生者麥禾而巳今旬不雨卽爲凶歲民食不繼盜賊且起豈惟守土之臣所任以爲憂亦非神之所當安坐而熟視也聖天子在上凡所以懷柔之禮莫不備至下至於愚夫小民奔走畏事者亦豈有他哉凡皆以爲今日也神其盍亦鑑之上以無負聖天子之意下以無失愚夫小民之望尙饗

告封太白山明應公祝文

天作山川以鎭四方俾食於民以雨以暘惟公聰明能率其職民以旱告應不逾夕帝謂守臣予嘉乃功惟新爵號往耀其躬在唐天寶亦賜今爵時惟術士探符訪藥謂爲公榮實爲公羞中原顚覆神不顧救今皇神聖惟民是憂民旣飽溢皇無禱求衮衣煌煌赤舄繡裳捨舊卽新以佑我民尙饗

祈雨龍祠祝文【杭州】

神食於民吏食於君各思乃事食則無愧吏事農桑神事雨暘匪農不力雨則時嗇召呼風霆來防我庭一勺之水膚寸千里尙饗

祈雨吳山祝文

杭之爲邦山澤相半十日之雨則病水一月不雨則病旱故水旱之請黷神爲甚今者止雨之禱未能逾月又以旱告矣吏以不徳爲愧神以不倦爲徳願終其賜俾克有秋尙饗

祈晴風伯祝文

維神開闔陰陽鼔舞萬類行巽之權直箕之次陰淫爲霖神能散之下土墊澇神能暵之發軫西北弭節東南風反雨霽神亦不慙尙饗

祈晴雨師祝文

天以風雨寒暑付於神亦如人君之設官置吏以治刑政也人君未嘗不欲民之安天亦何嘗不欲歲之丰乎刑政之失中民惟吏之怨雨暘之不時民亦不能無望於神也今淫雨彌月農工告窮歲之丰凶決於朝夕而並走羣望莫肯顧答維天之所以畀於神神之所以食於民者庶其在此尙率厥職俾克有秋尙饗

祈晴吳山祝文

歲旣大熟惟神之賜害於垂成匪神之意築場爲塗臥穟生耳農泣於野其忍安視生爲楚英沒爲吳豪烈气不泯視此海濤反雨爲暘何足告勞有潔斯醴匪神孰號尙饗

奉詔禱雨諸廟祝文

噫嗟艱歲胡閟斯雨念我東南餔饟中土迎秋餞伏農不再舉有事郊廟萬方畢助漕溝絕流庭實未旅下書哀痛超軼堯禹矧玆守臣廢食悼懼民之禍福間不容縷今不湣救後訴無所天髙莫謁神或可吁尙饗

禱雨社神祝文

噫我侯社我民所恃祭於北墉答陰之義陽亢不反自春䢐秋迄冬不雨嗣歲之憂吏民嗷嗷謹以病告錫之雨雪民敢無報尙饗

禱雨后土祝文

神食於社蓋數千年更歷聖王訖莫能遷源深流逺愛民宜厚雨不時應亦神之疚社稷惟神我神惟人去我不逺宜軫我民尙饗

禱雨稷神祝文

農民所病春夏之際舊谷告窮新谷未穟其間有麥如暍得涼如行千里弛擔得漿今神何心毖此雨雪敢求其他尙憫此麥尙饗

禱雨后稷祝文

維神之生稼穡是力瘽身爲民尙莫顧惜矧今在天與天同功召呼風雲孰敢不從豈惟農田井竭無水我求於神亦云亟矣尙饗

祭常山祝文五首密州

洪惟上帝以斯民屬於山川羣望亦如天子以斯民屬於守土之臣惟吏與神其職惟通殄民廢職其咎惟均哀我邦人遭此凶旱流殍之餘其命如髮而飛蝗流毒遺種布野使其變躍飛騰則桑柘麥禾舉罹其災民其罔有孑遺吏將獲罪神且乏祀玆用栗栗危懼謹以四月初吉齋居蔬食至於閏月辛丑若時雨沾洽蝗不能生當與吏民躬執牲幣以答神休嗚呼我州之望不在神乎父老謂神求無不獲克有常徳以名玆山其可不答以愧此名若曰歲之丰凶在天非神之所得專吏將亦曰民之休戚在朝廷我何知焉則誰任其責矣上帝與吾君愛民之心一也凡吏之可以請於朝者旣不敢不盡則神之可以謁於帝者宜無所不爲尙饗

又

峩峩玆山望我東國爲帝司雨涵濡百物自我再禱應不旋轂迨玆有秋歲得中熟嗟此薄禮曷稱其徳陶匠並作新其楹桷豈以爲報民茍不怍歲云䢐矣麰麥未殖嗣歲之憂旣謝且謁惠然雨我以永休烈尙饗

又

比年以來蝗旱相屬中民以上舉無歲蓄量日計口斂不待熟秋田未終引領新谷如行逺道百里一宿茍無捨館行李夜哭有秋不雨霜露殺菽黃穈黑黍不滿囷簏麥田未耕狼顧相目道之云逺饑腸誰續五日不雨民在坑谷猗嗟我侯靈應響速帝用嘉之惟新命服祈而不獲厥愆在僕洗心只載敢辭屢凟庶哀斯民朝夕濡足尙饗

又

天子有命閔玆旱暵俾我守臣並走羣望惟神聰明慈惠求無不獲旣再禱矣𨿽嘗一雨不及膚寸吏實不徳不足以防神之休導迎善气以致甘澤洪惟聖天子之意其可不答而饑羸之民將轉於溝壑其可不一救之瀆神之罰吏其敢辭尙饗

又

熙寧九年七月某日詔封常山神爲潤民侯十月某日具位蘇軾謹以淸酌少牢之奠昭告於侯之廟曰嗚呼旱蝗之爲虐也三年於玆矣東南至於江海西北被於河漢饑饉疾疫靡有遺矣我瞻四方大川喬嶽食於斯民者甚眾而受寵於吾君者可謂巍巍矣訴之而必聞求之而必獲思我農夫而救其災沴不爲倐云驟茍以應禱之虛名而有膏澤積潤可以及民之實效卓然如侯者幾希矣凡天子之爵命有徳而致之則爲榮無功而享之則爲辱今侯澤此一郡而施及於四鄰其受五等之爵而被七命之服也可謂無愧而有光輝矣願侯益修其實以充其名上以副天子之意而下以塞吏民之望民其奉事有進而無衰矣尙饗

謝雪祝文【徐州】

天不吝澤神不忘職胡爲水旱吏則不徳失政召災莫知自刻則號晴旱則謁雪神旣不譴又滿其欲四山暮霰萬瓦晨白驅攘疫癘甲拆麰麥牲酒匪報維以告潔神食無愧吏則慚栗尙饗

祭風伯雨師祝文

自秋不雨以至於今夏田將空秋種不入天子命我禱於羣望云物旣合風輒散之吏民皇皇不知所獲罪敢以薄奠訴於有神風若不作雨則隨至當以牲幣報神之賜若格絕天澤棄民乏祀上帝臨視神其不然尙饗

謁文宣王廟祝文【湖州】

竊惟吏治以仁義爲本教化爲急故以視事之三日只見於先聖先師問所當先於學其所從來尙矣敢忘其舊尙饗

謁諸廟祝文

軾猥以不肖來長此邦實與有神分職幽明謹以視事之三日只見於廟惟神保佑斯民俾風雨時若疫癘屏息吏旣免罪神亦不愧尙饗

謁廟祝文【杭州】

軾以王命來守此邦事神養民敢不只飭蒞政之始見於祠下安靜無事丰樂有年惟神相之使免罪戾尙饗

謁文宣王廟祝文

軾以諸生誤防選擢昔自太史通守此邦今由禁林出使浙右蒞事之始只見儒宮聖神臨之敢忘夙學尙饗

祭英烈王祝文

欽誦舊史仰瞻髙風報楚爲孝徇吳爲忠忠孝之至實與天通開塞陰陽斡旋濤江保障斯民以食此邦嗟我惷愚所向奇窮豈以其誠有請輒從庚子之禱海若伏降完我岸閘千夫奏功牲酒薄陋報微施丰敬陳頌詩侑此一鐘尙饗

祈雨祝文

杭州之爲郡負山帶江水澤不畱逾旬不雨農有憂色挽州浚河公私告病吏旣無術莫知所救不敢坐視惟神之求庶幾閔民之窮赦吏之瀆賜以一雨敢忘其報尙饗

謝雨祝文

舊谷不登陳廩已髮稍失雨暘之節則懷溝壑之憂惟神至明有禱必應敢陳薄奠少答殊私願推無倦之仁以畢有年之賜尙饗

祈晴祝文

大雪連日凝陰傷春閔惟艱食之民重此常寒之虐役兵墮指行旅摧輈老弱號呼吏旣慚於無術陰陽舒捲神何惜而不爲願掃重云以昭靈貺使民奉事永歲益防尙饗

謝晴祝文

軾以憂寄出守此邦歲之不登實任其咎政𨿽無術心則在民惟神聰明其應如響雨不暴物晴不失時喜愧之心吏民所共式陳菲薦少答神休尙饗

祈晴吳山廟祝文

秋谷未登旣食其陳嗣歲之虞當斂其新逮此秋暘載獲載舂陰雨害之穡人罔功我發庫泉以實髙廩曷敇雨官遄止其淫旣暵我場萬杵皆作待此坻京援我溝壑英文烈武雨霽在余稽首告病其忍弗圖尙饗

謝晴祝文

賞罰在朝吏申明之及其有愆吏得正之雨暘在天神奉行之及其不時神得請之惟吏與神各率其職有求必獲則無虛食淫雨旣止惟神之功肴酒匪報惟以告衷尙饗

開湖祭禱吳山水仙五龍三廟祝文

杭之西湖如神之有目湖生茭葑如目之有翳翳久不治目亦將廢河渠有膠舟之苦鱗介失解网之惠六池化爲眢井而千頃無復丰歲矣是用因賑防之餘資興開鑿之利勢百日奏功所患者淫雨千夫在野所憂者疾癘庶神明之陰相與人謀而協濟魚龍前導以破堅菇葦解拆而迎銳復有唐之舊觀盡四山而爲際澤斯民於無窮宜事神之益勵我將大合樂以爲報豈徒用尊酒之薄祭也尙饗

謝吳山水仙五龍三廟祝文

西湖堙塞積歲之患坐閱百吏熟視而嘆惟愚無知妄謂非難禱於有神陰假其便不愆於素咸出幽贊大堤雲橫老葑席捲歷時未幾功已過半嗣事告終來哲所繕神卒相之罔咈民願肴酒之報我愧不腆尙饗

潁州謁文宣王廟祝文

軾以諸生遭遇入侍帷幄出典民社涖事之始只見於學先聖先師實臨之敬行所聞敢忘其舊尙饗

謁諸廟祝文

軾以侍臣出守承宣上意以民爲本只敬事神所以芘民涖事之始只見祠下尙饗

徳音到州祭諸廟祝文

維年月日具位蘇軾謹以淸酌庶羞之奠敢昭告於某神上淸儲祥宮成敷宥四海均福於下有詔守臣凡在秩祀罔不只薦維神導和卻沴保民無疆以稱朝廷至仁之意尙饗

祈雨迎張龍公祝文

維元祐六年歲次辛未十月丙辰朔二十五日庚辰龍圖閣學士左朝奉郎知潁州軍州事蘇軾謹請州學教授陳師道並遣承務郎迨以淸酌庶羞之奠敢昭告於昭靈侯張公之神稽首龍公民所只威徳博而化能潛能飛食於潁人淮潁是依受命天子命服有輝爲國庇民凡請莫違歲旱夏秋秋谷旣微冬又不雨麥稿而腓閔閔農夫望歲畏饑並走羣望莫哀我欷於赫遺蛻靈光照幃惠肯臨我言從其妃翿舞雩詠薦其潔肥雨雪在天公執其機遊戲俛仰千里一麾被及淮甸三輔王畿積潤滂流浹日不晞我率吏民鼓鐘旄旗拜送於郊以華其歸尙饗

送張龍公祝文

維元祐六年歲次辛未十一月乙酉朔十日甲午龍圖閣學士左朝奉郎知潁州軍州事兼管內勸農使輕車都尉賜紫金魚袋蘇軾謹以淸酌庶羞之奠敢昭告於昭靈侯張公之神赫赫龍公甚武且仁赴民之急如謀其身有不應祈惟汝不防我自洗濯齋居誠陳旱我之罪勿移於民公顧聽之如與我言玉質金相其重千鈞惠然肯來期者四人眷此行宮爲畱浹辰再雨一雪旣洽且均何以報之榜銘皆新詔公之徳千億萬年惟師道迨復餞公還咨爾庶邦益敬事神尙饗

立春祭土牛祝文

三陽旣應庶艸將興爰出土牛以戒農事丹靑設像蓋惟風俗之常耕獲待時必有陰陽之助仰惟靈徳佑我穡人尙饗

謝晴祝文

吏旣不徳致災病民一雨一霽輒號於神風回雪止農事並作神則有功吏亦知怍凍餒之蘇其賜不貲嗟我吏民爲報之微尙饗

祈雨僧伽塔祝文

維元祐七年歲次壬申三月甲申朔十二日乙未龍圖閣學士左朝奉郎新知揚州軍州事充淮南東路兵馬鈐轄蘇軾謹以香燭茶果之供敢昭先於大聖普照王之塔淮東西連歲不稔農末皆病公私並竭重以浙右大荒無所仰食望此夏田以日爲歲大麥已秀小麥已孕時雨不至垂將焦枯凶丰之決近在旬日軾移守廣陵所部十郡民窮爲盜職所當憂才短徳薄救之無由伏願大聖普照王以解脫力行平等慈噫欠云雷咳唾雨澤救焚拯溺不待崇朝敬瀝肝膽尙鑑聽之尙饗

定州謁諸廟祝文

惟皇上帝分命羣祀降釐下土惟我元後臨遣近臣鎭撫一方幽明𨿽殊保民惟均涖事之始只見祠下若賦政疵纇敢逃其罰雨暘以時疾疫不作亦竊有望於神尙饗

謁文宣王祝文

軾以諸生進位於朝入參侍從出典方面涖事之始只見廟下居敬行簡以臨其民軾𨿽不敏請事斯語尙饗

北嶽祈雨祝文

維元祐九年歲次甲戌四月壬寅朔十六日丁巳端明殿學士兼翰林侍讀學士左朝奉郎定州路安撫使兼馬步軍都總管知定州軍州及管內勸農使輕車都尉賜紫金魚袋蘇軾敢以制幣茶果淸酌之奠敢昭告於北嶽安天元聖帝都城以北燕薊之南旣䢐歲而不登又歷時而未雨公私並竭農末皆傷麥將槁而禾未生民旣流而盜不止丰凶之決近在浹辰溝壑之憂上貽當寧仰止喬嶽食於朔方捲舒云霓呼吸雨霽若其安視小民之急何以仰符上帝之仁軾以短才謬膺重寄儻有罪以致旱寧降罰於微躬今者得請於朝齋居以禱旦夕是望吁夏而求雨我夏田兼致西成之富實玆邊廩少寛北顧之憂拜賜以時敢忘其報尙饗

立春祭土牛祝文

敢昭告於勾芒之神木鐸傳音官師相儆土牛示稼穡將興敢徼福於有神庶保民於卒歲無作水旱以登麥禾尙饗

春祈北嶽祝文

西起太行東屬碣石南至於河皆神所食吏謹刑政農畢其力風雨時若則神之職方此東作敬薦其潔錫之丰歲以昭靈徳尙饗

春祈諸廟祝文

天旣佑民必期於無害農惟望歲敢請於有神願疾沴之不興庶風雨之時若敢忘舊典以報丰年尙饗

祈雨諸廟祝文

某神之靈去歲之秋民苦饑饉望此一麥以日爲歲不雨彌月敢以病告與其救之於已竭不若起之於未枯敢冀有神時賜甘澤丰登之報我其敢忘尙饗

定州辭諸廟祝文

軾得罪於朝將適嶺表𨿽以謫去敢不告行區區之心神所鑑聽尙饗

告文宣王祝文

嗟嗟元王三代之英言不鉤用於一君而爲無窮之遺教身不寵利於一時而有不朽之餘榮嗟嗟元王以道而鳴肆筆成書吐辭爲經炳然不渝言若丹靑久而愈盈聲非雷霆瞽者可以使剔目以核視瞶者可以使抉耳以犇驚柰何轍環天下卒老於行載空言於典籍示後世之儀刑回狂瀾於旣倒支大廈於將傾揭日月之昭昭破陰氛之防防嗟乎一气之委和與萬物之至精或爲淮夷之蠙珠或爲云漢之華星𨿽光輝之成彩未離乎散聚以流形豈若王之道徳愈久而彌明曄曄而華涵涵而停融而在天者爲云漢之文章結而在地者爲山嶽之元靈詭然如龍翔鳯躍純乎玉振而金聲嗟嗟元王徳博難名某奉王命俯臨邊城畝有滯穗境無交兵鳴玉載道紛袍在庭有踐籩豆有丰粢盛敢用昭薦饗於克誠尙饗

告顏子祝文

志不行於時而能驅世以歸仁澤不加於民而能顯道以終身徳無窮通古難其人惟公能之絕世離倫富貴不義視之如雲飲止一瓢不憂其貧受教孔子門人益親血食萬世配享惟神敢不昭薦公乎有聞

告五嶽祝文

相天以育物者五方之帝也配地以作鎭者五嶽之神也天爲眞君帝爲眞宰五嶽者三公之象也某叨受朝寄出守藩土神不虐罰民有丰歲敢用告誠以謝靈貺

秋賽祝文二首

惟神聰明爲民依庇宜秩典祀欽奉靈祠況農事之肈興賴神靈之降宥一拜防惠已膺風雨之時百里有嚴將享秋冬之報

又

惟神光昭祀典幽贊化功享廟食以惟嚴垂介福而無爽屬玆丰歲爰舉舊規式陳蠲潔之儀冀報有年之慶

杭州禱觀音祈晴祝文

三吳之災連歲不稔尙賴朝廷之澤大分倉廩之陳乃眷疲羸僅免流殍今者淫雨彌月秋成半空永惟嗣歲之憂將有流離之懼我大菩薩行平等慈覩此眾生皆同赤子反雨暘於指顧化丰歉於斯須𨿽某等不徳而召災念斯民無辜而可憫願興慈率一拯含生

謝觀音晴祝文

民無常心固何知於帝力天作淫雨當有感於佛慈慧光照臨陰沴消復拯農工於溝壑寛吏責於簡書某等共銜不報之恩願頌難名之徳恭馳梵宇少薦微誠

祈晴祝文

常平之政覩歲美惡操其嬴虛以馭農末秋谷未登已食其陳嗣歲之虞當斂其新迨玆秋暘載獲載舂陰雨害之穡人罔功我發庫泉以實髙廩盍勅雨官遄止其霪旣暵我場萬杵皆作待此坻京援我溝壑不顯大神雨霽在予匪民焉依其忍弗圖

謝晴祝文

天作淫雨害於粢盛防神之休猶得中蒸薄奠匪報式昭厥誠

祈雨祝文

六月不雨乃時之常或霖或霪於稼則傷稼將有秋民饑所望某也不徳守此一方罪在守臣無俾民殃人不能神易雨而暘神其聽之庶乎降康

謝雨祝文

竊以農事告成旱魃爲沴寖罹焦爍之害遂稽收刈之勤自非降靈大庇羣俗以下膏澤之賜庶有丰盈之期實神助之使然豈愚誠之能致是用特臨神宇再欵睟容輒傾涓潔之誠仰答靈威之佑

祈雪霧豬泉祝文

噫嘻我民何辜於天不水則旱於今二年天未悔禍百日不雨雪不斂塵麥不蓋土天子命我禱於山川側聞此山神龍之淵躬拜稽首敢丐一勺得雪盈尺牲酒是酢

祈雪祝文

水旱輒求惟吏之羞有求不倦惟神之休乙夘之雪膚寸而已如燔輿薪救以勺水嘉肴旨酒旣謝且祈願終其賜盈尺爲期

祭勾芒神祝文

夫帝出乎震神實輔之玆日立春農事之始將平秩於東作先恭授於人時乃出土牛以示早晚惟神其祐之春律旣應農事將作爰出土牛以爲耕維爾有神實左右之雨暘以時螟螣不作以克有年敢忘其報

祭佛陀波利祝文

積雪始消陰沴再作小民無辜獘於饑寒艸木昆虫悉罹其虐並走羣望祈而未報意雨霽有數非神得專惟我大士含法分無爲不入塵數願以大解脫力作不可思議事湣此無生豁然開明盡二月晦雨雪不作大拯羸餓以發信根此大布施實無限量惟大士念之

祭常山神祝文

吏實不徳無以導迎順气消復災沴惟神之求神亦閔其不才而嘉其勤凡有告請靡所不答乃者有謁乎神卽退之三日時雨周洽去城百里而近蝗獨不生凡我吏民孰不歸徳於神然而一雨之後彌月不繼百里之外蝝生如初豈神之能應於前不能應於後能防其近不能防其逺蓋吏不稱職政刑失中戾於民心以不能終神之賜而我州之民比歲饑殍凋殘之餘不復堪命若又不熟則流離之禍其莫知所止矣神之聰明其忍以吏不稱職之所致而不卒救之歟今夏麥垂登而秋谷將稿若時賜霈澤驅攘虫災以完我西成之資歲秋九月當與吏民復走廟下

祭泗州塔祝文

淮南東西連歲不稔士農皆病公私並竭重以浙右大荒無所仰食望此夏苗以日爲歲大麥已秀小麥初孕時雨不至垂將焦枯丰凶之決近在旬日某移牧廣陵所部十郡民窮爲盜吏職所憂才短徳薄救之無術伏願大聖普照王以解脫力行平等慈噫欠風雷咳唾雨澤救焚拯溺不待崇朝敬瀝肝膽尙矜聽之

某上承府檄旁采民言供奉安輿願登法座伏願江海貢潤龍天防朝布爲三日之霖適副一邦之望

禱龍水祝文

云布多峯日有焚空之勢雨無破塊人懷暍虐之憂𨿽屢叩於明靈終未懷於通感府主舍人存心爲國俯念輿民燃香靄以禱祈對龍湫而懇望伏願明靈敷感使雨澤以旁滋聖化薦臻致田疇之益濟

祈晴祝文

均糴之法著於甲令視歲丰凶以馭重輕歲且中熟雨則害之如此失時公私交病神食此土民命系焉無俾歉荒以作神羞

偈二十首

靈感觀音偈【並引】

或問居士佛無不在云何僧榮所常供養觀世音像獨稱靈感居士答言譬如靜夜天淸無雲我目無病未有舉頭而不見月今此畫像方其畫時工適淸淨又此僧榮方供養時秉心端嚴不入諸相無有我人眾生壽者則觀世音廓然自現爾時居士作此言已心開形解隨其所得而說偈言

夫物蕓蕓各升其英爲天蒼蒼爲日月星無在不在容光則明矧我大士淵兮淨神妙湛生光卽光爲形亭亭空中靡所倚憑眷此幻身如鬼如氓生則囿物軒昂權衡地所不載而能空行滅則蕩空附離四生不可控摶矧此亭亭涕淚請救搏頰頓纓如月下照著心寒淸不因修爲得法眼淨碎身微塵莫報聖靈

無名和尙頌觀音偈【徐因饒州人】

我觀諸佛及菩薩皆以六塵作佛事𨿽有妙智如觀音根性亦自聞思復佛子流蕩無始劫未空言語文字性譬如多財石季倫知財爲害不早散手揮金寶棄溝壑不如施與貧病者累累三百五十珠持與觀音作纓絡

送壽聖聰長老偈【並序】

佛說作止任滅是謂四病如我所說亦是諸佛四妙法門我今亦作亦止亦任亦滅滅則無作作則無止止則無任任則無滅是四法門更相掃除火出木盡灰飛煙滅如佛所說不作不止不任不滅是則滅病否卽任病如我所說亦作亦止亦任亦滅是則作病否卽正病我與佛說旣同是法亦同是病昔維摩詰黙然無語以對文殊而舍利佛亦復黙然以對天女此二人者有何差別我以是知茍非其人道不虛行時長老聰師自筠來黃復歸於筠東坡居士爲說偈言

珍重壽聖師聽我送行偈願閔諸有情不斷一切法人言眼睛上一物不可住我謂如虛空何物住不得我亦非然我而不然彼義然則兩皆然否則無然者

朱壽昌梁武懴贊偈【並序】

我觀世間諸得道者多因苦惱苦惱之極無所告訴則呼父母父母不聞仰而呼天天不能救則當歸命於佛世尊佛以大悲方便開示令知諸苦以愛爲本得愛則喜犯愛則怒失愛則悲傷愛則懼而此愛根何所從生展轉觀察愛盡苦滅得安樂處諸佛亦言愛別離苦父母離別其苦無量於離別中生離最苦有大長者曰朱壽昌生及七歲而母捨去長大懷思涕泣追求刺血寫經禮佛懺悔四十餘年乃見其母念報佛恩欲度眾苦觀諸教門切近周至莫如梁武所說懺悔文旣繁重旨亦淵祕一切眾生有不能了乃以韻語諧諸音律使一切人歌詠贊嘆獲福無量時有居士蜀人蘇軾見聞隨喜而說偈曰

長者失母常自念言母本生我我生母去有我無母不如無我誓以此身出生入死母若不見我亦隨盡在眾人中猶如狂人終日皇皇四十餘年乃見其母我初不記母之長短大小肥瘠云何一見便知是母母子天性自然防契如磁石鍼不謀而合我未見母不求何獲旣見母已卽無所求諸佛子等歌詠懺文旣懺罪已當求佛道如我所說作求母觀

玉石偈

嘻嘻呀呀三伏中艸木生煙地生火遺君玉石百有八願君置之白石盆注以碧蘆井中泉遣君肝肺涼如水熱惱旣除心自定當觀熱相無去來寒至折膠熱流金是我法身一呼吸寒人者冰熱者火冰火初不自寒熱一切世間我四大畢竟誰受寒熱者願以法水浸摩尼當觀此石如瓦礫

地獄變相偈

我聞吳道子初作酆都變都人懼罪業兩月罷屠宰此畫無實相筆墨假合成譬如說食飽何從生怖汗乃知法界性一切惟心造若人了此言地獄自破碎

十二時中偈

十二時中常切覺察遮个是什麼十二月二十日自泗守席上回忽然夢得个消息乃作偈曰

百滚油鐺裏恣把心肝煠遮个在其中不寒亦不熱似則是似則未是不惟遮个不寒熱那个也不寒熱咄甚叫做遮个那个

無相庵偈

出庵見庵入庵見圓問此圓相何所因起非土非木亦非虛空求此圓相了不可得乃至無有無有亦無是中有相名大圓覺是佛心也是諸魔種

送海印禪師偈

海印禪師紀公將赴峨眉往別太子少保趙公於三衢公以三詩贈行復枉道過某於齊安亦求一偈公以元臣大老功成而歸某以非才竊祿得罪而去禪師道眼了無分別乃知法界海惠照了萬殊大小從橫不相畱礙直從巴峽逢僧晏道到東坡別紀公當時半破峨眉月還在平羌江水中請以此偈附於三詩之末

南屏激水偈

水激之髙如所從來屈伸杓報盡而止止不先平於以觀法

觀藏眞畫布袋和尙像偈

拄杖指天布袋著地掉卻數珠好一覺睡

木峯偈

元丰七年臘月朔日東坡居士過臨淮謁普照王塔過襄師房觀所藏佛骨舍利捨山木一峯供養乃說偈言枵然無根生意永斷劫火洞然爲君作炭

寒熱偈

今歲大熱八十餘日物我同病是熱非虛方其熱時謂不復涼及其旣涼熱復安在凡此寒熱更相顯見熱旣無有涼從何立今我又復認此爲涼後日更涼此還是熱畢竟寒熱爲無爲有如此分別皆是眾生客塵浮想以此爲達無有是處使謂爲迷則又不可如火燒木從木成炭從炭成灰爲灰不已了無一物當以此偈更問子由僕在黃州戲書爲江夏李樂道持去後七年復相見京師出此書茫然如夢中語也元祐戊辰六年三月三日

佛心鑑偈

軾第三子過蓄烏銅鑑圜徑數寸光明洞澈元丰八年十一月二日遊登州延洪禪院院僧文泰方造釋迦文像乃捨爲佛心鑑且說偈云

鑑中面像熱時炎無我無造無受者心花發明照十方還度如是常沙眾

戲答佛印偈

百千燈作一燈光盡是恆沙妙法王是故東坡不敢惜借君四大作禪牀

養生偈

閒邪存誠練气養精一存一明一練一淸淸明乃極丹元乃生坎離乃交梨棗乃成中夜危坐服此四藥一藥一至到極則處幾費千息閒之廓然存之卓然養之郁然煉之赫然守之以一成之以久功在一日何遲之有易曰閒邪存其誠詳味此字知邪中有誠無非邪者閒亦邪也至於無所閒乃見其誠者幻滅滅故非幻不滅

送僧應托偈

蘇壽明巢谷僧應托與東坡居士皆眉人也防於黃崗將之廬山作偈送之

一般口眼兩般腸肚認取鄕人聞早歸去

王晉卿前生圖偈

王晉卿得破墨三昩又嘗聞祖師第一義故畫邢和璞房次律論前生圖以寄其髙趣東坡居士旣作破琴詩記夢異矣復說偈言

前夢後夢眞是一此幻彼幻非有二正好長松水石間更憶前身後身事

東坡居士過龍光求大竹作肩輿得兩竿時南華珪首座方受請爲此山長老乃畱一偈院中須其至授之以爲他時語錄中第一問

斫得龍光竹兩竿持歸嶺北萬人看竹中一滴曹溪水漲起西江十八灘

南華長老寵示四頌事忙只還一偈

宿業相纒四十年常行八棒十三禪今著衲衣歸玉局可憐化作五通仙

東坡全集卷九十九

欽定四庫全書

東坡全集卷一百

宋蘓軾撰雜文一十八首

明正【送於伋失官東歸】

世俗之患患在悲樂不以其正非不以其正其所取以爲正者非也請借子以明其正子之失官有爲子悲如子之自悲者乎有如子之父兄妻子之爲子悲者乎子之所以悲者惑於得也父兄妻子之所以悲者惑於愛也惟不與於已者則不惑亦不悲夫惑則悲不惑則不悲人宜以惑者爲正歟抑將以不惑者爲正歟以不惑者爲正則不悲者正也然子亦有所樂者曰吾之所以爲吾者豈以是哉𨿽失是其所以爲吾者猶存則吾猶可樂焉已而不樂又從而悲之則亦不忍夫天下之凡愛我者之悲而不釋夫天下之凡惡我者之喜也夫愛我而悲惡我而喜是知我之粗也樂其所以爲吾者存是自知之深也人不以自知之深爲正而以知我之粗者爲正是得爲正也歟故吾願爲子言其正子將終身樂而不悲詩云優哉遊哉聊以卒歲

愼攺竄

近世人輕以意攺書鄙淺之人好惡多同故從而和之者眾遂使古書日就訛舛深可忿疾孔子曰吾猶及史之闕文也自予少時見前軰皆不敢輕攺書故蜀本大字書皆善本蜀本荘子云用志不分乃疑於神此與易陰疑於陽禮使人疑汝於夫子同今四方本皆作凝陶潛詩采菊東籬下悠然見南山采菊之次偶然見山初不用意而境與意防故可喜也今皆作望南山杜子美云白鷗沒浩蕩萬里誰能馴蓋滅沒於煙波間耳而宋敏求謂予云鷗不善沒攺作波字二詩攺兩字便覺一篇神气索然也

捨銅子文

蘇州報恩寺重造古塔諸公皆捨所藏舍利予無舍利可捨獨捨盛舍利者敬爲四恩三有捨之故人王頥爲武功宰長安有修古塔者發舊葬得之以遺予予以藏私印成壊者有形之所不免而以藏舍利則可以久存藏私印或以速壊貴舍利而賤私印樂久存而悲速壊物豈有是哉予其並捨之

日諭

生而眇者不識日問之有目者或告之曰日之狀如銅槃扣槃而得其聲他日聞鐘以爲日也或告之曰日之光如燭捫燭而得其形他日揣籥以爲日也日之與鐘籥亦逺矣而眇者不知其異以其未嘗見而求之人也道之難見也甚於日而人之未逹也無以異於眇逹者告之𨿽有巧譬善導亦無以過於槃與燭也自槃而之鐘自燭而之籥轉而相之豈有旣乎故世之言道者或卽其所見而名之或莫之見而意之皆求道之過也然則道卒不可求歟蘇子曰道可致而不可求何謂致孫武曰善戰者致人不致於人子夏曰百工居肆以成其事君子學以致其道莫之求而自至斯以爲致也歟南方多沒人日與水居也七歲而能涉十歲而能浮十五而能沒矣夫沒者豈茍然哉必將有得於水之道者日與水居則十五而得其道生不識水則𨿽壯見舟而畏之故北方之勇者問於沒人而求其所以沒以其言試之河未有不溺者也故凡不學而務求道者北方之學沒者也昔者以聲律取士士雜學而不志於道今者以經術取士士求道而不務學渤海吳君彥律有志於學者也方求舉於禮部作日諭以告之

問養生

余問養生於吳子得二言焉曰和曰安何謂和曰子不見天地之爲寒暑乎寒暑之極至於折膠流金而物不以爲病其變者微也寒暑之變晝與日俱逝夜與月並馳俯仰之間屢變而人不知者微之至和之極也使此二極者相尋而狎至則人之死久矣何謂安曰吾嘗自牢山浮海逹於淮遇大風焉舟中之人如附於桔橰而與之上下如蹈車輪而行反逆亂不可止而吾飲食起居如他日吾非有異術也惟莫與之爭而聽其所爲故凡病我者舉非物也食中有蛆人之見者必嘔也其不見而食者未嘗嘔也請察其所從生論八珍者必咽言糞穢者必唾二者未嘗與我接也唾與咽何從生哉果生於物乎果生於我乎知其生於我也則𨿽與之接而不變安之至也安則物之感我者輕和則我之應物者順外輕內順而生理備矣吳子古之靜者也其觀於物也審矣是以私識其言而時省觀焉

怪石供

禹貢靑州有鉛松怪石觧者曰怪石石似玊者今齊安江上往往得美石與玉無辧多紅黃白色其文如人指上螺淸明可愛𨿽巧者以意繪畫有不能及豈古所謂怪石者耶凡物之丑好生於相形吾未知其果安在也使世間石皆若此則今之凡石復爲怪矣海外有形語之國口不能言而相諭以形其以形語也防於口使吾爲之不已難乎故夫天機之動忽焉而成而人眞以爲巧也𨿽然自禹以來怪之矣齊安小兒浴於江時有得之者戲以餅餌易之旣久得二百九十有八枚大者兼寸小者如棗栗菱芡其一如虎豹首有口鼻眼處以爲羣石之長又得古銅盆一枚以盛石挹水注之粲然而廬山歸宗佛印禪師適有使至遂以爲供禪師嘗以道眼觀一切世間混淪空洞了無一物𨿽夜光尺璧與瓦礫等而況此石𨿽然願受此供灌以墨池水彊爲一笑使自今以往山僧野人欲供禪師而力不能辦衣服飲食臥具者皆得以淨水注石爲供蓋自蘇子瞻始時元丰五年五月黃州東坡雪堂書

後怪石供

蘇子旣以怪石供佛印佛印以其言刻諸石蘇子聞而笑曰是安所從來哉予以餅易諸小兒者也以可食易無用予旣足笑矣彼又從而刻之今以餅供佛印佛印必不刻也石與餅何異參寥子曰然供者幻也受者亦幻也刻其言者亦幻也夫幻何適而不可舉手而示蘇子曰拱此而揖人人莫不喜防此而詈人人莫不怒同是手也而喜怒異世未有非之者也子誠知拱防之皆幻則喜𨿽存而根亡刻與不刻無不可者蘇子大笑曰子欲之耶乃亦以供之凡二百五十並二石槃云

太息送秦少章

孔北海與曹公論盛孝章云孝章實丈夫之雄者也遊談之士依以成聲今之少年喜謗前軰或譏評孝章孝章要爲天下重名九牧之人所共稱嘆吾讀至此未嘗不廢書太息也曰嗟乎英偉奇逸之士不容於世俗也久矣𨿽然自今觀之孔北海盛孝章猶在世而向之譏評者與艸木同腐久矣昔吾舉進士試於禮部歐陽文忠公見吾文曰此我軰人也吾當避之方是時士以剽裂爲文聚而見訕且訕公者所在成市曽未數年忽然若潦水之歸壑無復見一人者此豈復待後世哉今吾衰老廢學自視缺然而天下士不吾棄以爲可以與於斯文者猶以文忠公之故也張文潛秦少遊此兩人者士之超逸絕塵者也非獨吾云爾二三子亦自以爲莫及也士駭於所未聞不能無異同故紛紛之言常及吾與二子吾防之審矣士如良金美玉市有定價豈可以愛憎口舌貴賤之歟少遊之弟少章復從吾遊不及期年而論議日新若將施於用者欲歸省其親且不忍去嗚呼子行矣歸而求諸兄吾何加焉作太息一篇以餞其行使藏於家三年然後出之

藥誦

嵇中散作幽憤詩知不免矣而卒章乃曰采嶶山阿散發巖岫永嘯長吟頥性養壽者悼此志之不遂也司馬景王旣殺中散而悔使悔於未殺之前中散得免於死者吾知其掃迹滅景於人世如脫兔之投林也采薇散髮豈其所難哉孫眞人著大風惡疾論曰神仙傳有數十人皆因惡疾而得仙道何者割棄塵累懷潁陽之風所以因禍而取福也吾始得罪遷嶺表不自意全旣逾年無後命知不死矣然舊苦痔至是大作呻呼幾百日地無醫藥有亦不效道士教吾去滋味絕薰血以淸淨勝之痔有虫館於吾後滋味薰血旣以自養亦以養虫自今日以往旦夕食淡麫四兩猶復念食則以胡麻伏苓麨足之飲食之外不啖一物主人枯槁則客自棄去尙恐習性易流故取中散眞人之言對病爲藥使人誦之日三曰東坡居士汝忘逾年之憂百日之苦乎使汝不幸而有中散之禍伯牛之疾𨿽欲采薇散發豈可得哉今食麻麥伏苓多矣居士則歌以答之曰事無事之事百事治兮味無味之味五味備兮伏苓麻麥有時而匱兮有則食無則已者與我無旣兮嗚呼噫噫館客不終以是爲愧兮

補龍山文【並引】

丙子重九客有言桓溫龍山之防風吹孟嘉帽落溫遣孫盛嘲之嘉作觧嘲文辭超卓四坐嘆伏恨今世不見此文予乃戲爲補之曰

徵西天府重九令節駕言龍山燕凱羣哲壺歌雅奏緩帶輕帢胡爲中觴一笑粲發楩楠競秀楡柳獨脫驥騄交騖駑蹇先蹶楚狂醉亂隕帽莫覺戎服囚首枯顱茁發維明將軍度量閎逹容此下士顚倒冠韈宰夫揚觶兕觥舉罰請歌相防以侑此爵【右嘲】

吾聞君子蹈常履素晦明風雨不攺其度平生丘壑散髮箕踞墜車天全顚沛何懼腰適忘帶足適忘履不知有我帽復奚數流水莫系浮雲暫寓飄然隨風非去非取我冠明月被服寶璐不纓而結不簮而附歌詩寜擇請歌相防罰此陋人俾出童羖【右解嘲】

東坡酒經

南方之氓以糯與粇雜以卉藥而爲餅嗅之香嚼之辣揣之枵然而輕此餅之良者也吾始取麫而起肥之和之以姜液烝之使十裂繩穿而風戾之愈久而益悍此麯之精者也米五斗以爲率而五分之爲三斗者一爲五升者四三斗者以釀五升者以投三投而止尙有五升之贏也始釀以四兩之餅而每投以二兩之麯皆澤以少水取足以散觧而勻停也釀者必甕按而並之三日而並溢此吾酒之萌也酒之始萌也甚烈而微苦蓋三投而後平也凡餅烈而麯和投者必屢嘗而增損之以舌爲權衡也旣溢之三日乃投九日三投通十有五日而後定也旣定乃注以斗水凡水必熟而冷者也凡釀與投必寒之而後下此炎州之令也旣水五日乃篘得二斗有半此吾酒之正也先篘半日取所謂贏者爲粥米一而水三之揉以餅麯凡四兩二物並也投之糟中熟撋而再釀之五日壓得斗有半此吾酒之少勁者也勁正合爲四斗又五日而飲則和而力嚴而不猛也篘絕不旋踵而粥投之少畱則糟枯中風而酒病也釀久者酒醇而丰速者反是故吾酒三十日而成也

罪言

吾聞肉食之憂非藿食者所宜慮也府居之謀非巷居者所宜處也分之所不及義之所弗出也義之所弗出利之所不釋也犯義者惑維卒不自克作罪言萬夫之望萬夫所依匪才尙之而量包之丘山之憾一笑可散芥蔕之讐千河不収嗚呼寜汝容汝豈汝不可神之聽之終和而同乎乘人之气決人易耳觧忮觸猜是惟艱哉水激則旱其傷淫夷矢激則逺行將安追嗚呼佐涉者湍佐鬭者呼柴不立其愚乃可以湏愛心之偏其辭溢妍惡心之厚其辭溢醜惟仁人之言愛惡兩捐廣大恬愉上通於天嗚呼善言未升貧客瞰門曷以壽我公侯承之天道好還莫適後先人事喜復無常倚伏前之所是事定而偸今之所是後當焉如嗚呼禍不在先亦不在人還隱其心有萬其全疾惡過義美惡易位矯枉過直美惡同則如食宜饇饜則爲度如酌孔取劇則荒舞嗚呼乃陰乃陽神理所藏一弛一張人道之常

論文

吾文如萬斛泉源不擇地皆可出在平地滔滔汩汩𨿽一日千里無難及其與石山曲折隨物賦形而不可知也所可知者常行於所當行常止於不可不止如是而己矣其他𨿽吾亦不能知也

記講筵

祕書監侍講傅堯兪始召赴資善堂對邇英閣堯兪致謝上遣人宣召曰卿以博學參預講筵宜尊所聞以輔不逮堯兪講畢曲謝上復遣人宣諭卿講義淵博多所發揮良深嘉嘆是日上讀三朝寶訓至天禧中有二人犯罪法當死眞宗皇帝惻然憐之曰此等安知法殺之則不忍捨之則無以勵眾乃使人持去笞而遣之以斬訖奏又祀汾陰日見一羊自擲道左怪問之曰今日尙食殺其羔眞宗慘然不樂自是不殺羊羔資政殿學士韓維讀畢因奏言此特眞宗皇帝小善耳然推其心以及天下則仁不可勝用也眞宗自澶淵之役卻敵之後十九年不言兵天下富其源蓋出於此昔孟子論齊王不忍殺觳觫之牛以爲是心足以王今恩足以及禽獸而不及於百姓豈不能哉蓋不爲耳外人皆云皇帝陛下仁孝發於天性每行見昆虫螻蟻違而過之且勅左右勿踐履此亦仁術也臣願陛不推此心以及百姓則天下幸甚某時爲右史奏曰臣今月十五日侍邇英殿竊見資政殿學士韓維因讀三朝寶訓至眞宗皇帝好生惡殺因論皇帝陛下在宮中不忍踐履螻蟻其言深切可以推明聖徳益增福壽臣沗備位右史謹書其事於冊又錄一本上進意望陛下采鑑無忘此心以廣好生之徳臣無任大願

天華宮

天華宮在羅浮山之西蘇軾曰南漢主建有甘露羽蓋等亭雲華閣命中書舍人鐘有章作記初南漢主夢神人指羅浮山之西去延祥寺西北有兩相疊一洞對流可以爲宮訪之得其地又夢金龍起於宮所遂攺爲黃龍洞此地卽葛仙西庵至宋朝革命四方僭叛以次誅服劉氏懼焉將欲潛遁羅浮爲狡兔之穴又命於增江水口鑿濠通山往來山洞倉卒爲航舟之計開寶四年乃始歸命則知劉氏爲寶宮於山間無事則爲臨賞之樂警急則爲逋逃之所其計窘矣

錫杖泉

錫杖泉在羅浮寶積寺卽景泰禪師卓錫之地亦謂之卓錫泉蘇軾曰予昔自汴入淮泛江溯漢歸蜀飲江淮水蓋彌年旣至覺井水腥澁百餘日然後安之以此知江之甘於井也審矣予來嶺外自揚子江始飲江水及至南康江益淸駛水益甘則又知南江賢於北江也近度嶺入淸逺峽水色如碧玉味亦益勝今日遊羅浮酌景泰禪師錫杖泉則淸逺水又在下矣嶺外惟惠人喜鬭茶此水不虛出也

白水山

白水山在象頭南蘇軾曰羅浮之東麓也有懸泉百仞山八九折折處輒爲潭深者縋石四五丈不能及旁有巨人數十謂之佛迹巖巖西故有院亦曰佛迹

縣榜

先朝值邊庭懷服兵革寖息而又體質防儉在位四十有二年宮室苑囿無所益故民無暴賦橫徭而生齒歲登墾田日廣至於法令則去苛慘尙寛簡守令則進賢良退貪殘牛酒以禮髙年粟帛以旌孝行廣惠以廩惸獨寛卹以省力役除身丁之算弛鹽榷之利故能道迎休祥年糓登衍其裕民之徳固已浹肌膚而淪骨髓矣然猶慊然憂下民之疾無良劑以全濟於是詔太醫集名方曰簡要濟眾凡五卷三防鏤板模印以賜郡縣俾人得傳錄用廣拯療意欲錫以康寜之福躋以仁壽之域己而縣與律令同藏殆逾一紀窮逺之民或莫聞知聖澤壅而不宣吏之罪也乃書以方版揭之通防不獨流傳民間痊屙愈疾亦欲人人知上恩也後之君子儻不以是爲誚嵗一檢案之使無遺毀焉嘉祐七年正月日

擬作二首

代侯公說項羽辭【並敍】

漢與楚戰敗於彭城太公間走見獲於楚項羽常置軍中以爲質漢王遣辯士陸賈說項羽請之不聽後遣侯公羽許之遂歸太公侯公之辯過陸生矣而史闕其所以說羽之辭遂探其事情以補之作代侯公說項羽辭漢王四年遣辯士陸賈東說項王請還太公項羽弗聽賈還漢王不懌者累日左右計無所出侯公在軍中而未知名乃超進而言曰秦爲無道荼毒天下戮人之父刑人之子如刈艸菅大王奮不顧身建大義除殘賊爲萬民請命今秦氏已誅天下且定民之父子室家皆得保完以相守也其慶大矣宜與太公享萬歲無窮之歡不幸太公拘於彊讎以重大王夙夜之憂臣聞主憂臣辱主辱臣死大王諸臣未有輸忠出奇以還太公之屬車蹈義死節以折項羽之狼心者臣恐天下有以議漢爲無人矣此臣等之罪也臣願先卽辱國之誅漢王嘻嚱曰吾惟不孝不武而太公暴露拘辱於楚者三年矣吾重念天下大計未獲卽死之此吾所以早夜痛心疾首東向而不忘也顧爲之柰何侯公曰臣𨿽不敏願大王假臣革車一乘騎卒十人臣朝馳至楚壁而暮與太公驂乘而歸可乎漢王慢罵曰腐儒何言之易也夫陸賈天下之辯士吾前日遣之智窮辭屈抱頭防顚狽而歸僅以身免若何言之易也侯公曰待人以必能者不能則防气倚事之必集者不集則挫心大王前日之遣賈也恃之爲必能之人望之有必集之事今賈乃困辱而歸是大王气防而心挫也宜有以深鄙臣也且大王一失任於陸賈乃遂懲艾以爲無足使令也者是大王示太公之無還期待天下爲無事也漢王曰吾豈忘親者耶顧若無足以辦此且項王陰忮不仁徒觸其鋒與之俱靡耳侯公曰昔趙平原君苦秦之侵欲結楚從也求其可與從適楚者二十人蓋擇於門下也食客數千得十九焉其一人無得也最下客毛遂請行平原君不擇而與之俱卒至彊楚廷叱其王而定從於立談之間者毛遂功也日者趙王武臣見獲於燕以其臣陳余張耳之賢擇人請王往者十軰無一返者終於養卒請行朝炊未終乃與趙王同載而歸此大王之所知者臣乃今日願爲大王之毛遂養卒大王何慊不辱平原余耳之聽哉漢王曰善卽飭車十乘騎卒百人以遣侯公侯公至楚晨扣軍門謁項王曰臣聞漢王之父太公爲俘囚臣竊慶大王獲所以勝於漢者前日漢王遣使請之而大王不與至將烹焉臣竊弔大王似不防楚矣項王嗔目大怒叱侯公曰若自薦死乃欲爲而主行說以僥幸也且吾親與人角而獲其父固將甘心焉今乃言無防者何也侯公曰臣以區區之身備漢之使而有謁於大王故大王以臣爲漢遊說而忘忠楚也大王試幸聽之使其言有可用則楚漢之大利兩君之至歡豈臣之私幸也使其言無可用則臣徐蹈鼎鑊以從太公之烹蓋未晚也項王曰太公之不得歸必矣若將何言侯公曰夫漢王失職怏怏而西因思歸之士収豪傑之伍舉梁漢之師下巴蜀之粟並三秦定齊魏日引而東以與大王決一旦之命大王視其志固將一天下朝諸侯建七廟定大號爲萬世基業耶抑將區區狥匹夫之節爲曾參之孝而已者耶且連兵帶壘與楚百戰以決雌雄乃有天下三分之二大王軍覆將死自救不暇凡所以運奇決敵爲大王之勍敵者在漢王與諸將了事耶抑太公實爲之也耶𨿽庸人孺子固知之然則太公獨一亡似人耳不足爲楚漢之輕重大王幸擄獲之而禍福實系焉視其用之何如耳得所以用而用之者彊失所以用而用之者亡茍爲失其所用未若不獲之爲善也大王所以久拘而不歸者固以要之誠是也且要而能致之則權在我要而不能致則權在人權之所在以戰必克則要者名也歸者實也大王茍不得志於名當速収效於實無爲兩失而自遺其患是以臣竊爲大王愼惜此舉也大王固嘗置之爼上而命之矣彼報之曰必欲烹之願分羹焉且父子相愛之情豈相逺哉方漢王窘於彭城二子同載推墮捐之弗顧也安知其視父不與子同也太公之囚楚者三年矣彼誠篤於愛父固將捐兵解甲膝行頓顙楚之轅門爲之請一旦之命今勵士方力督戰方急無一日而忘與楚從事此其志在天下無以親爲也大王今不歸之以収其實將久畱之以執其名故曰似不防楚也項王怒气少息徐曰顧吾所讎者漢王爾其父何與耶且漢王親以其身投吾掌握者數矣我常易而釋之今乃曰東向必欲亡楚而後已故吾深讎之欲葅醢其父聊快於一時況與之歸耶侯公曰辱大王幸賜聽臣臣請言其不可者夫首建大義誅暴秦者惟楚世爲賢明顯名於天下者惟楚天下豪傑樂從而爭赴者惟楚披堅執鋭爲士卒先所向摧靡莫如大王兵彊將武百戰百勝莫如大王諸侯畏懼惟所號令莫如大王割地據國連城數十莫如大王大王持此數者以令天下朝諸侯建大號何待於今然而爲之八年智窮兵敗土疆日促反爲漢雌大王嘗自知其所以失乎項王曰吾誠每不自知如公言焉公試論吾所以失者侯公曰大王知夫博者事乎夫財均則气均气均則敵偶然後勝負之勢決於一時今大王求與漢博方布席徒手未及投地而驟以已資推遺之己而財索气竭徒手而校之則大王之勝勢去矣夫仁義禮智所以取天下之資而制敵之具也大王乃棄資委具以爲無所事以故漢皆獲而収執之此所以自引而東視大王如無也項王曰何謂棄資委具侯公曰夫秦民之不聊生久矣漢王之入闗也秋毫無所犯觧秦之罟約法三章民大慶悅惟恐其不王秦也大王之至燔燒屠戮酷甚於秦秦人失望何以爲仁大王始與諸侯受約懷王先入闗者王之漢王出萬死不顧一生之計叩闗決戰降俘其主以待大王而大王背約遷之南鄭何以爲信大王以世爲楚將方舉大義不立其後無以令天下遂共立懷王而稟聽之及天下且定乃陽尊爲帝而放殺之何以爲義以範增之忠陳平之智韓信之勇皆人傑爭天下者視此三人爲之存亡然而增死於疑平信去而不用何以爲智是以漢王於其入闗也天下歸其仁其還定三秦也天下歸其信爲義帝縞素也天下歸其義其用平信也天下歸其智此四者大王素有之資可畜之具惟其委棄而不用故漢皆得而収執之是以大王未得所以稅駕也方今之勢漢王者髙資富室也大王者窶人也天下者市人也市人不趨窶人而趨髙資富室明矣然則大王今日之資恃有一太公爾天所以相楚也今不歸之以伸區區之信義紓旦夕之急臣恐漢人怒气益奮戰士倍我是大王又以其資遺漢且將索然而爲窮人矣此臣所以爲大王寒心也夫制人之與見制於人克人之與見克於人豈同日而語哉願大王熟計之項王曰孤所以恩漢者亦至矣然去輒背我今其父在此猶日急鬭誠一旦歸之徒益其气爾侯公曰不然臣聞懷敵者彊怒敵者亡大王於漢有足懷而制之乃欲怒而鬭之臣意天溺大王之衷將遂孤楚矣大王誠惠辱一介之使防太公且致言漢王曰前日太公播越於外羇旅敝軍獲侍盥沐者三年於玆而君王方深督過之是以下國君臣未敢議太公之歸今君王勅駕迎之孤恐久稽君王旦暮問安侍膳之歡敢不承令敬遣下臣衛送太公之屬車以還行宮孤亦願自今之日與君王捐忿與瑕繼平昔之歡君王有以報不谷者皇天后土實與聞之如此而漢不觧甲罷兵以答大義則曲在彼矣大王因之號令士卒以趨漢王此秦所以獲晉惠公也今大王不辱聽臣臣無所受命而歸漢王固將慟哭於軍曰楚之讎我者深矣使者再返而太公不歸矣且號爲舉大義除殘賊拯萬民終之有不共戴天之讎何面目以視天下今日之事有楚無漢有漢無楚吾將前死楚軍不返顧矣漢王持此感怒士心整甲而趨楚軍此伍子胥所以鞭平王之屍也項王曰善吾聽公姑無烹公第還語而王令罷兵吾今歸之矣侯公曰此又不可夫智貴乎早決勇貴乎必爲早決者無後悔必爲者無棄功王陵楚之驍將也一旦亡去漢大王拘執其母將以還陵也而其母慷慨對使者爲陵陳去就之義勅陵無還遂伏劍而死故天下皆賢智其母而莫不哀其死也今太公幽囚郁抑於大王之軍久矣今聞使者再返而大王無意幸赦還之臣竊意其變生於無聊不勝恚辱之積一旦引決以蹈陵母之義則大王悔恐自失𨿽欲回漢軍之鋒不可得矣臣聞來而不可失者時也蹈而不可失者機也方今大王糧匱師老無以支漢而韓信之軍乘勝之鋒亦且至矣大王𨿽欲解而東歸不可得矣臣願大王因其時而用其機急歸太公與漢王約中分天下割鴻溝以西爲漢以東爲楚大王解甲登壇建號東帝以撫東方之諸侯亦休兵儲粟以待天下之變漢王老且厭兵尙何求哉固將世爲西藩以事楚矣項王大悅聽其計引侯生爲上客召太公置酒髙防三日而歸之太公呂后旣至漢王大悅軍皆稱萬歲卽日封侯公平國君曰此天下辯士所居傾國者故號平國君焉

擬孫權答曹操書

權白孟徳足下辱書開示禍福使之內殺子布外擒劉備以自效書辭勤欵若出至誠𨿽三尺童子亦曉然知利害所在矣然僕懷固陋敢略布昔田橫齊之遺虜漢髙祖釋酈生之憾遣使海島謂橫來大者王小者侯猶能以力自剄不肯以身辱於劉氏韓信以全齊之地束手於漢而不能死於牖下自古同功一體之人英雄豪傑之士世亂則借以剪伐承平則理必猜疑與其受韓信之誅豈若死田橫之節也哉僕先將軍破虜遭漢陵夷董卓僣亂焚燒宗廟發掘陵寢故依袁術以舉義師所指城邑響應天下思得董卓而食之不厭不幸此志未遂而無祿早世先兄伯符嗣命馳驅鋒鏑周旋江漢豈有他哉上以雪天子之恥下以畢先將軍之志耳不意袁術亦僭位號污辱義師又聞諸君各盜名字伯符提偏師進無所歸退無所守故資江東爲之業耳不幸有荊軻舞陽之變不以權不肖使統士卒以卒先臣之志僕受遺以來臥薪嘗膽悼日月之逾邁而嘆功名之不立上負先臣未報之忠下沗伯符知人之明且權先世以徳顯於吳權若效諸君有非常之志縱不防顯戮豈不墜其家聲耶漢自桓靈以來上失其道政出多門宦官之亂才息董卓之禍復興傕汜未誅袁劉割據天下所恃惟權與公及劉備三人耳比聞卓已鯨鯢天子反正僕意公當掃除餘孽同奬王室上助天子與宗廟社稷之靈退守藩國無失春秋朝覲之節而足下乃有欺孤之志威挾天子以令天下妄引歷數陰構符命昔笑王莽之愚今竊嘆足下蹈覆車也僕與公有婚姻之舊加之同好相求然自聞求九錫納椒房不惟同志失望天下甚籍籍也劉備之兵𨿽少然僕觀其爲人雄材大略寛而有容拙於攻取巧於馭人有漢髙祖之餘風輔以孔明未可量也且以忠義不替曩昔僕以爲今海內所望惟我二人耳僕之有張昭正如備之孔明左提右挈以就大事國中文武之事盡以委之而見教殺昭與備僕豈病狂也哉古諺有之輔車相依唇亡齒寒僕與劉備實有唇齒相須之勢足下所以不能取武昌又不能到成都者吳蜀皆存也今使僕取蜀是吳不得獨存也蜀亡吳亦隨之矣晉以垂棘屈產假道於虞以伐虢夫防虢是所以取虞虞以不知故及禍足下意何以異此古人有言曰白首如新傾蓋如故言以身托人必擇所安孟徳視僕豈惜此尺寸之土者哉特以公非所托故也荀文若與公共起艱危一旦勸公讓九錫意便憾使卒憂死矧僕與公有赤壁之隙𨿽復盡釋前憾然敢必公不食斯言乎今日歸朝一匹夫耳何能爲哉縱公不見害交鋒兩陣之間所殺過當今其父兄子弟實在公側怨讎多矣其能安乎季布數窘漢王及卽位猶下三族之令矧足下記人之過忘人之功不肯忘文若於九錫其肯赦僕於赤壁乎孔文舉與楊徳祖海內奇士足下殺之如皂豈復有愛於權天下之才在公右者卽害之矣一失江東豈容復悔耶甘言重幣幸勿復再

東坡全集卷一百

欽定四庫全書

東坡全集卷一百一

宋蘓軾撰志林五十五條

記遊

余自海康適合浦連日大雨橋梁大壊水無津涯自興廉村淨行院下乘小舟至官寨聞自此西皆漲水無復船或勸乘蜑並海卽白石是日六月晦無月碇宿大海中天水相接星河滿天起坐四顧太息吾何數乘此險也己濟徐聞復厄於此乎稚子過在旁鼾睡呼不應所撰書易論語皆以自隨而世未有別本撫之而嘆曰天未欲使從是也吾軰必濟已而果然七月四日合浦記時元符三年也

到杭州一遊龍井謁辧才遺像仍持宻雲團爲獻龍井孤山下有石室室前有六一泉白而甘當往一酌湖上壽院竹極偉其傍智果院有參寥泉及新泉皆甘冷異常當時往一酌仍尋參寥子妙總師之遺迹見頴沙彌亦當致意靈隱寺後髙峯塔一上五里上有僧不下三十餘年矣不知今在否亦可一往

元丰六年十月十二日夜觧衣欲睡月色入戶欣然起行念無與樂者遂至承天寺尋張懷民亦未寢相與步於中庭庭下如積水空明水中藻荇交橫蓋竹栢影也何夜無月何處無竹但少閒人如吾兩人耳

黃州東南三十里爲沙湖亦曰螺師店予買田其間因往相田得疾聞麻橋人龎安甞善醫而聾遂往求療安常𨿽聾而頴悟絕人以紙畫字書不數字輒深了人意余戲之曰余以手爲口君以眼爲耳皆一時異人也疾愈與之同遊淸泉寺寺在蘄水郭門外二里許有王逸少洗筆泉水極甘下臨蘭溪溪水西流余作歌雲山下蘭芽短浸溪松間沙路淨無泥蕭蕭暮雨子規啼誰道人生無再少君看流水尙能西休將白髮唱黃雞是日劇飲而歸

吾昔自杭移髙宻與楊元素同舟而陳令舉張子野皆從余過李公擇於湖遂與劉孝叔俱至松江夜半月出置酒垂虹亭上子野年八十五以歌詞聞於天下作定風波令其略云見說賢人聚吳分試問也應傍有老人星坐客懽甚有醉倒者此樂未甞忘也今七年耳子野孝叔令舉皆爲異物而松江橋亭今歳七月九日海風架潮平地丈餘蕩盡無復孑遺矣追思曩時眞一夢耳元丰四年十二月十二日黃州臨臯亭夜坐書

紹聖元年十月十二日與防子過遊白水佛迹院浴於湯池熱甚其源殆可熟物循山而東少北有懸水百仞山八九折處輒爲潭深者磓石五丈不得其所止雪濺雷怒可喜可畏水厓有巨人迹數十所謂佛迹也暮歸倒行觀山燒火甚俯仰度數谷至江山月出擊汰中流掬弄珠璧到家二皷復與過飲酒食餘甘煮菜顧影頺然不復甚寐書以付過東坡翁

僕初入廬山山谷奇秀平生所未見殆應接不暇遂發意不欲作詩已而見山中僧俗皆云蘇子瞻來矣不覺作一絕云芒鞵靑竹杖自掛百錢遊可怪深山里人人識故侯旣自哂前言之謬又復作兩絕云靑山若無素偃蹇不相親要識廬山面他年是故人又云自昔憶淸賞初遊杳靄間如今不是夢眞个是廬山是日有以陳令舉廬山記見寄者且行且讀見其中云徐凝李白之詩不覺失笑旋入門先寺主僧求詩因作一絕云帝遣銀河一垂古來惟有謫仙辭飛流濺沫知多少不與徐�洗惡詩往來山南地十餘日以爲勝絕不可勝談擇其尢者莫如漱玉亭三峽橋故作此二詩最後與總老同遊西林又作一絕雲橫看成嶺側成峯到處防山了不同不識廬山眞面目只緣身在此山中僕廬山詩盡於此矣

余嘗寓居惠州嘉祐寺縱步松風亭下足力疲乏思欲就林止息望亭宇尙在木末意謂是如何得到良久忽曰此間有甚麼歇不得處由是如掛鉤之魚忽得解脫若人悟此𨿽兵陣相接鼓聲如雷霆進則死敵退則死法當甚麼時也不妨熟歇

已卯上元余在儋耳有老書生數人來過曰良月佳夜先生能一出乎予欣然從之步城西入僧捨歷小巷民夷雜揉屠酤紛然歸舍已三鼔矣捨中掩闗熟寢已再鼾矣放杖而笑孰爲得失問先生何笑蓋自笑也然亦笑韓退之釣魚無得更欲逺去不知釣者未必得大魚也

僕在徐州王子立子敏皆館於官舍而蜀人張師厚來過二王方年少吹洞簫飲酒杏花下明年餘謫黃州對月獨飲嘗有詩云去年花落在徐州對月酣歌美淸夜今日黃州見花髮小院閉門風露下蓋憶與二王飲時也張師厚久已死今年子立復爲古人哀哉

吾故人黎錞字希聲治春秋有家法歐陽文忠公喜之然爲人質木遲緩劉貢父戲之爲黎子以謂指其徳不知果木中眞有是也一日聮騎出聞市人有唱是果鬻之者大笑幾落馬今吾謫海南所居有此霜實累累然二君皆入鬼錄坐念故友之風味豈復可見劉固不泯於世者黎亦能文守道不茍隨者也

昔爲鳯翔幕過長安見劉原父畱吾劇飲數日酒酣謂吾曰昔陳季弼告陳元龍曰聞逺近之論謂明府驕而自矜元龍曰夫閨門雍穆有徳有行吾敬陳元方兄弟淵淸玉潔有禮有法吾敬華子魚淸修疾惡有識有義吾敬趙元逹博聞彊記奇逸卓犖吾敬孔文舉雄姿傑出有王霸之略吾敬劉徳所敬如此何驕之有餘子瑣瑣亦安足錄哉因仰天太息此亦原父之雅趣也吾後在黃州作詩云平生我亦輕餘子晚歲誰人念此翁蓋記原父語也原父旣沒久矣尙有貢父在每與語今復死矣何時復見此俊傑人乎悲夫

懷古

昔先友史經臣彥輔謂余阮籍登廣武而嘆曰時無英雄使豎子成其名豈謂沛公豎子乎余曰非也傷時無劉項也豎子指魏晉間人耳其後余遊潤州甘露寺有孔明孫權梁武李徳裕之遺迹余感之賦詩其略曰四雄皆龍虎遺迹儼未刓方其盛壯時爭奪肯少安廢興屬造化遷逝誰控摶況彼妄庸子而欲事所難聊興廣武嘆不得雍門彈則猶此意也今日讀李太白登古戰塲詩云沈湎呼豎子狂言非至公廼知太白亦誤認嗣宗語與先友之意無異也嗣宗𨿽放蕩本有意於世以魏晉間多故故一放於酒何至以沛公爲豎子乎王彭嘗云塗巷中小兒薄劣其家所厭苦輙與錢令聚坐聽說古話至說三國事聞劉徳敗顰蹙有出涕者聞曹操敗卽喜唱快以是知君子小人之澤百世不斬彭愷之子辜式吏頗知文章余甞爲作哀辭字大年

修養

已饑方食未飽先止散步逍遙務令腹空當腹空時卽便入室不拘晝夜坐臥自便惟在攝身使如木偶常自念言今我此身若少動揺如毛髮許便墮地獄如商君法如孫武令事在必行有犯無恕又用佛語及老聃語視鼻端白數出入息緜緜若存用之不勤數至數百此心寂然此身兀然與虛空等不煩禁制自然不動數至數千或不能數則有一法其名曰隨與息俱出復與俱入或覺此息從毛竅中八萬四千雲蒸霧散無始以來諸病自除諸障漸滅自然明悟譬如肓人忽然有眼此時何用求人指路是故老人言盡於此

時雨降多置器廣庭中所得甘滑不可名以潑茶煮藥皆美而有益正爾食之不輟可以長生其次井泉甘冷者皆良藥也幹以九二化坤之六二爲坎故天一爲水吾聞之道士人能服井花水其熱與石硫黃鐘乳等非其人而服之亦能發背腦爲疽蓋甞觀之又分至日取井水儲之有方後七日輙生物如雲母狀道士謂水中金可養煉爲丹此固常見之者此至淺近世獨不能爲況所謂者乎

任性逍遙隨緣放曠但盡凡心別無勝解以我觀之凡心盡處勝解卓然但此勝解不屬有無不通言語故祖師教人到此便住如眼翳盡眼自有明醫師只有除翳藥何曾有求明樂明若可求卽還是翳固不可於翳中求明卽不可言翳外無明而世之昩者便將頺然無知認作佛地若如此是佛貓兒狗兒得飽熟睡腹揺鼻息與土木同當恁麼時可謂無一毫思念豈謂貓狗已入佛地故凡學者觀妄除愛自粗及細念念不忘防作一日得無所住弟所教我者是如此否因見二偈警防孔君不覺聳然更以聞之書至此墻外有悍婦與夫相毆詈聲飛灰火如豬嘶狗嘷因念他一防圓明正在豬嘶狗嘷裏靣譬如江河鑑物之性長在飛砂走石之中尋常靜中推求常患不見今日閙裏忽捉得些子元丰六年三月二十五日

導引家云心不離田手不離宅此語極有理又云眞人之心如珠在淵眾人之心如泡在水此善譬諭者趙貧子謂人曰子神不全其人不服曰吾僚友萬乘螻蟻三軍糠粃富貴而晝夜生死何謂神不全乎貧子笑曰是血气所扶名義所激非神之功也明日問其人曰子父母在乎曰亡久矣嘗夢見乎曰多矣夢中知其亡乎抑以爲存也曰皆有之貧子曰父母之存亡不待計議而知者也晝日問子則不思而對夜夢見之則以亡爲存死生之於夢覺有間矣物之子而難知者甚於父母之存亡子自以神全而不學可憂也哉予嘗與其語故錄之

昨日太守楊君采通判張公規邀余出遊安國寺坐中論調气養生之事余云皆不足道難在去欲張云蘇子卿齧雪啖氊縮背出血無一語少屈可謂了生死之際矣然不免爲胡婦生子窮居海上而況洞房綺縠之下乎乃知此事不易消除眾客皆大笑余愛其語有理故爲記之

冬至後齋居常吸鼻液潄錬令甘乃咽下丹田以三十瓷器皆有蓋溺其中己隨手蓋之書識其上自一至三十置淨室選謹朴者守之滿三十日開視其上當結細砂如浮蟻狀或黃或赤宻絹帕濾取新汲水淨淘澄無度以穢气淨爲度淨瓷瓶合貯之夏至後取細研棗肉丸如梧桐子大空心酒吞下不限丸數三五日後服盡夏至後仍依前法采取卻冬至後服此名陽卉陰煉須淸淨絕欲若不絕欲其砂不結

取首生男子之乳父母皆無疾恙者並養其子善飲食之日取其乳一升只半升己來亦可以硃砂銀作鼎與匙如無硃砂銀山澤銀亦得慢火熬煉不住手攪如淡金色可丸卽丸如桐子大空心酒吞下亦不限丸數此名陰丹陽煉世人亦知服秋石然皆非淸淨所結又此陽物也須復經火經火之餘皆其糟粕與燒鹽無異也世人亦知服乳乳陰物不經火煉則冷滑而漏精气也此陽丹陰煉陰丹陽煉蓋道士靈智妙用沈機防法非其人不可輕泄愼之愼之

樂天作廬山艸堂蓋亦燒丹也欲成而鑪鼎敗來日忠州刺史除書到廼知世間出世間事不兩立也僕有此志久矣而終無成者亦以世間事未敗故也今日眞敗矣書曰民之所欲天必從也信而有徴

張君持此紙求僕書且欲發藥君當以何品吾聞戰國中有一方吾服之有效故以奉傳其藥四味而已一曰無事以當貴二曰早寢以當富三曰安步以當車四曰晚食以當肉夫已饑而食蔬食有過於八珍而旣飽之餘𨿽芻豢滿前惟恐其不持去也若此可謂善處窮者矣然而於道則未也安步自佚晚食爲美安以當車與肉爲哉車與肉猶存於胸中是以有此言也

東坡居士自今日已往不過一爵一肉有尊客盛饌則三之可損不可增有召我者預以此先之主人不從而過是者乃止一曰安分以養福二曰寛胃以養气三曰省費以養財元符三年八月

公昔遺余以防肚餅其直萬錢我今報公亦以防肚餅其價不可言中空而無眼故不漏上直而無耳故不懸以活潑潑爲內非湯非水以赤歷歷爲外非銅非鉛以念念不忘爲項不解不縛以了了常知爲腹不方不圓到希領取如不肯承當卻以見還【謝魯元翰】

洛下有洞穴深不可測有人墮其中不能出饑甚見虵無數每旦輙引首東望吸初日光咽之其人亦隨其所向效之不已遂不復饑身輕力彊後卒還家不食不知其所終此晉武帝時事辟穀之法以百數此爲上法法止於此能服玉泉使鉛汞具體去仙不逺矣此法甚易知易行天下莫能知知者莫能行何則虛一而靜者世無有也元符二年儋耳米貴吾方有絕糧之憂欲與過子共行此法故書以授之四月十九日記

醫官張君服絹方眞神仙上藥也然絹本以禦寒今乃以充服食至寒時當蓋稻艸席耳世言著衣喫飯今乃喫衣著飯耶

元符三年歲次庚辰正月朔戊辰是日辰時則丙辰也三辰一戊四土防焉而加丙與庚丙土母而庚其子也土之富未有過於斯時也吾當以斯時肇養黃中之气過此又欲以時取薤姜蜜作粥以啖吾終日黙坐以守黃中非謫居海外安得此慶耶東坡居士記

疾病

余患赤目或言不可食膾余欲聽之而口不可曰我與子爲口彼與子爲眼彼何厚我何薄以彼患而廢我食不可子瞻不能決口謂眼曰他日我痁汝視物吾不禁也管仲有言畏威如疾民之上也從懷如流民之下也又曰燕安酖毒不可懷也禮曰君子莊敬日彊安肆日偸此語乃當書諸紳故余以畏威如疾爲私記云

前日與歐陽叔弼晁無咎張文潛同在戒壇余病目昏將以熱水洗之文潛曰目忌防洗目有病當存之齒有病當勞之不可同也又記魯直語云眼惡剔決齒便漱潔治目當如治民治齒當如治軍治民當如曹參之治齊治軍當如商鞅之治秦頗有理故追錄之

夢寐

昨夜夢參寥師攜一軸詩見過覺而記其飲茶詩兩句云寒食淸明都過了石泉槐火一時新夢中問火固新矣泉何故新答曰俗以淸明淘井當續成詩以記其事軾初自蜀應舉京師道過華淸宮夢明皇令賦太眞妃裙帶詞覺而記之今書贈何山潘大臨邠老云百疊漪漪水皺六銖縱縱雲輕植立含風廣殿微聞環佩搖聲元丰五年十月七日

元丰八年正月旦日子由夢李士寜艸艸爲具夢中贈一絕句云先生惠然肯見客旋買雞豚旋烹炙人間飲酒未須嫌歸去蓬萊卻無喫明年閏二月六日爲予道之書以遺過子

明日兄之生日昨夜夢與弟同自眉入京行利州峽路見二僧其一僧須髮皆深靑與同行問其向去災福答云向去甚好無災問其京師所需要好硃砂五六錢又手擎一小卯塔雲中有舍利兄接得卯塔自開其中舍利燦然如花兄與弟請吞之僧遂分爲三分僧先吞兄弟繼吞之各一兩細大不等皆明瑩而白亦有飛迸空中者僧言本欲起塔卻喫了弟云吾三人肩上各置一小塔便了兄言吾等三人便是三所無縫塔僧笑遂覺覺後胸中噎噎然微似含物夢中甚明故閒報爲笑耳書遺子由

元丰六年十二月二十七日天欲明夢數吏人持紙一幅其上題云請祭春牛文予取筆疾書其上云三陽旣至庶艸將興爰出土牛以戒農事衣被丹靑之好本出泥塗成毀須臾之間誰爲喜慍吏微笑曰此兩句復當有怒者旁一吏云不妨此是喚醒他

元祐六年十一月十九日五更夢數人論左傳云祈招之詩固善諷然未見所以感切穆王之心已其車轍馬迹之意者有答者曰以民力從王事當如飲酒適於饑飽之度而已若過於醉飽則民不堪命王不獲沒矣覺而念其言似有理故錄之

軾倅武林日夢神宗召入禁中宮女圍侍一紅衣女童捧紅靴一隻命軾銘之覺而記其一聯云寒女之絲銖積寸累天步所臨云蒸雷起旣畢進禦上極嘆其敏使宮女送出睇眎裙帶間有六言詩一首云百疊漪漪風皺六銖縱縱雲輕植立含風廣殿微聞環佩搖聲予嘗夢客有攜詩相過者覺而記其一詩云道惡賊其身忠先愛厥親誰知畏九折亦自是忠臣文有數句若銘贊者云道之所以成不害其耕徳之所以修不賊其牛

予在黃州夢至西湖上夢中亦知其爲夢也湖上有大殿三重其東一殿題其額云彌勒下生夢中云是僕昔年所書眾僧往來行道大半相識辧才海月皆在相見驚異僕散衫防杖謝諸人曰夢中來遊不及冠帶旣覺忘之明日得芝上人信乃復理前夢因書以寄之宣徳郎廣陵郡王完大小學教授眉山任伯雨徳公防其母呂夫人六十四日號踴稍間欲從事於佛或勸誦金光明經具言世所傳本多誤惟咸平六年刋行者最爲善本又備載張居道再生事徳公欲訪此本而不可得方苫臥柩前而外甥進士師續假寐於側忽驚覺曰吾夢至相國寺東門有鬻姜者云有此經夢中問曰非咸平六年本乎曰然有居道傳乎曰然此大非夢也徳公大驚卽使續以夢求之而獲覩鬻姜者之狀則夢中所見也徳公舟行扶柩歸於蜀余方貶嶺外遇弔徳公楚泗間乃爲之記

昨日夢有人告我云如眞饗佛壽識妄喫天廚予甚領其意或曰眞卽饗佛壽不妄喫天廚予曰眞卽是佛不妄卽是天何但饗而喫之乎其人甚可予言

元祐八年八月十一日將朝尙早假寐夢歸谷行宅徧歷蔬圃中己而坐於南軒見莊客數人方運土塞小池土中得兩蘆菔根客喜食之予取筆作一篇文有數句云坐於南軒對修竹數百野鳥數千旣覺惘然思之南軒先君名之曰來風者也

有二措大相與言志一云我平生不足惟飯與睡耳他日得志當飽喫飯了便睡睡了又喫飯一云我則異於是當喫了又喫何暇復睡耶吾來廬山聞馬道士嗜睡於睡中得妙然吾觀之終不如彼措大得喫飯三昧也南嶽李巖老好睡眾人食飽下碁巖老輙就枕閱數局乃一展轉云【一本云字下曰我始一局】君幾局矣東坡曰巖老常用四腳碁盤只著一色黑子昔與邊韶敵手今被陳摶饒先著時自有輸嬴著了並無一物歐陽公詩云夜涼吹笛千山月路暗迷人百種花碁罷不知人換世酒防無柰客思家殆是類也

學問

頃歲孫莘老識歐陽文忠公嘗乘間以文字問之云無他術惟勤讀書而多爲之自工世人患作文字少又嬾讀書每一篇出卽求過人如此少有至者疵病不必待人指摘多作自能見之此公以其嘗試者告人故尢有味

命分

退之詩云我生之辰月宿直斗乃知退之磨蠍爲身宮而僕乃以磨蠍爲命平生多得謗譽殆是同病也馬夢得與僕同歲月生少僕八日是歲生者無富貴人而僕與夢得爲窮之冠卽吾二人而觀之當推夢得爲首

吾無求於世矣所須二頃田以足饘粥耳而所至訪問終不可得豈吾道方艱難無適而可耶抑人生自有定分𨿽一飽亦如功名富貴不可輕得也

送別

子開將往河北相度河寜以冬至前一日被防過節遂行僕以節日來賀且別之畱飲數盞頽然竟醉案上有此佳紙故爲作艸露書數紙遲其北還則又春矣當爲我置酒蟹山藥桃杏是時當復從公飲也

曇秀來惠州見予將去予曰山中見公還必求一物何以與之秀曰鵝城淸風鶴嶺明月人人送與只恐他無著處予曰不如將幾紙字去每人與一紙但向道此是言法華書裏頭有災福

紹聖元年十月三日始至惠州寓於嘉祐寺松風亭杖履所及雞犬相識明年遷於合江之行館得江樓豁徹之觀忘幽谷窈窕之趣未見其所休戚嶠南江北何以異也防州鶴田處士王原子直不逺千里訪予於此畱七十日而去東坡居士書

石塔別東坡予云經過艸艸恨不一見石塔塔起立雲遮著是塼浮圖耶予云有縫塔塔云若無縫何以容世間螻蟻予首肯之

元符己卯閏九月瓊本姜君來儋耳日與予相從庚辰三月乃歸無以贈行書柳子厚飲酒讀書二詩以見別意子歸吾無以遣日獨此二事日相與往還耳二十一日書

僕以元丰三年二月一日至黃州時家在南都獨與兒子邁來郡中無一人舊識者時時防杖在江上望雲濤然亦不知有文甫兄弟在江南也居十餘日有長髯者惠然見過乃文甫之弟子辯畱語半日云廹寒食且歸東湖僕送之江上微風細雨葉舟橫江而去僕登夏燠尾髙丘以望之髣髴見舟及武昌步乃還爾後遂相往來及今四周歲相過殆百數遂欲買田而老焉然竟不遂近忽量移臨汝念將復去而後期未可必感物淒然有不勝懷浮屠不三宿桑下者有以也哉七年三月九日

東坡全集卷一百一

欽定四庫全書

東坡全集卷一百二

宋蘓軾撰志林五十七條

祭祀

八蠟三代之戲禮也歲終聚戲此人情之所不免也因附以禮義亦曰不徒戲而已矣祭必有屍無屍曰奠始死之奠與釋奠是也今蠟謂之祭蓋有屍也貓虎之屍誰當爲之置鹿與女誰當爲之非倡優而誰葛帶榛杖以喪老物黃冠艸笠以尊野服皆戲之道也子貢觀蠟而不悅孔子譬之曰一張一弛文武之道蓋爲是也紹聖二年五月望日敬造眞一法酒成請羅浮道士鄧守安拜奠北斗眞君將奠雨作已而淸風肅然雲气觧駮月星皆見魁標皆爽徹奠陰雨如初謹拜手稽首而記其事

兵略

匈奴圍漢平城羣臣上言胡者全兵請令彊弩傅兩矢外鄕徐行出圍李奇注全兵云惟弓矛無雜仗也此說非是使胡有雜仗則傅矢外鄕之防不得行歟且奇何以知匈奴無雜仗也匈奴特無弩耳全兵者言匈奴自戰其地不致死不得與我行此危事也

諸葛亮造八陣圖於魚復平沙之上壘石爲八行相去二丈桓溫徵譙縱見之曰此常山蛇勢也文武皆莫識吾嘗過之自山上俯視百餘丈凡八行爲六十四蕝蕝正圜不見凹凸處如日中蓋影予就視皆卵石漫漫不可辧甚可怪也

時事

儋耳進士黎子云言城北十五里許有唐村莊民之老曰允從者年七十餘問子云言宰相何苦以靑苖錢困我於官有益乎子云言官患民貧富不均富者逐什一益富貧者取倍稱至鬻田質口不能償故爲是法以均之允從笑曰貧富之不齊自古已然𨿽天公不能齊也子欲齊之乎民之有貧富由器用之有厚薄也子欲磨其厚等其薄厚者未動而薄者先穴矣元符三年子云過予言此負薪能談王道正謂允從軰耶

元丰初白馬縣民有被殺者畏賊不敢告投匿名書於縣弓手甲得之而不識字以示門子乙乙爲讀之甲以其言捕獲賊而乙爭其功吏以爲法禁匿名書而賊以此發不敢處之死而投匿名者當流爲情輕法重皆當奏蘇子容爲開封尹方廢滑州白馬爲畿邑上殿論奏賊可減死而投匿名者可免罪上曰此情𨿽極輕而告訐之風不可長乃杖而撫之子容以爲賊不幹已者告捕而變主匿名本不足深過然先帝猶恐長告訐之風此所謂忠厚之至然熈寜元丰之間每立一法如手實禁鹽牛皮之類皆立重賞以勸告訐者皆當時小人所爲非先帝本意時範祖禹在坐曰當書之實錄

官職

祕書監侍講傅堯兪始召赴資善堂對邇英閣堯兪致謝上遣人宣召答曰卿以博學參預經筵宜尊所聞以輔不逮堯兪講畢曲謝上復遣人宣諭卿講義淵博多所發揮良嘉深嘆是日上讀三朝寶訓至天禧中有二人犯罪法當死眞宗皇帝惻然憐之曰此等安知法殺之則不忍捨之無以勵眾乃使人持去笞而遣之以斬訖奏又祀汾陰日見一羊自擲道左怪問之曰今日尙食殺其羔眞宗慘然不樂自是不殺羊羔資政殿學士韓維讀畢因奏言此特眞宗皇帝小善耳然推其心以及天下則仁不可勝用也眞宗自澶淵之役卻敵之後十九年不言兵而天下富其源蓋出於此昔孟子論齊王不忍殺觳觫之牛以爲是心足以王今恩足以及禽獸而功不及於百姓豈不能哉蓋不爲耳外人皆云皇帝陛下仁孝發於天性每行見昆虫螻蟻違而過之且勅左右勿踐履此亦仁術也臣願陛下推此心以及百姓則天下幸甚軾時爲右史奏曰臣今月十五日侍邇英閣竊見資政殿學士韓維因讀三朝寶訓至眞宗皇帝好生惡殺因論皇帝陛下在宮中不忍踐履虫蟻其言深切可以推明聖徳益增福壽臣沗備位右史謹書其事於冊又錄一本上進意望陛下采覽無忘此心以廣好生之徳臣不勝大願

元祐元年餘爲中書舍人時執政患本省事多漏泄欲於舍人防後作露籬禁同省往來余曰諸公應湏簡要淸通何必栽籬揷棘諸公笑而止明年竟作之暇日讀樂天集有云西省北院新構小亭種竹開牕東通騎省與李常侍牕下飲酒作詩乃知唐時得西掖作牕以通東省而今日本省不得往來可嘆也

盛度錢氏壻而不喜惟演蓋邪正不相入也惟演建言二後並配禦史中丞範諷發其姦落平章事以節度使知隨州時度幾七十爲知制誥責詞云三星之媾多戚裏之家百兩所迎皆權要之女蓋惟演之姑嫁劉氏而其子娶於丁謂也人怪度老而筆力不衰或曰度作此詞久矣元祐三年十二月二十一日講筵上未出立延和殿中時軾方論周穜擅議宗廟蘇子容因道此樂天行張平叔戶部侍郎判度支制誥云吾坐而決事丞相以下不過四五而主計之臣在焉以此知唐制主計蓋坐而論事也不知四五者悉何人平叔議鹽法至爲割剝事見退之集今樂天制誥亦云計能析秋毫吏畏如夏日其人必小人也

致仕

今年吾當請廣陵暫與子由相別至廣陵逾月遂往南郡自南郡詣梓州溯流歸鄕盡載家書而行迆邐致仕築室種菓於眉以湏子由之歸而老焉不知此願遂否言之悵然也

浮玉老師元公欲爲吾買田京口要與浮玉之田相近者此意殆不可忘吾昔有詩云江山如此不歸山山神見怪驚我頑我謝江神豈得已有田不歸如江水今有田矣不歸無乃食言於神也耶

賀下不賀上此天下通語士人歷官一任得外無官謗中無所愧於心釋肩而去如大熱逺行𨿽未到家得淸涼館捨一解衣潄濯已足樂矣況於致仕而歸脫冠佩訪林泉顧平生一無可恨者其樂豈可勝言哉余出入文忠門最久故見其欲釋位歸田可謂切矣他人或苟以借口公發於至情如饑者之念食也顧勢有未可者耳觀與仲儀書論可退之節三至欲以得罪病而去君子之欲退其難如此可以爲進者之戒

隱逸

昔年過洛見李公簡言眞宗旣東封訪天下隱者得人楊朴能詩及召對自言不能上問臨行有人作詩送卿否朴曰惟臣妻有一首云更休落魄酖杯酒且莫猖狂愛詠詩今日捉將官裏去這回斷送老頭皮上大笑放還山余在湖州坐作詩追赴詔獄妻子送余出門皆哭無以語之顧語妻曰獨不能如楊子云處士妻作詩送我乎妻子不覺失笑余乃出

張愈西蜀隱君子也與予先君遊居岷山下白雲溪自號白雲居士本有經世志特以自重難合故老死艸野非槁項黃馘盜名者也偶至西湖靜軒見其遺句懷仰其人命寺僧刻之石

釋道

近讀六祖壇經指說法報化三身使人心開目明然尙少一諭試以眼諭見是法身能見是報身所見是化身何謂見是法身眼之見性非有非無無眼之人不免見黒眼枯睛亡見性不滅故云見是法身何謂能見是報身見性𨿽存眼根不具則不能見若能安養其根不爲物障常使光明洞徹見性乃全故云能見是報身何謂所見是化身根性旣全一彈指頃所見千萬縱橫變化俱是妙用故云所見是化身此諭旣立三身愈明如此是否

觀音經云咒咀諸毒藥所欲害身者念彼觀音力還著於本人東坡居士曰觀音慈悲者也今人遭咒咀念觀音之力而使還著於本人則豈觀音之心哉今攺之曰咒咀諸毒藥所欲害身者念彼觀音力兩家總沒事東坡食肉誦經或云不誦坡取水漱口或云一盌水如何漱得坡云慚愧闍黎防得

蔣仲甫聞之孫景修近歲有人鑿山取銀礦至深處聞有人誦經聲發之得一人云吾亦取礦者以窟壊不能出居此不知幾年平生誦金剛經自隨每有饑渴之念卽若有人自腋下以餅餌遺之殆此經變現也道家言守一若饑一與之糧若渴一與之漿此人於經中豈所謂得一者乎

泗洲大聖僧伽傳云和尙何國人也又世云莫知其所從來云不知何國人也近讀隋史西域傳乃有何國余在惠州忽被命責儋耳太守方子容自攜告身來且弔余曰此固前定可無恨吾妻沈素事僧伽謹甚一夕夢和尙告別沈問所往答曰當與蘇子瞻同行後七十二日當有命今適七十二日矣豈非前定乎余以謂事之前定者不待夢而知然余何人也而和尙辱與同行得非夙世有少緣契乎

袁宏漢紀曰浮屠佛也西域天竺國有佛道焉佛者漢言覺也將以覺悟羣生也其教也以修善慈心爲主不殺生專務淸淨其精者爲沙門沙門漢言息也蓋息意去欲歸於無爲又以爲人死精神不滅隨復受形生時善惡皆有報應故貴行修善道以煉精神以至無生而得爲佛也東坡居士曰此殆中國始知有佛時語也𨿽淺近大略具足矣野人得鹿正爾煮食之耳其後賣與市人遂入公庖中饌之百方然鹿之所以美未有絲毫加於煮食時也

耳如芭蕉心如蓮花百節疏通萬竅玲瓏來時一去時八萬四千此義出楞嚴世未有知之者也元符三年九月二十一日書贈都嶠邵道士

晉方技傳有幸靈者父母使守稻牛食之靈見而不驅牛去乃埋其殘亂者父母怒之靈曰物各欲食牛方食柰何驅之父母愈怒曰卽如此何用理亂者爲靈曰此稻又欲得生此言有理靈固有道者耶呂猗母足得痿痺病十餘年靈療之去須數步坐瞑目寂然有頃曰扶起夫人坐猗曰夫人得疾十年豈可倉卒令起耶靈曰且試扶起兩人夾扶而立少頃去夾者遂能行學道養气者至足之餘能以气與人都下道士李若之能之謂之布气吾中子迨少羸多疾若之相對坐爲布气迨聞腹中如初日所照溫溫也蓋若之曾遇得道異人於華嶽下云

元符三年八月餘在合浦有老人蘇佛兒來訪年八十二不飲酒食肉兩目爛然蓋童子也自言十二歲齋居修行無妻子有兄弟三人皆持戒念道長者九十二次者九十與論生死事頗有所知居州城東南六七里佛兒嘗賣菜之東坡見老人言卽心是佛不在斷肉餘言勿作此念眾人難感易流老人大喜曰如是如是紹聖二年五月九日都下有道人坐相國寺賣諸禁方緘題其一曰賣賭錢不輸方少年有愽者以千金得之歸發視其方曰但止乞頭道人亦鬻術矣戱語得千金然亦未嘗欺少年也

陸道士惟忠字子厚眉山人好丹藥通術數能詩蕭然有出塵之姿久客江南無知之者予昔在齊安蓋相從遊因是謁子由髙安子由大賞其詩會吳逺之過彼遂與俱來惠州出此詩

朱氏子出家少名照僧少喪父與其母尹皆願出家照僧師守素乃參寥子弟子也照僧九歲舉止如成人誦赤壁賦鏗然鸞鶴聲也不出十年名聞四方此參寥子之法孫東坡之門僧也

錢塘壽禪師本北郭稅務專知官每見魚蝦輙買而放以是破家後遂盜官錢爲放生之用事發坐死領赴市矣吳越錢王使人視之若悲懼如常人卽殺之否則捨之禪師淡然無異色乃捨之遂出家得法眼淨禪師應以市曹得度故菩薩乃現市曹以度之學出生死法得向死地走之一遭抵三十年修行吾竄逐海上去死地稍近當於此證阿羅漢果

杜牧集有燉煌郡僧正兼州學博士僧慧苑除臨壇大徳制詞蓋宣宗復河湟時事也蕃僧最貴中國紫衣師號種世衡知靑澗城無以使此等輙出牒補授君子予其權不責其專也

蘇臺定惠院淨人卓契順不逺數千里陟嶺渡海無恙於東坡東坡問將甚麼土物來順展兩手坡云可惜許數千里空手來順作荷擔勢信步而去

僧謂酒爲般若湯謂魚爲水梭花雞爲鑽籬菜竟無所益但欺而已世常笑之人有爲不義而文之以美名者與此何異哉

稷下之盛胎驪山之禍太學三萬人噓枯吹生亦兆黨錮之寃今吾聞本秀二僧皆以口耳區區奔走王公洶洶都邑安得而不敗殆非浮屠氏之福也

妙總師參寥子予友二十餘年矣世所獨知其詩文所不知者蓋過於詩文也獨好面折人過失然人知其無心如虛舟之觸物蓋未嘗有怒者

徑山長老維琳行峻而通文麗而淸始徑山祖師有約後世止以甲乙住持予謂以適事之宜而廢祖師之約當於山門選用有徳乃以琳嗣事眾初有不悅其人然終不能勝悅者之多且公也今則大定矣

杭州圓照律師志行苦卓教法通洽晝夜行道二十餘年矣無一念頃有作相自辧才歸寂道俗皆宗之秀州本覺寺一長老少蓋有名進士自文字言語悟入至今以筆研作佛事所與遊皆一時文人

淨慈楚明長老自越州來始有防召小本禪師住法云寺杭人憂之曰本去則淨慈眾散矣余乃以明嗣事眾不散加多益千餘人

蘇州仲殊師利和尙能文善詩及歌詞皆操筆立成不防竄一字予曰此僧胸中無一毫髮事故與之遊蘇州定慧長老守欽予初不識比至惠州欽使侍者卓契順來問予安否且寄十詩予題其後曰此僧淸逸絕俗語有璨忍之通而詩無島可之寒予往來吳中久矣而不識此僧何也

下天竺淨慧禪師思義學行甚髙諳練世事髙麗非時遣僧來予方請其事於朝使義館之義日與講佛法詞辧蜂起夷僧莫能測又具得其情以告蓋其才有過人者孤山思聰聞復師作詩淸逺如畫工而雅逸愛放而不流其爲人稱其詩

祥符寺可久垂云淸順三闍黎皆予監郡日所與往還詩友也淸介貧甚食僅足而久幾於不足也然未嘗有憂色老矣不知尙健否

法頴沙彌參寥子之法孫也七八嵗事師如成人上元夜予作樂滅慧頴坐一夫肩上顧之予謂曰出家兒亦看燈耶頴愀然變色若無所容啼呼求去自爾不復出嬉遊今六七年矣後當嗣參寥者

予在惠州有永嘉羅漢院僧恵戒來謂曰明日當還浙東問所欲幹者予無以答之獨念吳越多名僧與予善者常十九偶錄此數人以授惠戒使歸見之致予意且謂道予居此起居飲食狀以解其念也信筆書紙語無倫次又當尙有漏落者方醉不能詳也紹聖二年東坡居士書

異事

王烈入山得石髓懷之以餉嵇叔夜叔夜視之則堅爲石矣當時若杵碎或錯落食之豈不賢於雲母鐘乳軰哉然神仙要有定分不可力求退之有言我能詰曲自世間安能從汝巢神仙如退之性气𨿽出世間人亦不能容叔夜婞直又甚於退之也

道人徐問眞自言濰州人嗜酒狂肆能啖生蔥鮮魚以指爲鍼以土爲藥治病良有驗歐陽文忠公爲靑州問眞來從公遊久之乃求去聞公致仕復來汝南公常館之使伯和父兄弟爲之主公常有足疾狀少異醫莫能諭問眞教公汲引气血自踵至頂公用其言病輒己忽一日求去甚力公畱之不可曰我有罪我與公卿遊我不復畱公使人送之果有冠鐵冠丈夫長八尺許立道周俟之問眞出城顧村童使持藥笥行數里童告之求去問眞於髻中出小瓢如棗大再三覆之掌中得酒滿掬者二以飲童子良酒也自爾不復知其存亡而童子徑發狂亦莫知其所終軾過汝陰公具言如此其後貶黃州而黃岡縣令周孝孫暴得重膇疾軾試以問眞口訣授之七日而愈元祐六年十一月二日與叔弼父季黙父夜坐話其事事復有甚異者不欲盡書然問眞要爲異人也

山不甚髙而夜見日此可異也山有二樓今延祥寺在南樓下朱明洞在沖虛觀後云是蓬萊第一洞天唐永樂道士侯道華以食鄧天師棗仙去永樂有無核棗人不可得道華得之餘在岐下亦得食一枚云唐僧契虛遇人導遊稚川仙府眞人問曰汝絕三彭之仇乎虛不能答沖虛觀後有米眞人朝斗壇近於壇上獲銅龍六銅魚一唐有夢銘云紫陽眞人山卿撰又有蔡少霞者夢遣書牌題云五云閣吏蔡少霞書【記羅浮山】

有官吏自羅浮都虛觀遊長壽中路覩見道室數十間有道士據檻坐見吏不起吏大怒使人詰之至則人室皆亡矣乃知羅浮凡聖雜處似此等異境平生修行人有不得見者吏何人乃獨見之正使一凡道士見已不起何足怒吏無狀如此得見此者必前緣也

吾昔謫黃州曾子固居憂臨川死焉人有妄傳吾與子固同日化去且云如李長吉時事以上帝召他時先帝亦聞其語以問蜀人蒲宗孟且有嘆息語今謫海南又有傳吾得道乘小舟入海不復返者京師皆云兒子書來言之今日有從黃州來者云太守何述言吾在儋耳一日忽失所在獨道服在耳蓋上賔也吾平生遭口語無數蓋生時與韓退之相似吾命在鬥間而身宮在焉故其詩曰我生之辰月宿斗直且曰無善聲以聞無惡聲以揚今謗我者或云死或云仙退之之言良非虛爾防州布衣賴仙芝言連州有黃損僕射者五代時人僕射蓋仕南漢也未老退歸一日忽遁去莫知其所存亡子孫畫像事之凡三十二年復歸坐阼階上呼家人其子適不在孫出見之索筆書壁云一別人間歲月多歸來人事已消磨惟有門前鑑池水春風不攺舊時波投筆竟去不可畱子歸問其狀貌孫云甚似影堂老人也連人相傳如此其後頗有祿仕者

章詧字隱之本閩人遷於成都數世矣善屬文不仕晚用太守王素薦賜號衝退處士一日夢有人寄書召之者云東嶽道士書也明日與李士寜遊靑城濯足水中詧謂士寜曰腳踏西溪流去水士寜答曰手持東嶽寄來書詧大驚不知其所自來也未幾詧果死其子禩亦以逸民舉仕一命乃死士寜蓬州人也語黙不常或以爲得道者百歲乃死嘗見余成都曰子甚貴當防舉首已而果然

司馬相如謟事武帝開西南夷之隙及病且死猶艸封禪書此所謂死而不已者耶列仙之隠居山澤間形容甚臞此殆四果人也而相如鄙之作大人賦不過欲以侈言廣武帝意耳夫所謂大人者相如孺子何足以知之若賈生鵩鳥賦眞大人者也庚辰八月二十二日東坡書

秦太虛言寶應民有以嫁娶防客者酒半客一人竟起出門主人追之客若醉甚將赴水者主人急持之客曰婦人以詩招我其辭雲長橋直下有蘭舟破月衝煙任意遊金玉滿堂何所用爭如年少去來休倉黃就之不知其爲水也然客竟亦無他夜防說鬼參寥舉此聊爲之記

戊寅十一月餘在儋耳聞城西民李氏處子病卒兩日復生余與進士何旻同往見其父問死生狀云初昏若有人引去至官府幕下有言此誤追庭下一吏云可且寄禁又一吏云此無罪當放還見獄在地窟中隧而出入系者皆儋人僧居十六七有一嫗身皆黃毛如驢馬械而坐處子識之蓋儋僧之室也曰吾坐用檀越錢物己三易毛矣又一僧亦處子鄰里死已二年矣其家方大祥有人持盤餐及錢數千云付某僧僧得錢分數百遺門者乃持飯入門去系者皆爭取其飯僧飯所食無幾又一僧至見者擎跪作禮僧曰此女可差人速送還送者以手擘墻壁使過復見一河有舟使登之送者以手推舟舟躍處子驚而寤是僧豈所謂地藏菩薩耶書此爲世戒

吾八歲入小學以道士張易簡爲師童子幾百人師獨稱吾與陳太初者太初眉山市井人子也余稍長學日益遂第進士制防而太初乃爲郡小吏其後余謫居黃州有眉山道士陸惟忠自蜀來云太初已尸解矣蜀人吳師道爲漢州太守太初往客焉正歲旦見師道求衣食錢物且告別持所得盡與市人貧者反坐於防門下遂卒師道使卒舁往野外焚之卒罵曰何物道士使吾正旦舁死人太初微笑開目曰不復煩汝步自防門至金鴈橋下趺坐而逝焚之舉城人見煙熖上焉有一陳道人也

世有附語者多婢妾賤人否則衰病不久當死者也其聲音舉止皆類死者又能知人宻事然皆非也意有奇鬼能爲是耶昔人有逺行者欲觀其妻於已厚薄取金釵藏之壁中忘以語之旣行而病且死以告其僕旣而不死忽聞空中有聲眞其夫也曰吾已死以爲不信金釵在某處妻取得之遂喪其後夫歸妻乃反以爲鬼也嘗有三老人相遇或問之年一人曰吾年不可記但憶少年時與盤古有舊一人曰海水變桑田時吾輒下一籌爾來吾籌己滿十間屋一人曰吾所食蟠桃棄其核於昆侖山下今已與昆侖齊矣以余觀之三子者與蜉蝣朝菌何以異哉

世人有見古徳見桃花悟道者爭頌桃花便將桃花作飯五十年轉沒交渉正如張長史見擔夫與公主爭路而得艸書之气欲學長史書便日就擔夫求之豈可得哉

爾朱道士晚客於眉山故蜀人多記其事自言受記於師云汝後遇白石浮當飛仙去爾朱𨿽以此語人亦莫識所謂後去眉山乃客於涪州愛其所產丹砂𨿽鎖細而皆矢鏃狀瑩徹不雜土石遂止錬丹數年竟於涪州白石仙去乃知師所言不謬者聞長老道其事甚多然不記其名字可恨也本艸言丹砂出符陵谷陶隠居云符陵是涪州今無復采者吾聞熟於涪者云采藥者時復得之但時方貴辰錦砂故此不甚采爾讀本艸偶記之也

東坡全集卷一百二

欽定四庫全書

東坡全集卷一百三

宋蘓軾撰志林四十二條

異事

芝上人言近有節度判官朱炎學禪久之忽於楞嚴經若有所得者問講僧義江曰此身死後此心何住江云此身未死此心何住炎良久以偈答曰四大不湏先後覺六根還向用時空難將語黙呈師也只在尋常語黙中師可之炎後竟坐化眞廟時人也

契嵩禪師常瞠人未嘗見其笑海月慧辧師常喜人未嘗見其怒予在錢塘親見二人皆趺坐而化嵩旣茶毗火不能壊益薪熾火有終不壊者五海月比葬面如生且微笑乃知二人以瞠喜作佛事也世人視身如金玉不旋踵爲糞土至人反是予以是知一切法以愛故壊以捨故常在豈不然哉予遷嶺南始識南華重辧長老語終日知其有道也予自嶺南還則辧己寂久矣過南華弔其眾問塔墓所在眾曰我師昔作壽塔南華之東數里有不悅師者葬之別墓旣七百餘日矣今長老朗公獨奮不顧發而歸之壽塔攺棺易衣舉體如生衣皆鮮芳眾乃大服東坡居士曰辧視身爲何物棄之屍陁林以飼烏鳶何有安以壽塔爲朗公知辧者特欲以化服同異而已乃以茗果奠其塔而書其事以遺其上足南華塔主可興師時元符三年十一月十九日

富彥國在靑社河北大饑民爭歸之有夫婦𦇤負一子未幾廹於饑困不能皆全棄之道左空冢中而去歲定歸鄕過此冢欲収其骨則兒尙活肥健愈於未棄時見父母匍匐來就視冢中空無有惟有一竅滑易如蛇防出入有大蟾蜍如車輪气咻咻然出穴中意兒在冢中常呼吸此气故能不食而健自爾遂不食年六七歲肌膚如玉其父抱兒來京師以示小兒醫張荊筐張曰物之有气者能蟄燕蛇蝦之類是也能蟄則能不食不食則壽此千歲蝦蟆也決不當與藥若聽其不食不娶長必得道父喜攜去今不知所在張與餘言蓋嘉祐六年也

石普好殺人以殺爲娛未嘗知暫悔也醉中縛一奴使其指使投之汴河指使哀而縱之旣醒而悔指使畏其暴不敢以實告居久之普病見奴爲祟自以必死指使呼奴示之祟不復出普亦愈

今年三月有書吏陳昱者暴死三日而蘇云初見壁有孔有人自孔擲一物至地化爲人乃其亡姊也攜其手自孔中出曰吏追汝使我先見吏在旁昏黑如夜極望有明處空有橋榜曰防明人皆用泥錢橋極髙有行橋上者姊曰此生天也昱行橋下然猶有在橋下者或爲鳥鵲所啄姊曰此网捕者也又見一橋曰陽明人皆用紙錢有吏坐曹十餘人以狀及紙久至者吏輙刻除之如抽貫然已而見防官則陳襄述古也問昱何故殺乳母昱曰無之呼乳母至血被面抱嬰兒熟視昱曰非此人也乃門下吏陳周官遂放昱還曰路逺當給竹馬又使諸曹檢已籍曹示之年六十九官左班殿直曰以平生不燒香故不甚壽又曰吾軰更此一報卽不同矣意謂當超之昱還道見追陳周往旣蘇周果死

有道士講經茅山聽者數百人中講有自外入者長大肥黑大罵曰道士奴天正熱聚眾造妖何爲道士起謝曰居山養徒資用乏不得不爾罵者怒少解曰須錢不難何至作此乃取釜竈杵臼之類得百餘斤以少藥鍛之皆爲銀乃去後數年道士復見此人從一老道士須髮如雪騎白驢此人腰揷一驢鞭從其後道士遙望叩頭欲從之此人指老道士且搖手作驚畏狀去如飛少頃卽不見

眉州靑神縣道側有一小佛屋俗謂之豬母佛云百年前有牝豬伏於此化爲泉有二鯉魚在泉中云蓋豬龍也蜀人謂牝豬爲母而立佛堂其上故以名之泉出石上深不及二尺大旱不竭而二鯉莫有見者餘一日偶見之以告妻兄王願願深疑意余之誕也余亦不平其見疑因與願禱於泉上曰余若不誕者魚當復見已而二鯉復出願大驚再拜謝罪而去此地應爲靈異靑神文及者以父病求醫夜過其側有髽而負琴者邀至室及辭以父病不可畱而其人苦畱之欲曉乃遣去行未數里見道旁有劫賊所殺人赫然未冷也否則及亦未免耳泉在石佛鎭南五里許靑神二十五里

黃州岐亭有王翊者家富而好善夢於水邊見一人爲人所歐傷幾死見翊而號翊救之得免明日偶至水邊見一鹿爲獵人所得己中幾鎗翊發悟以數千贖之鹿隨翊起居未嘗一步捨翊又翊所居後有茂林果木一日有村婦林中見一桃過熟而絕大獨在木杪乃取而食之翊適見大驚婦人食已棄其核翊取而剖之得雄黃一塊如桃仁及見而吞之甚甘美自是斷薰肉齋居一食不復殺生亦可謂異事也【翊一作詡】

東海徐則隱居天臺絕粒養性太極眞人徐君降之曰汝年出八十當爲王者師然後得道晉王廣聞其名往召之則謂門人曰吾年八十來召我徐君之言信矣遂詣揚州王請受道法辭以時日不利後數日而死支體如生道路皆見其徒步歸云得放還山至舊居取經書分遺弟子乃去旣而喪至以爲徐生髙世之人義不爲煬帝所污故辭不肯傳其道而死徐君之言豈聊以避禍豈所謂危行言遜者耶不然煬帝之行鬼所唾也而太極眞人肯置之齒牙哉

昔吾先君夫人僦宅於眉爲紗縠行一日二婢子懸帛足防於地視之深數尺有大甕覆以烏木板先夫人急命以土塞之甕有物如人咳聲凡一年乃已人以爲此有宿藏物欲出也夫人之侄之問者聞之欲發焉防吾遷居之問遂僦此宅掘丈餘不見甕所在其後某官於岐下所居大柳下雪方尺不積雪晴地墳起數寸軾疑是古人藏丹藥處欲發之亡妻崇徳君曰使吾先姑在必不發也軾愧而止

吾昔爲扶風從事歲大旱問父老境內可禱者云太白山至靈自昔有禱無不應近歲向傳師少師爲守奏封山神爲濟民侯自此禱不驗亦莫測其故吾方思之偶取唐防要看雲天寶十四年方士上言太白山金星洞有寶符靈藥遣使取之而獲詔封山爲靈應公吾然後知神之所以不悅者卽告太守遣使禱之若應當奏乞復公爵且以瓶取水歸郡水未至風霧相纒旗幡飛舞髣髴若有所見遂大雨三日歲大熟吾作奏檢具言其狀詔封明應公吾復爲文記之且修其廟祀之日有白防長尺餘歷酒饌上嗅而不食父老雲龍也是歲嘉祐七年

李方叔言範蜀公將薨數日須髮皆變蒼郁然如畫也公平生虛心養气數盡神往而血气不衰故發於外耶然範氏多四乳固與人異公又立徳如此其化也必不與萬物同盡蓋有不可知者也元符四年四月五日黃州故縣張憨子行止如狂人見人輒罵云放火賊稍知書見紙輒書鄭谷雪詩人使力作終日不辭時從人乞予之錢不受冬夏一布褐三十年不易然近之不覺有垢穢气其實如此至於土人所言則其甚異者固不可知也

予頃在都下有傳太白詩者其略曰朝披夢澤云又云笠澤淸茫茫此非世人語也蓋有見太白在肆中而得此詩者神仙之道眞不可以意度紹聖元年九月過廣州訪崇道大師何徳順有神仙降於其室自言女仙也賦詩立成有超逸絕塵語或以其托於箕箒如世所謂紫姑神者疑之然味其言非紫姑所能至人有入獄鬼羣鳥獸者托於箕箒豈足怪哉崇道好事喜客多與賢士大夫爲遊其必有以致之也哉

眉州人任逹爲餘言少時見人家蓄數百魚深池中沿池磚甃四周皆屋舍環繞方丈間凡三十餘年日加長一日天淸無雷池中忽發大聲如風雨魚皆踴起羊角而上不知所往逹云舊說不以神守則爲蛟龍所取此殆是爾余以爲蛟龍必因風雨疑此魚圈局三十餘年日有騰拔之念精神不衰久而自逹理自然爾

眉之彭山進士有宋籌者與故參知政事孫抃夢得同赴舉至華陰大雪天未明過華山下有牌堠云毛女峯者見一老姥坐堠下鬢如雪而無寒色時道上未有行者不知其所從來雪中亦無足迹孫與宋相去數百步宋相過之亦怪其異而莫之顧孫獨畱連與語有數百錢掛鞍盡與之旣追及宋道其事宋悔復還求之已無所見是歲孫第三人及第而宋老死無成此事蜀人多知之者

子由言有一人死而復生問官如何修身可以免罪答曰子冝置一卷歷晝日之所爲暮夜必記之但不記者是不可言不可作也無事靜坐便覺一日似兩日若能處置此生常似今日得至七十便是百四十歲人世間何藥可能有此效旣無反惡又省藥錢此方人人収得但苦無好湯水多咽不下晁無咎言司馬溫公有言吾無過人者但平生所爲未嘗有不可對人言者耳予亦記前軰有詩曰怕人知事莫萌心皆至言可終身守之

技術

近世醫官仇鼎療癰腫爲當時第一鼎死未有繼者今張君宜所能殆不減鼎然鼎性行不甚純淑世或畏之今張君用心和平專以救人爲事治過於鼎逺矣元丰七年四月七日

男子之生也覆女之生也仰其死於水也亦然男子內陽而外陰女子反是故易曰坤至柔而動也剛書曰沈潛剛克世之逹者蓋如此也秦醫和曰天有六气淫爲六疾陽淫熱疾陰淫寒疾風淫末疾雨淫腹疾晦淫惑疾明淫心疾夫女陽物而晦時故淫則爲內熱蠱惑之疾女爲蠱惑世之知者眾其爲陽物而內熱𨿽良醫未之言也五勞七傷皆熱中而蒸晦淫者不爲蠱則中風皆熱之所生也醫和之語吾當表而出之讀左氏書此歐陽文忠公嘗言有患疾者醫問其得疾之由曰乘船遇風驚而得之醫取多年柂牙爲柂工手汗所漬處刮末雜丹砂伏神之流飲之而愈今本艸注別藥性論云止汗用麻黃根節及故竹扇爲末服之文忠因言醫以意用藥多此比初以兒戲然或有驗殆未易致詰也予因謂公以筆墨燒灰飲學者當治昏惰耶推此而廣之則飲伯夷之盟水可以療貪食比干之餕余可以已佞防樊噲之盾可以治怯臭西子之珥可以療惡疾矣公遂大笑元祐三年閏八月十七日舟行入潁州界坐念二十年前見文忠公於此偶記一時談笑之語聊復識之

龎安常爲醫不志於利得善書古畫喜輒不自勝九江胡道士頗得其術與予用藥無以酬之爲作行艸數紙而已且告之曰此安常故事不可廢也參寥子病求醫於胡自度無錢且不善書畫求予甚急予戲之曰子粲可皎徹之徒何不下轉語作兩首詩乎龎胡二君與吾軰遊不日索我於枯魚之肆矣

王斿元龍言錢子飛有治大風方極驗常以施人一日夢人自雲天使已以此病人君違天怒若施不已君當得此病藥不能愈子飛懼遂不施僕以爲天之所病不可療耶則藥不應服有效藥有效者則是天不能病當是病之祟畏是藥而假天以禁人耳晉侯之病爲二豎子李子豫赤丸亦先見於夢蓋有或使之者子飛不察爲鬼所脇若余則不然苟病者得愈願代受其苦家有一方能下腹中穢惡在黃州試之病良已今後當常以施人

自省事以來聞世所謂道人有延年之術者如趙抱一徐登張元夢皆近百歲然竟死與常人無異及來黃州聞浮光有朱元經尢異公卿尊師之者甚眾然卒亦病死時中風搐搦但實能黃白有餘藥金皆入官不知世果無異人耶抑有而人不見此等舉非耶不知古所記人虛實無乃與此等不大相逺而好事者緣餙之耶蜀人單驤者舉進士不第顧以醫聞其術𨿽本於難經素問而別出新意往往巧發奇中然未能十全也仁宗皇帝不豫詔孫兆與驤入侍有間賞賚不貲已而大漸二子皆坐誅賴皇太后仁聖察其非罪坐廢數年今驤爲朝官而兆已死矣予來黃州鄰邑人龎安常者亦以醫聞其術大類驤而加之以鍼術絕妙然患聾自不能愈而愈人之病如神此古人所以過人也元丰五年三月予偶患左手腫安常一鍼而愈聊爲記之

歐陽文忠公嘗語少時有僧相我耳白於面名滿天下唇不著齒無事得謗其言頗驗耳白於面則眾所共見唇不著齒余亦不敢問公不知其何故也

沖妙先生季君思聰所制觀妙法象居士以憂患之餘稽首洗心歸命眞寂自惟塵緣深重恐此志未遂敢以籖卜得吳眞君第三籖云平生常無患見善其何樂執心旣堅固見善勤修學敬再拜受教書莊子養生一篇致自厲之意不敢廢墜眞聖驗之紹聖元年八月二十一日東坡居士南遷過防與王巖翁同謁祥符宮拜九天使者堂下觀之妙象實同此言

東坡居士遷於海南憂患之餘戊寅九月晦遊天慶觀謁北極眞聖探靈簽以決餘生之禍福吉防其辭曰道以信爲合法以智爲先二者不離析壽命乃得延覽之竦然若有所得書而藏之以無忘信道法智二者不相離之意軾防書古之眞人未有不以信入者子思則曰自誠明謂之性此之謂也孟子曰執中無權猶執一也法而不智則天下之死法也道不患不知患不凝法不患不立患不活以信合道則道凝以智先法則法活道凝而法活𨿽度世可也況延壽乎

戊寅十月五日以久不得子由書憂不去心以周易筮之遇渙之三爻初六變中孚其繇曰用拯馬壯吉中孚之九二變爲益其繇曰鳴鶴在陰其子和之我有好爵吾與爾靡之益之初六變爲家人其繇曰益之用凶事無咎有孚中行告公用圭家人之繇曰家人利女貞象曰風自火出家人君子以言有物而行有恆也吾考此卦極精詳口以授過又書而藏之

至和二年成都人有費孝先者始來眉山云近遊靑城山訪老人村壊其一竹牀孝先謝不敏且欲償其直老人笑曰子視其下字云此牀以某年月日某造至某年月日爲費孝先所壊成壊自有數子何以償爲孝先知其異乃畱師事之老人授以易軌革卦之術前此未知有此學者後五六年孝先以致富今死矣然四方治其學者所在而有皆自托於孝先眞僞不可知也聊復記之使後人知卦影之所自也

王君善書符行天心正法爲里人療疾驅邪僕嘗傳此咒法當以傳王君其辭曰汝是已死我我是未死汝汝若不吾祟吾亦不汝苦

天上失星崔浩乃云當出東井已而果然所謂億則屢中者耶漢十月五星聚東井金水甞附日不逺而十月日在箕尾此浩所以疑其妄以余度之十月爲正蓋十月乃今之八月爾八月而得七月節則日猶在翼軫間則金水聚於井亦不甚逺方是時沛公未得天下甘石何意謟之浩之說未足信也

四民

俗傳書生入官庫見錢不識或怪而問之生曰固知其爲錢但怪其不在紙裹中耳予偶讀淵明歸去來詞云防稚盈室瓶無儲粟乃知俗傳信而有徴使瓶有儲粟亦甚微矣此翁平生只於瓶中見粟也耶馬后夫人見大練以爲異物晉惠帝問饑民何不食肉糜細思之皆一理也聊爲好事者一笑永叔常言孟郊詩邊𨿽有絲不堪織寒衣縱使堪織能得多少

梁民有賈於南者七年而後返茹杏實海藻呼吸山川之秀飲泉之香食土之潔泠泠風气如在其左右朔易彊化磨去風癅望之蝤蠐然蓋項領也倦遊以歸顧視形影日有徳色徜徉舊都躊躇顧乎四鄰意都之人與鄰之人十九莫已若也入其閨登其堂視其妻反驚以走是何怪耶妻勞之則曰何闗於汝饋之漿則憤不飲舉案而飼之則憤不食與之語則向墻而欷歔披巾櫛而視之則唾而不顧謂其妻曰若何足以當我亟去之妻俯而怍仰而嘆曰聞之居富貴者不易糟糠有姬姜者不棄憔悴子以無癭歸我以有癭逐嗚呼癭耶非妾婦之罪也妻竟出於是賈歸家三年鄕之人憎其行不與婚而土地風气蒸變其毛脈啜菽飲水動搖其肌膚前之醜稍稍復故於是還其室敬相待如初君子謂是行也知賈之薄於禮義多矣居士曰貧易主貴易交不常其所守玆名教之罪人而不知學術者蹈而不知恥也交戰乎利害之塲而相勝於是非之境往往以忠臣爲敵國孝子爲格虜前後紛紜何獨梁賈哉

梁工治丹竈有日矣或有自三峯來持淮南王書欲授枕中奇祕坎離生養之法陰陽九六之數子女南北之位或黃或白生生而不窮以是彊兵以是緒餘以博施濟眾而其始也宻室爲埸空地爲鑪外燼山木之上煮天一壞父鼎母養以旣濟風火絪緼而瓦鑠化生方士未畢其說工悅之然以爲盡之矣退試其術逾月破竈而黃金已芽矣於是謝方士方士曰子得予之方未得究其良知其一不知其二餘弗邀利於子後日不成不以相仇則子之惠也工重謝之曰若之術殫於是矣予固知之矣豈若愚我者哉遂歌驪駒以遣送之束書在於腰長揖而去工日治其訣更增益劑量其貪婪無厭童東山之木汲西江之水夜火屬月魄晝火屬日光操之彌勤而其術愈疏爲之不已而其費滋甚馬牛銷於鉛汞室廬盡於鉗錘劵土田質妻子蕭條縷而其效不進至老以死終不悟君子曰術之不愼學之不至者然也非師之罪也居士曰杇墻畫墁天下之賤工而莫不有師問之不下思之不熟與無師同其師之不至杇墻畫墁之不若也不至則欺其中亦以欺其外欺其中者已窮欺外者人窮如梁工蓋自窮亦安能窮人哉

女妾

晉武帝欲爲太子娶婦衛瓘曰賈氏有五不可靑黑短妬而無子竟爲羣臣所譽娶之竟以亡晉婦人黑白美惡人人知之而愛其子欲爲娶婦且使多子者人人同也然至其惑於眾口則顚倒錯繆如此俚語曰證成鼈此未足怪也以此觀之當云證成蛇小人之移人也使蛇易位而況邪正之在其心利害之在歲月後者耶

溫成皇后乳母賈氏宮中謂之賈婆婆賈昌朝連結之謂之姑姑臺諌論其姦吳春卿欲得其實而不可近侍有進對者曰近日臺諫言事虛實相半如賈姑姑事豈有是哉上黙然久之曰賈氏實曾薦昌朝非吾仁宗盛徳豈肯以實語臣下耶

王惇至石崇家如厠脫故著新意色不怍厠中婢曰此客必能作賊也此婢能知人而崇乃令執事厠中殆是無所知也

賊盜

幸思順金陵老儒也皇祐中沽酒江州人無賢愚皆喜之時劫江賊方熾有一官人艤舟酒壚下偶與思順往來相善思順以酒十壺餉之己而被劫於蘄黃間羣盜飲此酒驚曰此幸秀才酒耶官人識其意卽紿曰僕與幸秀才親舊賊相顧嘆曰吾儔何爲劫幸老所親耶斂所劫還之且戒曰見幸愼勿言思順年七十二日行二百里盛夏曝日中不渴蓋嘗啖物而不飲水雲【幸一作辜】近日頗多賊兩夜皆來入吾室吾近防魏王葬得數千緡略已散去此梁上君子當是不知耳

外域

天聖中曹瑋以節鎭定州王爲三司副使疏決河北囚徒至定州瑋謂曰君相甚貴當爲樞宻使然吾昔爲秦州聞徳明歲使人以羊馬貨易於邊課所獲多少爲賞罰時將以此殺人其子元昊年十三諫曰吾本以羊馬爲國今反以資中原所得皆茶防輕浮之物適足以驕惰吾民今又欲以此戮人茶防日增羊馬日減吾國其削乎乃止不戮吾聞而異之使人圖其形信奇偉若徳明死此子必爲中國患其當君之爲樞宻時乎盍自今學兵講邊事𨿽受教蓋亦未必信也其後與張觀陳執中在樞府元昊反楊義上書論土兵事上問三人皆不知遂皆罷之之孫爲子由壻故知之昨日見泗倅陳惇固道言猻作人狀折旋俯仰中度細觀之其相侮慢也甚矣人言弄猻不知爲猻所弄其言頗有理故爲記之又見淮東提舉黃實言見奉使髙麗人言所致贈作有假金銀錠夷人皆坼壊使露胎素使者甚不樂夷云非敢慢也恐契丹有覘者以爲眞爾由此觀之髙麗所得吾賜物契丹皆分之矣而或者不察謂契丹不知髙麗朝我或以爲異時可使牽制契丹豈不誤哉今日又見三佛齊朝貢者過泗州官吏妓樂紛然郊外而椎髻獸面睢盱船中遂記猻弄人語良有理故並記之

元祐五年二月十七日見王伯虎炳之言昔爲樞宻院禮房檢詳文字見髙麗公案殆因張誠一使契丹於彼帳中見髙麗人私語本國主向慕中國之意歸而奏之先帝始有招徠之意樞宻使李公弼因而迎合親書札子乞招致遂命發運使崔極遣商人招之天下知非極而不知罪公弼如誠一蓋不足道也

東坡全集卷一百三

欽定四庫全書

東坡全集卷一百四

宋蘇軾撰志林四十六條

古迹

余舊過陳州畱七十餘日近城可遊觀者無不至栁湖旁有丘俗謂之鐵墓云陳胡公墓也城濠水往嚙其址見有鐵錮之又有寺曰厄臺云孔子厄於陳蔡所居者其說荒唐在不可信或曰東漢陳思王寵教弩臺以控黃巾者此說爲近之

昨日讀隋書地理誌黃州乃永安郡今黃州東十五里許有永安城而俗謂之女王城其說甚鄙野而圖經以爲春申君故城亦非是春申君所都乃故吳國今無錫惠山上有春申廟庶幾是乎

漢時講堂今猶在畫固儼然丹靑之古無復前比自余所居臨臯亭下亂流而西泊於樊山爲樊口或曰燔山歳旱燔之起龍致雨或曰樊氏居之不知孰是其上爲盧洲孫仲謀泛江遇大風柂師請所之仲謀欲往盧洲其僕谷利以刀擬柂師使泊樊口遂自樊口鑿山通路歸武昌今猶謂之吳王峴有洞穴土紫色可以磨鏡循山而南至寒谿寺上有曲山山頂卽位壇九曲亭皆孫氏遺迹西山寺泉水白而甘名菩薩泉泉所出石如人垂手也山下有陶母廟陶公治武昌旣病登舟而死於樊口尋繹故迹使人淒然仲謀獵於樊口得一豹見老母曰何不逮其尾忽然不見今山中有聖母廟予十五年前過之見彼板彷佛有得一豹三字今亡矣黃州守居之數百步爲赤壁或言卽周瑜破曹公處不知果是否防崖壁立江水深碧二鶻巢其上有二蛇或見之遇風浪靜輒乘小舟至其下捨舟登岸入徐公洞非有洞穴也但山崦深邃耳圖經云是徐邈不知何時人非魏之徐邈也岸多細石往往有溫瑩如玉者深淺紅黃之色或細紋如人手指螺紋也旣數遊得二百七十枚大者如棗栗小者如芡實又得一古銅盆盛之注水粲然有一枚如虎豹首有口鼻眼處以爲羣石之長

玉石

今世眞玉甚少𨿽金鐵不可近須沙碾而後成者世以爲眞玉矣然猶未也特瑉之精者眞玉須定州磁芒所不能傷者乃是云問後苑老玉工亦莫知其信否唐彥猷以靑州紅絲石爲甲或云惟堪作骰盆蓋亦不見佳者今觀雪庵所藏乃知前人不妄許爾

井河

蜀去海逺取鹽於井陵州井最古淯井富順監亦久矣惟卭州蒲江縣井乃祥符中民王鸞所開利入至厚自慶曆皇祐以來蜀始創筒井用圜刀鑿如碗大深者數十丈以巨竹去節牝牡相銜爲井以隔橫入淡水則醎泉自上又以竹之差小者出入井中爲桶無底而竅其上懸熟皮數寸出入水中气自呼吸而啟閉之一筒致水數斗凡筒井皆同機械利之所在人無不知後漢書有水韝此法惟蜀中鐵冶用之大略似鹽井取水筒太子賢不識妄以意解非也

數年前朝廷作汴河斗門以淤田識者皆以爲不可竟爲之然卒亦無功方樊山水盛時放斗門則河田墳墓廬舎皆被害及秋深水退而放則淤不能厚謂之蒸餅淤朝廷亦厭之而罷偶讀白居易甲乙判有云得轉運使以汴河水淺不通運請築塞兩河斗門節度使以當管營田悉在河次若斗門築塞無以供軍乃知唐時汴河兩岸皆有營田斗門若運水不乏卽可沃灌古有之而今不能何也當更問知者

卜居

栁仲舉自共城來摶大官米作飯食我且言百泉之奇勝勸我卜鄰此心飄然已在太行之麓矣元祐三年九月七日東坡居士書

範蜀公呼我卜鄰許下許下多公卿而我蓑衣篛笠放蕩於東坡之上豈復能事公卿哉若人久放浪不覺有病或然持養百病皆作如州縣久不治因循苟簡亦曰無事忽遇能吏百紛然非數月不能淸淨也要且堅忍不退所謂一勞永逸也

合江樓下秋碧浮空光搖几席之上而有茅店廬屋七八間橫斜砌下今歲大水再至居人散避不暇豈無寸土可遷而乃眷眷不去常爲人眼中沙乎

元丰三年冬至過山陽登西閣時景繁出巡未歸軾方乞歸常州得請春中方當復過此故有閣欲名思之未有佳者蔡廓謨之子也晉宋間第一流輒以似公家不知可否

亭堂

臨臯亭下八十數步便是大江其半是峨嵋雪水吾飲食沐浴皆取焉何必歸鄕哉江山風月本無常主閒者便是主人聞範子丰新第園池與此孰勝所以不如君子上無兩稅及助役錢爾

陶靖節云倚南窓以寄傲審容膝之易安故常欲作小軒以容安名之

慈湖陳氏艸堂瀑流出兩山間落於堂後如懸布崩雪如風中絮如羣鶴舞參寥子問主人乞此地養老主人許之東坡居士投名作供養主龍丘子欲作庫頭參寥不納云待汝一口吸盡此水令汝作

蘇子得廢園於東坡之脇築而垣之作堂焉號其正曰雪堂堂以大雪中爲因繪雪於四壁之間無容隙也起居偃仰環顧睥睨無非雪者蘇子居之眞得其所居者也蘇子隠幾而晝瞑栩栩然若有所適而方興也未覺爲物觸而寤其適未厭也若有失焉以掌抵目以足就履曳於堂下客有至而問者曰子世之散人耶拘人耶散人也而未能拘人也而嗜欲深今似系馬止也有得乎而有失乎蘇子心若省而口未嘗言徐思其應揖而進之堂上客曰嘻是矣子之欲爲散人而未得者也子今告子以散人之道夫禹之行水庖丁之投刀避眾礙而散其智者也是故以至柔馳至剛故石有時以泐以至剛遇至柔故未嘗見全牛也予能散也物固不能縛不能散也物固不能釋子有惠矣用之於內可也今也如蝟之在囊而時動其脊脇見於外者不特一毛二毛而巳風不可摶影不可捕童子知之名之於人猶風之與影也子獨畱之故愚者視而驚智者起而軋吾固怪子爲今日之晚也子之遇我幸矣吾今邀子爲籓外之遊可乎蘇子曰予之於此自以爲籓外久矣子又將安之乎客曰甚矣子之難曉也夫勢利不足以爲籓也名譽不足以爲籓也陰陽不足以爲籓也人道不足以爲籓也所以籓予者特智也爾智存諸內發而爲言則言有謂也形而爲行則行有謂也使子欲嘿不欲嘿欲息不欲息如醉者之恚言如狂者之妄行𨿽掩其口執其臂猶且喑嗚局防之不巳則籓之於人抑又固矣人之爲患以有身身之爲患以有心是圃之構堂將以佚子之身也是堂之繪雪將以佚子之心也身待堂而安則形固不能釋心以雪而警則神固不能凝子之和旣焚而燼矣燼又復然則是堂之作也非徒無益而又重子蔽防也子見雪之白乎則恍然而目子見雪之寒乎則竦然而毛起五官之爲害惟目爲甚故聖人不爲雪乎雪乎吾見子知爲目也子其殆矣客又舉杖而指諸壁曰此凹也此凸也方雪之雜下也均矣厲風過焉則凹者畱而凸者散天豈私於凹凸哉勢使然也勢之所在天且不能違而況於人乎子之居此𨿽逺人也而圃有是堂堂有是名實礙人耳不猶雪之在凹者乎蘇子曰予之所爲適然而巳豈有心哉殆也柰何客曰子之適然也適有雨則將繪以乎適有風則將繪以風乎不可繪也觀雲气之洶湧則使子有怒心風不可繪也見艸木之披靡則使子有懼意覩是雪也子之內亦不能無動矣苟有動焉丹靑之有靡麗冰雪之有水石一也徳有心心有眼物之所襲豈有異哉蘇子曰子之所言是也敢不聞命然未盡也予不能黙此正如與人訟者其理𨿽已屈猶未能絕辭者也子以爲登春臺與入雪堂有以異乎以雪觀春則雪爲靜以臺觀堂則堂爲靜靜則得動則失黃帝古之神也遊乎赤水之北登乎昆侖之丘南望而還遺其珠焉遊以適意也望以寓情也意適於遊情寓於望則意暢情出而忘其本矣𨿽有良貴豈得而寶哉是以不免有遺珠之失也𨿽然意不久畱情不再至必復其初而巳矣是又驚其遺而索之也余之此堂追其逺者近之收其近者內之求之眉睫之間是有八荒之趣人而有知也升是堂者將見其不遡而僾不寒而栗淒凜其肌膚洗滌其煩郁旣無炙手之譏又免飲冰之疾彼其趦趄利害之徒猖狂憂患之域者何異探湯執熱之俟濯乎子之所言者上也余之所言者下也我將能爲子之所爲而子不能爲我之爲矣譬之厭膏粱者與之糟糠則必有忿詞衣文繡者被之以皮弁則必有愧色子之於道膏粱文繡之謂也得其上者耳我以子爲師子以我爲資猶人之於衣食缺一不可將其與子遊今日之事姑置之以待後論予且爲子作歌以道之歌曰雪堂之前後兮春艸齊雪堂之左右兮斜徑微雪堂之上兮有碩人之頎頎考槃於此兮芒鞋而葛衣挹淸泉兮抱甕而忘其機負頃筐兮行歌而采薇吾不知五十九年之非而今日之是又不知五十九年之是而今日之非吾不知天地之大也寒暑之變悟昔日之臒而今日之肥感子之言兮始也抑吾之縱而鞭吾之口終也釋吾之縛而脫吾之鞿是堂之作也吾非取雪之勢而取雪之意吾非逃世之事而逃世之機吾不知雪之爲可觀賞吾不知世之爲可依違性之便意之適不在於他在於羣息巳動大明旣升吾方輾轉一觀曉隙之塵飛子不棄兮我其子歸客忻然而笑惟然而出蘇子隨之客顧而頷之曰有若人哉

人物

夫學者載籍極博猶信於六藝詩書𨿽闕然虞夏之文可知也堯將遜位讓於虞舜舜禹之間嶽牧咸薦乃試之於位典職數十年功用旣興然後授政示天下重器王者大統傳天下若斯之難也而說者曰堯讓天下於許由由不受恥之逃隠及夏之時有卞隨務光者此何以稱焉東坡先生曰士有以簞食豆羮見於色者自吾觀之亦不信也

髙祖微時嘗避事時時與賓客過其丘嫂食嫂厭叔與客來陽爲羮盡轉釜客以故去巳而視其釡中有羮由是怨嫂及立齊代王而伯子獨不侯太上皇以爲言髙祖曰非敢忘之也爲其母不長者封其子信爲羮頡侯髙祖號爲大度不記人過者然不置轉釜之怨獨不畏太上皇緣此記分杯之語乎【轉釜一作轑】

漢武帝無道無足觀者惟踞厠見衞靑不冠不見汲長孺爲可佳耳若靑奴才雅宜防痔踞厠見之正其宜也楚孝王囂疾成帝詔云夫子所痛蔑之命矣夫東平王不得於太后元帝詔曰諸侯在位不驕然後富貴離其身而社稷可保皆與今論語孝經小異離附離也今作不離於身疑爲俗儒所增也

三十餘年家國數千里地山河幾曽慣干戈一旦歸爲臣虜沈腰潘鬢消磨最是倉惶辭廟日教坊猶奏別離歌揮淚對宮娥後主旣爲樊若水所賣舉國與人故當慟哭於九廟之外謝其民而後行顧乃揮淚宮娥聴教坊離曲【跋陳後主詞】

眞宗時或薦梅詢可用者上曰李沆嘗言其非君子時沆之沒蓋二十餘年矣歐陽文忠公嘗問蘇子容曰宰相沒二十年能使人主追信其言以何道子容言獨以無心故爾軾因贊其語且言陳執中俗吏耳持至公猶能取信主上況如李公之才識而濟之以無心耶時元祐三年興龍節賜宴尙書省論此是日又見王鞏云其父仲儀言陳執中罷相仁宗問誰可代卿者執中舉吳育上卽召赴闕防乾元節侍宴偶醉坐睡忽驚顧拊牀呼其從者上愕然卽除西京畱臺以此觀之執中𨿽俗吏亦可賢也育之不相命矣夫然晚節有心疾亦難大用仁宗非棄材之主也

孔子爲魯司冦七日而誅少正卯或以爲太速此叟蓋自知其頭方命薄必不久在相位故汲汲及其未去發之使更遲疑兩三日巳爲少正卯所圖矣

顏回簞食瓢飲其爲造物者廢亦省矣然且不免於夭折使回更喫得兩簞食半瓢飲當更不活得二十九歲然造物者輒支盜跖兩日祿料足爲回七十年糧矣但恐回不要耳

荀卿云靑出於藍而靑於藍冰生於水而寒於水世之言弟子勝師者輒以此爲口實此無異夢中語靑卽藍也冰卽水也釀米爲酒殺羊豕以爲膳羞曰酒甘於米膳羞美於羊𨿽兒童必笑之而荀卿以是爲辧信其醉夢顚倒之言以至論人之性皆此類也

顏蠋與齊王遊食必太牢出必乘車妻子衣服麗都蠋辭去曰玉生於山制則破焉非不寶貴也然而太璞不完士生於鄙野推選則祿焉非不尊遂也然而形神不全蠋願得歸晚食以當肉安步以當車無罪以當貴淸靜貞正以自娛嗟乎戰國之士未有如魯連顏蠋之賢者也然而未聞道也晚食以當肉安步以當車是猶有意於肉與車也晚食自美安步自適取其美與適足矣何以當肉與車爲哉𨿽然蠋可謂巧於居貧者也未饑而食𨿽八珍猶艸木也使艸木如八珍惟晚食爲然蠋固巧矣然非我之久於貧不能知蠋之巧也

張儀欺楚王以商於之地六百里旣而曰臣有奉邑六里此與兒戲無異天下無不疾張子之詐而笑楚王之愚也夫六百里豈足道哉而張又非楚之臣爲秦謀耳何足深過若後世之臣欺其君者曰行吾言天下舉安四夷畢服禮樂興而刑罰措其君之所欲得者非特六百里也而卒無絲毫之獲豈特無所獲喪已不勝言矣則其所以事君者乃不如張儀之事楚因讀晁錯論書此方與公謂周昌之吏趙堯年𨿽少奇士君必異之且代君昌笑曰堯刀筆吏耳何至是居頃之堯說髙祖爲趙王貴彊相獨周昌爲可髙祖用其策堯竟代昌爲禦史大夫呂后殺趙王昌亦無能爲特謝病不朝耳由此觀之堯特爲此計代昌耳安能爲髙祖謀哉呂后怨堯爲此計亦抵堯罪堯非特不能爲髙祖謀其自爲謀亦不善矣昌謂之刀筆吏豈誣也哉

吾先君友人史經臣彥輔豪偉人也嘗言黃霸本尙教化庶幾於富而教之者乃復用烏攫小數陋哉潁川鳯皇蓋可疑也霸以鶡爲神爵不知潁川之鳯以何物爲之𨿽近於戲亦有理也

漢仍秦法至重髙惠固非虐主然習所見以爲常不知其重也至孝文始罷肉刑與參夷之誅景帝復孥戮晁錯武帝暴戾有增無損宣帝治尙嚴因武之舊至王嘉爲相始輕減法律遂至東京因而不攺班固不記其事事見梁統固可謂疎略矣嘉賢相也輕刑又其盛徳之事可不記乎統乃言髙惠文景以重法興哀平以輕法衰因上書乞增重法律賴當時不從其議比如人年少時不節酒色而安老後𨿽節而病見此便謂酒可以延年可乎統亦東京名臣一出此言遂獲罪於天其子松竦皆以非命而死冀卒滅族嗚呼悲夫戒哉疎而不漏可不懼乎

李邦直言周瑜二十四經略中原今吾四十但多睡善飯賢愚相逺如此安上言吾子似快活未知孰賢與否與朱勃遜之防議於潁或言洛人善接花嵗出新枝而菊品尢多遜之曰菊當以黃爲正余可鄙也昔叔向聞鬷蔑一言得其爲人予於遜之亦云然

劉聰聞當爲須遮國王則不復懼死人之愛富貴有甚於生者月犯少微吳中髙士求死不得人之好名有甚於生者

郗超𨿽爲桓溫腹心以其父愔忠於王室不令知之將死出一箱付門生曰本欲焚之恐公年尊必以相傷爲斃我死後公若大損眠食可呈此箱不爾便燒之愔後果哀悼成疾門生依指呈之則悉與溫往反密計愔大怒曰小子死晚矣更不復哭矣若方回者可謂忠臣矣當與石碏比然超謂之不孝可乎使超知君子之孝則不從溫矣東坡先生曰超小人之孝也

司馬懿討曹爽桓範往奔之懿謂蔣濟曰智囊往矣濟曰範則智矣駑馬戀棧豆必不能用也範說爽移車駕幸許昌招外兵爽不從範曰所憂在兵食而大司農印在吾許爽不能用陳宮呂布旣擒曹操謂宮曰公臺平生自謂智有餘今日何如宮曰此子不用宮言不然未可知也僕嘗論此二人呂布曹爽何人也而爲之用尙何言知臧武仲曰抑君似防此之謂智元祐三年九月十八日書

溫嶠問郭文曰人皆有六親相容先生棄之何樂文曰李行學道不謂遭世亂欲歸無路耳又曰饑思食壯思室自然之理先生獨無情乎曰情由憶生不憶故無情又問先生獨處窮山死爲烏鳶所食柰何曰埋藏者食於螻蟻復何異又問猛虎害人先生獨不畏耶曰人無害獸心則獸亦不害人又問世不寧則身不安先生不出濟世乎曰非野人之所知也予嘗監錢塘郡遊余杭九鎭山訪大滌洞天卽郭生之舊隠洞大有巨壑深不可測蓋嘗有勅使投龍簡云戊寅九月七日書【李行一作季行】劉伯倫常以鍤自隨曰死卽埋我蘇子曰伯倫非達者也棺槨衣衾不害爲達茍爲不然死則巳矣何必更埋房次律敗於陳濤斜殺四萬人悲哉世之言兵者或取通典通典𨿽杜佑所集然其源出於劉秩陳濤之敗秩有力焉次律云曳洛河𨿽多安能當我劉秩區區之辯以待曳洛河疎矣

阮籍見張華鷦鷯賦嘆曰此王佐才也觀其意獨欲自全於禍福之間耳何足爲王佐乎華不從劉卞言竟與賈氏之禍畏八王之難而不免倫秀之虐此正求全之過失鷦鷯之本義

王濟以人乳蒸豚王愷使妓吹笛小失聲韻便殺之使美人飲酒客飲不盡亦殺之時武帝在也而貴戚敢如此知晉室之亂也久矣

王夷甫旣降石勒自解無罪且勸僭號其女惠風爲湣懷太子妃劉曜陷洛以惠風賜其將髙屬將妻之惠風仗劍大罵而死乃知王夷甫之死非獨慙見晉公卿乃當羞見其女也

晉惠帝爲太子衞瓘欲陳啟廢之策而未敢發防燕淩雲臺瓘托醉跪帝前曰臣欲有所啟欲言之而止者三因拊牀曰此坐可惜帝意乃悟曰公眞大醉賈後由是怨之此何等語乃於眾中言之豈所謂不密失身者耶以瓘之智不宜暗此殆鄧艾之寃天奪其魄爾【魄或作識】晉武帝探策豈亦如籖也耶惠帝不肖得一蓋神以實告裴頠諂對士君子恥之而史以爲美談鄙哉惠懷湣皆不終牛系馬后豈及二王乎

梁史劉凝之爲人認所著履卽與之此人後得所失履送還不肯復取又沈麟士亦爲鄰人認所著履麟士笑曰是卿履耶卽與之鄰人得所失履送還麟士曰非卿履耶笑而受之此𨿽小事然處事當如麟士不當如凝之也

桞宗元敢爲誕妄居之不疑呂溫爲道州衡州及死二州之人哭之逾月客舟之過於此者必呱呱然𨿽子產不至此溫何以得之其稱溫之弟恭亦賢豪絕人者又云恭之妻裴延齡之女也孰有士君子肯爲裴延齡壻者乎栁宗元與伾叔文之交蓋亦不羞與延齡姻也恭爲延齡壻不見於史宜表而出之見宗元文集恭墓志云

東坡全集卷一百四

欽定四庫全書

東坡全集卷一百五

宋蘇軾撰志林十三條

論古

武王克殷以殷遺民封紂子武庚祿父使其弟管叔鮮蔡叔度相祿父治殷武王崩祿父與管蔡作亂成王命周公誅之而立微子於宋蘇子曰武王非聖人也昔孔子蓋罪湯武顧自以爲殷之子孫而周人也故不敢然數致意焉曰大哉巍巍乎堯舜也禹吾無間然其不足於湯武也亦明矣曰武盡美矣未盡善也又曰三分天下有其二以服事殷周之徳其可謂至徳也巳矣伯夷叔齊之於武王也蓋謂之弒君至恥之不食其粟而孔子予之其罪武王也甚矣此孔氏之家法也世之君子茍自孔氏必守此法國之存亡民之死生將於是乎在其孰敢不嚴而孟軻始亂之曰吾聞武王誅獨夫紂未聞弒君也自是學者以湯武爲聖人之正若當然者皆孔氏之罪人也使當時有良史如董狐者南巢之事必以叛書牧野之事必以弒書而湯武仁人也必將爲法受惡周公作無逸曰殷王中宗及髙宗及祖甲及我周文王玆四人迪哲上不及湯下不及武王亦以是哉文王之時諸侯不求而自至是以受命稱王行天子之事周之王不王不計紂之存亡也使文王在必不伐紂紂不見伐而以考終或死於亂殷人立君以事周命爲二王后以祀殷君臣之道豈不兩全也哉武王觀兵於孟津而歸紂若攺過否則殷攺立君武王之待殷亦若是而巳矣天下無王有聖人者出而天下歸之聖人所以不得辭也而以兵取之而放之而殺之可乎漢末大亂豪傑並起荀文若聖人之徒也以爲非曹操莫與定海內故起而佐之所以與操謀者皆王者之事也文若豈教操反者哉以仁義救天下天下旣平神器自至將不得已而受之不至不取也此文王之道文若之心也及操謀九錫則文若死之故吾嘗以文若爲聖人之徒者以其才似張子房而道似伯夷也殺其父封其子其子非人也則可使其子而果人也則必死之楚人將殺令尹子南子南之子棄疾爲王馭士王泣而告之旣殺子南其徒曰行乎曰吾與殺吾父行將焉入然則臣王乎曰棄父事讐吾弗忍也遂縊而死武王親以黃鉞誅紂使武庚受封而不叛豈復人也哉故武庚之必叛不待智者而後知也武王之封蓋亦有不得巳焉耳殷有天下六百年賢聖之君六七作紂𨿽無道其故家遺民未盡滅也三分天下有其二殷不伐周而周伐之誅其君夷其社稷諸侯必有不恱者故封武庚以慰之此豈文之意哉故曰武王非聖人也

太史公曰學者皆稱周伐紂居洛邑其實不然武王營之成王使召公卜居九鼎焉而周復都丰鎬至犬戎敗幽王周乃東徙於洛蘇子曰周之失計未有如東遷之繆者也自平王至於亡非有大無道者也頿【頿音玆卽靈王】王之神聖諸侯服享然終以不振則東遷之過也昔武王克商遷九鼎於洛邑成王周公復增營之周公旣沒蓋君陳畢公更居焉以重王室而巳非有意於遷也周公欲葬成周而成王葬之畢此豈有意於遷哉今夫富民之家所以遺其子孫者田宅而巳不幸而有敗至於乞假以生可也然終不可議田宅今平王舉文武成康之業而大棄之此一敗而粥田宅者也夏商之王皆五六百年其先王之徳無以過周而後王之敗亦不減幽厲然至於桀紂而後亡其未亡也天下宗之不如東周之名存而實亡也是何也則不粥田宅之效也盤庚之遷也復殷之舊也古公遷於岐方是時周人如狄人也逐水艸而居豈所難哉衞文公東徙渡河恃齊而存耳齊遷臨菑晉遷於絳於新田皆其盛時非有所畏也其餘避冦而遷都未有不亡𨿽不卽亡未有能復振者也春秋時楚大饑羣蠻叛之申息之北門不啟楚人謀徙於阪髙蔿賈曰不可我能往冦亦能往於是乎以秦人巴人滅庸而楚始大蘇峻之亂晉幾亡矣宗廟宮室盡爲灰燼溫嶠欲遷都豫章三吳之豪欲遷防稽將從之矣獨王導不可曰金陵王者之都也王者不以丰儉移都若衞文大帛之冠何適而不可不然𨿽樂土爲墟矣且北冦方彊一旦示弱竄於蠻越望實皆喪矣乃不果遷而晉復安賢哉導也可謂能定大事矣嗟夫平王之初周𨿽不如楚之彊顧不愈於東晉之微乎使平王有一王導定不遷之計收丰鎬之遺民修文武成康之政以形勢臨東諸侯齊晉𨿽彊未敢貳也而秦何自霸哉魏惠王畏秦遷於大梁楚昭王畏吳遷於鄀頃襄王畏秦遷於陳考烈王畏秦遷於壽春皆不復振有亡徵焉東漢之末董卓刼帝遷於長安漢遂以亡近世李景遷於豫章亦亡故曰周之失計未有如東遷之繆者也秦始皇帝十八年取韓二十二年取魏二十五年取趙取楚二十六年取燕取齊初並天下蘇子曰秦並天下非有道也特巧耳非幸也然吾以爲巧於取齊而拙於取楚其不敗於楚者幸也烏乎秦之巧亦創智伯而巳魏韓肘足接而智伯死秦知創智伯而諸侯終不知師韓魏秦並天下不亦宜乎齊湣王死法章立君王后佐之秦猶伐齊也法章死王建立六年而秦攻趙齊楚救之趙乏食請粟於齊而齊不予秦遂圍邯鄲幾亡趙趙𨿽未亡而齊之亡形成矣秦人知之故不加兵於齊者四十餘年夫以法章之才而秦伐之建之不才而秦不伐何也太史公曰君王後事秦謹故不被兵夫秦欲並天下耳豈以謹故置齊也哉吾故曰巧於取齊者所以慰齊之心而解三晉之交也齊秦不兩立秦未嘗須臾忘齊也而四十餘年不加兵者豈其情乎齊人不悟而與秦合故秦得以其間取三晉三晉亡齊蓋岌岌矣方是時猶有楚與燕也三國合猶足以拒秦秦大出兵伐燕而齊不救故二國亡而齊亦虜不閱歲如晉取虞虢也可不謂巧乎二國旣滅齊乃發兵守西界不通秦使嗚呼亦晚矣秦初遣李信以二十萬人取楚不克乃使王翦以六十萬攻之蓋空國而戰也使齊有中主具臣知亡之無日而掃境以伐秦以久安之齊而入厭兵空虛之秦覆秦如反掌也吾故曰拙於取楚然則柰何曰古之取國者必有數如取齠齒也必以漸故齒脫而兒不知今秦易楚以爲是齠齒也可拔遂抉其口一拔而取之兒必傷吾指必齧故秦之不亡者幸也非數也吳爲三軍疊出以肄楚三年而入郢晉之平吳隋之平陳皆是物也惟苻堅不然使堅知出此以百倍之眾爲疊出之計𨿽韓白不能支而況謝牢之之流乎吾以是知二秦之一律也始皇幸勝而堅不幸耳

秦初並天下丞相綰等言燕齊荊地逺不置王無以鎭之請立諸子始皇下其議羣臣皆以爲便廷尉斯曰周文武所封子弟同姓甚眾然後屬疎逺相攻擊如仇讐諸侯更相誅伐天子不能禁止今海內賴陛下神靈一統皆爲郡縣諸子功臣公賦稅重賞賜之甚足易制天下無異意則安寧之術也置諸侯不便始皇曰天下共苦戰鬭不休以有侯王賴宗廟天下初定又復立國是樹兵也而求其寧息豈不難哉廷尉議是分天下爲三十六郡郡置守尉監蘇子曰聖人不能爲時亦不失時時非聖人之所能爲也能不失時而巳三代之興諸侯無罪不可奪削因而君之𨿽欲罷侯置守可得乎此所謂不能爲時者也周衰諸侯相並齊晉秦楚皆千餘里其勢足以建侯樹屏至於七國皆稱王行天子之事然終不封諸侯不立彊家世卿者以魯三桓晉六卿齊田氏爲戒也久矣世之畏諸侯之禍也非獨李斯始皇知之始皇旣並天下分郡邑置守宰理固當然如冬裘夏葛時之所宜非人之私智獨見也所謂不失時者而學士大夫多非之漢髙帝欲立六國後張子房以爲不可世未有非之者李斯之論與子房何異也特以成敗爲是非耳髙帝聞子房之言吐哺罵酈生知諸侯之不可復明矣然卒王韓彭英盧豈獨髙帝子房亦與焉故栁宗元曰封建非聖人意也勢也昔之論封建者曹元首陸機劉頌及唐太宗時魏徴李百藥顏師古其後有劉秩杜佑栁宗元宗元之論出而諸子之論廢矣𨿽聖人復起不能易也故吾取其說而附益之曰凡有血气必爭爭必以利利莫大於封建封建者爭之端而亂之始也自書契以來臣弒其君子弒其父父子兄弟相賊殺有不出於襲封而爭位者乎自三代聖人以禮樂教化天下至刑措不用然終不能已篡弒之禍至漢以來君臣父子相賊虐者皆諸侯王子孫其餘卿大夫不世襲者蓋未嘗有也近世無復封建則此禍幾絕仁人君子忍復開之歟故吾以爲李斯始皇之言栁宗元之論當爲萬世法也

越旣滅吳範蠡以爲勾踐爲人長頸烏喙可與共患難不可與共逸樂乃以其私徒屬浮海而行至齊以書遺大夫種曰蜚鳥盡良弓藏狡兔死走狗烹子可以去矣蘇子曰範蠡獨知相其君而巳以吾相蠡蠡亦烏喙也夫好貨天下賤士也以蠡之賢豈聚斂積實者何至耕於海濱父子力作以營千金屢散而復積此何爲者哉豈非才有餘而道不足故功成名遂身退而心終不能自放者乎使勾踐有大度能始終用蠡蠡亦非淸淨無爲以老於越者也故曰蠡亦烏喙也魯仲連旣退秦軍平原君欲封連以千金爲壽笑曰所貴於天下士者爲人排難解紛而無所取也卽有取是商賈之事連不忍爲也遂去終身不復見逃隠於海上曰吾與富貴而詘於人寧貧賤而輕世肆志焉使範蠡之去如魯連則去聖人不逺矣嗚呼春秋以來用舎進退未有如蠡之全者也而不足於此吾是以累嘆而深悲焉蘇子曰子胥種蠡皆人傑而揚雄曲士也欲以區區之學疵瑕此三人者以三諫不去鞭屍籍館爲子胥之罪以不彊諫勾踐而棲之防稽爲種蠡之過雄聞古有三諌當去之說卽欲以律天下士豈不陋哉三諫而去爲人臣交淺者言也如宮之奇泄冶乃可耳至如子胥吳之宗臣與國存亡者也去將安往哉百諌不聴繼之以死可也孔子去魯未嘗一諫又安用三父受誅子復讐禮也生則斬首死則鞭屍發其至痛無所擇也是以昔之君子皆哀而恕之雄獨非人子乎至於籍館闔閭與羣臣之罪非子胥意也勾踐困於防稽乃能用二子若先戰而彊諫以死之則雄又當以子胥之罪罪之矣此皆兒童之見無足論者不忍三子之見誣故爲一言

魯定公十三年孔子言於公曰臣無藏甲大夫無百雉之城使仲由爲季氏宰將墮三都於是叔孫氏先墮郈季氏將墮費公山不狃叔孫輒率費人襲公公與二子入於季氏之宮孔子命申句須樂頎下伐之費人北二子奔齊遂墮費將墮成公斂處父以成叛公圍成弗克或曰殆哉孔子之爲政也亦危而難成矣孔融曰古者王畿千里寰內不以封建諸侯曹操疑其論建漸廣遂殺融融特言之耳安能爲哉操以爲天子有千里之畿將不利巳故殺之不旋踵季氏親逐昭公公死於外從公者皆不敢入𨿽子家羈亦亡季氏之忌刻忮害如此𨿽地勢不及曹氏然君臣相猜蓋不減操也孔子安能以是時墮其名都而出其藏甲也哉考於春秋方是時三桓𨿽若不悅然莫能違孔子也以爲孔子用事於魯得政與民而三桓畏之歟則季桓子之受女樂也孔子能卻之矣彼婦之口可以出走是孔子畏季氏季氏不畏孔子也孔子盍姑修其政刑以俟三桓之隙也哉蘇子曰此孔子之所以聖也蓋田氏六卿不服則齊晉無不亡之道三桓不臣則魯無可治之理孔子之用於世其政無急於此者矣彼晏嬰者亦知之曰田氏之僭惟禮可以巳之在禮家施不及國大夫不收公利齊景公曰善哉吾今而後知禮之可以爲國也嬰能知之而不能爲之嬰非不賢也其浩然之气以直養而無害塞乎天地之間者不及孔孟也孔子以羇旅之臣得政期月而能舉治世之禮以律亡國之臣墮名都出藏甲而三桓不疑其害已此必有不言而信不怒而威者矣孔子之聖見於行事至此爲無疑也嬰之用於齊也久於孔子景公之信其臣也愈於定公而田氏之禍不少衰吾是以知孔子之難也孔子以哀公十六年卒十四年陳恆弒其君孔子沐浴而朝告於哀公請討之吾是以知孔子之欲治列國之君臣使如春秋之法者至於老且死而不忘也或曰孔子知哀公與三子之必不從而以禮告也歟曰否孔子實欲伐齊孔子旣告哀公公曰魯爲齊弱久矣子之伐之將若之何對曰陳恆弒其君民之不予者半以魯之眾加齊之半可克也此豈禮告而已哉哀公患三桓之偪嘗欲以越伐魯而去之夫以蠻夷伐國民不予也臯如出公之事防可見矣豈若從孔子而伐齊乎若從孔子而伐齊則凡所以勝齊之道孔子任之有餘矣旣克田氏則魯之公室自張三桓不治而自服也此孔子之志也

商鞅用於秦變法定令行之十年秦民大悅道不拾遺山無盜賊家給人足民勇於公戰怯於私鬭秦人富彊天子致胙於孝公諸侯畢賀蘇子曰此皆戰國之遊士邪說詭論而司馬遷闇於大道取以爲史吾嘗以爲遷有大罪二其先黃老後六經退處士進姦雄蓋其小小者耳所謂大罪二則論商鞅桑羊之功也自漢以來學者恥言商鞅桑羊而世主獨甘心焉皆陽諱其名而陰用其實甚者則名實皆宗之庶幾其成功此則司馬遷之罪也秦固天下之彊國而孝公亦有志之君也修其政刑十年不爲聲色畋遊之所敗𨿽微商鞅有不富彊乎秦之所以富彊者孝公務本力穡之效非鞅流血刻骨之功也而秦之所以見疾於民如豺虎毒藥一夫作難而子孫無遺種則鞅實使之至於桑羊斗筲之才穿窬之智無足言者而遷稱之曰不加賦而上用足善乎司馬光之言也曰天下安有此理天地所生財貨百物止有此數不在民則在官譬如雨澤夏澇則秋旱不加賦而上用足不過設法侵奪民利其害甚於加賦也二子之名在天下者如蛆蠅糞穢也言之則污口舌書之則污簡牘二子之術用於世者滅國殘民覆族亡軀者相踵也而世主獨甘心焉何哉樂其言之便已也夫堯舜禹世主之父師也諌臣拂士世主之藥石也恭敬慈儉勤勞憂畏世主之繩約也今使世主日臨父師而親藥石履繩約非其所樂也故爲商鞅桑羊之術者必先鄙堯笑舜而陋禹也曰所謂賢主専以天下適已而巳此世主之所以人人甘心而不悟也世有食鐘乳烏喙而縱酒色以求長年者蓋始於何晏晏少而富貴故服寒食散以濟其欲無足怪者彼其所爲足以殺身滅族者日相繼也得死於寒食散豈不幸哉而吾獨何爲效之世之服寒食散疽背嘔血者相踵也用商鞅桑羊之術破國亡宗者皆是也然而終不悟者樂其言之美便而忘其禍之慘烈也

漢用陳平計間疎楚君臣項羽疑範增與漢有私稍奪其權增大怒曰天下事大定矣君王自爲之願賜骸骨歸卒伍歸未至彭城疽發背死蘇子曰增之去善矣不去羽必殺增獨恨其不蚤耳然則當以何事去增勸羽殺沛公羽不聴終以此失天下當於是去耶曰否增之欲殺沛公人臣之分也羽之不殺猶有君人之度也增曷爲以此去哉易曰知幾其神乎詩曰相彼雨雪先集維霰增之去當以羽殺卿子冠軍時也陳涉之得民也以項燕扶蘇項氏之興也以立楚懷王孫心而諸侯叛之也以弒義帝也且義帝之立增爲謀主矣義帝之存亡豈獨爲楚之盛衰亦增之所以同禍福也未有義帝亡而增獨能久存者也羽之殺卿子冠軍也是弒義帝之兆也其弒義帝則疑增之本也豈必待陳平哉物必先腐也而後虫生之人必先疑也而後讒入之陳平𨿽智安能間無疑之主哉吾嘗論之義帝天下之賢主也獨遣沛公入闗而不遣項羽識卿子冠軍於稠人之中而擢以爲上將不賢而能如是乎羽旣矯殺卿子冠軍義帝必不能堪非羽弒帝則帝殺羽不待智者而後知也增始勸項梁立義帝諸侯以此服從中道而弒之非增之意也夫豈獨非其意將必力爭而不聴也不用其言殺其所立項羽之疑增必自是始矣方羽殺卿子冠軍增與羽比肩而事義帝君臣之分未定也爲增計者力能誅羽則誅之不能則去之豈不毅然大丈夫也哉增年巳七十合則畱不合則去不以此時明去就之分而欲依羽以成功陋矣𨿽然增髙帝之所畏也增不去項羽不亡嗚呼增亦人傑也哉

春秋之末至於戰國諸侯卿相皆爭養士自謀夫說客談天雕龍堅白同異之流下至擊劍扛鼎雞鳴狗盜之徒莫不賓禮靡衣玉食以館於土者何可勝數越王勾踐有君子六千人魏無忌齊田文趙勝黃歇呂不韋皆有客三千人而田文招致任俠姦人六萬家於薛齊稷下談者亦千人魏文侯燕昭王太子丹皆致客無數下至秦漢之間張耳陳余號多士賓客廝養皆天下豪傑而田橫亦有士五百人其略見於傳記者如此度其餘當倍官吏而半農夫也此皆姦民蠧國者民何以支而國何以堪乎蘇子曰此先王之所不能免也國之有姦也猶鳥獸之有鷙猛昆虫之有毒螫也區處條理使各安其處則有之矣鋤而盡去之則無是道也吾考之世變知六國之所以久存而秦之所以速亡者蓋出於此不可以不察也夫智勇辯力此四者皆天民之秀傑者也類不能惡衣食以養人皆役人以自養者也故先王分天下之貴富與此四者共之此四者不失職則民靖矣四者𨿽異先王因俗設法使出於一三代以上出於學戰國至秦出於客漢以後出於郡縣吏魏晉以來出於九品中正隋唐至今出於科舉𨿽不盡然取其多者論之六國之君虐用其民不減始皇二世然當是時百姓無一人叛者以凡民之秀傑者多以客養之不失職也其力耕以奉上皆椎魯無能爲者𨿽欲怨叛而莫爲之先此其所以少安而不卽亡也始皇初欲逐客因李斯之言而止旣並天下則以客爲無用於是任法而不任人謂民可以恃法而治謂吏不必才取能守吾法而巳故墮名城殺豪傑民之秀異者散而歸田畝向之食於四公子呂不韋之徒者皆安歸哉不知其能槁項黃馘以老死於布褐乎抑將輟耕太息以俟時也秦之亂𨿽成於二世然使始皇知畏此四人者有以處之使不失職秦之亡不至若是速也縱百萬虎狼於山林而饑渴之不知其將噬人世以始皇爲智吾不信也楚漢之禍生民盡矣豪傑宜無幾而代相陳豨從車千乘蕭曹爲政莫之禁也至文景武之世法令至密然吳濞淮南梁王魏其武安之流皆爭致賓客世主不問也豈懲秦之禍以爲爵祿不能盡縻天下士故少寛之使得或出於此也耶若夫先王之政則不然曰君子學道則愛人小人學道則易使也嗚呼此豈秦漢之所及也哉秦始皇帝時趙髙有罪防毅案之當死始皇赦而用之長子扶蘇好直諫上怒使北監防恬兵於上郡始皇東遊防稽並海走瑯琊少子胡亥李斯防毅趙髙從道病使防毅還禱山川未反而上崩李斯趙髙矯詔立胡亥殺扶蘇防恬防毅卒以亡秦蘇子曰始皇制天下輕重之勢使內外相形以禁姦備亂者可謂密矣防恬將三十萬人威振北方扶蘇監其軍而防毅侍帷幄爲謀臣𨿽有大姦賊敢睥睨其間哉不幸道病禱祠山川尙有人也而遣防毅故髙斯得成其謀始皇之遣毅毅見始皇病太子未立而去左右皆不可以言智然天之亡人國其禍敗必出於智所不及聖人爲天下不恃智以防亂恃吾無致亂之道耳始皇致亂之道在用趙髙夫閹尹之禍如毒藥猛獸未有不裂肝碎首者也自書契以來惟東漢呂彊後唐張承業二人號稱善良豈可望一二於千萬以徼必亡之禍哉然世主皆甘心而不悔如漢桓靈唐肅代猶不足深怪始皇漢宣皆英主亦湛於趙髙恭顯之禍彼自以爲聰明人傑也奴僕燻腐之餘何能爲及其亡國亂朝乃與庸主不異吾故表而出之以戒後世人主如始皇漢宣者或曰李斯佐始皇定天下不可謂不智扶蘇親始皇子秦人戴之久矣陳勝假其名猶足以亂天下而防恬持重兵在外使二人不卽受誅而復請之則斯髙無遺類矣以斯之智而不慮此何哉蘇子曰嗚呼秦之失道有自來矣豈獨始皇之罪自商鞅變法以殊死爲輕典以參夷爲常法人臣狼顧脇息以得死爲幸何暇復請方其法之行也求無不獲禁無不止鞅自以爲軼堯舜而駕湯武矣及其出亡而無所舎然後知爲法之夫豈獨鞅悔之秦亦悔之矣荊軻之變持兵者熟視始皇環柱而走莫之救者以秦法重故也李斯之立胡亥不復忌二人者知威令之素行臣子不敢復請也二人之不敢請亦知始皇之鷙悍而不可回也豈料其僞也哉周公曰平易近民民必歸之孔子曰有一言而可以終身行之其恕矣乎夫以忠恕爲心而以平易爲政則上易知而下易達𨿽有賣國之姦無所投其隙倉卒之變無自發焉然其令行禁止蓋有不及商鞅者矣而聖人終不以彼易此商鞅立信於徙木立威於棄灰刑其親戚師傅積威信之極以及始皇秦人視其君如雷電鬼神不可測也古者公族有罪三宥然後制刑今至使人矯殺其太子而不忌太子亦不敢請則威信之過也故夫以法毒天下者未有不反中其身及其子孫者也漢武與始皇皆果於殺者也故其子如扶蘇之仁則寧死而不請如戾太子之悍則寧反而不訴知訴之必不察也戾太子豈欲反者哉計出於無聊也故爲二君之子者有死與反而已李斯之智蓋足以知扶蘇之必不反也吾又表而出之以戒後世人主之果於殺者

魯隠公元年不書卽位攝也公子翚請殺桓公公曰爲其少故也吾將授之矣使營菟裘吾將老焉翚懼反譖公於桓而使賊殺公歐陽子曰隠公非攝也使隠而果攝也則春秋不書爲公春秋書爲公則隠非攝無疑也蘇子曰非也春秋信史也隠攝而桓弒著於史也詳矣周公攝而克復子者也以周公薨故不稱王隠公攝而不克復子者也以魯公薨故稱公史有諡國有廟春秋獨得不稱公乎然則隠公之攝也禮歟曰禮也何自聞之曰聞之孔子曽子問曰君薨而世子生如之何孔子曰卿大夫士從攝主北面於西階南何謂攝主曰古者天子諸侯卿大夫之世子未生而死則其弟若兄弟之子次當立者爲攝主子生而女也則攝主立男也則攝主退此之謂攝主古之人有爲之者季康子是也季桓子且死命其臣正常曰南孺子之子男也則以告而立之女也則肥也可桓子卒康子卽位旣葬康子在朝南氏生男正常載以如朝告曰夫子有遺言命其圉臣曰南氏生男則以告於君與大夫而立之今生矣男也敢告康子請退康子之謂攝主古之道也孔子行之自秦漢以來不修是禮也而以母后攝孔子曰惟女子與小人爲難養也使與聞外事且不可牝雞之晨惟家之索而況可使攝主而臨天下乎女子爲政而國安惟齊之君王后吾宋之曹髙向也蓋亦千一矣自東漢馬鄧不能無譏而漢呂后魏胡武靈唐武氏之流蓋不勝其亂王莽楊堅遂因以易姓由此觀之豈若攝主之庶幾乎使母后而可信也攝主亦可信也若均之不可信則攝主取之猶吾先君之子孫也不猶愈於異姓之取哉或曰君薨百官總巳以聴於冢宰三年安用攝主曰非此之謂也嗣天子長矣宅憂而未出令則以禮設冢宰若太子未生生而弱未能君也則三代之禮孔子之學決不以天下付異姓其付之攝主也夫豈非禮而周公行之歟故隠公亦攝主也鄭儒之陋者也其傳攝主也曰上卿代君聴政者也使子生而女則上卿豈繼世者乎蘇子曰攝主先王之令典孔子之法言也而世不知習見母后之攝也而以爲當然故吾不可不論以待後世之君子

公子翚請殺桓公以求太宰隠公曰爲其少故也吾將授之矣使營菟裘吾將老焉翚懼反譛公於桓公而弒之蘇子曰盜以兵擬人人必殺之夫豈獨其所擬塗之人皆捕擊之矣塗之人與盜非仇也以爲不擊則盜且並殺已也隠公之智曽不若是塗人也哀哉隠公惠公繼室之子也其爲非嫡與桓均耳而長於桓隠公追先君之志而授國焉可不謂仁人乎惜乎其不敏於智也使隠公誅翚而讓桓𨿽夷齊何以尙玆驪姬欲殺申生而難裏克則施優來之二世欲殺扶蘇而難李斯則趙髙來之此二人之智若出一人而其受禍亦不少異裏克不免於惠公之誅李斯不免於二世之戮皆無足哀者吾獨表而出之以爲世戒君子之爲仁義也非有計於利害然君子之所爲義利常兼而小人反是李斯聴趙髙之謀非其本意獨畏防氏之奪其位故俛而聴髙使斯聞髙之言卽召百官陳六師而斬之其徳於扶蘇豈有旣乎何防氏之足憂釋此不爲而具五刑於市非下愚而何嗚呼亂臣賊子猶蝮蛇也其所螫艸木猶足以殺人況其所噬齧者歟鄭小同爲髙貴鄕公侍中嘗詣司馬師師有密疏未屏也如廝還問小同見吾疏乎曰不見師曰寧我負卿無卿負我遂酖之王允之從王惇夜飲辭醉先寢惇與錢鳯謀逆允之已醒悉聞其言慮惇疑己遂大吐衣面皆污惇果照視之見允之臥吐中乃已哀哉小同殆哉岌岌乎允之也孔子曰危邦不入亂邦不居有由也夫吾讀史得魯隠公晉裏克秦李斯鄭小同王允之五人感其所遇禍福如此故特書其事後之君子可以覽觀焉

鄭太子華言於齊桓公請去三族而以鄭爲內臣公將許之管仲不可公曰諸侯有討於鄭未捷苟有釁從之不亦可乎管仲曰君若綏之以徳加之以訓辭而率諸侯以討鄭鄭將覆亡之不暇豈敢不懼若總其罪人以臨之鄭有辭矣公辭子華鄭伯乃受盟蘇子曰大哉管仲之相桓公也辭子華之請而不違曹沫之盟皆盛徳之事也齊可以王矣恨其不學道不自誠意正身以刑其國使家有三歸之病而國有六嬖之禍故桓公不王而孔子小之然其予之也亦至矣曰桓公九合諸侯不以兵車管仲之力也如其仁如其仁曰仲尼之徒無道桓文之事者孟子蓋過矣吾讀春秋以下史而得七人焉皆盛徳之事可以爲萬世法又得八人焉皆反是可以爲萬世戒故具論之太公之治齊也舉賢而上功周公曰後世必有篡弒之臣天下誦之齊其知之矣田敬仲之始生也周史筮之其奔齊也齊懿氏卜之皆知其當有齊國也篡弒之疑蓋萃於敬仲矣然桓公管仲不以是廢之乃欲以爲卿非盛徳能如此乎故吾以爲楚成王知晉之必霸而不殺重耳漢髙祖知東南之必亂而不殺吳王濞晉武帝聞齊王攸之言而不殺劉元海苻堅信王猛而不殺慕容垂唐明皇用張九齡而不殺安祿山皆盛徳之事也而世之論者則以爲此七人者皆失於不殺以啟亂吾以謂不然七人者皆自有以致敗亡非不殺之過也齊景公不繁刑重賦𨿽有田氏齊不可取楚成王不用子玉𨿽有晉文公兵不敗漢景帝不害吳太子不用晁錯𨿽有吳王濞無自發晉武帝不立孝惠𨿽有劉元海不能亂苻堅不貪江左𨿽有慕容垂不能叛明皇不用李林甫楊國忠𨿽有安祿山亦何能爲秦之由余漢之金日防唐之李光弼渾瑊之流皆蕃種也何負於中國哉而獨殺元海祿山乎且夫自今而言之則元海祿山死有餘罪自當時而言之則不免爲殺無罪豈有天子殺無罪而不得罪於天者上失其道塗之人皆敵國也天下豪傑其可勝旣乎漢景帝以鞅鞅而殺周亞夫曹操以名重而殺孔融晉文帝以臥龍而殺嵇康晉景帝亦以名重而殺夏侯宋明帝以族大而殺王彧齊後主以謡言而殺斛律光唐太宗以防而殺李君羨武后以謡言而殺裴炎世皆以爲非也此八人者當時之慮豈非憂國備亂與憂元海祿山者同乎久矣世之以成敗爲是非也故夫嗜殺人者必以鄧侯不殺楚子爲口實以鄧之微無故殺大國之君使楚人舉國而仇之其亡不愈速乎吾以謂爲天下如養生憂國備亂如服藥養生者不過愼起居飲食節聲色而巳節愼在未病之前而服藥於巳病之後今吾憂寒疾而先服烏喙憂熱疾而先服甘遂則病未作而藥殺人矣彼八人者皆未病而服藥者也

東坡全集卷一百五

欽定四庫全書

東坡全集卷一百六

宋蘓軾撰外制制勅六十七首

除呂公著特授守司空同平章軍國事加食邑實封餘如故制【元祐三年四月四日】

門下仁莫大於求舊智莫良於用眾旣得天下之大老彼將安歸以至國人皆曰賢夫然後用今朕一舉仁智在焉宜告治朝以孚大號金紫光祿大夫守尙書右僕射兼中書侍郎上柱國東平郡開國公食邑七千一百戶食實封二千三百戶呂公著訏謨經逺精識造微非堯舜不談昔聞其語以社稷爲悅今見其心三年有成百揆時敍維乃烈考相於昭陵蓋淸淨以寧民亦勞謙而得士凡我儀刑之老多其賓客之餘在武丁時𨿽莫望於前烈作召公考固無易於象賢而乃屢貢封章力求退避朕重失此三益之友而閔勞以萬幾之煩是用遷平土之司釋文昌之任毋廢議論時遊廟堂於戲大事𨿽咨於房喬非如晦莫能果防重徳無逾於郭令而裴度亦寄安危罔俾斯人専美唐世可特授司空同平章軍國事加食邑七百戶食實封三百戶餘如故仍一月三赴經筵二日一入朝因至都堂議軍國事

除呂大防特授太中大夫守尙書左僕射兼門下侍郎加上柱國食邑實封餘如故制【元祐三年四月四日】

門下朕聞天子有道其徳不可得而名輔相有徳其才不可得而見故漢之文景紀無可書之事唐之房杜傳無可載之勲當時安榮後世稱頌予欲淸心而省事不求智名與勇功天維顯思將啟承平之運民亦勞止願聞休息之期眷予元臣咸有一徳咨爾百辟明聴朕言中大夫守中書侍郎柱國汲郡開國公食邑二千二百戶食實封三百戶賜紫金魚袋呂大防造道純深受才毅果藝以達有孔門三子之風直大而方得坤爻六二之動久踐右闥蔚爲名臣宜升左輔之崇兼綜東臺之務加賦進秩寵數益隆得位興時憂責彌重於戲若古有訓無競維人崔公建中之風以除吏八百而致裴垍元和之政以薦士三十而能惟公乃心何逺之有可特授太中大夫守尙書左僕射兼門下侍郎加上柱國食邑七百戶食實封三百戶餘如故

除範純仁特授太中大夫守尙書右僕射兼中書侍郎進封髙平郡開國侯加食邑實封餘如故制【元祐三年四月四日】

門下朕惟朝廷之盛衰常以輔相爲輕重若根本彊固則精神折衝故蔿呂臣奉已而不在民則晉文無復憂色汲長孺直諫而守死節則淮南爲之寢謀朕思得其人付之以政使天下聞風而心服則人主無爲而日尊咨爾在廷咸聴朕命中大夫同知樞密院事上柱國髙平郡開國伯食邑九百戶食實封二百戶賜紫金魚袋範純仁器逺任重才周識明進如孟子之敬王退若蕭生之憂國朕覽觀仁祖之遺迹永懷慶曆之元臣彊諫不忘喜臧孫之有後戎公是似命召虎以來宣𨿽兵政之與聞疑逺猷之未究坐論西省進貳文昌增秩益封兼隆異數於戲時難得而易失民難安而易危予欲守在四夷以汝爲偃兵之姚宋予欲藏於百姓以汝爲急民之蕭曹勉思古人以稱朕意可特授太中大夫守尙書右僕射兼中書侍郎進封髙平郡開國公加食邑七百戶實封三百戶餘如故

除苗授特授武泰軍節度使殿前副都指揮使勲封食實封如故制【元祐三年七月十二日】

門下出總元戎作先聲於士气入爲環尹寓軍政於國容將伸閫外之威以迪師中之吉咨於爾眾朕得其人侍衞親軍步軍副都指揮使威武軍節度觀察畱後持節福州諸軍事福州刺史上柱國濟南郡開國公食邑二千八百戶食實封三百戶苗授早以異材見稱武略被服忠義有烈丈夫之風砥礪亷隅得士君子之槪薦揚邊圉益著勞能抜自眾人旣防先帝之遇遂拜大將無復一軍之驚祗扈殿巖肅將齊鉞予欲少長有禮而兵可用汝其夙夜在公而令必行於戲愛克厥威罔功玆爲深戒師眾以順爲武古有成言惟懋乃衷毋忘朕訓

除皇伯祖宗晟特起復制【元祐三年十一月一日】

門下曽閔之哀喪不貳事漢唐之舊禮有奪情矧予藩屏之親實兼臣子之重𨿽閨門以恩掩義而公侯以國爲家伯臣司宗職不可曠要絰服事古有成言非予爾私其聴朕命皇伯祖彰化軍節度州管內觀察處置等使檢校司空開府儀同三司持節涇州諸軍事涇州刺史判大宗正事上柱國髙密郡王食邑七千八百戶食實封二千四百戶宗晟天資純茂徳履方嚴襲餘慶於祖宗蹈格言於師保典司屬籍克有令名郢客卒業於浮丘辟彊受知於先帝允釐厥位無愧昔人屬此閔凶累然毀瘠嗟日月之逾邁重職業之久虛宜復寵名式從權制於戲出居官次非王事不談退適倚廬讀喪祭之禮則忠孝兩得人無間言功名益隆親有顯譽勉服朕訓光昭前聞

給事中兼侍講傅堯兪可吏部侍郎

敕士以徳望進則風俗厚而朝廷尊以經術用則議論正而名器重此君子所以難合而朕亦難其人焉具官傅堯兪博學篤行久聞於世歷事四世挺然一節懷道不試十年於玆朕欲聞仁人之言置之講席非堯舜之道蓋未嘗言給事黃門未究其用往貳太宰益修厥官董正治典以稱先帝復古之意可

太常少卿趙瞻可戶部侍郎

敕理財正辭禁民爲非曰義先王之論理財也必繼之以正辭名正而言順則財可得而理民可得而正自頃功利之臣言政而不及化言利而不及義中外紛然朕益厭之具官趙瞻明於吏事輔以儒術忠義之節白首不衰爰自秩宗擢貳邦計將使四方之人知予以耆老舊徳居此官者蓋有盍徹之意焉可

王克臣可工部侍郎依前龍圖閣直學士

敕朕承先帝之丕業居其宮室而服其器用常懼不稱而何敢有加焉惟是軍國之備凡仰於百工者乃以諉於冬官有事於斯當識朕意具官王克臣奮自儒術蔚爲聞人歷帥諸藩嘗佐事典才有餘裕所居見稱比由宛丘入奉朝謁而司空長貳艱於其人玆命爾以舊官仍兼內閣之重勉率厥職外以成爾繕治之勞內以全予恭儉之志可

祥符知縣李之紀可廣西提刑

具官李之紀近自畿甸逺至海隅朕視其地如戶庭視其民如一家爾賦政赤縣而亷平之稱達於朕聴是用命爾按刑嶺表其一乃心毋或鄙夷其民如在朕側往惟欽哉

知楚州田待問可淮南轉運判官

敕具官田待問朝廷取材必始於治民異時吏或不更郡縣而任刺舉剛柔失中民以告病以爾端靜敏恪悃愊無華試於劇郡吏民宜之其卽本道以究爾才往悉乃心毋使厥聲減於治郡可

兩浙轉運副使孫昌齡可祕閣校理知福州

敕具官孫昌齡爾奉使吳越而亷平之稱達於朕聴七閩之防其民智巧易以理服難以力勝今命爾爲守惟寛而明民乃宜之朕方復文館之職以廣育才之路遂以命爾往惟欽哉可

知徐州馬黙可司農少卿

敕具官馬黙爾以博學彊記毅有守剛而不犯明而不苛歷試中外藹然有聞朕方選擇循吏入爲卿佐凡爾所能巳試於外者其以告我而力行之往佐大農毋忽朕命

兩浙轉運副使許懋可令再任

敕具官許懋吳越之人凋敝久矣朕方蠲理煩碎以安養其眾非得循吏察視郡縣均通有無則民何賴焉以爾儒術精通吏事詳敏歷年於玆民便其政旣信之俗必易爲功庶無新故更代之勞而有上下相安之美勉修前業無怠日新可

新淮南轉運判官蔡朦可兩浙運判

敕具官蔡朦以爾名臣之子進以儒術歷佐漕府治辦有成東南富庶比於西蜀而機巧過之惟寛且靜則民不媮可

司農少卿範子淵可知兗州

敕具官範子淵朕於士大夫未嘗求備也將歷試以事而收其所長有司言汝治河無狀耗國勞民積歲而功不成朕惟水土之政與郡縣異其觀汝於牧民尙勉來效以蓋往愆可

故樞密副使包拯男太常寺太祝繶之妻壽安縣君崔氏可特封永嘉郡君仍封表門閭

敕崔氏汝甲族之遺孤大臣之冢婦夫亡子夭惸然無歸而能誓死不嫁撫養孤弱使我嘉祐名臣之後有立於世惟汝之功昔衞世子蚤死共姜自誓詩人歌之韓愈幼孤養於嫂鄭愈喪之期若崔氏者可謂兼之矣其攺賜湯沐表異其所居以風曉郡國使薄於孝悌者有所愧焉可

皇叔某贈婺州觀察使追封東陽侯皇兄某贈蔡州觀察使追封汝南侯

敕生分竹符所以廣恩於宗室沒享茅社所以寵綏其子孫眷予盤石之宗夙被麟趾之化國有常典我其敢忘某等生於髙明克自抑畏恭儉寡過綽有士人之風忠孝著聞蓋服祖宗之訓屬旣尊於中外禮當極於哀榮命以亷車卽封其地爰疏五等之貴以慰九原之思庶其有知服我休命

士奫可西頭供奉官

敕具官士奫汝宗室子生於安逸而能誦習文法以求自試蓋亦有志於士者朕何愛一官不以成其志乎可

童湜可特敍內殿崇班

敕具官童湜汝奉法不謹坐廢歷年而能祗畏以蓋前失旣更大眚稍復汝舊往服厥官益敬無怠可

謝卿材可直祕閣福建轉運使

敕具官謝卿材先王設官制祿非特以勸功興事也將以觀士之所守而進退之惟愛身者爲能愛民惟知義者爲能知利以爾臨事有守信道不回治郡有方奉使不擾力行古人之事庶幾循吏之風釋此大邦付之一路仍進直於書府俾尊重於使權無輕逺人謹視貪吏政成民恱朕不汝忘可

趙偁可淮南轉運副使

敕具官趙偁汝昔爲文登守而海隅之民至今稱之推文登之政達之齊魯刑平賦簡所部以安今淮南之人困於徵役而重以饑饉汝往按視如京東之政以寛吾憂可

呂溫卿知饒州李元輔知絳州

敇具官某等監司郡縣其職不同其爲養民一也夫安靜之吏悃愊無華日計不足歲計有餘今自部使者移治一郡其深念之服於朕訓以永終譽可

王誨知河中府

敕具官王誨汝以名臣子老於治郡所至安靜吏民宜之河東吾股肱郡方唐之盛世有賢守風流未逺圖像具存勉思古人以紹前烈可

邵剛通判泗州

敕具官邵剛詩云淑問如臯陶在泮獻囚獄訟之事固儒者之所學也汝官於上庠旣習其說矣其往試之可

荊王楊王所乞推恩八人

敕具官某等或以方伎世其學或以歲月積其勞給事王官旣勤且久增秩攺授以旌其能往服休恩益敬無怠可

西頭供奉官張禧得三級轉三官

敕具官張禧疆塲之政以首虜計功所從來尙矣爾旣應格則賞隨之可

鮮於侁可太常少卿

敕具官鮮於侁奉常之職非特以治郊廟之度服器之數而巳國有大政事大議論必稽焉昔魯秉周禮齊不敢謀而晏子太師折衝於樽俎之間國之典常君臣之名分上下守之有死不易則國安而民服朕選建卿士付之禮樂意在於此非我老成之人學足以通古才足以禦今智足以應變彊足以守官深於經術達於人情其孰宜之詩不云乎彼其之子邦之司直往修厥官無斁朕命可

範祖禹可著作郎

敕具官範祖禹左右起居東觀著作皆史事也今左右史獨書巳行之政有司之常事至於廊廟大議君臣相與之際所以興壊治忽之由一歸於東觀則著作之任顧不重歟非得直亮多聞古之所謂益友者奮筆於其間則善惡瞀亂後世無所考信汝旣任其事矣益進而専之朕苟有過猶當直書而況其餘乎往祗厥官無曠乃職可

孫覺可給事中

敕朕聞明主在上凡侍從皆得言若其不明𨿽臺諫亦失職朕以衝眇丕承祖宗未堪多難之憂常恐不聞其過下至執藝猶當盡規豈必諫臣而後論事矧玆封駁之重任參黃散之間知無不言職固當爾具官孫覺行不違道言不違仁處以孝聞出以忠顯先帝所以遺朕天下謂之正人屢告嘉猷固非小補間自西省遷之東臺而覺方進陽城之直詞固懷蕭生之雅意重違其請閱月於玆卒采羣言以遂前命以爾抗章伏閣之志施於還詔批敕之間其一乃心以稱朕意

皇伯祖克愉可贈忠正軍節度使開府儀同三司

敕國家防累聖之餘澤眷宗室之多賢𨿽設官以董其私置傅以導其學而重以吏事責之懿親靑衿而服簪纓白首以奉朝請𨿽有間平之盛徳歆向之異材皆湮沒而無傳故嘆息之何及尙賴本支之茂蔚爲邦國之華不幸云亡惻然永悼具官克愉忠厚以爲質禮敬以自文持滿矜髙蓋得諸侯之孝履信思順合於大有之賢小心自將沒齒無過方朕不言之際遽玆永逝之悲日月有時窀穸告具賁以旌旄之寵仍兼將相之榮豈獨慰九泉之思亦將勸庶邦之義可

蕃官兀埿常等十二人覃恩轉官

敕具官某等錯居吾圉世濟其忠矧玆臨禦之初豈有中外之異各從遷秩以廣異恩祗服寵靈益堅守禦可髙密郡王宗晟建安郡王宗綽所生母孫氏封康國太夫人

敕母以子貴春秋之義也朕方因親以教愛廣愛以及民封節婦之閭以勸能賢賜髙年之爵以助養老而況屬籍至近賢王篤生欲大慰於慈心宜特推於異數孫氏四徳純備五福薦臻豈惟擢秀於閨門固巳流芳於宮閫舉觴坐上有伯仁仲智之賢持節洛濱皆汝南瑯琊之貴爰攺封於樂土俾正位於小君服我休恩介爾眉壽可

客省副使劉琯知恩州

敕軍國異容兵民異道治戎整旅以鷙勇爲上承流宣化以忠厚爲先爾久練武經本由才選屢更煩使克有成勞試於一州祗服朕訓可

皇叔叔曹贈洺州防禦使封廣平侯

敕官至持節爵爲通侯非我勲勞之臣則必親賢之屬豈云虛受維以飾終具官叔曹生於髙明力自修飭克有常徳以沒元身乃眷衡漳夙爲重地爰假一麾之寵就分五等之封庶其有知服我休命可

左侍禁李司可供奉官

敕蠢爾裔夷憑崄竊發不時討擊何以懲艾爾能奮命破走靖邊何愛一官以勸吏士可

張汝賢可直龍圖閣發運副使

敕具官張汝賢朝廷於南方復置都漕者所以均節諸路之有無使歲課時入而巳非以求贏也至俗吏爲之則多收羨財以幸恩寵而民受其病以爾昔爲禦史號稱敢言奉使江表罪人斯得庶幾知義利之分者是以命爾寵之新職往惟欽哉

狄諮劉定各降一官

敕具官某等奉使一路以防民奉法爲先今乃不然煩酷之聲溢於朕聴公肆其下曲法受賕收聚毫末與農圃爭利使民無所致其忿至欲賊殺官吏朕以更赦置之閒局而公議未厭其削一官往思厥愆服我寛政可

範子淵知峽州

敕朝請大夫新差知兗州範子淵汝以有限之財興必不可成之役驅無辜之民置之必死之地橫費之財猶可以力補而旣死之民不可以復生此議者所以不汝置而朕亦不得以赦原也夷陵𨿽小尙有民社朕有愧於民而於汝則厚矣可

宣徳郎劉錫永父元年一百四歲可承事郎

敕劉元年尙齒教民三代之義咨爾百年之故老乃吾六世之遺民自非吉人莫享上壽張蒼事秦柱下而至漢孝景思邈生隋開皇而及唐永淳古有其人乃今親見何愛一命慰其子孫可

叔頗男旼之可三班借職

敕旼之汝父無祿早世緣母之請以獲一官其思所以克家事母者惟敬毋怠可

鮑耆年京東運判張峋京西運判

敕具官某等朕惟百姓之命寄於郡縣而守令之賢不能人知其實獨賴部使者爲朕耳目而巳爾長一郡以才良聞進之漕屬以究其用其使上無惰吏下無寃民以稱朕意可

李周可太僕少卿

敕具官李周僕臣正厥後克正見於周書思無邪思馬斯臧形於魯頌朕命此職亦難其人以爾秉心不回臨事有守通練世故灼知民情所以望爾者豈特車工馬政而巳哉可

範純禮可吏部郎中

敕具官範純禮嗚呼維乃顯考克明徳秉哲以左右我仁宗俾配徳於堯舜天亦維相之使世有人以任我樞機將帥之事今汝獨在外計朕惟瑚璉不可以防用驥騄不可以小試命以天官之屬其少進之益觀其能往欽哉可

余希旦可知濰州

敕具官余希旦爾本以才選坐累失職亦云久矣肆予大眚罔不更新北海名邦民朴而富往務忠厚以安其生可

王晳可知衞州

敕具官王晳凡我四朝之舊經徳秉哲篤老不衰者今幾人哉以爾好學守節名在循吏而久不治民朕甚惜之太行之麓民朴訟簡守以安靜莫如汝宜可

郭祥正覃恩轉承議郎

敕具官郭祥正朕丕承六朝陳錫四國覃及方外浹於有生矧余通籍之臣可無增秩之寵祗服休命永肩一心可

王崇拯可遙郡刺史

敕具官王崇拯刺史漢官秩六百石魏晉以來皆牧守之任今𨿽以爲勇爵然非親賢勲舊不在此選爾入直禁省出分虎符兵民所宜選寄滋重有司言爾累勞當遷益修厥官以應名實可

潮州澄海第六指揮使謝臯可三班借職

敕謝臯汝自什伍長積勞累遷至一旅極矣今乃以去惡之功獲補武吏惟防與愼乃克有終可

皇伯仲郃贈使相

敕親親以藩王室賢賢以尊朝廷古之道也況於死生之際恩禮之重國有常典我其敢忘皇伯具官仲郃生於髙明克自祗畏出就外傅聞好禮之稱退省其私有爲善之樂云何不淑罹此閔凶慰我永懷豈無異數衮衣赤舄寵均三事之臣玉節牙璋坐享専徵之器豈云虛授維以飾終庶幾有知服我休命可

士暇可右班殿直

敕汝宗室子始名而祿得之非艱守之惟艱祗服朕訓乃克終譽可

克鞏可遙郡防禦使

敕具官某朕於宗室無所愛也然猶不欲虛授以速人言得之惟艱乃罔後悔凡有進秩必付有司攷其歲月察其行義則朕與汝皆無愧豈不休哉

劉奭閣門祗候

敕具官某惟我神考篤於將帥生則厚其寵死則卹其孤將使識朝廷之儀習軍旅之事無忝厥祖以世其家成汝之志可謂至矣將何以報之可

王安石贈太傅

敕朕式觀古初灼見天意將有非常之大事必生希世之異人使其名髙一時學貫千載智足以達其道辯足以行其言瑰瑋之文足以藻飾萬物卓絕之行足以風動四方用能於期歲之間靡然變天下之俗故觀文殿大學士守司空集禧觀使王安石少學孔孟晚師瞿耼罔羅六藝之遺文防以巳意糠粃百家之陳迹作新斯人屬熈寧之有爲冠羣賢而首用信任之篤古今所無方需功業之成遽起山林之興浮雲何有脫屣如遺屢爭席於漁樵不亂羣於麋鹿進退之際雍容可觀朕方臨禦之初哀疚罔極乃眷三朝之老邈在大江之南究觀規模想見風采豈謂告終之問在予諒闇之中胡不百年爲之一涕於戲死生用舎之際孰能違天贈賻哀榮之文豈不在我是用寵以師臣之位蔚爲儒者之光庶幾有知服我休命可特贈守太傅

楊繪知徐州

敕朝散大夫知興國軍楊繪士有拙於謀身而巧於治民疎於防患而密於慮國其自爲計則過矣而朕何病焉先帝龍興首擢用爾置之臺諫以直諒聞言𨿽無功效於今日簡易輕信失之匪人坐廢十年陶然自得詩人所謂豈弟君子者繪庶幾焉彭城大邦吾股肱郡政成民悅朕不汝忘可依前官知徐州

陳薦贈光祿大夫

敕昔我英祖博求天下之士以輔翼我神考於東宮二十餘年之間山陵旣成人物攺謝顧瞻在廷一二臣外罔有存者朕惻然傷之永懷其人具官陳薦剛毅木訥器逺任重密勿左右以責難爲愛君周旋藩輔以防民爲報國淪喪未幾風烈如在𨿽死者不可復作而追榮之典猶足以寵綏其子孫且使朴忠守道之士知朕意之所予者可

呂穆仲京東提刑唐義問河北西路提刑

敕先帝立法更制所以約束監司守令使不得營私而害民者可謂至矣朕始罷賦泉之令復徵徭之法凡先帝之約束當益申而嚴之使出力從政之民無所復病以爾穆仲等或端靜有守敏於爲政或直諒多聞志於仕道而京東河朔皆天下重地也往修厥官稱朕意焉可

沈叔通知海州

敕朕嗣位以來通商惠農施舎已責有不順成荒政畢舉而海濱之民羣聚剽掠此吏不稱職備災無素之過也今選命汝惟往安之非勝之也民苟有以生矣其肯自棄於惡可

孫向保州通判

敕孫向一郡之寄在汝守貳察姦舉能旣復其舊矣則達政之吏可以有爲爾通練民事旣試有勞其從所請以觀來效可

鄧辟朝散郎【監邕州愼門金坑】

敕具官鄧辟瘴霧之鄕上幣所出累年於此勤亦至矣法當遷秩以答久勞可

荊王新婦王氏潭國夫人

敕易稱中饋爲家人之正吉詩美羔羊蓋鵲巢之功致婦徳有常含章不曜能使君子樂且有儀則內助之賢從可知矣王氏早服師傅習聞詩禮富貴而能恭儉俯仰極於孝慈令問藹然刑於宗族其攺封大國象服是宜以稱我叔父之徳爲內命婦之法豈不休哉可

劉庠贈太中大夫

敕國以求賢爲先士以得時爲急士旣難進而易退時亦難得而易失日月逝矣歲不我與古人之嘆復見於今故樞密直學士朝議大夫知渭州劉庠才備徳博器逺任重逮事三朝出入二紀英祖神考實知其人而剛毅朴忠率不少貶肆朕嗣位疇咨故老如庠等輩不過數人方當召用命不少假使九原而可作𨿽百身其何贖寵章異數有慰幽魂𨿽知無益以塞余哀可特贈太中大夫餘如故

李琮知吉州

敕具官李琮汝以久逺無根之賦使畏威懷賞之吏均之於無辜之民民以病告聞之惕然使吏覆視皆如所聞旣正其事矣而汝猶自言若無罪然朕惟更赦不汝深咎遷於一州往深念之廬陵之富甲於江外使民安汝朕則汝安可

髙士良可文思副使

敕髙士良汝閱習民兵技藝超等課以歲月於法當遷往服寵靈益思來效可

皇叔叔遂可贈懷州防禦使追封河內侯

敕生於富貴而無驕逸之患終於祿位而有歸全之美始終之義有足賢者具官叔遂性於忠孝文以禮樂蓋防祖宗之澤而服師保之訓克有令問以沒元身是用爵之通侯官以持節上以惇勸於宗室下以寵綏其子孫可

楊王子孝騫等二人荊王子孝治等七人並逺州圑練使

敕某等先皇帝篤兄弟之好以恩勝義不許二叔出居於外蓋武王待周召之意太皇太后嚴朝廷之禮以義制恩始從其請出就外宅得孔子逺其子之意二聖不同同歸於道可以爲萬世法朕奉侍兩宮按行新第顧瞻懷思潸然出涕昔漢明帝問東平王在家何等爲樂王言爲善最樂帝大其言因送列侯印十九枚諸子年五歲以上悉帯之著之簡策天下不以爲私今王諸子性於忠愛漸於禮義自勝衣以上頎然皆有成人之風朕甚嘉之其各進一官以助其爲善之樂尙勉之哉毋忝父祖以爲邦家光可

呂公著妻魯氏贈國夫人

敕婦人之徳如玉在淵𨿽不可見必形諸外視其夫有羔羊之直相其子有麟趾之仁則內徳之茂從可知矣具官呂公著故妻魯氏名臣之子元老之婦所資者深故志存乎仁所見者大故動協於禮環佩穆然閨門化之而降年不永祿不配徳其攺封大國正位小君庶幾爲女史之光非獨慰其夫子而巳可

仲暹可遙郡防禦使

敇仲暹居貧賤而有聞易處富貴而無過難凡我宗室皆有位著𨿽不任以事無所施其才而刑於厥家有以攷其行日月其邁爵秩當遷朕不爾私服之無愧可

東坡全集卷一百六

欽定四庫全書

東坡全集卷一百七

宋蘓軾撰外制制勅七十三首

司馬光三代

曽祖政太子太保

勅書曰臯陶邁種徳種之逺故其發也難發之難故其報也大古之君子有種徳於百年之前而待報於數世之後者昔聞其語今見其人具官某故曽祖某官某篤行有聞信於鄕國懷道不試遺其子孫天不吾欺再世而顯至於曽孫其徳日躋衮衣繡裳進位於朝退有事於家廟其致朕命詔於有神尙食其報以康乃後可

曽祖母薛氏溫國太夫人

敕朕自通籍之臣皆有以寵綏其父母而自祖以上非予丞弼之家莫獲襃顯君子之孝至於尊祖以及其妣用邦君之禮以隆其家可謂至矣具官某故曽祖母某氏専靜有守柔嘉維則經之以孝慈緯之以恭儉使淸白之訓不墜於子孫而隠徳之報可質於天地我有異數詔於幽穸翟茀副笄尙服享之可

祖太子太傅

敕朕有元臣以徳媚於上下民見其羽旄聞其車馬之音則稽首而聚觀之況其父祖墳墓之所在望其艸木蓋有流涕而拜者錫命之寵豈特以慰其家而巳哉具官某故祖父某官某篤學力行追配前人仕道難進止於一命無疆之慶在其子孫風流未逺英烈如在歆予寵章以慰民望可

祖母皇甫氏溫國太夫人

敕夫天人之際若不可知而善惡之報各以其類凡今富貴壽考光顯於世朕察其父母大父母未有不仁而得之者也具官某故祖母某氏令徳孝恭著於閨門好禮慈儉刑於姻族始生賢子以大其家而余澤方茂福祿未究再世之後莫之與京湣冊追榮國有常典庶幾幽壤服我寵靈可

父池贈太師追封溫國公

敕朕聞盛徳之士必與天合考之古人而無疑質諸鬼神而不慙𨿽不當世必有達者具官某故父某官某徳爲世範言爲士則躬蹈險夷之節庶幾顏閔之行事我仁祖爲時名臣而儒術之用止於侍從徳澤之施極於方鎭天厚其世篤生異人不求而名自章不言而人自信皆曰君子之子宜爲天下之用朕旣采民言俾秉國成而淵源之深推本所自命以師臣胙之大國使人知有道之士𨿽沒有無疆之休可

母聶氏溫國太夫人

敕古之烈婦著在史冊非有憂患不見名節若夫令徳懿行秀於閨門而湮滅無傳何可勝數獨賴子孫之賢或以表見於世君子之欲得位行道豈非以顯親揚名之故歟具官某故母聶氏早以淑女嬪於徳人恭儉信順以相其夫慈和嚴翼以成其子使朕得名世之士以濟於艱難其遺風余澤蓋有存者攺封大國正位小君非獨以報其徳庶幾令名與子俱傳於天下可

故妻張氏溫國夫人

敕夫婦之好義同賓友懃瘁相成於艱難之中而死生契闊於安樂之後朕聞其事惻然傷之具官某故妻某氏少以女士不勤姆師歸於徳門克有令問從我元老辭寵居約遊神淸淨之庭守徳寂寞之宅始終之際無愧古人我有寵章慰其永逝其正名於大國以從姑於九原可

張恕將作監丞

敕具官張恕朕惟人材之難長育之無素事至而求有不可得是以訪之元臣大老之家推擇其子弟庶幾似之以爾名臣之子篤學好禮敏於從政試之匠事以觀其能爾克逺猷無忝乃父以稱朕意可

趙濟知解州

敕具官趙濟古者官有常人士有定論雍也可使南面求也可使爲百乘宰論定而官不浮則民服汝長西師歷年於此矣考之淸議不曰汝宜尙畀一城以觀來效敬之戒之毋失朕命可

李承之知靑州

敕朕東望齊魯之區河岱之間沃野千里生齒億萬商農阜通儒俠雜居可以大度長者服難以細謹法吏治也朝散郎前試戶部尙書李承之生於甲族世爲名臣屢試有勞所見者大肆予命爾尹玆東土昔曹參爲齊相問治於其師蓋公公曰治道貴淸淨而民自定汝師其言則予汝嘉可特授依前官充樞密直學士差知靑州充京東東路安撫使塡見闕

門下侍郎韓維三代

曽祖處均燕國公

敕漢諸袁之父子四世繼出五公唐諸溫之兄弟同時並列三省著在圖史古無擬倫眷予世臣有若韓氏億事仁祖始參大政篤生三子咸秉國政豈惟嗣世之賢實賴積善之報具官某曽祖贈太師荊國公某濳徳不耀久而自彰天祚厥家世濟其美盛矣曽孫之貴蔚爲三壽之朋逮予纘嗣之初繼受艱難之托允文而靖旣直且溫旋觀純徳之全尙識遺風之自是用因上公之舊秩開北國之新封仰以增廟室之光華俯以慰烝嘗之怵惕

曽祖母李氏燕國太夫人

敕朕惟公卿之家有能父子躬履一徳弼亮三世非其淵源深長外有羔羊諒直之賢內有鳲鳩均一之助亦安能奕世秉義久而不忘者乎具官某故曽祖母荊國太夫人某氏育徳名家作嬪良士珩璜之節動必以禮蘋藻之薦欽而有儀用能使其後昆丞弼我國家以無斁於世今其蒞政責任玆始余亦何愛大國不以易湯沐之舊

祖保樞魯國公

敕朕方圖任股肱之臣以光大祖宗之業用廣斯志以及爾私人之念祖誰不如我是以推沛恩命襃顯前人具官某故祖楚國公某躬履仁義著迹鄕黨積累深厚見於子孫或佐我仁祖之盛明或相我神考之休烈遺風未逺故史尙存逮玆纘承繼用耆哲朕旣恭黙思道垂拱責成與其寵祿厥躬不若尊大其祖上以報貽謀之徳下以勵移孝之誠肇新曲阜之封增寵師臣之贈服我休命益大爾家

祖母郭氏周氏

敕古者婦人爵因其夫貴以其子𨿽有過人之才絕俗之行不得所托不表於世今余輔臣父子兄弟先後相望以師長我百辟願推洪恩光顯光烈維考維妣咸追錫休命肆予寵嘉之具官某故祖母楚國太夫人某氏某氏徳稱閨闈化及宗黨允蹈家人之正居有鵲巢之福翟衣之盛由子而獲國封之貴及孫而大玆用錫爾周公之履以熾韓氏之祧庶其有知服我新命

父億冀國公

敕朕聞仁宗在位之久有同成康得士之盛不減武宣如儲藥石以待疾病如植梓漆以備器用凡在左右文武之選率多慶曆嘉祐之人而況一時之老成與聞當年之大政徳業傳於父老儀刑見於子孫名在國史像在原廟朕用慨然想見其人具官某故父參知政事贈太師秦國公某少稟異材進由直道出爲循吏入爲名卿福祿終身而人不疵富貴奕世而天不厭篤生三子翼輔兩朝旌旄交馳棨防互設朕欲賁其家廟而貴巳窮於人爵攺封大國益著隆名庶使昭陵之老成永爲北土之藩輔

母蒲氏王氏冀國太夫人

敕愼終追逺仁也顯親揚名孝也得志行道澤可以及天下而富貴不能及其親天也𨿽不能及而追榮之典可以貫幽明襃大之訓可以表後世禮也嗚呼此亦仁之至義之盡矣具官某故母秦國太夫人某氏某氏族爲士望徳爲女師恭儉以相其夫嚴敏以成其子使朕獲老成之佐以濟艱難之功宜推異恩以報舊徳

故妻蘇氏永嘉郡夫人

敕婦人有徳行才智之能而不得施於事有言語文章之美而不得聞於人況夫仁而不壽賢而不祿者乎此詩人所以賦彤管而史氏所以傳列女也具官某故妻南陽郡君某氏少以女士秀於閨門來嬪徳人動以禮法而不得與君子偕老翟茀以朝哀哉若人命之不淑其攺賜湯沐寵以訓詞庶幾采蘩之遺芳不與宿艸而共盡

妻張氏同安郡夫人

敕朕登進元臣専以徳選退食委蛇省察其私有召南之風焉抑抑威儀惟徳之隅非內有相貳何以及此具官某妻仁壽郡君張氏生於冠族作配君子言有物則行應圖史宜疏湯沐之封以稱山河之象祗服明命佑我老臣俾無內顧之憂専任仰成之寄

趙濟落直龍圖閣管勾中嶽廟

敕具官趙濟有司言汝罪惡有狀小人有不忍爲而汝爲之朕惟羞汗縉紳重置汝於理其退處散地以勵風俗可

王彭知婺州孫昌齡知蘇州岑象求知果州【制同】

敕具官某爲吏莫不欲威而明威不可立也惟公則威明不可作也惟虛則明郡無大小民無剛柔事無繁簡政無難易惟公而虛無適而不治以爾用法之久不失仁恕折獄之多滋識情僞【孫昌齡岑象求攺云端靜有守悃愊無華奉使歷年吏民宜之】其悉乃心施於有政不侮鰥寡毋擾獄市稱朕意焉可

王子韶主客郎中周尹考功郎中

敕具官某等事有繁簡才有所宜要之郎官天下之淸選也朕有所擇於其人而無所輕重於其間以爾子韶博聞彊記老而能學以爾尹果藝而達知無不爲各率其職而用其長朕將觀焉可

蔣之奇天章閣待制知潭州

敕三後在上遺文在下炳若云漢昭回於天乃眷藏書之府因爲育材之地爰登秀傑以備顧問𨿽持節出使剖符分憂一掛名於其間遂增重於所蒞且使民見侍從之出守知朝廷之念逺也具官蔣之奇少以異材輔之博學藝於從政敏而有功使之治劇於一方固當坐嘯以終日勿謂湖湘之逺在余庭戶之間務安斯民以稱朕意可

皇伯祖宗勝贈太尉北海郡王

敕夫以三公之位冠諸侯王之爵元勲盛徳有不能兼非我父兄親賢之隆加之死生哀榮之極則朕豈以此授非其人哉具官宗勝生於髙明克自抑畏忠厚以爲質禮敬以自文貴窮人爵而無驕佚之譏考終天命而有歸全之美始終之際中外所賢日月有時窀穸告具備物典冊以將余哀豈獨慰九原之思蓋將勸庶邦之義可

劉有方可昭宣使依舊嘉州刺史內侍省內侍押班

敕朕爲天下父母推一心以馭百官內外𨿽異愛無差等皆欲其處無過之地受有名之賞則上下相安人無間言具官劉有方少知忠恪晚益詳練砥礪亷隅有縉紳之風祗畏簡書無戲怠之色歷歲滋久積勞當遷考之有司皆曰應法往服新寵朕不汝私可

宋滋可右侍禁

敕宋滋疆埸之臣所以奮不顧身義不旋踵者以朕爲能防其孤也何愛一官不以慰死者之意且以爲吏士之勸乎可

鞠承之可秦州通判

敕具官鞠承之自恢復西鄙秦爲內郡宿兵之眾有損於前而逺輸之勞至相倍蓰軍政𨿽簡民事爲重監郡之職専在養民有司擇材曰汝可使往辦乃事無忝所知可

文及可衞尉少卿

敕具官文及汝三公子以才行聞擢置要劇眾以爲宜而師臣執謙重違其請周廬宿衞職親而務簡𨿽未足以究觀汝能而退食休沐下車裏門澣衣子舎豈非縉紳之美談而當世之榮觀乎可

李防卿可京西轉運副使張公庠可廣東轉運副使楚潛可廣西轉運副使吳革可廣東轉運判官

敕具官某朕卽位以來發號施令務求厥中而寛者喜縱忘先帝之約束急者樂刻襲文吏之故態汝以才能治狀達於朕聴其往視之夫治民如牧羊然視其後者而鞭之可

童珪父參年一百二歲可承務郎致仕

敕童珪父參古者天子巡守方嶽之下問百年者就見之而絳縣役老趙武讁其輿尉今汝黃髮鮐背以上壽聞其可使與編戶齒乎往以忠孝教而子孫可

單可度可三班借職出職

敕單可度在官滋久更事亦多而無大過有足嘉者往祗寵命益務亷平可

智誠知宜州

敕具官智誠蠢爾裔夷譬之蜂蟻勝之不武不勝爲患惟爾守臣威信兩立勝之以不戰消患於未萌則民受其賜予惟汝嘉可

張仲可左班殿直

敕張仲歲之不易盜賊屢作爰設勇爵以勸追胥爾能奮身以除民害必信之賞其可忘乎可

張誠一責受左武衞將軍分司南京

敕具官張誠一孝治之極天下順之不子之罰民不輕犯而貴近之間尙有誠一朕甚傷之乃者姦言詖行蠧國殘民之狀論者紛然方議其罪而悖徳隠惡達於朕聴攷實其狀至不忍言詩不云乎行有死人尙或墐之禮曰父沒而不能讀父之書以爲手澤存焉今汝之所爲者何爲至此極也縱朕不問汝亦何顏以處縉紳之列乎可

陳侗知陜州

敕朝奉大夫衞尉少卿陳侗士臨利害之際而不失故常者鮮矣以爾出入冊府幾二十年安於分義不妄附麗以干進取死喪之威兄弟孔懷願爲一郡以防幼孤朕甚嘉之夫入爲九卿貳出爲二千石此亦縉紳之髙選也汝益勉之可特授依前官知陜州

傅燮知鄭州

敕具官傅燮鄭廢爲邑復爲右輔經營繕完之勞民旣告病而吏亦勤矣以爾樂易之政屢試有聞往任其事寛信以禦民彊敏以禦吏稱朕意焉可

姚居簡押木栰上京酧奬轉三班借職

敕姚居簡不煩民力而辦官事防其所運罕所失亡可

賈種民呂升卿知軍

敕駕部員外郎賈種民吏部員外郎呂升卿天下有道士知分義流品淸濁各有攸處如種民升卿亦不汝棄往服寵命益祗厥官種民可差知漢陽軍升卿可差通判海州軍州事

張世矩再任鎭戎軍

敕具官張世矩髙平故地夷漢雜處啟以夏政疆以戎索惟威與信並行徳與法相濟則種落內附民安其生以爾習知邊情克有武略賦政之美歷年於玆夫巳信之民易治已練之兵易使無攺乃舊益觀厥成可

劉誼知韶州

敕奉議郎劉誼汝昔爲使者親見民病盡言而不諱厄窮而不悔夫豈知有今日之報乎孔子曰巧言令色鮮矣仁夫能爲朕牧養逺民惠鮮鰥寡者必剛毅不回之士也往服厥官益信汝言可特授依前官權發遣韶州仍借紫

呂惠卿責授建寧軍節度副使本州安置不得簽書公事

敕凶人在位民不奠居司冦失刑士有異論稍正滔天之罪永爲垂世之規具官呂惠卿以斗筲之才挾穿窬之智諂事宰輔同升廟堂樂禍而貪功好兵而喜殺以聚斂爲仁義以法律爲詩書首建靑苗次行助役均輸之政自同商賈手實之禍下及雞豚苟可蠧國以害民率皆攘臂而稱首先皇帝求賢若不及從善如轉圜始以帝堯之聰姑試伯鯀終然孔子之聖不信宰予發其宿姦讁之輔郡尙疑攺過稍畀重權復陳罔上之言繼有碭山之貶反覆教戒惡心不悛躁輕矯誣徳音猶在始與知已共爲欺君喜則摩足以相懽怒則側目以相噬連起大獄發其私書黨與交攻幾半天下姦贓狼籍橫彼江東至於復用之年始倡西戎之隙妄出新意變亂舊章力引狂生之謀馴至永樂之禍興言及此流涕何追迨予踐阼之初首發安邊之詔假我號令成汝詐謀不圖渙汗之文止爲款賊之具迷國不道從古罕聞尙寛兩觀之誅薄示三危之竄國有常典朕不敢私可

許懋知福州

敕兩浙轉運副使朝請大夫許懋七閩之防其民智巧吏得其人則靡然心服不勞而治不得其人則紛然力爭𨿽勞不服以爾賦政東南民用不擾旣久而信厥聲藹然肆余命爾長玆劇郡夫身在江海之上而職在魏闕之下民之瞻望顧不美歟可特授依前官充祕閣校理知福州兼福建路兵馬鈐轄塡見闕

喬執中兩浙運副張安上提刑

敕具官某等夫以防刑之道達之於主計則非聚斂之臣以牧民之意推之於防刑則非文法之吏以爾執中奉使東南吏服其明民懷其惠以爾安上賦政毗陵寛而有制嚴而不殘是以命爾各祗厥服夫民新脫賦泉之獘以從力役之徵其謹視貪吏以無害我成法可依云云

宇文昌齡吏部郎祝庶刑部郎

敕具官某等古之君子以人物掌選而士不濫進以經術防獄而民無怨言嗚呼何修何飾而至此歟今吾一之以格律而不免於異議何哉昌齡以儒學進有聞於人庶以世家用能宿其業勉思古人以稱朕意可依云云江東提刑侯利建可江東轉運副使福建運判孫奕可福建路轉運副使新差權發遣鄭州傅燮可江東提刑知常州張安上可兩浙提刑朝請郎劉士彥可福建轉運判官

敕具官某等朕姑罷賦泉之令復徭役之法使民出力以事其上不責其所無者冀以富之閔閔焉如農夫之望歲也而差發之際吏或緣爲姦農民在官貪者動心焉若郡縣禦胥吏不嚴而監司察郡縣不謹則南畝之民不困於縣官而困於胥吏其與幾何爾等以治行達於朕聴或已試之效或近臣之薦必能明識朕意以保民察吏爲本謹視其亷貪仁暴勤惰明闇以詔賞罰朕亦將觀汝所爲而進退焉可依云云

王續知太康縣

敕具官王續朕以天下爲一家然畿甸之民號爲根本若近者不悅四方何觀焉爾以才選往服厥事馭吏以明保民以寛無失朕命可

新差通判齊州張琬可衞尉寺丞衞尉丞韓惇立可通判齊州

敕具官某等朕於士大夫苟便其私而無害於公者蓋未嘗不聴矧以養親爲詞而求易地固朕之所樂聞也往服厥職各祗乃事可依云云

喬執中可吏部郎

敕具官喬執中士知愛身則知愛君知馭民則知馭吏故端靜惠和之士施之內外無適不宜朕察汝久矣今自部使者入爲天官屬無易其守以稱朕命可

蘇子元可權知新州

敕具官蘇子元嗚呼交趾之變蘇氏之禍十年於此矣朕念之不衰哀忘而湣存不忍以常法待汝畀之一郡以勸事君敬之哉思所以致此者可不敬歟可

楊汲落待制知黃州崔臺符王孝先各降一官臺符知相州孝先知濮州【制同】

敕國家臨禦百年哀矜庶獄好生惡殺視民如傷六聖一心簡在上帝而市井無賴譛愬公行若廷尉治獄不苛秋官議法有守則仁聖在上姦宄自消豈有數年之間坐致萬人之禍死者不復誰任其辜具官某以患失鄙夫之心而竊乘君子之器欲與羣小共分告織之功専務巧誣以成疑似之罪試加覆視寃狀了然公議不容彈章交上聊從附下之罰少謝無辜之民服我寛恩益務循省【臺符攺此兩句云往蒞安陽兼修馬政勉思來效毋重往愆】可

趙卨摩勘轉朝議大夫

敕趙充國馮奉世名臣也而老於爲將婁師徳郭元振儒者也而樂於守邊蓋疆埸未寧則以外爲重而忠義所激不擇地而安具官趙卨少以異材輔之博學虛心大對方觀晁董之文推轂西陲遂膺羊陸之寄恩威並著戎夏久安論歲月以稍遷姑從舊典收功名於不世勉及前人可

趙思明知永靜軍

敕具官趙思明武吏之進以守土扞城爲髙選而戎壘之政以平徭決獄爲餘事汝以財用往分使符知髙選之未易得而餘事之不可忽則寡過矣可

鮮於侁大理卿

敕具官鮮於侁儒者恥爲文吏而廷尉不用仁人久矣流獘之末至於誦法而不知義附勢而不知法罔羅紛張延及無辜朕益厭之爾徳惟一信道不回𨿽古於張何以逺過是以命爾庶幾天下復無寃民不然者朕豈以刑獄之事累老成哉可

吳處厚知漢陽軍賈種民知通利軍

敕具官某等漢口黎陽控引江河久廢爲邑吏民不悅比詔有司修復故壘因舊而新務適厥中平徭均賦使民宜之明致朕意以慰父老可

顧臨直龍圖閣河東轉運使唐義問河北轉運副使

敕具官某等復差役之法黜聚斂之吏去薄從忠務以養民而寛厚之或至於媮夫外臺按事以不失有罪爲稱職若下有幸免之吏則必有不幸之民民困於吏則歸咎吾法朕甚憂之【顧臨】太原之民困於備邊使者之任匪人可乎以爾儒林之選號稱秀傑有能吏之才而不薄有長者之風而不媮其服新職以蒞一道往任其責以寛吾憂可【唐義問】趙魏之地被邊帶河以爾直諒之節世其家聲豈弟之心不忽民事必能深識朕意以肅吏靖民爲本往任其責以寛吾憂可

張問祕書監

敕具官張問汝策名三朝宣力四方旣有聞矣而篤老之年克已復禮稱道不亂朕聞而嘉之起之鄕閭列之朝防問國故事與民疾苦足矣不必勞以事也優遊吾東觀以爲士大夫之表可

範子奇將作監

敕具官範子奇夫以百工之事較之一路之民爲輕而自部刺史入居九卿爲重爾久在外服奔走之勞按視之勤亦少休乎今宮室器用皆有常法守之勿失可以寡過往若予工毋廢厥職可

錢長卿比部郎鄧義叔水部郎

敕具官某等昔漢郎官出宰百里今自監郡以上乃與其選任益重矣非獨爲官求人以濟無窮之務亦將爲國儲士以須不次之舉𨿽防計溝洫有司之一事而馭吏捍災朕將有取焉可

林邵太僕丞何琬鴻臚丞

敕具官某等爾向以才選出按常平之政官省而歸復使治民蓋將因能而任焉九寺之屬近在輦轂才之所宜易以聞達毋曠厥官朕不汝遺可

文保雍將作監丞

敕具官文保雍朕仰成元老如涉得舟待以求濟茍有以燕安之使樂從吾遊而忘其老朕無愛焉大匠之屬未足以盡汝才也而從政之餘遂及爾私並事君親豈不休哉可

李南公知滄州穆珣知廬州王子韶知壽州趙揚潤州【制同】

敕具官某等刺史秩六百石以按列郡而治行卓然乃以二千石爲郡守昔以責人者今以自責則物被其惠民無間言爾等皆嘗奉使督察官吏公明之稱達於朕聴董制江淮控臨河海任亦重矣其益勉之無使風采減於平昔可

髙公繪公紀並防禦使

敕鄧訓之徳蓋活千人叔向之功尙宥十世矧先王卻敵之勲而聖母負扆之托子孫賢者休戚同之具官某篤於忠孝文以禮樂襲故家仁厚之風蹈布衣恭儉之節以爾父士林早緣肺腑逮事厚陵沒於中年爵不配徳故推余澤以及後昆抱能未施當俟可爲之防臨寵而懼庶保無疆之休公繪可特授秀州公紀可特授永州

李之純戶部侍郎

敕保國猶保身藥石不如養气禦民猶禦馬鞭箠不如輕車故興利以富民不如省事而民自富廣求而丰國不如節用而國自丰朕嘉與庶工共行此志以爾中大夫直龍圖閣知滄州李之純屢試以事號稱循良𨿽爲有司不吝出納宜膺躐等之用庶無虛受之譏服我訓言以厭公議可

穆衍可金部員外郎

敕具官穆衍士能用其長以自表見者朕未嘗不試也要之必觀其始終然後能決其進退在此選者可不勉歟貨幣之入所以權輕重通有無而非以求富也往服朕訓以永終譽可

孫路可陜西運判

敕具官孫路闗右之民困役傷財譬之七年之病而求三年之艾朕日夜以思庶幾其民勇而知方以爾出入秦雍悉其利病往行所知以稱朕意可

蘇頌刑部尙書

敕朕聞帝堯之世伯夷以三禮折民西漢之隆仲舒以春秋決獄是知有道之士必使無訟爲功乃者法病於煩官失其守盜賊多有獄市紛然敷求迪哲之人以淸流獘之末光祿大夫前吏部侍郎蘇頌溫文而毅直亮不回仲由冉求果藝有從政之美子產叔向愛直兼古人之遺遭罹閔凶亦旣祥禪特詔虛位以待老成與其遂曽閔之私哀顧懷墳墓曷若蹈威綽之前軌顯揚君親佇聞嘉猷以對休命可

王公儀防州路轉運使程髙夔州路轉運判官

敕具官某等役法旣復民知息肩矣然在官者皆農末也三峽之民刀耕火耘與鹿豕雜居正賴良使者察其侵寃使政煩而吏貪者此等豈能逺訴乎朕以大臣薦故擢用爾若逺民無告非獨汝咎將咎薦者可不勉哉可

呂由庚太常寺太祝

敕具官呂由庚先皇帝有賢執法朕不及見也思其人行其言用其平生所予者猶以爲未足也而錄其子嗚呼亦可以識朕意也夫詩云惟其有之是以似之汝勉之哉朕不汝忘可

杜防衞尉少卿鐘離景伯少府少監

敕具官某等朕登進耆老崇徳以靖民敷求雋良養材以待用非更練有素不輕用其人以爾防久服官箴善守家法以爾景伯旣敏而藝有聞於時皆吾四世之良往服九卿之貳益固爾守將觀厥成並可依云云

辛押陀羅歸徳將軍

敕具官辛押陀羅天日之光下被艸木𨿽在幽逺靡不照臨以爾嘗詣闕庭躬陳琛幣開導種落歲致梯航願自比於內臣得均被於霈澤祗服新寵益思盡忠可

髙子壽可三班借職

敕髙子壽程力較技國有舊章命以一官勉思自效可李肩可殿中省尙藥奉禦直翰林醫官

敕具官李肩醫𨿽一技益通妙物之神法有眾科以助好生之徳故縻好爵用勸良能無忘三世之傳庶保十全之效可

耿政可東頭供奉官致仕

敕具官耿政肇新霈澤爰及庶工𨿽請老以家居亦先朝之逮事各從遷秩以寵歸休可

喬執中可朝請郎尙書吏部郎中

敕具官喬執中漢以郎官出宰百里今以郡守選屬列曹任人之隆於古爲重有司言爾資格當遷其卽正員以茂逺業可

東坡全集卷一百七

欽定四庫全書

東坡全集卷一百八

宋蘓軾撰外制制勅七十四首

李之純可集賢殿修撰河北都轉運使

敕乃者役錢貸息之獘民兵馬政之勞萃於北方而天不靖民河溢爲災老防奔走流離道路十年於此矣嗚呼其孰爲朕勞來安集使復其舊乎以爾中大夫直龍圖閣權知滄州李之純治辦之能嘗見於用忠厚之質不移於勢是用進秩書殿增重使指其往撫疲瘵之俗察貪暴之吏無縱詭隨以謹無良朕將酌民言以觀汝政可不勉歟可

呂大臨太學博士

敕具官呂大臨大學禮義之所從出也不擇人以爲法而恃法以爲治可乎漢之郭防符融唐之陽城韓愈士皆靡然化之其賢於法逺矣朕方詔有司防理學政而近侍之臣言汝可用必能於法禁之外使士有所愧而不爲乃稱朕意可

羅適知開封縣程之邵知祥符縣

敕某等赤縣之眾甚於劇郡五方豪傑之林百賈盜賊之淵蓋自平時號爲難治而況市易始去逋負尙繁役法初復農民未信以爾適學行純固有防民之心以爾之邵才力彊敏無媮安之意各服乃事以觀其能不患不已知求爲可知者可

杜純可刑部員外郎

敕具官杜純用法如權衡權可以輕重移而衡不可以毫髮欺故司冦之職必有守道之長貳而輔之以守官之僚屬汝昔爲士師秉節不回獨持正議以直羣枉往服厥官無易汝守以不忍之心行無心之法則予汝嘉可

劉霆知陳畱縣

敕具官劉霆縣劇而難治故有司艱於用人地近而易知故才者樂於自用臨政以簡決獄以明禦吏以嚴去盜以武能此四者孰不汝知可

皇伯仲煜可贈保寧軍節度使東陽郡王

敕祖宗之徳天地並隆施及子孫皆享民社勝衣有朝請之奉闔棺有茅土之封始終之間哀榮斯極具官仲曄寛厚寡過雍容有常生不勤於父師沒見思於姻族旣得考終之道可無追逺之恩豹尾神旗守臣之威命金璽盭綬諸侯之寵章服我寵光以賁窀穸可

杜紘可右司郎中

勅具官杜紘士一歷都司卽踐淸要非一時名勝不在此選爾以文無害而宿其業往服乃事益茂厥徳以稱朕命可

皇城使裴景知慈州荘宅副使郭逢知階州西京左藏庫副使王克詢知順安軍

敕具官某等朕銓擇將吏視其才力彊敏可任以事者必試之治民茍不知愛民奉法馭吏而戢士𨿽智勇有聞朕無取焉爾等皆以考績察防號稱明練薦者交章故在此選往服厥官無失朕命可依【云云】

借職楊晟該【差使】吳奉云等各轉一官

敕某等向敕邊臣增葺城堡所以防安民夷各全其生爾能相率獻田出力有足嘉者服我爵秩永保忠順可

呂大忠可發運副使

敕具官呂大忠發運使按治六路所部防萬里持節出使未有若此其重者也以爾更練世故果於從政屢試劇部厥聲藹然是以命爾均南北之有無權貨幣之輕重使農末俱利公私宜之以稱朕意可

蔣之奇可集賢殿修撰知廣州

敕具官蔣之奇按治嶺海統制南極聲教所曁聳聞風采自唐以來不輕付予朕旣擇其人復寵以祕殿之職使民夷縱觀知其輟自禁嚴以見朝廷重逺之意其於服従畏信豈不有助也哉可

吳安持知蘇州劉珵知滑州

敕具官某等兩河之俗朴其獘也悍而輕犯法三吳之俗巧其獘也流而不知止惟君子爲能去其巳甚濟其所不及故所居而民安之朕求二郡守訪之左右咸曰汝宜往服朕訓因俗而治可依【云云】

謝卿材可陜西轉運使

敕具官謝卿材治邊者不計財惟邊之所用治財者不防民惟財之爲富此古今之通患也朕知汝才知可倚忠厚可信故以西方之政責成於汝往與帥守者謀之惟適厥中以民爲本可

李曼知果州

敕具官李曼蜀之人治蜀知其好惡察其情僞宜若易然又況於寛而明和而毅如汝曼者乎乃者無實之訴朕旣察之矣乘傳西歸平賦役省條教以慰父老之望可

黎珣知南雄州

敕具官黎珣嶺海之逺吏輕爲姦非良守令民無所赴告往祗厥官如在近甸則予汝嘉可

張赴再任幹寧軍

敕具官張赴使者言汝爲政有方民甚宜之當解而畱以慰民望可不勉哉可

皇伯仲嬰可贈防國軍節度使追封申國公

敕祖宗之意仁孝爲先孝故専篤於親仁故閔勞以事𨿽丰功盛烈不見於宗室而令名美實克全於始終死喪之戚哀嘆何及具官仲嬰少而簡素輔以溫文旣克已以歸仁亦樂善而忘勢信順多助蓋大有上吉之祥髙明令終眞旣醉太平之福建元戎之六纛錫上公之九章維以勸忠豈云虛授庶防幽壤服我寵靈可

林郡開封推官

敕具官林郡天府之劇古稱難治非兼人之資有不能濟今自逋負逃亡悉歸之四廂宜若易辦然夫辦之易則責之詳爾材敏素聞而以舉用往助乃長使治眾如治寡以稱所舉可

鄧羲叔可主客郎中王諤可水部郎中

敕具官某等吏惡數易而事有不得已者通商惠農水政爲急而招攜柔逺賔客之事亦重矣各祗乃事爲安官樂職之計可依【云云】

王荀龍知棣州

敕具官王荀龍平原厭次沃野千里桑麻之富衣被天下宜得老成循吏以輔安良民式遏姦慝訪之左右咸曰汝宜往悉乃心朕將觀焉可

黃憲章獲賊可承事郎

敕具官黃憲章勞能之賞不計日月爵祿之報必視首功宜從遷秩之勞以勸追胥之勇可

禦史中丞劉摯可兼侍讀

敕孟子有言君仁莫不仁君義莫不義一正君而天下定矣朕惟臺諌言責之臣𨿽知無不言常救之於巳失而勸講進讀之士蓋朝夕納誨故日化而不知合於孟子正君之義非獨有司之事也具官劉摯以道事君非法不言使朕日聞所不聞天下稱焉宜因古今冊書之成文取其興壊治忽之要論言之於無事救之於未失使朕立於無過之地豈非汝爭臣之大願乎可

處士王臨可試太學錄

敕具官王臨觀近臣以其所爲主觀逺臣以其所主朕初不汝知也而光論汝可用其試之太學汝勉之矣朕旣因光以知汝亦將考汝所爲而觀光焉可

皇叔克眷可贈曹州觀察使追封濟陰侯

敕先王建邦啟土必先宗盟上自魯衛下至應韓側室之子莫不南面國家自仁率親専於教愛故生無吏責而富以祿沒享隆名而告諸幽忠怒之道可謂備矣具官克眷以茂美之質服信厚之化𨿽功名才業不見於用而恭儉孝悌刑於厥官命以防車卽侯其地皆國之舊非朕敢私庶防有知服我休命可

冦彥卿彥明左班殿直【以兄殿直冦彥古永樂成死事】

敕具官冦彥卿士不惜以身狥國朕獨何愛一官不以收卹其家乎祗服朕命毋忘死者可

駙馬都尉張惇禮可節度觀察畱後

敕軒冕之來徳量爲稱外無充詘之容可以觀徳內若固有之安可以言量具官張惇禮少以經術秀於士林𨿽緣姻戚之選不失儒素之行日奉朝請旣抱才而未試坐閱歲月亦久次而當遷進居兩使之間增重諸倩之遇益礪士節以爲國華可

內人張氏可特封典贊

敕張氏朕防學之初未就外傅命爾執業以待左右勤勞有年恭謹寡過進掌儀範以旌徽柔可

故尙宮趙氏可特贈郡君

敕趙氏先朝差擇女士以輔陰教侍禦左右罔匪淑人矧玆六尙之選必備四教之法奄焉淪喪宜極哀榮以爾名族之英掖廷之舊行應圖史言中物則彤管有煒旣傳好徳之芳象服是宜無愧飾終之典庶防幽壤服我寵章可

馮宗道可右騏驥使內侍省內侍押班梁惟簡可文思副使內侍省內侍押班

敕具官某等爵祿天下之公器也朕不敢以私暱之愛而輕用其賞亦不敢以近習之嫌而不錄其功以爾等小心忠孝逮事列聖出入中外劬勞百爲而宗道以藩邸攀附之勤惟簡以東朝奉事之久各還所寄加重其任益勵素丹以稱異恩可依【云云】

梁從吉可遙郡團練使入內內侍省副都知

敕祖宗之化自家刑國故𨿽左右近習之臣莫不好善而知義彬彬然有士君子之風焉具官梁從吉荘重有守溫良寡過給事宮省知無不爲服勤邊徼克有成績攺錫戎團之命進助內宰之政益勵素守以稱異恩可

劉有方可內侍省右班副都知

敕祖宗之化自家刑國故𨿽左右近習之臣莫不好善而知義彬彬然有士君子之風焉具官劉有方溫恭和毅勤彊練宻進從王事以法令爲師退安私室以圖史爲樂進領右璫之貳益親中禁之嚴惟忠與敬乃稱朕命可

翟思知泉州周之純知秀州沈季長知南康軍

敕具官某等朕惟四海之廣一夫不獲足以害教化之成傷陰陽之和故選建守長必以學士大夫爲先孔子曰君子學道則愛人小人學道則易使也爾等皆以儒術進有聞於時矣其深識朕意往行所聞欽哉可

馬正大理寺主簿

敕具官馬正哀敬折獄明啟刑書理官之任也主簿𨿽卑亦有事於其間矣爾以選用其勉服此言可

張之諌權知涇州康識權發遣鄜州

敕具官某等邊郡之政兵食爲先郡守之責文武兼綜以爾等才力之選卓然有聞治辦之效見於已試朕𨿽招攜來逺不求邊功爾當積谷訓兵常若冦至祗率厥服往惟欽哉可依【云云】

梁諝可供備庫副使轉出

敕具官梁諝奉事之久累勞當陞求從外遷亦各其志進貳諸使往齒外朝益務防平以答休寵可

燕若古知渝州

敕具官燕若古汝向以才選奉使東方官省而歸因以得郡蓋可謂異恩矣巴峽之崄邑居褊陋負山臨谷以爭尋常獨渝爲大州水土和易商農防通賦役爭訟甲於旁近毋以僻逺鄙夷其民欽哉可

刪定官孫諤鮑朝賔並宣議郎

敕具官某等廷見乃官法之所嚴也嵗月之課保任之數差若銖黍輙不得遷今於汝獨略之者豈非以制法定令汝與其議故歟祗服朕命以法自律無徒知之可

王振可大理少卿

敕具官王振任法而不任人則法有不通無以盡萬變之情任人而不任法則人各有意無以定一成之論朕虛心以聽人法兼用以爾出入中外敏於従政詳平奏讞審於用律廷尉之事爾惟副之夫法出於禮本於仁成於義勉思古人以稱朕命可

李吁可宣徳郎

敕具官李吁朕有大政令使近臣縂領其議民之休戚國之治亂成於其手可謂重任矣爾以儒術進以邑政選而爲之官屬亦豈輕哉二三臣者言爾當遷其服朕命益祗乃事可

趙思明可西上閤門副使

敕具官趙思明國之宗臣義同休戚故文終之後配漢並隆而梁公之孫與唐無極國家佐命元老獨髙韓王銘勲太常侑食淸廟爰自近嵗嘆其中微乃眷裔孫尙有遺烈宜因近侍之請進陞上閤之貳勉蹈祖武副朕懷人追逺之心可

李承祐可內殿崇班【內臣轉出】

敕具官李承祐奉事玆久累勞當遷遂齒外朝縉紳之列益思忠藎毋忝恩榮可

蕭士元知隰州趙永寧知永靜軍

敕具官某等文武異用而其道同軍國異容而其情一爾以才選往蒞厥服惟少私寡欲則民自靖惟奉法循理則吏自畏祗率朕訓欽哉可

黃光瑞可內殿崇班

敕黃光瑞朕覆養華夷義均臣子愼重爵賞必加有功以爾昔助王師逺獲逋冦歷年滋久宜示異恩服我寵休永思忠藎可

文貽慶可都官員外郎居中可宗正寺主簿

敕具官某等昔江左二老王導謝安唐之元勲汾陽西平皆以積徳流慶子孫昌衍布列臺省爲邦之光今吾太師氏亦庶防焉爾等才行之美所資者深聞見之廣不扶自直宜近而逺未稱朕意其歸服乃事同寅協恭以防事君親之義可

皇兄令夬可贈博州防禦使博平侯

敕爵齒之貴並隆於朝廷死喪之威莫先於兄弟禮有裒防義兼哀榮故具官令夬端厚有常靖恭寡過生不勤於保傅沒見思於族姻宜分竹符就賜茅社服予惇敍之寵慰爾永歸之魂可

髙士永知文州

敕具官髙士永自將爲守非藝而果不在此選治兵欲嚴禦吏欲明撫民欲寛守邊欲信汝勉之矣毋廢朕命可

太皇太后再從弟髙士纘髙士涺可並左班殿直文思副使梁惟簡可皇城副使

敕具官某等朕惟坤元成物之恩𨿽以天下養無足稱其徳者故推余澤以及葭莩之親左右奉事之臣𨿽天地之施無所報塞尙勉忠孝以答萬一可

範百祿刑部侍郎

敕朕哀敬五刑期協中道酷者志於殺惟殺之務則深刻而失情恕者志於生惟生之知則玩刑而廢法朕欲情法兩得生殺必中非俗吏之所能思古人而永嘆爰試以事乃得其人具官範百祿少以異材輔之篤學昔奉大對有守禮憂國之言旋爲爭臣有責難愛君之意必能防用經術折中人情民自以爲不寃汝當務致此者必也使無訟朕亦將庶防焉可

朱光庭可左司諌王覿可右司諌

敕具官某等惟善人能受盡言故昔之諌者常有不容之憂然有志之士猶且不顧忠義所激憂患可忘今朕恭巳無爲虛心以聽汝等所論蓋無虛日朕亦有拒而不聽聽而不用者乎各服新命盡所欲言言而不從朕則有愧知而不言汝亦負朕可不勉哉可

鮮於侁可左諌議大夫梁燾可右諌議大夫

敕仲虺言湯之徳曰攺過不吝孔子論一言而喪邦曰惟予言而莫予違嗚呼天下之治亂安危有不出於此者乎朕夙興夜寐思聞其過厥愆曰朕之愆不啻不敢含怒而況於左右輔弼之臣歟具官鮮於侁邦之老成久試於外金石之節皓首不衰具官梁燾出入館殿蓋二十年守道篤志無所阿附皆吾爭臣之選也朕之於事無必無我可則行之否則更之使天下曉然知朕樂聞其過書之史冊足爲美談若乃進則詭詞退則焚艸衰世之事朕無取焉可

王巖叟可侍禦史

敕具官某爾以禦史論事稱職擢居諫垣而能秉心不回忠言屢聞考其所爭之義皆有可行之實予維寵嘉之玆復命爾往貳執法樂於從善朕志亦可見矣易曰大君有命開國承家小人勿用必亂邦也爾謹視中外毋縱詭隨以成我純一之政可

錢勰可給事中

敕朝廷之政根本於中書而樞機於門下出入考愼然後布之天下一成而不反後世有述焉𨿽用人惟均而至於封駮之任其選尢甚具官錢勰文學議論世其先人典章憲度博通前世詞命之富多而愈工風力之憂煩而不亂其服新命益修厥官使爲攺者難於造令而承流者無所議法則惟汝賢可

明堂執政加恩

門下侍郎韓維

敕朕於訪落之初躬總章之祀追嚴烈考以侑上帝七政軌道四海來格禮樂具舉天人並應非餘一二大臣同徳比義爕和神民何以致此哉具官韓維全徳雅量外爲師表忠言嘉謀入告帷幄望其容貎足以知朝廷之尊聞其風采足以立貪懦之志艱難之際垂拱仰成宜修舊典之常均被慶成之澤同底於道朕有賴焉

中書侍郎張璪

敕親祠合宮昭事上帝明發不寐惕然有懷永惟神考之烈髙出百王之表選建羣辟遺我後人濟於艱難克有成績具官張璪碩材不器俊徳自明衛上之忠悃欵四世應務之敏勤勞百爲迨玆配饗之成宜均慈嘏之福服我明命永肩一心

尙書左丞李淸臣

敕祗奉嚴禋肆行大賚誠通幽顯澤被中外六成之樂上格於穹壤四簋之黍下浹於煇庖矧余元臣相成釐事神人所保霈澤宜先具官李淸臣徳配先民才髙當世早以天人之學發爲經緯之文左右先朝克有成績屬余訪落之始共濟艱難之中迨玆慶成均被慈告宜防井邑之賜以示臣工之榮永孚於休以稱朕意

知樞宻院事安燾

敕於皇烈考屬余大器夙夜祗懼若渉冰淵乃者饗帝合官風雨時若肆眚象魏謳歌聿歸惟天人之應萃於躬蓋左右之助實賴將相具官安燾自儒術爲時名臣爕和兵戎無傷財害民之警持守法度有送往事居之忠迨玆慶成均被慈告井邑之賜國有舊章與民同休居寵無愧

同知樞宻院事範純仁

敕朕出欵眞室還祀合宮祗見昊天陟配文考禮樂具舉華夷駿奔方恭黙無言之中繄辟公顯相之賴率禮弗越肆予汝嘉具宮範純仁慶曆名臣之家熈寧正諫之士著績西鄙授任中樞謨猷靖深兵革消伏領使奉祠之日助成大享之勤降福孔多推恩宜廣矧玆宥宻之地可無勲邑之加往服寵章益敬毋怠

尙書右丞呂大防

敕朕有事總章升侑神考四輔在位百工在廷鬷假無言各率乃職迨此釐事之畢匪我衝人之能思與羣公均受帝祉具官呂大防擢自英祖休有直聲被遇裕陵益彰忠力入總文章之轄手防盤錯之煩六事所瞻倚以爲重三府之議於焉取平宜加勲伐之隆益增井賦之衍服我休命思勉厥終

韓忠彥黃履並特轉朝請郎

敕考績之法三代共由𨿽余左右之信臣猶以嵗月而敍進率循其舊示不爾私具官韓忠彥頎然異材奮以儒術典朕三禮識古人之大全歷事四朝有宗臣之餘烈【黃履受材宏深秉徳純固入踐臺省休有老成之風出更藩垣遂無東顧之念】只服新命益修厥官尙勵有爲之心以需不次之舉可

皇叔祖克愛皇叔仲虢並遙郡團練使

敕朕不以親廢法亦不以義掩恩故宗室之英𨿽不任事而嵗月之考必付有司以爾具官克愛篤行有常率履如一以爾具官仲虢居寵而戒好徳不回旣累日以當遷非無名而虛授益務忠敬以保厥家可

王獻可洛苑使

敕具官王獻傳不云乎詩書義之府禮樂徳之則禦侮扞城亦儒者之事也汝以詞學進而以武幹聞肆予虎臣謂汝可用往服新命以成汝志可

陳次升可淮南提刑

敕具官陳次升春秋書無麥禾蓋病之也今吾淮甸之民夏旱秋水望熟於來嵗譬如負重渉逺未知所捨朕甚憂之汝自百里長以才能選爲朕耳目其往按視省刑獄均力役督盜賊去姦吏使民忘其災以稱朕意可

杜純可大理少卿

敕具官杜純治獄得其道仁及幽顯澤流子孫茍非其人災及艸木身任其禍朕敬而畏之久難其人以爾用法平直守道純固不以進退榮辱抑揚其心故在此選靡不有初終之實難可不勉哉可

郭晙可開封府司錄參軍

敕具官郭晙汝昔爲獄官不撓於執事以防無辜之人坐失厥職秉義不回有足嘉者往天府總攝羣掾毋易汝守朕將觀焉可

林希可中書舍人

敕文章之變與時盛衰譬如八音可以觀政而況誥命之出學者所師號令以之重輕風俗因而厚薄本朝革五代積衰之气繼兩漢爾雅之文而大道中防異端所汩欲復祖宗之舊必以訓詞爲先故難其人不以輕授具官林希博問彊識篤學力行綽有建安之風流逮聞正始之議論徑踐外制爲朝廷常潤色其精微期配昔人使天下識典刑之髣髴務究所學朕將觀焉可

司馬光左僕射追封溫國公制

敕執徳不回用安社稷爲悅以死勤事坐致股肱或虧方予訪落之初遽興殄瘁之感其於防典豈限彛章具官司馬光超軼絕塵應期降命蹈履九徳湛涵六經逮事仁宗以論思獻納任言責翊我英祖以安危治亂鑑古今粵惟先朝延登近弼方事獻可而替否不肯枉尺而直尋防繹新書優防卒嵗乃心無不在王室不起何以慰蒼生顧惟躬肇稱毖祀𨿽未能求諸野而得傅說亦庻幾選於眾而舉臯陶激濁揚淸方甄明於流品制法成治永振悳於黎元而憖遺之悲天不得於一老惴栗之嘆人皆輕於百身玆大享於合寢仍不預於小斂師垣一品降之九原開國於溫用旌直徳納棺以禭式勸具僚念涕泗以無從想話言之猶在俯惟英爽歆此寵靈可特贈溫國公

張繢除宣徳郎制

敕太學博士張繢祖宗設賢良文學之科以网羅天下之豪俊間得偉人爾繇是選而沈黙恬淡安於冗散學士鄧溫伯與東西省從官列上奏狀朕嘉乃衝靜特俾遷秩益務惇毖將有試焉可特授宣徳郎依舊太學博士

孫覺除吏部侍郎制

敕自國家還政文昌將以致治而天官四銓總覈人物澄淸流品未見其人除擬之間賢愚同滯以爾朝請郎試給事中孫覺文學論議燭知本原諌省東臺久從踐歷選掄之愼委寄益隆噫法之窒閡者更吏之不虔者逐賕文弗作甄序有倫服我訓詞尙有大用可特授依前官試吏部侍郎

曹旦知南平軍制

敕供備庫副使曹旦西南瀘夷諸種部族散處藂篁谿谷之阻與魚鳥羣卉服而居畬田而食樂生惡死情無甚異軍摩邊戍備預不虞靜而緩之彼自馴擾往服吾訓以稱人知可特授依前官權知南平軍事

呂和卿知臺州制

敕承議郎尙書金部員外郎呂和卿臨海𨿽小邦而有民社之重朕豈輕之爾以仕優而學誠知戒夫墻靣之煩制錦之未易乎往欽用勵毋忽吾訓可依前官差權知臺州

陸佃禮部侍郎制

敕文昌貳卿位次八座各有典司咸用専達天官之選目色實繁以爾朝奉郎試吏部侍郎陸佃方頒以先朝一代大典纉修筆削勢難兼綜春官宗伯事𨿽稀簡目力可周而典章文物動闗國體益思明練以稱恩休可特授依前官試禮部侍郎依舊充修實錄院修撰官龍圖閣直學士朝請大夫知定州蔡延慶朝請大夫試戶部尙書李常並磨勘轉朝議大夫制

三考而議黜陟古今所同積日而敍勤勞貴賤無間矧夫內與六官之長外總連帥之權均大計之盈虛司鄰邦之動靜歷年應格稽法當遷有司以言朕何敢後具官李常奮由疏逺深自刻修財賦所存綱目具舉具官蔡延慶名臣之後吏治有餘幹城四方安靜不擾咸以侍從之選而應股肱之良𨿽尺寸以遷未彰於異數而命秩之寵差慰於久勞

朝奉郎孫覽除右司員外郎制

奉使北方治河而備邊任亦重矣以爲未足以盡其才也而寘之都司吾之所以責任爾者可見也夫分治六官事無鉅細畢陳於前若网在綱振之則舉弛之則盡廢爾昔旣稱治辦矣勉旣厥心以待來效

朝奉大夫田待問淮南提刑制

揚楚春旱秋水民艱於食漸起爲盜遂使州縣犴獄充滿朕憂之未始一日忘也間起爾於山陽守參領漕事今又命爾按視刑辟徒以爾習其風俗知吏民所習苦夫察貪暴謹追擾均有無督盜賊此荒政之急也勉勤其職以稱朕意

朝散郎殿中侍禦史林旦淮南運副制

淮甸之民薦罹饑饉乃者詔發倉廩發吳楚之漕以拯其急猶以乏食流徙達於朕聽朕惟救荒之政行之略盡惟得良使者因事施宜爲若可賴爾由郎官以才任禦史習於揚楚之俗其爲朕往視之均徭薄斂禁暴戢姦無使斯人重被其困

東坡全集卷一百八

欽定四庫全書

東坡全集卷一百九

宋蘓軾撰內制赦文三首

明堂赦文【元祐元年九月六日】

門下聖人之徳無以加孝帝王之典莫大承天朕以之身防防在疚永惟置器之重惕若臨淵之深承明繼成思有以迪先王之烈紹志述事未足以慰天下之心仰系母慈總攬政體緝熈百度和樂四方賴帝貺臨海防寧乂三垂之兵靡警萬邦之年屢丰庶幾大同光嗣成美深惟六聖之制必躬三嵗之祠維玆肇禋屬予訪落喪有以權而從變祭無以卑而廢尊顧言總章古重宗祀以教諸侯之孝以得萬國之心我享維天下武式文王之典大孝嚴父孔子謂周公其人追維前猷嘗講玆禮包舉儒術咨諏縉紳刺六經放逸之文斥眾言淆亂之蔽嘉與四海靈承一天革顯慶之兼尊隆永徽之專配成於獨斷畀予衝人遵遺教於前著成法於後涓選吉日裒輯上儀奉罍琳宮奠玉路寢神之弔矣燕及皇天誰其配之旣右烈考於時夙齋輅之駕被衮冕之章備庶物之防追三牲之養靈防而風馬下孝奏而日月光惕然履霜詎勝淒愴之意僾然出戶如聞嘆息之聲秩祜賚我思成侍臣助予惻楚旣迄成於熈事敢專饗於閎休宜布洪恩以曁諸夏【云云】於戱漢庭祀帝著於卽阼之逾年唐室施仁固以禦門之吉日蓋禮盛者文縟澤大者流長尙賴文武之英屏翰之雋恊恭致治以輔邦家

西京奉安神宗皇帝禦容禮畢西京徳音赦文【元祐二年十月十四日】

門下朕以寡昧仰繼聖神顧瞻山林未忘弓劍之慕益廣宗廟以奉衣冠之防祗遣輔臣往嚴像設敞鳳臺之仙宇粲龜洛之仁祠睟表一臨陪京增重山川攺色方貢祥而效珎父老縱觀或太息而流涕宜施雷雨之澤以答神人之心【云云】於戱好生育物旣推文母之慈崇徳措刑終成神考之志資爾有眾宜體朕懷

徳音赦文【元祐三年六月】

門下朕以眇躬獲禦大器仰聖後之慈訓荷先烈之永圖四載於玆渉道尙淺凜然祗惕若履淵冰思所以慰安人心奉若天道常慮一夫之失所以傷萬物之太和蠲苛去煩夙夜願治乃自去冬連月降雪異常今春已來久陰不霽農民失職商賈不通比屋之間凍餒彌甚常寒之罰咎在朕躬惟日兢兢以圖消復潔精致禱神眷未孚克已自持協气無應切慮四方獄犴寃滯尙多工役煩興人咨胥怨郁成繆盭之變以干陰陽之和宜均渙恩以召善气【云云】於戱遇災祗戒聿修信順之誠正事布和庶獲天人之助咨爾中外咸體朕懷

內制詔敕九十七首

集官詳議親祠北郊詔

敕門下國家郊廟時祀祖宗以來命官攝事惟三嵗一親郊則先饗淸廟冬至合祭天地於圓丘元丰間有司援周制以合祭不應古義先帝乃詔定親祠北郊之禮未及施行是嵗郊不設皇地袛位而宗廟之饗率如舊制朕以寡昧嗣承六聖休徳鴻緒今玆禋禮奠幣上帝祼鬯廟室而地祗天神久未親祀矧朕方修郊見天地之始其冬至日南郊宜依熈寧十年故事設皇地祗位以答並貺之報仍令有司擇日遣官奏告施行厥後躬行方澤之祀則修元丰六年五月之制俟郊祀畢依前降指揮集官詳議親祠北郊事及郊祀之嵗廟饗典禮聞奏故玆詔示想宜知悉

太皇太后賜門下手詔【元祐三年七月八日】

敕門下皇帝嗣位於玆四年華夷來同天地並應而皇太妃以恭儉之徳鞠育之恩𨿽典冊以時奉行而情文疑有未稱皇帝以祖考之奉尊無二上而吾惟春秋之義母以子貴其推天下之養以慰人子之心宜下禮部太常寺討尋如於典故有褒崇未盡事件令子細開具聞奏

太皇太后賜門下手詔【元祐三年閠十二月十四日】

敕門下官冗之患所從來尙矣流獘之極實萃於今以闕計員至相倍蓰上有久間失職之吏則下有受害無告之民故命大臣考求其本茍非裁損入流之數無以澄淸取士之源吾今自以身率先天下永惟臨禦之始嘗敕有司防補私親舊無定限自惟薄徳敢配前人已詔家庭之恩止從母后之比今當又損以示必行夫以先帝顧托之深天下責望之重茍有利於社稷吾無愛於發膚矧此恩私實同毫末忠義之士當識此誠各忘內顧之心共成節約之制今後每遇聖節大禮生辰合得親屬恩澤並四分減一皇太后皇太妃準此趙州賜大遼賀興龍節大使茶藥詔【元祐元年十月六日】

敕卿肅將慶幣逺渉川途風埃浩然徒馭勤止宜加寵錫以示眷懷

趙州賜大遼賀興龍節副使茶藥詔【元祐元年十月六日】

敕卿將命夙興犯寒逺渉駕言未息軫念殊深特致恩頒以嘉勤瘁

賜皇叔祖建雄軍節度觀察畱後同知太宗正事宗景上表辭恩命不允詔【元祐元年十月九日】

敕宗景朕初執珪幣祗見上帝嘉與百辟徼福文考大賚四海始於親賢皆神之休義不當避國有常典爾無固辭

賜皇叔祖宗景上表辭恩命不許詔【元祐元年十月九日】

敕宗景覽所上表辭免恩命事具悉國家有大祭祀必均慶賞邦甸侯衛煇炮翟閽無有逺邇畢防恵澤矧我懿親實維顯相祗率舊典毋煩固辭

賜新除檢校太保依前河西軍節度使阿里庫加恩制告詔【元祐元年十月十五日】

敕阿里庫朕涓選靈辰奉承宗祀肆均介福徧曁多方卿世撫侯封夙防朝命特加寵渥用奬忠嘉

太皇太后賜故夏國主嗣子幹順詔【元祐元年十一月十六日】

惟我列聖眷爾有邦非徒極其寵榮蓋亦同其憂患念爾哀疚惻然顧懷臨遣行人往諭至意且致奠賻之禮以爲存沒之光

趙州賜大遼賀正旦副使茶藥詔【元祐元年十月十九日】

敕卿抗旌出境夙駕在塗眷言防渉之勞宜適興居之節式頒良劑以輔至和

趙州賜大使茶藥詔【元祐元年十月十九日】

敕卿逺飭使軺講修鄰好防犯風霧防履山川宜頒錫於珍芳庶輔安於寢食

趙州賜大遼國賀太皇太后正旦太使茶藥詔【元祐元年十月十九日】

敕卿恭講鄰歡逺勤軺馭言念驅馳之久適丁寒沍之辰宜錫珍良式昭眷寵

趙州賜副使茶藥詔【元祐元年十月十九日】

敕卿逺持使節來慶春朝方此沍寒良勤啟處宜示眷懷之異式頒劑和之良

賜鎭江軍節度使檢校太傅開府儀同三司上柱國康國公判大名府韓絳上表乞致仕不許詔【元祐元年十月二十日】

敕韓絳覽所上表陳乞致仕事具悉卿四世元老國之長城端笏垂紳不動聲气風采所及自然折衝軒冕丘園其實何異矧今艱難之際自有冰淵之虞黃髮在廷未敢言病豈宜獨善遽欲卽安尙分北顧之憂勿起退歸之念彊食自輔體我至懷

賜韓絳上表乞致仕不允詔【元祐元年十月二十日】

敕韓絳省所上表陳乞致仕事具悉功成身退人臣之常壽考康彊有不得謝卿出入將相垂三十年豈一小郡尙勤元老徒得君重臥防一方使吏民瞻師尹之儀刑蠻夷識漢相之風采丘園之請朕未欲聞其省思慮時寢食親近藥餌以副中外之望

賜金紫光祿大夫守尙書右僕射兼中書侍郎呂公著生日詔【元祐元年十月二十七日】

敕公著卿將相三世輔翼兩朝方斯幹獻夢之辰有旣醉太平之福宜膺慶賚永錫壽康

賜新除依前中大夫守中書侍郎呂大防辭恩命不允詔【元祐元年十一月四日】

敕大防卿惇大直方任重道逺擢貳西省蔽自朕心𨿽與聞政事爲日未久而歷試中外勤勞百爲蓋有年矣徳位惟允人無間言亟服新命毋煩朕訓

賜新除禦史大夫傅堯兪辭免恩命不允詔【元祐元年十一月六日】

敕堯兪詩云剛亦不吐柔亦不茹朕以卿有樊仲之風是以擢卿爲中執法才華之嘆古今共之豈以小嫌而廢大任與其拘文以自疑不若直已而行義亟服乃事無煩固辭

賜正議大夫同知樞宻院事安燾乞退不允詔【元祐元年十一月十三日】

敕安燾卿才當其位義不辭勞內之樞機之謀外之疆埸之議旣當身任其責難以家事爲詞而況並奉君親兩全忠孝進無不得退以何名卿之所求固非矯激朕之不許亦豈空文亟還厥官無煩朕命

賜韓絳上第二表乞致仕不允詔【元祐元年十一月十四日】

敕韓絳朕以躬求助諸老皆以艱難之際不辭中外之勞胡爲累章確守歸意豈朕不善西伯之養而無人子思之側乎三復喟然未諭厥指朕意不易卿其少安賜韓絳上第三表乞致仕不許斷來章詔【元祐元年十一月十四日】

敕韓絳君臣之義憂樂同之茍皆懷歸誰任其事卿之髙識雅度輕軒冕而樂丘園天下所共知也獨不念先帝托付之重乎勉狥大義勿復以言

賜韓絳上第三表乞致仕不允斷來章詔

敕韓絳功成身退人臣之常禮至於非常之遇則必有無窮之報朕待卿於形器之表而卿自處於繩墨之內未爲得也朕意不易卿無復辭

賜新除依前光祿大夫刑部尙書蘇頌辭恩命不允詔【元祐元年十月十七日】

敕蘇頌卿篤於仁心深於經術用心司防期於無刑朕惟孝處之深三年不奪其志又推才難之故千里以待其來卿而不能誰當能者亟服乃事毋煩力辭

賜新除落致仕依前光祿大夫範鎭赴闕詔【元祐元年十月二十日】

敕範鎭夫有徳君子以精神折衝譬之麟鳳能服猛鷙朕虛懷前席以致諸老非敢必以事諉也茍得黃髮之叟皤然在位則朝廷尊嚴姦冗消伏卿𨿽篤老乃心王室毋憚數捨之勞以赴中外之望

皇帝賜故夏國主嗣子幹順進奉賀正馬駞回詔【元元年十二月二十四日】

詔故夏國主嗣子幹順逺奉王正來歸時事惟此充庭之實率皆任士之宜乃眷忠勤良深嘉嘆

太皇太后賜故夏國主嗣子幹順進奉賀正馬駞回詔【元祐元年十二月二十四日】

詔故夏國主嗣子幹順述職春朝歸誠宰旅修此效牽之視致其乘服之良再閱來章式嘉忠節

賜觀文殿大學士知潁昌府韓縝上表辭免恩命不允詔【元祐元年十二月二十五日】

敕韓縝朕躬祀總章始行嚴配推廣帝親之澤覃及中外之臣惟我老成逮受顧命均此介福非不敢私國之故常毋煩謙避

賜鎭江軍節度使判大名府韓絳上第二表乞致仕不許詔【元祐元年十二月二十九日】

敕韓絳爲國無彊於得人用人莫先於求舊𨿽已掛冠而謝事尙俾安車而造朝豈有體力未衰蕃宣所寄亟圖自便遂欲言歸矧卿徳望並隆神人所相焉有滿盈之懼夫何倚伏之虞尙體至懷少安厥位

賜觀文殿學士正議大夫知河南府孫固乞致仕不許詔【元祐二年正月一日】

敕孫固視國如家忠臣可以忘老視民如子君子可以忘勞卿被遇三朝出入二府徳望並隆中外所服故起之詞館付以畱籥使士有矜式民有依怙屬任之意豈輕也哉釋位謀安引年求避此疏逺小臣之事非所望於卿也尙體至意勿亟懷歸

賜觀文殿學士正議大夫知河南府孫固乞致仕不允詔【元祐二年正月一日】

敕孫固卿英祖所擢以遺神考乃養舊學用之西樞宻院位二年未見君子毎惟圖任舊人之意當有越在外服之嘆矧欲辭位而去遂安丘園哉三川重鎭務舉大體簿書期防則有司存優防卒嵗可以忘老

賜觀文殿學士正議大夫知河南府孫固再乞致仕不允詔【元祐二年正月二十五日】

敕孫固廊廟之舊曆事三朝名徳並隆如卿者有幾無故釋位其謂朝廷何卿旣自爲謀亦爲乃後謀之勉遵前詔以慰中外之望

賜觀文殿學士正議大夫知河南府孫固再乞致仕不允詔【元祐二年正月二十五日】

敕孫固朕永懷三宗追用其人所以尊禮慰藉其意者自以爲無失矣而卿浩然懷歸若不可復畱何哉勉狥大義毋違朕志

賜新除樞宻直學士知定州韓忠彥乞攺一偏州不允詔【元祐二年二月】

敕忠彥朕嘗覽閱古之圖觀宗臣之文俯仰今昔有槪於心防中山闕守差擇循良卿庶幾焉勉副朕意何以辭爲

賜樞宻直學士守兵部尙書王存乞知陳州不允詔

敕王存卿出入四朝更渉夷崄金石之節終始惟一六卿之長所以倡九牧而厚風俗也豈以職事煩簡爲輕重哉君子出處朝廷之大事而風雨寒暑膚理之微疾也姑安厥位以稱朕意

賜尙書左丞李淸臣生日詔【元祐三年二月二十四日】

敕淸臣春之方中月復幾望篤生王國之彥蔚爲廊廟之華神旣聽於靖恭民亦宜於愷悌膺我慶賜永綏壽祺

賜朝散大夫試禦史中丞傅堯兪乞外郡不允詔【元祐二年三月十三日】

敕堯兪負中外之望居得言之地朕方虛已樂聞嘉猷乃者水旱連嵗民流未止賊盜將熾財力靡敝卿旣欲圖實效以酬恩朕亦將考所言以責實偃息藩郡豈所望哉

賜鎭江軍節度使充集禧觀使韓絳茶藥詔【元祐二年三月】

敕韓絳春夏之交寒燠相沴起居之節調適爲難眷予元臣久勞於外宜加存問且錫珍良勉蹈至和以符眷倚

賜保寧軍節度使馮京告敕茶藥詔【元祐二年三月二十一日】

敕馮京卿以篤老久勤外服畱籥之重擁髦而東防犯氛埃徒禦良苦宜省思慮近藥物勉遵時令以副眷懷賜鎭江軍節度使充集禧觀使韓絳赴闕詔【元祐二年三月二十七日】

敕韓絳卿擢自祖宗輔翼先帝徳望之重天下聳聞與其置之一方勞以民事不若歸安闕下式瞻儀刑請老閒居固非所望嘉猷入告夫豈不能遲卿言還及此初夏

賜鎭江軍節度使充集禧觀使韓絳赴闕詔【元祐二月三月二十七日】

敕韓絳爲天下計則賢者常勞爲人臣謀則老者當逸今朝廷待卿之意酌處其中奉朝請於琳官所以系民望釋負荷於畱籥所以慰雅懷勉及淸和亟還朝著賜尙書刑部侍郎範百祿乞外任不允詔【元祐二年三月二十九日】

敕百祿成王命君陳商民在辟予曰辟爾惟勿辟予曰宥爾惟勿宥惟厥中古之有司與天子相可否蓋如此而況公卿之間議有異同而不盡其說哉例在中書與在有司固宜審處歸於至當而卿遽欲以此去位非古之道也其益修厥官以稱朕意

賜龍圖閣直學士新差知秦州呂公孺乞攺授宮觀小郡差遣不允詔【元祐二年四月三日】

敕公孺朕顧懷西方思得賢守使邊有備而民無擾以卿耆老練達徳宇淵靜秦又舊治吏士服習臥防諸將無以易卿

賜彰化軍節度使開府儀同三司判大宗正事宗晟上表乞還職事不允詔【元祐二年四月十五日】

敕宗晟書云孝乎惟孝友於兄弟施於有政是亦爲政卿以膝下之養爲宗人之法古之爲政孰大於此而欲以親辭職耶其益修厥官以稱吾意

賜彰化軍節度使開府儀同大司判大宗正事宗晟上表乞還職事不允詔【元祐二年四月十五日】

敕宗晟古者庻子之官設而邦國有倫所治𨿽簡而所寄甚重卿爲宗室祭酒徳度之美刑於中外朕方慶瓞之茂而欲觀麟趾之應益勵厥職無棄爾成

賜故夏國主嗣子幹順進奉謝恩馬駞回詔

詔故夏國主嗣子幹順臨弔之重以寵世臣思報之深復承來價載閱充庭之實備形述職之心乃眷忠勤不忘嘉嘆

賜故夏國主嗣子幹順進奉謝恩馬駞回詔【元祐二年四月十七日】

詔故夏國主嗣子幹順向遣行人往賻襄事繼陳方物來奉謝章惟忠可以附民惟禮可以定國勉終誠節以副眷懷

賜新除尙書左丞劉摯辭免恩命不允詔

敕劉摯朕昔聞卿言今任以政已試之效見於事功廊廟闕人以次遷用宜其右不宜其左能於昔不能於今豈有是哉

賜新除中大夫守尙書右丞王存辭免恩命不允詔【元祐二年五月二十六日】

敕王存朕歷選百辟試之以事惇厚而文剛毅而和更渉變故守徳不移無逾卿者夫享天下之利者任天下之患居天下之樂者同天下之憂朕非以是富貴卿也其何以辭

賜集禧觀使鎭江軍節度使開府儀同三司韓絳乞致仕不允詔【元祐二年六月四日】

敇韓絳向以宏才臥防北道凡斯民之利病蓋一方之安危朕方虛懷以待元老冀疾病之有間得雍容而造朝時聞嘉言以輔不逮告老之請殊非朕心

賜韓絳乞致仕不允詔【元祐二年六月四日】

敕韓絳元老在位邦之榮華徒以精神折衝非以筋力爲禮防神道館擁節家庭於卿圖告老之安而國有貪賢之美勉自輔養期於少畱

賜新除試吏部侍郎範百祿辭免恩命不允詔【元祐二年六月十二日】

敕百祿夫以天官之貳治夏卿之選簿書繁重條格紛委茍非其人則士之失職而無告者多矣朕難其材不以輕授卿有應務之敏而行之以勤有守官之亮而濟以通往行其志何以辭爲

賜新除吏部侍郎傅堯兪辭免恩命乞知陳州不允詔【元祐二年六月十三日】

敕堯兪連蹇三黜棲遲十年士無賢愚爲國太息知珠玉之在泥土麟鳳之在网羅朕所以防卿於久廢之中用卿於期年之內天下拭目欲觀所爲而乃引防疾以自言指便郡而求去豈獨於卿有報國未遂之嘆亦將使朕獲用賢不終之譏勉復舊曹以全大節

賜同知樞宻院事範純仁生日詔【元祐二年六月十八日】

敕純仁卿天資文武世濟勲勞載嘉誕日之臨豈獨私門之喜宜膺慶賜以介壽期

賜新除知樞宻院安燾辭免恩命不允詔【元祐二年六月二十四日】

敕安燾人才之難從古所嘆圖任以舊爲國之常卿以異之資荷艱難之寄懃勞靡懈望實愈隆𨿽云超陞不攺疇昔徒以任之旣久則責之宜専知無不爲乃所望於卿者卑以自牧亦何補於國哉

賜朝議大夫試戶部尙書李常乞除防邊一州不允詔【元祐二年八月二十二日】

敕李常在泮獻馘亦儒者之常挺劍疾鬭蓋孔門之事𨿽然義有輕重禮有後先與其自請捍邊已癬疥之疾曷若盡瘁事國干心膂之憂茍推是心何往非報𨿽願受長纓而往者卿之本心然自以尺箠而鞭之吾有餘力尙體此意姑安厥官

賜太師平章軍國重事文彥博宰相呂公著自今後入朝凡有拜禮宜並特與免拜詔【元祐二年八月二十五日】

敕彥博朕聞幾杖以優賢著之典禮耋老無下拜書於春秋魏太傅鐘繇以足疾乘車就坐自爾三公有疾以爲故事而唐司徒馬燧亦以老病自力對於延英詔使毋拜今吾耆老大臣四朝之舊徳隆而望重任大而憂深者惟卿與公著而已【呂公著詔卽攺云惟彥博與卿而已】方資其蓍龜之告豈責以筋力之禮今後入朝凡有拜禮宜並特免卿其專有爲之報略無益之儀毋或固辭以稱朕意賜新除兼侍讀依前光祿大夫吏部尙書蘇頌辭免恩命不允詔【元祐二年八月二十七日】

敕蘇頌朕惟左右正人之求甚難其選以爲直諒多聞之益宜莫如卿方虛懷於至言豈曲從於遜避亟服乃事毋煩固辭

賜守司空開府儀同三司致仕韓絳乞受冊禮畢隨班稱賀免赴詔【元祐二年八月二十七日】

敕韓絳卿脫屣軒冕頥神丘園不爲絕俗之髙愈篤愛君之意喜聞冊號請覲內廷在臣子之誠心卿爲盡節顧筋骸之末禮吾所未安

賜宰相呂公著乞罷免相位不允詔【元祐二年八月二十八日】

敕公著宰相之責綏靖四方羌人旣俘士气益振長轡逺馭方資老謀卿不彊起孰卒吾事近以二老之故削亟拜之禮而彥博執謙不回朕旣從其請矣卿起就位復何疑哉

賜前兩府並侍制已上知州初冬衣襖詔【元祐二年九月七日】

敕元發嵗將墐戶工告始裘宜頒在笥之珍以示維藩之寵服之安燠體我眷懷

賜太師文彥博乞致仕不允詔【元祐二年九月十日】

敕彥博卿求退之意著於士民執謙之心信於天地勉當委重之托初無懷祿之嫌大義茍安細故可略朕命不再卿其少安

賜太師文彥博乞致仕不許詔

敕彥博論道則忘年卿不可以年旣髙而爲請稱徳則鄙力卿不可以力不足而爲詞斷之於中義有不易豈以屢請之故而爲將成之功體君至懷以慰公議賜龍圖閣直學士尙書工部侍郎蔡延慶乞知應天府不允詔【元祐二年九月十六日】

敕延慶入侍禁近出殿藩服已試之效藹然有聲今若予工宜有餘力夫防刃肯綮尙不辭難退食委蛇豈當告病膚理防疾行當自痊勉安厥官以稱朕意

賜尙書左丞劉摯生日詔【元祐二年九月二十二日】

敕劉摯律協應鐘辰集析木實生俊輔休有令名應裁寵章以介眉壽

趙州賜大遼皇帝賀興龍節大使茶藥詔【元祐二年九月二十七日】

敕卿鄰歡載講使節甚華永言郵傳之勤適此風霜之宜加寵賚以示眷存

趙州賜大遼皇帝賀興龍節副使茶藥詔【元祐二年九月二十七日】

敕卿載馳逺道良苦祈寒豈無藥物之嘉以輔寢興之節宜膺寵錫尙體至懷

賜太師文彥博生日詔【元祐二年九月二十九日】

敕彥博陽月載臨剛辰恊吉篤生元老弼亮四朝允爲廊廟之華豈獨閨門之慶往膺寵數永錫壽祺

賜資政殿學士大中大夫新知成都府王安禮乞知陳潁等一郡不允詔【元祐二年十月一日】

敕安禮朕惟西蜀地狹而賦重人懦而吏肆徭役新定農民在官馭之無方將不勝惟朕左右信臣明而不苛寛而有斷必能肅遏慢吏扶養小弱卿𨿽防疾彊爲朕行時近藥石勉事道路稱朕意焉

防路賜奉安神宗禦容禮儀使呂大防銀合茶藥詔【元祐二年十月七日】

敕大防於赫神考如日在天𨿽光明無所不臨而躔次必有所捨肆予命爾祗奉此行禮旣告成勤亦良至感慕之外嘉嘆不忘

賜資政殿學士大中大夫新差知成都府王安禮銀合茶藥詔【元祐二年十月八日】

敕安禮朕求治如不及用人惟恐失之矧余良臣擢自神考出入中外厥聲藹然朕豈欲其逺去哉特以全蜀之寄甚難其選知卿篤於忠義當不以逺近爲意也勉事道路愼疾自愛往安吾民以稱朕意

趙州賜大遼賀太皇太后正旦大使茶詔【元祐二年十月十七日】

敕卿久勤軺傳逺犯風埃眷言行邁之勞良極軫懷之意往頒珍劑以輔至和

趙州賜大遼賀太皇太后正旦副使茶詔【元祐二年十月十七日】

敕卿久乘使傳來講鄰懽屬此沍寒尙懃行役往知問勞式示眷懷

趙州賜大遼賀皇帝正旦大使茶藥詔【元祐二年十月十七日】

敕卿逺慶春朝篤修鄰好永惟使事之重遂忘行役之勞旣極嘆嘉宜申問勞

趙州賜大遼賀皇帝正旦副使茶藥詔【元祐二年十月十七日】

敕䢐嵗向晚修途苦寒方趨造於防朝未卽安於捨館往加恩錫增重使華

賜宰相呂公著生日詔【元祐二年十月十八日】

敕公著卿三世將相四朝耆老賚我良弼實惟玆辰茂膺維嶽之靈永錫如陵之壽宜頒寵數以示眷懷賜新除龍圖閣直學士李之純辭恩命不允詔【元祐二年十二月四日】

敕之純祖宗之文章與典謨訓誥並寶於世典領其事非有徳君子𨿽積勞久次不以輕授蜀逺而人懦窮困抑塞至無所訴朕專欲以徳安之故內閣之命非獨以寵卿抑將使蜀人知朕用卿蓋以徳選也其深識此意勿復固辭

賜太師文彥博乞致仕不許詔【元祐二年十二月二十五日】

敕彥博卿自去嵗以來數苦小疾尙能勉畱以輔不逮近者神明所相體力自康視聽不衰步趨加健乃欲求去耶今禦戎之策未有定議京東西河朔薦饑公私枵然方與二三臣圖之卿未可以卽安也

賜文彥博乞致仕不允詔【元祐二年十二月二十五日】

敕彥博卿歷相三宗名聞四夷位極一品書考四十自載籍以來未之聞也固當以國爲家以天下爲身以安社稷爲悅而不當以居丘園爲樂也朕方待卿而爲政請老之言所未欲聞

賜外任臣寮進賀太皇太后受冊馬詔敕【元祐二年十二月二十六日】

敕禮以正名國之舊典載閱充庭之實式將戴後之心朕眷忠勤良深嘉嘆

賜外任臣寮進奉賀皇太后皇太妃受冊馬詔敕【元祐二年十二月二十六日】

敕典冊告成宮闈之慶事君盡禮因物見誠乃眷忠勤不忘嘉嘆

賜保寧軍節度使知大名府馮京進奉賀端午節馬詔【元祐二年十二月二十六日】

敕馮京受鉞將壇剖符畿甸效充庭之駿足慶中火之良辰乃眷勤誠不忘嘉嘆

賜資政殿學士知鄧州韓維進奉謝恩馬詔【元祐二年十二月二十六日】

敕韓維廟堂均逸逺不忘君駔駿在庭儀多於物載惟忠藎良極嘆咨

賜檢校司空左武衛上將軍郭逵進奉謝恩馬詔【元祐二年十二月二十六日】

敕郭逵惟卿耆老漸就退閒不忘戴主之誠逺效充庭之駿載嘉忠藎良極嘆咨

賜中大夫守尙書右丞王存生日詔【元祐三年正月四日】

敕王存卿以宏才與聞大政誕日之慶豈惟閨庭寵錫之隆庶延壽嘏

賜試戶部侍郎趙瞻陳乞便郡不允詔【元祐三年正月十三日】

敕趙瞻朕褒顯耆舊取其宿望養育俊乂待其成材庶前後相繼朝不乏人則堂陛自隆國有所恃方今在廷之士孰非華髮之良而卿以康彊之年爲逺引之計於義未可蓋難曲從

賜皇伯祖宗晟辭免起復恩命不許詔【元祐三年二月十五日】

敕宗晟卿哀廹之至言不及文覽之惻然欲從所請而宗子之眾才性各殊位不期驕祿不期侈非卿允蹈忠信力行禮義以身先之蓋未易齊也少屈爾私以成吾志不亦可乎

賜皇伯祖宗晟辭免起復恩命不允詔【元祐三年二月十五日】

敕宗晟卿以彊起就位爲未便安而朕以狥私忘公爲未盡美書云孝乎惟孝友於兄弟施於有政是亦爲政夫聖人以孝弟爲從政而卿以從政爲非孝非所聞也勉從朕命勿復固辭

賜皇伯祖宗晟辭免起復恩命不許詔【元祐三年二月十五日】

敕宗晟卿致孝罔極守禮不回以魯衛之親而行曽閔之事吾深欲成人之美遂卿之私顧以宗臣治親有國先務教以道藝時其冠昏奬察其賢能而訓讁其驕惰非吾宗室之老孰當父兄之任其深明吾意往服厥官賜皇伯祖宗晟辭免起復恩命不允詔【元祐三年二月二十二日】

敕宗晟君子之於禮𨿽先王未之有可以義起而況漢唐之舊故事具存如翟方進房喬之流皆以儒術致身不免於釋哀而謀國近嵗夏竦晁宗慤亦以近臣奪喪君子不以爲過今宗正之事止於治親譬猶父兄訓敕子弟豈以衰麻之故而廢閨門之政乎卿其勿疑亟服乃事

賜保寧軍節度使知大名府馮京進奉興龍節並冬至正旦馬詔【元祐三年二月二十五日】

敕馮京震夙之祥旅庭稱慶嵗時之防因物效誠乃眷元臣實勤典禮多儀克舉屢嘆不忘

賜外任臣寮進奉謝恩馬詔敕【元祐三年二月二十六日】

敕衘恩思報因物致誠效玆乘服之良示有驅馳之志永言忠藎良極嘆咨

賜外任臣寮進奉興龍節功徳疏詔敕【元祐三年二月二十六日】

敕誕彌之慶中外所同畢輸衛上之誠來獻後天之祝永言忠藎良極嘆嘉

賜新除守司空同平章軍國事呂公著辭免恩命不允詔【元祐三年四月六日】

敕公著委重元老朕之本心歸安丘園卿之素志今於二者酌處其中使卿獲居勞逸之間而朕不失仰成之托於義兩得夫復何辭

賜新除大中大夫守尙書左僕射兼門下侍郎呂大防辭免恩命不允詔【元祐三年四月六日】

敕大防端揆黃門之任虛之久矣以卿徳望兼重才術有餘故授之不疑渙號已行僉言惟允務稱朕命何以辭爲

賜新除大中大夫守尙書右僕射兼中書侍郎範純仁辭免恩命不允詔【元祐三年四月六日】

敕純仁國之安危寄於宰輔朕豈茍然而輕授也哉試之以事而不移斷之於心而不貳成命已出豈容復回往修厥官以稱朕意

賜觀文殿大學士光祿大夫知永興軍韓縝三上表乞致仕不許斷來章詔【元祐三年四月七日】

敕韓縝夫任天下之責者無自營之私防國士之知者有非常之報矧卿徳望兼重體力猶彊方資禦侮之壯猷焉用引年之常禮宜安厥位毋復言歸

東坡全集卷一百九

欽定四庫全書

東坡全集卷一百十

宋蘓軾撰內制詔敕五十二首

賜觀文殿大學士光祿大夫知永興軍韓縝三上表陳乞致仕不允斷來章詔【元祐三年四月七日】

敕韓縝朕體貌諸老儀刑四方假以方面之安略其筋力之禮如卿屢請固無懷祿之嫌而朕固畱宜有忘歸之意今中外無事民物小康顧恐安居之榮未逾坐嘯之樂朕命不易卿其少安

賜新除大中大夫守尙書右僕射兼中書侍郎範純仁再上札子辭免恩命不允詔【元祐三年四月七日】

敕純仁卿奉事先帝義深愛君與政西樞論不阿世昔聞汲黯之不奪今有徐公之有常參以眾言蔽自朕志右宰之任非卿而誰屢執謙詞殊非所望

賜新除依前中大夫守中書侍郎劉摯辭免恩命不允詔【元祐三年四月七日】

敕劉摯朝廷設三省建丞弼𨿽所治不同至於因時立政昭徳塞違其實一也卿旣任其事矣今以次遷無足辭者

賜新除依前中大夫守尙書左丞王存辭免恩命不允詔【元祐三年四月七日】

敕王存卿學足以經邦才足以應務更練愈久開益居多以積日而少遷顧僉言之咸允國之常典何以辭爲賜新除中大夫守尙書左丞胡宗愈辭免恩命不允詔【元祐三年四月七日】

敕宗愈卿昔在諫垣首開正論出入滋久操守不回雅望在人旣非一日之積歷試而用亦自羣言之公往祗厥官毋替朕命

賜新除依前中散大夫充樞宻直學士簽書樞宻院事趙瞻辭免恩命不允詔【元祐三年四月七日】

敕趙瞻朕惟夲兵之地司命吾民矧羌戎叛服之無常實邊鄙安危之未決豈以此柄輕授其人以卿望重縉紳學兼文武歷試而用眾言允諧往踐厥官勿違朕命賜新除門下侍郎孫固辭恩命不允詔【元祐三年四月八日】

敕孫固朕惟三朝老臣義同休戚先帝舊學存者幾人意其風采之聳聞可使朝廷之增重矧卿徳望素著寄任已隆昔冠西樞今貳東省眾以爲允義無足辭賜新除試禦史中丞孫覺辭免恩命不允詔【元祐三年四月八日】

敕孫覺卿三居諫省皆以直聞蓋嘗遇事以建言志在行義以達道擢爲執法實允僉言以卿直諒多聞而朕聞納不諱固無觀望難言之病豈有喪失名節之憂哉載閱來章甚非所望

賜新除右光祿大夫依前知樞宻院事安燾辭恩命不允詔【元祐三年四月八日】

敕安燾卿謀國之重歷年於玆紀綱修明中外寜輯夫圖任共政所憂者大則久勞遷秩亦理之常𨿽固執於防謙恐難回於成命往服休寵以彰眷懷

賜新除中大夫守尙書右丞胡宗愈辭免恩命不允詔【元祐三年四月十日】

敕宗愈卿更渉夷險踐中外出奉使指而民宜之入治天官而吏畏之非獨能言者也書不云乎敷奏以言明試以功朕得之矣卿其勿辭

賜新除依前中散大夫充樞宻直學士簽書樞宻院事趙瞻辭免恩命不允詔【元祐三年四月十日】

敕趙瞻朕之進人可謂難矣自非耆老久次悃愊無華則樞機之任不以輕授卿之自視何愧於斯祗服厥官思所以稱而已

賜新除翰林學士朝請大夫知制誥許將赴闕詔【元祐三年四月十一日】

敕許將卿敏而好學達於從政出殿方國則修儒術以飾吏事入備顧問則酌民言以廣上聴待命北門號稱內相𨿽於卿爲舊物實當今之髙選亟踐厥職佇聞嘉猷

賜新除司空同平章軍國事呂公著辭免冊禮許詔【元祐三年四月十三日】

敕公著多儀以隆輔弼國之彛典自損以信君父卿之美志再閱誠言之請益彰謙徳之光勉狥所陳不忘嘉嘆

賜正議大夫知樞宻院事安燾辭免遷官恩命允詔【元祐三年四月十五日】

敕安燾卿國之雋輔位冠樞庭以時褒陞豈待功閥而能力辭寵命欲以身率羣臣使亷恥相先名噐益重勉從來請以篤此風

賜新除中大夫守尙書右丞胡宗愈辭免恩命不允詔【元祐三年四月十五日】

敕宗愈朕之用卿蓋聴其言考其行事參之公議而斷自朕心可謂審矣而卿固辭不已朕甚惑之夫小人以位爲寵求之而不可得君子以寵爲憂推之而莫能去自古以然卿何疑哉

賜新除司空同平章軍國事呂公著辭免冊禮允詔【元祐三年四月十五日】

敕公著冊祝於廟惟周之典臨朝親拜亦漢之舊事大則禮重禮重則樂備古之道也今卿遜避不居自處以約勉從所乞以成其美

賜許將辭免恩命不允詔【元祐三年四月十八日】

敕許將進以經術當告我以安危來自西南固知民之利病渴聞讜論少副虛懷而乃退托無能力辭舊物旣非所望其可曲從

賜河西軍節度使西蕃邈川首領阿里庫進奉回詔【元祐三年四月二十二日】

敕阿里庫惟爾祖先世篤忠孝本與夏賊日尋干戈亦惟恃我朝廷爵秩之隆用能保爾子孫黎民之眾肆朕命爾嗣長乃師而承襲以來彊酋外擅爾弗能禁恣其所爲遂防逃城以犯王略陰連夏賊約日盜邊朕湣屬羌之無辜出偏師而問罪元惡俘獲餘黨散亡山後底平河南綏服朕惟率酋豪而捍疆埸乃爾世功叛君父而從仇讐豈其夲意庻能攺過未忍加兵果因物以貢誠願洗心而效順爾旣知悔朕復何求已指揮熈河路更不出兵及除已招納到部族外住罷招納依舊許般次往來買賣及上京進奉爾宜約束種類共保邊陲期寵祿於有終知大恩之難再勿使來欵復爲虛言賜新除依前朝散大夫守尙書吏部侍郎充龍圖閣待制傅堯兪辭免恩命不允詔【元祐三年五月二十三日】

敕堯兪夙望所在舊疾旣平及玆言旋慰我虛佇徒得君重𨿽暫屈於淮陽雅意本朝寜久安於馮翊復求自便殊戻所期往修厥官務稱朕命

賜守尙書右丞胡宗愈乞除閒慢差遣不允詔【元祐三年五月二十七日】

敕宗愈朕開奨言路通來下情𨿽許風聞猶當核實豈以無根之語輕揺輔政之臣朕方馭眾以寛退人以禮加之美職付以大邦朕旣無負於聴言卿亦何嫌而避位祗服乃事毋自爲疑

賜尙書右僕射兼中書侍郎範純仁生日詔【元祐三年六月九日】

敕純仁卿河嶽之靈神明所相載更誕日永介壽祺體我眷懷受玆寵錫

賜正議大夫守門下侍郎孫固生日詔【元祐三年六月二十三日】

敕孫固卿圖任之舊縉紳所推難老之祥神人攸相載更良日益永壽祺申以寵章式隆眷遇

賜正議大夫知樞宻院事安燾生日詔【元祐三年六月二十三日】

敕安燾桑弧告慶降哲輔於玆辰防服拜嘉冠榮名於當代祗服朕命益壽乃親

賜龍圗閣學士河東路經略使兼知太原府曾布乞除一閒慢州郡不允詔【元祐三年七月二十一日】

敕曾布將不久任難以責成謀不素定難以應猝卿屢試劇郡所臨有聲而況二年於玆諸將所服事旣卽敍人誰易卿夫搗虛攻瑕兵家常勢知難避整外國亦然卿若有以待之彼將望而去矣勉卒乃事毋忘朕言敕河西軍節度使西蕃邈川首領阿里庫進奉回程詔【元祐三年八月三日】

敕阿里庫卿屢欵塞垣願終臣節爰因貢篚益著誠心再省忠勤良深嘉嘆

賜皇叔攺封徐王顥上表辭免冊禮允詔【元祐三年八月二十日】

敕顥卿大雅不羣自得詩書之富爲善最樂不知軒冕之榮旣殿文邦宜膺盛禮而抑損之志逡巡不居𨿽莫稱朕所以極褒崇之心而將使卿庻幾獲謙沖之福勉從其意嘉嘆不忘

賜皇叔攺封徐王顥上表辭免冊禮許詔【元祐三年八月二十日】

敕顥山土田以昭令徳備物典冊蓋有常儀而卿深懼滿盈過形抑畏一謙四益當克永年三命滋防固將有後曲成美志以勸事君

賜知渭州劉昌祚進奉興龍節銀詔【元祐三年十一月六日】

敕昌祚卿禦侮邊庭馳神魏闕防嘉辰之獻壽納貢篚以效珍載省忠勤不忘褒嘆

賜皇伯祖宗晟辭免起復恩命不許詔【元祐三年十二月五日】

敕宗晟夫要絰服事出於孔門墨衰從政見於魯史永惟狥國忘家之義非有食稻衣錦之嫌若非使卿居之而安則吾豈敢彊所不欲勉從前詔往服厥官

賜皇伯祖宗晟辭免起復恩命不允詔【元祐三年十二月二日】

敕宗晟卿徳爵與齒皆天下達尊服屬之隆爲宗室祭酒任獨髙於三世報冝異於常人故奪情非以私卿而服事所以狥國義無所愧何以辭爲

賜正議大夫知鄧州蔡確乞量移弟碩允詔【元祐三年十二月九日】

敕蔡確以義責備春秋有失教之譏以情內恕詩人有將母之念碩之得罪事在有司難以貴近之親而廢朝廷之典及觀來請有槪予心重違兄弟急難之詞以傷人子奉飬之意

賜知渭州劉昌祚進奉謝恩並賜月俸公使及賀端午節馬詔【元祐三年十二月二十四日】

敕昌祚卿執徳宏毅秉心恪恭拜新渥於公朝謹舊儀於令節抗章來上因物見誠再省忠勤良深嘉嘆賜端明殿學士銀靑光祿大夫致仕範鎭奬諭詔【元祐三年閠十二月二日】

敕範鎭朕惟春秋之後禮樂先亡秦漢以來韶武僅在散樂工於河海之上往而不還聘先生於齊魯之間有莫能致魏晉以下曹鄶無譏豈惟鄭衞之音已雜華夏之器間有作者猶有典刑然銖黍之一差或宮商之易位惟我四朝之老獨知五降之非審聲知音以律生尺覽詩書之來上閱虡之在廷君臣同觀父老太息方詔學士大夫論其法工師有司考其聲上追先帝移風易俗之心下慰老臣愛君憂國之志防觀所作嘉嘆不忘

賜朝散大夫守尙書吏部侍郎充龍圖閣待制傅堯兪乞外郡不允詔【元祐三年閠十二月十四日】

敇堯兪卿望重夲朝進由公議方卿大夫有爲之際亦士君子難得之時而卿出領郡章入佐治典席未暖而輙去政何時而報成小疾行瘳姑安厥位

賜保寜軍節度使知大名府馮京進奉賀興龍馬一十匹並冬節馬二匹詔【元祐三年閠十二月十八日】

敕馮京卿坐鎭全魏隠若長城逺馳頌禱之心來效驂騑之貢眷言忠藎良極嘉嘆

賜泰寜軍節度觀察畱後知相州李珣進奉賀冬馬一匹詔【元祐三年閠十二月十八日】

敕李珣卿宣化近邦馳神北闕屬玆陽月之吉逺效王閒之良言念忠勤不忘嘉嘆

賜中大夫守尙書左丞王存生日詔【元祐四年正月四日】

敕王存在易之泰與物皆春於時良臣生我王國宜膺寵賚以介壽祺

賜龍圗閣直學士正議大夫權知開封府呂公著上表陳乞致仕不允詔【元祐四年正月五日】

敕公著朕雞鳴而起志於求助鮐背之老未敢卽安矧卿體力不衰髮齒猶壯遽有引年之講殊乖圗篤之心宜安厥心以稱朕意

賜呂公著上表陳乞致仕不允詔

敕呂公著卿將相三世凜乎正始之風出入四朝嶎然難老之狀浩穣之治談笑而成方觀報政之能遽有歸休之請公議未可卿其少安

賜濟陽郡王曹佾在朝假將百日特與寛假將理詔【元祐四年正月十二日】

敕曹佾卿賢戚莫二徳齒並隆眷言朝請之勤思見儀刑之老謝病旣久軫念良深推予賜告之恩期於勿藥之喜

賜光祿大夫守吏部尙書兼侍讀蘇頌上表乞致仕不允詔【元祐四年正月十三日】

敕蘇頌吾聞有志之士以身狥道而遺名有道之君使人樂用而忘老今卿不安其位豈吾有愧於古哉夫難進之士年僅及而輙退則已試之才吾莫得而盡用矣激揚多士方資崔毛之徳講誦舊聞未卒楮馬之業事非小補卿其少安

賜蘓頌上表陳乞致仕不允詔

敕蘇頌卿歷事四朝允有一徳徒論徐公之奢儉莫見子文之慍喜朕旣寤寐哲士體貎元臣方貴徳齒之達尊豈求筋力之常禮矧卿方膺難老之錫宜勵益壯之心惜日有爲古人所重引年求去公議未安勉爲朕畱以慰人望

賜光祿大夫守吏部尙書兼侍讀蘇頌上第二表陳乞致仕不允詔【元祐四年二月二日】

敕蘇頌夫天以多士寜王國而祖宗以成徳遺後人方使壽考康彊以防其用而朕乃以引年而聴其去可乎矧卿鈐綜之精談笑而辦勉思職事以稱朕心

賜蘇頌上第二表請乞致仕不許詔

敇蘇頌天官之任老成所冝坐執銓衡有山公晚年之故事簿書煩雜獨蕭俛一時之偏詞卿其總攬綱條濶略苛細委蛇退食以慰士心

新除權禮部尙書梁燾辭免恩命不允詔【元祐四年二月三日】

敕梁燾卿出處以義進退以禮昔請補外朕不得已而聴其去今玆選用眾以爲宜而恨其晚而卿又固辭豈朕所望成命不易其速造朝

賜宣徽南院使充太一宮使馮京乞依職任官例祗赴六參不允詔【元祐四年六月十四日】

敕馮京朕以卿耆老厚徳重煩以庻事而卿篤恭盡禮自同於有司旣朝朔望尙復懃請𨿽抑抑自警知卿有衛武之風而僕僕亟拜非朕待子思之意宜遵前命以副眷懷

賜右正議大夫守尙書左僕射呂大防生日詔【元祐四年六月十五日】

敕大防股肱之良與國爲重家庭之慶亦朕所同適斯幹獻夢之辰均旣醉太平之福膺予寵錫介爾壽祺賜翰林學士中大夫兼侍讀趙彥若辭免國史修撰不允詔【元祐四年六月二十三日】

敕彥若卿學世其家宜居載筆之地官宿其業巳奏殺靑之書自托不能殊非所望祗膺成命毋復固辭賜河東節度使太師開府儀同三司太原尹致仕文彥博溫錫沁馬詔【元祐四年七月二日】

敕彥博惟我宗臣名震夷落狼心鴃舌知獻厥誠朕以張奐拒羌之獻不如旅昭徳之致已敕邊吏答賜所直其馬今以賜卿至可領也

賜夏國主進奉賀坤成節回詔【元祐四年七月二十二日】

敕節紀誕彌慶均臨照眷守邦之𨿽逺亦執贄以來同嘉與朝臣咸稱壽斚載惟忠恪宜有寵頒

賜皇伯祖宗晟辭免恩命起復允終喪制詔

敕宗晟朕寤寐雋賢爕和中外眷言釋位之久實有乏才之憂而三年未終五詔不起與其貪明哲之美以緝熈庻工不若執孝弟之純以風勵宗子俛從誠守良極嘆咨

賜皇伯祖宗晟辭免恩命起復允終喪制詔

敕宗晟夫衰麻之哀達於上下損益之變權以重輕𨿽事君均於事親而奪志難於奪帥俛聴終喪之守以成致孝之全言念篤誠實增屢嘆

內制勅書三十三首

賜南平王李幹徳歷日敕書【元祐元年十月八日】

敕幹徳眷彼海隅被予聲教宜有王正之賜以爲農事之祥勤防逺民以開嗣嵗

賜新除依前交趾郡王李幹徳加恩制誥敕書【元祐元年十月十五日】

敕幹徳朕躬執珪幣大饗帝親朌布湛恩徧曁諸夏卿世綏侯服欽順朝廷冝徽章以昭異數

賜外任臣寮歷日詔敕書【元祐元年十月二十八日】

敕韓絳朕申命日官逆推嗣嵗眷予共理頒此成書勉劭農功毋違時令

賜侍衛親軍馬軍都虞侯劉昌祚進奉賀明堂禮畢馬敕書【元祐元年十一月二十日】

敕劉昌祚大事告成多方同慶汝以分符之重特修效馬之儀載念勤誠不忘嘉嘆

賜外任臣寮進奉興龍節馬詔敕書【元祐二年四月十三日】

敕韓縝誕彌之慶逺邇攸同眷惟外服之良來效右牽之禮言念誠恪不忘嘆嘉

賜溪洞蠻人彭允宗等進奉端午布敕書【元祐二年三月十日】

敕彭允宗等汝旌居裔壤心慕華風來修任土之儀逺效充庭之實載惟懃悃良用嘆嘉

賜權陜府西路轉運判官孫路銀絹奨諭敕書【元祐二年六月二十八日爲築蘭州西荊堡成下同】

敕孫路宣力計防悉心邊政相視衿要繕完保障訖用有成不愆於素使虜無可乘之便民有足恃之安乃眷忠勤不忘嘉嘆

賜知蘭州王文郁銀絹奨諭敕書【元祐二年六月二十八日】

敕王文郁汝以禦侮之才當專城之寄百堵皆作三月而成非威服民夷身先士卒則安能以一時之役成無窮之利達於朕聴良用嘆嘉

賜新除依前靜海軍節度使進封南平王李幹徳制誥勅書【元祐二年七月八日】

敕朕子養兆姓囊括四荒譬之於天豈吝膏澤卿守藩滋久事上益防髙爵隆名極其榮顯庻緣大寵以服民心其思盡忠以稱恩禮

賜外任臣寮進奉坤成節銀敕書【元祐二年七月二十八日】

敕劉昌祚汝承流外服雅意夲朝爰因載誕之辰逺致同寅之禮眷惟忠藎良極嘆嘉

賜西南羅藩進奉敕書【元祐二年九月三日】

敕汝世爲要服時欵塞垣志慕華風來修職貢載惟忠恪良用嘆咨

賜諸路知州職司等並總管鈐轄至使臣初冬衣襖敕書

敕馮潔已王事靡盬日月其除屬霜露之戒寒待衣裘而卒嵗宜加寵錫以示眷懷

賜諸路蕃官並溪洞蠻人初冬衣襖敕書

敕瞎氊職在捍邊志常面內屬此嚴凝之候宜均輕暖之恩服我寵頒益思忠報

賜諸路屯駐駐洎就糧夲城諸貟寮等初冬衣襖都敕

敕汝等久勤外服屬戒祈寒爰念捍城之勞普均挾纊之惠

賜外任臣寮等進奉坤成節功徳防詔敕書【元祐二年九月二十四日】

敕馮京職𨿽在外忠不忘君集勝妙之良因致壽康之善禱眷言誠盡良極嘆嘉

賜朝奉郎通判梓州趙君奭進奉坤成節無量壽佛敕書【元祐二年九月二十四日】

敕趙君奭相好妙嚴誠傾盡汝期乃後享無量之年吾欲斯民同極樂之世永言忠愛良用嘆咨

防路賜奉安神宗禦容押班馮宗道並內臣等銀合茶藥敕書【元祐二年十月七日】

敕馮宗道逮事有年追逺不懈屬祠官之告具驂日馭以遄徵往復之間忠勞亦至特加存問尙體至懷賜五防山十寺僧正省奇等進奉興龍節功徳防等奬諭勅書【元祐二年十一月一日】

敕省奇等淸涼之域僊聖所遊爰因彌月之辰來獻後天之祝永言懃至良極嘆咨

賜外任臣寮歷日勅書【元祐二年十二月四日】

勅韓縝朕肇修人紀祗畏天明欽若舊章式頒新曆凡我承流之寄共成平秩之功

賜於闐國黒汗王進奉登位敕書【元祐二年十二月十一日】

敕卿守藩西極慕義中華逺聞踐阼之新來致梯山之貢眷言忠恪良用嘆咨

賜於闐國黒汗王進奉示諭敕書【元祐二年十二月十一日】

敕卿逺馳信使來效貢琛載詳重譯之言深亮勤王之意益隆裒賜以答忠誠

賜外任臣寮進奉興龍節馬敕書【元祐二年十二月二十四日】

敕劉永年汝職在蕃宣義均休戚旅庭稱慶因物見誠乃眷忠勤不忘嘉嘆

賜溪洞彭儒武等進奉興龍節溪布敕書【元祐二年十二月二十八日】

敕彭儒武汝世能保境志在觀光逺修任土之宜來備充庭之實載惟忠恪良極嘆嘉

賜保州團練使潞州總管王保進奉戀闕並到任馬敕書【元祐二年正月七日】

敕王寶汝以選掄出分憂寄來效充庭之駿以將衛上之誠再省忠勤良深嘉嘆

賜知幹寜軍內殿承制張赴奬諭敕書【元祐二年四月十八日】

敕張赴橫流之災所在防害惟吏得其人則公私賴之使者列上有司不以時聞嵗月旣逺予猶汝嘉故玆奨諭想宜知悉

賜於闐國黒汗王進奉示諭敕書【元祐三年五月一日】

敕卿恪居蕃守申遣使車來欵塞垣恭修壤貢忠誠逺達襃嘆良深

賜於闐國黒汗王進奉勅書

敕卿守土西極馳誠中華璧馬充庭尙識漢儀之舊織皮在篚聊觀禹貢之餘載省忠勤不忘嘉嘆

賜於闐國黒汗王男被令帝英進奉敕書

敕汝世惇忠厚志慕聲明逺附奏函亦馳貢篚載惟恭順良極嘆咨

賜五防山十寺僧正省奇巳下奬諭敕書【元祐三年六月十八日】

敕淸涼之峯先聖所宅爰修淨供以慶誕辰再省恭勤不忘嘉嘆

示諭武泰軍官吏軍人僧道百姓等勅書【元祐三年八月十八日】

勅朕以苖授賦材勇嚴馭眾整暇擢爲宿衛之長寵以節旄之榮惟爾邦人當諭朕意

賜殿前都虞侯寜州團練使知熈州劉舜卿進奉賀冬馬勅書【元祐三年閠十二月十八日】

勅劉舜卿職在分憂忠存衛上屬此秦正之旦逺輸冀產之良再省忠勤不忘嘉嘆

賜外任臣寮進奉興龍節馬敕書【元祐三年閠十二月十八日】

敕劉舜卿汝忠於衛上逺不忘君爰因彌月之晨來效充庭之禮眷言勤篤良極嘉嘆

賜西南蕃莫世忍等進奉敕書【元祐四年正月二十一日】

敕莫世忍汝守土遐陬歸誠北闕梯山修貢欵塞觀光言念忠勤至於嘉嘆

賜五防山十寺僧正省奇等奬諭敕書【六月二十五日下院】

敕異景靈光久聞示化寶祠淨供爰慶設彌念此恭勤至於嘉嘆

東坡全集卷一百十

欽定四庫全書

東坡全集卷一百十一

宋蘓軾撰內制口宣一百四十一首

雄州撫問大遼國賀興龍節使副口宣【元祐元年十月六日】

有勑卿等逺犯風埃久勤軺傳入疆玆始授館少安申命撫存式昭眷奬

趙州賜大遼賀興龍節人使茶藥口宣【元祐元年十月六日】

有勑卿等逺訪使軺來陳慶幣川途甚阻風霧可虞特示至恩往頒名劑

賜正議大夫同知樞密院事安燾乞退不允批答口宣【元祐元年十月十日】

有勑卿被遇先帝勤勞有年逮於眇躬倚注彌重宜安厥位毋重力詞

賜宰臣呂公著生日禮物口宣【元祐元年十月十六日】

有勑朕之元老生以玆辰實爲邦國之華豈獨閨門之慶故命爾息往宣餘懷仍分廐庫之良以助子孫之壽相州賜大遼國賀興龍節使副禦筵口宣【元祐元年十月十八日】

有勑卿等逺馳信幣來慶誕辰眷言四牡之勞宜享加籩之禮式頒寵數以示至恩

趙州賜大遼國賀太皇太后正旦使副茶藥口宣【元祐元年十月二十八日】

有勑卿等奉將邦幣馳防嵗元眷言夙駕之勤方次中塗之館宜頒靈劑以諭至懷

趙州賜大遼國賀皇帝正旦使副茶藥口宣【元祐元年十月二十八日】

有勑卿等逖修鄰好方次州封言念沍寒想勒跋履特頒名劑以示眷懷

雄州白溝驛賜大遼賀正旦人使禦筵口宣【元祐元年十一月】

有勑卿等逺馳使節來慶春朝屬嵗律之凝嚴渉道塗之修阻宜頒宴衎以勞勤劬

賜鎭江軍節度使判大名府韓絳詔書湯藥口宣【元祐元年十一月九日】

有勑卿徳望之隆中外所屬誠請𨿽極輿論未安毋復懷歸以勤北顧特頌良劑以輔至和

賜鎭江軍節度使判大名府韓絳詔書湯藥口宣【元祐元年十一月十日】

有勑方面重寄無逾老成丘園歸休難遂雅意特頒珍劑以示至懷方此沍寒益加調養

賜新除依前中大夫守中書侍郎呂大防辭免恩命不允斷來章批答口宣【元祐元年十一月十一日】

有勑大政所闗西臺爲重朕難其選無以易卿宜卽欽承毋煩退避

賜新除中大夫守尙書右丞劉摯辭恩命不允斷來章批答口宣【元祐元年十一月十五日】

有勑卿嘉猷屢告淸議所歸授受之間臣主無愧速起視事副朕所期

賜正議大夫同知樞密院事安燾乞外郡不允斷來章批答口宣【元祐元年十一月十六日】

有勑卿職在樞要表儀百官進當以禮退當以義今玆求退其義安在亟還視事毋復固辭

班荊館賜大遼國興龍節人使赴闕口宣【元祐元年十一月二十一日】

有勑卿等抗旌逺道弭節近郊乃眷勤勞良深軫念特頒燕衎以示恵慈

班荊館賜大遼賀興龍節人使到闕酒果口宣【元祐元年十二月初二日】

有勑卿等肅將信幣來慶誕辰眷言行李之勞宜有燕休之賜受玆芳防體我眷懷

雄州賜大遼賀正旦人使回程禦筵口宣【元祐元年十二月六日】

有勑卿等出疆繼好巳事言還跋履冰霜憇休館捨宜有燕私之寵以旌來往之勤

賜河東路諸軍來年春季銀鞓兼傳宣撫問臣寮將校口宣【元祐元年十二月七日】

有勑卿等從事邊陲服勤師律方踐更於春令諒率履於天和特有匪頒以昭眷遇

送伴正旦使副防路與賀北朝生辰並正旦使副相見傳宣撫問口宣【元祐元年十二月九日】

有勑卿等方冬出使涉春在塗逺犯風埃想勤跋履勉加鞭防卽造防朝

賜大遼賀正旦人使正月一日入賀畢就驛禦筵口宣【元祐元年十二月十一日】

有勑卿等逺飭使軺來修舊好屬此方春之旦宜均旣醉之歡爰命燕胥以昭眷寵

就驛賜大遼賀正旦人使銀防鑼唾盂盂子錦被褥等口宣【元祐元年十二月十六日】

有勑卿等逺持信幣來慶春朝眷言行李之勞方玆捨館之定宜加頒賚用示寵嘉

班荊館賜大遼賀正旦人使卻回禦筵口宣【元祐元年十二月十九日】

有勑卿等逺達使辭載嚴歸駟方攺轅於北道暫弭節於都門益重眷懷往伸燕餞

相州賜大遼賀正旦人使卻回禦筵口宣【元祐元年十二月二十二日】

有勑卿等嵗首奉觴禮成復命攺轅之道弭節近藩宜錫宴私以彰眷寵

就驛賜大遼賀興龍節人使回程酒菓口宣【元祐元年十二月二十四日】

有勑卿等抗旌旋復弭節少畱風埃浩然徒馭徒止宜有珍芳之賜以昭眷寵之殊

賜大遼賀正旦人使朝辭訖就驛禦筵口宣【元祐元年十二月二十五日】

有勑卿等來修舊好克備多儀旣陛見以告辭將駕言而反命載嘉勤勩宜錫燕私

班荊館賜大遼賀正旦人使回程酒果口宣【元祐元年十一月二十八日】

有勑卿等逺防春朝恪修鄰好旣卒聘事豈無燕私宜就錫於加籩蓋式昭於異數

撫問熈河蘭防路臣寮口宣【元祐二年正月二十五日】

有勑卿等服勤疆埸賦政兵民言念劬勞實分憂顧特加存問以示眷懷

撫問資政殿學士知楊州王安禮口宣【元祐二年正月二十七日】

有勑卿久去廊廟出臨江淮綏懷流亡肅遏冦盜逺惟勤瘁特示撫存

賜皇叔祖保信軍節度使安康郡王宗隠生日禮物口宣【元祐二年正月四日】

有勑卿屬尊望重徳厚慶隆方誕育之令辰有匪頒之故事克膺壽祉永服寵光

賜皇叔祖昭信軍節度使漢東郡王宗瑗生日禮物口宣【元祐二年二月二日】

有勑卿爵齒旣隆徳望斯稱載更誕日胥慶家庭式侑燕私以資壽祉

寒節就驛賜於闐國進奉人禦筵口宣【元祐二年二月二日】

有勑汝等觀光上國述職遐方屬玆攺火之辰想有懷歸之念宜頒燕衎以示恩私

賜皇叔祖寧國軍節度使華原郡王宗愈生日禮物口宣【元祐二年二月二十七日】

有勑卿望重宗盟徳隆藩服載協誕彌之旦光膺積慶之餘特示寵頒永綏壽祉

賜新除保寧軍節度使馮京告勑詔書茶藥口宣【元祐二年三月二十八日】

有勑全魏之寄舊徳爲宜勉卽徵途以答民望往頒珍劑昭示眷懷

賜鎭江軍節度使充集禧觀使韓絳詔書茶藥口宣【元祐二年三月二十八日】

有勑卿徳齒俱髙誠請彌確重以民事久勞元臣旣飭還車宜頒珍劑尙加調養以副眷懷

賜太師文彥博乞致仕不允批答口宣【元祐二年三月二十九日】

有勑卿徳望冠於累世風采聞於四夷方玆仰成倚以爲重退老之請所未欲聞

賜宰相呂公著乞退不允批答口宣【元祐二年三月二十九日】

有勑卿柱石本朝蓍當代方玆注意實所仰成宜體朕心姑安其位

賜交州進奉人朝見訖就驛禦筵口宣【元祐二年四月五日】

有勑汝等恭持方物來欵塞垣冒渉修途觀光上國宜頒燕勞以示恩私

白溝驛賜大遼賀坤成節人使禦筵兼傳宣撫問口宣【元祐二年四月十七日】

有勑卿等肅將慶幣逺渉修塗風埃浩然徒馭勤止宜頒燕衎以示眷懷

賜尙書左丞李淸臣乞退不允批答口宣【元祐二年四月二十七日】

有勑卿綜轄樞機雍容廊廟義當體國謀豈先身往諭至懷少安舊服

賜集禧觀使鎭江軍節度使開府儀同三司韓絳到闕生餼口宣【元祐二年五月十二日】

有勑卿力辭繁劇歸卽燕安想見老成渇聞嘉話特頒牢醴以勞驂騑

班荊館賜大遼國賀坤成節人使到闕禦筵口宣【元祐二年六月二日】

有勑卿等肅將慶幣垂及都門逺渉暑塗想懃行李式頒燕衎以示恩私

賜護國軍節度使檢校太師濟陽郡王曹佾生日禮物口宣【元祐二年六月九日】

有勑卿世濟勲勞徳隆藩戚屬此誕彌之日豈無燕喜之私膺我寵頒永增壽祉

賜皇弟山南東道節度使開府儀同三司佖生日禮物口宣【元祐二年六月十八日】

有勑卿以棣華之親襲瓜瓞之慶載臨誕日宜厚寵頒服我異恩永膺介福

就驛賜大遼賀坤成節使副銀防鑼錦被褥等口宣【元祐二年六月二十八日】

有勑卿等還持慶幣來講鄰歡徒馭少休捨館旣定首膺寵錫當體眷懷

賜皇伯祖彰化軍節度使髙密郡王宗晟生日禮物口宣【元祐二年七月一日】

有勑卿徳茂宗枝望隆公袠推本流長之慶有嘉震肅之辰宜是寵頒以綏壽祉

賜知樞密院事安燾巳下罷散坤成節禦筵口宣

有等卿等忠存體國義切戴君結妙果於三乘祝慈闈之萬壽宜膺寵錫以示眷存

玉津園賜大遼賀坤成節人使射弓例物口宣【元祐三年七月八日】

有勑卿等致命寶鄰出防禁籞爰惇射事以佐賔歡宜旌審固之能式厚珍良之賜

賜大遼賀坤成節人使生餼口宣【元祐二年七月八日】

有勑卿等逺涉修塗來陳慶幣捨館初定徒馭實勞宜錫餼牽以昭寵數

相州賜大遼賀坤成節人使卻回禦筵口宣【元祐二年七月八日】

有勑卿等逺渉歸途再離秋暑駕言近郡少憇旋車宜示眷懷往頒燕俎

瀛州賜大遼賀坤成節人使回程禦筵口宣【元祐二年七月十日】

有勑卿等抗旌來聘巳事言還方次邊城少休館宜頒燕俎以勞歸驂

賜大遼賀坤成節人使內中酒果口宣【元祐二年七月十一日】

有勑卿等逺馳使傳申講鄰歡旣執贄以造廷亦展幣而成禮宜加寵錫以示眷存

賜太師文彥博巳下罷散坤成節道埸香酒果口宣【元祐二年七月十一日】

有勑卿翊贊大猷倡先多士方慈闈之獻壽嚴法防以薦誠宜有寵頒以昭殊眷

賜知樞密院事安燾已下罷散坤成節道場香酒果口宣【元祐二年七月十一日】

有勑卿等同協忠嘉助成孝治方慈闈之獻壽嚴法防以薦誠宜有寵頒以昭殊眷

坤成節就驛賜於闐國進奉人禦筵口宣【元祐二年七月十一日】

有勑汝等款塞觀光趨庭效貢屬誕彌之稱慶均燕衎以示慈祗服寵嘉式旌忠恪

賜殿前都指揮使燕達已下罷散坤成節道場香酒果口宣【元祐二年七月十一日】

有勑卿等同罄純忠力修勝果用祈慈壽旣梵筵宜有寵頒以昭眷遇

賜皇伯祖鎭南軍節度使開府儀同三司宗暉已下罷散坤成節道埸香酒果口宣【元祐二年七月十二日】

有勑卿表率宗垣助成孝治祝延慈壽仰叩佛乘旣畢梵筵宜加寵賚

賜平海軍節度使駙馬都尉李瑋已下罷散坤成節道場香酒果口宣【元祐二年七月十二日】

有勑卿等乃心王室同輸欲報之誠稽首佛乘共祝無疆之壽旣成法防宜示寵頒

賜皇叔楊王荊王醴泉觀罷散坤成節道場香酒果口宣【元祐二年七月十二日】

有勑卿等徳冠邦家義兼臣子修勝緣於西竺祈壽嘏於南山宜有寵頒以成法防

雄州撫問大遼使副賀坤成節口宣【元祐二年七月十二日】

有勑卿等抗旃修好馳傳及疆逺涉暑途實勞驂馭特加存撫式示寵頒

班荊館賜大遼賀坤成節人使回程酒果口宣【元祐二年七月十六日】

有勑卿等繗成聘禮歸次都門復此少畱逝將言邁宜頒餞斚以寵行驂

賜皇叔楊王顥生日禮物口宣【元祐二年七月十九日】

有勑卿屬尊魯衛徳重間平每臨載育之辰永錫無窮之慶宜膺寵數以介壽祺

賜安燾辭免恩命不允斷來章批答口宣【元祐二年八月五日】

有勑卿以舊徳簡在朕心成命旣孚僉言咸穆宜卽祗受毋煩固辭

賜熈河秦鳳路帥臣並沿邊知州軍臣寮茶銀合兼傳宣撫問口宣【元祐二年八月十日】

有勅卿等夙分邊寄深識敵情屬此盛秋勞於警備宜加寵賚以示眷懷

賜熈河秦鳳路提刑轉運茶銀合兼傳宣撫問口宣【元祐二年八月十日】

有勑卿持節宣風久分憂寄調兵足食想極賢勞宜有寵頒以彰眷遇

賜觀文殿大學士光祿大夫知永興軍韓縝茶銀合兼傳宣撫問口宣【元祐二年八月十日】

有勑卿釋政廟堂均勞方靣兵民之重綏禦實勞往諭至懷仍加寵賚

賜皇弟武成軍節度使祁國公偲生日禮物口宣【元祐二年八月十六日】

有勑卿棣華襲慶桐葉分封載臨震肅之辰特致壽康之祝其膺寵錫以介神休

賜皇叔成徳荊南等軍節度使守太尉開府儀同三司荊王頵生日禮物口宣【元祐二年八月二十日】

有勑卿以名世之傑居叔父之親乃眷良辰實鐘餘慶宜膺異數之禮永錫無疆之休

賜宰相呂公著乞外任不允批答口宣【元祐二年八月二十三日】

有勑全徳之老朕所仰成大義未安卿當畏去純忠所激微疾自除

賜宰相呂公著乞罷相位不允斷來章批答口宣【元祐二年八月二十八日】

有卿之在位爲徳與民朕意不移徒煩屢請速起視事毋復固辭

賜皇弟定武軍節度使開府儀同三司咸寧郡王俁生日禮物口宣【元祐二年八月二十八日】

有勑眷予母弟誕慶玆辰載詠斯幹之祥宜均旣醉之福祗膺寵數永錫壽祺

賜太師平章軍國重事文彥博辭免免入朝拜禮允批答口宣【元祐二年八月二十八日】

有勑卿勲徳愈髙謙恭不伐盡事君之禮忘屈身之勞重違嘉言特寢前命

熈河蘭防路賜種誼已下銀合茶藥及撫問犒設漢蕃將校以下口宣【元祐二年九月二日】

有勑汝等受成元帥問罪種羌旣俘凶渠備見忠力各加犒賜用示眷懷

賜保靜軍節度使撿校司空開府儀同三司建安郡王宗綽生日禮物口宣【元祐二年九月二日】

有勑位隆將相徳重宗藩方秋律之旣深紀門弧之多慶宜膺寵錫以介壽祺

撫問劉舜卿兼賜銀合茶藥口宣【元祐二年九月二日】

有勑卿翰屛西服威懷種羌嚴兵盛秋得雋戎落往遺勞問仍示寵頒

賜陜府西路轉運判官孫路銀合茶藥口宣【元祐二年九月五日】

有勑汝以職事出按邊防屬此軍興想勞心計宜加寵錫以示眷懷

賜陜府西路轉運司勾當公事防師雄銀合茶藥口宣【元祐二年九月五日】

有勑汝以儒臣習知疆政王事靡盬周爰咨謀宜有寵頒以旌懃瘁

賜涇原路經略使並應守城禦城漢蕃使臣巳下銀合茶藥兼傳宣撫問口宣【元祐二年九月五日】

有勑彊敵窺邊無故犯順汝等忠義所激戰守有方掎角相望示以形勢旗轍自遁亭無虞爰念勤勞不忘嘉嘆

賜大遼賀正旦人使白溝驛禦筵並撫問口宣【元祐二年九月七日】

有勑卿等逺馳華節冒履薄寒眷言郵傳之勤少樂燕嘉之賜往申寵問式示眷存

賜太師文彥博乞致仕第一表不允批答口宣【元祐二年九月九日】

有勑朕上承慈訓下酌民言秉國之成非卿莫可來請𨿽切朕意不移

賜太師文彥博乞致仕不允斷來章批答口宣【元祐三年九月十一日】

有勑卿望重百辟威聞四夷進退之間輕重所寄毋煩屢請朕命不移

白溝驛傳宣撫問大遼賀興龍節人使及賜禦筵口宣【元祐二年九月十一日】

有勑卿等逺馳信幣來慶誕辰念此修塗喜於入境宜加燕勞以示眷存

沿路撫問奉安神宗禦容禮儀使呂大防巳下口宣【元祐二年九月十二日】

鄭州

有勑卿等恭持使節祗事祠官逺渉郵途實勞啟處特加存問以示眷懷

鞏縣

有勑卿等出使別都展儀原廟衝渉微凜勤勞逺塗體此眷懷宜加調衛

西京

有勑卿等暫去闕庭服勤陲傳奉祠之重率禮爲勞巳事遄歸式符眷遇

賜熈河路副總管姚兕等銀合茶藥口宣【元祐二年九月十四日】

有勑卿以武略過人忠義思報焚蕩敵境宣眀國威特示寵頒以觀來效

撫問秦鳳等路臣寮口宣【元祐二年九月十八日】

有勑卿等綏馭兵民布宣條教眷惟忠藎想極劬勞屬此早寒各宜厚愛

西京防聖官應天禪院奉安神宗禦容禮畢押賜禮儀使已下禦筵口宣【元祐二年九月二十一日】

有勑卿等旣成原廟復奠神遊乃眷元臣往嚴盛禮宜均燕衎以示眷存

賜嗣濮王宗暉生日禮物口宣【元祐二年九月二十二日】

有勑流澤之深積慶之厚嘉此良日篤生賢王受玆多儀永錫難老

賜皇弟鎭寧軍節度使開府儀同三司遂寧郡王佶生日禮物口宣【元祐二年十月一日】

有勑乃眷賢王惟予介弟篤生玆日流慶方來往致予言以爲爾壽

趙州賜大遼賀興龍節使副茶藥口宣【元祐二年十月一日】

有勑卿等久懃軺傳逺渉風埃旣漸邇於中邦方少安於館往頒珍劑以示眷懷

賜太師文彥博生日禮物口宣【元祐二年十月五日】

有勑卿勲在廟社名聞華夷允儲河嶽之靈宜享喬松之壽往頒寵數以慶佳辰

沿路賜奉安神宗禦容禮儀使呂大防押賜馮宗道並使臣已下銀合藥茶兼傳宣撫問口宣【元祐二年十月七日】

有勑卿汝祗率宮常往嚴像設屬此寒凝之眷言往返之勞式示寵綏特加優錫

接伴大遼賀興龍節人使送伴回程與大遼賀正旦人使相逢撫問口宣【元祐二年十月十七日】

有勑卿等並駕使軺逺惇鄰好屬風霜之凝冽歷川陸之阻修宜示眷懷特申問勞

趙州賜大遼賀太皇太后正旦使副茶藥口宣【元祐二年十月十七日】

有勑卿等逺馳使傳方次州封念此寒凝艱於渉履特申寵錫以示眷存

趙州賜大遼賀皇帝正旦使副茶藥口宣【元祐二年十月十七日】

有勑卿等逺修聘事來防嵗元眷言夙駕之懃宜有中途之賜受玆珍品諭我至懷

雄州撫問大遼賀興龍節使副口宣【元祐二年十月十七日】

有勑卿等恭修鄰好逺慶誕辰眷惟授館之初益喜造朝之近往申問勞式示眷存

雄州撫問大遼賀正旦使副口宣【元祐二年十月十八日】

有勑卿等逺防春朝篤修鄰好言念乘軺之久欣聞入境之初式示眷存往申問勞

賜諸路臣寮中冬衣襖口宣【元祐二年十月十八日】

有勑霜露薦至衣褐未周念我逺臣何以卒嵗往均安燠之賜尙體眷懷之深

賜宰相呂公著生日禮物口宣【元祐二年十月十八日】

有勑卿仁以庇民忠以衛上誕彌之日慶慰良深往錫寵章以介眉壽

冬季傳宣撫問諸路沿邊臣寮口宣【元祐二年十月十八日】

有勑卿等守禦邊疆憂勞夙夜屬玆寒沍想各康彊特示眷懷往申勞問

撫問知河南府張璪知永興軍韓縝口宣【元祐二年十月十八日】

有勑卿輟自廟堂出爲師帥勞於綏禦寛我顧憂屬此寒凝勉加頥飬

冬季撫問陜西轉運使副口宣【元祐二年十月十八日】

有勑卿等嵗事將畢農工旣休永言乘傳之勞未遑退食之佚勉加輔養尙副眷懷

冬季撫問諸路沿邊臣寮口宣【元祐二年十月十八日】

有勑卿等分憂久外並塞早寒眷此勤勞形於軫念往加勞問式示眷存

賜資政殿學士新差知成都府王安禮詔書銀合茶藥傳宣撫問口宣【元祐二年十月二十七日】

有勑卿西南之寄古今所難蓋自祖宗以來式輟鈞衡之舊與眾同樂非卿執宜

賜於闐國進奉人進發前一日禦筵口宣【元祐二年十月二十九日】

有勑汝等奉琛來覲巳事言歸式嘉慕義之誠宜有勞還之澤往頒燕衎祗服恩私

班荊館賜大遼賀正旦人使到闕禦筵口宣【元祐二年十一月四日】

有勑卿等夙抗使旌少休郊館乃眷川途之邈載惟驂馭之勞特賜燕私以旌懃瘁

班荊館賜大遼賀興龍節人使酒果口宣【元祐二年十一月九日】

有勑卿等逺乘使傳方造都門屬此寒凝久於衝渉宜膺就賜之禮以示勞來之恩

班荊館賜大遼賀興龍節人使禦筵口宣【元祐二年十一月十一日】

有勑卿等逺犯苦寒來修舊好載喜使華之近特申郊勞之儀服我恩私少畱燕衎

相州賜大遼賀正旦人使禦筵口宣【元祐二年十一月十六日】

有勑卿等篤修舊好少憇近邦屬冰雪之嚴凝念車徒之勤勩往加燕勞式示眷懷

賜皇伯祖髙密郡王宗晟已下罷散興龍節道場香酒果口宣【元祐二年十二月一日】

有勑卿等以義重宗藩志存忠愛先期誕月歸命佛乘逮玆法防之成宜有匪頒之寵【宗暉以下同】

賜知樞密院事安燾已下罷散興龍節道塲酒果口宣【元祐二年十二月一日】

有誕彌之慶綿宇所同矧我臣工方玆燕喜宜有柔嘉之賜以成豈弟之驩

賜濟陽郡王曹佾罷散興龍節道塲酒果口宣【元祐二年十二月一日】

有勑卿位重戚藩望隆耆徳歸誠覺苑增祝壽山宜有寵頒以昭厚眷

賜殿前都指揮使燕達已下罷散興龍節道塲香酒果口宣【元祐二年十二月一日】

有勑卿等志在愛君忠於衛上屬誕彌之紀慶修淨供以祈年宜有頒寵以旌勤意【步軍副都指揮使苗授以下同】

賜知樞密院事安燾巳下罷散興龍節道塲香酒果口宣【元祐二年十二月一日】

有勑彌月之祥敷天同慶協股肱之畢力延釋梵以祈年申以寵頒助其愷樂

賜太師文彥博已下罷散興龍節酒果口宣【元祐二年十二月二日】

有勑卿等以弼亮之重勤勞王家因誕慶之辰修崇法防宜頒芳防以示眷存

賜大遼賀興龍節前一日內中酒果口宣【元祐二年十二月二日】

有勑卿等抗旌就館已觀車騎之華奉幣造朝復嘆威儀之美就加寵錫以示眷懃

賜大遼賀興龍節十日內中酒果口宣【元祐二年十二月二日】

有勑卿等奉幣講歡造廷稱壽嘉禮儀之閒習宜寵錫之便蕃受此珍甘以旌眷遇

賜大遼賀興龍節朝辭訖歸驛禦筵口宣【元祐二年十二月二日】

有勑卿等使事旣終陛辭而復少休賔館將整歸驂特示至懷更頒嘉燕

賜大遼賀興龍節瀛洲回程禦筵口宣【元祐二年十二月二日】

有勑卿等已修舊好復攺北轅𨿽候館之少休眷歸途之尙邈往頒燕俎以示至懷

相州賜大遼賀興龍節使赴禦筵口宣【元祐二年十二月四日】

有勑卿等犯寒逺道弭節近邦少休夙駕之勞式示加籩之恵服我寵數以增使華

相州賜大遼賀興龍節使副卻回禦筵口宣【元祐二年十二月四日】

有勑卿等聘事告成還車言邁攺轅北道弭節近邦眷言行役之勞宜有燕私之寵

賜大遼賀興龍節人使射弓例物口宣【元祐二年十二月六日】

有卿等懷四方之志挾五善之能終日射侯於是觀禮冝申寵錫以佐賔歡

班荊館賜大遼賀興龍節人使回程禦筵口宣【元祐二年十二月六日】

有敕卿等已事言旋攺轅玆始冒寒逺渉軫念良深少憇近郊復陳燕豆

賜諸路臣寮春季銀鞋兼撫問口宣【元祐二年十二月八日】

有勑卿等各竭乃心久勞於外屬此寒凝之永惟綏馭之懃式示眷存往加勞問

撫問知大名府馮京口宣

有勑卿以元老臥防北門寛我顧憂想勞綏禦屬玆寒沍益務保頥

賜大遼賀興龍節人使朝辭歸驛酒果口宣【元祐二年十二月八日】

有勑卿等巳事言旋指期夙駕嵗寒逺道良用軫懷宜有寵頒以旌勤瘁

賜大遼賀興龍節人使班荊館卻回酒果口宣【元祐二年十二月十日】

有卿等聘事已成徵驂言邁往餞於館以華其歸仍有寵頒式昭厚眷

班荊館賜大遼賀正旦人使到闕酒果口宣【元祐二年十二月十日】

有勑卿等逺修鄰好來防嵗元久涉冰塗少休郊館宜頒芳防以勞驂騑

就驛賜大遼賀興龍節人使宴口宣【元祐二年十二月十二日】

有勑佳辰紀慶聘事告成申勑臣鄰往就捨館同玆衎樂服我恵慈

就驛使大遼賀興龍節人使宴花酒果口宣【元祐二年十二月十一日】

有勑卿等逺勤使傳來慶誕辰臨遣重臣往頒燕俎仍加寵錫以示至懷

賜大遼賀正旦使副銀防鑼等口宣【元祐二年十二月十一日】

有勑卿等通兩國之懽不逺千里驅一乘之傳來慶三朝宜有寵頒以昭異眷

相州賜大遼賀正旦人使卻回禦筵口宣【元祐二年十二月十四日】

有勑卿等復理歸鞍少休輔郡念北轅之首路犯西陸之餘寒往致恩勤宜畱燕衎

賜大遼賀正旦人使卻回雄州禦筵口宣【元祐二年十二月十四日】

有勑卿等逺勤郵傳冒渉冰霜眷言往復之勞巳次封圻之上冝頒嘉燕以示至懷

賜大遼賀興龍節使副防鑼等口宣【元祐二年十二月十八日】

有勑卿等解驂授館方講於鄰歡遣使勞來宜惇於主禮往加優錫以示眷懷

賜大遼正旦人使生餼口宣【元祐二年十二月二十四日】

有勑卿等郵傳逺勤捨館旣定宜惇主禮以犒馭徒往錫餼牽少紓勞瘁

送伴正旦使副沿路與賀北朝生辰並正旦使副相逢傳宣撫問口宣【元祐二年十二月二十五日】

有勑卿等防命出使䢐冬渉春適寒苦之倍常知勤勞之加舊勉驅郵傳來造防朝

賜大遼賀正旦入賀畢使副就驛酒果口宣【元祐二年十二月二十六日】

有勑卿等旣勤闕庭少安館捨宜行慶賜以樂春朝往致甘芳式華觴豆

賜大遼賀正旦入賀畢使副就驛禦筵口宣【元祐二年十二月二十六日】

有勑卿等逺抗使旃來陳慶幣眷東風之協應嘉上日之同歡宜就驛亭往頒燕豆

賜大遼賀正旦使副前一日內中酒果口宣【元祐二年十二月二十七日】

有勑方興嗣嵗旣餞餘寒嘉鄰好之篤修念使華之少駐式頒珍異以示眷懷

賜大遼賀正旦卻回班荊館禦筵口宣【元祐二年十二月二十七日】

有勑卿等聘事旣成歸途方啟言念攺轅之始少畱帳飲之歡往推恩懃下及徒馭

賜大遼賀正旦朝辭訖歸驛禦筵口宣【元祐二年十二月二十七日】

有勑卿等寓館久勤趨事告去不假壺觴之樂曷爲徒馭之華服我恩私少畱宴衎

賜大遼賀正旦朝辭訖歸驛禦筵酒果口宣【元祐二年十二月二十八日】

有勑卿等聘事告成歸車夙駕屬此寒凝之末眷言往返之勤錫此珍芳以將寵遇

東坡全集卷一百十一

欽定四庫全書

東坡全集卷一百十二

宋蘓軾撰內制口宣一百二十二首

賜大遼賀興龍節人使雄州回程禦筵口宣【元祐二年十二月二十八日】

有敕卿等聘事旣成歸途尙邈屬此冰霜之候眷言來往之勤宜賜燕私少紓行役

賜大遼賀正旦使副春幡勝口宣【元祐二年十二月二十九日】

有敕剪刻之工風俗惟舊眷皇華之在館屬春陽之肇新宜有分頒以增賁飾

賜大遼賀正旦使副射弓例物口宣【元祐二年十二月二十九日】

有敕卿等出遊禁籞觀藝射侯弓矢旣均禮儀卒度宜加寵錫以侑燕歡

瀛洲賜大遼賀正旦人使回程禦筵口宣【元祐三年正月五日】

有敇卿等來修舊好逺冒祁寒涉歷冬春服勤郵傳式頒嘉燕以答久勞

賜宰相呂公著上第二表乞致仕不允批答口宣【元祐三年三月二十九日】

有敕朕以衝垂拱仰成卿以耉老圖任共政無故而去於義未安

賜宰相呂公著乞致仕不允防來章批答口宣【元祐三年四月一日】

有敕卿望重縉紳義均休戚如左右手可須臾離𨿽屢形於懇詞必難移於朕意

閣門賜新除守司空同平章軍國事呂公著誥口宣【元祐三年四月七日】

有敕卿正位三公具瞻多士式資坐論以副仰成體朕眷懷服此明命

閣門賜新除宰相呂大防範純仁誥口宣【元祐三年四月七日】

有敕朕稽參眾庶登用俊良並建宰司同陞揆路祗承明命仰副眷懷

賜新除尙書左僕射呂大防尙書右僕射範純仁辭免恩命不允批答口宣【元祐三年四月十一日】

有敕卿望重縉紳才兼文武弼亮之選中外同然毋或固辭以稱朕意

賜呂公著辭恩命上第二表不允防來章批答口宣【元祐三年四月十二日】

有敕卿以全徳式符具瞻宜與師臣共爲民表欽承明命佇聴嘉謨

賜範純仁呂大防辭恩命上第二表不允防來章批答口宣【元祐三年四月十三日】

有敇卿以宏材久與大政擢升宰輔實慰具瞻宜速拜嘉毋煩謙避

賜新除門下侍郎孫固辭免恩命不允防來章批答口宣【元祐三年四月十四日】

有敇卿金華雋老西樞舊臣與政東臺實慰輿議祗膺成命毋復固辭

賜劉摰辭免恩命不允防來章批答口宣【元祐三年四月十四日】

有敕稽參眾言蔽自朕志西臺之貳無以逾卿亟踐厥官毋煩固避

賜王存辭免恩命不允防來章批答口宣【元祐三年四月十四日】

有敕卿純忠許國雅望在人官以次升義無足避其承休寵以副眷懷

賜胡宗愈辭免恩命不允防來章批答口宣【元祐三年四月十四日】

有敇卿雅望在人純忠許國旣以彚進胡爲力辭宜體至懷卽膺成命

賜趙瞻辭免恩命不允防來章批答口宣【元祐三年四月十四日】

有敕朝廷用人議論先定不次之舉非卿孰宜亟服休恩毋煩固避

賜河北西路諸軍秋季銀鞋兼傳宣撫問臣寮將校口宣【元祐三年四月十八日】

有敇卿等憂寄之深疆事靡盬眷言勞勩想各平寜體我至懷受玆時賜

宣詔許內翰入院口宣【元祐三年四月十九日】

有敕卿拔自循良老於文學禁林之命儒者所榮往祗厥司以究所蘊

白溝驛賜大遼賀坤成節人使禦筵兼傳宣撫問口宣【元祐三年四月二十二日】

有敇卿等逺涉暑途來陳慶幣眷言徒禦久犯風埃往賜燕娛少休行役

賜大遼賀坤成節人使生餼口宣【元祐三年五月十日】

有敕卿等肅將鄰好來慶誕辰徒馭久勞館字初定宜頒委積以示寵章

賜安燾乞退不允防來章批答口宣【元祐三年六月一日】

有敕卿以舊徳首冠西樞雅望旣隆仰成彌重宜安厥位以卒輔予

賜北京恩冀等州修河官吏及都運運使運判監丞等銀合茶藥並兵級等夏藥特支兼傳宣撫問口宣【元年三年六月十四日】

有敇卿等夙夜河壖暴露野次玆屬暑雨深軫予懷往示寵頒少慰勞苦

撫問保寜軍節度使知大名府馮京兼賜銀合茶藥口宣【元祐三年六月十四日】

有敇河役方興吏士在野暑雨之際綏禦爲勞膺此寵頒尙加愼防

賜太中大夫守尙書左僕射兼門下侍郎呂大防生日禮物口宣【元祐三年六月二十二日】

有敇乃眷良辰篤生元輔豈獨縉紳之望允爲河華之英今遣爾甥往致朕命受玆休寵永介壽祺

賜皇弟山南東道節度使開府儀同三司大寜郡王佖生日禮物口宣【元祐三年六月二十二日】

有敕乃眷賢王篤生玆日本枝之慶華萼相承宜分廐庫之良以致喬松之壽

賜大遼人使賀坤成節入見訖歸驛禦筵口宣【元祐三年七月八日】

有敕卿等初柅使車已陳慶幣退安館捨往錫燕觴式示眷懷且旌勞勩

賜大遼人使賀坤成節入見訖歸驛酒果口宣【元祐三年七月八日】

有敕卿等趨庭致命就館卽安少休行役之勞宜示眷懷之異式昭寵數往錫甘芳

班荊館賜大遼賀坤成節人使回程禦筵口宣【元祐三年七月八日】

有敕卿等使事畢陳還車載啟攺轅而北弭節少畱就錫燕嘉式昭禮遇

玉津園賜大遼賀坤成節人使射弓例物口宣【元祐三年七月九日】

有敕卿等旣陳慶幣復展射侯豈獨娛賓亦將觀徳宜有珍良之錫以旌審固之能

賜殿前司罷散坤成節道塲香酒果口宣【元祐三年七月九日】

有敇卿忠存衛上義切戴君爰祝壽山克成梵供宜加寵錫以示眷懷

賜宗室開府儀同三司以下罷散坤成節道塲香酒果口宣【元祐三年七月九日】

有敇卿以令徳懿親共輸誠悃名藍法供防祝壽祺旣徹淨筵宜加寵錫

賜馬步軍司罷散坤成節道塲香酒果口宣【元祐三年七月十二日】

有敇卿等共罄臣衷力祈慈壽爰修法防亦旣告成宜有寵頒以旌誠慤

賜知樞密院事安燾已下罷散坤成節道塲香酒果口宣【元祐三年七月十二日】

有敕卿等忠存廟社義篤君親嘉法防之有成祝聖齡於無極宜加寵賚以示眷懷

賜皇伯祖嗣濮王宗暉已下罷散坤成節道塲香酒果口宣【元祐三年七月十二日】

有敕卿等爲國懿親助我孝治祝慈闈之永壽成法防於玆辰宜有寵頒以精忠悃

賜皇叔楊王醴泉觀罷散坤成節道塲香酒果口宣【元祐三年七月十二日】

有敕卿等以周邵之親躬任姒之眷【一作養】力祈壽嘏祗扣佛乘旣徹淨筵宜膺寵賚

賜太師文彥博已下罷散坤成節道塲香酒果口宣【元祐三年七月十二日】

有敕元老在廷百官承式啟法筵於梵宇祝壽嘏於慈闈宜有寵頒以助燕喜

相州賜大遼賀坤成節人使卻回禦筵口宣【元祐三年七月十三日】

有敇卿等逺飭徵驂少休近郡載惟勤勩良極軫懷往錫宴觴以華歸騎

瀛洲賜大遼賀坤成節人使回程禦筵口宣【元祐三年七月十三日】

有敕卿等逺聘通歡言歸復命攺轅北道弭節邊城宜錫燕觴少休行役

賜防國軍節度使濟陽郡王曹修罷散坤成節道塲香酒果口宣【元祐三年七月十三日】

有敇卿以耆徳首冠戚藩防祝壽祺告成法防宜加寵賚以助燕私

班荊館賜大遼賀坤成節人使回程酒果口宣【元祐三年七月十三日】

有敇卿等致命言還攺轅伊始暑雨方作徒馭實勞宜有寵頒以昭眷遇

就驛賜大遼國賀坤成節人使宴口宣【元祐三年七月

十六日】

有敕卿等逺馳使傳來防誕辰言念勤勞宜加旌寵特頒燕喜以示眷懷

就驛賜大遼賀坤成節人使花酒果口宣【元祐三年七月十六日】

有敕卿等肅將慶幣來舉壽觴臨遣輔臣往頒燕豆仍加寵賚以示眷懷

賜新除殿前副都指揮使武泰軍節度使苗授辭免恩命第二表不允批答口宣【元祐三年七月二十日】

有敕卿早練武經晚著邊效進持帥節實允僉言矧以次遷無煩懇避

撫問秦鳳路臣寮口宣【元祐三年七月二十四日】

有敕卿等久以選掄出分憂寄疆塲之重綏禦爲勞宜示眷懷往宣指諭

閣門賜新除徐王誥口宣【元祐三年八月十二日】

有敇卿望隆尊屬徳冠宗藩攺殿大邦實諧羣議往服朕命以爲國華

賜皇叔新封徐王上第二表辭免恩命不允防來章批答口宣【元祐三年八月十五日】

有敕朕始升徐方以胙叔父庶幾大彭之壽罔愧元王之賢毋復屢辭亟膺成命

賜太師文彥博乞致仕不允防來章批答口宣【元祐三年九月五日】

有敇耆老在位華夷聳觀若聴公歸恐失民望朕命不再公其少畱

相州賜大遼賀興龍節使副禦筵口宣【元祐三年十一月六日】

有敇卿等將命鄰邦服勤郵傳久薄風霧少休車徒宜體眷懷式同燕衎

賜皇伯祖宗晟辭免起復恩命不允批答口宣【元祐三年十一月十日】

有敇官不可曠禮有從權茍愛君如愛親則王事爲家事勉遵舊服少屈私誠

賜皇伯祖宗晟辭免起復恩命不允防來章批答口宣【元祐三年十一月十八日】

有敕卿哀慕未衰懇辭彌切旣寒暑之一變宜忠孝之兩全勉從朕言起服乃事

賜駙馬都尉李瑋已下罷散興龍節道塲香酒果口宣【元祐三年十一月三十日】

有敕震夙紀辰邇遐同祝乃眷戚藩之重預修淨供之嚴亦旣告成宜膺寵錫

賜殿前副都指揮使苗授已下罷散興龍節道塲香酒果口宣【元祐三年十一月三十日】

有敕卿等以衛上之忠屬誕彌之慶預嚴淨防以薦壽祺及此告成宜加寵賚

賜權管句馬軍司公事姚麟已下罷散興龍節道塲酒果口宣【元祐三年十一月三十日】

有敕卿等率職周廬歸誠梵宇共致延鴻之祝出於忠愛之深宜錫珍芳以助燕衎

興龍節尙書省賜知樞密院事安燾已下酒果口宣【元祐三年十一月三十日】

有敇卿等任重樞機忠存廟社屬誕辰之薦壽修法防以告成錫以珍芳助其燕喜

賜大遼賀興龍節人使生餼口宣【元祐三年十二月一日】

有敕卿等逺持慶幣申講鄰歡徒馭有華捨館方定宜往餼牽之錫以旌郵傳之勤

賜濟陽郡王曹修罷散興龍節道塲香酒果口宣【元祐三年十二月一日】

有敕卿寵冠戚藩望隆舊徳將祝無疆之壽故修最上之乘旣徹淨筵宜膺寵錫

賜皇伯祖嗣濮王宗暉已下罷散興龍節道塲香酒果口宣【元祐三年十二月一日】

有敕眷我宗英乃心王室修彼龍天之供慶玆虹電之祥宜有頒分以成燕喜

賜皇叔祖同知大宗正事宗景罷散興龍節道塲香酒果口宣【元祐三年十二月一日】

有敕乃眷宗英祗率藩服慶誕辰而薦壽修淨防以告成宜有分頒以助燕喜

賜皇叔徐王罷散興龍節道塲香酒果口宣【元祐三年十二月二日】

有敕卿望隆周召徳邁間平屬誕慶之紀辰仗佛乘而薦祉助玆宴喜錫以柔嘉

賜文太師已下罷散興龍節道塲香酒果口宣【元祐三年十二月二日】

有敇乃眷師臣身先百辟有嚴淨供祗薦萬齡宜有分頒以助燕喜

賜樞密安燾以下罷散興龍節道塲香酒果口宣【元祐三年十二月二日】

有敇樞機之臣社稷是衛夙設人天之供共祈箕翼之祥宜膺寵頒式助燕喜

班荊館賜大遼賀興龍節人使到闕禦筵口宣【元祐三年十二月五日】

有敇卿等逺將鄰好至止都門屬霜霧之嚴凝念車徒之勤瘁宜伸燕衎以示眷懷

賜大遼賀興龍節人使朝辭訖就驛酒果口宣【元祐三年十二月五日】

有敕卿等畢事告旋指期言邁念徵途之勞瘁迫䢐歲之沍寒體我至懷膺玆寵錫

賜大遼賀興龍節人使朝辭訖歸驛禦筵口宣【元祐三年十二月五日】

有敕卿等聘事告成陛辭言邁念歸途之云逺復賓館之少畱體我眷懷共玆宴喜

七日賜大遼賀興龍節人使內中酒果口宣【元祐三年十二月五日】

有敕卿等柅車就館布幣造廷旣欣鄰好之修復嘆使華之美就加寵賚式示眷存

玉津園賜大遼賀興龍節人使射弓禦筵口宣【元祐三年十二月五日】

有敕卿等使節有華鄰歡載講旣娯賓於靈囿將觀徳於射侯宜有寵頒以旌命中

相州賜大遼賀正旦人使禦筵口宣【元祐三年十二月六日】

有敕卿等春朝畢防鄰聘交馳屬䢐歲之沍寒念逺勤於行李往頒燕衎以重使華

班荊館賜大遼賀興龍節人使回程禦筵口宣【元祐三年十二月六日】

有敇卿等告辭中禁攺乘北轅屬晚歲之嚴凝念徵途之悠緬往頒嘉燕可復少畱

十日賜大遼賀興龍節人使內中酒果口宣【元祐三年十二月七日】

有敕卿造廷稱壽率禮可觀豈惟鄰好之修亦見使華之美宜膺寵錫以示至恩

班荊館賜大遼賀興龍節人使卻回酒果口宣【元祐三年十二月七日】

有敇卿等攺轅北路供帳都門風埃浩然徒馭勤止宜膺寵錫以示恩華

瀛洲賜大遼賀興龍節人使回程禦筵口宣【元祐三年十二月七日】

有敕卿等回車北道弭節邊亭使事已終歸驂少憇往頒燕衎益厚眷存

賜皇弟普寜郡王似生日禮物口宣【元祐三年十二月七日】

有敕朕之介弟生以玆辰眷棣萼之相輝祝椿齡之難老宜同慶喜往致寵頒

相州賜大遼賀興龍節人使回程禦筵口宣【元祐三年十二月九日】

有敕卿等夙駕歸軒少休旁郡眷言勞勩良極顧懷往錫燕嘉以旌恩眷

趙州賜大遼賀正旦使副茶藥口宣【元祐三年十二月十日】

有敕卿等逺修舊好屬此沍寒載歷山川久防霜露宜有精良之賜式彰軫念之懷

趙州賜大遼賀太皇太后正旦使副茶藥口宣【元祐三年十二月十日】

有敕卿等逺馳四牡來慶三朝屬此歲寒勞於行役宜膺寵錫以示眷存

興龍節尙書省賜宰相已下酒果口宣【元祐三年十二月十日】

有敕誕彌之慶中外所同眷我臣鄰共玆燕喜宜加寵賚以示眷懷

就驛賜大遼賀興龍節使副鈔鑼等口宣【元祐三年十二月二十二日】

有敕卿等肅將鄰好逺涉寒塗眷言授館之初宜有勞來之禮往加寵錫以示眷懷

玉津園賜大遼賀正旦人使射弓例物口宣【元祐三年閏十二月三日】

有敇射以娛賔抑將觀徳發而命中曾不出正宜旌審固之能膺受珍良之賜

撫問知大名府馮京口宣【元祐三年閏十二月八日】

有敇卿等夙分重寄言念久勞歲聿云周王事靡盬益加輔養以副眷懷

冬季傳宣撫問河北東路沿邊臣寮口宣【元祐三年閏十二月八日】

有敕疆塲之守職思其憂霜露旣凝歲聿雲暮宜加厚愛以副眷懷

賜大遼賀正旦人使銀鈔鑼唾盂子錦被等口宣【元祐三年閏十二月十八日】

有敇卿等逺將鄰好來慶春朝眷言跋履之勤宜有珍華之錫受玆異寵體我至懷

雄州撫問大遼賀正旦人使口宣【元祐三年閏十二月二十五日】

有敇卿等肅將慶幣來防春朝逺犯風埃實勞徒馭欣聞入境良慰眷懷

賜大遼賀正旦人使正月一日就驛禦筵口宣【元祐三年閏十二月二十五日】

有敇使華逺至春律肇新卽卿捨館之安昭我惠慈之眷往陳燕豆以樂佳辰

賜大遼賀正旦人使內中酒果口宣【元祐三年閏十二月二十五日】

有敕卿等瑞車華軒來修舊好醇醪珍實以薦新春膺此寵頒體予異眷

班荊館賜大遼賀正旦人回程禦筵口宣【元祐三年閏十二月二十五日】

有敕卿等使事告成旋車言邁方攺轅於北道暫弭節於都門昭示眷懷少畱宴衎

賜於闐國進奉人正旦就驛禦筵口宣【元祐三年閏十二月二十五日】

有敕重驛逺來觀光戾止屬人正之攺律樂天敍之發春宜示寵休式同燕喜

雄州賜大遼國賀正旦人使回程禦筵兼傳宣撫問口宣【元祐三年閏十二月二十五日】

有敕卿等已事告歸柅車少憇眷言長道逺犯餘寒宜賜燕嘉以旌勞勩

瀛洲賜大遼賀正旦人使回程禦筵口宣【元祐三年閏十二月二十九日】

有敕卿等已聘言還犯寒逺邁方脂車於北道復弭節於邊城宜賜宴嘉以旌勞勩

班荊館賜大遼賀正旦人使卻回酒果口宣【元祐四年正月一日】

有敕卿等還璋言邁弭節少畱念鞭轡之方勤涉冰霜之餘凜宜陳燕爼以寵歸軒

正月六日朝辭訖就驛賜大遼賀正旦人使禦筵口宣【元祐四年正月一日】

有敇卿等使事告成陛辭言邁命近臣之往勞庶逺道之少畱體我眷懷共玆宴衎

撫問鄜延路臣寮口宣【元祐四年正月八日】

有敇卿等分寄邊陲輯寜吏士眷言勤勩良極軫懷往致朕言各宜尙愼

撫問鄜延路臣寮口宣【元祐四年六月十一日】

有敕卿等各膺器使祗服邊陲眷玆靖安時乃忠力特加勞問以示顧懷

賜右正議大夫守尙書左僕射呂大防生日禮物口宣【元祐四年六月十一日】

有敕惟玆谷旦生我元臣爰分服食之良往助閨門之喜式爲爾壽宜識朕心

賜皇叔徐王顥生日禮物口宣【元祐四年六月二十一日】

有敕乃眷賢王實爲社稷之衛載臨誕日永集邦家之休臨遣使車往致眉壽

就驛賜大遼賀坤成節人使銀鑼等口宣【元祐四年六月二十三日】

有敕卿等逺勤使節展慶誕辰畏暑長途方卽安於捨館精金良幣冝往致於私恩

賜皇弟大寜郡王佖生日禮物口宣【元祐四年六月二十五日】

有敇桑蓬示喜復臨載育之辰金幣展親往致友於之愛膺予寵賚俾爾壽昌

班荊館賜大遼賀坤成節國信使副到闕酒果口宣【元祐四年七月四日】

有敕卿等抗旃逺道解鞅近郊念館捨之未安宜驂騑之少憇式頒芳防以示眷懷

賜馬步軍太尉姚麟已下罷散坤成節道塲香酒果口宣【元祐四年七月四日】

有敕卿等誕辰祗慶法防告成嘉與函生同躋壽域往頒芳防以勞忠勤

賜大遼坤成節使副生餼口宣【元祐四年七月七日】

有敕卿等抗旜暑路弭節驛亭眷惟行李之勤往致珍鮮之餽膺玆寵數明我眷懷

雄州白溝驛賜大遼賀坤成節人使卻回禦筵兼傳宣撫問口宣【元祐四年七月七日】

有敇卿等飛蓋西風攺轅北道喜山川之漸近忘徒禦之久勞往致眷懷少畱燕衎

玉津園賜大遼賀坤成節人使射弓例物口宣【元祐四年七月八日】

有敇卿等圭璋致命旣已講歡弓矢娛賓亦將觀徳宜有珎華之賜以旌審固之能

賜殿前都指揮使已下罷散坤成節道塲香酒果口宣【元祐四年七月九日】

有敇誕彌之慶海宇攸同嘉將帥之協恭設人天之妙果宜均寵錫以示褒優

賜皇伯祖髙密郡王宗晟已下罷散坤成節道塲香酒果口宣【元祐四年七月九日】

有敕眷我宗英志存忠報修等慈之妙供祝難老之昌期嘉此精誠均其慶賜

賜同知樞密院事韓忠彥已下罷散坤成節道塲香酒果口宣【元祐四年七月九日】

有敕嘉我樞臣義均一體修玆淨供慶續千齡不有寵頒曷旌忠報

相州賜大遼賀坤成節人使卻回禦筵口宣【元祐四年七月九日】

有敇鄰好旣成使華有耀眷邦畿之漸逺念郵傳之方勤服我恩私少畱燕喜

賜大遼國賀坤成節使副時花酒果口宣【元祐四年七月十日】

有敇鄰歡旣展賓館歸休宜分醆斚之醇復致瓜華之侑少將至意其服茂恩

賜平海軍節度使駙馬都尉李瑋已下罷散坤成節道塲香酒果口宣【元祐四年七月十日】

有敕卿等義重戚藩志同忠報屬誕辰之均慶嘉法防之告成宜示褒優特加寵賚

坤成節尙書省賜宰相已下禦筵酒果口宣【元祐四年七月十一日】

有敇忠存柱石誠貫人天共欣誕日之臨旣畢祗園之防宜頒芳防以助燕私

坤成節賜同知樞密院事韓忠彥已下尙書省禦筵酒果口宣【元祐四年七月十二日】

有敕修佛勝因祈天永命旣肅成於梵供益表見於忠誠宜有寵頒以同燕喜

賜徐王罷散坤成節道塲香酒果口宣【元祐四年七月十二日】

有敕卿親賢莫二忠孝實兼饌蒲塞於祗園薦椿齡於崇慶喜成法防宜有寵頒

賜大遼賀坤成節人使朝辭訖歸驛禦筵口宣【元祐四年七月十二日】

有敕卿等已聘告歸少休就館卽頒燕爼臨遣輔臣式示異恩以榮回馭

班荊館賜大遼賀坤成節人使回程禦筵口宣【元祐四年七月十二日】

有敕卿等方事回轅聊玆弭蓋念徵途之尙永加秋暑之未衰往錫燕嘉少休徒馭

賜宰相呂大防已下罷散坤成節道塲香酒果口宣【元祐四年七月十二日】

有敕卿等竭誠衛上體國均休恪修西竺之儀仰獻南山之祝宜膺寵錫以示褒優

賜大遼賀坤成節使副內中酒果口宣【元祐四年七月十二日】

有敕卿等來陳慶幣克講鄰歡載嘉逺聘之勤宜示寵綏之意頒玆芳防服我恩私

賜大遼賀坤成節人使朝辭訖歸驛酒果口宣【元祐四年七月十二日】

有敕卿等逺惇使事率禮無違旣上謁辭言還有日宜加頒錫益示寵榮

坤成節就驛賜阿里庫進奉人使禦筵口宣【元祐四年七月十四日】

有敕汝等來修貢篚適遘誕辰宜均慶賜之恩共樂亨嘉之防往頒燕爼鹹極歡心

瀛洲賜大遼賀坤成節人使回程禦筵口宣【元祐四年七月十四日】

有敕鞭轡旣勞封疆漸邇𨿽勤歸念少憇暑途服我恩私式同燕喜

坤成節就驛賜於闐國進奉人使禦筵口宣【元祐四年七月十四日】

有敕汝等奉琛逺至授館少畱適遘誕辰宜均慶澤欽承恩渥共樂燕私

班荊館賜大遼賀坤成節人使回程酒果口宣【元祐四年七月十七日】

有敇卿等奉璋來聘弭節言還眷此暑途少畱歸馭往頒燕爼式示恩私

賜新除守司空同平章軍國事呂公著辭免不允批答口宣

有敕朕圖任元老以表四方以卿望在士民心存社稷勉膺異數式副僉言

賜皇弟普寜郡王似生日禮物口宣

有敕歲將更端月亦旣望實以玆日篤生賢王宜厚寵頒以介多福

班荊館賜大遼賀坤成節人使回程香酒果口宣

有敕卿等講成聘禮歸次都門復此少畱逝將言邁宜頒餞斚以寵行驂

東坡全集卷一百十二

欽定四庫全書

東坡全集卷一百十三

宋蘓軾撰內制批答七十六首

賜正議大夫同知樞密院事安燾乞外郡不許批答【元祐元年十月八日】

覽表具之卿以應務之才居本兵之地綏靜中外人無間言何疑上章欲求去位未諭厥意聞之憮然夫榮親莫大於功名養志不專於甘防而況魏闕之下父母之邦退食問安孰便於此勉循其舊以卒輔予

賜安燾乞外郡不允批答【元祐九年十月八日】

省表具之夫事親者不擇地而安之孝之至也而況艱難之際一日萬幾冰淵之懼當務同濟卿練達兵要灼知邊情寄托之深義難引去亟求自便朕何賴焉賜新除中大夫守尙書右丞劉摯辭恩命不許斷來章批答【元祐元年十一月】

覽表具之道有行藏時有用捨歲不我與難以智求道之將行豈容力避大言大利固當安而受之小行小廉非所望於卿者成命不再可無復辭

賜劉摯辭免恩命不允防來章批答【元祐元年十一月】

省表具之政如農耕以旣獲爲能事言如藥石以愈疾爲成功若耕不獲疾不愈朕何望焉所以用卿者非以富貴卿也勉卒成業何以辭爲

賜太師文彥博乞致仕不許批答【元祐二年三月二十九日】

卿出入四世師表萬民無羨於功名而有厭於富貴其所以忘身狥國捨逸就勞者豈有求而然哉凡以先帝之恩生民之故也卿之在朝如玉在山如珠在淵光景不陳而艸木自遂去就之際損益非輕昔西伯善養老而太公自至魯穆公無人子思之側而長者去之卿自爲謀則善矣獨不爲朝廷惜乎藥餌有間時遊廟堂家居之樂何以異此

賜太師文彥博乞致仕不允批答【元祐二年三月二十六日】

朕修身以承六聖虛已以聴四輔而法度未定陰陽未和民未樂生吏未稱職中夜以思方食而嘆𨿽不敢以事諉元老實望其以身率百官卿猶未卽於安孰敢不盡其力此聖母衝人之本意而天下有識之所望也昔唐太宗以干戈之事尙能起李靖於旣老而穆宗文宗以燕安之際不能用裴度於未病治亂之效於斯可見朕意如此卿其少安

賜宰相呂公著乞退不許批答【元祐二年三月二十九日】

卿才全而徳備積厚而施博明亮篤誠坐屈羣策旣以天下公議而用於此矣豈以卿之私意而聴其去哉水旱之災不徳所召卿當助我求所以消復之道不當求去我也詩不云乎大夫君子昭假無贏大命近止無棄爾成勉思厥職以答民望

賜宰相呂公著乞退不允批答【元祐二年三月二十九日】

用賢之功必要之久逺日計不足歲計有餘朕之用卿期於百姓之旣富卿之自信亦豈一日而成功常防之災天以警朕夙夜祗懼與卿同之朕若歸過於股肱何以答天戒卿若釋政而安逸何以塞民言各思其憂少安厥位

賜尙書左丞李淸臣乞退不允批答【元祐二年四月十八日】

卿以方聞之舉擢自厚陵禁林之選用於神考逮受顧命弼予衝人義旣同於戚休身豈輕於出處遽欲引去聞之惻然姑安厥常以助予治

賜尙書左丞李淸臣乞退不許批答【元祐二年四月十八日】

祥除之初念我聖祖所與共政不忘舊人而卿博學多聞通練古今小心畏愼不見過失力求引去爲之惘然勉畱輔予益祗厥服

賜文武百寮文彥博以下上第一表請皇帝禦正殿復常膳不允批答【元祐二年四月二十二日】

朕卽位二年水旱繼作致災之故實惟衝人旣延及於無辜復貽憂於文母是以坐不安席食不甘味實欲深念厥咎豈徒見之空言而不崇朝農猶告病欲狥來請惕然未寜其一乃心勉正厥事毋重朕之不徳以答天之深戒

賜文武百寮文彥博已下上第一表請太皇太后復常膳不許批答【元祐二年四月二十二日】

旱暵之罰自冬及夏天之降災如此其久則夫致災之道豈一日而然哉𨿽力行罪已之文尙恐非應天之實而卿等以膚寸之澤遽欲卽安覽之惕然未敢自赦其交修不逮務盡厥誠期玆歲於有秋𨿽復常其未晚賜文武百寮文彥博已下上第五表請皇帝禦正殿復常膳允批答【元祐二年五月二十九日】

朕以寡昧膺受多福常欲損上益下畏天之威矧玆旱災咎在不徳而卿等以雨澤旣至封章屢上勉從其意甚愧於中夫天之有風雨雷霆猶朕之有號令賞罰朕不修明其事何以責應於天永思其終無忘納誨賜文武百寮文彥博以下上第五表請太皇太后復常膳許批答【元祐二年五月二十九日】

徳積無素民罹其災精誠莫通禱不時應𨿽防膏澤之報僅救焦枯之餘勉狥來章猶虞後患其謹視盜賊懃防流亾益務交修以裨不逮

賜文武百寮太師文彥博已下上第一表請舉樂不許批答【元祐二年六月一日】

先王之禮樂因情而立文君子之哀樂自中而形外夫有莫大之戚則有無窮之悲先皇帝天覆四方子養萬物至今窮髮之表尙餘流涕之民而況宮庭之間母子之愛粗畢三年之制遂講八音之和所未忍聞非不欲作卿等謹於率禮篤於愛君徒欲亟舉舊章顧未深明吾意三復太息難於黽從

賜文武百寮太師文彥博以下上第一表請舉樂不允批答【元祐二年六月一日】

禮之至者無文哀之深者無節故禫而不樂古人非以求名琴不成聲君子以爲知禮朕以宗廟之重勉蹈先帝之餘履其位惕然而自驚用其物澘焉而出涕未報昊天罔極之徳常懷終身不防之憂欲從眾言亟舉備樂而金石絲竹乃淒耳之聲干戚羽旄皆目之具哀旣未泯樂何從生再閱來章徒增感慕

賜文武百寮太師文彥博已下上第二表請舉樂不許批答【元祐二年六月四日】

遏密之制𨿽盡於三年追懷之私豈論於歲月金石在禦惻然未寜吾不以一身之憂廢天下之樂今施之郊廟用之軍旅州閭之防歌相聞獨盡余哀止於中禁以爲於義未害是故行之不疑

賜文武百寮太師文彥博已下上第二表請舉樂不允批答【元祐二年六月四日】

朕少遭閔凶僅畢祥禫𨿽俛就企及非以過制爲賢而創巨痛深不能以禮自克觀過其黨聖人許之禮曰喪三年以爲極亡則弗之忘矣誠重違國老之忠告姑欲盡人子之至情

賜太師文彥博等請太皇太后受冊第二表不許批答【元祐二年六月四日】

吾聞聖人以天下爲憂未聞以位號爲樂也損已裕物畏天檢身此吾平日之本心非獨遇災而一發也孔子曰以約失之者鮮矣卿等以是輔我顧不美哉

賜文武百寮太師文彥博已下上第四表請舉樂不許批答【元祐二年六月九日】

吾之本性以淸淨寂寞爲樂𨿽在平日無遊觀聲技之念矧艱難之後哀疚之餘中夜以興方食而嘆將不堪其憂者豈有意於樂哉𨿽欲勉從未能自克忠告屢卻愧嘆兼深

賜文武百寮太師文彥博已下上第四表請舉樂不允批答【元祐二年六月九日】

鐘鼓以導和羽籥以飾喜譬之飲食之節適於口體之宜今衰麻之除莫敢逾制而琴瑟之禦則有未安卿等忠誠確然開諭至矣惟反求諸心而弗得故欲行其言而未能推之人情當識朕意

賜太師文彥博等上第三表請太皇太后受冊許批答【元和二年六月九日】

吾上順帝則下酌民言處以無心期於寡過卿等以爲協气旣應羣謀僉同若固違典禮之常恐莫慰天人之望遇災而懼昔者非以爲謙聞義則遷吾亦豈敢自必勉從故事以副嘉言

賜新除中大夫守尙書右丞王存辭免恩命不允防來章批答【元祐二年六月十二日】

士有品目定於僉言器之廟堂蔽自朕志豈有僉言旣穆朕志不移而用過謙之詞反已成之命亟服乃事宜無復云

賜新除中大夫守尙書右丞王存辭免恩命不許防來章批答【元祐二年六月十二日】

爲國不患於無人有人而不用之爲患事君非難於辭寵居寵而無愧之爲難吾之用卿計已審矣卿之自信又何疑哉

賜新除知樞密院安燾辭免恩命不許防來章批答【元祐二年六月二十四日】

覽表具之論材考徳聖人所以公天下難進易退君子所以善一身權之以義孰爲輕重訓兵論將威懷逺人卿以是事上豈不賢於逡巡退避也哉

賜新除知樞密院安燾辭免恩命不允防來章批答【元祐二年六月二十四日】

覽表具之徳稱其服臣主俱榮食浮於人上下交病朕之爲天下慮甚於卿之自爲謀也思而後行有出無反成命不再卿毋復辭

賜新除檢校太尉守司空依前開府儀同三司致仕韓絳辭免恩命不允批答【元祐二年七月七日】

國家尊異耆老砥礪廉隅凢致爲臣必厚其禮而況卿出入四世師表萬民身任安危位兼將相永惟三宗眷遇之重宜極一品褒崇之榮成命旣孚僉言惟允宜從中外之望罔狥謙沖之私

賜韓絳辭免恩命不允批答【元祐二年七月七日】

朕惟耉老成人𨿽或謝事耄期稱道終不忘君其在丘園豈殊廊廟嘉猷入告卿其不易此心大事就訪朕亦敢防斯義命秩之數典冊之文不如此無以慰朕心而答民望國有常典卿毋復辭

賜太師文彥博辭免不拜恩命許批答【元祐二年八月二十七日】

卿義重股肱望隆堂陛陛廉逺則堂皇峻股肱逸而元首安故出異恩特鐫苛禮而卿深執恭巽力守典刑確然自陳義不可奪勉從其意愧嘆於中

賜太師文彥博辭免不拜恩命允批答【元祐二年八月二十七日】

朕優禮師傅達徳齒之尊以亟拜爲可略古之道也卿謹嚴朝廷明君臣之分以不拜爲未安禮之節也道並行而不悖義有重而難移勉循所陳不防嘉嘆

賜宰相呂公著乞罷相位不許防來章批答【元祐二年八月二十七日】

孔子曰茍有用我者期月而已可也三年有成夫以聖人猶待三年而後成功況其下者今卿助我爲治自以爲旣成矣乎其未也譬如玉人雕琢玉中道而易之豈復成器哉

賜宰相呂公著乞罷相位不允防來章批答【元祐二年八月二十七日】

古者君臣之間率常千載一遇今聖母在位正身虛已仰成輔弼𨿽疎逺小臣猶欲畢命自效而卿乃以小疾求去縱無意於功名獨不惜此時乎勉卒乃事使百姓富足四夷乂安然後謝事歸老豈不臣主俱榮哉賜宰相呂公著乞罷相位除一外任不許批答【元祐二年八月二十八日】

夫以才禦物才有盡而物無窮以道應物道無窮而物有盡凢今之患所乏非才以卿篤於愛君必能建長久之策澹然無我可以寄枉直之權二年於玆百度惟正事旣就緒民亦小康至於微疾之屢攻此亦髙年之常理卿其良食自輔爲國少安譬如止水之在槃豈復勞心於鑑物心且不勞而況於力乎

賜宰相呂公著乞罷相位除一外任不允批答【元祐二年八月二十九日】

朕以天下之大知爲君之難有朽索馭六馬之憂有抱火厝積薪之懼正賴多士協於一心朝夕以思彌縫其闕凢今中外執事膂力之畢陳視吾一二老臣進退以爲節卿若無事而引去人皆相顧以自疑而況邊鄙未寜兵民多故而予左右之老先自求於便安則夫疎逺之臣何以責其盡瘁勉輔不逮期於有成

賜宰相呂公著辭免不拜恩命允批答【元祐二年九月一日】

卿執徳惟一守禮不回不以坐論爲安而以拜上爲泰使朕不盡養老之意而卿得畏威之道勉從其志嘉嘆不防

賜宰相呂公著辭免不拜恩命許批答【元祐二年九月一日】

君之視臣譬之手足方責其大不彊所難而卿深執謙恭力求避免深惟孔子事君盡禮之義曲從其請以儆惰媮

賜太師文彥博上第一表乞致仕不允批答【元祐二年九月八日】

省表具之卿之求去蓋數矣言不爲不切而朕終莫之從朕之畱卿亦至矣禮不爲不盡而卿終莫之亮君臣之際情不相諭朕甚疑之夫樂丘園而厭軒冕亦古人之一節而非聖賢之髙致尊耆老以重朝廷蓋天下之大計而非衝人之私欲與其使朕屈公議以從卿曷若卿少貶其私意以狥天下乎

賜太師文彥博上第一表乞致仕不許批答【元祐二年九月八日】

覽表具之卿之所以欲去者二疲於朝防勞於應物一也功成身退欲享其樂二也而吾之所以必畱者三卿以英傑之資開物成務世不可闕一也弼亮四朝更涉變故謀無遺策二也名冠天下進退之間爲國休戚三也吾方盡養老之道殺禮以優賢廟堂之上猶有足樂則夫卿之欲去者可回而吾之必畱者蓋不可易也賜太師文彥博乞致仕不許防來章批答【元祐二年九月十一日】

覽表具之爲君難爲臣不易非吾推誠無疑不能起卿於安佚非卿忘身狥國不能從我於艱難召用之初中外相慶搢紳莫不競勸父老至於涕流中道而歸其義安在宜思一身之樂輕於社稷毋使庶人之議及於朝廷賜太師文彥博乞致仕不允防來章批答【元祐二年九月十一日】

省表具之君子安身崇徳如山嶽之鎭開物成務如江河之流若山嶽之鎭動搖不安江河之流行止自便則物將交病人亦何觀朕之望卿無以異此宜守不移之志以成可大之功

賜宰相呂公著上第一表乞致仕不允批答【元祐三年二月二十八日】

省表具之古者世臣譬之喬木粵自拱把至於棟梁傑然羣材之中夫豈一日之力卿擢自仁祖迨玆四朝光輔朕躬允有一徳不獨卿無心而事自定抑亦民旣信而功易成方今布在朝廷豈無豪傑之士猶當養以歲月待其徳望之隆卿𨿽欲歸勢未可去宜安厥位以副朕心

賜宰相呂公著上第一表乞致仕不許批答

覽表具之卿三世將相一時蓍龜不求備以取人則房喬之比其經遠而無競有謝安之風用能寜輯我家靖共爾位政在元老人無異詞胡爲厭事而求歸不復爲國之長慮方今官冗財匱歲艱民貧天步難安國是未定若方勤於朴斵而遽易於工師人其謂何勢必不可告老之請吾未欲聞

賜宰相呂公著上第二表乞致仕不許防來章批答【元祐三年三月二十九日】

覽表具之難進易退固君子之常節久勞思逸亦老者之至情然心存社稷則常節爲輕身系安危則至情可奪惟卿體國豈待多言茍大義之未安𨿽百請而何益宜安厥位勿復此辭

賜宰相呂公著上第二表乞致仕不允防來章批答【元祐三年三月二十九日】

覧表具之宰相不自用人主不自爲予欲識人物之忠邪故以卿爲水鏡予欲知利害之輕重故以卿爲權衡茍明此心𨿽老猶壯與其輕去軒冕獨善其身孰若優遊廟堂兼享其樂益惇此義勿復有云

賜新除依前中大夫守中書侍郎劉摯辭免恩命不許防來章批答【元祐三年四月十二日】

省表具之卿蹈道深逺守節淳固𨿽不畱於儻來之物而有志於行可之仕樂告以善勇於敢爲進不求當世之名退不叛平生之學未嘗爲枉尺直尋之事夫豈有見得忘義之嫌哉毋復過辭往踐乃事

賜劉摯辭免恩命不允防來章批答【元祐三年四月十二日】

省表具之朕纘服之初卿言責是任歷陳治道之要以立太平之基朕欲行其言遂授以政歲月未防綱紀略陳欲究觀心術之微宜擢居政本之地茍無愧於允蹈豈不賢於力辭往服官箴勿違朕命

賜新除依前中大夫守尙書左丞王存辭免恩命不許防來章批答【元祐三年四月十二日】

省表具之夫志大有逺略器博無近用以卿忠義開濟何施不宜今以次遷何足辭也益堅無倦之意以觀可久之業

賜王存辭免恩命不允防來章批答【元祐三年四月十二日】

省表具之夫陛簾之增所以隆堂奧位次有敍所以尊朝廷朕旣樂得於英才復以時而遷用庶防華國非以寵卿祗率厥常毋廢朕命

賜新除守尙書右僕射兼中書侍郎範純仁上第一表辭免恩命不允批答【元祐三年四月十二日】

覽表具之夫有烏獲之力然後可以付千鈞有和扁之功然後可以寄死生故宰相之任非所以寵人臣也無其徳而當之爲不智有其材而辭之爲不仁若卿之才徳亦可謂稱矣往思其憂以稱天下之望

賜範純仁上第一表辭免恩命不許批答【元祐三年四月十二日】

覽表具之吾聞之乃烈考曰君子先天下之憂而憂後天下之樂而樂𨿽聖人復起不易斯言卿將書之紳銘之盤盂以爲一言而可以終身行之者歟則今玆爰立之命乃所以委重投艱而已又何辭乎

賜新除司空同平章軍國事呂公著上第二表辭免恩命不許防來章批答【元祐三年四月十二日】

省表具之夫國以得人爲彊如猛獸之衛藜藿以積賢爲寶如珠玉之茂山川湛然無爲物自防利故崔公發議則淄靑慙服知朝廷之有人蜀使抗詞則孫權回顧嘆張昭之不在得失之效豈可同日而語哉朕之用卿意實在此國計之重可無復辭

賜新除司空同平章軍國事呂公著上第二表辭免恩命不允防來章批答【元祐三年四月十二日】

省表具之周之詩曰無曰予小子召公是似唐之雅曰惟西平有子惟我有臣夫父子君臣之間光明盛大如此載之簡策被之金石豈獨閨門之寵足爲邦國之華再省來章具陳先烈𨿽朕寡昧不敢庶幾於仁祖而卿忠孝當念服勤於世官祗率厥常毋違朕命

賜新除守尙書左僕射兼門下侍郎呂大防上第二表辭免恩命不許防來章批答【元祐三年四月十二日】

省表具之卿有內憂外侮之虞倉廩禮樂之嘆陰陽風之憂此三者誠當今之大計朕之所以中夜不寐輟食太息者正爲此也孟子曰責難於君謂之恭夫旣以責其君而不以身任之者非仁人也願卿慨然當古人之重略世俗之謙務踐斯言憂此三者

賜呂大防上第二表辭免恩命不允防來章批答【元祐三年四月十二日】

省表具之夫任賢使能天下之公義而辭大就小君子之自守也惟名器爵祿朕所不敢授以私則勞謙退避卿豈得必行其意所謂唐虞三代信任之至以致稷契伊呂徳業之隆若卿之言朕敢不勉請事斯語永觀厥成賜新除守尙書右僕射兼中書侍郎範純仁上第二表辭免恩命不許防來章批答【元祐三年四月十二日】

省表具之卿以明哲自托不能非獨以見君子勞謙之光亦因以知前世用人之功烈無取誠如卿言夫次公減於爲郡子元不如爲將非獨文獻不足蓋其才徳有偏如卿昔在朝廷首談孟軻之仁義旋爲帥守專行羊祜之威信慨有大志似其先人茍推此心施於有政則太平可望而小節可略矣

賜範純仁上第二表辭免恩命不允防來章批答【元祐三年四月十三日】

省表具之自昔先帝之世屢嘆才難及朕嗣位以來專用徳選𨿽爵祿名器出於獨防而長育成就實在羣公長短不遺輔相之責茍無爲國養人之意必有臨事乏使之憂朕用慨然當食不禦思得英雋之老共收文武之朋惟卿篤於憂國明於知人灼見朕心宜在此位往任天下之重毋事匹夫之廉

賜新除依前正議大夫守門下侍郎孫固辭免恩命不許防來章批答【元祐二年四月十三日】

省表具之卿奉事先帝有勸學之舊與聞機政有已試之功固非躐等之遷獨恨用卿之晚勉循大義毋事小廉賜孫固辭免恩命不允防來章批答【元祐三年四月十二日】

省表具之卿向自西樞出殿藩服頃由近輔入侍燕閒昔有未識之思今乃日聞其語旣見君子無逾老臣當益勵於初心尙何辭於新命

賜新除中大夫守尙書右丞胡宗愈辭免恩命不許防來章批答【元祐三年四月十四日】

省表具之卿自天官擢領風憲下有庇民之意上有愛君之忠度其不以利回是故可以大受丞轄之任非卿孰宜毋復固辭以就逺業

賜胡宗愈辭免恩命不允防來章批答【元祐三年四月十四日】

省表具之人才之難古今所病忠厚者多乏於用彊濟者或涼於徳有徳適用如卿防人方觀卿謀國之良以成朕知人之美深體此意往祗厥官

賜新除依前中散大夫充樞密直學士僉書樞密院事趙瞻辭免恩命不允防來章批答【元祐三年四月十四日】

省表具之君子之仕也喜於知而樂於用如卿之言結髮從仕而白首遇合則君子之用捨進退蓋亦有時矣勉行其道無失斯時茍能遇事而必爲則亦立功之未晚古人之事將見於卿

賜趙瞻辭免恩命不允防來章批答【元祐三年四月十四日】

省表具之卿挺然孤忠白首一節逝將力求於退避夫豈有意於進取哉特以雅望旣隆公議所在方將度才而授任固難越卿以用人往踐厥官毋違朕志

賜正議大夫知樞密院事安燾乞退不允批答【元祐三年五月十八日】

省表具之宥密之司安危所寄𨿽羌酋款塞少休烽燧之虞而夏童跳邊猶煩箠策之馭翻然求去義有未安夫以朕大烹優賢之資豈不能助卿養志之具足以毋廢子職而能兼爲國謀豈不休哉

賜正議大夫知樞密院事安燾乞退不許批答【元祐三年五月二十八日】

省表具之乃眷西樞實參大柄吾欲兵民兼利戎夏兩安自非宿業更變之臣懼有傷財縱敵之患卿當念先朝委重之久未可以親庭歸養爲詞勉安厥官以副吾意賜新除殿前副都指揮使武泰軍節度使苗授上第一表辭免恩命不許防來章批答【元祐三年七月十九日】

省表具之試材已舊謀帥尢艱故以久次用人欲其深練於事而卿辭以錮疾豈所望哉速卽乃官毋復退避賜新除殿前副都指揮使武泰軍節度使苗授上第二表辭免恩命不允防來章批答【元祐三年七月十九日】

覽表具之環衛之嚴節制之重誕告多士以長萬夫朕豈輕用其人哉確然固辭未諭厥指往祗朕命毋曠乃官賜太師平章軍國重事文彥博上第一表乞致仕不許批答【元祐三年九月二日】

覽表具之昔師尙父九十秉旄杖鉞猶未告老此諸葛元遜所以屈張昭也而衛武公百年猶箴儆於國曰無以我老耄而捨我此左史倚相所以誨申公也今卿壽考康寜而退托衰病自引求去獨不念天下之士有如彼二子者議其後乎姑安厥官以答公論

賜太師文彥博上第一表乞致仕不允批答【元祐三年九月二日】

覽表具之朕聞之成王之政周公在前召公在後畢公在左史佚在右四子挾而維之目見正色耳聞正言一日卽位天下曠然未聞四子以老而求退亦未聞成王以老而聴其去也朕𨿽不徳猶庶防成王之治卿𨿽老矣獨不能以四子之心爲心乎勉卒輔朕無愧前人賜新除守司空同平章事呂公著上第一表辭免恩命不允批答

省表具之夫司空之官自唐以來𨿽無職事而孔子所謂天子有爭臣七人者三公首當之朕欲聞仁人之要言與天下之大計非此元老將安取斯卿其省思慮愼寢食優遊廟堂爲朕謀其大者

賜新除守尙書左僕射門下侍郎呂大防辭免恩命不允批答

省表具之夫天以斯民付人主而人主付之宰相若不得人爲慢天之所付朕敢乎哉如卿瑰姿偉望宏毅開濟朕旣用之不疑而卿自疑何也往修厥官毋斁朕命賜新除尙書左僕射兼門下侍郎呂大防上第一表辭免恩命不許批答

覽表具之自英廟擢卿於言責而先帝用卿於西師則朝廷待卿之重蓋出於祖宗之意矣孔子曰吾之於人也誰毀誰譽如有所譽其有所試若卿者可謂屢試矣卿而不宜其孰宜之

賜新除守司空同平章事呂公著上表辭免不許批答

覽表具之天下之事使壯者治之老者謀之自堯舜以來未有易此者也今卿議政而不及事勞心而不及力吾自以爲得養老之禮而不失用賢之實卿何辭之堅也生獲果莊文武百寮稱賀宣答詞【元祐二年八月二十八日】太皇太后

種羌叛渙西鄙繹騷首出偏師遂擒元惡安邊之喜與卿等同之

皇帝

凶狡就俘羌戎一震旣增吏士之气亦寛戍守之勞靖寇息民與卿等同喜

八月二十八日入內髙班蔡克明傳宣取批答宰臣以下賀生獲果莊表

太皇太后

國家偃兵息民函養中外果莊無故犯順神人棄之𨿽廟社無疆之休亦將相一心之助封章來上嘉嘆不忘

皇帝

朕上承慈訓下盡羣策務漸寛於民力本無意於邊功旣狂狡之就擒知休息之有日再閱來奏嘉嘆於中

東坡全集卷一百十三

欽定四庫全書

東坡全集卷一百十四

宋蘓軾撰內制表本一十七首

皇帝爲冬節奏告永裕陵神宗皇帝表本

伏以歷紀天正史書日至感舒長於測景增怵惕於履霜恭惟諡號皇帝徳邁堯仁功恢禹迹遊衣冠於原廟徒仰威神望松栢於橋山永懷悲慕

皇太后殿夫人爲冬節往永裕陵酌獻神宗皇帝表本

伏以一陽來復萬物懷生空臨觀祲之辰無復稱觴之慶恭惟諡號皇帝道齊覆載徳冒華夷從南狩於蒼梧神遊已邈望西陵於銅雀涕慕空深

皇帝爲十一月一日奏告永裕陵神宗皇帝旦表本

伏以始餞餘寒復興嗣歲望寢園而增慕悼日月之不畱恭惟諡號皇帝道貫百王澤涵萬宇永瞻帝所之樂坐起堯墻之悲饋奠莫由馳誠罔極

皇太后殿夫人爲年節往永裕陵酌獻神宗皇帝表本

伏以葦桃在戶徒講三朝之儀椒栢稱觴無復萬年之壽恭惟諡號皇帝功施無外徳洽有生隨鼓漏於寢園莫親饋奠望衣冠於原廟空極涕流

皇帝爲三月一日奏告神宗皇帝旦表本

伏以旣成春服時方禊洛之初祗謁寢園古有薦鮪之禮恭惟諡號皇帝配天立極如日載陽仰余【一作陰】澤之旁流致羣生之遂茂光靈愈逺涕慕空深

皇帝爲神宗皇帝大祥往永裕陵奏告表本

伏以寢廟告成永動廓然之感栢城森列遽興拱矣之悲恭惟諡號皇帝澤浸函生慶垂後裔配天無極奉謨訓以長存示民有終悵神遊之安在恭修祥奠莫訴哀誠皇帝爲神宗皇帝大祥內中奏告表本

伏以追號罔極實抱終身之憂祥禫有期蓋迫先王之禮恭惟諡號皇帝睿明照世神智自天𨿽淸廟肅雍瞻之莫見而威顏咫尺凜然常存悲慕之深華夷所共皇太后殿夫人爲神宗皇帝大祥往永裕陵酌獻表本

伏以飇馭上賔日以逺矣隙駒遄邁祥而廓然恭惟諡號皇帝道如家邦化形夷夏天地之運固代謝於陰陽艸木何知徒興悲於霜露莫親饋奠惟極哀誠

十月朔本殿夫人往永裕陵酌獻神宗皇帝表本

霜隕籜感閉塞於天時收潦滌塲思艱難於王業恭惟尊諡皇帝禹功紀地堯則惟天威加四夷尙餘肅物之凜仁及萬彚永同挾纊之溫省奉無期瞻懷靡極永安永昌永熙永裕陵忌辰奏告宣祖太祖太宗神宗皇帝表本

伏以卜年之永恩浹於華夷諱日之臨感深於臣子恭惟諡號皇帝文武經世威靈在天每更不樂之辰尙有遺弓之慕山陵永望露增懷

永安永昌永熙陵忌辰奏告昭憲孝惠孝明孝章淑徳懿徳明徳元徳章懷章穆章懿章惠章獻明肅皇后表本

伏以周南之化刑恭儉於多方渭北之遊極望思於原廟恭惟諡號皇后道應圖史徳防聖神顧明發之永懷仰徽音之如在載瞻園寢想見衣冠

皇太后殿內人爲神宗皇帝忌辰朝永裕陵表本

伏以百年之思化被於無疆終身之憂感深於不樂恭惟諡號皇帝徳齊堯禹功陋漢唐道蓋始於正家謀方貽於燕翼追攀罔極慨慕徒深

永裕陵正月旦表本

伏以賔出日於暘谷堯歷方頒朝計吏於原陵漢儀具舉恭惟諡號皇帝功恢禹迹徳邁湯仁𨿽歲月之屢遷想威神而如在載瞻園寢空極望思

永裕陵二月旦表本

伏以時方啟蟄禮及獻羔感淸衎之協風怵懷思於濡露恭惟諡號皇帝文武緯世聖靈在天岱嶽泥金永講升中之禮荊山鑄鼎遽成脫屣之遊永望寢園徒增感慕

永裕陵四月旦表本

伏以日躔昴畢卦直乾離物防長養之仁世載文明之化恭惟諡號皇帝功成不宰徳範無窮執炎帝之衡莫追往躅秩南郊之政空守成規祗望寢園惟增感慕

永裕陵十月旦表本

伏以戒寒墐戶倐及於秦正前晦行陵祗循於漢禮恭惟諡號皇帝懿文緯世厚徳載時休老勞農追述養民之政厲兵講武敢防經國之謀永望寢園益增感慕

永裕陵十二月旦表本

伏以商正紀歷大呂旋宮論時令以待來歲之宜獻民力以共宗廟之祀恭惟諡號皇帝至仁無外全徳難名文物聲明但覩乘時之迹昆虫艸木孰知成歲之功急景易遷永懷何極

內制國書一十八首

皇帝逹太皇太后賀大遼正旦書【元祐元年十月】

肇易歲元發新榮於萬物仰遵慈誨修舊好於兩朝逺飭使軺肅將禮幣庶迎壽祉式副願言

皇帝賀大遼皇帝正旦書【元祐元年十月】

獻歲發春共講三朝之慶寶鄰繼好茂膺五福之祥申飭使車往陳信幣永言欣頌曷罄諭陳

皇帝達太皇太后回大遼皇帝賀正旦書【元祐二年正月五日】

百年之好旣講於春朝萬歲之儀兼陳於幄殿恭因省侍具述來音感懌之懷言宣莫罄

皇帝回大遼皇帝賀正旦書【元祐二年正月五日】

東風協應感䢐歲之更新逺使交馳導歡言而如舊粲然禮幣申以書詞欣懌之深敷陳罔究

皇帝達太皇太后回大遼皇帝賀坤成節書【元祐二年七月】

嘉月令辰篤生壽母珎函重幣交慶寶鄰已恭致於徳音復欽傳於慈防其爲感懌未易名言

皇帝回大遼皇帝問候書【元祐二年七月】

四牡載馳逺勤於使介尺書爲問申講於鄰歡方履素秋克膺純福益祈保防式副願言

皇帝達太皇太后賀大遼皇帝生辰書【元祐二年】

寒律旣周誕辰載紀恭被慈闈之誨俾修慶幣之儀永介壽康式符頌禱更祈調衛以副願言

皇帝賀大遼皇帝生辰書【元祐二年】

太呂還宮攝提正醜載協誕彌之慶永膺壽考之祥臨遣使軺往陳信幣其爲欣禱莫盡名言

皇帝達太皇太后賀大遼皇帝正旦書【元祐二年】

歲聿肇新鄰歡載講恭被慈闈之誨逺通慶幣之誠益冀保頤永綏壽嘏

皇帝賀大遼皇帝正旦書

三陽朋來慶二儀之交泰兩朝繼好納萬民於阜昌申勅使車肅將禮幣願符善禱永介純釐

皇帝回大遼皇帝賀興龍節書【元祐二年十月】

誕日載臨鄰歡歲講封疆𨿽逺晷刻不逾惟信睦之交修識情文之兩至益深雅好良極欣悰

皇帝達太皇太后回大遼皇帝問候書【元祐二年十月】

嘉平紀月震夙惟時屬玆慶使之來重以慈闈之問尋因省侍悉致誠言欣感之深敷陳罔究

皇帝回大遼皇帝賀正旦書【元祐三年】

獻歲發春方祝永年之慶睦鄰惇好益修奕世之歡信幣精華書詞溫縟再維雅契良極欣悰

皇帝達太皇太后回大遼皇帝賀正旦書【元祐三年】

正歲履端逺勤於華使慈闈申慶重領於珎函省侍之餘誠言已達永惟欣感莫究言宣

皇帝回大遼皇帝賀興龍節書

世睦寶鄰申以無窮之好歲馳華使及玆載夙之辰閱詞幣之兼隆識情文之備至願言欣感難悉究陳皇帝達太皇太后回大遼皇帝問候書

遣使爲壽旣欣鄰好之修因書見誠兼致慈闈之問侍言有次來意畢陳感懌之深敷陳罔旣

皇帝達太皇太后回大遼皇帝賀坤成節書【元祐四年七月】

星火西流慶慈闈之誕日皇華比至講鄰國之誠言旣達來音俾修報禮感銘之素敷述難周

皇帝回大遼皇帝問候書【元祐四年七月】

軺車重幣已修交慶之儀尺素好音復講久要之信屬臨素節允迪純禧益冀保頤式符企詠

內制朱表三首

景靈宮宣光殿奉安神宗皇帝禦容罷散朱表【元祐二年二月十四日】

馭風雲闕旣防日月之光弭節琳宮尙答神民之望爰開法防庶款眞庭願推往聖之心永錫函生之福

集禧觀洪福殿罷散謝道塲朱表

旱暵爲災禱求屢凟賴神之賜霈澤以時蓋至道之無私豈不徳之能致載陳謝懇少答靈休

中太一宮眞室殿爲太皇太后消災集福罷散天皇九曜道塲朱表【元祐三年】

仁者必壽信惟天地之心孝無不通宜從臣子之欲防遵道範仰扣眞廷庶同海宇之誠上集慈闈之福天威咫尺求聰明於我民聖壽萬年定子孫於下地更推博施普及函生

內制疏文十一首

集禧觀開啟祈雪道塲疏文【元祐元年二月六日】

伏以麥將覆塊雪未掩塵嗣嵗之憂下民安訴嚴嚴法防只款閟宮仰冀同云溥滋新臘

景靈宮宣光殿奉安神宗皇帝禦容日開啟道塲疏文【元祐二年三月十四日】

伏以天鑑不逺誠感則通方寶構之肇新宜神遊之降格具嚴法席髙詠靈篇內安淸淨之居外錫烝黎之福

集禧觀開啟祈雨道疏文【元祐二年三月二十五日】

洞淵龍王水府聖眾饑饉之患民流者期年吁嗟之求詞窮於是日乃眷陰靈之宅實爲雲雨之師涵濡之功指顧而辦罔吝天澤以答民瞻

集禧觀洪福殿等處罷散謝雨道塲疏文

徳有愧於動天敢辭屢請道無私而應物豈間微誠霈一雨以咸周起三農於旣病仰承靈貺莫報深仁太皇太后皇太后皇太妃受冊奏告景靈宮等處疏文【元祐二年七月十九日】

伏以祗事親闈庶幾孝治配徳祖考旣務極於推崇篤生眇衝亦敢忘於褒顯將奉寶冊率循舊章徼福於神先期以告

神宗皇帝禦容進發前一日奏告諸宮觀等處疏文【元祐二年九月二十五日】

嵩洛之間山陵所在嚴道釋之淨宇奉衣冠之別祠恭擇良辰啟行仙馭敢徼福於羣聖庶流祉於含生仰叩眞靈冀垂昭鑑

隆祐宮設慶宮醮疏文【元祐二年】

伏以長樂告成光動紫宮之象淸都下照誠通絳闕之仙只設多儀肅陳菲薦永惟慈孝之本克享天人之心介萬壽之無疆錫五福之純備

西嶽廟開啟祈雨道塲疏文【元祐三年七月十三日】

伏以二華之尊作鎭於西極兆人所急望嵗於秋成谷旣日滋雨不時霈敢以病告於我有神閔玆將槁之苗賜以崇朝之澤惟神之徳非我敢忘

中太一宮眞室殿開啟天皇九曜消災集福道塲疏文

臣以衝眇嗣承列聖之休濟於艱難實賴文母之徳臨蒞四載勤勞百爲畏天之威未嘗終日而豫怠視民如子惟恐一夫之困窮伏願上帝降祥眾眞垂佑消禳災沴永防壽康恭陳寶籙之科仰扣神遊之館敢祈昭鑑下察孝心

皇太妃宮閣慶落成開啟道塲疏文

伏以良辰襲吉華構一新仰荷褒崇之私得伸鞠育之報落成告備法防有嚴請命上穹馳神眞聖庶精誠之必達錫壽祉於無窮

景靈宮罷散奉安神宗皇帝禦容道塲功徳疏文【元祐二年四月七日】

伏以肇新寶構只奉晬容修妙供於珠庭結勝緣於淨眾眞遊永奠法防告成普冀含生悉防余祉

內制齋文十七首

冬至福寧殿作水陸道塲資薦神宗皇帝齋文

伏以聖神陟降釋梵後先適更來復之辰茂薦往生之福防修淨供仰導眞遊

正旦於福寧殿作水陸道塲資薦神宗皇帝齋文

伏以棄黃屋以上賔莫追風馭抱烏號而永慕再歷春朝敢仗勝緣式開淨供仰頌羲堯之徳永追梵釋之遊在京諸宮觀開啟神宗皇帝大祥道塲齋文

伏以密音如昨新谷再升望仙馭於帝鄕陳法筵於淨宇人天來防共修最勝之緣梵釋同遊永錫無疆之慶垂拱殿開啟神宗皇帝大祥道塲齋文

伏以喪期有數方嘆於壑舟法海無邊聊資於岸栰有嚴祕殿恭啟淨筵時禦六龍徘徊宮闕永同千佛陟降人天

內中福寜殿下寒節爲神宗皇帝作水陸道塲齋文

伏以甚雨疾風感春律之將變鉆燧攺火悼喪期之不畱爰啟淨筵以資福願登大覺永濟函生

景寜宮宣光殿奉安神宗皇帝禦容日開啟道塲齋文

伏以祠宮夙啟眞室告成仗勝防於佛僧導靈遊於梵釋更推余祉旁及含生

大相國寺開啟祈道塲齋文

伏以旱暵旣久麥禾將空仰惟天人之師宜專雲雨之施庶防慈湣寛我憂危

鄭州超化寺祈雨齋文

伏以常暘爲災歷時愈熾秋谷未蓺夏苗將空天意未回佛慈所湣願以不思議智力大解脫神通時興法云普賜甘澤

鄭州超化寺謝雨齋文

等慈應物不倦於禱求神智無方何難於膏澤旱沴旣弭農民其康仰惟不宰之功豈特有爲之報爰修淨供少達純誠

十月一日永裕陵下宮開啟資薦神宗皇帝道塲齋文

橋山永望莫瞻弓劍之餘陽月載臨徒增霜露之感招延淨眾崇建梵筵庶集勝因仰資眞馭

西京防聖宮應天禪院奉安神宗皇帝禦容禮畢開啟道塲齋文

原廟告成神遊旣奠𨿽聖靈之無礙對越在天從世法之有爲歸依於佛普願幽明之域悉登淨妙之庭集此勝因以資仙馭

後苑瑤津亭開啟祈雨道塲齋文

六月䢐夏方金火之爭三農望秋乏雷之施嗟人何罪逢歲之艱自非妙覺之等慈孰極疲民於重困有嚴禁苑祗建淨筵念我憂勞錫之膏澤非獨起枯焦於田野抑將掃疾疫於裏閭嘉與含生永均介福

後苑瑤津亭開啟祈道塲齋文

伏以常暘之沴歷月於玆近自都畿逺及關輔豈獨西成之害將爲宿麥之憂仰止覺慈必垂善救普集山川之守來登梵釋之筵罔吝膏濡以興焦槁

後苑瑤津亭開啟謝道塲齋文

伏以祗畏之心格人天於影響覺慈之力反水旱於屈伸周澤載濡農田告足旣解蘊隆之患庶無流潦之虞仰冀能仁曲垂昭鑑

顯聖寺壽聖禪院開啟太皇太后消災集福粉壇道塲齋文

伏以躬儉節用本嚴房闥之風遺大投艱猥當廟社之寄常恐徳之弗類以召災於厥身敢卽仁祠肆陳淨供恭延梵釋普施人天俾壽而康非獨輔安於寡昧與民同利固將燕及於華夷仰冀能仁曲垂照鑑

景靈宮宣光殿開啟神宗皇帝忌辰道塲齋文

伏以至徳難名已立配天之極孝思永慕蓋有終身之憂惟是佛乘庶資防福屬弓劍上賔之日就衣冠出遊之庭防設淨筵俾嚴勝果庶超眞覺永庇含生

奉宸庫翻修聖字等庫了畢安慰土地道塲齋文

伏以貨幣所藏有壊必葺聰直之鑑旣成乃安爰仗佛慈以綏神守庶期昭格永底純熙

內制祝文三十三首

奏告天地社稷宗廟宮觀寺院等處祈雪祝

文

伏以期年以來水旱作沴迨玆䢐歲復苦常暘疾疫將興農末俱病方齋居而黙禱庶精意之登聞敢祈春臘之交沛然雪之賜願均介福敷錫羣生

五嶽四瀆等處祈雪祝文

伏以歷冬不雪兩歲之憂疾癘將興麥麰就槁分命守土告於有神下民其咨天聴不逺母愛同云之澤以成盈尺之祥茍利於民敢忘其報

內中添蓋諸帝後神禦殿告遷禦容權奉安於慈氏殿祝文

於皇神考肇啟閟祠方增築之未寜懼格思之有凟別嚴淨宇祗奉晬容式燕聖靈永綏慈嘏

內中慈氏殿告遷神禦於新添修殿奉安祝文

伏以增築告成閟嚴有奐儼衣冠之來復愾嘆息之疑聞昭格穆淸永綏燕翼

景靈宮奉安神宗皇帝禦容祝文

伏以恭承仙馭奄宅殊庭罄海宇以駿奔儼人天之景從願回日月之照少答神民之心乃眷新宮永垂餘慶

天章閣權奉安神宗皇帝禦容祝文

伏以唐虞稽古𨿽絕名言文武重光已新崇構下慰華夷之望仰摹天日之容將往宅於靈宮永懷攀慕願少安於祕殿無盡瞻依

內中神禦殿張掛奉安神宗皇帝禦容祝文

伏以祥祭告終聖靈攺禦僾如在位威不違顏𨿽天日之光固難形似而神人之奉永有瞻依悲慕愈深照臨無極

神宗皇帝大祥祭訖徹饌除靈座時皇帝躬親

扶神禦別設一祭祝文

伏以俛就終喪禮當卽逺永瞻陵廟將徹幾筵攀慕若疑追懷罔極

景靈宮宣光殿奉安神宗皇帝禦容畢皇太后

親詣行禮祝文

伏以奕奕祠宮巍巍天像聖靈𨿽逺哲命維新仰瞻如在之威永錫無疆之慶敢祈昭鑑下燭微誠

天地社稷宗廟神廟等處祈祝文

惟徳弗類致常暘之災斯民何辜有薦饑之懼旬浹不麥禾皆空循省再三夙夜祗栗引領云霓之望援手溝壑之餘旣窮之詞其忍弗聴

五嶽四瀆等處祈祝文

期年以來水旱作沴振廩同食冠蓋相望已責勸分公私並竭惟待一熟之麥以蘓垂死之民而冬不以䢐春苗將秀而不實顧惟衝昧有失政刑感傷陰陽延及鰥寡旣非下民之罪亦豈上帝之心惟神聰明毋愛膏澤則民有息肩之漸神無乏祀之憂

五嶽四瀆等處祈祝文

天人之交應若影響暘不順咎在貌言失之戶庭害及寰宇求治𨿽切不當天意之中聴言𨿽多未聞民病之實刑罰有過賦役未平一人之愆百姓何罪避坐徹膳猶當許其自修悔禍轉災庶或救之將墜於神蓋反掌之易而民免擠壑之憂仰瞻云霓待命旦夕

五嶽四瀆等處謝祝文

乃者常暘爲災歷時愈熾念咎責已寜丁我躬求哀吁天並走羣望果防膏澤之賜一拯流亾之餘我愧於民敢廢無災之懼神終其賜願必有年之祥

神宗皇帝禫祭太皇太后親行祝文

寒暑之變忽焉再期練祥之餘復將三月勉從卽吉之典莫遂無窮之哀

神宗皇帝禫祭皇帝親行祝文

旣祥之餘徙月而吉迫於先王之禮徒有終身之憂瞻仰聖靈伏深感慕

神宗皇帝禫祭皇太后親行祝文

喪期有數禫月告終哀𨿽未防禮弗敢過追慕之至中外所同

永裕陵修移角堠門戶栢窠奏告神宗皇帝祝文

園寢之奉巡行以時增植所宜卜云其吉先事而告亦禮之常

永裕陵修移角堠門戶栢窠祭告土地祝文

寢園之奉栽植以時惟爾有神實嚴所守敢祈昭鑑永底平寜

景靈宮天興殿開淘井眼祭告里域眞官祝文

神遊之庭井泥不食日辰之吉浚治以時諗爾明靈庶無悔咎

太皇太后皇太后皇太妃受冊奏告太廟並諸陵祝文

伏以祗事親闈庶防孝治配徳祖考旣務極於推崇篤生衝亦敢忘於褒顯將奉寶冊率循舊章涓日甚良先期以告

西京應天禪院防聖宮修神禦帳座畢功告遷諸神禦祝文

頃詔有司恭修幄座暫安別殿以作庶工旣匠事之告成宜眞遊之來復願垂昭鑑及此良辰

西京應天禪院防聖宮修神禦帳座畢工奉安諸神禦祝文

幄座告成允協歲時之吉靈遊永奠復瞻天日之光庶俾後人仰防餘慶

西京防聖宮應天禪院奉安神宗皇帝禦容前一日奏告永裕陵祝文

國家推本漢儀立郡國之廟防用唐制就佛老之祠乃眷洛都載瞻園寢並興靈宇以奉神嬉閔惟衝人恭蹈成憲謹擇良日臨遣近臣庶回日月之光少答人天之望神宗皇帝禦容至防聖宮並應天禪院前一日奏告諸帝祝文

三靈眷命六聖在天崧洛之間仙釋所館惟玆吉禘之始當祔出遊之庭念彼元臣昔皆侑食一新惟肖之像永陪如在之神敢冀威靈曲垂鑑照

神宗皇帝禦容進發前一日奏告天地社稷宗廟等處祝文

祗畏天明率循祖武進衣冠之原廟鎭嵩洛之靈祠恭擇良辰啟行仙馭分遣執事並告有神

生擒西番果莊奏告永裕陵祝文

大狝獲禽必有指蹤之自丰年髙廩孰知耘耔之勞憬彼西戎古稱右臂自嘉祐末木徵擾邊至熙寜中董氊方命於赫聖考恭行天誅非貪尺寸之疆蓋爲民除蟊賊遂建長久之策不以賊遺子孫而西番大首領果荘首犯南川北連拓拔申命諸將擇利而行旋聞偏師無往不克吏士用命爭酬未報之恩聖靈在天難逃不漏之网已於八月戊戌生獲果莊頡利成擒初無渭水之恥郅支授首聊報谷吉之寃謹當推本聖心益修戎略務在服近而來逺期於偃革以息民仰冀威神曲垂昭鑑西京防聖宮應天禪院奉安神宗皇帝禦容奏告諸帝祝文

於穆神考陟配在天有嚴祠宮從祀我祖時日協吉聖靈其安寵綏後人永錫純嘏

西京應天禪院防聖宮奉安神宗皇帝神禦祝文

於皇在天丕冒下土矧此山陵之近顧瞻兩都宅於嵩洛之間上聫五聖有嚴淨宇【防聖宮攺爲眞觀】祗奉晬顏願追梵釋之遊【防聖宮攺爲仙聖之遊】永答人天之望

太皇太后皇太后皇太妃受冊禮畢奏謝天地社稷宗廟諸宮觀並諸陵祝文

至哉坤元政必先於治內養以天下孝莫大於尊親昔首正於號名今復嚴於典冊禮樂旣具神人允諧分命邇臣恭致成事仰祈昭鑑永錫鴻休【諸神廟分命邇臣句攺分命有司】東太一宮翻修殿宇奏告十神太一眞君祝文

於穆祠宮有嚴春祀吏以時而按視工揆日以修完庶就絜新永綏靈禦仰祈昭鑑大庇含生

西路闕於濟瀆河瀆淮瀆廟祈祝文

伏以水旱之事山川所司農服穡以有秋天密雲而不愧我不徳瀆於有神願爲三日之霖大慰一方之望國有常報我其敢防

永定院修蓋捨屋奏告諸帝後祝文

具嚴淨宇祗奉寢園眷惟焚燎之餘少緩增修之役仰祈昭鑑永底燕寜

永定院修蓋捨屋祭告土地祝文

伏以向因遺燼延及淨祠爰擇良辰以興眾役宜玆遣使詔示有神

內制祭文一十四首

太皇太后祭奠故夏國主祭文

乃眷外臣嗣守西服襲累世之忠順荷先朝之寵光惟天難忱錫命不永訃音遽至閔悼良深特遣使車往陳奠幣庶此恩禮貫於幽明

故皇叔祖昭信軍節度使檢校司空開府儀同三司漢東郡王宗瑗堂祭文

惟王之生令徳孝恭云何不淑罹此閔凶無復防朝載惻予哀往奠其寢維以飾終

故皇叔祖昭信軍節度使檢校司空開府儀同三司漢東郡王宗瑗下事祭文

嗚呼死生之變賢愚莫逃日月有時義當卽逺哀榮之極禮以告終來舉奠觴往安窀穸

皇叔故魏王啟殯祭文

惟靈襲累朝之餘慶兼天下之達尊祖送之儀哀榮斯極永惟宅兆之卜未逢歲月之良參酌時宜遷神郊館啟殯之始寓哀斯文

皇叔故魏王外殯前一夕夜祭文

惟王之生孝友仁慈旣歿元身舉國懷思矧予衝義兼父師天不我遺日月如馳出次近郊寓此仁祠親奠莫及寜知我悲

皇叔故魏王下事祭文

惟靈出就外邸二年於玆一日不見企予望思矧此告終月逝日逺𨿽云近郊寜復旋返築室祠宮旣固旣完𨿽非永歸亦可少安嗚呼哀哉

故贈太師追封溫國公司馬光安祭文

嗚呼元丰之末天步惟艱社稷之衛中外所屬惟是一老屏予一人名髙當世行滿天下措國於泰山之安下令於流水之源歲月未周綱紀略定天若相之又復奪之殄瘁不哀古今所共知之者神考用之者聖母馴致其道太平可期長爲宗臣以表後世往奠其庶知予懷

故渭州防禦使宗孺出殯一夕祭文

惟靈飭躬寡過秉徳不回莫克永年遂卽長夜哀榮之典國有故常死喪之戚予惟惻愴

故渭州防禦使宗孺下事祭文

嗚呼宗枝之秀罹此降災日月有時禮當卽逺奄臨窀穸肆設幾筵往致予哀來歆此奠

故聴宣劉氏堂祭文

奉侍有年肅雍靡懈今其亾矣良用惻然沒而有知來舉玆奠

故聴宣劉氏墳所祭文

盡瘁內職歸全近郊旣掩諸幽往致斯奠賁其窀穸極爾哀榮

故尙宮吳氏墳所祭文

惟爾之生服勤乃事逢日之吉歸全於郊式榮其終往致斯奠

故尙服劉氏堂祭文

惟靈選備禁廷服勤內職逮玆淪謝良用湣傷饋奠之儀哀榮兼至

故尙服劉氏墳所祭文

惟靈服勤有年罹命不淑窀穸之事日月有時念爾永歸歆予一奠

內制導引歌辭二首

奉安神宗皇帝禦容赴景靈宮導引歌詞

帝城父老三歲望堯心天逺玉樓深龍顏髣髴笙簫逺腸防屬車音離宮春色瑣瑤林云闕海沈沈遺民猶唱當時曲秋雁起汾陰

迎奉神宗皇帝禦容赴西京防聖宮應天禪院奉安導引歌詞

經文緯武十有九年中遺烈震羌戎渭橋夾道千君長猶是建元功西瞻溫洛與神崧蓮宇照瓊宮人間俛仰成今古流澤自無窮

東坡全集卷一百十四

欽定四庫全書

東坡全集卷一百十五

宋蘓軾撰樂語十六章

春貼子詞【元祐三年】

皇帝閤六首

藹藹龍旂色瑯瑯木鐸音數行寛大詔四海發生心暘谷賔初日淸臺告協風願如風有信長與日俱中艸木漸知春萌芽處處新從今八千歲合抱是靈椿聖主憂民未解顏天教瑞雪報丰年蒼龍掛闕農祥正【一作慶】老穉相呼防借田

昨夜東風入律新玉關知有受降人聖恩與解河湟凍得共中原艸木春

翰林職在明光裏行樂詩成拜舞中不待驚開小桃杏始知天子是天公

太皇太后閤六首

雕刻春何力欣榮物自知發生𨿽有象覆載本無私小殿黃金榜朱簾白玉鉤一聲雙日蹕春色滿皇州仗下春朝散宮中晝漏稀兩廂休侍禦應下讀書帷五日占云十日風憂懃終歲爲三農春來有喜何人見好學神孫類祖宗

共道十年無臘雪且欣三白壓春田盡驅南畆扶犂手稍發中都朽貫錢

不獨淸心能省事應緣克已自消兵傳聞塞外千君長欲趂新年賀太平

皇太后閤六首

寶冊瓊瑤重新庭松桂香雪消春未動碧瓦麗朝陽瑞日明天仗仙云擁壽山倚欄春晝永金母在人間朝罷金鋪掩人閒寶瑟塵欲知慈儉徳書史樂靑春仙家日月本長閒送臘迎春豈亦然【一作亦偶】翠管銀罌傳故事金花防勝作新年

彤史年來不絕書三朝徳化婦承姑宮中侍女減珠翠雪裏貧民得袴襦

邊庭無事羽書稀閒遣詞臣進小詩共助至尊歌喜事今年春日得春衣

皇太妃閤五首

葦桃猶在戶椒栢已稱觴歲美風先應朝回日漸長甲觀開千柱飛樓擢九層雪殘烏鵲喜翔舞下稜孝心日奉東朝養儉徳應師大練【一作太姒】風太史新年瞻瑞气四星朗潤紫宮中

九門掛月未催班淸禁風和玉漏閒崇慶早朝銀燭下佩環聲在五雲間

東風弱栁萬絲垂的皪殘梅尙一枝繭館乍欣蠶浴後禖壇猶記燕來時

夫人閤四首

防勝鏤新語酥槃滴小詩升平多樂事應許外庭知細曉風柔春聲入禦溝已漂新荇沒猶帶防冰流扶桑初日映簾升已覺銅瓶暖不冰七種共挑人日菜千枝先剪上元燈

雪消鴛瓦已流澌風暖犀盤尙鎭帷縹緲紫簫明月下壁門桂影夜防差

端午貼子詞【元祐三年】

皇帝閤六首

盛徳初融後潛陰未妬時侍臣占易象明兩作重離采秀擷羣芳爭儲百藥良太醫初薦艾庶艸驗蕃昌微涼生殿閤習習滿皇都試問吾民慍南風爲解無西檻新來玉宇風侍臣茗盌得雍容庭槐似識天顏喜舞破淸陰作兩龍

講余交翟轉回廊始覺深宮夏日長揚子江心空百鏈只將無逸鑑興亾

一扇淸風灑面寒應緣飛白在冰紈坐知四海防膏澤沐浴君王徳似蘭

太皇太后閤六首

漸臺通翠浪暑殿轉淸風簾捲東朝散金烏未遽中日永蠶收簇風髙麥上塲朝來借田令菇黍獻時芳舞羽諸羌伏銷兵萬彚蘓只應黃紙誥便是赤靈符令節陳詩歲歲新從臣何以壽吾君願儲醫國三年艾不作沈湘九辧文

忠臣諒節今千歲孝女孤風滿四方不復巫陽占郢夢空餘仲禦扣河章

長養恩深動植均只憂貪吏尙殘民外廷已拜梟羮賜應助吾君去不仁

皇太后閤六首

露簟琴書冷雕槃餌新深宮猶畏日應念暑耘人萬壽菖蒲酒千金琥珀杯年年行樂處新月掛池臺翠筒初窒棟薌黍復纒菇水殿開冰鑑瓊漿凍玉壺祕殿扶疎夏木深余初有一蟬吟應將嬴女乘鸞扇更助南風長棘心

上林珍木暗池臺蜀產吳包萬里來不獨槃中見盧橘時於防裏得楊梅

閔楚遺風萬古情湘沅舊俗到金明翠輿黃繖何時幸畫鷁飛鳬盡日橫

皇太妃閤五首

午景櫳靜薰風艸木酣誰知恭儉徳防縷出親蠶細方梅夏風髙已麥秋應憐百花盡緑葉暗紅橊辟兵已佩靈符小續命仍縈防縷長不爲祈禳得天助要隨風俗樂時康

玉盆沈李灩淸泉金鴨噓空裊細煙自有梧楸鄣畏日仍欣麥黍報丰年

良辰樂事古難同繡繭朱絲奉兩宮仁孝自應禳百沴艾人桃印本無功

夫人閤四首

肅肅槐庭午沈沈玉漏稀皇恩樂佳節鬭艸得珠璣節物荊吳舊嬉遊禁掖閒仙風隨畫箑拜賜落人間五防縈筒秫稻香千門結艾髯張旋開寶典尋風物要及靈辰共祓禳

欲曉銅瓶下井欄鏗鍠金殿發淸寒似聞人世南風熱日上墻東問幾竿

內中禦侍以下賀冬至詞語【元祐二年十月二十日】皇帝

伏以月臨天統首冠於三正气應黃宮復來於七日君道寖長陽徳光亨恭惟皇帝陛下淸明在躬仁孝徧物垂衣南面天何言而四時成學問西淸日將旦而羣陰伏裔夷奔走年谷順成豈惟四海之歡心自識三靈之陰贊如川方至受命無疆妾等待罪掖庭備員婦職共慶一陽之節敢陳萬歲之觴

太皇太后

伏以消長有時候微陽之來復賢愚同慶知君子之彚徵徳化所加神人並應恭惟太皇太后陛下睿明天縱慈儉身先振河嶽以不傾地無私載順陰陽而自化天且不違成功已陋於漢唐論徳蓋髙於任姒大有上吉方獲助於三靈旣醉太平當純備於五福妾等職防長禦心奉慈闈慶陽徳之朋來願夭壽之平格

皇太后

伏以蒙瞍奏功驗人和於緹室日官占物效嵗美於黃雲慶自宮庭澤均海宇恭惟皇太后殿下輔佐內治儀刑王家推美國風夙茂周南之化考祥羲易共成坤厚之功方迎日於三微敢稱觴於萬壽豈獨宮闈之願實同中外之歡妾等猥以微軀被防慈渥仰獻岡陵之祝庶殫艸木之誠

內中禦侍以下賀年節詞語【元祐二年十二月一日】皇帝

伏以齊七政於璣衡天人並應受三朝之圖籍海宇來同恭惟皇帝陛下至仁無私神武不殺祖述堯帝歷象以授民時儀刑文王正家而齊天下方肇新於歲律宜向用於神休妾等幸侍禁嚴仰陶化育願上萬年之壽永膺百順之祥

太皇太后

伏以太簇旋宮旣贊陽而出滯勾芒司曆方布徳以緩刑恭惟太皇太后陛下化始六宮風行九有損財振廩救民溝壑之中求賢審官拔士茒茨之下方履端之資始膺景福於無疆妾等幸侍禁嚴粗供婦職願獻岡陵之壽少輸艸木之誠

皇太后

伏以三元資始磔禳以餞餘寒萬寶更新燔烈以興嗣歲恭惟皇太后殿下道光潙汭徳配周南輔導兩朝孝慈格於上下儀刑九禦恭儉聞於邇遐順履三陽誕膺百祿妾等幸班禁掖久被餘光莫報生成之恩但祝靈長之算

內中禦侍以下賀冬至詞語【元祐三年十月三十日】皇帝

伏以日合天統時推建子之正律中黃鐘气驗微陽之應徳施自上惠均於民伏惟皇帝陛下道配皇王化行夷夏觀其來復見乎天地之心靜以無爲待此陰陽之定云物告瑞宮聲協和豈惟至治之祥自得上天之祐一人有慶萬壽無疆妾等防被天光叨塵婦職敢獻如山之祝庶同率土之歡

太皇太后

伏以書奏淸臺驗歷象之防密日移黃道迎化國之舒長寰宇和平宮闈歡豫恭惟太皇太后陛下教隆陰禮位正坤儀嗣太任之徽音道光千古衣明徳之大練儉化六宮體柔靜以臨朝配淸明而燭物慶雲可望共占至治之祥彤史何知莫贊無爲之徳妾等猥防女職仰奉慈顏因來復之一陽祝無疆之萬壽

皇太后

伏以候气葭灰喜律筒之已應課功防綫知宮日之初長品物向榮掖庭胥悅恭惟皇太后殿下母臨四海婦應東朝求賢審官但有憂勤之志躬儉節用豈防澣濯之衣宜福祿之日康樂宮闈之無事妾等濫塵女職獲奉慈顏願先栢酒以稱觴更指椿年而獻壽

坤成節集英殿宴教坊詞【元祐二年七月十五日】

教坊致語

臣聞視履考祥旣占衷月之夢對時育物必有繼天之功方大火之西流履陰靈之旣望帝於是日誕降仁人意使斯民咸歸壽域共慶千年之遇得生二聖之朝式宴示慈與民同樂恭惟皇帝陛下文思天縱睿哲生知力行禹湯之仁常恐一夫之不獲躬蹈曽閔之孝故得萬國之歡心恭惟太皇太后陛下道契天人徳超載籍知人則哲蓋帝堯之所難修已安民𨿽虞舜其猶病風雲從而萬物覩日月照而四時行自然動植之咸安莫知天地之何力三宮交慶羣後駿奔寶鄰通四牡之歡航海致重譯之賮洞庭九奏始識咸池之音靈嶽三呼共獻後天之祝臣等叨居法部輒采民言上瀆宸聰敢陳口號

口號

三朝遺老九門前又見承平大有年文母憂勤初化俗曽孫仁孝已通天史書元祐三千牘樂奏坤成第一篇

欲采蟠桃歸獻壽蓬萊淸淺半桑田

勾合曲

秋風協應生殿角之微涼廣樂具陳韻金絲而間作欲觀鳥獸之率舞願聞笙磬之同音上奉宸顏教坊合曲

勾小兒隊

朱幹玉戚本以象功白叟黃童皆知頌聖盍命髧髦之侶來陳舞勺之儀上侑皇歡教坊小兒入隊

隊名

願同千歲樂長奏太平謠

問小兒隊

鎬京廣燕方雲集於縉紳沂水遊童忽鳬趨於庭廡𨿽云小技必有可觀咫尺天顏悉言汝志

小兒致語

臣聞功存社稷慶鐘髙密之門澤及本枝天祚太任之徳候西風之入律藹瑞气之盈庭嘉與四方同稱萬壽恭惟皇帝陛下文思稽古濬哲在躬日奉東朝之歡率用家人之禮以謂慈儉之化無徳而能名保佑之功如天之難報惟流傳於歌舞庶髣髴其儀刑臣等𨿽在弱齡久陶孝治敢率垂髫之侶共陳振萬之儀未敢自專伏取進止

勾雜劇

鸞旗日轉雉扇雲開暫回綴兆之文少進俳諧之技來陳善戲以佐歡聲上樂天顏雜劇來歟

放小兒隊

靑衿旅進𨿽末技而畢陳黃屋天臨知下情之無壅旣成文於綴兆爰整袂以徘徊再拜天階相將好去

勾女童隊

彤壺漏箭隨雞唱以漸移絳節防髦聞鳯簫而自舉冝召散花之侶來陳回雪之姿上奉宸歡兩軍女童入隊

隊名

金風回翠袖玉琯倚淸歌

問女童隊

鳯歌諧律方資燕爼之歡鷺羽分庭忽集壽山之下低鬟有待振袂欲前密邇天階悉陳來意

女童致語

妾聞塗山啟夏來玉帛於萬邦摯仲興周胙本枝於百世嘉辰共樂壯觀一新恭惟皇帝陛下舜孝自天堯仁浹物膺昊穹之成命席累聖之詒謀惟地勢坤永載無疆之徳以天下養躬持胥樂之觴六樂在庭百工奏技妾等親逢盛旦獲望嚴宸藝𨿽愧於驚鴻心已先於儀鳯願陳舞綴上奉天顏未敢自専伏取進止

勾雜劇

風淸羽蓋日轉槐庭欲資載笑之歡必有應諧之妙暫回舞綴少進詼辭上悅天顏雜劇來歟

放女童隊

八音間作旣成皦繹之文萬舞畢陳曲盡回翔之態望彤闈而卻立斂翠袂以言歸再拜天墀相將好去

集英殿春宴教坊詞

教坊詞語中和化育萬壽排塲

臣聞人和則气和故王道得而四時正今樂猶古樂故民心悅而八音平幸此聖朝陶然化國飭三農於保介維暮之春興五福於太平旣醉以酒恭惟皇帝陛下乘幹有作出震無私憲章六聖之典謨斟酌百王之禮樂天方祚於舜孝人已誦於堯言故得彛倫敍而水土平北流軌道壬人退而蠻夷服西旅在庭稍寛中昊之憂一均湛露之澤方將麯蘗羣賢而惡防酒鼓吹六藝而放鄭聲𨿽白雪陽春莫致天顏之一笑而獻芹負日各盡野人之寸心臣猥以賤工叨塵法部幸獲望云之喜敢陳擊壤之音不揆蕪才上進口號

口號

萬人歌舞樂芳辰長養恩深第四春令下風雷常有信時來艸木豈知仁璿璣已正三階泰玉琯初知九奏純更欲年年同此樂故應相繼得元臣

勾合曲

太平無象善萬物之得時和气致祥喜八風之從律大合鈞天之奏克諧治世之音上奉嚴宸教坊合曲

勾小兒隊

斑白之老旣無負戴之憂齠齔之童亦遂嬉遊之樂行歌道路聫袂闕庭仰奉宸慈小兒入隊

隊名

初成暮春服來獻太平謠

問小兒隊

聚戲裏閭豈識九重之奧成文綴兆忽隨六樂之和宜近彤墀悉陳來意

小兒致語

臣聞春爲陽中生物各遂其性樂以天下聖人豈私其身故飲食盡忠臣心而遊豫爲諸侯度方遲日之無事矧嗣歲之有年大啟璧門肅陳燕豆恭惟皇帝陛下道隆而徳備質文而性仁總攬羣才蓋天受之神防澄淸庶政故民獻以寶符顧良辰樂事之難並宜羣臣嘉賔之並集廣塲千步方山立於眾工大樂九成固海函於雜技臣等沐浴膏澤詠歌升平幸以髧髦之微得防舞羽之末敢幹宸聴伏俟兪音

勾雜劇

臚傳已久陛楯將更宜資載笑之歡少進羣優之技緩調絲竹雜劇來歟

放小兒隊

淸歌屢奏蓋曲盡於下情妙舞載陳示不遺於小物旣畢沛風之和稍同沂水之歸再拜天階相將好去

勾女童隊

燕私之樂下侍於臣工靡曼之觀聊同於俚俗審音而作振袂稍前上奉宸歡兩軍女童入隊

隊名

瑞日明歌扇仙飇動舞衣

問女童隊

工師奏技侍衛聳觀顧遊女之何施集彤庭而有待欲知來意宜悉敷陳

女童致語

妾聞聖人授民以時王者與眾同樂故倉庚鳴而蠶女出遊魚躍而靈沼春蓋良辰豈易得哉亦賢者而後樂此伏惟皇帝陛下溫恭允塞緝熙光明學無常師文武識其大者仁能濟眾堯舜其猶病諸齊泰階之六符走重譯之萬里天人並應禮樂將興豈惟塵土之賤微敢度乾坤之廣大萬舞九奏𨿽未象於成功間歌三終亦庶防於頌徳欲殫末技少效寸誠

勾雜劇

風斜禦栁旣窮綺麗之觀日轉庭槐少進詼優之戲再調絲竹雜劇來歟

放女童隊

翠袖風回已盡折旋之妙文茵霞捲尙觀顧步之餘再拜天墀相將好去

集英殿秋宴教坊詞

教坊致語

臣聞天無言而四時成聖有作而萬物覩淸淨自化𨿽仰則於帝心愷悌不回亦俛同於眾樂屬此九秋之候粲然萬寶之成吾王不遊何以勞農而休老君子如喜則必大亨以養賢恭惟皇帝陛下孝通神明仁及艸木行堯禹之大道守成康之小心華夷來同天地並應以謂福莫大於無事瑞曷加於有年南極呈祥候秋分而老人見西夷慕義涉流沙而天馬來嘉與臣工肅陳燕爼禮元侯於三夏諧庶尹於九成宣示禦觴聳近臣之榮觀臚傳天語溢兩廡之歡聲臣等幸覯昌辰叨塵法部采謠言於擊壤助蒙瞍之陳詩仰奉威顏敢進口號

口號

霜霏碧瓦尙生煙日泛彤庭已集仙藹藹四門多吉士熙熙萬國屢丰年髙秋爽气明宮殿元祐和聲入管菊有芳兮蘭有秀從臣誰和白雲篇

勾合曲

西風入律間歌秋報之詩南籥在廷備舉徳音之器匏一倡鐘鼓畢陳上奉宸嚴教坊合曲

勾小兒隊

皇慈下逮罄百執以均歡眾技畢陳示四方之同樂宜進垂髫之侶來修秉翟之儀上奉威顏教坊小兒入隊

隊名

登歌依頌磬下管舞成童

問小兒隊

大君有命肆陳管磬之音童子何知入造工師之末欲詳來意宜悉奏陳

小兒致語

臣聞天行有信正得秋而萬寶成君徳無私日將旦而羣陰伏淸風應律廣樂在庭占歲事於金穰望天顏之玉粹沐浴膏澤詠歌升平恭惟皇帝陛下天縱聰明日躋聖知無一物之失所得萬國之歡心𨿽擊壤之民固何知於帝力而後天之祝亦各抒於下情臣等幸以齠齔之年得居仁壽之域詠舞雩於沂水久樂聖時唱銅鞮於漢濵空慚郢【一作俚】曲願陳舞綴少奉宸歡未敢自專伏候進止

勾雜劇

朱玉管屢進淸音華翟文竿少停逸綴宜進詼諧之技少資色笑之歡上悅天顏雜劇來歟

放小兒隊

回翔丹陛已陳就日之誠合散廣庭曲盡回風之妙歌鐘告闋羽籥言旋再拜天階相將好去

勾女童隊

錦薦云舒來九成之丹鳳霞衣鱗集隠三疊之靈鼉上奉宸嚴教坊女童入隊

隊名

香雲浮繡扆花浪舞彤庭

問女童隊

淸禁深嚴方縉紳之雲集仙音彈緩忽簪珥之星陳徐步香茵悉陳來意

女童致語

妾聞鈞天廣樂空傳帝所之遊閶闔淸風理絕庶人之共夫何仙聖靡隔塵凡仰瞻八采之威目慶千齡之運恭惟皇帝陛下幹健而粹離明而文規摹六聖之心人將自化儀刑文母之徳天且不違樂玆大有之年申以宗慈之防虞韶旣畢夏籥將興妾等分綴以須審音而作願俟工歌之闋少同率舞之歡未敢自專伏取進止

勾雜劇

匏疊奏干羽畢陳洽聞舜樂之和稍進齊諧之技金絲徐韻雜劇來歟

放女童隊

羽觴湛湛方陳旣醉之詩鼉鼓淵淵復奏言歸之曲峩鬟佇立斂袂卻行再拜天階相將好去

興龍節集英殿宴教坊詞【元祐二年】

教坊致語

臣聞帝武造周已兆興王之迹日符祚漢實開受命之祥非天私我有邦惟聖乃作神主仰止誕彌之慶集於建丑之正瑞玉旅庭爰講比鄰之好虎臣在泮復通西域之琛式燕示慈與人均福恭惟皇帝陛下睿思冠古濬哲自天煥乎有文日講六經之訓述而不作思齊累聖之仁夷夏宅心神人協徳卜年七百方過歷以承天有臣三千鹹一心而戴後彤庭振萬玉座傳觴誦干戈載戢之詩作君臣相悅之樂斯民何幸白首太平臣猥以微生親逢盛旦始慶猗蘭之防願賡擊壤之音下采民言上陳口號

口號

凜凜重瞳日月新四方驚喜識天人共知若木初升旦且種蟠桃莫計春請吏黒山歸屬國給扶黃髮拜嚴宸紫皇應在紅雲裏試問淸都侍從臣

勾合曲

祝堯之壽旣罄於歡謠象舜之功願觀於備樂羽旄在列管磬同音上奉宸嚴教坊合曲

勾小兒隊

魚龍奏技畢陳詭異之觀齠齔成童各效回旋之妙嘉其尙幼有此良心仰奉宸慈教坊小兒入隊

隊名

兩階陳羽籥萬國走梯航

問小兒隊

工師在列各懷自獻之能侲子盈庭必有可觀之技未知來意宜悉奏陳

小兒致語

臣聞生民以來未有祖宗之仁厚上帝所眷錫以聖神之子孫孚佑下民篤生我後瞻舜瞳之日月望堯顙之山河若帝之初達四聰於無外如川方至傾萬宇以來同恭惟皇帝陛下齊聖廣淵剛健篤實識文武之大者體仁孝於自然歌詩思齊見文王之所以聖誦書無逸法中宗之不敢康誕日載臨輿情共祝神防授萬年之算洛書開五福之祥臣等嬉遊天街沐浴皇化欲陳舞蹈之意不知手足之隨未敢自專伏取進止

勾雜劇

金奏鏗純旣度九韶之曲霓裳合散又陳八佾之儀舞綴暫停伶優間作再調絲竹雜劇來歟

放小兒隊

遊童率舞逐物性之熙怡小技畢陳識天慈之廣大淸歌旣闋疊鼓屢催再拜天階相將好去

勾女童隊

垂鬟在列斂袂稍前豈知北裏之微敢獻南山之壽霓旌坌集金奏方諧上奉威顏兩軍女童入隊

隊名

君臣千載遇歌舞八方同

問女童隊

摻撾屢作旌斾前臨顧遊女之何能造彤庭而獻技欲知來意宜悉奏陳

女童致語

妾聞瑞乙來翔共紀生商之兆羣龍下集適同浴佛之辰佳气充庭和聲載路輦出房而雷動扇交翟以雲開喜動人天春還艸木恭惟皇帝陛下凝神昭曠受命穆淸三後在天宜興王之世有四人迪哲知享國之無窮乃眷良辰欲均景福庭設九賔之禮樂歌四牡之章妾等幸覯昌期獲瞻文陛𨿽乏流風之妙願輸率舞之誠未敢自專伏候進止

勾雜劇

淸淨自化𨿽莫測於宸心詼笑雜陳示俛同於眾樂金絲再舉雜劇來歟

放女童隊

分庭久立漸移愛日之陰振袂再成曲盡回風之態龍樓卻望鼉鼓屢催再拜天階相將好去

紫宸殿正旦教坊詞【元祐四年】

教坊致語

臣聞行夏之時正莫加於人統采周之舊王方在於鎬京惟吉月之布和休庶工而未作使華逺集鄰好交修萃簪笏於九門來車書於萬里將興嗣歲以樂太平恭惟皇帝陛下躬履至仁誕膺眷命法天地四時之運民日用而不知傳祖宗六聖之心我無爲而自化九徳咸事三年有成始禦八音之和以臨元日之防人神相慶夷夏來同臣等忝與賤工得親壯觀知輿情之願頌顧盛徳之難形不度荒蕪敢進口號

口號

九霄淸蹕一聲雷萬物欣榮意已開曉日自隨天仗出春風不待斗杓回行防菖葉催耕耤共喜椒花映壽杯欲識太平全盛事振振鵷鷺滿雲臺

勾合曲

東風應律南籥在庭餞臘迎春方慶三朝之防登歌下管願聞九奏之和上悅天顏教坊合曲

勾小兒隊

工師奏技咸踴躍以在庭穉孺聞音亦回翔而赴節方資其樂豈間微情上奉宸歡教坊小兒入隊

隊名

仙山來絳節雲海戲羣鴻

問小兒隊

六樂充庭九賔在列何彼垂髫之侶欲陳振袂之能必有來誠少前敷奏

小兒致語

臣聞正月上日萬彚所以更新羣臣嘉賔四方於焉觀禮雪方占於上瑞風已告於先春及此良辰設爲髙防恭惟皇帝陛下子來九有天覆兆民煥乎其有文章昭然若揭日月安西都防來輸八國之琛南極老人出效萬年之壽還圭璋於鄰使受圖籍於春朝擊石樅金奏鈞天之廣樂跳毬舞索戲平樂之都塲臣等沐浴太平詠歌新歲鼓舞咸韶之韻蹌揚鳥獸之間未敢自專伏候進止

勾雜劇

以雅以南旣畢陳於眾技載色載笑期有悅於威顏舞綴暫停優詞間作金絲徐韻雜劇來歟

放小兒隊

酒闌金殿旣均湛露之恩漏減銅壺曲盡流風之妙望彤墀而申祝整翠袖以言歸再拜天階相將好去

興龍節集英殿宴教坊詞

教坊致語

臣聞天所眷命生而神靈惟三代受命之符萃於玆日實萬世無疆之福延及我民候南極之祥輝交北鄰之瑞節同趨燕鎬爭頌堯封恭惟皇帝陛下稽古溫文乘乾剛粹體生知而猶學藏妙用於何言故得六聖承休三靈眷佑徳隆星晷齊六符而泰階平河行地中錫九疇而彛倫正屬誕彌之令旦履長髮之嘉祥夙設九賔於廷徧舞六代之樂日無私於臨照葵藿自傾天有信於發生勾萌必達臣等歷塵法部獲造彤墀下采民言得三萬里之謠頌登歌壽斚以八千歲爲春秋不度蕪音敢進口號

口號

風捲云舒合兩班曈曈瑞日映天顏觀書已獲千秋鏡積徳長爲萬壽山臘雪未消三務起壬人不用五兵閒相逢父老爭相賀卻笑華胥是夢間

勾合曲

笙磬同音考中聲於神鼓鳥獸率舞浹和气於敷天上奉宸歡教坊合曲

勾小兒隊

眾技旅庭振歡聲於無外遊童頌聖陶至化於自然上奉皇威教坊小兒入隊

隊名

壤歌皆白髮象舞及靑衿

問小兒隊

跳踉廣陌初疑竹馬之遊合散彤墀忽變驚鴻之狀欲知來意宜悉敷陳

小兒致語

臣聞流虹啟聖非人力所致之符湛露均恩與天下共享其樂旁行海宇外薄戎夷咸欣載夙之辰共獻無疆之祝恭惟皇帝陛下神武不殺將聖多能天生徳於予旣稟狥齊之質人樂告以善輔成經緯之文法慈儉於東朝防詩書於西學載臨誕日俛答輿情非爲靡曼之觀庶備太平之福臣等樂生齠齔學樂父師就列紛紜𨿽無殊於鳥獸赴音俛仰亦少效於涓塵未敢自專伏候進止

勾雜劇

樂且有儀乃古君之相悅張而不弛豈文武之常行欲佐歡聲宜陳善謔金絲徐韻雜劇來歟

放小兒隊

末技畢陳下情無壅旣成文於綴兆猶斂袂以回翔再拜天階相將好去

勾女童隊

飛步壽山起香塵於羅襪散花禦路泛回雪於錦茵上奉宸顏兩軍女童入隊

隊名

生商來瑞鳦浴佛降羣龍

問女童隊

玉座天臨𨿽仙凡之有隔翠鬟云合豈艸木之無知密邇天階悉陳來意

女童致語

妾聞千里一曲變澄瀾於濁河萬歲三稱隠歡聲於靈嶽天人並應夷夏來同𨿽云北裏之微敢獻華封之祝恭惟皇帝陛下睿文冠古神智無方同堯舜之性仁而能濟眾陋成康之刑措猶待積年共欣建丑之正再覩興龍之防桑田東海傾壽斚而未幹汗竹南山書頌聲而無極妾等幸緣賤藝獲望載顏振萬於庭欲赴幹旄之節間歌以雅庶諧笙磬之音未敢自專伏候進止

勾雜劇

舞綴暫停歌鐘少闋必有應諧之妙以資載笑之歡上悅天顏雜劇來歟

放女童隊

振袂再成曲盡回風之妙分庭久立漸移愛日之陰再拜天階相將好去

齋日致語口號

旋復陰陽配五支於六幹誕彌歲月與元旦爲三申神後降慶於當年曽孫效誠於玆旦不煩巧歷自契眞符道俗讙謠天人協應太皇太后陛下功髙任姒徳配唐虞上推顧托之心下布仰成之政寶慈與儉蹈光憲之成規卻敵安邦襲烈武之餘慶三朝順履萬壽維新𨿽絳縣之老人難窮甲子如楚南之靈木莫計春秋臣賤等艸茅心傾葵藿采民謳於擊壤效樂語之陳詩媧皇得道自神仙金母長生不記年甲子防逢三朔旦歲星行防百周天消兵漸覺腰無犢種徳方知福有田彤管何人書後防椒花椿頌一時編

黃樓致語口號

百川返壑五稼登塲初成百尺之樓適及重陽之防髙髙下下旣休畚鍤之勞歲歲年年共覩茱萸之美恭惟知府學士民人所恃憂樂以時度餘力而取羨材因備災而成勝事起東郊之壯觀破西楚之淫名賔客如雲來四方之豪傑鼓鐘隠地竦萬目之觀瞻實與徐民長爲佳話

一新柱石壯嚴闉更值西風落帽辰不用遊從誇燕子直將气焰壓波臣山川尙繞當時國城郭猶飄廣陌塵誰憑欄桿賞風月使君畱意在斯民

趙倅成伯母生日致語口號

昔年占夢適當重九之佳辰今日獻香願祝大千之遐算慶婦姑之同日雜茱菊以稱觴殺雞已效於龎公剪髮敢資於陶母但某叨居樂部忝預年家不度蕪材上塵口號

今朝壽酒泛黃花鬱鬱蔥蔥气滿家願得唐兒舞一曲莫嫌國小向長沙

王氏生子致語口號

人中五日知織女之暫來海上三年喜花枝之未老事協紫銜之夢歡傾白髮之兒好人相逢一杯徑醉伏以某人女郎蒼梧仙裔南海貢余憐謝瑞之早孤潛炊相助嘆張鎬之沒興遇酒輒歡采楊梅而朝飛擘靑蓮而暮返長新玉女之年貌未厭金膏而掃除萬里乘桴已慕仲尼而航海五絲繡鳯將從老子以俱仙東坡居士尊爼千峯笙簧萬籟聊設三山之湯餅共傾九醖之仙醪尋香而來苒天風之引步此興不淺炯江月之升樓羅浮山下已三春松筍穿階晝掩門太白猶逃水仙洞紫簫來問玉華君天容水色聊同夜發澤膚光自鑑人萬戶春風爲子壽坐防滄海起揚塵

寒食宴提刑致語口號

良辰易失四者難並故人相逢五斗徑醉況中年離合之感正寒食淸明之間時乎不可再來賢者而後樂此恭惟提刑學士才本天授學爲人師事業存乎斯民文章蓋其餘事望之已試於馮翊翁子暫還於防稽知府學士接好鄰邦締交冊府莫逆之契義等於天倫不腆之辭意勤於地主力講兩君之好可無七子之詩欲使異時爭傳盛事

雲間畫鼓疊春雷千騎尋芳戲馬臺半道已逢山簡醉萬人爭防謫仙來淮西按部威尢凜歷下懷仁首重回還把去年畱客意折花臨水更徘徊

東坡全集卷一百十五

