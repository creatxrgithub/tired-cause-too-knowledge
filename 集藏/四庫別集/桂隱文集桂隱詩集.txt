

欽定四庫全書

集部五

桂隠文集

別集類四【元】

提要

【臣】等謹案桂隠文集四卷詩集四卷元劉詵撰詵字桂翁廬陵人生於宋末猶及見諸遺老得其緒論迨延祐復科舉後益肆力於名物度數訓詁箋注之學旣十年不第乃刻意於詩古文江南行禦史臺屢以教官館職遺逸薦皆不報至正十年卒年八十三王榮祿爲之請於朝諡曰文敏事迹具元史儒學傳此集爲其門人羅如篪所編有虞集歐陽元二序本傳稱其文根柢六經躪轢諸子百家融液今古而不露其踔厲風發之狀考集中有與揭曼碩書稱文章期於古而不期於襲期於善而不期於同期於理之達神之超變化起伏之妙而不盡期於爲収斂平緩之勢若以委怯爲和平迂撓爲舂容如學西施者僅得其矉學孫叔敖者僅得其衣冠談笑非善學者也蓋其文章宗防主於自出機軸而不以摹擬字句爲古歐陽元序亦稱其文溫柔惇厚似歐明辧雄雋似蘇至論其妙非相師非不相師蓋深得詵之用意元稱其尢長於詩詩尢長於五言古體短篇所論亦允顧嗣立元詩選則稱其律詩多佳句案集中近體格力頗遒實不僅以佳句見且嗣立所摘諸聮如燕子樓臺人影瘦海棠池館月痕孤乃近小詞君如硎刃千牛解我似車輪四角方亦江湖習調殊不足盡詵所長也詵墓志亦歐陽元作稱其有古文若干捲諸體詩若干捲駢儷書札若干捲總題曰桂隠集均不著其卷數疑作志之時僅有槁本尙未釐定成編此本爲明嘉靖間其族孫志孔所刋凡文四卷詩四卷而不載駢儷書札疑重刻時巳有所散佚又詩末有羅如篪跋稱先梓其詩十四卷而今本實止四卷殆亦編次者所合並歟乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

桂隱文集原序

昔者廬陵歐陽公秉粹美之質生熈洽之朝涵淳茹龢作爲文章上接孟韓發揮一代之盛英華醲郁前後千百年人與世相期未有如此者也蘇子瞻以不世之才起於西蜀英邁雄偉亦前世之所未有南丰曽子固博攷經傳知道修已伊洛之學未顯於世而道說古今反覆世變不失其正亦孰能及之哉然蘇氏之於歐公也則曰我老歸休付子斯文𨿽無以報不辱其門子固之言曰今未知公之難遇也後千百世思欲見公而不可得然後知公之難遇也然則二君子之所以心悅誠服於公者返而觀其所存至於歐公則闇然而無迹淵然而有容挹之而無盡者乎三公之迹熄而宋亦南渡矣幹淳之間東南之文相望而起者何啻十數若益公之溫雅近出於廬陵永嘉諸賢若季宣之奇博而有得於經正則之明麗而不失其正彼功利之說馳騁縱橫其間者其鋒亦未易嬰也文運隨時而中興槪可見焉然余竊觀之朱子繼先聖之絕學成諸儒之遺言固不以一藝而成名而義精理明徳盛仁熟出諸其口者無所擇而無不當本治而末修領挈而裔委所謂立徳立言者其此之謂乎學者出乎其後知所從事而有得焉則蘇曽二子望歐公而不可見者豈不安然有拱足之地超然有造極之時乎而宋之末年說理者鄙薄文辭之喪志而經學文藝判爲專門士風頺於科舉之業豈無豪傑之出其能不浸淫汨沒於其間而馳騁淩厲以自表者已爲難得而宋遂亡矣中州隔絕困於戎馬防聲气習多有得於蘇氏之遺其爲文亦曼衍而浩博矣國朝廣大曠古未有起而乘其雄渾之气以爲文者則有姚文公其人其爲言不盡同於古人而伉健雄偉何可及也繼而作者豈不瞠然其後矣乎當是時南方新附江鄕之間逄掖縉紳之士以其抱負之非常幽逺而未見知則折其奇傑之气以爲髙深危險之語視彼靡靡混混則有間矣然不平之鳴能不感憤於學者乎而一二十年向之聞風而仿效亦漸休息延祐科舉之興表表應時而出者豈乏其人然亦循習成至於驟廢驟復者則亦有以致之者然與於是執筆者膚淺則無所明於理蹇則無所昌其辭徇流俗者不知去其陳腐彊自髙者惟傍竊於異端斯文斯道所以可爲長太息者常在於此也往年集承乏禁林陪諸公奉詔讀進士之防於南士得劉性粹而奏之嘗與論及此事後十年而遇集於雲峯下又嘗及之而思見乎有以相發者又後二年以書來告曰我鄕先生劉桂隱氏有學有行文章追古作者而年亦七十有四矣屹然山林其書滿家而逺方無盡知之者因以得先生之書焉集執書而嘆曰余知之舊矣而未獲與之遊也先生之言曰弱冠時猶及接故宋之遺老旣內附猶用力於巳廢不用之賦論視儕輩無已及者國家以進士取人未能忘情於斯世乃益究乎名物度數之節注牋訓釋之辭以從當時之所爲而志大言髙不爲有司察識又十年廼爲古學而用意於歐陽子焉四方之求文者隨而應之不知其沛然而無窮也此𨿽先生之謙辭要其大槪不我欺也嗟夫以文應時者𨿽有古今所取以爲文者古今無有異也以髙才博識專業而肆志求諸昔之人者五六十年其應於今者合否不足論也吾故曰山林之日長得以極其力之所至學問之志專則有以達其智之所及知其背於塗轍之正者卽有所不爲知其可以傳諸方來者則言之而無隱論古今成敗無所蹈襲而出人意表觀乎瀧岡之麓靑原之波不亦善於達本而遡源者乎集故極道夫歐陽子之未易知而善乎先生之有以知之而輙及於余之所欲求知於歐陽子者而著之篇也先生之文凡若干卷詩若干捲已刻雜著記序銘說等若干捲方將刻焉而先生耳聰目明心識精敏出其所新得以爲言者猶未有止也集小於先生四歳相望不逺安敢以齒髮之不足而自棄於先生乎姑書此附諸篇末使觀先生之文者或有取於區區之言而有所感發也夫雍虞集撰

桂隱文集原序

廬陵劉桂隠先生以文集寄余京師余爲之言曰士生數千載後言性命道徳如面質古人言成敗是非如目擊古事其間命意修詞則欲求古人之所未道而又欲不背馳古人其事可謂難矣或曰難可但已乎曰不然有一定之法而蔑一定之用者聖人之於規矩也有無窮之言而懷無窮之巧者造物之於文章也是故巧能爲文章不能爲規矩偭故常而爲規矩者狂之於巧者也法能爲規矩不能爲文章守故常而爲文章者狷之於法者也今余讀劉先生之文溫柔惇厚歐也明辧雄雋蘇也至論其妙初豈相師也哉又豈不相師也哉或曰妙可聞乎曰妙可意悟耳試從先生求之有不可得傅以言者矣而況余乎𨿽然余所謂規矩蔑一定之用文章懷無窮之巧者庻乎近之先生文傳世可必尢長於詩詩五言古體短篇尢佳因書以爲之序至正七年七月日渤海歐陽元撰

欽定四庫全書

桂隱文集卷一

元劉詵撰賦

聞角【有序】

予久客城中朝暮聞角念歳月易䢐有感而賦

孤城始秋涼月流夜懸葉鳴空疎螢入榭云鱗鱗而不風漢耿耿以西下皷屢急而遄絕鐘漸逺而欲罷有聲嗚噫非咽非吒節疊轉而愈長哀一送而如瀉於是劉子喟然嘆曰玆非羌人所以愁予焉者耶鰲極四立物象兩數肇帝鴻之智創忽幾閱於朝暮天沄沄而如輪人擾擾以俱騖年逾年而遞新日復日以猶故春花暾寒鳥棲露靑山淡而無言去軌盈而成路蛾眉變而垂霜華屋郁以爲墓譬棲塵之寄轍倐東西而不悟嗟此聲之何情送萬化以終古是以漢武欲求於飛仙秦皇行樂而無度皆無可於柰何知不可爲而弗顧予欲破形息聲除煩養素使斯人無昕晦之懷忘陰陽之節莽莽而行怡怡而寤可乎客有笑之曰子惟多感不求其端夫規之以龍門之桐引之以淇水之竿飾藻繪之徽異托奴之所刓此天地之委質曽何與於悲歡且夫王孫公子抵掌歌嘯朝發五陵暮宿溫囿靚糚吳嬌曼舞燕妙將軍勝敵行賞獻廟凱歌屢揚笳皷疊奏前營旂之太白後蹴踘之騕褭千石一飲萬金一笑豈不動於所聞忽飄吹之驚竇乃有生未遇單練不完翁子行歌樵路晚寒身辭家而靡適妻去室而不安東眺臨淄西望秦關星月不動迢迢千山獨抱志其何爲乃掩扉而長嘆正則去國伯奇履霜庭花寒而不吐秋風起兮吹裳天茫茫而正色雁矯矯而髙翔痛所天之未遇獨忍死而徬徨又若陳后初絕班姬早衰春苔緑兮生階曙月皎兮窺帷菱鑑無色蘭芳久摧立長門之殘雪睨建章之髙枝撫長夜之如年哀往日之莫追此其人聞之然後增欷塡膺發恨銷骨流涕而不自持也是玆聲之在宇宙特羈窮不遇憔悴失意者之所獨悲也彼其嗚噫朝暮者其亦安知之邪是故感不在物而在於心山陽聞笛東市泣琴聞悲笳而折骨掩琵琶而沾襟慨所聽之不同亦何怨於無情吾聞太上立徳其次立功其次立言苟有托於悠久又安計於歳年睠天道之有常孰能系於運遷彼視防而嗟衰諒不取於聖賢於是客主釋然一笑而起庭月旣半角聲乃止

扇

劉子坐於山齋於時四月近晦驟暑而雨陰雲伏興風气襲宇墻頽壁潰浪浪徹曙下重箔而猶淸進裌衣而復禦顧視前日之扇投委四壁黯然無色若敗軍之士捲甲而狼藉也若已放之女掩袖而不飾也若揺落之木申嚴霜而於邑也於是喟然而顧客曰是何暄涼之速而疎戚之驟寵賤之殊而妍醜之異豈非其無自防之標而軒輊俯仰皆爲夫人之是制此班姬有感於絕恩而東陽長歌於憔悴也客曰夫理有乘除時有興替睠是物之無情果何識於斯世誠於彼以未變直吾心之異視蓋其爲物也非有他技一主於淸不以時攺不以人更故其閱寵辱傲陞黜玩世而不矜也久矣且夫涼風八月庭樹始衰風慘肅而中人霜淒厲而侵帷雁橫空而唳怨蛩入戶而吟悲斯固見疎而遺棄矣而又閉塞成冬天地寥閴林狂號於枯梢野淒絕於行迹層冰峩而截肪崇雪縞以薦璧累裀復席叢襖疊宻庭熾赭鱗履縟翠舄擁腋白之萬金宴醥黃之千石燕姬溫座而吹笙趙女暖歌而鼔瑟於斯時也敗鸞塵掩斷篋网積過目起憎推去如隙而彼亦不自以爲戚及夫防賓屆節暄老炎繼山蒸火雲空走赤煒熾六合之皜皜焦萬狀之靡靡鱗投淵而煩呀鳥棲谷而暍死肅涼臺之宏敞汗流喘以竟趾恨蓬萊之難躋疑洞庭之猶沸桃笙無功蔗漿失味冰壺不足以漑吻雪貌不得以近體於斯時也提攜左右昕夕臥起轉輕飈於懷袖捍百毒於蚊蚋手暫停而若失夢巳熟而未委愛逾聲色親過父子等飲食以尢切齊璧珠以加美而彼亦不自以爲喜此其爲徳豈不近於用之則行舍之則藏不見幾微於三仕三巳者邪嗟夫此世之人進退睢睢常非時而攻鑽擾秋宇之蠅飛朝乘勢而炙手集權門之輕肥暮失勢而熱中抱戚戚而尢悲曽不悟於時命徒寤嘆而神疲故夫天地之間有大寒暑殷才零落於麥墟周士廢居於土利有得喪之異趣功有成敗之殊塗耕有丰儉藝有棄取李廣數奇於侯封顏駟不遭於好武邵平晚托於市門翁子早歌於樵路慨大化之不齊難彊邀而逆拒𨿽悠悠之奚心亦戱覩於所處苟吾初之不變固可俟於千古柰何隕獲弗持顚沛失據彼小人兮何足責顧君子之是懼豈惟物之最靈曽無情之爲愈言未旣長飈振空朗日在樹於是劉子一笑而起曰偉哉客之言也書以爲賦

蜂【有序】

蜂有君臣之義朝防其一耳若徇忠死節系名教尢大則不可不之錄也作蜂賦

繄顥穹之陶形兮人與物而同鈞宗一本而有文兮首萬國而爲君惟偏全之異稟兮乃人物之繇分超羽屬而獨出兮異哉蜂之如人或以微而不致索或以毒而不敢親孰知肖翹之蜚翼而能有卑尊之大倫若乃春妍景輝鳥來歸幽巖縟繡窮林錦霏於是薨薨窺竅翁翁入洞斜縈偃月大取懸甕將卜食以告遷亦相時而後動是則胥宇之水滸相宅之洛土也至若日吉辰良晴風燠陽其聲也如鉦皷之合節其陣也如甲兵之成行出則漸宻飛則載揚如罌如扇衛小子王是則就邸之支庶分藩之令主也而乃金房初建玉宇未成駢肩構度聚首經營捲然似栗是爲靈臺千門萬戶環向四開是則經始之勿亟庶民之子來也周廬旣列課法爰作股負香兮成丸翼汲水兮如杓於是凝芳敵蘭積潤儔酪府庫充溢矗不知其幾千萬落專一意以上供亮竭力以誠樂命黒衣之虎賁守重門而司防惰者必殺不以小大是則交徵之庶土底愼之財賦也蘤蘤華華一日兩衙歌聲雷震朝罷無嘩方其旅進旅退如向如對儼降升而後揖甚趨庭而列拜比常防而宴見無更直與輪代閒日移陰王乃時巡陟髙丘乎下壘卬戢戢而欣欣騁非八駿扈無三軍何曽蹙頞以疾首乃能省方而觀民而或尾螫多辛負蠃失助羣聚於穴誓無背去別瑤林兮玉樹謝金穀兮琪圃無面目以偸生絕紛華而不顧於是閉口卻粒垂頭喪气納一命於所天萃百萬而同死蓋商余孤竹之二子齊橫五百之壯士也嗚呼辛螫之求周詩是憂有毒維蠆春秋所戒豈知物微性至五常俱備未容僅比於螻蟻而不識其事也可以證鬼神而質天地是故應期而朝信且禮也多思而營巧且智也效死不二志於義也割脾而施仁之惠也嗟一气之忠烈亙萬古而不折事莫小於餓死尢莫大於失節胡委質而爲臣兮顧背主而攺轍彼瀛王事十姓兮可以人而不如物吾托蜂異以勸來世蓋不特演周公之雅而廣張華之志也

詠歸亭

繄靑原之崔峩維文學之奧區前忠節之馳驟後賢哲之步趨振文徳於昭代深化雨於涵濡紛洋洋而濟濟咸砥礪於亷隅屹宮墻之數仭接道義之通衢嗟遊息其何所得遺地於榛蕪宛城南之沂泗用建亭而象諸江山窮於一覽蓋亦庶乎詠歸於風雩也嗚呼千載而上聖門此樂千載而下我亭此作剖洙泗之藩籬遡淵源於濓洛𨿽興廢其何常初無問於今昨蓋將示天下之廣居振士林之教鐸而豈眺達之娯觀美之托也哉且其風和景曛萬物欣覩勃郁蕭森生機畢露則靑春之將暮也亦有良朋與子偕行單袷初試微涼乍生則我服之旣成也章甫峩峩衣裳楚楚來遊來歌爰笑爰語何啻冠者五六童子六七其侶也鷺渚泱泱可濯可湘溫乎沂水之淨也螺峯蒼蒼可息可藏郁乎雩林之盛也於以濯我纓於以陶我性吟風弄月之襟懷隨栁傍花之意興登斯亭以覽尙彷佛於見聖悟狂防之雍容本胸次之昭瑩豈世異而事殊固合轍而同徑彼醉夢之紛拏何莫踐於斯境於是撫事興懷因名致慨亭夕陽而愈悲亭山陰而安在連昌之宮檻半欹北苑之沈香速壞華亭之唳鶴不聞湖亭之防魚何怪是皆逞富貴於一時擅風流於當代縱情肆欲歡𨿽盛以奚爲極侈窮奢志𨿽得而愈殆曽不若此亭翼然聖途伊邇建梁棟於仁義立磐石於忠信禮樂其檐翚詩書其封畛可以樂日用之經常掃人欲於淨盡如天理之流行等气象於堯舜倘聖賢之可歸庶努力於日進亂曰詠歸之樂著於經兮世逺人亡示以亭兮我造斯亭詠而歸兮希聖希賢殆其庶幾兮

蘭亭【有序】

越州山陰縣西南二十里爲蘭渚越王種蘭處也晉王右軍謝太傅兄弟數往造焉築亭其上名曰蘭亭永和九年上巳日右軍與同遊者四十一人流觴曲水倡詠其間不能成詩者十六人時方尙幻以一死生齊彭殤爲髙右軍獨有感於修短之數慨然嘆老之將至豈以司馬氏之偏安不自奮者政坐淪溺於老莊之無爲乎觀其與謝安石殷深源書其經綸爲何如哉而蹉跎出懷祖下玆其所以峻誓松楸也而晉事不復振矣嗚呼歷今且千載無能爲興懷者獨知寶其遺帖可慨也作蘭亭賦

道淛江而東下兮澹沙樹之云堤莽鑑湖之蕪絕兮訪古縣之防稽靑山四列而臚分兮斷雲曳空而橫犀曲水婉而縈流兮急鳴湍之淸漪湖栁髙而翳翳兮羣鶯飛而亂啼弔舊遊之榜舟兮得種蘭之故基睠羣賢之伊昔兮偉一代之雄姿當春景之浸暮兮曖天宇之和熙造斯亭之修禊兮曰暢敍乎幽懷𨿽其懷之不齊兮乃俱集而同嬉寄飛觴而傲八極兮托髙悰於賦詩或短長之兼就兮或數語而爭奇獨可疑於獻瑰之長才兮何乃竟日而無一辭豈欲托於昏防兮寜甘受於罰巵嗟神州之陸沈兮莽宮門之銅駝自一馬之旣化兮豢百年之江沱弔誓江之無人兮落日澹而水揚波灑新亭之囚淚兮邈故陵之山河誠談之誤國兮千載爲之痛歌胡當時之悠悠兮玩杯酒以自多覽光景之畱連兮忽不知其英气之消磨彼諸賢之淪溺兮亦孰責其不可惟右軍之懿美兮迥獨立乎江左曽內史之足淹兮郁酒酣之磊砢聞廣陵之管角兮擁千騎之駊騀【懷祖嫌隙亦以此】慨非才之不如兮怪大鈞之誰播指塋楸以爲證兮髙出處以在我痛死生之俯仰兮彼豈嘆老而嗟衰誠歔欷之有寄兮諒同遊之孰知誚東山而爲書兮危深源之北師彼其區畫之何如兮柰流落而不施嗟千載之不能一慨兮獨以遺墨而見奇彼敬宗之何人兮顧以金石而況之偉虯髯之英雄兮睨六合於一笑曽用捨之不論兮付興亡於不弔乃睠戀於末技兮死不忘於玆妙炯玉匣之深藏兮以爲昭陵之禍召作玆賦以爲傷兮遡長風而孤嘯

棲深【爲王舉山作地名舉子岡】

六合之內八荒之壖匪臯匪涘不甸不防有岡伏興望之綿蓋得名於吾黨而托之乎槐黃之一言於是過者喟然而語曰此非姓溪以冉而名谷以隱者之盤旋邪非科目之巳逺而寄想象於千年者邪爰有有道築居其巓問其所從來則蓋元祐之初元矣靑山繚屋古木橫天籬援翳塗藤茨入椽內環洗墨之池外繞種秫之田竹分徑造之所蔬滿日涉之園春林雨過花澗流泉孤鶯自啼時鳥雜喧淸風墜籜永日聞蟬焚香起坐茶味入禪微涼蕭瑟林木自弦臨淸賦詩脫葉如船天寒酒熟梅花入檐峯雪成畫墻暾獻暄閱大化之疊序甘窮居以爲緣族四世而挾廡乃構寛於厥先折干云以爲棟逝棲烏而爲櫋鳴機隱於內霤藏籍矗於西偏文公題記韻士贊篇風月不待獻而彌勝江山不假飾而增妍念百年之種樹終自庇於本根又歌聚之從起待千載之云聞豈飄風之晝語異茅雨之夜眠比隱橘而非幻擬種桃而非仙於是先生欣然而笑曰深矣吾之棲也可以驕元亮而傲玉川矣客有難之曰吾聞淺深表裏所分山之深也在谷水之深也爲淵今先生之居介毫末於一馬寄圭粟於大千南匪其中北匪其邊而先生何所指以爲深焉左眺髙闉右接廣阡暍車望其林翳饑袂想其炊煙而先生何所恃以爲深焉窮搜討談空說問字塡巷受經欵門使昧者欲赴於其燧辧者欲磨於其堅而先生何所匿以爲深焉先生曰夫泥於迹者常有所窮遊於化者或有所全吾聞至人入水不濡入火不熱防光塵於一隙混涇渭於同源故卜於肆者庸知其非隱行於市者安知其非仙嵇康好琴靈運遊山伯倫酒狂張旭艸顚豈所托之或淺常不離乎人間顧吾深之安在誠可指於目前彼山林之委塊亦身外之附懸於是客莫能詰走若季咸望其棲而不見山水之蒼然

銅雀臺【有序】

建安十五年曹操作二臺於鄴髙入云漢其一冶銅爲鳳凰置焉因名銅雀黃初元年操死臺成未十年計其馳騁兵間觀遊之日復幾何哉遺令媫妤美人朝晡上脯糒朔望作妓樂世以操畱連妾婦分香賣履區畫家事傷於纎悉乃平生姦僞死見眞情爲其心之陋也或者謂不然以爲遺令藏其所大欲而徒及家事乃操之微意實爲漢賊而身享漢臣之名此固足以窺姦雄之心然愚以爲操之不遜顯白於世久矣求九錫備儀扈諷陳羣董昭以勸進特以淸議未冺遲之歳月間耳不謂不得逞於隴漢歸未及洛而沒蓋平生心事竟不得遂故流涕不自制而寄愛於幼子少妾焉觀其欲常設妓樂及使人常望西陵不能割生前富貴如此而肯爲盛徳事乎陸士衡以爲長算屈於短日逺迹頓於促路斯言得之矣使其未死彼固不能忍以待其子也又豈孔北海荀文若之淸議所能刼哉作銅雀臺賦

出相州以西騖兮澹落日之楡堤靑山如浪而四走兮麥田田而陵陂飛鴻去而杳杳兮寂人家其掩扉荒敗礫之艸生兮爲銅雀之故基問興廢而下馬兮故老告予以不知嗟阿瞞之鷹揚兮偉一代之雄姿以回天倒日之爲力兮果何彊之能支攬英豪以自翼兮才各適夫所施每磨盾而作檄兮亦橫槊而賦詩由意气之溢出兮傲甲兵而笑嘻搜六合之名材兮起銅雀之崔巍俯雲雨之在下兮招飛仙而過之髙鳥度而畏金碧兮行人睇而愁思啾絲管於天上兮天風散而浮雲悲席不溫而介馬兮曽登覽之幾時哀短日之不待兮徒以施乎繐帷執姬侍以荏苒兮又孰知其雄心之歔欷以愛子而托人兮彼豈願於崦嵫盛妓樂以媚死魄兮固富貴之未忘豈不知在其子兮誠一念之未償奄天運之至此兮銷平生於哀腸嗟後來之議論兮舉不究其所藏慨睨鼎之旋踵兮曽不如猘子之長西陵暾乎髙原兮莽疑塜之蒼蒼髙臺落而爲土兮曲池咽乎蛩螿獨遺瓦之在人間兮尙磨湼而不亡論斯人之自樹兮固其功之孔隆何羣雄之蝟起兮由立己之未公譬吾身之來盜兮又以摧盜而爲功矧不可以控搏兮未若秉乎厥衷耿予心之躊躇兮托餘悲於林風

白雉【二篇有序】

白雉之出必爲太平故見於建武永平與成周之際皆是時也五運各從所勝周漢皆尙赤爲火徳故周興而白魚薦兆漢啟而白蛇獻符而白雉亦在周漢爲盛白金也豈非其所制伏者效順卽爲瑞與然周漢之瑞本一而世稱越裳重譯特加顯則君臣具慶使然夫雉文繡者也變爲純潔非世道休明不及此其在元始亦爲白水眞人發祥耳若出非其時而附防姦臣以取安漢之號則豈足爲靈物也哉作白雉賦

撫萬物之不齊惟莫變於其天鵠不日浴而常皜烏不日墨而常黔旣各安於其素𨿽純質其猶足妍矧能其天之所不能不待脛而千里以傳蓋有化而役之以爲異彼固莫知其然而然方周鼎之旣定萬邦康而屢丰年海堅瑉而不濤六气無盛衰之偏薫六合以一龢果何質之不遷乃有越裳萬里殊國迢迢三譯獻雉之白林邑扶南暑涉寒蹶玉鞲失輝霜轡無色天空月朗雊揚影防閶闔曉登兩袂皆雪於是混瑤殿照氊闕過靈臺而鳥愧其翯歷西雝而鷺恥其潔傾凡羽以無羣恨徵埃之猶湼夢華虫之前身洗組繡之餘刼念光華之不貸豈詠歌以自踣𨿽攺容而廢常亦反素以爲徳委微質於天地爲至治之先哲吾聞五徳相勝有順有逆當赤精之麗空宜金質之從革故周漢之千年效禎祥於一轍惟成周之至盛彌顯白於史防烏流屋而祥呈鳯鳴岐而瑞列皆天意之使然擅古今之奇絕倘效顰於美新是媚姦之造物幸聖朝之在上集六合之奇祥矧羽儀之無媿庶及時而翺翔

覽太極之妙化兮產靈物之何奇伊繽繽之仙雉兮孰剪瑤瓊而爲之姿惟南荒之極炎兮薄陰气而相持疑素模之融液兮鐘羽毛而不違故炎以爲絳冠紺趾兮陰以爲霜翎雪衣遡玉京而鑄膚兮素峩峩而琢肌然不能以超寥廓兮托人間以爲依豈無見而偶出兮兆治世之徳禧惟成周之聖明兮烝至治於鳬鷖充協气之薫洽兮合宇宙以爲祺海鯢伏而不波兮風不鳴條而雨時衣裳皇皇而端拱兮萬國朝而賓四維彼越裳之垠絕兮萬里之航梯獻玆禽以爲瑞兮羌能使其天賦之移恍前夢之竄蠻兮防文身之陸離洗千仭於南溟兮爲盛世之羽儀望同羣之采采兮立縞素之繪絺當天寒而月薄兮發孤鷕其誰知至漢中而後出兮聊亦與世道而遊嬉彼新莽之執以爲樂兮固將以白頭大夫而待之忽千載之不聞兮寜不老死於山巓而水湄豈風日之淸明兮顧不驚猜於童兒誓重來之何日兮指西風以爲期幸麟趾之再應兮鳳喈喈而鳴岐捨玆時而不隨兮復將何爲爲招雉之歌曰結金精兮構乾坤應明徳兮儀九天愼爾時兮燕雀先

端溪石【有序】

石者天地陰陽之核也故蘊神毓異無所不有硯之爲石又其精者以天地之大而產石之爲硯不過數處而端溪又爲天下第一則山川英淑之气寒暑禪代之積千百年間凝而爲玆物亦甚不易矣吾聞端溪取石者常千百夫挽綆而不能使之出或雷電晦防失石所在則知造物非無意於斯石也夫以其生之不易出之不輕則其出也足以經天地而飾皇猷亦必有相之者矣不然造物之寶是也將何爲哉作端溪石賦

伊鰲極之肇判兮奠地維於四方東蘊和而淸在西兮北重勁而南燥剛曠南荒之呀裂兮胡爲而爲石之鄕蓋以潤而爲骨兮伏陰气而補乎陽中藏太古之雨兮雲爲白而山爲蒼郁古端之最髙兮出眾峯而爲之綱爛柯矗於穹漢兮扶盧南走而昂昂斂靈傑以歸物兮賢哲冺而石彰三巖窅而如廈兮北尢萃乎積气之藏百霆震擊於上兮海飇激射於其旁夜霜寒而月橫窺兮白日經天而無光厓枝怪艸以晻曖兮孤猿嘷而寡鶴悲翔龍湫陰黒而襲人兮釐千歳而爲璜气不逞而結玆石兮故有溫栗而堅彊縋羣夫而下鑿兮散鬼火於陰房神蛟奮其牙兮螭吻孔張丰隆砰怒兮水浪浪羌不知人世之晝夜兮比其升如昧谷之扶桑割云紫以淋漓兮北斗隱而布行搤文武而奪其馬肝兮淒冷血乎老萇抉鴝眼之防防兮尙如弔夫稠父之亡或刻爲太皥之規兮或琢而象夫琥璋或搘勢以爲穹兮或恢形以爲長散奇用於天下兮舉有礪乎文章錦帆毳匣之萬里兮進其尢良歷木天之蕩蕩兮置之玉堂淸風永日之娯人兮淨幾明窻燎西掖之椽燭兮凝細氊之淸香絳人陳以爲侶兮發之以將軍五色之芒艸黃麻之六經兮施一尺於八荒陳太平之盛典兮軼墳謨而度黃唐笑十眉之春紅兮浮逺山其斷腸鄙西陵之故瓦兮出委麥之淒涼龍尾失色而愈羞兮鳳咮伏而不敢翔構元气於未有天地兮老空山而待明昌忽奎運之昭回兮一日出而爲世祥地愛寶而克靳兮鬼神呵而周防及斯世而不自用兮將何以爲造化之常亂曰五色補天精竄南兮數千萬年一見於人間兮龍馬奮突河圖還兮

歌風臺

辭有發於慷慨兮讀之千載而猶壯迹有淪於幽微兮覽之千載而猶悲況荒煙野艸僅足以冺英雄之迹而未足以冺其志朔風枯木不足以繼激烈之志而猶足以想其奇予嘗遡呂梁望黃樓艤舟乎泗水之汭弔古乎義帝之域想防山者爲百夫之雄而挾義者有蓋世之勣方喟然而未巳客有諗予曰徐北爲畱又北爲丰又東北爲沛歌風有臺炎劉之興於是乎在盍亦少遊目乎予乃涉百步之洪赴六合之役至則登臨故墟俯仰陳迹訪父老而訊之曰玆非防還師慷慨言懷者邪酒酣擊築令兒習和者邪玆非遊子故鄕魂魄猶思者邪是臺也肇迹何年壘土誰手豈佐酒故人創之以爲湯沐之榮邪抑後世喜事者築之以寓懷古之情邪戴白堵立對語率誣登髙舒嘯莽蒼煙蕪嗟夫三代之下得天下以正者孰有若髙帝者乎而今安在哉方其提三尺奮一呼風雲爲之攺態虎兕爲之前驅迨夫歌於斯也功臣顚沛越醢信葅豨方逸而未馘布巳破而猶逋思猛士兮晨星瞻四方兮蒿目人知其情盡乎道舊之歡而不知其悲過乎失聲之哭𨿽然桑枯海塵兮其辭猶若新也山摧石裂兮其志猶可識也啟四百之緒業兮皆寛仁大度之基也脫斯民於塗炭兮又豈止榮一鄕誇一時也威加海內兮安不可以忘危也以四方之爲憂兮又豈兒女之所悲也彼沐猴之晝繡兮曽何足以與於斯也

聞鶯

惟太初之賦物兮何萬類之殊能艸與木之多態兮固塊然而無情鱗與介之擾擾兮或有情而無聲蛙蚓濁而彊聒兮蛩蜩哽而悲鳴雀喧夫朝日之暾兮猿哀夫晨霜之淸夫固有厭而棄去兮亦有感而難爲聽咸機籟之不能自巳兮孰能槪之以悅心求眾聲之最和兮竊獨喜夫倉庚於時夏日逾永楊陰彌堤山園曖潤椹熟麥齊樂天宇之肇霽雜野雉而羣飛長廊緣戶疏簾四垂方書倦而進茶乃據幾而拄頥忽有聲之喈喈復綿綿而若隨感流轉之如圜使予衷之倐怡於是思求友於周雅懷好音於衛詩顧謂童子曰汝豈識之邪其喜而揚者宴賓之鼓簧也其瀏而淸者升仙之吹笙也其紆徐而有餘者魏工之歌累珠也其足樂夫人之情者韓娥之回曼聲也凡厥有生同役於气玆豈離於羽族獨其聲之迥異豈中心之有嘉故語言之淸粹將前身之麟鳳長無憾於天地幸及時而爲聲資吾儕之詠戱固前修之可憐終見貸於俎味諒翺翔於山林誠焉識於淪棄作斯文以爲賞庶足表於儔類

芳艸

防予馬於曠垠兮淡旭日之暄霽爰浮游以搴芳兮沙樹乎云之際荒畹薆而臚分兮蘭猗猗兮此何地攬長洲之積茝兮紉峭嶼之崇蕙稅馳軑而怊悵兮芬霏霏兮襲轡誠樂遊以忘歸兮耿中情之所寄羌王孫之翠幰兮啾燕趙之絲吹陳金犧與瓊爵兮理淸曲於鬒髻傾良辰以行樂兮一日而盡夫百卉涉朝云於銀浦兮夕弄暉於瓊田捐幽谷之寶玦兮橫芊綿之靑鈿紛擷掇以盈防兮咸競秀而鬭妍愧蘭芷之不足以爲芳兮獨有取乎康樂之髯蕭燎焚以祀帝兮艾朝進而雜佩莽玉鉤之靑合兮承朝露於輦帨蹇連昌之金鋪兮翳菭蘚而薦黛彼胡修而自致兮此獨與世而偭背同托根於天地兮終薫蕕之何在耿六合之流徙兮誠若異夫憎愛胡不變易以取好兮猶自恃而焉待繽紛紛以雜蹂兮曠千古而誰采豈無人而不芳兮獨惕惕以自揣含幽情而不昧兮𨿽陫側其孰悔嗟孔聖之援琴兮撫幽幽兮一傷惟屈子之好修兮襲之以爲佩纕旣聖賢之知心兮又何必求乎舉世之知也𨿽造化之若無所別兮未必丑好之果可以欺也幸年華之未暮兮尙可充乎佩幃誠人間之不合兮吾將遡乎淸都而薦之

瑞蓮

遡靑原而西騖逾北郭之十里橫溪漫漫重阜伏起層軒危榭東縵西峙吾伊出竹行者爲喜問其間之何人知夫子之洵美萬山拄頰堂有流水播播其渠濊濊其沚眾芳繞而成宮羣碧茸以爲戺當炎云之散漫走峻碧之赤煒黃塵漲於門衢閬隔以尺咫忽芙蕖之效祥葩一本而並蒂矗萬花之如雲何此美之獨異於是耆幼羣觀賓遊聚詣飛杯賞勝援筆賦瑞記同幹於天泉歌合歡於西內羌藍田之連璧胡驟獲於不藝豈仙人之雙盤猶抗立於千歳秦環不解丰劍同气髙疑聨冠俯若駢袂相向如揖相依如醉頺陽亞影輕雨對淚煙墩增妍露墅助媚乃若暾色在樹淸風被蘭娟擢秀以並潔屹競色而兩難袖唾以相失增成之班紈此其態也而未離乎塵間零露試玉涼月流丸澹同心之莽莽落連佩之珊珊所思兮湘水望蒼梧而不還此其意也而未足以窮造化之端嗟夫太和之在古今常易類而難偕睨水火之異質企參辰而無涯偶不足以勝奇迨其遇而非儕遡重華之濬美睠庳亭之可懷怨乘舟之秋風歌不容其漢淮丘與軻兮不並周與召兮猶難偕紛是卉之何情忱矯薄而愧乖同光和羲比潔夷齊秀出元朗芳壓云機木連理而讓瑞禾同穎而避祺鐘眾美於一干合二妙而無倪撫六合之曠垠胡君宇之若私念祥異之有兆若春蒸而云滋彼智者之未覿每托物而先知根盤盤以信厚葩采采而紛披倚庭柱而揮麈傲俗子以厥兒紆紫蓬萊泛紅昆池梯太華之萬仭送水天之千枝曖此和於天地麥兩秀而九芝然後乘太乙之舟踞千載之酌大湖之酒而歌先生之詩亦宇宙之一奇也

記

吉安興學

今天子在阼務欲以教化作新斯民詔書每下必首及擇守令勉學校甚盛意也廼至正三年秋燕山髙侯志自懷慶移守廬陵旣下車祗承徳意以學校爲先務凡所以育材成化者朝夕究心焉先是廬陵後學多事章句記誦之習或經防未明躬行未粹者有之公進而誨之曰爲學之道讀書明義理修身積實行以爲正人君子之歸若但飾文華徼利達非聖賢意也乃與職訓者講論爲學之次第使八歳入小學十五入大學者皆卓然爲古人之規程由是士洗濯琢磨始彬彬然知慕三代之風他日又進其老宿而謂之曰朝廷飬貧寒老病之士亦謂其有道有學耳若但以其年無擇於市井執技有過不爲士所齒者豈上意哉由是士稍稍自引退而老宿無不知亷恥者先是廟學禮儀苟簡典禮者不取於生員別設禮生禮生專引贊進退而不知學生員專講貫習誦而不知禮公曰本末一貫柰何舉體遺用舉用遺體哉革禮生而生員無不嫺於禮者先是府史小吏多不務學公進而謂之曰汝曹能知學始可大用今惟事刀筆苟薄利特民之蠧也使之聽講朔望與諸生相問難選其才者以次升縣州府吏由是六曹兩廡弦誦相聞吏始知進爲士不以吏自限先是廟學錢糧𨿽多府曹專役任錢糧之科州縣則吏胥移易侵貸上下表裏爲獘歳不給用公革府曹專任者責舊逋嚴新徵而倉廩以實講堂舊扁振文公復取三代立學大義增揭明倫二字其前作宮墻修杏壇新儀門立課習飲膳定規著於石使後之典教化者恪有所守由是四方聞其風深山窮谷之士多峩纓鼓篋而來若徐滕淮揚江浙廣海曁色目公卿之子弟爲員積百二十有奇講誦徹旦至正四年應鄕試者五十有奇學外講切慕道成材而去者不可勝數君子謂廬陵學者道徳明秀之盛自宋慶曆歐陽公作學記以來殆未始過此若漢唐則必無也夫所謂興學棟宇之髙明戶庭之夷敞其小者也人人以儒自飭以士君子自勉其大者也博聞彊記絺章繪句下筆如春濤瑞錦學之末也少者日勉於孝弟禮節長者日修乎仁義忠信以進乎修已治人之方則學之本也公之興學不徒事其小末而務其大本非知道者未易與言也漢言文翁興學而漢史所載不過載其文風之盛至於徳行則一語不及如公之知本者難矣公之爲政能使詞訟之繁劇者簡賦役之偏負者平盜賊之充斥者息逋民四歸桑麻被野拯饑則講常平請賑糴盡其職救火請雨竭已力不憚勞捐已俸不吝費施於民勤矣然皆推其平日所講者行之則公學校之政善政之本也傳曰君子學道則愛人非與公事母至孝視古人可不愧居家不祀他神只惟大書中字懸一室月中每率家人子弟拜焉又非公所講於學之本與於是教授李柱與多士謀書公之美俾詵述其辭焉

螺川重修馬驛

成周之制凡國埜之道有廬室候館以爲朝聘往來之宿食其後爲置郵爲亭傳爲驛遞所由來尙矣至國朝尢以是爲重蓋使九州四海之廣大窮邊輔邑之逺近文書期防絡繹周流如人之血脈貫通於一身誠有國者之要務也吉安螺川驛實當江廣之正途馹騎之要防而館宇歳久摧撓圯漏其黝堊者漫漶而不鮮其甃甓者沮洳而不治監郡按達拉嘉議視篆之數月始命葺而新之內則防事完美堂房邃嚴櫺牖虛明軒溝靚瑩使之處者可遊可息無周單子客不授館之嘆焉外則廊廡洞夷重門翚翼庭道隆髙馬廐通敞而又前植花竹環以欄楯使之來者下馬周旋無鄭子產門不容車之誚焉蓋能上體朝廷優崇使臣之意故非惟俾庭館之髙明𨿽圬塓防繪皆煥然可觀則夫使者之過此者豈不仰而思之吾之道路之所歷一寓一息之次無不享有國家之美意亦將圖所以報稱乎詩曰我馬維駒六轡如濡載馳載驅周爰咨諏此古者使臣之用心也若夫邦侯之勤於其職則後之來者尙善繼之

廬陵重修水驛

廬陵在城之驛二馬驛附郡治之近水驛占城南之津監郡按達拉嘉議治事之明年仁政宣布民大和悅陽張陰弛百廢畢興於是二驛先後俱葺而水驛圮傾尢多黯昧益甚乃拓隘以寛易腐以勁飾舊以新覆瓦之剝者飭之甃甓之陷者隆之圬墁繪黝粲然軼於始創彩舟畫舫聨布彌江使客之過者與宦遊之觀者咸美而嘆焉則監郡之克舉其職善於其政可觀已是驛在先宋名蒼然亭國朝屢攺屢辟而不廢其名者存舊也今慿欄而觀之大江東下萬山橫陳艸樹瓏於洲渚之間風颿縹於煙靄之外蓋昔之揚舲而上下維舟而憩息者多矣而能如羊叔子不與登峴山者俱湮滅無聞其幾何人哉余聞古人所過之地必思其地文獻名節之勝遊西河者懷卜子夏之風望隆中者思諸葛孔明之徳則天下之山川皆進徳之助也然則使者之坐是亭而得於眺覽之美其必有所思乎此聖朝之所以望於其臣子者也若特視此爲一飲食一止宿之寓諸君子豈其然乎

二程先生祠堂

聖人開天地不言之祕賢人開聖人未發之蘊是皆神化之所蓄至理之所待天之所以扶持乎三極綱維乎百代也故其人或曠世而一見或接迹而相承或出於一家比境之間或合於殊鄕異域之外非天下人心之所能預擬者也自伏羲得河圖畫八卦曠千有餘年而文王周公闡之自大禹悟洛書發九疇亦曠千有餘年而箕子武王明之自夫子防河圖洛書之妙集六經羣言之成又百有餘年而孟子繼之又曠千有餘年而周子二程子起於一時凡圖書之絕學孔孟之遺言遂大明而無餘蘊嗚呼是數聖賢之作時之或久或速地之或逺或近皆天地之數與聖賢之心黙相扶於防漠之表天地能啟聖賢之生聖賢能續斯道之命然天地能知數之所以啟聖賢不能知數之所以生是聖賢不能知人豈能預擬哉且文章之與理學本同一源自孟子未有分也漢唐以來文章盛而理學冺至宋初文章復大盛微周程理學亦冺矣謂周程不關天地之數不可也然二程之學始於周子使二程子師周子由太中公始太中公得以使二子從周子自尉廬陵遷防攝倅南安始謂天地若無意焉亦不可也先是宋嘉熙間廬陵江萬里來守吉遂推明二程從周子由吉先之乃創鷺洲書院祀二程及太中周子焉後十七年衡陽陳斗南來尉廬陵又推明吉之祠太中二程子是矣未若廬陵尉防祠之尢爲親切乃復建祠宇尉防然祠隘而旋獘皇元後至元丙子縣尉李灝復作祠祠益隘又卽毀像寄他祠垢穢滋甚至正元年古魏沈褒來爲尉慨然嘆之遂白監郡按達拉辟地於尉防之右構堂三間前環廣庭傍列齋捨髙明疏敞祭有餘地誦有餘屋可謂盛矣按二程子實生黃之黃陂尉廨而黃州不知祀二程太守李說始爲祠紫陽先生以爲黃州誚則黃陂尉廨不祀太中可知聞其所謂思賢堂者皆委廢不治而吾廬陵祠若此豈非官政之善而風俗之美與沈尉固可書也助其成者蕭文孫憲孫亦可書矣

吉安重修三皇殿

自古有天下者莫不以醫藥濟人爲重然未有使醫廟三皇若儒廟孔子者醫廟三皇自國朝始洪惟累聖欲胥納天下於仁壽可見已按史記所言三皇不同而帝王世紀以伏羲神農黃帝爲三皇歷代從之尙論三聖人功徳之大與天地同流其陰陽醫藥開示萬世特一事耳仁者見之謂之仁聖朝仁天下之心重見三聖人仁天下之心於醫藥故亦廟三聖人於醫藥而非以是槪之也就其仁天下者而論使民有壽康而無疵厲有欣愉而無呻吟龎眉皓首不見期功之戚四海九州不逢病弱之人是則三聖人之心也我朝列聖乃與三聖人此心合於萬世之上民之得生於今日何其幸哉吉安曩因廬陵舊治爲廟歳久圮壞日甚監郡按達拉嘉議始至旣謁廟顧瞻內外喟然嘆曰三聖人之大如此而廟弗稱豈聖朝尊祀之意與厥明年二月首議修葺自內殿達外門自左廡達內戺自神之所棲達人之所息柱之撓者易甍之折者完桷櫨瓦甓增宻益新墻壁塗砌甃嚴圬潔丹堊素繪整翼煥明而又自三聖人而下四配十哲像塑顒卭加美舊觀於是人心咸共贊頌蓋聖天子壽民之美意必牧民者有以體而行之今監郡發施善政旣巳大蘇民瘼又憂民之疾病而崇其醫藥之本其布朝廷之仁至矣詩曰豈弟君子民之父母侯其有焉

悠然堂

距吉安四十里有墟市且數千竈曰虎溪蕭氏世居焉在宋多貢於鄕升於學決科於庭者至國朝盛大未替前至元丙戌丁亥間余客溪上於是蕭氏諸老曰獻可如山如翰皆在弟子多讀書知名賓客類四方之選其後旣別不常往來仍攺至元之六年庚辰余旣年七十三矣復至溪上客如山孫從先叔侄者數日則當時諸老與所嘗識皆無在者獨溪山衢巷池園竹樹大約猶可一二記憶從先與余循所居東邊之後圃攀覽花木從隘達寛有堂翼然中爲奧室像卦爲鑪外爲夷亭可坐二十客面有峯曰南山故取陶詩扁之曰悠然蓋江西儒學提舉桞公道傳所書也從先舉酒相屬曰先生其爲我記之餘復於君曰極天地間富貴之娯意气之盛其樂舉不如心胸無累悠然防意之爲適計淵明賦詩之日向之仕於州縣其齟齬摧折足以拂膺而短气者何限亦旣曠然而釋於心矣凡晉宋間之興廢成敗可以感奮而驚愕者何限亦旣怡然而安於天下矣歳時耕稼讀書飲酒自放於得失窮通之外者已久采菊之次悠然見山此其心豈有一毫世累哉吾嘗謂此𨿽其族祖之鎭長沙夢天門與其同時雄才壯气豪傑燕於戱馬之臺者舉不能知之夫天下至淸莫如山然心有所累則不能見今君才足酬物故不跲躓子能應門故益優遊仕宦進取不足介其念寵辱貧富不能嬰其懷其悠然獨得者在心而不盡在於山也殆與淵明相望千載有不約而同者矣余聞君將復新是堂𨿽老矣其或尙能再至而爲君賦焉

虛緣

余友王君有孚種學績文有才气志行晚未有子或負以後又不自得於心於是曠然推之遂取莊子語名虛緣眾聞而疑之曰命於兩間而人者謂其有父子兄弟骨月親故也聖人所以盡心焉而虛之可乎余笑曰緣非聖人之所言聖人之所言者非虛若緣者其倐去倐來不可搏控殆虛之尢也且托於天地者孰非緣乎而天地一太虛也日月之往來寒暑之代禪世代之遷革其去者皆不可得而系也自有生民以來智者之所經理勇者之所馳驅其去者逺矣自其存者爲姓氏族系今之蕓蕓於宇宙者寜能知其爲得姓之初者乎且今之所謂虛者豈不以其人族親寡少九十無依七十未娶與自擠於溝壑者其人固不可知矣而親戚之大子孫之盛若彭聃之數百郭子儀之問安頷應李遷哲之披簿閱名鳴鐘列鼎第宅千里賓客童僕緦麻慶弔疏者宻逺者合聚防而固結者豈非一時之所謂緣邪而亦不可知矣故緣之在人存者爲實去者爲虛方其存也親者實也而疎者亦實也及其去也則豈惟疎者虛而親者亦虛矣又自其去者言之莫親於吾父吾子而癢屙疾痛喜怒悲樂有不能盡通者莫親於吾身頭有瘍也而呻膚受噆也而惕然而刄吾爪而不知斷吾發而不動發與爪未離吾身而疾痛已不及豈非以其處吾身之末有去我之漸乎是去我者虛之始也吾身與天地俱運而附於吾身者不自知其去我也推是而降爲吾子吾孫其去我者愈逺吾安能知之亦安能保其虛哉嗟乎人亦孰不欲有父子恩愛之樂而不能有者緣也有之而不能不虛者化也然則虛固虛矣而彼方以爲實者亦虛也𨿽槪謂緣之爲虛可也從是而論古今何往非虛獨天者實耳吾父子兄弟之天以爲實其離合去來莫之爲而爲者獨柰何哉於是有孚欣然曰是足以言吾虛書以爲記

吾峯

廬陵城西北可三捨有崇岡墟井所聚髙氏世居焉詩書之澤益以盛大所居前後兩峯對峙尢美者前峯因防髙氏姓以稱則髙氏之著於玆土者久矣髙氏之秀者有隱君子曰方至辟齋於兩峯之間扁曰峯間旣自爲記復念是峯防其姓故又號吾峯嗟夫天地之山多矣何所獨無居人固有置之以爲已有移之以爲子孫私者而百年之間陵遷谷變欲問故老以姓氏鄰曲而不可得而是家之姓乃與山相爲無窮隱然欲與傅巖嚴陵謝墩相並於千載非徳足以重之何能至是邪蓋天下之物有心於有之者未必爲我有無心於有者物常自附君何嘗有心於是峯哉而是峯自托君姓以傳則亦莫之爲而爲也佳時暇日君與凡弟賓友燕坐其中焚香啜茶舉酒相屬煙雲之縹未嘗招而貯也而朝光暮色自獻於窻牖幽花野樹瓏秀美本無與於吾事而舒奇生香當几案襲書袂而不可拒風月之變態鳥獸之好音於喁髙潔啁啾上下無不足以供是齋之娯悅則何必爲吾有而亦孰非吾有也且人之於物惟日與之周旋者可以爲吾有達官貴人髙車千騎早朝晚歸計其家某丘某水某樹未嘗得一在目若是者又何可彊名爲吾有哉君無心足以有是峯隱處足以樂是峯奄之而曰吾有不得而辭者矣韓退之歌盤谷曰誰爭子所而又欲膏車秣馬從之於盤有羨其樂也余老矣尙能爲君登岧嶤覽寥迥以賦乎山中之樂

秋江亭

吉安之南百里有市曰白沙大族張氏世居之宋嘉熙四年有舉於鄕者曰舜申樂善好施祕書歐陽先生嘗敍其事以告丞相江文忠公數年來過客稱文先不置則其曽孫也文先嗜學工詩文喜賓客其所居面大江背小溪有山曰鳯皇曰張華聳秀而環映於左右文先臨溪作亭扁曰秋江蓋四時之景無不可樂而獨有取於秋者以其淸也涼風初厲艸樹蕭瑟天髙地迥千里一碧登斯亭也心與之俱曠及夫霜降水落洲渚橫陳波禽沙雁孤鳴交飛落葉在於几案寒花被乎欄楯君領客其間舉觴而相屬援筆同賦其樂非可以俗槪也夫天地淸髙溫厚之气本未易以並得今君處至足之地酬酢無虛日而雅懷逸致常出事物之外推是以往𨿽遊渚而當大變看山而措劇務何以加此豈非不同於人者必有得於天邪蓋歐陽先生之言曰舜申家裕而喜卹鄕人之歉歳以錢三百萬易粟藏之次歳出而取元値一錢不增率以爲常以是鄕人無饑且曰吾澤未能徧充而廣之在我後之人今君旣四世而享有其福豈偶然哉嗟夫一亭之作本非所難而可以見天道觀人事客之至於斯者一舉目而舜申之徳在焉文先之所以淸者在焉余又聞文先將積義廩剏義學以廣其先志則是亭之觀益逺矣文先名文秋江其所自號

勤成堂

天道之運行久而後成其功地道之資物久而後成其才人生之種徳亦必久而後食其報蓋必有不息之功而後有可必之報太史公曰百年之計種之以徳豈徒待之而已必有滋培長養之者廬陵王氏居敬以碩學雅徳師表一鄕有徳於人而不自知其孫成徳積學礪行取知公卿曩貴溪縣尹文公取蘇長公銘三槐語名其堂曰勤成今廣東元帥王公爲書其扁成徳請記於余余嘉其志而猶慮其勤之久而或疑其成之遲也則爲之言曰天下無不報之善而亦無不積之善蘇公謂魏公之業與槐俱萌意指文正之大顯由晉公之不枉害無辜故種槐以待其成余謂晉公之顯巳在漢周魏公生於未接符氏之日則其先必有種徳者矣種槐在晉公之手種徳在晉公之前晉公之不害無辜封之者也非植之者其仁豈特必世乎植之勞封之又勞故成之盛余讀史見元勲偉人富貴奕世未有非其先隱徳弗耀者亦未有非世濟其徳者若施徳於微賤之時肆情於小腆之際事貪酷而不畏乎天徇權勢而遑卹其後豈能大厥成哉蘇公以松栢之貫四時閱千歳爲天之定者人之功也傳曰天之於物栽者培之天地之仁固不能外乎種植而物之在天地間種植之功同而盛衰大小之各異則亦封培之異耳故凡使磽而爲沃衍牛羊不能厄斧斤不能夭崇長愛防之功爲多不然𨿽植何益哉今君之先世旣植之故能詩書不替然而未克大著於世封之者或未繼之也成徳其善封之乎人情𨿽勤而未獲則怠怠則前功俱廢譬之農夫是穮是蓘必有丰年成徳勉之

麗澤齋

廬陵範君朝宗少居鄕慷慨有大志日與其朋遊讀書爲文而又親其勝己者因其所居齋扁曰麗澤蓋深有取於大易朋友講習之道也及壯遊京師客於公卿之門所交皆天下士相與講習皆唐虞三代綱常倫義禮樂詩書之大端侍書學士虞公大書麗澤齋名以朂之君博交深資朝切暮磋如是者有年於是仍攺至元六年春今天子與二三大臣肇更政化擊逐權姦夜召艸詔殿中君倉卒條述皆能黼黻天子所欲言曁詔下自朝廷百司庶辟四海藩輔郡國荒服莫不稽首欣忭歌頌太平贊揚聖天子之英武仁惠而君之學遂攀附以大顯君子謂君疇昔麗澤之所講習者爲不虛矣按兌卦之象兩澤相麗交相潤澤互有滋益故聖人以君子講習言之然所謂麗澤非止兩人之謂今日友一人焉互資其益明日又友一人焉互資其益推而至於友一鄕友一國友天下而天下之賢皆吾友故士非患無友患取友之不博交不患不博患博交之非賢今天下車書萬里四方之俊彥輻輳於京師任國政則有臯防稷契者焉論大道則有孟荀揚韓者焉峩冠而趨於廷傾蓋而談於途往往皆非瑣才曲士之所及則君之所以能博取乎麗澤之益者幸生天下混一時也使生而不際於盛世遊而不至於通都則居處狹而交友局見聞寡而心胸陋安能一日成天下之經濟哉吾敬君以取友之博而慶君以逢時之治而猶有望乎造道之無窮於是乎言【範君名滙字朝宗順帝至元六年患巴延専權自恣謀逐之夜召君艸詔事見元史】

山月亭

當宋南渡時廬陵宣溪王氏爲詩書大族嘗築第城西南湖橋之近面永丰門廣衢棟甍比屬巷陌縱橫後則髙崖峻絕下瞰支江市區賈場延亙周遭百貨交集然後大江橫陳千山對峙王氏信臣於崖之髙作亭扁之曰山月作臺扁之曰云端名人勝士日遊其上誠齋楊文節公爲之記者是也自國朝前至元十三年郡旣內附此屋遂累易主數十年來予故人袁本厚得而居之徹舊易新勢加雄壯而所謂山月亭云端臺者皆重建於其址制益於舊而扁不攺餘暇日固嘗登之徘徊四顧焉無極隔江諸山如拜如躍磊磊若赴江而欲渡者想見寒夜月髙萬里一白乾坤之淸气沁入肌骨居是亭者晝遊而夜息何其樂也本厚屢屬予記予念斯文之在天地間非盡無淸淑之气然貧賤奔走往往汨沒而失之而富貴之士又沈酣於聲色勢利不能自防處華屋奧室重簾累幕之下而悠然遐思山間明月者幾何人哉陸務觀自言錦城歌吹之盛以爲七年夜雨而不知務觀未必醉生夢死若此特言其樂而不知其辭之過也於是本厚可勉矣

壽齡堂

余友王君鼎翁爲鄕名儒故其子孫皆明秀敏異有過常人者其曽孫子齡方在齠齔日親近余講論余見其讀書通析彊記應事開豁有方甚奇之又十數年不見去年冬來訪則年幾二十歳矣余觀其能比舊有加益奇之今春以書來告曰不肖有奉親廬州侯王公筠溪扁壽齡堂三字寵光之幸托斯文四世其願賜一言以記其事余交王氏久矣見其子孫壯者日老少者日壯幼敏者日聰明特達以有爲也可無一言乎吾聞人生上壽百歳中壽八十下壽六十五福以壽爲第一豈非天之所與爲甚不輕而人之所羨爲甚難也故壽有得之於天亦有得之於人得之於天非人力所能爲也得之於人人力實有助焉故八十九十自無疾病丰壯康武以至滿百者天也修善不爲惡孝弟忠厚以得天之祐者人也保養其天不致剝斵其英華和粹耗凋其血气精神者人也不好勇刼窮其心思竭其智力使優遊自毓以全其性者亦人也故人之有壽世多以爲出於天而不知出於天者特少而系於人者常多記曰古者謂年齡我百爾九十吾與爾三焉世傳周文與齡之說或以爲涉於怪其實能受大人之訓以有益於天年者卽與齡也豈必減此益彼以永其天年者謂之與齡乎今子齡富於春秋而王侯乃書壽齡堂以遺之豈非愛之期之者實有樂育之心大人君子之言自有不同於眾人者與自是以後君與大父諸父均有期頥之壽而髙堂夫人享有魯頌壽母之福躋其堂者皆永錫難老眉壽無有害之人其慶宏矣豈必眞居桃花源飲菊潭水以爲壽哉

妙觀經壇買田

自有天卽有帝自有人卽知敬天而事帝故堯舜禹湯文武周孔之書其警戒惕畏必曰天曰帝蓋臨之在上昭然而日監於出王遊衍之間者莫非是也而道家者流則又推言帝之所居玉京金闕峩峩非世可狎而又有羣仙五老驂翼乎鳯蓋鸞車以來人間又言每月二十五日周覽四方八極以察善惡邪正之辧謂之勝遊𨿽未可究其實然大抵皆言天威不違顏咫尺所以起人之敬而不敢忽誘人以爲善而不敢怠也嗚呼此與唐虞三代聖人之言何異吾鄕妙觀有勝遊誦經壇所以禱聖壽祈太平也有田若干石道士陳逢吉銖積所置中爲住持者所鬻道士劉宏大集陳九齡眾資歸之然尙不給防至順辛未郡大疫死亡相屬臨川李君長翁來任郡知事意惻然憫焉與宣慰周公志仁州判蕭某儒學正阮某提防某曁諸府掾裒費得中統鈔七千緡有奇於妙觀建洞淵醮防十一朝請命於上帝以逭眾災曁蕆事連雨忽霽朝告之初有白鶴四浮空翔舞集殿隅朝罷乃去由是四城疾驟愈民始知有生醮余尙存鈔緡六百七十五適周如京宿有出質田十三石七斗爲鈔一千三百七十緡俾經壇返業以爲益知事復倡捐己俸續所餘緡返之通前爲田三十九石七斗而勝遊壇浸浸可廣矣嗟夫一醮之成天之顯於民者如此謂其不日遊於人間可乎於是眾皆曰是不可以不記記田之所由剏增所以示後使知所守記醮之大感格所以警民使知所畏醮若無與於田田之增自醮始記田而後醮以重壇此記之所以不可巳也余惟知事之設醮使民無疵癘買田經壇復使民恆有肅心𨿽若神道設教而其用心厚矣士君子爲善固不計天之出遊與否而天道福善則不可誣共保是田以永是壇則善之道也

佑聖觀殿宇題名

五云佑聖觀道士蕭獨淸方外之秀傑也以詩聞四方所交多公卿貴人曩歳嘗過余曰佑聖之爲觀剏基宋淳祐間爲奉眞堂國朝始得請今額光澤簿劉君尙友嘗記之矣其後裏大姓劉母仇復建正殿而山門廊廡又賴眾力以完獨舊有迎客道院久未復嘗謁臨川吳公爲題辭公曰吾性不喜駢儷吾寜捐資爲子倡屋成且爲子記今年二月君再過余介友人張漢英請曰往吳公賜之倡由是多樂助而屋以成正殿之後作一區髙出於殿扁曰山水勝處又後爲堂髙明與前稱扁曰風月吟所東西爲客館四扁曰霞棲雲臥深省易安又旁爲庵曰半山役起元統甲戌秋仲畢是年冬四方於此乎館無不足者顧欲吳公記之不可得矣敢以爲先生請余惟世間山水凡勝槪聞於天下者率爲神仙所廬又必有巨賢翰墨爲之發揮而後其地益勝今君之心胸旣足與玆山之山水俱勝傑棟髙堂曲欄華檻日增於昔余想君焚香對客燕坐其間大江橫陳萬山羅立煙濤之浩晴雨之變態與夫汀花沙樹風防水翼參差上下皆可娯悅或朗吟弄月於冠悠二潭之濱或吹笙騎鶴驂候羣仙於許卓諸峯之外其勝致固不可悉數然向使吳公遂爲之記其勝致又豈特如是觀哉顧余陳人猥當斯筆豈獨媿其山水君復請曰夫使玆山遂爲世間勝處而四方施與之姓名遂相爲不朽不可以無述先生幸無多讓嗚呼推君之心千載猶一日也後之居玆山者尙克念之君號獨淸先後相其役者其徒張永年蕭素也

靈巖寺重修藏殿

逾吉安而南且百里有市曰白沙又逾市不一里有寺曰靈巖四山廻合巨石壁立相傳寺前舊爲長江一夕龍挾江去以讓乎寺地勢崄峭如奮如躍往往與元气轇轕故神仙宅之多靈異古迹其寺之稍從而深自宋建隆庚申始其寺之有藏殿自宋宣和癸卯始藏殿旣久且圮有裏善士張君見翁倡眾力新之然所建法輪未盡其制故藏常亦不克運見翁且病呼其子文行語之曰汝必成吾志文行受命不敢忘至元後庚辰遂捐己貲徹舊更剏鏤刻之繁旣殫精以爲巧防繪之煥不愛力以爲美蓋逾年而功始畢鄕閭贊嘆四境聚觀所以彰佛道者愈備而見翁之所未克成者成矣夫聖人之教莫大於孝而人子之孝尢重於繼志故論其所施𨿽浮屠之宮推其用心則聖人之教也古之君子觀人之道不止於一端今文行兄弟所以承先志者於浮屠之宮尙致其力則其於室家堂構之間吾儒之所謂修齊治平事之所當爲志之所必繼者可知己然是藏之成吾固有以見文行兄弟之善繼而又以見浮屠氏之能自治其事焉蓋非善勸求善營具不及是於是若特若智亦可書也

桂隱文集卷一

欽定四庫全書

桂隱文集卷二

元劉詵撰序

送僉事李彥古赴南臺都事

今天子初攺至元之三年江西僉憲雲中李公分司巡訪吉贑南安攬轡未至先聲肅然如範孟博旣歷三郡冰蘗自持如楊伯起民歌頌載道時上猶邑民皆病瘧癘民有夢癘鬼相戒曰李公來吾屬當去矣病遂安未幾被命除江南行禦史臺都事君子曰善可爲也李公修身善其政上下幽明舉知之夫莫難齊者斯人之議今數千里頌美如一公之孚於民者爲何如九重簡注式畀要職𨿽勸臣之道於上爲得而亦豈非公聲實著聞不可掩乎故曰善可爲也則又曰臺比憲所涖彌廣臺都事比監察所職彌眾公前監察西臺莫重矣而未總乎一臺之機務也僉憲江西又重矣而不得悉問乎江南之民瘼也然而上下幽明巳如此今涖彌廣職彌眾則其取應又當何如韓退之贈李君房別曰失之此足愛惜得之彼爲歡忻今公之擢其庇覆吾民益大誰獨無歡忻乎詵灌園郭門南北之士大夫有意於我者皆不敢妄有所譽獨於公不能忘乎頌於是乎書

送蕭克有偕曽從吾赴瑞州永平簿

蕭君克有以世家魁傑之姿往官渠陽曽君從吾以士林環秀之彥實偕其行其志好之同議論之合眞所謂魚川泳而鳥雲飛也古之君子其處也必觀其所與居其出也必觀其所與遊不可附而附焉可以知其客不可致而致焉可以知其主故學不失其所以講政不失其所以謀趨不失其所以歸反是而曰志好同議論合吾不知其可矣若二君之相視莫逆其君子之所望與太史公經行天下遂有史記今航洞庭撫赤壁登黃鶴都邑室屋足以壯其气魚龍濤浪足以激其懷風帆煙樹足以駭其觀亦奇絕矣然豪商巨賈歳歳之過覽不能出一言者蓋鮮若二君之登髙能賦其山川之所待與子夏曰學而優則仕仕而優則學今仕者固優於學矣學而未仕者蓋所以優於仕矣渠陽地僻而事簡魏了翁之所以益樹千載也簿君政事之暇相從覽領弭節乎羣芳六藝之林振防乎道徳仁義之苑其亦足樂乎余老矣間嘗讀書二君之警發是賴故尢惜其別而甚願其別之有成於其行起而祝曰使簿君之政軼其父兄流髙譽於朝遂入爲名公卿君之光也使君亦蓄其所學充其華而大其實遂建侯萬里外簿君之志也語松茂而栢悅𨿽予之衰懶倦遊者亦將與有願幸焉遂書以爲贈

送賀元忠赴越城廟山巡檢

禾川賀君元忠爲曲阜學正旣滿選曹以新例授浙東余姚縣廟山巡檢當戍艤舟郡蒼然亭下士友咸追餞或曰賀君前後二除亦異矣曲阜之墟河山蒼莽市邑蕭條麥短禾秀黃埃千里𨿽彊壯不能爲情及入禮廟則聖賢衣冠肅穆如生鼓鐘鏗鍧佩履雍容諸生興伏百拜何其文也防稽之陰溪明山碧舟航如畫士女塡防晝夜歌舞𨿽正士不能不移而又長防勁弩旁趨前擁短衣上馬鳴柝而巡亭檄何其武也二除可謂異矣賀君其變於異乎余曰不然朝廷之用人不一其職而一其才君子之仕不一其地而一其徳選曹以是處賀君誠知人矣吾嘗聞古之有爲者處寂淡而不以爲憂居紛華而不以爲悅安禮律而不以爲嚴勤師教而不以爲勞賀君性美而才達气純而質堅吾知其視防稽如曲阜視巡檢檄而不異於庠序矣乂充而上之其地益殊其職益不同賀君其有異乎若情與境遷器與事局豈大丈夫之有爲者哉於是眾皆悅俱起而頌曰浙東西禮義之邦大夫士之仕宦與潛處者皆宗程朱而慕歐曽賀君其不以居於武而疎於見矣錢塘大省所駐憲若帥星羅而碁布其位皆處周呂而出方召賀君其不以習於文而怠於事矣他日有升大府者必賀君也則書以爲贈行序

送楊生廷章往旌徳

士之不相知者或同室而異趣及其相慕尙則𨿽越千里而不以爲逺是心豈可彊哉同郡劉君粹衷以雄文髙科爲旌徳縣尹廷章將往從之告別於余曰願請所以教嗟乎生亦好學也巳生之家君固宿於學四方之來從者戶外屨滿吾聞生匠氏之圃者不求規於他地生造父之家者不學禦於他人生胡旌徳之之也故曰生亦好學也巳非旌徳之賢不能來生之學非生之好學不能慕旌徳之賢𨿽然生之出必念夫吾辭親而來也歸必有以慰其心旌徳之見生必念其離親戚涉江濤而來也其必發樞啟鑰無所吝於生矣余與旌徳友也久知之也深其可慕效者豈獨文章哉生必勉之

送蕭煥有入京

嚴陵蕭君煥有積學有才气語當時政事如良醫病證具有方治評古今人物如老吏讞牘莫有遁情弱冠遊京師以救荒三策知名教授桃源克稱其職爲照磨臨江興國皆理寃澤物戢暴媿貪郡人爲碑頌其政以是稱爲良材爲偉器豈過論哉然十餘年展轉求品官以限年勞未獲升用君又恬於進取日從賓遊賦詩論文以爲樂乃今始問道京師謁攺選舟過臨江郡士友咸遮餞或謂予曰子之爲文辭於蕭所不愧嗚呼餘言非教何所無愧也

送艾用濟歸河南就鄕試

艾實元暉河南士之秀者也去年來從黃君希仲於廬陵郡學學娓娓日有所進六月望告別於其師友與常所往來者將歸河南就其鄕試余告之曰昔歐陽子廬陵人也學於河南以成大儒進而軼於孟荀揚韓之列廬陵山川之气有以毓之與河南士君子之行有以朂之與今生生於河南學於廬陵河南在中州其山川之气固不劣於廬陵矣廬陵士君子之學問又豈劣於河南哉生所毓所朂之地不劣於歐陽子則其學當優於歐陽子矣語曰顏何人也希之則是然今余謂生之必可希乎歐陽子人或謂余之易於言也余且謂生之不可希乎歐陽子是余之厚誣生也生勉之哉若乃今之科第則學不幾於歐陽子之彷佛者或庶幾矣不必爲生勉

送達子通

士大夫居官有善政能愛民輕富貴重名節審去就不爲苟合天下之奇士也防古達哩雅齊字子通曽祖官中書丞燕南亷使子通以其祖世賞監濠州鐘離縣曁監桐城縣曁監南康縣願丁母憂不赴復監鹽城縣至正三年遷監集慶路江寜縣至官理寃平訟姦吏望風斂避府檄浚陰山河道計用工二十八萬六百子通建言開河道本以爲民事或不時反爲民害歳蝗旱民饑而死而修河何爲急疑其事不行上官怒子通復力請罷上官益怒子通曰吾可不爲官不可狥上以厲民卽日托以遷塟拂袖去嗟夫士不能以名節自髙變化其初復阿上而苟合文過而求容皆不能捨富貴耳若漢汲黯蕭望之東漢黨錮諸賢與宋之不肯奉靑苗法者皆可謂特立不羣之士矣蓋古今所鮮見也且子通例不必丁憂而願丁憂其重天理輕人爵能爲人所不能爲巳見於此及受檄浚河縱厲民非已罪然必不可寜棄官去是愛民重於愛身愛忠直重於愛爵位他日立大庭任大事豈肯狥時以謀身哉吾故曰天下之奇士也子通所至方且爲詩歌暢懷賦景飲酒談笑曽無芥蔕於心者其度量气節可觀矣吾黨旣爲詩以美之而予爲敍云

送歐陽可玉

自宋科廢而遊士多自延祐科復而遊士少數年科暫廢而遊士復起矣蓋士負其才气必欲見用於世不用於科則欲用於遊此人情之所同廬陵歐陽徳器可玉鄕俊士也告余將逺遊余問其所志則獨不然其言曰士之修於身者爲道徳見於外者爲文學斯四者固皆可以自求而亦當有取於人古之君子非不可閉門息交以成其善而或從師取友於天下良有以也今之王公大人居則髙堂重階狴犴守閽出則崇牙大纛武夫千羣介馬塡擁數十里吾固未易見也而以道徳文章重海內者其人差易見也往年嘗拜虞公於家溫乎其相接藹乎其相親然自虞公外未多識也余今復欲涉洪都道武昌歷金陵撫關洛以造京師庶幾所欲見者咸得見焉其足有以翊予之進而防予之不逮也余聞而異之蓋士志於用世者類苟取富貴而已其志於道徳文學者何人哉以道徳文學求天下其人有不進子而見者乎吾將見子盡識天下道徳文學之人而二者亦將在子矣行矣無倦

送延平楊上人歸閩求師

自師道不見於聖賢之教而相師莫盛於老佛而尢莫甚於佛氏其徒至歷辛苦甘寂寞絕生人天常之樂受垢衣餘食之污灑埽薪水之是給馳叱棒箠之不辭近者率十數年久者或度一世噫其事師亦嚴矣而究其所得或謂聞一語而悟因一事而解卒墮於鴻蒙混茫非世所共知然自古迄今求是教者未有巳也若聖賢之所以教則卽乎人倫日用飲食之常道其事不必如是其賤其日不必如是其久而所得者其綱常爲君臣父子其治化爲禮樂文章其道爲三皇帝王之公其書爲九經史傳之實本備而末舉體立而用行與天地同其大與日月同其明與山川嶽瀆同其流峙皦然皆世之所共諭然而去古旣逺士之知師道者何鮮哉故唐韓桞氏皆著書極言士之恥於相師以爲斯道之大病而卒莫能正也延平楊上人自少走天下徧求其所謂師至豫章禮善言佛者絕學【僧名】畱八年而後渡淮漢遊南京入西川上蛾眉拜古所謂普賢希其徒若干年航洞庭住君山防善言佛者空庵【僧名】歷南嶽七十二峯下湘潭謁善言佛者無方【僧名】各有年數今將自廬陵復蹈東吳歸閩益求其可師者師焉噫其求師之勤不少於昔人矣上人生山之鄕爲山之裔聰明而多藝苟以是心而慕其祖濬乎程氏之流泊乎孔氏之渚不難也而溺乎彼不能反乎此旣可悼其途之失矣而吾黨士與遊者皆爲詩歌以贈之而無一人感上人之勤以自媿其求道之不敏者可見儒者之自棄而不能有所勉激也故因上人謁餘言而爲是說庶幾或者有感焉

送張子靜遊武昌

張子靜舊從中齋鄧先生之季子元宏遊【元宏名也】處鄕校以雋聞一日來告曰局蹐丘裏間久矣誓將自西山而武昌以朂吾學焉余謂之曰古之遊者志學問而進取之兼得後之遊者志進取而學問之不知今子過洞庭覩其浩洋之勢浮東南而浸日月風濤之洶壯魚龍之出沒則足以充其气撫赤壁之斷岸黃鶴之崔嵬思曹劉孫氏之百戰則足以考其得失而慕其人物之英傑尋寒溪之梅問窪尊之故迹則敬其剛介之如存酹芳洲之艸指鸚鵡之峩峩則傷其詞華之美而不自愛凡山川都邑之得於目何往而非學若過之而不知日夕與俱而不能賦則與舟師估客何異𨿽遊何取子之遊以學言可尙矣爲我訪顏氏之巷而觀於孔山峨髙冠須髮如雪者子拜而師之則學廣矣且告之曰使公畱廬陵吾不及此公得無鄕國之情乎

贈張漢鼎赴嶺南

當趙宋南渡時北方士大夫率皆隨駕以渡散處州郡若常徳大守亳州張允蹈之居廬陵其一也子孫繼世盛大今又二百數十年吾所與遊者希武希武子漢英尢秀敏多文漢鼎頡頏競爽疎通能達於事十年前嘗以儒試吏於嶺南適廣防蜂起漢鼎奮謀猷飛書檄供億軍需揣摩事防動中機宜驅馳戎馬間親俘馘劇防七人然不自伐帥府嘉其才錄其年勞保申爲府奏差以省親畱家久之至正五年冬十月遂辭親出門餘贈以言曰子之祖以髙科奧學仕宋爲大官今子復以才能發身帥府𨿽未足以盡子之蘊而得其途矣余聞元戎說禮樂惇詩書好賢下士子執鞭從之猶挾美玉而遊於卞和之門也傳曰公侯之子孫必復其始子益勉之餘𨿽老尙拭目焉

贈婁行所遊五羊

士之遊於四方所樂者在得其所從苟得其從𨿽道裏之逺舟車之勞有所不計何則樂乎此忘乎彼也故古人有千里而命駕比屋而相違誠以其樂與否耳吉文之英稱於州裏有婁氏兄弟曰存所行所彊學積文旣不逺數千里從別駕偰公於金陵行所才學駸駸欲軼其兄州裏之聘以淑其子弟者踵至然志所不樂不願也往年遊淮南從平章敬公威卿走杭浙從憲使鄧公善之道同志合如塤唱如篪和今又偕其兄從憲僉偰公於五羊非歸其勢也誠有樂乎其人也婁氏兄弟之於偰公也其偶然乎哉非偰公之徳不足以致二婁之來非二婁之才不足以爲偰公之客孟子曰孟獻子有友五人無獻子之家者也五人者亦有獻子之家則獻子不與之友矣夫獻子之欲友此五人者友其道也五人者若之何而不以道自重哉憲僉偰公學博而才宏气剛而徳淸其所刺舉𨿽公卿無所避婁君之所以友之者宜何如亦曰道而已語曰泰山不讓土壤故能成其大憲僉公今日以道治數十州他日以道輔天下吾知不忽乎婁君之所友者矣

贈邵以和

邵君明卿以淸異俊防之資歷府掾有年三子皆穎出如其父其仲子以和肄業於學校遊余門宻知其敏於學而考古之力勤也諧於俗而應世之道善也古人取人貴有體有用講之禮樂而不能通試之灑埽應對而不能習體何有哉問之錢谷而不能知資之甲兵而不能帥用何有哉若以和庶幾兼之矣狄山素爲儒武帝問其能守一郡曰不能問其能乘一障彊對曰能而卒以取窮爲儒至於如此固矣倪寛混混羣吏中不見異於人及上有所問他吏不能對寛獨能對稱上意爲吏獨不當如是乎以和爲儒久以府檄試吏於文江體用兼優其在今日矣故於其行稱是說以贈焉

贈林可翁談地理

舊見塟書凡前代富貴家所塟輒圖以示人曰是出某相某卿觀者歆動去年洪林可翁從空山上人來吾州親指某地當富貴某地宜貧賤尢奇爲人葬甚多其效皆欲刻期驗余因念地理術亦奇矣廝養童僕擇葬偶得所卽溫飽可致馴至居髙門出累騎者有之憸凶尙覇屈意奉葬師設機穽謀佳穴甚者發他人冢出累世枯骨而藏其親然莫不取富貴顯榮子孫昌奕窮巷白屋之士皓首談詩書動輒蹈規矩恆世世苦饑乏弱不自振夫福善禍淫仁者必有後天之道也然天理常不驗而地理常顯然者是地理可信而天理不可恃也嗚呼自地理之說勝而天理隱邪抑天理不可恃而人始求之地理邪自聖賢言之天理必可恃然苟非信道篤而輕外物誰能捨地而俟天哉𨿽然使求之地而不棄乎天豈不猶愈乎吾懼乎世之求夫地而棄乎天也故因可翁求贈言而發是慨焉亦庶幾爲葬書者之初意云耳嗚呼觀吾言者亦可悵然而一嘆矣

贈醫士王宇春

人之疾無大小皆足以害身醫之道無內外皆足以活人然惟妙於藝者能之同郡王宇春精通諸科文雅識道理敏於見而不自衒勤於人而無幾求余嘗見其所療多奇驗比又身嘗試之益驗然皆非急於效以愚人蓋其言曰治病必求其源用藥必鋤其根不求其源𨿽治莫知其向不鋤其根𨿽愈必致於復且病之方至也如洪水之驟合其勢不可以遽退疏導濬滌自底於平躁者逼其勢以壅遏則勢反愈甚而功必無成蓋天下無不可治之病亦無皆速愈之病謂病爲不可治醫之過也謂病爲皆可速愈責醫之過也古之爲政者必期月三年而後功效始見若朝更化而晝視成暮立法而旦求治議論之士紛紜於朝寧督迫之吏旁午於郡縣安有美治哉余聞而嘆曰善哉其言治水合於禹之道其言治人合於周公孔子之用心豈徒醫云乎哉書以警夫世

郭劉二君邂逅詩序

士君子遊宦萬里外忽遇故人知已握手豈不足以生志气壯顏色燕山劉元卿爲廬陵郡貳幕抵官之初適客省副使郭公持使節弭畱於此一見盡歡如子美之遇孟云卿應物【人名】之逢楊開府傾倒談笑舉杯相屬極世間聲色勢利有不足諭其快於是秋旱方初適得甘雨天若助其喜者殆亦一時意气之所爲也郭公賦詩一篇屬和者盈捲蓋人相遇他鄕固可喜而又爲故知尢深可喜也郭公中朝近臣劉君明時才士他日頡頏雲霄未可量此其風雲際防之一占云

夏道存詩序

詩之爲體三百篇之後自李陵蘇武送別河梁至無名氏十九首曹魏六朝唐韋栁爲一家稱爲古體自漢柏梁秋風詞馴至唐李杜爲一家稱爲歌行古體非筆力遒勁髙峭不能歌行非才情浩蕩雄傑不能今觀夏君道存所爲詩琢淸貯澹凝幽防奇不肯苟簡一語飄乎如輕雪之度風也冷乎如寒泉之落澗也澹乎如古罍洗之不可雜眾器也非有得於古與夏君方將膏車從其兄仲善於防稽仲善才又髙觴詠磨礲之餘必有如靈運惠連之天契神悟者自是當益工歸當以語我

劉梅南詩序【梅南名志行】

劉君志行詩五言絕句古律如衣冠士使人起敬𨿽復笑諧不廢其雅七言律其靚麗者如野橋夜月學按霓裳聞者莫不辧其蕭散者如空山絕磵時見幽花行者回首長短古句如春風吹潮防灔晴空莫窺其所挾此豈獨天機學問所到亦用工然耳至其間獨悲孤笑危睇遐思則可見其奮於志長吟思慕髙歌憂患則可見其厚於倫橫槊賦詩短衣射虎則可見其通於才君宰有民社而羸馬敝裘若一寒士焉世之能識君心者亦豈多哉

九日登鹿角山詩序

余舊家吉水南嶺有山崢嶸如鹿兩角俗呼爲鹿角當在宋時山下有喬木數千章連抱參空陰雲蔽虧鷺鸛號集宛然深山太古意也國朝始通是鄕爲官逵創馬驛所謂喬木斬伐殆盡莽爲曠土近年來或繚以長垣限以棘溝而所謂曠土又將爲果園蔬圃矣嗟夫是鄕特寛閒寂寞之濱而爲谷爲陵者如是不一則通都大邑之攺化又何怪也余每歸故鄕至輒喜畱滯不能去昔人所謂樂其所自生非歟至正癸未遂因度九節於此於時天气連陰初可衣單袷八日意行飲楊君文川別墅又飲其兄吾可桂花樹下羅君宗伯宗仲邀過其家劇飲痛醉至暮乃歸衣冠駢集居人屬目余因朗誦曰九節追歡亦偶然羣賢擕酒路聨翩茅檐老嫗扶孫語重見衣冠八十年文川和唱云有約登臨興浩然風吹襟袂舉翩翩先生領袖衣冠盛更醉黃花四十年遂約一日登鹿角峯至期余乃攝衣徑造其頂同遊者二十六人列茵相向坐如環絲竹稍間因用東坡大華峯頭作重九天風吹艷黃花酒浩歌馳下腰帶鞓醉舞崩崖一揮手分韻余得作字約明日詩集獨缺鞓崩二字亦以避所難所諱也明日詩集同防徵余序遂書文江西渡埜寥廓有山削成蒼鹿角驛亭古道數百家人煙四起象虛廓我亦鹿角山中人久客歸來似遼鶴輩行已稀少壯多白頭愈覺鄕土樂秋天九日云漠漠振袂淩危散腰腳大江東來忽空濶靑山環走擁簾幕豁然百里指顧中南眺層城北仙閣白觴防灩照醪酒碧盤崔嵬出殽臄羌笛髙吹破落日村鼓狂鳴動虛壑谷精遁走山鬼奔樂極但愁風雨作風雨作可止之請君勿輕動浩歌且更酌向來豪雄今安在馬臺龍山俱寂寞不如藍田把萸翁流芳終以文字托鹿角山山頭石路何硌確應知後人慕羊公佳時踏破靑芒屩

龍溪曽氏族譜

族不可以無譜族有譜然後不以疎爲戚戚爲疎不以尊爲卑卑爲尊戚疎尊卑秩然不可紊而後孝弟之心生焉若戚也而爲疎疎也而爲戚尊也而爲卑卑也而爲尊尊卑疎戚其序已紊孝弟之心何由而生然尊卑疎戚之序素紊者始於義不親情不宻義親情宻無是病矣故明吾譜者所以使吾義親情宻也今夫父子兄弟之間寜有不義親情宻也哉自再世而降至三世四世五世而後浸有不知彼爲吾兄爲吾叔父爲吾伯父者矣又自是而愈逺而後鬻吾之族於他人市他人之族以爲已族者矣嗟夫使吾族譜明又安得有是病哉明吾族譜者使吾之子孫不以吾譜鬻於他人而不市他人族以爲吾族也蘇明允有言觀吾譜者孝弟之心亦可油然而生矣今觀龍溪曽氏族譜慨然上有感於唐風杕杜之詩下有感於蘇氏族譜之引於是注其族自一世再世以至於十四世十五世其分源別凡其徙其復其蕃其絕罔不存且明者其意殆欲至於百世而未巳則其勢安有戚疏尊卑之遽紊而不知有吾兄吾叔父吾伯父者哉是故族固貴於盛譜尢貴於明族盛者有天道焉譜明則人事之盡而巳曽氏之族其可敬哉

塵外流芳集

塵外流芳集者友人蕭孚有遊永庵所爲詩而羣賢和之者也今六年矣孤峯上人編爲集而以是名之屬余序嗟夫人生無事登髙訪逺尋幽覓勝或放懷於水竹之間憩迹於禪寂之外一生復能幾遊遊而不能賦賦而不能傳者又何限古人於此事最是畱情而一觴一詠能使人稱頌爲佳話者甚不多見上人能集是以傳其胸中亦不凡矣倘刻之壁使後之來者摩拂而讀之或爲一悵然也

李伯玉太素脈

歙人張子克言太素脈始於黃帝岐伯伊尹扁鵲黃石公華佗孫思邈皆祕不傳惟陳希夷以授王朴而此術遂布於天下然余少時見攻此者甚罕故友湜溪郭公晉能傳通之亦黙不言近年通者頗多友人李伯玉得其法於鄱陽邵明善素其傳正故其術驗古今觀人之法多矣惟近取諸身爲尢切春秋公卿大夫察人禍福於動作威儀之際一舉足一發聲一形於言無不識其終身者至秦漢間始有論若唐舉許負亦能察人終身於一見蓋𨿽不及春秋公卿大夫之神而非後世之可及惟脈則古人僅以察病未始有以言貴賤者豈亦所謂祕而不傳者邪君能益精之何患不知人哉𨿽然吾亦有自觀之道書曰作善降之百祥作不善降之百殃夫人苟善矣𨿽欲辭福不可也苟不善矣𨿽欲辭禍不可也使爲不善而欲求福於脈難矣噫世之人誠能皆以是自觀則有不待君之觀也歟

蔬筍詩集

僧翠微詩不多見然每不苟作往余初觀其槁喜其彷佛韋王蹊徑嘗進以一語今見其嗜慕益堅譬之飲食猩唇豹胎與芻豢之悅口者皆卻而不禦所禦者乃庾郎之瀹韭周顒之晚菘文與可之燒筍蘇長公之蔓菁𨿽富兒之綺羅羶葷者所不取而風致乃未易及惟知味者知之翠微詩可謂得僧家之本也然使百尺竿頭更進一步豈不更可敬哉

彭翔云詩序

亡友彭君翔云詩鍛煉精確而不廢眞意如幽林曉花眞寂不賞如寒機夜織神專而心苦如深山遺老語言近質終有徳人深致如山醪溪防或使富兒哂蹙而知味者獨有所領蓋蘇老云後數十年天下無復有此文也巳然詩之爲言品律固不盡同要其同歸於佳卽葩浮而不宿於理富健而不永於味又安得如君詩之眞實可愛哉憶吾與君相從廬陵印山間君年四十有二三餘甫弱冠君弟琦初則長餘二歳笑談觴詠繼以講切或臨於水或休於樹或倚戶而立或促席而論率旦至夜漸中乃散未幾君死又數年餘與琦初皆纒人事而各散處旣而復鄰居於城𨿽時相合然求如與翔云共處時優遊永日不復得矣君死旣三十一年餘與琦初皆蒼顏皓首當時親知零謝欲畫其所與遊居之地池湮臺廢莽爲耕疇郁爲髙樹白楊連冢望之如宰如臯下馬而灑麥飯者皆非向之所執盛衰離合之迹如此可爲重慨而琦初猶能寶藏君詩手抄以示余評又可喜也嗚呼今誰知翔云者知者獨琦初與余耳余旣略爲評論而復疏其遊從之槪至其懿行髙節不爲宰物所知憐則琦初述之巳備世言詩能窮人觀於翔云尢信

遊興善寺詩序

遡淦冶而南百里有源曰吉陽山水環合土壤肥沃源有寺曰興善淸泉由後狥寺門而出瑯玕亂石間如琴磬然寺僧作亭跨其上修逕蜿蜒竹樹防宻頗有幽意相傳南唐後主同母弟李長者著華嚴合論其中論成騎虎上升遺像固在寺之勝以此夫自拔於富貴之中而遐舉於塵垢之外固亦奇矣然亦安知非見其兄沈酣聲色國境日蹙旣不欲爲微子抱祭器而去又不欲效智果易姓以爲民望故自托方外有避禍之實無去亂之名且其所爲上升安知非見其國旣歸宋懷不自安而竄匿其迹假是以神其說邪自古孤忠志士髙者托神仙下者托傭保往往然也距寺三十里又有陳橋廟橋敎後主不降城且陷死之嗚呼長者之去可謂見幾而作橋之死可謂見危授命其事乃皆在是鄕空山斷壠之間好遊者不可不知考也泰定丁卯余客淦南溪景翁張氏九月晦日訪寺作三詩景翁弟自翁亦有詩而老友曽先生諸君子皆賜和僧宗應作捲請書以重山門因敍以唱和之意而牽聫並述長者出處云

百詠梅詩

天地間奇花異卉無足當百詠者獨梅可以當百詠不厭愈詠而愈不窮雪後園林水邊籬落疎影橫斜暗香浮動工矣而竹外一枝又工近世劉后村侍郎積百篇又工餘族五山宮講積百篇又工須溪劉先生短調亦至百篇又工今見王君朝卿以二韻疊和爲百詩則又愈難愈工梅之精神標格何其能受人之賦詠不窮如是也朝卿曰子獨不見誠齋翁稱陳洮湖愛梅造次必於梅顚沛必於梅賡賦不千篇不止將不工邪余駭而起曰若是天地之生詩人無窮則賦梅者愈無窮後五百年餘當騎白鶴夜踏羅浮山雪中與君更共賦之

張子靜詩詞

張子靜樂府柔情嫵態芳趣婉詞紆徐而爲妍淒婉而餘怨如聽昭君馬上琵琶蔡琰塞外十八拍不自知其能使人斷腸也五言古體貯幽寄淡而不失散朗崇朴反古而自是敷腴如入宗廟而撫罍洗七言長篇浩蕩不羈悲壯自悼如公孫大娘之舞劍器也𨿽時有未適中亦可謂有奇气他日學益充神益完宜有大過人者子靜少負才志嘗航胥濤棹洞庭窺廬山衡嶽以自激發然迄今未有遇其尙俛首塲屋亦以經術幹時用哉

志銘

建昌經歷彭進士琦初【琦初宋瑞臣彭齊後】

余友彭君琦初以至順二年九月二十一日沒於五羊官舍其子鏞後二日亦死訃聞闔門二百指哭振閭巷郡中士友咸失色相弔其季子鎡跣足迎防逾年十一月庚午奉柩葬於廬陵化仁鄕印山新塘之原請銘余惟知琦初久莫如余不得辭也初至元丁亥余客印山琦初在焉於是時科廢十年印山知名之士尙不少日夜相與談說詩書諧笑飲酒而琦初與余尢欲自勵制行爲文務欲絕出世俗而追古人磨礲相髙出處不能相捨當時不知其樂其後皆遷城𨿽巷陌相望然各纒家患世故浮沈困耗而少年英鋭之气俱少衰矣延祐初元仁宗皇帝詔天下以科舉取士士气復振鹹奮淬以明經爲先而琦初以四年魁鄕貢至治癸亥又貢遂擢第授南昌縣丞秩滿調建昌路經歷未兩月有訴吏役不均者仇家共構陷坐解職防政耿公嘆曰玉石俱焚若此何以勸善防廣選行薦爲廣東鹽官居官數月以病終享年六十有六琦初少有通才直气外率內敏遇事見獨奇姻族之貧者扶樹使自給受侮者捍其患失敎者朂以學事之病於民力不能救則爲書以言於上又言文丞相當祠陳古今大義激切不諱故未仕而人信其能有爲居南昌摧折橫吏民多復業天歷初急造兵器飛符夜下連郡騷動琦初請貸官帑徐規以償事辦而民不知平反盜獄增復學廩率爲省憲賞識僦居一室圖史蕭然獨四方求文者滿座讀書夜分無毫末官宦意故巳仕而人信其能有守平生教人傾竭不吝校文江廣見黜捲有可取者必爲抄錄曰吾恨不能盡收又建言欲於貢額外取士故事不必盡達而人信其用心之廣其於學破獵萬卷詩文隨意引筆不爲棘艱余嘗評其文如春江晴瀾滔滔順流若可防玩疾風過之奔怒千尺或者徒見其敏實未覩其變也遺槁可數十卷有理學意錄有聞見錄杜注防同初名庭琦字士奇自號衝所旣以士奇入仕攺字琦初世居廬陵白玨自宋大博齊後分徙化仁鄕福塘曽祖文益祖子深學者稱坦軒先生父季慶宋兩與鄕貢國朝贈吉水州判官曽祖妣胡氏祖妣郭氏妣劉氏贈宜人娶羅氏贈宜人三子長鏞次鉉先卒次鎡孫漢沂洪余與琦初少壯俱艱苦無成琦初晚令若可少慰然一第一官眾人可致在琦初無足論者當今天子聖明海內淸晏宜得奇才奧學以論禮樂而軼三代若琦初𨿽獲登用又如是而止且死南州非命也邪而餘白首相失追歡思少年相期尢有可感者安得不反覆舊事言之琦初嘗喜以詩文屬余評曰惟子知吾文未病前數日猶寄示巨帙且曰吾將歸老與子論文如曩時蓋書至之日死矣嗚呼悲哉銘曰

積之深施之淺匪施之淺惟用之晚奮於鄕死於逺胡死於逺維忌之挽瓦完兮璧毀牂驅兮驥蹇嗟哉志士百世一慨【鎡公之壻】

張處士性善

至正二年秋餘友曽泰復以書爲其甥張治請曰治先君子以去年辛巳十一月十四日棄諸孤將以今年某月某日葬於某地之原敢以吾友顏成子之狀請銘於先生先生幸賜之銘死且不朽余時畱豫章不及見書則又致再四請乃發狀而嘆曰治余所知治之父性善尢余所知不可不銘張氏自五代時由貝徙吉竟居吉水文昌鄕西團世以儒顯曽祖崧尢博學有名聲旣不用於時則放浪山水間方笠騎犢飲酒賦詩以終祖同老登宋淳祐甲戌第歷贑寶慶信州三府推官棄官養親時相交薦徵太常博士國子監丞不就父希文克世其學性善生至元十八年辛巳初穎敏侍信州公側名士滿座咸驚異其早慧就學克勤夜燈徹旦母鞠氏念其苦常勉其少休君勤益甚弱冠以八韻賦鳴往往淩厲先輩試補校官就中選復薄而不出及仁宗皇帝肇復科舉君慨然曰此吾時也累試不合有司然磨礲相善兄道益貢講畫速化友顏成子貢淑訓克肖子再龍次榜則君文非不可貢可第也於是知有命矣君素孝於親篤於倫誼從兄防久勿克舉不計貧能卹兄子長失教不憚勞能訓君子謂此或常人可勉至於生死在前而不懼禍福切已而不變則非常人所能君常過友人値其大疫死病肩踵屬親戚散莫顧君嘆曰見病走非義也癘有神必不加禍有義畱旬日瘞死治病病咸獲安又嘗任裏役有劇賊匿其裏官責捕急吏教嫁禍鄕富人可脫已禍君曰吾寜自禍義不禍人破產購獲賊儒者類辟妖怪及見一鬼遂自驚動輒噤不敢向口常說仁義見一事適已自便或重禍人置淵壑且相笑語自以爲智其視君所爲何如也君通究經史子集山經地誌天文地理爲文操筆立書敎其子皆有文嗚呼世豈能皆累世仕宦卽累世詩書相追襲賢於驟貴而落逺矣吾志君墓以死生禍福不動爲難歷述祖考子孫箕裘不替爲可貴必有知道者知吾言之有可感也娶曽氏賢而宜家先二年卒子三曰治曰再龍曰源女二長適曽某幼適羅某孫四宗檜宗集宗杞繩武有遺文朱門問辧紀事珠玉射防提要若干捲禹貢沿革圖指南象岡集五卷卒錄十卷今雨集三卷程文槁四卷君舊寓永丰明徳鄕死於寓嗚呼君美文行而不見於時可銘已銘曰

文不騫逢之畸行不馳交之漓義也而癘走仁也而已夷吁不見古之遺

髙處士師周

嗚呼余銘髙君師周之墓其離合盛衰死生可感甚矣髙氏自吉州吉水歸仙遷雅莊爲世科望族至君和兄弟益昌國朝至元混一以來君和履任徼巡隱然有偏裨方略保障州邑洊摧劇防四境依以爲安衣冠名勝日集其門弟君器鄕貢舊名君寶當時文士故言文武兼備稱焉又數十年君以幼齡嗜學日有聞君又師事艾文學幼玉磨琢詞賦學校試率在魁列俊聲一日動鄕郡方冊姓名遂流布江廣湖浙之間方是時君在家庭爲佳少在朋友爲英遊賦詩飲酒往往自放間嘗來城郭與余遇輒縱意論文於詞賦友三山林允元潼川唐化龍江東熊瑞每平視無言𨿽合處恆不久而君和以气爲文如鷹隼之方得曠漢而騫長風也又數十年仁宗皇帝以明經修行取天下士君忻然曰庶幾可以展吾志矣然竟不合於有司又困於門役不復屑屑以科舉爲事由是避囂居城所居適與余爲鄰攜其子植過餘日循廢堞荒冢往還共談其於經史諸子百氏之書涉獵根柢能使余敬蓋與君防合之宻未有如此時者知君之文浸入於道雍容持重如老將之行師制敵𨿽有成敗利鈍而其鋒終不可挫也又數年君復歸鄕近故家餘十里而止𨿽山林深宻而賓客時至吾聞其與客共坐常至竟日幾席或經數日不徹無起去者可謂僻矣然憸人機巧裏役桎羈禍患巧中猶不能免薄俗日滋惡肆善消理每如此天歷已已聞君撫事感物慨然有不獲於懷用陶淵明天運苟如此語爲詩見詒往往皆感嘆自傷余復之曰天運苟如此相期在聖賢蓋期君以古人之事而不芥蔕於世俗也蓋君與余疎濶未有甚於此時者而知君之文與气俱揫斂久矣如瞿塘三峽之水霜降波平不見洶湧奔放之勢而人愈莫測其津源也嗚呼始終三十年之間而君之可喜可感具是矣吾嘗謂君英傑剛鋭之气自少至壯厄於科舉之未復自壯而老困於禍患之相仍君不以自惜而君子之論則爲人材惜之然於家無孝友之闕於人無忮求之過矩矱雅道涵茹斯文鄕稱善人斯亦可已君生宋咸淳甲戌死元統三年乙亥正月曽祖汝齊祖鴻飛父禮翁娶李氏子男三崧嵀植孫二同孫還珠有詩若干捲藏於家以某年某月某日葬於某山之原崧泣請銘余於君相知深宜銘銘曰

玉也不必其瑀珩梗也不必其杗楨用而不施不若行成不知其人視吾銘

兄子古臣

始余哭兄長翁兄子古臣年十五六哀若不可生尢奮欲揚其親今三十有七年餘與古臣俱瓠落無成而獨以後死又哭古臣其忍銘之哉古臣髫齔爲余兄後軒軒有大志不肯爲庸瑣刻意就學授簡輒成誦爲律賦有俊聲旣而學益昌恨不見科舉及科復巳逾壯一見所頒取士文體曰可無學而能然連試俱黜蓋其文浩博髙古而有司樂平易也旣復自嘆曰士生天地間當俯仰無愧外物不足深計築宅一區繚以松竹梨棗之屬村徑深窈野興蕭然書倦則灌畦倚樹與鄰叟往還阡陌間或循誠齋楊公故廬廢圃微吟久坐徘徊而歸人亦莫有知其心者余嘗觀其平居議論與其治家規劃使用世必有甚可觀然竟不試以死可慨也古臣於事親從兄取友皆盡道見事有不平者必抗公論見困苦者鋭欲濟忘其貧鄕曲子弟不率敎者必廸其歸讀書善研究有詩文凡十卷至順二年五月一日以气疾終得年五十有三古臣字希古初與餘同居吉水南嶺余後徙郡城古臣遷南溪不時相見見則必夜話連旦余晚歳多憂患古臣獨尙義欲取以自任嗟乎孰使古臣死無以慰余之老衰乎娶廬陵彭氏子介女勝娘將以至順三十年壬申十一月乙酉葬於所居之近中鵠鄕尙坑原余哀其有才行而不得祿又不得年故爲之銘銘曰

學而不仕也如璞不玉美而不章也如蘭隱馥才也爲讐志也非福嗚呼古臣猶在吾目

仲子尙文

延祐七年正月二十二日余仲子尙文以疾死四月二十九日其妻王氏暴疾死六月二日其子開孫昉逾期繼死短生不嗣哀莫置力其年十二月二十七日辛酉合葬其夫婦於吉水州同水鄕南嶺之西隱原歸故鄕從先塋也余傷其不淑買石以志之劉氏自南唐保大間由臨江徙吉水南嶺科貢相望尙文生而穎拔八歳閱族譜知攽敞爲宗系又聞曽大父大父皆以文學知名當世卽刻志家學經史暢析詩章淸麗出語間近韓栁年十三四爲律賦輒先庠序科復益研究羣書獵富探元夜諷晝讀文蔚以達不肯俗常有四書疑纂若干捲諸史纂若干捲雜纂若干捲丁巳試貢闈不利作勵志賦其言以勵志爲先利達爲末明年八月栁生於左腹旣潰而元气巳劣百體俱病羣謁醫不治危坐一室意良苦然見父母憂勩輒茹楚不呻矯爲怡愉家人或用巫史曰有命毋惑常執捲不置約之止曰兒無以忘疾豈以爲學邪沒之前一日觀唐史至魏徵獻陵之對曰太宗聰明可誠感何至爲戰國機術哉病中爲古律詩數十篇用意彌髙逺幼在諸子弟中蒼然有秋肅之色事二親甚謹疾革營市甘防節序悲喜若以不得久娯奉爲痛憂家念親時有逺慮而不屬其私聞親黨休戚病若爲進減身之不惜而愛气類如此居常尙气誼重知故未嘗有徳於人徒以賷志早沒宗族兄弟親戚朋友踵門痛哭悼弔彌數月猶依依焉尙文字文仲生丁酉十月王氏生丙申八月世居吉水東門夫死哭之過哀曽大父銓學者稱麓隱先生大父仁榮宋咸淳進士茶陵簿攺從政郎平陽縣尉學者稱習靜先生嗟乎人孰不病而病不可名人孰不死而死獨可傷妻子相從地下父母白首祖送天乎忍哉使其壽宜興吾門吾不徳至此柰何邢惇夫王逢原顯族多貴交故夭而名聞天下尙文地寒譽不出鄕亦其人不願人知𨿽嘗往來者或不能深悉也嗚呼古今之可悲如此容有之矣而吾獨以尙文之可悲又曠古之所無也死而有知其亦能悲此銘也夫銘曰

孰爲而賦也孰爲而附也孰爲而裂之決也爲懿爲醜其安據也爲石爲玉美不固邪爲鶚爲鷟祥而寓也邪歸來故鄕髙峩峩者墓邪

蕭生以吾

皇慶二年癸丑某月某日蕭以吾死年三十五餘哭之哀明年攺元延祐之五月其父熙績以書來徵銘余受而哀之如初嗚呼如以吾之不克其壽果可哀矣以吾少明敏事父母必達於順處家庭未嘗疾言遽色與之接而挹其和者或充然也始余客蕭氏見其遇事謹用心厚意其必有爲於世讀書爲文講析道理論世代升降得失常夜分相對童僕倦彊意彌厲尢嗜詩自選以下諸大家皆手冩聫篇帙寤寐體制間以所未見者試評焉輒曰似某某無不然被服淡薄如寒素其風致篤厚有可媿流俗者初熙績連孕子不育故以吾特鐘愛以吾生時家固未贏又多病熙績夫婦劬瘁良至晚賴其力以佚而以吾死矣其於人世父子之情爲何如也以吾病且死無他言獨敎其弟以娯親應門戚然曰吾不得以事吾親矣及死諸父昆弟親友鄕黨皆悼傷不能去於心古今以徳人君子爲難如以吾者世孰知之哉以吾諱貴孫曽祖某祖某文行爲世師表宋末以詩經魁天下授衡州推官學者稱艸廬先生父諱某熙績其字也宋鄕貢進士母郭氏先十六年卒繼文氏宣慰同知公長女配袁氏子男三人某某某女一人許適袁氏以十一月某日葬某鄕之原以吾初有志功名恨不在科舉時死數月而科舉興窮達𨿽有命亦可哀已銘曰

其履之醇醇其意之恂恂而不壽於其身嗚呼柰何乎白髮之親

墓表

蕭徳翁

君諱垕字徳翁姓蕭氏曽祖諱商老祖諱棶父諱煥宋贑縣主簿宋亡以國難死時君始八歳避難應變卓如成人公私應酧搶攘防三兄俱逝與弟貴翁表裏樹立公上之供給不能使之困鄕裏之機穽不能使之傷由是勍黠者避其鋒髙防者避其善於是官暴吏姦政如虎蛇東家西裏南鄰北屋鮮不披靡莫支獨君兄弟所爲多出人意表老成者相遜曰是二子斐然剽出如秋風俊鶻所向無前未可量也久之齒益繁居益隘遂益充拓其室構池園寖爲鄕里甲湏溪劉先生以其能以徳興其門書徳齋二字以爲之表其子永復求余爲徳齋記君名日聞於四方好施尙義修橋梁治道路捐醫藥給衾棺殺谷値嫁孤女奉賓客如是者類數十年不倦過者咸稱曰是足以名徳齋矣然君未嘗以爲徳爲之益勤吾嘗觀於世未少有徳於人輒自贊不已公之不自贊非矯以爲之者豈非其慈厚本於性其謙讓得於天有不自知其然而然者歟君長身丰頤聲如洪鐘直而有容質而不誇尙大體而不拘小節惇實理而不尙虛文然君尢以孝弟稱母夫人年八十有奇公養志無違率其子弟各爲新第鑿池以魚辟園以花映帯左右戱彩爭迎輕輿環侍親扶持其間眞若潘安仁故事其能使鄕裏朋友稱譽者不徒以其事親之力有餘而尢以其意之有餘不徒以其身之能孝而尢以其子孫之能孝也孟子以爲世稱曽元之不如曽參徒以其意之不能充廣耳若君之事親再世而有餘意有餘孝豈不甚難得哉君又友其弟弟死而哀不止豈不甚難得哉君生淳祐己巳享年七十有八子五人永憲某某某女三人孫男五人孫女八人曽孫男二人曽孫女二人君沒以丙戌十二月二日後十日奉柩葬其居之近易家山附先君主簿李夫人之兆左旣葬其子憲等旣求其姻友奉議大夫劉參狀其行又踵門而請余曰先人幸早辱相知且辱爲記其齋宇今先君不幸棄其諸孤先生尙賜一言以重其阡以爲千載不朽余旣念與君交久又賢其有令子故爲表其墓嗚呼數千百年之後丘落谷湮有登髙而望臨穴而嘆曰此宋仁宗端臣之子孫尙其封樹之哉

故宋張伯儀

嗚呼伯儀死且九十年矣而耆老談其風鄕人誦其徳子孫務詩禮闔門數百人指日可以盛大則君之所以樹善垂後者豈偶然哉君先世自貝州徙吉水曽祖文徳祖紱皆隱徳勿耀父謨不仕然以行取髙賢公卿間平糶四十年祕書歐陽守道常貽書江丞相萬里亟揚其善君名淑少自克立外重內敏謝俗嗜學受業大理寺丞曽公鎬弱冠淩厲庠序有聲名試貢闈屢防乙榜事父母以孝聞從兄弟以友著居鄕裏以善稱好善責已酬物諧俗視其父無不及辟園鑿池增置齋館圖史環貯花竹秀野日與賓客往還賦詠其間於世利蓋泊如也生宋慶元壬戌七月十七日卒咸淳庚戌三月五日娶吳氏繼胡氏蕭氏子櫸字天陞樞字天極天陞以芳年登漕貢孫文孫定孫喜孫明孫俱天陞子也克大其家曽孫觀老吉惠徳行文詞並駕古人建義學立奉先祠蔚然日進於禮樂元孫維申南復皆慕學尢奇旣以卒之明年辛亥十月壬申窆於龍潭吳家記之原至是文之姻友曰蕭某佳士也致文之意以其曽祖宋進士南城縣丞蕭靜軒狀來請表其墓且言鄕老思君未置嗚呼當君卒時海內名筆相望不以此時謁志以發潛徳顧待今而以屬余非文之克彰其先歟余觀世之大姓一再傳之後替滅者何限甚至丘隴荒湮艸生狐嘷不知其何人其或子孫榮華而飽食暖衣又不知彰其先美今君之墓百年異代而子孫方欲表以垂不朽其家之盛而後之益賢可知矣乃表於其墓曰

古稱爲善必有後天下惟孝友惟有徳於人者天必祐之鄕之君子必喜稱之以流於無窮太史公曰余登箕山其上蓋有許由冢云謂其風流不泯也於戱後又千載有過是者必式曰是宋善人張君伯儀之墓

胡

自黔婁以貧死幾二千年廬陵胡繼之貧可知矣之賢亦可知矣生名家上距忠簡公七世曽祖某祖某父某字尊生早以穎悟受知鄕先生博士劉公防孟禮部鄧公中文旣逾弱冠從余學以賦律論率魁鄕校皇慶元年科復自期其戰藝當首防而累不利詩詞天出而詞尢工淸切窈眇近世殆鮮儷性嗜酒稽古所得止以資醉憤世嫉邪不可柰何則托之酒與詞暢懷忘情少年貌固娟秀繼而貧病每見輒稜稜兀坐稠眾中然文益腴嗚呼天之生才艱矣若之成者又艱而竟以貧死命也夫死以至順二年某月某日得年若干初娶臨江敎授劉豈蟠女再娶郭氏子某今撫鞠於周漢臣未死時爲書與宣慰周公志仁及漢臣與常所親厚者以葬復爲書乞銘於余細字如平生余讀之墮淚復之曰吾忍生銘吾友乎子疾固未死死而不銘吾乃負子旣死逾一年餘爲銘友人蕭升周賀買石刻焉相率酹其墓而表其上曰

骯髒而窮者命邪疾弱而短者天邪白璧泥塗俯仰一嗟嗚呼柰何

桂隱文集卷二

欽定四庫全書

桂隱文集卷三

元劉詵撰祭文

祭王梅邊【名炎午】

嗚呼孰不事親而公能甘防盡歡如曽子閔子之以孝傳孰不居喪而公能苫塊飦粥如王裒徐積之廬阡其篤兄弟也如連璧奇木千載而不可分其從气類也如長風健翮得意而縱髙鶱其用武則力足以任乎鄕裏之保障藝足以守乎平原之鞬其爲文則精者出寶劍於千鏈沛者縱春濤於百川賴以排難者以之爲柱於中流待以舉火者以之爲谷於凶年聞其辯者疑其爲戰國之處士見其粹者疑其爲山澤之臒仙人方縱侈公胡爲淡服而疏食人皆行樂公胡爲晝忘食而夜忘眠蓋其可知者巳見於斯世之公論而不可知者𨿽吾亦不能以盡言嗚呼公年不躋於上壽而凶傲或至於耆耋公名僅發於六館而貪狡常一日而貂蟬生材傑而不見用於天下吾不知彼蒼曷爲其然詵少而聞名晚始相識𨿽十五年之未多貴情好於一日每暫離而卽書常久防而恐失談何微而不窮辯何異而不一非悠悠之論交觀勢利以疎宻公昔初病吾往候公公喜我至剪燭夜中後聞向安每報每喜於公何益心則如此三月欲盡報公在門雨車淋漓握手忘言蓋入城末就乎賢子之養而先急乎朋友之共論慨此意之迂濶豈流俗之所能旣相從於累日復別公而有行公云此行定隔千古孰知斯言之防曽不旬浹而公貌不可再覩矣公有令子𨿽死不亡獨風流之永絕增鄕國之防傷公魂何之公柩返鄕倘斯文之足慰尙彷佛於一觴

祭彭衝所【卽琦初也婿彭鎡父】

嗚呼衝所四十五年之交遊今遽巳矣世間有不可失之友今遂死矣憶歳丁亥吾來印山吾始二十君過其二以意气而定交甚金蘭之相契風窻雪案雨笠晴轡何遊不同何理不議春園新花秋墅髙桂我棋而喧君斚而醉大篇短章奇文奧義或一辯而千言或一筆而萬字君如大海奔放不收我以溪澗亦逐其流君如騏驥蹴踏九霄我以駑駘並馳其輈或同異而角立卒至善之是求取言笑之莫逆終琢磨而若仇咸黙契於古人遂顚倒於俗儔乃若世故轇轕遊气酢酧常利鈍之共濟每亨困之相謀所與談者至親有所不知所與俱者同气有所不侔君晚決科遂滿夙心簮花曲江聨騎上林貳邑佐藩四馳厥聲我方灌園抱甕郭門君有書來心必相論𨿽蜚伏之各異而情好之彌惇昨歳二月君赴番禺艤舟蒼亭旗斾舒舒建帆把酒敍別斯湏謂重防之非久乃望瘁於馳驅挾冢子以俱遊慘雙駕於靈車初得報而猶疑今撫柩而長吁何彼蒼之異好叩大鈞而無途朔風吹波春雪裂膚峩峩石灘翛翛穹魚君歸良苦魂魄何如我多患難失君愈孤君亦知否當歆欷歔魂兮來歸爲飲此壺

祭夏深道【卽婿夏昶之父】

嗚呼深道於是往矣環百里之風流於是喪矣三十年之情義不復曩矣尙憶相從君我方壯顏如煙玉談經春浪气傾公卿車轍塡巷交遊南北文帙盈囊錦輿扶親頓足髙唱吳魚入饌燕酪流觴兄弟竹屋聫吟共賞傲東月之晴軒宴荷亭之夜帳淩絕岫以吹笛泳大江而縱舫解紛排難振弱拔枉一時气槪見稱倜儻固流俗之辟易亦气類之所仰何二豎之無情乘六气之乖爽堅車中之髙臥閱寒暑之消長坐不離於重氊行不捨於壽杖似鑿齒之半人老一窻之天壤嗚呼馳騁之姿局以拘攣談笑之懷雜以痛愴𨿽神情之未減亦姻友之共悵何鳯皇之在藪而雕鶚之淩空天驥之跛足而豺豕之走壙也嗟維久要申以婚黨旣欣同而戚合愧情宻而迹曠每懷問安以慰慕向每懷劇語以見敍暢曽中心之未酧忽長逝而觖望思周旋之平生增淒悼之萬狀偶膝瘍之爲梗覺拜跪之猶彊遣愚兒以往奠寄老淚之橫放

祭楊西有

嗚呼世未嘗無公孫僑管夷吾之材常患位不顯於時世未嘗無王彥方陳太丘之行常患名不登於史嗟惟西軒振拔自已遂繼喬木郁爲杞梓鄕有霆雨君爲之幪鄕有螭虎君制其鋒君所排難如翳而風君所煦撫如饑而充其遇事如太阿龍泉之淬秋水其急義如髙鴻俊鶻之鶱長空其气愈謙而王公貴人忘其勢之峻其語若訥而遊士俠客喪其辯之雄崇門盤回大第髙矗冠佩從容詩禮磨朂兄弟急難如手於足肅我階庭睦我姻族歳時拜起家法桐木伏臘詠觴淸風杜曲弱冠羣英气撼塲屋追故家之遺意愧四境之流俗忱倡勇之在君紛襲芳而繼躅而況名駒長鳴薊門靑雲縱靶魯後周前或華發之懷綬或靑年而乘軒謂從此而奮舉遡螭坳而淩木天何天道之無慿乃賀廬而弔庭易袍笏以苫塊變防衣於素纓昔之笑談今爲防防哀此痛之良酷諒行道之撫膺嗟君材之槃槃竟大器之未施譬騏驥之伏櫪縱駑駘而爭馳幸繼志之有人終興門於他時顧惟君我相望英槪曽托姻之幾何遂永別於千載懷綢繆而不語持杯酒以逺酹春云彌空春雨連晦思君平生一慟如對

祭蕭從吾

嗚呼吾哭蕭氏素心翁父子二人矣今最少如從吾亦復哭焉其哀爲何如也君少穎悟卓有立志謂當乘靑雲而縱八極何所不至柰大化之生材常進退之倒置捲經綸於一堂傲多變於睥睨園林淸宴花竹春意蓋善察脈者先療疾病於未然善操舟者不以波濤之可畏而識者以一家一鄕而推之固知其可用世也方將建大廈以成肯堂之志遺一經以爲燕翼之計胡中道之相違溘朝露之忽逝崇霜疊雪憂集禍萃山空兮木落鳯亡兮皇謎遂使慈闈哀哀白髮悲淚猶子防防孑立麻繐𦇤褓呱呱朝暮誰視而阿大中郎爲之寡懽而鮮悰端居而永欷𨿽然事有不必憂理有不必揆覆乃培之基禍乃福之隧試遐觀於古今可含笑於下地追維平生所契者義晚失良朋相望誰慰薄奠一觴有隕其淚

祭仲子尙文

嗚呼尙文汝何辜於天而至此極邪憶汝之幼素多病苦吾客於外憐汝者何曁年七八從吾四方志气嶷嶷書聲瑯瑯援筆而寫輒已成章吾常期汝可興吾門但疑災疾或不可以久長也巳而年學俱長粗有俊譽磨礪簡編適際科舉推汝之心蓋自以功名之不足取也戊午三月汝感腰疾五月稍安汝自治藥吾猶不甚以爲意其年八月吾歸南山汝亦繼來路逢疾風至則感冒吾與汝連牀共語汝云右腹之偏若有瘡塊隱顯可疑吾令歸城速治吾亦旋歸則汝瘡浸長徧謁諸醫或云宜消或云宜潰歷試諸醫而瘡勢驟進矣汝書抵吾齋云比連服內消丸不見內消但覺內長此十月間也遂用外科貼至十一月初三日瘡潰出膿數升汝口呼痛汝手沾濕吾不忍見聞次日精神如常人朋友皆賀吾復得壯子𨿽吾亦自謂是當愈矣夫何證狀變爲弱虛連用剛劑幸而復振其年歳晚次年新春又謂當愈矣汝於此時有感必詠聞唱卽和其心忻忻恨不一日從朋儕以快紆郁也吾三月十一日遷居城西汝以是月末病復進自是元气益羸東支西敗朝劇暮差遷延以至秋冬如春空之旣霽而旋雨餘燈之欲滅而復明也汝痛而呻吾與汝母汝兄必在汝旁毋以爲心汝痛暫息意暢而怡吾與汝母汝兄必在汝旁共爲之喜𨿽心知其不起而猶兾其萬一苟延也今年正旦汝猶彊稱觴觀賀客題名至元夕意愈不樂然危坐相對何所不言經史環枕隨意輒讀孰知其僅越五日而旋死邪嗚呼吾祖父之徳非宜夭其後者而至此何邪汝之顏貌與汝所爲非宜短折者而竟至此何邪疾病人所不免而汝病獨異於人醫藥以濟夭死而醫藥至汝而無益人死則有妻子可以嗣守而汝之妻子相繼而俱盡父母兄弟非不用情骨月親友非不效力智窮神獘無所歸咎不知造物者意竟何爲也天地有窮汝父母之恨無窮也汝父益老汝母多病一餉之適意思汝輒痛不知汝九原之下意又何也今將葬汝夫婦於故鄕南嶺西隱原山之右汝曽祖麓隱先生之墓也山之左汝祖縣尉習靜先生之墓也汝生不逮事死而相從其可樂或尙能如人世間否也吾爲汝墓銘銘汝良痛汝其知也邪吾讀韓魏公侄墓銘悲其早年羸疾以夭一妻一子一女相繼以逝汝之可痛大略類此韓氏非不徳也汝之聞此其尙可少慰也明日庚申先以汝柩入壙後日辛酉汝妻喪繼至而後入壙汝母汝兄當臨穴永訣汝父以今夕先奠一觴汝其知之

哀戴用齋

皇慶二年癸丑十月二十有二日用齋戴先生死以十二月五日葬友人劉某悲其有文章而窮以死也作哀辭嗟斯人之生兮患不爲賢胡絢羙之如君兮秖以爲窮之愆學如武庫之森備兮文浩浩乎如山川謀可以彌世故之轇轕兮辧可以折堅白同異之元然而蔽風雨僅有環堵之室畜妻子則竟無一頃之田仕不拔於儒選之調算不及於下壽之年病霖雨而無裹飯兮黔婁之衾蕭然瓦燈寒而無輝兮孤兒咽而不眠緦麻不足於數人兮孰負土而廬阡誠以才而至此兮願以斯文而回彼之天嗚呼萬古一理兮徒有淚之潺湲

哀楊秋山

往予幼時聞公名籍甚意其遡風雲取卿相直不一日豈復可進而友哉時攺公爲民吾鄕予始以諸生見公稍察其純折輩行與交特相好於是予之悉公者深矣公少尉廬陵入郡憲幙以斯文自任不喜作聰明常爲道人服行田裏間察陰事祐弱擊彊諤諤以臺諫用郡邑至出嶺歸隱而盡洗前念浮沈俗間若無所能人先士大夫死義固多而廢處者往往或以才不諧世老不堪用才與年如公而確然不動心者殆鮮閒居無營故人故吏鷹揚滿眼列鐘鼎蕩閭巷慢慢若不聞覩性喜客傾倒談笑無復底蘊故知細論坐久隙語或嗒然長吁則世亦莫能測也與人交謹往復謖謖行市井間若不玩然心所不合或竟坐不接一語近年以來諸公貴利自薄以文髙相譽不吝至褒以周召不爲意公亦不肯泛應應亦不一字過情故紛紛者若不相樂而心實嚴忌之郡俗習爲小有挾卽侈然躐處躪躒前輩漫不省獨敬公挽與並公於年長一日者必遜下或因以少化廣坐崇勢談笑方張公間以舌防健者輒愧屈此其平生聰明無所爲用而入於議論間猶如善庖之芒刄老吏之案牘妙中肯綮而隱慝不得遁伏耳憤世嫉邪自托晦嘿古冠敝衣動必矩法施於事爲乃不爲修飾古所謂通介者其在斯人與予嘗評公平生發姦摘伏如趙廣漢剸繁治劇如劉穆之活死命不自伐如錢若水杜門敎授如管幼安詩酒遁世如陶靖節老爲諸侯客如杜子美守窮不妄干人如陳無巳此皆其迹也若其自得𨿽予亦不能知也嗚呼余初識公時猶妙風致蕭蕭如仙人愈防愈老自號蜀皤數年埃黒生面然猶意其未死而竟以死亦可哀也人生讀書抱才入官用世曽不少究而窮處以死天命竟何如也予少不可於時從公周旋迂濶今已白髮過半矣前不能爲公用世之經濟後不能爲公立身之名譽徒混混爲眾人以老而公所爲取者竟何如哉感公生死視他人哀特甚敍壙志之所不及作哀詞曰士有出而爲幹莫兮俄折而頑仕不數年兮四十投閒結爲瑞芝長虹兮何復見乎人間哀哉乎秋山

書【小柬附】

與揭曼碩學士

詵昨歳聞遷直集賢遂以斯道日侍嚴近天下幸甚閣下宜得此久矣而天下之所望於閣下者則不止此也位日髙道日尊天下之文體日益取正於閣下天下幸甚古今文章甚不一矣後之作者期於古而不期於襲期於善而不期於同期於理之達神之超變化起伏之妙而不盡期於爲收斂平緩之勢一二十年來天下之詩於律多法杜工部早朝大明宮防府秋興之作於長篇又多法李翰林長短句李杜非不佳矣學者固當以是爲正途然學而至於襲襲而至於舉世若同一聲豈不反似可厭哉其於文則欲气平辭緩以比韓歐不知韓歐有長江大河之壯而觀者特見其安流有髙山喬嶽之重而觀者不覺其聳拔何嘗以委怯爲和平迂撓爲舂容束縮無生意短澁無議論爲收斂哉故學西施者僅得其矉學孫叔敖者僅得其衣冠談笑非善學者也故李杜王韋並世競美各有途轍孟荀氏韓桞氏歐蘇氏千載相師卒各立門戶曽出於歐門而不用歐蘇氏𨿽父子亦各務於已出蓋士非學古則不能以超於今而今亦何必不如古使吾自能爲古則吾又後日之古也若同然而學爲一體不能變化以自爲古恐學古而不離於今也蓋嘗讀閣下之書上不遜於古下不溺於今詩古矣而不可以指曰自某氏文古矣而不可以指曰自某氏此善學者也學古而能使人不知其學古則吾自爲古矣無他學古而能爲古人之實不徒爲古人之文此所以能使人不知其學古也此所以能自爲古也僕少頗疏劣其於斯文非有意於述作故亦多散逸然間嘗取存者讀之似亦有視古人無甚媿者夫知音之難故有曠千載而獨得僕也幸得與閣下並世而立亦嘗辱一言之知恥而不以質正於左右則後而失其時矣謹略錄所爲文若干篇及朋友所梓詩一集獻於下風得辱深評而極論之甚幸古之投所業於公卿者皆以干進也如僕豈有是心哉倘有以爲之不朽則曠六合千載而不可數者豈不在是乎干冒崇嚴無任兢悚

與歐陽圭齋學士

詵惟道之在天下不必盡在縉紳之士亦不必盡在山林之人而縉紳之士處於尊顯故其道易孚山林之人伏於窮僻故其道難達然古之人固有名滿天下文布遐裔而出言而人莫同其樂防意而人莫知其微徒同聲附和以名相求獨山林之人乃有遙悟於千里之外而不能以相語者又有吟哦閭閻讀書著文自得千載顧視流輩無足爲語而知崇髙富貴之中有道所在而勢分之隔不得以相從者斯二者不得値於天地之間久矣然縉紳之士不得山林之人以知其心之微若少缺於其樂而不害其道之傳山林之人不得縉紳之士以知其道以發其心之所樂則有槁朽於木石而巳故自古士之立於班行之上苟有以自見無不著稱於時而其負斯道者遂爲四海之河華一代之師表而山林之人則曠世不聞有以斯文斯道自樹於千載若漢之揚氏唐之韓栁氏宋之歐陽氏者豈斯道偏在縉紳而不在於山林與吾固疑其有甚不可傳也是故山林之人倘知道之在已亦必趨乎縉紳之有道者質焉至有自號於縉紳曰吾之爲文之深愈於天下之人而縉紳之有道者亦必進之若知已必使有聞於天下後世是豈徒以爲聲名哉徒推有餘以賑不足哉亦必其意之有樂乎此也嗚呼非眞有道者不能也閣下鐘山川之間气當科舉之興運大廷偉對天下稱誦不二十年遂躋卿輔雄文奧學淩厲當時天下之人固以閣下爲天下之歐陽子也而閣下乃自謂爲廬陵人廬陵亦何幸復有一天下歐陽子哉詵廬陵人也自少頗知爲文而知道不在巳故亦不甚經意而於閣下之文𨿽不多見而若有以知其心喜道之在縉紳者復出廬陵而衰老不能走京師以蘄一言之相契謹以其所爲詩及錄其所爲文若干篇以獻古之投文者或蘄於用世若詵之衰老皆非有他獨庶幾一言之相契耳伏惟憫山林之老朽有以慰發其心黼黻篇端使鄕人子弟借以畢梓以見信於來世諒亦閣下之所樂爲也干冒崇嚴無任悚栗不備

答揭曼碩學士

去秋吾吉夏仲炳歸得二月所惠書甚慰執事身居崇要有論思撰述之責而能念及山林遐逺時賜音問非觀勢之時所爲也所論天下徳行文學之士蓋自有其人若僕何得與於其間或者謂江西爲可薄則實不然姑以宋三百年而論二程起河洛橫渠起關中濓溪晦翁南軒起東南皆爲道學宗三蘇出蜀歐陽出廬陵王介甫出臨川曽子固出盱江皆以文學名天下後世蓋扶輿淸淑之气周流於天地間互爲丰嗇厚薄安知後有作者不生於曠古無聞之地乎且人之習於聲何常之有豈可以一時一人遂有輕重髙下於其所生之地哉執事以爲何如執事之文皆於日光玉潔之中而有河傾海倒之勢其鳴於千載必矣又何必其不江西也玆因鄕人某往京師謹此問起居末由防晤萬萬厚自珍愛不備

與鄭鵬南憲使

某伏處山林聞明公名滿海內久矣曁其來南則又聞其覈污警惰夙夜勤政姦貪褫魄煌煌如風霆之日呼震於其上而不敢以寜竊以爲此古賢士大夫也安得一拜下風以觀其聲光誠不自意大斾之回少畱廬陵辱過敝廬遂得承顏接詞者累日又不鄙薄賜教以詩以明公之文學議論髙出當代而下聽於愚盲而後知大人君子之用心與流俗異也明公朝廷之所倚注班行之所推重入爲臯防出爲方召觀風察俗則爲張範承流宣化則爲龔黃此人心之公言非獨某之私贊也如聞臺省交除但不知果就何職相去差逺馳慕柰何某自別明公之後益就汨沒然閉門讀書確守矩矱不敢有一毫意外之希慕朝廷搜求遺逸過防明公推援而心恥以聞達求於人諒當終老於書冊間耳曩者一子頗肆力於學旣逾弱冠病及兩年以死心甚憐之自爲之銘不自揆度欲幹明公大名爲之篆額所以償其短世慰其土中之幽思伏惟仁人惻隱之心特賜允請則某與逝者俱感明公之盛徳無窮也干冒崇嚴不寒而栗

爲仲子尙文聘王氏

惟季秋爲四時之淸气九日爲千載之佳節於此而奉啟偉人則竿牘陳言秪以爲瀆而況婚姻至情禮不在文請得以略詵他日行東山涉字水撫其競秀合流之勢起伏萬貌坐念自有宇宙以來其人品磊落英豪固不可盡數而百年之間飛霞頡頏峩弁相髙亦復何限然聲光起伏往往不可以玩其喬木舊家蒼然歳寒傲霜雪而不變閱桑海而大耐者其有幾何有如名門忠厚以爲本禮樂以爲文盛時掉鞅宦途角雄塲屋聿爲戴景執事昆仲才可以干莫器可以瑚璉識時應世聨芳競爽闔門千指歳時衣冠雍容可畫鄕裏指之爲太丘之閭公藝之族橘中之棋非深扇外之塵不至豈非山川之气所特鐘者歟其甲烏衣踵三槐爲世道柱石且有日而婚嫁扳附豈冰氏子所敢企其下風哉次兒尙文年可十五嘗鼎斯文或賞其可然淡泊相遭當求其稱而蹇修惠言乃欲舉令嗣靜學之次玉女爲之配循避歉然質之秋山先生而以爲信因念諸父因依固嘗有一日之雅而又從宗兄以識靜學衝襟防識當時竊有願交之意而今乃得爲肺腑之戚誠所甚幸用是不揆其情而廟焉穆卜以不腆書幣請焉百世子孫之好將在此而宗祊實嘉賴之臨筆不勝忻悚俟命之至

與楊竹磵

曩以哭子之感重累書奠𨿽嘗奉尺書爲謝終以未得造門爲歉相望二百里只重瞻遡耳邇者來城始聞令弟明齋遽爾捐館使人驚怛不自已明齋以名家識時之才當昭代右文之日外歷藩宣內任淸要朋友之間方望其大用以究設施庶幾世道與有防賴廼今中路折軸四方盡傷兄弟之情如手如足當何以爲心邪抑古今痛事如此不少以數觀變以理塞悲爲國家自重乃親友之至願也未能躬唁伏楮拳切

代王通趙氏

遡銀潢於異代文防猶新懷珠樹之舊家聲華巳冷幸裏閈獲托於平生宜婚姻逺啟乎兩姓顧閨房旣能繡於平原而兒稚豈並佳於逸少福徼百世事定一言有女不以與凡借重直同於九鼎之子歸宜其室相成倘副於三槐

與平坡

詵作疎兩年殊切馳遡乃忽聞尊公奄逝使人驚悼不巳坐念前朝宿儒零謝殆盡使後生小子猶及聞正始議論之髣髴正賴後凋一二公行爲鄕閭之典型文爲學者之領袖暮歳巋然砥柱薄俗使同裏各得其分如得質於太丘使過門各得所願如得見於司馬詩書科目之效正在目前而不克少竢階庭之奮達此吾黨所同慨也時暑方熾尙惟饘粥加勉不勝至願

答郭方春

詵不相見久矣中聞賜訪又以畱外不得防晤獨時從令兄往還知動履安勝則𨿽不見猶見也遞中忽披手書讀之忻垂示髙文皆有至味大抵脫去流俗務就眞實古之作者正如是耳苟未能忘情於衒鬻則以寡理爲雄壯浮靡爲博贍但可欺誑聾愚耳石洞詩猶有韋王風致恨今世識眞者少若此空山絕澗之意誰與領哉見敎人有傳詵若不滿於科舉者此告者之過科舉取士尙矣漢唐以來名賢多出此途此明時之所以网羅天下之英俊者也而誰敢小之其間賢愚不齊從古巳然譬之大化生鳳皇麒麟之瑞豫章楩楠杞梓之材與樗櫟稂莠菉葹蕭艾防鴞虺蜴雜然而並興天亦安能規規然而擇之又安能使瑞與材皆無覆載生成之偏哉蘇明允李方叔之流皆未嘗得志於科舉韓退之曽子固皆累十數試而僅一得詵𨿽無似亦頗知命安分何嘗置忿如或者之論哉所刋程文非惟未嘗開口論其是非亦志气衰惰世念日薄乃未嘗一過目也足下所論四書之獘甚善然不敢附和者恐不知者指爲忿耳足下相愛又謂之不待科舉而重此不敢當但科舉外物非人所能爲若立身行已差少過失則俯仰之間自有眞樂然未易能也足下停蓄其學不肯羣試於有司作文制行皆在科舉外此尢可敬恨未得相從以消鄙吝也詵一向畱家頗有應俗之作未能寫寄仲敬逺逰似未爲得何不姑處館娯親力學俟命然男子生而志四方安知不遂以此遇也兒輩今歳亦畱家附道多謝何時到城當得面究不宣

答周如防

別後獨坐一室深思共語忽巳在百里外殊用悵然兩日抵家朋友還往度日夜歸得書發緘讀之推與過情而待所尊敬歉然不敢當人生無如朋友之樂然英妙可與晤語者甚難足下學勤而才富爲文皆足以警發衰朽譬之寶劍𨿽未出匣自有斬犀兕破蛟鱷之气僕方以得講切爲幸而足下乃禮防逾甚可見懷寶而不自矜也周伯仁之牛心炙蘇長公之蜜雲龍皆當時大賢故舉動言笑輒足以傾一時而名千載若僕之好徳樂善則有之而身處窮約其言語何足以加毫末輕重於朋友哉至論僕之爲文若過髙深而不利於塲屋者僕正恨不能髙深果髙深𨿽不利於塲屋不恨也況爵祿外物自有定命卑淺者且可得髙深者獨不可得哉見諭欲示以髙文尢所願見防面當在旦夕得劇論也敬堂畱瀘東未歸談間亟稱才美志行恐髙尙非淡泊儒家所能淹未知其能小用心於訓廸否足下度其可甚幸

與彭居所

詵於名門相好之義不待申之以婚姻而後篤宻也而況托姻方隆哉君處山林我依城郭相望要不甚逺佳時暇日旣不能幅巾杖履扶攜阡陌以共一笑之樂而書問之往來詩簡之唱和亦且濶焉如許則徒恃此心之同耳執事有過人之俊而自處於謙約有經世之蘊而自托於晦藏靑峯流水花檻藥欄超然隱君子之趣若非世俗之所能混者而階庭子弟方且振翮仕途揚鑣道閫過長沙而思賈誼之達政窺五溪而想伏波之立功蓋常挹其議論熟其詩文江岷源委蓋有自來則吾之於君𨿽未見猶見也詵疇昔多幸辱君賜之主維以令弟某之長愛許適小兒某甚盛心也結言以來亦三四年惟恐其箕裘之不能襲詩禮之不能朂以爲君辱而孰敢有意於早成婚哉今年及志學亦差若可進萬山諸賢過而撫之曰足以賦桃夭矣敢用歷吉以是月丁夘奉書納幣於廡下所謂不以微薄廢者惟道義歳寒將恃此爲萬世子孫之福

與李方心

某欲拜書久矣而輒墮因循中承尊字此時欲冩數篇鄙作求敎冗故未及卽答旣而擬十月間必一到印山因得求見則面語爲詳而筆墨可廢也乃多雨久稽故鄕竟不果往𨿽情如此而欲不自媿罪不可也卽辰霜气益嚴想尊候佳適不知日食米可幾何去年聞喜食麵亦果否每觀牋翰辭气蒼然只似公健時未嘗不以喜以敬科舉興公固尊宿不復屑而某輩亦老項不作數矣幼聞旗鈴晚復見之可慨也今之時文往往夫人自以爲能鎛駑驥一驅無復知媿然世間伯樂實不常有則文體固未可以復古也春間有袁氏者欲作賞試適與申齋皆不暇命題多非本意今見謂有二三百卷然全未考靑原賦亦未見好者或得佳作當錄呈也六月來又與申齋衝所約爲課試意以激厲兒輩初行此規作者頗多今則有題而無捲矣至如學校季試所謂彌望皆黃茅白葦誠不曉其何故明經古以爲難今𨿽但記見成注腳亦未見其人某少不力學今聰明荒耗其遺忘不待數年以後況欲求斯言於科舉之外邪先生學有淵源平昔所得還可疏示一二否某近畱南嶺有數篇應酬文字謾錄求教以塞嚴命邇來斯文亦復可嘆眼中巨擘非不滂葩駿動一時意向病在誇多求防不知古人務必傳者亦爾否也如某輩但能識其如此耳先生以爲何如

與滕玉霄

自明公之歸洪也不及一書奉問起居自以爲心之所向千里如對固不計乎書問之疏數也頗聞辭榮投老以詩書賓客自娯四方所共髙而朝廷之倚注方切安車召還盛之白玉行且見之僕窮經山中日向皓首去秋亦嘗來洪非爲科舉亦欲因以見明公乃聞有臨川之行科舉懸於一夫之去取所不足惜所惜者到洪而不一見明公耳明公名滿天下齒牙餘論所到諒不靳也親友李兄廸吉肯堂殿講之諸孫談命奇中自號心天欲掛一簾於浦雲山雨間非借明公大手以表章之不可故介僕納拜於庭下倘辱回盼則其長價豈特右軍八角扇哉干冒崇嚴臨楮愧悚尙期厚加珍愛以膺顯擢不具

與羅養正

自君入南不敢奉書以候起居以君方驅馳於國事則山林放逸之民固無事乎書也如防驛傳上下亦承寄聲深見不忘獨媿僕失於瞻伺不及走見耳一命之士苟存心於愛物於人必有所濟矧執事以英傑之才明敏之見防贊憲幕事無不統一道之民防惠必多此流聲之所以逺布也臺省需賢靑防縱靶在此行矣某今歳仍城居亦時到鄕數與明宗羣從令似中捨相防皆安樂無他因城西吳某以臺檄補憲掾謹勒此以寄鄕慕某爲方崖禦史之懿戚俊爽有文學艸廬吳公曼碩揭公皆所盼異以鄕人之情振徳而輔翼之幸甚相望甚邇末由防晤惟兾保練以亨奮自愛不宣

與鄧善之【代蕭煥有】

往畱京師辱不以其年少學劣進而敎之周旋累年所以警其不及而朂其成者良至求知已於天下捨公其誰賦歸以來從遊殆絕豈無他人以爲獲交於明公則所謂於山見終南於水見黃河誠不敢以泛然他挹也明公以昭代之才久處嚴近議論髙朝廷聲名滿天下班行之間殆鮮其比中間假節南來首以文行重儒風復以憲綱範俗獘其所素蓄當益以展布竊以士君子之仕也所以行道而道之所寓也惟文章足以飾皇猷惟政事足以振世運方今之官爵𨿽皆可行志而惟館閣可以不負其文章惟風憲可以必達其政事明公之文章則居館閣政事則位風憲矣他有美官復何足道外此則尙未爲宰相耳蘇明允有言天子之宰相可以生人可以殺人而求一言之幾於道則不可得明公先有其不可得者宰相直外物非明公之所難也某曩爲桃源州教不數月以歸杜門讀書又二三年始受臨江照磨簿書劻勷苦無自得之趣然心之不可必不肯苟隨𨿽時有平反而獲罪於上下至矣以是復奉身而退其於仕進豈不甚可嘆哉然皆不足爲明公道獨惟明公天下所同慕願一見而不獲而某幸有疇昔之好乃不能走千里以盡所欲言以此抱媿殊耿耿也偶聞有便人書此薄寄拳切錢塘素所欲往明公在焉防在旦夕惟厚加保練以國家斯文自愛不備

答王宜父

歳昨別後每懷先公從遊之好內傷於心自謂文字之寄痛涕泗之示感不足言也因念友道之薄於今爲甚大家貴人則必於勢利之足以軒輊者傾倒焉鄙夫遊士則必於勢利之足以相振者奔走焉否則未有不難合而易疎者也先公之於僕僕之於先公皆在二者之外是以愈久而彌惇旣沒而不朽而豈流俗所能知哉頗聞執事居憂讀禮動法古人四境流譽於是足以爲梅翁之子矣於是僕之見執事將如見梅翁矣然不敢以書相勞苦者懼徒混孝思也新年相望益重馳慕晨興得書慰感兼集非獨不忘其契濶而且有以寵光其荒寂誼當引卻而不敢受恐或者以爲不情耳於昭盛心藏之無斁宅兆之卜固不可輕然陰陽使人多畏當擇見之髙者謀之遺槁巳錄出甚善其間編摩校治昔者尊公用力勤矣亦不可不過目而後入梓至於述行昆仲亦當先自編類𨿽其大節昭著在人而必有隱徳非外人所盡知者推先公之心𨿽十易槁不爲厭也

答蕭敷先【代長男立敬】

惟婚姻辭無不腆而浮恭長語則不敢瀆且先施實命之矣故亦直敍梗槪以復於左右每念異時名門諸老寤寐詩書虛右以迎四方之賓遊設醴以肅當代之耆碩而老人大父定交尙矣並鞅文塲聨鑣京國意气之盛豈特足以爲一時之士契將百世子孫綢繆因依之好未必不基於此矣親家執事禮樂聞家珪璋雅士少而嗜禮處紈綺而能有其風壯者有猷閱輪云而能傲其變以順親成身爲先務以敎子明經爲彛程方今黃卷夜燈誦比屋文昌之光屬天漢擢魁蘭宮上軼乎壬戌之芳躅固可俟也門寒宗敝理之乘除消息且不敢有頡頏相先之想而況婚姻禮云乎哉乃昨歳有談令季子明秀可妻者欲以長弱息某室焉某聞而疑之蓋不敢以偶於大者今昔所同而功逺乃道執事之心所厚者斯文所薄者世俗所急者道義所棄者資裝是以有取不然豈其食魚而無魴鯉哉書幣有嚴辭曰納采敢不下拜歳寒初心惠徼無窮之福復自此始

與羅志行

惟兩漢專門之學迨唐猶盛至先宋衍其義爲文於是辭華尙而經術疎矣國朝崇雅黜浮以實取士而後士以通經學古爲髙然講理而不壞於聖賢爲文而不失於規矩者蓋亦良少學宗大雅四方所推尊公旣以英聲茂實振鐸而漲其流執事又以靑年美才橫經而繼其響光前聞而掇世科玆亦何難小孫年浸以長求師而學正喫緊用工時也歳月荏苒敎者有竭盡不倦之工學者無憤發自拔之意箕裘之繼甚爲凜然敬以書請於左右倘不鄙夷肯爲惠來則煮葵讀書相與切磋究之豈惟二三子之幸亦僕衰老之願也

與楊西有

惟異時舊家相望喬木連云誦之頡頏衣冠之還往何其盛也時運乘除而疇昔防合之樂殆不可數入城以來時拜忠襄於鄕校以爲斯人耿光至今照耀乎宇宙而其子孫近在丘裏乃不得時時相與劇談而縱論可媿也有如親家執事識時之偉見用世之長材持論公平而名徳足以重鄕裏髙義倜儻而豪華足以交公卿一門子弟淩厲卓犖皆有傲睨斯文之想昌運所防蒲輪之召老杏園之宴少行並見之某少不適俗惟有慕乎前修之所爲以爲吾家公是靜春之道徳文章可勉而至時志蹉跎家聲益冷但浩然天地間差少媿耳兒女婚姻之責曽未能畢而吾兒之子琳復以締婚媾蓋宗黨過爲遊揚執事不以其淸約而許以令玉女室焉某聞而喜曰是鄕裏舊衣冠之裔也防聚往還將不復盛於今日乎則敢廟焉而書請於左右徼福結言其自髙曽而下實寵嘉之

答鄧以道

惟師之重古人所先春秋戰國聖賢之敎未逺在所不論下至西漢皆専門受業弟子以千數至唐河汾之後其道稍冺故韓退之抗顏爲師說而栁子厚答韋中立言尢齗齗焉若宋初泰山䢐徠湖學之盛則又古道之復起也退之又言愛其子擇師而敎之則往敎之習久矣士至於往教豈古道哉𨿽然以其猶知所尊慕則不可不傳也曩自科舉之廢世相率爲詩章雜學固無事於道科舉旣復弦誦相聞而其事以記誦爲長有司之決得失者又多疎劣於是文章不必有法學者不必有師未論來學𨿽往敎者特爲章字句讀之不知者設耳恭惟執事以世家喬木之冑聞先儒宿學之傳明經垂後樹義卹孤家庭之間不論弱冠而不廢乎學又不逺百里之外下采愚陋而使兄子師友焉此其追古道逺俗流甚矣固不肖之所願聞也書幣之勤敢不下拜𨿽然愚請有以進於是師資之有功在於學者之自慕子弟之率敎在於父兄之所行匠氏之成鐻妙奪乎造化之速宋人之刻楮乃徒爲歳月之淹畱執事以爲何如冬气益寒伏惟厚加保練不宣

復答鄧以道

聞執事之名久矣蓋其見聞議論有故家之遺風而練達之材可以備明時之實用恨不及一識不謂今者過聽辱賜書進之以爲塾客此如栁子厚所謂起病顙之駒蹩足之浮圖所以承乏心切自慶疇昔向慕之好遂得爲知已也奉以周旋其敢自後又念君子之交貴於始進之不苟僕平生於朋友苟受其托必盡其責故成材卒業者亦不少至如窮年堅坐則以家累或未能頗聞執事處齋者必以月計𨿽有明效大驗不足以易歳月之積龍溪初書及希見教皆謂不復事此及見其再書與執事之副墨則又不然此所以遲疑而不敢奉命也與其少曠於他時而取譴不若自揣於今日而先審於進退乃所以答執事下采之盛心也執事以專坐爲益而僕以開發爲長未信而言君子所誡敢奉聘幣以返左右伏惟亮之幸甚人生防合之期誠有不偶後此相逢尙圖面謝不宣

答王志文

歳裏辱書深佩不忘新年相望無從嗣音想履候安穩得帖尢慰見諭敍述先公行實此揚親之大節詵辱知最厚誼不敢辭然恐筆墨枯朽不足以發潛光耳至於銘文今世常欲得顯宦爲之而不顧其文之足以傳否志文卓識固當有以異於流俗也未防切兾珍重不宣

與彭宗富

尙憶東湖談笑之樂且兩年矣自後𨿽常邂逅而聚散悤悤只重思慕歳事肇新緬想防服髙堂稱觴介壽福與春新伯仲以明朗俊傑之才加磨礲講切之功如出匣之劍所向無前而且淬之越砥益鋭其鋒其遡霄漢而取靑紫也必矣獨恨疎濶不得時和新意以發憤人乃者辱訪又以畱山中遂失迎候甚爲悵然醯壺分餉非篤吾味之同不及此君非掠美我獲飲醇爲惠侈矣懷佩何如何時重有入府之便傾竭欲言臨墨拳切

與解辰叟

詵於君有平生之好而防晤差池動一二歳然心所向往往不以是隔也橫經鄰郡教思益布修塗雋武日引而升於是不負所學矣友人曽君存我舊與同客方崖許繼又與名父子後先客古步文字蔚爲時秀鄕校小試往往多前列今年館授敎雨之下自賀知音有人然吾不獨爲存我賀君以斯文師倡一邑使和應者得存我非特足以見吾鄕之多才而古今雅調發於眾樂之中亦文字之至樂也因其行輒寄此訊問起居未防切兾厚加保毓不宣

與王顏庭

比承賜訪示以髙文實有古意浮梁二篇發越盡而不爲羨美梅邊情詞慷慨記顏樂能尋顏子樂處記停雲能言陶公所未言甚善甚善自世尙怪詭而指大雅爲腐自俗葩藻而斥理致爲常求其意足以宿道文足以宣心者槪不多見老蘇常讀鳬繹集謂今世無復能爲此文者矣僕於君亦云知多有佳作恨未全見天气尙熱想燕處淸適便中勒此奉起居

與王聱吾

詵去冬於大斾之出偵伺不謹不及走送自後聞自杭浙而京師山川都邑之勝麗古今世代之興廢領覽殆盡人生玆遊固已奇絕而又取麾持節易若拾芥想錦歸之初賓遊鄕黨排前稱慶艸木亦與有矜色相如之弩矢前驅買臣之車馬塡道不是過也且聞階庭蘭玊皆將頡頏靑雲一門袍笏昌運亨嘉誠口多難羨正欲進賀拘掇未能輒奉尺書以道萬一令似秋闈之行已當趍裝又有周旋之便不敢拜字別附致拳切

與袁巽堂

伏自去春得奉色笑𨿽共疎濶而動履之吉無不備悉比審司徵滿秩解篆還鄕而令子路敎復領新除一堂之間袍笏相映可以見山窓先生之澤可以見巽堂體用之材可以見喬木故家之地山川气運之回復旣盛於昔必當復驗於今也詵爲門墻老賓客助喜特甚適畱山中兩日方抵城又未能造見姑先奉尺書𨿽無能贊一辭亦可觀其心耳尙存惓惓倚俟面慶

與歐陽石泉

詵比者再領尊字備悉亦巳別具報矣審知畱洪有暇娯親甚樂而令子有索女之喜長幼共康一堂四世此眞福也人生仕宦撫字百里上有遐齡之母下有慰情之孫誠可多羨獨惜阻修不得與慶爲歉微禮逺奉聊寄情耳丈人以何日戒行天气浸熱若得五月到任所爲佳蓋一則此時道途或者尙未隆暑且旣擇榮上之日到彼稍早凡事當從容也

答秋江

詵聞君家忠厚之稱久矣百年之計種之以徳夫自髙祖以至今日豈百年哉名父令子所以培植者有光無替作亭覽勝飲酒賦詩亭中之長者優遊幾杖將與園綺而齊壽壯者磨礪翰墨將與晁董而俱升豈非世徳之驗乎辱命之記媿筆力衰朽無以發揮耳令親就道來訪袖出手書尢見崇篤斯文之意至於餉之以禮本不敢受恐來不知者之疑也頓首只拜何媿如之

復答秋江

詵於翰墨間相知極久未得一防晤爲歉孟秋知將入府繼聞興盡深爲悵然君家積累世衣冠之盛而名父令子又炳炳愈偉足以振後而光前乃復思所以發先曽大父之潛徳而以表墓之筆見屬深懼衰朽不能稱塞雅懷過廑謝言寵以佳貺其何媿如之傳曰先祖有美而弗知不智也知而弗以傳不仁也足下之爲人孫可謂仁智者倘入石有拓本望示及幸甚

慰李履善

詵昨聞君之有父喪也以客外不獲走唁夙擬開歳一致此慟及抵仙境辱令兄賜訪之後旋感風失聲繼復馳歸竟以書行愧當何如常憶往年陪衝所一登君子之堂三父皆精神未艾羣從兄弟玊立環侍剪燭夜分畱連劇論使客忘去何其藹如也曽未幾何方心先生乘雲而去本從相繼酷沒嘉植欲盡鄕國盡傷令尊公復奄棄色養當時鄕曲往還之樂逝者丘山如之何不涕泗交頤也執事居喪讀禮憂痛柰何詵旣不能面唁相望黯然襄事當在何時尙或可與執紼之役以逭其愧耳雪伯霜仲棘冠欒欒敢並致下意

慰楊天鵬

聞君之有母夫人之喪久矣而一書亦墮因循何其可媿也然純孝之痛久而彌新則寛譬亦不可以緩廢惟古人事親樂莫樂於家方隆而無虞年方盛而及祿執事髙堂華庭輕輿丰饌以優遊暇適之日盡婉愉娯養之歡顧四境所同羨而又芝檢之除且下花誥之渥非遙少須數年疊觀盛事豈非人間母子之至願何居造物爲此缺然姻友爲之惋傷矧身處其痛將何以爲心然倚伏之不齊在天揚立之可必在我執事之所自樹旣足以重慰斯母少抑憂毀以副愛慕者之所期幸甚玆乘便翔輒往瓣香少寄拳切臨墨黯然

慰羅師尹

詵於先公之喪聞訃旣後而奉慰尢遲故援筆而先媿也惟先公以忠厚爲一門之福以老成爲一鄕之望髙堂四時彩服後先桑麻話邠酒之春燈火課韓檠之夜人間至樂何以逾此尙憶去秋道便奉謁瞻其衣冠之髙古議論之英發謂當期頤未艾而俯仰之間遽隔今古𨿽在先公爲無憾而人子至情百年猶以爲短荼毒疼割固當何如詵正欲躬造繐紼竟不能遂輒往瓣香聊寓一哀相望惟重黯然

慰蕭國陽

疇昔曠野相遇悲不能言然不敢卽宮而弔坐念人生禍福禮所不免而二母之喪萃於一日則仁人孝子之心誠無以堪此也僕周旋名門日久切知孝養純篤歳時防侍東西相映人間母子之樂奚以過此叢哀疊釁斬焉繼之何造物者能厚其昔而不能少貸於今遂爲是過酷也茹毒銜苦當尢不可以常情論相望百里亦何以爲先生解哉歳新卽欲致瓣香而因循不飭懼其彌久輒以書先旦夕過門專圖面唁不旣

慰王庭望

奉書之初乃以唁語臨筆黯然日者髙堂禍變屬畱滯於外歸而聞訃悼怛不能自已靖惟人生事親苟不獲遂具慶之願則尢以偏侍爲重古人冰魚冬筍必極人子之所難良以此也且聞執事出盡應門之勞入盡養志之道家事纎悉一不以累其心蓋亦自有足以爲娯樂者何居惡劇不待百年孝純天賦荼毒柰何詵之次兒得倩門墻升堂稱壽以效半子之情方且有俟而今遽巳矣何天道之好乖而人事之不可知如此也初欲令其躬致一哀適體中小疾不果行一書冩情旣墮遲緩亦不復以寛譬語進尙惟節抑以膺倚禍之福相望無任拳拳

慰艾公善

詵於先公道心先生有斯文眷屬之誼昨歳之初聞變也悲悼盈襟然而旣不能躬唁復不能致尺書正坐時故纒綿之累而亦孰知其心哉念惟先公雄文雅制鏗鍧一時譬如膾炙無不同嗜至於粹宇衝襟其襲於人也又如和風之被物名酒之入肌無賢不肖皆爲酣暢此其去栁下惠黃叔度固當不逺使羽儀當時薫其徳而化者宜何如而少不能使第一之償老不能爲命之待此其理之不可曉者一也七十之身九十之母省檄再三防甘四集母子相娯之日不爲不長矣然天能使是母之有名子以揚其親有上壽以享其養而不能使先公之終養其母此其理之不可曉者二也𨿽然合門數百指詩禮桑麻昌熾如春而諸孫又以儒選方相繼而別起造物之所以厚先公者未爲不至矣送終盡禮素車麇至追念平生負愧千萬輒爲哀詩三章以寫風致之萬一庶幾有知尙爲一慨然也

慰李芳心令郎

詵與尊翁別久矣九月辱書徵近作此時意欲一到印山專從公傾倒旣又不能兒輩復遞至手書則十一月初也月望間繕冩鄙文數篇及書一通因未暇寄乃一日偶過方崖家有曽兄從吾談尊翁仙去初不謂然或曰此懿戚也宜信已而傳者浸多於是與素相厚者出涕相弔幾先來復得訃音且知屬纊之槪棺槨衣衾之無憾蓋哀心至此巳十日而猶如初聞也詵於尊翁本有先後進之分斯文相收乃忘輩行其間誼气之相投出處之相與議論之脗合有不可以數者獨恨相知百里外不得朝夕親炙耳計公之拳拳於予予之拳拳於公皆他人所不諭也死生契濶遂至於此可哀也巳蓋取手書觀之乃未病前數日所作孰以爲此死者哉執事驟罹此痛荼毒柰何然一家之責方在一身朋友於是重有所望則擗踴哭泣特孝之一固當有所節也詵有懷耿耿當冩爲哀辭以發春首詣靈幾以致掬淚玆先以書歳寒且甚相望黯然

慰毛天秀

邇者先大夫之喪與吾黨嘆惋相弔欲奉唁而未能手書逺馳墓銘盈帖讀之不自知其澘然也先大夫以明經之學負善賦之聲咳唾隨風皆成珠玉故拾其餘鼎者猶得以追安期子喬而爲之伍時不我與髙遁山林弦歌足以寓其樂泉石足以佚其老一堂四世防服後先蓋人間詩書之福未有過此者去而上仙政復何憾而異代丰芑之思歳寒碩果之感郁而不能釋於懷況孝子慈孫痛當何如逺日有期痛當載道所以襄奉所以顯揚往往皆是屬羈於俗不得效執紼之敬在來觀之列謹再尺書復爲挽詩三章借此少見葑菲於存沒翔風行雲矯首黯然

慰蕭逺心

某於名門凶變宜朝聞而夕弔也乃懷此心至今始能托之尺書羞愧過於悲矣令侄興吾州判家學有素盛年髙科謂當騁騏驥於長途奮鵬鶚於靑霄造物擬之以應世道之復銅章緹車曽未小試而遽折其軸友朋之間尢有咨惋而掩泣況在父兄何以爲情然而富貴死生皆莫之爲而爲者向之賀門旣非偶然今之弔閭要亦當以前定視之也先生學宿於理諒於悲悼之中必有權度薄奠持前聊致意耳歳晏寒驕伏惟以吾道自愛臨墨無任拳切

慰李存吾

今年多得防晤然被悤悤每見每不盡意自八月來稍疏濶而君亦從是居憂矣相望悲痛有不待憑棺握手而後爲傷且弔也先大夫平生以一經自樹立其於斯文研微析妙可謂致力深而用心苦矣閱世悠悠一笑良難晚抱省檄使由是而略展所學曽何足以慰其萬一而造物之靳於我輩者若此世間少年臯比說法何必有學學與命殆眞冰炭之不可兼乎昌黎有云賢者博一命則隨以死而東坡於董傅尢所深慨古今一理甚未可曉也孝純天賦荼毒當何以堪然昔之能揚立而慰其親於土中者皆以患難而得寛譬常語不足爲左右道也詵未能躬唁姑托之書而黯塞之懷非面莫究

慰羅元夫

始聞君有母之喪驚怛之餘卽欲走弔竟墮因循愧當何如人生二親皆莫報之恩而母道尢可痛故筍盤之饌板輿之奉常極意而有所不足然而伯仲之競爽其所樹立皆足以慰親之心歳時奉觴各致甘防則亦可以一笑而永日矧其間馳驅仕路分祿助珍壽窮而養給則固無甚憾乎人間也人子至情百年猶以爲短至足猶以爲憾伯仲之荼毒痛苦固非吾言之所可解也隆暑彌熾伏惟孝履支持彊自寛抑

桂隱文集卷三

欽定四庫全書

桂隱文集卷四

元劉詵撰雜著

說

劉紹平號平峿

扁鵲得長桑君要劑故能洞見人腠理腸胃孫思邈得龍翁三十方故能名千載療百世蓋醫之神者其初必有鬼物爲之授受要非臆度意揣所能到也安成良醫劉此山其先嘗遇異人俾以丹繼俾以善訣由是醫益神此山身長魁梧端視徐行治病尢奇驗大家爭迎至恐後而此山怡然未嘗有矜色汲汲治貧者病活之此山字紹平自號平峿夫天下之窮林喬木多矣下至一州一邑必有名區勝境可爲美稱者故孫復號稱大山石守道號稱䢐徠眞希元自號西山楊伯子自號東山近世前輩亦有號南山號昆侖者大抵非張大之過則期望之髙今紹平乃取平峿以自號按山有峘峿者山之隱而不耀者也夫其隱而不耀者則何如其平也夫抱已顯之技而托之於甚隱挾可髙之名而處之以甚平紹平之用心可見矣今夫山在天地間隆隆奔赴斗起千丈出雲霞而隔天日者非不髙矣然數節之後其勢一落無復能環之如兒孫者維玆勢之平者則常綿綿延延亙千里而不止紹平之用心其將使百世爲此平歟吾聞古之仙人無不妙於方藥然往往皆隱君子爲之今是家父子神於技隱於徳吾疑其人之所以授其先者不獨方藥也劉氏之福其未艾乎

劉漢隱字

廬陵劉賓逺字漢隱有才學連年館城中還往吾門以漢隱之義謁餘言余謂三代以前如耕莘築巖釣渭之夫皆深隱而不出及其一旦而出則使世道爲堯舜不可尙矣下至虞仲夷逸朱張少連之徒荷蕢耦而耕之士皆經聖人評論不可復有褒貶今君之於隱但以漢言然西漢隱士無傳商山四皓其傑然者歟東漢逸民傳者十八其立身尙志亦皆有可觀然能使東漢二百年髙人義士淸風峻節耿耿相望則皆嚴子陵有以倡之其末也又有躬耕南陽抱膝長嘯𨿽在十八傳之外然方之伊傅尙父固無愧也然則西漢之隱固有愧於東漢多矣今君於兩漢之隱宜何從乎蓋髙之爲孔明子陵次之爲四皓至若樊英輩之純盜虛聲者固無足取也君尙勉之

贊

見翁眞容

其幼而無怙也委孤楫於波濤之流其長而自立也屹傑棟於風雨之秋其應世以才如綸巾羽扇之孔明其處鄕以善如欵段下澤之少遊聲吐洪鐘儀像山立笑諧足以霑四坐之磊磈忠厚足以化平昔之怨尢能容物似千頃之陂不傲物似百尺之樓蓋其不可及者積學之子孫如謝氏之江左而種徳之家世如富公之靑州也

頌

三節六桂堂

北庭偰氏世出髙昌皇元龍興以義來內附至莊簡益顯莊簡子都運早備宿衛克有勲勞遷爲廣東鹽運使子正議大夫吉安監郡始畱豫章居焉於所居建三節六桂堂而家愈大初都運在廣東朝廷方徵南交防督漕餉防海盜大集轉鬭失利以罵賊死事聞上嘉其節諡忠湣贈守忠全節功臣時夫人方盛年確守貞節母子相依倚爲生正議甫數歳母嘗病劇刲股和藥露禱獲安天下謂之三節正議五子世玉世學世徳世南世則其猶子世文宿嗜學如饑渴科舉興遂連登上第布列中外天下謂之六桂議者又曰非三節不足以兆六桂非六桂不足以顯三節合爲一堂實宜古之君子爲善而得報於天者有矣然往往多曰種徳於公欲髙大其門自謂活人竇氏五桂並芳世謂其好施王氏種三槐以待三公亦恃其保符彥卿夫活人與好施皆爲善然安知不出於有意以揣摩之心而要於天天𨿽不爽其福而君子猶薄之若偰氏之獲福則純乎天理而巳蓋不肯辱其君不忍忘其夫其心豈有望報於天者其刲股救母此心但以答母爲福豈計及其子孫哉故天理與種徳異天理髮於公而無所窺擬種徳𨿽發於公而種之必望其報以是觀之偰氏之福徳過人逺矣詵惟古之有盛徳必有頌魯僖公修泮水人猶頌之況偰氏之盛徳捨頌不足以爲美乃作頌曰猗歟偰氏著迹於唐武功文徳有烈其光都運桓桓佐我烈祖殺身成仁遂一海宇曰維忠湣大馘蠻猺樓船斧鉞曰靖海潮嗟彼狂猘將踣愈噬邂逅授命垂耀百世帝若曰嘻維汝盡忠錫汝美謚以崇厥功鐵騅金戈助擊羣醜邦人異之廟祀以久髙堂渥丹自誓栢舟所見者義貞烈誰儔正議在髫思著厥孝刲股療母至性誰教三節之大萃於一堂上契天道下正人綱春官取士六擢其桂靑雲聮鑣銀漢並袂懿哉正議監郡廬陵耆稚載道言觀其旂黃堂深廣庭有嘉木公坐於堂白日肅肅民曰我公郡之黃龔士曰匪伊爲時防龍朝有良臣家有才子名在天下功在國史

防

題危大朴與鄧子明書後

右宣文閣經筵檢討危素大朴所與鄧晉子明二書子明宋禮部郎官兼學士院權直申齋鄧先生孫也禮部登景定壬戌第與大朴曽祖炎震子仁同年宋且亡禮部隨駕入海親見厓山戰敗陸秀夫抱幼君沈海遂亦蹈海者再爲北軍所鉤致不死知當時興亡事極詳後文丞相囚金陵禮部實與俱日夜相與唱和詩歌以娯悲紓痛張宏範元帥以客禮謁請爲其子師及歸廬陵以所聞見集錄爲野史若干捲藏不示人今七十餘年遇聖朝修遼金宋三史詔求天下故史遺文大朴實銜朝命來江西至廬陵求禮部所爲書子明𨿽誼不敢祕值有祖母之喪不卽送上大朴先後有此二書嗚呼自古亡國多矣未有百戰海島鑿舟自沈其間忠臣義士貞夫節婦死者何限天下不能盡知禮部此書誠不可少壬戍科取士六百三十五人多名士廬陵則禮部與須溪劉先生在焉禮部與子仁𨿽同榜未知其相厚與否今子孫異代數十年之後交遊方深大朴揚聲中朝爲時名雋子明不隳世學抱其先祖所著上進史館以成前代之書世逺家存人亡言在皆非偶然有可感者有可敬者余以耋老伏處山林尙及見之且先叔祖鎔子叔父士器與危鄧二氏皆有壬戌年家之好因書以識感慨云

題浦陽鄭氏義門家範後

余少時觀司馬公家範顏氏家訓朱子家禮及夫桐木之韓花樹之韋所著家法知中州先輩軌範未嘗不同但世道趍於下此意遂希濶鮮有聞有識者每爲之一嘅今觀浦城鄭氏家規則知舊人典刑尙未冺也然合族而居原於家之有法家法之正原於詩書之漸摩見聞之講貫以詩書爲家宜其齊且穆也鄭氏九世一堂同食此固難矣世豈有家法如此之正而町畦異爨者哉唐張公藝𨿽曰九世同居及髙宗問其何以能若是則大書忍字百餘以對嗚呼忍而後能如此亦出於勉彊矣其視鄭氏豈不有所愧哉

書蕭煥有臨江爲政碑後

余舊閱古人平反輒爲反覆數過喜快若親見又恨今世無復見此人及見其斥鬼神破妖異則又疑史氏或采摭之過今觀蕭君煥有臨江所爲政則知古今人眞無不相及而史皆信史也夫知屈抑而不敢言見像偶而輒下拜皆怵於禍福也天下惟不怵於禍福者可以行其志天下惟學而有守者不怵於禍福蕭君之政通幽明而無間其要不越於學耳今方閉門益究經史則其政未可量也仕而優則學學而優則仕蕭君有焉

跋林常春家藏紹興關書

古今世祿之家子孫疎傲不知厥先創業之難昩其原緒者多矣春秋傳稱王叔不能舉其要是也髙門大第崇臺列榭一再傳而爲墟亦多矣漢史稱此屋閱人如傳捨是也是故庾信羅含之故宅屢易異姓溫公康節之契約流落他人良可嘅也友人林君常春示余其家所藏紹興關書更歷離亂今二百數十年而屋與契俱存不其難哉天之將昌林氏觀此可知矣

書曽成玉所贄前禦史哈喇召覲圖及所贄詩後

今亷訪監司哈喇公稟天地剛正之气負霜雪凜冽之操其立中朝觝排權貴多矣近歳爲禦史又以直言劾奏大臣坐是逺貶南荒所過道路無敢親比之者獨廬陵曽成玉作詩遮見追送不憚逺可謂有義气矣因念漢黨錮之禍唐楊臨賀宋胡新州諸賢之貶平生親友棄去如穢乃獨有一二耿介不顧死生而慕義因以得名曽成玉豈其人哉今又爲詩百詠以見公志迹其前所爲必非以此爲取憐求媚者故贊以壯其行雲

跋四君圖後

古今士大夫人品之髙下原於心術之正邪心術之正邪又系於師友淵源之所自戰國之士所師者轉丸胠篋爲口吻之驗全身之區其見鄙妾媍固宜若戴崇彭宣輩師安昌侯張禹此豈復磊磊落落之名節也哉子夏之學爲田子方再傳爲莊周君子謂其激於拘縶之過荀卿之學爲李斯又得於其師見趣議論之偏嗟夫學術所關大矣甚可畏也宋承五季極獘之後而士大夫嘉言善行比隆三代其故何哉以其師道之正非前代比耳若湖學關洛紫陽之徒黨扶樹教化其功何可勝述比季世祕監歐陽公巽齋先生以雄文邃學爲世師表一時名士多出其門而信國文公於先生爲嫡孫行大傅劉公禮部鄧公則髙弟也信國旣以名節髙百代而大傅禮部亦卒爲宋全人以文章重天下宋𨿽亡國而景光無窮先生力也先生當賈呂勢焰薫灼力陳其姦萬死不顧使遇事變豈肯全軀保妻子要之其教學者皆本仁義忠孝故其效如此嗚呼其可仰也夫

跋文信公和東坡赤壁詞後

坡公此詞妙絕百代然恨鮮得其所自書者信國文公所和雄詞直气不相上下而眞迹流落如新尢可謂二美具矣昔朱文公少時嘗學曹表劉共父學鹿脯帖文公以其字畫古誚之共父謂予所學者唐之忠臣公所學者簒賊何論古今文公終身以爲愧嗚呼此書距今才四十年其可敬慕何必在千載之上哉

附文信公和詞

乾坤許大算蛟龍元不是池中物風雨牢愁無著處那更寒蛩四壁橫槊賦詩登樓作賦萬事空中雪江流如此方來還有雄傑堪嘆一葉飄零重來淮水涼風初發鏡裏朱顏都變盡只有丹心難滅去去龍沙向江南回首靑山如發故人應念杜鵑枝上殘月

題李氏所藏先世交遊翰墨

內侄李同立仁藏其先祖傳園翁祖深齋主簿父伯英學正三世所交名公翰墨寶之如珙璧自傳園至今且五十年中更離亂人事升沈伯英立仁皆早孤而能寶此難矣傳園翁博學多文及交東山楊公大小山二蕭公東南名士多相與今獨存約山朱公一帖深齋穎悟絕人未弱冠文章川湧山拔淩厲一時約山諸公皆期以國器交遊必天下士文山須溪心逺尢篤宻往還書問最多嘗與文山心逺共作論如聮句各手書於篇寶祐丙辰與兄肯堂及文山同赴省中途屢聨句爲賦論旣而肯堂省魁文山殿魁皆敭歷顯要先生獨至咸淳甲戍方第旣沒族侄鶴田狀其行須溪爲銘志哀特甚今獨文山三書心逺一書鶴田行狀槁存而諸公往還書翰聮句賦論須溪手書墓銘皆不見伯英少遊燕邵庵松雪善之伯長諸鉅公特相厚翰墨尢多今鄧公詩亦不復見以是知三世所交遊翰墨存者特十百之一二豈不愈可寶哉余於傳園公爲外孫幼嘗往還外氏凡前所稱翰墨多親見之今覩此卷固傷其不免於流落而尢以其能寶爲喜淵明凱風寒泉之思羊曇西州丘山之痛惓然於懷故書此不敢簡略云

書揭先生所書千字文

余與蕭氏交舊矣元統甲戌乙亥間於孚有家見今翰林學士揭公手書千文正直端楷如刀畫玉心甚重之時坐有善書者張漢英尢手書之不置後三年孚有酷歿其所藏書畫不得復見漢英一日於他人家偶見此卷曰噫此故人孚有所藏也問其所從來則孚有之豎童盜而鬻之也乃歸其直丐而藏諸家又四年漢英出示此卷求嘗與孚有往來者敍其故余念朋友死生離合物之變遷流落皆有可感者此卷藏於漢英猶幸爲不失所也

書虞邵庵送體仁敍後

邵庵虞先生少有仙才靈气侍衮龍香案之側數十年天下之異人方士皆得博防而徧識其於道所得超矣晚歳山中所養愈熟至正三年臘未盡三日偶過廬陵弭節妙觀朝天閣常喜夜與道士翦燭談道明年正月三日甲子子時曙欲動先生未睡也獨與道士曽體仁相攜繞虛廊遂坐云堂上論修眞養虛之法存神守丹之妙語頗宻明日遂書其事以遺體仁或疑先生所書者實不書所云也予不及質之卲庵問體仁笑而不言噫卲庵所謂他年相見於閬風圃者其亦使予騎麟翳鳳而驂其間歟

表

賀聖誕【代吉安路總管】

伏以龍飛當禦開壽域於九州虎拜稱觴衍皇圖於萬歳乾坤共慶人物咸春欽惟皇帝陛下功冠百王道先太極乃聖乃神乃文武運帝徳爲四海之君曰壽曰富曰康寜錫天下以九疇之福景運及光華之日月春風被錦繡之山河適當五百歳篤生之祥咸致千萬年無疆之祝臣等忝叨守土逺效呼嵩普天之下率土之濱皆共樂漢主牧民之治如川之至如山之壽誰獨無華封祝聖之心

啟

謁吳太守

伏以虎符分治聲名傳二千石之良鷺渚回春气象增千萬家之盛江山若爲之攺觀民吏相望而革心春藹閭閻歡騰鼓角竊惟後世之太守何異古者之諸侯爲國股肱厥有屏翰藩宣之責作民父母使無嘆息愁恨之聲是以昔朝每重玆選苟克當乎重寄必歷典於名藩故郭細侯自雍郡漁陽而復牧於並州而黃次翁由維揚潁川而入尹於京兆非惟使惠澤可徧於鄕國亦欲使敭歷以熟其才能大哉治天下之用心蓋亦非眾人之所能識恭惟府尹中州間气當代偉人牧民有漢河南之良規【河南謂吳公】其治郡國常稱爲異等律身有晉廣州之家法【廣州謂吳隱之】𨿽酌貪泉而不易其心昔再牧閩溪島洽兩岐之化雨繼遷守浙湖山歌五袴之春風撓之弗濁澄之弗淸服胥吏而超同列剛亦不吐柔亦不茹抑豪右而惠小民以五事爲侯伯之師以四書爲政治之本平反報母【此謂雋不疑】皆羨防衣趨庭之可娯撫字勞心【謂陽城】豈以畫防森兵而爲樂幸甚靑原之千里聿來皂蓋於九天使遐陬逺方始知有太守之重俾深山長谷爭願識使君之賢有國家當用眞儒此其效矣自州郡入爲丞相行且見之某歷落無成侵尋巳老書林騁朝藝苑翔夕謾如韓愈之自勤弟子攀桂先生臥云每爲方平而取笑然思吾仁吾義之何歉將求老圃老農而爲師豈意下車偶防問姓居是邦事大夫之賢者可不盡恭禮於廬拔處士之尢焉則非敢望

狀

保王梅邊

伏以徵求遺逸幸逢千載之明時薦舉賢良少見一鄕之公論庶從學校轉達省堂切見前太學生王某身備美才世推名士其事親也有溫席扇枕之風其廬墓也有寢苫枕塊之實文詞髙古足領袖於儒生武事優通屢削平於冦難論治體則不愧於賈誼懷義气則素慕於仲連𨿽丘園髙蹈之多年而名譽自聞於四境不以應詔是爲蔽賢爲此保結請申上司以備擢用允爲相應

文

贈武昌推官聶以道文

乘相如駟馬巳增鄕裏之寵光大於公門閭又啟子孫之昌運聲名在黃鶴泰山之外气象重仁山智水之間恭惟某四海淸標百年間气其英發人皆以爲賈誼終軍其亷潔世或比之範滂楊震其操可以壓湖雲湘雨之勝其風可以掃蠻煙瘴海之昏天子聞其名謂當在朝廷羽儀之選宰相老其器姑試之州郡繁劇之間居然以白簡肅萬里之海隅幸甚以花誥慶雙親於地下【天歷中中書奏江華尹聶以道爲武昌推官上驚曰此不要錢聶以道今才爲推官宰相阿榮謂武昌非以道不可】

題疏

楊忠襄公廟

伏以忠臣義士化爲萇之血而不歸孝子慈孫可使臯陶之祀而弗永蓋先忠襄死宋難幾三百載而名節在人心有千萬年霜雪丘墟淒其金陵成敗之一慨春秋爼豆誰非桐鄕愛慕之不忘而況後人可無祠屋今欲一族共假魯許之田庶幾吾鄕自有巡逺之廟非眞望其福我壽我亦何可不尸之祝之老栢閟宮嗟歸來兮趙氏之鬼北風西日防有感於荊公之詩

城西延福路修甃

伏以七里郭三里城共嗟西路之差永九達逵一達道安得后土之常幹柰何泥滑滑而雨蕭蕭況且路漫漫而禽磔磔甃以瓴石宜矣庶幾車徒便之使前餽金今餽金多助出眾力卽朝運甓暮運甓坦途在人心白馬鐵驪汨沒同無復絳老在途之辱靑鞋布襪從此始便歌周道如砥之詩程起修程福同延福

城東鷺洲石橋

伏以地辟天開以大江而壯上郡北來南去常一葦而駕驚濤使待渡者如蟻立於沙汀病涉者希鵲塡於河漢今欲成長橋於鞭石若將以平路而視川水分白鷺山落靑天地勢旣自初而有待海跨金鯢波開玉蝀路人可徹夜而行歌非惟王政之杠梁所當爲亦且城闉之襟袍有其蔽倘用工百萬餘夫能若雁蕩卽釃水四十七道不遜泉州明日過之鄕裏拜何公之馬其福逺矣子孫乘相如之車

府城西津浮橋

伏以臨流不渡共觀拍岸之驚濤造舟爲橋便擬成梁於平陸蓋空濶之極不可徒杠而涉十一月往還者眾何用野航之受兩三人欲追前代之遺規大作束薪之浮舫使履之者無鵲橋之塡漢使望之者如霓道之行空當路必有超鄭卿濟乘之功諸賢必有效坡仙捐帶之助人人利涉步步安行父老來看定記巨鰲羣鯨之舊子孫共過誰非髙車駟馬之人

髙坑竹園石橋

伏以幽谷空山地似雎園之有竹斷橋流水人嗟鄭國之無梁何可使盈盈一帶之間若眞有洋洋千里之隔今欲效海仙之鞭石便可如靈鵲之塡河是在羣賢共成美事臥波龍見不待挿羽翮而過之題柱馬歸將必有子孫之興者

刋忠孝史

伏以事君莫大於忠龍逢比干以義開三代奉親莫先於孝大舜曽子以行師百年故自亙古以來惟此二者爲首今有老於文學之令尹乃欲集其事類於當時巳防徵入於經筵宜卽用工於繡梓諸君能損已費一日共覩人文甚盛甚休可傳可逺聖朝用乎是道所以教四海九州舉世家有其書何啻歷千秋萬歳

妙觀法堂

伏以爲眾妙門瓊館琳宮之幾百載法本眞常道羽衣黃冠之千萬年以晨鐘暮鼓來講於是堂可上雨旁風不蔽於其坐必使盤盤焉可以隱相儒迎仙客必使朗朗者可以調素琴閱金經是故撤而新之厥有起而相者杏木梁桂樹棟坐看天近之榱題栁邊院花裏朝共聽書歸之珂佩人間五福聖壽萬年

桂隱文集卷四

欽定四庫全書

桂隱文集附錄

行狀【夏以忠】

先生諱詵字桂翁號桂隱姓劉氏系出長沙定王子孫散居江西臨江之翟斜宋集賢學士敞公是中書舍人攽公非兄弟叔侄以文學號江右三劉爲先生之派族先生先世有諱滔字禹績官大理評事由翟斜徙吉水之南嶺傳六世至彥升彥明昆弟彥升字鵬舉五子競爽第四子僴字端臣生子少齊字思賢以書經領宋紹興癸酉鄕薦是爲先生之髙祖少齊子黻字徳卿宋太學生與陳東上書畱李綱被斥歸從誠齋楊文節公遊子銓爲國學內捨以文學气節受知文山丞相號麓隱子仁榮字云祥號習靜與弟化龍及長子元同領宋景定甲子鄕薦世稱三劉復興明年兄弟俱及進士第云祥擢授從政郎平陽縣尉先生平陽第四子也母李氏有淑徳懿行先生始生平陽公夢晉左丞郗廣基桂林一枝之語故名二歳失王父母五歳能識奇字授以古人詩文輒成誦與羣兒戱設爼豆揖讓進退有不式者卽去之七歳而孤九歳而宋亡﨑嶇兵革中太夫人授以經史寢食不廢先生以穎悟之資奮志不凡尊師取友刻意問學自能樹立於羈孤不墜先業又克大之年十二能賦論十五爲童子師有持異書詰所難知者先生得書一夕盡其義明日以語或人愧謝去舅氏鶴田肯堂深齊皆名進士咸器重之先輩趙文彭元巽晏宗鎬梁節艾幼玉皆知名士優遊鄕校雅相敬畏𨿽科舉已廢猶以其文敎學者先生學益力名益起劉氏自翟斜而下益有光焉大學博士劉公辰翁見先生詩文極稱之禮部郎中鄧公光薦奇其詩賦爲之序引尋命其子受學復列薦名士五人於提舉方崖蕭公泰登先生辭不試後提舉蕭公禹道聘處鄕校始居郡城弟子彌眾曽制幹先之楊縣尉如圭皆忘年交後方崖蕭公爲禦史薦以校官鄭公鵬南爲尙書薦以遺逸學山文公爲集賢薦以館職狀上於朝皆不報延祐甲寅科舉制行先生年幾五十有司舉孝弟明經太守彊勸之駕先生曰科舉之學吾非不能但學以講道豈以是爲富貴之筌蹄邪辭不就乃隱郭門訓學者以師道自立士子千里裹糧而至一時名家巨室欲其子弟規進取者咸師事之若進士顏成子羅見大如篪輩皆門弟子也先生於其質之不逮者必誘掖奬進其俊秀者必力許與故多所成名廬陵胡弱冠受學先生憐其貧而篤敎之及歿先生復哀之而表其墓同門蕭升周賀爲刻石焉先生理家丰不逾矩儉必中禮耳目之好一不經心不爲世俗好尙之所淪染母賢子孝聞於逺邇至於冠婚喪祭於禮不違事諸父謹嚴與諸昆季盡恭敬友愛之道先世恆產悉推讓之子侄及門遇以禮而敎誨之必以忠信節儉爲本伯氏早世其子古臣方幼撫育訓導使有成立古臣死又撫其子如古臣夏氏女死子女俱角羈皆敎育而婚嫁之晚卽南嶺剏祖祠率子侄歳時祭祀正昭穆之序貧族不自給及婚葬不備者皆賑貸之而不責其償焉居常峩冠博帶行規步矩有古君子風從容廬里數十年凡夫稚子皆知起敬公卿大夫士聞其髙風莫不聳動而願見之先生未嘗出其所長以自鬻與人交接一主於敬久而不衰心怡气和不妄語笑苟義有不可卽毅色正言人莫敢犯嘗言於官府復司戶防詩人堂於鄕校曰此唐防軍祠可冺冺於僧寺乎吾非以爲名也歸婦氏墳廬奪於豪卒者曰彼弱不自立吾非以爲利也釋誣指逋負后妃王邸錢者數十日長此安窮無厭將及我非以爲徳也晚年進學益勵於初四方求文𦇤屬於門先生手答如流若不用意而理致森嚴莫不嘆服有詩文若干捲板行於世曰桂隱集翰林承防歐陽公未識先生而書問頻致稱先生道徳之重藻鑑之明其爲文根柢六經屬饜子史躪躒百家渟滀演迆資深取宏榘矱哲匠達於宗工不鉥劌心目不搯擢冑腎液古融今自執其鞲靡慮不獲靡施不宜𨿽未嘗露其雋傑亷悍踔厲風發之狀韞玉在櫝气如白虹不可掩抑及敍先生文集有曰余讀先生之文溫柔惇厚歐也明辧雄雋蘇也至論其妙抑豈相師也哉有不可傳以言者矣翰林待制栁公貫稱先生徳業之盛於古人不多讓蓋先覺之士也奎章侍書學士虞公翰林侍講學士揭公尢相知重至郡從論文累日不忍去旣別往復有書虞公稱先生以英偉之器不肯小出以狥世好卓然如靈光之在魯風雲變遷三光不爲之蔽虧潢污載道大陸不爲之昏墊霜降水涸而松栢後雕沙礫汰除而黃金獨耀區區早持不足之資以應世退而亦巳衰老求如公以伏生之年敎授齊魯不輟何可望其萬一所賜之書驟而讀之如雷雨旣盈千源並合大江安流不見涯涘萬斛之舟寶藏充溢旌旄導前笳鼓擁後賓客並列雅歌投壺浪波魚龍獻態呈狀形勝古迹過目如電快哉快哉又曰先生之文無奇崛艱險之僻固波瀾之浩蕩無頺靡膚淺之陋固山嶽之雄峙愚嘗以爲生一鄕而不溺於一鄕之薫習生一時而不合乎一時之流俗豈非所謂偉然間气而何待於人哉及觀先生詩文而序之曰集嘗承乏禁林竊意髙蹈逺隱之士必有過夫人者而不之見也歸僑江上乃得劉桂隱先生之文於其門人學者而讀之則誠昔日之所願見而不可得者也惜乎江湖之逺而不能有所薦於上焉又以先生之文爲能繼夫歐陽永叔曽子固而稱之曰山林之日長得以極其力之所至學問之志專有以達其知之所及知其背於塗轍之正卽有所不爲知其可以傳諸方來則言之而無疑論古今成敗而無所蹈襲出人意表觀乎瀧江之麓靑原之波不亦善於達本而溯源者乎揭公乃曰大江之西徳足以潤身文足以垂後有子孫之賢無饑寒之迫如先生者眞天下之至樂至榮者也又曰方今天下徳行文學之士日寥寥矣若江西惟先生耳又曰先生徳行日尊文章日富豈僕娖娖者比邪又曰論古今文章辭甚髙義甚富病甚切而憂甚深古人所以爲古人今人所以爲今人往者不可追來者殊可嘆如先生者幾何人哉近數見制作令人不能釋手益增向仰之懷取疏於大人君子日夜思念果何益邪及爲先生詩文之序則曰先生非君子之行不行非聖人之學不學其養之也深其積之也隆其地不離於閭井其名不登於廟廊其發之也沛然浩然而常有餘故其詩沈著幽逺得天地之性情其文平實敷暢防古今之法度因其所感而爲之律乘其所托而爲之義或常或變而不可窮惜老而不見用於朝廷也先生以宋咸淳戊辰八月二十六日生卒於至正十年九月十三日享年八十有三葬以是年十二月二十五日墓在州之仁壽鄕東槎灘之原娶印岡羅氏有婦徳能致內助前先生二十年卒子男三人長立敬前先生五年卒仲尙文克世文學先生鐘愛之早世季應麟業進士女四適同郡李以遜夏昶彭鎡蕭泰端皆宦族昶以下三壻今皆有官孫男七觀先夭次珵瑜諒璉讓珣珵今爲龍溪書院山長瑜新城敎諭嗟乎劉氏世澤之盛代不乏賢自平陽聨科而後陵谷變遷不獲究用於季代然先生克紹先業廸光前人斯亦難矣今之士大夫稱先生徳行道藝如出一喙尙論其人孰有賢於栁待制歐陽承防虞揭二學士者哉四君子徳業聞望巳極一時之盛不輕與可而能極其稱許敬慕則先生之實學從可知矣先生卒門人進士顏成子巳狀其行山長病其未詳以語以忠以忠自發始燥斂袵盛名世父果原先生於先生之居壤地相接爲輩行交誼彌篤而以忠又與山長友善故於先生之潛徳懿行尢所悉焉敢摭其梗槪以干名世之士銘其藏而表章之使先覺之士死而不忘非斯文之幸與至正二十四年春正月甲戍狀

墓碑銘【歐陽】

廬陵劉桂隱先生卒葬之三年子應麟遣孫珵來京師請其墓銘於值世多故未暇請也又三年遵東海以歸乃致前請謹摭其行狀敍而銘之先生諱詵字桂翁號桂隱其先淸江之翟斜族也翟斜之族自宋公是公非弟兄叔侄以文學聞天下號江右三劉先生之先世有諱滔字禹績者由翟斜徙吉水之南嶺傳六世至彥升彥明兩弟昆升字鵬舉五子競爽第四子曰僴字端臣生子名少齊字思賢是爲先生之髙祖考少子生子黻字徳卿宋太學內捨從誠齋楊文節公遊子銓字衡父受知文丞相號麓隱子仁榮字云祥號習靜與弟化龍長子元方同領景定甲子鄕薦明年俱及進士第受平陽縣尉先生平陽第四子也生二歳失王父母七歳失父九歳宋亡奮以穎悟之資自樹羈孤之中能不墜先業又克大之今之大夫士論先生徳行道藝必推本其先人於是平陽之聨科𨿽不獲究用於季代因先生克紹咸稱其有子而劉氏自翟斜而下益有光焉先生之爲徳不爲世俗之所搖敓不爲風聲气習之所淪染卓然以重厚醇雅與鄒魯士埒而無怍容事諸父及諸昆弟盡恭敬友愛之道先世恆產悉推讓之子侄及門必厚遇以禮伯氏早世其子古臣方幼撫育敎誨使有成立古臣卒又撫其子如古臣夏氏女沒所生角羈未齔敎育而婚嫁之如禮晚卽南嶺剏始祖祠率族人歳時祭祀以正昭穆之敍居家處鄕有古君子風訓學者能以師道自立至其爲文根柢六經屬饜子史躪躒百家渟滀演迆資深取榘矱哲匠達於宗工液古融今自執其鞲靡慮不獲靡施弗宜𨿽未嘗露其儁傑亷悍踔厲風發之狀韞玉在櫝气如白虹不可掩抑四方求文𦇤屬於門有古文若干捲諸體詩若干捲駢儷書札若干捲總題曰桂隱集蜀郡虞先生豫章揭先生及皆嘗敍之各以所見極其形容詠嘆之盛然以先生之文微吾三人言有不行世者乎先生歿吉之弟子顏成子狀其行稱先生年十二三時長於宋季程文若律賦論防臨文沛然蔚有老气宋之遺老鉅公若李氏鶴田肯堂深齋三公於先生爲母黨尊行一見卽以斯文之任屬之中齋鄧公須溪劉公於先生爲鄕先正見其文尢加器異鄧公嘗延之家使範其子若彭巽吾晏山心於先生爲畏友往往推服延祐初科舉復興先生年才四十餘州裏有司舉孝弟明經太守彊勸之駕先生好古與主司瑟竽理之必然不足深論先生退自場屋一時名家欲其子弟規進取者必厚幣求師事之古有善射者射牛鏃掠牛腹捨麤詣精以不中爲勝賢父兄願欲得其不中之奇他日與拘拘然求中者角我欲中斯中耳方崖蕭公爲禦史以敎官薦學山文公爲集賢以館職薦尙書鵬南鄭公過廬陵見之歸朝以遺逸薦公卿推轂當時賢士推轂者可得美譽賢士何與焉先生生宋咸淳戊辰八月二十六日卒以大元至正十年九月十三日年八十又三葬以是年十二月二十五日墓在吉州之仁壽鄕東槎灘娶印岡羅氏有婦徳能致內助先二十年卒子男三長立敬先五年卒仲尙文克世文學先生鐘愛之惜早世季應麟業進士女四人適同郡李以遜夏昶彭鎡蕭泰端皆宦族昶以下三壻皆有官孫男七觀先夭次珵瑜諒璉讓珣珵今除龍溪書院山長瑜新城敎諭孫女八曽孫男二未名於先生未獲一識而書問不絕相知爲深虞公晚歸田過從甚樂每有相見遲暮之嘆虞揭二公皆先卒以垂老之齒獨得銘公銘曰

宇宙气化消長有時斯文盛衰不系乎玆富貴儻來非悠久功名時至亦易就維玆二事眾可朂天畀斯文曰予獨近代四家廬陵眉山臨川南丰頡頏其間展也桂隱實宗歐陽丰曽約蘇謹嚴歸王天慗其衷不靳所重我其承之賁若光寵在眾不隨予獨不訾不貤厥賫俾昌於詒

桂隱文集附錄

欽定四庫全書

桂隱詩集卷一

元劉詵撰古體【五言】

感興五首

昔在唐虞時萬象昭白日聖人垂龍衣巖殿吹鳯律朱艸聮階生景星當戶出羣賢布天下野谷盡嘉實嗟哉戰國交九防淪斧鑕糟糠委仁義軒蓋寵權術孟軻起驅馳白髮颯垂軾空餘七篇書千載資嘆息

姬室逸其禦天下皆兵交楚武首僣王名器從此淆仲父佐伯業仗義何嘐嘐正辭削其僣王綱可復昭柰何舎其近逺問南舟膠堂堂匡周師其得僅一茅所以魯仲尼加之器小嘲良防不得誰能遏秦崤

秦人燔詩書聖道散若煙宮殿幹斗極東逰問神仙漢祖祠孔子遂爲百代先大哉禮樂意所見何卓然因勢導其趨勇赴如決川但憾羣臣間余習猶櫜鞬良平𨿽善慮不在三代前安得豁達資一見賈少年

金張貴朝廷衛霍列茅社奴淩虹霓親戚折五伯鬭雞馳鄠杜射虎宿滻防意气驕盛時咳唾有光價相如滌器夫萬里乘駟馬買臣最防賤懷綬出邸舎賢愚何必齊時至俱气化豈無單綀士叩角五陵夜太史重成名寂寞千秋下

峩峩蓬萊山白玉爲洞房仙人雲霧衣侍女冰雪妝丹霞縹緲中往來皆鳯凰借問羣仙人何者爲秦皇羣仙顧我笑振袂淩風翔我有金鼎丹鏈之逾千霜相期息瑤樹嵗晚何渺茫吾聞仙人家美酒如瓊漿長生所願求得醉亦可償

春寒閒居五首

貧居托幽巷久雨客來絕春寒霰時集淅瀝在髙葉鳥鳴日已晏寂寂茶鼎歇慙無晁氏智懶事主父謁閉門自讀書庶以勵髙節

瀟瀟山城雨摵摵書館風喔喔鄰屋雞迢迢逺方鐘遐思在古人展轉魂夢通抱拙俗所棄嵗晚將誰同賦成不輕賣金盡當忍窮

久寒卉木絕初旭陰翳謝春淺有令姿澹澹在平野山明孤煙發天迥一鳥下積憂鮮曠懷怡詠聊此暇賦詩勿鎪刻飬生師叔夜

昔時如花人今見兀若株華滋散安在嗜好豈不殊河水不灌翳春風不歸枯聞道須少日立功無暮途西裏夜圍燭東鄰朝玩山相視無羨心丰約自不關芳艸滿幽庭日晏人未還久陰忽防暄孤禽語花間

吳寧極恵和閒居五詩復用韻爲謝

嗜澹騖墳素端居世機絕防風被崇梢撩亂書幾葉山家晨煙薄日晏逺舂歇庭寒揜余蕙剝啄謝過謁幽懷忽浩然髙詠脫音節

衰發如素雪一往隨飄風悵然平生懷危坐聞逺鐘守身易成隘應俗或謂通不惜舉世稀所慕知者同彷徨豈有求寂黙非傷窮

文章在天地萬古相逓謝風霆春行天雕隼秋縱野所得𨿽良殊自役縂無暇飛霜厲薄寒木葉日以下咫尺不共論孤燈結遙夜

以我碔砆器報君珊瑚株至寶非可酬但表心不殊石賤貴能固寶潤知難枯人生在有合丑好豈一途王屋起代北荊江出岷山苞流各自立皆與元气�此理誰復知神禹去不還不知諒何傷相望天地間

古意三首

古風日以防交道遂以圮昔時素心人忽若匪知己朝直蓬萊宮暮宿光祿邸聮騎多季劇塡門集金史疑嗔著天下名徳爲垢粃古言西施貴眾色失桃李不見秦張儀捲舌讓蘇子

南方有佳人天質辭紅妝素手映輕雪明璫照羅裳二月千花開笑語春風香盈盈水晶簾丹云貫防房自倚絕世姿鬒鬟不能霜秋葉鳴西樓城烏啼夜涼髙節良自固諒不悲年芳

昨日苦大燠酬以今日寒天道極必反人事盛必刓剛柔有疊施消長乘兩端彼美者誰子一生困辛酸日晏食未炊冬月衣不完著書垂白髮門艸秋漫漫天道何由詰俯仰良自嘆

飲酒有何好

飲酒有何好但取愁可消古人不造酒天地皆是愁劉阮醉一石我飲三葉蕉當其忘世累略與劉阮侔人生量淺深隨分無過求天地倘無愁無酒亦可休

作詩能窮人

作詩能窮人誰能忍不作但見平生愁霏霏筆端落朝騎孤鳯凰暮駕兩黃鶴手攜王子晉吹笙上寥廓人言忌太髙下筆寧淺弱窮通信有命詩道未可薄

天道勿徒恃

種稻南山邊雨足多稻穂一朝疾風來腐折不可刈東家不知畊雨粟夜滿地問渠安得之飽食了無愧我欲廢鉏耰雨粟非可覬人事且自盡天道勿徒恃

夢事安足憑

昔夢驂重華躡霞淩靑防麟鳯羅百供從禦皆瓊英旣覺知虛無豈足詳追評封國忽銷印繪功反屠烹戒食或已防遺金或悔輕人事尙無據夢事安足慿

客去不可挽

水逝猶可回客去不可挽不惜佳客去但憾聞道逺明珠買娉婷歌舞供笑莞車馬塡門來千金具朝飯子孫日以驕六籍不掛眼所憂非無客客多良足嘆

金盡還復來

人生百年間金盡還復來惟有少日顏一去不復回不惜少日去但恐志气頺古人當少日樹立何崔嵬歌聲出金石可老不可摧所憂非金盡金多安在哉

山中雜賦六首【壬申】

昔出憂雨來今行恐無雨倘蘇八月旱寜受一日苦瀟瀟涼浥稻稍稍潤入土生物吸流滋如饑得膏乳田家隔短墻頗亦聞笑語幸収饘粥資筋力庶可補

嵗旱千里同萬物多槁枯東鄕早被澤生意回禾蔬西鄕遂愆期滌滌气未蘇皇天豈有私欣悴自爾殊所以李將軍拜劉家奴

秋气日潛變單綈生薄涼疎雨鳴淅瀝防燈翳空房少日已嗟老衰年彌獨傷繁憂委寸緒起坐空彷徨便有蘇君金何由返流光

道逢誰家墳嵯峩起十尺八柱聳赤銅四階壓文石幽墻發黛光碧瓦戢鴛翼生時諒何爲功言豈甞立一朝棄人世永與所歡隔光輝在空山於事竟何益丑好死未防可爲愚者惜

空山有一婦二十失所天貞心比堅石血淚迸湧泉寒燈役機杼拾穂裙不完婚男與嫁女辛苦雪滿顚自謂分當爾節義何足言城中髽孀姬潛好畱少年門前立旌木世人何由傳

我飲本不多興至不可無但憾無美酒旋買山中壺山中近朴味山外多澆渝飲灰令人病飲敗令人愚寄言好飲人愼毋以名沽

山中五詠【丙子】

蓐食希早出出城日己辰況憫肩輿勞時亦步嶙峋嶙峋苦難步投宿荒村民啟扉熾燈火延客意頗眞苦辭村無酒無以澆埃塵嵗歉有穉粟尙可分炊晨髙門多吠犬倉卒難投身勿投髙門宿勿厭村家貧

季秋乃多雨淅瀝終夜鳴槁枯旣已過不足蘇疲甿庶以沾園蔬聊堪作冬羮井穴泉稍出始免汨泥王賦𨿽尙寛京官督私徵府邑奔奉命斯民敢違程冬羮未可期何以爲吾生

溪橋落白水野路覆紅葉山邊四五家日暮煙火白歸牛認深巷行客指新月村田旱傷余老稚筋力竭方今冬序初饘粥倘未缺雪霜且已來卒嵗諒何防

曈曈山中日玆晨已堪愛暄暄下墻陰稍稍曝軒外幸此賔防少展體聊炙背絺衣未浣污綿褐催補碎人事苦難給寒暑傷易代漸爲啟期老頗慕靖節醉荒村惟孤松寂寞得相對

僕日晏出空庭長寂然鳥雀噪禾桁牛羊散平阡人家隔林塢崇崇上孤煙樵薪頗下嶺荷鍤亦在田諒應愜冬暖蹔若忘荒年鄰翁慰我獨沽酒酌我前饑儉慚此意勉彊盡瓦船陶然共酣暢亦各適其天

古詩三首贈張漢臣遊金陵【能詩琴】

古詩出情性聲在閭巷間采之被弦歌聽者醇風還大音旣寥濶羣喙何間關燕防混良璞楚菉藏崇蕳妙理忽有合正在不可刪秋髙星河空天風吹佩環

古桐蘊至理出陽或施陰和爲祥鳯鳴悲作離鵠吟髙寄周孔思淸寫夷齊心子期不可鑄空有千黃金天髙九州曠百世無知音夢騎白麒麟振衣蓬萊岑

金陵南之鎭興廢滿目中靑山澹無言萬里江流東髙樓朱雀橋野笛交秋風子行覧其餘彈琴送飛鴻栢臺雲霄間貂豸峩羣公爲言經濟理所貴賢俊崇

石洞雜賦

【廬陵羅士奇都事塟母新淦石洞山水甚佳丙子冬其侄履貞邀同逰穿幽覓勝相與徘徊者連日擇其景之尢佳者賦詩五首】

石洞

蜿蜒辭夷臯迢逓陟穹巘綿綿千萬峯蒼秀入遙見旣疲猶穿雲小息仍下阪﨑嶇到祠庵髙檜掛日晚人家繞稻田窅然復平逺園廬接煙火籬落散雞犬𨿽知非仙源諒亦樂農畎卜居玆未能撫景從繾綣

石人

石門何年啟疑與開辟俱上有遺世人形軀略糢糊山空明月寒來往誰與徒吾聞晉楡石能言禎妖樞又聞谷城公頗窺陰符書叩之了不應無乃嗔我愚

石橋

石橋跨碕磵藤花被兩涯笱輿此小憩悠然防心期崇梯級三百未陟神先疲野人薦美蔬稍足滋渇頤嵯峩岡頭阡封固百世基純孝所形著觸目皆參奇嗟哉世間人紛紛媿虆梩

石溪【是日與郭徳方坐溪石論文把酒忘歸】

冬旱水愈涸防流行石間炯如玉璅窻屈曲相交關泠然落幽罅隱約聞佩環擇石踞其髙兀兀相對閒日晏遂相酌持觴防靑山疎雨作還止徘徊澹忘還

石泉

重巖括元气云竇出湧泉迸流絡廣石百尺髙簾懸防風度午日煜煜生虹煙始知窮幽討奇觀滿垓埏我友趂奔鹿搴裳陟其巓蹇步獨竛竮矯想爲欣然瓢汲試茶鼎庶足淩飛仙

陌上桑

燕雀不隨鳯麀鹿不附麟豈不出儔類各有平生親妾家東城陌柔桑繞畦春春風時物變無衣念良人髙防王侯家鐘鼓鳴層雲回頭偶一盼通意何殷勤朝爲采桑婦暮作深宮嬪富貴非不佳誓不易賤貧此桑可變海不變賤妾心

山家

山中煙明明山下泉曲曲書聲出疎林楓葉半茅屋檐角曝綿枲園疃縱雞畜寄言避世人如此亦可足

江上晚興

南堤直而崇西岸窪以折中流千片帆水日相映白翩翻孤鳶逝迢逓髙樹沒緬思沿洄人今古幾英傑晚泊得鮮魚舉杯望新月

徵夫嘆

六月徵廣猺塗埃千丈髙渡水波沸骨登山汗流刀豺虎攫疲馬棘荊破長櫜賊來多如雲石洞穿千嶅鐡甲日曬火大旗煙漲濤惡溪塞斷骨亂礫紛流膏前年過流沙苦寒脫鬢毛風裂壯士冑雪積將軍旄人生莫作軍寒暑相戰鏖人生莫作軍性命如蓬蒿君王方神武狐防何足薅但願四郊靜防軀敢辭勞

雪後逰安成王氏端逺逺山園

幽園閉殘雪防紅上危枝豈不先羣芳天運如相持積寒意澹澹初旭光離離春風來方多小忍須其時

逰王氏觀善兄弟雙淸園

入門得幽池一逕窅以防蕭蕭水竹間寂寂林壑意晴寒樹影靜春薄栁枝細海棠如處子體弱意先麗日蒸丹砂丸露防守宮臂少年嗜防花常恐春未至只今勝情減得景聊一憩作詩記良遊重來非所計

春懷

連陰如病酲耿耿乍離索鐘疎山館靜花落春衣薄淸心近懶率壯事成寂寞臥看古木枝幽鳥午頻啄

夜坐二首

日入暑未觧夜久涼始歸山月升漸髙照見幽人衣幽人行未已月亦轉墻西

云行樹陰薄風過樹陰欹云風弄淸夜政爾無人知惟聞墻根水泠泠下幽池

送劉一淸教授入京

三月江水綠君行適京畿辭親古所重而使親顏怡江北多楊花江南鶯亂飛去去事經濟歸來樹旌麾

閒居燕坐望城隅李花

春晴滿天地我獨了一室得欣或暫時積念動彌日遙花洗宿潤姝靜耿獨立日光照素服玉气起數尺紛紛看花人車馬共朝夕幽意當誰言防風斷城笛

庭芷

庭芷不受俗淸意耿涼袂防瀾映幽雲疎雨洗道气日長飽食罷坦腹花間睡閒居誰與娯賴此聊自慰

庭竹

庭竹如髙人疎處更堂堂當其得勝趣豈必客主忘月明防埀露危坐肺已涼閉門良亦勞有酒乃未妨

桂山堂獨坐

笙竽閙春晴此處乃幽閴啾啾惟鳥鳴寂寂鮮人迹靑天樹光動白日瓦气濕陰陰庭下影滿地不可執蛛絲网虛檐懸葉如墮翼緬懷昨日心孰擬坐玆室抱迂世同薄得景意自適窮通信所遭逍遙聊永日

對酒

落落復落落所爲竟無成童丱如昨日念之爲心驚城東臉如丹秋風化髙塋況持鬢間絲豈與流光爭古人稱飲酒意欲償平生平生豈足償但可傷其情

錦雞行和王生

驥足爲性禍翠羽供世儲大化役羣動顚倒無根株玆禽亦負美自謂物不如若若漢官綬累累楚豪珠低頭若自惜疾舞還復徐孰知羽毛累遂失山澤舒古人誇衣繡永笑籍與朱乃知世同戒最患心自娛君子道若鳯千仭不可拘長鳴朝陽間不學鳬鴈腴

初秋感興

秋風殊未來林葉獨先見譬如老將至顏貌已潛變娟娟庭中月落落梁上燕有酒誰與同防涼發如練

和髙方大初度日泛舟鷺渚

君詩瓠子河剽怒奔驚湍又如明月珠夜室生芒寒坐傾內法醖不數涼州酸手援緑綺琴付之中郎彈薰風四五月驚傳滿城觀天開白鷺嶼蒼翠十頃寛書堂昔所建崔嵬集儒冠當時擇俊髦十艾得一蘭恭惟先正翁士林靑瑯玕筆花發天潤儕流愧中幹君詩復畱壁千載當共看人勝地逾重句好天爲歡偉哉故家步眞足追邯鄲

和楊伯允

舊交存無誰故里歸似客楊君如霜木月旦所推擇齊詩師轅公魯禮重王式天命有窮通道味無損益幽居防門巷花竹繚外飾朝硏經理暮館講今昔欣欣學子懷生意競春碧相過愧獨老白髮兀前席徘徊山澗勝俯仰釣逰迹無事頻往還勿使長相憶

送範主一憲郎

庸夫老丘裏志士輕山川古來環轍人往往皆才賢範君繡衣家白璧生藍田淸逰半朔南徵衫積濤煙崇防交辟剡思親理歸船吳州肯暫駐風槪傾四筵揮毫走秋蛟吐句紆春漣淸霜淨江波水花寒更姸棹謳催客發風正帆始懸翩翩鳯凰翎終當儀九天

八月十五夜懷學翁兄【癸酉】

有酒不共飲君爲松下人始悔生存時不獲日相親君兒逺不歸君詩久恐湮萬世理如此停杯問蒼旻

十六夜雨邀諸侄小飲

世事不可期今宵竟疎雨豈無樽中酒終復減歡趣子侄旣滿前稍稍相笑語共言見面稀無月亦良聚燭花翦欲盡絡緯語庭樹雲開月已髙還照人歸去

寄洪守鄭鵬南四首

英英瑞世气今在鬥牛間定知古龍劍千載乃一還雨風旣順時五穀如丘山民物不疵癘朱艸生堅頑願從蘇云卿種菜湖水灣

明公國之彥海內今誰儔使節徧南服晚乃守雄州霜露回爲春意和气仍秋月寒西山嶠雨斷章江洲疲甿旣蘇息佳趣倘可酬

梅子非仙才髙見在物先區區僅一尉去就乃偉然江山澹無語事往隨孤煙巨省立萬馬白日大纛懸古人不可見表章賴公賢

髙士去千載危亭被崇苔湖水澹秋色野鳬時下來春風百鳥鳴楊花滿樓防行行事逰冶安知欽髙才知公重風化枉轍能徘徊

曉發印山道中喜晴

翳翳煙散陂沈沈雨承霤桑暗麥芒齊山園雉晨雊老翁驅犢行丁壯各鋤耨我亦駐筍輿一訪農圃叟答言春事深耕蒔須及丰凶𨿽天數用力非可後感彼務本言愧余尙奔走

送蕭從周赴廣東帥閫照磨

崇崇五羊城防藩鎭南服海風吹貔貅嶺月懸大纛君居靑油幕美器瑩如玉榕葉秋云深荔子夏雨熟寄言愼寒暑從此奮遐躅

中秋故鄕南鄰楊氏招飲

老來歸故里百事非故情惟有山間月猶作兒時明是時秋且半夕气忽已淸南鄰招客飲步聽危澗聲月色酒中亂樹影盤中橫鄕曲佳節意風露白髮莖我懷豈在酒酒觴且徐傾

盧兜道中

客枕睡方適雞鳴戒行路月落斜雲間餘光在髙樹逺村四五家朝煙澹江浦依稀橋邊人髣髴山下塢乘車與負戴擾擾各馳騖百代無窮期妍疊新故感此行躊躇鴈聲忽橫度

寄題胡氏澗月堂二首

泠泠山中澗皎皎天上月以月照澗泉舉世無此潔月以表我心澗以明我徳秋風吹八極踞石濯華發短瓢吸寒光羽衣弄飛雪夢騎白鳯凰直上碧瑤闕安知世間人咻咻乃病熱

世人不識泉等之黃泥湍世人不識月視若白瓦盤斷篙三板船沮洳鰍繕蟠擊筳喧裏耳嘵嘵聲不完嗟此泉與月信當何人看我嘗遡其源顥白通廣寒懿彼隱君子相從此盤桓

悼往用友人韻

百世來未已千載去不回毀器無完梓焚玉成惡灰嗟哉已逝人忽忽誰所催琴懸久不撫闥閉終無排沈憂鮮一適永別非暫乖崇崇園中花炯若白雪裁有酒今不共慨然心爲摧

酬邵有初

卲子國之器胸有石渠閣翩如孤鳯凰萬里不可縛文采臨風髙肯顧梟鶩惡胡爲守一窻寂莫猶似昨讀書諒有防娯親亦至樂上林多髙株庶用得所托

晚春和蕭孚有二首

朝陽發防燠夕云生層陰東池荇芽短稍覺新水深攀翻步春風孤弄聞遙禽適此得倦坐欣然誰防心俯見水邊影閒披竹間襟邂逅有佳致欲賞難復尋鄰酒夜來熟邀客歸共斟客去因獨醉醉醒還自吟

幽抱鮮歡愫況此春多陰圗史揜一室蕭然門巷深煮茗晝已晏時下花間禽還往旣寡儔欣戚當殊心防風動書幾樹影忽在襟幸爲時所棄至理得探尋東階有美井漑飪可灌斟食飽良自愧臥聽山葉吟

芍藥

夏早眾緑翳階蘤始獨開窈窕專後徳深房出徘徊翠蕤擁帝輦手擎紫霞杯夜永宮月酣餘香散蓬萊

曉行

畏熱中夜發出門人已多紛紜各有役如水爭趨河始知昨宵夢此時方無何悠悠百年間勞逸瞬息過大星如玉斗照我雙鬢皤東日如車輪三輾未上坡

暮憇南溪橋

黒云髙崇崇落日在云後狀如張袍黃金緣其首疾風吹參差防陷成杵臼萬里靑天遙數鳬下荒畝

苦旱【壬申】

七月暑逾熾夜涼如髙秋陰陽旣罕覯時雨知難求良苗委白莽遂玆空田疇疾風起地埃枯槁鳴蕭颼饘粥當不具官賦何以酬卒嵗無卉服誰能完纊裘悵然悲疲甿吾亦憂吾憂

八月四夜聞防雨

夢覺有奇事淅瀝髙瓦鳴焦枯豈云潤且欣聞雨聲秋稻旣無及蔬麥猶可畊側耳恐復止願望深中情向來春夏交流潦髙入城秋旱理宜有天道良難平大鈞轉萬物旋斡勢孔輕仙瓢貯海水安得盡注傾

夜聞桂香

雲月逓晦明防涼入幽寢推寂無人老桂香可飲百年無適意短髮謾垂領悠悠市道交舉俗無管邴

寄題髙氏靜山堂

太初割元气散在八極中一靜閱今古黙與天運通艸木奮霄漢神變生霆風本性固如此孰能窺其功

曉立

淸晨有良悟偶此得少立雨餘溪聲近霧重林气濕宿禽去初盡畊者稍已出此心諒無同汨沒聊日日初度日和蕭孚有見壽三首【前二詩詠其號蘭雪】

崇崇畹中秀嵗晚有佳色霜霰淒以來淩厲气不折美人昔滋種所貴非凡物采采懷袖間三嵗香不歇尼父爲援琴一彈重魯國湘臣繼爲佩食芳可絕粒豈無他華英髙世在貞徳安得因長風貢之白瑤闕

天上多奇花大者可如手嵗寒發奇色皎潔照宇宙美人玉爲冠侍女練爲袖簮之乘風遊姝嫮掩羣醜贈我雙白璧千金不輕貿我欲酌鬥酒還爲美人壽風標忌大潔顏色忌大秀何由返天宮藏之以爲久

天女五色機織自開辟日至今防寒梭軋軋猶未息筋力敝千秋鬒發變遙夕織成鸞鳯縑世俗猶厭質藏之不復道投杼事安歇所貴識者知尙使光價溢嵗晏風雪驕萬里寒鑠骨誰能制爲裘一展復三極

和張漢英見壽

我昔三千秋曽搴蓬萊芳右擘方平麟左持王母觴夜立通眀殿帝旁司綠章三生習未盡謫墮翰墨塲饑寒如泗顏齟齬困魯臧賴有二三子相從如鴈行又持靑瑯玕壽我升我堂我老學蝟蟄看子爭鵬翔愧我非韓才期子樊與張豈有龍泉鋒不能藏尙方

玉笥山何提防建三淸殿二首

笥峯云峩峩白玉作樓觀飛杗墮人間彷佛天上半只今三千秋妙斵始一換丹霞貫觚稜白日隱其閈吹笙集羣帝一笑視汗漫倘逢梅子眞小立共談漢

始靑何巍巍妙道不可說出虛還入無豈必待宮闕去地千尺髙寶棟忽以傑下視九州九泱莽如碎雪騎麟睨北斗夜冷遺玉玦防借回仙蓑共臥山中月

庚午冬畱淦州憶亡孫鳯二首

古道昔同往天寒今獨行汝死不自悲我老難爲情死者若不悲死當勝於生霜重艸盡委山空泉自鳴我發旣盡白我懷何由平

快意毎不至傷心來自多十五年痛哭安得鬢不皤之子入夢想長眉防頰酡防气旣何之耳側猶弦歌月上髙林楓月落幽社蘿怪魑攫人命陰壑森蛟鼉吾聞聖眀時沴不幹太和重華不可愬千古當柰何

和凃率修中秋二首

來日不可麾去日不可招老衰旣易至千載知非遙明明中天月照此佳節宵歡薄憐趣減酒漓知俗澆緬懷區中友峩峩多蟬貂豈無知心人未若凃與蕭持觴不能飲矯首窺崇霄安得揷長翮與之鳴淸朝

佳節去如客玆晨已難招又如波中舟泛泛看漸遙適此有名酒足以慰良宵旱久芷欲悴自汲頻灌澆月明簮其英婀娜如垂貂極知非節物頗勝服菉蕭鄙性偏嗜愛扶植愧髙霄夜深風露多生意觀明朝

送王伯振憲僉

健翮隘六合逸足輕長途抱才旣不羣常調安得拘王公天下士風節今所無脫身韋布中振袂升天衢遂通金閨籍早贊臯稷謨朝駕刷圃暮車息淸都髙馳飛霞佩縱挹寒露壺手持使星節冰霜壓番禺經綸要大用令徳天所扶靑原昔仕邦重逰眞壯圗父老傾酒觴臨分何踟躕祝公秉鈞軸四海躋唐虞

和張自翁答婁廣文雪篷足疾

支離妙無用鼓防食人十王駘中分魯形廢道始入木壽不願材齒堅以居濕倚伏本何常失馬福所集柰何煎憂喜自滴槁竹汁至人蘊天和客沴當自戢驕陽脫冰飲至陰謝裘襲心同造物遊身豈二豎縶株拘海自運防者瞠不及示病學維摩要以鈍爲急我生困世途裹足掃梯級自安邯鄲步不效文公習君詩劇髇羽絕藝忘決拾又如控龍駒迎不獲揖一讀顏爲開浩嘆神物蟄吟手不放珍過侯璧執坐憐食藿澹共臠炰鳯泣請君勅仙神呵防九轉粒散爲六合春禎咎變噓吸世無疵癘人傴者皆起立

再用前韻簡諸和者

靑天行萬古度三百六十東西蟻疾遲南北極出入木金互健順水火疊燥濕萬物生其間一气隨散集洛花炊瓊肌山菜冷汁云髙鵬路多蒿短鷃翼戢夏璜委塗泥燕石或什襲涎駒駕金根天驥困縶嗟哉造化理顚倒過不及少憂貧賤拘老怨嵗月急舉觴共問天升覧須幾級我文如貧女寒燭癡組習百年供蓼苦萬事如沈拾今年金川東邂逅車笠揖每見意气生浩然春啟蟄明時用多士陋者猶防執誰非彈冠喜何由向隅泣君才豈山棲未可言絕粒屬君臯夔仕貸我喬松吸我知君當歌天風白雲立

送嚴仁安教授二首

蕭蕭羊裘子百世餘淸風聞孫頗相似志節甘固窮三年靑原教介直誰與同春逰望肥馬秋夢思鳴蛩貎作衛樂臒詩比鮑謝工離別古所難風帆去如鴻

良醫有相道天下無沈屙況以醫教人濟世當益多中仁外自見根盛宜繁柯萬物通一體流暢春風和淸時念民瘼岐扁聨禁坡朂哉勵羽翼云漢終淩摩

和張慶逺遊靑原

平生嵩恆心今日行玆原東風豈不好褰衣步靑天境空忽欲動意卻仍貪前白日照八極千崖偃如眠芙蓉逺修供鈴鐸晝不喧佛祖了何語香鑪自生煙羣經過名教乃以文字傳題詩雜好醜訥者存嵗年不知自有此登覧誰最先春橋喚飲酒一醉日可千陰陰風在麓炯炯天映泉同來不同趣隔花亦垂鞭

和諸友登洞巖用工部龍門寺韻三音

薌城隱東峯芙蓉亙西境昔聞閻太守於此謝幻影仙茅一丈髙飛瀑六月冷悠悠遼東鶴千載一歸省平生慕玆巖未踏巖中境及玆共賦詩自笑如捕影藎臣鄕邑廢逰客姓名冷古人悲湛輩臨風還自省志士懷四方孤生念遐境如何幽絕地不著竛竮影買船江口風展簟巖下冷玆逰諒非遙勝趣當暫省

和羅昌逢千葉桃

閏贏首增春朔霽久連望梅殘不畱玉桃盛忽成障異姿奪眾妍殊萼同一狀重緋雜裼襲疊防迷下上淚眀露借光影墮日分漾紛披競年華剪刻費天匠先生被花惱書罷時亦訪亭空晝無人山鳥立幽桁橫波繞碧帶老樹入古像同遊無前度得句有孤倡仙源誰與期防風起衣浪

送李學錄考滿歸廬山

吾聞山房書富蓄冠天下其孫善讀之聲譽播時價偉哉疊泉君千丈白玉防序庠得君重冠佩領儒雅學端眾所敬交重事難舎木脫鷺嶼秋帆歸建江夜他日忽相思風髙雁橫野

和髙師周【有序】

師周吉之俊士也著名久矣於今爲老成連舉於有司不得志丙寅十月用天運苟如此作起語爲古句十五韻見寄余感其少年翰墨相與晚節坎相望嘗欲和之次年正月始能援筆而以陶語置末聫云

相牛學子殖貨師計然君平隱賣卜步隲甘灌園古人苟齟齬亦在數者間郭門秋風髙老屋修竹邊席珍門無聘懷寶意自憐擷菊飲寒澗鼓琴忘嵗年故人萬山中燈火窮靑編艸髮如雪投筆相顧嘆世好皆楚腰僮被不見妍梧瑉薦淸廟滿腹空瑯玕學畊憾已晚萬事甘自捐吾聞九成樂顚倒隨陳完至音一以防誰復窺其根卓哉吾心理本具混辟前天運苟如此相期在聖賢

和鄧牧謙社日郊行

春風輞川花社日浣溪酒百年少曠懷四海幾佳友馬蹄破莎泥輿影掠桑畆交深主忘賓句逸心應手流水淸繞廬好山秀當牖幽尋旣有防劇語不知久撫捲如同逰不待接踵肘妙哉蓬萊音三嘆得希有

遊延興寺二首【宋季寺基沒入鷺洲書院至是始復】

穀芽吐堪束麥穂老未収犢迹橫滿道潢污斷叢溝古砦艸木長遺址如圓丘時淸幸畊種桑柘交平疇人家修竹間藤花俯溪流蟠石之所礙鏘然鳴玉球媿我𨿽能詩所居無此幽惓然生世心易足始易求過橋不能去小立聊悠悠

叢林翳行徑葉气襲客襟稍深得空曠窅然銷塵心禪房白日靜蔬花繞黃金鳥鳴寂無人庭枝弄防陰髙僧爲焚香相對兀若瘖殿宇未完舊鼓鐘初成音孔釋本何意廢興乃相尋信知眾生累等以一念深出門得好風行雲散遙岑

雨坐

近夏天气濕飛雨無時來回風捲髙葉半林白光開空齋玩造化聊與相徘徊吟詩卒未就晴暉在庭槐

午飲

我飲不必多醉與千石同兀然睡欲醒肌膚生纈紅從來天地間一足無儉丰未知盡此生當復可幾鐘

和羅元翁三首

白日懸髙空夜乃息之海伏陰況薄蝕見者爲永慨孰知造化理持此並覆載如何昆山炎不肯少相待靑天非不髙不出環之中贏縮本無迹千載乃可同變容與失笑未有隱所從履霜早辧冰見月先知風如何世間意往往終難窮

淸風如髙人爽致可以師浮游天地間匪亟亦匪遲齊紈之所招似者或致之豈伊至妙意而或入控持如何執熱人可熱不可思

友恭堂【爲南安人作】

太初賦生民落落八極中倫屬本一體初亦不擇從風花偶相聚並美固罕逢方其竭所感自謂金石通孰知若行路笑呴猜矛鋒獨持惘惘心四顧眞若窮流言病不友謨蓋憾不恭聖賢所不齊而或一日同旭光拜稽肅堂序如春融競難過元季角勝嗤謨嵩聽雨同夜燭持杯坐晨鐘談經來朋徒環侍森兒童世俗吝徐行此意何從容梅花三百里流水浮煙虹作詩寄君敬三嘆慚髙風

送艾幼玉赴南安儒教

儒官如蔗杪妄意近佳境亦知嗜習累誑俗示雋永堂堂道心翁學者倚袖領摛詞屈鄒枚講道來華邴盛世擅塲屋金石出欬謦東家升仙子往往盡余鼎空山三十年華發忽垂頂春風八極意獨立修竹影一官豈足償跋渉壓崇嶺五陵多少年冰雪照淸炯楊花鳥語亂走馬出三省古來天地間此事從耿耿南中少人事山水淸可泳嵗晚不負君梅雪三百頃

贈劉斗祥祈雨

古人敬天威吁怛待其定後來方伎多乃更以人勝炎風一月旱閉戶窘如病江流斷橫練橰甕竭朝暝稻畦絕鳴蛙裏閈可無命劉生起驅龍造化若可令孰能使一日春意滿丘甸勿云事邂逅期尅乃足敬羣仙居蓬萊佩玉事淸靜流霞防丹宮犴犬不聞謦嗟生獨區區豈有尺寸柄三嘆慚此心作詩以爲贈

戲贈祈雨者

淵龍困彌乖甕蜴閉欲僵髙人輕千金不買一餉涼墨池片鴉濕夜靈懸曙光江河如春流昔者何所藏

追和白樂天三月三十日作

人生天地間行樂苦未畢陪歡與彊笑有似名無實新年如乍來四序忽復一池痕亂防雨檐翼語殘日靑山澹無言風花雜徐疾笑持鬢間絲爲問此何物

和周伯恭山長遊覺報寺

黃埃漲門衢白日照郛郭長年厭煩囂鬰若未翔廓平生嗜靜心轉覺味不薄流光易淸晏壯事落盤礡始信山埜姿終當巖石著人情擇便適世好更美惡逸居非不髙智者笑纒縛富貴諒所欣又若垢未濯故應任所運何者可先度向來諸名山固有一宿覺當其失俗緣自謂如勿藥卻憐心未了欲往輪四角此如霜餘水久乃自安壑使其渉有意固已爲造作乃知豪傑士多悟匪多學恭惟平園翁至理集渾璞創寺偶一時豈以此爲托百年賢愚盡奎畫落樓閣悠悠東門寂寂華表鶴風流在斯人淪浹心所著夕陽艸樹空客子散腰腳羊杜遺峴山松紹謾河朔人生幾泡夢奚用苦酧酢虛名等賣賣者不自嚼東流澹連云靑山去如幕登髙亦能賦有酒胡不樂放懷天地間與彼俱調謔淸風從何來我幘岸未落詩成豈不佳眾樂雜賈鐸孔佛將無同獨愧此言約

寄題吉水程州判勤有堂

讀書如農功播耨無休時春雨困鋤鎛薫風走防緇秋償所願黍稷髙京坻東家不昏勞飲酒隨市兒室空立四壁眾飽已獨饑始知貧富權非盡天所爲筋骸我所有墮廢誠非宜六經具理道諸史垂興衰修身與治國途軌坦且夷講切得其要髙可聖賢追功名特餘事記問非所師但使本根茂華實當滿枝退之以利誘不免後世訿英英程別駕龔卓讓設施作堂扁勤有燈火喧吾伊頗聞郎君佳過眼無前疑胸蟠五千卷下筆蛟龍馳朂哉樹斯文千載以爲期

贈蕭以能義惠

義財古所難史傳希以濶其間垂一二千載事若掲蕭君詩禮家貲蓄本涼劣獨懷濟世心汲汲甚饑渇江橋橫長虹輿步無病渉有粟濟嵗饑有薪救冬雪親親與仁民隆殺各有節東家田連阡鐘鼓鳴繡闥春遊飾燕騄夜宴圍趙瑟族姻半顚連肝膽迥楚越況能念閭裏濡呴誓俱活嗟哉蕭君賢財出鷺股割絕甘不待多爲恵貴當厄丈夫志及民常欲俟顯達嵗月忽蹉跎白雪颯秋發誰能持此詩誦與腰金客

五日和邵有初

節謝客稍稀晝永意彌獨瀟瀟花間雨林光弄遙緑緬懷獨醒人一往不可復素心諒難得且酌樽中醁

白木槿【重臺每開逾十日】

數花出籬楥耿耿照夜闌月寒客獨起恍若山雨殘天風泠然來坐久身欲翰夢酌瓊宮漿薦以雕玉盤羣妃霓裳冷夭嬌環靑鸞世言朝暮落耐此十日看始知潔白姿頗勝施朱丹大鈞縱萬物爾本羞蕙蘭同類偶自別亦復得賞嘆朂哉勵貞節相期在嵗寒

村墅曉起

秋晨雨初歇艸木涼蕭蕭墻桂吐防香架荊揚其條物意正自適而我亦逍遙物不怨閒棄我豈傷寂寥物我樂天運可長亦可消

荷花莊獨步【庚午】

少年所寓畱今視爲故里鄰翁不知老笑我老如此徘徊阡畆間感防獨在已雨足秋禾肥平偃如席幾雞豚散原隴菇芋繞池水饑饉稍已忘及此樂生理日暮樵未歸炊煙數家起

又【舊與彭士奇羅君遜皆寓此】

昔與二三友周回此田疇中嵗風雨防玆遊誰與儔望山漸適意得樹亦少休峯回西風長吹我駞毛裘登髙遂遐矚一粟托九州去住定有契欣戚焉足畱戲攀西祠花下濯北澗流

八月十四夜聽雨

佳節隔一日連陰雨凝秋不知及眀夕當可見月不陰陽疊相乘萬古理可求明月豈我違美酒宜預謀

田家詠

田家務生理機車夜紛然少多有程度夜久始安眠雞鳴復競起照室松明懸日日不遑息不飽粥與饘自言多假貸火宅百慮煎大家急索逋往往乘丰年丰年固可喜可喜亦可憐

又

日出山東明荷鋤事耕作日入山西昏持斧斵松柞但取朝夕給不憾筋力弱秋棉吐圃花南市酒可博相攜各有徒稍倦亦暫樂豈必無機心嗜欲良已薄

癸酉元日

元日觧纎纊气何過暄墻東有繁梅淸曉蜂喧喧髙齋門晝辟靜坐觀遙天瓶英炯如玉相對俱無言

元日賦紅梅

紅梅本遲暮冬暖遂爭先亂防額黃澹細蘤丹砂圓𨿽加防染工風致終自然懷哉生意具欲折還復憐物理且如此吾生寜怨天

石菖蒲

盆池有靈苗石罅防偪仄防根亂繁絲疎葉散纎碧苔莓封巉巖沙水明的皪所貴含貞姿終然傲蒼色道人勤養防黃悴輒翦剔常與貝葉書珍愛同幾格豫樟蟠靑風雨作霹靂小大固爾殊賦分焉得易相期喬松交嵗晚堅九節

又

始從山中來遂置窻幾間稍依勺水潤猶托怪石頑竅沙極淺白坳苔上防斑貞靜固可愛長茂良已艱幸與好修者同此一室閒月寒垂珠露津自根還燈火親已晚庶用凝頹顏

贈興國石印歐陽明翁

淳朴旣已防大年良亦稀惟聞南陽山食菊多耄耆又聞商顏老頡頏霜須眉時與蓬萊仙騎鹿扶桑池元气有鐘防昔聞今見之崇崇鬰孤間文石如印奇君家擅其秀兄弟皆期頥曽羅髙堂彩服光陸離南燈北窻月千丈喧吾伊聖朝重耆徳坊表生光輝我欲往相從共食瓊田芝笑問廣成子重逢復何期

賦興國王氏梅窓

天地有淸气散作梅花風梅花有奇致妙在窻月中金莖淡午夜淸霜飛太空道人起危坐八面虛瓏橫斜落瘦影妙筆由天工玩之了無言意與太極同我聞三槐家種之在瑤宮千載有佳句何異孤山翁

八月十日蕭孚有邀同蕭州判安國諸賢集徳元寺鳯山繼飲熊氏園

應俗妨良遊玆行偶能遂初逢梵寺靜繼得儒宮防晚芳被深徑寂歷含野意遊鱗動防瀾幽鳥下荒砌怡然挹蕭爽適此念興廢後遊誰與期得酒且復醉

諸賢皆和遂再用韻

夏華旣云謝秋實良已遂幽行歷故墟一逕入深防感舊多嬰懷得勝亦防意防風來髙林小坐列苔砌攀覽景彌佳衰倦興先廢路逢隴上人正復可同醉

旦坐對客

夜久聽寒雨坐來星滿天重霧被原野漫漫白於氈五更雨復集急灑驚客眠豈意今日霽旭暾如黃綿相對庭樹下滿傾藥玉船萬事且勿慮蒼天工轉旋

曉行

星眀天宇迥山驛鼓初發行人稍已動露气漫埜白方塘浸道隅荒荒似寒月日出炊煙橫雞聲隔林樾

和臨江饒自然夜坐

庭樹秋月髙危葉光欲墮孤蛩感涼气喞喞稍近坐鄰家弄機杼防燈出窻破寢齋生新苔禪裯揜關臥

用前韻贊饒所作山水圖

髙人發祕思妙景自天墮蕭蕭山水間艸樹環四坐雲歸野色靜泉落巖光破平生慕淸遊展轉面壁臥蕭孚有諸君見過貽詩復用饒韻二首

閉門無來人秋晚柿葉墮時從林下行還向艸間坐車馬忽枉顧蕭蕭踏苔破客去明月上山禽喧夕臥子云事規矩嵗晚髙閣墮何如馬長卿都騎傾四坐吾生兩相忘寂寞茒屋破陶然杯酒間竹牀飽秋臥

霰雪和彭經歷琦初【庚午】

嵗饑地荒老病臥晏閉門三日雪飛霰相雜亂飄空乍鳴屋穿隙已在案載途積愈髙集水凝不泮山寒消久暄玉潤蘇亢旱頗疑湘蛟泣珠璣夜紛散又如洛倉破白粲接原岸柔條壓旣低髙木擎欲斷體圎工簸弄地逺迷界限我生事嘲吟寒餓不可逭坐憫民瘼深誰與覓醫緩救荒旣不預應卒自無算古稱兆丰年至此可三嘆

時嵗將除用韻和之

別嵗夜臥遲怯寒朝起晏黃雲低不動白霰下愈亂鳴檐鏘若佩積地厚成案遇堅勢屢躍得暖濕先泮嚴沍阻春生蕭條助人旱紛如撞斗破疾若摶沙散朽株發英華深谷變陵岸先生懶斫路門外人迹斷作詩無雕鎪白戰安可限空山斸黃精防此命難逭少年喜映書老大悔儒緩豪門方飲羔觴急不可算安知負薪者道旁拊膺嘆

和邵有初同飲熊氏小園

客佳不必多地近得頻往極知後花時聊復縱心賞樹深路欲盡林缺天忽敞坐久飛雨來黒云湧奇嶂淸風雜笑語共作金石響尙疑有餘韻隱隱在蓬莽豆觴稍狼藉賔主各酣暢安知墻外人【謂墻外叢塜也】千載落埃坱生時諒自謀局促戒防蕩百營有醜妍一盡無老壯何爲苦不飲勞身入羇鞅

贈靑田道人

軒軒靑田寉萬里在羽翰曽從蘇丁去復此來人寰相望三千年戛然鳴空山蓬萊云峩峩夜永風月寒天街方九軌要爾驂笙鸞胡爲鶖與駕飽食靑瑯玕嗟爾有仙才欲往諒不難

和張尙徳憲郎

君詩如長江浩浩積瀦滙縱之瀉千里所過不可界又如百貨集光彩照闤闠銛鋩幹莫鋒溫潤琚瑀佩變化發令姿富博駭羣睞鬰孤畱十日山水各獻態振衣千仭顚謦欬答秋籟渉溪螺斗驚窺谷杞根吠羣峯如故人拄杖靜相對盡追坡仙防踏破山浪翠吟工壓木客气正失垣魅知君靑雲士勝迹猶所愛經濟滿胸中領覧暫方外不同牛山登流涕感謝代五羊屹霜臺掾檄促今迨懸知眾器陳政復待殷鼐古來成功人所貴志慷慨文奎動遐極爽气破炎藹九月霜露嚴整駕俶髙邁便同南溟鵬俯謝蜩鷃類

和張子明學錄三首

比竹無至情焦桐無餘滋和音發淸潤婉孌令人思奇蘤傾眾目矯然出藩籬物理終有合憾無音與姿白雲豈不潔或謂無其芳斗柄豈不髙或謂難挹漿髙潔自皦皦傝�驚堂堂倚杖久無言飛雲度橫塘張君北方學易道究防淨長才譬騏驥局蹐果下徑作亭依曽城傲睨有餘興芳艸皆防心飛雲亦成詠

和三首

滔滔九江流南紀胥潤滋禹功之所濬萬世可以思觀其赴海心誰能與藩籬志士諒不殊卓哉經濟姿防防淡秋色佳植崇時芳采之遺所思寄情如饋漿美人冰雪姿宜置白玉堂淸風忽徐來文漪徧方塘文江抱東山秋水緑逾淨崇崇聖人宮飛橋被衢徑多士欣所慕逰覧足髙興悠悠在泮飲炯炯浴沂詠臨江傅用賔以詩見贄並貽端石用韻爲謝

幽幽端溪石來自佳人持相待三千年所得非所期春風琢粹質秋泉湧寒滋文增李杜壯書助鐘王宜聞昔初取時千夫下巖陲堅錐啟石礦利刀斬荊藜鐫鎪后土閟百醜得一奇防若魯鴝美伏如虞雞雌宜登白玉堂黃麻照春姿發揮四海治潤洽萬姓私謨布禹臯懿誥逸周召規胡爲到窮谷一落不可追饑吟臘雪凍病哦春日遲蹇蹇涓滴潤不能霑硯湄生從嘉興學江漢驅文詞鉅冊博羣理三讀爲嘆咨硏磨不自寶乃以贈所知愧我無所用藏之如鎭圭

山礬

叢叢亂玉糝藿藿含金緌山明風日醉香入行人肌塌然薪朴間時至有此奇我欲略下體持種蓬萊池美人天上來萬一充調饑

瑞香

嶄嶄丁香角澹澹水沈味月映赤瑛色日照紫煙气神農不知名但道天下瑞夜寒擷其英綴作飛霞佩願佩君子身華滋長不悴

雨晴門外獨立

東風瞰我幃啼鳥發我興出門更無人惟有靑山靜琤琤石水鳴忽洗人世聽它日豈不來邂逅乃復勝

暮坐

悄悄若有懷悠悠竟無適春深墻英落失我庭下石颯然一雨止坐見萬瓦濕風急寺鐘盡惆悵成暝色

秋夜

閱書意適倦仰見檐月明孤燈秋夜客獨聽藥鼎聲廢吟聊養病處寂更生情還看手中扇持此感平生

客懷

去住兩無定幽獨誰爲開秋齋朝雨濕饑禽獨下來繁柯委悴葉廢書振新埃懷安誠可適終當何所裁

開嵗三日池上小立

今日天气暖已似三月春終冬雨雪少風起輒生塵道人幽行倦樹下一正巾流水見兩鬢一笑嘆我身日光墮木影滿沼黃金鱗白雲行其間遊鯈動奫淪偶然景與遇亦足適吾眞人生防心處何必窮其濵蕓蕓黃埃中勿語行道人

新晴偶步

宿雨眾卉濕簇簇新黃稠蜂聲花气暖鳥語林光幽戲拈碧桃片試放淸池溝翩翩亂眼急旣礙還復流𨿽云玩光景聊復寛鬰憂不知都子防意有此不

山家阻雨得晴出郊

山家半月畱坐待雨聲住東風入我檐領客村東去晴光著天壤生意欲飛舞野禽拂淸漣雜花滿幽樹回首西岡麥十里緑如雨新年今日佳復足濟勝具兒時所經過彷佛猶可覩穿深過亂峯意與仙境遇白雲行洞口枯木記歸路安知山間人不訝予何故

初見白髮

本無大憂患何爲早見及人言汝多知我亦怪弱質昆侖日夜運春雨浸雲澤本不與相期安能限其色門前晞朝陽逺映江栁黒數根偶如此何用更防摘待渠三千丈更好照庭雪

早行值雨

瀕江夜不寐舟客聲可怪颼颼篁竹動沙水輒澎湃晨徵路泱漭春泥踏行蟹江空霧連山隔手已爲海古木夾道邊宿雨驚我蓋我行亦何爲益信勞大塊平生靑藜杖至此始足賴天地稍向明云來復如黛平田萬白頃欲攫不可待奇變固可觀防渉良足慨作詩寄吾友要使心目防何時終南山臥聽響窻外

寄鐘祥叔

三嵗祗等閒一日正難度向來防心處邂逅誰得語山深百鳥鳴想見吟益苦君才極落落槃防過齊楚寒機變鬒發誓不輕一顧坐令車馬熱防褐尊霧組丈夫志經綸寄食等傭雇紛紛適獻笑得失豈相補春雨漲空江暮云帶平樹悵然良晤期且寄餘春賦

園亭夜飲

酒酣愛花香三嗅飡欲旣春風心骨軟狂過發永欷卻念坐間人誰共此時意

池亭卽景

小亭掃芳晝幽鳥語初暖坐倚階艸柔行避徑條短水光與花影歷歷明不亂疾風忽翻林落紅半池滿

午坐

今日頻送客兀坐心未定午倦睡適來鳥語偏滿聽昏昏半人世隔屋喧笑競惱我彼不期閱動正在靜淸風白晝永庭影亂復正悠悠無與言起步林東逕

援筆

落日池上飲荷花醉於人淸風吹人衣玉笙徹秋旻酒酣起絕叫遊子不念貧平生阮嗣宗定勝石季倫

呈須溪劉先生二首

仙人三山來袖有五尺琴綠尾龍門植朱絲軒轅音攜之曽謁舜三奏鳯舞庭風髙天路斷歸見昆侖靑起視八極間瑯瑯成孤鳴綠海凝不動白日回夜明時違地亦失猶使天下傾但憾無子期彼直樂其名

六合白日盡閉門讀仙書骨凡俗亦重三嘆空若無朝芝與暮石憂樂病益臒坐聞安期生散藥行八區飛霞貫紫帳天風吹流蘇靑童笑丸丹庭下白玉壺念此千載事咫尺雲中居柰何嵗月忽欲往終慚愚

賦小松樹

何時始移根今日已映坐沐露欲五寸出艸先幾个林深帶宿潤湑湑垂白唾欣然千丈意鬰勃不可挫我無定居地此計恐成蹉他年欲待陰日月當已過桑麻要生飬文字廹寒餓栁傳未可學範書眞足課如何抱空疏矧復習癡惰嗜飲此山水五嵗飽髙臥君防重來時風雨夜相和

曉起

曉街千動發秋房獨酣寢紅日照松端鳥雀鳴相應世味澹不生道心方暫領擾擾塵埃間老我不自省

遊崇福寺

我齋不盈丈面壁兀若頑出門天地濶曠如脫牢關靑童迎相揖笑報山僧還婆娑三四客竟日長松間中心定何如气象無此閒誰當千載後如我坐玆山

暮雨

層宇晴气濁靄然生浮雲夕風入客體暄寒倐以分坐愛墻西木防雨偏可聞松苗潤當蒔藥艸秀已蕓還因春務廹愧我道未勤

和蕭安國浴罷見寄

烮日曬書牖防風懷舞雩遡溪得盤渦日覺泉竇枯馳暉貫水石交曲如金鋪從容𨿽竟日忽忽若有驅始知羇旅中一快終非娛此山豈有契久住眞慵愚年年見華黍頗熟田間夫人生亦底用丈室飯一盂崔嵬七尺影壯矣將奚圗東行有問我多病同相如

偶題

客懷無可著日日來看花丈夫不自食同裏爲天涯風防天無雲日落人歸家聊題今日心寄爾東門鴉

七夕二首

斜月隱雲裏明河橫樓東鱗鱗萬瓦靜天髙樹無風眾星炯不動靈鵲從何通遙知積气上六合方無窮十年欲學道憂樂塡我胸胡爲彼玉人世念亦未空

牽牛紫鴛衣織女白玉容一水淸可渉非時寜敢從窮年防機杼縫成合歡宮緌掛牛之角樞倚虛之東停車俯八極白艸連秋風勿嗔防合少天地以相終

偶行

東阡出南陌天气近佳節日晚春衣翻崇阿防風發飄然起長懷矯首萬象列大江日夜流天際生新月

把鏡

今年復明年天地終如此山中有畸人頗怨嵗月逝梅花盛已落桃李欲相媚愁來把鏡看白髮早三四

和蕭天敍山行

臨水偶成趣朋來如相期人家山磵隈往覓漿水遲淸樾抱石橋行旅坐支頤交交雙鳴禽見客已驚移

暮齋

客去檐雀噪髙齋久淸立疎雨無行人煙崦夕炊濕前園蘼蕪衰東鄰日夜織同門信不至鴻雁滿江澤

別劉文甫少府

昆侖八極間白日去未已堂堂梅溪翁眾器古罍洗向來恨不見旣見防乃幾平生慕前修屢飭不自起始愧古人學不憚走千里嵗暮髙館寒殘雪尙可履公歸我亦去後防未得擬請參在家禪願吸西江水

先母諱日痛不可言二詩寄家兄學翁

今朝亦何朝驚骨淚如霰嗟哉十五年每嵗少親奠墻墳長春莽當日本艸窆生存未能飬臨歿不及見如何一抔土展轉日如電乾坤有盡期此事不可念前年理舊衣猶是雪寒綫生子亦何爲循發靑欲變寫哀寄吾兄行雲滿郊甸

又

斂形亦爲孝擇燥何必福因循若有待萬死罪莫贖春來凜可痛逸箯過新竹況堪分百念來忽去亦儵吾兒寄他巢未能念姓族君兒慧而病近復聞廢讀林煙午未起多雨潦入屋回首同气親參差多可哭幸今得尺地此事決秋菊

彭琦初作影調羲因復戲作

出門違所親百里變山水東西與南北舉頭惟見爾爾何無一事相逐若相喜爾從扶桑來又欲催我起長途見爾落映我走如鬼嗟哉爾不死我苦未可已曩者郭門人怨爾不少止柰爾頗癡頑萬古終如此

羲答影

我生天地間與爾皆有役我不與爾謀爾豈願我息終風十日霾知爾怨己極孟冬夜差永寒燭慘相索爾如生華屋玉面不我識爾如息樂丘與爾永相隔柰何爾不願爾願或不得是機偶相遭萬古亦戲劇

文江同諸公晚步

意登何須髙一覧萬象足大江繞孤縣艸木入滙澓東山走虯龍出沒獻所伏晚晴天气正新月映江淥徘徊數過舟上下有遲速是時淸霜初木落秔稻熟平田見溝塍荒野縱牛牧天時旣已丰世運或可復陋邦亦何爲巨鎭今所獨遙聞郅都鷹郡邑所側目西鄕瞰官途亦或理逃屋苟安倘可期未敢責深欲

有行

昔我行髙原黍稷靑茫茫及玆渉秋雨晚稻亦已黃東峯出晴日西嶺陰不常艸木凝正色英華欲歸藏睠言一嵗間奔走何所將驚風盛弓繳鴻鵠髙其翔志士念四海時危懷故鄕蓬蒿萬偪側乾坤廻其綱

感興二首

窻空見髙樹新葉一寸碧春色已如此十日曽不出去年出山遲臨水見秧刺昨因農圃言偶念丘磵迹豈無躬耕資懶性乃弗力便當歸去來家人爲炊秫

測測衣尙薄髙齋近寒食微雨濕飛甍行雲弄晚色墻英困未舒庭綠日無迹芳年遞相逢胡乃長爲客人生天倫樂富貴不與易念歸乃不歸此興爲誰役

對月

月明坊馬秣夜永樓樂悲葉光如垂露宿鳥屢翻枝柴門步復立萬憾集此時饑驅明當別木末疎星移

雨後

防鐘生暝色逺舎舂正急空檐暮雨歇偶然有餘滴危坐久無言童子了不識

揺揺田中艸

揺揺田中艸靡靡何足矜嵗久蕩春暉丁男未歸耕旭日野鶩來飛舞相踐淩鶩飽去不念艸性隨自榮

靑靑橋邊栁

靑靑橋邊栁移植東家門但得嵗嵗好那能懷本根遊子年貌往踟躕武昌春所思在舊物防木非足存

新晴

春晴吾故人兩月一見之先生坐不出猶如雨中癡案銅浸素蘤幽貞淡相持倘得造化心春色正在玆

山墅初冬二首【甲戌】

鄰舂五更動機杼響俱發薄霜厲層宇天西輾孤月驛馬嘶不已壁蛩鳴乍歇故人期不來山莊多落葉

少日鮮歡趣老境多孤悰山墅寒掩關蒼苔生庭中濟世久已晚著書懶無工惟應學王生作文稱酒功

送於伯尙學錄滿歸分題賦尊經閣

堂堂廬陵學傑閣淩靑防縹帙充屋棟祥光夜馳霆子史豈不多所尊在聖經聖人制作意百世昭日星易以開造化詩以朂觀興禮以垂世範書以厎民寜春秋謹筆削亂賊懼斧刑子弟事其長臣庶尊朝廷仁義飽谷粟綱常明渭涇天地列河岱日月行海溟大哉斯閣間萬理爲一庭巍峩在人目嚴敬生中扄於君三年錄口吟披不停譬如飲醇酒心醉未肯醒薫風吹歸棹明日指劍亭自此講天祿更照靑藜靑

夏初城西樓防集

輕陰翳萬屋夕陽在遙山空蒙亂紫翠變化頃刻間慿虛一以眺眾景何斑斑甍棟散髙下岡巒如斷環孤檣出窅曖飛鳥時去還客佳飲逾多感此良防艱睠言名利徒誰能同此閒勢集易傲俗有求多俛顏悅己嫉來式違時傷廢班百年一丘墟勞生共塵寰願與王子喬騎鳯相追攀

初夏書懷

永日賔轍稀危坐頗自佳幽禽下書幾晚花獨當堦簡防散不理焚香破孤懷猶嫌市聲聞移牀息南齋蕭孚有以左耳陶瓶對客煎茶名快媳婦坐間爲賦十六韻

南中土埴堅妙器出陶火控搏雅以靜整削平不頗渾淪象團短小類橘顆粵椰實盡刳蜀芋膚未剝啄如柄揭西耳若桞生左油滋飾外鍛灰坌增下裹髙齋奉煎烹湯勢疾軒簸狹束蟹眼髙薄逼車聲播俄頃潤渴喉巧婦愧其惰乃知轉旋工政要傾酌妥主翁嗜吟詩佳客時滿座呼童汲淸深瀹雪澆磊砢急需旣能應閒棄無不可東家重函鼎菌蠢腹徒果美人預爲虀常恐遲及禍何如且小用愼勿誚麼麼

賦袁州鐘淸卿淸露軒二首【善琴】

虞舜旣已逺仲尼去不還寥寥古桐音流落歸空山之子子期後千載手可攀華軒湛淸夜露光在林間一彈月當戶鸞鶴號淸寒再彈風度水魚龍奮神姦起咽仙掌液振衣上天關人間正酣睡從古聽者難

零陵有奇噐升防関世道聖人方在治防灔照靑昊飛仙千仭端探飲養其寶夜寒抱瑤琴騎鳯弄華顥獨立天地間萬古以不老

題劉氏芳洲

朝種百畹蘭暮種千樹芷芊綿十里間環之以流水春風弄柔槳秋露濕芒履云來值捲簾月上見隱幾馨香久已防采佩聊自喜世人服蕕艾污穢寜在已悠悠千載心相望惟屈子

燕二山同知請雨中華隨應四首

峩峩廬山云骨琢天上雪試之虞舜朝霄漢慶五色文江六月旱千里受其徳千里未足多中有天下澤堂堂中華峯秀出云靄外松花長道气燈葉幻天界崔嵬三仙人厭世不肯凂一笑從公遊爲公作丰嵗刑鵞竟何爲撃蜴乃類戲古人決一獄自可回天意賢哉別駕公展治劇勞瘁此雨當歸誰作亭公自記豆肥悴爲萁稻秀焦欲槁溝車嗚嗚嗚田笠曬杲杲郡公吁請雨一雨萬物好邦民歌公賜此賜等大造

九日偶賦三首

古人愛時序行樂苦未滿心期諒多廢人世良非短富貴首不回貧賤笑亦罕九日固自佳淒涼滯孤館我性不藏事急吐如建瓴世人務寛厚叩意如堅城豈不共談笑何以同其情秋風一杯酒千載無淵明人生所渉閱散漫如天風去之卽陳迹好惡俱已空誰能爲石交嵗晚心亦同道旁得遺金一揖顏色充

贈丹士

大哉方寸春可以毓天地偶其一念私手足且痿痺故當先自治無復秦越異達心世良醫未達不肯置如泉方出竇必遂到海勢神丸構元气鼎火力千嵗謖謖市井中光塵入遊戱豈非壺中公欲出世間世嗟哉閭閻子寒熱劇攻殪壯兒呻摯肘老病喘秋肺從君訪十丹萬一施匕劑

印岡道中

小溪隱曲折靑山走崔嵬向來富貴人埋沒俱煙埃壊屋數十家髙墻半莓苔少年所經覧白首心愈哀土人旣消歇郡人爭主裁勢力有大小彼此疊往來博哉宇宙間千古同一咍

送鞏如安迎母關中

疾風厲八極之子行奉親昔別兒未言兒今華發新天寒渭波白雨旭秦樹春路花照車幰桑雉飛雊晨促歌鼓趙瑟釃酒烹猩唇盡招平生友往湖之津

八月十四夜陰

階蘭葉猶吐庭桂芳乍歇夜涼集佳話幸有二三客杯盤𨿽艸艸聊以先令節矯首浮雲間遞隱霧防白不惜今宵陰共防明夜月

和友人端居遣懷

嗜書固成癡愛馬亦成癖塞垣馳風朝山牖映雪夕黃埃髀盡消細字發變碧功名諒何補嵗月良不適始知苦心人不特貧賤廹

送吳提舉歸九江

承平盛同文北學及楚甸多聞宿至理羸質出髙辯百年兵革余此士可幾見翩翩不我畱梅雨颯歸扇山城靑嶂髙風帆疾髇箭寄語匡廬峯未老須一面

哭袁從義

別君未兩月傳訃始疑妄童來得眞報失嘆淚自放歸城弔君兒內慘刮肝臟君廬乃未定欲哭無所訪念昔客君家我弱君始壯山窓古衣冠談論瀉春漲三峯競奇秀淸絕行雁蕩座客多英豪車笠塡里巷廏馬騰驕嘶樓姬咽淸唱鼓鐘宣朝晡昌運積饋釀夜詩涸鴝硯朝酒發鵝盎君尢嗜迂濶義手折詞匠扣扉報警聨急吐如技癢約試古洪州五月舟已榜蹉跎我興盡君志乃獨亢霜防肅縉紳閽闥排棨韔落筆風霆生四座色驚悵文書上省曹吏黠嵗月曠復以茂異聞州里許其當才髙命苦奇選近身已防知君豈有待獨可念趣尙前年從謹兄千里殞茅瘴賫志不得年追憶有餘愴君今復繼亡如山剗危嶂死生固有數髽絰乃相望福善理則那造物疑可謗知心幾何人而況日泉壤君兒旣奠居麻雪始垂帳屬我病山疃乏劣積衰狀束芻付兒輩含淒黯東向靑春如昨日白髮余輩行悠悠酒壚荒寂寂鄰笛亮秋髙風動木夜永月窺幌三嘆平生魂淒其隔風浪

五言絕

正心齋【以下五詠爲戴正傳作】

人心應萬事最戒與俱往所以古聖賢但教約其放

承志齋

古人請所與於事本爲細茍能充此心何往非順志

自家意

萬物有生意欣欣同化鈞始知人心仁元與天地春

南江之南

將父水之南故家在其北依依南北情一水安可隔

十竹

髙人貴不羣種竹只種十我思伯夷風不妨更孤立

白木槿

潔比何郎白淨如寶兒憨秋風竹籬逕日暮道人庵

又

童童綠蕚靚炯炯瑤英削天寒門半掩賦命無乃薄

假寐

梅楥幽鳥鳴山客睡初起空齋晝無人寒日在書幾

有

山鳥聲百變之子殊未回不如墻西日防灔向人來

日夕

日夕同騁望行雲徧天涯歸來獨坐久疏雨響南齋

題淸溪僧所藏枯林四畫

蘭二首

纈花得雨茁劍葉當風披道人采藥去誰與同幽期昔從楚臯見今藝梵王家諒應面壁禪無復生心花

蒲萄二首

秋藤逸危架勢重疑欲委髙齋明月上顆顆如懸水枯葉展大蝶低枝屈長虯露寒壓成酒無夢到涼州

山居卽事四首

井口橘依塹井頭桃覆屋山家秋日晏閉門數修竹村墅薄生理門靜如招提柿葉大如扇滿地無人題竹架已藏扇陶瓶時煮茶疎疎十日雨開盡黃葵花靜意便野性新涼足髙寢山屋夜雨來倚枕談嵗稔

春陰二絕

桃李生寒色連陰未著鶯殷勤夜來雨供我聼溪聲短短麥苗逺泠泠溝水淸北山晴雨裏一樹李花明

夜雨獨坐

容膝九年壁陪人三斗埃小窓防冷夜掩卷雨頻來

山行

墻角袂生波山風吹面酡桃花紅欲活愛殺可如何

元日

庭燭懸春粟瓶梅有臘花兒童能拜跪還認客爲家

除日

盤蒿畱雪味槽酒入春姿斜日梅梢意年年只獨知

耳鳴三日不止

本非作勞者無柰聒吾神節奏眞天樂何從舉似人

新春二首

舊雨來人斷新年逺夢多朝朝庭下樹防爾欲婆娑淑气已著物晴雲時弄陰隴梅坡麥外別自有傷心

暮晴

忽見今宵月那無久客情寺鐘遲欲盡村火逺猶明

春雨曉坐

眾木蔽春塘花落如墮鳥山莊苔滿階久雨來人少

桂隠詩集卷一

欽定四庫全書

桂隱詩集卷二

元劉詵撰古體【七言】

題曺裕之所藏曽瑞卿神龍臥沙圖

老龍胸有天下雨養道潛身臥洲渚脊鱗十丈黃金橫鬐沙萬斛珠舉意酣太古陰風寒气接洞庭秋浪怒黒如海宮仙人燭滅撒華宴水晶蝦須之簾橫墮云階寒不捲明如虯髯帝子戰勝朝馳歸朝暾下照曳地鏁甲三百片山焦石沸赤煒萬里焚帝下墨勅搜抉江海爾不聞吾聞葛陂之竹投水奔雷澤之梭夜逐風雨騰上天彼非龍身托形似一日乘化竊气髙飛騫嗟爾胡爲失其所胸有霖雨禁不吐坐令時人寸墨冩爾歸囊楮大呼老龍牋天公前驅飛亷後靊霳一爲人間作年丰

題彭宜逺所藏羅稚川山水樓閣圖

平沙蒼蒼鳥未歸煙村四合髙復低漁翁兩兩靑蓑衣賣魚直上長楊堤千峯萬峯何崔嵬朽枝瞰水忽倒垂倦驢向橋欲渡疑後有羸僕勢若追卻疑詩人獨尋詩舎鞍先濟何所之飛樓縹緲山之西中有美人長須眉憑闌相對知爲誰豈非海上喬與期宮中琪樹秋離離彷佛疑有香風吹吾聞蓬萊有此地流水落花隔人世便當剰買靑芒鞋小向是間住千嵗

芍藥歌和羅起初

我昔騎鶴逰揚州笑玩奇花大如斗髙樓聳出霞錦窠西施夜醉吳宮酒【髙樓西施皆言花也】珊瑚萬片割曉酥十日名香猶在手仙家女隊千紅妝碧油簾幙圍四廊風暄日醉春似夢夢中嫁與姚家黃小園今日忽見瘦減不如當日靣夜深明月照闌干弱影伶俜似飛燕名花流落亦可憐志士慷慨悲流年欲呼四相不可共獨醉鵞黃壓春甕

贈趙中山【中山本舊公子於道有得早遊京師爲諸名公所敬】

先生昔佩靑珊瑚錦袍白馬玉雪膚夜遊鈞天聽廣樂帝旁分食瓊宮酥天風千丈吹綠發紫鴛七十黃流蘓手斟北斗酌玉女麻姑曉報滄溟枯東方烏啼白日薄姓名盡變騎鯨魚華池內養九芝露金房獨照千年珠肩摩淨名孔雀扇足躡子晉芙蓉車吹笙看月薊門市從者皆服貂襜褕羣眞虛左願聞道親寫文字爲其徒少年經世二十防海水洗盡無畱余始知古來忠孝士變幻不與常人俱君不見韓亡流落子房子千秋萬嵗傳編書

東園花

東園花西園桞東園昨夜春風來西園臘雪仍折朽東西𨿽相鄰一妍顧一醜東園郎君十六餘千金恣買新丰酒吳姬嬌唱燕娥舞團作花毬大如斗西園月髙寒蕭蕭枯枝過時不作條志士叩角夜寂寥臥聞郎君吹玉簫獵騎曉出咸陽橋相遇不揖色尙驕可憐貢公棄梁棟彈冠但望王郎用可憐馬生晚益窮日夜更望蘇郎官祿重豈知人生各自好誰肯輕裘相與共西園桞東園花莫浪喜莫自嗟君不見道旁艸二月三月蒸紅霞

天髙髙

天髙髙去地幾萬里中隔以魍魎大風之狂豪六月七月旱魃恣虐饕赤日如火銷民膏黍稻千井爲黃蒿池魚涸死江沸熬我苦熱毒無處逃前年饑死如牛毛空江窮山鬼晝號嗟哉此事可復遭仰天三嘆天髙髙

地隆隆

地隆隆下有海水包絡千萬重中有升天降雨之臥龍不能呼吸此水爲年丰山篁枯立山樹紅爨婦曉汲十里中鋤耰無用掛壁東石光落杖騰長虹郡官撃鼓鞭靊霳官街十丈塵漲空嗟哉地道成天功俯地頓足地隆隆

和邵有初見壽

姜牙賣漿天气肅子幼種豆年不熟秋風拄杖雪滿頭自分桑麻安杜曲東家公子蓬萊仙錦袍騎鳯髙聫翩談鋒大阿不可挫筆力三峽來無邊我如痀瘻行蹮蹮君步飛淩嵩華巓銅駝陌上一攜手酌我瑤池王母酒相期更待三千年還以蟠桃爲君壽

東華山天一道院歌

太極未判陰陽蒙元精蒸气相流通劃然天髙與地下但見積水渺漭行其中我窮其源艮爲宮天地不死此其宗神人得之奮以雄超遙長鋏馳大空九州八極命在躬霓旌絳節紛來從福地蕭爽弭彉風東華之東天髙峯上與元气爲沖融流光揚彩奔靊霳道人羽衣雙靑瞳壽宮殿相巍重千石之簴萬石鐘朝撞暮擊無秋冬聖人在上年谷丰道人吹笙騎鶴追喬松

題盤谷圖

【廬陵郡幕賔盤所李君字長翁家蔵盤谷圖非必盤谷也志隱耳爲賦長句】

千崖蒼蒼倒石懸老檜下瞰空濶森白根上有縈絡斜下之瀑泉下有縹緲半出之窻軒忽然漁舟散浦漵疑是秦人桃花之仙源叢林盡處長堤繞栁外沙邊行客少汀煙漠漠不成雨汀樹疏疏似飛鳥依稀水檻知誰家疑是唐人洗藥之溫口問君此地何處尋可買不惜捐千金君言此亦盤谷境我已先從畫中隠嗟君才气何堂堂胸藏雷雨未八荒平明走馬入黃閣日晏文書寫燕行峩峩奎章九天上白日旌旗下仙仗秋風挿翮髙頡頏𨿽有此境何由往丈夫英气多難攀九環寶懷靑山輞川墅龍門灘會買靑鞋待君還

夜宿山家

蒼山四合如鐵色滿地藤花白如雪夾澗居人十數家緯車共響更深月艾煙驅蚊窻壁低棘根通犬門徑窄破衣袒跣無怍嫌安識人間絺與葛

又

山中舊遊猶可記竹裏靑簾招我醉我傷身世感慨多野老一杯惟徑睡夜深涼月照髮影數寸星星不成髻東方欲赤烏亂啼還駕筍輿謝幽致

送王士學政滿代

君如代北秋天之豪鷹疾飇呼霜整翮拔地而憑陵下擊乎壙垠萬里之絕埜上摩乎昆侖千仭不可到之穹靑君如洞庭龍驤之長舟椎牛擊鼓掛帆直指東海而遨逰雪波如山鯨吞鼉噴霆雨急舟人飲酒笑傲百怪如安流炎埃積韝未髙舉嵗旱水落畱洲渚坐令眾禽野兔得自樂短棹髙歌疾飛舞丈夫借逕學校間窮年講道凋朱顏詩章直欲淩鮑謝文筆正要窺揚班只今官滿謁靑選走馬一日看盡燕然山燕然山盧溝月行人靑絲映華發人生有命無窮逹君不見南陽文學黒頭磊落雲臺功關西教授三鱣講堂兆三公

兒時喜見雪

兒時喜見雪癡待天云黃晝觀捲箔憾暝色夜聞攬裘思曙光佳人踏靴映玉靨獵士鞚馬驂白凰千金髙樓換美酒樓外三尺酒百觴寶香繡帳春色暖俯視萬里成大荒便從淮城取元濟直至北海歸蘇郎邇來悔狂年已過閉門讀書學堅臥蒲團坐幾聽蕭瑟畏寒自補油窻破欲論往事誰復知但見羣兒似昔時

和東坡四時詞

燕子輕寒生院落佳人自捲猩紅幕樓頭風細墮楊花簾下日長添繡萼纈紋酒暈透瓊肌雙陸初贏笑問誰閒綰同心當戶立不知花影滿春衣

幕波防縐回廊永酒闌手枕珊瑚冷槐影橫階午簟涼橊花滿地風簾靜梅酸未試意先顰倦拂琵琶撥未勻紈扇半閒冰盌凍翠禽兩兩下窺人

瓶浸雙頭蓮顆綠晝闌閒卻靑奴竹防涼半下水晶簾坐看疎螢度髙屋夜靜樓風時動扃隔墻一葉落虛庭血色鴛羅裁未就月明處處起砧聲

燭暗睡輕聞畵角玉盆脂水紅冰薄深戶無風繡幄垂小瓶一片梅花落轆轤隔屋轉伊鴉雲母香猊暈宿霞報道捲簾寒霧重午妝才試翠鈿花

明妃曲

漢宮美人人不識初出宮門天下惜漢宮歌舞人不傳琵琶馬上行人憐君王含情重淒惻只在殿前畱不得人生豈是無知音知音已晚徒傷心天寒衰艸沙似雪舉頭惟見漢宮月十年漢使去無蹤夢中長在明光宮國家和親四海樂不怨君王悲命薄君不見秋風茂陵英雄才萬里江都嫁昆莫

漢宮佳麗三千人妾身萬里當和親當時未必恃顏色正坐命薄無黃金黃河朝渡風蕭瑟邊馬羣嘶笳鼓咽路逢漢使不道愁復恐君王尙淒絕妾身夕死何足憐獨以君命難爲捐單於調弦親起舞卻獨上馬看靑天年年作書寄徵雁膓斷雁飛難到漢君恩許贖比賤姬不效少卿招不歸

前采薇歌

【庚午大饑民多采蕨而食因借伯夷采薇餓死意作采薇歌蓋薇亦蕨屬而差大山間人食之謂之迷蕨見朱氏詩注】

我不是西山民采薇不粟哀亡殷又不是周戍卒采薇禦敵踏霏雪年荒良田三尺塵甑懸銼冷兒號嗔長鑱短錐采薇去東家西家相爲羣霜嚴磴滑山路峭月落鼯啼山鬼嘯曉翻石罅得叢根共憾土枯根亦瘦寸根入手如寸金防烹作餅碎勞薪鹽空菽盡味慘惡空憶飯甑曽炊銀人言食薇無穀气五日十日終亦斃今宵妻孥暫充腹誰料後來死何地我死願隨行雨仙徧傾天瓢作丰年薇根滿山人不食天下斗米皆三錢

後采薇歌

春采薇嬰兒拳賣與豪門破肥鮮年年得米不費錢冬采薇濳虯根白石犖確斸掘難俯身蓁莽如獸蹲山寒雪髙衣裂破塹藤束縛筠籃荷瘦妻羸子暮門地碓夜防松節火沸漿浮浮翻小杓濕霧騰騰升土銼烹成餌甘如飴一飽聊償終日餓冬采薇猶可爲春采薇今年根盡春苗稀豪門有米無可賣隴麥短短難接饑采薇采薇我聞夷齊嘗食之餓死首陽天下悲嗚呼吁天髙蕩蕩萬物防我死安得蒼天知

釋枯林鐡如意歌

君不是金穀園中石季倫明珠買妾長安春錦絲圍障輕一世珊瑚髙株碎如塵又不是黃鶴樓邊王處仲萬騎上流縱馳鞚狂釃千石發浩歌唾壺敲碎天爲動君是天臺丞相之嫡孫胸中八九吞昆侖少年寶玦落荊棘拜禪林依世尊手持銕如意笑傲典午二豪之富貴良工精發生碧花古制蟬螭隱元气木杯不用輕大江蛟鯨辟易馮夷僵薊門駿馬疾秋鶻飛箭穿髀心如忘談經說史似支遁四座公卿遜髙論古來豪傑多竄托槁面布衫塵土混畵蘭千紙生秋風賦詩萬卷老愈工承平智防無所用落魄行徧江湖中嗟哉爾之如意兮不願爲大梁遊俠之袖椎寜落爲許行耕野之鋤犁寶光發匣閭裏怪珍重深藏莫輕賣君不見干將莫邪困丰城化爲兩龍飛去延平津利器不試空有神【枯林天臺葉西澗丞相之後有才气能詩以畵蘭名世頗勇俠或不舟渡水蓋隠於浮屠者嘗防京師走馬海子上中飛矢流血滿靴不顧殆歐公所稱祕演之儔與】

庚午嵗七月自城中歸吉文故鄕南嶺谷平廬陵印山凡故舊多招飲者飲後輙援筆賦詩五七言律外得歌行九篇聊書以遣懷云爾

望城岡【楊誠齋入城必從螺岡徘徊望城岡上故有醉殺螺岡門外私酒之句】

楊侯醉飲私酒門今日秋風捲行迹不知更後數十載何人知我曽登陟憶昔老人攜我行紅顏照路雙髫靑蹉跎忽亦如此老還望曽城坐衰艸衰艸秋蕭蕭官亭路遙遙後有芙蓉亙古之岧嶤前渡三江閱人之石橋百代百代髙鳥飄一村一村自漁樵

前醉歌

天靑靑造就萬古事不平月皓皓照盡世間人丑好人言天月俱無心平頗醜好皆由人我言人生無智力明月靑天愁所集簞瓢貧士年少死相君蒸乳老無齒販屠市兒萬戶侯著經儒生白滿頭李君晚役將軍府文昌碑起韓碑僕啟期九十無一兒遷哲多孫披籍知雄狐妓圍釵列屋朝雉悲歌夕牧犢楚和抱璞哭山中燕人寶石緹十重百年老樹同一干半作犧樽半溝斷古來憾事何其多靑天明月柰爾何我有一斗酒澆君肝肺之嵯峩靑天明月柰爾何

後醉歌

天如輪我行與之周八垠月如璧我坐對之周一室買酒酧月月滿巵買酒澆天天飲之長風吹天碧萬里纎雲飛盡月如水黃金滿塢董將軍長安夜炬髙焚云胡椒八百元相國翠珥寶釵落荊棘徵南奇勲泣杜郵屬鏤憤入洪濤秋禹山血濺麒麟閣機云夢繞華亭鶴破心詞臣溺滿衣何如讀書閉山扉斷頭博士窘乘障何如得句支藜杖山中老人無機權靑天明月俱欣然愁亦無可酧有酒只勸月與天靑天明月俱欣然

貴賤吟【庚午大饑天下死者相望秋大熟谷反大賤】

春大饑斗粟不易娉婷姬秋大熟三錢直買一斗粟人間貴賤反掌異賤未可輕貴難恃君不見土龍百拜還爲塵病駒秣豆乘錦裀人間貴賤元無眞

冷吟【庚午六月雨寒連旬閏七月如初冬】

六月雨重裘不離身七月寒北風吹倒人人言三伏當大熱天公變化誰料得君不見陰泉升釡蒸成云獸鑪五更鑪如冰人間冷熱君勿驚

飲南山故居

旛竿東峙彭家寨【五代時彭玕曽立寨於此】鹿角南繞劉家村彭家旗槊落艸莽【玕敗】劉家衣冠貽子孫百年風土又一變叢林化壑池成塹山亭楊栁馹馬坊官道豫樟北商店喆人令族困屠沽疃夫互郎髙門閭故家兄弟日益少惟有老夫長眉須少狂幾何忽衰懶歡樂無多飽憂患天寒木落砧乍急日暮門空客初散餘年定有幾還鄕倚杖秋風防飛雁

飲谷平李氏

粟黃黍短沙連浦白髮渉江尋故路伍家渡頭篁荻秋栁侯廟前煙火暮昔時冠蓋風雨凋舅家喬木涼蕭蕭防吟西州淚自墮欲訪黃壚誰可招社墟左轉增閭室兩街坐賈如郛邑殺牛壓釀百貨交道逢少年不相揖尙餘八十病姻兄羅羞饌客空罍瓶夜深山月窺前庭童稚熟睡二老醒談舊未了荒雞鳴

飲印山田舍【卽熂下】

少年曽客金竹峯壯嵗移住城之中城中金竹幾往來贏得白髮成衰翁居人興亡秋葉換巧黠四方拙閭閈天公顚倒作奇觀舉世區區事籌算我友秀川羅文學【以通號通齋】白頭胸著天祿閣我友龍湖李隠君【正則號方心二公皆居印山之近】秋風落筆吹行雲幹將白虹發原艸蚩尢夜墮武老談王著經卿與軻感時屈宋能髙歌古今坎稱數子數子之外應更多山中秋髙月如斗醉呼老農同舉酒同舉酒滿瓦船便令餘生滿百年飲酒之日萬五千

中秋阻雨畱山中陳氏莊邀飲

去年中秋客洪州桂花莊頭山寺幽少年齷齪事記問有酒有月無倡酧我獨不眠多往憾坐數古人俱不見徐生亭栁禿如帚孫氏江流淨橫練長河北斗壓髙城角聲吹斷塞雁鳴此時少年亦酣睡滿城無人看月明今年中秋住山塢山木早寒作風雨烹羊釃酒亦可樂但惜無月無佳句憶昔去非當雨夜憾乏知防上天柱便令天柱可一遊老翁畏寒何可畱

題劉平妻殺虎圖

君不見杞梁妻夫死但能哀聲悲又不見泰山婦虎食其夫哭當路人生伉儷重百年閨房無力救所天空餘肝膓裂千寸髙徹遙漢卑重泉何如濱州劉平妻獨勇殺虎奪夫曳其踵大兒三嵗能取刀小兒坐席癡不恐沙空月落山谷深妾命何輕夫命重當時視虎如兔狐眼中無虎惟有夫一朝義聲震百郡裴旻李廣皆庸奴古來君臣亦如此患難正要忠良扶何爲當熊待馮媛何爲狄來使鶴戰射猿老將世豈多搏獒車右今不見秋風展圗毛髮起始信人間有倫紀嗚呼河東女兒抉眼去其夫若見此圗當顙泚

陳推官伯玉母鐘氏八十一嵗受封恭人

相君花饌萬羊不如巵酒娛髙堂黃金三組車載道不如榮親受封誥陳公美政多平反有母八袠乘錦軒公餘談政母色解春風滿頰晨加餐天門曉暾光萬丈聖人錫類恩波蕩鳯花鸞紙動髙屋鶴髮翟褘照華障官僚車馬塡巷衢耆老進壽爭攜壺庭中轟轟椎大鼓諸公能歌公自舞共言遐算古所稀共嘆激勸逢淸時致君澤民要兩盡此母福澤無窮期斑衣兒啼作歡喜借問何如老萊子奉親從此位近臣借問何如萬石君

天馬歌贈炎陵陳所安

【所安名泰甲寅以天馬賦領薦下第頗不遇故以此嘆之】

房精夜墮滎波中驊驑奮出如飛龍昂頭星官逐枉矢振鬛云闕追天風漢家將軍三十六分道出塞爭奇功當時一躍萬馬盡蹴踏少海霓旌紅韓哀謝輿伯樂去蹶塊誤落奚官庸十年皁櫪食不飽𨿽有駿步難爭雄春隨錦韉北陵北秋臥衰艸東阡東時從駑駘飲沙澗未免泥滓沾風騣夜寒苜蓿山谷迥長嘶落月天地空時平文軌明蕩蕩萬里窮山無虎帳交河不用踏層冰裹足山城學馴象吾聞天子之廏十二閒驥騄並収無棄放金根云防出都門喚取雍容肅仙仗

遊中華山和胡履平

我遊神山如登仙少壯欲往今暮年放身徑上最髙頂下視八極何茫然松風怒起作奔浪樹蟬絕叫疑哀猿平田分列萬仭下一防彷佛城中煙雷藏洞穴旱行雨燈隱艸石宵懸天三仙從來志當代辛苦學仙亦千載惟應濟世念未空古殿髙居儼金彩白雲不掃花滿地鶴歸來月生海世人慕仙未防累春謁秋遊貌先攺西風鐡笛三千秋何處摩挲更相待

題文山衡陽躍馬圖和須溪韻

將軍紫綬馳燕然丞相白髮祈山前重瞳悲歌泣虞美伏波眼穿鳶墮水英雄相望千萬年西風荒艸迷五原延秋王孫折金鞭女墻明月銅駝門衡山春濃風日好紫韁電轉人未老豈知蹶塊追海橫海天如雪狂瀾倒玉樓十二春衣妍流云卻月爭取憐落花金穀獨一死蒼旻不語丹心傳劉家的盧空識意金粟龍媒俱久逝少年相對那得知掩圗醉倚南風睡

贈劉士貴入京【能詩琴】

君不見南風五弦發天上壽域化城春蕩蕩又不見鎬京雅南開太平宮中笙簧歌鹿鳴慶雲重見二千載虞周音和落昭代明堂旭日照衮袍石渠仙仗雉扇髙文王宣父疊奏相和應後夔師曠環佩相周遭沈香晝宴呼李白禮樂昭回發顏色大明早朝列臣甫元气礌硠天地裂君今讀書老空山淸才雅調誰與班舉頭但覺州裏隘振衣欲往參其間往者蔡家綠綺桐防自煨燼傳商宮往者汲縣白華詩一旦髙列祕館中丈夫遇合亦如此請君一跨扶揺風

和旴僧白牛師金山見龍【名如瑩號牧所】

白牛牧所不嫌逺世界大千隨處見前身是龍工畵龍親向雲濤玩奇變槎牙滿腹生甲髯濡墨未掃神先徧華堂薄射黃金鱗髙幛淋漓水晶殿長身眞許仙叟騎怒甲已從神禹見旁觀辟易不敢攖硯有風雲筆生電江南嚴冬喧雷車驚雹滿城飛石轉頗疑天官下取圗未識人間餘幾片嗚呼僧繇去世誰敢許相望髙風千萬古

和楊用宏【誠齋族子】

南溪古木臨官衢公墩我屋連煙蕪百年冠蓋散如雨黃金夜飛子孫去春風剪燭城西窻得君如璧不可雙我才老愧八義手君貎初酣千日酒東家當壚猩血衣輕寒水郭楊花飛相逢且飲君莫違

公無渡河

公渡河驚風無舟水揚波公欲渡兮將柰何公提壺黃流萬里人爲魚一壺不濟將焉如彭咸申屠死不朽殘生取名亦何有南山射鹿春艸肥隴西刈稻爲美酒公無渡兮爲公壽公欲渡兮可柰何河流不及此恨多

丁都防

丁都防郎騎白馬今何處丁都防郎骨今歸還是否妾心痛似杞梁妻夣殺夫讐夣無路采石江云陽渡斜陽江上山無數後人不識都防誰時唱此歌渡江去

秧馬歌和蕭養吾

天門龍駒來貳師朝燕暮越千里姿折旋蟻封乃不可彼固信美非吾宜江南二月秧事急水田千畝肩雁隨壁間木馬忽湔沸歘若起廢逢明時背輕腹滑騎不蹶昻昻首尻髙過犂方畦曲畝翠分路意防規矩無差池平生芻豆了不願獨以筋力充人饑驪黃不形牝牡混踶齧俱冺兒童嬉東家少年輕稼穡千金市駿窮所之看花九州誇疾走世路險逺難爲期不如田家水土熟與汝老大長相知借汝襏襫覆塵坌錦韉靑絡非汝思

木牛歌和蕭養吾

吾聞景升養牛千斤肥椎之不了士卒饑王生號牛八百里徒營蹄角將何爲此猶虛名乏寔用負任毫末了不支何如武侯象其似獨化枯槁爲神奇平生憂人不自食餉運常飽千里師刳心俯首竭筋骨气象深穩人誰疑中多抱負外遲鈍論功猶勝狂犢馳𨿽無奮勞效耕種尙以防力禆興衰自期中道可不廢𨿽有防徑寜能趨惜哉淸渭不可渡不得束載四海隨我嘗讀書論成敗魏不足控爲吳持江陵蹶羽秭歸衂郿南衰發秋風知前謀旣輕後過重天意蹉跌長如玆浩歌木牛感豪傑空有遺恨供人詩

送廬陵丞孫美任歸寓常州

廬陵丞公北文獻鳴琴坐堂如子賤家慶相傳節孝門政聲早入循良傳剸繁政似矢發弦破姦不異冰消晛山林百里臥犬犛桑柘四郊歸社燕西偏獨僻吏塵空往往蒼苔生匣硯八表淸風竹滿庭三年春雨花成縣路人聞名爭識靣馬上疎髯靑未變只今考滿書最功遮道人情如乍見春防嘉樹髙憇車秋入歸帆輕似雁丈夫功名困下邑風鵬未試同楡鷃北門門邊楊栁店迎新送故車蹄徧南來北去共官途誰識胸中五色綫燕防黃金百尺髙見說諸公交論薦江南山水𨿽可娯未許種茶老陽羨

題劉子明南園

丹陽何人多竹石客來詠歌人不識平泉百姓逰者閒一笑臨風嗤有力世間萬物如天花寓目猶須藏以室城西老人好事者園亭自爲諸賢立酒觴春浦集少長詩帳秋風成甲乙美花皪皪照錦段新衣涓涓明練疋山虛月落琴調動竹深晝靜書聲出諸郎秀頴壓餘子君本種名今得實江南夏雨成丰年溪流映日淸且漣便擬出城尋勝境爲君援筆賦千篇

送張君玉謁天師

張君家住靑原峯呵役鬼物驅靊霳噓气闔辟天門風飛符招雨走怪虹又呼大化歸筆鋒黒水揮斥皆成龍蜿蜒嵗蟄尺璧中霹靂夜怒三湘東晨興啟笥濕霧蒙潛與西裏爲年丰天宗仙人朝帝宮赤驑布斾靑瑤空玉女執樂千芙蓉祥飈颯佩鳴牙衝君騎此龍爲後從百拜香案箋民衷使世無虎豹魑魅與射工五風十雨聖賢懿哲常相逢仙人危坐拱手不言功

題白府判仲謙所藏錢舜舉巖壑圖

我如謝公好名山開卷著我千巖萬壑間亂煙遙峯出縹緲怪石翠樹相回環忽然山破飛瀑落皎如仙人玉帶垂云端喧豗欲撼溪谷動使我毛髮森淸寒不知其間有何徑但見荷擔兩兩相追攀浮屠崔嵬蒼壁頂佛屋隠映長松關下通窈窕知何處想見小溪穿石去沙邊汲叟犬相隨橋上行人驢半渡林空路斷孤舟橫或坐舟尾或疾撐左巖右灘地苦狹長篙落石如有聲我疑桃源從此逝恍若風景非人世欲呼錢郎問其途錢郎已去誰能呼

送劉玉成之杭

錢塘之景天下無我昔未遊知畵圗吳山闌檻神仙壺沙河燈火錦繡衢四城翠翹上靈隠萬家畵舫遊西湖孤峯梅花白雪廬大堤楊桞黃金株百年風物未盡攺遊子那得聞其初錢王觚稜墮秋蕪趙家宮殿佛鼓喧朝晡西風吹潮落越嶠夜角呼月沈姑蘇劉郎妙趣世希有五色燦爛披珊瑚請君一往覧古昔酧以千斛之酒鵞黃酥冩以文考賦魯城之筆千萬字吹以東坡弔孟徳之簫聲嗚嗚歸來錦囊蹇驢與君共簸明月珠

送邵有初之揚州

君不見淩風臺下梅如雪何郎踏徧官樓月淮王宅邊芍藥開杜郎騎鳯雲間來名區政要才士賦登髙擲筆千霆怒風流調笑落人間坐使江山重千古我友邵子工詩歌三生夢見杜與何瓊花夜醉后土觀錦帆曉弔楊家河男兒辭親事逺役勲業飛騰須壯日秋風何處卻相思二十四橋吹玉笛

謝王宜逺餉黃雀

野田秋陰稻穗垂山禽來啄日以肥斑斑背防楚鳩色煌煌腹借倉庚衣稍饑作陣帶雨下旣飽聫翅穿雲飛土人防网巧覘伺或布一网無脫遺髙明購買貴初出但取恱口寜論貲饌羮鮮淨凝琥珀入酒防灎明琉璃詩人尢喜體質滑錫以美號柔綿披嗟哉羣百性命易一旦鼎鑊魚貫隨物惟有美足取害復以貪得防罟罹頭顱萬里奉包篚幸免逺貢遭明時吾徒縱食誠有愧捫腹何以酧相知

艸虫

晴風麗日天地熈昆虫艸木同生機墅花煌煌綴組繡山葉翦翦明琉璃黃蜂天牛各有役白蝶彩蝶相隨飛野蠶臥枝玉一笏新蜩脫蛻冠雙緌角蝸吐腥螳臂怒蜻蜓翼翦吳綃素蛛絲撒网專攫饕縛蠅似縛白門布畫工胸有太極心秋毫防染追天眞胡爲所畵僅九物終以殺機疑非仁嗚呼安得人心皆祥麟阜螽艸虫蕩蕩共適周原春

題羅稚川小景

逺洲連岡近洲平髙樹稀葉低樹靑長溪浸日流無聲中有數葉漁舟橫誰家飛軒接水亭沙邊客至扶杖迎江村頗類浣花里人品兼似陶淵明

巖雨行【爲安成汶源王氏丙子禱雨仙巖作】

江南六月旱彌盛黍稻防防赭如病良田迸火大龜裂野埃馳空羣馬並汶山居士哀民窮擊鼔楓林事祈禜樹日荒荒旗屢揚山風蕭蕭角相應阿香夜半起鞭龍奪雨空中爭負勝黃流猛奔棄溝壑漲乳沈酣浸丘甸槁苗發委活欲回秀頴云抽洗初淨鄕人飲酒交推功疃老無饑羣播詠巖中至人何年來大旱寔司雷雨柄年深情與居民孚災患扶持通喘謦吾聞太平五日十日一風雨山川不敢私號令嗚呼玉京九關蕩蕩不可名且願羣仙活民命

彭淸源用前韻相屬奉和爲謝

君詩气三軍盛大將貔貅如去病平沙萬里穹廬髙駿騎疾驅誰敢並我詩悴若荒隴苗雨斷泉枯望祈崇又如涼蛩抱衰艸淒咽秋風夜相應白頭不遇俱可憐土偶桃人定誰勝君不見杜少陵流落瀼西耕稻甸天寒裋褐無春姿大雪漫山沒鑱柄君不見陶淵明晚托逺公蓮社淨孤松傲寄難覓醉五栁荒涼空入詠古來文士多苦窮虛名不值一欬謦江南防雨澹火雲少昊行秋初布令相逢且勿論新詩不如鬥酒歌呼樂天命

野人家

野人家瓦少茅半遮墻外橫靑山墻頭出葵花繞屋桐樹繞屋麻地碓舂粟如黃芽小奴髙髻發爬平生有額不防鴉月色夜夜照紡車木綿紡盡白雪紗爲言主家頗豪奢繡羅作裙歌嬌娃州符昨夜急如火馬蹄踏月趨官衙

殘僧寺

殘僧寺白髮僧幾个野潦浸殿隅靑苔生佛座山門窺月竟夜開畫壁吹風連嵗破粥香久廢擊木魚飯少惟應燒土銼經箱蝶泊藤花垂石塔烏啼松子墮爲言空門亦裏役鄰寺終年擾官課寺中零落幸無田若使有田亦奇禍

贈劉尊徳善琴工畫

劉郎善琴如雍門萬感畢赴指下弦和如威鳯鳴若木閶闔蕩蕩開晴天怨如猿嘯遙夜酸風孤馬行窮邊劉郎善畵如鄭防落筆飛雨大化懸豪鷹秋翻代北月饑雁暮下江南煙悲崖哀壑逺蕭瑟斷蘆短荻寒芊綿洞庭廣埜神忽動秋風六合心髙騫九成韶鈞夣舜日萬騎羽獵思秦川惜哉流落世未識酒酣自賞詩千篇嗚呼明時材萟衮衮班集賢安得有力貢之至尊前

放鮎魚歌戲和劉文逺

莊生觀魚超萬累雲海扶揺特其戲任公釣魚𨿽似癡淛河蒼梧飽膏膩人間此物亦何爲腹滿腥涎肉連尾貸生不可成風雷烹食未足恣刀幾蜎蜎小器如覆蜴不識江湖甘一滴古來魴鱮出入難獨恃形防不藏迹黃埃八月埋輪端南村北村嗟雨幹放渠淸泠免螻蟻愼勿再近珊瑚竿

題鐵仲堅宣差所藏羅稚川煙村圖

荒村漠漠煙連山誰家野店兩樹間靑簾稍出樹梢外秋風敗葉寒班班路通白石流水亂長橋縹緲依山澗漁姑得酒歸意速防稚過橋如落鴈寒藤老木又一川罾船方饌罾斜懸有魚有酒復有客風致何必能詩篇亂鴉幾防天疑暮欲泊未泊環髙樹小舟七八散前灘或倚長篙收釣具君不見鴟夷一舸遊五湖子陵羊裘釣桐廬安知若人非其徒

山月亭防飲和梁景行諸公

【廬陵城西有宣溪王氏山月亭云端臺楊誠齋甞爲作記今屬袁本厚加攺飾予亦甞記之丙子八月招飲亭上梁景行葥安國劉髙仲諸公賦詩爲和】

城中樓臺如海市城外江上總淸意蹉跎千載不見稱主人每與名流避云端山月髙一時風流正在誠翁記千峯相讓如主賔萬景競招如我爾令威秋風呼城闍海塵夜揚迷此地衣冠淪失爽鳩氏耆老不記開元事烏衣燕去無客來金穀花飛似春寐世間萬事難可虞回首嵗月如隙駒故人有子气食虎文彩早勝徐卿雛臺邊艸樹回秋枯臺下庭院開畵圗香夷斵與文杏並紫鴛飛與翔螭俱君不見楊家移石菱溪隅風致更勝劉家無又不見天津故宅安家郎卲翁小車時翶翔君今臺亭得勝地偉事欲與二氏方尊前傑士爭頡頏諸老須髮照日光【是時斜日滿座】作詩要繼南溪楊文章共垂百代長

廬陵十景同蕭克有孚有諸公作

靑原春嶂

渡江十里山水淸千峯萬仭爭娉婷野花織成石家幛嘉葉合作王母屏釣臺有泉出山背忽作玉帶相紆縈東風遊人不知趣日日車馬來傾城

神岡晚橋

兩江秋波燕尾岐千嶂春木鳯翅齊道人結船布江面行者如蟻東復西市頭煙起樵子急林杪磬發山僧歸庵中老仙危坐穩付與萬古看斜暉

螺峯殘雪

城東靑山女兒眉天寒變作滄浪髭晴風忽放寸碧出亂白猶在蒼松枝暾光薄射分眾色斷纈碎錦春離離道人看山踏泥去日暮拾得金螺歸

鷺渚斷煙

金牛寺前江水黃大洲橫陳江中央人家夕炊起篁竹一段兩段靑迷茫去防防防春雨暗孤鳥漠漠秋空長髙樓書罷遙指顧彷佛官賦來連檣

石礱飛瀑

年年麥岡野花紅家家謁廟江水東危岑巨石擘元气老樹白澗浮晴虹玉龍飛下數十尺彷佛疑是香鑪峯窮源一笑俯八極萬壑千嶂號松風

西峯臥松

定光道塲鳯墅東古樹蟠地疑髯龍參天元與風雨防老大偃蹇山之中千年琥珀結精气半夜笙鶴朝仙宮太平明堂方論建扶竪大用須良工

古城秋釀

大江蓼花紅滿堤堤上人家多竹籬雨廚爭炊白雪甑霜甕滿防黃酥巵城中少年好遊冶渡江買醉防蛾眉江東估客貪祭賽第一先酹蕭郎祠【地有蕭衍祠】

小洲暮漁

螺湖石屋江水平大船小船滿東津舉罾出魚輒數十落日光射金鱗鱗楓橋煙起新酒熟共穿小魚飲西鄰大魚𨿽肥且勿食明朝賣與城中人

平園衰栁【周益公舊居】

城中書樓天下奇碧玉流水長虹堤堤邊柔條一千尺鵞黃裊裊春風垂居民異代起華屋此物已槁不忍移豈無他樹好顏色不忘丞相手種時

鳯墅斜陽【曽通判廢圃】

城西仙園不可當花闌栁榭春風香酒樓彷佛竹西市娼女結束杭州妝百年風流去如雨一笛落日寒荒荒乘除自當返大朴君看燈火明書堂

元夕諸子孫小飲

梅外初升寶月圓柴門春入菜絲盤鼓鐘不斷山城濶燈火無多野郭寒童子折花偏愛節老人持酒彊爲歡牙旗鐡馬羣英事謾賦新詩寄客看

社日偶成

西郭先生嗜酒杯敝裘潦倒積緇埃疎疎社雨梨花老漠漠春陰燕子來灌圃天隨余杞菊閉門仲蔚長蒿萊衰年頗覺頭風進烏防何因倩客裁

賦杜氏秋晚紅梅用友人韻

君不見綠珠吹笛意態閒畵樓百尺垂防幹紅妝千年不復識今日忽見春風顏又不見景陽麗華唱璧月酡腮半露鈿花繁酒酣妙舞未肯散一笑婉娩宮井寒餘妍尙可一世緣空化盡難爲完坐令前身白玉質施朱作艷嬌能言頗疑守宮防臂痕不滅又疑如意傷頬血未幹淒風澹月疎竹外幽香著客能返魂同根霜雪魁百卉未有早秀爭秋蘭煌煌庭院生曉色一樹變作扶桑暾我欲呼坡仙叩門共醉詩淸溫我欲呼東野長安一日走馬看向來酒禁今巳釋莫遣頃刻無罍樽

碧壺歌贈陳生可珍善畫

碧壺之山何處是直隔瀛海三萬里之驚淙琪花瑤艸春晻曖云階月地秋瓏九節之蒲可作杖千嵗之鹿時相逢但見安期子晉吹笙來往驂蒼龍亦有子房跨鶴從赤松碧壺子君是仙家第幾宗戲翻墨汁冩山水一防半防飄落成魚虫請君試作碧壺之髙峯使我指防昆侖方丈東盡以世間萬事一問壺中公

玉壺歌又贈陳生可玉亦善畫

君不是費長房跳入壺中窺三光手攬八極一粟藏日食天帝玉女之漿又不是竇侍禦袖貯淸冰三百柱掛之萬仭迎風之寒露秋風吹上蓬萊顚地下空驚灑瓊雨瓏瓏琢自太古前混混浩浩隨天圓中有素液之萬斛元气之千年化爲天酒浩蕩直與黃河懸左醉虙妃右偓佺戲作山林萬化奔羽毛花萼雪落紛淸姸玉壺子壺中相去碧壺幾萬里可憐君家好兄弟妙筆俱奪天機祕安得畵我壺之中日夕吹簫飲酒追逐兩壺公

贈長沙王自得用之

君不是杜少陵亂離西遊復北徵又不是孟東野長安走徧看花馬一簦兩屫稱詩人綿裘三斗長塗塵胸藏琮璧世不識筆挾風雨天爲嗔髙門峩峩千石簴熊白化饌人乳繡衣滿座扶風豪金釵列屋邯鄲舞酒闌車馬防燭椽君來朗誦詩千篇畸窮不滿薄俗笑意气自與常人分古來英傑毎如此事成千載稱其賢君不見太平貞觀二十防當時同是新丰酒家客

賦歐園海棠和羅起初

蜀州海棠錦成畦昌州海棠芳气菲名花自古憾不見東風吹在西家西美人酒紅珠落半笑新晴半含萼玉膚柔薄綘袖寒妝淚輕盈脂臉怍太眞嬌睡金屋春綠珠夜宴宮蠟新一時羣花盡妾媵娉娉嫋嫋眞仙人雨餘繁枝深緑淨好及佳時入觴詠花容相對易新故人事無情有衰盛我昔曽同花下歡寶釵挿映鴉髮盤只今便能日日爲花醉欲挽朱顏應已難

感舊行

【餘生九嵗爲至元十三年丙子避兵山觀李氏又三十一年丙午哭內兄其淵又三十一年爲後至元二年丙子諸親相邀復畱數日因思三至嵗皆逢丙若有數然者】

憶昔丙子宋阼變天兵南來混九縣舉家避兵竄山巖道逢哨騎落髇箭倉皇奔匿道旁家弓槊穰穰短墻見當時脫命五步間店叟焚香身手顫行投李家日已晡張燈招魂具膳餔老人攢眉論興廢我時𨿽幼知艱虞又聞土兵在嶺外肝腦滿地紅糢糊偸生度日四五載短衫窄袖忘詩書聖朝右文庠序起始復勉學思爲儒兩家婚姻正稠宻冠蓋城闉相絡繹君家气運如新春我家貧賤如前日卻從丙午哭盤淵六月赤煒行靑天嵗當饑饉路蕭瑟殣殍橫野無炊煙陂灘悍激落淸浪艸樹蒙翳號悲蟬天道一周如電掃偶向山中事幽討兵機定息太平久少壯丘墳童稚老溪流攺徙棟宇多短植參天修木槁後生秀者來如雲欲陳往事誰可論烹羔擊鮮醉賔客東家西家邀欵門所嗟滛雨連十日不得登覧徒淸樽天畱老眼倘不死重來山水與子笑傲觀乾坤

憶昔行送李省掾友仁從李龍川平章定宼

憶昔韓退之運籌辧幕擒吳兒蔡城夾道拜丞相歸來卻作平淮碑憶昔於公異槊頭露布從東渭文章功業相久長一語精神照天地凶姦小大𨿽不同賔主千載同髙風舳艫白鉞航玉虹勁气欲剗千崆峒丘夷穴踣九兕斃溪湮壑倒羣蛟窮莠稂耨盡嘉谷在鋤惡樹善心元公城門夜開燈火閙童哇婦織村無哨四郊桑麻與天平弦誦家家施禮教懸知耆老歌盛徳鍖斧春風余幼少章江水滿牙旗舞勾陳橫空捶大鼓殺牛擊鮮勞歸旅千斛鵞黃浮甕醑相君黃扉君紫府先生作詩如吉甫

題傅雲巖齋

商家良弼去千載天下常患無甘霖不知有云捲海水至今藏在巖之陰金支翠旗貫曙旭鐡騎蒼虎蒸遙岑晴天白日作五色中有仙子鳴瑤琴鳯凰翼旌鶴防駕欲出未出眞無心聖時飛龍澤九牧五風十雨年糓熟安得閒雲老巖谷

羅定翁家書雷致雨

炎風蕭蕭吹赤日道路行埃積三尺沙泉起焰江容輈秀稻連云今槁立西家藏蜴蜴漫死東池防龍龍不出天髙萬里如堅瑉狂犴狺狺誰動色先生世家神仙府丰隆吾兄阿香母謫居下界百習空猶閔顚崖墮辛苦尺書半夜報家庭載雨滔滔赴南畆長臯回靑短隴秀如以黃馘飽膏乳誰言至人無私念惟諾終應勝號愬八荒六合等赤子隔轍町畦果奚故嗚呼人間一室分恩仇天工如此人何尢

桂隠詩集卷二

欽定四庫全書

桂隠詩集卷三

元劉詵撰古體【七言】

上隴行【以下十二首皆至元丙戌至壬辰作】

江南雨晴千里春桃李漫漫催殺人山人出門看落日一年一年發如漆髮如漆兮柰此何會看曉鏡淸霜多街頭古路雪陂陁千人萬人朝暮過燕姬細馬笑且歌寘顏勒石髙嵯峩翁仲寂寞空山阿誰能酹酒相摩挲

逰沙山和蕭安國

書窻半月云防防今朝有客天亦晴七年懷山始一往宿云捲盡羣峯明峯回水橋帶行路數尺便覺分俗情穹崖白石饑虎踞髽髻樵笠蟻行軒車旣令路人駭杖屨亦有靑山迎倦攀尙覺人語逺小憇先得亭陰淸仙樓下俯心忽動天風吹衣疑化城芙蓉崔嵬去未已靑原防怒來如爭偉哉造物裂元气削此蒼壁懸亭亭臨風揩碑誦未了虛谷洶湧波濤生江山千年如一日是間風雨平復驚【舊爲寇區】今人頭髮照溪水昔人壁間遺姓名豈無樽罍可一笑獨懷南磵悲山陰同來豪士亦不少狂絕如白歌如靑風流益自愧寒鄙謔調未覺須娉婷闔閭埜花暮眠鹿滕王修竹春聞鶯丈夫登臨要勝迹向來意气終何益槎牙江頭樹千尺記我斜陽下危石欲題妙語還自惜恐有仙人怪今日

南樓乘月

人間塵埃能幾何夜夜明月九州白獨提愁發禦秋風漢江染之不成黒江流迎我來滔滔古今銷盡黃龍髙樓頭攜酒邀天飲我與殷庾爲三豪吳姬膚肉映肪雪笑倩坐客穿舞袍胡牀吹玉龍朱防懸豪曹巳傾四海添我酒更推三山鱠其鰲苻堅石勒豎子耳尺組縻之如猿猱昔人功名何足論惟有風流千載存當時結束不成興誰愛明月來端門我起舞君莫回姮娥隨人不可推君捉我影入我手酌君玻瓈三萬杯

淮南芍藥

西施三十埋五湖防飄南國香骨枯隋皇羣姬一朝死迷樓妖气夜如水江南艸木千載歸廣陵芍藥天下奇晴風羅幙春色午輕塵防雨姑蘓池東家繡韉西紅絲黃冠女兒學塗脂屏風夜色丹砂泣王孫偸醉靑蕤濕豹胎猩唇宴王母滿城咚咚椎大鼓油車翠幌推不行竹西將軍舞虓虎萬花夜逐錦云空四相化作神仙去風流老守今種灌畦馬廏春日斜城中氊車泥滿路喚賣遺花人不顧

天上謡【戱效李長吉】

瑤京夜宴弁紛星洞庭神樂八荒聲幼龍未起月忽墮捫空路迷失仙纓轉杭東海蓬萊曉遙防太白當天小海塵相隔靑茫茫玉玦海邊委秋艸鴈啼霜濕眾娥裙緑毛斷耗三千春桑枝千層拂人馬春寒夣繞髙丘下

和劉元翁

廬山江水之西流今年渉我舟復舟平生歳月向此盡百里何必非並幽伏波少防兩不可發如客誰能畱南飛鳬鷗北鴻鴈我亦天地無幾求空山歳晏催客別與子擊築歌四愁陌頭雞鳴曙光發池上古木寒蕭颼人生百年各有願飬牛種橘亦得齊封侯

題蕭天敍韓幹三馬圖

髙堂崔嵬立三馬蕭侯得之韓幹冩犀包曉觧塵漠漠霍如飛龍落庭下開元有道朝華戎吐蕃羅拜驪山宮蕃兒拳髯帶沙礫朔風捲氊鶻落空玉堂閶闔開昆侖權奇磊磊萬里同當時沙苑七十萬申寧岐薛連坊棧五陵翠華長晻靄太平受貢只貽患蜀道靑騾後騎疎金粟艸木西風初豈知此事千古無天寒日薄人看圖

古桂

庭前古桂何時發數日空階積黃雪雨餘天上蘂珠明風起人間金翡屑相看竟日不得去況乃淸宵對明月天公生物隨人娯華寂從來同一色漢宮仙人理秋發觚稜千尺畫闌列夜深仙掌露華凝萬斛淸風繞陵闕長生未保富貴虛風流更落柴門客人生願欲復何盡有酒無辭酹佳節

題胡忠簡家所藏九歌圖

昆侖之水西極來南合萬水澹徘徊山哀浦愁雷雨垂精气沖漠陰風頹裏音巷樂气所使陰陽轇轕何靡靡放臣哀怨歌不足誰掃生綃更愁悴平生誓欲窮山水風塵局蹐不出裏飄然蕭蕭毛髮起濯足瀟湘洞庭尾皇車驂駕飄上下雲中漭光相射北渚風起吹參差蓀橈桂棹波濤亞九阬云旗扶桑輈鱗屋擊鼔山鬼愁吳戈提首靈宛轉荒庭白日寒蕭颼春秋祭祀豈有極歌舞情竭君來食楚王寛厚國無禁民俗富樂流爲惑曲終翻見熊繹餒我欲添畫湘累泣君不見淒涼三戶魂未歸眼斷秦闗路蕭瑟

題楊補之梅

補之之梅不易作況乃藏自澹翁閣澹翁千載忠補之一世雄元气擘裂乾坤冬開卷灑然見二公孤山之月羅浮風澹雲萬古吹不融黑埃黯慘翠羽失小牎滉瀁重湖東塵心蕭蕭淡若水臥看靑天露如洗

和友人牡丹借用山谷韻

幽園艸靑人不行三月晴嫩蜂無聲國香銷歇余態橫風醺玉環酒初透雨困飛燕體逾瘦可憐流落不登豆洛陽百年【闕】遊驄馬塍年少今成翁相逢何事依舊紅

城中鼓

城中鼔日日送人城外土雕鞍繡組走滿街雪旐練幃後無數路人環看爭嘆嗟嘆渠富貴如朝花明朝路人還復繼桐棺敗布孤妻髽嘉禾門頭春樹緑東市髙歌西市哭人生得喪空自多貴貧同盡當如何

萬戶酒歌

【泰定乙丑眞定吳侯來守廬陵議行萬戶酒申請垂定郡民預喜賦詩相賀】

城中禁釀五十年目斷炊秫江東煙官封始運桑落甕官方載稽山船務中稅增沽愈貴舉盞可盡官緡千先生嗜飲終無錢指防靑旗但流涎今年忽縱萬戶釀處處爭說邦侯賢富家繞郭買秫田小家盆盎爭濯泉開城曉避麯車道築室夜甃糟丘磚便將相如舊渴吻一吸擬盡長鯨川老翁童稚喜欲顚秋醉月下春花前丰年五穀賤如土市上逰人歌復舞歌復舞邦侯堂有八袠母共飲蟠桃幾千度春風吹醉九九州公但飲醇丞相府

美曠明伯義渡因用友人韻

江南野水村復村行人不渡愁黃昏兩舟齊駕江濤喧防如天馬來天門秋沙殘陽春細雨南渉北來誰肯駐嗟爾悠悠渡水人少待同儕莫先去

和蕭公立聽雨

浣花風髙雨如雹杜子廬破無處著飛茒滿空懸不落孤吟但願寒士樂彭城二蘇秋雨中對牀舊約隨飄風今年江沙踏晨屨明年禁鑰聞春鏞貧傷志大功業小貴恨離多歡聚少古人今人共聽雨送盡千年昏與曉癡兒酣睡檐聲春惟有詩翁愁獨新惜花惜栁復惜稼憂家憂國還憂身我今多感肺腑裂剪燭西牎頭似雪夣云笑電閱多幻蘇旱作霖眞謾說驚雷夜半翻春湖聲撼空山山欲無明朝八極生霽色絕喜流潤連區書生習气元相似政坐談堅並辧異從今連牀夜雨但美睡不用書嚢萬卷誇彊記

和友人

君才太白髙世雄長劍出匣淩崆峒騎鸞鞭鳳不可窮吹笙醉擘駞之我才老澀峽裏谼白髮千丈侯難封褰簾無復東塗紅坐看靑蛾充瑤宮雕虫作賦如屠龍世意澹泊師曼容道旁相逢仲與翁何異遺爪泥雪鴻文章淵源端有從百仙效役無敢慵寸莛何由撞巨鐘弱羽未可隨衝風十千美酒詩腸空酒酣坐見花蒙蒙龍頭石鼎鑪火中夜聨佳句彌明同睡覺不見惟奴童

和張觀光見貽

羣公冠蓋趨承明至治四海鸞鳳鳴天門閶闔云五色日照明堂韶九成張君才華振夕秀縱靶自可馳勲名豫章隠林困萬石當春不及苕之榮吾聞黃河之水昆侖來奔流萬里喧霆聲從君直上觀其瀾秋風吹我冠上之瓊英

題丘介叔石山

驪峯北擁天祿閣莓苔千仭如橫槊汴水春來艮嶽山東風萬里飛綱帆人間富貴如反掌千古行人一惆悵不如平泉醉踞蒼虯龍花間細雨防裙紅不如太湖閒嬉品甲乙賔客淋漓供妙筆富貴集奇生禍媒文章不泯爲物災勢銷有力卽挾去名在好事猶頻來不如山中老詩翁疊髙疊怪千萬峯不貪國爵學頑鈍不受客拜忘淸雄獨持堅白傲一世本不慕名那有勢今人後人誰可虞此石終古畱玆墟臯亭風日醉如酒坐防巉巖搔白首子孫補天從有才勿袖此石歸蓬萊

織錦歌

南州織錦天下奇家家女兒上錦機蓬萊額黃染萬斛渭川茜紅種千畦鳳刀冷淬並江水龍梭細琢炎洲犀春波雨深淨如練挼紅濯黛隨時變髙鬟半玉腕明心逐輪絲千萬轉晴漪翠浪舞白鯨細桞髙花穿紫燕靑樓臨道起秋千蝴蝶鴛鴦逐少年月中三郎坐聽曲海上漢武來求仙窮年玩歳容發攺研精極巧造化憐陌頭楊花春鳥語東家西家教歌舞燕姬金捍擁四百萬纒頭棄如土人生得意各有命豈無紅顏甘自苦君不見郭門十里桑柘村蠶婦朝朝踏風雨

陳所翁子龍巖畫龍

所翁畫龍妙天下墨水千江醉傾防天地變色艸木寒霆電交作晝爲夜陰風蕭蕭出空庭天落黃金壁間掛前身是龍身不知龍來與語相娯嬉歳饑乖龍不肯起畫龍夜出行雨歸不知雨到幾千里但見綃素濡淋漓所翁丹成駕龍起雷巖傳家有奇趣蜿蜒半幅浩欲動鱗鬛槎牙攫雲霧軒窻怒濤聲洶歘篋笥夜光亞吞吐嗟哉雷巖今亦仙此龍神妙不再覩誰能久藏系金柅雷公繞柱窺嚢禇只今春風急雨日夜多便恐一日飛去驤天河

寄劉濟用萬戶

君如襄陽杜徵南輕裘緩帯峩兩驂峴花江笛邊吏閒風流千載成美談又如荊州庾徵西上流重鎭雄孤羆旌旗不動萬馬嘶秋風颯颯紙自題世家桓桓產燕朔山川英气橫詩槊啖牛釃酒赤羽旗讀書揮塵靑油幕去年擁麾戍潮陽貔貅六月飛風霜溪潭鱷去洗瘴雨滄溟息凝淸光暮春歸帆拂鷺嶼滿城酒香咽簫鼓客來痛飲百尺樓樓上靑山浩無數槐陰畫防列校滿橊花猩裙小姬舞丈夫窮達固有命才气騰驤天所賦嗚呼向來書生百年文字間一日乘障如狄山

和楊教授喜雨

南風吹野山荒荒低田初涸髙田傷挈橰抱甕忽四起翁稚婦女爭穰穰龍車連夜駕海水穏載天上千囷糧散爲人間六月雨洗濯萬物無痏瘡稻粱分畦翠亂湧桑柘連隴靑逺揚頗聞一穗逾百實野老傳翫驚何祥郭門輕風萬里道巳覺飽飯無饑腸宮中化瑟調玉燭史官上賀書非常聖人奎章講經理百辟冠佩鳴水蒼山中之人歌擊壤不恨白髮如馮唐

丙辰歳晏無營友人有賦十題者戱效其體冰港義魚

冬水落江埧陳晨霜凍石花嶙峋耐寒漁師妙擉刄斵玉下取潛淵鱗大鱗掉尾血貫眼小者驚躍棄不緡絕憐貪利輕性命千載無復奉親人

雪林獵虎

朔風曉寒天地白將軍打圍千騎列南山老獸工避人穿崖蔽木蹤不滅地窮怒躍防亂衝十丈瑤峯盡成血卻懸駞背歸入城不見斕斒見白額

竹外梅梢

誰家修篁千萬竿短墻流水朱闌干孤芳托根得春早一枝斜出行路看遙疑靑林煙初霽一防兩防雪未殘小牎月落霜角動誰與伴此空山寒

水邊栁影

江南殘臘冰雪消人家垂楊如防橋窺春嬌眼寒未動彷佛巳學東風腰東家女兒重歳月心逐時物先妖嬈此時欲寄未可折直待二月黃金條

侯邸春盤

侯堂進儺簫鼓喧家家頌花過殘年玉盆淸絲縷楊栁隴西菘蕈江南鮮繁弦脆管促拍手纎指髙髻傳四筵少年風物日日好莫同耆老談開元

山村臘酒

靑峯抱田溪繞門茅屋數十連炊煙水舂香秫簸白玉槽壓新釀鳴紅泉黃雞肥彘更【平聲】餞歳但取飽醉不作筵城中爭學比官飯官釀苦薄空費錢

雪鼎烹茶

六花漫空羔兒傳夜酣掬檐茗可煎人誇江南谷簾水我酌天上白玉泉石鐺龍頭三足穏松風蕭颼起濤煙人生口腹亦隨分陶黨風味無媸妍

地鑪撥芋

道人山房棕爲簾鑿土燎火防冬嚴紅蒸榾柮森怪獸灰中蹲鴟香可拈黑膚黯淡露玉質溫潤可以當刼炎人間宰相君莫問趺坐且薦春醪甜

城角舂聲

江城窮年栁芽黃家家辛盤鬭稱觴城樓夜吹梅花引起視天宇皆飛霜牛衣有人久待旦冷銼三尺冰花長勿云暖律苦未轉中有萬斛東風香

江帆雪影

朔風殷空夜飛霰【殷讀作引】百萬玉龍交曉戰茫茫天地如大荒只有行波蒲一片推篷四望眼光倒浸玉扉水中見卻疑馮夷宴未終舞女猶持白鸞扇

贈劉橘隠善棋

九州羣仙一黍珠二老一橘當有餘況今劉生止一身橘多人少皆空虛千年白日棊幾局瀛洲玉塵今幾斛智瓊額黃藏機多其間之樂當如何秋風吹雪種人首安能橘中共君友須君騎龍追老仙借我此橘釀春酒

寒食行

去年寒食城東橋郭田野花春揺揺城中家家出上冢久晴爭試紈與綃松邊細馬擁繡韂栁下輕車窺翠翹竹籃買花分載酒酒酣遮路行吹簫髙岡累累臨廣道敗塹短籬編棘棗北人火哭望云土人髙墳歳翦艸老翁愴咽心未平童稚嬉逰那有情懸知十日辦一出焄蒿不及行春心男兒百年騖婚宦慵癡未必輸精悍黃金堆堂紅頰笑闔棺未了如雲散夏畦埋骨繞裏閭海上田橫無麥飯江山滿眼樵牧歌萬古行人一長嘆我時醉臥山農家興闌行吟西日斜郭門排前競先入卻獨倚樹觀歸鴉今年孤村又寒食閒笑淸逰無一日人生時序良可驚疏雨閉門落花積

和羅昌逢吾廬亭海棠

閉門春色深深許日暖紫綿生霧雨主人慣看不常來過客暫逰那忍去短梢未許隔墻知落片暗隨流水度古砌侵泥新蚓行修竹滿林幽鳥語紅顏流落未須嗟妙語發揮吾亦主

題廬陵縣丞孫美家慶圖

藿羮負米待四方繡輿迎歸兩鬢霜女嬃嬋媛怨湘水長陵握手驚淚滂人生骨肉恨離別旦暮目前愁困阨天倫一笑豈有禁造物相違每難得丞公有母八十餘朱幩扶養頰明珠靑袍黃黃洞庭橘畫船白白江東魚堆牀笏紱七子嬉戀膝觿帨嫠姊隨舞觴花間髙燭曙踏踘栁下輕幰飛平反入報慈色動名勝欵門珍饌供孝慈節義各自植一家昌運如春種太初賦命散萬殊醜好悠悠亦異趨風化九州本不擇而乃眾美同一區只今見姊如見母便擬彤書增節婦人間富貴未足多三嘆髙風千萬古

醉歌行和答友人

七十古稀今巳半東風把盞虯髯亂新詩稍與歳月多狂態潛隨顏貌換洛陽十五載花行佳人擲果攔街看寶釵醉折償千金馬上吹笙春酒暖妍媸萬古命不同憂樂千端天不算雪消水長江魚來鄰兒縈楫桃花岸出門閒倚東風歌六龍弭節羲和緩

和友人

大江日夜東流下長憶當年來往社千金鬻賦過班揚鬥酒吟詩淩鮑謝祗今嵇紹自不孤如此雙璧眼中無阿兄詞源倒溟渤季也學力包具區天風綺語忽照我排奡堂堂結勻妥乃知大雅尙可作豈直黃初當突過古來得名何必然一語邂逅或可傳兩鳥相酬鳴不巳爲君一笑三千年

和羅昌逢蠟梅

傲寒獨擇風霜時避潔不作冰雪姿世人不識名以防試用人力當愧之空山耿耿澹正色熟視𨿽媚不可嬉雪疏防映忽異態日黃滉瀁疑空枝北風緗裘捲半裼玉膚防露紅非脂先生世味等嚼防獨愛香气淸詩脾銅瓶燭下爲細酌喚花喚燭了不知長安少年慕逰冶千金買鞭映空垂東家鳯珠騎竹馬西家額黃學宮眉何如此花有眞意近道不愧禪林梔

再和

梅兄不見今幾時黃塵盡涴冰玉姿卻疑來從金仙國已覺顏貌俱近之水邊林下恍如昨都非都似驚相嬉額黃萬斛塗未了頩怒半落宮檐枝縹裙下壓紺裙裼緗袖醉枕紅膚脂天寒鵝兒凍凝酒日明蜂戶光分脾暗香著人欲襲骨妙意未必和靖知小靜晝膽瓶古長廊防雪珠簾垂一枝几案誰所置便覺春意生睫眉勿嫌吟詩苦不似酒觴更倒黃金梔

和羅昌逢敍別

南山十里橫江濤截流峙以巨石豪【昌逢所居地名豪石】風流文獻鬰相望一笑不待鴻蒙遭春逰朝緤閬風馬海釣夜飽任公鰲堂堂九州白日麗八翼不墮誰非陶天荒路斷鳳凰去歳歳茆屋秋風髙我如吳蠶出已晚意欲作蠒何堪繰君才過人气愈粹內法九醖中山醪長篇一防縱河辯妙意不語如禪逃坐令陽阿與下裏嘔啞共雜雲中璈丈夫有願各坎牽灘百丈誰能篙老謀壯事了不念客中飽食聊遊遨豈無躬畊舊泉石歳久繞宅生蓬蒿防鴻學飛志四海決起已倦鳴求曹長鑱短衣會不逺卜鄰共種秦人桃

再和

人生斷梗隨春濤世事九馬分秋豪驅馳未必天與力丰悴政信吾所遭東家公子出富貴嚴城夜市看燈鰲春濃玉鞭墮漢褭天寒翠袖圍秦陶車懸湛盧結死客一笑北斗黃金髙田翁負郭繞耕種冬稻舂雪春絲繰溪魴登腴玉色菜園彘薦羮鵞黃醪詩書不識肝肺朴處世忘世天刑逃先生窮年弄筆墨饑吟欲學仙家璈搜奇獵險不肯縱九折下轍瞿塘篙荊州登樓薛彈鋏但以歳月供逰遨主人惜別君可飲摶云豈必賢翔蒿不見種東陵邵不見抱槧丰中曹短歌未了起相語我爲土偶君爲桃

和羅昌逢

字江五月輕帆漲南風飄飄捲衣浪古人百里肯重尋相逢喜見平生心窮通慣見貌難老談笑生風人愈好新詩猶欲俎豆予倦逰久巳如相如夣中占夣更何據鄕人說鄕念歸去春花繞屋菘韮長有酒不願求西涼

送歐陽云瑞赴上元縣尹

秋風吹帆秋日白傾城車馬送行客送君宰邑古金陵墨綬緋袍鬢猶黒金陵壯觀天下佳靑山銀濤繞人家城墻夜轉晉時月市門曉戴吳宮花樓防萬戶散晴雨鄕井升平盡歌舞南商北賈朱雀橋童兒咿啞五方語崇防百尺飛淸霜人物髙誇綱與滂鶚雕摶空肅南紀鶖防晝伏安敢翔君由省郎再制錦文采從來多善政路人爭防六一孫防府達官俱起敬古來縣宰名誰畱前有子賤後太丘請君整駕追前猷

送楊拱吾應昌府判

昔年金宋通盟處今日春風花滿路輕裘走馬江南人髙髻彈弦河北女水肥魚美如截肪爭壓蒲萄畱客住風流通守誠齋孫政事文章俱有譜盛年得此未爲逺回首都門猶尺五茫茫煙艸低牛羊中有李陵降淚土請君飽食應昌酥有酒不須酹今古

題劉良用詩塜

劉君埋詩黃土深曠視六合無知音冬雪峩峩塜千尺秋風萬壑同哀吟子期邈在九霄上陽冰一去終無人君不見道山藏書髙於屋萬古何人辧瑉玉

壽蕭孚有贈以香譜琴律老蘇文淸溪竹

我昔曽友蓬萊之羣仙天香飄飄襲夣沁骨淸無煙仙人譜之示我以祕又聞五弦浪浪石室如秋泉祥鸞徵鵠雝雝夜度乎遙天以律冩之人問傳何人髙冠吹藜乘雲哦古文一史盤礡手持生綃修竹防雪寒娟娟云階月地疑是長生之圃不老之垣邇來三萬八千年當時四物還依然捲贈吹笙騎鳯之云聞祝渠住世如南山之竹髙且堅坐評文章飛霞千仭追躡往駕而孤鶱狻猊永日傲兀乎玉堂之細旃致君重華薫風復來觧慍乎八埏

湖山歌送攸州武寛則再入京

【寛則自號湖山能詩琴客京久諸名公多贈以言】

洞庭濔漫萬水會衝山突兀千仭外靑天偃蹇浸其尾白日跳丸出其背地維窪坼波濤髙元气淋漓雷雨防其間人物多豪英山爲襟裳湖作佩武君講書河西府貔貅動容熊虎拜玉京羣仙迎笑談夣斷依稀廣寒界始知十二宮中玉李奔馬周富貴不系常將軍武君長才有如此秋風彈琴望天閽瑯玕五色騎靑鵷嗚呼衝山之髙何不拔在居庸脊洞庭之大安得上接黒水渾坐令武君官爵髙大難比論

贈東湖山長劉叔讜之京師

一中至道生極先唐虞三代皆自然九疇之五貫萬事吾身養之復五云仙才豢龍子讀書不作迂曲士手持春風行沂雩夣逐帝珠逰赤水華池昆侖日夜旋野人或見光燭天急欲捫之不可得忽然復返千丈淵左參虙妃右西母鳳凰翼轅駕白虎淩風汗漫天地間逢人戱與麒麟脯朝馳潮陽看潮來暮援北斗酌酒麻姑臺吹笙下招梅子眞笑問東湖之水何年開朔南諸子環逢掖坐擁臯比說周易文章欲挾春濤飛夜夢天花生鉅筆乃知仙人變化無不爲光塵出入相娯嬉俗緣千仭徑度盡濁世糠粃秋風吹秪今兩袖瑚雨要上淸都謁明主蓬萊道山五百年前身曽宿瑤花圃君不見張子房摩挲編書開八荒又不見李山人白衣騎馬行帝傍古來豪傑盡如此世人那得譏其狂

送忻都總管第五子歸揚州

沙公昔乘太守車金帶十圍長髯須邦民感恩若父母出入爭看塡街衢大兒相繼分半符春風甘棠何處無十年父兄不可見見君風致猶相如身當世賞讓其季直以此意爲母娯江南魚筍江北酥斑衣捧觴繡繞輿自言孝友有至樂金章紫綬非所須爲兄雪寃北燕闕爲兄收骨南海隅急難懷死志鐵石塞風瘴雨埃滿膚韓穆愛弟推厚爵潘郎奉母誇閒居退之念兄如念父濤瀧萬里攜嫠孤世言古人不再得古人今人還可徒淸時卓行須論薦明當整翮金華殿山中酒香催別帆五月南風浪如箭揚州平生未得面寄語二十四橋須一見

律詩【五言】

送文學山赴召入京二首

禮樂通三極衣冠集九天遂聞嵇紹用益重伯夷賢勸激前朝少寛宏百代傳蒼生須一出珍重講經筵徴召來羣望崇髙立至難聲名先世重出處後人看丘壑多深念輿臺給近歡寄詩規頌在未敢效旁觀

歸鄕卽事

七月適故里一涼宜病翁過雲輕弄日飛鳥逆衝風熟面峯巒碧迎人柿棗紅向來饑載道不擬見年丰

故里夜坐

故里復秋夕客懷誰與同澹雲低近屋涼月緩行空道與身俱拙愁兼病作翁閱人惟老樹語夣有鳴蛩

促織和工部韻

促織不自苦秋來偏惱人十年夫戍逺萬里客辭親翳翳燭頻燼淒淒月向晨此時應入耳墮淚實情眞

省西隱原二首

遺魄戀鄕里斯文委艸萊豈無狐兔穴猶有子孫來白日葉自語秋風客獨哀玉華鐘鼔動欲下更徘徊四世共丘隴空山幾夕昕斜陽照行影白首愧先墳野水依田落寒云到嶺分任溫豈不好無力振云聞【任昉溫嶠二人子孫皆不振】

八月十三夜聽雨

去意久超忽悠悠終滯畱石柟中夜雨苜蓿小園秋天地誰相待燕鴻俱自謀百年寒暑易蹇淺實堪羞

山墅中秋有懷諸子侄二首

百里不能返孤村圍碧崖茅廬佳節夜秋雨老人懷多病猶能賦長貧更寡諧中郎諸子侄今日定誰佳他夕豈無月中秋偏作陰緬懷人生事安得皆如心夜久鄰機息山寒墻葉吟村醪堪一笑恨汝不同斟

山莊阻雪

三日不出戶巷深交馬蹄鳥衝危雪下樓掛濕煙低惻惻衣疑薄荒荒眼欲迷故鄕翻似客買酒短橋西

和蕭孚有二首

蕭子鄕邦彥論交契誼深未應忘共語政自少相尋久客秋風鬢孤城夜雨心賡酬慙獨後衰朽懶淸吟經春慙簡出門巷艸萊深庭樹閒能種山苗病獨尋談多妨飬气客去得觀心靜聽林間鳥間闗似學吟

和張漢英五日席上自壽二首

曉戒籃輿具出門還待晴不慙衰境至長憶故人生佳節吾堪醉靑年子有名蒲花明似玉偏欲助詩情應俗疲終日詩書肯興闌才通今世許交久古人難防服劬勞報淸罇節序歡須知仙道苦九轉始成丹

用呂生韻贊余學正祈雨

舊糓呼庚癸羣龍戰戊壬風生廣文座涼入使君琴濟世非無術回天本在心明時須傑士早報佐商霖

正旦雪凍拈筆【庚午大饑】

老去復新年華顚豈更添晴將春意薄霜助雪寒嚴酒貴歡無具庭花迹可潛尙餘詩興在凍筆不勝拈

用前韻答梁景行

凍沍過常年頻聞物價添𨿽云爲嵗瑞政復厄冬嚴安得田園老無多學問潛少陵應觧此酒碧得時拈

用前韻答彭琦初

力作不逢年園荒蔓萚添漢廷從防董桐野有耕嚴衰發禁寒燠春機到躍潛啼饑渾不顧書籍賣堪拈

和邵有初遣懷四首

郎君東閣貴驥子渥窪生俊譽王文度靑年陸士衡江山開宦轍風雨助詩情豈必曽相識相逢可蓋傾從親古云樂防服戱靑春好學無勤怠論交略貴貧人從召公化客過阿戎頻近說乘龍喜文章定有神每見淸談勝豁然人意開書如秋蚓結才擁蜀江來雪盡春生栁沙晴路有梅柴門長寂寞相過定無猜經世懷深蘊培風肯小畱定知飛食肉早已學爲裘我老三三徑君馳九九州往還慙簡略正復近天逰

和邵有初郊行

久凍余趺坐初晴偶意行花濃慙客鬢酒薄勝人情野廟春旗動山城暮角淸悠悠百年事倚伏斷雲橫

送鐘子隆夏五歸省親

鐘子後來秀今年客郡時學知三日別樂慰四親思門栁人歸早塘蒲酒熟遲誥封應少待志飬政深期

送醫官林性善歸故鄕

林君妙醫國才气亦南琛一郡昔無病三年見此心古槐官局冷新藥野雲深五月禾山雨相思寄短吟

八月七日莞艸曉行

半秋仍憚暑中夜問前途地勢平如陷池光澹欲無警涼蛩亂語戒險客相呼奕奕東方白城逵得疾驅

山觀道中

佛嶺舊嵯峨餘齡卻再過行雲粘地濕流水近山多巖屋垂蘿薜沙田立鸛鵞百年親舊意相見欲如何

故里【以下三十首前至元壬辰癸巳間作】

故里畱人住新秋起客悲不知橫笛處適與此心期夜久風藏樹天淸月動池平生逰射地壯日尙棲遲

正月二日

泥潦無來客題詩受午風功名山色外嵗月雨聲中拜跪頻懷舊悲歡始悟空九州春欲滿未許嘆途窮重到鷓鴣避兵之所回首二十年感慨系之

重入桃源路靑山抱艸廬兒童俱已壯兵甲未安居埜叟猶迎客籬門欲礙輿雙親今可恨防履記從初

九日呈艾幼玉諸公

彊笑雜深悲怱怱見菊枝腐儒元費日今嵗並無詩山作登樓色天畱隔巷思峴中名勝富聊慰此生遲

上元

風雨何堪出今朝巳上元巷泥交過屐祠鼓屢鳴村須髮催吾少情懷應俗論兒童渾似昔染紙對燈幡

春仲簡郭逢春蕭拱午諸公二首

稍與書相對靑燈舊可憐守牕驚逝日聴雨似它年翰墨防生拙山林薄累牽忘年多勝友持此慰拘攣平生數君子交誼似輿桑又作今年聚寕知去日長江花春潰潰山水晝浪浪欲整沙邊屐泥途可沒韁

城外晚眺

埜色生歸思淹畱負日長孤城浮水气疏雨防虹光俯檻靑裙女維舟白面郎莫忘沙際樹屢見下斜陽

和周叔恭

平生嵇叔夜往往掇皮眞政使但三語寕當止半人江云難待雪門栁未知春好事詩成悵猶須一笑親

和袁鑑翁

病客終何似須髯日日深能詩今見子閱世自憐心濕礎生花气晴枝墮鵲陰村村風物好我自愛禪林

謝彭道存

匆匆今雨聚政似未相知嵗暮欲何語秋風尙有詩庭鑪看雪盡門水試春遲如此悠悠者非君誰與期

寄古渡諸公

爲謝諸君子長年意未終本無三日語政自此心同江樹藏晴气墻條轉好風倚樓觀病息無句寄興公

八月朔暮日有食之

太史崇臺宻明君徳政勤切知似初月只道防微雲南國暮稀見中原事不聞春秋三十六麟止竟何云

家兄學翁訪胡宣慰過宿寓所

四方復貧賤相視意何如燈火自深夜風塵尙異居東行知有遇久坐正忘予請聴髙風起應懷落木初

家兄去後一日對雨作

燕楚通倫軌文章老甲兵馮讙思附薛王粲早依荊薄世誰忘勢他鄕喜見兄遙憐泥雨苦寂寞坐檐楹

舟中

故園春早有客獨行舟朝气著華薄野陰鳴逺鳩云分潭際樹防上驛邊洲山水正有會衝風不可畱

八月十五夜

去嵗當佳節空軒但雨聲百年能幾笑萬里幸同晴身世嗟猶昨江山自有情何人傳月蝕不寢欲三更

十六夜懷諸兄

相看自非節月是昨宵圓露下江山靜天虛像緯連開軒從到處憶弟定三年坐念吳江夜淸光滿客船

九日郊行

九日登髙處心情嵗嵗同平田初獲稲曠埜屢聞鴻風景悲塵世江山閱寓公茱萸朝雨濕愁報緑樽空

對客暮坐

危坐髙齋夕東來喜友生空庭疎雨後四壁亂蛩鳴燭至瓶花落秋涼架藥輕西頭動刀尺澹月上檐楹

客途

天低疑卽雨野曠況多岐亦有人孤往安知意不悲空山鴻鴈少薄晚道途疑老僕談前事村深醉宿時

歸鄕

荏苒長如故逢人先自慙輿臺多速化禮樂竟虛談野驛孤云去風氊過客酣先人芋地未得理長鑱

春雪

但云陽巳盛春雪復霑途修木輝輝遙山漸漸無雲寒凝不動雀晚間相呼無復望千里惟應寄一壺

寄友

吾友葉居士三年二已疎每來曽不駐今別復何如嵗月同爲客勲名合著書先朝文獻逺風雨一欷歔

除夕

疎雨孤燈夜相看又嵗除江山猶寓客親友絕來書新酒初堪酌長愁未暫疎艱難吾敢恨百嵗定何如

和範國用隱居

此客亦小隱吾生嵗月流巷貧初有轍世變得耕丘樓晚憐荊土湖春夣越舟臨渠見云影偶坐各悠悠

與江東郭提舉季新

向來梅水上相望路參差久別聞君貴重來長客詩乾坤萬事隔故舊十年思古道眞如此遺簮尙可期

和家兄巽翁久別聽雨二首

夜闌不能寐長聽雨聲寒萬里風塵逺三年防聚難每憐伯仁勝自作少防看不用聞鄰笛相悲正淚澘去年相望苦風雨獨憑欄故我忻無恙慈闈得問安還鄕春又半騎馬雪初乾何日離人事相持入碧山

久雨害稼

天下陰气盛江南秋雨多粢盛吾敢望君相意如何野曠鷹初鷙江空鴈不過遙聞府中帖昨日巳催科

和許中立二首

始識未逾壯重逢四十餘狂隨春酒盡病與好詩疎有賦堪懲咎無成托遂初阿同頻共語時得問何如諧世非無意斯文亦冔收極知癡見笑尙以味相求落日湖陰笛涼風水郭秋何時同問捨髙臥未須樓

瘞夭

須髮忽如此今朝復瘞孫相看知極苦少待亦能言已已成泡滅睊睊但目存老天均賦受夭壽與誰論

元夕

節夕貧相值流年雪共新一燈遺老鬢四海後元春庭樹猶淹凍盆花不棄人兒童書蠒卜樂意愧渠眞

自和

老境憎寒劇陳人愧嵗新梅花如待雪酒盞獨知春時序堪搔首篇章謾累人悠悠供一笑浮世孰爲眞

九日憶蕭孚有

故人南浦去近日定何如聞滯鄒陽獄誰移北海書江湖寒信早風雨逺音疏應對重陽酒何由得寄萸

酬劉以芳見貽二首【其家有花圃扁山中髙處】

山露沾琴潤山風到鬢寒酌多迷夢覺語久雜悲歡身豈如泥爪須難染石肝不知明月外何處是瑤壇山中似蓬島髙處不勝寒邂逅千年意攜持一笑歡庭花明酒盞岡月沁人肝詩壘堪淩斗猶須更築壇

正月八日防詩人堂和山谷韻

涪翁去不返復此覈空空古寺八泉在逰人百代同樹懸山雨白門揜佛燈紅諸老詩應好誰當續舊風

遣仲子尙文歸故鄕後雨中獨坐

擾擾忽幽寂悠悠轉暮遲春濃心獨苦書快睡先宜幽鳥窺癡客殘花耿夕池兒童行未返防雨最先知【故鄕南嶺相去府城六十里而尙文又多病故去後見雨而賦此】

挽文文溪宣慰

身世從違夣功名毀譽資平生惟客在後死有兄知危涕秋風逺華顚嶺海期空餘千載意不得盡吾詩

挽劉須溪太博二首

蚤日驚吳洛餘年畏有聞蹉跎太傅防流落大蘇文世外風流盡人間論議分豈無千載淚不得公墳海內劉夫子堂堂尙及吾相知能不淺一失恨何如白日今三島黃河自八區終然四十誄不足盡欷歔

挽鄧中齋侍郎二首

海上靑油檄城中白髮簮百年重得老萬事獨余心過客門嗤鳳遐荒字抵金平生俱莫料造物意何深和音回雅誥偉意落羣公河岱苞流外兒童好惡中書成慙未學琴在與誰同獨有任安意深衣哭北風

又代挽二首

雅望驚南北斯文屬古今艱危魯連意老大管寕心落日空庵白秋風病發深太當有識流落欲千金問字酒盈座談轍滿門病餘仍托瞶客去獨無言世論從姸丑斯文豈怨恩相從無限意淚盡郭西原

挽李鳯林二首

篤行成迂濶垂言累隱淪儒林多未傳耆舊已無人家學傳衣重門生負土新未須生世早相望一沾巾苦學難酬志知名不爲官百年供簡籍四境想衣冠顰笑從浮世窮通得達觀風流今欲盡滿眼淚汍瀾

挽蕭方厓禦史二首

絕域衣冠化南方繡斧明艱難心獨苦好惡事難平人物增靑史風流想素旌悠悠行路哭豈盡計私情嵗月無餘分功名不計身世方危獨行天若忌斯人精鬰山川古魂流楚越春遙憐無盡意未必著堅瑉挽文母歐陽夫人二首【文丞相夫人畱北子學山學士迎歸】

興廢知何與盈虛豈是眞闗河餘白髮鄕井記前身世自哀書血天猶合劍神人生俱有母千載獨如新曽哀穿塜吏又見表瀧碑事逺兒童老傷多感恨衰緦麻千里合魂魄故鄕悲樵子秋風後毋傷墓木枝【書血用朱壽昌事言學山求母之切穿塜用田橫事言文山死節表瀧用歐公事言學山自爲壙志】

代挽文母歐陽夫人【詩內凡言猶足謂不足猶須謂不須此後山所謂曹洞禪不犯正位是也】

棄俗寃親盡還家夣寐平鄕鄰無故物天地有餘生起滅身從幻哀榮世自驚人間閨閫意猶足托碑銘向來織意豈識與興亡萬里心先死三年事已長子孫身外足棺槨裏中藏我亦非私慟悠悠獨涕滂哭王鼎翁內捨三首【鼎翁安成人名梅邊少負經濟之略以賈生馬周自許不肯輕仕事親居防孝過古人蓋才徳兼偹之士曁死士類咸傷悼焉】

敏決唐如晦經綸漢賈生豈無才用世終以孝成名誰復綱常盡何由造化平無窮人物恨灑淚看銘旌過從能幾日訣別遂千年語自今朝絕詩應後代傳世亡和氏璧友廢伯牙弦嗣孝多賢子悠悠信有天少年聞傑譽謂在古人中豈意斯文好相看晚節同論心非苟合研理似相攻月落聞雞起長疑尙未終

挽胡宗瑞節推三首

髙科良易致素志每難行畫諾威霆霽平反朽骨生百年身落落萬事意平平滿眼方癡黠懷公一涕橫海內多先友如今可幾人髙冠余後死一第是前身雅俗形神逺窮通表裏醇山陽寒笛斷宿艸欲生春早似何蕃出終成靖節歸機心消古貌世道繋襃衣貴賤原無與詩書豈悟非悠悠興廢事髙塜下斜暉

挽潮州教授李以翁二首

白髮居庸塞靑衫瘴海濤平生余志在薄宦累才髙器業庸流嫉篇章大化勞鄕邦人物盡江漢日滔滔舉世論邪說公如詆佛韓論當閒暇易學辧死生難旅櫬馳炎海銘旌表冷官向來知已逺讀狀淚汍瀾

挽楊節父二首【楊學文字節父官同知】

守道疑齊緩忘官似陸沈气通刑獄命政服鬼神心州郡餘才傑丘原一古今悠悠三命鼎落落四知金吾裏南溪路公今迹又陳闗西猶有族江右欲無人人憶羊公美天知考叔純空餘雞絮意墓艸未知春

挽劉肖翁二首

花外靑山屋琴書永日風捲舒千載逺談論百夫雄未試長才用誰能雅志同墓銘公論定應傳逸民中四海尊經意堂堂不可羣人言君已死我見子能文竹簡春風在梅花晚日曛素車慙巳後何日酹髙墳

挽蕭吉翁

人生俱志願丰嗇豈天存賔客淸時酒臺池故相園濟人髙產乘奉母效潘軒不盡詩書福懸知在子孫

挽髙季逺

嗜學追諸老興門在一身鄕資分粟廩心是濟川人陸槖常流羨韋經百世珍逺山曽約賦愁絕暮云新【季逺有逺山堂曽許作文】

酬曽允升

著賦何妨少談經豈必師平生當幾見同裏早相知奮迅由頻挫歡欣出久離苦心須必達猶有托金期

酬巖上人【吉水延興寺】

風挾巖泉急云分洞雨新寺荒經起滅境靜失寃親堦石藤侵座庭鐘防拂塵楞嚴收未徹半落案頭巾

和彭自逺

出郭俗妨興題詩雨廢春相逢憎易別欲語恨難頻江霧低城重檐花入牖新疏慵知不怪我自掇皮眞袁從義招賞牡丹不能往用彭韻爲謝

趣減仍妨雨詩來始悟春相疏心獨在未老防須頻美酒畱人熟名花似洛新爲詢江閣意消息定應眞

和張提舉登永新興文閣二首

邂逅成千載春風入鑄顏功名驚破白文采笑窺斑絕港行滄海南荒識泰山如何貞觀治猶恨棄程關醜好元無定公心水鑑虛風霆同气化椿菌自才殊羸馬寒花外新詩落木餘百年眞幾見三嘆獨躊躇

和張提舉題安福州書閣

髙才成政譜美傳起儒林禮樂乾坤重文章日月臨一官驚道屈期月見功深珍重經行地甘棠樹樹陰

和劉實翁後中秋【庚子】

此地元無約窮年亦倚樓亂雲江市白落木鬢毛秋逢節偏驚客資身可廢謀天多今夕月有酒未須休府公召方士蕭山泉請雨約某日雨不雨以身受責是日果雨

天道逺如此居然雨此時伎精疑命達事過覺言危大府資增傳扁舟取載詩向來修省意寂寞欲誰知

送劉尙友赴汀州教二首

四海劉賔客儒冠似昔遊文章違捷徑山水要淸流飛雨沾歸馬傾城望去舟官程元有數早巳恨淹畱小坡成譽癖叔弼托門生政爾難爲後終然早致名客氊須道熟人事入閩淸珍重明朝路無因數寄聲

送文尙志赴寜州州判二首

盛徳宜賢冑榮名起世臣乾坤共少日閥閱信遺民山入名藩秀春隨別乘新大江淸漲起回首媿知津士患空餘志君今復近臣一官開器業二父獨君親茶井行雲曉蓮亭醸酒春臨分無限意望絕馬蹄塵

春日江上

山市風欹樹花津雨漲泉路分歸越客春入下潮船嗜懶終違俗無成數計年殘梅如有待耿耿映靑天

和友人

樓月窺寒上林霜到晚畱斯文須命重白髮爲人秋世味何妨熟梅花不受愁向來喬木意鬰鬰在溪頭

和鞏志道憲郎二首

嫉惡思桓典論交慕季心共知天下獨信有古人今經濟關時用驅馳閱事深朱弦寜小試淸廟待成音聞譽乖同語觀詩早防心本非前有約便恐後無今壯事靑雲濶秋風白髮深猶須聞防尾千載貴知音

畱印岡山中

村旱谿源絕年虛防雀饑庭風扉自語山雨客先知窮達堪杯酒暄涼任鬢絲梅花春欲動不盡嵗寒期

故里

兄弟各逾老靑林秪舊觀午煙山驛靜社雨水村寒燕子風當戶桃花客倚闌莫論千載去且共一杯歡八月十四夜陰更闌月明二客小飲二首【壬申】

秋暑過常嵗及玆還早涼無言花外月隨意竹間觴故友可誰共佳時良自傷末憂明夕事復此徜徉城中髙列宴我飲不盈觴二子了無語微風來自長旱余云滿地酒醒月生廊卻憶吾兄老空山夜更涼

代挽文母歐陽夫人

憂樂三生夣哀榮百世心生還仍有子死別本無今風雨餘藤繡江山照裞金猶須聞孺慕行道自霑襟

挽王隱士

學可髙儒傳心冝表逸民百年偕計夢五世未衰身禮樂乖時好階庭可席珍一門從似昔四境欲無人

挽陳隱士

世事寜須古斯人巳媿今孝慈千指族饑溺一鄕心路斷書聲在山空隱徳深平生太丘長相望一沾襟

挽聶學正

守道成憎忌談經得苦辛斯文元有命今世復何人耆舊頻凋防風流絕笑顰明朝春艸緑更過大江濵

挽劉天秀貢士

異代賢能士空山禮樂心飛揚知謹厚患難見深沈取忌元違物能言勝遺金哀詩將底用萬一是知音

挽髙志翔教授

悟早爲才役吟工被墨磨生無百年半天忌一官多嗜古心如獨同塵意自和人生須底物一石兩嵯峨

挽劉子章二首

福澤晚逾盛詩書早自修剛腸空百懦定力勝羣謀客意花前酒書聲竹外樓諸孫今滿眼九地欲何憂才傑古難見鄕邦幸有人相違十年久又作一丘新翦燭山窓雨看雲水檻春南陽慙不送宿艸一傷神

挽羅見大二首【官錄事】

經術追歐夏科名並愈詹入官身似隱涉世徳多潛時竟難行道天如不福謙三防今始塟老淚不勝霑憶昔過從日淸言早悟栁家從有子王令竟無年親友生前合身棺火後全何時攜絮酒出郭酹荒阡【見大少日過從趣尙與俗異及登第謙約如昔薄俗便謂其不自振舉吾嘗謂使衣冠士得如見大百數相視成風天下貪傲習當少戢然竟不得年以死家禍隨之不知造物意竟何如也故爲之悵惜】

挽毛齊芳二首

少壯元難挽天人苦異馳藝髙文遽塟科復鬂先衰鄕曲空前輩功名又一時吾猶尊往行人但信穹碑少嘗輕筆墨晚欲老田園世攺聲名在山深齒徳尊教經元自信閱世與誰論有未知風致惟應視子孫

挽文遜志學士二首

聲名天下士人物玉堂風坐失杜羔孝眞成嵇紹忠壽無人世半論有後來公今古元如此江流日日東世情貧自陋交道貴方知人共迎天使公仍似昔時相収猶有意此別遂無期何必南陽送全勝百里悲

挽解昭子內捨二首

異代膠庠老空山禮樂身世猶尊善賦吾自敬全人縣攺遺民盡科興進士新悠悠相送者未解一沾巾識公無弱冠讀志亦華顚道寄人耆俊年催輩後先濶疎心獨在今昔淚澘然夢記東門路惟應樹拂天

挽劉子昭二首

科目心如少山林道自尊百年千變閱四世一經存老佛資悟交遊記格言風流何處識彷佛在諸孫災疢偏成慧功名並作年山深耆舊化徳熟子孫賢巨筆頻追誄孤墳定說古來賷志士相望一澘然

挽曽徳裕學士二首

家出南公舊才超北學先少年金匱史壯節玉堂仙起僕眞成夢風流自可傳向來終大用端不待長年丈夫不伊傅當復附揚班學獵千年上名成一日間無誰歌種豆政自賦囚山短短如堪恨英英可復還

哭蕭安國州判二首

二十聲名起秋鷹縱逺空雄文西漢意和气大程風一念無憎忌平生肯異同悠悠眞宰逺好惡若爲公早日分鄰燭中年隔宦郵靑衫南徼雨白髮洞庭秋風誼眞堪哭交遊取次休短修同一夢華寂亦何尢

十五夜無月三首

久待中秋月還成今夕陰感時一杯酒悼往百年心涼鴈去無影虫偏作音姮娥應耐老誰與汝同斟今夕中秋月親朋各一天羣英洪浦酒二老浙江船【蕭芳洲劉申齋考試江浙】宇宙同有役山林獨信緣五羊詩尙在搔首更淒然【彭衝所去年中秋畱宦廣州寄詩時已死】

去嵗中秋月初歸自故鄕老妻旋具饌稚子屢傳觴閱事多晴晦吟詩隔在亾麻帷哭聲斷燈影耿空堂

中秋和甥孫李時敏

明月不可待好懷誰與傾衰年惟酒盞獨夜更蛩聲風雨孤燈語親朋四海情得詩還自遣何用計虧成

和羅士奇遊洞巖見示二首

桃花不可見春殿白雲齊世外流泉好人間去路迷神仙遊汗漫過客愛山溪欲往今衰老誰能此暫棲昔往興遄盡今遊期未齊天連華蓋起山抱白雲迷樹老時來鶴星低半在溪故人題筆在遺墨似鴉棲

又和遊龍寂寺二首

境近不能往山神豈見咍不知千載逺定有幾人來古樹含元气晴溪轉晚雷老龍今已寂誰復與爭隈良遊亦邂逅緩轡語相咍寺悟三生熟山從七祖來敲詩聞愈島入社有宗雷何日橫塘路相從釣水隈

元日試筆示兒孫【己未】

酒盞頻畱臈鐘聲忽報晨天開元日霽雪度兩年春學貴資身早心當與嵗新科名𨿽外物未許遜他人

元日和尙文韻【己未】

酒爲消愁進詩因理病疎倘能家少累未問福何如臘雨催庭樹春風入案書卷舒寜有道未免學籧篨

送曽學萬入京

郡東有喬木詩禮接云來昔荷丈人厚今觀此子才南風三楚濶春日五門開郭隗閭閻子黃金爲築臺

贈劉生季恭

之子恩江秀翩翩筆有神頗能研六籍蚤欲屈幹人夜雨虫燈暗秋風鶚翮新科名直餘事吾道要知津

故里曉坐用立敬韻

曉起復危坐蕭蕭聞馬嘶歸雲山色靜宿雨竹枝低客意空山笛秋聲隔屋雞廣南方盜賊疲卒困山谿

八月十四夜與侄厚對月

有酒不嫌薄空庭慰寂寥幸同看好月寜用計明宵驛栁知秋早階蛩語夜遙仲容差更勝喬木未應凋中秋夜楊伯允坐間以一年明月今宵多分韻得年字

還往家相近棲遲意自憐賞心宜美酒撫節憶流年薄暮秋初肅明宵月更圓【時十六夜方望】興闌橫笛起共步小溪邊

十六夜飲道立侄孫小齋二首【齋舊爲樓毎看云望雪於此】

憶昔看云處如今待月時歌殘林影轉語劇酒杯遲堂構諸孫在桑楡二老衰悠悠時序意誰與共心期月輪明似水病眼看生毛【南諺雲月子生毛雨落成槽】佳節畱鄕好衰年待酒豪星河三極動風露九天髙不盡詩書意依依望爾曹

歸城道中

軋軋輿穿隴迢迢路向城村煙茅屋午籬蝶棘花晴偶見廹田務坐慙疎禮耕遐瞻多內悼一樹白雲生

六言

淸明和歐陽山立二首【己丑】

江南二月三月野水一村兩村花落人家寒食燕歸山館黃昏

細雨海棠成子餘寒江燕初歸立馬橋西沽酒行人未試春衣

鰲溪山行和彭琦初二首

照袂晴江淺淺迎風靑鬢疎疎看山拄杖欲倦得句畫沙共書

巖上石仙流雨灘頭春壑生雷回首鹿門總角須髯如防重來

春日偶賦二首

官路落花馬過人家髙樹鶯啼故里故人何處夕陽長在樓西

楊栁輕寒水驛楝花小雨官橋回首人間往事孤燈挑盡春宵

和龍麟洲題黃次翁黃鶴樓圖

孫曹百戰何在大江千載狂瀾誰倚樓頭呼鶴秋風落日危闌

桂隱詩集卷三

欽定四庫全書

桂隠詩集卷四

元劉詵撰律詩【七言】

和彭贊府琦初新嵗陪拜黃堂之什二首

九州八極共年華未覺天顏萬里賖雉扇排春堦立筍猊煙泛曉燭生花侯藩勢重嘶千騎仙樂聲髙進九霞懸想故人袍帯冷頗輸髙臥屬儂家

金竹峯前共嵗華新詩同賦酒同賖君如老栁春先緑我似寒梅臘未花晴日市眉行卻月暖風客臉上流霞小桃忽露墻東萼春色寕遺陋巷家

和友人牡丹

紅紫爭推一翦新世間顏色直須眞曉風低擁霞窠重晴日濃燻霧气春富貴自應髙一世風流原不屬陳人從今宴賞多賔客來往門前櫪馬馴

壽仲兄誠翁【八月十日】

故園兄弟昔成云大耐如君七十春明月欲圓猶五日白頭相聚偶三人課書要壽傳家脈止酒能安不病身寄語諸孫須用世不妨巖谷老遺民

和彭琦初見壽【丙寅】

陋巷秋風處士家回思千刼等炊沙少年曽似三眠栁老去羞防一日花白髮夜深燈館字蒲團日晏地壚茶故人賸作飛騰祝試聼漁陽一摻撾

和曹正中見壽

卜防從誰問歷家命途難合笑摶沙陳人我似三年艾沖气君如二月花奮迅終題司馬柱淸貧且共玉川茶明年須買東風馬行徧長安不用撾

和張漢英見壽

吾裏文章小晏家才情欲學賈長沙妙書鴻戱秋江水佳句風行曉苑花富貴未來歌扣角畸窮相對賦煎茶芳年京國蜚騰近預想春車墮馬撾

旦日試筆二首

鑪煙燭影共徘徊手試春風第一杯萬里星辰環極共五更鼔角挾春來淩寒栁意如先動閱嵗梅花不受催坐久不知天向曙出門爆竹發驚雷

老來節意重徘徊小桉猶橫隔嵗杯得句定知春早覺開門喜報客頻來江山萬古晴陰老花栁千林雨露催郡國升平人自樂城頭畵鼔響輕雷

春日酬友人

閱世情懷雜喜悲未須此意語羣兒故人每見逾相憶白髮無情不肯遲楊栁未髙春尙弱海棠欲動雨先知晴江浮舫鯈魚美乘興相過防有時

和劉道淵

小巷柴門剝啄聲齋鑪相對得詩盟春寒未了花開落山雨頻來窗晦明我自一經成皓首君方萬里起修名人間變化知何據危坐東風防馬程

和彭庭發

捲簾危坐似枯株微雨羣峯半有無山墓鳥啼寒食近人家花落暮煙孤病辭美酒空佳節老憶東風識故吾爲問鄰春餘幾許嫩黃一寸長園蔬

再用前韻酬周景叔

晴催紅緑滿髙株賞勝閒情未肯無燕子樓防人影瘦海棠池館月痕孤酒防巳悟春爲客意樂何須土是吾夜久茶缾號渇蚓冰壺偏憶甕頭蔬

和王如隱逰劉氏小園有感

曽向園亭醉吐茵重逰滿眼已無春江山慣閱人今古花栁何知主富貧梅雨颯朝夣熟蒲風到酒暮寒新向來談笑俱成幻世事眞成肘屈伸

和友人宴王氏士敬新居

論字吟詩似晉唐兩南北誦聲長樓防燕子疏疏雨院落桃花短短墻羅扇迎風人入畵朱簾望月夜生香詩情老退難描寫獺髓誰能學補妝

謁楊誠齋祠墓

溪水南來合兩津小蓬洲渚尙橫陳祠門遺像凝塵网墓道驍兵臥石麟園墅亂畦耕落日子孫殘屋雜編民鄕邦名節嗟何及毎過長途淚滿巾【所居江中立亭號小蓬萊】

和蕭孚有閒居卽事【庚子】

二月客愁如蝟駞市頭酒薄無柰何桃花浪起春風濶燕子寒生社雨多畏見餓夫防敗袂斷無逰女試輕羅傳聞進士禦唐殿尙要力田回漢科

南鄰楊二居士邀飲二首【庚午】

故人南麓楊居士薄暮邀客分淸罇百年鄰里發俱白異代衣冠我獨存【坐間惟吾冠巾】鳥斷空山孤樹悄馬嘶小驛一燈昏先朝文體浮雲變二仲能來可細論

故園不見經年久花竹手栽能半成雪後山林經浩刼歉余耆稚賀重生談經揚子今誰似能賦相如澷有名後世有人尋遁迹祗應指防麓山橫【故居吉文南嶺麓角山下】

送劉巨川赴惠州海丰巡檢【太博之孫】

須溪孫子好才名百丈龍山繞屋春文學盡交天下士弓刀更治嶺南民盾頭墨濕長亭雪扇外旗麾列嶂塵若見羅浮花爛漫可能逺寄一枝新

和蕭孚有霰雪

磊磊天河萬玉漚朔風吹散不成毬羣仙整駕鳴珂動六合爲盤放汞流少婦凝籹疑可飾饑人夢飽誤消愁若教天巧如人力應費滕神幾刻鎪

庚午上元雨陪學翁兄飲

元夕相看白髮兄燈花應笑兩無成村醪薄薄客三五疏雨瀟瀟漏幾更老境情懷多舊感荒年市井少歡聲興來欲聽祈賔喚門巷成泥懶復行

再和上元韻答彭琦初

平生相視只殷兄文字江河落筆成時序百年罇酒在風霜萬里鬢毛更交防依約靑燈夢豪傑消磨畫角聲見說教坊歌盡變無誰能記落梅行

節後數夕再和

少日燈窗共弟兄鼎丹九轉待仙成文窮敢信辭章好身老偏驚節序更曠埜星河浮夜气髙城鐘鼓入春聲若爲勝日能無事共對梅花酒幾行

閒居卽事【庚午】

小窗拄頰防云過不斷東風吹鬢皤松古何知春至早花濃偏值雨來多已安薄相食無肉更覺衰顏酒不酡無力能爲移粟政有愁自賦采薇歌

和蕭孚有新年二首

賀嵗千門懷刺漫吟詩一室硯池幹燈期五日如此雨花信新年第一寒里巷浮沈逢酒飲江湖瓠落出門難故人賴有蕭公子肯共過從散恨端

閉門十日雨漫漫詩思焦枯酒盞幹杜若水生江舫集海棠風起郡齋寒千年競轉靑春易百藥重回白髮難知子頗憂天下事可能防錯立朝端

彭琦初用坡翁紙帳韻惠建昌紙衾次韻二首爲謝

雪綿揉碎宻縈連淸臥梅花性更便茸暖何須蠻客帳座寒但少廣文氊窗升紅日那知曉夢壓白雲疑近天但恐少陵茅屋漏雨宵沾破不成眠

旴溪水暖楮藤連練作云衾與老便補幅全勝羊續布裹身疑是鄧侯氊溫欺枲絮娛霜夜潔與梅花共雪天要識故人投贈意可貪一暖但髙眠

和彭琦初元日旴江見寄

木徳行春史告迎髙花細栁動江城麗譙鼓角中天曉黃道星辰萬里明短褐空懷風雪敝老笻慣閱嵗年更灌園且飽皇天賜肯事錢神喚作兄

交道平生雷與陳相防嵗晚掇皮眞江湖宦客孤舟夜城郭詩翁白髮春雪塞得晴翔去鴈冰池猶凍困潛鱗須教投老相還往倘有淸尊便不貧

琦初追和余去年上元韻再和爲謝

梅老今爲萬卉兄皇天又辦四時成年華不染須千防春气先歸鼓五更世與豪英來不盡物隨造化運無聲人生得失非眞是倘共花時載酒行

中秋和蕭孚有二首

早云捲盡昨宵陰節物偏共酒盞深病骨怯風難久坐衰年見月易傷心金螺水落千笛白鷺城髙萬戶砧頗憶五羊防上客頻從驛使寄新吟

萬里靑天無寸陰酒闌秋气入衣深百年晴晦中秋月四海悲歡此夜心佳節有情惟借酒孤蹤多感更聞砧文章政要追周雅底用欷歔學越吟

中秋和學翁兄

七十老兄生理浮未寒先試木棉裘管弦四海華筵月鐘鼔半山僧寺秋【其年學耐偶寓僧捨】醉裏一樽歌浩浩老經百事嘆休休故人相棄誰來往惟有殷勤白髮畱

南山故居偶成

南山盤鬰走虯龍喬木先廬在眼中明月漸髙生夜气驕陽未了見秋風堦篁愈淨如莊士墻栁先衰效禿翁謾有河東諸賦在肯將顚眴擬揚雄

贈陳縣丞子達夫逰廣西

西昌邑丞世偉人鳳雛超超殊不羣壯志終乘三汲浪髙懷且看九嶷云炎荒山水能來客盛世賢良際右文見說故人知己在豈無大閫薦方聞【漢書方聞之士】

中秋月暗和蕭孚有二首

郭門望月碧雲涼雲裏吐吞和璧光永夜江山含道气空庭風露帯天香有愁惟恨壺觴淺不寢偏聞鼔角長顧我孤生余短髮請君一笑解離腸

搗藥姮娥古羿嬪深藏厭逐老天勤孤城涼角自吹夜萬里長風不破云簾影蕭蕭殘燭燼秋聲渺過鴻羣少年呼月狂懷盡細酌無勞酒十分

春逰和徐錄判

錄事參軍姓字芳愛民曉出馬蹄忙千門春色歸桃李四海人才待棟梁蘭省淸風催玉佩蓬萊白日飲天漿裁詩欲效瓊瑤報自愧全無時世妝

和蕭孚有午節舟中

捶鼓踏歌江水陽參差人影樹堤長百年佳節孤舟雨兩岸靑山過客觴澤畔猶懷漁父問坐中幸少次公狂懸知北巷今宵月翻憶南風十日涼

登滕王閣

來往南州老一經登臨轉覺鬢星星戍兵晝守榺王閣驛馬秋嘶孺子亭舸艦北連章水白樓防西映蓼洲靑鵠袍多士誰能賦謾笑王郎筆意輕

古洪舟中

舊懷經濟今頭白猶與羣兒共往回豈有文章拘敝法無誰巖穴訪奇才秋風白浪粘天去落日髙防逐鴈來永媿東湖徐孺子柁樓三酹菊花杯

登金竹峯

一峯巋起何奇哉太古削成蒼壁堆四野雲開墟井見半天鐘動鬼神來山前戴景全消歇洞口朱陳自往回誰畫先生心似鐡秋風千丈立崔嵬

飲崔仁卿宅【崔世爲軍官仁卿登第】

燭出馬嘶人正歡滿堂急管與淸彈紅裠偏勸少年醉白髮先驚暮色寒海內科名銷武伎坐中諧笑忌儒冠古來富貴須行樂卻學唐人彊自寛

送吉水葉教授歸金華

宗廟巍煌百廢修諸生濟濟異常流故家文獻見此老盛世弦歌徧下州字水春瀾明講席金華涼月弄歸舟方今天祿須才士浩蕩風雲萬里秋

和李長翁知事宜黃卷雪亭【亭久屬他人至是復歸】

李氏園亭汝水濵百年喬木復回春雲濤不攺當時白棟宇何知兩姓新鶴語已隨丁柱化燕歸猶向謝堂馴明年赤壁江頭笛吹起天風萬里身

蕭氏母稱壽宴客和蕭芳洲二首

春苑曽逢一角麟晚爲鄰巷灌園人百年頻醉瑤池酒四座誰憐白髮賔地縱勝逰宜入畫天畱閒日足娛親蓬蒿滿戶無來轍時過東家洗渇塵

風流四海一平林【其祖安撫號平林】喬木參天系客心燕子池塘詩句好蒲花簾幕酒杯深仙人宴罷生明月公子歸來長緑陰爲報閒居須續賦不妨徐起作商霖

曉起用麟孫韻

七月今年涼气髙墻東古木夜蕭蕭孤城殘月角聲動野屋秋風雞亂號萬事惟餘雙短鬢百齡須用幾綈袍故人莫薦揚雄賦衰老難勝執防勞

壬申中秋無月和國通侄【通仕至理問出爲花園王氏後】

數客相看坐小庭老來逢節倍闗情江城殘角雨千樹野郭秋風夜再更萬里新涼今嵗早百年佳月幾畨明大兄詩句今猶在無復相攜賦夜晴【學耐兄舊有夜晴詩】

甲戌和蕭孚有見壽二首

少日曽期諸子先如今潦倒且樽前鬢絲夜雨窮東野城屋秋風老玉川自度新詞傳玉笛莫將舊事問銅仙文章星斗眞何用但把長鑱了暮年

玉頰修眉入繪圖自騎紫鳳衣霞裾佳時燒筍洋州畫長日臨流逸少書嵗月浮沈覊羽翮風雲變化看鯤魚君家累世堆牀笏未可逢人賦遂初

和凃率修見壽

衮衮髙冠盛玉堂牛衣誰復念王章百年風雨靑燈在萬里乾坤白髮長我懶惟應棲畏壘君才終許奏明光郭門東轉三泉美來往還能共酒觴

和胡履平見壽

閱世千霆復百霜空餘短髮白成黃君如硎刃千牛解我似車輪四角方城郭故人今雨散衣冠喬木有書香亦知人爵非眞樂政欠成都八百桑

和楊貫道見壽

學易未成先退藏鶴鳬非短亦非長文章底用追韓孟富貴元應屬禹光已老不求方染髩平生惟有句成囊星辰劍履危朝露甘老秋風一艸堂

和張伯溫見壽二首

憶昔靑燈書滿牀如今八尺見身長故山共聴綿峯雨客館同傾鷺渚觴豪傑自應超世美文章早已帯天香髙門佳气今如昨要繼陳家起盛唐【其居唐陳長史故居】

蕭蕭短髮不重新老去何由復競辰百世光陰消鐡硯半山風雨語銅人病餘久看花成霧醉裏猶驚筆有神浮世功名無念我相期早致日邊身

和蕭公著見壽

少年佳卉發春芒老大眞如凍木僵天闕曉寒遺太白魯城夜燼見靈光嗟余學采云根藥知子應攀月窟香學問無窮功業逺好騎騄駬驟周行

和王元帥赴廣東過快閣寄文同予

家世詞林舊子期旌旗鎭逺路逶遲金城老將三軍略銅柱功臣絕域碑帳下風淸環萬卷盾頭墨濕落千詩梅花荔子多髙致寄與中州故舊知

送蕭公著隨父入京

鄕帥蕭公百代名子孫奕葉更多英山河勝覽先蘇轍政事長書待賈生寶硯縱橫催殿對錦防唱和記江行懸知祖帳南歸日細馬靑緺出帝城

送瑞州歐陽公源之京師【復圭之侄】

龍飛萬國慶淸平衢室猶懸進善旌天下文章多賈誼山中儒宿起溫生相君位重開翹館令族才髙待大明好似故家題虎榜馬頭春色滿都城

故鄕夜坐有感二首【癸酉】

諸兄棄逝有喬木病妻死別今空帷淒涼聽雨夜如此老大還鄕心轉悲風气百年無舊俗江山滿目記兒時孤燈明滅可誰語援筆悵然還賦詩

南山之麓舊詩翁短褐蕭蕭不禦冬壯節癡慵消白日暮齡憂患謝歡悰文章無用空千牘气力逾衰托一笻喜聽五門新放榜九州才俊馬如龍【是年九月初放春榜】

中秋陰雨

疾風掠雁不成行常嵗中秋無此涼萬里陰雲圍野郭中宵落葉響廻廊蒼茫天地容吾老寂寞山林識夜長猶似姮娥未忘世天衢隱逓發孤光

寄壽永平主簿蕭克有

老呂相期二百年淸風共濟洞庭船萬山原是丹砂國百里爭防白鳳仙海內衣冠懷舊徳人生詩酒是淸緣平反有政須頻報絕勝斑衣舞膝邊

和友人逰永古堂二首

流水小橋園路迂虛堂午憩息徐徐山空轉覺禪機寂地勝不知人意舒靜倚修篁聞鳥語閒尋敗葉認虫書輞川金穀余荒址三兩園翁自結廬

勝日偶尋山寺幽老僧石鼎沸茶漚市窮路轉得此地人語聲輕在小樓君似淵明來白社我如蘇子說黃州雪幹沙靜春晴好出郭何妨更小畱

海棠和友人

嬌態偏宜夜燭防絳膚欲映曉簾寒雨酣虞帳千珠淚日轉仙鑪萬粒丹華屋幽深來客異名花寂寞閉門殘請君浮世輕千變何惜佳時寄一歡

和蕭孚有閒居卽事

天气初宜小扇輕故人不至巷泥深水村鷺去千畦雨山郭花開四月陰愁裏有誰同細酌老來並欲廢淸吟若爲共息塵勞意行徧靑原處處岑

和羅起初觀校場翦栁

治世衣冠立九天將軍語勇尙欣然元戎擁帳孤羆兀萬眾圍風一騎先三箭髇鳴軍盡賀兩行栁斷目無全鼔收人散成虧逺惟有牛羊縱滿阡

逰新淦塔寺

未信明時一士寒卻從六合得玆山鼔鐘不了行人老天地無言古佛閒地迥樹林環晻靄雨多田澗互潺湲不知今日無登覽曽有何人此往還

荷花莊小畱

城西郭門白髮人印峯舊隱歸重尋故人盡化靑山雨古月長懸老樹林野廟鼓鐘春社過村家燈火暮寒深平生謬有相如賦老大何堪賣一金

和友人病起自壽二首

藥桉常行防迹塵花枝閒結膽瓶春病餘不放吟詩樂別久重如識面新鸚鵡茶香分供客荼防酒熟足娯親與君共語如銅狄長作比鄰還往人

池水春濃轉蕙光蒲萄新發過檐長許家丹熟千年壽韋史詩成百世芳刺繡簾櫳鶯語倦讀書院落絮飛忙舫軒珍重孤琴在早晚還須奏舜廊

壽友人母

閒居能賦似潘郎夏枕生風碧玉涼天餉麻姑千嵗脯春畱瑤母九霞觴繡簾桃實丹云熟粉院蒲花白日長須信髙堂衣五防絕勝萬里帯雙黃

辛亥上元雨和學翁兄

街鼓咚咚滿暮城年年風物自依辰欲穿花市霜生鬢待得燈期雨妬人嗟我已應成散櫟念兄政復坐方輪燭花故作垂垂粟尙喜先生句法新【翁時贅長塘曽氏於郡城爲宻邇故每上元與翁防更多於諸兄而賡和亦多】

三月三日和丁教授陪拜黃堂三首

絳紗千炬促僊班兩廡峩峩峙竹頒天上黃雲嚴鶴駕人間紅日擁鰲山九州競進千秋鑑萬里如瞻咫尺顏與宴簮花沾下士應無後至立縣間

文武衣冠藹眾賢五更朝馬集鑣聨乾坤昌運重三日海嶽懽心億萬年官栁僛風明翠輦簾花醉日麗華筵吾皇祝网多仁澤行樂無誰更擊鮮

閶闔東風瑞靄晴霞觴欲醉內官迎龍輿駕曉開三殿雉扇班春肅九卿露重碧桃低太液日髙黃鵠下昆明書生無限封人祝遙想天墀頌太平

友人楊居所往金陵省忠襄公墓學士虞公送以詩壯鬰沈痛使人流涕因用韻爲別次篇逺哀雍公以虞詩序及此故也

邊陲侵軼尋常事但恨朝臣少宼萊汴水殿荒秋鳥下金陵城落暮潮來忠臣遺廟長存祀異代詩孫肯一哀理櫂又爲江海去不妨覽古更遲回

窺渡驕兵淩采石撫軍使者出蓬萊東南國勢一朝定吳蜀江流萬古來諸葛八圖司馬走臨淮孤冢杜陵哀只今貴冑知天道奎壁光芒與漢迥

寄旌徳宰劉粹衷

吾宗令宰才名好別後相忘已二年海內舊推晁氏策江東今誦魯恭賢淸防日月資衡鑑紫筆煙雲發翰篇早晚考功催上最買船擬待字江邊

簡晏提舉

胸中至寶等隋和鞭鳳曽聞第一歌天地百年喬木在山川萬里宦途多詩成夜月揚州笛賦罷秋風赤壁波讀徹大編無一語低頭東野愧如何

辛亥淸明日陪彭琦初黃用實八人同登螺山瑞華用仲子尙文韻二首

小磵回碕響石鐘意行忽憶去年重樓光納勝空千境山勢增髙得萬松經案香銷風動麈禪房花落晝無蜂嘉禾橋外經行路惟有靑山似昔濃

故人新句妙何陰一笑相看得防心勝日從來成邂逅老懷正復托浮沈山含萬古春晴薄水挾孤城霧气深隨意酒家聊復醉暮歸未用典腰金

再用韻酬同逰諸公二首

聽盡城鐘聽寺鐘暖風扶醉覺衣重粥魚餉午催僧飯酒榼行春酹墓松羇客得晴辭櫪馬歸人分路各房蜂簮花泥飲田間老我自不如渠興濃

萬古乘除陽復陰四郊歌哭一傷心天畱世外羣仙隱地俯城中萬屋沈人影夕陽山郭迥野花寒食墓亭深古人飲酒元非達要勝﨑嶇利槖金

又酬同逰韻

墓裏何人是可兒生前當復喜吟詩百年風物歸雙鬢樽酒江山偶一時覓寺憑髙人慷慨簮花扶路影委蛇兒童能賦何堪喜正覺吾生已有涯

送郭可玉肇慶教授

萬里東風送驛防大堤楊栁照袍藍已觀泰岱行天下要識梅花過嶺南才气自堪供盛世文章元不是淸談明堂禮樂須公等學掾遙知不待三

送袁從遜赴萍鄕州稅使

春深山路亂花開賔從徐驅騎來要地車航通四境盛時闗市亦髙才簿書未用妨山水气貌終當重省臺李鄭舊逰知近否杖藜攜酒試徘徊

和蕭可則

平生君我掇皮眞閭裏相望白髮新共似顏郎終未遇誰疑郭解定非貪盛衰正可亡何飲還往寜妨見在身今世翹材須傑士會防代對筆生春

送蘇學士

翰墨元如萬選錢雲霄橫騖正靑年宮花未試郎君馬門雪相看坐客氊已覺功名須命分定知學校要才賢風鵬變化終難料眼防靑靑九萬天

送彭宜賔赴潭州學錄

盛年才气自無雙振鐸長沙佐泮黌人物古來推楚產文章天下說歐鄕湘江春水雲山近嶽麓秋風艸樹蒼豪傑功名須異路定超天馬到長楊

丁巳上元前一夕畱飲蕭氏齋中和友人韻二首

香篆縈簾九曲盤淸樽對客語更闌不妨小雨畱人住未覺東風到酒寒絳燭繞廊春意閙玉笙連巷市聲歡文園元有吟詩渴更愛茶香透舌端

樓外靑山勢折盤春愁正在最髙闌落梅門巷行人少細雨山城薄暮寒醉裏聞歌偏易感老來撫節彊爲歡戱拈詩句償今夕尙覺春風滿筆端

飲罷偶賦

雨中簫鼓滿山城節序偏供感慨增貪聽淸歌行美酒不辭白髮看華燈粉登夏果明羣璧菜挾春風響碎冰卻憶去年山水夜籠紗醉踏雪稜層

枕上再賦

十二胸中策太平敢從明世嘆無成人方走馬穿花市我亦著書賦鐵檠午夜春寒偏到客百年節意獨闗情天機流轉誰能識明日千林看發生

元日和尙文韻

鑪瓶得火自喧喧守嵗何妨更不眠爆竹四傳知欲旦屠蘇首飲記它年破愁未許疎椰榼助暖還思買艾氊天運先從梅栁見向人偏自作淸妍

送黃新之教古端

聲名疇昔重南州又看儒冠理驛舟要識海波窮壯觀直尋石硯亦淸逰桄榔葉暗詩笻瘦蕉葉花濃講席秋帥府祗今須傑士知君談笑幕靑油

題安成李氏秀野亭

人生役志是虛名富貴誰言勝隠淪數世衣冠前輩意百年亭榭太平人美花修竹隨時勝流水靑山繞屋春今世恨無摩詰畫不妨詩筆發淸新

逰新淦興善寺三首

不待前期偶出門酒壺詩擔防郊原樹連山勢髙藏屋路挾溪流曲抱村老遇淸逰偏易感醉思往事了無言此生定合重來否細踏沙頭屐齒痕

欲雨不成云往還筍輿穏載度禪闗靑天四匝髙峯外白水交流亂畆間經論己隨仙客去佛煙長共老僧閒竟忘栢子西來意惟有溪聲送出山

禾隴髙低千萬區野花蕎麥半蕭疎山深木石含元气地峻雲煙接太虛殿牖舊塵扄古佛山門遺扁認尙書玆逰似亦爲天妬歸路蕭蕭雨滿車

張自翁有詩贊興善之逰用韻爲謝二首

終日居山不見山卻須髙處共慿闌便尋惠逺覓方外安得孟君來坐間秋閏風防烏帽穏山深雨足白雲閒平生玉笥勞淸夢爲報先生一破慳

獨樂名園屋上山竹深縹緲見朱闌山林嵗月羲皇上詩酒風流晉宋間列宿髙蟠胸次濶奔霆不放筆端閒一時唱和堪成捲自笑才情老更慳

再和曾學士

平生正自賦囚山尙有淸逰興未闌勝日酒樽思向下西風世路笑黃間江山閱歷羣賢盡傳注消磨百嵗閒嗟我與公當幾見溪橋來往未須慳

和曾學士見貽二首【求作刋樂府題辭集名秋山笛譜中多情話】

囊有相如賣賦金笛中一曲可沾襟武夷夜裂千峯石黃鶴秋吹萬古心天上知音梅柳動山中懷舊嵗年深淸平進調須君等不向明時嘆陸沈

風水霓裳妙可聽斷雲過鴈筆縱橫揚州杜牧樓中夢淮海秦郎天下聲駱馬柳枝余感慨沈香芍藥待才名從今伐梓供新譜流播梨園與妓營

和婁行所雪二首

眼看大地盡虛空元气沈沈萬籟風仙鶴曉歸千載柱玉龍夜戰九霄宮人方羔帳歌初緩我亦漁蓑句未工破蔡騎驢俱有命燭花閒翦小中

盛年霞佩簸明珠坐愧前魚不泣魚嵗晏多愁仍作客老來厭事未忘書君宜翰墨收功早我亦田園作計疎莫忘溪頭來往路笥山防雨水舒舒

上元次學翁兄

春似髙人喚不來輕寒鐘鼓自相催年華未了供燈市節意聊堪托酒杯菜甲半存冰地裂桃花預約雨時開故園風物今何似惟有初心不受埃

贈蕭克有赴興國稅務

小駐靑雲九萬程塗商裏販樂寛平古來闗市多賢哲盛世舟車少算徵雨漲玉虹灘石減春深金鯽郡池淸看山攜酒吾曹事定有新詩許共評

贈胡履平偕克有之興國

主賔二美古稱難笑語輕舟十八灘幕有仁言官政善士從知己旅懷寛文章不肯時科試山水元須勝士看想見鬰孤吟賞舊渚煙汀樹滿毫端

和友人逰洞巖追用須溪韻二首

巖裏桃花千嵗開巖扉無復老仙推萬山挾洞人間斷一瀑如川天上來古殿碑橫苔入字忠臣像老月窺臺平生歐尹神淸興爲約秋風更往回

雲峯彷佛畫圖眞石戶深藏萬古身山水何知天下事神仙本亦世間人日髙壇樹三門午雨漲源花滿洞春濟勝尋幽平日意天風吹動華陽巾

再和逰洞巖友人韻

白日行雲防碧巒使君應在最髙壇江山有景待人勝富貴成仙自古難夜月飛笙王母下靈風啼鶴石門寒眼前佳致不常到更愧嵩恆萬里寛

和奔元凱

五月輕寒到紵衣小坐數晚花晞淸時有道防生拙白髮無情壯事違萬古成虧餘物論百年晴雨看天機知君已是蜚騰暮欲訪君平問少防

和王觀善賦弟觀光一覽新樓之作

一室髙明眼界平東頭正可著難兄靑山流水當書案過鳥行雲落硯盛世無人憂防斂髙才自古托耘耕蟹肥酒熟君當醉不用哦詩費度營

謁安成魏君壇畱宿其下

一溪抱峽玉潺湲奇艸幽花滿古壇千岫月明丹石去萬松風轉斗垣寒白雲可踏天垂屋老鶴不歸人倚闌定有吹笙王母下露淒夣冷欲生翰

防村道中

少日修塗幾往回猶持華發走塵埃江波滚滚晚風急山气茫茫白雨來十里陂田寒麥短數家野屋小桃開天機物理誰能詰且醉春醪淺淺杯

發洪州

童稚相催忽白頭西風滿袖古洪州重陽天气村村雨殘柳人家處處樓樵牧忘機鴻北去古今無迹水東流卸帆旋買楓林酒飽睡歸舟十日秋

九日和鞠景中二首

秋風門巷馬蕭蕭佳節相看愧寂寥嵗月蹉跎供客老心胸壘塊倩誰澆九州子美猶能健千載淵明不可招短髮鄰翁簮菊滿逢人猶記說前朝

少年共飲賦蘋蕭老去歡悰日寂寥海內漸驚前輩盡風流更覺後生澆紀時尙有篇章在應俗還從里巷招坐想淸時文物盛茱萸分賦滿中朝

重遊靑原回途過淸都防和坡韻

門外江流萬里東靑山曾識老仙翁百年客髩東風裏兩岸人家落日中蠟屐平生須幾到桃花前度有誰同文章隨意成千古艸樹荒荒老屋空

上元畱宜春羅氏一本庵

簾外行人曲曲回雨餘趺坐聽溪雷語音未覺鄕風異山水何知此客來堦鳥飛飛行小桁盆花的的照深杯兒童不負今宵好旋作紅燈掛落梅

逰靑原山

百疊靑松夾路苔白坡隠隠轉晴雷霧消萬瓦行空動鐘靜三門照日開石似祖師無語答山如處士待人來古今湛輩消磨盡小倚危闌首獨回

和劉實翁

出門握手振塵裾妙語猶能破嘆吁陌上晴花吹婀娜墻東風管度喁於百年有酒春如許一笑無渠我亦孤山郭靑靑何處盡種松未可待全蕪

寒食和友人

二月防暄試白團得晴一笑未應難故人不至花頻落好句初成酒半酣郭外漁樵無世念墓門翁仲防人歡夜歸坐聽瀟瀟雨自剪西堂寸燭殘

江上淸明和友人

北郭山花開赤防東津楡莢作靑錢大江萬里云連野元气千春樹接天豪傑盡隨流水去文章未許俗人憐感時惜別俱常事莫放淸愁到酒邊

喜李伯英至自燕

輦路天寒雪沒靴朝雞夜雜扣牛歌五年相望髙堂健萬里歸來一笑多獻賦未應慚大禮封侯終待取長羅緇塵敗綫皆春色門栁新年已掃蛾

偶成

世事難諧似熱沙朱顏不駐轉年華浮生又聽山中雨勝日長防客裏花逺樹行人峯入畫春泥小巷燕謀家故人不隔東風外日暮吟詩寄過鴉

暇日至吾廬亭

小池淺淺落紅堆猶有荼防可酒杯種樹十年堪共待扣門一笑勝頻來楸枰坐久霑危露紈扇晴嬉墮脆梅爲報詩人箋注苦暖風天棘蔽堦苔

渡江

白沙靑艸接平臯水郭津亭系釣舠晚市千家紅蜃動秋波萬頃翠鱗髙江山如昨少年去天地無情客子勞一笑同舟屠販子俯船亦似惜霜毛

和友人小飲鷺洲

艸樹長洲起夕陰談經人逺去鴻沈陌花幾見遺民老城鶴能言千載今明月大江秋入笛涼風萬竹客橫琴卻思少日經行處沙港揚舲五尺深

和友人逰靑原

憶與諸賢共解驂重來扣防感羊曇淵明未了溪邊笑次律寜知樹下函勝地祗今供過客禪機正復入淸談古今邂逅俱成佛試向廬陵米價參

送文尙志赴寜州判

天上淸風起鳯毛貳州艸艸試英豪鄕人未老旗旄慣世故無窮閥閱髙緑鬢朱衣生爽气紅妝畫舸下輕濤政餘閒品新茶味想見吟詩壓楚騷

燕

穿徑回檐掠沼波語言擾擾竟如何形骸已外機心少天地爲家客路多五月簾幃毛羽足百年巷陌子孫過廢興正爾渠何與一笑詩人費苦哦

和劉尙友題夏深道南齋【深道昶之父】

曲闌橫檻秀無塵短捲修琴澹可親艸意欲供新得句桃花猶記舊來人江山有待天寜借客主俱佳筆有神更愛屏梅丈人行要論髙品不論眞

九日同蕭煥有兄弟蕭安國陳誠伯彭天玉華明胡履平凃率修兄弟泛舟觀橋吉塘飲酒橋庵順流而下登西防寺城岡山復飲山亭觀先朝所賜廟神劉誥封及硯泛月而歸和煥有韻

斜日千峯生纈斑憑髙飲酒未知還百年寒暑朱顏變萬古興亡白鳥閒野叟豈知酬令節【是日耕夫極多】髙人從昔愛名山回舟月色寒如水共指城樓杳靄間

老來詩興尙能豪九日登臨不憚勞山挾鷺江千里去人行鷲嶺九霄髙蕭蕭掠帽風無力炯炯揺波月有毫更欲縱談歸意迫髙城處處發蒲牢

和凃率修

出郭意行何所歸史家園裏得新詩野香一逕客稀到秋興滿山僧不知老愛故人鴻得侶愁欺短髮葉辭枝他年尙有經行約莫忘西門見月時

和友人吉塘橋

曾喚春舟不肯回祗今兩岸縱徘徊人隨飛鳥空中過仙跨長鯨海上來驅石勢疑秦迹幻濟川事繼禹功開偶然題柱寜慚老笑倚危闌試一杯

又和登神岡山

俯看人間漸漸遙羣峯在眼不須招大江平楚幾千折老廟空山五十朝野曠云鴻風謖謖天虛秋樹晚調調誥綾賜硯傳看久不惜歸舟月共宵

又和凃率修黃泥上塜

扶醉行歌日未殘逰人風致路人防山城天气菊花早郭墓秋風麥飯寒得句何妨催落帽杖藜豈必遜憑鞍身名杯酒俱從分邂逅相攜勝素歡

贈何善積【撫州何時字了翁宋名士其侄大虛復知名善積大虛子】

大虛相聞不相識今見其書眞國琛豪傑不多畱竹帛文章自古半山林故人狗監誰稱賦賈客雞林定賣金傳業佳兒今喜見五弦應可得嵇心

寄題龍興萬允善竹友堂

萬君隠居湖水灣樓前數竹勝滿山九州佳士誰可語盡日此君相對閒樽爼風涼琴不斷亭臺月冷鳳初還神交千載徐蘇近俗駕無勞此欵闗

十四夜月【乙亥】

村家薄醪可醉歌瓦巵不用金叵羅世味眞如今夕好月明何待十分多風來古樹疑防雨雲防長空湛碧波須信謫仙貪痛飲猶勝子美苦長哦

十五夜月暈

西鄰邀飲夜初深四座能歌有幾人澹月外環淸浪暈云亂布白龍鱗閒情常恐良辰過老境偏懷故里親雨足墻東丹桂好淸芬亂蘤一枝新

故居南山感興

涼風薄日滿天地團作人間一片愁衰栁馬嘶山驛晚冷菇鴈落野田秋呂安潦倒黃公酒杜子蕭條白帝州欲說舊家無故老杖藜黙數昔經逰

乙亥畱故鄕自壽

七十古稀今已迫回頭一一記兒時三生我豈後商隱【舊常夢與李商隠語謂余乃其後身】四海今無半子期盞斚有情聊暢適文章無用祗娯嬉旁人莫比耆英輩但好商山學采芝

贈曾伯璋嵗晚歸重侍下

城陌雞鳴夜又晨歸途才遇栁條新科名興廢渾閒事學業修明見古人大雪千山文斾起東風三世防衣春詩郵來往應非逺要見燈筆有神【伯璋從余學有奇材防識掇科可必而遭逢科廢猶大肆力於學業歳晚歸省重慶時值大雪因賦此以別之】

送劉髙仲考試武昌兼柬龍仁夫

又聞鄰省起髯劉還共波龍學海逰天下斯文宗白鷺廬陵遺老尙黃州孤羆誰擅三千字雙鳥髙鳴五百秋後夜月明南北共定知吹笛庾公樓

舊嘗夢崔嵬若仙境者樓觀肅然香气襲人得二句雲天懸桂樹三千界人在梅花萬斛間竟莫省何故偶閒坐憶此因謾以夢中所見足成之【己丑】

珠簾坐捲燭花殘殿上昭儀擁翠鬟紅日牙旗明曉仗靑煙雉扇立仙班天懸桂樹三千界人在梅花萬斛間始信蓬萊司下土坐繙前史燭忠姦

春日故鄕意行和楊伯允二首

快士遊從不在多淸言雅韻過云和行春豈爲花三朶買酒恨無錢兩娑丘水迹陳喬木盡兒童學廢古書訛臨溪未可輕相別借艸何因更共歌

鹿山山下水流多小扇輕衫令節和隔屋髙花風婀娜半橋野樹日婆娑驛池水減蒲芽短山磵泥幹鳥篆訛鄕裏往還吾獨老喜聽鄰屋晚弦歌

和髙方大初度日登中華二首

仙仗臨風立翠華殿門詩客帽檐斜霓幢曙景來三駕麟脯天香賜九霞半夜川巖燈作市千年日月鶴還家宴闌閶闔聞恩語海屋新籌與壽加

到祠七十二云扉倚視齊州一粟微萬樹挾風濤洶湧千峯倚漢石嵚碕銀河垂屋天如近瑤斗當壇夜有輝欲與浮丘談舊事瓊樓髙處未能歸

送龔如逸赴南康學正

秋風千里送飛帆又獻儒冠俎豆間美教古來無鹿洞淸逰天下少廬山防雛防服三年別騎馬靑衫一日還渤海家聲元有舊云衢努力更追攀

和許山立見壽

兩袖秋風酒一中浩歌無復問窮通極知白髮形如木謾憶靑年气搏叢隨意文章逃俗謗可人談笑有君同平生最是鐘情處明月娟娟水館東

和彭叔和見壽

何必致身卿與陪折腰受辱始歸來嵗年不禁衰容攺天地猶容笑口開君似坡仙分鐵杖我如洛老托春杯郭門西轉靑塘路卻欠閒田種芋魁

叔和再用前見壽韻貽詩再和二首

里巷周旋得屢陪過門兼辱好詩來淸如廬瀑千尋落壯壓衡云萬里開佳气長浮茅屋雨淸風猶在菊花杯籛鏗嵗月應分授簸弄明珠到斗魁

庭下萊衣曾共陪城西謝墅許頻來秋風白髮千莖短暮雨黃花一丈開雁背云寒誰寄字蟹螯霜晚預持杯小春天气無多日卻報庭梅早試魁

九日蕭孚有約諸賢登髙遂訪靑龍寺午至桂溪橋飲於小庵晚登庵後山借艸松下浩歌痛飲舉酒酹野墳又呼樵童爲山歌行者屬目賦詩二首

朝尋古寺石齧屨暮上崇丘風掠冠狂飲眼防紅日盡髙歌聲入碧雲寒亂峯猶作太古色野墓不知逰客歡何必龍山爲故事賦詩畱與後人防

九日同登西郭墅古人落帽我巍冠孤城雁過秋臺回半嶺樵歸暮笛寒嵗旱黃花難早折年衰美酒彊爲歡山歌雅曲相和發驚倒行人注目防

又和同逰二首

引杯常在眾人先杯裏靑靑見逺天白髮偏驚人少壯黃花不管世妍長云老雁如行客落木空山又去年欲喚八仙同醉飲酒中聊復托逃禪

隨意登臨處處過何須泰華與岷峨九州佳節吾生老千載淸樽少者多晚日杖頭能一醉秋風棗下不堪歌鳳山此日荒涼路曾見黃花擁翠蛾

彭叔和和餘九日詩次韻

共醉黃壚無呂安重陽誰與正紗冠百年風雨鳴蛩晚萬里江山老雁寒陶令淒涼無菊對杜陵潦倒奉人歡城西賴有彭居士來往眞能耐久防

羅履貞同逰石洞

彷佛逃秦第幾源寒花流水繞溪田石門千尺闗元气野屋一村開洞天髙塜鶴歸忘嵗月深山老樹識神仙與君共酌亷泉酒小住人間五百年【是日履貞初度】

丁巳人日袁本淸邀諸公郊行次劉尙友韻

古來人日自難晴乘興招邀一笑眞山寺徘徊頻避雨路車徐疾各行春連峯下瞰千家屋絕閣還空一世人花事從今當漸盛不妨來往更相親

次日再用韻

已雨猶畱一日晴東風邂逅謁羣眞【是日出城西北多入仙宮佛寺】江山又見新年客城郭曾經百代春能讀殘碑猶我輩縱談舊事有何人夜歸未覺沙堤濕鑪火書更獨親

寄題翠屏晚對齋

幽居縹緲出修林讀易焚香坐夕陰歸鳥不知元化役靑山俱是古人心鰲峯雲散天如畫玉峽風來樹亦琴用世驅馳成底事始知一靜抵千金

送曾韞暉赴京任檀州學正

芳年儒正紫貂裘北出都門亦壯防五季山川分漢界太平學校過檀州禁楊拂籞黃金色泮水通城碧玉流寄語向來勒碑客筆錐倘可到封侯

壬子八月十四夜對月

萬里輕陰晚忽收天公有意作風流今年對月又爲客明日無雲始是秋多病情懷成老態早涼天气似中州少陵兒女癡何似共景懸知不共愁

十五夜再和二首

銀河垂屋夜氛收臥防長星一防流萬古塵勞余好景四時風致是中秋天懸海外三千界月滿人間幾百州殷庾升沈俱不見卽時有酒未須愁

林下杯盤夜未收尊前何必盡名流人生快意元輕日客裏中年最感秋酒滿恨無歌赤壁月明閒聴說揚州故人只隔行雲外剰著新詩寄四愁

送趙光逺道州寜逺稅使

故家喬木鬰衣冠小試司徵第幾班鵬翼未摶千仭外馬蹄初踏萬山間門當逺嶠花連屋縣接淸溪水繞闗詩課書程應不減東風早送錦衣還

憶鳳二首

舉世堂堂福祿人衰門釁咎獨何深學違素志元安命老哭才孫最損心暑載漁舟翁挽柩夜歸僧屋鬼同林庭前檜竹陰陰在陳迹如今豈可尋

淸姿方頰兩眉揚從我東西近我長諸子誰能髙意气十年卻悔學文章眼前言笑疑生死篋裏詩書半在亡坐愧太丘眞有徳賢孫迎客立成行

送宋趙儀赴貴徳知州

秋風千騎擁旌麾畫角髙吹出塞詩綠水山川唐國界朱轓人物漢官儀信知懷土非男子更覺専城貴壯時三葉郎官人白首向來顏駟有誰知

次韻蕭上捨仁叟賦杭州舊逰

帝城鐘鼔雨初晴禦栁春煙繞禁靑萬落湖山天逺近百年歌舞夢酣醒別離共嘆秋雙鬢興廢惟餘月一庭寄語遺編須愛重淸時要聽伏生經

和學翁兄【以下多前至元戊子己丑間作】

晴閣題詩初振袂暮山聴雨更懷家功名有分可通袖變化難期本算沙無地早栽他日樹有愁偏見客中花眾緣起滅從來妄欲掃塵埃防法華

和孚有

山雪半消如白衣樓髙病眼離離微鐘雨濕依林麓饑鳥天寒下水涯潦倒醒狂那敢醉蹉跎晚合政如癡十年聚散今成又長憶江頭共立時

和劉咸吉

饑鳥翩翩欲下池天寒籬落雪消遲一年又向淸談盡此士能令終日思江水送人驚艸艸山云催句助奇奇春深故里桃花路準擬掀髯讀寄詩

新年簡彭琦初

今日新年春意動梅花一片隔溪飛樽前風物年年攺兵後衣冠處處稀樂意百年能防遇故園何日與君歸昨朝擾擾成何事惟有塵埃滿素衣

題蕭將軍廟次歐陽山立韻【蕭將軍廟在吉文山中碑無名字但載其提兵五萬逐寇一日俱死】

將軍汗漫化人城猶得逰人小隊行海上田橫從有士山中鄒湛竟無名東風亡國何曾戰上日空江幾度晴杜枌陰耆老在陌頭過馬訝升平

次友人花朝韻

此日晴暄自不多明遞隠有云過山深聴雨人猶臥病裏逢春意若何四海交防無古道百年風雨得狂歌東林艸木多生意飛杏靑靑過薜蘿

中秋畱故居兄弟對月分韻得多字

棘院功名風雨過柴門兄弟月偏多分詩莫作中年語對酒何妨壯士歌老桂欲花先撲袂長空無籟淡橫波卻思髙館吹簫罷臥聴蕭蕭雨打荷

丙子嵗除夜坐過半

長街鐘鼔未聞聲驅耗誰家髮小鉦世故千端人鬢攺天輪萬里嵗功成燭花似報明年喜酒味聊供晚節情七十古稀欣尙健戱拈彩筆覺春生

新元【丁丑】

閭巷重逢後至元卻思丁丑亂離前藏家雪案三千卷閱世霜髯七十年枯槁恨無元亮酒衰慵不著子云梅剰作新年意頗覺三生有宿緣

春雪

開嵗雨陰連十日雪寒兼與舊春同乾坤半落窮荒外樓閣橫陳澹月中瑟瑟松篁山屋夜疎疎鼔角郭門風梅花慣與淸寒敵卻喜羣英未放紅

雨中出郭訪友

驟解冬綿復用綿江城二月社寒天野桃漠漠一村雨山屋冥冥半塢煙燕子未歸風滿面馬蹄不度水生川惜無濁酒供淸興但把新詩答暮年

次韻龍文璟送蕭公著省親池州二首

楊栁津頭送客行楊花滿路蕩春情江南覽勝重湖大男子從親萬里輕錦舫浮春宜麗日防衣趨郡及淸明嚴君問訊煩多道要借光塵保至淸

螺川日夜向東行不放思親頃刻情珍饌逺移楡滫美錦帆順逐栁花輕山圍吳楚靑春濶天泛江湖白日明好向芳年供世用直陪鴛鷺立西淸

淸明和李亦愚

煮茶閉戶防殘編風味淒涼似玉川春到名花偏久雨人逢佳節恨衰年棠梨野館輕寒燕楊栁人家薄暮煙新水夜來生郭外麥畦桑隴不論錢

送周儀道往池州謁蕭經歷

三月江南湖水平周郎理棹舊知津古來多附靑雲士秋浦今防白玉人燕子拂波江驛曉楊花撲面柂樓春老親不管離憂苦凖擬秋風薦鶚新

和彭天玉雨中牡丹

待得名花值雨寒橫斜妝淚洗鉛丹霓裳仙子泉初浴碧袖宮花唾不幹絕色從來傷命薄好春不肯借人防鈍才難續酥煎賦三嘆君詩似鏌幹

次韻龍文璟宜逺樓共飲

艸樹連洲互短長倚闌搔首感行藏萬家樓閣浮元气千載城池閱夕陽坐上笑談形獨槁向來歌舞夢猶香【宜逺樓舊爲歐陽巽權燕飲歌舞之所】公墩我屋俱堪醉寓意何妨學列荘

壽蕭熙績

藥鼎丹鑪不試煙繩牀麈尾似行仙山林猶見貞元士天地重開絳甲年竹簡滿堂供老讀芷花千斛著髙眠旁人卻怯酡顏故不是稽山棹酒船

壽蕭熙明

髙樹淸流四敞軒棋聲永晝不驚蟬八千戱玩春秋海五十何知富貴年羽扇風流天下士藥壺瀟灑地行仙壽觴不用人間釀夜泛荷花露滿船

壽袁恭甫

先生無酒自顏酡笑擲人間玉叵羅金穀樓臺隨地勝銅人嵗月入詩多鄰翁重見三千履【時遷薌城胡尙書舊府】春色分藏十二窩爲問東瀛消息好靑衫催染楚江荷

庚午春大霰戱作

海風吹雨旋成堅簌簌琤琤亂耳邊一夜白雲俱在地九州洪水復滔天已知世上無此潔誰在空中作許團若借齊奴供買妾不妨列屋貯嬋娟

上已晴和劉志霖路教

春色蒸人暈肉紅小杯初許共東風過時不賞花薄命久雨得晴天有功歌舞豈知蠶市過升平應在麥畦中詠雩童子今俱壯不怪須髯蚤似翁

寄友

省吾堂後黃梅落大雪樽前倚紫絲近防匆匆愁更長暮山莽莽笛孤吹揚州他夜帆歸好崇福防花馬到遲露下空庭談語絕偶然入興一題詩

挽周耐軒縂管

夣裏諸公曆歷存夕陽懷抱與誰論江河春色流天地城郭居民有子孫過馬時來廷尉宅敝裘欲老故侯園桐鄕遺愛依依在風佩應歸月下魂

挽趙學聖【程雪樓銘子昻書】

曽從羣彥識堂堂今作哀歌寄白楊異代風流存寶玦暮年出處重銅章襃衣猶起鄕人敬白髮閒防世故長栁墨韓碑眞不朽槐陰事業屬諸郎

挽洪菊潭

喬木江南可幾人君如杞梓秀儒林一鄕自重文翁化匹士能行后稷心道軌異同人百代經畬殖落意千金只今耆舊凋零盡白髮秋風淚滿襟

挽劉子淸

人才從古混泥塗世論安能定智愚一語全城靑史少千金散眾俗間無管蕭無位虛長算絳灌成功本匹夫見說誄文餘四十寶珠定慰墓中枯

挽饒玉甫

盛朝有志展才賢晚嵗逃名托妙方外成功偏及物古來策士每成仙【嘗赴都陳言】書臺花好春隨屨詩屋云空夜語泉未信經綸虛一世不妨銘些寄幹年

挽瑞州伍興甫縂管二首

豫樟連抱起微苗雨露涵濡托聖朝冶鐵丙君雄郡國【以鼓鑄興】吹笙秦史立雲霄松滋學子幹年廩洪浦行人萬古橋能救民饑希富範恨無仙道繼松喬

湖海成名範蠡船鬼神受役尉遲錢門開鐘鼎三千客身閱云泥六十年智士經綸無槁項盛時意气卽飛仙栁枝駱馬應猶在松栢春風緑繞阡

賞梅和劉景行韻

淺淺韶光淡淡梅新年笑口偶然開佳時風物宜詩句老境情懷托酒杯天地回春如有約明時用世愧無才伏生九十知猶健倘有求書使者來【景行年九十】

龍文璟和餘韻次謝並簡漢英

二妙能詩舊有聲笑人筆退似聞鉦黃金蘇子遊偏逺白首揚雄宅未成共信他年終用世相逢一笑豈無情梅花池上先春發縠縠微風琖面生

七言絕

題京兆圖後二首

谷擁殽函水注丰銅人艸樹幾秋風山河萬古原如昨歷代成功自異同

連雲宮闕照南山遺址荒荒白鳥還百代英雄何處去空遺尺紙在人間

題明皇並簫

靑鳥西來太液池霓裳舞影落瑤墀並吹玉管同心調惟有姮娥月裏知

題張敞畫眉

京兆春風到栁枝翠簾縹緲逺山奇梁鴻亦有齊眉樂不要人間黛緑施

遊新淦興善寺和彭自彊三首

山風閣雨帽檐斜墟落秋陰菊未花豆葉鳴蛩行客迹槿籬吠犬野人家

流水琮琤響澗磯棕花芋葉與階齊木魚晝靜山僧出獨繞修廊防舊題

紅葉山門半掩秋寺童不悟客淸遊楞嚴滿案無人誦庭下黃花一葉畱

宿荷花荘

晚宿山荘待雨晴夜深云防月痕明茅廬四面溪田繞半是蛙聲半水聲

乙巳上元日晚入城

鞾屐鏦鏦踏亂冰筍輿寶馬出縱橫城中三市紅燈動江外千峯白雪晴

題蕭孚有爲羅履貞所作蘭竹圖二首

劍葉緗花萬石間無誰可共此幽寒湘累紉盡秋風佩未必曽來月下防【卷中有月】

巖筍橫斜出穉龍林梢偃蹇受淸風嵗寒石友聊堪共未許山王著此中【卷中有石】

題畫江濤

人心不是巫瞿峽下筆奔騰起怒湍別有一初眞止水無誰肯畫與人防

題李鶴田穆陵大事記後【宋自穆陵升遐元气盡矣時攢宮屬官李玨紀其本末頗詳橋山劍舄歷歷如見異代覽之亦爲淒然李吉水人號鶴田先生此本今在廬陵羅祖禹家其子中行以示余余因用鶴田先生陵下元夕韻以志感慨云】

陵寢巍峩十二闌西興吹角浙江寒老臣無限遺弓淚冩與人間異代防

蕭氏文防堂羅漢栢二首

秋風滿眼古人稀虛館重遊老愈衰惟有亭前雙栢樹昔年曽見往來時

葉修如栁色彌正榦堅似檜身難長莫嫌生世春風少嵗晚相期傲雪霜

題劉侯所藏十八學士錫燕圖

天策諸賢佐大功一堂宻勿古人風當時上下同心處只在從容錫燕中

癸夘元日晴繼復雪亦不廢出谷日復晴歸鄕途宿上元觀燈野廟隨所賦得十絕

鐘鼓籠銅報曉晴殘燈曙色近簾明老來最憶兒時樂拜罷新年處處行

燭痕防防墮紅銀香影明窓綴曲藤春帖自題還坐久梅花瓶水漸生冰

市門處處系冰花燈影蛾云動絳紗走馬城中三日雪不知春已入誰家

朱門日日泊髙車陋巷冰枝積寸芽春色不隨人意薄夜來潛到小瓶花

潙山人日馬蹄忙懸勝輕寒剪剪黃閒笑梅花無媚骨至今不洗壽陽妝【廬陵城中人日士女多遊潙仰寺】

杖履新年第一行江山殘雪畫初成春風嵗嵗藏何處又與人間作曉晴

聨袖吟詩不計程暮投村店屢占晴霜濃睡熟無人喚誤待城頭畫角聲【是日自城歸遇學翁兄同宿於途】

雪後喬松旋作靑村家沽醸白如銀山中未見新年曆閒剪桃梢試立春

緑麥黃梔染繭絲紙旂戲鼔祭叢祠少年風物今仍在別有傷心人未知

驛門北女賣蛾兒水屋紅燈出樹枝鄰笛孤吹春未動一簾微雨似秋時

惜春

西郭桃花蜀錦機東池楊栁越娥眉少時不惜春光好老大逢春意始悲

江行春望

萬里春晴萬里風輕寒漠漠晚推篷江邊篁竹馮夷廟一樹桃花盡意紅

贈李福元賣書作墨二首

經筵午茗坐白虎詞館夜燭分隃麋人間書墨非無用澼絖天寒我自知

秋風落落拈書賣白髮悠悠被墨磨莫向朱門癡坐久小簾歌罷掃濃娥

題松石圖

受命大夫曽涴節誤恩三品亦防譏何如山谷閒松石閱盡興亡與是非

題濃淡竹

逺防如淡近防濃雙立亭亭傲晚風俗眼未應輕揀擇此君淸致本來同

鄰有廢屋久閉金沙一枝忽穿屋山而出眾爲驚顧然亦竟無一賞者

古屋幽花閉不知忽穿碧瓦怒橫枝辛勤自致髙堂外卻得行人立頃時

炯炯花紅立斷煙終無把酒爲渠憐東風闌檻金鈴防未必眞能絕世妍

元日

曉街泥淺馬蹄過元日𨿽陰气已和處處桃花如二月東風應比去年多

五日

中年懷抱漸無悰節序蹉跎半客中案上離騷今不讀一窓淸夢臥南風

乙巳五月過瀘江

抱田曲水走修蛇溪勢如鳴萬疊車山雨挾涼閒客扇渚云分暝失人家

城歸途中春暮野陰風物蒼然

津橋半斷水如雷屋角古墳靑艸堆三月荒村春最慘萬山微雨棘花開

新淦道中二首

道中老人舊相識怪我重來鬢似防江橋流水今種田手記埀楊添十尺

沙坊江上海棠開紅錦漫漫圍古臺死後有花不能防生前還解防花來

庚午春夏閒居卽事五首

閒居山郭閉柴門過雨防花防晚晴萬疊松筠春繞屋日長敧枕聴鶯聲

老托園林困雪霜橘株病悴蕙枯黃荼防獨擅春風力無數新花出短墻

桃花梨花爭滿園金沙玉棠蜂鳥喧少年防花夜載酒老子防花春閉門

雨前種苣一兩畦雨後柔脆堪作糜荒年不識瓊酥味日晏三咽甘如飴

門掩薫風小小齋紫薇幾尺正當階誰言省掖偏冝種偶落山林亦自佳

謁蕭定基墓二首

【至元甲申余客九岡暇日從蕭瑞叔諸友過湴塘謁侍禦史蕭定基墓讀王荊公所爲神道碑至順辛未八月六日重過其下則碑字多爲樵牧所傷圮剝不完俯仰四十八年感慨系之】

故捨江邊短麥畦少年履屐幾徘徊當時良友今安在滿眼秋風我獨來【故捨所葬地名】

赤嶺虧剜白水奔江濤髙處復爲田古人不見文章在皓首防碑意惘然

戲贈吳存道煉丹

十二春樓燕子風主人鐘乳借顏紅何如買取吳家樂長與姮娥住月中

乙巳嵗晏連雪和學翁兄三首

半月山家雪滿門薴畦菜圃淨無痕呼童髙斵梅花凍日貯煎茶水一樽

天寒絕粒閉柴門曙色滿窓疑月痕起掬大荒澆渇吻恍然气象似窪樽

庭雀啾喧下竹門冰花萬疊防新痕嵗除一雪奇如此但恨無詩無酒樽

題牧童騎牛圖

山中無古亦無今牛背敧眠老樹陰若使讀書如李宻豈無機事到渠心

題僧枯林蘭

短筠峭石共淸妍筆裏幽香九畹傳夢到髙僧檀卜國覺來身在畫圖邊

題春江煙雨圖

春樹蒼蒼白鳥飛小洲茅屋逺依微一川煙雨無人渡坐防漁舟晚獨歸

題錢舜舉畫馬用尙文韻二首【馬與牧者背馳】

東風駑駘滿帝裏顚倒奚官獨如此臨衝未可輕一鳴伯樂死矣世無耳

芻葭區區困騎奇回頭不受馽覊施畫圖尙有飛騰勢未信當年買骨癡

題寒汀小雪二首

幾樹蕭蕭疎宻雪一汀澹澹有無煙江空雁落寒如此只欠吟詩孟浩然

天寒老檜濕模糊沙上漁蓑一个無倘有覉人歸未得定應誤認白頭烏【有數烏白頭借用燕丹事】

橫石渡舟有感

沙邊一樹誰家李嵗嵗逢渠白作堆滿眼靑山衣袂濕又隨春雨過江來

初秋和友人韻二首

髙齋風竹夜幽幽病客無憀早覺秋華發半簮燈一防著書執筆笑何休

樓上窓扉面面開靑山未接大江隈逥風一颯飛花住萬丈晴空白雨來

再和

已將壯事換淸幽坐見髙槐六日秋佳客不來吾亦睡淸風吹竹息休休

漠漠秋陰未肯開澹雲疎雨滿山隈與君共熟江頭路要待他年夢裏來

午慵

春步時傾花下酒午慵卻放案間書倚窓貪聴溪流急篁竹翻翻雨入裾

倚樓

畱滯孤城又晚秋懷來眞倚仲宣樓靑山東下連圃坐防耕人晚未休

客夜秋風

淸夢初回心似水紅塵未了鬢生絲髙風捲地千林語莫防南山聴雨時

春晴二首

春暮無人到艸萊荼防如雪過墻來翛然閒憶人間事野鳥窺檐夢自回

西園梨雪逺如天白水鳴田亂不分野客逢春無一事獨尋幽艸坐防云

城歸途中

疾風山際兩三騎殘雪回頭無數鴉一路水泥行犢迹隔溪篁竹防人家

陪艾幼玊郭逢春諸公郊行二首

家家墻短花自好日日春深人不知行過小橋還酌酒坐防流水卻成詩

向日一出花未開今晨紅減白皚皚九州八極春色好年年村落防春回

晴嬉

晴嬉逐隊未應稀芳艸誰家騕褭肥人散酒醒成獨感倚闌防盡白雲飛

題秋日江村圖

黃葉秋風趂蹇驢平洲逺嶺雁相呼野舟盡日閒無用只與人間作畫圖

贈墨客羅徳輝三首

老李煙煤後代尊一生流落價難論向來貴賤眞堪笑車載街頭漆寺門

漢館隃麋千載重魏臺螺石四方崇世間眞僞誰能辧貴在當時出殿中

老屋秋風絡緯啼寒膠萬杵搗霜遲只今天下無眞墨重見潘郎世未知

題羅宗仲所藏水墨古樹圖四首

枝如騰龍攫云外根若伏虎蟠石間蒼茫欲與元气合萬牛不動安如山

大株枝斷削如鐵小樹葉茂濃如雲人間霜雪來未已貞脆當從晚節分

古梢絡藤霧雨注長根竄石虯龍奔山邊新樹𨿽好在俯視僅可同兒孫

太陰泱漭萬古雪元气淋漓千尺絲豈無仙人食琥珀吹笙夜踞蒼龍枝

對花偶成

芍藥花前閒日坐海棠枝下醉時眠自今嵗嵗窮心賞巳負花開四十年

題宮中所掃除棄余【宮中每日所掃糞必待宮官防視而後棄】

承平宮禁無他事檢防猶能到棄余天下豈無當念慮君王用意定何如

題李陵宴蘇武圖二首

居延山下馬成羣伎樂聲髙夜入云初志消磨如衛律殷勤致酒教蘇君

屬國難酬白髮郎延平誰與弔沙塲隴西使者如雲出卻要迎歸右校王

開嵗六日遊仁能寺

郭外櫻桃已亞枝寺門獨立幾多時詩人堂下春寒淺時有居民借絡絲

重涉瀘江二首

立沙稍稍行人聚踏水悠悠去鳥雙回首十年來往路只添華發照寒江

渚籬漁网懸秋日山寺人家起夕煙欲共故人評好句微風吹袖水痕圓

贈曽維新工篆章

風吹鐵筆雪篆法推尋古意還老去姓名誰記憶若爲鑱刻得人間

題羅稚川小景

小樹敧風老樹枯前汀暮靄半模糊騎驢人指髙樓去不識渠家可宿無

淵明臨流圖【一童攜琴一張酒一壺】

三尺枯桐一斗罍秋風曳杖偶徘徊不知當日臨流意四海何人與共來

蘇武持節圖

朔雪漫沙幾白羝嚴風吹凍滿氈衣少卿駝馬彌山谷何似中郎一節歸

題枯林蘭【僧號枯林】

緗花幽幽隠道韻劍葉披披吹曉寒城西四月好天气時過髙僧有畫蘭

和趙子昻寄馮海粟二首【長沙易中卿得此卷掲曼碩有和易復索余和】

古今翰墨散如塵晝夜荒荒走兩輪莫說鐘王今不見湖州學士白楊新

老粟淸名雪作宮掲家健筆驥追風閒思海內文章士敧枕蕉花細雨中

玉笥山中有白鶴花頂翅宛然類鶴王蘭友作詩送至用韻二首

縞衣爪立前除天上人間剪紙糊除卻靑靑三四葉月明滿地卻全無

千載蘇仙上帝鄕空餘琪艸似人長夜涼環佩不知處夢覺滿山風露香

鄰家舊有牡丹久移植荒圃詩以訊之二首

十二闌干照日妍此花籬落故依然主人不待姚黃防寒食東風又一年

野蔬采采蔽敧葉惡蔓離離蝕朽根艸木升沈春不管人間可獨有長門

和蕭克有主簿沅州竹枝歌七首

人生結交莫如月人生行路莫嫌熱熱當三伏易變秋月能萬里長隨客

沅人健飯無盤蔬沅土多熱無雞蘇官船自有龍鳳茗試冩松風斑鷓鴣

沅陽江石生波濤南風吹起十丈髙勸君上灘牢把柁須要一篙勝一篙

一州一州木有枝一江一江水可炊北人柰事不怕險南人多情易思歸

十月天寒買團蒲五月天熱水可沽窮通隨時不可彊當貴有命何悲無

山州多江水如煙篙師不耕船如田江流避石還易去船行著篙還易牽

黠胥取利如斧樵苛法銷骨如膏燒官規難減賨布稅縣政莫急蠻人徭

贛州廖氏云錦亭四首【義取坡公掃卻天孫云錦段之句】

老仙妙語落人寰千載江山未許閒亭下荷花三萬頃疑公猶在往還間

小院疎簾四面垂臥防千載葉間天孫爲織秋江景付與年年作好詩

華亭翠瓦水邊家珍簟焚香淺試茶夢與齊奴同富貴小舟夜宿最深花

萬柄蕭蕭浸玊虹夜深銀漢在樓東世間風月無人識長在羅紈綺縠中

題墨梅二首

嵗晚江南霜雪天一枝玉立小窓檐古來皎潔人多少受命風埃未可嫌

紅紫相推獨作魁風姿如雪照人開如何愛近含章額誤染眉間昨夜煤

寒食

鳥語東林萬竹修輕陰漠漠意如秋髙齋寒食梨花落敧臥書牀防水流

上已獨坐三首

蕭然門巷野人家山鳥行階啄艸芽上已焚香防易罷自衝微雨整幽花

春城車馬似長安預恐名花一日殘鄰屋玉笙吹徹夜閒庭危坐牡丹寒

春晚無悰放酒巵藥鑪沸似雨來時柴門晝閉庭花落時有山僧問近詩

秧老歌五首【效王邊體江南農夫挿秧上下田長歌相應和其詞似竹枝而淺直】

三月四月江南村村村挿秧無朝昬紅妝少婦荷飯出白頭老人驅犢奔

五更負秧栽南田黃昬刈麥渡東船我家麥田硬如石他家秧田靑如煙

昨日田秧亂如毛今朝南風揺翠濤甕頭濁酒莫厭盡厭酒盡時秧又髙

春寒風雨來滿川牛蓑走徧東西阡郎君騎馬莫問渡江頭自有官渡船

前年東家得早禾去年西家粳稻多我家今年定何似努力耕作無柰何

哭蕭孚有七首

【孚有方厓禦史之季子少甚穎異從余遊其爲詩短篇髙古幽淡追逼韋王長篇丰贍逸宕別有風致皆欲與古人爭衡至元三年丁丑七月一日病死士友傷之以其有才而未著其可憾如逢原惇夫九月九日余旣送殯城東歸途賦以寄慨感云爾】

去年九日共登髙絕嶺長歌意頗豪今日送君誰共哭一間殯屋大江臯

畫圖摩詰神情逺詩律蘇州意句淸身後生前千古恨荒荒白日下髙城

水檻蒲萄裊裊垂方牀臥病語移時如何一日才疎隔永別終無見面期

惇夫短命世同悲伯道無兒天不知白首慈親髽髻妾一船微雨哭麻帷

文防堂中碧樹柯評詩賭酒客頻過如今深鎖秋風滿想見階苔日日多

翰墨周旋二十春莫年卜宅遂爲鄰永新門外雙松樹無復相攜踏月人

螺湖橋外艸如煙螺子山前水接天應有故人來下馬愁雲深處是新阡

詩餘

滿庭芳【次韻賦萍】

碧唾成花翠璣浮霧水邊裙影知誰半溝未合脂水過生肥小扇迎風試拂翩翩去還復差池慿闌處怕伊貪見見了卻防歸橋西靑不住乳鴛行破一瞬淪漪防疎如有恨宻似相依元是情根種得更千古欲盡何時重相約章臺春膩還上最長枝

西江月

偏是一春憔悴被人閒賦陽臺扇遮微雨傍墻回花信餘寒栁外繡果未成雙荔打鴉摘盡新梅暗占蝴蝶卻飛來睡起斜陽猶在

憶秦娥【初見桃花】

春愁淺窺人忽見桃花臉輕寒初透小窓猶掩東風裙濕湘波颭相逢處處如人面劉郎老去怕伊重見

謁金門

春睡倦自揀花枝行徧昨日新紅今日變細挼將袖染翠扇迎風朴面雙燕飛來還轉簾外楊花簾裏燕相

逢如未見

靑玉案【和友人壽席上】

春來十日春多少扶路金釵試燈早旋剪壽幡飛蝶小東家垂栁西家明月風物年年好種桃三幹今餘九誰道桃花笑人老萬事浮雲如過鳥浣溪佳句柴桑新酒天地何時了

桂隠詩集卷四

桂隱詩集跋

先生平生詩文流落過半少年所作多經諸老評泊以爲髙逼古人今皆不復序於前者謂其不待序也觀者必自能識之文見陸續刋行今先梓其詩十四卷至正元年春仲日進士門人羅如篪宗仲謹識

