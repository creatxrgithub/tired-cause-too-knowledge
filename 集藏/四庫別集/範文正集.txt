《範文正集》﹝宋﹞範仲淹撰

欽定四庫全書集部三範文正集別集類二宋

提要臣等謹案文正集二十卷別集四卷補編五卷宋範仲淹撰仲淹字希文其先邠人徙蘇州官至樞宻副使參知政事事迹具宋史本傳是編本名丹陽集凡詩賦五卷二百六十八首雜文十五卷一百六十五首元佑四年蘇軾爲之序淳熈丙午鄱陽從事綦煥校定舊刻又得詩文三十七篇爲遺集附於後卽今別集其補編五卷則國朝康熈中仲淹裔孫能浚所搜輯也仲淹人品事業卓絕一時本不借文章以傳而貫通經術眀達政體凡所論著一一皆有本之言固非虛飾詞藻者所能亦非髙談心性者所及蘇軾稱其天聖中所上執政萬言書天下傳誦考其平生所爲無出此者蓋行求無愧於聖賢學求有濟於天下古之所謂大儒者有體有用不過如此初不必說太極衍先天而後謂之能聞聖道亦不必講封建議井田而後謂之不愧王佐也觀仲淹之人與仲淹之文可以知空言實效之分矣乾隆四十六年十月恭校上總纂官臣紀昀臣陸錫熊臣孫士毅總校官臣陸費墀●欽定四庫全書範文正集卷一﹝宋﹞範仲淹撰○古賦明堂賦臣聞明堂者天子布政之宮也在國之陽於巳之方廣大乎天地之象髙明乎日月之章崇百王之大觀掲三宮之中央昭壯麗子神州宣英茂於皇猷頒金玉之宏度集人神之丕休故可祀先王以配上帝坐天子而朝諸侯者也粵自蒼牙開極黃靈耀徳巢穴以革棟宇以植徹太古之獘明大壯之則風雨攸止宮室斯美將復崇髙乎富貴之位統和乎天人之理乃聖大造明堂肇起明以淸其居堂以髙而視壁廓焉而四達殿巋焉而中峙禮以潔而儉故表之以茅教以淸而流故環之以水曁二帝之述焉合五府而祭矣逮夫夏禮秩秩奉以世室商祀穆穆制以重屋神禹卑宮階以一尺之崇成湯受命革以三尺之盛赫赫周堂制度景彰七筵兮南北之廣九筵兮西東之長堂並包於五室室辧正於五方面明堂而背北室左靑陽而右總章耽然太室儼乎中黃都徽名之在南取盛徳之向陽或謂厥堂惟一厥室惟九辟闔其三十六戶疏達兮七十二牖亦規上而天覆復矩下而坤厚近郊之宮廣而能受通天之宇髙而弗偶八方象其幅員九陛參其前後桓桓焉聴政之廟應辰而周彰趪趪焉承天之柱列宿而相望環林兮蔥蔥圓海兮泱泱旣方舟而經梁復素飾其回墻陳位序以有嚴議法象而必臧示邦域之景鑠期人神之樂康左有辟雍天子學宮墳籍浩以明備文物森其會同奉三壽以勗天下之孝設三乏以勸諸侯之風右有靈臺庶民子來若經始於神明乃占候於昭回天之道也惟默默以有象聖之心也蓋惕惕於無災此三雍之大者故百世以欽哉若夫約周之禮稟夏之正天子升靑陽之位體大徳之生彼相協謀有司奉行慶賜必均歷象必明布農事於凖直習舞徳於和平止伯益之伐木禁蚩尢之稱兵惟倉廩兮賑天之窮惟幣帛兮禮邦之英無隠不彰無潛不亨蒙蕩蕩之至仁浸灝灝之醇精此明堂之春也萬物爲之榮乂若炎以繼天■﹝日義﹞以永日始於仲呂之管復於淸宮之律天子乃登諸明堂曁夫太室命盛樂以象徳致大雩以祈實升髙明而有豫定心气而無逸靜百官之事驅五榖之疾無索於闗無難於門止北伐之威以助養於生生導南風之和以飾喜於元元此明堂之夏也萬物爲之繁爾乃象正火位徳王金行鴻漸於以南向榖萬斯而西成天子乃居總章之奧奏淸商之聲圖有功而専任詰不義而䢐徵修法制以謹収藏之令養衰老以惻揺落之情同我度量平予權衡人社以崇厚兆民報本之志神倉以祕示萬邦致孝之誠此明堂之秋也天下爲之淸及夫虫介時分虎威夕永詩人發其涼之詠日官賓可愛之景天子乃北堂以居南面而省錫飲蒸之慶從祀寒之請於是戒門閭備邊境勞三農於休息警百辟於恭靖闗市必易宮室必整無用之器斯徹無事之官必省飭國典以俟來歲之宜講武經以肅萬邦之屏此明堂之冬也天下爲之靜斯乃順其時與物咸宜適其變使民不倦者也稽夫宗祀之文大享之辰上儀乎皇皇盛節兮彬彬比於郊也我則取文之勝方其廟也我則取質之純損益其禮尊嚴其親五天之座煜煜以陳五常之席奕奕而倫惟太室之位乃上帝之神作配者先王從祀者五臣樽斚離離玉幣莘莘牲牢之舉旣遵於夏后蔬果之薦復本於周人禮無不當誠無不臻聖人於是出齋宮而肅肅被法服而循循酌一獻以從質躬百拜而表寅司儀實相樂正攸賓進俎豆之吉蠲羅簨簴之輪囷六樂咸在統美乎列皇八風相蕩同和乎大鈞下舞上歌蹈徳詠仁非常之祭駿及者萬國莫大之孝蟻懷者兆民於是神醉其徳人樂而極太史書於策大夫頌於國頌曰明堂崇之明王祀之禮以成之樂以歌之光天之下教以化之若夫元朔會同羣後對越穆穆乎舜門之辟晰晰乎宣燎之發帝時待旦而久求衣以先紆黃組冠通天建日月服乾坤佩乾將升昆侖進山嶽之圭當雲龍之軒正聖人之大寶示天下之有尊巍巍焉負扆而立濟濟焉辧色而入太常正其等衰九賓序其名級中階之前三公屹然應門之外九采察焉阼階之東諸侯以同西階之西諸伯以齊門東北面者子之位門西東上者男之次東門之外則有樂浪蟠木九夷之國西面而北上西門之外則有蒙汜大秦六戎之屬南上而東向南門之外則有朱垠越裳八蠻之族惟北是望北門之外則有葷粥幽陵五狄之種惟東是尙於是兟兟旅進鏘鏘肆覲向明者蓋取諸離觀光者受之以晉君臣之位定禮樂之道振雅韶以奏文鐸以徇皆望云而就日必歌堯而頌舜上和而下樂金聲而玉潤況乎晨光赫曦天顏弗違冕紱兮霞集玉帛兮川歸盛乎王庭之聲明煥乎天家之光輝若北辰之會眾星咸粲粲而在共如太陽之臨多露普湛湛而將晞莫不君三揖於上臣載拜於下行典禮揚風雅訪雋良議窮寡人曷幽而覆盆賢曷惻而遺野於以盛名器於以休宗社署聖法於圓闕馳神教於方夏皇哉耀今昔之榮觀至哉敷億兆之純嘏故曰揖讓而治天下者明堂之謂也惜乎三代以還智者閒閒諸儒靡協議者喋喋而皆膠其增損忘禮樂之大本泥於廣狹廢皇王之大業使朝廷茫然有逾逺之嘆惘然有中輟之議殊不知五帝非沿樂而興三王豈襲禮而治爲明堂之道不必尙其奧行明堂之義不必盡其制適道者與權忘象者得意大樂同天地之和豈匏竹而已矣大禮同天地之節豈豆籩之云爾自漢魏之下曁隋唐之際堂或三五之上道非三五之世蓋不取其厚而取其薄不得其大而得其細享配之文或然未分政教之烈斯焉弗聞是則帝道不施胡取乎總期皇徳不隆胡取乎合宮故夫明堂之設也天子居之日愼日思思之何也萬微存乎消息愼之何也兆靈系之安危繇是惟克念以作聖思堯舜之齊名懼巍巍之弗逮乃孜孜於雞鳴惟至平之休代思阜財於吾民懼四維之有艱尙瘡痍而百辛故聖人之寶儉弗下剝而上侈思寡費而薄索民庶幾於格恥惟下武之太寧亦省躬於干戈取諸豫於四方慨風雲以長歌惟知人其古難思濟濟乎賢者蓋舉一於臯陶乃連茹於天下惟好生之至徳思與物而爲春懼幽陋之靡及常咨命於仁人惟及人之一徳始若晦而彌彰故三五之君子騰茂質而無疆惟皇極之大範思天下而與平懼萬物之或差持我心於誠衡然後見天下齊於無體和於無聲厖眉而壽吾何仁之有含哺而嬉吾何力之爲但淵淵綿綿無反無偏浸淳澤以咸若樂鴻化於自然此明堂之道也蓋無得而稱焉我國家凝粹百靈薦馨三極東升煙於岱首西展琮於汾側未正天神之府以讓皇人之徳祖考來格俟配天之儀諸侯入朝思助祭之職豈上聖之謙而愚臣之惑也臣請考列辟之明術塞處士之橫議約其制復其位儉不爲其陋奢不爲其肆斟酌乎三五擬議乎簡易展宗祀之禮正朝會之義廣明堂之妙道極眞人之能事以至聖子神孫億千萬期登於斯念於斯受天之禧與天下宜而已乎秋香亭賦﹝並序﹞提點屯田巨鹿公就使居之北擇髙而亭背孤巘面橫江植菊以爲好命曰秋香亭呼賓醑酒以落之僕賦而侑焉鄭公之後兮宜其百祿使於南國兮鏗金粹玉倚大斾於江幹掲髙亭於山麓江無煙而練回山有嵐而屏矗一朝賞心千里在目時也秋風起兮寥寥寒林脫兮蕭蕭有翠皆歇無紅可凋獨有佳菊弗冶弗夭采采亭際可以卒歲畜金行之勁性賦土爰之甘味气驕松筠香滅蘭蕙露漙漙以見滋霜肅肅而敢避其芳其好胡然不早歲寒後知殊小人之艸黃中通理得君子之道飲者忘醉而餌者忘老公曰時哉時哉我賓我來緩泛遲歌如春登臺歌曰賦髙亭兮盤桓美秋香而酡顏望飛鴻兮冥冥愛白雲之閒閒又歌曰曽不知吾曹者將與夫謝安不可盡歡而聿去乎東山又不知將與夫劉伶不可復醒而蔑聞乎雷霆豈無可而無不可兮一逍遙以皆寧靈烏賦﹝並序﹞梅君聖兪作是賦曽不我鄙而寄以爲好因勉而和之庶幾感物之意同歸而殊途矣靈烏靈烏爾之爲禽兮何不髙翔而逺翥何爲號呼於人兮告吉凶而逢怒方將折爾翅而烹爾軀徒悔焉而亡路彼啞啞兮如愬請臆對而心諭我有生兮秉陰陽之含育我有質兮處天地之覆露長慈母之危巢托主人之佳樹斤不我伐彈不我僕母之鞠兮孔艱主之仁兮則安度春風兮旣成我以羽翰眷庭柯兮欲去君而盤桓思報之意厥聲或異警於未形恐於未熾知我者謂吉之先不知我者謂凶之類故告之則反災於身不告之則稔禍於人主恩或忘我懷靡臧𨿽死而告爲凶之防亦由桑妖於庭懼而修徳俾王之興雉怪於鼎懼而修徳俾王之盛天聴甚邇人言曷病彼希聲之鳳皇亦見譏於楚狂彼不世之麒麟亦見傷於魯人鳳豈以譏而不靈麟豈以傷而不仁故割而可捲孰爲神兵焚而可變孰爲英瓊寧嗚而死不黙而生胡不學太倉之鼠兮何必仁爲丰食而肥倉苟竭兮吾將安歸又不學荒城之狐兮何必義爲深穴而威城苟圯兮吾將疇依寧驥子之困於馳騖兮駑駘泰於芻養寧鵷雛之饑於雲霄兮鴟鳶飫乎艸莽君不見仲尼之云兮予欲無言累累四方曽不得而已焉又不見孟軻之志兮養其浩然皇皇三月曽何敢以休焉此小者優優而大者幹幹我烏也勤於母兮自天愛於主兮自天人有言兮是然人無言兮是然○古詩謝黃總太博見示文集松桂有嘉色不與眾芳期金石有正聲詎將羣響隨君子著雅言以道不以時仰止江夏公大醇無小疵孜孜經緯心落落教化辭上有帝皇道下有人臣規邈與聖賢會豈以富貴移誰言荊棘滋獨此生蘭芝誰言鼃黽繁獨此蟠龍龜豈徒一時異將爲千古奇願此周召風逹我堯舜知致之諷諫路升之誥命司二雅正得失五典陳雍熈頌聲格九廟王澤及四夷自然天下文不復迷宗師四民詩士

前王詔多士咸以徳爲先道從仁義廣名由忠孝全美祿報爾功好爵縻爾賢黜陟金鑑下昭昭媸與妍此道日以疎善惡何茫然君子不斥怨歸諸命與天術者乘其隙異端千萬惑天道入指掌神心出胸臆聽幽不聽明言命不言徳學者忽其本仕者浮於職節義爲空言功名思苟得天下無所勸賞罰幾乎息陰陽有變化其神固不測禍福有倚伏循環亦無極前聖不敢言小人爾能臆裨竈方激揚孔子甘寂默六經無光輝反如日月蝕大道豈復興此獘何時抑末路競馳騁澆風揚羽翼昔多松栢心今皆桃李色願言造物者回此天地力農

聖人作耒耜蒼蒼民乃粒國俗儉且淳人足而家給九載襄陵禍比戶猶安輯何人變淸風驕奢日相襲制度非唐虞賦斂由呼吸傷哉田桑人常悲大弦急一夫耕幾壠遊墮如雲集一蠶吐幾絲羅綺如山入太平不自存凶荒亦何及神農與后稷有靈應爲泣工

先王教百工作爲天下器周旦意不朽刋之考工記嗟嗟逺聖人制度日以紛窈窕阿房宮萬態橫靑雲熒煌甲乙帳一朝那肯焚秦漢驕心起陳隋益其侈鼓舞天下風滔滔弗能止可甚佛老徒不取慈儉書竭我百家產崇爾一室居四海競如此金碧照萬里茅茨帝者榮今爲庶人恥宜哉老成言欲攦般輸指商

嘗聞商者云轉貨賴斯民逺近日中合有無天下均上以利吾國下以藩吾身周官有常籍豈云逐末人天意亦何事狼虎生貪秦經界變阡陌吾商苦悲辛四民無常籍茫茫僞與眞遊者竊吾利墮者亂吾倫淳源一以蕩頹波浩無津可堪貴與富侈態日日新萬里奉綺羅九陌資埃塵窮山無遺寶竭海無遺珍鬼神爲之勞天地爲之貧此獘已千載千載猶因循桑柘不成林荊棘有餘春吾商則何罪君子恥爲鄰上有堯舜主下有周召臣琴瑟願更張使我歌良辰何日用此言皇天豈不仁寄題孫氏碧鮮亭天地何風流復生王子猷黃金買碧鮮綠玉排淸秋非木亦非艸東君歲寒寶耿耿金石性雪霜不能老淸風及故人徘徊過此君泠泠鈞天音千載猶得聞應是聖賢魄鍾爲此標格髙節見直淸靈心隠虛白粉筠多體貌錦籜見兒童上交松桂枝下結蘭蕙叢秀气藹晴嵐翠光凝綠水明月白露中靜如隠君子不願湘靈泣不求伶倫吹鳯皇得未晚蛟龍起何時蕭蕭雲水間良與主人宜紅塵滿浮世何當拂長袂坐嘯此亭中行歌此亭際逍遙復逍遙不知千萬歲贈張先生應是少微星又云嚴君平浩歌七十餘未嘗識戈兵康寧福已大淸靜道自生邈與神仙期不犯寵辱驚讀易夢周公大得天地情養志學浮丘久煉日月精壽存金石性嘯作鸞鳯聲陰徳不形言一一在幽明何當換金骨五云朝玉京有客淳且狂少小愛功名非謂鐘鼎重非謂簞瓢輕素聞前哲道欲向聖朝行風塵三十六未作萬人英乃聞頭角者五神長戰爭禍福有倚伏富貴多虧盈金門不乏雋白雲宜退耕人間有嵩華棲之比蓬瀛芝田春藹藹玉澗晝錚錚峯巒多秀色杉桂一何淸月壑認瑤池花巖列錦城朱鉉冉冉奏金醴遲遲傾相勸綺季徒頹玉信縱橫此樂不尋常何苦事浮榮願師先覺者逺逺濯吾纓明月謡明月在天西初如玉鉤微一夕增一分堂堂有餘輝不掩五星耀不礙浮雲飛徘徊河漢間秀色若可飡淸風起叢桂白露生階蘭髙樓望君時爲君拂金徽奏以堯舜音此音天與稀明月或可聞顧我亦依依月有萬古光人有萬古心此心良可歌慿月爲知音上漢謡眞人累陰徳聞之三十天一朝鸞鶴來髙舉爲神仙冉冉去紅塵飄飄淩紫煙下有修眞者望拜何拳拳願君銀臺上侍帝玉案前當有人間問請爲天下宣自從混沌死淳風日衰靡百王道不同萬物情多詭堯舜累代仁弦歌始能治桀紂一旦非宗廟自然﹝一作白日﹞毀是非旣循環興亡亦繼軌福至在朱門禍來先赤子嘗聞自天意天意豈如此何爲治亂間多言歷數爾願天賜吾君如天千古春明與日月久恩將雨露均帝力何可見物情自欣欣人復不言天天亦不傷人天人兩相忘逍遙何有鄕吾當飲且歌不知羲與黃淸風謡淸風何處來先此髙髙臺蘭叢國香起桂枝天籟迥飄飄度淸漢浮雲安在哉萬古鬱結心一旦爲君開有客慰所思臨風久徘徊神若遊華胥身疑立天臺極渇飲沆瀣大暑執瓊瓌曠如攜松丘騰上煙霞遊熈如揖莊老語入逍遙道朱弦鼓其薫可以解吾民滄浪比其淸可以濯吾纓願此陽春時勿使飄暴生千靈無結慍萬卉不摧榮庶幾宋玉賦聊廣楚王情書海陵滕從事文會堂東南滄海郡幕府淸風堂詩書對周孔琴瑟親羲黃君子不獨樂我朋來逺方言蘭一相接豈特十步香徳星一相聚直有千載光道味淸可挹文思髙若翔笙磬得同聲精色皆激揚栽培盡桃李棲止皆鸞皇琢玉作鎭圭鑄金爲幹將猗哉滕子京此意久而芳上都行送張伯玉上都有聖人日月一以新煜煜天下才西走堯舜賓百谷望東浸萬星依北辰直者爲之轅曲者爲之輪一材不復遺況此席上珍南山張公子气象淸且淳懷有綺繡文朝無爪瓞親寸心如鐵石不羞賤與貧買臣起白社賈誼富靑春寶此金轆轤去去延平津鳴琴思古理鳴琴聲聲動金玉何以報昔人傳此堯舜曲馴鷗詠萬物有常性性無不貴生風翔與駿奔一一逺害情鴥彼沙上鷗皎皎霜雪明月宿滄洲靜日浴滄浪淸何以狎溪人溪人淡無營循循自飲啄往往相逢迎徘徊兩無猜何慕亦何驚客有懷依依雲水言將歸逐爾羣鷗樂羣鷗爾勿飛此心未忘者天機非殺機古鑑磨此千年鑑朱顏淸可覽君看日月光無求照人膽贈樊秀才﹝知古之孫﹞五代云雷屯九野皆龍戰聞國如棊枰皇極何由建太祖乘天飛大發光華旦樊公江表來經綸速如電微子入姬周倉皇救塗炭四海乃大同萬里聞薫風禮樂與徵伐出自明光宮大勲未大賞積慶宜無窮李廣不封侯繼世多英雄公有承家子所至神明理復有起家孫一見知千里和气十洲春淸流九江水非有神筆夢粲粲文何綺天子靑春朝列鼎招英髦明年桃李開禹浪如霞髙之子可變化咫尺登金鰲始知祖徳長光輝傳佩刀贈棊者何處逢神仙傳此棊上旨靜持生殺權密照安危理接勝如雲舒禦敵如山止突圍秦師震諸侯皆披靡入險漢將危奇兵翻背水勢應不可隳闗河常表裏南軒春日長國手相得喜泰山不礙目疾雷不經耳一子貴千金一路重千里精思入於神變化胡能擬成敗系之人吾當著棊史歲寒堂三題堯舜受命於天松栢受命於地則物之有松柏猶人之有堯舜也是故聖人觀有心而制禮體後凋以辧義丁公神遇鑑寐形焉陶相眞棲風韻在矣前言往行豈徒然哉吾家西齋僅百載二松對植扶疎在軒靈根不孤本支相茂卓然有立儼乎若思霜霰交零莫能屈其性絲桐間發莫能擬其聲不出戶庭如在林壑某少長北地近還平江美先人之故廬有君子之嘉樹淸陰大庇期於千年豈徒風朝月夕爲耳目之資者哉因命其西齋曰歲寒堂松曰君子樹樹之側有閣焉曰松風閣美之以名居之斯逸由我祖徳貽厥孫謀昆弟云來是仰是則可以爲友可以爲師持松之淸逺恥辱矣執松之勁無柔邪矣稟松之色義不變矣揚松之聲名彰聞矣有松之心徳可長矣念玆在玆我族其光矣子子孫孫勿翦勿伐惟吾家之舊物在歲寒而後知天地憐其材而況於人乎作詩紀之以永長也歲寒堂我先本唐相奕世天衢行子孫四方誌有家在江城雙松儼可愛髙堂因以名雅知堂上居宛得山中情目有千年色耳有千年聲六月無炎光長如玉壺淸於以聚詩書教子修誠明於以列鐘鼓邀賓樂升平綠煙亦何知終日在檐楹太陽無偏照自然虛白生不向揺落地何憂歲崢嶸勗哉肯構人處之千萬榮君子樹二松何年植淸風未嘗息夭矯向庭戶雙龍思霹靂豈無桃李姿賤彼非正色豈無蘭菊芳貴此有淸徳萬木怨揺落獨如春山碧乃知天地威亦向歲寒惜有聲若江湖有心若金璧雅爲君子材對之每前席或當應自然化爲補天石松風閣此閣宜登臨上有松風吟非弦亦非匏自起簫韶音明月萬里時何必開綠琴鳯皇下云霓鏘鏘嗚中林淳如葛天歌太古傳於今潔如庖羲易洗人平生心安得嘉賓來當之共披襟陶景若在僊千載一相尋贈都下隠者梅福隠市門嚴平居卜肆乃知神仙徒非必煙霞地異哉西山人逍遙京洛塵門多長者車察脈如有神軒皇萬餘載此術了然在精意洞五行飛名落四海結舍擬滄洲東池接禦溝蘭芳披幽徑琴樽在小舟淸夜泛月華宛是江湖遊他日上云去玆爲黃鶴樓●欽定四庫全書範文正集卷二﹝宋﹞範仲淹撰○古詩和人遊嵩山十二題公路澗﹝曹公與袁術常爭據此地﹞嵩髙發靈源北望洛陽注淸流引河漢白气橫雲霧英雄惜此地百萬曽相拒近代無戰爭常人自來去拜馬澗﹝子晉登仙遺馬於此鄕人見之皆拜﹞傳聞王子仙澗邊遺逸驥當時靑雲路雞犬亦可致未必眞龍媒悠悠在平地二室道太室何森聳少室欲飛動相對起雲霞恍如遊仙夢何以寵此行行歌降神頌自峻極中院步登太室中峯白雲隨人來翩翩疾如馬洪崖與浮丘襟袂安足把不來峻極遊何能小天下玉女牕窈窕玉女窻想象玉女妝皎皎月爲鑑飄飄霓作裳莫學陽臺夢無端惑楚王玉女搗衣石但見嵓前砧誰聞月下杵金文與鐵色璨璨知千古試問搗衣仙何如補天女天門天門絕境遊熈然揖灝气下顧莽蒼間云雷走平地天威不逺人孰﹝舊本作莫﹞起欺天意天門泉天門有靈泉埃塵未嘗至日月自髙照雲霞亦輝庇惟抱夷齊心飲之可無愧天池嶽頂見天池神異安可度勿謂無波濤云雷有時惡乘此澄淸間吾纓可以濯三醉石巍巍八仙壇上有三醉石憐此髙陽徒如樂華胥域憔悴澤邊人獨醒良可惜峻極上寺徘徊峻極寺淸意滿煙霞好風從天來吹落桂樹花髙髙人物外猶屬梵王家中峯嵩髙最髙處逸客偶登臨回看日月影正得天地心念此非常遊千載一披襟聽眞上人琴歌銀潢耿耿霜稜稜西軒月色寒如冰上人一叩朱絲繩萬籟不起秋光凝伏羲歸天忽千古我聞遺音淚如雨嗟嗟不及鄭衛兒北裏南鄰競歌舞競歌舞何時休師襄堂上心悠悠擊浮金戞鳴玉老龍秋啼蒼海底幼猿暮嘯寒山曲隴頭琴瑟咽流泉洞庭蕭蕭落寒木此聲感物何太靈十二銜珠下仙鵠爲予再奏南風詩神人和暢舜無爲爲余試彈廣陵散鬼物悲哀晉方亂乃知聖人情慮深將治四海先治琴興亡哀樂不我遁坐中可見天下心感公遺我正始音何以報之千黃金和僧長吉湖居五題湖山湖山滿淸气賞心甲吳越晴嵐起片雲晚水連初月漁父得意歸歌聲等閒發水月千尋月腳寒湖影淨於天忽如嫦娥宮俯仰見嬋娟更約中秋夕長津無寸煙筠亭爲愛碧鮮亭入夏敂敂至臺榭競生煙獨有淸涼意髙岡鳯不來幽人此沈醉風笛風引湖邊笛焉知非隠淪一聲裂云去明月生精神無爲落梅調畱寄隴頭人渚蓮武陵誰家子波面雙雙渡空積心中絲未成機上素似共織女期秋宵苦霜露酬葉道卿學士見寄世傳學中祿小子乃逢辰一入諫諍司鴻毛忽其身可負萬乘主甘爲三黜人豈量堯舜心如日照孤臣薄責落善地雅尙過朝倫僅同龜在泥敢冀蠖求伸朱樓逼淸江下睨百丈鱗羨此南魚樂不忍持鉤綸爲郡良優優乏材止循循恬愉弗擾外何以慰逺民拙可存吾朴靜可逸吾神漸得疎懶味下車將四旬嘉興風雅來觀對如天賓感玆韶夏音佐我臺上春和章岷從事鬥茶歌年年春自東南來建溪先暖冰微開溪邊奇茗冠天下武夷仙人從古栽新雷昨夜發何處家家嬉笑穿雲去露牙錯落一番榮綴玉含珠散嘉樹終朝采掇未盈襜惟求精粹不敢貪研膏焙乳有雅制方中圭兮圓中蟾北苑將期獻天子林下雄豪先斗美鼎磨云外首山銅瓶攜江上中泠水黃金碾畔綠塵飛紫玉甌心雪濤起斗餘味兮輕醍醐斗餘香兮薄蘭芷其間品第胡能欺十目視而十手指勝若登仙不可攀輸同降將無窮恥吁嗟天產石上英論功不愧階前蓂眾人之濁我可淸千日之醉我可醒屈原試與招魂魄劉伶卻得聞雷霆盧仝敢不歌陸羽須作經森然萬象中焉知無茶星商山丈人休茹芝首陽先生休采薇長安酒價減千萬成都藥市無光輝不如仙山一啜好泠然便欲乘風飛君莫羨花間女郎只鬥艸贏得珠璣滿斗歸和葛閎寺丞接花歌江城有卒老且貧憔悴抱闗良苦辛眾中忽聞語聲好知是北來京洛人我試問云何至是欲語汍瀾墮雙淚斯須収淚始能言生自東都富貴地家有城南錦繡園少年止以花爲事黃金用盡無他能卻作瓊林苑中吏年年中使先春來曉宣口勅修花臺奇芬異卉百餘品求新換舊爭栽培猶恐君王厭顏色羣芳只似尋常開幸有神仙接花術更向成都求絕匹梁王苑裏索妍姿石氏園中搜淑質金刀玉尺裁量妙香膏膩壤彌縫密迥得東皇造化工五色敷華異平日一朝寵愛歸牡丹千花相笑妖嬈難竊藥嫦娥新換骨嬋娟不似人間看太平天子春遊好金明栁色籠黃道道南樓殿五云髙鈞天捧上蓬萊島四邊桃李不勝春何況花王對玉宸國色精明動韶景天香旖旎飄芳塵特奏霓裳羽衣曲千官獻壽羅星辰兌恱臨軒逾數刻花吏此時方得色白銀紅錦滿牙牀拜賜仗前生羽翼惟觀風景不憂身一心歲歲供春職中途得罪情多故刻木在前何敢訴竄來江外知幾年骨肉無音鴈空度北人情況異南人蕭灑溪山苦無趣子規啼處血爲花黃梅熟時雨如霧多愁多恨信傷人今年不及去年身目昏耳重精力減復有鄕心難具陳我聞此語聊悒悒近曽侍從班中立朝違日下暮天涯不學爾曹向隅泣人生榮辱如浮雲悠悠天地胡能執賈誼文才動漢家當時不免來長沙幽求功業開元盛亦作流人過梅嶺我無一事逮古人謫官卻得神仙境自可優優樂名教曽不恓恓弔形影接花之技爾則奇江鄕卑濕何能施吾皇又詔還淳朴組繡文章皆棄遺上林將議賜民畋似昔繁華徒爾爲西都尙有名園處我欲抽身希白傅一日天恩放爾歸相逐栽花洛陽去天平山白雲泉靈泉在天半狂波不能侵神蛟穴其中渇虎不敢臨隠照涵秋碧泓然一勺深遊潤騰龍飛散作三日霖天造豈無意神化安可尋挹之如醍醐盡得淸涼心聞之異絲竹不含哀樂音月好羣籟息涓涓度前林子晉罷云笙伯牙收玉琴徘徊不擬去復發滄浪吟乃云堯湯歲盈盈常若今萬里江海源千秋松桂陰玆焉如有價北斗量黃金畱題常熟頂山僧居平湖數百里隠然一山起中有白龍泉可洗人間耳吾師仁智心愛玆山水音結茅三十年不道日月深笑我名未已來問無端理卻指嶺邊云斯焉贈君子江上漁者江上往來人但愛鱸魚美君看一葉舟出沒風波裏送蔡挺代父之蜀朔風豈不寒蜀道豈不難之子代親行萬里心自安劍閣雪猶明錦江春未闌到日必詩戰重登李杜壇鄱陽酬泉州曹使君見寄吾生豈不幸所稟多剛腸身甘一枝巢心苦千仞翔志意苟天命富貴非我望立譚萬乘前肝竭喉無漿意君成大舜千古聞膻香寸懷如春風思與天下芳片玉棄且在雙足何辭傷王章死於漢韓愈逐諸唐獄中與嶺外妻子不得將義士撫捲起眥血一沾裳胡弗學掲厲胡弗隨低昻幹時宴安人滅然已不揚匹夫虎敢鬭女子熊能當況彼二長者烏肯巧如簧我愛古人節皎皎明如霜今日貶江徼多慚韓與王罪大禍不稱所損傷纎茫盡室來官下君恩大難忘酒聖無隠量詩豪有餘章秋來魏公亭金菊何煌煌登髙發祕思聊以攄吾狂卓有梅聖兪作邑郡之旁矯首賦靈烏擬彼歌滄浪因成答客戲移以贈名郎泉南曹使君詩源萬里長復我百餘言疑登孔子堂聞之金石音繩繩自宮商念此孤鳴鶴聲應來逺方相期養心气彌天浩無疆鋪之被萬物照之諧三光此道果迂闊陶陶吾醉鄕和謝希深學士見寄天地久開泰過言防結括誰憐多出處自省有本末心焉介如石可裂不可奪盡室得江行君恩與全活回頭諫諍路尙願無壅遏豈獨世所非千載成迂闊廬山瀑布靈源何太髙北斗想可挹淩日五光直逗云千仞急白虹下澗飲寒劍倚天立闊電不得瞬長雷無敢蟄萬丈巖崖坼一道林巒濕險逼飛鳥墜冷束山鬼泣須當截海去獨流不相入滕子京魏介之二同年相訪丹陽郡長江天下險涉者利名驅二公訪貧交過之如坦途風波豈不惡忠信天所扶相見乃大笑命歌倒金壺同年三百人大半功名呼沒者艸自綠存者顏無朱功名若在天何必心區區莫競貴髙路休防讒疾夫孔子作旅人孟軻號迂儒吾輩不飲酒笑殺髙陽徒送劉牧推官之兗州相國鎭東魯﹝時李相公迪在兗﹞開合多英豪羨子賦從軍壯思如波濤當有非常遇所得連九鰲故人孫復之臥云生二毛或作梁甫吟秋風共呼號翩翩艸檄外可與相遊遨益以夫子心萬物都一毫此行名與節須似泰山髙和楊畋孤琴詠愛此千里器如見古人面欲彈換朱絲明月當秋漢我願宮商弦相應聲無間自然召南風莫起孤琴嘆絳州園池絳臺史君府亭閣參園圃一泉西北來羣峯髙下覩池魚或躍金水簾長布雨怪柏鎖蛟虯醜石斗貙虎羣花相倚笑垂楊自由舞靜境合通仙淸陰不知暑每與風月期可無詩酒助登臨問民俗依舊陶唐古晉祠泉神哉叔虞廟地勝出嘉泉一源甚澄靜數步忽潺湲此異孰可窮觀者增恭虔錦鱗無敢釣長生同水仙千家漑禾稻滿目江鄕田我來動所思致主愧前賢大道果能行時雨宜不愆皆如晉祠下生民無旱年訪陜郊魏疎處士賢哉先處士天書召不起雲夫嗣孤風復爲隠君子有石礪其齒有泉洗其耳不瞰紅塵路榮利無窮已孜孜朝市人同在風波裏大爲髙士笑誓不拾靑紫我亦寵辱流所幸無慍喜進者道之行退者道之止矧今領方面豈稱長城倚來訪臥云人而請益諸已得無長者言佩之玉非美中元夜百花洲作南陽太守淸狂發未到中秋先賞月百花洲裏夜忘歸綠梧無聲露光滑天學碧海吐明珠寒輝射空星斗疎西樓下看人間世瑩然都在靑玉壺從來酷暑不可避今夕涼生豈天意一笛吹銷萬里云主人髙歌客大醉客醉起舞逐我歌弗舞弗歌如老何覽秀亭詩南陽有絕勝城下百花洲謝公創危亭﹝紫微謝希深領郡日建此亭﹞屹在髙城頭盡覽洲中秀歷歷銷人憂作詩刻金石意垂千載休我來亭蚤壞何以待英遊試觀荊棘繁欲步瓦礫稠嗟嗟命良工美材肆爾求曰基復日構落成會中秋開樽揖明月席上皆應劉敏速疊唱和醺酣爭獻酬老子素不淺預玆年少儔九日重登臨涼空氛气收風來鴈聲度云去山色畱西郊有潭菊滿以金船浮雅爲君子壽物外眞悠悠過則與春期春時良更優熖熖眾卉明衮衮新泉流簫鼓動地喧羅綺傾城遊五馬不行樂州人爲之羞亭焉詎可廢願此多賢侯祠風師酬提刑趙學士見貽先王制禮經祠爲國大事孟春祭風師刺史敢有二齋戒升於壇拜手首至地所祈動以時生物得咸遂勿鼓江海濤害我舟檝利昊天六七月會有雷雨至愼無吹散去坐使百榖悴髙秋三五夕明月生天際乃可驅雲煙以喜萬人意願君入薫弦上副吾皇志阜財復解慍卽爲天下賜八使重古禮作詩歌祭義誠欲通神明非徒奬州吏賢哉推此心良以警有位依韻和安陸孫司諌見寄﹝甫﹞穰下故都今善藩沃衍千里多丰年孫公頃以淸淨化我來代之慚二天人物髙傳臥龍裏神仙近接弄珠川漢光舊烈山河在徘徊弔古良依然二十八將固不朽風雲一代皆忠賢我亦明時得君者出處十載功不前尙得州麾養衰疾優遊豈減居林泉因逢故人作宴喜琴樽風月夕不眠之翰詩來若金石重於我輩何其偏相其直道了無悔寧爭蠖屈與鵬騫送鄖鄕尉黃通少年好逸驥老者重安車爭先尙逐逐致逺貴徐徐勿言一尉卑千戶系慘舒外矜固不足內樂則有餘子遊與季路作邑寧欷歔五斗對萬鍾所問道何如依韻和襄陽王源叔龍圖見寄髙車赴南峴敝郊主東道風采喜一見布素情相好屈指四十秋於今歲寒保我起爲君壽善頌復善禱願盡杯中物薄言理可到君子貴有終功名非必早朝端卿大夫所尙賢而老世慮久乃周聖門深已造與君誓許國無忝於祖考潔如鳯食竹樂若魚在藻安得長相親時時一絕倒不忘平生期明月滿懷抱依韻答賈黯監丞賀雪今之刺史古諸侯孰敢不分天子憂自秋䢐冬渇雨雪旬奏空文慚轉郵得非郡國政未洽刺史閉合當自尢上賴天子仁且聖神龍奔走不俟求同云千里結雪意一夕密下誠如羞﹝俗有雪羞多夜落之語﹞曉來賞心江海上東望不見三神丘渾祛厲气發和气明年黍稷須盈疇煙郊空闊獵者健酒市暖熱沽人稠光精璨璨奪劍戟淸寒拂拂生衣裘鈴齋賀客有喜色飲酣歌作擊前籌常願帝力及南畝盡使風俗如東鄒誰言吾子靑春者意在生民先發謳依韻答提刑張太博嘗新醞南陽本佳處偶得作守臣地與汝墳近古來風化純當官一無術易易復循循長使下情達窮民奚不伸此外更何事優遊欵嘉賓時得一笑會恨無千日醇客有多聞者密法爲我陳自言此靈物盡心妙始臻非徒水泉潔大要曲糵均暄涼體四時日月周數旬其气芳以烈厥味和而辛涓涓滴小槽淸光能照人固可奉宗廟宜能格天神我姑酌金罍駐此席上珍況有百花洲水木長時新煙姿藏碧塢栁杪見朱闉兩兩鳬鴈侶依依江海瀕晚光倒晚影一川無一塵悠悠乘畫舸坦坦解朝紳綠陰承作蓋芳艸就爲茵引此杯中物獻酬交錯頻禮俗重三爵今乃不記巡大言出物表本性還天眞或落孟嘉帽或拋陶令巾吾非葛天氏誰爲劉伯倫大使達觀者與予日相親作詩美嘉會調髙繼無因但願天下樂一若樽前身長戴堯舜主盡作羲黃民耕田與鑿井熈熈千萬春寄題峴山羊公祠堂休哉羊叔子輔晉功勲大化行江漢間恩被疆埸外中國倚而安治爲天下最開府多英僚置酒每髙會徘徊臨峴首興言何慷慨此山自古有遊者千萬輩堙滅皆無聞空悲歲月邁公乎仁澤深風采獨不昧於今墮淚碑觀之益欽戴卓有王源叔文學偉當代借麾來襄陽髙懷極恬退山姿列云端江響拂天籟行樂何逍遙覽古忽感槪不見叔子祠蕪沒民疇內千金贖故基廟貌重營繪襄人復其祀水旱有攸賴太守一興善比戶皆歡快源叔政可歌又畱千載愛送河東提刑張太博憶守姑蘇日見君已驚人翩翩幕中畫落落席上珍彊記及敏力一一精如神洎余領西帥密與羌夏鄰君來貳邊郡表裏還相親有如得四支周旋衛其身予始按萬渠兵行百物陳而君主其事進退皆有倫羌酋八九百醉歌喜齗齗傳告以號令再拜罔不馴作城大順川扼敵來路津漢軍始屯集敵騎俄紛綸諸將稍畏怯偶語辭艱辛君躍匹馬去入險將死濵持檛畫禍福虎校靡不遵呼兵就畚鍤悅使咸忻忻晝夜戰且役城成未踰旬敵乃急攻我萬眾生煙塵蒼惶被矢石遁走無逡巡君馳奏闕下感慨動中宸是秋懷敏敗敵勢侵涇原天地正愁慘闗輔將迸奔腹心苟不守皮膚安得存予召蕃漢兵趨邠當北門諸將切切議謂宜守塞垣惟君力贊我咸鎬爲本根全師遂鼓進連城息驚喧果釋天子憂奬詔垂明恩予貳機衡重君掌食貨繁豈敢懈夙夜未嘗攄笑言今叨領南陽會君乘使軒攜手百花洲無時不開樽語論極今古情契及子孫气同若蘭芝聲應如篪塤浩歌忘物我劇飲無涼暄自問平生心此樂曽幾番一旦攺使節悤悤指並汾惜別固不忍贈行當有雲從來宿兵地北與敵境分長河出紫塞太行入靑雲天然作雄屏覽者懷忠勲行府在平陽山川秀氤氳堯民擊壤歌千古猶得聞君有經濟心潤以金石文攬轡問風俗坐堂精典墳此道日益大行行思致君依韻和提刑太博嘉雪南陽風俗常苦耕太守憂民敢不誠今秋與冬數月旱二麥無望愁編氓龍遁雲藏不肯起荒祠巫鼓徒轟轟昨宵天意驟回復繁陰一布飄寒英裁成片片盡六出化工造物何其精散亂狂飛若倚勢徘徊緩舞如含情千門競掃明月色萬木都拆寒梅英天上風流忽爾在人間險阻無不平因松偶作琴瑟調過竹徐聞環佩聲江天鳴鴈畏相失龍庭奔馬豪如驚丞相沙堤初踏練將軍紫髯渾綴瓔巖前饑殺嘯風虎海上凍死吞舟鯨我有髙樓擘云上雙瞳一開千里明羣閻逐去疫癘逺長逵壓下塵埃淸當知有年可坐致東臯父老休營營因招大使賞天瑞醉把羲黃向上評窮通得喪了無事莊老器宇何難並君起作歌我作和天地和气須充盈當年此樂不可得與雪對舞攄平生共君學取雪好處平施萬物如權衡送謝景初廷評宰余姚世徳踐甲科先賓客﹝先紫微俱登甲科廷評今又繼之﹞靑紫信可拾故鄕特榮輝髙門復樹立余姚二山下東南最名邑煙水萬人家熈熈自翔集又得賢大夫坐堂恩信敷春風爲君來綠波滿平湖乘興訪隠淪今逢賀老無文藻淩雲處定喜江山助未能同仙舟離樽少畱駐行行道不孤明月相隨去閱古堂詩中山天下重韓公玆鎭臨堂上繢昔賢閱古以儆今牧師六十人冠劍竦若林旣瞻古人像必求古人心彼或所存逺我將所得深仁與智可尙忠與義可欽吾愛古賢守馨徳神祗歆典法曽弗泥勸沮良自斟躋民在春臺熈熈樂不淫耕夫與樵子飽暖相謳吟王道自此始然後張薫琴吾愛古名將毅若武庫森其重如山安其靜如淵沈有令凜如霜有謀密如陰敵城一朝拔戎首萬里擒虎豹捲韜略鯨鯢投釡鬵皇威徹西海天馬來駸駸畱侯武侯者將相俱能任決勝神所啟受托天所諶披開日月光振起雷霆音九闗支一柱萬宇覆重衾前人何赫赫後人豈愔愔所以作此堂公意同堅金僕思寶元初叛羌弄千鐔王師生太平苦戰誠未禁赤子餵犬彘塞翁淚涔涔中原固爲辱天子動宸襟乃命公與僕聨使禦外侵歷歷革前獘拳拳掃妖祲二十四萬兵撫之若靑衿惟以人占天不問昴與參相彼形勝地指掌而蹄涔復我橫山疆限爾長河潯此得喉可扼彼宜肉就椹上前同定策姦謀俄獻琛梟巢不忍覆異日生凶禽僕已白髮翁量力欲投簮公方靑春期抱道當作霖四夷气須奪百代病可鍼河湟議始行漢唐功必尋復令千載下景仰如髙岑因賦閱古篇爲公廊廟箴南康軍江中落星寺長江萬里來古寺中流起如何天上星汩汩波濤裏●欽定四庫全書範文正集卷三﹝宋﹞範仲淹撰○律詩睢陽學捨書懷白雲無賴帝鄕遙漢苑誰人奏洞簫多難未應歌鳯鳥薄才猶可賦鷦鷯瓢思顏子心還樂琴遇鍾君恨卽銷但使斯文天未喪澗松何必怨山苗詠史五首陶唐氏純衣黃冕歷星辰白馬彤車一百春莫道茅茨無復見古今時有致堯人有虞氏成都成邑卽天開終踐堯基詠起哉但得四門元凱至九韶何必鳯皇來夏后氏景命還將伯益傳九川功大若爲遷謳歌終在吾君子豈是當時不讓賢商人履癸昆吾禍莫移應天重造帝王基子孫何事爲炮烙不念嘻吁祝网時周人斧鉞爲藩忍內侵商人塗炭柰何深不煩魚火明天意自有諸侯八百心次韻和劉夔判官對雪蔌蔌樓臺外新輝溢四遐雲中凋玉葉星際落楡花嶽色參差露松聲髣髴加風流裁賦苑淸苦讀書家霜女慚輕格蟾娥讓素華孤鴻迷鳥道萬馬憶龍沙淨拂王恭氅香滋陸羽茶載歌勞郢謝一奏待鍾牙幾處和梅賞何人爲鬢嗟含毫看不足詩社好生涯河朔吟太平燕趙許閒遊三十從知壯士羞敢話詩書爲上將猶憐仁義對諸侯子房帷幄方無事李牧耕桑合有秋民得袴襦兵得帥禦戎何必問嚴尢和黃總太博上知郡杜少卿萬石君賢再出麾猶龍川上五歌時九重執憲淸規在十鎭分憂白髮知環禁申威星拱極鈴齋舒嘯月侵帷金臺下客思何報願上中和樂職詩過太淸宮醜石危松半綠蘿函闗眞相玉嵯峨誰言仙道求難至自愧陰功積未多渺渺雲霞開絳節雝雝鸞鳯答空歌幾時身退瓊壇畔榮利匆匆柰老何寄余杭全安石段少連二從事分攜俱是佐髙牙兩地光塵自等差榮事日趨丞相府道情時過老君家雙鴻得侶知風便一鶴思鳴對露華早晚相將云漢外重爲龍友免天涯送江南運使張傳度支刑措東南始詔回重分邦計命欽哉於公已積充閭慶蕭相還施富國才十郡甘棠歌未歇一方流馬路初開啟心知有嘉謨在足亂雲霓憶帝臺堯廟千古如天日巍巍與善功禹終平洚水舜亦致薫風江海生靈外乾坤揖讓中鄕人不知此簫鼓謝年丰西溪見牡丹陽和不擇地海角亦逢春憶得上林色相看如故人寄秦州幕明化基寺丞同時辟命新中道攺絲綸滄海人歸楚淸風子在秦共居卿月下獨得將星鄰聳動軍前檄崢嶸席上珍烽煙邊信息金鼓武精神獵度天山雪歌逢隴樹春燕臺無限好西向自沾巾鵰鶚在秋天秋漢寥寥迥雄心肯木棲人間正揺落天外絕攀躋月兔精應喪陽烏影欲齊長河匹練小太華一拳低下眄羣毛遁橫過百鳥睽乘風俊未巳空闊玉闗西觀獵鷹犬一何驕霜明逺近郊鸞皇不觸网狐兔自充庖熠熠流鳴鏑紛紛過綠髾雄飛侵漢下殺气與云交翦棘爭探穴摧林競覆巢惟開三面者盛徳播弦匏鸚鵡堂上每云云金籠久受恩思山誠有意對主忍無言性比孤鸞潔聲殊百舌繁雲林如一去應喜謝朱門歸鴈稻粱畱不得一一起江天帶雪南離楚和春北入燕依依前伴侶歷歷舊山川木葉程猶逺梅花信可傳子規啼到曉鸚鵡鎖經年應羨冥冥者東風羽翼全靑郊靑郊鳴錦雉綠水漾金鱗願得郢中客共歌臺上春射陽湖渺渺指平湖煙波極望初縱橫皆釣者何處得嘉魚舟中珠彩耀前川歸來一扣舷微風不起浪明月自隨船寄歐靜秀才君歸一水遙魂斷木蘭橈賴有南軒竹淸風慰寂寥和韓布殿丞三首泛湖中平湖萬頃碧謝客一開顏待得臨淸夜徘徊載月還琴酒弦上萬古意樽中千日醇淸心向流水醉貌發陽春漁父日色滿滄波吾生樂事多何人獨醒者試聴濯纓歌送識上人遊金山寺空半簇樓臺紅塵安在哉山分江色破潮帶海聲來煙景諸鄰斷天光四望開疑師得仙去白日上蓬萊野色非煙亦非霧羃羃映樓臺白鳥忽點破夕陽還照開肯隨芳艸歇疑逐逺帆來誰謂山公意登髙醉始逥雜詠四首梓人一笑白雲鄕杞桂森森遇豫章聞道周公繩墨在天庭誰此議明堂有客藍田得意歸溪光冉冉白虹蜺玉人豈忍言環佩畱取天王尺二圭鏗鏗千古嶧山桐金石聲來造化中誰道元和無復致爲君堂上起薫風嶺上英英向日開帝鄕情態自徘徊如何一施陽春雨依舊無心歸去來書事呈韓布殿丞南宮曽薦牧之文失足徒勞忽十春天上雲龍期際會山中猿鶴愧因循無功豈不孤黃石有道何堪憶紫蒓少壯由來須努力篆銘鐘鼎古何人西溪書事卑棲曽未托椅梧敢議雄心萬里途蒙叟自當齊黒白子牟何必怨江湖秋天響亮頻聞鶴夜海朣朧每見珠一醉一吟疎懶甚溪人能信解嘲無得李四宗易書秋風海上憶神交江外書來慰寂寥松柏舊心當化石塤篪新韻似聞韶須期管鮑垂千古不學張陳負一朝三復荊州無限意王孫芳艸路遙遙歐伯起相訪海涯牢落若爲懷惟子相過未忍回勁艸不隨風偃去孤桐何意鳯飛來罇藏金醴遲遲進匣鎖云和特特開萬古功名有天命浩然攜手上春臺寄贈林逋處士唐虞重逸人束帛降何頻風俗因君厚文章至老淳玉田耕小隠金闕夢髙眞罷釣輪生蠧慵冠鑑積塵餌蓮攀鶴頂歌雪扣琴身墨妙靑囊祕丹靈綠髮新嶺霞明四望巖筍入諸鄰幾姓簮裾盛諸生禮樂循朝廷惟薦鶚鄕黨不傷麟弔古夫差國懷賢伍相津劇談來劍俠騰嘯駭山神有客瞻冥翼無端預薦紳未能忘帝力猶待補天均早晚功名外孤云可得親酬滕子京同年謝家風雅若爲酬散吏方耽海上游疎懶幾忘傳筆夢寂寥仍有負薪憂欲歌蘭雪歸眞隠敢向簮軒競急流如共茂先瞻气象莫言神物在南州贈余杭唐異處士名動公卿四十秋相逢仍作旅人遊靑山欲買難開口白髮思歸易滿頭厭入市廛如海燕可堪雲水屬江鷗故鄕知巳方都督千樹春濃種橘休﹝時胡侍郎守余杭﹞和沈書記同訪林處士山中宰相下巖扃靜接遊人笑傲行碧嶂淺深驕晚翠白雲舒捲看春晴煙潭共愛魚方樂樵爨誰欺鴈不鳴莫道隠君同徳少樽前長揖聖賢淸﹝原本看字作戲字﹞諸曁道中作林下提壺招客醉溪邊杜宇勸人歸可憐白酒靑山在不醉不歸多少非題翠峯院﹝範蠡舊宅﹞翠峯髙與白雲閒吾祖曽居水石間千載家風應未墜子孫還解愛靑山與人約訪林處士阻雨因寄閒約諸公扣隠扃江天風雨忽飄零方憐春滿王孫艸可忍雲遮處士星蕙帳未容登末席蘭舟無賴寄前汀湖山早晚逢晴霽重待尋仙入翠屏寄西湖林處士蕭索遶家云淸歌獨隠淪巢由不願仕堯舜豈遺人一水無涯靜羣峯滿眼春何當伴閒逸嘗酒過諸鄰越上聞子規夜入翠煙啼晝尋芳樹飛春山無限好猶道不如歸送李紘殿院赴闕二首寂寥門巷每相過親近賢人所得多今日九重天上去濉陽孤客柰愁何霜露丘園不忍違三年月日速如飛金門乍入應垂淚因掛朝衣憶彩衣送邢昻處士南遊落落崆峒一大儒四方心逸憶江湖東南賴有林君復萬里淸風去不孤送丁司理赴明州仙家枝葉令威孫南去司刑庇越民金闕道書微旨在獄多陰徳是眞人﹝道書謂升眞者皆須曽爲獄官﹞送鄞江竇尉片帆飛去若輕鴻一霎春潮過浙東王謝江山久蕭索子眞今爲起淸風送常熟錢尉姑蘇臺下水如藍天賜仙鄕奉旨甘梅淡栁黃春不淺王孫歸思滿江南試筆偶緣疎拙得天眞豈問前途屈與伸車馬縱能欺倦客江山猶可助騷人懶如叔夜書盈幾狂似淵明酒滿巾況有南窗姬易在此心那更起纎塵送眞元二上人歸吳中歸心不可奪千里故園春及見市朝事卻思江海人煙波方得伴松月定爲鄰願結虎溪社休休老此身寄題許州錢相公信美亭華構髙軒敞名湖一面分星辰居上相鼓吹燕中軍山色來嵩室風光徹汝墳杉篁涵晚翠蘭茝薦時薫坐嘯頻乘月歸懷幾望云迥臨黃霸俗逺味仲宣文萬戶方開國三階復致君斯亭比棠樹千載頌淸芬送何白節推宰晉原二首盛府兼名邑榮歸指故林多年望鄕淚萬里倚門心江館春寒薄山程晚翠深板輿迎侍日桃李正芳陰此行深惜別所喜是寧親祖帳千門曉鄕闗錦國春鳥歌疑勸酒山態似迎人我絕南陔望因兄淚滿巾送刁紡戶掾太常下第﹝時爲太常發解官﹞精鑑本非深英僚暫此沈火炎方試玉沙密偶遺金豈累靑雲器猶孤白雪音敢希蘇季子潛有激儀心憶杭州西湖長憶西湖勝鑑湖春波千頃綠如鋪吾皇不讓明皇美可賜疎狂賀老無寄林處士片心髙與月徘徊豈爲千鍾下釣臺猶笑白雲多事在等閒爲雨出山來依韻酬毋湜推官聖門非入室文陣敢爭盟不意棲雲閣何才隸月卿珍羣憐未至霄鶚引修程直捨有仙味祕庭無俗聲午陰宮樹綠宵刻禁鐘淸奉制歌三秀稱觴聴六英恩輝孤易感交結淡難成新髮鑑中攺舊山天際橫纓思漁父濯春伴隼旟行桃浪觀秦塞薫風省舜城幾多興廢迹重疊古今情進退思先覺蹉跎畏後生見詒如美衮欲報乏英瓊淨揖澄江練髙窺擢露莖復驚聞正始終仰輔登閎好勵圖南志翺翔覽四瀛送石曼卿河光嶽色過秦闗英气飄飄酒滿顏賈誼書成動西漢謝安人笑起東山亨途去覺雲天近舊隠回思水石閒此道聖朝如不墜疏封宜在立譚間送何涉秀才蜀道歸來萬里身上堂嘉慶動諸鄰賢良詔下先生起休向成都問卜人八月十四夜月光華豈不盛賞宴尙遲遲天意將圓夜人心待滿時已知千里共猶訝一分虧來夕如澄霽淸風不負期送吳安道學士知崇州一麾輕去奉蘭羞共惜淸賢豈易求筮易暗驚鳴鶴逺賦詩深望白駒畱古來經緯心皆曉閒處光陰髮半秋長孺之才同吏隠相寛頻上海邊樓﹝時聶長孺倅通判﹞謫守睦州作重父必重母正邦必正家一心回主意十口向天涯銅虎恩猶厚鱸魚味復佳聖明何以報沒齒願無邪赴桐廬郡淮上遇風三首聖宋非彊楚淸淮異汨羅平生仗忠信盡室任風波舟楫顚危甚蛟黿出沒多斜陽幸無事沽酒聴漁歌妻子休相咎勞生險自多商人豈有罪同我在風波一棹危於葉傍觀亦損神他時在平地無忽險中人送韓瀆殿院出守嶽陽仕宦自飄然君恩豈欲偏才歸劍門道忽上洞庭船墜絮傷春目舂濤廢夜眠嶽陽樓上月淸賞浩無邊出守桐廬道中十絕隴上帶經人金門齒諌臣雷霆日有犯始可報君親君恩泰山重爾命鴻毛輕一意懼千古敢懷妻子榮妻子屢牽衣出門投禍機寧知白日照猶得虎符歸分符江外去人笑似騷人不道鱸魚美還堪養病身有病甘長廢無機苦直言江山藏拙好何敢望天閽天閽變化地所好必眞龍軻意正迂闊悠然輕萬鍾萬鍾誰不慕意气滿堂金必若枉此道傷哉非素心素心愛雲水此日東南行笑解塵纓處滄浪無限淸滄浪淸可愛白鳥鑑中飛不信有京洛風塵化客衣風塵日已逺郡枕子陵溪始見神龜樂優優尾在泥蕭灑桐廬郡十絕蕭灑桐廬郡烏龍山靄中使君無一事心共白雲空蕭灑桐廬郡開軒卽解顏勞生一何幸日日面靑山蕭灑桐廬郡全家長道情不聞歌舞事遶捨石泉聲﹝烏龍山泉實過公署﹞蕭灑桐廬郡公餘午睡濃人生安樂處誰復問千鍾蕭灑桐廬郡家家竹隠泉令人思杜牧無處不潺湲蕭灑桐廬郡春山半是茶新雷還好事驚起雨前芽蕭灑桐廬郡千家起畫樓相呼采蓮去笑上木蘭舟蕭灑桐廬郡淸潭百丈餘釣翁應有道所得是嘉魚﹝此郡魚少而嘉﹞蕭灑桐廬郡身閒性亦靈降眞香一炷欲老悟黃庭蕭灑桐廬郡嚴陵舊釣臺江山如不勝光武肯教來新定感興五首數仞黃堂上題名僅百賢孤髙宋開府千載可拳拳山水眞名郡恩多補諌官中間好田錫風月亦盤桓風物皆堪喜民靈獨可哀稀逢賢太守多是謫官來去國三千里風波豈不賒回思洞庭險無限勝長沙江上多嘉客淸歌進白醪靈均良可笑終日著離騷遊烏龍山寺髙嵐指天近逺澑出山遲萬事不到處白雲無盡時異花啼鳥樂靈艸隠人知信是棲眞地林僧半雪眉江幹閒望江幹日淸曠寓目一搘笻落葉信流水歸云識舊峯蘭蓀誰共采鳬鴈自相從莫愛蘋風起波來千萬重和章岷推官同登承天寺竹閣僧閣倚寒竹幽襟聊一開淸風曽未足明月可重來晚意煙垂艸秋姿露滴苔佳賓何以佇云瑟與霞杯齋中偶書狂愚多苦口幽逺獨甘心言路有餘責權門無去音忘憂曽扣易思古卽援琴此意誰相和寥寥鶴在陰畱題江秀才舊居結舍近滄洲江山不外求我來明月夜更得主人畱依韻酬周騤太博同年孰敢先懷富貴圖良時須惜幾嗟吁眾心可致巍巍主上意思平兩兩符不稱內朝裨耳目多慚外補救皮膚子陵灘畔觀漁釣無限殘陽媚綠蒲依韻答胡侍郎見寄千年風采逢明主一寸襟靈慕昔賢待看朝廷興禮讓天衢何敢鬭先鞭桐廬郡齋書事千峯秀處白雲驕吏隠云邊豈待招數仞堂髙誰富貴一枝巢隠自逍遙杯中好物閒宜進林下幽人靜可邀莫道官淸無歲計滿山芝朮長靈苖畱題方漧處士舊居某景佑初典桐廬郡有七里瀨子陵之釣臺在而乃以從事章岷往構堂而祠之召會稽僧悅躬圖其像於堂洎移守姑蘇道出其下登臨徘徊見東嶽絕碧白雲徐生云方漧處士之舊隠遂訪焉其家子孫尙多儒服有楷者新策名而歸因畱二十八言又圖處士像於嚴堂之東壁楷請刋詩於其左風雅先生舊隠存子陵臺下白雲村唐朝三百年冠蓋誰聚詩書到逺孫﹝時裔孫楷登進士科﹞●欽定四庫全書範文正集卷四﹝宋﹞範仲淹撰○律詩依韻酬章推官見贈姑蘇從古號繁華卻戀巖邊與水涯重入白雲尋釣瀨更隨明月宿詩家山人驚戴烏紗出溪女笑偎紅杏遮來蚤又拋泉石去範茫榮利一吁嗟蘇州十詠泰伯廟至徳本無名宣尼一此評能將天下讓知有聖人生南國奔方逺西山道始亨英靈豈不在千古碧江橫木蘭堂堂上列歌鐘多慚不如古卻羨木蘭花曽見霓裳舞﹝白樂天爲蘇州刺史嘗教此舞﹞洞庭山吳山無此秀乘暇一遊之萬頃湖光裏千家橘熟時平看月上早逺覺鳥歸遲近古誰眞賞白雲應得知虎丘山昔見虎耽耽今爲佛子巖云寒不出寺劍靜未離潭幽步蘿垂徑髙禪雪閉庵吳都十萬戶煙瓦亙西南閶門吳門聳閶闔迎送毎躋攀一水帝鄕路片雲師子山落鴻漁釣外斜栁別離間白傅歸休處盤桓幾厚顏靈巖寺﹝吳王之離宮也下臨太湖﹞古來興廢一愁人白髮僧歸掩寺門越相煙波空去鴈吳王宮闕半啼猿春風似舊花猶笑往事多遺石不言惟有延陵逃遁去淸名髙節滿乾坤太湖有浪卽山髙無風還練靜秋宵誰與期月華三萬頃伍相廟胥也應無憾至哉忠孝門生能酬楚怨死可報吳恩直气海濤在片心江月存悠悠當日者千載秪慚魂觀風樓髙壓郡西城觀風不浪名山川千里色語笑萬家聲碧寺煙中靜紅橋栁際明登臨豈劉白滿目見詩情南園西施臺下見名園百艸千花特地繁欲問吳王當日事後來桃李若爲言依韻奉酬晏尙書見寄徽音來景亳盛事聳吳鄕上象三臺照髙文五色章純如登樂府淵若測天潢寒谷春重煦幽宮艸特芳感知心似血思報鬢成霜新定慚無恵姑蘇惜未康堯湯餘水旱劉白舊風光北闕云霓逺南園橘柚荒願聞歌畫一敢議賦長楊碌碌嘲須解循循教弗忘迹甘榮路外情寄聖門傍幾托爲魚夢江湖尙渺茫又用前韻謝晏尙書以近著示及祖述賢人業何因降互鄕周公舊才美夫子近文章逸气彌衝斗雄源甚決潢月中靈桂老春外寶芝芳逺似天無翳淸如塞有霜日星圖舜禹金石頌成康﹝謂眞廟神禦頌也﹞渦曲風騷盛﹝謂遊渦之作也﹞營丘學校光﹝謂靑社州學記也﹞至精含變化大手鑿洪荒崧嶽詞欺甫甘泉價掩揚滿朝當諷誦終古豈遺忘恍若探龍際森疑履虎傍半生遊此道觀海特茫茫陳質殿丞挽歌詞賢者逝如斯皇天豈易知眾人皆墮淚君子欲安碑幾世傳淸白滿鄕稱孝慈賢哉生令嗣遺秀在蘭芝送僧文光一品山前識迢迢三十春多慚畫戟裏重見白雲人依韻酬府判龎醇之見寄二十年前已定交而今鵬鷃各逍遙但能賈傅親前席何必蕭生意本朝直節羨君如指佞孤根憐我異淩霄﹝淩霄花名生且有托﹞莫將富貴移平昔彼此淸心髮半凋依韻酬吳安道學士見寄聖君賢相正彌綸諌諍臣微敢徇身但得葵心長向日何妨騖足未離塵豈辭雲水三千里猶濟瘡痍十萬民宴坐黃堂愧無限隴頭元是帶經人依韻酬吳春卿二首﹝來章有鶴羸松冷之句因以松鶴命題以答之﹞鶴

華亭孤立病時身終日徘徊向海濵露掌思髙還警夜芝田音斷欲傷春千年靈气何求藥八變奇姿已過人莫厭在陰猶寡和九臯非晚見精神松

亭亭百尺棟梁身寂寞云根與澗濵寒冒雪霜寧是病靜期風月不須春蕭蕭逺韻和於樂密密淸陰意在人髙節直心時勿伐千秋爲石乃知神應制賞花釣魚萬彚嘉亨日皇心豫宴辰華林新濯雨靈沼正涵春帝幄紛仙蘤天鉤擲錦鱗洋洋頒睿唱賡頌浹簪紳過余杭白塔寺登臨江上寺遷客特依依逺水欲無際孤舟曽未歸亂峯藏好處幽鷺得閒飛多少天眞趣遙心結翠微西湖筵上贈胡侍郎官秩文昌貴功名信史褒朝廷三老重鄕黨二疏髙涯業盡圖籍子孫皆俊髦西湖天下絕今日盛遊遨江城對月南國風波逺東門冠蓋回多情是明月相逐過江來送向綜國博通判桂州通籍三公後監州五嶺深欲知明主意將慰逺人心歲計多藏藥舟行不廢琴歸書淸白最寧問槖中金芝山寺樓殿觀崔嵬靈芝安在哉雲飛過江去花落入城來得食鴉朝聚聞經虎夜回偶臨西閣望五老夕陽開升上人碧雲軒愛此詩家好幽軒絕世紛澄宵半牀月淡曉數峯云逺意經年就微吟並捨聞只應虛靜處所得自蘭芬郡齋卽事三出專城鬢似絲齋中蕭灑過﹝一作勝﹞禪師近疎歌酒緣多病不負靑山賴有詩半雨黃花秋賞健一江明月夜歸遲世間榮辱何須道塞上衰翁也自知同年魏介之會上作寒苦同登甲乙科天涯相對合如何心存闕下還憂畏身在樽前且笑歌閒上碧江遊畫鷁醉畱紅袖舞鳴鼉與君今日眞良會自信麤官樂事多依韻酬黃灝秀才再貶鄱川信不才子規相愛勸歸來客心但感江山助天意難期日月回白雪孤琴彌冷淡浮雲雙闕自崔嵬南方歲宴猶能樂醉盡黃花見早梅贈鍾道士﹝曽舉進士﹞人間無復動機心掛了儒冠歲已深惟有詩家風味在一壇松月伴秋吟道士程用之爲余傳神因題貌古神疎畫本難因師心妙發毫端無功可上淩雲閣畱取雲山靜處看送魏介之江西提點旌旗如火浪如鷗一路春城次第遊江上髙樓欲千尺便從今日望歸舟遊廬山作五老閒遊倚舳艫碧梯嵐徑好程途雲開瀑影千門掛雨過松黃十里鋪客愛往來何所得僧言榮辱此間無從今愈識逍遙旨一聴升沈造化鑪瀑布迥與眾流異發源髙更孤下山猶直在到海得淸無勢鬥蛟龍惡聲吹雨雹麤晚來云一色詩句自成圖贈廣宣大師憶昔同遊紫閣云別來三十二回春白頭相見雙林下猶是淸朝未退人移丹陽郡先遊茅山作丹陽太守意何如先謁茅卿始下車竭節事君三黜後収心奉道五旬初偶尋靈艸逢芝圃欲扣眞闗借玉書不更從人問通塞天教吏隠接山居贈茅山張道者有客生平愛白雲無端年老尙紅塵只應金簡名猶在得見仙巖種玉人京口卽事突兀立孤城詩中別有情地深江底過日大海心生甘露樓臺古金山气象淸六朝人薄命不見此升平懷慶朔堂慶朔堂前花自栽便移官去未曽開年年憶著成離恨只托淸風管勾來﹝拾遺勾作幹﹞依韻酬葉道卿中秋對月二首天遣今宵無寸云故開秋碧掛冰輪詩人不悔衣沾露爲惜淸光豈易親孤光千里與君逢最愛無雲四望通處處樓臺競歌宴的能愛月幾人同贈葉少卿退也天之道東南事了人風波拋舊路花月伴閒身湖外扁舟逺門中駟馬新心從今日泰家似昔時貧見子登西掖攜孫過北鄰白雲髙閣曙淥水後池春樽酒呼前輩鑪香扣上眞只應陰徳在八十富精神依韻答梁堅運判見寄蔽野旌旗色滿山笳吹聲功名早晚就裴度亦書生城大順回道中作三月二十七羌山始見花將軍了邊事春老未還家依韻和延安龎龍圖栁湖種栁穿湖後延安盛可遊逺懷忘澤國眞賞卽瀛洲江景來秦塞風情屬庾樓劉琨增坐嘯王粲乍銷憂秀發千絲墮光揺匹練柔雙雙翔乳燕兩兩睡馴鷗折翠贈歸客濯淸招隠流宴回銀燭夜吟度玉闗秋勝處千場醉勞生萬事浮王公多雅故﹝某與龍圖公同年復爲延安交政﹞思去共仙舟和延安龎龍圖寄嶽陽滕同年優遊滕太守郡枕洞庭邊幾處雲藏寺千家月在船疎鴻秋浦外長笛晚樓前旋撥醅頭酒新炰縮項鯿宦情須淡薄詩意定連綿迥是偸安地仍當飽事年只應天下樂無出日髙眠豈信憂邊處干戈隔一川﹝時宣撫岢嵐軍﹞與張燾太博行忻代間因話江山作數年風土塞門行說著江山意暫淸求取罷兵南國去滿樓蒼翠是平生過長安醉別資政鄭侍郎鄕闗交復親把酒且逡巡共上靑雲路相看白髮人有爲須報國無事卽頥神故素幾云在風音莫厭頻依韻酬光化李簡夫屯田老來難得舊交遊莫嘆樽前兩鬢秋少日苦辛名共立晚年恬退語相投龔黃政事聊牽彊元白鄰封且唱酬附郭田園能置否與君乘健早歸休依韻酬太傅張相公見贈出處曽無致主功南陽爲守地猶雄醉醒往日慚漁父得失今朝賀塞翁七里河邊歸帶月百花洲上嘯生風臥龍鄕曲多賢達願預逍遙九老中依韻酬益利鈐轄馬端左藏濫登淸顯遇公朝豈有才謀可致堯拙守自慚成木彊宦遊誰嘆僅蓬飄醉來多謝提壺勸歸去寧煩杜宇招好樂當年開口笑此心無事愧重霄依韻酬邠州通判王稷太博南豳日日接英標公外追隨豈待招惡勸酒時圖共醉痛贏棊處肯相饒一拋言笑如何遣頻得音書似不遙獨上西樓爲君久滿城明月會云銷依韻酬李光化見寄南陽偃息養衰顏天暖風和近楚闗欲少禍時當止足得無權處始安閒心憐好鳥來幽院目送微云過別山此景此情聊自慰是非何極任循環寄安素髙處士吏隠南陽味日新幕中文雅盡交賓滿軒明月淸譚夜共憶詩書萬卷人酬李光化見寄二首交親莫笑出麾頻不任纎機只任眞逺護玉關猶竭力入陪金鉉敢周身素心直擬圭無玷晚節當如竹有筠道本逍遙惟所適吾生何用蠖求伸萬里承平堯舜風使君尺素半空空庭中無事吏歸早野外有歌民意丰石鼎鬥茶浮乳白海螺行酒灎﹝上聲﹞紅宴堂未盡嘉賓興移下秋光月色中依韻酬李光化敍懷列宿専城且自娛淸名善最卽前途江山樂國誠難會風月詩家的不辜未必晚成輸早達好將髙笑代長吁公餘更勵經邦業思爲淸朝贊禹謨和李光化秋詠四首曉

墻外轆轤響樓前河漢攲曙光和月色猶記早朝時晝

日色淸如照前林葉未零海東新隼至一點在靑冥晚

晚色動邊思去年猶未歸戍樓人已冷目斷望徵衣夜

春色人皆醉秋光獨不眠君看明月下何似落花前送黃灝員外三十餘年交舊心相逢那復議升沈卑飛塵土味誠薄達宦風波憂更深自古榮華渾一夢實時歡笑敵千金追陪未久還離索早晚軒車重見尋和並州大資政鄭侍郎秋晚書事太原兵重壓彊吳莫對秋風憶鱠鱸萬里天聲揚紫塞十年人望在黃樞定應松柏心無攺自信雲龍道不孤應笑病夫何所補獨能安坐養桑楡和提刑趙學士探梅三絕蕭條臈後復春前雪壓霜欺未放妍昨日倚欄枝上看似畱芳意入新年靜映寒林晚未芳人人欲看壽陽妝玉顏須傍韶春笑莫斗嚴風與惡霜百花爭早孰過梅天與芳時豈待催莫惜黃金置淸賞來年春色爲君開和太傅鄧公歸遊武當見寄三提相印代天工鄧國歸來耀本封此日神仙丁令鶴幾年霖雨武侯龍酬恩定得祠黃石談道須期會赤松莫慮故鄕陵谷變武當依舊碧重重卽席呈太傅相公鳯池三入冠臺躔致了升平一品閒白傅歌詩傳海外晉公桃李滿人間上都云逺經時別故國春濃幾度還太史占天應有奏壽星光彩近南山紀送太傅相公歸闕搢紳誰敢望差肩獨向昌期協半千首會雲龍遊少海親扶日月上中天碧油兩就元戎鎭黃閣三提冢宰權坐致唐虞成大化退居師傅養髙年閒披丹訣開鑪竈醉度淸歌被管弦同牓幾人登將相滿朝今日羨神仙松楸薙艸思純孝里巷揮金過昔賢歸赴誕辰知兌說輕安拜舞壽觴前依韻和提刑張太傅寄梅數枝梅寄寂寥人多謝韶華次第均穰下此花畱未發待君同賞後池春又和賞梅故人爲使富天才相與抽毫賦早梅气艷未勞橫玉笛風光先合倒金罍隴頭欲寄交情逺林下初逢病眼開必若和羮有遺味花王應亦命公臺依韻答王源叔憶百花洲見寄芳洲名冠古南都最惜塵埃一點無樓閣春深來海燕池塘人靜下仙鳬花情栁意憑誰問月彩波光豈易圖漢上山公發新詠許昌何必詫申湖﹝申或作西﹞獻百花洲圖上陳州晏相公穰下勝遊少此洲聊入詩百花爭窈窕一水自漣漪潔白憐翹鷺優遊羨戲龜闌干紅屈曲亭宇碧參差倒影澄波底橫煙落照時月明魚競躍春靜栁閒垂萬竹排霜仗千荷捲翠旗菊分潭上近﹝菊花潭在郡之西郊因有菊門復有菊潭鎭近取菊植於洲中洲有髙臺遂命之曰菊臺﹞梅比漢南遲﹝京洛而南至鄧始有梅焉梅比襄陽又晚一月﹞岸鵲依人喜汀鷗不我疑彩絲穿石節﹝襄鄧間舊俗正月二十二日士女遊河取小石通中者用彩絲穿之帶以爲祥﹞羅襪踏靑期素髮頻來醉滄浪減去思步隨芳艸逺歌逐畫船移繪寫求眞賞緘藏獻已知相君那肯愛家有鳯皇池依韻答靑州富資政見寄樞府當年日贊襄隠然一柱在明堂親逢英主開前席力與皇家正舊章直道豈求安富貴純誠惟欲助淸光龔黃政事追千載齊魯風謡及萬箱偉望能令中國重奇謀曽壓北方彊故人待看調元後乞取優遊老洛陽依韻答並州鄭大資政見寄制節重並汾淹畱又見春年髙成國老道在樂天眞風韻應如舊精明迥絕倫致君心未展寧是式微人過陳州上晏相公曩由淸舉玉宸知今覺光榮冠一時曽入黃扉陪國論重求絳帳就師資談文講道渾無倦養浩存眞絕不衰獨媿鑄顏恩未報捧觴爲壽獻聲詩和運使舍人觀潮二首何處潮偏盛錢唐無與儔誰能問天意獨此見濤頭海浦吞來盡江城打欲浮勢雄驅島嶼聲怒戰貔貅萬疊云才起千尋練不收長風方破浪一气自橫秋髙岸驚先裂羣源怯倒流騰淩大鯤化浩蕩六鰲遊北客觀猶懼吳兒弄弗憂子胥忠義者無覆巨川舟把酒問東溟潮從何代生寧非天吐納長逐月虧盈暴怒中秋勢雄豪半夜聲堂堂云陣合屹屹雪山行海面雷霆聚江心瀑布橫巨防連地震羣檝望風迎踴若蛟龍鬥奔如雨雹驚來知千古信回見百川平破浪功難敵驅山力可並伍胥神不泯憑此發威名依韻和蘇州蔣宻學余杭偶得借麾來山態云情病眼開此樂無涯誰可共詩仙今日在蘇臺﹝白樂天謂韋蘇州爲詩仙﹞依韻和孫之翰對雪江幹往往臘不雪今喜紛紛才孟冬乃知王澤寖及逺益明天意先在農有年預可慰四海大瑞且當聞九重況此湖山滿淸思與君交唱若爲慵依韻和並州鄭宣徽見寄二首錢唐作守不爲輕況是全家住翠屏名品久參卿士月部封全屬鬥牛星仁君未報頭先白故老相看眼倍靑最愛湖山淸絕處晚來雲破雨初停西湖載客恣遊從湖上參差半佛宮回顧隙駒曽不息沈思樽酒可教空層臺累榭皆淸曠萬戶千門盡鬱蔥向此行春無限樂卻慚何道繼文翁依韻答蔣密學見寄東南爲守慰衰顏憂事渾祛樂事還鼓吹夜歸湖上月樓臺晴望海中山奮飛每羨冥鴻逺馳騁那慚老驥閒此日共君方偃息是非榮辱任循環依韻和同年朱兵部王賓客交贈之什鶴禁蘭宮達了身髙居南闕重爲鄰西園冠蓋時時會北海樽罍日日親共棄榮華拋世態同歸淸靜復天眞一如劉白東都下更得裴公作主人登表海樓一帶林巒秀復奇每來憑檻卽開眉好山深會詩人意畱得夕陽無限時石子澗二首鑿開奇勝翠微間車騎笙歌暮未還彥國才如謝安石他時卽此是東山飛泉落處滿潭雷一道蒼然石壁開故老相傳應可信此山雲出雨須來依韻答韓侍禦𨿽叨世契與鄰藩東道瞻風禦史尊鄭館昔時延下客﹝予執捲時卽遊端公之門﹞於家今日見髙門﹝端公之先君嘗作金陵獄椽﹞我居方面榮爲懼君向臺端直且溫彼此中懷蘊金石不須銷黯動離魂謝栁太博恵鶴新詩遺鶴指眞經對此仙標詎敢輕萬里華亭思去伴千年遼海識歸程雞羣與處曽非辱鵬路將翔孰謂榮獨愛九臯嘹唳好聲聲天地謂之淸知府孫學士見示和終南監宮太保道懷五首因以綴篇玉皇近侍請修眞賜得南山十里云樽有聖賢聊自慰鼎多龍虎復誰分謝家山色朝晡見陶隠松風寤寐聞萬物已齊無一事獨醒惟笑眾醺醺要路拋來自寡尢髙懷捲去白雲収玉緣祕寶須藏密蘭爲奇香卻在幽仙骨豈曽移靜節帝心終是竭嘉猷紅霞綠竹忘機地未免天家下詔求漢陂髙興自飄飄何必天臺渡石橋潭上藥靈多餌菊林間詩逸半書蕉勤歌蘭佩招逋隠懶事塵纓逐宷僚客有赤松盟約在異時猿鶴不相遼瑤壇日月靜中長詩思時時逸謝塘神枕自成仙島夢朝衣猶有禦鑪香三元祕簡侵星奏五嶺靈芽待雪甞金闕九重畱不住髙風何處是嚴光門外煙嵐紫閣橫九衢風土更何情籬邊醉傲淵明飲隴上歌隨桀溺耕三樂放懷千古重萬鍾回首一毫輕鵬鷦共適逍遙理誰復人間問不平贈方秀才﹝楷﹞贈方秀才髙尙繼先君嵓居與俗分有泉皆潄石無地不生云鄰里多垂釣兒孫半屬文幽蘭在深處終日自淸芬依韻和龎殿院見寄吳門歉歲減繁華蕭索專城未足誇栁色向秋迎使館水聲終夜救田車丘山在負思朝寄毫髮經心愧道家不似桐廬人事少子陵臺畔樂無涯楷●欽定四庫全書範文正集卷五﹝宋﹞範仲淹撰○義易義幹上干下內外中正聖人之徳位乎天之時也徳內也位外也九二君之徳九五君之位成徳於其內充位於其外聖人之徳居乎誠而不遷有時捨之義故曰見龍在田徳昭於中故曰利見大人天下文明君徳也聖人之位行乎道而不息有時乘之義故曰飛龍在天位正於上故曰利見大人乃位乎天徳於是乎位矣或者泥於六位之序止以五爲君曽不思始畫八卦三陽爲幹君之象也豈俟於五乎三陰爲坤臣之象也豈俟於四乎震爲長子豈俟重其卦而始見於長子乎明夫幹君之象旣重其卦則有內外之分九二居乎內徳也九五居乎外位也餘爻則從其進退安危之會而言之非必自下而上次而成之也如卦言六龍而九三不言龍而言君子蓋龍無乘剛之義則以君子言之隨義而發非必執六龍之象也故曰易無體而聖人之言豈凝滯於斯乎鹹陰進而陽降﹝兌陰卦艮陽卦﹞上下交感之時也與泰卦近焉﹝泰卦天地交而萬物通咸卦天地感而萬物化生﹞然則泰卦三陰進於上三陽降於下極於交而泰矣故曰萬物通鹹卦陰進而未盡達也陽降而未盡下也﹝下卦猶有二陰上卦猶有二陽﹞感而未至於泰矣故曰萬物生而猶未通也聖人感人心而天下和平是感之無窮而能至乎泰者也感而不至其道乃消故至騰口薄可知也恆陽動陰順剛上柔下﹝震陽也剛動於上巽陰也柔順於下﹞上下各得其常之時也天尊地卑道之常矣君處上臣處下理之常矣﹝上陽卦天與君之道也下陰卦地與臣之道也﹞男在外女在內義之常矣﹝震爲長男巽爲長女﹞天地君臣男女各得其正常莫大焉諸卦多以有應爲吉此卦六爻皆應而爻無元吉者何也夫吉於應者相求以濟之時也常者上下各得其所之時矣故以剛柔皆應爲常而不以獲應爲吉是以士之常也在於已不在於人諸侯之常也在於政不在於鄰天子之常也在於道不在於權故曰聖人久於其道而天下化成堯舜爲仁終身而已矣其知常也哉遁陰進陽退﹝二陰進之於內四陽退之於外﹞柔佞入而剛正出君子遁去之時也夫柔勝於剛則小人制君子矣辱可逃乎柔未勝剛則君子辱可逺也未見制於小人焉此卦二陰而四陽柔未勝剛小人始浸而長也君子知吉之先辧禍之萌思逺其時也可不遁乎故遁之爲義尙乎逺也是以最在內者有遁尾之危最在外者有肥遁之利子曰知幾其神始可與言遁也已矣大壯剛以震而陰摧﹝內剛外震二陰剝焉﹞君子威而小人黜政令剛嚴之時也陽於陰爲大也陽進陰退大者壯而小者喪矣夫雷在天上萬物以震威行天下萬邦以恐天地之壯見乎雷聖人之壯見乎威壯而不節於天下暴矣壯其喪矣是以君子非禮弗履以保其壯也故九二九四以陽居陰體剛而處巽乃復獲乎貞吉餘爻皆不克全其壯也已晉順而上行奉於文明﹝坤順也離明也﹞君子嘉遇顯進之時也夫上無文明賢斯遁矣今文明麗於上君子可不進乎其進也柔順內融﹝內卦坤也有柔順之義﹞則上不拒其逼矣故曰晝日三接也英華外著﹝外卦文明有英華之徳﹞則眾不疑其行矣故曰君子以自昭明徳蓋明出地上如日之升君子當其象也豈復昧哉其伊尹之時歟明夷陰上明下其義病矣火入地中其光翕矣蔽賢傷善之時也夫文明在上則賢者遂進文明在下則善人用傷其商之末世耶君子用晦然後免於其難然則文王其不用晦乎何以嘗幽之耶文王蓋有國焉徳加於人晦之難也故以文明入於難終以柔順而出矣箕子𨿽無政焉而最近於闇故自辱其身以晦其道然後乃免故文明在下難哉聖賢其猶病諸變斯時者惟九三乎得其大首其湯武之事歟家人陽正於外﹝謂五也﹞陰正於內﹝其二也﹞陰陽正而男女得位君子理家之時也明乎其內禮則著焉﹝內卦明也﹞順乎其外孝悌形焉卦也﹝外卦順也﹞禮則著而家道正孝悌形而家道成成必正也正必成也聖人將成其國必正其家一人之家正然後天下之家正天下之家正然後孝悌大興焉何不定之有故曰刑於寡妻以禦於家邦然則正家者貴閒其初也故初九有悔閒得其道乃首得悔亡至於九五王假有家則天下化成故勿卹而吉也睽火炎澤潤其性不同炎從上潤從下其道違而不接物情睽異之時也陰陽不接而天地睽日月不接而晝夜睽禮義不接而男女睽君臣不接而上下睽情類不接而萬物睽夫然則天地萬物之理從何而亨乎故睽之時義不可久也必變而通之合睽以成其化天地睽也而陰陽合焉﹝其禮睽其義合﹞晝夜睽也而日月交焉男女睽也而禮義成焉上下睽也而君臣會焉萬物睽也而情類聚焉夫未合之時體乖志疑動虞蹇難求援而濟者也故其爻皆以有援免至於上九睽極而通則說弧遇雨羣疑亡也蹇止於險中險難在前未可進之時也觀其名與屯卦近焉﹝屯亦難也﹞中險難在前未可進之時也觀其名與屯卦近焉然則屯已動乎險中難可圖也蹇猶止乎險中難未可犯也惟二爲王臣屯亦難也﹝得位應五﹞君在險中而與已應始可匪躬而往焉餘皆往蹇而弗濟君子藏器於身待時而動其庶幾乎解動乎險外出險散否之時也小人爲險君子乃否小人旣退君子乃振故六五象曰君子有解小人退也是故天地否散雷雨並興聖賢否散慶施遂行武王發粟散財其有解之時也矣損山澤通气﹝艮爲山兌爲澤﹞其潤上行取下資上之時也夫陽實也陰虛也下卦二陽上卦二陰取陽資陰以實益虛者也虛者反實則實者反虛矣然則下者上之本本固則邦寧今務於取下乃傷其本矣危之道也損之有時民猶說也﹝兌爲說﹞損之無時澤將竭焉﹝兌爲澤﹞故曰川竭必山崩此之象也無他下涸而上枯也百姓不足君孰與足其斯之謂歟益剛來而助柔損有餘而補不足﹝上卦陽多故曰有餘下卦陽少故曰不足﹞自上恵下之時也天道下濟品物咸亨聖人下濟萬國咸寧益之爲道大矣哉然則益上曰損損上曰益者何也夫益上則損下損下則傷其本也是故謂之損損上則益下益下則固其本也是故謂之益本斯固矣幹斯茂矣源斯深矣流斯長矣下之益上則利有竭焉上之益下則因其利而利之何竭之有焉是故木以動也﹝上木下動﹞涉大川而無患雷風與也﹝上風下雷﹞興萬物而無疆明益之道何往而不利哉夬一陰處髙而羣陽伐之以大制小以正黜邪之時也時皆剛正柔佞豈得而據乎夫君子道微之時法令常密而或失之者何也內有小人也小人道微之時法令常顯而無忌者何也內皆君子也此卦一柔而乘五剛危可知矣五剛而決一陰易可知矣故揚於王庭而不忌賞罰明行之際歟舜舉八元而去四凶此其時矣萃澤處於地﹝兌爲澤坤爲地﹞其流集矣上說下順其義親矣物情和聚之時也上以說臨下下以順奉上上下莫不聚乎天地亨而萬物以類聚大人亨而天下以義聚觀其所聚而天地萬物之情可見矣彖言剛中而應者取其上下相應以成萃聚之義而已若夫萃天下者豈私其應哉必也以虛受人然後能萃其天下故九五以大人之位而匪孚者以其應之於一不能盡天下之誠惜哉無私則至矣升地中生木其道上行君子位以徳升之時也夫髙以下爲基木始生於地中其舉逺矣聖人日躋其徳而至於大寶賢者日崇其業而至於公圭以順而升物不距矣故爻無凶咎初則大吉二則有喜三則無疑四則用亨五則貞吉惟上六極而猶升則爲冥昧若能知其消息猶可爲利故曰冥升利於不息之貞困水在澤下澤方竭焉其道不加於物君子困窮之時也夫水者浸於外而後施於物今伏於其內何施之有是則川澤竭而伏其流君子困而隠其道困於險而不攺其說﹝坎險也兌說也﹞其惟君子乎能固窮而樂道哉苟不安其困欲尙口而去之窮斯甚矣知此時者捲而懷之極然後反其困必亨故曰困亨夫子之於陳蔡也豈其憂乎井木爲泉之底井道治而其施外彰君子居徳遷恵之時也夫井居其地而不可攺其泉之出也無所不利君子居於徳而不可移其恵之遷也無所不仁惟井也施之而不窮存之而不溢惟徳也常施於人而不見其虧獨善於身而不見其餘故曰井徳之地不其然乎革火水相薄變在其中聖人行權革易之時也夫澤有水則得其宜今澤有火是反其常矣天下無道聖人革之以反常之權然而反常之權天下何由而從之以其內文明而外說也﹝內卦文明外卦兌說﹞以此之文明易彼之昏亂以天下之說易四海之怨以至仁易不仁以有道易無道此所以反常而天下聴矣其湯武之作耶苟道徳不去𨿽湯武日生當爲天下之助何反常之有焉鼎以木順火鼎始用焉聖人開基立器之時也夫天下無道聖人革之天下旣革而制作興制作興而立成器立成器而鼎莫先焉故取鼎爲義表時之新也湯武正位然後攺正朔變服章更器用以新天下之務其此之時歟故曰革去故而鼎取新聖人之新爲天下也夫何盛焉莫盛乎享上帝而養聖賢也享上帝而天下順養聖賢而天下治不亦盛乎震雷相從而興威動萬物內外皆震君子心身戒懼之時也萬物震其道通焉君子震其徳崇焉君子之懼於心也思慮必愼其始則百志弗違於道懼於身也進退不履於違則百行弗罹於禍故初九震來而致福愼於始也六二震來而喪貝履於危也﹝六二乘剛﹞夫震者長子之道也長子有威驚逺而懼邇然後能主宗廟之器而祭祀不輟也夫艮山相當而各止其所內外不相與﹝六爻皆無應﹞上下靜止之時也天地動而萬物生日月動而晝夜成聖賢動而天下亨今其止者君子理不可動之時也故此卦無元亨貞之徳者以其道不行焉然止之爲道必因時而存之若夫時不可進斯止矣髙不可亢斯止矣位不可侵斯止矣欲不可縱斯止矣止得其時何咎之有故曰時止則止時行則行動靜不失其時其道光明非君子其孰能與於此乎漸山止生木日益其髙君子漸進之時也夫內止而不躁外巽而不爭以斯而進不亦漸乎長女得位乎其外故曰女歸吉然則女生而知其嫁也必漸而及時然後有歸焉君子學而知其仕也必漸而成徳然後有位焉故升髙必自下陟遐必自邇幹陽漸進而至於在天坤陰漸進而至於堅冰天地不能踰而況於人乎苟內不止而躁外不巽而爭則失漸之道犯時之忌豈正邦之有焉丰文明以動無往不亨王道開泰之時也夫雷電之至隠者彰而否者亨聖賢之造困者通而幽者顯於是制乎禮以序天下之倫作乎樂以興天下之和物物昌而無不大也是以謂之丰然則日之動也﹝下離日也上震動也﹞丰於正中焉文明之動也丰於皇極焉過乎正中日斯昃矣過乎皇極文明虧矣故曰宜日中進於大而戒於盈也丕哉旅火麗山而不久其處君子羇旅之時也君子羇旅之時處無其位何能與物大通然則內止而不動於心外明而弗迷其往以斯適旅故得小亨而貞吉夫旅人之志卑則自辱髙則見嫉能執其中可謂智矣是故初瑣瑣而四不快者以其處二體之下卑以自辱者也三焚次而上焚巢者以其據二體之上髙而見嫉者也二懷資而五譽命者柔而不失其中者也君子旅之時也道其然乎巽風從至而物莫之違上下皆順命令宣行之時也夫上下弗順𨿽令不從今上下皆順故可申命而行事也若夫巽之爲徳其失也僞非君子體之則入乎柔邪之道矣觀其名𨿽近於謙焉然則謙之爲體內剛而外柔﹝謙卦坤外艮內坤柔而艮剛也﹞降於禮而不降於徳者也是以亨君子有終巽之爲體內外皆柔可以行權未可以終義惟五以中正而志行乃得小亨利有攸往利見大人是故謙之六爻皆無凶咎巽之六爻則美惡半矣兌澤重潤而上下皆說君子推恩敷恵之時也夫說萬物者莫說乎澤今復重之民說而無疆者也勸天下者莫大乎推恩而敷恵則順乎天應乎人而王道亨不然者反此若夫威以先民民重其勞威以犯難民重其死故周文爲臺而人謂神靈者忘其勞也楚子下令而人如挾纊者忘其死也然則說之爲徳其失也佞上下皆說之時必內存其剛正然後免佞之情故曰說以利貞○論帝王好尙論老子曰我無爲而民自化我好靜而民自正我無欲而民自富我無事而民自朴此則述古之風以警多事之時也三代以還異於太古王天下者身先教化使民從善故禮曰人君謹其所好惡君好之則民從之孔子曰上好禮則民莫敢不恭上好義則民莫敢不服上好信則民莫敢不用情由此言之聖帝明王豈得無好在其正而已堯設敢諌鼓建進善旌舜好問而成至化禹拜昌言而立大功湯五聘伊尹文王恭迎呂望周公握髮吐哺以待白屋之士鄭武公好賢而詩雅歌之燕昭王築臺募士而智者歸之斯聖賢好尙如是之急也桀紂好利欲不好諌諍而天下亡秦好兵刑不好仁義而天下歸漢隋煬帝好逸豫不好恭儉而天下歸唐使桀紂好諌諍秦好仁義隋煬帝好恭儉豈有畏亂之禍哉選任賢能論王者得賢傑而天下治失賢傑而天下亂張良陳平之徒秦失之亡漢得之興房杜魏褚之徒隋失之亡唐得之興故曰得士者昌失士者亡書曰先王昧爽丕顯坐以待旦旁求俊彥啟迪後人其勤求人材如是之急也然則求之之道不可一端臯陶贊禹曰亦行有九徳﹝言人性行有九徳以考眞僞則可知﹞乃言曰載采采﹝載行采事也稱其人有徳必言其所行某事某事爲驗﹞禹曰何臯陶曰寛而栗﹝性寛洪而能莊栗﹞柔而立﹝和柔而能立事﹞願而恭﹝愨願而恭恪﹞亂而謹﹝亂治也有治而能謹﹞擾而毅﹝擾順也致果爲毅﹞直而溫﹝行正直而气溫和﹞簡而亷﹝性簡大而有亷隅﹞剛而塞﹝剛斷而實塞﹞彊而義﹝無所屈撓動必合義﹞彰厥有常吉哉﹝彰明吉善也明九徳之常以擇人而官之則政之善﹞孔子之門人目以四科一曰徳行謂顏淵閔子騫也﹝顏淵聞一知十﹞二曰政事冉有季路也三曰言語宰我子貢也﹝子貢使於諸國而不辱君命也﹞四曰文學子遊子夏也﹝經緯天地曰文禮樂典章之謂也遊夏能述之者也﹞此所謂求人之道非一端也又書之說命篇曰旁求俊乂列於庶位是朝廷庶位惟俊乂是求唐太宗曰天下英雄落吾彀中語曰邦有道則智邦無道則愚智則可與治國家安天下愚則可與避怨惡而全一身故聖人以俊乂爲得不以柔訥爲行如以柔訥爲行而寵之則四海英雄無望於時矣使英雄失望於時則秦失張陳隋失房杜豈不悞天下之計哉

近名論老子曰名與身孰親﹝言人知愛名不如愛其身之親也﹞莊子曰爲善無近名﹝言爲善近名人將嫉之非全身之道也﹞此皆道家之訓使人薄於名而保其眞斯人之徒非爵祿可加賞罰可動豈爲國家之用哉我先王以名爲教使天下自勸湯解网文王葬枯骨天下諸侯聞而歸之是三代人君已因名而重也太公直釣以邀文王夷齊饑死於西山仲尼聘七十國以求行道是聖賢之流無不涉乎名也孔子作春秋卽名教之書也善者褒之不善者貶之使後世君臣愛令名而勸畏惡名而愼矣夫子曰疾沒世而名不稱易曰善不積不足以成名然則爲善近名豈無僞邪臣請辯之孟子曰堯舜性之也﹝性本仁義﹞三王身之也﹝躬行仁義﹞五霸假之也﹝假仁義而求名﹞諸侯逆天暴物殺人盜國不復愛其名者也人臣亦然有性本忠孝者上也行忠孝者次也假忠孝而求名者又次也至若簡賢附勢反道敗徳弒父叛君惟欲是從不復愛其名者下也人不愛名則𨿽有刑法干戈不可止其惡也武王克商式商容之閭釋箕子之囚封比干之墓是聖人惇奬名教以激勸天下如取道家之言不使近名則豈復有忠臣烈士爲國家之用哉推委臣下論天生兆人得王乃定萬幾百度不可獨當內立公卿大夫士外設公侯伯子男先擇材以處之次推公以委之然則委以人臣之職不委以人君之權臣請辯之夫執持典禮修舉政教均和法令調理風俗內養萬民外撫四夷師表百僚經緯百事此宰輔之職也練兵戎謹城壁修方略威夷狄此將帥之職也肅朝廷之儀觸搢紳之邪此禦史府之職也治繁劇制豪猾此京尹之職也至於金榖刑法各有攸司之職矣撫民人宣風化均徭役平賦斂此刺史縣令之職也此皆人臣之職不可不委之也若乃區別邪正進退左右操榮辱之柄制英雄之命此人主之權也不可盡委於下矣何以明之論語孔子曰天下有道政不在大夫﹝注云制之由君也﹞晉委三卿﹝趙文子韓宣子魏獻子﹞延陵季子曰晉國之政歸此三家矣後果分晉爲三國漢髙祖招納羣英有將將之權而取天下至於子孫不知祖宗之謀而獨委霍光又獨委王鳯至於王莽皆有大禍西漢遂傾焉後漢光武親用二十八將而取天下後之子孫不知祖宗之謀而獨委後族至於宦官故姦雄競起以去惡爲名東漢遂傾焉魏委司馬晉委劉裕其禍亦然唐太宗駕馭英雄取天下致太平至髙宗朝李義府以立後之功獨見委用陷害忠良天下憤怨明皇初用姚崇宋璟爲相而天下大治推心委之遂成故事及李林甫代其任仍復委之林甫姧邪能中傷善人朝廷無敢言得失者於是明皇不聞諌諍自謂宰相得人泰然無爲矣言路已絕故至祿山犯闗向闕而明皇不知一旦喪亂天下瓦解唐徳遂衰初以推委而天下治終以推委而天下亂何獘之然哉當推委之際擢十人上從其九是九分之恩出於下矣如此則數年之間左右前後皆權臣之黨也若黜辱十人上從其九是九分之威出於下矣如此則數年之間中外逺近無敢忤權臣者故下之情不達而上之勢孤矣此明皇之失爲後代之鑑王者將收其權必先采人采人爲難豈無其要孔子之辧門人標以四科一曰徳行二曰政事三曰言語曰曰文學以四科辧之思過半矣然則朝廷淸要之位覬覦者眾必審賢以與之賢傑之材讒嫉者眾必先時以辧之是故先王孜孜求賢以備選用且千官百辟豈能獨選必委之於輔弼矣惟淸要之職雄劇之任不可輕授於人僉諧之外更加親選聖帝明王常精意於求賢不勞慮於臨事精意求賢則日聰明而自廣勞心臨事則日叢脞而自困宜乎屏煩細而廣詢訪其深於正道有憂天下之心可備輔相者記之其精於經術通聖人之旨可備顧問者記之其敢言正色有端士之操可備諌諍者記之其能言方略有烈士之風可備將帥者記之如斯之人精而求之熟而觀之然後寘淸要之職授雄劇之任使人人竭力爭爲腹心於是乎得以操榮辱之柄制英雄之命庶務委於下而柄歸於上始可以言無爲矣猶復置禦史大夫中丞使搢紳無敢慢者置諍臣七人使言路無敢蔽者置門下封駁司使制勅無得悞者此又推委無爲之中而不廢其防不失其權者矣若畱意逸豫不孜孜於求賢親選之時無賢可用則進退賞罰復歸於下𨿽有爵祿不足爲上之恩𨿽有誅罰不足爲上之威矣○議上攻守二策狀臣某言竊觀西事以來每議攻守未見適中或曰必行進討以期平定臣謂諸路進討則兵分將寡气不完盛絕漠風沙迷失南北饋運輜重動有鈔掠賊之巢穴夐阻河外非有奇將不能逺襲至若寇常並兵來擾一路每有朝旨令入界牽制其如將帥方略非有素定茫然輕進不知所圖但求虛弱之處以剽竊爲功旣不能大振兵威故不能少分賊勢此進討牽制之無效也或曰宜用守策來則禦之去則勿逐臣觀今之守邊多非土兵不樂久戍又無營田必煩逺饋久戍則軍情危殆逺饋則民力將竭歲月綿久恐生他患此守禦之未利也臣荷國重寄曽無寸勞夙夜營營冀有所補而才識迂昧終無發明今采於邊人而成末議固不敢望其必行在朝廷以眾論參之擇其可否如無所取乞賜寢罷今具下項攻守之議依聖旨指揮交付梁適賫回赴闕者議攻臣謂進討未利則又何攻臣竊見延安之西慶州之東有賊界百餘里侵入漢地中有金湯白豹後橋三寨阻延慶二州徑過道路使兵勢不接策應迂逺自來𨿽曽攻取無招降之意據守之謀漢兵才回邊患如舊臣謂西賊更有大舉朝廷必令牽制則可攻之地其在於此可用步兵三萬騎兵五千﹝鄜延路步兵一萬二千騎兵三千涇原路步兵九千騎兵一千環慶自選馬步一萬八千軍外畨兵更可得七八千人﹞軍行入界當先布號令生降者賞殺降者斬得精彊者賞害老幼婦女者斬拒者並兵以戮之服者厚利以安之遁者勿追疑有質也居者勿遷俾安土也乃大爲城寨以據其地﹝如舊城巳險因而增修非守地則別擇要害之處以錢召帶甲之兵熟戶彊壯兼其土役昨奉朝旨令修緣邊城寨臣以民方穡事將系官閒雜錢並勸令近上人戶以顧夫錢散與助功兵士充食錢其帶甲兵士翕然情願諸寨並已畢功﹞俟城寨堅完當畱土兵以守之方諸舊寨必倍其數使範全趙明以按撫之﹝範全今爲騏驥副使慶州北部巡檢趙明今爲東頭供奉官柔逺寨蕃部巡檢﹞必嚴其戒曰賊大至則明斥候召援兵金湯﹝東去徳靖寨四十里西去東谷寨八十里西南去柔逺八十里白豹西去柔逺五十里南至慶州一百五十里﹞堅壁淸野以困之小至則扼險設伏以待之居常髙估入中及置營田以助之如此則可分彼賊勢振此兵威通得延慶兩路軍馬易於應援所用主兵官員使勇決身先者居其﹝前王信狄靑劉拯劉貽孫張建侯範全﹞可用策應者居其次﹝任守信王達王遇張宗武譚嘉震王文恩王文﹞使臣中可當一隊者參於前後﹝張信王遇張忠郭逵張懷寶﹞有心力幹事者營立城寨﹝周美張璨劉兼濟李緯張繼勲楊麟﹞漢段紀明以騎五千步萬人車三千兩錢五十四億三冬二夏大破諸羌又觀唐馬燧造戰車行則載甲兵止則爲營陣或塞險以遏奔衝臣以此路山坡大車難進當用小車二千兩銀絹錢二十萬以賞有功將吏及歸降畨部並就糴芻粟亦稍足用其環州之西鎭戎之東復有胡蘆泉一帶蕃部與明珠滅臧相接阻環州鎭戎徑過道路明珠滅臧之居北接賊疆多懷觀望又延州南安去故綏州四十里在銀夏川口今延州兵馬東渡黃河北入嵐石卻西渡黃河倒來麟州策應蓋以故綏州一帶賊界阻斷徑過道路﹝已上三處內麟府一路臣不曽到彼乞下本處訪問及畫圖卽可見山川道路次第﹞如取下一處城寨平定則更圖一處爲據守之策比之朝去暮還此爲稍便臣謹議議守臣觀西戎居絕漠之外長河之北倚逺而險未易可取建官置兵不用祿食每舉眾犯邊一毫之物皆出其下風集雲散未嘗聚養中國則不然逺戍之兵久而不代負星霜之苦懷鄕國之望又日給廩食月給庫緡春冬之衣銀鞋饋輸滿道千里不絕國用民力日以屈乏軍情愁怨須務姑息此中原積兵之憂異於夷狄也臣謂戎虜縱降塞垣鎭守當務經逺古豈無謀臣觀漢趙充國興屯田大獲地利遂破先零魏武於徵伐之中分帶甲之士隨宜墾辟故下不甚勞大功克舉數年之中所在積粟倉廩皆滿唐置屯田天寶八年河西收二十六萬石隴西收四十四萬石孫武曰分建諸侯以其利而利之使食其土之毛實役其人氓之力故賦稅無轉徙之勞徭役無怨曠之嘆臣昨在延州見知靑澗城種世衡言欲於本處漸興田利今聞僅獲萬石臣觀今之邊寨皆可使弓手土兵以守之因置營田據畝定課兵獲余羨中糶於官人樂其勤公收其利則轉輸之患久可息矣且使其兵徙家塞下重田利習地勢顧父母妻子而堅其守比之東兵不樂田利不習地勢復無懷戀者功相逺矣﹝少田處許蕃部進納荒田以遷資酬奬或量給價直﹞儻朝廷許行此道則委臣舉擇官員約古之義酌今之宜行於邊陲庶幾守愈久而備愈充𨿽戎狄時爲邊患不能困我中國此臣所以言假土兵弓手之力以置屯田爲守之利也然臣觀前漢髙帝之盛臣有蕭張決勝千里下有百戰之師以四十萬之眾困於平城乃約匈奴和親至髙後文景代代如之不絕其好匈奴屢變往往犯塞殺戮吏民不勝其酷至於書問傲慢下視中國而人主以生民之故屈已含容不爲之動孝文卽位將軍陳武請議徵討以一封疆孝文曰兵凶器也難克所願動亦耗病謂百姓逺方何今匈奴內侵軍吏無功邊民父子荷兵日久朕動心痛傷何日忘之未能消距願且堅邊設候結和通使休寧北陲爲功多矣且無議兵故百姓無內外之徭得息肩於田畝天下富實雞鳴犬吠煙火萬里可謂和樂者乎司馬遷以文帝能和樂天下協於大樂故著於律書爲後代法臣謂國家用攻則宜取其近而兵勢不危用守則必圖其久而民力不匱然後取文帝和樂之徳無孝武痛哀之悔則天下幸甚天下幸甚臣謹議答竊議漢髙祖以黃金四萬付陳平而不問其出入時陳平未有功也唐髙祖將斬李靖而恕之時李靖未有功也是前代帝王先布之以恩後責之以效也我太祖嘗謂近臣曰安邊禦眾須是得人心優惜其家厚其爵祿多與公用錢及屬州課利使之回圖特免稅算聽其召募驍勇以爲爪牙苟財用丰盈必能集事𨿽朕減後宮之數極於儉約以備邊費亦無辭也命將帥李漢超等十三人分守西北諸州家族在京者撫之甚厚凡軍中事悉許便宜每來入朝必召對命坐賜與優厚撫而遣之由是邊臣悉富於財得以養士用間洞見畨夷情狀每戎狄入寇必能先知預爲之備設伏掩擊多致克捷二十年間無西北之憂故兵力雄盛武功蓋世由此而致也今滕宗諒爲一路經略安撫使兼兵馬都部署以公用錢回圖管設使命將校並蕃部酋豪或贈遺官員遊士而梁堅彈奏滕使過錢十六萬貫有數萬不明及置獄研窮才用三千餘貫復有所歸無分毫入已是未見貪吏之狀也宣撫田舍人朝之端人也至慶州目擊軍民蕃部等借畱滕侯遮壅於道足下何得謂之豺狼主上仁聖不深罪宗諒張亢二人仍降詔誕告邊臣依祖宗故事使回圖公用一如平日中憲不知內朝有此詔命聞羣口橫議遂伏合請加責二人以正憲律旣下法寺則宗諒合贖銅而不當去官是前斷已坐亢罪將公用錢並酒散與軍人當更追一官又朝廷旣已降詔貸之亦難反汗足下責我保庇此人固不敢避自古文法常害邊功今天子仁聖有西北之憂孜孜求人以捍大患帥臣用度小過不害邊事居輔弼者固當竭力辧明恐誤朝廷機事爲天下之憂豈暇私於二人哉昔匈奴辱漢使者蓋不一也唐賢使於賊庭不辱命者如韓愈李回皆成大名近邵良佐使於元昊回日攺官賜服色報其勞也良佐懼不可再去滿朝搢紳無一士請行朝廷召張子奭乘驛而至又選王正倫副之皆敢行不懼旣不懼矣觀其辧論學術可爲之使乃遣將命曁還得元昊書疏頗順於前願去號稱臣又能減數節事體且沙漠窮絕入不測之地旣能忘生又不辱命朝廷擢進兩資不可待以常調也戎狄素貪利未厭心兵擾絕塞此戎狄之常態非子奭之過也今之士大夫髙談時政皆謂不能拔人限以資級使才者多滯而朝廷乏賢及見殊命越一等則囂然聚議以爲過優何薄之甚耶○贊楊文公冩眞贊楊公以武夷之靈降於我宋在太宗朝以神童被召三命至著作佐郎直集賢院在眞宗朝薦當淸近終翰林學士工部侍郎公以斯文爲已任由是東封西祀之儀修史修書之局皆歸大手爲皇家之盛典當時臺閣英遊蓋多出於師門矣而命世之才其位不充故天下知公之文而未知其道也昔王文正公居宰輔僅二十年未嘗見愛惡之心天下謂之大雅宼萊公當國眞宗有澶淵之幸而能左右天子如山不動卻戎狄保宗社天下謂之大忠樞密扶風馬公慷慨立朝有犯無隠天下謂之至直此三君子者一代之偉人也公與三君子深相交許情如金石則公之道其正可知矣然端言方行回邪忌之故嘗避權臣之禍歸陽翟山再起會眞宗不豫中外爲憂萊公將奮大計正前星於北辰引太陽於少海公預宏議就髙文間弗克行旣終而今上知之乃下詔追悼贈禮部尙書謚曰文今覩公之眞而爲贊云嗚呼楊公兩朝淸風盛乎斯文直哉厥躬端者我遊邪者我仇霖雨不作日月其流仰止遺眞雍雍哲人吾不知乎爲之仙爲之神●欽定四庫全書範文正集卷六﹝宋﹞範仲淹撰○頌皇儲資聖頌﹝並序﹞臣聞聖人之作易也以言乎離則大人有繼明之體以言乎震則元子有主器之威何則體以繼明而萬邦久照威以主器而七廟大寧其況登監撫之期資聖神之政者哉國家興皇統紹僊源寶葉茂昌靈根善固皇祖之功也神武不殺天開八際皇宗之徳也文明以健景臨萬有聖上妙體乾元光禦人極應上眞之道撫大寶之運華親肅睦美俗昭明尙周文之文而百官懋徳下漢武之武而四夷懷恩於是覽神洛以朝先因心之至也啟帝符以升中動天之著也如報厚徳於汾壤欵大道於亳宮表開聖之都掲降淸之館鴻名盛則皇哉休哉曠代不舉者吾皇富有焉然猶淸淨戒豫恭默思髙觀妙自然播芳無外璇樞麗正物有戴天之安金鑑凝明人咸抱日之景若夫道徳之奧仁義之醇禮樂之和刑政之淸無得名矣又盡善矣功成功矣事無事矣聖子神孫其法象之矣居一日羨三公登東塗皇帝若曰眷惟元子萬邦重器道心之微必究王業之難必知性習惟其初左右惟其賢爾周爾召往師傅焉講善體政欲有觀焉三公相與而進曰惟皇之嗣惟天之授生而神靈幼而岐嶷而復累藩邸踐儲副奉見淸廟載禧圜丘固當輔聖克家佐天理物也矣皇太子乃夕惕欽命未明而興儼觀東朝齊立西面與夫股肱優老羽翼令人講帝皇之風參天人之理遐燭安危之轍眇窮得失之源曷嘗不力仁而民懷作徳而祥降於是消息乎九範經營乎五典與治與亂警策而弗迷惟時惟幾佩服而心諭此道心之微也蓋究詳於妙慮其於中外之務光大之政則賢必尙爵功必厚祿謀一令思以敷天下之佑議一賞思以起天下之善舉一刑則必悵然有不忍之心暴何端而興矣接一士則必慷然有好直之心佞何階而進矣天下欲以富利而弗奪也欲以壽養而弗傷也欲以固信而弗欺也欲以安靜而弗擾也期於無盜責之於衣食期於無刑求之於禮義禮義旣充熟而成風然後天下熙熙而遂樂也無窮然則上世聖賢未嘗不勉而後至愼而後寧故書曰勗哉庶其至矣詩云戒之愼之保其寧矣此王業之難也豈徒知之固以輔而去之矣若性習左右可得而言聰哲自天誠明見志其始也后稷玩於播殖仲尼戲於俎豆爰發五勝之辧實宣三正之方今乃琴誦成文典書在禦入則有保出則有師太傅居前少傅居後而能幹蠱天家代工王室美四方之事資萬幾之聖識者曰正斯嗣也明斯徳也由斯道也天意人事章章乎豈符讖而後著也惟聖源深長天道輔相歟非天私我有宋惟天佑於一徳昔陶唐氏之與舜也歷試諸難三十載而堯徳益明天下益治今斯時也然奚若吾君之嗣之美矣君子有言曰巍巍乎皇之有成功也哉鬱鬱乎嗣之有成徳也哉樂聖者系之頌云粵自黃靈爰及炎宋巍巍天造綿綿帝統神武之祖文明之宗元基不拔盛業來重我後禦極吾民敏徳盛節交舉庶彚咸殖萬邦作孚百神受職允也時雍何哉帝力王假有家乃建承華三善靡忒二對何嘉日光月輪山輝海潤相見乎離蓋取諸震帝均其勤撫國監軍天受英悟日章溫文乃左乃右惟仁惟舊稼穡斯憂艱難思究授人惟材進人惟徳刑也以薄思也以直屈者其伸勞者其逸言思逆耳道務前膝玉振金相英聲茂實綿若壽域熈如春臺守之而已仁逺乎哉天業昌兮天家光兮聖有嗣兮明無疆兮皇心之寧兮黔首之康兮祖宗之靈兮子孫之長兮金石在廟兮頌聲洋洋兮泰州張侯祠堂頌生祠民報徳也制置公本汝潁之奇以文武事朝廷爲勲臣於四方而嘗戰守秦塞制勝非一招降屬寇全活甚眾撫南夷以乂逺俗使北疆以尋大信光華之命所向凝績天禧中國家以鹽鐵饋運之計重於東南命公領之於玆八年公夙夜不懈闕政咸舉初淮浙之間鹽民告困海利云剝公請振崇泰楚三郡亭人歲增課數十萬石﹝三郡鹽課虧者十年公訪其利害請加買直蠲積負行數事以蘇之課乃大增﹞興杭秀海三郡鹽場歲入課四十萬石又嘗蘇秀間太湖漲溢害於甫田公請導入於海復租六十萬石白沙郡大江之北有灣數里風濤爲險舟檝不利公於是開長蘆西河以濟之又髙郵之北漕河屢決阻我糧道破我農畝公於是作堤二百里旁置石限平其增損以均灌漕焉惟玆海陵古有潮堰舊功弗葺驚波薦至鹽其稼穡偃其桑梓此邦之人極乎其否公堅請修復乃興厥功橫議囂然僅使中廢公又與轉運使胡公再列其狀朝廷可之仍許兼領是郡以觀厥成起基於天聖二載之秋畢工於六載之春旣而捍其大災蠲其積負期月之內民有復諸業謝諸田者共一千六百戶將歸其租者又三千餘戶﹝海陵民因潮之患而倚閣其租者三千餘戶天聖四年勅依制置司奏候堰成日定奪今漸復焉﹞撫之育之以簡以愛優優其政洽於民心於是請肖公之儀以奉於祠期子孫之不忘乎秉筆者故作頌焉我公雄傑經制楚越鑑洞毛髮誠掲日月建利除孽代天工發海陵嗷嗷古防弗牢萬頃良膏歲凶於濤民焉呼號不粒而逃公聞憯怛乃按乃察艸奏屢達狂議四遏心過金鐵對天不奪宸聽旣聰宰謀旣同展矣胡公協力諧忠兵民交充興防之功盤盤偃偃百里而逺云矗不散山亙不斷如天作限奠萬家產朝以公賢兼於蕃宣傷者我全疾者我痊逋亡幾千咸復於田公義不爽欲報彌廣建牙列壤將有攸往眾圖其象以永瞻仰列星之精列嶽之靈儀焉亭亭神焉熒熒居千百齡此邦鎭寧旣寧旣聚濤莫我苦比比牖戶鱗鱗場圃而翁而豎於歌於舞天子穆淸諸侯經營民兮樂成榖兮登盈作爲頌聲告於神明○述南京府學生朱從道名述天聖紀號之六載樞密畱守侍郎齊郡公以東朝舊徳右弼上賢將啟秉鈞之猷尙圖分政之任善下成乎江海養浩充乎天地誠明之際無隠不及居一日曰祖宗之都儀刑萬邦道徳之所興禮義之所出風化不作四方何仰哉乃首訪膠庠躬省弦誦惇六籍以恢本發四科以彰善於是人樂名教復鄒魯之盛士爲聲詩登周召之美旣而丘園初秀閥閱令嗣拳拳允集濟濟如歸沛國朱生世嚴冠冕幼苦霜露憫先構之將墜忽中陵之見育公特命就學果知向方豹以革而有文鴻亦漸而無咎公又嘉其遷善以從道而名焉仍命字之云在復之六四曰中行獨復以從道也言能體中而行特從於道以斯而復君子之象請字曰復之庶左右於名矣然則道者何率性之謂也從者何由道之謂也臣則由乎忠子則由乎孝行已由乎禮制事由乎義保民由乎信待物由乎仁此道之端也子將從之乎然後可以言國可以言家可以言民可以言物豈不大哉若乃誠而明之中而和之揖讓乎聖賢蟠極乎天地此道之致也必大成於心而後可言焉朱生其拜公之命勉之哉抑文與學者道之器也以君子乘之則積而不敗不以君子乘之則滿而致覆朱生其拜公之命愼之哉嘻子未預於教也弗學而志窮如玉之未攻如泉之在蒙昧焉而弗見其寶汩焉而莫朝於宗子旣預於教也克學而神悟如金之在鑄如驥之方禦躍焉可成乎美器騰焉可致乎夷路者也某觀士人中有靑衿詩書素髮畎畝名不登搢紳之議目弗接軒冕之姿彼何不遇之甚哉朱生進徳有漸屬文未幾始登庠序之列乃被巖廊之知此何遇之甚哉繄爾門之濟美歟抑我公之善教歟論者曰公之旨也豈徒正爾之名蓋將成爾之徳激淸學校騰休都邑俾夫多士聳善庶邦成流格美俗於詩書被頌聲於金石致我宋之文炳焉復三代之英抑公之盛徳乎朱生振迹於盛徳之下發名於善教之始何必申繻之劇論豈異夫子之榮褒者哉當夙夜懷之不墜我公之令訓也其庶幾乎○序太淸宮九詠序譙有老子廟唐爲太淸宮地靈物奇觀者駭異歷代嚴護景槪所存若靈溪渦河九龍井左紐再生升天檜皆附於圖籍發乎詠歌而風人之才難其破的余友曼卿將命斯來實董宮事嗜道之外樂乎聲詩覽靈仙之區異其八物益以宮題而成九詠觀其立意皆鑿幽索祕破堅發奇髙淩虹蜺淸出金石有以見詩力之雄哉文以气爲主此其辧乎矧夫人托文而志深物乘文而名逺如揚子云之綿竹王文孝之靈光孫興公之天臺皆揮藻一時騰照千載者矣嚱彼物也庇聖賢之居而能長久後果動君子之風雅以發乎名矧人也庇聖賢之道則能髙明果亦動天下之頌聲以揚其烈覽之者得無起歟髙平範仲淹序朝賢送定恵大師詩序某典姑蘇郡一日有吳僧定惠大師宗秀者發龍山渡松江駐錫於門出致政侍郎安定公本道計使太原公二書偕曰師往無他有朝中送行詩請爲序引以示方來爾某旣不得謝乃叩其端師自言生不血茹七歲持佛事隠於靈巖多歷年所晚歲遊名公之門然亦未嘗及利天聖中大丞相東平公淸河公憐其舊奏賜紫方袍號定恵乃告歸故山又以詩寵之旣而薦紳先生咸有贈章將勒堅瑉期於不墜某感其說志其事且知上人之隠盛於吾儒之隠逺矣士有气吞芝蘭才奔風雲精貫乎天人神馳於古今燭治亂興亡之機席法度教化之倫道通巖廊迹墜林壑遺沒於麋鹿之羣者眾矣如近代之陸龜蒙陳陶今朝雍丘邢惇錢唐林逋或執節堅介或放詞雅逺皆四方之聞人柰何道未信於三公名不熟於天子及其収遺文旌隠志而始惜其難得斯天下義士爲之長太息矣豈知金僊之流而人懷慕謝絕堂構長揖軒冕來則談空實相號天人師去則指霞嶺嘯風林天子有賜三公有贈斯以見上人之隠盛於吾人之隠逺矣必也均是光輝以及考盤之際則聖朝無負於隠君子也矧將有取焉子夏曰主文而譎諌蓋風人之職也序詩者敢有二事時景佑二年五月八日尙書員外郎充天章閣待制範某序太子賓客謝公夢詩讀史詩序公淸淨而文出入朝廷三十年語默仁義進止於靑雲之衢徐徐如也自尙書郎領侍禦史知雜事日轉戰於寵辱之場者或勝而夷或殆而悲乃嘆曰吾病矣不敢進寸而退尺求爲會稽郡及還又請知西臺因分務於洛下朝廷髙其意累遷至東宮三品悉屏去外慮於筆硯歌詩素所耽嗜亦不復爲曰方逸我以老也數年間惟日看舊史一編以代賓話爾無何先徹樂之前一日因寢覺記夢中所得詩一章召其孫景初錄焉他日士大夫求觀之仰其風旨識者謂人之將終神鮮不睽公於是時乃有正夢特歌周孔之仁義能久澤於吾民以公生平之心蹈於斯誠於斯故精義存存著於神明而不亂矣今而後知傅說騎箕尾而爲星者至精之適亦何怪哉其詩曰百年奇特幾張紙千古英雄一窖塵惟有炳然周孔教至今仁義浸生民刻唐祖先生墓志於賀監祠堂序某自丹陽移領會稽首途之日過邵餗逸人溪齋因話照湖事逸人曰客有自江夏寄唐人許鼎所撰祖先生墓志頗言賀監之異出而示予辭精理逺徐常侍鉉爲之別序旣抵郡訪天長觀卽賀公之舊居也嘆其眞堂卑陋以甚乃命工度材而新之又刻徐公所序之文以廣遊人之觀采焉時寶元元年知越州範某序述夢詩序景佑戊寅歲某自鄱陽移領丹徒郡暇日遊甘露寺謁唐相李衛公眞堂其制隘陋乃遷於南樓刻公本傳於其側又得集賢錢綺翁書云我從父漢東公嘗求衛公之文於四方得集外詩賦雜著共成一編目云一品拾遺﹝衛公有一品集姑臧集西南備邊錄獻替錄禦臣要略伐叛志窮愁志﹞其間有浙西述夢詩四十韻時元微之在浙東劉夢得在歷陽並屬和焉愛其雄富藏之褚中二十年矣願刻石以期不泯某觀三君子之詩嗟其才大名髙俱見咎於當世李遇武宗獨立不懼經制四方有相之功𨿽姦黨營陷而義不朽矣元初以才進拜拾遺歷禦史府無所畏避爲執政所困者久之及天子召用書詔雅逺甚有補益之風至於與晉公相失而姦人乘之謂元欲刺裴劍則無狀然一戾正人其光墜地惜哉劉與栁宗元呂溫數人坐王叔文黨貶廢不用覽數君子之述而禮意精密涉道非淺如叔文狂甚義必不交叔文以藝進東宮人望素輕然傳稱知書好論理道爲太子所信順宗卽位遂見用引禹錫等決事禁中及議罷中人兵權牾俱文珍輩又絕韋臯私請欲斬劉辟其意非忠乎臯銜之會順宗病篤臯揣太子意請監國而誅叔文憲宗納臯之謀而行內禪故當朝左右謂之黨人者豈復見雪唐書蕪駁因其成敗而書之無所裁正孟子曰盡信書不如無書吾聞夫子褒貶不以一疪而廢人之業也因刻三君子之詩而傷焉至於栁呂文章皆非常之士亦不幸之甚也韓退之欲作唐之一經誅姦諛於旣死發潛徳之幽光豈有意於諸君子乎故書之尹師魯河南集序予觀堯典舜歌而下文章之作醇醨疊變代無窮乎惟抑末揚本去鄭復雅左右聖人之道者難之近則唐貞元元和之間韓退之主盟於文而古道最盛懿僖以降寖及五代其體薄弱皇朝栁仲塗起而麾之髦俊率從焉仲塗門人能師經探道有文於天下者多矣洎楊大年以應用之才獨步當世學者刻辭鏤意有希髣髴未暇及古也其間甚者専事藻飾破碎大雅反謂古道不適於用廢而弗學者久之洛陽尹師魯少有髙識不逐時輩從穆伯長遊力爲古文而師魯深於春秋故其文謹嚴辭約而理精章奏疏議大見風采士林方聳慕焉遽得歐陽永叔從而大振之由是天下之文一變而其深有功於道歟師魯天聖二年登進士第後中拔萃科從事於西都時洛守王文正沂公曁王文康公並加禮遇遂薦引於朝寘之文館尋以論事切直貶監郢州市徵後起爲陜西經略判官屢更邊任遷起居舍人直龍圖閣知潞州以前守平涼日貸公食錢於將佐議者不以情復貶漢東節度副使歲餘監均州市徵予方守南陽郡一旦師魯舁疾而來相見累日無一言及後事家人問之不答予卽答之曰魯師之行將與韓公稚圭歐陽永叔述之以貽後代君家𨿽貧共當捐俸以資之君其端心靖神無或後憂師魯舉手曰公言盡矣我不復云翌日往視之不獲見傳言曰已別矣遂隠幾而卒故人諸生聚而泣之且嘆其精明如是剛決如是死生不能亂其心可不謂正乎死而不失其正君子何少哉師魯之才之行與其履歷則有永叔爲之墓銘稚圭爲之墓表此不備載噫師魯有心於時而多難不壽所爲文章亦未嘗編次惟先傳於人者索而類之成十卷亦足見其志也故序之唐異詩序皇宋處士唐異字子正人之秀也之才之藝掲乎淸名西京故畱臺李公建中時謂善畫爲士大夫之所尙而子正之筆實左右焉江東林君復神於墨妙一見而嘆曰唐公之筆老而彌壯東宮故諭徳崔公遵度時謂善琴爲士大夫之所重而子正之音嘗唱和焉髙平範仲淹師其弦歌嘗貽之書曰崔公旣沒琴不在玆乎處士二妙之外嗜於風雅探幽索奇不知其老之將至一日以集相示俾爲序焉嘻詩之爲意也範圍乎一气出入乎萬物捲舒變化其體甚大故夫喜焉如春悲焉如秋徘徊如雲崢嶸如山髙乎如日星逺乎如神仙森如武庫鏘如樂府羽翰乎教化之聲獻酬乎仁義之醇上以徳於君下以風於民不然何以動天地而感鬼神哉而詩家者流厥情非一失志之人其辭苦得意之人其辭逸樂天之人其辭達覯閔之人其辭怒如孟東野之淸苦薛許昌之英逸白樂天之明達羅江東之憤怒此皆與時消息不失其正者也五代以還斯文大剝悲哀爲主風流不歸皇朝龍興頌聲來復大雅君子當抗心於三代然九州島之廣庠序未振四始之奧講議蓋寡其或不知而作影響前輩因人之尙忘已之實吟詠性情而不顧其分風賦比興而不觀其時故有非窮途而悲非亂世而怨華車有寒苦之述白社爲驕奢之語學步不至效顰則多以至靡靡增華愔愔相濫仰不主乎規諫俯不主乎勸誡抱鄭衛之奏責夔曠之賞遊西北之流望江海之宗者有矣觀乎處士之作也孑然弗倫洗然無塵意必以淳語必以眞樂則歌之憂則懷之無虛美無苟怨隠居求志多優遊之詠天下有道無憤惋之作騷雅之際此無愧焉覽之者有以知詩道之艱國風之正也時天聖四年五月日序○說四徳說易有說卦所以明其象而示其教也卦有四徳曰元亨利貞𨿽文言具載其端後之學者或未暢其義故愚逺取諸天近取諸物復廣其說焉夫元者何也道之純者也於幹爲資始於坤爲發生於人爲溫良爲樂善爲好生於國爲行慶爲刑措於家爲父慈爲子孝爲嘉榖爲四靈其迹異其道同統而言之則善之長也夫亨者何也道之通者也於天爲三辰昭會於地爲萬物繁殖於人爲得時茂勛於國爲聖賢相遇爲朝覲會同爲制禮作樂爲上下交泰於家爲父子爲夫婦爲九族相睦於物爲雲龍爲風虎爲魚水其迹異其道同統而言之則嘉之會也夫利者何也道之用者也於天爲膏雨於地爲百川於人爲兼濟於國爲恵民爲日中市於家爲丰財爲富其鄰於物爲騶虞爲得食雞其迹異其道同統而言之義之和也夫貞者何也道之守者也於天爲行健於地爲厚載於人爲正直爲忠毅於國爲典則爲權衡於家爲男女正位爲長子主器於物爲金玉爲獬豸其迹異其道同統而言之則事之幹也行此四者之謂道述此四者之謂教四者之用天所不能違而況於人乎況於萬物乎故君子不去也天微四徳天地不行地微四徳坤儀不寧人微四徳則無令名國家無四徳則風教不倫物無四徳則祥瑞不生惟乾坤之徳統其四者焉余卦則鮮克備矣惟聖人體幹而行後之希聖者亦鮮克備矣堯舜率天下以仁乾元之君也湯武應天順人開國除亂履其亨而闡其利者也夏禹治水漧之成功幹其事者也體其元而兼其三者堯舜也歟後之人孰能生知宜乎跂踵而勤行矣處必親仁元之基也動能俟時亨之始也進思濟物利之方也守誠不回貞之道也四者未能兼行則出乎彼而入乎此出乎此而入乎彼周旋進退不離四者之中如是則其殆庶幾乎說春秋序聖人之爲春秋也因東魯之文追西周之制褒貶大舉賞罰盡在謹聖帝明皇之法峻亂臣賊子之防其間華衮貽榮蕭斧示辱一字之下百王不刋遊夏旣無補於前公榖蓋有失於後𨿽丘明之傳頗多冰釋而素王之言尙或天逺不講不議其無津涯今褒博者流咸志於道以天命之正性修王佐之異材不深春秋吾未信也三傳房公有元凱之癖兼仲舒之學丈席之際精義入神吾輩方扣聖門宜循師道粹屬詞比事之教洞尊王黜霸之經由此登太山而知髙入宗廟而見美升堂覩奧必有人焉君子哉無廢●欽定四庫全書範文正集卷七﹝宋﹞範仲淹撰○記桐廬郡嚴先生祠堂記先生漢光武之故人也相尙以道及帝握赤符乘六龍得聖人之時臣妾億兆天下孰加焉惟先生以節髙之旣而動星象歸江湖得聖人之淸泥塗軒冕天下孰加焉惟光武以禮下之在蠱之上九眾方有爲而獨不事王侯髙尙其事先生以之在屯之初九陽徳方亨而能以貴下賤大得民也光武以之蓋先生之心出乎日月之上光武之器包乎天地之外微先生不能成光武之大微光武豈能遂先生之髙哉而使貪夫廉懦夫立是有大功於名教也某來守是邦始構堂而奠焉乃復其爲後者四家以奉祠事又從而歌曰雲山蒼蒼江水泱泱先生之風山髙水長南京書院題名記皇宋辟天下建太平功掲日月澤注河漢金革塵積弦誦風布乃有睢陽先生贈禮部侍郎戚公同文以賁於丘園教育爲樂門弟子由文行而進者自故兵部侍郎許公驤而下凡若干人先生之嗣故都官郎中維樞密直學士綸並純文浩學世濟其美淸徳素行貴而能貧祥符中鄕人曹氏請以金三百萬建學於先生之廬學士之子殿中丞舜賓時在私庭俾幹其裕故太原奉常博士瀆時舉賢良始掌其教故淸河職方員外郎吉甫時以管記以領其綱學士畫一而上眞宗皇帝爲之嘉嘆面可其奏今端明殿學士盛公侍郎度文其記前參預政事陳公侍郎堯佐題其榜由是風乎四方士也如狂望兮梁園歸歟魯堂章甫如星縫掖如雲講議乎經詠思乎文經以明道若太陽之禦六合焉文以通理若四時之妙萬物焉誠以日至義以日精聚學爲海則九河我吞百谷我尊淬詞爲鋒則浮雲我決良玉我切然則文學之器天成不一或醇醇而古或鬱鬱於時或峻於層雲或深於重淵至於通易之神明得詩之風化洞春秋褒貶之法逹禮樂制作之情善言二帝三王之書博渉九流百家之說者蓋互有人焉若夫廊廟其器有憂天下之心進可爲卿大夫者天人其學能樂古人之道退可爲鄕先生者亦不無矣觀夫二十年間相繼登科而魁甲英雄儀羽臺閣蓋翩翩焉未見其止宜觀名列以勸方來登斯綴者不負國家之樂育不孤師門之禮教不忘朋簪之善導孜孜仁義惟日不足庶幾乎刋金石而無愧也抑又使天下庠序規此而興濟濟羣髦咸底於道則皇家二五之風步武可到戚門之光亦無窮已他日門人中絕徳至行髙尙不仕如睢陽先生者當又附此焉淸白堂記會稽府署據臥龍山之南足北上有蓬萊閣閣之西有涼堂堂之西有巖焉巖之下有地方數丈密蔓深叢莽然就荒一日命役徒而辟之中獲廢井卽呼工出其泥滓觀其好惡曰嘉泉擇髙年吏問廢之由不知也乃扃而澄之三日而後汲視其泉淸而白色味之甚甘淵然丈餘綆不可竭當大暑時飲之若餌白雪咀輕冰凜如也當嚴冬時若遇愛日得陽春溫如也其或雨作雲蒸醇醇而渾蓋山澤通气應於名源矣又引嘉賓以建溪日注臥龍雲門之茗試之則甘液華滋說人襟靈觀夫大易之象初則井道未通泥而不食弗治也終則井道大成收而勿幕有功也其斯之謂乎又曰井徳之地蓋言所守不遷矣井以辧義蓋言所施不私矣聖人畫井之象以明君子之道焉予愛其淸白而有徳義爲官師之規因署其堂曰淸白堂又構亭於其側曰淸白亭庶幾居斯堂登斯亭而無忝其名哉寶元二年月日記嶽陽樓記慶曆四年春滕子京謫守巴陵郡越明年政通人和百廢具興乃重修嶽陽樓增其舊制刻唐賢今人詩賦於其上屬余作文以記之餘觀夫巴陵勝狀在洞庭一湖銜逺山吞長江浩浩湯湯橫無際涯朝暉夕陰气象萬千此則嶽陽樓之大觀也前人之述備矣然則北通巫峽南極潚湘遷客騷人都會於此覽物之情得無異乎若夫霪雨霏霏連月不開陰風怒號濁浪排空日星隠耀山嶽潛形商旅不行檣傾檝摧薄暮冥冥虎嘯猿啼登斯樓也則有去國懷鄕憂讒畏譏滿目蕭然感極而悲者矣至若春和景明波瀾不驚上下天光一碧萬頃沙鷗翔集錦鱗游泳岸芷河蘭鬱鬱靑靑而或長煙一空皓月千里浮光躍金靜影沈璧漁歌互答此樂何極登斯樓也則有心曠神怡寵辱偕忘把酒臨風其喜洋洋者矣嗟夫予嘗求古仁人之心或異二者之爲何哉不以物喜不以已悲居廟堂之髙則憂其民處江湖之逺則憂其君是進亦憂退亦憂然則何時而樂耶其必曰先天下之憂而憂後天下之樂而樂乎噫微斯人吾誰與歸時六年九月十五日邠州建學記國家之患莫大於乏人人曷嘗而乏哉天地靈粹賦於萬物非昔醇而今漓吾觀物有秀於類者曽不減於古豈人之秀而賢者獨下於古歟誠教有所未格器有所未就而然耶庠序可不興乎庠序者俊乂所由出焉三王有天下各數百年並用此道以長養人材材不乏而天下治天下治而王室安斯明著之效矣慶曆甲申歲予參貳國政親奉聖謀詔天下建郡縣之學俾歲貢羣士一由此出明年春予得請爲豳城守署事之三日謁夫子廟通守太常王博士稷告予曰奉詔建學其材出於諸生備矣今夫子廟隘甚羣士無所安因議攺卜於府之東南隅地爲髙明遂以建學並其廟遷焉以兵馬監押劉保節度推官楊承用共掌役事博士朝夕視之明年夏厥功告畢增其廟度重師禮也廣其學宮優生員也談經於堂藏書於庫長廊四回室從而周總一百四十楹廣廈髙軒處之顯明士人洋洋其來如歸且曰吾黨居后稷公劉之區被二帝三王之風其吾君之大賜吾道之盛節歟敢不拳拳服膺以樹其徳業哉予旣攺南陽郡博士移書請爲之記予嘗觀易之大象在小畜曰君子以懿文徳謂其道未通則畜乎文徳俟時而行也在兌曰君子以朋友講習謂相說之道必利乎正莫大於講習也諸生其能知吾君建學聖人大易之旨則庶幾乎故書之天竺山日觀大師塔記師錢塘人也姓仲氏名善升十歲出家十五通誦法華經十七落髮受具戒客京師三十年與儒者遊好爲唐律詩且有佛學天禧中詔下僧錄簡長等注釋禦制法音集師預選中書畢詔賜師名遂還故里公卿有詩送行師深於琴余嘗聽之愛其神端气平安坐如石指不纎失徽不少差遲速重輕一一而當故其音淸而弗哀和而弗淫自不知其所以然精之至也予嘗聞故諭徳崔公之琴雅逺淸靜當代無比如師則近之矣康定中入天竺山居日觀庵曰吾其止乎不下山者十餘年誦蓮經一萬過皇佑元年餘至錢塘就山中見之康彊精明話言如舊一日遣侍者持書謝余曰吾願足矣將去人世必藏於浮圖之下願公記焉又一日侍者來告曰師化矣其門人中靄等葬師於塔復以師之言求爲之銘銘曰山月亭亭兮師之心山泉泠泠兮師之琴眞性存兮孰爲古今聊志之兮天竺之岑○書奏上時務書天聖三年四月二十日文林郎守大理寺丞臣範仲淹謹詣合門再拜死罪上書皇太后陛下皇帝陛下臣聞巧言者無犯而易進直言者有犯而難立然則直言之士千古謂之忠巧言之人千古謂之佞今臣勉思藥石切犯雷霆不遵易進之塗而居難立之地者欲傾臣節以報國恩恥佞人之名慕忠臣之節感激而發萬死無恨況臣之所言皆聖朝當行之事而未之行者諒有以也聖人之心豈不至此蓋當乎一日萬幾未暇餘論大臣之心豈不至此蓋懼乎上疑下謗未克果行臣請言之以發聖慮臣聞國之文章應於風化風化厚薄見乎文章是故觀虞夏之書足以明帝王之道覽南朝之文足以知衰靡之化故聖人之理天下也文獘則救之以質質獘則救之以文質獘而不救則晦而不彰文獘而不救則華而將落前代之季不能自救以至於大亂乃有來者起而救之故文章之薄則爲君子之憂風化其壞則爲來者之資惟聖帝明王文質相救在乎已不在乎人易曰窮則變變則通通則久亦此之謂也伏望聖慈與大臣議文章之道師虞夏之風況我聖朝千載而會惜乎不追三代之髙而尙六朝之細然文章之列何代無人蓋時之所尙何能獨變大君有命孰不風從可惇諭詞臣興復古道更延博雅之士布於臺閣以救斯文之薄而厚其風化也天下幸甚臣又聞聖人之有天下也文經之武緯之此二道者天下之大柄也昔諸侯暴武之時孔子曰俎豆之事則嘗聞之此聖人救之以文也及夾谷之會孔子則曰有文事者必有武備請設左右司馬此聖人濟之以武也文武之道相濟而行不可斯須而去焉唐明皇之時太平日久人不知戰國不慮危大寇犯關勢如瓦解此失武之備也經曰禍兮福所倚福兮禍所伏乂曰防之於未萌治之於未亂聖人當福而知禍在治而防亂故善安身者在康寧之時不謂終無疾病於是有節宣方藥之備焉善安國者當太平之時不謂終無危亂於是有教化經略之備焉我國家文經武緯天下大定自眞宗皇帝之初猶有舊將舊兵多經戰敵四夷之患足以禦防今天下休兵餘二十載昔之戰者今已老矣今之少者不知戰爭之事人不知戰國不慮危豈聖人之意哉而況守在四夷不可不慮古來和好鮮克始終唐陸贄議云犬羊同類狐鼠爲心貪而多防狡而無恥威之不悟撫之不懷𨿽或時有盛衰大抵常爲邊患屬方靖中夏未遑外虞因其乞盟遂許結好加恩降禮有欲無違而乃邀求浸多翻覆不定托因細事嘖有煩言猜矯多端其斯可驗此唐人之至論也今自京至邊並無闗崄其或恩信不守釁端忽作戎馬一縱信宿千里若邊少名將則懼而不守或守而不戰或戰而無功再扣澶淵豈必尋好未知果有幾將可代長城伏望聖慈鑑明皇之前轍察陸贄之讜議與大臣論武於朝以保天下先命大臣密舉忠義有謀之人授以方略委之邊任次命武臣密舉壯勇出羣之士試以武事遷其等差壯士蒙知必懷報效列於邊塞足備非常其或自謂無虞不欲生事輕長世之策苟一時之安邊患忽來人情大駭自古兵不得帥魚肉無殊乃欲倉卒戰鬥之間拔卒爲將豺狼競進眞僞交馳此五代之前鑑也至於塵埃之間豈無壯士宜復唐之武舉則英雄之輩願在彀中此聖人居安慮危之備備而無用國家之福也惟聖意詳之臣又聞先王建官共理天下必以賢俊授任不以爵祿爲恩故百僚師師各揚其職上不輕授下無冒進此設官之大端也我國家累聖求理而致太平大約紀綱法象唐室以臣觀之宜法唐興之時不宜法唐衰之後唐興之時特開館殿以待賢俊得學士十八人聲滿天下此文皇養將相之材以論道經邦而成大化也曁至中興往往得人唐衰之後此選不盛我朝崇尙館殿目爲淸華輔相之材多由此選三館淸密古謂登瀛近歲選出內庭逼居坊陌非唐所謂集仙之館也又其間校讎之職或不由科第以恩而除限以歲年漸至淸顯輕十八學士之選恐非文皇養將相之材之意也伏望聖慈與大臣議其可否重爲制度以法唐興之時而延廊廟之器此國家之大美也惟聖意詳之又諫官禦史耳目之司不諱之朝宜有賞勸自陛下臨政以來未聞旌一諫員賞一禦史若言而無補是選之不精言而有補豈賞之不行徒使犯顏者危緘口者安以進藥石爲虛言以陳絲髮爲供職三載之後進退雷同臣恐天下竊議朝廷言路未廣忠臣未勸將令諫官禦史之徒屍素於朝非國家之福也惟聖意詳之臣又聞先王義重君臣賞延於世大勲之後立賢爲嗣餘子則以才自調不使混淆而後大防一隳頹波千載凡居近位歲進子孫簪紱盈門冠蓋塞路賢與不肖例升京朝謂之賞延無乃太甚此必前代君危臣僭之際務相姑息因爲典故以至於斯又百司之人本避鄕役不踰數歲例與出官莫非貪忍之徒絕異孝亷之舉使親民政其獘如何開此二途歲取百數無所不有實累王風恐非任官惟賢之體也人避眾怨不敢上言遂令仕路紛紜祿位塡委文武官吏待闕踰年貪者益礪其爪牙亷者悉困於寒餓徒於禮闈之內增其艱難壯士惜年數歲一舉乃相奔競至有訟爭而況修辭者不求大才明經者不問大旨師道旣廢文風益澆詔令𨿽繁何以戒勸士無廉讓職此之由其源未澄欲波之淸臣未之信也儻國家不思攺作因循其獘官亂於上風壞於下恐非國家之福也儻爲長久之策則願與大臣特新其議澄淸此源不以謗議爲嫌當以治亂爲意此國家之福也惟聖意詳之臣聞以徳服人天下欣戴以力服人天下怨望堯舜以徳則人愛君如父母秦以力則人視君如仇讎是故禦天下者徳可憑而力不可恃也伏惟皇太后陛下皇帝陛下日崇聖徳以永服天下之心若夫惇好生之志推不忍之心薄於刑典厚於惻隠在物祝网於民泣辜常戒百官勿爲苛酷示天下之慈也惟聖人能之恥珠玉之玩罷組繡之貢焚晉武之雉裘出文皇之宮人少度僧尼不興土木示天下之儉也惟聖人能之雞鳴而起孜孜聽政每有餘暇則召大臣講議文武訪問艱難此皇王之勤也惟聖人勉之貴賤親疎賞罰惟一有功者𨿽憎必賞有罪者𨿽愛必罰捨一心之私從萬人之望示天下之公也惟聖人行之自古帝王與佞臣治天下天下必亂與忠臣治天下天下必安然則忠臣骨鯁而易疎佞臣柔順而易親柔順似忠多爲美言骨鯁似彊多所直諌美言者得進則佞人滿朝直諫者見疎則忠臣避世二者進退何以辧之但日聞美言則知佞人未去此國家之可憂也日聞直諌則知忠臣左右此國家之可喜也伏惟聖明不可不察自古王者外防夷狄內防姦邪夷狄侵國姦邪敗徳國侵則害加黎庶徳敗則禍起蕭墻乃知姦邪之凶甚於夷狄之患伏惟聖明常好正直以杜姦邪此致理之本也臣又聞聖人宅九重之深鎭萬國之望以靜制動以重爲威如天之髙如地之深使人不得容易而議也昨覩鑾駕順動稍頻恐非深居九重靜鎭萬國之意況進奏院報於天下天下聞之恐損威重先朝以禦宇日深功成天下巡幸之費尙或諌止今繼明之始聖政方新宜加憂勤深防逸豫則人心大悅天道降康不比先帝功成之年未可輕爲巡幸伏惟聖慈再三詳覽每有順動必循典禮以服天下之望臣又聞人主納逺大之謀久而成王道納淺末之議久而成亂政方今聖人在上賢人在側取捨之際豈有未至然而刑法之吏言絲髮之重輕錢榖之司舉錙銖之利病則往往謂之急務響應而行或有言政教之源流議風俗之厚薄陳聖賢之事業論文武之得失則往往謂之迂說廢而不行豈朝廷薄逺大之謀好淺末之議哉伏望聖慈納人之謀用人之議不以逺大爲迂說不以淺末爲急務則王道大成天下幸甚臣又聞聖人之至明也臨萬幾之事而不敢獨斷聖人之至聰也納羣臣之言而不敢偏聽獨斷則千慮或失偏聽則眾心必離人心離則社稷危而不扶聖慮失則政教差而彌逺故先王務公共設百官而不敢獨斷者懼一慮之失也開言路采羣議而不敢偏聴者懼眾心之離也今聖政方新動思公共委任兩地出入萬幾萬幾之繁能無得失乃許羣臣上言以補其闕使上無蒙蔽下無壅塞有以見聖人之不獨斷也天下幸甚然而臣下上言密陳得失未可盡以爲實亦當深究其宜或務窺人短長或欲希旨上下動揺賞罰之柄離隔君臣之情似是而非言僞而辯𨿽聖鑑之下能無惑焉偶動宸衷無益王道似此密奏之類更望聖慈深加詳覽與大臣議論可否然後施行儻密奏之言便以爲實內降處分一面施行則讒譖之人緣隙而進以訐爲直以詐爲忠使內外相疑政教不一非致理之本也古人有言曰爲君難爲臣不易者其在此乎伏惟聖明不可不察又自古親近小臣率多纎佞恃國恩寵爲人階緣公議未行私請先至如此則人皆由徑政有多門伏望聖慈深爲防慮以存至公之道也臣曲陋之人本無精識覽前王之得失究聖朝之取捨因敢罄而陳之伏望聖慈詳擇一二干犯天威臣無任戰汗激切屏營之至臣某昧死謹言●欽定四庫全書範文正集卷八﹝宋﹞範仲淹撰○書上張右丞書幹興元年十二月日文林郎試祕書省校書郎權集慶軍節度推官監泰州西溪鎭鹽倉範某謹齋戒選日裁書拜於右丞合下某聞先知覺後知先覺覺後覺伊尹之心也哲人傳焉故賢賢相與其道不息若顯若隠者則惟時爾使伊尹之心邈乎無傳則賢賢相廢來代以降豈復有致君堯舜覺天下之後覺者哉今有施阿衡之才之道而將博其傳者可無眷眷以求其人乎有服膺仁義親逢聖賢而未預其傳者可無遑遑以聽於大人之門乎敢齋戒以辧之恭惟右丞維嶽降神儀我華旦文以鼓天下之動學以達天下之志始乃育大節歷小位艱難備思造次惟道踐七諌之淸列奉萬樞之密府奏議森乎朝聽顧問沃於天心早以位峻中司禮嚴百辟人神協贊貳於臺宰邴侯之問系乎慘舒叔相之才著於禮樂而常居以正色動惟至誠名可巽而道不可屈懷可捲而節不可降故昨讓廟堂之髙回星象之度能輕人之至重易人之至難故道淸朝廷名髙泰山蓋盡美矣然我宋重明累聖與周比隆賢人之業宜衛社稷當復正熒煌之座爲萬邦之休光四海之景福此右丞之才之道之萬一也天下才士莫不稽顙仰望光明但仲尼日月之階難爲其升爾某何人也可預陶甄之末其大幸者生四民中識書學文爲衣冠禮樂之士研精覃思粗聞聖人之道知忠孝可以奉上仁義可以施下功名可存於不朽文章可貽於無窮莫不感激而興慨然有益天下之心垂千古之志豈所謂不知量也又昔人云一卷之書必立之師豈天下之道無從而正之而可得其指要乎某所以雞鳴孜孜望其有獲於此而當世大君子以某雕虫之技而憐之者有矣未有謂某之誠可言天下之道者今復吏於海隅葭菼之中與國家補錙銖之利緩則罹咎猛且賊民窮荒絕島人不堪其憂尙何道之可進自惜屬文未達見書未博三十爲學未獲事大賢人之師周旋其心未能受大君子之道其愚不巳尙遑遑乎聽於大人之門恭惟右丞播洪鈞之仁矜其不肖以一言置於左右至於稼穡之難獄訟之情政教之繁簡貨殖之利病𨿽不能辧亦嘗有聞焉似可備僚俊之末議且使朝夕執事於前觀之可否如得其誠願預教育然後天下之道可得而明阿衡之心可得而傳使某會遇之日有益於當時有垂於將來乃右丞之道傳傳而不朽矣昔郭隗以小才而逢大遇則燕昭之名於今稱道黃公天人也有以跪履而授帝師之道者豈以孺子而捨諸智愚不同人則然矣先民有言曰希聖者亦聖之徒也此庶幾於萬一然干犯臺嚴無任狂越戰兢之至不宣某再拜稽首上執政書天聖五年月日丁憂人範某謹擇日望拜上書於史館相公集賢相公參政侍郎參政給事某居親之喪上書言事踰越典禮取笑天下豈欲動聖賢之知爲身名之計乎某謂居喪越禮有誅無赦豈足動聖賢之知耶矧親安之時官小祿薄今親亡矣縱使異日授一美衣對一盛饌尙當泣感風樹憂思無窮豈今幾筵之下可爲身名之計乎不然何急急於言哉蓋聞忠孝者天下之大本也其孝不逮矣忠可忘乎此所以冒哀上書言國家事不以一心之戚而忘天下之憂庶乎四海生靈長見太平況今聖人當天四賢同徳此千百年中言事之秋也然聖賢之朝豈資下士之益補乎蓋古之聖賢以芻蕘之談而成大美者多矣豈俟某引而質之況儒者之學非道不談某敢企仰萬一因擬議以言之皆今易行之事其未易行者某所不言也恭惟相府居百辟之首享萬鍾之厚夙興夜寐未始不欲安社稷躋富壽答先帝之知致今上之美況聖賢存誠以萬靈爲心以萬物爲體思與天下同其安樂然非思之難致之難矣某竊覽前書見周漢之興聖賢共理使天下爲富爲壽數百年則當時致君者功可知矣周漢之衰姦雄競起使天下爲血爲肉數百年則當時致君者罪可知矣李唐之興也如周漢焉其衰也亦周漢焉自我宋之有天下也經之營之長之育之以至於太平累聖之功豈不大哉然否極者泰泰極者否天下之理如循環焉惟聖人設卦觀象窮則變變則通通則久非知變者其能久乎此聖人作易之大旨以授於理天下者也豈徒然哉今朝廷久無憂矣天下久太平矣兵久弗用矣士曽未教矣中外方奢侈矣百姓反困窮矣朝廷無憂則苦言難入天下久平則倚伏可畏兵久弗用則武備不堅士曽未教則賢材不充中外奢侈則國用無度百姓困窮則天下無恩苦言難入則國聴不聰矣倚伏可畏則姦雄或伺其時矣武備不堅則戎狄或乘其隙矣賢材不充則名器或假於人矣國用無度則民力已竭矣天下無恩則邦本不固矣儻相府思變其道與國家盤固基本一旦王道復行使天下爲富爲壽數百年由今相府致君之功也儻不思變其道而但維持歲月一旦亂階復作使天下爲血爲肉數百年亦今相府負天下之過也昔曹參守蕭何之規以天下久亂與人息肩而不敢有爲者權也今天下久平修理政教制作禮樂以防微杜漸者道也張華是西晉之危而正人無徒故維持紀綱以延歲月而終不免禍以大亂天下今聖人在上老成在右豈取維持之功而忘盤固之道哉某竊謂相府報國致君之功正在乎固邦本厚民力重名器備戎狄杜姦雄明國聴也固邦本者在乎舉縣令擇郡守以救民之獘也厚民力者在乎復遊散去冗僭以阜時之財也重名器者在乎愼選舉惇教育使代不乏材也備戎狄者在乎育將材實邊郡使敵無覬覦也杜姦雄者在乎朝廷無過生靈無怨以絕亂之階也明國聴者在乎保直臣斥佞人以致君於有道也夫舉縣令擇郡長以救民之獘者何哉某觀今之縣令循例而授多非淸識之士衰老者爲子孫之計則志在苞苴動皆徇己少壯者恥州縣之職則政多苟且舉必近名故一邑之間簿書不精胥吏不畏徭役不均刑罰不中民利不作民害不去鰥寡不卹遊墯不禁播蓺不增孝悌不勸以一邑觀之則四方縣政如此者十有七八焉而望王道之興不亦難乎某恐來代之書論得失者謂相府有不救其獘之過矣如之何使斯人之徒爲民父母以困窮其天下又朝廷久有擇縣令郡長之議而不遂行者蓋思退人以禮不欲動多士之心故務因循而重攺作也豈長世之策更張之際不失推恩又何損於仁乎今約天下令錄自差京朝官外不過千數百員自來郊天之恩鮮及州縣若天下令錄自大禮以前滿十考者可成資日替與職官七考以上可滿日循其資俸除錄事參軍則縣令中昬邁庸常之流可去數百人矣蓋職官錄事參軍不甚親民爲害亦細此謂退人以禮士豈有怨心哉其間課最可尙論薦頗多俟到銓衡別議疇賞前旣善退後當精選其判司簿尉不由薦舉初入令錄之人並可注錄事參軍如無員闕可授大縣簿尉仍賜令錄之俸其曽任令錄有過該恩合入本資者可依初入之例頒此數條入令者鮮然後委淸望官於幕職判司簿尉中歷三考以上具理績舉充其川廣福建縣令可委轉運使等就近於判司簿尉中舉移庶從人便若此後諸處縣令特有課最可旌尙者宜就遷一官更畱三載庶其宣政者可以成俗其僥幸者自從朝典如此行之三五年中天下縣政可澄淸矣願相府爲天下生靈而行之爲國家盤固基本而思之不以聴芻蕘爲嫌而罷之則天下幸甚幸甚某又觀今之郡長鮮克盡心有尙迎送之勞有貪燕射之逸或急急於富貴之援或孜孜於子孫之計志不在政功焉及民以獄訟稍簡爲政成以教令不行爲坐鎭以移風易俗爲虛語以簡賢附勢爲知幾淸素之人非緣囑而不薦貪黷之輩非寒素而不糾縱胥徒之姦克寵風俗之奢僭況國有職制禁民越禮頒行已久莫能舉按使國家仁不足以及物義不足以禁非官實素餐民則菜色有卹鰥寡則指爲近名有抑權豪則目爲掇禍苟且之獘積習成風俾斯人之徒共理天下王道何從而興乎某恐來代之書論得失者亦謂聖朝有不救其獘之過矣然朝廷以黜陟郡長爲難者官有定制不欲動搖懼其招怨謗而速僥幸爾故知縣兩任例升同判同判兩任例升知州柰何在下之時飾身修名邀其淸舉居上之後志滿才乏愆於素持止能偸安未至覆餗故賢愚同等淸濁一致此乃朝廷避怨於上移虐於下俟其自敗民何以堪故鄭荘公伺共叔之自斃而春秋罪焉以其長惡也易曰履霜堅冰至由辧之不早辧也此聖人昭昭之訓豈用於先王而廢於今日者哉近年諸處郡長以贓致罪者數人皆貫盈之夫久爲民患如此之類至終不敗者豈止數人而已乎𨿽轉運使提點刑獄職在訪察其如位望相亞怨仇可敵非致敗露鮮敢發明宜乎論道之間激揚天下古者天子五載一巡皇上凝命於今六載矣以軍國重大未可行逺古之道今郊禮之餘宜宣大慶可於兩制以上密選賢明巡行諸道以興利除害黜幽陟明舒慘四方豈同常務可命禦史嚴諭百僚與出使之官絕書刺往還之禮仍翌日首塗以禁請托苟利天下大體何傷所出使之官宜以宣慶爲名安逺聴也其諸道知州同判耄者懦者貪者虐者輕而無法者墮而無政者皆可奏降以激屍素又四方得以上聞未舉巡狩之禮而遣觀風之使非不典也然後委淸望官於朝臣同判中舉諸郡長於朝臣知縣中舉諸同判今後同判之官非著顯效及有殊薦𨿽或久次止可加恩郡國之符不當輕授其知縣之人入同判者宜比此例如此行之天下郡政其濫鮮矣今一司一務猶或舉官一郡之間生靈數萬反可輕授於人乎願相府爲天下生靈而行之爲國家盤固基本而行之不以聴芻蕘爲嫌而罷之天下幸甚幸甚某前所謂官有定制不欲動揺懼其招怨謗而速僥幸者兩宮聖人臨軒命使激揚善惡澄淸天下何怨謗之有乎自玆以降非舉不授舉官之責厥典非輕何僥幸之有乎如所舉之人果成異政則宜旌尙舉主以勸來者聖朝未行此典蓋亦闕矣縣令長旣得其才然後復遊散去冗僭以阜時之財者何哉某觀天下谷帛厥價翔起議者謂生靈旣庶使之然矣某謂生者旣庶則作者復眾豈旣眾之爲累哉蓋古者四民秦漢之下兵及緇黃共六民矣今又六民之中浮其業者不可勝紀此天下之大蠧也士有不稽古而祿農有不竭力而饑工多奇器以敗度商多奇貨以亂禁兵多冗而不急緇黃蕩而不制此則六民之浮不可勝紀而皆衣食於農者也如之何物不貴乎如之何農不困乎某謂榖帛之貴由其播蓺不增而資取者眾也金銀之貴由其制度不嚴而器用者眾也或謂資四夷之取而使之然則山川之所出與恩信之所給自可較之非某所敢知也今議更張之制繁細非一某敢略而陳之夫釋道之書以眞常爲性以潔淨爲宗神而明之存乎其人智者尙難於言而況於民乎君子弗論者非今理天下之道也其徒繁穢不可不約今後天下童行可於本貫陳牒必結其鄕黨苟有罪戾或父母在鮮人供養者勿從其請如已受度而父母在別無子孫勿許方遊則民之父母鮮轉死於溝壑矣斯亦養惸獨助孝悌之風也其京師寺觀多招四方之人宜給本貫憑由乃許收錄斯亦辧姦細復遊散之要也其天下寺觀每建殿塔蠧民之費動踰數萬止可完舊勿許創新斯亦與民阜財之端也又古者兵在於民且耕且戰秦漢之下官庫爲常貴武勇之精備徵伐之急也今諸軍老弱之兵詎堪徵伐旋降等級尙費資儲然國家至仁旨在存活若詔諸軍年五十已上有資產願還鄕裏者一可聽之稍省軍儲復從人欲無所歸者自依舊典此去冗之一也又諸道巡檢所統之卒皆本城役徒殊非武士使之禁暴十不當一而諸州常患兵少日旋招致榖帛之計其耗萬億以某觀之自京四向千里之間或多寇盜蓋創置巡檢路分頗多而卒伍至羸捕掩無效非要害者宜悉罷之所存之處資以禁軍訓練旣精寇盜如取況千里之內抽發非難又使少歷星霜不至驕惰彼無用之卒可減萬數庶使諸郡節於招致此去冗之次也又京畿三輔五百里內民田多隙農功未廣旣已開導溝洫復須舉擇令長使詢訪父老研求利病數年之間力致富庶不破什一之稅繼以百萬之糴則江淮饋運庶幾減半挽舟之卒從而省焉此亦去冗之大也至於工之奇器敗先王之度商之奇貨亂國家之禁中外因之侈僭上下得以驕華宜乎大變澆漓申嚴制度使珠玉寡用榖帛爲寶此又去僭丰財之本也今盛明之代何事而不可行乎曩者國家禁泥金之飾久未能絕一旦使命婦不服工人不作於今天下無敢衣者使其餘奢僭皆如泥金之法亦何患不禁乎又播蓺之家古皆督責今國家有勸農之名無勸農之實每於春首則移文於郡郡移文於縣縣移文於鄕鄕矯報於縣縣矯報於郡郡矯報於使利害不察上下相蒙豈朝廷之意乎若縣令郡長一變其人乃可詔書丁寧復遊散之流抑工商之侈去士卒之冗勸稼穡之勤以周禮司徒之法約而行之使播者蓻者以時以度勤者惰者有勸有戒然後致天下富之壽之彼不我富不我壽者豈能革之哉此則厚民力固邦本之道也觀夫國風之七月小雅之甫田皆以農夫之慶爲王化之基豈聖人不思而述者乎故周漢李唐𨿽有禍亂而能中興者人未厭徳作亂者不能革天下之心是邦本之固也六朝五代之亂鮮克中興者人厭其徳弔民者有以革天下之心是邦本之不固也然則厚民力固邦本非舉縣令擇郡長則莫之行焉或謂舉擇令長久則乏人亦何道以嗣之某謂用而不擇賢孰進焉擇而不教賢孰繼焉宜乎愼選舉之方則政無虛授惇教育之道則代不乏人今士材之間患不稽古委先王之典宗叔世之文詞多纎穢士惟偸淺言不及道心無存誠曁於入官鮮於致化有出類者豈易得哉中人之流浮沈必矣至於明經之士全暗指歸講議未嘗聞威儀未嘗學官於民上貽笑不暇責其能政百有一焉詩謂長育人材亦何道也古者庠序列於郡國王風雲邁師道不振斯文銷散由聖朝之弗救乎當太平之朝不能教育俟何時而教育哉乃於選用之際患其才難亦由不務耕而求獲矣今春詔下禮闈凡修詞之人許存策論明經之士特與旌別天下之望翕然稱是其間所存策論不聞其誰激勸未明人將安信儻使呈試之日先策論以觀其大要次詩賦以觀其全才以大要定其去畱以全才升其等級有講貫者別加考試人必彊學副其精舉復當深思治本漸隆古道先於都督之郡復其學校之制約周官之法興闕裏之俗辟文學掾以専其事惇之以詩書禮樂辧之以文行忠信必有良器蔚爲邦材況州縣之用乎夫庠序之興由三代之盛王也豈小道哉孟子謂得天下英材而教育之一樂也豈偶言哉行可數年士風丕變斯擇材之本致理之基也又李唐之盛常設制科所得大才將相非一使天下奇士學經綸之盛業爲邦家之大器亦策之上也先朝偶屬多務暫停此科今可每因貢舉之時申其墜典必有國士繼於唐人豈非邦家之盛選歟勿謂未必得人遂廢其道此皆愼選舉惇教育之道亦何患乏人哉儻國家行此數事若今刑政之用心則無不成焉前代亂離鯨吞虎噬無卜世卜年之意故斯道久缺反爲不急之務旣在承平之朝當爲長久之道豈如西晉之禍而有何公之嘆者乎願朝廷念祖宗之艱難相府建風化之基本一之日圖之二之日行之不以聴芻蕘爲嫌而罷之則天下幸甚幸甚至於嵓穴艸澤之士或節義惇篤或文學髙古宜從聘召之禮以厚澆競之風國家近年羔鴈弗降或有考盤之舉不踰助教之命孝廉之士適以爲辱何惇勸之有乎又流外之官澄淸未至沿之則百姓受革之則諸司乏人將使羣謗不興眾心知勸不若惇仍舊之制加奬善之方自簿尉兩任有舉奏者許入錄事參軍錄事參軍有舉奏者許入職事官或換三班使臣旣有進身之階豈無畏法之志設使流內之人無遷進之望而能盡公者必亦鮮矣今後百司新入之人或采其藝能或出於仕族行藏必審考試必精避役之人無圖之類嚴革其獘髙爲之防旣激其流復澄其源亦何患流外之冗乎某又謂育將材實邊郡使敵無覬覦者何哉蓋聞古之善禦戎者將不乏人則師戰而不衂邊不乏廩則城圍而不下敵疑且畏罔敢深入此劉漢所以長也不善禦戎者將在貴臣邊須逺饋故戰之則衂圍之則下敵無疑畏乘虛深入此石晉之所以亡也今兵久不用未必爲福在開元之盛有函谷之敗可龜鑑矣何哉昔之戰者耄然已老今之壯者囂而未戰聞名之將往往衰落豈無晚輩未聞邊功此必廟堂之所思也仍聞沿邊諸將不謀方略不練士卒結援弭謗固祿求寵一旦急用萬無成功加以邊民未丰邊廩未實下武之際兵寡食足如屯大軍必煩逺饋則中原益困四夷益矯深入之虞未可量也於時廟堂之上𨿽有臯陶之謀伯益之贊不亦難乎夫天下禍福如人家道成於覆簣敗於疾雷聖朝豈恃其太平而輕其後計王衍之鑑豈曰不明淸談之間坐受其獘蓋備之弗預知之弗爲許下之兵日血十萬豈不痛心哉今西北和好誠爲令圖安必慮危備則無患昔成周之盛王道如砥及觀周禮則大司馬陣戰之法粲然具存乃知禮樂之朝未嘗廢武今孫吳之書禁而廢學苟有英傑受亦何疑且秦之焚書也將以愚其生人長保天下及其敗也陳勝吳廣豈讀書之人哉況前代名將皆洞達天人嗣續忠孝將門出將史有言焉今將家子弟蔑聞韜鈐無所用心驕奢而已文有武備此能備乎今可於忠孝之門搜智勇之器堪將材者密授兵略歷試邊任使其識山川之向背歷星霜之艱難一朝用之不甚顚沛十得三四不云盛乎至於四海九州島必有壯士宜設武舉以収其遺唐郭子儀武舉所得者也斯可遺乎又臣僚之中素有才識可賜孫吳之書使知文武之方異日安邊多可指任此皆育將才之道也又沿邊知同精加舉擇特授詔命専謀耕桑三五年間丰其軍廩此則實邊郡之道也將才旣育邊郡旣實師戰而不衂城圍而不下敵疑且畏敢深入乎縱有騷動朝廷可髙枕矣前代禦戎其策非一唐陸贄議緣邊備守之術請置本土之兵勤營田之利與今事宜相近可約而行也本土之兵者若今之北邊有云翼招收之軍更可增致作爲奇兵至於營田之利宜常興作而加焉願相府爲國家安危思之五代之亂非逺也爲河朔生靈思之景徳之前未久也今相府勞一夕之思絕百代之恥無使中原見新羈之馬赤子入無知之俗則天下幸甚幸甚聖人曰微管仲吾其被髮左衽又曰民到於今受其賜管仲霸臣也而能攘戎狄保華夏功髙當時賜及來代況朝廷之盛徳乎某又謂朝廷無過生靈無怨以絕亂之階者何哉蓋天下姦雄無代無之或窮爲夜舞或起爲大盜伺朝廷之過執以爲辭幸生靈之怨弔而稱義不然亦何名而動哉今明盛之朝豈有大過亦宜辧其毫末杜其堅冰或戚近撓權或土木耗國或祿賞未均或綱紀未修或任使未平斯亦過之漸也某敢小舉其失以言之國家戚近之人不可不約拜除之際宜量其才非曰惜恩懼乎致寇若力小任重則撓權亂法增朝廷之過啟姦雄之志易曰小人而乘君子之器盜思奪之矣所謂盜者其姦雄之謂乎今道路傳聞或緇黃之流或術藝之輩結托戚近邀求進貢或受恩賜或與官爵此撓權之漸矣可不畏乎夫賞罰者天下之衡鑑也衡鑑一私則天下之輕重妍醜從而亂焉此先王之所愼也又土木之興久爲大蠧或謂土木之廢出於內帑無傷財害民之獘故爲之而弗戒也某謂內帑之物出於生靈太祖皇帝以來深思逺慮聚之積之爲軍國急難之備非諂神佞佛之資也國家祈天永命之道豈在玆乎如洞眞壽寧之宮以延燎之災一夕逮盡豈非天意警在帝心示土木之所崇非神靈之所據也安可取民人膏血之利輟軍國急難之備奉有爲之惑冀無狀之福豈不誤哉一旦有倉卒之憂須給賞之資𨿽欲重困生靈暴加率斂其可及乎此耗國之大也可不戒哉儻謂內藏丰盈用不可竭則日者黃河之役使數十州之人極力負資奔走道路豈惜府庫之餘而不用之耶故土木之妖宜其悉罷豈相府之不言乎兩宮之不聴乎又文武百官之祿取兵荒五代之制或職輕祿重或職重祿輕重輕之間奔競者至大亨之世猶患不均豈聖朝之意乎所宜損之益之以建其極又今三司之官差除頗異祿賜弗輕何知獘而不言多養望以自進天下金榖決於羣胥掊克無厭取怨四海使先帝寛財之命弗逮於民和气屢傷丰年寡遇曽不謂之過乎蓋由三司之官不制考限不責課最朝受此職夕求他官直云假塗相與匿禍天下受獘職此之由豈聖朝之意乎宜其別制考課重議賞罰激朝端之俊傑救天下之疲瘵其庶幾乎又古之勲臣賞延於世今則每舉大慶必行此典自兩省以上奏薦子弟並爲京官比於庶僚亦旣優矣而特每歲聖節各序子孫謂之賞延黷亂已甚先王名器私假於人曽不謂之過乎非君危臣僭之朝何其姑息之如是耶遂使蔭序之人塞於仕路曽未稽古使以司民國家患之屢有釐革然但革其下而不革其上節於彼而不節於此天下豈以爲然哉我相府豈惜一孺之恩不爲百辟之表乎又逺惡之官多在寒族權貴之子鮮離上國周旋百司之務懵昧四方之事況百司者朝廷之綱紀風教之戶牖咸在童孺曽無激揚使寺省之規剝牀至足公卿之嗣懷安敗名未嘗試難何以致逺非獨招搢紳之議實亦玷鈞衡之公此則祿賞未均任使未平綱紀未修之類也斯獘巳久何可極乎惟我相府能革其獘能變其極而天下化成不爲難矣晉趙王倫石勒之徒心窺天子口責丞相豈非姦雄之人伺朝廷之過乎又今久安之民不經塗炭勞則易怨擾則易驚猛將謀臣威信未著況邊民尙困邊廩尙乏苟有騷動饋運所艱武備未堅敵志可騁旣撓之以徵戰或加之以饑饉生靈窮匱姦雄奮迅鼓舞羣小血視千里此五代之鑑昭昭焉非止方策之有云抑亦耳目之可接也我太祖皇帝亦嘗有事四方勞於饋運而生靈不敢怨姦雄不敢動者何哉一則餘民久在塗炭乍覩明盛如子得母縱有勞役未甚曩昔此生靈所以不敢怨也又當乘天開之運震神武之威徵伐四方動如山壓況躬擐甲冑備嘗艱難猛將如雲謀臣如雨此姦雄所以不敢動也所謂彼一時此一時爾今朝廷豈謂當時之易而不慮今時之難乎又謂保直臣斥佞人以致君於有道者何哉有若人未之病則苦口之藥鮮進焉國未之危則逆耳之言鮮用焉故佞人易進直臣易退其致君於有道也難哉及其旣病也藥必錯雜而進故鮮效焉及其旣危也言必錯雜而用故鮮功焉蓋佞人在矣直臣逺矣其悔之也難哉今朝廷久安苦言而不用者勢使之然矣天深戒而不變者禍可畏矣伏聞京師去歲大水今歲大疫四方聞之莫不大憂此天之有以戒也豈徒然乎而京師之災甚於四方何哉蓋京師者政教之所出君相之所居也禍未盈而天未絕故鑑戒形焉不獨恐懼其心必使修省其政國家之徳尙可隆天下之道尙可行也儻弗懼於心弗修於政漸盈於禍漸絕於天則國家四海將如何哉或謂國家之災由歷數之定非政教之出若如所論則夏禹九疇之書果妖言耶豈欲棄而焚之乎苟天下有善則歸諸已天下有禍則歸諸天豈聖朝之用心願黜術士之言奉先王之訓必不謬矣必無過矣於保直臣斥佞人則兩宮二省之心如日星焉孰可蔽其明乎縱有行僞而堅言僞而辯試於行事人焉廋哉往日不極言而今極言者學陋之人思慮未精又親安之時上懼失祿不幸親今亡矣朝廷或怒之自頂至踵惟忠也又何憂乎儻相府思變其道與國家作長久之計固其基本一旦王道復行使天下爲富爲壽數百年則福在國家功在相府得與天下生靈長見太平幸甚幸甚竊以五代以來諸侯暴酷視民如芥生殺由之皇朝龍興典章一寛眞宗皇帝至仁如天盡心於此內則舉執法之吏外則創按刑之司徒流之間無敢差者若今於教化之道復如刑名之用心亦何患不至乎今搢紳之間多議按刑之司無益於外亦思之未深耳如得其人糾察四方絕斯民之寃協先帝之志豈無益乎得人而已不可謂川之旣平可壞其防也今王刑旣淸王道可行此天下士人爲相府惜其時也或曰天下之事猶指諸掌豈相府弗克行乎亦在兩宮之意爾謂人主在上或喜怒生殺或好惡邪正則諫諍之際爲臣不易也若乃修四方之政教正百司之綱紀澄淸風俗相府之職也豈必兩宮之意乎儻相府疑某之言謂欲矯聖賢之知爲身名之計豈不能終喪之後爲歌爲頌潤色盛徳以順美於時亦何必居喪上書踰越典禮進逆耳之說求終身之棄而自置於貧賤之地乎蓋所謂不敢以一心之戚而忘天下之憂是不爲身名之計明矣觀前代國家當其安也士人上言論興亡之道非聖主賢相則百不一采及其往也則後之史臣收於簡策爲來代之鑑今日之言願相府采其一二爲國家天下之益不願後之史臣收於簡策爲來代之鑑狂斐之人誅赦惟命以廟堂深嚴恐不得上乃敢相門之下各致此書庶有一達於聰明干犯臺嚴下情無任惶恐激切之至不次某死罪惶恐再拜上資政晏侍郎書天聖八年月日具銜範某謹齋沐再拜上書於資政侍郎合下某近者伏蒙召問曽上封章言朝廷禮儀事果有之乎某嘗辱不次之舉矧公家之事何敢欺默因避席而對曰有之遽奉嚴教云爾豈憂國之人哉眾或議爾以非忠非直但好奇邀名而已苟率易不已無乃爲舉者之累乎某方一二奉對公曰勿爲彊辭某不敢犯大臣之威再拜而退退而思之則自疑而驚曰當公之知惟懼忠不如金石之堅直不如藥石之良才不爲天下之奇名不及泰山之髙未足副大賢人之淸舉今乃一變爲尢能不自疑而驚乎且當公之知爲公之悔儻默默不辧則恐搢紳先生誚公之失舉也如此某何面目於門墻哉請露肝膂之萬一皆質於前志非敢左右其說惟公之采擇庶幾某進不爲賢人之疑退不爲賢人之累死生幸甚死生幸甚某天不賦智昧於幾微而但信聖人之書師古人之行上誠於君下誠於民韓愈自謂有憂天下之心由是時政得失或嘗言之豈所謂不知量也蓋聞昔者聖人求天下之言以共理天下於是命百官箴闕百工獻藝則大臣小臣無非諫也建善旌立諫鼔諮芻蕘采謡詠斯則何逺何近咸可言也此誠歷代令王懼上有所未聞下有所未達特崇此道以致天下之言俾九重之深無所蔽也亦必憂國大臣懼義有所未從諫有所未上復廣此道以致天下之情冀萬乘之心有以動也某又聞事君有犯無隠有諌無訕殺其身有益於君則爲之衛顗曰非破家爲國殺身成君者誰能犯顏色觸忌諱建一言哉亦忠臣之分也而曰不在其位不謀其政者謂各司其局不相侵官如當二千石之位則不責尙書之政當尙書之位則不責三公之政非言路之謂矣又曰天下有道庶人不議蓋言有道之朝教化純被則庶人無所議焉某登進士第由幕府歷宰字爲九卿之屬似非庶人敢不議乎如雲逺不當諫則伯夷叩馬諫武王豈近臣哉太公謂之義士夫子稱其賢人曽不以逺而爲過乎至於穎考叔曹劌杜蕢弦髙魯仲連梅福之徒皆逺而謀國者也前史嘉之況國家以公之淸舉置某於近合同文館之列唐文皇於此延天下之才使多識前言往行以諮政教之得失備廊廟之選用如朝廷延才之意不減於前則某事君於此非逺也又聞言未及而言謂之躁今國家詔百官轉對使明言聖躬之過失宰司之闕遺其不預轉對者俾實封章奏以聞則某非言未及而言也若以某好奇爲過則伊尹負鼎太公直釣仲尼誅侏儒以尊魯夷吾就縲紲而霸齊藺相如奪璧於彊鄰諸葛亮邀主於敝廬陳湯矯制而大破單於祖逖誓江而克淸中原房喬杖策於軍門姚崇臂鷹於渭上此前代聖賢非不奇也某患好之未至爾若以某邀名爲過則聖人崇名教而天下始勸莊叟云爲善無近名乃道家自全之說豈治天下者之意乎名教不崇則爲人君者謂堯舜不足慕桀紂不足畏爲人臣者謂八元不足尙四凶不足恥天下豈復有善人乎人不愛名則聖人之權去矣經曰立身揚名又曰善不積不足以成名又曰恥沒世而名不稱又曰榮名以爲寶是則教化之道無先於名三古聖賢何嘗不著於名乎某患邀之未至爾某又聞天生蒸民各食其力惟士以有徳可以安君可以庇民於是聖人率民以養士易曰不家食吉如其無徳何食之有某官小祿微然歲受俸祿僅三十萬竊以中田一畝取粟不過一斛中稔之秋一斛所售不過三百金則千畝之獲可給三十萬以丰歉相半則某歲食二千畝之入矣其二千畝中播之耨之獲之斂之其用天之時地之利民之力多矣儻某無功而食則爲天之螟爲民之螣使鬼神有知則爲身之殃爲子孫之患某今職在校讎務甚淸素前編後簡海聚雲積其間荒唐詭妄之書十有七八朱紫未辧膏肓柰何某棲遲於斯絕無補益上莫救斯文之獘下無庇斯人之徳誠無功而食矣所可薦於君者惟忠言耳況我國家以六合之廣四葉之盛撫旣濟之會防未然之幾兢兢持盈日昃不暇謂今天下民庶而未富士薄而未教禮有所未格樂有所未諧多士之源有所未澄百司之綱有所未振兵輕而有所未練邊虛而有所未計賞罰或有所未一恩信或有所未充乃詔百官轉對其未預者並許封章此吾君盡心以虛受天下之言也亦天下君子盡心以助成王道之日也然獻言之初或有所賞於是浮淺僥覬之輩爭爲煩言或采其細而傷其力或誇其利而隠其害下冒上之寵而矯其辭上疑下之躁而輕其說此政教之大害也某逺觀五帝三王爵以尙徳祿以報功未有賞其空言者至於舜兪禹拜惟重其言而行之逮夫春秋之時則有舉賢之賞唐文皇賞孫伏伽之諫以天下始定而權以進之未使久行焉今朝廷必欲求有道之言在其擇而必行不在其誘於必賞言而無實則眞有憂天下之心者不廢其進焉然後下不冒上之寵而直其辭上不疑下之躁而重其說此政教大利也某亦嘗聞長者之餘論郁於胸中而莫敢罄發者恥與浮淺僥覬之徒受上之疑於國門矣某昨輒言國家冬至上壽之禮者斯言有罪必不疑其僥覬矣是故經一死以重萬代之法請皇帝率親王皇族於內中上皇太后萬壽請詔宰臣率百僚於前殿上兩宮聖壽實無減皇太后尊崇之威又足存皇帝貴髙之體蓋一人與親王皇族上壽於內則母子之義親君臣之禮異與百僚上壽於外則是行君臣之儀非惇母子之義在今兩宮慈聖仁孝之徳而行此典則未見其損柰何后代必有舅族彊熾竊此爲法以仰制人主者矣聖朝旣不能正之使後代忠臣何所執議先王制禮之心非萬世利則不行焉或五帝不相沿樂三王不相襲禮此何泥於古乎某謂禮樂等數沿革可移帝王名器乾坤定矣豈沿革之可言哉若謂某不知聖人之權則孔子何以謂晉文公譎而不正以臣召君不可以訓書曰天王狩於河陽是諱其權而正其禮也豈昧於權哉小臣昧死力言大臣未能力救苟誠爲今日之事未量後代之患豈小臣之狂言大臣之未思也某天拙之效不以富貴屈其身不以貧賤移其心儻進用於時必有甚於今日庶幾報公之淸舉如求少言少過自全之士則滔滔乎天下皆是何必某之舉也夫天下之士有二黨焉其一曰我發必危言立必危行王道正直何用曲爲其一曰我遜言易入遜行易合人生安樂何用憂爲斯二黨者常交戰於天下天下理亂在二黨勝負之間爾儻危言危行獲罪於時其徒皆結舌而去則人主蔽其聰大臣喪其助而遜言遜行之黨不戰而勝將浸盛於中外豈國家之福大臣之心乎人皆謂危言危行非逺害全身之謀此未思之甚矣使搢紳之人皆危其言行則致君於無過致民於無怨政教不墜禍患不起太平之下浩然無憂此逺害全身之大也使搢紳之人皆遜其言行則致君於過致民於怨政教日墜禍患日起大亂之下洶然何逃當此之時縱能遜言遜行豈逺害全身之得乎凡今之人生於太平非極深研幾豈斯言之信哉昔魏晉之亂哲人罹憂至有管寧之徒涉海而遁某今進危言於君親蹈危機於朝廷不猶愈於涉海之險而遁於異域者乎儻以某逺而盡心不謂之忠言而無隠不謂之直則而今而後未知所守矣惟公察某之辭求某之志謂尙可教則願不悔前日之舉而加平生之知使某罄誠於當時垂光於將來報徳之心宜無窮已儻察某之志如不可教則願昌言於朝以絕其進前奏旣已免咎此書尙可議責使黜之辱之不爲賢人之累則某退藏其身省求其過不敢以一朝之責而忘平生之知報徳之心亦無窮已恭惟資政侍郎羽翼舊賢股肱近輔赫赫之猷天下所望願論道之餘一賜鑑慮與其進則天下如某之徒皆不召而進矣與其退則天下如某之徒皆不斥而自退矣決天下進退者其在公一言乎干犯臺嚴不任戰懼之至不宣某再拜●欽定四庫全書範文正集卷九﹝宋﹞範仲淹撰○書上時相議制舉書天聖八年五月日具位某再拜上書於昭文相公合下某昨者伏蒙聖恩優賜差任蓋鈞造之際靡不獲所退省疎拙且驚且懼況唐虞舊域風俗淳儉獄無積訟亭鮮過客棲遲偃仰何以報國然嘗試思之似有所補敢不冒黷而言之夫善國者莫先育材育材之方莫先勸學勸學之道莫尙宗經宗經則道大道大則才大才大則功大蓋聖人法度之言存乎書安危之幾存乎易得失之鑑在乎詩是非之辯存乎春秋天下之制存乎禮萬物之情存乎樂故俊哲之人入乎六經則能服法度之言察安危之幾陳得失之鑑析是非之辧明天下之制盡萬物之情使斯人之徒輔成王道復何求哉至於扣諸子獵羣史所以觀異同質成敗非求道於斯也有能理其書而不深其旨者𨿽朴愚之心未可以適道然必顧瞻禮義執守規矩不猶愈於學非而博者乎今文庠不振師道久缺爲學者不根乎經籍從政者罕議乎教化故文章柔靡風俗巧僞選用之際常患才難某聞前代盛衰與文消息觀虞夏之純則可見王道之正觀南朝之麗則知國風之衰惟聖人質文相救變而無窮前代之季不能自救則有來者起而救之是故文章以薄則爲君子之憂風俗其壞則爲來者之資今朝廷思救其獘興復制科不獨振舉滯淹詢訪得失有以勸天下之學育天下之才是將復小爲大抑薄歸厚之時也斯文丕變在此一舉然恐朝廷命試之際謂所舉之士皆能熟經籍之大義知王霸之要略則反屏而弗問或將訪以不急之務雜以非聖之書辧二十八將之功勲陳七十二賢之徳行如此之類何所補益蓋欲伺其所未至誤其所常習不以教育爲意而以去畱爲功若如所量恐非朝廷勸學育才之道也何哉國家勸學育材必求爲我器用輔我風教設使皆明經籍之旨並練王霸之術問十得十亦朝廷教育之本意也況文有精粗理有優劣明試之下得失尙多何患去畱之難乎今或伺其所未至誤其所嘗習則天下賢俊莫知所守將博習非聖旁攻異端聖人之門無復啟發逮於後舉差之益逺如此則制科之設足以誤多士之心不足以救斯文之獘恭惟前聖之文之道昭昭乎爲神器於天下得之者昌失之者亡後世聖人開學校設科等率賢俊以趨之各使盡其心就其器將以共理於天下故書曰咸有一徳斯之謂矣願相府爲此一舉儻昌言於兩制如能命試之際先之以六經次之以正史該之以方略濟之以時務使天下賢俊翕然修經濟之業以教化爲心趨聖人之門成王佐之器十數年間異人傑士必穆穆於王庭矣何患俊乂不充風化不興乎救文之獘自相公之造也當有吉甫輩頌君之徳吾相之功登於金石永於天地者矣四海幸甚千載幸甚干犯臺嚴無任僭越戰汗之至某再拜與歐靜書七月十二日髙平範某謹復書於伯起足下近滕從事子京編李唐制誥之文成三十卷各於文首序其所以而善惡昭焉足下命爲唐典以僕觀之似所未安典之名其道甚大夫子刪書斷自唐虞巳下今之存者五十九篇惟堯舜二篇爲典謂二帝之道可爲百代常行之則其次夏商之書則有訓誥誓命之文皆隨事名篇無復爲典以其或非帝道則未足爲百代常行之典乃知聖人筆削之際優劣存焉如詩有國風雅頌之別也李唐之世三百年治亂相半如貞觀開元有霸王之略每下詔命多有警策失之者蓋亦有矣如則天中宗昬亂之朝誅害宗室戮辱忠良制書之下欺天蔽民人到於今寃之儻亦以典爲名躋於唐虞之列不亦助欺天之醜乎是聖狂不分治亂一致百代之下堯舜何足尙桀紂何足愧也僕不忍天下君子將切齒於子京乃請以統制之名易之而足下大爲不可貽書見尢僕謂制者天子命令之文無他優劣庶幾不損大義爾足下謂冊制之類有七何特以制名焉七者之名有則有矣然近代以來曁於今朝王言之司謂之兩制是制之一名統諸詔命又有待制承制之官皆承奉王言之義也又令詔誥宣勅聖旨之類違者皆得違制之坐亦足見制之一名而統諸命令也故以統制爲名以明備載其文不復優劣觀其文者使自求之而治亂之源在矣足下又謂呂不韋輩著春秋賈誼之徒著書文中子著六經而無譏其僭者非也蓋春秋以時記事而爲名也優劣不在乎春秋二字而有凡例變例之文書者載言之名而優劣不在乎書之一字而有典謨誓命之殊詩者言志之名而優劣不在乎詩之一字而有國風雅頌之議諸儒擬春秋詩書之名蓋不在乎優劣之地也未有亂典謨訓誥國風雅頌之名者足下若以唐之制書咸可爲典則唐人之詩咸可爲頌乎足下又謂唐有六典杜佑著通典以此二書爲證亦未也六典者唐之官局可爲令式尊之爲典者亦唐人一時自髙爾又通典之書敍六代沿革禮樂制度復折中而論其可者以爲典要尙庶幾乎矧二書之作非經聖人筆削又何足仰爲大範哉足下博識之士當於六經之中専師聖人之意後之諸儒異端伯起不足繁以自取或足下必以統制爲非則請別爲其目典之爲名孰敢聞命某再拜與周騤推官書六月十五日同年弟範某再拜奉書於周兄去年秋滕子京集李唐制書得一千首歐伯起請目之曰唐典僕始末閱其本而酌以重輕請避堯舜二典曰有唐統制伯起以書見讓謂典爲是謂制爲非僕亦辧而言焉而伯起不釋今復遺書雲中有冊文十五或因其舊名可曰有唐冊制僕前書云必以統制爲非則請別爲之目以典爲名孰敢聞命伯起謂典謨訓誥其來逺矣夫子因其舊史優劣不存焉僕謂舊史之文亦不苟作聖人筆削經史皆因其舊可者從而明之其不可者從而正之未嘗無登降之意也是故言易則因先王之卦從而贊之有聖人有後有君子之辭焉刋詩則因前人之作從而次之有國風雅頌之倫焉修春秋則因舊史之文從而明之有褒貶之例焉書亦史也從而序之豈獨因其舊篇無優劣之意僕謂典謨訓誥之文或因其舊而次之亦聖人之優劣也伯起謂夏有政典周有六典僕謂政典者果夏書耶虞書耶夏或有之何不列之於書或見刪於聖人此又不足稱矣周之六典者周禮雲天官掌建邦之六典乃周之法度書於典冊非記言之例也夫子刪書之際六典不預焉伯起又謂有漢典魏典晉典梁典僕謂此四典者必文人苟作或佞之於前或失之於後非其正史君子不取也自堯舜而後歷代之史無以典爲名者何哉蓋尊避堯舜爲萬世之師使後之明王有所稽仰豈丘明班馬之流咸不到伯起之心邪伯起又謂元結有皇謨栁宗元有平淮夷雅元栁唐人也而深於文不曰典而曰謨不曰頌而曰雅二君誠不佞歟伯起非唐人也反爲佞乎以其冊制特謂之典豈有優劣之心乎如有優劣之心則不當以錯綜治亂之文躋於三代之上炳堯舜之光明如當優劣之心唐三百年冊制之文一旦易其名則何以哉進退無所據而序引滋繁枝葉之云不復詳釋豈莠言亂正學非而博者乎將固有所激而極其理要乎周兄積學於書得道於心覽聖人之旨如日星之昭昭願質其疑使來者不敢竊亂於斯文甚善甚善不宣某再拜與唐處士書十二月日髙平範某謹再拜致書於處士唐君蓋聞聖人之作琴也鼔天地之和而和天下琴之道大乎哉秦作之後禮樂失馭吁嗟乎琴散久矣後之傳者妙指美聲巧以相尙喪其大矜其細人以藝觀焉皇宋文明之運宜建大雅東宮故諭徳崔公其人也得琴之道志於斯樂於斯垂五十年淸靜平和性與琴會著琴箋而自然之義在矣某嘗遊於門下一日請曰琴何爲是公曰淸厲而靜和潤而逺某拜而退思而釋曰淸厲而弗靜其失也躁和潤而弗逺其失也佞弗躁弗佞然後君子其中和之道歟一日又請曰今之能琴誰可與先生和者曰唐處士可矣某拜而退美而歌曰有人焉有人焉且將師其一二屬逺仕千里未獲所存今復選於上京崔公旣沒琴不在於君乎君將憐其意授之一二使得操堯舜之音遊羲黃之域其賜也豈不大哉又先王之琴傳傳而無窮上聖之風存乎盛時其旨也豈不逺矣誠不敢助南燻之詩以爲天下富壽庶幾宣三樂之情以美生平而可乎某狂愚之咎亦冀捨旃不宣某再拜答趙元昊書正月日具位某謹修誠意奉書於夏國大王伏以先大王歸向朝廷心如金石我眞宗皇帝命爲同姓待以骨肉之親封爲夏王履此山河之大旌旗車服降天子一等恩信隆厚始終如一齊桓晉文之盛無以過此朝聘之使往來如家牛馬駝羊之產金銀繒帛之貨交受其利不可勝紀塞垣之下逾三十年有耕無戰禾黍云合甲冑塵委養生死各終天年使蕃漢之民爲堯舜之俗此眞宗皇帝之至化亦先大王之大功也自先大王薨背今皇震悼累日嘻吁遣使行弔賻之禮以大王嗣守其國爵命崇重一如先大王昨者大王以本國眾多之情推立大位誠不獲讓理有未安而遣行人告於天子又遣行人歸其旌節朝廷中外莫不驚憤請收行人戮於都市皇帝詔曰非不能以四海之力支其一方念先帝歲寒之本意故夏王忠順之大功豈一朝之失而驟絕之乃不殺而還假有本國諸蕃之長抗禮於大王而能含容之若此乎省初念終天子何負於大王哉二年以來疆事紛起耕者廢耒織者廢杼邊界蕭然豈獨漢民之勞敝耶使戰守之人日夜豺虎競爲吞噬死傷相枕哭泣相聞仁人爲之流涕智士爲之扼腕天子遣某經度西事而命之曰有徵無戰不殺非辜王者之兵也汝往欽哉某拜手稽首敢不夙夜於懷至邊之日見諸將帥多務小功不爲大略甚未副天子之意某與大王𨿽未嘗髙會向者同事朝廷於天子則父母也於大王則兄弟也豈有孝於父母而欲害於兄弟哉可不爲大王一二而陳之傳曰名不正則言不順言不順則事不成大王世居西土衣冠言語皆從本國之俗何獨名稱與中朝天子侔擬名豈正而言豈順乎如眾情莫奪亦有漢唐故事單於可汗皆本國極尊之稱具在方冊某料大王必以契丹爲比故自謂可行且契丹自石晉朝有援立之功時已稱帝今大王世受天子建國封王之恩如諸蕃中有叛朝廷者大王當爲霸主率諸侯以伐之則世世有功王王不絕乃欲擬契丹之稱究其體勢昭然不同徒使瘡痍萬民拒朝廷之禮傷天地之仁易曰天地之大徳曰生聖人之大寶曰位何以守位曰仁是以天地養萬物故其道不窮聖人養萬民故其位不傾又傳曰國家以仁獲之以仁守之者百世昔在唐末天下恟恟羣雄咆哮日尋干戈血我生靈腥我天地滅我禮樂絕我稼穡皇天震怒罰其不仁五代王侯覆亡相續老氏曰樂殺人者不可如志於天下誠不誣矣後唐顯宗祈於上天曰願蚤生聖人以救天下是年我太祖皇帝應祈而生及歷試諸難中外忻戴不血一刃受襌於周廣南江南荊湖四川有九江萬里之阻一舉而下豈非應天順人之至乎由是罷諸侯之兵革五代之暴垂八十年天下無禍亂之憂太宗皇帝聖文神武表正萬邦吳越納疆並晉就縳眞宗皇帝奉天體道淸淨無爲與契丹通好受先大王貢禮自玆四海熈然同春今皇帝坐朝至晏從諫如流有忤雷霆𨿽死必赦故四海之心望如父母此所謂以仁獲之以仁守之百世之朝也某料大王建議之初人有離間妄言邊城無備士心不齊長驅而來所向必下今以彊人猛馬奔衝漢地二年於玆漢之兵民固有血戰而死者無一城一將願歸大王者此可見聖宋仁及天下邦本不揺之驗也與夫間者之說無乃異乎今天下久平人人泰然不習戰鬥不熟紀律劉平之徒忠敢而進不顧眾寡自取其困余則或勝或負殺傷俱多大王國人必以獲劉平爲賀昔鄭人侵蔡獲司馬公子燮鄭人皆喜惟子產曰小國無文治而有武功禍莫大焉而後鄭國之禍皆如子產之言今邊上訓練漸精恩威以立有功必賞敗事必誅將帥而下大知紀律莫不各思奮力效命爭議進兵如其不然何時可了今招討司統兵四十萬約五路入界著其律曰生降者賞殺降者斬獲精彊者賞害老幼婦女者斬遇堅必戰遇險必奪可取則取可城則城縱未能入賀蘭之居彼之兵民降者死者所失多矣是大王自禍其民官軍之勢不獲而已也某又念皇帝有徵無戰不殺非辜之訓夙夜於懷𨿽師帥之行君命有所不受柰何鋒刃之交相傷必眾且蕃兵戰死非有罪也忠於大王耳漢兵戰死非有罪也忠於天子耳使忠孝之人肝腦塗地積累怨魄爲妖爲災大王其可忽諸朝廷以王者無外有生之民皆爲赤子何蕃漢之限哉何勝負之言哉某與招討太尉夏公經略密學韓公嘗議其事莫若通問於大王計而決之重人命也其美利甚眾大王如能以愛民爲意禮下朝廷復其王爵承先大王之志天下孰不稱其賢哉一也如眾多之情三讓不獲前所謂漢唐故事如單於可汗之稱尙有可稽於本國語言爲便復不失其尊大二也但臣貢上國存中外之體不召天下之怨不速天下之兵使蕃漢邊人復見康樂無死傷相枕哭泣相聞之醜三也又大王之國府用或闕朝廷每歲必有物帛之厚賜爲大王助四也又從來入貢使人止稱蕃吏之職以避中朝之尊按漢諸侯王相皆出眞拜又吳越王錢氏有承制補官故事功髙者受朝廷之命亦足隆大王之體五也昨有邊臣上言乞招致蕃部首領某亦已請罷大王告諭諸蕃首領不須去父母之邦但回意中朝則太平之樂遐邇同之六也國家以四海之廣豈無遺才有在大王之國者朝廷不戮其家安全如故宜善事主以報國士之知惟同心向順自不失其富貴而宗族之人必更優卹七也又馬牛駞羊之產金銀繒帛之貨有無交易各得其所八也大王從之則上下同其美利生民之患幾乎息矣不從則上下失其美利生民之患何時而息哉某今日之言非獨利於大王蓋以奉君親之訓救生民之患合天地之仁而已乎惟大王擇焉不宣某再拜答安撫王內翰書某諮目上安撫內翰學士某處事疎略忤朝廷意旣去職任而尙懷國家之憂如卞生獻璧不知其止足𨿽可刖而璧猶自貴柰何有昬眩之疾舉止少力不堪王事豈當預聞賢大夫之末議合下此行采西北士庶之言欲下情之無壅又詢及猥陋某敢不罄其所見誠無取焉昨者西戎僭中朝之號四海憤怒𨿽困天下義當討伐今貴稱烏珠以避中朝取漢唐故事如單於可汗之類此理頗順其餘須索尙有議論與奪或失此機會卒無休兵之期如更有沮敗則用何道卻行招納國威愈屈爲禍轉深儻朝廷欲雪邊將之恥必加討伐苟得良帥如漢之段紀明唐之李靖誠可行焉其下如今朝曹瑋之材尙堪委以大事不然則重爲國家羞昔秦漢威加四夷限長城勒燕山困敝中國終成大悔至如西晉之衰羣胡亂華五代以來屢有侵侮累朝欲刷大恥終無成功眞宗皇帝取漢文之策結和通使休寧北陲爲天下景福四十年矣今按史記律書有漢文之議言髙旨逺可謂明主矣致天下和樂通於律呂故馬遷著於八書有旨哉其備邊之議𨿽復納好固不可懈也陜西沿邊二千里州軍城寨以兵勢分守皆不得已賊每全軍而來此則以寡擊眾必將發奇謀出死力然後可禦也不必大決勝負但觀釁而攻使來不厚獲去不全勝縱邊患未息而無長驅之害亦足爲禦邊之策柰何將佐之中少精方略或因門地巧於結托以取虛名或出軍班昧於韜鈐以致敗事須鑑覆轍速於更張宜於沿邊及諸處使臣軍員中搜訪智勇之人如資地至淺勲勞未著卽使權領職任令手下各有兵甲俟其有立卽時進擢庶可用之才早補將帥之乏如弓箭手殿侍姚貴劉廷光輩可觀其效又涇原地平少險奇兵難用傷殘之後人心憂怯將來賊之入寇恐多由此路須益兵五萬大爲之防不然或有所不支乘虛而進闗中一擾眾必大潰天下有危事矣惟合下以眾說參取爲國家圖之不宣某再拜上呂相公書某啟中秋漸涼伏惟相公臺候萬福某奉命此行至重至憂初欲道中上記以未到邊隅無可述者或有屑屑之見奏牘具焉初至長安見九江太尉首傳臺旨頗言開釋尋來鄜延路巡按北視金明之役止數日復還延安極邊之情指掌可見金明一邑舊寨三十六人馬數萬一旦蕩去後來招安到蕃部三百來戶不足爲用又塞門寨圍逼十旬諸將逗畱無敢救者軍民數千一時覆沒及廢承平南安長寧白艸四寨棄爲虜境延安之北東西僅四百里藩籬殆盡近修金明聊支一路將修寛州以禦東北非多屯軍馬亦不能守必須建軍其利害具於奏中﹝所奏札子方永興軍系署今有圖子先具呈上﹞今延安兵馬二萬六千患訓練未精將帥無謀問以數路賊來勢何策以待皆不知所爲但言出兵而已此不可不爲憂也或得其人精練士卒山川險惡據以待寇俟有斬獲乘勝深入賊勢一破烏散窮沙復舊漢疆宜有日矣如未克勝賊勢不衰縱入討除豈肯逃散或天有風雨之變人在山川之險糧盡路窮進退有患此宜愼重之秋也自延州至金明四十里一河屈曲涉者十三度此言山川之惡也或遇風雨不敵自困某今與延安當職議定約束急於訓練俟其精彊可禦可伐亦令錄奏乞朝廷特賜威命則邊鄙可定廟堂無憂別路兵馬少處臨時制置不必仿此又張龍圖吏道精彊但親年八十寓於他郡復言不練兵律延安重鎭數郡仰賴若不主戎政所失則大段待制西人所望明鎬亦細知邊事惟相府裁之某惶恐再拜又

十一月四日具位某謹東望再拜上書於昭文僕射相公合下竊以文武之道一而文武之用異然則經天下定禍亂同歸於治者也傳曰天下安注意相天下危注意將斯則將相之設文武之殊久矣後世多故中外不恬二道相髙二權相軋至有大將軍而居三司之上蓋時不得已也五代衰亂専上武力諸侯握兵外重內輕血肉生靈王室如綴此武之獘也皇朝罷節侯署文吏以大救其獘立太平之基旣而四夷咸賓忘戰日久內外武帥無復以方略爲言惟文法錢榖之吏馳騁於郡國以克民進身爲事業不復有四方之志一旦戎狄叛常爰及徵討朝廷渇用將帥大患乏人此文之獘也前則劉平陷沒範資政去官次則韓琦與某貳於元帥不能成績以罪失職復以夏陳分處二道期於平定近以師老罷去而更張之三委文帥一無武功得不爲和門之笑且議耶今歸之四路復皆用儒彼謂相輔大臣朋奬文吏他日四路之中一不任事則豈止於笑當尢而怒之用儒無功勢必移於武帥彼或専而失謀又敗國事況急而用之必驕且怨重權厚賞不足厭其心外寇未平而萌內患此前代之可鑑故裴度淮西之行不落韓洪都統蓋爲此也某不避近名之嫌有表陳讓願相公與兩府大臣因而圖之如鄜延環慶二帥一路以文一路以武涇原秦鳯二帥亦如之使諸將帥髙者得色下者增气如寡策略則擇俊乂爲之參佐仍使鄜延環慶二路如舊通其軍政涇原秦鳯亦如舊制則謀可相濟兵可相援矣﹝今王仲寶是環慶部署兼管鄜延兵馬許懷徳是鄜延部署兼管環慶兵馬涇原秦鳯副都部署於今亦然惟新命都部署則未有處分固不煩更攺詔勅惟續降宣旨以兼之乃舊制也﹞旣文武參用二路兼資均其事任同其休戚足以息今日之謗議平他時之驕怨使文武之道協和爲一何憂乎邊患矣某復慮朝廷以逐路部署爲經略招討之貳謂之參用則此使權雜伍於下不足爲重僅之虛設或以文換武謂之參用則前日換者人皆以儒視之或以新帥難動則某願避此路以待武帥請主外計仍領安撫舊名亦足救生民之困獘復可按邊陲之利病咸得聞於朝廷不爲輕矣區區之意附記注梁學士達於臺聴愁道塗雨雪之阻故復拜此不任懇切憂惶之至不宣某再拜又

六月日具位範某謹齋沐上書於昭文僕射相公某近者伏奉制命就除邠州觀察使祗膺睿渥且榮且慶三上讓章未獲兪旨竊念某幼孤且賤始求五斗祿爲養親計怔忪進退懼不可得今朝廷以方面之重受玆寵異爲某之福可謂大矣豈敢忽千鍾之重哉蓋聞福者禍之所伏故循墻而走思以避之何則居諸將諸軍之上責人死效而自以無功受國重賞於已安乎其它利害具在封奏復有大懼不敢聞於天聴而敢陳之於相府今西北聳動在北爲大𨿽遣使修好或可暫弭柰何積年之謀一朝而發以數十萬之賄便能充無厭之心息舉國之眾乎必先困我而終於用兵萬一某輩移帥朔方居大使節度之下見利而舉則加以擅興之誅持重而謀則誣以逗畱之咎堅城深池之內自擁其精甲救危赴難之際而授以羸兵利害不得言進退不得専大敵在前重兵在後當此之時儒臣文吏何以措手足於其間哉劉平之勇猶不克濟此相公之所鑑也是則系國家之安危生民之性命某豈可不自量力而輒當之逺慮近憂先聖之明訓何敢苟寵祿之福忘喪敗之禍耶某謂朝廷用儒之要莫若異其品流隆其委注眾皆望風凜畏以濟邊事比夫攺爲武帥與之參用功相萬也某謂相公弼諧於內在天下安危之事不得而讓也某輩奔走於外經畫百事亦不得而讓也某今日避此命者豈偸安之人哉誠有所存爾爲國家先重其身而安其心賴相公坐籌於內某輩竭力於外內外協一奉安宗廟社稷以報君親以庇生靈豈小節之謂乎恭惟相公與二府大臣同憂天下之時必能恕狂者之多言采愚者之一得某胸中甚白無愧於日月無隠於廊廟惟相公神明其照某豈得而昧之干冒臺嚴卑情無任危切之至不宣某惶恐再拜上樞密尙書書某啟﹝云﹞﹝云﹞伏惟樞密尙書臺候起居萬福某奔走道塗疲困已甚加應答文移中夕不寐無暇撰修謝啟伏增惶懼某久在江外職業無可惟望廢退以遂麋鹿之趣而朝廷過聴越次寄任拳拳負荷不能無憂今至延安北入金明視城壘之役且欲深見邊事戎馬之後原野蕭條金明北百里之間元有塞門栲栳二寨並李士彬下蕃部寨二十六所悉已蕩去盡沒蕃境人不敢詣又此間隨川取路夾以峻山暑雨之期湍走大石秋冬之流屈曲如繞一捨之程渡涉十數山川之惡諸處鮮並兵馬出入所宜愼重又將帥無謀不務訓練坐困糧道惟請益兵兵聚城中無捨可泊人馬暴露時苦寒凜庫緡空虛不議營構守禦之術寂寥無聞張龍圖言累陳乞只願領郡求免軍馬之務諸將何稟焉某已有奏章乞別選人段待制西人所望無出右者明鎬亦知邊事頗見疚心如僉議未諧卽某不敢避儒士之算豈能決成但一方之憂未有當者此夙夜切切不得已也秋霖弗止禾穂未收斯民之心在憂如割近分擘延安兵馬作六將教習由鄜州之始其於利害奏牘具焉某卵翼門下𨿽竭心力常懼貽知已之羞此所以罄其短拙而不知朝廷可否之意惟待罪而已尙逺臺座﹝云﹞﹝云﹞與省主葉內翰書某頓首竊惟皇上念天下之計至大至重思得良大夫主之故寤寐合下之賢復有此拜而人莫得間之憂國者可不相慶然天下之計其難久矣自李唐中微天下多事諸節度各聚州兵據徵賦以自支故有尾大不掉之釁起矣此非唐之本謀但四方縱橫撲滅不暇故因其有功而分裂之蓋不得已也皇朝開造天下特革其獘重兵聚於京師至於諸節度之兵亦皆贍於度支誠長世之策也然祖宗之初約天下之入以周其用則倍有餘矣而八九十年間朝廷全盛用度日滋增兵頗廣吏員加冗府庫之災土木之蠧夷狄之貪水旱之患又先王食貨之政霸王之略變通之術不得行於君子而常柅於羣吏則天下之計宜其難矣某出於孤平感遇非淺亦嘗面陳君天下之計而應和者寡故不得行及其居外固當不復爲言今閣下再領大計必欲盡心爲國家逺圖是君子可行之時非羣吏之可柅也某欲筆削於左右請公自行之則慮搢紳多言謂合下力革前數君子之爲以結上意又欲言於朝廷俟當合下主議之亦懼獲晚節躁言之謗以故遲遲而莫能發但媿致身有餘報國無狀爾願合下熟念天下長久之計考前賢至當之論則必變而通之非俟某之云云也殘暑惟自重爲禱不宣某上又

某啟近辱眞誨答以報之自信之心弗攺於舊此金石其誠對明神而無愧天下識者所以重道卿之髙正爲此矣然國之安危存亡系於其人正人安則王室隆正人危則天下憂故君子安其身而後動易其心而後語所以身安而國家可保豈特厚於已耶漢李膺之徒黒白太淸而禁錮戮辱𨿽一身潔淸千古不昧柰何邪正相激速天下之禍漢室亦從而亡之僕以爲與國同憂之人宜弗爲也如與國存亡則有視死於鴻毛者豈特輕其已耶今上睿聖至仁惟股肱協徳則堯舜同功天下爲壽前者數君子感遇激發而髙議直指不卹怨謗及羣毀交作一一斥去𨿽自信於心未足爲恥使太上用忠之意謂吾道無可信者此不爲重乎道卿能不鑑此宜其與國同憂無専尙名節而忘邦家之大則天下幸甚幸甚不宣某頓首上呂相公並呈中丞諮目﹝知蘇州時﹞某諮目再拜上僕射相公伏蒙回賜鈞翰又訪以疏導積水之事何巖廊之上而意及畎畝是伊尹恥一物不獲之心也天下幸甚某連蹇之人常欲省事及觀民患不忍自安去年姑蘇之水踰秋不退計司議之於上窮俗語之於下某爲民之長豈敢曲沮焉然初未甚曉惑於羣說及按而視之究而思之則了然可照今得一二以陳焉願垂鈞造審而勿倦則浮議自破斯民之福也姑蘇四郊略平窊而爲湖者十之二三西南之澤尢大謂之太湖納數郡之水湖東一派浚入於海謂之松江積雨之時湖溢而江壅橫沒諸邑𨿽北壓揚子江而東抵巨浸河渠至多堙塞已久莫能分其勢矣惟松江退落漫流始下或一歲大水久而未耗來年暑雨復爲沴焉人必薦饑可不經畫今疏導者不惟使東南入於松江又使西北入於揚子之與海也其利在此夫水之爲物蓄而停之何爲而不害決而流之何爲而不利或曰江水已髙不納此流某謂不然江海所以爲百谷王者以其善下之豈獨不下於此耶江流或髙則必淊淊旁來豈復姑蘇之有乎矧今開畎之處下流不息亦明驗矣或曰日有潮來水安得下某謂不然大江長淮無不潮也來之時刻少而退之時刻多故大江長淮會天下之水畢能歸於海也或曰沙因潮至數年復塞豈人力之可支某謂不然新導之河必設諸閘常時扃之禦其來潮沙不能塞也每春理其閘外工減數倍矣旱歲亦扃之駐水漑田可救熯涸之災潦歲則啟之疏積水之患或謂開畎之役重勞民力某謂不然東南之田所植惟稻大水一至秋無他望災沴之後必有疾疫乘其羸十不救一謂之天災實由饑耳如能使民以時導達溝瀆保其稼穡俾百姓不饑而死曷爲其勞哉民勤而生不亦愈於惰而死者乎或謂力役之際大費軍食某謂不然姑蘇歲納苗米三十四萬斛官私之糴又不下數百萬斛去秋蠲放者三十萬官私之糴無復有焉如丰穰之歲春役萬人人食三升一月而罷用米九千石耳荒歉之歲日以五升召民爲役因而賑濟一月而罷用米萬五千石耳量此之出較彼之入孰爲費軍食哉或謂陂澤之田動成渺彌導川而無益也某謂不然吳中之田非水不殖減之使淺則可播種非必決而涸之然後爲功也昨開五河泄去積水今歲平和秋望七八積而未去者猶有二三未能播殖復請增理數道以分其流使不停壅縱遇大水其去必速而無來歲之患矣又松江一曲號曰盤龍港父老傳雲出水尢利如總數道而開之災必大減蘇秀間有秋之半利已大矣畎澮之事職在郡縣不時開導刺史縣令之職也然今之世有所興作橫議先至非朝廷主之則無功而有毀守土之人恐無建事之意矣蘇常湖秀膏腴千里國之倉庾也浙漕之任及數郡之守宜擇精心盡力之吏不可以尋常資格而授恐功利不至重爲朝廷之憂且失東南之利也某已具此聞於相府仰惟中丞有憂天下之心爲亦畱意於此焉干冒威重卑情不任惶懼之至●欽定四庫全書範文正集卷十﹝宋﹞範仲淹撰○祭文祭謝賓客文維景佑二年八月日具位某謹致祭於故賓客謝公之靈嗚呼南有諸謝兮風流不衰金玉嗣音兮非公而誰大儒之文兮醇醇而弗醨君子之器兮安安而弗敧升百里之堂兮仗千里之麾載循良之吏兮形愷悌之詩踐瀛洲之華兮弗驅弗馳立憲臺之端兮有威有儀士患其薄兮公持重以厚之士病其躁兮公恬退以靜之歸去來兮賢哉遂偃仰以舒遲坐西臺而甚泰參東朝而非卑嗚呼悵日月兮不畱訴天地兮胡爲仁者以壽兮我懷安悲老成以往兮我僚何師賴堂構之隆兮天弗我欺臧孫之後兮蓋相繼而丕丕想雲山之秀兮神實有知嚴子之鄰兮可相與而熙熙國人不得而見兮望秋光而淚滋伏惟尙饗祭胡侍郎文維寶元二年六月日具位某謹致祭於故侍郎安定公之靈惟公出處三朝始終一徳或雍容於近侍或偃息於外邦動惟至誠言有名理卓茂以禮樂率下黃憲以度量過人靡尙威刑積有陰徳安車以謝正寢而終老成云亡薦紳興慕某辱知深厚聞訃驚哀官守所縻不皇躬事嗚呼悲哉伏惟尙饗祭蔡侍郎文維寶元二年六月日具位某謹致祭於故參知政事戶部侍郎蔡公之靈天生距公泰山之東初矯首於王庭冠天下之英雄孤標孑孑美聲隆隆顧幽陋之何階亦卑飛於牓中瞻公靑雲日大月崇出處二府心醇道充進惟兢兢退無忡忡端人之徒莫不望公近年京師密仰淸風立朝禮隔報國心通憂愚之直憫愚之忠愚貶未還公出而終嗚呼邦之善人胡福不蒙欲一問於蒼天天杳杳而誰窮尙饗祭石學士文維慶曆三年九月日具位某謹致祭於故友曼卿學士之靈嗚呼曼卿之才大而無媒不登公卿善人爲哀曼卿之筆顏精栁骨散落人間寶爲神物曼卿之詩气雄而奇大愛杜甫獨能嗣之曼卿之心浩然無機天地一醉萬物同歸不見曼卿憶兮如生希闊之人必爲神明尙饗祭吳龍圗文維慶曆三年九月日具位某謹致祭於故龍圖學士兄之靈嗚呼與兄相知積有年矣行可師法言皆名理日重一日人望公起憂國憂民早衰而死嗚呼天有五行播於羣靈惟純惟粹哲人乃生厥生不易厥道未行一朝往矣天地何情嗚呼我不得知泣而懷之又失此人寧莫我悲魂兮有生來休盛時尙饗祭呂相公文維慶曆四年十一月日具位某謹致祭於故相贈太師令公呂公之靈嗚呼富貴之位進退惟艱君臣之際始終尢難公覯昌辰宰予庶揆保輔兩宮吁謀二紀雲龍協心股肱同體萬國久寧雍容道行四鄙多故憂勞疾生辭去臺衡命登公衮以養髙年如處嘉遁嗚呼日月疊來數不可回兩楹告兆萬乘興哀某素遊大鈞猥居近輔得公遺書適在邊土就哭不逮追想無窮心存目斷千里悲風尙饗祭陳相公文維慶曆四年十一月日具位某謹致祭於故相太子太師贈司空侍中陳公之靈惟公挺生聖時素懷偉志髙文醇醇得聖賢之粹大節落落鍾公輔之器出處三朝周旋五紀入調鼎鼐葉太平之治出仗旄鉞當夾輔之寄忠勞罄宣踐揚備至念始終兮覆簣謝崇髙兮脫屣冠東朝之極品訪南華之深旨百辟所曕五福具美大數奄終髙風不墜搢紳仰其遺範子孫光其餘懿某行役邊隅阻趨哀次望音徽而斷絕想老成而感涕尙饗祭韓少傅文維慶曆五年正月日具位某謹致祭於故太子少傅贈太保韓公之靈惟公寒苦而立平直以進賢材一伸淑聲大振天子乃知命鎭坤維兩川父老含哺而嬉入領中司進陟二府邦憲以淸衮職斯補一徳一心弗愧弗負偃息近藩旨酒盈樽可以臥理不廢淸言功成名遂揖讓而退爲國元老望髙中外子孫詵詵禮樂簪紳積善之報集於仁人嗚呼厥生有涯終焉惟命柱石之衰邦國不幸尙饗祭知環州種染院文維慶曆五年閏五月日具位某謹致祭於故環慶鈐轄知環州東染院使種君之位惟君少負气岸兮聲蓋闗輔靑春多難兮白髮始遇西戎入寇兮邊臣共沮君從邊事兮獨立不懼營故寛州兮一日百堵鑿山出泉兮兵民鼓舞叛我者攻兮服我者撫延安東北兮俗康財阜伊余知君兮屢以才舉攺環之麾兮禦彼外侮萬餘族落兮貪豺狡鼠畏如明神兮愛如慈父朝廷倚之兮一方柱礎忽焉長往兮葬於鄠杜君子憂邊兮尙有胡虜伊余追念兮心之酸苦焉得邊帥之盡如君兮守此西土尙饗祭陜府王待制文維慶曆五年八月日具位某謹致祭於故天章待制子野親家王公之靈嗚呼自古皆有死公死特可悲生相門而不驕幼矻矻而從師才十五而器成獻雄藻於丹墀天子愛而召試摛亹亹之英辭拜登瀛之妙選與先生而並馳起風采於臺閣久優遊於歲時三借麾以出守民所至而熙熙性淸方以自處政坦白而莫欺往按察於荊楚方澄淸於一陲惟韓富之二公屢密啟於輔帷乃修撰於史局尙未足以施爲遽侍從於天閣聳內朝之表儀俄西鎭於陜郊懷周召之風規惟孜孜於生民將富庶之可期每布政於畎畞不飾名於路岐君子愛之而心醉小人畏之以神離凡有志於時者皆望公於云逵矧伊余之相知懷金石而弗移曩余謫於江南靡貴賤而見嗤公慷慨而不顧日拳拳以追隨何交道之斯篤曽不易於險夷仰萬石之家聲結絲蘿以相維庶子子與孫孫保歲寒之不衰嗚呼叔寶多病兮一朝已而顏子不壽兮厥靈何之神茫茫兮安問天杳杳兮曷司不見子野兮窮此生而長思尙饗祭謝舍人文維慶曆六年二月日具位某謹致祭於故紫微舍人希深謝公之靈惟公雅識懿文發於誠性著國之史掌邦之命臺閣徊翔搢紳輝映徳業素充聲猷日盛賢哉云亡顧淵不幸某同年之中切磋游泳今此於藩復仰前政不見故人惄焉如病尙饗祭同年滕待制文維慶曆七年三月日具位某謹致祭於故天章待制滕侯同年子京之靈嗚呼子京吾人之英文詞髙妙志意坦明自登朝闥翕然風聲言動兩官上嘉其誠乃升諫曹心膂益傾謫去江徼暄涼屢更曾不賫咨奉親爲榮西夏猖獗僉曰當行乃藩於涇有城無兵渭帥敗覆戎馬縱橫徵夫不復哭聲連營弔之綏之與治其生復率編民易服乘城完此生聚而不奔驚援兵四來擾攘攙搶犒以牛酒萬夫丰盈眾稱其才達於朝廷旣允公論俄加寵靈經略一路環慶邠寧愛民之力彊兵之形機謀若織邊陲如扃禦史風言用度非經投杼之際遷於巴陵巴陵政修百廢具興𨿽小必治非賢孰能往臨姑蘇人喜其升至未踰月美聲四騰遘疾不起福善何憑我固當悲同年之朋忠孝相勗悔吝相懲聞其凋落痛極塡膺生平意義忽如弗曽獨有令嗣堂構可承我其撫之必教而稱子京勿卹魂兮髙升嗚呼哀哉尙饗祭龍圗楊給事文維慶曆七年三月日具位某謹致祭於故龍圗給事楊公之靈嗚呼余歲三十兮從事於譙獨棲難安兮孤植易搖公方監郡兮風采翹翹一顧而厚兮甚乎神交議必以直兮中無藏韜法必在平兮下無寃號政事以和兮不理而調志議以合兮不結而牢公徙宛丘兮彼豈無僚獨不我忘兮且薦且裦羽翼有漸兮階於雲霄二紀之餘兮恩榮屢叨公還自蜀兮勲望益髙余貳國政兮得其風謠相目於庭兮中心昭昭曽未密啟兮余出豳郊謂公將享兮用於鈞陶天不輔善兮公歿於朝大器未充兮非夕非朝思欲報兮光塵寂寥子孫有善兮余撫而招公之不見兮惟餘心之忉忉嗚呼哀哉尙饗祭尹師魯舍人文維慶曆七年四月十一日具位某謹致祭於故龍圗舍人師魯之靈嗚呼天生師魯有益當世爲學之初時文方麗子師何人獨有古意韓栁宗經班馬序事眾莫子知子特弗移是非乃定英俊乃隨聖朝之文與唐等夷繄子之功多士所推堂堂沂公延於幕中矯矯文康薦於四聰自玆登瀛坐揚淸風舉止甚直議論必公人事多故遷謫羈旅子行其志曽不爲苦才弗可掩起於貶所往貳經略屢典藩府自謂功名如芥可取黑白太明吏議橫生斥於散地頹然不爭惟曰我咎匪由人傾天意已回吉宜大來於何感疾益重其災隠幾澄神而已焉哉嗚呼人皆有死子死特異神不惑亂言皆名理能齊死生信有人矣嗚呼與子往還抑亦有年今見其終益知子賢故友門人對泣漣漣哀哉祭故相太傅李侍中文維慶曆七年十一月日具位某謹致祭於故太傅侍中之靈惟公生於東魯早遊聖門育文若豹就志如鯤巍巍章聖仄席臨軒天下英雄云翔駿奔公冠其首光華帝閽嘉猷日沃威顏日溫數十年間秉持大鈞言必讜直道惟忠純或出或處有屈有伸兩朝眞宰一徳良臣白髮仗鉞气猶過人靑宮作傅禮能退身優遊養壽靜黙含眞人仰如仙上待如賓門館憧憧子孫詵詵咸聞詩禮並列簪紳人間之盛公無不臻嗚呼天地之數聖賢一均髙明而終精爽必神念昔登門遇厚情親曽莫之報是寧不仁東向何爲嘆惋悲辛嗚呼哀哉尙饗祭葉翰林文維皇佑元年己丑十月庚申朔日具位某謹致祭於故內翰侍讀學士諫議葉公之靈嗚呼賢哉道卿鍾乎粹靈秀格峩峩英采熒熒浚學偉文發於妙齡決策三篇萬儒竦聽闊視霄路直步云庭天然淸流不雜渭涇西垣北門大筆未停爲藩爲翰於澶於靑乃牧京兆闗輔以寧再主大計實營實經慷慨國論冒乾雷霆出守河橋期歸闕庭一夕奄去天地嗚呼遘時甚盛得主惟聖謂道必行謂事必正髙節莫屈直言屢諍朝廷風采搢紳輝映天子知人期以輔政弗諧而去能不曰命嗚呼僕與公知則相知心蓬瀛共捨切瑳規箴蘇秀鄰邦唱酬謳吟相許道大交薦言深久要之意不爲浮沈今也云亡絕弦於琴白髮相失淸淚難禁音問一斷憂愁百侵古之遺直千載猶欽生平之交情何以任哀哉尙饗祭杜待制文維皇佑三年正月日具位某謹致祭於故環慶經略待制杜君之靈嗚呼大儒之門生此令人學深如海文敏若神羣經眾史精微悉臻長疏大議慷慨屢陳藹然風采出乎搢紳寇發嶺南猖狂不臣通彼鬼夷毒我天民妻子以驅室廬以焚降之則變撫之不馴一方瘡痍嗷嗷呼寃朝廷軫憂擇使在人命君以往萬里其勤去惡務本豈曰不仁數百就擒戮於逡巡賊怨我當民枉我伸於今幾年一邊無塵君之剛果溫造其倫聖奨休烈屏諸讒言擢爲侍從寄以藩垣邠寧一道制於中軍忽焉疾至不起以聞天子震悼惜其忠純嗚呼旣鍾其才弗以壽存一舉之功亦巳不泯我實知君甞以表論今也云亡痛楚悲辛尙饗祭英烈王文年月日具位某謹致祭於英烈王之神惟王孝於其親可以訓天下之爲人子者忠於其君可以訓天下之爲人臣者惟忠孝之至誠與天地而不泯宜乎廟食玆土仰之如在某嘗叨近輔來守是邦憂國愛民此其職也今春稼方立霪雨大至川源奔注田畞浸溢生民之命實系於斯人將不堪神豈無意救玆億兆非王而誰尙饗●欽定四庫全書範文正集卷十一﹝宋﹞範仲淹撰○碑銘唐狄梁公碑天地閉孰將辟焉日月蝕孰將廓焉大廈僕孰將起焉神器墜孰將舉焉巖巖乎克當其任者惟梁公之偉歟公諱仁傑字懷英太原人也祖宗髙烈本傳在矣公爲子極於孝爲臣極於忠忠孝之外掲如日月者敢歌於廟中公嘗赴幷州掾過太行山反瞻河陽見白雲孤飛曰吾親在其下久而不能去左右爲之感動詩有陟岵陟屺傷君子於役弗忘其親之深於嗟乎孝之至也忠之所由生乎公嘗以同府掾當使絕域其母老疾公謂之曰柰何重太夫人萬里之憂詣長史府請代行時長史司馬方睚眥不協感公之義歡如平生於嗟乎與人交而先其憂況君臣之際乎公爲大理寺丞決諸道滯獄萬七千人天下服其平武衛將軍權善才坐伐昭陵柏髙宗命戮之公抗奏不卻上怒曰彼致我不孝左右策公令出公前曰陛下以一樹而殺一將軍張釋之所謂假有盜長陵一壞土則將何法以加之臣豈敢奉詔諂陛下於不道帝意解善才得恕死於嗟乎執法之官患在少恩公獨愛君以仁何所存之逺乎髙宗幸汾陽宮道出妒女祠下彼俗謂盛服過者必有風雷之災幷州發數萬人別開禦道公爲知頓使曰天子之行風伯淸塵雨師灑道彼何害哉遽命罷其役又公爲江南巡檢使奏毀淫祠千七百所所存惟夏禹太伯季子伍員四廟曰安使無功血食以亂明哲之祠乎於嗟乎神猶正之而況於人乎公爲寧州刺史能撫戎夏郡人紀之碑及遷豫州會越王亂後緣坐七百人籍沒者五千口有使促行刑公緩之密表以聞曰臣言似理逆人不言則辜陛下好生之意表成復毀意不能定彼鹹非本心惟陛下矜焉勅貸之流於九原郡道出寧州舊治父老迎而勞之曰我狄使君活汝輩耶相攜哭於碑下齋三日而去於嗟乎古謂民之父母如公則過焉斯人也死而生之豈父母之能乎時宰相張光輔率師平越王之亂將士貪暴公拒之不應光輔怒曰州將忽元帥耶對曰公以三十萬眾除一亂臣彼脇從輩聞王師來乘城而降者萬計公縱暴兵殺降以爲功使無辜之人肝腦塗地如得尙方斬馬劍加於君頸𨿽死無恨光輔不能屈奏公不遜左遷復州刺史於嗟乎孟軻有言威武不能挫是爲大丈夫其公之謂乎爲地官侍郎同鳳閣鸞臺平章事爲來俊臣誣構下獄公曰大周革命萬物惟新唐朝舊臣甘從誅戮因家臣告變得免死貶彭澤令獄吏嘗抑公誣引楊執柔公曰天乎吾何能爲以首觸柱流血被面彼懼而謝焉於嗟乎陷穽之中不義不爲況廟堂之上乎契丹陷冀州起公爲魏州刺史以禦焉時河朔震動咸驅民保郛郭公至下令曰百姓復爾業寇來吾自當之狄聞風而退魏人爲之立碑未幾入相請罷戍疏勒等四鎭以肥中國又請罷安東以息江南之饋輸識者韙之突厥再寇趙定間出公爲河北道元帥狄退就命公爲安撫大使前爲突厥所脇從者咸逃散山谷公請曲赦河北諸州以安反側朝廷從之於嗟乎四方之事知無不爲豈虛尙淸談而巳乎公在相日中宗幽房陵則天欲立武三思爲儲嗣一日問羣臣可否眾皆稱賀公退而不答則天曰無乃有異議乎對曰有之一昨陛下命三思募武士歲時之間數百人及命廬陵王代之數日之間應者十倍臣知人心未厭唐徳則天怒令策出又一日則天謂公曰我夢雙陸不勝者何對曰雙陸不勝宮中無子也復命策出人一日則天有疾公入問閣中則天曰我夢鸚鵡雙翅折者何對曰武者陛下之姓相王廬陵王則陛下之羽翼也是可折乎時三思在側怒發赤色則天以公屢言不奪一旦感悟遣中使密召廬陵王矯衣而入人無知者乃召公坐於簾外而問曰我欲立三思羣臣無不可者惟俟公一言從之則與卿長保富貴不從則無復得與卿相見矣公從容對曰太子天下之本本一搖而天下動陛下以一心之欲輕天下之動哉太宗百戰取天下授之子孫三思何與焉昔髙宗寢疾令陛下權親軍國陛下奄有神器數十年又將以三思爲後如天下何且姑與母孰親子與侄孰近立廬陵王則陛下萬歲後享唐之血食立三思則宗廟無祔姑之禮臣不敢愛死以奉制陛下其圗焉則天感泣命褰簾使廬陵王拜公曰今日國老與汝天子公哭扵地則天命左右起之拊公背曰豈朕之臣社稷之臣耶巳而奏曰還宮無儀孰爲太子復置廬陵王於龍門備禮以迎中外大恱於嗟乎定天下之業斷天下之疑其至誠如神雷霆之威不得而變乎則天嘗命公擇人公曰欲何爲曰可將相者公曰如求文章則今宰相李嶠蘇味道足矣豈文士齷齪思得奇才以成天下之務乎荊州長史張柬之眞宰相才誠老矣一朝用之尙能竭其心乃召拜洛州司馬他日又問人於公對曰臣前言張柬之𨿽遷洛州猶未用焉攺秋官侍郎及召爲相果能誅張易之輩返正中宗復則天爲皇太后於嗟乎薄文華重才實其知人之深乎公之勲徳不可殫言有論議數十萬言李邕載之別傳論者謂松柏不夭金石不柔受於天焉公爲大理丞抗天子而不屈在豫州日拒元帥而不下及居相位而能復廢主以正天下之本豈非剛正之气出乎誠性見於事業當時優遊薦紳之中顚而不扶危而不持者亦何以哉某貶守鄱陽移丹徒郡道過彭澤謁公之祠而述焉又系之云商有三仁弗救其滅漢有四皓正於未奪嗚呼武暴如火李寒如灰何心不隨何力可回我公哀傷拯天之亡逆長風而孤騫愬大川以獨航金可革公不可革孰爲乎剛地可動公不可動孰爲乎方一朝感通羣陰披攘天子旣臣而皇天下旣周而唐七世發靈萬年垂光噫非天下之至誠其孰能當宋故幹州刺史張公神道碑銘舜天下知其徳也惟歷試諸難禹天下知其功也惟盡力溝洫聖人率天下以勤故能成其務逮夫王道缺漓坐飾話言六代之風亡實而落君子弗觀也我朝用舜禹之道平成萬邦風化天下於諸使莫敢不勞而有淸河張公之最焉天貽厥心則眀則粹拳拳四方老於王盬爲舜禹之臣至矣公諱綸字昌言其先因職命氏源流蓋逺孝友之基自仲而大五世食韓並爲正卿厥生帝師首造大漢唐失公謹文皇以慟曁安史亂華衣冠喪緒降及五代不可以祿幽芳密照需於逺郊今爲汝陰人也皇考諱震王考諱元皆含仁竦義映於一鄕考諱煦累贈尙書都官郎中太夫人翟氏累封髙平縣太君都官端修有大識謂時否之傾家可起也與夫人諄諄蚤暮篤子以文公刻景鍛志鏗然有就旣而慷慨與人語方略郡國異之以造秀再送於春官所尙弗合退居於易時太祖旣定大業太宗乃輯羣瑞經營天下使旌交路復署士三班以走命於四方公曰抱闗蹶張昔賢或爲之部以名聞首充其選自玆周旋至於光大其進秩也四命至東頭供奉官合門袛候歷崇班承制於內殿攺禮賓六宅副使遷文思使昭州刺史薦拜西上東上合門使除幹州刺史其更任也淳化中主榷酤於大名之屬邑及王鈞亂蜀方行天討公使於軍中賊平監慶州兵馬西戎方豪我摧其鋒遷益簡路都巡檢使眞宗皇帝思淸天下之刑命按荊湖諸州獄還乃刺舉畿赤制權右振綱目也俄以邊略典辰溪郡又平涼鎭戎二城西陲之機鍵公曆専之南夷再亂持節安撫辰鼎澧三州溪洞事定朝廷以東南諸路鹽鐵饋運之重命使孔艱及公而諧六年有大績遷領天水郡實提重兵以壓庶羌蓋西諸侯之長焉及朝廷有均勞之議徙橫海軍又徙瀛州髙陽闗兵馬鈐轄重北門也歲餘請老不獲命復蒞淸池郡已而露章至於再三今上念功不廢詔以本郡寵之爵命如故時景佑紀號之二載也明年孟春庚寅啟手足於正寢享年七十有五上聞而悼之舉延世之典命二子進級卽以仲月庚申葬扵汝陰縣之懷音鄕從先域也公初娶富春孫氏再娶彭城劉氏生子曰孝竭與夫人皆亡今夫人江夏黃氏出大夫之宗能循法度封本邑君生子曰孝標孝孫皆早世曰紹宗今爲侍禁曰紹先爲殿直並幼公位登二千石權嘗亞大總管階至光祿爵爲郡公考終於鄕邦國人榮之君子謂不充其器初蜀師之役中軍云侯有終辟公以行如左右手平定坤維公有力焉時降寇八百人叛據巖險中軍督公追斬戒無遺類公往視之曰此窮寇也急之生患乃諭其向背寇莫不誠聽束手歸公以見中軍而全活焉詩云正直是與神之聽之而況於人乎公再至益簡屬寇戎之後民求息肩新軍復驕且敢肆暴公曰兵猶火也將不可向邇磔數輩麾下其眾乃戢蜀人賴之詩云民亦勞止汔可小休式遏寇虐無俾民憂公之典辰溪也彼夷人中彭姓一族稱其彊黠溪洞數州署兄弟以爲守國家因其請焉後乃驕叛邊鄙旣襲城邑朝廷患之公至築蓬山館理新興柵以要其夷道且省戍兵條舉十事不及四五而有平涼之行夷又侵我帝復召公曰僉謂彼可殱焉朕惟弗忍汝往圗之公再拜稽首曰惡艸𨿽微天地不能絕其類先王驅之無猾夏爾帝曰兪惟康厥民居公馳傳以臨謂彼夷者不威不懲不見利不勸乃以諜夫駭其族曰天家使且至方檄兵四道焚若山林毀若巢穴弗滅弗已夷乃大懼請命公曰納爾爵秩歸我老孺天子聖且仁吾爲君請夷如其教乃疾置以聞詔原之後其命數貢賜如平日生齒之還者對以刀布作石柱刻夷人之誓掲於疆首自玆威懷迄今將二十年蔑復爲患詩云式固爾猷淮夷卒獲翩彼飛鴞集扵泮林食我桑黮懷我好音謂夷如惡禽亦感而化然公之使東南也鹺利方剝議者咸峻文重禁以籠其民公曰天與之我取之又可戕乎奏通泰楚三州亭民除其宿逋佑以熬波之具貨入於縣官而增與之直民力遂振復創杭秀海三郡鹽亭自是鹽算大充於諸路信乎百姓足君孰與不足時江東大水民胥艱食公請治五渠以泄於海議者謂澤國下流江海與平彼潮者通夜不息沙從而塞欲導焉而何極公曰不然江海善下故能爲百谷王彼日之潮有損與盈三分其時損居二焉眾川乘其損而趨之曾莫禦哉彼沙者歲月而積辟以農隙豈安於災而恡乎力僉從我謀而蘇秀蒙其利又淮南漕河界湖之東偏歲時決溢汩我農畞涸我糧道公請增長堤二百里旁錮巨石爲十闥以疏其橫流捨役伍於堤上不力一民而日廣月髙復樹以美木今山陽郡東歷髙郵抵廣陵塗無畏日南北人歌焉詩云蔽芾甘棠勿剪勿伐召伯所茇謂思其人愛其樹也又海陵郡有古堰亙百有五十里厥廢曠久秋濤爲患公請修復議者難之謂將有蓄潦之憂公曰濤之患歲十而九潦之災歲十而一護九而亡一不亦可乎且請自爲郡而圖焉詔以本使兼領之堰成復逋戶二千有六百郡民建生祠以報公於今祠之詩云樂只君子民之父母樂只君子徳音不已謂利及生民則樹無窮之名焉公嘗使於夏臺時納欵惟初見公之儀知朝廷禮樂始盡其心焉復三使於北疆聽公之言知天子神聖永懷其好焉詩云四國於蕃四方於宣謂夷狄爲患則往蕃屏之恩澤弗曁則往宣暢之其公之謂乎逮於貳膳之年聖倚彌重歷雄武河間橫海三大鎭時天下無事公謹其法制安以淸淨如叔子之在襄陽仁信著於疆外公長七尺气勇過人昔在西北歷戰十二大弓長甲操擐自若諸將伏其彊力公性剛不逺仁故無暴明不深物故無怨孝親之心皓首如孤時言必涕下感動左右復常好施與宗族同其有亡中外孤藐一養於家𨿽享祿不薄屢膺蕃庶之賞徹樂之日門中索然舊淮汴間運卒凍殍歲常比比及公爲使毎冬以俸泉市絮襦千數衣其不自存者且飼而休之使得卒歲曰此有司之過那使僵僕道途以累上仁其愛君勤人如此而深也今文武班有考績之制率當自表公曰國家廉讓之風未衰則吾豈敢終身不爲言其階於通顯並天子疇其勲異不得而謝焉公祇事三朝幾五十年無一銖之罰又景徳而降權寄不絕保任官材僅三百人一無累者其明哲於人如此而博也公發身如班定逺事邊如馬伏波修水利如邵南陽議食貨如耿大農有一於玆名聳後世公實兼之宜其被金石而不朽矣將終召掾曹沛國朱宷艸理命於牀下且謂某嘗從事於使部僅知所存在甲令五品而上立神道碑如不得已宜爲我請孝子致其詞某不敢讓惟公雄謀偉行布於四方非耳目可涯又多陰徳於人無能名焉敢言其略以顯我國家君子之休其銘曰天生張侯維潁之濱星萃於上炳爲哲人儀玆聖辰維侯之徳柔文剛武弗無矜寡弗有彊禦猶仲山甫維侯之言乃宣聖謨於彼西北西北有孚邦家之樞維侯之功克顯克大攘彼戎寇禦彼災害吾民是賴我生旣勤我年斯臻乃懷故園乃謀嘉賓鼓缶而嬉以休厥身帝錫我侯歸牧於鄕錦裘煌煌鸞衡鏘鏘故老飲歌吾閭之光我侯爲何四方是力誠加於物心竭於國始終一徳侯斯往也帝用惻然遺烈在人史其捨旃埀千萬年宋故衛尉少卿分司西京胡公神道碑銘公諱令儀字某開封陳畱人也曾祖瑜祖紹屬唐季五代之否嘉遁不顯父弼累贈尙書刑部侍郎妣某氏贈滎陽縣太君初侍郎覯皇家之興乃以儒行教子曰可仕矣公夙夜簡編絕而復續雍熙中以明經中第解褐涇州長原尉丁太夫人憂服除補潁川郡法掾又居侍郎之喪皆哀毀過人鄕閭志之旣練朝廷以前公在潁川辧析寃獄嘗活人於死特令陛見拜大理評事知泰州海陵縣時江淮內屬未久吏姦民嚚陵弱暴寡視宰政如兒戲公至則先令後刑必行無回人皆凜然憚之始服事於官上蓋有西門豹之風焉遷光祿丞充刑部詳覆官閱天下案牘駁議無隠一切以正眞宗嗣位攺大理丞會三門發運判官以不職聞朝廷銓其材以公代之秩滿守巴漢郡賜五品服天子升岱宗慶均內外遷太子贊善大夫歸朝進殿中丞領髙密郡徙治定襄遷國子博士拜虞部員外郎典歷城郡郡數萬戶多用豪力二千石鮮不受侮公正色直心視之無難會河決白馬爲朝廷憂詔發數十州兵民塞之科賦暴急後期者官吏有不測之咎諸道皆奔走民負敲撲公於部中擇其挾貴人勢力州縣不敢動者一二家薄責於庭眾皆大懼曰是家不可緩況吾屬耶咸輦其薪晝夜以西北諸州率先以濟由是民不被楚吏不坐責其幹力如此徙隴城郡歷比駕二部外郎在郡未幾破姦發伏有神明之號朝廷諒其公命提點河北諸州刑獄事諸州望風以畏莫有寃者拜主客郎中充淮南轉運使賜服三品攺陜西轉運使且許入覲進金部郎中西陲宿兵食貨爲大公視民丰儉斂收以時邊廩始充焉除河北轉運使未踰月朝廷以河東方窘財用攺河東轉運使公請借民飛挽以實邊郡人或媒孽以爲非便朝廷惑其說徙守回中郡旣而代公者復行前議公得辯攺知鳳翔府且有錫勞部中毎歲造舟六百艘供大河饋運必借民操篙沿渭而下以達於河凡有覆溺破產而償吏私諸豪専擾下戶公重爲立法使得均一於今民道之明道初旱蝗西飛闗中被其害獨不入岐下人咸異之寮屬請以上聞公曰昔劉昆爲郡而虎渡河及帝問之昆曰偶然爾此劉公所不敢當於吾何有聞者謂公質厚有古人之心焉遷司勛郎中亟召還臺公嘆曰吾年七十有五精力猶彊恩奬未衰豈不自知其止耶遂告老於朝有詔嘉之拜衛尉少卿分司西京公旣退卽家於長安聚書數千卷教子孫樂林泉毎誦白傅歌詩以怡性情凡十二年而終實某年某月也享年八十有七以某年某月歸葬於開封之某鄕某里附先侍郎之塋公少尙嚴毅老益精明斥惡與善始終一節古所謂老成人者歟夫人張氏封內鄕縣君先公而亡有三子長曰逺大理寺丞次曰規耀州三原主簿次曰拱辰成州團練推官女七人長適進士蘇贄次早亡次適合門祇候陳惟一次適臨濮主簿劉淑次適太子中捨邢保雍次適大理評事韓仁哲次適將作監主簿趙士安孫男七人並登仕籍初天聖中余掌泰州西溪之鹽局日秋潮之患浸淫於海陵興化二邑間五穀不能生百姓餒而逋者三千餘戶舊有大防廢而不治余乃白制置發運使張侯綸張侯表余知興化縣以復厥防會雨雪大至潮洶洶驚人而兵夫散走旋濘而死者百餘人道路飛語謂死者數千而防不可復朝廷遣中使按視將有中罷之議遽命公爲淮南轉運使以究其可否公急馳而至觀厥民相厥地嘆曰昔余爲海陵宰知玆邑之田特爲膏腴春耕秋獲笑歌滿野民多富實往往重門擊柝擬扵公府今葭葦蒼茫無復遺民良可哀耶乃抗章請必行前議張侯亦請兼領海陵郡朝廷從之仍與張侯共董其役始成大防亙一百五十里潮不能害而二邑逋民悉復其業餘始謀之以母憂去職二公實成之今二十餘載防果不壞非公之同心豈及於民哉其子以余知公所存懇請爲銘而不讓辭曰胡公之生皇朝之始覯文斯興執經以起自邇而遐幹於王家法以持姦政以塞邪七守列藩四當外計曰勤曰恭克威克惠告老於君以休吾身鼔缶而歌十有二春子子孫孫詵詵濟濟九十其幾手足云啟福歟壽歟有終有初丰碑巖巖我得而書宋故太子賓客分司西京謝公神道碑銘皇家起五代之季破大昏削羣雄廓視四表周被萬國乃建禮立法與天下畫一而億兆之心帖然承之弗暴弗悖無復鬥兵於中原者登九十載蓋祖宗逺算善樹於前累聖求賢多得循良廉讓之士布於中外而致玆善俗歟如陳畱謝公可謂循良廉讓之君子矣公諱濤字濟之幼而奇敏十四歲講左氏春秋先生咸器之及冠居姑蘇郡時翰林王公禹偁拾遺羅君處約並宰蘇之屬邑二人相謂曰與濟之揚榷天人蓋吾曹敵也自玆名重於時淳化三年春擢進士第除梓州榷鹽院判官會盜據成都發其徒攻郡縣公白二千石曰梓大而近彼畏我梗必先圖得我則小於梓者可傳呼而下願急爲之防近郊多林木可先伐之以置樓櫓且備樵爨爲久守之具二千石從之寇果圍我我備旣堅十旬弗破賊沮而畱勢未大克以及王師之來遂用撲滅事平就遷梓州觀察推官賜器幣外臺遣權知益之華陽縣時寇亂之餘民多散亡未復厥居上言者請募人占田可倍其租朝廷從之於是有力者得並其田公曰奪民世產以資富人復將召其怨辭豈朝廷之意耶乃盡取其田以歸於民還拜著作佐郎太宗面詔通判大藩得壽春郡後移髙安郡攺知興國軍就除太常博士眞宗卽位鋭意任人一日中出朝士姓名有治狀者凡二十四人付中書門下令驛召至闕公在召中得對於長春殿上悅賜五品服卽呼通事舍人送試學士院明日邊有急奏上議北徵又京東有彊寇驚郡縣而曹南闕守朝廷慮之遂命公往攺屯田員外郎至郡稱治寇不敢犯有凶人趙諫者冒鄕薦名與諸弟出入都下交權勢結豪俠務乘人之獘用以告訐或任威詐而大致富彊人畏如豹虎公卽圖之患僚佐不一其力俄會故禦史中丞李公及始來倅曹李公時之端人也與公協心發其家盡得凶狀奏之朝廷命禦史府案覆諫之兄弟皆斬於都市乃下詔曰凡民非干已事無得告言遂著於令自是天下訟息而刑淸矣朝廷以西蜀僅寧細民猶或搖之俾公安撫兩川用天子恩意諭其父老皆從而按堵復命之日舉兩川能吏三十餘人執政疑其多公請連坐事遂行後皆至臺省又別詔委公與益牧張公詠議造大鐵錢乃窮其利害使盜鑄息而物估平蜀人於今便之歷三司度支判官出守海陵新安二郡就遷度支司封員外郎公在三司日嘗舉榷茶官至是坐所舉不職免尋以度支員外郎起倅河南府馮魏公薦公文行眞宗簡在旣久卽命召試除兵部員外郎直史館判三司理欠憑由司出爲兩浙轉運使公大雅之器恥尙文法𨿽任在按察而誠意坦然且曰吾欲吏樂其職民安其俗爾士人黑白豈不明乎安用伺於毫髮使惴惴如虺蜴然取詩人之譏耶還臺進禮部郎中判司農寺拜以本官兼侍禦史知雜事淸靜端介百辟望其風采幹興初進戶部郎中先帝大行有司治靈駕象物其制髙大請自京至陵凡郭門民捨有妨其往者毀之公上言曰先帝封泰山祀汾脽儀衛至盛不聞有所毀去今遺詔丁寧正如漢文帝専務儉薄豈以攸司奪先帝意願陛下裁損搢紳韙之俄求東歸除吏部郎中直昭文館知會稽郡還拜太常少卿判登聞檢院又得請權西京畱守司禦史臺就拜祕書監遂分務洛下朝廷嘉其恬退遷太子賓客嗣子迎侍於京師以景佑元年十月三十日薨享年七十有五以明年八月二十一日歸葬於富陽寶元元年贈禮部尙書謝氏之先出黃帝後始爲十姓謝居一焉三代以還不顯其大至晉宋乃爲盛族公之七世祖汾居河南之緱氏五世祖希圖卒於衢州刺史時唐季喪亂乃葬於江東嘉興郡子孫三世祿於吳越曾祖諱廷徽處州麗水縣主簿祖諱懿文杭州鹽官縣令葬於富陽遂爲富陽人父諱崇禮從錢氏歸朝爲泰寧軍節度掌書記檢校左散騎常侍累贈尙書戶部侍郎母崔氏贈博陵縣太君公之弟四人曰炎有文於時與盧稹齊名時人謂之盧謝國史有傳終於公安令鎬爲某官果從方外學號安隱師坦爲某官公娶夫人許氏先公而終生男三人長曰絳至兵部員外郎知制誥後公幾年而亡次曰約將作監主簿以敏才稱次曰綺太廟齋郎俱早世女四人長適前進士周盤次適殿中丞梅堯臣次適太常博士傅瑩次適大理寺丞楊士彥孫四人景初大理評事宰越之餘姚縣景溫太常寺太祝宰越之會稽縣景平將作監主簿景回尙幼公姿格竦異不事修飾天然有雅逺之範未嘗阿於貴勢見賤士必溫禮接之知人之善稱道弗捨聞人之過懼弗克掩故終身不聞怨言公始以文學中進士上第而長子長孫世踐其科又父子更直館殿出處僅二十年皆衣冠之盛事厥孫以公善狀請文於碑某於公有家世之舊又與舍人爲同年交愛公治有循良之狀退得廉讓之體足以佑風化而厚禮俗敢拳拳以銘云巍巍我宋宅天而君恢逺以威革暴以文濟濟吾儒多良大夫中外共治休寧八區猗哉謝公周旋其中在梓禦寇至曹除凶天子念蜀猖狂始復命公撫之鼓歌其俗偃仰藩屏雅和其政徊翔臺閣淸修其行人尙刻明我質而平厥民以寧人必誇競我休而靜其道乃勝於嗟乎壽以仁至名由徳全有子與孫相繼而賢誠乎誠乎聖人積善之誨不吾欺焉宋故同州觀察使李公神道碑銘聖王之教萬民也資天地之生以爲食籍山海之出以爲貨食均於上下貨通於逺邇則可以供郊廟廩卿士聚兵以徵伐振民於災害然非得絕代能臣持變通之數於天下則孰與成當世之務哉故夷吾作輕重之權以霸齊桑羊行均輸之法以助漢近則隋有髙熲唐有劉晏皇朝有左丞陳公恕是皆善天下之計者也爾後朝廷𨿽重此任而常難其才天禧三年七月甲戌制曰樞密直學士刑部侍郎士衡可三司使告謝之日天子面褒其能屬以大計賜內帑錢二百萬緡以助經費復親制寛財利論以賜之公當職五年間天子有事於南郊又禦端門旣今上卽位並大賚天下至於眞宗山陵再塞大河之決其供億不可勝紀公皆優遊以辦霈然有餘力蓋周知天下之利使流而不竭中外服其通焉公字天均隴西成紀人也曾祖渙贈尙書屯田郎中祖徹贈左諫議大夫父益贈吏部尙書尙書娶惠氏贈扶風郡太君生子五人公居其仲幼負气節從鄕先生學卽有聲於西州太平興國八年春天子親策天下士第釋褐爲京兆鄠縣主簿府知其才俾權領獄掾咸陽縣有民殺人具辭以送府父子五人皆伏加功之坐公告於尹曰嘗試辧之蓋殺人者一餘四人掩其骸爾安可盡辟乎尹覆之卒從公議卽謂公曰是四人者非子之明則寃於地下矣子有陰施後當貴乎移知眉州彭山縣就除大理評事以父憂去職服除由寇萊公薦領京兆渭橋輦運攺司農丞除著作佐郎通判邠州眞宗卽位遷祕書丞知劍州咸平三年春益州兵亂推王均爲首旣破漢州急來趨劍欲絕王師之路公告於眾曰賊來方鋭孰可與鬥吾城無守具而有芻糧之積使賊能得之非徒肉吾一州必據險以阻大兵則兩川諸城無援以守盡下於賊矣不如焚其儲蓄擁州民輦庫帛退守劍門與劍門之兵合以拒戰賊可圖焉眾從之旣而賊至得吾空壘無資與糧險不可據遂大沮其謀公知其窮手署牓以示寇曰爾等得無父母妻子之愛蓋脇從而來何不歸我復爲王人得降卒千有九百乃與劍門鈐轄裴臻並力擊賊斬首數千級敗走保成都公卽馳驛入奏自引棄城守關之咎且言平賊利害帝深加奬嘆擢拜度支員外郎賜五品服俄而大兵得出劍門兩川諸城聞王師來無復搖動均賊遂平如公始謀焉會帥臣言公不當棄城朝廷方任帥不得已謫監虔州關徵尋召還判三司鹽鐵勾院時度支使梁鼎上言陜西舊制許人入粟塞下率髙其估以池鹽償之人得賈於邊市今請借民力轉粟以備塞復轉鹽於邊官自鬻之歲得緡錢三十萬以給西兵朝廷可其奏命鼎爲陜西制置使公上言非便復與執政諍於帝前曰邊路阻險舟車不能通每歲轉粟與鹽民力可支乎徒能奪農時沮商利異日農商失業財力俱屈後復變法人將安信又官自鬻鹽則價重價重則邊人市虜中靑鹽食之虜爲利矣臣請通鹽商如前使人入粟塞下則農不奪時商不易業外不爲虜利苟能寛民力沮虜計𨿽緡錢不足陛下以諸路之羨助之有何不可帝然之公謝以忠憤而言不覺切直帝曰爲臣當如此宜無攺焉鼎至陜西果無效而罷卒如公言領荊湖北路轉運使歲餘徙陜西進司封員外郎賜金紫卽保任能吏數十分掌榷酤獲遺利蓋億計乃奏朝廷助邊錢帛歲三十萬天子朝陵幸西洛進兵糧五十萬石京西路乏粟又進三十萬石助之入拜祠部郎中度支副使朝廷以兩河屯兵之計擇使爲難輟公以司封郎中領河北轉運使建言民乏泉貨毎春取絹直於豪力其息必倍本道歲給諸軍帛七十萬疋不足則市於民請使民預受其直則公私交濟制從之今行於諸道天子東封詔公駐澶州同幹供億事慶成擢拜右諫議大夫領使如故及祀汾陰又以公提舉京西陜西轉運使司事車駕旣行以長安爲闗輔之要命公鎭安之祀事畢召還進給事中朝廷謂坤維之奧宜得巨人拜樞密直學士知益州期月詔還有圖任意會河朔闕須帝曰河朔未可無卿除都轉運使恩數廩祿加常制一等公再至兩河夙夜共職積谷郡邑率如京坁議者謂所積太廣必將腐敗朝廷遣使視之公奏曰豈不爲九年之意耶帝悟遽命罷其使明年大蝗民多阻饑公悉發倉廩以賑之仍輦濟京西路君子謂公知政矣大河決於無棣將圮其城時以數州丁力晝夜營護役死者相枕藉而水不降公奏曰是不可以州矣請亟遷以避患朝廷從之後數月大水出舊城丈餘民不爲魚公之力也就遷工部侍郎相州系囚十四人盜瓜傷其主吏以極法論公曰餓夫何至此皆貸死以聞朝廷閱其奏卽日下密詔民有歲凶爲盜長吏得屈法以全之公兩使河朔凡數年天子封泰山祀汾陰幸亳社進緡錢繒纊糧芻巨萬數又請罷內帑錢帛歲百萬屢詔褒之魏人饑命公知天雄軍又東齊大歉盜寇充斥進刑部侍郎知靑州盜有聚山林出爲郡邑之患者先是系其妻子棘環於通衢公至遽出之戒曰虐爾何贖爾惟從賊所之俟其自新則復爾閭井賊聞之少懈又下教曰賊輩爲魁所制爾能伺而梟之吾將以功論旬浹間盜有梟二魁之首獻者餘皆散亡或來請命公錄之如教齊人遂安天子遣中使奬勞之及爲三司使陜西舊科吏人采木送京師度三門之險破散者大半又毎歲市羊亦遣吏送而羊多斃於道二者吏皆破產以償西人苦玆五十年矣公請募商旅送木於京師如入粟法售以池鹽又請許其吏私市羊以副之免闗徵算得補其亡失自是西人鮮復破產視天下之獘如此比者日更月除不可殫書矣遷吏部侍郎以足疾求罷優詔不允而許五日一至便殿奏事拜則以通事舍人掖之今上卽位拜尙書左丞復求解職朝廷優寵老成遂得請除同州觀察使知陳州時大水侵城人有言水入城以誑眾者公命立斬之人心始寧乃築大防以完其州攺潁州復蒞陳州會曹襄悼公得罪公以親累授左龍武軍大將軍分司西京未幾進左衛大將軍還長安故居後二年遘疾以天聖十年五月二十六日薨享年七十四以其年八月二十七日葬於京兆萬年縣白鹿鄕之原景佑元年其子詣闕理公有勞於國非意左遷天子憫然降制追復同州觀察使娶太原王氏封平晉縣君早亡又娶馮翊雷氏封延安郡君後公十六年而終男六人丕顯不仕丕績同學究出身並早世丕諒太常博士集賢校理由方略攺崇儀使邠寧環慶路兵馬鈐轄後公十一年而亡丕緒尙書水部郎中丕逺殿中丞丕旦國子博士女三人長適益州郫縣主簿宋肩逺次適曹襄悼公利用次適定國軍節度觀察畱後曹琮孫男若干人公性慷慨善辯論明於知人凡保任才吏數百員嘗力薦呂文靖公陳文惠公又嘗薦太傅張鄧公公服官五十二載専尙寛恕政刑之下活人多矣自古能臣言邦國之利鮮不斂怨於下而傷其手者公則疏通利源取而不奪允所謂善天下之計者也銘曰舜歌南風兮阜時之財何以聚人兮易不云哉富國彊兵兮孰謂霸才弗富弗彊兮正基其摧巍巍先帝兮法道法天大烹之盛兮包羅俊賢拔公之才兮屬諸利權公之感遇兮惟力是宣封乎泰山兮祀於汾脽千乘萬騎兮云駕波馳公常景從兮朝詢夕咨供億何算兮無一不宜入司邦賦兮帝曰汝通屢行大賚兮如泉不窮太上繼明兮遇之愈隆公則請老兮命以觀風久於貨政兮人將無徒公嘗寛之兮民易以趨曾不加賦兮抑有羨余全歸故廬兮其樂只且安安而壽兮髙枕以終門閥不圮兮表於關中峩峩之碑兮章章厥功映於國史兮千古不空●欽定四庫全書範文正集卷十二﹝宋﹞範仲淹撰○墓志銘贈戶部郎中許公墓志銘公諱衮字公儀世爲燕人皇考諱某王考諱某並隠君子也避五代之難不榮以祿考諱某汶陽之廬令累贈光祿少卿妣淸河張氏贈河內縣太君皆積徳深長慶著來嗣公英秀而文與時會亨開寶八年太宗之尹開封也龍徳日彰髦傑之士其向如雲是歲秋賦公卿送名者比比焉及試藝公爲之首覆策於庭復有髙等時登甲乙科者必更州縣有唐之遺風釋褐除江寧府獄曹掾本路大使言聽決詳明上旣禦大器北伐太原促召至行在曰我姑試之除均州防禦判官郡將表其能狀乃拜太子右贊善大夫通判姑蘇郡事時二浙之地始歸朝廷宿政如繩公善解之就進殿中丞俄拜奉常博士領曹南郡樹善屏惡新民耳目以前均浙右坐聨職之累降品一等領饒陽錢監未幾辦之移倅弋陽郡復官曲臺在郡七陳諫章上愛其忠就遷本郡守受代至闕下復上策議並所著文四十卷翌日召試禁庭上覽而嘉之曰南府才冠吾不失人卽以本官直昭文館賜服五品判登聞鼓院由是四方之訟淸而不壅以奉安先塋請理覃懷郡出奉公家入惇孝事河內人歌焉又西陲文州扼其戎險命公往刺逺人便之眞宗卽位一日謂執政曰人君之言行也動乎天地不可以誣命公修注記以先君之諱固請不獲須正人也公在館三進秩至於職方員外郎因論邊事慷慨動上心面攺兵部方將圖任遘疾求解不得去以景徳二年四月二十九日終於京師武成坊之私第享年五十七娶朱氏封永城縣君有子四人伯曰珂祁州深澤尉仲曰琰有文與行擢進士第今爲太常博士奉朝請叔曰琦恭謹有立今爲右侍禁衛州兵馬監押季曰頊早亡一女適進士張濤朝廷贈公尙書戶部郎中進封夫人河南縣太君子登朝也以某年某月日歸葬於懷之河內縣某鄕某里銘曰燕趙之英邦家之寶親逢聖神首冠俊造翹翹入彀鬱鬱登瀛榮滯六曹淹卹百城晚歸內朝端立右史直道始行怒飛爰止嗚呼遇豈不奇進豈不時賢者弗達天乎可疑葬於善地兮保以令嗣兮亦公之意兮滕公夫人刁氏墓志銘序曰葬者藏也欲人不得而見之也君子之思也逺故復卜於山坎於泉又刻名與行從而祕之意百代之下治亂之變觀其銘思其人而不敢廢其墓斯孝子之心取諸大過初夫人之長子今祠部外郎宗諒作諫官以抗章黜知玉山郡再貶蒞池陽之榷酤俄而起倅江寧府事常謂池之九華山上淩紫霄下盤洪流千巖白雲萬壑淸風艸木多靈民人一熙書契已降不知干戈居者得其壽藏者得其朽乃嘆曰是可隱志焉是可宅先焉卽奉先公太博之靈葬於此山之金雞原斯又大過之意至矣哉時景佑之三載明年夫人無疾而終春秋七十有二閏四月舉而祔之禮也夫人姓刁氏其先譜史存焉皇考諱晃後唐天平軍節度判官王考諱傑梁泰寧軍節度判官考諱允成皇朝贈太子右贊善大夫夫人歸滕氏服勤婦道自先太博之遺世也二子尙幼夫人夙夜誨導內惟節儉外丰禮於賓客俾令人是親以就厥文行而祠部君克承善志鴻軒鳳翥有風采於朝廷夫人累封渤海縣太君次子宗元就養於家未登祿仕二女適名族稱其禮範夫人之性柔而明端而慈曉文翰通名理事長如不克撫下如不及居大族餘五十載門中無間言及子以言貶顚沛於江湖間夫人從之未嘗出憂語知事君之然也難哉故生享徳於慶閭沒反眞於福地某於祠部同年之執也嘗入拜於堂上知夫人之賢而敢述焉其銘曰九江之上九華之中孝子宅親厥思無窮茫茫萬年髙岸可遷尙有人焉來此拳拳曰賢哉滕公夫人之墓再拜而去都官員外郎元公墓志銘公諱奉宗字知禮其先臨川大姓危氏也皇考諱仔倡唐信州刺史避楊渥之亂東依錢氏時朝廷命討淮南未行而終因家於余杭王考諱徳照爲吳越王相僅三十年賜姓元氏累贈太保考諱秀文典吳越書命累贈太僕少卿妣陳氏贈馮翊縣太君少卿子五人曰興宗象宗宜宗道宗公卽幼子也三人事忠懿王有儒術皆補爲郎象宗忠懿之壻也從而還朝以文召試拜光祿寺丞公精於詞律景徳中天子臨軒試天下士公中甲科初命歙州績溪縣事再命常州武進令皆以廉愛稱遷漳州從事故鎭牧錢公惟濟洎數朝賢交章保任除忠正軍掌書記俄攺淮南幕本道按刑使采公理行以聞擢拜太子中允領淝川榷酤朝廷以西蜀天下之富昔者吏嚵民膏怨所由生階之爲亂宜淸舉者往焉公例攺知蜀州晉原縣今上卽位遷太常丞賜服五品還知通州海門縣遷博士入拜尙書屯田員外郎有監郡之行公以思事松楸願得余杭一閒局蒞之詔從其請再期求分務南都尋告老歸姑蘇郡朝廷卹之補一子官又以籍田之慶進都官外郎景佑戊寅歲十月丙戌考終於永定裏第之寢享年七十有八始娶吳氏再娶李氏封壽安縣君公三子昞煜暕皆舉進士昞從其補今爲歙縣簿煜暕並策名煜不赴調暕解官俱就養左右及公之喪勺水不入口者三日公孝悌之性不避禍難初江浙始下關譏甚嚴衣冠之族咸促赴闕下無敢私歸公聞太夫人之憂晝匿夜馳以及於葬兄道宗有才名不就世祿舉天府進士爲搢紳先生所推諾公友事之如在膝下易衣並食不攺其樂有兄子翼幼依於公愛之如傷敎之若不及以至於成宗黨稱焉相國潁川公曩司淛漕公在武進諸郡有難獄多命公決之在海門日患斥鹵之澤民無甘飲及卜良地鑿大池廣方百步積泉袤丈自是𨿽甚旱暵人常賴之又邑有大瀆亙數十里堙而不治公抗議籍力導至於海人咸利焉公退十餘年創竹亭花圃逍遙其間多素食淸居非有道者不接晚年制斂服葬器而命諸子曰吾死之日必歸我於父兄之側魂如有知得事親於地下諸子如其教以其年十二月甲申葬於錢塘履孝鄕峴陁嶺之先塋禮也某以公年徳嘗修鄕丈之禮而敢銘焉榮華之衢奔者無極公乎何心卻焉而息孝友之風樹者無幾公乎何心沒焉不已遷惠於民抱道於身於嗟君子吾不知夫古人贈兵部尙書田公墓志銘公諱錫字表聖世爲京兆人唐徳之衰徙家於蜀昔武王封舜之後於陳春秋時公子完如齊子孫遂大食采於田而命氏焉厥後將有穰苴相有千秋斯可謂之著矣大王父易直王父成皆隱君子也文而不耀父懿因公之貴累贈尙書左司郎中善教於家嘗命公曰汝讀聖人之書而學其道愼無速爲期二十年可以從政矣公服其訓拳拳然博通羣書東遊長安昌黎韓丕復居驪山白鹿觀數年器志大成拔王府薦有聲於京師太宗皇帝親策天下進士擢公第二人時太平興國三年秋也釋褐除將作監丞通判宣城郡召還攺著作佐郎俄拜右拾遺直史館賜五品服出爲河北轉運使攺知相州就除左補闕移桐廬郡遷起居舍人遷判登聞鼔院尋以本官知制誥進兵部員外郎充職以直言攺戶部郎中出守淮陽以畱獄之謗左降海州團練副使起爲工部員外郎直集賢院復戶部郎中眞宗皇帝卽位遷吏部郎中判審官院兼通進銀臺封駁司賜金紫求出典海陵郡還臺兼禦史知雜拜右諫議大夫史館修撰以咸平六年十二月十一日終於私第享年六十四公自白衣已有意於風化上書闕下請復鄕飲禮又請修藉田禮及在朝廷知無不言太宗初旣取太原範陽未下帝怒不賞平晉之功中外囂然而莫敢言者獨公上書論諫理意深切帝感悟璽書褒答賜內帑錢五十萬僚友謂公曰今日之事鮮矣宜少晦以逺讒忌公曰事君之誠惟恐不竭矧天植其性豈一賞之奪耶在河朔曁相州累章論邊事至桐廬郡以吳越之邦歸朝廷未久人阻禮教邈如也公下車建孔子廟教之詩書天子賜九經以佑之自是睦人舉孝秀登搢紳者比比焉在郡聞禁中火拜章極言上嘉之及還眷遇愈隆會幹明節館閣多進詩歌帝獨喜公之辭乃依韻和賜令宰相宣付公又上封禪書謂五代之亂人如豺虎不圖復見太平宜崇檢玉之禮以答天意公在西掖會京畿大旱禱祠無應遂抗言切於時政故有宛丘之行咸平初出使秦隴回上三章言陜西數十州苦於靈夏之役朝廷爲之戚然出海陵之初以星文示變拜疏請降詔責躬上奉天誡眞宗皇帝嘉其意屢召對便殿及行降中使撫安仍加寵賚爰有翰林學士承旨宋公白舉公賢良方正以副天下之望一日召對久之且曰陛下以皇王之道爲心臣請采經史中切於治體者上資聖覽帝深然之乃具艸以進手詔答曰卿能演皇王淸淨之風述理亂興亡之本備觀鑑戒朕心渙然所撰三十篇皆隠其目公奉事兩朝由遺補歷禦史至諫議大夫前後章疏凡五十有二嘗謂諸子曰吾每言國家事天子聴納則人臣之幸不然禍且至矣亦吾之分也及終有遺表陳邦國安不忘危之意其家弗預焉天子怛然命中使賻之有制痛悼贈工部侍郎二子攺大理評事持喪中並給月俸哀榮之禮可謂至矣後以二子登朝累贈兵部尙書寶元幾年某月某日與夫人合葬於泗州臨淮縣某鄕之某原禮也公娶楊氏再娶奚氏封江陵縣君能循法度以配君子二子長曰慶逺今爲駕部員外郎次曰慶余今爲比部郎中並克奉堂構有能政於四方女三人長適王氏次適龎氏季適張氏皆以婦道稱公動必以禮言必有法賢不肖咸憚伏之出處二十年未嘗趨權貴之門在貶廢中樂得其正晏如也著文章成五十卷目之曰咸平集行於世論者曰在大禹時臯陶矢厥謨在湯武時伊尹周公爲之訓誥故教化紀綱莫盛於三代而子孫有天下皆數百年秦滅詩書其風丕紹至西漢得賈誼董仲舒其言可以追先王之烈而弗克施使後世王者無復起三代之心由漢始也聖宋定天下太宗鋭意太平眞宗之初復親擢俊乂如田公之徒並見奬用惜乎不終其才豈皇天之意特厚於古歟某幼聞髙風未嘗遊於其門今駕部書先君之履業索文於江外某敢約而修之又采舊老之言而作銘云嗚呼田公天下之正人也言甚危命甚奇盡心而弗疑終身而無違嗚呼賢哉吾不得而見之兵部侍郎致仕胡公墓志銘寶元二年六月十八日尙書兵部侍郎致仕胡公薨於余杭郡之私第明年二月十有一日葬於杭之錢塘縣南山履泰鄕龍井源以夫人潁川郡君陳氏祔焉禮也孤子楷泣血言於友人範某禮經謂稱揚先祖之美以明著於後世此孝子孝孫之心也然而言之不文行而不逺處喪之言烏乎能文今得浙東簽書寺丞兪君狀先人之事而敢請志焉某曰孔子見齊衰者必作重其孝於親也敢不惟命公諱則字子正婺之永康人也昔虞舜之後有胡公武王封於陳蓋族望之來逺矣皇考諱彭王考諱濲皆隠於唐季其道不顯考諱承師在鄕閭間以積善稱因公而貴官至尙書比部員外郎贈吏部郎中妣應氏封永樂縣太君贈普寧郡太君公少而倜儻負气格錢氏爲國百年士用補蔭不設貢舉吳越間儒風幾息公能購經史屬文辭及歸皇朝端拱二年禦前登進士第釋褐爲許州許田尉以干自聞補蘄州廣濟宰又補憲州錄曹以本道計使諫大夫索公湘之舉攺祕書省著作佐郎簽署貝州節度觀察判官公事升本省丞知潯州拜太常博士提舉二浙榷茶事兼知桐廬郡丁太夫人憂服除以本官知永嘉郡遷屯田員外郎提舉江南路銀銅場鑄錢監擢任江淮制置發運使轉戶部員外郎入爲三司度支副使賜金紫除禮部郎中京西轉運使又移廣南西路轉運使以戶部郎中充江淮制置發運使轉吏部郎中攺太常少卿丁先君憂終制知玉山郡移福唐郡拜右諌議大夫知杭州入判流內銓以舉官累責授少常知池州未行復諫議大夫知永興軍領河北都轉運使給事中入權三司使拜工部侍郎集賢院學士知陳州進刑部再牧余杭郡踐更中外凡四十七年得請加兵部侍郎致仕朝廷命長子通判錢塘以就養又六年而終享齡七十有七天子聞而悼之進一子官初至道中公在憲州時西寇梗邊朝廷命師五路入討詔具三十日糧以從之索公方引公督隨軍糧艸事公曰爲百日計猶或不支柰何索公乃遣公入奏召對逾刻公陳邊事如指之掌上顧左右曰州縣中有如此人遂可其奏具示甄拔之意後大帥李繼隆果與寇遇十旬不解索公曰微子幾敗吾事一日其帥移文曰兵將深入糧可繼乎公曰師老矣矯問我糧爲歸師之名耳請以有備報之索從其議彼卽自還無以咎我其先見如此及索公主河北計又奏辟之遂以貝州之行朝廷遣使省天下冗役就命公行河北道凡去籍者僅十萬數民用休息在潯州人有虎患公齋戒禱城隍神翌朝得死虎於廟中其誠之效歟按池州永丰監得匿銅數萬斤吏懼當死公思之曰昔馬伏波哀重囚而縦之前史義焉今銅尙在吾忍重其貨而輕數人之生耶咸以羨余籍之不復爲坐在江淮制置日會眞宗皇帝奉祀景亳公實主其供億千乘萬騎至於禮成無一毫之闕帝深愛其才面加奬勞遂進秩登於計相之貳在廣南西路有大舶困風於逺海食匱資竭久不能進夷人告窮於公公命瓊州出公帑錢三百萬以貸之吏曰夷本無信又海舶乘風無所不之公曰逺人之來不卹其窮豈國家之意耶後夷人卒至輸上之貨十倍其貸朝廷省奏而嘉焉又宜州系重辟十九人時有大水公不慮患而特往辧之活者九人焉在福唐有官田數百頃民輸租食利舊矣至是計臣上言請就鬻之責其估二十萬貫民不勝獘公奏之未報章三上且曰百姓疾苦刺史當言之而弗從刺史可廢矣乃有兪詔減其直之半而民始安公領三司使寛於財利不以刻下爲功時上方以兩京陜西官鹽歲久民鮮得食而日以犯法命通商有司重其攺作公首請奉詔其事遂行公性至孝自曲臺丁太夫人憂廬於墓側以終喪紀有艸木之祥本郡表之及西京之行以家君朱紱爲請上曰胡某爲孝𨿽非其例與以明勸也搢紳先生榮之又天禧中尙居郎署朝廷擬公諫議大夫知廣州公以家君八十歲懇辭於政府乃復有制置之行尋以哀去職得盡心於喪葬公富宇量篤風義往往臨事得文法外意人或譏之公亦無悔焉其輕財尙施不爲私積士大夫又稱之福唐前郡將被訟去官嘗延蜀儒龍昌期與郡人講易率錢十萬遺之以歸事在訟中及公下車昌期自益部械至公曰斯何罪耶遽命釋之見以賓禮法當償其所遺公代以俸金仍厚遣而還又濟陽丁公爲舉子時與孫漢公客許田公待之甚厚及其執政而雅故之情不絕若休戚士人而未嘗預曁丁有朱崖之行昔之賓客無敢顧其家公實被議出玉山郡尙屢遣介夫不逺萬里而往遺焉此又人之難矣及退居西湖乘畫船擊淸波深樽雅弦左子右孫與交親笑歌於時歲之間浩如也人不謂之賢乎夫人潁川郡君有慈和之徳先以壽終令子四人長曰楷都官員外郎前知眭州祥符七年秋登服勤詞學科所至政能有先君風度次曰湘好學有志識朋友多之次曰桂俊異居喪而亡次曰淮孝謹有成人風二女長適泉州徳化縣尉蘇璠次適禦史臺主簿華參而亡其閨門之範見其潁川之志某非特爲重齊衰之情嘗倅宛丘郡會公爲二千石以國士見遇且與都官布素之遊誠可代孝子而言焉銘曰進以功退以壽義可書石不朽百年之爲兮千載後胡公夫人陳氏墓志銘詩稱采蘩夫人不失職也夫人之職莫先乎舅姑甘旨以事居蘋蘩以事往故可以配君子正家道也夫人姓陳氏金華郡之令族曽祖諱晦祖諱資父諱文諭皆樂善於家不從仕宦夫人幼賢父母篤愛擇公而妻之及公中科第累調逺方二親樂閭裏與姻族遊夫人願侍左右不從公行凡二十年縫衣爨飱必躬親之至舅姑之終與公執喪三年然後就公官所此夫人大節無愧天下之爲人婦者有聲詩之義焉又性好禮自少至老對公如賓客加以純儉而仁筓服之餘皆均於親之貧者夫人自公登朝封上黨縣君公爲諫議大夫進封本郡君寶元元年秋九月寢疾乃齋沐易衣怡怡而終享年七十有九以三年二月十一日與公合葬於履泰鄕龍井源禮也子四人長曰楷都官員外郎次曰湘曰桂曰淮並太常寺太祝二女習夫人之教柔淑有禮宗黨稱焉長適蘇氏次適華氏銘曰惟孝惟禮作配君子伊夫人兮至矣寧海軍節度掌書記沈君墓志銘吳興郡太守滕侯下車求故同年沈兄之家得諸孤問其墳墓曰貧未之葬滕侯傷之乃謀於僚屬卜善地揀良日其禮悉備以寶元三年二月某日葬於徳淸縣之永和鄕大壯嶺君諱嚴字叔寛世爲本郡人其先食邑於邥後子孫失國而爲沈氏漢晉而下代有其人曽祖諱規祖諱廷誨父諱延岫皆隠而不仕叔寛幼負器識服親之教宗經屬文有聲於江表大中祥符七年秋郡國惇遣首送於禮部明年春禮部較天下之才奏叔寛第四人天子命試於庭中甲科除南康軍判官三載有善績攺宣城節度掌書記國家興山澤之利主計等薦君洪州武寧之茗局外臺上請兼領本邑事朝廷從之旣而吏畏其廉民愛其慈君子謂之善政余杭郡榷酤歲金二十萬貫爲諸郡之劇主計又奏君尸之三年而還會故參政蔡公居守南都以同年之遊惜其沈俊辟爲畱守推官其年秋七月以疾終於官所享年五十叔寛孝悌於家事其親未嘗違顏色視兄之孤必先於己子與人交篤於信義善人君子無不樂見之及聞其亡皆相弔雲天與其才也又賦其行也而不及其顯以壽也悲夫三子曰祁曰邰曰郁並從儒學必有立者二女長適前進士陳經次女未笄長女之嫁蔡公不逺千里命賫金以送之及君之葬又滕侯極意以營之有以見叔寛感人之深也如此某同年之列最相知心故書之銘曰叔寛叔寛生兮可愛歿兮可傷友朋之望兮子孫其昌戶部侍郎贈兵部尙書蔡公墓志銘寶元二年歲次巳卯四月前參知政事戶部侍郎蔡公薨天子悼之卿大夫憂之國人傷之上命三公舉行典禮贈兵部尙書謚曰文忠以康定二年歲次辛巳十一月某日葬於許州陽翟之某山公諱齊字子思其先周之子孫累封於蔡因以著姓秦漢以降代生偉人曽祖綰贈太保洛陽人也嘗宰萊之膠水居官九年民愛以深遂家焉祖諱鄰贈太傅隱居丘園以墳素爲樂考諱夢臣累贈中書令博通經史善時筆與宗族居鄕黨稱其孝友娶楚國太夫人張氏而生公教之親仁賓來如歸公幼而神秀眉目廣聳見者異之嘗依外舅劉氏學於彭城今相國隴西公迪時爲監郡得公詩語嘆曰渠有大志宜善視之大中祥符八年春眞宗皇帝臨軒以文考天下之士公中第一及引對文陛堂堂英偉進退有法上大悅顧謂寇萊公曰得人矣遂下詔俾金吾給七人淸道自公始也釋褐除將作監丞通守兗海郡移北海郡召還以大著直集賢院主判三司開拆司賜服五品今上卽位拜右司諫同修起居注攺禮部員外郎兼侍禦史知雜事賜金紫歷戶部度支二副使遷起居舍人知制誥同知審官院旣而召入翰林爲學士兼侍讀學士轉禮部郎中龍圖閣學士守西京以便親求爲髙密郡徙南京入除左諫議大夫權禦史中丞尋攺給事中復充龍圖閣學士權三司使拜樞密副使進禮部侍郎參知政事以戶部侍郎罷終於汝陰郡享年若干楚國在堂君子哀之公之弟祕書丞稟甥著作佐郎寇平幹公襄事中山郡夫人劉氏哭泣三年至於疾廢二子尙幼曰延慶太常寺太祝曰延嗣祕書省正字長女適試將作監主簿劉庠次女在室而某自布素從公之逰見公出處語黙無一不善門中奉親日視其親色諸公昆弟愛之如傷先朝采拔以輔相器之當遺弓之初公懷哀慕不能食者數日家人視其衾衣涕泗沾濕公病汝陰聞拓拔僭稱嘻吁感槪敎弟稟言西事甚詳蓋忠孝之性發之天也公於親舊間𨿽死生不易彼有孤遺則必爲之備嫁娶又好學無倦未嘗不以名教爲急孔子之後世襲文宣公嘗宰曲阜幹興中四十九代孫承佑卒遂廢十餘年公聞承佑有母弟在抗章請復其嗣有詔從之其立朝也能淸其心髙其行未嘗取於人明肅太后時用事中貴人董修景徳寺時公在翰林詔爲之記中人求公善辭許以不次公遲之不進故被誣而出至髙密會歲饑公請蠲諸州稅又力請放海利以救東人於今賴之公兩居憲臺方嚴不動百辟畏其風權戚有過則彈劾不隱未嘗求其下也明肅之終莊惠復立合門促百僚賀公毅然正色目臺吏不得追班前白執政遂罷自是莊惠損抑禮數有力焉在樞密院海南奏交趾八百餘人避本國之虐以歸我議者謂不如還之恐生邊患公曰當內之荊湖間活以閒田柰何求生而來委之兕虎蠻亦人也義必不還苟散爲民盜從而戮之酷又甚焉爭之不能得後果爲亂捕之歲餘宜桂以西皆警朝廷患之公猶有愧色在政府浩然示至公於中外以進賢爲樂以天下爲憂見佞色則嫉聞善言必謝孜孜論道以致君堯舜爲心與大臣居和而不倚正而不訐無親疎之間有方大之量朝廷爲之重刑賞爲之平及其出也未踰歲時而天子思之公遽不起嗚呼公之生也天有意也公之亡也天無意乎使在位而壽則道徳功名非竹帛之可勝矣銘曰泰山之東齊魯同風厥生我公我公堂堂觀國之光亨於眞皇眞皇上僊隕血漣漣欲報昊天今上聖神乃眷正人參於國鈞純徳坦坦平心浩浩進退惟道恕以待物誠以報國仁人之徳天乎天乎豈不有心奪此令人我懷憂深箕山峩峩潁川悠悠山爲陂兮川爲丘公之名兮與日月畱《四庫全書﹖範文正集》下

﹝宋﹞範仲淹撰

●欽定四庫全書範文正集卷十三﹝宋﹞範仲淹撰○墓志銘尙書度支郎中充天章閣待制知陜州軍府事王公墓志銘孔子曰善人吾不得而見之矣噫先聖謂善人之難得也如此世有徳之淸行之方政之平斯不謂之善人乎余見之於子野王公矣公諱質字子野其先太原人曾髙占籍大名皇考諱徹以文行顯至左拾遺累贈太師尙書令兼中書令魯國公王考諱祜雄文直道名重海內掌太祖誥命至兵部侍郎累贈太師尙書令兼中書令晉國公考諱旭以公正果敢屢當藩寄爲時之良二千石累贈兵部尙書妣虞氏贈某郡君公稟嚴君之教幼而有文伯父文正公爲眞宗朝賢相重徳大器人莫可動一日覽公之業喜甚作詩以奬之謂吾門未衰矣用文正蔭補太常寺奉禮郎三遷至大理丞文正旣薨公年尙未冠進所著文眞宗嘉之召試學士院辭入優等賜進士及第名動京師嘗師事楊文公文公器之毎謂朝中名公曰是子英妙加於人逺矣時翰林劉公筠風岸髙峻搢紳仰望不得其門而進乃與禁中諸公共薦公之才敏天子命公校文於館中歷殿中省丞爲博士於太常加集賢校理拜祠部外郎丁兵部憂服除以前官充職同判姑蘇郡以公心公言正二千石之政二千石初不平之終服其義而加禮焉還朝賜五品服章攺度支外郎同判尙書刑部又判吏部南曹進司封外郎出領淮西郡部中十邑素多盜與訟號爲難治公至斷獄必以情按吏必有禮橫者繩之弱者持之州人大服謂往之使君莫公若也蔡俗舊祠吳元濟公曰豈有逆醜而當廟食耶吾爲州長不能正民之視聽俾民何從哉狄梁公李太尉皆唐之忠烈又徳加蔡人胡爲不祠命工徹元濟廟建二公之祠率吏民拜祭蔡人從之於今號爲雙廟秩滿拜祠部郎中朝廷除公開封府推官除兄雍三司判官公曰皆是要職吾兄弟同日除拜朝廷豈乏人哉乃堅請外補願畱兄京師以奉家廟士大夫聞而賢之往守壽春郡期月攺合肥郡盜有殺其徒以並其財者吏擒之公令處死法寺議當貸死遂劾之公上疏曰盜以彊力而又殺人吏追而擒之非自露而悛者胡爲而貸焉如法寺所論能害其類者皆無罪名民皆競爲盜盜已而殺一夫其黨咸赦之盜可止乎疏上不報凡斷獄出入以下吏爲首長官爲從公曰吾不勝法吏矣上言請爲之首朝廷從之左降監舒州靈仙觀後一年今資政殿學士昌黎韓公琦知審刑院議盜殺其徒非自首而悛惡者宜勿原之朝廷始頒示天下且知公前所斷獄不爲失矣又今資政殿學士鄭公戩翰林院學士葉公淸臣皆論公奇才未大用而非辜坐黜豈朝廷之意耶詔起公知海陵郡代還除度支郎中荊湖北路轉運使時西陲宿兵財用爲重諸道轉運使競進羨餘幾千萬蘄助軍之奬實瘡痍細民以爲已績公至而嘆曰西兵天子不得已而用之然須於財賦豈如是而迫耶吾不當爲由是荊湖之民賴公少休焉會資政殿學士富公弼拜職尙帶史館修撰與公未嘗識面聞其風義舉公以代修撰朝廷從而除之兼掌選事及韓富二公在樞府又交薦公淸方爲搢紳之冠天子兪其奏擢以本官充天章閣待制依前掌選事公再讓不允旣而客有扣公曰銓選至重利病多矣公無建明者何公曰綱紀盡在如權衡然但持者輒髙下其手爾何必易其器耶公居之歲時選士賴其平其間人物淸濁公必辯之上前量有進抑振天官久墜之職也天子以西北數藩鎭皆須巨人乃擇近列而褒遣之公得領陜州州當四達之會又用兵而來吏民疲苦公至則緩徵賦薄迎勞屏凶寇拯孤弱人乃息肩幾一載而感疾以慶曆五年七月二十六日終於黃堂享年四十五靈柩歸東都州人哭送於道朝廷加賻公生相門而弗驕弗華以貧爲寶文正作舍人時家甚虛嘗貸人金以贍昆弟過期不入輟所乘馬以償之公因閱家藏書而得其券召家人示之曰此前人淸風吾輩當奉而不墜宜祕藏之又得顏魯公爲尙書時乞米於李大夫墨帖刻石以模之徧遺親友間其雅尙如此故終身不貪所至有冰蘗聲此公之秉徳不亦淸乎公充職館殿二十餘年同捨皆顯官公介然不動惟求外補當國者非戚必舊公未嘗折顏色屈語論以合其意嘗有交遊以言事被謫朝之貴人皆切齒公特率昆弟祖宴都門謫者拒之曰爲無子之累乎公曰吾願爲黨人從而貶之光矣此公之執行不亦方乎公爲數郡爲淸心以思治行已以率下必首崇學校而風化之人有犯法非害於物者必緩其獄未始深文焉求民之疾𨿽處幽不遺去民之梗𨿽負勢不避此仁人之政不亦平乎故毎去一州則百姓號慟如赤子之慕慈母也公性純孝與家人道先君事必感激泣下故厚於宗族毎拳拳焉憂樂同之弟素文正之子也自淮南外計攺涇原經略使公食不甘寢不安曰弟有母老且疾吾無親憂因入對請代行旣而弗許命其愛子規曰彼窮塞也得無危事汝可侍行而左右之以均吾憂又少弟端嘗不利於春官處徒勞者久之公爲郎以歲課當遷願移厥恩召端一試朝廷許之賜端進士出身其友愛之心有如此者公不治生業惟畜書僅萬卷逺近從之兼通佛老微旨撰寶元總錄一百卷皆聖賢窮理盡性之說公樂稱人之善必曰吾不及矣在士大夫非風義髙逺弗與之遊及其逝矣四方交友書問相弔云前年吳安道死今年王子野卒賢大夫之淸者何其衰歟公娶周氏故禮部侍郎起之女封褒信縣君生子男三人曰毖將作監主簿曰規前明州奉化縣主簿曰復太廟室長女二人長適太常寺太祝範純仁次女尙幼余走塵土時公一接如舊以道義淡交者有年矣結二姓之好以親仁人余常期公以靑雲之器大有立於國朝今不幸乃爲公之墓銘銘曰嗚呼人之淸者曰賢國得而治焉性之仁者曰壽民得以庇焉何子野之善人兮逝矣如川惟淸方而平正兮居人之先在聲詩之有言兮胡不萬年忍送之於野兮葬之於泉徒切切於辭兮勒石之堅期子野之令名兮與白石而長然太常少卿直昭文館知廣州軍州事賈公墓志銘公諱昌齡字延年其先鎭陽人以仕宦遷徙今爲開封人也曾祖諱某唐末起家備嘗險阻屬文之外長於撰述以唐武宗而下至僖昭皆無實錄乃以傳聞並諸家之說著唐年補錄六十五卷識者稱之居石晉朝知制誥至周爲給事中史有本傳祖諱琰有才識宇量太宗在藩邸相得有素領開封尹辟爲推官及卽位擢拜正諫大夫樞密直學士期以輔相將討河東與大臣議將帥上曰非琰不可會寢疾不起上軫悼之憂形於色贈尙書左丞國史有傳父諱汾以气義稱位不充量終於殿中丞公少孤太夫人愛之以待其成公天然好學甘於淸苦時翰林李公宗諤有望於朝名實之士多出其門公依之有年以文行自立門下士咸推重之一上登進士第釋褐爲饒州浮梁尉彼俗陰狡與人有怨往往食毒艸而後斗實時斃僕以誣其怨者公至必反復省視自此被誣之人多昭雪焉秩滿除開封府功曹參軍在職修舉府中常推委之會太夫人寢疾公執藥餌不斯須去左右者數月以憂解官哀毀之過宗黨稱嗟服除爲許州郾城主簿本郡牧與外計使皆以文學政事交薦於朝廷攺大理丞宰蜀之江源縣人繁地狹積多田訟公曰聽訟之明曷若使無訟乎及正其疆條其獘以示於民自玆無爭焉時天下學校未興公修本邑孔子廟起學捨俾邑之秀民羣居焉公旦暮往勸導之自此江源始有舉進士者邑人於今稱之皇上卽位升殿中丞知宣州宣城縣未至有江淮制置使舉公監海州榷貨務疏達利路商賈便之朝廷奬其勞攺太常博士又遷屯田員外郎旣而三司使以公可通天下之利薦之領京師榷貨務三年稱職特除都官員外郎賜五品服往倅泉州逺人賴之遷職方員外郎俄拜屯田郎中知衛州會州長不利繼亡者數人人無敢往士大夫惜公之行或教以易其府署公曰吉凶人乎死生天乎於是弗辭厥命弗易厥居而終亦無咎郡之共城有稻田以供尙食水利有餘而民不與焉公使歲漑之外與百姓共之天子以欽卹之懷憂及萬邦復先朝提點刑獄使兩省近臣交上封奏舉公充職朝廷從之命提點京西路刑獄事公性仁恕小大之獄必盡心以聽郡邑之幽逺使車所不至者躬親焉不事風威州縣九品必延見與語得其善則畫一以聞見其過則教之使悛𨿽職居按察而不忍摘人之惡搢紳稱其長者攺度支郎中荊湖北路轉運使下車訪能吏徹冗官部中諸郡例以公用饋遺者一切不受西南夷人下溪州刺史彭仕羲隸於辰州而驕蹇狙詐嘗因入貢訴州官於登聞辭皆不實朝廷弗欲較之責吏而已仕羲益橫求割近邊土民公遣吏直告之曰天子恩信及爾爾狡而無厭我當擇於眾族求其可代汝者請之於朝汝其圖之仕羲始知懼盟不復敢訟攺知潭州潭荊湖之劇府人物繁會素爲難治以公神明之照𨿽千百其訟無毫髮之隱吏服民愛歌於道路朝廷知公之重拜太常少卿直昭文館就鎭南海始登舟感疾召諸子授以治命神思不亂以康定元年八月二十三日不起公長厚之性資以明達顚沛造次弗離中道寛而不懈直而不訐與人交久而能恭當官而行未嘗違其正士大夫無不愛其風度居家有節與親族同其有無常謂諸子曰吾家淸白可傳何生業之爲啟手足之日門中索然君子謂公之踐言矣娶三夫人髙陽許氏中山劉氏封長安縣君廣平宋氏封某縣君生八男長曰寅有文學履業登進士第爲絳州防禦推官與次子廉俱不幸早世次曰蕃開封府封丘縣主簿次曰常將作監主簿次曰當堂京岡並幼女五人長適大理寺丞李兢次適廬州舒城縣主簿王宗愨次適河中府萬泉縣令髙良佐次適孟州河陰縣主簿州學教授蓋沂一女尙幼以某年某月日葬於鄭州新鄭縣抱章山之東南三夫人祔焉某旣交而親從其孝子之請而作銘云邦之令人道醇徳懿芝蘭之室瑚璉之器稟孝含忠播仁殖義位乎一方未博其施弗遐厥壽蒼蒼曷意君子惜賢小人奪惠葬於鄭國卜云善地子產在焉魂兮相慰太子右衛率府率田公墓志銘古稱陰有徳於人者必享厥祥大厥後易不云乎積善之家必有餘慶所謂不在其身在其子孫者信矣公諱紹方其先雁門人曾髙家於冀自耶律氏熾得石晉山後八郡又歲侵兩河間王考諱某被遷於盧龍署之以官復治產雲中而貨殖焉考諱某能乾父之蠱其家益顯娶王氏而生公公少稱才武抱气重諾有燕趙之風義事耶律得親信左右常從而南收帳下多掠獲漢家士民俾公尸之公黙計之曰漢人吾曹也驅之如犬羊非有罪辜將孥戮於虜中乃縱之夜亡者千計此徳於人多矣公亦自負謂大丈夫胡能老於異域哉考妣旣葬吾其歸歟乃匿身艸莽會夜則負斗而奔旣達朝廷眞宗憫然嘉之補職於三班以其勇果屢委軍甲捕外方寇所謂巡檢者至則盜息民得按堵公祥符中主邵之峽口寨時龍水郡蠻寇大擾戍兵屢履峽口溪洞亦乘聲嘯聚一日迫寨圍而噪之公戒軍士曰我露其勇彼將整而難破不如示之怯士敢先動者吾以軍法從事眾皆肅然聽命旣夜公自率驍果突而擊之斬十餘級蠻𨿽眾曾不能措手足大駭而奔自是終公之任不敢內冦州將害其功不以上聞公曰我自虜還漢獲從王事足矣烏敢爲功哉又嘗誨督諸子曰吾以漢有聖人之風故脫身以歸今教汝詩書趨聖人之道使汝輩有立吾將鼔歌以終天年豈病其不達耶子況舉進士髙第又舉賢良方正天子親問當世治亂祥咎以對第一乃速進用四五年間掌西掖書命爲陜西道宣撫副使還朝敷奏稱旨乃詔寵公以太子右衛率府率監瓊林苑金明池以便子養士大夫榮之天子以尙憂西陲命況龍圖閣直學士出領秦鳳路經略使公在疾經略屢求省侍有詔惇勉遣中人尙醫軫視公以慶曆五年乙酉孟秋月壬子不起享年七十有四上嗟惻之加賵賻焉經略累章哀訴得告奉公之喪以某年月日葬於許州陽翟縣某原禮也公性剛直未嘗曲於人然明恕少怒嘗官於閩中有愛馬使一卒乘習遇危橋不下馬折足而斃公曰卒豈欲是耶不復以一言詰之人皆服其度公娶李氏贈福昌郡君前十五年而亡生八男經略卽長子也次曰淵有詞業舉進士以兄蔭補試祕書省校書郎許州郾城主簿次曰沃護幼亡次曰洵潁上主簿次曰浹登進士第唐州團練推官次曰洸太廟賫郎次曰泳皆業進士次小字寶哥尙幼三女長適海州東海令張震次適辰州理掾髙燾次適鄂州咸寧令張子方皆以婦道稱於宗族某嘗與公會於丹陽見公气貎話言剛而質毅而恭使人信而愛之又與經略之遊舊矣俾序而銘云公復其家去狄而華公教其嗣挺國之器厥後旣隆又壽而終天子賵焉大夫弔焉非積徳而胡然資政殿大學士禮部尙書贈太子太師謚忠獻範公墓志銘慶曆紀號之六載春正月丁亥資政殿大學士禮部尙書知河南府兼西京畱守司範公以疾薨聞上悼之爲不視朝制贈太子太師賵賻加等子孫遷官者五人有司議行謚曰忠獻以某年某月日葬於洛陽之某原某里附先塋也公諱雍字伯純其先太原人皇考諱某後唐初爲校書郎並帥孟公器之嘗辟居幕中後又從孟公入蜀霸業旣成遂爲國相久之一日告老蜀主寵以太子太保就第以疾終及公之貴累贈太保王考諱某在蜀爲刑部侍郎後歸朝終於左屯衛將軍累贈太傅考諱某以太傅蔭爲供奉官終於合肥郡之監軍累贈太師尙書令妣韓氏封安康郡太夫人追進京兆郡實生三子公處其季十歲而孤家甚貧太夫人遣公就學常質衣以爲資公警悟過人挺然國器舉進士咸平三年春禦前釋褐補洛陽主簿再調錢塘尉知已薦公廉敏攺筠州從事秩滿以績用除大理丞宰建之崇安縣遷殿中丞知端州還朝獻所著文二十卷進太常博士初公爲洛陽主簿實典廩納而邑多權要公必先細民而後形勢時尙書張公詠道過洛陽聞其事乃紀公姓名署之於屏常指以示人曰識斯人否至是張公鎭淮陽致書於冦萊公道公之才復奏公爲淮陽倅成命未行會萊公出守西洛辟公貳畱守司朝廷兪之張公曰奪我賢倅耶公自玆名重朝廷攺田曹外郎主判三司開拆賜五品服天禧中河決滑臺齊魯承其獘朝廷遣兵數萬人塞其橫流千里之民皆奔走負薪芻邑官荷校以督其事民不堪命天子患之命丞相曁主計擇人以往僉以公爲允除京東轉運副使至則度河之勢量工集材邑官皆釋之與民緩期不煩而濟河防旣就進度支外郎河北轉運使列塞積兵計糧爲大民租不能給須重其榖價募商以內之縣官苦其費公視徳博間地惟沃饒菽粟易斂又河渠通於塞下大可致之乃輦諸州緡錢就以平糴方舟順流集於邊廩自是河朔財用周於供億朝廷患陜西兵食不足困於轉饋命公充本路轉運使賜三品服公至則先寛其民不使逺輸募人入粟塞下給以池鹽商嗜其息而農得以休上卽位就遷兵部外郎召拜戶部副使尋攺度支副使未幾拜工部郎中龍圖閣待制充陜西轉運使踰年召還提舉京西司會環原州屬羌叛起大爲邊患遣公安撫乃見其酋長諭以恩威實時向順還朝拜右諫議大夫權三司使旋奉使契丹國以專對有體加龍圖閣直學士主計如故公好訪問善開納天下金穀之利病灼然居目中上知其才拜樞密副使歲餘丁太夫人憂制以給事中起復視事藉田禮畢遷禮部侍郎時玉淸昭應宮災兩府簾對章獻太后泣曰先帝崇奉此宮一旦至此賴東北隅猶存一二小殿公揣知有復興之意因抗言曰先朝極土木而成此宮一夕爲燼豈天意耶如因其所存復欲興之民將弗堪不如焚之之盡也諸公協其對章獻意解曰不復勞人矣上說翌日下詔以諭中外焉又嘗繪尙書四代圖進之以備中覽居密府六載參掌機務知無不爲明道二年以戶部侍郎知陜州踰月移京兆府其年諸道旱蝗人復疾疫於關中爲甚百姓轉於溝壑公先減廩祿復損民有餘以振之活數萬人毎人躬自撫視至染癘气臥疾者久徙鎭河陽暇曰念國家禦戎之備率多弛廢西羌狡狠必有窺邊之心恩不克威豈久安之勢乃感激上言而得入覲陳安邊六策上深加采納進吏部侍郎資政殿學士出守西京旣而西戎果叛上咨嘆之授公振武軍節度使鎭延安時守備未完屯戍尙寡公累章乞師朝議小其寇不甚爲意一日元昊驅眾十餘萬圍延安城會大將石元孫領兵出境上城中守卒才數百人公身被甲冑復呼民登陴日夜嚴守遣使召統帥劉平於慶州平領軍來援合元孫兵與賊夜戰王師不利二帥陷歿城中大恐無可守之勢公曰延安西夏之咽喉也如將不守則關輔皆危今人力窮矣柰何郡南有嘉嶺山其神素靈乃望而禱之曰吾死王事足矣生靈何辜爲虜魚肉神享廟食於玆土其無意乎厥暮陰晦雨雪大下寇兵暴露不知所爲乃晝夜引去延安遂完朝廷聞之封其神曰威顯公斯又至誠之感爲不誣矣然二帥旣歿累公左遷戶部侍郎知安州延安吏民百數詣闕號訴謂城當陷而存民將殞而生皆公之力也天子惻然故一歲間起公吏部侍郎知河中府未行攺京兆府且許朝覲上優遇之加資政殿學士赴鎭歲餘以撫安關輔之勞攺尙書左丞進大學士俄而復守西京有羣盜集於襄鄧浸淫汝洛間朝廷委公營之公夙夜乃事遣兵驅遏兼示恩貸故其寇歸者半戮者半民用樂業歲乃大登朝廷有詔褒之又言事者以西事而來收兵大冗宜遣使擇去以寛其費朝廷從之軍中往往偶語公密疏謂急而用之緩而棄之不可上乃止公保釐三歲拜禮部尙書時已抱疾至終之日洛人悲焉公常志在補益奏稿累篋及其沈痾聞朝廷有事於田狩猶拜疏忠切以盡其心公性恭和有風鑑門下所舉多至貴顯爲時名卿藏書僅萬卷惟小書五經則常提攜左右不可一日無此與岷山處士龍昌期論易深達微奧以昌期所著書奏禦遂行於時公著明道集三十卷後集十卷彌綸集十卷𨿽髙年貴位而造次不忘於學初娶魏氏追封巨鹿郡夫人再娶臧氏始封遂寧郡夫人攺仁壽郡男六人長曰宗傑兵部員外郎直史館陜西轉運使三路制置解鹽使先公一年而亡次宗良宗衍並守將作監主簿次宗古皆早亡宗師宗賢今並太常寺太祝女十人一適眉州防禦使髙繼宣三人在室六人早亡孫男六人子開子明並大理評事子儀太常寺奉禮郎子諒子奇子淵將作監主簿孫女七人曾孫女二人公約於身勞於國周旋四方始終一節又政惟慈恕不任威罰今二子六孫秀異簪紳豈陰徳之在歟某素爲公之所知又諸孤以公善狀求爲之銘銘曰邦之偉人念徳不怠勤勞王家四十七載入輔樞軸作爲股肱皇猷克贊天眷是膺出臨藩宣允專節制蹈乎憂患濟以忠義政本乎仁行執乎恭夙興夜寐則善之從歲月靡靡終於壽紀典禮具舉神靈以喜葬於先塋舊柏靑靑子孫尙蕃承祭祀兮惟寧東染院使種君墓志銘君諱世衡字仲平國之勞臣也不幸云亡其子泣血請銘於予予嘗經略陜西知君最爲詳懼遺其善不可不從而書之初康定元年春夏戎犯延安我師不利朝廷以堡障眾多有分兵之患其間逺不足守者卽命罷之寇驕而貪益侵吾疆百姓被其毒君時爲大理丞任鄜州從事建言延安東北二百里有故寛州請因其廢壘而興之以當寇衝左可致河東之粟右可固延安之勢北可圖銀夏之舊有是三利朝廷從之以君董役事君膽勇過人𨿽俯逼戎落曾不畏憚與兵民暴露數月且戰且城然處險無泉議不可守鑿池百有五十尺始至於石工徒拱手曰是不可井矣君曰過石而下將無泉耶爾攻其石屑而出之凡一畚償爾百金工復致其力過石數重泉果沛發飲甘而不耗萬人歡呼曰神乎𨿽虜兵重圍吾無困渴之患矣用是復作數井兵民馬牛皆大足自玆西陲堡障患無泉者悉仿此大蒙利焉旣而朝廷署故寛州爲靑澗城授君內殿承制知城事復就遷供備庫副使旌其勞也塞下多屬羌向時漢官不能恩信羌皆持兩端君乃親入部落中勞問如家人意多所周給常自解佩帶與其酋豪可語者有得虜中事來告於我君方與客飲卽取坐中金器以奬之屬羌愛服皆願效死靑澗東北一捨而逺距無定河河之北有虜寨虜常濟河爲患君屢使屬羌擊之往必破走前後取首級數百牛羊萬計未甞勞士卒也故功多而費寡建營田二千頃歲取其利募商賈使通其貨或先貸之本速其流轉歲時間其息十倍乃建白凡城中芻糧錢幣曁軍須城守之具不煩外計一請自給使一子專視士卒之疾調其湯餌常戒以笞責期於必瘳士卒無不感泣今翰林承旨王公堯臣安撫陜西言君治狀上悅降詔褒之曰邊臣若此朕復何憂二年就兼鄜延路駐泊兵馬都監制置本路糧艸遷洛苑副使慶曆二年春予按巡環州患屬羌之多而素不爲用與夏戎潛連助爲邊患乃召蕃官慕恩與諸族酋長僅八百人犒於麾下與之衣服繒彩以悅其意又采忠順者增銀帯馬紱以旌之然後諭以好惡立約束四俾之遵向然悍猾之性久失其馭非智者處之慮復爲變時靑澗旣完人可循守乃請於朝願易君理環朝廷方以靑澗倚君又延帥上言人重其去命予更擇之予謂夏戎日夜誘吾屬羌羌愛其類益以外向非斯人親之不能革其心朝廷始如其請君旣至環安邊之利害大要在屬羌難制懼合夏戎爲暴發之患又地瘠谷貴屯師爲難聚糧則力屈損兵則勢危斯急病也君乃周行境內入屬羌聚落撫以恩意如靑澗焉有牛家族首奴訛者倔彊自處未甞出見官長聞君之聲始來郊迎君戒曰吾詰朝行勞爾族奴訛曰諾是夕大雪三尺左右曰此羌凶詐甞與髙使君繼嵩挑戰又所處險惡冰雪非可前君曰吾方與諸羌樹信其可失諸遂與士眾緣險而進奴訛初不之信復會大雪謂君必不來方坦臥帳中君已至蹵而起之奴訛大驚曰我世居此山漢官無敢至者公了不疑我耶乃與族眾拜伏諠呼曰今而後惟父所使自是屬羌咸信於君有兀二族受夏戎僞署君遣人招之不聽卽使慕恩出兵誅之死者半歸者半盡以其地曁牛羊賞諸有功其僭受僞署如兀二族者百餘帳咸股栗請命納其所得文券袍帶由是羌屬無復敢貳君戒諸族各置烽火夏戎時來抄掠則舉烽相告眾必介馬而待之破賊者數四涇原帥葛懷敏定川之敗戎馬入縱於渭予領慶州蕃漢兵往扼邠城又召君分援涇原君實時而赴羌兵從者數千人屬羌爲吾用自此始君曰羌兵旣可用矣乃復教土人習弧矢以佐官軍吏民有請某事辭某事者君咸使之射從其中否而與奪之坐過失者亦用此得贖吏農工商無不樂射焉繇是緣邊諸城獨環不求增兵不煩益糧而武力自振夏戎聞屬羌不可誘土人皆善射烽火相望無日不備乃不復以環爲意前後經略使交薦君之才能朝廷益知可倚明年遷東染院使充環慶路兵馬鈐轄仍領環州惟環西南占原州之疆有明珠滅臧康奴三種居屬羌之大素號彊梗在原爲孽寖及於環撫之狠不我信伐之險不可入北有二川交通於夏戎朝廷患焉其二川之間有古細腰城復之可斷其交路又明年予爲宣撫使乃諭君與原守蔣偕共幹其事君久悉利病卽日起兵會偕於細腰使甲士晝夜築之夏戎固忌此城君遣人入虜中以計款之兵遂不至又召明珠等三族酋長犒撫之俾以禦冦彼旣出其不意又亡外援因而服從君之謀也君處細腰月餘逼以苦寒城成而疾作以慶曆五年正月七日甲子啟手足神志不亂享年六十一葬於京兆萬年縣之神和原君之先河南洛陽人也曾祖存啟河南壽安令祖仁詡京兆長安令贈太常博士父昭衍登進士第累贈職方員外郎季父放字明逸初隱於終南山君少孤依之服勤左右以力學稱明逸道髙徳純太宗朝再詔以事親不起眞宗復加聘禮起拜左司諫直昭文館累遷尙書工部侍郎大中祥符五年君用工部蔭得將作監主簿五遷至太子中捨初監秦州太平監以母老求養又監京兆府渭橋倉邛州惠民監知涇之保定京兆之武功涇陽三邑在武功毀淫祠崇夫子廟以來學者在涇陽有裏胥王知謙者姦利事露逃之逼郊禮乃出君曰送府則會恩益以長惡從所坐杖脊於縣庭而請待罪府君李公諮奏釋之自是豪黠莫不斂手其嫉惡如此又邑有三白渠比年浚疏用數邑力主者非其才而勞逸弗等功利日削君使勤惰齊其力故功倍貧富均其流故利廣至今民能言之歷通判鎭戎軍環鳳二州鳳之守王蒙正托章憲外姻以私幹君復欲以賄污君君正色不納蒙正大怨之乃使人諭王知謙訟君蒙正內爲之助獄成流竇州上親政量移汝州君之弟世材以一官讓君乃除孟州司馬龍圖閣直學士李公紘雪於朝授衛尉丞主隨州榷酤又禮部尙書宋公綬工部侍郎狄公棐皆言公非辜攺知虔州贛縣君辭得監京兆軍資庫以同鄜交辟攺簽署同州判官事又移鄜州因從軍延安乃有故寛州之請君少尙气節昆弟有欲析其家者君推資產與之惟取季父圖書而已蒞官能摘惡庇民靑澗與環人皆畫君之像而享事之及終吏民曁屬羌酋長朝夕臨柩前者數日朝廷深惜之賜三子恩君娶劉氏封萬年縣君男八人長曰古文雅純篤養志不仕有叔祖明逸之風次曰診試將作監主簿曰詠同州澄城尉曰諮郊社齋郎曰諤三班奉職皆有立人也欣記誼三子尙幼一女適西頭供奉官田守政君在邊數年聚貨食教弧矢撫養士伍牢籠羌圖夷無賢不肖皆稱之又出奇以濟幾事甞遣諜者入虜中凡半歲間而虜誅握兵用事者二三人諜者還言其謀得行會君已沒又天子方懷來故其績不顯銘曰嗚呼種君出於賢門吾志必立吾力是陳寧以剛折果由直伸還自瘴海試於塞垣權以從事意其出人捍虜之患乂邊之民夙夜乃職星霜厥身生則有涯死宜不泯邊俗祀之子子孫孫天章閣待制滕君墓志銘君君諱宗諒字子京大中祥符八年春與予同登進士第始從之遊然未篤知其爲人及君歷濰連泰三州從事在泰曰予爲鹽官於郡下見君職事外孜孜聚書作文章愛賓客又與予同護海堰之役遇大風至卽夕潮上兵民驚逸吏皆蒼惶不能止君獨神色不變緩談其利害眾意乃定予始知君必非常之才而心愛焉君去海陵得召試學士院攺大理寺丞知太平州當塗縣移知邵武軍邵武縣遷殿中丞還臺會禁中災下禦史府窮究君與祕書丞劉越並上疏論災異明非人之所能爲朝廷貸其獄時明肅太后晚年未還政間君又與越嘗有鯁議曁明肅厭代朝廷擢當時敢言者越旣卒贈右司諫君拜左正言遷左司諫俄以言得罪換祠部員外郎知信州又監鄱陽郡榷酤就九華山以葬先君旣而起通判江寧府丁太夫人憂服除知湖州賜五品服西戎犯塞邊牧難其人朝廷進君刑部員外郎直集賢院知涇州就賜金紫及葛懷敏敗績於定川寇兵大入諸郡震駭君以城中乏兵呼農民數千皆戎服登城州人始安又以金繒募敢捷之士晝夜探伺知寇逺近及其形勢君手操簡檄關白諸郡日二三次諸郡莫不感服予時爲環慶路經略部署聞懷敏之敗引蕃漢兵爲三道以助涇原之虛時定川事後陰翳僅十日士皆沮怯君咸用牛酒迎勞霈然沾足士眾莫不增气又涇州土兵多沒於定川君悉籍其姓名列於佛寺哭而祭之復撫其妻孥各從其欲無一失所者予目此數事乃知君果非常之才始請君自代朝廷命韓公琦與余充陜西四路馬步軍都部署經略安撫招討使復命君守本官充天章閣待制環慶路經略安撫招討使兼知慶州君奏言今旣置四路經略安撫招討使而諸路經略亦帶招討之號稱呼無別非統制所宜請去招討二字朝廷以其知體詔從之君去涇之日其戰卒妻孥數百口環其亭館而號送之觀者爲之流涕君至慶處置戎事甚得機要邊人咸稱之會禦史梁堅奏劾君用度不節至本路費庫錢十六萬緡及遣中使檢察乃君受署之始諸部屬羌之長千餘人皆來謁見悉遺勞之其費僅三千緡蓋故事也堅以諸軍月給並而言之誣其數爾予時待罪政府嘗力辯之堅旣死臺諫官執堅之說猶以爲言朝廷不得已坐君前守回中日饋遺往來踰制降一官仍充天章閣待制知虢州又移知嶽州君知命樂職庶務畢葺遷知蘇州未踰月人歌其能政俄感疾以某年月日薨於郡之黃堂享年五十七天子加賵賻禮進一子官嗚呼予實知君之才而嘗薦之於朝及聞其終泣而誄之惜其才有餘而命不足不得盡其術於生民諸子奉君之喪以某年月日葬於池州靑陽縣九華山金龜原而乞銘於予忍復讓哉君河南人也曾祖裔贈將作少監祖嶼不仕父感雅州軍事推官累贈尙書屯田郎中母刁氏渤海縣太君追封仙遊縣太君君娶李氏封同安縣君子四人希仲以方略進前渭川軍事推官希魯登進士第希徳舉進士希雅尙幼並守將作監主簿女二人長適池州軍事推官王栩次適進士劉君軻君少孤性至孝居母喪以哀毀屢病廬墓側踰年手植松柏數萬株生平好學爲文長於奏議尢工古律詩積書數千卷以遺子孫中外宗族無不盡其歡心其育人之孤急人之難多矣君政尙寛易孜孜風化在玉山霅上回中嶽陽四郡並建學校紫微王舍人琪翰林張諫議方平太常尹博士源弟起居舍人洙次爲之記重興嶽陽樓刻唐賢今人歌詩於其上予又爲之記君樂於爲善士大夫亦樂其善而願書之也可不謂之君子乎銘曰嗟嗟子京天植其才精爽髙出誠意一開抗職諫曹辯論弗摧主略邊方智謀橫來嗟嗟子京爲臣不易名以召毀才以速累江海不還鬼神何意君昔有言愛彼九華書契以降干戈弗加樹之松楸蔽於雲霞君今已矣復蔵於此魂其依歟神其樂只壽夭窮通一歸乎至理試祕書省校書郎知耀州華原縣事張君墓志銘孔子門人七十子之徒天下皆知其賢焉或爲邑宰或爲家臣或不願仕蓋顯於諸侯者寡矣然則七十子之徒與孔子語而未嘗及怨何哉君子之道充乎已加乎人窮與達外也彼戰國豪士不由孔子之門者則有脫賤貧逐貴髙弗奪弗厭滅身覆宗而不悔何哉不循聖人之道挾數以進求行其欲得與失重也吾乃知夫由孔子之道者𨿽困窮以死不害其爲賢矣君諱問字道卿陳畱人也天聖七年秋廣文館開封府所薦士有與主試官親嫌者別試太常寺予始在祕閣命往尸之得君策論有漢儒風采乃薦以髙等明年不利於春官退居景陵郡研經講道弦歌終日逺近學者多歸之旣而獻文論百首應茂才異等科第一人召會丁家難不赴寶元初西羌犯延安君慨然有憂邊之意述平戎策以進慶曆初故禮部尙書範公雍言君著萬機濟理書十篇皆國之大議朝廷召試學士院初命試將作監主簿未調而歸縉紳惜其不稱時予經略陜西因表薦之除試祕書省校書郎知耀州華原縣決滯訟數十吏民服其明屬西陲積兵民苦於逺輸俗吏急之以奉上官民率多流亡君獨與民緩期使得措其手足復流亡者千餘戶陜西都轉運使吳公遵路孫公沔皆以善狀上聞宣撫副使田公況復稱薦之又本道經略使鄭公戩顧京兆屬邑有不治者必遣君治之以慰其民鄜延路經略使龐公籍思廣議論之助權署君幕中仍主州庠以教育人材累表請攺官未報會樞密直學士梁公適來代龐奏君以本官兼延州軍資庫詔從之未幾寢疾以慶曆六年十一月三日終於延安之官舍享年五十二以某年某月某日葬於某鄕裏曾祖洪隠徳不仕祖令釗開封府太康縣主簿父允河中府觀察推官母夫人宋氏君娶歐陽氏生一子曰徽登進士第鎭安軍節度推官知延州甘泉縣二女長適安州安陸縣主簿朱師徳次適進士方琪君力於學志於道直言直躬自信而不惑有孔子門人之業而不挾戰國豪士之數𨿽命與道違又何愧哉其子逺來乞銘故書之曰君子之道恥於弗立立而無所施命也君子之命患於弗知知而無可柰何天也張君其斯人之徒歟吾思孔子之門則當旌其人而不暇哀其人故昭以銘云太子中捨致仕上官君墓志銘君諱融字仲川其先蜀人也曾祖諱琛不仕祖諱遜贈禮部侍郎父諱佖兵部員外郎京東轉運使贈光祿少卿妣袁氏彭城縣太君君幼專詞學秀出流輩天聖二年秋廣文館舉進士公卿大夫之子咸在焉君中第一人明年春禮部較天下之才君別試於太常寺又首薦之由是名動京師士大夫願識其面未第間丁光祿憂朝廷錄光祿之後賜君同學究出身服除授信州貴溪縣主簿君不辭小官而恪其職今樞密直學士蔣希魯故龍圖閣直學士吳安道時並任江南東路轉運使聨章薦君就遷蔡州平輿縣令吳移使淮南奏掌眞州鹽倉又故龍圖閣直學士段希逸與時賢七人舉君於朝旋以疾聞除太子中捨致仕居於曹南郡以慶曆三年三月五日不起年四十有九君始娶任氏再娶辛氏封金城縣君子二人長曰延賞郊社齋郎次曰延徳君之弟太子中捨隆與其孤以皇佑三年四月六日葬君於濟陰縣沛郡鄕崇儒裏請銘於予予天禧初爲譙之從事光祿公方典是郡君時侍行而予始識君見君文雅有議論不敢以子弟器之後數年與君會於京師與之遊皆當世異才以文學風義相許予益愛焉君旣祿仕而大夫之賢者多薦之斯可謂之聞人矣惜乎命之不修弗克樹勛於時可永嘆焉或者曰儒生多薄命天豈不與善也余謂不然君子之爲善也必享其吉有窮且夭者世皆重而傷之𨿽一二人猶以爲多焉小人之爲不善也必罹其凶其禍且死者世皆忽而忘之𨿽千百人若無焉如仲川之亡可謂重而傷之者矣故作銘云惟人之才而無命兮猶物之秀而不實品彚紛其自然兮非化工之能一仲川之亡兮可柰何如川之去兮無還波彭殤至此兮孰少孰多君子之思兮徒爲乎悲歌太子中捨致仕範府君墓志銘府君諱仲溫字伯玉四代祖諱某幽州人也唐末爲處州麗水縣丞中原亂離遂家於蘇臺曾祖諱某事錢氏爲中吳軍節度判官贈太保祖諱某以神童補官終於祕書監贈太傅考諱某歸皇朝歷眞定府武信軍掌書記贈太師兼中書令府君卽太師仲子也生於京師幼孤還蘇臺與諸從兄弟居服勤素業孝悌於門中景佑二年以某遇乾元節恩例補試將作監主簿赴調除越州新昌尉以誠接物民用知勸在邑三年盜不及境外計舉監杭州余杭縣市徵能寛其利商旅便之三載以績聞按察使洎牧守咸有表薦除寧海軍節度推官知臺州黃巖縣慶曆七年海潮大至壞州城人皆逃散沒溺者甚眾府君教民爲桴晝夜救之全活數千人旣而上官知其所存請董眾以治城府君雅喜利人長於慮事眾議築土爲城用甓以傅之府君獨不然謂人築且勞又捍水之衝甓何能久乃集民累土以牛數百蹂之堅而後增至於成復表以長石互相銜枕勢莫得動其城八門皆設之閘遇水暴至則障之眾伏其善臺人遂安時又歲饑州命邑官率富人出榖俾輕其價以助窮民而窮民乏資無以得谷府君諭之曰汝糴之十不若與之二三則富人易辦而貧人易及眾皆悅從饑者獲濟焉永嘉郡禁盜十四人獄具皆當極法外臺請府君慮問府君原盜之情而重其行法固請覆奏朝廷悉恕其死黃巖大邑民數萬戶訟爭盈庭府君專尙仁愛多以理遣至有犯徒刑而情非巨蠧者府君必爲解其仇訟而決平之民自愛服制置按察等使交章薦之府君秩滿還家與鄕舊遊曰吾樂矣何用官爲遂請老朝廷嘉之遷太子中捨致仕皇佑初某來守錢塘與府君議置上田十頃於裏中以歲給宗族𨿽至貧者不復有寒餒之憂府君退居四年賓親盈門以東臯所入日爲雞黍之具故貧而常樂顧鄰里鄕黨有急難則竭力以濟之皇佑二年九月十三日以疾不起享年六十有六中外宗親莫不過哀里人無老少皆涕下其遺愛感人如是之深娶丁氏夫人男五人長曰純義守將作監主簿四子尙幼女四人長適進士李沿次適進士沈充二女在室以其年十一月十三日葬於吳縣天平山三讓原嗟夫某從事四方與府君別動逾千里及余杭得請一獲其願相會未幾而有死生之訣泣血灑毫不能成文銘曰嗚呼先公五子其三早亡惟兄與我爲家棟梁兄又逝焉我獨徨徨諸稚在前未知否臧我其教之俾從義方積善不誣厥後其昌●欽定四庫全書範文正集卷十四﹝宋﹞範仲淹撰○墓表太府少卿知處州事孫公墓表論者曰春秋無賢臣罪其不尊王室也噫春秋二百四十年天地五行之秀生生不息何嘗無賢乎當東周之微不能用賢以復張文武之功故四方英才皆見屈於諸侯與霸者之爲而王道不興與無賢同故論者傷之甚矣公諱鶚字齊賢富春人也按舊志公以奇文逺策見吳武肅王署越州大都督府文學歷郡縣幕府攺臺憲爲郎官判鹽鐵院持禮入貢授少監終於太府少監領縉雲郡享年八十葬於會稽之南山今山陽守沔卽公之曾孫也在禦史府無所回避有聲朝廷近過閭裏掃墳墓求故老索遺文得太府之淸芬訪余郡齋以道之旣而嘆曰唐季海內支裂卿材國士不爲時王之用者民鮮得而稱焉皇朝以來士君子工一詞明一經無逺近直趨天王之庭爲邦家光吾搢紳先生宜樂斯時寶斯時則深於春秋者無所譏焉因追惜太府公奇文逺策而終於霸臣丁彼時也豈徒一人而已乎故弔而表之鄠郊友人王君墓表五行之秀見乎人有淸而賢有蔽而愚五行之數著乎命或修而壽或速而夭顏子其猶病諸吾友人王君賢而夭之其不幸矣夫君諱鎬字周翰其先澶淵人也曾祖鼎刑臺之督郵祖楷尙書兵部員外郎考衮太子右贊善大夫妣秦氏封太原縣君贊善公慷慨有英气善爲唐律詩歷著作佐郎通判彭州會太守不法憤而辱之失官居長安中與豪士遊縱飲浩歌有嵇阮之風人特駭之公不安其髙復起家就祿得請監終南山上淸太平宮從吏隠也時祥符紀號之初載某薄遊至止及公之門因與君交執復得二道士汝南周徳寶臨海屈元應者蚤暮過從周精於篆屈深於易且皆善琴君嘗戴小冠衣白紵跨白驢相與嘯傲於鄠杜之間開樽鳴弦或醉或歌未嘗有榮利之語一曰會君之別墅當圭峯之下山姿秀整云意閒暇紫翠萬疊橫絕天表及月髙露下羣動一息有笛聲自西南依山而起上拂寥漢下滿林壑淸風自發長煙不生時也天地人物灑然在冰壺之中客大異之君曰此一書生旣老且貧毎風月之夕則操長笛奏數曲而罷凡四十年矣嗟乎隠君子之樂也豈待外乎哉曁予東歸長白山以親之故就祿養者僅十五秋君猶隠而未出今殿中丞致仕母君隨居鄠郊善談名理見君之賢而語之曰子美田百頃枕琴藉書釀醇酒養靈藥優遊雲泉踰二十年人生此世中安得獨善自樂如此之久耶不若俯就鄕老書少勞於人間又長安秀造皆推引之君不得已天聖四年秋起冠京兆之薦明年春官氏較天下之士第君於甲等忽焉構疾以三月九日不起於京師之建隆觀時周道士在焉親視藥食而至於終乃賫其柩行哭道中歸於鄠郊又數年予倅河中府因王事至長安傳捨中會周道士夜話平昔及君之始末道士涕泗交下終夕不止君善與人交也如此又十年予經略西事遇君之長子以葬期來告嗚呼君幼而奇敏能歌詩筆札有聲於關中長安人惟呼小秀才長而有文著書樂道不願榮祿有肥遁之節後感母君之言僶俛一進遽以不壽妻譙氏生子五人長曰規謹厚克家奉父母之喪藏於鄠縣某山某原禮也次曰漑景佑元年登明經第除臨晉主簿而亡次曰覽曰覲曰觀尙幼俱嗣其業一女適孫周道蚤卒噫予與君別三十七載風波南北區區百狀今玆方面賓客滿坐鐘鼔在廷白髮憂邊對酒鮮樂豈如圭峯月下倚髙松聽長笛忘天下萬物之際乎追念故人乃揭石而表之書曰有君子焉生兮雲山葬兮雲山始終不垢兮其淸而賢龍圖閣直學士工部郎中段君墓表皇佑二年春某月日葬故龍圖閣直學士段君於陳州某縣某鄕之原君諱少連字希逸開封人也曾祖諱知遇祖諱驤隠於五代父諱子昻端拱中登進士第終於陳州錄事參軍累贈吏部郎中母夫人樂氏追封福昌縣太君君幼孤好學大中祥符七年秋登服勤詞學科釋褐試祕書省校書郎知鄂州崇陽縣有治狀攺權杭州觀察判官時樞密直學士李公及領余杭郡當世淸徳於人少許可大愛君之才與本道轉運使薦之攺著作佐郎知亳州蒙城縣移雅州名山縣還攺祕書丞知婺州金華縣未行除審刑院詳議官執法至平搢紳多之張文懿罷相知江寧府辟君通判府事還授禦史臺推直官攺太常博士時章獻太后聽朝君與知雜禦史曹修古等上言外戚劉從徳家恩幸太過臺隸輩皆得祿仕責授祕書丞監漣水軍酒稅務復太常博士通判天雄軍上臨軒親政擢拜殿中侍禦史尋除開封府判官攺刑部員外郎直集賢院充三司度支判官使契丹國還爲兩浙轉運使君以二浙財賦爲天下之最孜孜利病無獘不革朝廷奬之進兵部員外郎充職攺淮南轉運使兼發運司事移陜西轉運使奏劾判陜府駙馬都尉同平章事柴崇慶不法朝議直之俄命以本官兼禦史知雜踰月除三司度支副使定襄地震壞閭捨壓人盈萬數天子怵然命君爲河東安撫使君卹殘民無一不至遷工部郎中充天章閣待制知廣州康定初西戎叛兵交塞下近塞藩牧實難其任朝廷以君爲龍圖閣直學士知涇州未行感疾以寶元二年八月初四日終於廣州之黃堂年四十六娶樂氏封京兆郡君生三男俱幼亡五女長適張氏次適孫氏次適譚氏次適明氏次適張氏君風神秀特人皆望而欽之臨事無大小無難易決發如流明而不苛和而不隨在禦史府無所回避謫去踰年及還又與孔中丞道輔等伏合論事見端人之風焉三爲轉運使特有風采善人君子皆得信用而推擢之小人則畏而少過君在南海予方經略陜西嘗薦君可任邊要朝廷才有涇州之命而君不起搢紳先生咸嗟惜焉予知君之深者故表其墓云希逸之生神粹而明朝端正色天下公聲顏子非壽淸徳自久伯道何嗣令名爲後表墓以文希逸不朽贈大理寺丞蔡君墓表經曰君子之道闇然而日章嘗試觀之士果有文與行不必據髙享大而後顯𨿽林壑之幽逝而不泯者蓋有稱焉君諱元卿字某其先洛陽人祖諱某爲萊之膠水令有惠愛名官九載不得去旣終邑人畱葬之子孫遂家焉父諱某克已好學以疾不仕君幼不爲戲長而好學一日嘆曰男子生而有四方之志吾從事於文豈局身環堵而能通天下之志乎乃軒然逺遊至江西胡氏之義學與羣士居非禮不由非道不談君子願交焉五年業成復歸於齊鄕老請薦之時方尙雕虫技君以好古不合於有司退居淄川郡之北郊有田數十頃而衣食之以貧爲樂未嘗屈於人有豪士至門願輸錢五十萬請爲陶朱之事以肥其家君謝之曰吾伏臘之餘尙可爲酒醴詠歌之音足以悅情性吾之仁義不得施於生民忍以貨殖而取之乎豪士慚而引去君退於斯終於斯享年四十七君體貌魁梧偉其衣冠人皆望而畏之而性本慈孝故參知政事文忠公視君諸父也君親愛之過於已子毎得文忠所著則喜盈顏面示於識者曰起吾家者耶君娶故駕部員外郎王允已之女贈某縣君以孝和聞生四子曰弈曰稟曰亶曰交皆由交忠蔭補報君之徳也弈早終於幹寧主簿稟旣仕而學再舉進士出身夙夜刻志富於學問嘗應賢良方正科𨿽失於有司以是著聞於時至監察禦史而終君與夫人因稟敍郊祀恩俱被贈告亶與交今並爲大理寺丞克孝於親奉君與夫人之喪以某年月日合葬於靑州某縣某原禮也子孫遊宦誠南北之人也故表而識之云君屈其身不屈其道愛及文忠文忠以報子孫乃昌相與爲孝墓而表之如立廟貎權三司鹽鐵判官尙書兵部員外郎王君墓表君諱絲字惇素會稽人也晉右將軍逸少之後世居蕭山曾祖諱慶祖諱安皆不仕父諱扆有鄕曲之行好施與而里人喜之曰厥後其昌娶沈氏夫人而生君及君登朝累贈尙書屯田員外郎夫人追封徳淸縣太君後夫人謝氏追封會稽縣太君君幼稟親訓未嘗釋卷復遊學京師大中祥符八年春擢進士第釋褐除興國軍司理參軍精意獄事無不得其情前後劾重辟而昭雪者凡十一人郡中稱之神明秩滿除臺州軍事判官州城據山病其少井君白州長一捨之外有泉焉請陶土爲筒導入於城復五里一穴以濟行路之渴於今人賴之移潮州軍事判官秩滿權杭州觀察推官丁父母憂服除赴集吏部選充開封府兵曹參軍歲餘大理寺舉爲詳斷官攺本寺丞凡奏獄之疑者必持寛典全活甚眾攺殿中丞故龍圖段學士少連時爲兩浙轉運使舉君撥發本路漕船乃革其獘本大增上供之數以考績聞攺太常博士通判衢州州人子弟多習詩書而未有學校士望缺然而君募郡中髙貲始建學捨其堂室僅百楹朝廷賜州學額又營資糧之具最於諸郡時金華郡守闕外臺假君領之衢之父老遮道於境上謂婺民曰我州一鑑何奪之爲有詣外臺乞還者婺人薛惟簡先有寃狀父徒子黥君雪除之其家徳君以紫檀肖其象而祠之故翰林聶學士冠卿應詔舉知深州不就攺屯田員外郎通判袁州故翰林葉學士淸臣舉拜殿中侍禦史慶曆中湖南蠻人亂攻劫郡縣言事者或請夷滅或議招納歲時未決生民甚苦之朝廷選禦史往究其事以君爲湖南安撫至則察訪利病而前之主者立重賞以誅蠻人一級萬錢士卒貪之往往害樵餉之人以爲功君下令曰得賊之首者必指其斗地以爲質其可擒者當生致之自是無枉戮者君居軍中凡十月戎服葛屨與士卒同惟石硋鈴景二洞聚黨數千君促官軍力破之斬首數百級招安三千人餘皆竄匿英連韶間自是衰息朝廷奬君之勞遷侍禦史賜金紫充廣南東路轉運按察使兼本路安撫提舉市舶司凡蕃貨之來十稅其一必擇諸精者夷人苦之公令精麤兼取夷人大悅謂之曰金珠禦史意貴之也時交趾有變朝廷命君經度而廣州當交趾之衝無城守備君議陶磚爲城造大艦十數日習水戰以待其來彼不復動歲餘君以瘴疾求領小郡遷兵部員外郎知通州通人歲苦海潮流亡者眾君作長堤以捍之復民田業量其肥瘠奏免五年及十年之租朝廷召權三司鹽鐵判官以皇佑元年四月疾終於京師享年六十一二年三月十日歸葬於蕭山之先域禮也君娶裴氏生一女再娶杜氏生四男一女其子霽登進士第震試祕書省校書郎露三班借職需修進士業女文慧適泉州永春主簿陸琪文琡適皇佑元年進士第一人馮京予與君同年之交也見君苦志淸節不渝於素稱薦者皆當世名臣朝廷一用之而克樹風績惜哉位未大道未顯而終焉其命矣夫故表其墓云稽山之陰右軍之後生此淑人終身無咎旣及於民復歸於神葬之家山雲气氤氳宜昌乎子孫○書碑陰書環州馬嶺鎭夫子廟碑陰慶曆二年春正月予領環慶之師出按邊部過馬嶺鎭四望族落皆鎭之屬羌而戍城之中有夫子廟貌觀其記石乃故兵馬監押殿直贈某官張公蘊之所建也已而思之昔咸平二年冬契丹以舉國之眾入髙陽闗縱橫大掠南至於河乘冰之堅侵於淄齊時河南州郡未嘗治城且無戰卒四郊之民驅戮向盡城中大懼公方爲淄州兵馬監押與刺史議其事刺史曁官屬州人咸欲棄城奔於南山公按劍作色曰柰何去城隍委府庫大眾一潰更相剿奪彼狄未至吾民已殘矣刺史果出我當殺之以徇繇是眾無敢動公乃呼民登城夙夜以守數日狄退而州人相賀曰向非張公英識獨斷則我輩父母妻子魚肉於人矣朝廷賞不及公人咸嗟咨公生二子長曰揆今爲度支員外郎直史館荊王府記室參軍次曰掞今爲祕書丞通判京兆府事並以文學節行自樹風采搢紳先生稱之議者謂公有陰徳於人宜其有後焉予幼居淄川郡又與記室爲同年生稔聞公之事及觀馬嶺之迹𨿽極塞窮壘猶復立聖人之祠以尙風教乃知張生信道有素固能訓子義方昌厥世而大其門蓋未可量也豈止陰徳之助哉故書之●欽定四庫全書範文正集卷十五﹝宋﹞範仲淹撰○表代胡侍郎乞朝見表臣某言今月日奉勅就差臣知杭州仍放朝辭取便路發赴本任者祇膺寵命伏積震兢臣某﹝中謝﹞竊以寧海巨邦生聚十萬牧守之重豈臣克堪矧爲晝繡之行再領宵衣之寄始終極幸進退甚榮臣方理輕裝卽趨便道敢有再三之瀆庶傾萬一之誠竊念臣才不逮人遭逢有素束帶從事四十餘年荷三朝之奬知歷二省之淸要職參仙殿位亞秋卿祿賞被於子孫名級顯於中外報國無狀殺身何成今復還父母之鄕邦適桑楡之晷刻解冠告老決在此行久事朝廷乍越江海無復瞻望咫尺對揚淸光𨿽小人之心固多懷土而疲馬之志寧莫戀軒臣欲於京城就兩浙舟船載家赴任伏望聖慈暫許臣入謝雲天少敍平生之感退歸鄕裏永爲萬足之心賴君父之推恩庶人臣之畢願干冒宸極臣無任﹝云﹞﹝云﹞睦州謝上表臣某言臣昨奉勅差知睦州軍州事已到任交割勾當者獻言罪大輒效命於鴻毛宥過恩寛回回光於白日事君無逺爲郡甚榮臣某﹝中謝﹞恭惟皇帝陛下天徳淸明海度淵黙撫羣龍以宅吉念六馬而懷驚臨軒以來仄席不暇思啟心沃心之道奬危言危行之臣萬■﹝宀禹﹞咸歡九門無壅臣腐儒多昧立誠本孤謂古人之道可行謂明主之恩必報而況首膺聖選擢預諫司時招折足之憂介立犯顏之地當念補過豈堪循黙昨聞中宮搖動外議喧騰以禁庭徳教之尊非小故可廢以宗廟祭祀之主非大過不移初傳入道之言則臣遽上封章乞寢誕告次聞降妃之說則臣相率伏合冀回上心議方變更言亦翻覆臣非不知逆龍鱗者掇齏粉之患忤天威者負雷霆之誅理或當言死無所避蓋以前古廢後之朝未嘗致福漢武帝以巫蠱事起遽廢陳后宮中殺戮三百餘人後及巫蠱之災延及儲貳至宣帝時有霍光妻者殺許後而立其女霍氏之釁遽爲赤族又成帝廢許後咒詛之罪乃立飛燕姊妹妒甚於前六宮嗣息盡爲屠害至哀帝時理之卽皆自殺西漢之祚由此傾微魏文帝寵立郭妃譖殺甄后被髮塞口而葬終有反報之殃後周以虜庭不典累後爲尼危辱之朝不復可法唐髙宗以王皇后無子而廢武昭儀有子而立旣而摧毀宗室成竊號之妖是皆寵衰則易搖寵深則易立後來之禍一一不差臣慮及幾微詞乃切直乞存皇后位號安於別宮暫絕朝請選有年徳夫人數員朝夕勸導左右輔翼俟其遷悔復於宮闈杜中外覬望之心全聖明終始之徳且黔首億萬戴陛下如天皇族千百倚陛下如山莫不𨿽休勿休日愼一日外采納於五諫內彌縫於萬幾而況有犯無隱人臣之常面折庭諍國朝之盛有闕卽補何用不臧然後上下同心致君親如堯舜中外有道躋民俗於羲黃將安可久之基必杜未然之釁上方虛受下敢曲從旣竭一心豈逃三黜伏蒙陛下皇明委照洪覆兼包贖以嚴誅授以優寄郡部𨿽小風土未殊靜臨水木之華甘處江湖之上但以肺疾綿舊藥術鮮功喘息奔衝精意牢落惟賴髙明之鑑不投遐逺之方抱疾於玆爲醫尙可苟天命之勿損實聖造之無窮樂道忘憂雅對江山之助含忠履潔敢移金石之心仰戴生成臣無任﹝云﹞﹝云﹞蘇州謝就除禮部員外郎充天章閣待制表臣某言伏蒙聖恩特授臣前件官充職者渙渥自天震惶無地攺中臺之華序進內閣之淸班盡出髙明殊登祕近臣﹝中謝﹞竊念臣發自顏巷賓於舜門一第爲榮四方無效爰自書林預選閨籍升華恥汩沒以懷安或感激而論事惟慕古人之節詎希英主之知伏惟皇帝陛下稟帝堯之聰明加漢髙之豁達坦聖懷而虛受期鴻化以咸孚念三聖之艱難而成丕業求七人之蹇諤以補大猷臣獨愧非才首當淸問危言多犯孤立自持斧鉞居前雷霆在上敢避樞機之禍終乖藥石之良陛下日月垂光江海惇量恕其萬死假之一麾望已絕於靑雲咎未更於鴻霈俄易藩宣之寄寧分旰昃之憂忽降綸章薦加寵數而況辟圖書之府切處於深嚴踐雲龍之庭當備於顧問非名儒而不稱豈曲士之能堪矧簉淸曹仍居舊治輝榮大集志願何求敢不內守朴忠外修景行進退惟道遵聖賢視履之方始終一心副君父育材之造臣無任﹝云﹞﹝云﹞饒州謝上表臣某言昨奉勅命落天章閣待制守本官差知饒州已到任禮上訖狂愚之誠進多冒死仁聖之造退亦推恩守土非輕報天無所臣﹝中謝﹞竊念臣出自畎畞階於搢紳驟升天閣之遊親委王畿之政臣至孤難立屢請弗諧眷寵旣隆補報宜異必將危墜猶或建明處事未精發言多率智者千慮而有失愚臣一心而豈周情𨿽匪他罪實由已然而有犯無隠惟上則知許國忘家亦臣自信伏蒙皇帝陛下惟天爲量無大不容與日垂光何微弗照止削內朝之職仍分外補之符當死而生自勞以逸君恩彌重臣命愈輕敢不動靜三思始終一志此而爲郡陳優優布政之方必也入朝增蹇蹇匪躬之節庶從師訓無負天心瞻望闕庭臣無任﹝云﹞﹝云﹞潤州謝上表臣某言奉勅移知潤州已赴禮上者幽逺之誠未嘗聞達髙明之鑑俄復照臨臣﹝中謝﹞伏念臣起家孤平蒙上奬拔置於淸近之列授以浩穰之權聖惟知人臣則辱命徒竭誠而報國弗鉗口以安身言涉大臣議當深典可無退省抑有所聞汲黯漢之直臣嘗疏公孫之短裴度唐之名相亦陳元稹之非斯實忠良豈無讒毀臣聞孔子曰天下有道政不在大夫前代國家或進退羣臣聽決大事若出於君上則中外自無朋黨左右皆爲腹心若委於臣下則威福集於私門禍釁積於王室故三桓興而魯敝六卿作而晉分往古興亡鮮莫由此孔子之論昭昭不誣是以君道宜彊臣道宜弱四瀆𨿽大不可受百川之歸五星𨿽明不可代太陽之照臣按大易之義坤者柔順之卦臣之象也而有履霜堅冰之防以其陰不可長也丰者光大之卦君之象也而有日中見斗之戒以其明不可微也臣考玆前訓慮於未萌當危言危行之秋有寖昌寖微之說謂大臣久次在進退而得宜謂王者萬幾必躬親而無倦總擥綱柄博延俊髦議治亂之本根求祖宗之故事政慘舒而自我物榮悴而如天人心不在於權門時論盡歸於公道朝廷惟一宗廟乃長臣之所言殊未盡意重煩上聽再貶逺方削天閣之班資奪神州之寄任重江險惡盡室顚危人皆爲之寒心臣獨安於苦節蕭望之口陳災異蓋無負於本朝公子牟身處江湖徒不忘於魏闕未知死所敢望生還伏蒙陛下九日垂光八風回力察臣有犬馬之志恕臣無塵露之勞特出聖恩稍遷便郡茁如行葦保於勿踐之仁鑑若鳴桐脫彼在焚之患敢不長懷霜潔至效葵傾進則持堅正之方冒雷霆而不變退則守恬虛之趣淪艸澤以忘憂上副聖知下逃羣責臣無任﹝云﹞﹝云﹞延州謝上表臣某言伏奉勅命就差臣兼知延州軍州事已到任交割管勾訖討伐之秋委寄方重豈繄懦品可副聖憂臣﹝中謝﹞竊以延水極邊東夏雄屏控黠虜之衝要歷大臣之鎭臨範廷召出師於塞門向敏中移節於京兆斯爲劇任曷在匪人況經侵軼之虞彌藉緝綏之政宿兵旣盛爲地可知臣職貳統戎志存殄寇所宜盡瘁敢昧請行自薦老成固慚於漢將誓平此賊詎擬扵唐賢伏蒙皇帝陛下曲徇微忠亟頒成命寛其無狀用之弗疑臣夙夜敢寧奔馳罔暇刻時蒞事翌日興師庶牽制於戎心仍掩襲於邊落大軍已出中使聿臨不謂孱謀偶符睿算所期克勝少慰焦勞重念百姓屢驚體當招撫五兵又戢務在訓齊如治亂繩必期於耐事先除害馬亦假於行權仰賴聖威卽紓邊患臣無任﹝云﹞﹝云﹞謝降官知耀州表臣某言蒙恩降授臣尙書戶部員外郎依前充龍圖閣直學士知耀州者實負大尢尙從寛宥雲天之覆頂踵何酬臣﹝中謝﹞竊念臣才本迂疎識非機敏屢由狂率自取貶放朝廷以邊有擾動是使愚使過之秋微臣以國有急難當忘家忘身之報自膺寄委罔敢遜避而力小任重智小謀大勞心已竭處事逾乖苟利國家不卹典憲宜及於禍以貽厥羞伏蒙皇帝陛下日月照微天地包廣謂千慮之智猶有一失萬物之材固無全用軫玆孤弱播於生造削其官足使明大戒存其職足使思後圖臣敢不更勵疲駑愈加修省庶陳纎芥之效上答髙明之私臣無任﹝云﹞﹝云﹞耀州謝上表臣某言伏奉制命降授戶部員外郎依前充職知耀州已到任禮上訖雷霆之威足加死責天地之造曲致生全臣﹝中謝﹞竊念臣運偶文明世專儒素靡學孫吳之法恥道桓文之事國家以西陲騷動之際起臣貶所特加奬用臣自知甚明豈堪其任但國家之急不敢不行自兼守延安莫遑寢食城塞未謹兵馬未精日有事宜處置不暇而復虞內應之患發於邊城或反間之言行於中國百憂具在數月於玆而方修完諸柵訓齊六將相山川利器械爲將來之大備不幸昨者髙延徳來自賊庭求通中國之好其僭僞之稱卽未削去臣以朝廷方命入討豈以未順之欵送於闕下此不可一也或送於闕下請朝廷處置又恐答以詔旨則降禮太甚若屏而不答則阻絕來意此不可二也兼慮詐爲欵好以殆諸路之兵苟輕信而納之賊爲得計此不可三也又寶元三年正月八日曾有宣旨今後賊界差人賫到文字如依前僭僞立便發遣出界不得收接臣所以卻令髙延徳回去仍諭與本人須候禮意遜順方可聞於朝廷亦已一面密奏臣又別奉朝旨依臣所奏畱鄜延一路未加討伐容臣示以恩意歲時之間或可招納臣方令韓周等在邊上探伺彼或有進奉之意卽遣深入曉諭適會髙延徳到來堅請使介同行況奉朝旨許臣示以恩意乃遣韓周等送髙延徳過界以系其意或未稟承則於臣爲恥於朝廷無損及韓周等回且言初入界時見迎接之人叩頭爲賀無何前行兩程便聞任福等有山外之敗去人沮气無以爲辭賊乃益驕勢使然矣其回來文字臣始不敢開封便欲進上都鈐轄張亢懇言曾有朝旨若得外界章表須先開視及僭僞文字應有辭渉悖慢者並須隨處焚毀勿使騰布臣相度事機誠合如此章表尙令先開況是與臣文字遂同張亢開封視之見其挾山外事後辭頗驕易亦有怨尢與賀九言賫來文字意度頗同非戎狄之能言皆漢家叛人所爲枝葉之辭也恐上黷聖聰或傳聞於外爲輕薄輩增飾而談有損無益臣尋便焚毀只存書後所求通好之言及韓周等別有札到邀求數事並已納赴樞密院今於涇原路取得元寶二年七月十四日聖旨札子一道並如張亢之言其所來文字果合焚毀則臣前之措置皆應得朝廷處分唐相李徳裕與將帥王宰書爲遊奕將收得劉稹章表悖慢無禮不便毀除令向後得賊中文字所在焚之亦與今來意合其札到數事內一事如臣所諭取單於可汗故事欲稱烏珠以避中朝之號此大事稍順餘皆可與損益儻朝廷欲雪邊將之恥當振皇威大加討伐亦系朝廷熟議必持重而緩圖之或朝廷欲息生民之獘屈一介之使重諭利害苟能聽服亦天下之幸也臣前所措置於此二道並未有妨然以臣之愚處玆寄任豈得無咎何敢自欺伏蒙皇帝陛下至仁廣度不欲彰臣子之惡特因此量行薄責斯天之造也臣之幸也臣敢不夙夜思省進退惕厲犬馬有志曾未施爲日月無私尙玆臨照臣無任﹝云﹞﹝云﹞乞小郡表臣某言臣聞先民有言曰陳力就列不能者止臣下之通規也進人以禮君親之盛徳也臣仰逢明聖俯念拙艱撫此病軀敢期生造臣﹝中謝﹞竊念臣前在饒州日因學行气而有差失遽得眩轉之疾對賓客忽倒不知人事尋醫救得退自後久坐則頭運多務則心煩昨在延安數曾發動戎事方急𨿽死難言及降罷之後猶乞専領邊城蓋欲竭心豈敢避事無何赴任耀州以炎熱之期歷涉山險舊疾遂作近日頗加頭目昏沈食物減少舉動無力勉彊稍難見於永興軍請醫官看治次其本州島公事權交割通判發遣臣賦性本蒙處心至狹國家擢於淸要有遇事輒發之尢寄以重難無思患預防之智言必取悔舉則敗官未踰數年實經三黜頻招物議屢黷宸聰費天力之主張由臣命之奇蹇矧今抱病何可貪榮處於善藩已多優幸帶玆近職深未遑寧伏望皇帝陛下推至仁之恩施曲成之化念其理歷出自遭逢特發聖衷不循朝例以臣學士之職攺一庶官或且在當郡或於隨郢均汝之間守一小州庶獲安靜尙圖痊愈𨿽貪冒微祿詎逃識者之譏而遜避淸班少緩有司之責儻形骸未頓藥餌有功則當再就驅馳少酬亭育臣無任﹝云﹞﹝云﹞代胡侍郎奏乞余杭州學名額表竊以三代右文四郊立學尊嚴師道教育賢材被服禮樂之風凖繩仁義之行功磨國器標率人倫式致用於薦紳乃助成於聲教俊造以之富盛基業由是綿昌至於唐家中外建學文物之盛三代此隆國家徇鐸敷文舞幹布化四方庠序比比而興萬國英翹拳拳以勸臣伏見余杭郡素爲善地蔚有秀民宜恢正始之風丕變輕揚之俗前知州李詔在任日重修宣聖廟建置學捨數十廈面勢顯敞允爲儒宮足容弦誦之流迥處雲山之勝臣自出守此郡延見諸生據眾狀舉請曾到禦前進士楊希堂領文會有二十餘人日課藝業其來不已所益居多臣欲乞朝廷依天雄軍江寧府特賜州學名額用明勸導庶獲修長歲時不隳方俗可厚顏閔徳行逺侔洙泗之間唐虞文章廣及江湖之上臣無任祈天俟命激切屏營之至●欽定四庫全書範文正集卷十六﹝宋﹞範仲淹撰○表讓觀察使第一表臣某言馬遞降到誥勅各一道特授臣邠州管內觀察使仍依前邠寕環慶路馬步軍都部署兼經略招討安撫等使非常之命旣出於絲綸未盡之誠敢逃於斧鉞臣﹝中謝﹞臣聞先王爵以尙徳祿以報功諸侯之失徳者降其爵諸侯之有功者增其祿此百代不易之典也臣又聞貴貴者爲其近於君也漢遣禦史繡衣持斧出按二千石唐禦史之出節度使以軍禮見所以表朝廷之重也學士丞郎出則居亷察刺史之任入則復其位自五代之亂措置乖失亷察刺史之位遂爲武官學士丞郎一出爲之謂之換過入朝則不復其位故士大夫寕甘薄祿而不樂換之者久矣況今用兵之際事繋安危今日之命理有利害臣儻黙黙而受一則失朝廷之重勢二則減議論之風采三則發將相之怒四則鼔軍旅之怨五則取夷狄之輕六則貽國家之患何以言之臣與韓琦並命陜西初爲經略安撫副使次則分領秦慶二州兼本路都部署司兵馬公事次則進秩爲本路都部署兼領經略安撫招討等使皆以學士之職行都統之權是用內朝近臣出臨戎閫以節制諸將孰不以朝廷之勢而望風稟律臣輩亦以內廷之職每覩詔令之下或有非便必極力議論覆奏不已期於必正自以近臣當彌縫其闕而無嫌矣今一旦落內朝之職而補外帥前在左右丞諸行侍郎節度畱後之上今降於知制誥待制之下使居方榮劉興之下列以外官而行都統之權此則失朝廷之重勢一也又旣爲外帥則今而後朝廷詔令之出或不便於軍中或有害於邊事豈敢區別是非與朝廷抗論自非近臣無彌縫其闕之理縱降詔丁寕須令奏覆而臣輩豈不鑑前代將帥驕亢之禍存國家內外指蹤之體此則減議論之風采二也臣又自至邊上常責將佐當圖實效上報國家勿樹虛聲妄求恩奨故得歲年以來所奏邊效稍稍得實不至矯誣臣方經制補葺以救邊防之闕而西賊猖熾枝葉愈大臣則一年之中三換寵數將何面目責諸將之實效此則發將佐之怒三也又臣聞自古將帥與士旅同其安樂則可共憂患而爲國家之用故士未飲而不敢言渇士未食而不敢言饑而今邊兵請給粗供樵爨醋鹽之費食必麤糲經逾歲年不沾肉味至有軍行之時羸不勝甲棄而埋之負罪以逋未能逺去皆捕而斬之臣𨿽痛而不忍豈敢慢法或有危逼欲使此等之心同其憂患爲國家之用不亦難哉昔祿山之亂河北三十餘城俱歸於賊者非皆攻而下之由眾心無恩當未危之時勉以從事及旣危之後翻然攺圖劫長吏以應賊皆此類也臣每思之則常寒心古之方侯獲其厚祿養敢死之士以備冦患今之戰士養有常廩賞有常格臣得千鍾之祿千金之賜豈敢私與死士哉徒聚之於家使彼目而銜之以待其釁爾臣恐此輩一日倉卒乘怒而發劫長吏以應賊不能爲國家之用而能爲國家之患矣此則鼓軍旅之怨四也又臣聞內列三公九卿外分五侯九伯所以安天下威四夷也臣自到邊上其熟戶蕃部皆呼臣爲龍圖老子至於賊界亦傳而呼之且不測其品位之髙下也今賊界沿邊小可首領並僞署觀察團練使之名臣若受玆新命使蕃部聞之適足取夷狄之輕五也臣謂國家此舉使四路首帥失朝廷之重勢減議論之風采發將佐之怒鼔軍旅之怨取夷狄之輕由斯以往必敗乃事寕不貽國家之後患哉此六者臣上爲國體而辭之也再念臣世專儒素遭逢盛時以文藝登科陛下擢於祕館處之諫司曆天章龍圖之職可謂淸切矣寒士至此大逾本望儒者報國以言爲先如臣曩者不能練事效賈生慟哭長太息之說黷於聖聰以中外共棄屢經貶放亦已塞朝廷之薄責矣然今之狂士效唐人肆言朝市往往甚於臣者而朝廷容之直以臣於無事之秋先爲之言故天下指之爲狂矣而臣自追其咎未嘗怏怏此縉紳之所諒也前春延安之戰主將不利大挫國威朝廷有使愚使過之議遂及於臣逮臣至於延安竭心悉力而處置之間不合朝廷之意旣廢復用無所逃遁臣顚沛十載灰而又然者數四矣臣自知孑孑惴惴非將相之才豈了大事但國家急難之際邊鄙乏人臣以事君之心𨿽知屢困日勉一日俟將帥得人臣卽引退丘園詠歌太平𨿽多難之夫有全歸之樂此臣之所期也臣粗守亷隅朝廷豈有貪夫畜臣落近職而增厚祿將令長居邊鄙永謝丘園非臣之所期也臣本有風眩之疾聞命以來心墮气索不知其涯緣臣夙夜乃事精爽已乏量臣之力豈堪武帥長爲荷戈之事乎此臣下爲私心而辭之也伏望體天法道欽文聰武聖神孝徳皇帝陛下埀日月之明發於獨斷追還新恩許存舊職則是以內朝近臣經略邊事節制諸將其體重矣而況儒臣武士所習不同所志亦異臣輩不願去淸列而就亷察之厚祿者如方榮劉興輩必不願減厚祿以就學士之淸列矣如使四路之帥上失其勢下撓其志沮喪不樂意衰神瘁則事有隳墮豈復能振謀發策爲國家長城之倚哉恐非陛下推委使人人盡心之意也一昨宰臣堅讓三公𨿽已行之命蒙陛下特逾其請臣今冒犯天威爲國體而辭之者六爲私心而辭之者一苟不獲命臣當系身慶州之獄自劾無功冒賞之咎又劾違制不受之罪以聴於朝廷假使朝廷極怒臣得死於君父之命猶勝貪此厚祿敗名速禍死於冦亂之手此臣之所以知其退而不知進也惟天鑑處之臣無任﹝云﹞﹝云﹞第二表臣某言馬遞降到詔書一道伏蒙聖慈諭臣所除觀察使且從廩秩之優益慰戎行之望者秪膺寵異載被孱愚心戴雲天足臨淵谷臣﹝中謝﹞竊念臣器業無取誤荷聖知國有急難固冝自效臣奔走塞下首尾三年曽無寸功以稱上意伏蒙體天法道欽文聰武聖神孝徳皇帝陛下曲惇寛宥未卽嚴誅今又擢居亷察享千鍾之厚祿加千金之重賜於臣何少哉臣固上表陳讓者蓋爲於國家未便何則落內朝之職攺爲外官使節制諸將頓失體勢又無功進祿發將佐之怒積貨於家鼓軍旅之怨況慶州與賊界相接其逐族首領管三五百人者便僞署觀察團練之名本司常時行移邊上文字及招安牓示若署臣新銜彼則相輕此皆未便之端也又四路文帥自來帯內朝之職而行節制凡百將佐無不稟服方且力修邊備堅禦賊鋒賴其協心將圖成效一旦遷攺人情大惑知者謂去此近職攺爲外官非美也其不知者謂有何奇功加此厚祿非冝也經略使旣無功遷攺則經略副使豈得無望兼鈐轄都監等出入暴露衝冒矢石比臣處任尢更重難見此遷攺必有不平之意若朝廷不待有功例皆進秩則諸將驕墮誰復自奮國家邊事爲之柰何此又未便之大也伏望陛下發於獨斷追還此恩臣得帯內朝職名節制邊事其體且重副使鈐轄都監等卽無不平之意各思自奮以求功名又得經略招討銜位與僞署蕃部之名不相交錯免生輕易此事體大乞埀聖監特降中旨如不獲命臣當踐言繋獄上請不敢逃罪臣亦知本朝利瓦伊陳堯咨俱自學士換觀察使當時四方無事非領節制但享厚祿爲優賢之命與今事體不同臣昨罷陜西經略安撫副使日便乞落職守員外郎知一小郡而朝廷不從今卻堅辭廉察之位請存學士之職者蓋居節制之任藉朝廷之勢以重其體也且儒生後進換入武帥或居於上則多憎憤必有怨言或處於下則多見抑亦無成功惟異其品流隆其委注彼則望風懷畏靡敢不從此爲得其體也況臣孤立明時無結托之迹逺居極塞非進用之地如朝廷疑臣不就右職別懷過望卽乞聖慈依楊偕張存例特許解去邊任仍乞落學士之職換一刺史或守郎官於隨郢間知一小郡臣死生幸甚死生幸甚非領重寄固不敢借內朝之職矣如受命之日卻有翻言甘俟鼎鑊惟聖鑑裁之干犯天威臣無任﹝云﹞﹝云﹞第三表臣某言馬遞降到禦前札子伏奉聖旨以臣上表陳讓就除邠州觀察使事當體深衷勿循小節前來成命卽冝秪受者天語重臨莫非惇奨臣心再剖合盡懇私臣﹝中謝﹞臣聞虞舜以捨已從人而稱至徳此聖人感人之要也又聞陳力就列不能者止此人臣事君之分也竊念臣世爲文吏拳拳素風國家以西事之急用臣過次俾預經略三年於玆進不能行討伐之威非勇也退不能宣懷柔之化非智也非智非勇豈主帥之材固當自劾聴於有司豈期睿恩驟進寵祿臣退省無狀深所未安況臣前表所陳謂落內朝之職則失朝廷之重勢旣爲外帥則減議論之風采獨受寵名發將佐之怒積貨於私鼔軍旅之怨與僞署蕃部同其官號取夷狄之輕述斯以往必有敗事以貽國家之患此物情可見朝廷必已照之非臣之敢誣也況臣懦尫之質宿患風眩近加疾毒復多鼻衂膚髮衰變精力減竭豈堪專爲武帥以圖矢石之功此臣量力之所不能也明矣且如劉平本是文臣眾推忠勇尙不能當將帥之任朝廷察臣之材能如劉平之武力乎昔唐用房管虛名將兵拒賊一戰而潰危困社稷此前人之明驗微臣之深戒也重念臣出處窮困憂思深逺民之疾苦物之情僞臣粗知之而天賦褊心遇事輒發故居其外則寡悔處於內則多咎臣自知非朝廷進用之器如未獲退則願久守一藩奉行條詔庻幾爲聖朝之循吏亦足托靑史之末光埀於來代今以邊鄙方艱承乏於此禦冦之力賴諸將佐臣則日夜思省救其闕漏而已眾知儒臣固不責其勇力及攺武帥則取笑於三軍其諸路有不辭者或當壯歲或負雄才非臣之所及也如裴徳輿張可久並命合門使一受一免朝廷各從其志斯有以見虞舜捨已從人足以感羣下之心矣臣久荷聖知叨居近列何獨未獲其請臣竊自疑今邊上新有事冝已發走馬承受張翔赴闕敷奏本州全闕部署鈐轄臣未敢下獄待罪再瀝肝膽上冒斧鉞伏望體天法道欽文聰武聖神孝徳皇帝陛下埀至明之察推廣生之造許臣依舊帯內朝之職經畫邊方節制諸將小事行之大事言之爲朝廷之耳目其體甚重臣尙可力疾爲國盡心其武帥之難寵祿之過臣敢不揆度固以死請干冒天憲臣無任﹝云﹞﹝云﹞謝許讓觀察使守舊官表臣某言準樞密院札子奉聖旨令臣卻守舊官者寵祿固辭渉要君之大咎聖言惟允推捨已之至仁臣﹝中謝﹞臣聞進人以禮退人以禮哲王之體也大讓如慢小讓如僞儒臣之行也上得其體足以寕家邦下興其行可以導風俗臣親逢盛美得不手之舞之足之蹈之與天下稱慶哉竊念臣少遊庠序長登科級周旋孤宦了無聞逹伏遇體天法道欽文聰武聖神孝徳皇帝陛下金鑑臨禦多士駿奔於千官百辟之中擢臣諫諍之列置臣圖書之府揚歷中外恩常異等自西陲用兵朝廷旰食遣臣經略邊事歲月無狀亦嘗得請示以招納之意期於平定而物議喧然禍在不測上賴日月埀照保全微生曁再委方面專此一路又無出奇之策惟知守禦而已日常自訟以待來者陛下浚發宸謀思欲崇諸路之寄例攺亷車且從廩祿之優兼貴稱呼之重霈然渥澤被於弱質臣以今之觀察使列爲武帥書生何力可堪此任幸以內朝之職爲國家心腹耳目權節制之任其體甚重不煩攺作願回寵異少寛憂栗三黷天聴義不容誅伏蒙陛下念進人退人之禮察如慢如僞之情特降兪旨許存舊秩臣且懼且喜不知所爲懼者有不卽從制之罪而尙屈彜典喜者以不奪稽古之志而復被儒紳臣敢不竭力悉心夙宵乃職謹疆場之細事佇於羽之大猷退作頌聲仰答聖造臣無任﹝云﹞﹝云﹞謝傳宣表臣某言入內內侍省髙班陳舜封至伏蒙聖慈傳宣爲日近差除兩地臣僚未差除間已指揮中書札記候將來邊事稍寕詔卿用在兩地非出擬議亦非臣僚奏舉特出朕意宣諭卿知兼令臣密舉臣僚代臣邊任奏聞聖言天意非臣敢當仰戴光靈伏增戰汗臣﹝中謝﹞竊念臣素乏才策誤膺奨寄經制西事三年於玆曽微毫髮之功方俟雷霆之罰伏蒙體天法道欽文聰武聖神孝徳皇帝陛下特降密旨許以重用豈玆無狀之迹可承不次之命況羌戎素詐邊鄙多虞若以社稷之靈自然向化則臣當自揆以請便安抱病之軀假一近郡靜臨民政退保天年如朝廷未議解兵臣願奔走塞下再竭心膂少贖過尢何敢輒舉他人代已邊任惟期自效上答聖知臣無任﹝云﹞﹝云﹞讓樞密直學士右諫議大夫表臣某言三班借職劉仲顏賫降官誥一通勅牒一道伏望聖恩特授臣右諫議大夫充樞密直學士差遣依舊者在物之情向榮必喜自天之命過寵則驚臣﹝中謝﹞竊念臣齊魯諸生本無榮望素乏佐王之術豈期遇主之知伏蒙皇帝陛下采自孤平擢於侍從無似之迹每玷聖造前年以羌戎負徳官軍失利朝廷特命韓琦與臣同貳經略歲時之間琦以節制不行而免臣以招納非宜而罷尋分四路復領中權二年於玆一功未立屢叨進攺深負愧羞𨿽朝廷憂勞且務姑息而其下將佐覩臣忝冒必思僥幸豈復有實效之心臣亦何面目以責率其下今邊略未固兵力未彊威令不揚戰鬥多覆因循已甚平定無期一時寇逼三川其勢可困而葛懷敏等入賊伏中一戰大潰殺傷滿野驅掠無算臣以本路多虞救援不早臣方痛心疾首日夜悲憂髮變成絲血化爲淚殞歿無地榮耀何心今日之恩非臣所望臣昨蒙朝廷特除邠州觀察使累章獲讓已煩聖聰三黷之誅豈當再冒然臣有愚心不敢不盡有謬策不敢不陳𨿽屬邊臣實叨近職敢不議論少裨聖明傳曰事君如事親又曰君臣同體當此安危之際豈敢事形迹避嫌疑而不盡心於君親乎魏元成曰隋以事形迹而亡唐太宗深然之今願陛下恕臣萬死采臣一言天下幸甚天下幸甚臣觀易震卦曰震亨謂聖人因震恐而致亨大也禹湯罪已其興也勃焉是皆得易之旨畏天之威而致其亨矣陛下其捨諸昨者鎭戎兵敗之後天色陰晦十日不解木冰地震羣心憂傷此將帥失人生靈致陷天地震怒之意也冬至後一日申時慶州又地震此陰陽戰而致動占書曰四夷爲中國之陰是夷夏交爭未寕之象也自西事以來延安東路北路官軍傷折萬餘人並金明承平諸寨殺虜過蕃部萬餘戶約四五萬口及麟府喪陷鎭戎三敗殺者傷者前後僅二十萬人矣死者爲魚肉生者爲犬羊臣仰測陛下之心必大震動而天下莫知但見爵賞頒行疑朝廷髙枕負玆生靈願陛下因其震動過崇謙讓以柔逺未至選將有差之辭告謝於皇天后土五嶽四瀆以哀痛之旨誕告多方下感人心上答天戒陛下旣己罪己兩府大臣必有遜謝之請小損勲爵而復其位臣等則宿兵困民討伐未效罪之大者請落近職左降一官帯責授二字仍削除經略招討等使名祗管勾部署司公事以謝邊陲以警將佐以勵軍旅如此則天下聞朝廷罪已知陛下之心不負生靈將佐軍旅等見主帥負責知天子必欲破賊卽皆震懼甘爲艱辛更無僥幸之望臣等得以嚴率其下日夜聚謀上賴威靈可期平定仍請詔下部署以下非大功不錄鈐轄都監非奇功不賞其班行將校軍士等所得功勞依舊量大小酬奨此救獘之端也今西賊漸熾恐謀深入陛下誠能與大臣密議行臣之策天下幸甚如失此機會行恐後時儻朝廷不取臣言則邊上終無大功寖有大患其勢然矣願陛下以大易之旨取古聖人之用心則震而後亨受景福於無窮庇蒼生於大賚臣之愚心謬策盡於此矣所降到誥勅等臣有此一策未敢拜受臣無任﹝云﹞﹝云﹞謝授知邠州表臣某言伏蒙聖慈特授臣依前行右諫議大夫充資政殿學士知邠州軍州事及管內勸農使兼陜西四路沿邊安撫使攺賜推誠保徳功臣者陟降祕殿爲寵甚隆撫按邊庭所寄甚重臣﹝中謝﹞竊念臣渉道尙淺立身本孤偶緣英主之知獲廁邇臣之列進登二府參預萬幾議刑賞則不避上疑革僥幸則多招眾怨心𨿽無愧迹已難安而況親奉徳音逺憂邊患旣此聞命誠合請行始塵宣慰之名來撫凋疲之俗才周晉地將適秦關屬府庫之已虛積兵旅之尙眾動費萬計理當三思願假一麾就兼四路亦可處其疆事庶不傷於國財詔旨弗從畱居丞弼之位表章再露請陳戎狄之機伏蒙皇帝陛下俯照臣心特回天聴罷政府之重責加仙殿之寵名往守要藩遙按諸部存玆國體簡於聖心臣敢不卽日首塗奉詔行事生民疾苦可得詢求邊塞機冝更當籌慮用罄臣節以酬聖知臣無任﹝云﹞﹝云﹞邠州謝上表臣某言伏奉制命授臣資政殿學士守本官知邠州兼陜西路沿邊安撫使已到任訖祕殿淸華舊藩要劇祗膺渙渥伏切震驚臣﹝中謝﹞竊念臣生遘文明幼蹈聲教登於造秀之級渉彼州縣之勞寢遷榮塗過被宸眷擢居近府參對大猷詎有興邦之言曽無經國之效自惟三省必匪久安願解貳於黃樞請分憂於紫塞庶供麤使聊謝輿言伏蒙皇帝陛下舜聰弗違堯言斯布假禁庭之要職居郡國之長人兼領使名復重邊寄進退以禮足爲儒者之榮本末可言盡出大人之造敢不砥礪風節佩服訓謀不以毀譽累其心不以寵辱更其守副委遇之本意酬保全之大恩臣無任﹝云﹞﹝云﹞●欽定四庫全書範文正集卷十七﹝宋﹞範仲淹撰○表謝轉給事中移知鄧州表臣某言伏蒙聖恩特授臣給事中依前資政殿學士知鄧州者洊進榮階往臨善壤允爲兌渥彌集震驚臣﹝中謝﹞竊念臣立迹本孤逢辰其盛以芻言罔避擢登侍從之班以睿奨素隆選預弼諧之列乏增君之善道寡措國之令謀無補當時自安何地遽上借麾之懇實畏在梁之譏俄奉明恩曲加異數假職名於祕殿領使範於邊藩由朝廷之威靈屬羌戎之欵順方露便安之請忽頒霶霈之私靑瑣是登朱轓載啟臣績未著合陳三讓之封君命已行懼致再言之黷進退惶惑不知所裁此蓋伏蒙皇帝陛下天造曲成皇暉久照惇川澤並包之量法山雷善養之經憫其勤勞致諸安逸示中外之一體保君臣之至歡臣敢不寅奉朝經躬修民政孜孜共理少望於前賢蹇蹇一心無忘於大節臣已一面起發赴任次無任﹝云﹞﹝云﹞謝在中書日行遣公事不當放罪表臣某言近準中書札子伏蒙聖慈以臣等在中書日行遣李曇男公事不當特放罪者具位之材早虧於國論大明之照終示於天慈爰霽震霆允爲渙汗臣﹝中謝﹞向以昧陋參於幾微心則首公智非周物日視四方之奏類多庻獄之疑而有告訐以言情僞未究妖凶旣斃證左弗完上開三面之仁在刑惟卹僉重一成之議至失不經多歷歲時尙騰牒訴伏蒙皇帝陛下川澤廣納日月委臨察其無他恕玆不及天地之私至大丘山之戴何勝敢不再省前尢一心後效少贖失中之咎用敷報上之誠臣無任感恩荷聖激切屏營之至鄧州謝上表臣某言伏奉勅命授臣給事中依前資政殿學士知鄧州軍州事已禮上訖瑣闈淸品穰都善地處之甚重惴然若驚臣﹝中謝﹞竊念臣志意本微才力素寡始幹及親之祿俄有得君之遇啟沃無隱出處惟命持一節以自信歷三黜而無悔頃以氐羌犯塞朝廷旰食起臣思過之地授臣禦戎之策往罄死力敢圖生還夙夜一心首尾四載僅免輿尸之禍終無克敵之勲一旦召還五章陳讓惟求守塞不敢入朝再煩詔音促登樞右攺參大政俾竭微才革姑息之風則謀身者切齒尙循默之體則愛國者寒心退孤上恩進斂羣怨誠難處於要路復請行於邊鄙方陳豫備之策俄覩綏懷之事乃宣霈澤以安黎元臣以患肺久深每秋必發求去沍寒之地以就便安之所庻近醫藥存養晚年伏蒙皇帝陛下天覆地生雲濡雨濯進以淸近之秩付以偃息之藩風俗舊淳政事絕簡心方少泰病冝有瘳實繄寛大之朝將幸康寕之福敢不孜孜於善戰戰厥心求民疾於一方分國憂於千里上酬聖造少罄臣誠臣﹝云﹞﹝云﹞謝依所乞依舊知鄧州表臣某言奉勅就知荊南府續準中書札子奉聖旨允所乞依舊知鄧州者明命已行輒希攺易危誠旣露俄遂便安臣志獲宣天慈何報臣﹝中謝﹞臣渉道素淺立身最孤早由睿哲之知薦更繁劇之任頃升近弼思副上心以道直前𨿽危不避竭肝膂以論事犯雷霆而進忠未酬天地之恩已掇風波之議尙蒙聖渥俾守善藩忽此就遷實隆倚任臣以本朝盛徳優禮近臣多處京輔之間以存國體之重而又子有疾恙日常憂虞復困道塗仍逺醫藥遂至再三之瀆庻通萬一之情伏蒙皇帝陛下曲軫洪私特回中旨許畱舊治免渉長川蓋推體貌之恩曷副照臨之意敢不拳拳民政戰戰官箴誓堅介石之心仰答髙穹之造臣﹝云﹞﹝云﹞杭州謝上表臣某言昨奉勅就差知杭州軍州事已到任禮上訖江海上游東南巨屏所寄甚重爲榮極深臣﹝中謝﹞竊念臣生稟迂疎親逢明盛居常苦節動必危言踐揚諫諍之曹傾盡咨詢之地至於往司戎事屬當元帥之權入奉聖謨爰廁大臣之列有致君之素志乏代天之懿功魏相之數陳便宜頗蒙納用汲黯之多犯顏色敢憚見疎𨿽遼隔於明天亦薦分於善壤共理吳會之域奉揚唐虞之風迹𨿽逺而獲安年已髙而就逸此蓋皇帝陛下天施廣育海務兼包寵優舊臣恩全晚歲臣敢不抱公忠之節始終弗回體旰昃之憂逺邇咸一乂玆方面副於宸心臣﹝云﹞﹝云﹞謝賜鳯茶表臣某言入內西頭供奉官麥知微至傳宣旨撫問臣並賜臣鳯茶一合者久離帝右曷測天衷異恩一臨羣疑盡決臣﹝中謝﹞竊念臣至誠許國孤立事君屢觸雷霆之威數蹈風波之險一心自信三黜寕逃方安江海之情致覩雲天之問伏蒙皇帝陛下仁存舊物澤被逺臣聖訓丁寕皇慈委曲念犬馬之微志錫龍鳯之上珍馨掩靈芝味滋甘醴濯五神之精爽祛百疾之冥煩允彰仁壽之恩特出聖神之眷謹當餌爲良藥飲代凝冰思苦口以進言勵淸心而守道上酬君父旁質神明臣﹝云﹞﹝云﹞謝轉禮部侍郎表臣某言伏蒙聖慈特授臣尙書禮部侍郎依前充職者渙渥自天震惶無地循墻弗獲致寇是虞臣﹝中謝﹞伏念臣布素寒姿斗筲微器初縻下士之祿忽塵上聖之知歷升近班嘗預大政深自感激詎爲因循仰祖宗之謀請行故事懷社稷之計動發危言𨿽欲必盡其心奚能久安於位遽彰無狀誠合有誅而聖意始終天慈曠蕩尙寘名於祕殿復蒙幸於善藩大拙雲藏人言用息莫聞課最敢覬龍光伏蒙皇帝陛下雷霆霽威日月還照未忘圖舊不次推恩擢登宗伯之曹上應文昌之緯職命如故爵數甚隆徒執讓以弗諧止服榮而爲懼臣敢不夕愓三省寅恭一心進則盡憂國憂民之誠退則處樂天樂道之分上酬聖遇用竭愚衷臣﹝云﹞﹝云﹞乞召杜衍等備明堂老更表臣某言伏覩朝廷行明堂宗祀之禮誕告天下臣守在逺方不獲榮觀大慶思有補益輒玆狂易臣﹝中謝﹞臣聞易曰大觀在上言天下所觀在國家之爲也自古國家興行風教使天下觀之必先乎廟周人祀文王於明堂以配上帝所以示天下尊親之道漢顯宗永平二年春正月祀光武於明堂其年冬十月養三老五更於辟雍三老五更以二千石祿養終厥身前史紀之爲令王之盛節伏惟皇帝陛下稽古奉先行明堂大禮尊奉三聖配帝而饗普天率土咸知舞抃至於三老五更之典最爲盛徳冝可兼而行之如前兩府老臣惟太子太保杜衍太子少傅任布在焉衍直淸忠藎勤勞弼亮布亷潔不渝止足知退皆可備三老五更之選儻朝廷以禮大數煩難於並舉亦可召至俾陪觀大禮及覃慶之際特加恩奨是亦兼行養老之典也臣又覩工部侍郎致仕郎簡執節淸素處心雅尙優遊泉石樂於吟詠今八十三歲精明不衰月俸之餘不治生業此則臣所目見之也而歸老十餘年不曽遷攺亦無錫賜況天下似此近上老臣甚少不難旌奨如郎簡則去京遙逺難行召命可遙均三老五更之慶伏望聖慈稽考舊章特加恩禮自余致仕官亦乞朝廷別賜推恩實當尊親之朝兼行養老之典足以表大禮之盛彰上聖之仁興天下之孝悌光搢紳之耆舊史官書之爲陛下之至徳曄曄於千古干冒天威臣不任大願戰汗﹝云﹞﹝云﹞靑州謝上表臣某言奉勅就差臣知靑州充靑淄等州軍安撫使已到任交割勾當者海岱之區地望攸重嶽牧之任邦選甚隆拜命以還戴榮而懼臣﹝中謝﹞竊念臣某賦才寡薄抱節孤危會遇不倫進擢無狀發言多忤非輕去明主之恩觸事爲憂所重在太平之業涓塵未補覆載何酬尙玷鴻私屢加優寄漸玆衰朽期以退藏伏蒙皇帝陛下天量庇全聖衷收采攺此劇藩之守謹諸連帥之權臣敢不逾勵夙宵虔分旰昃體九重之深造安千里之含生上副聖求少圖忠效臣﹝云﹞﹝云﹞遺表臣聞生必盡忠乃臣節之常守沒猶有戀蓋主恩之難忘輒忍須臾之期少舒迫切之懇痛靡自覺辭皆不倫伏念臣生而遂孤少乃從學遊心儒術決知聖道之可行結綬仕塗不信賤官之能屈才脫中銓之冗遽參麗正之榮恥爲幸人竊論國體昨自明肅厭代之後陛下奮權之初首承徳音占預諫列念昔執捲惟虞無位之可行況今得君安敢惜身而少避間斥江湖之逺旋塵待從之班大忤貴權幾成廢放屬羌臣之負險顧將列以難裁乃副帥權仍峻使任亦嘗周旋戰備指目地形力援定川之師始期遇敵誓復橫山之壤亟逼講和𨿽微必取之功多弭未然之患預中樞之密勿曽不獲辭參大政之幾微益難勝責自念驟膺於寵遇固當勉副於倚毗然而事久敝則人憚於更張功未驗則俗稱於迂闊以進賢援能爲樹黨以惇本抑末爲近名洎忝二華之行愈增百種之謗上繋天聴終辧眾讒因懇避於鈞衡爰就班於符竹一違近署五易名城𨿽聖恩曲示於便安柰神道常惡其盈滿請麾上潁蓋遭拙疹之未平息鞍東徐益覺靈醫之不效惟積屙之見困非晚歲之能支神不在形气將去幹冥冥幽壤倐爲長往之期穆穆淸光永絕再瞻之望肝膽摧落精魄飛揚然臣起於諸生歷此華貫雨露澤於數世圭組煥於一門有如臣焉足爲榮矣當瞑目以無憾尙貪生而有云蓋念所惜者盛時所眷者明主𨿽性命之際已能自通然君臣之間豈易忘報但無怛化以竭遺忠敢憚陳於緒言庶無負於沒齒伏望陛下調和六气會聚百祥上承天心下徇人欲明愼刑賞而使之必當精審號令而期於必行尊崇賢良裁抑僥幸制治於未亂納民於大中如此則不獨微臣甘從於異物庶令率土永寖於淳風言逐涕零命隨疏殞臣無任惶懼戰惕之至●欽定四庫全書範文正集卷十八﹝宋﹞範仲淹撰○狀代人奏乞王洙充南京講書狀右臣聞三代盛王致治天下必先崇學校立師資聚羣材陳正道使其服禮樂之風樂名教之地精治人之術蘊致君之方然後命之以爵授之以政濟濟多士咸有一徳列於朝則有制禮作樂之盛布於外則有移風易俗之善故聲詩之作美上之長育人材正在此矣國家崇儒惇古右文致化三京五府多建庠序當州近輔之郡宜崇治本兼至聖文宣王廟已有學捨三十餘間有修學進士二十餘人非有講貫何以發明臣竊見賀州富川縣主簿充應天府書院說書王洙於天聖二年禦前進士及第素負文藻深明經義在彼講說已滿三年伏望聖慈特與除授當州職事官兼州學講說所貴國家教育之道風布於邦畿進修之人日聞於典籍士務稽古人知向方干冒聖威臣無任﹝云﹞﹝云﹞求追贈考妣狀右臣竊露微衷仰幹睿聴霆威匪逺淵懼斯深伏覩編勅節文一應京朝官在任未滿不因公事朝廷非時移替在任不曽磨勘轉官者後來同計及三周年不以到闕在任並與磨勘者伏念臣自蒙恩攺授京官到今七年除持服月日外亦以四年餘兩个月不敢僥求磨勘今爲遷奉在近未曽封贈父母竊念臣𦇤褓之中已丁何怙鞠養在母慈愛過人卹臣幼孤憫臣多病夜扣星象食斷葷茹逾二十載至於其終又臣遊學之初違離者久率常殞泣幾至喪明而臣仕未及榮親已不待旣育之仁則重罔極之報曽無夙夜永懷死生何及今又俯臨塟禮尙闕褒封祭奠之間志述之際乏慈恩數逼於哀誠身廁登瀛之華親無漏泉之澤矧遇孝理若爲子心今欲將磨勘攺轉官恩澤乞先移贈考妣所冀遷厝之日得及追榮況臣尙在壯年序進未晚伏望皇太后陛下皇帝陛下深軫至仁俯從危素特降曲成之造更覃廣愛之風則人子至榮獲顯親於不次君父大賜必捐軀而是圖臣無任﹝云﹞﹝云﹞奏致仕分司官乞與折支全俸狀右臣伏覩先降勅命指揮乞致仕官三丞以上與一子身事後來甚有朝官因此陳乞自贊善大夫以下文武官卽未有殊恩鮮聞致仕臣竊見外處勾當文武臣僚幕職州縣毎有疾患昬耄之人百姓無告本路轉運使長吏欲行體量或聞貧虛不忍廢罷臣聞先王養老莫不推仁在於公朝宜行懋典伏望聖慈應致仕分司官今後毎遇郊禋各與進秩耆耄蓋寡優渥何傷內致仕官並乞與折支全俸況國家折支物色朽腐無算又所估太髙久冝制置庶能周濟以養衰殘其文資未有朝散階者仍乞就加庶明尙齒之恩異於班列其三班使臣判司簿尉以其非大夫之等未有致仕條例亦乞與南班上佐等第別降指揮所貴休官之人不甚失所勸臣下亷退之節彰君親存覆之仁遂其優閒免於窮困如允臣所奏卽乞特出聖恩指揮舉歐陽修充經略掌書記狀右臣叨膺聖寄充前件職任卽日沿邊巡按其有將帥之能否軍旅之勇怯人民之憂樂財利之通塞戎狄之情僞皆須廣接人以訪問復盡心以思度其於翰墨無暇可爲而或奏議上聞軍書叢委情須可逹辭貴得冝當藉俊僚以濟機事臣訪於士大夫皆言非歐陽修不可文學才識爲眾所伏往者緣臣之罪有黷朝聴蓋本人素好議論聞於搢紳只如臣爲諫官之初杜衍任中丞之日修皆曽移書責臣等緘黙無執非獨有髙若訥之讓也以此明之實非朋黨若訥知其無他亦常追悔臣切於集事不敢避嫌其人見權滑州節度判官伏望聖慈特差充經略安撫司掌書記隨逐巡按所典書奏並國家之事非臣下之私若不如舉狀臣甘欺罔之罪舉張方平充經略掌書記狀右臣今分經略安撫都部署司職任在延州又發遣延州兵民公事其應答諸路文字動渉機冝日不暇給凡有奏報朝廷事須精密臣獨力當之必有謬誤經略司𨿽有判官三員多在本司及別路勾當臣昨舉歐陽修充本路掌書記尋以召歸館閣更不赴任臣竊見著作佐郎通判天雄軍張方平富於文學復有才用乞朝廷攺除充本司掌書記﹝云﹞﹝云﹞舉彭乘自代狀準勅應系兩省臺官尙書省六品已上諸司四品已上授訖具表讓一人自代者右謹具如前臣奉勅就轉尙書戶部郎中依前充職臣伏見西京提點刑獄尙書祠部員外郎充集賢校理彭乘博學不倦孤立無徒館殿之中獨爲淹久臣今舉自代舉許渤簽署陜府判官事狀右臣竊見權潤州觀察推官許渤在鄕曲時眾推孝行登仕宦後自守靜節天禧三年進士及第授初等職官數任別無過犯至今猶是初等淸心至行不求聞逹復通經術長於論議苟非扣撃似不能言伏望聖慈特與攺轉京官簽署陜府判官廳公事庶旌亷退之士以抑僥競之風如後犯正入已贓臣甘當同罪舉滕宗諒狀右臣竊見知涇州刑部員外郎直集賢院滕宗諒詞才公器周於致用曽出聖選擢在諫司當時同列之人並已淸顯今涇原已有帥臣本州島不屯軍馬別無劇務欲乞朝廷攺除於繁重處任使如無稱效及有所犯臣甘當同罪舉丘良孫應制科狀右臣伏覩先降勅節文今後應京朝官幕職州縣官不曽犯贓私罪情輕並許應賢良方正科目者竊以國家下賢良之詔求補益之言非止掄材將以致治先王坐以待旦旁求俊乂必以得士爲昌不以限年爲重臣竊見權耀州觀察推官丘良孫學術稽古文辭貫道求之多士冝奉大對臣今舉本人堪應上件科目伏乞朝廷特賜召試若不如舉狀甘俟朝典舉張升自代狀右臣伏蒙聖慈特授尙書禮部侍郎臣伏見工部郎中集賢院修撰知潤州張升筮仕以來淸介自立精思劇論有憂天下之心純誠直道無讓古人之節朝野推重臣所不如乞回臣所授以允公議舉張伯玉應制科狀右謹具如前臣竊見祕書丞知並州太谷縣事張伯玉天賦才敏學窮閫奧善言皇王之治博逹今古之冝素蘊甚充淸節自處嘗應科舉未親冊對如今仰被淸問罄陳大略必能竭前人之正論副大君之虛懷擇而行之有補聖教臣今保舉其人堪充應賢良方正能直言極諫科若不如舉狀甘俟朝典舉張問孫復狀右臣伏覩赦書節文應天下懷材抱器或淹下位或滯艸萊委逐處具事由聞奏臣觀國家居安思危搜羅賢俊以充庶位使民受賜此安邦之正體也臣竊見試將作監主簿張問文學履行有名於時前應茂材異等科再考中式以父喪不得就試近上封事始沾國恩職不稱才眾知沈俊臣又見兗州仙源縣寄居孫復元是開封府進士曽到禦前素負詞業深明經術今退隱泰山著書不仕心通聖奧迹在窮谷伏望朝廷依赦文采擢張問乞除一陜西藩鎭職事官孫復乞賜召試特加甄奨庶幾聖朝渙汗被於幽滯除樞密副使召赴闕陳讓第一狀﹝韓公同上﹞右臣等各準中書札子奉聖旨令臣等交割本職公事與鄭戩管勾訖乘遞馬疾速發來赴闕者臣等未立邊功忽承召命必慮別有進擢實不遑寕伏緣臣等自領經略之任竭心戎事其於邊上利害軍中情僞年歲之後方能諳悉至若倉卒之際賊謀百端熟於見聞始可料度且朝廷舉天下之力應副西事於今累年賊气尙驕屢爲邊患是朝廷責臣等立效之秋臣等盡節報國之日況賊界𨿽來請和或恐盟約未合近復卻有點集事冝將來倍須禦備今去防秋只是百餘日間夙夜經營猶恐闕漏臣等若更離去或致疎虞不惟上悞朝廷愈長寇孽顯是臣等自貪寵異移過後人𨿽當萬死何以塞責兼近蒙差降中使宣諭臣等候邊事稍寕用在兩地臣等尋具奏聞且乞依舊陳力此由衷之請天鑑可明卽非今來虛有陳讓伏望聖慈念邊事至大不可差失特降中旨允玆至誠許臣等且在本任庶竭疲駑得裨萬一臣等無任﹝云﹞﹝云﹞第二狀右臣等奉聖旨令疾速赴闕臣等爲邊事未寕防秋在近已具奏聞乞且在本任去訖竊念臣等自臨邊鄙久阻闕廷入對淸光人臣所願忽承召命豈合稽畱然事有可憂須當陳列伏自西事以來邊上帥臣數有攺易天下知其不便朝廷毎以曠官承乏不得已而行之臣等四年之中三換邊任不聞成效固當坐責昨以涇原師敗之後朝廷命臣等兼領四路以禦劇寇臣等夙夜議論思有報效奏選將佐促治城塞閱習軍馬完補器械爲向秋之備但西人詣闕方議納和臣等不敢出入塞下恐渉生事然常防慮詐計未嘗懈心且西賊前來誓書甚明以四十年之恩信一旦翻覆況今情僞未知復有點集之說此大可憂防之日也臣等於此處置才以諳練上下之情方且稟信節制進退庶無大衂若貪冒寵榮輒便捨去則是復有帥臣數易之獘如寇患再作臣等躬親邊事猶懼不濟或逺料賊情則多失機會且臣等自膺寄任蒙朝廷推信日重一日凡百陳請如在帷幄無不施行是臣等遭遇盛明盡節立事之時也所以感激剖述願畱歲年或寇患必息則修固邊備爲他時之防如其未寕則與將佐合心持重禦捍冝無深入之憂如賊志倔彊終難調伏則臣等選練兵將於三二年間仗朝廷威靈討服橫山界近蕃以遏外患臣等志在分憂非敢飾讓近名頻煩天聴乞聖慈深照臣等無任﹝云﹞﹝云﹞第三狀右臣等近以邊事未寕忽承召命兩陳奏牘且乞在任誠愨斯至利害甚明尙慮朝廷未垂照悉謂臣等以禮爲讓務取虛名俟及再三卽當上道是以重煩天聴終期得請竊以處勞而思逸重內而輕外人情之常也今臣等勤勤懇懇且願竭力塞下豈置身艱苦違人情之所樂以矯時幹譽者哉誠以經畫西陲於今累歲𨿽無毫髮之效上副委遇其如軍中之事粗已諳詳況西賊父祖以來蓄養姦謀一旦叛命乘累勝之气而遣人納和此固包藏禍心別營凶計今防秋急備都無數月之期臣等若貪冒寵榮便離職任向去或有侵軼害及生靈使朝廷重憂後人當患則有識之人孰不責咎何施面目以對威顏𨿽伏顯誅亦無所救故臣等披瀝肝膈屢有奏述且乞在任以盡疲駑持重保邊庶少敗事或且許其盟約未解防虞則願更畱歲月之間補完闕漏縱其翻覆不失支梧萬一寸功有立寇患稍平則朝廷進用有名臣等歸朝未晚愚衷感切天地可明惟君知臣必當鑑諒伏望聖慈開納早賜允兪臣等無任﹝云﹞﹝云﹞第四狀右臣等自承召命累上封章乞且畱本任聖明之照必察愚衷然慮朝廷謂成命已行不許攺易或謂三讓爲禮未賜允可臣等莫遑啟處重煩天聰竊念臣等本以書生昩於兵術朝廷委玆邊事不獲固辭三數年間勉心彊力徒懷憂患罔敢暇逸至於勲績絕無稱道𨿽天心至仁尙賜全宥臣等當自循省更思報效豈復捨邊陲之患冒朝廷之寵以取重悔哉所乞且在本任者非敢自謂必能銷殄凶寇以安西鄙蓋臣等受國重委久於戎政或才力不足終坐重責是臣等之分也若不能畢事移患後人而得謂之忠乎況自來帥臣初至則眾多之言爭陳利害於軍民蕃部之中號令處置頻有更攺是以邊塞眾情皆安於習舊而憚於新規又將佐勇怯未能盡知倉卒之時指蹤或誤則其害不細故未平定間忌在數易此朝廷之所明知況今國家急務在於西陲臣等於此用之不爲不重乞聖慈特回天鑑使得盡臣子之心臣等﹝云﹞﹝云﹞第五狀右臣等近者忽承詔旨俾赴闕廷繼上奏封且乞在任未量聖慈果悉愚誠夙夜震惶若無所措伏念臣等自西寇猖獗久當戎事𨿽才不逮志未有成績若其裁處軍政審料敵情旣踰歲年粗亦詳練故邊防憂患之急臣等去就之分前奏備列不敢煩陳今所切者昊賊累次盜邊必先僞逹誠欵伺我少懈隨卽奔衝今又遣人請和往復遷延卽過夏月其或盟約未合必是又圖侵軼而朝廷當經營防秋之際動易帥臣送故迎新眾情自擾則於禦扞之事不無廢闕賊如乘我不備適足遂其姦謀則是朝廷以西事爲輕而以進擢微臣爲重或因此有誤大計更滋寇孽則臣等貪冒寵異情何以安臣等所以知逺在朝廷不若親臨彊場蓋耳目所接指蹤爲便庶於倉卒不失事機況今干戈未寕民力漸屈忠義思奮聖宸重憂冝拔非常之才待以不次之位使其恢宣賢業講求廟算臣等自當奔走塞下奉行勝略如此則內資帷幄之議外期節制之行用以相須冀乎必濟伏望聖慈察臣等忠藎之懇素有本末實不以內外之職輕重於心早賜兪允使盡臣子之節臣等﹝云﹞﹝云﹞●欽定四庫全書範文正集卷十九﹝宋﹞範仲淹撰○狀陳乞邠州狀右臣聞臣之事君也貴先勞而後祿朝之命官也患重內而輕外重內輕外何以收藩翰之功先勞後祿所以勵搢紳之志臣𨿽無似輒慕前修臣昨在朝日曽與韓琦同進陜西攻守策又覩手詔云今用何人鎭彼西方又去年秋曽有聖旨令韓琦與臣互換往邊上照管臣遂面奏乞罷參知政事知陜西一郡兼沿邊安撫使乞不轉官及不帯招討部署之名尋蒙聖恩差充陜西宣撫使又以契丹舉兵西徵元昊在河東接近復差臣兼河東宣撫使臣自至河東體量得邊上利害各己奏陳今余靖自北旣回必見契丹無南牧之意臣久住州軍亦慮煩擾欲過陜西卽又宣撫使所行諸軍須望特支恩澤緣南郊均賜之後陜西府庫已虛或更行特支又須費十數萬貫如不往陜西則前所上攻守之策復成空言伏望聖慈依臣前來面奏罷參知政事並安撫使只差臣於邠涇間知一州帯沿邊安撫使乞不轉官仍不帯招討部署之名如此則不銷更散特支自可就近處置邊事臣此直誠並守前奏俟三二年間邊事寕息攻守有備儻聖恩未移用臣不晚庶朝廷無內重外輕之失臣亦有先勞後祿之效進退始終良得其冝臣無任﹝云﹞﹝云﹞陳乞鄧州狀右臣聞理之安危固當殊體官之廢置孰可冒居竊念臣昨廁臺司日曕宸扆親承睿詔俯念邊防思得邇臣往分重寄臣旣獲聞命因敢請行遽將宣慰之恩來往屯戍之旅臣以戎情未測備預當嚴願領一藩兼按四路欲將臣與韓琦所上邊策躬親施行尙蒙朝廷付玆職任臣自到豳土已逾半年復以前策奏陳庶逃屍素朝廷以彼戎欵順方用柔懷不欲修威恐成生事臣之所上必可寢停今又覩朝旨據鄜延路奏所定疆界並已了當仰保安軍鎭戎軍務通行博易者事或寕靜理當攺更其陜西邊事自有逐路經略使處置惟此四路安撫使今後別無事務欲乞朝廷指揮廢罷臣則宿患肺疾每至秋冬發動若當國有急難之時臣不敢自求便安且當勠力今朝廷宣示西事已定況邠州元系武臣知州伏望聖慈恕臣之無功察臣之多病許從善地就訪良醫於河中府同州或京西襄鄧之間就移一知州取便路赴任示君親之至仁從臣子之所望實繄聖造得養天年臣無任瞻天仰聖﹝云﹞﹝云﹞舉李宗易向約堪任淸要狀準禦史臺牒準慶曆八年五月十四日勅節文於內外升朝官曽任通判成資以上人內堪任淸要任使者各同罪保舉貳名並須歷任無公私過犯及不是見任兩府並自己親情方得奏舉或𨿽公罪杖以下情理輕亦許論薦者右謹具如前臣伏見知絳州職方員外郎向約生相輔之家而能專儒學謹官業廉貧苦節愼靜寡過臣前知潤州日約爲通判備見操守後來累次爲郡皆有理績推舉甚眾未蒙奨擢知光化軍屯田員外郎李宗易天禧三年進士第九人及第素負詞雅居常淸愼有靜理之才無躁進之迹今在鄰屬稔聞治狀人憂其去吏不敢苛此二人者久於揚歷各有行實並堪充淸要任使如朝廷擢用後犯入已贓臣甘當同罪卽不是見任兩府並自己親情歷任並無私罪內有公罪者亦系杖已下情理不重謹具狀奏聞伏候勅旨舉張諷李厚充靑州職官狀伏奉勅命就差知靑州兼安撫使已到任訖今具合奏辟官二員如後一前禦史臺主簿張諷文學懿贍履行純雅未升科進的有才稱欲乞朝廷采於淸議推以異恩特賜召試授一出身差簽署靑州觀察判官廳公事新注下正官王嘉祥卽今未到乞勘會京東路節鎭別除一處一鄧州南陽縣主簿李厚進士出身素有文行渉道且深到任已成一考見權鄧州職官欲乞朝廷特除權靑州兩使推官兼管句安撫司機冝文字節度推官近新到任乞移側近州郡如難得闕卽乞許令安撫司差權見闕官處勾當所貴不住俸給況本路見闕官數員右謹具如前臣受國寄任日憂曠闕或得此二人助其不逮庻無敗事如朝廷擢任後犯入已贓及不如舉狀臣並甘當同罪謹具狀奏聞伏候勅旨薦李覯並錄進禮論等狀右臣聞古之明王坐以待旦旁求俊乂蓋將盡天下之才成天下之務故爲臣者以舉善爲忠亦將竭知人之明副待旦之意也臣親逢聖旦嘗忝輔臣輒慕前修之爲少答非常之遇臣伏見建昌軍艸澤李覯前應制科首被召試有司失之遂退而隱竭力養親不復幹祿鄕曲俊異從而師之善講論六經辯博明逹釋然見聖人之旨著書立言有孟軻揚雄之風義實無愧於天下之士而朝廷未賜采收識者嗟惜可謂遺逸者矣臣竊見往年處州艸澤周啟明攻於詞藻又江寕府艸澤張元用及近年益州艸澤龍昌期並老於經術此三人者皆蒙朝廷特除京官以示奨勸臣觀李覯於經術文章實能兼富今艸澤中未見其比非獨臣知此人朝廷士大夫亦多知之臣今取到本人所業禮論七篇明堂定制圖序一篇平土書三篇易論十三篇共二十四篇編爲十卷謹繕冩上進伏望聖慈當乞夜之勤一賜禦覧則知斯人之才之學非常儒也其人以母老不願仕宦伏乞朝廷優賜就除一官許令侍養亦可光其道業榮於閭裏以明聖人在上下無遺才若不如舉狀臣甘重受朝典謹具狀奏聞伏候勅旨進故朱寀所撰春秋文字及乞推恩與弟寘狀右臣伏見故祕書丞集賢校理朱宷幼有俊材服膺儒術研精道訓務究本源越自經庠擢升文館力學方起美志未伸不幸天喪深可嗟悼寀春秋之學爲士林所稱有唐陸淳始傳此義學者以爲春秋之道久隱而近乃出焉寀苦心探賾多所發揮其所著春秋指歸等若干捲謹繕冩上進乞下兩制詳定如實可收采則乞宣付崇文院又念其人家道貧窶妻息孤窮有親弟寘亦習儒業未登仕祿伏望聖慈特沾一命況寀曽任府界提點偶緣病罷別無過犯中前監察禦史梁堅蔡稟等亡後亦蒙錄用子孫體例頗同不爲僥幸以彰聖朝旌錄儒學使其孤幼不墜丘壑亦天地之造也干冒宸嚴臣﹝云﹞﹝云﹞陳乞潁亳一郡狀右臣輒陳危悃上黷髙聰逖仰雷霆不任淵谷竊念臣渉道至淺賦材本下爰從孤宦首被聖知自謂得君未嘗避事險易一志周旋四方今守東齊方面亦重救災禦寇敢不盡心而年髙气衰日增疾恙去冬以來頓成羸老精神減耗形體尫弱事多遺忘力不支持其靑州常程公事已牒通判職官發遣其安撫一路九州島軍兵馬公事繁多至於郡縣利害鄕川寇盜皆稟本司指蹤自臣抱病勾管不前上無以分宵旰之憂下無以逃屍素之誚惟是奏報文字臣則竭心勉率亦多稽緩揣已量力實不自安伏望聖慈於潁亳二州就差臣一處所貴閒慢少事可以養疾庶安朽質少保殘年仰祈洪造之私惟誓丹衷之報臣無任﹝云﹞﹝云﹞○札子論西京事冝札子臣近親奉徳音以孔道輔曽言遷都西洛臣謂未可也國家太平豈可有遷都之議但西洛帝王之宅負關河之固邊方不寕則可退守然彼空虛已久絕無儲積急難之時將何以備冝以將有朝陵之名漸營廩食陜西有餘可運而下東路有餘可運而上數年之間庶幾有備太平則居東京通濟之地以便天下急難則居西洛險固之宅以守中原易曰天險不可升地險山川丘陵王公設險以守其國此之謂也先王修徳以服逺人然安不忘危故不敢去兵以恃徳也陛下內惟修徳使天下不聞其過外亦設險使四夷不敢生心此長世之策也伏望聖慈未煩下議且畱聖意可俟臣口對不備謹再具狀奏聞論復並縣札子臣伏覩赦書節文西京河陽管界諸縣近經並廢頗聞人民不便並特令依舊臣去年秋才入中書蒙聖慈差中使催臣言事臣首陳七事內一事爲天下民困由吏役煩重如西京在後漢時三十七萬戶置二十縣唐會昌中十七萬戶置十九縣今有五萬六千戶尙置十九縣是戶口十分去七而縣額如舊吏役不減安得百姓不困哉後漢光武詔天下並減四百餘縣此治世之規可舉爲法臣請先於西京減並縣分以省吏役奉聖旨下範雍並本路轉運使密切相度聞奏尋據範雍夏安期等奏相度西京縣邑眾多人戶差役頻並今來減縣邑爲鎭實亦利便除山險空迥地裏闊逺及陵寢所安難爲廢罷外乞並作十三縣委得允當別無妨礙尋蒙朝廷依奉降勅施行訖約計減役人一千五六百戶已放歸農官員亦已省罷訖竊聞後來有臣僚上言或稱縣尉檢覆地逺且逐縣界分俱不及百里如南方縣分有三二百里者亦只一員縣尉以此方之甚不遙逺或稱卻費軍人把守其守把軍人卽非旋有招置並是本府宣毅兵士在本府中亦須請受或稱酒稅虧額今體問得逐鎭比舊日卻有增盈其所上言皆非害民之事況無實狀只是坊郭物力之人恐產業閒慢或逐縣公人中有巢穴已成不願更攺者因玆妄說不便扇揺人情致臣僚誤有采聞形於奏牘朝廷未深窮究便以爲然攺已行之命特作霈恩而不知一千五六百戶免役之家重加勞擾殊非沾恩之意只是坊郭物力之人縣邑狡猾之吏遂其志願僥幸歡呼必有作感聖恩道場以惑朝聴者其鄕川之民棄農就役復爲愁苦是害其本而徇其末也且光武之朝詔下並四百縣何號令之行無敢沮者今朝廷止並六縣而號令已出敢有沮言是國家命令不行於外恩澤不逮於民矣國政如此則天下無事可行皆欲守因循之獘獘不可救亂所由生且西京在漢時三十七萬戶置二十縣今五萬六千戶置十九縣其吏役勞擾亦甚明白非隱昧之事臣爲近輔請行此令者蓋欲蘓息窮民且非利已緣親奉徳音並降中使促令論列時事非臣輒有攺易況典故甚明非出自胸臆如上言不當乞朝廷直行黜罷不銷重擾生民而沮此一議若轉運使等定奪不當亦乞朝廷駁下不當事件特行勘問明示責降自然利害分別中外無疑臣本上言之人如不黜罷其元定奪之官又不勘問卻將重擾生民之事作恩宥施行於體不便不知令諸縣仍舊惠及何人臣爲朝廷惜此一舉使天下無復有省役息民之望伏望聖慈指揮西京未得追擾放役之人別候朝廷指揮更年歲間利害旣明謗議自息所以懇懇上言者忝爲輔臣知利害不能執守則國家之恵必不能行生民之獘亦不能去儻朝廷以臣僚上言爲是以臣所言爲非卽乞依臣所奏早加勘劾速行降黜臣卽甘於伏罪不復論列取進止乞修京城札子臣危言孤立久荷聖知當此旰昃之憂豈可循黙自守𨿽言而無取亦以盡臣子之心臣先於景佑三年五月初在開封府曽進札子言西洛帝王之宅絕無儲備乞聖慈以將有朝陵爲名使東道有餘則運而西上西道有餘則運而東下數年之間庻幾有備太平則居東京舟車輻湊之地以便天下急難則守西洛山河之宅以保中原當時臣言西洛可營者以備急難也今北事旣動營洛已晚臣今別有愚見請一二以陳之臣竊聞修建北京以禦大敵以臣料之可張虛聲未可爲倚何哉河朔地平去邊千里北馬豪健晝夜兼馳不十數日可及澶淵陛下乘輿一動千乘萬騎非數日可辦倉卒之間敵騎已近欲進北京其可及乎此未可一也又承平已久人不知戰聞敵大至羣情憂恐陛下引憂恐之師進渉危地或有驚潰在爪牙之臣誰能制之此未可二也又北京四面盡平絕無險扼之地儻乘輿安然到彼而敵騎旁過直趨河南於澶淵四面乘凍而渡京師無備將何以支宗廟社稷宮禁府庫皇宗戚裏之屬千官百辟之家六軍萬民血屬盡在無金城湯池可倚無堅甲利兵可禦陛下行在河朔心存京師豈無回顧之大憂乎此未可三也假使大河未凍敵不得渡而直圍守澶淵聲言向闕以割地會盟爲請當此之時京師無備敵騎俯逼陛下能堅守不動而拒其請乎唐明皇時祿山爲亂舊將哥舒翰引四十萬兵屯守潼關請不出戰且以困賊楊國忠促令進討一戰大敗遂陷長安今京師無備敵或南牧朝廷必促河朔諸將出兵截戰萬一不勝則有天寶之患朝廷將安往乎昔煬帝盤遊淮甸違逺關中唐祖據之隋室遂傾明皇出幸西蜀非肅宗立於朔方天下豈復爲唐乎徳宗欲幸益都李晟累奏乞且幸山南以系人心乃知朝廷萬邦之根本今陜西河北聚天下之重兵如京師揺動違逺重兵則姦雄奮飛禍患四起臣聞天有九閽帝居九重是王者法天設險以安萬國也易曰天險不可升地險山川丘陵王公設險以守其國正在今日矣臣請陛下速修東京髙城深池軍民百萬足以爲九重之備乘輿不出則聖人坐鎭四海而無煩動之勞鑾輿或出則大臣居守九重而無回顧之憂矣彼或謀曰邊城堅牢不可卒攻京師坦平而可深犯我若修完京師使不可犯則是伐彼之謀而沮南牧之志矣敵入之淺則邊壘已堅敵入之深則都城已固彼請割地我可弗許也彼請決戰我可勿出也進不能爲患退不能急歸然後因而撓之返則追之縱有抄掠可邀可奪彼衰我振未必不大勝也此陛下保社稷安四海之全策矣或曰京師王者之居髙城深池恐失其體臣聞後唐末契丹以四十萬眾送石髙祖入朝而京城無備閔宗遂亡石晉時叛臣張彥澤引契丹犯闕而京城無備少主乃陷此皆無備而亡何言其失體哉臣但憂國家之患而不暇顧其失體也若以修完城隍爲失體不猶愈於播遷之禍哉朝廷大臣百辟必暁此事但懼議者謂其失體而不敢言臣任在西陲非當淸問而輒言此事誠罪人也然臣子之心豈敢忘君親之憂況臣素來愚拙惟知報國而不知其受謗矣昔奉春君負販之夫勸髙祖都關中而張良贊之翌日命駕臣叨預近列而輒建言比之奉春之僭未甚爲過至於西洛帝王之宅太祖營修蓋意在子孫表裏山河接應東京之事勢連屬關陜之形勝又河陽據大川之險當河朔河東會要爲西洛之北門又長安自古興王之都天下勝地皆願朝廷畱意常委才謀重臣預爲大備天下幸甚干犯聖威臣無任﹝云﹞﹝云﹞又

臣近覩邸報有北使到闕逺近稱慶及見逐處關報事宜卻言西北兩界各大點集比疑北使之來未甚誠實以四十年之恩信無故動揺恐非有限之貨能足無厭之心此可大爲之防盟誓不足倚也敵情翻覆自古非一臣竊覩朝廷未修東京而先修北都臣謂東京根本也北都枝葉也𨿽先朝曽有北都之行當自有宿將舊兵嘗經大敵然猶上下憂疑盤桓而進今太平已久人情易動又無宿將舊兵不可不過慮也臣見邊上將佐軍旅恥言不武爭乞效命及其臨敵十無一勇臣恐駕前諸班武士務誇膽勇有悞陛下昔漢樊噲對上曰臣願得十萬眾橫行匈奴中季布叱曰噲可斬也昔匈奴圍髙帝於平城漢兵三十二萬噲時爲上將軍不能解圍今言以十萬橫行是面謾也今陛下自顧左右將軍有如樊噲者乎臣昨上言請修京城宜持重而不動者蓋爲此也若將巡幸北都臣謂有可慮之事者五願陛下思之臣三四年來聞人所傳契丹造舟安輪遇陸可載遇川可濟如南牧而來於滄徳之間先渡黃河取鄆濮而襲我京城陛下虛往北京而敵入東路此可慮之一也又宗廟社稷皇宮戚裏千官百辟六軍萬民之家盡在京師而城池無備敵或大至將何保守此可慮之二也若巡幸北京六軍盡出回顧京師億萬之中或有姦凶竊發爲亂陛下之心能安於外乎此可慮之三也假使鑾輿未出敵逼澶淵聲言向闕有割地之請旣京師無備朝廷能拒其請乎此可慮之四也又敵騎之來必數十萬其河朔之兵當須持重如京城無備畏彼深入必促重兵與之決戰萬一有哥舒之敗則社稷爲憂此可慮之五也願陛下必修京城可禦大患況天子之城古有九重之號未聞以不嚴不固而爲國體也能嚴且固則上自宗廟社稷下及百萬之眾可安堵矣陛下乘輿不煩順動矣𨿽敵入東路不得而襲矣彼扣澶淵有割地之請可拒而弗許矣彼求決戰可戒諸將持重而勿出矣彼知京師有備大軍持重則南牧之志不得而縱足以伐其謀矣而復銳則避之困則擾之夜則驚之去則躡之因其隙而圖焉皆須京師大固然後能行其策近代戎狄爲京師之禍者數四矣不可不大爲之防易曰王公設險以守其國此先聖之訓非臣之所能言也惟聖鑑裁之乞召還王洙及就遷職任事札子臣聞國家求治莫先於擢才臣之納忠無重於舉善臣竊見工部員外郎直龍圖閣新差知徐州王洙文詞精贍學術通博國朝典故無不練逹搢紳之中未見其比以唐之虞世南先朝之杜鎬方之不甚過也臣在中書日洙曽求知越州時章得象以下並言朝廷每有典禮之疑則問此人必見本末豈當許求外任遂不行所請尋以撰成國朝會要一百五十卷蒙恩進直龍圖閣依舊天章閣侍講仍賜金紫以旌稽古之能也後以赴進奏院筵會乃在京諸司常例得從一日之休徒以橫議中傷例譴居外三經赦宥未蒙召還恐非聖朝棄瑕采善之意臣近見此人來知襄州復能精勤政治庻務修舉淸簡和恕吏民樂康乃知其才內外可用自任工部員外郎已及六考不求磨勘直龍圖閣亦又四年未曽遷攺伏望聖慈不以人之小累而廢其大善如朝廷采鴻儒碩學以備詢訪則斯人之選爲中外所服矧有懿文可以發明議論潤色訓謨欲乞特賜召還儀表臺閣儻朝廷意切生民重其外補則乞就遷近職別領大藩使搢紳之列知稽古有勸爲善弗掩實聖政之端也臣嘗叨近輔知無不言況襄鄧鄰封稔聞善治或不如舉狀臣受上書詐不實之罪如朝廷擢用後犯入已贓臣自甘當同罪取進止●欽定四庫全書範文正集卷二十﹝宋﹞範仲淹撰○賦老人星賦﹝明星有爛萬壽無疆﹞萬壽之靈三辰之英其出也表君之瑞其大也助月之明但仰祥光莫辧皤然之象方資睿算斯埀耄矣之名皇家以大洽雍熈咸臻仁壽感埀象之丕變彰禦圖之可久爰假號於耆年實歸美於元後南郊享處能無鼔缶之歌銀漢經時誰是遊河之友觀夫落落位正熒熒影孤應春秋之候出丙丁之隅視合璧之祥兮未異顧連珠之瑞兮若無象玆黃髮永我鴻圖想天上之宵徵寕悲鐘漏顧人間之夕景豈恨桑楡是何上象著明昌時合偶歷數自延於人主名實何慚於國叟月輪遙覩安車之意寕無天駟旁瞻失馬之嗟何有此蓋君著明徳天陳瑞星會玆鼎盛薦乃椿齡增芳華於信史協休美於祥經每覩運行如縱心於黃道無差躔次疑尙齒於靑冥足使歷象者考祥占天者攺觀掛碧空而的的度淸宵而爛爛非時不見如四晧之避秦有道必居若二疏之在漢大矣哉名尊五福位列三光發天文之炳煥符帝徳之悠長北闕前瞻獨呈祥於有爛南山俯映共獻壽於無疆士有仰而賦曰天之象兮示勸君之位兮善建實贊天靈之數允葉華封之願又何必周王之夢九與嵩嶽之呼萬者也老子猶龍賦﹝元聖之徳通變如此﹞昔老氏以觀妙虛極棲眞渾元握道樞而不測譬龍徳而彌尊孰可伺珠長存慈儉之寶全疑在沼不離淸淨之源宣尼之啟述嘉言發揮至聖謂此眞宗之徳若彼時乘之性每去不祥之器劍化同歸常開眾妙之門魚登比盛莫不遺情寵辱放志希夷振淳風而騰驤有便樂上善而游泳無疑所謂性相近也故可則而象之知雄守雌宛訝存身之際絕聖棄智潛疑勿用之時至哲難偕元功莫極知止而過亢何有善行而在田可則彼飛升於天路此逍遙於聖域流沙西去曽無戰野之虞紫气東來實有召云之徳豈不以神龍之舉也其變不窮聖人之道也無幽不通一則致霖雨於天下一則宣教化於區中背僞歸眞豈逐葉公之好長生久視寕資豢氏之功不然又安得深述杳冥盛稱逹變忘機而沈梭是擬著經而負圖可見宋纎比聖堪爲折角之流尹喜依仁自得攀髯之便大道捲舒非龍何如言豹隱者胡能比矣稱虎變者近可方諸我名躋四大之間五靈斯會我道配二儀之際三友非疎故能作大匠之宗師闡無爲之妙旨惟尊道而貴徳自反古而復始比於或躍之靈蕩蕩乎其聖如此蒙以養正賦﹝君子能以蒙養其正﹞蒙者處晦而弗曜正者居中而弗羣守晦蒙而靡失養中正而可分處下韜光允謂含章之士居上棄智斯爲抱一之君聖人以設彼易文授諸君子考其在蒙之象得此養正之理渾兮若濁下民無得而稱焉闇然而彰聖功亦在其中矣是以不伐其善罔耀其能惟朴素而是守又浚哲而曷矜故知我者謂我愚不可及不知我者謂我智不足稱務實去華育徳之方斯在反聴收視養恬之義相應故得悔吝不生純和自履隱其明而若昩保其終而如始至賢者孟子在養素而弗違亞聖者顏生信如愚而有以是知蒙正相養聖賢是崇欲求乎不失其正必在乎受之以蒙石蘊玉而外質蚌含珠而內融天地何言育物之功潛用龍蛇處蟄存身之道不窮其或謀畫爲先聰明自廣不務淳淳而處每思察察而往則彼蒙也喪乎其眞此正也失其所養曷若我知白守黒老氏之教寕忘用晦而明箕子之風不爽至矣哉正之在斯養亦冝其蘊道徳而不衒豈禍福之能隨志士體之而修身素履無失聖人執之而行化赤子焉知乃有修辭立誠窮理盡性常黙黙以存志將幹幹而希聖庶幾進退之間保君子之中正禮義爲器賦﹝崇禮明義斯以爲器﹞禮義交舉聖賢是崇旣覩化人之要爰彰爲器之功修之於身豈晚成而是慮體之於政見日用之無窮前典可稽格言斯啟假其器而宣其教尊其義而貴其禮本於太一寕因雕琢之勞見無不爲豈定方圓之體不速而成與世作程於以致滿而不溢於以知用之則行見者之謂智述者之謂明合二美以同歸皆能致用列五常而共久何患易盈是以化彼邦家器玆禮義其美也混而爲一其設也分而爲二助政教而可大貫古今而不墜宣尼始問於周史雅契求新晉文首定於襄王允符先利豈不以爲君之柄也非禮何持立人之道也惟義是資居上而不我遐棄化下而何莫由斯有之則安在傾敧而莫覩聞而能徙信用捨以從宜是知彼器也利乃生民此器也歸諸君子蓋用之而可資故諭之而有以察其無體可忘尙象之言執以衛身詎有假人之恥念玆在玆無爲而爲但守執虛之戒難忘持滿之規安上治民寕使乎小人乘矣見危致命豈惟乎長子主之今國家稽古不忘宣風遐被其禮也同二儀之節其義也正四方之志覆萬國而無疆通大道之不器今樂猶古樂賦﹝民庶同樂今古何異﹞古之樂兮所以化民今之樂兮亦以和民在上下之咸樂豈今昔之殊倫何后何先俱可諧於雅頌一彼一此皆能感於人神原夫惟孟子之謨猷激齊王之思慮恵民之道將進述樂之言斯著以謂昔時摶拊實用洽於羣情此日鏗鏘亦足康於兆庶蓋在乎君臣交泰民物玆丰和气旣充於天下徳華遂振於域中實萬邦之所共諒百世之攸同聴此笙鏞曷異聞韶之美顧玆匏土宛存撃壤之風孰是孰非爰究爰度且何傷於異制但無求於獨樂移風易俗豈惟前聖之所能春誦夏弦寕止古人之有作若乃均和其用調審其音上以象一人之徳下以悅萬國之心旣順時而設教孰尊古而卑今六律再推自契伶倫之管五聲未泯何慚虞舜之琴其或政尙滋章民猶勞苦樂𨿽遵於前代化未暢於率土曷若我咸臻仁壽共樂鐘鼓八風時敍命虁而不在當年萬舞日新教冑而何須往古若然則不暇求舊惟聞導和其制也𨿽因時而少異其音也蓋理心而靡他播玆治世之音無逺弗屆較彼先王之樂相去幾何今國家大樂方隆休聲遐被曽不惑於鄭衛自能和於天地舉今古而酌中與英莖而豈異省試自誠而明謂之性賦﹝誠發爲徳彰彼天性﹞聖人生稟正命動由至誠發聖徳而非習本天性以惟明生而神靈實降五行之秀發於事業克宣三代之英稽中庸之有云仰上聖之莫越性以誠著徳由明發其誠也感於乾坤其明也配乎日月我生旣異初鬱鬱而有融我性在斯終存存而不竭上智不移無爲而爲蘊彼精醇之志發爲浚哲之資文王之徳之純旣由天啟周公之才之美亦自生知故得冠乎人倫立乎聖域所以見至矣之性所以成自然之誠究其本也蓋鍾純粹之精及其顯焉乃著文明之徳豈不以自誠而明者生而非常自明而誠者學而有方生而徳者實玆睿聖學而及者惟彼賢良顏生則自明而臻謂賢人而可擬夫子則自誠而至與天道而彌彰若然則誠之道也旣如此明之道也又如彼蓋殊途而同致亦相須而成理髮乎仁義遂使跂而及之著乎聖神所謂誠則明矣且夫明乃誠之表誠乃明之先存乎誠而正性旣立貫乎明而盛徳乃宣有感必通始料乎在心爲志不求而得終知乎受命於天大矣哉考彼格言見玆元聖施爲可覩於君徳動靜必遵於天命由至誠而逹至明是爲聖人之性金在鎔賦﹝金在良冶求鑄成器﹞天生至寶時貴良金在鎔之姿可覩從革之用將臨熠耀騰精乍躍洪鑪之內縱橫成器當隨哲匠之心觀其大冶旣陳滿籯斯在俄融融而委質忽煜煜而揚彩英華旣發雙南之價彌髙鼓鑄未停百煉之功可待況乎六府會昌我稟其剛九牧納貢我稱其良因烈火而變化逐懿範而圓方如令區別妍媸願爲軒鑑儻使削平禍亂請就幹將國之寶也有如此者欲致用於君子故假手於良冶時將禁害夏王之鼎可成君或好賢越相之容必冩是知金非工而不用工非金而曷求觀此鎔金之義得乎爲政之謀君諭冶焉自得化人之旨民爲金也克明從上之由彼以披沙見尋藏山是務一則求之而未顯一則棄之而弗顧曷若動而愈出旣踴躍以求伸用之則行必周流而可鑄羨夫五行之粹三品之英昔麗水而隱晦今躍冶而光亨流形而不縮不盈出乎其類尙象而無小無大動則有成士有鍛煉誠明範圍仁義俟明君之大用感良金而自試居聖人天地之鑪亦庻幾於國器臨川羨魚賦﹝嘉魚可致何羨之有﹞彼何人斯在水之湄謂嘉魚之美矣臨長川而羨之瞻之在前殊有忘筌之意求之不得寕無結网之思徒觀其紋浪不驚錦鱗咸遂或在藻以安性或戲荷而從類但見嬉遊固難馴致常自適於淸流若有待於芳餌在淵游泳疑荘叟之夢來依岸噞喁訝平子之書至潑潑晴波在彼中河可以登庖爲籩豆之俎可以升鼎俟鹽梅之和顧絲緡而則不俯漪漣而柰何凝睇依依控鯉之方安得含情黙黙思鱸之興何多惜矣空拳眷乎頒首止疚懷而肆目自朶頥而爽口幾悔恨於包無徒諷詠於南有心乎愛矣愧疎破浪之能敏以求之懼速馮河之咎謀之未喜烹鮮尙賖弗經營於綱网空顧慕於鱨魦非逹士之識矣其愚人之意耶胡不爲施罟之功豈勞彈鋏胡不學投竿之術自取盈車又何必其志營營其圖瑣瑣徘徊乎水澤之畔怏悵於泉源之左亦由射雉之子卽亡矢以胡爲待兔之人非設罝而奚可然則有爲者必先其器所羨者何止於魚器則可爲詎見力不足者魚或空羨又豈得而食諸在臨事而求已將觸類而起予五餌不陳釣四夷而莫至三綱不緝羅兆民而則疎至如居人之常爲邦之彥欲髙位而是蹈當崇徳而無倦修天爵而人爵從之何煩健羨水車賦﹝如歲大旱汝爲霖雨﹞器以象制水以輪濟假一轂汲引之利爲萬頃生成之恵揚淸激濁誠運轉而有時救患分災幸周旋於當世有以見天假之年而王無罪歲者也當其東作云布西成以期何密雲不雨兮若焚若灼而大田多稼兮如渇如饑耒耜之功旣至倉箱之望將危豈無陂池抱甕之行曷濟亦有溝洫挈瓶之利胡爲乃有智者樂水而起予梓人治材而和汝謂一漑之可洽俾百兩之斯舉因無傷於濡軌軋軋臨川初有認於埋輪翹翹在渚是車也匪疾匪徐彼水也突如來如補畎畝之不足損溪壑之有餘渤潏騰波忽若刺山之泉湧潺湲去浪漸如澄江之練舒詎見瓶羸那慚綆短流洋洋兮乍若膏潤苖忻忻兮初如律暖載脂載牽幾通鄭國之渠弗馳弗驅自解成湯之旱動將勢旋發與機會旣引重之象著亦救焚之功大河水浼浼得我而不滯不凝原田每每用我而無災無害仁常汲下智復鉤深於以見因民之利於以見洗物之心若夫大禹之年應資治水必也髙宗之世亦命爲霖至如賢人在輔徳施周普五日一風十日一雨則斯車也吾猶不取用天下心爲心賦﹝人主當用天下心矣﹞至明在上無逺弗賓得天下爲心之要示聖王克已之仁政必順民蕩蕩洽大同之化禮皆從俗熙熙無不獲之人當其治國牧民代天作主敷至治於四海遂羣生於九土以爲肆予一人之意則國必顚危伸爾萬邦之懷則人將鼓舞於是審民之好惡察政之否臧有疾苦必爲之去有災害必爲之防苟誠意從乎億姓則風化行乎八荒如天聴卑兮惟大若水善下兮孰當彼懼煩苛我則崇簡易之道彼患窮夭我則修富壽之方夫如是則愛將眾同樂與人共徳澤浹於民庻仁聲播於雅頌通天下之志靡靡而風從盡萬物之情忻忻而日用豈不以虛已之謂道適道之謂權下有所欲吾何可專一應萬而誠至寡治眾而功宣堯舜則捨已從人同底於道桀紂則以人從欲自絕於天必也重乎安危明夫用捨弗凝滯於物我可並包於夷夏賾老氏之旨無欲者觀妙道於域中稽夫子之文虛受者感人和於天下若然則其化也廣其旨也深不以已欲爲欲而以眾心爲心逹彼羣情侔天地之化育洞夫民隱配日月之照臨方今穆穆虛懷巍巍恭已視以四目而明乎中外聴以四聰而逹乎逺邇噫何以致聖功之然哉從民心而已矣●欽定四庫全書範文正別集卷一﹝宋﹞範仲淹撰○古詩寄石學士家有淸白志所寶甑中塵休去無生涯老來猶苦辛一麾了婚嫁萬事蠧精神與君嘗大言定作靑山鄰蹭蹬未攜手得無羞故人江樓寄希元上人淸言一以遙黙黙江樓上安得如白雲無心兩相忘酬和黃太博古籍東南美蔚蔚幙中議懿行希聖賢尙文粲遊賜伊餘發已禿偶繼立朝士何以宣王政甘爲時所棄酌以廣州泉不易伯夷志直哉心如弦安慮道邊斃竊嘗力於古秉筆庶幾至孰爲末聞達聊以道幽祕夫君鏘以名尢爲世之器贈我百餘言升堂出而示土木朽且陋黼黻謬增賁毌鹽煩刻畫返朴吾所愧華勛愛士心蓬壺延才地何人薦於子當彼得言位吐以胸中奇落落金玉繼九虛髙可遊淩厲垂天翅吾將退而隱尙得榮其視滕子京以眞籙相示因以贈之泰山采芝人吏隠淸淮濵金函祕寶籙奉之如髙眞謂子有仙志興言一相示叩頭鳴天鼔玉書粲然異白雲引輕素朱絲聞靈篇題雲天寶歲傳於任鳳仙兵火換九州島於玆三百年非有靈物持此書安得全緑字起龍蛇丹文掛星斗六甲當奉行百神乃奔走密密天上語忽忽人間有與君置靑山解冠松桂間服此上淸籙上淸庶可攀無爲塵土中艸艸凋朱顏送徐登山人﹝原本後四卷有送徐允升歸九華詩典同止易五字今附注於下﹞重君愛﹝後作樂﹞詩書孜孜不知老白髮末理﹝後作未治﹞生惟談﹝後作設﹞聖人道愛君妙山水所得是神气尺素冩林巒邈有千里意今日江南行孤云無繋程直指九華峯去掃先君塋卻來華陽川與﹝後作邀﹞我溪上盟行歌紫芝秀坐嘯淸風生煉眞變金骨飄飄朝玉京結成物外遊忘此天下情匣劍靈劍經年匣決云誰爲髙報人如有道何忍問吹毛南園南園萬樹花極目春芳麗林下老成人相招植松桂行歌行歌春滿路坐歌春滿園花前人自樂桃李豈須言明月明月照前墀朱弦奏流水春風如未回敢望無雲起南樓南樓百尺餘淸夜微埃歇天會詩人情遺此髙髙月送陳瓌秀才遊金陵君有江南行爲君歌以喜龍盤山萬曲練靜江千里江山不可空臺星照吳中﹝相國隴西公時鎭金陵﹞古來王謝地今有周召風而間楊﹝誥﹞與鄭﹝戩﹞萬丈光相映煌煌聚宰府金陵一何盛此去知已賢雅客情無邊白雲起江樹明月逐江船雲月共徘徊優哉如遊仙歸來笑春風白日登靑天○律詩送歐伯起天與神交忽解攜一溪風月更同誰自慚瀟灑如猿鶴卻向周郎怨別離九日欲賦前賢九日詩茱萸相鬥一枝枝可憐宋玉情無限爭似陶潛醉不知緑鬢愛隨風景變黃華能與歲寒期登髙■﹝廴冋﹞處狂多少笑殺襄陽拍手兒送虎丘長老暫向天臺參眾眞虎丘風月逺隨身瓊臺肯便長棲去無限人間未度人寄潤州龎籍北固髙棲海气寒使君應此憑闌干春山雨後靑無限借與淮南洗眼看送湛公歸四明講席滿面南風指四明山長水曲不勝情自言此去雲林下惟講華嚴報太平和龎醇之見寄北樓千尺午猶寒冉冉飛塵不可幹橫望滄溟了無際貴人休向畵圖看依韻和胡使君書事都督再臨橫海鎭集仙遙輟內朝班淸風又振東南美好夢多親咫尺顏坐嘯樓臺淩皓月行春鼓吹入靑山太平天子尊耆舊八十王祥未賜閒贈吳秀才萬戶侯家幾葉孫弟兄紅斾獨烏巾攜琴人入廬山去誰信朱門有逸人依韻和魏介之同遊玉仙壇云壇共上百神淸碧塢紅霞相照明幽艸欲迷丹井處亂峯依舊白雲生亭亭翠纛髙杉矗險險狂雷落石轟待得九霄鸞鶴馭玉書應攺地仙名﹝本傳云玉作遼地仙也﹞依韻和介之未開菊本非桃李色佳節敢先開席上無言晚霜前幸未摧芳心應有待眞賞直須催願上金樽壽何傷蝶不來依韻酬池州錢綺翁天涯彼此勿衝衝內樂何須位更崇白髮監州身各健靑山遶郭景多同日髙窻外眠方起月到樽前宴未終況在江南佳麗地重陽猶見牡丹紅﹝鄱陽牡丹有四時開者﹞寄題溪口廣慈院越中山水絕纎塵溪口風光步步新若得會稽藏拙去白雲深處亦行春釣臺詩漢包六合罔英豪一个冥鴻惜羽毛世祖功臣三十六雲臺爭似釣臺髙送饒州董博士﹝諱淵黠鹿鳴燕之後舉送詩﹞番國英豪富魯儒同時舉送起鄕閭文章恥學揚雄賦議論羞談賈誼書喜得明珠三十六恨遺壯士二千餘送君直上靑霄去行看歸乘駟馬車●欽定四庫全書範文正別集卷二﹝宋﹞範仲淹撰○賦堯舜帥天下以仁賦﹝堯舜仁化天下從矣﹞穆穆虞舜巍巍帝堯伊二聖之仁化致四海之富饒協和萬邦蓋安人而爲理肆覲羣後但復禮以居朝當其如天者堯繼堯者舜守位而時旣相接行仁而性亦相近內睦九族善鄰之志咸和外黜四凶有勇之風遐振聰明作聖浚哲如神一則命羲和而欽歷象一則舉稷契而演絲綸孰謂各行其道但見同致於仁謗木設時惻隠之情旁達燻弦奏處生成之惠皆臻民保淳和政無譎詐實博施而可大亦無爲而多暇茅茨何恥方不富以爲心璇璣有倫惟罕言而自化故得兆民就日萬國慕膻誠同心而同徳又何后而何先水沴久憂曷三月而違也朝綱歷試非一日而用焉然則帝者民之宗焉仁者敎之大也帝居大於域內仁爲表於天下咨詢四嶽何異樂山之情統禦八元允謂長人之美夫五帝之最百王之宗物無不遂賢無不從於以見昭徳於文思於以見播美於溫恭殊途同歸皆得其垂衣而治上行下效終聞乎比屋可封大哉光宅無私文明由已稽陶唐之道法有虞之理是則萬彚熙熈咸頌聲而作矣君以民爲體賦﹝君育黎庶如彼身體﹞聖人居域中之大爲天下之君育黎庶而是切諭肌體而可分正四民而似正四支毎防怠墮調百姓而如調百脈何患糾紛先哲格言明王佩服愛民則因其根本爲體則厚其養育勝殘去殺見逺害而在斯勸農勉人戒不勤而是速善諭非遠嘉猷可稽謂民之愛也莫先乎四體謂國之保也莫大乎羣黎使必以時豈有嗟於盡瘁治當未亂寜有悔於噬臍莫不被以仁慈躋於富庶敎禮讓而表其修飾立刑政而防其逸豫蒸乂有罪諒責已之情深慶澤無私訝潤身之徳著豈不以君也者舒慘自我體也者屈伸在予心和則其體儼若君惠則其民宴如永賀休戈攸若息肩之際乍聞擊壤樂如鼓腹之初彼以芻狗可方艸芥爲比一則彊名於老氏一則見譏於孟子曷若我如屬辭而比事終去此而取彼觀其可設猶指掌以何疑視之如傷豈發膚而敢毀大哉一人養民四海咸賓求瘼而膏肓曷有采善而股肱必臻修兆人之紀綱何殊修已觀萬民之風俗豈異觀身今我後化洽風行道光天啟毎視民而如子復使臣而以禮故能以六合而爲家齊萬物於一體六官賦﹝分職無曠王道行矣﹞伊六官之設也所以經綸庶政輔弼大君治四方而公共宅百揆而職分克勤於邦同致皇王之道各揚其職以成社稷之勲王者富有八紘君臨萬國何以致熈熈之化何以崇巍巍之徳欲行其敎必舉賢而授能將致其功故列官而分職乃立冢宰爰命司徒一則執掄衡之柄一則掌土地之圖總其庶官位定而上下皆正敷於五敎民成而怨惡曽無至若宗伯執事而惟和司馬論功而無曠典三禮而稽古統六師而安上俎豆之事登降而不失其宜軍旅之容徵伐而無有不當又若司寇之治可畏司空之政惟常主憲綱而有典有則勸農功而無怠無荒禦百姓於五刑罔敢作亂宅兆人於九土孰不來王惟玆六官邦國是保葉贊王業恢張聖造所以均天地之化所以全君臣之道軒皇六相稽其義而弗違舜帝五臣比其功而可考夫如是則六官之任也司二儀之理法四時之名於以平天下之政於以安天下之情得其人則聖政咸若失其人則王化不行𨿽乃武而乃文各從其理體亦同心而同徳共輔於文明今國家博采遺賢陟明多士將五帝以齊邁命六官而共理有以見萬國一家頌聲作矣鑄劍戟爲農器賦﹝天下無事兵器銷偃﹞兵者凶器食惟民天出劍戟而鑄矣爲稼穡之用焉我武不施當四海和平之後公田盡辟啟兆民富庶之先蓋以理定區中文經天下知無用於利器俾攺作於良冶以謂前王鋒鏑不得已而用之此日鎡錤有以多爲貴者於是施巨橐發洪鑪索矛盾斂千殳鏌耶之鋒冰銷於倐忽轅門之器金鑠於斯須露頴者惟變所適余刃者復歸於無務材訓農假工人之鼓鑄備物致用取田畯之規模不知我者謂我前功偕棄故知我者謂我欲善其事繇是星陳畎畝之具日新錢鎛之類好戰者隨之而挫鋭力穡者因之而受賜器非求舊委六師徵伐之資日用不知增百姓耕耘之利足使上惇淳朴下無戰爭三農以之勸萬國以之平去故從新茂百榖而寜同百戰深耕易耨辟五土而何愧五兵況乎淸淨是崇聲敎遐被任甲冑於忠信施幹櫓於禮義去彼取此息南徵北伐之勞小往大來變東作西成之器是知偃武者除其禍亂勸農者臻乎庶饒五野之丰登時至四方之戰鬥聲銷與世作程鄙黃帝弦弧之智去惡務本笑夏王鑄鼎之朝大哉聖政惟新文徳來逺務三時而倉箱日益卻十徳而華夷艸偃有以見我後易俗移風惇天下之大本者也任官惟賢材賦﹝分職求理當任賢者﹞官也者名器所守賢也者才謀不羣當建官而公共惟任賢而職分大則論道經邦帝賚之猷允著小則陳力就列家食之嘆無聞王者臨萬邦之民列百揆之職將政理而有截故掄材而不忒示以好爵惟皇之士攸臻致於周行命世之才盡得始其精選不貳明揚勿休察其言之所謂觀其行之所修苟進者不可不愼待用者予取予求勸農勉人咸委循良之徳處繁理劇悉咨浚哲之謀豈不以官者一人之股肱兆民之綱紀厥用也𨿽各司其局厥功也蓋同歸於理非其人則貽民之憂得其人則致君之美是故毎孜孜於仄席憂在進焉俾濟濟以盈庭野無遺矣蓋以非賢不乂得士則昌度其才而後用授其政而必當上以見知人之道下以見稱職之方亦如大廈構興惟美材而是取良工制作得利器而允臧自然讒邪知禁惟君子之是任政敎昭宣致王業之不愆庶績咸若羣方宴然其或未精黜陟弗辧媸姸素飡之誚必作嘉魚之詠莫傳曷若我命以鈞衡乃負鼎之明哲升乎諫諍必及澑之忠賢大哉考古典之訓謨觀前王之取拾巍巍堯帝得五臣而洽域中赫赫軒皇用六相而光天下故我後法二帝之垂衣舉多賢者從諫如流賦﹝王者從諫如彼流水﹞聖人以治歷乾綱思邁前王從忠諫而弗逆觀流水以堪方毎行補過之言曽無凝滯或得興邦之議寜昧激揚矧夫內守宗社外臨華夏臣不興諫則君道有虧君不從諫則臣心莫寫所以遵啟沃之致理若汪洋之就下設樽以進似使其狎而玩之折檻弗誅寜見其蹈而死者豈不以君之徳也貴納諌而溫恭水之性也美隨流而順從故周旋而納善如蕩漾而朝宗詢彼芻蕘豈愧束薪之詠聽諸藥石更疑浮磬之容莫不洞達四聰旁求五諌上旣資於獻替下寜生於謗訕聞善必信不爭之勢何殊擇善以從就濕之情無間於以見萬乘之主納賢以虛七人之職竭節而居又何煩於斷鞅豈有悔於觀魚由是忠讜咸臻信智者之所樂俊賢是效見臣心之亦如又何必博聞取規從繩爲軌但見弗違於啟乃自可偕行於沔彼所以明虛受之功所以得上善之旨及澑之士𨿽濡首而何傷補衮之臣思澣衣而可美夫如是則咸聞不諱但見寡尢上下莫聞於闕政大小皆罄於嘉謀威王之三賞屢行恩波下施晏子之一言見用徳澤旁流我後光被羣方柔懷多士陳謗木而聽政建善旌而求理所以彰從諌之心率疎通而如水聖人大寶曰位賦﹝仁徳之守光大君位﹞聖人以正玆盛位禦彼兆民故稱之於大寶實守之於至仁保於域中旣永綏於南面貴乎天下自可象於北辰當其穆穆承幹巍巍立極必先安之於位然後崇之以徳闡玆神化旣天啟於一人固此鴻基方君臨於萬國念玆在玆髙而不危於以見大人之造於以見王化之基是謂國之寶也故得人皆仰之九五之尊求忠信而爲助億兆之上與慈儉以同施故能上配三無下安九有且無反以無側誠可大而可久愼終如始若難得以爲思持盈守成契不貪而是守則知稟其聖者於焉位昌寶其位者於焉化光斯位也旣首出於庶物其化也乃曰聞於四方亦如位於髙明者天故生成而莫極位於博厚者地則養育於無疆夫如是則遐邇具瞻上下交泰言其寶則非常之寶謂其大則彊名之大寜慚希代間千載以居尊豈止連城鎭萬邦而攸賴大哉君以守位位以居君能辯方而是處則行敎而有聞聖域旁連想善鄰而是比皇圖斯啟覩王度以爰分我後執契嗣文垂衣有位並光華於日月齊長久於天地赫赫鴻猷萬斯年兮光被賢不家食賦﹝尊尙賢者寜有家食﹞國家廣辟四門推賢可尊俾進身於祿位寜退食於丘園出仕文明萬鍾之榮自足不居側陋一簞之樂奚論當其王道勃興聖人在上納忠良而罔怠庶弼諧而無曠惇三接而何善不臻達四聰而無遠弗訪思舉之士效明試於勲庸崇徳之人恥素飡而髙尙莫不濯纓交進束帶相先上旣諧於輔聖下絕見於遺賢克勤於邦自重茵而列鼎不出其位寜鑿井而耕田遂使獻替無虧經綸是假外兼濟於黔首內盡忠於王者行爵出祿但見其聖人養賢論道經邦詎聞乎君子在野豈不以天下之政也惟賢是經天下之情也得賢而寜所以宅玆百揆所以康彼萬靈靡吟皎皎之駒已縻好爵宜詠呦呦之鹿盡宴明庭彼茹藜而隠者亦士之醜飲泉而居者何樂之有曷若我美祿是幹良時是偶如蛟龍兮得雲雨異麟鳳兮在郊藪是以子牙就聘求魚豈戀於水濆伊尹逢時執耒寜思於田畝美夫聖主斯在明賢不遐咸簪纓而奉國豈菲薄而在家端冕之前旣協鹽梅之用衡茅之下誰興葵藿之嗟士有學稟素風運逢皇極方勵入官之業獲頌養賢之徳幸奏藝於堯階庶無慚於家食窮神知化賦﹝窮彼神道然後知化﹞惟神也感而遂通惟化也變在其中究明神而未昧知至化而無窮通幽洞微極萬物盛衰之變鉤深致遠明二儀生育之功大易格言先聖微旨神則不知不識化則無終無始在乎窮之於此得之於彼苟精義而入焉如至誠而感矣原其不測識陰陽舒慘之權察彼無方得寒暑往來之理莫不廣生之謂化妙用之謂神視其體則歸於無物得其理則謂之聖人必先賾其眞宰然後識其鴻鈞載審聰明見日居月諸之象寜迷肸蠁合春生夏長之仁仰止天倪探諸神造扣寂之情斯至觀妙之言可考不疾而速思左旋右動之機不怒而威悟福善禍滛之道豈不以化之布也無黨無偏神之理也自然而然亦猶究彼靈蓍審萬象而無失推玆妙律測四時而罔愆若然則眇覿虛無遐觀妙有知徹妙而斯在欲擬議而何就所以虞舜運璇璣之日不爽昭回仲尼窮易象之年自明休咎念玆在玆不可不知稽惡盈而是則將應變以何疑以此觀天通乾道而明矣以斯設敎助人文而用之是以聖人徳合乾坤道通晝夜法至神而有要臻大道而多暇有以見秉堯智以無爲而民自化幹爲金賦﹝剛健純粹其象金也﹞大哉幹陽稟乎至剛統於天而不息取諸金而可方外著元亨想有英而可覩中含變化知從革之靡常原夫聖人之作易也八卦成文百代爲憲索隠而神道可極取象而物形何遁立夫幹也所以體乎髙明爲彼金焉所以尙乎剛健觀其爻系斯著擬議有倫此則端四徳而成像彼則列五行而效珍非同體於煥耀實比徳於貞純畫而成三三品之容可玩統而用九九牧之貢斯陳況乎運太始之極履至陽之位冠三才而中正秉一气而純粹萬物自我而資始四時自我而下施其動也直誰觀躍冶之姿其靜也専更想藏山之義豈不以干之徳也至健於斯金之性也純剛在玆察之則宛若配之則宜其我道易知諭披沙而旣得我功不拔如在礪以焉虧則知爲冰未良諭馬安仰一則消釋而可待一則老瘠而何往曷若我取難得之寶匹始亨之象幹之運矣蓋造物而罔愆金之鑄焉亦制器而不爽有以見確然成務昭乎若金首萬化而道廣方百錬而旨深始終不雜於陰爻寜虞眾口上下皆稟於剛徳若遇同心美矣哉易之取捨有如此者仰運行之在上荷生成之親下故我後法乾元而居尊致王度之如也王者無外賦﹝王者天下何外之有﹞穆穆皇皇爲天下王宅六合而化何有外育兆民而道本無疆廣若干坤曷有能踰之者明借日月曽無不照之方當其保安宗社混同夷夏運徳車而無不至焉辟義路而何其逺也普天率土盡闗宵旰之憂九夷八蠻無非臣妾之者其仁蕩蕩其道平平視之不見尋之無邊誠厚載之象地亦洪覆之配天令出惟行寜分乎逺者近者徳廣所及但見乎無黨無偏若然則包括八紘牢籠九野惟善守於域內乃化成於天下萬邦同式孰謂乎限蠻隔夷四海爲家莫聞其彼眾我寡故得五兵不試四國是訛於以見上下交泰於以見逺近咸和九霄之皇澤下施無逺弗屆萬國之黔黎受賜其樂如何故知覃及鬼方守在海外書同文而車同軌地爲輿而天爲蓋如春之徳廣育而萬物咸亨若海之容處下而百川交會大矣哉自南自北覆之育之見兆民咸賴信一人不遺五霸何知據山河而一戰三王有道流聲敎於四夷今我後寅奉三無光宅九有播皇風於無際守鴻圖而可久夫如是四海九州島咸獻無疆之壽●欽定四庫全書範文正別集卷三﹝宋﹞範仲淹撰○賦易兼三材賦﹝通彼天地人謂之易﹞大哉易以象設像由意通兼三材而窮理盡性重六畫而原始要終二气分儀著髙卑於卦內五行降秀形動靜於爻中所以明朝坤之化育見天人之會同者也昔者有聖人之生建大易之旨觀天之道察地之紀取人於斯成卦於彼將以盡變化云爲之義將以存潔靜精微之理極其數也必在乎兼而兩之定其位焉由是乎三者備矣若乃髙處物先取法乎天所以顯不息之義所以軫行健之權保合太和純粹之源顯著首出庶物髙明之象昭宣此立天之道也禦陰陽而徳全又若卑而得位下蟠於地所以取沈潛之體所以擬廣博之義寂然不動旣侔厚載之容感而遂通益見資生之利此立地之道也自剛柔而功備於是卑髙以陳中列乎人剛而上者宜乎主柔而下者宜乎臣愼時行時止之間寜迷進退察道長道消之際自見屈伸此立人之道也惇仁又而有倫旣而明三極之端知八象之謂存擬議而無爽周變通而曷旣君子用之而消息聖人執之而經緯亦由璇璣測象括運動於七辰玉管候時含慘舒於四气豈不以易之爲書也範彼二儀易之爲敎也達乎四維觀其象則區以別矣思其道則變而通之上以統百王之業下以斷萬物之疑變動不居適內外而無滯廣大悉備包上下而弗遺至矣哉無幽不通惟變所適凖天地而容日月畜風雷而列山澤鼓之舞之以盡神統三才而成易淡交若水賦﹝君子求友恬淡爲上﹞伊淡交之相愛諭柔水於前聞惟久要之情不瀆而靈長之徳爰分如通潤下之功同行其道似得朝宗之便相薦於君原夫大禮立言後賢是擬將惇切切之契必察湯湯之理非敢乎狎而翫之蓋懼乎數斯疏矣彼以甘而壊者允謂小人此以淡而成焉實惟君子莫不就乂若渇從善如流甘言者不可不畏澡行者予取予求冀獲有終之美免貽中輟之羞義協斷金髣髴淘金之利譽稱連璧依俙沈璧之秋惟徳是依因心而友游泳而學海同濟兢愼而禮防共守寶其忠信懷珠之象寜賒志在琢磨穿石之功自有則知甘而交者何能別嫌淡而交者常如養恬進弗違於泛愛退不失於流謙同气相求將益潤身之徳見利而讓必揚絜已之廉故得久而不渝誠然可覽論心而曷有凝滯投分而毎存澄淡情深結綬遠思誓帶之流志在彈冠潛動濯纓之感念玆在玆恬爲淡爲捨已類不爭之勢親仁浮就濕之基如切如磋自契激揚之義同心同徳孰分淸濁之姿士有逺慕前修聿希令望毎定交而不雜必推義而爲上考同人於易象見賢必親法上善於禮文書紳無妄養老乞言賦﹝求善言以資國之用﹞年髙者不可不養言善者予取予求奉黃髮以無怠垂淸問而弗休主善爲師尊縱心之耆舊旣飽以徳咨逆耳之謀猷仰彼前王垂玆令典謂仁者所以能受則言也於斯可選肆筵授幾聿修尙齒之宜論道經邦必采無瑕之善莫不崇其盛禮納以明恩登上庠而有則躋太學以居尊待以常珍用貴皓然之士禆其闕政是詢哿矣之言養老之美於斯有以一則崇孝悌之本一則求善敎之旨式宴且喜蔑聞大耋之嗟切問近思屢逆聖人之耳豈不以老者倍年之長言者善人之資養其老則惟賢是擇乞其言則患已不知識君臨之所重見父事之攸宜不素飱兮實舉燕毛之禮善待問者當陳補衮之詞是知捨此則無以尊徳遵此則足以守國大禮載之而爲美前王行之而不忒漢朝定嗣延四皓以咨謀周伯興邦奉太公而取則恩斯勤斯故舊不遺孰侮桑楡之暮景毎求藥石之良規祝饐無虧何患乎老夫耄矣沃心有取但見乎聖人則之今國家治歷萬邦緝熈庶政納老成之嘉話闡誕敷之休命於以見至道勃興與唐虞而比盛得地千里不如一賢賦﹝賢實邦寶何地能及﹞地廣千里功虧一賢故開基之大矣寜命世以生焉附益我疆𨿽有邦畿之逺發揮王業難居家食之先得不載考謨猷旁稽士實延袤之境土𨿽眾挺特之才難可失彊吞是戒豈一千乘之多爲禮聘斯行在五百年之間出又何取險包絕壑深控澄江非形勝於百二貴國士之無雙尋師之道路咸歸何能異聖展驥之途程盡入詎可經邦是以攻掠無聞柬求可考匪煩開拓之力惟取弼諧之道秦商於而齊卽墨非我之求傅巖野而渭水濵是吾所寶惟賢也其功莫料惟地也於用如何自欲得人之盛豈須拓地之多爵舉之流可進之而授賞目極之所難獻之而請和斯蓋意切求賢事非避地𨿽沃野之咸在諒奇材之足懿任附庸之國眾胡比盡忠縱兵賦之數多罔加余智豈不以賢之得𨿽少必貴地之有𨿽多曷能捨地得賢兮邦基以立失賢有地兮國難隨興是故治亂咸繋古先足徵鴻溝割而楚亡惟賢不用昌國去而燕奪何地堪矜在乎啟土罔資虛襟是急皇明由是以彌逺鴻業於焉而允緝若然則議賢者之深功何百城而能及體仁足以長人賦﹝君體仁道隨彼尊仰﹞聖人受天命體幹文旣克仁而是務遂長人而不羣法元善之功可處域中之大奉博施之徳宜爲天下之君原夫易象洞分乾元光啟謂元之徳也莫大乎始生之道生之善也莫若夫至仁之體所以法而用也旣不由幹事之貞體以長焉又不預亨嘉之禮君子乃時法斯道力行乎仁侔剛健之克著致惻隱以昭陳惇惠愛以爲心首出庶物得慈和而示化利見大人莫不與合化權潛符天造蓋本生成之禮益見尊崇之道安仁爲念我則俯視於黎氓克已存誠我則上居於大寶豈不以體其仁則物皆尊戴居其長則民咸悅隨君非仁則曷享於推戴人非長則寜致於淳熈詎三月之違焉道之行也致一國之興矣人皆仰之足可以首四徳以居斯冠兆人而在彼不曰仁何以見爲生之妙不曰長何以見居上之美故得萬民以濟咸承煦育之恩百姓不知盡荷發生之理不然何以握圖在上禦宇居尊侔乾道之罔息酌仁恩而不煩念玆爲器之人未足與議審彼樂山之士始可與言方今道化惟微神功至廣用乾剛而不紊奉仁道而無爽所以吾皇體斯道而禦寰中故是尊而是仰陽禮敎讓賦﹝修射崇飲民不爭矣﹞先王制陽禮於百姓興民讓於九州島覩射飲之斯在知政敎之所由我弓旣張觀徳之風遐被朋酒斯饗序賓之義咸修觀其司徒之職旣揚王者之敎云下使穆穆而鄕飲俾濟濟而燕射將以弧矢之利習彼威儀復於罇俎之間宣其敎化至若洞啟澤宮射夫來同內葉和平之志外惇廉順之風揖讓而升非尙六鈞之勇進退可庶不矜五善之功此射之讓也邦敎攸崇又若以年以品會於鄕飲在獻酬之無謬居長幼而必審貴賤位矣三賓之象不踰和樂興焉百拜之容弗寢此飲之讓也國人是稟則知邦禮循循以敎萬民所以安天下於不競所以敎域中之有倫射不主皮息爭心於君子酒以成禮導和气於鄕人是知用之而在化可久廢之而其化則不斯射也可以止其暴亂斯飲也可以樂其富壽所以反當仁之義以勸四方遵成魄之規用寜九有然則謂其陽也取其吉而爲名謂其讓也取其和而不爭於以見莫善於禮於以見與世作程侯以明之罔替君臣之義禮無違者遂諧賓主之情遂使徳藝可觀忿肆遄已知沿事以興敎蓋因時而立紀故聖人務焉則違之者寡矣天驥呈才賦﹝君徳通逺天馬斯見﹞天產神驥瑞符大君偶昌運以斯出呈良才而必分眸回紫電鬛妥紅雲星精效祥聿歸三五之聖龍姿挺異不溺三千之羣是何降靈霄極薦夢中國啟天之命光帝之徳包羞兮禦閒之十二屏迹兮駑駘之萬億曳吳門之練不足以比容竭燕市之金不足以爲直徒觀夫汗血流赭連錢拂驄鮫瘦筋露鸞肥臆丰矯矯焉鯨躍乎滄海昂昂焉鶴出乎籓籠契瑞圖之表述昭神化之感通卒使伯樂居前駭千載之有得王良處右悲一旦之無功得以馴致皇家駿奔帝苑厥生也足比乎房駟之異其來也寜憚乎渥窪之逺𨿽稱徳於絕羣豈代勞而一混首登華廏嘶風休憶於窮邊髙騁康衢逐日詎思於長阪豈徒矜半漢衒連幹必也瑞乎聖通乎天騰志千里飛聲八埏歷金埓以腰褭奉玉勒以周旋日馭如親合亞六龍之列瑤池若去請登八駿之先異乎哉神物來宜天意純嘏掩逸足於千駟革嘉祥於一馬方馳六轡且殊歸嶽之流儻駕皇輿曷如負圖之者是知造化之奇鍾焉在斯祥麟生而奚匹馴犀至而曷爲寶於大邦寜徇晉臣之請出於有道豈惟漢帝之時客有感而嘆曰馬有俊靈士有秀彥偶聖斯作爲時而見方今吾道亨而帝道昌敢昧呈才之便稼穡惟寶賦﹝王者崇本民食爲貴﹞資時者稼穡務本者惟王顧民食而可貴爲國寶而允臧田疇播殖之時豈慚種玉倉廩丰登之際寜讓滿堂稽彼前賢垂諸大雅謂養民而可取必重榖而無捨惟農是務誠天下之本歟以寶爲名表物中之貴者耒耜無廢黍稷是崇毎訓耕耘之績如惇追琢之功辟五土之時披沙豈異載千箱之處照乘攸同蓋以順彼天時美玆政本觀艱難而有獲稱瓌奇而何損年多膏澤連城之價可期瑞有嘉禾希代之姿奚逺是知寶金璧者見棄於聖人寶稼穡者克濟於生民得之則九年利用闕之則百姓食貧多旣如雲寜愧白虹之气祈於元日似求赤水之珍其或剖巨蚌以勞心攻他山而竭力在寒暑則非民之服在饑饉則非民之食徒聞賈禍之辱莫見作甘之徳曷若我東作可嘉西成不忒旣堅旣好亞父欲碎而何能如京如坻季子比多而莫得念玆在玆百王不移此盈疇而是貴彼韞櫝而何爲見三時之有倫如分三品與四民之共給胡畏四知今國家崇后稷之功廣神農之道旣丰年以爲瑞蓋惟榖而是寶故能富庶之風告成穹昊天道益謙賦﹝天道常益謙損之義﹞士有探造化之眞筌察盈虛於上天𨿽秉陽之功不宰而益謙之道昭宣萬物仰生否者由斯而泰矣四時下濟屯者自我而亨焉原夫杳杳天樞恢恢神造損有餘而必信補不足而可考是故君子法而爲政惇稱物平施之心聖人像以養民行裒多益寡之道豈不以謙者物之自損益者時之與昌龍蛇蟄而後震艸木落而還芳於以見其物理於以見其天常月旣虧而中盈於時不昧陽盡剝而來復其義爰彰然則髙明之運也善行無迹盛衰之應也惟變所適苟守之以謙必受之以益有終之士我則錫元吉而弗違罪已之君我則助勃興而無斁雅契姬文之述何煩太史之占處幽晦者日星必照在焦枯者雨露必沾取類而言如江海之潤下殊塗同致若鬼神之福謙得不觀庶物之情究至理之本貴必始之於賤益乃生之於損旣人事之在斯又天道之奚逺髙者抑而下者舉一气無私往者屈而來者伸萬靈何遁大哉覆受無遺神之聽之執虛者不言而應用壯者𨿽猛何爲卑以自牧之人實受其福貴而能降之君不失其宜我後上徳不矜至仁博施實兆民之是賴無一物之不遂貴退讓而黜驕盈得天道益謙之義聖人抱一爲天下式賦﹝淳一敷敎爲天下式﹞巍巍聖人其敎如神抱一而萬幾無事爲式而庶彚有倫秉乎天得之樞羣氓作則立乃道生之化八表還淳老氏有云聖皇無失保環中而可久率天下而守一蓋以一之妙也冠四大而彊名式之用焉正萬靈而咸秩莫不冥符妙有脗合虛無察察之機悉去淳淳之理誕敷於以見淸淨而不擾於以見易簡而不踰遵黃帝之求珠我眞未喪契莊生之齊物我化皆孚無臭無聲是則是效包自然之禮樂畜無親之仁孝去奢去泰惟存至道之精自西自東咸被不言之敎豈不以一者道之本式者治之筌苟能持於罔象自可制於普天亦若大衍攸虛爲四營之本也太陽無二作七政之首焉豈比夫昧於希夷煩其用捨滋彰之法著矣衝寂之猷逺也曷若我靜守權輿克寜華夏執此惟精之旨得自窈冥俾諸咸有之風播於上下大矣哉上徳不徳無爲而爲保谷神而不宰育芻狗以何私政復結繩罔有二三之令理惇執契自爲億兆之規我後超五帝之功邁三王之徳化育而四時爲柄恭黙而萬邦承式故得兆人熈熈登春臺而躋壽域政在順民心賦﹝明主施政能順民欲﹞王者廣育黔首誕布皇明闡邦政而攸敍順民心而和平振窮卹貧必俯從於眾望發號施令實允協於羣情昔管子以祖述大猷發揮明主垂敎之言斯著爲政之方可覩以謂逆其民而理者𨿽令不從順於民而化焉其徳乃普是以究其所病察其所宜禮應時而沿襲敎隨俗以彰施欲求乎廣所及也必在乎俯而就之彼患困窮我則躋之於富庶彼憂苛虐我則撫之以仁慈於以見百姓爲心萬邦惟慶無一物不得其所無一夫不遂其性所以感其和气所以謂之善政故得上下欣合莫聞不協之謀遐邇悅隨毎覩易從之命豈不以政者爲民而設民者惟政是平違之則事悖順之則敎興乃古今之必重實聖賢之所能亦猶梓匠任材因曲直而制作化工造物隨大小而陶甄是以布政從民者黎元克信驅民從政者羣心不徇思柔逺而能邇必去逆而效順舉刑罰罪因眾棄而方行列爵養賢由僉諧而後進懿夫施此彜倫洽彼生民在上者弗私其欲居下者孰敢不遵務材訓農皆因民之所利布徳行惠常捨已以從人今我後稽古省方順時察俗上克承於天道下弗違於民欲有以見善與物之咸亨實無幽而不燭水火不相入而相資賦﹝其性相反同濟於用﹞水火之性也偏其反而水火之利也一以貫之居惟異處動必相資始則無自入焉受諸睽而巳矣中則往有功也取旣濟以宜其原夫兩儀肇生五行並命水以流而順火以明而盛一彼一此自分燥濕之情知和而和匪間炎涼之性烈烈湯湯曰陰曰陽其數六者柔而勝其數七者熾而昌六以陰而習乎坎位七以陽而配彼離方離坎誠非其一致陰陽安得而兩忘𨿽天生之材本四象而區別蓋日用之利合二體以交相道非獨善功不相逺翻疑乎方以類聚何患乎體與情反作咸作苦始殊同气之求曰潤曰炎豈宜相得之晚施之無窮和而不同亦猶天地分而其徳合山澤乖而其气通日月殊行在照臨而相望寒暑異數於化育以同功則知質本相違義常兼濟六府辯盛徳之美九鼎洽大亨之惠分而爲二曲直相入以誠難會之有元胡越異心而自契象則逺爾理則依於當異位而有別終同功而靡疎從政者寛猛相須體玆至矣爲道者恬智交養觀此行諸是故躁以靜爲君有以無爲用相薄類風雷之益違行殊天水之訟我道也不相入而相資與天下之公共者也●欽定四庫全書範文正別集卷四﹝宋﹞範仲淹撰○序十六羅漢因果識見頌序余嘗覽釋敎大藏經究諸善之理見諸佛菩薩施廣大慈悲力啟利益方便門自天地山河細及昆虫艸木種種善諭開悟迷徒柰何業結障蔽深髙著惡昧善者多見性誠心者少故佛佛畱訓祖祖垂言以濟羣生以成大願所以隨函類眾聖之詮總爲大藏凡四百八十函計五千四十八卷錄而記之俾無流墜餘慶曆初任知政事時西虜背惠侵擾邊隅勞師困民以殄凶醜聖人愛民卹士命余宣撫河東沿邊居民將士塗中寓宿保徳水谷之傳捨偶於堂檐罅間得故經一卷名曰因果識見頌其字皆古隸書乃藏經所未錄而世所希聞者也余頗異之啟軸而觀乃十六國大阿羅漢爲摩拏羅多等誦佛說因果識見悟本成佛大法之頌也一尊七頌總一百一十二頌皆直指死生之源深陳心性之法開定慧眞明之宗除煩惱障毒之苦濟生戒殺誘善祛邪立漸法序四等功徳說頓敎陳不二法門分頓漸𨿽殊合利鈍無異使羣魔三惡不起於心萬法諸緣同歸於善餘一句一嘆一頌一悟以至卷終胸臆豁然頓覺世緣大有所悟儻非世尊以六通萬行圓明慧鑑之聖則無以至此方知塵世之中有無邊聖法大藏之內有遺落寶文謹於府州承天寺命僧歸依別錄藏之厥後示諸講說髙僧通證耆達皆未見聞莫不欽信後於戊子歲有江陵老僧慧喆見訪因話此頌諸聖祕密世所希聞喆傳之於武陵僧普煥處寶之三十餘年未逢別本余因求副本正其舛駁以示善知故直序其事以紀其因時戊子仲春髙平範仲淹序賦林衡鑑序人之心也發而爲聲聲之出也形而爲言聲成文而音宣言成文而詩作聖人稽四始之正筆而爲經考五聲之和鼔以爲樂是故言依聲而成像詩依樂以宣心感幹人神穆乎風俗昭昭六義賦實在焉及乎大醇卽醨旁流斯激風雅條散故態屢遷律呂胍分新聲間作而士衡名之體物聊舉於一端子云語以雕虫蓋尊其六籍降及近世尢尙斯文律體之興盛於唐室貽於代者雅有存焉可歌可謡以條以貫或祖述王道或褒贊國風或研究物情或規戒人事煥然可警鏘乎在聞國家取士之科緣於此道九等斯辧寸長必收其如好髙者鄙而弗攻幾有肴而不食務近者攻而弗至若以莛而撞鐘作者幾希有司大患𨿽炎炎其火玉石可分而滔滔者流涇渭難見曷嘗求備且務廣收故進者豈盡其才而退者愈惑於命臨川者鮮克結网入林者謂可無虞士斯不勤文何以至撰述者旣昧於向趣題品者復異其好尙繩墨不進曲直終非仲淹少遊文場嘗稟詞律惜其未獲竊以成名近因餘閒載加研玩頗見規格敢告友朋其於句讀聲病有今禮部之式焉別析二十門以分其體勢敍昔人之事者謂之敍事頌聖人之徳者謂之頌徳書聖賢之勲者謂之紀功陳邦國之體者謂之贊序緣古人之意者謂之緣情明虛無之理者謂之明道發揮源流者謂之祖述商榷指義者謂之論理指其物而詠者謂之詠物述其理而詠者謂之述詠類可以廣者謂之引類事非有隠者謂之指事究精微者謂之析微取比象者謂之體物彊名之體者謂之假象兼舉其義者謂之旁諭敍其事而體者謂之敍體總其數而述者謂之總數兼明二物者謂之雙闗詞有不羈者謂之變態區而辯之律體大備然古今之作莫能盡見復當旅次無所檢索聊取其可舉者類之於門門各有序盍詳其指古不足者以今人之作者附焉略百餘首以示一隅使自求之思過半矣𨿽不能貽人之巧亦庶幾辯惑之端命之曰賦林衡鑑謂可權人之輕重辧已之妍媸也所舉之賦多在唐人豈貴耳而賤目哉庶乎文人之作由有唐而復兩漢由兩漢而復三代斯文也旣格乎雅頌之致斯樂也亦達乎韶夏之和臣子之心豈徒然耳若國家千載特見取人易方登孝廉舉方正聘以伊尹之道策以仲舒之文求制禮作樂之才尙經天緯地之業於斯述也委而不論亦吾道之志歟時天聖五年正月日髙平範仲淹序竇諫議錄竇禹鈞範陽人爲左諌議大夫致仕諸子進士登第義風家法爲一時標表馮道贈禹鈞詩云燕山竇十郎敎子以義方靈椿一株老仙桂五枝芳人多傳誦禹鈞生五子長曰儀次曰儼侃偁僖儀至禮部尙書儼禮部侍郎皆爲翰林學士侃左補闕偁左諌議大夫參知政事僖起居郎初父禹鈞家甚丰年三十無子夜夢亡祖亡父聚謂之曰汝早修行緣汝無子又壽算不永禹鈞惟諾禹鈞爲人素長者先家有僕者盜用過房廊錢二百千僕慮事覺有一女年十二三自寫券系於臂上云永賣此女與本宅償所負錢自是逺逃禹鈞見女子券甚哀憐之實時焚券收畱此女祝付妻曰養育此女及事日當求良匹嫁之及女筓以二百千擇良匹得所歸後舊僕聞之歸感泣訴以前罪禹鈞不問由是父子圖禹鈞像日夕供養晨興祝壽公嘗因元夕往延慶寺燒香像前忽於後殿階側拾得銀二百兩金三十兩遂持歸明旦侵晨詣寺守候失物主須臾見一人泣涕至公問所因其人具以實告曰父犯刑至大辟徧懇至親貸得金銀若干將贖父罪昨暮以一相知置酒酒昬忽失去今父罪巳不復贖矣公驗其實遂與同歸以舊物還之加以惻憫復有贈賂其同宗及外姻甚多貧困者有喪不能自舉公爲出金葬之由公葬者凡二十七喪親戚故舊孤遺有女未能嫁者公爲出金嫁之由公嫁者孤女凡二十八人故舊相知與公有一日之雅遇其窘困則必擇其子弟可委以財者隨多寡貸以金帛俾之興販自後由公而活族者數十家以至四方賢士賴公舉火者不可勝數公毎量歲之所入除伏臘供給外皆以濟人之急家惟素儉器無金玉之飾室無衣帛之妾於宅南構一書院四十間聚書數千卷禮文行之儒延置師席凡四方孤寒之士貧無供須者公咸爲出之無問識不識有志於學者聽其自至故其子見聞益博凡四方之士由公之門登貴顯者前後接踵來拜公之門必命左右扶公坐受其禮及公之亡蒙恩深者有持心喪三年以報其遺徳先是公之亡祖亡父夢中告以無子及壽數不永後十年復夢其亡祖亡父告之曰汝三十年前實無子分又壽促我嘗告汝今汝自數年以來名掛天曺陰府以汝有陰徳延算三紀賜五子各榮顯仍以福壽而終死後當畱洞天充眞人位言訖復祝禹鈞曰陰陽之理大抵不異善惡之報或發於見世或報於來世天网恢恢疎而不漏此無疑也禹鈞愈積陰功年八十二沐浴別親戚談笑而卒五子八孫皆貴顯於朝廷後之稱敎子者必曰燕山竇十郎云某祖與竇公故人祖嘗錄於書冊以示子孫爲法惜其不傳天下故錄以示好善者始見陰陽報應之理使惡者知所戒焉參知政事範仲淹述○啟上張侍郎啟某啟聞漢相出守遽彰集鳳之仁蜀客寓言適起攀鴻之志是則感深者惠來而熟間希逺者景附以誠宜矧嘗赫赫之瞻敢昧菁菁之樂恭惟畱守侍郎崇宣古道茂冠人彜浚雅量於玉淵耀華勲於金冊經緯抗魯云之作論思傾丹石之衷仁助南燻下解吾民之慍道侔東易旁洗庶物之心由是仙貫日升天姿晝接皇墳帝典奉國府之咨詢周紀漢綱振憲司之風議臺霜載厲心水彌淸故得穆穆顧懷師師屬望參萬微之景業升九序之康歌象先以淸淨加人元崇以應變成務梓人之政大斵於周邦金鑑之功景鏘於唐室翊宣帝問欽敍疇倫羲鼎載羮旣觀於烹養魯巵在廟俄鑑於敧盈不盡君子之餘乃起達人之觀劇言黼扆牢讓臺衡天章開均逸之慈國論仰知榮之躅今則倚毘載重名敎薦登鳴玉北門實奉觀書之座分珪南闕崇司受籙之都彌重國威益嚴廟寄蕭侯闗內郁隆炎漢之基旦相陜東雅布崇周之化一人爲之安撫四國爲之承流莫不凝養粹靈惠綏美俗東陽之扇動揖淸風武昌之樓靜延明月儀刑乎仁壽之域嘯歌乎逍遙之墟浩气載盈仁聲允塞然而三輔之隩適賀帶安庶邦之懷未忘髙仰佇見日圍迅命星駕嚴歸兔苑風移愛甘棠而益茂龍池天近著溫樹之重芳浹麗澤於百靈藹英聲於億載如某者藝疎芳潤行愧直淸蜉蝣之術未充蝘蜓之嘲奚解依經敏學恥讀非聖之書約史徇名勉附靑雲之士實偶登三之盛獲從旅百之先洽呦呦之鳴誤膺於宸選循婉婉之書謬廁於賓榮詎興沈後之嗟尙冀騰夷之遇伏遇畱守侍郎燕金募秀蔡屣延才鐸宣百世之文旌集四方之善逺者近者鼔之舞之某顒若望風惠然入國六經之敎鬱鬱成文三月之韶洋洋在耳而況某將趨列鎭實附宏都弗違雞犬之音密奉馬牛之境小國之仰大國亹亹誠惇先知之覺後知循循豈倦竊效封人之請顧觀魏相之威𨿽才異唐英未入晉公之幕而時同漢秀庶登梁孝之園如此則慕孤飛之云或爲霖而有助效百年之幹幸構廈以無遺迹預洪鈞惠聞函夏某卑情無任俟恩激切知歸之至上大名府主王侍郎啟某啟聞樂府宏開金石有發揮之望靈臺峻立風雲無隱晦之姿延羣奏以咸宣俯多祥而益辯其況當具瞻之際凝眞覽之明激揚駕說之音妍醜思皇之俊咸歌樂育熟議密藏恭惟知府侍郎聲盈天湍道潤金璧儼神鋒而不耀蘊寶器以難名稟自誠之徳之純賦將聖之才之美明明詔下諸候修北海之書穆穆賓來天子得平津之策自是蹈揚仙室遷歷帝闈靑簡婉微謹周孔之垂法王書雅奧含虞夏之遺風故能輔翊天家參修皇極沃心必符於舜好論思豈止於曺隨萬化景彰諸華砥屬一元是問屬博陽之有憂六府旣瞻異延平之不懼密辭巖座遜請藩庭周人詎有於流言魯哲曾無於慍色今則屏臨三輔嶽鎭萬封輟妙算於廟中抗雅歌於閫外束兵之伍樂壽域以何長含哺之氓賞春臺之不足佇見下從僉論上迪宸謀金堤啟途黃樞正位大明禮樂不貽唐相之慚盡養聖賢更廣周文之意神明百揆舞蹈萬邦如某者善逺芝蘭言疎黼黻靜忘窺圃顧玉器之未成進異括囊愧金聲之不振景髙山而詎至騰夷路以何稽幸以亨會景炎賁捜寒俊方領矩步入拜侍郎之庭載纚垂纓出預將軍之幕當爪期之未及猶蓬累之斯行伏遇侍郎啟辟聖門儀刑俊域實斯文之東道乃吾黨之南車是興請見之辭稍露盍歸之志𨿽拳拳希聖曾無日月之階而肅肅景賢當有神仙之嘆庶乎韓宣此日得言在魯之文吉甫異時願上維嵩之頌冀親黃閣永戴洪鈞下情無任賀胡侍郎致仕啟伏審侍郎進淸崇之爵諧髙尙之風耆徳尊隆睿恩深厚榮映之下慶仰居多恭以侍郎誠明自天進退由道宣三徳於夙夜被四紀於龍光赫有華名密多陰施囏難險阻盡力乎三朝富貴崇髙致身乎五福而乃起達人之觀引大夫之年聰明不衰止足自處國家興廉讓之節疏渙汗之仁寵數優賢休聲載路耀錦南國邑子榮太守之歸掛冠東門都人藹丈夫之嘆爲儒及此其樂何涯伏惟上爲聖朝倍保崇重舜好淸問方體貌於宿賢國有老成尙彌縫於顯道某久荷鈞錄卑情無任榮觀景仰之至知杭州謝兩地啟某啟三月二十一日敕差知杭州軍州事東南得請夙夕趨程地重寄優感深愧集竊念某生稟迂拙進當盛明述不臻於聖門迹久塵於榮路領出師之重任曽莫有功參論道之近司亦惟無狀淸光旋逺晦昧所宜爰假會藩卽從便道過於桑梓見故老以相榮處玆江湖與嘉魚而共樂允爲天幸出自陶成玆蓋集賢相公權衡以誠神明其照俾蒲桞之微質被霖雨之大私惟寅奉於官箴庶欽崇於鈞造感懼激切依歸之至移蘓州謝兩府啟罪布四方大不可掩寵分千騎得之若驚仰雷霆之霽威加霖雨而蒙潤報君何道殺身有宜竊念某生於唐虞學於鄒魯一簞之樂素伏於丘園四庫之遊濫升於臺閣而自踐揚諫列對越淸光允出遭逢誠當感槪事君無隱必罄狂夫之言渉道未深終乖智者之慮俟竄居於楚澤尙假守於桐廬風俗未殊足張條敎江山爲助寜慕笑歌鶴在陰而亦鳴魚相忘而還樂優遊吏隱謝絕人倫豈謂蒙而克亨幽而致顯屢攺劇藩之寄莫非名部之行宗族相榮搢紳攺觀此蓋相公仁鈞大播量澤兼包示噩噩之公朝存坦坦之言路道玆優渥屈彼典彜茂楊天子之休純被幽人之吉某敢不黽勉王事寤寐政經佩黃裳之文庶揚於易敎詠朱繩之直無忝於詩人上酬乃聖之知旁答具瞻之造過此以往不知所裁謝夏太尉啟某蒙恩授前件官者金石之言方形於淸舉絲綸之命遽被於鴻私深惟山野之材曷副英豪之薦斯蓋某官棟梁王室篁鼓天聲痛麼麼之戎夷敢虔劉於封鄙是求參贊將賜殄夷謂某經術粗通可以識國家之體謂某愚衷素愨可以盡兵民之心奏達九淸增輝多士敢不竭其素蘊輔之至誠震耀我國威張皇我帝算晉公之幕力希唐士之謀能虞帝之庭誓獻有苗之俘馘英儀所激狂言不誣謝賀正啟某啟伏以靑祗布職珠緯窮天授歲律以端時建斗杓而首序賀牘未馳於便置繁文遽枉於圜封荷勤懇之相先輒佩藏而無斁履玆令旦倍納殊休○札子論西事札子臣聞兵家之用在先觀虛實之勢實則避之虛則攻之今緣邊城寨有五七分之備而闗中之備無三二分若昊賊知我虛實必先脇邊城不出戰則深入乘闗中之虛小城可破大城可圍或東阻潼闗隔兩川貢賦緣邊懦將不能堅守則朝廷不得髙枕矣爲今之計莫若且嚴邊城使之久可守實闗內使無虛可乘西則邠州鳳翔爲環慶儀渭之聲援北則同州河中府扼鄜延之要害東則陜府華州據黃河潼闗之險中則永興爲都會之府各須屯兵三二萬人若寇至使邊城淸野不與大戰闗中稍實豈敢深入復命五路修攻取之備張其軍聲分彼賊勢使弓馬之勁無所施牛羊之貨無所集三二年間彼自困弱待其眾心離叛自有間隙則行天討此朝廷之上策也又聞邊臣多請五路入討臣竊計之恐未可以輕舉也太宗朝以宿將精兵北伐西討艱難歲月終未收復緣大軍之行糧車甲乘動彌百里敵騎輕捷邀擊前後乘風揚砂一日數出進不可前退不可息水泉不得飲沙漠無所獲此所以無功而有患也況今承平歲久中原無宿將精兵一旦興深入之謀系難制之虜臣以謂國之安危未可知也然則唐漢之時能拓疆萬里者蓋當時授任與今不同旣委之以兵又與之稅賦而不求速效故養猛士延謀客日練月計以待其隙進不俟朝廷之命退不闗有司之責觀變乘勝如李牧之守邊可謂善破虜矣惟陛下深計而緩圖之○贊道服贊平海書記許兄制道服所以淸其意而潔其身也同年範仲淹請爲贊云道家者流衣裳楚楚君子服之逍遙是與虛白之室可以居處華胥之庭可以步武豈無靑紫寵爲辱主豈無狐貉驕爲禍府重此數師畏彼如虎旌陽之孫無忝於祖●欽定四庫全書範文正集補編卷一﹝宋﹞範仲淹撰○奏議論職田不可罷﹝天聖八年﹞眞宗初賜職田實遵古制蓋大賚於多士俾無蠧於生民無厭之徒或冒典憲由濫官之咎非職田之過若從而廢罷則吏困於廉収而均給則民受其獘天下幕職州縣官三班使臣俸微祿薄全藉職田濟贍其無職田處持廉之人例皆貧窘曩時士員尙少凡得一任必五六年方有交替到闕卽日差除復便請給當時條例未宻士寡廉隅𨿽無職田自可優足今物貴與昔不同替罷之後守選待闕動踰二年官吏衣食不足廉者復濁何以治化天下受獘必如臣言乞深加詳軫不以一時之論廢經逺之制天下幸甚奏減郡邑以平差役﹝天聖八年七月﹞天下郡縣至宻吏役至繁奪其農時遺彼地利是以邊廩或窘民財未丰臣觀漢光武朝倂合四百餘縣吏職減損十置其一今欲去煩苛之吏致富壽之俗當施此令以寛兆民如河中府倚郭二縣惟河東縣主戶四千不致逼迫河西縣主戶一千九百內八百餘戶屬鄕村本縣尙差公吏三百四十人內一百九十五人於鄕村差到緣鄕村中等戶只有一百三十戶更於以下抽差是使堪役之家無所休息以臣管見其河西縣冝倂入河東及大名府縣分極多甚可省去或謂縣邑之中有榷酤關徵之利臣謂所廢之縣止可爲鎭而坊市仍舊所貴吏役稍減農時不奪地利無遺民財可阜也封進艸子乞抑奢侈﹝明道二年七月公時爲右司諫江淮體量安撫﹞臣昨到太平州界體量安撫本處檢會廣徳軍判官錢中孚當塗縣主簿兼嘉祥縣尉溫宗賢等狀稱往諸鄕檢旱竊見貧民多食艸子名曰烏昧幷取蝗虫曝漧摘去翅足和野菜合煮食別無虛妄者臣竊思之東南上供糧米每歲六百萬石至於府庫物帛皆出於民民於饑年艱食如此國家若不節儉生靈何以昭蘇臣今取前件艸子封進伏望宣示六宮藩戚庶抑奢侈以濟艱難仍乞密下裁造務後苑文思院糧料院檢祖宗之朝每歲用度之費數目比於今時則奢儉自見伏望聖慈特降進止則天下幸甚奏乞督責管軍臣寮舉智勇之人﹝康定元年九月公時知延州﹞臣竊見邊上將帥常患少人今髙繼嵩才亡人情頗駭恐鎭戎不能守禦卻須藉朱觀往彼朱觀旣去則鄜延路又闕勇敢之將國家奄有四海未必乏才豈天地生人厚於古而薄於今蓋選之未精用之未至今諸軍諸班必有勇智之人多被管軍臣寮人員等遞互彈壓不得進用坐至衰老只如朱觀元是軍班出身因歷邊任方得將名伏望聖慈專督管軍臣寮等於諸班中摉羅智勇之人各舉一名不以將校長行或試以武藝或觀其膽略出眾便可遷轉於邊上任使如將來頗立戰功則明賞舉主或屢敗軍事亦當連坐所貴諸路漸次得人不致頻有那移免使戎狄謂大國乏才愈增驕气況西北二方將帥之闕實非細事乞國家常爲預備早加遷擢論夏賊未宜進討﹝慶曆元年正月公時爲陜西經略副使知延州先是康定元年閏十一月朝廷詔鄜延涇原兩路取正月上旬進兵入討西賊故公上此奏﹞臣聞昨賊界投來山遇嘗在西界掌兵言其精兵才及八萬餘皆老弱不任戰鬥始賊眾深入蓋爲官軍以分地自守旣不能獨禦賊鋒又不能並力掩殺彼得其便繼爲邊患其虜劫生口牛羊亦不曽追奪故安然往來如蹈無人之境今延州東路合堤防之處已令朱吉與東路巡檢駐軍延安寨其西路亦委王信張建侯狄靑黃世寧在保安軍每日訓練及令西路巡檢劉政在徳靑寨張宗武在政縣密令分布兵馬候賊奔衝放令入界會合掩擊若數路並入且並眾力禦敵或破得一處卽便邀擊別路其環慶路已遣通判馬端往報總管司令一如鄜延路設備如此則可以乘勝而破賊也今須令正月內起兵則軍馬糧艸動踰萬計入山川險阻之地塞外雨雪暴露僵僕使賊乘之所傷必眾況鄜延路已有會合次第不患賊先至也賊界春暖則馬痩人饑其勢則易制及可擾其耕種之務縱出師無大獲亦不至有他虞自劉平陷沒之後修城壘運兵甲積糧艸移士馬大爲攻守全勝之策非爲小利而動如重兵輕舉萬一有失將何繼之則必闗朝廷安危之憂非止邊患之謂也苟自今賊至不擊是臣之罪也兵法曰戰道必勝主曰無戰必戰可也戰道不勝主曰必戰不戰可也臣昨於九月未至鄜延路便遣葛懷敏朱觀入界掩襲族帳蓋與今來時月不同非前勇而後怯今若承順朝旨不能持重王師爲後大患𨿽加重責不足以謝天下苟俟春暖舉兵尢未爲失策且元昊稔惡以來欲自尊大必被姦人所誤謂國家太平日久不知戰鬥之事又謂邊臣無備所向必破所以恣桀慢之心侵擾不已今邊鄙漸飭度其已失本望況已下敕招攜族帳首領臣亦遣人探問其情欲通朝廷柔逺之意使其不僭中國之號而修時貢之禮亦可俯從今鄜延是舊日進貢之路蕃漢之人頗相接近願朝廷廣天地包荒之量存此一路令諸將勒兵嚴備賊至則擊但未行討伐容臣示以恩意歲時之間或可招納如先行攻掠恐未能擒其聚落如白豹之功官軍旣退戎類復居狼心重報增其怨毒邊患愈滋無時敢暇若天兵屢動不立大功必爲夷狄所輕臣又近召張亢到延州熟議亦稱願與戎人相見於界上臣所以乞存此一路者一則懼春初盛寒士气愈怯二則恐隔絕情意偃兵未期若施臣之鄙計恐是平定之一端苟歲月無效遂舉重兵取綏宥二州擇其要害而舉之屯田營田作持久之計如此則橫山一帯蕃漢人戶去昊賊相逺懼漢兵威迫可以招降或卽奔竄則是去西賊之一臂拓疆制寇無輕舉之失也乞先修諸寨未宜進討﹝慶曆元年二月﹞臣近準陜西都招討使夏竦牒連到朝廷指揮所有行軍所須令三司與韓琦等商量疾速擘畫應副者臣今據鄜延路部管葛懷敏等申所要軍須糧艸共四狀繳連進呈臣相度前項軍須糧艸萬數不少必是一兩月辦集未得如令辦搬運上項隨軍輜重糧艸又須用廂軍二三萬人必慮諸處廂軍數少起發不得或使駱駝騾子一二萬頭卽山路險隘與兵馬三二百里轉難主管若多差人夫卽恐有雨雪之變﨑嶇暴露稍有驚危便多逃散拋棄糧艸爲賊之資臣竊見延州廢卻承平南安長寧安遠塞門栲栳六寨之後自延州去賊界三程斥堠漸遠賊馬動息卒不可知又退卻疆界賊轉深入又況延州東路廢卻諸寨歸明弓箭手盡皆流移著業未得又諸寨側近蕃部亦多驚起在近裏與漢戶雜居今春未有土田耕種若不修復舊寨其蕃部旣無活路恐糾率打劫近邊人戶走入橫山賊界則其患不細臣又聞得橫山蕃部散入巖谷多設堡塞控扼險處入界之時兵少則難近多則難行假使主將智勇能奪其險彼則逺遁我無所獲須過橫山後方到平沙卻無族帳可取其討伐之計須是將帥出奇兵從天落則有非常之功似今重累而行實憂不利臣𨿽密奏朝廷畱此一路未速討伐以示招來之意其邊界舊塞不可不謀乞作聖意指揮遣近上使命急至鄜延路令與臣催促諸將於二月半後出兵萬餘人於廢寨中■﹝扌東﹞有利處先次修復未須大段軍須只以隨軍運糧兵夫因便興工候著次序選驍捷將兵以守之旣逼近蕃界彼或點集人馬朝夕便知大至則閉壘以待隙小至則扼險以制勝彼或放散人馬亦朝夕便知我則運致糧艸以實其備彼若歸順我已先復舊疆彼未歸順我已壓於賊境橫山一帯在我目中彊者可襲弱者思附此亦禦邊之一事然修復諸寨亦動軍民煩費不少比之入界勞敝則有經久之利而無倉卒之患且安存得東路熟戶蕃部幷歸明弓箭手乞聖慈裁酌﹝公繼此又言臣所以不敢更執前議乞擇廢寨中有利者先次修復一則安存得上項熟戶弓箭手各著農畞無畔離之患二則遮障漢戶且爲籬落三則耕作地廣糧艸易爲四則城寨逼近蕃界之後賊爲聚散朝夕便知易爲設備五則將來委諸將在彼就近爲謀大至則守小至則擊有間則攻使居不得安耕不得時然後可以降集可使逃遁此固撓賊之一策庶幾畏懼早思欵伏前後凡六奏事城承平等十二寨蕃漢之民相踵復集﹞再議攻守疏﹝先是慶曆元年十一月公知慶州上攻守二策詔答曰將帥累次挫衂未甚勇果若幸於獲勝恐未爲良籌假令克獲又須守備若且勤訓練嚴加捍禦逺設探候制其奔衝見利而進觀釁而動庶可養鋭持久卽宜深體此意與鄰路互相應援葉心畢力有便宜密具以聞至二年正月公再上此奏﹞臣竊惟國家太平日久而一旦西戎背徳陵犯邊鄙公卿大夫爭進計策而未能副陛下憂邊之心且議攻者謂守則示弱議守者謂攻必速禍是二議卒不能合也臣前至延安所謂復諸寨爲守禦之備次則幸其休兵輒遣一介示招納之意朝廷以羣言之異未垂采納今臣領慶州日夜思之乃知攻有利害守有安危何則蓋攻其逺者則害必至攻其近者則利必隨守以土兵則安守以東兵則危臣謂攻逺而害者如諸路深入則將無素謀士無素勇或風沙失道或雨雪彌旬進則困大河絕漠之限退則有乘危扼險之憂臣謂攻近而利者在延安慶陽之間有金湯白豹之阻本皆漢寨陷爲賊境隔延慶兵馬之援爲蕃漢交易之市姦商往來物貨叢聚此誠要害之地如別路入寇數百里外應接不及則當逺爲牽制金湯白豹等寨可乘虛取之因險設陣布車橫塹不與馳突擇其要地作爲城壘則我無不利之虞至於合水華池鳳州﹝一作鳳川﹞平戎柔逺徳靖﹝一作靜﹞六寨兵甲糧斛可就屯泊固非守備之煩也環州定邊寨鎭戎軍幹興寨相望八十餘里二寨之間有胡蘆泉今屬賊泉爲義渠朝那二郡之交其南有明珠滅臧之族若進兵據胡蘆泉爲軍壁北斷賊路則二族自安宜無異志又朝那之西秦亭之東有水洛城﹝一作永洛﹞亦爲之限今策應之兵由儀隴二州十驛始至如進修水洛斷賊入秦亭之路其利甚大非徒通四路之勢因以張三軍之威也臣謂守以土兵則安者以其習山川道路之利懷父母妻子之戀無久戍之苦無數易之獘臣謂守以東兵則危者蓋費厚則困於財戍久則聚其怨財困則難用怨聚則難保民力日窮士心日離他變之生出於不測臣所謂攻宜取其近而兵勢不危守冝圖其久而民力不匱招納之策可行於其間今奉詔冝令嚴加捍禦觀釁而動與鄰道協心而共圖之又覩赦文謂彼無驕動則我不侵掠臣恐賊寇一隅逺在數百里外應援不及須爲牽制之策以沮賊气至時諸路重兵豈能安坐如無素定之畫又無行營之備恐當牽制之時茫然無措𨿽見利而莫敢進觀釁而莫敢動寇至愈盛邊患愈深叛亡之人日助賊算不可不大爲之謀也願朝廷於守策之外更備攻術彼寇其西我圖其東彼寇其東我圖其西寧有備而不行豈當行而無備也所謂備者必先得密旨許抽將帥便冝從事並先降空名宣勅之類恐可行之日奏請不及臣前曽遣人入界通往來之問或更有人至不可不答如朝廷先降密旨令往復議論歲年之間當有成事若謂邊將之恥未雪而不欲俯就臣恐諸路更有不支其恥益大賊或潛結諸蕃並勢合謀則禦之必難且兵馬精勁西戎之所長也金帛丰富中國之所有也禮義不可化干戈不可取則當任其所有勝其所長此霸王之道也臣前知越州每歲納稅絹十二萬和買絹二十萬一郡之入凡三十萬儻以啖戎是費一郡之入而息天下之敝也答詔諭以文彥博涇原對徙﹝慶曆二年時文彥博經略涇原帝以涇原傷夷欲對徙公遣王懷徳諭之公上此奏帝采用其言﹞涇原地重第恐臣不足當此路與韓琦同經略涇原並駐涇州琦兼秦鳳臣兼環慶涇原有警臣與韓琦合秦鳳環慶之兵掎角而進若秦鳳環慶有警亦可率涇原之師爲援臣當與琦練兵選將漸復橫山以斷賊臂不數年間可期平定矣願詔龎籍兼領環慶以成首尾之勢秦州委文彥博慶州用滕宗諒總之孫沔亦可辦集渭州一武臣足矣論元昊請和不可許者三大可防者三﹝慶曆三年正月元昊遣僞六宅使伊州刺史賀從勉來納欵持書至保安軍知延州龎籍令保安軍簽書判官公事邵良佐視其書元昊自稱號邦尼定國烏珠曩霄上書父大宋皇帝從勉又言契丹使人至本國稱南朝遣梁適侍郎來言南北修好已如舊而西界未寕知此界與彼爲婚姻請諭令早議通和故本國遣從勉上書緣夲國自有國號無奉表體式其稱烏珠蓋如古單於可汗之類從勉亦請詣闕籍具以聞二月始許從勉赴闕公等上此疏時爲陜西西路安撫使﹞臣等久分戎寄未議策勲上玷朝廷俯慚鄙懷心究利害目擊勝負三年於玆備詳本末今元昊遣人赴闕將議納和其來人已稱六宅使伊州刺史觀其命官之意欲與朝廷抗禮臣恐不攺僭號意朝廷開許爲鼎峙之國又慮尙懷陰謀卑辭厚禮請稱烏珠以緩國家之計臣等敢不爲朝廷思經久之策防生靈之患哉臣等謂繼遷當時用計脫身竊弄凶噐徳明外示納欵內實養謀至元昊則悖慢侮常大爲邊患以累世姦雄之志而屢戰屢勝未有挫屈何故乞和𨿽朝廷示納欵之意契丹邀通好之功以臣等料之實因累年用兵蕃界勞擾交鋒之下傷折亦多所獲噐械鞍馬皆歸元昊其下胥怨無所厚獲其橫山蕃部點集最苦但漢兵未勝戎人重土不敢背賊勉爲驅馳爾今元昊知眾之疲聞下之怨乃求息肩養鋭以逞凶志非心服中國而來也臣等謂元昊如大言過望爲不攺僭號之請則有不可許者三如卑辭厚禮從烏珠之稱亦有大可防者三何謂不可許者三自古四夷在荒服之外聖帝明王卹其邊患柔而格之不吝賜與未有假天王之號者也何則與之金帛可節儉而補也鴻名大號天下之神噐豈私假於人哉惟石晉藉契丹援立之功又中國逼小才數十州偸生一時無卜世卜年之意故薦號於彼壊中國大法而終不能厭其心遂爲吞噬遽成亡國一代君臣爲千古之罪人自契丹稱帝滅晉之後參用漢之禮樂故事勢彊盛常有輕中國之心我國家富有四海非石晉逼小偸生之時元昊世受朝廷爵命非有契丹開晉之功此不可許者一也又諸處公家文字並軍民語言皆呼昊賊人知逆順去就之分尙或逋亡莫由禁止今元昊於天都山營造所居巳逼漢界如更許以大號此後公家文字幷軍民語言當有西帝西朝之稱天都山必有建都郊祀之僭其陜西戎兵邊人負過必逃其地蓋有歸矣至於四方豪士稍不得志則攘臂而去無有逆順去就之分彼多得漢人則禮樂事勢與契丹並立夾困中國豈復有太平之望耶此不可許者二也又議者皆謂元昊胡人也無居中國之心欲自尊於諸蕃爾臣等謂拓拔珪石勒劉聰苻堅赫連勃勃之徒皆胡人也並居中原近則李克用父子沙陁人也進據太原後都西洛皆漢人進謀誘而致之昨定川事後元昊有僞詔諭鎭戎兵民有定關輔之言此其驗蓋漢家之叛人不樂處夷狄中心謀侵據漢地所得城壘必使漢人守之如契丹得山後諸州皆令漢人爲之官守或朝廷假元昊僭號是將啟之斯爲叛人之助甚矣此不可許者三也何爲大可防者三元昊以累世姦雄之資一旦僭逆初遣人至猶稱臣奉表及劉平之陷賊气乃驕再遣賀九言至上書朝廷便不稱臣其辭頓慢而復屢勝當有大言過望乃人情之常也若卑辭厚禮便肯從烏珠之稱皆陰謀也是果以山界之困暫求息肩使中國解兵三四年間將帥懈慢士卒驕惰邊備不嚴戎政漸弛卻如前暴發則中國不能支梧此大可防者一也又從徳明納欵之後經謀不息西擊土蕃回鶻拓疆數千里至元昊事勢稍盛乃稱尊悖禮背負朝廷結連北人情迹盡見大爲邊患偶未深入今復起詐端以欵我兵而休息其眾又欲倂力專志倂吞烏勒斯賚等諸蕃去秦州一帯籬落爲將來再舉之利緣元昊初叛之時親攻延州是本有侵陷郡國之志今復彊盛豈便息心且朝廷四十年恩信所被一朝反側豈有發旣畔之謀蓄未挫之鋭而能久守盟信者乎此大可防者二也又從徳明納欵後來使蕃漢之人入京師賈販憧憧道路百貨所歸獲中國之利充乎窟穴賊因其事力乃興兵爲亂今玆五年用度必困乃卑辭厚禮迎合我意欲復圖中國之利待其給用旣畢卻求釁興兵以快本意狼子野心固難馴伏今若通和或再許靈夏蕃漢之人依前出入京師深爲不便緣自前往來叛狀未彰情無蠧害今旣爲彊敵之虜稔禍未已必窺伺國家及夾帯亡命入蕃或與姦人別有結連或使刺客竊發驚擾朝廷又此類必所在恣縱甚於昔時有事何以處置此大可防者三也臣等乞朝廷俟元昊所遣人至觀其所請彼如大言過望堅求僭稱則乞朝廷答云上畏天地宗廟不可私許大號壊中國之法彼卑辭厚禮止是求烏珠之稱則按唐單於可汗故事有許之之理亦預防其陰謀嚴飭邊臣修葺城寨訓練軍馬儲蓄糧艸以備虛詐俟一二年間見其表裏及邊備牢固方可那減戍兵於近裏屯泊緣西戎自古翻覆朝廷不可休兵以啟不虞之變如求割熟戶則乞答云靈夏甚有漢戶能割歸朝廷否況橫山蕃部安於內附一旦驅之則驚擾生事必不爲西界之用彼如求至京師依前來出入賈販則乞答云昨來戰鬥之後甚有軍民沒陣其子孫骨肉銜怨至深必恐道塗之中多有讎殺致西界相疑更卻生事只於邊上建置榷場交易有無各得其所彼如邀我自今而後罷修城寨則乞答云邊界熟戶生有讎怨常相侵害須藉城寨駐兵方能鎭靜使各安居爾若自余更有非禮之求朝廷或難應副卽且拒之不必從也但厚遣來人善詞回答使遷延往來卽逾四月賊不能舉矣至秋則無足畏也何以言之臣等觀朝廷信賞必罰今已明白帥臣奉詔得以便冝又舊將漸升前獘稍除將責實效約束將佐不令輕出訓練軍馬率多變法但今極邊城寨或未堅全新集之兵未可大戰若賊今春便來以臣等計之尙可憂慮然大軍持重奇兵襲擊宜無定川之負也如候秋而來則城寨多固軍馬已練或堅壁而守或據險而戰無足畏矣臣等已議一二年間訓兵三四萬使號令齊一陣伍精熟又能使熟戶蕃兵與正軍參用則橫山一帯族帳可以圖之降我者使之納質厚其官賞各令安居籍爲熟戶拒我者以精兵加之不從則戰我軍鼓行山界不爲朝去暮還之計元昊聞之若舉國而來則我退守邊寨足以困彼之眾若遣偏師而來我則據險以待之蕃兵無糧不能久聚退散之後我兵復進使彼復集毎歲三五出元昊諸廂之兵多在河外頻來應敵疲於奔命則山界蕃部勢窮援弱且近於我自求內附內選酋豪以鎭之足以斷元昊之手足矣然乞朝廷以平定大計爲意當軍行之時不以小勝小衂黜陟將帥則三五年間可集大功仍詔中國臣寮不得諱言邊事以沮永圖我太祖太宗統辟四海創萬世之基業今以三五年之勞再定西陲豈爲晚耶契丹聞國家深長之謀必懼而保盟不復輕動然後中國有太平之期矣臣等所以言彼賊非禮之求不必從者蓋有此議也或曰今王師不利者數四而未思戢兵何也臣等謂不然國家太平日久將不知兵兵不習戰以致不利非中國事力不敵四夷非今之軍士不逮古昔蓋太平忘戰之獘爾今邊臣中有心力之人鑑其覆轍各思更張將有勝賊之計昔漢楚之戰不以多負罷兵而終有天下安祿山之亂所向無前郭子儀日夜謀慮王師復振而終滅大盜今國家以天下全盛之勢豈有偶勝偶負而自謂中國不可振而夷狄不可禦耶斯惑之甚矣或曰兵不可久久則民困而財匱臣等謂不然爭勝逐利之師則有巧遲拙速之異如其外禦四夷則自古未甞廢兵是以山海之利皆歸邊用抑爲此也況卽日邊上城壘經今春修葺漸以險固兵民力役自當減罷又毎歲春夏之交軍馬甚可抽退於數百里間就食芻糧亦足省入中之費減饋運之勞庶乎民不困而財不匱非如西事之初人人畏懼未測虜情所屯軍馬不敢少退臣等更思興利減費之算以爲之助臣等早蒙聖奨擢貳淸班西事以來供國麄使三年塞下日勞月憂豈不願聞納和少圖休息非樂職矢石之間蓋見西賊彊梗未衰挾以變詐若朝廷處置失冝它時悖亂爲中原大禍豈止今日邊患哉臣等是以不敢念身世之安忘國家之憂須罄芻蕘少期補助其元昊來人到闕伏望聖慈於納和禦侮之間審其處置爲聖朝長久之慮天下幸甚論轉運得人許自擇知州﹝慶曆三年二月公時參知政事﹞臣竊見古者內置公卿士大夫助天子司察天下之政外置嶽牧方伯刺史觀察使采訪使統領諸侯守宰以分理之內外皆得人未有不大治者也今轉運按察使古之嶽牧方伯刺史觀察采訪使之職也知州知縣古之諸侯守宰之任也內官𨿽多然與陛下共理天下者惟守宰最要耳比年以來不知選擇非才貪濁老懦者一切以例除之以一縣觀一州一州觀一路一路觀天下則率皆如此其間縱有良吏百無一二是使天下賦稅不得均獄訟不得平水旱不得救盜賊不得除民旣無所告訴必生愁怨而不思叛者未之有也民旣怨叛姦雄起而収攬之則天下必將危矣今民方怨而未甚叛去宜急救之救之之術莫若守宰得人欲守宰得人請詔二府通選轉運使如不足許權擢知州人旣得人卽委逐路自擇知州不任事者奏罷之仍令權擢幕職官如是行之必舉皆得人凡權入者必俟政績有聞一二年方眞授之𨿽以精擇尙慮有不稱職者必有降黜直俟人稱職而後已仍令久其官守勿復數易其有異政者宜就與升擢之若然官修政舉則天下自無事矣朝廷惟總其大綱而振舉之可也奏乞出內帑物帛收贖陷蕃漢戶札子﹝慶曆三年公爲參知政事﹞臣聞淳化中太宗皇帝以邊戶饑荒多賣人口入蕃頗憫惻之特遣使以物貨收贖各還父母此人君之盛徳也近年緣邊漢戶被西戎虜不少今旣通人使乞出聖意以內帑物帛委邊臣漸次收贖陷蕃漢戶人口各還其家使父母子孫再得完聚則不惟邊上生民恩淪骨髓必也至徳動天降佑王室書之史冊光於後代乞不降出○序續家譜序吾祖唐相履冰之後舊有家譜咸通十一年庚寅一枝渡江爲處州麗水縣丞諱隋中原亂離不克歸子孫爲中吳人皇宋太平興國三年曽孫﹝堅坰墉塤埴昌言﹞六人從錢氏歸朝仕宦四方終於他邦子孫流離遺失前譜至﹝仲淹﹞蒙竊國恩皇佑中來守錢塘遂過姑蘇與親族會追思祖宗旣失前譜未獲復懼後來昭穆不明乃於族中索所藏誥書家集考之自麗水府君而下四代祖考及今子孫支泒盡在乃創義田計族人口數而月給之又理祖第使復其居以永依庇故作續家譜而次序之皇佑二年正月人日資政殿學士金紫光祿大夫行尙書戶部侍郎知靑州軍事兼管內勸農事充靑州淄濰登萊沂密徐州淮陽軍安撫使護軍﹝仲淹﹞述○尺牘蔡欽聖殿丞﹝皇佑元年三月十一日﹞今日相國筵會不暇子細保愛保愛或有書入京逓中卽易逹也蘇才翁轉運﹝皇佑三年十一月﹞示諭冩黃素爲幹卦字多眼力不逮且冩伯夷頌上呈此中寒甚前面筆凍欲重寫又恐因循書札亦要切磋未是處無惜見教﹝書伯夷頌後﹞○詩餘憶王孫秋思颼颼風冷荻花秋明月斜侵獨倚樓十二珠簾不上鉤黯凝眸一點漁燈古渡頭蘇幙遮懷舊碧雲天黃葉地秋色連波波上寒煙翠山映斜陽天接水芳艸無情更在斜陽外黯鄕魂追旅思夜夜除非好夢畱人睡明月樓髙休獨倚酒入愁腸化作相思淚漁家傲秋思塞下秋來風景異衡陽雁去無畱意四面邊聲連角起千嶂里長煙落日孤城閉濁酒一杯家萬里燕然未勒歸無計羌管悠悠霜滿地人不寐將軍白髮徵夫淚禦街行秋日懷舊紛紛墜葉飄香砌夜寂靜寒聲碎眞珠簾捲玉樓空天淡銀河垂地年年今夜月華如練長是人千里愁腸已斷無由醉酒未到先成淚殘燈明滅枕頭攲諳盡孤眠滋味都來此事眉間心上無計相逥避●欽定四庫全書範文正集補編卷二○制詞除參知政事勅勅曰詩云樂只君子邦家之基言人君樂得賢者玆爲邦家之本肆朕夙夜疇咨峻徳共圖大政以綏四方具官範仲淹挺然卿材居爲國噐敷爾謨猷可以光贊大業惟厥職守可以裁成萬務入更要近出領藩垣蹇蹇匪躬彰彰有迹向以戎人失馭疆堠多虞得於僉諧付之帥節輯和卒乘懋著恩威登爾樞廷屬之機柄佇矢陳於逺略期允迪於大猷副予倚毗無俟煩訓端聽徽命往惟欽哉復除參知政事知諫院勅勅曰帝舜嘗命禹曰鄰哉臣哉臣哉鄰哉蓋嘆君臣道合相須而濟今夫與我守祖宗之業成天下之務者大柄所付不在貳府玆其用命惟厥艱哉具官範仲淹道匪一方材周諸用近雅不流合淸廟之琴瑟任重無撓中明堂之柱石景佑初載子始親政懼明敏之不至求畯良而自助得爾疎逺之地非由左右之先擢置諫垣彌縫衮職庶政得失皆我家事凡爾感憤豈躬之故風雨如晦不爽先晨之期雪霜旣零益見後凋之節比戎羌不若疆堠爲虞斧鉞在前罔知攸付思集吾事無易汝者三年鄙上一心勞止卒乘輯睦物械繕完居不暇於雅歌退不寧於蓐寢𨿽閫外之事賴其臨護而幄中之要先乎密勿故馳召傳捨命登樞廷玆屬宰司則有虛位俾爾旬浹踐歷兩地夫大恩之下難於報大名之下難爲處矧兼此二者可無勉哉爾尙朝夕以交修予允迪前人勤教邦其允孚於休無俾多方議爾於始終之際也慶曆三年八月日下拜資政殿學士知邠州兼陜西四路沿邊安撫使勅勅曰夏寇之爲邊患七年於玆矣朕爲生靈之思庶幾堯舜湯文之事懷之以徳綏之斯和乃眷疆陲方玆安輯當得重任以稱此行具官範仲淹早富藝文素著名節揚歷通顯周旋委遇比當閫寄實立事功召還本朝更踐柄府玆昆戎之初附顧西土之粗安深練機冝揣無爾比惟是新平之路居當四路之衝爲吾撫綏抑爾誠請增華祕殿以寵於藩祗服恩榮無易忠義慶曆五年正月日下贈太師楚國公衛國太夫人誥誥曰昔我皇祖仁宗博求多士以綏靖四方天惟眷佑賚之正人旣已克和羌戎又以爕治區夏出入中外實兼文武之烈今予嗣守丕業選任大吏亦拔西帥以臨中樞匪伊異人惟父惟子得人之盛朕無愧焉具官範純仁父範仲淹秉徳不貳好謀而成始任諫諍知無不言中爲將帥靖而能勇卒以功業股肱先聖玆予懷想風烈用建爾仲子嘉其緇衣之徳錫以召祖之命惟師保之貴旣無以加故河漳之封益大其寵可特贈太師追封楚國公誥曰士大夫義隆於顯親恩深於念母追劬勞之罔極悼寵祿之無施玆予毖祀於總章大霈龎恩於海宇思廣吾孝以慰爾心具官範純仁母李氏山河之容江海其行其君子正直有羔羊之徳其後世信厚有麟趾之風宜錫褒榮以慰存歿乃祖唐相實啟衛國之封眷我樞臣願爲密章之贈賁於幽壤尙克嘉之元佑元年三月日下追封魏國公誥誥曰庇民尊主繄賢哲之逺猷崇徳報功實帝王之先務昭掲羣倫之丕範逺旌希世之偉人爰錫卹章式孚眾聽故具官範仲淹淸明而直諒博大而剛方早以名世之才出贊寖昌之運危言警世髙義薄乎天地直道立朝勁气貫乎金石入議大政有功斯人需膏澤之下民繄嘉猷之告後山有伏猛則藜藿至於不采朝知彊本則精神爲之折衝當夏賊之跳梁總師幹而捍禦料敵制勝智機若神弭變消萌酋渠褫魄聲名暴於夷貊功烈著於鼎彜故斂衽朝堂奮庸乎帝載運籌帷幄震張乎天威文武惟憲萬邦風采想見天下泰山北斗學者仰其髙明景星鳳凰人皆快於瞻覩當規皇基億載之業首建金城萬雉之謀功成於元丰效見於今日屬纂臨於初政彌難想於宏模思有褒揚聳玆遐邇命圭華衮已位上公之槐胙土分茅載賜全魏之履豈特賞當賢而臣下勸庶幾褒有徳而萬方懷英爽如存寵靈斯享可特追封魏國公靖康元年月日下○朝廷優崇給賜祠堂扁額康熈四十四年四月十六日禦書濟時良相賜前宋推誠保徳功臣資政殿學士金紫光祿大夫尙書戶部侍郎護軍汝南郡開國公食邑二千三百戶食實封六百戶累贈兵部尙書太師中書令兼尙書令歷追封楚國魏國公謚文正﹝臣﹞範仲淹禦書亭記康熈四十有四年乙酉仲春天子南巡閱河臨幸江浙翠華所至問俗省方樂育賢材嘉恵臣民優卹淹滯布徳施仁罔弗周至萬姓歡恱四月十二日乙亥自杭回蘇駐蹕於時淑景淸和湖山明麗萬幾休暇鄕農野老羣懷望幸之思皇上軫念麥隴方秋恐車駕所歷有妨東作惟靜息行宮從容翰墨之樂聖學淵深賡揚莫及龍章揮灑恩賚有差而尢加意前賢表章往哲十五日戊寅賜吳泰伯祠言子祠二扁額次蒙天語垂詢有翰林﹝臣﹞查升﹝臣﹞蔣廷錫鴻臚寺卿﹝臣﹞宋駿業等以宋先﹝臣﹞仲淹文正祠對上兪允翼日已夘親書濟時良相四大字與錢唐朱子祠晉陵東坡書院各祠扁六軸命南書房翰林﹝臣﹞查升﹝臣﹞陳壯履﹝臣﹞勵廷儀﹝臣﹞張廷玉﹝臣﹞錢名世﹝臣﹞蔣廷錫捧出首宣賜先﹝臣﹞祠傳諭云皇上崇重先代名臣特賜扁額禦書墨本當給與嫡派長房子孫藏守如後裔不在蘇州者交與地方官有江寧巡撫﹝臣﹞宋犖啟奏範氏本家相傳設有義莊主奉系長房嫡裔範浚﹝臣﹞所素識隨捧授﹝臣﹞祗受﹝臣﹞率同宗族行在戶部侍郎﹝臣﹞承烈原任東平州知州﹝臣﹞溥吳縣學訓導﹝臣﹞旦勛監生﹝臣﹞濓﹝臣﹞興禾等跪接恩旨恭開瞻仰四字褒揚八法古勁書盈二尺大踰他幅眾目聳觀無不驚羨以爲﹝臣﹞家榮遇﹝臣﹞跪承之下感恩無地謹附奏云﹝臣﹞祖祠建在鄕邦數百年來未邀玉音旌顯﹝臣﹞父必英系丁酉科舉人已未臣召試博學鴻詞欽授翰林院檢討忝列侍從恭覩禦書精妙以微員供職未久不敢請給欲求扁對以爲祖祠光榮因向無此例亦不敢瀆奏有志未伸今蒙煥發奎章輝■﹝光皇﹞祠宇眞亙古未有之曠典﹝臣﹞家子孫散處四方者甚多皇上追奨先臣正所以勉勵後嗣﹝臣﹞一介儒生需次選人之末於國家未有尺寸報效乃荷聖慈賜臣祖祠扁額頃分頒諸臣禦書﹝臣﹞浚﹝臣﹞溥俱得與賜一日之間疊膺榮寵𨿽捐糜頂踵何以仰答隆恩此不獨﹝臣﹞一家感戴凡厥臣庶觀瞻者仰見我皇上推恩及數百年前之臣子念其成績錫以芳名自莫不踴躍奮興砥礪臣節敎忠敎孝聖徳之生成無量所有賜給墨寶除一面臨榜祠楣﹝臣﹞原有先世誥勅手澤及前人題跋相傳法守謹當裝潢珍藏昭示子孫永沐皇仁於萬世侍郎﹝臣﹞承烈奏云﹝臣﹞沈陽分支系同出先臣之後上叨遺蔭一家父子兄弟先後屢受國恩拔置大僚今﹝臣﹞隨駕至蘇得拜先﹝臣﹞祠下私心方爲慶幸今奉欽賜先祠扁額﹝臣﹞適躬逢異數恩出非常喜溢望外敢不益矢恪恭勉圖報稱﹝臣﹞謹隨蘇屬子孫恭同接旨理合奏謝奏畢翰林﹝臣﹞升等隨引至宮門前入內一一代爲傳奏出云爾等所奏皇上俱知道了當卽謝恩而出﹝臣﹞等賫捧禦扁至文正書院祖像前恭設香案拜告望闕叩謝訖伏念先﹝臣﹞自筮仕至執政四十年中歷知州郡恵澤幾半天下所在祠祀不啻百計吳中爲父母之邦昭揭璇題未能徧及謹擬建立碑亭壽諸貞瑉摹奉直省各祠俾處處子孫咸得恭瞻宸翰庻不負皇上優崇先﹝臣﹞之至意因出義田儲粟﹝臣﹞承勲﹝臣﹞承烈﹝臣﹞時崇﹝臣﹞溥﹝臣﹞旦勲等復捐金以助其役於是市材制榜丹黃金碧藻繪兼施擇吉懸掛蘇城文正書院天平山忠烈賜廟郡學祠支硎寺祠滸墅關書院等處別選石摹勒供寘亭中倂將頒賜﹝臣﹞浚﹝臣﹞溥禦書列樹於壁天文璀璨榮光上燭於先祠睿藻繽紛鳳彩分輝於下士﹝臣﹞不揣荒陋援筆恭紀以彰聖世之殊恩﹝臣﹞小之奇遇﹝臣﹞不勝感激悚惶之至○傳宋太師中書令兼尙書令魏國公文正公傳公諱仲淹字希文唐宰相履冰十世孫其先邠州人也﹝浚按唐宰相懷州河內人麗水丞幽州人今云邠州人當是麗水丞之先世復遷居於此﹞髙祖隋唐懿宗時調官處州麗水縣丞因徙家江南遂世爲蘇州吳縣人曽祖夢齡祖贊時父墉俱仕吳越後父隨錢俶歸宋終徐州節度掌書記後以公及諸孫貴皆贈太師以徐唐周三大國追封三代祖考父爲周國第三子太宗端拱二年已丑生於徐州官舍二歲而孤母謝夫人貧無依更適池州長山朱氏﹝浚按周國公卒時時中捨最長方六歲次鎡亦不過四五齡考宋官制掌書記秩列三班之末周國從錢氏歸朝十餘年間自冀而蜀而徐匍匐以就微祿一旦捐館去鄕千里三稚幼弱此太夫人所以貧而無依也厥後中捨二兄歸吳而文正未離𦇤褓遂隨育於朱氏﹞從其姓名說旣長知其世家感泣辭母去之應天府﹝今河南歸徳府﹞依戚同文學晝夜不息冬月憊甚以水沃麵食不給以糜粥繼之人不能堪公不苦也眞宗大中祥符五年禮部舉第一八年登蔡齊榜進士第爲廣徳軍司李參軍迎其母歸養攺集慶軍節度推官始還姓更今名監泰州西溪鹽稅仁宗天聖元年徙監楚州糧料院遷大理寺丞以母喪去官晏殊知應天府聞公名召寘府學上書請擇郡守舉縣令斥遊惰去冗僭愼選舉撫將帥凡萬餘言服除以殊薦爲祕閣校理公泛通六經長於易學者多從質問爲執經講解亡所倦嘗推其俸以食四方遊士諸子至易衣而出公宴如也毎感激論天下事奮不顧身一時士大夫矯厲尙風節自公倡之天聖七年章獻太后將以冬至受朝天子率百官上壽公極言之且曰奉親於內自有家人禮顧與百官同列北面而朝之不可爲後世法且上疏請太后還政不報尋通判河中府徙陳州時方建太一宮及洪福院市材木陜西公言昭應壽寧天戒不逺今又侈土木破民產非所以順人心合天意也宜罷修寺觀減常歲市木之數以蠲除積負又言恩幸多以內降除官非太平之政事𨿽不行仁宗以爲忠太后崩召爲右司諫言事者多暴太后時事公曰太后受遺先帝調護陛下者十餘年冝掩其小過以全後徳帝爲詔中外母輒論太后時事初太后遺誥以太妃楊氏爲皇太后參決軍國事公曰太后母號也自古無因保育而代立者今一太后崩又立一太後天下且疑陛下不可一日無母后之助矣歲大蝗旱江淮京東滋甚公請遣使循行未報乃請間曰宮掖中半日不食當何如帝惻然乃命公安撫江淮所至開倉賑之且禁民淫祀奏蠲廬舒折役茶江東丁口鹽錢且條上救獘十事會郭皇后廢率諫官禦史伏閣爭之不能得明日將畱百官揖宰相廷爭方至待漏院有詔出知睦州歲餘徙蘇州首興學校延安定胡瑗爲之師州大水民田不得耕公疏五河導太湖注之海募人興作未就尋徙明州轉運使奏畱公以畢其役許之拜尙書禮部員外郎天章閣待制召還判國子監遷吏部員外郎權知開封府時呂夷簡執政進用者多出其門公上百官圖指其次第曰如此爲序遷如此爲不次如此則公如此則私況進退近臣凡超格者不冝全委之宰相夷簡不恱他日論建都之事公曰洛陽險固而汴爲四戰之地太平冝居汴卽有事必居洛陽當漸廣儲蓄繕宮室帝問夷簡夷簡曰此仲淹迂闊之論也公乃爲四論以獻大抵譏切時政且曰漢成帝信張禹不疑舅家故有新莽之禍臣恐今日亦有張禹壊陛下家法夷簡怒訴曰仲淹離間陛下君臣所引用皆朋黨也公對益切由是罷知饒州殿中侍禦史韓瀆希宰相旨請書仲淹朋黨揭之朝堂於是祕書丞余靖上言曰仲淹以一言忤宰相遽加貶竄況前所言者在陛下母子夫婦之間乎陛下旣優容之矣臣請追攺前命太子中允尹洙自訟與仲淹師友且嘗薦已願從降黜館閣校勘歐陽修以髙若訥在諫官坐視而不言移書責之由是三人者偕坐貶明年夷簡亦罷自是朋黨之論興矣公旣去士大夫爲論薦者不已仁宗謂宰相張士遜曰向貶仲淹爲其密請立皇太弟故也今朋黨稱薦如此柰何再下詔戒敕公在饒州歲餘徙潤州又徙越州元昊反召爲天章閣待制知永興軍攺陜西都轉運使會夏竦爲陜西經略安撫招討使進公龍圖閣直學士以副之夷簡再入相帝諭公使釋前憾公頓首謝曰臣鄕論蓋國家事與夷簡無憾也延州諸砦多失守公自請行遷戶部郎中兼知延州先是詔分邊兵總管領萬人鈐轄領五千人都監領三千人寇至禦之則官卑者先出公曰將不擇人以官爲先後取敗之道也於是大閱州兵得萬八千人分爲六各將三千人分部教之量賊眾寡使更出禦賊時塞門承平諸砦旣廢種世衡策城靑澗以據賊衝大興營田且聽民得互市以通有無又以民逺輸勞苦請建鄜城爲軍以河中同華中下戶稅租就輸之春夏徙兵就食可省糴十之三他所減不與詔以爲康定軍明年正月詔諸路入討公曰正月塞外大寒我師暴露不如俟春深入賊馬瘦人饑勢易制也況邊備漸修師出有紀賊𨿽猖獗固巳懾其气矣鄜延密邇靈夏西羌必由之地也第按兵不動以觀其釁許臣稍以恩信招來之不然情意阻絕臣恐偃兵無期矣若臣策不效當舉兵先取綏宥據要害屯兵營田爲持久計則茶山橫山之民必挈族來歸矣拓疆禦寇策之上也帝皆用其議公又請修承平永平等砦稍招還流亡定保障通斥堠城十二砦於是羌漢之民相踵歸業久之元昊歸陷將髙延徳因與公約和公爲書戒諭之會任福敗於好水川元昊答書語不遜公對來使焚之大臣以爲不當輒通書又不當輒焚之宋庠請斬公帝不聽降本曹員外郎知耀州徙慶州遷左司郎中爲環慶路經略安撫緣邊招討使初元昊反陰誘屬羌爲助而環慶酋長六百餘人約爲鄕導公以其反復不常也至部卽奏行邊以詔書犒賞諸羌閱其人馬爲立條約若讎已和斷輒私報之及傷人者罰羊百馬二已殺者斬負債爭訟聽告官爲理輒質縛平人者罰羊五十馬一賊馬入界追集不赴隨本族毎戶罰羊二質其首領賊大入老幼入保本砦官爲給食卽不入砦本家罰羊二全族不至質其首領諸羌皆受命自是始爲漢用矣攺邠州觀察使公表言觀察使班待制下臣守邊數年羌人頗親愛臣呼臣爲龍圖老子今退而與王興朱觀爲伍第恐爲賊輕矣辭不拜慶之西北馬鋪砦當後橋川口在賊腹中公欲城之度賊必爭密遣子純佑與蕃將趙明先據其地引兵隨之諸將不知所向行至柔逺始號令之版築皆具旬日而城成卽大順城是也賊覺以騎三萬來戰佯北公戒勿追巳而果有伏大順旣城而白豹金湯皆不敢犯環慶自此寇益少明珠滅臧勁兵數萬公聞涇原欲襲討之上言曰二族道險不可攻前日髙繼嵩巳喪師平時且懷反側今討之必與賊表裏南入原州西擾鎭戎東侵環州邊患未艾也若北取細腰胡蘆眾泉爲保障以斷賊路則二族安而環州鎭戎徑道通徹可無憂矣其後遂築細腰胡蘆諸砦葛懷敏敗於定川賊大掠至潘原闗中震恐民多竄山谷間公率眾六千由邠涇援之聞賊已出塞乃還始定川事聞帝按圖謂左右曰若仲淹出援吾無憂矣奏至帝大喜曰吾固知仲淹可用也進樞密直學士右諫議大夫公以軍出無功辭不敢受命詔不聽時已命文彥博經略涇原帝以涇原傷夷欲對徙公遣王懷徳諭之公謝曰涇原地重第恐臣不足當此路與韓琦同經略涇原並駐涇州琦兼秦鳳臣兼環慶涇原有警臣與韓琦合秦鳳環慶之兵掎角而進若秦鳳環慶有警亦可率涇原之師爲援臣當與琦練兵選將漸復橫山以斷賊臂不數年間可期平定矣願詔龎籍兼領環慶以成首尾之勢秦州委文彥博慶州用滕宗諒總之孫沔亦可辦集渭州一武臣足矣帝采用其言復置陜西路安撫經略招討使以公與韓琦龎籍分領之公與琦開府涇州而徙彥博帥秦宗諒帥慶張亢帥渭公爲將號令明白愛撫士卒諸羌來者推心接之不疑故賊亦不敢輒犯其境元昊請和召拜樞密副使王舉正懦黙不任事諫官歐陽修等言仲淹有相才請罷舉正用仲淹遂攺參知政事公曰執政可由諌官而得乎固辭不拜願與韓琦出行邊命爲陜西宣撫使未行除參知政事會王倫寇淮南州縣官有不能守者朝廷欲按誅之公曰平時諱言武備寇至而專責守臣死事可乎守令皆得不誅帝方鋭意太平數問當世事公語人曰上用我至矣事有先後久安之獘非朝夕可革也帝再賜手詔又爲之開天章閣召二府條對公皇恐退而上十事一曰明黜陟二府非有大功大善者不遷內外須在職滿三年在京百司非選舉而授須通滿五年乃得磨勘庶幾考績之法矣二曰抑僥幸罷少卿監以上干元節恩澤正郎以下若監司邊任須在職滿三年始得蔭子大臣不得薦子弟任館閣職任子之法無冗濫矣三曰精貢舉進士諸科請罷糊名法參考履行無闕者以名聞進士先策論詩賦諸科取兼通經義者賜第以上皆取詔裁余優等免選注官次第人守本科選進士之法可以循名而責實矣四曰擇長官委中書樞密院先選轉運使提點刑獄大藩知州次委兩制三司禦史臺開封府官諸路監司舉知州通判知州通判舉知縣令限其人數以舉主多者從中書選除刺史縣令可以得人矣五曰均公田外官廩給不均何以求其爲善耶請均其入第給之使有以自養然後可以責廉節而不法者可誅廢矣六曰厚農桑每歲預下諸路風吏民言農田利害堤堰渠塘州縣選官治之定勸課之法以興農利減漕運江南之圩田浙西之河塘隳廢者可興矣七曰修武備約府兵法募畿輔彊壯爲衛士以助正兵三時務農一時教戰省給贍之費畿輔有成法則諸道皆可舉行矣八曰推恩信赦令有所施行主司稽違者重寘於法別遣使按視其所當行者所在無廢格上恩者矣九曰重命令法度所以示信也行之未幾旋卽釐攺請政事之臣參議可以久行者刪去煩冗裁爲制勅行下命令不至於數變更矣十曰減徭役戶口耗少而供億滋多省縣邑戶少者爲鎭並使州兩院爲一職官白直給以州兵其不應受役者悉歸之農民無重困之憂矣天子方信向公悉采用之宜著令者皆以詔書畫一頒下獨府兵法眾以爲不可而止又建言周制三公分兼六官之職漢以三公分部六卿唐以宰相分判六曹今中書古天官冢宰也樞密院古夏官司馬也四官散於羣有司無三公兼領之重而二府惟進擢差除循資級議賞罰檢用條例而已上非三公論道之任下無六卿佐王之職非治法也臣請仿前代以三司司農審官流內銓三班院國子監太常刑部審刑大理羣牧殿前馬步軍司各委輔臣兼判其事凡官吏黜陟刑罰重輕事有利害者並從輔臣予奪其體大者二府僉議奏裁臣請自領兵賦之職如其無補請先黜降章得象等皆曰不可久之乃命參知政事賈昌朝領農田公領刑法然卒不果行初公以忤呂夷簡放逐者數年士大夫持二人曲直交指爲朋黨及陜西用兵天子以公士望所屬拔用之及夷簡罷召還倚以爲治中外想望其功業而公以天下爲己任裁削幸濫考核官吏日夜謀慮興致太平然更張無漸規模闊大論者以爲不可行及按察使出多所舉劾人心不恱自任子之恩薄磨勘之法密僥幸者不便於是謗毀稍行而朋黨之論浸聞上矣會邊陲有警因與樞密副使富弼請行邊於是以公爲河東陜西宣撫使賜黃金百兩悉分遺邊將麟州新罹大寇言者多請棄之公爲修故砦招還流亡三千餘戶蠲其稅罷榷酤予民又奏免府州商稅河外遂安比去攻者益急公亦自請罷政事乃以爲資政殿學士陜西四路宣撫使知邠州其在中書所施爲亦稍稍沮罷以疾請鄧州進給事中徙荊南鄧人遮使者請畱公亦願畱鄧許之尋徙杭州再遷戶部侍郎徙知靑州會病甚請潁州肩輿至徐州而薨年六十有四時皇佑四年壬辰五月二十日甲子也贈兵部尙書謚文正初公病帝嘗遣賜藥存問旣卒嗟悼久之又遣使就問其家旣葬帝親書其碑曰褒賢之碑公內剛外和其於富貴貧賤毀譽歡戚一不動其心而慨然有志於天下嘗曰士當先天下之憂而憂後天下之樂而樂初仁宗以前天下州縣未嘗立學公自始筮仕以迄參大政其間歷守諸州郡所在必開設學校率先訓督教育多士首以吳郡所卜居之宅奏請立郡學至慶曆四年詔州縣皆立學從公請也康定用兵時鳳翔張載方年十八慨然以功名自許上書謁公公知其逺器乃抑之曰儒者自有名教可樂何事於兵因勸其讀中庸又授太山孫明復以春秋其後皆成名儒公之好明經術有功理學者如此性至孝以母在時方貧後𨿽貴非賓客不重肉妻子衣食僅能自充身歿之後諸子家貧無歸日借官屋以居僅蔽風雨而獨好施子置義荘裏中以贍族人創立規法以垂永久泛愛樂善士多出其門𨿽里巷之人皆能道其名字卒之日四方聞者皆爲嘆息爲西帥時所得朝廷賜賚悉以給將士故人樂爲用又爲政尙忠厚所至有恩諸蕃質子縱其出入無一人逃者蕃酋來見召之臥內徹衛與語邠慶二州之民與屬羌皆畫像立生祠事之及卒羌酋數百人哭之如父齋三日而去元佑中贈太師中書令兼尙書令追封楚國公靖康初復追封魏國公後賜廟號曰忠烈所著有文集二十卷奏議十七卷政府論事三卷別集五卷行於世四子純佑純仁純禮純粹別有傳史臣論曰自古一代帝王之興必有一代名世之臣宋有仲淹諸賢無愧乎此仲淹初在制中遺宰相書極論天下事他日爲政盡行其言諸葛孔明艸廬始見昭烈數語生平事業備見於是豪傑自知之審類如是乎考其當朝𨿽不能久然先憂後樂之志海內固已信其有弘毅之噐足任斯責使究其所欲爲豈讓古人哉●欽定四庫全書範文正集補編卷三○題跋跋文正公手書伯夷頌墨迹書從北海寄西豪開卷裁窺竦發毛範墨韓文傳不朽首陽風節轉孤髙戊申後三十有七日許昌郡齊中題平陽文彥博寛夫﹝手書伯夷頌系皇佑三年庚寅十一月戊申日﹞夷淸韓頌古皆無更得髙平小楷書舊相嘉篇題卷後蘇家能事復何如壬辰歲正月才翁按察富弼題靑州資政寄示小楷伯夷頌許昌相公以詩跋尾因作詩謝二公兼呈永興觀文相公舜元上法書遙逐使車還嘉句新從相府頒牢落二賢天地外﹝孤竹之二賢﹞風流三絕古今間臺文競耀髙逾麗化筆交揮老更閒不用悲吟恐飛去豈無神物護重關轉運度支得靑州資政黃素書韓吏部伯夷頌許昌相公以詩跋尾遂爲七言因而寄及謹用拙篇紀詠殊上首陽垂範逺吏部屬辭深染翰著嘉尙系言光徳音襃崇亙千禩精妙極雙金題詠益珍祕用昭賢彥心逺蒙運使度支以資政範公所寄黃素小字韓文公伯夷頌請許昌文公淮西富公題詩於後才翁復綴雅什兼寄長安晏公公亦有作衍久玆休退人事僅廢不意雅故未移悉以副本爲貺俾愚繼之對此怔忪旣感且愧輒爾率彊課成拙句奉呈敢言亦驥之乘聊爲續貂之比耳衍上希文健筆鈔韓文文爲首陽山下人寧止一言旌義士欲教萬古勸忠臣頌聲益與英聲逺事迹還隨墨迹新當世宗工復題詠尢宜率土盡書紳壬辰歲孟春月使車按部獲一觀焉執中題範希文好談古賢人節義老而彌篤書此頌時六十有三矣癸已歲夏四月昌朝書此書皆謗毀艱難者讀之益以自信故退之希文尢殷懃耳治平二年五月六日襄題河東薛嗣昌亢宗觀丹楊邵亢獲觀熈寧庚戌二月庚寅記﹝時領滎陽舟次泗上﹞覽才翁家希文手筆伯夷頌輒書短篇於紙尾熈寧庚戌歲初伏日潁川韓絳子華題髙賢忠義古今同手筆遺篇法甚工寶軸傳家當不朽追懷餘思凜生風許昌題後及今二紀乃熈寧甲寅之歲仲冬中澣之日念往懷賢不覺悢悢伊川逸老再題番陽劉定金陵陳佑甫同觀元丰四年三月廿八日辛酉季冬九日當世題潁昌韓縝玉汝屢嘗觀之元丰甲子歲仲秋社日又從安國借看西府東廳書﹝今墨迹佚﹞元佑二年臈日靖恭楊傑京兆愼宗同觀﹝今墨迹佚﹞皇佑三年侍行於靑社時先公書此頌以寄京西轉運使蘇公今再見手澤不勝悲慕元佑三年六月七日嗣子守尙書右僕射兼中書侍郎純仁謹題林種賈公望獲觀戊寅冬十月廿九日記汾陽郭彭年建安陳昱同觀宣和壬寅夏六月二十有六日崇寧五年純粹得見先公先兄遺墨於潁昌伏讀久之涕落紙上七月八日謹題範文正髙風表表文采云爲天下後世之仰服蓋不獨其書也此卷皆元老眞儒翰墨使人竦然欽賞政和四年正月六日濮陽李孝彥跋﹝今墨迹佚﹞政和丙申孟秋二十八日趙子琥王孝迪同觀於髙平三瑞堂淸江李開晉陵胡唐老同觀髙賢邈已逺凜凜生气存韓範不時有此心誰與論紹興甲寅八月望建康秦檜謹題伯夷古賢人昌黎追作頌文正小楷書尊仰世所共李侯吾故人收藏萬金重適來尹平江範氏暫陪從一日拜祠下歸諸子孫用三賢固自佳侯徳亦堪誦再拜書五賢心薌辦淸供大徳已亥四月十五日曹南馬紹書於平江旅次舟中﹝子卿右丞﹞皇佑三年十有一月文正範公在靑社用黃素小楷書韓子伯夷頌遺京西轉運使蘇公舜元蓋天下萬世大綱常大議論扶植天地不可一日以無者昔文王三分天下有其二以服事殷伯夷固知其將終身西伯故辟紂而歸之其心豈遂忘殷哉一旦武王之師載木主而以王號於其眾非文王意也兄弟奮然以身爲天下萬世爭綱常繼之以死其事誠卓絕然人乃或非之至孔子時猶有以爲怨者而孔子獨曰求仁而得仁又何怨至唐時猶有以爲偏而不通者而韓子獨曰伯夷者特立獨行窮天地亙萬世而不顧韓子之言上繼孔子而公乎天下萬世有功於綱常甚大時無韓子議論廢則綱常泯吾爲此懼而幸獲睹範公之所書義士仁人壯顏毅色凜在心目間使頑者懦者一見且泚汗破膽知畏議論是範公亦與有功於綱常也公平生自許忠義前後緣論諫得罪至被以誣謗目以朋黨擯斥逺外而公信道之篤躓而愈奮老而愈厲伯夷頌固其中素所蓄積者嗚呼皇佑盛眀時公之書此猶義形於色設不幸處綱常之變當何如若公者眞可畏而仰哉大興李侯戡丁丑歲得此本於燕朅來守姑蘇偕濟南陳君祥汴梁焦君徳眀首詣公祠下訪問其子孫而以畀之尊賢尙義有如此公之孫邦瑞士貴敬受而藏不啻珙璧始其家嘗以摹本刻於義莊歲寒堂至是乃得眞迹於二百四十八年之後若有神物護持以待其子孫而後付殆匪偶然二君議勒石傳不朽輒具論顚末俾以刻晏元獻杜正獻文忠烈富文忠蔡忠恵諸賢與公忠義相期各有題賦而蘇公詞翰气槪又公所重宜並刻於後若昌朝執中輩𨿽素有抵牾亦不以人廢焉抑予觀忠宣公兄弟有感手澤言泯意外志念深矣尢後人所當取節二君皆有典刑文學能亢其宗族黨所共推尙帥其族之人與其子弟謹守此寶圖繼前志用衍忠義之傳其永永無斁大徳四年二月初吉陵陽牟巘識長白山中名相出首陽山下若人賢古今如此能多少歲月相望越二千遺墨來從新畫戟故家復取舊靑氈偉哉君子無窮澤畱得餘芳奕世傳嘉興張伯淳敬題﹝師道學士﹞班固人表吾嘗疑第一武王二伯夷我謂伯夷可第一武未盡美宜二之退之第一唐文人希文第一宋輔臣韓爲夷頌範爲寫三絕誰歟什襲珍星奎運餘三百年皇佑慶曆諸巨賢逮至渡江幹淳後珠題玉跋盈長編﹝名士題跋不一﹞範氏衮衮饒公侯﹝丞相忠宣公純仁以下﹞幽州栝州至蘇州﹝範氏本幽州良鄕人遷栝蒼今江湘提學君澤居處州是文正始居姑蘇﹞行軍元昊驚破膽義莊睦族春復秋子子孫孫居吳中﹝族長主祭今八世孫邦瑞也﹞指李後人今黃龔﹝謂平江使君李公信之逸齋﹞錦囊偶貯此三絕燕香夜寒吐長虹衮衣繡衣觀且誇﹝衮衣謂右丞馬公性齋繡衣謂陳亷訪君祥完顏亷訪正卿﹞故國喬木興咨嗟大尹不吝歸趙璧祠以少牢復其家提學翰林索我詩﹝謂君澤自玉堂外補﹞肯捐此寶眞復奇授者良難受者易卽此可刋遺愛碑大徳庚子春上丁之眀日紫陽方回萬里﹝虛谷先生﹞企淸風兮薇山之陽寶芳帖兮薇露之香意人世不可以久畱兮雷霆下而取將幸鄴侯之巾襲兮儼墨迹之未亡把一麾而東來兮文正之鄕喬木蒼蒼兮蘭菲菲其彌芳嘉先正之有後兮偉徳澤之長出此帖而歸之兮甚魏笏之輝煌時不可兮再得勉世世兮珍藏天臺柯謙﹝山齋先生﹞小楷靑州三絕碑復還範氏事尢奇不知百世聞風者更有何人似伯夷古今一理是綱常範筆韓文妙發揚公餓首陽元不死春風歲歲蕨薇香錢塘仇逺再拜﹝山村先生﹞退之常作伯夷頌綱常更爲文章重小範老子翰墨香喚醒首陽千古夢爾來宇宙三百年劫灰不壞寧非天姑蘇李侯賢太守爲將手澤歸云玄因憶右軍修禊敍智永藏之固其所今比蕭翼誰賢愚豪奪何如能樂與君子於物不畱意好徳終然勝好古劍許徐君自有心書還孔子非無故粟可不食國可辭較之一紙眞豪釐聞風亷立遽如許信哉聖人百世師西山之薇何獨美向微二子一艸耳東海魯連死猶生中書馮道生猶死承平文獻傳至今品題先後如盍簮就中何人合愧死九錫不是夷齊心楚北村民湯炳龍題﹝北村先生﹞逸齋總管相公以所藏文正公書伯夷頌歸於範氏懷賢尙徳之心士大夫皆樂道之爲詩若文盈軸甚盛事也不揣蕪陋僭賦小詩髙沙龔璛拜手一時端合拯斯民萬世寧無啟不臣此意聖賢非二致誰令今古共彜倫墨胎事逺頌聲在靑社人鈔楷法新尺素郡侯還範氏先憂天下亦同仁大徳庚子二月廿一日書於義宅之西序吳興趙孟俯子昻髙郵龔璛子敬同觀海濵二老本同歸末路殊途孰是非叩馬匆匆扶義士憐渠未識首陽薇韓辭範筆照千齡扶植綱常似六經日月爭光宜下拜莫將此眼對蘭亭眉山史孝祥﹝藥房先生﹞豫章先生集有此帖跋云範文正公書伯夷頌極得前人筆意蓋正書易爲俗而小楷難於淸勁有精神如斯人不必以書立名於來世然翰墨乃工如此蓋喜多能𨿽大賢不免焉志仁伏讀諸名公所題大篇短章於伯夷之淸風昌黎之偉詞文正公之寶墨賢侯歸帖之美聞孫承家之懿藻繪盡矣尙何辭之措敬書山谷此跋以補闕遺又山谷嘗跋公眞迹云範文正公書落筆痛快沈著極近晉宋人書法往時蘇才翁筆法妙天下不肯一世人惟稱文正公書與樂毅論同法老年觀此書乃知用筆實處是其最工想其鉤指回腕皆優入古人法度中此跋首述才翁所云於冩伯夷頌亦相關渉因牽聨書以歸之竹趣先生晚學淸江羅志仁拜手﹝壺秋先生﹞文正公所以師表百世者固不在書然筆法之妙自足追嫓古人故蘇公號稱能書者亦從公求之以爲珍玩焉書此頌時已六十有三距公薨財一年耳而楷法謹嚴一筆不苟如此眞可敬而仰哉夫書𨿽細事而最足以觀人公書如是中之所存可知已同時如文富韓歐諸公書之工拙𨿽或不同而其渾厚端莊則亡以異此四五公者坐廟堂邦其有弗乂俗其有弗醇者乎世稱王荊公書如斜風急雨其胸中躁擾可以想見一旦當國遂盡取成憲而紛更之天下騷然而風俗亦一變而趨於薄矣厥後溫公復古而國再安章蔡崇新而世遂亂其正與邪皆莫逃於筆墨之間益信心畫之說不誣然究其大歸則熈寧以前之書多重厚而少輕浮熈寧以後之書多輕浮而少重厚玆蓋世道之所以升降者予嘗從故家盡得宋南渡前墨迹觀之而竊爲之說如此故並識之俾來者有考焉大徳庚子六月乙已朔陵陽牟應龍敬書﹝成甫先生﹞文正公爲蘇舜元書伯夷頌名公題贊甚富二百年間不知凡幾傳至於賈秋壑宋亡北流於燕逸齋李侯時爲部侍郎得之寶藏文府大徳戊戌侯自兩淮都轉運使來守是邦謁公祠下求公之後人以與之侯盛徳也衎奉檄來姑蘇理海舟之獄範氏之族長竹趣先生出示幸獲觀焉大徳庚子秋七月小子李衎再拜謹識﹝息齋同知﹞文正範公細書昌黎公伯夷頌石刻在建業玉麟堂墨迹傳流大徳已亥復歸於範氏庚子歲九月過吳中獲觀拜手敬贊余杭盛彪﹝虎林先生﹞百世之師維孤竹氏六經之文維子韓子不有斯文孰繪厥媺維髙平公髙山仰止素書銛鋒羲獻是似匪翰匪墨爲綱爲紀去珠斯逺良玉不毀有物護持復歸於是庶幾寶之有永千祀夷齊之論至夫子而定或謂得夫子而名益彰二子求仁得仁名之彰與否不暇爲身後計也退之之頌賢於司馬遷附靑雲之見逺矣按文正公在靑社皇佑三年十一月書此未幾以病請汝陰眀年五月薨於徐其平生特立獨行之志夷險一節老且死不變而見於心畫者如此與守桐廬日祠嚴子陵祠同意淸風凜乎其相劘也時文潞公罷相知許昌杜祁公爲賈昌朝所抑致仕去富鄭公淮西晏元獻京兆諸賢在外詞翰往返蕭灑髙潔語出意表視夷齊異世同調所恨者公方向用而卽世矣後三年文富並相使公而無死天章一疏盡行豈有熈寕之禍哉蔡忠恵治平二年五月之題謂此書皆謗毀艱難者讀之益以自信是年忠恵爲三司使給事以讒出守杭故云爾意謂公屢遭擯沮蓋夷齊其行而世或有非之者遂借此以自見然公知有直道而行而已豈自必於夷齊哉自必於夷齊亦未免有所利而爲之矣天荒地老昆玉不燼宛其復歸與義田並傳君子之澤通乎盈虛之運幽眀之故正不偶然也片紙三百年承平碩輔姓字皦皦如日月見之束衽盤辟若檜若似道亦虱其間使人指畫唾罵然則士不以夷齊自厲其不爲文正公之罪人者幾希𨿽然亦豈願其爲夷齊哉大徳庚子日長至長樂郭隚拜手謹書﹝梅西先生﹞伯夷之行昌黎頌之文正書之眞三絕也子孫其寶之哉眞定董章﹝小山郡俠﹞汲郡王簡漢東孟淳同觀大徳乙已夏五十日﹝王敬夫禦史孟能靜總管﹞文正範公手澤獲見於二百六十三年之後扶植綱常流傳是寶濟南王文羽保定孫杲同觀時皇慶二年歲在癸丑暮春大名王亢宗識﹝王伯儀郡推官孫缺吳縣尹王仲常郡侯﹞翰墨嘗托文章傳文章益重節義全使無節義照今古文章翰墨空嬋娟特立獨行不顧眾萬世標凖權亦用吏部雄文破鬼膽爲渠喚醒西山夢範公相望餘千齡人物自與臯夔並黃素細書伯夷頌白頭不艸太玄經一字千金價無讓虹光夜徹星斗上夷淸韓頌髙平書再拜莫作文翰想姦臣襲藏猶畏仰面無生色泚流顙珠還氈復子孫賢我信斯文天未喪佳辭善書常有餘嗚呼節義不可一日無致和元年中秋日金華後學胡助再拜謹書﹝古愚編修﹞先正範公文武忠孝親親仁民之徳充周穹壤是以尺素寸楮觀者斂衽墨妙曹操王惇桓溫未嘗書不佳也至今見者唾之公所書伯夷頌流入秦檜賈似道家繇賈遂沒入官宋亡出於燕趙間復歸吳範氏世所共貴重者有在也熈寧以來見者必著姓名豈欲托以不朽耶苟不知觀感興起之唾求公之心希公之徳徒珍玩是誇亦秦賈耳不幾於狎大人乎凡我同志相與勉焉泰定丙寅七月十九日天臺後學楊敬徳書﹝仲禮提學﹞古人尙友以其類也伯夷之心惟孔子爲能知之千載而下惟文正範公有以似之文正之心惟朱文公爲能知之千載而下其亦有似之者乎嗚呼希矣至順壬申夏五月宛平曹鑑拜手謹書﹝克眀太常﹞文正公以寶元元年赴潤道謁狄梁公廟爲之作記立碑又十三年皇佑三年鎭靑社用黃素小楷書伯夷頌寄蘇才翁蓋去公薨半歲耳於是公屢以言事忤旨出殿外服知其道之莫可行也將以仰睎古人而於伯夷之淸風梁公之大節竊深慕焉攬公之迹可以諒公之心矣所謂百世以俟聖人而不惑者玆非其徵乎東陽柳貫謹題﹝道傳博士﹞右宋推誠保徳功臣贈太師中書令魏國範文正公書唐韓子伯夷頌眞迹筆意精嚴動合法度有晉人之遺風熈寧以後名公題識具存誠寶玩也按公書此頌遺武功蘇舜元南渡後歸秦檜氏又歸賈似道氏宋亡流入北方李侯戡得之京師來守吳實魏公之鄕因謁公遺像以其書歸其後之人今藏於範氏義莊子孫世守之竊嘗謂時有代謝世有盛衰至於天理民彜則越萬世而不可泯者必有人焉王侯之貴晉楚之富死生之大舉不能以動其心始足與有爲也太史公纂史傳思可以厲節義維綱常者許由務光之倫其事不經得孤竹之子遂爲數千載人物稱首遷之志念深矣唐韓子探其微旨著伯夷頌文正公復得韓子之旨而爲之書蓋公屢以忠讜不容於時遭誣擯斥守道彌篤所謂不動心以有爲者其在斯人歟其在斯人歟夫聖賢所遭之時𨿽異至於厲節義維綱常而天理民彜賴之而不泯者則一而已故觀此書者莫不興起書云乎哉贊曰於昭民彜不億而泯肅肅元夫厥徳孔純弗移弗屈執中允固思皇九有克寧無斁民不可乏主我不隕厥淸匪玆元夫日離亂爭此何人斯孤竹之子非其君不事非其民不使韓侯作頌鬱鬱其章魏公書之翼翼其相死生弗渝是式是似曠代同心惟予與爾人獲遺書如圭如璠懷徳不替來歸其孫維魏公孫子永保勿失惇我風化尙胙皇國後學柯九思拜手謹書﹝敬仲博士﹞伏承主奉範君出示先世書詔及文正公手書伯夷頌令集題識仰惟前賢爭光日月不敢妄有贊述輒以鄙句奉謝用表惓惓景慕之意云耳蜀郡虞集頓首﹝伯生待制﹞慶曆元臣細字書淸風眞與伯夷俱潞韓並識何舂應秦賈爭藏實蔑污神物護持天愛寶子孫驚喜海還珠敢以微塵贊喬嶽願推餘論砭頑夫企仰前賢歲月深阿衡事業伯夷心義田猶是當時祿遺像能令百世欽竊頌詩書求仿佛黙嗟人物轉銷沈誰人浪漫矜家世看取天平萬石林敬題文正公所書伯夷頌捲尾長沙湯彌昌頓首再拜﹝碧山先生﹞頌文遙附靑雲傳楷法獨推黃素書百世淸風元不泯兩公髙志更誰如珠遺舊入權臣槖璧返今逢刺史車一卷寶藏同魏笏虹光淸夜燭寒虛文正千年士精忠凜不亡勲名山嶽重翰墨日星光喬木參天古幽蘭疊砌芳我來拜祠下端欲濯滄浪髙昌偰玉立再拜﹝別駕﹞孤竹身爲百世師範公手染退之辭不知靑社揮毫日得似天章論道時鐵畫銀鉤黃素帖珠還璧返歲寒堂須知此事關風教子子孫孫盍寶藏吳後學幹文傳載拜﹝壽道州尹﹞靑靑首陽薇皎皎孤竹子求仁亦何怨淸風千萬祀昌黎述玄聖雄文劇頌美偉哉靑社書感激有深旨列宿麗寒旻羣鴻戲秋水李侯信卓犖不惜百金市分符守吳會開緘授云耳故物傳衛公遺璧歸孔氏一玩三嘆息當思繼前軌元統乙亥三月壬寅新安汪澤民再拜﹝叔志郡推官﹞古之君子之於學也至於成已成物其於天下國家則曰功成治定所謂言之必可行也行之必可言也蓋物格知至而至於國治天下平者如此非苟以爲言而已世之君子何其言之詳而卒不見其成功耶若文正範公則所謂能言之而能行之者也觀其所書韓子伯夷頌豈特筆墨之妙其爲萬世之慮也深矣後學京兆杜本敬觀﹝白原先生﹞魏國文正範公在宋朝爲名臣稱首當時論者或直以爲聖人或方之以夔卨是豈泛然而爲之言哉觀魏國出處始終大節一合乎道其丰功盛徳煥乎簡策若日星之不可掩山嶽之不可齊與天地相爲悠久其窮理盡性以至於命者與今觀魏國所書伯夷頌筆法森嚴直可與黃庭樂毅等書相頡頏是則魏公非特於徳行功業超然傑出其於書法亦造乎其極者也然公不他書而書韓子伯夷頌者尢見公切切於綱常世教未嘗一日而忘也披玩再三令人斂衽起敬至元三年後丁丑歲秋九月望後學臺哈巴哈謹書首陽髙節退之頌之吏部文章文正書之時稱爲三絕趙宋諸賢及有元之材大夫士題詠之不少置其八世孫靜翁裝潢而珍襲之求名筆以發其光華信可寶已余嘗私竊論之伯夷以特立獨行之節不待退之頌之而始顯惟得退之頌之則其節爲益顯吏部以日光玉潔之文不待文正書之而可傳惟得文正書之則其文爲益傳故伯夷之節惟知適於義而已初不計後之頌與否也退之之頌深以爲亂臣賊子不守名節者之戒初不計後之書與否也三者無心會而爲一虹光渥彩昭如日星之垂天使世之亂臣賊子未爲者而觀此書此頌則神駭心悸而不敢肆其惡已爲者而觀此書此頌則膽落魄喪而無所逃其罪其有功於世教大矣且文正以淸才茂行爲時名臣先哲稱其事業滿邊陲忠義滿朝廷聲名滿天下則字畫乃其餘事然猶莊楷遒麗過人如此眞趙宋第一流人物也余適以事過吳伏謁祠下靜翁持成捲示余故欣然書之以俟夫知言者得焉薊丘韓玙載拜﹝庭玉祕書黃簿﹞伯夷頌首云士之特立獨行適於義而已不顧人之是非皆豪傑之士信道篤而自知眀者也此數語已足盡伯夷之心文正公親書此頌匪惟知之亦久蹈之觀其立身大節亦不顧人之是非信道篤而自知眀者豈非豪傑之士哉其裔孫靜翁先生恬愉樂道獨能保有斯文而珍藏之觀此者千載淸風俱凜然矣後學永嘉鄭僖再拜書﹝天趣先生﹞範文正公所書伯夷頌後有秦會之太師賈師憲太傅兩人圖記宋南渡後此卷必流落江左而嘗入其家至李侯戡得之於燕則宋亡之眀年也範氏所居近在吳中兩人不能舉而歸之卒有待於李侯而公之子孫乃獲敬受寶藏焉豈偶然哉蓋自西方兵寢不用公歸而均逸外藩因得以暇日遊心於藝事才翁善書而深服公楷法之妙求公冩幹卦而公以字數多眼力不逮故爲寫此頌卷末第云書法亦要切磋未是處無惜賜教而已後來一二大老又推廣其說謂公書此實爲天下萬世綱常計至哉言乎不容復贊一辭也至正七年春正月甲子後學黃溍敬觀韓文稱頌伯夷賢黃素眞書慶曆年月照眀珠還合浦春風長共義莊田至正甲申六月辛未燕山呼勒圖再拜宋範文正公書唐韓文公殷伯夷頌想其淸風勁節徳行文章眞希世之三絕也元初平江太守李侯戡得之中原歸之範氏子孫可謂劍出丰城珠還合浦李侯其亦仁人之心歟展玩之頃頓覺忠義之气凜然在天地間令人毛髮竦立宋朝十相景仰之忱藹然見於言辭之表秦賈二公猶加企敬而珍藏之度其心寕無所愧大眀兵至義莊祠宇俱爲灰燼此卷同罹此患覬必不存大宗孫廷珍十世孫天倪復覯之於軍砦中嗚呼公之靈在天天佑其忠俾公之手澤不泯於世是知公之遺澤未艾也雝生二百載後而獲觀覽猶天靑白日覩景星鳯皇快平生之心目也河東後學王雝拜書文正公文章政事載諸簡冊者竊嘗觀誦感仰至於遺墨罕獲見焉癸未秋予督餉至東吳憩公書院其十代孫天倪持公手澤一軸示予盥手拜閱且羨且栗何也蓋所書者非他文乃韓吏部伯夷頌伯夷特立獨行聖之淸者也後世孰加焉公書其頌所以寓儆者深矣矧公之書法遒勁嚴整妙絕前代而予也敢不起敬起慕永樂癸未仲秋資善大夫戶部尙書夏原吉拜手書於姑蘇文正書院右魏國文正公書韓昌黎伯夷頌一通筆意精妙淸古入神𨿽鍾王顏柳不過也余聞書藝也君子貴之藝之美也況大賢之手澤傳於後與世俱存公之在盛宋而其名天下重之不特文章翰墨也而學問淵源立朝大節世未必盡知之當時公之書與蘇才翁範氏子孫復得而珍惜之十一世孫主奉元理出以相示餘生也晚恭覩遺墨肅然起敬悚然在下凜然如公之在前也其眞有感發也夫其眞有興起也夫時宣徳戊申仲春上澣奉政大夫戶部郎中零陵劉良拜手謹書伯夷聖之淸者也韓昌黎頌之範文正書之頌之者固尙其節義之淸書之者亦尙其節義之淸書之以遺蘇才翁豈惟欲尙書法之古亦欲其尙節義之淸也是書也曽幾何年復歸範氏非世有賢子孫惡能珍藏之若是耶巡按劉同年葺文正祠堂偕余往觀焉頃見主奉從規能善言厥祖不謂之賢矣乎且見其二子其幼者岐嶷不凡而知範氏又將有興者矣然則公之遺墨不亦畱芳於千古不磨者乎成化辛丑秋八月八日句曲戴仁敬題拜觀是捲以韓富諸公之詞翰以秦賈二人之圖書一善一惡而勸戒具焉有志者得不凜然而敬慕惕然而警懼乎時成化甲辰二月朔旦天臺楊澤書垔評訂宋之名臣謂範希文質性气局可比伊尹當有眞知垔者信斯言矣玆拜觀所書伯夷頌因用識此大眀成化甲辰九月蘭亭司馬垔書於鶴山書院弘治元年夏四月廿四日掌宗人府事駙馬都尉相人周景同兄蘇州府同知周冕拜觀廣庭端拜一塵無門外淸溪點緑蕪三代偉人生慶曆千年遺廟托姑蘇淺夫敢竊先憂號盛徳還徵後樂圖徽國陋儒空仰止海峯髙絕倚云孤﹝右一﹞範家園腳步春風皎日英標在眼中銀杏十圍家廟古玉粳千頃義莊丰身當文正無雙士手授中庸第一功卻走畫廊看翠碣朱弦三嘆憶歐公﹝右二﹞走奉詔北上道吳門伏謁文正祠下得閱忠宣恭獻諸遺像緬想髙風敬賦二律寫貽公世孫從規用致鄕仰之萬一云時弘治六年歲次癸丑春二月廿七日新安後學程敏政謹志西望天平萬笏林凜然生气到於今名文有托幽光顯餘事能傳楷法深義士若微眞接迹髙賢𨿽有莫論心歲寒堂裏千年物敢作尋常翰墨臨先正範魏公楷書韓子伯夷頌宋元以來題詠甚多然姦檜亦廁其間有韓範不時有此心誰與論之句是可笑也舊嘗獲觀此卷今再從公裔孫從規主奉借觀焚香再拜謹題其後鄕學生吳寛右宋範文正公書唐韓文公伯夷頌以貽西京轉運使蘇舜元蘇之後不知何代失之而畢竟歸於文正公之子孫豈偶然哉豈偶然哉今其嗣孫從規持以示予且請題古今人題詠多矣予何容贅嗟夫文正公宋名臣也道徳功業烺烺炳炳當以三代以上人物論之其片紙隻字流落人間者𨿽三尺之童皆知寶之況其子孫乎噫先天下之憂而憂後天下之樂而樂安得復見斯人也耶髙山仰止景行行止又當於書法之外求之若檜與似道乃宋之賊臣公視之宜不啻犬彘其墨迹豈可廁於其間當削去勿爲此卷之污大眀宏治乙卯歲春二月之吉後學淳安徐貫謹識此卷首乃宋魏國範文正公遺墨也後世珍襲或詠嘆之無間善惡豈眞所謂柳骨顏筋而作祖書法耶抑惟其人而已矣況其所書又韓昌黎之文頌伯夷之淸哉於乎觀其書而究其心誦其文而論其世千載之下流風猶襲人襟懷範氏子姓其永寶之勿替賤子以弘治丁已來按吳謁公祠而主奉汝轝出此卷徵題遂忘其僭陋而贅此於末簡雲長至日古閩王鼎書於蘇臺之冰玉堂君臣大經猶天髙地下非可以人力移易者是以武王八百國精兵可以滅商家六百年社稷而不可滅二子扶植綱常違眾自是之論觀吾夫子謂武未盡善可見矣世降戰國生民塗炭已極孟軻氏始以仁義之師諷諭當時蓋不得已而救世之大權耳後世以爭戰定天下往往援以自濟遂至篡竊相仍眾亦視以爲常不復以爲變二子之論幾滅此昌黎韓公又違眾自是特爲之頌文正範公又違眾自是特爲之書今考韓公入淮蔡範公在西夏君臣之義死生以之是二公者附美於二子不止於頌與書也二公旣逺頌與書存範氏子孫世守若大訓然得之復失失之復得若有以冥護之者人得而閱之如商彜周鼎大爲奇遇輒有題識用從不朽是又欲附美於公者也嗚呼附公之美謂可止於斯耶正徳七年壬申三月朔旦賜進士吳縣知縣山陰胡文靜題文正公筆迹之重重人也觀者輒有題跋以識景仰之私且欲托名於不朽耳檜何人斯亦有詠焉斯亦可見秉彜好徳之心無間於忠佞矣嗚呼韓範之不同時於檜亦幸耳使不幸而同焉抑豈爲檜所容哉檜爲此言又將舉天下後世而欺之矣愚欲其子孫割去之使無污此卷可也𨿽然若檜者世亦有之毀程朱之道以立異議廟祀之禮以阿世得無似耶範氏之象賢者其韜此卷使無重污哉嘉靖七年乙酉季冬髙安鶴坡朱彥昌書鳳梧以巡撫之暇謁範文正公書院捧閱公手書伯夷頌眞迹肅然起敬因奉次宋諸名公題韻以致景仰之私云範公千載一人豪小楷精分穎上毛眞迹至今傳不朽泰山北斗並爭髙﹝右次文潞公韻﹞首陽特立古今無韓頌還兼範老書三絕世間眞罕見商彜周鼎可能如﹝右次富鄭公韻﹞昌黎辭爾雅文正字精深峻節淸風頌髙山流水音聲華尊北鬥詞翰重南金千載神交地先憂後樂心﹝右次晏公殊韻﹞靑天白日仰希文自是先朝第一人西賊膽寒眞大將東垣望重此名臣靑編已載聲華舊黃素猶傳手澤新應有鬼神爲拱護云仍百世尙冠紳﹝右次杜公衍韻﹞嘉靖丙戌春三月中旬後學廬陵陳鳯梧謹書於鶴山書院範文正手書伯夷頌端雅有好致第不能作開天章帥延慶風骨耳書家者流以爲得樂毅論遺意吾不識樂毅論未敢附和然伯夷聖淸與昌黎髙平皆斯道楩梓不應於翰墨中論輕重也跋內文富晏杜四名相與文正相伯仲純仁昆玉不忝象賢而君謨才翁輩皆臨池老手尢可寶愛別一卷皆元人跋蓋元有平江路李總管者嘗得之以歸於範氏之子孫一時諸公髙其誼爭爲其詩歌題識其間極多名筆不佞獲一寓目焉不勝髙山仰止之感乃至秦繆醜欲與韓範論心爲之失笑庚午春日鄕後學王世貞頓首書此帖與忠宣公告身跋之月餘而其後人主奉者不能守作余質庫中物者十年矣余聞之數責其以原價取贖不得今年初夏悉理散帙分授兒輩因舉此二卷以歸主奉且不取價嗟夫余豈敢以百金市義名顧滿吾甘棠勿剪之願云耳爲範氏後者時時念文正之手澤爲他人者逺則念伯夷近則念李總管庶幾其常爲魏公家有哉庚辰初夏世貞又題先正文公手書伯夷頌自李總管戡歸吾範氏迄今將三百年而復得王大理世貞不索質鏹而歸之誠是義事夫當吾世而爲不肖子孫所質且久而不知其事何能無罪因識數語捲尾以歸掌守者並示後人世寶藏焉倘後有不肖子孫仍以質人請其人勿與質質而如王大理之捐鏹以還無益也卽子孫不能贖而竟畱不歸或因而貨有之則又爲大理君之罪人矣吾不能保後之子孫而所可信者好徳尙義如大理君士君子孰無是心乎萬曆庚辰六月十六世孫南京太僕寺卿致仕惟一謹識時年七十有一曩時於弇州王先生所獲覩先賢範文正公手書伯夷頌字畫楷秀令人肅然起髙山之仰捲後題跋甚富多名賢擅臨池者卽秦繆醜論心一語不妨並存以備勸戒眞範氏世寶也後人弗能守並忠宣告身質弇州庫鏹後捐以歸與範與李總管先後一轍稱盛徳事萬曆庚戌不佞叨貳雲間其主奉者不戒二卷並元佑間所賜忠宣禦詩落拾遺手諸搢紳謂可同裴丞相失印事處分虞投水火不佞竊計印以用用訖無所復用故可緩得此卷無論用不用人人共珍緩將流匿旁邑無復出理竟以急追得之乃知緩急隨宜顧用之何如耳爲識諸卷末授公十八世孫必溶什襲藏之毋再落他人手詭冀李總管王弇州復遇也甬東朱勲謹識先生曽爲吾鄕守遺澤在人甘棠猶思矧惟奕世也百花洲𨿽復淩墟而過化贔屓之石屹屹矣五六百年間桐鄕裔氓得覩手澤愴然先世之感何如眀後學彭而述觀於姑蘇廿世孫之安柱鳳來堂世有兵火而古物之遭其劫者不獨名人遺迹而名人遺迹尢易消毀其獲存於世者皆神物也然世存之而未有子孫世守之者其世存之而卽爲子孫世守之者則惟範文正公之後而已文正徳業文章爲有宋以來第一人書法其小技也而爲世所寶愛余從公二十世孫安柱者備觀於其鳳來堂並諸名公手跋洞心刮目應接不暇內有伯夷頌卷書獨精楷當時秦賈二賊皆有題識故論者恨之餘謂白璧眀珠知其寶者奚分善惡古來遺迹不有藏者何以能存造化自不得不有所借以護持神物而與其人原不相掩也嗟嗟滄桑逓變一消一息宇宙間何物長爲人有此之筆墨淋漓六百年來聚散得失不知幾經人手獨見超然劫外至今日而範氏之物還歸於範家藏無恙余因幸見先賢典型斯奇遇矣後學王心一謹題余再宦遊吳獲謁範公祠屢矣毎瞻拜文正忠宣遺像令人肅然起敬今年春從公十九世孫主奉能浚得觀祠中所藏墨迹九種其一乃文正公楷書伯夷頌貽京西轉運使蘇公舜元者文正公爲有宋第一流人固不以書名而此書謹嚴有法度一筆不苟世之善書者或莫及焉虞道園有云仰惟前賢爭光日月不敢妄有贊述良然按跋中文富晏杜四名相實與文正相伯仲忠宣晜弟不忝象賢君謨才翁及元眀諸巨公一一具在眞巨觀也秦繆醜題句欲與韓範論心得毋顙有泚耶此卷南渡後歸繆醜又歸賈似道宋亡流入北方元李侯戡得之因來守吳舉而歸之範氏義莊眀神宗時曽入王弇州質庫後仍歸範氏不取直未久主奉者不戒復失去爲雲間貳守朱勲追得復歸祠中今巋然無恙信有神物呵護其間也其餘八種一爲唐懿宗賜文正公四世祖柱國誥一爲宋哲宗賜恭獻公拜給事中誥恭獻公純禮也一爲哲宗賜忠宣公禦書一爲文正公與尹師魯二帖一爲文正公道服贊一爲忠宣公札子一爲忠烈傳芳捲忠烈徽宗賜文正祠額卷中載詩文甚夥一爲東溪書舎捲東溪爲唐以安氏讀書處唐正統間人因其地鄰範祠不知何時歸祠中展閱諸捲定當以伯夷頌爲第一餘承乏此地幸覩鴻寶敬綴不文之辭於卷末尙有忠宣誥未及見今兩江制府蘇公先生卽忠宣二十世孫也康熈丙子花朝後二日商丘後學宋犖識男至敬書承勲於甲戌歲荷蒙聖恩自滇黔召總臺綱甫就道又蒙調制兩江季秋履任金陵卽受命閱視太湖曁吳淞水利以孟冬扺姑蘇公事旣竣因得謁祀先祠翌日往天平省視賜廟不勝水木霜露之感因念先文肅公平生毎心憶東吳冀一親到而緣會未偶厥志莫遂先兄忠貞公撫越制閩三過吳門數行祭告之禮又爲捐俸葺祠至今賴弗圯墜兄之力也因思我父兄徳業事功幾與文正忠宣爭光嫓美承勲無似𨿽忝竊是土其於祖功宗徳何能增益毫末但矢志斤斤恪守先訓不敢遺羞於我列祖父兄之靈斯爲幸矣主奉能浚出文正諸手澤見示眞吾宗世寶也卷帙零落因請歸署內命工裝潢新之還納祠中附語卷末以志歲月且鈐記制篆以示鄭重俾子孫葆藏世世勿替毋再歸他氏庶先澤藉以長存是所望於吾族之賢後人云大淸康熈歲次乙亥淸和月榖旦兩江制使忠宣房第二十代裔孫承勲謹題時年五十有五文正公忠貞貫日月事功炳史冊其正書伯夷頌筆力淸挺世所罕覯又有文富杜晏諸公及忠宣昆仲跋尾聿爲巨觀康熈庚辰三月廿有六日舟至中吳擬拜公祠下天雨未果曉過芝蘭堂請觀墨本展閱再四想見公之丰神其源流贊頌宋元以來眾君子言之詳矣士奇後學無文何敢多述謹附名卷末誠爲厚幸錢塘髙士奇拜書芝蘭堂爲餘同年友秋濤讀書處其叔子能濂孫興校在家應接足慰故人之思是日同觀者顧上舎崧曁余從子不騫並記之跋文正公手書道服贊墨迹希道比部借示文正詞筆觀之若侍其人之左右令人旣喜而且凜然也熈寜壬子孟夏丙寅陵陽守居平云閣題石室文同與可竊觀文正公道服贊文醇筆勁旣美且箴以盡眀契之義有以見髙陽公之徳矣傳曰不知其人視其友諒哉熈寧壬子年十一月甲子吳興戴蒙正仲題範文正公當時文武第一人至今文經武略衣被諸儒譬如蓍龜而吉凶成敗不可變更也故片紙隻字士大夫家藏之世以爲寶至其小楷筆精而瘦勁自得古法未易言也黃庭堅書獲觀文正公之詞翰淳重淸勁如其爲人毎展捲諷誦未嘗不想見風采何名徳之重使人愛慕如此其深也富川吳立禮題文正公爲同年友許書記作道服贊言皆至理書特淸勁至今觀之悚然增敬所謂寵爲辱主驕爲禍府重此如師畏彼如虎是又美不忘規益可玩味乃知異時丞相堯夫布衾銘實權輿於此歟然是贊不載文正集中則公之文之遺者有矣抑亦盛年之作而或失於編次也耶因綴廿字以寓景行之意云文正道服贊忠宣布衾銘家乘揆一徳名言符六經至正癸未春正月廿日金華胡助書範文正公道服贊其書有法而詞有气前人題跋盡之矣余復何言敢僭用公韻敬作遺墨贊欲範氏後裔益知所寶重云式觀遺墨端嚴濟楚柳骨顏筋微公孰與龜文龍鱗或翔或處烈士忠臣兼文兼武畫見諸形曰心爲主詞發諸口曰學爲府石抉怒猊章成繡虎百世彌藏弗替厥祖成化辛丑八月八日句曲戴仁題贊右範文正公爲同年許書記作道服贊眞迹道服之制不可考許公爲此其意蕭然物外必非不臧之服也不然文正公豈率易爲人下筆者哉此贊今藏範氏義莊贊後又有文與可諸賢跋語亦不可得者也延陵吳寛謹題萬曆已酉夏漢陽守華亭孫克弘獲觀範必溶秀才出文正忠宣宋板集示余余請之郡司理毛公孺初捐俸梓藏松之郡閣天下士大夫得覩範氏一家言至是必溶重裝道服贊眞迹能護世寶如護頭目不愧義澤子孫矣是可重也陳繼孺謹題崇禎二年已已春正太常卿長水姚士愼同弟進士士恆文學士恪拜觀於文正公十八世孫主奉必謨家支硎山之暉發堂崇禎十有七年春二月十日盛王贊陳宗之同張采拜展於鳳來堂丙戌中秋十九日王心一拜觀於文正二十世孫安柱卽公柱之鳳來堂先魏國所書道服贊結構謹嚴有龍跳虎臥之勢筆力之最勁者搢笏垂裳徳容如可想見康熈甲戌歲淸和六日雨中觀二十世裔孫承勲謹題跋文正公與蔡欽聖手啟墨迹尺楮逾二百載魏公手筆如新語不繁而意足可以想見其人矣湯彌昌敬題右文正公聞子弟過省答友人書若固有之視利達爲何如哉與常人外飾遜避之辭中懷僥幸之意不可同日語覽者黙識於辭意之表亦足以感發矣天臺楊敬惪拜觀謹識時至順壬申人日此行次許下答欽聖帖中云示及省牓兒子與謝家兄弟俱過省兒子卽忠宣忠宣皇佑元年進士公以慶曆八年由鄧州求守杭眀年三月十一日次許得書正南省放進士時也欽聖不著姓今亦莫可考而籖題蔡欽聖必有據哉東陽後學柳貫書祁畱吳郡城中毎從範靜翁先生閱其家藏文正公手帖凡若干捲今又得許下帖讀之富哉範氏之藏也靜翁先生力承宗緒至老彌篤凡遇其先公片紙隻字卽購藏之以爲家寶嗟乎公之翰墨畱天地間如精金美玉人咸知愛重而況公之子孫孫子哉是宜先生之寶之也使子孫之來者皆如先生之用心焉則公之遺澤將百世不泯矣盍相與懋戒之至正十年歲在庚寅夏五月後學荼陵李祁謹題跋文正公與尹師魯手啟墨迹方範文正因與呂文靖爭論上前貶饒州時尹舎人實上書願得俱貶監郢州酒稅此一卷帙情義諄諄不啻兄弟蓋二公愛君憂國道合志同其相與之厚自應爾耳淳熈乙已淸眀日梁溪尢袤敬觀範公二帖皆是師魯謫漢東時書後一帖卻當在前或是自均過鄧托範公以死時問訊之書與眾云云之戒可見也賢者困厄至此人到於今傷之藏之深固之密石可朽名不滅歐公銘文盡之矣淳熈丙午四月洪邁書佳客千山得得來主人雙眼爲渠開逢人莫說當時事且泊南亭把一杯右第二紙當是尹自均來訪範於南陽時也範戒尹以不須與眾云云此意最深淳熈戊申三月廿八日廬陵楊萬里敬書師魯自均州輿疾至南陽托範公以死蓋平日之相與者如此四眀樓鑰書紹熈三年十月晦靜翁近又收得此二帖乃文正公與尹師魯書也交情古誼百世之下尙可想見視他帖尢當珍愛學士大夫所願見而不可得者況尢樓洪楊四公之題識亦豈復可得哉賢子孫永宜寶之至順四年五月五日後學東陽胡助謹書範公與尹舎人往還書一卷當有與眾云云帖而逸之觀洪楊二公跋語可知也後人不見此帖乃攺跋中三字作二字耳覽者當能辧之元統乙亥春三月壬寅新安後學汪澤民謹書景佑二年公上論遷都事與呂文靖異議黜知饒州祕書丞集賢校理余靖言加罪言者非太平之政坐落職監筠州酒稅而太子中允館閣校勘尹洙又言範某義兼師友乞從降黜亦坐貶崇信軍節度掌書記監郢州酒稅此二帖皆尹公在郢時所遣問若曰日給外月月有橫費家家如之至於收檢邠酒候送鄧醞合花蛇散和方送上見朋友有救卹通財之義而惟君子樂道爲能盡之也其後公鎭鄧尹公再貶監均州酒稅舁疾來鄧以存歿托公則公於尹公可謂生死不易其諒矣然楊洪二公跋語以第二帖是自均來南陽時且有不須與眾云云之戒今帖中乃無此語然以動止休佳及報他貧且安也等言証之則非疾矣恐此跋非此帖也前帖銜縫有王厚之順伯陰文十六字印知爲順伯所藏順伯臨川王和之孫好古博物爲中興第一徽文公與之友善集中載其書問可考也田元均諱況蓋謚宣簡云東陽後學柳貫謹識尹師魯何如人而克致範文正公之敬愛若是耶余嘗考之師魯以靜退爲樂以古文矯俗其行髙學古可知已及觀文正黜知饒州師魯請同降黜其臣節友誼又可知已宜其爲文正之所敬愛帖簡往還契之若金蘭而友之若兄弟也噫觀文正遺翰畱芳千載一日師魯之名得與同垂不朽亦何幸哉成化辛丑秋八月八日句曲戴仁敬題宋盛時有西夏之擾範公與尹師魯合謀戮力以抗之相得甚深蓋以道義事功爲友者也此二帖公與師魯者其一帖已刻於文正尺牘中寛嘗閱之何幸今日復獲見此眞迹哉然二帖不藏於尹氏顧歸於文正子孫則其後世之盛衰亦可知矣鄕後學吳寛謹書師魯貧公語以樂道惟樂道則貧安此絕難問恆人則又得曰先天下之樂而樂矣公生平極辧朋黨與師魯患難交且屬生死其密札一言近勢利否及投贈僅邠酒四瓶花蛇散若此誠安得有黨觀者念之哉時崇禎十有七年春二月十日鄕後學張采敬沐手拜題題意與盛子王贊陳子宗之商語也●欽定四庫全書範文正集補編卷四○碑記﹝祭文附﹞蘇州郡學範文正公祠記承徳郎平江路總管郡推官汪澤民爲文並書中奉大夫江南諸道行禦史臺經歷臺哈巴哈篆額吳學之興始於文正範公此所以専祠公也宋景佑初天下郡縣未有學公守吳請而建焉吳爲公父母之邦向得錢氏南園地將居之或謂是必世生公卿卽以其地爲學宮公之子恭獻公持節過郡益新學給田由是立祠禮殿後忠宣公恭獻公從祀髙賢報本典禮宜備至元再元春正月郁攸及祠屋幾毀眀年文學掾蔣君伯升至顧瞻摧圯懼神弗居告諸郡守掄材木陶甓瓦撤故朽完補缺棟宇隆敞像設儼肅秋九月始事冬十二月工乃告成工爲日凡若干錢爲緡凡若干郡守通議道童公乃爲署祠之扁蔣君偕公八世孫文英來言曰公之祠於是也久矣若稽歲月紀載闕焉不書之石曷詒永圗願記之澤民惟間气哲人問學本乎六經蹈履合乎仁義元勛巨徳蔑以形容方慶曆中召對天章閣列奏十事三曰精貢舉旣用其說學校徧天下矣嘗聘安定胡先生幸教吳士嗟乎興學立師羽翼斯道豈淺淺哉祭法禦大菑捍大患於一時猶得祀之若公之功施於天下後世豈惟吳學宜祀之凡有學者皆可祠也夫奉常固以致向往隆報效士之朝夕仰瞻又豈無感發希賢之心者乎澤民夙仰公之髙風隨牒公之鄕屢常拜公之像今復以文字寓名祠下何其幸耶遂不辭而爲之記又明年歲在丁丑正月壬子記文正書院記遂昌鄭元佑撰至正五年龍集乙酉夏六月吉亷訪僉事趙公承僖分巡中吳至則首謁範文正公祠下拜瞻廟貌起敬起慕作而言曰文正公以徳以功旣無忝伊傅之爲輔相以學以識則有功於洙泗道統之傳故其具文武全才出將則安邊卻敵入相則尊主庇民其先憂後樂與先知覺覺後知覺者何以異豈非聖之任者乎其平生論諫直道正言剴切人主至上百官圗詆宰執爲張禹觸犯盛怒𨿽坐摧抑曽弗少阻詎不猶木從繩則正而欲後之克聖者乎當時天下郡縣未嘗皆置學公至吳首以已地建學故學校徧天下者自公始識泰山孫明復於貧賤中授以春秋遂大鳴聖道於時延安定胡公入太學爲學者師而河南程叔子實遇奬拔其後橫渠張子以盛气自負公折之而授以中庸卒之關陜之教與伊洛相表裏蓋自六經堙晦聖人之道不傳爲治者貿貿焉罔知適從以至於公而後開學校隆師儒造就士類作成忠義之風以致道統之傳則公之學識於名教豈小補哉公之薨也所在廟食一以忠烈賜名顧玆中吳公父母之邦所宜大建祠廟萬世血食如之何僅享之於私第況今國朝崇徳報功在在有書院以祠先賢豈有丰功偉徳正學卓識如文正公而書院莫之建則是缺典豈有大於此者乎公八世孫文英具辭於趙公以爲先公之功徳學識誠如公所言顧惟範宗仰食於義廩食指幾千餘使建書院則官除山長有山長則有廩稍之奉矣今藐焉義廩不自給使但建書院以祀公愼選族人之賢者充主奉斯足矣官除山長則乞免焉於是公從其言時總管古燕吳侯秉彜聞公之所建明卽敍公所言請於行省上之中書議有關世道且不設教官而以居嫡者世主祠而行教於事便由是二公商出公帑羨余命工益址而崇制旣宏且固甫完屬元佑記之佑以蕞爾膚謭烏敢廁一喙於大賢之門𨿽然公之功徳學識憲僉公知而言之則凡天下之士皆知道之也知其人而不思效之可乎子朱子謂人之立志必當以公自期待況遊於公之門乎況郡人乎若然庶於公可無負所謂尙友者此也元佑言不腆謹用復諸憲僉公俾書之石焉﹝康熈十七年閏三月九日從友人太倉顧伊人湄借得元鄭明徳先生僑吳集錄之應俱李提舉文並存家乘中不可失也世孫必英識﹞重修文正書院記翰林院修撰承務郎郡人張益譔文奉政大夫修正庶尹吏部郎中兼翰林侍書廣平程南雲篆額郡人鄒胤書丹肆惟我國家惇崇教化尊尙儒賢其於前代良臣誼弼功徳及人而廟祀於郡邑者必命守臣嚴祀事葺祀宇示勸之意不旣深乎顧在守臣之賢乃克視此爲重而盡心焉蘇郡實宋太師魏國文正範公桑梓之裏而其先隴義莊義宅義田義學咸在故公之祠堂久建於此事詳舊刻西江況侯伯律以奉政大夫禮部郎中奉敕來守玆郡政敷民安百廢並舉嘗有事於祠下顧瞻棟宇有圯橈者因喟然曰玆責在我弗急所圗曷稱上意卽請於朝用加修治於是卜日鳩工度材築基撤舊易新拓小以大爲祠堂前後各五楹後以奉公神像前置累朝碑刻東西有廊廡東祠宋郡守潛公咸淳中始建是祠者也堂東偏爲書院構用舊材以其尙堅好也院亦有堂前後各三楹掲以忠厚舊扁東西有廡齋宿閱牲以及庖湢莫不有所其西偏則範氏家廟歲寒堂在焉子孫歲祀公父子於其中外爲門屋三間亦仍以文正書院舊額掲之垣墉周繚規制宏壯視昔有加凡所用度一皆出粟之羨貯於官者經始於宣徳甲寅六月三日畢工於九月十日況侯謹率僚屬曁學官諸生合範氏子孫以落其成主奉元理及提管希賓爰與族人謀曰祠宇再新旣賴郡守盍礱石鐫辭用著不忘遂以屬余余忝爲公郡人於斯盛事在所當述故不敢辭以蕪陋惟公間气所生心與學術俱正毅然有爲於世柰何周旋中外政府方登讒慝已構𨿽其才不盡展乃若功徳之及人者尙多節義足以厲俗進退綽綽非古之所謂大臣者何能與於此乎當時苟能盡用必將成就大業以濟天下此蓋君子所深惜也然而公之自立於天地間者百世不泯祠當百世愈新況侯爲郡賢守克承上意亟致修治宜乎在郡多善政也詩云伐柯伐柯其則不逺斯之謂歟故余特爲之書正統五年歲在庚申夏四月吉日裔孫提管元英掌計子惠子寧元靖希歐照磨子易教諭從文知縣希正希瑊義學師希鳳立石何淵鐫重修忠烈廟記資善大夫吏部尙書兼經筵官前國史總裁泰和王直譔奉政大夫修正庶尹吏部郎中賜食三品祿直文淵閣永嘉黃養正書中憲大夫太常寺少卿兼經筵侍書廣平程南雲篆正統八年十一月蘇州府重修範文正公忠烈廟成其十一世孫都察院照磨子易具事始末屬直爲之記蓋公蘇人也曽祖徐國公祖唐國公考周國公皆塟蘇之天平山公嘗請於朝攺天平山白雲庵爲白雲禪寺世度僧守焉作祠於寺之右以奉祀事至公之子孫又作祠於是寺之南以祀公然忠烈之名未有也宋自元昊反西鄙騷動師出無功仁宗乃命公經略公選將練兵築城寨墾屯田據其要害示以形勢招徠屬羌恩信大洽決策取橫山復靈武元昊勢屈乃請降西人仰公之徳服公之化皆爲公置生祠公薨相與哭於祠下者累日不絕宣和間宇文虛中爲慶帥言公忠於朝廷其功烈顯於西土至今猶廟祀益虔然廟未有額徽宗命以忠烈名之且爲題其榜凡廟之在西者皆易以新名然蘇猶未有也紹興以來西土皆陷忠烈之廟越在異邦蘇之守令與其士大夫謀曰蘇公故郡也而天平山則公祠墳在焉公之精神必往來乎此乃更作新廟掲忠烈之榜於廟門由是蘇始有忠烈廟每歲上已郡縣長吏率其屬致祭歲久廟壊元至元乙酉嗣孫邦瑞士貴復新之末世兵亂毀焉踰八十年未有能復之者至是工部侍郎廬陵周公忱巡撫至於蘇而監察禦史壽光劉君甄武昌劉君仕昌錢塘鄭君顒皆以事蒞焉郡守李侯從智來會政事之暇語及玆廟因相與嘆曰公之徳業著於當時傳於天下後世不繋乎廟之有無也然表先生以儀來今使後生小子得瞻其廟貌想其精忠偉烈而興企慕之心則廟亦不可無也乃各出貲俾吳縣令永嘉葉錫圗其成錫毅然以身任之殫心盡力規畫處置凡鄰邑之令佐皆以貲來助市良材命眾工爲堂前後各三間以奉公及三世先公像東西廂如其數以藏祭器而齋宿寓焉壯麗嚴整有加於昔中作石橋橋南左右爲碑亭前作大門榜曰勅賜範文正公忠烈廟經始於是年九月初九日閱兩月而廟成直聞之士之能任天下之重者必以天下爲心心之欣戚主乎人而不私於已是以天下爲心者也以天下爲心則人庶乎有濟矣初公未顯時已欲任天下之重嘗曰士當先天下之憂而憂後天下之樂而樂夫憂人之憂而欲免其憂使人皆樂然後與之同其樂此豈小丈夫然哉孟子曰禹思天下有溺者猶已溺之稷思天下有饑者猶已饑之公之心猶是也故其徳業之盛不愧乎古人豈特著於西土也哉嗚呼士不以天下之重自任者多矣不以天下之重自任則其所行一主於爲已人之利害不少槪於其心而又悻悻然自以爲得功烈之卑無足怪也而所以爲士者固當如是耶然則公之孫與邦之人士及四方之來者拜公之廟慕公之功業必當思公之心充之以仁義而力行之於公其殆庶幾乎故爲之記而道愚之所聞使刻之石以告焉凡以貲來助者其姓氏皆載之碑陰正統十年秋八月癸丑日立郡人何淵鐫重建文正書院記詔賜章服閒居前太史中執法經筵講官翰林學士知制誥奉天翊衛推誠宣力守正文臣特進光祿大夫柱國武功伯兵部尙書兼華蓋殿大學士東海徐有貞撰並書賜進士及第翰林國史修譔儒林郎文華殿講讀官長洲陳鑑篆額宋有天下三百載視漢唐疆域之廣不及而人才之盛過之此宋之所以爲宋者也蓋自太祖而後十有五君君徳莫盛於仁宗前後輔政之臣幾百數十人人才亦莫盛於仁宗之朝就仁宗朝之人才論之蓋莫盛於範文正公公之爲人剛大淸純天資忠孝而爲學得聖賢之心庶乎所謂極髙明而道中庸者故其爲臣表裏一誠始終一正而文武經緯備焉公事仁宗自祕閣登諫垣出入侍從守郡帥邊多所渉歷而不得久處於朝及參大政方將拯時復古權幸間之曽不期月而去凡所建明旋亦更革公之所存十不施其四五然而勛業徳望之盛視彼久於其位者猶倍蓰焉使其久且盡施則宋之爲宋當不止是矣於乎甚矣直道之難行也有君如仁宗有臣如文正公其猶若此此有志於世者所深惜也公之同時名臣莫如韓魏公富鄭公魏公於公每事推重而鄭公因事感嘆至擬公於聖異時大儒莫如朱文公文公謂公傑出之才爲天下第一流而吳澄氏亦謂公爲百代殊絕人物之數公者豈無所見而言哉是以後之君子聞風而起者未嘗不稱公之爲盛也凡公所嘗過化之地皆有祠吳中公之故鄕而文正書院故義莊也其祀事自宋元曁國朝列於嘗典春秋享之而其祠宇因故歲寒堂爲之屢毀屢葺規制未宏乃者今大司寇萬安劉公顯孜以都憲奉璽書巡撫南圻而臨是邦因謁公祠顧瞻興懷爰諮所司撤舊爲新辟而宏焉協議以贊其圖者前郡守黃巖林侯一鶚前郡守瓊臺邢侯克寛承命以董其工者吳邑主簿南昌李榮也於是公之十二世孫主奉祠事從規來以記請有貞聞之君子之於道也其有所立也必有所宗也求乎今而不足則尙友乎古之人所謂世異而道同者也今夫都憲公之巡撫於斯也猶文正之經制於陜右河東也兩郡侯之繼守於斯也亦猶文正之爲治於蘇潤饒越也事文正之事也心文正之心也是亦文正而已矣然則三君子之於公豈非所謂世異而道同者歟有貞於公幸爲鄕之後學固嘗寤寐乎公而思所企及者其能自已乎哉𨿽不文也願執筆焉附名於三君子之後以庶幾夫髙山景行之意云成化二年歲次丙戌春三月望日立石重修文正書院記書院在蘇城中吳縣西隅通衢之上祀宋大賢範公之祠也按範之先世自北徙南而居於吳公生於武寧官舍長仕中朝而薨於徐子孫奉其柩塟河南萬安山而祠於是者以公父母之邦且其地本範氏舊業公嘗經理作義莊以贍宗族者也當宋咸淳丙戌太守潛說友始請於朝立專祠祀公元末至正甲戌郡守吳秉彜又奏攺爲書院而以公之贈謚表其門閭舉其族之嫡嗣主奉祀事義莊田宅悉附天平山三太師墓所逮際昌朝大新禮制遂以書院登諸祀典春秋祭享郡之官屬師生與其族之子姓咸集祠下行禮著爲定規彰彰詳備可謂盛矣然自國初至今百有餘年而祠宇室堂日入於壊時𨿽修治而功費浩穰率未能完美如舊今主奉從規與其族人屢欲經營顧力弗逮所賴郡守劉侯爲之規畫又值歲祲公私多故未克就緒適監察禦史劉公持節按臨爰自下車洞燭幽隱發姦摘伏而下無遁情洗寃滌滯而犴無畱獄且不翕翕希同矯矯附異數加延訪以革猜防故政不迷而廢墜畢舉於是郡守得以祠事白公公曰事神治民惇崇風化郡邑首務有或不然非憲體所當究乎夫事有經權時有可否貴在變通使無偏廢可也矧先賢祠宇風化所關宜亟行之勿怠吾亦爲之處焉用是親詣祠中纎悉畢視黙運冥思酌量措置悉付長洲令劉輝典史張灝董之而責其成令亷愼老成謹於趨事曽未踰時凡祠之敝者一撤而新之言言赫赫加於舊觀邦之士庶來瞻來仰靡不驚嘆莫究所繇蓋是圖也材給於上而官不知費力役於下而民不告勞神享其成而族賴以芘一舉而眾美悉具非善於謀敏於事而公於心者未易臻此眾方落成會監察禦史戴公巡歷至郡詣祠見之極加稱賞曰盛事也不可無紀於是令與主奉數過丘園以記爲請予惟文正公之髙風大節彌兩間而冠百世者登諸國史載諸郡乘而雜出於譜傳紛播於品題者不可勝書至今庸人孺子一聞公名皆知敬仰故其平生所至存有生祠沒有廟祀者不約而同於以見秉彜好徳之誠不以古今彼此而有間也況公父母之邦精神手澤所在則凡生於斯仕於斯者有不加之意乎是宜賢監司良守令之用情於是也第顥晚生末學淺見寡聞不能加豪末以光盛事爲慊然嘗聞之記者取記其事實信今傳後不失其眞乃可故敢原其始末略其彌文而爲之直書云侍禦公名魁字士元髙唐人戴公名仁字以徳句容人郡侯名瑀字汝器蠡吾人皆以進士歷顯融所至有聲不系諸此不書成化十七年歲次辛丑九月旣望大中大夫山西等處承宣布政使司右參政太原祝顥著奉訓大夫南京兵部武選淸吏司員外郎長洲李應禎書篆邑人陳俊刻滸墅鎭宋文正公範先生書院記先生蘇人也滸墅蘇地也原非居裏書院祀焉矯俗也蘇之往哲多矣獨虔者就人所知耳前乎先生固有其人後乎先生亦未嘗無人先生去今四五百年卓然之風靑天白日滸墅談者了了如見先生何所待而興其豪傑之士歟予觀所爲之事皆今人所當爲者玆滸墅出風气之表躅遺芳而著聞者幾人耶使先生所爲矯情媚世以大其美則不可爲矣惑於一時隨後攻之矣欺於無知者難逃於具目矣今猶能大理於口耶使先生所爲戾於人情之常亦不必爲矣根乎天理之正不奪於私順乎人心之同不牽於怪今何憚而不爲耶使先生所爲優入聖域非眾人一蹴可到而爲之不及猶可諉也人皆可以爲堯舜奚先生之有哉人自絕之先生始孤髙於前矣能自奮者肯曰我之形骸欲役倫羣類聚靈於萬物造化賦予無少虧欠其志行獨不肖人道誰其厄之寧不負所生哉企其懿去其不懿務去其媿求至其企企之弗至弗措焉業儒也豫天下事於胸中擴良心以有爲義理所在礌礌落落舉而措之篤近舉逺毋顧忌毋退遜毋戾毋比毋襲毋俟毋已有隨所處而惠澤流衍不逐逐於虛聲而寡實效窮逹一致泰如也先生之矩步的矣身𨿽齊民不死其良心推平旦之好惡逹於膠擾之際由家庭而宗族鄰里鄕黨交與勉爲忠厚而狡詐是恥老窮不遺彊不犯弱眾不暴寡自拔鄙陋而惇爽矣今滸墅也誰其人歟蓋有之矣苦傅畏咻莫孑其歸也安得懿其俗哉予固設義塾惇教事矣見廣福庵右畔別墅一所幽邃軒豁林木蓊樾日惟藂族賭博蠧俗尢甚令顧澤輩推余工葺頹益新玲瓏戶牖堅甓屏壁創重門拓院落充廣翼宇完潔階砌曁雘煥然邪塑盡徹設先生木主於中堂歲時特牲祀之掲扁樹碑以昭不朽屏浮蕩之迹寓諸生肄業昕夕仰瞻而企慕修爲誘之孔易矣有來於堂均得觀感則勸弘矣競力全好則先生之懿不擅於一身不止於一時不拘於一方受賜衍賜沛然無旣矣猶或有無自待焉得謂之學哉得謂之人哉惟肄業諸生脫落自彊爲民之先可也或有過其齊民之望不知予之初意也風俗所以難振鈞是人也睎驥驥乘睎顏顏徒存乎其人不甘自誣何難哉或謂非後學之極致予恐作輟相勝戶庭難跂足也行逺登髙此莫非發軔之地尋向上去自莫可禦但戒自足耳先生事迹六一碑悉今人莫不知不復具仲尹之事有投杼之疑當闕之書院成仍令守於僧毋仍傾圯焉嘉靖辛卯歲仲夏賜進士第奉訓大夫戶部員外郎懷寧後學天池方鵬撰建三公堂記三公堂者祀大師徐國公夢齡唐國公贊時周國公墉也周爲文正公之考而唐爲王考徐爲皇考云按祭法有虞氏禘黃帝而郊嚳祖顓頊而宗堯夏迪殷周更立而不變三公堂所由始也粵若我世宗嗣位之初尊師重道稽古禮文首勅天下建啟聖祠於學宮上祀孔子父叔梁紇大哉聖人之制作炳越千古矣夫爲子者居以王者之庭享以王者之祭爲其父者曽不得妥以專祠薦以一牢豈人情乎禮曰天尊而不親然人思事之者以其有生物之功也況毓靈蒼際誕生玄聖與斯民立命者乎範乘載三公者或仕爲節度判官或檢校少府或掌管書記皆著有勞績以曽孫之貴追膺封典文正功徳弘茂獨盛當時而宋室湛恩汪濊報亦隆矣範氏忠烈廟在吳縣徳鄕讓原笏林之陽墟墓在焉而三公祔諸寢室郡城義澤莊亦止及文正而三公故缺也迨侍禦史洛陽溫公如璋持節按吳周爰展視仁率義起令於祠後創建三公之堂檄下郡丞茶陵龍公慶雲經理其事亡何以瓜代去繼爲董公堯封亦洛陽人也至則亟核祠工更議坊制矣先是邑司以時詘財殫頗艱厥任適巨家徐姓者誤扞憲网恥受污名請以金贖聽輸工所官第籍記之梓材旣集匠作斯興驅運之勞不擾於鄕呀呷之聲無驚於市地素窪塹墄而平者肅坻數級筵堂三楹峻而垣墉翼而廊序巍而綽楔飾以丹堊圖以云藻蜿蟺飛革煌煌奕奕工若浩繁再期而畢兩侍禦之令迅於風霆丞一人之力神於不日矣三公者肖像於中旁以將作監簿純佑許國忠宣公純仁恭獻公資政學士純禮龍圗直學士純粹配焉濟美五世禋祀一堂由是衣冠之賓虔奔式路來躋其堂爲父祖者詒謀是思爲子孫者繩武是媿過其門者𨿽或細流釋負弛擔徘徊顧瞻咨嗟嘆息乃知憂樂之遺忠貞之報百世不斬若此範公可爲而人顧不爲哉此觀風者之績也司勲氏曰余觀玆堂之成而有感於大道之公懿徳之好矣夫闡崇先賢佑啟後人激世範俗非禦史不能仰承徳意恪供厥職非有司不能上或宣令下或怠事有舉之而中廢者矣前人美意後人惡其不出於已也將有其始而多不克終者矣堂之成亦幸而遇其人𨿽文正功徳之感人協恭同好而玄貺黙啟其三公在天之靈哉範氏乃更立主堂右以祀溫董及龍不忘報徳亦禮也爲是舉者公十六世守祠孫縣學生以益偕其兄主奉惟立請於當路移書太僕卿惟一祠部郎惟丕從外交贊云落成之日告於巡撫都禦史莆陽林公潤公嘉樂之亦爲捐金以畢余工時兵憲爲南皮湯公賓郡守爲廣平蔡公國熈郡丞爲上虞金公柱涇陽張公云鸑浮梁吳公宗吉節推長沙龍公光吳邑令漳浦魏公體明繼至者郡尉番禺招公夢賢孝丰吳公維京長洲令新昌呂公若愚也敏以從事者蘇衛經歷虞興舜長洲縣丞楊榮也並勒於石用戢恩私昭示來裔隆慶二年戊辰春二月望日賜進士第奉政大夫雲南按察僉事前吏刑工三部郎官國子五經博士長洲皇甫汸撰賜進士第前吏部文選淸吏司員外郎翰林院庶吉士太原王榖祥篆蘇州府學生沈庭訓謹書提管世孫善耘主計世孫惟新督鐫重修河南範文正公祠堂記賜進士第文林郎河南府推官臨淸周易譔賜進士第中憲大夫山東按察使司副使郡人劉贄書賜進士第大中大夫浙江布政使司左參政郡人劉衍祚篆洛中舊有文正公祠其建置沿革志悉之矣余戊辰登第初授河南府理刑冬仲月朔蒞任越六日宿汴城公署中夜分時夢戴襆頭著紅袍者來詣余詰守門者而問焉其吏應曰範文正公也余忽覺而異之已已春西塘後峯二公祖枉駕寅賓館告余曰文正祠之欲修久矣昔余輩未第時曽共董李村攜曹生滋蔡生承佩張生謳肄業於中往歲呈守道澐泉董公祖府中新所張公祖俱有捐特因循未舉也幸卒成之何如餘一聞其言黙然自驚曰前日之夢不偶哉文正公其諒余之可寄以興斯役也而來歟乃首捐俸金數星卜日飭材委主簿董子鳩工而肯構焉其令尹復新鮑子雅有同志亦捐俸補助之堂宇圯壊者隨卽攺築後起仰止亭俯睇龍門遙瞻嵩少河山形勝畢収一覧之中祠遂煥然一新矣祠前有井昔衝庵翁做秀才時所鑿以便一方之用鄕民日食寒泉之利翁之陰徳泯然無聞余復構亭於上題其扁曰劉公井俾知享其利者知所自云工俱告竣西塘後峯二公命餘言記之餘辱舊治門下知二公之家世獨詳敢以不文辭乎竊惟士君子立身於天地間其建功樹業當垂無疆之休故天之報施善人奕世顯榮必有無窮之澤衝庵公振鐸平順雲巖公出宰眞定二公𨿽詘於下位其學問淵源行誼卓越素推重於鄕評視文正公何媿焉故西塘後峯聫登甲第並司樞要況二公之弟衍疇辛酉鶚薦愼庚午發解諸子之在黌宮者蜚英馳譽詵詵然綿昌大之祚膺福祉之慶者猶未艾也視忠宣兄弟之貴顯又何讓焉天人福善之機余於二劉氏信之深矣鄕人升斯堂而登斯亭者寧不感發而興起乎故玆舉也在二公謂之顯其親在小民謂之樂其利在余謂之尙其賢固一時之盛事也若文正之徳業文章著在史冊者尢詳余奚容贅特紀今日之事以見公之精神感召流行於宇宙者不朽而祀之興廢恢弘顧有所待而然也故姑爲之記云隆慶五年辛未孟春吉日立石重修文正書院記賜進士通議大夫南京太常寺卿前禮科給事中山東提學副使太僕寺少卿南京鴻臚太僕光祿三寺卿奏準致仕奉詔進階正議大夫資治尹長洲袁洪愈謹譔鄕後學陳爾見謹書並篆額文正公祠故義宅也範氏自唐以來世居此矣公旣置義田義莊以贍其族之人又葺故居而拓之以出納其莊之所収以居族之無家者名曰義宅推先世之徳詒永久之謀焉子孫嗣守不廢𨿽中更散亂遺澤依然咸淳間潛說友守平江以公徳業之盛宜百世祀請建專祠於宅之東至正間守吳秉彜奏攺爲書院迨我皇朝開大明神大化勸學修禮崇古上賢以風四方祀典旣定又卽書院爲祠而公私時祭子孫會食因以爲常祠久不無頹敝敝則葺葺者凡幾而壯麗爲難今皇上萬曆二年禦史余姚邵公選自館閣代巡江南所至咨諏政務攸先民何以格心俗何以返古謁公祠下慨焉廟貌之弗稱無以樹之風聲若痌瘝厥躬乃謀之藩臬檄郡庀工一大修治資以罰鍰郡守成安吳公承休毖事命吳邑魏丞正參董厥工經始迄落成凡五閱月先是禦史溫公如璋按吳議建三太師堂於公祠之北樹綽楔於祠南溫公復命奉行者急於苟完地未堅平材多觕瘠無幾何時臲卼陊剝■﹝黑乚﹞昧弗莊羣情靡寧至是重檻巨棟髙扉邃龕神靈攸妥罔不尊嚴前後堂宇門廡周垣曁茨丹雘罔不精整徹舊而增新則坊石堅貞宮墻赫奕建先憂閣於祠左與歲寒堂對峙蒼白相凖神气固完不煩府庫不疲民力而績效倍常矣三年七月癸卯禦史率司屬陳牲虔祀告於祠文辭深厚燦如也洪愈密邇公祠樂聞盛典秉誠晨詣佇公之門怡然髙望而逺志焉拜公之像黯然沈思而內愧焉作而嘆曰嗟乎自古傑士名流豈少哉當時則榮沒則已焉偉烈休聲震耀千古直與泰伯子遊相等埓惟公一人而已豈非禮義之宗盟道學之師範邪蓋嘗以先憂後樂揣公之心公何好憂而惡樂如此哉伊尹曰予弗克俾厥後惟堯舜其心愧恥若撻於市一夫不獲時予之辜夫曰愧恥曰予辜其能勿憂乎公之心事固如此或以公當盛世而常不忘憂此不知公者也世必時雍迓衡然後可以言盛眞仁時可遽許乎卽公所爲不合於時者皆不得已也公所見惟理所存惟理所言所行惟理公故不得大用於時然當時君臣固已愧悔恨惜矣後人之思慕景仰而崇奉久且益篤豈不以理根於心其天有不死者乎吾儕讀聖賢書餐君之粟藉慶於前人而樂利憂窮懵然於理者皆公之罪人也公嘗有言吾儒之職捨先王之經則茫乎無從矣奚暇學人之巧失其故步但惟精惟一死生以之此公之學術生平所以自立也學不通經無以致用而立志者學之基也讀書刻厲數年長山數年學捨不解衣不嘗肉不窺寶藏不觀法駕大通六經而後出而有爲學者之志能有如公者乎希賢在我可以深省矣夫善治者繩人以法不若化人以道諭人以言不若感人以心執樞要揚芳風因人心之自然而鼔舞之不待戶說以眇論而天下化此知治之本者也邵公此舉得之矣時藩參臨川舒公督儲憲副永嘉王公飭兵協心同徳樂觀厥成吳公奉職循理治平稱最夙辦於此無難也魏丞雅敬先賢奉公竣事亦可嘉矣文正公十六世孫太僕卿惟一念祖紹烈創謨傑構主奉禦醫惟立守祠庠生以益十七世孫鄕進士允謙皆殫慮蕆材共底厥績不可以弗識也邵公名陛舒公名化王公名叔杲吳公名善言皆以進士髙第爲聖朝名臣亦一時之隆際也洪愈淺聞不能究宣受命吳公辭之弗獲謹書此以爲記又

賜進士出身中憲大夫浙江提學副使文正十六世孫惟一謹撰先文正公在當時凡宦遊所至各有祠而吳爲公鄕郡宋咸淳甲戌潛公說友守郡請於朝卽公義宅之左建祠祀公而撥田以供祀事至正丙戌郡守吳公秉彜以書院易祠額而承務郎李祁記之大都謂公功被當年澤流後世未易殫舉惟是首請天下郡縣建學捐已地建郡學授橫渠中庸延安定太學有功名教啟宋道學之源蓋祖紫陽之論云入我明宣徳甲寅郡守況公鍾成化丙戌巡撫劉公孜辛丑巡按劉公魁先後葺修之歲久漸圯且祠南岸地昂林木聳郁堪輿家每言祠庳不稱法宜加崇以昌後胤嘉靖甲子侍禦洛陽溫公如璋按吳是年冬惟一以浙臬使入覲謁公郡臺言之公忻然諾行郡於祠後築坁數級建三公堂五楹祠公皇考徐國王考唐國考周國視公祠特峻起以應堪輿家之言而郡丞龍君慶雲經理其事請以公四子將作監簿純佑許國忠宣公純仁資政殿學士恭獻公純禮龍圗閣學士純粹配享左右皆所謂禮以義起者也已董公堯封代按至與溫公同邑合志復樹綽楔於祠前題曰世濟忠貞丹堊赫奕益增舊觀矣方三公堂之初議建也今兵憲永嘉王公叔杲時以海虞令治行髙被召未行溫院檄公核之公議工直若干會吳尹秦君崢議與公不合故縮其直以苟完塞命堂旣崇敞而梓材不勝任以故不三四年堂且就傾惟一與諸宗人方憂皇之顧計未能舉也今侍禦余姚邵公陛奉天子命代巡江南謁公祠而嘆曰予責哉乃謀諸糧道大參舒公化兵憲王公郡守吳公善言委吳邑丞魏正參督修之自祠䢐堂自門及廡工材並飭堂加四壁鞏以陶埴轉傾爲堅易故以新先年武功伯徐公有貞所題祠左右文正義澤二坊亦咸整治采繪炳然又於祠左建先憂閣三楹森出云漢之上祠前臨河圍以石闌南岸列之照屏以障林木蓋自有祠以來歷四五百年而祠之制乃大備於今日魏丞祗命恆宿祠中兩道曁郡侯時程省之工凡四閱月而竣直取贖金工從傭役廛市無驚氓黎不擾侍禦之威令道府之襄勞豈非交相贊者哉七月癸卯侍禦自制文祭文正公以告成事略曰陛也踐公之鄕景公懿軌新公之祠敬陳奠饋期與百僚凖公爲標各修職業以翊聖朝嗟乎侍禦固抱先憂之志與文正曠世而相感者哉乃惟一讀是文不覺感而泣下因對宗人諸長老言惟一向列士林回翔且久無所建立竟免以歸慚負先憂之訓多矣今侍禦功徳我範甚大當爲立主與潛況溫董諸公並祀祠中以無忘報徳且以詔後之子孫庶幾聞而興起不致如惟一之徒貽悔於噬臍也諸長老曰是是因命敍記以鑱於石祭範文正公文賜進士第巡按直隸監察禦史邵陛撰範公之祠於吳蓋四百餘禩矣今萬曆三年乙亥余姚邵陛以監察禦史代天子按吳中得拜公祠而見其有頹圮者謀諸參政舒化副使王叔杲知府吳善言等亟命工葺之事竣乃諏得七月七日癸卯寅率司屬以淸酌少牢之奠而昭祭於公之神位曰昔聞在宋多賢大臣厥賢伊何公其一人於惟範公秉道踔卓天下自任先憂後樂始居校理風裁獨持蘇州再徙越有名師四論迕時三臣坐竄爲國當然於公奚憾延中失守忼慷巡行累累羌漢公有其城經略中原軍雄一範富哉胸中眞時宰相天章十事咸仰徽猷臺星弗耀遂隕徐州於惟範公學本忠孝誠信所孚焉往不造矜賢嘉善士多及門義田之創族有餘恩公𨿽兼才若無能耳公位不盡公徳至矣公之存也屢擯殊方朋黨之議抑而彌揚公之沒也碧騢狂訕白璧之輝久而無間遺範孔嚴廟食萬年以專奉公法有合焉陛也踐公之鄕髙山伊邇懿軌皭然於今猶古顧斯簡命期我百僚盡法於公以翊聖朝棟宇重新拜公廡下先於蒸嘗陛其奠者一以自罄仰止之私一以相朂儀刑在玆時代有遷祀公無斁尙使云仍沾其世澤南睇遺封迢迢洛陽靈其不爽來乎故鄕尙饗鄕後學周天球謹書重修文正書院記賜進士資政大夫太子少保禮部尙書兼翰林院學士予告三賜存問華亭陸樹聲撰﹝時年九十六﹞皇明任子中憲大夫知漢陽府華亭孫克弘書並篆萬曆甲辰禦史馬君奉命按視吳中興賢軌俗率先風化乃首謁範文正公先生於故祠仰視榱棟旁周門廡咸摧圮不治乃喟然慨嘆與郡守李侯謀所以新公祠者於是陶甓度材不半期而告成公十七代孫主奉太學生允觀十八代孫諸生必溶率族之子姓再拜徵予文爲記用副禦史馬君表章先賢巨典予惟公事迹載在宋史若歐陽公神道碑考亭名臣錄不啻詳矣予耄謝筆研久則烏能記公獨念公少而孤貧塊處一室饘粥不贍進士釋褐鬻馬徒步而歸及爲執政焚黃姑蘇僅摉庫絹以散親戚閭裏知舊小有俸余捐置義田南園數畝地又推之以建郡學度公平生殆未嘗享有一日士大夫之奉者夫同一吳耳當時士大夫良田美宅與其人轉盼俱盡卽其人亡其姓名存誰復爲之禮一瓣香薦一杯水者而公之祠至今獨存百世而後禦史又相與撤蠧而更新之則士大夫不當以此易彼明矣公爲將相時邠慶二州之民與屬羌皆畫像生祠祀公及卒羌酋數百哭如父齋三日而去祠滿海內一祠又何足爲公重輕特以吳故鄕父老丘隴所在子孫旅食於義田者歌哭祠下公其賁然而來思乎未可知也吳中祀典最著者泰伯子遊曁公而三公遜田贍族捨宅建學有泰伯之心以春秋授孫明復以中庸授張橫渠又延胡安定入太學爲諸生師浚發道脈於濓洛關陜之前其功又與子遊學道相表裏豈若鄕先生沒而祭於社者等乎禦史特新公祠蓋推本公爲宋儒理學淵源之祖使吳人以公重吳俗亦以公厚凡士大夫有意収卹其族人而加禮於學校者過公之祠或尙有興起焉是不可以無記禦史名從聘靈壽人郡侯名右諫丰城人並已醜進士而贊成其事者公十七代孫乙未進士今滇中學憲允臨也例得附書萬曆甲辰八月吉立金山建範文正公祠記賜進士出身文林郎知常熟縣事長水譚昌言撰文十七世孫允臨篆並書嘗稽往牘若越王之念蠡文公之念子推伍子胥之念江上丈人彼非有血脈淵源之派則銜徳慕義精相注而神相馳也以今睹於揮使範公允夫念其先祖文正公於數百年之後乃首倡議而創祠以祀此其精神所向往至深逺已古今人豈不相及哉公之胤子揮使君必忠以治兵與余共事海虞恂恂惟謹且誠不敢自戾於度以速官謗以辱我先文正以負家大人之明訓乃從容述尊君揮使公祠文正之始末而祈余記蓋公文正公十七代孫國朝有髙祖廷玉以吳縣廩生教諭密雲故於宦次子天佑獲軍功擢指揮同知世官永淸左衛迄天順已卯始調金山金山去蘇郡三百里而遙文正祠堂向建於蘇郡學宮左羣族之子弟崇祠之至今獨公以道阻故每不得展謁奉蒸嘗心實惻然曰報本反始自昔重之髙山仰止情何能已遂具專祠之議請於當路當路以爲可於是度廣基聚材鳩工始於癸卯歲孟秋成於甲辰年季夏廣澑延蔭衡闌擁衛堂宇翔矯牖戶通潔翼翼然寢廟聿新矣事旣竣公率其子曁族人拜而祭焉海濵之人圜集而觀焉斯時也念先憂後樂之懷則恢狹小爲廣大可以勸志念靑天白日之心則變闇沕爲光明可以勸徳念破膽寒心之頌則振巽懦爲威武可以勸忠章縫念之而檢不渝編甿念之而朴不鑿萃渙合離移風易俗厚之道也教之始也豈直修祀禮伸孝思云哉嗟乎維水有源其流斯逺維木有本其枝斯蕃乃所以培植而疏瀹之者人也周公肇封東魯一以親親爲亟遄遄追念文王且上而追念后稷無忘本始以故開業傳世侯封千載視他國獨綿長不已挽近士大夫紆朱懷金勢雄閭裏以輿馬宅第相矜耀而尊祖敬宗周黨睦族之禮闕焉弗講以希保世滋大庸可冀乎若公者篤水木之忱惇親愛之誼迹邁流俗躬持古道其爲子孫衍餘慶可知也固樂爲之記俾勒於石以俟後之人有所鏡而念焉萬曆三十二年六月日重修滸墅文正書院記馮夢禎撰宋範文正公學術則爲純儒立朝事業則爲純臣垂範子孫則爲賢祖宗而師表百世則爲殊絕人物公故吳人也少遭閔凶流移轉徙以致顯逹故京雒齊魯間皆有公名迹旣貴復歸吳故公廟祀徧於南北吳中尢盛公之一言一行遺風餘烈無論士大夫爭爲傳述卽婦人女子具能言之故其廟祀所在卽至衰歇化爲荒煙野火而士大夫好古嗜義者輒能飾而新之以樹世教蓋不獨愛人思樹秉彜好徳之心不可泯沒而公之風烈精神實有以鼓之矣公嘗讀書濟南之長白山中其臥起遊歷處至今遺蹤彷佛可睹民部郎榷關王公者濟南之新城人也少嘗挈子弟讀書其處稟仰風流追玩遺迹依依不能釋去旣貴宦遊又得蒞公之裏其於公似有夙緣以故樂新公祠滸墅隔水廣福庵之左故有文正公祠王公初至修謁見其堂宇頹然階下雜沓心動而未敢言會學使範長倩相見語及祠之所以頹紊狀詞色慘然而以重修爲托王公唯唯其明年乙已乃偕承祀範生允恆按行其處則知爲守祠宗人彥倫者挈其內姻沈某同居沈又挈其姻黨擅造私房橫塞神路其它匹居羣處者尙累累也王公繩以三尺逐之他徙選耆民二董役始新正堂添造兩廡繪公遺迹又添儀門以分內外杜塞旁竇外爲大門門左右以居奉香火者余俱嚴禁凡以工計者若干爲費若干祠旣成當樹之碑以識成功詔不朽而範生允恆者故嘗與余有筆硯之舊乃令爲介以記請夫古之君子先成民而後致力於神以余所聞王公初至念近歲取民無藝所徵科額外例溢加一亟令損之及額而止關南蘇松杭嘉湖五郡興販小商船叩關者向入科稅今一切蠲除商民咸徳之積有羨余以待公用報之兩臺使者不入私槖蓋王公之所以成民者至矣而後斥其餘力以飾先賢祠宇合萬姓之驩以申馨香之薦文正公在天之靈寧不亟享之故吾謂惟有王公之稱職而其崇祀先賢爲可稱也若其職業之隳棄民力之不存私槖之是營而欲以媚神瀆祀托先賢以文其短神之聰明正直寧不吐之何以稱焉又嘗論之君子之澤及子孫者𨿽至逺不過五世十世而其風之被於天下及後世者每至於無窮卽如文正之祠圮之毀之乃其典香火之子孫而修復飭新者則風馬牛不相及之齊魯縉紳也是故君子之修身善世亦愼所以風之者而已至以先祠爲急白之當道以綿其世澤如長倩學使及允恆者亦範氏之賢子孫也因並記之若長白山祠堂則今少師申相國記之其文髙古典則足光盛舉又逺非鄙陋所及姑以承王公雅意云爾●欽定四庫全書範文正集補編卷五○碑記新建河南範文正公祠記賜進士第知洛陽縣事太原古交武攀龍撰宋魏國範文正公葬伊闕萬安山下其子忠宣公置祭田八百畝熈寧開創褒賢顯忠寺以奉香火然而祀事未備也自元守臣郭文鼐始請舉祀遂循爲常典云厥後修祠墓禁牧樵者代不乏人而兵革相尋荒頹日甚求其故迹胥委之寒煙蕪艸之間余旣建程夫子之祠於中邵先生之祠於左復辟西偏之地爲公之祠堂使天下知公之忠義在朝廷勲猷在竹帛世濟厥美在累朝而祀事孔眀在萬禩也祠旣成長平同年龎子太朴適過余顧謂余曰公之建玆三祠也其以表宋之大儒與宋之名臣也固矣第四人者時地旣不同出處亦各異胡鼎峙而爲三胡珠聨而若一其有意爲之耶抑無心合之耶豈非道徳事功可一以貫之耶亦豈繼往開來髙譚名理之人出將入相固不難耶又豈非先憂後樂慨然以天下爲已任者其於聖學淵源顧未嘗無所得耶噫是其作祠之意寧無是耶余俛而笑抵掌而應曰有是哉相與酹酒祠側舉而記之石上時順治八年六月吉日縣丞傅夢祖督工鄕約曹俊傑重修先文正魏國公墓道饗堂碑記先文正宋太師魏國公薨於徐從母氏謝太夫人兆葬於洛陽萬安山並其子監簿公純佑忠宣公純仁恭獻公純禮龍圖學士公純粹以下三世皆附焉公做秀才時卽以天下爲已任大通六經之旨文章必本於仁義先天下之憂而憂後天下之樂而樂以名世之才致位將相正色立朝亟意尊主庇民歷官過化靡不繪像立祠故有泰山北斗景星鳳皇之詔第一流人物之稱世濟忠直有功名教因與天下之名山大川前代之聖帝眀王並登祀典毎歲上已有司奉中牢祗祭及世代沿革子孫散處望白雲而仰止芳艸萋萋至大中八年世孫國雋履其中得同知徐公景儒爲復侵地至正七年國俊從弟文英命其子廷方致命李君公平時分憲於洛率所屬奉牲帛致祭服豪猾以歸化而復徐君所封之故土繚以周垣樹以松楸又築室六楹俾趙氏鄰民廬其上以守熈寧間創褒賢顯忠寺爲立香火正統戊午都禦史陳公鎰訪公墓於郡守袁公錠按褒賢寺碑求其規制遺規偕十三世孫曹縣令希正會祭葺修旣而憲副尹公禮按部率官僚奠拜墓下新其墻垣饗堂立門植柏令洛人一戶免徭役守之成化乙未十三世孫從規詣都憲洛陽畢公移檄河南都憲張公下令正其塋域禁其樵牧而一時大參孫公伯少參蔡公克存副憲王公廷秀僉憲馮公景陽協力從修盱江何喬書其事兼制迎饗送神之歌遺子孫以侑牲醪弘治四年都禦史徐公恪巡撫玆土慨然太息而藩臬守令封築一新第文章事業炳後世之景行故誦詩讀書勤千秋之向慕惟是一壞之土無嫡裔守丘毎致斧斤芻牧相尋不無水源木本之痛審處其間乃復蒙公遺文召取吳中後裔迨眀季鹿奔潢池弄警石麟臥於宿莽松韻泣乎秋風大淸定鼎詔凡古昔帝王先聖前賢忠臣祠墓毋得毀棄適余侄承祖特奉簡書分巡河洛未幾余侄承祖復膺寵命出鎭兩河掃墓登山殷思先祧時余掌事祕書院輟政居家調苓煎術念先人體魄弓履瘞藏之地乃走書千里督諭兩比兒曰汝謂承祖承宗矣顧名思義其亦何居伊洛瀍澗之濵祖宗之宅兆在焉荊蓁艸蕪得無芟與牛羊樵牧得無禁與斷橋破壁得毋飭與供祭土田得毋淸與守丘支庶得毋盻與於是乎革眀堂之隘陋祛斷水之湫污擴大廈而就濃陰開繚垣而成直道添設耳廡昂軒星門甃兩岸以駕虹墾荒煙而培樹更買六尺之花蹄給八家之蘘薛命勤於耜庸潔蘋蘩遙望蒼云鬰嶺眀月印溪依希夜雨靑山矣而分府大參朱公衣助河南太守寧公之鳳汝州刺史秦公耀名洛陽令葉公琪各捐金助役謀建華表擎天石柱以公無忝於雙槐華衮標題眀徳允馨於百世亦旣賁泉扃之光而錫云仍之福矣家書報竣喜溢滋惶切余不肖叨承顧命參政中書未克繼先憂後樂之遺志實自愧出將入相之家聲乘六龍以禦天慢謂經綸天下躋三公而嫓位甘齏粥之餘休惟惇睦宗支彌縫衮職罔敢渝越爲家法羞或亦山靈之所鑑而宗祊之所格也極睇牛眠蓊蔥松柏曷勝焄蒿之想至其經濟文行俱載文忠公勒石非所敢及惟記萬安山先後修葺之由以示子若孫世守之而並志諸君子之懿好如斯云順治十有三年歲次丙申吉旦內院掌內翰林祕書院事纂修大總裁太傅兼太子太師許陳國家重務大學士沈陽後裔文程頓首撰文欽差整飭河南等處分巡兵備道按察司僉事升山東布政司分守東兗兵備道左參議後裔承祖燻沐書丹欽差經理河南等處軍務鎭守河南開封歸徳三府等處地方總兵官都督府都督僉事後裔承宗燻沐篆額重建天平山忠烈廟前堂及儀門記徵仕郎翰林院檢討充纂修眀史官文正公十八世孫文正書院主奉必英敬撰康熈二十有四年孟夏賜山忠烈廟前堂及儀門告成蓋庀材鳩工已六年所甚矣玆堂與門之成之難也粵自慶陽廟貌移建於天平之麓宋宣和迄今將六百載考之家乘重建者再矣其始也在元始祖之二十二年主斯役者爲主奉諱邦瑞提管諱士貴而司計諱邦翰宗遜等佐之土木丹漆之費咸取具於義學余粟廟成而前朝奉大夫牟公巘爲之記經營者固勞矣未聞其難也其繼也在眀英宗正統之八年是時巡撫侍郎爲廬陵周公忱巡按禦史爲壽昌劉公甄武昌劉公仕昌錢塘鄭公顒知府爲李公從智以及鄰封之長四方之人先後佽助且責成於吳縣知縣葉公錫閱三載而廟成而吏部尙書王公直爲之記斯役也出於眾力尢知其非難也夫前者值元代輕賦之時義學方興舉不墜後者又當眀盛時宦玆土者崇重儒先百廢具舉宜乎其廟之易成也今則義學久廢安從取粟異代賜廟亦何關於國事況乎空山逺道車騎罕有至焉則玆一堂一門之成也不較難於前人哉必英自十年前主祠事時郡城書院門毀於火且爲守祠者斥賣幾盡浙江巡撫忠貞公諱承謨者蠲金贖之復爲修整其什之五書院麤具規模後英系官京師山祠復告將厭焉於是以義田贍族之粟委之提管可詢主計彌隆安上及子能洪能浚等令其鉤校畸贏積絫錙銖次第興工猶苦不足逮英請急歸裏爲會計稔知其難復令監簿房世孫興巖監收新租以充其費先後五載凡以粟易值得白金五百有奇遂撤前堂而新之惟石柱仍其舊較前爲朴壯又以形家言移儀門於石橋之南建爲五楹以兩夾室庥舊碑而池北周以石欄子孫瞻拜之地尢宏敞爲費復百餘金許是𨿽一堂與門其成之之難如此烏可以不記乎或曰記當及於廟之成是舉不已遽乎英應之曰五年間義田再遘凶荒子孫共蠲升斗以襄厥成且董之者興巖勞苦爲多尢不可沒也若夫竭其心力以竣厥工實英之責他日廟成自有當代名公巨卿丰碑深刻如牟王二公者英也何足言記乎惟是後人之覩斯堂者勿視爲元眀兩代之易而忘今日經營之苦是則英之志也夫賜山舊葬文正公髙祖麗水府君曽祖考徐國公祖考唐國公考周國公及孫子儀公並諸子姓有功義莊者其墓道歲久漸淪於莽因令興巖培土立石以識之會與廟工同時並舉附勒於此乙丑夏四月必英再記文正書院世徳源流碑記康熈甲戌之春承勲以滇黔制使召爲禦史大夫未幾攺制兩江特敕馳郵之鎭其秋蒞止金陵卽奉命與浙江會視震澤曁吳淞水利孟冬來吳公務旣竣乃展謁在城先祠及省視諸墓道族之父老子孫長幼畢集獻酬飲畢僉以修祠請承勲作而言曰是固先文肅公之志而仲兄忠貞公未竟之事也微父老言固將竭蹷以從今又以爲請敢不敬諾謹按譜牒我遼瀋一支出自忠宣公子子儀公諱正國累官荊湖漕運使宋末扈從隆佑太后至江西卜居臨川三傳至恂儒公諱良儻者仕爲迪功郎自臨川遷樂平因世爲樂平人恂儒公傳六世至景申公諱嶽者眀洪武時以通經授云夢縣丞失火延焚捲籍謫戍遼東沈陽中衛后所建文初遇赦還家子匡十七公諱孝文者畱沈陽匡十七公三傳而至瀋溪公諱鏓者登正徳丁未進士至兵部尙書瀋溪公又三傳而至我父先文肅公諱文程官至內祕書院大學士溯厥源流則文肅公爲文正公十九世孫而實忠宣房之嫡裔也先是瀋溪公筮仕水部筦榷武林始得詳樂平謫戍本末後乃建大司馬坊於其邑示不忘本云至先文肅公又得詳姑蘇至江西原委自是水木本源洞然眀白順治年予告後擬請命南歸謁祠上冢初志未遂諄諄以屬承勲兄弟而仲兄忠貞公隨撫越制閩凡三過吳門必展祭先祠見其摧圯幾盡祖像不蔽風雨亟捐貲度材陶甓鳩工攺作先葺正寢以恪其典禮嗣葺三公堂以安三太師之神鼎新歲寒堂俾子孫報享有所復建先憂閣於祠之左門廡垣墻方欲一切興舉而逆藩告變公遂殉節海疆於是乎遺其責於後人嗟夫非承勲之任而誰任哉然又不敢先私而後公以故甫履任卽出俸緡倡修聖宮之在省會者工旣成乃從事於家祠遵忠貞公之規畫而加毖焉世濟忠直及文正義澤之坊一郡之觀瞻也工最急宜首河以南大垣一祠之屏蔽也工亦亟宜次然後建後樂樓於祠之右與先憂閣並峙稱雄工又次之又於巽地廢基特創新祠以奉文肅公主而以先兄忠貞公從祀焉工又次之忠宣公舊有官祭特祠鞠爲茂艸春秋權祀於先憂閣下心竊恫焉乃重葺舊諸賢祠攺爲忠宣公祠以爲専祠地而以文肅公舊祠攺爲諸賢祠以報先賢之有功於義莊者復於東南隅建祠以祀土地之神而眀禋於是乎咸秩矣歲寒堂饗亭廢久陪祀子孫曝日承澑無所庇乃復建立如其舊又作門加扃鑰焉於是乎旅進趨蹌而不失其度矣至於四隅隙地有鬻於他姓者盡償其直而還諸莊於是乎經界正而侵牟無所容矣凡此固承勲之所以述忠貞之事而皆所以繼文肅公之志者也夫以我文正公之徳澤而又承以忠宣公之忠孝父子事業照耀天壤似難乎其爲子若孫矣今其苗裔散處四方者多有惟我遼瀋當有眀中葉風會未開乃篤生我瀋溪公其歷官立朝樹績不朽相傳有洛陽水月及範靑天之謠士民謳思至今又數傳而及我文肅公爲開國翊運功臣凡此皆祖宗積累深厚是以代有偉人應昌期而挺出爲宇宙扶綱常植名教非特一家之俊傑也今承勲待罪玆土不能於祖功宗徳有加毫髮而但淵冰自懍上報皇上眷顧寄托之深恩下副祖宗父兄期望責難之厚意故於祭告時矢諸幾筵之前苟玷宗風有如皦日惟欲令後人指而目之曰此眞不愧淸白吏子孫者也他何求焉癸酉之冬承勲自滇來朝奏對畱浹月辭還皇上親灑奎章賜臣承勲四字曰世濟其美乙亥之歲閩撫臣請特祀臣兄於閩皇上宸翰重褒賜臣承謨四字曰忠貞炳日凡此皆萬世難遇之恩榮而可爲祖宗光寵者也祗勒禦額恭掲祠楣以昭示子孫於勿替云後之觀者步範家之園撫十圍之樹俯仰今古前人之流風餘韻有宛然如在者乎儻由此醞釀栽培元气愈固則根本愈深而暢茂條達自不期然而然矣安知不又篤生偉人如上數公乎所望我後之感發而興起者無窮也工始於乙亥七月以丙子五月落成謹識其實於麗牲之石如右所云勷其事者則有文正十九世孫監簿房孫主奉能浚例得附書康熈歲在丙子夏五月吉日總督江南江西等處地方軍務兼理糧餉操江兵部尙書兼都察院右都禦史加三級文正二十世忠宣房孫承勲拜手謹記兼書文正書院世徳源流碑陰記祠始建於宋咸淳甲戌蓋四百二十餘年於玆矣其中堂寢廊廡樓閣垣屏坊亭綽楔之屬則皆賴當時諸賢卿大夫蒞玆土者相繼葺修日有以益其闕至嘉靖間凡歷三百餘年而其制始備其成之難如此然規度旣宏繕完不繼百餘年來日卽於圯已酉之歲沈陽相國文肅公中子忠貞公撫浙道吳謁祠下慨然興水木之感乃爲捐俸以營之庀材鳩工什居六七未幾而公以制閩殉節遂弗克潰於成又越二十餘年而今制府駐節兩江始得以竣其事凡而祀飲寢食教肄庖湢之所無不畢具前後所費不下數千緡而祠之制復備於今其成之難又如此昔文正公置義莊立義學以教養羣族而監簿忠宣右丞侍郎諸公爲之詳眀規式指揮盡善請於朝而勒之堅瑉俾子孫世守至今不廢今制府紹文肅之志續忠貞之業父子弟昆殫心祖澤篤成烈而衍餘慶何其盛也此世徳源流制府述之詳矣竊念先大父少參公當義澤中落爲割膏腴田十頃助入之以供修祠贍族之費蓋文正公當日義田至有眀中葉僅存三之一田故最下而又困於賦不足以支而貧族仰給者且數千百指實藉是而少沾升斗之恵也曁先父檢討公早歲登賢書卽以淸理義田爲已任前後四十餘年間凡三主祠事興復舉廢修定規矩凡族之貧且老者嫠而處者喪而無以爲葬者子弟之能讀書者必加意優卹嘉矜激勸無不曲至先是天平山有忠烈祖廟建於宋紹興中於吳中祠爲最先歲久頹廢益甚乃倡勸子孫共捐義米更爲斥其制而新之今閈閎階序嚴整合度皆先君子之力也當忠貞公之修復先祠也先君子實經理之旣以未竟厥工爲憂而今制府方開府粵西旋擢制滇黔乃萬里家書往復惟以修祠相屬今制府能踐其言而先君子已不獲覩其成亦可悲已能浚濫主祠事得掛名碑尾藉以不朽敢爲序而綴之以志徳於不忘且以諗吾族之父老子弟共相維持思所以善其後則尢能浚之所厚望也已康熈丙子八月文正書院主奉文正十九世監簿房孫能浚拜手謹記重建滸墅文正書院記先文正公祠宇徧海內而吳中爲公鄕邦得奉朝旨建専祠立書院載入國家祀典者尢非一所滸墅關武丘鄕文正書院其一也祠始建於眀嘉靖中懷寧方公鵬以戶部員外郎來關設義塾惇教化掲祀公以示諸生典型卽古鄕先生沒而祭於社之義詳華鑰義學記與陳大咸諸賢祠記中又於廣福庵之左特建書院以奉公祀毎歲春秋部使者具牲牢謁祠下祭典具編關志其來久矣先是彭華鄕官署傍故有祠相傳公嘗降靈爲土人舊祀旣廢而方公乃建於此其後分司張公立愛葺修之而榜其門繼爲族人占居毀頓旣而戶部王公之都與先大夫參議公同年相友善屬之興復馮夢禎爲之記世孫守祠生可維復增建三太師祠規制略備興朝以來二十餘年又盡頹廢滸墅爲南北莊馗名賢往來輻輳前賢建祠祀公風厲來學立意深逺顧以去郡三十里而遙子孫又復散處其平日之繕完灑掃責在奉祀之人守祠者賢否不等旣居其中不一再傳遂有視同私產分析授受姻黨雜處甚或僦居取直聴其傾圯而不惜祠之廢壞大率由此康熈癸丑沈陽族孫忠貞公承謨制閩來吳旣捐資修建城莊書院及郡學祠時滸關僅存儀門一椽以棲神主庳逼破露不堪屬目會主事陳公於忠貞爲年家子先君子檢討公因乞其一言爲勸遂得倡助市木五十緡未幾陳公瓜代去而海疆不靖忠貞殉節工弗克舉祠木久貯河幹復爲族人廢去族孫生員安度與子君揆相繼爲義莊提管矢志興建提學贊善許公督關馬公巡撫宋公咸分淸俸以助其役於是首申理所售之木爲賈若干繼請撤郡庠舊祠五楹得木瓦之材若干積諸當事及族人所助金若干不足益之以義莊所存舊租余粟若干經始於壬申之夏至壬午秋乃成中建文正公祠旁兩夾室左崇徳報功祠右衣徳象賢祠後三太師祠舊祗一室今規而廣之一如前堂之制以及大門儀門凡若干楹周垣照屏廣袤共計若干丈若干尺門序正位輪奐堅壯逺過於昔蓋工力艱巨時會有需累三十年而始克告竣實爲關中賢祠之冠龍在旃蒙天子南巡至吳特賜文正公祠禦書扁額因摹奉各祠擇吉懸掛於時子姓咸集奉祀生安炎歷敍前此廢興之始末而屬浚記之浚忝主祠事義不獲辭竊念書院之成皆賴當世賢公卿大夫優崇贊襄之力而尢念先君子與安度提管實始其事今君揆善能繼述經理督治以迄於成其功未可泯也因括其大略而書之石自玆以往尢願關居附近子孫交相保護母使隳廢復蹈前轍浚之志也陳公名常夏陜西富平人遷蘇州郡守許公名汝霖浙江海寧人歷官禮部侍郎馬公名逸姿陜西武功人今任蘇松糧儲道參議宋公名犖河南商丘人今任江南巡撫皆以治行著聲於吳士民食徳而在吾族之生祠而屍祝者尢不容已此崇徳報功之祠所由立也謹並識其名以著不朽云康熈四十有四年乙酉仲秋榖旦文正十九世孫主奉能浚拜手謹記並篆額二十世孫興禾書丹重建支硎山文正公祠記支硎山觀音寺者天平白雲功徳寺子院也宋制凡大臣塋所恩許置寺度僧追福祖先先文正公葬河南哲宗朝勅置功徳寺以舊法會院攺賜額褒賢顯忠禪院以奉香火今公祠及仁宗禦篆墓碑俱在寺中而蘇州天平山白雲寺則公參知政事時以髙曽祖考四世松楸所在藉此寺照管準先降條貫奏賜今額爲功徳寺間歲聴度一僧以嚴崇奉至公仲子忠宣公登相位乞兩處遇節各添剃度行者毎歲一名申尙書省禮部施行蓋前代優卹大臣以綿孝思於不匱恩意周渥此功徳香火院之所自來也先是勅建忠烈廟在白雲寺之右眀正徳中知吳縣事劉公恆以寺本爲公奏請而祠反在旁於義弗稱乃於寺中復建堂祀公名曰正本俾守於僧欲其不忘厥主焉後寺經兵毀而正本堂亦廢支硎爲天平支隴兩山聨亙相望眀初歸並天下寺觀其屬於白雲者凡六而支硎之觀音寺與焉遂爲功徳寺子院信施所入分供白雲常住率以爲常寺中亦崇祀公以爲山主故皆爲範氏香火院祠歲久圯不治神主移供僧舎與釋像列坐族姓聚處山下者不下數十家歲時瞻拜無所蓋兩寺香火僅有空名久矣先君子檢討公主奉祠事振興衰緒謀重建祠以存香火壬申秋以謝世不果浚仰承先志與掌莊執事房長彌隆彌勲彌熹興平興似興俊君訥君揆儀則儀秩等分董其役材用一取於義莊儲粟不以纎悉累僧人重建文正公祠三楹像塐如忠烈廟制外爲大門堂階欄楯朴堅如度自相基會作凡閱八載而卒事祠門南向憑髙面山蒼翠異狀逺而村墟藂落樹陰晻曖遊客箯輿隠見絕續者皆出於幾席之下以歲之春秋躬率子孫至祠下修報祀之禮凡族人借端侵擾常住者依祖規欺詐白雲功徳寺例有罰復上請於學院批襲奉祀生一人以司兩山祠廟奔走豆籩之職而香火院始克復其舊以落成之眀年皇上南巡駐蹕蘇州念先公爲宋室名臣特賜親書濟時良相扁額四大字懸之祠宇以墨本給浚藏守因摹勒奉於兩山祖祠以示寵榮焉方浚之從事斯舉也客有詰之者曰白雲功徳之始也捨彼圗此毋亦以兩寺香火盛衰異勢將與寺僧規尺寸之利與浚應之曰非敢然也白雲之爲功徳寺載之史冊人皆知之今頹廢殆盡用艱力巨未克輕復且前此已鼎新忠烈廟矣去寺不數武報享有堂登降有序規制完善正本堂𨿽未建而香火固不患其湮滅也支硎去闤闠甚近惟藉春間匝月香火以供終歲齋燻諷唄而觀者朶頥蠶食僧人空乏今祠旣建俾子孫入寺愨然思祖宗式憑在是相與維持而保護之亦欲使見之者念先賢香火所畱或生甘棠之愛不至盡剪伐之而後已在寺僧當亦不忘厥主體劉公昔日立正本堂於白雲之遺意則是役也上有以妥先靈下有以馭族姓守僧蒙其休遊人致其敬蓋先君子之志而浚之所樂觀厥成也客曰善夫是不可以不記也遂書而刻之於石康熈四十有四年歲次乙酉仲秋吉旦文正書院主奉十九世孫能浚謹記並篆額二十世孫興禾書丹

