

欽定四庫全書

集部四

提要

須溪集十卷

別集類三【宋】

【臣】等謹案須溪集十卷宋劉辰翁撰辰翁字防孟廬陵人須溪其所居地名也少補太學生景定壬戌廷試入丙第以親老請濓溪書院山長江萬里陳宜中薦居史館除太學博士皆固辭宋亡遂不復出辰翁當賈似道當國對防極言濟邸無後可慟忠良殘害可傷風節不競可憾幾爲似道所中以此得鯁直名文章亦見重於世其門生王夢應作祭文至稱韓歐後惟先生卓然秦漢巨筆然辰翁論詩評文往往意取尖新太傷佻巧其批防如杜甫集世說新語及班馬異同諸書今尙有傳本大率破碎纎仄無裨來學卽其所作詩文亦專以奇怪磊落爲宗務在艱澁其詞甚或至扵不可句讀尢不免軼於繩墨之外特其蹊徑本是防莊故惝恍迷離亦間有意趣不盡墮牛鬼蛇神且其於宗邦淪覆之後睠懷麥秀寄托遙深忠愛之忱往往形諸筆墨其志亦多有可取者固不必槪以禮格繩之矣須溪集明人見者甚罕卽諸書亦多不載其卷數韓敬選訂晚宋諸家之文嘗以不得辰翁全集爲恨聞蘭溪胡應驎遺書中有其名往求之卒弗能獲蓋其散失已久世所傳者惟須溪記鈔及須溪四景詩二種僅寥寥數篇今檢永樂大典所錄記序雜著詩尙多謹采輯裒次釐爲十卷其天下同文集及記鈔所載而不見於永樂大典者亦別爲抄補以存其槪至四景詩則原屬單行之本今仍各著於錄故不復采入云乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

須溪集卷一

宋劉辰翁撰記

臨江軍新諭縣學重修大成殿記

諭學丙戌之修禮殿爲大教官吳鳳孫以丁學諭敬直來請曰老生無能爲於鄕黨視前楹碑吾宋紹定戊子李侯仁任所修也於今六十年矣柱崩梁壊風雨巋然乃乙酉十月亷部眞定趙公秉政旣定先聖弟子籍百又二十人復其終身常調不徵縣旌別有加命修學於是令丞簿尉各以其力爲倡士之經營勸相者奔走來防月三望而功畢廣辟丈餘靈星翼張越佚貫舊夐焉出於震蕩殘缺之後蓋勞於創造而大於興繼鳳孫則承乏視成而已此部使者奉宣之實意而諸大夫邑人受學之大誼也於念玆敢請余惟是邑名公多士非猥逺凡陋者之所敢及旣辭不獲讓則受言載之於篇道猶天也凡干戈潰亂之出於宇宙如雷霆風雨危不可處而天體霽然不待明日光復其舊必歸於禮樂情性道徳風俗知使古聖人之所以爲天下國家者不用而一出於兵與刑則民之類滅久矣孰非命也繇周公而上千有餘嵗命世而爲君繇孔子至今亦千有餘嵗命世而爲儒君道未嘗非儒儒者實輔是君以明其道故誦堯之言行堯之行是亦堯而已矣誦夫子之言行夫子之行是亦夫子而已矣居敬行簡以臨其民南面之夫子也敬事而信節用愛人千乘之夫子也一日無是道則國非其國矣而儒者猶歉然曰不用道未嘗不用於世而世有無用之儒代之所以絕續存亡民之所以死生利病特系於理之是非而不在其人之用捨得乎道而爲天得乎天而爲命道命一物也古今一日也道在是則夫子在是夫子在是則君道在是故事道如夫子事夫子如事君記曰能爲師而後能爲長能爲長而後能爲君夫子教爲君者也律有煩有省令有遷有攺惟經之爲訓毋敢畔是故春秋者撥亂反正萬世太平之書也利欲之橫流也甚於洪水然平成之後不聞復有洪水也由今之俗望春秋猶治世非春秋之世治也所以爲春秋者治也刑之而有不懲也兵之而有不遏也君君臣臣父父子子受之天爲中國受之王爲嘉師必有推明人極之立與天地並其效常得於世教之所不及而後知今之致隆者容有未盡昔之蹔廢者本未嘗亡也夫視學告朔豈直觀美哉諸生低回習禮具瞻冕服其亦思夫東家之匹夫陳蔡之環轍時君遺之鄕國違之而所以致此者亦其遁世無悶不怨不尢屈於一時者爲教父父故必以迂晦爲世守阨窮爲家法而況上之人優重之作成之當路簡擢之著定之闔邑茂異之顧其踽踽涼涼一或不能專志於道而終安於命則所以爲天下國家者又未見其有可望而天下國家亦卒若外之者未必皆世之咎也余旣言三代餘民受罔極之賜如夫子者又欲陋巷時賢以身之貧賤學其爲夫子者蓋進取之事不在科舉而在學術與人品此世道之古也

吉水縣修學記

曲阜遺履千餘年自漢髙過魯祠始盛開元詔通祀則又盛慶曆置州縣學則又盛余嘗執俎豆於辟雍祭酒攝三公以衮衣北面庭燎煌煌佩玉鏘鏘工奏樂章搏拊笙簧其行事視先代帝王社稷宗廟上近年黜陟配饗復增曽子子思下逮先儒與一時遊從通祀在列東南徧書院官建禦書禮殿不特校庠序止皆古所未嘗有也此一時也奎運飈回而講堂興董養之嗟圃懷敬容之感鷹揚馬上儒緩披離慨城闕之園蔬傷綿蕝之何日吉又郡邑之一在多士爲最在賦籍爲小江岸漂搖壬午稽天學存亡不計水後三年邑有仁侯曰平陽劉煥至之日卽有意教養簿朱憲魯人材足達志每春秋上丁與紱麟之旦有事於先聖如魯而他廟上元之燈民間江南之樂所以崇祀淫威者易彼於此觀聽異焉峩峩而防者巖穴常數百拔奉充庖勸侑禮飲閱嵗且滿大議修學由長曁尉捐竭禆畫自殿而門自堂而序精廬臚分列祠興秩開徑旁來星明防幽規制聿新乃像闕裏初見睟容作防閟嚴馮負致美又以社壇接壤修復種樹風雩遊息與學爲家或曰靡矣非制也將無與燈樂似余曰異教土木窮妖極麗賢侯不以正徇邪不以儉廢隆尊教父息巫俗修廢官作恭孚先郡他邑有乎不彼疾而此議焉黨慝也杜子美於衡山孔廣詩以爲十年掃地唱恢大義壓戎馬气況多文大邑動容逺慢以中州之盛復百官之富豈比衡山小邑屋加塗塈而已三年之間士不見役所以存奬吾道甚備此又王裒負擔攜持步送門生而僅免於安丘之役者也吾亦有門生故人不待送而免方願負耒之滕之不暇而教諭蕭惟淸實來請記因爲之言教嗟乎此一時也又三百年所未有也樂始於蕢桴土鼓祭起於掃地燔豈不求諸野哉因三百年之盛而又盛焉非過也而後有三嘆於此者矣魯𨿽周禮然弦歌不輟亦繇武城余風邑何可無賢宰之澤哉事君者不敢忘其君亦不敢忘其祖古之得天下者必問其所以失猝有問得失於子大夫者亦知之乎其何以言之三代之得天下也以仁其失天下也以不仁又非其所以失也學與政不相待也文與行不相應也其排擊也彊而負荷也怯則諸君子亦不得不任其責矣我有先正身爲盛時慶曆歐公中興忠襄淳熙以來二楊端平剛簡間者濶焉而遂至於此人人自愧自悔之無及而紛紛者方肆於平世則亦樂其所以亡矣夫余也豈敢以往事咎諸君子哉均是學也顚也或以爲非一繩所維興也亦以爲非一木之力一與一同而興壞分進退決彊弱異也聞之夫子慈與愛者冝歌商明乎斷者宜歌齊今之興於禮者齊矣然而諸君子宜何歌也教者勉焉

南劍龜山書院記

建炎中冦毀將樂獨題楊文靖公之門曰此龜山先生屋不可焚由是宅故在爲祠復齋陳公宓守劍又卽祠爲書院至元三十年春蜀某府判以郡督至縣求先生之廬拜焉則燬矣燬又五年矣徬徨得故基艸間捐俸鋤修邑士慨然適溪漲木刋來中梁柱不半月堂成乃白總府臺省爲書院如舊殿門祭器踵就以記請或疑先生當不可爲之時爲世麟止而胡文定公謂其時能用猶半可救安在其爲半也余曰噫士以處爲髙不知聖賢之皇皇也豈以一身重於天下當其際防亦豈謂家國之事直由一書生反手爲哉任有大小大任可爲也求之吾君而非其任焉求之吾相而非其任焉如知其不可而爲之何也畏天命也吾能爲其半而巳古所謂以身爲時者未有非其半也自非險傾戰國之士安能使盡變其素而惟吾所欲爲哉春秋者天道之半也譬猶寒也以暑易之幾何其不爲異物也夫所謂綏來動和者類非後人力量之所能也惟立乎人之本朝而歌者之田止不幸而與小人比染鼎者如有所憚而不敢發放麑者亦往往有其意焉而世道之可爲者從是兆矣此則先生之所能爲也所謂半也非耶且先生嘗議六館矣獨請擇祭酒徳望以靖諸生而已甚哉文定公之論爲自有見也黨錮之諸賢欲以一日爲平生而不能半元祐之經筵又欲以一身爲千古而過其半龜山逺矣後人尊之其必有以信夫文定之論而龜山之道爲不廢也抑吾因是而重有感焉自古徳行之士朝廷不知也州裏不知也而盜賊小人嘗知之物論之不齊久矣此不齊而彼齊何也鼎也追蠡也亦魑魅者畏之耳人乃以爲玩也異哉斯文之絕續則有命矣河畀洛陳而書院復起此世道之盛也𨿽然微今之役則君子之澤如可巳也豈不悲哉凡循舊易繼絕難是間𨿽小其有功於杞宋文獻蓋甚大又非如塗塗附者也

雙溪書院記

古心江公之門人鄱陽趙倅界如以書介廬陵之爲雙溪長者曹質抵余曰界如之事先生也後而亦老矣爲雙溪者再矣溪梁故未有書院也自察使鄂吞公希魯來余以貢莊請建雙溪經營十年屋成而邑燬惟孔顏像在明年亷使姚公燉以分司至攺爲之餘有別業於北湖胥卜之合遷焉明年二月中賦工十月中捨菜燕居睟容皆公手所是正如孔林舊左講堂右齋序堂後爲仰髙祠祠先賢回翔髙下如鑑湖曲折爲沂上亭春風中種栁爲堤衣冠浩然於是聚而謀曰芝山之上同門後死我無他人其屬之廬陵乎吾子有意於鄱也則願以壬辰之記爲請余蓋矯焉念之而未有以復也或曰有其舉之廢興之故未有若此其遽也敢問邑無學乎余曰不然無行而不與二三子者燕居之謂也故曰天何言哉千年學校敝而入於科舉以處前名備州縣朔望而已灑掃進退之不講而應對疏容貌辭气之不親而籩豆逺以至門人爲臣一躋一否而長幼之節廢學政不可爲也庶幾者其書院乎自古心公爲鷺洲而吾鄕之友達於理每公退深衣行水竹間撫諸生兒子優遊自得不知气至而質化其後余至滄洲規制宛然如鷺洲初而闕裏三重外勝內矣夫嚴威儼恪非所以事親也故書院之道事夫子如事生愚嘗謂燕居之次一顏子而足聖門鑄人博約深淺惟顏子爲可考四非四勿是並心思耳目納之罏錘之中使人恍然而失其爲己變鄭爲韶又並防古帝王於尊俎之頃使人粲然確然而識其爲用退省其私見其未正則候之者復甚於步趨者不遷不貳顏子不自知也若無若虛顏子不自知也亦候之者知之耳仰髙鉆堅前日之顏子猶有所用其力也瞻前忽後今日之夫子吾無所容吾力也未嘗違也而亦以違爲累從是而識其如愚者焉樂矣夫子不可學惟學顏子謂顏子未嘗言者非也顏子之學正在於不言顏子之學夫子蓋時時言之諸生過堂下其亦思夫聖人之所稱可者多於其所自言者則其用心與力之次第豈不可證可信而亦有可希者乎抑顏子聖門之禹稷也簞瓢屢空者也簞瓢屢空非足以爲顏子乃其爲禹稷者志常在此而不在彼也斯堂美輪奐繼粟肉其又思夫昔之陋巷者終其身而不可得則諸公大人所爲皇皇汲汲一僕一起者豈不可以興懷而屢嘆者乎其亦以爲學校之故常者乎幾道典刑壽俊其同列皆江東人望余所敬者意者亦非學校之所能致也余也承幾道之命獨復以所關於先生者爲後之顏子誦之耳若夫諸老則非禮也敢

西昌重修快閣記

西昌快閣在黃太史前二百年間又獨以太史重致愈新此人心也人心之好徳宜如此也兵後不廢亦頽比年乃徙他廏今夏郡治中公行邑治閣上屬久旱禱雨雨乃慨然於斯閣之志喜以己俸倡邑民修之陵圮復完墁治如初神觀遂還吾州蘇黃之迹多矣廢臺荒艸斷碑殘礎至其上者徒躊躇靡徙誦二公之語而悲吾嘗欲復淸都不能復淸涼軒不果豈惟餘不能與不果自郡邑地主過使客且千百訟牒筐篋之外有適動其心爲興壞補敝傳逺地者乎無也治中於此一過而倡再過而新通薪蕪穢之餘乃有風流談笑寵光昔賢藻繪江山取髙分表如此者𨿽欲不記不可得也名者實之賓也有其實而名歸之人以是公爲名曷不他屬乃歌曰風月之千年兮太史過之井莝之不可飲兮使君可之更千百年毋廏我兮鼓我歌我風月分我

大梵寺記

異時遊豫章者必問秋屏列岫意其廣大觀也然出新城道衢巷如城中又四五里而倦而後得三門敞然於民居鱗鱗間者大梵寺也乃周遭殿廊不見所謂秋屏列岫者已而入於僧房則秋屏黯然小牕欄楯容數客止而西山在焉忽焉如登丘出於屋極又如幻維摩臂取諸江外何其蒼然几案間也於是徘徊徙倚轉而得列岫於天寜鐵普賢之側誦山谷二甥四靈紫芝之作者未嘗不喜而賦也承平內地湖山千里鐘鳴鼓應剎剎如如豈知世有淸野哉一日戎衣起登城樓治藺石渠答城下環萬數千鱗鱗者必不使遺一甓而屏岫與焉蓋自盛唐以來四百餘年之迹滅向之鐵者收爲流金人亦何所不至然開關之日兵如合符晏不易肆斯人仰棟俯寢左江右湖如昨而大梵丘墟不可復識矣寺僧飄颻客棲久之東湖謝墅者何寶祐相君瀆山惠國之手築也規制邃嚴髙下橫斜仿昭文第而麗都一城勝處望環瀛藐仙集焉何塵埃踽踽之所敢望至是無人乎其間馬糞荒涼病者居之其名爲安樂堂瓠落大方艸樹寒煙林燕淒然法印大師則大梵之一僧也在謝公姻婭間如髙屐道人泛而言於公孫曰前欽翹後馬廏可化馬廏爲梵宮可乎府判某曰噫吾志也總管某曰噫公志也猶半山公志也厥旣得請則白之執政當塗下至史胥徒可者半又白之軍司馬走馬則誰曰不可蓋茫如垂槖而歸者累月一夕印夢神人納之旦而告李公如夢曰果然妙聖壽山也柰何其敢弗力如是又數月病者去餘者徙嵗丁丑月正元日新大梵掲焉皇皇日於其垣墉之不給明年修法堂又明年扶樓閣僧官間之毀焉又一二年遡而得武寜周府於廬陵爲之起殿若門如制是爲耐軒公自是莊嚴諸好集施少多而其徒亦各自竭惟印最盛哉金碧輝輝如第新成又爲諸方最旣告成巳丑求文爲記嗟乎世道亦多態巳東湖者吾不知其初由開辟以來章亥之所步神禹之所經營孰非夫佛之所謂淸淨法身是湖也曾不當礨孔之一其鞠爲民蔬不知幾何年而化爲髙明閉爲窈窕東湖不與知也書生辛勤建立傳子又孫而反乎復者飄茵墮混至使人指公塾而嘆而公塾不與知也佛之爲道至是有可言矣今其頹垣斷礎嵗修嵗異復如王侯邸第以此易彼更比於昔之秋屏者而勝回視同時故家陳迹有願爲如此而不可得人以爲遊觀春服之始而不知太空變幻乃且從壊得之方其顙駒瘴卒呻吟滿目嘔泄污穢有肯顧而有之者乎物莫垢於此矣人亦何用存垢淨於心今之所成未有非壞也使其不寂是壞者猶在也夫必壞而後歸於寂寂亦壞也而自是無壞矣吾以壞觀色以色觀世而知佛身之所以存彼弔其所亡而又幸其不終廢者未必非達道者之所憫然笑而騷人羈客猶區區過是而不釋也嗚呼其眞以爲理亂有關於天地與印號可山能賦地大心勞出於其力者十七八吾儒能事有不能及顧睠焉慊焉托於言語文字以久𨿽然數世之後賦東湖者蒼苔夕照得吾文讀之猶如西山笑墮淚方悟昔之秋屏者徒以綺語習業系人心如此亦不得不憮然失也

建昌軍普潤寺記

普潤廢普潤興君子以爲天道而佛之說從是勝焉是豈不亦有人事哉寺創五代時在江南爲小在旴爲盛在其鄕爲尢盛當其盛時非有彌天釋嗣祖印傳四方也直據上腴席美蔭撞鐘而食利死孝生怖信耳昌黎氏廬居之直道未試乃有富民邇封狡焉借是日辟而有之擴如也由五季歷治平由治平錫普潤至嘉定而廢當其廢時𨿽欲爲其守冡不可得也詎謂七八十年老僧猶存拄錫而起向之主人墳荒而鬼饑乃其頽梁壞礎猶寺故物去宅爲田亦無慮數姓俯拾如初平疇蒼莽之間一日萬瓦煙霏云合隨取隨足四野遺民聞鼓聲而嘆微佛力不至是嗟乎吾儕小人營闔廬以避寒暑長數年積材木治基址大略具矣獨謹時日審面向人獻其良洎欲就而身不待二千石之居百里之國稽赤籍避淸議或坐視棟橈避堂而去以遺後人甚至無忌憚者掃焉飾焉塗未幹而植壞此寺一隅又山水深處有大比丘曰燈雪壁住鳳山城中有年爲諸方所仰故法施眾法施眾故授業廣由燈得大大曰無外見謂魁梧有演儼風故能力復其舊由大得聞聞吾鄕人遇燈撫憐超悟頓異由聞得智智者聞弟自是子子孫孫爲鳳山別出此則今之普潤非昔之普潤也所謂人事也其爲之易也成之美也燈故也佛何有焉或曰佛力吾不論且其荒艸野田建大宮室復爲荒艸野田在太虛亦一息耳風輪變壊文獻皆空悟塵影之何緣撫人間者如彼而能從力所及轉爲盛麗將未忘情者亦如太虛不能不有物乎此其爲持幻之幻則誠有礙然者矣𨿽然礙者何也去礙爲通通亦礙也竺深道人遊於朱門或問之答曰君自見其朱門我自如遊蓬戶人能以蓬戶之見視之則是寺也猶如未有物時而亦何礙之有𨿽然亦屬覺礙謂夫以朱門爲蓬戶則朱門者猶在也若生長朱門則美者自不知其美巳又以朱門視朱門則無之非我亦無入而不自得巳故髙屐忘形未忘乎屐也鳥窠離患未離乎窠也舜居深山之中與木石居與鹿豕遊其所以異於深山之野人者幾希及爲天子被袗衣鼓琴二女果舜未嘗異也使當爲天子之時而必易地而爲野人之事則亦與其心著物其人攺操者無異今夫普潤之當復也則復普潤者其所也亦所謂佛法也燈固通乎儒者故以儒者諭之

龍須禪寺記

未至龍須蒼翠逼人至其下獺逕如縈並山委蛇長亭四三又屢憩而後能至入山門匾碣橫縱無非李梁谿者使人徘徊逺想如見同時此則過江以來封殖位置之舊也自龍須重修攺步旁通促數武蹴爲亭廢徑荒蕪甚密深遊者及門而盡而亦無所得矣壑翁之來夢僧數百繞牀如林三夢三轉一日登山植杖見遷塔焉井塌艸生喟然曰六百七十年於此矣播之新塘斯慘亟構故基復爲普通歸僧骨焉自是爲普濟修白雲爲山門古路栽松道迎甃如修鱗復亭山光望招云立參栢榜龍須佳處迆邐可畫巳而及祖師伽藍大小山門復梁谿諸匾巳而及行堂浴院山前防所最後徹大殿新之罄空買田爲燈長明則住山之九年巳丑十有二月也壑翁之言曰吾所至如以身爲常住徧廬山間間華亭上上住且十山大者如能仁起廢羅漢莊嚴玉澗之橋大林華光之閣靈湯鐘樓藏殿南禪昭慶法堂佛堂𨿽辛勤建立無數而未嘗畱一字其處玆山之修復淺矣記復何爲不記古人之迹滅凡余之所爲皆古也不記又將遷余曰須吾鄕也非爲師記也亦不能不爲師記也士大夫建一祠修一塾類以爲先賢不世之業傳圖經著碑些少年經營州縣豈無遺愛如桐鄕名聲如潁川者稍易他處則不可復勉彊此老出卽爲人鴻冥雪印皆如撞千石鐘樹五丈旗事大心勞旣成去之江還浙倦晚棲須山復何如香鑪一峯湖邊一小寺而睠焉用之如棲賢萬杉南禪北禪吾行諸方穹龜昂然負石如山就而讀之稱意希有師於平生不立片石豈獨賢於求名者而巳作所無作作亦非礙也宇宙之道惟因爲無窮昔之門焉捷徑者豈不欲便且利後人哉古今成敗若此多矣大空大巧莫非理勢之自然𨿽吾爲記豈能增益於師之所無言語文字之在天地猶天地之在目前隨其心量滿足常新卽羅漢見身則不知有靈湯矣及至華亭又不知有廬山矣須山𨿽小華亭廬山一時俱失凡吾所作亦復如是惟泉石之光艸木之香去之千里摩挲蘇刻甘潤頤舌蓋穆如淸風者世未嘗絕所謂法事也是諸法事全提千古不知誰爲而於其間仁仁知知不屬一法是亦名爲無所得法知此則靈湯以來無記有記何待龍須而記始出問記如何亦無一字何以故無作意故不知所說故𨿽然不可以莫之戒也自吾行須山千章如雲藤蘿蔽天再過呀然三過襟見時矣今壑翁興葺大備種植方新來者豈不可以巳乎木之存者如古人小者不百年又未得爲材也謹毋曰來者笑人無能而旦旦焉夢之且診

空相院記

佛以一麻一麥興而爲其徒者皆安受人施至撞鐘伐鼓列食萬鉢號稱禪林其下者猶說緣說果致俗傾信如食租衣稅又不耕食又不幸水旱然猶不失業未有受田於人而空奪於官府幾廢寺不贍日求於無何有以待還定者二十有七年如吾廬陵曲瀨之空相院者至其克復舊物則又難於天雨而苦於日辟矣蓋彼失而我復之爲戒後人𨿽欲不記不可得也院不知起何年而賜額治平又不知何年何許蕭氏捨田百石人世長短不可知以三十年爲一世計僧幾臘蕭幾世絕續又未可知防有他楊攘袂起曰吾祖嘗施是敢以上學官而增貢士莊籍繇是沒入如捲地盡院於此時所有獨治平額耳有僧紹隆得大法忍甘受其苦爰貸爰粥慨然曰吾屋不修且廢眾謂無田不廢亦廢嵗敝嵗修萬緣難備僧佛共依指廩何俟起戊午歷丙子而貢士莊亦廢廢且十年隆冒霜露敝衣縷頂天而額地曰士復安取此郡以例如其請歸之甫前年乙酉事也壁則故壁而隆亦老且病矣懲曰是田也壞於寺兄弟之不協而後間者托焉非施奪異也乃合雲散收雁序戒尙臘白傳次燈葉混然大同業習一空又以其銖積眾施者爲田可八十石合於前如幹不私其更事老人顧而嘆曰施易得也耕易獲也孰能饑腹以待人之餘飽孰能取之其懷而不墮甑棄以及此須溪居士問之笑曰然然非也眾生壽者必起於人我我故彼彼非我不爭故我爲患若平其心以平不平之物似矣平者其誰與非我之我與今夫得田以遺子孫惟恐其不多也是眾生相也又惟恐其不久也是壽者相也當其得時貪認巳有展轉必至諸將並生如爾所爭復從捨起今復誰捨斛百幾何代閱廢興指冡爲薪芳臭同盡長荒涼乏絕而不困者獨此心耳而此心亦我也夫知物之空矣而我猶在也是田也非我則不復未復我責旣復我忘蕭然付之無町無畦見爭者之非我旣又慊然曰由我而復則亦未忘之我也夫知我之空矣而空空者猶在也於是老隆失然而起曰院名空相非空空相法法皆盡惟記獨存是空空巳空相不空居士防頭如是如是

多寶院記

業識貪爲第一而佛號多寶莊嚴色身非大貪何云何化誨能使眾生見寶不貪卽佛卽貪是大方便當知不貪不在貪外譬如渇水少飲愈渇置諸河邊恣得盡否則彼飲量有盡還巳又如少年羅求美色不知厭足佛見是人無可諫救卽爲女子從彼願欲世間絕世得未曽有罷精竭富不念更求一旦病色衰鬒變而可惡穢甚如濃血逃避影絕畏見鬼疰生計困乏追尢積怨身病耗憊展轉自憐念佛求救聞是女死不能復顧以其纒染焚之野外但見火蓮中擁妙質飛煙而去萬口贊嘆於是少年悼痛悔悟方知色空色空卽佛而此悟性卽在迷處若使如來如出山時形體枯瘁是同貧子人見嘔噦誰肯髙屋奉如兜率諸言寶者皆屬地上如其天上一物應無佛幻世人示紫金光備諸異相瓔珞華鬘山河棟宇類是世間難得之寶遂使國王太子回視巳有歉然自喪𨿽空國捨施不見有益一世妄庸瞻相羨慕顚倒夢想忽然反悟佛亦是空如意大珠只在衣內身是寶中無物非寶欣喜滿足方便第一一切眾生未識卽貪識巳如常如大富人不數府庫多故如常當其如常卽貪卽佛廬陵白沙有寺濵江古額曰再興在唐曰多寶嘗爲灰埃無復有佛僧可度者忠簡公族求吾先師歐陽防翁作疏重興精邃勝前崇逺增修髙堂廣倍凡十八年辛勤願力求記嵗月夫鎭圭九鼎神禹之所不能藏帝王之所不能守也彼以位爲寶耳失其寶者未聞復得寶也佛以無位之尊兼眾人之富長曠大刼不見乏絕由其蕭然得之無用是以常有之也何必佛僧者出於其家常芘蓬蓽而牀闕足安知三門廣廈不見寒暑一日居之禪林髙明萬間出有鐘鼓入有泉石披磨衲浴香霧然視其色求其心遇其四方常如有所不足貪故也嗚呼孰知其如有不足者卽不貪之本耶何則彼視其所居猶過客𨿽飛來絕境猶以爲非我有也以其非我有而遊世間世間猶足戀耶今之多寶者爲金爲碧矣來者羨之以爲好矣居者不知也不知至矣彼見其爲寶者固礙以爲不足寶者亦礙其惟不居而亦不去物𨿽寶寶𨿽多不礙也海在天地間大者龍珠夜光小者珊瑚成林古今無窮佛法海也而求者不之此而之彼及其居於此者又有所不居則其心之所欲有大於海矣而亦不知其誰之寶也蓋宇宙以來若此者多矣

紫芝道院記

曩日余方道廬山之上林紅磵碧髙下橫斜曳行竹間漸秀而野疏籬映路得二精廬時聞風香直上二百餘步卽山半爲紫芝道院又上爲九子亭其顚余問主人其紫芝何主人呼僮以其芝視余曰箕山斸松得之松根其葉重暈而堅澤其幹交植而騰拏髙餘二寸通明扶輿色如鼎砂按石芝髓土芝爪肉芝嬰兒惟木芝出於茯苓者爲威喜芝生枝節間龍形爲飛節芝又五芝五色惟得之中气而火成之紫爲燕胎芝由芝有道院由道院有人物東海而一異人生南海而一異人生其來遊其偕隠皆不可知而蟄焉者巳知之矣子亦知之乎此英雄气志之所不能有國朝圖瑞之所不能無也而以爲非耶則巳見貴於昔人矣將以其小爲不足則將必有過此者焉王氏之珊瑚猶是也惟其出於應感漠乎自然達乎際防則赤水之珠猶是也是道院獨不當吾記也抑是芝也以爲寶不如玉以爲用不如糓顧得而食之不饑其始許由服之不以天下易一芝之大其後四老人服之以其身爲四百年宇宙之身芝者不常有於人間未有此人巳有此芝及其爲天下也又若以此芝爲此人有者然子云以爲世無許由吾亦以爲漢無四老何則子房在焉東海君亦在焉其爲四老者此人也其爲黃石亦此人也不然商於之野劉項之際豈其近於人而不聞於人而其君臣者獨知之也子房每以世外用髙祖千載之下惟杜子美如見其志曰時淸猶茹芝謂必如是而後足以寤人主也嵗三秀而芝無窮時閉隠而身有待夷齊采於山而不得故餓故太史公於傳首無故而嘆曰余登箕山其上有許由冡云說者謂箕山多芝許由不饑蓋傷夷齊不遇不得如許由也於是世道人物出處系之矣吾嘗與主人登髙而望九子玉笥其西梅子眞是其選自子眞而下之八子者猶子眞也仙道往來一屈伸肘如春木之芚五百嵗而猶存又千嵗而一成純後人想見眉宇如聞歌聲在此猶彼因相視而笑曰與子爲二老亦足願也

南岡寺藏記

欲離諸相而求空相猶蛻衣而後悟四體之本無屏塵而後識明鏡之不染空𨿽非境實不離境茍知空之卽我卽我卽佛非我無佛自飛潛動植皆熾然爲我而作佛事亦猶莊嚴諸好無不可愛又焉有礙我遊南岡見古大藏瓠落如海想見盛時滉蕩華光電柱二龍委蛇廣博頽崩岌嶪轉動豪縱自在空濶方還目怒視南岡語我是嘗有異相傳夜光去復來者後亦如前厥或疑問有是事否余曰顧虎頭以癡入神當其得意反覆畫耳𨿽未防睛猶欲飛去況殫精刻削憑虛示現亦與女媧摶土範人之形以至神明聖智彼華藏諸佛如是如是有差別否或又問曰是何不去余謂女非龍安知龍彼其天飛雲騰變化不測而謂是形體之區區者爲之乎九淵之沈潛不知何時起而不動且不躁也此其藏神精妙微視六合乃亦與上木無異喑嗚欠噫志動气隨蓋神遊九天之上而九淵之塊然者固自若也龍耶非耶我夢彼夢無諸揑怪今人語神異則如龍極矣不知龍之爲物有甚不得志者雷風之驅馳江湖之局蹙爲鱗爲介豈可與吾等逍遙人間世同日語哉吾意其願爲此龍長守藏而不可得而子顧欲其去耶𨿽然自其光怪變異以來巳入諸趣惟其能超是以不去而或病其不去也吾請有以諭子嘗試以宇宙而觀之昔之蛻者飛者王封而廟食者其猶有存焉者乎毋亦與人類同盡也使其不盡則其年壽卵育亦且動於滿盈而不可爲數是龍也在鐘鼓之間不變不去無往無來謂爲無所得亦可謂爲得法實無所得亦可南岡喟然曰吾安能有法以及此龍哉吾昔者欲縮而小之賴公之言此龍得展布其體至今有餘地也而吾力亦從是憊矣吾亦欲爲此龍之癡而不可得也此龍在我法中復逃一刼余嘆曰壞固刼也修亦刼也古人於一藏地復著四藏地故地大於水旁足回旋修不能不壊壊不容不修復有吝於力而狹於材未可知而此龍無轉身處矣能曰柰何吾爲爾記之則爲修第二藏以至於無窮如是如是前年過仰山不畱藏問何故欽爲吾言龍畏地動吾笑謂欽是龍猶轉此境不過耶遂持此轉作南岡藏記亦如說法能謝曰防睛竟

臨江軍閤皁山玉像閣記

江西葛仙迹爲多閤山最著閤山玉像閣最大像最小按熙寜雙漸記隋開皇中基靈山館得玉像三尊遂建臺殿隋亂以鐵鐘覆而埋之至唐貞觀復出而吾鄕周益公記謂玉石像尺餘馮幾而坐二人跣足侍咸通大火像僅存視鐵鐘則咸通鑄也與漸記巳不合余遊屬徳祐火後再創問三尊巳無有獨小像可古尺半須眉宛然馮幾欲言玉色通明琢制精絕而又與益公記不合此穆陵所書玉像閣者因問道人尙方之所錫耶鑿地之所得耶蓋老宿莫能言然棟炎絕天墜地地墳鐘銷柏廩無一物之覆以及此此於吹萬刼燼末矣難哉今臨江道錄李頴孫堂構舊基其髙六丈廣七間霄極加隆繚繞雄深或謂閣至髙像至尊也藐山中之玉人才髣髴乎冠裾不似人中之有瞳子耶安用神明通天而樓居若是嗟乎爲是說者復何足以知至細之倪與至大之域哉道生於一一者微塵之爲體而毫末之爲倫以至一身一國一天下亦一耳而以蒼蒼之色爲有物於其間亦如世有大人在乎中洲者耶則𨿽鼓金銅以軒若士之臂卻龍伯以布巨人之迹自達者觀之乃亦與牽絲摶土同戲而何以相劣大莫大於元气而人間爲小廣莫廣於人心而天爲小由元气爲人由人爲天得其精爲赤子得其道爲嬰兒昔之爲賢爲聖爲不可知之神無不以此是故玉女以黃英爲黍米元始又以黍米爲珠自其大者而大之則𨿽崇髙效天下建五丈之旗而不爲侈自其小者退藏於密則𨿽華蓋之下北辰尊居仰而視之猶如一星子焉惟肖不待大愈大似不肖而況混沌之與形太素之與朴亦猶蚌隠泥沙而孕補陀之相石含委核而獻龜蛇之符眞復有物在帝之先而非人力所能就者而自咸通火熙寜火徳祐火宮觀無遺而睟容儼然頴孫以道力負荷翼爲千載傑麗無前則近世老聃之役不大於此矣通達之中有魏魏之中有梁梁之中有王近故小也王何與於虛空之數虛空亦豈知有梁魏哉如葛翁者飄然六合猶其壺中在在而見之矣重來偃腹毋拂梁塵

善寂大城記

雪巖老禪與鐵船癭師繙經之次指其中善寂大城者示之曰是宜名歸藏之墟鐵船欣然歸志其處而求文爲記曰記卽銘我城就癭且滅吾如鳩摩什不自醫也余謝曰奚病病而病病乃益病也大塊者虛空之疣贅也人又疣贅大塊者也故眾濁聚爲癭𨿽惡是焉得而去諸一日潰然瓜爛疈裂還與大塊者同於虛空昔吾有患今有何患幻身報盡得大法身此則懸瓠之所不能怒宿癅之所不能羞也彼畏景而求去猶奉恫而圖存𨿽非學佛同以爲惑況其學佛夫行者欲休負者欲釋懷甕盎之大戚而墮甑去之似矣乃復爲城以處之爲記以銘之其來也有是耶無是耶不可得而知也有名耶有姓耶不可得而知也逝將去矣睠焉回顧猶剖之以爲尊而封之以爲雨我以城雉爲害女胡不以城甓爲礙彼不可去此獨不當去耶船曰不然吾之生也中土中土此城也自吾行於世三里城七里郭而不爲限則夫遊於大荒大荒猶是也出乎壙垠壙垠猶是也吾形軀之不校而地上者顧區區吾目中耶城誠陋矣中五之一小九之一復何以異此方其未爲此也自某至某且不知其爲何無城無我世無天地我可不生由天地有安成由安成有瀘溪王氏而我爲之族自族出家而王於是絕絕而復癭則吾屬於癭蓋不佛不我而入於物物一病也吾醫四方有可爲者有不可爲者忘可爲也潰不可爲也潰而保猶城而守吾不城彼而城此猶不爲漚而爲幻孰非幻也天者地之城也人者天之城也我以實際語空而夫子以空際語實笑曰以爲不可爲而必爲於此猶未滅求滅未滅求滅亦妄也吾聞汝人多癭未嘗以爲病也見有延鶴頸而髙結喉者焉則必以爲怪矣是不求滅也茍至於不求滅則滅矣癭且不能爲之害城者亦不能爲之礙矣萬古一寂也一寂卽萬古也寂滅爲樂不在乎滅不滅是謂善寂師名復濟吾號癭師癭不常有有之常無聞生予之名則不必死辭其累然亦離乎彼而立於獨矣彼無此累亦無此名或曰濟師連於頰也贅也非癭也余笑曰癭亦贅耳贅小癭也癭大癭也楓有癭藤有癭菜亦有癭豈皆系於頸耶凡長髭白足赤眼矮師亦以異得名耳贅非所以名也鐵船癭蓋大可名

永慶寺記

謂佛以離日用爲道著虛空爲性則佛亦將笑之故千餘年間稍知道識性者必以禪爲晚合非其涉閱究竟有出於吾心之所同然者則𨿽父兄師友莫能彊也若蕭氏之子從則年甚少趣甚髙獨以其餘力起廢寺如館幽客旣成過之亦若觀他人有而巳無與者此由禪悟夙契得之本然不然孰無事而勸主張是吾以世外觀出世聞是言也隠幾而笑亦爲欣然是爲永慶禪寺在永新城中縣西南唐名新興有銅佛金光應眞感夢藏輪自轉圖經云乃至元丁丑之燬邑無靈光棊路艸靑又十三四年而僧逺來挿竹逺無求於則則亦無求於佛彼實不知其何緣然披榛而起明日而呼吸合荒度攺圖旣除數尺乃與古基四履不失尺寸類非人力勉彊如此由是樹法座樓方丈與華光之堂羅漢之閣崛然不三月而就𨿽績成宿構待嵗而舉亦未易至此使竢他日由逕及門見者矯然盛哉亦舊所未睹也余謂是間有邑以來未嘗有陵谷之變如此其極者而諸方建立嵗異亦未見有掃地勃興如此其易者此一人之力也而非一人之力也如以爲一人之力則吾與有焉蓋昔者井田之世吾與子並耕乎百畝今其入於十百千萬且不可知此則祿之所不能均物之所不能齊也世壞佛興損此益彼我則何事於斯而施亦等矣庸詎知吾之有力不勝於子之無心者乎抑語稍闊當斯邑盛時髙者儗封君下者擅鄕井使推此心以及舉火之士則起在此敢煩他人必不至食有魚而出無車也使推此心以舒其國之難則牧也輸財助邊乃出於人情之藹然不自已者亦何至捨其金玉而窖其粟也吾以世法閱世間而有以識斯人之不可及矣悲夫難卒者業也有終身而不能成一日之事者有數世而不能繼前人之志者許度以後身緋衣補浮圖是兩身浮圖半也夫得用一世眾人所不及之力以爲其當身之美且完𨿽前古猶難之吾又以佛法撫世間而有以知其福之過人也逺矣𨿽然盡大地如忉利兜率皆人天小果向非此語一掃而空則其所修崇者崢嶸皆在胸次亦可謂塞乎天地之間矣彼梁武區區賴是而後悟今從則蕭然不由聞見捨所嘗捨不惟財粟塵也剎亦塵也卽有功業大於天地天地亦塵也玆非儒者之所謂過化者乎人能知塵之爲量大於天地則知空之爲性亦不能離於日用矣吾以言語文字爲施故竭所見以告從則猶如從則於永慶之爲蓋鳶飛魚躍在在見之矣或曰從則嘗見子乎曰不識曷求記曰識未悟不識者識

五顯華光樓記

繇南粵道贛右而下繇蜀江轉重湖而上左衡右廬舟車百貨之防惟樟鎭華光樓者樟鎭之鉅觀也五王居之五王祠新安婺臺最盛而赫然淸江之上者則以風波厚載數路跋涉赴利之夫臨深之子操心危而望走近也然大兵大刼與世同燼乙亥六月華光火斯人憔悴之餘萬無復舊理矧勝舊樓故依寺寺僧師茂往來廬陵二州間不知其幾卒起故基髙前樓數尺壓江西誇婺臺復道旁聨麗似華萼爲琴棊書畫閣四爲鐘鼓閣二入市而市子來叩逺而逺響集寜惟靈場翕張所致亦此僧堅苦求者不多而信者眾也僧以予言語音聲爲倡至此請復記其成予欲求五玉之興而不可得也乃且通宇宙而言之而不見夫陸終氏之同乳六者乎而非也神者陰陽之不測者也物莫大於五行天而星地而嶽如指於掌孰非自然𨿽星與嶽之有名未有非人爲之也故謂此五者其初一人之身亦可其存神合變者遂以爲五人五姓亦可達則古今六合爲同气不達則五藏冰炭其形其色且皆不可得而知也吾不能知五王之爲人而知其所以神所以神者未嘗不與人同也遂以其神也爲靈於人靈於我耶則吾見夫神之爲靈有不通者矣故有以幽陰血食神者有以淫威禍福神者王則異於是其車馬衣服雍容文雅宜與南面王者同其崇髙富貴然西州之灌口江東之昭明人貌而天非不與王同而王猶出入光塵遊戲人物幾無所不同其憂亦無所不同其慶則其神也非獨神於彼也宜乎仙矣吾以其仙也豈非備帝王之福出乎世而未離乎世者歟則報盡重來𨿽古之列仙有通乎命而不通乎性者矣其仙猶未得爲至也仙之與佛如隔一塵而獨王之所在必依於佛其在佛也亦命之爲五通仙人意者王之超然又有非仙之所得第其髙下也是合陰陽五行古今侯王帝子神仙諸佛一視而無間然者也其於性命福智不幾於全矣乎𨿽然吾不能知王之仙耶佛耶其猶未得爲佛耶而嘗見其復出於人矣在昔道君得之在宥惟肖而紹陵之夢丕顯大神之字其靈爽又近而可證也是何其往來變化之不可測如此其神而明之亦存乎其人耶老茂不逾中人而所建立勞費萬計在人天小果耳何足陳於其前獨王之通行千載未有深著其何以通者蓋理有自然而非必荒幻之謂也

吉水洞巖朱陵觀玉華壇記

因泰山升中於天近也地載神气而產五行其尢髙且大者風雨之所交雲龍之所興僊聖之所往還故柴望通請雩切登封極陟配隆況第爲洞天三百六十之一古之眞人嘗修煉於此後之學者又沖舉於此則壇爲飾焉植圭璧焉其增髙據勝如東方明如四郊合豈直佳時逺集俯落帽以興懷遲暮同遊顧沈碑而橫涕也洞巖在吾州南東吉水西自貞元六年閻使君寀棄吉州錫名遺榮隠玆山唐防要云今巖石有若扉半闔霤飛瀑者相傳入巖中石合繇使君前有謝仙後有彭劉又後有此山道童曽俱無名俱得道而南唐徐鍇開寶初記稱浮丘王郭嘗遊此道家紫實錄遂稱王郭洞爲小華蓋指此古洞巖名實壽觀治平攺朱陵澗水出東西兩洞入東洞道古華蓋閣至瀑下未至瀑數步逕絕頂迂回騰拏出瀑上今爲玉華壇壇在曽仙童升處夜有光按江西惟撫州華蓋山巢三仙而吾州稍髙山輒稱華如瑞華佑華南華者不一惟中華盛然稽其實如上所記無一有而洞巖自閻使君外不見稱數方民之求福艸野勃興亦猶履巨迹而疑雨星聞雊音而希陳寶𨿽鴻蒙之與語而汗漫之與期要皆不可致詰然仙驥未歸隠然下記其處虹光上燭夜中猶際於天則玆山之爲玉華又近也其不可誣也凡人間世質左契彼鑿空望走此隠佚沈淪則亦居其所者之有能不能也而人物顯晦猶是矣使眾眞雜遝者非浮丘翁與其丹猶在是歟吾嘗挾二三子與父老爭道指山而問在薌城五峯忠簡胡公在其下居永和淸都東坡山谷遊焉佛塔其陰釣臺涓涓之所自出前望快閣章貢橫陳想見安期老人自此而入海周王南徵虫沙猿鶴之後先也僊好樓居樓莫尙於此矣旣下道人請記余笑曰宇宙玆山謂自今日始可乎道人曰玆山宇宙自今日耳余謂二三子具筆墨余爲玉華記今日自閻使君至今日四百九十二年自寶壽觀至今日三百三十一年自朱陵至今日二百二十五年自爲玉華至今日乙丙丁二十有三月凡六百三十有三日嵗在娵訾月旅防賔丙丁統日庚子禦辰余遊山並記

欽定四庫全書

須溪集卷二

宋劉辰翁撰記

長沙亷訪司題名記

春正月而歳新人情攺飾修潔必無肯復仍其舊者重天道也故湖南肅政亷訪司之題名始此肅政亷訪司者至元二十有八年以按察司玩廢更其名首選當世人望有風力者爲之觀聽竦然如霆行空必將有所滌蕩震厲至之日列城肅然湖南帶嶺嶠隔江漢地大去天逺地大故難治去天逺故不盡聞今其民安俗便不待愬而救貪夫逺利如恥𨿽欲假一二以徇而厥罪無繇又如秋之爲令行於艸木已而惟見天髙而气淸潦霧俱盡自亦不知其所以然者於是亷司之建逾年矣伻求文於廬陵以爲之記重新制也按春秋未筆削前楚有檮杌專記人之惡夫子以春秋易之而義主於秋湖南故楚貪吏之昔也如杌而諸君子之肅也亦如夫子之爲秋恭惟聖天子之命則有辭矣且按察猶亷訪也而必易之寜惟易之而肇揆之曰肅如加冠彌尊豈貴名哉顧諟之矣按察者日求人之過而肅政者先正已而已矣漢萬石君家不言而令行小不釋意子弟至無所容措況立乎百官庶民之上不見其形視其影所謂不怒而民威於鈇鉞者豈可以旦暮致哉意必有出於擊斷斬伐之外矣方諸君子之來也湖南之人相與聞而喜曰是嘗爲某官者在事之諸賢又必有聞而興者曰是嘗以玉雪稱者則亦不待褰帷正色攬轡揚聲而不仁者逺矣此其想見風采隱然在題名之先者也他日之奏事而歸也都人士聚而觀者不又曰是嘗爲湖南亷訪者夫使天下移風易俗回心而鄕道者其在斯人乎其在斯人乎此其屬饜厚望藹然在題名之後者也吾江西人也昔者得之徐公子方焉曰是嘗爲湖南按察者是嘗爲湖南按察而肅者是碑之立鏘然與子方前後聨裾疊佩鳴玉相應不知其亦萬一有能爲江西來者乎獨後我乎蓋願言不獲如見其人

節齋記

節蓋論其大者則天地四時豈謂一事之信一物之嗇一小忍之頃哉人生亦如四時有三大節少之時學問事親旣壯則欲忠孝著於事業老則全歸以見地下終令譽以遺子孫安大都不過百年每以三十年爲一節而及百者少其不及百者多則壯者之歳月有不自知其浸尋已入於日昃而猶以方中爲可恃未闇爲可待也多行可悔常過憚攺不知來日之不足而悔且攺無及矣可不哀哉吾夫子大聖人猶不敢以生知廢學於其間兢兢焉每十年必一自省吾果可以有進於前十年與否而十五以前之日已不復得矣七十而後之逺者又未可知也計其逍遙退老周公不夢則環轍者直三四十年也以三四十年之仕而司冦者數月止後之學者何如聖人而十年間世路際防俛仰赫然者爲不可及車馬輕裘有不足道而昔之人爲無能矣其用於今日如此則其傳於後世者當何如也是可喜也固無論其逺者試以十年自省由初至此血气智慮其有異於少之所爲者幾吾今之體力尙得爲壯乎其猶未得爲壯乎其過矣乎用此思之而六七十如不逺矣人能常以旣老爲心則日用飲食亦可以寡過也矣節無大小方一介之不當取也則一介爲大他時系千駟受天下猶一介也當灑掃應對則灑掃應對爲大他時𨿽使四方臨戰陳守宗廟社稷與今日灑掃應對一也視小節猶大則視大節猶細彼謂觀大節必於其細者觀人者之見也節無大小以能守爲大江西省掾保慶李元剛號節齋求記余謂言大者而小者無不具焉或曰節之爲象取於易曷不言易余拱手曰未學

愚齋記

龍眠李公圖其山莊又自爲賦句字淸麗殆安仁閒居之本色摩詰輞川之別幅也再傳而家廬陵襲紫聨纓羣從淸華髙下朱門連城映圃望如亭池盛時平園公往還就觀其家帖廚畫比年零落亂防割爲墻東平翁居之客主容膝而車轍巷隘有益公嘉泰龍須碣數尺至無所處則壁之穾隅上規天光下矗盆卉森然亦不啻足平翁起階庭易短後劍書史鞭塵埃混於吽牙托於娵隅先日而出後日而歸間休沐輙防親友閭裏觴詠歌呼不知天地間何者爲美何者爲惡何者爲貴何者爲賤或愚之曰固當如是愚之者疑之以問劉子劉子曰於魚得計於羊棄意蓋物莫不自得而爲人所愚爲平翁者得矣東家西裏愁其身以虞明日常忽焉不免則暮爲窶人而降臣皁身臘漆而無聲墓鬼饑而靡徙欲如平翁得乎蓋屋如是華有餘世如是樂亦足矣於是又有以其人爲智者而吾亦不能辯也

太秀洞天買田記

太秀江西洞天而山田不滿三百其爲宮觀不知幾何年簪盍第增環山十里古以至今無人焉居之比年遊山者禱祠者暮投宿者日常數人食而田不加多世亂恭奉幣者益少塗紹禹之爲道司也獨寸寸而節歳收歳廣復市田七百餘石附舊籍於山間耆老共祈乎一言以爲記凡方外以噓吸爲喬松而世亦以餐花絕粒者望之故其業視給孤乞食爲寡合𨿽有饑色必將忍之焉千年空山甫及千斛將來者笑人無能則昔之居此者爲已多矣謂非才且賢者不及此也當庚桑子之來艸根木實澹然至足徒遺後人以其處而代興賜焉望走施焉𨿽然有隱有顯是山以杜眞顯而又有法樂天王爲鬼神司命幽明證信人物歸往而上不及閤皁中不及承天比於隠者徒以貧無求素無欲今其辛勤積累視他山能幾然井田之世上農夫數百人之食百金之費中人十家之產此蓽門圭竇之士所爲廬居而竊嘆而金堂石室之地顧猶以蜀姜爲未足也繼自今其儉其勤其益思其始計其終於諸仙之過化爲不享於叔季之所防爲僥幸毋以給足傲蘋薦毋以積實廢飯芻由百致千難由千取百易繼自今其儉其勤其十百乎其初則吾言爲陋矣夫吾言且過矣夫陋且過不論吾又自有感也士大夫無擔石負米而起熈熈然家如嬰兒一日而置二頃則身後有爭焉者矣政煩賦重阡陌儗封君念子若孫有願爲窶焉而不可得者矣而惟世外之人皆宛然閱世而無患非其能足以致此所以致此者其道蓋是也嗚呼大道之行與三代之英吾黨未之見也見素抱朴少私寡欲道其道者尙亦毋悔乎其言

南劍雙峯書院記

將孫客授南劍而順昌之諸生以雙峯書院介吾兒以請曰邑之有寥氏猶楚申戴也自紹興中丞公剛以諫顯至慶元間運使公義剛爲朱文公髙第又百有餘年而其孫邦傑持鄕節過之乃以運使公配中丞公祀爲雙峯書院養生徒於是兩公皆得諡爲文靖矣於是龜山楊文靖公豫章羅文靖公延平李文靖公五公矣代變風移有北來寄公屋書院舊基而家有之乃郡府判某過爲睠而贖之以吾俸不可防亷使汴梁李公果力主某請歸贖今而後乃得復爲雙峯書院屋𨿽舊禮殿新諸君子之業勤矣願有記將孫又言劍學之重新延平之修理龜山雙峯之克復皆府判力也余聞而說之爲雙峯言曰師友之際難言也夫子於堯舜祖述之師也顏子於夫子父事之師也子貢於顏子兄事之師也若文公之所祖述之所嚴事之所陶鑄如服衰緦心所自盡也豈後人可擬而議哉文章之於性天道末矣而或謂其參天地之運關盛衰之數有諸賢不可得而與者若生同鄕學同門倡明斯道上接河洛爲世之大宗其後討論從祀後先揆一則自周公以來未時有若此郡三先生文靖之爲諡者也其於天地之運不知磅礡幾千百年而後一合乎此若夏商以前飂叔安之後廖以國氏又數千年其間生才名世豈皆魁奇迷溺如衡山師而必待中丞公而後顯又必待運使公而後合二剛節惠儼然與三先生壹則防文公之澤不及此建爲東南洙泗及門之士星連吳蜀孰非語錄而躋爲先賢疏爲封公翼爲書院墜而復振而又有臺若府共光復之以有寜宇遡觀前代其不謂之盛耶不謂之數耶劍視建爲小然道統之傳發於延平則延平爲大順昌在延平小雙峯尢小然一姓兩公最稱世嫡則雙峯爲順昌大嗚呼予論師友祖孫之際不勝其慨然也太史公言林之先豈有天祿哉何廖氏之文歷異代而尢盛也

竹坡記

自歐公記相錦以來鄕郡𨿽宰執侍從罕至而開慶巳未吾鄕平林蕭公以王人起家兼江閫豈惟一時家國異數玆亦宇宙不多見也於是飛渡迫矣環城淸野合村墟鎭市生聚可數十萬悍將之烽火一起惟公以家口保之今蜂房蟻丘四望煙綿孰非公之遺愛而公之孫元永復以至元貳卿興歷帥海瓊是家喬木將葉葉焉其如初繇是南北之人稱公之孫竹坡如平林乃竹坡自敍慊然曰斯竹也吾祖之林之一也不殖且落何以示子孫子曰物之爲林者眾矣𨿽受命如松栢亦當身而止惟竹也乃以孫特聞非以逺且多耶是坡坦迆三徑蒼然試防目乎區中其西則金穀之園盛時花木連堤接壤避車蓋者無路今荒苔斷礎容有存焉者乎稍東爲烏衣又東緑野靑陰華屋塵空燕徙不論幸而存者館墟而廏飾幽遷蓬集入污出奴過者柰何也蓋夫昔之爲林也芳者葩者蔓者條者翠而蔥者風霜一旦淒兮搖落亦其遺後者早巳就植物而論東南之美惟此君獨髙而況是坡是竹愈厚徳以培之勤學問以漑之中虛外直確然當以其節顯庇其宇者猶慨然如有立灑然如執熱而濯也玆非淇澳之猗猗者耶何其閱世暑寒復其初過其祖以及其子也則夫竹之爲孫也有不爲當世用者耶而又可勝慨耶且吾嘗笑夫晉人之髙興也子敬子猷皆以愛竹欵門而或爲人所閉或不爲人所禮孰如家有淸風逍遙其下披襟永日嘯歌命客而俗物亦莫能至焉樂哉歳寒市而隠以此𨿽然又有去而爲相而憂其竹之不平安者竹豈有不平安者哉毋亦饞者甘其萌削者其根子孫不賢者則又引山王以爲重植千戶以自封又不然者爲郫筒湑之肆大嚼慁之𨿽非戕賊而有一於此則愀然日有不安者矣君起家用世其疎濶恐不免予爲記此以是傳之子子孫孫卽或出或處𨿽千萬里外其平安如一日君起而謝曰噫子孫之幸也先祖有焉

小斜川記

新昌羅思敬爲我言所居山水之勝翰苑臺折桂峯皆邑望而洪覺範吾鄰也溪流一葉洪以其類斜川也釣遊樂之予爲亭其處以詔子孫待賔客庶幾有能賦者焉願夫子大書而名之以存洪拊洪賁洪余旣名爲小斜川又系之曰覺範者豫章公之無本鉢盂後之王何也今亦豈易得哉使吾及此老與之夜話證寂音續僧史豈非山間世外之一快而俗子隨聲取自標重其於名謗皆若此使人秉塞世方招邀髙尙祈望八百彼爲釋氏傳之其徒則佛之可也派之祖之亦可也爾乃能索之西家爾乃能納之畏壘爾乃能遜蓋公以招其與騖髙慕外迹其人不相接之逺與躬爲後學圖示四方者用意豈不蹇陋疏甚而人棄我取雅近自然鄰好新矣爲此亭賦者其亦思一僧出處詩詞末伎存江山以不朽則夫大之爲文章學問功名節義所以樹當年而風百世者而獨可以已哉

秀野堂記

昔者坡公之賦獨樂也曰花竹秀而野妙語天然豈無名園盛麗於此者而不足以當之矣長沙趙公以二十年閒居建第烏衣麄疎種植計今晝錦之堂豈能如前時湖南第一羣山囿之甲乙乃取溫公獨樂園詩語名堂秀野而移書廬陵記之餘得書而嘆曰憂樂時也謂溫公之樂樂耶孰知其憂以慶曆嘉祐之民爲靑苖保役之世安土之流移永樂之耗敗當其居洛孰非幽憂憔悴之日深衣而起曠然與天下爲元祐而一馬二童之不返是斯園五畆未嘗識公一日太平之樂也意其花竹猶有遺憾也若公之秀野豈非眞所謂獨樂者哉公之新第幾時矣楊栁菀其成陰蕙蘭芳而如水四時變態鳴聲朝暮紛倡酬以盈捲撫童稚則已長然而兵出塞吾不知朝燕坐吾弗與每曉露觀花晚風迎月回思往時鞭塵汗血烽堠夜驚蹈海之危蹤過河之枯淚顧疎籬寒碧道傍老樹無不可愛欲憩焉息焉而不可得今北牕晝倦雪深起晚時時氈騎過門羽書如電世之事吾不得爲吾之事非世所慕不知鄕社之耆英山林之仙隱其風流興寄何如也則今秀野其不樂於昔之秀野者耶而又欲爲彼耶𨿽先代大賢理無相勝吾獨悲溫公之時之志而又以慶此堂此日遂初之不可及者以其生無事之世而當無用之時也卽公之父祖可知已彼宅成秉燭日驛平安𨿽賢愚相逺然以憂患之長途易功名之不朽後之君子有閔焉於此者吾聞此堂日用修香譜理琴事如不及區區棲遲相望約公逰嶽且十年而不往則以逆旅之不如昔也逺承授簡誦兒童君實語爲花竹憂幸公筮遁與世相忘余𨿽衰晚倦逰防當乘興淸時登堂聽琴得句長歌歌獨樂樂

大隱堂記

人隱天天隱道天於人如魚水人日處其中而不自知或曰人處天中則聞之矣天何處曰天亦處人中耳莫大於天而莫知此大之所隱止在目前是爲道道故隱凡大隱仿此鐵柱黃石厓隱鐵柱堂名大隱石厓自朝至暮引接士大夫不倦人物之至其室也如肆與市俱興入夜而後息見者皆以其擾擾若此豈隱者乎余謂此其所以爲石厓也今聞百里數百里間有木食澗飲如猿鹿者則跂跂然而喜或徒步往從之亦必無不得者今吾日與之處豈惟彼忘我我亦忘吾而誰何者逺矣謂大隱必於朝市亦非也吾生於是長於是耳豈必變氏名哉或曰彼庸也或曰吾東家也而索我於方之外者亦有所不足索矣𨿽然爲石厓易欲不爲石厓難勞其身以爲人而人安之故曰爲石厓易一日關門靜坐而人有窺之者矣故不爲石厓難昔魏鄭公李鄴侯輩皆逃儒而入於老故混若以老爲老已不得謂之隱矣介子曰身將隱焉用文今名堂曰隱已不得謂之隱矣惟不爲木鶴不爲鷴客不爲金門待詔不爲五將軍佩印斯堂斯日必無是事而是事亦必不以及我卽所謂大隱者如是而隱矣凡市門隱非庸人非方外故能識某屠某傭甚至知其國兵符所在與美人意中事如指師材不辧狡獪此事亦姑置獨有一事爲大隱過計遇祈孔賔呼勿去眇道士來勿失回道人共住勿怪

朝陽書堂記

同年資中張君壽父尉吾州永丰攝永丰最後攝永新用之隱然如當路甚乃以此得奇禍不悔其後又官武昌城破爲諸生灌園而諸生起從之逰與之言性命道徳至久而南北共杓之爲之植屋數間於黃鵠山中學宮之後東面日出君壽於是榜之曰朝陽書堂而馳書於廬陵求記朝陽者天地之仁气也自或者以鳯爲鳴陽而詩人之意失彼其鳴也髙岡也非有取乎朝陽也若梧者感仁气而生而亦興耳今之名堂者又非取於梧也非鳯非梧吾且指朝陽而言之子以爲今之扶桑者卽昨日之西山者乎非也日𨿽久照若其淪於倒景也則亦魄耳故有聲如雷旣夜半而陽生焉其得諸陽也如鼎蓋五合六聚而後出於人間世爲升其升也至再三焉而如舂孰知天地之爲此也有甚於爲人者乎而觀海於東南者足以識之矣彼以地下如人間晝者非也陽之爲盛未有盛於人間者也故其道文明人初生若日初出今吾與子蓬蓬然而日入於槁其又有補於東隅者乎其亦頽焉竢焉而歸少休乎彼也則人之所爲其不能與天相似也亦在乎此矣凡人之不能忘者在宿念生道日進而日新其昨日者予忘之矣𨿽丰功盛徳大有造於其時者亦忘之矣士方少年起書生渉州縣閱當國人物事之成敗懷惘惘而如夢其可爲悔悼可爲噫笑亦復何限今夫日之照也徧天下歷萬古偶爾塵霧晻靄光景薄蝕寜能復以爲意及其興於平旦之气也皦然赫然其如初則求日於昨日者不知其非矣是謂常淸常明是謂性體彼其洗我也如此使吾八九十則已老使吾雞鳴爲舜不更少乎而賫咨而涕洟而鼓缶而歌曰曰昃之離嘆吾老而悲吾衰則其對朝陽也如愧之矣朝陽者日日之春而日日之古也凡過而不能攺者吝也而不能忘者亦吝也予今之日非昨之日矣故湯之盤銘曰茍日新日日新又日新予也城巷之幽居人也晏而起大如車輪非東方旣明者耶而已不得謂之朝陽矣斯堂左鳯凰山右鸚鵡洲蜀江浩然推峯而上𨿽視吾所見不丈五而早而已不得謂之朝陽矣欲觀日也觀於山欲觀日之生也觀於海海者地之至下者也而少陽生焉諸陽聚焉人人有是海而不知朝陽者日之可愛者也過是則杲杲矣以陽事陽也朝爲近抑放勲曰寅賔出日日之賔也我爲主必有事焉曰敬敬已而已矣是則朝陽者未嘗不日在乎此而不必待乎彼也

茶陵陳公俊汲古堂記

茶陵陳公俊之曾祖商霖爲書堂於所居快閣之後其鄕人段左藏名之曰汲古記之他日艮齋謝公又記之繇淳熈至紹定築茶陵堂廢後五十年庚辰而公俊始攺居城西復汲古堂存二記慨然曰吾恨欲裹糧挾冊一至於廬陵不能也有長沙之介曹氏儻得一言如淳熈二記者子孫如有聞也敢請予笑曰若稽古若稽古逺矣請以今諭予居鄕望焉有意乎後進之士也每屨二及門無問識不識得其風神小異間或悉其氏名所業欣然客之其必有以啟我然寒溫時事而退甚乃不及時事旣出門初意失然予又懲前客病予訥爲之津津然援往昔聞見雜以近事已作萬一其郢質我橫從我然弱者唯唯彊者語他謂初見然爾後相見復然至甚相得謬稱門人復然問猶汲也常言曰學問學之道問爲急𨿽有冽泉非誠心渴則其泂也如棄棄非泉病也渴者病矣渴有至有不至不至可忍至不可忍也愈知味則愈至子貢於兵食樊遲於仁知陳亢於詩禮問則至不問不至也汲之爲道也愈足而愈不足汲有不足道無逺陳良北學中國邴根矩捨東家至安丘歷陳畱潁川汝南涿郡趙景眞起孺子遁二親爲叔夜走山陽古之人古之人其渴名士也如此吾可以望之閭巷之諸君也哉近年每過使客聘予講予謂講者非自陳已也使諸生各以其疑問必有疑也反覆從予得之不得不措也是爲講然而問者嗇矣何以待問者渴而問者嗇也有得少而自謂已多者以時文談經經者給時文止飲河者驕若不可復進也又有求之之過者惑道聽而哀晉都守成書而信燕說浚恆者必求深彼恆也本不深也茍不知其汨陳則汲亦病不汲亦病故吾之於古有不然不然於眾之所然而眾亦謂予不然至淺者記問也有泥且食以爲不易者焉典故是也至深者義理也有穿穴旁通而當道塞焉傳注是也夫予亦何自言之非夫逺者之爲汲則予狂不至於此凡古事無所不有得其情者或寡陸羽知水無味有味無味者味味乃至也今人不知水自羽發之勉之哉古者腐也汲生泉

善堂記

自幸弦易佩以來有志於攺塗易轍者卽美言尊行無不用其取於他山之石者則又驚世絕俗至乃使人不敢稱楊侯克恭獨以善名其堂初若無所謂者然槪乎其無所不包語焉而不可勝旣豈不廣大矣易直矣純粹精矣侯以予粗知字義謂予一言予蓋敬之愛之爲之言曰天地之道可一言而盡繼之者必善也茍於其繼之者不深識其所以然則必漠然而無所可守矣始爲仁義禮知者誰歟求之性初性初無是也善而已求之畫前畫前無是也善而已善者念之動也𨿽天地之分亦念之動也方其動也我且不自知其爲誰亦猶未動之先天且不自知其爲道天卽道也道所以爲天也而吾爲道之子所爲繼也繼猶春也春之於物其何所不至而豈有不善哉人見其無所不生也不能無善不善而不知其不得不生者皆善也而豈獨私於人哉而豈獨私厚於我哉吾於此見天地之量於此見命之流行自然如不得已於此見性之於人本皆如此而橫論爲惡調停爲混者皆未嘗返諸其初也泉初出猶云初興豈下流之謂哉必有察夫動之惟微而後知其爲中也𨿽不離乎喜怒哀樂亦未至於喜怒哀樂故仁義禮知皆不足以形容之此則善之爲善也善者道之所生也吾赤子之心也亦猶人生未有名字所知者其父母而已則其去父母特末逺也字之又字之其號名殊而所生不可知矣今之言性者皆字也心言仁仁言愛愛言覺覺言公徳言常常言端端言幾幾又轉而元而通而復則字之字也向之員者猶有以爲方也而淸者不可以爲和矣父止慈交止信非不足以爲爲善之所止而謂善之爲善止於此則不可蓋有止於此而不足以爲善者矣故家有嚴君而大人者不必信嗚呼不眀乎善則𨿽執中猶執一而況愈支愈離愈辯愈惑今世之所稱者以並包爲善而又以巽懦爲爲善之人則殆於認惡以爲善不知舜之善也有若決江河之勇樂正子之善也優於天下則善之气象爲何如也侯於學問旣得於念動之初有以達性命之蘊而又有服膺固執之力不得志獨行其道屢空而不悶昔者荀息之言曰人之爲善誰不如我範孟博謂其子曰吾欲使汝爲善則我不爲惡後之君子無不有感於斯焉楊氏自四世三公爲蜀聞家侯靑神人

中和堂記

河東李士剛果好義人也其來東南徧參歷試充然如有所得然余有所不能知也書來語我中和之堂曰堂吾家也所在而揭焉有一言而可以變气質之偏者不敢忘也惟吾子之畱意焉抑中和之義父何不知也余豈敢以諸賢之衍義復出之乎然自讀中庸以來有疑於朱子曰致中和於一身則天下𨿽亂而吾身之天地萬物不害爲泰身者天地之一物豈復有天地萬物在所謂天下之外而獨寄於匹夫一人之身者哉蓋勉而學道學而有得而後悟天地非吾身外物也天地之物備於吾身而心之經綸又有天地所不能爲者就其所不能爲者則亦猶一物耳不知吾之所以物天地者安在而自淪於一物則不知性之罪也今夫陰陽寒暑雷霆風雨以致於沸騰壓溺之變何所不有而不足以易吾性之所存是謂彼亂而我治由其治則𨿽天地待我而正萬物待我而生故在舜爲璣衡在夫子爲春秋璣衡在我春秋亦在我非外物也民受天地之中不知天地亦行乎此中而不自知一陰一陽之謂道道卽中也天地何所依依於中彼非中不立吾以此身爲天地中是其所謂道者亦依於我耳莫妙於陰陽動靜莫神於陰陽動靜之間動靜之間其間無物猶五常之信四時之土中者天地之土也寂然不動者也動而無動者也喜怒哀樂猶家國天下其未發也正心誠意而已吾能正心誠意耳而家自齊國自治天下自平知此則喜怒哀樂亦非吾之所能爲也順此而已今人知喜與樂之爲和而不知當怒而怒怒亦和也非怒之爲和而和者未嘗不在也猶當哀而哀必哀盡而後無餘憾也然此豈動心與忍性之謂哉知其未嘗動則亦有所不必忍也故夫大寒大暑烈風雷雨人知其過不知其和彼其宣導湮鬰開辟變化不若是不足以有爲故在當日爲過在一歳言之亦適和耳凡吾所言非傳與疏也道不可須臾離也而亦未嘗離也吾嘗言之云爾復爲也誦之彼忖爲過不及以爲中又以其勉彊不妄發者爲和不惟不知性亦不知道

徳熟堂記

俗儒泥古敗誤事容可救若俗醫不通變存者立斃然不悟吾豈敢勸人服聖散子哉亦身所嘗試而驗自不能不爲故舊誦之云爾余苶然受峻劑苦滋補無甚效殆弱甚非藥罪去冬偶失血賴三建旋愈自是雜茸附以爲常顧愈弱惟蕭堯則戴兼濟脈之健疑熱乃少用寒苦耳根痛微腫忽癢掉寒甚意亦風熱常證耳然視聽憒憒中兼濟進涼藥屢以盌初不謂其大黃與芒硝也旣屢下熱退而體逾健問補藥𨿽參術不用直健飯而已吾平生燥脾而食不進復少睡眠至是甫進食知睡味耳兼濟辧證審不盡言堯則兼言其理以爲抱補藥非治也莝積去而榮衛昌不補猶補也古法惟汗吐下三安有不吐不下奉恫錮滯而以爲中此固瘧痢痞膈蠱瘵之媒也彼初病有此哉今人輕用巴毒而壹不知調胃與承气之何說余因其言証之經論良是由是復間禦涼劑以爲常而日者又足膝冷且疼甚幾悔豈不弱證明甚兼濟乃復曰敢不凜之僥幸不可再也然少下卽寛一下一寛而諸證失余前病熱或雜補所致今病豈補罪哉往往南北混而地气遷復有病如予者復有病甚如予者無不以下故蘇而兼濟損益復自有理此余所身試而目睹者也非身試與目睹亦不敢爲他人道也於是戴氏之爲徳熟矣徳戴氏者幾人矣徳熟者予取坡詩名其堂者也凡試人病初愈如徳色非徳色也亦自喜也試愈多及愈眾則向之徳者愈忘之矣殆不勝其徳矣此如輕車舊路入手如絲又如合久知心不問已悉其熟矣斷可識矣𨿽然亦必有未盡識者日謹一日如初不害其精也熟愈精也熟而忽焉非也熟猶果也始種而有欲果之心不可果成矣必遲之遲之何也熟故有味也熟矣而不盡取不盡取何也多故也已不取而人取之則亦喜何喜也喜其傳也有東方生者三竊之而樹不知多故也吾爲子記使得其說而通變用之者人人如東方生焉要亦子之果也

致樂堂記

致樂堂者濟南潘氏事親之堂也景梁之言曰昔者吾父之依依膝下也先生長者喜而名之迄今吾兄弟四人委質南北𨿽歳時望親捨卽相聚拜家慶愈逺獨斯堂也常在予目願夫子道吾志且開後人余曰是樂也人常有之而莫能致也其致此天也孰能得此於天天固予之天固予之而恃此以爲長忽之以爲常人人有可致之樂而莫能致也則亦未有深長反復言之者也今夫人生有不及見父母者有見其老而不及飬飬而無救於其衰且病幸而無病有貧不能仕仕而不能待者又幸而能待則有身爲親憂或中夭而遂棄之以陷於不孝皆物理之常然情痛之必至天命之所不可知而人事之無所柰何也人其有不知此者哉知故樂也抑是樂也人能知之人能知之而亦莫能致也有愁苦澹薄而莫能致者人亦孰不欲儉非儉親也以曽元家學降而徹不請與彼身爲君子至終身不忍挾纊後之聞者傷心焉𨿽其志誠不得已而可憾同也有憂患隔絕而不能致者幸不幸天也而亦有人事焉長沙之望長安也徒願焉一見其土栁子厚於劉播州至矣復不知誰念子厚者則所樹立使然也有愛憎相倚而不能致者弟兄孺子之愛豈人所能知哉思李令伯願爲人兄之語復有不得已而屬之其弟如範孟博周伯仁者此其可言者也而亦有不可言者焉余爲人子言務極其所不能致使登堂者不惟有無涯之懽而亦隱然有不盡之懼夫余也淒涼天地之間者也蓋子路之悲臯魚之恨頴封人之感誠喟然不釋乎吾心而一以微詞發之則幸其未至於此者其欣喜滿足當何如也昔者孟子之言以爲𨿽王天下之樂不與考古人倫誼至家國猶可憾意亦外物之爲累也夫致自致也自致者內盡於心而力無不足今人所以奉其身自宮室妻妾慮無不極分願豈父母之樂不及此樂則樂矣獨言致則未也故詩人諷道又必至於兄弟室家之際而夫子復因而警切之曰父母其順矣乎夫欲樂其樂者亦必家人婦子交盡其愛也致者推極之謂也無不可以思焉

彭希呂亦樂堂記

客之出於安成者曰彭希呂好客何其聲之借也希呂復爲堂曰亦樂余曰豈非樂逺方來者乎希呂曰余安能有餘以及客哉顧塗窮僕痡何有何亡連牀聽雨行吾素履干戈息迹來者斷鴈吾呻吟牕下周旋故我又未嘗不友古人而屬明月也吾何客之有亦欲狂歌痛飲芳時暇日而北阮貧南杜絕蕭然滿目余亦兢兢保鄕閭奉遺體之不釋蓋無食邑於槐宮無徵西於墓上而驃騎者莫余加醉尉者莫余呵則又未嘗不自以爲樂也余聞而壯之曰樂哉斯人若然者獨亦樂窮亦樂憂亦樂今人亦安能知客之樂哉故有辭左元放出者有逐王大令去者不樂有客則必樂其爲獨矣而未見其樂也蓋觀書無味而欲睡則棄書睡耳若夫窮乃憂也未有不憂其窮者又未有能自憂其憂者如顏氏之子眾之所憂乃其所自樂也有石季倫者見其畫猶惡其窮也曰士當身名俱泰不知金穀滿盈俄而爲墟身名謂何亦悔焉而知愧否千載之下有畫季倫者否貧果憂耶必以眾之所樂爲吾所不樂亦非也眾之所樂吾亦樂之顧其道亡繇耳則古人之餘樂也古人之所自樂者旣終其身矣我乃得古人之樂樂之是亦古人也非歟凡有待於外而樂有不樂者焉意亦非今人之所能知也𨿽然窮者無餘如也本余樂也君亦樂是使余何樂也或曰君嘗教萍鄕今又掌表諸生蓋達者非窮者

後隆堂記

後隆堂者永興劉氏丞相楚公之大父所興也方叛據從橫中立保境曰吾免二國交兵活人多矣子孫當有隆者蓋一再世而楚公生後二百餘年而永新有負芻之禍衣冠殱焉井邑墟焉又十有餘年而丞相之逺孫振奇復建其堂於故基曰後隆有老人者感而嘆之曰未可知也其相門復生相乎後之爲隆者未有復隆於爲相者也𨿽然何必相隆者非必人爵之貴也使公如卿卿如長亦足矣不然武子之施已沒而巫臣之美始生於是振奇瞿然曰吾何徳以及此亦惟是前人之名堂者不可失且詔後人今吾匹夫何能有一介之積如度浮蟻而可必吾後之更隆哉老人曰又不然也處今之世公相可能也長不可能也人亦何必爲人長卽窮居內省不設一念一念度眾生度其福徳乃亦與活千人等彼所謂公相日所爲事無非取於人者取於人者是養人者害人也夫如是故祿盡道窮未有興者而詩書白屋如歳方春如日方升彼豈嘗有意於爲善哉能無過而已且夫人常有幸人之心不妬則望使吾日活一人不能而幸夫人之不活者每每如是未有不自知也亦未爲不損物也是寡過亦未易能也曹大家有言天命祐善災惡非有差也然其道廣大𨿽父子百葉猶若一體也今子生於晝行錦繡之鄕而立乎兵役荊棘之墅然獨饘於斯粥於斯身爲遺民代守墳墓固非昔所謂隆者也而亦豈有絕哉子亦思之乎全範陽者範陽百姓也救外黃者外黃小兒也彼百姓小兒猶若此而豈有不能者哉徐秦皆祖栢翳而遜者特綿則後之更事者言之有不願於隆者矣余聞老人言始而驚中而悲且懼因盤桓反覆自國初至此重爲振奇也記之

玉笥山淸音堂記

余初入玉磵見其山田曲折艸樹依微嘆曰使此泉生閩浙石壁間皆當琮琤洗人耳矣旣至承天如萬石公冡髙明臚分門巷周回乃若與山不相接者使人曳行所至如見叔夜水邊栁下而去往往未離人間意也末至淸音堂問木魚道人已出廖南山在焉觀其樹立顯敞蘓塊丙捨稍渉屏後則山石蒼寒竹樹層陰有天竺呼猿雪後之趣時主人理茶事獨二客從余坐久悄無餘聲客曰宜琴恨不令壁間琴語也余熟視壁間耳目蕭然方悟無弦之妙以不聞聞殆又勝於聞也此日此堂初見此山後二年木魚以其師請記曰堂後書堂峯梁昭明誦左太衝詩處也余笑曰山水不如是也卽山水有淸音五字亦世間常有此語直托之太衝能道耳是𨿽可誦何必聞乎其聲凡音之起由人心生也惟得之天然者可以意防而不可以言傳醉翁之聽泉聲也如操而沈遵之譜琴操也如泉政使髙下壹如泉聲而醉翁之醉逺矣又不知翁之於是操也如當時所聞否山間石上盡日無人鳥啼花落之外屬有泉聲冷然若眾音防其斷其續猶之無可柰何而山之爲助也多矣不知者以爲湘靈之環佩耶抑防爾之鼓而希鏗而捨也一入乎耳神情灑然但覺餘音之皆贅復有雍門悲彈華亭淸唳亦不願聽之矣此豈可以尋聲而譜累句而作哉吾嘗謂陶景臥聽松風比於浩然之气爲有悟入松風往矣而曲肱者猶從之也此其在覺夢之間也蓋若浮若遊而不知其誰我松耶風耶其亦出於山水之間耶於是木魚躍然而起曰未嘗聞未嘗不可聞也歸而刻之堂上

靜逸堂記

逸者自遺於人間而人亦遺之如子房學禮於滄海君得力士扁鵲受藥於長桑君飲以上池之水夷門隱者能知魏王兵符所在與如姬所甚恨不言之志此人皆察於世變達於情僞勉彊成就出於偶然不爲險變化髙尙奇節而人謀鬼謀賢於蓍蔡逺甚彼其初皆有以自善其身不知老之將至平生倐忽困窮邂逅不知其所從來旣疑前此未必有此人又疑今者未必無此人也吾嘗謂虞翻解印去官鴟夷身泛西子其感慨憂患與人同而長往輕舉與人異以其人爲必不死者豪傑之見也而亦莫知其所終也然猶未入於方伎也不知何許老父哭龔生八十而夭自是隱者如有術而術者亦隱至聞山林龍徳皆如燕齊海上怪迂之士使有道者噫笑而不平好奇者想望而不及故樊英見列於髙藝焦先得附於耆英呼祁孔賔者如神人事陶景者爲別館不者亦欿焉俛焉若無足稱焉嗟乎此中庸所以不可能也胡氏稱靜逸者如其字其言靜逸劾鬼神致雷雨前有某事某事籍何甚也及與之遇澹如常人正平平耳問其所以能無能也靜而已法亦無法也靜而已視其貌如其心夷然塵芥物我出入光景爲樂使在十年前見之兵間可與合好解紛亦若無意於人事者然皇皇求丹學道或疑靜逸未見其逸余笑曰此其所以逸也古有行山如夢人至聞其鼾睡聲者晉人有言是中故難得睡處放懷宇內悟則皆道此所謂顚沛造次者今人學靜更覺靜之爲煩因其伎進於道樂以所自得者記之夫靜逸則自遺於人矣未必人亦遺之也以其有無用之用也其亦必不免於用也

二樂齋記

趙氏自常庵來言行爲諸君子所知其子孟儕取孟子二樂名其齋志意復如常庵蓋望而知其人也或曰爲爾亦有何樂敝衣曳履泊如旅人慮而後語不自得一笑終身行乎憂患凜焉窘拘而不知免之何日借是可以爲樂乎則區區者不樂於此矣余笑曰是樂也非人所能知也猶其愧其怍亦非人所能知之直自知之耳惟不知愧怍則自以爲不愧不怍及欲其愧怍亦且不可得耳立乎衣狐貉者之側敝緼袍而不自覺者必其所自得者有在緼袍之外也吾何幸斯人之不愧怍吾惟懼斯人之不得樂其樂也樂莫樂於無愧怍而王天下不與焉故人悅之好色富貴無足以解憂而行一不義殺一不辜𨿽得之猶憾今人可欲心動見便則奪逰乎扼亢之塗而立於射羿之府自以爲能者之所必取十百之所不如然寤驚神泣芒負形穢逮其運衰智失鬼責人誅洫然如大澤之天亡江東之不可復渡也其於樂不樂何如哉𨿽然待悔而知者夫人也必天知人知而後俯仰無所容者亦夫人也天猶人也人猶已也則不仰俯而知吾事吾心而已天與人且安在哉人能知不愧怍之爲樂則視世之所樂乃皆愧怍耳柰何以愧怍爲樂復以吾爲不樂哉昔有爲王獻之禱者欲其自陳獻之云不覺有餘事管防安過海幾覆舟獨以爲一朝科頭三晨晏起之報吾嘗謂此二人者庶幾爲寡過耳此非人所能知也嗟乎人之所樂吾亦樂之退而有不能堪者焉故不樂也吾視近年有傳稱長樂自以爲天獨厚之者有車騎誇人侈然而謂門戶方興者其不羞不惡極矣而由君子視之迹其所以云爾者不能不自飾也其良心也未有無愧怍者也人能知其所樂之自不能無愧與怍則吾之不樂者樂矣夫欲爲吾之無愧怍矣而又欲爲彼之樂可兼得耶

節庵記

不言而躬行者死節其至也當是時也無蓍龜可決無婦子可謀無身後榮諡可願無君父簡書可畏無子孫後望可期直仰天俯地自行吾意而已而萬世而下猶屑屑焉議之然不然盡未盡蓋寥廓藪澤之間可以一笑亦不足辯也昔者吾嘗恨川洛諸賢之嶺海也其後老姦豎孽托夢天人享有太平之福者終其身其後播遷絕漠自李侍郎外無一人死者以此羞當年而輕中國使黨錮猶存理不至此若近年蹈海之禍則名士大夫無數如金堂賈純孝闔門陷歿乃與其祖西和府君死節相望於是可以張吾軍矣其視全軀保妻子者非夫不言而躬行者耶豈惟賈氏芳抑東都光按賈氏祖承議公當紹定辛夘倅西和西和陷朝服與家人死者十二口事定慰其父京秩而錄其孤贊有忠孝之褒故二賈以昌忠純孝名俱第而孝以麻鞋見海上塡崖山是年己卯上距辛卯四十有九年使坡公復起賦賈梁道當不恨於無孫矣悲夫盛哉昌忠爲吾州教號節庵出諸公所爲記述初得見其弟名此在他時宜有榮諡後望者顧吾黨不得不公道傳之而北方之能言者尢極嘆仰比之趙池州夘發李長沙芾三數公焉此則公論在晉乘之外者也嗚呼吾著君單閼之歳曰西州忠孝賈氏亦以雪西頭亡國之恥其自狐射姑以下實寵嘉之節庵勉焉

意樂記

歐陽經叔自英英埸屋已學葬書嗜山水如舉業嘗應擇地科累舉如志當其時學步者欲得其還盼不可科廢度無足用吾學繇是登臨縱觀旁午歷試凡親若友有往助後罷者必經經叔而後無餘憾焉間持一扇求予書意樂且記問何意曰吾家醉翁山水意也余逃空谷久聞足音如墜倦且厭甚矣聞君言落落特未諭經叔曰不然山之在天地間一髙一下如馳如伏非無爲者而未有知其所爲者何在而吾能知之玩其成形如規輪得鐻或穴不得處如敗棊取勝更妙一樂也吾無所用於世則已矣獨環視國中冨者如傾而莫之止存者如阬而莫之救誠悲傷憤嘆幸吾術見信不謬而能使朽者殖絕者續敗者興寜惟吾世而止將五世十世無窮之思亦無窮之潤二樂也夫行吟澤畔而無益也登華傷生而無聞也孰與放懷壙埌遊乎趙文子之所觀與黃帝之所休蓋得吾波者爲龍得吾佩者爲仙吾聞其言亦洋洋然動心焉遂欲布韈靑纒其間日從之以忘年而濟勝之具不進復且焉止君長餘一歳已具老態屬行田間見其履榛莽遺寒暑如獵得雋夫非意樂不至此余於是得所以爲君記矣抑吾黨相與言必有益於逺者吾嘗使人視天臺賈氏墓見其葬蛇形湴田中者黑如霧其族無敢拜拜輙禍殆政得其毒處也而吾鄕永新孽劉之祖適似之甚哉或以毒天下毒其邑今君之用心誠溥矣其事誠足樂矣若此者亦願之耶深山大澤何世無之竅混沌者如有悔矣舊過武夷所謂仁智堂者得山水佳處吾欲全君樂以附於其所謂仁智者故竭亹亹焉吾言如苦非經叔莫能諭非經叔亦莫能用吾言也

西山云壑記

道錄歐陽士鼎言祖師淳熈左右街道錄太一宮主皇甫居中以道行升聞入內主醮事對揚太平防國天尊聖號聲振簾幃大見寵遇禦書云壑二字又賜以詩今百有餘年墨色如新宣押奏紙尙幅十餘故在藏閣昭回西山夜光而未有記敢請蓋諾矣而未及作有問者曰此皇甫亦有何異徒以音聲動寤而天聽沛然如有得於此何也某對曰此大聖人之所以異非可以聞而識也李鄴侯讀書衡山中聞髙處嬾殘誦經聲前淒愴而後快樂驚曰此必謫墮人也將去矣亟就之得鑪中半芋人天哀樂何與於經卷而察之至此此豈師曠六律五音之審子期髙山流水之知而已哉惟鄴侯知此僧惟此僧知鄴侯而非蘄乎知也孝宗天人也其必有所感矣明衣濫竽前喁後於空中遺音何足回首深宮蠖濩龍見雷聲其徹重云而搖閶闔耶帝亦俯然而聽之矣而謂聖人不知耶則是師之精神气志有出於聲前者矣魯君之呼而門者知之彼微者之知君況君之知微者乎此固不足深論獨前代英君有愚於求神仙而荒於頌功徳者其究則甚於聲色而國命隨之天豈離於人而欲升山何求於人而欲禪下不可以語童子而髙可以感帝王惟我孝宗與諸老爲師友其於道心執中知其一貫故時時接於方外足證自然而所遇所求亦不過如所聞而止其不蔽不淫不彼不此可以貫徹宇宙爲萬世法若從是而合儒者知耳入心通之妙則物無不該仙者知盡性知命之同則理無不在以此想見幹淳之際如孔老孟莊同時𨿽深山之中道家者流猶有皇甫髙士而人不知觀其正大所感豈肯如化人幻世以亡國之音爲月宮之樂欺天輔亂𨿽其事至微而意亦可識無不足以爲鑑於是問者稱人天師而退退命士鼎書之

欽定四庫全書

須溪集卷三

宋劉辰翁撰記

社倉記

防翁先生無位而一食三嘆無食而急人朝饑他日懷編書示予獨欣然如有飽色曰此諭邑西溪劉氏社倉約也人人有此心亦人人能之而不爲蓋吾與子之所共媿也彼將蘄予記其倉予欲傳其約予鄕自是常慨然爲來客誦之而未及記而先生卒然其邑彭君防逺猶望焉爲是記來也義哉彭君來廬陵豈三數旣恨不可得則委先生諾責於予予澘然受之曰此先生志也前年吾鄕旱旣甚大家逆勸分閉余粟冬春無所得糴鄕人之擕持叩闗者累累不能歸則徘徊浮橋間中江赴焉市而奪餅餌盤飱以飽者起責之金則含哺而走橋亦中流赴焉蓋橋者告余曰夜夫婦相泣旣而水聲如投石者不絕常數人及旦來者乃巳殆不可數也彼特中人無防羞見閭巷故出此而官以道殣告者一朝而百餘不與也於時防翁流涕解衣易米更相爲粥以食餓者防手四望取饜而頹檐曲巷衣冠困敝陰雨連月不能出者又未有省焉其後上捐義倉和糴數萬石深山長谷幸忍須防食新矣曁鄕都轉致彊者幹沒僞占弱者擇輕受少獨區區借虛聲出藏粟耳此無他無社倉之故也使廬陵所在有社倉者何待後時展轉望施天上亦或及或不及乃知政術不存倉卒補救𨿽仁心仁聞無益今世訾無能爲者必曰士士亦妄自菲薄如西溪劉氏才二三十人人貸谷二三十石或百石二百石止然旣得千七百餘石貸之三嵗嵗收息視鄕人殺其一再歳殺其二三嵗則谷本可償矣息自爲本矣谷則君谷而鄕人之舉子者當能言矣又三嵗十嵗以至於無窮子子孫孫與是倉終始而谷亦不可勝用矣此社倉法也夫數石之谷節於口腹豈人所不能哉士皆若此何事不可爲諭西無富家劉固士族僅足爾聞社倉者不暇自量沛然各修其可願而裏中窮士如彭君者又爲人奔走後先控極爲助防之憐物不知誰憐防者亦甚盛心矣吾廬陵其獨無西溪劉哉顧其力有十西溪者亦乃與吾等無異可嘆耳天下之重未必一人所能任也人爲其所可能而不可能者從是舉矣宇宙一心也人類以來所不至於生意中絕者政自相依耳聖賢之於斯民也同在畎畆之中而懷巳饑之思極推內之恥彼不自累人固不得而累之何爲皇皇焉起匹夫之志勤身死力經營天下之大憂及萬世其遺後人以耕且食者皆其業也寧使自有餘而已緒前業救民命則陋巷之心勞於平世之心今吾百畆於此不待胼手胝足躬耕播種直推而與之共食其視古人用心與力之勞亦無幾耳而猶以爲難也以吾廬陵之所難故知西溪之風爲不可及也人以善小不足爲誕曰濡喣而已孰知斗升之水有大於西江者哉以吾廬陵之所睹故知西溪活者眾也嗟乎人命亦大矣向之死者非盡鰥寡孤獨也自鳥獸之羣猶知愛其死聞其悲鳴者猶爲之傷心焉況同類並生之民父母妻子臨流忍訣則亦見斯世之無足懷而斯人之無足告耳其不大可哀與西溪有社倉西溪之人未病也拯道亦貴豫耳今吾痛定思痛而亡具猶前日吾廬陵豈獨愧西溪氏哉抑吾愧彭君矣吾愧彭君矣或曰劉族固多賢君子倉不修且來者未可知安知劉氏之子孫不徳色於指廩乎其又有能扶植而擴充之者乎予曰噫過矣天地能生而不能使其無饑父母能生而不能使其無困於天地之不能而能之者是倉也壺飱二士人報也孝子慈孫天報也吾見西溪之門駟馬髙蓋鐘鳴鼎食潤及九里則有之矣世俗之所慮信天道者所不慮也是倉名堂曰集義翼以兩廊六倉其積可萬石爲是倉者奉新監酒劉夢麟少防甫而少防曰非我也伊吾族之力彭君名程其父子屢貢其鄕亦佳士

蘭玉書院記

世稱佳子弟如芝蘭玉樹本謝家語也想見封胡羯末輩固當風流可愛往往不可櫻以世務然倉卒敵百萬騎臨淮聲震都下名臣宿將安在丞相獨遣堦庭三少年禦之上流老桓至有左袵之嘆亦疑其不更事甚使在今人書生語三日不能定旣定臨事失措三子乃冒然而起談笑麾之無成謀亦無懼色如幹將出匣遇物必割如豪鷹起乎秋風天馬發於西極未必芝蘭玉樹浮脆美觀比也古人家庭聞見絕與紙上傳習形似者不同其浩然有養出乎志行乎素慷慨自任視利害如白黒春秋戰國名卿大夫非公族則世家其從容應對出入戰陣以爲常事後來君臣多亡命共事崛起粗俗無復禮樂儒者又寒儉狷狹才疎膽薄受任輒敗他時曹魏父子稍稍賦詩橫槊間則共相怪其文采將略天分不可及蓋氏衰族混之餘艸間無英物久矣科目興類起徒步致富貴然再世則不可復賤衣冠文雅化及羣從髙者矜持自喜下者輕俠不還其家世何如昔人而區區求如江左風气亦不可得矣異哉欲觀世道視故家欲觀故家驗學術三百年間中原如韓呂典型議論爲鉅人長者過江如五峯致堂南軒諸賢又磨礲精宻希顏而肖孔彼功名之士乃當羞愧俛首不復敢望政未知諸賢當事變所就何似而學術逺矣嗟夫子弟固難得佳父兄亦復未易今爲父兄者皆願其爲此勿爲彼至近年又惟以科第不失舊物爲難𨿽中朝盛事不過如此耳此世道之嘆也吾劉氏出安成未知龍云先世同異如龍云劉氏之詩書文物不其難與盛哉𨿽四忠之孫子曷京焉自著作公第元丰中詞科號龍云先生先生以來仕至二千石與爲奉常弟子貢鄕漕者世不絕今爲盛或時兄弟數人比肩立非號稱甲乙則名位適相似以是長上玩之如芝蘭玉樹焉其名家塾曰蘭玉父兄意也某與蘭玉諸少防見其辛苦爲名儒篤實有世用因爲言古家族人物之髙下蓋屢嘆之不足尙庶幾有所感發擇而勉焉不至爲晉人之淸談而止抑晉人非淸談不直晉也安石在東山時亦子弟耳觀其徧詣諸將自托與防度勤履屐間小物家法政爾人言王謝子弟自別者尙未知王謝子弟惡識古人

蹊隱堂記

龍泉康氏爲其子讀書之齋種桃李焉周遭可裏所霞蒸雪積入境疑仙春流浮逺想見千樹靑陰繞屋時聞誦弦芳時過客不能賦卽已能賦未有不眷然問誰氏也於是有大人先生取司馬子長李將軍贊語命之曰蹊隱或疑之蹊者山間之迹昔未有者也﨑嶇犖確不用而又將塞也何康之蹊亦若是乎予曰不然彼披榛莽排藜藿入而與猿狖爭出而與鹿豕羣忽焉艸合不見前轍由行者少也若桃李則無不好也𨿽深山長谷溪回路斷茍有目者慮無不極其處往復袂相屬如通道焉繇世之好者眾也曰然則客之得其蹊者千百而隱何居予笑曰子以爲隱者之隱必孤山之梅小山之桂竹林之宻宻蘭畹之幽幽乎必去人愈逺於人所不好而後隱則丹崖之渾沌絕磵之沈淪𨿽今無聞可也蓋富春之臺艸堂之墟吾嘗褰裳過之嘆曰介推母子之言誰則聞之而又安知其緜上也昔者是山也樵斧之所攀援長鑱之所失徑自諸君子擇於是息於是而蹊生焉故凡隱者皆蹊也亦不能不蹊也蹊而桃李焉桃李而邂逅焉未嘗不與人混未嘗求與人異未嘗不與人同樂顧物之紛華盛麗舉無足以易此而吾老是鄕矣彼仙人者則不可知若古有道之士種花食菜實未離乎人間而亦不可榮以祿殆眞隱矣桃李何負於隱哉方時艶陽華如桃李能不顧省而窮山枯槁者睨而逺焉彼誠有樂乎彼而名之所歸政復不能不累乎彼也人之情性隱者詎相逺哉或又曰康氏之子功名方興而豈有意於隱耶而獨爲此名也余曰然康氏之教其子則有意矣今夫靜對軒窓行唫花下生意自然一舉目而足不待逰嬉逺想而光陰華悴感發無窮則學之所得或在是矣園林如此他時子孫仕宦倦而思歸乃與松菊畱情居然無異則亦玆花之爲助也何傷扵出而何憾扵隱凡卉盛衰未嘗不與桃李同近世以名品相髙謂晚嵗爲長年風霜爲淸苦春葩浩蕩黯然羞沮誰與領此而我獨取之則我希矣彼以桃李爲俗吾亦不能不以彼爲俗問者喜曰異哉夫子之言之也爲蹊記可乎余曰𨿽然蹊有防世方險艱入者爲防徑出者爲畏途今之隱者其非後之赫赫者耶桃李不言予不得不言

梅軒記

古貴梅未有以其華者至近世華特貴而其實乃少見用此古今之異也然其盛也亦不過吟詠者之口耳未有以徳也數年來梅之徳徧天下余嘗經年不見梅而或坡防谷或溪防屋者其人無日而不相遇也往往字不見徳而號稱著焉某梅也卽其人可知也如安成彭梅軒與余逰每見之如見梅焉是其徳也其軒求吾記嗟乎予也爲梅役未已也予昨也爲分寧鄭賦梅軒詩今日又爲子之梅軒記也何梅之扵余宻也予何以記諸記梅乎記君乎夫梅舉相似也君梅似也君起於素封之地而呻吟乎冰雪之窓臒然如不自勝澹然欲逃名而人不我捨不知斯芳之借我乎其山空澗落無人乎嵗晏彼不我卽則我往卽之乎吾嘗謂梅者使其生扵暄淑之景而立乎桃李之蹊𨿽翛然欲以其防獨而爭姸者有其色好懿者無其人焉是其獨也時也好之者亦時也若二三月之間則莫之好矣物莫盛扵東南而其盛扵冬者以其鐘南方之气也故梅尢盛扵南而號之者皆南人也是其盛也地也號之者亦地也若出扵闗隴也而亦號之則異矣𨿽然吾嘗觀梅扵當塗之野老枝如龍到地復起髙花照日者每枝而如蓋焉相傳昔年蜀人載之雪山之下泛瞿塘而東望孤山近矣而不能進而畱之此也是其地也又特以其蜀也又聞武陵官梅一株如屋環其下可百客武陵人劉海蟾嘗煉扵此此樹與海蟾俱不死者是其獨也又有在受形艸木之外也嗟乎君之梅能如當塗之大且疎又能如武陵之髙之壽則是軒也其亦庶乎有以異乎彼矣

存厚堂記

顏士元宗大名其堂曰存厚而問記扵余予曰君非能自爲厚也厚生扵所積人未有無所積也𨿽吾與君不遇然不耕獲不泯絕以有今日者皆前人之餘也自行四方所見朱門賔客或憐我而食我今蕭條零落問故人子至無存者而韋氏之藏經長卿之售賦新丰之授艸乃由寂寂見收傳家其敢謂吾能哉抑吾祖宗三世扵此天念之矣太虛百年爲一息視人間再三世猶屈伸肘耳化機不相待而待者常遲之此天道之所以茫茫而人事之所以尢可恨也吾與君中立扵過化之蹊而饋漿扵寄食之旅安知子孫來者不笑人無能而騁其所大欲乎而盛衰之多態亦在是矣吾且爲君往復言之君所爲厚者其能賑人之饑急人之病如陶朱公再散千金乎無也其能有尺寸之柄指麾反掌如古人全一城辧一獄活千人者乎無也人胡能有徳扵天而況士之善也不過庸言行寡過而已又安得有餘與不享而望其所甚奢責其所不報無亦惟是犯而不校貧而無怨遁而無悶爲庸人孺子之所易侮意者造物之所尢憐者乎而君之所爲厚者從是積矣夫難平者何必其平哉政使爲善朝種暮獲若左劵相付然卽其取扵天者無餘矣而何子孫他曰之望小大不同未有無所積也禹稷躬稼太王去邠晉重乞塊伯諸侯孝公見擯取河外楚三戶趙遺孤物之興也皆若此𨿽君之顏氏孰非陋巷之先師晚食之處士畱以遺後之人乎天之扵魯公蓋捲捲矣今吾以宗大爲食厚報耶則君窮特類我抑君他日駟馬髙蓋連阡陌儗封君未可知能使君孫子晦其文采气焰如宗大之循循如中人者乎能毋忘疎貧植遺弱如宗大之扵鄕黨朋友親戚者乎吾見世人憑陵誇奪躪籍豪縱者類以爲所自能致往往竭其彊弩之力機張而不弛未有欿然如其初者也而昔人之所存亦從是無餘矣士之賤也易爲下也而人情有甚難者焉賤且貴其爲下也始難矣而其勢則甚易也夫厚豈有涯哉吾今𨿽自以爲厚耶然已媿扵昔人矣厚不自知也將由彼薄故我厚也一念之所積人不能知而天則知之吾何以知顏氏之積哉顏氏有宗大可知巳存至扵宗大愈厚矣宗大之孫子未可知也未可知也吾爲宗大記之

泉山記

許嗣翁家四壁容闔扉右侯門左賈區陋如連棲�居附隅而求余大書泉山掲焉曰吾泉人也不可以不識也願記之示吾子孫按許氏祖子春者事晦翁從益公徙廬陵晦翁新安生延平徙建陽而號精舍紫陽者記鄕關也今人每每以異鄕名其居者學晦翁也茍有血气心知依風首丘豈能忘本抑祖孫三世百年扵此淒其追逺跂予望之不一見其處政使子厚得歸善和宅無恙而兒童之嘵嘵者皆楚語矣渡桑幹者得不復思並州乎宇宙𨿽大惟思無窮凡思之不能自已者惟始念耳燕人弱防過晉而疑扵燕流涕然及眞見先人之廬冡悲心更防君思泉未見泉也未見如將見焉旣見不思矣其子孫來者之不知𨿽未見亦不思矣人生逆旅前境皆幻謂是居泉也泉猶目前也夫孰非父母之邦𨿽然泉富州也幸君未識泉爲君燕說吾聞泉人言泉多颶風風起少年狂者據圎箕空中系長繩縱之乘扶搖而上如飛篷如紙鳶意其極滄海之觀而不知其所底止也君未嘗知泉聞吾言也得不啞然而笑及其至泉也又能不笑吾以未見疑所見乎夫逍遙之逰秋水之觀鈞天化人之想得失皆若此矣君毋謂予不實近年蜀士僑東南𨿽僧廬寓蜀扁金陵諸橋名坊巷大抵東京舊也士扵故鄕不忘本以一室推天下固當慨然然而念者鮮矣吾嘗賦匪風匪風之不可見驟而歌甫田噫孰知甫田之悲有甚扵周道之徘徊者乎記君泉山念我逺者君廬七尺掃寛三尺著吾記室𨿽陋毋自隘充是心也其自泉而上益有當念者焉夫許大嶽之也

安齋記

客有言安齋之爲人也被服仁義彊勉學問如臒儒陋巷兢兢寡過歉然嚴師保之在其側不窘扵此矣而謂之安齋何居竊惑之餘扵是聞而聳然曰子言胡君之爲人也余幸乃得胡君之爲人也余未識胡君胡君安矣今夫垂紳佩玉凖繩規矩左右斯須不敢失墜聖與賢之所以不愧不怍而有餘樂者使小夫躁人易地而處猶猨狙而周公服之乃其所大戚也而況惡衣服菲飲食辭尊而居卑辭富而居貧久幽不攺其操見危則致其命彼將頻顣而視之何自苦乃爾而由君子卽之吾心揆之義理有寧死而後得所安者將爲彼小人之所爲耶又不能一朝居也而彼未嘗不自以爲安也華居美食妖聲麗色用物多而使令足其悖入厚積猶足以遺其子孫也其羞原憲而拙首陽也宜矣然而無是理也體之所安者未必心之所安也君子之所安必小人之所不安也未聞君子而又安小人之所安也𨿽然猶有君子而安扵小人之所不敢安者蓋昔者宰予之問短防也子曰食夫稻衣夫錦於女安乎曰安予也身逰聖門在言語之科污不至薄其所厚試使三尺之童少知義理率然而請必不敢復以曰安對而予也安之豈獨無人心哉此小人之所不敢安也然吾視世之君子未嘗不爲宰予之所安也彼予也乃獨以其言爲萬世笑嗟夫此古人之所不隱也其使後人無疑乎三年之防則自予始也此予意也此其在言語之科也後之爲言語者則異扵是矣悲夫客曰吾聞君言扵吾心亦有如不安者他日爲胡君誦之胡君曰某聞病有難知有不能自言者吾子受人之徽言以恵貺我是使我得復起爲人也請書之以毋忘藥石之自

本空庵記

余年七八與西家二三兒共受書屬對扵薌城曾深甫深甫垂髯映墨黒盡日樹筆髯間俛首抄六經他解附注傍每葉字如蟻計平生若此何啻百餘萬字今年七十餘皓然禿翁不知此本束在何處後來新義何限舊注豈復更容入耳忽忘展捲斑斑茫然隔今世昨夢空山嵗晚歌不成章而問童子然老無受簡之兒吟有白頭之妻喟然嘆曰五十年塲屋富貴不早來功名事去矣蕭然四壁讀更萬卷無字用髣髴記西方偈言不多與我意合遂名所居曰本空一日杖出城舉手裂指無他求求余記刻壁間死卽埋以爲銘余笑曰噫晚矣然士方少時志科舉辛勤過古人徒欲以記問工時輩不知心血之耗及其得也或陸沈州縣防流落嶺塞坐念塲屋何心至此就使奇遇如磻叟晚達如齊人壽騃如柱下相君其睪如宰如亦無異土偶之復扵土而其人苦不自已以此方彼不猶早乎百年未得盡爲善亦不足初心誰負晚背其師方泊然依彼氏以老寧不冀來日之有聞而手循余髮故將倒行樂嬰兒之無知也則先生之志其不使餘悲乎蓋死而可悲者未有若無成之士而士之可悲者又未有若記問之爲誤也是庵之設方求釋此悲者然以吾記記扵斯得無猶有文字之習吾爲此記猶如食蟹動人風气抑使讀吾記者撫然長吁慘然四顧一雪其心之所甚痛而後俛焉謝去浩然無復意者而樂亦不可言也餘年未四十執筆數十萬言爲人役未休政坐童時屬對始悟彼本空求吾不朽豈儒墨相用固爾耶先生妻莊氏貧而樂壽各未有艾其歸先後不可知作山曰小孤之山屬余記其處焉且志曰同穴夫知性之空矣而未有以易身之爲患也則儒者之道其終不能無情矣乎先生名子淵莊氏同邑永和人

心田記

新安章貴安與餘同年生同年第尉吾州萬安气槪偉然其文浩蕩奇崛詩又深古多興托有苦外之味而又能琴能騎能射能發擿不畏勢急義不量力皆吾所不敢望獨一事差不吾及蓋吾𨿽不能而能不爲而貴安乃不能不爲是可恨耳然遂有議是公不少審細喜犯難者余笑曰爲貴安謀則欲其毋犯難爲任事謀則又患其卻審重耳今夫平居議文法不合不過罪去然且人人首防無害自營卒有兵革免冑一往之士將以誰望諸君言持重持重蓋將道抑吾所自能若不擇利不顧死爲天下先非輕何以哉今人尙多責古人古人不自言已矣臨事乃見余嘗以此對客浩嘆拊髀政亦恨貴安經事挫折防不免攺作今別矣他時何地復見復如今日否吾豈謂君能有益吾事顧反復之而不置者千載而下亦有識余之何心貴安號心田徴餘言且一年扵此余亦不問是田者名心乎抑心以爲田乎獨嘗恨近年士大夫以口舌爲名節亦復不競間獨能數語自喜不啻出萬死其望報也如施其終身如驕將自愛不肯復望發天地以來聖賢所爲經營出力死不敢倦者適一酬酢而倦𨿽其初本無所爲者而其究或甚扵好利矣昔者吾嘗行田間見田者俛而耕仰而避吾路也爲之怵然止曰粒我者夫子也孰如夫子勤其身以食人而無食人之色蓋吾知愧是人者矣而是人猶有愧也夫地不與吾爭勢而鋤耰及焉夫地不與吾吝力而黍稷生焉夫下扵人而能大受者此田是也而此田猶有愧也使田而不春則田爲無用使天而不雨則田爲無成與此田終始晝與夜而不知止者其天乎而天猶有愧也甞見一月之間油然而不爲雨者有矣一嵗之間沛然而不爲秋者有矣若人則油然者未有不自力也沛然者未有不成物也以人救人者心爲近心不止扵如田也田者有水旱之菑焉有春冬之隙焉有爾我之畔焉而心之生意則求之而無不得也充之而無不達也意者天爲可防也而猶有愧也則吾心不旣大矣乎人能知天地終嵗之功不足以易吾心俄頃之用則所以自任者不得不重矣而又反復思之吾心之用則大矣抑吾力能至矣乎其又有能較毫末扵天地者乎而天地猶無功也則是心也豈不愈歉而愈有餘量愈用而愈有餘力乎夫千萬言而一言盡之吾言之不給扵口類此若千萬人而一人望之吾豈敢以薄待夫人哉固謂貴安之心有同然者也彼閔其田之不熟而欲其不輟耕憂其田之或荒而勉其寸寸而蕓則世之言心學者與勸農無異貴安名應子

虛舟記

蓋余與方外言荘子虛舟則善矣而未免扵觸也士俊羅君號虛舟余欲與君言荘子乎則君我徒也非無所爲者也江湖之舟爲貪夫牛馬走晝與夜而不知止其建旗鳴鼓役千夫而從之者亦且與商賈無異而世安有虛舟也人人以其舟遊而未有知無用之用忠臣志士臨流願濟與百戰無成僅以身免者獨患無舟耳空江渺然濩落橫楫其扵世事亦何情者恵而載我適相值而甚不偶然也古之經營天下反覆萬里羇旅飄泊若此者何限今茫然逺想求其渡處不可得或史不盡載問其爲舟則如漁者往矣子胥之逃吳陳平之亡楚以此脫其生而成千載以至烏江之流涕滹沱之倉卒至今誦其語猶悲之此韓退之所以重有感扵一壺千金者也今人美前人成事孰知當日之役有元功焉夫任大勞濟大險而不以爲徳者舟也是舟也不爲利役隱然與天意合天欲有所爲其必自是舟始故余願君藏之藏之而未嘗藏者虛舟是也君必待之抑餘四方招涉有二戒焉爲刻舟嘗募載視其外完物也旣載百罅生焉蓋從者帶索殫扵袽苴虛則整實則陋也今吾與若皆虛舟也又嘗赴急彷徨絕岸終朝而不能濟爲之仰天太息非無舟也而未有能操之者也是又以虛爲恨也君盛年力學出語英妙有奇气當能爲世緩急姑爲其所以任重載物者而用是舟者則他有人焉

玉記

徑畈仙人徐景說嘗呼吾鄕吟士劉芳潤曰玉玉窓求吾先師防齋歐陽公記之記未成而巽翁又僊玉窻悵然中道四望而嘆曰巳矣惟防孟也能知二先生意且二先生有知也其亦必以余請爲然也余逡巡靡徙久之曰余何敢記玉窓徑畈精神筆墨浮動星緯欬林壑如天人獨玉窓玉夫君此猶霞子煙子見稱扵謫仙也余何敢記玉窓防翁暮年絕麟謝頴顧悠然寘玉窓懷抱如欠今神逰超逺寕能知其所欲記者何說此海內共恨以爲不可復得者也如之何其使余獲罪扵西河也余何敢記玉玉窓曰過矣有徑畈之詩與防翁之帖在子姑證余契左耳余亦惟是淺陋不能知玉者安出亟且取徑畈詩而讀之則玉者竹也玉言竹竹言徳也嗟乎君蓽門之爲居甕牖之爲業瑤臺瓊樓想象何許而玲瓏虛白不琢而天四時雪月光徹夜旦得之披褐環堵之間翫其髙眀政亦與玉何異獨古未有玉竹者𨿽詩人比物無常然聞是之名誰能不怪我知之矣溫其如玉在其板屋人自人屋自屋也生芻一束其人如玉芻自芻人自人也是有竹畈仙玉之言主人則竹無與也言竹而已則今之居者又竹之賔也以竹名意者君不可見以玉君從之矣君翛然苦吟立萬竹間風環鏘然靑入編簡視外皆玉也而繇窓外者視之則頎然玉也頹然者亦玉也以君視竹則竹可見以玉視君則君亦不可見矣不知竹之爲玉耶抑君之在此窓也是其可親而貴又有在寒林勁節之外者而非夫玉不足以況之矣畈語奇甚奇君甚君灑然若驚悚然如不堪拱手言曰芳潤何足以知先生意未必先生之意云爾也余曰未也彼植物也君子比之玉焉夫玉亦何貴扵斯其塊然者得是气之精沈淪宇宙鬰爲土石幾千百年而一出扵中國幸而見佩執扵古之君子而其霣焉無傳以至今日則吾黨之士有終身而不識玉者矣竹則無不識也使竹如玉則玉不必識也使君如竹則識君猶識玉也玉乎竹乎爲之賦淇澳君避而起起而賦鶴鳴之二章焉余笑曰君爲玉僕亦不得不落落爲石

印洲記

安成之劉稱龍雲龍云之後有集者逰湖南攝新學教授新學者羣山溪酋豪之子弟而教之君爲之數年歸而息焉爲餘言所居上下數洲田間其一面而正圎可二畝彊而名之曰印洲求一言爲印洲記余筆墨稍暇不能爲是洲記也君棲旅踵門日急如爭地待劵證顧客之來者所急不在此寕獨取此因客去慨然就殘燭記之吾嘗謂洪水以來山之頽陊滅沒者何限其存而培塿亦必地之有气力者耳洲之爲物又其細也數千年間不散爲飛埃犁爲荒田而士者居之則貴而名印使後世聞有印洲余記非玆丘之遭也耶物之得名也皆若此矣孰大孰小何貴何賤士方未仕視造物區區若刓吝我安得一旦築壇受之而孰知其不足貴耶吾嘗悲夫爲此者之不仁不祥欲銷之而不可得也彼其閱人也多矣其假人也甚矣人扵何擇泛然持方數寸好惡肆扵人上以撃斷破壊其爲利益者不一二而殘賊可哀未有巳也自一命之微上日視印而不得不多事矣是洲也塊然頑然僻陋蓬顆幸猶隱者之無名氏不見爭取子欲持此用之人間耶則吾將前賀而後弔也固非印也使其爲印亦何常之有意者非余之所得玩也予之爲新學也其知之矣隱幾而觀悠然如懷之而匿其綬其尙有不足耶則吾請有以諭子𨿽天子之相不與易也印至相極矣季子徒以無二頃失其本心今吾茍有頃卽相印亦不足貴也相印猶不足貴也況其下者世道不同人益異見有以與人而涕泣不肯受者有利其斗大殺人以求之者有繋之肘後至死而不悟者今子之専是丘也無官事無天刑忮者弗奪姦者弗竊操之不栗防之不憂貴爲儒者而傳之子孫印之謂矣其尙有不足耶方盛年志科舉聴吾言類不入爲彼者恐不免姑爲是洲也記之扵此洲乎吾懼爾之用扵世也

同元亭記

周嗣翁爲亭池上池蓮花葉萬柄嗣翁倚風亭欄零露忘歸慨然曰吾家濓溪公見性體扵此矣求余書愛蓮二字亭上余爲攺曰同元之亭他日寄聲爲我記之餘謝曰君之樂余不能知也而以余心知之餘欲以予之樂言君之樂則君之樂余之樂也非君樂也且餘言之而有合扵君者何哉凡天地之間樂者皆生意也生意日新未知古人當日所見何似而君之樂顧從古人記之矣何必余記𨿽謂濓溪公爲君記可也抑吾有少恨恨公鄙我其言曰菊之愛陶後鮮有聞蓮之愛同予者何人是公喟然爲此蓮絕望扵我也嗚呼孰知余今之愛有甚扵公者乎吾今𨿽欲自以爲獨邪則又巳見笑扵嗣翁矣夫余亦不自知僣風流文獻有之似之故屈嗜芰平制衣羽嗜茶龜蒙續傳君祖孫相望扵是蓮也而旣専之矣我不敢復愛扵此蓮我不敢復愛扵此蓮黯兮孌兮懷之逺矣昔爾先公得諡扵先王曰元公餘豈敢謂公之愛同余之愛乎母亦相與有不能無情者竊獨與公同此元也且公嘗爲艸言曰此與我同意蓮猶艸也艸猶生意與我同則公之愛蓮有在常情之外者其謂是元也其知之矣圗書本君家物君左圗右書者玩矣君他日坐亭上悠然黙然有防扵天地生物之理則蓮之粲乎吾前者皆此圗也元之掲乎吾亭者皆書意也光風霽月則並圗與書而失之而君之道從是進矣嗣翁書來曰大哉元乎吾名愛蓮安得此義並爲我書之

永新賀氏梯雲樓記

余前年衢信道間遇一士頎然超然徒步入京有家僮荷筍輿自隨天雨塗泥盡數日見其行不見其登車余扵是嘆曰彼捨車自苦殆以筋力著志陶士行之運甓司馬長卿之題橋此其亦各有恨哉問其名居吾鄕人永新賀沂叟也吾以是識之矣後二年沂叟擕其子過余出梯云諸詩曰吾父子晝讀書是樓也賦詩者識余苦心余笑曰豈惟人哉蒼蒼者其識之矣夫云也起扵山川其盤桓而上者天半能至此者不息故也然吾嘗登髙山云之出吾杖屨之下者猶如土灰焉仰而視之如土灰者復不知其有幾則夫梯是云者非彊志健武亦孰能至焉叟必勉之昔者是云也與吾子同在艸野之中其去人不逺及其得扵太空也其崔巍結構奇詭萬狀自以爲極矣抑今之所睹有昨之所嘗記者乎太空無是已外之爲云者眾矣而科第爲下叟必勉之栁子厚云若登梯足愈多身愈髙人愈仰之是在科第之外者也然未離乎人間也造不極詣不止復有髙扵是云者焉而峻極扵天矣傳曰雲從龍從我者也其何若登天之有

朝仙觀記

以香城山爲南華以南華爲朝仙觀則自前吉州守天臺葉丞相始華蓋者北辰之宇也山之穹然者象之故爲望今言華蓋山者何其盛哉初臨川郡有三峯雲間號江西髙絕處相傳隱者浮丘公控鶴而上顧嘗約其弟子王若郭后見扵此是爲華蓋山三仙翁而所至髙山必有二弟子之迹何蓋昔者之皇皇其師也扵彼乎扵此乎未可知故所在而見之也繇臨川遡永丰有西華山又西至吉水東山爲中華繇中華上五十里得廬陵香城山又髙爲南華皆二弟子徘徊白雲之地而南華三峯略與華蓋山相似其下有忠簡公胡氏居之又廬陵望也故南華最盛余爲記仙姓名不求人知而知之者曰浮丘公足矣又求公之弟子而不可得則曰是嘗授詩申公不乃與王子同耶或曰控鶴在老子前與太子晉同時其授詩亦猶老子二百餘嵗見秦獻公也或曰授詩後有王褒王喬皆列仙傳殆是已殆是已而郭又未見聞也則曰王之郭也變姓也蓋從兄弟也先後時代且不可知而知其同姓從兄弟變荒哉乎方之外而不得而方內敗之也某丘以地氏氏浮丘者不一世安在其爲授詩翁且授詩翁荀卿門人彼知授詩之爲人師而不知荀卿之扵浮丘又其師也仙籍多王氏古今王喬六聾俗膚引舛錯無足證而華蓋山托爲顏魯公記如麻姑者尢俚華蓋者北辰之宇也山如華蓋可以出雲致雨斯望之矣浮丘先生古之隱者也隱如浮丘則仙矣自其弟子求之不可得則隱矣與之隱者不可知爲浮丘之役則浮丘矣王與郭且不必問而爲喬爲褒爲子晉譬千載之後吾知香城之爲南華耶南華之爲香城耶扵此有云其下爲雨吾不知誰爲之雨則歸之天而天又誰爲之也意者其帝也反而取諸裳衣衮冕焉圭璧焉耳目具而髙眀者區區猶夫人焉猶夫人焉今吾一舉首而凜然臨之其明威其眀畏其比人間南面巍巍乎宮室之鉅麗哉羲皇堯舜氏而天無稱𨿽有巫陽莫之敢屍而心之精神極其逺想寥陽金闕紫微玉皇崇髙富貴備物典策神而眀之也若此陋矣天無情帝無形仙無名以帝爲主宰則人之也無物者有物也以仙爲某某則神之也有物者猶無物也仰而玆山玆仙也猶仰而爲天爲帝也其不可知也則亦至矣太山之上有巨人迹焉曰昔黃帝戰扵此聞者隱然笑之及至山之有昆侖也星之有牛女也招焉指其過客紀其時日辧其處所如所嘗睹如家人語古以至今山不崩天不墜厥亦若有持之者焉而皆意之也憂其崩且墜者爲愚爲誕而知其所不可知者爲智窮無窮極無極吾將証之南華而南華老仙復隱然笑之悲夫吾聞韓子之論山也曰最逺而獨爲宗其神必靈余避亂方山之下天大雪望香城雪倚天照日如峩嵋西其中峯髙大人指之曰朝仙觀也王洞其左郭公巖其右蝗旱禱焉天燈出焉道士鐘允升掌觀事與其師張次良焚修祝曰惟宋萬萬年子子孫孫惟王永作神主自有天地不知何年此山爲香城香城生忠簡以匹夫捍城郭以編修官按宰執吾所知者其靈以此其最盛以此星淪嶽踣南北壅隔近年始宗華蓋福華者無不在則如忠簡者尙有人也是爲徳祐元年吉州南華山朝仙觀記

虎溪蓮社堂記

方山在靑原東東山西瀧江出其左右村江其右方山之泉出山下山束爲峽委蛇循峽左右赴二江是爲虎溪元年冬十二月餘避地虎溪主蕭氏諸君幸哀我館且谷我余惟世方亂蓬累而行牛以居掲揭焉載其木主而無所可祭一日步行田間得精廬曰蓮社欣然蹶然就而臘焉社友十餘中堂髙潔佛祖咸在道人覺就可晤語請記余謂道人蓮社本逺公廬山廬山前則亦虎溪也逺送客未嘗過虎溪謝靈運求入社不納而往來淵眀山水隱映醉醒兩相得非以其徜徉方外世味薄耶淵眀爲防軍六載縣八十日余塵居寡諧非無意斯世名穆陵進士十又五年獨嘗教授中都百六十日罷又三年起從廬山公江東七閱月從江東得掌故入修門四十五日以憂歸歸又七年而當徳祐初元五月召入館辭未行十月除博士道已阻嵗晚自永新江轉入虎溪畱虎溪三月矣十年之間仕巳如此去年廬山公以節死諡文忠惟餘與同年蕭獻可皆公客相對感念離合出處流落惟師友之故而余尢以貧似淵眀獨誦其詩辭百世下彷佛求一語不可得以此愧恨天其以余畸扵彼而合扵此牽帥山水至此逋播耶何虎溪同蓮社同道人相得又同志爲此堂記甲子則余與淵眀命也亦本無髙處正自不得不爾八表同昬平路伊阻誦停雲此語淚下露土何能無情此堂起咸淳二年靜觀居士蕭公某創爲之獻可其弟是年爲徳祐二年二月戊午社

鷺洲書院江文忠公祠堂記

故大丞相贈太師益國江文忠公古心先生祠鷺洲侑歐公巳夘曺山長奇所作也扵是諡文忠四三年矣廏廩荒涼矧暇俎豆至曹君始有意教事以及乎此祠成聞者垂涕先生生慶元戊午遭僞禁之世父師竊竊傳習朱氏處白鹿逰東湖所交多考亭門人出入端平諸老其爲吾州年四十有三聲名徳業髙邁前聞故能創鷺洲如白鹿深衣入林媚映前後無不心醉名理然所聘不過十數名士而縉紳徳之吏民憐之悍卒化之去之四十年賢侯健吏其何不有同時父老化爲異物而識與不識曰古心古心如昨曰江檢詳者亦如昨豈惟吾州士論勝而民俗厚亦先生之流風繋人心能使其沒世不忘如此也蓋嘗痛名賢之在天地間如風雨其變化及物關繋晦眀也極其所至曾何足以當俄頃之運而鼔之動之沛然如出乎六合之外者聲也𨿽復身數朝家累世壽考且百年之久而又能不殄厥慍不隕厥問以有成也要亦如風雨過之爾而讒者敗之忌者離之不肖者塞之當先生之盛年則有不見釋扵鄕人者矣借第令其人亡恙亦誰復比數而先生之所存每抑而愈彰巳逺而彌長者聲也計其三四起家直出扵讒者之疏忌者之逺不肖者之隙復何能遂其志行其道展其四體而聞其名者願其有所成諒其猶有餘蘊𨿽善不足以相及而猶欣然樂之者聲也凡大人之行其聲宜如此也先生閒居其志念在國家其精神在廬陵往從班時嘗問葉西澗廬陵曾得士否因爲言布衣數士環堵水竹間意西澗退而嘆曰吾至廬陵夢耳咸淳初發徳音欲求諸儒之後時宰以先生自建來主朱氏先生奏曰臣在建安收奨朱氏備至今世所少惟節義有以死易節而子孫僅得一澤後遂不振絕望者以臣所知近年廬陵胡夢昱可念也繇是廷評後得擢用又議諡廷評忠公不果其用意類爾卽增貢額減嵗糴薦進除目或用防不用常事無足論廼其經世則有大願矣再相再不合嘗嘆平生志气之樂惟鷺洲一事過江百年仁山字水人自爲士然學校科舉終有愧扵道孰能學校科舉外而求志又孰能因學校科舉而成之自鷺洲興而後斯人宿扵義理自鷺洲興而後言義理者暢又不惟文字而巳而後學者知矯其質習存其气象又不惟气象而已而後立身名節一以先生臺諫爲風采推論人才長育之自斯文一變而至歐公再變而至先生而先生又以身徇宇宙與之終始𨿽康之山番之水同光而共潔而其道隱然增鷺洲之重與歐公而並其好士似歐公論諫似歐公變文體似歐公而又得諡似歐公受鄕人毀似歐公歐公老潁而先生祀吉老潁者有所避而祀吉者以其思嗚呼豈偶然哉方其爲鷺洲四方書院未有萌其後徧諸賢論建實始此顧獨嘗有遺恨欲修鷺洲僕前碑爲續記𨿽未能知其何意然昔者吾見其考亭書院記矣曰如以名而已窮山空谷袂屬肩隨人以爲此學之盛而由更事者旁觀而竊嘆乃不如昔者退學扵僞禁之時信之之深而得之之實也則吾亦爲世道隱之扵心久矣然則續記𨿽不作可知也意者其在斯乎某事先生十有五年日所見之猶史獨爲廬陵言則言之先生玉立如山和气在眉睫間如栁聲含如量登斯堂望二公者不知山川之气何時而復生而又安知其不共天風而下也

南康軍昭忠禪寺記

往余從廬山公扵綠野門徑蕭然望春流數百步外樓殿峩峩舊只園寺也時公罷政府國朝恩例厚臣子寵靈其先則卽近寺賜功徳院攺寺額而公之先太師墓距今第三里而近故只園至是爲昭忠昭忠云者景定元二間也余往還日涉獨未嘗過溪一至所謂昭忠者謂當崇麗大剎也後十有八年以負土之役再至同野徘徊且久步昭忠落日及門門廢升堂堂壊風廊雨立僧饑佛黧旁無寸垣光際湖外蓋戎馬刼灰累年扵此必盡廢乃止防公之子鎬說衰入燕有蜀僧文舉從之杖錫北來望昭忠住焉余勞苦之曰自上都過河涉淮渡淛江歷重湖可無愁絕勝處過此耶舉笑曰吾惟慕文忠名賢以至此也且北方隆震旦以此他日鎬以書來求記扵余曰甚念昭忠蓋名爲功徳之舊而不敢忘旣捨田若干又助財粟若干重修某某願有記余以所見荒涼驚異歡喜卽爲之記不待攷爾時只園且安在徧大地佛身則只園在彼猶在此只園在此卽雙樹亦在此然是園也昔者無一椽一瓦一艸一木不知何人辛苦自營乃能積日幾年重樓復殿撞鐘建鼔長廊髙座千燈分譜萬法云防遂爲都昌禪林彼此比扵山南山北愈小見尊則浮屠之業極此矣孰知數代之逺百年之後鐘爲異人起爲名家貴爲元宰壽爲耆英死爲姱節乃在東家之近培塿之旁方其退然與樵夫野叟樂阡陌守墳墓過長門而不入豈嘗睥睨及此而昔之爲此者乃若與國家中興气數名節合而有待又何其盛也嗚呼吾欲以前日爲盛耶則盛者若此矣吾見馬蹄獸迹梁空木壊龍象淒然𨿽昭文地宅林殘磵絕升其堂者俛今仰古人亡迹熄而流涕繼之矣夫其盛也若此則今之修者其扵木石之間山川之外猶足久存耶是𨿽世外之人無與扵得防而悲傷感慨終已不能無情者以此況彼得不謂之愈衰耶夫其衰也𨿽欲復爲只園不可得也以吾之盛者托扵彼以子孫絕續爲不足恃以君臣防遇得扵丕顯休命爲不世又以大文之可傳者爲不朽萬一其出扵荒田野艸猶可以有攷扵此也悲夫法法有壊昭忠之忠也不磨不磨則不系扵只園之廢興必將與文忠爲終始凡天地之間忠臣孝子人心天理其或者有攷扵此而有所不忍廢也則斯文也其亦不可以巳夫

歸來庵記

歸來者古心先生石山庵也先生生扵林塘老扵同野死扵芝山之下死而不死者在宇宙不死而死者人心是也嗟乎歸來乎歸來乎四方上下其何歸乎昔者聞之大禹曰死歸也歸有幾有戰敗而歸者有去家愈逺防其所挾而歸者有呻吟中路流離悔恨而不得歸者有赴蹈不顧毀傷其面目者有優防卒嵗全名扵牖下者歸有防嗚呼人謂之不死奚益東坡謂延州來季子庶防不死然終春秋之世余皇姑蔑之不返甬東泰伯之不祀復能蕭然人間若無意扵去來者則吾亦不知其何心蓋不死而死者人心是也悲哉是庵爲先生之所手築意其防魄猶不忘是間臯復之道於此乎扵彼乎未可知乃作山中歸來之歌作歌者誰先生之門人宋玉也歌曰臯歸來兮山之陽髙冠靑雲兮擁白露以爲裳遇子卿扵盛漢兮十九年而牧羊天荒荒兮日星無光地茫茫兮兩乳雷瑯箜篌哀兮湘瑟禦過平實兮玉堂臯歸來兮山之陰而爲閣兮宮沈沈淸風時至兮芳艸滿林山空無人兮猨啾啾而夜吟父前而弟後兮熙春載臨忽相顧以流涕兮又痛哭而不可禁彼紫芝之垂絕兮遺我哀音庵成扵某年月日記成扵庚辰十二月

靈應廟記

凡方社數姓之祠甚明著尢異有功扵當世羣望不偶然天髙也而難攀人近也故易求其理一也舊見杭叟言賈平章故狎逰嘗深夜宻期竊負出巷口遇鄰老人止之曰公年少貴極未可量何玷累至此賈愧悟返之肆及明視其地裏廟也因自喜及武昌圍城中拜右相呵道巡城曲見小廟礙車止曰夢是矣城隅夢其自道若平康巷肆則余猶及見其旣相後所飾新廟廟淺甚人之未達亦何所不至神不能與人所無而急人之病人之善爲人所歸往尢近尢信不必有封爵氏號泊然出扵盛心感動本無求與無功而物之爲報自有不能忘者裏將興神必靈陳寶之鳴大橫之兆竟亦不知其何神而存之後世異哉此圗志之所不敢遺嶽瀆之所不能效也吾巷曲以西爲靈應王廟直三巷口廟丈餘甚古崇之者香炬嘗接晝比年前亭後館敞扵鱗迹之所不容斥又盛圜相顧求記或曰淩王姓或曰嵗夢某某應或曰廟褊矣余惟混濁隱約之中數步之近如夷門生市南僚鄭商陶朱公友類耳目所忽不意而解紛救難如神明者人事常有之況名爲神建爲廟而求記是者非婣友則里人也復何辭何擇之有

汲古堂記

汲古堂者宋公子諸生國學之堂名也嘗有井故云徳祐鼎遷堂廢又七年學燬而鉛山前釋褐進士趙嗣徳以其重修大義橋之寺之井之堂亦名之曰汲古汲古者又過江初邯鄲賈逸祖所自號也先生則嗣徳之祖之友南來依扵趙扵寺學焉賦焉死而塟焉章泉趙蕃表之曰宋詩人賈元放者是也至是祖而配焉又取諸章泉配焉登斯堂酌斯泉者低徊喬木之下如過周墟觀魯廟無不仰止其名而憐傷其意復求文扵余以記之餘爲之長太息曰莫古扵天天者不平之積也由今言之亦孰非古也苐論前曰峩峩堂下安知其至此其至此無怪也南渡百年姦臣擅者五六久矣夫福威之不惟辟姑爲君宗衮而言之毀金縢被霜露閒居聞問之黨徧天下當其時非聖主意也凡咈天理負人事寕獨此其平世所謂敵國者直彈擊文致口語而巳流恣扵近年班朝綠野愚寡衝如黔首寃怒激極震電橫彗誕取前史所謂宦官外戚藩鎭權臣以爲是反復疊起不可解之宇宙者一反手而勝無遺而古有不足爲矣吾嘗嘆夫日所見之猶史或言與事悖事與情異頗疑文字以來欺世也皆若此其爲蒼蒼冥者忿而欲塞務使能言之類亦如其不能言而古有不足信矣今子之讀書是堂也其能得夫世外者而志之耶其亦不免扵傳聞所傳聞也悲夫子亦知之乎古之所存者今不必有今之所有又古之所無也古猶汲也其陳乎吾前者或廢或絕則防地下者有之耳故冡之書泗之鼎峴山之石參差零落出扵千載陵谷之有待然而汲者希矣古猶汲也必竭而後新今吾雷同諸老之後常一經而百傳復欲捨是而圗之則必僣先賢而背師說𨿽童子亦且以爲不可然而汲者新矣直心盛年髙尙甫得一第卽唾棄歸而養志此其中有大過人者斯堂何許宛其麟止儻能得夫元放章泉之爲友攬古所謂不平之恨肆而評之當有出扵眾人之所不講是爲汲恨吾不能贊其志徒想見斯泉扵重湖之上萬山之外寓焉言之發其防而止抑恵山如海發扵夢寐有寺僧者謬之曰在是則在是矣是得之華池者猶恵山也亦所謂汲也則吾與子得不已相見扵此堂與直心恵字也友元放者其曾祖贈金紫彥孟也友章泉者祖龍圗充夫也橋縣北寺橋北橋寺一新橋最鉅

生意堂記

士不願爲相願爲醫自吾所見異時賢相或薦士不達相與嘆息惟悴而止盡日坐政事堂署吏牘無一如志然不得退下至州縣獄事或衒奇取勝或偏闇遂非屢爭而气塞頃嘗建議分畫數道報聞旣事壊思吾言欲行之巳無及世事大謬類此遂使人思里巷倉卒投一藥治一病奪命頃刻之間獨行其意無求扵人受托専而成效速惟醫道最善亦最樂而少不習此數年間坐見陳元吉醫名起活人眾家世興而吾等腐儒從昔無用愈至是決矣余亦欲爲元吉而不可得也日婦病甚賴元吉有瘳元吉間出諸公生意堂說相示復有以觸余心焉因從上記之醫書言手足痿痺爲不仁今之不仁者非手足痿痺之謂也而心死矣其人康彊飲食富貴壽考而若存若亡若宇宙無與我事則其形𨿽具而心死矣幸而沈昬廢錮之中有一二焉若顙之有泚而其歸亦泚顙而止是其存者𨿽異於眾人而少焉忘之亦眾人而巳矣吾前所以落落難合於世者以其無生意者心死故也天下未遽有不治之疾也若此者不治矣故夫子曰殷有三仁焉悲夫天下之無生意也久矣三百年間周茂叔之不除艸張子厚之聞驢鳴槪以爲觀生意扵此孰知神農之所甞千金之所授樵夫野人之所挾其扵紓疾痛延時命有大於陰陽寒暑而儒者以方技略之昔者吾嘗志斯業也以事親濟人已矣惟節飲食審藥物以自救晚得元吉精意善治如此實資以安老而又甚恨扵不如盛哉元吉之用心也蓋彼失而此得之皇皇乎其三吐三握之盛也優優乎其一貴一賤之交也儼乎若屬之神明其無私徳忭乎若飲之有量輔欹器而早正之也方臥者憊於牀狂者渇於井號呼靡及水火互至骨肉圜視欲絕越人者固非能使死者起也然及其倒垂仰飲俄而顚失壅泄道躁擾平不震不徐舉目意防於凡情之表古方法之外蓋病家以爲更生而吾術以爲常事每誦當今人物然蔡公委篤之語此人事之所不能齊造物之所不能及也非夫生意之尢大者乎而元吉足以領此且其事親孝兄弟睦有本如是雞鳴而出暮而歸𨿽其勞不啻而思所以及人者無憾則其樂亦不可言也夫余亦欲如元吉之一日而不可得也獨喜談而樂道之且以信於鄕人士大夫云爾

濟庵記

自易簡方行而四大方廢下至三因百一諸藏方廢至局方亦廢亦猶中庸大學顯而諸傳義廢至詩書易春秋俱廢故易簡方者近世名醫之藪也四書者吾儒之易簡方也安成謝淸叔療病能出入諸方而加以巧思嘗試之奇驗他日以濟庵記爲請余亦喜言之因謂謝曰子知濟之爲義乎醫不止於如濟也山窮路斷江空日暮𨿽人情所甚急亦必有不盡急者固未離乎岸也瞰焉而不得濟則巳爾少須待之終亦必濟未禍也若夫中流失船浮沈托命而邂逅漁者亂渡援手則天意也其更生之日也陰陽之薄人也害於溺而人情之忍死也甚於浮皇皇而拯之猶懼不及而貪夫嗜利暮夜不忘或珍而後市防亂而後捄懷鍼厲石存變畱行此曺氏所以撫牀而呼韓醫所以望商而敗也故善舟者無不濟而濟有遲有速則必有不濟者焉謂人命之不足以有待也悲夫蓋嘗疑孫思邈之捄髯病也彼龍也而求吾急靳而返諸其室焉曰此有祕方吾欲得之返而獲獲而見捄其亦甚矣龍之爲病也不死人則有不堪者焉賴其利也利其方也其方之足以利人也則其持也乃所以爲濟也龍者有方不自捄而蘄於孫則孫之治是病也必有出於是方之外者矣彼亦自以爲祕矣而孫實知之則龍之智不智於孫吾惟懼夫後之急者無龍之藏有龍之病而求龍之所不能求則濟者寡矣於是淸叔笑曰防見夫舟之濟也倦於人又幾見夫舟之濟於人也徳於色余謝曰君進於技矣他日得夫龍者而捄之是龍也能濟於天下是亦子之濟也淸叔曰吾能吾濟而已安知其濟天下也使吾望是人也而濟之是有澤余曰然博施濟眾豈能博且眾哉無心而巳無心博矣濟其一濟者眾矣子乃能濟眾我不能病諸善夫

本泉堂記

觀於水曰觀海極矣其善論六合之內者曰未之海也非江河雜流百川灌輸不至此而其爲雜流灌輸者亦末也故三王之祭也先河而後海謂之知本𨿽然近之矣其猶未得爲本也嘗觀於瀑焉歕而忽者不知其防千百尺若有馮怒憤絕其涸可立而待而自天地以來震蕩傾動巳若此矣是必有爲之本者也循流而上聲勢漸逺俛而視之汩汩行未數里如有而無仰而得之涓防其泠然投谷如相爾汝向之霆驚魄悸者非爾也耶而亦不可得而進矣因悟天地之初人物之理其緜綿若存者類此達之爲灔澦捍之爲龍門閘之爲汴爲漓奔流萬怪不可注視凡防涓者其祖人能不菲薄暴棄則身之宇宙亦豈小哉吾言本者如此或曰是本也又孰爲之本也則吾前所謂緜緜者是已陰陽之浩然也無窮而山水之行世也如往人見其往也而不知其浩然者常在是也夫是泉之本也江也海也本於泉是泉也本於气或曰泉之下也爲江海其不爲雨乎其必江海而後能雨雨復爲泉乎則夫泉之本也在是矣曰近之矣其猶未得爲本也夫气之感也未有不本於人心天地之間者心也悲而鼻爲之酸痛而目爲之雨者天地間之惻然者也一勺之水或藏蛟龍非藏蛟龍也惻然者爲之也故能往能來而時出於天其變爲旱而常也爲潮昔者孟子謂雨無本雨無本本於泉泉之爲雨本於心吾廬陵遡贑江而上富川出值夏爲忠簡公鄕又夷道三十里得富川爲文山文山之友鄒氏次淸鄕人稱鄒長者其曾祖長者厚益公旣爲平園嘗以其餘返鄒氏不受則植莊鄒公橋示報道橋與莊一不朽士兩賢之同時往來誠齋父子番洪景盧學士近年曾無疑隱者代爲銘詩顯其世次淸又甃夷道者振孫其孫好義如次淸爲堂曰本泉求余記余字振孫曰慶元前陳者皆其本矣尙無忘慶元少年淸修意趣非凡充而川流感而天雨將淵然由此堂起是能味吾言者吾言亦復未盡舌根有泉

休巖耐隱記

羅君伯雨起童科貢鄕漕當景定盛年諸老先生喜其才欲寘館閣不果退居竹村號竹村世亂更名所居扁曰休巖曰耐隱或曰休者其誰歟隱者其誰歟而何此君之不一也余曰然是或一說也且不耐非休也亦休故耐耳農圃代耕再易所獲當不與旦旦分尺寸者等𨿽天地冬春之故生物熾然日新日化而不知其休久矣𨿽一日之間東西代起行三十七萬八千里而所休亦稱是矣人身天地之元气於其間一日一時積而不可勝用𨿽建功立事之日月人人有蹉跎之嘆而優防與蹉跎異正自不得不優遊者由潛至躍一飛一踣蓋重耳十九年子胥六年句踐二十年其間云雷之屯風雨之變可悲可喜可生可死回視俯仰之間而成敗得失居然相逺安期生與居巣老人同時幹項羽老人中道憤發背死而安期以不合去而長存是又在九州之外功名之表可以掀髯而笑矣彼誇父渇張毅熱而死何足道就其髙者計之人生百年有早休者中休者晚休者晚休少耐中休又耐早休又甚耐人亦何能自知其爲中爲早如陶淵眀杜子美陶景賀知章槪中年知止而自其初終計之則亦晚耳嗚呼龔生遂夭天年之數人者皆老於世故恬於世味早休後死所得不旣多乎其不又耐乎或又問曰如子之言是自古至今無一人早休者皆暮矣柰何余曰不然太公年八十居東海之濵是早休八十年者或人笑曰七十九而釣不可不謂休矣八十矣捨釣而從之亦不足休乎鷹揚展轉迨夜行秉火以趨齊則九十餘矣而不休亦未可以休乎其休猶後此乎我以其老而不休而子且以爲早休余曰不然子能八十不求用乎自其少年以至八十而不求用得不謂早休乎此其所以耐也子徒知其夜而赴國之行暮而不知其疇昔磻溪之日長也休乎彼不休乎此非不休也耐也耐耶非耶或者諭曰子之況彼也逺矣然則以爲竹村壽可乎曰可

廬陵縣學立心堂記

余年十三以童子試縣學堂上後十年而進士第一者亦於此噫其如夢耶當其時堂跂跂集不可一布武講於斯食於斯後偪縣丞簿廨鄰囂爨其左喑分寸不得入毎霖溢溝浸無可泄亦百年於此盛時美宰圜顧無策僅疏爲樓數尺飛雨霑扅比年邑攺是贅旒者尙不廢墜而教諭鼎來廩空而客去況有能議攺拓迨蕭渙可至獨慊然陋已起而圖之則向之丞簿廨莽焉已久屢請僦回復歳余而後下溝埓餘五丈厥旣荒度而老兵居之僦之不可棲之左已而廢寺熾然有禪居僧贗契齒而脇新安學田將奪渙可指學碑辧危而後定而工役亦少間矣興造未易爲也難又若此吏且接踵而向之役旣而不休斯堂比進士第一髙深倍廣稱蓋鑿而築之三尺翼以雨然後席函丈餘然後池雨四集然後取樓西之爲藏書易米廩爲小學觀者環回不獨櫺星之新其外也渙可曰吾爲鄕校不可以累後人一以己力任其費惟是櫺星小學等成終而防渙可復以其奉廩不足諸生感曰此悃悃復爲誰事請各效供奉余足焉由是不毫髮掛簿責有贊有嘆無敢間起丙申冬終求堂名予命之立心是日也揖諸生而進之曰學何爲也政爾不爲抑復誰能彊此自有天地而斯人立焉斯人天地心也其心天地者學也伏羲堯舜氏作而後人得其所以爲人者伏羲堯舜氏不作而立焉者私淑於曲阜之匹夫自曲阜千年而天下爲學校之天下以至今日邑無小曲阜是也學無小伏羲堯舜氏是也洪水汩陳三光五嶽之不得其寧禹以胼胝爲平成功當是時也天地托之禹師尙父之所經營父師微啟之所歸往而獨首陽之子戚然其間爲綱爲常當是時也天地托之夷齊春秋者山林誅討爲尢難於一聖二賢而接乎伏羲堯舜氏以垂萬世然微言絕而邪說塞孟軻氏以聞知辟之廓如也當是時也天地托之孔孟俎豆之弦歌之𨿽存乎寥廓而天下以學不學爲治亂人亦未嘗不以不學爲其恥向非隱然者檢而律之則逰梁而困者皆爲儀秦讀城旦書者皆爲鞅斯封君侯王皆爲五霸而功利與刑名交騖於世民之黔赭其不鬼魅防希黨錮淸流𨿽無益於存亡之數然此風不競將宦寺小人皆疊執其柄斯人者𨿽不幸乃其心則布之天下國家矣故嘗謂韓歐當平世崇辧拒邪又在闗洛之先楊墨之外爲學校功宗皆所謂天地立心者也夫庸人者不足以爲天地心矣異氏者不足以爲天地心矣千載一時科舉廢而學校興學校興而人材出故學校又爲天地心之心也予也若昔堂下之童子也丰碑在刋忠節如前蓋荏苒衰遲而有道徳初心之愧故於斯堂也始之喟然終之喟然渙可名渙時同官趙時第前職周適道朱介實相成之

欽定四庫全書

須溪集卷四

宋劉辰翁撰記

吉州龍泉縣新學記

天下未嘗一日廢學自孝弟日用君臣上下歷象祭祀官寺曲直使客應對軍師名義市井然信器服度數事事物物皆道事事物物皆學道何嘗一日不行於天下夫婦之愚由之而不知學者習焉察焉是故以校庠序學不以無校庠序而不學而校庠序亦不絕於世者則長育人才之事自不得不由此其選耳混一以來文獻次第舉或者遂謂儒生出吏胥異教下俎豆不復設設亦戲防二三防吏典型相望閔焉於禮樂之缺失布徳音厲名教於是収綺席於園蔬扶壊壁於馬廏然周爰所不及者其縣縣逺也龍泉又逺也廼五星聚南斗之明年乙酉三月龍泉攺夫子廟廟新學遂濱之誦曰我有夫子魯人祀之我有歌嘉賓啟之誰能紀成千載竢之則相率具吉水朱簿請孫氏沒官宅爲夫子廟狀伻來願記其始簿名憲東平人也以檄至龍泉謁殿圜視門扉齋廬無一有負城濠廹江岸水歳至歳陷慨然曰吾魯人也吾不可以不力於夫子吾嘗制諸曁事夫子如魯屬邑簿亦有意素定是日相攸得孫氏故居金山之麓夷曠髙敞極四面中僉曰邑何不燬存是如有待朱簿以是馳白郡如邑請邑令佐學官多士興起如湧奉城外遷城中庚寅捨菜予披圖志狀爲諸生嘆曰學官廢學有矣有以遂事興者乎何所爲而爲之不可當吾世而廢吾邑學吾邑也吾興之可也異邑之大夫何所爲而爲之二三子亦知之乎此夫子所不能得於晚周者也今人惟見衮衣赤舄萬世通祀以爲賢於堯舜之世不知從其祀者非畏匡之士則陳蔡之役也蓋聖人之業勤矣今吾兵革之後得與周餘幸民閒居無事詠歌先王之道又邂逅往來賢人君子拾遺補不惟有綿蕝之觀而又有爽鳩之樂大哉居乎此一邑之士所不能得於其盛時也簾垂白日世短年長豈無老洫傷壊而抱不用之恨者乎毋亦惟是聖人復起斯文未防身爲顏閔抑何爲於此道未嘗不見用也以吾道爲不用則佛氏獨得而用之乎彼無君臣上下者也以吾道爲無用則老氏獨得而用之乎彼重以身爲天下者也今夫敬忠以臨其民孰非夫子之教是吾道然獨立於天地之間萬法之表道用於時豈必其我四時行矣百物生矣復欲爲於四時百物之外天厭之矣人亦有言用捨行藏在捨能藏惟有道者能之故曰惟我與爾有是傷夫吾黨之無人也是鄕俗厚气淳前修未逺忠信多而甚好學爲士此時惟當灌園以急公上謹身以訓閭巷他年過是邑者聞有處士之廬能卻城圍於三十里幽居谷口者又隠然名重於京師素位而行其必自平時不由徑始不然道未嘗廢也人廢之人未嘗廢之士廢之學固未嘗不盛也嗚呼吾於父兄師友至捲捲也

吉州重修大中祥符禪寺記

佛滅度後二千二百六十年爲大曠劫來未曽有曠劫上自羲農堯舜聖賢文獻神明帝冑王侯列國僊眞海嶽三宮九廟玉堂金門臺省館學上林邸第州縣亭驛庠墊禮殿園池故家田廬丘壠斷煙廢址荒墟殘照以至無有區宇情識沈淪迹絕𨿽如天竺靈隠淨慈徑山諸大寶剎漂搖慘愴晝無逰者祥符此時在吾城中號第一襌又自往年圮壊欲盡齋廚网空堂序囂塵頽廊蕭然不待兵興無復起理有大比丘寶龍居防自嶽來歸推重教席入門而嘆鄕閭古寺凋敝至此防當干戈南北縱橫嵗儉人饑豪右衰落施者猶丐工價騰湧官無闔廬敗不遑救又於其間樓船駕海斬伐百祀六合爲鑪鐵牡欲飛祥符此時乃能新成晃如湖山起自衡檐以棲過笠中建雲林開合萬眾道人髙坐風旛堂堂梵僧來禮初見儀矩鐘樓藏殿壊無不舉金晶碧暎塔崇故本侵者歸疆壁湧諸天燈徹內外用意久逺積銖絫息傳之千燈丙子庚辰工費萬億不知昔者祥符盛時亦如是否於是觀者贊嘆疑怪防𨿽宏願以何化力時絀舉贏捨舊圖新於滅劫末郁爲荘嚴是大希有求記於余余曰盛衰反復之變天也蓋故老嘗言過江前城內外惟開元並圓通塔院藏院爲一而祥符直慈恩之羅漢一院耳計其初基墻垣繚繞鼓鐘鏗鍧髙下相應縈城帶圃鱗襲霧合何其壯也衣冠僑寓以來蝸爭蟻附侵爲世業橫列萬間佛且余防甚者寺田千石擅入一姓蒼頭廬兒犴吠髙閎零丁食鉢仰哺而蹴與薄貸而厚責當其時𨿽把茅蓋佛不可得於是亦防年矣佛者下於凡民之間以不爭爲業而儒代斥之爲名髙官淫用之如贅附孰知好還之故其事烈其言長吾以世外觀人間意天之厭是人也而旣久矣朋黨也而淸流淸談也而橫議忿消世短事快國亡吾以一寺之區區言之而讀吾記者可以三太息而垂涕矣天何分於彼此佛何與於榮衰𨿽世界起滅因緣受報皆由一念相續幻空空盡彼其不壊者不在此而狂華倒見從斷執常則亦達者之所隠笑耳世之變也有過其舊者有不如舊者舊有因有攺若大中祥符之寺則莫之攺也而物有攺之者矣蘇明允記其鄕圓覺院慨然有感於楚漢之際曰季布之忠於楚也𨿽不如陳韓之先覺而比丁公之貳則爲愈夫其記圓覺也而及此爲不切吾取以記大中祥符大中祥符則然

吉州能仁寺重修記

往時春遊出半蘓堤過鳯山能仁止觀道塲在二園間古木蕭然前塵自消余時過詩人堂下曳倦入寺尋山谷畱題徘徊受禪師井塔久之聞塔下泉聲泠然乃能去後數年過之則荒苔路斷種爲墓林山門晝扃鐘鼓弗考僧散莫居又二十餘年而徳祐初元融堂衝師拾於眾人之所不取蓬累處焉余乃避亂禱張祠識之頽檐之下衣履穿賔主不備然空空有意興復首以記請余甚嘉而狂之爲舉荊公龍興寺記語爲笑出寺門見斷經憧艸間摩娑彷佛認唐咸通字嘆興廢之去來托浮沈於俯仰茫然知復來者之何如而惓焉圖余以不朽也然自是有城西來者言能仁再造棟宇日盛衣冠時至讚嘆佳勝篇詠不絕惟餘想見舊處淒其如初防去年采菊至林下師坐堂上汲止觀泉煮羅漢手植雨供余廻廊蜿蜒重檐靜深龍象從容樓閣飛動凴欄艸竹猶有佳色念往時徵記以爲戲論今而余諾之有宿責蓋爲之周遭徙倚舉目蒼然彼汪堤與防園復安知其至此因問師以何佛力建此勝事師曰吾空鉢入山視諸山藏薄寺又日蹙昔在景祐本公則有若應眞堂堂化供吾何佛力之有惟是先疇之不腆以誨沈汁一二居士剖田勸相地靈悔禍侵疆來歸人持華嚴選入吾社陵遷谷滿粥熟魚淸祠山其頽復創金碧吾能勤能儉而不能者時時自當爾如雪地麥如山頂泉善哉乎衝往時士大夫爲縣或始至一郡必曰不可爲卽小腆如出已力厚秩以邀之峻遷以答之猶有赴北門而怨南山者而釋氏之徒以攻苦出願力撥亂起廢寺俛然若有廹而爲之𨿽嵗增千柱日食萬指亦以爲吾道蓋是無能名無實功無盡分也則凡能言者媿是矣驛傳傾田賦陷貨來積府藏虛徒飛書倚牘攜上聽市眾援死之日墓有諛史有諡蓋知者以爲民賊而論者以爲人才吾非厚自毀而尊異彼也言之何及將以泄吾心之所甚憤而激來世以所可羞庶防虛僞省而眞實見如衝才使冠巾與人間事吾豈憂殘敝與凋乏哉一廢一興必有痛壊千古者而後識吾言之悲也盡大地皆佛心則皆能仁也而儒者以仁爲公爲覺爲愛爲當理而無私心之謂講焉而未已而皆其似也若未有文字之先旣有天地之後豈可以一言盡哉旣有天地無一物而非仁未有文字無一事而非仁不知全體則質之手足証之一果一核自以爲似而其實愈逺惟佛以不能爲能而吾以無不能爲能以無不能爲能則𨿽堯舜有所不能矣前所陳者皆能也而未至於無能也無能者不在是無能者無不能也師於是勞勩七年矣山前後應復者無不復應有者無不有又種松竹坪甃古路蟠靑翳宻位置亭次暎帶八泉將復爲禪林勝處而退然不自以爲能事方捲捲焉理詩人堂表山谷祠余問師修復至此備矣止觀塔安在師從坐起立目光炯然

南岡禪寺記

山起於空虛微塵不息一下一髙其奮爲東山也勢至已不可遏然猶坡陁宛延平田廣澤之間憩焉爲南岡岡隆隆爲寺寺於治平間爲禪山田百餘視吉文諸禪尢下余遊玉笥西歸宿焉寺創如新完且弗飾門徑荒唐松竹手植戢戢老能披蓁藿說法殘僧數鉢視如叢林方規隠然余周回太息國無喬木久矣髙陵下谷望而蒼然者必寺而玆寺亦翦無防舊惟一藏龍光出焉想見盛時參差曲折暉暎宏稱然循其初則皆幻也繇山有木繇寺有鐘鐘鳴法食牕列蔥翠比於萬石之家千室之邑種種贍足祖孫不替孰知一麻一麥建立次第哉世教滅亡而山間林下以西笑興慮亡不增益盛麗獨此莽蒼初見成立而能力亦少極矣鄕非此僧用意於眾人之所不視豈復有寺哉而能方戚然惟一大藏未了不爲能事余笑曰人苦不自足方其爲荒丘敗屋也欲求佛不漏不可得今橫膝敷坐長廊轉目見在豈不十七八何不安意慰志如是如是可矣尙皇皇南岡曰吾法以不住相布施故爾余曰不然譬如馳求徑行萬里無有住處以爲不住已攺住法以住爲利況住亦礙不住亦礙礙在不住吾不住者不離於住吾住常住住卽不住如江行船身在船中隨住卽住而此船者實未嘗住於是長老従坐起曰信如君言卽今南岡爲有佛處爲無佛處彼露柱者實代余對餘指曰住住師能吾城中龍氏號明知大師說佛法甚辧余故喜言之云爾寺修於五星聚前記成於五星聚後三月又六月爲中元乙酉並書

紫極宮寫韻軒記

余舊過洪遊紫極宮徘徊寫韻軒上𨿽江山明麗而棟宇凋殘加以俗書滿壁類鮮不媿文吳二才子者後十六年當閏辛已之正月餘自廬山還滯畱過之則殿角如飛髙出廊右前欄俯月澄景內徹中分爲三官之祀謂吳氏故司江湖水官附焉亦安知水官之久不復爲天官耶皆未可知也於是祀三官猶二仙按仙籍吳彩鸞者以女子逰許仙之會行歌之次文簫過之感其詞亦知有已迹其縹緲與俱陟焉坐頃防何而文書狎至問而知其主舟楫覆溺也又頃帝怒謫向人間則言語漏泄是罪緣是下至紫極棲焉文本書生不自業賴鸞書唐韻每得數千錢且書且罄後各仙去是軒其寫韻處也韻者人間書也鸞也捨其仙都而降從於人士其塵勞濁辱可勝道哉今人知吳仙之遊之爲謫而未有知文簫之生亦謫也其幽明遇合天也不然彼男子女也何自知之仙者知之可也匹夫踽踽何自從之邂逅從之可也皇皇上帝何自成之今人有愛女且不肯以與凡子矧是玷言而淫從其欲墮而復召且其謫不至是非仙風道骨防數契孌彼玉女宜不可以一朝堪睠焉卑棲靜言出涕而謂人間之遊樂乎則其惑亦不至是此常道非常道以非常求道故自不見其常耳其爲仙者常也其謫亦常也庸詎知吾之非常又焉知仙之在人間世不至今混混如常人哉吾且指是軒言之韻之有字也誰爲之乎天爲之乎則吾未知天之於字也識之乎不識之乎以其初制字者人也則吾又未知聲之爲道其先有聲而後有字乎抑因字以爲聲乎其又誰告之皆知聲音文字之皆天則我亦天也其爲我者天也則我爲之亦天也必仙也而異於人道則仙者非人爲之乎而又誰爲之乎自韓退之作彌明狡獪語而謂天上爲別有書自侯道華爲天上無愚懵仙人而仙者遂又當徧讀人間所謂書而由達者視之皆非也吾與造物者爲人則書之出乎吾後者猶日閱人而成市當亦何所不識凡吳氏唐韻皆反復作葉子書朱墨分部精楷宛麗開玩如新近年猶數本尙存世人不能效也彼女子豈常習爲此字哉古所謂不死者復爲人也二仙故在攜手來遊

【按彩鸞本晉將軍吳猛女父女俱登仙籍距唐踏歌遇文簫時乃四百餘年其爲並謫無疑在仙籍吳文應其故偶也或曰何四百年之久而猶美少故態耶曰天上一晝夜動經人間防歳月未久也或曰仙矣如淫何曰未離欲界故應爾爾或曰天上自有文字何必故作人間書曰人間那識天上書書之亦不售且晉人多善書法其精楷宛麗亦其餘習故然其不寫他書而寫唐韻亦故畱此韻事韻話以作人間一段風流話頭耳此神仙遊戲狡獪處也非韻本存世鮮不以爲子虛矣】

玉眞觀記

自伯陽以來大丹大法又眾妙千門萬戶單傳宻授巖居澗飲淸修練要雜以聰明人主化人接引常中道而墜葬於不暝之鄕而慟於多岐之野蓋一離一坎而不能使之純陽亦無不以爲恨也而東家之寒女西裏之深閨耳無聞目無見浩然塵欲之表捐親戚棄人事早自信而獨行若良知而縣解起玉眞觀爲黃冠師此華山女之所不坐講所宮觀而奉帝前三間東偏於是禱者復之東偏日又日盛希靜求余記之按天官書北方武虛危朱文公熹謂眞武爲女眞神非也今爲眞武者又像如道君皇帝亦非也虛危居方壬癸天一生焉爲是一者靑龍白虎朱雀交防其所是爲龜蛇與三物獨異而其名武有不物之道焉者天也天乃道也此豈女眞後人名號之雜又豈天人福相想象之比耶北極以爲天一陰一陽之不測也南面以爲君二气五行之妙合也黃帝以來得之以立民極伯陽而降得之以善其身求之形體愈逺求之禍福則又逺水中有火先天地生道家以爲龍虎而法家以爲龎劉吾日用飲食眞迹而心踐之顧恍耶惚耶爲是宮者物耶於圖於卦戴負而北首南方鳥火飛舞來並雀化蛇汞見砂天地由此合而萬化從此出故在太虛爲關軸其大無所不至而靈亦可知苐言符咒執效淺矣斗爲江湖去虛危最近觀劍气者常在焉丰城者未嘗失延平者未嘗在也仙聖往還一气遇物成形西山之下有劍焉曰旌陽東湖之上有劍焉曰眞武其地合其宿近故其神最靈豫章吳楚之間又江湖也斯堂也應之矣希靜經營二觀以其時以其地比於創造而天師者遙屬之靈應若升殆有相焉觀成某年月日

江村記

胡端叔風雨步相過語余曰余友過相厚曰端齋端齋云者余不樂也世亂得江村寓焉因自號江村余非號江村也昔者余居俯是江也今如得吾江焉蓋吾祖靖康之來安成北門也於是百餘年而余去之去之而江村江在是而吾居亾矣此吾桑梓纒綿之感也願一言以慰吾思何如余曰噫舊國舊都望之慨然昔有弱防而歸而爲人所謬者逺故也今君之寓所距故居五里而臨流太息睠焉出涕夫余亦屢遷者爲君感發遷有防有暫而歸者有久而不歸者有又逺而後歸者有不得歸者是江逺矣其出於瀘水不能百里而至於君之鄕跂予望之在此猶彼何所無芳艸兮竊獨懷此故宇則夫憑河而思禹績有不忍言者矣念哉爾祖其自淸江以來自以爲不幸棄其田廬傭隟而處孰知三世長子又孫大其門閎而鄕人望焉學子塾焉則其徙也乃其所以興也夫又安知江村之尾不爲北門之名居乎則𨿽謂今日如靖康可也謂今日勝靖康亦可也凡遷之爲道江爲近譬彼茫茫未知所屆則後之托吾居者不有逺於今之望故居乎未可知也於是君重傷而不能語曰余蘄君自解曷至此余謝曰余以身譬耳行吟澤畔忽自感其志也若待淸之日則蹲防稽者猶磻石也夫又安往而不自得也恵山之泉鑿地而得之未必眞是猶居然謬以自誑況乎遡江而飲厥旣得本而甘其尙何求君來防余戒歸匆匆燭盡而語君問余歸志余笑曰亦君志也遂解手而別

東樂記

不知仙之樂於人間似否意者人間之樂亦不能不樂也觀其言沈東老可羨可敬尢賢於人者不過醸酒畱客賣金収書二事而已果然吾亦樂之人人有此樂而不有然亦有所苦耳嘗行千里中路遇親知問鄕信外望店酤村釀渴相就而嚢無畱資索然以別又嘗都城閱書肆名帖已價闕十千錢不能居數日貸就則他主取之矣自是每過肆往來於懷以爲恨而使其時得之當何如也然人情事後之恨無涯而當身之樂常不足凡吾所言又昔所嘗苦也而亦嘗以爲樂者今人見東家貧西家富然後乃知其樂未見亦不樂也譬猶江行視大商厚載髙檣列艦歌童舞女百工備豫所至邑井盛麗畱連風月若不可及漁舟醉臥夜起蕭然顧富商燭下持籌而嘆如有所負明日視其主人猶有墨色不堪甚之意祭流問卜豈大得亦大防或未嘗防直計以爲未得耳哀哉爲漁父笑然此猶可笑者若比年東西家勞逸憂苦之不齊𨿽復秦越不相爲有可垂涕吾友歐陽餘慶居去城十里茅齋立壁風雨不掩取回道人橊皮字語掲之曰東樂余笑曰子則樂矣柰之何西家餘慶曰不然孰非吾兄弟親戚朋友鄕黨當其叫號僕痡馬瘏之役無不與也柁舟入海之故無不聞也長湖江上下轉數百里赴頃刻之諾今𨿽夢寐猶渉畏景而暮夜不敢辭也以是僕僕無寧時而心常休焉余曰子之樂復在此耳官徴竹木吾所居惟靑艸官募水夫吾所居惟溪鷗環顧慘然皁故家山丘華屋昔者人不我知今者人不我捨及其無事日閒只雞鬥酒念平生故人緩急有以相及者必餘慶餘慶爲餘慶者樂也餘慶曰𨿽然何心樂此余曰貧何樂之有今而後知貧之餘樂也而亦孰非餘者矣異者今之西也其又有愈於昔之東者乎始吾以昔爲不樂今西亦樂也夫余記東樂耳而西與焉何哉

極髙明樓記

贑平川李氏舊有讀書樓面奇峯聞州裏吾鄕諸老多賦詩詠嘆傳道之近年南北之交以兵燬宋輔並而與諸父起鳯修復焉扁曰極髙明而請記於廬陵余曰髙明者非方防之所得翫也一室之間嘯歌俯仰四方尙友無不足者豈必其樓爲哉𨿽然不讀書則已讀書外大有事古人爲學自孝弟日用賔客應對以至山川離合戰攻次第古今勝敗風雲變態日星度數閭裏興廢燦然如在其目其閒居廣覽必求髙山曠野舒懷發憤至或求異代陳迹戰塲故壘荒丘亡國如太史公過大梁阮嗣宗登廣武昌黎祭田橫弔望諸君墓其躊躇彷佛収拾形勢想其胸次如劍幹星奕布陣往往借是以騁非必眞有是境也不者腐儒俗士占畢不出丘裏生醯死蠧滅沒誰紀然亦有可哀者貧者不能遊遊者不能逺也今子之讀書是樓也不待過都歷險登髙逺想探幽考異而興亡出於夢覺勝敗等於目擊歳時賔客淋漓徙倚撫今道舊有悲有樂歐公太平出守而欲求暉鳯就禽之處東坡所至登臺有長楊五柞之感淮陰不終之恨無非取諸人者謂其所見略同可謂其不病而呻吟亦可若子之於是樓也南望而蒼梧陰東顧而子胥沒其晦明風雨煙埃起滅南宮北裏頽垣廢井亦有得於語言圖畫之所不盡者乎此則學之所以爲有用樓之所以爲助也於是李氏子慊然謝曰吾樓何足以當此余爲之頽然而起曰嗟乎此亦非他時之所能得也蓋愴然宛然如見其處宋輔之叔景儀課子侄依於道嘗五上觀光世季學不廢元祐間有名朴事伊川者其族

讀易堂記

大秀洞天監宮道人曰魯云窠年七十五聚山中童子挾書各異而名堂讀易求讀易之一言余問易如何讀讀安用道人不對余笑曰具是矣凡讀易與誦經等不知諸天魔王神通變態與金書玉字說經功徳誦之又誦何當於神明何益於人理而稽首空中如有徳色今言易九六利不利彖某象某人天劓鬼車載鼓罷歌咷跛無膚噬胏刲羊牛革狐尾字不字渉不渉一見已決厭再見尙須讀耶徒元亨利貞近身逺物不得其用則亦與道經咒語無異或遂問如何用余謝曰何用易至邵康節初有用耳康節四不出出遇人云日有未佳卽返顧不知數耶此其所以知數也今人語易神異而日用之不知古人開口必於易故王子廖知荘子子太叔皆曰是在易也某之某尙須卜耶通身皆易通天地皆易通古今皆易而不知知讀而已讀何用又未有知無用之用也余去年過大秀魯道人聞余至穿林取疾延客坐堂上拾炭煮泉焚香供茗語小渇復供閱春雨數品明日從余郁木欲攀蘿逕或曰雪未消且住此兩日半共一卦气至今再卜其勝亦不可得日異庵道人至問魯叟何如曰日健飯喜茗如昨余曰是眞能讀易者坐久復聽泉聲瑯然

吾廬記

陶淵明人品自髙其率然而出率然而歸賴其詩文興寄足自道本志使人想見公解裝登舟望煙村柳色曈曨東作之外而其廬近矣嗟乎樂哉誰無此廬而誰能言之蕭廷直兄弟呻吟其鄕拮據數椽取儒科頡頏爲宦族子姓容焉中分第甲相過爾汝欣然孺樂來者莫辧誰適於是廷直以其兄所謂邠廬者共之曰吾廬本陶語也余笑曰儉也志於斯隘也色於斯畫地而處尺寸不相讓曰吾廬也或蓬蒿環堵俛焉自足曰吾廬也斯二者何居吾廬曰不然不然自吾所見少時南宮北里長千步之街一姓之宅代衰系絕行者還顧今其有存焉者乎又且倚廬而言之層城上林人間世外不論大都富郡封君甲第下至賣漿洗削髙樓列肆陵夷艸莽今其有存焉者乎破窗辧白屨二踵來掃地班荊比於巴人之橘韓氏之楸茍焉愈於他日每鞭塵蔽野掲竿望屋棄焉而走道傍寄食轉目爲飛煙吾籬疎援薄然跂者不求睨者不毀尙念承平諸老驅馳浪泊顚頓九折或過新居一覽或念故書三易運遭百六而屠羊不返瓜牛托處今吾與伯氏喘息也而相聞容膝也而待客邠風未攺周餘故吾其不有餘於古而猶有所不足於今耶余聞其言嘆曰茅三間如此𨿽周公不與易已世之化也起耕夫自大羞前人無能徙寛鄕市大宅者皆是也而吾廬少矣元次山於其所居壹命之曰吾政復不吾亦復誰爭子所宇宙以來此山此水是不一姓愚哉吾也然不元之山元之水而寄之吾則亦廣矣大矣安知子之非吾吾之非子也𨿽吾之可也謂之公言可也客之主之亦可也吾儕小人知闔廬避寒暑而已大官大邑身之所庇而不知昔者吾有上棟下宇在通達之中壙垠之野自陳仲舉徐孺子輩或不事事或不復相維持年深事去風雨敗之今落然無復遺迹徒行歌俯仰望蒼蒼如樹下危坐愈恭歳晏淒然曝我冬日亦自以爲寓焉而已矣厥或告我子寓亦將去爲之茫然尋杞天之憂而問絳人之故其愛我者曰子何以彼爲哉子有室廬其中空虛吾將補子以不漏而扶子於東隅是頽然者豈不益可念耶言未旣吾廬主人悟曰吾則自以爲足矣亦自以爲陶矣乃不知吾之外復有吾也天地一廬也廬一吾也彼非吾不立身者天地廬也吾一廬也此非吾不生人人有此廬吾者吾之孰能得此於子吾也由子知之耳未必淵明亦知之也子能爲吾吾廬記乎以此

山囿記

裏有同氏善畫山水求所以自鳴於人者余取昌黎南山詩目之曰山囿復爲記曰孰非囿也子之爲山也亦嘗縱觀日渉而得之乎其亦心往而昔至也夫脊脊然防市之爲居曠而立於莽蒼之野浩然而歸周流不出百里而西起岷山東天臺雁蕩南至於羅浮其間如巫峯之云廬阜之瀑洞庭九疑之縹西湖靈鷲之淸麗桂林衡嶽之奇古騷人志士之所遊與遊而不能造造而未及徧或牽於同行或困於無侶或數步有公事不得往與中道廹於私故徑歸者莫不猶有餘恨幸而得至其處而敗於風雨怵於蛇虎隔於梯梁僕痡馬瘏猿斷鳥呼卽平地入望而濟勝之具不進亦且彷佛而止子於是間若堂奧若荘產若庵羅果百里鏡現維摩臂而取以來也其何能如是想子之胸中嶄嶄乎筍石造天幽幽乎藤蘿逼人浩乎其出於平川乎其出於纎妍恍乎其不知所以爲之也則吾於登臨也愧之矣蓋久而不能賦也而入於斯子之手如覩昔者吾嘗笑相如之上林也彼則自以爲鉅麗矣不知郊關之內艸木禽獸若此又何足以諭於海島之一洲泰山之一石而喙殫力竭若人間世所未有不知建六合之家環萬山之勝則左秦右楚皆吾圃也蓋精神宇宙一俯仰而得之幾席不似子之囿於畫乎而何區區烏有之有吾四方倦遊歷歷在目念情少想多輕車而不逺南史宗少文能以一室自畫平生所到山水置之壁間曠懷臥遊鼓琴而谷應恨吾手不能畫欲托之子以寄吾想然吾有大恨吾昔者所見臺池亭館山明水麗人物艸木舟車管弦殆不止於畫也今已矣將象其丘墟弔其遺迹要亦何可勝道毋亦存其舊日記其大略旹旹某丘某水依稀指畫爲後生輩言之則畫之有本幸其藏於子者無恙或足爲吾逺想之一助而神傷獨往終有不能無情者賴子未嘗親見親見殆不能畫亦不忍畫如優施學故人談笑意象豈可復覩哉今吾行田裏間無不惻惻可感況其見畫或曰孰非囿也吾與若遊於其間有賞之而已而安用自苦如此斯言亦甚達並記

武岡軍沅溪書舎記

道莫迂於天小之爲生成次第大之爲晦明消長又大之爲升降變化常五合六聚積數世百年之久東海而生一人焉西海而生一人焉及其得志當世如跂而待跂而遇不間逺近隔今古分彼此吾道猶是已夫子存不大信於天下朝出而晨門譏暮歸而荷蕢笑蓋倀然四方之野莫知所從適甚或削伐見異極矣然易世而門人尊異代而逺孫相更千萬古而南靣與天地並今爲其徒者曽何足以望遊夏而儼然爲人師用家國道小不合爲進退榮公論大不幸爲貶斥比死節轍迹所至遂爲後來所追慕愛惜附著不衰而其生也已若此矣此則夫子之所未嘗遇也如過江前陳簡齊近年魏鶴山皆以逐客道沅溪祠沅溪祠而不自已又因爲書捨教人士教益廣則書捨亦益廣今爲書捨髙下相望奉夫子俎豆終焉此吾所以聞風而感爲之極晦明升降道盛衰之故壹不敢以書生之好徳者賢於古人而必以古人之當日者適爲書生地嗚呼不茍然也吾道之植於生民以來其漸如此武岡本騷楚之國有向氏自芷沅徙居沅溪沅溪之老人曰林下翁遇濂溪垂髫學焉晚猶及見靖康之亂簡齋過之相與言濂溪舊事日相得因愛其山水卜翁鄰屢賦詩去去又百年而鶴山來翁之孫曰大雅翁者事之如簡齋而鶴山亦願畱簡齋處鄕人爲之合二先生姓稱其圃今爲祠若學古今名謗相長在宇宙如丹靑失之彼得之此當時以爲罪而後世以爲榮是非之在人心如天何言非春秋掲焉褒貶揚抑則其聳慕或不至若此而亂賊之懼者亦鮮山林過客名字不足以相及而禍敗常相尋故有破家而同傳亦有以戈逐爲知防況過江盜起人自救不暇顧從容流落主賔嘯詠各不忍捨代有隠徳又避堂下榻講學論道如大父談詩時气象愈佳政復名莭何與人事而捲捲如好好色來者猶喜談也楚芳不競近年無過客亦無向氏卒冺冺至此上下風流文雅典刑志操安得不登臨逺想俯弔仰嘆斯文比古先愈降名士至後來愈髙宋三百年更三四黨禍本無嚴刑峻法然猶所過在亡親友路斷更名他師因致名位今其所保安在乃與子孫氏族棄之掩鼻而逺方識面托爲新交有耀無窮不善人者善人之資未必非昔之君子不容於世者有以感發而懲創之也則客之出於塗者不猶愈於昔耶然向氏之嗣有人而鶴山之後無客此固咸淳書捨所爲作者文章已矣名莭無所用矣獨學問私淑正人心承先聖孟子所謂豪傑之士者尙其在此王通氏有無不可知他時聞有贊王業興禮樂又如舂陵見稱道統推論師友漸摩所自比於生賢之意成物之功由之而不知利之而不庸蓋小莫能破而大莫能載矣向氏敏衡者求余記歳晏風霜獨行千數百里歸而刻諸石何向氏之多文物與而迂亦未有已也

吉水義惠社倉記

邑舊有存愛荘荘田六百石耳嵗乏困興發有常官弛其租重民食也粵自丙子並爲官田而民始絕望矣於是邑之士聚而慼曰我饑矣猶有饑於我者也乃口分不腆之田爲眾倡眾亦黽勉惟力沛然從之得田一千八百七十二石有奇是爲戊寅以來平濟之荘每嵗輸視民田春夏糴踴減損市直過半収其直積買田又三百石有奇然通可官斛九百餘耳民饑猶不足而荘籍爲戶右日海船之造後誅物役之不勝而指廩噬臍甚矣厥亦惟按察分司馬公布膏澤識政體而內省行省郎中二劉公實來慨相語曰荘名平濟眾積也柰何與並植戶計等壹蠲之然後老稚懽呼釋然如得後望余命無復患乃諸君子又聚而慼曰荘之累大矣歳寸寸積買田固善田益廣賦益盛不愈累乎其自今惠民以其直勿収田止此且自癸未三月易其荘曰義恵社倉𨿽柁舟不歳造尙邀福於馬公諸有徴斂必繼是以免實永賴勿壊益勸在此記也余嘆曰古人念困窮嘉惠鮮必曰敬修其可願願未有已也而事異心違其中有得其所不願者矣是荘之建始於防蚿相防忘其家之不足絕斗升擔石以望人腹𨿽復如茨如梁其於萬家之邑六七月之食比於成季之飱貞恵文子之粥其與防何試使斂散得人益以不倦遲十年之後斯人子孫生者無數而吾亦給之爲無數抑初志誰不願此積實生怨固非爲已積也然吏睨之爲外府官索之如鹽河一貸之不遂再則怒三則有受其禍者矣里巷之事人情之所不能廢也善之爲懼也陷而多責何必任眾人之所不舉而後憊且悔哉幸遭仁賢是荘得不敗壊而亦不敢充羨獨懲而爲儉斥而爲施何也其誼以爲我捐以予人則彼亦絕望也吾聞贖人不受金則其後亦不贖人今之積者非盡民食也有輸有費有不可防者焉幸而稔十可六七存耳不幸水旱十一二未可知而又修田萊備水患築陂塘貸種谷僦車運葺荘屋走阡陌待催吏饗田祖以歳之不易事之不虞卽十日雨三日雪環千里而水如去年𨿽發棠垂罄亦所収一二而止帶其褊矣防何不絕義猶井也深者甘汲古所謂社倉者亦二分之息以此爲術其後猶有官侵用而不補私怠食而不繼者況施之爲道徒以慰窮乏塞觀望一志於散而民散矣春山之木樵者不竭舉以與樵者則頓首辭焉惜其本也悲夫吾欲其營是荘也如私私不可爲復求一說以易之而當當而可久則施之之義又未爲不當也以其極也而吾猶有所不滿毋亦是區區者有可以充之又充之實而由是止焉此固物之所無柰何而理之所不能無憾者也夫義恵之與平濟名實逺矣記其名不記其實則是荘繇存愛之而平濟繇平濟而義恵𨿽爲之盛徳而有加焉可也蓋歳旱不収有幸種而獲者或美其田之盛而由耕者計之盛則盛矣不如薄収而再藝謂夫生意之止此也若諸君子之生意則未有已也

萬安縣舜祠買田記

大州僻邑深山小寺而一日掲焉以舜祠興𨿽邈乎褊矣然能使周旋博雅之士爲之矯首而遐思泛濫遊騖之人爲之褰裳而忘倦亦其所立有在常情之表者則寶祐景定間僧了敬之爲也方祠未成記先具鄕繡衣持節至其處問焉見其畫堵基山爲讀書室𨿽嘉其有志若寓言者又久之堂成祠成祠成而敬去主龍須其徒慈意者自仰山歸嗣敬嗣敬之十五年而買田旣百餘石合是二百敬來求田記刻寺俾有考余笑曰時節世間安得不使來者笑人無能何昔之舜祠者成之難而今之寺田者獲之易也則亦有聞舜祠之風者也如將爲爾並舜祠記之耶則或者以爲無謂也不並爾舜祠記之又未有知夫無謂之謂也寺在韶山山之下爲韶江江韶口裏韶濩𨿽俚訛志謬自儒者言之無一可若在彼教中古帝王亦猶幻耳悟則舜在牀琴不悟則陟方乃死吾以韶山見舜事舜如吾師然鄕人士之爲我來者如鄴侯書堂如李氏山房士大夫之過其下者如望蒼梧登九成要亦何以大相過荒濵絕逕詭爲異聞隠爲奇觀遊者如有所慕因徘徊之久而又有感焉向之田者始由是而積矣人有常言曰知自孰知田之自舜又孰知日用飲食父子兄弟無一之非舜哉斯民異端無重華故至此今夫山田二百井田之世不足當上農夫二人之食然亦有甚難者今夫耕者或不得食販夫夜作旦而市或不售則不食彼深山大眾不耕不售而不缺食不惟不缺復有餘而田者積焉今夫望施於人難矣有得有不得焉再而竭三而倦或不得謝則怨而施之佛者卽甚厚如梁蕭氏以其國則小果然施者常不悔也不惟不悔益腆而田者積焉彼豈能皆一生死齊得防道隆行顯且佛實有力至此哉廼其迂濶則又若舜祠者焉豈非心胸眉目復有在福田之外莫之致而至而好徳者逺矣山無窮田無窮百年千年連阡陌始此夫舜祠者理之所不當有而佛之所無用也固有有之而不事事之而猶無益而二僧以此爲無窮且以此不朽嗟乎昔者萬安永福何至此後舜祠二十三年七月須溪記

武功寺記

佛入中國以其勤苦無聊之說本非人情所嘗習而堪之者又儒者講師縱橫演譯凡數十百萬言𨿽才智辧士猶有不能盡通其意然依稀料想若有若亡至二千年不晦則亦不可謂無其理也乃有聖恵西來不立文字庶防一返之性而分宗異解類爲不可測知斷句半句光怪隠顯教意不傳而其傳復有甚於教其難知難言逺而至於不知不言無可授受此宜曠刼不一遇而頓超代起又未嘗無其人也亦猶吾儒起六經傳疏專門之後遇大人先生獨取四書深極性命而記問疏於六經語錄多於傳疏今言性者人可以爲聖而聖者亦不過如其人而止若由聖至神猶從有入無直當置於不道此其爲實踐之學其未嘗學者亦能訾輕前聞上淸談而次科舉故爲六經者少而爲四書者皆其徒也文武並墜訟止奪銷於是老山林困時命者始嗒然有意於廣聞見合經史乃異乎曩時鋪答問而拾闕略者其或者世道之將盛歟未可知也惟是七八年來釋業彌天建爲官師禪衣而夾駝又有北來髙僧兜離旁行一字萬言諉曰扶教而陵世狎俗舞經斥戒蕩然遊人間意非復凡律所可系縻𨿽其寵光辟易方興甚盛而不能不與其教異則𨿽其徒病之亦莫得而揜也比是而觀則此一時也儒者之廢固未嘗不進彼一時也禪與教之失豈不猶可以爲得與然吾聞長沙王聖與言環吉袁潭三州八百里有武功山山深絕無人之境有僧志一猛獸之與居枯木之與徒創爲道場一作一息視如叢林𨿽開創甚不暇給不廢是事嗟乎禪之不禪其已久矣北非無宗也其渡蘆君子之國九州之外萬一有其人焉而亦不可見矣是佛最盛時而禪學往往而絕也江湖閩浙之間寺以千數吾豈敢復望大乘气防而況崇酒肉以爲常混色空以爲達一興一壊過習惡薫於此有人焉爲是寺存是道豈獨今日之所少而北方之所無也而欲爲禪林之科舉乎𨿽大如徑山髙如雪峯吾猶以爲隘也將爲禪林之四書乎𨿽辧如維摩論如大慧吾必謂之儒矣寺在葛仙峯下左飛瀑右石江匯爲三潭龍居之沿流隠見獅子香鑪乳香諸峯在水口經始於已夘春爲雨華堂其爲藏爲殿爲門也不日成是獨法堂數間耳先爲記可乎余應曰可或又曰見諸如之何未見如見余不應舉手而畫曰一又曰一乎師乎抑別有指乎余不應且不畫非不畫也乃不知畫之所起於是或人悟悟而稽首以是傳

玉笥山承天宮云堂記

玉笥承天之云堂成五星聚斗之歳也先是余遊洞天宿山房見其成而去爲書廬陵劉某過第一山山中人求余記之未暇也其明年乙酉九日登髙把菊望數峯如笥意欣然記之云者出於山如玉及其得於天也如芝如筍如鸞如龍如浙江潮昆侖樓又或堂堂也而如人飛空騁轡以遊昔者山中之人共臥木石之間安知其至是至是望焉欲卽之而不可得也亦可以一悵然矣山九眞皆秦人方其避秦也披榛藿而入巖棲而澗飲艸衣而木食欲是堂也得乎𨿽後來爲蕭爲孔爲壇爲宅不可知卽子眞九江棄官變服亦必飄然爲樵夫野人混混乎其中其霜露稿亁豈比茅檐俛仰之適哉而數世之後仙宮化城金堂玉室披華星佩紫霞鳴鐘列食波及來者嚴嚴如別館不知前八九天人者猶彷佛過之耶其髙才靈气苐欲如王羲之陶景之流蹔防忽別亦不可得也何昔之鶉居者望焉而爲其所難而今之舍蓋者儼然而不就其所易也亦可以一悵然矣然吾聞古仙人記云去後千五百年五陵之間成仙者八百其時可其數可廬陵鐘陵不合者如礪斯堂雲海日閱人而如指安知不有隠君子變姓名而處豈皆如吾等淺之爲信信又淺之爲畱題哉咨爾來者气審之舊堂禦書樓下如寄提防江西道教知宮事李允一旣修殿余廊西容焉髙樓廣倍於是副宮許景容分琴書其間允一景容皆吾州人記成明月甲子書

靈威廟記

陰陽之气行乎山川與日月合其變化詭特起伏盤礡必有所爲者非通乎六合之故遊於萬物之表則不足以識其奇而以爲怪儻所謂人物亦猶是也況於神哉山起西南如靑城太白者防爲五嶺其趾而髙入云今吾自章貢仰視瀟瀧懸絙如在山上不知其流至此已入地萬丈凡出乎地中者爲泉皆竅而湧其精達於海勃如也人見其下流而已通大地而論則涓涓者江河之祖然其泉必出於僻逺往往忽之吾測地於天以泉知海故於記靈威河口也如見不敢忽也靈威廟吉文永昌鄕鳯凰山下義昌水橫陳河口西防瀟瀧至此四十里如瞬弭焉蓋天山之飛下溪谷之上浮气勢融合如絪緼中其傍爲靈巖巖有寺寺宋碑記廟在建隆以前石神像也故曰石頭王廟初贑大水石乘桴卓篙止焉江爲卻流民不墊決自石之來旱禱輙雨已而逐捕捕獲戰盜戰勝防其鄕如家室官大其宇郡異其功歷三百年尢信故在淳祐爲靈威丕顯哉賜詎止此廟自水西遷遷者孫氏克順今其孫玨又與何仁叔劉宏規率其鄕人爲石郎殿其左廊七人第七未可知比尢顯蓋王子云或曰石言耶自立耶而何從而知之也余曰不然人之得於太虛也息耳而爲聖爲靈爲不可朽則亦一天地也彼其托於形受於气得於雷霆風雨日星霜露者萬變乃與隤然確然同體而尢璞故其感者或爲月爲星爲龍爲大士幸而不出於金玉而爲人所戕則貞剛之至必將有所激烈亦猶區區者化爲石誠之爲物必有至此者耳而子以爲怪又安知今之南面者非谷城之老人與金華之仙子耶昌黎韓公謂淸淑之窮而髙且逺者其神必靈其爲石英丹砂不能擅當其奇吾以是山川考之抑髙且逺而尢奇神之依其間者猶鐘英於宇宙自與南來踴躍而觱沸者爲一都防天道莫神於陰陽而不自爲非是石也不能爲其幽非是山也不能爲其明未有非五合六聚而成者也亦未有百年千年之久而無所爲者也暮夜病若產聘醫問媼不出丘裏之間而生者每生則眾有司之者矣非耶是廟也恨其出於幽逺而無名而亦幸猶伏於巖穴而與人相似故其俗厚而民慤其物產力作尢多且裕而自見於功名亦三百年矣有項氏士龍登甲戌第其明年爲徳祐

吉州靈防廟新宮碑記

東南諸郡城隍封建王爲大或謂潁陰懿侯未嘗至廬陵定江南者堂邑名同非也天之所命必其福力不盡用於當年而英爽猶足以有爲於後世者𨿽無江南之迹猶可故太山之下得古名將而北地通祀關長生陰陽之塞宇宙如一身但言介君者景絕誦公者病已況漢初將相餘烈豈後來名字艸木之區區者乎余欲效太史公最王迹石有盡斷自淳祐戊申淳祐戊申逾瘴嶺入江西南安之槥奪門以出野死以村斷已而贑而萬安而龍泉艸船栁車訛動城外有謂神戰於境上者其地其日如截𨿽怪不可語而風至輙蘓寶祐乙夘夏禁卒康成叛夜縱火掠有告者守王侑命黃淮將卒捕天大雨黒惟電中見城闕之處逆黨登屋得於電爍如已縛黃淮雲開慶之變東臨瑞西起袁環馬足所不至者二百里卜於王曰毋恐其驅之之術吾民不知也而敵之人能言之於是爲景定議王功封靈應忠顯佑廣烈王王子以下列侯五乙亥入衛者萬夫軷於廟出廟門晴雲倐陰蔽舟而下岸者畏日他反風致雨拯旱災疾疫歳常事尢異而亦吾所見吾郡所見且二三十年間所見耳民生實難比年出於水火又難也相道不言而千萬人奔走如市當其危難請禱不自吝稍紓旦夕顧念力不復給報尙或可緩蓋公私交痛若此而猶廟宇增飾日新月盛則報者眾也財者民之命脈非其求而獲不可爲而救何至絕筋力窮無涯事不急哉廟有寢制也溢而後宮數十詭麗則自寶祐乙夘始宮之成也吾嘗過之曼廡雕墻離爲六六金珠黛綠防繢千態涼臺俯池舞殿連閣网疏朱戶鏤牀鈿柱帷帳甲乙層軒疊甃佳花怪石壺奕琴瑟前堂列壽孫曽位置髙下相屬𨿽蜂房蟻垤要亦備矣彼閭巷所爲若此孰知金門玉堂淸涼宣溫上林鉅麗如忉利兜率或者猶以爲此工力所成非神人所居𨿽以莖臺井幹中天迎年其於涼風之山縣疏之圃明月之宮寒露之府下視之猶如積蘇累塊況是宮曲折不類飛塵之集蟁睫耶然昔者諸老常爲我言累朝宮室之儉與少長所見都城邸第人間南面王乃不至此政使盡如尺堵之制當何爲世宮廟之作像其居處意豈知王乎生哉則自漢以來至今日又盛矣每嶽降之朝張燈之夕傾靡曼衍遊娭獵凱香炬數里計千五百年用物之積成之眾凡出爲侯牧去爲公相與數萬塲屋髙科膴仕諸貴人等慮無不邀福請命待罪祠下此邦之人無小無大若忖其意而後従事福智通天閱人成世豈比憩棠樹栗變衰而代盛計南康九江豫章臨江宜春章貢建昌之祀皆然而廬陵又盛矣人神相依精意蕩激其諸福之物實稱其事而回視窮閻淒愴可爲永慨嗚呼念哉民之無告余以前史氏爲父老所屬筆乃爲歌以侑王歌曰芒芒芒碭興龍云萬騎力疾昌文君重瞳一落垓下軍漢金購我頭千斤赤帝繇此弦朝薰雉晨不怡興擁文潁陰相懿寜酬勲帝命封食西江濆靈威喑嗚澍惔焚遏亂勦暴如斬棼震收電止梁擢筋左麾駱甲癘走麏新宮沈沈笙鏞鼖菱抒紾抱疏鱗紋曲閨綺闥飄氤氳娭光曾頬盛鬋紛爛如芙蓉星佩裙芝蘭參差鸞鳯羣綦博歌譔容沄沄王毅以武還顏忻蒲萄凍淸雜且醺駞峯醇駱羅羶葷鴻門落日哀楡枌萬歳饗此沈煙芬兵曹醢脯鮭蟄羵俾我孺子懷防防容我黧老安富殷無復魈魃瘴疫氛扇回樂闋寢廟分廬裏叩齒王知聞

淸縝堂記

君尉吾城中時魁相持節章貢君以書自通章貢公復書有聞君淸修又甚縝栗語往往還贈浮俗槪常常者云爾猶未足數數稱也一日章貢公建帥旗部分萬眾啟行道鄕邦檄軍諮従事首舉君舉君詞曰廬陵尉楊如圭淸修溫潤縝栗彊明眾謂人詞實稱然幕啟版授類潁侯輩意未可知及君出章貢書伏軍門謝前得公奬目且年歳於此豈偶合抑素論定何其言之襲也不敢忘不敢當公欣然啟齒復大書淸修縝栗之堂以遺之扵是知公出一言而溢扵胸次著扵筆墨非雌黃反覆蘭闍徧贊前戲後忘造次得之亦造次失之者君子謂公與人之一如此然自是各轉徙淪落身世在亡俯仰何恨惟平生告身與六大字僕起必俱已乃並失慨然曰知已之言從是絕矣流離出嶺棲泊吾裏晚從故吏故牘中得章貢書故在𨿽已寖欲朽寶之如新僕僕袖相過曰見公所執贄見者亦公也請復書六大字並記可乎余曰可淸冰縝玉義蓋兼之矣爲作淸縝堂記淸縝曰嗚呼古之人古之人其不可作已諸葛公困敗無成而死之日仇民孺子尢憐傷感嘆之者以其成都子弟無餘財粟無妻妾之傷心平生觀書大略及臨事十反手教嚴悉罰二十以上身親不煩忠臣志士所爲悲歌流涕終其身自以爲不及𨿽誠有恨而不敢妄議之者以此彼賣薪水貪夫小人不足論晉殷生唐房刺史皆以迂疎致誤見笑後來名賢達勝苦心用世安知其至此是以山東沛公之業爲噲等而慨然江左夷吾之風見士行而自失是二者古今功名之所不備材品髙下之所欲兼而豈易言哉顧雍得蔡邕一嘆於塗而字元嘆桓溫辱太眞一盼於𦇤褓而名溫𨿽人物不同自薫自蕕而風流眉目皆成故事當世想見況經公手所論定表表如此而其植立死忠死節足以附麗而難忘宜君之圖之也𨿽然猶有快周伯仁者猶有以滂禍爲未塞者猶有睨而不視而諱稱門人者則君之汲汲也其不使餘悲乎嗚呼客乎孰有淸縝如君而猶存者乎數世之後不知何人而談淸縝者從是見矣君蜀人大雅堂楊氏矩湖子好修隠處愈勵如文山言後文帥之九年十月望須溪劉某記

山窓記

袁氏山窗古心先生益國江文忠公之所書也吾行廬山意公筆墨在在暉映然山南北無一字非居者之不求求不與也而南林之外玆山之下夜光出屋飛動洋溢念與公遊從非無意者而故居陋甚不足以容於今何及蓋徘徊瞻忽之餘如見廬山髙於此少時讀淩虛臺記以爲在終南之下而不見山故築臺焉如使見山者必待築臺而後得之則亦多事矣是間靣壁斵之爲窗而天生焉不知蒼蒼者之欵我耶抑餘力能致於此也蓋悠然與之日夕曈然與之俱曉不惟山在吾目中而天亦在吾山中矣豈小之爲量納岑樓寸碧而已耶彼以爲一隙之明從是漸悟者不知心體之陋見心卽天也天髙九萬一舉目而大全露豈有破碎隠顯昏澄之隔大小之間若癡蠅之觸飛伏之瞇棲螟之竊耶不知心體則𨿽四方上下無往而不礙自未有此窗言之塞固塞也轉而爲窗矣而窗亦塞也自窗之外言之則山之未見者見矣而山亦塞也山則在此矣不知是山與他山復何如平生所見又慊然如有不足而爲之逺想爲之圖畫往往喜聞而厭見不知一丘一壑卽千巖競秀政自何異復亦何以易此每山行歷落窮崖深穴愈盡而愈不盡然奇峯翠靄曽不如遐觀而倚杖及僧房野店得之燕坐如闚如卽尢使人依依而不能去勝於當然無不得其全體此亦觀之至也尙何求樂哉恭父旣玩之此窗矣嘗試以吾言隠幾則見山如我見我如公要亦未嘗不日相接也

樂丘記

科舉前傑然有文采志慮可喜者惟安成劉翼父兄弟日翼父請曰余兄弟爲家君求樂丘於馬滏陽旣書之而家君望子願子記是丘也則出其云云如畫余蓋難言之而辭之辭之又難人子以此娯親而親之樂適在是有餘矣達哉此叟復何求於世而何惡於此丘且爲足下家君言有子而文而髙科而名世卽八九十亡恙其不髙車晝錦銀靑金紫擁左右寧能一日捨此而盛時早計若翩翩塵埃之外去復來者叟亦知之乎此漢髙丰沛新丰間意豪舉蓋世類如此而卒不知千秋與萬歳魂魄猶有知否也不者其亦負此丘也雍門之嘆伶之感言未終而飲余淚是間獨何樂乎𨿽然吾亦厭乎吾生久矣乎蘧伯玉請先乎是叟則是叟之樂吾能言之而欲爲屈子之逺遊復臨睨乎故鄕乎而故鄕已若此矣而欲爲荘子之夢復舉而出於南面王者乎而南面王已若此矣乃有陋儒噭然而號於極曰臯就其所言甚麗甘美皆吾人間之累可爲頻顣嘔噦悔重誤而不忍復顧其庶乎知人心有憾事者又反爲之大招曰舉賢能任豪傑先威後文誅姦鋤暴尙其爲我來也於乎近之矣而亦不足爲已吾安能復置是非得失於吾心哉往者吾弗及來者吾弗聞樂莫樂於今之爲吾者矣而以昔之知我而復我亦爲不知我者矣𨿽然其事尙逺逺者百年後也柰何乎今吾知叟之心矣天地一丘也古今一我也何必以生爲不樂死爲樂登髙而望黃帝之所休文王之所避風雨在我猶彼且吾何暇哀乎吾之所不及苐論十年間屍鄕之客杜郵之鬼其人皆英雄文武榮名福力騎列星而橫四海又通宇宙而論生無名死無成如狐如貉如鯨鯢相望儻以此爲樂則皆樂也而又誰樂之耶吾所謂樂生亦樂死亦樂夫吾亦有何樂嗟夫夫亦欲樂乎此而不可得則吾與二三子逍遙以永日優防以卒歳可不謂大樂耶蓋累不遣而已忘年未老而先化昔者子貢倦學而請夫子與之言睪如宰如者如此不知者以爲實其知者以爲寓也乃吾亦有所倦乎此矣嘗試乘日之車出於大荒之野叫重華起文子頽乎其任運而往浩乎其乘風而還亦有知予之予樂者乎而予與叟老是丘矣叟名某字某聞其言知其盛徳人也宜壽宜有後

欽定四庫全書

須溪集卷五

宋劉辰翁撰記

鳳鳴山記

通城湯侯謂予所居鄕梓裏雋溪之上有妙因寺焉其側有山曰雞鳴如翔如翥諸山莫髙焉隠然四面而望徳人君子之容也是宜爲鳳鳴倘以是聞於圖志可乎願記之餘曰山素封者也孰非人之所命一匡廬也匡去而廬存曰廬政亦何謂之有今之雞鳴者本蜀之羣羊山也金陵牛頭王茂目之曰天闕則天闕矣況有道之世四靈畜於郊藪則丹穴之雝雝者安在其非屍鄕之祝祝者邪事固有可疑而人不疑者且以爲簫韶之音揖遜之舞初作於朝廷之上而翩翩者聞聲而感自天而下不憚萬里而來儀於頃刻者乎其或者此鳳之在人間覽徳輝如虞賔者非一日矣故後世之所以爲祥者乃當日之所以爲常者也是聞鳳猶聞雞也聞鳳猶聞雞也𨿽謂玆山爲鳳鳴可也山之形也形非聲也孰能聞無聲之聲故坡公謂世未嘗一日無韶吾以世外之耳聞韶𨿽謂玆山鳳鳴可也夫山則何擇於斯在鐘猶蔣在結爲峿屬有名人生之隠者居之是代未嘗無鳳也昌黎以一何堅爲鳳鳴之國玆山宇宙人物如林復有遇昌黎公而爲鳳者焉未可知也復有爲鳳而不止於爲堅者焉未可知也地靈獻兆嗜欲有開前乎千載者非惡聲也而昂昂而藏藏尙未得爲嵇中散耳後乎千載名聲變化其獨無與臥龍同稱並起共事業者乎則跂而待之矣君侯身行南北史所不到處意象偉然能爲太平者而捲捲後進爲山川攺觀如聞鳴聲盛心復不可多得而望當世抑又至矣歐公喜梅聖兪蘇老泉客我爲之賦云二物非能致太平須時太平然後生夫鳳必待太平而後出者也豪傑驅馳於橫犇而使後來者爲鳳吾黨之願也玆山之望也復有狂歌而過者必後世之如予者乎而予亦從是逺矣作鳳鳴山記

晚圃堂記

晚圃魏國韓公詩語也道師熊氏藏室名焉吾因子有所感矣士大夫困州縣老塞下勞侍從倦臺鼎懷淵明之髙風念伏波之苦語常已晚而不歸或不知其已晚故有托魂夢於枌楡委芳馨於蕭艾自其悔痛言之先一日亦爲早自旁觀者太息則未有不晚者也今子之涉世也其能幾何盛年髙舉待詔金門八駿如風再往返猶泠然善也𨿽故山見志嵗晚浩然卽五六十又八九十未晚何早計如之於是師聞吾言啞然笑曰未嘗晚也未嘗非晚也前所言者直一世之晚耳一日之間以桑楡爲晚一歳之間以搖落爲晚以搖落爲晚則桑楡非晚也若代之二叔則搖落又非晚也是以今觀昔無往非晚也予歷廢興玩倒影處西山而賔餞存夜气於燕息寂然若羣動之俱冺頽乎若松柏之方獨彼血气衰者類三十年爲一吾淸淨寂寞者則𨿽百年一日也荒吾圃於未央何朝華與夕秀有抱甕老人傴且憊甚過之而嘆曰吾惟早種以及此也吾日入而息未日入而息爲怠安知夫怠者不樂吾圃也夫大塊勞我者也而大塊亦圃也因負鋤而立見月而笑

湖山記

淨信大師行成自燕歸豫章爲吾州僧錄然士大夫不稱淨信而稱湖山其徒不稱僧錄而稱湖山以至四方之客問訊焉曰湖山湖山蓋叢林之詩友方外之義俠也而亦不知其湖山者何謂一日出其鄕章丞相題字云云則山西山湖東湖也凡浮屠氏四出以遊乎空中視戀著故俗如未出家可鄙師獨馳萬里外國不忘其本本儒氏故歐公從石曼卿識僧演慨然以爲承平四十年磊落奇士幽憤沒溺於此況南北橫潰聲實陸沈師能進退自守騰變踔絕恨無以曼卿之交交之也而皆其外也吾且指山河大地言之自岷山積石以來茍無洞庭彭蠡具區鉅野從容磅礡之以入於海則𨿽龍門伊闕廬山衡嶽天臺雁蕩其頽然然汨於鴻水者皆不可得而見也今人不能於千古之上六合之外具大知識則有以山之髙下爲踴躍奮迅千轉萬變而如龍者求其所以爲龍而不可得則又以爲輕淸旣上黃者一旋一轉澄湛而下漸積污濁以及此也則𨿽天地之愚不至是矣當其未爲海也出於東南而始有湖則山之牛尾而聳者已六七及其洋洋而並於海也而向之牛尾者如象而爲島以千數又行九萬餘里而得於歸墟也則蜿蜒斷續而如龍者見矣如龍者見而髙者或如天矣其不能如龍者亦且坦然偃然名爲大塊而不可紀極矣自其下而觀之則亦山也蓋東南之爲湖山者若此用此觀之則通達之中其爲云夢也復何止八九而彭澤之濵西山之下有東湖之勺水焉夫何足以與於大澤之礨孔而睠焉言之若畏壘而止豈其不自廣若此抑此吾初也繇湖之初而有山由山之初而有形由形之初而有我由我而卒歸之無爲佛自其有形者與我無盡則山之來者皆西而水之行者必東也亦安往而不得吾土自其無形者爲我則今之巍然者𨿽數百千丈乃與放焉而溢忽焉而涸者同一起滅卽海之所謂東者又未必非天之所謂西也而何懷乎故宇之有吾嘗植杖於笠澤之中洞庭之野而後知宇宙之四遊也皆若此是蓬萊之淸淺也未嘗不爲陸而員方之遷流猶覆卻也而況於歷陽之故愚公之役又有出於人事之未可知者乎則今之湖山其非昔之湖山矣嗟乎湖有幾而言湖山者必向西而笑嘗試與師誦東坡天竺靈隠諸詩喟然想見孤山風雪之外又如坐飛來而飲龍井則師之爲吾故人也不已久乎

豈畦記

天地間無息壤矣南湖朱氏子得其一丘以爲畦東至於鄆讙陰西至於虞芮南至鄔劉蒍於北至蘇忿生有橰焉灌之不受有桑於此遜又遜之而莫知其何人也則相視而笑曰子豈畦者耶遂自號豈畦吾辟之曰子以不畦之畦畦人於無所可畦而立乎其中中者圭也圭者二土也自南北觀之其何畦何不畦之有開阡囊括以來宋之揠楚之蹊嵒戈錫之荒不論論其譬於道者區以別矣髙者爲麻麥下者爲蔬芋數之不能終其物而陳者皆迹也變者皆道也此不足而彼有餘則吾亦無不足矣善種者不獲善取者常無窮焉蓋無適而非吾畦也人之言曰防壤有餘蔬而棄妹釋者至曲爲之說不知至人者自藏於畔側遺秉滯穗皆寡婦之利防有餘則妹在其中矣妹吾妹則愛之愛焉而不獲者眾此望人之腹所以覯而多責也可不謂哀邪古之夏畦者吾得數人焉子產以蕞爾鄭爲一畦而人謗之有莘之野啟七十里爲一畦而匹夫匹婦皆已責禹貢周官至以九州之內則壤經埜爲一大畦故胼胝吐握者終其身畦復畦之不足𨿽天雨猶有憾也若乘雨之雲負月之露以出乎壙垠之野則靑靑陵陂累累古冶吾庸知其初芊綿者春也采采者人也大以畦大小以畦小亦無人焉而不我彼以無我爲無畦者正累我也我則異於是無我無不我王佐名鉉天資近道學焉問焉非無志於用者吾故擴而辟之可以觀世可以處世吾須溪農也第五十八雨水中華山書

古山樓記

長沙朱君佐過予於廬陵相視各壯歳也已矣年近五十書來語我古靑之樓將棲隠焉求文以爲記余爲記之曰靑者何山也請更之古山如何山在天地間幾千萬年而未化如駢枝疣贅而莫之勝說豈惟人病是將陰陽者厭之矣吾亦不知其初髙下磊落變化何以至此也以爲大塊之所壅而洪水之所決邪其髙且數百千丈爲日月相避隠處殆造物之所不能去也意者其亦有杞國之故且墜且積以及此邪求之六合之內而不得𨿽神州赤縣吾不信也異乎此者其當何如何厚何髙何頡何頏於是有共工者觸之於是有五丁者鑿之於是有愚公者移之觸之鑿之移之之不可則鞭之以秦皇拔之以項羽蹴之以誇父而不勝而衡守而擅鑄而媚之以封禪而阨之以兵革其窮人力若此而謂天地欲無意焉不可也謂天地有意乎後之人益不可也而後之人若有力焉方其自恃也有過此焉而卒不可恃也彼其有助於人也亦多矣其助之不可而因以敝之與其敝者自敝而獨與天地者相終始也悲哉乎所謂古山者如此吾與君登樓而望君所居嶽循嶽而南爲蒼梧之野二妃之所霣淚南至於羅浮望三山者或彷佛焉今其人逺矣少西爲洞庭又西爲峩眉之雪蠶叢魚鳬者不可得而道已毎聞子規喟然而起起而望曰望帝今其人逺矣自江入於海則東也其山曰塗山玉帛萬國専車藏焉又東爲滄海安期徐生自是而不返今其人逺矣言未旣君振袖而起曰荒哉萬古濶乎其四方也吾樓於是間也何居其曠然若古今之塗乎其亦他有所可隠乎子盍爲我言之子不爲我言之曠也柰何余仰而噫俯而笑曰今猶古也今之古者其猶有存乎則余不得與於斯也子又以今之今者爲足存乎夜以思之其知之矣其自明日以往抑不可知余以斯樓爲不足樂邪四方若此君樓居而我記之其復何憾井幹麗譙臨春結綺盛時鉅麗者安在下至齊云丰樂嶽陽黃鶴騷人疇昔徘徊落日又焉知其至此則夫斯樓者其不足記邪其不謂之隠耶夫四方而不足以爲隠則隠此足矣隠而謂吾山則吾山矣山在天地間誰能主之四嶽三塗是不一姓以吾隠此而山亦吾則山與君俱不可得而見矣不能不在人間而藏於人間異時欲知君者求之樓欲知君樓者求之記記成於已卯庚辰之春日是日也霧漫天自子規南二妃西靑靑者如失惟朱氏樓獨存

戒岡重興院記

天下名山必歸禪林如封建大國鐘聞數里僧徒千百防食一處髙下萬間王侯貴人賜金上腴奔走飾奉香霏設浴南北宗枝縱橫訶詆見稱冡嗣枕經而臥名滿京浙荒州僻壤誅鋤苫蓋羣居鹿豕羸垢雜翳身兼土木霜朝露夕堅苦誦習小心戒行節食賦工髙像出檐亦極一時之力乃有隙光破陋觸礙成機超然獨悟更在諸方之外無聞之表任心直致回視叢林墮落髙座刮席然後知燕姬趙女不必勝於浣溪孫略齊韜不能名於背水又未可以地望尊語錄惑也二十年前西湖鄕僧盧求吾志三塔笑不與復不自意爲安成西戒岡山重興律院發其狂言至此院淳熈間有瀘溪王氏僧道淸以醫名有艮齋謝公諤書重興而莫知其所起無圖牒無碑志淸以嘉定賜號慈濟大師大師傳獻可可傳志寧寧傳師聖聖傳徳顯顯傳幼聰聰傳復濟皆名醫而顯近年重建法堂與聖所爲門廡殿閣稱求予書慈濟堂且記慈濟著淸也佛爲大醫王方便救世醫能得其慈心何所不濟是間七世専門名科四望迎致不知愈所常苦淳熈至今當復幾千百人大者施田小者獻供從食得衣以儉至餘日興歳造如負急償積久同新愧後揜前第如所就亦自難事施益廣醫益聖又寧止此予因記是本末喟然而嘆曰賈夫販子千金小腆有不肥嗜其欲取饜其事者乎同居圮半坐傲風雨劵分庶孽臨終執手猶有平生辛苦之恨而況醫之爲得比於計功受賞孰非已自能致𨿽僧俗誓異福報事長非其自請亦復誰能勸是彼所謂當然者且柰何哉王孫虜寧棄其女而不分富長者必求其子而後與未必非夫世之所謂當然者也人何能七世一心七世一心而日入於盛難也七世一心而不忘其所本始又難也平居誦習師說不惑異端宮之所以北面而不耗而不蠧而不困以爲禽犢則幸甚尙望其日辟歳種祿且庇於云來抑彼佛有言兔不興角哉嗚呼吾爲是屢嘆矣吾爲吾教罪人矣然使是醫也返而得其無病之病焉又返而得其所謂絕再蘇者焉則非佛非祖吾亦以爲可矣是諸山者豈不亦以予爲罪哉

建興廟記

遁叟居永陽之二年龍集析木之津日在胃二星聚月重暈丈餘於是建興廟寢成族廬市嬉泛如承平曰將軍之賜也旁來擇棲盤桓樹陰曰將軍之賜也廟有三神劉召在焉厥亦惟曰將軍將軍者著始也將軍梅姓廟上橫昔者胡氏望走而歸祀焉意其九江僊隠之子孫歟而亦無所考已提三尺起風雨沒而廟食其土其盛年事業如可想見指其墓處曰萬安邑人者慶元戊午重修廟碑也又八十年矣逢時險艱蕞爾生聚而祠宇益盛庭廡鱗鱗帶江如畫然猶溢而爲寢則吁者棘而報者稱也堂而兩楹者五翼以書室像其子孫网疎晝簾古柏凝煙道人宗超老於是役而胡君奎沛然成之君曰眾舉也族地也吾何力之有顧所以揚神之聲威光逺者又他有在過而求記於遁叟遁叟曰久矣夫予之無報也予報也能是環東南數十大祀西則金馬碧雞梓潼射洪武當二聖又西爲洞庭吳城旌陽之鐵柱集云之二龍南則衡嶽祝融南海之神颶風之母其東則婺臺祠山又東錢塘如霆如雷子胥之所旦而奮也方盛時冠冕大者帝號小者王侯其丹雘鉅麗儗於鈞天廣內朝者萬計豈獨十倍百倍於建興艸野而已今其故地黯然使人流涕不敢仰視而安邑之丘永陽之墟昧焉以昔時將軍聞者如生獨徬徨顧其鄕曲不忍其餘民如孫曽婦子爾汝而語旦而卜曰毋動已而瀆者如旦已而千百者亦如旦開慶可也乙亥之人何恃而不恐乙亥可也丙子丁丑何恃而不恐捨再捨可也左蒓溪右江口何恃而不恐蓋前國正王公櫸爲我言去年禾川騎下之日過舟數百其並岸寸尺不泊而去者如有所麾卻吾登閣望舟中遙叩額過廟者無數不知其何見也是夜闔市聞鐵馬鏦錚悄然無一迹蓋神助如此胡氏自五季衣冠盛歷中天已未以至今日將軍與之終始是鄕惟古木同時得不翦拜使人如跂其故國羨其壽俊焉南望太和三十里而警遡江而百有餘裏爲永新號焉𨿽吾四境時時有警有墟者而胡氏裏以弱見完如予與王公焉依者尙十數子兮瑣尾蹙蹙乎無所可入其不見擯於神幸也於戲其敢忘諸在昔寢廟之作有享歌焉如靈均八九章者豈必閟如王宮大如官府哉直傳之其人書之壁以著意諒如昌黎所過昭丘茅屋者楚俗也矧是鄕是廟又有功徳可紀實甚宜乃歌曰大風起兮故鄕馬渡江兮甲若電光長彗吾劍兮截若橫靈祠兮鼓鼓舉旗風兮偃旗雨柳行行兮莫予敢侮孝子兮忠臣孝有鬼兮忠有神過故居兮太息飄頓首兮天門將軍歸兮日晚壺椒漿兮道逺

安逺亭記

郭公彥髙招討出江西眾知其文武威風中州名士也把酒鷺洲之上公言往在沅湘罙入谿洞南士相與亭其處曰安逺爲詩若記惜子不及見也予因顧謂諸生曰馬伏波飛鳶霧潦之嘆計其西南逺者七千餘里耳猶以爲逺班定逺酒泉玉闗之感北歸長安三千六百里耳猶以爲逺若公鷹揚塞外如酒泉玉闗復不知其幾而又出特磨道収羅殿定白杞服鬼國往往伏波所未嘗到此豈可以書傳橫從道裏計哉東南危坐舟楫號渉萬里吾黨出門西向如望天上若南行瘴嶺非冒死罪逺徙則無所爲往平居旬月之役顧念妻子馬鳴客別僮僕無人色孰知老臣慷慨風霜九折略地報主功名本志哉公方提師巡行山谷布宣徳意使蒿艾遺黎復見天日昔龔遂爲宣帝言海濱遐逺不沾聖化今欲使臣勝之邪將安之也公通古今識大體初至沅時以反狀告者六七公不聽迄無反者問其人類怨家也予著公安逺大略春艸碧波鳥啼樹間予與二三子候公歸騎南門之外𦇤負之孫更生之子皆欣欣焉則亦西江安逺一亭也公名昻大名府人

習溪橋記

吾州習溪橋永新下陽湯信叔爲之初咸淳癸酉夏水甚橋圮三鐵牛見識曰赤烏二年或曰橋是年五月廿四造牛雲水去民病涉予謂太守黃同年鏞曰市橋腰也晝夜雜沓何啻十數萬人褰裳緣木負擔提攜自墜攀髙車覆蹄顚豈三十六萬石爲郡而不能復一橋器之曰吾日補前政數十緡折欠且不足安取此子其以美言出眾力大成之郡爲倡予曰諾橋疏成久之防吏贓沒數十萬餘謂郡僚曰此獨不可橋乎亟入白許久之橋成又久之橋屋成其難如此繇癸酉至壬午十年耳乃五月廿四日最大水髙戊辰水又數尺繇南柵門邊長澇之屋漂者如市枝牽牛決抵橋橋壊橋數棟爲前驅𨿽址幸無恙稽其日與鐵牛合殆何數也旣數月海舟急工役沸興山林貫輸橋僧以此時丏橋柱湯氏湯顧之曰吾以羈旅脫盜難茍造舟有餘者無不施或曰施寓言耳然不逾月橋成成而壯於舊倍圖經云櫧木橋唐天寶七年縣令吳勵置不知何年攺習溪習溪爲城南甫六百年自有此溪則有橋而謂天寶始則吳令之云也意者亦必有記也天壤以來爲吳令者多矣而相望於無聞無記故也微鹹淳鐵牛見則孰知此橋自吳赤烏造哉此赤烏牛耳橋不始此也以蜀三犀証之則橋亦始此耳是三犧卻水患濟行役不爲縣則爲市於今亦六千二百六十四甲子矣贑江南來毎春雨積夏雪翻湖擁西江漲江壅習溪漲漲未有不冒橋退嵗或再至三至不再三至者亦無慮不浩蕩閱千數百水而橋始一壊赤烏始一見何古之作者如此其厚且固也而作者亦無聞焉又何厚也橋於地用龍行以吾所見如吳之垂虹閩之水西泉之洛陽不論揚州金陵錢塘姑蘇又略彴小者亦不可爲數無不蔥靑闌干雕麗蜿蜒垂楊過雨鞍馬如畫是橋朴陋不當一溝一曲而成之難則郡之壊也久矣以其壊之久成之難而湯氏以一言之信一人之力一月之久間海舟之役俛焉爲之而人不知此吾所以記也𨿽然自吾小年見是橋盛時爲社林州祠爲官藥肆爲旗亭歌鐘列妓長街燈火飲者爭席定場設賈呵道而後能過往往可厭然咸淳新造而旗亭廢矣十年再過而燈火稀車蓋息矣今其棟宇髙堅江山呈露聲銷塵歇未必不勝舊時而市井老人行歌還顧自不能無所感也於乎鷺洲橫陳石梁縣瀑亦有孺子蕭然而濯足者乎爲我之信叔復買地橋西又屋以棲守僧又將買田作僧供供佛皆不可以不記橋成壬午十有二月明年九月郡人劉某記

核山堂記

蓋吾甚有感於核山之爲人也澹乎其無求於人黙焉而不見其所長循循然而起亦若無與於人物休戚而人物休戚亦不能外自四郊之外四郊之內橋梁衢道壊而未舉舉而未成者必求其故竭其力盛寒暑不倦不愆於公寸步武如誌異端禍福不爲動而遇所可捨如委諸路不必其知有已𨿽憂患困阨之中猶爲人所難爲畫地而計出人於水火白刃生不望報而物報亦或如之又非自有餘也惟力所不可與不能耳甚儉已而足人其旅於城居不十年而槁壤爲髙明東西塾環子侄學焉娶焉復如其故居盛時不衰與之久而益親知益信然知之不爲喜不知不爲病吾以是敬之爲之記核山堂亦曰核山書院核山書院者有意乎義學之爲也核山其自號也木生於亥核在木中仁在核中如知其爲中則天地之於元气人之於天地皆核也皆非自外至者也無此則不仁故無不仁之天地亦必無不仁之人人之不如核也則多矣此心害也無心無害非無心之爲核乃其所以生者必出於無心也易曰碩果不食食者剝也剝之又剝而後不食者見焉則以剛之不可食也一不食而生不可盡矣是剛者非果也核也天地非此果則不能爲於其春春非此核則不能爲於其果故言果不如核核者造物之心也𨿽然核必棄於人者也其爲物也剛有棄於人之道焉以其棄於人也而物或望之爲無窮此君子之所以爲人下而造物之所以爲無心也今夫吾之於人也何能爲於一核而自諭必仁必不曰不仁其言也大大於天吾媿矣吾媿矣抑獨予媿也哉近世生道有二一種而生者核是也有異本而亦生者非核也接也接𨿽枝葉有過其本者焉此人巧也而核之爲道迂爲味寡爲力勞矣然而核古意也生道不二本二乃僞也則物之化焉多矣是以媿夫核也抑獨予媿也哉核媿見眞故核又有眞義

玉湖記

淦張氏元發號玉湖或曰玉方寸爲印方數寸爲璽尺以上撱爲圭竅爲環規爲璧周旋爲瑚璉彞器大爲甗極矣彼玉伊何湖也湖鏡也殆幻也而亦有其理乎予曰有猶之玉山山之有玉猶眾山耳人立而山立人行而山受暎也極西有雪焉望之如玉又西有羅漢石焉望之亦如玉況夫爲泉爲池爲澗爲溪深而爲淵長而爲川茍矜重特達無不可卽依附晃耀亦無不可何獨於湖而不然吾不知彼所謂湖者其空明錯落何似汪洋迆邐何似風塵四野白汗交流山之髙也失其所謂蒼蒼者登髙而望黃霧合而川流林表一目數頃方如鏡而白如月也非玉乎則夜之所見亦猶是矣方月之未出也暮色曖然不必深宻也當其時湖爲玉月之旣出也光景動搖已而沈沈如席如犀照底當其時亦爲玉此皆人所日涉而近得之者非幻也然近矣而未得其趣抑天地有大幻者吾嘗行廬山阻宮亭簸左蠡呼天而無岸前年出山南歳大雪土目渡避海舟下出夏林驅馬入長江沙四望皓然光霽奪目汗漫迷路問野人何處曰湖也何路之問蓋宮亭左蠡重湖間也嗟乎非夫所謂玉湖者乎恨君不至其處至其處不見是境吾爲此記寒雨如冰望二孤叫五老其頭欲白神淸魂蕩十不一述焉又不知君之與湖湖之與君與吾所見大幻何似慨然嘆曰觀至此復有進於此者乎無矣余爲此記讀者無不灑然想見玉湖塵世之外厥或難曰主人無在余曰玉湖是已今世號焉者多矣非其人如玉且不見稱數尙何記流俗淺浮彼白我白心胸相識能知人語意所屬非神仙大人抑復誰能況此張君幽雅勝士多從遊者刻吾記堂上以此曉之非張君意也是嵗端二又書

敏齋記

敏齋陳淸父毎見而有歉予之色曰登至不敏者也而眾相謂曰敏齋殆誘且警之而毀者以爲譏也予曰不然人未有非敏者也𨿽有下愚之人手不能方圓目不識之無及其得於博也彩色電轉狂呼鶻視梟未成而脫諸口如取𨿽有離婁之目力鈃桑之心計或不能及也今夫負於塗者輕千里趨時日如不及權門並進防徑夜行迎意傾前利之所在未有不至也目憐心心憐風𨿽有跛牂見便則疾亦如盧令逐防三周華不注而不止𨿽力不能及而不可謂無其意也夫如是孰非敏者𨿽然人未有敏者也或明小而闇大或智前而愚後或知一不知二不論就其能者劉徳見事而遲顧長康癡黠相半以鼂錯之智至東廂而後悟以楊徳祖之能更有困於三十里而不知也則復有敏於此者乎其敏者亦不可爲乎淸父曰幸也予不至是予曰不然予欲使君與誇父爭先與慶忌比防與惠莊取辯乎則君誠不敏矣抑使君從容而談利害貫穿而通古今得之心而書之紙則彼健者給者有所不能也而過人始逺矣君何謂不敏大器若朴天機貴深豫章七年而知鬭雞三變而木幹將埋於不用鷹隼藏於爲鳩日之行也緩於步而八駿常後之大也雷霆之蟄也無所知而山石不能禦積也後之敏者皆昔之不敏者也靜近愚晦近魯黙近訥而君有其質矣試使君巧慧便麗猶將惡之況恥其不能而枉以從彼爲快或曰敏者敏於學也故有七步而詩成八義而賦就者倚馬磨盾者一揮九制者豈不亦可貴乎而何惡於敏予曰不然此非所以爲敏也君子之學不貴是也人毋以敏用敏彼以敏用敏則凡俗吏之健決小夫之趣辦躁人之速化以至老於機而雋於獲者皆亦可以敏矣

芷堂記

吾同姓自昭居何山近市如陋巷家惟芷一本五十年根浮甕香出屋客至意銷有羨焉欲得之者其家尊曰吾父所植也問自昭曰吾祖所植也無不惻然已惘然去比年馬之過市也如織髙垣重閉丹靑艸木無得保所素玩矧是美植然睨者不至至者不取亦若有守之者問何道自昭曰吾惟托之無可柰何而亦無與競也問其所以培壅而壽自昭曰自吾見吾父未嘗漑漑亦無所受根而已片蓬芘日雪霜亦於是其得於天者狹今其葉可二尺而花之層出者拔其萃以長比他植最早又後衰吾與之生長更世大變以及乎此願有以記之也蓋自何山百里求予記於荒林之下噫吾城居人也往年辟一室號問不知有方外道人養盆芷廿年舁以好我歳再花而予遷遷而避於方山之下它日過吾居未焚有馬於庭方齕是根以飽予閔然三嘆賦之去彼其芳也與予同又養於方外不爲淺然一入吾室曽不能芘其足今君之窮也三世而芳如昨𨿽睠焉愛之而不漑不修自然而已不遷不吝亦自然而已此其有數存乎意者亦君之祖徳有以陰種之也昔之知數者於一花一葉一飲食而占其盛衰況大寒大暑大兵大亂三世五十年之久無所芘賴無敢愛無敢害王之槐魏之紫方陳之荔或更代易姓爲人所感嘆而君之芷亦異於是詩書容膝子孫繞前花時對客墻沽老瓦近而撫之目睫舊廬舊邑不見喬木此何生在上而芬猶未沫兢兢焉不出戶庭若得於天者僥幸至足此其足恃以久也而豈獨此芷之爲驗哉予於是媿君矣𨿽然有患是花也五十年藏於市如隠今君之號芷堂也始著則後之求君者必於芷求芷者必於君君得無累是芷乎夫予之芷已若芷矣又爲君記之𨿽君不累得無予累之乎君曰吾惟懼玆芳之易朽以及此也則爲約曰吾爲君記耳藏於君藏於君子孫君之芷五十年矣又五十年乃出之先五十年爲紹定壬辰

靜見堂記

以動爲見天地之心非知道者也孰非動也待其動而求之曰心在是天地亦人矣人亦天地矣動猶車輪其中空虛必有不動者與之俱動而非軸之謂也陰陽之爲化其圓物也故未嘗停以其無可停之理也因其無停也謂之動又必待其少頃而後爲靜焉有是哉水動而濁濁而且澄不待其止也蓋淸之於濁嘗相受而未嘗相受其性如此水亦安能常止止而不流未必非受濁之所也惟流而不失其止之性則動也未嘗不澄徒一器之水猶若此況大川大壑經營六合而出於六合之外柰何以其往也而罪其不止以其容也而遂謂之不淸哉夫大川大壑也猶若此人不能知天地之道自其動而觀之則天地一市也市之所以籍籍者何也動也有大隠焉居於市而無市人之心無市人之心者亦必有孺子之色焉若其起居飲食猶夫人也而中之所存者有不與之俱化者矣夫市也猶若此虫之化也必異其初者也其初未化而已有其質矣及其蛻也向之爲虫也其死久矣蛻未蛻之間如無知焉人不能知也觀其蛻曰觀化晚矣夫虫也猶若此鐘君茂甫名居室曰靜見意者亦不以靜見天地之心爲非也不以靜見天地之心爲非則亦必有見矣而猶以爲未之見也質於予嗟夫吾欲使子觀於靜耶則求天地之所謂靜而不可得也復欲使子觀於動耶則動也又未嘗非靜也彼以夜爲艮冬爲貞者似謂天地閉亦猶虫已伏市已収水已凝又久之而後能運運而又息耶不知息之爲道生亦息也非息而後能生息卽生也是之謂復復反復也反復噓吸也一噓一吸爲一息卽噓卽吸常並行而不相待如待其吸而爲噓則一息亦必有間矣𨿽然理有甚精而亡益於用者吾未嘗言也嘗聽訟趨庭者之於忿莫不自以爲直亦莫不有蔽焉吾徒以無心其間也常了然如睹而紛紛者猶未諭因是以推勝敗之數卽凡戰陳之事皆若此矣故爲將之道先自治靜者治治者靜也故曰其轍亂又曰攻其右又曰韓孤顧魏靜者見擾者不見也彼擾矣吾又熾焉從之得不擾且敗耶學靜難靜學靜又難必坐忘者亦未必不偶馳也有能捨靜學而得之於動焉其爲靜也常靜不然閉門所得投之獄訟軍旅也常防嗟乎吾老矣茂甫其幾何不以吾言爲怪哉

逍遙遊庵記

客有以逍遙遊庵大字求記者視之安成故人趙漧也而神貌不可辧矣逝將自此肆志衡茅之下終焉日夕相守若非文字之托無以爲此庵者予嘆曰人苦不自足耳往時父兄子弟拄杖入市不東家卽西裏酣嬉傲睨行者避路常少年厭鄕井志遊俠拂衣艸屨出門左湖右湘諸公貴人下客飛觴共賦縱觀逺賞猶鬱鬱不自得髙者談邊下者覓舉已得舉復不樂視庸夫髙等同官爭寵科舉外復大有事或從是逺引閉門息迹而諸賢論薦當路踵餽直疑殷生不起名山絕境俗駕交橫或間王事攜妓女世未嘗一日無客客未嘗一日不遊然飛揚防扈者常有不見知已辭君北去之意由今言之竟何如也吁嗟漧乎本忠厚福祿子孫家食樂善好修見稱瑞世亦何惡於人者一旦變衰而野人獲之以爲疑犬羊羈之以爲肉語有禁步有誅悴焉不知有生之樂於此時而方行求蓬累如脫桎梏茫洋乎塵垢而噓吸乎喬松抑微子誰不願此且以今者之遊爲志則子之昔者其獨無逍遙者乎其亦逍遙甚矣而莫之知也昔之逍遙甚者猶莫之知則今之遊者其未得爲逍遙也吾欲復與子飛蒼走黃左旋右抽狂歌痛哭若無人者其將能乎其之齊之魯之宋之鄭之秦之楚之不可而飄然跨海踞殻而食蛤蜊者乎其深根固蔕一龍一橘之不足以逃死則黯然者卒歸之數乎而何地之可庵何庵之足寄於是漧也然曰柰何予曰昔之逍遙者不自知其可樂也而今也知之矣長途倦暑憩樹而嘆曰淸涼境不必美防也故曰有杕之杜生於道左如之何以今日爲不足焉知後日之苦今不猶吾今之羨昔乎漧憮然曰愈甚矣予曰不然卽君之然憮然之間而庵具是矣或曰然然則莊子之遊亦若是乎曰遊

介庵記

屬予初識老彭介庵翁年八十餘健步啖聲如松風夜濤厚重如抱甕負鼎望而知其稟盛志彊然不知其有養於此有年矣相遇不相叩一語別相望百里而逺顧捲捲以介庵二字徵言或曰介堅也故木之介猶甲之介甲之介猶虫之介確如也其以此自守如石則不以易乎其外也庵是之謂乎彼介之義則然矣然非諭道之言也易曰憂悔吝者存乎介介者其間也物莫不有是間達者藏焉人則顧陷其險甚可悲也吾嘗行田間春泥汩然墊於陷者容足以爲天下之險如是而已前而遇絕澗丈餘兢兢緣木之僅濟又以爲不殆於墜者幸矣一日避亂山中見塵而走旣暗失道聞水聲潺潺或曰此有橋欣然若翼以飛它曰視之廩然莫能復也則向之神者度之矣凡平世之蹶人也甚於淵而立乎是非榮辱之塗也如綫故間者天下之至險也得其間則超然避世而不犯不屬於此亦不屬於彼不爲利先而害亦莫之隨也其爲介也微𨿽至微必有介也其爲介也微故昧者常蹈乎彼𨿽至微必有介故物莫能礙而從容者猶足以自處焉邊境有人焉其名爲竊人知竊之爲盜而不知天地之盜有所不可無也宋鄭之郊曰嵒戈錫陸之吳羊之晉不耕者亦數百里焉利害之交死生之地常若有嵒戈錫數百里者而人不知也然此其曠者也若燕南陲趙北際𨿽不合者如礪而猶可以避世也而此猶其逺者也楚漢之時商洛之路兵革之衝也而四皓老人嘯傲風塵標然如巴卭之橘此以楚漢之間爲介也而此猶其小者也陰陽變化出於開辟之始六合之外而一動一靜至微至危在於一身一息一粟而人莫之知也此以有極無極爲介也大寒大暑而不相侵也往古來今而不相涉也是一動一靜之間者也此其爲介也至矣不知天地藏於吾身則以吾身塞於天地而有不容焉呂梁之流而遊者狎之中山之燼而入者冒之彼固未嘗無隙也羿之彀中而有中央者焉乃其所以不中也猶拔於吳壁而益知吳壁曲折也是亦未嘗無隙也若不夷不惠非心非物則𨿽吾亦不能知也彼以其外之介者爲介庵非也𨿽然吾語是庵也逼矣而何以處我

山心記

羅君斗雷自號山心以書抵余曰昔者吾嘗遊矩堂履齋間未嘗不朝夕見也未嘗不爲余記也當其相時則有所不暇也及其歸也則又有所不暇也今以屬之子矣矩堂董丞相槐履齋吳丞相潛也嗟乎二公者非不暇爲子之山記也意者亦欲爲子之山而不可得也嘗試言之方矩堂爲北衙所逐載車匆匆如鼂錯過市其平時非無東山之志而狼跋其胡晼晚至此林慙而磵媿之矣如履齋海上復何可勝道哉比贊皇牢頭之恨𨿽無窮愁之作而英爽逼人懷之流涕殆夢寐不忘平泉木石也當二公柄國豈其有一日鐘鼎之樂而晚節末路陷世大僇丁沈賈踣江斷國亡而後姑孰之濵敬亭之墅爭二公爲重然反其所自生皆不能無老潁之憾則二公之於山也非無心也𨿽謂之無山可也子亦知之乎子之山也子之樂也此矩堂履齋昔者有之而不能得者也𨿽然客翹林觀東閣𨿽無中書考無尺一責然日暮而白雲飛夜中而啼鵑血盛年撫劍浮沈賔主欲隠則不能欲決絕則不可於其時老是鄕也得乎吾今與子莽蒼四顧豈惟矩堂履齋之不作而薇歌不任掩面道窮欲去是山也得乎是山之心不心系乎時之我不我槪謂之無心焉可也𨿽然山無心今之不可得而疎者卽昔之不可得而親者也子隠幾而觀之靑靑者亦有語乎天地之气百年而一爲人數百年而一爲公相其爲丁爲賈也幸而不出乎我而爲董爲吳者亦幸而不至乎子也則夫山者非今世之貧賤交乎則其莫逆而不可解也決矣𨿽然佛言過去心不可得今吾欲求子之山之心於今而不可得也子欲語余以其今邪則已屬之過矣夫心是山者山未忘也若身在世間則予忘之矣子以爲山一心邪則山之心而非子之心矣蓋山憐心彼以其無心也故憐心嘗試往問之亦必謂吾言然

薌林記

香者天之輕淸气也故其美也常徹於視聽之表微而感襲而不私其於人也神受之泠然而天與淸風俱可以際防而不可以把玩蓋貴富自然而非貴富之所能擬比於人爲不朽非夫生意磅礡則不足以及此而或者欲以智力勉彊雜多品致薫修屑屑焉彷佛諸其形容而不足以易寒葩異蘂之一笑人亦何所不至所貴乎香者無求於人惠然莫得而親疎近於有道後之爲香者直混之而已亦未有識眞者焉淸江之張氏桂得過江禦書薌林二字於向氏寶而藏之曰何所非林亦無時焉而不芳因自號薌林求余記余謂林者囿萬物而物不足以囿之故香意者其出於空虛得之淡漠委蛇乎無何之境而非夫栴檀薝卜之謂也子亦知夫芳之所在乎未嘗卽人而未嘗不卽於人藹眾芳以爲林芳不在乎其眾蓋千奇萬秀之不足至其遇也得一而已多春夏之交風露之所鐘英煙日之所增態靚者麗者艷且淑者畫有不能爲於其工譜有不能盡於其類然通古今而共評香無出於蘭芷其爲艸也防其名世也借秋霜冬雪何物不枯惟小山與孤山淸獨溢乎宇宙吾所謂一者必其出於眾植之上林者得之以爲香而非物物之皆香也及其香也𨿽謂是林也物物皆香可也屈離騷楚兩龔東都嚴陵唐韓杜宋歐蘇極能言之士贊嘆之而不足𨿽復徳位之尊福力之勝名節之髙而風流文采居然有不可得而並者飄飄乎一林一枝一代一人香者未嘗一日絕於世世亦未嘗以其變於昔也而不香𨿽百年千年之逺所以名當時而誇異代者猶斯人也猶斯人也此所謂品也抑吾有二恨恨或者不知香而立傳彼甲麝朝士蘇合道人知徐庾惠休而已今其人安在凡膏煤木屑皆欲以比生香不知生香者無可比也嘗欲效香傳位花品而無其人一恨恨前輩察於耳而聞香吾山中也曰桂與蘭証之吾山中而已今言楚者曰零陵與八桂諒亦何嘗身至其處佩此劍彼校淸濁哉二花殊絕也今爲贗二恨張氏志髙潔嗜文獻不以世俗寒暑易尊尙不以物論浮誇情識其所種樹如此與吾同好亦不得不與吾同恨且其名桂其爲根也月地而天香𨿽然芳何心於林表而林表得之此知道者之所憂也生乎深林不以無人而不芳然芳之貴重隠約者政以無人焉故也則斯林也得不又深又深於此與

欽定四庫全書

須溪集卷六

宋劉辰翁撰序

松聲詩序

故嘗笑夫莊子之言聲也之翏翏則翏翏而止耳之調調之刁刁則調調刁刁而止耳而何足以傾於耳寤於意所謂琴瑟之壹吾何爲聽之聲皆出於自然爲籟而有小有大若近若逺或離或合髙下變態磅礡恣肆者未有若夫松之爲聲也夫其爲聲也疎疎宻宻多多少亦若多其徐徐而來也如解亦如襲大如驚沛如決勃如變色淘乎其浙江之潮而未甞絕也混乎其昆陽之戰追奔偪北而不知其所止也隠乎其天瓢之旣吸而阿香之已逺也其負重而休也耶其再解再合而勝者敗者皆不可知耶宛兮而似嘯頽兮其欲醉防而語振而舞有匽者軋者沓者騫者柔且縵者如笙鏞者裂萬鼓而余烏烏者蓋泉也得之山石之間有其雄有其悲有其頓挫而無其韻若竹之爲物則非無其韻也則亦如優施學孫叔敖俯仰談笑皆似而疎髯不類則乍聽皆合察之而愈逺也使天地間人才似此則老成峻茂文武威風皆當充塞宇宙詩而似此則天矣豫章熊氏詩號松聲吾爲發聲義此非世間長簫短笛一絲一曲比也欲知其詩者求之松聲欲知松聲者求之風風天也非松非風故又發天義

長沙李氏詩序

陸放翁詩萬首今日入關明日出塞渡河踐華皆如昔人想見狼居胥伊吾北有志無時載馳載驅寱語出狂徒以資今人馬上之一笑然今人馬上萬里復少此此曹氏父子所以英雄冠絕傲睨風塵之表如長沙梅溪李君庻幾登髙能賦使人謂江南才子亦不負山川奇气者計其所涉歷戰爭興廢不論髙臺壯觀荒丘古冡史傳歌行有不盡記盡記不盡見者如河出昆侖窮所未睹蓋踟躕往返湛冥濟勝而又有得於父老所聞證異同合新舊或長吟或浩歌音節悲慨不待考其時其傳寫諸懷抱鞭鐙所收無非囊錦盛時混一若獨爲行捲開辟書生不出閭巷按圖拊髀豈不可羞沮靡徙哉嘗笑辛稼軒北來志气如虹獨鐘情數曲止君楚人楚聲又畱連燕趙解裝下榻收拾評論少年壯事直托之流漓欵乃苐周旋筆墨間意亦使人興已老無能爲役之恨吾聞慶卿之飲於其市歌罷而繼以哭覽此亦然

趙仲仁詩序

劉后村仿初學記駢儷爲書左旋右抽用之不盡至五七言名對亦出於此然終身不敢離尺寸遂欲古詩少許自獻如不可得故知唐宋大家數未易兼善也毎賦詩入手必先得一事仗而後起最是一病近年文最少詩最盛計何人不作何日不有趙仲仁自盱來出鉅編商略廼古詩十四五可取至五言十可二三七言視五言又難得絕句又難得苐其格價故當獨以古勝非其才不足兼家數異也相過彌月時時與之上下前人律絕務進於古然未嘗及建安以來得失以爲佳處已欲無上不足復贊也𨿽然尙有遺論後村謂文人之詩與詩人之詩不同味其言外似多有所不滿而不知其所乏適在此也吾嘗謂詩至建安五七言始生而長篇反復終有所未達則政以其不足於爲文耳文人兼詩詩不兼文也杜𨿽詩翁散語可見惟韓蘇傾竭變化如雷震河漢可驚可快必無復可憾者蓋以其文人之詩也詩猶文也盡如口語豈不更勝彼一偏一曲自擅詩人詩局局焉靡靡焉無所用其四體而其施於文也亦復恐泥則亦可以睠然而憫哉

不平鳴詩序

亙古今之不平者無如天人者有所不平則求直於人則求直於有位者則求直於造物能言故也若天之視下也其不平有甚於我有甚於我而不能自言故其極爲烈風爲迅雷爲孛爲彗爲虹爲山崩石裂水湧川竭意皆其鬰積憤怒亡所發泄以至此也退之謂四時之推奪爲不平彼四時者各一其所而豈有不平者哉凡天之所不平者皆人事之激也大決所犯傷人必多不如小決使道人之不平所不至於如天者其小決者道也小決之道其惟詩乎故凡歌行曲引大篇小章皆所以自鳴其不平也而其險哀有甚於雷風星變山海潮汐者矣豫章楊氏所爲詩是也其自謂不平鳴甚善庸詎知其不平者何故夫余亦天之不能平者也不能言故也故又欲托之楊以鳴

趙信之詩序

越王之孫有賢公子宅於不土之裏而詠無言之詩此非亡是憑虛比也賦秋陽問對可不須此坡公直欲以筆墨俎豆杓之千載非其用意奇崛孰克知此爲畤字哉徳麟平生文字則可考已嘗笑大年小景爲元祐腳自然逺輩畫手宗室故易得名生其時得公重難矣哉羅壽可示予趙信之詩予讀之嘆曰此自足矣豈待附致借重使人讀而問又因而想見往往以爲可人者顧猶待吾言耶附翼耶本朝有宗衮而無賀白一恨然自南塘兄弟下逮汝茪類以少許勝多多近年崇滋崇澤輩平平爾汝亦欲與紫芝相望惜也代衰道墜誰知其人信之獨能後四靈酬倡播爲月帳𨿽吾老矣望故都鷗社有欣慨焉使在二十年前少年若此豈獨爲吾等說項供奉選也嘗記古心說趙忠惠兄弟成就番陽湯料理烏山方皆極用情此二三君子皆以文名天下在其門或未見信之好學意度開美其於李鶴田也如其祖於壽可以其祖於鶴田有之似之云乎光逺而又它有耀者也天末有懷塵昏路斷吾愛公子豈獨如當日徳麟而止恨無筆力爲賦冬陽信之由礽也

歐氏甥植詩序

詩無攺法生於其心出於其口如童謡如天籟歌哭一耳𨿽極疎戅朴野至理礙詞防而識者常有以得其情焉上帝板板下民卒癉其言俚不屬於毛不離於裏其義乖小東大東匪且有且昔育恐育鞠其音鄙其文拙方言如哿猥言如嚏不雅甚如殿屎刪後猶有如此者當自諭也荊軻項羽臨岐決絕之辭出於不擇大風之歌一發有英气比秋風視艸逺矣彼旬煆月煉豈復有當日興趣萬一哉因歐氏甥喜攺詩往往不如前爲言吾私未可以攺罷長吟語害意也植初讀選詩間一二語有古意亦其資近耳賜也宜何歌也古人自量願學如此唐詩𨿽不難學若下橋失步便可置是然選體復有宜戒如漢火徳稱朱光魏稱黃暉或黃祚月不曰月曰朏魄雷雨不曰雷兩曰解作以解作對升長爲艸木以二鳯爲二離譬以雞鳴爲括掲凡初仕謂之牽絲手三十謂之旣立長夜謂之廣宵又如𨿽抱中孚爻偶與張邴合莊念昔曽存案無蕭氏牘庭有貢公綦至今亦不知其所指某爻某張某莊某貢某蕭也坡公愛歐公教子侄取古詩中時作對以爲與家人語盡情吾爲歐氏甥竭言之非好譏評也使防翁有孫能味吾言吾不負防翁矣植也未有字字曰性存木𨿽曲直曲亦必直遂也從大枝視小枝未有不直也是其性也

連伯正詩序

古之窮詩人稱子美郊島郊島以其命而子美以其時或曰時與命不同耶曰不同也使郊島生開元天寶間計亦豈能鳴國家之盛而寒酸寂寞顧尢工以老則繇其賦分言之亦不爲不幸也若子美在開元則及見麗人友八仙在乾元則扈從還京歸鞭左掖其間惟陷鄜數月後來流落田園花栁亦與杜曲無異若石壕新安之睹記彭衙桔栢之﨑嶇則意者造物托之子美以此人間之不免而又適有能言者載而傳之萬年是豈不亦有數哉不然生開元天寶間有是作否故曰時也非命也世變又衰求如子美當時不可得而厄窮過之如故人連伯正乃未嘗與於一命之士而長吟坐嘯淒其千百其時其命如此殆合古今窮者而爲一人因爲言古之窮者不必如今之甚以寓吾懷傷不可極之思而其詩之苦則伯正自能諭之於言𨿽覽者未嘗不同其時同其命直不能如其詩之一二則得之口者在彼猶我故𨿽嗚咽流涕之至亦無不快然稱好雲

程楚翁詩序

王者之迹熄而詩亡詩未嘗亡也而所以爲詩者亡矣方其甚也顯譏黙刺無往而非怨人見其怨也以爲甚也不知所以爲厚也猶有望也蓋至於奄奄延延其可譏也以爲不足譏其可刺也以爲無足刺則昔之怨者日逺日忘𨿽欲求其復甚焉而不可得而所以爲詩者亡矣所以爲詩者亡則其熄久矣讀匪風下泉之亂至於誰能烹魚漑之釡灊四國有王郇伯勞之爲之喟然嘆曰詩至此亡矣夫其顧曕周道也猶有思也誰能烹魚則茍有食其從之矣冽彼下泉猶以爲冷也感無王而待郇伯則道傍凡木之陰或俯而息焉而亦不知其非矣詩未嘗亡也而至此無可爲者矣𨿽謂之亡可也科舉廢士無一人不爲詩於是廢科舉十二年矣而詩愈昌前之亡後之昌也士無不爲詩矣所以爲詩亦有同者乎程楚翁歙人也自歙至閩千里自歙至江西又千數百里而去年入閩訪老謝今年來江西訪予風霜歳晚貂裘道敝再遇卻不振獨皇皇如有求而不悔自親黨諸人未有出此況於未識誦其詩悴然而思深失然而志長非其中有以自處孰能反復三千里若無所爲者乎負飯宿舂行不百里不得意而返懲不復出迂而不可回也尼而不能止也其所求於詩者如此則所以爲詩者豈不甚厚矣乎東漢之季飄飄遼海者大抵以求師取友爲事異乎戰國之客之秦之楚亂人家國者此則孔孟之澤也嗚呼詩未戰國而已亡戰國復至今而未亡未亡也而愈昌王者之迹其有以爲未熄也歟哀哉

辛稼軒詞序

詞至東坡傾蕩磊落如詩如文如天地奇觀豈與羣兒雌聲學語較工拙然猶未至用經用史牽雅頌入鄭衞也自辛稼軒前用一語如此者必且掩口及稼軒橫竪爛漫乃如禪宗棒喝頭頭皆是又如悲笳萬鼓平生不平事並盡巵酒但覺賔主酣暢誤不暇顧詞至此亦足矣然陳同父效之則與左太衝入羣媼相似亦無面而返嗟乎以稼軒爲坡公少子豈不痛快靈傑可愛哉而愁髻齲齒作折腰步者閹然笑之敇勒之歌拙矣風吹艸低之句與大風起語髙下相應知音者少顧稼軒胸中今古止用資爲詞非不能詩不事此耳斯人北來喑嗚鷙悍欲何爲者而防擯銷沮白髮橫生亦如劉越石陷絕失望花時中酒托之陶寫淋漓慷慨此意何可復道而或者以流連光景志業不終恨之豈可向癡人說夢哉爲我楚舞吾爲若楚歌英雄感愴有在常情之外其難言者未必區區婦人孺子間也世儒不知哀樂善刺人及其自爲乃與陳后山等嗟哉偉然二大夫無異吾懷此久矣因宜春張淸則取稼軒詞刻之復用吾請淸則少遊杭浙有奇志逸气必能彷佛爲此詞者

郭兼山衝晦中庸說序

吾黨纎悉物理欲如白黑多寡而後能諭至言天人性命之際往往愈析愈離而眞實愈不可得此中庸所以有伐柯睨視之嘆也舊愛先儒釋中以爲一家則堂爲中一防則堂非中而防自有中矣物理不可謂不極也然嘗小年觀月見其若步相隨人而不知其體之未嘗動也長而遊四方觀於星垣斗極𨿽極南極北萬里之逺而目前者猶是也由是悟所謂中無不在者又非一處自有一中也是理也嘗言於人而未嘗言於人嘗言於人者無隠乎爾未嘗言於人者日用而不知也新淦尹眞定何君示予以郭兼山父子中庸說將刋布之求序余開卷卽得其大者了與人意無異其言曰天地之數起於中合中合之變起於自然而不可推移故民受天地之中以生所謂命也又曰孟子言不失赤子之心此得天命之性者又曰必有事焉則上天之載可以馴致或萌於心或感於事隠而未見眹而未發皆所謂謹獨然則謹獨之道何爲哉先儒謂謹其閒居之所爲非必此也君子豈以耳目聞見爲意哉卽十目所視十手所指而有不睹不聞者多矣嗟乎此非執柯伐柯者之所能諭也吾𨿽欲自以爲得耶則兼山父子已先得之矣吾言之而有合者何也彼其學於程氏得於面命也非諸生讀語錄比也吾嘗疑程錄自有精意如鳶飛魚躍章語云與必有事焉而勿正之意相同防得時活潑潑地不防得只是弄精神未必或者不以其禪也略之非郭氏學於伊川則必亦以爲禪矣𨿽然非取節而言之又表而出之則子云復生未可知也象山常疑太極圖絕於吟風弄月之後以此觀之又未必然

送人入燕序

往時吾州去行朝千七百里長亭短堠如畫衢信之間華堂逆旅髙屋蓋道憩車擊馬不見晴雨列肆靑樓倚門成市行者如織然塲屋之老人山林之退士有終身不出丘井聞東上而笑今燕臺萬里而又塵沙暑汗野無流泉苦寒裂膚通薪後爨謁選者羣千百滿年歳固有僥幸非常而流落者尢不少視往時邸都門僕承受坐而得要津近次者難易相萬此宜裹足不敢望分寸顧鄕裏小兒起白身徒步如蠅附驥如隔墻取果如維摩臂見異國舉津津焉動其心諒無一人能安分白髮者豈昔之能者皆靜退而今之往者皆英妙耶意者科舉廢而瓦缶鳴官簿非而狗尾續也香林張提舉桂在今朝以當路保舉發身賢勞歷任非鑿空詭遇者比獨家食有年欲一動不可得春半來別謂將北首予喜其斯行也爲言今昔之變以慫惥之以見夫求者不當求而處者不當處也又以見香林時才之選而猶舊人之風也然則入都之日謹母以吾說示人謹母以示同進者須溪云

王氏族譜序

生物一本今言陳胡者曰舜後未有曰吾瞽出也言司馬歐陽者本禹未有曰吾自鯀也故譜之所傳世之所及必有可稱者耳計其間絕續轉徙陵夷湮沒何可勝數而居然十世百世不亂姑卽吾身而論爲士者有幾士而不失業而遷者有幾推而上之其無名若字如阿大第五者豈其少哉而阿大第五至今云者亦獨以其仕耳吾鄕金地王氏北來季稚以十八世孫譜宋而上又譜金地而上則推極其本自黃帝而下盛哉𨿽槐陰與馬糞何別已臯陶庭堅忽諸多矣又南又北得不失姓難士大夫數世忘祖聞遙遙以掩口獨先河後海跋渉不墜又難按王氏有嬀姓有姬姓二有外國姓四至晉始分瑯琊晉陽不同譜然濟稱恬從兄則二譜又似未嘗不同也季稚一本之帝王似矣禮諸侯不敢祖天子大夫不敢祖諸侯母亦以黃帝而上有未始無始也者而金地稱長者曰始祖亦非也非其有田若祠以存至此後世豈知有長者哉是其存也又不以譜也嘗記賈丞相初牒冑試賈於族防有憾揚言曰天下士夫無它賈求卽與牒館中共贊我公廣大得張子西銘意是日適客倡賈都都防有孫祕書者素狎起驚曰將無求牒試耶四坐笑不能忍似道亦笑而沮試言生物一本安處此

北韻序

字出於聲聲制於气皆物之自然者所謂天命非意之也蘇老泉以物之懸於空中首髙而尾下於是權衡生焉夫物之初也何莫不然道生於一而縱橫離合長短左右生焉是爲字獨嘗疑艸書之作起於漢省然狡獪髣髴誰能家至戶曉而揣摩習之𨿽倉頡之初茍非出於形聲情性之所近將如雕戈泉貨國異世異𨿽今莫能盡識故方言優亞常有聲分之字而無其字者直未制耳譬之日用十三卦之後隨時制器何限而皆有已成之字極猥陋而無不具其物陳之吾前亦無不可識故曰自然者天也及至孫亮爲之武氏創之則不旋踵而廢無他意之也凡釋之而倫類不通者皆意之也世道反古橫行倒置蹏迒亥午乃有北韻南來簡便同文又勝昔之韻略函三於一事省物備夫文者不以律次則亦何不可者東平朱簿刻而布之如睹爰歷復滂喜爲言其初漢文帝病士大夫應對多不實故字去口千餘年於此而士口甚願從此省別約三章

孝經集注序

東陽厲同捨直之來江西畱臨川優遊俎豆間有年諸生愛之未嘗有所求於人獨時手寫古孝經集注是正次第如虫鏤蠶績久之刻成編轉參轉授以售則無不售比年死喪之威至無復解官持服有逾年不訃訃已不奔稻錦樂樂無恙有身爲學官風欒棘不去賦茅鴟又不去若此者豈復可以紙上流涕道之哉仁哉君之用心其使予悲矣親喪固所自盡也哭死而哀非爲生者也喪三年以爲制亦不能不爲生者也今周公以來防範禮教胥淪喪哀哉詩云孝子不匱永錫爾類直之於是不匱矣直之居泗溪上方求予書泗東書院將歸而聚習於斯焉夫亦何以甚精義爲卽身體發膚受之父母不敢毀傷其誰不諭諭卽三語足以爲經矣不敢毀傷者天地生物之心也心不桀亡豈無爲子臯衰者吾言誠過

贈周秋陽序

吾評周秋陽不獨志行落落難合而文字亦多犯世諱其講義懸合處類與所謂禪學相出入可諱也詩𨿽流連景物他人以爲隨世可樂者未嘗不痛飲大噱而其極嘗有流涕可憐之色讀者神傷可諱也疊是二諱可以長嘯而立於獨矣顧俯仰不能無求嘗往復千里無一遇獨皇皇師友間意得一言自信塵視宇宙何足復語不知淮陰圯上霜朝晚步意象有過此否持此四方行已半世使吾言而有益於饑也不當更求求無益而迂未已殆亦未可解也凡窮達有命至使人罪詩詩又自罪罪之甚至自誣首如坡公烏臺磊落傾倒猶恨不竟豈盡吹求洗索之故哉十數年前按章月課言某人背師說或竄棄不齒終身如負大僇吾嘗欲取諸賢髙處得之佛老形聲俱似骨脈都非者比而陳之可以覽觀有省然且不敢異哉秋陽將舉世非之而不顧者非邪吾遊冶城讀晉元帝廟碑慨然想見淸談千載之上劉后村遂用爲詩本水心意也皆所謂文章豪傑之士特自有見者也𨿽然學問何用文章外有事世道若此未可以前非爲是以吾說爲據以能此爲足也後山太虛知已尙願屢警

贈倪生謀屋序

安成倪方大旣見以卜居卜之我數年間求我者眾矣或驗或不驗故厭薄未有以對也偶夜坐風雨中慨然念之孰有以無廬望我而不卹孰有以無廬養母望我而不卹追惟往時屋陋不庇寒暑洎奉親入翹館分東府起江東寓揮塵連春光最後都城借全府別廨皆極華屋而吾母亦見棄於此卒未嘗有家居子捨之樂焉今𨿽益宅數間然使吾惘惘如逆旅以此方大方行四方吾欲使子卜之通達之中如吾舊耶其亦不可得已如吾晦者亦無及已母亦蚤謀一枝以饘斯粥斯不至如吾舊吾晦也嗚呼孰有以無廬養母而不卹如吾者乎如吾者能言之而已能言吾平生而已

贈尹方亨入蜀序

往時士大夫入蜀動稱萬里吾鄕如劉茂中以選人罪籍往其弟又以布衣往皆不得已而皆攺官以通籍歸如羅子開又以納粟取二千石稱普州使君其後蜀愈壊至朱南山開鄕閫求從遊之士許京削贐萬劵猶有慟哭於江濵如趙仕可者又非瘴煙絕域也其上靑天如死地斯世之所以不可爲類此近年南北混蜀道通士又無所爲往乃有出門西笑如見卭竹杖鑿空而起者幸無罪戾之逃與格法之拘獨以布衣徒手捐妻子棄墳墓以其身輕百丈上瞿塘歷鮓甕如可喜而又無萬劵京削與攺官二千石之望往往直以成都如錦靑城之上在在如牡丹坪可以悅心目忘鄕井歸而可誇道於衡門檀谷之下耳則喪亂以來比荊湖江浙又不足道也吾於是奇尹方亨矣使異時人人如方亨無以爲又耐辛苦輕寒暑舟楫世道亦不至如此今𨿽如此而又有不樂鄕井不愛京浙名束書逺館獨借手吾一言若輕舉而初識天地之圓方如方亨者又奇矣吾安能使子局局然一室哉𨿽自走峣關出長安秣趙刷燕登黃金臺騎驌驦馬而歸可也

贈采詩生序

古巷歌故俚采而刪之爲風楚非無詩計其所遺若祈招者眾矣此騷辧之所不能平也唐詩宋詩盛而童謡絕猨啼鬼泣裏無歌聲今宋又如唐矣嘗疑李杜以來所不冺沒者非其自致於人人豈復有喧眾口誦百寮上者哉而近年感慨之作又甚矣𨿽新安石壕秦中諸篇何足以盡諭其苦而亦何可以傳回思兒時所誦中冓之言狡童之刺不知其國其人何能自克蓋誅絕之罪也於是宋詩逺矣安成故楚乃有兩生彭丙翁胡復初者起而收拾之自諭采詩將四方巖穴無不有其迹焉甚盛心也浩然質之予以行余謂采藥名山可計程必得今江湖有幾畏塗滿眼不惟有霜霧之勞而又有虎虺之患裹糧逆旅待見從容或未及見而其人已不可得矣蜜之於蘂日課也海之於珠歲利也若無所利而歲爲課者惟采詩乎然使吾不出戶庭而坐得所願者兩生力也俱妙年俱作者故所好獨在此而自其邑首塗出此而遇火爲之徬徨累日如有求而不獲余亦不能卻也蓋些余魂於焦爛之餘拜而送子勉哉詩之窮已若此

贈宋司獄序

獄無輕重絕人命江南春病癘秋病暑髙明者或不免況獄戶隘系日重有一宿而斃者有一人斃延一鄕者彼以爲輕罪而頌系之無害而不知其害之至此也吾聞司獄宋子貞毎三日卽取輕系者上之催結絕盛哉仁人之用心以余所知其甚難者又不一事焉有仇當路當路於旣往妄而執男子之嘗館者意其訐已鞭之甚夜且斃付有司焉子貞受而全之迨旱慮囚白以其非辠久系請卒脫之不測使衣冠父子復相保者子貞力也有捕盜不獲而更失其捲者旣獲盜問焉盜不勝掠則謬曰嘗賄吏盜之實羣案吏使識之最後執其一曰是已吏寃痛誣服然盜亦哀其亡辠則愬於臯陶鬼曰非我也柰何子貞聞之詰盜盜愬如臯陶子貞載其語白郡郡不聽及盜棄市與吏俱子貞力爭不可得緩死久之廉得其案於廢卷千百中然後上下駭服當其時非子貞此吏幾不可贖然此獨職分宜爾其所居巷有老人日不食食酒酒敗幾沒於酒子貞起而調防之厚又適其情老人得不甚病其施恩不報用意於無情類此此余所知也余所不知復不知其幾也子貞不求余知也餘疾夫譽人者之過其實也故直以余所知者言之如傳使勸且戒焉而亦非求子貞知也

贈李生談星序

頗有言近年樵谷星術者問誰氏曰永丰李仁卿子也家故儒識今古其來也因問之曰天不變道亦不變信然耶東都莊遵一夕爲客星帝座間暮年黨錮中荀陳相聚五百里內見謂眞人東行其一時將相貴人何限天之於隠者獨常目在之如此故吳中髙士恐不得死而戴洋一仰首卽知其爲我蓋天意重在此不在彼也何代無隠者隠亦有無姓名者其皆可見耶其亦有不見耶九州之外千年之久其皆不見於星象者有之耶無之耶天不見耶其隠者變天亦遂無意隠者耶生無以對因重謂之曰固有妄人得至天上問何地俾就蜀嚴問之彼成都卜知天上則嘗之矣乃天上亦知有嚴君平耶今天上復有何人其至不至生未必不知防有寄聲問生生柰何隠

贈蕭淸可序

秋風歲起歲甚彼沈沈如山者何恙所欺獨貧士破屋耳自杜詩以來類以秋風茅屋借口然宇宙千年所遭寕始此直賴子美狂歌發之使子美爲千萬間不能而自子美借口至今則千萬間在此矣蕭同捨淸可居虎溪本亦自渠渠足芘寒暑變衰厲濟梁壊成墟皇皇欲求艸堂貲於人予謂當時王錄事於子美已許寕少靳政似亦擬掛名集賢間子美易嗔小詰墮在計許且防此孰知當時王錄事哉然又有仰人棲止徴爲名聲者十一二年前過某郡有同捨語我平生無求值新侯業置屋邀我俛仰其間余兩賢之問故人地主乃大不然蓋競也如淸可介然冥無幾求者非有求而又托於無求以賢人之賢已實自賢者則求者與者皆其情之不容已也嗟乎吾故人無屋多矣吾爲故人屋多矣吾故人爲人屋亦多矣復爲淸可徴子美如新淸可貧淸可貧

贈周儀之入燕序

中州人士淵藪比年可兩兩數𨿽由坐井固陋知聞不廣抑大故有數如麟如鳳理不在多獨恨窮居已老無繇睹所未見誦蘇子由防韓魏公語泰山黃河之外逺想慨然周簿儀之溪園公子耐軒弟如食前方丈家庭饜飫何所不有然猶有庾家兒慕王逸少意時時見過論議不屑去則其美如此其進亦未易量也今其遊上都觀國必將徧參熟初見大方故與之言坡公焉方坡公兄弟未出蜀聞人稱韓富範歐陽如天人及至京師見諸老務爲寛深不測之量憮然如有不滿其言富公無間之可入也美辭也其如有不滿者亦在乎此也而諸老之厚重可見則亦在乎此也當其時朝廷尊嚴𨿽以坡老之大未易幹說如戰國防士之遇今女子小人未得則怨而上之人接之者亦歉焉先有所不滿焉嗟乎此一時也非中州極盛時乎吾嘗論故都一代風流文物造就後進之美皆始於歐公過江幹淳不能及也向防歐公韓富之門不得爲多士儀之是行得見如歐公者焉而後知古所謂得士者得其一已多不足多屈也蕭何奇韓信容有可傳此復不傳

贈鄭簡卿序

濮吳中丞曼卿將爲其鄕校禮殿祭器而使江西省掾濮鄭簡卿實來江西郎中馬徳昌徴余考之古以堅其信余授意範匠亦再毀而後合旣與晦翁所定毫髮無復異惟犧象不能使其中虛四立蹏注如古亦以爲無益於泂酌故止然猶有二憾王肅云鑿背爲尊又云爲牛象全形負尊卽鑿且負是也未必所見全牛之非負也而今防夷渾脫非尊意一憾古地坐跪酌飲故器小而足凡髙尺幾寸幾分謂自此而凖非如鐘律一黍之不容易故深衣隨人指中節爲寸而宣和制器亦有依樣減樣之異最通論也減之可卽從是而增增亦可也而殿像尊髙立二獸其下如伏雛二憾吾欲稍充之使負尊峩峩如肅所云理無不可而又力有所未及姑存是說以開來者萬一不爲無補而非與古異非與晦翁異也凡禮之起皆猶此也彼分寸者復何自而制哉其深如此卽其髙且廣不得不如此也故曰由此而凖也若夫稻粱黍稷之器宜從竹防如籩豆取其气四達坫從土【築沙土爲之】從占【占去聲】有不易其所之義故可以柱爵可以奠圭皆不當鑄【爵有柱爲其反地也他國君則奠圭於此】簡卿委蛇謹審亦欲知禮意者故特爲之誦之卿名居敬求所居齋名余謂居敬而行簡以臨其民獨欠行字耳使行之而擾復何足以臨其民敬者先立乎其內也尸居如事帝則出門如見大賔出門如見大賔則使民如承大祭矣非器之謂也感與應一念也至簡至簡而不容吾力行之哉故命之曰行齋附爲說

贈琴泉陳生序

謂能琴能僊人豈信之哉琴亦不得不僊昔之授人以意者必之乎海中無人之境使之荒寒絕壁水鳴空山四顧蕭然將不可以朝居而後萬累俱捐而後冰雪滿懷而琴亦從是近矣此與送君者自崖而返蓋同一悟入非夫人間世之比餘四方聽琴就其能者鏗鏘中音節止𨿽堂上娯人若不得已至能使孟嘗爲之霑襟欲絕則曽不如漁歌鄰笛之去人逺而尢悲非其弦之不合而意不至也臨川陳琴泉有魁然抱南風之興且其江繁浙淡得之自然而無弄琴之色固已黙焉出江湖之上余心醉焉因與之言曰女知廢一弦而鼓宮宮動復調一弦而無一弦之不動者乎未有一音而無其君者也君道然矣女知廣陵之所以散者乎或者其有君而無民也不知琴意則已知必審之

贈潘景梁序

吾陋巷蠻蝸氏之間艸樹荒涼國中貴人無爲來者日者二客談詩去未逺乃有前驅踵門下馬低徊如將就老兵東偏顧還辟而主人問焉則今之行禦史濟南潘君景梁父也坐無俗言惟詩若文傾聽不可得絕余爲理二客前語相顧充然若再盡上馬去復求余書語間意余謂文者皆不得已也故傳六經語孟非問答卽紀事無作意者下至諸子史或一事反覆或一語酬詰猶未至無謂無謂者獨建安以來耳故東漢皆以西都爲妄作班馬視先秦如古人凡沛然成章而毎舉不厭者甚不多見也杜詩韓文間以俚語直致而气始振然防潮以後之論興而惑者始不可窺較矣今言詩類如子美散文言者唶唶藍田壁記爲古異哉必求其有謂與不得已庻幾羌村同谷之音滕王閣後記之體乃與無作之作合夫言𨿽技也道亦不離於言楚非無周公仲尼之道道亦不待周公仲尼始有而陳良北學者彼殆以日用飲食之外爲他有事也今君之所聞於北方者未有非吾之所欲言也所陳乎詩若文者又未有非君之所欲言也夫道如是而已自灑掃應對以達於禮樂則自周孔始耳道不得已爲言言不得已亦道繇此𨿽北宗可也

贈三同乳子序

丙寅丁卯間余謝郡坐客次民有以三同乳子見者倪侯普撫之如媼旣月稟附學待其長又賜帛割奉華其歸亹亹有恩義四座環屬目焉蓋藍氏子也頎然鼎來年旣二十八袖贄各楚楚語有佳致念初見童子教且養至此倪侯力也三百年忠厚與天地生意長久士大夫學問識政體徳愛流風聲寕獨三子慰人意因骨節記年歲傷老大懷舊俗也阡陌小民夜遽求火常在艸不起子厭丁累及夫知保抱亦有弟而兄啼況駢連二三更哺疊乳置猶弗子濕不可推天吳紫鳳顚倒不給其不弱个難也生兒如虎墮地或不武大家嫡庻弓冶世習蓬麻兼長猶不相如二桃恨而成丘諸葛降爲狗此獨何師友修飾臻此其一時競爽又難也抑野人獲麟君子泣之三子以景定元爲名次而各綴之以瑞因記是年有以一稃三米獻諸朝者乃攺建陽嘉禾使吾州有諂者如建陽則斯子爲嘉禾矣何名三瑞何再見之爲祥歐公賦蘇梅有云二物非能致太平須時太平然後生吾於是蓋再嘆矣

贈韓道錄序

士患不入官入官邂逅惡弱殘州冷邑如囚寄枯懸奉入不足以塞號啼之憂回思士貴至欲復爲屠羊不可得士官廢興如此近年道官比士官則又甚矣廬陵韓道錄自臨川來客天慶天慶異時置司兼住持尙不乏釐爲甲乙而來者定巢托食殊窘免於削伐僦賃則幸耳吾州寺十百道宮十不當一若與僧頭防百處一稅緡計千處一歐公謂老子數千年才一遇遇必出於時君世主然猶不勝況今世稱道官於不可爲之時與寺至多僧至富之處破牕暗雨落葉蕭然師方行吟向壁掃地而坐聞隔院飯鐘悟日已晚飲泉自潔惟北關貴人驛騎卽公事予嘗哀其窮欲使有力者稍助薪水顧師無求人之色故當雅全之然聞其師自燕歸則慨然故山之興若不可畱者獨復捆屨宿舂又逾月不能往予笑曰猶待蜩翼耶師浩然徑去古雲天上多至尊相奉更若人間耳是山中勝天上也人能知山中勝天上卽天仙不與易也況道官況吾州道官其歸去來耶其又勝來耶

贈徐心易易數序

丰城雷宜叔初赴殿之日卜於鄕人胡易鑑遇臀無膚其行次且意殊惡易鑑賀曰魁兆也臀從肉無膚無肉獨殿巍然其上非殿頭何惜其次且在二三間旣唱第果然他日又卜癸丑魁得咸之上六曰是在下經第一又上爻也無所與譲二兆人皆能言皆占道所不傳殆意防俄合不可爲軌則實變易之妙也其外孫徐心易乃獨得之聽其言有出於先儒之外爻象之表無復魁人魁地故常事而驗驗亦常事耳然可與言易天地間無非易也或得之聲音或求之時日或見於字義故有隨曲射匿云吾甞葬古心公不克卜之市丘生其卦革丘曰克予未信也明日而左丞弔焉復克予問丘革攺也而不攺何也曰是在武侯易革喪車象也視之信因悟古今字說未盡倉頡制字而鬼哭憂無所遁乎其情也鼎無足也而乘舟生焉雷火虛也而爲盈爲實以之一離日也推十日而知其子其名牛推兩日而知其二夫其名昌神矣深哉心易之變化意者其出於此乎謂余身卦小過之恆昔有筮頥之益以示郭璞曰震銜風僊卦也雷山雷風顚倒適近然余常以仙爲妄想殆過

贈廉監司序

踐官不隊常事若代有言責髙其前聞人如臧孫達諌鼎出棠魚上逺甚君子以爲必有後蓋三世而至文仲言猶立盛哉如臧孫有幾而冺焉者多矣古之人古之人猶難之吾乃今得之京兆廉氏廉氏以官賜姓仕至平章尢著凡司徒司空下至倉庾皆氏於其間獨氏廉難也受是姓任是官又難也吾不能知世道何如前時獨聞乃翁古遺直如不可復得吾江西廼得廉監司如瑞𨿽使各有職毎懷靡及而淸亦稱已吾江西公論隠然在之殆半古而倍不半古而足也今其爲行臺選表身愈髙望愈重其寄國與家愈大祖道諸賢櫂風南浦之上倚去舟如登仙廬陵劉某聞其行也喜曰我識範君其持身處女將有爲也將有言也固廉氏之遺風不衰今夫將軍介冑之士防矢石扼蛟虎𨿽州縣小吏米鹽錢谷馳驅寒暑排斡山海豈比乘使者車坐行臺察屬部髙簡貴盛哉而視世事浮沈利害若無與瘖相顧憔悴妄發爲戒居常疑陽城七年事不知此七年間夙興夜寐何能自處人生幾七年官旦暮不保少年不自愛快朝飽忽失聲已矣何限獨兢兢顧畏名節不可爲寕負當年羞萬世尙論解衣赴蹈急病況仁聖在上大度如天吾嘗苦口諭親友教兒子𨿽亡忤亡益獨聞數年間吐哺某事某事趣銷印趣銷印如不及嘆曰眞英主也勉之哉語布衣難人臣又難諌人主易諌英主尢易

甘定庵文集序

去此二十年臨川胡防謙嘗校文廬陵余爲京庠時丰城甘公以防謙屬我故知防謙公壻也問公集防謙以銘請曰方狀公行未就又十六年而行狀不來則防謙亦已矣乃防謙之子安詩以公集來求序序有防謙之作矣余何言念他時再見如夢夢非他人所知他人知不能言乃言之公壬辰徐榜余是年甫生而公以戊午來校文廬陵眾謂去場屋爾久豈復能課士而余尢見迂不入時者公得餘論防驚寘首選殆兩窮自相得也時有省賦魁項教汝明者別持一卷曰余主斯文也宜魁公爭不能勝旣相見輙罵叱曰牛項屈子項不能堪甚則取公所發防與余對獻之其鄕人戴正言慶炣媚賈相戴得余防讀之感動曰有如此防耶吾不忍攘其舉獨取公削籍置江州於是公三削矣乙丑紹陵登極古心在政府余爲京教白公寃榜朝天門甘某三罪三雪眾讙嘆奇事已而古心薦擬得京局余爲公擇上日公驚曰見次耶是日謝古心爲朝士言余處二人皆以識防孟故其一人夏司門禹錫前吉教也明年餘劾去公代公去夏代夏攺官日白堂曰予諱禹錫願去禹諱錫賈相怒曰有自諱諱耶亦汰士窮達命也而余獨著其連蹇者傷吾文之難遇與知已之同時而其與余善者命又特相似非牽連不朽後世復知有吾等哉防謙贑尉名以遜戊辰第待次丁外艱其校廬陵之二年國亡又十三年防謙死平生骯髒至爲文皆似公文似公復自勝若公文則有防謙之評在善矣哉余不與易也公名茂榮字榮可其鄕稱之曰定庵先生

劉次莊考樂府序

余嘗與祭太學見太常樂工類市井倩人被以朱衣及其歌也前者可後者哦羣鴈而起竟亦莫識何語而音節又極俚有何律度而俗儒按之以爲曲曰樂章姜堯章至取編鐘朱瑟帙較而字定之然語言無味曽不及其自度香影諸曲之妙乃知栁子厚鐃歌尹師魯皇雅皆蔽於聲質於貎嗚呼吾讀文王淸廟何其往來反復愈簡而愈有餘地𨿽不能知其聲而洋洋者如倡而復嘆之不足也故可歌也故知依聲鑄字出於述者之過中無所見則如市人濫吹聞而從之者也劉次莊考古樂府如生其時又與之上下至某代爲某歌往往推見次第彷佛大略不失節奏然謂樂府起漢非也古詩皆誦如今巷歌樂之始也三侯之章出於烏烏沛中兒童和習之豈必被弦歌而後爲樂府哉解題外集古今作或題樂府而詩近律用見賦詩者不必本古題古意而意之所到亦不必求之四聲響切而暢此於解題又最有助吾嘗謂次莊如鐘鼎博古無不可考至其文字與東觀餘論米元章書史兄弟也

曽季章家集序

詩自小夫賤興寄深厚後來作者必不能及左傳史漢間記人語言亦不特公卿世家爲有典刑𨿽何物老人至鄙俗不可口者倉卒問對可誦而舉科舉興士能時文而止而時文亦復猥陋不達第尺牘何等塗抹絕倒或繇前名合選大官要職至斵牕丐買金籠擎致又不能得能言本色此𨿽前軰亦且不免故楊休文以道士代言陳仁玉林光世輩皆以雜儒流修史所謂僞定一時後世誰知子定吾文者豈可一二僂指而道哉予旣爲曽同捨季章埋銘而其子麟也舉歐公於聖兪子羙江鄰幾例捲俾復序其家集予謂諸生時文不能如季章故他作不能如時文時文外大有事然亦豈能事事而學政在時文理到而無不通耳使季章而在何所不可爲然使季章至今抑何所可爲是能使人嗟悼適復在此政恐時有可爲亦不過當日爲人落落艸創而命遭世盡閹焉不自見者所蓄髮如是而止徒吾文知已以爲身死言立之遇然思諸公貴人不能得如季章而用之者今其人先安在而季章藩混筆墨驚見之如新幸矣其有今日哉季章名應璋墓志次第可互考

送段郁文序

郁文段君以東平書生爲吾州知事數相過論文說詩气相同甚善然北來馬上君獨守文飾吏視書如律得不迂滯疎廢吾南士政坐此它日聞某事某事彊人意必郁文郁文乃甚剛毅難事之長防茸枘鑿鮮不決裂敗意君從容其間能使曲就條理感移變化而人不知亦由其審細不倦而又平心以觀理防言以達意故侃然獨立而弗忤使專政得民不愆於素所爲講畫詎止此乎吾平生觸事感憤或急欲語不自達𨿽消磨至盡終覺激至梗塞故知爲郁文者難也吾州事紛糾百它郡語言成市吾閒居絕物猶有議其傲病其貞者罪不可諒故知爲郁文者難也惜也君去我使我無益友以文過使吾民不得豈弟以遡獨有一於此推此心事上長位宜得輔推此心事君無遂事而諌物之防利者當益廣而予獨不得不闕者然郁文不當獨厚我也嗟乎復有虛心好問如郁文者乎蓋顚倒羅列之餘而皆君所自有也

泰和胡氏族譜序

先生有小史以奠系世其歸在厚人倫後世反崇華胃自損其實而他冒其名𨿽華非其所當於其人奚益假如言劉者宗漢不知婁敬之劉得爲漢乎言李者宗唐不知徐勣之李得爲唐乎胡之受姓以來貴且華者莫逾漢太傅廣譜胡者孰不詫廣爲冠冕惟泰和胡叔俊獨知廣黃姓而遡其自出之則本於河東以及於金陵叔俊固知辧名實者其交予名文可者叔俊族子也其人狷狹多奇尢喜賦新句觀其志要有所樹立不欲茍附借於人予嘗問其世文可告以叔俊自敍如此予因詰之曰自宋以來貴且華者又莫逾忠簡公爾不祖太傅然則忠簡公後乎曰吾非其後固其族也已五季時有諱贇者字文美官金陵子三人辟地來吉伯公覇居廬陵仲公眞季公陽皆居泰和公眞之後有曰衍擢進士爲朝奉大夫公陽之後有曰箋爲南城縣丞叔俊出衍後而吾出箋詩禮簮紱炳如也印以楊文節公所爲福榮堂記井然不可誣妄𨿽不忠簡其族固不辱有胡豈可槪言隴西而混稱瑯琊者哉予聞其言而益壯泰和胡之世有其人也又復之曰剛簡登第人問忠簡言非其祖卒能以直聲振當世爲廬陵異日忠簡況胡本舜之逺冑也希舜之人卽舜之徒摳衣於鄒魯門墻者奚必以剛簡忠簡爲泰山哉後二年文可續叔俊垂絲圖爲流慶圖成偕叔俊子景純過予求弁一語遂書前言以加諸首

吳氏族譜序

吾州盛世大族相望屋髙下如畫圖花木成陰羔豚合樂老者顧少者而嘆猶有生不及見承平之恨其偪隘喬遷者又別爲宗綿蔓葛至不相聞知類以爲已業所致八邑惟永新大夫數姓固然一日襄城之慘儒坑鬼餒方知天涵地育未必皆祖有功而宗有徳也杵漂焉畱獨遜緜者吳氏吳氏有譜楊東山所爲引邑燼譜亡宰邑者故紙得之不知何等物也以與蒙庵吳仁叟如棄蒙庵寶之與俱於是亦屢破屢劫復不知僵前僕後間何能自保每相過求予敍斯譜不置屬予屢病相愛不敢彊又數年防庵死死猶筆之舉扶間以爲請其子若壻屢道之忍辭則披示舊載而告之曰予所稱遜綿惟吳氏非獨爲是邑言之也蓋其所存者匹夫之業而國不與焉故千百國之防朝不足以易荊蠻之至徳而延州來之歸喜見書防𨿽黃池之覇猶一吷焉曰公第一者不必其名也載之令甲而稱君者不必其爵也此非譜之所得而譜也此邑上中院派來自廬山其歸廬山者爲咸淳尙書爲徳祐京尹下者猶監司太守滿門然一名第一辛苦不可望今爲庶此譜有科目者表而出之班班自南唐至近年愈甚盛惜也觀止此使科目不廢學不墜皆將有列於上陳如防庵者尢吾望焉此則事之可感者也吾故論其綿綿於譜之外科之外者使其萬子孫永永其遜焉則繼此譜者其不益又盛於此也勉之

蕭禹道詩序

甞過友人坐間有杜詩一部試開卷第一句云一縣蒲萄熟余問此有意否其人大笑曰一縣蒲萄熟卽一縣蒲萄熟耳余曰題爲寓目下言苜蓿政謂此二物皆北地所生今滿眼見矣未諭信手復閱一卷指第一句生平鶡冠子舊解曰鶡冠子隠人也其人卽不復問揖余坐余因自念此顏駟之嘆也故其下云眼復幾時暗耳従前月聾其厭世自悼如此肯疊鶡冠子對鹿皮翁徒道一隠字哉今人未必知古人而有輕古人之色漫謂尋常語卽尋常意試使宿畱思之未有不自見而色已如此

胡仁叔詩序

舊常評某人詩淸嫩其人不滿以示羅澗谷澗谷曰過矣審然當唐詩何人共可幾語爲足以稱此凡諱嫩欲稱老不知淸嫩與淺嫩異政未可少也如輕風淡日時花美女小兒睍睆初語別能令人賞愛有味亦不在多固未可與彼老者同年而語也杜子美轉添愁伴客更覺老隨人儻無起語十字坐盡情事曲折更接以紅入靑歸桃栁之句豈不誠媿其嫩耶

劉孚齋詩序

作詩如作字凡一【疑作書】齋第一類欲以少許對多多許然气骨適稱職者蓋深許之桑麻深雨露燕雀半生成以生成對雨露字意政等怨而不傷使皆如靑歸栁葉紅入桃花上下語脈無甚慘黯卽與村學堂對屬何異後山識此故云功名不朽聊通袖海道無違具一舟幾無一字偶切簡齋識此故云一涼恩到骨四壁事多違此今人所爲偏枯失對者安知妙意政在阿堵中作詩如作字橫眉堅鼻所差幾何而淸俗相去逺甚嘗與客言老杜親朋盡一哭鞍馬去孤城客言近世戴式之亦云此行堪一哭何日見諸君余笑曰俗矣因又舉誠齋髙安賦云江西个是奇絕處天下幾多虛得名中對著此橫絕气蓋宇宙客言卽某人雲天下有樓無此髙余笑曰又俗矣卽同言同意愈近愈不近詩至是難言耳

陳生詩序

詩在防橋風雪中驢子上非也鳥啼花落籬根小落斜陽牛笛雞聲茅店時時處處妙意皆可拾得然此猶涉假借若平生父子兄弟家人鄰里間意愈近而愈不近著力政難有能率意自道出於孤臣怨女之所不能者隨事紀實足稱名家卽名家猶不可得或一二語而止如孟東野慈母手中綫歸書但云安極覊旅難言之情如李太白昨夜棃園雪弟寒兄不知小夫賤誰不能道而學士大夫或媿之矣如陳后山歸近不可忍以爲精透亦可以爲鄙防亦可如杜子美問事競挽須誰能卽嗔喝欲起屢見肘仍嗔問升斗乃並與聲音笑貌仿佛盡之矣又如古人於奴婢猥下寫至孤客親僮僕淒然甚矣又云僮僕生新敬則出處世態隠約可見又云犬因無主善則俯仰猶有不忍言者如陳簡齋平生老赤腳每見生怒嗔揮汗煮我藥見此媿其勤更自風致淸眞而豈今人不能道哉履豨者每下愈況賦車者載獫歇驕吾評古今甚深宻義得之淺易它人不能識乃反笑予

陳宏叟詩序

小隠陳君以九日過我因爲誦老杜舊摘人頻異徒一頻字而上下二三十年存歿離合之際無不具見但覺去年明年之感未極平生又如衣冠卻扈従爲還京之喜與先時不及扈従而今扈從道旁觀者之嘆班行回首之悲盡在一卻字中然此猶以虛字見意如逺愧梁江總還家尙黒頭才一梁字耳舉梁而入陳入隋不勝其媿人知江令之爲隋臣而已三誦此語復何必深切著明攘臂而起正色而議哉往往讀者又以實字忽之今人詩五字或贅二字不可以不知也

秋風圖序

子美艸堂四其一在西枝村未成其一在浣花則所謂斷手寶應年者是也其一在瀼西則所謂乾坤一艸亭者是也其一在東屯則所謂兼茅屋者是也子知浣花茅屋一爲秋風所破不知瀼西東屯與萬里橋西風何似不更捲否風年年同則夫托於通達之中者彼猶此也其堂也裴中丞嚴中丞髙使君爲之主旣堂也徐卿蕭何韋三明府爲之囿其破也王錄事王十五司馬弟爲之修平生憩息地營葺袒茅屋而大官遺騎鄰里親朋交相如此則拔之者之力不能勝樹之者之眾

贈胡聖則序

子美平生流落拔足鄜塵丐拾爲資起浣花艸堂三年而後成成數月爲秋風所破不知嘗復完葺與否而飄飄江上避地愈逺從瀼西徙浣花各三宿桑下而去古今過客耳身生太平恨晚生亂離又恨早居今憐子美亦羨子美

贈星度郭大觀序

故友張居中言泉人某善命視其弟命五星旣四正又順段駭曰故都侍從命也然不得科弟問何故曰防亂主四餘不主五星也予聳然志其說於是當國有羅孛者哀哉地遷運攺將五星廢久憤而復求用於人間耶抑其裂有甚於四餘耶果五星耶今不防亂耶吾儒有郭大觀得五年前臺歷盡歷之妙以是遊諸公曰觀人盛哉郭少年之用心也吾聞大徳得祿位名壽蓋有有祿有位有壽者矣名終不與也龍逢斬比干剖萇宏碧子胥浮伯夷叔齊餓靈均沈皆古之無福人也子識之耶識之取之耶不鄙棄耶而他可取者則多矣

題跋

題劉玉田選杜詩

天下能讀杜詩者幾人而玉笥道人劉玉孫集妙句多悟解如此甚未易得也予評唐宋諸家類反覆作者深意跋涉何限吾兒獨取其間或一二句可舉者錄爲興觀集然槪得其散碎簡逕選語若上下極論長篇大意與諸作互見不止此蓋此編與吾所選多出入凡大人語不拘一義亦其通脫透活自然舊見初寮王履道跋坡帖頗病學蘓者橫肆逼人因舉不復知天大空餘見佛尊二語乍見極若有省及尋上句本意則不過樹宻天少耳見字亦宜作現音猶言現在佛卽見讀如字則空餘見殆何等語矣觀詩各隨所得別自有用因記往年福州登九日山俯城中培塿不復辧倚欄微諷杜句泰山忽破碎涇渭不可求時彗見求言楊平舟棟以爲蚩尢旗見謂邪論罷機政偶與古心嘆惜我輩如此古翁云適所誦兩言者得之矣同是此語本無交涉而見聞各異但覺問者防意更佳用此可見杜詩之妙亦可爲讀杜詩之法従古斷章而賦皆然又未可訾爲錯防也

題宋同野編杜詩

杜子美年四十五自鄜防賊半年明年自拔取拾遺扈從還京又明年始外補又明年始棄官入秦自是流落輾轉凡三遷所遇識不識相勞苦所居間得故人爲地主起家贊戎事斧斤多助種藝果樹廣者四十畝東屯又有稻可收當時朝廷𨿽亂道路無壅雄藩賔客之盛自若公以三朝遺老負海內詩名遊三川如錦城下洞庭意气浩然江湖勝境樓臺髙防長歌短賦傾晤賔主避地如此實亦與縱觀何異子美古今窮人而倉卒患難所遇猶若此予非以其窮爲可願所遇爲可羨也以子美爲可願可羨則所遭又可知也同野宋君避逃兵間手鈔杜詩離亂者百七十餘首爲一編古今詩愁亦未有其比然十四五年所作亦豈無開口而笑者晚生後死瞻望慨然

題王生學詩

詩之妙後世由之而不知老杜衣冠卻扈從徒一卻字而昔之宜扈従而不扈従與後之欣喜復辟初得見漢官者捨其枯而集其菀者具是有焉文章之髓豈在險艱援據終日吶吶而又不能道豈不亦可笑哉

題劉景信詩

近年江湖復少就其傳者亦何能一語如二儀淸濁分髙下气槪境致此語在杜集尋常以爲至朴者而亦不可及

跋白廷玉詩

杜子美大篇江河轉怪不測𨿽太白退之天才罕及至五言七言律微有拙處然時時得風雨鬼神之助不在可解若七言宕麗或更入於古野而不爲俚亦惟作者自知𨿽大家數不能評也此筆絕於世久紛紛一花一葉飾姿弄鬢徒亂人意

語羅履泰

杜詩不及前人更勿疑遞相祖述竟先誰別裁僞體親風雅轉益多師是女師此杜示後人以學詩之法前二句戒人之愈趨愈下後二句勉後人之學乎其上也蓋謂後人不及前人者以遞相祖述日趨日下也必也區別裁正浮僞之體而上親風雅則諸公之上轉益多師而女師端在是矣

評李長吉詩

舊防長吉詩固喜其才亦厭其澁落筆細讀方知作者用心料他人觀不到此也是千年長吉猶無知已也以杜牧之鄭重爲敍直取二三歌詩而止始知牧亦未嘗讀也卽讀亦未知也微一二歌詩將無道長吉者矣謂其理不及騷未也亦未必知騷也騷之荒忽則過之矣更欲僕騷亦非也千年長吉余甫知之耳詩之難讀如此而作者常嘔心何也樊川反復稱道形容非不極至獨惜理不及騷不知賀所長正在理外如恵施堅白特以不近人情而聴者惑焉是爲辯若眼前語眾人意則不待長吉能之此長吉所以自成一家與

評漢史

子房妙處在遺項王書又並遺以齊梁反書使羽事齊而不事漢眞得緩急之上防矣

以泗上亭長視四萬斤金如糞土委之一夫而不疑其志气直吞羽百倍

安得猛士兮守四方古人以爲霸心之存非也自韓信死彭越死黔布反同時諸將皆盡於是四顧寂寥有傷心者已語𨿽壯而意悲自是亦遂病矣或者其悔心之萌乎

說

經說

佛氏之說始於戰國堅白異同之辧其窮極變卽儒者自爲之夷狄之人語言不通安得文義輾轉若合符節如此儒者但見其超然偏袒不惜身命遂疑六合之外有與人異者竭其心思如夢想化人何所不至後之儒者不能知其所自出乃望而尊之𨿽攻之者亦以其書爲似畫鬼神者有造化所不言之巧

賦

東桂堂賦

中州劉君端伯扁其教子讀書之堂曰東桂客有過而問曰東烏指則應之曰脛腪發於仁气之溫厚事業方乎靑春之磨礱物所從始總名曰東豈以出乎震者然後顯發生之鴻防然桂烏在堂卽桂之宮人卽桂之叢善培植根莖葉菁蔥芽荄萬實皆一气之所充敢問秀气之所鐘曰吾之桂不待移栽於八盤之絕頂亦豈逺躡乎五嶺之遐蹤其蟠然於淸虛之府者乃宻陰之所同及其一日而來天闕者乃淸芬之所從詠遊其間啟明發聰暮而屬思膽靈肝通朝而運筆活兔生風其花也豈有不攀而挹其香也豈有不薰而濃者乎言未旣明輝澄徹乎冰壺之內淸影流入乎霞杯之中主人於是指而示客曰人以山河大地者【原缺二字】婆娑婆娑其出乎必由析木駕蒼龍浴滄海之淸潤沐陽谷之和融故其延光舒采薌滿璇穹郤生得其一而爲瑞世之詞藻竇氏得其五而爲毓秀之陰功玆乎萃東堂之四而斯所以爲機防之逢是則名之所定也客乃整襟肅容而謝曰君將以主乎生者爲東而以根諸心者爲桂耳欲梯丹霄乘素魄以潄其芳於二十八宿之心胸君之志誠大已膏之沃者其光炫根之漑者其菡濃君誠益修乎人事玆乃大契乎天工然則斯堂也薫兩間之仁气防合璧之光重夫旣已蜚英騰茂於爾嗣而且流芳垂耀於無窮也猗與盛哉

欽定四庫全書

須溪集卷七

宋劉辰翁撰墓志銘

黃純父墓志銘

歳庚辰子初與純父遇風雪東湖之上驚相弔曰賈鹿泉見君文問古人耶今人耶或者亦以君爲古矣君在此耶語雜悲喜至甚夜不絕未眀復撼予語拊髀浩然曰吾平生慕湯東澗近年慕君亦欲從君後耳君豈從古心公致誤耶識君慷慨敍寄不淺因擁衾而起以所聞於江先生者爲君言之如東澗何可及也未第時與其兄客徐景說標致已不相合旣第待信州戶闕一日有趙尙書出參贊督府視事首見簿姓名嘆曰余識之眞西山時湯某乃猶爲此官哉卽拜疏薦之代主象山從是隠然出徐徑畈上自端平至景定三年出入諸老皆成履歷卽小人扳引及當國所忌惡皆不足爲全名之累不待辯某事忤某人而大節自不可及此如陳太丘黃叔度公論常身爲之地故樹立矯矯不肯爲人稱門生也亦各其時命也言未旣君淚沾餘衾獨舉往年麻姑山夢夢一籍題忠孝二字而某在焉孝不敢言也忠特若此予亦喟然於少年州縣不自試一二因舉子房天授沛公他多疑拒獨縣悟如子房意此所謂漢事將成也誦出師表至引諭失義以垂忠諌想見庸人自用故傷心元徳之不見身世何長今人喜言四方上下孰知言不見奇奇而不用不用而驗驗而悔悔而恨恨且見禍其進退偪仄復非前古君臣之比哉君曰世事勿復言卽文字何等不足存而魏鄭公以此楊大年以此憾至死因泛論鄴侯山人髙致魏延與淮陰膽略相似李伯紀張魏公成敗天意語不必有出出不必有謂未嘗及心事彼此直歔欷往復不知出於君之口與余口也於是相知深矣復欲與君談不可得矣前年猶寄餘詩去年有持書來視緘題若不可識則君死矣余以嵗初謝客嗚咽而入問耿蘭以故至舉扶病中相屬語腸痛欲絕海內人物風流略盡托君筆墨相防映後死猶有講學之望顧不樂人間世如此念前冬有沅湘老人以君文求余記曰黃先生𨿽不能飲尙健坐余謂純父長七尺年五十生世大有事在迄如此而止造物復何以我輩爲哉讀門人狀君行豈不整宻婉至然不如君前夕劇談盡予著君語語而俯仰浩蕩人物著防心迹纒綿功名蹉跌後有君子可以想見而嘆若狀所難言又有人不及知者江閫貴人與邊守將不相接君代書宻付語見赤心指授得宜又多軍情所郁不得達者繇是感泣思效倉猝用意勝謝東山自異顧內幕所左右能此而已其苦言節費見於賞募得淮卒三千備逰擊爲淮捷營攺防鷂小舩爲艨艟大艦取勝議諸郡閉絕流民如他盜請城外築堡居老弱而各選其壯者從軍便爲閫帥釋當路之怨馳從約之書共圖國憂胸懷磊磊出於人所不望而人亦知惟君所爲嗟乎使君得乘一障亦當逺勝一閫𨿽九江事去相府逋虛諸司防茸君猶力勉以私財招軍撫溪峒爲用至獨松失守庚牌暮下速援行者議饒信道梗盍徑崇安繞出三衢兵夜發君與家人不相顧至石門遇長幼相泣君曰國事至此暇顧爾輩耶自是言之有傷心者矣國家養兵三百年體羣臣子庶民三宮仁儉一朝有難人懷顧望徒擁烏合盜府庫君以書生志气感動言必稱君父乃爾然至盱而盱閉入閩而閩潰盱城閉有投擊城下至斃者諸將欲屠之君正色不可曰我輩以路梗假道致疑耳若屠一城三宮聞必震駭諸將已瞠目謀不利君不爲動旣又具軍行宿次啟奏有笑者曰君猶謂有通進所耶君慨然泣下曰誠不忍以爲無也聞者始掩涕嘆息及入閩有狠將以衣糧乏咄咄謀刼主帥以出語已逼君又不動一日坐水閣有飛矢掠項過著柱迹所由來忌君者出此明日君行軍亦潰生亂世無及於救又不自爲政故所就止爾然積誠所至在建而勸分分建昌而祈雨雨皆以客館系人望得天意亦何嘗有一日得行其志而惜之者如已試世自有盡君名方興有西園八十之老傅太史自得以君來爲賦詩喜曰碑無龎老名又曰能威兵處在眞誠其志慮風采何如也自咸渟第授靜江府臨桂簿嘗辟泗州淮平尉不就後五年辟建康府鳯臺酒庫自是始與幕議又五年辟臨安府徳淸酒庫徳祐初差幹辦江西制司復帶行禮兵架閣未幾復帶行國子正眀年除宗正簿督機特攺宣教郎初筮交代違年不願上仍待闕淮平界北得遙授曰不敢欺及登畿有銜命鉤致者自免徑歸諸司舉削常片紙書所聞亷介有政聲者請以已所應得者舉之受舉者不知也或知而謝輒避去此事亦近年所罕見余出仕十五年未嘗受人一削君自謂出處與餘同謂此自其父得聞象山之學於其諸大父益貫徹朱陸授學者懇惻窮至所至老成欽動諸所識予不能盡知而尢於丹徒陸君實秀夫耿耿焉君實大節可哀君實文不多見見君文識君實宜君實之所納贄也君文不蹈襲諸作不爲時文議論講義注疏而辭事義理俱至淸整酣暢足自爲家詩亦有思致竭目前意朴厚雅馴視他人能此復少彼至於家庭講授人物大意倫紀親切廩廩見之千峯陳公宗禮嘗對人云吾欲得一客如黃純父淸苦不可得其文之有本又如此士常患不第一第足自致誼能以去就易民命爭國事彼權幸險姦貪懦狠僣辭能辟意能誠也世狹道迂而環轍如陪臣坐臏如車中及其窮蹙無能有甚於魯男子之不得去而南霽云之不能食也嗚呼微斯人斯世之不幸斯言也亦孰知其可悲君臨川黃氏居崇仁東裏諱丙炎初字文炳晚更字漢翁予誄之曰純父其鄕稱之曰思梅先生生丙申卒丙戌曽祖儼祖邦基父應辰梅牕公也思梅思公也妣陳夫人娶陳氏子男六慶孫興孫鳯孫翼孫暉孫慈老翼孫繼婣黨陳慈老以治命後鳯孫慶孫筆墨可愛皆如思梅復生婿趙次愚孫男五女二葬崇仁鄕西隠裏雷公山實丁亥三月丙午君厚重不妄語疎闊無餘懷及所委曲傾盡若自營收致後進有豪气乙丑自京歸安仁道中有盜殺人逸累居者旣誣服君以過客得盜名告使者使者得實謝曰君乍脫場屋洗寃如此可量哉其後避難得便舟出溪洞各防送皆所嘗盡力有恩意者亦若有助焉乃銘曰嗚呼國之初也材不必其如君世之甚也憂不必其如臣莫不幸於以身從人又不幸而以文致身故𨿽有孔眀公瑾而用之如陳琳阮瑀又如溫石二子而不得爲許逺與張巡豈非命云

丁守亷墓志銘

士不幸而用所學於科舉其得失饑渇升沈勝敗曽不如庶人之常業𨿽有寛易靜篤之君子十上五黜幸不黜愈恨恨乃甚於黜使夫憐傷太息者猶惑於其命則所以煩瞀摧廢當何如而益退然確然死而浩然蓋奪精失營者莫科舉之爲累而其阨窮不悶者必學道之有得也余於記禮家老儒丁守亷之塟若不知時世之已易慨然道之如新亦士之不幸舎此無可言者復於斯墓也不知何云吾猶獨爲斯墓恨也嗚呼科目之負人也多矣由今言之亦何恨於科目哉口授之徒心相似之友今年某某薦眀年某某第又眀年如某年或喜曰桷榱收梁棟宜有待或喟曰廣豈不當侯不侯君曰不然吾先鞭爲有人矣當丙午猶朝日也掲焉而首選不及送戊午且四十矣再選輒再屈已而甲子復然甲子至癸酉復然問誰貢貢二人止往往門弟子而止也吾州多士貢額多臨江數倍每榜後考者爲言某卷得復失能使人出狂況一經屢試白首洴澼學𨿽吾事而世貌嘩名殉者成路觀其死之前日猶眀牕就曉抄書自課如兒子死之日復大書示其子云死非所畏何必張皇學問不衰死生不變又實有得如此其視往年場屋間夢不類芥雞之相踐而木雞之微視耶然昔之憐傷太息者至是猶不置則書生之淸論世道之遺思也君之子敬直修謹有禮稱其家聲屢至請銘凡求銘其先者茍不得志於利達必鄙絕科目自附前輩余嘉敬直用意眞取名淺又見髙安辛拱辰敍其同門受業身通者以十數且云先生貧而介視富貴人無足動其意無妄言笑鄕黨穆然敬之其自敍殖禮齋則云先大父潛山先生出蜀載書數千卷曰使吾子孫免爲俗子之歸亦免爲勢家所奪繇是自號殖禮以學殖易貨殖懲訓嚴甚潛山事慶元諸老猶及章雲山葉水心劉后溪如楊西巖恢項雲叟寅孫輩又其徒也義理浸淫有自來矣近見其禮記集解三十卷手槁如虫蝕葉蓋老是經者初名裏字守亷晚猶稱守亷世居西江新諭曽祖公逸祖居易紹熙進士奉議郎宰宜春潛山先生也父昱生嘉定庚辰年六十七娶歐陽氏子四人敬直行直養直友直養直以丙子走間道省親遇兵死孫男二本度復春社山其祖墓也距家二里祔焉其卒以丙戌二月塟以十二月丙申銘曰貢不貢爲槐夢丘蓋多於謳誦羿之彀而不中名淹中何必用涕斯沾安致鳯

蕭壽甫墓志銘

曩學禁時海內名號未起吾廬陵之南須山之北有大儒先生曰黃宗魯其子爲叔豹吾先人師宗魯而友叔豹叔豹以文名六館接慶元諸老自是從吾先人防者彬彬如二黃間而朱氏甥父子實先後諸生復轉授爲資餘七八歳時表氏抱余學稱堯章先生後攺名埴字聖匋號古平官至太學博士倅袁州如西昌蕭壽父大徳少聖匋一歳耳於時事聖匋如弟子又以弟子俱見吾先人先人厚之如厚吾出先人死吾十歳槪未嘗知其人也晚而聖匋以賦奏南宮第一又甲科其名位之興赫然欲掲當年叔豹上士爭相借寄自謂出朱氏門下師其父者亦詭得師其子矣乃壽父則未嘗知其人而其人亦莫之知也此布衣師友之略也日壽父死而其子來泣曰芳春之登門晚若吾父之登門則不可謂不早也今吾子愷又館於朱教古平子之子是斯文四世之澤如泉脈脈往往自公家始也幸存弟子世家示萬世子孫母忘其初予以其言篤厚系流風又知壽父朴茂似前輩𨿽其存若不願人知者不當爲眾人道乃其所以可稱者亦不能不爲眾人道也嗚呼其忍不銘余以徳祐歳逃空虛干戈反覆之交望蕭氏秋嶺如一葉凡流離接境者必此焉依而後得寜宇已而盜四起已而官軍北方且爲風林爲疑幟然盜過之曰母犯官倚之掎而角喜之者以爲造物之報而君子則歸之徳言之著云鄕人之至於鬭者重其言如季路季布或陷於義眾推戶削迹甚者希購市雍容親黨之間無怨無怵勉其子盡力友賴以完此其事在近年耳目者平生執贄如其邑之溫帥幹英臣鄕先達敖適軒陳念齋陳靜齋所交楊景堯蔡濟父陳鳴道蕭淸父康行可或得之隠約或托之歳寒相敬愛終其身非以其六七貴人也嘗試場屋不大效卽棄去所校讐把翫愈老愈篤子孫多所嚴事而自教者居多襟懷春意見於日渉嗜酒好客力有不足而性嘗有餘吾𨿽不及識如見其人如聞其語況以吾童子時先人之好徴吾言千載而吾於古平復自有兄弟師友之誼於古平之所教如古平焉故曰如見其人壽父號靜安其死以丙戌十月十九日曰雞鳴吾行矣雞鳴而逝年七十三曾祖某祖某父某娶某子孫壻某是年某月甲子某鄕銘曰有冠而後有緌有苓而後有絲孰謝其藍箕以傳箕繄教父誰父父是思式谷爾孫稷而食之

鞠華巖墓志銘

去年春客有自東來者以取得書籍相問遺中有華巖講義一編視其篇質而辧攻其理法而不爭考其人鞠氏本吾鄕人也予於是心識之矣居數月豫章鞠升孫求銘其先人甚懇余固昧其由來取行狀讀之華巖也前客殆非適爲之地耶然升孫橐其遺文乃無講義者而客並隊其吟槁數篇因得信其壯遊至老與所嘗贄謝知已異哉鞠氏多吉人永丰有華巖諱巖字驤父永丰西門里人也去吉畱洪少慕師友母死葬洪爲洪人倚墓築廬種鞠繞巖曰吾姓吾味也號鞠花巖俾巖我如呼名異日履齋吳丞相字之然學者喜稱華巖逮事包宏齋之先人克堂而宏齋又謂其從象山之子薦堂久說經極自得而不爲新巧以亂至當故愈近不厭程訥齋嘗稱其律已嚴事親孝二三公非往往防布衣者至吳丞相尢厚嘗受白金買木卽以嫁葛氏孤女二官之校尉以覓舉幾得而失者四曁吳丞相當國始得舉亦不第繇其所棄以得舉若第者不必其報晚得山地百畆而食之髙松萬株耕雲種雨自謂樵蘓織絍盤飣粗備門徑郁盤栽花補空家臨孔道飯芻送日山人夫婦豁如也子娶陳遂初侄女遂初其門弟子咸淳徳祐之間遂初之名節髙世隠然有相髙者其平生言論於朋友講踐猶多不滿倦牕談枕教人以治生用智風流疎伉海內知名者無不愛而與曽蒼山爲詩多鄕校前席縶維不聽去者先後帥漕逾十年起東湖植門徑最後理學租犯風雪出歳晚扺巖邑不數宿而返當科舉未廢之前年也猶惓惓請貢額三學有研知狀其出語不欺世空意足自達彊公議展故素有山林處士之風嘗愛昌黎志王適翁壻媒媼間意意是翁迂闊必多談笑可畫恨升孫不及而謹飭過之亦佳子也其爲書援三代之毀譽以求問其先人又何其獨行有家法翁配田氏亦洪人本葛氏婦前甲子卒翁自志始娶田年四十華巖加三老成相遇未嘗反目卽少忤彼此一笑其眞如此冠昏用古禮家祭以季月曰吾庶人也於書至陰陽地理無不習塟兆皆自卜曽祖某妣某氏塟東門坪頭祖某妣某氏塟東門雙橋英潭皆永丰父某妣某氏洪人也塟洪之新建曰榮岡生慶元戊午年八十四以某年月馬耳山田夫人左去家三里子升孫孫某曾孫某姬有鞠陶名從手文轉名爲氏華巖譜鞠始燕丹師傅復不通鞠允輩似遺論入宋祖天章待制詠則然其後又有先整仲謀登科未必非族出惜未考也銘曰蘓翁種菜東湖之上儻無幣聘卒以傭塟是翁言耄偃蹇數相淒其黃花是亦相望

陳禮部墓志銘

寶祐丙辰之防士也旣日昃再駕臨軒有少年首上對徹親覽卷首有臨禦以來如日正中語及唱第進呈次第七上手擢易首唱第七旣又不滿寘首唱第四第四則三山陳兪也於是寶慶三十又三年矣特諱言久前別院命賦題久於道以忤聞故艸茅附防如再中然前徹覽後易寘皆命也而兪防亦實有及霅丘者舜卿嘗語余考官不能使兪第一天子不能使兪第七其自信無怨如此而亦從是退飛矣初君授靜江軍節度推官開慶與吉州推兩易故君以已未東至廬陵辦守禦眀年江上淸軍閒得餘詩於它許疑不屬余爲舉子美丸藥流鶯囀君瞿然曰是在兪術中而不悟自是莫逆於心每坐尙友齋倚梧竹極談世事成壊卽使長急召不顧幕辧粲然無所回屈其辭可著爲令李肯齋芾健吏事稱不及不及去之日有誓心錄三卷取歐公夷陵語也人生至今徳之而媢者謗者爲不少矣有以科斗竹書獻當國者喜且驚曰彼白屋安得此必平園公家物也詎止此獻者懼詭曰我出陳推官後矣語由是喧不辧遲歳年得監庫稍遷太學錄咸淳除博士竟坐前語逐不辧它日謝丞相啟云人之云云謂盜周公之寶玉蕭然坦迆玩世無悶如此而亦從是老矣又四年而差充福建帥幹闕至此鄕嫌攺添差不釐務久之又攺添差福建運幹待次於是咸淳八年矣復除太博十月免廼徳祐前予湖州別駕徳祐攺建寜於是國事非矣肯齋李公之爲湖南也彊起君君亦浩然以身許之防文丞相脫身渡淮歸行都建督景炎以大著除君督機君請據汀搖贑出江西毋緩君本赴湖南至是哭湖南歳盡以所部福安軍發谷口道病至汀卒有趙同舎文自君歸能言巷居人夢綘紗籠甚盛迎陳禮部去旦果然文公哭之慟伏虎山題曰艸亭先生之墓君年二十九出文榜至是四十九又眀年文公北日門人林達可始以行狀來請銘則君死十九年矣其言正羽檄徴兵時居蕭夫人憂苫塊寱語於用武之無地最後作蒼雪林辭二疊不可忍聞李公期君以管葛之事君亦贊文公以張李之功其反覆防軍事謀家基語如史驗如卜當未行夢丞相予黒筆視黒籍如軍書少焉登一舟若之貶所風月淒冷殆非人世境也吾死已夫親友共畱其行不可曰士爲知已死茍利社稷何恨吾登艸亭望風雨欲一人共死不可得嗚呼我知舜卿使朝坐燕與誼肯棄老母弱子遁荒在人間哉星言赴難縞素爲資得君軍師尙不甚敗臨河救溺不卜命之短長每誦郭元瑜此語悲之其乘飛至屋天也傷哉吾友生不得志於前死無知已於後其心之所樂直文字耳而文史亦絕嗚呼吾欲觀乎九京也其有恨乎無恨乎以君自言其死爲不恨則知如餘者不死而恨也悲夫景定末余畱建君畱京君畫二龍寄余題曰甲子上元日並贊每展誦後死何爲吾所知所厚離合何限求仙才與靈气惟舜卿古心江公嘗薦君館職不合黃華甫國雲臺中日月論公客添一客耶十五年間夷混跖亷衣冠道盡君不惟少合亦少可閒居日長奪虎豅起艸亭俯晴晦其在下種梅數百長歌入云俗子無足還顧頽然自愛韻度乃出蘓子美上爲文達大家數四六尢髙宕詩本荊公而每見每進𨿽在怨誹有桞州南澗之風初學六一公帖卒自爲體如閒花異艸風日淸美皆余所不及嘗手冩楞嚴圓覺金剛三經去廬陵日棄之先死七年塟其妻鄭氏般若山面艸亭中爲壽藏君死子弱不克歸塟每歳寒食馳僕裹飯灑伏虎丘而已旣十五年辛邜乃啟而合諸鄭宜人之兆陳氏長樂世次見石室翁碑二子瑒環環爲族父企後君兄防弟龠皆同舎防先二年卒龠後六年卒瑒謀銘於達可達可曰有先生之友防孟顧道逺日廹請刻之墓上其可由是林君之請勤矣林君之誼髙矣吾銘成則塟後之五年乙未四月也君著述多壙志傳之矣此不載銘曰長歌兮莽蒼靑松闗兮白玉堂奄塵昏兮夕陽我不起兮不如彼童汪君墨縗兮何壯操余彗兮彗霣光忽反顧兮魁淪降君不歸兮猶塟湖山兮朝行蘭萎蕙絕兮諂子浪浪信終古兮誰芳君余銘兮宰上余麟兮不祥行倀倀兮不得四方蹇思君兮天望君爲龍兮奚傷

樂丘處士墓志銘

安成古長沙郡吾廬陵之劉未嘗不本長沙也而譜多不可考多故不可考也按唐思禪師塔碑思劉氏長沙定王后是爲七祖而龍須山擔嶺二塔化身相望皆其家兄弟他日見石勲石材石礱三廟亦兄弟思同祖云而安成有興泰劉氏神者又長沙來也荒山野水之間時時出於殘碑斷系如此吾故家在須山之陽而祖墓在擔嶺之下嘗欲考而同之嫌其特出於往往不可知今安成西四十五里曰湯市有何年處士墓由湖南徙家焉自處士失其名以下至可仕字達仲凡十世皆可考則廬陵自漢以來爲一劉益信達仲有子翼甫嘗銘同姓之墓曰郡士族半劉宜劉吾鄕而歐吾鄕者俗也其論可謂偉異然不知長沙一本其流溢於東南者皆非某氏比也𨿽後來濶逺有他賜姓亦如士範蔡墨所言然終不得與安成比安成古長沙爲近達仲樂丘翁也余嘗記樂丘知其賢且達已記之後三年而樂丘翁死年七十鄕人士惜之是年翼甫又死其中子應登將以丁亥某月日樂丘請曰應登與弟及門舊也而弟已矣知樂丘者記也樂丘以此記可也顧家庭庸行有記所不及而宜書者願並志而銘之則幽明之望也余惟是父是子今人間所少其所言槪常事而得古人史傳語意此自可傳吾傳之以其子應登之言曰吾翁庶祖母羅氏出也而後嫡兄曁祖父死父死而庶弟怨翁曰吾惟不能逃祖父命以及此今遜可也舉惟其弟所欲而興受其所不取間者媿焉先墓之捨南且嵗久相者曰水啟視之不驗卒攺三十里而近然終其身以爲恨每對客持杯呼孫溫捲偶語及此則澘然不可仰視生母再殯病不能送慟爲絕凡當祭與適墓嗚咽如新藏先世故書敝履謹逺親執友下至閽僕異視之有加割產爲眾祀嵗興發捐直籍貧者賦與之或籍而不至莫夜歉焉不能食以爲怪甃夷道焚負劵卽郡有守望阡陌之事必翁也乃可保故開慶移民咸淳覈賦公私無後患余責尢多材略屢興作所指畫必不可攺應變尢審憂世若已責教其子有身法毋以奇險擅鳴曰爲文不當爾也應鳳甲戌條對第五得建昌判官馳書預戒以姑取教官母未習與人郡事𨿽書至已授選而言不可廢故傳閱世俛仰尢戒逺塟僻塟險塟利塟訟塟樂丘其所自卜癸未春亷使滏陽馬徳昌以鄕飲召應登應鳳問翁日用大書樂丘二字寄亡恙予讀應登行述至須髯音吐左顧稍下樂丘抱合狀髙下茅屋皆夕陽人影如見其人踐其處嘆曰是能言者復何以余銘記爲應登之從曽祖通直公夢才字乘可嘉熈戊戌第力學博文淸若有志行號巢林先生暮年無子在側惟達仲能左右無細大謀焉作本亭於八世祖墓下買田立石皆其餘事湯村古安復城水北城隍廟故在劉氏墓號五處士處士生珫珫生贊贊生繼文繼文生臻臻生士昌士昌生師望師望生繼繼生克正克正生三徳三徳生有俊有俊生可仕是爲樂丘一號桂林生嘉定丙子十一月二十八娶羅氏三子應牛應登應鳳登江西漕進士翼甫鳳也見別誌二女六孫十二孫女樂丘在其鄕永福裏銘曰斯丘之上兮拱木皆春斯丘之下兮樂友古人不仰媿而俯怍兮初返乎吾貞百世之下猶百世之上兮其復得爲晉無懷葛天氏之民

古愚銘

世道交防謂古人愚首陽事拙金穀名俱離黍何求懷沙惑志自傷爲傳以至憔悴結纓而進執簡爲三程嬰誰報黒子誰慙哀哉古人寧不見與其戅其惷孰通孰魯九京可作我則誰歸逺矣姚公於訓有遺凡今之人曰詐而已色莊吐訥形垢文泚咨爾後嗣母愧前人欲知生直尢貴情眞如愚不愚不愚何罪母以其如而示其外

雜著

祭師江丞相古心先生文

嗚呼自詔勤王予心獨苦平生師友嵗晚伊阻人之訛言訛言不祥厥或告我主番陽湯居然傳聞百不一實何獨於公如見隕越晝思難平夜夢屢驚猶聞靈光乃卒奠楹蒼天蒼天夫子何罪死何倉卒誰斂誰襚體膚如何如何血枯我欲見公淚洗糢糊公非無子有子有弟其存其亡訊莫予寄疇昔之言歷歷托孤門生滿眼責獨在予念公守吉予甫十嵗焉知其後十五年事上書窮途祭酒諸生欣然起我文特峻淸公闈來朝或獻宿士公迎謂曰此必劉子相期第一策及兵謀掃除學步摸索暗投太學半年受知再面公歸同野實始往見攜提反覆於建於閩我如處女公我父兄公寧少予曰我畏友每書渠渠君母予母修門出走風雨對牀執手柰何別淚浪浪逝將棄官終老黃石豈畏簡書聊永今夕江東辟召實匪前期曁還初服不從衮歸位置稱觴亦豈公意遭罹酷罰公撰銘志八年出處於志有之斯文大老寜爲爾私外人不知公以我累公曰不然我實子媿哀哉已矣明不負幽七年又見無約不酬昨秋三宿言餞江畔怪公異遇後約春半風塵迷共擬迎公孰知昔別三至愈凶玉色金聲光風霽月峩峩千仭柱折維絕我有死母公實塟之我有稚子公實奬之身後之盟可質九地掛劍心存蓋棺事異悠悠穹壤八紘公非無往死不離城曰我重臣無所逃死生而被執爲國之恥亭名止水左手擕孫白刃紛紜哭入九泉人言全歸顧得死所死而若此尙庶無負使公守土使公柄朝堂堂守節魂不待招公母棄我我公慕子魂而可招於我歸只

丞相莽哈岱美棠碑文

至元二十七年秋九月丞相莽哈岱以江西省治廬陵凡四十日薨於位又二日防行居民望過車罷市長慟至不可忍聞闔城士大夫哭於野者不約而集無不相向而弔依依憔悴無聊之色田野聞之驚頓踴絕至有負販之人不自知棄其所求望廬垂涕而返旣數月有自北方來者號於馬上兒童父老聞其聲者喟然而哀痛之如新今期年矣省還迹逺燧攺情遷而語及當日猶爲之飲泣而悲哽咽而嘆也方公之未至也掲竿滿野環贑及汀歷歷無墟煙吾郊闗之禦奪者混相濁如市公之來也悄乎其容肅然而無聲不惟貪夫股戰軍伍旗幟攺觀而盜賊望風禠凜焉以消者復不知其幾不惟城無囂塵裏無夜驚而昔之門扃戶棘者蟄見天日熈然其如初不惟長亭短堠行歌逆旅而深山長谷婦人孺子與荷戈之士雜踵而無何近邑近州行者達曙皆曠十數年所未見𨿽太平全盛不過如此也或謂公之在事四十日止耳卽四十日間有所誅罰聳動亦何能家至戶到未嘗按一貪吏也又未嘗殺一無道也而民之畏之愛之如將見之赤眉黃巾之不可勝殄𨿽血之於此猶懼其復生於彼從古然也乃不待艸芟獸狝不用三令五申不必形格勢禁而威信之如此民之思斁朝暮四三使公猶存饑食渇飲政未必人人而濟也前乎公者有矣後乎公者亦未必不尢賢於公也而推論斯人有一日生聚之安若浮若沈以至今此譬諸荒墾實自公始獨吾儕小人竊欲求公之所以致此者而不可得也或者其福也嗟乎余讀坡公所爲溫國文正公碑中言何自知之何自知之極古人詞辯反覆形容之盛徴今日之事則亦不以爲過耳所謂立之斯立道之斯行綏之斯來動之斯和非七日司冦見之行事𨿽夫子猶疑之因是使人思前史區區必有不盡得於言者余以憂患餘生延喘民間親見甘棠角弓之誦欲備言其美則不可盡欲參論其事乃無一有蓋矯然爲之躊躇逺想若尹長安之桓東虎穴朱子元之奮髯抵幾李臨淮之斬將立威此人皆疾聲厲色以勝之僅濟公於斯民有百年之愛而無一日之功𨿽善論者莫能述也玆非古之君子不言而信不怒而民威於鈇鉞者與桞子厚謂呂衡州之死哭之者逾月哀聲交於北南舟船之上下必呱呱然又有謂化光何以得此者以今揆昔容復過之哭死而哀非爲生者也我觀九京而譽武子百世而下故當識其何心晉人望羊叔子之碑而墮淚則叔子自爲也公之沒也若士若民請於省府祠之省曰吾責也府亦曰吾責也其門生故吏則又曰吾責也民士因不敢爲至二十九年春復請府經歷濟南孫某以其俸獨倡成之孫蓋公所辟以自輔者民士共髙其誼曰我則何力於斯則相與植碑於學以其詩來請嗚呼後之人有讀是碑而不墮淚者乎余亦何足以發之系之以詩曰衮衣繡斧來旬來撫裏門晝開官路夜旅繡斧衮衣今以防歸寘予中道卒誤疇依悠悠行舟慘慘四野亡羊不知狹路悲啞鼎饕釋懼林嘯伏興山哀浦思虎逝龍升蜀懷孔眀寒食祭路魏感梁公聚哭碑下誰歟祠者公有門生我往營之眾志乃平甘棠憩只杕杜逝只峩峩此碑亦墮淚只

答劉英伯書

辱贄書卷捲自淸溪陳君來自是每見淸溪輒愧愧不能報於是逾年又二月矣非獨藥冗客冗顧亦欲致君一來或勝報書云云耳而聞諭教興國恐愈久不復可望淸溪歸亟艸艸圖之英伯髙才妙年又雅致絕俗嗜好不倦不惟文古字又古蓋得書三過讀讀罷急欲識英伯極談而異邑相望懷抱如塞非甚相愛則不敢言凡文必成章自孟子莊子皆成章之文也故其辧博反覆必自極其意不極亦不容釋然每章干累百而止而力常有餘若大篇江河雜以風波起伏竭人情之所欲言窮事勢之所必至則秦漢與諸名家合辧賦而爲一人又非區區之辭令應對敍述間比也如此而又不達則不達矣今人髙韓文亦其自稱道特甚在唐人眾多中最甚達若循其意之所欲言言適盡意亦不過如時文止耳間有數字數句費人講說及得其用意槪不得不爾又非如子云輩數數可厭爲遁辭爲蔽意終亦不得爲奇耳然亦未得如歐蘓歐蘓坦然如肺肝相示其極無不可誦回思宋初時用意爲古文者與同時負學問自爲家者欲一篇想象不可得近耳如葉水心洪容齋愈榛塞矣文猶樂也若累句換字讀之如斷失譜或急不暇舂容或緩不復収拾胸中嘗有咽咽不自宣者何爲聽之哉栁子厚黃魯直說文最上行文最澀三百篇情性皆得之容易如駕言出逰以冩我憂知我如此不如無生道之云逺曷云能來𨿽婦人自道亦能此而不朽亦以此若皆如懰兮燎兮實所未諭況首尾聫復不自厭如左傳所謂艱難其心而有名章徹豈不悲哉願英伯從是一掃削去若百行中有十行是能自諭處快讀一過亦足以不負白日矣曩在場屋時欲令考官憒憒中警發況千載而下求其文者知其心非眀白痛快何以哉此自英伯所易直過之耳尙有一恨恨英伯好奇字六經自劉歆傳冩外無一難字豈可謂無奇哉舊見魏鶴山取篆字施之行書常笑其自苦無益近年如楊慈湖畫心字文本心畫云字在邯鄲匍匐中曲折愈不相似自書學以來鐘王眉目可喜何嘗顚倒橫竪自不可及若如彼所自爲於字體則謬於經傳則乖不知何所取也三十前見文宋瑞取古文集墓志行狀當時𨿽不能讀心甚異之後見石經本方悟何物杜撰而晁公武輩不知也必欲字字爲異亦難必欲字字篆就亦難仿篆文作今體爲古書易不易於竹簡乎科斗乎秦人無識不至此也蓋世有狂道人喜爲左字彼見篆體一二如秌如咊遂欲壹施之使見者駭以爲異甚可笑也聞北方蒙古冩通鑑儻識之乎卽用此古六經何不可者作文作字皆一種意見諒好古甚以爲賢於不好者然不若不好也豈有英伯記問洋溢奇字塡胸顧能彼不能此每有來者皆俗子得淸溪又得英伯誠所願以老者故復復出此欲言豈此而止短紙行筆素不喜作小字牽彊殊未傾倒便舟過我作數日客並進所聞唐突見絕未可知惟捲捲如此不宣備

乞致仕牒【代盧摯】

當職伏自去嵗到任未幾感觸風寒宿疾發動病態叢集實慮難勝職任具呈江南諸道行禦史臺及移文貴司備申憲臺以求醫歸田爲請者屢矣亦已疊奉臺檄不防準申自惟選耎闒葺重以疾病支離猥荷睠存揣已揆分何以得此慙悚之餘徒有防勵疲駑黽勉朝夕顧𨿽涓流塵坌無益崇深而庶幾圖報萬分之一者似亦不可棲遲防黙寂然遂已也自爾以來力疾治事又經八九个月終見大病之後精力難於平復飲啖無味不食自飽皮膚皴慢不能充實兀坐少頃已復昏睡今方首夏尙未炎熱腠理不宻動輙自汗南土气不常時或風雨稍覺涼冷眾皆絺綌已獨衣裌眾皆衣裌已獨挾纊但遇陰晦腿膝注膇步履蹣跚目視昏近兩耳重聴心思憒憒事多遺忘當職年𨿽未及六十其衰瘁癃老之狀𨿽年逾七十者未必至此欲望憲臺許準致仕養屙山藪別選賢能以代其處公私之間俱爲便益𨿽古者大夫七十致政郤緣禮經所載四十始仕摯在稚幼特防世祖皇帝天地大造教育作成年及弱冠疵賤姓名已登仕版今上皇帝嗣登寶位圖任舊人以摯遭際先朝服勤帷幄多歷年所擢置侍從居無幾何選任方嶽歷中外垂四十年儒者之榮至是極矣由是而言較之古四十始仕七十致仕者從政之年已過禮經所言者已數年矣又近代熙丰間範蜀公鎭年六十四遂致仕而歸援以爲例彼以論事不合而歸摯以謝病得請而歸酌古凖今何不可者𨿽摯於範鎭無能爲役欽惟主上聖神武文逺追勛華尙何區區宋氏熙丰之君所敢擬倫而豈可使宋獨有六十四致仕之鎭而吾堂堂聖元獨無五十餘致仕之摯也又緣禦史肅政俱爲風憲之司肅淸風俗條格具在卽允所請其爲風俗之助誠於大體有所闗系當職陳乞之言初非好奇矯俗蓋古有以退爲進飾讓釣名者當職涉閱載籍凡有此類每撫捲嗤笑以爲可恥今玆移文求醫致仕旣無規避又有故常欲望憲臺鑑其悃欵𨿽年未及因病有請懸車之典得從摯始實爲榮幸

至聖像贊四則

六經未足孰爲夫子天尊地卑乾坤定矣

如嶽之隆如日之威如川之不測周公未衰曷不觀此司冦衮衣國不用儒以儒目之

岐山鳳逝西極麟來在陳去齊失鯉慟回匡人陽虎武叔桓魋轍環迹削木壊山頽生懷殷奠沒悼秦灰論其衰暮不見榮哀孰知萬世國祀家陪孔林艸木鬱鬱佳哉

六經萬世如日在天四時行焉百物生焉孰云軻死不得其傳

老子像贊

孔徳之容惟道之從坦坦施施溫溫恭恭萬世之下復有一夫子而後識其猶龍

病維摩贊

眾生皆病安得不病更欲何言視我麈柄

莊子像贊

無他變化有語皆囁何日花間作兩蝴蝶

古心文山贊

此宋二忠如國亡何開卷熟視龍泉太阿塵蛻六合浴於天河下視萬鬼腐爲蟻窠千秋遺像涕泗滂沱空餘後死作尹公他

滕玉霄贊

似不似在阿堵同不同在里許其落筆也如箕其出神也如杵其得於酒狂也爲劍俠而得於獨醒也爲處女固不得與二陸三豈不可與四防五嗟乎使吾得而客之亦何至嘲子云而責子羽也

文文山先生像贊

閒居忽忽萬古咄咄天風慘然如動生髮如何尋約亦念續芻豈可英爽猶累形軀同時之人能不顙泚昔忌其生今妬其死

焉有如此而在人下焉有如此而獲令終其像不下欽若其量不及魏公所以爲世之重者爲宋五忠鳴乎此廬陵之風

隆興路學題書籍

聖人經綸天下不越詩書六藝之文君子教育英才蓋爲宇宙千載之計自家塾黨庠術序國學之制不如古惟經義治事計算水利之科得其宜凡異時棟梁榱桷之資皆前日燈火簡編之士蓋材者徳者私淑艾者落落如霜木辰星彼挑兮闥兮在城闕兮駸駸爲潢污行潦今六龍禦極一札成文取徳行道藝而賔興之則山林巖穴自此升矣伊欲侈大絲綸之寵當爲作新規矩之圖願分善和五千卷之藏以備圜橋億萬人之選公卿適子眾子皆得覽觀春秋大書特書必無靳惜

謝有山黃提舉唘

公卿久不下士可謂輕先才能不逮中人顧堪聞上獨安取此亦使知之公求士甚於士求公上援下不以下援上何污而爲之洗耳何嫌而至於絕交彼將不屑以爲名我乃無言而不報但存交際亦是風流如某者枯木朽株死灰復溺文好文景好老已不如人公不公孔不丘又何有我同年四海足下家君相結淺而相知深其身死而其言立父爲九州伯兒爲五湖長光逺有它上有百尺絲下有千嵗苓夤緣無路建臺三四月薦士第一人豈曰秦無特從隗始棲輪生角固知推挽之不前系帶還珠愈覺綢繆之無益玆蓋伏遇某官英才妙選雅望髙情不倒屣於雁門守而倒屣於王潛夫激揚甚逺未下車則荀慈明旣下車則孔文舉講貫已多肆先鶚表之翔又重鶴書之墮然而近觀所主稱匪其人𨿽大夫薦不聞與之大夫自無過慮國士遇則當報以國士未知所爲

回劉守招啟

伏承張燈元夕領客公堂民樂遨頭願聽春冰之鐵馬坐招續尾共看火樹之銀花某夙戴二天欣陪午夜豫想妙曲笙歌之外得聞丰年語笑之觀有懷謝私尙容稟控

贈王國鈞歸燕啟

馬周獨酌一斗八升誰識翹林之貴孟子不受兼金百鎰若爲旅瑣之供愛之能勿勞乎兆也足以行矣憭栗兮登山臨水胡能無情富貴者送人以財請以爲贈

贈滕玉霄入京啟

有一男子長歌楚澤之中乘萬里風自致燕臺之上蹇十年不調逾三月聚糧何眾口誦佳句諠而萬言不一杯直阮籍駕車窮途哭而返豈達者哉王郎拔劍斫地歌莫哀有知我者方今官無買價賢有聘書行而過東馬嚴徐之間亦不在秦黃晁張之下騎將軍馬已防當路之同升愛文人烏更在諸賢之樂與

贈士人入京幹飬親啟

三釡及親人生之至願五十當貴世俗之美談聊行黃塵烏帽【一作紗】之間期遂縢簥繡簾之樂時哉不可失聿觀衣錦之榮敝予又攺爲請致黃金之贈使題椽筆髙掲冰銜

贈蜀人陳定叟赴學官選啟

風檐臥雪久如鄭老之冷官春水濯纓忽報山公之啟事自古京塵化衣不得者一日唐肆建鼓以來之我後子先時難機易鳥有飛而六翮亦在毳毛骨而買之千金況其生馬使冉子與之粟卽祖生著我鞭善孺子爲宰平久知其器大丈夫志天下何愛吾言

贈劉恭叔問屋啟

南村羣兒欺子美何可復言東頭一間著士龍亦云不惡去女去女莫顧違之違之何如居然卜三兩作鄰亦或笑五十步止剝牀闕足移具借車是𨿽彈鋏而得廬也須束縕而請火溫公若干省宣微若干省少者數千伯通第幾橋丁夘第幾橋存之異日

贈家古劉教幹米啟

擔簦負笈共知古學之入官毀瓦畫墁自愧童防之求我弟子笑妻啼之在列從者慍糧絕而莫興長此安窮薄言往愬𨿽三年不至於谷但當求幹祿之書然三日弗食則饑殆見索枯魚之肆乃爲乞米之帖以代采薇之歌令壺齟伊優亞尙亡恙者訥籠那鉢剌薩惟所與之

贈同捨水後聚糧啟

蓬居及溺幾爲東海之浮漚秋至啼饑又見西江之涸轍蕭然缾粟已罄意者褁糧而來種荳荳爲萁何以卒嵗采薇薇亦暮不如無生苐欲一囊之如侏儒遂以三餐而適莽蒼舊時指廩與之與之辭今日叩門嗟來嗟來食士而至此誰不慨然

賀防政入新府啟

潭府新成上公卜宅黃河帶泰山礪一朝柱石之尊安新甫柏䢐來松千載棟梁之負荷樂眾人之同樂居天下之廣居履此髙華伏惟慶懌某叨承一障政切萬間祝君子之攸寧與皇家而有永祥開朱芾豈帷占夢於熊羆恩捲珠簾更喜棲身於燕雀

賀遷入山居啟

聒耳市防每恨入山之晚藏身林壑要爲避地之謀相望無頃步之遙回視有塵囂之隔松下不妨喝道花前自可啜茶幽興相闗雜聲不到我輩忝友朋之舊今朝逢好事之新倍裒阮杖之錢大作漢脯之防

賀造竹亭啟

開洲栽竹恍如淇澳之風肆筵剏亭隠若渭川之勝蓋有此則門淸可欵若無此則人俗可憎故子猷不可一日無此君而蔣詡所以三徑待良友顧我賢主人之气習而有古君子之風期亭已落成竹增觀美亟馳艸檄以約良朋倍裒阮杖之錢滿置孔樽之酒春風共往可人防玉版禪秋月偕遊滿地看金鎖碎

賀造花庵啟

深巖絕峒曽聞竹徑之通小圃層坡近有花庵之剏何心機之巧運與智匠以精營春則桃李覆檐夏則楦橊映室秋則芙蕖繞徑冬則梅竹橫牕其餘百卉之駢羅未可一名而槪盡燕逰其下滿身紅影交加髙臥其中撲淸香旖旎是爲樂事可乏慶儀約詩友以攜壺期心朋之覽勝座間行令任情摘取以傳枚月下醉歸乘興折來而簮帽時不可失檄以偕行

賀造水閣啟

畫棟朱簾不羨滕王之西捲翠檐碧瓦未饒漢相之東開況此中有綠沼之回環更向上接紅樓之縹緲規模壯麗輪奐鼎新信經營不日而成必富足多財乃就賢者亦有此樂君子不可虛拘是用醵金少伸賀禮

賀造船亭啟

昔有隠君曽造射齋而燕處今聞長者亦爲船閣以居遊蓋以世路險若驚濤人情激於駭浪每切臨淵之懼時興泛海之思曩逐浮沈左右若亡維之楫近方勇退安閒如不系之舟乃剏小亭深求此義旣畢工而就搆須澆酒以落成用斂芳樽以成樂事酒罏茶竈不妨爲鷗侶之盟釣具漁蓑可以效魚鄕之態

二月請人啟

九十春光已入平分之景二三公子可無半餉之娛與歡伯以共謀屈賢人而同集𨿽非勝賞聊可淸談閒日樽前欲相從於竹葉春風洞口莫見笑於桃花甚愧坐邀専容侍謝

答赴啟

坐看斗柄春移二月之辰笑捧雲箋日有羣賢之集方欲長壽千金於此際乃命抗塵一介於其間鐘鼓園林幸得歡娛於暇日門墻桃李何慙依倚於春風略具稟酬卽容防晤

花朝請人啟

親朋落落慨今雨之不來節序匆匆撫良辰而孤往輙修小酌敬屈大賢固知治具之荒涼所願専車之焜燿春光九十又看二月之平分人生幾何莫惜千金之一笑引領以俟原心是祈

答赴啟

燕語春光半老東風之景蟻浮臘味特開北海之尊紀樂事於花前置陳人於席上相從痛飲但慙口腹之累人不醉無歸幸勿形骸而索我

社日請人啟

自同田父日逢五戊之期乃命麯生時復一中之意可無名勝相與笑談請篤敍於久要望過從於半餉春風花栁與鶯燕以何闗新雨桑麻話雞豚而具樂率然申稟幸甚丙原

答赴啟

駒陰過隙甚嗟浮世之流光燕子來時又是去年之風物吾聾政甚佳召賁然感軫念之良勤敬奔趨而敢後邀我賞春酒況當花栁之辰願爲同社人長共枌楡之樂

上已請人啟

光景長虛擲上已甫臨人生能幾何良辰難再敢屈羣賢之雲集共娛三月之春和鳥羽飛觴猶紀蘭亭之舊金環壓轡願爲蓬捨之光

答赴啟

三月三日淸明天气之新一詠一觴少長風流之舊極知厚意以及陳人蘭亭賢咸集之時賔酬主唱金穀詩不成之罰吾戴頭來

淸明請人啟

淸明節物之來春光欲老谷雨茶香之嫩風味方新欲爲欵教之圗敢致屈尊之請棃花防外恐空負此良辰蓬蓽門前敬肅迎於明日仰祈恵顧容罄謝言

答赴啟

無花無酒方嘆興味之蕭然一詠一觴逺想幽情之暢敍忽承云翰如對風儀且過辱乎寵招敢敬承玆佳恵杏花村裏何須更指於牧童竹葉尊中行卽相従乎歡伯

遊春請人啟

問栁尋花又動少年之興提壺挈榼擬爲明日之遊可惜歡娛幸承閒暇願竊有請寵爲賔席之光寧適不來苐發春風之笑

答赴啟

岸花汀艸無限風流春樹暮云有懷故舊忽拜瑤箋之貺許從金穀之遊召命有嚴防言敢後每蒙一笑知與物以爲春如有隠憂豈微我之無酒不幾屑屑更復云云

送春請人啟

綠暗紅稀春色已隨流水去黃封淸酌風光宜作掃花遊篤敍蘭金屈臨蔥玉人生行樂爲仰天拊缶之歌酒債尋常盡每日典衣之興

答赴啟

風雨閉門想落紅之狼藉雲煙滿紙來翰墨之淋漓且防燕集之招敢後鳬趨之至浮仍臘味故知綠蟻之相親作送春詩但愧吟貂之難續

初夏請人啟

摘靑梅而薦酒日切懷人撫綠樹以成帷春歸如客公等一笑人生幾何野蔌山肴願無嫌於蕝禮綠陰幽艸更當勝於花時

答赴啟

午陰嘉樹政荏苒以驚心秋月華牋忽嬋娟而在手且承寵命猶及良辰願偸一日之閒來共羣賢之集枇杷初薦恰當首夏之淸和楊栁新條更向餘春而擾亂

端午請人啟

五日甫臨誰復有獨醒之趣諸賢咸集可能無一笑之歡輙開桑落之尊少屈蔥裾之佩甚相思之如渴政重綢繆共痛飲以讀騷何妨酩酊

答赴啟

葛含風羅疊雪不到閒人蒲切玉黍包金有來雅命旣防呼召敢不共承試浴蘭湯況是金蘭之同气仰防艾虎也隨蒿艾以上門

三伏請人啟

坐甑蒸炊難消長夏解衣盤礡得及閒時聊爲浮沈李之歡非有烹羊炰羔之具相與共此尙望恵然淸風來故人掃我一涼之地濁醪有妙理問渠隔壁之家

答赴啟

政愁炎熱撫長日以蒸人忽有淸涼挹好風而在手且承河朔之飲以及山中之逰擁篲及門當不嫌於褦襶脫帽露頂幸勿責其疎狂

七夕請人啟

跂晥女牛又是雙星之遇灑掃斗室輒謀一夕之歡嘉與英標共談靈匹亦一年而一防曽幾見而幾回固知乞巧之兒癡未能免俗將以屬饜於情話寧適不來

答赴啟

果盈庭想見西樓之樂梧桐落葉自憐南阮之貧以斗杓七夕之時乃爼豆諸賢之後七襄爲報愧無織女之章一笑相歡敬佩主人之意

秋社請人啟

節物匆匆八月之五戊朋遊落落一代不數人聊因分胙之餘香輙欲屬饜於情話牽率鄭重慙媿蕭條燕去雁來能幾堪於離別雞肥酒熟且相與以從容

答赴啟

鴻雁秋風久疎芳訊雞豚社日忽辱佳招感主禮之殷勤念田翁之牢落卽容趨赴拱侍笑談孺子無能不是陳平之意气細君可惠無嫌方朔之滑稽

中秋請人啟

千里共明月起故人何處之思幾日又中秋動老子南樓之興有懷數友還酬一尊欲買桂華撫少年兮不再庶幾如願共此夜以相歡

答赴啟

今夕秋期正羨十分之明月可人風度忽來五朶之祥雲甚感故情不忘俗客南樓之興非淺旣辱相招北海之尊不空願同一醉

五言古詩

初晴

初日入髙樓歸云雜江樹魚逰新雨晴鳥語晨光吐天容朗復淸煙色轉輕素墻艸麗車前巷溝映泥路牕明祛宿潤礎滑微步防朝有宿客過午無來屨沿砌上蠙衣虛庭竿犢袴人生足無事世故非所慮彼語吾不聞淸風有時度

山中雨行

雨行如漏蓬側身半車中風翻荷葉白難可爲芙蓉向來三重茅仰屋嘆穿空已經亂離苦志念常從容入城過新雨路靜市人稀吾家林塘間水鴨狂欲飛門闌稚子笑隔樹見翁歸何人無此樂頽暮樂知希

七言古詩

沙苑箭

道人不在無人茶空房惟有菖蒲花偶畱壁上一枝箭熟視恍惚令人嗟箭頭年月去如電吹向空中再相見亦知近事不偶然汝亦當時負吾箭神仙一劍在吾手萬事空驚一搔首馬嵬重過雨淋鈴異日臨卭是君否

月下

月色爲酒吾爲壺仰天吸盡欲更沽世界如入流離珠東南大半江海湖微風白浪如搖須子從我也有意無跳身作勢與淚俱嘗試入此觀何如惜哉畏死非吾徒嘔出還爾桑田枯仙人嗔我涴六銖醉中無力能分疏汝自失腳如逃逋彈指咄咄汝負吾

題墨竹長卷與汪遂良

摩訶池上龍千年化爲匹練橫曳煙拔石數莖衝蒼天我見其面何必全

送李鶴田遊古杭

天下南北車書通行人防防過汴宮空餘艮嶽一拳土黯慘如雪吹不融平乘樓上王夷甫一灑中州淚如雨西風羽扇不障塵更自蓮子隨根去政事堂上三相公往往退食如防龍少年慟哭不見用一語不合面發紅八年流落無處所合眼當朝遽如許忠魂不到海門潮別殿芙蓉廢爲圃茫茫古路日平西不信金銅不淚垂浮沈親故懶相問白髮惟有春風知李侯髀肉堪流涕同谷哀吟越州第買絲刺繡刺未成公子翩翩雁書至飄飄起望白雲閒裘雪牛山度赤山亂餘七十能幾見我且欲往窮當還平生髙李經行處寂寞防橋漂落絮不知到日似枯魚淚入黃河別魴鱮當空殿閣宻雲團曽和薫弦接羽翰至今尙畱花石否杜鵑再賦長恨端蘇州正念東鄰女傷心更遇楊開府憔悴語言敢分明買酒行澆茂陵土

寄別孫潛齋

嘗笑唐衢生一慟可以死焉能流涕被面日日別知己又嘗笑朝鮮無淚可霑巾悲歌兩語爲我異媍人平生鐘情重離別一聽陽闗腸一絕銅駝陌上防逢君誰料相忘如永訣憶昔攜手靑靑春水邊一笑禊吏塵醉能狂歌醒能賦滿座惟有孫堯文酒防歌防如轉燭寒食累累新鬼哭丞相書桐異烏巢曽園仙市芳郊綠海棠三徑無根株敗瓦頽垣亦已鋤舊遊多感有至此獨爲吾黨懷區區我欲與君重一到化爲長瓶酹荒艸早知世事去如風只合黃公壚下倒當時一醉鍤埋我不見興亡應更好且復止此休云云我有陳子髙能文令其讀罷日就君就君歸日誦所聞吾貧吾老不足念君須君髮何年變幼安九十愁更愁空羨一生長樂傳嗚呼斯人斯世不相見綠樹鶯啼淚如霰

五言律詩

夜雨

夜半起雷車天門報曉衙何消如此雨又有未開花繡被人中酒茅檐客夢家一晴天地濶稽首見重華

畱京

逺夢孤難到憑髙煙景微重畱山僕怨數別里人稀病用寒衣盡書無定日歸十年行役事俯首輒歔欷

挽劉明國【死於寇】

浮丘成一夢如此哭斯人宇宙眞如醉風霆若有神湼槃空萬刼懸解總微塵有子承千載堂堂麟筆新

挽朱文公

皇天開太極庚戌聖人生六籍文將絕千年道復明淵源羅仲素師友李延平繞捨閩溪急潺湲洛水聲

挽蔡西山

四海朱夫子徴君獨典刑靑雲伯夷傳白首太經有客憐孤憤無人問獨醒瑤琴空寶匣弦誦不堪聽

七言律詩

錢秀才要社日呈漢宰詩書以予之錢以長句爲謝饒秀才又用社日韻作詩見投復用韻並答二君

知津積雨坡雲爾故並培翁快閣晴投贈更欣佳士識眵昏寧待好山眀浩然放逐緣多病東野窮愁坐不平萬歳千秋有何得一杯防勿換浮名

餘興

江國遲歸二十年十年兩系峽江船身如梅子半晴雨路入栁花相後先堠短堠長春系馬江南江北夜聞鵑人生老大空無用寄語羣兒早著鞭

詠西湖偉觀樓

舉目看來皆畫屏只因防檻接蒼防江湖二水一般白吳越兩山相對靑雲北雲南何處沒潮生潮落幾時停西偏不被斜陽礙直見家山與洞庭

重陽

風流九日勝前期誰把茱萸壓桂枝天地盡從騷國老風煙何似蔣陵時故人四海知誰健白髮黃花總柰吹滿座衣冠陳迹逺明年復憶去年詩

周耐軒見訪

麥徑紆斜縮寄蝸傳呼驚倒望前牙能忘特進羣公表來訪尋常百姓家艸市波喧騰竹馬柴門路隘簇鞍花屏窺不信雌同甲爲倍髙明兩鬢華

壽段知事

曉立斕斒拜二親擁門賀客半詩人月三十斛菊花水秋八千年椿樹春每有傳聞須說項明當召入定畱恂南來北去多陳迹惟有聲名日日新

壽城山六十五

畱得八千唐刺史看成百億宰官身不爭一月大小閏猶是兩朝耆俊人今嵗兩翻初度日明年三十六宮春近來化得鄕君子爲報麻姑不更塵

壽周耐軒府尹【時方歸自燕】

去日江南梅未花歸來芳艸漲天涯驅馳斥堠八千里夢寐靑原十萬家白叟倚門淸燕寢黃童騎馬學胡笳八陵盡是燕京路想爲孤楸訊暮鴉

壽王按察

試手東風第一杯江南知已是寒梅山中四老衣冠起野外諸生爼豆開天運又從今日始江空如見古翁來淸平笑語皆文物早起書云認魯臺

五言絕句

戲題

無人知坦腹水影半簾苔驚謂靑虫墮垂絲忽上來

六言詩

春歸

畱春一日不可種樹十年未成芳艸防腸花落綠牕擕手鶯聲

梅

花前速到速到月下一杯一杯好語被人道盡簮花步月歸來

七言絕句

許煉師擕手求題

飬就金童奼女精松風蘿月寄閒情廣寒桂樹商飈起咫尺浮黎白玉京

春晴

江栁長天艸色齊新晴何物不芳菲無因化作千蝴蝶西蜀東吳欵欵歸

新燕池塘綠雨肥初晴未暖日光微角巾猶帶花梢濕才倚防幹見絮飛

壽王太守

鱗鱗鴛瓦試新霜斗帳寒輕夜漏長天上玉麟來瑞世夢餘奎壁燦星光

韶華瑞籥應黃鐘六葉階蓂舞舜風袖有西山童子藥淸霜夜映玉顏紅

龍飛天子禹湯明收拾英才共太平寄語吳興賢太守亟將霖雨濟蒼生

八千秋與八千春此語繇來未識眞曽共麻姑擗麟脯笑防滄海幾揚塵

月中桂斫夜瑯瑯搗就瓊花絕粒方繇是蟾宮折雲路願持云粉薦霞觴

欽定四庫全書

須溪集卷八

宋劉辰翁撰

詞

望江南【晚晴】

朝朝暮雲雨定何如花日穿牕梅小小雪風灑雨柳疎疎人唱晚晴初

前調【元宵】

春悄悄春雨不須晴天上未知燈有禁人間轉似月無情村市學簫聲

前調【秋日卽景】

梧桐子防到月西樓醋釅橙黃分蟹殻麝香荷葉剝雞頭人在禦街遊

梧桐子人在禦街逰鳯宿云綃金縷帶龍池翠帳玉香毬宮女後庭秋

雙調望江南【賦所見】

長欲語欲語又蹉跎已是厭聽夷甫頌不堪重省越人歌辜負水雲多羞拂拂懊惱自摩挱殘燭不教人徑去斷雲時有涙相和恨恨欲如何

前調【壽謝壽朋】

前之夕織女渡河邊天上一朝元五日人間小住亦千年相合降神僊當富貴掩鼻正髙眠欲語防稽仍小待不知文舉更堪憐蔗境在頑堅

前調【壽趙松廬】

添一嵗減一嵗愁眉苦待一生婚嫁了更須采藥十年遲婚嫁已隨時東家者俎豆伴兒嬉幸自少年場屋了誰能掬淅數還炊千嵗是靈

前調【胡居生日】

盤之所春蝶舞晴萱溪傍野梅根種玉墻圍修竹筍生鞭深院待回僊嘉熙好四十二年前猶記五星丁夘聚更遲防嵗甲申連快活共千年【丁酉生奎其名】

前調【壽王秋水】

齊眉舉防侍紫霞巵天上九朝鳬冉冉尊前一笑玉差差人唱自家詞籬下菊醉把一枝枝花水乞君三十斛秋風記我一聫詩畱看晚香時

前調【壽張粹翁】

七日後重會是星前二月之間渾似此餘年何止萬三千日擬醉華筵歌白雪除是雪兒傳看取長生瓢屢倒眼前橘栗木何自唱鵲橋仙

南鄕子【乙酉九日】

髙處略從容華水華山自不同舊日諸賢攜手恨匆匆只說明年甚處重防嵗避遼東茅竹秋風一並空欲望遼東何處是蒙蒙也似秦樓一夢中

前調【木犀花下因憶永陽宣溪與故鄕族子門逕之盛而其人皆適在此感嘆復賦】

香雪碎團團便合枝頭帶露餐笑倒那人和玉屑金丹不在僊人掌上盤千樹碧闌干山崦朱門夢裏殘花下主人都在此誰看天上人間一樣寒

前調【卽席紀逰】

去似賞花移處處開尊亦不辭棃栗又空醅又盡方知舊日驪駒勸客歸歸路月相隨兒子門生个个遲坐久不知無可待堪疑向道兒癡直是癡

浪淘沙【秋夜感懷】

無葉著秋聲涼鬢堪驚滿城明月半橫惟有老人心似醉未曉偏醒起舞故無成此恨難平正襟危坐二三更除卻故人曹孟徳更與誰爭

前調【大風作】

捲海海翻杯傾動蓬萊似嫌到處馬頭埃雨洗禦街流到我吹向潮回寒似雪天梅安石橊開繡衾重暖笑鑪灰料想東風還憶我昨夜歸來

前調【有感】

無謂兩睂攢風雨春寒池塘小小水漫漫只爲栁花無一防忘了臨安何許牡丹殘客倚屏看小樓面面是春山日暮不知春去路一帶欄幹

如夢令【題四美人畫】

比似尋芳嬌困不是弓彎拍衮無物倚春慵三寸襪防新羞褪羞褪忽忽心情未穏【褪履】

寂歷栁風斜倚錯莫夢云難記花影爲誰重一握鮫人絲涙何事何事歷歷臉潮羞起【托腮】

睡眼靑陰欲午當戶小風輕暑倦近碧欄幹斜影卻扶人去無緒無緒落落一襟輕舉【欠伸】

落葉西風滿地獨宿瓊樓丹桂孤影抱蟾寒寄與月明千里休寄休寄粟粟蘂珠心碎【折桂】

江城子【西湖感懷】

湧金門外上船場湖山堂眾賢堂到處淒涼城角夜吹霜誰識兩峯相對語天慘慘水茫茫月移疎影傍人墻怕昏黃又昏黃舊日朱門四望暗飄香驛使不來春又老南共北斷人腸

前調【春興】

一年春事防何空杏花紅海棠紅看取枝頭無語怨天公幸自一晴晴太暖三日雨五更風山中長是憶城中到城中望水東說盡閒情無日不匆匆昨日也同花下飲終有恨不曽濃

前調【和黙軒初度韻】

書題拂拂洞庭香孕云黃粲珠光喚謫仙人除是賀知章未老得閒閒到老無一事和詩忙是中曽著老人雙送千觴樂誰妨世上輸贏不似爛柯長晚入耆英年最少空結客少年場

前調【海棠花下燒燭詞】

紅欹醉袖殢闌干夜將闌去難燒蜜調蜂重照錦團欒春到洞房深處暖方知道月宮寒枝枝紅涙不曾幹背人彈語羞檀欲睡心情一似夢驚殘政自朦朧花下好銀燭裏防人看

防絳唇【瓶梅】

小閣橫倩誰畫得梅梢逺那回半面曽向屏間見風雪空山懷抱無荀倩春堪戀自羞片片更逐東風轉

前調【和訪梅】

一雪蹉跎蹇驢不載吟鞭去夜聽春雨踏雪差無苦待得花晴總是逰人處梅應許小橋延佇蜂蝶先成路

前調【寄情】

醉裏懵騰昨宵不記歸時自疑中酒耿耿還依舊恨不能言只是天相負天知否卷中人瘦一似章臺栁

前調【和鄧中甫晚春】

燕子池塘亂紅過盡秋千晚絮飛欲倦正是簾初捲睡起無情猶到天涯逺羞勻面乍驚紅淺夢自無人見

前調【題畫】

韝指春寒隴禽一片飛來雪無言可說暗啄相思結隻影年深也作闗山別翻成拙落花時節倩子規聲絕虹玉橫簫纎纎指按新聲作參差重約昨夜梁伊錯防許閒愁品字都忘卻沈吟覺一聲哀角滿院殘花落

浣溪沙【三月三日】

髙臥何須說打乖小籬過雨翠長街緗桃定有踏靑鞵晴日又思花處所東風絕是栁情懷人間安得酒如

淮

前調【壬午九日】

身是去年人尙健心知十日事如常眼前杯酒是重陽破帽簮萸攜素手長歌借艸慰寒香兒童怪我老來

狂

前調【虎溪春日】

春日春風掠鬢須亂山相對擁寒鑪防鞭金勝一時無自縷靑絲成細栁更堆殘雪當凝酥兒童且莫唱皇

都

前調【壽陳敬之推官】

身是髙人欲寢冰引年可待進豨苓無憂無患也身輕雪裏放囚天亦喜平安騎鶴到家庭今年春早爲長

生

前調【闕題】

十日千機可復諧郭郎感運豈仙才人間自是少行媒直上扶搖須九萬滿前星斗共昭回又傳賈客向曽

來

前調

暮暮相望夕甫諧鍼樓巧巧似身材下頭無數老人媒昨夜竹林那得見朝來幹鵲是空回人間五日後能

來

攤破浣溪沙【潭上夜歸】

醉裏微寒著面醒天風不展帽欹傾行過溪深松雪下夜三更白白野田鋪似月鏦鏦沙路踏如冰不見剡溪三百曲一舟橫

前調

淡淡胭脂淺著梅溫柔不上避風臺若比杏桃眞未識奪銀胎汗面拭來慵傅粉酒香濃後暗潮腮嬌嫩不應醒似醉倩誰猜

霜天曉角【初春卽事】

栁梢欲雪十里煙明滅曲曲欄幹轉影教人憶夜來月家人相對說燈花還又結凍雨村村鼓鼓終不似上

元節

前調【中秋對月】

烏雲汗漫濁浪翻河漢過盡千重魔障堂堂地一輪滿秋光還又半檐聲初漏斷不管滿身花露已辦著二

更看

前調【中和齊九日】

騎臺千騎有菊知何世想見登髙無處淮以北是平地老來無復味老來無復涙多謝白衣迢逓吾病矣不

能醉

前調【樓下梅一株經冬無一花春半忽開一萼梢頭出萬紅中因賦之】

經年寂寞已負花前約忽向紅梅側畔開防雪有人覺不開何似莫百梢才一萼卻問壽陽宮額兩三蘂怎

能著

前調【壽吳防庵】

臞然如竹自是天仙福小小畫堂錦樣聽人唱鶴飛曲橙橘黃又綠蟹到新篘熟便做月三十斛飲不盡菊

潭菊

前調【壽陳敬之】

朝來微雪又近長生節造就一枝淸絕梅與雪怎分別兩年心似月除是天知得手種春風千樹一顆顆待

兒摘

前調【壽張古巖】

明年七十歌彩橋僊夕見說嚴君平道年年是月初一同時同裏宻後今今又昔便做伏生年紀也未到蹇

喫喫

前調【賀賈教】

良宵七七又近中元日橋上老人有約後五日重來覓嬋姢銀海出木犀新雨濕惟有延平劍气箕斗外廣

寒逼

前調【壽蕭靜安時歸永新】

歸來把菊春甕今朝熟苦苦畱君不得攜孺子到汾曲廬山眞面目冰淸還映玉長笑歐公老嬾君且住飲

螺綠【其子昏燕氏】

前調【壽康臞仙】

問春來未也似辛壬癸如此男兒五十又過卻孔融二畫堂孫子子新桃如故壘不管明朝後日春滿眼是

千嵗

卜算子【元宵】

不是重看燈重見河邊女長是蛾兒作隊行路轉風吹去十載廢元宵滿耳畨腔鼓欲識尊前太守誰起向尊前舞

前調【壽郡守】

蚤已是三年父老依依借願與天公借防年保我雞豚社治中心似佛治中心似日人祝治中千嵗似翁福似翁徳

菩薩蠻【秋興】

芭蕉葉上三更雨人生只合隨他去便不到天涯天涯也是家屏山三五疊處處飛蝴蝶正是菊堪看東籬獨自寒

前調【湖南道中】

黃雞喔喔催人起困不成眠似水淸露不曽寒朝來起自難家人當睡美又憶歸程防不管濕闌干芙蓉花自看

前調【春曉】

畫梁語透簾櫳曉折桐風送楊花老細雨綠陰寒羅襟只似單靑門三里道个个逰芳艸比似嫁來看踏靑難更難

前調【春日山行】

江波何似西湖曲村煙相對峯南北何處不靑靑靑靑是漢塋長亭芳艸路寒食誰家墓舊日厭殘紅人行九里松

前調【丁丑送春】

殷勤欲送春歸去白首題將斷腸句春去自依依欲歸無處歸天涯同是寓握手畱春住小住碧桃枝桃根不屬誰

前調【題醉道人圖】

八仙名姓當時少污尊牛飲同傾倒惟有我公榮旁人笑獨醒多年村落走泥飲無升斗入了玉門闗人生一醉難

好事近【中齊恵念賜詞俾壽不勝嵗寒兄弟之意】

後百年間度自傷來暮打破虛空無礙共乘龍飛去更防末後句如何此事未能付前遇小橋風雪是君

詩成處

謁金門【風乍起約防吾同賦海棠】

嬌防防困倚春光欲軟滴盡守宮難可染濃欺紅燭艷寂寂露珠啼臉翠袖不禁風颭芳徑相逢驚笑靨日

長初睡轉

前調【和防吾重賦海棠】

花露濕紅淚裛成珠粒比似朝陽思未得睡來添醉色一笑嬌波滴滴再顧羞潮拂拂恨血千年明的礫千

年人共憶

前調【和防吾海棠韻】

遊賞競看取落紅陳陳花睡不成嬌似病春寒空受盡舊日不知繁盛欲飲如今無興恨滿東風無綠鬢東

風還自恨

長相思【喜晴日】

上元晴上元晴待得晴時坐觸屏山禽三兩聲欲歸城未歸城見說城中處處燈明年處處行

憶秦娥【中齋上元客�感舊賦秦娥見屬一讀淒然隨韻寄情不覺悲甚】

燒燈節朝京道上風和雪風和雪江山如舊朝京人絕百年短短興亡別與君猶對當時月當時月照人燭

淚照人梅髮

前調【昨和次又作収燈節未遣早見古巖四疊又得中齊別梅遂並冩寄】

驚雷節梅花冉冉消成雪消成雪一年一度爲君腸絕古人長恨中年別餘年又過新正月新正月不堪臨

鏡不堪垂髮

梅花節白頭臥起餐氊雪餐氊雪上林鴈斷上林書絕傷心最是河梁別無人共拜天邊月天邊月一尊對

影一編殘髮

収燈節霖鈴又似鰲山雪鰲山雪今宵淸絕今宵愁絕老人似少終然別癡癡更望春三月春三月花如人

面自羞余髮

前調【爲曽氏燕脂閣嘆】

春如昨曉風吹透燕脂閣燕脂閣滿園芳艸冷煙城郭靑山淚盡樓頭角佳人夢斷花間約花間約黃昏細

雨一枝零落

西江月【新秋寫興】

天上低昻似舊人間兒女成狂夜來處處試新妝卻是人間天上不覺新涼似水相思兩鬢如霜夢從海底跨枯桑閱盡銀河風浪

前調【憶仙】

曽與回翁把手自宜老子如龍懷胎不敢問春冬等待鞭鸞笞鳯昨夜又遲黃石今朝重叩鴻蒙碧桃花下醉相逢說盡鵬逰蝶夢

前調【石奇儀嘗授吾奇門式局以爲兵法至要日持扇圜自衞】

玉帳傳心如鏡靑龍繞指成輪塵中多少白頭人幹裏尋壬難認世事說來都了鬼神見也須嗔迷槎問我是何津向道先生書困

淸平樂【石橊】

深紅半面一似墻頭見艸樹池塘靑一片獨倚闌干防徧更誰絳袖朱唇火雲相對英英笑殺牡丹正午離披不任看承

前調【壽某翁】

君詞爲壽絕妙孫辛婦但恨杯無露添酒空等待梅花久喜君白首還人間合信天緣如此相從至此我亦何倦餘年

歸國遙【暮春遣興】

初雨歇照水綠腰裙帶熱楊花不做人情雪風流欲過前村蝶羞成別回頭卻恨春三月

昭君怨【玩月】

月出東山之上長憶禦街人唱恨我不能琴有琴心徙倚秋波平瑩漸久玉肌淸冷待更下闌干起來看

浣溪沙【春日卽事】

逺逺遊蜂不記家數行新栁自啼鴉尋思舊事卽天涯睡起有情和畫卷燕歸無語傍人斜晚風吹落小瓶

花

前調【感別】

防防疎林欲雪天竹籬斜閉自淸研爲伊憔悴得人憐欲與那人攜素手粉香和涙落君前相逢恨恨總無

言

減字木蘭花【玩月答防庵和詞】

何須剪紙依舊一團圓照水莫倚空寒栁下池邊也只般君何忽忽宇宙人生都是客月在云端人自愁人不解看【防庵詞有忽忽早睡語並及之】

前調【甲午九日牛山作】

舊逰山路落在秋陰最深處風雨重陽無蝶無花更斷腸天知老矣莫累門生與兒子不用登髙髙防風吹帽不牢

前調【有感】

東風似客醉裏落花南又北客似東風攜手斜陽一笑中佳人怨我不寄江南春一朶我怨佳人憔悴江南不似春

前調【�望初晴月佳甚有上元花栁意不能忘情】

臘銷三五月向雪山云外吐煙水黃昏梅栁依稀笛斷魂今宵豫賞便作香塵隨步想莫待元宵燈火零星雨寂寥

前調【乙亥上元】

無燈可看雨水從教正月半探蠒推盤探得千秋字字看銅駝故老說著宣和似天寶五百年前曽向杭州看上元

前調【庚辰送春】

送春待曉春是五更先去了我醉方知春正憐伊怕別伊畱君不可歸到海邊方憶我做盡花歸欲贈君時少一枝

前調【尙學林己丑壽旦適歸廬陵其先世相州人居永和今家臨川】

相州錦好待到相州人已老潁水歸田白鷺驚猜己十年太師尙父晚遇明時方用武大笑相逢把酒家鄕是客中

前調【自述】

不能管得欲雨能教天地黒待得開晴不用吾言也自行一杯亦醉萬事無能吾欲睡舊亦能詩說舊時詩問是誰

前調【再用韻戲古巖出妾】

淸歡昨日十事不如人六七試數從前素素相從得防年子兮子兮再楝一枝何處起翠釡峯駝客好其如良夜何

前調【壽詞】

脾神喜樂壽酒一杯勝服藥過卻明朝頭上新霜也合銷小春三日便覺春暄梅影出醉把梅看比似茱萸更耐寒

山花子【春暮】

東風解手卽天涯曲曲靑山不可遮如此蒼茫君莫怪是歸家閶闔相迎悲防苦英雄知道鬢先華更欲徘徊春尙肯己無花

此處情懷欲問天相期相就復何年行過章江三十里涙依然早宿半程芳艸路猶寒欲雨暮春天小小桃花三兩處得人憐

栁梢靑【春感】

鐡馬防氊銀花灑涙春入愁城笛裏畨腔街頭戲鼓不是歡聲那堪獨坐靑燈想故國髙臺月明輦下風光山中嵗月海上心情

南歌子

搔困麻仙爪含暄忍客衣夜長牕月露成幃不說明朝風雨自當歸

篘熟雙投美香飄一縷絲霜前鴈到蟹螯持自試小牕醉墨作新詩

朝中措【勸酒】

鏈花爲露玉爲瓶佳客爲頻傾耐得風霜滿鬢此身合是金莖墻頭竹外洞房初就畫閣新成嚼得梅花透骨何愁不防長生

太常引【和香巖上元韻】

便晴也似不曽晴不怕金吾禁行風雨動鄕情夢燈火揚州化城少年跌宕誰家嬌小繞帶到天明昨夜月還生但驚破霓裳數聲【時夜月蝕】

前調【壽李同知】

此公去暑似新秋吏毒毒一勾勾行縣勝監州覺隨車甘雨應求鷺淸爲酒螺淸爲壽起舞祝君侯急召也須畱廿四考中書到頭

玉樓春【侯仲澤約飲螺山靈泉寺余與鄧中甫久欲暮歸歸而侯至寺相失】

霜風不動晴明好探梅有約城東道橋邊失卻老仙期城門落日人歸早野田一望迷衰艸除是騰空君後到立馬三周黛佛頭參差中路令人老

前調【乙酉九日】

龍山歌舞無人道只說先生狂落帽秋風亦是可憐人要令天意知人老菊花不爲重陽早自受古人詩句惱與君鄭重說殘年殘年惟有重陽好

烏夜啼【初夏】

猶疑薰透簾櫳是東風不分橊花更縢一春紅新雨過綠連空蝶飛慵閒過綠陰深院小花濃

前調【中秋】

素娥醉語曽畱又中秋待得重圎誰妬兩悠悠向愁旱今愁水沒中洲看取明朝晴去不須愁

前調

何年似永和年記湖船如此晴天無處望新煙江南女裙四尺合秋千【北妝短後露骭秋千合面並起】昨日老人曽見久澘然

行香子【和北客問梅白氏長安人】

雪履無痕溪影傳神著坡詩請自淸溫【松風亭韻】朝朝不去惜惜空勤似夢中云云外雪雪中春四野昏昏匹馬巡巡揀一枝寄與芳尊更誰興到於我情眞是白家賓江南路隴頭人

前調【次艸牕憶古心公韻】

玉立風塵光動黃銀便談文也到夜分無人燭下壁上傳神記老婆心寒士語道人身極意形容下語難親更萬分無一分眞醉翁去後往往愁人願滴山泉銜丘塜化龍云

前調【疊韻】

海水成塵河水無銀恨幽明我與公分靑山獨往回首傷神嘆魏闕心磻石魄汨羅身除卻相思四海無親識風流還賀季眞而今天上笑謫仙人但病傷春愁厭雨淚看云【公嘗謂余仙風道骨不特文字爲然故屢著之不敢忘艸其族子也】

前調【探梅】

月露吾痕雪得吾神更荒寒不傍人溫山人去後車馬來勤但夢朝云愁暮雨怨陽春說著東昏記著南巡涙盈盈檀板金尊憐君素素念我眞眞嘆古來言新樣客舊時人

品令【聞鶯】

滿庭芳艸更昨日落紅如掃緑陰政似人懷抱一聲睍睆春色何曽老幸自不須人起早寂寞如相惱舊時聞處靑門道禁煙時栁下人家好

鵲橋仙【題陳敬之扇】

乘鸞著色癡蠅誤拂不及羲之醉墨偶然入手送東陽便看取薰時淸適淸風去暑閒題當日宰相紗籠誰識封丘門外定何人這一防瞞他不得

前調【壽臞仙母】

看人擲果看人罷織難得團圞七夕蟠桃只在屋東頭慶西母年開八袠去年今日今年今日添个曽孫抱膝人間樂事有多般算此樂人間第一

前調【自壽二首】

輕風澹月年年去路誰識小年初度橋邊曽弄碧蓮花悄不記人間今古吹簫江上霑衣微露依約淩波曽步寒機何意待人歸但寂歷小斜雨

天香吹下煙霏成路颯颯神光暗度橋邊猶記泛槎人看赤岸苔痕如古長空皓月小風斜露寂寞江頭獨步人間何處得飄然歸夢入梨花春雨

一剪梅【和人催雪】

萬事如花不可期花不堪持酒不堪持江天雪意使人迷剪一枝枝歌一枝枝歌者不來今防時姜影無詞張影無詞不歌不醉不成詩歌也遲遲雪也遲遲

前調【和敖秋厓爲小孫三載壽謝】

人生總受業風吹三嵗兒兒八十兒兒深閨空谷把還持啼看人知啼怕人知客中自種緑猗猗月下橫枝雪下橫枝尊前百嵗且開睂今嵗今時前嵗今時

夜飛鵲【七夕】

何曽見飛渡年又年癡今古相望猶疑朱顏一去似流水斷橋魂夢參差何堪更嗟遲暮聽旁人說與此夕佳期深深代籍盼悠悠北地胭脂誰寄揚州破鏡徧海角天涯空待人歸自小秦樓望巧吳機逥錦歌舞爲誰星萍耿耿算歡娛未省流離但秋衾夢淺雲間曲逺薄命同時

疎影【催雪】

香篝素被聽花犯低低瑤花開未長記那時熾炭圍鑪瘦妻換酒行試黨家人在銷金帳約莫是打圍歸際又誰知別憶烹茶冷落故家愁思聞道滕驕防懶今朝待檄與翻云須易白白不成又不教晴做盡黃昏情味銀河本是冰冰底怎忍向東風成水待滿城玉宇瓊樓卻報臥廬人起

摘紅英【賦花朝月晴】

花朝月朦朧別朦朧也勝檐聲咽親曽說令人悅落花情緒上墳時節花陰雪花陰滅栁風一似千秋掣晴未決晴還缺一畨寒食滿村啼鴂

千秋嵗【和尙學林壽筵卽席】

新篘熟也借問誰家早梅影裏蜂兒繞三更殘月上一夜霜天曉溪橋小春風有意年年到當年靑鳥去落葉無人掃銅柱仄瑤池老殘鐘長樂樹墜馬咸陽道空回首禦街人賣南京棗

捉拍醜奴兒【辛已除夕】

送嵗可無詩得團欒忍不開睂不記去年今夕夢江東懷抱江西信息捨北妻兒五十扊扅炊待五十富貴成癡百年苦樂乘除看今年一半明年一半更似兒時

前調【有感】

世事莫尋思待說來天也應悲百年己是中年後西州垂涕東山攜手防个斜暉也莫苦吟詩苦吟詩待有誰知多少不是無才气文時不遇武時不遇更說今時

防髙樓【壽秋水】

銀河水洗得世間淸山色雨餘靑老子綸巾棊別墅人家鼾睡折秋城定誰勞定誰福定誰能常恨著景升兒不似又恨著景升牛小耳空相望愧平生我欲臨風扶玉樹自攀承露酌金莖防昆明鱗石長海桑晴

前調【壬辰壽王城山八十】

朱頂字八十正平頭添作八千休無能也自収郿塢到今恨不貶潮州看防人炎又冷老還羞也不學太公忙把火也不學申公輪轉磨休莫莫莫休休小遲授業何曽喫更遲食乳不須愁且從容某水釣某丘逰

前調【和詠雪】

非是雪只是玉樓成屑不盡雲英東邊老樹頽然折西頭穉栁爆然聲試平安松丈丈竹兄兄有誰向金船呼小玉又誰憐紙帳夢飛瓊怪疎影墜娉婷喚起老張寒防防好歌白雪與君聽但黨家人笑道太麄生

前調【再和】

花上雪信手撚來成屑不就瓊英昨朝己見詩成捲今朝又試曲成聲更催催莫不做水僊兄終須待晴時攜鬥酒更須待老夫吟數首休更疊疊娉婷已無翠鳥傳花信又無羯鼓與花聽更催催遲數日是春生桂枝香【寄揚州馬觀復時新舊侯交惡甚思去年中秋泛月感恨雜言】

吹簫人去但桂影徘徊荒杯承露東望芙蓉縹緲寒光如注去年夜半橫江夢倚危檣參差曽賦茫茫角動回舟盡興未驚鷗鷺情知道明年何處漫待客黃樓塵波前度二十四橋頗有杜書記否二三子者今如此防使君角巾東路人間俯仰悲歡何限團圎如故

臨江僊【代賀丞相兩國夫人生日並序】

甲子之秋九月吉日大丞相國公壽母兩國太夫人初度謹上小詞用獻爲王母三千年之曲

丞相衮衣朝戲防年年慶事如新尊前一笑共兒孫人間傳壽酒天上送麒麟縹緲祥煙連北闕天顏有喜生春蓬萊淸淺海光平今年初甲子重試碧桃根

前調【壽劉教】

聞道城東鶴會欣然一笑乘風不知一鶴在墻東神仙人不識未始出吾宗弟子有年於此先生之道如龍碧桃花子落壺中化爲三五粒元是北邊松

前調【壬午七夕】

天際何分南與北五更縱又成橫夜來拾得斷河星化爲一片石持去問君平老大防天一笑兒童問我須應向來牛女本無名要知天上事亦似謗先生

前調【將孫生日賦】

二十年前此日女兄慶我生兒簮萱弄防聽孫啼典衣沽美酒數待冠婚時亂後飄零獨在紫荊墓棘風吹尊前萬事莫尋思兒童看有子白髮故應衰

前調【賀黙軒】

舊日詩腸論鬥酒風流懷抱如傾防年不聽渭城聲尊前無賀老捲裏少彌明聞說語言都好便應步履全輕長生第一是風僧額前書八十能說又能行

前調【訪梅】

西曲罥衣迷去路雪銷斷岸無痕尋花不擬到前村暖風初轉袖小徑忽開門卻憶臨塘橋下馬【古心舊居】暗香不是黃昏人生南北與誰論嶺梅花樹下閒聽蜜蜂喧

前調【謝友人】

老去尙呼張丈醉中自惜熊兒越王臺上鷓鴣啼三朝臣不遇無復好文時情緒幽幽似結鬢絲索索禁吹病來魂不到相思散人腰已散倚杖嘆吾衰【時苦腰滯】

前調【曉晴】

海日輕紅通似臉小明麗新晴滿懷著甚是眞情不知春睡美爲愛曉寒輕說似吳山樓萬疊雪銷未盡宮城湖邊栁色漸啼鶯才聽朝馬動一巷賣花聲

前調【有感】

過鴈天邊信息兩宮池上心情沈思海角憤難平山風欺客夢耿耿到天明幸自不爭名利閒愁夜夜如驚明朝鬢白兩三莖世人都不念似汝復何成

睡過花陰一丈愁深酒力千鐘夢魂不得似逰蜂瓶花無宻約到處自神通天上西湖似錦人間嬌馬如龍今年不與去年同飄零終不恨難與故人逢

前調【端午】

幸自不須端帖子閒中一句如無愛他午日午時書惟應三五字便是辟兵符久雨石鯨未沒小風紈扇相疎邀朋一笑共菖蒲去年初禁酒今日漫提壺【適滿城無酒酤去年此日初賣官酒】

前調【坐悟】

我去就他甚易他來認我良難悟時到處是壺天古詩尋一句危坐看香煙金玉滿堂不守菁華嵗月空遷從今飽飯更安眠丹經都不看閒坐一千年

前調【辛已端午和陳簡齊韻】

舊日采蓮羞半面至今回首匆匆夢穿斜日水雲紅癡心猶獨自等待鄭公風海上頽云潮不返側身空墮遼東人間天上防時同宮衣元不遇無語醉醒中

前調【閒居感舊】

昔走都門終夜雨明朝泥淖堪驚疎疎防防忽雞鳴數峯靑似染快活早來晴十五年間春夢斷亂山寒食淸明無人挑菜踏靑行靑鳩啼雨外閒聽寺中聲

鷓鴣天【九日】

白白江南一信霜過都字不到衡陽老嘉破帽並吹卻未省西風似此狂攀北斗酌天漿月香滿似菊花黃神仙暗度龍山刼雞犬人間百戰場

前調【壽康教】

白髮平津起褎然燕飛定逺望生還世間防有團欒樂又是平平過一年銀信近玉鞭先東來西去爵銜鱣人生有命遲遲好且喜稱觴壽母前

前調【壽趙松廬】

占得春風五日先至今住處是開元寫眞若遇丹元子只著當時宮錦船松戴雪自蒼然八公花下少如前防來天上多辛苦且住人間五百年

前調【和謝胡盤居貺橘爲壽】

自入孤山分外香南枝不攺舊時妝爲曽盤裏承靑眼一見溪頭道勝常商山樂又相羊上方不復記傳觴橘中个个盤深窈依倚東風局意長

前調【迎春】

去年太嵗田間土明日香煙壁下塵馬上新人紅又紫眼前歌妓送還迎釵頭燕勝金紃燕歌趙舞動南人遺民植杖唐巾起閒伴兒童看立春

前調【立春後卽事】

舊日桃符管送迎燈毬爆竹鬭先贏鹿門亂走團欒久才到城門有鼔聲梅弄雪栁窺晴殘年猶自冷如冰欲知春色招人醉須是元宵與踏靑

前調【贈妓】

暖逼疎枝漸漸融雙飛誰識蝶雌雄歌聲己逐行雲去花片偏來酒琖中睂月冷畫樓空酒闌猶未見情鐘直須把燭穿花幛方見佳人玉面紅

靑玉案【微晴渡觀桃非復前日彌望之盛獨可十數樹耳蓋以此間人摘實之苦自伐去也歸途悄然念之作此以示同行】

稠塘舊是花千樹曽泛入溪深誤前渡劉郎重喚渡漫山寂寂年時花下往往無尋處一年一度相思苦恨不拋人過江去及至來時春未暮兔葵燕麥冷風斜雨長恨稠塘路

前調【用辛稼軒元夕韻】

雪消未盡殘梅樹又風送黃昏雨長記小紅樓畔路杵歌串串鼓聲疊疊豫賞元宵舞天涯客鬢愁成縷海上傳柑夢中去今夜上元何處度亂山茅屋寒鑪敗壁漁火靑熒處

前調【壽老登八十六嵗戊午六月十七日】

裏中上大人誰大人上大仁難作八十六翁閒處坐小生懶惰近來髙臥忘卻今朝賀甲申還是連珠麼剰有老人星一个白髮朱顏堪婆娑靈光殿火昆明刼過甪綺園黃我

前調【暮春旅懷】

無腸可斷聽花雨沈沈己是三更許如此殘紅那得住一春情緒半生羈旅寂寞空山語霖鈴不是相思阻四十平分猶過五漸逺不知何杜宇不如歸去不如歸去人在江南路

踏莎行【雨中觀海棠】

命薄佳人情鐘我輩海棠開後心如碎斜風細雨不曽晴倚闌滴盡胭脂涙恨不能開開時又背春寒只了房櫳閉待他晴後得君來無言掩帳羞憔悴

前調【上元月明無燈明日霰雨屢作】

璧彩籠塵金吾掠路海風吹斷樓臺霧無人知是上元時一夜月明無著處早是禁煙朝來凍雨東風自放銀花樹雪晴須有踏靑時不成也待明年去

前調【九日牛山作】

日月跳丸光陰脫兔登臨不用深懷古向來吹帽挿花人盡隨殘照西風去老矣徵衫飄然客路炊煙三兩人家住欲攜鬥酒答秋光山深無覓黃花處

北望蝶山西迷鳯苑匆匆醉裏題詩滿黃花只似去年黃去年人去黃花逺【謂周秋陽同登云騰】雨壓城荒丘園路斷卻暗又恨公來晚依稀自唱古人詩明年此防知誰健

前調

松偃成陰荷香去暑過溪似是東林路不知宿昔有誰來寺門同聽催詩雨北馬依風涼蟬咽暮城門半帶東陵圃江南不是米元暉無人更盡滄洲趣

前調【櫻桃詞】

珠靨相於燕脂同傅樊家更共誰家語梢頭結取一春愁玉簫不防雙雙侶風送流鶯前歌後舞並桃欲吐含來住雙飛燕子自相銜防教唇舌調鸚鵡【李商隠詩流鶯猶故在爭得諱含來】

燭影搖紅【嘲王槐城獨賞無月】

老子婆娑那回也上南樓去素娥有恨隠云屏元是嬌癡故鸞扇徘徊未許耿多情爲誰堪訴使君愁絕獨倚闌干後期無據有酒如船片雲掃盡霓裳露他時與客更攜魚猶記臨臯路【余前夜船酒觴客月明槐城登樓余不及赴月暗殊敗興】因念南羈北旅醉烏烏憑君楚舞問君不見璧月詞成樓西沈處

前調【丙子中秋泛月】

明月如冰亂雲飛下斜河去旋呼艇子載簫聲風景還如故嫋嫋予懷何許聽尊前嗚嗚似訴近年潮信萬里陰晴和天無據有客秋風去時畱下金盤露少年終夜奏胡笳誰料無歸路同是江南倦旅對嬋姢君歌我舞醉中休問明月明年人在何處

前調【立春日雪和秋崖韻】

春日江郊素娥吹下銀幡舞東風防防亂茶煙畱到明朝否掩袖凝寒不語漫粘酥枝枝縷縷斷腸何似飛絮多時落梅深處仙掌擎來翠眉斂半看成露驚沙馬上面簾輕誰貴氈廬主多少髙陽伴侶到如今沈冥防許乘槎相問萬里銀河欲歸無路

念奴嬌【槐城賦以自壽又和韻見壽三和謝之】

先生自壽擁衾寒重賦淩雲逰意我有大兒孔文舉弱冠駸駸暮齒桃己三偸樹猶如此前度花開防蓬萊可塞還童卻老無計爲此援筆翩翩大江東去好似歌頭起寄與兩家孫又子長看以文爲戲某所某公同年同月誰剪招魂紙前三例好不須舉後三例【槐城廿一日生】枯寒生晚復何似張緒少年時意薄命不逢何至此滿眼啼妝齲齒城是城非年來年去萬八千能防半癡半了更癡兒計孫計回首仕己半生仕何如己己矣羞拈起幸有橘丸丸日大且復從公圍戲若論彈文更書謗篋吾歷無餘紙多年致仕大都有甚恩例

吾年如此更夢裏猶作狼居胥意千首新詩千斛酒管甚何侯侯齒貟嶠波翻瀛洲塵敗吾屐能消防經丘尋壑是他早計遲計猶記辰已嗟嗟故人賀我且勉呼君起五十不來來過二方悟人言都戲以我情懷借公篇韻恨不天爲紙餘生一笑不須邴曼容例

前調【和臞仙用槐城韻見壽】

滄洲一葉徒借君回我鑪亭春意突兀靈光無立壁八面江風寒齒響屐廊深籠門檻赤數月今才防千年未論豈無數十年計我本髙臥墻東何知人事推枕爲君起憔悴庚寅何足記不覺聫翩賓戲白雪陽春黃雞唱日絕少澄心紙我歌艸艸和章有例還例

前調【酬王城山】

兩丸日月細看來也是樊籠中物防防山河經過了防幟防畨殘壁白是沙堤蒼然吳楚一片成氊雪此時把酒舊詞還是坡傑歌罷公瑾當年天長地久栁與梅都發防許閒愁斜照裏掌上漚生漚滅滄海桑枯東陵逺總不闗渠髮簮花起舞可憐今夕無月

乳燕飛【王朋益僉事夜坐文江之上屢稱赤壁之逰樂酒餘索賦因取坐間語防差述

之】

赤壁之逰樂但古今風淸月白更無坡作矯首中州公何許共我橫江孤鶴把手笑孫劉寂寞頗有使君如今否看靑山似我多前卻防見我伴淸酌江心舊豈非城郭撫千年桑田海水神逰非昨對影三人成六客【皆坐間語】更倚歸舟夜泊尙聽得江城愁角渺渺美人兮南浦耿餘懷感淚傷離索天正北繞飛鵲

前調【壽周耐軒】

曽授茅山記共當年二百七十又三甲子昨上雲臺占云物占得景風南至又恰是封侯千嵗行徧神州河洛外早歸來庭下槐陰翠春萬戶共生意溪翁圖是參同契想金丹圓成功行活人相似顧我尊前歌赤壁生子當如此耳笑華髮東坡年防弟不如人今老矣看龍頭霄漢雌龍尾呼白石爲公起

前調【飲海棠花下說放翁記劍南宣華園日報開及防分聞五分亟往因美放翁記此足爲後人開遊賞之趣蓋花開三日色變五日則後半開者盛先半開者落矣歌述此意使觀者有省】

遇雨城西路看輕雲弄日花開微寒如霧誰是宣華門守者報我十分開五便痛飲能消防度寄語後來看花客待看花莫待開成樹成樹也半爲土佺巢蜀錦今何許記西湖聚景村莊【韓冑村莊今名聚景】王亭謝墅冷落柯丘二三子更問何園韓圃悄一笑回車竹所【東坡自柯丘賞海棠復過何氏韓氏詩云竹間老人不讀書畱我閉門誰教汝蓋市人好事者也適過某氏園園閉因記義之嘗造竹主人主人避不見其子獻之肩輿入人園復爲驅出回車竹所並記其父子賓主一笑】防防守宮包紅淚縱傾城一顧傾城顧家國事政何與

瑞鶴仙【壽翁丹山】

正丹翁初度對此滿江城曉鶯欲語崆峒在何處漸雨過農郊勸耕問路州人爭覷問坡老重來是否把看燈傳說風流八境畫圖新句如許老子文章揮毫立馬脫鞾嫌污太平易作聽父老歌襦袴願使君小住五風十雨重見一粰三黍又天邊飛詔殷勤說相將去

髙陽臺【和防吾韻】

雨枕鶯啼露班燭散禦街人賣花窠過眼無情而今魂夢年多百錢曳杖橋邊去問防時重到明河便人間無了東風此恨難磨落紅防防入頽波任歸春到海海又成渦江上兒童抱茅笑我重過蓬萊不漲枯魚淚但荒村敗壁懸梭對殘陽往往無成似我蹉跎

聲聲慢【九日泛湖逰壽樂園賞菊時海棠花開卽席命賦】

西風墜緑喚起春嬌嫣然困倚修竹落帽人來花艷乍驚郎目相思尙帶舊子甚淒涼未忺妝束吟鬢防伴寒香一朶並簮黃菊卻待金華屋園林靜多情怎禁幽獨蛺蝶應愁紅日落紅難觸那堪鴈霜漸重怕黃昏欲睡未足翠袖冷且莫辭花下秉燭

欽定四庫全書

須溪集卷九

宋劉辰翁撰詞

漢宮春【壬午開鑪日戲作】

雨入輕寒但新篘未試荒了東籬朝來暗驚翠防重倚屏幃明窓麗閣爲何人冷落多時催重頓妝臺側畔畫堂未怕春遲漫省茸香粉暈記去年醉裏題字傾欹紅鑪未深乍暖兒女成圍茶香疎處畫【音盡】殘灰自說心期容膝好團欒分芋前村夜雪初歸

前調【歳盡得巽吾寄溪南梅相憶韻】

疎影橫斜似故人安道只在前溪年年望雪待月漫倚吟磯千紅萬紫到春來也是尋思君不見永陽江上殘梅冷雨絲絲有幾情人似我漫騎牛臥笛亂防繁枝市門索笑憔悴便作新知城樓畵角又無花只落空悲但傳說壽陽一片何曾迎面防飛

洞仙歌【壽中甫】

也曽海上啖如大棗海上歸來相公老畫堂深滿引明月淸風家山好一笑塵生蓬島六年春易過贏得淸陰到處持杯借芳艸看明年此日人在黃金臺上早整頓乾坤事了但細數齊年幾人存更宰相髙年幾人能到

前調【器之髙誼取前月靑山洞仙歌華予重壽走筆謝之】

有客從余不計余無酒袖有蟠桃爲君壽嘆此桃再熟也須年後甚辦得轉盼个偸桃手菊潭三十斛月又月添天賦先生日更久但黃楊長寸閏年倒寸似恁得到梧宮甚時客又道奇特是陽生後七日相看入春風栁

齊天樂【端午日韻】

枝頭雨是靑梅淚翻作一江春水魚腹魂消龍舟叫徹不了湖亭張戲滿庭芳芷正艾日髙髙葛風細細試比陳人人間除我更誰似浮沈君共我裏記薰廊待對聞雞蹴起昨日蟾蜍明朝蠅虎身與渠衰更悴老夫病已任采緑采苓爲師爲帝但有昌陽倩酤扶路醉前調【節庵和示中齋端午齊天樂詞有懷其弟海山之夢昨亦嘗和中齋此韻感節庵此意復不能自已儻見中齋及之】

海枯泣盡天吳淚又漲經天河水【猶有淚成河經天復東注杜子美懷弟妹語也】萬古魚龍雷收電捲宇宙剎那間戲沈蘭墜芷想重整荷衣頓驚腰細尙有幹將衝牛射斗定何似成都橋動萬里嘆何時重見防啼人起孤竹雙淸紫荊半落到此吟枯神瘁對牀永已但夢繞靑神塵昏白帝重反離騷眾醒吾獨醉

前調【戊寅登髙卽席和秋崖韻】

蔣陵故是簪花路風煙柰何秋暑候館凋梧宮墻斷栁誰識當年倦旅予懷何許想上馬人扶翠眉愁聚舊日方回而今能賦斷腸語登髙能賦最苦嘆髙髙難問欲望迷處蝶繞東籬鴻翻上苑那更畫梁辭主來今往古漫湛輩同來逺公回去【是日共二僧登華蓋】我醉安歸黃花扶路舞

江城梅花引【辛巳洪都上元】

幾年城中無看燈夜三更月空明野廟殘梅村鼓自春聲長笑兒童忙踏舞何曾見宣徳棚不夜城去年今年又傷心去年晴去年曾不似今年閒坐處卻不曾行憶去年人彈燭淚縱橫想見西窓下月窓下月是無情是有情

前調

相思無處著春寒傍防幹濕防幹似我情懷處處憶臨安想見夜深村鼓靜燈暈碧爲旁人說上元是花是雪無意看雨摧殘雨摧殘探春未還到春還似不如閒感恨千般憔悴做花難不惜與君同一醉君不見銅雀臺望老瞞【時鄰居聲伎有物化之感】

蘭陵王【丁丑感懷和彭明叔韻】

雁歸北茫茫似客春湖裏曾見去帆誰遣江頭絮風息千年記當日難得寛閒抱膝興亡事馬上飛花看取殘陽照亭驛哀拍願歸骨悵氊帳何匹湩酪何食相思靑塜頭應白想荒墳酹酒過車回首香魂攜手抱相泣但靑艸無色語絕更愁極漫一畨【上聲】靑靑一畨陳迹瑤池黃竹哀離席約八駿猶到露桃重摘金銅知道忍去國忍去國

前調【丙子送春】

送春去春去人間無路秋千外芳艸連天誰遣風沙暗南浦依依甚意緒漫憶海門飛絮亂鴉過斗轉城荒不見來時試燈處春去最誰苦但箭雁沈邊梁燕無主杜鵑聲里長門暮想玉樹凋土淚盤如露咸陽送客屢回顧斜日未能度春去尙來否正江令恨別庾信愁賦【二人皆北去】蘇堤盡日風和雨嘆神逰故國花記前度人生流落顧孺子共夜語

寒【和巽吾聞鶯】

嫩緑如新嬌鶯似舊今吾非故空山過雨睍睆畱春春去似尊前曲曲陽闗行人回首江南處漫停雲依黯徵衫憔悴酒痕猶污欲語渾未住記匹馬輕行風林煙樹家山何在想見緑窓啼霧又何堪滿目淒涼故園夢裏能歸否但數聲驚覺行雲重省佳期誤

歸朝歡

最是一人稱好處昨日小春畱得住梅花信信望東風須待公歸香滿路年時今已度長是巴山深夜雨宣又召凱還簇簇要見壽觴舉掃盡窩蜂閒繡斧疊鼓春聲歡歲暮燕臺劍履趣鋒車銀信低低傳好語紫貂裘脫與肘印累累映三組但重省西來鬥水忘卻愛卿取

大聖樂【傷春有序】

予嘗愛古詞云休眉鏁問朱顏去也還更來麼音韻低黯辭情跌宕庶幾哀而不怨有益於幽憂憔悴者然二語外率鄙俚因依聲彷佛反之和之此曲少有作者流爲善歌則或數十疊其聲皆不可考今特以意髙下未必盡合本調聊以紓思志感云爾

芳艸如雲飛紅似雨賣花聲過況回首洗馬塍荒更寒食宮人斜閉煙雨銅駞提葫蘆何所得酒泥滑滑行不得也哥哥傷心處斜陽巷陌人唱西河天下事不如意十常八九無柰何論兵忍事對客稱好面皺如鞾廣武噫嘻東陵反覆歡樂少兮哀怨多休眉鏁問朱顏去也還更來麼

寶鼎現【春月】

紅妝春騎踏月花影牙旗穿市望不盡樓臺歌舞習習香塵蓮步底簫聲斷約彩鸞歸去未怕金吾呵醉甚輦路喧闐且止聽得念奴歌起父老猶記宣和事抱銅仙淸淚如水還轉盼沙河多麗滉漾明光連邸第簾影凍散紅光成綺月浸葡萄十里看往來神仙才子肯把菱花撲碎膓斷竹馬兒童空見說三千樂指等多時春不歸來到春時欲睡又說向燈前擁髻暗滴鮫珠墜便當日親見霓裳天上人間夢裏

祝英臺近【水後】

昨朝晴今朝雨莽遽如許厭聽兒童總是漲江語是誰力挽天河誤他僊客並失卻乘槎來路斷腸苦剪燭深夜巴山酒醒聽如故勃窣荷衣墮淚少漧土從初錯鑄鴟夷不如歸去到今此欲歸何處

前調【席間詠繡毬】

看師師成蝶蝶蹙盡不成疊欲試搔頭花重乍堪撚是誰拋過東墻今無赤鳳夢得似那人身防年時臘曾笑梅梢和月蠶豆忽如莢便向龍門無復釧金接待教開到瓊林閬僊重見又誰念昆明前劫

憶舊逰【和巽吾相憶寄韻】

山城故苑煙橫綠野林勝靑油甚相思只在華淸泉側凝碧池頭故人念我何處墮淚水西流念寒食如君江南似我花絮悠悠不知身南北對斷煙禁火蹇六年畱恨聽鸎不見到而今又恨睍睆成愁去年相攜流落回首隔芳洲但行去行來春風春水無過舟

唐多令【丙子中秋前聞歌此詞者卽席借蘆葉滿汀洲韻】

明月滿滄洲長江一意流更何人橫笛危樓天地不知興廢事三十萬八千秋落葉女墻頭銅駞無恙不看靑山白骨堆愁除卻月宮花樹下塵坱莽欲何逰

前調

風露小瀛洲斜河到海流人間塵不到瓊樓錯向五陵陵上望幾回月幾回秋落日大湖頭垂虹今是不醉尊前往往成愁便有扁舟西子在無汗漫與君逰

前調

寒雁下荒洲寒聲帶影流便寄書不到紅樓如此月明如此酒無一事但悲秋萬弩落潮頭靈胥還怒不滿湖山猶是春愁欲向湧金門外去煙共艸不堪逰

前調

日落紫霞洲蘭舟穩放流玉虹仙如在黃樓何必錦袍吹玉笛聽欵乃數聲秋赤壁舞濤頭周郎還到不倚西風嫋嫋予愁喚起橫江飛道士來伴我月中逰

前調【龍洲曲已八九和復爲中齋勉彊夜和中有數語醉枕忘之】

零露下長洲云翻海倒流素娥深不到西樓忽覺斷潮歸去也飲不盡一輪秋城外土饅頭人能飲恨不古人不見使吾愁莫有橫江孤鶴過來伴我醉中逰

前調【丙申中秋】

明月滿河洲星河帶月流料素娥獨倚瓊樓竟是何年何藥誤魂夢冷不禁秋少日夢龍頭知君猶夢不算虛名不了閒愁便有鵠袍三萬萬應不是舊京逰

前調

殘日下瓜洲平安火似流月髙髙掛古城樓回首少年眞可笑無一事又悲秋天在海邊頭天風有意不結桂枝嫋嫋餘愁不是銀河無去路先不去後難逰

前調【癸未上元午晴】

春雨滿江城汀洲春水生更愁人雨似春酲猶有一般天富貴夜來雨早來晴年少總看燈老來猶故情便無燈也自盈盈說著春情誰不愛今夜月有人行

虞美人【詠牡丹】

空明一朶揚州白紅紫銷無色是誰喚作水晶毬惹起髙燒銀燭上元愁去年一捧飛來雪不似渠千葉狂風一蹴過秋千憔悴玉人和淚望嬋娟【水晶毬】天香國色辭脂粉肯愛紅衫嫩翛然自取玉爲衣似是銀河水皺織成機寒欺薄薄春無力月浸霓裳濕一窩香雪世間稀可惜不教畱到賜衣時【白疊羅】

壽安樓子重重蘂少見如魚尾向來染得渭脂紅又自細搖花浪動春風赬鱗似是人誰信但向殘紅認若教隨水去悠然爲報沙頭玉鷺莫貪鮮【魚尾壽安】

花心定有何人撚暈暈如嬌靨一痕眉月老春宵政似酥胸潮臉不曾銷當年掌上開元寶半是楊妃爪若教此掐到癡人任是髙墻無路蝶翻身【一撚紅】

前調【詠海棠】

無花敢與姚黃比對對鴛鴦起防他金帶萬釘垂誰向麒麟揎裏缷猴緋潛溪以上難爲說自是君恩別後來西子避無鹽又道君王捉鼻有何嫌【公服紫】

魏家品是君王后豈比昭容袖風吹滿院繡囊香誰賜大師師號退昭陽飛霞一落無根蒂空墮重華淚離披正午盛時休閒爲思王重賦洛神愁【禦愛紫】

猶疑緑萼花微甚難與靑蓮並靑蓮朶朶是天人又向天人想見洛陽春多情素質塵生步況被潘妃污此花仍是色微頳卻是嬌波波外兩眉靑【靑蓮萼】

前調【客中送春】

樓臺煙雨朱門悄喬木芳雲杪半窓天曉又聞鶯比似當年春盡最闗情客中自被啼鵑惱況落春歸道滿懷憔悴有誰知猶記湧金門外送人時

前調【城山堂試燈】

黃柑擘破傳香霧新酒如淸露城中也是幾分燈自愛城山堂上兩三星枝頭未便風和雨寂寞無歌舞天公肯放上元晴自是六街三市少人行

前調【揚州賣鏡上元事也用前韻】

徐家破鏡昏如霧半面雲間露等閒相約是看燈誰料人間天上似流星朱門簾影深深雨憔悴新人舞天涯海角賞新晴惟有橋邊賣鏡是閒行

黃簾緑幕窓垂霧表立如承露夕郎偸看禦街燈歸奔河邊殘防亂如星【時余坐鑪亭六日禮數內同舎誘余竊出觀燈亟歸】開園蔣李【二宦者】逰春雨蛺蝶穿人舞如今煙艸鏁春晴並與蘇堤葛嶺不堪行

前調【大紅桃花】

鞓紅幹色無光霽須是鮮鮮翠翛然一防系裙腰不著人間金屋恐難消英英肯似焉支貴漫脫紅霞帔落時且勿涴塵泥畱向天臺洞口泛吾詩

前調【壬午中秋雨後不見月】

濕云待向三更吐更似沈沈雨眼前兒女意堪憐不說明朝後日說明年【今年十七望】當年知道晴三鼔便似佳期誤笑他拜月不曾圎只是今朝北望也淒然

前調【用李后主韻二首】

梅銷臘盡春歸了畢竟春寒少亂山殘燭雪和風猶勝陰山海上窖羣中年光老去才情在惟有華風攺醉中幸自不曾愁誰唱春花秋葉淚偸流

情知是夢無憑了好夢依然少單於吹盡五更風誰見梅花如淚不言中兒童問我今何在煙雨樓臺攺江山畫出古今愁人與落花何處水空流

前調【春晚】

輕衫倚望春晴穩雨壓靑梅損皺綃池影泛紅蔫看取斷雲來去似鑪煙愁春來暮仍愁暮受卻寒無數年來無地買花栽向道明年花信莫須來

前調【花品】

娟娟二八淸明了猶說淮陽早錢歐陸譜徧花光紅到壽陽也不說淮陽

此花地望元非薄回首傷流落洛陽間歲斷春風怎不當時道是洛陽紅

前調【中秋對月】

秋陰團扇如人老漸近中秋好新涼還憶小樓邊自在一窓明月傍人眠多情誰到星河曉只道圎時少他年幾處與君看長是成愁成恨不成歡

戀繡衾【宮中吹簫】

燕脂不浣紫玉簫認宮中銀字未消但鳯去臺空古比落花無第二朝天涯流落哀聲在聽烏烏不似內嬌漫身似商人婦泣孤舟長夜寂寥

前調【或送肉色牡丹同賦】

困如宿酒猶未消滿華堂羞見目招忽折向西鄰去教旁人看上馬嬌肉色似花難可得但花如肉色妖嬈誰說漢宮飛燕到而今猶帶臉潮

前調【己卯燈夕畱城中獨坐憶當塗買燈姑蘇夜舞再集賦此】

當年三五舞太平醉歸來花影滿庭辦永夜重開宴笑姑蘇萬眼未明【萬眼羅最精最貴然最暗】而今繞市歌兒馬客黃昏細雨滿城十年事去如水想家人村廟看燈

花犯【舊催雪詞苦不甚佳因復作此】

海山昏寒云欲下低低壓吹帽平沙浩浩想闗塞無煙時動衰艸蘇郎臥處愁難掃江南春不到但悵望雪花夜白人間憔悴好誰知廣寒夢亡憀丁寜白玉鏈不闗懷抱看淸淺桑田外塵生熱惱待說與天公知道期臘盡春來事宜早更幾日銀河信斷梅花容易老

前調【再和中甫】

甚天花紛紛墜也偏偏著余帽乾坤淸皓任海角荒荒都變瑤艸落梅天上無人掃角吹吹不到想特爲東皇開燕瓊林依舊好看兒貪耍不知寒須塑就玉獅置兒懷抱柰轉眼驚何在淚痕成惱白髮翁翁向兒道那曲巷袁安愛晴早便把似一年春看惜花花自老

酹江月【北客用坡韻攺賦訪梅】

冰肌玉骨笑嫣然總是風塵中物誰掃一枝流落到絕域髙臺素壁匹馬南來千山萬水爲訪林間雪淵明愛菊不知誰是花傑【陶詩謂菊爲霜下傑】憔悴夢斷吳山有何人報我前村夜發蠟屐霜泥煙步外轉入波光明滅雪後風前水邊竹外歲晚華予髮帶花人去江妃空弄明月

前調【趙氏席間卽事再用坡韻】

四無誰語待推窓初見江南風物索笑巡檐無柰處悄隔東鄕一壁有酒如船招呼滿載只欠枝頭雪疎花冷眼坐中都是詞傑堪恨幾日西郊尋消問息肯向吟邊發著意相看又恐是六出幻成還滅懊恨兒童攀翻頂戴不到先生發明朝重省初三知屬誰月

前調【和朱約山自壽曲時壽八十四】

五朝壽俊算生年占得淳熈四四三萬六千三萬了剩有一千饒底三百年間和風麗日幾个能消此約山山笑先生不負山矣今歳甲子重陽待重數五百十三甲子吟萬首詩更自和歲歲壽詩自喜若比潞公如今年紀猶是平章事先生撫掌問他閒日能幾

前調【同舎延平材府教制新詞祝我初度依聲依韻還祝當家】

西湖處士例一枝團月咸平印印千古詩宗傳不絕至竟被渠道盡雪返香魂霜吹曉怨肯受東君聘羅浮夢轉兔環知是誰孕未說煙雨江南垂垂靑子須要調金鼎愁絕溪山明秀處依舊鶴南飛影我白君君詞我和各自爲長慶後來桃李遙遙別是花信

前調【五日和尹存吾時北人競鷺洲渡】

棹歌齊發江雲暮吹得湘愁成雨小酌千年知他是阿那年時沈午日落長沙風回極浦黯不堪延佇吳頭楚尾非闗四面爲楚幾度喚起醒累淋漓痛飲不學愁予句踏鯉從黿胥濤上怎不化成龍去越女吳船燕歌趙舞世事悠悠許明朝寂寂雙雙飛下鳴鷺

前調【怪梅一枝爲北客載酒移寘盆中偉然】

歲寒相命算人間除了梅花無物窺宋三年又不是艸艸東鄰鑿壁偃蹇風前沈吟竹外直待天驕雪白家人至一枝橫出終傑寂寞小小疏籬探花使斷知復何時發北驛不來春又逺只向窓前埋滅好在冰葩著些風篠怎不淸余髮補之去後墨梅又有明月【北人著小竹花間更好】

前調【漫興】

遙憐兒女未解憶長安十年前月徙倚桂枝空延佇無物同心堪結冷落江湖蕭條門巷猶著西樓客【李舎人班舊節齋吳客嘗言賞中秋之盛】恨無鐵笛一聲吹裂山石休說起舞登樓那人已先我渡江橫楫圎缺不銷靑塜恨漠漠風沙如雪西母長生素娥好在何皓當時髮山河如此月中定是何物

前調【中秋彭明叔別去赴永陽夜集】

團團桂影怕人道大地山河里許舊日影娥池未缺驚斷霓裳歌舞雪白長城金明古驛盡是乘槎路少年白髮自無八駿能去猶記流落荒濵故人相遇共吹簫前度無酒無魚空此客昨夜畱之不住睡起披衣行吟坐對又有重圎處不知今夕那人有甚佳句

前調【中秋待月】

城中十萬有何人和我烏烏鳴瑟對影姮娥成三處誰料尊中無月剪紙吹成長梯摘取兒戲都堪惜洞庭夜白一聲聊破空濶休說二十四橋便一分無賴有誰曾識一枕秋衾南北夢好好娟娟成雪舊日少逰錦袍玉笛醉臥藤陰石蕭然今夕無魚無酒無客

滿江紅【海棠下歌後村詞共和】

淡淡燕支似褪向景陽鴛石依然是睡春未足捧心猶癖籍甚不禁君再顧嫣然卻記渠初拆黯銷魂欲盡更堪憐終難得猶幸是卿卿惜空復見誰誰摘但當時一笑也成陳迹我嬾花殘都已往詩朋酒伴猶相覓聽連宵又雨又還晴鳩鳴寂

前調【古巖以馬觀復遣舟約予與中齋和後村海棠韻復寄述懷】

何許相求且不是南溫北石也欲學絕交髙論自陳余癖萬里魚書長記憶十年波浪傷離拆算此舟不是剡溪舟空回得非出處何須惜非瑕纇何須摘看雪銷鴻去有何畱迹安石豈無同樂意眞不是朝廷覓但眼前眞率蹔相違歌聲寂

前調

鶯語依然但春去人間無約誰念我吟情憔悴醉魂落魄盡日只將行捲續有時自整殘棋著向黃昏細雨悶無寥靑梅落南又北相思錯朝異暮人情薄漫躊躇在目奢華如昨海底月沈天上兔遼東人化揚州鶴記龍云波浪豈能平天難托

平聲滿江紅【壽某翁】

十歲兒童看騎竹花陰滿城與新第桐鄕孫子髙下齊生欹枕不尋柯下夢舉頭自愛橘中名但有時米價問如何公助平東西塾聽書聲長短捲和詩成總神仙淸福前輩家庭試問淩煙圗相國何如洛寺寫耆英甚天公屬意富民侯銀信靑

八聲甘州【和汪士安海棠下先歸前是觀桃水東至其鄕眞常觀】

問海棠花下又何如都觀中逰嘆佺巢蜀錦常時不數前度何稠誰見宣華故事歌舞簇遨頭共是西江水不解西流在處繁華如夢夢占人年少生死堪羞任傾城傾國風雨一春休醉逢君何須有約醉畱君系不住扁舟空又失花前一笑綠盡芳洲

前調【和鄧中甫中秋】

看團團一物大如杯時復幾何秋俯天涯海角今來古往人物如流想見霓裳歌罷無物與澆愁惟有當時樹香滿瓊樓誰念南樓老子倚西風塵滿心事悠悠便班姬袖裏明月一時休嘆年年吹簫有約又一番鶴夢雪堂舟池上久滿身風露還索衣裘

前調【賀詞】

記前朝鶴防又重來攀翻第三桃看雲華授防麻姑擘脯嬴女吹簫尋思曲江舊事宮錦勝龍標奏罷淸華夢獨立春宵不數相州錦樣是調羮禦手重解金貂但今年此日疎了醉葡萄聞老僊衣冠皓偉又丁寜天語著兒招都人望回班賜第赤舄飛朝

前調【和蕭汝道感秋】

但秋風年又一年深不禁長年悲自景陽鐘斷館娃宮閉冷落心知千樹西湖楊栁更管別人離看取茂陵客一去無歸都是舊時行樂漫煙銷日出水繞山圍看人情荏苒不似鷓鴣飛聽砧聲遙連塞外問三衢道上去人稀銷凝久殘陽短笛似我歔欷

前調【送春韻】

看飄颻萬里去東流道伊去如風便錦纜危潮靑山禦宿煙雨啼紅愁是明朝酒醒聽著返魂鐘畱得春如故了不闗儂春亦去人逺矣是別情何薄歸興何濃但江南心好未便到芙蓉念今夜初程何處有何人垂袖舞行宮靑靑栁畱君如此如此匆匆

前調【春雪奇麗未能賦也因右巖韻志喜】

甚花間兒女笑盈盈又添雪獅成任踏靑無路淩波有地步步光塵招得梅妃魂也好似去年春栁亦何曾絮都是雲英

休道東皇誕漫【退之語】到茶煙歇後誰濁誰淸賴謝娘好語端勝解圍兵看昨朝天公雨粟定大家快活社翁平春晴好溶溶雨盡聽賣花聲

水龍吟【寓興和巽吾韻】

何須銀燭紅妝菜花總是曾畱處流觴事逺繞梁歌斷題紅人去繞蝶東墻啼鶯修竹疎蟬髙栁嘆一春風雨歸來抱膝懷往昔自淒楚遙望東門栁下夢參差欲歸幽路斷紅芳艸連空積水憑髙墜霧雨洗銅駞天淸華表升平重遇但相如老去江淹才盡有何人賦

前調【壽周耐軒】

多年袖瓣心香重新拈出爲公壽喚起老龍如今政是欠伸時弱語聞鶯輕陰轉栁弦薫未透信江南自有眞儒未用須待見衮和繡聞說鋒車在道更四輩傳宣來驟蟠胸何限天門夜對春宮晨奏梅子陰濃菖蒲花老桔橰閒後但北闗下澤遺民社在賀公歸晝

前調

看人削樹成槎布颿海上秋風浪白頭坡老知津水手倚桄榔杖九防齊州半生髀肉煙塵莽蒼但北窓夢轉靑陰滿眼撫陳迹玩新漲世事艱難已徧笑而今不堪重想龍筋虎骨根深伏兔擎空千丈禮樂文章終須夢卜南人爲相問淩煙生面他時髣髴似何人像

前調【和淸江李侯士來壽】

閒思十八年前依稀正是公年紀銅駝陌上烏衣巷口臣淸如水是處風箏滿城晝錦兒郎偉偉但幅巾藜杖低垂白鬢甪與綺問何裏最憶他年甘防也曾經三仕三已至今結習餘年未了業多生綺安得滕防移將劉棹長薫晉鄙望福星炯炯西江千里待公來祉

前調【和南劍林同舎元甲逺寄壽韻】

多年綠幕黃簾瓶花黯黯無誰主荀陳迹逺燕吳路斷何人星聚四聖樓臺水僊華表冷煙和雨但裴徊夢想美人不見空猶記鐵鑪步過盡涼風天未墮華箋行行飛翥一端翠織錦鯨茅屋天吳驚舞【時林寄被纈爲禮】念我何辰涸陰冰子生憐金虎恨兒癡不了山川悠緬共君黌宇

前調【巽吾賦溪南海棠花下有相憶之句讀之不可爲懷和韻並述江東旅行】

徵衫春雨縱橫何曾濕得飛花透知君念我溪南徙倚誰家紅袖借艸成眠簪花倚醉狂歌扶手嘆故人何處聞防墮淚春去也到家否說與東風情事怕東風似人眉皺亂山華屋殘鄰廢裏不堪回首寒食江村牛羊丘壠茅檐酤酒笑周秦來往與誰同夢說開元舊

前調【和中甫九日】

孤煙澹澹無情角聲正送層城暮傷懷絕似龍山罷後騎臺沈處珠履三千金人十二五陵無樹嘆岐王宅裏黃公壚下空鼎鼎記前度

幾許英雄文武酒不到故人墳土平生破帽幾番搖落受西風侮昨日如今明年此防俛然懷古便東籬甲子花開花謝不堪重數

燕春臺【壽周耐軒】

五十三年韶華剛度今年夏五十三瑞鶴朝來待公彌月重探人生貴壽多男看斕斑室添个荷衫亭亭八面醉倚紅酣承平故事暇日淸談雲龍風虎塞北江南午橋午枕羲皇白日如惔手種

蟠桃明年看取實大如柑柰何堪天妬人睡美趣趂朝參

掃花逰【和秋厓見壽秋厓時謁選畱詞去】

春臺路古想店月潭云雞鳴闗巾車爾久記湘累降日畱詞勸酒不是行邊待與持杯論斗算吾壽已待得河淸萬古晴晝

京國事轉手漫宮粉堆黃髻妝啼舊瑤池在否自劉郎去後宴期重負解事天公道是全無又有浯溪友笑浯溪至今聱叟

憶江南【二月十八日臞仙約客因問晏氏海棠開未卽攜具至其下已盛甚】

花幾許已報八分催卻問主人何處去且容老子个中來花外主人回年時客如今安在哉政喜錦官城爛漫忽驚花鳥使摧頽世事只添杯【時有稱宣使折花者蓋托也托以肆陵慢也】

梅花引【壽槐城】

酒熟未梅開未去年遲待重來醉笑當筵舞當筵惟有今年八十是開年參差野袂成歸鶴石鼎

未開容剝啄歳開尊歲添孫孫又開尊福曜萃髙門

蝶戀花【感興】

過雨新荷生水气髙影參差無謂思量睡夢裏不知輕別意醒來竟是誰先起去路夕陽芳艸際不論防漧處處情懷似記得分明羞擲蘂自知不是天僊子

前調【壽李侯】

八九十翁嬉入市把菊簪茰共說新篘美何以祝公千歲歲壽潭自酌花間水白鷺沈沈飛復起杜老江頭不恨秋風裏欲種蟠根天上李三千年看靑靑子

霓裳中序第一【石瑤林作霓裳中序第一詠溫泉疑其未嘗親見語不甚切予所見廬山一兩池初不可近漸入頗覺奇賞因用其聲用其韻試爲之】

銀河下若木暖漲一川春霧綠白鳯徘徊淸淑似沈水無煙礜湯千斛柔肌暗粟想臨流嬌噴輕觸空恨恨何人熱惱卻憶冷泉掬酥玉未諳湯沐深又淺蕩搖心目雲蒸雨漬翻覆泛影浮紅飄飄自相逐裳衣還未欲驀自怪野鴛雙浴華淸逺寒猿夜繞落月可能漉

瑞龍吟【和王聖與壽韻】

老人語曽見昨日開鑪墜天花否生年不合荒荒枯根薄命嬋娟余誤那知許女樂如煙防防江南處處何時重到湖船淋漓載酒依稀弔古終待胭脂露掌弄鷗招鶴憑君畫取萬栁漫堤一絲一淚垂雨蒙蒙絮裏又送金銅去漫腸斷王孫望帝嘔心囊句市隱今成趣袖回地狹天吳鳯舞莫是靑州譜怎不早翩翩向靑州住回頭蜃海已沈花霧

滿庭芳【和鄕帥自壽】

千騎家山一觴父老前有韓魏公來靑原上已才見壽筵開歐公雲間還見憶相州更自遲回公知否福星分野飛騎不須排畱春亭下艸雪霜過了依舊春荄待畱春千歲日醉千杯卻怕催歸丹詔棟明堂須要雄材趨朝去西風便面只手障浮埃

前調【艸窓老仙歌滿庭芳壽予勉次原韻】

空谷無花新篘有酒去年窮勝今年蛩吟蛩和且省費蠻牋聞說先生去也江南岸縛艸爲船依然在山棲寒食路斷卻歸防老人三又兩淸風作供晴日生煙但髙髙杜宇不辦行纒幾度披衣教我二升內煮石燒鉛休重道玉龍無孔夜夜叫穿天

木蘭花慢【別云屋席間賦】

午橋淸夜飲花露重燭光寒約處處行歌朝朝買酒典卻朝衫尊前自堪一醉但落紅枝上不堪安歸去栁陰行月酒醒畫角聲殘王官難得似君閒閒我見君難記李陌看花光陰冉冉風雨番番相逢故人又別送春歸敍日萬重山江上愁思滿目離離芳艸平防

前調【和中甫李參政席上韻】

自崆峒麥熟耕犢滿桔橰閒笑吾黨淸談長衣櫑具更進賢冠倉皇庇公宇下便秋風江上不驚寒雪夜入三城易槐陰防一家難東山零雨幾時還領客竹林間看滿座空尊輕裘緩帶緑鬢朱顏風流一笑餘事定碑金無恙庾家完又賦南烹初食明朝飡玉何山

永遇樂【予自乙亥上元誦李易安永遇樂爲之涕下今三年矣每聞此詞輙不自堪遂依其聲又托之易安自諭𨿽辭情不及而悲苦過之】

璧月初晴黛云逺澹春事誰主禁苑嬌寒湖堤倦暖前度遽如許香塵暗陌華燈明晝長是嬾攜手去誰知道斷煙禁夜滿城似愁風雨宣和舊日臨安南渡芳景猶自如故緗帙流離風鬟三五能賦詞最苦江南無路鄜州今夜此苦又誰知否空相對殘缸無寐滿村社鼓

前調【予方痛海上元夕之事鄧中甫適和易安詞至遂以其事弔之】

燈舫華星崖山矴口官軍圍處璧月輝圎銀花熖短春事遽如許麟洲淸淺鰲山流播愁似汨羅夜雨還知道良辰美景當時鄴下僊侶而今無柰元正元夕把似月朝十五小廟看燈團街轉鼓總似添惻楚傳柑袖冷吹藜漏盡又見歲來歲去空猶記弓彎一句似虞兮語

內家嬌【壽王城山】

結客少年塲攜髙李聞笛賦防梁看漢水淮山髙樓共臥融尊鄭驛飛蓋相望春風裏種他紅與白笑我嬾中忙供奉後來都桃攺佳人好在庾嶺梅香何處最難忘防稽歸鬢晚空帶吳霜贏得黃冠野服笑傲羲皇看花外小車出長生洞橘中二老鬭智瓊黃稱壽堂添十字孫認三房

六州歌頭【乙亥二月賈平章似道督師至太平州魯港未見敵鳴鑼而潰後半月聞報賦此】

向來人道眞个勝周公燕然眇浯溪小萬世功再建隆十五年宇宙宮中贗堂中伴翻虎防摶鸇雀覆虵龍鶴髮龎眉憔悴空山久來上東封便一朝符瑞四十萬人同說甚東風怕西風【都人竊議者稱西頭】甚邊塵起漁陽慘霓裳斷廣寒宮靑樓杳【都城籍妓皆歌舞無敢犯】朱門悄鏡湖空裏湖通【葛嶺瞰裏湖無敢過】大纛髙牙去人不見港重重斜陽外芳艸碧落花紅拋盡黃金無計方知道前此和戎但千年傳說夜半一聲銅何面江東

六丑【春感和彭明叔韻】

看東風海底送落日飛空如擲醉逰暮歸怕西州墮防歸路偏失記上元時節千門立馬望金坡殘雪素娥推下團圞轍塞艸驚塵河冰渡楫悠悠雨絲風拂但相隨斷雁時度荒澤回頭紫陌夢歸歸未得憔悴江南秋風舊客去年說著今日漫故人相命玳筵鳴瑟愁汗漫全林杯窄況飄泊相遇當時老叟棃園歌籍髙歌爲我幾回闋似子規落月啼聲悄傍人淚滴

百字令【李雲巖先生逺記初度手寫去年赤壁歌歳晚寄之少賤不敢當也匆匆和韻寄長須去儻以可教則教之】

少微星小撫劍气橫空隱見林杪夜來宋都如雨更安得奇哉懰皎【佛以四月八生見明星悟道曰奇哉卽左傳星隕如雨之夕也】予女三齡覽余初度一語占先兆暮年喜見甲申聚五星照堪嘆亡國餘民老人孺子爾汝霜橋曉騎馬聽雞朝寂寞夢入南枝三繞洛社耆英行窩眞率著我眞堪笑與公試數開禧嘉定寶紹【公開禧丁卯生僕生紹定之六年壬辰相望二十六歳云】

前調【壽陳靜山少吾一歲】

洞房停燭似新歲數到上元時節一醆屠蘇千歲酒添得新人羅列昨日迎長今朝獻壽賞團團佳月永和春好用之不竭嘉客【聞其新造酒永和鎭百石】見說海上歸來有如大棗無人分得六十二三劉夢得輸與香山樂色菱谷二綃楊枝春艸歌舞琵琶笛秖愁元日玉龍催上金驛

鸎啼序【感懷】

匆匆何須驚覺喚艸廬人起算成敗利鈍非臣逆睹至死後已又何似采桑八百看蠶夜織小窓裏漫二升自苦教人弔臥龍裏別有佳人追桃恨李擁凝香繡被爭知道壯士悲歌蕭蕭政度寒水問荊卿田橫古墓更誰載酒爲君酹過霜橋落月老人不見遺履置之勿道逝者如斯甚矣衰久矣君其爲吾歸計爲耕計但問某所泉甘何鄕魚美此生不願多才藝功名馬上兜鍪出莫書生誤盡了人間事昔年種栁江潭攀枝折條噫嘻樹猶如此登髙一笑把菊東籬且復聊爾耳試回首龍山路斷走馬臺荒渭水秋風沙河夜市休休莫莫毋多酌我我在最喜髙歌去但髙歌不是畨腔底此時對影成三呼蛾起舞爲何人喜

前調

悶如愁紅著雨捲地吹不起便故人相逢前事欲語還已凝望久荒城落日五湖四海煙浪裏問而今何處寄聲舊時鄰里閒說那回海上蘇李云深夜如被想攜手漢天不語叫叫不應疑水待河梁一尊落月生非死別君如酹望故人閣上依稀長劍方履古人已矣垂名靑史謂當如此又誰料浮沈自得魚計賞心樂事良辰景美撞鐘舞女朱門大第雕鞍駿馬畨裝笠笑虛名何與身前事區區相望餓死西山懸目東門人生何樂爲此古人已矣天下英雄使君與操耳聽喔喔雞鳴早起屢舞徘徊痛飲髙樓狂歌過市蒼蒼萬古羲農周孔文章事業星辰上到而今枯見銀河底笑他黃紙除君紅旗報我爲君助喜

前調【趙宜可以余譏其韻苦心攺爲之復和之】

愁人更堪秋日長似歲難度相攜去晼晚登髙髙極政犯愁處常是恨古人無計看今人癡絕如許但東籬半醉殘燈自修菊譜歸去來兮怨調又苦有寒螿予賦湖山外風笛防幹胡牀夜月誰據恨當時靑雲跌蕩天路斷險艱如許便橋邊賣鏡重圎斷腸無數是誰玉斧驚墮團團失上界樓宇甚天誤嬋娟予誤悔卻初念不合夢他霓裳楚楚而今安在楓林闗塞回頭憶著神仙處漫斷魂飛過湖江去時時說與地上羣兒靑瑣瑤臺閬風縣圃琵琶往往憑鞍勸酒千載能胡語嘆自古宮花薄命漢月無情戰地難靑故人成土江南憔悴荒村流落傷心似失梨園部空江淚隔蘆花雨相逢司馬風流濕盡靑山欲歸無路

欽定四庫全書

須溪集卷十

宋劉辰翁撰詞

沁園春【和槐城自壽】

六十一翁垂銀帯魚挿四角輪把百个今朝重排花甲十年前事似舊虀辛骰選功名酒中富貴管取當筵滿勸旬槐知道待二郎做甚父子封申便應際防昌辰怕林下相逢未是眞看焚芰裂荷起鐘山笑賣田僦馬墮貢生貧後六十年有無窮事是宰官身是報身年來好莫做他宰相便是全人

前調【再和槐城自壽韻】

劉子生時當月下輸大半輪記孤館望云朝饑諷午寒鑪擁雪歳晚盤辛比似先生兩壬相望豈止參差一二旬明年好算乞漿得酒酉勝如申吾辰定是雌辰聽窮鬼揶揄數得眞但鶴唳華亭貴何似賤珠沈金穀富不如貧明月淸風晴春暖日出入千重雲水身吾老矣嘆臣之少也己不如人

前調【和槐城見壽】

成佛生天自是兩途任祖生先看二三大老依稀吾榜幾多新進少小齊年紫陌相逢靑山獨往倚杖鶴鳴聽布泉百年裏但兒時難得老後依然吾牛已不耕田更雨滑泥深自在鞭嘆十年波浪悠悠何補三生石上種種無緣白髮來呵朱顏去也一曲狂歌落酒邊誰似我似官奴出籍散聖安禪

前調【聞歌】

十八年間黃公壚下崔九堂前嘆人生何似飄花陌上妾身難托賣鏡橋邊隔幔云深繞梁聲徹不負楊枝舊日傳主人好但畱髠一石空惱彭宣不因浩嘆明年也不爲靑衫愴四筵念故人何在舊遊如夢淸風明月野艸荒田俛仰無情髙歌有恨四壁蕭條久絕弦秋江晚但一聲河滿我自然

前調【和劉仲簡九日韻】

九日黃花淵明之後誰當汝儔記龍山昨夜寒泉九井帽輕似葉鬢防如虯庾扇西風孔林落照銀海橫波十二樓閒笑道那華亭上蔡再見何由人生似我何求算惟有髙人髙處遊笑如今別駕前時方外塵埃半百歳月如流如此連墻經年不見一首猶勝萬戶侯偸閒好便明朝有約莫莫休休

前調【送春】

春汝歸歟風雨蔽江煙塵暗天況鴈門阨塞龍沙莽東連吳防西至秦川芳艸迷津飛花擁道小爲蓬壺借百年江南好問夫君何事不少畱連江南正自堪憐但滿眼楊花化白氊看兔葵燕麥華淸宮裏蜂黃蝶粉凝碧池邊我已無家君歸何裏中路徘徊七寶鞭風回處寄一聲珍重兩地澘然

前調

笑貢生狂日日彈冠西望王陽待泥封屢下蒲輪不至賣瑯邪產辦舍人裝厚祿故人黃金有術何不分伊肘後方他年老三千里外八十思鄕何如吾壽華堂在丞相東山舊第傍任王人親至不妨髙枕吾州盛事更短鄰墻我學希夷邀公共坐遊戲壺中日月長山僧道成仙未晚救火須忙

法駕導引【壽治中】

棠陰日棠陰日淸美近花朝共喜治中持福筆春當霄漢布寛條蘭蕙雪初消和气滿和气滿生意到漁樵淸徹已傾螺子水黒頭宜著侍中貂天馬擬歸朝

前調【壽治中】

蟠桃熟蟠桃熟一熟一千年比似相公年正少朱顏綠鬢錦蟬連肉色更光鮮西江好西江好春雨碧粘天見說內家消息近佳人拜舞壽觴前扶醉起金鞭

前調【壽劉侯】

兒童喜兒童喜獻壽摘仙桃篁峒鳴狐成鬼火花村買犢賣蠻刀惟有使君勞燕山桂燕山桂猶帯竇家香月殿一枝金粟滿囊中玉屑搗成霜和露入霞觴

前調【壽吳防庵】

金莖露金莖露絕勝九霞觴挼碎菊花如玉屑滿盤和月咽風香不老是丹方六十七六十七七歳見端平記得是秋除目好近年大路到南京楚制起諸生

前調【壽胡潭東】

春小小春小小梅漸著些些未必神仙無白髮依然林下有黃花潭影浸流霞冬十十冬十十亥字鴈斜斜不用瑤池偸碧實不須勾漏博丹砂【其子新漳浦縣尹】陰徳徧人家

前調【壽城山用壽胡潭束韻】

臣尙少臣尙少少似此翁些防半防斑今似雪飛來飛去自如花醉眼看紅霞人間事人間事倒杖拄頥斜冷冷淸淸冰下水吞吞忍忍飯中砂選到老人家

前調

天正子天正子亥正較差些牀下玉靈頭戴九手中銅葉錦添花乞汝作飛霞【城山以石爲壽銅荷葉盛之】遼東鶴遼東鶴無語鶴頭斜塵土不知灰變縞周遭防見頂成砂城郭待還家

前調【壽胡盤居】

盤之水盤之水淸可濯吾纓我與盤仙疎一月黃花滿意繞荒城懷抱向誰傾十之十十之十十十到千齡我與盤仙同一月不占甲子後先晴攜手看升平

前調【代壽丹山】

東風雨東風雨河漢洗蓬萊只見丹山髙萬丈不知古驛路傍埃到海幾時回二月八二月八長見醉桃腮天上玉堂懷舊艸面前金鼎又無梅除是老翁來

前調【壽劉仲簡】

五月五五月五細雨緑菖蒲早是髙花開九節花堪結子節堪扶持此揆初初長命縷長命縷兒女漫區區何似屏星南極裏淸如寒露在冰壺一府號僊儒

水調歌頭【壽詹天】

鶴防正陽後又爲此公來向時圯上不似魁梧出塵埃少日河東賦手醉裏新丰對艸談笑上金臺太子少靈气馬客豈僊才紫貂裘駭犀劍鸚鵡杯龍涎沈水是淺薄命有人猜聞說老僊淸健想是風姿皓偉天語快行催鳬舄看雙去槐第是親栽

前調【壽晏云心】

五五復五五二八且重重後天先甲如此滿月喜相逢一日須傾三百月小又輸一日不滿九千鐘但願客常滿莫問海尊空賦長篇賡短韻剰談叢亂來風日自美一橘兩衰翁幾見東陵好又看西鄰葵爛半醉半醒中偶得洞賔像混混起相從

前調【謝和溪園來壽】

夫子惠收我謂我古心徙閒居有客無酒有酒又無魚報道犀兵逺墜問訊陳人何似陳似隔年茰天壤亦大矣知有孔融乎白雪歌丹元贊赫蹏書洪崖何自過我便作授經圖【溪園號洪崖處士】教我天根騎月【諺謂廿四爲騎月見放翁詩】規我扶搖去意餐我白芝符【五芝惟白芝名白符】從此須溪裏更作赤松湖【僕故居須山之陽曰須溪山卽公行窩故云東陽記有赤松湖云赤松子安期生共博於湖間也】

前調【壽周溪園有序】

天九積陽月半將望恭惟某官嘉定間气西江耆英喬木南山爲人父爲眾父光風霽月有一天有二天固宜十萬戶之民同致八千秋之祝某俚歌水調上贊金丹輒陳宗工竊幸微眄

先生豈我輩造物乃其徒荷衣自放林壑亦未棄銀魚畱得東籬晚節笑倒龍山禿帽一醉挿茱茰天下有大老攜手盍歸乎別頭經三晝夢一編書向之麟者止矣且看老溪圖歷徧後天旣未依約明朝三五幹體適當符還以奉公壽不是講鵝湖

前調【日獻洞賔公像於溪園先生報以堦庭府公耐軒壽容曰是類吾子且三疊前水調以証之於是某得自號爲小耐矣𨿽甚無似不敢當顧公所覽揆如此誼不虛辱輙續之好歌無忘佳話】

似似不常似似我一生徒畫工自畫龍種忽近海飛魚大笑北宮稱弟【北宮子謂西門子曰吾年兄弟也貌兄弟也而貴賤父子也毀譽父子也愛憎父子也】遂使西河疑女同气自椒茰且謂杜公者卽是老君乎日給華芎防本薛羊書馬師眞只這是可是躄浮圖大小盧仝馬異天下使君與操但欠虎銅符說甚左眼痣已過洞庭湖

前調【自龍眠李氏夜過臞仙康氏走筆和其家燈障水調廹暮始歸】

不成三五夜不放霎時晴長街燈火三兩到此眼方明把似每時庭院傳說个般障子無路與君行推手復卻手都付斷腸聲【適有數少年作此者】漏通曉燈收市人下棚中山鐵馬何似遺恨杳難平一落操撾聲憤再見大晟舞罷樂事縂傷情便有塵隨馬也任雨霖鈴

前調【中秋口占】

明月幾萬里與子共中秋古今良已如此寂寂幾時畱何處胡笳三弄尙有南樓餘興風起木颼颼白石四山立玉露下平洲醉靑州歌赤壁賦黃樓人間安得十客譚笑發中流看取橫江皓彩猶似沈河白璧光气徹天浮舉首快哉去燈火見神州

前調【癸未中秋吉文共馬徳昌泛江】

羣動各已息在汝夢中遊塵埃大地如水兒女不堪愁寂寂古人安在冉冉吾年如此何處有髙樓客有洞簫者淚下不能收庾樓墜秦樓楚樓休知公所恨何事不是爲封侯自有此山此月說甚何年何處重泛木蘭舟起舞酹英魄余憤海西流

前調

寂寂復寂寂此月古時明銀河也變成陸灰刼斷槎橫歷落英雄孺子滅沒龍光牛鬥勝敗黯然平玉笛叫空闊終有故人情鴈南飛烏繞樹鶴歸城問君有酒何不鼓瑟更吹笙我飲嗚嗚起舞我舞僛僛白髮顧影可憐生舊日中秋客幾處幾回晴

前調【丙申中秋兩道人出示四十年前濯纓樓賞月水調臞仙和意已盡明日又續之】

此夕酹江月猶記濯纓秋濯纓又去如水安得主人畱舊日登樓長笑此日新亭對泣禿鬢冷颼颼木落下極浦漁唱發中洲芙蓉閣鴛鴦閤鳳凰樓夜深白露紛下誰見濕螢流自有此山有客但恨有魚無酒不了一生浮重省看潮處今夕是杭州

前調【和馬觀復中秋】

不飲彊須飲不飲柰何明也曽劬禿當了依舊滑如冰一吸金波蕩漾再吸瓊樓傾倒吾杓亦長盈試入壺中看只似世間晴飲連江江連月月連城十年離合老矣悲喜得無情想見淒然北望欲說明年何處衣露爲君零同此大圓鏡握手認環瀛

前調【和巽吾觀荷】

仙掌下馳道淸露滴芙蓉無憀似酒初醒身世笑顰中萬朶花燈夜燕一葉扁舟海島寂歷五更風誤賞明妝靚愁思滿靑銅陂六六三十六渺何窮江南曲曲煙雨誰是醉施翁但恨才情都老無復風流曽夢縹緲賦驚鴻寄語淸淨社小飲合相容

前調【甲午九日牛山作】

不飲彊須飲今日是重陽向來健者安在世事兩茫茫叔子去人逺矣政復何闗人事墮淚忽成行叔子淚自墮湮沒使人傷燕何歸鴻欲斷蝶休忙淵明自無可柰冷眼菊花黃看取龍山落日又見騎臺荒艸誰弱復誰彊酒亦有何好蹔醉得相忘

前調【辛巳前八月九日夜自黃州步歸蕭英甫以舟泛予艤本覺寺門外夜深未能睡明日爲賦此寄之】

山水無宿約村暗自當還不知有客乘興載我弄滄灣酒吸明河欲盡月落三星在下未放水風閒影轉松起舞扶步入林間恨無人橫野笛叫闗山知君慷慨何事惜得米陽闗看取大江東去把酒淒然北望說著淚潺湲我飲自須盡君唱有何難

前調【予初入建府觸官妓於馬上後於酒邊妓自言故賦之】

雨聲深院裏歌扇小樓中當時飛燕馬上妖艷爲誰容嬌顫須扶未穏騕褭輕籠小駐玉女最愁峯掠鬢過車驟回首意忡忡寶釵斜雲鬢亂幾曽逢誰知去三步逺此痛與君同玉筯殘妝誰見獺髓輕痕妙補粉黛不須濃重見爲低訴餘恨更匆匆

前調【和王槐城自壽】

未信僊都子曽識老仙翁【仙都槐城所領宮觀】卿卿少年去後心與道人同揮塵不須九釣開閤苦無長物閒日醉千鐘一笑欠伸起兒戲大槐中【時槐城方放妾】友彭聃招園綺傲喬松年來多貫世事莫莫惱司空等得三朝好老恰則而今虛左梅信已先通富貴政不免從此學癡聾

前調【二首】

百千孫子子八十老翁翁人間天上淸福閱世苦難同誰嘆東門獵倦誰笑南陽舞罷萬事五更鐘但願人長久聊復進杯中故侯丞相栢大夫松諸公健者安在春夢轉頭空可笑先生無病病在枕流潄石福至自然通聾者固多笑一笑更治聾

我有此客不難作主人翁小年自不相似偶與大年同【先生與槐城同月生先後三日】見說東廂諸少政擁家君勝防二八舞歌鐘亦欲得公重公在畫堂中笑靑蒿眞小艸倚長松典衣欲作湯餅家釀媿缾空公有潭州百斛公有秫田二頃賀客萬錢通小大不相似但可似公聾

前調【和馬觀復石頭涙寄韻】

明明隔千里風動帳紋開故人錦字如夢夢轉鴈初來倚徧西山朝爽行過石頭舊渡久別忽經懷不得與之語日夕獨持杯調緑水歌白雪有心哉也知尻髙啄俛無計脫塵埃狗尾貂蟬滿座身帯鵕鸃弄粉一輿一臣臺歳晚不如願誰更忿灰堆

前調【臘二十一日可逺堂索賦】

落日半亭榭山影沒壺中蒼然欲不可極迢遞未歸鴻錦織佳人何在春寄故人不到寂寞聽疎鐘木末見江去無雪著漁翁詞舂容歌慷慨語玲瓏歳雲暮矣相見明日是東風逺想使君臺上攜手與人同樂中夜說元龍世事無足語且看燭花紅

前調【和彭明叔七夕】

不見古時月何似漢時秋朱陳村裏新樣新婦又騎牛欲說參前氐後【別說二星非經星也】又失河邊河鼔此防沒來由何處設菓【謂今日好事】香動歕溝寠【髙麗謂城爲溝寠】郭郎者【卽與運】誰爲理豈情流人間睡五日五日復何悠吾腹空虛久矣子有滿堂錦繡犢鼻若爲酬玉友【臨安七夕酒名】此時好空負葛巾篘

前調

天地有中气第一是中元新秋七七月出河漢鬥牛間政是使君初度如見中州河嶽緑鬢又朱顏莖露一杯酒淸徹瑞人環大暑退潢潦淨彩雲斑三壬三甲厚重屹不動如山從此五風十雨自可三年一日香寢鎭獅蠻起舞願公壽未可願公還

前調【陳平章卽席賦】

夜看二星度髙防列羣英蒼顏白髮烏防風入古槐淸客有羽衣來者仍是尋常百姓坐覺孟公驚且勿多酌我未厭我狂醒金甌啟銀信喜衮衣新向來淮浙艸木隱隱有餘聲聞說井欄砂語感念石壕村事傾耳發驚霆舉酒奉公壽天意厚蒼生

前調【和尹存吾】

造物反乎覆白首困耆英吟風賞月石上一笑再河淸一百八盤道路二十四橋歌舞身世夢堪驚獨酌未能醉已醉驀然醒別與老驚相見幾回新來時燕棲未穏滿耳又蟬聲閒憶錢塘江上兩防靑山欲白血石起鞭霆此事復安在相對說平生

金縷曲【代賀丞相有序】

恭審天開歷甲旦應生申鐘三光五嶽之英五百年生名世處前古當今之防千萬世開太平某隃望宮墻伏深贊頌積忱依永奏伎小詞上犯鈞嚴不勝悚恐慶抃之至

曉殿龍光起禦香濃新詩冩就雲飛相第一自騎箕承帝賚千載君臣魚水端不負當年弧矢赤壁周郎神遊處料羞看故壘斜陽裏今共看更無比尊前苦說平生事嘆長江幾番風浪幾人膽碎數載太平丰年瑞三百年間又幾想皇揆初心應喜漸近中秋團團月算人間天上俱淸美祝千嵗似甲子

前調【壽繆守】

秋老寒香圃自春來桔橰閒了二天尺五陌上路歌來何暮收得黃雲如土但稽首福星初度不是使君人間佛甚今朝欲雨今朝雨持壽酒爲公舞虎頭畫手誰堪許寫天人方瞳紅頰共賔笑語衞防連營三千士簇簇滿城簫鼓早恐是畱公不住飛去翩翩嫌白鷺算年來希姓多登府祝千嵗奉明主

前調【寄番總管周耐軒生日】

春入番江雨滿湖山鸎啼燕語前歌後舞聞道行驄行且止卻聽譙樓更鼓正未卜陰晴同否老子胸中髙小苑這精神堪更開封府新治足舊民苦扁舟浩蕩乘風去看萊衣思賢堂上壽觴朝舉六十二三前度者敢望香山老傅又過了午年端午采采菖蒲三三節寄我公矯矯扶天路重歸衮到相圃

前調【壽李公謹同知】

我誤畱公住看人間猶是重陽滿城風雨父老棠陰攜孺子記得元宵歌舞但稽首烏烏無語我有桓箏千年恨爲謝公目送還云撫公不樂尙何苦吾儂心事憑誰訴有誰知閉戶窮愁欲從之去聞道明朝生申也滿酌一杯螺浦又知復明年何處天若有情西江者便使君驄馬來當路香瓣起勝金縷

前調【和同姓艸叔曲本胡端逸見壽韻並謝】

忘卻來時路恨蒼蒼寒冰棄我江南閒處世事早知今如此何不老農老圃更種个梅花深住凍雨前朝浯溪石對蒼苔墮淚憐臣甫山似我兩眉聚嵗雲暮矣如何度但多情寂寥相念二三君子越石莫年扶風賦猶解聞雞起舞恨不減二三十歳一曲相思碧雲合醉馮君爲我歌如縷君念我似同祖

前調【壽陳靜山】

昨醉君家酒便從今萬八千場未疎老友人道水僊標格俊不許梅花殿後但贏得一年年瘦迆邐聚星樓上雪待天風浩蕩重攜手酌君酒獻君壽年前春入燕臺柳看聯翩四輩金鞭長楸承受豈有中朝甌覆久更落閩山海口端自有玉堂金斗我喜明年申又酉但乞漿所得皆醇酎醉裏送行晝

前調【壽朱氏老人七十三嵗】

七十三年矣記小人四百四十五番甲子看到蓬萊水淸淺休說樹猶如此但夢夢昨非今是一曲尊前離鸞操撫銅僊淸淚如鉛水歌未斷我先醉新來畫得耆英似似防橋風雪吟肩水僊梅弟里巷依稀靈光在飛過刼灰如洗笑少伴烏衣餘幾老子平生何曽黙【號黙軒】暮年詩句句皆成史个亥字甲申起

前調【和潭東勸飲壽觴】

拍甕春醅動洞庭霜壓緑堆黃林苞堪貢況有老人潭邊菊搖落賞心入夢數百歳半來許中【俗語中半】兒女牽衣團欒處繞公公願獻生申頌公性澀待重風人生一笑何時重柰今朝有客無魚有魚畱凍何似尊前斑斕起低唱淺斟齊奉也不待烹龍炰鳳此防明年知誰健說邊愁望斷先生宋【時宋京議和】醒最苦醉聊共

前調

絕北寒聲動渺黃昏葉滿長安云迷章貢最苦周公千年後正與莽新同夢五十國紛紛入中搖颺都人歌郿塢問何如昨日崧髙頌臚九錫竟誰風當初共道擎天重柰天教垓下風寒滹沱兵凍寂寞放翁南園記帯得園柑進奉悵回首何人修鳳寄語權門趨炎者這朝廷不是邦昌宋眞與贗可能共

前調【杜叟陳君風誼動人嵗一介壽我辭華蔚然至謂我黑頭如漆則久不相見故耳爲此發歌】

吾鬢如霜蘂自江南西風塵起倒騎禿尾舊日汾陽中書令何限門生兒子到今也陸沈艸昧醉裏不行西州路但鬥間看望成龍气聊寂寞自相慰夫君自是人間瑞嘆生兒當如異日孫仲謀耳健筆風雲蛟龍起人物山川形勢猶有封狼居胥意伐木嚶嚶幽幽谷問天之將喪斯文未吾待子望如嵗

前調【和龔竹卿客中韻】

何處從頭說但傾尊淋漓醉墨疎疎宻宻看取兩輪東西者也是樊籠中物這光景年來都別白髮道人隆中像【壁間有武侯像旅中坐對】笑相逢對擁鑪邊雪又過了上元節紙牕旋補寒穿穴柳黏牕靑靑過雨勸君休折睡不成酣酒先醒花防東風又別夜復夜吟魂飛越典卻西湖東湖住十三年不出今朝出容易得二三月

前調【賀趙松廬】

嵗事崢嶸甚是當年爆竹驅儺挿金幡勝忽曉防街兒童語不爲上元燈近但笑揀梅簪公鬢莫恨靑靑如今白願年年記取東君信巾未墮笑重整他年不信東風冷鼓連天銀燭花光柳芽催迸漫說沈香亭羯鼓自著錦袍吟憑待吹徹玉簫人醒不帯汝陽天人福便不教百又餘年剰歌此曲休辭飲

前調【壬午五日】

葉葉跳珠雨裏湖通十里紅香畫橈齊舉昨夢天風髙黃鵠下俯人間何許但動地潮聲如鼓竹閣樓臺靑靑艸問木綿羇客魂歸否【西湖裏湖荷花最盛賈似道建第葛嶺與竹閣爲鄰里湖由是禁不往來似道貶死漳州木綿庵】盤泣露寺鐘語夢回酷似靈均苦嘆神遊前度都非明朝重五滿眼離騷無人賦忘卻君愁弔古任醉裏烏烏縷縷渺渺茂陵安期叟共鄗池夜別還幹楚采澗緑久延佇【廣州蒲磵寺安期生家也始皇嘗至其家共語三日夜今其地猶產菖蒲十二節生服菖蒲得仙者】

前調【疊韻】

襟淚泠泠雨料騷魂水解千年依然輕舉還看吳兒胥濤上髙出浪花幾許絕倒是東南旗鼓風雨蛟龍爭何事問防絲香粽猶存否溪女伴采蓮語古人不似今人苦漫追談少日風流三三五五誰似鄱陽鴟夷者相望懷沙終古待喚醒重聽金縷尙有逺遊當年恨恨南公不見秦爲楚天又暮黯凝佇

前調【五日和韻】

錦岸吳船鼓問沙鷗當日沈湘是何端午長恨靑靑朱門艾結束腰身似虎空淚落嬋媛嬃女我醉招累淸醒否算平生淸又醒還誤累笑我醉中語黃頭舞棹臨江處向人間獨競南風叫云激楚笑倒兩崖人如蟻不管頽波千屨忽驚抱汨羅無柱【聞兩日觀渡有溺者】欵乃漁歌斜陽外幾書生能辦投湘賦歌此恨淚如縷

前調【古巖和去年九日約登髙韻再用前韻】

破帽吹愁去繞郊墟殘灰敗壁冷煙斜雨舞馬夢驚城烏起散作童妖竈語漫說與謝仙一句猶記醉歸西州路問行人望望驪烽誤幾未失喪公屨髙髙況是興亡處望平沙落日湖光暗淮沈楚寂寞西陵歌又舞疑冡嵯峨新土【金人爲曹操疑冢增土】黯牛笛參差歸路試問文君容賒否待東籬更就黃花浦酩酊涴藍縷

前調【丙戌九日】

風雨東籬晚人間南北東西平蕪煙逺舊日攜壺吹帽處一色沈防何限天不遣魄消腸斷不是苦無看山分料靑山也自羞人面秋後瘦老來倦驚回昨夢靑山轉恨一林金粟都空靜無人見黙黙黃花明朝有只待挿花尋伴又誰算今朝蝶怨潦倒玉山休重醉到簪萸忍待人頻勸今又惜幾人健

前調【九日卽事】

與客攜壺去望髙髙半山失卻滿城風雨何許白衣人邂逅小立東籬共語未怪是催租斷句寂寞午雞啼三四悄老人橋上前期誤卿且去整吾屨空寒舊是題詩處莽雲煙纒蛟舞鳳東吳西楚千古新亭英雄夢淚濕神州塊土嘆落日鴻溝無路一片沙場君不去空平生恨恨王夷甫憑半醉付金縷

前調【登髙華蓋嶺和同遊韻】

攜手登髙賦望前山山色如煙煙光如雨少日憑欄峯南北誰料美人遲暮漫回首殘基冷緒長恨中原無人問到而今縂是經行處書易就鴈難付斜陽日日長亭路倚秋風洞庭一劍故人何許寂寞柴桑寒花外還有白衣來否但哨徧長歌歸去尙有孔明英英者悵孔明自是英英誤歌未斷鬢成縷

前調【絕江觀桃座間和韻】

問何年種植獨成蹊穠華爛漫錦開千步花下老人猶記我不是那回賞處並吹卻道邊謝墅黃四娘家今何在也飄零偎向前村住千萬恨寄紅雨攜壺借艸行歌暮記前宵深盟止酒況堪扶路破手一杯花浮面不覺二三四五更竹裏顚狂崔防試語看花諸君子但如今俛仰成前度君不見曲江樹

前調【聞杜防】

少日都門路聽長亭靑山落日不如歸去十八年間來往斷【予往來秀城十七八年自己已夏歸又十六年矣】白首人間今古又驚絕五更一句道是蜀天流離子甚當初一似吳兒語臣再拜淚如雨畫堂客館眞無數記畫橋黃竹歌聲桃花前度風雨斷魂蘇季子春夢家山何處誰不願封侯萬戶寂寞江南輪四角問長安道上無人住啼盡血向誰訴

前調【古巖取後村如韻示予和韻答之】

一笑披衣起笑昨宵東風似夢韓張盧李白髮紅雲溪上叟不記兒孫年齒但回首秦亡漢駛苦苦漁郎畱不住約扁舟後日重來此吾已老尙能竢少年未解畱人意恍出山紅塵吹斷落花流水天上玉堂人間攺漫欵乃聲千里更說似都君子聞道釀桃堪爲酒待釀桃千石成千醉春有盡甕無底

前調【鄕校張燈賦者廹和勉彊趁韻】

燈共墻檠語記昨朝芒鞋蓑笠冷風斜雨月入宮槐槐影澹化作槐花無數恍不記鰲頭壓處不恨揚州吾不夢恨夢中不醉瓊花露空耿耿弔終古千蜂萬蝶春爲主悵何人老憶江南北朝開府看取當年風景在不待花奴催鼓且未說春丁分俎一曲滄浪邀吾和笑先生尙是邯鄲步如秉檾續殘炬

摸魚兒【和柳山悟和尙與李同年嘉龍韻】

漸無多詩朋酒伴東林復幾人許舊時舩子西湖柳付與東風塵土重記否那月月下旬且避何人疏當朝自負甚墮髻愁眉縢韝短後一往似傖父當年事傷心說庾開府人生無百年慮虎頭燕頷人間肉不是蜜翁翁做今又古是楚對凡亡爲是凡亡楚朝朝暮暮聽畫角樓頭嗚咽未斷重數五更鼓

前調【和謝李同年】

記都看花君子一生恨柰何許靑雲紫陌悠悠者幾个玉人成土今在否但四海九州屈指從頭疏吾年空負看射虎南山遭逢醉尉何須飲田父神淸夢也是堂堂歐府此中無破頭慮種槐不隔鞭蛆惡更祝二郎兒做蒼蒼古漫年又一年老卻南公楚池塘春暮笑步步鳴蛙看成兩部正似未忘鼓

前調

三百年人間天上遽如許遽如許落花寒食東風雨漠漠長陵抔土魂歸否怕些不分明又墮人箋疏且無相負記昔與諸賢共談洛下曽識老人父牛衣淚冷落聞雞東府風塵曽獨深慮子規聲斷長門曉春夢不堪重做千萬古但目極心傷宛轉虞兮楚江東日暮想野艸荒田而今何處不待雍門鼓

前調【和韻】

道醉鄕無邊無岸一尊到彼殊徑是間轉海人知處尺地不教渠剰尊亦癭問一斗消酲一石猶難信臨風小等記我友醒狂相從有意中路恨永梅花晚早已雪堆予鬢此花寧復風韻空寒獨倚天爲主天又幾時曽定今爲晉看秦女山中綠發垂垂頂百年一瞬嘆髙臥北牕閒過五十無說答形影

前調【辛巳冬和中齋梅詞】

記歌頭辛壬癸甲烏烏能和誰曉梅花不待元宵好雪月交光獨照愁未老更老似渠鬢冷面迎相笑君詞定峭但減十年前偎桃傍李肯獨爲梅好山中好可但一枝春早道邊無限花艸米嘉榮共何戡在還憶永新嬌小明年了又喚起流鶯又自愁防叫東皇太昊更不是瓊花香無半防一笑使人倒

前調【和巽吾畱別韻】

懶能看海桑世界風花過眼如傳月明昨夜庭流水天色朝來都變塵石爛銖衣壞和衣減盡誰能怨秦亡楚倦但剪燭西牕秋聲入竹防防已如霰當年事本是泗亭沛縣卻教綿蕝成殿暮年八陣那曽用付與江流石轉前楚辯今哨徧是烏烏者燈前勸乾坤較健嘆君已歸休吾方俯仰種種未曽見

前調【春暮】

渺斜陽村煙酒市獨教王謝如此漁翁夢入江頭絮寂寂平安西子東風起東風起種桃千樹皆流水橋邊萬里甚老子情鐘明朝後日又灑送春淚靑過雨歷歷逺山如洗暮云堪共誰倚諸賢洛下風流散輕薄紛紛餘幾聊爾爾問世事何如自嗅殘花蘂金銅劍履但陌上相逢摩挲一笑鑄此幾時矣

前調【甲午送春】

又非他今年晴少海棠也恁空過淸羸欲與花同夢不似蝶深深臥春憐我我又自憐伊不見儂賡和已無可柰但愁滿淸漳君歸何處無淚與君墮春去也尙欲畱春可可問公一醉能頗鐘情剰有詞千百待冩招招招些休阿那阿那看荒荒得似江南麼老夫婆娑問籬下閒花殘紅有在容我更簪朶

前調【今嵗海棠遲開半月然一夕如雪無啟予者賦此寄恨】

是他家絳唇翠袖可容卿有功不相思不到胭脂井只隔東林煙柳春去又漫一夜東風吹得花成舊無人舉酒但照影堤流圖他紅淚飄灑到襟袖人間事大半歸謀諸婦不如意十八九敲門夜半窺園李赤腳玉川驚走何處有更炙燭風流看到人歸後休休回首笑舊日園林佺巢【曾園洞中樓名】蜀錦【平園亭名】處處可攜手

前調【酒邊畱同年徐云屋三首】

怎知他春歸何處相逢且盡尊酒少年嫋嫋天涯恨長結西湖煙柳休回首但細雨斷橋憔悴人歸後東風似舊問前度桃花劉郎能記花復認郎否君且住艸艸畱君剪韭前宵正恁時深杯欲共歌聲滑翻濕春衫半袖空眉皺看白髮尊前已似人人有臨分把手嘆一笑論文淸狂顧曲此防幾時又

正何須陽闗腸斷吳姬苦勸人酒中年懷抱縈縈處看取半煙和柳柳搖首笑飛到家山已是酴醿後畱連話舊問溪上兒童頗曽見我有此故人否相逢地還憶今宵三韭【本語謂廿七也】靑山只了迎東風自送歸帆去吹得亂紅霑袖暮云皺聽杜宇髙髙啼向無何有江花垂手任春色重來江花更好難可少年又【大垂手小垂手舞名】待欲歸家山未得方知名不如酒丹砂便做金勾漏難遣鬢靑似柳試搔首記移竹南塘又是三年後情懷非舊嘆少日相如壚邊老去能賦上林否種蘭處贏得靑靑種韭淵明中路相何須更待三三徑也自長拖衫袖靑袍皺便持當金貂賖取鄰家有小兒拍手笑昨醉如泥盟言止酒何事醒來又

前調【賦云東樓】

更比他東湖前度依然一榻如許深深舊是誰家府落日畫梁燕語簾半雨記湖海平生相遇亡賔主防春暮看城郭參差長空澹澹沙鳥自來去江山好立馬白雲飛處秦川終是吾土登臨笑傲西山笏煙樹髙髙杜宇君且住況泉甘雙井汲徧茶堪煮歌殘金縷恰黃鶴飛來月明三弄仍是嶽陽呂

前調【守歳】

是疑他春來儻忽是疑歳別人去古今守歳無言說長似酒防情緒堪恨處曽親見都人戶戶銀花樹星河未曙聽朝馬籠街火城簇仗禦筆已題露人間事空憶桃符舊句三茅鐘自朝暮嚴城夜禁故如鬼況敢馮陵大嘑咚咚鼓但畫角聲殘已是新人故休思前度嘆五十加三明朝領取閒看五星聚

前調【和中齋端午韻】

醒復醒行吟澤畔焉能忍此終古招魂過海楓林瞑招得魂歸無處朝又暮但依舊禁街人靜咚咚鼔畫船沈雨聽欵乃漁歌興亡事逺咽咽未能句君且住能歌吾不如汝悠然鼓枻而去滄洲擥結芳成艾喚作張三李五羌自苦更閒卻玉堂端帖多多許無人自語把畫扇鸞邊香羅云底題作午年午

前調【贈友人】

想防安遼東歸後自羞年少龍首長安市上壚邊臥枉卻快行家走空兩袖染醉墨淋漓把似天香透功名邂逅便六一詞髙君謨字偉但見說行晝人間事苦似成舟無神淸苔字如鏤明年六十聞歌後頗記薄醺醺否兒拍手笑馬上葛彊也作家山友煩伊起壽更時復一中毋多酌我疎影共三嗅

前調【水東桃花下賦】

也何須晴如那日欣然且過江去都縱有看花便耿耿自羞前度堪恨處人道是漫山先落坡翁句東風綺語【坡海市詩】但適意當前來尋須賦此土亦吾圃海山石猶記芙蓉城主彈過飛種成土是間便做僊家杏誰與一栽千樹朝又暮悵二十五年臨路花如故【甲子初見】人生自苦秖喚渡觀桃侵尋至此世事柰何許

前調

醉與君狂歌又笑不知當日何調孤山梅下吟魂冷說甚那時蘇小滄波眇柰此島累累竟是誰家表【皆謂先正葬處也】歸歟白鳥看四聖飄杳朱門金榜化化竺飛嶠衰也久舊遊夢翠禽繞坱兮軋皎兮窈相思一夜牕前白誰識予懷嫋嫋殘年了聽畫角悲涼又是霜天曉餘音杳緲嘆五十之年我加八九君隔幾科詔

前調【辛巳自壽年五十】

是耶非吾年如此更癡更悔今昨狂吟近日疎於酒轉似秋山瘦削渾未覺憑兒子門生前度登髙弱情懷又惡嘆親友中年不堪離別況復久零落長生藥有分神僊難學人生聊復行樂百年半夢隨流水半在南枝北萼妾命薄但寂寞黃昏時聽城樓角愁無可著且取醉尊前明朝休問昨日已忘卻

前調【壽王城山】

對尊前簪花騎竹老胡起起能舞春風浩蕩天涯去惟有薫琴自語槐正午看萬戶蜂脾簾幙雙雙乳嬌兒騃女漫學得琵琶依稀馬上總是主恩處淩煙像空倚臨風玉樹升沈事遽如許劉郎慣是瑤池客又醉碧桃三度花下數記三度三千結子多紅雨年年五五共凖擬堦庭敍符獻酒裊裊綴雙虎

