

欽定四庫全書

集部三

姑溪居士前集

別集類二【宋】

提要

【臣】等謹案姑溪居士前集五十卷後集二十卷宋李之儀撰之儀字端叔宋史稱滄州無棣人而吳芾作前集序乃曰景城人考元丰九域志熙寜六年省景城入樂壽則當爲樂壽人史殆因滄州景城郡橫海軍節度治平九年嘗由淸池徙治無棣遂誤以景城卽無棣也陳氏書錄解題據所題郡望稱爲趙郡人蓋失之矣之儀元丰中舉進士元祐初爲樞密院編修官通判原州元符中監內香藥庫以嘗從蘓軾幕府爲禦史石豫劾罷崇寜初提舉河東常平坐艸範純仁遺表過於鯁直忤蔡京意編管太平是編前集五十卷爲乾道丁亥吳芾所輯並爲之序姑溪居士之儀南遷後自號因以名其集也後集二十卷不知誰編然文獻通攷巳著錄則亦出宋人手矣之儀在元祐熙寜間文章與張耒秦觀相上下王明淸揮麈後錄稱其尺牘最工然他作亦皆神鋒俊逸往往具蘓軾之一體蓋气類漸染與之化也其詩名稍不及黃陳論者因蘓軾題其詩後有暫借好詩消永夜每逄佳處輒參禪句遂以爲諷其過於僻澁今觀集中諸詩𨿽魄力雄厚不足敵軾然大抵軒豁磊落實無郊島鉤棘艱苦之狀注蘓詩者殆附防其詞非軾本意矣乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

姑溪居士前集序

李公端叔以詞翰著名元祐間余始得其尺牘頗愛其言思淸婉有晉宋人風味恨未覩他制也乾道丁亥假守當塗因訪古來文士居此邦而卓然有聲於世者惟李太白郭功父與端叔三人郡舊有太白功父集而端叔獨闕然求於其家而子孫往往散落無復遺稿間得之邦人類而聚之命郡士戴翚訂正釐爲五十卷鋟板於學昔二蘇於文章少許可尢稱重端叔殆與黃魯直晁無咎張文潛秦少遊輩頡頏於時今觀其文信可知已或謂端叔晚節鋭於進取有所附麗𨿽若可疑然範忠宣公遺奏極於鯁切詆斥不顧一時用事者欲寘忠宣之子於理端叔慨然自列謂實出其手旣而公所爲忠宣行狀復出由是得罪南遷廢錮終身曽不少悔其勇於義若此詎可以微瑕掩之哉余固愛其文又表其行誼之可嘉者並以詔於後云端叔名之儀其先景城人旣謫而南始居姑溪自號姑溪居士今以名其集天臺吳芾序

欽定四庫全書

姑溪居士前集卷一

宋李之儀撰

古賦

閒居賦

嗚呼閒居之爲樂也樂其所可樂也樂非其可樂不爲閒居也樂其居之閒然後知閒居之爲可樂也迹𨿽是而心不在焉與夫故爲其迹而資以借口者乃閒居之戮民非樂閒居者也樂其樂者君子之樂也未始知其樂而盜有其名者小人之樂也潘嶽之賦名則是矣而心則不閒也失志自寓其無可柰何而形容其不得已者也戮民不足以言之也陶淵明歸去來似無頃刻休息而超然自放於造物之外陶然自得於言意之表居不閒而得閒居之樂也有一念不爲閒有一境界不爲居形如槁木心如死灰尸居而龍見雷聲而淵黙得其一未知其二也終日言而未嘗言終日行而未嘗行其庶幾乎孔子居鄕黨似不能言者其言曰毋意毋必毋固毋我又曰予欲無言又曰吾與回言終日不違如愚申申如也夭夭如也儽儽然如喪家之犬也魯人則曰此東家丘耳夫是謂之閒居而樂不足以言之也漢儒所記閒居燕居是其日用之常而非其所得之樂也惟彼不類造次必僞於以行已狼籍自棄防不潔而反以衒鬻蹈荊棘而不知所避務淺陋之爲誇而不識人間有羞恥事方且忽婁豬艾豭之歌而擁宋朝之獘帚安燕婉籧篨之刺而巋河水而髙峙杜門卻掃而閭裏坐視其左右動容變色而肉食率懷其可畏一顰一笑惟我之從則言發而利害隨之一動一靜立我之異則頥指而百罹斯值以是而日輸月賦如徵焉以是而山積海納如歸焉乃曰我閒居者也是又潘嶽之罪人而謂聖日在上爲可免則予不知其所以也

古詩一

謁李太白祠

愛君獨酌板橋句想君不向稽山時千載風流同一轍孤墳數尺埋蒿藜文章誤人豈當日聲名𨿽好終何爲譬之花卉自開落又如時鳥啼髙低行吟漫葬江魚腹鵩來空賦予何之君不見吾腰恥爲小兒折或車或棹聊爲期又不見嬴顚劉蹶不到耳采花摘實相維持春寒漠漠靑山路厚顏已覺歸來遲一防尙冀容此老與君朽骨分東西

累日气候差暖梅花輒已弄色聊課童僕芟削培灌以助其發戱成小詩三首

京洛三十年作客每見梅花欲忘食時時魂夢到江南足迹塵埃來不得嗅香嚼蘂不忍捨爲憐絕韻眞顏色誰知晚得江南身特此一株當捨北寒根老枿初不辧幾與桑楡同棄擲慇懃地主故指示頓覺翛然超眼域幾山气候也深春戢戢枝頭危欲坼呼奴鄰家借刀斧穿斷因之聊拂拭便宜邀月作嘉賓不惜淋漓慰疇昔邂逅梅花同作客此理𨿽龜亦難食道人無眼自超羣定裏觀之想應得爲惜花開將及時枕上朝朝問天色自是春工力尙堅一向風頭來自北昨夜雪深幾一尺不覺起來欲跳躑雪過春回固可期聊與此花爲畛域今朝舉頭消息別物理人情原未坼緑蕚柔條宛相契正色眞香淨如拭更煩妙語爲詮評莫遣塵根迷夙昔花是主人身是客更欲花前羅酒食花應笑我彊相親畢竟人花誰是得金樽到手我自醉道人何妨且觀色三界觀來卽是空醉裏寧知漸遊北等爲圓鏡隨身現認著分明卻虛擲持此問花花不答嗟我與君徒入域不如收卻閒眼坐萬境紛紛在披坼一番風雨便紛飛念垢情塵漫磨拭今年春盡有明年花落花開幾今昔

彥行和梅詩甚工輒次元韻

春風不揀尊前客未必藜羮輸肉食玲瓏防綴移月窟誰謂吾家最先得直從去臘約爲伴旦旦相看無倦色朝披日彩爛迎東夜挿斗杓寒掛北擬將西子作孤注對與春工分一擲又疑妖冶凟淸眞子細籌量信難域發狂不意落紙上勝句爭來共推圻諸郎獨殿語尢老似欲塵埃劇湔拭不惟詩社頓光輝枝上分明過於昔

次韻君兪病中見寄

老眼逢春如有隔不覺花前手頻拭昔陪韋杜尺五天此地去天今幾尺東家有客貪春甚酒作衾裯花作枕瘦逼休文臂漸消渴近相如尢殢飲賞心直以花爲命醉頭只恐扶難正春歸每恨太忙生不惜一春常似病我老無用終安之屢欲從君獨較遲方將結束窮勝致投懽祗許春相知詩來苦訴不自樂春固惱人多索寞何妨彊襲起應劉間促扁舟尋李郭君不見樂羊功名方煜煜歸來謗書已盈篋爭如隨地任低昻漫浪猗玗盡元結

題步云亭

昨夜風髙蟬半咽起來知是白露節玉面少年窄袖衫袖裏新詩似冰雪幾日炎炎如甑中今朝忽覺超樊籠不惟气候已八月更得冰雪開心胸謝公山人詩筆奇問君何緣得此詩報我我欲步云去山人許我因畱題君作斯亭幾許髙擬推皓魄翻銀濤誰謂姮娥落君手坐遣山人詩思勞君不見梅老句出天地窄曽謂山人眞太白采石月下憶相逢笑披錦袍弄明月十年明月歸謫仙姮娥豈得在君邊何妨邀取山人去卒歲扶擕醉笑間

題渭濱亭

廣張三千六百釣太公欲與文王親文王不爲熊羆獵卜年七百終何人開元天子降步輦當日何如渭濱見是同是異不可詰一等風雲符虎變吾君好賢軼前古處處鵷鸞刷修羽觀君命意非茍然他日風流須再覩

題山堂

二年江南客對面不見山負我愛山心兀兀塵埃間一聞說山心便喜欲挿修翰遽飛起君家乃是山中居永日靑山同徙倚流泉涓涓薜蘿暗明月時時窺枕簟三伏淸霜帶雪來不斷煙雲擁欄檻只恐居山興易防萬壑波濤翻等閒知有心期難得否憑君借與畫圖看送儲子椿參假太學時泊舟金陵風亭

金陵二月春江上連日雨暖風初報一番晴緑淺紅深紛無數與君已是隔年別相逢又作臨分語感君情重故可歌送君心折不成舞五年相從如一日物物講評窮髮縷愛君正如韝上鷹畏君何翅文中虎未飯已知必下趙憑軾防觀終報楚逡巡照眼緑袍新更約十分同一舉

走筆贈報寧老

半山老人筆如椽落筆直欲拏雲煙東亭右軍不復見龍跳虎臥誰爭先姑溪六月汗流水邂逅淸風頓如洗他時問法到山前應許神光得吾髓

和郭功甫遊采石

卒嵗愔愔無地雪三首新詩報明發使君近作采石遊勝踐傳聞驚久缺亢陽便有欲雪意和气先期振巖穴想見旌旗錦繡張如從元君朝北闕後擕一老何奇哉朱顏鶴髮超塵埃噭呼江上來席上迆邐萬古隨雲開騎鯨仙人不敢避玉鏡臺郎俄復回分明月下遇賞嘆將軍新自天邊來逡巡落筆轟春雷落花亂防荒池臺沈埋蓁莽見一旦名髙此地眞當才從來不許說前輩寄聲魚鳥休驚猜直疑乘槎叩月窟又若登臨望天臺酒行已徹更須酌醉倒寧辭無算杯卓然一段極則事遣我擊節因誰催

采石三題

捉月亭【李太白】

我昔揚帆下廬阜落帆采石春欲暮江南江北只見山欲識錦袍無問處夜深明月來靑天天水茫茫月連霧想見扁舟捉月時江心見月如相遇醉魂不制月可捉捉得便將天外去月在人亡天莫詰髣髴風流誰與晤邇來水落洲渚出隔岸潮回疑可步聒耳啁啾不得聞對案腥臊難下筯多情禪客饒佳趣粉飾餘光扶墜緒欲回古月換今人到此翛然忘世慮從來喜誦騎鯨句亦復買田相近住防當載酒十分圓同指虛無問徵路

賞詠亭【袁彥伯】

爨下得余薪便可歌南風參差長路鐸鼔樂俄相同一棄一流落悠然防天工始知盛衰際遇與不遇中風淸月正好爽晤聊從容豈意接心期賞嘆如雲龍千載瞬息爾轉盼歸虛空何適非適然神交付防鴻

鑑然亭【溫太眞】

溫公天下士百計興艱危大廈勢已傾意欲一木支功名等山嶽徳澤均雨露柰何談笑間而取鬼神怒鬼神豈不鑑忠義當扶持一見亦何傷防路俄與期似非理所安端恐數應盡邂逅不可逃紛紛遂爲信孔子昔有言旣敬亦須逺三復而三思臨風更三嘆

姑溪居士前集卷一

欽定四庫全書

姑溪居士前集卷二

宋李之儀撰

古詩二

七言古風寄題薛公尉氏逍遙閣兼送伯成知縣宣徳解印當塗直書民言耳非所謂詩也

長身少髯復多骨憶在兒時獲相識滿朝善類推老成鄕曲名流誦才徳爾來契闊四十年停鸞峙鵠欣相傳我方卻歸不自得但覺和气如春天往日朝門炙可熱今朝吏爨幾無煙追呼輩伍殆千指一旦束手蠶如眠父老相傳語且泣岌岌流離遽安集省事以來無此君豫恐他時莫能及尺紙胡爲來北闕樂境危城俄見敓覆盆𨿽光亦蹔爾所惜時間未能雪稍傳逺近或嘆喜嘆者吾民喜者吏吏至酌酒更相賀畢竟捲舒須在我父老沾襟嗟薄福此理防防定誰坐異時得君逾所聞杳杳健鶻盤霜旻信矣此地不可久空使遺愛傳邦人邦人姑止聽我語逍遙閣去天尺五長身仙翁昔遊戱日日煙雲泛罇爼仙翁久已朝紫皇功行不冺鐘諸郎扶疎密防被所至遂令此閣如甘棠我昔西畿數來往日腳防幹猶可想塵埃滿袂阻登臨白髮心期負眞賞六月炎炎汗如洗江南雨多拍隄水旗開鼓響船欲發超然爽意因君起驊驑一跌愈莫止大鵬防展滄溟翅何妨閣下敞髙門更看陰功動閭裏

送芝老

江頭春色已可掬風雨惱人常不足筆刀俱來紙上春墻外落紅爭蓛蓛忽然別我下廬山蓮社風流指顧間爲我寄聲陶五柳少畱佳處共追攀

題王徳循書院壁【謝韓君錫小防】

熱不就惡木枝渴不飲盜泉水古人不可期歲月姑相委不愛爾井泉百尺深不愛爾庭樹千里陰相看豈持一飯報長嘯聊爲猛虎吟

近得石菖蒲胡伯鎭見之謂必以錦石資借乃可以久遽徹所有爲貺仍枉佳句輒次韻奉謝

倒屣得小異不言四時備遺我百明珠書窗遽增气石盆叢秀轉光輝擕挈衰慵絕塵世更煩藻思維持紙上盆中盡珍琲他時相對擘麟脯何必方平爲紹介丁徳儒置酒適與陳君兪聮坐聊賦小詩爲君兪謝因以贖先起之罪

春風不解事吼地如雷霆誰知一席間笑語燈熒熒主人意彌惇設置不少停而我槁木然感慨時自驚多情接勝友孤朗如初星微吟間相警似欲慰獨醒我老百不堪已分如漂萍邂逅因事樂尙或有此形不慚引去先得意耳暫淸展轉尋斷夢間闗媿微生何當萬里浪相與同滄溟

贈劉九思山人

我行亦偶然君來定何謂風髙浪如山聞者亦已畏而君從一葉過我乃特地郵亭六日俱臨行尢自媿朝出才辧色夜歸或霑醉殘燈不見人待我獨忘睡語欵多破顏情極幾屑涕屈指再相從便作新井計我擔旣弛肩君駕亦方稅不覺涉四年俯仰才一喟每見意每加終始不少替顧匪求名頑豈不懷此義凡生等飄蓬何物非委蛻爲我謝故人隨方聊自慰

題繁川徐氏孝嚴亭

戀戀欲報恩歲月猶過隙常恐寸艸暉終負陽和力萬鐘非所養所重在以色庶幾參輿騫不獨慕今昔千尋用或短乃未及咫尺哀哉過隙心淚盡墳艸碧坐見食亦覩幽明固無隔蒸嘗𨿽其時要是未爲得詩書聖人事力久眞自積捲舒豈他人悲孝均我職尙容表龜趺過者必此式長江防生塵徳輝何可及

次韻秦處度同登黃山

艱生縲紲余特爾脫魑魅殊方窟飄蓬未免遊戱事眼力到毛髮抉剔盡奇祕邂逅平生歡笑語當歌吹曲環豈人謀明滅殆天吏慰我雲煙期有靦鴻鵠志百年一瞬爾幸此半日地聊攄廣莫心無作雍門淚

處度再和前詩見寄復次韻報之頃有所約今不逮悲愴無已題於褒禪方丈

愛山平生心殆若鬼所魅玆遊媿不早危至失吾事佳辰秋正晴有物不自祕晶熒麗初陽浮動薦微吹幅巾方袍接固可稱傲吏躋攀敢惜力卜築豈無志稽首定明老願借一席地何在眼中人不覺衣上淚

次韻陳君兪擕酒見過

野人欣莫逆君子戒多上幸爾違朝市聊復圖蕙帳薄田幾負郭山水分背向巾車俯秋成舒嘯防隨杖吾友眞可人輕舟數相訪投懷失枯槁達意信搖蕩時哉固難得觸境沈波浪謂我來歲寒種種不少創杯盤挽气類論辧極戶量敢辭屢舉白自喜老彌壯回頭易陳迹傾倒乃惆悵樂事須勉防何適非醖釀

迎暉閣

霜風吹我衣日短歸路長放懷卽可家何適非吾鄕稍聞東南隅勝致寓一方超然世外人雞黍隨低昻檐甍辟無際戶牖延初光孰云日月久但知歲時康每逢防心處萬境不得藏何當駕修輪飛雲共回翔淋漓非所期逺目聊徜徉庶幾蟹眼白打出鵞兒黃【張君好藏茶多能識土人歲入貢必迂路以致其新故名聞江上】

和遊一人泉

新詩解人頥秀若披雲鬟突然不可揖平地翻波瀾褰衣媿招擕每見輒汗顏況玆天際遊物理知難攀一來金陵居終歲不得閒勝踐固疇昔欲往獨見刪命駕等人爾底事獨我慳豈非勒移靈不許污名山因詩想其人愛來直仍彎裂臍那復惜頓足已滯頑淸甘似可飽忽遽誰其還何當彊扶老寄迹雲霞間要須君意果莫遣我盟寒曉來雨腳斷去夢已班班

秀逺堂次趙徳孺韻

韓君錫起秀逺堂結中隱庵趙太傅徳孺賦秀逺堂詩云

翰林李謫仙埋骨靑山下平生愛此山老去終不捨放逐鵷鷺行追隨雞黍社文采今尙存英風滿松檟寥寥五百年好尙世所寡韓子荊州後爲求襲良冶乃祖當時輩異代同瀟灑結堂山之陽眞趣非少假秀色來天外逺勢包平野煙嵐浮翠黛攬之不容把徜徉盤谷遊屢請秣吾馬時無謫仙人登臨誰賦者九原如可作一奠招魂斝

愛山依山住如山不少下山中所有多惟取不容捨煙雲實交遊松竹乃保社尙欠目所窮披翦寧問檟廓然宇宙寛信矣和無寡隱隱徹四垂萬象入坯冶初疑彩間錯又若墨勻灑造化非適然一一類見假吾友端可人韻勝不少野更將桃李俱參差移拱把時哉須自勉歲月甚奔馬得難未易失詎有長年者何妨倒載歸日日無虛斝

中隱庵次趙徳孺韻

徳孺中隱庵詩云

在昔避世賢隠居豈自喜甘守西山餓淸洗潁陽耳一旦事髙尙萬古激貪鄙孰謂樂山林便可輕朝市竊笑效顰人不知捧心美妄將凡庸姿敢希明哲軌盜此嘉遁名紛若干時子仕途指捷徑矯僞污靑史聖朝揚仄陋采錄無遐邇不遺下體葑況乃中鄕芑多士生此時貧且賤焉恥夢自傅巖來獵従渭濱起隠君聞此風翻然烏可已聊爲知者道庶達名庵旨

退之以文鳴詩友得侯喜聲名力與俱𨿽尊未勇耳潢池詎靑山孰辧都與鄙庵成誰振之句出閙如市千仞寧我髙充實信我美坐令庵內人前車云可軌禮樂有先後後進則君子執方而昧圓俱野那復史伐柯固執柯疇克求諸邇蒸之旣匪薪采焉又非芑近交韓與侯步驟亦常恥一醫消息盡布毛自何起要須六月息不息不爲已敢問二詩人如何得意防

莊居值雨偶得十詩示秦處度

累日雨不止風髙如作寒三分𨿽過二忽忽便向防一身百憂集況可計先懽不見是無悶念此聊自寛滿眼多是水歲事從可知早時謂有餘今空未免饑一雨又三日見者皆攢眉天作人承之到此終何爲我𨿽非故侯通籍三十年孰不夷險半而我終歲難念非跣弗視不覺乘波瀾餘生豈所期我君信如天平生三四友一一人中英況逢不世主唾手可太平參差十年間契濶而死生相見復何語但有淚如傾死生固可嗟一謫輒不返君恩非不深柰爾道路逺反初不忍歌折臂信能遣已矣何足論幸子眞入眼念我宜州兄見時論弟昆詩書固分路翰墨俄同門人誰不歸來獨沾死後恩萬里一銘旌猶能葬家原夕郎天下士異同親見之欲掩不可得交口終何爲百汰剛愈精魑魅今尙疑浮雲空去來皎皎端所期不返故鄕義何妨陸子居昔遊旣有約是豈人所圖我嘗邀此卜蹭蹬不自如憑將一掬淚聊寄夜臺書向晚風斗轉場上稻已芽問雨何薄相偏來戱吾家蟋

蟀牀下吟【闕】

戒寒謂稍疎行矣逢此嗟競爽聮夜光一个乃明月吾友不可見賴爾相怡悅蒹葭空非倚聲聞乃不輟啜菽安暮年足以【闕】

姑溪居士前集卷二

欽定四庫全書

姑溪居士前集卷三

宋李之儀撰

古詩三【歌行附】

題楊子儀虎圖

秋陰報初寒慘慘日遽晚有客自宣城明爽叩昏懶手持兩巨軸六幅從而展披圖畫如生竟軸詩盡選平生說匡鼎今日眞到眼何止辧騧驪於焉識淄澠愛之不能已欲掛恨壁短猶冀逢他時更疑探深逺

送人

冥冥天邊鴻蕩蕩風中云一笑偶相逢擊節聊送君我室豈無酒胡爲不開罇所貴樂文字固非異蕕薫天門直牛渚南北如相分想君月下吟未厭俚語聞霜空夜自明江月寒微昏防當借饑鯨永謝五濁渾

書長幹僧房

昨日方得書經年不相見書來必累幅分明如見面𨿽同雨千花略不通一綫誰云非吉祥便是金毛現

和人雪意

雪意與春約野情因物裁輒將無窮思聊摛有限才云容忽破碎山色如招回擕持固夙昔端爲此濟來歲晚君羇旅微君誰我陪只恐造化工特地吹葭灰一剖不復收寂爾爲之胚戢戢競秀發翩翩絕嫌猜恍然徙倚間浩蕩心胸開境界適何許次第分隅隈髙足超日觀塗如下離堆四顧始無間忽覺驚初雷有形均難悉無物非蒿萊卻應求仙源失路迷天臺波臣復笑屈市門徒徳梅庶幾未始得掇拾同舉杯攘袂卽千古一醉姑相媒

和人感懷

髙山在平地髙山地焉知明珠出深淵明珠淵豈期髙明屬在人惟要須其時物理固如此了不差毫釐身世端自窘歲月相奔馳所以得黽勉吾人惟能詩我非知詩者平昔竊好之每出每可愧未易皆塤箎而君不我鄙論極牙解頥六年如一日不取笑則疑彼烏足爲計有類寧同一朝召命至閭裏增光輝不曰人可賢但從外物移我賢君亦賢誰能窮是非我欲挽君畱畱君竟何爲聊作感慨別肯效兒女悲陳人不自信流品須維持誰謂廊廟姿如我品乃宜江充與丙吉厚薄惟異施其後七葉貂陰功終表儀是等代不乏浪爾分騧驪時哉君何失儀鳳方臨池爲我寄聲謝擊壤正自嬉勉防防龍事賡載冀勿隳立賢本無方莫爲陳言欺

次韻東坡所和滕希靖雪浪石詩古律各一【律詩見後卷】

風波末路方奔屯屹然不動誰如尊豈知胸中皦十日顧盼不接無重昏東觀海市俯弱水南登赤壁淩江村斯文未喪天豈逺出沒狐鼠徒千門綸巾羽扇晚自得已聞漠北幾亡魂由來好趣入造化地靈特出雲濤根生平到處苦再歷隱隱似有屐齒痕玻璃鏡裏萬象發金粟堂中千偈論防須白玉潄寒水更借落月傾金盆咄嗟菱溪成防物混沌空誇竅鑿存

甘露堂歌

炎天熇熇如湧湯使君置酒甘露堂無風但覺冷徹骨坐來彷佛飛靑霜使君顧客指新榜天假此應來輝光八十里叟感盛事獻頌請名相激昻我非取專已上報堯仁舜智方當陽邇來瑞應發處處中臺第一彤雲章吾邦𨿽僻亦影響明徳所祐眞無疆已而轉盼欲受簡慚非叟比疇能當輒因勝遇彊黽勉庶幾擊壤同揄揚吾君之澤不可象使君之惠何可忘才髙名重偶暫屈遺愛他日逾甘棠嗟予落莫徒自感乍鳴乍已如寒螿安時逐境姑委化隨緣致力聊爲鄕時逢載酒問難字未擬持箠操羣羊但知今日不易得縱不能飲須空觴

白鈐轄席上琵琶歌

靑海傳烽沙繞塞謀將櫜戈身不介卻擕紅袖弄煙月醉笑溪山窮物外文章聲名家世事投筆收功無十載天子幾嗟相見晚暫許南來聊曠快一時賓客多可人坐令五月如深春畫棟潭潭簾半捲蒙蒙香霧無纎塵云披霞散爛紅緑滉漾無處投精神秦樓風輕雁初泊玉指如流乍前卻捍撥當胸拍屢催一段風光來濩索𨿽無儀鳳與舞獸擊拊分明諧振躍緱嶺排空午夜涼杳杳鸞吟上寥廓逡巡舞袖回飛雪紅茸毯襯鴉頭韈落花飛絮互繽紛流星掣電爭明滅主人情不已下客歡正濃更邀婭奼持金鐘從來酒戶落人後防灩不覺隨手空金張燕接平生慣照眼今朝眞未見敢辭醉倒菊花偏只恐銀潢低曉箭鈞天一夢固依稀欲問桃源路已迷何時再到紅茸地更遣遊絲惹住伊

雷塘行

鞭長不能及馬腹有限生涯時若促空使後人悲前人雷塘春艸年年緑誰知秀色若可餐風光付與初憑肩力殫四海笑未已眉黛一螺當幾錢君不見黃金棟梁回首蠧漠漠胡沙靑冢暮麼弦欲斷空自知千金漫買長門賦膏油續盡天須曉石土余壘可長保就令並蔕永不分也應終恨雷塘艸

姑溪居士前集卷三

欽定四庫全書

姑溪居士前集卷四

宋李之儀撰

律詩一

讀吳思道藏海詩集效其體

唐末詩人自一家剪裁風月間鶯花憑陵墮緒篇篇勝防綴餘妍字字斜逺水連天來怨笛爛霞烘日帶棲鴉法書警句眞如此流落桑楡重嘆嗟

次韻東坡和滕希靖雪浪石詩【古詩見前卷】

平生所願識荊州別乘還容接勝流異日崩騰驚海面新詩淸絕似槎頭常嗟盛事千年隔誰謂餘光一旦收便覺時源得三昧目中無復有全牛

次韻東坡還自嶺南

憑陵歲月固難堪食蘗多來味卻甘時雨才聞徧中外臥龍相繼起東南天邊鶴駕瞻仙袂雲裏詩牋帶海嵐重見門生應不識雪髯霜鬢兩毿毿

寄邵暘叔發運

徳門平昔仰髙陽自是芝蘭根本香未許藩籬承妙晤聊因文字借餘光艤舟月下逢桓守盤馬樓前見庾郎冬杪相期定如約爲君云影認鸞凰

次韻東坡沈香石詩

海南枯朽挿天長嵗久峯巒帶蘚蒼變化那知斵山骨儀刑空只在人腸幾因皦日疑防蠟試沃淸泉覺弄香切莫輕瑉亡什襲須防偸眼誤摧剛

送曽端伯之官濟北

貂蟬七葉想前人四世三公表一門虎步龍驤推贊冊瑤環瑜珥見旁孫瑯瑯廟器眞無敵衮衮淮流信有源敝帚不堪終舊物吐茵行欲奉余尊

濟上閒居

閉閣焚香萬慮澄莫云身似打包僧功名了未榮三事理性容先契一燈丹竈鶴歸休炷火茶甌客訪旋敲冰倦來卻有登臨興上徹層樓最上層

告別子通

之儀早從粹翁子權遊於門下實爲舊物也而子通之賢蓋願見者非一朝夕於是逾月旣防分榻延挹又獲旦暮親炙告別遽有期懷戀不能已小詩以致感遇

謝庭蘭玉舊聞名早嵗風流接二兄白璧無瑕尊士望靑雲有路藹鄕評簞瓢弗攺眞天樂簮紱相髙半學生授館不爲經宿去知心黃憲異袁閎

和儲子椿竹

何物能令意灑然陰森常對出檐竿排槍立防誰爲況招月吟風好細看幾度驚回窗下夢新來添得雨中寒傷心不見東坡老縱有鵞溪下筆難

楚楚相親豈偶然依依隨處自成竿固應表見風塵外莫作尋常艸木看好事借名眞有謂多言𨿽巧不能寒相思乍可食無肉一日無君恰似難

和子椿七夕

何用封侯曲似鉤且將膚寸等岑樓佳時未用傾河鼓爽气先期勝蓐收月影正迷千古恨雨聲還助五更愁王孫賞詠元無敵又見詩中第一流

題蘭臯

萬緑交陰別有天艤舟重到尙依然回頭白髮三千丈倒指靑編二十年賞詠未論臺閣舊維持今見子孫賢何當【闕】披陳迹再把重衾托醉眠

戲子微兼次韻陳君兪寄題蘭臯

和風暖日作霜天冰雪相投豈偶然特枉新詩詠陳迹便同佳趣賞當年學優曼倩三冬足才過荊州十部賢爲問醉衾應好在莫教癡望似蠶眠

題老小軒

髙步毗廬頂上身旋開窗牖外風塵石菖蒲是從來友龍焙茶爲近日親不見同行木上座常畱伴睡竹夫人艱難歷盡無餘事問佛方知有此因

因過墳山齋僧值雪遂賦小詩

霜露悲傷老益增輒憑精意托眞乘舞花忽報難遭瑞佳气冥符不盡燈薝葡園中紛一色兜羅世界結千層五天應供非虛語從此雲頭日日升

送宣上人遊方

七軸蓮經誦已通定將何事作家風當知法界重重意盡在雲遊步步中金臂見時猶是妄玉毫光處未爲功路頭全記文殊指須著工夫子細窮

次韻郭功甫從何守遊白雲寺

已仕因循已過三買田歸去不須參髙明漸擬淩淸漢皎潔方知在碧潭試酌甘泉來覺晚已躋絕頂尙猶貪便應從此都無事只有君恩未報慚

題白紵山

回見黃梅雨後天煙林常在笑談邊早時欲到不自果今日初來端有緣無復新聲傳玉齒空餘殘照滿金田不知誰是雲霞侶聊揖髙風一悵然

石端若以朱絲欄見邀作而偶失所在久方得之喜而賦詩寄丁希韓因以見及遂申前志次韻

斷雁沈蹤共倚欄定應齊客解偸闗忽驚遼鶴排空至何啻亷珠昨夜還假寵已慚名下誤彊顏終愧筆頭慳江流有盡情無盡須把髙風付子山

再領玉局昔東坡翰林作詩送戴防有玉局他年第幾人之句後自嶺外歸遂領玉局予復官亦得之坡今亡矣悵然有懷

東坡因地夙相親玉局終爲繼戴人祿仕豈知承末軌恩光又許襲前塵靑蠅附驥元非援白玉無瑕晚更眞泉下有靈應首肯不隨凡劣易緇燐

次韻葛大川喜王君相過並寄吳思道

君恩曽未報纎埃倦緒淹時郁不開髙義不忘轅下舊好音常自日邊來欣逢雅好非空至頓感陽春泛酒回早晚退朝紅蘂下細談陳迹共餘杯

呂吉甫第乃謝鎭西故居中間常爲佛剎而雙檜則舊物也劉夢得有詩因賦其韻

故國悲涼古木奇勢分庭下蔚相差霜根半露出林虎晝影全舒破賊旗寶界曽回鋪地色節旄還映挿云枝劉郎風韻知難敵儒帥端能表異時

題張湛然兄弟所居壁時謁之不見

樂全老子如星日眞一仙人似鳳鸞早歲光明均照耀異時文彩避髙寒低回气類追千刼邂逅風流得二難環堵蕭然淸徹骨卻疑深雪臥袁安【湛然乃安道之孫】

李去言相別二年忽得書知在吳中答書偶成

宦路相逢一笑休共知身世兩虛舟楚材有用誰靑眼趙將無功枉白頭防見姓名通北闕何妨風韻冠南州求田接武如鳬鷖只欠元龍百尺樓

與珪元白相別之次日大雪火邊有懷其人

上人偶作十日畱才別便覺如三秋應覺擁鑪華藏客不知對雪姑溪愁淸詩字字吟可老冷日愔愔誰見投媿我霜髯不用剪寒灰撥盡欲何求

次儲子椿金陵作別韻

千里波濤一葉中急難平日但聞風自非積習有天得那復間闗特地同樂事放懷須命酒生涯何處不飄蓬先歸只作尋常別切莫樽前感斷鴻

又次子椿同君兪三詩

倦途回首已無牛獨向田間涉早秋倚仗固知同失馬攀援猶恐昧操舟漸逢陌上相推醉尙有空中未下鷗可是道邊無葬地肯將身世曲如鉤

西來不復見靑牛問徧生涯兩鬢秋但受郢人誇鼻斵豈知防叟是腰舟柱頭寂寞千年鶴波面分明一防鷗不向虛中問消息磻溪終老但垂鉤

隱隱山林似臥牛紛紛防擔喜逢秋虛名漫托三春柳實際須歸萬斛舟未信此生眞野馬且將餘日寄江鷗﨑嶇精衞人空笑終恐長鯨上直鉤

次韻子椿金陵相防詩

蒙蒙小雨落徵帆漠漠煙雲逺近山屬意幾回眞入夢欲來常恨澁如灣家程豈復嗟畱滯物外何妨且往還便恐都人入圖畫卻應難寫是髙閒

次韻子椿遊雨花臺同長老徳正

勝遊自有經年約佳客難同信步來無復風煙翳寒日漸催花柳映髙臺雲光故事空陳迹玉樹遺音失舊哀今昔循環等相視欲尋歸路更遲回

又次莊居見貽佳什

茫茫巨浸托船歸風不充帆气易衰猶喜歲寒逢逆旅不將人事異當時從他老去知何用由是終焉豈自遺獨有東阡南陌意莫辭扶杖數相期

姑溪居士前集卷四

欽定四庫全書

姑溪居士前集卷五

宋李之儀撰

律詩二

用聖行韻和呈幾仲

牢落郊原正早收書來起我頓風流弦歌韻裏識琴賤鴻鵠飛時逢奕秋極目煙雲來指顧何時談笑共沈浮文章落筆驚人眼新有聲名舊姓侯

和人見寄二首

雍容閒雅許君都萬緒相逢一笑無休把盛衰觀世諦且將言語共詩圖人亡人得同吹吷潮落潮生等據梧只恐後庭歌不盡曲終翻被鬼揶揄

傾蓋相逢惜別離等閒談笑盡心期它年終解如今日此念常應寄異時餘事不妨多蠟屐放懷贏得盛畱詩早擕桃葉尋歸路凖擬花間倒接防

澄虛堂

公子髙明悟刼灰鼎開軒語致幽懷縈云疊巘鑱天去極目滄波入坐來千首詩成談笑裏百分酒盡筦弦催自憐曽是髙堂客欲賦慚無宋玉才

和子椿

一番霖雨下商巖末路方收破冢帆雞肋未能忘甽畝驪珠還見發囊函潤分余浸回枯轍色借陽春起陋緘自是亨嘉相際防便應從此出塵凡【陋緘一作病杉】

莊居寄友人

槐黃時節早相期畱滯田園阻蹔依聞道程文太超軼卻因詩句接光輝君能活計如公理我愧生涯負表微已向靑山托遺老不應專有謝暉

和友人見寄三首

明月平時敢自因特髙蘭玉信吾人便從緱嶺如無媿更許毗耶約問津每見似醺千日酒不言常備四時春妙雲豈獨南遊契又喜鐘山近得鄰

俗駕難回固有因勒移終愧北山人不辭冒雨投歸步始信忘形是要津一笑未容披軟語十分先覺報新春定應偏契王郎便消得從來願卜鄰

除卻吟詩總是塵道人應笑可憐人固知參請能成佛未到升騰且咽津村落風煙常似臘禪房燈火已如春防須隨例餐錘子聊借明窗暫作鄰

舊懷二首

陳迹回頭似夢餘花應長好但人無詩成固已名千古墓上誰傾飯一盂流落丹靑驚始見形容筆墨竟難圖公孫自是天同派漫托周人載碩膚

花存人往祗天知日暗心搖卻自疑尙想漢庭傳詔令如登魯廟見樽彛一時鸚鵡娯賓賦百世甘棠美召詩安得殘春逢海上盡須衰淚灑新枝

送人入館閣

天祿崢嶸北斗齊享窮人欲去無梯自非終賈名偏重只恐蓬瀛到卻迷鈆槧異時森杞梓功名他日看虹蜺申朝若問姑溪老但道摧頺一木雞

邂逅故人

湖山勝處得君家懷祖曽於膝上誇不見多年應宦逺相逢何事卻天涯朱弦無復來湘水駿骨分明產渥窪聞道賢勞多野處新醅聊寄傲霜花

已將身世等浮雲又向江邊得故人數日暝寒埋雪意一番佳境爲時新村醅淡薄聊資笑洞戶深閒自有春已幸鄰封同寄老卻應風月費精神

金陵懷古二首

焰燧何勞鼓萬牛聊將一帶付幽流才聞浮鷁來波上已見牽羊出石頭舊穴依然披信汐古祠誰爲薦時羞功名到了成何事擾擾空移夜壑舟

霜天日晚獨沈吟潮上風來別是音恃險戰爭休想舊憑髙臨眺且論今數聲鴈蹙千年恨一片帆驚萬里心不是江山解磨折卻應人物自升沈

和人見寄

壯志崢嶸不自神低回聊此接波臣𨿽非腰重眞騎鶴猶勝途窮彊泣麟擊節久懷洲上晚空樽未放网邊春固知遺老能相契翻愧公輸作幸民

邯鄲叢臺

禾黍離離露一丘淡煙輕靄夕陽秋微基西枕邯山盡往事東隨漳水流禦輦金車何處去閒花野艸幾時休可憐全趙繁華地畱作行人萬古愁

久雨次韻君兪

塵埃肺腑屢更時淫雨平欺素領垂忽覺光輝慰岑寂坐令華茂轉離披中痟未厭徒空壁雅意安能系赤墀獨有晴明陪擊節回腸尢在不爲詩

次韻君兪瑞香

占盡韶華異眾芳分明絕艷降昭陽肯同繁杏攙春色漫道幽蘭有國香大葉尙疑攢處髻馬嵬猶認去時囊牡丹獨賞慈恩句只解金杯比發妝

次韻君兪四首

文章老去豈能神猶有殘膏占舊名賦就賈生空自感詩成侯喜近聞聲拾塵已信非嘗飯撒豆終知不是兵多謝嘉篇慰岑寂便思約伴問歸程

合浦圓光降下胎豫章千尺本天才未能海運參摶翼聊復舟行共覆杯白髮情懷𨿽艸莽靑春消息自條枚何妨接武窮幽致莫待風光卻見催

語解驚人固有神始知無不是虛名方觀去接天邊翼何事猶諧爨下聲齊晉近能通防血江黃詎敢議鏖兵老來肺腑都荊棘頓欲薅鋤不計程

熊掌如何得豹胎棄常嗜異信難才端能不學邯鄲步正可同嘗沆瀣杯有意良圖休我老他年吉卜佇君枚雲間日下容相契且置燃萁特地摧

堤上閒步二首

風旌江木信漂浮散策騰騰亦謬悠未必縈回能擢勝卻疑平逺解供愁年衰易感難畱日機盡應無不下鷗渡口舟橫晚潮急一番佳意憶蘇州

暖風輕蹙浪花浮畱滯江城媿謝悠吟苦空多屈原恨賦殘猶剩庾郎愁漸因卜築投歸鷺聊托潺湲習戲鷗可笑麤官殺風景滿船絲管載涼州

題韋深道寄傲軒

南窗何似北窗涼寄傲來風各有方千古光輝如昨日一時收拾付新堂已驚醆裏醅初緑更覺籬邊菊漸黃就使主人官卽顯此門髙興定難忘

次韻君兪兼簡少孫六首

連璧兼金盡出倫雪髯霜鬢信陳人能忘枘鑿方圓異許接風雲變化新絕韻淹時勞極目虛齋窮日但凝塵何當一笑披環堵賴月吟哦未厭貧

殘編獘槁掩還開好意經年不暫來伏櫪已應眞欵段脫鞲終擬謝低回頗傳共坐侵斜月更想微吟薦罰杯居士從來少風味獨將愁眼望初梅

莫羨財多石季倫任從閭裏笑長人五湖浪迹名終在六印懸腰眼暫新且樂歌呼隨瀝斝不妨文字洗畱塵年來頓覺珠璣富萬戶侯家卻是貧

愔愔懷抱不曽開忽忽還添一歲來燈火香花隨贊祝兒孫旛勝共徘徊休誇路寢當前拜誰得屠蘇最後杯何物相期同一醉爲君催發檻前梅

定應春到今日幾但覺耳邊多醉人已分餘生不如舊卻應佳句漸能新悲來徒有縈心淚情盡空驚滿眼塵到得錐無眞我輩一簞猶是作家貧

書空懶作咄咄語催老祗怪駸駸來斷夢已將愁共逺離魂不覺淚驚回病餘想見嶄巖玉歡處猶懷宛轉杯能伴晴和著屐否深山應有未凋梅

觀東坡集

今朝又讀東坡集記得原州鞫獄時千首髙吟賡欲徧幾多彊韻押無遺固知才气原非敵獨有心期老不欺淚盡九原無路見冰霜他日看靑枝

姑溪居士前集卷五

欽定四庫全書

姑溪居士前集卷六

宋李之儀撰

律詩三【七言】

再次韻奉送禹欽且堅再來之約

涔涔梅雨漲江濱耿耿僧房借鉢人秀色驚回隨念到孤懷贏得暫時新何妨一笑空諸有更覺三摩淨六塵憂患年來倍傷感送君衰淚不容貧

相逢懷抱各全開蔚結才舒倐又來傾倒已辜將進酒追隨休賦上林回臨分莫作楚愁嘆故事須詢河朔杯看取滁翁宜自警空將遺恨感蘇梅

襲前韻再簡少孫四首

由來气類卽天倫孰謂劉琨獨可人稍隔相從更無味幾因拈起又還新席間誰致龍皮異雪裏常懷鶴羽塵祗欲期君拾瑤艸庾郎三韭未爲貧

雪意埋云蔚不開新春還傍故春來未堪骯髒倚門立聊復差池接羽回得喪但知求失馬盛衰贏取付傳杯風流二妙天憐我種玉秧中更挿梅

子黙淸眞本絕倫羊曇仍是个中人林泉不作南風競旗幟還因對壘新金鑛躍罏元有艷冰壺瑩月舊無塵何妨再葺昆陽戰尋邑師行固不貧

記得金樽特地開舉頭新歲又重來銀潢已分經年隔玉節猶期舊臘回千汲浪迷雲表夢百分愁寄燭殘杯醉鄕誰謂無消息已覺歌聲傍落梅

次韻雪

臘日頻年未嘗雪今春雪與臘俱來暖歸白傅金蕉葉寒逼溫郎玉鏡臺幾處歡聲動絲竹一番佳思近離堆新詩不以尋梅見萬里丰登气已回

題張約之長春閣

江山信美亦人同寒暑隨時興易窮寓意果能超物境養花長欲占春風何須戶外屨常滿自樂尊中酒不空可笑道人猶有恨一番紅盡一番紅

後圃

鵓鳩呼婦天欲雨杏子退花鸎未雛庭前已覺緑半毯酒面忽有紅雙鳬芳物戀客不忍去主人好賢誰復如防應百歲享此樂何妨畫作重屏圖

寄題子椿野軒

江山秀气表吾人輦下開軒得趣新不擬舊遊離幾席常令每況隔埃塵客來談笑無非楚紙上文章近過秦分我一枝頻見約乘槎行欲問通津

避暑無地偶過君兪聊資華屋廣蔭以揖主人之勝綢繆禮意遂至抵暮君兪有詩因次韻二首

無功衞鶴偶乘軒虛暑從誰解倒懸頓覺禦風淩絕境似逢調瑟認華年回光已幸參東壁裂地何須得酒泉自惜抑揚非瓦礫倦途終愧失陶甄

十輪揚惲舊軒軒四壁相如似磬懸豈謂投懷忘晚節每容佳處共流年笑談璀璨風生坐輸墨縱橫思湧泉土苴固難重就器轉鈞尢幸識精甄

歸自錢塘伏防君兪特枉佳句欽嘆不已聊賦來韻

吳山陳迹已飛埃投老還驚病眼開似泛靈槎海邊去卻因華表鶴歸來情移客枕收殘夢恨著江梅戀故臺便覺新篇資六翮飄飄眞是子虛才

贈金陵榮天和

生涯已定不幹時收拾工夫且作詩瀨水方來弔東野同安初喜識丘遲兼將佛事資三昧又喜風騷出一支投老相逢能幾許何堪得句每相期

劉君以地裏之學各邂逅相遇求詩爲別因賦長句

久聞祕術獨超羣肯向靑囊學景純解使山川如在掌須知禍福不由人論功合附天仙籍底事猶隨客路塵滿眼峯巒應有待何妨裁剪出精神

泊鎭客居傷春佳句輒賦元韻二首

休論莫莫與休休老眼逢春且暫畱未必餘寒更能久只因殘蘂易爲揉及時行樂何妨剩感物興懷漫自愁南北生涯等羇旅定應無著是淸流

紛紛到底不如休空把閒心見便畱昨日白消行處去今朝緑徧定誰揉且從寂滅翻千偈安用深湛詠四愁我坐言多欲無語每慚佳思枉詩流

次韻夾竹桃花

料理愁懷落那邊桃花烘日竹含煙墻紅密約連昌曉夏木深藏繡嶺天籃轝造門如防面漁舟失路想當年因君詠出黃筌筆從此風光生彩牋【黃筌作夾竹桃花屏風東川西川節度使防皆有之筌今不在以眞花片補其缺處幾不能辧枝上地下相契不差毫髮天下傳以爲工】

次韻聞笛

涓涓水咽眾山泉隱隱雷驚二月天共喜春工能應候方知節物似烹鮮倦途所欠無多子勝日相逢又一年好是羣花應競發不須畱待柳三眠

和郭功甫贈陳待制致仕二首

十年朝馬望前程晚作琳宮物外人徹骨淸風眞有韻醉心常徳本來淳新栽松菊開三徑舊檢方書備六陳不是詩翁形美頌丹靑難寫自由身

南北紛紛不覺塵鴛鴦湖水解畱人乳浮香焙誰同試螘泛家篘分外淳禪寂久因師粲可婚姻便可繼朱陳莫從舊路尋歸夢占取東籬采菊身

和人三首

昻昻野鶴固難羣皎皎冰壺不受塵一笑每逢靑眼舊多情空愧白頭新西風未用髙紈扇東道應容岸角巾珍重長謠倚云瑟瀟湘誰是賞音人

經年牢落別離羣凖擬歸來拂路塵妙語獨從書上得歡悰猶欠坐中新頗聞洛下傳佳句更喜嵩陽識墊巾幾欲軍門示巾幗老來猶更不如人

荊溪風物記當時吹絮河豚下箸遲緑滿金田朝應供紅殘朱檻夜論詩幅巾已托遺民後杓柄猶懷象骨疑早晚雲間見金臂空懸翠竹漫抽枝

次韻采蓮

聞道栽成十畝蓮便思挑出杖頭錢定知荇菜參差處不是決明顏色鮮紅日半移芳艸岸淸歌低泛木蘭船驚心未得同眞賞空媿諸豪白玉篇

復次韻

國西華麗占池蓮曽記開樽奉賜錢幾欲漂流勞滯念又驚紅緑映澄鮮主人無間容聮步勝日何妨更買船滿挹香風振歸袂更煩佳思出新篇

幕府風流舊泛蓮裔孫家世掩靑錢別開眼界霞爭爛分得秋光菊未鮮燈陣有心欺醉帽珠盤何日瀉歸船錦囊示我鏘金句空媿巴吟綴後篇

次韻子椿莊居述懷

偶因秋蘂記初春增損元無爾自貧病骨蕭條驚歲晚新詩來往媿情親未應謝傅終垂涕誰爲劉公是可人艾火呻吟對搖落不堪庭艸又還新

次韻早秋

衝衝時序一郵亭睡美從今气不蒸便好心期金葉酒乍驚夢在玉壺冰栽松種竹來三徑效策輸龜待十朋百尺樓髙誰與共倦途初喜接陳登

同子椿遊三品石詩井尋三閣故基久之因以次韻

桑柘丘墟輦路長景陽依舊在山陽石標官品名常在井記胭脂迹半荒弔古漫勞興感慨寄懷聊以共彷徉相看等是未推枕何日同驚夢後梁

陪曽延之泛舟歷湖至苦竹寺次韻陳致君席上所賦

已涼時節未霜前十里平湖共酒船巖岫湧寒淸澈水芰荷翻浪緑連天百年過眼眞聊爾一笑投懷豈適然獨有黃花似回避定緣紅粉不能先

宿大乘贈祖燈

倦遊知止未知還平日生涯只在山金碧喜逢云外境文章重見管中斑篆煙縈曉畱無寐寶鐸吟風笑不閒他日歸棲𨿽有地勝遊終寄夢魂間

姑溪居士前集卷六

欽定四庫全書

姑溪居士前集卷七

宋李之儀撰

律詩四【七言五言】

賞心亭

賞心亭角倚欄桿虎住龍蹲自屈蟠無復埋金銷勝气空餘飛鷺識前灘百年名在人何處萬里潮平雨送寒幾向後庭更白紵不堪殘照下魚竿

延之云累日把酒止在相近處殊不快人意坐間命徧索城內外可以延處之地將往因之得城南張氏園秋花班駮可喜遂劇飲待月上戴花作樂而歸市猶未徹觀者如堵次致君韻

累日相看似處陰今朝乘興共追尋曲欄方沼爭畱步秀色新啼總防心酒面屢從羅綺發花心休被雪霜侵燭城醉路淩初月但覺人山一徑深

偶書二首

閉門只欲渾無事門外何嘗有事來生計不須憂水旱仕途休更問梯媒身安種種皆三樂客到時時共一杯此外華嚴是歸處眼前樓閣竟誰開

小山相對數椽地樂與心期境自多有酒未妨同客醉無情到了任君魔采薇行歌亦勞矣飲水曲肱還防麼只恐時來把不住更看究竟事如何

贈人

落得淸閒與物疎扃門終日似山居案頭新有歸田賦架上元畱緯世書紫府未須窮祕簡丹山重見引名雛詔恩只赤來相繼還許頻爲賀客無

和兩翁軒

何處又傳金椀出幾人爭看玉山頺幽情不是風期舊異境難從指顧開猿鶴已回塵外駕煙雲休造眼中衰未妨一老同巾履香火終年謝刼灰

次韻珪首座

陰重鑪紅欲雪天氤氳香篆不藏煙南遊步步如同歷西竺層層有舊緣未覺鵶聲驚戶外似傳梅信到窗前老來酒量無消息負此佳時一慨然

和錦繡亭

漂泊生涯寄一萍勝遊長記錦花亭山來已訝天能巧春到方知地更靈𨿽許登臨追曳尾卻應顏色未忘形何妨共保千年約白帽回頭笑管寧

吳思道相送同宿崇因二首

端門風月十年拋垂老山林寄一瓢可得故人來市腳共尋陳迹到江郊麥黃且置塵中累眉白欣投世外交只恐話長淸夜短明朝去路不相饒

形單影只久相拋鼎食端能勝飲瓢已分余材辜北闕元非不雨自西郊求田聊復同中隱玩世寧嫌凟下交千古平泉有遺恨漫勞精爽畏文饒

寄僧

得皮得髓漫多門實際圓融理自存諭意當時才一笑還卿千日見三孫維持佛法元無事建立家山盡有文占斷乾坤今鼎足防多哮吼慰傳聞

寄題吳思道橫翠堂

紅塵擾擾功名地不礙詩人得趣幽何必千巖連萬能令六月似三秋茶甌變乳隨湯泛香篆縈云盡日浮時覺東城添紙價應知得句勝封侯

簡劉君秉

劉郎本是風塵外畫舸新從越上來聞說露芽如爪活更多溪楮截肪開雪消鼎面聲頻湧鵞轉池心首屢回洗滌睡魔臨二景敢辭瓦礫換瓊瑰【黃庭有內外景】八月十一日九月六日二十四日三夢過趙仲彊家坐中人物笑語一一如平時因寄長句庶防藻思見酬因投一防面之慰也

憶陪金醆醉紅顏回首風光杳靄間老去未忘三級浪近來頻夢八重闗雲煙舊路到何日燈火虛堂眞似山只恐斷魂收不得更須佳句與招還

水中登王徳循月閣

龍宮海藏固聞誇偶襲初涼泛客槎層檻迥髙臨落日洞房無數盡浮家閭閻可想知何在天水相連杳莫涯借我華嚴記殘帙欲將因地付袈裟

徳循詩律甚佳方幸拭目因作拙句以勉之

唐人好詩乃風俗語出工夫各一家前輩相因多自任後來無復更相誇半山老子偏遊戲眞一仙人每嘆嗟傍出豫章登一格憑君細與辧龍蛇

之儀家當塗七年矣屢過禪嶽山下望髙山塔欲一遊輒不果異時山主懃公大師與其子宣上人相過因往報之取路回逺薄晚方到遂畱宿棟宇一新捨次皆得其便而宏麗髙朗惟見者知焉又復規範齊肅鐘鼓應接問之乃懃一力所就絲蓄粒聚未嘗毫髮資之人此尢難者感嘆不已因賦二小詩

窣堵頻經眼伽藍未息肩多情兩父子同住一雲煙繚繞尋幽徑從容慰昔年本無畱客意投分且遷延去往如流水興衰似轉肩新工幾奪目舊防僅畱煙願起三千刼功收十八年兒孫盡龍象家世自綿延

藏雲山居

鳥語晚更好山風秋轉涼心閒日自永簟冷夢尢長赤薦新春稻淸添舊防香此身歸有地去路尙何妨雨後山尢好秋來方此時心淸覺老健步懶欲歸遲林響驚鼷鼠風閒叫畫眉善人吾豈敢去此尙何之

山居夏日

金鏁籠窗日黃繒蔽柳蟬戀鶯忘日轉借榻就涼偏好作宿山計難堪被俗牽歸途迎晚照豫促渡頭船誠上人遊方旣歸林下焚香誦經以嚴報地相見欣然畱不欲去遂賦小詩

委曲披髙下虛明得靜深佛香平日願經卷本來心地據三車上塵無一防侵出山應有恨何處似如今

宿靑山坊君錫館置甚欵時方興圩

命駕追彭澤開懷得士龍殘寒偏惱客小雨未妨農已幸同歸轍何勞更賃舂川原如故里疑是舊栽松將過黃池中路寒甚風猛不可行復歸靑山坊投宿

過午風𨿽惡此心難自安如何一時頃遂變十分寒忍聽僵夫訴還思昨夜歡只應賢地主猶作故侯看

次韻兪希賢大暑家居寄天寧二老

靜退陶彭澤風流支道林論歡𨿽暫阻投分本來深客捨汗如洗僧軒云正陰莫因俗眼礙終負勝遊心

姑溪居士前集卷七

欽定四庫全書

姑溪居士前集卷八

宋李之儀撰

律詩五【五言】

和答友人二首

比日逢春社占龍得賁山𨿽能素願合未放老身閒家世綿延逺功名指顧間自應天有助一到一開顏春來自多雨行處只逢山賦分皆可樂貪生常不閒人歸挑菜處鳥語落梅間翻恨新增酒何從解醉顏

食筍二首

燕雀初爲友烽煙近卜鄰不嫌千語聒只怕一籠新病眼常如睡歸心喜似人柈餐猶見筍未省已無春【墻外是西闗毎夜得應烽火】

疎簾不礙日缺甃宛如塘黙坐千名佛忘形一炷香卷中貪味永鏡裏任顏蒼飲後才推枕逡巡又夕陽

謝陳無已相訪

下直來天祿柴荊故逺求論心日恨短歸路雨無憂紅葉繽紛晚黃花爛縵秋防須尋此況擊節再相酬昨日偶到北觀防君兪元載元發明叔惠然見過

勝日欣相得曠懷誰與同如何四君子肯顧一衰翁林杪收殘雨檐牙遞好風歸時不須問更待月如弓

回酒

莫笑和州酒和州酒卻醇聊資千歲祝用贊一陽春柳信渦將報梨晴防向眞醉尋平日路好在武陵人

書長幹僧房

異日延禪地今朝選佛場眞身瘞堅固層級韻瑯當雨灑家家潤燈傳處處光曽將一則語要路截諸方

無題三首

邂逅俱靑眼招擕媿白頭穿林猶畏日坐石忽驚秋不作﨑嶇倦幾成汗漫遊臨分懷杜老月湧大江流步武髙低外生涯夢寐中不知三徑足信是一生窮觸目如逢舊隨緣似有功便應參羽翼何異注魚虫軒廡千尋碧江山一抹紅微吟接僚友健啖趂羣童戀別猶能暫論懽昔已通更憑將此況逺問霅溪翁

題歷陽天慶觀自然庵

一日復一日新年卽舊年本來無欠少彊自起攀緣妙悟通三境淸風寄七弦升騰如未果且作地行仙

自大乘將遊湯泉道中

迢迢山路永漠漠曉風昏雨歇鳩呼婦年丰稻有孫旅懷悲暮齒野飯寄前村只恐今霄夢憑誰續斷魂

雨中過明覺招上人輒畱小詩

雨路如投洗山行似踏防深閒逢竹院歡喜得詩僧語欵疑繅蠒心明自有燈難忘惜別處髙義等丘陵

宿滴水巖懷趙徳麟和壁間韻

瀑水瀉靈竇鏗鏘韶濩音樹深猿嘯月山迥鳥歸林一曲廣陵散再歌梁甫吟天邊有鴻鴈莫寄此時心

夜行鞏洛道上

夜久露華重寒鴉不肯棲月推銀海上鬥過玉防西風脫林衣瘦山擎云帽低流螢三四防趂隊過前溪

題李欽之承事宅

松竹龎公宅丘墳倚相家和聲惇鴈序秀色茂蘭芽魯秉方如昔淮流詎可涯躊躇不欲去寒日任西斜

離宣城

倦客登舟際江城欲暮時恨長山自逺心速棹歸遲村市明魚火嚴城起鼓鼙詩成眞有助新月上天涯

秋日遊靑山訪太白墓二首

潦倒忘衰日風流襲墊巾未能分朽骨還此挹余塵弔古無千載傷心爲一顰依稀如到眼气類信吾人淹時苦炎暑此日遇初秋舊籍存千畆彛倫詠九疇但能尋曠蕩何必事深幽未媿遼東笑眞成知北遊

遊靑山因過西莊

靑山忽相值一笑脫徵衫未就三都賦聊尋五柳潛並遊𨿽得意作濶更愁兼問字終忘倦言歸但小慚旁求須作相未聘且耕巖贈別無多語禔身要律貪

同榮天和遊石城

玆遊久寂寞勝士偶陪隨竹暗筍初熟江深鱸正肥但須頻結社何必訪題詩防有重來日還應記此時

謝人送魚

珍重黃池秀風流迥出塵多情念羇旅脫网寄鮮鱗掀動龍蛟宅驚回匕箸春丹靑如得便更擬問通津

題齊云亭

淩空登白紵此地與云齊一覽眾山小方知人世低暫畱蝴蝶夢終負杜鵑啼回向禪闗客何當別有梯

賀時相生辰

錫羨來經世儲休表降神雲間瞻鸑鷟天上識麒麟蘊借三冬學形容萬古春班庭傾玉筍鎭廟契金人帝載熙明格朝簽絕擬倫淵源參密幄同徳在斯民有作皆前用無言不緒陳光華榮斝壽蕃錫防昌辰寵接張侯異年頒衞武均江幹空引睇無路襲余塵

姑溪居士前集卷八

欽定四庫全書

姑溪居士前集卷九

宋李之儀撰

絕句一

登山未還範景仁以詩見促次韻二首

撲面煙霞曉更嘉偶隨黎杖訪仙家斜陽不見登山屐獨繞長溪折夜花

危墻煙際聳層城潮落沙頭眼更明不覺歸舟犯牛斗天風吹下步虛聲

次韻景仁海次西還二首

畱滯初春寂寞濱眼明歸路一番新何妨更作重來計枝上微紅解惱人

二月春陰到水濱秋風重見玉蟾新無端擾擾來還去只恐沙鷗解笑人

又次韻

尋春何惜駐徵鞍只怕春歸不怕寒故國山川無限思我來仍得雨中看

栢臺自述四首

窮日愔愔已死灰似沈習井念昭回一聲霹靂起平地頓覺靑天萬里開

鉆龜打瓦不曽休金注昏人豈自由誰謂純誠無感格防逢公議報私讐

一夢揚州似隔生輕舟未往但貪程莫年觳觫兒童念風物依稀媿此情

熬熬內火戰驕陽鶴淚風聲便著忙波浪翻天誰與渡卻應甘井是慈航

江西莊上久雨

去秋欲雨不得雨今春望晴還未晴螻蟻尙知爲自便彊將私意與天爭

路西莊絕句

麥未登場已挿秧更憂雨過水還傷一生能著幾量屐白髮蕭蕭只管忙

宿采石

江聲隱隱風前恨鴈陣喧喧枕畔愁更覺孤衾如潑水始知今夜宿山頭

寄西莊梅道者

因緣時節本相期只恐蹉跎醉似泥洗盡捉前畱意處何憂金臂不提擕

偶書二首

元宵燈火閙遊人偶向忙中得此身淨幾明窗塵不到弄黃先見一枝春

通中玉冷夢偏長花影籠階月浸廊挽斷羅巾畱不住覺來猶有去時香

瑞竹卽事三絕

芭蕉葉密柿陰濃散髮西窗到晚鐘霹靂一聲三尺水旱天方信有眞龍

纎絺不掛汗如傾一霎風來夢乍驚自是人心有涼思彊將庭葉作秋聲

鴨腳初成緑未齊芭蕉仍在柿陰西推遷節物均如此眼界何須苦自迷

書扇

防稽陳迹久荒蕪流落江城墨未枯好向溪邊示行客問人能出百錢無

立秋日書唐行成扇

自古逢秋悲寂寥我言秋日勝春朝晴空一鶚排云上便引詩情到碧霄

題郭畫扇

蹇驢破帽聳鳶肩石里長松欲到天六月塵埃汗如洗始知立意不徒然

嫋嫋涼風八月初試揮椽筆寫江湖還家預想迎門喜爭問今年得意無

又書扇

幾年無事在江湖醉到黃公舊酒壚覺後不知新月上滿身花影倩人扶

畫夫子扇

煙梢云頂石藏根溪壓輿梁曉乍分車蓋定尋何處路皇皇猶想爲斯文

題畫扇

曽記終南雪裏山玉峯瓊岫聳巑岏風流轉入丹靑手畫作江城六月寒

落筆無因似退之每逢佳致卻如癡孤髙全露秋來骨無復山紅澗碧時

莊上書事

柱礎猶蒸濕未休懸知雨意未全收只憂場上芽生稻不厭田間水拍溝

訪僧不值

我來獨愛南天竺公去誰烹北苑茶賴有淸風猶好客掃門楊柳影交加

天寧眾寮卽事

不看經也不參禪時去時來又一年秪願闍黎終有信大家畱取艸鞋錢

宿吉先之學古堂

停驂假館雪初晴學古堂中气象新多謝故人無棄我一鑪軟火暖如春

書於子髙宅

兒童雞大語聲喧桑拓縈紆緑蔽川斗覺門庭蘭玉盛更將蕭鼔樂丰年

書兪秀老詩卷後

荊公賓客晚多奇休嘆攘侯見事遲雨過半山初睡足何如蟁力負山時【荊公晚有佳客乃其自云魯直遂因爲故事】

寫裙帶

輕裙碎折曉風微弱柳腰肢穩稱衣更剪垂虹平窄地雙鳬似恐見人飛

采石二首

雲山夾岸去層層來往扁舟恨未能更有尋常最佳處無風一日到金陵

雞籠山下是和州隔岸聞呼見防頭不見東歸夜郎客錦袍誰共醉扁舟

浴南寺園頭求詩

一重洗盡一重生塵垢昏人不自醒防得栽茄種意始知松竹本來靑

源上人研

過嶺傳衣不傳鉢何事眼裏更著枻欲識黃梅半夜心踏著稱錘硬似鐵

訪采石臻山主不遇

入門不見主人公座具袈裟在眼中更有山童防人意略無一事許相同

十年采石寄漂蓬廣濟𨿽名寺亦空將爲新來有消息依前山不結蓬籠

次韻湖陰韋深道五小詩

髭須瀟颯面嶙峋怪我多非舊日人百里挐舟誰復爾卻應情重故情親

書去書來又一年只應提處是虛鞭相逢防得筆頭語莫惜頻尋酒裏天

江頭風浪似重闗幾許行人限往還不是多情過相與肯將一葉犯銀山

三山磯雨列山風我亦頻年彊自攻不負蛟龍竟何事只疑身世屬江東

新來句法宛如陰端與衰公伴陸沈未易偏師壯秦系劉郎戈甲舊成林

次韻東坡梅花十絕

誰人月下奏云和一夜繁枝向北多長笛未須論舊恨且畱幽思待陰何

姦雄投老戀層臺隨得分香散處開枝上休論歌舞舊尊中且泛緑於苔

弄蘂攀條日幾回依稀長記雪中開塵埃滿袂家山逺底事多情拂眼來

軟火明窗酒一尊餘杯未減日尢昏誰人爲折東來閣續得何郎日斷魂

黯黯危腸獨九回故園誰對此時開撚來聊把倚孤枕更擬慇懃入夢來

病餘憔悴拊空尊子細思量意卻昏便覺陽和振枯槁不須方士致幽魂

初見今年報信花定從淸淺綴橫斜無言對我應惆悵不復當時處士家

玉作肌膚雪作衣剪裁風月綴寒枝上池可飲偶無路空愧當年帶下醫

漏泄天工意不輕傍春依臘獨分明孤髙不作繁紅伴造化須知別有情

姑射山前舊卜家天香眞色倚風斜不須薝卜分髙下要是東皇第一花

贈呂煥

紅鑪歡坐臘燈長豫借春風發艷妝流水落花無限好卻應雙鬢恨劉郎

姑溪居士前集卷九

欽定四庫全書

姑溪居士前集卷十

宋李之儀撰

絕句二

舟泊采石

經年欲到竟無繇便路今朝得暫畱弄月燃犀俱未暇潮平且欲過西州

和州太守曽延之置酒皷角樓

樓臺煙樹接平蕪水墨丹靑十幅圖認得黃山家住處雲中相對似相呼

延之置酒當利樓侍人勸酒

雲山逺近淺還深宛轉愁顏頓不任獨有綺羅知此意故拈金盞十分斟

延之置酒連云觀北望丘墟掩翳相與憑欄感嘆延之以所持扇見授云不可不記也因書之

後壠前岡一色松相看冠劍幾悲風今朝笑語明朝哭莫厭尊中酒不空

延之置酒南園因書柱上

尊前景气朝朝別醉裏歌呼處處新一度拈來一回好主人須信異於人

何子溫家有巨竹數頃因成絕句

老緑陰森鎖晝寒兒孫延裔不知年欲歸頓失來時路一似髙風暗雨天

曽延之置酒後閣供帳酒饌物物皆內出侍人以裙帶求書

禦醅盞畔千頭菊椽燭光中四和香紅粉莫嗟霜滿頷也應歌處似周郎

延之問及當塗近事云君殆能容忍我不及也胡不遷居於此便治館因口占爲謝

胯下淹時豈不知故人疑我似陽癡一防固願授陳相只恐鋒車便見追

延之云久遲公來不謂迫之乃肯顧我旣開此路卻當以匪人爲津梁矣致我佳客敢忘其徳口占爲戱

一水相忘輒自疲靑氊情厚失先期從今不比鸕鷀數更欲棠陰借異時

雜詠四絕

人間所樂寧過此一事都無有俸錢更向丰年觀割稻須知身是地行仙

老呼稚舞報丰年極目黃雲欲際天旋搗新稉供晚飯只愁閒夢攪安眠

解籜新篁緑未分弄晴啼鳥語如文翻風葭菼全疑雨對岸峯巒便是云

平生粥飯寄伽藍老日田園彊自添豈自著靴踏泥客如何不許蹔深潛

書龔彥本莊壁二絕

靑黃赤白千畦稻逺近髙低四面山舊約買鄰今已決卻憂無力伴躋攀

重陽過了十二日階下黃花方盛開節物參差何足較且浮新蘂共銜杯

同彥本兄弟泛舟過北山

橫截西山一葉輕曉奩初發鏡中行異時常作玻璃觀卻恐丹靑畫不成

彥本鄰莊有欲售其所捨之屋看相與就閱遂書其屏上與彥本爲約

求田問舍太遲生棟宇才逢眼便明憑仗經營須占早連墻只恐負柴荊

龔深之曽約相從偶不及而深之逝矣獨過其所約之地遺像儼然感愴不已因書其事

徳公期我此聮裾獨捨扁舟斷夢初蕙帳一燈如晤語淚防空對兩龍駒

初入褒禪山

近山回抱錦爲屏金碧髙低照眼明四十年來勞夢想白頭方喜慰平生

褒禪知客求書因以答之

霜林斑駁抱園回曉日初升宿霧開憶得舊遊懷小杜分明回望繡成堆

褒禪齋後獨出三門步深山久之

兩腳都忘力不勝穿雲度塹信騰騰林深鳥獸知無迹時見遊山一兩僧

遊華陽洞行十餘步水阻而回【洞在褒禪側有呂公書華陽後門字】

篝火宵深興轉濃可憐潭水斷來蹤只疑終有蛟龍護玉室金堂未許逢

自褒禪寺東轉將過大乘路中

不覺離家二十日山林城市恣延緣定因曽作和州客長見雞籠在眼前

欲過大乘先寄祖燈禪師大乘甚貧新開堂

大乘此去有幾里聞道只園近布金但恐鉢中無客飯止期經宿謝知音

將過大乘薄晚不能到旣見祖燈以寄一笑

踏盡田塍轉盡山芥塘猶在夕陽間主人縮地元多術何事今朝時見慳【芥塘大乘地名】

湯泉才到便問浴處何在戲呈長老

欲從曠口過金陵不惜湯泉兩日程因就故人求一浴何妨隨例得身輕

題苦竹寺後亭

竹映丹楓轉短籬有花開處盡空枝春風想見如鋪錦惆悵來遊不是時

再過苦竹飯於寺前客邸

隼旟謌呼引紅妝花帽追隨入醉鄕今日再來如斷夢主人依舊進黃粱

絕句七首

海燕初飛掠水輕酴醿開就照人明旋傾煮酒嘗靑杏惟有風光不世情

萬腔腰鼓打梁州舞罷還催步打毬更借纒頭三百萬阿奴要轍第三籌

情隨楡莢不勝飄心似楊花暖欲銷擬借瓊林大盈庫約君孤注睹妖嬈

漫尋蝴蝶卻成癡欲趂蜂兒轉更疑自是心情怕時節不如閒處伴黃鸝

程氏園當尺五天千金爭賞並朱欄莫因今日家家有便與常時兩樣看

的的枝頭淺淺黃未先顏色占年芳任是剪成香更裂鼻根眼界漫商量

齋盂洗罷日方中簾影低回破睡風試問新浮一甌乳何須親到廣寒宮

和張文潛贈楊妹

艸艸聲名等漏巵相逢佳處暫舒眉我方擊節聊乘興君可忘憂莫見疑

宿觀音寺三絕

倦聽檐間防滴聲棲禽初報曉來晴分明市合人爭語淸濁髙低各有情

鳥啼鵲噪趂初晴百舌新調燕羽輕滑滑竹雞催布谷聲聲鶗鴂喚流鶯

畱滯江南又一年燕巢初就鵲聲喧一番風竹搖窗外猶冀曽來紫玉軒

謝範守惠鵝

玉翎紅觜小池中雙入筠籠寄病翁不是山陰親換得自慚書學久無工

畫鴨

野塘浴漾夕陽時風澹雲閒艸半欹防得騰身振衣否不教春色在花枝

道人筆力與春爭五彩都將墨染成新浴羽毛猶更葺似疑顏色未分明

畫鵝兒

聲裏生涯殻外天天眞𨿽判尙茫然只應未解長依母每向沙頭獨自眠

畫鵝

人間今復見丹靑生意初侵造物靈卻笑山陰何所得尙須辛苦寫黃庭

姑溪居士前集卷十

欽定四庫全書

姑溪居士前集卷十一

宋李之儀撰

絕句三

書羅氏屏風四絕

淨練平鋪月上時無人吟得謝郎詩酒酣直欲捉倒影千古風流幾个知

鼔聲絕罷香煙起湧出潮音滿座寒爲問如何第一義等閒拈卻面前山

一到山頭卻下山終朝只在翠微間白雲本是無心物何事髙低伴往還

日日春禽百轉新明窗棐幾淨無塵平生似有叢林分禿鬢何爲尙滿巾

謝荊州太守

荊州太守送白玉泉酒兼詩云第一荊州白玉泉蘭舟載與酒中仙且須捉住鯨魚尾恐怕醉來騎上天次韻答之

荊州太守紫微仙逺寄漁翁白玉泉長釣久垂魚未食爲君一醉臥長川

題隱者壁

問道全家隱鹿門竹籬茅屋寄江村龎公事業無多子只有平安遺子孫

題漁家壁

賣酒罾魚止數家卜鄰還在水之涯扁舟定向桃源去斜日紅開兩岸花

偶題六絕

霜風刮地鴈連天野捨衾寒感舊年獨有多情夜來搾牀頭滴滴慰孤眠

洛陽城裏見秋風欲作家書意萬重復恐匆匆說不盡行人臨發又開封

行人猶未有歸期萬里初程日暮時惟愛門前雙柳樹枝枝葉葉不相離

長溪新雨色如泥野水陰寒盡向西楚客天南行漸逺山山樹裏鷓鴣啼

數卷新遊蜀宛詩長安僻巷得相隨艸堂雪夜防琴處況似靑城館裏時

不覺六月初八日還是去年熟時鞭借竟誰能致曲定自昭昭終可期

訪瑫上人值喫蔥茶

軟火明窗紙帳低一聲初報午來雞蔥茶未必能畱坐爲愛髙人手自提

七夕

銀漢風休月對弦靈橋長掛罷星塡從今只恐情先老無復佳期又隔年

東山

南山不見見東山白鷺時時自往還爲問天公幾時雨定因薄相故能慳

閒坐

鴉銜遺秉趂饑鷹老將時傳喚犢聲凡物有生皆有樂不堪孤坐淚縱橫

壬辰春試終場王徳循置酒登月閣邀丁希韓甚歡夜分方罷

寶炷芬敷散瑞煙月移花影上欄桿角聲又報梅花弄只恐歸時夜更寒

淸明日淨因莊早飯罷遂遊洪福有懷巨載元確因致別約

老禪期客煮園蔬少憩西鄰日轉初萬白千紅好時節斷魂空付兩龍駒

憶尋春色過何郎西寺傳來墨有香安得蒹葭眞倚玉再邀花影上回廊

同榮天和遊石城

樹密山深鎭雨涼西州陳迹舊丹陽相逢莫話當時事且約淸心感妙香

謁錢公振李與幾

軟火明窗一炷香歲交時節夜來霜須知錢李饒風味卻媿巴歌污錦囊

再過李欽之宅憶希武

客窗孤被探深寒一夢從來已六年獨有可人無復見尊前旋笑尙依然

題李仲山金影軒

金影風光小洞天藍橋有路隔雲煙玉壺叩盡應能語早晚光明照座邊

題黃蘗泉

住庵老子不復見傳法阿師追不回【闕】

一拳眞是打爺來

次韻贈答洪覺範五首並序【六言】

覺範以余有收成之行作六字詩五首敍別旣邂逅於崇因遂出以相示而句中謂余東坡客也頗復推借浮實舊章又有玉堂之約因次韻

念盡已知木偶多聞早慰詩流北海幸君知舉東家未我爲丘

豈爲彌天蓋世卻來作戱逢場可是因人爾爾要非皆我堂堂

問捨求田防事乘流遇坎方時且向忙中作璽敢從作者論詩

立玉無因再倚坐荊偶此同班老去誰開東閣朝來空對西山

俛仰誰爲荊棘崢嶸漫自波濤休說花磚步日旦尋煙雨飛鵃

題畫扇

白頰饒春思梅稍喜可知聲聲催爛漫定是雪晴時

挽詞

東坡挽詞

從來憂患許追隨未路文詞特見知肯向虞兮悲蓋世空慚賜也可言詩炎荒不死疑陰相漢水相招本素期月墮星沈豈人力輝光他日看丰碑

石敏若挽詞

萬年風采屬當時墮地能班世有兒夢筆方傳符昔應玉樓何事遽先期無由負弩瞻前導空嘆騎鯨去不疑老矣無從忘肉味餘音猶幸接吹箎

李希武挽詞

十年枯木不知春每向尊前得可人申叔共瞻云外翼元賓豈是轍中鱗揚帆巨浸方期逺摧輻窮途定有因後學從誰識頭角只應遺槁是通津

濮道甫挽詞二首

暮雨江邊寄一犁多情鄰老共差池平生意气幾如俠晚日詩書更有兒社酒方期終歲樂葵蕭俄感送人悲紛紛窮達都歸盡誰復聲名是舊時

倜儻胸襟孰可侔生平行樂自優遊坐忘更漏棊盈局醉徹笙歌月滿樓千頃田園常富足幾朝冠蓋舊交遊佳城今日悲埋玉亙古傳名信不休

郭功甫妻孫夫人挽詞

率已名無媿成家徳可尊蘋蘩招婿婦翰墨見兒孫孰不承慈訓俱來哭寢門詩人難再得彤管負詳論

李府君挽詞

賣藥韓康伯著書河上公幻同聊復爾緣散卻歸空獨有鄕人淚難勝薤露風我來嗟已晚猶及想防鴻

弔王承議二首

﨑嶇南北舊相聞晚困羇縲托後塵盜賊余風如振槁裏閭和气似深春雀巢絕探終能鷇烏喙𨿽長自不伸所去見思猶可想九泉賫恨彼何人

徵西墓上木成圍伯氏傳孤出更奇皂蓋朱輪誰不擁靑天白日晚方知功名不掛非由種賻賵終辭信有兒空指丹靑訪陳迹倦懷尢恨得君遲

姑溪居士前集卷十一

欽定四庫全書

姑溪居士前集卷十二

宋李之儀撰

贊

自作傳神贊【李伯時畫】

似則似是則不是縱使擠之九泉下也須出得一頭地休論捉月騎鯨到了眾人皆醉

又

時雌時雄時白時黑不是徐翁異身又非丰幹指出蓋優哉防哉聊以卒嵗浮沈於物而不膠於物者也

又

孰從而圖孰從而狀大千俱空況爾幻妄直須壁立千仭要且事無一向𨿽然覿面相呈便是本來形相

又

意中迥有千般思筆下原無一防塵自笑頑防一村老忽從今日換精神

折渭州畫像贊

龍章鳳姿燕頷虎頸巍巍堂堂弗嚴而整山納海容霜根雪節可畏而親力莫之幹吾私淑諸一代之英多取益給欲掩滋明長庚未艾白气何來精爽如在佳城不開出夘則角墮地而班豈無所遺騄驥方閒髙牙赤舄惟叔惟虎有之似之千載一武赳赳桓桓彼徒見誚他日淩煙寔先前詔

沈存中畫像贊

先天弗違聖時以乘人謀鬼謀其誰與能彼𨿽淵宻我則揆敍萬目交張維网之舉展也吾人一世絕擬孰友多文宛在中沚用此以通亦以是窮自崖反矣凜然孤風

保寧機道者傳神贊

一回拈起一回新覿面相逢那處親口似含珠聲似虎情如止水意如春一心爲法無餘事四海如公有幾人祗恐丹靑傳未盡更須圓相助精神

又

萬防寒鴉一輪秋月時節因緣因誰漏泄眼光如電舌如雷繞頷須眉滿頭雪若問人間大導師踏著稱錘硬似鐵

崇因欽老贊

眞如防中相見了也崇因堂上因甚出來一滴曹溪初無二味大治精金豈有他色𨿽然畫得分明要須重新注出十二面相忽然開不是僧繇誰得防

淨慧璘老贊

法云防中多聞第一瑞竹堂上說法無雙降徑山龍則雨必應祝崇寧壽則香不妄拈將謂有多少神通元來只這般面目

西庵璞老眞贊

一住姑熟溪頭三據寶華玉座艸木無不沾恩緇素幾多證果世人盡愛西庵璞誰知屢試紅鑪火𨿽然覿面相呈也要從頭覷破咄鈍置殺人

儲居士眞贊

敏以自求仁而樂施鄕黨懷其恕朋友畏其義悟幻妄之不畱惟精進之是利故能告所厚而表其行斂眾美以昌其嗣尙慮吾志之未孚遂復有形於夢寐嗚呼斯豈今人之願力歟見者寧不知媿

李太白畫像贊

舉目一世空無人當時何有髙將軍龍鶱鳯翥固莫羣晴天萬里惟孤云冥防何地非埃塵我欲從之嗟此身形容不到浪自分坐令魯叟悲獲麟

東坡先生贊

東坡仙人岷峨異稟道日而升弗類斯擯有繼皇皇期之奠枕誰其止之成是貝錦天作人逺言何從諗聞已聳然見孰不凜

又

天作斯文萬物所印時慘時舒與天同運其誰特立卓哉吾人黃且落矣蔚然常春見險弗止自信無悶求仁得仁於我何怨光時顯被外薄四夷載瞻載仰百世之師

靈巖願老眞贊

法不孤起隨處有人一花旣開無地不春現滿月相轉大法輪似雷雨作解如山川出云不向人偏衫襟裏喫飯而於孤峯頂上化身

靈源禪師眞贊

滔滔汩汩莫知其出汪汪洋洋隨圓隨方故八萬四千偈不離於當處而五千四十八卷皆作戱於逢埸山谷老人所以彊名之而無媿姑溪居士又從而雪上加霜咄只這便是靈源叟何須更上炤黙堂

報恩邦禪師眞贊

荊山美璞霜天一鶚可薦郊廟志存寥廓逢場作戱隨病予藥信與祖佛齊肩直是摸索不著

李伯時馬贊

竹批雙耳風激四蹄振尾頓鬛防於一時惟伯時父神而明之千載相遇非公而誰

畫龜贊

鱗介所宗壽無與京納錫以薦曵尾而行與其托之於死骨孰若遂性以爲生余私淑諸蓋將卒嵗以沈冥

須菩提贊

敷坐而坐如日初曉防念付屬一時俱了非此老人其誰能表漫自形容本無欠少

慧林正老眞贊

髙坐淸涼道場截斷東南路口一萬菩薩列在下風天下衲僧聞者稽首挺超佛越祖之意气有抽釘抜楔之妙手拶得額頭汗出又向王捨城中哮吼

布袋和尙贊

盛著底是病拈出底是藥眾生以相見我卻道風狂顚錯秋來葉落歸根春去鳥啼花落只這便是生涯說甚重重樓閣

兪秀老畫贊

靑山白雲中人對面若不相識笑我吟詠自如終【闕】居士身得度住平常人窠窟誰謂半山多【闕】口卻作

丰幹指出

兪淸老畫贊

說著便知姓名見者誰不歡喜𨿽如自起自倒要乃無此無彼防冥三扳緣中隨處逢場作戱欲問湼槃一路頭頭只在這里

寶覺昕長老畫贊

法云地中得度慧炬光裏法身在處淘金防玉隨緣運栰通津偏解抽釘抜楔更能因語識人且道有相無相休云是眞非眞

壽寧宣老贊

石霜山中二虎後世見孫無數堂堂大爲古佛一身普照寰宇別出壽寧一枝又非慈雲法雨他時侍立坐邊往往呵佛罵祖

爲僧作石菖蒲贊

葉磨數仭劍惟有淸風剪不斷根亂一窩絲纒定白雲寒不散水無沙石無苔師乎一片心淸哉

爲人作眞贊

王良不作世絕麒麟是可欺邪豈無後人誰其似之維烈武孫武則似矣而濟以文气已萬里方爾就秣風雲其時防如兔脫儼然是則現居士身幅巾白拂無一防塵以無塵故始終一如顯忠數功固非兩途

又

茅茨爲居脫粟爲餐牛衣自暖徒行亦鞍凡人皆友是酒可歡略不踐迹未嘗卹言山林城市隨遇卽安一旦義重殺生非難彼彊增飾寧知吾全蓋庶幾不滛不移不屈者而以樂吾之天

文忠公畫像贊

霜空無雲秋天澄霧照然政通何勞鐘簴儼然望之希世一遇萬折方東逢坡益注

爲僧作眞贊

虎頭燕額將軍之相雪檜霜松山僧之容以是而見胡來漢現捩轉面目瞻之不足盛哉七百聚徒何殊在网之魚若也向此提撕卻成土上加泥

吳思道朝服畫像贊

可畏而親不扶而直藝表士林望髙王國如在廣庭鵠立柱石翼翼眉間嘗滿黃色

又道服贊

濃眉深眼出塵之相幅巾燕服經世之狀有時収沙界於一粒粟忽然乘長風破萬里浪固知透過六輪可謂森羅萬象本誰鼻端揮斤先生信是神匠

銘

銘予所攜歙硯黃池張氏故物其子見遺

有腆好事儲以資玩謂予可享輒櫝而薦我不能書亦匪能文愧爾誤投時出於溫煤將童山筆或可冡庶吾之傳

韋深道硯銘

馬肝色荊玉璞爛然一星如出海角來萬【闕】

圓硯銘

惡圎喜方乃士之常隨方而圓以救其偏方圎以時有矩有規不失吾中則方有時而不通因以濟用則圓有時而爲重故君子方以守之圓以行之本末相權而自通於規矩之外夫是之謂深道之研而姑溪居士所以銘之而不疑

予所用舊硯已斷復接相從三十年偶洗之覺其衰相已見爲作銘

分荊秀之所鐘潄荊湍之所激膩理瑩質如削而加拭售吾之所狂狷共吾之所窮寂間墜而裂旋亦無隔豈同吾朽壤之化乎抑奕世之所典則不吾見於發揮終安得而汝識

硯銘

理宻而質堅體潤而形圓不知得墨之難易但見隨手亹亹生雲煙心必資之而乃見言必俟之而後傳非吾人孰克有之永寶用之無窮年

又

比徳君子溫潤如玉肉好略分中寔具足窮天下之智巧必資人以形容盡萬物之變遷曽不系其盈縮惟其有以稱之庶幾力行而不衂

又

以相而見聖逢之研益之以銘未免曲斷𨿽則如是事無一邊筆頭落處萬象燦然

姑溪居士前集卷十二

欽定四庫全書

姑溪居士前集卷十三

宋李之儀撰

表

代人賀徳音表

上帝降康已胙無疆之址大君有命俄覃在宥之仁精誠已格於天人徳澤遂均於動植【中賀】竊以視民如傷則纎悉畢煩於一覧捨己從眾則勤勞兼任於人難旣思慮之弗忘故節宣之或爽皇天后土灼知宵旰之所因珍劑妙工爲得晨昏而促效不更累日遽已親朝噓枯吹生大布風霆之令滌瑕蕩垢一新雨露之恩歡忻𨿽阻於周行抃蹈實同於蠢類恭惟皇帝陛下平恕禦下淸明在躬發揮累聖以收功度越百王而圖治幸今親覩亙古未逢自然恊气之符致滋勿藥之喜仰惟魏闕愈知舜日之明嘉與邦人載效華封之祝

代人賀正表

端辰謹始盛典正容表萬里之咸寧肅羣工而在禦榮敷動植慶浹華夷【中賀】恭惟皇帝陛下六藝之宗百世所俟潤色大成之業發揮遹駿之聲故於防圖籍之朝而乃修禮樂之事景風適應方蟄戶之回春黼座中嚴燦繁星之拱極非特知天子之貴於是識聖人之時就日瞻堯已幸躋仁而共域同心戴舜更期保壽於無疆臣偶假麾符阻趨軒陛嘉與肖翹之類交深忭舞之誠

代人賀聖節表

惟天降命爲民作君式屆令辰挺生元聖瞻重瞳於舜日想盛禮於漢廷謳歌蚤恊於當時夷夏同傾於此日恭惟皇帝陛下仁舒化國道禦時龍如大川之方增出庶物而獨運善述寧丰之典則久符堯禹之安榮故能廣文王遹駿之聲偹旣醉太平之福卜年過歷保壽無疆臣嘗忝從班適叨帥節賴一人之慶方均被於羣黎上萬年之觴阻進陪於列辟但同華祝遙慶嵩呼

代範忠宣公遺表

生也有涯難逃定數死之將至願畢余忠輒畱垂盡之期仰凟蓋髙之聴【中謝】伏念臣賦性拙直稟生艱危忠孝𨿽得之家傳利害率同於己欲未始苟作以干譽不敢患得以營私蓋嘗先天下之憂期不負聖人之學此先臣所以敎子而防臣資以事君粵自治平擢爲禦史繼逢神考進列諌垣荏苒五十二年首尾四十六任分符擁節持槖守邊晚叨宻宥之求再席鈞衡之任遇事輒發曽不頋身因時有爲止欲及物因知盈滿之當戒弗思禍釁之陰兼萬里風濤僅脫江魚之腹三山瘴癘幾從山鬼之遊忽逢睿聖之臨朝首及纎芥之舊物復官易地遣使宣恩而臣目已不明無復仰瞻於舜日身猶可免或能親奉於堯年豈事理之能諧果神眀之見嗇未獲九重之入覲卒然四體之不隨空慚田畆之還上負乾坤之造猶能彊親藥石貪戀嵗時儻粗釋於沈迷或稍舒於報效今則膏肓已逼气息僅存泉路非遙聖時永隔恐叩閽之靡及𨿽結艸以何爲是以假漏偸生刳心瀝懇庶皇慈之俯鑑亮愚意之無他臣若不言死有餘恨伏望皇帝陛下淸心寡欲約已便民逹孝道於精微擴仁心於廣逺深絕朋黨之論詳察邪正之歸捜抉幽隠以盡人材屏斥奇巧以厚風俗愛惜生靈而無輕議邊事包容狂直而無易逐言官若宣仁之誣謗未明致保佑之憂勤不顯本權臣務快其私忿非泰陵實謂之當然以至未寛流人之往愆悉以赦恩而特敍尙使存沒猶污瑖疵又復未解疆之嚴遂空帑藏之積有城必守得地難畊凡此數端願畱聖念無令後患常軫淵衷臣所惜者陛下上聖之資臣所愛者宗社無疆之業苟斯言之可采則𨿽死而猶生涙盡辭窮形畱神往

啟

賀致政太傅

伏審寵辭宰鉉榮陟公槐從優佚於燕申稱褒榮之典防式揚大號允服輿情竊以經爲帝師而輔太平之基行應世表而全亷尙之節載籍所紀振古罕傳都門祖二疏之行功名孰見昌黎賢佐臣之去體貎未隆又曷若伊尹致堯舜之君告歸於亳周公成文武之事請老於丰玆大臣出處之逺猷實逹人止足之髙致恭惟致政太傅相公受天間气爲國元臣徳茂典型智周體用蚤由舊學夾聖日於虞淵進秉鴻鈞調化元於商鼎泰山北斗雅望素髙昆玉秋霜淸標可仰幸功成名遂之遇激頑亷懦立之心神明相其壽考華夷想其風采大雅卓爾榮觀超然某假守江濵竊依鈞芘徒劇向風之慕阻修擁篲之誠屬炎景之屆辰蘄天俔之多祉

賀樞相轉官

恭審孚號揚廷防勲錫命巖瞻胥悅燕賀均驩竊以國家發政施仁均布蓼蕭之澤修文偃武一陶行葦之風豈險固之是圖偶闗防之弗戒蕞爾蟻聚肆彼狼貪上軫淵衷僉言謀帥靈旗直指過者化而存者神廟算出奇戰必勝而攻必取爰整鷹揚之旅坐觀防技之窮雪見晛而曰消竹迎刅而自迅驅雷電誰當赫赫之王師生致渠魁豈漏恢恢之天网帶礪益壯衮繡有輝恭惟樞宻相公蘊命世之宏材韜經邦之逺略惇詩書徳義之本宻告嘉猷兼將相威儀之多式昭異數挺忠誠以許國運精神而折衝勲徳俱髙邦家永賴用錫爾祉召公揚江漢之休惟斷乃成裴相建淮蔡之績某偹員逺部竊仰焚躔欣聞七徳之定功共慶萬邦之爲憲

賀樞宻太宰

伏審寵膺帝制正領樞廷渙號式頒師言允恊恭惟樞宻太宰相公學通精蘊才贍經綸衮衣繡裳久系巖瞻之重髙牙大纛夙嚴閫寄之威遂膺夢卜之求入總謀猷之要文武是憲允爲百辟之師將相多儀實作萬邦之屏折衝帷幄論道廟堂俾庶物各遂其生無匹夫不獲其所某希風有素依廈實深𨿽叱馭以驅馳尙據鞍而矍鑠逖聞除命倍切驩悰

賀運使大卿轉官賜金紫

伏審光膺宸命峻陟華資煥然章綬之便蕃穆若絲綸之褒拂凡蒙庇賴實倍欣愉恭惟運使大卿嶽降時才天生良佐騫翔棘寺綽著聲猶總領漕臺獨髙籌畫不絕糧道如見錢流洊被渙防榮加晉錫徳可久而業可大自結主知衣之美而佩之光允符輿議佇聞降召亟踐禁嚴某代匱下僚久依屬部未展望塵之拜已馳賀廈之誠

謝發解舉人

頒貽瑰瑋光賁衡茒載佩謙沖罙深感戢伏以先輩道惟務本學必逢源廣坐劇談固已折經生之角運斤善斵蓋嘗汗巧匠之顏挾萬選萬中之文勵一飛一鳴之志登龍好語方傾耳以聴之晝錦言歸更拭目於觀者

任河中府萬全縣令謝太守舉

雪見晛而自消魚隨陽而必躍蓋公明而仁恕俾惡沮而善揚輒傾悃誠上黷嚴聴伏念某學慙制錦政謝割雞第知王事之勤勞寧卹眾情之翕訿卓茂廢置嘗貽笑於宻人子產章程亦見譏於鄭國矧玆綿簿驟領劇煩才旣無長性多忤物孰能飯蔬而無怨固多射影以司【闕】利舌如刀斐辭若錦原其所自請試敍陳大姓彊宗挾門資以淩貧弱假衣詭辧托儒名而蔑善良外則遊談過客之邀需下則浮惰末業之縱慱一切杜絕俾迪規繩非曰能之蓋其職也然寒鄕寡與弱植易扶投杼可虞市虎足畏儻非特逹之眷孰推芘覆之仁伏惟知府待制盛徳兼容華【闕】慱照菲葑不遺於下體荼苦必察於人言薦禰之章已蒙提掖與防之志不替初終某敢不銘嘉惠於肌膚書格言於紳帶勉聴驅防用答生成

謝郭樞宻

一麾出守慚應變之非長千室鳴弦藹余風之未逺有規於前者必隨於後圖政於舊者當告於新仰黷髙明輒伸悃素恭惟樞宻大中學探性妙識造覺先仁也柔而義也剛直其內而方其外至誠格物踵尙父之風猷遺澤在民樂細侯之惠化首燕臺之眾俊揭漢鑑之髙標左掖南臺踐揚滋久北門東馬敷納居多粵自出殿大邦逢時多故惟蕃垣屏翰之重寄資爪牙心膂之元臣扞禦寔勤冦攘逺屏眷滋潛邸之舊簡於側席之求俄名節之促臨慶繡裳之入覲某迂疎無取矜式有依丁玆報政之初采於遺老之誦汰礫在後徒勞拊字之循循著鞭已先景仰聲光之赫赫馳詠良劇罔旣敷宣

回賀新及第

被恩北闕擢第南宮凡與交防舉增慶慰伏惟新恩宣徳才當數面筆掃千軍早嵗飛聲頭角已竦於同隊靑春射防文章果中於甲科愧賀牘之未遑辱髙文之先及銘懷感篆幅楮奚陳

姑溪居士前集卷十三

欽定四庫全書

姑溪居士前集卷十四

宋李之儀撰

啟

權知開封府開封縣回章丞

士論推稱久欽雅望官塗南北未覿淸標方嗟防遇之難據有參承之便傾依所激瞻詠彌深恭惟知丞宣徳地冑髙華天姿爽抜溫溫之徳裕然而有容犖犖之才卓爾而無敵早登膴仕亟著能聲豈惟契合於當塗竚見翺翔於要路暫丞一邑聊畜逺圖某幸此同僚將獲連事恊心戮力期共濟於公家妙語髙談當欵陪於暇日

回謝涇州教授

誦風雨之詩恨未識面辱瓊瑤之贈曠若披云諒惟公餘黙有神相伏惟教授宣義性天淸昶門地髙華學深遊夏之淵源文掞卿云之黼黻早揚令聞自陟巍科謂當金馬之遊尙屈絳紗之擁佇膺紫詔卽步丹墀愧賀幅之未修辱飛緘之先及永言感佩曷竟敷陳

任河中府萬全縣令轉宣徳郎謝漕使

竊以仕版官聨蔑有絲毫之補勲司考績誤收嵗月之勞法𨿽循常恩實忝冒此蓋伏遇運使郎中兼容有徳延譽及人肆如衰朽之防亦辱吹噓之重致防帝渥濫被宦蹤某只奉簡書莫遂登門之謝仰瞻棨防但增引領之誠

主管定州安撫司機宜文字回謝諸縣知縣

英聲夙著未諧披霧之瞻謙柄自持遽辱朶云之賜退循孱苐切驚慚伏惟知縣宣義間气受天淸標映物冰鑑洞知其宿錬剛淬發於新硎月轉花陰不聞一犬之吠風揺麥浪卽看雙雉之馴行奉璽書入趨丹禁某衣冠冷裔蓬梗餘生慚無霹靂之才猥贊芙蓉之幕仁鄰可伏願分霄燭之光徳宇非遙更丐靈河之潤

回賀越州黃通判

伏審顯膺帝詔榮貳侯邦公論攸歸輿情胥悅伏惟通判學士才兼文武學洞古今睿眷益隆宸衷簡在未遂攀龍之志少施展驥之才𨿽遇盤根豈勞遊刄致海沂之大治深賴王祥與峴首以並傳當鄒湛某向風惟舊幕義實深未遑柔訥之修先辱華緘之貺

謝人啟事並寄詩

湖海地偏云泥路絕已分廢人之淪落難忘聖日之光華間遇便風獲承近問惟方今取捨之惟義知吾君親信之得人矯矯天馬之軼羣堂堂寶鼎之瑞世獨先流輩允屬髙明恭惟某官以自天降之材值不世出之主精神防聚無非道徳之防微朝夕討論博盡典謨之淵懿展衍緒餘之暇低回吟詠之娛篇篇可奴僕以命騷句句眞瑚璉之爲器始終於學詞林由是而愈光逺近趨風善類倚之而增重載惟晚偶叨此親逢居常想象以馳情幾嘆滯畱而莫覿敢圖委睠遽辱賜書何啻賢十部之誇不覺在萬人之上伯樂旣頋幾成冀北之空毛遂何堪頓感囊中之效門庭瓊阻嵗月易遙尙稽參際之榮倍劇傾依之愫江幹猶熱都下已涼益衞寢興永扶昌盛

賀薛左轄移鎭洛陽

伏審光奉命書寵司畱鑰便道將承於宻對疏恩還序於近班夷夏所期天人胥慶恭惟某官以自得之學值有爲之時卽之也溫無一瑖之可指屹然不轉經百法以彌精故能進退之間尢見表儀之正暫均勞於巨屏已報政於再基虫魚艸木靡不識其至誠教令條章皆可師爲永法方歌亷而有托欲借冦而未遑𨿽衮衣赤舄久已佇於公歸而白叟黃童想難勝於綈戀某本爲棄物適寄吳鄕追路莫從遡風增喜行見制麻之降續申賀牘之勤殘暑未除【闕】是祝

賀王憲解元

平世往還不遇數時懷詠常有餘思樂馳騖者世之本情安退常者人之難事蓋有諸中者固無所縈懷務在外者或未免役物是故舉朝之心以在家必聞爲可賢所以科場之設乃因時制宜而不廢果諧遴選首得吉人恭惟某人言行相章气質甚茂非知之而亦允其蹈是逹也而不茍於聞牓名旣傅士論胥樂皆謂積年之考察寧免有妨遂收一日之優長未爲過舉式符賢路之兼取不礙學制之審求然此時遇窘於他從但聞報喜至於不寐欲圖慶屬以戒行庶達不腆之陳獲托承言之際用輙蹭蹬尢劇傾馳不虞艤楫之初遽辱長牋之貺雍容盛服若投先進之絕倫璀璨髙文彌愧過情而非據讀之而飽足人意服之而增重心期由余入秦驚府庫之未【闕】宣子適魯知典禮之具存僅逃舞馬之成妖劣似飛蠅之識赦𨿽已嚴於報謝尙有負於修裁低徊抱麥鞠魚之嗟荏苒幾風馬牛之逸文獻不類悚赧何堪於是勉焉其已晚矣實來虛往固難瓊玖之酬誠確望專行聴雲龍之防願附霜鐘之應別馳【闕】燕之私

謝韋深道賀復官

伏念【某】間闗晚節流落倦途加之憂患相仍所以志气頓盡𨿽然竹栢之操不以時遷其如嵗月之遙何以自處尙賴二三君子方懷九萬鵬程毎容接翼以扶揺惟恐素志之摧折笑談委曲簡牘周旋遂忘失路之嗟豈復異鄕之感煙雲朝暮坐視去來魚鳥林泉分甘終始凡得此處莫非見貽不圖例奉於詔音驟使復還於仕籍衣冠顚倒無復儀形賔客過從恍疑夢寐載循忝冒敢昧依歸此蓋伏遇深道居士資粹中和學非俯仰好義若饑之欲食設心如水之在盤固其自得之長致此愛忘之過首頒慶問偹寫至情字字有經眞可謂之辭達句句不茍尢佩服於風期適作應於羣來故稍稽於修報庶幾全度未遽嚴誅春物正繁徳門宻跂更希調禦下副傾馳

謝陶師中貢士

天下之患常系乎不得其人聖王之心所貴乎無爲而治𨿽名分之必正或事理之相違詰所以馴至此途蓋在夫未嘗畱意先皇帝肇新科舉之制今天子嗣成教育之方謹其月書季考之文參以裏評巷議之實討論如是以明偹俊造自然而次升靡一介之濫居果多才之彚進況乎首貢豈是常珍乃所謂鳴則驚人似非徒學以干祿伏惟某人身𨿽家食心則天遊白黒中分故談者之辧卓爾而黙識英華外發蓋君子之道闇然而日章陋彈鋏之興嗟不輟耕而取用彼勤謹積成其效我才出便占其先糊名旣開士論胥慶鄕先生則云見面有數郡太守亦曰聞風甚髙不辱其勸駕之恭將表乎絕類之舉寧拘中下徑躐優長佇騰大對之雄深切當世之務黃香來從江夏終號無雙杜牧賦就阿房豈止第五某早蒙垂頋繼幸通名適期欵曲以相從孰謂倉卒而引去修途玆戒大軸遽臨感佩不遺之誠但深非據之愧寒暄未定保衛善持欽遲光輝別圖裁敍

賀人轉官

切審顯被命書寵遷連帥伏惟慶慰竊以賞罰人主之綱紀用捨要在乎適中是非國論之權衡輕重務歸於至當故居上者操之以禦其眾在下者體之以見其長實萬類之低昂系一時之休戚今天子別邪辧正有如皎日之當中諸近侍效徳協忠何異大川之方至旣抑揚之無愧頋授受以寧慙恭惟某官色正而芒寒業茂而器博總五材而並用駕六藝以相先片言之傳得之者率皆心服毎事之舉聞之者莫不景從是宜朝夕以輔聖明詎應頃刻而逺左右天下望之如日嶽眾流赴之猶江湖佇觀麻制之行超進齋壇之拜【某】宰身窮壤托芘後塵𨿽未識荊州之賢然不廢子虛之誦衰頺末路瞻望何時適逢隆盛之期獨欝贊揚之願尙應餘日獲遂趨風欣忭所深仰馳滋甚

謝金陵舉人

頃從眉山兄弟之遊獲承禮部文章之美竊謂龍蟠虎踞之地信多金聲玉振之英萍泛異時悵余塵之已隔風流別駕驚晚秀之方榮典刑如存嘆慕何已亟欲乘閒而防面又慮以闇而投人展轉此時相詠增愾殆四百數之較藝始一二人之中程凜乎誰敢自期巍然果在髙選遂將趨賀客之後冀能紓積日之懷有田一防適居收成之際聞風數捨遽興畱滯之嗟不虞還家解鞍之初輒當盛服長牋之禮造語警拔蔚有緒風寓言周旋遇委無似惟素期之已晚幸來日之可圖伏惟某人先輩不愧名家善緝新學絕黏頸綴尾之陋有矢口載筆之成鄕校久居諸生固已斂禮闈旣辟齊聲皆謂得人上不負朝廷養育之深下足慰有司考定之審竚觀軒陛鼎傳賜第之優越在裏閭獨能側耳以

姑溪居士前集卷十四

欽定四庫全書

姑溪居士前集卷十五

宋李之儀撰

啟

謝君兪

比階勅防例攺官稱恩出非常愧莫能已竊以浮沈江上粗安魚鳥之遊繾綣籍中何異縲紲之系自知罪大而不赦聊從漏盡以偸生𨿽天日無咫尺之違而气息僅須臾之保竈不煙者屢矣衣不時則常然尙恃仁聖之足依終無魑魅之或禦不謂匪人乘間凶焰輒加幸其疾病之餘防成鋒刃之迫殘齡不負毒手遽回偶逃出胯之羞尙虛嘗膽之效方且散收魂魄粗葺田園誓將老焉豈復他也果吾君之軫慮因禮以推恩旣使名不掛於刑書又畀澤均蒙於士類固常情無足道者在鄙分不其榮哉非交逰曲賜周全則衰墮寧容叨忝此蓋某人先輩髙明絕儷道義相先以其常忝博約之餘遂乃頻借齒牙之論指陳人而竊笑孰不爲曹閔失路以無徒或能加卹疾風勁艸獨不顧以見收隻影孤鴻獲相依而茍免適圖申敍遽辱寵臨端蔓芳腴眞詞人之法則包羅引據備前輩之工夫豈惟禮意之俯投抑亦楷模之逺借續膏反復夕鼠怪其驚嗟緩筆抄謄鄰雞忽爾彈唱旣已成誦更當深藏藹然祥光之燭人當知至寶之在笥永言委眷未易爲酬

又謝仲輝

伏防仁私以某例進一官特賜慶問者竊以用不用固有其時才不才各言爾志然昧者多失於遁之尾厲而君子常罹乎羿之彀中匪兕匪虎而終樂於不容之相安如玉如瑩則未免乎爰變之或異蓋得自是而不得自是故知亦囂而不知亦囂就使再思而後行未若三已而無慍莫莫葛藟惟條枚是施泛泛楊舟姑浮沈與俱誦言冀保於終身攺過務勤於愛日閒闗白首黽勉淸時敢興牛後之嗟但有雞鳴之畏竊謂庶防免矣不圖忽爾及之自觸駭機上防恩貸遷之善地假以餘生方逮系之初駭聞中外及旣行之後孰不嘆嗟才辭縲絏之艱遽攬溪山之勝實疇昔願到而不可得豈羈累所在而輒見投出處不疑人人略無少間循習旣久種種靡不相宜所賴者方時善類之尢親所得者昔人陳迹之可見遂使六年之久不殊三組之歸殆此序遷出於望外求其冒昧亦有端倪此蓋某人先輩气識曲惇矜憐俯逮察其介而不僻忘其老以奚爲每至逰從之閒遇辱吹噓之重淄澠何辧要乃同流笙磬各音終成合奏致玆孱漏更得褒揚載搜子建之波瀾宛若燕公之黼黻字字有據如古人特爲推排表表愈工非衰緒所能窺測但驚口角之流沫又如筆下之生風用謹家傳永爲文格

答人謝解

伏覩解名可謂精造眷言歆艷莫不嘆嗟凡在流傳猶爲企仰況與逰從之末惟深忻忭之私竊以經術取人其效固以久矣文章選士方時尢見卓然非有司所養不凡則賢者安能至此先皇帝作新善類王荊公啟迪士心尙貽未盡之謀鼎傳將望之子發揮大智協濟徽猷遂使靑都紫府之仙於時輩出坐令黃茅白葦之論無復誤談光昭三代之風超出百王之上念塲屋之有素未欲驟更幸羅网之無遺時存此舉孰光吾黨果獲當仁伏惟先輩天馬軼羣寶鼎瑞世筆端稼穡未嘗螟蜮以傷年腹裏陽秋能使蠻髦之右衽𨿽無上舍下帷親切之對乃有東奔北偹縱橫之才魯人易丘蓋亦流俗之常態吳軍入郢始知智士之收功更期體此以自彊會見排空而直上禹門三級已觀頭角之成魏闕九重行接羽儀之次竊憐衰陋雅荷眷存泛聴鄕評實逾已得崎嶇猥事適慚備慶之未遑煥爛雄文遽辱寵臨而俯及旣餘光之舊挹非鄙語之能酬但驚肯首之屢形可信擊節之不暇敢輒騰於紙貴姑自謹於家藏庶防兒孫得爲資借

上少傅相公啟

伏審惟天降命隨世效珍克協令辰肇登至寶眷言國器通稟睿謨遂膺誕告之榮兼邁聲華之寵非他人之可得蓋此義之與俱是豈茍然者哉定應卓爾故也竊以荊人之璞夐出古今秦相之書實侈圖畫尢爲曠世之遇獨髙傳國之稱曾未若地貢而時乘之天作而聖名者昔未嘗覩斯能有聞審昭錫於特鐘置靈承於顯佑適丁元日方不剏之增嚴臨受端朝擁寰區之交忭信乃非常之盛事允爲不朽之宏規洪惟六藝之宗迥超一旦之選果階幽贊首被疇庸殆無官可以爲酬姑易地稍玆序拜叨充有素伸慶當先僅能踴躍於鋤犂之間不獲俯傴於賓客之後門庭在望誠意則通恭以少傳相公以天下第一之材參域中寡二之舉經綸康濟莫非行可之逢緝熙光明率皆自得之學毎奏則如水赴壑凡用則猶陶轉鈞可謂腹心之親何止羽翼而已粵自薦令名於上帝奠懿冊於方丘合宮奏功路寢侈舊盡前人之所覃思恢歷代之所靡遑以主總覈便禦之儲復發揮究太上之祕遂致天人交格用能教化廓新竟符河洛之祥益隆廟社之鎭餘才兼曁小物必勤炳如耳目之傳傑出詩書之載然畫九州者禹也堯享其成而播百谷則棄焉舜因以重君臣相遇之如是道徳不謀而自同但知嘆頌於無窮詎復形容而可究暄融已屇參侍尙遙永介壽祺愈康賢業

覃恩謝時宰

駒犢𨿽從旣已還於天性乾坤委鑑蓋深察於人情眷言資借之階敢昧依投之素是爲再造固非徒然伏念某頃失防閒自昭罪累荏苒桑楡之迫逡巡溝壑之歸先世之傳才餘一子孤老所托更無兩兒零丁門戶之僅存展轉蒸嘗之可懼竊謂興滅繼絕本屬先王之盛事且復祈哀請命則幸先主之親逢加之廟堂輔相之臣志同伊尹與夫帷幄親信之士道契唐堯莫非忠厚以疇咨悉系仁孝而將順輒防幽逺莫效誠忱重惟緣木以求魚孰爲脫罝而解网載念勢可乘而易失深虞辰去速而難回然支離攘臂已自分於終捐而象防求珠防無心而偶得比騰符報宛類夢驚雪涕拜恩何啻死生而肉骨有識更嘆亦知造物之因人此蓋伏遇某官遂萬物以爲心恥一夫之弗獲舉鼎絕臏而不遺餘力操刀必割而適契斯時於事如飲食之須以身任風教之率從容宥宻得眾人之所未聞潤色淵微皆曠古之所不到輔成一王之法蔚爲百世之師倘非傑出之差同安能相遇之至此雲間可想行自慰於掃門泉下有知豈不懷於結艸況在孱已誓糜捐何止今生更期他世

賀時相除少保

伏審誕告在庭寵優建節旣重元戎之貴增嚴亞保之崇弼予一人榮被四表流傳所曁懽忭實均辱記齒牙之閒可量項踵之慶肖翹𨿽類踴躍遽知竊以有爲之君必得有爲之助非常之事必協非常之謀是以雷動而風行故曰云騰而雨降方冠百王而絕詣將超萬世以永圖若非周公其人曷副成王之志堂堂宏構肇新帝者之居翼翼舊章舉出聖謨之斷上侔乾象俯合禮經先皇帝神靈在天固應顯佑諸執事智慧乘勢自然景從初無億兆之離心允屬二三之同徳總提制度尢仰髙明伏惟對越恩書鼎開華觀歆激士夫之勸闡揚宗社之儲孰不奔走於下風可謂希濶之盛際恭以少保相公惇大閎逺充實輝光自始繼承卽荷腹心之寄迢躋祕近愈隆旦暮之親所與者潤色之先驅所臨者輩流之殊軌主上倚多聞之益學者宗獨步之師蓋非堯舜道徳弗陳於前而捨文武謨烈不啟於用代天工而惟一贊皇極以履中矢言皆載籍之精微動容眞列位之標則譬之射者至之又能中之況於樂焉盡矣不可加矣信一代之豪傑乃六藝之津梁適丁斯時爰契休命祖述憲章之大備簣已無虧裁成輔相以得宜美玆爲久人事至此物理可期體貌固殊都兪斯在眷言徳望之集豈特私淑之歸庚伏正炎鈞履增衛傾馳而往倍萬等夷

答監司

竊伏海濱聞暴公子之名惟舊不願侯爵識韓荊州之面爲難異時旄節之來臨適幸裏閭之托芘方行臺之便道偶南畆之告工阻陪父老之迎倍結蓬茅之恨繼圖申欵獲奉誤加敢虞名姓之疏輒與齒牙之錄退惟忝冒進有依承某人表瑞特鐘爲時間出所過則化毎舉則優獨髙眾允以安修常覺化人之患少固當垂紳正笏都兪軒陛之崇孰謂掌漕卽戎輾轉江湖之外定應有待少俟奏成將幕府之暫開已鋒車之促駕雍容法從防繹廟謨盡將未究之奇申錫無疆之祉側聞去斾行就過家有可望之程而復此差池懷危得之逢而何當慰浣情斯愈固心弗謂遐某例窘漂浮適從逃避願承賓客之後輒拘道路之難猶意俯存曲垂矜亮其爲戀慕實異等倫火老金柔山悠川逺更希保重以大光明

先狀

偶乘扁舟將叩會府𨿽類剡溪之訪戴實期荊渚之見韓參奉可涯欣榮無諭

姑溪居士前集卷十五

欽定四庫全書

姑溪居士前集卷十六

宋李之儀撰

書

答李防重司戶書

秋暑不審邇來起居何似不圖變故伏承遽鐘艱罸相逺且復未獲披奉故情文有所不逮想防見察某知先公才望久矣得之於賢士大夫之評每以未見爲不足今其已矣何愴如之昆仲競爽而及下崷崪人物之望其來亹見逼耳熟心揺恨未能促膝握手以慰欣慕專門之學昔聞其語而今見其人矣敢虞反我之懷而逓先臨問六月十八日得所附書未發已見其人而喜甚亟發之不暇旣發乃綿連相屬前之以相聞之久申之以過情之語終之以諸可人之詣文且復見濟於其間而責其不腆之詞輾轉至此不覺悚然汗下衰晚不類得罪廢棄浮沈魚鳥間不復自齒於抑揚之地鼎焉惠顧特相收采茫然不知所以爲控方少年讀書時只知古人所言爲可師所踐履爲必可力行以及之故諸可人皆疇昔相與厚善相免以至於是者一旦奔迸流落七八年間在者無防燦然到眼恍如相接於夢寐之際而防繹其欽挹之語則知髙明不妄取予凜凜自信不爲外物一毫髮低昂眞我輩人也足下所飬旣爾而乃不逺數千里輕以人言俯曁蹇淺敏而好學不恥下問自期則重矣委非所據有類倒置𨿽然來貺不可以虛故輒附諸可人以報盛徳之及論省恕在人在我之厚薄以逺於不愧不怍則至完之言是也論以己責人不若以己恕人以責人之心責已以恕己之心恕人則子夷傳家之言是也論未嘗以世不用而廢學問則魯直之言是也論尊所聞則髙明行所知則光大而折衷於董子而不可以足以賢於眾人而畫焉則子開之言是也論乃所願則學孔子自期於孟子之志則定國之言是也論僅知古今實愧博洽而浪得名遂以阮嗣宗之嘆爲之證則明略之言是也合諸可人之論而反之於遁世無悶不見是而無悶樂則行之憂則違之及其用也有時而過涉滅頂足下髙材逺識固不待崎嶇所獻而當以深造而自得之矣然方且汲汲於此而幸庶防焉者不敢以不告也適以疾悴偶在墳山程督工役邂逅元翼回使姑致其略嗣此當不輟交馳惟斆學半君子其無意否耶瞻望未間千萬抑節自重

答人求所爲詩文書

久不獲欵近秋暑伏惟起居佳勝日者防面諭墳山諸石刻欲盡見之此自當墨以爲獻偶刻字人招致不來尙有未完慮參差不足以奉省閱故爾蹭蹬因循晚矣負愧無量山中去城市逺耳目有間程督之外隨所遇輒牽課僅得十餘詩二賦一銘一靑詞一書欲錄出以千斤斧然素非所工加之老倦退縮略無可意處遂復猶豫又以不待有求而遽進則爲衒鬻禽犢之學也君子之所深恥不圖過聴特枉書問引據該洽見徴甚勤初則茫然不知其對旣謝不能謂必見察而來使接武至於三四而不已仰承厚義愧汗如洗遂不復自靳而防繹前日之所欲獻者以報專委之辱資借疇昔庶防匠手繩墨之餘或遂管中之窺欽跂欽跂頃未與執事相接但聞在朝廷舉職事屢有所建明不知者則謂有所爲久而得其歸則皆一時之先務不得而已者比涉傳一二槁則往往人所不敢言異同之論無時無之要在我無愧足矣其涉蓋足以知一臠之珍至於屬饜於所鯖富則寤寐不忘而未有以見期者一月前有錄得泛舟賦永慕堂詩淸曠亭記讀之累日乃知鯖與富未易形容端若快意於九鼎之烹自非完養停蓄髮諸家之祕而加琢削礱礪以會於瓌琦則起伏能到旣而端倪探賾果知畱意於此甚篤古人糟粕固已在所去竊聞平居專以歐陽永叔王介甫之文備肘後之索甚矣二人之文乃一時之宗也長江秋霽千里一道滔滔滚滚到海無盡其如風雷雨雹之驟作崩騰洶湧之掀擊暫形忽狀出沒後先聳一時之壯气極天地之變化則吾東坡老人未可以輕議𨿽時所禁要亦不得而捨淺陋所造妄爾塵凟實則於執事所逰羿之彀中中央之中地而得之不審果以爲然否如其未也無吝見教未有參晤之涯倍深傾想

答吳子陽問翰林學士帶制誥書

春末辱惠書爾後欲作報不暇及來太平遂如在井底姑隨地茍生聊復爾耳豈復更煩久逰紀錄然亦未嘗輒奉忘也忽披手示尢佩見存伏審燕居雍容動履淸勝欣慰所諭今翰林學士帶知制誥蓋因唐故事耳昨奉行官制未曾申明姑相因而行唐自開元末更翰林供奉爲學士寵遇益重其地益親上自六曹尙書下至祕書省校書郎皆可與選入院一嵗遷知制誥未知制誥不作文書但待詔備顧問參侍行幸而已其在廷班次只隨本官若侍晏則位序極髙座在宰相下一品上𨿽文館集賢院各有所獨翰林院無所學士號天子私人又曰內相今旣行文書遂帶知制誥某知制誥則中書舍人職事也中書舍人乃中書後省官則是宰相屬官豈有天子私人號內相而反兼宰相屬官職事乎旣專代人主敷告以言主行制誥批答口宣凡應和文書自不相干當時止謂知制誥遂還中書舍人猶以學士所當制爲相妨故不去今泛謂中書舍人爲外制翰林學士爲內制則是也舍人止行誥詞押案遇有所命則因而申之於言詞以達所以命之之意而行下至於制命則用白麻冩從內降付外廷宣讀其詔書批答口宣等或直批送三省或徑付所差使命事體不同官制行後凡此等合攺正未及者甚多至赦書則曰尙書省牒刑部刑部尙書省一曹耳何牒之有只當如麻制學士行畢從內降出宣讀罷付尙書省授刑部符下諸道乃爲允當足下謂不肖昔嘗任玆事故委曲見訪亦似有所見責當時固嘗力言之矣會急欲成書在上者云未暇及故因循至今論必也正名則不得爲小事終必有類聚而時正之者老廢寧復及此來意旣厚不敢不報亦不須廣也未相見間惟加愛

謝人寄詩並問詩中格目小紙

伏讀別紙諄諭作詩之意遂以佳句見寵委非其據流汗竟趾不腆一介蓋嘗涉獵而老無所就但時得一章一句或可人意則如盲人索塗而俄與之防日者有傳執事舊詩數篇拭目而觀首前而吟充然飽足使一臠之嘗如快意於九鼎也於是眞有以寵之殆將屬饜矣欽佩何已亟欲有所形容不免謂爲過情而取近諛之訝要之是詩也作者久不到此當於正元元和以前求之而復過有延揖使得條具前人所作之目而責其所以爲是目井蛙之生豈足副九萬里而圖南者其如髙議旣及不敢不報國風雅頌分爲四詩言一國之事言天下之事形容盛徳以告於神明又以政之大小而分二雅此較然已見者凡所謂古與近體格與半格及曰嘆曰行曰歌曰曲曰謠之類皆出於作者一時之所寓比方四詩而彊名之耳方其意有所可浩然發於句之長短聲之髙下則爲歌欲有所達而意未能見必遵而引之以致其所欲達則爲行事有所感形於嗟嘆之不足則爲嘆千岐萬轍非詰屈折旋則不可盡則爲曲未知其實而遽欲驟見始彷佛傳聞之得而防於必至則爲謠篇者舉其全也章者次第陳之至見而相明也近體見於唐初賦平聲爲韻而平側協其律亦曰律詩由有近體遂分往體就以賦側聲爲韻從而別之亦曰古詩格如律半格鋪敍抑揚間作儷句如老杜古柏行者此管中之見妄以爲同異恐古人自有佳處旣無所傳亦不可槪知姑以其妄意者區處爲獻不惜委曲見教幸甚幸甚

代人與薛金陵小紙二

逺去侍席已復累月粹然如春之和气儼然可畏之徳威翼翼然挽之不斷之誠意未嘗一日而忘於懷也此特小已所得之私耳至其淺深不可以意測形器不可以物拘習之者則曰善人君子也驟見者則曰不撓而有常者也曾不知刑不加峻而頑猾屏息談笑自若而百廢具舉昔無夕不驚盜也而今乃外戶不閉昔一月率三四回火也今未嘗有醉人橫路則歌笑扶攜無一語相淩拂方且雍容燕席登覽陳迹與二三要人握手傾蓋周旋於气類中而往來賓客無問細麄莫不滿足而戀戀不忍捨云是豈沽激而然乎是豈緣飾而然乎乃知小己之所得乃眾人之所得也魯使樂正子爲政孟子曰吾聞之喜而不寐有問之者則曰其爲人也好善好善之效乃能如是耶必曰至誠而已至誠可以參天地之化育於是益知昔人之言爲可仰也其曰惟是而行之於廟堂之上則公已效之舊但褊迫自吝者率以迹求而不知以道而觀是未足爲知公者又曰公將歸正鼎鉉遂一徳以享天心而沛然下膏澤於民則今日之政信可見於天下矣是則有造物焉其如是以有衮衣兮無以我公歸兮無使我心悲兮此愚與眾人同也早逰門下特不敢自許於見知而中間恩卹之勤似非咫尺可得而擬議𨿽仁厚造次必於是然防被之獲防然不知其況也不圖晚暮獲奉均勞之便拊循有加禮意愈厚益信前日之不敢自許與夫輒謂造次必於是者皆私已皮膚之見也今夫寒暑之變有生所同而有得之深有得之淺者非天使然其所遇之地適然耳以是而推則所謂皮膚之見者亦非盛徳之所期也碩大光明匹夫匹婦不得其所則如推巳而納之溝中此伊尹之志而乃公之心也一介所吝不復繾綣以致其感然亦不得而已也

姑溪居士前集卷十六

欽定四庫全書

姑溪居士前集卷十七

宋李之儀撰

雜書

莊居阻雨鄰人以紙求書因而信筆

近日詔求遺書乃太平甚盛之舉本朝書最不備臣庶之家亦多茍簡不以爲事自昔隋兼南北兩朝經籍時富其所藏之地號嘉則殿其捲至三十七萬大業之亂存者無防武徳初才有八萬卷又平王世充得嘉則舊書八千卷自黃河水運入京師至砥柱舟覆而亡開元中置使置院專治其事然著於錄者又減武徳三分之一通一時學者自爲之書僅補其闕以甲乙丙丁分經史子集爲四庫安祿山之亂尺簡不存元載當國請以千錢購一卷分遣使徧天下搜索稍稍全復遂增四庫爲十二庫一日爲四庫矣文宗尢所畱意而十二庫方充滿復經廣明播遷迄於天復遷都乃蕩然無遺又更五代之亂臣庶之家救死不暇豈復以此自表見故本朝書籍逮今未振宋綬李淑二家號藏書亦不過一二萬卷而已綬家又爲火所盡其孫景年方輾轉圖足未防輒死豈其數耶抑有所待也

又

由拳紙工所用法乃澄心之緒餘也但其料或雜而吳人多參以竹筋故色下而韻微劣其如瑩滑受墨耐舒捲適人意處非一種今夏未渉秋多暴雨潮水大圩田之水不能泄吾之野捨浸及外限戶內著屐乃可行會莊夫以收成告旣來復值雨寸步不能施終日臨几案忽忽無況云破山出時時若相慰藉者邂逅鄰人出此紙見邀作字旣與素意相投凡數十畨不覺冩徧安得能文詞者相與周旋旣爲太息而又字畫不工似是此紙厄會所招也

又

東坡毎屬詞研墨防如糊方染筆又握筆近下而行之遲然未嘗停輟渙渙如流水逡巡盈紙或思未盡有續至十餘紙不已議者或以其喜濃墨行筆遲爲同異蓋不知諦思乃在其間也楊文公與人對奕飲酒次人或以文爲請卽以方角小紙蠅頭細字運筆如飛而與飲奕不相妨其詞又皆實以前世事對偶精宻引據審確所命意燦然如掌握中而利害明白不容有所增損二公皆一時異人固未易優劣要之東坡之濃與遲出於習熟而文公之小紙細字亦非有所必也故知熟則生之生則熟之貴乎無所滯閱爾至其飲奕相參而各能辦則東坡不善飲奕一小杯則竟醉睡或鼾亦未嘗放筆旣覺讀其所屬詞有應東而西者必曰錯也但更易數字因其西而終之初不辧其當如是也

書趙鳳事

劉知防吳兢撰武后實錄書張昜之昌宗誣魏元忠子齋私謁廬陵王事嘗邀張說爲證而說已許諾賴宋璟力止之說得冒以爲忠後說當國讀之而內自屈嘗語兢曰劉子元敍此事太不假借兢曰子元已死不可受誣於地下此事實兢所書其槁故在說後屢祈刋削而兢終不許世皆以爲今日之董狐也至趙鳳爲莊宗實錄乃將何挺論劉昫疏不載昫旣相遂引鳳共政事去古浸逺所謂董狐者果何人哉

書牛李事

長慶初錢徽典貢舉李宗閔以所親托之李徳裕李紳元稹在翰林宻啟其事宗閔坐貶嫌隙自此遂結至太和中宗閔爲宰相會徳裕召爲兵部侍郎宗閔協牛僧孺並力擠之並罷裴度政事而僧孺尢力朋黨至不可破侵尋四十餘年縉紳之禍不能解乃有牛李之號武宗立專任徳裕而爲一時名相唐祚防至中興力去朋黨卒爲白敏中令狐綯所中傷豈無心始可立事而有心則訖不能濟使徳裕不以前日爲念而一心所事唐祚固未艾也

書楊綰事

楊綰少孤貧獨處一室左右圖史凝塵滿席泊如也雅不好名有所論著未嘗示人後爲相時郭子儀再造唐室勳徳方盛特爲之裁損騎從以避其髙名淸節名者寔之賓也招之不來麾之不去豈在汲汲自炫鬻以沽之耶內不足者急於人知詎不諒哉是等人也尙何足云聊以知有其實而名自至有之已非是況無而自爲有者乎

書劉元平事

唐霍王元軌太宗子與處士劉元平爲布衣交或問王所長於元平答曰無長問者不解元平曰人有所短乃見其長君王無所不偹吾何以稱之人不見其長則爲全人矣蓋其質旣美則動容周旋莫不如是譬之嘉木本立則枝條根節大小短長皆中規矩繩墨見者一一知其爲可用也又何擇焉

書桞材筆

元祐中錢塘倪本惇復通守當塗一日扺書相問勞借以十筆其籖云何東栁材予時方學書得筆試之頗相入是後訪栁不可得而念亦不少輟異時予得罪流是邦旣到首幸自償所念而材乃歷陽人死已久矣爲之悵然久之過少廣書室得栁東所藝宛轉抑揚二十年之負怳然見慰問之蓋材族人於是知典型淵源不無所自來也但予老矣字畫日退良有愧於疇昔臨紙一嘆

又試筆

手和筆調作字乃佳迫促取能未見其可前人任爲一事蓋藏終身踐蹈悲嘆窮通未始不在也退之序髙閒謂僚之於丸秋之於奕詎不諒哉𨿽曰一枝要須如是方盡僕知而不能行故白首如逆風駕船進寸退尺不圖誤有見索毎臨紙必爲見奪況手未和筆未調又迫促勉彊耶似是此紙逢厄會定將覆醬瓿矣可勝感嘆

書陳格石刻

予少時客廬山見諸刻石字皆有精神退而求其眞迹率不迨也乃知模勒之妙有以假借致然是後每作字必嘆息不得其人相與表發比過金陵所見如廬山時至其畫筆則又過之迨詰其所自蓋南康人陳姓名格從事於此十二世矣予固知他人必不能至是又以信予平日一見爲不可易也凡技之善如庖丁解牛輪人斲輪直以神遇而不以力會然後爲得況十二世傳習之久耶彼徼幸於一旦之遇者𨿽資借輾轉豈得不自愧哉

戲楊元發

楚令尹子西將死家老請立子玉爲之後子玉直視則則於是遂定昭奚卹過宋有饋彘肩者昭奚卹阿阿以謝爾後阿阿則則更爲嘆息聲嘗究其所自乃得於此元發偶有系蒼黃失據屢詰之輒阿阿則則予固知元發非二人者不知其聲從何而致請知者注出

偶書

俊傑亷悍雅健雄深蓋嘗見其人矣旣獨立於千仞之上則下視萬物如在掌握間足一跌遂致於訖死不復振故曰知所愛則知所養也不有其養則無異自臥於地以望百尺樓上其免於物役固難矣所謂俊傑防悍雅健雄深者尙何足云才一間耳而相反如是所以擇術不可不愼也

贈人

丙戌正月九日過彥國明窓稍理蘊火取暖焚香烹茶翛然相向欲歸而徳威遽至復坐笑語徐視幾上散帙得老杜詩五代史廬陵歐公集宋文選不覺駭愕輒謂彥國曰子之膽過身矣已而扺掌相顧曰膽未足大姑我學屠龍爲有罪姑溪老人

書劉九思建茶硯屏

番陽鐘弱翁少有出塵意中間輒崢嶸戎馬閒以功名互表裏晚乃致信通顯然無妻妾所與俱者才一族子似已不自得於半途之失矣故每於世外人必從容展盡若相气類者上饒劉思道以術名於世嘗得其建茶硯屏云昔嘗相遇於京師臨分以之爲別其義不可忘也遂命工成就之予方有所適思道冒大江特見訪於歷陽出以相示因以記其所自來亦以尋吾弱翁之舊也崇寧五年九月十二日

姑溪居士前集卷十七

欽定四庫全書

姑溪居士前集卷十八

宋李之儀撰

手簡一

與蘇黃門【子由】

久不獲修記師門𨿽窮在途然竊借餘光不忘自振惟是耳壅目枯求一毫髮洗灈增新無復可得以故系詠拳拳不防鑑寐秋深江上猶有暑气不審燕居卻掃尊體動止何似恭惟神聽符日有勝趣萬事旣不復經意則禦風調气遂與造物者遊矣不腆一介尙冀投老餘息猶及欵待不勝系吝之私更祈加愛

與龔侍郎【深之】

瞻望門墻僅隔一水然聲問不乏而嵗時殷勤所當展盡於師仰者不應疏簡如是臨分𨿽不敢輒齟齬其馳情繾綣不得爲無憾也春已深日來尊體動止何似老境流落不圖遽遭此酷永日如夢寐中夜間則申旦目不得交力量不充固深自愧惟是四十年艱苦相依平時家事取給已不易堪而有一急難則委曲經營不遺餘力情則夫婦義則朋友旣使之到此地終不得同歸念念只欲下見防眷深厚未能執手號訴臨紙哽塞不次

與蔡侍郎【寛夫】

不奉教晤已復累月懷詠重眷朝夕以之早夏淸潤恭惟尊體萬福於是遷徙已得所說亟圖躬問動止屬乍到不無應接之冗用輒蹭蹬尙幸少休獲踐鄙志瞻望門第可量依仰

又

衰晚無堪實門下舊物永懷先公惇養之素與夫髙誼延挹之勤每以身生朝露不能少見毫髮爲念異時東坡老人則曰拱把必可以至千丈步驟方習定能萬里者於左右常一二數流落遐逺勢地日光明一見豈復可得不圖倦緒遽投挽引𨿽未慰從容景慕所期然欣幸之深未易展敍也臨筆耿耿

又

比到采石遽聞已過城中輒投先書具道欣懌持書人回方審所得之妄已而又傳遂同何明道徑過金陵矣悵然不知其況久之乃承尙畱湖陰頗得求田之適卽欲修謝不謂汩沒竟爾淹晚初以此地或可少延竊祿之頃褊陋易得以乘加之宿啄猶逞渠可一日茍安耶𨿽墳墓所寄亦將營葺就緒再理舊轍萬一捨館定庶獲忝隨杖履之後也他俟躬致

又

不腆之役已滿任前期輒再請猶未報可遲暮竊祿靦顏何控然夤緣覬幸粗寛待哺者之責爾召用未間尙冀周旋勝踐之餘連蹇不類定應果慰此志否向風增吝

與吳朝奉

前日郊外拜別後二日有傳舟人未解者比再出城已不及見相仍初稚多病未卜行李所之早失修記可勝愧仰計程當已定館乍脫塵垢利害之役而有溪山鄰里之歡想劇慰懷不爲加損固非待晚生縷縷之獻愚者竟不免西行冒暑就陸其味可知俟至闗中時得通問次

與叔倫提舉朝奉

久不親盛義間欲致一書或復不果所以系詠之深固不如是也比承終制還朝稍幸班者獲奉余晤進聞捨館所寓時得通記不謂前日方遂邂逅斯須仰奉教益間幸亦多矣已而得家門伯母下世哀苦累日不勝見在式假早來出就諸兄議成服歸得墜刺乃辱臨屈謹諭重意且失迎展感激復深愧恨向晚尊履何似無緣造謁尙覲促膝庸致久別之懷臨紙不任眷眷

與宋榮州

伏審顯膺寵數榮進崇資叨顧有來聞報增忭伏恨阻逺不遑陪下客以相先竊借光明但能知盛事之難值謹具狀賀

又

久不獲嗣音門下毎於思道書中得聞動靜疏逺且復廢棄之餘色色生理防何其能自控也不審一顧之舊尙且記錄已否初暄恭惟日來臺萬福新恩之寵非才望有以稱之豈能至是無緣從賀客之後而又得之已晚比復當前而反玆蹭蹬惓惓倍深愧負想象一時歆艷可量引詠

又

喬松巨柏非髙峯絕壁未易爲托以所托之如是宜其幹雲霄直日上未已也又況日聞所未聞日見所未見其資借宜何如哉非肺腑惟義慰有自來豈能至此更期際遇終契超特欽跂欽跂

又

晉卿家必常往還兄弟想皆顯達矣聞有尙主者得非宅相乎別當修慶次因會聚爲寄聲平時班班一見之而未嘗接語料亦不復記省但寶坊一抔土未易防懷也臨紙哽愴

與兪叔通教授

暑中不審旅捨何似瞻企盛義無從請叩區區可知髙文聳動榮觀然未敢廣傳朝入匭暮徧天下矣何時再幸占病躬修布疏略

又

寒色伏惟尊淸勝眷聚無恙至節日阻陪罇下爲壽可量傾禱不肖職事粗爾乍到冗病躬不佳毎愧誨言馳情不已早晚西來奉有道君子引企旦旦不知其勞耳盛寒珍重時貺玉音

又

前日連獲手教並盛文二篇曛黑索燭未及恍如在日圍中矣旣而研味髙致非特如僕命騷人不知三代以來作者尙可分路揚鑣已否神逰不逺竦然數日脾气作憒憒如醉人無緣欵曲承誨以悉別後牢結可知舟從定在何日啟行毒熱跧伏不易處吾生不如意事十常八九毎於左右眷眷尙覬新春東去再尋杖履之適自余不惜音驛交馳惟君子勉彊於我也千萬垂亮

又

近附逓修記當凂左右兩日連俸賜教爛然禮意兼幅不能盡略其愚陋尋繹所況浩乎若決天漢之瀦而注之廣莫之野難堪眷遇重爲愧戴伏惟待敵裏中徳況佳裕眷聚寧勝昔龎士元爲南州士人之冠以世論之則兵戈之際與夫一道徳同風俗蓋今日之盛也吾不知賢士大夫能相亢髙明以掠士元之善否區區願親之誠非尺書可道指日以俟言欵

又

伏防不鄙孤陋過示盛文大編衍溢然𨿽前日蹈海未能若此文章久不到此惜乎先帝不與見也然神逰不逺固當有享輒已傳錄願少寛假數日偶誦一二對於同捨中徴索者紛紛日不自給瓌傑偉麗一至於此尢劇賞慕

與何給事

違去門下遽涉攺嵗詠徳懷眷尢甚平昔气未定不審臺起居何似衰晚一介𨿽托獘箒之末而從容執篤尙懷素志其如傾倒絕世之蘊欽慕出處之正蓋尙爲左右頌之矣庶防鋒車未命猶及旦暮之欵

又

早以山陽舊墳稍低下不免而甚水不能泄河漲淩注念欲遷者久之於是得卜適介盛徳臨附一方與夫當塗令公部屬之便固知仁人周卹必以是爲急難而赴之必克然常情所期近在咫尺隨事應見而已不圖光明俯曁委曲是同而令公不遺餘力恐已事未必能爾纖悉畢舉上下翕然景隨存歿仰佩未知所以爲報𨿽已躬致其勤如是此念何時可防系詠之深責具申展

又

急足回倉猝具書當獲塵凂稍不果嗣昔推重在先引詠舊眷不忘傾屬早春不審起居何似久爲人物所先加之有勞簡在淵宻豈外計可以遲回者流落倦途尙期擊節迅除少慰向慕爾遡風耿耿

又

罪廢沈溺無復舉頭之望邂逅舊逰仍值提案之始恍如斷夢感慰可知歸來幸畢葬事然望徳門自是愈逺矣興言所曁倍深依邑故族淪落聞振拂不惜力是亦仁厚所期要之於時猶不可及也的便中卒爾馳附瞻望弭節仰冀善衛

又

前日獲侍樽俎新築落成瑞應表發仰佩不遺與觀成美感激不在言也低徊里巷𨿽側聞盛事而衰遲不振愧無以形容蕪陋之語以致一時之遇過防延挹置其不逮而曲與之進敢不矜勉以奉勤眷持斧般門固已非據而老筆在前姑投一笑之地而遂覆醬瓿乃出望外矣適在墳山不果躬致賤懇仰冀深炤

又

分餉柔毛何以克當但恐飽徳之餘藏神見夢羊蹴蔬耳某物若干漫實四奩非敢爲報也余遲旦夕面謝

姑溪居士前集卷十八

欽定四庫全書

姑溪居士前集卷十九

宋李之儀撰

手簡二

與何給事

某爲公家客久矣雍容談笑𨿽粗領風味獨未得於利害之途盤旋多事之際心固疑之而誠或未盡傾向也於是炳然乃知所疑爲自失蓋徳度之接無不主於至誠而加惠衰蹇迥出常矩古人謂感愧則有之知已則未也不虞一旦兼獲防被而其自失者愈知爲可愧矣霜盛寒恭惟臺起居萬福方逺參近更期以時保練卽慶遷擢

又

此來不謂已晚汲汲所役僅能襄事故早時所願得於防承之日三分不及其一末路何堪廢於此念或不見負今亦爾耳則其他可知不審髙明亦知梗槪否浮雲去來星日固在殊命之慶定在新正不妨激昂懽緒自收未去之日爲邦人不可及之思也獨不果竟投勝韻執筆惓惓

又

稍不獲瞻近懷詠髙明尢甚平日冬浸寒恭惟起居佳勝衰晚待盡而已旣遂防承之願則其諸一付度外尙幸再約趨風以竟欵叩爾屬心門墻筆下何可見也

與楚守賈朝奉

托姻疇昔嘗謂淪落異地無復防承之幸遲暮何堪遽在末軌欣佩固已不貲而嵗晚相求可量欽系江上苦寒履況當復何似借地爲客咫尺卽在要顯尙稽展晤倍劇傾馳

又

日者馳控特未卜見錄已否書來惇敍流渥豈勝愧戢裏中人情易擾風物飯食粗如人意伏計坐嘯之餘居有多樂老境何日獲從井上出遇庶防政績超騰徑躋華近而缺甃之間擊節爲應也

與金馬部【中玉】

願親固久冗路低徊無階自達而復不當行李之便畱連鄙念蓋不待說而後知也於是遂有參承之幸則疇昔湮郁殆將一洗無餘矣求之異時端若有數霜早寒棨防閒闗邇來不審尊體動止何似見上應恨相見之晚斯民懷慕非一朝夕不妨就陞顯職暫爲一方之福雍容少日徑席華近以協僉言也區區尢劇欣跂

又

自承命下屢次屬邸吏大斾所捨皆報以未得其詳繼聞已赴汝陰卽紛走介修慶就問起居尋獲邸申方知遂席新渥猶未諭取道之方今日覩公移乃知由亳宿以赴國門竊計朝晚入覲徐卜所向區區上記淹遲庶在矜惻

又

陜右古郡風物飲食皆可人意𨿽曰道禦賓客多自城外往來可想及者有數固左右卽可之地而偃藩之勝似亦少能過之者筆吏已遣接人並什物供帳等一一如防誨謹已嚴備爲待矣州宅深覩老木頡頏相錯北顧大河天下之絕觀也不妨暫快登覽之適遂還寵要在人實爲兼盡他有所戒敬服來命

又

日者得漕檄至長安旣到而諸公皆並還矣遽承此委欲訴以免不可得且不謂住此許久方其往尙有殘暑凡禦冬之具皆不隨此已盛寒營葺不及甚以爲懷大斾之來非特邦人聳跂而愚者參承爲至幸遂獲早歸自是私分上一不易得之事伏望稍促行軒不勝朝夕引詠

又

此距京西才數十里界最爲淺促凡事鄰邑不相闗如大斾果欲少慰斯民之望敢期出郡之日豫戒邸吏或隨行人急走一報州郡迎自有常數不宜使之失備且不及也惶恐

又

門中貴眷伏惟萬福今必同行矣東玉金玉想不輟通問二捨各計安勝近皆相會已否容另附承動靜

又

近專遣人至京師上記竊計塵浼瞻望來斾我勞如何適得報審將叩境上方此盛寒尊履佳勝諸懷非侍坐不展遡風眷眷

又

承大斾已過國門日與斯民跂望玉趾掩回敬問蓋不豫知逺近皇恐不能堪亦望有以見亮苦寒伏惟步履之餘尊萬福諸所欲言略具前記要非促膝不展前驅在吾睂睫間矣欣慰渠可名哉

又

方欲修問專介遽被翰墨存拊愈厚感佩無已牙兵衛從州郡常禮但愧遣行差緩爾或尙缺用當以見告應命更佇委報

又

違去門下忽行役之拘不時上記亦意有以察其過而懷詠眷存常在依邑臘寒比日不審尊起居何似髙明豈今日持節明日擁旄者從容上前極口論天下事使在廷聳然有疑得質遂皆信悉以席華近以慰一時傾想而久未我契者顧豈逺哉修慶防繹執筆敢吝

又

鄙拙早不如人蕭颯異時詎敢覬幸於知遇然往來伯仲間亦久矣其如邂逅防衣之餘猶記彷佛而契義自求又將輾轉防冒迄未可得悵然此懷毎懼終失孰謂一見欣然遂叩資借延揖之盛以所獲於動容周旋而遺靈假寵之如此玆豈平平可見其盛遇耶至於尊俎丰隆祖帳華茂傾一意於俯路而至巷無居人則剪焉亦類其將何以爲對嵗晚致效幸或有得向風耿耿

又

迂拙背馳自幹吏議到滿聞罷防尋欲洎家一面赴調於法須交代不免迆邐西來所至親舊畱連又繼得漕檄俾往長安凡四十日方到故復淹滯送還人不免有妨差使恐悚無已不審雅眷能復矜照否然路中𨿽苦寒顧卹亦備盡走失才數人耳代者在蜀中杳不聞耗勢當春初或得就道此中與比近有幹委事敢幸不外至祝至禱

又

陜原僚友多佳士水鏡固不能逃其如春首有將替及垂成者不得不仰圖門下敢望畱念吳節推眞實有守敏而能文以其直實故人少知者司理董君介防彊果事多賴之二人乃將替者其他尙可有待於異日僭易輾轉惶恐惶恐

又

違去麾防遽復逾時歸計旣爾蹭蹬又軍事擁來意況實極惡有愧於牽窘書問不繼果信其如是哉春寢暄伏惟靜鎭之餘尊動止萬福陳力四方使節少休便當濶步華近尙爾低徊是豈在我有不及耶天人未始相逺卽慶褒異別對殊渥

又

願親固有日旣幸資借乃不得爲從容計退訟歉然每自日下來者皆能道經由瞻見比日起居之詳輒用爲慰區區代者不到四月中定獲防展未間更祈善衛

又

防約意亦忽忽毎圖明窓軟火淸坐相向閒作無我語以披氛翳之梏定將早晚可遂也陜服號當路然事絕簡應接亦稀少向上工夫能不退轉否

又

昨日侍坐不甚欵晚熱猶可畏勢難稍久然所得於盛義亦多矣淸晨恭惟尊履佳勝時序忽忽曝衣乞巧遽見節物豈老境嵗月易得然耶可喜亦可嘆也早晚再圖展近

與蕭季文知錄

比承當路或不相容不敢仰叩所自此者遂知朝論取直公理終不能屈果有是證君子不茍避就又復時評在已耶然則超然逺舉似亦無足猶豫要之待其至而後動無自皎皎或取愧於從容也仰投气類輒爾惜凂當塗風物自可領略果不屑其陋則旦暮周旋私幸一何多耶襄陽固不惡蓋剽聞餘論故利害因得自警不勝翹跂小兒官期未決亦欲月終遣行𨿽托庇不久要亦資借契好尢重攀緣之澤也偶作十餘書不暇謹悉別圖申敍次

與彭丞

久不獲申致門下爲力有限而所應不一忽忽易成荏苒馳情眷舊未易咫尺可論也逼嵗到家首辱流問所以不相防之義尢見惇篤時序推遷恭審廬次支勝瞻望一水未果躬敍其殷懇之深尙冀並得展盡向風惘然

與孫知縣【希賢】

旣不入城無緣瞻謁來者頗能道見卹之語感愧無逾秋爽伏惟動履淸勝旦夕遂歸系望軒屏倍深依向被召北行庶防迎謁

姑溪居士前集卷十九

欽定四庫全書

姑溪居士前集卷二十

宋李之儀撰

手簡三

上執宰

罪廢茍生屏息窮逺瞻望門仞如在云外固不當輒修記室之問然恩出一旦義均存歿是豈平平所得而擬議者𨿽分同腐艸其如餘息未殄則其情可容自已耶庶幾憐憫特賜省錄是身防何顧不足以論報效期於結艸則猶未離乎類也竊謂隨所愛生此念常在一語儻誣天實臨之引詠恩施形畱神往

又

非意之酷莫此爲甚儻非姓名猶在記錄則安能遽有玆幸恩旨旣臨舉家慟絕以所遇之如是則其感激銘鏤不待形容而後可諒雨露不私於艸木而艸木防被自有淺深自非力回造化未易有此服天地之仁佩鈞陶之錫𨿽多言不過如此其惓惓所系惟自信其無有窮盡也

又

壬午嵗聞被召自潁昌亟來獲見於國門外舟中防問勞甚渥矜惻相仍未防自以罪去流落江上十五六年方其來時一妻一女子與其婦一孫並身而六相繼哭之念一身獨在晚才有此兒實相與爲命而交造者知其如是遂用以快意果得其實固非所辭而乃繋風捕影巧爲訟端一墮橫逆又復五年不惟父子生離而特以官年六十有八豫計當敍之年則已七十遂當致仕祿食不繼固非所卹遂將自此以至屬纊終不能脫於罪籍矣欽承至恩大徳天地有盡而此則無盡使目得爲全人捨恩地尙何望哉向風不覺酸鼻

又

暑滋熾恭惟雍容陟降鈞履萬福某衰晚一介於世不異疣贅流落旣久不自知其生理可乘而日期朝露之奄先毎念獲齒門墻𨿽未得從眾人之後承顏接詞周旋盛徳之遇然所得所防固已如萬鈞之重常在負荷而若不能勝端所謂子在回何敢死尙以是黽勉而茍在也隙馳荏苒忽忽逾年霄壤夐絕其交則气與識爾蓋無時不在光明中亦間容僣易輒通記室之問其如破甑獘箒不以廢毀而居有眷眷不忍終棄之意佩戴之深尢覺未卽仰承旦暮爲可憾於是義益髙矣情益厚矣瞻望恩席翼翼不暫捨於眉睫間咫尺將自慰其繾綣且覬束胸以見從而敍謝則方且圖之遡風倍劇向往

又

比者伏防上恩特還愚息遂永祭祀之繼祗奉俛伏揮涕不知其已闔門悲感眞若再生九原不昧銜仰可知傳聞里巷一口嗟惻流布所及莫不聳動具承天地之徳不間幽側至深至厚而螻蟻微生艸芥賤類驟爾叨防果有是事耶夢寐間也眷言此義倘非極竭展盡渠能至於是哉訪古則防有之於時實未之見瞻詠門下恨無羽翰可借而縮地之無術凡屬枯株但驚根葉頓有敷榮之向亟將自效於躬致一言之薦而未得爾臨紙哽噎筆不得下者久之

又

自罹非橫五年於玆𨿽愚昧或致分同腐艸而家世之傳無斯須少忘困伏井底惟飲恨忍死期於尺素之得伸而有再瞻天日之幸然而捨門下其將何地可控耶早日得報備載生成之意出於特達故缺甃間晛晛不知自已夜以繼日尢如在沸鼎中前月又得報知徳意已輒而天日遂將矣目窮心匱閱月而方得之於未得間其情可知旣得之則其情又可知也姑急馳此介略布其端余俟迆邐申展次

又

人與巳𨿽父子之戚矣有時而不能同地與勢若風雲之會矣有時而不可合何則人各有所見而事亦有所礙父子可同也乃或號泣而隨之風雲必合也亦有去來而相背況君臣朋友之際哉以是爲不易必又以甚賤至微未嘗接眉目通語言遽防忘其不同與相背而一語之發如石投水遂使挾山超海不爲之難而枯木寒灰果至於再作理固莫窮而世亦莫之遇也今日之事是已防被已還惟自嗟駭不報之恩百身何據然上𨿽不期報下其得而已耶百身有盡而志則無盡神理其逺哉

又

竊伏艸莽十五年矣殆若根蒂連結毫髮不容相逺自冒齒錄卽有請見親依之誠初不謂蹭蹬至今已而不腆之所懇惻或與之輾轉資借上投拯援旣荷憫卹三二年玆遂欲申其素志心往形畱以日爲嵗尙爾差池竟至不離尺寸而坐受大賜𨿽髙照照徹其形迹之間可得不愧不怍已否止措置目前猥坐圖操箒平陽之門矣仰冀重徳厚恩終始矜察

又

久欲一望見門墻而淪廢孤外猶未得爲全人故蹭蹬未果自達老日益迫一旦奄先朝露則賫恨九原而自絕於一代人物也旣付與遭遇之如是而不畀之以早其造物者果有意耶抑無意耶𨿽誦其詩讀其書不失於心期亦非得已而言爾幸同聖日可使有憾於異時乎溯詠之深惘然如失

又

竊伏榛莽瞻望門墻如隔霄壤然聖日光明同在一照臨而系懷覆盆之下私淑爲深尙稽防展伏冀上體眷注倍保崇重

又

恭審蔽自上心圖用傳器遂膺制拜迎愛旌旄中外懽忭一口翕如是乃儲養有素理自應爾無階進陪賀客之後延詠髙牙倍馳丹悃

又

禮成樂作徳化日新黼黻聲名輻輳逺近權衡所倚則端蔓苦腴各得其適眞所謂粲然如繁星麗天而捨次之辧捨五行何分斯人望而畏者實仰盛徳何日親被提振向風惘然

又

近者輒以專介上凂記室蕞爾螻蟻之誠諒獲塵控春陽不期於私而防被之歸實均纖艸疏外鄙朴不知恭事之容但獻芹炙背知其愛而不知其有犯更在矜卹有以亮之

又

司勳張大亨舊學曾子固爲文章整潔有程度而不妄形容蓋一時之秀也頗聞收采學者之幸

又

繼有所介冒塵記室特以未遂防承心如欲墜𨿽可謂激切然勢莫之應恩地常有眉睫間定將何日獲瞻望忽忽初暑日來緝熙羽翼益被親信天人所符臺動止萬福造物旣有以鐘之其必有以成之一代光明何啻六五帝而四三王也所以周旋至是者復何人哉艸隨風靡不自知一介疏外之有間執筆耿耿

又

伏承討論之暇儲思前日翰墨逰戱之迹流傳所先想已充牣緘襲而近時所期如眉陽老人龍眠宗子固非俗格而似亦不易得者輒意列鼎之飫不能無澗沼之毛山林之茁投間而進舊有老人戲墨六扇一硯屏所寄所錄詩兩軸龍眠所畫松上道人一軸禦馬粉本一軸乃盡所有而得於散失之餘者舉以投賞鑑蓋平日與二人稍欵玩於朝夕不知爲可貴隨得隨失不能保回視旣往遂覺不能多取而謹藏之深可憾者別有家傳吳生畫天王一軸此則開卷便可知上乘恩遇殆以先祖得之迄今百有餘年甫爲玆日爾僭易塵控諒矜賜察

又

竊謂旣爲門下士則於門下種種不應有間方先公啟手足以至奉窀穸皆不得自效於眾人之後及哀挽所相又後時銜恨抱慙無以爲控乃僭易狂斐有托於記室不虞委眷逾厚過形謙謝伏讀愧畏莫知所容又復一時迫於修附不果親寫𨿽情文未至鉏鋙而私懷不能無所負謹繕寫上呈伏冀恩私特垂矜亮

又

毎承眞翰未嘗不反復吟諷防至成誦紙敝墨渝欲捨不得語髙而意盡藻繢見於隨得信絕世之文雄也平日頗有味於此自獲委眷頓諭平日之習何止效顰愈陋端如欲避影而走於日中其超然自有到處何可得耶以是彌恨親依之晚而欵席之尙逺也

又

比者專人回跪奉親翰欽承隆厚揆非其據𨿽包荒固不遐遺而佩服之重旣榮且感輒欲效儷句申展又慮接武記室五技易窮其繾綣一介之誠則其勤不過如是瞻望恩地但劇歸向

姑溪居士前集卷二十

欽定四庫全書

姑溪居士前集卷二十一

宋李之儀撰

手簡四

上時宰

初暑伏惟鈞履萬福比者無前之寶鼎然傑出頴卓之才因事尢振丕告列辟輝映相盛𨿽參以他務而並舉之然超軼絕塵則在是也加之制語有法事詞爲稱辱在品題遂因諦味已復成誦於所能誦則如見其人惟是不得從賀客之後倍深依向不宣

又

某自徹聲迹瀕二十年固能時見一斑於管窺文豹然親承警防如前人𨿽萬戶侯有所不願者定能終有玆幸已否門庭愈不可及諸有志者投間互進所長而規矩繩墨各得於一顰一笑因其所有亦或選掄之及拱把便知其材可指日遂至於合抱也萬牛回首一柱特表自揆則非其輩類如得一竊嘆於眾人之後足矣臨筆增吝

又

某衰悴且復拙於養生而又旁無佽助故家食之日少而農務之力多是亦造物者所以付之要之竊慕末軌其目寓手應固當因時以勉者气已不振而牽制復乘之眞見負於幸得之際而有憾於無窮之矣尙資竿牘之賜時輒興起願親之勤尢覺旣髙益逺矣

又慰疏

某疏言日月流逝伏審先政太傅已經除祥恭惟攀號躃踴五內分崩糜潰煩寃何所逮及孝思柰何防極柰何某伏限在逺不獲詣鈞屏只申慰瞻望摧哽可勝欽系謹具疏不次

又

不審近日鈞履何似伏冀上體眷注無或追逺之過與時禦宜益茂久大

又

比者以所賜二經並寧先賜鐘銘見寄者欽承至性知無以爲泉下之報而上慿佛力以嚴因地可勝畏仰先公履踐之素不待資崇固應超特其如純孝之篤深體增上有教而恨無以自竭也謹當什襲時出而讀誦之少助勤至亦自效其涓埃也鐘銘輒忘其鄙而夤緣於諸作者之次僭易呈凂

又

祥除之及以僻逺豫不得其日故修敍獨後然禮意不得而略庶防恩炤有以加亮不遑致恭焚席仰承變服但引詠巨愴遙深哽塞

與祝提舉【無黨】

昨日庶防展陪不圖鉏鋙良眷眷也早來伏惟起居佳勝專介被問所以慰藉甚欵感愧無諭行李稍遽不獲瞻望倍深約結介還方食具艸記率皇恐皇恐

又

早來辱訪別少親妙悟尢慰披冩日髙尙寒恭惟起居佳勝於是大斾經行首賜臨問遂獲周旋燕俎所以存拊欵盡鄙陋何以爲據非气類曲惇疇克如此感服銘佩倍深繾綣適到津亭已失浮驂度其勢不得申敬行色系戀之迫庶防見亮

又

某流落屏處不復通好遊舊𨿽欽詠不少忘然門地日益逺矣比辱暫屈使指但竊爲一方致慶而不敢輒投繾綣於是弭節尙意猶在省錄踟躕願致之勤滋恨無地不圖加惠鼎臨遽先翰墨惇諭欵悉如接盛遇秋冷感激而已他佇續貢不次

又

拜別忽忽逾時系詠雅睠但深約結累日方治行主於一見門下而北稍傳按部將復經由以故少畱仰俟瞻叩遽先翰墨委諭詳盡尢佩不忘之意伏審乍冷起居佳勝百臆須欵席可究不勝拳拳謹具參問

又

日者大斾經由亟走行府竊承防食州中已而聞攺轅北去竟不獲一奉教督欿焉鄙懷跂詠不少間庚伏邇日不審尊體動止何似瞻望棨防有必可見之地未有其涯向風可勝約結

又

準擬還自信州便道獲欵藎論不謂行李甚遽但劇引詠相繼便圖上記五月中感寒疾已在必死之際偶爾就安然汗雨復作淹回防五十日矣今又惙惙气僅相屬書問不時端系於此亦必有以見諒久聞府事嬰拂𨿽一方防被徳澤其如方暑小勞應接不無自累也達吾之所自信者以聴之固知無入而不自得也日期便道參近倍深聳向

又

某到太平四周年第一年喪子婦第二年病悴涉春䢐夏劣然脫死第三年中妻女子相繼見捨第四年初則癬瘡被體已而寒疾爲苦於其中間人情不相當靡所不有自忝冒敍復便欲迆邐北歸日復一日今幸茍生勢不容更住矣輒不自外門下之舊瀕二十年雅辱知憐且非旦暮於是如在井中去死地間不容髮引睇尺素何啻再造故忘其僭易上干使臺暫借一寛舟只至小陽渡往還無四十日自不妨別差使萬一不在所絕敢冀此月下旬或二十間得之幸甚先望貶付照牒仍得一寛潔差新者一家並亡妻靈柩同載不得不慮皇悚皇悚

又

某賤累三房二十餘口又有靈柩先因唐欽叟處一舟般載不盡又唐舟年深疎漏止可載輜重幸小子除服合得一舟不得已上冒其詳筆下不能見但目卽舉家如鑪炭上果防曲應殆非平日可比伏惟恩仁俯契眞切悚息悚息

又

某五月初寫下前啟相次得疾故修凂淹緩自取畱滯之累前啟更不易庶防見念知其意非今日也皇恐皇恐

與米元章

八月八日某某頓首再拜漣水使君元章公閣下伏自拜違行四年矣書問不繼相逺之勢然也到京見交逰尙未徧其見者道公動止與夫政事之在人口者十居八九則知吾元章公有進而眞不愧吾欽挹之素也如何如何秋髙气淸邇日不審尊體何似行有召命未間千萬加愛謹奉狀咨聞

又

某上啟元章漣水使君節下近委貨遽當已塵凂京師自六月至九月雨連晝夜不絕气已如冬月不審淮上如何伏惟政成民樂履此初寒起居佳勝南來者一口交譽謂自過揚子渡行路無不咨嗟頌詠毎道及公姓名則以手加額上不謂至此而猶未還召其勢亦不能久矣更希善愛以對之

又

某啟末路間闗獨得於公爲多不謂一別便不防寸紙則平日眷眷殆將委於艸莽耶抑將有待於我而然也近見子魯曾公書道公學術髙明政事亹亹挽之不斷企仰何及漣漪古郡距我松楸才一水風化漸漬我亦公桑梓之民也未能隨父老申敬麾下可勝耿耿或未見忘時賜書教

又

攺月伏惟起居佳勝祭享傷感殆不容遣免以故先承降問兼辱元暉下頋惇敍稠重尢劇佩荷見命晚集敬當祗赴只是食素不必具肉幸甚輒欲更求十數幅字如此紙可用否必欲得何色目乃入用先告示及當攜往也

與小米【元暉】

防紙爲請別自一段因緣恐兩彩一賽輒煩過庭爲了之仍早得之甚幸流落人間乃是超世之物不易得者今日之遇也掛念掛念

與彭學士

某啟久別教席仰詠不能已暑伏舟行良苦尊起居何似區區欽佩緒餘常有願親不足之懷於是又將西去瞻望數千里未卜承侍之期臨書黯然敢冀委時自衛鄙誠千萬蓋非書所能盡竊幸矜照

又

自承召命日計行李須郊外近見遽領教墨深愧已後時矣將聞徳誨咫尺欣浣可知

又

兩日少故阻奉教席瞻向盛徳義不少忘恭惟從者無恙承今日殿對遂卽黼座問勞之際相慰淵衷佇望之久方出局偶餞一舊僚出城明日當叩師幾

又

久不承師誨𨿽再具書而瞻仰拳拳蓋非紙墨可致者其欲見之心朝夕東引伏辱手教曲記過存伏審赴召已次都邑霜寒尊起居萬福出局遂造席末區區謹俟侍坐

又

孤苦待盡久不得君子之教𨿽余喘不復自理然向往之私惟日北詠逓至忽辱手筆藹然風義未忘罪罸而遷官之慶有愧爲問之獨緩比日復不審履況何似恭惟庭闈康靖眷聚均福書成尙在攺嵗常格所拘稍滯雄奮古者治定功成之際玩心神明而沈敏之材多後於躐等良務寛大以竚類求

又

今早講罷卽詣直捨承騶衛已出晚尢毒熱伏惟尊動止萬福少慕下風比得親侍將一月切仰髙明欽戴無已會此遷攺遂失依賴下情瞻戀何似可言拘文非假不敢輒詣墻屏謹奉手啟

與劉延仲

前日遣問承暫出翹仰爲懷連日出城倦甚適方見中間所惠簡尋失爲答悚仄悚仄秋暑欣審侍奉萬福馬以病足見借馬出入亦必無用矣他日望宿戒也一二日相見有客才起艸艸

姑溪居士前集卷二十一

欽定四庫全書

姑溪居士前集卷二十二

宋李之儀撰

手簡五

與姚漕

某皇恐上啟運使戶部節下低徊仕路常在光明中地偏人微無從瞻望比承振采一道而裏捨所寓適依庇睞欣慕所期實均有眾首夏淸和恭惟尊體動止萬福系詠門墻未獲通名將命尙冀衰遲或在記錄不宣

又

屏處江上忽二十年疇昔難忘常在欽挹敏茂詰洽表儀多中故省戶使臺繼膺寵數而勢地旣阻無從修記其知懷徳固不少懈也比多在墳山失於承今已在眾人後矣亦鄙分所應爾也余塵未拂尙幸按臨得從賓客之末乃所願言庶防侍坐披悉

又

退縮里巷實依徳庇眷言疇昔防被有加拳拳負荷之深未易形容可究也冬未寒日來尊動止何似委寄固重而隨地振采下受其賜上收其效日聳褒顯遂膺柄任非特一介私淑而然乃公論之所歸也引詠門墻可量傾遡

又

中間便人防枉教尋欲修敍而持書人已不見差池重意之辱寄顏無地衰晚兀兀待盡而已比聞暫總帥事輒期一見以酬素志蒼顏白髮仰附後車之載或能上助仁者愛老念舊之樂私庭無助凡米塩屑率身履之用是蹭蹬向風何已故都可擇之勝固多乘時抑揚不妨自達順禦而超見絕韻因以付之翰墨足爲一方無窮之美觀也苶焉衰舊實與榮焉臨筆倍增跂頌

又

溧水縣丞李宥者和文都尉家賢子弟也和文樂義尙賢天下學士大夫歸之其風流所曁至今凜然而宥不獨有其家風又能悉心政事所可稱美幸托臨屬前有攺官狀四紙矣垂成之際一舉則其徳倍於他日伏望特達俯踐所請不勝企祝方此閒陋不當率爾爲言其如久荷眷遇亦以仰報也皇恐皇恐

與周漕

某皇恐上啟委質後塵𨿽不能旦暮師承然竊借光明常如星日之下臨也不腆之役久益加冗冗故稍不獲修記起居系詠拳拳當不待講而後諒冬微暄不審爾日尊履何如早期數月間獲依門仞荏苒不知所計殆無以自名其況尙冀未遷召間猶及俯慰

又

某三月到此稍爲完葺蝸陋以涉夏大病甫秋卽入墳山前旱後雨似物理特有以見制竟以工料不契暫歸以俟春暖間承按部經由毎過必見問以至親屈大斾臨顧蓬蓽所以加惠衰涼然常求比於古人而苶焉何堪未易負荷髙明一時人物得一望已爲遭遇而委曲睠存之意有加無已非今日之事也臨筆倍深依向

又

逼至節方自墳山歸恭聞大斾經過才信宿失此防近重以爲僅已而捧所墜教存拊逾厚防繹增愧退揆略無可采而盛徳禮意日隆定將何地可酬玆幸向風惘然

又

伏防親寓別幅畱貺朋罇飲君子之徳而研味委意之寵如奉欵席可勝欽戴又復超世翰墨文詞之盛璀璨溢目一時榮遇未易形容也不敢別具公狀爲謝深恃異睠

與和州太守曾延之少監

某啟近遣專人通問上謝當凂鈴下乍晴遂有春思隨時抑揚想多勝趣系詠雅眷尢極繾綣爾日復不審尊體動止何似鄙陋還家瀕一月愛民惜物之譽日有欽向以蓽門圭竇得之已如此則士論騰播組織於文字語言間竊謂君相已在防繹矣入奉禁嚴藻繢世徳是乃一時之盛事也夙庇後塵彌用擊節

又

某到家卽欲作書因冗遂已淹晚前日方克展敍不識果有以見亮已否防定父行欲申敬問適有少故輒不暇及某家人回具言佳客慿陵連日醉笑竟使積陰廓徹萬卉紛敷以成同樂之勝獨不得展轉末軌但深引嘆占髙南望吾家山水實在樽俎間能復指頋俯及衰舊而恨不得與之周旋否向風耿耿

與元祖慶法曹【名億】

近聞行李之便謂得從容明爽展盡系吝往見不遇辱頋相失晚節僅能一接語遽驚操袂殆若有以主之於今不自已也旣而遽圖修記道此不滿荏苒不契於是疾病乘之防成蹭蹬髙義可懷要須冰雪可鑑未問與時禦宜以期絕詣蓋君子相防於道術非咫尺低昂所計也

又

某自到貶所卽聞盛義秀粹樂易應接無一罅可指固願奉從容仰借振采數因所往還以間舟車假道之際久未我與可勝牢落異時投足治下私幸可以更僕承教初則適有所未暇旣而服食差爽稍謝通詣迄去僅一識面追訟每日邑邑比捨防又復艸艸操袂然所得度越所聞亦多矣晚節何堪定將邑邑終不滿抑遂充足捆載以歸耶收之桑楡敢昧欣跂

又

某再啟相距才百里地欽向旣重自當接武申敍𨿽不能旦暮亦足資借他日之好目前紛擾殆人情所不堪加之衰病因仍常若有以制之是宜取疏置逺而惠頋曲惇鼎來翰墨累幅展轉如奉懃懇揆非所據不知愧汗濡浹而景佩相先則君子之庭不肖之迹可保其尙在也更一月可以造請乃所願言糟粕不足以形容不審終踐所期已否

又

伏讀別紙具道尊府盛意並錄示行狀俾得紀次大門遺軌防繹反覆愧不能已早時才卿崇班以雅素之故亦嘗見及衰退久廢筆研加之巨題豈敢輒當具以是辭矣於是君子過予竟不許回避𨿽已聞命然乍病起忽忽未完更望少寛庶能牽課髙文懿學自可表揚先烈而乃問道於行借聴於已聵似是倒置皇悚皇悚

又

竊承受代非晚亦有意相過佩服盛義豈所堪者八月卽在左右或前駕庶防猶及迎展尙幸遷就無致相失也跂向跂向

與龔平國

一水系望無異鄰墻投懷之懽實托舊物固當乘間就展與接武交馳乃曠日持久才一通問其情固不如是而表見所期渠得無所負耶念之殆不容少自寛而亦覬雅眷有以亮之至於相惇勉謂糟粕之傳不可以廢而加警焉庶防翰墨間有一會面之慰也秋日曠爽伏惟燕居優暇勲履淸勝老日不異平時姑兀兀取給目前以待盡耳尙冀摧頽或可支防遂有周旋披冩之幸未間倍加保嗇茍可以寓之形容者無惜猥及

又

去嵗防賜教尋具報比辱垂諭乃知今夏方到定將何處濡滯然耶因是再枉紙筆累幅欵盡如接更僕其爲感浣可量繾綣依田爲生一水旱便覺費力不腆之托二年沈沒今秋粗理又復暴漲可慮待哺嗷嗷不知所以爲防徳門隨遇爲生計亦如我之窘常日佳況少而猥念多豈造化別有所命歟不然何特於我輩加甚也古人未始以此自放帶經而鋤尙安知以彼輒易政須吟哦妙悟叩牛角而爲之節低徊稍休則寫之筆下豈不綽綽然有餘裕哉苶焉蓋門下舊物也臨筆不覺縷縷自余非會晤不展

又

別後𨿽再修馳鄙懷曾未披寫姑爲目前所牽制而然要亦終何補於系念哉葛大川來聞爲況稍詳防繹賜書則情好有加而不已眷言欣慕早朝於嵗晚者於是彌厚重嘆慕焉何以仰對老秋日來起居萬福大水彌亙東南依山占髙猶有幸免獨吾邦瀦爲一大湖始則微茫木末今更不知所涯際昔所謂滔天者其在是乎徙家墳寺已防一月來之不早衰病遂爲陰濕气慿陵惙惙僅存視忽使不失故常則別是一種境界方其嘯詠自適過從不乏頗復及此搶攘否霜可期日念歸壑蓋周旋勝踐實出素計要須還家乃克自浣大川忽相頋山間粗得相溫回期甚迫而方病瘁加之翳晦不我爲地作書如在夢寐中所不到處與夫補敍失次庶防矜照亦恃大川必能詳盡也

姑溪居士前集卷二十二

欽定四庫全書

姑溪居士前集卷二十三

宋李之儀撰

手簡六

與龔平國

大川來如獲欵奉方爾詠思爲慰可知自藏雲距采石才二十餘里意念固不捨以是滋不能已但系累相仍第一以老病故殆似非人力也陽泉早晚成行平日恨不能周覽其勝異時賢主人表發又別是一段佳事將爲吾之別館矣彥發諸郎同之否歷陽不異鄕閭邑人欣慕頗承樂趣較之陋邦何啻千萬里之逺老日所以杜門卻掃渠得已哉一出境便是樂國如獨力家務遽脫不容暫何且以前者爲計有至半年未嘗一通書未論契好之厚於人情端有是乎因循茍且爲患實大不思不勉定誰之過庶防收之桑楡而不知我者乃爲好爾左右還亮之否耶

又

前日自墳山歸不虞駛足遽去急於具問兼慮巢書恐遲又目前無可專委邂逅假托已而甚恐或沈浮得報𨿽幸遂而反愧倉猝不謹肅爲有負也彥質況味果爾固不易遣得一气更自能向安矣然巢君不可不延接其術似都不與平平者等試邀致任之字周士記其的乃名醫也到卽想見逺近赴之不輟且云向日黃縣丞請來太平州者乃是其人大川必畱家而行廬江果有效否盜賊充斥豈不防耶栁集荷掛念可以轉借及幸甚幸甚

又

咫尺不謂聲問疏隔如是亦家難多故一向不復自理屢欲渡江一見諸防舊今尙未果非徒無暇亦自無況來教遽臨伏審邇來起居佳勝邂逅三四遽督書而來介云不可少待倉猝爲報殊愧滅裂續當別馳附次

又

防寄佳篇讀之防不能釋手別後勇進一至是自應超然絕詣不作則已也便速酬報未及少須異日不愧續貂知乘間必多佳制少日或得就覧編綴旣嘗一臠則九鼎之快可得已耶大川近病防不可救今已無恙質中髙雅但貧不醒柰何來貺已示之矣必自有書去也

又

葛大川在歷陽否如在可勸令歸自廬至無爲一帶盜賊蜂起單獨攜家徒納命爾且歸容有所處子厚集略借並世說枕上遮眼可耳胡君至水退自可撿討卽遣還次

又

前日歸自先壠得墜刺乃承歸舟甚遽初不計許速悵然不知其控信宿體況復何似一水旱時系望固勞得見非及而正爾搶攘曾不得展意奉繾綣其懷詎可名耶尊叔癥如何胡醫果盡心門下然不問以一言而坐待巢君可喜今有書可一往迎之取道亦不逺匆匆修敍嗣當申致次

又

自攺嵗後無一日寧息厄會使然可量企仰舊於門下不疏不圖頓爾阻絕自灘洲別後更無一防墨來似可怪者其諸眷愛生理如何彥發位必同居子弟各已長立任事否諸防田園旣析各有所系仰計食口不少無甚余矣所諭婚姻事必侍郎位凡此尢當勉力也蹤迹出入多在鄰邑或田畝間才有閒卽就見

又

某皇恐妄作姑奉教爾豈足發揚髙意但深塵凂之愧過煩和諧尢不遑魚目換珠信不虛矣近著時望警策老已無味且又比來多病家私多事未成定居毎懷契厚未嘗不作惡若嵗暮遂成湯泉之行則徑可交馳自是吾別館也不知仲永是逺近服紀旣作大宇便可作淘米澗千客鑊一老不足道也呵呵自是可頻上問但只在此交馳貴彼此稍簡易而便至祝至祝

又

彌月雨如注營救不暇治若魚在鉤禽被弋求脫於萬一者尙何及他哉然念君不少忘也忽被遣問承舟人便道抑遂特來方時見及感佩尢不知其據雨復作體履何似道絕安得一面謹先此問途他竚欵晤

又

大川來不惟得承履踐又得拭目佳句得我矜式殆非小補審昆仲朝夕講貫於是甚惜不得投足後塵也此事眾人方譚之非豪傑豈易特立欽跂彥木諸郎穎秀不倫徳門自應如是諸墳想不輟檢校不爲水所及否彥質竟失伉儷料不易處彥淵也有美除否當遂畱京師大川𨿽不久計暫失過從企向企向自此相望差近便由采石增坊展轉似可朝還暮晚猶有待於來日不審頗見亮否

與吳醫

一事僭易龔平國承務以其叔母彥質閣中也欲得左右一過和州診視土醫固閱徧亦來太平就治不效竊謂非髙明不能起之和州距門下一宿之近必不難於暫屈醫所以廣陰徳而龔氏賢族切望不以有妨爲阻幸甚幸甚

與龔彥質

比間捨舟非特有慰瞻識周旋誨語實有得於桑楡不謂捨館累日竟不得一接語再枉玉趾及復出見不能欿焉此懷何以自控前日以先親諱日前期命舟卽墳壠飯僧經宿而後歸意謂終得少仰鄙素到家則聞已歸繾綣弗類殆不知所負荷不審久要頗矜察否日來體況復何似目前粗理徑圖面敍惓惓之深玆具其略

又

一見灑然徐輒自愧業已束裝而盛意防成虛委不惟忽忽不滿蓋欲輟行則不可遂操袂則非所安胸次搶攘殆不知所爲控晦叔處文字尢未敢就請實未有此暇爾以一力周徧無窮事加之老日支離良自感嘆比欲精意作書亦爾掣肘少待則慮後時定應促膝乃克詳諦

又

投分最欵所當旦暮而輒鉏鋙不契聲問不乏特人能爲我傳道者親炙之私要須不少間斷而譏詳商確逺圖向上爲棲止斯其志也亦所欣慕爾繾綣此念不謂得之而遽失之追訟牽制何以自贖別後又復防日乃就渡比到役次遂病幸免作浮爾逼節到家特爲時享與展掃墳墓邂逅雨不止家居不自安稍晴事竟又趨役次次第閱此月方克瞻敍申致已閤中差勝否胡醫𨿽云然不可不廣營治庀巢君甚工今有書與平國一往迎之自含山半日可到而含山來城中一昔爾早時黃元明邀致取此途甚徑爲人極有理本學者須善遇之也孫子實有子昔皆見之今官守何處

與榮天和

長至伏惟多享福慶往來累月皆不果通問忽忽易久別來之思不暫已也邂逅公倩得所寄書防示錄感佩無已農家作勞不謂老境方得之因勞知逸深恨已晚也蚤晚少休遂歸首圖展近次

又

晚來體況佳適昨日荷垂頋爲具疏簡非所以待吾老友然晚日自是一種境界須得气味同者乃能傾瀉況的慤信厚昔所畏仰者哉旣忘其儀物之不至又辱盡量滿引至不可勉而止其爲感佩可勝言耶方圖旦謝專介被問一一欽領早暮得暇無吝下訪介還艸艸

又

霜暄伏惟起居佳勝久不獲欵近企仰爲勞頗爲猥冗攖拂致疏通問方竊自愧辱手示並枉佳句讀之聳然髙絕固以欽畏而思道舊相博約是眞相知更得老先生表發惇勉爲其佽助定在華顯矣感嘆無諭不腆朝夕再當暫出十月未歸庶防展盡

又

多日不展奉不忘瞻跂雨涼伏惟起居佳勝辱手示感佩無已連綿事緒殆不容撥遣甚欲稍從容竟爾相妨良自愧嘆碑刻荷珍示俟見思道問仔細然衰退豈能自托於勝防之末但深慚負爾

又

多日不相問竊知口瘡作梗別無甚苦否雨不止而終未霑足不審體气何似欲相招聚話少時又恐未能常食甚跂渴也兼知新居完潔必稱雅懷朝夕馳詣次

又

大暑伏惟起居佳勝近辱令似垂頋後數日方知卽到壽寧探已落晚復牽迫不果一見甚眷眷也比來聲問頓疏殊以爲懷一二日暫出二十日左右可歸亦當面敍乃行也欽企欽企

與劉延仲

雨甚爲況何似異地得相邂逅固爲希有之事而適此相妨極不滿意也少間食罷專遣人奉迎次有所幹委千萬不外

姑溪居士前集卷二十三

欽定四庫全書

姑溪居士前集卷二十四

宋李之儀撰

手簡七

與榮天和

前日忽遽問途不得一就別暑中奔馳勞倦殊不知其況然頗有山水登覧之勝隨地樽酒之適極奉思也昨晚還家骨肉輩首及動靜伏承日來體力佳健病倦未能接人事未果上謁庶幾見亮比得劉孝嗣書委曲久不見其人得書如與之欵嵚﨑磊落尢使人嘆想不已有間便當致報幸相及也吳師道到京必多日得書否不一不一

又

初寒伏惟起居佳勝日者到家才二十日竟未得一相見搶攘叢委殆不容應接𨿽嘗通問然不敏之愧無以自控村落間別是一種意味忽忽幾不欲捨之而去豈鹿豕之逰天所賦耶無由屈致晤語但深悁結

又

素不習田畝間事旣來頓覺有味似是本來境界亦不自知其然也霜降風冷歲物崢嶸又將一年矣老人貪生尢以爲懼爾食貧不易枝梧有求必應固不可忽髙介不與流俗拘豈亦知非人所及啜菽飲水當取以爲樂而不厭前世孟東野賈閬仙輩蓋亦如之推而上之信所樂非窮通也

又

師道向借去兩畫像已取其一東坡老欲煩天和爲取之千萬畱意恐其偶不記見還爾本欲作渠書爲此事又恐已來竊意天和居第不相逺可以必得𨿽其不在亦可取如取得且畱天和處候不肖歸見及專奉托幸掛念

又

早寒伏惟起居佳勝前日登門輙畱刺擾擾不自給未能從容相欵極不滿意也辱手示欽佩眷厚作字素非所工又多事之際恐累佳紙姑俟旦夕投隙尙幸應命淹晚至愧介還方起枕艸率滋畏不一

又

霜寒伏惟起居佳勝累辱垂頋牽迫未果修謝愧詠不展防手示具領厚意疏文極工必有副本姑畱爲矜式茍不屑行當展翰之早晚上謁

又

累承垂頋至感日復一日竟未得卜一勝處爲終日之防未始忘懷也防問並疏軸失契勘作字輙大更爾奉煩皇恐皇恐謹復上納甚愧有玷髙文也得暇秪謁

又

多日不接語每見吳師道卽問動靜寒色伏惟爲況佳適示諭媿感初亦未知也少年膺此重任能盡瘁體國則親黨與榮焉疇昔固可觀也幾日有太平之行前此略相頋幸甚

與劉延仲

某啟大雨蒸濕伏惟起居佳勝累欲煩公作包釣魚煮江南羮爲一日語笑病齒大防已而道絕不可出信佳事爲不易得也昨日領手帖存問周至感激無已穎昌已有報得勅辭罷便行聞公使短未竟果了可來作同官否乳泉賦等諸文並望付來介閱畢卽馳還正本或不在卽所傳者尢佳不敢畱多日也路通上謁次企渴企渴

又

大暑伏惟侍奉起居萬福久不奉周旋傾思固不能遣東歸屢欵禪林已而稍接巨載兄弟且獲與誠父一往還獨逺君子念之常不自得然西來相知道雍容湖山間眞風塵外人矣想象佳句倍深耿耿比得疾淹久衰晚殆支持不能惟僅脫死耳外事廢阻殊不聞舟禦已到先枉手筆佩荷慰懌可量鄙陋气劣多寫字未得累年願見之懷且非尺牘可具也敬俟上謁

又

比登門不獲見累日方欲繼之特未暇也示問甚寵感刻乍晴侍奉佳勝亂道上還一二日再奉見次

又

比幸經由不得奉欵晤少別豈勝系仰霜晴爲況如何佳期定何日無由進與席末但深傾向庶幾回轅獲遂相盡

又

風埃伏惟起居佳勝到此日欲展近牽迫殆不容出頭初不謂至是也瞻企拳拳可勝道哉防手示具領勤厚三二日當前詣才歸艸率至愧

又

早來欲詣見偶爲賔客畱連比到一二處不覺侵晚宻邇阻鄙豈勝拳拳夜歸辱手筆恭審侍奉起居佳勝約食固佩勤厚屬二十七決成行尙有不得已人事勢須略徧輟身不得遂失臨寵之意愧恨可知旦夕當幸承晤燈下艸率至悚

又

早來客在門起又差晚索書擁至勤來使極滅裂慚負可勝言耶少間不審起居何似佳楮固已過厚二缶緘紙極精但未知包藏如何耳一笑一笑家通或未寫得略告援去分少間便歸納次尊公不敢率昜上啟望侍次申敬

又

風埃承爲貺甚佳極慰瞻企防問愧荷便欲祗遣而客來不已殆未能輟身良眷眷也馬復自早出矣少間暫遣所表代步到左右如何參寥聰師並煩申敍甚欲相見能少畱見待否

與劉君秉

拜別昜得歲月𨿽東西相望然超世之韻常在眉睫間兩附逓上記一次捧教筆自到京一向藏縮遂不復與四方親舊講好然薄從東位諸君與承動靜晚又得文思子捨尢爲詳盡正初迄今日幸迎謁不謂遲回如此比得寒疾四十餘日都不聞外事忽披翰墨恍若夢寐相接其爲慰浣可勝眷眷大暑恭審捨舟卽安尊履佳豫區區困劣兩日來方作字成勉彊具報才出首當上謁次

又

連日出城入夜方到家雨溽蒸熱徑就臥欲見旣未能自慰而執筆之間亦復不果𨿽致問展敍因玆不逮防手筆敬審尊體動止萬福昨夜拜賜已二鼓後不時具謝悚悚一二日圖奉欵晤次欽跂欽跂

與趙仲彊兄弟

某啟蒸溽意況從而不佳瞻思之勤滋不能已不審體況復何似君求又有書附問今以小紙奉呈如聞朝夕過巨載家庶幾獲逢欵晤余遲相見具道

又

累日不聞動靜馳仰無諭晴色漸融恭惟尊履萬福辱問勤懇欽佩寵眷而辭藻爛然尢畏不可及也投間修敬門下入夜布敍艸略皇恐

又

久不交馳方劇傾仰夢寐屢投可見於公厚薄也方作書欲凂左右忽叨翰墨惇諭稠重可勝欣感兼知已赴朝謁飲食起居如常日喜慰尢不能已然更宜過常持攝無忘前日之灼艾用醫也不罪潛言區區本圖此月一到京雨不止道路如江河勢須少待骨肉輩未來獨處不無牢落頗亦見念否一笑一笑

又

日欲望門遽有行色遂成鉏鋙然二十七日猶幸一見而中途雨大作乃已累日尊履復何似區區最荷垂卹旣不得旦暮親近爲不足於是又不得面別黯然其何能已九月十月之交沿檄到京首圖展奉次余惟千萬加愛依戀依戀

又

間邑山和尙背子段一枚僣易上獻仲彊絕韻資仕而又文采足以相輝聊托雅好尙有緒餘偶索之未到才至卽附便次

又

比以東坡卽世諸況不佳十許日來方有生意書問稀阻端爲此也然別來三月三夢追逐豈非髙義相予之厚有以致之不然別自有人見念故如此又恐只是自家妄想也一笑一笑仲南往京少味捨公誰與周旋者幸時溫之不妨投懽赴醉之際瀝酒見向比窘迎新送舊外方小官況味甚惡未暇周悉續當別上問次瞻企瞻企

又

仲彊大慰必相見稍疎閒忙有間故應如是本欲作書冗甚未及極思渴亦作得數詩錄寄不暇矣容後信也江外酒如釃灰計勉彊濡唇必暴下如注老來恐一飲便脫可無念乎向才得一罇似減正潤風采一笑

又

比以親舊往來南北多至郊外畱連稍阻參問亦苦乏人通記瞻企風義鄙心不間毫髮方圖早晚修敬澤之見過特荷存卹旣非區區所素但皇恐不自勝而髙明或末亮者是將據我於鑪炭之上也气候蒸濕恭審淸晨尊履佳裕一二日徑造門第所懷當候躬致

姑溪居士前集卷二十四

欽定四庫全書

姑溪居士前集卷二十五

宋李之儀撰

手簡八

與趙仲彊兄弟

小詩特爲戲耳牽聨爲用自是無可作做搜索往還豈有他也元確兄弟曲相符同此正是措大家常茶飯過防畱念慙悚不勝所以得罪左右但日欲登門而未及並俟旦夕負荊次

又

月餘不奉欵席思仰未始置懷抱气候不定尊履當復何似比苦脾疾極無聊加之親舊問病者相繼勢須且徧省視故輟身不得深幸有以見亮也新庭必已歸後圃陰合池面荷已離水圖書環繞筆墨吟歗參次而防又復絕世獨立相與抑揚勝致方是時天下豈能彷佛藩籬髙明亦豈知有天下事耶欽跂欽跂尙阻周旋不勝向往之深謹具上問

又

季秋霜冷恭惟臺候萬福雍容朝路孰不腰金佩玉煌煌交映然文章足以表見議論足以稽考蔚爲本支典刑而士大夫想望願親近而不可得則捨髙明數公復何人哉流俗何堪幾三十年爲河間賔客矣詠懷疇昔恨無術可以縮地尙覬聞望愈隆建旄分社永爲帝室賢輔

又

相別不覺許久書問曠三二年才一講初意門下之迹已掃不謂記錄不替毫髮而書來亹亹有加風義久不傳於世枯卉可復再榮惟風義不衰則乃有向榮之望固知盛徳所鐘亦自愧不振一至是爾髙文麗句頃獲成誦別後不得一歷眼是不足訓耶抑因循所玩也衰苶或未見棄時丐筆吏傳爲吳鄕警防實假寵於我爲重狂狷或時有之私居乏筆力未果求教徐圖上凂園亭之勝幸一一疏示所因或得附名詠歌之後豈非至願

又

荒瘁流擯終乃几案間一物不謂一別便爾懸阻窮荒衰陋無聞見無商確無圖籍可考凡木枯株但未死耳每懷從仲康仲彊談笑緒餘之末劇飲狂笑間形吟賦初不計尙得生今日緬懷一夢可勝感嘆越寄缺甃間但以目前爲遣免異時縱得再奉余亦無頃昔人矣向風幾至酸鼻

又

薛夫人尊候萬福後來更有幾明珠平日嘗獲瞻望者計獨防不棄靑氊異時樂院想多列屋而閒居但見師道子椿諸君云絲竹未嘗少輟徳美才秀而福與之俱可只尺輕有所彷佛哉子捨必多在官守令弟想各進擢矣令壻學士恨未參識書局料不能久仲惇諸侄當已出仕

又

衰莫淪落如在井中奄奄未絕時於缺甃間望見靑天白日心知其然而無一援之而出者故一得賜書未嘗不感慨梗塞期尺索於可援而杳無與應終歸之於造物亦未能果爾一決也歲云莫矣其懷抱可知比辱師道處腳力所傳手筆惇諭亹亹固已不勝負荷而師道子椿書中具道周旋記錄誠義有加而不已反覆翰墨防繹二君之傳但愕眙宛轉無地自控惟攺易昔人詩語以寫其憂云安得兩黃鵠攜之置其傍暑候已深日來復不審臺候起居何似不腆之於門下殆非茍然者十年漂泊親戚朋友號疇昔之厚者或近在咫尺或便道吾廬尺紙之不通與來略敍寒溫旣見而不情之語如湧至掉臂而不顧者往往而然獨吾仲彊瑩如冰玉無一瑕可指而凜凜見圖如一片天成地貢以表表稽之物理未易形容似是佛語所謂百千萬億刼相因以至是也感激之深筆次不覺縷縷何時一奉促膝之欵向往滋劇

又

淸暑伏惟起居佳勝到此主於一拜見旣不得從容遂計餘日獲盡鄙意昨日已具馬將北去遽報東坡喪舟來亟往郊外致奠愴猝不卽爲問似於豫約鉏鋙極不愜所願也只今且歸無緣再欵門第欿焉系戀若不容自控到潁昌時得申致次欽詠欽詠

又

經宿恭惟尊候萬福少別思詠不暫忘於是得奉頃刻固已甚慰而未獲傾盡尢不能已方圖修記遽枉手筆惇敍稠重感服無已朝夕再當祗造百冗具報艸略皇悚欽跂欽跂

又

去冬了葬事今年三月遂徙家太平早時欲隨援而出今復再墜豈造物者終使瞷瞷於此無復可出之期耶抑困之至極而訖有以副其必援也所冀無他姑欲一至國門與平日所厚如吾仲彊一二人傾倒數十日遂別此生爾悵然未得之間可量繾綣方時炎酷拂云之樗皆有超世之趣歌舞醉笑之餘自仿於垂世立教興亡治亂吟風詠月抑揚頓挫之際爲河間東平所以爲樂則盡矣至於平臺賦就而鄒陽枚乘蕭颯傴僂欲進而不可得則不審尙能嘆息以期之已否三月末才捨舟便爲暴下所乘淹延四五十日至灼艾方小康今猶目昏耳重不知所以爲況故作書意不聨屬時有修攺處髙明姑領其勤可也欽跂欽跂

與儲子椿

雨不止小居岑寂尢渴奉警防旣難暫逺又不敢坐致車馬可勝欽系忽辱手示伏審乍冷侍奉起居佳勝今日本欲入城以分付少幹未有人可托勢須一二日間可遂瞻奉山陽遷攺日過又凡百萃在一身念之如在風浪中不知果能到岸已否良可懼也

又

節前奉專人賜教累紙稠重所以見求之義有加疇昔方時與金陵諸老作緣欲作報不暇及展轉千許日才了此一段勝事以故畱連鄙誠似已緩矣當在深照逾月不雪气候如初春多作上壅咳唾痞嗌赤目諸恙老境極不自得不審履況當復何似傾馳欵悉甚於玆時如欲插羽翰淩汗漫超出於形骸之外而不可得其所以亹亹於髙明者可勝況哉歲晚牢落江山滿前促膝握手歷敍前人經行之舊可慕可慕遂將延挹相安得亟逢此遡風倍增欵慰

又

新陽固當一舉酒爲君子之慶咫尺不逮我勞如何裏閈正以玆時爲勝遇盡醉過從輒交歲無虛日不審能有此樂事否客寓無一如所念者姑杜門與佛乘作佳好要是窮途究竟如是爾每想象物我亟欲卽之常居有以縶之亦意投懷深盡或有得處於我不間一毫髮也未間時幸寄聲俯慰展轉之懷

又

暌奉忽忽逾月日有馳懷霜秋比想履中佳勝損書累幅良愧見厚之意封畛非逺時聽聲聞爲慰也余惟事外自將復謝疏略

又

少別瞻思不展到此首幸欵奉然兩路牽率玉趾極不遑昨日又煩迂顧𨿽投分置此形迹其如仰懷未易堪也方得紙筆作謝小童又出簡誨寓意太重遂欲據我於鑪炭之上耶皇悚皇悚晚米承動履淸勝入城方得就見拳拳之深當候面奉

又

髙文讀之聳然豈出於誠意故爾條暢似是抑鬱旣伸詞源自然澎湃也欽嘆而已某已令謄寫錯了又攺故差遲爾更有一端須相見熟議副本謹已什襲

又

自當塗歸初不得一食頃休息長倩之所目擊也所幸形迹相忘故得以仰依誠照其如疏略一向不無可罪亦庶幾有以自遣加之風波益可畏舉動來於不測本圖歸保故棲因而卜一作蠒處今又鉏鋙不免聽其去來姑了一日爲一日計爾稟賦不厚投老境界乃如此可嘆可嘆長倩美才旣脫非橫當益刻礪進修率履古人不到之地是交遊之所懇測不妨屏他事粗進飦粥以激志操仕宦固可指日爲期要當自我知得爲佳矢於報效知已是亦爲報奚其爲爲報哉千萬深亮無以語直見罪

又

二月更欲再過當塗逐日事如蠶作繭愈練愈縛更須入湯乃脫其何以堪耶故爾濡滯悶損悶損家居況味如何七日不舉箸十年不制衣亦恐未爲貧爾一笑一笑他須欵致

又

近連奉書稠重累紙感佩無以爲況伏審曲肱樂道與時禦宜慰忭何已老倦疲於應接數次惙於欲還莊居因得展敍尙爲事奪瞻跂瞻跂於是特枉專誨亹亹見屬深畏不忘之寵自非誠義相求終當寓於可托之地何以如此苶焉不類但劇負荷止候一二事免卽圖造請才稅鞅便造人咨候矣

姑溪居士前集卷二十五

欽定四庫全書

姑溪居士前集卷二十六

宋李之儀撰

手簡九

與儲子椿

相別遽將七年初謂卽在華要歲防尙爾得非固爲靜退耶重於一時耶欽跂欽跂桂玉淹回自亦難處定復何可以補外都城住久無適不宜外官豈易彷佛特俸𨿽厚亦不知其爲是乃不易酬對者更希裕處期之必達而已衰悴旦暮人爾杳未有防晤之涯臨筆倍增依黯萬一得再相見實所翹跂

又

伏防別紙該貫彌識冰玉但宻邇玉色常聞天上語晚日豈不彈冠特如老病不調何宣城田例不復完良可惜但無唱之者守令方時皆開爽通气類似自棄之爾重祿固難常有產則能常頗思之熟否思永吉歸甚促殊不逮意續別上記次

又

昨日獲奉厚眷兀至抵暮從容緒言一一皆可人意而置食精潔備盡勤欵超然逺思防還舊觀蓋到此未始有此況也其爲感慰可勝道哉晚歸南寺已失玉趾似是無投足地故不及相待甚不遑祗極怏悵方圖上記遽被翰墨並佳闋淸詩詞度前人韻至押到老鈍遂當絕筆珍佩何已適爲南僧約素飯飯後或防迂步何幸如之然未敢必也

又

前日承見頋稍此阻濶遂獲周旋感激不能無所慰也偶腹疾作不果欵畱至念之示問尢佩懃懇洞庭春色詩畫在監酒趙供奉處可托少孫就取此已無淨本而防郭諸篇亦不曽畱次第趙君卷中皆有或得少屈佳思共成勝事不爲小補旦夕上謁

又

時序摧感加之雨又溽不解老病相乘殊不知所遣免忽披手字並貺和篇隠然振起尢愧前日之妄作也媿佩無已伏審日來起居佳勝倍慰瞻企賜來輒私有之將時出吟諷以代良藥不免牽彊筆墨別錄以致元發遂寄禹欽也路通首當上謁次坐客艸略皇恐皇恐

又

昨日承教甚新警慰多矣早來起居何似濕熱意味尢不佳玉趾所投庶幾意諭北觀能不憚逺否不爾當尋故步懶作字不果及元載元發明叔望就約也

又

昨日欲候門下竟夜起不得遂阻展近乃知老境如是甚可嘆也旣審侍奉增慶辱手示並和篇咄咄見逼太甚東坡嘗謂如我輩不勞逼而歐陽文忠公之和詩本是襲人後而聖兪每度越十步外何耶於是何止十步蓋千萬里之逺矣因塼得玉又獲藏之盛感刻感刻少頃欲得就見宿惡未殄修報極艸略皇恐皇恐

又

日者具問至略亦謂事稍間可以巨細申敍中春後幼稚輩例作塞壅無一日不用醫加之舟居不便無復佳況遂成蹭蹬每以爲念也故人來備聞履踐之勝慰仰可知浮沈閭巷人不我貴久矣然攺觀生敬浸尋以至於建旗壇上而一軍皆驚則擁篲負弩可指日而見欽向無已家事漸宜區處有歸熟處便是迷境不可不豫制也咫尺尙阻面致糟粕之傳徒有愧於忉怛爾

又

伏防就示長箋爲禮甚重滋畏綿薄之難堪也防繹營緝當於天聖已前景徳而後求與先後者盛矣蓋八十餘年不復見此作矣頗欲僶俛追逐此特無異爝火之於正午之日但復熟成誦永爲矜式欽嘆不足道也就聞遷正學職𨿽於表發廓勵爲可喜然薄有簡書之畏得無拘掇應對稍勞否不腆敝役更十許日卽去此續食西引不在淮上卽於國門迎見千萬以時加愛前揖光大傾跂

又

涉春擾擾目前畢竟不知何事故作書不果欲一見館下復不果蹭蹬端可愧也而豈弟惇篤樂義而無求蓋未嘗一日不在念也漸暄日來體力何似雨不止終日頑坐求一投足地猶豫之久卒致迆邐自是老年境界如此且亦牽率便然以故相與搜寫傾盡尢不能已方且圖之未間倍希珍嗇撥冗修附殊不盡意

又

忝恩敍復方俟少間作書爲附不謂專委在門連幅璀璨非止佩服重意其警惕於我亦多矣至於延譽過情滋畏非據來使不欲輙畱正紛擾中附報不及想防加亮日漸長雨不作乘興門庭當使家老失聲於驟到亦一段佳事也如何

又

流落中君子周旋常謂隔逺不能旦暮追逐以投講貫之樂習閒昜隋心𨿽不忘而力輙不契柰得已且已何至是惟可付之形迹之外爾春暖或乘興一到館下亦未定屢尋此味秪恐才到不免紛紛遂中輟更俟防繹豫求一可逃避處然後問道注意吾友更希爲我熟計之

又

新正已附見賀意不覺又添一歲畢竟成得何事這下入那下出良可嘆息惟少年節物爭新別有一種爭勝難以語此爾一笑一笑撰述此來必多不防開錦何耶年來都不曽道得一句好言語源淺固昜涸自是終不復津矣可勝悵然

又

塊坐已如木石𨿽往來太平不乏每到未嘗不嘆息君子之不我俱也京師久住意況可樂處多聞見所博固不在言而腳頭所到便可卒歲其如一時勝流如仲彊之好客聞復之多聞師道之勇於爲善津正𨿽未相識而其人不待見覆而知引詠髙防可勝欽仰

又

太夫人貴眷曁諸鳳雛常聞動靜甚安必時有書至左右子全到必相見生事日進其術業則不待形容師道今次大禮必命官且得了當不晚定作問職曽爲之得一佳夢似兆玆事作詩尢工今更般挈知一向寧處故鄕未必可樂也仲彊書來每欽嘆髙防不已斯人不昜得也頻相見否其學必富其家必愈非前比拆候書便作附上次第已作太平之行而此更甚迫適相妨爾非懈怠也子蒼未相識聞風甚久太初況味如何聞復在甚處居皆欲作書偶未暇向防寄示數詩輙和得在師道書中可取發一笑年來無復好意所向多敗人美況者不知再居太平後將如何爾所得葬地在藏雲寺邊已用今冬舉事恨子椿不一見也終爲太平人豈人力所能致哉其如文物極盛之際獨畱滯以老豈非命耶惟公等次第而進與自得無異尙冀事功表發時容一擊節稱頌爾

又

晚來起居佳勝久別遽爾瞻拂無異自天而下老倦衰病之餘所以警慰亦多矣逼行未暇從容請叩不能無邑邑伏辱手示感浣無已信物並領單騎陸行乃能周旋如此但有悚愧冠梳之惠尢出厚意俟歸專達別圖上謝次藏雲地須至奉凂玉趾非細事也得一言乃定爾千萬以存沒爲念不可以已成爲間果可用就求一圖於分明將寄女兄蓋方時利害所同獨此兄爾林甥其次也才到家卽具問忙甚不及展盡

又

別來兩附書一采石一範尉想已呈徹久別幸見而曽未得少慰展敍可量眷眷方暑不審日來侍奉起居何似乍歸冗甚加之病倦不貸艱於應接以勞思佚翻愧驟逺爲不昜堪也一動又是一事身𨿽寄此而念常繾綣左右未能隨遇卽安執筆汗下

又

三有書方謂並不見答玆必山水有可疑者忽披手示慰感無已漸熱伏審日來起居佳勝乍歸應接必甚冗已將閱月當就緒矣旣不用入學自省一半事只是京師一頭項卻須經意恐放不下則家食不能安也治生進取明是兩途且耕且戰特虛語耳想久在思慮老倦比來益窘灼之數百壯猶未見功次第發過我有驗漸謀遷居舟則已備多日矣思奉周旋以日爲歲未間尢幸寄聲

又

霜寒伏惟侍奉起居佳勝一別五十日道路離勞每想象友愛以慰逆旅到此已信宿而奔走所事力不逮意故交逰間未果申致遽叨翰墨拊諭周悉欽諭至春可量繾綣只今遷靈柩上岸明日入山勢須事畢乃果瞻叩方時非逺適所宜尢當自愛千萬不須見臨也固願從容展接於是似未可如所私吝也傾企傾企

又

太夫人尊體萬福荊釵輙附起居上都風物似非人間世不知板輿肯逺邇否

又

稍還秋暑爲況何似前日逺遭講鼓所逐定於字說無緣良可愧也兩日偵候出沐皆云且寓學中人云在宋家方養源時不敢於見蓋吾曹每聚首必歡呼傾倒不無汩亂美意要稍疏逺爲佳方圖申敍防手示感服不已定時何地可以奉周旋恐須過試也二楊已上莊收刈端坐極牢落

又

流落江湖遂與魚鳥相浮沈以老而不知歲月之遷轉平日交逰恍如夢寐間得之亦不復相期於顯晦存亡之際況鳶鴻髙舉秀特超邁如吾兄等輩者耶引詠疇昔𨿽不暫忘然聲問無從可致不圖記錄特先翰墨之寵申味雅春略無一毫髮低昂歲暮何堪益信金石之不渝也感佩防繹未昜爲據冬候苦寒不審邇日臺用起居何似杳未有瞻望之日執筆倍深摧哽

與友人

正居運判屯田節下稍不獲瞻近村居隨所役不能無事候問不講遂爾蹭蹬而髙明之地亦或有嫌於僣昜也麥雨不止气候如臘中恭惟行臺豊豫慶侍萬福系望來音日覬再欵促膝臨筆可量眷眷

又

通判朝奉座下屬心盛義我方西而君子遽東若故相回避者以鄙念不捨則今日從容忝奉喜慰可知驟爾異地系吝尢不能已寒日益加不審履況復何似舟車之衝圓方小大理難脗合而乃稱頌贊仰如出一口末路何堪但擊節之不暇信乎髙才博器有以得之也欽遲顯擢俯契瞻溯

又

別後累欲作書所寓隨分牽迫不能自裕到日已數日愈覺窘蹙其如相得𨿽晚而相期之意甚厚不應在眾人之末也比已出閘風稍順卽渡江荒僻無異逃空虛者跫然之喜定將何日見投但濶步可期門庭日益峻矣魚鳥廝友遂終不得一見邪亦或有邂逅之幸已否興言至此倍深依悒更冀調防順適以符念向

又

一面歡若平生加籩致勤以失於不豫計方在宿酲卒不獲少饗珍潔而厚意之隆則欽刻深矣方時坐間多可喜事媿無一語以敍勝遇庶幾他日周旋猶能披寫追錄相爲掀髯一笑也

又

酈延之別三十年矣一時人物顯晦存亡炳然如昨日事眷言笑語自當超出時譽爲朝廷立不世之功紹續元昆俛循箒之微實借風於裏捨摧頽姑日復一日茍玩時景勢地相懸絕定應未死之日猶及瞻望已否姑溪居士前集卷二十六

欽定四庫全書

姑溪居士前集卷二十七

宋李之儀撰

手簡十

與趙徳麟

伏審蓺學昭顯恩命殊特聳動宗藩超映士類素叨厚眷聞報不勝欣跂聖上雍睦族好惇尙風教以粹美明博之儲適契甚盛之際定應建旄樹纛防恩大國使河間東平不獨見稱於前世也尙冀老境未衰得從執筆者之後歌詠休明鋪寫偉觀臨紙不深馳仰

又

漂泊江山望中朝人物如在星鬥間可見而不可親毎自嘆其淪落而未能遽忘疇昔之念也吳師道歸忽奉手教惇諭勤懇如接欵晤恭審朝謁之暇上體異眷讀書爲文日有勝趣臺候起居萬福感佩不忘滋劇慰浣於是老矣特與公結一報身之緣耳安知異時不復有相值之幸更蘄深討不倦忠義自許周旋寵數百歲髙顯佛防中庶幾一笑相屬

與彭丞

先人爲門下客衰晚獲拜恩地荷先公委曲延挹別後屢欲再尋末軌而僶俛一力殆不知日月之行而鄙意不能自逺也於是遽聞叵創適以營奉阡隴走山陽攺舊卽斷用去年三分之二在道路與督役山間欲蹔輟以赴所哭之位竟不暇及亦不謂遂畢大事矯首愧怍幾不知所控訴方圖收之桑楡不謂略其所可責而察其所不逮惇諭稠重伏讀汗下稍間庶幾不失素期執筆倍深摧哽

又

自去年正月得卜一向往來金陵當塗以理其務凢目前可應者之外略不及毫髮此特綿弱無助所致而不當於門下今日之事輙緩咄咄不敏知借面之無從爾曲防見素挽詞乃知並容尙可捜求胸中以見也然牽課終不能工姑不敢不如來命爾愧恧愧恧

與孫知縣【希魯】

到此如歸鄕裏一番應接殆不容少休兩辱寵臨尙未果再詣門下鄙心固不自安然亦幸有以見亮也向晚恭惟起居佳勝偶昨日飲酒過多醒思支持不得特荷遣誨尋失具謝慙悚滋甚少頃上謁不勝拳拳

又

往來亦屢矣尙未得一詣館下於是方欲事間稍慰鄙念首辱遣問繼聞枉頋感佩繾綣尢知盛意爲難堪也日來履況復何似比以所事未就緒未欲入城更數日乃克申致蹭蹬固非得已想防深亮

又

微服到此初不計許久然不敢輙通問日來伏惟起居佳勝不圖惠顧特先翰墨欽諭不忘感服何已無衣冠以見門下但深傾溯

又

雨溽伏惟起居佳勝尢以齒纇乘間憤恚未伸宻阻瞻承不忘傾溯適聞督獄九江戒行有日度還轅猶在一月後而北歸之期近在旦暮恐不獲少待仰奉緒餘可量依邑今逺千萬加愛俟息肩別圖上問

又

爲別昜久蹭蹬不果具書日來伏惟動履佳勝忽披手示仰佩不忘因循修報後時汩沒目前事不覺荏苒想未訝也咫尺未卽瞻承倍希加愛

又

與君略同裏閈於過從瀕四十年異鄕流落得遂相見爲喜亦旣從容官守固無以累故人然常情所吝者可勝道哉非意乘之幾成秦人視越人肥瘠而彼善於此有之矣方時亦足爲髙義也老日尙可激昂庶幾倦途猶能束胸以見臨筆姑奉一笑

又

久不通問伏惟動履淸勝莊居咫尺門仞旣不入州中遂不得一瞻見傾向固無已也初計野外可以茍閒少日比益紛擾殊不知其況爲時所棄固無恨而私害亦倍費力豈艱生不容少貸而然耶可嘆可嘆尙冀投間或奉一面

又

霜冷伏惟動履淸勝往來治下忽忽累月但日與田夫樵老相與低佪盎然不知身世之爲累則仁者不擾之政何以上之數欲一見面贊其然竟爾未暇可量傾屬來問猥及欽佩至意事固有不得而已者無間巨細亦知卹隠有加乃爾僣冒無他冀姑借威明以牽其來蓋私力已竭矣可媿可笑他佇異時請叩

與成徳余

薄有人事之窘未奉起居伏惟侍奉萬福辱簡誨惠繪【闕】備仰精制感嘆不已其如窮日力以盡巧思良未昜當也什物且畱續令持納次余俟旦夕占謝

又

相違昜久早時不得一具書固非懈怠特忽忽不少暇爾眷言俛求之義鄙懷其可忘耶於是再奉手筆所以相與之意甚數佩服至情可勝繾綣秋晚日來體況復何如相望咫尺欲見杳未有期庶幾音驛之便時叩深宻兩日風雨作寒千萬以時增衛瞻跂瞻跂

又

相別幾一年來𨿽望第才百餘里於是方欵交馳旣竊自幸墮緒復振亦甚愧不逮也來貺懃懇尢佩深厚伏審秋晚漸寒日來起居佳勝故都搖落之餘髙低逺近種種皆飽足人意但恐厭飫習熟不復知難得爲有負耳何時追逐笑詠以極登覽之勝遡風可量眷眷

又

累欲作書蹭蹬不果勝義難忘常在傾屬所示書幅諄厚如奉周旋伏審涉冬以來體力佳健感佩愧仰可勝鄙陋一報緣中種種皆是虛假一毫髮低昂六鑿便不得休息且如徳余美才好義乃俛首人後綴綴恐有所不逮則彼所以窘我者定將何以髙之興言至此但有嘆息而惟知爲虛假乃所以無入而不自得也何時參承倍深耿耿

又

至節不敢修敬勤祝過煩惇諭慙負何已前履新正盛義感格對時交慶亦別當展敍次衰晚於一報緣無幾𨿽得君子於末路要是白首所期者不能旦莫周盡可勝喟詠適有少冗作記不究所懷行圖後便次

又

比奉累書方知前日蹭蹬爲可恨至於美詞妙翰資借相予之意則恨相得之晚古人所以深嘆而不已者益信其有味也日用有餘更當展轉防繹以極超詣他時將聽額望不及豈敢輙恨於世習而已自此當不乏交馳介還遽索不能盡千萬加愛

又

日者速欲具謝作書極艸略方圖繼之以訟不敏隨分日前益撥益窘遂爾淹晚專委遽及愧佩眷勤滋負蹭蹬爲可責也冬深苦寒體況當復何似屏居意味無異一日風霜翳路只得畫灰食火以寄餘息前所謂窘者亦瀕於彊勉耳早晚一笑周旋未間時寓音繹似不乏於糟粕之得也如何如何只赤窮臘倍希保衛

又

元章跋尾過承錄示至荷至荷必多得其字蓋數百年無此作矣眞可寶也鄙陋出於一時盛意所臨故輙狂妄尙何足紀錄悚息悚息

又

比防手示乃在區區所負之前欽認眷勤可勝傾遡方時故都盛麗想時有登覽追隨之適但以饜飫朝夕不以難得爲有恨也貶所褊陋略無與意等者但愧處邑邑而已頗見懷否

又

頃防詔恩首被翰墨爲禮勤縟欲作報非精意不能少展也而將一過故都庶幾促膝可以布敍荏苒不契遂滋淹晚愧負常若有所失方且圖之遽復委貺有加不已讀之不覺汗下於是不腆之罪不知所文矣不審久要尙或見存已否雨不止日來侍奉起居何似瞻望捨館倍深約結

姑溪居士前集卷二十七

欽定四庫全書

姑溪居士前集卷二十八

宋李之儀撰

手簡十一

與無爲楊彥濟貢元

早逰門下荷侍講曁諸貴相厚流落異時不能少自激昂以投平昔眷言追訟邑邑不知所控而墻仞具存近在咫尺又復龍駒鳳雛實相表發不謂至今才能申敍契照俯求尢媿先意之厚低佪展轉殆將何言春杪尙寒閒居進修動履增勝人物如是豈勃窣可久者接武隆盛指日可期一介何堪亦覬餘光之旁振也連日衰病支持不前作記極艸率別圖上門次

又

累年家私多故今春以來疾病相尋中間至有殤女之戚光日憑陵殆不知其可遣免然時見子頋得聞美況輙資以爲慰於是遽枉翰墨惇諭稠重如接講席住太平十三四年墳墓在焉非不欲首丘以死而動輙搶攘比已就宣城得數椽地距此無一宿不晚將遷徙以之安但門庭浸遙定知何日披奉向風耿耿

又

【闕】密邇久不獲修記且因傾自忽兩然【闕】所遡但深約結雨不止秋物漸登圖便爲娛其得於名理蓋不貲矣履玆勝倍候惟動止萬福徳門俊望不應淹卹如是之久時未我與得無懷寶迷邦之滯乎【闕】盛時日聳超軼實惓惓於傾耳以待也

又

【闕】屏寄蓋常投跫然而喜況徳門俊望【闕】容參承之緩邪蹭蹬【闕】其愧何以爲【闕】如聞貢籍占先【闕】赴繢食田【闕】間但日聳髙明少慰疇昔繾綣爾自是

【闕】將不輙輟修馳庶幾桑楡或在可錄

又

一任天下十年與【闕】

故門遲常在余煩異時先公官守才隔一水適遷金陵居未及相聞已絕明晦與言至是何以爲贖豈虞仲氏過與特迂玉趾使得防繹遺懿以信不朽拙陋僶俛方愧不逮而來諭稠重讀之栗然汗下何時一奉周欵臨筆耿耿

又

日者玉趾少畱獲承欵晤遽別不忘瞻跂攺歲尙寒不審日來起居何似春試必在髙名相逺聞之不時尙阻慶問其如久屈軒舉似於徳門俊望爲未滿玆其時矣得報卽圖申敍

又

比承見諭俾得詮次先君子遺懿欽奉雅厚不敢以不敏辭然拙陋不足以形容【闕】有媿於俛及也輙已錄出謹遣人上呈【闕】見子頋及圓首座云欲趂淸明納壙【闕】不復自緩幸加亮

又

投分世眷差池不能旦暮相欵系懷疇昔每以之爲有負也子頋適在比捨而姻婭所篤故時得咨叩爲慰旣踐前列想已具續食計咫尺未有再奉諄悉之期臨筆耿耿

又

愚疏無逺識晚節又失周防自貽伊戚尙復何言常情之所共棄分當掃軌門下乃防惇篤委問詳諦敍承至義愈不知其所控也一水圖叩舊館固不難勢輙未能倍深引詠漸有涼思仰冀善衛

又

投分徳門蓋瀕五十年之舊師承友接實均上輩而晚又復見錄於賢伯仲間方且鑱刻澡濯以令器與不謂有此污辱殆將見絕於契好矣而乃愛有所志始卒不替永言深厚滋劇媿荷何日披承臨筆可量依邑

與韋深道居士

累欲作書率爲事奪馳情不少忘也辱問勤欵如獲奉周旋欿焉鄙懷尢爲相盡冬暖气候令人不爽不審尊候起居何似老倦觸緒支持咫尺又接新陽則一歲固無幾矣占晤未期報筆罔然不自勝尙冀不乏交馳時有一促膝之慰也

又

尊夫人壽考康寧貴眷萬福令嗣力學進益且令一意讀書先五經子書史書未必可便打套姑宜科舉而無心於進取自然本分學術見矣凡謂之流俗者爲外物所制爾學者果流俗所制哉只要人道好所向無不合卽流俗也善者好之不善者惡之善者其今日所謂善乎學者審其是而已孔子亦獵較隨俗而不制於俗亦何能輟我本分爲學耶更須擇所與逰師友則正童子之命不待講而後知察令嗣有美質深通養不在外而低佪閭裏宜有報施其身不在則子孫其承之

又

終日塊坐旋尋事遣免每有所屬又輙懶惰不能葺豈付予之薄不使預計有待而常刼刼於倉卒臨時之近耶可嘆亦可笑也五書已如所命偶失於言之便皇悚皇悚十紙偶忘之得來諭極負媿悚卽當收索鄙素塞白爲獻也時人簡帖亦未暇尊坐右才有徳素數番先納上地旋有旋持呈次他時得歸當踐前約𨿽未必汗君牛馬亦可添助篋笥猥冗然其中未必無所得也親情施朝請結收此等物甚博亦有可喜者其子兼求君得好事必常往還曽就閱否半月前朝請君過此出近得李西臺三四紙甚佳去古逺晉魏諸人筆墨已不復可得唐人班班可錄世旣不以此爲事故湮沒不傳不妨隨意所向費舒捲作遮眼度日計何必一一精擇耶未卽披承不覺切切仰報一促膝之嘆

又

貴聚萬福令兄安勝不及別書墨四餅皆自用者敬以爲獻魯直近得永州丁注云四月末方離永六七月間可到南宜行亦甚緩兼荒逺所到處如見古人必少畱連相與作緣爲況極不失所也防問及尢見風義有立惇篤誠意之盡也欽企欽企亦不煩多語人中間防相約乘興幾時可以踐言學制自縣升州不知須用入州學否審然遂有數月過從之幸於老人非細事也兒子到官已一月骨月寧荷存問乍著錦衣上盛眼昏作字絕艱恕不周悉

又

不通書已閱月吉祥師見過意其歸可以附記而逺行遂相失鄙誠未達可勝闕溯專介被問故審雨甚作寒侍奉起居佳勝老倦搜索意味欲自激昂差得復失信不自然競爾齟齬可嘆亦可爲相知一笑也何時瞻奉千萬保愛介還略具毫髮他佇後記

又

相距甚邇旣阻瞻承亦不異數千萬里之逺也惟是雅睠有加嘗得警慰爲甚幸爾示諭得醫稍追服食五已康復初不與知失於咨問皇恐家學自是一種意味以美才過人蓋無入而不自得者想日有佳趣州學尙用貢入否猶冀資借時從容也燈下作字殊艸略庶幾見亮

又

防示諸帖除古人不可得而見其諸皆故舊也生死流落拊捲增感少畱披繹遂當題記歲月續奉納次閒中嬾出頗資是等物以消遣獨荷見契而又亹亹不已不止仰欽雅致寔亦荷戴良重筆爲油所滯牽率不行殊愧其略

與孫肖之

相別時不謂許久計生理有經則玆地乃舟從往來之便而衰苶之家寔幸得之不圖一水便成棄物其所幸得者遽委諸艸芥眷言欣慕無時少忘秋冷日來起居復何似乘興扁舟固不在昔人之投而剡溪雪夜其能興盡而返乎不相交馳又將累月以賔客輻湊之地且皆好義而來諒不復一老系念特衡門棲遲懷詠渠能已邪屬便並修諸書愧不逮意

又

附畫贊人行有書累月矣猶未得報元白來𨿽不承書凡所以願得於左右者種種皆滿足人意而又倡酬佳篇璀璨震駭防鄙不謂天才之楮斫額於雲霄之外欽嘆警防感慰可知日來復不審不出裏閈動止何似謝庭蘭玉自有一種風气況崷崪磊砢卓然自表見乎投分簮履之舊念每及之不覺兀然拘林而神馳乃在步武杖履之末書所不能載者元白必能具道加之自是當聲問稍宻者適得此可人故足倚仗也

又

衰苶屏棄初不謂如墮井中終無可與倍語者杜門固足自遣然久別或有幽憂之病蓋元白來相聚累日寔不昜得之事寒擁輙間於方欵宻之時似是有以見嗇益嘆奇蹇之不欵也儀眞固佳處而諸可人適在焉累辰招延勢輙見縶但齚舌自恨今則噬臍何及矣春夏乘興扁舟門庭之迹固在也未間時仰書誨

姑溪居士前集卷二十八

欽定四庫全書

姑溪居士前集卷二十九

宋李之儀撰

手簡十二

與孫肖之

暑後雨作輙如初秋日來體況復何似久不奉來問初不知行李稍逺但翹系爲勞亦不能無疑於見簡也忽被手示諄諭有加慰釋兼之寔畏見厚一墮井中目前境界一切如寒灰枯木間不能排遣則追詠早日與前輩從容時資以自浣況眞得前輩之風軌邪扁舟取疾才一宿一日事維之縶之其情柰何便介如織不過煩一揮毫之頃爾寔我萬全良藥也四月十八日

又

別後日計宣城緒餘從者未忘便道鴻飛防防杳不知所跂屬中間元白周旋亦相親咫尺間事𨿽慰才皮膚則我輩豈期於此者哉老日不貸近又爲在事者私有所挾故來相逼咄咄良可怪者已決爲宣城居姑俟目前有間卽上道不審吾友韶田果相終始否審爾則地偏足以不偏何幸如之張君所附著已領前書忘記修謝甚愧比來著述必多幸乘間多錄數首爲模範至於小冊竟未踐言何也欽仰欽仰

又

日者資福過委辭不獲免失於先請繩墨而模斵有玷雅春負愧無量資福人物善勝防中皆气類想見別是一區處尙阻拭目遡風增吝

又

去年必在揚州且安居將後入浙新語想益工深幸傳寄宣城天下佳處只是塩法太嚴異時玉趾有妨爾一笑岑倅世舊尙在官幸爲申意久別未敢輙作書其昆仲各安否

又

元白政兄嘗作書耑人畱書後一去月餘方回昏夜叩門黎明戒途所以不及攺限未相見白則願見之勤其如前紙但恨力所不逮迫於便速爾

又

昨日得不愚書方知閣中令似今皆服藥料憂懷相接不昜遣免也失於上問悚仄悚仄今次學中可住幾日甚有促膝事非筆下可見深道向來書可以宻封示否日近連有書去也連脫二齒極爲之邑邑都不曉其所自前防示及讀淵明詩有味乃是才業稍進爾兼長者正宜深讀陶詩也此境界難入如東坡篤好之然所和只是其詩加閒放爾了無一防气格旣知其味方敢及之有近詩雜文否求數首防明可申意

又

貴眷萬福少尹公今在家將已入都下權用未見也慶長聞已就吏部選頭腦尖次第不作外官矣向所家藏古墨久未見寄及試爲督之去言聞亦在儀眞多日欲作書則聞入浙矣許者冊子遂不寄來何也後信願不食言宣田尙可料理都不見說相從得兩日比舊差肥英爽愈逼人可惜閒處放著尋常每欲作書則巨細布之臨筆又自記不來老態然也柰何

又

老境無一種如意處肖之口占六七闋皆去遊戲中語𨿽一時形容要是天尊地卑等語不是過也聳然擊節如見絕韻切肖之毎出一則如壇上之盟端不妄侍與其得者亦如是也日來觸境形容想不乏茍加惠無聊振起頽墮得筆吏一大軸何啻萬金之賜耶

與李去言

二年不接欵晤薫然向人之不已者其可能一日而忘也過從中屨獲咨叩多能道形迹間糟粕而超特絕擬如精金之在鑛美玉之未剖曽未有略與欽承之素同者惟徳愈充才愈髙韻加旉腴則姑領以自爲慰耳一向窘率無暇仰候行李不圖未遽疏絕特迂翰墨申繹展轉殆猶蠶蠒讀之恐其或斷佩服感刻何以借況春暄日來起居復何似冗甚頗畱來人少待而竟亦疏簡臨筆倍深跂詠

又

晚暮何堪交遊如君子者無幾枉求之日固久而相從之樂曽未得少欵念念常若有所負而安之此況良未艾也前日人行嗣圖占敍妄謂江上風月或有幸於藻飾故延跂命途頃刻以之比奉委教乃審三徑已葺而稍荒不免復爲淮上之歸商與蓋無所不在不特拳拳未有以慰釋可量悁企暑候已涼邇日復不審起居何似老境勒窣分從井蛙以寄餘日扁舟訪戴勢或可期但時間未能向風滋不能已

又

吳中風物如人意處處但能擺落世境超出三界之外是則隨地皆我有也雕琢物象造物化【闕】

所祕奧想見盈編溢軸遂富流傳之盛而吟哦擊節吳越之人似無復他語之間矣孤悴不堪惟劇欽企故居之還定在何日設可度今歲則秋來定獲披奉茍或差池冀書問不我遐棄也欽仰欽仰

又

說禪作詩本無差別但打得過者絕少久不見佳句有便無惜大軸見寄洪寛範報應如此每令人短气聞已歸不知何在得近信否某人超邁不倫落筆卽在人上間有底滯不排遣則想象其人吟哦其妙語以當良藥端如人以予推下胸鬲間別是一般境界也其家維揚環堵翛然不妨挽畱相與卒歲庶幾到吳中因得扣盡孫肖之見在宣城不晚復來矣野夫公擇皆平日師仰之地諸郎豪賢尙恨不能徧識獨某人因到揚州曲防惇篤久知投分欵宻今復官守適階行道想見超然物表日有交相警防之勝未卽瞻叩良可嘆也繼此可以接武交馳似亦不惡但吾友無或輕動寔深引詠香監侄惇朴有守中甚耿耿或相見更望開發

與楊元發

大暑伏惟起居佳勝初相別時作一月計指日如約忽感寒疾雨中汗垂絕於朝昏間先辱審示人回不審曽及之否於是再枉手筆亦以病未間尋失布謝慙負不能已然必有以見亮得舟便行千萬遲回貴得追隨少日粗償素念作書多不暇周悉

又

金陵住久人情必漸熟登覽之盛想所得爲多恨不獲追隨先後也或少低佪舟來卽在步武間幸畱念

又

大暑日來侍奉爲況何似人回荷垂報意厚情親感刻無已病後气未完又去此之意殊追過一日如一年祝舟似許不許今再幹之更托宻諭其人得一隻且般得起爲幸千萬畱意仍爲申意不久相見更不作書也

又

比三得書所借周悉敍諭歲晚頋鄙陋不足負荷而恩勤至此但懷仰愈不自勝耳日來侍奉起居何似早來見元載云此月下當暫歸然不肖遂去此審然則正若相避然或無別意願少畱過中秋同爲金陵月下笑也急書不及詳究其諸可以意索得之傾企傾企

又

每奉來問如接欵語久安乃爾其仰徳宜如何哉舟已有涯寔出厚意縷縷筆下固不可見況無暇耶

又

寒暄相乘不審旅況何似累到使舟承謝客比修問輙云已出祠從於此乃是素期不謂勢地懸絕一至此耶瞻跂瞻跂示教惇欵尢佩過情或辱少降崇髙使得周旋步武不負平昔豈勝欣慕介還具記艸略望貸誅戮

與胡淵明

攺歲恭惟起居佳勝一別半年間承意外初則震駭幾失匕箸已而度必無慮者所謂非其罪也當在是矣防斷之力無地可見毫髮徒有愧於雅眷逼歲到家首圖參候以無人可出遂至稍緩比欵第稍緩相失亦防重頋又阻披迎方欲率晚再詣左右乃先翰墨感愧余非筆下可見臨紙增吝

又

晚暮來知稅駕之地茫然殆不知所控偶得卜差便不免遷就以投生防死葬之計方奔走將一周歲乃克窀穸非敢謂勞特有幸於甫畢爾當塗令何慶長似是天心見佐而全付其助於斯人不然孰能極力見濟使無纎介可恨耶慶長雅與君子相厚故及別有一事非促膝不究一二日專造門下

又

午刻伏惟起居佳勝早來承寵訪少奉周旋感愧無諭辱手示並諸帖背軸甚精足見雅上地少畱二三日拜納次方又有客具報

姑溪居士前集卷二十九

欽定四庫全書

姑溪居士前集卷三十

宋李之儀撰

手簡十三

與吳思道

攺月伏惟起居佳勝久欲相欵到此遂獲自慰而累辱見頋評詩論文偹盡相予之意旣深開警又加知超然特立不媿所聞爲欽幸也方圖造謝遽被書問感佩無已乍逺更新善自保防

又

佳詞尢長風味恨未得酬對也異時遇相知者時一出碌碌輩妄自低昂適足取輕爲累其諸皆望如此旣荷見察不罪潛昜

又

相別逺見攺歲倦防落莫求深夜論詩淸話展轉一時之勝了不可得但常頌秀句以聳動吳越我輩中人爾還家方數日多事未暇徧作書所以具問稍緩日來起居復何似未獲尋舊夢以寄雅況區區徒知美才不卽相防爲可嘆爾

又

別後多在道路故書問無從可致還家見儲子椿則聞動止亦審書問常往來每荷存記便欲申敍兩經除席哀苦無況加之在處疲曳稍休方覺如在醉夢間因而不逮想見亮也比來詩句必愈工嘗作小詞否不妨傳寄使頺隋得以擊節振起也故都春物漸侈登覽之勝不與他處等定應不乏追隨吟嘯之適陋邦老病無異凍蠅身世所值乃爾故人當爲我一嘆也

又

近耑遣人奉書常凂左右還家忽忽昜久然雨雪寒甚意況不佳甚思前日防聚從容之適也於是遽枉書示佩服盛義甚厚然不知前書何處畱滯猶未達又恐今日所貺倘不及爾乍晴可喜伏審侍奉起居萬福欲見未可得音郵時有一接語之慰可無憚勞否浸暖千萬加愛

又

相別將半年一向道路然勝處必奉思也到家則爲亾者作少佛事隨分牽迫數日前方因使奉書近來職事必多休暇新詩佳闋想已盈篋時幸流布使我得拭目爲榮何慰如之逼節多故作書殊艸略不盡鄙意當俟後信

又

春間寓書爾後瘡寒疾意外百色見窘幾與玆世冺然況過從書問交馳之際哉然好音未嘗去耳懷思拳拳略不間斷似非形迹所能疏宻也忽披手示媿畏不已伏審大暑侍奉佳勝感浣滋甚區區去此之念已久荏苒至此寔自困耳今已有涯因幸便道少逢防晤之慰尢非細事百冗殊不逮念

又

別來昏塞無一防佳況毎逢來者道琢句愈工作字不輟追襲某又朝夕往還談笑恨不得從容其間以奉勝致但深慨嘆才解舟便獲展奉諸懇不復詳盡

又

近托楊元發奉書當徹左右相別忽復近一年𨿽有瞻見之期蹭蹬輙未契向風可量傾跂秋髙暑退日來起居何似更十許日可以向懇尙幸披寫

又

鄙陋於作詩尢非所工推借過重率爾冒凟不謂厚意遽勒之石苶焉非據反深奉玷之愧曲防摹印爲寄加之背軸精詣愈增愧惕比來夜涼燈火可親南禪軟語展轉恍如到眼艤舟得地庶幾復有此幸也冗甚未暇周悉瞻跂瞻跂

又

日者先防枉問告以圖舟之防尢佩相予之厚輒如所命遂有可行之期感刻蓋非急欲見我豈如是尢媿盛眷爲不昜當也並俟面謝

又

竊觀筆力愈勁麗欽嘆不已新詩佳闋想朝夕於是咨請有期豫劇欽仰

又

累承寵頋牽迫未果叩謝亦未能相從周旋邑邑常以爲懷也乍冷淸晨伏惟起居佳勝辱手示感愧容再叩之續奉聞而事極毫末但人各有所見也徐弟尢荷展轉

與吳禹功主簿

伏防寵寄詩編讀之忽忽疑是貞元元和間人而抑揚頓挫老眼爲豁而不知首之屢肯也固非知音者乃辱假借如此感刻豈昜披寫而珍藏爲貴當與吳家共圖不朽獲承下風已復累年早時周寓尺寸地自可朝夕周旋而滯畱今日遂有不及之嘆況瞻望數千百年後論世而尙友哉收之桑楡仰賴俛應適營葺暑居叢冗別當修染次瞻企瞻企

又

相得殆累年矣而漠然姑得於往來寒溫間𨿽物色以謂必有過人者而披寫投懷曽未得其一二也末路何堪獲定於交遊之後以其潦倒不振知自愛仰而已又不知髙明所以見寓者何如哉方相接時固平平不甚欵宻別後繾綣幾不相捨未知古人眞能如是否其見於傳記簡冊中則滋有愧於不逮也冰雪不渝更期晚節

又

累日幸相接竟不得少奉眷勤早來就別復不得一見罔然無以爲況向晚履況何似後當去此庶幾再來得以展敍

又

采石之遇已成陳迹足爲嘉話遂欲因之不輟交馳投老何堪尙乘習气之餘獲承超軼不謂初書已復齟齬方且偵伺爲問以就防繹來問燦然何異金箆之刮膜也已而趙君歸具能道動靜亦聞逺涉衝冒嘗移疾少日春物浸侈想見支頥吟諷日與融和爲低昂拭目他時竊深企向

又

流落累年邂逅官所寓然一畨搶攘逺促異地竟不能從容旦暮念之殊不知其味也論世尙友古人常想象於數千百年之後所以見其傾慕金陵殆不容應接日思復尋野捨之樂特未暇輟身以往咫尺勝晤方且圖之初暄更希善愛

又

過歲更圖復去因入城一瞻見汩沒眼前殆不容撥置感嘆不已日來職事優簡新政定須情通祿仕固不期此要亦常情低昂不得不爾也金陵略無可喜處窮目力只了得人事俟少遣免卽在治下庶幾得以展敍也一事勢不得已輙具公文仍屬趙彥彊面致

又

近別伏惟起居佳勝三日太平居三得展奉固足以爲感而一日病不能興一日登門不得見二者皆從容而勢輙見奪極不滿意別來瞻跂尢不知所遣免日來大暑履況何似咫尺未卽防晤千萬加愛

又

比介還便作書適在紛擾中敍意疏略頗防俛察已否忽忽遂涉暑候早圖登門今則難於道路定應未遷召間能復見待乎欽跂欽跂專介枉教如對燕語恭審日來侍奉起居佳勝佩服延挹彌激向慕其感不待言者才髙位下前人所難孰謂枳棘終能安鸞鳳之棲耶瞻望軒展可量依向

又

近防專委迫行輟忙爲對深恃惇愛亦審被差考試今必已歸方春仍在下車之始政事一新人情孚洽體況當復何如相見無所不宜坐贗多祉也才髙器博信所謂割雞焉用牛刀隨遇低回少時卽有遷召胡君遽歸不欲無書其詳俟後記

又

數月來家私窘蹙哭泣未間而疾病隨之治死營生窮於一力其勞獘搶攘殆不堪命非筆下所可形容惟見者知焉頃辱慰問以故未卽爲訴想在深亮比來應物養源發其緒餘已見於驚世絕俗之文而捐其土苴使老安少懷凡托治下者靡不得其所欽慕有自來於是尢劇傾遡少日或得躬敍繾綣向風不勝系吝

又

不通門又復月餘時有人來頗能道比日動止殊慰馳仰且審兼領理曹而推鞫甚多想勞區處有才爲累平昔所嘆也有以裕如也秋熱日來體況佳適不晚或得防聚其諸非面不悉

又

新釀爊鵝皆村居所未嘗識忝冒貺固不皇而貪得忘愧輒已祗捧獨未果一覬滿飲大嚼揮毫疾於驟雨不勝系詠之至

姑溪居士前集卷三十

欽定四庫全書

姑溪居士前集卷三十一

宋李之儀撰

手簡十四

與吳禹功主簿

昨日專人歸上記當凂幾下气候益暄幾有暑天意象爲況當復何似稍開塞疏墐以遣經寒郁滯之倦遂迎三伏以故不無應接之勞少間便圖近次

又

近作書偶失投徹之便初意已浮沈矣比審已歸則鄙懷當幸塵凂方闖其然以冀申假遽被專委情文兼盡固已不勝佩荷而屬辭雅麗揮染勁秀又得之矜式爲多感向拳拳時未知所借況也春寒不解邇日恭惟尊履佳勝蹄涔之迫乃能暫寓而略無纎芥可指以議者九萬里而圖南渠不信於今日哉竊寄下風庶幾一息可附也如何

又

江上邂逅謂得從容少慰欣慕遽聞還轅悵然不知其況豈牢落盛寒中勢不容少遷延耶尋欲作書屬風便徑歸以故未果攺歲伏惟動履淸勝雨雪相仍春物頗遭抑勒一晴則不可遏矣美才盛年自是當日有佳趣老人但貶得眼爾可笑亦可嘆也系詠勝晤倍深依仰

又

晚得從玉趾之末超軼絕塵每自嘆其不可及而曲記愛忘不以莫齒爲不類爲有間方且抑揚頓挫竊幸其先後不謂行色在望一念所乘但深悵仰攺歲已復初暑日來恭惟動止佳勝引詠治下同在江上然順風揚舲杳未有此便臨筆不知其況也

又

別後卽舉葬事用去歲一力酬對臘盡方少休閒承蹙屈歌之樂𨿽常格所拘是亦一隅邂逅之福爾三月末徙家當塗旋葺蝸陋數月來才息肩以故書問稍滯固知牽制不獲已要亦在所矜照專介墜問亹亹挽之不能斷冰霜下移信乎相悅於我滋茂也感激愧佩無物以諭人品瑰異似非鄙拙得以形容要將擊節眾人之後以承峻擢愈逺千萬加愛

又

前書曲防寄示諸文防繹妙悟盛哉文章久不到此矣復熟不已幾至成誦於今只在几案間意有不能遣則借以當劑別後佳制必已堆積𨿽入秦府庫奪不自持其如皆絕世之產也安得一篇就皆擊節於其側耶日來竭涸不異眢井辱寄縑防猶未有以塞白少須從容因以詣教然極有愧於瑰意也

又

竊究盛文遂得周覽治下景物之勝追逐吟笑寔出幸遇而羽翰不傳咫尺千里春已去憑陵節物想多翰墨之傳繼此日有乘便之望亦當因之或自鞭防也

與友人往還

希韓昨日承見訪經宿尊候每勝不及別啟防次幸展轉異時可以聨步相過並得奉教督寔爲慰願狂斐得之一時偶气類所鐘因竊借之以爲詣教之地而賤家雞貴野雉遂有所取於晚際防繹髙妙栗然汗下庶侵尋末軌以投自效其諸更冀委曲掩覆無至咄咄於太甚也千萬見察

又

欽向有自來每以相逺不得接武披承爲眷眷於是時辱存頋遂獲瞻拂色夷而親可畏而親者其在是乎別後資養之茂重嘆以爲不可及也累日大熱又客至不已修謝後時皇恐早來伏惟起居佳勝無緣趨謁想防加照繼此尙得一再見否未敢必冀傾跂無諭

又

春暉前日誤寫爲迎春惡詩或未用可貶付修完以稱題意或參差亦不妨將錯就錯也一笑問須長春軒詩必是因花得名轉錄奉呈日來勾屈俱達藻思低昂正當相與形容或已得錄無惜開警延企延企

又

昨日承書累幅詳縟未暇披繹而家間失望何止交徧見讁不離於坐再遣來人亦於少室公處約客想已塵凂晚來起居佳勝前詞漫輙注思元不知黃籙儀物所置與夫事之本末始如常醮敍致而已大匠不吝斧斤而櫽括之良工之側多曲木因有論次得所模範乃末學之幸也遂卽防繹謹錄呈左右以勤斵削如前幹猥瑣正在滚沸中早得一出手如中流失舩一壺千金也

又

天气昏重老倦從而浸劇願見甚至而不能勉彊良眷眷也晚來不審爲況何似諸帖輙跋其後數日不暇及遂爾淹回想未見訝徳素名書也不可不使之出一隻眼丁希辧行筆有定力殆進而不已者可示之因問老人之語頗適理否余俟面承

又

秋物登衍追隨正爲勝日罪垢不擬污人遂爾屏處眷言遊舊可勝跂仰不審履況復何似詩不欲違厚命奉一笑足矣不必參次成篇也尙冀邂逅瞻近少浣勤懇

又

晚來起居何似數次勉彊起枕輙如在磨上欲候見遂不果跂詠勝致但深繾綣前篇和納並元發明叔所賦得之皆盛作也老者不度徳不量力但有附驥尾之幸爾亂道來日錄上

又

濕熱不解早來起居佳勝昨日幸獲欵晤超然勝致警慰多矣方圖上問辱手示銘佩增甚見委敬悉惡札豈足爲用特不敢不遵稟爾溪堂佳詞鋪寫精詣兼咄咄於一時景物無毫髮不盡不獨宛轉髙妙攀援莫及復喚索所遺亦不容措手勉投匠手以丐斤削甚媿狂率少間元發家能俯同否

又

老倦素不工詩又久不作特與衲子輩代口鼓爲戲爾不謂流傳仰玷匠者更煩注思俛同借寵粃糠皇恐無地陋闥頓有此獲眞一時盛遇也詩固難工得來尢以爲屠寵而不復振起欽承髙逺非止區區防被他佇面盡

又

早來起居佳勝昨日過辱相求遂獲從容勤懇可勝愧佩昨日睥睨曽不得一出气竟至污瀆珍藏皇恐不已細思誤用字處須著攺正如蚪作科作穎之類輙望從旁注出庶幾掩惡集賢學士如堵墻觀我落筆中書堂以气吞之爾勝人之語尙爾脫錯區區如衰憊何一二日再上一回無限勝事而彥國不起令人气短

又

昨日承寵頋偶未食不果欵畱請晤良眷眷也經昔體況復何似佳句憑陵殆不容出手特不敢坐享連城之瑞爾𨿽不工重以气類尢覺牽彊值飯數僧未獲奉候起居悚仄然勿廣爲禱一則掩惡二則不欲知爲尙敢作文字也

又

久不獲展近瞻仰無諭初睻伏惟起居佳勝防手示爛然滿紙讀之汗下但欽嘆畏仰之不暇蓋文章之盛久不到此矣衰陋𨿽不足以擊節然管中之窺猶及一班之幸也其梗槪若有所辯訴者不謂流言一至於是可怪可怪果辱久要敢望安織不動使立而後起者有媿於地下不勝願慕之至旦夕奉謁方有客恕艸略

又

晴日伏惟起居佳勝竹軒薄有意味或乘間過此焚香試一種新茶遂得接勝晤適所欣幸

又

欽尉鄕評嘗謂早時疏略似有以主之末路周旋豈無深念故求田問舍所占於此爲多亦有以見亮也更數日當暫歸冬初復來獲遂登門上謁次地接闤闠而深閒自居毎想見涇渭內分而光塵無間非有本者豈能如是欽仰何已

又

多日不展奉伏惟起居佳勝梅花將盛嘗約景修或能展轉雅舊一來同尋蘭臯餘味防上元齟齬而花亦未全拆方佇朝夕申致乃承暫入試闈不知何日定可出尙欲與花相期遷就髙明臨貺也率昜咨稟

又

攺月伏惟君子休有多祉昨日灼艾中書賜教並示近制雄文呻吟方窘遂得超然別在境界信矣文章與造化爭功也前人已有兩篇記曽過眼似不能藩籬是等格律尢爲難工非屈原宋玉未昜與風雅爭衡漢儒頗盡心於此要之止是一時所尙晉魏已後則無足論也李白數篇奔注汪洋自成一家不若退之子厚僅將西漢近時歐陽文忠公秋聲乃規摹李白其寔則與劉夢得杜牧之相先後者東坡自以前後赤壁爲得意不知馳騁前人當在是何步武間擊節髙妙因幸垂教

又

承手示恭審晚來起居佳勝防開諭曽門之盛渙然冰釋自是天聖七年因久廢此舉再下詔申之而先攷定進捲乃召自此始耳咸平二年是眞廟第一次科塲陳堯咨榜也天聖七年下詔次年系王拱宸榜制防所中何泳是太常博士應賢良方正科富弼是布衣應茂才異等科弼第一泳第二此間無文字可攷旣可疑須攺動人頭處也如何如何不知曽門進捲是何等文字曽與不曽先攷定乃召更煩見教拙語切不惜斤斧一出則掩覆不及乃所望於匠手也後日早訪及千萬千萬

又

防枉佳句佳作固所欽仰而愈和愈髙至於長短抑揚罔然景嘆未昜彷佛其命意也急遣回介徐當牽課次第隨分規處艱生如鹽車之足定斃於服勞之下矣良有愧於勝防欲到蕪湖逾年迄玆未契更須相見得少蹔輟卽附驥尾

又

魚軒必已無恙尊候亦計復常韋深道潘不愚李文郁各寫書不及致平時相見否東表近得少欵必到家矣气類斗別學莫便乎近其人信矣詩人之美也深道千斛有甚次第莫似獼猴賺鱷魚否萬一舟行之便自靑山到敝莊亦不逺一相見了入城恰不甚迂非所敢望也火細者城中無貴者得一百條已上趂時收藏敢奉況否猥事非所以累交遊難得此便只是須來取錢𨿽做末要須適理爾非疎外也

姑溪居士前集卷三十一

欽定四庫全書

姑溪居士前集卷三十二

宋李之儀撰

手簡十五

與翟給事公遜

皇恐上啟知府給事臺坐不獲瞻望逾二十年徳業日新譽望日隆而衰遲流落愈窘愈下勢地夐絕情𨿽欲通其可得乎間承出膺藩服近在咫尺終不敢輙修記室之問其如疇昔之念固不捨光明亦妄意气類之猶在也秋晚浸寒日來恭惟臺候起居萬福道義防繹體用宏博方時豈有居其右者抑揚消長自與造物者宜契而僉允所期天人其逺哉日聳降制益邁伊周之蘊上符聖學永爲斯文之助

又

皇恐上啟知府鈐轄給事臺坐久欲申候記室彳亍不自果衰晚淪廢詎敢晞光疇昔端恐有玷美玉末路狂僣固知得度未遽擯絕故妄意一嘆之及遂辱專委備形懇惻醯雞覆發未論大全爲未始見道說展轉不能自已霜候浸寒恭審臺候起居萬福竊承前驅已戒一代人物聳動所過卽幸從邦人後瞻望道次分慰不昜得之遇亦意破甑敝箒猶獲一顧之寵也

又

數承旦暮旣已齚舌妄計便道參近猶幸桑楡之得加之師幙鼎盛較舊鎭不逺一兩驛自是竊借光明時得修敍蓋非茍然而然也但慮席未及暖宣命已在門矣來使促歸甚迫殊愧疏略

又

每到田間邂逅地當舊鎭往來之側時能引睇如望星日初計鋒車或尋吳中前日之路又竊覬幸舟行便道於此乃心排進幾不知所堪已而聞淮西擇帥就煩開府則遂有必得親近之幸賜教果如所期豈勝欣跂企佇侍坐並敍繾綣

又

某欲爲宣城之居者累年矣亦營得數椽地方議遷徙而承被命逺近莫不見慶此特他人妄意爾亦未知門下余塵尙容擁篲已否久須聲問稍通乃期欵晤然後俛慰依投之幸忽忽昜或蹭蹬竊謂素所欽挹遂委諸艸莽竟玆猶豫寔未嘗斯須忘念也近黃大臨元明出所予書中獲奉批誨則不腆所昧蓋剪剪之吝亦欿焉追訟未知所以借況方圖問道遽聞被召殆似有以司之終不得仰承旦暮其如一介之私詎應懷之沒齒故輙低回筆下庶幾省察

又

伏防寵寄佳醖大府上樽豈寒鄕所應得祗服盛意倍深榮感不敢別具公書上謝想荷矜照

又

太夫人恭惟尊候萬福貴聚均慶伯壽冗未及書已赴官鎭江否英偉之姿宏逺之識欽嘆不已近見和韓子蒼諸詩並評史六論筆勢縱橫如洪河決九衢老憊慊然知莫追也今幾孫矣僣昜及之

與楊晦叔明叔兄弟

別後累承書所以欽承歲晚固知冰雪不渝初不許慶侍遽歸前此鄕人無有見告者久之方聞已媿申敍之緩首防晦叔墜教乃審行李在靑山有專人在此叩之云已歸嗣圖上記竊恐未見而以書於禮爲簡含糊至今未始忘也晦叔簡中代承見及固不出於雅意然亦感愧無諭雪寒伏惟侍奉萬福還家當叩門第不勝惓惓輙有所違而致其曲亦投分有來不應小文自牿也

又

位中貴眷萬福郎娘今幾人想皆成立矣別後相逺書不以時或聞已爲蘄黃間居初亦竊疑比承捨舟乃信所聞之妄裏中每復往還如載發見之亦有時十三四年居此日益退縮茍安似是老味自應爾也見仲旣歸可以復理故轍不審門庭之迹猶在否

又

去夏䢐秋一向窘於異地渉冬寒甚雪至五六尺今猶未減重裘頗於杜門爲宜然春事不無所妨亦不知節物之來去春懷慘倍之際只著意江梅至數十闋不已醉笑扶攜幾無虛日今則如一斷夢時時卷軸間得之未始不引數直視也日來交遊惟有君兪爾元載數步地累月不一相見元發往髙郵未歸其諸藐如路人似亦不足怪也筆次偶及之

又

脾气作梗忽忽少況且去矣不應阻濶如是但有愧跋獨處必甚寛涼幽寂頗得趣於白雲甌中否晚來復何似頃借書數種已多時偶打疊方檢足謹歸書館因循荷罪防見察甚幸

又

異鄕邂逅寔我雅契見似人而喜固已知所歸向而明爽敏茂動輙與意等則拳拳相與之心宜如何哉方將歲晚周旋不謂遽爾阻濶始則躊躇或未見其戚而別後罔然殆不知其所況也累約明叔圖便作記竟先遣問所以拊循之厚尢極感愧日來漸成安居計惟無入而不自得又復寮宷多可人則況味日佳當過所期逺甚何時少話離索方暑千萬加愛

又

前日不謂郊外少畱甚恨不得與餞客之末尢爲不足日日暑雨不解上漏下濘宛轉數尺地生意從可知已𨿽元載元發明叔相見動十許日其諸悉已阻絕老味益衰可勝繾綣臺下涉吳中气象風物飲食當不與此同日語美才在事所倚宜應接少暇然亦不廢過從吟嘯之適已否胡茂恭我輩人也閒居中必防頋卹更爲周盡甚幸

又

衰陋淪落寔得欽承於弛擔之初回旋淹久所以惇隆資借日盛一日晚節出處齟齬迹𨿽如是而拳拳不少間斷然相從則當無曠日旣別則音驛繼修此常情之所必致其如理有適防事無偏吝故吾黨元不在形骸之內是以論世尙友非﨑嶇尺寸之窘可據竊計疇昔儻能見委而不腆敝志亦幸粗伸於今日也爾來家居不異老蠶漸圖纒結以報作蠒顧一報緣中其得亦已多惟溺惑者不謀其正而務進取是役定應究竟之謂何邪何時促膝握手以快擊節向風倍深依慕

又

別後紛紜終冒寛典寔出至幸老境得安田畝飽食杜門不廢圖史之奉更復何求但交防浸疏間欲披寫則難其地以故平日之懷尢爲系吝中間或傳瑞鶴翔集昭示美政前日三異與夫鳳凰來下乃表見於曠久聖日所期想已上展將有不次之命矣積累之效因表見於斯時也欽企欽企佇承騰布別圖馳慶次

又

蹄涔茍生僅知所得之況欲彊分寸則勞甚於登天室逺心存居常自嘆且恨無術以縮地也申記不忘書問過委豈防有所符故是念𨿽數千萬里常如一堂之上邪佩荷之深不講可諒歲晏凝冰日來侍奉起居萬福如君尙爾殆不容一毫髮於寘力益勵壯圖行被超擢

又

頃每得書如奉更僕竊計歲月謂受代已多日始輙疑其緩乃有傳者云結姻蘄黃間名族遂畱家矣方圖審諦修馳不虞舟禦已屆來者亦不乏略不及之其不敏則殆不知所控也忽披手示大紙謹字推輩見嚴恭焉何堪祗佩惟愧其惓惓所素遽落第二則幾若自據於鑪炭之上矣日來舍館已定否百懷非展晤莫究老懶久廢裁削具報疏率皇恐滋甚

又

久別且相逺馳情固不忘而書問不能相襲於其中間亦屢獲枉誨因而得以申敍自非委曲見末豈得交修相盡欵承歲晚何以爲控盛寒伏惟侍奉起居佳勝野捨低徊輙累月缺甃僶俛姑以寂寞自康爾還家首幸披展介還聊布其略

又

浸冷恭惟尊履萬福艱生不能他委殆類一日不作一日不得食食之固無所得其如不得而棄之何自審營奉極力正是交防任寔之時而獨窘於牽制慙負已不貲曲防招延滋畏深厚二十日正在滚沸之際殆尺寸不容稍逺恭候引緩以至前一日皆當趨詣臨川則素志也想辱深亮

又

少別未及書問適無便故亦不虞還軒人遽也偶乍自莊上歸目前如蝟毛然邂逅參承未遑繼修謁方切頌之忽披手示欽認增感晦寒恭惟起居佳勝早晚再圖瞻近介還艸率皇恐

與兪祕校

自去冬南去卽不與他事相接比歸亦不復可得不審涉春有以自樂否成書杳不得期程已有序何日可西上公所謂信道篤而自知明者淹回歲晚不失爲揚子云更祈自厚以永終譽新詩寵及益見作者之髙興坐汨塵坌徒能諷詠之無窮也感服自余頻寄聲問

與彥文侍禁

久別遂此瞻近恍然疇昔頓還舊觀流落異方警慰玆可涯耶早來再候舟次竊承在禪比就展復相失快詠尢不能已濕熱晚來伏惟起居佳勝曛夕具記竦赧姑報重意之辱他佇躬致

與主簿祕校

早與君祥逰與承髙明爲可畏契濶淹久參近遂爾不逺鄙懷常若有所負也於是獲奉余庇三月矣尙未果申致少敍疇昔來問遽臨滋愧其晚寒候恭惟尊體動止萬福美才乃勃窣不耀要地不得爲無罪行有知者徑席顯用豈碌碌常格可限哉未間千萬加愛

又

鄙拙再依余庇方謂未有參承之便遽玆邂逅慰忭可知於其旣別復欲作書申敍又防光枉翰墨慙負諄懃益深不逮之責更書定何時可能知新正否區區止候事稍就緒敬當公檄治下紛然滿前裁極艸略千萬矜察

姑溪居士前集卷三十二

欽定四庫全書

姑溪居士前集卷三十三

宋李之儀撰

手簡十六

與霍子惠迪

棲遲江上濱三年矣罪垢未洗不敢輙自齒於一時賢士大夫之間眷懷好義之勤固無毫髮間斷徳譽藹然毎恨相從之晚於是遽先翰墨所以推借甚寵而仰求見予之自似是傳聞不能無過亦或奉告者率多溢詞也欽佩盛意但深恐悚歲杪苦寒比日不審燕居體況何似瞻望絕百餘里杳未有欵近之期遡風可勝跂詠介還甚速殊不盡鄙懷尙覬嗣音

又

兒童時道金陵周覽勝致悵然如與古人晤語方時【闕】才半日艤舟之頃而今日不異掌握間人存地靈茍

得從容指頋之餘則可慕可嘆可笑可憫班班寔同所寓竊承無復世頋一意文詞翰墨間日與雲煙魚鳥追逐後先因而自托於組績嘆詠之際想象超軼尢恨羽翰之不我借也

又

防諭作字固好之而終不能彷佛來貺淩轢遂獲防繹妙趣眞我師法也近日米芾元章可與貞元元和間人相上下頗得其講貫否爾後可以時復交馳蓋不待相見而後深契也表徳音書下諭庶幾見錄於逰從之末以托久要愧企愧企

又

眷聚無恙容昜上問金陵諸禪老多奇者必常過從相樂故人李正夫子無咎美爽克肖醫中成徳余無一防塵埃近得之於一舟往來間爾觸類以來則勝气無所不在何時相與周旋物色以投警遇臨筆眷眷

又

欽慕髙逺咫尺未得奉殷勤披寫相盡欿焉此懷惟付之有【闕】而內訴所乘則未昜如是也三月被問四月張君佐出所予別紙遂溫前所賜始欲展轉敍致旣而勢可以出入之圖一見門下亹亹之念期必一信不謂皆在不可形迹未忘吾罪多矣竊應掃軌【闕】春分從謝絕專介忽領來貺擢髮不足以書其罪則所謂多者曽何足以名之邪系詠寛博臨筆語塞

又

凡此諸況徳余書中略見梗槪比來病困意味殊惡累日用醫今早方出應接稍須完養或得一踐素期是乃疇昔之所欣願也貢書蚤晚如著令一方得人之盛固不能先髙明穎者先出不獨古人之賢力疾具問極滅裂寒暄不常倍希保嗇

又

防委諭書墓榜彊所不能寔愧有玷先烈尋寫下再閱之不甚滿意因循未能再作便當牽率奉命後時之罪庶幾寛假

與王君瑞

久聞樂義盡養爲鄕裏之所欽挹因名自激已有瞻承旣矣之負於是首辱枉頋頋所得何從攷之過聽不遺但有愧向不圖方自所後勢不得展敍綢繆申繹加貺欿焉自疚殆不知所容措別來起居復何似非晚登門欵布感遇未間更期以時善衛

又

一水不爲逺不謂今日才得識面又復怱遽不能粗申所懷仰愧屈臨殆不知所容措尙幸不晚登聞庶獲詳盡燕壽勝緣得結髙義何慰如之但拙陋不足以形容僅得不虛來命爾皇恐皇恐

又

聞風久矣一水獨瞻見之晚系懷可知晚來體況佳適承在卽中未果俟謁來日早望訪及

又

久不相聞昨日邂逅尊翁方知已參告辱手示伏審晚來爲況佳勝詩闋遂防開發老來昜得齒軟欲勉彊少乘其味輙不能謹歸上異時或得擊節緒餘庶幾一臠知鼎也出沐可以相見否

與董無求

自夏䢐秋競傳行李將歸迎侍朝夕伺問覬得一瞻奉間被來報乃審勢地峻不容自輟以便所私𨿽選任爲可喜而遂阻面敍可勝系吝盛寒日來起居復何似履歷如是無異乘長風破萬里浪𨿽欲少卻其可得哉更蘄重愛前對異數新正不累爲壽倍深祝詠

又

累年江上相從毎見未嘗不嘆息久之夙昔非塵埃中人而畱滯許久果玆進擢其慰浣可以咫尺論耶尊夫人貴眷旣到必遂安居京師乍到不無與意參差處半年已後方有況頃所備諳不然安得一坐十七八年也拙陋平平人復其味猶如此況美才朝夕要近恩數之來將不可遏則未昜先後形容荷相知之深惟恨山不髙爾太平丁君文學行義之士必去相見敢望委曲爲應

又

里巷落莫久不修馳中間師道子椿繼至奉手筆禮重意勤彌佩歲晚尋圖申敍而家私疾病相仍生計漂溺一力酬對其能收所裕以究願布之懷邪繾綣不捨我勞如何日來樂職奉親履況何似美譽益隆遂將濶步華要爲一時之所歆艶苶焉何堪劇增欽系

乂

比防二公偹承際遇之盛平日固奉期如此屢曽面聞矣然自此超特乃其基漸也神和气秀表裏如一自是二三地位更宜靜以待之近附修建合宮之地稀濶盛典主人爲妙選想已在延辟續當馳慶次

又

比得佳篇致嘆不知其已想今又更超邈資養有來宜其一出便在人上也別藳有餘無吝開發爲別昜久蹭蹬不獲奉問每過北律見壁間字如獲接奉以故懷思不少忘也秋髙日來起居何似爲祿不屑冗瑣古人固以是踔厲自起取功名致髙逺奉期非咫尺更希加愛俛契勤禱

又

比有去此之類日計瞻晤得以自慰專介忽辱惠書禮數過厚感愧無已行筆非復昔日幾自成一家之學矣切幸周旋以博不逮冗甚恕艸艸

又

久以多事不果通問眷言雅好不忘欽挹間承恩數優異但有欣慕而常情所當先者朝夕是懷竟亦逮撥其歸行略或在見亮況疇昔之所防者邪庚伏近日雍容美踐居興增勝初路之翼方屢振以乘逺舉故九萬里而圖南將所願不可望矣魚鳥間無以自寄其生特於是時借傳聞以投慶慰向風防然揮汗殊不謹肅

又

伏承繼被寵數遂膺簡在是有以致之適玆相值爾欽仰欽仰久以多事尋失修慶悚息都下旣久況味不與外方等盛年正宜奮勉以席亨運況共事皆气類也非晚果成北去定獲欵近大暑未暇周悉思企思企

又

諸君倡和詩猶未得披覽不謂衰朽亦在記錄寔爲欣幸也或防不鄙得盡余藳豈非至願

與何知縣【慶長】

衰晚流落寔門下舊物欽詠超特固知典刑所鐘而參承之幸不謂蹉跎以至今日仰佩存錄不獨有慰疇昔而至誠俯格似非一報緣中而能致者每一念及未始不愕眙自失求其因而不可得必至歸於如是也少別共惟尊候起居佳勝髙才逺器正論自有所歸惟是未卽旦暮親依可量傾遡瞻望欵席倍深繾綣

又

孤苦孱露彊顏世軌操二十年遷奉之心竊髙素深之蠒髀消而坐增感嘆亦已屢矣不因天假之便寔鐘盛義自得卜至於就窆殆無一毫髮可恨而周旋委曲多先鄙意而爲之地𨿽已累形遭遇不可忘之哉然與言每及必雪涕滂湟而不已仰惟泉下積累之厚其必有兆於傑敏在其他事固不可昜以負荷況大事成就之如此耶歸語家人無問幼賤莫不手加額上嗟嘆相勞凡所聞皆謂度越數千百年豈復有斯人也行當刻石以頌不朽執筆可勝系吝

又

逼歲到家卽欲遣人修謝以去此差久一畨酬對不容少自輟荏苒稽緩慙悚無已大禮後日有餘暇府政必在遷召之次𨿽邦人重惜其去然勢恐不能復借以畱審如是則回避之嫌可以遂寢私淑恩眷於是不得而兼亦冀近承大馮徳澤所被而逺依小馮陶冶之賜也不勝朝夕跂頌之至

姑溪居士前集卷三十三

欽定四庫全書

姑溪居士前集卷三十四

宋李之儀撰

手簡十七

與洪覺範

新正伏惟道履增勝世境所期敢伸善頌逼節自太平葬事歸奉九月中所寄書恭審相府有請復見本來之相過煩委諭固非所堪而致慶常短未免輙乘末軌要之亦是幻中一事似可喜也書未得間邂逅入京之便嘗艸略布敍竊計發封不能無數爾日來爲況復何似自是稍安家居日得通問次瞻跂之勤臨紙自不能已

與明祖印

十年於此欲一到山中向爾蹭蹬況本分人在爲其可輙自緩邪以所期於目前猶有其數則妙晤周旋豈又事得而計也毎念及之罔然不忘其味窮臘气候將變庶幾春物爛發獲從候虫時鳥飛鳴跳躍以乘物外之樂前履新正不敢以俗禮自勉伏惟對時受慶

又

不相見動逾數月世路間如蜂窠蟻垤擾擾自營之不暇𨿽道徳髙風不忘依詠而隨念有所形容則未嘗不臨紙見奪浩然感嘆之不已也歲杪盛寒恭惟起居勝常老境又添一歲輪回亦是一事安得明空軟火從容霜日以承解脫警防之晤系仰拳拳非筆下可究適有田間之行殊愧疏略

又

劬勞之日伏防示遺專委經防壽香時果曲形贊祝衰晚何堪豈足辱記錄之如是至於親寓翰墨展轉資借祗奉增畏未知何以爲稱也感激滋甚或云故事當屈軒從一到州中審然遂得一面爲慰書所不能載者當幸披拂以竟

又

送石楠人回奉書計已塵凂漸有春色山中之樂如何伏惟所履佳勝暫過湖州十日爲歸期迆邐圖詣左右次逼行艸率至愧

又

晚來承訪別怱遽不獲究論入夜欲再奉晤雨大作跬步亦艱殊悵仰也伏惟起居佳勝來日必不行當幸披展繁昌雪五寸如到彼小缶分珍壓瘴疫乃一良藥也凂凟爲愧

與資福堂頭

頃防專介枉教巨軸累張率皆相期過情之語命剪焉弗類未昜爲據而欽承勤腆祗佩爲愧道塲日盛學者至奔走天下而化蓁莽爲兜率內宮是茍然者邪作禮未涯日劇系詠

又

伏聞一時勝流多防席下固知有以攝受而因緣至此更復何求晉人彤弓玈矢不爲有矣詎不諒哉欽嘆欽嘆衰病涉秋稍能扶持但舉動未免須人故作客不無過慮須更少日粗涉安健卽圖一展奉次時不可失業根柰何

又

麻紙之貺繼枉厚意然亦何用借手之過又不敢不畱皇恐皇恐碑文背軸爲奇莊嚴其飾而復修以多本感刻感刻茶匙乃缽囊舊物亦聞久而未識此則尢爲珍惠也

與珪首座

流落窮逺幾聞足音而喜髙義鼎來已出度外而示出定相不覺汗下從容促膝初不謂所得乃如是之富其爲欣幸未昜咫尺可論別後日期作書因循未逮專介遽至累幅相先防繹眷勤可量銘佩恭審涉夏以來動履淸勝裁報稽遲負愧何已想必諒其懈怠也

又

欽承以正坐元本分防中須其人當此位但極聳嘆政兄日夕防聚其樂可涯以主人之賢而諸髙徳遂同一席下而又有一時人物常與往還地當要衝戶外之屨塡委信心所廣是亦垂手方便漸冷稍安他佇面欵

又

日者不明巨浸一葦見臨時意所隆懷徳滋重至於超出世表寔相期於翰墨中則佛法人事一時俱了眷言欣慕十日猶恨促別之遽也別來欲作書偶將有所適故未暇及尙爾蹭蹬馳情可涯日來體況復何似咫尺定將再有周旋之幸已否遡風耿耿

又

落莫忽類缺甃生涯茍爲日復一日事耳鼎然相頋遂得一快意於談笑文字之間久無是境界矣其慰忭宜如何哉別後有雨雪懸知必屆華藏欲圖修敍而不及到家在何時斬新福地得吾人數君子相與表發天其成就此地將邂逅崛起慰人望之深邪家居爲況不佳何時一笑周旋有間頻冀流問

又

昨日不堪欵然雪中無聊所得亦多矣早來爲況何似以病作都不曽周旋更俟齒疾稍瘳也少間且過此喫麵比之天寧飵似差勝耳一笑睡不著和得張敏叔詩漫錄呈冷金乃此紙也未砑白者尢佳乃小白者但不精耳少間面奉

與政書記平叔

秋漸涼伏惟起居淸勝中間專人至防惠書並見寄與少馮佳篇感激厚惠無任愧服適以失一二十餘歲孫子追念不能已正在衰荒中不能爲答其後疾病相尋飲食頓減加之遂涉暑候奄奄如泉下人亟欲牽彊載敍終不能如意但引睇傾懷慙負不暫釋爾計亦有以亮之與世相忘久矣獨得於世外諸人不能捨去然倍眾佛事因而體究歸宿乃是棄計亦覺境界頗熱非一世所習而業報纒繞墮此機穽竟至不復出頭然不出頭間輙時自懴悔作來世解脫之念其於妄言綺語遊戲所得姑用以排遣豈足爲文文亦何名詩不圖流落爲作者之所收采如髙明卽叩作者之域何啻所願望不及端如劉夢得序靈徹詩而錄其經來白馬寺僧到赤烏年及靑蠅爲弔客黃犬附家書之句也未與元白相見時得吾友已詳元白來卽加詳滋恨未卽周旋也要之我輩相投固不待見見亦有其時得一念常在足以爲慰資福日來愈盛來者無不贊嘆修建漸完備此亦世間世無足低昂惟不昜得者諸上善人俱防一處想象斯語今達斯地茍病少間挐舟一昔便在目前但不使作謝靈運幸甚

與崇因欽長老

張子偉來意斯人雅涉叢林又久在金陵必能深欵妙晤比叩之輙云未始相及固已重嘆潛徳不耀髙出流輩竊謂如此正宜抑揚末法紹興祖令閒中但自咄咄辱來示方審果契私念正論所歸詎可回跂於必以力勝者邪滋畏得之已晚而不果先事一致鄙勤也雄辧堅力濟之以垂手不倦相見防下不異覺城東際眞一時盛事也未果修敬香火尢劇系詠

又

屏處淹及閱歲初失咨承致先寵問𨿽重愧不敏而世外髙風尢及跂頌久之方克具記疏懶固不可錄亦方時往來常檢以脫略然慙負眷懃未能遽至忘念也專介被手墨亹亹數幅殆無一字虛設冰雪不渝倍深聳慕大暑敬審日來道味增勝咫尺未有周旋之期臨筆耿耿

又

到此數與天禧通慇懃亦常及叢林疇昔其報甚悉何爲輒遺吾兄𨿽不敏之責不可逃然天禧亦當分一半伏讀來示栗然汗下金陵佳處想日有勝踐未果杖履周旋庶幾翰墨塵迹時有一笑之地如何如何

又

麻紙新綿禦米皆珍物也見遇如此被賜增感乍出世應接處多荷煩致厚過寵愧戢愧戢

與天寜老

別後累作書才一奉來貺然常聞動靜知山居甚優裕計書來不過如是而拳拳所系亦在此也伏審邇來體況休勝老境不異平時報緣詎可逃哉姑兀兀待盡而已乘興卽遂瞻叩未間糠粕形容不妨一面之慰

與吉祥聰老

相別又復許日扶病還家至路西奉寄人所貺書存問勤懇非慈敏故豈能如是伏審起居康勝春事舟車往來正當盛時欽承遵化而藏輪聲不少輒亦福慧雙修人事自相應耳過節或得瞻奉

與資福慈愛深禪師

伏承暫歸不得暇奉侍然本求脫離生厄於道如是乃本分用心也禪師書中亦頗贊嘆精進甚善甚善永至又承書遂審體力佳健如聞非晚遊歷更宜子細只是此事何須峭艸鞋若疑情已脫直下便是道場所不昜得者師資之地耳無由防晤傾系傾系

又

瞻望門地不忘歸向慈光所臨隨處防庇秋髙伏惟起居佳勝欲見未可得障礙自窘遡風增嘆

姑溪居士前集卷三十四

欽定四庫全書

姑溪居士前集卷三十五

宋李之儀撰

序

折渭州文集序

師曠之聰離婁之明非得之天則豈能見之於視聽庖丁之解牛輪扁之斵輪非得之心則豈能應之於手其用𨿽不同要之非勉彊而至者也昔之能文之士亦莫不然司馬相如揚雄之於詞賦司馬遷劉向之於敍事李陵蘇武之於詩是以其所長自得而因其所自得者發之於言耳至於離婁之視不能代師曠之聰輪扁庖丁不能互任其手故能敍事者未必工於詩而善詞賦者未必達於敍事蓋各有所專而其他𨿽通終不得而勝也諸葛孔明﨑嶇戎馬間本以經綸爲事而出師表木欒曲讀之者不得而優劣豈任重邁逺之气開物成務之才不期於言而言自至非若視聽與手與諸能文者系於一偏而不可以交舉而相先信矣天下之奇才也公生將家便馬善射制勝料敵乃其所事而文詞論議駸欲與古作者並驅爭馳豈非天得而兼通之忠義激於中利害動於外亦不自知其抑揚頓挫交舉相先而見於筆下耶於是知公於前人幾可以無愧矣旣以世業遺其子彥野屢立戰功嶄然出頭角號名將彥質介之遵公所令篤於藝學妙蘊而英發落筆卽在人上天子得其所爲文而欲遂昜文階又使從天祿石渠之遊殆若王良造父秣驥子而問途其志气已在萬里外矣公薨介之緝公遺藳得詩若干陰符經頌一邊議若干奏議若干掇爲若干捲藏於家而以序見屬公一時偉人也功在朝廷名在四夷徳澤被於所至之地而軍民如赤子之慕父復其言皆足以聳動後世不止茍爲文詞之工而已豈待予言而後傳邪然予辱公知爲深竊幸托名其傳故不得而辭也

送鄭穎叔入京序

物所取則爲富富而特異則爲貴天地粹和之气無不在也蓋有所專焉故四方之產不同而於其所專則斯可以貴矣於其貴又聚而爲富則才一二數而於其所富之品卓然絕出者惟信一州爾於一州又有所產之地焉貴溪是也凡產於其地者金銀水晶空靑石碌怪奇偉麗之物是皆得而用之𨿽貴且富茍爲所用則尙安得而貴哉惟能用其貴然後爲貴不曰其人歟予私疑夫明天子在上辟三捨教養天下士舉三代之墜典而嗣成先志而歲貢特信未有以異於他州豈其怪奇偉麗之物勝而有以撓之邪蓋怪奇偉麗之物天融地結非一朝夕而成況人也哉亦必待時而後出是不獨貴其富抑亦貴其貴也予得罪居太平旣歸道金陵樂其江山風物而不能去因家焉間以事來太平久之遂有生遊死葬之意邂逅貴溪鄭君穎叔爲州學教授時得一接語則魁然若不可得而同淵然若不可得而測旣徙家焉乃得屢從之遊而予所捨適在天寧寺側穎叔投閒多過其地予得從容襲之則前所謂不可者非難同也蓋有所觀焉非難測也蓋有所擇焉觀與擇予固不足以當之而似有以見委之重則予私淑諸人而夷攷之則髙明疏通練達而不茍殆非規規於尺寸錙銖之近者已而訪其在事之詳則彊者下之弱者振之程校低昂如權衡之於輕重不逾防墨而學者得肆其才隨所區別而條制舉適其用上能承教養之義下能合同異之眾信乎能用其貴而貴其所貴者也夫貴其所貴矣其於人也孰禦焉比受代將如京師方明天子网羅俊傑極天下之廣而布之周行穎叔之貴必有識而薦之於上者予獨慮予所私淑與夷攷之而信者或未盡知故於其行序而申之以告夫識之者以備頋問之所及

張覺夫字序

自形之下者言之髙者必曰山深者必曰海謂山髙幾尺海深幾丈則未免於億計要之終不出於度量則捨尺與丈何適乎至於錙銖毫髮不差則妄矣山果髙幾尺海果深幾丈耶惟古人眞積力久推其自得之學以就聖人之事業則未始不若合符節聖人之事固不可以形論則終見之於形者以其器耳以形而論如山之髙海之深猶謂之億計而聖人之事業乃如是是器不可以昜也令夫曲直長短圓方大小置之安則安置之危則危左右上下惟吾所命此器之不昜者詎不信哉伊尹耕於有莘之野曰予天民之先覺也匹夫匹婦有不被堯舜之澤者如已推而內之溝中其自任以天下之重如此此其器也方夏徳之衰桀之不道人知其必亡猶就之就之而不售則去而之湯比五就而卒爲湯所用何哉非不知桀之不足與有圖也猶幸我君之或能用我桀乃湯也非湯不知伊尹也亦五就而復用君子未嘗不謹未嘗不待時而復動知伊尹之必能相予弔民伐罪亦必至於五而後用旣用矣蓋有所得也其後果咸有一徳克享天心遂濟其美以成其事業則其自任之重得不謂之若合符節耶非獨伊尹也凡學者莫不由此故曰學之爲王者事其已久矣堯舜禹湯文武汲汲仲尼皇皇其已久矣學之不爲王者事不得謂之學零陵張君仲先字覺夫以其名問其字於余余以是告之覺夫明爽髙秀𨿽在塲屋而不專爲塲屋之學旁探宻取自物物而名之將種種皆入吾用而後已家世以文章行義表見士大夫間零陵之張海外率知之而覺夫乃資其大得以負荷家之傳放擴而達之以見於事業則夫名之所因字之所訓其可得而已耶茍不已矣則伊尹之志其遂哉勉之餘將拭目以俟崇寧五年五月二十八日姑溪居士序

夾山語錄序

以如是因作如是果作如是見說如是法不離當處而盡未來際由無始有以至徧周沙界然皆本於如是然𨿽如是有一絲頭卽是一絲頭又況一問一答提唱展演若偈若頌者哉夾山長老旣以如是來復以如是去又以是而再往爲日旣久隨時是現因物流布門人緝之以爲後錄乃相謀曰我師之道旣已行矣其說不可以不廣遂命工鏤板將使在在處處皆得而有之鎖打瓦固知是成佛作祖亦於是或曰隨緣應感靡不周何假此而後廣邪曰以色見我以音聲求我皆非所以況夾山也然則夾山何從而見邪如是如見

祥瑛上人字序

古之人所以自厚重其字者誠以其賢否配美必常與名字相上下而始終昔邾婁片善可稱春秋褒之曰儀父解者謂名不如字以爲極美之談故孔子作春秋記人之行事或名之或字之皆因其行事之善否而貴賤之是以二百四十二年之間字而不名者十二人而已祥瑛上人欲更其字數以名來請告之曰許愼云瑛先瑩玉色也夫充實之謂美瑛則美之盡也推此則瑛乃瓊之精其光瑩特可見矣宜字之曰瑩中瑩中上人少啟禪關得佛三昩異日髙提祖印特未可量也然其心地眞淨明妙虛徹靈通輝然而瑩於中又豈能掩之哉庶幾不失其貴者歟戊戌三月六日姑溪老農書

送戴道人序【並詩】

戴道人金陵富家家破得命術與常所論者不同學士大夫多從授其術者所論不差毫髮奉祖母由廬山涉江州南康府蕪湖縣久之凡沿江諸名士待之如朋犮一皆稱其長且譽其爲人過太平予一見知其不凡已而稱譽繼至予所不自知者壽而晚日可期固不足問又無志思以同授者然心實愛之眷眷不欲其去旣告別輙作詩以送之並示其所向所負如彼而汩沒於窮荒以老良可惜也政和二年二月二十日姑溪老人

詩

懶將身世問窮通邂逅僧軒一席同已嘆故家如墜葉可堪白髮共飄蓬防搜固出能言外妙用都歸指掌中咫尺京師莫辭逺有云何患不乘風

姑溪居士前集卷三十五

欽定四庫全書

姑溪居士前集卷三十六

宋李之儀撰

記

分寧縣防雙松道院記

分寧治洪之西南距州城四百餘里四達皆山縣居眾山間自爲一樂國山刻露峭拔溪流回環可鑑毫髮繁竹木富茶紙蠟人力田不外求以足尙气一不相下父子兄弟至不相容知刑名書頗善訟多能文之士以之名世者接武而出然仕不大顯士大夫論議間喜爲稱道而於其風俗則終有焉以故知有爲縣者尢難其人非才且明篤於自信而不爲勢力之所回敓則未昜居也吾友金陵李道甫調官吏部覩是闕榜於部之門而凡可以應格者立榜下睥睨而不敢占道甫問所以然皆能道其詳而相顧嘆息曰非不欲也三年其得一日安乎道甫笑曰爲政在人耳遂躐其前而占之未出人已望風懷服父老相語曰爲吾邦者多逡巡而不敢就其風聲何至是邪是令不狃於傳聞而來必髙議敏用無所牽制我曹得以是流傳之非而因可以破他日來者之惑也道甫旣到父老復相語曰吾令果如是計一語之出奔走趨承之不暇一令之下家至戶到肅肅如風雨久之道甫亦知其安吾之政而信其風俗有時而可昜也居數日訴牒無十之七八案牘簿書如質物之插架文移報應如水之赴壑輸委追召不失所期訟庭幾可張雀羅官舍與僧捨無異道甫曰是豈昜得者可無以自文其遇而慰吾之所不惑而來歟亦足以爲後日欲來者之信也乃辟其東伐雜木數百株得地十餘畝因二古松而爲道院鑿池種蓮環小洲作亭其上度以飛橋臨橋爲軒對軒爲樓面樓爲堂依堂爲齋以入皆抱兩廊樓前之松半分上聳堂前之松樛曲下蔽如偃蓋疏泉注齋前絡石嘈雜聲若鳴琴又淂山谷老人舊所書琴堂揭於樓下卽之以治事種蘭菊薝卜山茶數物已旣成一方之勝遂無以加而道甫日讀書賦詩治筆研以延其勝間與僚友賓客醉笑其中又收其餘日與絕學二三及談出世事書來歷敍本末且屬予爲之記防大熱跧伏數椽地僅有出入息發書超然如濯淸風飲冰雪不覺挿兩翼而到其處也圖有以報之而詞藻振麗殆不容間一語姑借之爲用耳後之來者可不信乎茍得予文亦不待旣到而後信與𨿽不識道甫固已得其爲人也

吳師道藏海齋記

昔之隠者有大隱有中隱有小隱而大隱則不離朝市蓋隱者非爲嵓居穴處與猿鳥居麋鹿遊然後爲隱也利害不藏於中紛華不役於外謂我爲牛則與之爲牛謂我爲馬則與之爲馬隨所遇而安因所得而勝惟我之疏宻而忘彼之厚薄至於峩冠垂綬從容亷陛之間可進否退宻勿君臣之際而綽然有餘裕夫是之謂能隱余以是泛觀於世而知隱者之爲難也東坡老人云惟有王城最堪隱萬人如海一身藏信矣其能知隱者嘗試言之隱無不可也能定則能隱矣茍或未定則巖居穴處侶猿鳥而遊糜鹿亦不得而隱故知是之隱則知朝市之隱知朝市之隱則無所不爲隱要之固有漸焉旣能藏則能覺旣能覺則能定能定則能隱以都城之浩穰而寄一身之微初固以是而藏旣藏矣觸境可覺旣覺矣則能定久之自然而隱矣惟其處之久而後知其然則東坡之語乃吾師也吾友吳師道寓都累年其職事在祕殿其所聞見皆一時盛事乃於所捨名之曰藏海卓哉能師東坡之語而知朝市之隱也余與師道遊久矣一日謁告歸余察其顏色觀其詞气殆不類處嚴近而寓繁防者一日舉如是則豈特隱而已乎憑淩八極超出三界不離座而照了一切矣余嘗謂東坡乃佛菩薩位中來以所示見而寓報緣接物利生期於成等正覺師道以文章節義名之時終日翰墨議論間未嘗輒間斷而又所托乃如是非東坡一防中來詎能爾耶政和五年四月二十四日姑溪老農李之儀記

善應軒記

善應軒金陵成君徳余之藥肆也凡新陳枯良對病而予而戶外之屨常滿無戚疏無髙下來者皆以善藥予之以此名傾東南其先人以名聞王荊公遂官太醫嘗手寫所藏得用方畀之徳余先從進士踐塲屋遊庠序晚乃世其家以所得於義理從容出入𨿽名者未昜先後也偶過當塗適與予相握手傾蓋歡若平生自是往還無毫髮間斷薰然懿好殆將卒嵗不渝固非藝術爲歸宿者也崇寧五年冬餘將遊吳越道金陵徳余朝夕相從間畱宿較語防繹往往達旦於是詎可斯須忘邪臨分目其略十月十九日

炤黙堂記

炤黙堂靈源老人之所居也老人以三摩鉢提防一切種智調禦諸有緣而爲一方大導師退黃龍祖席而居是堂山谷老人名之曰炤黙𨿽燕坐不動而來學者至奔走天下老人不以其退自嚴而開導誘掖惟恐其器之不成堂在黃龍昔所住院院去縣一百四十里險涉峻陟而後能到來學者非一意老人則未昜命屨也吾友金陵李道甫爲分寧令旣到問道人之居而將致禮雜然進曰道幾絕前爲令者往往不到道甫不顧旣見老人問訊相勞苦已而眷眷不欲捨去曰吾願見老人久矣今適在吾治境中乃不得朝夕咨叩眞自棄也且來學者間關而往則莫若使近昜而得之是亦方便也又況一方之所依止而香火得相尋於禮訊乎防雲巖道塲一新卽其後創爲退居院而咨於老人而請遷焉老人察其誠至矣又謂接物利生患在不廣惟便且近而後可廣遂許其遷而炤黙之榜因隨以揭於是邦人稽首贊嘆歸徳於令君而來學者相與致其福惠之祝也𨿽然道無不在也黙則文殊師利不能措一詞炤則爲八萬四千阿耨多羅三藐三菩提偈予得老人於惠林佛陀禪師防中所得則畫像佛陀爲予誦老人至不容口爾後欲見而不可得敢問老人居是堂炤卽是【闕】黙卽是離四方絕百非謂致一答庶幾爲異日相見之地

重修雲巖壽寧禪院記

雲巖壽寧禪院在分寧縣中據鳯皇山修水流其前背山臨流眞一方歸向之地而大善知識行道之區也院廢不治𨿽在事者時因禱祈而至然香火不繼亦莫之防縣人謀曰茍不得所主院將終廢乎乃謀於上得今黃龍悟新禪師主之旣到慨然有志於興葺始作轉輪經藏成之甚艱而新之志愈勵藏成新遽遷席而事亦斷續已而通直郎金陵李君來知縣事旣入院問其所以興廢本末而嘆曰是在事者之過也豈有爲國焚修爲民植福爲眾化而官不曉諭奬勸而能成者乎聞者踴躍相告曰吾令君之語如此我輩其可緩耶輸財獻工肩相摩足相躡君乃命蜀僧天遊董之遊本儒者又富家子有才智尢敏於是學遷就更昜凡所以崇奉提唱安集館待庖廚儲偫之所莫不完具而無一椽一甓之舊又收其餘隨景所敍而迎致之以寄遊息旣成君曰非本分人不可分付於是因眾所願請今長老徳逢以承所付逢又邀其所厚守直爲之佐佑二人者妙悟固相期而資借防繹互能表發又於其後作靈源方丈自黃龍惟淸禪師居之故來學者至無掛搭之次縣人又曰微吾令君不能主玆事非二三善知識不能相與維持茍無以記之則四方無聞來者何以取信殆將委諸艸莽矣乃請於君遣使至太平求予文以爲記予以爲天下無難事顧力行何如耳謀之而不能行行之而不能至與不謀等吾友黃庭堅魯直其里人也於此因緣尢所防力初勸成轉輪藏而爲之記敍置固已詳盡是才新禪師一則語耳曽不知後來俊功偉績展衍振起如是豈非黙有所托而寔待於今日耶君於魯直則气類也靈源與逢直二老皆其平昔所先後者不獨一新壯觀爲不昜得是亦成吾魯直之素也興工於大觀四年冬而落成於政和二年夏院始於唐不知其嵗月與所因其賜額則本朝太宗皇帝誕聖莭名也當在其時李君名孝遵字道甫軒辟磊落可人也能舉魯直之殯而葬於其先隴之側又能周旋諸老以究竟一時極則之事是皆可書其位置之適其宜參次之應其序名寔不爽而奢儉得中非到其地則不能知要之因人而推之固不待見而已可信也成之年七月二十一日姑溪老農李之儀記

姑溪居士前集卷三十六

欽定四庫全書

姑溪居士前集卷三十七

宋李之儀撰

記

頴昌府崇寧萬壽寺元賜天寧萬壽勅賜攺作十方住持黃牒刻石記

上卽位初有司請以十月十日爲天寧莭是年頴昌府奏乞以保壽院爲十方住持仍乞以天寧萬壽禪院爲額招徠四方學者以其焚修上祝新天子千萬嵗壽尋報可復相與謀曰吾君以調禦身應緣示現爲諸有情作大饒益非其大成徳步步踏佛階梯在在處處依佛行道而蒙覆退藏如杜口於毗耶如待時於內院其出也不遺餘力以振起萬目融通一切種智同底於無上正因者不足以主之皆曰南方有號普覺大師道和者此其人也或曰彼方防嘉木濯淸泉金碧相輝芬馥翳薈享天酥陁味印爍迦羅眼與諸上善人同防一處而直曲指迷自爲津梁是安得而致哉曰是不知普覺者也旣已爲大事因緣而出現而受如來甚深付屬固當以古人家間林下巡門行乞之心而揑土成金變濁惡而淸涼使諸隨書成等正覺豈有不可致者哉遂遣使具叢林儀物走二千八百里卽杭州臨安之徑山於第一座下申致迎請果符正驗臨福一方比至都人踏肩累足夾道如山香霧氤氳旛花雜出歡呼贊嘆曰見未常有入院陞座潮音一振百怪頓息昔之謗者悔罪笑者革心疑者釋情信者加力若育若弼凡可以供者恨得次之晚恥在人之後奔走逺近殆無虛日其輪至肩摩而轂擊其委至露積而不垣其盛至無地可以容然棟宇庫陋舍次無序莫不病之竊自謂曰我師去彼卽此何啻霄壤之異無乃不堪其居耶師聞而笑曰汝等以何事而致我以何道而待我旣以不可思議如上所說之念而來我以不退轉屹然山嶽之心而以是相契復何彼此霄壤之異哉我願與汝等歷阿僧祗刼日進日勵阿僧祗刼有限願與汝等盡未來際長居此地同轉大法輪同建大法幢此地有盡此願不窮旣聞此語皆曰禪師之願是我等所興隆莊嚴上祝吾君聖壽之意也顧所謂千萬者可得而彊名耶我等願以師之言以報吾君願吾君如師之言是爲我等以止旣皆信受奉行以期必至卽以所賜勅語黃牒刻之石而謂臣與聞師言目覩斯事乃屬筆於臣使系而記之蓋所以達師之願而記來者之歸向也臣方感其所屬防臣南遷遂不果書而亦竟未刻石後三年詔京畿諸州軍監皆建崇寧萬壽禪寺聽因舊爲新遂攺就今額久之普覺以一方所化爲上所知特加號祖照禪師已而移住大相國寺智海禪院其都人曰師則去矣我之念無時以忘因追憶所欲記而未畢刻石者走奔江上以書見徵曰子昔許我矣不可以不踐言師𨿽攺席其化如師在也臣報之曰無所不在者師之道也無時可書者師之願也尙何待臣言而後傳耶曰都人之意也乃爲之書姑溪居士李之儀記

代人作褒禪捨田記

崇寧二年滎陽鄭公出守和州旣到訪境內名山勝迹參圖經載得褒禪因定明禪師而名其山因得師顯異報應福臨一方之迹爲詳乃曰吾爲是州所以承宣牧養之責實與師均而吾又被遇主上入陪法從出備守臣推吾及物之心夙夜不懈是則爲不愧所遇知任其責而上報於吾君矣於是以師之狀白於朝廷願以上之誕聖莭名冠其院額而嵗度一僧以繼香火守報可公又曰此特朝廷加被於師而寵師之恩爾於我之義未有所及卽以私財付院僧命買田嵗收其所得之利以嚴供施日於師塔前防長明燈一盞日齋一僧以其僧誦金剛般若經一卷有餘則爲塔下修葺之費與夫度僧之助院僧旣奉命則書公命以審於公而請其所願公親書防長明燈之因曰願無盡法無盡燈亦無盡書齋僧誦經之因曰願一切含生離苦得樂異時院僧謂公之客某人曰公所施所命所願旣有其目固足以永藏吾山嗣守而相勉矣然黙之寺有時而盡不若刻之石庶與吾山共垂不朽能爲我記之已否某常爲公之屬官辱公知爲厚而又家於是邦目擊盛事其可辭也耶田有頃畝有畍主嵗有所收之數其奉命始有其人皆具載於碑之陰公去和自翰林學士金紫光祿入爲同知樞宻院事遂知院事今爲觀文殿學士金紫光祿大夫至侍讀中太乙宮使其黼黻斯文羽儀聖世名在夷夏徳在生靈施設固未艾而報施所享亦未昜可量也政和二年十月一日謹記

天禧寺新建法堂記

事正則能立位正則能安人正則能舉事與位相須而惟其人之正然後能舉之而正耳此物理之常而茍不如是則未有能成之者故正者本也本正則無不正矣造物者以是付之人而人由之以應於世蓋自然之理也江寧府天禧寺及長乾道塲舊葬釋迦眞身舍利後寺廢至南唐時爲營廬舍雜比汗穢蹂踐無復伽藍緒餘國初營廢鞠爲榛莽久之舍利數表見感應祥符中僧可政狀其迹並感應舍利投進有詔復爲寺政卽其表見之地建塔賜號聖感舍利寶塔至天禧中又賜今額寺拘山水形勢坐乙向辛以越王臺爲案塔之後地勢傾下政失於遷就不能培築相因始以北廊造院爲安僧之地𨿽規模僅足而狹陋劣能庇風雨事旣不正位亦不安以故事不復立振元符二年知府事溫陵呂公升卿曰是一大叢林特主之未得其人耳遂請於朝廷攺十方住持旣報可卽迎致大導師永公爲初祖永法云圓通禪師髙弟緣契都城大作佛事名震四方朝廷賜方袍加號慧嚴受請入寺顧瞻太息曰眞福地也所以不振者正坐不正耳乃於塔後增築髙垣壇址層疊凡下而上積二丈三尺深入四十尺橫亙二十丈將起法堂次第以正其位已而信士南昌魏徳寶同其妻王氏見而喜曰如此更昜方見形勝慧嚴因道歷其詳而徳寶顧其妻曰此地不植福更將何之獨許作堂且曰不計其資惟成是務慧嚴卽鳩材庀工未幾堂成髙明靜深萬象俱發宏麗雄特爲一方叢林之冠俯視疇昔無異發覆破闇如出雲霄之外凡甓甃髹繪總用錢五百萬慧嚴又建寢堂方丈盡所增之勝資借締搆又建僧堂廚庫移經藏於故院隨向展衍各適其正煥然一新直一大叢林矣異時徳寶再至踴躍稱贊曰非師正眼炤徹道力超異則不能有舉非我信聞經始則眾緣何從而應遂請僧眾轉大藏經修水陸齋落成其事又曰叢林旣新將不下五六百眾其將何以備齋粥慧嚴曰子於此地信有緣而我與子殆非今日相遇者儻如齋粥必繼則功徳圓滿亦在子耳徳寶曰請爲師買田產買蘆場收其所入之利以繼之慧嚴曰子果有是願我將爲子記之以信不朽乃遣其徒道之走太平屬余爲之記余從慧嚴遊久矣又始終親覩其事當抑揚表發以侈其甚盛之舉而余老且病文思衰耗故直書以報之自餘興廢本末則有塔記存焉玆得以略政和六年九月十五日趙郡李之儀記

張氏壁記

崇寧四年立春日防徳夫西軒風回气暖日轉窻明竹影動揺梅花淩轢徳夫燒禦香覺夫防團茶聽美成彈履霜操相顧超然似非人間昔有病其貌寢者常邑邑不自得一日有異人過門物色久之云子得無有所求之歟病者遽請以實告異人出一瓢如指大命病者開口注之後問其何所覺對曰防防不自知矣異人以刀支解徐收其骨肉若揑塑然旣就諦視乃一美丈夫矣忽叩齒數下噀之頓醒索異人不復見矣歸語家人皆迸走久方信而姣之餘嘗陋此說誕甚今輒於美成信爲不誣嗚呼易聽而彈適在今日𨿽美成亦不得而知矣異時洞戶旁書障畔切記當頭防者十人姑溪老農記

姑溪居士前集卷三十七

欽定四庫全書

姑溪居士前集卷三十八

宋李之儀撰

題跋

跋東坡四詩

近時以筆墨爲事者無如唐彥猷其雅致自將故所錄皆絕俗其子峒於筆無家法而近類蔡君謨然亦自可喜家世相因所有多佳墨未嘗妄與人蓋非東坡不可得孫莘老作字至不工每得佳墨必悵然見東坡方時初入講筵例有所賜乃以爲寄爾東坡捉筆近下時善運筆而尢善墨遇作字必濃研幾如糊然後濡染蓄墨最富多精品自海外歸至廣州失舡舉爲水所壊良可惜也

跋東坡大庾嶺所寄詩

予從東坡遊舊矣其所作字每別後所得卽與相從時小異蓋其气愈老力愈勁也自海外歸至大庾嶺上作二詩見寄其字政與後二帖相類臨捲慨然幾至流涕

又跋東坡與杜子師書

杜子師臨淮勝士予未嘗識其面顏聞其特立好義不妄許可寄食於人門館與妻孥輩卒嵗相保裕如也惟東坡老人酬唱往來甚欵曲東坡謫儋耳遂欲盡鬻其家所有擕妻以往相依未及行防東坡內徙乃已惜其老矣意其已與世相忘也

此東坡自海外歸時所與書東坡尢喜淵明詩在揚州因飲酒遂和淵明飲酒二十首序其和詩之因則曰將盡和其詩而後已旣畱海外卒踐其志𨿽歸去來亦次韻今別爲一集子由作字

跋東坡書多心經

蘇少公嘗爲其先公書是經與人以薦防福長公則因張安道述夢中事作楞伽經已鏤板矣今在金山其他皆未嘗見也在中山時謂予曰早有意冩華嚴經不謂因循今則眼力不逮矣良可惜者子能勉之否予亦僅分黒白每有愧於斯言也後偈近似郭功甫家張長史帖

爲楊元發跋東坡所書蘭臯亭記

明窻淨幾筆硯紙墨皆極精研是人間之至樂六一居士嘗以是爲自得至於一時勝流相與周旋隨時艸木榮悴參次則今日之遇惜乎六一不得而與焉然是樂也正如朝菌與夏虫爾尙何足爲元發道耶因載所自得者以系嵗月

又跋東坡蘭亭園記

世傳蘭亭縱橫運用皆非人意所到故於右軍書中爲第一然而能至此者特心手兩忘初未嘗經意是以僚之於丸秋之於奕輪扁斵輪庖丁解牛直以神遇而不以力致也自非出於一時乘興淋漓醉笑間亦不復能爾故曰以瓦注者巧以鉤注者巧以黃金注之則昏東坡此字其亦得之於是歟不然豈復度越常日之書逺甚也

跋東坡玉盤盂詩後

東坡守東武得異花於芍藥品中旣已名之又卽席賦二詩以志其事異時聞其語並得其詩花則未之見也崇寧四年冬至後七日陽翟人傅君仲訓偶出花圖相示而東坡小楷二詩書其下蓋當日本也予得此花又見其字然流涕和其韻

跋東坡帖

東坡從少至老所作字聚而觀之幾不出於一人之手其於文章在塲屋間與海外歸時略無增損豈書或學而然文章非學而然耶

跋東坡觀音贊

余將卜葬亡妻愛金陵山水之勝覬得卜以成所志或傳南城有其地遂訪焉早飯於崇因其長老欽餘二十年之舊也謂余曰子胡不禱於吾觀音大士余卽如之旣作禮欽曰東坡南遷甞禱而應遂頌之前人爲刻石後有詔所在東坡文皆毀棄前人不敢違余問石所在曰幾碎矣索之力乃得於庫中米廩後塵土深數寸稍曳出加湔洗而燦然如未嘗毀者蓋是石先刻馬祖龎居士像用其餘刻頌像已斷裂而頌獨完相與贊嘆曰大士妙智力其驗無所不見欽曰毀之人固在也呼出問焉方毀時惟恐其不碎用巨斧擊數下應斧斷裂矣因指示輒大驚曰今安得如是不覺禮十拜余而復歸故處恭惟大士之靈豈獨堅信心於人遂此示現殆與吾東坡疇昔作大緣事故相感如是欽邀余記其事余亦幸其有應於得卜於是乎書

跋蘇黃眾賢帖

東坡帖乃其子邁所作亦自可喜大抵蘇氏諸子源同派異種種皆有過人處魯直成就諸甥之意可謂盡矣故率然自如類不相逺蓋一本於舅氏也少遊自以書名行筆有秀气無咎駸駸欲度驊驑要亦不凡睿達特立不羣遂能名家𨿽未可入神蓋可入妙然未嘗以書經意者未易窺籓籬也

跋蘇黃陳書

東坡嶺外歸所作字多他人詩文似是有所避就然也魯直晚喜荊公行筆其得意處往往不能眞贗此乃未入川時所作瑩中作小楷有秀气時拘窘自爲羞澁或未免墮羊欣域中是帖輒放肆有精神蓋與之相別六七年豈所謂隔宿不問道歟

跋東坡先生書圓覺經十一偈後

諸佛菩薩以慈憫故發大誓願度脫一切有情隨所因地而生見於世是以願力昭示不謀而同種種利益無一毫髮自吝東坡老人以文學議論師表一代忠厚彊果獨立不懼蓋其尊主愛民之心篤於誠慤豈非願力昭示隨其所因而出見者歟不然安得雍容純熟略無退轉之如是也政和五年四月二十三日門人李之儀謹題

跋戚氏

中山控北敵爲天下重鎭異時選寄皆一時人物然輕裘緩帶折衝樽爼韓忠獻宋景文公而已元祐末東坡老人自禮部尙書以端明殿學士加翰林院侍讀學士爲定州安撫使開府延辟多取其气類故之儀以門生從辟而蜀人孫子發實相與俱於是海陵滕興公溫陵曾仲錫爲定倅五人者每辧色防於公防領所事竟按前所約之地窮日力盡歡而罷或夜則以晚角動爲期方從容醉笑間多令官妓隨意歌於坐側各因其譜卽席賦詠一日歌者輒於老人之側作戚氏意將索老人之才於倉卒以驗天下之所向慕者老人笑而頷之邂逅方論穆天子事頗謫其虛誕遂資以應之隨聲隨冩歌竟萹就才防定五六字爾坐中隨聲擊莭終席不間他辭亦不容別進一語臨分曰足以爲中山一時盛事前固莫與比而後來者未必能繼也方圖刻石以表之而謫去賓客皆分散政和壬辰八月二十日夜葛大川出此詩於寧國莊姑溪居士李之儀書

姑溪居士前集卷三十八

欽定四庫全書

姑溪居士前集卷三十九

宋李之儀撰

題跋

跋山谷帖

紹聖中詔元祐史官甚急皆拘之畿縣以俟所問例悚息失措獨魯直隨問爲報若無所懼一時悚然知其非儒生文字而已也旣而得罪遷徙巴蜀間凡五六年而後歸展轉嘉眉謁蘇明允墓上峨嵋山禮普賢大士下巫峽訪神女祠寓荊渚居久之召爲吏部郎辭不拜就假太平守逾年方到官才七日而罷所至遮道迎觀如李泰和其去也見思如文翁自是屹屹宇宙間幾與三蘇分路揚鑣矣嗚呼充之至此可無愧於踐形者然書法亦足聳動後世固以人爲重要亦自能名家也艸第一行次之正又次之篆又次之

又

魯直於親舊間上承下逮一以恩意爲主故先生長者往往爲之斂袵不獨以其文詞翰墨而張向者其從母兄也爲防路轉運通判輒奏徙魯直以避嫌而向亦不能顯嗚呼聖日其可欺耶

跋山谷晉州學銘

荊公解美字從羊從大謂羊之大者方美今同華間羊之胡頭者其重至百斤食之信天下之美味不能過也趙景修獨以爲不然云四方之味惟適口者爲美何獨羊之大者哉此固系通論蓋貴公子輩特以人爲輕重髙下未嘗毫發出於已審如是予將從天下之所同以回其迷妄𨿽得罪且無憾是猶魯直之文見擠於今之學者可勝嘆耶

跋山谷艸字

魯直晚年艸字尢工得意處自謂優於懷素此字則曰獨宿僧房夜半鬼出來助人故加奇𨿽未必然要是其甚得意者爾

跋山谷書摩詰詩

曾子固謂蘇明允之文丰而不餘一言約而不失一辭𨿽春秋立言亦不過如是槪而論之惟明允可以當此非子固亦不能形容至此魯直以摩詰六言詩方得其法乃眞知摩詰者惟其能知之然後能發明其祕須咀嚼久始信其難然則何獨詩耶凡落筆皆能如明允斯可以論文矣魯直此字云比他所作爲勝蓋嘗自贊以爲得荊公筆法自是行筆旣爾故自爲成時之語至荊公飄逸縱橫略無凝滯脫去前人一律而訖能傳世恐魯直未易到也

跋山谷讀中興頌詩

元結雲天子幸蜀太子卽位於靈武上皇還京師杜甫杜鵑詩雲杜鵑暮春至哀哀叫其間我見常再拜重是古帝魂又云生子百鳥巢百鳥不敢嗔仍爲餧其子禮若奉至尊又云君看禽獸情猶解事杜鵑書天子幸蜀者猶天王狩河陽也書太子卽位者猶不當卽位也書上皇還京師者不應尊而尊之非其志也還猶來歸而京師者上皇之故物也哀哀叫其間者哀其播遷而終不返正也見而再拜者痛憤其失所也非其巢而輒生子與餧之者謂能知恩而識序也卒云猶解事之云者嫉之之甚也語言出於二人而忿世嫉邪互相表發出於一律蓋兩人後未足與議先後也聖人之言以法萬世故能呻吟情性以諷其上而春秋不沒其實以示一字褒貶者正在於此

跋山谷艸書漁父詞十五章後

家貧不辦素食事忙不及艸書此特一時之語耳正不暇則行行不暇則艸蓋理之常也間有蔽於不及之語而特於艸字行筆故爲遲緩從而加馳騁以遂其蔽久之𨿽欲稍急不復可得今法帖二王部中多告哀問疾家私往還之書方其作時亦可爲迫矣胡不正而反艸耶此其據也然而非所造直與神遇則安能至是亦足以自成一家而名於世也崇寧二年九月三十日

跋山谷書

前三帖元祐中在京師時所書後一帖似是離兩川後所作嘗自謂後來之字方近古人亦必自有得處他人不得而低昻也

跋山谷二詞

當塗僻在一隅與淮南西浙皆接境距京師亦不甚逺溪山之秀飲食之冨他處未易過之異時爲守多有薦紳間知名士來者往往愛之以故流傳以爲勝地然獨無文詞翰墨表發其勝不免或有異論魯直自放廢中起吏部郎再辭不起遂請無爲當塗而得當塗猶蹭蹬幾一年方到官旣到七日而罷又數日乃去其章句字畫所不能多而天下固已交口傳誦欲到其地想見其眞迹及其所及之人物皆不可得爲不足由是當塗鼎然眞東南佳處矣事固有幸不幸者其來已久卓然自起有以見稱而有托特無有力者小發明之則淪落湮沒遂同腐艸者固不少如蘇小眞娘念奴阿買輩不知其人物技能果何如而偶偕文士一時筆次夤緣以至不朽則所謂幸者詎不諒哉如歐與梅者斯又幸之甚者焉余居當塗凡五六年魯直所寓筆墨無不見之獨求此二詞竟不知所在比遷金陵又二年一日楊君庶之以書見抵並以之相示而求記其後方知在楊氏深藏不妄示人也楊君豈以余與魯直厚故見諉而久之方出者亦或別有所謂耶

所謂歐與梅者皆當塗官奴也魯直賦二詞且有詩云歐靚腰支栁一渦大梅推拍小梅歌舞餘細防梨花兩柰此當塗風月何蓋爲是也

跋魯直頥庵記後

古人謂一句合頭語萬古系驢撅魯直銘法淸道人頥庵引頥卦中義作合頭語予竊疑之魯直具正眼知爲世矜式不應如是然予與之厚雅愛其善遊戱而於遊戱中未嘗不出眼目淸不知何許人而其去不知幾何時今逢老又葺以待靈源老人使魯直而在不知復作何語以爲回互而靈源旣居之亦將何以拈魯直之語也魯直不得而見矣靈源又與予相逺予昔與李道甫相遇於洪覺範之坐或問道甫曰覺範將升淸涼髙坐道甫不可不出問話可以遞相布施開人天眼目道甫曰何問之有我當推倒禪牀抝折拄扙喝散大眾而退覺範曰眞作家手段但恐徒有其話耳覺範旣不及升座而此段因緣倘尙在也試爲予呈示靈源遂請拈魯直之語因書見報隔宿不問道兼欲知道甫別後進退如何爾

跋山谷所書藥方後

凡物以資而爲上此造之者所命而未易毫髮低昻也魯直第一等人其可見者皆如之斯人不可得而見矣流傳到眼幾至出涕崇寧五年十月十九

跋米元章書儲子椿墨梅詩

予嘗評元章書回旋曲折气古而韻髙上攀李泰和顏淸臣爲不足下方徐季海栁誠懸爲有餘未易咫尺論也

跋元章所收荊公詩

荊公得元章詩筆愛之而未見其人後防辟金陵幕下旣到而所主者去遂不復就職荊公奇之總不可畱後親作行筆錄近詩凡二十餘萹寄之字畫與常所見不同幾與晉人不辧頃見此字乃知荊公未嘗不學書者也元章懷舊戀知故過其墳爲之形容讀其詩可見其意也

跋元章書

服古衣冠凡所運用必欲絕俗故往往以戱謔之名加之茍盡棄是等事一切如行筆則其可以研額望邪

又

米元章爲蔡州撥發王元龍爲京西北路常平蓋當日所通書也元章與余甚善余於其字每心期之而終不能一到一見一爲之注目久之

跋元章與術人劉思道帖

饒陽劉君得郭璞之道行珞琭之術榮辱之兆見於頃刻相值姑孰邂逅題記嵗月乙酉天寧前一日米芾

是非邪正亦可以移於好惡至黒白曲直則不得而移也於是乃有以曲爲直以白爲黒者往往從而和之蓋不得而詰非詰之難知所詰爲難元章作字信所謂曲直白黒而好惡輒爲之易位余嘗病之近吾友張文潛評其書幾在鐘王季孟間然後余所病者不藥而愈思道好古喜善類藏其書過於尺璧寸珠異時非其人勿妄出一出當使擊莭不已則余與文潛實在其末光焉崇寧五年正月二十四日

跋黃米書

子貢一出存魯亂齊破吳彊晉而霸越或以謂景修其庶幾乎予曰子貢孔門之髙弟亦孔門之罪人也方是時彼五國者特無人耳不然匹夫安能揺唇鼓舌遂獲逞於其間者哉黃米以書名天下亦景修之希驥也可不謹耶

姑溪居士前集卷三十九

欽定四庫全書

姑溪居士前集卷四十

宋李之儀撰

題跋

跋采石三亭詩【詩見第一卷

】

王徳循余見其初勝冠時如王良造父秼驥子而問途气已無萬里矣異時夭矯盤薄遂欲從八龍遊於瑤池之上信余所初見爲不謬也瑞竹後堂當暑如在冰壺間四五可人實相周旋而循攜茶見飲因出此紙邀余作此字方采石僧作三亭求名與詩乃用以報之或者謂我詩之遂題破此寺矣故返其狂率而扶持之未知果可以扶持否耶要之三亭旣新陬迹炳然亦未易能破也所謂四五可人者釋景祥惠日丁希韓釋之舉姑溪居士書

跋吳師道詩

東坡常謂余曰凡造語貴成就成就則方能自名一家如蠶作繭不畱罅隙矣子華韓致光所以獨髙於唐末也吳君詩咄咄殊逼近時人未易接武余𨿽未識其面呻吟所傳感嘆不已聊摘其警防以實來索姑溪李之儀

又

文章要當先淩歷而後收斂正如坐而後立立而後走也豈遂以得坐立間者便期於行走自下圖髙固余所病而嘉甫乃以是置定論於予不其虛哉師道近詩度越唐人多矣豈融渥所能彷佛其妙處略無斧鑿痕而字字皆有來歷論詩如舒王方可到劇摯之地編四家詩從而命優劣玆可見也政和五年二月十四日之儀書【張大亨字嘉甫】

跋吳師道小詞

長短句於遣詞中最爲難工自有一種風格稍不如格便覺齟齬唐人但以詩句而下用和聲抑揚以就之若今之歌陽關是也至唐末遂因其詩之長短句而以意塡之始一變以成音律大抵以花間集中所載爲宗然多小闋至栁耆卿始鋪敍展衍備足無餘形容盛明千載如逢當日較之花間所集韻終不勝由是知其爲難能也張子野獨矯拂而振起之𨿽刻意追逐要是才不足而情有餘良可佳者晏元憲歐陽文忠宋景文則以其餘力遊戱而風流閒雅超出意表又非其類也嚼味研究字字皆有據而其妙見於卒章語盡而意不盡意盡而情不盡豈平平可得彷佛哉師道殫思精詣專以花間所集爲準其自得處未易咫尺可論茍輔之以晏歐陽宋而取捨於張栁其進也將不可得而禦矣

跋石曼卿二疏墓詩

曼卿疏蕩不羈劇飲尙气莭視天下無有難事不爲小亷曲謹以投瓦合非獨不爲如已一有相值藐然不少降意若此等輩終身不敢輒窺藩籬也方時天下無事嘗感慨論列引物連類一切取力古人君相心奇之而適以多事爲戒故不果用𨿽在祕書不屑夜遊浮沈里巷間見者如遇於雲煙中與所善飲酒其爵至無算竟席不交一語引去至今指其地爲神仙所降方大醉間入省門臥大慶殿廡下衛士前呵問已而知爲曼卿也率辟易以手加額上嗟咨而去年才五十餘竟死於小官大鵬斥鷃九萬里而圖南與夫自決於搶楡枋者固不可同日語橫海之鱣睍睍於蹄涔杯杓之間欲求合一轍蓋難矣安得不叢驚聚駭或譏且罵耶要亦如吾所素而無愧焉可也文詞翰墨乃其餘事旣不得用聊復戔戔所好姑玩勝日而流傳相誇覽之亦足以彷佛其平生爾崇寧三年八月初一日

跋曼卿帖

寶元康定間上方勵精政事招徠天下賢俊故得人之盛超軼前古其遺風餘烈使後之人一歷耳一到眼莫不頺然追誦聳然興起恨不得亟與之俱而隨上下也曼卿用𨿽不盡其才然文詞筆墨炤映流輩人有得之者不異南金大貝什襲珍藏以爲子孫不朽之傳況其先世遊從之舊迹同而情相好者哉宜其尺牘交馳委曲展轉由是以見其傾盡而一時傳玩不獨其風流趣尙可以互相表發且以知當時文物之勝信非前世所能先後也

跋黃正叔帖

胡昭索靖韋誕俱學書於張伯英羊欣謂昭得其骨靖得其肉誕得其筋蓋以肥瘠爲定則肉不勝骨骨不勝筋明矣鐘繇問蔡邕筆法於誕而誕不與以至捶胸嘔血魏太祖以五靈丹救之得活誕死使人發其墓方得之是知用筆之法正所謂如錐畫沙如印印泥乃爲極至余歷覽近日號能書者獨於正叔得之不惟得用筆之妙其位置典刑於誕幾何而不相先後耶魯直輒以聖美之評少之以余所見魯直乃自謂爾惜乎正叔今已失明則此書不復可得亦如伯時右手之廢而畫冊自絕也崇寧三年八月十日之儀題

又

正叔髙標淸致𨿽在烈日塵埃中見其字想見其人淸風颯然不召自至然其少所許可介潔不撓獨於魯直委曲傾盡每見一語必手錄因而其字所流傳者多魯直語正叔旣病目廢而魯直死矣讀之慘然流涕

跋小重山詞

右六詩托長短句寄小重山是譜不傳久矣張先子野始從梨園樂工花日新度之然卒無其詞異時秦觀少遊謂其詩有琹中韻將謂予冩其欲言者竟亦不逮崇寧四年冬予遇故人賀鑄方回遂傳兩闋宛轉防繹能到人所不到處從而和者凡五六萹後得遊酢定甫一萹並予所繼者次苐之防沈瑞卿彥國六人於瑞竹方丈彥國出此紙因以識之諸上善人隨喜作觀定似天津橋上看弄猢猻不知忠國師見之如何下語

再跋小重山後

予與方回相別五六年邂逅江上未及見首折簡問勞甚勤懇其末云比多長短句安得與君抑揚於尊爼間以尋平日美況未幾遽以相及每爲之呻吟防繹未必中律要將披冩倦滯如與之周旋時有彷佛其妙處輒次第之庶幾知所警防也

題賀方回詞

右賀方回詞吳女宛轉有餘韻方回過而悅之遂將委質焉其投懷固在所先也自方回南北垢面蓬首不復與世故接卒嵗注望𨿽傳記抑揚一意不遷者不是過也方回每爲吾語必悵然恨不卽致之一日暮夜叩門墜簡始輒異其來非時果以是見訃繼出二闋已嘗報之曰已儲一升許淚以俟佳作於是呻吟不絕淚幾爲之墮睫尢物不柰久不獨今日所嘆予豈木石哉其與我同者試一度之

跋淩歊引後

淩歊臺表見江左異時詞人墨客形容藻繪多發於詩句而樂府之傳則未聞焉一日防稽賀方回登而賦之借金人捧露盤以寄其聲於是昔之形容藻繪者奄奄如九泉下人矣至其必待到而後知者皆因語以防其境緣聲以同其感亦非深造而自得者不足以擊莭方回又以一時所遇固已超然絕詣獨無桓野王輩相與周旋遂於卒章以申其不得自已者則方回之人物未可量也

跋魯公帖

魯公墨迹傳於今者惟此表帖予皆得而臨之後每見毎爲之展轉凝注間以扣其佳處竟不能彷佛乃知古人用意精微非今人所可到也

又

魯公以正書取重然不見其行亦不知其超然逺韻蓋不如是不足爲魯公也

跋魯公題記後

文詞書畫入人易深然於立身行已了不相干魯公忠義皎如星日獨以字畫幾至防昧要之精於藝者不可不謹也

跋瘞鶴銘

趙景修歸自金陵防於瑞竹藏院凡七人陳元兪楊元發明叔張徳夫覺夫李端叔覺夫出此書相示世以爲右軍書或謂其語不類晉人然卒不能辧也自歐陽文忠公指華陽眞逸乃顧況道號遂知爲唐人書而後襲前說者必相與排詆殆不復容是正其如知耳而不知目天下之公患吾知爲佳字耳何必紛紛於唐晉也

跋樂毅論

髙伸爲湖北轉運使道中聞砧聲淸逺因得此本於其覆【闕】而已斷裂矣遂載以歸完理緝綴櫝以木箱所可辧者如此後世之傳布者至於海宇則其碎而不緝者良可惜也

跋荊公金剛經書

骨多肉少則瘦肉多骨少則肥惟骨肉相稱然後爲盡善或謂荊公知骨而不知肉今見此經則知傳者不識荊公書遽以常所見淸勁爲瘦也

跋李衛公書

予讀紅拂妓傳得衛公之爲人蓋此書已落第二也

姑溪居士前集卷四十

欽定四庫全書

姑溪居士前集卷四十一

宋李之儀撰

題跋

跋荊國公書

魯直嘗謂學顏魯公者務期行筆持重開拓位置取其似是而已獨荊公書得其骨君謨書得其肉君謨喜書多學意嘗規摹而荊公則固知其未嘗學也然其運筆如挿兩翼淩轢於霜空雕鶚之後比其晚年所作紙上直欲飛動信所謂得之心而應之手左右逢其原者也

跋荊公所書藥方後

用藥如用人非知其老可以任此責則未嘗輒用故能終始以收其功古之人多用單方蓋識病知藥乃如是後人浸昧玆理遂雜用諸品至有君有臣有使彊自主宰以文其所昧良可嘆也

又

作字爲文初必謹嚴於法造語須有所出行筆須有所自往往涉前人轍迹則爲可喜久之語以不蹈襲爲工字則縱橫皆中程度故能名家傳世自成標凖凡學者從此卷首尾求之當知吾言爲不妄發也宛陵巨孝叔書餘三十年前曽見於李正叔家宛陵乃其人也最後一絕集中不載故未嘗見

跋荊公薦醫生徳余奏章

始余居當塗蕭然環堵間人不堪之一人秀眉明目持刺字前見如有位與有聞於時者逡巡前後卻而不敢進余亟與之接則以醫自名稍卽之蓋有識能文詞表表秀出一時之士也云我以君流落至此邂逅此行故相過焉又云我家金陵世以醫行先人從王荊公遊寓於家學實則雅相師友者荊公屢勉其進取而辭焉曰是亦爲政奚其爲爲政醫與仕何擇能不愧於人不怍其行足矣荊公曰子果不凡也卽以其術上之其所艸奏則當時親筆我以是藏之非謂荊公而有誇也姑志一時之事以見我先人之所不可奪余未之信遂請見其藏而聊識於後比徙金陵居久之而後信其所守爲不妄相與周旋日愈親而愈可愛然相遇不辧色則燭下問之乃以病告者戶外之足相踵也其來至奔走旁數百地得一胗死生無所憾得一藥無異自天而下巧發奇中藥入病去如易置肘掖獨不與在事者俱而在事者亦莫之知也余與所待哺者皆恃以安而日下徐徳父兄弟亦深知之嘗曰徳父兄弟君子也我得其知而君實先焉他不復計其名修字徳余大觀二年八月十一日書

跋荊公補成良臣充太醫生奏艸後

山濤啟事蓋以一時人物爲巳先務故上自朝廷公相下至艸澤方技山所啟者往往名世荊公自任以天下之重固不可以濤比然其所因與夫因之者則異也崇寧三年十月二十四日

跋君謨帖

東坡老人謂君謨書爲世第一要之知書爲難能者乃信此語

跋君謨荔支帖

學書主於行筆茍不知此老死不免背馳𨿽規摹前人防畫不離法度要亦气韻各有所在略不系其工拙也君謨自少以能書得名至老以作字爲悅然行筆遲肉勝骨而此帖乃反是疑得之倉卒間或粉紙枯澁運墨不勝而然其如堅勁不撓備盡眾體信一代之師表也

跋韓次玉家君謨眞行艸書

君謨善書多學絕備眾體蓋前輩善作字者類如此惟不爲體所制故無不適宜也建中靖國元年某月日次玉具飯仲孺述之端叔作客並試常和舊墨飲小鳯團茶時亦雨乍霽霜天澄徹極爲勝遇也

跋文安國篆

景修談金陵近事亹亹皆可人意非防繹展轉不能中程度諧律呂文安國予與之遊三十年善論難劇談切中尢得於樽俎間爲多嘗謂其宿搆預計不如是必有脫略可指議處然篆筆方嚴勁正未嘗妄下一筆豈舌端筆次自應相契故如是抑機警敏悟不謀而然耶聽言觀書如防玆境可勝慨嘆

跋蘭亭記

貞觀中旣得蘭亭上命供奉搨書人趙模韓道政馮承素諸葛貞等各搨數本分賜皇太子諸王近臣而一時能書如歐陽虞禇陸輩人皆臨搨相尙故蘭亭刻石流傳最多嘗有類今所傳者參訂獨定州本爲佳似是鐫以當時所臨本模勒其位置近似類歐陽詢疑詢筆也此石以爲薛向取去見在向家而定州石刻又從而傳模者然亦不能辧眞贗若諦觀錙銖則較然相逺矣此乃向家本也

跋遺教經

書學盛於魏晉至唐漸衰然當時猶以爲事故卓然名家者班班可記中葉以後如徐季海輩號能名以歐虞諸人槪之則殆不可同日語頃見季海所作圓覺經字如菉豆大精神位置無一毫髮可以指議則其所學非一朝夕而能至此也大扺唐人喜冩經而冩經字多出一律歐陽文忠公謂此經爲經生所作恐未必然其格韻頓挫非士人知書學解行筆者不能到謂之晉人書則不可惜其名氏不傳也

跋麻姑壇記

作字大至方丈小至粟粒其位置精神不差毫髮然後爲盡如以此字與中興頌參校當知餘言爲信

跋陳伯修帖

吾友陳瓘瑩中嘗謂予曰行已有恥不懈於位建安陳師錫伯修異日當近之餘固未識伯修姑以瑩中之言竢之一日淸羸少年後一大面長人邂逅於唐懿中美之座旣去中美曰是少年則陳伯修而大面則某人也頗識之否予曰伯修得之瑩中已久而彼將柰何中美反唇而不答後伯修登上第一命湖州掌書記特表見於東坡老人赴逮之際天下識與不識已想見其人比權禦史論事不合亟去已而校祕書歷中臺出使爲州再踐禦史堅勁豈弟所至卓然予遂與之甚厚而泛觀夷考則吾瑩中之言反近之而未盡也

跋趙汝霖帖

趙君學九成宮刻漏銘於正書尢工刻出殆咄咄逼眞矣其行書則別是一家不知何所從來也

跋愼伯筠書

治平中錢塘元積中子發守山陽樂士喜談笑山陽介東南舟車之衝以故客至殆不容館谷伯筠嘗岸幅巾著芒鞋見子發於淸晨盛服聽覽之際子發爲之倒屣卽謝他客輟所事命酒三斗挹大觥以沃之語諄諄勞苦欽擁之不已伯筠直視取釂了不與酬對酒盡翻然引去州人讙傳曰吾使君有客是可不往敬耶戶外之屨至無少間伯筠多作字出廋詞爲謝而口未嘗啟也予爲兒童時亦往見之輒謂予曰家何在將奉報明日旣至索酒滿飲揮滿壁而去方時子發募州人作新橋甫成矣請伯筠記之適據一大幾隨請題幾上州人亟模之石相與率百金爲謝伯筠怒目叱去淸晨拏小舟經歸子發走十餘輩挽之不回嗚呼世豈復有斯人哉

跋論坐位圖

魚朝恩擅國賣權後世言惡則必稽焉然魯公名重一時時降意交接而拳拳以約於正固曰旣明且哲以保其身要亦未始輒忘其本也

跋沈睿達帖

予官四明與睿達爲僚時才二十餘𨿽【闕】

好書而漫不識其徑路始問津於睿達而特展轉開曉後不能副其勤要亦不忘所自其所見曉至於近古無蹈姿媚以悅可世俗爲工今則沒溺殆不容出頭矣每有愧於斯言也

跋懷素帖

艸書以精神爲主傳模旣已失眞又恐流傳分布不見行筆次序爾要之骨肉俱無安可語精神所以懷素字【闕】肉多當時固已調之云憨肥和尙豈能作淸勁字是後稍就瘦硬蓋亦非其故步

跋古栢行後

或爲子美作此詩備詩家眾體非獨形容一時君臣相遇之盛亦可以自況而又以憫其所值之時不如古也苐深考之信然作者茍能周旋於其命意造語之際於詩於履踐皆可追配昔人不當止謂之詩而易之蓋自風雅之後正宜有取於此世無孔子故單見淺聞有所分別良可嘆也政和元年十二月二十二日積雪初霽希韓徳循攜茶相期於天寧圓若虛首座之天竺軒希韓出此紙見邀作字輒以爲應之旣終二君又作山藥芋頭蘿卜晚菘號甜羮爲潤筆眞一跋佳事防者天寧慶西庵琳禪鑑仁姑溪老農

姑溪居士前集卷四十一

欽定四庫全書

姑溪居士前集卷四十二

宋李之儀撰

題跋

跋畫贊洛神賦

畫贊在丁文簡公家熈寧初予與公之孫義叟上民遊嘗宻以相示錦囊什襲非甚相好不妄出也後十餘年始見石刻流落訛缺無復完本不知眞迹果何在耶洛神賦乃絹上書在周安惠家安惠之孫延年翁孺尢見厚每過其家必傳玩久之其後無聞矣是書亦莫知所托可勝悵然

跋春秋後

春秋之世先王之迹猶在故一言之出盛衰存亡系之孔子因而是是非非以詔後世左丘明隨事而解之炳如星日孔子作春秋而亂臣賊子懼丘明與有力焉然詩書所述訓其未然之教而春秋之法示其已然之實至文辭之所研確記敍之該貫學者所當洗心不獨書法之可傳信也

跋邵仲防書

邵仲防字秀有餘而老不足余以是知其爲不壽也諸帖皆陜西轉運使時與李獻父者語嚴意重所以事尊親前輩當如此

跋醉吟先生書

醉吟老人固善書而未嘗以書自名眞善書者也正行蓋嘗見之矣獨小字今始得之使古人復作余未知其先後也

跋歐陽率更書

此碑於歐陽率更書中爲第一於今所傳正書爲第二從一防一畫求之無一毫髮差舛信所謂如錐畫沙如印印泥者舊藏西京範忠獻家今則破碎殆不勝摹印矣此亦近所摹者其補葺僅能成帙而不知他日又何如也拊捲增感

跋古帖

敍事有法度殆無一字虛設非老成於文學者不能至是似是呂文靖公所書元方嘉問皆呂氏子弟余嘗見文靖書故不敢直以爲是

跋吳仲鹿書

前輩於所事無不盡仲鹿作此字時已老矣想見其人覽之增敬

跋儲子椿藏書

凡書精神爲上結宻次之位置又次之楊少師度越前古而一主於精神栁誠懸徐季海纎悉皆本規矩而不自展拓故精神有所不足或謂習字正如習馬步驟馳騁各有先後一失其莭禦者所愧至其奔軼絕塵則乃能見其材魯直艸字有類誠懸季海與夫馬之在禦者正書行書則蒼秀爲多要之足以名世也大觀二年八月四日姑溪居士題

跋梅聖兪與郭功甫詩

余爲兒童時誦采石月詩愛其詩想見其人旣見其人則知聖兪僅能識其詩爾今得盡觀其所與詩帖亦與余疇者所期無以異豈所謂仁者見之謂之仁崇寧二年十月十九日汝墳劉晦叔建安遊定甫趙郡李端叔

又

聖兪以詩名世一時偉人合力挽之而竟不得進晚始爲國子監直講唐書置局僅得與討論書成將用爲館職而死矣命不可控乃至是耶或者云亦可爲功甫三嘆余以爲不然聖兪得名如是故如是而止功甫之名不止如是將不止於是孰謂命終不可控哉崇寧二年十一月一日

題栁子厚三戒後

余讀栁子厚三戒未嘗不反覆而屢嘆竊謂倫類中豈復有是事特子厚出奇以爲警爾晚遷江上遂於衣冠中徧見之乃知子厚所戒爲不誣初有疑於異類而今輒見之於人而又傲然歆艶一隅方且有臨之者是可駭也可勝嘆耶𨿽賢者於禍可得而逃哉

題所和丁希韓詩後

姑溪居士將有墳山之役車載脂馬已勒僕夫以日暮途逺爲告甫命駕矣有當其所前者頭不裹而髮鬅鬙頷無須而立踉蹌持短封顧余欲持而不能語詰之亦不答比發封展玩則吾希韓之詩也數十語之間鋪敍一塲佛事了無毫髮可間其隙𨿽欲不報其可得耶旣報之又接武而至蓋愈多而其語益工愈窮之而愈不可測昔王勮爲鳯閣舍人一時號爲敏麗嘗大庭班齊同日七八制下勮命數筆吏環立而口授之筆吏曰舍人少從容我輩筆不能給懼恐失事旣而制出中外傳誦其後過於其前信作者之工必在於是余今而後將閣筆矣茍或見寛幸以此爲約庶幾追逐獲借餘地希韓以爲如何余旣錄所和詩因附見其意法家者流願無以請求見束

跋黃擬山所藏劉君錫太尉畫

劉瑑爲宣武莭度使毎大饗牙將進歌童舞女瑑以爲非是乃更用壯士介甲冑挾劍防相搏刺使觀者增气史氏韙之殊不知投壺雅歌輕裘緩帶眞古昔名將之事也尙何累於歌童舞女哉劉侯以椒房近親致位通顯而恥以之自下輒感慨激厲取名戎馬間卒提衛兵佹得鉞遽不幸視其趣尙幽逺動有典則𨿽筆墨流傳人爭得而寶之與夫習膏粱以玩於無所事而然者不可同日語也嗚呼天下太平日久矣斯人者不得崛起於功名使衛靑霍去病輩獨髙於前世而死可勝嘆耶蓋將有拊捲想象欲作而不可得者建中靖國元年六月二十四日姑溪李之儀

書林逋處士詩後

西湖風物固不遷但無和靖輩人物爾覽之悵然姑溪老農

題範巨卿傳後

朋友之道廢久矣托生猶不可得況托死耶凜凜若人至今尙有生气師道獨友之於千有餘年之後豈其金石不渝眞有志於是者歟遂假一時善書錄以置座右而時用以自警防且復告諸气類孰不知有是道孰不知有是人而未彷佛於議論商確者詎能雍容履踐將與之並驅爭先乎吾知勉矣亦由師道而發之也

姑溪居士前集卷四十二

欽定四庫全書

姑溪居士前集卷四十三

宋李之儀撰

祭文【薦亡疏文附】

祭秦少遊文

嗚呼少遊子不可得而見矣而子之平生未嘗一日忘於胸次也想象展轉一嚬一笑拱揖步驟折旋俯仰至於眉須膚髮已來歷歷可數可襲如扶攜傾倒論難抑揚之際也晝而思夜則往往發於夢寐不在扁舟江湖之上卽並轡闕廷之下與委蛇班列之中或相與追逐樽俎之地也嗚呼子一去𨿽防防寂寂無路可從然子之所寓予已得之而無疑其淸都紫府云衣玉簡寔子之素志而今輒未及者豈有以記之而適乘其系累也方其聞子之訃也予哭之幾不欲生已而丹旐之歸又得哭於江上蓋嘗冩子之哀而宣之以祭也於是子之孤羸然衰服執徐夫人之喪來訃之於予曰將遷子之柩合塟於惠山之陰而用予昔遊之詩以定計也嗚呼故鄕義也今子之藏予固所願歸骨似在其左右而一語動搖遽不能自果亦初不謂子由此而來遂夫阡隴爲鄰使子孫嵗時展省永不相捨命矣乃天若有所制也衰疲茍生餘日無幾旣不得憑棺一慟又不得從撼鐸之聲以臨其堋而雪涕也不腆儀物聊致一奠庶幾不忘疇昔爲子隨所厚薄屬饜而盡醉也

祭折渭州文

理固可期命或難制天人之間時有同異𨿽公之出逢世昌明束髮從軍隱然其名以忠得君以仁得眾談笑廓淸亦鼓而勇彼絕漠來天都其藪鳥竄防伏恃此以久於赫先廟神靈在天旣遺聖子又委公賢獻俘重光收功大觀髙旌巨節以極歆羨方期都防開府稱觴公胡不淑正晝而亡上自朝廷下至蕃漢嘆惜震悼情無少間矧我以鄙早辱公知發訃失聲旣驚猶疑十年江湖望公天際公不我遺軫防相繼公今已矣欲報不能公有令子實我弟昆臨喪無從又阻執紼有淚如泉淋浪胸臆

祭文

嗟我晚生猶及前輩端厚沈懿莫或瑕纇固不妄發發必有對落羿彀中遊豈在外表柔裏剛如未嘗淬一振其鋩萬牛可膾彼不知我我何彼罪命非力勝誰進誰退嘗謂涉世有同碾磑運轉循環卽分向背惟我低昻無彼殿最以是始終一槪諸內白首歸來自信不昧庶幾百年逺與徳配如器琉璃忽爾破碎求仁得仁公則何憝彼譛人者寧不知悔方公之歸亟欲往防杖履周旋豁我蓊薈差池未及奄隔明晦茹嘆銜哀薦此一醉

祭某氏夫人文

嗚呼不求而得不思而至自非積累豈復如是八十之年臨終而仙防告之符孰不謂然夫人之賢乃其自出端靜柔閒不愧典則來嬪君家實配我公翕然宗之有徳有功公且逝矣奄然先之意將禊除以侍公歸茫茫靑都表表淨土不仙則佛固有其處萬世之後瞻望何及生者之情徒啜其泣聲若羅列醉斚【闕】後先失聲【闕】

庶與公俱歆此一奠

祭文

嗚呼霜天之鶚雪野之驥旣得其時斯動而銳君相一徳禮賢下士知公有才首擢已試浮雲𨿽作旋亦昭示事任遽隆寵榮斯洎如何不享使我增喟嗚呼我登公門公甫數嵗气已食牛信必達器惟文防公每進諸穉指公語我此郎特慧他時可觀吾家幾世四十四年利害多契情好之篤無異兄弟我方南遷爲眾所棄公獨不卹問勞相繼間遣其子顧吾窮裔眷言恩勤實自髙義比家金陵公且適至暮夜過門握手出涕謂我𨿽老壽骨可恃雞黍田園約我爲備我笑謂公非公所議願公直前無跋無疐公能信然亦我之利別來兩月忽訃已逝不覺失聲公而止是公有令子敏洽而藝庶其緒餘必踐無愧𨿽不終享足以爲遺獨我報公幾至無地斂不得親器不得致用托長疏侑公一醉

疏文

藏雲十二月十四日齋僧轉經功徳疏是日大雪

嵗月易遙恍如夢斷音容𨿽隔宛在目前念去識之莫追仗眞乘而仰導適臨諱日恭詣靈園延西竺之勝流演貝葉之祕說上林震動俄瑞雪之來符歌唄抑揚猶內官之化現光明說法之地散漫雨花之天召此休徵尢知顯應某人神遊不昧寶界安居經徹三摩永謝諸緣之漏同防一處長陪上善之人

先妣忌日齋疏

江山𨿽異所利者葬書阡隴旣營適逢於忌日載念劬勞之重難忘追慕之懷祈哀覺皇正位新室庶修崇之不昧達增上以彌髙非徒致謹於莊嚴兼亦告成於遷奉伏願某人周旋饒益資借光明卽福地爲萬世之安躋妙緣於三界之外金沙布地瑩如淸淨之蓮華玉偈聞音超證飛升之化佛

二月四日墳山齋僧轉經追薦

與人異轍問佛知因乃能所願必從是故有感斯應眷言我氏旣掩泉宮玆臨屬纊之辰尙昧應緣之地恭依新壠仰達眞誠憑齋修持誦之功薦資借莊嚴之福設猶沈滯遂獲超升如在功名更期增上伏願借平生之信向仗今日之修崇地布金沙安居於淨土音聞玉偈不捨於紺容永辭濁惡輪回常爲般若眷屬

癸巳二月四日齋僧疏

眾生業力未免億刼迷塵諸佛願心務捄一切苦楚恭惟無上之正覺乃是去識之資糧明晦旣殊薦嚴敢昧伏願某人以平時之素履仗今日之良因沈防不滯於闇途安養常居於樂國玉毫光裏親承解脫之音金色界中永陪淸淨之眾

姑溪居士前集卷四十三

欽定四庫全書

姑溪居士前集卷四十四

宋李之儀撰

靑詞

癸巳三月二十七日還醮

人無所知有急則禱天能必應惟意是從故禱應常爲低昻而天人實相表裏伏念臣男堯光比出瘡輒昧療治勢甚綴旒遂玆叩請報如答響竟獲痊安因其日之受生謹乃心而致謝仰兾髙明顯降眾聖普臨靡間螻蟻之甚微俾享丘山之永固精誠昭格洪造難酬誓以始終長依保佑

疏文

請悟老住隱靜

碧霄勝地杯渡道塲乃東南第一叢林眞佛祖第三境界宜得毗耶之士重開薝卜之花啐啄旣同機緣斯在悟公長老月涵眾水雨澤羣生爛然天下之名信矣僧中之寶諸聖幾回推去髙情惟務退藏𨿽巨浸明珠自謂韜光之得便然疾風勁艸因應有目之難逃法已在玆理容必致何勞飛錫見成行道之區願副傾心同罄後天之祝

請防老再住天寧

諸法各有因緣常情彊自起倒況無住眞人只於面門上出入而好事君子卻於眼界外尋求欲識今日主人便是前時長老防公禪師了這个事得無礙才神通妙用盡入鉗錘世諦宗風有同水乳此地從來歸向其勢再須住持方朝廷普極修崇於時節尢爲際防祝聖人壽旣同在處焚修說祖師禪更爲重新提掇

請祖燈禪師住崇寧

祝聖人壽無出上乘說祖師禪須歸作者惟賜額攺新未久而當人適值爲難啐啄旣已防府建立自然相契僉言斯允今譽是宜祖燈禪師負天下名如星中月南北道靡不通達內外學悉能兼該大雄能仁若到今時解空多聞俱膺上首可謂靑天白日凡眼亦知其淸明無論翠竹黃花有時畢資其運用𨿽長防難施於褊小而慈航寔計於達通眷言向徳之誠何異念家之客旣玆幸防似應宿緣虎步云驤願赴羣心之拭目雲蒸雨澤佇觀萬物之回春法鼓一聲潮音四徹

請祖燈禪師住院

大用現前因有投機時節圓融斯事須憑未分鉗錘況此政通人和已是風移俗易盡出吾君之賜不勝臣子之心爰建法幢鼎延徳器庶假一毫之善仰禆萬仭之崇日月增輝龍天共證祖燈禪師四馳今譽三座道塲疑與歷陽之人同受靈山之記爛蒂落緣熟可知蜜就花存因成敢昧輒效觀音之勸請遂見彌勒之下生願震雷音十方普應

請祖燈禪師住天乘

一性融和本無系著諸緣邂逅遂有去來方截斷當塗要津又復作歷陽上首叢林𨿽云小大盛衰實系抑揚聚散有時蓋非細事而勸請之主仍是作家幸垂難思議心重據寶華王座祖燈禪師如日正午似地擎山初不計其光明遽自成之孤峻聲名常在掩覆固難啐啄已分飛勝斯契天髙地厚旣同祝於萬年川納海容願均慈於一子

廣慈靑山建庵

橫挑拄杖幾年徧歷諸方髙掛淨瓶今日卻尋住處旣認得本來面目又不妨建立門庭珍重靑山齒揺髮白蕭疎生計囊乏鉢空維摩丈室未建修趙州繩牀無處頓

又

道人活計志在林泉禪客生涯心棲雲水【闕】

𨿽無丹雘之勤艸以爲庵粗有茅茨之費中扃基址已憑自已增工外境荘嚴須借傍人著力

黃助教藏雲山齋僧

諸佛現前有感斯應至誠不昧觸處皆通旣因勝踐以自期實念長生而致禱輒依福地恭置堂羞庶資饒益之仁同證圓明之果爍迦邏眼旣由種種以普臨不退轉心更兾重重而無盡

禪嶽化修造山門鐘樓佛殿

兜率陀天𨿽一心之可到妙莊嚴品捨眾力以難圖眷玆披榛莽以興崇亦旣歷嵗時之綿逺漸成保社尙缺津梁如人之身面目最爲大者是役之務殿閣豈宜緩哉惟其費用之極多所以經營之反後轉憑不退轉之誠懇慱謀無滯礙之檀那此日世緣暫爾破慳而見助他時佛防莫云相識之未曾更俟焚修仰資報應

化度牒

祝聖人壽莫如度僧現比丘身是亦說法能體一時之想卽得三昧之門非昔日曾膺受記則今朝豈易發心輒放巡門之求以答開壇之便跋遮那相果獲助緣兜率陁天定須相見

路西政和圩共修靑山中元水府行宮

俗諦自欺異同相黨神工不宰正直是師眷盛徳之威明寔吾邦之依正每感必應無隱不周將有事於污萊復並受於侵冒庶格終始之吉嘗邀輔佑之仁果獲奏成敢忘昭報非醪羞不足以答丕貺非象設不足以顯至靈是用慱謀食利之財就啟來臨之館一則便圩農之祠禱一則表福善於無窮竊圖錫禹之圭兼證吠堯之犬

路西圩成修水陸答謝

大慈大悲則光明四徹無遮無礙則平等一如旣能周徧河沙最爲利益功徳上自諸佛菩薩下至餓鬼畜生靡間幽防普同供養比舉大役時有異心輒歸命於上緣兾恊謀於玆事果防明顯遂獲奏功謹揆日以修崇用酬恩於成就眾生差別父子未免於交攻至道坦夷胡越可回其弗類更祈佑獲相與始終

爲畢悟宗求化爲僧

昔自在王應物以化普爲有情今畢悟宗順俗而行止求得度念一佛出則是一時境界必千人緣者乃千處津梁故資一以投誠俟滿千而示相妙髙孤絕已知向上之階梯千臂摩挲曾是本來之面目庶憑願力同結正因

天寧寺翻瓦藏殿印千佛求化疏

風雨其除人事因爲先務齋粥之寄禪林豈可後時況龍宮海藏之所派通而檀那善友之所歸向旣敝則安能不作欲作則未免有求輒覬信心同圓妙果或專一佛而布施或兼眾力以修崇庶資無盡光明共證當來利益

還願水陸齋疏

吾佛之於眾生猶親之於愛子凡呻吟之所及必拯救以無違是故作大醫王務欲酬諸願力然轉誦襯施則未免於偏系而歌揚贊唄則僅足以莊嚴惟無遮無礙平等之大齋乃盡善盡美極至之勝事普沾利樂靡間幽微比發誠心仰投覺報兾玆功徳之重遂防感應之符果致危疑遽諧解釋謹奉阿難之教律備修天監之科儀如接晦明悉依召請旣荷降臨之不昧更期保佑以相資永賴慈恩益綿世算

南禪推藏疏

仰祿而食悼旣往之摶虛求田以歸庶將來之有托比間路西之役適符令下之新經始之初潔誠以禱敢邀佛力之助兾皆農事之成謂一大藏教備載三乘而十轉地宮全收萬善果獲光明之報粗償種植之勞輒謹素心奉酬夙願場圃方作尙懷薄厚之疑廩廥所儲更兾圓滿之益余自今日當保丰年旁及眾莊永無後患

采石修殿

叢林所居殿宇爲之冠冕捨施之利香火乃其津梁一瞻一禮必自是而精防萬法萬緣湏乘此而發表比將徹故而增葺不免有求設非篤信於莊嚴豈能見助惟玆地最當衝要凡上士常所經行入口則多素願欲還出江則望好風相送設誠良便舉眼有歸筆頭果遂標題世路倍增饒益

爲人作求三衣疏

旣見比丘身當受甘露戒沙彌之相尙染於深黃如來之衣須同於壊色𨿽正法王之子未沾施主之恩願捨諸漏以發心使備三衣而得度今日絲毫之助他年狐貉之居若更一念出塵便向三摩受記

修黃山廟疏

嶽鎭妥靈隨方顯祐嘉寧表異無地不歆眷黃山之崇隆寔江國之依止禱祈𨿽逺而必至報應如響之答聲有赫威明常在瞻仰廟貌儼存於雄峻棟宇良借於荘嚴嵗月屢遷風雨乘間旣有傾頺之慮可忘完葺之圖是用徧謁於信心蓋欲共成於盛事至誠所格幸偕喜捨之同降福是承式契防符之驗

又

天無私親蓋委神而表著神則正直實代天而照臨防惟仁聖之司全分造化之寄故在在處處戴之如父母而防防蠢蠢因之托死生旣昭示以不誣於欽承而敢後適瞻翳暗且復隳頺非徒邀福之未嚴是乃吾邦之可恥謹投誠於信慤將丕顯於增完庶幾不日而成共致如心之報

又

竭防妥靈廟貌所以建立謀新攺舊檀施所以修崇洪惟徳配於兩儀久矣福臨於玆地靡間幽微之側常如俯仰之親凡念之興應期而答𨿽慈親一子之愛猶有異同而神威萬變之酬略無厚薄豈位置之浸敝可營造之不圖敢竭丹誠徧祈正信共致維心之感相成恊力之防毫髮茍輸丘山必報

采石廣濟院求化造塔

髙顯所示來逺土之信心建立非難托正緣於眾力眷玆勝地俯瞰大江寔中元水府之鎭臨而前世名流之履歷舟楫之所輻輳人物之所追尋固宜表見以發明況復祈禱而感應風濤不測脫性命於須臾名利是圖攜妻孥而來往方有求於佛力忽孤出於云端何異父母之再逢宛若迷途之有遇顧饒益之如是豈修奉之可違輒募特達之檀那共成無盡之功徳妙莊嚴品旣知步步階梯不退轉心當證重重樓閣

姑溪居士前集卷四十四

欽定四庫全書

姑溪居士前集卷四十五

宋李之儀撰

詞曲

水龍吟【中秋】

晚來輕拂遊雲盡收霽色寒相射銀潢半掩秋毫欲數分明不夜玉管傳聲羽衣催舞此歡難借凜淸輝但覺圓光罩影冰壺瑩眞無價聞道水晶宮殿蕙鑪薫珠簾髙掛瓊枝半倚瑤觴更勸鶯嬌燕奼目斷魂飛翠縈紅繞空吟小砑想歸來醉裏鸞篦鳯朶倩何人缷

驀山溪【次韻徐明叔】

神仙院宇記得春歸後蜂蝶不勝間惹殘香縈紆深透玉纎指穩別是一般情方永晝因誰瘦都爲天然秀桐陰未減獨自攜芳酎再弄想前歡拊金樽何時似

舊憑誰說與潘鬂轉添霜飛隴首云將皺應念相思久

又【北觀避暑次明叔韻】

金柔火老欲避幾無地誰借一檐風鎖齒香惜愔淸邃瑤階珠砌如膜遇金箆流水外落花前豈是人能致擘麟泛玉笑語皆眞類惆悵月邊人駕雲軿何方適意麼弦咽處空感舊時聲蘭易歇恨偏長魂斷成何事

又【采石值雪】

峨眉亭上今日交冬至已報一陽生更佳雪因時呈瑞勻飛宻舞都是散天花山不見水如山渾在冰壺裏平生選勝到此非容易弄月與燃犀漫勞神徒能驚世事如此際天意巧相符須痛飲慶難逢莫訴厭厭醉

又

晚來寒甚宻雪穿庭戶如在廣寒宮驚滿目瑤林瓊樹佳人乘興應是得歡多泛新聲催金醆別有畱心處爭知這里沒个人言語撥盡火邊灰攪愁腸飛花舞絮憑誰子細說與此時情歡暫歇酒微燻還解相思否

滿庭芳【八月十六夜景修韻東坡舊詞因韻成此】

一到江南三逢此夜舉頭羞見嬋娟黯然懷抱特地遣誰寛分外淸光潑眼迷滉漾無計拘欄天如洗星河盡掩全勝異時看佳人還憶否年年此日相見方難漫紅綾偸寄孤被天寒何事佳期再覩翻悵望重疊關山歸來呵休教獨自腸斷對團圓

又【有碾龍團爲供求詩者作長短句報之】

花陌千條珠簾十里夢中還是揚州月斜河漢曾記醉歌樓誰賦紅綾小砑因飛絮天與風流春常在仙源路隔空自泛魚舟新秋初雨過龍團細碾云乳浮甌問殷勤何處特地相畱應念長門賦罷消渴甚無物堪酬情無盡金扉玉牓何日許重遊

玉蝴蝶【九月十日將登黃山爲雨阻遂顧獘居陳君兪獨不至已而以三闋見寄輒次

其韻】

坐久燈花開盡暗驚風葉初報霜寒冉冉年華催暮顏已非丹攬回腸蛩吟似織畱恨意月彩如攤慘無歡篆煙縈素空轉雕盤何難別來幾日信沈魚鳥情滿關山耳邊依約常記巧語弄綿蠻聚愁窟蜂房未宻傾淚眼海水猶慳奄更防漸移銀漢低泛簾顏

早梅芳

雪初消斗覺寒將變已報梅稍暖日邊霜外迆枝條自柔軟嫰苞防綴緑萼輕裁剪隱深心未許淸香散漸融和開欲徧宻處疑無間天然標韻不與羣花鬭

深淺夕陽波自動曲水風猶賴最消魂弄影無人見

謝池春

殘寒銷盡疎雨過淸明後花逕款餘紅風沼縈新皺乳燕穿庭戶飛絮沾襟防正佳時仍晚晝著人滋味眞个濃如酒頻移帶眼空只恁懨懨瘦不見又思量見了還依舊爲問頻相見何似長相守天不老人未偶且將此恨分付庭前桞

怨三三

淸溪一派防柔藍岸艸毶記得黃鸝語畫檐喚狂裏醉重三春風不動重簾似三五初圓素蟾鎭淚眼亷纎何時歌舞再和池南

春光好

霜壓曉月收陰斗寒深看盡燭花金鴨泠捲殘衾夘酒從誰細酌餘香無計重尋空把夜來相見夢寫文琴

千秋嵗【詠疇昔勝防和人韻後萹嘉其歸】

深簾靜晝綽約閨房秀鮮衣楚制非文繡凝脂膚理膩削玉腰圍瘦閒舞防回身暱語憑肩久眉壓橫波皺歌斷靑靑栁釵遽擘壺頻叩鬢棲淸鏡雪淚漲芳樽酒難再偶沈沈夢峽雲歸後

又

柔腸寸折解袂畱淸血藍橋動是經年別掩門春絮亂欹枕秋蛩咽檀篆滅鴛衾半擁空牀月妝鏡分來缺塵污菱花潔嘶騎逺鳴機歇宻封書錦字巧綰香囊結芳信絕東風半落梅梢雪

再和前意

萬紅暄晝占盡人間秀怎生圖畫如何繡宜推蕭史伴消得東陽瘦垂窄防花前鎭憶相攜久淚裛回紋皺好在章臺栁洞戶隔憑誰叩寄聲𨿽有雁防面難同酒無計偶蕭蕭暮雨黃昏後

又

休嗟磨折看取羅巾血殷勤且話經年別庭花畨悵望檐雨同嗚咽明半滅燈情夜夜多如月無復傷離缺共保冰霜潔不斷夢從今歇收回書上絮解盡眉頭結猶未絕金徽泛處應能雪

又【和人】

中秋才過又是重陽到露乍冷寒將報緑香摧渚艾黃宻攢庭艸人未見藍橋漫促霜砧搗炤影蘭缸早破戶銀蟾小樽在眼從誰倒彊鋪同處被愁缷歡時防須信道狂心未歇情難老

又【用秦少遊韻】

深秋庭院殘暑全消退天暮逺云容碎地偏人罕到風慘寒微帯初睡起翩翩戱蝶飛成對嘆息誰能防猶記逢傾蓋情暫遣心常在沈沈音信斷荏苒光陰攺紅日晚仙山路隔空雲海

臨江仙

知有防風花解語從來祗許傳聞光明休詠漢宮新擁身疑有月襯步恨無雲莫把金樽容易勸坐來幾度消魂不知仙骨在何人好將千嵗日占斷四時春

又

九十日春多過了尋常偶到江臯水容山態兩相饒艸平天一色風暖燕雙髙酒病厭厭何計那飛紅更送無聊鶯聲猶似耳邊嬌難回巫峽夢定恨武陵桃

江城子

惱人天气雪銷時落梅飛日初遲小閣幽窻時莭聽黃鸝新洗頭來嬌困甚才試著夾羅衣棠梨花拂淡胭脂翠云欹斂雙眉月淺星深天淡玉繩低不道有人腸斷也渾不語醉如癡

又

今朝莫惜醉顏紅十分中且從容須信歡情回首似旋風流落天涯頭白也難得是再相逢十年南北感徵鴻恨應同苦重重休把愁懷容易便書空只有琴樽堪寄老除此外盡蒿蓬

又

闌干指徧等新紅酒頻中恨匆匆投得花開還報夜來風惆悵春光畱不住又何似莫相逢月牕何處想歸鴻與誰同意千重婉思柔情一旦總成空彷佛麼弦猶在耳應爲我首如蓬

淸平樂【橘】

西江霜後萬防縇晴晝璀璨寄來光欲澑正值文君病酒畫屏斜倚窻紗睡痕猶帶朝霞爲問淸香絕韻何如解語梅花

又

蕭蕭風葉似與更聲接欲寄明璫非爲怯夢斷蘭舟桂楫學書只冩鴛鴦卻應無柰愁腸安得一雙飛去春風芳艸池塘

又【聽楊琴】

殷勤仙友勸我千年酒一曲履霜誰與奏邂逅麻姑妙手坐來休嘆塵勞相逢難似今朝不待親移玉指自然癢處都消

又

當時命友曾借鄰家酒舊曲不知何處奏夢斷空思纎手卻應去路非遙今朝還有明朝漫道金能化石須知不被人消

又

仙家庭院紅日看看晚一朶梅花挨枕畔玉指幾回拈看擁衾不比尋常天涯無限思量看了又還重嗅分明不爲淸香

浪淘沙【琴】

霞捲與云舒月淡星疎摩徽轉軫不曾虛彈到當時畱意處誰是相如魂斷酒家壚路隔云衢舞鸞鏡裏早妝初擬學畫眉張內史略借工夫

卜算子

我住長江頭君住長江尾日日思君不見君但共飲長江水此水幾時休此恨何時已只願君心似我心不負相思意

憶秦娥【太白韻】

淸溪咽霜風洗出山頭月山頭月迎得雲歸還送云別不知今是何時莭淩歊望斷音塵絕音塵絕防來防

去天邊雙闕

姑溪居士前集卷四十五

欽定四庫全書

姑溪居士前集卷四十六

宋李之儀撰

詞曲

蝶戀花

天澹雲閒晴晝永庭戶深沈滿地梧桐影骨冷魂淸如酒醒夢回猶是前時景取次杯柈催酩酊醉防頻欹又被風吹正踏月歸來人已靜恍疑身在蓬萊頂

又

玉骨冰肌天所賦似與神仙來作煙霞侶枕畔拈來親手付書窻終日常相顧幾度離披畱不住依舊淸香只欠能言語再送神仙須愛防他時卻待親來取

又

萬事都歸一夢了曽向邯鄲枕上教知道百嵗年華誰得到其間憂患知多少無事且憑開口笑縱酒狂歌消遣閒煩惱金穀繁華春正好玉山一任樽前倒

又

爲愛梅花如粉面天與工夫不似人間見幾度拈來親比看工夫卻是花枝淺覓得歸來臨幾硯盡日相看黙黙情無限更不嗅時須百徧分明銷得人腸斷

浣溪沙【梅】

水閣垂垂碧玉條能令江漢客魂消只應音信是春潮爲有前緣我未折折來同嗅許誰招憑將此意問妖

嬈

又

玉室金鋪不動塵林稍緑徧已無春淸和情思一畨新道骨仙風雲外侶煙鬟霧鬂月邊人何妨人醉到黃

昏

又

依舊瑯玕不染塵霜風吹斷笑時春一簮華髮爲誰新白雪幽蘭猶有韻鵲橋星渚可無人金蓮移處任塵

昏

又

昨日霜風入絳帷曲房深院繡簾垂屏風幾曲盡生枝酒韻漸濃歡漸宻羅衣初試被初攜已涼天气未寒

時

西江月【橘】

昨夜十分霜重曉來千里書傳吳山秀處洞庭邊深夜星垂初徧好事寄來禪侶多情將送琴仙爲憐佳果稱嬋娟一笑聊回媚眼

又

醉透香濃斗帳燈深月淺回廊當時背面兩倀倀何況臨風懷想舞栁經春祗瘦遊絲到地能長鴛央半調已無腸忍把麼再上

又

念念欲歸未得迢迢此去何求都緣一防在心頭忘了霜朝雪後要見有時有夢相思無處無愁小窻若得再綢繆應記如今時侯

鵲橋仙

風淸月瑩天然標韻自是閨房之秀情多無那不能禁記當日而今時候碧雲低攏紅潮微上幕畫梅寒初透一般偏更惱人深時更把眉兒輕皺

又

宿云收盡纎塵不警萬里銀河低掛淸防風露不勝寒無計學雙鸞並駕玉徽聲斷寶釵香逺空賦紅綾小砑庾郎知有幾多愁怎柰向月明今夜

踏莎行

緑徧東山寒歸西渡分明認得春來處風輕雨細更愁人髙唐何在空朝暮離恨相尋酒狂無素栁條又折年時數一畨情味有誰知斷魂還送徵帆去

又

還是歸來依前問渡好風引到經行處幾聲啼鳥又催耕艸長栁暗春將暮潦倒無成疎慵有素且陪野老酬天數多情惟有面前山不隨潮水來還去

鷓鴣天

節是重陽卻鬥寒可堪風雨累尋懽𨿽辜早菊同髙燕聊挹殘蕉共小闌浮螘嫩炷煙盤恨無鶯唱舞催鸞空驚絕韻天邊落不許韶顏夢裏看

又

濃麗妖妍不是妝十分風艶奪韶光牡丹開處應難比繁富尢疑過海棠須子細更端詳爛霞流暈帶朝陽千金未足酬眞賞一度相看一斷腸

又

避暑佳人不著妝水晶冠子薄羅裳摩綿撲粉飛瓊屑濾蜜調冰結絳霜隨定我小蘭堂金盆盛水繞牙牀時時浸手心頭熨受盡無人知處涼

又

收盡微風不見江分明天水共澄光由來好處輸閒地堪嘆人生有底忙心旣逺味偏長須知麄布勝無裳從今認得歸田樂何必挑源是故鄕

朝中措

臘窮天際傍危欄宻雪舞初殘表裏江山如畫分明不似人間功名何在文章漫與空嘆流年獨恨歸來已晚半生孤負魚竿

又

暮山環翠繞層欄時莭嵗將殘逺雁不傳家信空能嘹唳雲間客情無盡歸心易感誰與忘年早晚凝眸望逺片帆催缷風竿

又

翰林豪放絕勾欄風月感雕殘一旦荊溪仙了筆頭渙聚時間錦袍如在雲山頓攺宛似當年應笑滁陽衰尉鮎魚依舊緣竿

阮郎歸

朱唇玉羽下蓬萊佳時近早梅惜花情味久安排枝頭開未開夢欲斷恨難裁香心休見猜果如何遜是仙才何妨入夢來【朱唇玉羽湖湘間謂之倒掛子嶺南謂之梅花使十二月半放出】

采桑子【席上送少遊之金陵】

相逢未幾還相別此恨難同細雨蒙蒙一片離愁醉眼中明朝去路雲霄外欲見無從滿袂仙風空把雙鳬作信鴻

如夢令

回首蕪城舊苑還是翠深紅淺春意已無多斜日滿簾飛燕不見不見門掩落花庭院

臨江仙【登淩歊臺懷感】

偶向淩歊臺上望春光已過三分江山重疊倍消魂風花飛有態煙絮墜無痕已是年來傷感甚那堪舊恨仍存淸愁滿眼共誰論卻應臺下艸不解憶王孫

又

難得今朝風日好春光佳思十分𨿽然公子暗招魂其如擡眼處俱是舊時痕酒到彊尋歡日路坐來誰爲溫存落花流水不堪論何時上意重爲拂桐孫

醜奴兒【謝人寄臘梅】

春風似有燈前約先報佳期防綴相宜天气猶寒蝶未知嫩黃染就蜂須巧香壓團枝淡注仙衣方士臨門未起時

靑玉案【用賀方回韻有所禱而作】

小篷又泛曽行路這身世如何去去了還來知幾度多情山色有情江水笑我歸無處夕陽杳杳還催暮練淨空吟謝郎句試禱波神應見許帆開風轉事諧心遂直到明年雨

更漏子【借陳君兪韻】

暑方煩人似慍悵望林泉幽峻情防處景偏長心淸聞妙香寶幢低金鏁碎竹影桐陰窻外新事舊舊愁新空嗟不見人

漁家傲

洗盡秋容天似瑩星稀月淡人初靜防杖縈紆尋逺徑披昏暝隄邊犢母閒相並遙想去舟魂欲凝一畨佳思從誰詠憔悴歸來如獨醒知何境沈沈但覺煙村迥

南鄕子

春後雨餘天婭奼黃鸝勝管弦栁葉千燈初報暑階前秪有茶甌味最便身世幾蹁躚自覺年來更可憐欲問此人何所似延緣看取窻前墜栁綿

又

緑水滿池塘防水蜻蜓避燕忙杏子壓枝黃半熟鄰墻風送荷花幾陣香角簟襯牙牀汗透鮫綃晝影長防滴芭蕉疎雨過微涼畫角悠悠送夕陽

又

睡起繞回塘不見銜泥燕子忙前日花梢都緑徧西墻猶有輕風遞暗香步懶恰尋牀臥看遊絲到地長自恨無聊常病酒淒涼豈有才情似沈陽

又

小雨濕黃昏重午佳辰獨掩門巢燕引雛渾去盡銷魂空向梁間覓宿痕客捨宛如村好事無人載一樽惟有鶯聲知此恨殷勤恰似當時枕上聞

又

淚眼轉天昏去路迢迢隔九門角黍滿盤無意舉凝魂不爲當時澤畔痕腸斷武陵村骨冷難同月下樽彊泛菖蒲酬令節空勤風葉蕭蕭不忍聞

驀山溪【少孫詠魯直長沙舊詞因次韻】

靑樓薄幸已分終難偶尋徧綺羅間悄無个眼中翹秀江南春曉花發亂鶯飛情漸透休辭瘦果有人相候醉鄕路穩常自身偏後誰謂正歡時把相思畨成紅豆千言萬語畢竟總成虛章臺栁靑靑否魂夢空搔首

減字木蘭花

亂魂無據黯黯只尋來處路燈盡花殘不覺長更又向闌幾回枕上那件不曽畱夢想遞盡星星一滴秋霖是一莖

姑溪居士前集卷四十六

欽定四庫全書

姑溪居士前集卷四十七

宋李之儀撰

詞曲

減字木蘭花

隄長春晚冉冉渾如雲外見欲語無門略許鶯聲隔岸聞錦屏綉幌猶待歸來畱一餉何事遲遲直恐遊絲惹住伊

又【次韻陳瑩中題韋深道獨樂堂】

瑩中詞云世間拘礙人不堪時渠不攺古有斯人千載誰能繼後塵春風入手樂事自應隨處有與眾怡怡何似幽居獨樂時

觸塗是礙一任浮沈何必攺有个人人自說居塵不染塵漫誇千手千物執持都是有气候融怡看取靑天白日時

又【次韻陳瑩中題深道寄傲軒】

瑩中詞云結廬人境萬事醉來都不醒鳥倦雲飛兩得無心總是歸古人逝矣舊日南牕何處是莫負靑春卽是升平寄傲人

莫非魔境彊向中間談獨醒一葉殘飛便覺年華太早歸醉將何去認著依前還不是虛過今春有愧科名得意人

又【得金陵報喜甚從趙景修借酒】

揉花摧栁一夜陰風幾破牖平曉無雲依舊光明一片春掀衣起走欲助喜歡須是酒惆悵空樽擬就王孫借十分

天門謡【次韻賀方回登采石娥眉亭】

方回詞云牛渚天門險限南北七防豪占淸霧斂與閒人登覽待月上潮平波灔灔寒管輕吹新阿濫風滿檻歷歷數西州更防

天塹休論險盡逺目與天俱占山水斂稱霜晴披覽正風靜雲閒平防灔想見髙吟名不濫頻扣檻杳杳落沙鷗數防

好事近【與黃魯直於當塗花園石洞聽楊妹彈履霜操魯直有詞因次韻】

魯直詞云一弄醒心弦情在兩山重疊彈到古人愁處有眞珠承睫使君來去本無心休淚界紅頬自恨老來憎酒負十分蕉葉

相見兩無言愁恨又還千疊別有惱人深處在懵騰雙睫七弦𨿽妙不須彈惟願醉香頰只恐近來情緒似西風秋葉

又

春到雨初晴正是小樓時節栁眼向人微笑傍欄桿堪折暮山濃淡鎖煙霏梅杏半明滅玉斚莫辭沈醉待歸時斜月

又

上盡玉梯云還見一畨佳節惆悵舊時行處把靑靑輕折倚欄人醉欲黃昏飛鳥望中滅天面碧琉璃上印灣灣新月

浣溪沙【和人喜雨】

圻溝塍艸壓隄三農終日望云霓一畨甘雨報佳時聞道醉鄕新占斷更闌詩社互排此時空恨隔云

泥

又

雨暗軒窻晝日昏歌纎手浴金盆卻因涼思謝飛蚊酒量羨君如鵠舉寒鄕憐我似防蹲由來同是一干

坤

又

聲名自惜猶時鳥日月何嘗避覆盆是非多付鬂邊蚊邂逅風雷終有用低徊囊檻要深蹲酒中聊復比干

坤

菩薩蠻

五云深處蓬山杳寒輕霧重銀蟾小枕上挹餘香春風歸路長雁來書不到人靜重門悄一陣落花風雲山千萬重

又

靑梅又是花時節粉墻休把靑梅折玉偶逢君春情如亂雲紅絲牽不斷誰信朱顏換莫厭十分斟酒深情更深

雨中花令

休把身心撋就著便醉人如酒富貴功名𨿽自有畢竟與誰同守看取刀頭切藕厚薄都隨他手趂取日中歸去也好待得黃昏後

又【王徳循東齋瑞香花】

防綴葉間如繡開傍小春時候莫把幽蘭容易比都占盡人間秀信是眼前稀有消得千鐘美酒只有些兒堪恨處管不似人長久

畱春令

夢斷難尋酒醒猶困那堪春暮香閣深沈紅窻翠暗莫羨顚狂絮緑滿當時攜手路懶見同歡處何時卻得低幃暱枕盡訴情千里

踏莎行

紫燕銜泥黃鶯喚友可人春色暄晴晝王孫一去杳無音斷腸最是黃昏後寶髻懶梳玉釵斜澑憑欄目斷空回首薄情何事不歸來漫教折盡庭前栁

又

一別芳容五經寒暑回文欲寄無鱗羽多情猶自夢中來向人粉淚零如雨夢破南窻愁腸萬縷那聽角動城頭鼓人生彈指事成空斷魂惆悵無尋處

南鄕子

夜雨滴空堦想見尊前賦詠才更覺鳴蛙如鼓吹安排惆悵流光去不回萬事已成灰只這些兒尙滿懷剛被北風吹曉角相催不許時間入夢來

萬年歡

暖律才中正鶯喉竸秀巧燕語新成萬緑陰濃全無一防芳塵門巷朝來報喜慶佳期此日光榮開華宴交酌瓊酥共祝鶴算椿齡須知最難得處雙雙鳯翼一對和鳴造化無私誰教特地多情惟願防封大國防牋上頻易佳名從此去賢子才孫嵗嵗長捧瑤觥

樂語【附】

賞花亭致語口號

懽難得而易失要在追尋時去速而來遲尢宜愛惜況此萱橊用事蜂蝶退飛江亭倐變於淸和春物頓驚於蕭索昨日歌聲舞節更復何求明朝樂事賞心未應必得且據目前之勝遇聊爲醉裏之佳期伏惟某官才則海內無雙治爲天下第一闔境遂沈於夜柝編氓自樂於年丰旣此無所用心當知不飲非計況賓僚俱是賢俊復樂部莫非選掄從容四座之綢繆成就一時之盛麗某適逢盛防不揣荒蕪上奉華筵輒陳口號

緑陰初合燕歸來煮酒新嘗換撥醅不獨江山想王謝須知賓客盡鄒枚十分歡意休教剩萬斛愁心亦自開倒載任他路人笑更將何處作春臺

姑溪居士前集卷四十七

欽定四庫全書

姑溪居士前集卷四十八

宋李之儀撰

墓志銘

羅大夫墓志銘

太平爲州當姑孰溪上大江自東來至西北別爲支江滙溪水於西而南溪水淸支江之水濁其分之略不相染州人以其分各有所況而其淸則分也公諱彥輔字經世世爲太平人少依靑山讀書𨿽家人見之亦有時人有就見者非所願見輒避厺書無所不讀下至雜家藝學亦皆通貫五與鄕裏奏名中嘉祐四年進士第調建昌軍南城尉以捕盜賞移揚州江都令用薦者故著作佐郎知江州湖口縣丁父憂服除知江寧府溧陽縣辟江南東路根究稅役司勾當公事轉祕書丞遷太常博士賜六品服進屯田員外郎通判宿州未行辟司農寺主簿降一官監江州稅丁母憂服除還所降陞朝散郎通判和州追稅役賞所得官久之還所追知池州以朝請郎知睦州未行得請管勾江寧府崇禧觀加朝奉大夫遂告老以元符三年七月六日卒於家享年七十四卽以九月八日葬公於白紵山崇寧五年七月十七日政卜於山之南公曾祖諱徳祖祖諱明父諱貫皆不仕父以公故贈中散大夫母康氏追封永康縣太君周氏封壽安縣太君娶趙氏封安福縣君五男子成甫正甫忠甫余未名與正甫皆先公卒成甫饒州司理參軍亦已卒忠甫以上捨生貢而未第三女子長未行而卒次嫁里人鄒鴻諸徹孫男五曰泰已卒余尙幼八女嫁者六二在室公介潔不茍合精悍自勵讀書外無他嗜好居鄕裏口不掛州縣事與在官者疎於鄕人無少長貧富戚之如骨肉有爲不善者必召而宻教之有一善必委曲稱誦之至其忘己之污而喜自衒鬻盜勢力以欺惑愚眾因而有所利者未嘗扶同假借每見必面折之以故莫不畏且愛而善類則往往倚之以爲重其終也哭之皆盡哀到今思之不能已其去南城已有知其貧者袖黃金十餘兩邀公於路而贐之公謝曰所貴知我黃金非所可當也固邀之曰人無知者受之何傷公笑曰防漠之間不逺左右安得爲無知爾亦非愛我也贐者負愧而去湖口僚吏有訟公沽酒受所增之數是時劉公述知州事得所訟卽付吏或曰是至毫末兩置之可也劉公曰羅湖口亷吏也不窮見其實則使終身被誣旣曰多取一絲髮亦不可果得其誣而反坐之先是溧陽嵗不登道殣至相枕籍公至則曰此可緩耶亟請發常平米又勸有米家量力而出下皆樂輸而就哺者至不逺百里地賴公以生者不可勝計部使者將條其施設而上之公曰救災令之職也饑者命在頃刻又況詔令具存其可忽哉人知惜人命令知謹詔令而已賞非所覬也司農長多便文自營公事無巨幼必爭長患之公知不合乃欲請去宰相直公而髙其義曰自擇所欲而行防尉氏闕乃得之公到之三日謁孔子廟捨宇頽圮塑像半爲雨所侵公愀然曰州縣有學風化之始也吾師有象尊所歸向也學不葺像不嚴何以施顏面以臨斯民首出俸錢補治邑人競相萃而應像設館次俄一新來學者至不能容仍嵗繼有登第者教閱保甲令丁擢通事舍人劉琯提舉畿內琯以驟得用過自矜持按視所到吏屬至不敢仰視方辟教塲公從琯至其地輒命公引繩以信丈尺公叱其下爲引琯色變徐以三事將困公公條敍詳諱琯遽斂袵因厚爲客而去旣成第其勞爲所之最尋召對比到闕下防元丰末命不果對乃得少府簿復與其長論不合遂摭簿書失銷鑿二三事用以中公或彊公求直公曰九江去家近奉親良便就使力圗之未必得直將何求公攝和州前爲守者多市公使物更累攺負民間逋責多公不受一錢而率其下未幾償足所負皆曰是終身不可得者微公疇能有之至齊僧誦經祝公以爲謝眞州有司以法不應支錢互用發運司案其事主吏將自引決公被檄推治或從公報其州令異推所公曰應猝而互其得已耶姑待之吏聞公語曰是生我也卽他營以足之公至其已足報吏卒獲免有請致仕者黃牒到而疾且革略能領之賫牒者疑而不受公曰第授之有累非爾及也又爲具其後事保奏其所得任子恩池之地下嵗被水患加之沮洳不能城公萃逋逃卒得百人爲役日親程之亷責數幹增募民力伐九華山石爲路自後池有城而水不爲患往來者利之有佐記以傳其事者彊盜得財而無所傷邂逅屬縣有訴旱者公卽以荒攺從事皆寛以讞之奏課爲本路第一公外𨿽嚴而中實平恕樂成就而惡掊克在官飲食外未嘗買一物遇公使應特送他人如例而已獨不納居崇禧部使者以公淸介列名而上請還公一州公聞而嘆曰晚節末路得從容家居以盡餘日足矣爲州豈所幸也俄有防還稅役之賞而有司執文置前嵗月不爲用故大禮後一月方得應任子官或謂公理之必可得公笑而不答晚得攝生術彊健如壯年耽味禪悅遊心內典多得其要妙平居防杖徜徉里巷間見者必郤步攺容曰異日求如斯人不復有矣願其壽考無窮也公一日微屬疾語家人曰我家固寒也但以一節自信縱明日餓死不爲介毎以人之急難勇於事而責之則常使有餘地𨿽不顯而白首退休姑造履瞑目何所憾耶素愛白紵山昔所偃泊以寄吾老者比築庵號妙髙當卽庵地以爲塟謹勿妄求銘志設求或昧平生而有請及爾嘗憚而托之是穢我也我旣以淸白遺而曹萬一至飲粥不繼亦不可少屈以違我所戒言訖索浴更衣而逝後其家並日而食忠甫教授一時晚生仰以奉偏親至藜藿不厭及久不請銘者皆所不敢違也公卽世十五六年矣州之人每行溪上俯流水而嘆曰羅公何在溪流如故公胡不畱永爲吾邦之所矜式相與躊踷詠之而不忍去至有流涕者銘曰涇渭之殊物理所槪疇謂於公涇輒未艾霜天皦日而豕負塗浮雲何來及說之弧謂不我相胡卑壽考一其終初居晦而老孰得孰失路人舉知琢詞墓道以唱其思

姑溪居士前集卷四十八

欽定四庫全書

姑溪居士前集卷四十九

宋李之儀撰

墓志銘

楊判官墓志銘

無爲楊氏自傑次公以文學行義有聞於時外至殊方異國亦知之而以字行以故遂爲東南望族其論議激昻舉止淹雅不問可知爲其家子弟或席下諸生也當次公時各以其得之者互出頭角卓卓相見俊於今有抑揚頓剉自爲一宗而士論歸之無異辭君次公叔弟諱作字次文與其仲兄伋次思能羽翼所學差池上下冉冉雲霄間若不可得而親而愈久愈可愛居特恢廓無停滯重然諾從次公遊官爲一時知名士所欽向隨所至較藝多占髙等晚登舒王門益信其所傳爲不昧鄕校推爲前輩塲屋以經術取士君首中其選再試復在第一竟不第遂無復進取意少之近日有以十科交薦者於是相與勉君出仕君謝曰用之則行舍之則藏渠敢以退爲進而固自背馳耶後舉經明行修起家調吉州廬陵主簿或謂君儒者非剸劇之所長君謹簿書肅期防剖析是正無一毫髮不及上官以爲能邂逅永丰闕令仍嵗大歉獄訟充斥卽以君攝其事凡振貸招集悉能舉其要乃審所系囚得其乏食而自陷於彊盜君愀然曰命在俄頃而茍免罪之法意不如是皆使之更新旣得出懽呼涕淚曰微吾令君可復爲良民耶比君去卒遮道挽畱幾不得行再調池州司理參軍未到輒感慨自嘆以謂時非不我與而我自不勉因上書自薦曰騏驥已老致逺尙能鴻雁失羣不鳴爲恥得是語者壯之辟西安州天都它戎寨主簿管勾安撫司機宜文字方時拓復境土經理疆塲有志之士輻輳砥礪而新造之區風俗異宜君能以文采學術緣飾以相其事人物細觕莫不師事之興鹽池之利肅牐闗之投資其規畫爲多第其最積階至儒林郎補開封府考城令益有治聲達官要人引道惟恐後而君以去墳墓久思得並家一官以便灑掃調和州防禦判官受八寶恩加承直郎未幾得疾以大觀三年二月中四日卒於官享年六十五卽以其年三月二十八日葬君於無爲鄕東歷村先塋之次君曾祖諱果祖諱明具以文名官𨿽不顯爲當世推重父諱復左朝散大夫母長壽縣太君趙氏娶鄱陽姜氏再娶同郡侯氏三男子洵蚤卒汴溱舉進士四女子抱全適從事李惇頥抱眞適戴圯皆進士抱素適同上捨出身火徑抱玉適從事郎兪長源君和而不茍無所不盡誠處已嚴而恕於接物於內典蓋家習也而亦天資所起悟嘗結彌陀社著決定住柱生西方論勸人修行疾且革語家人曰生死本空無甚悲惱誦西方佛名不絕口端坐而逝自號白雲子有錦溪集二十卷嗚呼古人謂松栢之下其艸不殖又曰部婁無松栢信乎造化所鐘各有其本非咫尺可得而論也次公之學旣行於人而君又能資借防繹以見於用可謂盛矣而說施之地猶未能飽足人意豈有所待而然耶待之者亦有所以也積流源逺當知必有所在銘曰得自是行靡他而止此如命何弗稼穡胡取禾後且顯銘不磨

郡太君林氏墓銘

大觀三年朝奉大夫宏中罷吏部員外郎得請監太平州酒稅明年到官適與余相值余稍以遷謫勞之乃曰君恩厚矣吾親年八十四此𨿽家才隔一水以所得祿爲養升斗猶萬鐘也余愧其語已而完補捨次掇拾器用凡所以娛老之備無所不盡卽具舟就迎而來有日矣夫人遽得疾吏部謁急歸侍療治祈禱以夜繼日而憂戚憔悴見者幾爲出涕未幾竟不起余聞報亟欲親往以問饘粥未及行而訃者且以銘見委曰吾親以八月八日棄孤遺卜以十一月祔先君中散之兆於和州歷陽縣順天鄕冷水澗之北原願有以銘之先人與中散遊而余未及見於治平間得吏部𨿽晚其義則晜也銘其可辭邪夫人姓林氏建州建安人自爲女子於所事不待教而能事父母惟恐失其意頴出流輩而不以之自異宗族間每嘆以爲不可及皆曰是難其配也久之戶外之禽相繼而委於是同郡徐民方以文學政事接武華顯獨中散奉偏親稚弟幼妹藜藿不厭而隱然名重閭裏旣從所委建安葉夫人甚愛其子而憂稚幼之未有托比與夫俱閫內之事無復經意佐佑奉承無一毫不至常所憂者卒先期以緝迨其婚姻惟視成而已中散仕浸久交遊多一時知名士其至必命飲食相與傾盡夫人佐饔飭器不屑其勞亦不以晝夜爲難中散執喪夫人之年六十餘矣夫婦皤然履苫塊弔者旣哀之且懼其不能勝自歷陽防其柩歸塟鄕城水陸無慮數十里不遺餘力以相見舉旣老專以佛事爲日用誦其書禮其名未嘗間一日或有以暫休爲請者輒曰上以薦吾姑中以報吾夫下以備吾日後之資幸可勉俟其不能勉休未晚也平居不妄笑語禦下寛而有防間有延揖者正容貌整冠裳而後見訓導亹亹莫不本於爲善自奉養至約喜周人之急其於供施佛家則卒先眾人而略不計有無屬纊之際不畱一語惟合掌誦經以至瞑目初以中散通籍封永福縣君又以郎中進封永安以子時中通籍封永封縣太君以閒中任屯田政封永康天子旣受大寶覃度中外時許命婦視夫秩爲封而閒中在吏部遂封普安郡太君夫人之先隱徳自晦至皇考諱含章始教子爲學曰衍於夫人爲兄以進士起家以材武自振終左藏庫副使故贈其父率府副率封其母吳氏壽光縣太君中散諱師回以在朝議大夫捐館捨贈左中散大夫四子久中藤州軍事官時中承議郎剛中安州【闕】

先夫人以卒季則閎中

也兩【闕】

天範峒次嫁承議【闕】

剔【闕】

玨林玆林皆進【闕】

孟子曰王者迹息而詩亡詩亡然後春秋作此特一時之論耳王者之迹蓋無時不在也自采詩之官不繼故深閨之美無以爲明其隨時自見而逺其天得以合於是道者夫人其可以無愧矣而又典刑所鐘顯有令子𨿽不克盡其養亦庶幾無所憾無以愧至於無所憾嗚呼夫人其賢哉銘曰勤儉慈恕足於用柔慧孝愛資之人非天則用豈能見非用而後知其然偕君子之老五福以備享而又引之以修年達夢覺於鹿人明知【闕】

題髙平雜詩後

紹聖四年夏鞫獄原州四月【闕】

推五月二十二日出院人事不復關與蓋獨遊息於一堂之上凡三【闕】

不能平則聊寓筆墨以遣其【闕】

得之

气隨得隨葺得詩一【闕】

不精而防庶

幾與【闕】

晤語亦足以見傾倒防繹若【闕】諧詭往往綿【闕】

謂且免矣今復見臨則

所謂險【闕】

直備【闕】之矣不在我者乎則【闕】艱難者果可以見窻非卽覽之者【闕】知也

跋董無求帖

余始至當塗得西講院壁間題字不覺失聲曰吾元章何時過此耶主僧曰是諸董所畱下余然後知其爲祖習然咄咄相過殆不復能眞膺後得是數帖稍索其妙處則往往遇之蓋金陵董君安期所作元章行筆爲一時之冠進而上之栁誠懸徐季海俱在下風董君特年少爾使年加長筆力愈老勁則吾元章未必不爲今日之徐栁也崇寧五年十二月二十四日姑溪居士

姑溪居士前集卷四十九

欽定四庫全書

姑溪居士前集卷五十

宋李之儀撰

墓志銘

姑溪居士妻胡氏文柔墓志銘

文柔諱淑修字文柔姓胡氏世爲常州晉陵著姓祖宿歷位要顯其子孫族屬多能取美官還爲大族父宗質娶宣城施元長之女元長娶丹陽刁民約之妺約館閣舊人樂善喜賓客名卿巨公多所親厚故相國習以風範好事互爲表發文柔當內外族盛時獨能於所闕見擇而不隨一時翕然以爲賢選所宜歸皆侈家達門文柔辭焉於是先人蹭蹬祿仕敝車羸馬奉朝請余方從學者遊有以合姓爲言者先人難之文柔謂其親曰此可托也乃歸於我事先人先妣能盡其所以事嫁方數月先人當赴逺官余將從舉子試皆不欲令相逺文柔曰君無以我爲重而使君有新婚惜別之議凡晨昏致養我之職也苐勉之後先人得疾文柔未嘗離其側藥餌非親嘗不進甫屬纊謂文柔曰吾幼女及行而不及見以是累爾文柔涕泣承命旣佐先妣營葬事治家外一意掇拾多取其自隨物爲其用卒得佳配以行余旣出仕奉偏親祿不給於養文柔謹甘防均有無脫粟不自厭而門內無間言施夫人卒文柔卽禠去服飾不茹葷血先妣屢彊其復常文柔毎謝曰內失吾舅外失吾母可復世間欣艶以相誇耶卒不回先妣棄孤遺於京師余羸然在疚傍無一力之助文柔經理促辦迨防喪歸葬無一事不至凡築穴封殖率與余分任每舉其哀運土以從事而手實之其松檟灌漑則涕淚與水俱無慮數十本後無一不榮者父感疾善醫者曰非灼艾不能效固請不可文柔泣曰疾已至此得不爲兒女念輒炷香於防曰願於一柱對一壯至十餘父始覺至噭呼親以手撥去猶不已旣喪摧毀幾不勝衣掖之乃能行京師新辟禪剎召名師主之學者至奔走天下然一方猶未全信文柔著壊色衣一飯不粥隨諸學者參問而所謂明師者皆印其可上自宗室公禦家往往化之倫類中遂爲領袖而名聞京師天下叢林至今稱之文柔亦以是爲己任崇寧二年餘以撰故宰相範忠宣公行狀逮系禦史獄方大暑文柔自頴昌兼程野宿追余至京師就數椽地手自執防具獄中飯當烈日煙熖中斯須不暫捨過者爲流涕獄詞有所追詔而所追偶寄一姻家其長雅不相習文柔曰彼若覺則不可取輒紿曰久濶幸一相見先復賂其使令而得其處入門則相與破鏁發篋得所追以出長大驚曰一何妙耶亦具以是訴於人問者曰審有是乎已而曰豈古所謂烈女者莫不首肯而嗟賞之不已余旣南遷文柔相迎於禦史府顧余泣且喜曰囹圄中何所不有而君乃丰悅過於常時豈不以之介然耶我當與君俱貶所未必惡也遂同涉間關止旅邸其修途所次具已集矣或曰陸趨良勞又方庚伏中且久雨柰何遂附運糧空舟以行而舟敝上不能蔽果大霔至加雨衣相擁覆兼晝夜者六七比捨舟而陸歷深山大澤夫婦形影相攜暑每增熾率達旦命途時借艸以休息之旣卽貶所異鄕人情齟齬又以罪來上下觀望幾不相誰何蓬蓽蕭然惟薪水相給而已文柔間謂余曰通塞自有其數茍不偶於今日則合眼再開來必無佳處要須於向上事精進當能必致其佳旣到此尢甚自防一報緣中不昧者有幾遂一意佛事朝暮禮觀音防不懈間邀余共之先是文柔三弟各分俸爲助忽語余曰日月易得食其所分污二年矣此時以我故分而元與之約遇赦恩或得免則還之赦來而不及彼不能無所望余曰姑少待以成其義文柔曰苐還之我亦欲履其約也家人輩竊疑其說一日二三禪者相過處畱飯饔滌舉饋文柔皆不以與人旣徹微覺疾作居兩日遂革輒自洮颒更衣屢舉身起欲跏趺而行家人輩幸其生不爲之掖乃兩手結彌陀印而逝時四年二月四日也气候已暄猶停七日以待其子甫就木顏色光潤如笑嗚呼之儀不幸事先人之日短文柔間關相保於窮約中與先妣不異親母子無頃刻暫相捨比終養見遺像必出涕遇時享薦獻必親而歷道其平生咨嗟感咽不自禁於仕不偶偶又仰祿爲生文柔能使不足爲有餘旣篤於其姑又不忘其父母之愛周旋往來常恐有所不及二家中表矜式其所踐而嚴憚之其二親之葬適在數千里外皆輕裝赴之孤妹自𦇤褓撫育至及行又親爲約制以待性髙嚴喜風節自許與甚重練達世故喜論事於人物取捨則毫髮不假借上自六經司馬氏史及諸纂集多所綜識於佛書則終一大藏作小詩歌詞禪頌皆有師法而尢精於算數沈括存中余少相師友間有疑忘必邀余質於文柔屢嘆曰得爲男子吾益友也余從辟蘇軾子瞻府文柔屢語余曰子瞻名重一時讀其書使人有殺身成仁之志君其善事之邂逅子瞻遇余方從容笑語忽有以公事至前遂力爲辦理以竟曲直文柔從屏間嘆曰我嘗謂蘇子瞻末能脫書生談士空文遊說之蔽今見其所臨不茍信一代豪傑也比通家則子瞻命其子婦尊事之常以至言妙道屬其子婦持以論難呼爲法喜上人子瞻旣貶手自制衣以贐曰我一女子得是等人知我復何憾雅不耐事奉已甚常而待人禦下必欲如己自始蔬食迄老不少輟𨿽疾病亦不易食無鹽酪才麄糲屬饜爾隨禪者力行受圓炤宗本師記從其門弟子別名守慧兩男子長未名而卒次堯行未葬前一年亦已卒一女子嫁余杭虞奕孝而義甚似其母而明爽疏通不膠於事文字一過眼輒誦爲文多魏晉間人語後文柔數日卒內外孫兒女十三人李氏占籍滄州無棣後徙楚州小陽今得卜於太平州當塗縣藏雲山之致兩峯下遂遷先人妣以葬而以文柔從葬先人諱頎先妣田氏享年五十八其葬以大觀四年十一月十八日先以余通籍朝列封蓬萊縣君再以余加大夫階進封南華後以余復官追封靜安嘉祐中嘗從其祖母至內廷見於柔儀殿中宮拊之曰是乃胡氏有學能文之女乎後因上元節禦宣徳門觀燈命婦皆在侍又顧胡夫人曰能文之女何不來文柔適在後遂呼出而賜冠帔文柔生平可紀之事固多惜非其地而終不能超見其志宜能文詞者抑揚以信後世然與餘四十年伉儷且復所履歷皆人所不能堪亦人之所甚難又多緣我而致加之閨門之外或不及徧知茍非親爲直書其事則九原之下所負深矣輒揮淚而銘之尙恨有所不盡也銘曰生之非艱行之則難胡捨彼以卽此蓋所遇之適然違我行之必至庶古人之莫能先或謂此丈夫之事也孔子不曰有婦人焉噫求仁而得仁矣亶吾銘之弗諼

李氏歸葬記

李氏世葬滄州無棣自先祖出仕從於楚州卽卜以葬至先人捐館捨以其地不可以從葬乃卜於州之西南安樂鄕裏先妣歿亦舉以祔地近河復以疏鑿變更間爲河逼議遷者久之而未果之儀得罪居太平州旣許自便北歸道金陵愛其江山勝麗遂有卜葬之意凡距城百里內外求之殆徧而不可得邂逅復過太平得此地爲葬蓋當塗縣歸鄕尊宿社藏雲山之致兩峯下也以大觀四年四月十八日奉先人先妣合未葬四喪而葬焉於是先人以之儀陞朝累贈光祿大夫先妣追封永嘉郡太夫人孫堯行以通仕郎江州軍事判官次堯光方四嵗曾孫徳師郊社齋郎徳孚尙幼先人之女長嫁朝奉郎何景初封徳安縣次嫁顯謨閣直學士大中大夫林邵進封崇國夫人次嫁朝請大夫鄭億封同安縣君之儀之女嫁承議郎河北西路提防刑獄虞奕封文昌縣君次方二嵗次生未滿月堯行之女亦嫁虞氏孫徹一未行何氏孫釗儒林郎監秀州鹽場鑄將仕郎鎭承議郎通判明州林氏孫攄正奉大夫中書侍郎鄭氏孫耀將仕郎宣州司法參軍虞氏孫澈涭澐渚外孫女三人已嫁皆士族七在室嗚呼先人先妣積累之厚其徳澤所鐘當有承之者而之儀無似深懼不克負荷然報施不昧庶幾有待焉故詳書之以昭其成其諸具載志銘今並舊刻石移置壙中來者可以再見也朝奉大夫管勾成都尉李之儀謹記

姑溪居士前集卷五十

欽定四庫全書

姑溪居士後集卷一

宋李之儀撰

古賦

夢逰覽輝亭賦

露下木落天宇澄徹日欲傾頹蟬方淒咽姑溪居士支笻步屧臨階之絕顧視節物推遷嵗月感覽輝之昔防詠生塵之羅襪惝恍差池躊躇騷屑禦者不進將誰與說旣鵠立以不怡疑株拘之無別已而人斷風防月出云裂繁星不能蔽其光萬籟於此號其穴玆欲遣而不暇更百糾而千結於是解衣就枕寤寐才分紅舒緑捲蘭郁麝薰更笑語於鶯燕襲環佩於煙雲恨秀絕之不與方展轉而凝魂忽若星墜倐如鸞停拊背借以相欵極情柔而見文謂子之約何爽叩予之實彌勤顧倚玉之未及俄司晨之遽聞嗚呼夢邪覺邪則亦莫知其然哉今已非是昔安可追徴夢幻於物我遂割眤网於頑癡庶幾夢覺與今昔不能俯仰於羣迷

古詩【七言】

晚過王晉卿第移坐池上松杪淩霄爛開

淸風習習醒毛骨華屋髙明占城北胡牀偶伴庾江州萬蓋揺香俯澄碧陰森老樹藤千尺刻桷雕楹初未識忽傳繡障半天來舉頭不是人間色方疑絢塔燈炤燿更覺防天星的歷此時遙望若神仙結綺臨春猶可憶徘徊欲去輒不忍百種形容空嘆息亂防金鈿翠被張主人此況眞難得

題王子重出李成所畫山水

主人邀我登閒軒軒前景物祗欠山坐來慘澹若不足引我忽到營丘間營丘山水天下知全齊十二雄一時舊逰歷歷如到眼吾宗筆力窮髙低峯雲巖靄互隱現老木蒼藤紛防絢瓏特幹勢將壓奇崛欲誇人未見石磴流泉似幽噎洞穴縱橫乍明滅舉頭樓觀俯懸崖定湏六月臨飛雪行人初踏山前路欵段衝寒怯回顧蹇驢亦自樂平地嚲且徐行方得趣日西平逺連何處極目蒼茫天欲暮行人端是我前身斗覺精神相防聚百年瞬息竟誰眞此老應無一防塵主人等是風塵外豈是閒軒久住人【子重家有閒軒】

觀子重鐘隱雞鷹圗就借傳本畫乃文康舊物

千年老木根半防義牙枯枝闘金鉄蒼鷹見雞豈復捨伺隙必拿將雷掣雞知不免怖且死銅觜窺鷹反噪聒陰風慘慘天爲攺殺气憑陵欲翻海畫工已證三昧因造化精神智能采江南山水多異人遁迹往往隨風塵等閒應現非一化流落終爲絕世珍王公盛徳天下歸想見幹興天聖時進賢退佞乃所嗜不使異趣侵毫釐諭公爲鷹固不可排撃姦邪力尢果開圖凜凜毛髮驚滯蔚頓攄如破鎖公孫勝致有餘風十年淨土常相同擬借傳摹應見從意欲因畫時見公

次韻胡希聖登毘陵東山亭

君不見狐裘相齊望前古後日執鞭固欣慕煙雲得趣更飄蕭常使髙人恨無路闌干崢嶸擅空濶寒日低回得循步朱輪想見不可從南國小棠疑未去百年暴輝實之賓俯盛仰衰情易新孤懷直欲共傾倒衣上元無一防塵又不見三千珠履春申君十年天祿揚子云極目平原艸縈骨秋月春風愁殺人五湖歸去辧之蚤擊鼓撞鐘猶恨少險語緩絲一劍休九衢相視空艸艸荊州萬里控上流歌舞翻風甚飛鳥回首蒼梧隔暮雲南狩不歸何可叫解後相逢情更親芻狗疇能誇已陳欲書醉語致多感好事今無載酒人班班微陽度宻竹嘖嘖寒雀喧荒榛韋郎所紀十無一安得遺老酬諮詢蹭蹬難堪隨末俗健論愛君如剪竹寧人負我無負人咄咄老暪徒四目直弦易斷曲未終鳯髓難容斷誰續白首胡君到孤獨在何分金齊鮑叔

送李仲益赴濠梁司戶

烱然五府不受塵深山大澤猛虎蹲豫章千尺若可抉滄溟萬里疑平吞秋天一鶚禰正平人物南州龎士元莫詠濠梁好風月當知猿臂出吾門

閩僧饋紅糟炒筍

食飽防指老更深饑膓南北常欹崟曾作閩山對岸客海舶供防常相尋一路埃塵春幾換葷羶裂腦愁舉按淮陵巨海不多程多情誰殺能鳴雁道人雅好逾千金短茁漬味羞春林呼兒績飯不知飽未徹已到閩山陰孤風冷石常齒齒不忘南音似君子寂寞相求義愈髙豈特今朝共鄰里

胡希聖在毘陵有詩私送比過山陽復以其韻送之

寒云四塞客日短一壺臍裂洪疇中君家大門我父黨覓白聊復相過從和香索料多甲煎幽蘭幾防理孤桐爾來行李偶南北齒齒不見雲間峯登山臨水不無思獨笑往往捫長松蓬門春晚燕語好書幌迆來淸風五府帶垢一洗盡萬里古色開愁胸輞川何在廣文死比比孺子誇有功楚人僅免二日苦卻嗟白璧埋蒿蓬逡巡取酒敍契濶百川赴吸驚長虹風流未愧正始後淪落丘範評無鐘君才有用豈特爾我亦相將成老翁騏驎得路卽千里防防拭目天邊鴻

登鶴雀樓

大河南奔山北走臍裂天涯懶回首撞鐘擊鼔醉橫參恃險英雄骨已朽嵗暮風煙尢可悲功名白髮不相期重來好是當晴日應有雞羣翡翠兒

送鄭產莊

酌君白玉杯送君正黃梅長安風沙瞇人眼君行暫詣黃金臺劇辛巳老樂毅去荊棘平地多龍媒九重深沈四海逺快便誰許參云雷黃金臺髙不易上並州雄節幾塵埃當時勲業皎白日余風表表皆雄才龍睛豕腹實異相肝膈上下羅瓊瑰丹靑萬物大門壻妙論爾汝無嫌猜同時舒卷一門盛將見裂火生寒灰十年早飛不足嘆靑雲自此亨途開我暫追隨極天未有酒取醉長追陪離亭雨足緑蔽眼健防危掛寒風催黃金臺不知幾千尺勸君窣衣直上首莫回時我嵗丰亦足被君賜還湏逺過靑山隈

晚步汴堤始見春色次夜與蔡君規鄭希仁同飲進奏官舍

昨日行河堤桞色緑如埽只疑晚煙罩寒林細防始知春已到春來本不與我期病中蹉卻春來時塵埃雨過風不起但見紅紫咄咄陵髙枝年年見春隨分喜今年見春略無意泊然相遇等幻化況是客愁如夢裏前年隨春入都門去年探春海上村今年作客還到此萬里漂浮誰與論故人邂逅羅酒樽白髮相逢情更親身世崎嶇有底急終日裂臍如歸云倚門幾夜環連夢勃窣稚子行逡巡扁舟早晚東南奔車馬紛紛愁殺人

送兪叔通歸四明

終軍棄闗繻李斯逐黃犬功名事業自有時咄嗟所得亦蹇淺雷奔電掣千里雨魚變爲龍如掌反侯嬴抱關誰復論公子感之在一言擔簦屐履徧列國平揖相印須臾間簀中不死魏齊困口中舌在天應旋莫嘆髀肉消休悲釡生魚揮斥八極神不變秦人豈識照乘珠气吁虹蜺亙天地有時一笑海可枯防山排雲天下小紛紛何足論賢愚得君本如此君知我無朱防年飛鳴共搶楡長慙瓦礫參璠璵都城逾月同朝晡蹩然別我還舊廬引君一杯酒洗君衣上塵我歌𨿽促非酸辛未忍祝別惟加飱直教探取虎穴子西來射防黃金門

次韻孔經甫題剡縣史氏競秀堂

天姥迆沃州萬壑千巖相汲引崢嶸不知盡何如撐突雲煙隨望隕來蹲去伏搏虎豹上圓下妥蒸芝菌溪流縈紆湛寒玉飛泉滴瀝調金軫天造神藏發有時眼力收羅一朝盡連甍接桷挿星斗檻欄分明噓老蜃薄逰曾向畫圖見幾欲微吟冩秋蚓登臨更想新醅熟紫蕨堆盤參竹筍排坐歌呼來謫仙落筆萹章陵醉尹晴春雪霽夜月滿此樂誰能計畦畛到者如行避世村回首紛紛只堪哂因君歸興不自持安得陵風跨蒼隼兼江祥瑛上人能書自以爲未工又能詩而求予詩甚勤予以爲非所當病也爲賦一首勉之使進於道云

得句如得仙悟筆如悟禪彈丸流轉卽輕舉龍蛇飛動眞超然禪瑛乃醉我顧慙道戲將字畫當杖拂與子憑軾相周旋筆若運矛矟手如致禆偏眼能援桴鼓心爲制中權棄捐尺度廢防削似曲還直非方圓適當庖丁善刀後但見滿紙銀鉤連心眼手筆俱不用擬向底處觀其全思量不可到此地無中邊政似觀瀾亭上夜深後滿空白月孤光懸【祥瑛侍者書置之魯直卷中略無辧異惜其未常愽觀羲獻顏桞遺迹也右軍帖家家有之然後世遂不復有右軍至近世人書下手便欲逼眞古今相絕如此瑛其勉旃】

姑溪居士後集卷一

欽定四庫全書

姑溪居士後集卷二

宋李之儀撰

古詩【七言】

次韻王性之見寄佳句

文質相乘徒野史防山塞海終軍死早時妄作不朽計掇拾余防自綱紀跳梁甃缺固無有白首何堪墮牛李冥行觸柱猶欲前布襪靑鞋從玆始春風罾頭問時魚莫雨洲中吟白芷爾來蹭蹬十二年尙向牛角驚闘蟻亭亭日沒見初月宛是角中逢綺裏萬頃煙波渺天末十丈霜松騰澗底幾從窈窕泛斗槎終愧婆娑參佩蘂晚來鵲話頗不凡俄報翩翩航一葦元龍豪气不少除樓臥超然遽思起問途直指三峯去盤馬樓前萬人喜亟發健句壓欲到似不見容已無齒便期脫防灑風腴豫宿寒舂絜云子定應一笑非等閒更想筆端如防水

唐公兄惠顧海上旣行輒有詩奉送

憶乍扁舟下京口六月江頭浪如吼一笑還尋浮玉叟山半飛雲似招手月明上舩縈宿酒倒摘沈星疑犯斗夜深歸夢徹東吳覺來落月穿疏牖山僧流連彊終日黃昏歸鳥淩風疾玉骨蕭森病枕餘一語才交復相失先生髙節如古人薄宦淹面行路塵海城寄食不自給暫喜持杯同探春春風花艸來踆踆防紅淡緑意旋新相從白髮情未壓底事促別聲悲辛淮陵欲到嗟無因想見蔓艸縈龍鱗浦光亭南拍隄水冉冉落日低孤墳到時春色應已遲滿樹黃鸝初囀時憑將一曲原頭淚爲灑南墳松樹枝

阮公嘯臺次韻辛正叔

有口莫飲盜泉水有手莫探驪龍珠秋風冷落千古意追風絕足誰能拘白雲靑山避世樂擊鼓撞鐘廊廟居等閒舒卷四海爲之動豈憚一一從吹竽君防事事絕天險阿房宮在空荒墟野人不識貴者帝直欲炙背同向茅檐隅由來土苴漫優劣亹亹傳習隨有無當時一嘯亦偶尓至今登覽煩嗟歔吾人妙質素所畏感嘆陳迹追盈虛涇淸渭濁固可辧未應到海君能殊

王爲道東軒梅花小桃相次防色置酒見邀出璢璃盆浸花貯酒半移卽花旣辭畱名壁間

搔髮滿爪垢撲衣滿襟塵百年信幾時吾生苦紛紜黃河源從天上流忽然河底爲沙丘張良身不滿三尺從使沛公君列侯淮陰小兒亦何者俛首無辭出胯下晨炊蓐食爲得計一飯千金豈無價相君之背貴莫言前趨鼎鑊何等閒使爲故主已梟首奏事猶如冕旒前軹深井裏有屠者荊歌壯士不復還伯樂相馬只相骨咄咄常情迷賈鞭春來萬事不欲語惟願沽酒不著錢大鐺長杓酌還引日日如此過百年相家新有檢正官謂我落早見憐東軒小桃間梅蘂淸香秀色能相先下將貴勢略雅舊脫巾取酒容流連璢璃盆深花透過愛花移向花邊坐時時飄蕋落盆中冉冉天仙空裏墜醉後艸書疑有神墻間怒角拿飛雲掃禿千毫興未盡惆悵粉壁何時新盆空不記上馬去曉來但見衣巾污古人名節堆故紙多少沈埋不知數明朝花落在須臾莫遣髙門無入路

次韻參寥杜孝錫

君不見深山窮谷千丈潭懸崖絕壁倒掛松雷霆雨電有時一灑徧八極繁霜雪霽能邀夜月來髙穹又不見江頭龜手洴澼絖裂地得侯終有逢長安大雪幾千尺髙臥不愧衣玲瓏揖人而相若反掌登天有路非難通天之可上勢或便得相乃在須防中朝冠貂蟬暮徽纆曲肱何在三千鐘方東遽北安足究豈異海舶隨狂風舞雩而詠吾與防坐中客滿誰知融屹屹杜夫子靈芝翳深叢百年轉盼皆腐朽且將逸駕聊與同我慙圭觚刺人眼空向霜天望飛鴻

送李仲益及第調濠州司戶還錢塘

憶昨西湖防煙月玉面少年搔紺髮六月正午斷人行坐上無風不覺熱長安塵沙五月尾汗透纎絺甚懸水相逢惝怳秋已深冰骨令人冷如洗吾家謫仙應已朽采石風流誰可後卻恐騎鯨下紫霄斯人豈是人間有春風標名冠禮部睥睨英豪皆培塿三月飛花試集英筆下光芒射鬥牛共說唱名須第一人事天時良可必大任先當益未能何謂揚雄老終喫滄溟洶湧百怪見鯨鬛虯髯豈難辧莫謂卑飛遽自陵功曺曾是將軍願集賢學士文章舊平日追隨今太守到日應須倒屣迎還聞下榻南昌秀濠上觀魚魚正躍攜手何人知此樂妙處期君向上求可笑蝸牛爭兩角

爲道見還詩因次其韻兼簡孝錫

反衣狐裘矜緑裏月落宵行易淪委﨑嶇身世等秋蓬皎皎吾心淡如水靑雲有路誰引目肯學荒疏輟洗髓經營一飽困南北未易功名輸故紙爾來投迹間諸彥白雪每容參下裏何殊溺者得尺素聊謝箕翁徒洗耳大官供飽事鉛槧時引古人同淨幾枉老王郎特我賢華衮相先慙溢美淸風冷落勞悵望誰謂雲間見黃綺因收倦緒聊紡織半是棄余安足喜一片簫韶送下天逰徧華胥如喚起從此修途可問津豈復龍頭卻虵尾

送陳瑩中及第歸洪州

七月江南秋已到江水如天魚尾掉處處團橘欲黃時家家門前艤歸棹西山佳气徹靑雲潘郎門巷如深春陳家有兒新及第新著恩袍歸見親爲報行人洗眼防飬兒如此誰不羨願兒不要重科第事業功名他日見

古東門行

元鼎元年東有兵未央催班不待明龍驤虎步擁旄出蟻蟻部曲隨鳴鉦三千珠履皆上客囊中有錐誰爲發莫歌雌兔眼迷離長城可倚知在誰千羊不如一狐腋艸底寒虫漫啾喞兩口四目未必智天下奇才余星墜舟中指可掬冀北馬羣空漆身吞炭爲國士射足接處謀已同義感丹誠虹貫日壇上成功方頃刻縱有明珠千丈長安能保得頭長黒

春日同梁十四醼李公昭朝霞閣侍兒舞梁州曲徹客有以潤羅爲贈公昭命玉杯滿酌酬之又以金鐘邀兒相屬旣釂出烏絲欄索詩

都城春風吹落花都城九陌無塵沙貂裘公子醼何處防千百尺陵朝霞鳯箏新調玉指軟黃金捍撥當胸遮紫檀屢碎翻成拍紅茸毯襯鵶頭襪回旋誰許防雲輕欲斷還催猶未徹新鶯防雛乳燕飛一曲涼州春日遲百疋纒頭隨玉杯咿啞一閧爭扶持公子笑不已下客懽正濃更邀婭奼持金鐘一釂直欲滄溟空從他海若在平地明珠墮淚愁蛟龍瑚突兀撐髙峯便疑巴姬禦來風月漸滿銀河低歸路促街鼓稀何時到紅茸地更倩遊絲惹住衣【此篇與前集白鈐轄席上聴琶琶歌數句略同姑兩存之】

盧泉之水次韻堯民贈張隠人

盧泉之水名河長裂臍不到空莽蒼讀君詩句心已涼便覺滿耳淸浪浪彼方逐臭如竊香肝膈素飽神鷹揚有客飰水衣朝陽脾腉不語中何傷過從徳君想更樂直欲造化窮微茫何當相從老此水桀跖夷齊均是死飲散畱別希仲自江州倅罷歸壁間掛廬山圖約爲象戱終席不果又約明日而才徹余遂行

宻雨著地三四尺斑駁雲開日已西坐來指防經行處問我何年別虎溪十分酒到一舉盡笑我彊飲如登梯燈火熒熒夜未艾回首但覺娥眉低今朝未食先破趙明日憑熊欲下齊門外馬嘶獨未起據鞍才許趨雞啼

姑溪居士後集卷二

欽定四庫全書

姑溪居士後集卷三

宋李之儀撰

古詩【七言】

和張文潛喜東坡過嶺

紛紛擾擾何爲哉一身之餘皆儻來當前荊棘誰所樹到了醯酸蚋方聚公歸斯文乃有主公去妖淫幾人誤狐貍罷嘷蛟龍眾戶外何嫌常滿屨

合流遇潘子眞出斯文相示因置酒子眞黃九門人

山谷老子夭不見豫章詩人何許來章江未覺淸徹骨西山一帶寒煙開文章明鏡現諸相句律蟄戶驚春雷紅鑪勸坐且一醉爲我更賦揚州梅

撚須寄傳子淵

一日幾回撚白須我本於世非葭莩柰何寸沬長自濡起倒不供須人扶眼前擾擾嘈笙竽況於得失隨有無鼠壤狼籍多棄余史云空悲釡生魚抓搔世垢淸肌膚愈下愈拙眞挈壺愛極並愛屋上烏古詩有之今輒如不願百尺騰龜趺不願去爲在涇鳬只願卒嵗眼長淤百無所見常踟躕出門擿埴尋君居萬里付於千里駒

送保定錢弼違且約相見後行

平生不願與物迕所向未始值坑谷濁斯濯足淸濁纓世間此理固纎曲朱顏見君一笑可兩眼照人光煜煜深沈不可犯毫髮遲暮已許同松竹去年相逢儼如昨嘆我何殊侵曉燭衰殘壯盛等復虛且可淸樽對聲防軍興百邑不可遏與期縱橫猶沸粥念君去替無幾日頗復驅馳隨檢束君方撫掌笑我迂物理循環同一局有來則受去莫追忍防紛紛自魚肉我愧君言但首肯明朝君去追奔軸臨行春色已無有勉彊歌呼趨紅緑思君不見一長吁忽得書來親愈篤約我歸來敍離別滿紙抑揚疑諭蜀豈知重門鎖白首迹𨿽伏櫪心麋鹿寄聲少作旬浹計莫便雲間參去鵠乖離防合杳難量君能規規如世俗

得璉老莊僧書所報周悉且速東歸旣愧其勤因述書語爲謝仍約官滿就見

故人書報新種畦東臯豆麥稻水西更添莊屋成兩脫築出湧路排沙泥桞挿千本竹萬个雞豚母子羣相攜又倚前岡辟場圃更下南泊來鳬鷖兩年課役已似此數嵗漸可如山溪吾師報地適我與胸中瑩徹眞琉璃一錢不敢力爲盡只得一飯仍雞棲我慙汩沒落防穽眼前差路知幾蹊緬懷吾邦歸未得書來未讀先酸淒本無去來彊縶縛亦非顚倒隨傾擠萬眾過眼卽他物列鼎旣飽均朝虀明年定作一村老非施委曲誰刀圭內侍劉有方畜名畫乃內虢國夫人夜逰圖最爲絕筆東坡館北客都亭馹有方敢防其後旣作詩以相示時欲和而偶未暇今閱集得詩遂次其韻以申前志

天街雨過花滿萬人壁立驚遊龍飄飄衣袂欲仙去寶鞭遙指蓬萊宮眞人睡起春才桞誰眷琵琶最先手合懽堂裏謝使人暗香猶帶天階塵宛然相對若可語筆墨頓失當時防開眼成今合眼古回頭自有來時路長風破浪眞快哉快處須防倒騎虎

常愛東坡去年花落在徐州對月酣歌美淸夜今夜黃州見落花小院閉門風露下二詩因卽其韻聊寄目前

老來不慣離家久獨臥一庵今八夜抵搔十爪垢已滿降伏千魔心未下熒熒病眼日更昏皎皎孤懷誰與防恨無鸞帳與誰俱獨有笻枝伴身亞華嚴性海偶深味兜率陁天聊復借平生好書陋顏柳近日作詩幾沈謝百年旅夢行將覺萬里家園猶未捨妄緣儻或未嘗膽佳境安得如食蔗從來少味燕偏知早已忘機鼠休怕行當遂作重屏圖闒茸凡材任譏罵【世圖白老謂之重屏圖】良霄明月爲誰好記得初來正合夜城頭火客喏不斷花上鵲棲驚欲下更深未覺單衣怯風細只疑淸露防漂流南北心已老綿歷間闗身自亞傷心黃卷不相契過眼靑春難更借那知交臂輒深扄驟學問囚誰與謝家書杳邈隔重嶺客飯酸醎眞傳捨慇勤兒女置只鯉璀璨盤蔬勝術蔗定知何日遂能歸卻憶今朝眞可怕解衣就枕已多三喘咄多言翻自罵

初夜有雨意欲曉風大作

昨夜雪深疑有雨五更還作掃云風我於此地𨿽無責傷時失事心則同起來悵望一吁歔又覺裂日侵堦紅隔墻鼓吹去何許入戶哀怨號無蹤尋花戀蘂爾自樂啼夫哭子情無窮平生感慨垂老別異時獨與新丰翁邇來眼力不解事彷佛推墮此境中天公豈肯違一物爾且莫嘆杼柚空無心致禱禱必應防見一雨半年丰

送慕容若禔公幹環慶邠寧

四月邊城气如煮問龍乞水將致雨起我獨有泛蓮人相與授誠香一縷腹枵不擬謝僧防愁對焦枯無告語君時捧檄不我捨意欲同分神所怒此誠未契我輒罷想望絕疑隔煙霧一朝報我檄難畱明日淸晨離此去我慙君住本爲我君行我乃不得祖固知身世不相期戚戚安能效兒女君還我亦脫韁鎖聞道荊醅如潑乳使君況是我軰人便約臨髙目東注經由苐一莫遲回尢物須知原有主

次韻並寄寧州孫子發

顧我從來柰烹煮況復顚風並怪雨出門未必趂鴻鵠閉門何曾下縿縷比來重作坐禪僧日與虛空相晤語初非小智肯自私終謂大國不可怒倦途傾蓋得吾人獨喜山行逢豹霧僅愧衣融累嵗畱猶勝投閎經宿去東州勝事久欲講老滕元將效懷祖【初欲到邠接小兒】豈知敏手驟輸君使君方詠羅敷女願侍一笑作先容試覺醍醐分酪乳寧州別乘吾所畏屹然萬弩不得注寄聲到眼不須論畢竟生涯誰能主

喜雨用前韻

凋瘵尫殘不勝煮欲救鑊湯須是雨天公愛人甚赤子忍將性命輕毛縷使君屹起石門城歸路壺漿喧笑語定知此雨必隨來何用與龍爭喜怒初疑防防灑醍醐漸次蒙蒙縈瑞霧一滴入地須一尺萬室焦枯如洗去我慙無力助精防獨致防誠祈佛祖深扄不得陪賀燕坐防歌姝參舞女近傳一斛出六斗盞面浮蛆泛牛乳煩君說與猿臂翁畱得滂沱猛如注醉中寄我慶丰謡想見今朝賓與主

謝慕容若禔惠橘皮湯用前韻

有幻色身同一煮誰振楊枝灑甘雨一息不禦百虐隨邪正交差窮脈縷昔人有術我得早自約初到必與語日來靜坐不能遣痞嗌忽作河豚怒腹膓迆吼雷霆嘔啞繽紛雜珠霧吾僚恩勤漫馳告果爲新畱陳輒去君臣辧正參苦良物物經營本農祖一杯狼籍走三彭再啜逡巡失魔女恍疑身在淸涼國無異金堂逢石乳便當竄入經驗法何用忉忉增補注多慙世語必見臨不防作客勞煩主

謝傅子淵惠虀醋

一防灔香馥鬱刻意傳來敵珠玉畫屏當袢世俗珍獨喜小甲隨冝粟老翁病起疏匕箸頓覺加餐不勞祝喜輿頗訝並日食庖有力疲憂斷續舌根有相未須遮定應雙筍沒春芽只愁此法不能錄歸去尋思空自嗟天酥辟易醍醐釅且從樂處爲生涯他人若問眞消息請向原州覓傅家

築城詞效張籍體

齊眉去朝天回一聲號千聲催土勻才布一摶許試錐只恐錐鋒摧萬仭連云絕川路胡騎回還不敢覷但云本是漢家地如此攜家渡河去渡河去莫回頭漢家人人要首級渭州門外籖爾喉

寄耀州畢九

造物於我終何功寓形宇宙一粟同由粟而形則可物自形而我如飄風我初與子未束髮長我一嵗今皆翁間關世故憂愁集悔不相向但盲聾邇來夢寐亦驚噩無異舩鼓撾咚咚建塲作戱固聊爾隨緣應責疇能充邊城氛埃蔽天赤春物豈暇尋靑紅頗知別乘甚相得共玩雙翠臨雕籠酒防起舞屢脫防笑指落月如懸銅何當容我作鼎足未易歸馬催匆匆

壁間所掛山水圖

老驥無能空在閒苜蓿旣飽思行山誰知尺幅分向背恍如百里隨躋攀雲煙蒙蒙心共逺艸樹陰陰日將晚一聲幽鳥隔前溪萬古回春來疊巘涼風彷佛飛淸霜奉身九折忍王陽嗟我胡爲不自愛逐物顚倒輕餘光爪防活計知何日相對無言搔短髮芒鞋竹杖淸自在皎皎吾心眞匪石

送郎祖仁罷九江稅省親仙源

石磴縈紆行一髮不見滄溟湧初月不應佳气無所歸十載聲名藹吳越香鑪峯下新解官疋馬又過桑麻間知有秦人篆宇否不妨髙處小塵寰

姑溪居士後集卷三

欽定四庫全書

姑溪居士後集卷四

宋李之儀撰

古詩【七言】

四時詞擬徐陵用今體次東坡舊韻

春

紅緑枝頭自開落薄日低雲天一幕可堪困緒尙眠蠶未擬歡心隨破蕚寶環半脫畏侵肌百刻縈香竟屬誰旋制稱衣宮樣窄慵防架上去年衣

夏

蜀葵易過紅橊永鱗鱗瑩角波紋冷水光污透玉枕涼扇影風揺深院靜無言一向幾回顰品盡麼弦竟不勻空被梁間偸眼燕黃蜂元是竊香人

秋

畫圖展盡瀟湘緑窈窕新詞冩啼竹薄衾笑拂又經年已報莎雞入重屋漸施簾幙作深扄時防明河步廣庭旋索羅衣防露下隔墻聞叫侍兒聲

冬

休願車輪生四角莫向金樽嫌酒薄門外風號鴈陣低擁衾同防殘燈落轆轤敲凍驚棲鵶睡紅笑引燕脂霞未擬雕籠問鸚鵡先投宿酒敵霜花

次韻東城所畫郭功甫家壁竹木怪石詩

大枝憑陵力爭出小幹縈紆穿瘦石一杯未釂筆已濡此理分明來面壁我嘗傍觀不見畫只見佛祖遭呵罵人知見畫不見人紛紛豈是知公者汗流几案慘無光忽然到眼如鋒鋩急將兩耳掩雙手河海振動電電吼答吳子友見寄昔與子友同書局以此韻往來各人十二篇今子友仍用元韻遂復次之各十三篇矣

憶昔榱題雜梁棟懷璧握珠容抱甕大宛天馬本不羈防耳轅駒援就控撈蝦摸蟹力易盡搏虎擒蛟殺方痛君時正射晁董防直把黃金變鉛汞顧我衰遲特相子許我過比儀韶鳯回頭已數云端午幾向夢中自占夢邇來欲述防膚語豈謂書詞情愈重瑯瑯楚虞奏未缺杳杳燕鴻目頻送壯君已赴宣室召老來未棄蠖螟動詩成新月半侵簾更聴樓頭角初防

答成都侍其純父用其韻

鹿頭闗下花深處竹馬曾尋防衣路𨿽知梨栗是生涯人道風煙如鄠杜四十年來若斷橋問津無計冷瀟瀟一聞此語心先醉似向江邊筍自燒羨君材器森諸有寶帶垂腰今一叟未說常開壇上旗且須遣雲中守從來別駕不謀身欲作蛾眉防里人本是文殊親接引定應見處必逢君

蘇子瞻因膠西趙明叔賦薄薄酒杜孝錫晁堯民黃魯直從而有作孝錫復以屬予意則同也聊以廣之

薄薄酒勝茶湯刳麝臍爲有香斷尾山雞避文章直木先伐甘井竭誰將列鼎移黃粱揚雄艸反嘲白麯蘗寧非井丹食卻念牛衣兒女心王郎漫致回天力五湖歸去防煙月伏劍成名空玉雪飲薄酒醉後紛紛示何有

莫厭薄酒薄莫醜婦醜君不見王尋百萬驅虎豹千金掃蕩同拉朽又不見髙堂笙歌午夜飲明日哭聲喧正寢莫厭薄酒薄到頭一醉亦足樂莫惡醜婦醜攜子防孫同白首髙飛逺走固亦樂莫捄眼前忘時後過雨飲臨潁何希仲家防督詩卽席爲贈

君不見張子房素書未授抵逰俠又不見蕭望之不能碌碌反抱闗漢業已成赤松去殺吾賢傅終感嘆乘時致用固不免要須繒繳無由攀八十釣渭濵揮旌仗鉞興艱難臂鷹上蔡市復得不可空多言周傾秦得漢亦起虎噬鯨吞羝觸藩一興一廢竟誰有要之有數歸元元元元亦何爲與君論子細須將劇孟作敵國未信葉公眞勇士竊借聲名人自嘆白公梟首方爲是乾旋坤轉只等閒收放僅在毫端耳何郎目如電奮髯兒童驚眼光在酒裏一飲黃河傾不作麼麼貴公子橫行欲得十萬兵吾語何郎少卑之犀有角兮麝有臍果知有累不早計抑揚畢竟何所之滿酌勸君飲吾語無文章鞭笞六龍駕扶桑上朝元君陪紫皇霞衣玉簡須如霜俯仰八極何茫茫方時與君俱此舉如何煩君蹔起舞舞徹聴我歌我歌端爲我輩作蠢蠢方類隨江河肯同兒女戰蝸角酒酣雨淚揮滂沱

正旦日大雪過秀州城外聞樂神踏歌打鼔

嵗除夜雪一寸許便覺新年喜气多大觀元年第一日一畨勝事信可歌歌不已鼓聲起漫壠連村如市裏更願雪深一尺餘收了去年三尺水

問傅子淵求冷淘醋

君不見東林木魚催萬指巾鉢紛紛似流水銀絲百徧連夜具大解行虀如酒醴又不見親賢宅中午睡足花簇春羔衍紅緑一窩隨首髮猶麄妖冶均調笑相續他日何人參智海研乳磨姜搗椒薤便覺廬山落眼中誰爲窮邊輒相防往還斷絕惟緘黙蹔逺葷羴味薝卜親賢勝事不可尋且向个中求一則

賀李方叔得眉山玉堂賜馬公自書劵

帝閒萬馬皆天寵一一盡是眞龍種欲知志气吞萬里駿意向人耳雙竦翰林下直出玉堂狨鞍寶轡聲瑯瑯傳呼一聲驚裏閈新向庭中賜驌驦明年乞得東南守畫舸西河臥載酒免令此馬老江山故用贈君良獨厚憐君從來家若貧坐冷儒士喜意新自書劵字甚雄偉作書逺報江河人翰林好士裴丞相知君亦負玉堂望願君寶此【下文闕】

五言

雨中自步謁寶覺遂約遊黃杜寶覺遽有儀眞之行雨後獨往夜分方到泥滑路乘步相半

夢寢東南遊金山居第一泊舩州口風雨系黒日冒雨訪老胡翛然出蘿蓽壁間十弟子云是王維筆生者今何在別有一丈室相期同過之佳思久披拂差池成獨往敢憚泥沒膝投鞭望橫參露重衣如濕方諸湛漏魄指顧盡纎息目神爲淸壺冰蕩肝膈亹亹相問勞軟語皆中律頗怪不預知有似驚暴客杈牙薦鑪紅柔脆修林茁老浪感陸生明皎霜橘木魚動曉堂永味固南畢百年驚枯槁平日膠在漆幅巾行此時嵗暮悲蟋蟀

金山寄懷秦太虛用建除體

建古求亡子寓意一何疎除道聲出師老將定胡盧滿座語更發誰是囊中珠平生不少貸鮮不相謂迂定分固有來跛鱉參乘駒執別才幾日眷眷瞻云衢破碎物役爾此理君何如危步上傑觀疇昔相攜扶成玆塵外趨感慨反不舒收我漏盡景課君種樹書開山一百里玉粒隨香葅閉口不復語早晚同歸與

毗陵西城樓感懷

平臯已春風昨夜猶繁霜倦客驚節物遊子思故鄕樓髙白日促逺目空悲涼願言平生歡各在天一方遡逰不可従山川阻且長安得一樽酒咿啞去深堂孤懷昔蕭屑壯志猶激昻無階際防尙期夢池塘饑鷹在千里怒鬛存三湘寒鴉似相求依依度斜陽

秦太虛寄書云想君在毘陵廣坐中白眼望靑天也因錄此語爲寄兼簡諸君

白眼望靑天我乃厭多酒秦郎才語新髙低秀蜀栁春風昨夜來傳書自江口固爲愁水光物物慙我丑歸程無日多僧窻不驚帚投懷二三子自許口不朽笑言忌有累醆斚來所有莫問夜如何爲君専一斗

維揚防張曼老陳瑩中分韻得栁字

我生固有地物物皆可口身行半天下薦饑無不有讀書恨未博每索多掣肘一逢可意人似對靈和栁老來益落寞永日類中酒北舟得二妙洗盡平生垢防軍欲陵春記室寒掛斗雍容送落日百衲爲抖擻﨑嶇等外驚瞥眼自姸醜眞樂極胡越誰可論不朽昔人固欣慕僅欲操箕帚堂皇幾千仞未易窺戶牖逡巡卽千里轉盼百年久一笑且低回朱顏今皓首

姑溪居士後集卷四

欽定四庫全書

姑溪居士後集卷五

宋李之儀撰

古詩【五言】

次韻魯直畱別

南北二十年短褐足塵垢九仭未及泉竭心恚地厚積翳開前山月在山之顏目斷兩黃鵠夢寐長躋攀我飯苦多噎見君遽出气定有囊中藥痿人果知起枯稿洗朝露咀嚼玉壺冰蔓艸豈自得香髮須髙陵齚舌眞有味辧口空齒落頓悟孺子歌防當濯其濁允蹈固未見能言人亦難得防可齊語引置莊嶽間大路平如掌仁者貴安宅直弦爲君彈萬里等尋尺何年紀渻子相向猶木雞肝肺已自鏤土苴非所知

鮮於子駿用魯直見寄韻因以爲謝

雲間彼上人處污能見垢咄咄向風雅入國知溫厚別來仰髙山霜風刮衰顏新詩解人頥調古不可攀練練瑚璉姿森森棟梁气願學固有歸黯然由此起世味淡於蠟孤懷冷如冰十年問歸路歌舞懷西陵嵗晏感飄蓬老去委瓠落豈無杖頭錢鬥酒不問濁尙平累愈重欲去亦良難安得厠木鴈才與不才間遇君本有地悵我將焉宅引領遡家山一望幾千尺何須驚墮葉防當鑑攘雞風來北下此況誰爲知

次韻子瞻古風詩二首

無兒晚讀書得之兩河場何待少陵詩閃閃已生光深山秀蘭芽無人方自香未央鎖千門可知曼修廊俯仰要自得犠樽浪靑黃木熱亦防盜泉渴須嘗果能奪固有利害置兩傍匪我亦匪人用托寧見傷

紅鑪一勺水湧沸如雷聲徳君戒終南爲君歌采苓水盡焰仍烈﨑嶇閱修齡由來外一重疇非君死生風物托玆世異種聊並蒂榮謝等春秋何勞騖多計眷眷後世雄惟君有以似

子瞻參寥太虛同逰恵山用王武陵竇郡朱宿三詩韻各有所賦參寥錄以相示余將逰焉用次其韻

曾爲惠山客心已寄蒼茫知今幾何時常在山間堂淹畱情莫蟄悵望身疑翔聮翩得秀句古殿逢燈光耳冷徹孤韻神幽拂淸香買舟行有期此興安能忘

三子骨已朽來者非一人簫聲起孤鳯抑按皆淸新松陰貯老月蘚暈涵蒼燐崎嶇固有屬千載無纎塵物物吾已矣今昔是可均何當事一防顧水終爲鄰

膏肓有前人老意系叢樾差池紛鬢霜味蠟火已絕一啜風潄液幽思起復滅詎慚數及七緬予在明月疏更蹇修途景耿重激發冷然儻可禦千古同一轍

再登斗野亭路韻寄太虛

北舟攬黃氏楚楚不自平故步聊低回新月防風淸蛙聲語莫下泡湧浮修甍何在超世遊翳路情難傾西堂夢不到春艸還復生長年浸枯枿有時懷層城適從吳兒炊又作淮人烹皇皇徧諸侯吾人愧安行獨抱照乘姿花枝似相明拂衣歸待旦南州逢顧榮

秦太虛出魯直所寄詩因次其韻

別子又春杪幽懷誰與讙返復事逺途繚繞如理綿家山𨿽入眼尙疑隔晨煙破悶得子詩鳴雞還到舩追隨日苦短容易悲長年猶能共一轍植足臨天旋下澤政有味萬戶自我捐惟有不捨心常如俯奔川

次韻家室送別

防年保新阡托身斗一方問語得野人禾黍共登塲遷疏儻可老持須時抑揚顧非馬上才猶懷防中剛西風蕩防气仰視明星光叩齒詠眞主白眉誰最良師門守邊鑰表表南方彊逋誅百年防敢謂莫我當牝雞久司晨羣吠移當陽葷羶固難律誰可無宮商堂堂發天機右鉞左仗黃一旦念風雲果知籌防長洗滌盡余滓方翼爭回翔能無出囊穎及顧箕子傍平生慣艸衣豈堪事戎行彊歌出塞曲夭矯參龍章蠅因逸驥速馬爲奏瑟昻尙期騖鼓操奮力起病牀賀蘭奪故穴安西還疆歸上千萬壽重賡庶事康

和參寥過敝廬畱宿因見寄之韻爲謝

及此仲春月頗欲謝逺步世味久已疏何憚魚生釡靑陰合廣除似失北門路端知雞在塒未媿豹隱霧飄蕭方外遊繾綣慰遲暮共侍靑光來軟語坐良樹呼風破炎蒸扣齒卻忘慮逡巡棲鳥驚不記衣上露臨分期屢來此樂復誰與

送孫叔靜

浮雲無定著乍合還分離廓開萬里天好是無雲時我懷若蕭屑多感不自拾柰何情所親容易成南飛秦人𨿽受寶睨柱誰瑕疵空能九賓賞終負連城歸此道固有命如君應未遲且從淮上游霜濃蟹螯肥載取一樽酒裏門相扶攜笑語欲難背古人良可期開編若對面謔浪尢相冝皎皎澄漢月森森瓊樹枝燕地重郭隗吳兒輕陸機曉來猶薄露防見髙風披

次韻黃魯直晁堯民遊馬頰歸

洋洋引天津湍悍誰爲冩謀臧神所勞穹築限修野緬懷二三子感物寓土苴邜飲束貂裘指顧來其下霜風面欲黎踉蹌倚羸馬一笑等飛雲吾生竟何者

次韻晁堯民黃魯直蘇子瞻同賦丰粲字韻十往返而不倦者

耿耿萬里心振衣常夜半明星當戶髙仰首每自嘆是身固虛空殆將等閒玩永懷一寸光有之詎能散南山冨蕨薇采采寧待伴不媿郢中曲誰報靑玉案千載北風鄭聲何可亂子職若﨑嶇垢指寧與盥我慙老更拙欲和知良難但能襲余塵未易窺重闗路年與君俱才此意少寛柰何捨我去鴻鵠隨鶱摶岑樓起膚寸方仭始一拳知君未易量願君更加飡親發日益白何以爲親懽以義不以時吾君正求賢只欠明光宮峩峩望君冠

寄範七平涼有一優者頗相似每見卽與從容聊遣吾思之不能已也

吾友範君誼宛似丘遲詩防綴花映艸艸長鶯亂飛詠詩知吾人因人想其詩不知胸中寛西域方鞭笞昔爲守禦防堅壁不容錐今作進討計萬里入鼓鼙相從惜日短旣別恨見遲𨿽無老成人彷佛頰赬兒每見挽手語問我將何爲我非濁子者我友實似之典刑不可見況復堂上奇邊城气晚四月猶夾衣靑燈照冷坐素目披重惟孤懷苦蕭屑人事終難期何當命典刑一笑相淋漓

浴

靜坐已十日聊復資一浴我髮不滿梳安得別置沐浴暖連頭澆快哉如出谷我生本離垢妄念卽桎梏外物彊扶持何異雨中竹亦不無雨愧亦不有雨足森森自然往無榮亦無辱振衣步空庭又見黃粱熟進退葵何從晨羞詎冝緩叩齒感莧史虛心豈魚貫乃知抱闗者俯首固非懦烈日下嚴霜杯水沃熾炭物理自回旋何方卽吾館年來老頓逼四月未覺暖勉力更無念已矣見此粲

第六郭將求詩久未暇今以寄之

烏延一揮手嵗月如奔流誰知頭半白重見須雙虯面冷龎一鉄气雄吞九州門庭外𨿽設毫髮終無畱此時可見者如君實難求人固不易親而我獨見酧半年話疇昔論極非謬悠但云置是事可質爲冥幽功名本何爲入手如上鉤我每壯其言心肯屢回頭別來已七月恨望逾三秋近聞復來此只尺不相投元戎奉天討知與造化謀化城兩馳突直控咽與喉義斬萬餘級少快姑蹔休此鋭且就飬彼生豈容偸君謂乃吾射含笑纒臂鞲今秋取天祁明年入興州遂復都防府再見萬里遊汾陽異世勲子政如綴旒未或便相襲且作仲升侯

送靈臺尉徐舜舉

靈臺右鶉首南北兩山間我來春未幾紅葉繞斑斑與君早相求攜手問兩山折花飲淸泉共此一日閒君才眞健敏詩句如芝蘭娟好秀且靜馥鬱若可餐

姑溪居士後集卷五

欽定四庫全書

姑溪居士後集卷六

宋李之儀撰

古詩【五言】

赦到後雨遂大作

昨夜聞有赦今朝遂得雨天澤隨君恩一灑徧寰宇彼玩尙逋誅吾土久未還皇靈實神謀剪復笑談間崢嶸若化城掃蕩如破竹開田一百里得土千萬族不雨三四月壠畆猶燒畬禱祈略無應居哭行嘆嗟豈知有此待城就師振旅上不輟板築下不妨野處秋種蓋未晚及此壯者歸懽呼各著業賣刀買耕犂山頭夜叱牛山下婦亦斸老稚旦出耘勤勞莫歸宿待我土盡墾俟爾日有餘歸來笑相向共樂生無虞又聞赦書中逋欠皆除免更放一年租其細及移變天公因愛我吾君豈違天乃知父子間事事必闗連野人語可書使我喜不寐誰謂彼無知況欲迷向背我歌本民言未愧中興詩聞者足以戒可是轍趨時

端午睡起和韻

豈復記佳節飽食睡亭午𨿽不負此身倦聴亦良苦念初入此門只作十日數那知如忍炎倐爾到角黍本非來質秦蓋異行怨楚端爲城旦拘獨與縲紲語深坑偶未埋大鑊僅逃煮淨持諸願力妙地叩初祖防當縱奔鹿遂與搏猛虎蹇余愧平生何適非齟齬

大雨

向晚云驟合雨防如車輪入夜勢轉暴對面語不聞初疑坤軸裂漸覺河海翻傾注恣豪放溝瀆莫吐吞平地忽五尺呼叫均四鄰下堰上輙隙東塞西遽奔一身應百給坐臥不得申旦自秉鍤刀彳亍意已昏念玆嗷嗷農拱手過一春入夏又將半寸苖無宿根祈禱備眾伎杳杳天九閽饑殍漫狼籍極目無煙村及此滂沛澤一洗瘡痍防勞我敢有詞故喜气已溫置酒防賔客耕輟翁語孫爾年非可期我責亦粗伸欲赴固踴躍感慨扄重門

睡起

數日不吟語已覺舌本彊熟處自難忘是乃眞苦相簾空睡起足物我兩俱防舉頭見南山依舊禿相向解衣繞屋行未巾已踉蹌翻書試遮眼一抺如白浪目足身所先二者輒相抗生理從可知何用更惆悵獨有梁上燕憐我本癡惷時時作好語似欲致勸奨見爾初銜泥生子已頡頏而我猶未歸玆事固難諒安用苦煙塵無勞獨淒愴俯仰卽陳迹未易煩度量一樽試有求傳來如鵲盎味毒酒酷猛釂投晚餉倦懷豈復有舌爛腹斗漲抱薪救烈火自取將誰讓夜分方半生劣過逃屬纊

試郭底泉和韻

午睡不覺久起坐獨捫腹眊矂相苦魔瞀遂爲族永懷建溪春偶爾得藏畜品第𨿽非貂猶勝狗尾續虛堂無纎塵百轉紛擊築破碾愕眙屑紛隨輪蹙被褐而懷璧凡眼眞防凟聊資定碗黒豈待無托緑久聞城西角有泉湛寒玉名因所居傳亷惠才可僕殷勤持小罌甘瑩來一掬蟹眼方轉旋色味相芬馥邇來棘荊生未易梨栗熟一啜便超騰庾愁空萬斛

晚起和韻

今日起差晚持課幾到午饑飽𨿽難醫葷酒且入務脫粟快一飯白眼視寰宇固知等浮沈要在極纎縷聒耳林鳩嘷舉頭梁燕乳我亦盡輪回何必髙下數緬懷故山中泉石潄深塢萬壑響松風千巖澄月露胡爲不歸去乃與朱墨侶只記入門時未有還家路我生詎應爾炳炳莫我顧彼心豈易同吾首莫易俯

讀淵明詩效其體十首

嵗月忽云䢐人事只如此胡不及此時鬥酒勞鄰里有田半荒蕪有屋亦傾圮彊顏賓客後畢竟如何爾淵明棄官歸議者見各別去就須有名豈獨爲卑防折腰分當爾柴米豈無說捨彼而處此亦不茍自潔扶疏艸木長玆時豈無情未論身得去想象心已淸童山久不雨湯熟气欝蒸遣懷一開卷便覺涼風生操檄烏延府已復十五年年當三十餘事事隨精堅非惟防興靈兼欲還幽燕誰知今白首獄吏輒差肩晚來風稍回漸見布陰雲乘時得尺雨吾農實難勤不願生邊地報施豈無因我𨿽不在事未能忘戚欣用捨系臨時金玉與蒿萊塵埃混瓦礫燔燎參樽罍何雲長興公陳迹獨歸來一跌竟不起念之有餘哀我聞瘴癘地去者無生還吾凡三十口歸來盡頽顏死生非人能得防亦非天張毅與單豹要之皆偶然朝從空儋出莫逐赬顏歸旣謝爨無煙此外將何爲堂堂十六年子孫反無依莫作如是見隨遇聊差池吾亦愛吾廬此亦未爲得死卽瘞路傍要是不免或隨流認得性有念乃吾賊是以方丈間千偈終一黙吾友傅子淵每見常熈熈人固莫我髙我固不人低問其何因爾我蓋不自知孰爲苐一義只此是菩提烏牙義禪師退居金陵與予有都城之舊能詩喜說修飬年七十餘貌類三四十許人以詩道舊因次韻報之

幻化如空花建立等修竹四海不離身一笑長滿掬相逢亦何有展轉猶所獨攀緣過九上圓系一宿嵗月屈身臂到此非問卜心淸聞妙香老句俱三復何當防實際超然發吾覆未爾且逡巡更待梨早熟

五云觀

五云防中天眾山如朝宗相臣夙有約標神期此宮傍有洞天接面直積金峯常言五百間斯地將修崇廢興果冥符變化如雲龍緬懷祥符後天意固莫窮一言不可復此興猶未終知國如知尢難邀此翁

崇壽宮梁昭明太子修行之地

鴻禧已不凡崇壽气尢古經始天監謀餘力保大舉十圍人何在烏鵲尙如覩井泉翳荊棘像設半塵土視今猶視昔一笑才仰俯有媿所坐峯安得參鶴羽

喜客泉

取逕輒林莽得地三尺餘名曰喜客泉客至如湧珠初驚一穗起逡巡周四隅酌之甘勝醖瀹茗尢敷腴物理不可詰感嘆常躊躇於焉知福地未易世眼拘

撫掌泉

渟宿寒藻正占山一曲平時常湛然撫掌珠可掬喜怒去千里气類若相屬如何輒示異乃爾分遲速霜風鼓槖籥巖樹響絲竹語出若有答路轉疑絕續幽防力恨短博采日苦促便擬寄無餘捨防遂畱宿

白鶴觀

白鶴不復見荒臺煨燼余昔時三茅君鶴駕常相於一嵗許一防此地幾其廬倐然自一境歷攬莫與俱兄弟兩羽人玉骨太古須燒丹云未暇彈琴聊自娛日佇駕鶴來夤緣參玉虛身世久已忘況復話裏閭

九錫庵

彊臣欲竊命九錫乃所僣柰何得道人亦復有此念是非固不同等欲示其漸石地鑿龍趺穹載極該贍漫滅半可讀以足表龜監名存物何在遺制不少欠帝意豈無謂人事徒妄占何適非偶然隨遇始弛擔

華陽洞天

洞天名此山於此實第八東將秦嶽連西與岷峨軋磴道端可通足亦若相戞我欲踵其武苔徑特見滑屢試輒復卻宛似物初遏周行半天下是等三四閱有無終可疑雷同慙小黠退之固頡頑桃源蓋彊說卒謂武陵傳何殊眼著楔孔子亦獵較此理信難輟

玉簫庵今名天聖庵

白髮不我貸靑山亦世情斧斤借羨力遂易當時名吹簫人可想有念應難平從玆定相忘那更隨戲成松門挿天半竹逕梳晶熒所期茅茨永丹碧豈願營含淒振落日拊事悲頺齡吾生儻與歸境界滋光明

陶隱居書堂

山云自往來人事久蕭索誰爲挿小松記此常棲泊坡陀披淺麓窕帶逺壑著書方呻吟誰與防所樂鸞凰耿莫追嵗月儼如昨隱約玉簫聲憔悴金匕藥風來萬籟奏一笑竟難約尙友徒此心相期在寥廓

姑溪居士後集卷六

欽定四庫全書

姑溪居士後集卷七

宋李之儀撰

古詩【五言】

比部文承制移竹贈初秀才堯民有詩因次其韻

古人偏愛竹種不虛一席相將共忘年敢憚培且植君家占何方容易來秀色薙艸出明軒翛然聳修碧剪梢畏風摧畱葉期鳳食從玆兩蠒足閉戶忘所適

增築貴堅厚抨防避欹側朝灌暮復壓深虞枯易得勁節旣能主百蠧遂爲客風微吟疎簧日永齒客屐此況倘可期吾甘事潛黙晉人知自完皎皎良未息不材謝紛紜斯言愧安國

離潁昌張聖行獨出城相送

黃昬促徵鞍別酒已沾醉風威危破臘雪意欲著地超然气類人送我奄獨至懸知必如此恐終欲弗類平生昧歸宿恍若得所詣胡牀十餘語彷佛京口例此言固近俳要之不無謂覺夢猶在馬解鞍定何地百年誰見宰一已乃許事繾綣兒女情回首端自愧

夜投臨潁陸周仲館待甚悉

冥行眼忽明乃是到臨潁倦馬倚風嘶凍僕望門逞初非敢此期勢逼豈容傾是身𨿽無難從者固當省主人頗料理燈燭分炯炯熾炭解噤頥重帷防寒領招魂幾剪紙感惠非尙褧粲然一笑開那復嗟斷梗我生且莫落隨遇輙自警轉盼已歸空區區徒畫餅

明日阻雪不得行蓋冬至前一日也

才冬卽欲雪醖釀非不久旅館黃昏風半夜忽如晝天公時謔戲不在我先後兒心見期心咫尺弗得就宻灑良未已兀坐幾忍灸遂令相逢心感慨若奔輳紅鑪慘無光短气猶發餾況玆嚴報本供衞何所售風威果能神排斥勿宿畱非獨寸艸榮萬里同錦繡

三家店主人勸飲

早飲欲過午感此去路遙解衣酒家牀主人喜相招逡巡出餖飣勸我飲一瓢舉手謝慇懃宿酲猶未消報言雪滿野徵轡相無聊何如酩酊去更可忘今朝年來頗解官徑欲隨所邀端愧五漿期未覺羣心揺偸薄日益窘妙論輕鴻毛何當受一防醉倒同漁樵

得常州感慈邦長老書求詩兼寄鄰老

淸晨得君書逺意來吳中開緘一見面覺百慮空書詞若蕭屑怪我情不通我豈逐物者君亦如冥鴻便當永相忘何計騧與騘聞君奮鈐槌喝下分華戎晚魚防千指一一麻中蓬朝參月破牖暮請燈在籠坐令萬折異沛然俱向東緣契乃如此想見圭璧叢胡爲特垂手千里尋龎公龎公無伎倆只這是家風復如多聞師亦在兜率宮人間最勝處何必顏如童防當謝朝謁爛漫遊無窮

寄何徳固

元丰初得君賜袍色可摘雍容戎馬間爽气淩秀色十年不相逢頷須已有白京塵化人衣嵗月動阻隔夏屋如深山排日許連席坐中多可人一笑每墮幘人皆指爲誇我輩日所惜於今已三見爽气若初得同言胡乃爾前致作嬌客邊城久不雨旱气幾爍石俯仰數刻間咫尺便南北寄聲不敢輒問訊莫我獲但問深閉門防坐較定力雙林舊家風龎老眞消息莫作分別想認子卻爲賊造門防有日聊復銛戈防凖擬詰朝見無或但堅壁

燕子和韻

依依梁間燕終日宻相對本不欲爾期何爲尙此防得非緣所遭又恐意有在飛來復飛來好語如湍瀬我亦彊維縶爾豈知向背萬事杳靄間一笑沈吟外妙第一義爲爾降障礙捲簾見天下始信物有大

次韻方叔晚過湖上時積雨新霽夜色如晝傳聞余有興元之命

釃水投過日佳思生襟裳緬懷江上笛相遊共胡牀星月防疎明艸木來逺香所得亦餉爾端能謝炎涼

方叔並用前韻復繼之

蕭然傲環堵心性嬾衣裳匝坐定何許井井書滿牀我每不欲去鼻觀無盡香未始有寒暑彼哉自炎涼

句容澄上人羣玉軒求詩

日日不離山愛山終不厭因地端有來及此若尙欠當軒出巑岏昏膜遽效砭枝撐檐楹窄明滅煙雲蹔幽禽時一鳴隱約隔天塹早聞羣玉峯世境未易占卻應三昧力易致玆可驗便擬絕髙深兩足恐不贍幻化浪攀緣膠擾窘囊檻防須揖淸風方暑對枕簟

送忠禪老詣徑山請普覺住天寧萬壽新剎

我初遊叢林得人如滿月細披雲霧間桂影若可掇旋轉二十年相半分防別暮途喜可掬妙語等冰雪告我第一義光艶忽振發老魔俱辟易善類隨擊拂是眞萬里足一舉安能輟徑山光蹔韜夜气尢昭徹異時摩聊老薦借意甚切子果識至人指顧石必裂出我連城珍郊廟冠前列無令刖足翁二獻文爲拙

因服藥飲酒一盞

東坡在黃州飲酒只飲濕我今又過之釃漿如虀汁平生不喜酒興來且莫縶長虹偶爾放因復投一吸入口舌欲脫下咽虫爭泣熇熇腹將裂窣窣淚莫裛頑涎雜血唾心悸如鼓集卓爾無一事荊棘彊自入主人固好飲宿興亦素緝如何似見毒使我臥復立彷徨日欲落稍寛困眼澁夢覺天未明齒頰猶習習是邦居不非柰此掩弗及昔聞禁酒國今見毒酒邑作歌寄一笑倦悶聊救急

老杜槐葉冷淘句凡十人以君王納涼晚此味亦時須得須字

百年觀不足一日樂有餘況玆夏日長而與君子俱號呶謝呼笑談論皆詩書門外方爍石坐上如冰壺仰懷防防鴻俯愧戢戢魚我老百不堪嗜好終蒲葅殷勤相得心黃昏尙躊躇追隨自此始莫厭頻招呼何必得美酒然後可將須

張聖行解官入京僚友餞別分韻勸酒得醇字

宻雪不著地朔風暖如春天公豈無心慰此東歸人吾人晚相投每見每更親逾年稻粱俱未覺旦暮頻欲識分淺深蕩蕩風中云問其美如何表裏無緇燐深湛子云黙髙廣太丘眞汲汲惜日短奄玆奉離樽莫辭十分斟酒薄情則醇庶幾一舉盡涇渭從此分萬里自咫尺百嵗均埃塵行人定向識他年期問津

常州感慈邦老相遇甚欵聊復申敍

十年不相見一見情愈親執手語半塞但覺頻沾巾別來事多矣未易咫尺論感君冒雨歸知君意彌惇邀我過其廬燈火如春深金碧炫境界怳然驚一新爲我時置浴仍爲加柈飱止我腹中饑振我衣上塵何勞彊剪紙已復收斷魂添鑪接防坐軟語尢殷勤閔我憂患余漂泊才此身勸我且居生死相與鄰淸晨陟髙座四眾如雲屯展轉敍契濶博辧河海翻句句不妄發信矣靈巖孫嵗暮能幾何繾綣誰我溫非君美無度涇渭那更分相期在來日擊節徒諄諄

子重相率遊任園

蹈雪入窕蓊蔚如深春左右無佳色老緑不攺新小愒茅茨下園翁敍慇懃主人謂此翁好事絕等倫飬生惟飬花種種皆躬親毎到二三月爛漫如錦茵問翁何所有品目如何分翁云世間本搜采無遺根牡丹三萬株兼取洛與陳芍藥揚州來宻宻攙魚鱗雜花極目是浩不知涯津四序更代謝顏色常相因我適來非時猶得聊逡巡約翁待花開許我論主賓

獨坐有懷張聖行王成伯偶讀摩詰詩因借其韻

老鶴志千里候虫戒三秋此理定如何宛在水中洲我師南榮去生從知北遊嵗暮良鮮歡不如狐首丘寒燈伴岑寂河漢間流緬懷雙白璧路斷水悠悠摩詰頗解事好語供我求坐令不可遣奄然隨遇收歸程只旦暮妙義思賡酬君謂我輩人吾匪斯人儔且將有限力相與窮深幽

久旱湫捨殆不可遣免一夕雷雨忽作

半夜一濯雨斷夢失炎蒸汗甑不復鼓蚊雷爲之停逡巡萬竅號破風如傾絺帷彊主宰庭砌已滿盈極防老稚奔懽呼閭裏情但覺萬里返浩蕩隨滄溟掠眼才閃爍劈耳俄掀轟豈暇計飄溺且防嬰兒驚小休月在戶卻視斗掛甍喞喞與啾啾次第先秋鳴粵從臘雪後旱魃苦自明焦枯病三農芽田不滋榮隴畆半折裂幾席饒蠅防端若一大難眊焉猶宿酲防我讀書燈涼宵聊與徵庶幾簡牘中暫寓蠻觸爭

姑溪居士後集卷七

欽定四庫全書

姑溪居士後集卷八

宋李之儀撰

律詩【七言】

讀東坡詩

邊州守禦謝沈機獨喜身閒是道師獄吏難堪非素料病懷無計復何辭空慙南郡三家學賴有東坡一集詩永日風埃惟愜睡到頭不比在家時

次韻見寄

矩不成方圓不規倦途誰與相多儀門深不擬睡教熟舌彊猶防語或知無事且尋黃面老闗心休問碧雲姿此身未必終如此長日猶吟十首詩

東坡流落坐多言我欲無言亦未全好辧懸知非獲已力行到底信爲賢抱琴有味無彭澤沽酒何妨問玉川只擬飲呼出門去彊麋置网豈當然

罷官後旋營居捨寄贈存之

常恨官居如傳捨愛君池館葺初成偶同罪垢歸無計聊喜私巢得蹔營辟戶開畱晚日栽花引水趁心情此身何處不可老況有吾人似弟兄

次韻見問

東西南北爲誰忙蔡澤噤吟舊笑唐路斷不妨頻打睡心淸何必更燒香尋思有似黃州味潦倒休嗟白髮郎近免竹筒拘月費主人時亦破慳囊

五月旦日

睡餘落莫肘難支節物依然我自衰已悟龍蛇終不爽何須龜防彊稽疑孤懷佛語𨿽能遣歸路佳人已嘆遲共弔沈湘無數日卻嗟輕負習家池

晚雨寄涇州劉晦叔

晚來又有數防雨聲入鄕人拭淚中漸喜濃云初蔽日只愁深夜卻回風閔憐焦槁非無意祈禱精防信有功聞不茹葷幾兩月使君憂樂與民同

端午

防絲百縷紉爲佩艾葉千窠結作人散誕何妨兒女戲漂流不覺嵗時新淸歌尙記書裙帶舊恨安能弔放臣角黍粉團矜節物一樽聊與寄逡巡

曾約佳人端午歸又期僚友面南池誰知猶阻重門鎖未擬輕爲故國悲九節菖蒲應好在十圍樗木正相冝防行細約寧忘我卻話今朝防有期

傅子昌歸興州

嘉陵江水接天流州據江流最上游憶昔練衣隨防馬而今白髮任虛舟慶門譽望聞來久塞路殷勤得暫酬見說明朝卻西去長亭揮手恨無由

余入院二十日相知往往寄聲相勞獨何徳固寂然無聞

何郎本是風塵外平日仍同般若因有底新來便如此定緣無事不相親薫蕕何得同薝卜簡潔安能別孟津防借天河三級浪終須流出舊精神

畱別子淵

等閒相見卽相親冉冉風流一段春未論典刑思舊徳便知材業是當仁他年雞黍情無限此日詞章筆有神落盡節旄氊未壓疾風勁艸定何人

送馮子荘赴秦州將官述其督詩之語以廣篇首

我詩易得君休嘆君節難攀我自知問防但嗟歸有日奏功方防獨先時簫笳部曲催驕馬綿繡山川入防旗莫訝黃金偏滿手平生【闕】是男兒

重治寢榻更衣蔬食

五月相將又下旬依前深院度黃昏頻防嶺路占家信旋兀簾旌作燕門抖擻衾禂防垢穢湔除蚤虱斷兒孫不因肉食脾難磨且欲從今習菜根

周臣約過景裕第防飲先寄此詩卒章因以投誠也

懸知昨過鄰家館更挽明璫間玉釵𨿽喜黃姑論隔嵗偶陪摩詰事長齋嘯歌未闋雲間接鶯燕難逃席上猜預悵醒醒獨回馬何如爲賦酒如淮

次韻題隱居巖

隱居何必在山巖境界全歸指顧間能把軒裳爲外物便應風月勝酡顏地連紫禁千重防石繞淸泉五色斑從此夢魂猶可到定知衰廢不容攀

次韻見懷

林泉廢疾固難除杳杳觚稜寄夢餘已到東山知不免須由北海本來疎功名漫笑乘軒鶴事業終歸種樹書聞道江樓巢已穏未應長鋏嘆無魚

次韻病起

天時人事不相尋遽食蒸豚廢古吟誰感親顏前約短常知聖日後緣深風雲亹亹天邊路霜露愔愔壁上琴我亦臨風頻拭目防懸金印到山林

次韻子椿見寄

一逢佳節一消魂靑徹江山緑滿園又把鋤犂聊自遣卻嗟身世獨難論三鐘切幸資三徑九奏時猶夢九門勝處何能偏見憶便應佳思襲香蓀

次韻子椿同關聖源吳師道贈董無求有懷米元章

海嶽仙人不我期碧雲幽恨獨心知坐間優孟已難別筆下羊欣更出奇自是人才空立異當知臣叔本非癡重輕到了存公議揮扇何勞彊執葵

次韻師道子椿題仲彊樗亭

王門平昔早相求幾向樗亭得趣幽從別風光應似舊每懷勝麗只搔頭麈毛抗論傾終日玉指挼花泛晚秋老盡鄒陽還憶否宻移空自感藏舟

次韻子椿九日登髙見懷兼呈君兪相約尋春

重陽曽記客京埃江國相逢又七回感舊只如春夢斷登髙未許壯心摧方嗟陳迹何時見底事新詩到眼來便好扶擕披節物猶勝落木對空罍

次韻闗聖源送董無求

何勞楚些爲招魂是處春風似僻園可復京塵難共樂卻應江月要深論燈花昨夜占行館鵲語今朝報裏門想見慈顏問行李一樽浮蟻侑芳蓀

次韻聖源無求兼懷元章

羨門不見見安期流水髙山獨我知門徑踏穿行復爾靈丹捄活信能奇換𨿽得辧才三紙借恐終還是兩癡不用艱難成發塜紅樓親共賦烹葵

次韻師道送董無求兼寄師道

骯髒從來不易儔低徊身世亦悠悠離羣防鴈𨿽難偶得兩明珠豈待求彊挹余塵時琢句問防陳迹自經丘淸時醉尉知何在似是人多識故侯

和人臘日

又聼村村臘鼓鳴年丰物阜慶淸平星霜陡覺歲華晚時序只傷今古情裝景雪花飛防防催詩云葉亂英英自慚伏臘尢多誤和語煩公子細評

題壽椿軒

江左風流不乏人能將佳思洗埃塵坐中煒當時士庭下扶疎上古椿日永淸陰怒翼月明翠影閙龍鱗云泥路絕無由到猶欲乘槎一問津

次韻米元章

蹭蹬生涯可否間彊扶衰緒欲觀瀾蓬生𨿽托麻方直器就寧嗟木是蟠晚寄鄕閭端有謂時容雞黍共論歡連城未薦難爲璞莫與堅瑉一眼防

仲春季澤逺來相訪感往念今悵然有懷

異鄕流落十三年老日從誰寄往還久嘆斷蓬飄世外忽驚連璧下雲間生涯已約同他日詞筆端能慰蹔顏凖擬新秋便相見爲君終日倚柴闗

書王子重閒軒壁

經年問疾漫持想今日登軒念自空不能碌碌遽如許定應剪剪將無同人喧渡口似步木落沙頭疑渚宮莫辭眼力徧沙界回首臘盡還春風

同子重望長蘆寺

窣堵波寒對水東坐來初報夕陽鐘回環桑柘疑無際咫尺雲煙隔幾重聴講有心陪寂寞杖藜何日許從容主人境界諸緣盡應笑規規著畫龍

陪子重遊長蘆寺

行來思住覺城東粥飯隨緣早晚鐘安得心田荒萬有便驚眼界失千重笑談喜接眞摩詰衰病休嗟老曼容餿飲殘羮應不惜聊分水墨爲成龍

徳山方老退院索詩送行卽席口占

應供都城今幾春屢陪香火是前因偶來淸瀵堤邊住重見東林社里人靑眼略容談近事白頭同喜得閒身自言此去尋思大便好乘時繼後塵

朱伯宣才英昆仲見過曲相慰藉因畱飲得花字

新春窮巷幾傷嗟聯璧俄來照蔀家意厚旋傾新釀酒眼明初見未開花百尋自是松難老什襲終慙玉有瑕便覺賦成無用處漫勞憔悴嘆長沙

題僧道符天遊齋

六鑿相攘不蹔休超然誰復與天遊醯雞甕裏自歌舞野馬牎間空贅疣妙境果從拈處得生涯須向个中求逢塲作戲由來事可笑區區問髑髏

姑溪居士後集卷八

欽定四庫全書

姑溪居士後集卷九

宋李之儀撰

律詩【七言】

除夜寄王性之

老戀窮年怯五更可堪爆竹響新聲但驚燈火如殘夢豈有心情敵後生餳競膠牙空對白酒期分嵗獨憐淸賜袍應有天香在想見明朝奉九成

又寄性之二首

霜髯雪鬢十分侵舉盞常思蘸甲深𨿽約依劉同漢上猶虛訪戴似山陰文章歆向傳家日事業韋平奕世心冰玉相輝方自表何妨佳思屢追防

平日鵷鸞接武中汪汪毎嘆不能窮蹔煩朱轂圖遺愛方信淸時是至公千載難期人物盛一時休嘆馬羣空何妨坐歗追陳迹應有新詩襲素風

聴惠師琴

牛鬭淹時兩耳昏偶陪沈祝共僧軒數聲抑按披香霧雙屨分明在曉原物節不堪催我老賞心聊復爲誰論初年記得山陰舊又見夷中幾世孫

春日

芊芊芳艸望中迷傳火樓臺麗日西飛絮輕翻遮桞陌落花亂防暗桃溪琉璃波淨沈魚藻玳瑁簾疎阻燕泥百五良辰最蔥蒨綠陰行馬過鶯啼

覺老求詩

江南江北久相望常負靈山一炷香防上拈花𨿽未笑坐中持鉢生光投鍼技倆空諸有彈指莊嚴自一方何必湯池能離垢入門心地已淸涼

覺老見和復次韻報之時雨行未得

去隴回岡翼兩傍舊緣來繼鶴林香隨時解致畱客雨涉世圓能出定光運用投機疑有象縱橫垂手固無方倦遊累接通宵語時覺楊枝灑面涼

眞師約過寄老庵雨不止兩日不得往小霽輒涉淖以契前約次其所示韻庵壁有孫莘老秦少遊劉貢父諸君詩

一接深言一防頭離騷致處未爲幽不嫌壞路容連步且欲他年作舊遊翰墨抑揚𨿽已晚林泉棲止防終收孤云祗恐元無定候我歸來共此丘

次韻陳致君題硃砂湯

造化工夫豈偶然一池如沸自澄鮮論功但可資沐浴有理不須深防研流落未妨供淨社升沈何用較溫泉更宜場稼猶能就凡占餘波盡美田

同祖燈過陳氏書齋主人畱飯遂求詩

一牛吼地得林坰邂逅經行眼暫明挾策讀書𨿽未暇殺雞炊黍喜相迎依依髙桞來棲鵲炯炯黃花防晚晴自是主人能好事非關秋日解多情

石磧朱希仲館谷甚勤因題壁間

主人好客久聞名曽約江魚對酒烹邂逅相逢同一笑逡巡不覺到三更屠龍手段元非防畫虎工夫浪有聲便欲與君論卒嵗卻憂舟子報潮平

淸涼寺覺海召飯出數帖相示覽之愴然求詩爲記

潮去潮來知幾年依然城郭帶山川連虛玉骨元如虎布地金沙舊種蓮垂手鼎開香積供傳家仍是乳峯禪珠庭月角人何在賴有遺蹤契宿緣

崇寧求詩時正初老住爲初祖

烏衣人物已成空窣堵才能記寶公請祝驟開新福地全提還振舊家風千巖日上春初到萬里云收月正中欲識投機無意盡江流入海幾時窮

範倅置酒雨花臺

流傳勝致有無間投老方能一倚欄千里江山來極目萬家煙雨鎖初寒姦雄幾許埋蓁莽笑語何妨擁蕙蘭便覺寸陰眞可惜須將酒戶爲君寛

寄趙仰之

傾蓋逢君亦偶然塤篪今日似當年仙風宛是金華舊詩句分明歷水傳故國江山聊徙倚深燈歌笑屢遷延相思果許重相見豫約嚴裝報此緣

次韻邦老見貺

髙風疇昔在煙霞末路芝蘭屬當家一句轉身元的確千條差路任紛華才疎意廣𨿽難契語欵情眞特見嘉只恐平明便分手相防更待月西斜

宿無錫壽聖院贈明祖禪老

靈山相別已多年重把圓光信有緣愧我天涯眞斷梗喜君居處似諸天元無浮世多般事只說我家一味禪軟語綢繆霜夜永停燈溫火共畱連

元白拏舟相訪出紙求書因書此以歸其紙

小篷不卸逺相尋喜忘年得防金便覺雨華隨脫麈更能操筆問來禽投懷方寄朱直摻袂還驚白髮深獨幸南遊慰眞賞他年防見好叢林

同熈績侄登有美堂

雪晴時節臘窮天湖海光浮萬井煙勝槪尙能驚老眼曠懷無復似當年難堪塞鴈終聫翼賴有龍駒特象賢已約一防須卜築不妨當此共遷延

錢塘教授宅飯眠齋次其韻

饑時囓飯困特眠任運騰騰信自然豈謂故人投此況先來佳處作閒仙寓懷何必開三徑得句勝如食萬錢只恐裏門驚內史不容同占好山川

次韻錢塘節士見寄

平日刳心欲致君異時擕手但論文興來只有歸田賦老去何如背水軍占勝已驚無不盡卜鄰應許鎭相溫形容豈敢輕酬酢謝傅風流自出羣

阿濫堆【二首】

鐡作驕幢不易摧望林誰免渴趨梅院門報鑰人初斷天气才陰日又開倦路已先衰鬢雪思家難遣寸心灰衝風正起還飛下何物元非阿濫堆

年來未覺壯心摧昨夜偏傷三防梅不貫離家遽如許自然昬眼亦慵開蕭條寂寞思樗防細繹華嚴謝刼灰少味童山莫分別直須眞峭比離堆

食牛炙

西來誰爲炙牛心惜事拘之不敢尋豈謂鄰邦無百里驟令饞口得千金登臺未論前人比捫腹翻驚用思深從此耒陽休弔古便思白酒與同斟

元祐末宿秋試院曽和王敏父四詩是時以疾先出院方欲出而未得況味有類今日追用前韻賦四首

堦除又見日將斜若此奔馳尙可誇敢覬陰功踵定國未應和藥困王嘉門前禱雨頻催鼓眼底無人但見花不比貢闈當日鎖病來有許便還家

兼材莫作尹翁歸自鬻﨑嶇不畏非妄役土龍寧得雨可堪芻狗彊防衣移文不報如沈井行路皆疑鎭掩扉早悟垂頭供立仗好隨四牡去騑騑

沈沈深鎖出無涯白盡於思豈復華凖擬歸期叩端午那知此地見葵花幽憂未論如陰府倐忽翻驚走電車久病元來最欺眼蠅頭只覺似棲鴉

十年三拜東門敕長是尋燈濯污裾贏得平安題報歷不妨朋友校殘書【未引試前與敏父相對校書】歌傳鵲防非行路詠入烏狐愧大車物物背馳將老矣定知身世欲何如

若禔告行再寄二詩

前日報君明日行彊憑詩句冩離情懸知北海經旬別須滯韶山半日程環席已甘攙上首余罍應不負同傾預期一笑東門外剰記樽前醉裏聲

又

醉裏新聲解記無祗應琴意似相如近來公道偏難得從此佳期敢妄圖玉室金堂有阻隔葵燕麥恨扶疎冥鴻不比防常鴈試覓蕭娘一紙書【卒章代子直意】

陽翟道中有懷存之二首

頑陰將臘襲衣褠倦轡臨風愧白頭一事無成還嵗晚百年過半尙人謀天邊漫鑄黃金印月下何時紫綺裘擬借東鄰分一徑未應人物謝羊求

又

夕陽風裏得君心常約淸香帶月防紅蕚似披經幾嗅緑條如防已難禁野狂不慣娉婷醉蓬鬢偏宜蓓蕾侵凖擬歸時更浮動瓊樽寧謝十分斟

次韻梅花

送臘迎春亦是常獨髙梅蘂報年芳風來髣髴逢荀令月下分明見壽陽開徧漫誇千種韻天然別是一般香從今漏泄東君意直到霜前菊蘂黃

嶺上才分一寸光羣花次第促來妝絕勝羣玉山頭見須信昭儀體自香妙賞不逢徒老去佳期難得爲誰芳定應癢處無人防空怨相邀客姓王

智臣相過成小詩【智臣善談命】

紺髮朱顏气吐虹崢嶸頭角振家風千金自晦鄒王后一笑時遊管郭中老子已應終汩沒諸兒聊爲指窮通他年朱紫相輝地莫惜髙軒訪此翁

瑛侍者欲遊方作此勉之

精神秀發眞獅子聳壑昻霄似出林擊竹有聲先了悟拈花微笑已知音新詩富健疑披錦妙字淸奇不換金往往秋髙又飛錫白雲來去本無心

姑溪居士後集卷九

欽定四庫全書

姑溪居士後集卷十

宋李之儀撰

律詩【七言】

有送梅花者而彥行適在君兪來

來時防滴才髣髴今日爛漫將飛揚春事不知尙多少客懷空自成悲傷新名侯喜足詩思舊病維摩難藥方共飲節食冷相對少須陳子同飛觴

失題九首

結束輕裝趁曉風崎嶇行李偶難同他年誰謂雙成老今日翻爲無是公秪恐穰侯遲見事固應原憲本非窮洛陽煙靄因緣在雞黍相期定不空

上畨新梢與舊齊啄殘紅腐半成泥畫船似覺去已晚麗句猶堪手自題气候相催𨿽迅速笑歌贏得暫招攜紅舒緑捲分前後全勝當年白集西

君方陵愈我慙郊大瓠爲舟浪自要老矣獨期云駃便歸與長負桂叢招崢嶸紅橘迎風宻防滴安橊掠望燒多謝【闕】萌滋味永便思飛步到楊寥

佳禽百囀不驚風午日蒙蒙睡眼中幾片猶飛殘臘白數枝初見出墻紅低回節物憐遷客漂泊生涯難老翁多謝春光相擊拂一樽傾倒許誰同

窺豹曽容見一斑孤髙凜凜固難攀早應防宅朝元去猶有遺蹤在世間舒歗欵談𨿽可想賞風吟月未終閒諸郎莫爲功名老須信移文下北山

映月臨燈萬蕚披喜隨賓客宴芳菲諸姨隊合驪山曉獵騎夜從云夢歸須把玉觴酬勝麗徒勞彩筆彊依稀回頭便見飄紅雨莫惜頻歌金縷衣

映月西湖漾鴨頭墮紅飄碧正飛浮逢師來自日邊路如我遂歸江上州嵩嶺異花開未徧洛川新燕語方柔經行須作半年計歸去當知難再求

薄雲疎雨灑雕籠槎拂銀潢月上弓紅淚半殘歌後燭翠濤低湧夢回風淬餘劍鍔𨿽爲利解盡犀稜未見通杳杳芝田定何許斷魂無計脫驚鴻

華榱曾記孔鸞棲斷夢還來拂舊題妙悟從誰識無射賞心空自感雌霓干云寶气層霄外埋玉孤墳落照西千載相逢定何許嘐嘐風雨獨鳴雞

聞者

鐃鈸髙低與哭聲同防此路不相驚年來自是多傷感簾外何須問晦明未返耕桑眞拙計長縈韁鎖柰虛名無名可戀何貪著缾罄須休莫彊傾

律詩【五言】

過蒲地寺謁田承居

蕭寺經行舊騷人趣尙幽從來不妄許相見若爲愁稅駕終何地乘桴可共舟感君詩有味老去復誰求

子重見過夜話

坐久日將落前云欲平倦遊淹嵗月旅悶等坻京已謝長楊賦猶懷古劍行擁鑪𨿽有味琢句苦難成一笑逢吾友諸方舊著名景山慙絕臏擊節愧深耕奧妙窮三際堅剛敵萬兵誰知俯冬杪覺得春榮繾綣桑楡恨間闗兒女情金箆何足道闇室斗光明

三家店早飲主人似喜余至而庭下殘花猶在也酒客輒見避余固止之因得攬其醉態

再過三家店還投舊酒壚重攀紅躑躅爭認白髭須所惜自拘束無因同拍扶他年遂卜築終爲伴歌呼醉人休見避我恨未如君到了輸他樂何須彊自分稻粱姑取足雞鶩漫離羣上馬衝寒去回頭愧壠云

次韻眞師移植新竹

錦棚方有托粉面轉相疑漸露淩雲節防分防月枝髙僧開檻賞野客帶砧移只恐成龍去空來欵此時

宿湯泉示眞師二首

睡美不覺曉蛻然猶戀牀未能忘夜旦已自懶衣裳供佛添新水持經續舊香不知門外路何事有歸艎粥後復就枕夢中還在家老身知自妄病厭事如麻漸覺同芻狗終當悟寶車何妨驀直去細啜趙州茶朱希仲設榻溫宻與直師榻相對明日雨止送過金陵

居士畱我宿虛堂照一燈如逢永平夢仍對竹蘭僧髣髴三無慍間闗百不能平明失檐澑飲喜話金陵眞師自湯泉相送至石磧遂歸索詩爲別

流落不我棄如君能幾人寧辭迂驛路且喜慰情親蹭蹬還逢雨因循懶問津尢慙逺相送誰謂白頭新

石磧阻雨夜分睡覺枕上

一夜雨不止渡江還不能誰知未歸客獨自對孤燈祿食彊作主生涯端是僧都來如一夢隨處且騰騰

遊石磧寺寺僧以牌求詩

花石鎖風煙軒楹半是山門連虎溪路橋接趙州闗屈曲深疑步髙低屢解顏卻應多是夢不伴此身閒茅山道中抵莫投一客邸甚素雅主人喜客乃一善士爲待至厚旣別畱此致謝

客緒如繰繭山行似踏車方疑武陵宿宛是徳公家傾蓋君何厚論心我可嗟秪應從此別去路隔雲霞

除夜小舟中雨不止而作雪寄徳麟

醉侶今何在寒燈倍黯然卻應聴雨夢猶是散花天老境不自得客程誰我憐曉鐘催去路明日又新年腰痛醫者饋藥以酒爲使命酒對燈欲飲不能

我固不善酒醉中常獨顚不詞譏濩落秪恐負妖妍迹類懷沙悴心馳濁世翩空樽聊口誑繼晷漫膏然未分窮投魏長思夜別燕蛇驚元有影蟻慕本無羶兀坐疑癡鶴忘形已蛻蟬滄溟𨿽可徑何意逐鯨鱣

燈下試婺源楊生筆和韻

局蹐數椽內回旋嬾步中艱生乃至此吾道得非窮詢鞠元無術行移底是功可堪追兔防彊學注魚虫未厭朝虀綠生憎夜燭紅呻吟慙杜老感慨謝終童奏剡何時發微連幾日通親知遙悵望應是轉衰翁

江上獨坐

春至猶飄雪江寒未有魚無人慰靑眼盡日對紅鑪瑟瑟頻響愔愔鳥彊呼澘然不自覺豈待到窮途

書崇寧觀黃道士火櫃壁

地肺聞名久崇寧請祝初仙家豈興廢物理自乘除羽客論歡舊紅鑪勸坐俱斯須竟何有聊復慰窮途同趙徳麟宿長河堰僧房徳麟適相送至此且約明春再相防有詩見及次其韻

涔涔一夜雨皎皎百年心嵗路無多日僧牀有剰衾長卿空滌器季子漫多金賴有綈袍舊春風定可尋大觀四年二月二日自采石過藏雲取路回逺少憩已入夜遂畱宿明日聰師相邀登覽偶見西偏地眞一方之勝也余方營庶幾得之以托妙緣旣去因畱此詩

挑菜逢今日藏雲訪近山路紆知書永心逺覺身閒未信塵埃隔猶疑夢寐間佳城更何卜便好輟孱顏

書長幹僧房二首

赤手能搏虎靑氊不與偸眞知外物重未放此緣休平地見山嶽排空回鬥牛何須待塵刼才許證前秋問訊無尺寸順風畱嵗時傳聞萬金積未嘆一生疲突兀端可想髙明還此期他年問初祖卻是寧馨兒

姑溪居士後集卷十

欽定四庫全書

姑溪居士後集卷十一

宋李之儀撰

絕句【七言】

和東坡贈嶺上老人

過眼﨑嶇等刼灰到頭榮悴本誰裁須知此老心如鐵看盡行人防往回

大觀四年春夏之交閒居無事觸緒成詠得絕句五首

檐間百囀已鶯聲枕上千山尙未明老去只知難得睡兒童何用報陰晴

身世低回不自期个中消息更誰知江邊折盡靑靑栁才見雲頭月畫眉

楸花落盡楝花繁門巷人稀半是村好事憑誰消濕熱一簾疏雨下黃昏

庭前日轉樹交陰坐上風來境自深度曲已嗟千里客聽蟬已寄兩頭心

江南塞北徧曽逰一飯何方不可畱快筯舊嘗便蠻耳垂涎安得飫饘頭

題栁氏園

昔年車馬繞芳叢倒盡金缸臥醉紅可惜穠華俱掃地兔葵燕麥自春風

書眞公軒

松陰苔徑曲盤盤古佛殘燈古殿間卻羨老僧無个事一生長伴白雲閒

偶題

新荷防水麥花齊一抹殘陽露淺暉回首西山歸未得片心還逐暮雲飛

首夏

嬌紅掃盡緑陰成便覺庭虛暑气生旋拂藤牀方竹枕不妨鼻息作雷鳴

晦迹

晦迹丘園敢自圖幸逢泉石作幽居明隠幾有餘樂一炷淸香臥勘書

餉茶不容少待二絕

玉骨冰肌體自輕非闗茗飲覺神淸無端墮落紅塵裏碾就云腴不許烹

厭厭酒病結春陰鄰笛傳來恨更深擬借春風聨袂去遏云佳處托知音

罷官後稍謝賓客十絕

過從頓謝懶尢添倦臥終朝不捲簾晚飯都無官米气始知身已是蒼黔

獨展離騷弔逐臣尙存殘角報重闉時節自新人易老未應閒處似他人

憶逢新火客秦川繡嶺歸來浴暖泉從古盛衰如反掌累累何地不新阡

旋營香火拂塵埃市井聲傳隠隠雷頓覺林泉歸已晚姑從閒處看花開

貪著﨑嶇信可羞悞將鬼錄作天遊東山自是力不足細論前途有底憂

春風浩蕩思無涯老病縈仍苦戀家推枕不知眞早晚小窻披雨一庭花

極目【一作洗眼】湖光徹骨淸無風猶覺尙堅冰心安處處皆堪樂未必西南是得朋

十仞驚湍拂面寒恐人如在百勝竿飛雲舞鶴形容處英爽端疑共此看【飛雲舞鶴東坡詠懸冰語參寥方誦於禊日前因借爲句】

求田問舍本無期廢棄衰年適此時未擬沃州那舊隠且從新托試維持

何須嘆世鹿皮翁得句眞能發笑容誰謂祖風無與寄寸莛終愧觸洪鐘【再堅參寥經營杭第故卒章及之】

次韻李方叔宋鎭立秋五絕

渡口人歸月上鉤蕭蕭風葉荻花秋因君指出詩人語便向庭前欲買舟

雨闇煙昏蔚不開時時白鳥去還來相逢都是江湖上莫爲人聲卻自猜

秋熱春寒花不老云濃日薄雨頻收共言今嵗魚偏熟舊网須教展一籌

撈蝦摸蜆防回來鬥笠蓑衣安在哉將謂此生緣已斷登臨不覺眼重開

南北區區浪自催不妨隨過且徘徊鱸魚白酒何須得一醉端從好句來

與晉卿相別忽復春深得書見邀

畱陶淵眀把酒椀送陸修靜過虎溪胸次九流淸似鏡人間萬事醉如泥

水僊花二絕

得水能僊天與奇寒香寂寞動冰肌仙風道骨今誰有淡掃蛾眉篸一枝

借水開花亦自奇冰沈爲骨玉爲肌寒香自壓酴醿倒只比江梅無好枝

初得馬騎【余有二西馬寄他處】

有兩龍駒慰陸沈四年河海毎闗心今朝欵段聊乘興矍鑠猶堪寄好音

題朱砂湯

憶同徳曜渉歊蒸欲濯湯池竟輟行憔悴獨來琴瑟變滿懷誰識淚縱橫

石蟹

泉石蟹如烏頭一種爲類太微生此地逢君宜見假才方入手便橫行

再次韻致君【地名平屙鎭昔有兩美人來浴異香累日不散】

華淸賜浴記當年偶托荒山結勝緣未必興衰異今昔曽經天女卸金鈿

得延之書書尾戱答

齒豁童頭老可憎艱難相值歷何曽吹蕭問渡愧未達終有心頭一防蠅

卞忠烈公墓

叢篁灌木麗霜晴忠孝巖巖父子名舉扇西風𨿽自潔受遺不至亦何情

冶城

冶城昔是王公宅鵲噪烏啼異昔時不見犢車催麈尾莫年惆悵蔡家兒

宿天禧因書壁間

月墮風林夜已深寒衾展轉不能禁一畨過眼知何處惟有孤燈識此心

正上人求書

火滅窻晴冷似冰隨時活計自修行客來若問眞消息只有觀音自證明

書吳江垂虹亭壁

三十年驚一世人衣巾空有淚痕深他年不爲鱸魚膾聊欲江幹卜近鄰

書張君書齋窻上次其韻

眼力無窮面面窻知君心不在西涼聊將浮世兩蠒足共借明朝一綫長【時冬至前一日晚】

次韻牡丹四絕

朝陽爍爍欲爭流已過羣紅盍自修發盡妖妍猶未歇天機終待防時休

雲低雨細靜無風似著精神染異紅駐輦慈恩賞佳句若論今日定誰工

蓬萊宮闕有神僊觧釋春風欲鬭妍不是殊狂曽迕物肻將飛燕謂當前

我老迂疎合灌園彊來乘障負初暄多情似識伊川舊宛是韓公第一根

試陳瞻墨十絕

陽闗才防一聲歌已覺離愁萬斛多誰信郵亭檻車際便驚風露隔闗河

疎簾弄影不驚塵百億恆沙認此身轉盼回頭已陳迹那知猶作未歸人

門無闗鎖何由出案有詩書敢自期尋到古人畱意處絕勝把酒聽歌時

大患於吾爲有身縱橫顚倒竟誰神祗應靜處天眞在且作斯須自在人

雉堞回環半倚山泉聲風順響潺潺從來省事惟便靜他日端能憶此間

春來多病聖頻中歌曲雙靑笑拂紅今日閉門常靜坐始知身世已衰翁

萬口彌陀未飯前西方境界毎依然何須更學王文度那處元非極樂天

今年四月未聞雷赤地從何問宿灰劍防埋身均是死生增逋欠踏門催

十年不去有如何得少何須較失多大是駒奴必千里功名他日莫渠魔

臥聴風聲坐見山此生長寄有無間等閒撇起能知病莫厭蕭蕭雪滿顏

偶書

風吹蘇小門前栁雨暗羅敷陌上桑遙想九江春色晚被花惱得少陵狂

過阮邊亭再見吉先之

姑熟溪頭近請違阮邊亭上再相期畱連話舊忘塵慮把盞枰碁得自怡

姑溪居士後集卷十一

欽定四庫全書

姑溪居士後集卷十二

宋李之儀撰

絕句【七言】

杏花白鷴

朝來雨過發妖妍向日枝頭雪作團縞練長拖輕灑墨不須將作兩般看

竹鶴

瘦玉蕭疎觸處宜仙風一霎散霜威未應舞罷排云去更看丹砂理雪衣

黃精鹿

緑徧前峯到後峯靈苗壓地防千重勾班養就無人見多少狂心欲采茸

荷葉

翠蓋相扶兩不欹多情獨許見陽窺千年自有逃形處聊與淸香暫約時

恵崇扇面小景二絕

耳冷無人唱竹枝歸心惟有夢魂知楊花撲地煙波濶猶記徵帆欲卸時

風髙雨暗不成羣欲下還飛似畏人已是卻尋歸去路江南休笑水如春

讀華嚴經三絕

紛紛作客不歸來樹本無根何處栽彈指未應超十地重重樓閣一時開

老境侵尋上砌苔自然生意不應裁便應烈日鱗潛去能得愁懷防度開

法令端如萬仞陂後來無法只趨時早知興廢無非命可笑穰侯見事遲

學書十絕

雨後堦庭物物新睡餘欹枕悄無聞只疑日腳隨人意百刻香才過一分

簾波不動地無塵久與相親燕雀馴似怪衰翁長靜坐時時回眼輙疑人

未逢四祖且堆堆才見龍潭眼便開龍去潭空人自老銜花百鳥漫飛來

閉門不語信深沈豈可譏時作酒箴料得門前無好事解嘲聊復寄初心

不堪細字眼猶花熟睡分明暫到家何獨能収小兒淚客中時可當乘槎

玉壺試叫鴛鴦語爲問仙家似此無養就丹砂早歸去不妨閒處作工夫

大人相好一百種防劫修來得到今不獨普賢能演說淘沙个个得精金

萬里無雲天一色單衣不試似初春鴿鴒習習逰絲墜未必他時得此身

歌詞漫與収狂念詩句聊將代欠伸鉤棘徒勞刳胃腎筆頭才住已成塵

心非可見舌能陳隨語成章自有神用作功名終底事區區雕琢定癡人

故人李世南畫秋山林木平逺三首和韻

晚煙拂拂聚無痕痩骨稜稜見徹根細路縈紆饑馬疾舉頭新月是前村

曽經嵗月防華夷雨貌風顏茂晚姿自是雪霜心共老筆頭聊復戱孫枝

霜淸木落見沙洲洲上人家半在舟射防歸來魚滿笱甕中先見問扶頭

出院有期

親舊相逢似隔時從今無復念歸期莫同更寫畱連恨只擬添成百首詩

再和觀畫三首

掃除不盡自無痕底事狂緣尙有根防日【缺】圖畫裏只緣歸思在江村

何時船上載鴟夷海道聊尋一問姿不爲丹靑生著相從來卷曲是吾枝

欲問船師覓寶洲須將大瓠作腰舟掀天白浪蛟龍吼才得隨流一防頭

路西田舍示虞孫小詩二十四首

霅上歸來過了春枝頭杏子可嘗新旋追老酒醫佳況更謝提壺解勸人

一春霖雨不曽休雪雹驚人四月頭初制單衣方待著卻添鑪火換重裘

夢回檐滴不聞聲殘月披窻分外明投老逢春能防許不堪催去與誰爭

扶老相邀到隴頭麥苗如洗未全抽願天不雨只一月聊慰艱辛望半収

栽桑挿栁展溝塍共趁淸明力倍增分得這般窮伎倆卻應苦行過於僧

修車浸種一畨忙肚熱鄰家見早秧飽飰未驚心已飽方知坐計要商量

一生著得防防屐一飽消得防多糧怕雨望晴心不歇白頭搔盡眼望羊

須知官職爲他人老去何妨可問津賓客歡娯童僕飽到頭活計定誰親

從來人說水晶宮投老方能到眼中未必吾生便休去溪山隠去再相同

鵝兒成隊艸成茵來往馴鵶喜趁人卻恐城中無此況莫辭辛苦且逡巡

亹亹柔條動懿筐森森初穂弄微黃引雛飛去蒙朝雨帶犢歸來臥夕陽

東囤掃場方蹔歇插秧車水又相催衰年樂得身彊健常願南山到眼來

蘆已藏人水鳥喧艸堪畱坐午風寒從來偏得田家趣折莫催歸興已闌

雨後西風日日顚重裘猶自覺輕單春寒秋熱江南四月如何尙有寒

轉午風休陡覺來綿衣脫盡旋開軒乍寒乍熱難調禦厚薄隨時體自安

見事遲來五十年何須投老念艱難暖衣飽食無過此誰是鮎魚上竹竿

飯舂羅擔鴈行來任是囷防亦易推一嵗艱難方有味較量猶勝上燕臺

朝衣行市頭顱落六印垂腰手足分旋煮河豚加鮆膾爭如閒處醉醺醺

荷錢貼水蠶如蟻稻似鍼芒椹未丹牛角叩殘歌轉急請看平地有波瀾

百事無能一老夫十年江上把犂鋤西莊南畝時來往常得靑山在坐隅

靑山於我豈無因到處擡頭便見親時更一班逢好句暉端恐是前身

坐嘯宣城迹已賖靑山今日屬寒家多情賓客門如市不獨風流解染花

數畝田荒積漸耕常憂壩損害垂成傳聞趙魏推盟主便覺如雲照眼明

水已平隄栁已綫洞房猶記鎖嬋娟彩雲易散春常在啼鳥畱人尙可憐

余旣觸罪罟遂與時忌求所以寄其餘生者無如躬耕爲可樂適有田數頃分兩處或舟或車往來其間隨時抑揚以寓其所樂而地薄農拙種種輙身履之然天時一不相契則其力至於數倍𨿽終歸於有數要是營求完補防頃刻不得暇旁視若不余堪而我之樂常在也比自湖州歸邂逅所值者如此因以其勞苦之餘發爲呻吟隨得隨緝得二十四篇與田夫踏歌無異要乃借以自舒則其流皆爾也虞孫逺來相顧以此軸見邀作艸字字非所工又無以充之遂寫以塞責庶防余所樂者從而可見異時相防於其間當知無一字虛設政和五年五月十七日

蒙寵恵朋樽深佩眷意聊奉一噱

萬國衣冠拱醉容鈞天夢防失雲龍多情尙寄當時約宛似闍黎飰後鐘

伯成已歸尙阻雨防聚聊申短唱容易一笑

髯友新從塞上回中元樽阻未能開更堪庭竹添幽思只欠淸風玉雨來

試筆柬趙徳麟二絕

河朔初辭防析骸都城還許謝煩埃日長窮巷春歸後萬緑陰陰鎖吹臺

窻間多病委枯骸陌上初収雨後埃公子風流過京兆正堪眉嫵傍妝臺

姑溪居士後集卷十二

欽定四庫全書

姑溪居士後集卷十三

宋李之儀撰

絕句【七言】

次韻見寄兩絕

江湖流落久相依每嘆朱顏戱彩衣何事淚痕書上見他年千隴約同歸

七分年紀十分愁物理乘除不自由死葬生逰今得地卻嗟無計共遲畱

贈人

雙雙小葉襯花房只鬭花房不鬭雙拾得不教同伴見袖中拈出一齊降

再和仇粹夫

曽寄冰綃十幅開竹間紅蕊燕銜來黃筌已去風流盡忽見詩翁筆下催

面面軒楹壓水開暑天端恐雪飛來冰肌玉骨元無汗更倩殷勤執板催

祈澤寺龍池

池方一尋深寸許泉脈涓涓縈砌臺聞道旱天能作雨定應變化自何來

題虞氏外孫扇

處已莫辭三徑陋讀書須及五車多成吾宅相非吾志直欲丘門備四科

失題二絕

投老還家髀肉消霜天何處換金貂一樽帝所歡猶在翻恐醒來尙寂寥

楚國曽聞照乘珠間因齊盜取爲娯人亡人得何須計端有腸恨晚廚【蕭世誠軍發日而糧道不繼軍中號曰軍廚過午不開定非腸蟬腹可防一戰乎遂潰去】

次韻子椿五首

防次定多古語筆端無復時流骯髒若非投分﨑嶇肯共經丘

昨夜中秋好月今朝類試終場遙想客窻對酒未知野飯同堂

踏碎瓊瑤聊步行陪笑語多時一段難逢佳事五篇消得新詩

龍欲興雲致雨虎能墮地成斑端是便騎賜馬不須深戀家山

附見誰爲鄒湛奬成無復山濤豈敢遽名此地不如且醉歸舠

又次韻三絕

欵步昔陪下澤劇談今愧髙流又喜秋來相見暫同南陌東丘

華屋暫離星斗滄江歸弄波濤可得遽通來信便知卻整還舠

早日能詩傳信新來投筆從班身世且依魏闕煙雲休戀鐘山

挽詞

旌徳王承議挽詞

彭蠡湖邊一笑初緑衣相見論葭莩四千里外空搔首三十年來屢攬須方卜他時共蘭若豈知今日奠生芻窮途只有思君淚無復吟君屋上烏

錢君倚夫人仙源郡君挽詞

春生復秋落物物猶帝力哀哉劬勞恩甘藟至誠實棘心詠詩人常恐一旦失何乃不我報皎皎如白日痛哉胡爲生每念气塡臆仰君猶長庚華發萃眾徳嵗時捧金樽門戶防萬石常云我有子未易先尺璧伯仁非碌碌到此輙自惑庶防徳有相睥睨莫我逼頗聞君有言旣跌不見謫李杜茍齊名死且不足惜孰不斯言愧謂君壽無極豈知屬纊書何爲在吾側堂堂古益友千載同此室撼鐸倘能參我淚不虛滴

兪淸老挽詞二首

生涯眞防梗身世委虛舟直欲超千刼都將付一漚縱橫無滯礙逰戱任沈浮報盡隨緣去聊從一笑休寒食相披拂方時欲適然君應尋故約我亦赴新阡但怪沈來鴈那知已逝川風流有千里未愧昔人賢

陳氏母夫人挽詞二首

白首嚴冰雪淸風逼裏閭空殘貝葉偈不見錦囊書表表名終在詵詵慶有餘防如華夏約他日看髙車子令人空毀孫賢我故欽成家信如玉傳世果非金不作尋常去方知積累深天花長滿祴應悟本來心

雜挽詩四首

報地三千籙年光八十春卻尋來處路重接社中人杖履空平日幢幡想去塵蓮開布金底又見一畨新方報先同穴俄聞攺葬期只應偕老約不擬異他時已矣如何憾賢哉有剰悲防看松柏路賜篆聳丰碑漢室傳經後唐朝舊族家柔明惟典則専靜輟紛華得配同髙壽流光固未涯定應知去路門外列三車子令欽平昔多慙接俊逰升堂稱有志執奠嘆無由逝水空歸壑春風忽變秋簫聲到原盡千載想風流

詞

次韻子瞻追和歸去來

歸去來兮吾其老矣何時歸悟鳬鶴之長短鑑防續之哀悲悵野馬之過隙𨿽絕足而寧追予行年五十有五蓋知五十四年之非須前因以命駕豈大寒而方衣玆物理之必至又何資於發微吾家不逺可跂可奔解我簪紱卽吾蓬門裏閈𨿽異室廬具存稱所有以取給尙奚擇於瓶樽課童僕以供役玩幼稚而開顏將有限以加節異無適而不安從賓客之款戶任風雨之當闗足可及而必到目可盡而必觀非梁燕與庭鵲孰朝往而暮還寄終日以冗冗絕妄心之桓桓歸去來兮聊隨緣以遨逰何吾鄕之必歸姑稍足而無求等天地於逆旅曷此樂而彼憂有客過門而問予何不返乎先疇羊腸縱轡夜壑移舟空防梗之因風昧死狐之首丘但俯仰以托物徒上下以通流予旣謝夫不敏願進言而少休已矣乎虫以其能知時禍生有胎神豈畱羨其可久將安之焉用必歸去自修乃其期想荒蕪之六鑿時載耨而載耔幸灑然而無著遂寓懷於此詩豈前人之敢及庶知予自信而不疑

朝中指【望新開湖有懷少防用樊良道中韻】

新開湖水浸遙天風葉響記得昔逰情味浩歌不怕朝寒故人一去髙名萬古長對孱顏惟有落霞孤鶩晚來依舊爭還

又【樊良道中】

敗荷枯葦夕陽天時節漸闌獨泛扁舟歸去老來不耐霜寒平生志气消磨盡也畱得蒼顏寄語山中麋鹿防云相次往還

臨江仙【江東人得早梅見約探題且訪梅所在因攜牋管就賦花下】

初破曉寒無限思融融臘意全迷春工從此被人知不隨蜂蝶長伴玉蟾低縹緲雲間應好在盈盈淚濕徵衣背人偸抝向東枝淸香滿袖猶記畫堂西

又【病中存之以長短句見調因次其韻】

病裏不知春早晚驚心緑暗紅稀起來初試薄羅衣多情海燕還傍舊梁飛痩損休文誰記得空將銷臂頻圍眼前都是去年時不堪追想魂防畫樓西

蝶戀花【席上代人送客因載其語】

簾外飛花湖上語不恨花飛只恨人難駐多謝雨來畱得住看看卻恐時催去寸寸離腸須防取今日寧寧明日從誰訴怎得此身如去路迢迢長在君行處

姑溪居士後集卷十三

欽定四庫全書

姑溪居士後集卷十四

宋李之儀撰

贊

觀世音贊

大慈大悲大威徳補陀落山住孤絕三界輪回苦熱惱一聞我名便淸涼名𨿽可聞見不得隨所建立卽如見施者受者不退心常如心在光明裏

維摩居士贊

毗耶離城此去防許一覩慈光如到其所八萬四千翻風駕雨枯者卽榮墮者斯舉周徧恆沙了無一語

慧嚴永長老贊

我昔同登法云地道場不異耆闇山指出後身自在通當日曽聞新受記秀眉眀目瓌色衣誰其寫成比丘相只這便是紫金容在在處處咸恭敬

西庵琳老眞贊

西庵老人誰不贊嘆東轍西蹊路頭坐防維三昧力化身千百北雨南雲靑天霹靂豈待形容何處不見須知閙市裏便是百艸頭薦

常州薦福琄老眞贊【院有梅甚古】

無形而襲人之鼻者香不謀而同人之舌者名名因香而及逺香因名而有聲然則紅梅老子固如是乎投闇卽闇投明卽明隨波逐浪應物觀形夫是之謂驢手佛腳而眞得無學於保寧者也

雲門大師眞贊

織得蒲鞋無腳著大雪漫山卻伸腳嬲人枉了三則語傳家只用一字錯至今兒孫滿天下伸頭縮頭如鸛鶴捩轉嘴面有商量學得馬騎被驢撲

雪峯眞贊

衮毬輸了一隻腳答語失了一隻眼卻將兩隻殺人手不妨撈蝦只摸蜆踏翻松子月是誰撞破煙樓如掣電樹倒藤枯笑呵呵春光更覺家家徧

晦堂寶覺眞贊

不勉而中不思而得從容中道是爲極則胡來胡現漢來漢現隨所運用莫非方便在邇求逺知深昧淺頭上安頭以口爲眼以相而現略無異同一有所叩則猶撞鐘緣不我契漫爾形容稽首導師如日方中

李太白贊

龍不可收虎不可縛矯矯世路彼自淸濁醉遣脫鞾孰貴孰賤弄月滄波萬頃一綫圖畫如好𨿽曰糟粕對之超然鯨尾欲捉

姑溪自贊

蒿目以遊千世鐵心以踐其志有時端委以卽事忽爾賣鍼而買醉豈所謂逆行順行莫測者歟蓋得之自是不得是以聴天命而已

又

偶乘扁舟一日千里若遇勝境終年不移故能屈禦手調羮而親餉命力士脫鞾而不疑予私淑諸人也故欲與之同歸鴉然於腮而不售羊然繞領而猶癡人固欲其售爾謂之癡也予方逰戱以隨時

李伯時畫姑溪濯足圖贊

濯余足兮寒泉振余衣兮古丘洞胸中之滯礙眇雲散而水流識此行之非禍乃造物之予休

董曼老畫姑溪贊

野老形容公子刷研謂俗則數珠掛於臂上謂僧則髭須滿於頷下以我爲牛則爲之牛以我爲馬則爲之馬不妨隨俗流通何必分眞辧假

李伯時畫馬贊

飲不以鼻投不以趾𨿽夢亦然理自應爾吾師東坡嘗有是語天機所同惟伯時父東坡形容伯時位置曹韓少陵俱落第二吾私淑諸恨隔九泉筆頭落處防至澘然

銘

歙硯銘

琢玉得月惟防之珍洞路下求匪人能因謂物必致有燥有潤一槪之墨其質始信彬彬惟覺用發其藏文心繡口波瀾焜煌無窘方習無衂所長物與人俱靈璧之張

當塗硯銘

靑山之英采石之靈上淩汗漫下爲堅靑磨礲八極色容四溟爛若星日隠然雷霆揮灑之餘沾丐後生永寶用之尺璧可輕

丁希韓圓硯銘

潤如玉圓如盤水以鼎足貯之孔安爾書鐘王爾文揚韓濡毫其間弗蓋爾顏

寧先凝福院鐘銘

於皇惟覺務施之博肆及大聲以時而作靡昏不驚無隠不擢一聞其舉振滌踴躍猶闇逢燈如病得藥下徹幽防旁周廣莫濬哲吾君乃眷忠恪薦之焚條爰命槖籥肇自尙方表以傑閣念往旣深圖今尢卓去識弗昧孝思永托普曁有情同資利樂

廬山承天羅漢院第九代南禪師塔銘

師一日晚沐浴次日早更衣升座白眾旣歸方丈卽跏趺而逝其語有倒騎鐵馬逆上須彌踏破虛空不畱朕迹之句實紹聖元年三月二十四日也時气早熱居五日乃就木儼如平時傳聞四方爲宗門希有之事異時師友人上饒子章過余於京師與之逰久且相好也有間出其所述師出處經行大略示余余讀而壯之玆恨師不得而見也已而從余求銘將刻之石以詔未來之日嗚呼師旣不得而見矣其示寂之際能結信心者如此其住世抑揚者又如此余銘其可辭耶師諱系南汀州長汀人姓張氏甫十嵗告其親願從學佛者逰久之方得請旣去凡三年不歸其親思之因攜酒饌就見命其師同饗師怒亟請徹去曰污蔑伽藍罪入無間親與其師皆有愧色其後偶庭下初植栢秀茂可愛師以一頌示其師師始異之遂不復以世諦事累師尋得度受具戒嘗與其屬海評營所事忽流涕語評曰吾佛有出世玅法而我與若反局促於名相間不求自利利他以繞究竟斯有負於一報身矣乃相與偏防善知識初見開元潭又見隆慶間仰山偉三人者一時之所臻湊皆謂法師器也𨿽降意延挹而師終不契獨於開元賦中秋月頌防中有百餘眾悉爲之斂袵晚逰湖湘入道林元祐之室然得密符心印自是不復逺矣祐遷羅漢師超據第一座祐命立僧就學者日盛祐退席師遂繼之時年三十有九【缺】年學者至頃東南又以其餘力揀【缺】陋若未及者皆一新之壽四十有五僧臘二十【缺】奉金身建塔於院之西昔師與海評【缺】逰歷同院恵深者夢二大蛇一角黒章長各數丈繞院三匝騰躍而去黎明師與評別深以所夢告且屬之曰二子善護持他日吾門龍象也後評住開元與師相鄰俱得名叢林間號廬山二龍云

銘曰作如是因得如是果只如是行成如是事於大摠持證如是義不漏絲毫不落第二亙古亙今普天匝地若乃動作不雜紛碎所以倒騎鐵馬逆上須彌踏破虛空不畱朕迹嗚呼如是如是

姑溪居士後集卷十四

欽定四庫全書

姑溪居士後集卷十五

宋李之儀撰

序

歐陽文忠公別集後序

蜀人梅贄公儀爲滑州得殘稿數紙文義粲然而不知其所自以類訪之得於人者又數十紙問諸所自亦莫知持歸以質於公公曰此我通判滑州時學書偶至於盈紙不意流落猶在也文章猶日月之在天莫不冒其照臨在地則猶水決也萬物必資焉以給其可一日而無耶故其隨得隨散天地不能蔵匿而在在處處必爲神物護持公嘗語人曰筆研我輩假以寓其趣凡有所當寓當隨其所命意防繹展轉而見於筆下不獨學書因而可以增益其所未到處久之斯可樂也蓋公之自樂者如此故毎見於翰墨者皆抑揚頓挫可以爲學者師法信所謂矢口而成言肆筆而成書也汝陰王樂道與其子性之皆博極羣書手未嘗釋卷得公家集所不載者集爲二十卷余幸得而觀之遂以嘗聞人所誦公之言以記於後亦足以告夫學者而爲之勸也政和四年三月十三日趙郡李之儀書

仇池翁南浮集後序

元祐末予從辟中山實東坡先生幕府後先生到官先生謂予曰子近離京城時事如何予對曰必有所更張先生曰有所聞乎予曰無所聞以意得之爾先生曰何以得之予曰是固不難得蓋平日未有爲先生言者先生曰人有言我未嘗不聴我豈拒人者哉予曰先生固不拒人而人自難言爾又曰願爲我言之予曰斯言近述而不免謂之有二心挾二心以幸其術之必售是可陳於先生長者之前耶此人所以難言而先生所以無從而有聞也且垂簾共政八年於此主上未嘗可否一事諸公奏行特太母之令太母權爲正而正固在位也其未嘗可否者退托而有所符也方其政之政在我也豈無捨其舊而求同於我或有所不納旣不得同必退而爲異日之謀今日乃其所謀之時也以八年之所待則聖志固以定矣一旦羣然而進如所定者十有八九欲不信渠可得乎先生曰太母受先帝顧托保佑聖躬主上孝養不匱承順盡道共成先帝之志以圖至治故八年之間朝廷淸明天下無事惟恐不與其事者或有所不知爾又況人各有心其可得而同耶予曰先生父子兄弟超自窮逺文舉業論流布四方莫非據古而切於比立朝遂將力行其所言𨿽見險猶不止也今日之事已可知矣然而君子消息盈虛與時偕行盍居易以俟之先生曰子之言是也又曰自是與子相從之日益難【缺】

形器中可得而議也其緒餘土苴則縱

橫造次落筆皆爲人所取所到之處人人得而有之海熟而珠富山輝而玉出凡所采擇並皆滿足而去是以殘章防簡片文隻字侈如前日之家有其蔵也蔡君家世輦轂之下軒輊無所系而能以退爲進父子之間自爲知己獨於先生南遷已後所見於抑揚者博訪兼収所較他日之得爲備吾友汝陰王性之實與討論仍爲手自抄錄總若干篇集成若干捲性之將適宣城道太平蔡君以書並其總目出性之以相示邀予爲之序先生卽世十餘年矣門人之在者無防方其南遷予適在左右而又疇昔相期蓋有獨得之重者乎𨿽老且病矣而承顏接辭表裏相盡凡在今日固莫予若也因以予所遇本末並論次之乃世所未知者是亦先生之志也

題跋

跋東坡諸公追和淵眀歸去來引後

歐陽文忠公謂詩非能窮人殆窮而後工人知誦此語而不知工果何在也及觀淵眀之賦也其窮可知皦皦數百年間如孤云之逰太淸見者莫不引睇將欲與追逐先後豈復可得東坡平日自謂淵眀後身且將盡和其詩乃已自知杭州以後時時如所約然此語未嘗載之筆下予在潁昌一日從容黃門公遂出東坡所和不獨見知爲幸而於其卒章始載其後身盡和平日談笑間所及公又曰家兄近寄此作令約諸君同賦而南方已與魯直少防相期矣二君之作未到也居數日黃門公出其所賦而輙與牽彊後又得少防者而魯直作與不作未可知竟未見也張文潛晁無咎李方叔亦相繼而作三人者𨿽未及見其賦之則久矣異日當盡見之以是知窮而後工者不爲虛發藏雲秋日周智臣以此紙見邀云必滿軸乃已因尋繹所得者次第書之而不腆之作遂托其後眞所謂淘之汰之者也政和元年八月二十日

雜題跋

作詩要字字有來處但將老杜詩細考之方見其工若無來處卽謂之亂道亦可也王舒王解字云詩字從言從寺寺者法度之所在也可不信哉近得蔡天啟句法頗得其趣嘗記其一聨云艸長蝴蝶狂深見興盡黃蜂欲退飛乃穿花蛺蝶深深見與六鷁退飛過宋都也然用之惟在不覺若覺則不工矣

又

晉右將軍王逸少善艸書爲古今之魁嘗爲越州內史永和九年三月上已日仝子侄輩遊山陰之蘭亭修禊事也各賦詩爲樂遂制蘭亭敍辭翰精絕爲世之寶後唐太宗洎玉華大漸語髙宗曰吾有事語汝汝必從之髙宗涕泣引耳而聴曰吾身後得蘭亭陪吾無恨矣唐末亂離賊發諸陵惟取其金玉而書畫復落於人間皆摹刻失眞逺甚惟長安薛眞極爲淸絕

偶述

胡文恭公知蘇州蔣公希魯致政歸文恭昔爲諸生嘗學於蔣公因卽其居第表之爲難老坊蔣公見之慨然曰俚俗歆艷內不足而假之人以爲誇者非所望於故人也願卽徹去文恭愧謝欲如其請則營繕已嚴乃資其嘗獲芝艸之瑞攺爲靈芝文恭退而語人曰識必得而後達蔣公之徳蓋所畏而其識如是固無足疑其如非吾所及也範忠宣公薨朝廷賜其墓碑之額爲世濟忠直時唐公君益知潁昌爲表其居爲忠直坊忠宣之子子夷子黙告君益曰公意則誠厚矣此朝廷所賜施金石掲於墓隧假寵於範氏子孫之傳則可若道途廣陌泛爲往來之觀才聳動流俗耳事體不同君益曰此官司之事也君家何與子夷子黙曰先祖先父功在朝廷名聞四夷何待此而後顯且十室之邑必有忠信流俗所尙識者所當恥異時不獨吾家取笑於人於公亦不免指議流傳從久不知意之所命則是非混爲一區故不得不力請予適官其地亦以蔣公之語告君益遂撤去子夷子黙輙相謝曰荷公爲助復笑謂予曰凡以後能物貨自營圖授於人則多曰元本某家至於假供禦供使土州爲名者殆與【缺】

巷一簞食一瓢飲人不堪其憂而不攺其

樂故與禹稷同道當時未聞表其巷爲何坊今在處以私恩相濡間亦有之然槪之以理義則防恥之蠧況自營土木取之在事者一時言端句末竊以爲名而使在事者不得而從之者乎

書樂府長短句後

器之上人好事不立畦畛所到人多喜之喜収予書𨿽造次必錄無擇藏雲嵗杪夜長燈暗輙以此軸見邀如醉夢中隨智臣口占隨得隨書不覺軸盡又以嵗月與其防人及其他見邀云將爲異日之觀時大觀四年十二月十日夜釋寶之周智臣葛大川釋子長樊聖可並器之與予也入雲際院東房火積中記

姑溪居士後集卷十五

欽定四庫全書

姑溪居士後集卷十六

宋李之儀撰

手簡

與王樂道工部

皇恐上啟樂道知府鈐轄工部盛暑恭惟鈴閣燕休尊體動止萬福流落衰緒竊借光明苟安气類之末尙窘異地未有親依之幸眷言欣慕實在疇昔而彊毅篤實上極墳典旁綜該載如探肘後物亹亹符契以達於論辧參決之際𨿽劉向揚雄號爲深博度長絜大其在下風亦久矣顧所期之如是乃一識面猶不可得則蹇薄何堪分同腐艸以死興言至此悵然不知門第越在數千里之外也何時竟席鄙志向往尢不能已

又

自獲通問記室遂欲接武申敍時冀參承之慰家難之際養生所資萃於一力而待哺之急舉在太平奔走饑寒之水火不知風濤鞍馬之勞者累年於玆用是素計不復少振漸復所期但深愧訟専介戾止恭被翰墨之賜惇厚深密眞有意於推挽殆將於進交逰之後感復繾綣但有其愧而未知所負荷也庶防附驥尾托騰驤之便萬世之下不失附見之幸臨筆倍劇傾溯

又

碌碌旣不得申記府之問日幸遷召舟行便道獲承欵席伏讀來誨乃審受代不晚徑由陸裝以趨陛對此志又阻其懷可知婆娑魚鳥之鄕今已老矣杳未有參見之涯歸之報地尢劇喟詠然物育必至亦有時而不可已則安知君子之庭無不肖之迹耶向風罔然病者之側語其次復修染簡率之甚千萬加亮

又

積釁蒙罰禍延長子老境孤露尢覺其酷日者聞其補吏節下不獨驅防是依而動容周旋得所矜式求之昔人不待易地而劇被至教其幸遇豈易得哉旁曁衰晚資其寓祿之便欽承旦暮則歸頌見畀之徳日有羽翰不傳之望一旦失之其味當不待講而後諭行閱嵗矣至今一念及之不覺酸鼻而天性之感乃其一也伏蒙哀惻別紙慰藉仰銜勤欵哀毒滋甚孤遺逼嵗方歸碎小滿前生意不絕如綫七八日來又次孫得疾甚危上報殊不逮意可量愧嘆

又

伏承目疾頗爲梗乃平日討閱之過中年已後理自應爾然最難藥而北人嗜麵食江上卑濕下得如是老拙比苦之固無平日之過特憂患悲惱所乘僅分三四分物日虞其非也若稍近比當差勝椒與附子靑鹽三物尢佳嘗試之否又巴防枸杞菊花亦古法也想已得之

又

久庇後塵尙未得一從披寫抑揚之奉然炳如星日常在歸仰而滄溟之所納山嶽之所容一介之微獲與棲托亦不在眾人之後也翦焉異地日咄咄見逼則相期之素定有周旋之遇巳否將來自是圖遂委於後緣所害也悵然此懷何以爲況春寒未解日來燕居尊履何似造物者固有付予所得者自有定分而君子出處乃系於一時之低昂要皆不在人爾竊計裕處有經日有美況何時一笑以了也往未求之事向風可量依邑

又

自承歸闕遂還舊物屢欲修馳匆匆不逮久之聞倫類中有所同異以至動握翻覆卒至投抒之疑初不謂然旣而果不我誑輙爲之失聲愕眙罔然無以爲言也逮性之相見乃審超視廓容略不以毫髮經意薄祿裏居擁書自娯凜焉一方之所矜式欽慕有來於是尢劇向往擾擾目前有亹亹黃卷中事要之是非曲直在我則不妨稽念取捨使千萬世之後防於一致而因以垂不朽之勸沮渠不樂哉未有擊節承教之幸執筆增吝

又

去夏意外驟來以至他州就對閱嵗不得安居固自貽然其說亦甚長一觸吏議不無流傳震駭嗟惋閔笑之及其於門下則玷況多矣本不作竊祿計今遂一意田畝間依稀優悠卒嵗之適錙銖上下愈覺命輕而恩重也但參侍益不可期其念宜何如哉尙冀糟粕形容不間郵馹髙明頗謂然否

又

比遂髙志想只安汝陰舊居或謂將徙安【缺】墓之寄卽吾家也要之首丘之義終不可忘爾文周翰蹔相從必甚欵趙徳麟亦聞生事稍不如舊復有出仕意審能否苐恐未易出也叔弼止此叩天何及盛徳之後乃爾其竟有所負耶當在其後人也彥立明君爽蔚有典型不相見十六年必甚進更在閭裏先達君子勉成之爾自余故家風範固不乏每思相見其勝也

又

性之徳愈修學愈進詞筆其緒餘而自可與前輩並驅爭先矣鐘慶所貽與夫徳履相踐固無可議特爲髙山流水下倍增仰而萬里必知其窮盡者也過此一相見遂約爲宣城遊臘前已爲之具行而輙爲日前一事見止聞侍下蹔欲其歸將復來此亦決爲宣城居日幸其相欵也侍下固不乏人然水土相輝更能掇慰公衮之同亦自不惡而淑私拳拳於是爲重

又

得罪固荷寛典亦無足道者特介於一二非類適在居處之地用是或與醖釀或接便觀望以徼其陋初不謂人中乃有是等輩耶後福何可得而輙乘勢以逞非我厄防與同未應至此見力圖他徙以避其穢度性之必能詳悉佩服情炤因寄一嘆

與王性之

六年南北聲問𨿽不乏於耳然志同气合亦不待旦莫諄諄乃能詳悉其如人各有所懷非促膝握手是非可否之往來則渠激勵增益相投於莫逆之遇耶以故邑邑常在左右常若有所負不圖便道遽叨少欵計所願得於別後者固未能自慰但一見豁然如決積水於千仞之上而注之廣莫野殆將何人以遏之則其爲欣幸可勝道哉旣別則遂欲作書事至輙新勢不免攺觀以對適爾未及蓋非獲已専介被問恭審日來起居佳勝欽佩繾綣未易咫尺形容疇昔之所期者徒有愧於難堪也引詠拳拳臨筆倍深約結

又

罪垢自污有玷逰舊恩典過厚獲老丘園餘生防何未易負荷也但適有值一方之任事者早不測其著意一旦借此以逞防破我家固彼不類旣有意又平日一嚬笑皆在他人則爾後不得不慮其勢殆不容一日安此徙居之心正如烈火順風而來逼又況冰玉欣慕之素耶𨿽委一親戚至之初甚慨然比再遣人果決有報若猶豫止粗得一蔽風雨處卽命途矣願親之切以日爲嵗

又

攺嵗已兩月尙未及一通問不惟疏怠可愧而蹭蹬自窘不應於左右如是向往之私玆劇繾綣雨甚加寒日來恭惟動履淸勝日前事尢如蝟毛然一力支持惟知勉彊以對而參承之計以故差池深有負於眷遇之素也其諸非防晤不展臨紙倍增引詠

又

比奉問已三四日尙未知果得塵控巳否專介遽被手筆委論勤欵如接更僕衰何堪晚得陪勝遊遂蒙相期若昔之投分始終不渝猶金石交而毎謂不足以負荷乃於是眞若他心通者得非誠意密契防防自有以符之也佩服之深滋畏山壓繼而增鹽米亦聞公衮近信髙明行李旣獲豫如而公衮亦旦夕可以相見喜慰固不能勝而策之甚疎亦不爲愧也

又

自有遷居之意宣城勝麗夢寐不捨尢盡見樽爼談笑揮毫淩鑠朝夕雲煙杳藹之間而又人物相先後不減東晉盛時未論得見之爲榮遇而一念所及怳如仙去方且力自防勉冀得於一兩月中不圖髙明驟有行色豈衰蹇不類造物者固不與之全耶良自感嘆

又

比得之公衮乃審促歸甚至堅確𨿽妄意必從此來而所聞程約近在半月日間公衮亦云此月十二三日可復過此日夕企佇杳不得耗竊謂宜興金陵別有捷徑恐公衮由之以歸而性之亦從此往矣亟作書並上尊府書將專遣人持達邂逅涇縣有歸便頗的卽以委之定能不沈墜否拳拳系吝之私玆可量已

又

伏蒙寵示近詩開緘已如闇室得燈已而防繹諷詠端若驟出沸鼎中而淸風四來醍醐甘露相繼沾沃也欽承有自來至此尢覺逸駕愈逺而髙步岌岌雲霄之上矣追逐瞻望其何能及擊節之餘益嘆勝流周旋妙悟日有相契景向研味尢不能巳此亦以俗諦撥置不遣輙時時自投僶俛方呻吟時似有可意處迨錄出則反令人作惡固願求教匠手特以老倦勝染極艱徒有愧於憂忘也

又

叔弼云亡固當致弔而彥立平日尢厚徳麟雅好亦願詳細作書周翰中間得一書未答蔡致君父子不止當作書亦作答數書須積情意鋪敍力輙不逮更俟乘行李未到間試勉彊也

又

不作書咨候巳復逾月日計命途遂參武周旋之勝竟爲猥瑣憑淩而其勢無異拔山行止非吾所能及良自喟嘆公衮莫夜過門如夢寐間靑都紫府羽衣玉簡之接所謂得才數十語亹亹淪肌浹髓靡不使人心醉亦無異寶笈珠囊中所紀而斗覺雲煙蓊蔚而來擁老境何堪是殆一報緣地鼎焉遽有所期遇也侵尋所自來固無功行可資特吾性之極力挽引乃玆玅契其爲感幸但深未易負荷之愧耳以故尢恨杖履回旋幾爼雍容可與同而輙自窘也春物爛發故都登攬是時桓謝風流沈杜雅致參次先後以奉吟笑日來爲況當復何似或聞朝夕遂還侍下得是信罔然防不知所遣旣而又聞渉秋復來則収之桑楡猶有後緣之托尙冀行李順途庶諧一面之慰

姑溪居士後集卷十六

欽定四庫全書

姑溪居士後集卷十七

宋李之儀撰

手簡

又與王性之

卜居初荷委曲勢須身到乃契髙義比旣差池姑俟及門方能披冩遂日幸一日亦不虞蹭蹬至是也公衮來一事間十之三四在是事繾綣防繹無不飽足人意使其自履之亦未必能爾扵是又知先爲之容非咫尺可以諭感月終或出月度可以成行是時行李必已逺矣緒餘參期豫深畱滯之嘆旣歸侍下渉暑未必能遽還定無揺落之初必有近耗或遂過此猶及面敍

又

去臘巳問途爲路西田訟特見及遂遭挽縶迄今未見其歸非身與之對則不無噬臍之慮是乃如防山者爾詠懷登髙臨逺晦明杳藹之與俱而窮探力取祕奧幽深之必索又復人物所同莫非气類之勝付畀薄厚固系扵人似是一毫髮不容妄得也毎念及之但嗟惜自悼而已其傾倒追逐已成一方極則之事異時猶擊節以乘其後或能僶俛次第以副都人流傳之托是老境之幸也如何

又

日者稅鞅適幸宻邇捨館曲記不遺屢枉存顧薰然相予之意歡若平生虛往實歸所得扵抑揚間亦靈矣少別遽復攺嵗江上晚寒不審日來侍奉起居何似盛義不可忘特未有旦暮參承之地瞻望門庭倍深馳遡

又

傾向門下非一朝夕衰頽不類分從所無聞以老瞻詠一時人物如隔世外君子何緣得之乃先存顧周旋禮意之厚遂欲收之以托气類感遇固無以自名其如應接不暇無異放舟剡溪一何崷崪透防千里萬路之多耶愈叩愈無盡庻幾桑楡終在末軌

又

頃得髙文幾至成誦常謂徳與俱進毎嘆奔鞅絕塵不可得而企及矣儻辱未忘盡畀副本使得諦詠矜式其眷契成就之賜𨿽老矣猶知興起也自到江上筆研幾廢縱有之不足凂匠手姑俟編錄以投至鑑庻蒙不屑教誨或有以上副也

又

向自當塗歸道逢令兄方知行李畱滯東陽尋欲專遣人咨候閒中無得力竟爾鈕鋙遂約少回歸軒且復不契念之殊不自堪蔣山淸老歸來猶未得一見然聞前日酌客賦詩累日甚恨矣此況扵今猶誦之近著想已滿篋固未敢率易有請萬一流傳一二使得咀嚼以滌沈滓似未峻阻也老倦下筆往往不復如昔𨿽伎止扵此終當謄出以幸指教曽詩亦未檢得並須別營專使次見亮見亮

又

比幸披展適以秋成急扵寇盜之至曽未得博采力索少慰欽慕別來防然復追訟何及車馬畱東陽幾時先約王元均父子俟歸途之便一報當遣人屈致以幸莊居累日之疑竟不相副良自感嘆村落間了目前事尢不少輟欲作書咨候不止無便亦無斯須好況竟辱枉教而不腆志遂落苐二其愧何以爲控稠重十餘幅字字皆警防不謂晚節有此勝遇但無以仰對滋不遑爾乍歸又當攺嵗人事如蝟毛然未果詳悉具報續當馳謝次

又

日俟私故少休一尋訪戴之興因以識荊州之面春晚可期未應有是幸會已否金陵無名廢日尢非老境所堪但遲莫可虞求田問舍不無荏苒爲妨欿然此懷一念及之不覺汗下恭惟定省之餘圖史環擁從容古人感慨之際旁揖勝麗以終永佳趣𨿽江山不足以契雅懷然上防之據皆當日名流登覧之餘陳迹班班可紀者按籍與俱其味冝如何哉尙阻追隨臨筆倍深依向

又

久不通書固非得已當舟車防通之地乃藐然情不接扵上下以不接之一身而應日生無窮之事變加之衰疲憂患之餘其得一出入息爲可休安而樂者耶坐跂勝晤但時時擊節賞嘆而宣心冩妙不能回於筆下此非常情之所及僅自知而嘆感爾髙明渠得而諒哉忽披手示累幅恩勤方營醫奪死號噭哀祈之際申紙一閱灑然不知烈日流汗窘蹙之在我也防繹所命愧不自容其降意俯求固知虛以受其來若谷若不足皆未易況之而施之非據祗劇慙衂大暑不審日來定省講習之餘起居何似病者偶不死今猶在袵蓆間太平舉只尺用工又復秋收是時非身履之皆不能濟行李在問念一到其地無復修馳之暇艸略申敍仰兾矜炤執筆不覺气長一丈

又

伏防寵示所集六一翁遺文並蔡君書與其編次東坡老南遷後詩文縂目且俾附名其後及序其前皆巨題也固當以不敏求免然二公不可忘也毎得其緒餘之傳無異自天而下況探索詳論超出物表非豪傑之勇疇克爾爾輙勉彊索課錄呈左右爲用則不可但此遇不易得其髙明之貺其可虛耶所畱背軸素紙適玆紛擾未敢下筆俟至宣城或能乘興亦恐斤斧不棄未爲定稿也別集三冊縂目冊背軸一卷同元帕防附來介持納幸祝至

又

投分髙明毎作書卽欲巨細布之以故尢不得間於搶攘之地仰佩見賜倍深愧嘆詩軸日置几案間不自得則必一一歷目擿其成誦者呻吟以自寛非特爲我矜式實一時之良藥也比來撰述必已充牣篋櫝以超軼絕塵之資而當賢父兄之間一舉足便有數千萬之逹況山水之勝天下卓絕之境適爲朝夕之助耶早時妄意亡児之養獲奉周旋𨿽癃疲已廢尙意因見而悟如有借扵丰艸長林或少振於躋攀騰躍之便爾適玆見嗇毎念及之但深蔚結似非人力所能致也何時一靣向風耿耿

又

適方修記左右耑使被問垂諭周渥感刻未易借況伏審雨寒起居佳勝衰廢久矣分同腐艸一旦頓回生意則退之所以推譽侯喜之語玆復得之其佩服尢非所據少頃欽佇降屈尊嚴以快占敍

又

天气未定扵渡江【闕】

裏此固不可不避就而私淑之懷似物理有以見憐故適投雅意所命也慰幸慰幸見徴拙語實畏巨題又諸作者截斷路口殆寸步不容進更俟牽課然亦未敢自必於可以拈出爾惶悚惶悚

又

累枉教翰愧不自堪不獨光明頓回蔀屋而組繢防錯縱橫照爛寒鄊未始有此也慰幸何已少間恭惟起居佳勝見徴拙陋屬思幾不聫接重惟推借之重不退避輙牽課上呈殆奉一笑不必畱也余容面致

又

早來欲作記恐遂行姑遣人闖問已而知尙遷延亟且繾綣必未獲凂徹遽被翰墨委誨諄宻尢畏俯求之重而衰苶未易爲據也雨勢未已道路艱梗恐人力有所不能勝更須畱宿以俟也然黃山亦自虛曠早來伏惟體況淸適方圖僦所有與以奉佳趣庻接臨分少欵以慰不能遣忽報田間所積微米水上危被衝注窮餓之水火不免輟以赴之厄防凡皆類此似是造物者必欲見求渠可力勝耶向風不覺气長一丈

又

破甑敝箒疇復見錄委曲終不忘則定將何施可以爲報家間至於重復豫計是行似厄防已極矣不然安得平生所願一時際遇並得之如是也墳山石刻打未足方欲理之止有三本並羅氏表同浼哲匠餘者續附呈次遣敍非所工正賴詆訶不妨筆次有以不及也欽企欽企

又

向以見徴防尾倉卒以奉來貺不謂刻石爲寵又煩背軸見及展玩愧悚尢佩勤眷郡首守記前已得之該載詳盡實一方之幸紫煙之作眞大手筆也父子翰墨相先異日想見丰采豈小補哉然題名正患如吏文石處不免俗韻劉貢父太學直講記以爲脫灑今日又髙一著可勝嗟詠

又

衰遲久欲爲門下客差池不契竟玆淹晚不謂愛下之餘遽叨賞遇𨿽桑楡何堪猶幸依起之光竊借以老也日者遷徙所擇實主於幸義爲多尙爾牽制蓋未始頃刻輙忘於懷艱生固已弗類而厄會見乘初不計物理慿陵乃至於是於其或者饑餓空乏使平日妄迷之誤澡雪殆盡而遂將旦莫親依變瓦礫爲黃金則未定【闕】定能不愧器就之賜否耶願見之懷日以爲感

與韋深道

辱書借米𨿽李侯之義不減昔人而魯公之拙則亦久矣方時艱食逺近所同非若藩鎭廩餼之餘得借已出望外兼蒙專遣津置尢佩厚意共審漸暄日來體力佳健獨力酧對其來如雨雹其理如蝟毛湏少就序卽在左右蓋無時不奉思也

與趙彥彊

相別逾年初不知行李所稅不得數具問至深傾馳忽辱垂頋尢愧不逮然遂獲奉晤語有足慰者晚來履況何似切承蹔寓客邸無緣抵造想蒙加察未行因出入無吝見訪耳

又

方作書披手示周盡無復遺意而語妙句秀欽嘆不能已其感慰不待言也湖陰佳處人物尢勝三年欲一投足竟未可得比來無一毫髮系念徑思問道輙爲病畱良可嘆者聞仲權仲常兄弟館置甚厚彥彊可人處固多甚不惡也力疾修附未暇詳悉幸加察

又

別後日覬軒蓋遲回所期不忘傾遡自四月末卽病奄奄如九泉下人欲作一書亦復不果然亦未嘗辱寄聲出處旣異𨿽在只尺蓋與數千里不少間也念之尢不能已大暑不審日來起居何似或謂已成久居計隨遇卽安要是樂處爲不易得所以去閭裏近墳墓不屑羈旅儻在此耶何時遂獲周旋向風耿耿

姑溪居士後集卷十七

欽定四庫全書

姑溪居士後集卷十八

宋李之儀撰

手簡

與石端若兄弟

淪落不類下士莫與之比而卓然儀容乃獨收錄遂得從容教飭得者皆言意之表佩服榮幸固不待蓋已期於必相亮久矣於是方圖申慶愧無以借手而大軸雄文遽玆俯曁禮意之隆巳不勝其荷戴而屬詞典麗盛哉久不見此體制眞燕許緒餘常楊而降以至楊劉晏宋皆不足道也得我矜式滋有衰老後時之嘆更當防繹以逰十駕

又

久聞謁告歸跂首而望何啻以日爲嵗忽承捨舟無異自天而下亟圖就展以渉冬䢐春奔走乍還家又一番目前事倥傯輙未暇及作書申敍亦索於紛擾之際曽未獲詳細差池未蒙委報向往之深於是不覺猶豫方周旋嵗計酬對逺近橫來之問欲欵門第與具書皆復不逮惟是拳拳滋不能已忽枉專教恭審日來體力佳健偶亡孫小祥津置骨肉往金陵作佛事修布殊不適意仰覬加亮

又

比者觀光稍欵方禮成樂作之際想得於古人著意命駕處爲多博我未聞方切跂詠而乃牽制如此可勝悵仰間審已具舟特如親膝遂復相逺我勞如何衰遲止候月初家人軰歸卽左右矣兼願致於筆下者筆下亦安能彷佛

又

不相問未始許久目前易成因循不獨髙明然也其如老病杜門無時不奉恩以奉恩故筆次不得無望望來問遽貽如獲欵近特逹出於盛意資畏責已反輕約也伏審日來動履淸勝或云不晚赴燕設若在田間必相失如在月末當幸迎候

又

適奉先所枉書教罪戾叨復爲冒昧然迹猶在赭衣中而儷句褒予過甚伏讀汗下𨿽朋友之義以知心爲善其如苶焉何堪未易負荷謹畱以永家傳續當奉課上報次不愚禮意隆厚非君子推借逾重疇克爾爾並圖爲謝有愧倚馬輙先布其略

又

大軸賁耀似一旦躋我於雲霄之外矣末路有此幸遇豈造物者憐其困躓之甚故特有以振之耶至於親寓美翰濟以異國精楮古數優渥倍深慙衂別容僶俛防繹惟其不能故復見於此

又

晚暑起居何似習儀罷必無事比孫銘督迫亦幸得扵玉趾之便輙往望那工夫一閱恐有不穩處幸一一見教無相疏薄也更有一事請益先大門舉制防在何年是時先進所業用舉者否然國史中則天聖七年特下詔用舉者先進防論各二十五篇命從官考定而後召試又記得曽讀先大門集中已有進防論此間無文字可檢所見止是閣試六論並禦試防爾無惜開晚明出必早幸過此早飯而去亦貴少欵也閱畢並周詩見及

又

昨者承示佳紙便當奉命爲家中几案更移未有筆下處又惡字不相對不免爲物所奪欲少待修造定疊作之自使人送去也必不敢蹭蹬兼欲作書謝不遇爾幸察孫銘而蒙斤斧望貶付欲遣其僕也亦待換了人頭處如何如何見教見教曽門是眞廟苐一次防試只不記得甚年也錢子髙謝制舉啟云章聖臨軒先臣首中睿明出震季氏登科兩朝之間相繼者父子一門之內並進者兄弟以此可見爾得先志可考也

又

今日得久若書並置到海物書中不說歸早晚定來但聞已請長假則遂不復再至都下恐是少躁未應如是必有家書到左右專人何日回切令至取報柯山銘獨樂也記偶作得皆不滿意然不敢拈出方欲附去而從者適來謹上呈敢望斤斧付還也恐湏全篇不入用尢幸諒告則可以別作求教乃見益也至祝至祝

又

眷聚萬福親庭必常得書久若尙在京何多日矣若虛遂權作安主亦佳何必去住自縛也佳篇警防但愧糠粃之在前亦續再和奉呈次盧居悚感便望與籌度施子良約月末到亦不出宣城湖陰也日來金陵人連有專人相挽方猶豫豈可失吾友哉次第宣城不成周王二居到遂爲湖陰老矣但恐居成而昆仲超在顯途頓失依附僦直宜酌中蓋未修築間日月尙久盍圖其難繼也

又

少間聲問伏惟起居佳勝衰陋叨蒙過辱見慶形容諄實祗佩增畏輙忘其鄙而圖效管窺之報遽叨過委愈重不腆之負悚息滋甚職務薄遽上阻披承系詠尢不能已後日投箸便可行且何惜頃刻也

又

今日偶食新姜發動小腸气適方小間遂方得答不愚書托人粘紙作圓封未竟間辱手示感愧不已又獲和萹押韻至此古人未知能到已否東坡毎於此尢畱意恨其人不得擊節驚嘆也更俟莊間聊作靑唇一笑明日千萬訪及喫飯了去

與友人往還

衰陋過目延予不然之灰乃有亙天之焰殆非人力所能致也亂道漫冩出時自爲笑豈足凂凟更荷諸作者拂拭皇恐皇恐自非吾人未易至是近到莊上亦有十來首隨遇隨應之語未曽錄上深恐防失遺忘亂道冊子不敢不納便告付還候錄畢再求諸君子指教也孫銘亦在其數元稿再上呈其專人已行報不愚書更欲入一小紙望速付及腹痛未全止殊艸艸不愚詩未暇讀續奉納也冊子與二卷並領只未收周詩爾得在篋中他日可請也

又

雨意未已輙有寒色適非其令但嗜睡爾美況從可知也尺牘遂臨如接超然之袂豈夢寐中來耶欣激可知矣伏審已視職事晚來起居佳勝早晚可以瞻奉馳情玆不能控介還艸率展布旣謝先辱且及不豫知之愧

又

早來承手示修以佳句如淮陰用兵多多益善至其背水而陣則眞所謂變化若神忽然雷轟雹霰章邯之軍不足破也欽嘆欽嘆方爾牽課偶一病獲告殂不免申官檢責適方小休和詩遂成倚閭晚來體況何似早晚得以瞻奉傾企傾企

又

晚來起居佳勝今早幾似寒潮所薄急作燥劑進方少許遽奉來誨慰感無已詩句殊不類累和之後自是停畜有餘用之不匱爾卻刼追逐多見其不知量也必多近著不妨開發衰困企向企向白醪甚契欣仰初不知有法如此方患元白似用數果錄以爲況何幸如之更先沾漑尢不惡頓爾垂涎早晚可道也一笑

又

天气殊可畏如物縈罩毎承遺貺眞發吾覆欣佩可知伏審晚來起居佳勝來韻益工未易擊節鼯技亦窮矣遂欲稍歸地分也一笑一笑欲蹈海縱帆亦將有去將何之之嘆如何白醪欽荷定應蕪湖去此逺近恨縮地無術也客去方能作答愧不時遣

又

雨意未觧履況何以連日爲児女畏布不欲輙去千萬保愛

又與悟長者

霜寒伏惟動履淸勝自承愛請固知必由州中乃行伺候旣到卽通問遽先垂頋感愧無已行李定能幾日上道無緣謁詣但深依向潁昌境界純熟風範與南方絕不同正是一行道爲人處也勉旃永爲一方作福之主與諸上人相防幸一一致聲作書不及矣來春夏間或得瞻禮

與崇因長老

屏處不多與人往還惟是世外髙流不廢欽揖況大善知識爲一時前軰者常恨不能一一作禮不圖幸遇象駕聫步至於十三人之盛而老師實爲上首未諳得名之應其巍巍堂堂眞所謂星中之月也別來蹭蹬未果申敍繾綣遽勤專委特枉翰墨諭意甚稠豈勝感戴信後復不審體況何似前履新正更祈法壽遐逺永爲四眾饒益適作數處報書未暇詳悉別所觧免遂命僧持誦爲禱且致厭勝以祛其惑連得二篇發藥多矣牽課艱拙又爾搶攘湏至作隔年還債之計也呵呵來篇益玅欽降不已

與承天長老

早時屬望固知在處必得相逢累玆見契自是因地有自來殆非眾人所到也旣深慰幸亦以修信行不爲無力爾別便當作書申敍初則偶爲事奪次則家難遽及蹭蹬眷緣繾綣倍劇敍系眷晚日來不審接物利生體況何似門如市心如水此是古人境界後來亦有拈者要是眞能如此不知誰肯承當已否稽首光明可量歸向

又

伏承惠頋特以專介墜問長牋短幅似於三門外見我定奪是何心行也諦味周旋且淤乎方廣之內旣愧且深感激貶所固無足道但煩惱遽來無力量可以負荷徒有慊於道照爾尙兾因風不忘發藥漸暄門隨分擾擾甚攀企也回祿遽神於我軰家似非其地然不至疏失驚恐否方薄用祓除誦經咒以慰安之早晚少休當期欵奉不一

又

稍疏相問馳系可知晚來起居佳勝昨日蒙枉佳句方作報老革云少故急歸不相待尋遣一借兵持拙語並簡徒手而回云傳語謝簡更不答固深疑之自早其人不來因宿畱至今不先咨叩得報果前所陳不逹今輙再錄上呈過蒙委諭惶悚惶悚

又

適來附所遣持簡並押昨日通問者去對防沈失方愧紛擾亟沐垂諭並枉和篇皆靑都紫府之語尢愧非據寄顏無所伏審晚來起居佳勝防稚軰一起一倒極無況其謝疏略想蒙深照

又

晚來爲況佳適防穉軰恐布追念緣疑相染殆不知圖上記次

姑溪居士後集卷十八

欽定四庫全書

姑溪居士後集卷十九

宋李之儀撰

行狀

故朝請郎直祕閣淮南江淛荊湖制置發運副使贈徽猷閣待制胡公行狀

本貫常州晉陵縣

曽祖防故贈太師沂國公

曽祖妣沂國太夫人李氏

祖宿故任樞宻副使贈太師魏國公諡文恭祖妣蜀國太夫人吳氏

祖妣魏國太夫人何氏

父宗盾故贈少師

妣平原郡太夫人施氏

大觀元年妖人張懷素謀叛蜀人範寥詣闕上其事有詔置獄旣伏誅乃迹其昔所經行之地以賞以罰而得其常寓蘓州通判呂淵家寓時能以其術自晦而莫之誰何獨兩浙運判胡公察知其事狀將取以付獄旣覺卽轉徙他州公命劾期捕獲素邂逅得罪去輙已以故就起公爲提舉兩淛常平等事俄還公舊物或謂舊物不足以勸功又進公一階貼直祕閣遷轉運使先是公措置兩浙鹽事有勞復南東嵗計方有所因革而縂其事者久難其人朝廷知公爲可任遂以公縂六路爲制置發運副使而虛其所共事者不除意若責成於公而不欲分其權續又命公兼六路茶鹽事公固彊敏至是愈感慨砥礪防兩浙轉運提防刑獄提舉學事提舉常平提舉市舶提舉澳閘等同知杭州事皆闕官詔以公權杭州仍兼領諸司其地常天下舟車之所聚又復上方營繕凡數局泛遣須索接武而至冠蓋旁午賔客滿門詞訴參萃四方人物情僞多岐證逮防漫門階陛席駢肩累足率待命於公而公耳受目應口酬手畫無不滿足而去才一頃久而其迹如掃早時狴犴充斥至有累數年不能予奪者公一語而決未幾三院諸邑獄遂空比公去無一囚之系風聞諸路不畏則恐文移防應交馳扵道毫髮不敢隱亦不敢逾晷刻於是六路事巨細無不舉而東南所至如公實臨之朝廷益知公才而上亦屢對輔臣稱奬已而公去吳越東南事非公所當領者多特防委公公奔走祗命兼晝夜惟恐有所不及寢食幾廢而不知有寒暑風雨之避俄得疾遂請致仕未報而卒享年五十一大觀二年八月九日也上聞報爲之嘆悼廟堂尢以東南之計未知所托而嗟惜之贈徽猷閣待制常賻外加賜三百匹勅所州具防事諸孤以大觀三年四月十七日公於常州宜興縣善繼鄕金鐘之原公諱奕修字叔防平原君夢異人降其室而生右股有黒痣秀眉明目表表羣兒中能自警防文恭曰是必能世吾家因命名以訓其意旣就學尢激昻奮勉文恭毎退朝延諸孫列下坐命誦所授書而親爲防試間摘其義以問精而不失對者設特榻置酒相與勸酬如賔客用以爲別公多在所別胡氏中表遂不敢以常兒待公以文恭恩授將作監主簿官制行換承務郎十遷而至朝請起家監秀州稅務姻黨有爲部使者防州縣甚急旣到公迎見曰州守固長者然務寛大任僚屬皆得其所長以舉職事願使君少畱不憚毛數而髮擢之有一不如理請以欺防受責使者曰少年得無以姻契故紿我乎公曰度使君必不暇徧及卽具曺目邀其【闕】而按之使者笑指稅務曰姑以是觀君之能亦呂驗君之說又曰苐前往行且至矣公曰幸得從使君以往庻幾知我不取具於臨時也比按視得自公到官後嵗課生增三倍簿書纎悉如律使者嘆息久之固勞其守而行監洛南稲田務未行攺太府寺勾當公事管勾出賣樞宻院封樁物帛就差剗刷兩浙大禮上供錢帛先是朝廷毎有事於郊廟則有司預選官分遣多因其人以私之姑取文具以復命至有冒請給至逾年不報者公在太府封樁局遷就貿易屢奏成效上信其能下不爲擾乃以命之公據籍詰索無一毫得隱徐爲區處取其所餘而不奪其常計欣然得其要領遂先諸路以歸而所得之數輙倍之河失故道議者謂其流或東或北【闕】以利害相乘亦交相興役務勝其說其費不貲而至累年不能防朝廷欲知數而防者未知所命僉謂非公不可卽命公以往不逾時而上其實監城南炭埸公因請出外執政曰不欲君稍逺姑以是爲命之地爾苐少安之儀鸞公帳之借名存寔亡後故闇不足以備行在乃以公兼領公曰積殆不容鉤考少驗之則主於役者皆當坐重辟願捨其舊而新是圖請自今日爲之正旣報可才兩月蔵貯有地出入有經近以顏色增浣而燦然無一物不類創造者下卸之役常不給而雇募夫力以足其數朝廷患其費而不能革其又命公兼領仍兼京東排岸司閱籍得得以賄免者數千人寘吏於法而自是不復雇募排岸獄系一舟兵至二年睍睍械間且死矣公見之惻然渉其案蓋已三防赦矣但官未嘗省而吏不以聞故如是急命釋之遷司農寺丞執政不悅公者攺公監進奏院又以公通判延安府然終以公議不敢出公於外而畱公措置開封府界京西上供柴炭異時白波輦還司以所漕舟應他用漫不收還亦不能增置以登其額省曺吏嘩五日一催而不責其報上至禁廷從京邸髙價旋市以應用內外相持久之莫之察公上其收散補壊罷冗占兵三之一於是舳艫銜尾而嵗計沛然有餘矣崇寜初上意以謂先帝政事屢變更致祖述憲章之志鈕於異同之論乃相今太師而置講議司討論潤色簡寘僚屬首以公爲檢討文字以公練逹鹽事而東南爲重吳越之地利尢爲重乃以公提舉措置兩浙鹽事公以法壊之久非家至而戶曉之則無以逹上意輙身自履之山行水涉𨿽人迹罕到之地亦不捨乃嚴封宇謹出納斂散以時火伏以限賈販不得而私而亡命皆轉爲良民矣山谷間有至老不得鹽食者亦皆沾足嵗中羨課以緡計得數百萬捕私販賞至不支一錢杭州已停配軍顏巽元祐中爲州校主秋倉輸租專攬輸戶米爲代輸一日監官以其米惡甚不爲輸巽怒集不逞數百軰卽所輸地歐之前爲守者防他州禦史希宰相防論守爲不法詔釋之自爾益無忌憚廣收請鹽抄以藥塗之而用旣毀抹賄主者洗去藥而再用𨿽老於其事者亦不能辧積累年其欺數至不可計人或知之而終不敢發公因防已毀抹數得其姦而上之特防防嶺外盡沒其家財以償所欺有司苐課以公爲諸路冠就遷轉運判官仍兼鹽事睦州遂安縣胥造大宅豪占民地民屢訴州縣憚其豪不爲之直公命拆屋遷其地蘇州吳江令操下嚴而察胥徒病之求所以去令之防不可得有楊姓者僞作書畱別其家人云令遣我造舟怒不倍功而楚毒偹至我江死矣其子訴扵州州以聞部使者展轉上徹一路喧傳運司具奏牘請公連書而上公曰茍欲就死必不告人且死其屍渠何掩耶遂以是罪令則姦得以售而官與吏將抗矣檄其縣多至購賞以捕之果得扵他處公以職事當見上以稟詔促公入覲忌公者乘間起事脇言路交章公腹背受敵力不能觧遂坐廢於家中揚州杜門絕賔客幾二年或曰公胡不自直使朝廷知爲仇人所醖造況曲折如立五指不待數而後知也公笑而不答俄有詔起公感激稱謝曰非陛下因事加察則艸木螻蟻之防豈得至此地況親承顧問披眷奬之重耶具言懷素軰不足以況狐鼠但久在江淮間知我無彼故爾狂率遂陳天下承平久但畱意西北而不復偹東南山川屈折風濤出沒歗聚得以爲險當知因修爲害其大也上又曰東南習俗獧狡因緣爲吏而又家世相資在官者何以制之吏彊官弱非痛懲之則法令在其股掌間矣方且圖之卿宜審察此患後有詔開帥府置望堠修完城壁教習水戰公寔有助焉旣又盡逐監司州縣胥募等第人戶充而公亦入境首取蘇州二吏素爲懷素呂淵囊槖者奏黥之以逺惡處昔之號爲彊狡者多謝所事以去至有更門戶以避者朝廷以懷素事初有防申男女結社念經不茹葷之禁不覺察者增其罪名州縣畏或累已凡持數珠偶同坐者悉逮捕吳越雅相習至洶洶不相保公令必夜聚曉散十人以上逾旬不罷者先告而後執下遂安有恃防暴橫閭巷間目之而不敢校者適至廷下公號之曰爾非伏路虎耶吾在此正欲得爾以肅眾人茍能更心退悔不害爲善良不然必不防常法寘爾後公過其家呼出果自聞令悛省刻約不敢輙出配軍因思鄕而歸鄰人毎恃之以取貨又欲彊娶其女方猶豫中遽毆之反誣以殺已邏者執與俱公得其情貸配軍而杖誣者兄弟爭田縣不能決而訟於公公呼使前而告之曰吾君方以八行旌誘而乃奪天倫之戚犯聖時之教不期賞勸而務快私忿是何意耶卽相持揮涕羅拜而去富人三兄弟其季已死二兄欲並其資產誣季婦以義絕罪而出之累訴不得理公諭其父使訴而還之卽分所有爲三命探於庭下婦果得所欲者聞者以手加額曰陰其可欺耶特煩我公生之爾獄囚有連逮至百餘人以情未明故掩久而痩死過半矣在者亦僅存視息公促具獄有司執以爲不可公叱曰推數年而不行尙何待耶卽出以待之請於朝俄報可方時禁小黃錢如束至濕至有投隙伏之以誣奪人物者猖狂日熾行旅幾絕迹而北關爲甚公捕其魁黥千里外餘皆籍爲軍道路乃通羣盜白晝公取人物相誇爲能號白日鬼人不得安居公召至庭下命與邏者結爲保任令曰一有竊發並坐爾曺而先簿其資儲償失物主而後責其同捕賊用是屏息居人至外戶不閉無賴軰以賭博爲名誘陷良家子往往至破產俗呼松子量鮮衣美食自相爲曺在處有之而杭繁盛故特甚入其中者初不自覺計所得隨手分散以鈐眾口而把持之號分子錢公張榜於市立賞許告犯者給例物招刺爲軍由是遂絕昔被誘陷者與其父兄出拜於道間以謝公徳錢塘有善水者結爲私渡所載可取則至江中故爲覆溺而取其物嵗以水死者甚眾公增置官渡而絕之靑龍之大姓陳晊故司農卿倩之子有官不出仕慿所持畜凶悍軰爲廝僕結連上下廣放私錢以取厚息茍失期防則追呼執系峻於官府至虛立劵契沒其貲產甚則並取其妻女間分遺所親厚逺至廣南福建至死不得脫公請於上詔取晊編管湖外而黥諸僕以配惡弱之地又索其所遺𨿽逺必致移所在因使人防之以歸狂人趙天啟陰刺人長短造爲飛語以幸中傷人以是入官亦以是所至事之如權要又隨其處題冩壁動揺譏訕天下皆惡之而無與對者公宻疎以聞詔竄廣西杭人旣徳公甚相率擊登聞鼓請公卽眞亙浙東西多畵公像於浮圖而立祠之或香火於其家毎食必祭其去也扶攜涕泗或遮道或挽其車不得出公紿爲暫出巡按當復來乃得登舟而又爭其舟不得發至半夜開關方能出所過壺漿花紅夾兩防老者執手鑪少者頂柈香煙相隨不間防呼曰願公無久於外卒爲我父母也公治杭其政日有可紀而其著者如此大抵不爲姑息不立畦畛不邀聲譽一切以身任之而只知有是事而已𨿽家世榮顯履踐如寒士自少喜周人急聞人有難處之事必委曲營度而期必於濟胸中無畱物人有不及未嘗不忠告或防前文飾則靣折之𨿽取怒不已其歸蓋主於愛人之深而惟恐其不返以蹈悔咎也事親孝篤於兄弟朋友凡宗族鄕黨一以誠意接之方其盛時遇之或有間及其淪落倉卒之間際則周旋所之無不盡力不營生事不侈長物在杭尢謹日給飲食外錙銖不及有托於公者亦以是謝絕視其外若甚封殖而家人僅免饑寒兄弟有無相通後舉公諸孤力不足而兄弟皆出力以相之從叔父修簡公欲以恩例及公公推與其長兄平居遇盛冬雨雪里巷間告饑則必計供家外盡散以給之所活前後無慮萬人里人朱思之子死無以斂公爲買棺仍之思之死後如之包孝肅公子綬與公進奏爲代後以罪去貧不能舉皆取給與公所善曹百禮寓京師欲赴官而妻病且方就蓐至衣食不繼公日過其家物物應之而又助其行辟召徽問李儼爲鹽香司屬官徽問夫婦相繼卒子防方病公力辦其後事仍資其子而遣儼病幾廢公兼其職事苐使食其俸而儼固未嘗去袵席其卒於揚也公時在遷謫中亦爲之買棺具舟貴人子以非嫡出役於一庸僧且殍矣公爲收養如子女奴旣售知其家世且猶處也呼其父母捐所置而厚遺使嫁人鹽法旣新前日般載腳乘之費責償於主枚舉其家所有猶不足於償累然相系出入官府而無可免之期公爲奏而免之再過其州聚千餘老防婦女相雜夾道焚香迎公以謝公在朝廷攺當五錢爲當三以制私鑄市肆盡閉民間幾至絕食公曰良法而不能奉行恨我不在其事也適有米斛盡出以救之井市交易如初杭之公帑費倍他處責賣醋之息尢甚故事繞以數十羸老之卒巡門就市日額不登則治之甚酷至賣妻女以足之公曰錢塘酒課嵗以三十六萬爲數人食醋多於飲酒而區區近取給於有限之力又復彊所不能徒使之坐困而無以取盈若募人買朴則所得何翅此數卽具以聞村落聞追呼多州縣承帖家人三五爲曹被酒夜叩人門驅曵叫呼民不能堪公曰募役之法蓋朝廷之美意人不得以橫議者特節外害之而不知禁也公命立賞擒捕而請防爲令二議皆未報而公捐館捨後無繼請者人皆恨之發運司藏百餘艘以偹奏計毎出則延衺數里不絕平時兵坐食所至爲困而所遇無異螟蝗入境縣鎭之類倉庫幾至一空公計合用數外終取十餘艘而已朝廷以轉般過繞命轉運司直逹而上計所用舟多不足公前期刷諸路積處錢盡以造舟得千艇公濟其乏江寕界接眞州江面充濶而多暗石風濤一作無可避之地前人開李家漾爲偹而嵗久淤汩𨿽魚舟亦不能進公首命浚治不十日而巨艦可藏到者無不感嘆公曰先見之明晚方進用常若惜分陰以濟所事間語人曰知無不爲臣子之分守也旣委質而仕則身非我有若天假吾年庻幾不愧所遇不謂公隨地抑揚大小施設卓然一時之所難者才見於杭州數月之政此上自人主所以嘆息不已而贈卹至於絕儷也疾已革猶若語人曰王事𨿽暑毒豈敢憚勞聞者皆爲之出涕訃聞錢塘人相與卽僧捨發哀受弔於生祠地仍集眾力度僧以薦防福嵗以爲常瀕海鹽戶有爲之服防者娶鄭氏封仁壽郡君尙書右丞雍之子有賢行四子績緯紳維公爲篤信因果平生未嘗殺活物在杭時因其人善食鮮多細碎水類日不下千萬公諄諄誘勸食者遂絕而業者爲攺喜建立叢林請有名行僧住持吳越號六伽藍主之者多公所命大通禪師遷化公以私力致供邀其僚屬卽其虛焚香作祀戒諸禪剎次第薦嚴特表其素詔加諡號賜塔名嵗度一僧以專灑掃少嘗得一疾醫不能效日以爲虞黙有所禱期遇人以收其功忽於通衢中逢一窶者鬻紙撚人爭市之而不與偶見公獨授之比開乃公姓氏年甲公異之遂約同過酒肆追其步相去才一尺許逾時不可及旣飲告公曰汝有病吾爲汝治之必效出丹一粒公服之立愈酒防又語公曰此去二十年當再相見非申年得申姓人不可說果至申年得申姓人公始與語而遂傳比疾革實二十年矣又嘗夢有所授旣得疾有二衣如童子狀侍公左右時有見之者後因追薦家人具黃籙醮於所結生天堂上得甘露數斗鄕人多取而食之嗚呼非自信不欺積累深逺其報也可復如是耶胡氏自文恭以淸徳懿學奮身遇主方在位時以一物不得其所爲已憂每推以教人曰必以是爲本故其子孫若多能行其所聞則其陰功在人者可知矣至公又能格以至誠不茍𨿽不得年不得極其用而四子端靜敏克森然平相發揮則其所鐘固可表見矣亦足以爲學士大夫之勸也謹狀大觀四年三月十五日趙郡李之儀狀

姑溪居士後集卷十九

欽定四庫全書

姑溪居士後集卷二十

宋李之儀撰

墓志銘

淮慶軍節度蔡州營內觀察處置等使持節蔡州諸軍事蔡州刺史涇原路經略安撫使兼馬步軍都總管兼知渭州軍州事兼管內勸農使西河郡國侯食邑一千四百戶食實封四百戶上柱國折公墓志銘

夏人自元昊以來服叛不常𨿽朝廷務爲優容然疆埸未嘗弛偹熈寕初出師鄜延方時公年十六七已能從軍斬獲至四十餘年無一日不在兵間每戰必克屢立奇功恩威並行諸將無復居其右故能被遇上主秉旄仗鉞專制一路旣去復來迄終於位兵民懷之如父母朝廷倚之如長城信一時之豪也公諱可適字遵正其先與後魏道武俱起雲中世以材武長雄一方遂爲代北著姓後徙河西有號太山公者因其所居人爭附之李克用爲晉王知太山公可付以事收帳下凡力所不能制者悉命統之而能輯睦招聚橫捍西北二虜封上柱國以其地爲府谷鎭又以爲縣爲州爲節鎭更五代皆許之相傳襲其世次至禦卿入本朝尢爲太祖皇帝所信任數下詔書奬慰賜賚不貲是生鄭國公從阮生禮賓副使徳源徳源生諱惟譲贈左淸道率府副率則公之曽祖也祖諱繼長內殿承制閣門祗候左千牛衛上將軍考諱克儁文思副使贈左領軍衛上將軍公生數嵗尢羸弱幾不能勝衣獨千牛識之曰奇兒也後未易量已而果聳防絕類沈厚有智略敏決而防以功名爲巳任馳射超軼殆不習而能郭逵師鄜延見公而嘆曰眞將種也遂薦之試其藝於廷中補披帯班殿侍就充鄜延路經略司準偹差使從仲諤出塞遇敵於馬戶川賊有以年易公者公索與鬭卽斬其首獲其所乘馬追葭蘆川輙大俘獲遂有名行陣間朝廷旣城綏徳夏人遣其親信楊已良者分畫地界經略同命領軍就收其要領而以公從行公語其間其反復屢折之已良至不敢仰視立界堠築中山堡而歸卽以領軍治綏徳而畱公爲之助新造之區營置多目地壓賊境所舉非一朝一夕事凡巨細公必參議而後定至今不能攺易領軍捐館捨乃出仕爲烏波川堡把截舊用漢畨捉生戶更戍然有力者家居而自便貧乏者長上而無糧公曰難遽革姑令居者月輸以餉上者兩以爲便辟安南安撫司奇兵隊將勒所部過谿洞肅然秋毫不敢犯以便親求爲滋州永寕關元丰五年鄜延追討辟副軍期爲五隊將戰三角嶺收復米脂城獲級爲多間自安定堡折運糧艸以赴軍前賊邀我於蒲桃山公獨出擊敗之東兵久不得食數千人於盧堤門或曰掩殺可有功公曰饑不任役而茍爲逃避者非叛也單馬就詰輙彀相向公曰爾軰何爲而至是得不爲父母妻子念而甘心於異域之鬼耶遽回所向而喏或至流涕曰得公一言遂有生矣公各遣歸所遷苐一部將從討金塲白豹戰六掌平下葭蘆入義合皆先登斬級辟環州洪徳塞主權第二副將破訛子野雞塞先是平逺塞畨兵多逃匿及已勝兵而未系籍公鉤索而籍之得八百餘人騎自是無敢蔽隱遷第三將破曲律六掌平又破安州川攺第七將夏人將並兵入寇公先得其守烽人姓名乃給爲界外黙烽首領就以所得姓名呼出而盡斬之烽不傳因捲甲倍道大破尾丁磑斬獲萬計回過檉楊溝遽下令第三溝下營皆曰日方午刻漢界猶三百里不卽歸可無後慮耶公笑而不答復巡兵臨溝持滿又分勁騎據山西賊果躡吾後與選兵遇而西山騎乘之腹背受敵遂殱之賊旣衂乃大舉而來公所提兵才八千自啟樓鋪逢逰騎轉戰至馬嶺公度賊未能深入乃取他路趨洪徳邀其歸路分遣二千騎屯肅逺入洪徳川公設伏以待伏發賊前軍亂後兵爲肅逺所制幾匹馬隻輪不得返僞國母逾山而遁眾相蹂踐赴崖洞死者不可勝計輜重盡棄𨿽帷帳首飾之類我皆得之夏人之敗莫此爲甚進環慶路兵馬都監時元祐六年也移涇原第三將擢知寕州攺岷州兼安撫又攺鎭戎軍與帥臣議不合朝廷是公初到而未偹也亟屯羅山以覘我兵以麾下兵大破之由是累前後實功積官至皇城使成州防禦使復知鎭戎軍紹聖二年以公知簡州兼安撫時已未冬詔促公行湏河未凍到官將委公以事未幾章楶帥涇源請築石石門硤好水川而謂其地當鎭戎之衝非公不能佐巳以成其事乃請公鎭戎章再上而後可詔以熈河秦鳯環慶三路兵防涇源之師無慮三十萬而聼命於楶近時出師之盛未有其比楶以縂管玉文振爲統制而以公爲前軍而副之令曰追賊不得逾一百里又曰事或警急勢難稟議聼行而後報前軍伏路頭重而求援於公公卽稟於文振文振曰好又恐一軍不足以蓄其鋭再約文振發熈河兵熈河兵驕而貪功主將不能制卽報曰已發二千矣偶失道盡赴坑谷死文振懼爲自全計輙諱其好而劾公以擅興違節制楶得所劾卽下公吏奏到宰相亦懼具惜熈河之失乃歸罪於公而請行軍法上曰彼方治俟案到未晚也案上而公追賊才四十里餘又得報而後行宰相恚曰誕也請從京師遣官以治上難之爭不已卽以審覆爲名實則再治也旣而不移前治猶卒降公十三官而罷楶請畱公以收後效力以公權第十三將守蕩羌寨賊兵出沒葫蘆川公曰此至在平夏城也日作樂享將士使之不疑夜出勁兵撓之凡十餘日賊遁去時賊中號統軍寛名阿理及監軍昧勤都逋皆西界用事桀黠首領也朝廷宻詔公圖之邂逅以牧放爲名防境上其意則瞰我乘間也公旣知卽請出兵以所部兵分兩路衘枚以趨用夜半叩其巢穴圍匝二酋始大驚曰天兵何自而來又問曰將之者誰曰折安撫曰我父也幸免我死公卽以上恩慰諭俘其家屬族部凡三千餘人皆許以不死簿所得約千萬餘計哲宗特禦前受俘百官稱賀卽日遣中使賜公袍帯兵器及以內庫白銀衣幣爲籍拜公西上閣門使洺州防禦使涇原路兵馬鈐轄繼以賞不稱功再遷東上閣門使其所得地卽天都山也有詔就委公經理公以接連一帯秋葦爲川南牟防地適熈河秦鳯形勝相控制皆賊牧養要害處若不乘利勢據之異時不能無患遂以秋葦爲寨南牟爲州詔以寨名臨羌州名南安而以公知州事兼安撫使在治七年止以所得部族丁壯爲用人人皆效死力以捍邊面累遷引進客省使正爲和州防禦使進明州觀察使爲涇原路副使都總管崇寕三年鐘傳將師涇原以萬人出巡賊出平夏州圍鎭戎分兵掠山外傳不得歸公以輕騎尋朱龍勝界隨賊所向而先奪其險賊意初欲扼石佛峽以制官軍而縱兵大掠聞公之出也乃不復逞旣而至銀冶關而公適頓兵瓦亭寨遂一夕而遁適上以傳奏不通宻以手詔問公而命公訪傳所在仍許便宜從事詔到而賊已遁公條上其略上奏覧嗟賞傳又請以本路兵直據靈州徐堡寨以接聲援上召公入親將面議未行而環慶請乘西賊無功而歸气沮疲乏之餘際尾擊之詔以涇原之師防於靈州川帥司委選萬騎以往然後報到後時公取防徑由葫蘆川廣獨孤瀾漫抵岱嶺掠靈州川賊攜老防趨靈州時已半夜火明如晝門不得閉城內外大擾往往墮濠塹相枕籍而死明日俘獲甚眾牛馬槖駞蔽川而下環慶失約我軍勢孤不可以畱命禆將當前公以精騎爲殿而還賊果見襲公令少憩食而後行分兵迎戰賊又以數百騎我於兩脇間以邀中軍公親率兵出其不意賊果不利將依山自保官軍掩其後得脫者才數十騎俘斬幾千人而首領居三分之一上卽詔公入覲旣見上慰諭甚欵乃以傳所請質於公公曰傳知其一不知其二得之𨿽易守之則難若不先削其地弱其勢藩籬完固饋運可以相接而後圖之未見其可上曰卿之言是也遂遷公武安軍節度觀察畱後爲步軍都虞候賜賚有加他日再力陳開墾廣土進築要害之利上皆嘉納俄促公還以總其事尋有防先城蕭關旣與傳議不同而凡所報應無不鉏鋙夏人知之稍防集爲備傳又申前議而同防未可築公執不可傳遣其辟客數輩彊公公曰國事也帥司將佐義均一本茍情不通則不無膠柱頃自冒矢石是等事皆在所志其如勢有先後設不審計則噬臍何及必欲如帥司所議未見其便傳知公不可回乃從蕭關之役終快反覆而諸將皆觀望傳亟云賊且至不可不擊帥司檄公曰不管不擊意將冒此以伸其靈武之請徑以他將統兵兼盡夜出界賊覺遽襲其後所得不補其失傳懼反劾公爲專輙故敗我事乃罷公管軍仍令條具以報公以所得傳節制狀上之朝廷悟卽還公舊物而上益知公爲可委寄也乃以公爲涇原路經略安撫使馬步軍都總管知渭州公謂減泊口磨移隘朱龍烏雞三公減井子皆藩籬之要也遂築五寨以控之自是邊面𨿽濶逺而如在一堂之上矣又展西安州增置定戎寨廣平夏城爲懷徳安興定戎鹽池嵗得鹽七十萬石從始事至成功未嘗調發而民間不知其役輙更嘆駭曰是何神耶兩被手詔褒諭有更期無擾用副予懷之語在鎭二年拜淮康軍節度使又二年公以守邊分事已就序將求解罷少休與安逸未及請而轉運使有以邊面旣開拓報餉不能無欽絕請於平夏道峽鎭戎西安四處分置五百萬糧艸倉埸公以所費大難之曰如不得已止可用舊捨屋爲用而平夏通峽相距無二十里可省其一俄有詔罷轉運使又借帥司孫籍車戶爲運又欲以十萬斛助熈河之計而以涇原隨軍中驢槖駞致之公不從疊是數端故造爲可慮之謗以中公於是召公還朝除佑神觀使旣而所造皆誣上疑遂觧尋命公對拊諭委曲公泣曰臣老以守邊無狀致煩物議以惑上聼賴陛下終始保全萬死何以報上無一語自辧特賜錢叄百萬爲京師居第之費俄以其子煥文除少府監丞少日請歸省墳墓有詔許其行明年召還復以公帥涇原比入對上尢惇勉公力辭不可得卽以少府丞煥貼直祕閣書冩機宜文字到鎭四月感痰遂告老未報而以十月二十九日薨享年六十一乃大觀四年也後數日禦寶批所奏不許公去位賜靈寶丹二十粒勉以自衛報到上嗟愴不已命本路走馬承受問其家安之地及遺表陳乞恩例等公弟皇城使可通知岢嵐軍應副事卽以致和元年二月七日公軍之北安仁鄕道生谷武家防領軍墓之西公夫人趙氏繼室王氏梁氏皆先公卒両男子彥野西梁院使秦鳯路第一副將次彥質朝請郎乃直閣君也三女左班殿直朱挺李保內殿崇班郭浩其婿也孫男宗丞三班奉職兩女尙幼公平生不妄笑望之若不可得而親而卽之彌溫好學樂善喜讀書𨿽醫藥占卜無不通貫論議滚滚愈叩愈無窮其忠義仁恕不苟而自信蓋大得也爲文長於敍事作詩有唐人風俗事親孝友愛兄弟宗族間一以恩意周旋惟恐失其歡丁內外艱皆以邊制不許終防而請之毎至三四事間卽請持余服亦不報安南班師遂歸營阡隴蔬食廬於墓次永樂之變太夫人初不知公徑歸先見其弟乃相與寕親仲父早世繼有六防皆在殯悉舉以又官其從弟嫁其二女𨿽顯貴奉飬不少加不暱聲色不飾廚傳以邀虛譽歸鄕裏與親舅握手相盡出入才以四人肩舁遇軰行間長者必下輕財好施所得賜予必先族人隨親疏緩急以次而均其尢不能自存者分俸以給保徳陽沔有世遺產諸父旣離析而推所得分及公公悉均入諸分置別業於長安以賙孤遺又置義莊於岢嵐以贍近親而爲松楸灑掃之奉自始卽戎未嘗妄戮一人接物遇下一以誠意所與逰淡以長而所去必見思其罷鎭戎而待命於原州也昔爲將而駐紮又嘗攝州事聞公之來扶攜出迎不逺數千里至巷無居人夜則望公所捨焚香膜拜其所履歷之地皆家畵公像而生祠之有至每食必禱者不事權貴不爲勢利所奪不自矜伐有言必踐利害或不同𨿽在人主前亦必展轉開陳期感悟奏報往來情不逹已靈武之議鐘傳至出政府私書示公而以語撼公曰柰何捨節鉞而就竄逐邪更不從當以報政府公曰所系甚大非敢有所吝也尋已言其宻奏曰臣只知以忠義事陛下今政府不知臣爲帥臣又務邀近功堅持所見臣迹不安願罷臣邊任上遣中使報公曰我自主張夏人舉國以城爲練泉詔公以一路兵破之公曰眾寡不敵難以奉詔又促公曰若不行當行軍法將佐亦勉公如詔防公曰我之首領不足惜一有不虞辱國爲重亦以是報上曰惟陛下幸察尋詔公曰覧卿所奏誠如是言又界外聚材植將立保障或詔公可引兵撲滅公宻遣人焚其所聚彼但見煙焰屬天而不知其所自嘗與人同領兵討蕩已回軍而共事者方至卽推其功爲先與同僚約爲婚姻未定而同僚死公往哭之呼出其子而定婚每行軍與士卒同甘苦𨿽深入賊境露宿不開壕深逹性命之理視在官如傳捨於死生禍福略不少芥蔕語子弟及戒將士必曰無貪賞生事妄開邊隙重貽朝廷之憂又嘗語其子曰三世爲將道家所忌況家世爲之耶爾曺當以業加自勉無以箕裘爲累有文集十卷奏議三十卷晚著邊議十篇未及上而終嗚呼天都又腹心之地也據險隘而地寛平水艸丰美糧餉饒聚所以邊地不敢中國抗者益在於此元丰中之儀在鄜延幕下親覩詔防觀先帝所以規畫必取之意可謂深矣俄而輟者當時不副上意所在曽不知上與天道畱遺聖嗣故公旣奉行天討不血刄而取之又復能隨所控扼且城且耕使之略不得內向而侵尋未歸之地追窺玉關以還都防之舊矣以是求當日之中輟難乃在今日也而公上成先志增重國威天人合符君臣相濟照映今古於是爲盛

銘曰天之降材豈無所謂若文若武以時而至乃聖乃神有命承之誰作規則風後云師憬彼殘羌逰魂未除尙竊吾第間輙睢盱奮天之威時哉折公推陷恢拓所向必功天子曰咨予肘予臂公曰忠臣捨帝何恃髙牙大纛拊有全師孰去孰來天子之知河西朔方曁安西府郡縣可期公胡弗頋軫帝之懷漢蕃是悼維其不亡勒銘有詔

姑溪居士後集卷二十

