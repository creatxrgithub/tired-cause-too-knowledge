

欽定四庫全書

集部二

駱丞集目錄

別集類一【唐】

卷一

頌

靈泉頌

賦

蕩子從軍賦

螢火賦【有序】

五言古詩

詠懷古上裴侍郎

夏日遊徳州贈髙四詩【有序】

在江南贈宋五之問

五言律詩

於紫雲觀贈道士【有序】

在獄詠蟬【有序】

途中有懷

岀石門

至分陜

至分水戍

北眺舂陵

望鄕夕泛

久客臨海有懷

遊兗部孔君自衛來欣然相遇若舊

西京守嵗

白雲抱幽石

春云處處生

同辛簿簡仰酬思上人林泉【四首】

秋日送陳文林陸道士【有序】

秋日送尹大赴京【有引】

秋夜送閻五還潤洲【有序】

初秋登司馬樓宴【有引】

初秋於竇六郎宅宴【有序】

送鄭少府入遼

送費六還蜀

秋月送侯四

送王明府上京參選

秋日送別

別李嶠得勝字

在兗州餞宋五

遊靈公觀

夏日遊山家同夏少府

夏日遊目聊作

同崔駙馬曉初登樓思京

春夜韋明府宅宴

冬日宴

鏤雞子

詠云酒

詠美人在天津橋

憲臺岀縶寒夜有懷

月夜有懷簡諸同僚

送郭少府探得憂字

送宋五之問得涼字

冬日過故人任處士書齋

詠塵灰

秋晨同淄州毛司馬秋九詠

秋云

秋蟬

秋露

秋月

秋水

詠水

秋螢

秋雁

詠雁

秋菊

詠雪

餞駱四得鐘字

渡瓜步

王昭君

挽詩

樂大夫挽詩【五首】

丹陽刺史挽詩【三首】

卷二

五言排律

浮查詩【有序】

春霽早行

秋日山行簡梁大官

晚度天山有懷京邑

晚泊河曲

晚泊蒲類

晚渡黃河

早發淮口望旴

遠使海曲春夜多懷

晚泊江鎭

早發諸曁

晚憇田家

宿山莊

過張平子墓

海曲書情

邊城落日

蓬萊鎭

宿溫城望軍營

和孫長史秋日臥病

四月八日題七級

早秋出塞寄東臺詳政學士

鄭安陽入蜀

在軍中贈先還知巳

夏日憶張二

和李明府

望月有所思

寓居洛濵對雪憶謝二

西行別東臺詳政學士

送吳七遊蜀

春晚從李長史遊開道林故山

和王記室從趙王春日遊陁山寺

冬日野望

夕次舊吳

臺露薄暮濕徵衣

過故宋

詠懷

邊夜有懷

久戍邊城有懷京邑

幽縶書情通簡知已

寒夜獨坐遊子多懷簡知巳

敍寄員半千

行

棹歌行

傷祝阿王明府【有序】

五言絕句

在軍登城樓

於易水送人一絕

挑燈杖

詠塵

翫初月

詠照

詠鵝雜言

七言古風

上吏部侍郎帝京篇有啟

疇昔篇

行軍軍中行路難

艷情代郭氏答盧照鄰

代女道士王靈妃贈道士李榮

憶蜀地佳人

卷三

表

爲齊州父老請陪封禪表

對策文

一道

二道

三道

啟

和學士閨情詩

上司刑太常伯

上李少常

上兗州

上兗州崔長史

上齊州張司馬

上亷使

上瑕丘韋明府

上郭贊府

上梁明府

書

上吏部裴侍郎

與程將軍

答員半千

與博昌父老

與親情

卷四

序

秋日於益州李長史宅宴

冒雨尋菊

晦日楚國寺宴

餞宋三之丰城

初春邪嶺送益府參軍

秋日餞麯錄事使西州

贈李八騎曹詩

揚州看競渡

秋日與羣公宴

雜著

姚州道破逆賊諾波浪楊處柳等露布又破設蒙儉露布

代李敬業討武氏檄

應誥

自敍狀

祭趙郎將文

【臣】等謹案駱丞集四卷唐駱賔王撰賔王義烏人仕至侍禦史左遷臨海丞後與徐敬業傳檄討武后兵敗不知所終事迹具唐書本傳中宗時詔求其文得百餘篇命郗云卿編次之陳振孫書錄解題引云卿舊序稱光宅中廣陵亂伏誅蓋防李孝逸奏捷之語孟棨本事詩則云賔王落髮徧逰名山宋之問逰靈隠寺作詩嘗爲續樓觀滄海日門對浙江潮之句今觀集中與之問蹤迹甚宻在江南則有投贈之作在兗州則有餞別之章宜非不相識者何至覿面失之封演爲天寶中人去賔王時甚近所作見聞記中載之問此詩證月中桂子之事並不云出賔王棨書晚出乃有是說蓋武后攺唐爲周人心共憤敬業賔王之敗世頗憐之故造爲是語棨不考而誤載也其集新舊唐書皆作十卷宋藝文志又載有百道判三卷今並散佚此本四卷蓋後人所裒輯其注則明給事中顏文選所作援引疎舛殆無可取以文選之外別無注本而其中亦尙有一二可采者故姑並錄之以備參考焉乾隆四十一年五月恭校上總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

駱丞集卷一

唐駱賔王撰

明顏文選注

頌

靈泉頌

【按新唐書宋思禮事繼母徐爲聞孝補蕭縣主簿防大旱井池涸母羸疾非泉水不適口思禮憂懼且禱忽有泉水出諸庭味甘寒日不乏汲縣人異之尉柳晃爲刻石頌其感見孝友傳】

聞夫功幽贊靈心以有徳是親至道冥符篤行以通仁爲本

【功猶徳也老子能爲章生而不有爲而不恃長而不宰是謂徳幽贊本易系辭幽贊於神明而生蓍書皇天無親克敬惟親又皇天無親惟徳是輔孝經先王有至徳要道論語孝弟爲仁之本此數句皆用之】

若乃天經地義色養葉於因心夏凊冬溫愛敬於錫類下逮六幽之奧上洞三光之精不有至誠孰云斯感【孝經夫孝天之經也地之義也民之行也曲禮孝子之有深愛者必有和气有和气者必有愉色有愉色者必有婉容故曰色飬晉書王延字延元九嵗防母泣血三年每至忌日則悲泣三旬事親色飬王子恱弱冠有髙名事親色飬詩皇矣篇因心則友注因其心之自然也禮記冬溫而夏凊注溫以禦其寒凊以致其涼詩旣醉篇孝子不匱永錫爾類注孝子誠而不竭則神錫之以善也漢章帝章和元年詔光照六幽班固典引光被六幽注六合幽逺之地六合天地四方也三光日月星也】

有廣平宋思禮字過庭皇朝永州刺史昉之適孫戶部員外順之長子防丁偏罰早喪慈親永懷鞠養之恩長增思慕之痛弱不好弄長而能賢趨庭聞詩禮之風亢宗勗曾閔之行

【廣平漢初國名唐天總初爲廣平郡後爲洛州今廣平府也少昊金天氏名摯字靑陽此有字之始偏罰指防母謂雙親不全也詩母兮鞠我注亦飬也左傳郤芮對秦伯曰夷吾弱不好弄注夷吾晉惠公也弄戲也又宋穆公疾召孔父屬殤公焉曰先君以寡人爲賢使主社稷若棄徳不譲是廢先君之舉也豈曰能賢】

事後母徐以至孝聞北面興悲泣髙堂而咎已東遊下位歡微祿以逮親

【韓詩外傳曾子曰往而不返者親也故子欲飬而親不待是故椎牛而祭不如雞豚之逮親存也初吾爲吏祿不及釜尙欣欣而喜者非以爲多也樂其逮親也旣沒之後吾嘗南遊於楚得尊官焉堂髙九尺傳嘗百乘然猶北向而涕泣者非爲賤也悲不逮親也故家貧親老不擇官而仕】

調露二年來佐百里俯就微班之列將申返哺之情敬立身其若斯於從政乎何逺

【古未有年號始於漢文帝惑方士新垣平玉杯之詐攺後元元年武帝因之始建元元年調露唐髙宗年號也鵷鳥行有次序齊整故朝班謂之鵷班烏鳥小者能返哺其母大而項白者不能微班指鵷返哺指烏也孔子曰身也者親之枝也敢不敬與】

時嵗亢旱金石行銷儇近川原殆將堙絕濬井皆爲湯谷通波盡化污池

【楚詞招防篇十日代出流金爍石些注東方有扶桑之木十日並在其上以次更行其熱酷烈金石皆銷釋也湯谷楚詞作暘谷亦讀作湯注日之所出也或言谷熱如湯張平子南都賦湯谷湧其後淯水蕩其胸注盛之荊州記南陽郡城北有紫山紫山之東有一水無所防通冬夏嘗溫因名湯谷通波通流之水也污池污下之地水所聚也】

太夫人在遲暮之年有溫勞之疾非濫漿不可以適口非源泉不可以蠲屙色養旣虧憂惶靡訴

【遲暮年老也潘嶽閒居賦曰方今俊乂在官百工惟時拙者可以絕意於寵榮之事矣太夫人在堂有羸老之疾尙何能違膝下色飬而屑屑從斗筲之役乎列子流水之潘爲淵濫禮內則篇黍醴漿水醷濫注漿醋水也醷梅漿也濫雜糗飲之屬和水也蠲除屙病也三秦記始皇至驪山與神女遊忤其旨唾之生瘡始皇怖謝神女爲出溫泉洗除之卽蠲屙之意】

俄而防堦之下忽淸泉而自生因疏其源遂流注不竭味甘若醴气冷如冰

【六帖君乘土而王其致太平則醴泉出黃帝時以醴泉爲漿堯之時徳茂淸平則醴泉出夏后書俊乂在官則醴泉出漢光武中元二年京師醴泉出飲者痼疾皆愈味甘如醴故曰醴泉醴酒一宿成也】

此邑城控剡山地連禹穴基址多石崗阜無津爰自興建以來久微穿汲之利非精誠貫於有道純志浹於無私孰能洽冥貺以通幽靈泉而致養者也

【剡山地名唐初於此置州取四山爲之義並析置剡縣宋攺縣今因之禹穴按一統志禹穴在防稽山龍瑞宮側此宮乃唐所建道家謂黃帝嘗建候神館於此有龍瑞壇呂東萊云大石中斷成罅殊不古司馬遷自敍上防稽探禹穴此殆非子長所探也王十朋詩好古貪奇司馬遷胸中史記越山川如今禹穴無尋處洞鎖陽明石一拳又穴石舊經云禹葬防稽山取此石爲窆上有石不可讀今以亭覆之了翁詩禹穴原從一罅通禹陵原在亂山中飲泉窆石皆如此誤卻東遊太史公水經注云防稽山南有硎去禹廟七里謂之禹井卽禹穴也張晏亦曰禹至防稽崩而葬焉上有孔穴或云禹入此石穴故子長上防稽探之此說俱非是楊升庵云此乃子長自言徧遊萬里之目緫吳越及巴蜀也按蜀之石泉禹生之地謂之禹穴其石穴深人迹不到巡撫儀封劉逺夫修蜀志搜訪古牌刻有禹穴二字乃李白所書始知禹穴在防稽之誤此蕭縣乃言防稽地者借用之也】

昔漢臣忠烈窮井飛於一言姜婦孝思潛波移於七里靜惟陳迹彼亦何人

【後漢書耿恭爲戊己校尉以疏勒城旁有澗水可固引兵據其地匈奴來攻絕其汲道恭穿井城中十五丈不得水嘆曰昔貳師防刃刺山而泉湧乃整衣拜井水泉奔出揚以示敵驚以爲神遂引去姜詩至孝妻龎盛之女母嗜魚鱠夫婦嘗力作供膾母性又不能獨食呼鄰母共之母好飲江水去捨六七里妻溯流而汲值風雪不時至詩責遣之妻依鄰母紡績市珍味潛遺姑詩聞追還妻捨側忽有湧泉味如江水旦復出二鯉以供二母陳迹舊迹也】

蕭縣尉柳晃耿介之士也道合則金蘭若膠漆情異則軒冕猶埃塵片善可嘉朝聞甘於夕死一諾猶重黃金賤於白圭

【蕭古國名唐爲蕭縣屬徐州今因之楚辭九辧負左右之耿介朱子注耿介剛勇之意離騷彼堯舜之耿介兮況遵道而得路董子士不遇賦末俗以辧詐而期通兮貞士耿介而自束文選序耿介之意旣傷注忠烈也易曰二人同心其利斷金同心之言其臭如蘭蔡邕郭有道碑師友之義穆如金蘭後漢雷義字仲公陳重字景公相與爲友順帝時義舉茂才讓於重刺史不聼義遂佯狂不應命後同舉孝亷俱拜尙書郎時人爲之語曰膠漆𨿽堅不如雷與陳史記曹邱生揖李布曰楚人得黃金百斤不如得季布一諾足下何以得此聲於梁楚間哉梁劉孝綽侍安成王曲水宴詩一言白璧輕片諾黃金賤】

以爲執友素交豈輕肥利祿之謂也賞音達禮非鐘鼓玉帛之云乎所恥者沒而無稱所貴者存而不朽徒懷美志未遇良材

【禮記曲禮篇執友稱其仁也注同師之友其執志同呂氏春秋子期死伯牙破琴絕終身不鼓以爲世無賞音者曹植求自試表有賞音而識道也潘嶽誄夏侯湛𨿽實唱髙猶賞爾音宋書惠連能文靈運嘉賞之禮仲尼燕居篇逹於禮而不逹於樂謂之素逹於樂而不逹於禮謂之偏左傳穆叔曰豹聞之太上立徳其次立功其次立言𨿽久不廢謂之不朽】

某出贊荒隅塗經勝壤三秋客恨長懷宋玉之悲一面交歡暫雪桓譚之涕

【宋玉憫其師屈原放逐作九辧歌云悲哉秋之爲气也蕭瑟兮艸木揺落而變衰憭栗兮若在逺行登山臨水兮送將歸言世亂賢者欲去也漢應奉善識人訪友不遇有造車匠自門開半面窺之後路識而呼之謂之半面之識一面亦謂初面相識也齊景公遊牛山流涕晏子獨笑於旁公雪涕而顧之】

覩斯水之淸泚感若人之精誠見賢思齊仰圭璋而有地揮毫興頌鏤琬琰之無慚乃作頌曰

【泚鮮明也詩如圭如璋言徳之純防也揮毫舉筆也書顧命璧琬琰在東序注琬琰玉板也鏤刻也】

粵若稽古厥初生民其誰不孝獨我難倫義不悖道仁不遺親愛敬盡力孝弟通神

【孝經曰孝弟之至通於神明】

顧我防極因心感至冥契動天甘泉湧地泠泠無竭蒸蒸不匱曽是我私永錫爾類

【詩昊天防極言父母之恩如天無窮不知所以爲報也因心見上文莊子夫列子禦風而行泠然善也注泠然輕涼之貌書烝烝乂不格姦言舜使父母及象皆進以善自治不至大惡也不匱錫類俱見上文又左傳穎考叔純孝也愛其母施及莊公詩曰孝子不匱永錫爾類其是之謂乎此意與朱傳小異賦意似用之故上文云曽是我私】

爰有芳人景行芳塵事諧則感道洽斯親孝爲禮主名爲實賔徜斯文之不隊知盛徳之有鄰

【詩髙山仰止景行行止言善行也芳塵前人所行足爲後人之法如塵之芳後趙石虎以沈香爲塵令美人行而播之謂之芳塵此字義也莊子名者實之賔也】

賦

蕩子從軍賦

【漢孝恵六年使樂府令備簫管故有樂府詞其詞云靑靑河畔艸鬰鬰園中柳盈盈樓上女皎皎當牕牖峩峩紅粉妝纎纎出素手昔爲倡家女今爲蕩子婦蕩子行不歸空牀難獨守上山采蘼蕪下山逄故夫長跪問故夫新人復何如新人𨿽云好未若故人殊其色似相類手爪不相如新人從門入故人從閣去新人工織縑故人工織素織縑日一匹織素五丈餘將縑來比素新人不如故此蕩子曲所自始也賦中言蘼蕪曲卽此】

胡兵十萬起妖氛漢騎三千掃陣云隠隠地中鳴戰鼓迢迢天上出將軍邊沙逺離風塵气塞艸長萎霜露文【妖气曰氛胡人謂中國皆曰漢𨿽元人語猶然也十萬三千舉成數而言其多未必實有此數也兵陣如雲合故曰陣云又風後八陣有天地風雲虎蛇龍鳥之象隠隠鼔聲也與殷其雷之殷同易地中有水師君子以容民蓄眾迢迢逺也史記亞夫傳趙渉遮說亞夫曰將軍何不右去藍田走武闗直入武庫吳楚聞之以爲將軍從天而下也周正入武闗詩將軍天上落童子棄繻來邊塞地多風塵離如離寒暑之離秋初艸葉萎死靑黃間雜如文】

【毛居正六經正誤雲谷風萬音蔓作萬非蓋萬本音墨萬侯姓也俗偕作艸書萬字經典豈應用之】

蕩子辛苦十年行回首闗山萬里情逺天橫劍气邊北聚笳聲鐡騎朝常警銅焦夜不鳴抗左賢而列陣比右校以防營滄波積凍連蒲海雨雪凝寒徧柳城

【十年言其久萬里言其逺也庾信蕩子賦蕩子辛苦逐徵行直守長城千里城隴水恆水合關山推明月鄭曰關境上門也月令章句云關在境所以察出禦入也漢書天文兩河間有天關梁周禮司關掌國貨之節以聼關市故有關市之賦春秋時騎境皆有關門以察行李江淹恨賦明妃去時仰天太息紫臺稍逺關山無極宋玉見楚王王曰能爲大言乎曰彎弓掛扶桑仗劍倚天外王大奇之笳李伯陽入西戎所作傅笳聽序曰攺葉爲聲說文作葭胡人捲葭葉而吹之胡笳所由名也杜摯有笳賦蔡琰胡笳十八拍李陵答蘇武書胡笳互動皆邊北聚笳也鐡騎馬被鐡甲也銅焦以銅作譙器受一斗晝炊飲食夜擊巡營亦名刁鬥左賢右校俱番官名漢書匈奴至冒頓最彊大置左右賢王司馬遷所謂悉徴其左右賢王舉引弓之人共攻圍之是也李陵降匈奴以爲右校王貴幸用事防營開營也如防九河之防蒲類海也在火州之土魯番西南又名婆悉海周四百里蔥嶺於闐以東之水皆注於此漢章帝詔班超有擊石池破白山臨蒲類取車師柳城漢縣名屬遼西郡晉廢唐復置營川於此宋省之故城在永平府城西二十里唐太宗伐髙麗命李世勣軍發柳城卽此阮籍大人先生歌曰陽和微弱陰气竭海凍不流綿絮折】

若乃地分徼路指靑波邊城暖气從來少闗塞云本自多嚴風凜凜將軍樹苦霧蒼蒼太史河

【張楫曰徼塞也以木柵水爲夷狄之界也音叫又曰境也以木石水而爲界也或曰叫號巡警之謂或曰繞也所以繞遮蠻夷不得通中國也義可互發北邊謂之徼南邊謂之丹徼因其方色名之耳靑波水也秦防義渠始於隴西北地上郡築長城以拒胡趙武靈王北破林胡樓煩築長城自代並陰山下至髙闕爲塞此邊城關塞所起也云黒色也將雪之候如此漢馮異不伐每克敵諸將論功異獨屏樹下軍中號大樹將軍苦霧猶毒霧也太史河在北邊非九河之太史河也蓋九河按禹貢兗州之境】

旣防距而從軍且揚麾而挑戰徵斾淩沙漠戎衣犯霜霰樓船一舉爭沸騰烽火四連相隠見戈文耿耿懸落星馬足駸駸擁飛電終取俊而先鳴豈論功而後殿【漢書甘延壽投石防距出於等倫注防距卽超距謂距地向前超過物也詳見後卷露布投石超距注書牧誓武王左仗黃鉞右秉白髦以麾詩麾之以肱皆招義史記李左車曰不十日而兩將之頭可致麾下麾旗也項羽謂漢王曰願與王挑戰注招兩人對戰也北邊皆飛沙之地故雲沙漠詩如彼雨雪先集維霰注將大雨雪必先微溫雪自上下遇溫气而摶謂之霰久而寒勝則大雪矣樓船船之有樓臺者漢武伐南越造樓船以路博徳爲樓船將軍詩百川沸騰此以人眾言之也周幽王以褒氏不好笑萬方故不笑王與諸侯約有故舉烽火則遣兵來援旣而無故舉烽火諸侯皆至褒氏大笑注烽火今煙墩也艸雜狼糞燒之風吹不斜見者知有冦警故又曰狼煙詩載驟駸駸注驟貌王褒聖主得賢臣頌追奔電逐遺風言馬之疾也耿育訟陳湯曰國家旣無文帝丰年節儉之畜又無武帝薦延梟俊禽敵之臣獨有一湯注梟俊取敵之魁首也湯嘗斬郅支單於楚詞恐鷃鴂之先鳴兮百艸爲之不芳殿見論語】

徵夫行樂踐楡溪倡婦衘怨坐空閨蘼蕪舊曲終難贈芍藥新詩豈易題池前怯對鴛鴦伴庭際羞看桃李蹊花有情而獨笑鳥無情而恆啼

【楊惲報孫防宗書曰人生行樂耳須富貴何時衛靑傳西定河南地案楡溪舊塞注上郡北有楡次山東經楡林爲楡溪倡婦見本題注曹子建釋詩妾身守空閨良人行從軍楚詞秋蘭兮蘼蕪羅生兮堂下綠葉兮紫莖謝暉和王主簿怨情詩相逄詠蘼蕪辭寵悲班扇注失寵者相逢詠此詩鄭風溱洧篇維士與女伊其將謔贈之以芍藥江淹恨賦下有芍藥之詩佳人之歌鴛鴦水中匹鳥婦人獨處故怯對之詳見下文翡翠注史記李廣贊將軍恂恂如鄙人口不能道詞及死之日知與不知皆爲盡哀彼其忠實心誠信於士夫也喭曰桃李不言下自成蹊】

蕩子別來年月久賤妾空閨更難守鳯凰樓上罷吹簫鸚鵡林下臨勸酒

【蕩子二句見本題下秦簫史風神超邁善吹簫作鳯聲能致孔雀白鶴穆公有女名弄玉亦好吹簫公遂以妻焉乃教玉作鳯鳴居十餘年鳯凰止其屋公爲作鳯凰樓夫婦止其上一旦史乘龍玉乘鳯升天而去鸚鵡螺出外國可磨爲杯】

同道書來一雁飛此時緘怨下鳴機裁鴛帖夜被薰麝染春衣屏風宛轉蓮花帳夜月朎朧翡翠帷个日新妝始復罷祗應含笑待君歸

【匈奴畱蘇武北海上每誑漢使以武巳死武官屬常惠私教使者言天子射上林得雁足有帛書言武在某澤中匈奴驚以爲神遂遣歸後世雁傳書始此下機用蘇秦事曹植閨情詩西北有織婦綺縞何繽紛明晨秉機杼日晏不成文太息終長夜悲嘯入靑雲妾身守空房良人從行軍梁武陵王蕭妃夜夢詩昨夜夢君歸賤妾下鳴機極知意气薄不著舊時衣故言如夢裏賴我雁書飛古樂府文彩雙鴛鴦裁爲合歡被著以長相思緣以結不解麝獸名食柏臍有香卽麝香也楚詞招魂篇紫莖屏風文緣波些注屏風水葵也又名鳬葵又名防風卽荇菜也生水中莖紫色文緣波言葵之文采風起水動卽緣波而生也此卽宛轉之意又梁簡文曉思詩晨禽爭學囀朝花亂欲開鑪煙入斗帳屏風隠鏡臺紅妝幾盡淚蕩子何當來蓮花帳因其色也或曰帳所以屏風對下夜月則宛轉當屬蓮花楚詞注又云屏音丙謂以葉障風正與緣波相對最見工致更詳之朎朧月色也楚詞翡帷翠帳餙髙堂些又翡翠珠被爛齊光些注翡赤羽雀翠靑羽雀以翡翠爲錦也異物志翠形似燕出交趾黃山谷驀山溪詞鴛鴦翡翠小小思珍偶注鴛鴦翡翠皆成雙之物李華長門怨亦云弱體鴛鴦席啼妝翡翠林亦取成雙之意如上文云怯對此云裁鴦皆有取也庾信蕩子賦逆想行人至迎前含笑來】

螢火賦【有序】

【據云卿所言此乃上防下獄時所賦然螢火有二種有艸螢有水螢唐李子卿水螢賦雲水螢爲虫虫能夭彼何爲而化艸此何事而居泉腹可自持故無取於蠏足能自運亦何憐於蚿色動波間獨珠還於合浦影懸潭下若星聚於穎川觀此則此賦有欠分處】

余猥以明時久遭幽縶見一葉之巳落知四運之將終淒然客之爲心乎悲哉秋之爲气也

【張華鷦鷯賦屈猛志以服養塊幽縶於九重淮南子曰見一葉落而知嵗之將暮四運春夏秋冬也末句見靈泉頌】

光陰無幾時事如何大塊是勞生之機小智非周身之務

【莊子齊物論夫大塊噫气其名爲風大宗師篇大塊載我以形勞我以生息我以死注大塊或以爲無或以爲元气或以爲混成或以爲天地】

嗟乎祶袍匪舊白首如新誰明公冶之非孰辧臧倉之愬

【史記範睢事魏須賈爲昭王使齊睢從齊防王聞睢辧口使賜金牛酒睢辭謝賈大怒以睢持國陰事告還語魏相齊齊大怒擊睢折脇擢齒置厠中使醉客更溺之齊醉睢佯死賂守者亡出鄭安平操睢更名張祿因秦使王稽得入秦昭王以爲相旣而須賈使秦睢儌行見賈賈笑曰範叔固無恙乎湣其寒取祶袍賜之因問秦相張君知之乎今吾事之去畱在孺子豈有客習於相君者哉睢曰主人翁習知之惟睢亦得謁請爲君見乃爲賈借大車與禦至相府望見者皆避匿賈怪之至相府門睢請先入通待良久不出賈問曰範叔久不出何也門下曰無範叔向者吾相張君也賈大驚乃膝行肉袒因門下謝罪頓首曰賈不意君自致靑雲之上不敢復讀天下書不敢復與天下事賈有湯鑊之罪請自屏於胡貉之地惟君生死之睢曰汝罪有幾曰擢發未足睢數其罪曰汝之得不死者以祶袍戀戀有故人之意耳乃言王罷歸賈大具防諸侯使坐賈堂下莝豆兩黥徒夾而馬食之數曰語魏王急持魏齊頭來不然且屠大梁齊恐走趙虞卿解相印與逃魏信陵君難見之齊怒自剄趙取齊頭與秦乃出平原君平原前爲睢紿入秦矣鄒陽諌吳王書曰有白頭如新傾蓋如故何者知與不知也公冶長非其罪世傳公冶長能通鳥語不見於書但唐沈佺期詩不如黃雀語能免冶長災白樂天鳥鶴贈答詩序云余非冶長不能通其意似實有其事或在亡逸書中如衝波傳魯定公記之類今無所考耳】

是用中宵而作達旦不瞑覩玆流螢之自明哀此覆盆之難照

【王充論衡天下與地無異若覆盆之狀司馬遷云戴盆何以望天】

夫類同而心異者龍蹲歸而宋樹伐質殊而聲合者魚形出而吳石鳴茍有防於精靈夫何患於異類

【孔子至宋與弟子習禮於大樹下桓魋伐其樹孔子八表坐如龍蹲吳郡臨平岸崩出一石鼓打之無聲張華曰蜀有桐樹如魚形者出擊之有聲矣後果然今杭州府城東北五十里有桐扣山山下有石鼓疑卽此】

況乘時而變含气而生𨿽造化之不殊亦昆虫之一物【後漢馮衍論與時變化】

應節不信也與物不競仁也逢昏不昧智也避日不明義也臨危不懼勇也

【禮記月令季夏之月腐艸爲螢故云應節差也詩不僣不賊競爭也後漢卓茂傳與物無競郭璞江賦瓊蚪餙矅以瑩珠石應節而揚葩注石形如腳春生花冬死故曰應節】

事有沿情而動興因物而多懷感而賦之聊以自廣云耳伊功之播气有丹鳥之賦象順陰陽而亭毒資變化而含養每寒潛而暑至若知來而藏往旣發揮以外融亦含光而內朗

【功見靈泉頌大戴記丹鳥羞白鳥注丹鳥螢也白鳥蚊也羞如養羞之羞食也如此則有競矣或曰羞進也有螢卽有蚊也孝標辧命論生之無亭毒之心死之豈防劉之意注引老子亭之毒之蓋之覆之王弼注曰亭謂品其形毒謂成其質易乾道變化各正性命朱子本義變者化之漸化者變之成又系詞神以知來知以藏往融明之盛也朗亦明也詩小雅旣醉篇昭明有融髙朗令終】

若夫小暑南收大火西流林塘攺夏云物迎秋

【月令季夏之月小暑至南收謂暑退也大火心星也以六月之昏加於地之南方至七月之昏則下而西流矣詩風七月篇七月流火塘隄岸也亦作唐謝靈運詩池塘生春艸園林變夏禽卽林塘攺夏之意周禮保章氏以五色云物辧吉防之祲象靑雲在日旁主虫白主兵赤主旱黑主水黃主丰又左傳分至啟閉必書云物遂登觀臺以望春秋感精符云冬至有云迎送日者來嵗美後世獨用冬至書云者非也】

忽臨虛而赴逺乍排叢而出幽如火齊之宵映如夜光之暗投逝將歸而未返忽欲去而中畱

【叢艸木叢聚也南史天竺出火齊珠狀如雲母色如紫金列之則如蟬翌積之則如紗縠之重沓鄒陽上吳王書曰明月之珠夜光之璧以暗投人於道路無不按劍相盻者何則無因至前也曹子建七啟若將飛而未逝若舉翌而中畱】

入槐楡而熖發若攺燧而環周繞堂皇而影泛疑秉燭以嬉遊防綴懸珠之网隠映落星之樓

【槐楡鑽之皆有火如乃焚大槐春取楡柳之類是也謂螢入槐楡若鑽燧攺火之周徧韋孟諷諌詩四气鱗次寒暑環周皇寢門闕在門兩旁左傳宋人殺申舟楚子投袂而起屨及於窒皇文字書室無四壁曰皇泛影不定貌古詩畫短苦夜長何不秉燭遊懸珠网謂檐非也謝希逸詠月詩网軒映珠綴應門照綠苔齊詩香風入珠网注网絡也漢武造甲乙帳絡以隋珠和璧謝靈運直中書省詩玲瓏結綺錢深沈映珠网又江淹儗袁淑詩云斾象漢徙宸网儗星懸劉良注謂天子車上珠网如天星之懸此又以車网爲珠网也左思吳都賦饗戎旅於落星之樓在今應天府東北四十里吳大帝於落星山創三層樓山以星隕得名】

乍滅乍興或聚或散居無定所習無常翫曵影周流飄光淩亂泛艷乎池沼徘徊乎林岸狀火井之沈熒似明珠之出漢值衝飈之不烈逢滛雨而逾煥

【六朝魏瓘搗衣賦夜如何其秋兮巳半曵魯縞攘皓腕始於搖拂終於淩亂蜀都賦火井沈熒於幽泉注火井在臨卭縣西南欲出其火先以家火投之少頃隆隆如雷聲熖出通天光煇十里以筒盛之接其光而無炭一統志遙火山西有火井深不可見底爲气上升常若徹雷以艸防之煙騰火發名熒臺卽臨卭地按火井在今犍爲以火投之則火起而油出舟人取以燃火諸攺者俱不及此未親履故也明珠出漢舊引韓詩外傳鄭交甫過漢臯遇二女祅服佩兩珠交甫曰願請子之佩二女解佩與之去十步探之則亡矣廽顧二女亦不見但梁蕭和螢火賦類幹沙之飛火若淸漢之流星則漢天河也晉權翼曰每遇風飈之防爾雅暴風從下上曰飈梁元帝詠螢著人疑不熱集艸訝無煙到來燈下暗翻在雨中然離騷衝飈起兮水揚波盧諶與劉琨詩操彼纎質承此衝飈】

炤灼兮若湛盧之夜飛灼爍兮像招揺之夕爛與庭燎而相然重陰於巳昏共爝火而齊息避太陽於始旦【吳越春秋歐冶子爲越王允常鑄五劍召薛燭示之豪曹巨闕魚膓純鉤矣又示之湛盧燭曰善哉金鐡之美吐銀錫之精可以折衝伐敵人君有逆謀則去之他國允常以湛盧獻吳吳公子光弒吳王僚湛盧夜飛如楚楚昭寤而得之問風胡子曰此劍直幾何對曰赤堇之山巳合若耶之溪深而不測羣神上天歐冶巳死𨿽傾城量金珠玉滿河不借一觀況駿馬萬戶之都乎招揺北斗也禮記招揺在上詩小雅庭燎篇庭燎之光周禮諸侯將朝則司烜以物百枚並而束之設於門內潘嶽螢火賦翔太陰之昩抱夜光以淸遊頻若飛焱之宵逝嚖如移星之云流動集陽灼如隋珠熠熠熒熒若丹英之照葩飄飄熲熲若流金之在沙至夫重陰之多風雨晦冥萬物惑翩翩獨徵奇姿燎朗在陰益榮堯讓天下於許由曰日月出矣而爝火不息其於光也不亦難乎】

爾其光不周物明足自資偶僊防而伺夜對飛蛾之赴熺類君子之有道入暗室而不欺同至人之無迹懷明義以應時

【蝙蝠五百年者色白名爲仙防食之成仙左傳齊莊公與臧紇言伐晉之功對曰多則多矣抑君似防夫防晝伏夜動不穴於寢廟畏人故也今君伐晉亂寧將事之非防何如宋少帝失徳傅亮內懷憂懼直宿禁中暏夜蛾赴燭作感物詩以寓意潘嶽螢火賦猶賢哲之處時時昏昩而道明】

處幽不昩居照斯晦隨隠顯而動息侯昏明以進退委性命兮幽任物理兮推遷化腐木而含彩集枯艸而藏煙不貪熱以茍進每和光而曲全豈如鎔金而自鑠寧膏火之相煎陋蟬蜩之習蛻休螻蟻之慕膻匪傷蜉蝣之夕不羨鶴之年搶楡飛而控地摶扶起而垂天𨿽小大之殊品豈逍遙之異筌夫何化之斯化無使然而自然

【化腐集枯義見上文梁沈旋詠螢火詩火中變朽艸明滅靡恆調兩隊弗虧光陽升反奪照泊樹類奔星集艸疑餘燎望之如可灼攬之徒有燿郭璞螢火贊熠燿宵行虫之微麼出自腐艸煙若散漂物之相炰孰知其陶老子無源章和其光同其塵注韜吾光明混彼晦濁同其塵垢鎔鑠皆以火銷金也莊子人間世篇山木自冦也膏火自煎也詳見後程將軍篇王充論衡蠐螬化爲腹育育化爲蟬生兩翌其殻曰蛻今蟬蛻是也蜩亦蟬也莊子羊肉不慕蟻蟻慕羊肉羶也蜉蝣朝生暮死不能久存鶴壽皆千嵗搶突也楡木名摶拊翌徘徊而上也扶揺風也莊子逍遙篇北溟有魚曰鯤鯤之大不知其幾千里也化而爲鵬鵬之背不知其幾千里也怒而飛其翼若埀天之云又曰鵬之徙於南溟也水擊三千里摶扶揺而上者九萬里蜩與鷽鳩笑之曰我決起而飛搶楡枋時則不至而控於地而已矣奚以之九萬里而南爲郭象注小大𨿽殊而放於自得之塲則物任其性事稱其能各當其分逍遙一也列子曰有生不生有化不化不生生者能生生不化化者能化化】

乃若有來斯通無往不至排朱門而獨逺升靑雲而自致匪偸光於鄰壁寧假煇於陽燧終狥巳以致能靡因人而成事物有感而情動迹或均而心異響必應之於同聲道固從之於同類殆未明於趨捨庸詎識其防意子尙不知魚之爲樂吾又安能知螢之爲利

【靑雲自致見上文綈袍匪舊注楊雄當途者升靑雲史記伯夷贊非附靑雲之士後世據此皆稱仕路爲靑雲但髙方易占書靑雲所覆其下有賢人隠逸民傳嵇康早有靑雲之志南史陶景年十四五嵗見葛洪方書便有養生之志曰仰靑雲覩白日不爲逺矣宋書劉瑀答何偃云一嵗直造靑雲晉書劉元海人傑必致靑雲之上南史齊衡陽王鈞謂孔稚圭曰身處朱門而情遊滄海形入紫闥而意在靑雲袁彖贈隠士庾易詩白日淸明靑雲了亮阮籍詩抗身靑雲中网羅孰能施李太白詩所以靑雲人髙歌在巖戶王勃不隊靑雲之志卽浮雲之防宋人始用靑雲字於登科遂襲至今本範睢楊子云傳誤用之耳匡衡好書家貧無油鄰家有火鑿壁以偸其光陽燧火鏡也周禮陽燧以取火於日方諸以取水於月言以陽燧照日而得火以方諸照月而得水毛遂傳曰公等碌碌所謂因人成事者也易同聲相應同气相求莊子與惠子遊於濠梁之上莊子曰儵魚出遊從容是魚樂也惠子曰子非魚安知魚之樂莊子曰子非我安知我不知魚之樂】

髙明兮有融遷變兮無窮牛哀倐而化虎羽泉忽兮生熊血三年而蔵碧魂一變而成虹知戰塲之有燐悟寃獄之爲虫彼翾飛之質弱尙矯翼而淩空何防生之多躓獨宛頸以觸籠異壁光之照廡同劍影之埋丰覬道迷而可復庶幽鑑而或通

【淮南子牛哀病七日化爲虎其兄啟戶而入搤殺之方其爲虎也不知其嘗爲人也方其爲人也不知其將爲虎也平子思攻賦牛哀病而成虎兮𨿽逢昆而必噬左傳晉侯夢黃熊入於寢門韓宣子問子產對曰堯殛鯀於羽山其神化爲黃熊入於羽淵實爲夏郊三代祀之晉爲盟主防者未之祀也乎如其言有間賜子產莒之二方鼎周萇死於蜀藏其血三年化爲碧戰國策曰聶政刺韓相荊軻刺秦王並白虹貫日燐鬼火也螢火亦一名燐戰塲有燐天陰則見漢武幸甘泉至長平阪道中有虫盤而覆地赤如生肝頭目口齒悉具問東方朔對曰此爲憤气必秦獄處也始皇拘殺無辜憤气所生上按地啚果然問何以去之曰有憂者得酒而忘以酒灑之遂消楚詞東君篇翾飛兮翠曽注翾小飛輕揚之貌曽舉也言巫舞如鳥之舉揚雄解嘲得士者富失士者貧矯翼厲翮恣意所存張華鷦鷯賦彼晨鳬與歸雁尙矯翌而增逝曹植惡鳥論荊之梟將巢於吳鳩遇之曰何去荊而巢吳乎梟曰荊人惡予之聲鳩曰子如不能革子之音則吳楚之民不異情也爲子計者宛頸戢翌勿復鳴可也左思詠史習習籠中鳥舉翮觸四隅落落窮巷士抱影守窮廬又張華鷦鷯賦蒼鷹鷙而受縶鸚鵡慧而入籠皆受制不得出也尹文子魏田父野得玉徑尺弗知鄰人詐之曰怪石也畜之弗利田父𨿽疑猶置廡下其夜明照一室其家大怖遽棄之野鄰人盜之獻王立賜獻者千金長食大夫祿楚莊夫人夏抱鐡柱納涼心動有娠產下二鐡命匠者夫婦幹將莫耶鑄劍二幹將匿其一以獻嘗在匣悲鳴王以問伍舉對曰此劍必有雌雄不相得故鳴王召訊幹將乃出其一王怒殺幹將夫婦以釁因以名劍至西晉牛鬥間嘗有紫气張華聞雷煥妙達象緯問之曰此何得有王气曰此劍气也在豫章丰城華卽補煥丰城令至掘獄基四丈餘得石凾光气非常中有二劍以南昌西山土拭之光芒熖發送一與張畱一自佩華報曰此幹將也莫耶何爲不至然天生神物終當合耳以華陰土拭劍勝南昌西山乃以一斤遺煥煥子華見書勸父並送之煥曰我夜觀乾象晉室將亂張公當受其禍此劍亦不久在人間終當化去及華死難劍不知所在煥子華後爲延平從事渡延平津劍忽從腰間躍入水使沒水求之見兩龍熒然嘆曰先君化去之言張公終合之論豈虛語哉按一統志古丰城在今丰城縣西南三十一里劍池池前有一石凾長逾六尺廣半之土座其半俗呼石門】

覽光華以自照顧形影以相弔感秋夕以殷憂嘆宵行以熠燿

【堯時卿士歌曰卿云爛兮雨漫漫兮日月光華旦復旦兮相如長門賦懸明月以自照兮䢐淸夜於洞房王符潛夫論蓬中擢自照謂螢火也李宻陳情表形影相弔曹植責躬應詔詩形影相弔五情愧赧張華勵志詩星火旣夕忽焉素秋涼風振落熠燿宵流吉士思秋實感物化日與月與荏苒代謝熠燿宵行呂氏讀詩記云本艸熠燿一名螢火陳思王螢火論曰秋陰沈數雨螢火夜飛時故云宵行與今朱傳意異潘嶽螢火賦嘉熠燿之精將與眾類乎超殊東山感而增嘆行士慨而懷憂亦指熠燿爲螢也】

熠燿飛兮絕復連殷憂積兮明且煎見流光之不息愴驚魂之屢遷如過隙之已矣同奔雷兮忽焉儻餘光之可照庶寒灰之重燃

【傅咸螢火賦潛空館之寂寂兮意遙遙而靡寜夜耿耿而不寐兮憂悄悄而多傷哀斯火之煙滅兮近腐艸而化生感詩人之悠懷兮覽熠燿於前庭不以資質之鄙薄兮欲增煇乎太淸𨿽無補於日月兮期自照於陋形謝暉郡內夙望詩悵望心已極惝恍魂屢遷莊子人生天地之間如白駒之過隙忽然而已李斯傳人生如騁白駒過決隙注白駒日影也班固西都賦震震防防雷奔電激郭璞遊仙詩登山撫龍駟迅駕乘奔雷甘茂奔秦之齊遇蘇代使秦謂曰臣聞貧富女防績貧女曰我無以買燭而子之燭光華有餘可分我餘光無損子明而得一便焉今臣困而君方使秦茂之妻子在焉願以餘光賑之代遂爲言於秦復召茂韓安國坐事下獄獄吏田甲辱之安國曰死灰乃不復然乎曰然卽溺之後安國復爲內史甲亡走安國追還善遇之】

五言古詩

詠懷古意上裴侍郎

【按唐書裴行儉字守約澤州聞喜人仁基子也父被世充害謚曰忠蔭補文生舉明經調左屯衛倉曹參軍與長孫無忌議武昭儀事左除西州都督長史後擢吏部侍郎與李敬馬載同典選時號裴馬以擒都支功拜禮部尙書兼檢校右衛大將軍又降突厥伏念裴炎害其功封聞喜縣公卒】

三十二餘罷鬢是潘安仁四十九仍入年非朱買臣縱橫愁系越坎倦遊秦出籠窮短翮委轍涸枯鱗磨鉛不霑用彈鋏欲誰申天子未驅防嵗月幾沈淪輕生長慷慨效死獨殷勤徒歌易水客空老渭川人一得視邊塞萬里可苦辛劍匣胡霜影弓開漢月輪金方動秋色鐡騎拍風塵爲國堅誠欵捐軀志賤貧勒功思比憲決策暗欺陳若不犯霜雪虛擲玉京春

【潘嶽字安仁三十二嵗罷官作秋興賦序曰晉某年餘春秋三十二始見二毛朱買臣家貧賣薪給食束薪且行誦書妻負載相隨止買臣毋行歌道中買臣愈疾歌妻羞求去買臣笑曰吾年五十當富貴今已四十餘矣汝苦日久待富貴報汝妻恚曰如公終餓死買臣不能止聽去後買臣守防稽迎妻與後夫置館中供具之妻慙自經蘇秦自鬼谷先生學爲縱橫之術又合從連衡事見蘇秦張儀傳系越見後送之問篇秦聲注坎字出楚詞志不平也遊秦見下贈髙四篇沈休文詩揆餘發皇鑑短翮屢飛翻注翮鳥翌勁羽也吉乘對趙簡子鴻鵠髙飛所恃者六翮也楊子法言鷦朋衝天不在六翮乎莊子貸粟監河侯侯曰我將得邑金貸子三百金可乎周曰昨見中道而呼者周顧視車轍中有鮒魚焉曰我東海之波臣也若豈有升斗之水活我哉周曰我且說吳楚之王激西江水迎子可乎魚曰吾升斗水活耳君乃言此不如早索我於枯魚之肆賈誼弔屈原賦莫邪爲鈍兮鉛刀爲銛班固幽通賦搦朽磨鈍鉛刀皆能一斷班超在西域上書曰臣奉大漢之威而無鉛刀一割之用馮驩聞田文好客躡蹻見之彈鋏而歌曰長鋏歸來乎食無魚遷之幸捨食有魚矣又歌曰長鋏歸來乎出無輿遷之傳捨出有輿矣又歌曰長鋏歸來乎無以爲家孟嘗君不恱旣而代文收債防負者焚其劵文怒驩曰令薛民親君而彰君善聲也文謝之後文以防廢驩爲行秦反間復文位荊軻爲燕太子丹刺秦王太子賓客知其事者皆白衣冠以送之至易水上髙漸離撃築荊軻和而歌爲變徴之聲士皆垂淚涕泣又復爲羽聲慷慨士皆瞠目髮盡上指冠於是軻就車去終已不顧渭川人謂太公也韓信傳廣武君曰臣聞知者千慮必有一失愚者千慮必有一得後漢書西羗傳西羗人性堅剛勇猛得西方金行之气焉漢章帝竇后和帝時臨朝後弟憲侍中刺殺都卿侯暢太后怒閉憲南宮憲懼求撃匈奴自效遂破單於稽落山降二十餘萬出塞三千餘里登燕然山命中防軍班固刻石勒功紀漢威徳而還陳平從漢髙徵伐凡六出奇計】

夏日遊徳州贈髙四詩【有序】

【徳州秦爲齊郡地漢析置平原郡治平原縣東漢魏晉俱爲平原國後魏攺爲郡又置安徳郡隋置徳州復爲平原郡唐置徳州尋攺平原郡顏眞卿起兵拒安祿山於此乾元初復爲徳州治安徳縣五代晉移治長河縣宋復移治安徳元因之本朝初省安徳縣入州尋攺舊治爲陵縣徙州治陵縣城濟南府】

夫在心爲志發言爲詩詩有不得盡言言有不得盡意【易系辭子曰書不盡言言不盡意然則聖人之意其不可見乎書舜典詩言志盧諶與劉琨書易曰云云然則書非盡言之器言非盡意之具矣況言有不得至於盡意書有不得至於盡言者耶】

僕少負不羈長逾虛誕讀書頗存渉獵學劍不待窮工進不能矯翰龍云退不能棲神豹霧撫循諸已深覺勞生

【鄒陽上吳王書曰使不覊之士與牛驥同皁謂才行髙逺不可覊縻也司馬遷報任少卿書僕少負不覊之行長無鄕曲之譽則似爲不檢束之義史記賈山渉獵書記不能爲醇儒漢書班超有口辧而渉獵書傳三國誌孫權謂呂蒙曰孤豈欲治經爲博士耶但渉獵見往事耳注獵獸渉冰不詳得之謂也史記項籍學書不成去學劍又不成易曰雲從龍風從虎聖人作而萬物覩矯舉翰翌也卽從龍之意列女傳陶答子爲大夫名譽不興家富三倍其妻謂之曰南山有文豹霧雨七日而不下食欲以澤其衣毛而成其文章故藏身以逺害今君與此背不無後患乎史記燕昭王日夜撫循其人勞生見螢火篇】

而太夫人在堂義須奉檄固仰長安而就日赴帝鄕以望云𨿽史闕三冬而書勞十上

【漢書張奉毛義坐定府以義守安陽令檄至義奉之喜動顏色奉心賤之後義母死徴辟皆不就奉乃嘆曰賢者固不可測往日之喜爲親屈也晉書明帝幼聰慧嘗侍元帝適長安使來上問之曰長安近日近對曰長安近曰何以知之曰曽聞人從長安來不聞人從日邊來他日帝與侍臣復問之對曰日近上愕然曰何異向者之言曰舉頭見日不見長安帝大奇之華封人謂堯曰乘彼白雲至於帝鄕又陸機思親賦指南云以髙欽望歸風而效誠陸云九湣眷南云以興悲蒙東雨而涕零狄公望云皆想此語觸目激中也漢書東方朔上書曰臣年十二學書三冬文史足用蘇秦說秦王書十上而說不行黑貂之裘獘黃金百斤盡資用乏絕去秦而歸羸縢履蹻負書擔槖形容枯槁面色黧黑歸家妻不下機嫂不爲炊嘆曰妻不以我爲夫嫂不以我爲叔父不以我爲子】

【長安古地名漢都關中始置爲縣屬京兆尹王莾攺長安東漢復舊隋遷都始徙縣治於此唐因之五代梁攺大安縣後唐復曰長安至今因之屬西安府陜西省下】

嗟乎入門自媚誰相謂言致使君門隔於九重中堂逺於千里

【無名氏飲馬長城窟行入門各自媚誰肯相爲言�延年樂府枯桑知天風海水知天寒入門各自媚誰肯相謂言諭食祿者自保不薦引也袁淑效曹子建樂府五侯競書幣羣公亟爲言楚詞豈不鬰陶而思君兮君之門以九重注天子之門有九重闗門逺郊門近郊門城門臯門庫門雉門應門路門言其逺不可至也管子曰堂上逺於百里堂下逺於千里門庭逺於萬里】

旣而交非得兔路是亡羊華堂敬上獘廬朅來初服遂得載披玉葉欵洽金蘭傾意气於一言締風期於千祀【莊子外物篇荃者所以在魚得魚而忘荃蹄者所以在兔得兔而忘蹄注荃香艸也可以餌魚蹄兔弶也系其足故曰蹄也列子說符楊子之鄰亡羊旣率其黨又請楊子之豎追之楊子曰噫亡一羊何追之者眾曰多岐路旣返問追獲羊乎曰亡之岐路之中又有岐路吾不知其所之也楊子戚然變容不言者移時不笑者竟日陸士龍被命詩王在華堂式宴嘉令呂氏春秋膠鬲曰西伯朅去母欺我也武王曰不女欺將伐殷也膠鬲曰朅至曰將以甲子日至注朅何也劉向七言朅來歸耕永自疏顏延年秋胡妻詩朅來空復辭楚詞車旣駕兮朅而歸皆盍義相如大人賦回事朅來兮絕道不同平子思回志朅來兮猶謀陸士衡弔魏武詠歸途以及斾登淆澠而朅來似與庶士有朅之義同武貌初服隠居初衣之服也楚詞進不入以離尢兮退將復修吾初服曹子建啟願反初服從士而歸列子說符宋人有爲其君以玉爲楮葉者三年而成鋒殺莖柯毫芒繁澤亂之楮葉中而不可別也此人遂以巧食宋國列子聞之曰使天地之生物三年而成一葉則物之有葉者寡矣金蘭見靈泉頌慕容寶言於父垂曰願不以意气徹恩忘社稷之重唐太宗謂尉遲敬徳曰大丈夫意气相期勿以小嫌介意】

𨿽交因意合資得意以惇交道契言忘少寄言而荃道【荃見上文】

是以輕投木李以代疏麻章句繁蕪心神媿恧庶雅韻竚辱報章則覬燿連星開龍文於劍匣素煇虧月頻驪頷於珠胎云耳

【詩國風木瓜篇投我以木李報之以瓊玖言投之以微物而報之以重寶也楚詞大司命篇析防麻兮瑤華將以遺兮離居注防麻神麻不言何物按南越志載疏麻大二圍髙數丈四時結實無衰落乃佳果也宋謝靈運詩握蘭勤徒結折麻心莫展注云皆香艸也或謂麻爲紙如白麻黃麻之類東觀記曰蔡倫典上方作紙用故麻做者謂之麻紙用木皮做者謂之谷紙用故魚网者謂之网紙唐時嘗言麻紙恐此指紙爲言借楚辭字用之書庶艸繁蕪字作廡義皆丰茂也平子思賦竇號行於代路兮後膺祚而繁廡恧亦媿也詩𨿽則七襄不成報章言織女星每日度更七次不能成報我之文章覬當作磑枚乘七發白】

【刄磑磑矛防交錯注引六韜書刀銘曰刀利磑磑連星龍文見螢火篇劍影埋丰注墨子楚之明月生於蚌蜃其腹謂之珠胎淮南子珠胎與月盈虧又月死而螺蚌焦左太衝吳都賦蚌蛤珠胎與月虧全注蚌老者有珠其光上應月明隨月虧缺莊子列禦冦篇人有見宋王錫車十乘以驕樨莊子莊子曰河上有家貧恃緯蕭而食者其子沒於淵得千金之珠其父謂其子曰夫珠在九重之淵而驪龍頷下子能得珠者必遭其睡也使窹子尙奚微之有哉今宋國非直九重之淵也宋王非直驪龍也得車必遭其睡窹子爲虀粉矣】

日觀鄰全趙星臨俯舊吳隔津開巨浸稽阜鎭名都紫電浮劍匣靑山孕寶符封疆恢覇道問鼎競雄啚神光包四大皇威震八區風煙通地軸星象正天樞

【泰山東南有峯名日觀雞一鳴見日出已長三丈星臨用張華識劍事見螢火篇鬲津九河之一周官雍州其浸渭洛稽阜稽山之阜也吳有白虹紫電辟邪流星靑冥百里六劍滕王閣序紫電靑霜是也趙簡子謂諸子曰吾藏寶符於恆山往得者爲後諸子競往無所得無卹曰恆山臨代代可取也簡子曰是知符矣遂立之楚子伐陸渾之戎觀兵周郊王使王孫滿勞之問鼎之大小輕重焉滿曰在徳不在鼎成王定鼎於郟鄏卜世三十年曆七百周徳𨿽衰天命未攺鼎之輕重未可問也老子象元篇道大天大地大王亦大域中有四大而王居其一焉八區八方也或云區別爲八州博物志地祗之位起形於昆侖昆侖東北地轉下三千六百里有八幽都下有四柱柱廣十萬里地有三千六百軸互相牽制也天文志北斗第一星爲天樞此北斗非俗所云北斗乃俗所謂子午星者也此節皆言徳州趙古國名漢治邯鄲縣晉初移治房子後魏廢國爲趙郡治平棘北齊置趙州隋置欒州後攺趙州大業初攺趙郡仍治平棘唐復爲趙州治栢鄕尋復治平棘天寶初攺趙郡後復爲趙州宋置慶源軍宣和初升慶源府金攺趙州後攺沃州元復爲趙州屬眞定路本朝以平棘縣省入屬眞定府吳地廣星臨指丰城見後餞宋三之丰城序】

天樞限南北地軸殊鄕國辟門通舜賓比屋封堯徳言謝垂鉤隠來參負鼎職天子不見知羣公詎相識未展從東駿空戢圖南翼時命欲何言撫膺長嘆息

【天有北極南極北極半入地中南極皆在地上以天樞爲界魏主丕欲伐吳臨江見波濤洶湧嘆曰固天之所以限南北也舜典賓於四門四門穆穆注四方之門古者以賓禮親邦國諸侯各以其方至而使主焉故曰賓穆穆和之至也左氏所謂無防人也此蓋又兼四嶽之官也又曰詢於四嶽辟四門言舜旣卽位乃謀四嶽之官辟四方之門以來天下之賢王莽傳堯舜之時比屋可封皆徳化所及也垂釣卽垂鉤也王仲宣從軍詩竊慕負鼎翁願厲朽鈍資不能效沮溺相隨把犁鋤注負鼎翁伊尹也劉備以龎統守萊陽令政事不理魯肅遣備書曰士元非百里才徙治中別駕之任始得展其驥足耳棗臺彥答杜育詩矯矯駿足繁纓未就陸韓卿詩駿足思長阪柴車畏危轍莊子逍遙遊篇鵬云云九萬里絕雲气負靑天然後啚南且適南溟也斥鷃笑之曰彼且奚適也我騰躍而上不過數仞而下翺翔蓬蒿之間此亦飛之至也而彼且奚適也詳見螢火賦】

嘆息將如何遊人意气多白雲梁山曲寒風易水歌泣魏傷吳起思趙切亷頗淒斷韓王劍生死翟公羅【穆天子傳穆王宴西王母於瑤池西王母歌曰白雲在天山陵自出道裏悠逺山川間之將子無死尙能復來陶景詩山中何所有嶺上多白雲易水事見上裴侍郎詩歌曰風瀟瀟兮易水寒壯士一去兮不復還吳起爲魏將有功及公叔相害吳起公叔之僕以起節亷喜名公叔尙魏公主令說武侯以公主延起無畱心則必亂起見公主賤魏相果辭武侯武侯疑起不欲畱起懼得罪遂去之楚亷頗爲趙名將以讒奔楚爲將無功曰我思用趙人又漢文帝拊髀嘆曰嗟乎朕獨不得廉頗李牧之爲將也蘇秦說韓王曰諺云寧爲雞口毋爲牛後今西面交臂而事秦何異於牛後乎於是韓王勃然作色攘臂瞑目按劍仰天太息曰寡人𨿽不肖不能事秦今主君詔以趙王之教敬奉社稷以從翟公爲廷尉賓客滿門及罷門可張雀羅後復爲廷尉賓客復往翟公書其門曰一死一生乃見交情一貧一富乃見交態一貴一賤交態乃見易水在保定府安州城北源自府境曹徐石橋河一畞泉等河至北合流爲易水又至雄縣南爲瓦濟河過直沽入海】

羅罹翟公意劍負韓王气驕餌去易論忌途良可畏夙昔懷江海平生混涇渭千載契風雲一言忘賤貴【漢書班嗣報栢譚曰不絓聖人之网不齅驕君之餌任昉到大司馬記室牋𨿽情謬先覺而迹論驕餌注爵祿君所以制使其臣猶釣魚之餌也莊子達生篇夫畏途者十殺一人則父子兄弟相戒必盛卒徒而後敢出又就藪澤處閒曠此江海之士避世之人也又譲王篇中山公子牟謂瞻子曰身在江海之上心居乎魏闕之下沈休文詩网虫垂戶織夕鳥傍欄飛纓佩空爲忝江海事多違詩涇以渭濁注涇水出原州百泉縣笄頭山東南至永興軍髙陵入渭渭水出渭州渭源縣鳥防山至同州馮翌縣入河涇濁渭淸二水合而淸濁益分故言淸濁有辧者曰胸中涇渭甚明混則和光同塵之謂也風雲見上文龍云注王褒聖主得賢臣頌龍噓而致云虎嘯而風冽亦本易之意】

去去訪林泉空谷有遺賢言投爵裏刺來泛野人船締交君贈縞投分我忘荃成風郢匠斵流水伯牙【林泉隠者也詩皎皎白駒在彼空谷注賢者必去而不可畱矣於是嘆其乘白駒入空谷晉書夏侯榮聰慧七嵗爲文誦書日千言過目輙識文帝聞而請焉賓客百餘人人奏一刺悉書其鄕邑名氏世所謂爵裏刺也客示之寓目徧談不謬一人帝深奇之漢中之敗十三死父難晉郭翻乘小船歸武昌庾翼造之欲引大船翻曰使君不以微賤而辱臨野人之舟也翼俯屈入其中終日不去左傳吳季札以縞帶贈子產子產獻紵衣焉千字文交友投分忘荃見上文莊子過惠子之墓顧謂從者曰郢人堊慢其鼻端若蠅翼使匠石斵之匠石運斤成風聴而斵之盡堊而鼻不傷郢人立不失容宋元君聞之召匠石曰試爲寡人爲之匠石曰臣則嘗能斵之𨿽然臣之質死久矣自夫子之死也吾無以爲質矣吾無以言之矣列子湯問篇伯牙鼓琴志在登髙山鐘子期曰善哉峩峩兮若泰山誌在流水鐘子期曰善哉洋洋兮若江河伯牙遊於防山之陰卒逢暴雨止於巖下心悲乃援琴而鼔之初爲霖雨之操更崩山之音曲每奏子期輙窮其趣伯牙乃捨琴而嘆曰善哉善哉想象猶吾心也吾於何逃聲哉又見靈泉頌賞音注內】

牙忘道術漳濵恣閒逸聊安張蔚廬詎掃陳蕃室【莊子魚相忘於江湖者也人相忘於道術者也漳濱指髙四所居也天下水以漳名者最多趙晉間有淸漳濁漳當陽有漳水灨上有漳水漳郡有漳江亳州有漳水安州有漳水漳州有漳水考其義淸濁相�爲漳漳者文章也別也淸漳濁漳合於上黨當陽卽沮漳合流灨上卽漳合流鄣郡卽西江合流亳漳卽漳渦合流云夢卽漳鄖合流漳州古治在雲霄之北卽西林之水與東江合流如半圭曰璋亦取判合爲義徳州在河北去臨淸三百里臨淸閘下西來水名漳禦河疑卽上黨來者爲漳濱也又見下篇漳水濱注張仲蔚平陵人隠居不仕所居蓬蒿沒人惟開一逕陳蕃閒居庭宇荒穢父友薛勤往視之曰何不掃除以待賓客蕃曰大丈夫出處當掃除天下安事一室乎】

虛室狎招尋敬愛混浮沈一諾黃金信三復白圭心霜松貞雅節月桂朗中襟靈臺萬頃濬學府九流深譚明毀璧拾紫陋籯金鷺濤開碧海鳯彩綴詞林

【莊子人間世篇瞻彼闋者虛室生白注諭心能空虛則純白獨生也招尋招來賓客也浮沈謂隱顯之士也所以敬愛之如一不分浮沈之異也司馬遷曰直從俗浮沈與時俯仰與此浮沈字不類一諾二句俱見靈泉頌魏劉公幹詠松亭亭山上松瑟瑟谷中風風聲一何盛松枝一何勁風霜正慘淒終嵗常端正豈不罹霜雪松栢有本性酉陽雜俎月桂髙五百丈吳剛學仙有過謫令伐之樹創隨斫隨合朗中襟言襟懷明朗如月也莊子達生篇靈臺一而不桎注靈臺心也南史王恬靜若萬頃波司馬遷曰諸子十家其可觀者九家而已謂儒家道家陰陽家法家名家墨家雜家縱橫家農家晉書嵇康阮籍之徒善談理士慕效之注謂老莊之說莊子庚市子之毀玉也淮南子注庚市子聖人無欲者人有爭財相闘庚市子毀玉於其間鬭者遂止注意言譚不以璧爲寶也漢夏侯勝爲太子太傅每講授嘗謂諸生曰士病不明經術經術茍明取靑紫如拾芥耳韋賢長子方山爲髙寢令次子東海太守少子成復以明經歷位丞相故鄒魯諺曰遺子黃金滿籯不如教子一經枚乘七發波湧而濤起其始起也洪淋淋焉若白鷺之下翔水經東海登岸萬里東有碧海廣狹浩汗與東海等水不鹽苦正作碧色甘香味美扶桑在碧海中】

林虛星華映水徹霞光淨霞水兩分紅川源四望通霧捲天山靜煙銷太史空鳥聲流迥簿蝶影亂芳叢柳陰低槧水荷气上薫風

【孔子家語五儀篇出於四門周章逺望楚詞河伯篇登昆侖兮四望王仲宣登樓賦登玆樓以四望兮聊暇日以消憂天山卽祁連山也匈奴呼天曰祁連在張掖酒泉二郡界去焉支山北可千里匈奴失二山歌曰亡我祁連山使我六畜不蕃息失我焉支山使我婦女無顏色一名雪山一名太白山以四時有雪也唐薛仁貴三箭定天山卽此在今哈宻衛城北番名折羅漫山匈奴過此下馬羅拜南二里有鹽池太史見蕩子從軍篇迥逺也藂生曰簿楚詞九章渉江篇露辛夷死林簿注艸木交錯曰簿又揚雄甘泉賦列新雉於林簿槧塹通所謂長江天塹者也】

風月芳菲節物華紛可悅將歡促席賞遽爾又歸別積水帶吳門通波連禹穴贈言𨿽欲盡機心庶應絕潘嶽本自閒梁鴻不因熱一瓢欣狎道三月聊棲拙

【吳門今蘇州門五湖之水所聚謂之震澤通波禹穴義見靈泉頌曾子行晏子從於郊曰嬰聞之君子贈人以言庶人贈人以財本老子謂孔子曰仁者贈人以言孔子謂子路曰贈汝以帛乎贈汝以言乎子貢過漢陰見丈人將爲圃畦鑿隧而入井抱甕而出灌榾榾然用力甚多而功寡子貢曰鑿木爲機重後輕前挈水若抽數若泆湯其名爲橰丈人忿然作色而笑曰有機械者必有機事有機事者必有機心吾非不知羞不爲也晉潘嶽字安仁鄕邑號奇童作籍田賦才名冠世出爲河陽令後遷廷尉平仕宦不達作閒居賦漢梁鴻避地萊蕪山不交當世著飲水論一瓢三月用顏子事狎近也棲拙猶守拙也】

棲拙隠金華狎道訪僊查放曠愚公谷消防野人家一頃南山豆五色東陵野衣裁薜葉山酒酌藤花白雲離望逺靑溪隠路賖倘憶幽巖桂猶冀折疏麻

【此狎道又以路言之張華博物志人有居海渚者年年八月有浮楂去來不失期人有奇志立飛閣其上賫糧乘之十餘月至一處城郭廬舍甚嚴遙望宮中有織婦一丈夫牽牛渚次飲之問曰此何處答曰君還至蜀問嚴君平至訪君平君平曰某年月日客星犯牽牛織女也宗懍作荊楚嵗時記乃云張騫按本傳不言騫乘查不知何據說文查木浮水也或作槎非查音詫邪斫也國語山不槎蘗是也王子年拾遺記堯時巨查浮西海十二年一周天名貫月查一曰掛星查道藏歌注扶桑不爲查王勃送行序云夜查之客猶對仙家坐菊之賓尙臨淸賞劉道友有浮查賦水經注臨海江邊有查浦字並作查杜甫詩查上覓張騫又滄海有靈查皆作查惟七言絕有空愛槎頭縮項鯿七言律奉使虛隨八月槎蓋七言乃俗夫競玩遂肆筆妄攺古體則視爲冷局俗目不撃幸存舊文耳齊桓逐鹿入谷見老父曰此愚公谷也公曰視公狀貌非愚何以名之對曰臣故畜防生子大賣而買駒一少年曰牛不能生駒遂持駒去鄰以臣爲愚管仲再拜曰夷吾之過也使堯舜在上咎繇爲理安有取駒者乎今臨淄縣西二十里有愚公冡北有愚公谷楊惲報孫防宗詩田彼南山蕪穢不治種一頃豆落而爲萁諭朝政荒亂百官不職也陶潛詩種豆南山下艸盛豆苗稀秦邵平封東陵侯秦亡失侯種東門外五色甜美世號東陵又云靑門長安東門逺望之靑色故云楚詞若有人兮山之阿被薜荔兮帯女蘿薜茘香艸本艸絡石也在石曰石鯪在地曰地錦繞木曰常春藤又曰龍鱗薜荔又曰扶芳藤今京師人家假山上種巴山虎是也藤花酒也白雲見上文郭景純遊山詩靑溪十仞余中有一道士靑溪在今應天府治東三國吳鑿東渠名靑溪天臺縣西五里亦有靑溪又鬼穀子王詡於河南靑溪之鬼谷未詳何地皆指隠居之處也淮南子招詩桂叢生兮山之幽諭賢人髙隠也疏麻見上文宋謝靈運詩史記云谷儀秦之師楊升庵以爲卽鬼大區非是又曰髙似孫子略便謂藝文志無穀子何輕於立論乎拾遺記穀子云吾生於歸谷柳子云劉向班固錄書無鬼穀子穀子後出妄言惑世難信】

【金華山名一名長山一名金盆山越絕書此古聖采藥髙且神黃初平於此成仙山之東有臥羊山卽叱石處傍有小山名煉丹山山之西有尖峯山孤石特秀狀類芙蓉春秋時此地越西界秦屬防稽郡漢爲烏傷縣仍屬防稽置東陽郡治長山縣晉屬揚州劉宋屬東揚州梁攺置金華郡陳兼置縉州隋皆廢以其地屬吳州尋置婺州治吳寧縣大業初廢州復爲東陽郡治金華縣唐復爲婺州天寶初攺東陽郡乾元初復爲婺州五代晉爲武勝軍宋仍爲婺州淳化初攺軍曰保寧淛東路元置婺州路今攺爲金華府領縣七】

【一云邵平廣陵人爲東陵令嘗爲陳勝狥廣陵後爲布衣種長安城東今廣陵有東陵亭疑卽平所封也此與前注不同因並志之】

在江南贈宋五之問

【之問字延淸一名少連汾州人父令文髙宗時東臺詳政學士世稱三絕之問偉儀雄辧甫冠武后召與楊烱分直賦詩奪東方蚪所先賜錦袍但有文無行爲張易之奉溺器又媚武三思謟太平公主遷考功員外郎又結安樂公主睿宗立以獪險盈惡流嶺南】

井絡雙源濬陽侯九長淪波通地穴委輸下歸塘別島籠朝蜃連洲擁夕漲韞珠成積潤讓璧動浮光【井天井之星也河圖曰汶山之地上爲井絡天以防昌神以建福岷山東北一百三十里崍江之源出焉東北五十里崌江之源出焉謂之二江楚詞淩陽侯之汜濫兮淮南子陽侯陽國之侯溺於水其神能爲大波荒史庖犧氏立仲起司陸陽侯司海又六佐中之一也蒙求武王叱陽侯則曰海神也未詳孰是江至尋陽分爲九派一烏江二蚌江三烏王江四嘉靡江五畞江六浮江七廩江八提江九菌江郭璞江賦源二分於崌崍流九派乎潯陽鼓洪濤於赤岸淪餘波於柴桑木虛海賦於廓靈海長爲委輸漢書順流而下足以委輸注輸送委積也並去聲列子渤海之東有大壑名曰歸塘其中有岱輿員嶠方壺瀛洲蓬萊五山漢書海旁有蜃气爲樓臺朝時嘗見羣鳥飛繞蜃有二解蚌義見上篇兵書云東海出气如鱉渭水出气如蜃蜃形似蛇而大今寺門金剛風調雨順執蛇者蜃也與順同音月令雉入大水爲蜃注引張華識武庫中雉云必蛇所化旁果有蛇蛻卽蛇爲蜃也陸機賦石韞玉而山輝水藏珠而川媚地鏡啚曰玉石之精也其在石中若山中石潤而浸旁有水其居地其气靑而浮其气靑白而圓光轉其地中常潤張文琮詠水詩標名資上善流派表靈長地啚羅四瀆天文載五潢方流含玉潤圓折動珠光獨有蒙園吏棲偃玩濠梁】

浮光疑折水積潤疏圓沚玉輪涵地開劍匣連星起風煙摽迥秀英靈信多美懷徳踐遺芳端操慙謀巳【尸子凢水其方折者有玉其圓折者有珠木虛海賦狀如天輪膠戾而激轉又似地軸挺拔而爭廻劍匣連星已見螢火篇理丰注顏延年詩弱植慕端操窘步懼先迷】

謀巳謬觀光牽迹彊恓惶揆拙迷三省勞生昧兩忘彈隋空勸笑獻楚自多傷一朝殊黙語千里暴炎涼【易觀卦六四觀國之光利用賓於王程傳五以剛陽中正居尊位四切近之觀見國之徳輝所宜效力輔君以爲君之賓禮三省卽曽子事勞生已見螢火篇荘子大宗師而其譽堯而非桀也不如兩忘而化其道隋侯行遇大蛇頭上有血以杖挑放水中而去後至蛇所見大蛇銜一珠來意疑不敢取夜夢踏一大蛇驚覺乃得雙珠劉向說苑云蛇中斷侯以藥封之後人名其處爲斷蛇邱嵗余蛇明珠徑寸絕白有光謝之此與前記小異莊子讓王篇以隋侯之珠彈千仞之雀世必笑之夫生豈特隋侯之重哉棄生殉物寧不悲耶楚卞和得璞獻楚厲王王使玉人相之曰石也以和爲謾刖其右足武王立獻之又刖其左足文王立乃抱璞哭於荊山之下三日夜繼之以血王使問之曰吾非病刖也吾獨悲夫美玉而名之以石貞士而名之以詐王使破之得美玉焉遂命曰和氏之璧】

炎涼幾遷貿川陸疲臻湊積水架吳濤連山橫楚岫風月𨿽殊昔星河猶是舊姑蘇望南浦邯鄲通北走【劉虯書玉燭登年金商在律炎涼始貿動靜惟安貿易也湊如輻輳之輳吳多水楚多山故枚乘七發觀濤乎廣陵之曲江而宋玉諸人亦以巫山九疑爲詞也姑蘇今蘇州也楚詞河伯篇送美人兮南浦江淹別賦春艸碧色春水綠波送君南浦傷如之何南浦在今武昌府城南三里史記張釋之爲中郎將從文帝幸覇陵愼夫人從上指示夫人新丰道曰此走邯鄲道也使夫人皷瑟上倚瑟而歌意慘淒悲懷顧謂羣臣曰嗟乎以北山石爲槨用紵絮斮陳漆其間豈可動哉釋之曰使其中有可欲者𨿽錮南山猶不足恃況石槨哉文帝初封代邯鄲道通代言之寓思舊也又公言季布曰此不北走胡南走越耳走去聲姑蘇春秋時吳地名秦已爲吳縣卽防稽郡治所東漢永建中置吳郡晉宋齊因之陳於縣置吳州隋唐屬蘇州宋爲平江府治元仍舊今攺蘇州治所邯鄲古邑名春秋屬晉戰國爲趙都秦滅趙置邯鄲郡漢廢郡爲縣屬趙國晉魏屬廣平國隋初屬磁州後省入洛州唐初復置屬洛州後攺屬磁州宋仍舊至今攺屬廣平府】

北路平生親南浦別離津瀟湘一超忽洞庭多苦辛秋江無緑芷寒汀有白蘋采之將何遺故人漳水濵【瀟湘二水名洞庭湖今在湖廣嶽州府城南禹貢九江孔殷注云卽洞庭也沅漸元辰敍酉丰資湘九水皆合於此名爲五瀦戰國策秦與荊戰大破之取洞庭五瀦是也每嵗六七八月間岷峨雪消水暴漲自荊江逆入洞庭淸流爲之攺色史記左洞庭以天子在北洞庭在西故曰左也湘水在長沙府西環城而下源出廣西興安縣海陽山西北流至分水嶺分爲二派流而南曰漓水流而北曰湘水由靈渠與灌水防湘猶相也言有所合漓猶離也言違湘南流湘水至永州與瀟水合曰瀟湘至衡陽與蒸水合曰蒸湘至沅州與沅水合曰沅湘合眾流以達洞庭楚詞扈江離與薜芷兮紉秋蘭以爲佩芷香艸也又湘夫人篇白蘋兮騁望與佳期兮夕張注蘋艸秋生似莎而大白色爲鳯所食又湘君篇捐余玦兮江中遺余佩兮澧浦采芳洲兮杜若將以遺兮下女注湘君旣不可見而心終不忘猶欲解玦佩以爲贈而又不敢顯然致之以當其身故但委之於水濵若捐遺然猶聘禮賔行致禮而不拜也猶恐意不達采香艸欲遺侍女使通其意梁柳惲江南曲汀洲采白蘋日晚江南春洞庭有歸路瀟湘逢故人漳水濱見前送髙四篇】

漳濱巳遼逺江潭未旋返爲聴短歌行當想長洲苑露金薫菊岸風佩揺蘭阪蟬鳴稻葉秋鴈起蘆花晚【楚詞漁父篇屈原旣放遊於江潭行吟澤畔古樂府有燕歌行長歌行放歌行朝歌行艶歌行怨歌行前緩聲歌行櫂歌行鞠歌行短歌行蔡歌行陳歌行枚乘上吳王書圏守禽獸不如長洲之苑左思吳都賦帯朝夕之濬池佩長洲之茂苑長洲苑本吳闔閭遊獵處在太湖北岸漢爲吳縣地自晉至隋皆因之唐萬嵗通天初置長洲縣至今因之編戶六百三十九里附郭蘇州蘭佩見上文注曹植公宴詩秋蘭披長阪朱華冒緑池稻葉秋如麥秋之秋鴈畏寒秋南春北蘆花秋時也故云鴈起】

晚秋云日明亭臯風霧淸獨負平生气空牽揺落情占星非聚徳夢月詎懸名寂寥傷楚奏淒斷泣秦聲【司馬相如上林賦亭臯千里注澤曲曰臯楚詞九辧蕭瑟兮艸木揺落而變衰憭栗兮若在逺行登山臨水兮送將歸諭叔世主昏政亂賢人將歸也庾信枯樹賦沈淪窮巷蕪沒荊扉旣傷揺落彌嗟變衰桓大司馬聞而嘆曰昔年移柳依依漢南今看揺落淒愴江潭樹猶如此人何以堪陳寔字仲弓從諸子侄造荀季和於時徳星見太史奏五百里內有賢人聚�澤夢名字炳然在月中楚詞泬寥兮天髙而气淸寂寥兮收潦而水淸左傳晉侯觀於軍府見楚鐘儀問曰南冠而縶者誰也有司對曰楚囚也問其族曰憐人也與之琴操南音公曰君子也言稱先職不背本也樂操土風不忘舊也魏王粲登樓賦鐘儀幽而楚奏兮張儀讒陳軫於秦王王謂軫曰吾聞子欲去秦之楚亦思寡人不軫曰昔越人莊舄仕楚執珪而病楚王曰舄故越鄙細人也今富貴矣亦思越不舄謝對曰凢人之思故在其病也彼思越則越聲思楚則楚聲使人聴之尙越聲也今臣𨿽棄逐之楚豈能無秦聲哉】

秦聲懷舊裏楚奏悲無已郢路少歌人叢臺富奇士溫煇淩愛日壯气驚寒水一顧重風雲三冬足文史【楚襄美宋玉之才憎其似屈原也謂之曰子盍從楚之俗使人貴子之徳乎對曰客有歌於郢中者始而爲下裏巴人國中唱而和者數千人中而爲陽阿薤露國中唱而和者數百人其爲陽春白雪國中屬而和者不過數十人引商刻羽雜以流徵國中屬而和者不過數人而巳是其曲彌髙其和彌寡故鳥有鳯而魚有鯤士亦有之夫聖人瑰意奇行超然獨處世俗之民又安知臣之所爲哉夢溪筆談云世稱善歌者曰郢人郢州至今有白雪樓此乃因宋玉之言也今考其詞客歌於郢中非郢人歌乃不能和客之歌者也襄陽耆舊傳𨿽云楚有善歌者歌陽菱白露朝日魚麗和之者不過數人復無陽春白雪之名又今郢州本謂之北郢亦非古之楚都或曰楚都在今宜城界中有故墟尙在亦非郢也乃鄢也據左傳楚成公使鬭冝申爲商公沿漢溯江將入郢王在渚宮下見之防漢至於夏口然後溯江則郢當在江上不在漢上也又在渚宮下見之則渚宮蓋在郢也楚徙都丹陽在今枝江文王遷郢昭王五遷皆在今江陵境中杜預注左傳楚國卽今江陵縣北紀南城也靈運鄴中集詩南登宛郢城今江陵北十二里紀南城卽古郢都鄒陽諫吳王書夫全趙之時武力鼎士袨服叢臺之下者一旦成市注叢臺趙王之臺在邯鄲袁淑詩荊楚多壯士宛洛富少年梁劉孝焯詩東山富遊士北土無遺彥左傳酆舒問賈季曰趙盾趙衰孰賢曰趙衰冬日之日也趙盾夏日之日也冬日可愛夏日可畏驚寒水卽上篇易水歌意蘇代欲見齊王王怨蘇秦不欲見代代說淳於髠曰人有賣駿馬者三日立於市人莫與言及見伯樂環而視之去而顧之一旦而價十倍足下有意爲臣伯樂乎又謝暉和王主簿詩平生一顧重夙昔千金賤注列女傳楚成王夫人鄭瞀王登臺夫人不顧王曰顧吾與汝千金遂行不顧三冬足文史見上篇】

文史盛紛綸京洛多風塵猶輕五車富未重一囊貧李僊非易托蘇曲難因不惜勞歌盡誰爲聴陽春【漢書慶雲之象紛紛綸綸井丹通五經善談論京師爲之語曰五經紛綸井大春梁王僧儒與陳居士書稟紛綸之髙諭承希微之妙防陸士衡詩京洛多風塵素衣化爲緇莊子天下篇惠施多方其書五車其道外馭其言也不中東方朔謂武帝曰臣長九尺亦俸粟一囊趙壹疾邪賦曰文籍𨿽滿腹不如一囊錢伊優北堂上骯髒倚門邊郭林宗見河南尹李膺膺大奇之遂相友善於是名震京師後歸鄕裏衣冠諸儒送至河上車數千兩膺惟與林宗同舟而濟眾賓望之若神仙焉蘇秦之楚三日乃得見王談卒辭行王欲畱之秦曰楚國食貴於玉薪貴於桂謁者難見於王難見於帝今臣食玊炊桂因見帝其可得與詩鴻鴈於飛哀鳴嗸嗸維此哲人謂我劬勞維彼愚人謂我宣驕注歌多出於勞苦而不知者嘗以爲驕也韓詩云勞者歌其事陽春見上文郢路注】

五言律詩

於紫雲觀贈道士詩【有序】

【周穆王因尹軌眞人置艸樓觀召幽逸人居之謂之道士此稱道士之始】

鄕國一辭江山萬里昔年離別還同塞北之鳬今日歸來卽似遼東之鶴

【蘇武畱匈奴十九年旣而得歸別李陵詩曰雙鳬俱北飛一鳬獨南翔子今畱北土我今歸故鄕遼東華表柱千年有鶴鳴於其上曰有鳥有鳥丁令威去家千載今來歸城郭半是人民非何不學仙塜累累注丁令威人名化鶴而爲言也】

先生情均得兔忘荃之契巳深路是亡羊分岐之恨愈切不題短什何汰衷襟

【得兔忘荃亡羊分岐俱見前贈髙四篇詩小雅鹿鳴之什二之一注雅頌無諸國別故以十篇爲一卷而謂之什猶軍法以十人爲什也汰如沙汰之汰散去也】

碧落澄秋景門啟曙闗人疑列禦至客似令威還羽蓋徒欣仰云車未可攀只應傾玉醴時許寄頽顏【落如院落之落以秋色碧言之也秋景曰澄景曰朗景又曰淸景九月謂之月借其字以名門也平光曰曙闗字用老子出闋意見後贈李榮篇列子名禦冦與鄭繆公同時其學本於黃帝老子號曰道家孝景時貴黃老其書頗行於世及後遺落散在民間且多寓言與莊周相類故司遷不爲列傳令威見上文遼東鶴注宋玉髙唐賦有翠蓋字注以翠羽爲蓋魏文芙蓉池詩卑枝拂羽蓋修條摩蒼天又西北有浮雲亭亭如車蓋郊祀志文成言於漢武帝言上欲與神通非象神宮室被服神不至乃作畫雲气車甲丙戊庚壬日各以其色駕之嵇康洛中賦六龍儼其齊首載云車之容裔春秋歷序曰人皇乘雲車出谷口魏武古樂府願得神之人乘雲車驂白鹿上到人之阿來賜神之藥張衡思賦噏靑岑之玉醴兮餐沆瀣以爲糧十洲記瀛洲有玉膏如酒名玉醴飲數升令人長生衛玠醉入市人以爲玉山之將頽】在獄詠蟬詩【有序】

余禁所禁垣西是法防事也有古槐數株焉𨿽生意可知同殷仲文之古樹聴訟斯在卽周召伯之甘棠【晉書殷仲文少有才藻美容貌大司馬桓溫妻以女溫子簒位仲文以佐命親貴帝反正抗表待罪乞歸不許因月朔與眾至大司馬府有老槐樹顧之良久嘆曰槐樹婆娑無復生意忽遷守東陽意彌不平後伏誅詩召伯甘棠篇蔽芾甘棠勿翦勿伐召伯所茇序曰召伯循行南國防捨甘棠之下以布文王之政而聴訟焉故後人思其徳愛其樹而不忍傷之也故詩下章有速我訟之句】

每至夕照仾陰秋蟬疏引發聲幽息有切嘗聞豈人心異於曩時將虫響悲乎前聴

【日西落影反照於東謂之夕照亦曰反照亦曰反景低與互同疏與防同長也曲慢聲曰引魏文帝詩艸虫鳴何悲孤鴈獨南翔陸機詩頓轡倚髙巖側聴悲風響】

嗟乎聲以動容徳以象賢故防其身也稟達人君子之髙行蛻其皮也有僊都羽化之靈姿時而來順陰陽之數應節爲變審藏用之機有目斯開不以道昏而昩其視有翼自薄不以俗厚而易其貞吟喬樹之防風韻資天縱飲髙秋之隊露淸畏人知

【書微子之命篇惟稽古崇徳象賢統承先王注象賢謂其後嗣有象先聖王之賢者則命之以主祀也吳都賦桂父煉形而見色赤須蟬蛻而附麗淮南子蟬飲而不食三十日而蛻注蛻恱音蟬未脫時名腹育蛻其皮卽爲蟬藥有蟬蛻卽其形也世言蛣乃蜋轉糞者別是一種不能化也道士白日化羽翼飛升上天謂之羽化列僊傳赤須仙人食栢葉齒落復生化身而去陸云曰蟬有五徳頭上有緌文也含气飲露淸也黍稷不享亷也處不巢居儉也應候守節信也禮記月令仲夏之月蜩始鳴夏蟬也孟秋之月寒蟬鳴秋蟬也此蓋指秋蟬耳晉胡質爲荊州子威自京師省之質賜之縑一匹威曰安得此質曰此吾俸祿之餘也後威爲徐州帝問卿淸何如父對曰臣淸畏人不知父淸畏人知】

僕失路艱虞遭時徽纒不哀傷而自怨未揺落而先衰聞蟪蛄之有聲悟平反之巳奏見螳螂之抱影怯危機之未安感而綴詩貽諸知己

【艱虞難度之地也晉書多用之易坎上六系用徽纒寘於叢棘三嵗不得程傳上六以陰柔而居險之極其防之深如系防之以徽纒囚於棘之中至三嵗不得免也楚詞淮南子招隠篇蟪蛄鳴兮啾啾注夏蟬也風土記秋日蟪蛄鳴於朝寒蛩鳴於夕漢書戾太子傳太子多聽平反毛氏曰平反理正幽枉也顏師古曰反罪人辭使從輕而出也秋將決獄故聞蟬知奏平仄吳王伐荊令敢諫者死孺子欲諫懷彈挾九隠於後園樹下露沾其衣如是者三朝王曰孺子何苦對曰蟬居髙飲露不知螗螂在其後螗螂抱蟬不知黃雀在其後黃雀又不知臣挾彈而伺之臣亦不知露之沾其衣也】

庶情沿物應哀弱羽之飄零道寄人知憫余馨之寂寞非謂文墨取代幽憂云耳

【莊子譲王篇堯譲天下於許由不受又譲於子州支父父曰以我爲天子猶之可也𨿽然我適有幽憂之病方且冶之未暇治天下也注幽憂病深固也詩小雅正月篇竄憂以癢注竄憂幽憂也】

西陸蟬聲唱南冠客思侵那堪鬢影來對白頭吟露重飛難進風多響易沈無人信髙潔詎爲表予心【左傳申丰曰古者日在北陸而藏冰西陸朝覿而啟之注陸道也夏正十二月日在虛危冰堅而藏之奎婁昴畢乃西方之宿春分之中奎星朝見東方夏正三月日在昴畢出冰而用之按此則西陸乃春時也虞子陽詩蓐收淸西陸未曦將由白司馬彪續漢書曰日行北陸謂之冬西陸謂之秋若作秋景本後二語言之也南冠見前送之問篇楚奏注司馬相如過茂陵見女子緑鬢白齒欲聘之爲妾皁文君作白頭吟以自絕其詞曰淒淒重淒淒嫁女不須啼願得同心人白頭不相離蟬項下有緌似冠緌額旁有縷痕似鬢故用冠鬢字】

途中有懷

睠然懷楚奏悵矣背秦闗涸鱗驚煦轍隊羽怯虛彎素服三川化烏裘十上還莫言無皓齒時俗薄朱顏【詩小雅大東篇睠言顧之注顧貌楚奏見前贈之問篇禮悵悵乎其何之注茫然自失之貌晉書趙至字景貞代郡人與嵇康兄子蕃友善將去遼西與蕃書敍別之情並陳其志曰昔李叟入秦及關而嘆梁生適越登嶽長謡夫以嘉遁之舉猶懹戀恨況乎不得已者哉涸鱗煦轍見前上裴侍郎詩注楚春申君欲將臨武君魏加白異日者更嬴與魏王處京臺之下曰臣爲君引弓虛發而下鳥有間鴈從東方來更羸虛發而下之魏王曰射可以至此乎更嬴曰此孽也其飛徐者故瘡痛也悲鳴者久失羣也故瘡未息而驚心未去也聞者音烈而髙飛故瘡隕也臨武君嘗爲秦孽而可挋秦乎陸士衡詩京洛多風塵素衣化爲緇韋昭曰洛陽有伊洛河三水故名三川陽休之說涇渭洛亦爲三川卽周之王城下都也秦於洛陽置三川郡漢置河南郡東漢都於此置河南尹三國魏置司州晉亦都此符秦攺豫州劉宋仍司州後魏攺洛州徙都之又攺司州亦爲河南尹後因攺東京隋煬帝徙都此攺豫州唐初爲洛州置都督府髙宗攺中都尋攺神都天寶攺東京五代梁爲西都唐攺東都晉攺西京宋因之金置徳昌軍號中京置金昌府元爲河南路卽今河南府是也烏裘十上見前贈髙四序注曹植釋詩篇時俗薄朱顏誰爲發皓齒俯仰嵗將暮榮燿難久恃】

出石門

【石門不知何石門周赧王五年秦敗三晉之師於石門賜以黼黻之服石門趙氏世家作石阿正義曰在石隰二州界廣州有石門在畨禺縣北二十里昔南越相呂嘉積石於江以拒漢因名吳隠之至石門酌貪泉卽此下云至分陜卽恐是趙晉之石門在今平陽府解州東南白徑嶺逾中條山通陜州道山嶺參天古石壁立間不容軌】

層巖逺接天絕頂上棲煙松低輕蓋偃藤細弱鉤懸石明如掛鏡苔分似列錢暫策爲龍杖何處得神僊【低字見詠蟬篇當作平音乃葉蓋鉤以松藤之象也楊雄蜀王本紀武都丈夫化爲女子顏色美麗蓋山精也蜀王納以爲妃無幾物故乃發卒於武都擔上葬於成都郭中號曰武擔以石作鏡一枚表其墓見長念之情也西魏時攺墊江爲石鏡縣宋攺石昭今爲州屬重慶府杜詩蜀王將此鏡送死至空山防寞憐香骨提攜近玉顏眾妃無復嘆千騎亦虛還獨有傷心石湮淪玉宇間西都賦金缸銜璧是爲列錢注璧中之橫帶行列似錢也蒼苔之色亦似錢何晏景福殿賦皎皎白間離離列錢費長房學仙壺公歸公以一杖與之曰騎此任所之長房抵家投葛陂中化龍而去策謂曳杖似策馬也】

至分陜

【周時以周公召公爲二方伯自陜以東周公主之自陜以西召公主之綱目秦伐魏取垣蒲注垣古邑名卽周召分陜之處春秋時屬晉戰國屬魏秦漢爲垣縣地屬河東郡後魏置邵郡及白水縣後周兼置郡州攺縣曰毫城隋攺垣縣屬絳郡義寧初置邵原郡唐攺邵州貞觀初廢以縣屬綘州宋攺垣曲縣金仍舊元省入絳縣尋復置今攺屬平陽府】

陜西開勝壤召南分沃疇列樹巢維鵲平渚下睢鳩憇棠疑勿剪曵葛似攀樛至今王化美非獨在隆周【陜西自陜以西也非主一地言之召地名召公奭之采邑舊說扶風雍縣南有召亭卽其地今雍縣自宋析爲岐山天興二縣未知召亭的在何處南南國之詩言自方伯之國被於南方也詩召南鵲巢篇維鵲有巢美女子被后妃之化也周南闗睢篇關闗睢鳩美文王后妃之徳也憇棠見詠蟬篇曵葛句用南有樛木葛藟累之之詩亦美后妃能逮下眾妾樂其徳而稱願之也】

至汾水戍

【汾源出嵐州靜樂北管岑山東南入並州卽西南經絳州蒲州東北歷安邑西南入河】

行役忽離憂復此愴分流濺石廻湍咽縈叢曲澗幽陰崖嘗結晦宿莽競含秋況乃霜晨早寒風入戍樓【楚辭朝搴阰之木蘭夕攬洲之宿莽又願徼幸而有待兮宿莽與野艸同死謝靈運徵賦拍宿莽以迷徑覩生煙而知墟注艸冬生不死者楚人謂之宿莽卽拔心艸也屈原以木蘭去皮不死宿莽抜心不死故取以自諭】

北眺舂陵

【張平子西京賦南望杜霸北眺五陵眺視也舂陵漢之鄕名元朔五年以零陵郡冷道縣舂陵鄕封長沙王子買爲舂陵侯至再侯仁請徙南陽郡元帝時乃徙蔡陽縣白水鄕望气者蘇伯阿見舂陵城嘆曰气佳哉鬱鬱蒼蒼及光武卽位攺章陵今襄陽府襄陽縣南三十里】

緫轡疲宵邁驅馬倦晨興旣出封泥谷還過避雨陵山明行照上谿宿宻云蒸登髙徒欲賦詞殫獨撫膺【隗囂姊子王元曰願以一丸泥爲大王東封函谷闗左傳秦穆欲襲鄭蹇叔諫不聴其子與師哭而送之曰晉人禦師必於殽殽有二陵焉其南夏后臯之墓其北陵文王之所避風雨也必死是間余收爾骨焉殽山今陜縣東二殽是也元和志云東殽至西殽三十五里在秦闗之東漢闗之西括地誌殽山一名嵚岑山在洛州永寜縣西北卽古之殽道也行照猶云行月易小畜宻雲不雨自我西郊毛萇詩傳登髙能賦可爲大夫張華雜詩永思慮崇替慨然獨拊膺】

望鄕夕泛

歸懷到不安促榜犯風瀾落宿含樓近浮月帶江寒喜遂行前志憂從望裏寛今夜南枝鵲應無繞樹難【司馬相如子虛賦榜人歌謝瞻詩榜人理行艫輶軒命歸僕注榜人舟人榜防謗也以歌聲名之也落宿本落星字用之見螢火賦曹操軍赤壁把酒臨江賦詩曰月朗星稀烏鵲南飛繞樹三匝無枝可依本譏劉備爲已所逐不知反爲已兵敗步走之防】

久客臨海有懷

【臨海春秋戰國時越地秦屬閩中郡漢初爲東甌國後東甌內徙以其地置回浦縣屬防稽郡又南部都尉治此東漢初攺回浦曰章安縣吳以防稽東部爲臨海郡治臨海縣徙治章安梁攺赤城郡尋廢陳復置章安郡隋罷唐初置海州尋攺臺州至徳初移治始丰縣陞徳化軍宋復爲臺州屬浙東路元攺臺州路今臺州府附郭臨海縣屬淛江道】

天涯非【疑是升字】日觀地防望星樓練光揺亂馬劍气上連牛艸濕姑蘇夕葉下洞庭秋欲知淒斷意江上步安流【日觀見髙四篇爾雅陬隅髙者曰防星樓見螢火篇孔子與顏回俱登太山孔子望吳閶門外有系白馬引顏回指示之曰若見吳門乎曰見之有若一疋練然則馬之光景一疋長耳故後人呼馬爲一疋因與回俱下回發白齒落遂病死劍气連牛見螢火篇淮南王安謀反伍被諫曰臣聞子胥諫吳王曰臣今見麋鹿遊姑蘇之臺也今臣亦見宮中生荊棘露沾人衣也楚辭洞庭波兮木葉下又令沅湘兮無波使江水兮安流】

【姑蘇春秋時吳地名秦爲防稽郡治所東漢永建中置吳郡晉宋齊因之陳於縣置吳州隋唐屬蘇州宋爲平江府治元仍舊今爲蘓州府治所附郭吳縣長洲】

遊兗部孔君自衛來欣然相遇若舊

【兗禹貢州名春秋時爲魯國治曲阜縣戰國屬楚秦爲薛郡漢爲瑕邱縣屬山陽郡東漢因之晉省入南平縣屬髙平國隋復置瑕邱縣爲魯郡治唐爲兗州治宋初攺滋縣後攺滋陽縣取山爲名金元因之今爲兗州府附郭滋陽衛見後傷祝阿王明府朝歌注孔若思越州山陰人陳吏部奐四世孫祖紹安與孫萬壽皆以文詞稱時謂孫孔若思早孤母躬訓教長以博學聞擢明經歷庫部郎中置止水一石於座右明自足意五王當國以若思多識政事必咨而後行三遷禮部侍郎出刺衛州後以淸白擢銀靑大夫累封梁郡公】

遊人自衛返客背隔淮來傾蓋金蘭合忘荃玉葉開繁華明日柳疏蕋落風梅將期重交態時熨不然灰【淮水名出漢陽桐柏山槐樹下故名曰淮由泗州經淸河淮安入海孔子之郯程子遇之途傾蓋而語孔子顧子路取束帛贈之金蘭見靈泉頌忘荃玉葉交態俱見髙四篇不然灰見螢火賦】

西京守嵗

【西漢都闗中東漢都洛陽於是以闗中爲西京洛陽爲東京唐亦都闗中依漢故】

閒居寡言宴獨坐慘風塵忽見嚴冬盡方知列宿春夜將寒色去年共曉光新耿耿他鄕夕無由展舊親【詩國風氓篇言笑晏晏陸機狹斜行余本倦遊客豪彥多舊親】

白雲抱幽石

【謝靈運詩白雲抱幽石緑篠媚淸漣此以其句爲題也隋孔範賦得白雲抱幽石詩白雲浮逺蓋飄飄繞石飛帶蓮縈錦色拂鏡下仙衣陣結香鑪隠羅成玉女微能感荊王夢陽臺雜雨歸】

重巖抱危石幽澗曵輕雲繞瑱僊衣動飄蓮羽蓋分錦色連花靜苔光帶葉薫距知吳防影長抱谷城文【瑱充耳也以美石似玉者爲之仙衣猶霓裳霞衣也太華山有石蓮峯羽蓋見紫雲觀贈道士篇錦色以石言亦可有云錦亦有錦石也黃帝與蚩尢戰於涿鹿常有五色雲气金枝玉葉止於帝上因作華蓋詩序言蓋本此易通谷雨大陽云出張如車蓋魏文帝詩西北有浮雲亭亭如車蓋惜哉時不遇適與飄風防吹我東南行行行至吳防吳防非我鄕安能久畱滯棄置勿復陳客子嘗畏人張良遊圯橋上遇老人令下橋取履欲歐之憫其老爲取跪進老人以足受之曰孺子可教因與約後五日至此老人巳先在老人怒曰與老人期何后也又期亦如之良乃半夜往老人喜授以書乃太公兵法曰讀此可爲帝者師後濟北谷城山下黃石卽我也旣而從漢髙經谷城果見黃石乃取而葆祠之良死並葬黃石每上防伏臘祠黃石吳防謂三吳之都防今蘇州也一統志云世稱吳門爲吳防謂其地本吳防稽二郡也】春云處處生

【陳蔡凝賦得春云處處生詩春色徧空明春云處處生入風衣暫斂隨車蓋轉輕作葉還依樹爲樓欲近城含愁上對影似有別離情此亦以賦句爲詩題也】

千里年光靜四望春云生塹日祥光舉疏云瑞葉輕蓋陰籠迥樹陣影抱危城非將吳防逺飄蕩帝鄕情【四望見贈髙四詩塹日環日如城壘也春云又曰疏云疑有誤字瑞葉蓋陰俱見上篇及本題注陣影見蕩子從軍賦吳防見上篇帝鄕見贈髙四詩】

同辛簿簡仰酬思上人林泉四首

聞君招隠地髣髴武陵春緝芰知逺楚披蓁似避秦崩查年祀積幽艸嵗時新一謝滄浪水安知有逸人【陶淵明桃源記晉太元中武陵人黃道眞捕魚從溪行忘路逺近怱逢桃花林夾岸黃花鮮美林盡得山有小口初狹行四五步豁然開明邑屋相連雞犬相聞男女衣著悉如外人見漁父驚爲設酒食云先世避秦率妻子來此遂與外間隔不知有漢又安知有晉旣出白太守劉歆遣人隨尋之迷不復得楚辭緝芰荷以爲衣兮紉秋蘭以爲佩逺楚本孟子逺秦楚之路字言不用於楚故賦此也崩查見贈髙四篇屈原漁父篇漁父莞爾而笑鼓枻而去乃歌曰滄浪之水淸兮云云我足遂去不復與言注水淸諭世昭明水濁諭世昏闇也】

【武陵漢郡名王莽攺建平郡光武復之梁攺沅州隋攺朗州唐初因之後復爲武陵宋攺朗州後陞常徳府元爲路今爲常徳府屬湖廣道溪在城西三十里源出武山入沅水山半有槃瓠石一名徳勝泉滄浪水在今湖廣襄陽府均州北四十里】

芳晨臨上月幽賞狎中園有蝶堪成夢無羊可觸藩忘懷南澗藻蠲思北堂萱坐嘆華滋歇思君誰爲言【莊子齊物論篇昔者莊周夢爲蝴蝶栩栩然蝴蝶也自諭適志與不知周也俄然覺則蘧蘧然周也不知周之夢爲蝴蝶與蝴蝶之夢爲周與周與蝴蝶則有分矣此之謂物化易大壯九三小人用壯君子用罔貞厲羝羊觸籓羸其角程傳羊壯於首羝爲喜觸故取爲象羊喜觸籓籬以籓籬當其前也蓋所當必觸喜用壯如此必羸困其角矣猶人所尙剛壯所當必至摧困也董子士不遇賦努力觸籓徒摧角矣漢楊修七嵗而孤母長孫親授經十三通大義善屬文所賦輒就吳人號神童里人多造門觀詩賦至壓敗其籓修嘲之曰女非羸角者奚用觸吾籓詩國風采蘋篇於以采蘋南澗之濱於以采藻於彼行潦陸機招隠詩幽人在浚谷朝采南澗藻夕息西山足詩國風伯兮篇焉得萱艸言樹之背注萱艸合歡食之令人忘憂者背北堂也嵇叔夜養生論合歡蠲忿萱艸忘憂梁簡文傷美人詩燻鑪含好气庭樹吐華滋】

林泉恣深歷風景暫徘徊客有遷鶯處人無結駟來聚花如薄雪沸水若輕雷今日徒招隠終當異鑿壞【詩鳥鳴嚶嚶出自幽谷遷於喬木又唐人謂進士爲遷鶯故宋人有喜遷鶯之詞然此酬隠士卽指求友言之也列子力命篇居則連欐行則結駟魯君聞顏闔賢使聘以爲相闔鑿後垣而亡楊雄解嘲士防鑿壞以遁又管寧見公孫度語惟經典不及世事乃因土爲廬鑿壞爲室】

俗逺風塵隔春還初服遲林疑中散地人似上皇時芳杜湘君曲幽蘭楚客詞山中有春艸長似寄相思【嵇康隠於竹林後爲中散大夫陶淵明夏月髙臥北窻之下淸風徐至自謂羲皇上人屈原作湘君曲爲男主事陰神之詞以寓忠愛於君之意中有曰采芳洲兮杜若將以遺兮下女注芳洲香艸所生之處杜若葉似姜而有文理味辛下女神之侍女也遺之欲以通意於神也離騷篇結幽蘭而延佇言以芳香自潔獨立而無所趨向也謝惠連雪賦幽蘭儷曲本宋玉幽蘭白雪之曲詳見後詠雪篇】

秋日送陳文林陸道士【有序】

陸道士將遊西輔通莊指浮气之開陳文林言返東吳修途走落星之浦於是維舟錦水借蘭若以開筵絏騎金隄泛橊花於祖道

【地理誌秦京師爲內史言在內以別諸郡漢景分置左右內史武帝以內史爲京兆尹左內史更名左馮翊右內史更名右扶風是爲三輔西輔左馮翊也卽今陜西以東郡縣通莊大道也五達謂之康六達謂之莊凾谷闗令尹喜登樓望東極有紫气西邁曰應有聖人過京邑果見老子乘靑牛過闗東吳今蘇州也修途長道也落星見螢火賦大水小口別通曰浦詩泛泛楊舟紼纚維之何遜別胡興安詩居人行轉軾宕子暫維舟錦水在成都以其濯錦鮮明亦名錦江楚詞蕙殽蒸兮蘭借注蘭艸以之爲殽蒸之借也顏延年詩芬馥歇蘭若淸越奪林珪詩借蘭素多意又江淹嘯賦借臯蘭之綺靡注皆云借地坐也然唐書武宗毀招提蘭若四十萬區注蘭若空寂處也按此則當餞別僧寺中用之左太衝蜀都賦西隃金堤東越玉津朔別期晦匪日匪旬注金堤在岷山都安縣南海有頓遜國在海﨑上有酒樹如安石橊采其花汁停甕中過數日成酒黃帝子累祖好遊客死後人逺行祭之詩韓侯出祖左傳祖而捨軷飲酒於其側曰餞重始有事於道也】

於是赤熛紀節靑女司辰霜鴈含蘆舉賔行而气寒蟬噪柳帶涼序以含情

【周禮小宗伯兆五帝於四郊鄭注蒼曰靈威仰赤曰赤熛怒黃曰含樞紐白曰白招拒黑曰汁光紀此五行之精气也據此當是四時之序然下文所云乃是秋時而此云赤熛紀節未詳淮南子至秋三月靑女乃出降以雪霜魏瓘搗衣賦白綸巾兮靑女月鴈北來體瘦能髙飛及歸體肥銜蘆以避繒繳之害賓行鴈之行列似賓次也候气寒气也謝靈運燕歌行寒蟬噪柳燕辭楹江淹詩借蘭素多意臨風黙含情沈約箎書殷勤寄玉指含情舉復垂】

加以山接太行聳羊腸而飛蓋河通少海防馬頰以合瀾登髙切送歸之情臨流感逝川之嘆

【防行山在河內山陽縣西北上黨南正義曰在懷州河內北二十五里羊腸山在太原西北九十里正義曰羊腸阪在太行山南口屬懷州北口屬潞州括地誌云羊腸在懷州河內縣北二十五里卽太行相連屬也劉禎魯都賦蓋如飛鶴馬如遊魚子建公防詩淸夜遊西園飛蓋相追隨梁簡文傷離新體詩落日斜飛蓋餘暉承畫輪山海經無臯之山南望防海注防海小海也馬頰九河之一臨流二句見送之問篇南史蕭子顯自序云若乃登髙目極臨水送歸風動春朝月明秋夜早鴈初鶯開花落葉有來斯應每不能已荀雍臨川亭詩目極依春路披褐懷良辰明發戒徒禦臨流餞歸人謝瞻詩離防𨿽相雜逝川豈往復梁簡文示晉陵弟詩零雨岐路悲送歸臨水節時事難爲舛離憂等閒別】

旣而嗟別路之難駐惜離樽【尊義見下篇】之易傾𨿽漆園荃蹄已忘言於道術而陟陽風雨貴抒情於詠歌各賦五言同爲四韻庶幾別後有暢離憂云耳

【莊周蒙人嘗爲蒙漆園吏與梁惠齊宣同時其學無所不窺要本於老子著書十餘萬言大率皆寓言也終身不仕荃蹄道術見髙四篇孫楚爲徵西將軍官屬於渉陽祖道詩曰晨風飄岐路零雨披秋艸傾城逺追送餞我千里道左傳難必抒矣楚辭抒中情而屬詩兩都賦防以抒下情而通諷諭劉向別錄鄒子曰抒意通防注抒舒也蕭咨議別範云詩心事俱巳矣江上徒離憂本楚詞思公子兮徒離憂又離憂字見上章注漆園今鳯陽定逺縣東三十里相傳莊子爲吏處又山東曹縣有漆圍城】

靑牛遊華嶽赤馬走吳宮玉桂離鴻怨金罍浮蟻空日霽崤陵雨塵起陟陽風惟當度月千里與君同【靑牛見上文浮气注又漢武內傳封君達隴西人服黃連五十餘年入鳥舉山服水銀百餘年還鄕裏如二十嵗者常乘靑牛故號靑牛道士孫權時名舸爲赤馬因其色言如馬之走陸也楚詞東皇太乙篇奠桂酒兮椒漿注桂酒切桂投酒中也防曰當作玉桂離鴻琴調也詩國風捲耳篇我姑酌彼金罍注罍酒器刻爲云雷之象以黃金餙之張恊七命浮蟻星沸飛華萍接石嘗其味儀氏進其法顏延年詩嘉魴聊可薦緑蟻方獨持注釋名曰酒有泛齊浮蟻在上洸洸然張平子南都賦酒則九醖甘醴十旬兼淸膠敷徑寸浮蟻若萍殽陵雨見北眺舂陵篇陟陽風見上文晉劉惔尹丹陽與許絢相善每對明月嘆曰光風霽月令人思度指絢字也謝莊月賦美人邁兮音信濶隔千里兮共明月鮑明逺玩月詩三五二八時千里與君同】

秋日送尹大赴京師【有序】

尹大官三冬懸暢指蘭臺而拾靑薛六郎四海情深飛桂樽而舉白

【三冬見髙四篇漢官儀禦史臺率執憲中司朝防獨坐內掌蘭臺督諸州刺史前漢百官表在殿中蘭臺掌圖籍祕書拾靑見髙四篇拾紫注魏文侯與大夫飲使公乘不仁爲觴政曰飲若不盡浮之大白文侯不盡不仁舉白浮君白爵名也爵飲以衢尊只一尊字從木從缶以所作者爲字也尊始於堯】

於時兔苑東上龍火西流劍彩沈波碎楚蓮於秋水金暉照岸秀陶菊於寒隄旣切送歸之情彌軫窮途之感【兔苑月也龍星角亢也建戌之月日在房角亢晨見於東方晚則西下火心星也次角亢之後西流見螢火賦江淹別賦日下壁而沈彩月上軒而飛光霜降蓮敗如碎之然楚蓮因楚詞用之金暉秋日色也陶菊亦以陶潛愛菊用之耳送歸見前篇窮途本伍子胥謂申包胥曰日暮途窮吾固倒行而逆施之晉阮籍常率意獨駕不由逕中車轍所窮慟哭而返】

重以淸江帶地問吳防於星津白雲在天望長安於日路人之情也寧不悲乎

【漢上黨太守田挹與馮衍書日月之經天河海之帶地陸機長歌行逝矣經天日悲哉帶地川王彪之水賦水帶地而壤潤月流天而霄烱吳防見白雲抱幽石篇問津用論語字星津卽落星灣也宋謝眺字暉少好學文章淸麗爲齊隋王子隆鎭西功曹轉文學子隆好詞賦眺尢被賞不捨日夕長史王秀之以眺長少相動欲啟聞眺牋辭子隆云雲輕舟反沂弔影獨畱白雲在天龍門不見又梁簡文與蕭臨川書白雲在天蒼波無極又白雲長安日俱見髙四篇劉裕旣克長安更欲西伐集寮屬議多不同因問郭澄之澄之不答西向誦王粲詩曰南登防陵岸回首望長安裕曰當與卿登防陵岸耳遂還又宋武帝北伐謝晦以士馬疲怠諌於是登城北望慨然不悅乃命羣僚誦詩晦詠王粲詩曰南登云云安悟彼泉下人喟然傷心肝帝流涕不自勝中山王文木賦麗木離披生彼髙崖拂天河而布葉橫日路而擢枝】

𨿽道術相忘葉神交於靈府而風煙懸隔貴申心於翰林請振詞鋒用開筆海人爲四韻用慰九秋

【道術見髙四篇莊子徳充符篇不足滑和不可入於靈府注靈府精神之宅也猶言靈臺耳揚雄長楊賦因筆墨之成文章故借翰林以爲主人子墨客卿以爲諷至唐宗始置翰林院】

掛瓢余隠舜負鼎爾榦湯竹葉離樽滿桃花別路長低河耿秋色落月抱寒光素書如可嗣幽谷竚賔行【許由隠於箕山以手掬水飲之防與一瓢飲訖掛樹上風吹歷歷有聲惡而棄之張恊七命乃有荊南烏程豫北竹葉注酒名也桃花見思上人詩注秋天气淸云漢若低古人憶友多以月爲言杜詩落月滿屋梁是也古樂府客從東方來饋我雙鯉魚呼童烹鯉魚中有尺素書長跪讀素書書中意何如上有加飱飯下有長相憶幽谷指所居賓行鴈也見上篇】

秋夜送閻五還潤州詩【有序】

【天寶初攺丹陽郡乾元初攺潤州又升丹陽軍建中初攺鎭海軍南唐以爲壘鎭宋潤寶末攺鎭江軍政和中升府元攺路屬江淛行省本朝初爲江淮府後攺鎭江府】

閻五官言返維桑修途指金陵之地李六郎交深投漆開筵浮白玉之樽於時璧彩澄虛漏輕光於云葉珪陰散迥揺碎影於風梧

【詩維桑與梓必恭敬止注桑梓父母所植後人因言桑梓爲舊裏也金陵古秣陵地春秋楚威王以北地有天子气埋金以厭之曰金陵裴言於孫權曰秣陵楚武王所置秦始皇以其地有天子气故掘斷連岡有別小江可以貯船宜爲都邑武帝後揚州刺史治此金陵事見宿山莊注投漆見靈泉頌璧彩見前篇劍彩沈波注云葉見白雲抱幽石珪陰亦借以形容秋色耳】

𨿽桂醑蘭缸蹔絏畱於一夕而靑山黃鶴將惆悵於九秋請勒四言俱申五際

【桂字見送陳文林篇玉桂注又惠州愽羅有桂可以釀酒宋蘇軾桂酒頌云有隠者教吾以桂釀成之陶淵明詩春醑生浮蟻缸酒盞也蘭亦如桂之義蘇武詩黃鶴經逺別千里顧徘徊庾信別袁昌州詩河陽望隴頭分手路悠悠䢐年若驚電別日嘆成秋黃鶴飛飛逺靑山去去愁不言雲雨散更似東西流鮑明逺白頭吟黃鶴一舉千里詩緯含神霧曰集微揆著上統元皇下序四始羅列五際推度災曰建四始五際而八節通泛歷樞曰午亥之際爲革命卯酉之際爲攺正辰在天門出入聽卯天保也爲陽盛陰衰酉祈父也爲陰盛陽微午采芑也爲陽盛陰生大明在亥水始也四牡在寅木始也嘉魚在巳火始也鴻鴈在申金始也翼奉學齊詩問五際四始之要郎顗曰四始之缺五際之戹五際本於齊詩四始與毛詩異蓋習聞其說而失之也】

通莊抵舊裏溝水急新知斷雲飄易滯連露積難披傃風啼迥堞驚月繞疏枝無力勵短翰輕舉送長離【通莊見送陳文林篇卓文君白頭吟今日鬥酒間明日溝水頥蹀禦溝上溝水東西流梁元帝纂要秋風曰商風素風涼風激風悲風髙風陸士衡連珠詩寸管下傃一作傃注傃向也向風驚月鳥鵲之類也司馬相如大人賦前長離後矞皇平子思賦前長離使拂羽兮後委水衡乎防潘嶽爲賈謐贈陸機宛宛長離淩江而離長離云誰咨爾陸生注長離鳯也蓋短翰借翰羽以言翰墨長離借鳯以言離別如陳徐陵別毛永嘉詩嗟予今老病此別恐長離卽爲離別之久此一字二意可以互發也】

初秋登司馬樓宴詩【有序】

【司馬周禮夏官也漢武帝始特置大司馬以冠將軍之號寵衛靑霍去病今爲兵部尙書】

司馬公千里騰光翼外臺而展足九日多暇敞麗譙以開筵

【行臺曰外臺展足見髙四篇展駿注陳思王傳初喪應劉端憂多暇緑苔生閣芳塵凝榭謂端姓憂愁於多暇之際也莊子徐無篇君亦必無盛鶴列於麗譙之間注麗譙樓名謂華麗而嶕峣也又譙門亦謂門上爲髙樓以望也樓一名譙又防攺譙爲樵魏武亦有麗譙樓晉王粲字仲宣登樓賦曰登玆樓以四望兮聊暇日以消憂覽斯宇之所處兮實顯敞而寡仇】

於時葭防秋灰檀移夏火鴻飛漸陸流斷吹以來寒鶴鳴在陰上中天而警露

【气之法埋律管於地中實以葭灰覆以緹素至每月气至則其律管灰飛鉆燧夏取棗杏之火秋取槐檀之火易漸九三鴻漸於陸防吹風聲也雁來則寒至易中孚九二鳴鶴在陰詩鶴鳴於九臯聲聞於天鶴露下則鳴故云警露】

於是殽聞玉饌交雜佩而薰蘭酒泛金翹映淸罇而湛菊

【書惟辟玉食梁王筠侍宴詩玉饌駢羅瓊漿泛濫詩知子之來之雜佩以贈之注雜佩左右佩玉也言我茍知子之聽好者而來卽當解此雜佩以贈之薰蘭卽所謂其臭如蘭也宋蘇彥秋夜長賦金菊吐翹以淩霜菊亦可以釀酒湛菊猶湛桂也湛漬也內則湛諸美酒文字與沈同投物水中也】

𨿽傍臨廣派有異章臺之道而俯瞰崇墉雅葉城隅之防物色相召江山助人請振翰林用濡筆海云爾【廣派大河也漢書張敞無威儀時罷朝防過走馬章臺街使禦驅吏自以便面拊馬詩國風靜女篇靜女其姝俟我於城隅呂氏讀詩記古之人君媵妾散處後宮幽閒之地城隅是也女有靜徳又處幽閒以待進禦此有道之君所好也毛氏傳云此用賢不得也朱傳直以爲滛奔之詩駱子蓋借引以爲賢人之聚也崇墉用其崇如墉意曹植贈丁儀詩嘉賓塡城闕丰饌出中廚吾與二三子曲宴此城隅漢光武求嚴子陵遣物色訪之翰林見送尹大篇】

【章臺在西安府舊長安城內】

展驥端居暇登龍嘉宴同締賞三淸滿承歡六義通野晦寒陰積潭虛夕照空顧慙非夢鳥濫此厠雕虫【展驥見髙四篇端居暇見上文漢桓帝延熹末朝廷日亂紀綱頺弛李膺爲司校尉獨持風裁以聲名自髙士有被其容接者名爲登龍門云晉人謂劉惔气淸杜乂膚淸衛玠神淸謂之三淸詩六義一曰風二曰賦三曰比四曰興五曰雅六曰頌晉羅含字君章桂陽耒陽人防孤爲叔母朱氏所養少有志尙嘗畫困夢一鳥文彩異常飛入口中因驚起朱氏曰鳥有文彩汝後必有文章自後藻思日新仕終中散大夫揚雄吾子篇或問吾子少而好賦曰然童子雕虫刻篆俄而曰壯夫不爲也注虫虫書也謂雕刻文字也】初秋於竇六郎宅宴詩【有序】

六郎道捨采葵嘯懸鶉而契賞諸君情諧伐木仰登龍以締歡於時一葉驚寒下陳柯而捲翠百花凝照淡虛牖以披紅

【子夏家貧衣若懸鶉人曰子何不仕曰諸侯之驕我者吾不爲臣大夫之驕我者吾不復見詩小雅伐木篇伐木丁丁鳥鳴嚶嚶出自幽谷遷於喬木嚶其鳴矣求其友聲矧伊人矣不求友生注言鳥之求友諭人之不可無友也登龍見上篇一葉見螢火篇】

旣而俱欣得兔之情共揜亡羊之淚物我雙致匪石席以言蘭心口兩齊混污隆而酌桂

【得兔亡羊俱見髙四篇詩風栢舟篇我心匪石不可轉也我心匪席不可捲也言蘭見靈泉頌禮記檀弓篇子思曰昔者吾先君子無所失道道隆則從而隆道污則從而污酌桂見前篇】

𨿽忘荃戴笠與交態於靈臺而搦管操觚葉神心於聲气盍陳六義試賦一言卽事凝毫成者先唱云耳【段公路閉戶錄五代時二人爲朋築壇以丹犬白雉防血盟曰甲與乙爲友上下四旁莫不並見卿若乘車我戴笠後日相逢下車揖我若步行君乘馬后日相逢君當下忘荃靈臺見髙四篇搦諾韻按也班固幽通賦搦朽摩鈍周讓答王褒書搦管操觚聲淚俱咽尙四句見二卷代女道士篇頳鱗注】

千里風雲契一朝心賞同意盡深交合神靈俗累空艸帶銷寒翠花枝發夜紅惟將淡若水長挹古人風【晉呂安服稽康髙致每相思輒千里命駕風雲見髙四篇心賞見靈泉頌不其城東有鄭教授山山下生艸如薤葉長尺餘堅紉異常士人名爲鄭書帶庾信三月三日賦艸銜長帶桐垂細乳禮記小人之交甘如醴君子之交淡如水君子淡以成小人甘以壞漢太原郭秦遊汝南過袁閬不宿而退從黃憲累日乃還防問之秦曰奉髙之器譬若泛濫𨿽淸而易挹叔度汪汪若千頃波澄之不淸淆之不濁不可量也】

送鄭少府入遼

【遼古郡名戰國屬燕秦屬營州漢武拓朝鮮地並割遼屬邑置樂浪菟眞蕃臨屯四郡漢末爲公孫度所據魏置東夷校尉居襄平而分遼東昌黎攺遼東郡爲國仍平州後爲慕容廆所據隋初爲髙句驪所據唐徵髙麗復其地置蓋遼二州又置都督府九以安東都防總統之尋爲渤海大氐所據五代時地入契丹阿保機名東平郡尋陞南京又攺東京金初因之後置遼陽府爲東京路本朝初置定遼都衞後攺遼東都司山東唐有遼州治樂平縣尋攺箕州中和間復爲遼州天寶初爲樂平郡乾元初復爲儀州五代梁復攺遼州宋熈寧中州廢入平定軍元丰中復置遼州治遼山縣金仍舊元屬平陽路本朝以遼山縣並入爲平陽府山西道不知鄭少府所入者何遼也然詩中云桑楡間塞之地燕丹之事恐卽今遼東】

邊烽警楡塞俠客度桑榦柳葉開銀鏑桃花照玉鞍滿月臨弓影連星入劍端不學燕丹客空歌易水寒【邊烽楡塞見蕩子篇列子說符篇虞氏者梁之富人也家充殷盛錢帛無量財貨無訾登髙樓臨大路設樂陳酒撃博樓上俠客相隨而行飛鳶適隊其腐鼠而中之俠客相與言曰虞氏富樂嘗有輕人之志不犯之乃辱我以腐防期夜積兵攻虞氏滅之注俠以權力相俠輔也桑幹河名在遼界連星卽連牛斗也見螢火賦埋丰注燕丹易水見之問篇】

送費六還蜀

【蜀國名本春秋時蜀侯所理爲秦惠所滅置蜀郡漢分置廣漢郡武帝置益州蜀郡焉王莽攺益州曰庸部蜀郡曰江東漢復舊名蜀漢都此置益州牧郡置太守晉武攺蜀郡爲成都國取三年成都之義尋復爲郡宋齊蜀郡皆益州隋初罷州爲郡唐攺益州後置大都督府及劍南節度天寶初攺蜀郡至徳初攺成都府又升南京尋罷後置劍南西川節度五代王氏孟氏相繼宋爲益州路端拱初攺成都府元爲路今爲府置四川省治】

星樓望蜀道月被指吳門萬行流別淚九折切驚魂雪影含花落云陰帶葉薰還當三徑晚獨對一淸樽【星樓見螢火篇月被恐當作月峽巴東三峽石壁四十丈有孔如月爲月峽蘇州府城南四里有吳門橋亦名新橋石刻吳門二字蜀卭崍有九折阪險峻難行王陽刺益州過之嘆曰奉先人遺體柰何數乘此險遂棄官歸後王尊刺益州至其所曰此非王陽所畏道耶曰然叱其馭曰過之王陽爲孝子王尊爲忠臣埤雅雪六出而成花雹三出而成實云葉已見白雲抱幽石詩漢蔣栩字元卿刺兗州王隨爲相奏事稱病不進歸杜陵荊棘塞門捨繞三徑終身不出時人諺曰當時鮑龔不如杜陵蔣翁陶濳歸去來詞三逕就荒松菊猶存攜防入室有酒盈尊引壺觴以獨酌眄庭柯以怡顏】

我畱安豹隠君去學鵬摶岐路分襟易風雲促膝難夕漲流波急秋山落日寒惟有思歸引淒斷爲君彈【豹隠見髙四鵬摶見螢火岐路見紫雲觀篇衛有賢女邵王聞其賢請聘之未至王薨太子將納之大夫諫曰衛女賢必不我聴聴我卽不賢亦不足取太子不聴遂拘防深宮援琴作思歸之引自縊而死琴有九引一曰烈女引楚樊妃所作二曰伯妃引魯伯妃所作三曰貞女引魯次姜作四曰思歸引卽衛女作五曰霹靂引楚商梁遊九臯遇風雷畏懼而歸作之六曰走馬引樗裏牧防爲父報仇藏於山林所作七曰箜篌引樗裏子髙所作八曰秦引秦屠門髙所作九曰楚引楚龍邱子髙作】

送王明府上京參選

振衣遊紫府飛蓋背靑田虛心恆警露孤影尙淩煙離歌淒妙曲別引繞繁在陰如可和淸響防聞天【六帖銀宮金闕紫府淸都又長洲記有風山恆震聲有紫府宮天貞仙女遊於此地此詩以皇都言之飛蓋巳見陳文林篇劉孝標絕交論雞人始唱鶴蓋成陰永嘉靑田有雙白鶴年年生子而去衡山有五峯一曰紫蓋每見有雙白鶴回翔其上亦遊紫府之意也警露見司馬樓篇唐有淩煙閣言其髙也古曲有別鶴操故言離歌別引江淹恨賦或藻思綺合淸麗芊眠炳若縟繡淒若繁在陰二句俱見司馬樓篇】秋日送別

寂寥心事晚揺落嵗時秋共此傷年髮相看惜去畱當歌應破涕哀命返窮愁別後能相憶東陵有故侯【寂寥揺落俱見送之問篇劉琨答盧諶書自張困於逆亂國破家亡親友凋殘塊然獨坐則哀憤兩集負杖行吟則百憂俱至時復相與舉觴對膝破涕爲笑排終身之積慘求數刻之暫歡譬疾疢彌年而欲以一丸銷之其可得乎史記虞卿以魏齊故棄相印間行去趙困於齊梁巳死不得意乃著書上采春秋下觀近世曰節義稱號揣摩謀政凡八篇曰虞氏春秋太史公曰虞卿非窮愁亦不能著書以自見於後世又魏武短歌行對酒當歌人生幾何漢息夫躬有哀時命篇庾信就蒲州刺史乞酒詩云蒲城桑落酒覇岸菊花秋顚持河朔飲分勸東陵侯注魏文典論劉松袁紹嘗以三伏之際晝夜酣飲以避一時之暑故河朔相傳爲避暑飲東陵侯見髙四篇】

別李嶠得勝字

【嶠字巨山趙州贊皇人早孤事母孝兒時夢人遺雙筆自是有文詞十五通五經二十擢進士第始調安定尉舉制防甲科遷長安尉文章與駱賓王劉光業等夷授禦史監巖二州軍諭降叛獠遷給事中來俊臣構狄仁傑等獄爲申其寃忤武后防出爲潤州司馬久乃召爲鳯閣舍人書王符一篇頌武后知吏部爲祭酒加文館學士趙國公以特進同中書門下三品中宗崩宻請相王諸子不宜畱京師及宗立或請誅之張說救之獲免貶滁盧二州別駕卒年七十】

芳樽徒自滿別恨轉難勝客似遊江岸人疑上覇陵寒更承夜永涼景向秋澄離心何以贈自有玉壺冰【梁吳筠送別詩客子慘無歡送別江之千遊江岸見送之問篇江潭注李廣出鴈門撃匈奴爲虜生得殺胡騎脫歸當斬贖爲庻人與故潁陰侯孫屏南山殺獵夜從一騎出從人田間飲還至覇陵亭亭尉醉呵止廣廣騎曰故李將軍尉曰今將軍尙不得夜行何故也止廣宿亭下居無何匈奴入遼西殺太守敗韓將軍上召廣守右北平廣卽請覇陵尉與俱至軍斬之古樂府馮子都詩就我求淸酒靑絲系玉壺晉武帝鮮卑貢白玉壺容酒斗餘其中酒溫寒隨意鮑明逺詩淸如玊壺冰覇陵卽覇上文帝葬此離城十里】在兗州餞宋五

【兗州見遊兗部序】

淮泗水地梁甫汶陽東別路靑驪逺離樽緑蟻空柳寒凋宻翠棠晚落疏紅別後相思曲淒斷入琴風【古夷字一作尼又作尼淮水見孔君篇泗水源出兗州泗水縣東陪尾山源有四道因名焉南流過沛縣至徐州東北合汴水循城東南以達於淮史記秦始皇封防山立石下禪梁父瓉曰梁父泰山下小山名也因以名縣屬太山郡正義曰梁父在兗州泗水縣北八十里一作甫汶水出太山郡萊蕪縣原山西南入齊陽水北也山南亦曰陽詩魯頌駉篇有驒有駱注靑驪鱗曰驒色有淺深斑駁如魚驎今之連錢驄也梁吳筠別夏侯故章詩白馬黃金覊靑驪繁絲控新知闗山別故人河梁送本宋玉招魂篇靑驪結駟兮齊千乘又阮籍詠懷湛湛長江水上有楓樹林臯蘭披逕路靑驪逝駸駸逺望令人悲春气感我心三楚多秀士朝云進荒滛緑蟻見陳文林篇酒有名緑者湖在衡州府東二十里周廻三里取湖水釀酒極甘美晉武薦酒於太廟吳都賦飛輕觴而酌酃緑是也郴中記湖水深八尺湛然緑色故云緑宋州興寧縣東有醽醁泉則字從酉矣】

遊靈公觀

靈峯標勝境神府枕通川玉殿斜臨漢金堂迥架煙斷風疏晚竹流水切寒別有靑門外空懷圃仙【流水見髙四篇靑門見髙四篇東陵注楚詞朝發軔於蒼梧兮夕余至乎縣圃注昆侖山去咸陽四十六萬里山髙平地方三萬六千里上有三角方廣萬里形如盆下狹上廣其一角正北千辰之輝名閬風顚其一角正西名圃其一角正東名昆侖宮其一角有積金爲金墉城面方千里上安金臺五所玉樓十二所與縣同詩中所言玉殿金堂皆用昆侖事也張平子東京賦左瞰暘谷右睨圃】夏日遊山家同夏少府

返照下層岑物外狎招尋蘭徑薫幽佩槐庭落暗金穀靜風聲徹山空月色深一遣樊籠累惟餘松桂心【返照字本金剛經日將落返照於東也蘭佩見之問篇槐金夏葉黃如金也陶淵明歸田居詩久在樊籠裏復得反自然】

夏日遊目聊作

暫屏塵囂累言尋物外情致逸心逾黙神幽體自輕浦夏荷香滿田秋麥气淸詎假滄浪上將濯楚臣纓【左傳齊景公欲更晏子之宅曰子之宅近市囂塵湫溢不可以居請更諸爽塏者注囂人聲也塵擾亂也滄浪用屈原事故曰楚臣見酬思上人篇塵土也囂聲也／爻二韻】

同崔駙馬曉初登樓思京

麗譙通四望繁憂起萬端綺疏低晚魄檻肅初寒白雲鄕思逺黃圖歸路難惟餘西向笑暫似當長安【麗譙見登司馬樓篇王粲登樓賦登玆樓以四望兮聊暇日以消憂覽斯宇之所處兮實顯敞而寡仇憑欄檻以遙望兮向北風而開悲舊鄕之壅隔兮涕橫隊而弗禁四望詳見髙四篇王文考靈光賦爾乃懸棟結阿天窓疏注疏刻穿也刻爲綺文謂之綺疏又作綺防晚魄月也月之暗者曰魄書所謂哉生魄注哉始也始生魄十六日也西京賦鏤檻文防注檻欄幹防連檐也鏤刻也白雲見髙四篇黃啚書名具載山川地裏西向笑見逆尹大官望日路注郭澄之事】

春夜韋明府宅宴

酌桂陶芳夜披薜嘯幽人雅琴馴魯雉淸歌落範塵宿云低迥蓋殘月上虛輪幸此承防洽聊當故鄕人【酌桂見竇大郎篇披薜見髙四篇諸葛亮隠於隆中長嘯行吟晉阮借亦長嘯旣而聞孫登善嘯詣蘇門見之登不爲動借長嘯數聲而去至半嶺忽聞聲振林木若鸞鳯之音乃登之嘯也易履九二履道坦坦幽人貞吉朱子本義剛中在下無應於上故爲履道平坦幽獨守貞之象幽人履道而遇其占則爲貞而吉矣子賤治單父鳴琴不下堂而單父治河南尹袁安使椽肥親亷中牟令魯防治狀見馴雉一童子在旁親曰何不捕之童子曰是雉方乳不宜捕之親謂防曰所以來者欲察君政今蝗不犯境一異也化及鳥獸二異也童子有仁心三異也魏文詩急動飛聴淸歌拂梁塵陳琳詩哀哇動梁埃急觴蕩幽黙陸機七略詩一唱萬夫嘆再唱梁塵飛注晉人虞公善雅歌發聲盡動梁上塵範丹字子云爲萊蕪令釜甑生塵云蓋見白雲抱幽石篇】

冬日宴

二三物外友一百杖頭錢賞洽袁公地情披樂令天促膝鸞觴滿當壚獸炭然何須攀桂樹逢此自畱連【阮修字子常步行以百錢掛杖頭至酒店便獨酌酣暢𨿽當世富貴不肯顧家無擔石之儲晏如也袁粲尹丹陽嘗步屣白楊郊野間道遇一士夫便呼與酣飲明日此人謂知故到門求進粲曰昨飲酒無聊偶相要耳竟不與相見樂廣有風姿衛瓘曰此人如水鏡見之瑩然若披雲霧而覩靑天觴酒巵之總名實曰觴虛曰觶鸞觴刻爲鸞鳯之形也晉羊琇字椎舒景獻皇后從弟性豪侈洛下少林木炭貴如粟琇小炭如屑以物和之作獸形後何邵之徒共集乃以溫酒火猛獸皆開口向人赫赫然諸豪共效之淮南子招隠詩攀桂樹兮聊淹畱】

鏤雞子

【古之豪家食稱畫卵唐人於寒食節取難子染藍茜雜色仍加雕鏤逓相餉遺或置盤爼間原始記夏后氏始食卵】

幸遇淸明節欣逢舊練人刻花爭臉態冩月競眉新暈罷空餘月詩成並道春誰知懷玉者含響未吟晨【東坡梅詩鮫綃剪碎玉簪輕檀暈妝成雪月明肯伴老人春一醉懸知欲落更多情王梅溪不解宇文妝臺記婦女畫眉有倒暈妝古樂府有暈眉櫳髩之句元微之與白樂天詩近暱婦人暈澹眉目綰約頭髩畫譜有正暈倒翚牡丹太平廣記許老翁傳有銀泥裙五暈羅張萱所畫婦人暈眉所謂紫紗冪酷似可見暈爲眉餙但上句方言冩月下句似不當復言餘月必有悞也老子知難篇知我者希則我者貴是以聖人披懷玉家語子路問孔子曰有人於此披褐而懷玉孔子曰國無道可也國有道則兗冕而執玉也阮籍味懷昔年十四五志尙好詩書披褐懷珠玉顏閔相與期】

詠云酒

【雲中酒也】

朔空曽紀歷帶地舊防泉色泛臨碭瑞香流赴蜀仙欵交欣散玉怡友恱沈錢無復中山賞空吟吳防篇【黃帝都薊受命適有云瑞以云紀官帶地見尹大篇漢武通西域以渾邪王故地置酒泉郡卽今肅州城下有泉味甘如酒又梁簡文曲水詩序爾乃分階樹羽防泉泛爵碭山縣東南十里有碭山漢髙防時嘗隠避其上呂后每求得之曰季居上嘗有雲气漢鄭爲靈文鄕嗇夫行官京洛未至宿一埭逢故人四顧荒郊村落絕逺酤酒無處情抱不伸乃以錢投水中依口而飲飲盡酣暢皆得大醉因名爲沈釀川明旦乃分手而去劉石曾於山中酒家沽酒酒家與千日酒飲之至家大醉其家以爲死葬之後酒家計日往開其墓石始醒吳防篇見白雲抱幽石篇沈釀川在今紹興府若耶溪東一名沈釀埭中山古狄都也春秋屬晉戰國屬魏漢爲中山郡後攺中山國曹魏攺定州慕容垂都此隋攺博陵唐攺義武節度宋爲中山府元因之今爲定州屬眞定府】

詠美人在天津橋

【天津橋在今河南府城外西南架洛水隋煬帝建用大船連以鉄鎖南北夾起四樓唐貞觀中始甃石爲岸卽宋邵子聞杜鵑處】

美女出東鄰容與上天津動衣香滿路移步襪生塵水下看妝影眉頭畫月新寄言曹子建个是洛川神【宋玉登徒子好色賦臣東家之子增之一分則太長減之一分則太短著粉太白施朱太赤此女登墻三年窺臣臣至今未許莊子人間世篇因樂人之所感以求容與其心漢武悼李夫人賦的容與以猗靡兮縹飄姚乎愈莊一雲從容也一云盛美也曹子建洛川神賦淩波防步羅襪生塵子建名植曹操四子有文才作洛川神賦曰余從京師言歸東籓北過伊闗越轘轅經通谷淩景山容與乎陽林流盻乎洛川覩一麗人於巖之畔乃援禦者而告之曰彼何人斯若玆之麗也禦者對曰臣聞河洛之神名曰宓妃君王之所見毋乃是乎余告曰云云如淳曰宓妃伏羲女溺死遂爲洛川之神子建與其兄魏主丕有隙及卽位子建懼不相容故托宓妃爲言如離騷亦以美人目其君也大抵人臣不得於君類以美人托諷駱子疑爲武氏發也】

憲臺出縶寒夜有懷

獨坐懷明發長謡苦未安自應迷北叟誰肯問南冠生死交情異殷憂嵗序闌空餘朝夕鳥相伴夜啼寒【詩小宛篇明發不寐有懷二人又園有桃篇心之憂矣我歌且謡北叟有馬亡入胡人弔之叟曰安知非福乎後馬引駿馬歸人賀之叟曰安知非禍乎其子騎墮折髀人又弔之叟曰安知非福乎一年胡人大入丁壯戰死子以跛故父子相保南冠見詠蟬篇生死交情見髙四篇漢朱博爲禦史大夫府中列栢樹有野鳥數千棲其上朝去暮集名朝夕烏烏臺始此】

月夜有懷簡諸同寮

閒庭落景盡疏簾夜月通山靈響似應水淨望如空棲枝猶繞鵲遵渚未來鴻可嘆髙樓婦悲思杳難終【棲枝繞鵲見望鄕夕泛篇詩九罭篇鴻飛遵渚公歸無所於爾信處注周公居東成王將迎以歸東人相謂之詞陸士衡洛陽道詩總轡登長路嗚咽辭宻親借問子何之世网嬰我身永嘆遵北渚遺思結南津曹植七哀明月照髙樓流光正徘徊上有愁思婦悲嘆有餘哀借問嘆者誰言是宕子妻君行逾十年孤妾常獨棲謝希逸詠月詩髙樓切思婦西園遊上才王景詩思婦臨髙臺長想馮華軒】

送郭少府探得憂字

開筵杭徳水輟棹艤仙舟貝闕桃花浪龍門竹箭流當歌淒別曲對酒泣離憂還望靑門外空見白雲浮【詩河廣篇誰謂河廣一葦杭之注杭度也秦始皇更名河爲徳水以秦當水徳之運也項羽傳亭長艤舟泊岸也仙舟見贈之問篇李仙注楚詞魚鱗屋兮龍堂紫貝闕兮朱宮注貝闕以貝爲闕也尸子曰西河下龍門其流駚竹箭離憂見送陳文林篇靑門白雲俱見髙四篇又梁吳筠送別詩白雲亭海際明月落河濱送君長嘆息徒使淚沾巾又白雲方眇眇黃鳥尙關闗又無由得共賞山川間白雲】

送宋五之問得涼字

【之問見前江南篇】

願言遊泗水支離去二漳道術君所篤荃蹄余有忘雪威侵竹冷秋爽帶池涼欲諗離襟切岐路在他鄕【泗水見兗州餞宋五篇莊子人間世篇支離防者頥隠於臍肩髙於頂防撮指天五管在上兩髀爲脇挫鍼治繲足以糊口皷防播精足以食十人上徴武士則支離攘臂於其間上有大役則支離以有常疾不受功上與病者粟則受三鐘與十束薪夫支離其形者猶足以養其身終其天年又況支離其徳者乎二漳一出上黨沾縣大黽谷名淸漳一出上黨長子縣鹿谷山名濁漳二漳異源而下流相合同歸於海書禹貢至於衡漳是也道術荃蹄見髙四篇岐路見紫雲觀篇】

冬日過故人任處士書齋

神交尙投漆虛室罷遊蘭网積窓文亂苔深履迹殘雪明書帳冷水靜墨池寒獨此琴臺上流水爲誰彈【投漆虛室流水俱見髙四篇遊蘭用如蘭意見靈泉篇网積見螢火萹孫康家貧映雪讀書張芝臨池學書池水盡黒謂之墨池在今河南府陜州又鐘繇有墨池在興國州王羲之有墨池在溫州又有墨池在臺州諸葛孔明有墨池在沅江縣西烏龍寺內成都府城西南五里有琴臺世俗云司馬相如彈琴之處然順慶府蓬州西南六十里亦有琴臺宋志蓬州有相如縣注云以有相如故宅而名則相如又寓此矣大抵皆隨寓名也流水見髙四篇】

詠塵灰

洛川流雅韻秦道擅苛威聴歌梁上動應律管中飛光飄神女襪影落羽人衣願言心未翳終冀效輕防【洛川雅韻見天津橋篇苛小艸也政令繁細曰苛商鞅相秦立法棄灰於道者有刑聴歌見韋明府篇律管見登司馬樓篇神女襪卽見洛川注翳滿也塞也楊子法言如庸行翳路衝衝而話君子不貴也】秋晨同淄州毛司馬秋九詠

【淄州漢盤陽縣屬濟南郡東漢屬齊國晉省之宋置淸河郡及貝邱縣北齊罷郡以縣屬齊州隋置淄州攺貝邱爲淄州縣後州廢唐初復置淄州宋金元仍舊至本朝初攺淄川州以縣省入尋攺爲縣屬濟南】

紫陌炎氛歇靑蘋晚吹浮亂竹揺疎影縈池織細流飄香曵舞袖帶水泛妝樓不分君恩絕紈扇曲中秋【王粲獵賦倚紫陌而並徵注道路南北爲阡東西爲陌長安城中八街九陌宋玉風賦夫風於靑蘋之末浸滛谿谷緣太山之阿舞於松栢之下枚乘七發掩靑蘋遊淸風陶陽气蕩春心王融遊仙詩長河旣巳縈嶒山亦可礪解者作榮又以爲艸木之榮非也縈逥之義帶水見尹大篇帶地注趙飛燕姊妹得幸成帝於是譛許皇后班婕妤咒咀上後廢婕妤對曰妾聞死生有命富貴在天修正尙未蒙福爲邪欲以何望使鬼神有知不受不臣之愬如其無知愬之何益上善之婕妤恐久見危乃求供養太后於長信宮上許焉婕妤作扇詩曰新裂齊紈素皎潔如霜雪裁爲合歡扇團圓似明月出入君懷袖動揺淸風發不覺秋風起涼颷奪炎熱棄捐篋笥中恩情中道絕又朱買臣守防稽懷綬匿迹人未知也所交錢勃見其暴露乃勞之曰得無罷乎遺以紈扇買臣至郡引爲上客宋人四六綈袍贈範叔猶有故人之情紈扇遺買臣終致上客之引】

秋云

南陸銅渾攺西郊玉葉輕泛沼揺光動臨欄瑞色明蓋陰連鳯闕陣影翼龍城誰知時不遇空傷流滯情【日行北陸極暑至夏至日行極北謂之北至行轉南始爲秋至冬至日極南謂之南至復轉北爲春天文志云言天體者三家一曰周髀二曰宣夜三曰渾天宣夜不傳周髀以天似覆盆以斗極爲中中髙而四邊下日月旁繞日近而見爲晝日逺不見爲夜蔡邕以爲考驗天文多所迷失渾天以天形似卵地如卵黃包於天中形體渾然天見地上者一百八十二度半彊地下亦然北極出地三十六度南極入地亦如之而嵩髙正當天之中極南五十五度當嵩髙之上又其南十二度爲夏至之日道又其南三十四度爲春秋分之日道又其南二十四度爲冬至之日道南下去地三十一度而巳是夏至日北去極六十七度春秋分去極九十一度冬至去極一百一十五度此其大率也其南北極持其兩端其天與日月星宿斜而廻轉此必有其法至秦而滅漢武時洛下閎始經營之鮮於妄人又量度之至宣帝時耿壽昌始鑄銅而爲之象宋錢樂又鑄銅作渾天儀衡長八尺孔徑一寸璣徑八尺圓周二丈五尺彊轉而望之以知日月星辰之所在卽所謂璿璣玊衡者也歷代法漸宻趙宋制儀三重詳見蔡氏書傳設機輪以水激之使其日夜隨天東西運轉日月星辰於是可考至今因之易小畜卦小畜亨宻雲不雨自我西郊注西郊文王自指西周之地也畜極宻之云而不雨文之宜王而不王也玉葉蓋陰見白雲抱幽石篇西都賦設璧門之鳯闕上觚稜而棲金雀闗中記一名別風闕以別四方之風西京賦閶闔之內別風嶕峣是也漢書其東則鳯闕門髙二十餘丈其南有璧門之屬三輔故事鳯闕上有鳯凰漢武所作其西虎圈陣影見蕩子篇龍城今西安府城北十里龍首山隋以長安狹小攺作新都遷焉唐因都之謂之龍城末二句見白雲抱幽石注】

秋蟬

九秋行已暮一枝聊暫安隠楡非諌楚噪柳異悲潘分形妝薄鬂鏤影餙危冠自憐疎影斷寒林夕吹寒【莊子逍遙遊篇鷦鷯巢於深林不過一枝偃防飲河不過滿腹隠楡見在獄詠蟬注噪柳見陳文林篇潘安仁秋興賦蟬嘒嘒以寒吟兮鴈飄飄而南飛隋盧思道聴鳴蟬詩紅塵早獘陸生衣明鏡空悲潘椽髮梁昭明太子蟬贊定伊不美曜彼華冠陳劉剛詠蟬詩聲流上林苑影入侍臣冠】

秋露

玉闗寒色早金塘秋气歸泛掌光逾靜添荷滴尙防變霜凝曉液承月委圓輝別有吳臺上應濕楚臣衣【玉闗西域地名此恐以秋色言之也庾信寄王琳詩玉闗道路逺金陵信使疎此光武閉玉闗之地也沈約詩金塘艸木合玉池泉將滿劉楨詩芙蓉散其華菡蓞溢金塘宋人秋日書啟金�秩序玉宇敷涼又金顥平分碧虛如拭�與揫同此金玉字碧字皆秋用也漢武起栢梁臺作承露盤髙二十丈大七圍以銅爲之上有仙人掌以承露和玉屑飲之云可長生在今陜西西安府城西北三十里建章宮內神明臺上圓輝猶圓影也沈約詠月詩月華臨靜夜夜靜滅氛埃方輝竟入戶圓影隙中來江淹恨賦至乃秋露如珠秋月如珪又江淹擬古雜體詩送君如昨日檐前露巳�吳臺二句見在獄詠蟬注濕楚臣衣又見久客臨海篇】

秋月

云披玉繩淨月滿鏡輪圓裛露珠暉冷淩霜桂影寒漏彩含疏薄浮光漾急瀾西向徒自賞南飛終未安【張平子西京賦上飛闥以仰眺睹瑤光與玉繩注瑤光北斗第七星玉繩玉衡北兩星也謝眺詩金波防鳷鵲玉繩低建章裛纒也嵇康琴賦鎪防裛厠注裛纒其塡厠之處使相宻比珠暉見上篇注薄艸木叢生也詳見髙四篇漾水揺動貌西向見崔駙馬詩南飛見望鄕夕泛】

秋水

貝闕寒流徹玉輪秋浪淸圖云錦色淨冩月練花明泛曲鵾動隨軒鳯轄驚惟當禦溝上淒斷送歸情【貝闕見郭少府篇玉輪見江南贈之問篇古調歌有鵾雞鴻鴈之曲張平子南都賦寡婦悲吟鵾雞哀鳴坐者淒欷蕩魂傷情嵇康琴賦嚶若離鵾鳴淸池翼若飛鴻翔曽崖又若次其曲引所宜則廣陵止息東武太山飛龍鹿鳴鵾雞遊安仁笙賦爾乃引飛龍鳴鵾雞禦溝在長安城漢人送別皆於禦溝之上𨿽唐人猶然也又見送閻五篇溝水注】

詠水

【築土遏水曰塘大墳曰防水所鐘曰澤廣澤曰衍澤曲曰臯障曰陂澤無水有艸木曰藪水通流曰川水本曰源源本曰泉泉正出曰檻泉側出曰執泉泉所出同所歸異曰肥泉異水同流曰瀵深水曰潭急水曰流砂右上曰瀬又曰灘水別流曰派大水有小口別通曰浦又曰沱水決復入曰汜風吹水湧曰波大波曰濤小波曰淪平波曰瀾直波曰徑水潮夕至曰潮風行水成文曰漣水波如錦文曰漪凢水邊皆曰垂曰涯曰畔曰幹曰濆曰濱涯上下坦曰漘重涯曰岸岸上地曰滸曲涯曰澳水艸交曰湄水邊土人所立曰澨水曲曰汭水北曰陽水南曰陰出山石潤曰潾山夾水曰澗水注川曰谿注谿曰谷通谷曰石絕水曰梁水洲曰渚海洲曰島】

列名通地紀疎派合天津波隨月色淨態逐桃花春照霞如隠石映柳若沈鱗終當挹上善屬意淡交人【黃河西距捲重山千里東至雒防名地神上爲紀星七曲也故曰地紀詩四月篇滔滔江漢南國之紀注紀謂經帶包絡之也天津天河也老子曰上善若水水善利萬物而不爭處眾人之所惡故幾於道陳釋慧標詠水詩持將符上善利得動髙情隋張文琮詠水詩標名資上善流派表靈長戴逵水贊止鑑標貴上善興詠淡交見竇六郎篇淡若水注】

秋螢

玉虯分靜夜金螢照晚涼含輝疑泛月帶火怯淩霜散彩縈虛牖飄花繞洞房下帷如不倦當解借餘光【玉虯卽銀龍漏刻中汲水者虯本作蚪龍屬無角楚辭駟玉蚪以乘翳陳楊縉賦得照映秋螢詩秋窓餘照盡人暗早螢來怱聚還同色恆然詎落灰飛影黃金散依帷縹帙開含明自不息夜月空徘徊董仲舒讀書下帷不倦晉車字武子學而不倦家貧無油夏夜用練囊盛數十螢火以照字餘光見螢火賦】秋鴈

聮翩辭海曲遙曵指江幹陣去金河冷書歸玊塞寒帶月淩空易迷煙短浦難何當同顧影刷羽泛淸瀾【謝靈運儗阮瑀詩金覊相馳逐聫翩何窮巳梁蕭子範夜聴鴈詩連翩辭朔气嘹唳獨南歸飛鴈行陣金河猶金塘也書歸見蕩子篇盛之荊州記鴈塞北接梁州汶陽郡其間東西嶺屬天無際雲飛風翥望崖廻翼惟一處爲下朔鴈達塞矯翮裁度故名鴈塞同於鴈門也玉塞亦以秋色言之沈約詠湖中鴈詩刷飛同揺漾一舉還故鄕】

詠鴈

唼藻蒼梧逺銜蘆紫塞長霧深悲晚景風急斷秋行陣照通宵月書封幾夜霜無復能鳴分空知愧稻梁【楚詞鳬鴈皆唼夫梁藻兮上林賦唼渫靑藻沈休文詠鴈詩唼流牽弱藻斂翮帶餘霜懸飛竟不下亂起末成行蒼梧漢武平南越以其地爲廣信縣置蒼梧郡元封中徙交州治此晉以後因之隋廢郡爲蒼梧縣屬封州唐屬靜州尋以縣置梧州天寶初攺蒼梧郡乾元初復梧州五代周屬南漢宋平嶺南仍爲梧州元至元攺路本朝攺府廣西道銜蘆見陳文林序蒼梧極南紫塞極北以此見長逺也行陣書封字俱見上篇莊子捨故人之家主人令殺鴈待之防子奚殺主人曰殺其不能鳴者弟子曰山木以不材而壽鴈以不材而死將奚處莊子笑曰吾將處夫材不材之間】

秋菊

擢秀三秋晚聞芳十步中分黃俱笑日合翠共揺風碎影含流動浮香隔岸通金翹徒可泛玉斚竟誰同【秀出也榮也茂也楚詞采三秀於山間注芝艸也文選煌煌靈芝一年三秀又趙臺與稽喜書吾子植根芳苑櫂秀淸流布防華崖飛藻云墀宋蘇彥秋夜長賦貞松隆冬以擢秀金菊吐翹以淩霜晉袁山崧菊詩靈菊植幽崖擢穎淩寒颷說苑曰十步之澤必有芳艸晉傅菊賦販之者長壽食之者通神孫楚菊花賦飛金英以浮防酒握翠葉以振羽儀金翹玉斚皆借菊言之也金翹見司馬樓篇】

詠雪

龍云玉葉上鶴雪瑞花新影亂銅烏吸光銷玉馬津含輝明素篆隠迹表祥輪幽蘭不可儷徒自繞陽春【龍云見髙四篇玉葉見白雲抱幽石篇鶴雪色也雪爲丰年之兆故曰瑞晉書天文志越云如龍蜀云如菌韓云如布趙雲如牛楚云如日宋云如車魯云如馬衛云如犬周云如輪秦云如行人又作佳人美人魏云如防齊云如絲見費六篇李蘭漏刻法以銅爲渴烏以引器中水以銀龍口中之注云以器貯水以銅爲渴烏狀如鉤曲以引器中水於銀龍口中吐入權器漏水一升枰重一斤時經一刻言雪下如銅烏汲水而吐之也臧榮緒晉書新蔡王騰發於並州於常山之眞定縣遇天大雪平地數丈雪融不積騰怪使掘之得玉馬髙一尺許獻之津如津浪之津宋玉賦臣嘗行僕饑馬疲正遇主人翁出媼又到市主人女欲置臣堂上太髙堂下太卑乃更爲蘭房奧室止臣其中有鳴琴焉臣援而鼔之作幽蘭白雪之曲陽春見江南贈之問篇幽蘭又見思上人篇】

餞駱四得鐘字

平生何以樂鬥酒夜相逢曲中驚別緒醉裏失愁容星月懸秋漢風香入曙鐘明月臨溝水靑山幾萬重【楊憚報孫防宗書烹羊炰羔鬥酒自勞又與溝水靑山俱見間五官篇】

又

甲第驅車入良宵秉燭遊人追竹林防酒獻菊花秋霜吹飄無巳星河漫不流重嗟歡賞地翻召別離憂【左傳齊景公欲更晏子之第史記齊自淳於髠以下皆命曰列大夫爲門第康莊之衢漢髙祖詔列侯食邑者皆賜大第室更二千石受小第室注有甲乙次第故曰第甲第最大之室也於公爲廷尉髙大其門閭令容駟馬車曰吾後世必有興者古詩晝短苦夜長何不秉燭遊晉嵇康阮籍阮咸山濤向秀王戎劉伶相與爲友號竹林七賢佛國五精舎一給孤園二靈鷲山三彌侯江四罨籮樹五竹林園卽竹林非止以竹名也】

渡步

【步山名在今揚州府儀眞縣西四十七里魏大武南伐起行宮於此諸軍同日臨江卽此山有盤道及太武所鑿井宋太祖以舟師伐李景於步振旅凱旋因名回軍渡劉宋鮑照文云步山因迥爲髙據絕作雄淩淸瞰逺擅奇含秀是亦居勢使之然也】

捧檄辭幽徑鳴桹下貴洲驚濤疑躍馬積气似連牛月迥黃沙淨風急夜江秋不學浮雲影他鄕空滯流【捧檄見髙四篇桹韻書蒿木也鳴桹以毆魚枚乘七發言濤之狀沌沌渾渾狀如奔馬連牛見螢火篇埋丰注浮雲見論語又見白雲抱幽石詩】

王昭君

【匈奴呼韓單於�郅支旣誅且喜且懼入朝自言願壻漢氏以自親帝以後宮良家子王嬙字昭君賜之按昭君傳元帝宮人數多不能盡幸使畫工毛延壽圖其形按圖召之宮人爭賂壽多至千金少至五百金昭君獨負其貌不與及單於入朝求親帝按圖以昭君賜之陛辭光彩動人帝欲悔恐失信外國窮治其事毛延壽竟棄市後人因爲昭君怨之曲云昭君村在今湖廣荊州府歸州東四十里又名欀昭君入胡於馬上彈琵琶悲歌哀怨後死葬胡中其冡艸獨靑】

斂容辭豹尾緘怨度龍鱗金鈿明漢月玉筯染胡塵古鏡菱花暗愁眉柳葉顰惟有淸笳曲時聞芳樹春【漢書大駕法駕出屬車最後一乘懸豹尾尾以前省中也以後禁中也梁劉孝威詩才人豹尾內禦酒屬車中龍鱗海水也鈿戒指也玉筯眼淚也古鏡照日影如菱花亦以言面顰蹙也韓昭侯曰明主愛一顰一笑笳見蕩子篇芳樹春曲名始於漢魏明帝嘗仿爲之】

挽詩

樂大夫挽詩【五首】

【史記帝召田橫至屍鄕自刎奉首從者挽至營不敢哭故爲歌以寄哀音以此爲挽歌之始然魯哀公防吳伐齊其將公孫更命歌虞殯以示必死則其來久矣二子乘舟之類是也】

可嘆浮生促於嗟此路難邱陵一起恨言笑幾時懽蕭索郊埏晚荒涼井徑寒誰當門下客獨見有任安【史記衛靑傳靑日退而驃騎日益貴舉大將軍故人門下多去事驃騎輒得官爵惟任安不肯】

蒿裏誰家地松門何代邱百年三萬日一別防千秋返照寒無影窮泉凍不流居然同物化何處欲藏舟【於寶搜神記田橫自殺門人不敢哭但隨柩哀歌曰薤上朝露何易晞露晞明朝更復落人死一去何時歸蒿裏誰家地聚斂精魂無賢愚伯一何相催促人命不得少踟躕後代相承呼爲挽歌武帝時李延年分爲二曲薤露送王公貴人蒿裏送士大夫庶人返照見詠蟬篇夕照注莊子大宗師篇夫藏舟於藏山於澤謂之圖矣然而夜半有力者負之而走昧者不知也】

昔去梅笳發今來薤露晞彤騶朝帝闕丹旐背王畿城郭猶疑是原陵稍覺非九原如可作千載與誰歸【笳見蕩子篇梅柳曲名張騫入西域傳笳曲西京惟徳摩詞兜勒二曲李延年因胡曲更造新聲二十八解乘輿以爲武樂後漢以給邊將和帝時萬人將軍用之魏晉以來惟存黃鶴隴頭出入闗出入塞於楊柳黃覃子赤之楊望行人一十四曲蔡邕益琴爲九彈之薤露見上章注騶馬從也丹旐銘旌也城郭是見紫雲觀贈道士篇禮記檀弓下趙文子與叔譽觀乎九原文子曰死者如可作也吾誰與歸注九原晉諸大夫墳墓所在】

一旦先朝菌千秋掩夜臺靑烏新兆去白馬故人來艸露當春泣松風向暮哀寧知荒隴外弔鶴自徘徊【埤雅引莊子雞菌不知晦朔今本作朝菌雞菌尢奇雲南名菌曰雞堫蜀中名菌曰鬭雞骨集韻堫土菌也鳥飛而斂足菌形如之故以雞名莊子逍遙遊篇朝菌不知晦朔蟪蛄不知春秋此小年也楚之南有冥靈者以五百嵗爲春五百嵗爲秋而彭祖乃今以久特聞眾人匹之不亦悲乎注朝菌天陰生糞上見日則死一名日及一名舜英朝生暮落陸士衡挽歌按轡遵長薄送子長夜臺阮瑀七哀冥冥九泉室漫漫長夜臺詳見下篇郭璞經謂之靑鳥經漢範式張元伯爲友千里命駕元伯歿臨葬棺重不可前母撫之曰子豈有所須耶久之有素衣白馬來者母曰必巨卿也式至具言元伯見夢言我巳死某日歸葬以兄友誼故來言是以知之陶侃丁憂在墓下忽有客來弔儀服鮮異禮畢遣人尋之見雙白鶴衝天去】

忽見靈臺路猶疑水鏡懸何如開白日非復覩靑天華表迎千嵗幽扄送百年獨嗟流水引長掩伯牙【靈臺見髙四篇此恐指陰靈言之也三國司馬徽有知人之鑑時稱水鏡先生漢膝公至東門馬悲鳴不進掘地得石槨書曰佳城郁蒼蒼千年見白日於嗟滕公居此室靑天見冬日宴詩樂令天注華表見紫雲觀遼東鶴注扄門關木也流水引見贈髙四篇】

丹陽刺史挽詩三首

【丹陽秦爲鄣郡始皇以其地有王气鑿北阬以敗其勢截直道使阿曲因名曲同孫策破劉繇於曲阿與太史鬭神亭是也三國吳攺云陽晉復爲曲阿屬昆陵郡梁爲蘭陵郡唐武徳初置云州又攺簡州尋廢以縣屬潤州天寶初攺丹陽縣宋元仍舊今攺屬鎭江】

百齡嗟倐忽一旦附山阿丹桂銷巳盡靑松哀思多薰風應聴曲薤露反成歌自有藏舟處誰憐駟隙過【田巴報鄒衍書百齡之期未有能至梁任昉爲庾杲之與劉蚪書百齡飄忽凝滯自物禮檀弓文王謂武王曰女何夢矣對曰夢帝與我九齡文王曰女以爲何也武王曰西方有九國焉君王其終撫之文王曰非也古者謂年齡齒亦齡也我百爾九十吾與女三焉文王九十七而終武王九十三而終漢武悼夫人賦秋气防以淒淚兮桂枝落而銷亡注以桂枝諭夫人也靑松冢上所種何劭詩靑靑陵上松亭亭髙山栢趙徵明詩曠野何蕭蕭靑松白楊樹薰風曲卽舜歌南風事薤露藏舟見上篇駟隙見螢火賦】

惻愴恆山羽畱連棣蕚篇佳城非舊日京兆卽新阡城郭三千嵗邱陵幾萬年惟餘松栢樹朝夕起寒煙【詩唐棣篇唐棣之華鄂不韡韡凡今之人莫如兄弟死喪之威兄弟孔懹原隰襃矣兄弟求矣佳城見上篇白日注後漢原涉父死賻錢十萬讓不受又行三年喪由是得名旣而以先墳儉約非孝慕京兆尹曹氏葬茂陵民謂其道爲京兆阡廼買地開道大起冡捨周閣重門立表署曰南陽阡人不肯從謂之原氏阡後渉以任俠殺人王莽召赦之爲更始西屏將軍申屠建所殺】

短歌三獻曲長夜九泉臺此室扄掩何年白日開荒郊疏古木寒隧積陳荄獨此傷心地松聲薄暮來【長夜九泉俱見前篇又莊子曰天有九重之霄地有九重之泉春秋傳晉文侯欲請隧襄王不許曰王章也又鄭伯與武姜闕地及泉隧而相見注隧墓道也潘嶽懷田賦陳荄被於堂除舊圃化而爲薪梁何遜銅爵臺妓詩曲終相顧起日暮松栢聲又靑松見上章】

駱丞集卷一

欽定四庫全書

駱丞集卷二

唐駱賔王撰

明顏文選注

五言排律

浮查詩【有序】

【查義見髙四篇仙查注】

遊目川上觀一浮查泛泛然若木偶之乘流迷不知所適也

【田文將入秦蘇代謂之曰旦見木偶人謂土偶人曰天雨子將敗矣土偶笑曰子東國之桃梗也天雨我敗歸土耳於泛泛焉流於而行未知所止息也秦以虎狼之國子欲入秦如不還得無爲土偶所笑乎文乃止】

觀其根柢盤屈枝榦扶疎大則有棟梁舟楫之材小則有輪轅榱桷之用非夫稟乾坤之秀气含宇宙之淳精孰能負淩雲槪日之姿抱積雪封霜之骨

【韓非子樹木直根爲根曼根爲柢固其柢則生長深其根則視久東漢虞詡曰不遇盤根錯節無以別利器枚乘七發龍門之桐髙百尺而無枝中鬱結之輪菌根扶疎以分離說文扶疎四布也劉向曰今濟南王氏祖墳梓桂生枝葉扶疎上出屋根垂地中上下四旁曰宇往古來今曰宙字出尸子楊子太元闔夭謂之宇辟宇謂之宙山一名天柱山三峯鼎峙拒云防日曹植詩承露防太淸晉張協七命寒山之桐雰雪寫其根霏霜封其條陸機詩嘉樹生朝陽凝霜封其條】

向使懷才幽藪藏頴重嵓絕望於廊廟之榮遺形於斤斧之患固可垂防萬畝懸映九霄與建木較其長短將大椿齊其年壽者

【藪見詠水頴與穎同毛遂傳使遂早得處囊中乃脫穎而出道書天有九霄赤碧靑元絳黅紫練縉吳都賦木則楓柙豫章栟櫚枸榔綿杬杶櫨文欀楨橿平仲君遷松梓古度楠橊之木相思之樹宗生髙岡族茂幽阜擢本千尋垂防萬畝張衡思元賦纒建木於廣都兮拓芳華而躊躇山海經有木若牛引之皮若纓名曰建木在弱水上靑葉紫莖元華赤實百仭無枝上有九欘下有九衢大椿見樂大夫挽詩朝菌注】

而委根險岸托質畏途上爲疾風衝颷所摧殘下爲奔浪迅波所激射基由壤括勢以地危

【畏途見髙四篇衝颷見螢火賦】

豈盛衰之理系乎時封植之道存乎我一隊泉谷萬里飄淪與波浮沈隨時逝止𨿽殷仲文嘆生意已盡孔宣父知朽質難雕然而遇良工逢仙客牛磯可托玉璜之路非遙匠石先談萬乘之器何遠故用與不用時也悲夫

【殷仲文古樹見在獄詠蟬序唐元宗諡孔子文宣王呂望釣於牛磯得一魚剖之有玉璜丹書文曰周受命呂封於齊仙客見贈髙四篇仙查注莊子人間世篇匠石之齊至於曲轅見櫟杜樹其大蔽牛絜之百圍其髙臨山十仭而後有枝其可以爲舟者旁十數觀者如市匠石不顧遂行不輟弟子厭觀之走及匠石曰自吾執斧斤以隨夫子未嘗見材如此其美也先生不肯視行不輟何耶曰已矣勿言之矣散木也以爲舟則沈以爲棺槨則速腐以爲器則速毀以爲門戶則液樠以爲柱則蠧是不材之木也無所可用故能若是之壽匠石歸櫟杜見夢曰女惡乎比予哉若將比予於文木耶夫柤棃橘柚果蓏之屬實熟則剝則辱大枝折小枝泄此以其能若其生者也故不終其天年而中道天自掊擊於世俗者也物莫不若是鄒陽上吳王書曰臣聞明月之珠夜光之璧以暗投人於道無不按劍相盻者無因至前也蟠木根柢輪困離奇而爲萬乘器者何則以左右爲之先容也故無因至前𨿽隋珠和璧祗足結怨而不見徳故有人先談則枯木朽株樹功而不忘】

然而知萬物之相應感者亦奚必同聲同气而已哉感而賦詩貽諸同志云耳

【易曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下蓋各從其類也又曰上下交而其志同也禮合志同方】

昔負千尋質髙臨九仞峯貞心淩晚桂勁節掩寒松忽値風颷折坐爲波浪衝摧殘空有恨擁腫遂無庸渤海三千里泥沙幾萬重似舟飄不定如梗泛何從仙客終難托良工豈易逢徒懷萬乘器誰爲一先容

【爾雅八尺曰尋倍尋曰常四尺曰仞書爲山九仞顏師古孔安國皆以八尺爲仞巴咸鄭康成以七尺爲仞應劭漢書注以五尺六寸爲仞晉書契寒松而立節吳書王蠋建寒松之節莊子逍遙篇惠子謂莊子曰吾有大樹人謂之樗其大枝擁腫而不中繩墨其小枝卷曲而不中規矩立之塗匠者不顧今子之言大而無用眾所同去也莊子曰子有大樹患其無用何不樹之於無何有之鄕廣漠之野徬徨乎無爲其側逍遙乎寢臥其下不夭斤斧物無害者無所可用安所困苦哉山海經東海之別有渤海南海之別有漲海西海之別有靑海北海之別有瀚海余俱見上文】

春霽早行

年華開早律霽色蕩芳晨城闕千門曉山河四望春禦溝通太液戚裏對平津寶瑟調中婦金罍引上賔劇談推曼倩驚坐揖陳遵意气一言合風期萬里親自惟安直道守拙忌因人談器非先木圖榮異後薪揶揄慚路憔悴切波臣元艸終疲漢烏裘幾滯秦生涯無嵗月岐路有風塵還嗟大行道處處白頭新

【律見司馬樓葭仄注四望見崔駙馬篇禦溝見閻五官篇溝水注在長安漢武帝於建昌宮北治大池曰太液言津潤所及廣也戚裏貴戚之裏字見髙四篇爵裏義同公孫宏拜相封平津侯梁武帝狹斜行洛陽有曲陌曲陌不通驛忽遇二小童扶轡問伊宅我宅邯鄲右易憶復可知大息組絪緼中息佩陸離小息尙靑綺總角遊南坡三息俱入門家臣拜門垂三息俱升堂防酒盈千巵三息俱入戶戶內有光儀大婦理金翠中婦事玉防小婦獨間暇調笙遊曲池丈人少徘徊鳯吹方參差金罍見陳文林詩東方朔字曼倩善諧謔談論陳遵字孟公名望一時衣冠懷之惟恐在後時列侯有與遵同姓字者至門坐中震動旣而非孟公因號陳驚坐云意气見髙四篇因人先木見上篇先容注汲黯爲九卿公孫宏張湯爲小吏及宏湯稍益貴與黯同列後又尊用過之黯褊心不能無小望見上前言曰陛下用羣臣如積薪後來者居上上黙然晉有爲太守者羅友後至桓溫問之對曰路逢椰楡曰見汝送人作郡不見人送汝作郡波臣見上裴侍郎詩漢哀帝時丁傅董賢用事諸附離之者起家至二千石惟揚雄自守泊如也乃艸太元以儗易三方九州二十七部八十一家七百二十九贊爲天地人三元各二十七首人有嘲雄以元之尙白雄解之爲之說曰解嘲烏裘滯秦見髙四篇莊子飬生篇吾生也有涯而知也無涯以有涯隨無涯殆已注言所稟之分各有極也而心之所欲無限隨之斯困殆矣岐路見紫雲觀篇陸士衡詩京洛多風塵素衣化爲緇戰國防魏王欲攻邯鄲季梁聞之中道而反衣焦不信靣塵不洗往見王曰今者臣來見人於太行乃北靣而驅其馬告臣曰我欲之楚臣曰之楚奚爲北靣曰吾馬良臣曰此非楚之道也曰吾善禦此數者逾善而去楚逾逺耳又汗明見春申君曰驥之齒至矣服鹽車上大行中阪遷延負轅不能上伯樂遭之下車攀而哭之解紵衣而幕之於是俯噴仰鳴聲造於天欣伯樂之知己也白頭新見螢火賦白首注阮籍詠懷詩平生少年時輕薄好歌西遊咸陽市趙李相經過娯樂未終極白日忽蹉跎驅馬復來歸反顧望三河黃金百鎰盡資用常苦多北臨大行道失路將如何又不渉大行路誰知斯路難太行在今衛輝府輝縣西五十里西南連懷慶府界】

秋日山行簡梁大官

束馬陟層阜廻首睇山川攢峯防宿霧疊巘架寒煙百重含翠色一道落飛泉香吹分巖桂鮮云抱石蓮地偏心易遠致黙體逾元得性靈遊刃忘言已棄筌彈冠勞巧拙結綬倦牽纒不如從四皓邱中鳴一

【史記齊桓公束馬懸車登太行至卑耳山楚詞旣含睇兮又宜笑睇視也謝瞻答靈運詩西瞻興遊嘆東睇起淒歌顏延年詩側聽風薄木遙睇月開云江淹儗謝莊詩靜黙鏡錦野四睇亂層吟儗惠連詩覿子杳未欵睇在何辰攢山疊出如攢槊也張恊北卬賦松林槮映以攢列元木防廖而振柯巘山頂也詩大雅公劉篇陟則在巘靈運詩連嶂疊巘靑翠杳深沈泉自山頂流下者曰飛泉巖桂見髙四篇陸機悲哉行鮮云垂溥陰注輕雲也太華山有石蓮峯陶靖節詩心遠地自偏揚雄解嘲知元知黙守道之極又曰藺生收功於章臺四皓采榮於南山公孫創業於金馬驃騎發迹於祁連司馬長卿竊貲於卓氏東方曼倩割灸於細君僕誠不能與數子並故黙然獨守吾太元莊子飬生篇庖丁爲文惠君解牛曰臣之刀十九年矣所解數千牛而刀刃若新發於硎彼節者有間而刀刃者無厚以無厚入有間恢恢乎其於遊刃必有餘地矣忘言棄釡見髙四篇王陽與貢禹爲友陽刺益州禹聞之彈其冠以待陽遂薦禹成帝召爲大夫時人語曰王陽結綬貢禹彈冠又後漢蕭育與朱博爲友長安語曰蕭朱結綬王貢彈冠言共相薦達也潘嶽性輕躁趨勢利與石崇謟事賈謐望塵而拜爲謐二十四友之首其母數誚之曰汝當如是而幹沒不巳乎嶽終不攺旣仕宦不達乃作閒居賦曰嶽讀汲黯傳至司馬安四至九卿而良史書之題以巧宦之目未嘗不慨然廢書而嘆也曰嗟乎巧誠有之拙亦宜然注黯姑姊於司馬安少與黯爲洗馬安文深巧善宦四至九卿守河南卒昆弟以安故同時二千石者十人漢髙欲易太子呂后使張良爲計良曰此難以口舌爭也顧上所不能致者四人曰東園公綺裏季夏黃公甪裏先生以上嫚士不願爲漢臣令太子請以爲客此一助也後令太子卑詞厚幣往請之旣至須眉皓白自爲四皓竟定惠帝顧愷之爲謝鯤畵像曰此子宜置邱壑中三國孫登汲郡人於北山爲土窟居之好讀易嘗撫一之琴拾遺記商時修三皇五帝之樂撫一之琴左思招隱詩杖防招隱士荒塗橫古今巖穴無結搆邱中有鳴琴白雲停陰岡丹曜陽林石泉潄瓊瑤纎鱗亦浮沈非必絲與竹山水有淸音何事待嘯歌灌木自悲吟秋菊兼餱糧幽蘭開重襟躊躇足力煩聊欲投吾簪郭琰容傲戰機心於外物不能得意於一陳伏招隱詩招隱訪仙楹邱中琴正鳴梁庾吾贈周處士詩籬下黃花菊邱中白雪琴】

晚度天山有懷京邑

【天山見贈髙四篇注】

忽上天山路依然想物華云凝上苑葉雪似禦溝花行嘆戎麾遠坐令衣帶賖交河浮絕塞弱水浸流沙旅思徒漂梗歸期未及寧知心斷絕夜夜泣胡笳

【上苑上林苑也禦溝見春霽早行篇云葉見白雲抱幽石篇雪花見詠雪篇上苑禦溝皆懷京邑也麾見蕩子從軍篇衣帶賖猶沈約所謂帶圍減尺言瘦也謝元暉和王主簿怨情詩相逢詠靡蕪辭寵悲班扇花叢亂數蝶風簾入防燕徒使春帶賖坐惜紅妝變平生一顧重夙昔千金賤交河在土魯蕃西二十里源出天山河水交流繞斷峯下夷名崖兒城卽唐交河縣禹貢導弱水又西被於流沙鄭元曰弱水出張掖淮南子云出窮名山柳宗元曰西海之山有水焉散渙無力不能負芥投之則委靡墊沒及底而後止流沙在沙州西八十里其沙隨風流行故曰流沙沈括曰嘗過無定河活沙履之百步之外皆動如行幕上或防則人馬車駝以千百數無孑遺者或謂此所謂流沙也楚詞注流沙亦引禹貢復言今西海居延澤是也則括之言或信蓋弱水至於合黎餘波入於流沙則流沙皆弱水所及陷人亦有之矣漂梗見浮查篇泛梗注左傳齊侯使管至父戍葵邱時而往曰及而代期戍公問不至請代不許遂作亂注時熟時也笳見蕩子從軍篇李陵答蘇武書涼秋九月塞外艸衰夜不能寐側耳遠聽胡笳互動牧馬悲鳴吟嘯成羣邊聲四起晨坐聽之不覺淚下魏瓘搗衣賦但見餘韻未畢微影方流逶迆洞房半入霄夢窈窕閒館方增客愁李都尉以胡笳動泣而子期以鄰笛增憂古人獨感於聽而今者況兼乎秋】晚泊河曲

【河曲漢縣名屬太原郡晉爲嵐州雄勇鎭宋立火山軍屬代州後置火山縣尋廢金攺火山州後攺澳州貞元初增置河曲縣取河千里一曲之義元至元初州縣俱省入保徳州今復爲河曲縣屬太原府】

三秋倦行役千里泛歸潮通波竹箭水輕舸木蘭橈金隄連曲岸貝闕影浮橋水淨千年近星飛五老遙疊峯開宿浪浮葉下涼颷浦荷疎晚的津柳漬寒條淒惶勞梗泛淒防倦蓬飄仙查可不托河上獨長謡

【竹箭見送郭少府篇南楚江湘船大謂之舸無輜重曰輕舸三國誌黃蓋以輕舸十艘最著前是也木蘭香木也今湖廣潯陽江中七里洲中有魯般刻木蘭爲舟詩家云木蘭舟橈皆用此耳金隄見陳文林篇又漢武時河決金隄議者欲求九河故道而穿之則非蜀之金隄矣貝闕見郭少府篇論語防仲尼曰吾聞堯與舜等遊首山觀河渚有五老遊河一老曰河圖將來告帝期二老曰河圖將來告帝謀三老曰河圖將來告帝書四老曰河圖將來告帝圖五老曰河圖將來告帝符龍符玉包金泥玉檢封盛書五老飛爲流星上入昂荷一名芙渠一名芙蓉其莖爲茄其葉爲蕸其本爲蓉其花爲菡蓞其實爲蓮其根爲藕其中爲菂菂中爲薏左思魏都賦丹藕淩波而的爍潘嶽芙蓉賦丹輝拂紅飛須垂的斐披赩赫散煥熠爚吳才老觧爲指的楊升庵曰非也的紅也史記五王世家程姬有所避注的防絳言有月事以丹注靣曰的上林賦的爍江靡宋玉神女賦朱唇的其若丹又謂馬之的顙的盧烏脰亦曰的汝南陳耀文辧之謂不宜以馬額烏脰爲的愚謂的非以色亦非以額以脰乃如射之的耳繁欽賦防元的之熒熒北堂書抄娥黃星的宮詞有龍的王粲神女賦拖華的又七山賦神篢巖巖而獨立仙的皎皎而孤臨孰知嵗之丰儉覩元白而皆諶可見的非定色矣荷花中心如射侯之紅心故曰的卽菂也千字文渠荷的歷與的爍同夏荷則的爍爍然晚則疎矣梗泛見浮查篇史記老子曰君子得其時則駕不得其時則蓬累而行注蓬狀若皤蒿細葉蔓生於沙漠中風吹則根防隨風轉移漢書明帝詔飛蓬隨風防子所嘆李白詩注蓬花如毬遇風則轉此與前注少異詩伯兮自伯之東首如飛蓬注蓬如柳絮聚而飛如亂髮也曹子建詩轉蓬離本根飄飄隨長風潘嶽西徵賦陋吾人之拘攣飄萍浮而蓬轉仙查見髙四篇河上長謡疑用屈原事見之問篇江潭注趙至與嵇蕃書梁生適越登嶽長謡劉琨答盧諶詩何以贈子竭心公朝何以敍懷引領長謡注短歌曰謡】

晚泊蒲類

【蒲類匈奴地名西河舊事曰白山之中有好木匃奴謂之天山去蒲類海百里漢章帝詔班超有擊石池破白山臨蒲類取車師按一統志蒲類卽車師後王地治務塗谷晉時屬髙昌貞觀中平髙昌以其地置應州領金滿蒲類輪臺三縣後俱陷吐蕃其地有回鶻雜居故亦云回鶻宋建隆中來貢元號畏兀兒地置達魯花赤今名火州土魯蕃亦交河地也詳見詩中二庭注】

二庭歸望斷萬里客心愁山路猶南屬河源自北流晚風連朔气新月照邊秋竈火通軍壁烽煙上戍樓龍庭但苦戰燕頷防封侯莫作蘭山下空令漢國羞

【沙鉢羅可汗建庭於蜼合水謂之南庭吐陸可汗建牙於嗾曷山謂之北庭二庭以伊列水爲界所謂南單於北單於也蒲類卽車師後王治地其前王治交河城卽唐交河縣去長安八千一百里漢元時置戊己校尉屯田以其地勢髙敝故名髙昌壘有八城晉時前涼張駿於交河縣置髙昌郡後魏初有闞伯周者始爲髙昌王其後麯嘉稱王於此自後魏至隋皆入貢唐貞觀中平髙昌以其地置西州及都督府開元中攺金山都督府天寶初攺州爲交河郡領髙昌交河柳中蒲昌天山五縣長安初置北庭都防府後與蒲類俱防於吐蕃云云余見本題注此云二庭者指車師前後王治地也故又曰萬里黃河源至元人始知發源火惇腦兒之地華言星宿海也舊言河出昆侖皆張騫之妄耳北流詳見下篇題注匃奴冒頓單於子稽粥號老上單於毎嵗五月大防龍庭祭其先祖天地神後漢書焚老上之龍庭卽此也班超字仲升安陵人父彪兄固少有大志不修小節家貧爲官傭書勞苦投筆嘆曰大丈夫當立功異域取封侯安能久事筆硯乎有相者謂之曰生燕頷虎頭飛而食肉萬里封侯相也後歷事明章出徵西域安集五十餘國封定遠侯李陵請於漢武曰臣所將皆荊楚勇士奇材劍客也力扼虎射命中願得自當一隊到蘭於山南以分單於兵毋令專鄕貳師軍上壯而許之後未至鞮汗山兵敗降虜】

晚渡黃河

【黃河出吐蕃朶思甘之南星宿海元世祖命篤實西窮河源始知其出於此地近百滙而爲澤登髙望之若星宿然在中國西南直四川馬湖府之正西三千餘里雲南麗江府之西北一千五百里自西而東合諸河水其流漸大行二十日至大雪山卽昆侖也繞昆侖西南折而東而北而西又繞昆侖之北又轉而東北行二十餘日曆雲中九原至大寧始入中國道昆侖山名地首上爲權勢星一曲也東流千里至規共山地名地契上爲距樓星二曲也邠南千里至積石山名地肩上爲別符星三曲也邠南千里入隴首抵龍門名地根上爲營室星四曲也南流千里至捲重山名地咽上爲捲舌星五曲也東流貫砥柱觸淤流山名地喉上爲樞星以運七政六曲也西距捲重山千里東至雒防名地神上爲紀星七曲也東流至大伾地名地肱上爲輔星八曲也東流過絳水千里至大陸名地腹上爲虛星九曲也元學士潘昂霄志黃河九折胡地二折蓋乞兒馬出反必赤裏也以禹貢參考絳象河圖及河源志一一皆合聞之楊升庵云】

千里尋歸路一葦亂平源通波連馬頰迸水急龍門照日榮光渾驚風瑞浪翻棹唱臨風防樵歌入聴喧岸迥秋霞落潭深夕霧繁誰堪逝川上日暮他鄕魂

【詩衛風河廣篇誰謂河廣一葦杭之大雅公劉篇渉渭爲亂注亂舟之截流橫渡者也馬頰九河之一在商河縣境禹貢導河積石至於龍門南至於華陰東至於砥柱乂東至於孟津東過洛汭至於大伾北過洚水至於大陸又北播爲九河同爲逆河入於海注龍門山在馮翊夏陽縣西河之水所出禹所鑿也水急如箭三秦記龍門水懸船而行兩旁有山魚俱集其下上則爲龍不能者防額而還尙書中侯曰堯卽政七十載修壇河洛仲月辛日昧明禮備榮光幕河休气四塞榮與縈同義見毛司馬篇縈河注逝川見陳文林篇王粲詩方舟遡大江日暮愁我心齊虞義送友人詩共盈一樽酒對之愁日暮】早發淮口望旴

【淮水見遊兗部題注旴戰國楚始爲縣西晉爲臨淮郡以北臨淮水也東晉立旴郡唐攺西楚州宋陞旴軍尋攺招信軍今爲旴縣屬泗州】

養防分四瀆習坎奠三荊徙帝畱餘地封王表舊城岸昏防蜃气潮滿應雞聲洲迥連沙靜川虛積澑明一朝從奉檄千里倦懸旌背流桐栢逺逗浦木蘭輕小山迷隱路大塊切勞生惟有貞心在獨映寒潭淸

【易山水防卦彖曰防以養正聖功也禮四瀆視諸侯白虎通曰中國獨發源而注海其功著大故稱曰瀆史記殷湯作江誥曰古禹臯陶久勞於外民乃安東爲江北爲濟南爲淮西爲河四瀆已修萬民乃居劉向說苑四瀆能蕩滌垢濁焉能通百川於海焉能蕩出雲雨焉爲徳甚美故視諸侯也易坎卦象曰水洊至習坎君子以常徳行習教事習重也上水下水故曰習坎三荊有二北荊州河南伊縣東荊州唐州南荊州鄧州此通典西魏三荊也後周宇文泰以楊忠都督三荊孟康曰三荊卽三楚也舊名江陵爲南楚吳爲東楚彭城爲西楚史記範增勸項梁立楚後求得楚懷王孫心於民間爲人牧羊立以爲楚懷王都旴項梁敗死徙都彭城卽今徐州也後項羽陽尊懷王爲義帝又徙之江南都郴卽今郴州封王指漢髙封韓信於淮陰也蜃气見髙四及之問篇臨海異物志石雞淸響以應潮慧驅輕逝以逺縶今江濵有水漲雞潮至則鳴李徳裕所謂三更津吏報潮雞是也山泉曰澑一作霤枚乘奏吳王書太山之霤穿石奉檄見髙四篇戰國防楚威王謂蘇秦曰寡人心揺揺然如懸旌而無所薄左太衝詩覊旅無定心翩翩如懸旌桐柏山名準水所出木蘭見泊河曲篇淮南王安好賔客所招置賔客作招隱詩有大山小山如詩之大雅小雅南齊何兄何求何防並棲遁世號防爲大山爲小山亦曰東山兄弟發迹𨿽異克終皆隱世謂何氏三髙大塊勞生見螢火篇】

遠使海曲春夜多懷

【海曲漢之縣名屬瑯琊郡舊設鹽官名日照鎭魏晉以來俱屬莒縣金始置日照縣屬莒州元仍舊今攺屬靑州府】

長嘯三秋晚端居百慮盈未安蝴蝶夢切魯禽情別島連環海離魂防戍城流星疑伴使行月似依營懷祿寧期達牽時匪狥名艱虞行已逺時迹自相驚

【長嘯見韋明府篇端居見司馬樓胡蝶夢見酬思上人篇莊子昔者海鳥止於魯郊魯侯禦而觴之於廟奏九韶以爲樂具大牢以爲膳鳥乃視憂悲不敢食一臠不敢飲一杯三日而死此以已養養鳥也非以鳥養也東方朔十洲記環海之中有十洲馬祖洲瀛洲長洲生洲鳳麟洲東海之洲也炎洲流洲南海之洲也洲元洲北海之洲也聚窟洲西海之洲也皆仙人所居之地漢和帝分遣使者二人各至州郡觀采風謡二人當到益部投館吏李邰捨邰曰二君發京時知朝廷遣二使入蜀不二人問何以知之邰曰前有二使星向益州分野淮南子曰月天之使也匃奴舉事常隨月盛壯以攻戰月虧則退兵鮑明遠詩繡甍結飛霞璇題納行月三國孫權聞曹操來築營於濡須塢以拒之狀爲偃月號偃月營】晚泊江鎭

四運移陰律三翼泛陽侯荷香銷晚夏菊气入新秋夜烏喧粉堞宿鴈下蘆洲海霧籠邊徼江風繞戍樓轉蓬驚別渚逃名謝蟻邱還嗟帝鄕遠空望白雲浮

【黃帝命伶倫取嶰谷之竹擇其竅厚均者截以爲律以節五音之上下黃鐘太簇姑洗蕤賔夷則無射爲陽大呂夾鐘仲呂林鐘南呂應鐘爲陰蓋準鳯凰之鳴而爲之者也楊升庵云取雄竹雌竹吹之今律書及律曆志呂覧說苑晉書等志俱無雄竹雌竹之事宋玉笛賦衡山之陽見奇篠異幹良工至此曰命陪乘取其雄焉得其雌焉遂以爲笛候气之法先治一室令地極平乃埋律管使齊入地則有淺深冬至陽气距地靣九寸而止惟黃鐘一管先達故黃鐘爲應十二月則大呂應之黃鐘先已虛如人用鍼徹其經渠气已隨鍼而出地有疎宻不無差忒故先以木案隔之然後實土案上令堅均一其上以水平其槪然後埋律其下爲木所節气自平也但在調其案上之土耳移陰律移大呂之陰轉太簇之陽也梁孝王舩名詩天瞑浮雲飛三翼自相追張協七命爾乃浮三翌戱中沚顏延年詩萬軸行衞千翼泛云浮越絕書越爲大翼中翼小翼船以戰注大翌廣一丈五尺二寸長十丈中翌廣一丈三尺五寸長五丈小翌廣一丈二尺長五丈陽侯見贈之問篇堞城女墻也漢桓帝時童謡曰城上烏尾畢逋公爲吏子爲徒注城上烏處髙獨食不與下共謂人主多聚斂也鮑明遠詩昨夜宿南陵今旦入蘆洲此蘆洲地名也離樊口二十里今言蘆洲只泛言鴈欲含蘆耳邊徼見蕩子篇轉蓬見河曲篇飄蓬注莊子則陽篇孔子之楚含於蟻邱之漿其鄰有夫妻臣妾登極者子路曰是稯稯何爲者耶仲尼曰是聖人僕也是自埋於民自藏於畔其聲銷其志無窮其口𨿽言其心未嘗言方與世違而心不屑與之俱是陸沈者也是其市南宜僚耶子路請往召之孔子曰已矣彼知丘之著於己也知丘之適楚也以丘爲必使楚王之召巳也彼且以丘爲佞人也夫若然者其於佞人也羞聞其言而況親見其身乎而何以爲存於路往視之其室虛矣帝鄕白雲見贈髙四篇序注】

早發諸曁

【諸曁在今紹興府城南一百二十里本越王允常所都地秦置諸曁縣屬防稽郡漢以後皆因之隋唐皆屬越州宋析置義安縣後復省入諸曁元陞諸曁州本朝初爲諸全州尋攺諸曁縣編屍一百七十五里】

徵夫懷逺路夙駕上危巒薄煙橫絕巘輕凍澁廻湍野霧連空暗山風入曙寒帝城臨覇涘禹穴枕江幹橘性行應化蓬心去不安獨掩窮途淚長歌行路難

【山之美者曰巒猶肉之美者曰臠也巘見梁大官篇秦記覇水古滋水也出雍州藍田谷北入渭正義曰卽秦嶺水之下流秦繆公築宮於此更名城曰覇城水曰覇水以章覇功詩在水之涘注水涯也禹穴見靈泉頌幹亦水涯也詩小雅斯幹篇秩秩斯幹楚詞後皇嘉樹橘徠服兮受命不遷生南國兮注屈原自比志節如橘不可移徙蓋橘逾淮而北則爲枳也莊子逍遙遊篇莊子謂惠子曰子有五石之匏何不慮以爲大樽而浮乎江湖而憂其瓠落無所容則夫子猶有蓬之心也夫注蓬非直達者也晉書阮籍嘗率意獨駕不由逕中車轍所窮輙慟哭而返行路難古曲名晉書山崧少有才名博學有文章著後漢書百篇衿情秀遠善音樂舊歌有行路難曲辭頗疎質山崧好之乃文其詞句婉其節制每因酣醉縱歌之聽者莫不流涕覇水在今陜西西安府城東二十里源出秦嶺合藍谷傾谷諸水入滻水北注於渭】晚憇田家

轉蓬勞遠役披薜下田家山形類九折江勢急三巴懸梁接斷岸澁路擁崩查霧巖輪曉魄風駛漲寒沙心迹一朝舛江山萬里賖龍章徒表越閩俗本非華旅行悲泛梗離贈斷疎麻惟有寒潭樹獨似故園花

【轉蓬見泊河曲篇披薜見髙四篇九折見費六篇三巴記閬白二水東南流曲折如巴字故曰三巴劉璋爲益州分墊江以上爲巴西治閬中今保寧府是以下至臨江爲永寧治江州號中巴今重慶府是胊防縣至魚復爲巴東治永安今防州府是巴道分矣故巴郡號爲三巴魄月也見崔駙馬篇駛馬行疾也風急亦曰駛宏明集榮辱迅避石光古今駛過拍掬梁簡文詩鶯啼春欲駛無爲空揜扉漲寒沙風起沙飛如水漲也梁邱遲詩森森荒樹齊折折寒沙漲中說魏徴曰聖人有憂乎於曰天下皆憂吾獨得不憂問疑子曰天下皆疑吾獨得不疑徴退子謂董常曰樂天知命吾何憂窮理盡性吾何疑常曰子亦二言乎曰徴所問者迹也吾告汝者心也心迹之判久矣賖有餘也莊子龍衮章甫攜以適越無所用之晉趙景眞與稽康書表龍章於裸壤奏韶武於聾俗閩東越別名春秋七閩地戰國越人所居故稱閩越秦立閩中郡及漢興師越人佐漢有功復立無諸爲閩越王王閩中故地郡治今建寧之建安福州之侯官皆其地也冶地名漢錫光在交趾教民夷以禮義任延守九眞教民耕種嫁娶故嶺南華風始於二守此言閩俗非華用此意也泛梗見浮查序疎麻見髙四篇】

宿仙莊

金陵一超忽玉燭幾環周露積吳臺艸風入郢門楸林虛宿斷霧磴險掛懸流拾靑非漢防緇化類秦裘牽迹猶多蹇勞生未寡尢獨此他鄕夢空山明月秋

【金陵見秋夜送閻五詩序後漢書西域傳玉燭和气梁湘東王繹曰太平玉燭注四時調和謂之玉燭露積吳臺艸見久客臨海篇郢楚都也潘嶽懷舊賦巖巖防表列列行楸注表華表堯設誹謗之木卽此古人亦樹之墓也爾雅檟大而散楸郭璞曰老乃皮散皆爲楸也劉向曰楸木名楚詞懷感多用楸字宋玉九辧露旣下降百艸兮奄離披此梧楸故云郢門楸也謝靈運詩銅陵映碧澗石磴防紅泉孫興公天臺賦跨穹窿之懸磴注磴石橋也木元虛海賦淵客築室於巖底鮫人搆館於懸流拾靑見髙四篇緇化秦裘俱見途中有懷篇勞生見螢火賦】

過張平子墓

【漢張衡字平子南陽西鄂人少善屬文通五經貫六藝尢思致於天文陰陽曆算安帝徴拜郎中再遷大史令永和初爲河間相遷侍中以銅制渾天儀實以淸水以玉蛇吐漏右爲夜漏左爲晝漏又有西京賦東京賦永和四年卒今舊西鄂城南有平子墓及崔瑗所作碑文防石僅存西鄂漢縣名屬南陽郡晉因之今南陽府府城北五十里有西鄂城】

西鄂該通理南陽擅徳音玉巵浮藻麗銅渾積思深忽懷今日昔非復昔時今日往丰碑閣風來古木吟惟嘆窮泉下終郁羨魚心

【西鄂見本題注範曄贊三才理通人靈多蔽近惟形算逺抽深滯不有元慮孰能昭晰南陽本申伯國戰國爲韓宛邑秦爲宛縣南陽郡治漢因之後魏攺上陌縣後周攺上宛縣隋初攺南陽縣屬鄧州唐初於縣置宛州尋罷州獨以縣屬鄧州唐末以南城縣省入五代及宋皆因之金爲申州治所元攺南陽府仍置縣今因之平於墓在縣界東北石橋保玉巵浮藻指其善爲文也江淹恨賦藻思綺合情麗芊眠又瓊敷玉藻銅渾見本題注禮記檀弓下公室視丰碑注丰大也閣如閣岸之閣謝靈運祭古冢文窮泉爲塹聚壤成基漢成帝時客有薦楊雄文似相如者雄以臨川羨魚不如退而結网防上自西嶽還上河東賊以勸平子歸田賦遊都邑以永久無明略以佐時徒臨川以羨魚俟河淸乎未期】

海曲書情

【海曲見遠使海曲題注】

薄遊倦千里勞生負伯年未能查上漢詎肯劍遊燕白雲照春海靑山橫曙天江濤讓防璧渭水擲三錢坐惜風光滿長歌獨塊然

【梁裴子野劉虯碑曰及其長也奉檄動容薄遊下邑劉孝綽詩方歡厚徳重誰言薄遊倦陸機狹斜行余本倦遊客勞生見螢火賦查上漢見髙四篇荊軻好撃劍遊衛元君不用過楡次與蓋聶論劍聶怒而目之去遊邯鄲與魯勾踐爭博勾踐怒而叱之黙逃去遊燕讓璧見之問篇安陵項仲山有淸操每飲馬輒投三錢於水中曹植上魏文書每四節之防塊然獨處應休璉與曹長思書塊然獨處有離羣之志又與從弟來還京都塊然獨處】

邊城落日

紫塞流沙北黃圖覇水東一朝辭爼豆萬里逐沙蓬候月恆持滿尋源異鑿空野昏邊气合峯迥戍煙通膂力風塵倦疆場嵗月窮河流控積石山路遠崆峒壯志淩蒼兕精誠貫白虹君恩如可報龍劍有雌雄

【紫塞地名以其色言之流沙見度天山篇黃圖見崔駙馬篇覇水見諸曁篇沙蓬見泊河曲篇候月見遠使海曲篇史記白登之圍髙帝令士皆持滿傳矢外鄕從解角直出竟與大軍合文獻通考突厥月將滿輙爲冦鈔史記使張騫使西域尋河源然騫亦鑿空注杜撰也如雲河出昆侖皆妄說耳禹貢浮於積石至於龍門又導河積石注積石在金城郡河關縣西南羗中詳見晚渡黃河篇列子黃帝與廣成子居崆峒之上注崆峒在醴泉郡漢武祠五畤於雍遂逾隴西登崆峒出蕭關從數萬騎獵新秦中勒邊兵而歸在今薊州城東北五里一名翁同上有府君廟楚詞招魂篇與王趨夢兮相後先君王親發兮憚靑兕此借從君田獵之事而言爲王禦侮也史記師尙父左仗黃鉞左秉白旄以誓曰靑兕靑兕總爾眾庻與爾舟楫後至者斬注王充云蒼兕水獸九頭稱其武勇之詞也古今原始云武王發商至孟津命蒼兕具舟楫人名也殊謬貫白虹見螢火賦一變成虹注龍劍雌雄見螢火埋丰注】

蓬萊鎭

【蓬萊古斟尋國唐虞時嵎夷地春秋時爲牟子國戰國屬齊秦爲齊郡地漢屬東都後魏析東萊郡地置東牟郡北齊省入長廣郡隋初廢郡置牟州大業初州廢唐復置牟州治牟平又置登州治文登貞觀間二州俱廢如意初復置登州於牟平縣神龍間徙治蓬萊縣天寶初攺州於東牟郡乾元初復爲登州屬河南宋屬京都路金屬山東路元初屬益都路後屬般陽路中本朝初屬萊州府洪武九年陞登州府蓬萊縣附郭卽蓬萊鎭也武帝於此望海中蓬萊山築城以爲名貞觀間置鎭故曰蓬萊鎭】

旅客春心防邊城夜望髙野樓疑海气白鷺似江濤結綬披三入承冠泣二毛將飛憐弱羽欲濟之輕舠賴有陽春曲窮愁且代勞

【海气卽蜃也見之問篇鷺濤見髙四篇結綬見梁大官篇應瑒詩三入承明廬言三次爲翰林官也禮古之爲師者不斬祀不殺厲不擒二毛注毛二色也又見上裴侍郎篇舠見晚泊河曲篇陽春曲見之問篇史記虞卿屏相印間行去趙困於齊梁已死不得意乃著書上采春秋下觀近世曰節義稱號揣摩政謀凡八篇曰虞氏春秋太史公曰虞卿非窮愁不能著書以自見於後世云虞卿事見螢火賦綈袍注】宿溫城望軍營

【溫古邑名周爲蘇忿生封邑東周爲畿內邑漢爲溫縣屬河內郡後廢隋復置屬懷州唐初置平州尋復爲縣屬懷州攺屬洛州後又屬孟州宋金元仍舊國朝因之屬懷慶府按一統志寧國府城東一千里有溫城云唐刺史溫璋所築然溫城若在此則非邊地矣據詩中所云前注近是】

虜地寒膠折邊城夜柝聞兵符關帝闕天防動將軍戎靜胡笳徹沙明楚練分風旗翻翼影霜劍轉龍文白羽揺如月靑山防若雲煙疎疑捲被塵滅似銷氛投筆懷班業臨戎想霍勲還應雪漢恥持此報明君

【晁錯兵事書匃奴欲立威始於折膠注秋气至膠勁可折弓弩可用匃奴常以爲候而出軍史記侯生謂公子無忌曰吾聞晉鄙兵符在王臥內注符信也輔也所以輔信古者以竹爲之後世以竹易得於是以銅鐵金銀爲物象用之故侯生曰得虎符奪鄙兵是也漢文與郡國爲銅虎符竹使符應劭曰銅虎符長六寸第一至五國家發兵遣使至郡合符符合乃聽受之竹使符以竹箭五枝長五寸旁鐫篆書亦一至五出入徴發用之張晏曰符以代古之珪璋從簡易也顏師古曰與郡國爲符各分一半右畱京師左以與之此漢制也唐髙祖入長安罷竹使符班銀莬符其後攺爲銅魚木契朝廷徴發下敕書契魚都督郡府參驗皆合然後遣之天防防書從天子出也唐有天防上將唐太宗嘗爲之胡笳見蕩子篇謝元暉詩澄江靜如練旗有烏隼之象故言翼影劍爲龍文見螢火埋丰注說苑孔子北遊農山子路曰願得白羽若月赤羽若日鐘皷之音上聞乎天旌旗翩翻下蟠於地由且舉兵而擊之投筆見泊蒲類篇霍去病衛靑姊子霍光兄也爲漢武驃騎將軍伐匃奴屢立奇功封狼居胥禪姑衍臨瀚海益封五千八百戶漢武欲伐胡下詔曰昔齊襄復九世之讐春秋大之髙帝遺朕平城之憂髙後時單於爲書詞極防嫚唐太宗滅突厥立石曰雪恥酬百王】

和孫長史秋日臥病

霍第疎天府潘園近帝臺調三婦至置驛五侯來尙想歡娯合吁嗟嵗月摧金壇分上將玉帳引瓌才決勝鯨波靜騰謀鳥谷開白雲淮水外紫陌覇陵隈節變驚衰柳笳繁思落梅調神和玉燭掞藻握珠胎悵矣欣懷土居然欲死灰還自承雅曲暫喜躍沈鰓

【漢宣帝賜霍光甲第一區光薨夫人顯攺先塋制廣治第遊戱於中子禹兄孫山並治宅疎廣也周禮鄕老及鄕大夫羣吏獻賢能之書於王王再拜受之登於天府史記張良曰關中金城千里天府之國潘嶽閒居賦大夫人乃禦板輿升輕軒遠覧王畿近周家園體以行和藥以勞宣常膳載加舊屙有痊山海經鐘皷之山帝臺之所以觴百神也郭璞注舉觴燕防則於此山今按其山在伊闕西南調三婦見春霽早行篇寶瑟調中婦注鄭當時字莊孝景時爲太子舍人每五日洗沐嘗置驛馬長安諸郊存問諸故人請謝賔客夜以繼日漢成帝母舅王譚王立王根王逢王商同日封侯門客各有所厚不得左右不相往來惟齊人樓防字君卿傳防五侯咸媚事之各得其歡心結納士夫尢見親敬與谷永俱爲五侯上客母防致車三千輛里巷歌之曰五侯治防樓君卿漢髙築壇拜韓信爲大將故後言拜將者曰金壇之拜今泗洲東七里有壇基存焉俗說也壇在蜀中軍行之制其隱奧深居白帳宻謀祕議臨之所謂玉帳虎帳也瓌美也鯨海中大魚故謂海曰鯨海之波鳥谷猶言鳥道險不通人惟鳥度耳白雲用思親意見髙四篇紫陌見毛司馬篇覇陵見別李嶠篇曲水曰隈古樂府有落梅花曲其詞云念爾零落逐風颷徒有霜花無霜實玉燭見宿仙莊篇掞藻作文也漢郊祀歌長麗前掞光耀明注掞舒也選也謝宣遠答謝靈運書牽率酬嘉藻蜀都賦幽思絢道徳摛藻掞天庭珠胎見髙四篇居然猶徒然也詩生民篇居然生子死灰見螢火篇雅詩之小雅大雅謂正樂之歌也】

四月八日題七級

化城分鳥堞香閣俯龍川復棟侵黃道重檐駕紫煙銘書非晉代壁畵是梁年覇略今何在王宮尙巋然二帝曽遊聖三鄕是偶賢昔玆遊勝侶超彼托良緣我出有爲界君登非想天悠悠靑曠裏蕩蕩白雲前今日經行處曲音號蓋煙

【蓮華經云朽宅通入大之文軌化城引昔緣之不隊又云辟如五百由旬險難惡道眾欲過此至珍寶處怖畏前途猶遠欲還有一導師於險道中過三百由旬化作一城告眾人言汝等勿退今此大城可於中止導師見眾人少息復滅化城語眾人去來寶處在近向來大城我所化作故佛寺又名化城禽經鵻上無尋鷚攤上無常雉上有丈鷃上有赤故計丈曰雉城女墻曰雉堞曰鳥堞又曰烏堞則見泊江鎭篇漢武起栢梁臺在長安城北用香栢爲殿梁香聞十里龍川以其下有水而加以美名也又蓮華經大海娑竭羅龍宮自然湧出或以此名龍川耳復重也所謂復廟重檐也黃道日所行之道見秋云詩南陸注侵之言其髙也架紫煙亦髙意晉王羲之善書一時寺塔碑銘皆其所書梁武於同泰寺建佛樓髙二十三大以七寶餙畵名七寶樓巋然猶巍然也晉五代之後如魏梁姚興笮融皆起佛殿故云伯略已往王宮尙存也二帝必指唐之先帝曽遊於此孔融深敬鄭元徒履造門告髙密縣爲元特立一鄕曰昔齊置士鄕越有君子鄕皆異賢之意也鄭君好學寶懷明徳昔太史公廷尉吳公謁者鄭公皆漢名臣又四皓亦稱公則公者仁徳之正號不必三事大夫也今鄭公鄕宜曰鄭公鄕門曰通徳門同遊之美者曰勝侶佛經出煩惱之深源登菩提之彼岸王簡棲頭陀寺碑則稱謂所絕形乎彼岸矣涅槃經心無退轉卽便前進已得到彼岸登大髙山離諸恐怖多受安樂彼岸山者諭於如來受安樂者諭於常性大髙山者諭大涅槃也生緣業空則緣廢維摩經如影從身業緣生見僧肇曰身眾緣所成緣合則起緣散則離金光明經曰所謂無明緣行行緣識識緣名名緣色色緣六入六入緣觸觸緣愛愛緣取取緣有有緣生生緣老死憂悲苦惱滅裂緣文選五臣注棲遲六十者謂一三千界下至河毗地獄上非想天爲一世界千三世界爲小千世界千小世界爲中千世界至千中世界爲大千世界大乘經曰若胎生若卵生若濕生若化生若有色若無色若有想若無想若非有想若非無想我皆令入無餘涅槃而滅度之如斯了悟便能脫死超生靑曠天也白雲見髙四篇蓋煙猶淩煙也】

早秋出塞寄東臺詳政學士

【東臺詳政唐官名見宋之問篇】

促駕逾三水長驅望五原天街分斗極地理接樓煩漢月明關隴胡云聚塞垣山川殊物候風壤異涼溫戍古秋塵冷沙寒宿霧繁昔余迷學步投迹忝詞源蘭室薫延閣蓬山欵禁園彯纓陪紱冕載筆偶璵璠汲冡寧詳蠧秦牢距辧寃一朝從篚服千里駕輕軒鄕夢隨魂斷邊聲入聽喧南圖終斂翮北上防摧轅弔影慚連茹浮生倦觸籓數奇何以托桃李自無言

【三水地名今陜西西安府淳化縣西有廢三水縣五原本秦九原更名五原在今楡林縣西界四十里桓譚新論天卯酉當北斗極北斗極天樞地軸也猶蓋有葆斗矣史記趙武靈王曰吾國東有齊中山北有燕東胡西有樓煩在今太原府岢嵐州莊子秋風篇子獨不闈壽陵餘子之學行於邯鄲與未得國能又失其故行矣直匍匐而歸耳一作學步家語孔子曰與善人居如入芝蘭之室久而不聞其香則與之俱化左思蜀都賦結陽城之延閣飛觀榭乎雲中注延長也左右長廊有窓者曰延閣東漢時學者稱東觀爲老氏藏室道家蓬萊山蓬萊山者海中神仙府幽怪祕錄並皆在馬鮑明逺詩京城十二衢飛甍各鱗次士子彯華纓遊客疎輕轡彯長組貌梁孝標作彯組孔子曰美哉璠璵逺而望之煥若也近而視之瑟若也一則理勝一則孚勝禮記曲禮史載筆言其紀載同寶玉之美也晉武帝時汲郡人不凖盜發魏襄王墓或言安釐王冡得竹書數十車其紀年十三篇書中與經傳大異者云夏年多殷益乾啟位啟殺之太甲殺伊尹文王殺季歷自周受命至穆王百年非穆王壽百嵗幽王亡共伯和者攝行天子事其書多燼簡斷札晉武乃詔束晳釋之蠧食書虫也秦牢見螢火寃獄注篚服用篚厥元黃意南圖見髙四篇翮翼勁羽也摧轅見春霽早行篇大行道注弔影見螢火篇易防初九防茅茹以其彚徵吉本義三陽在下相連而進防茅連茹之象徵行之吉也莊子刻意篇其生若浮其死若休觸籓見酬思元上人詩李廣傳衛靑陰受上誡以廣老數奇毋令當單於廣固自辭於靑願居前靑不聴廣不謝而去意甚慍竟失道後期靑使長史問狀急責廣之幕府對簿廣自殺一軍皆哭百姓皆爲流涕數奇謂不遇單於爲對敵也如淳曰數敗也下文云失道恐是奇偶之義桃李見蕩子篇桃李蹊注】

【五原漢郡名治九原縣隋廢置豊州後攺五原郡唐初復爲丰州又爲九原郡寰宇記九原有前後雞延城及郎君城今省之故城在延安府神木縣】

鄭安陽入蜀

【已見送費六題注春秋時蜀侯所治爲秦惠所滅置蜀郡漢攺益州晉攺成都國取三年成都之義唐攺成都府唐宋元因之本朝置四川省以成都府附】

彭山折阪外井絡少城隈地是三巴俗人非百里才長途君悵望別路我徘徊心賞風煙隔容華嵗月催遙遙分鳯野去去轉龍媒遺錦非前邑鳴琴卽舊臺劍門千仭起石路五丁開海客乘查渡仙童馭竹廻魂將離鶴遠思逐防猿哀惟有雙鳬舄飛去復飛來

【彭山在眉州彭山縣東十里彭祖家於此名彭亡山岑彭伐蜀營此問地名欲徙營防日暮是夜爲刺客所害後攺平無今攺平模山折阪見費六篇井絡見之問篇蜀都賦亞以少城接乎其西注張儀旣築城都大城後一年又築少城惟西南三璧東卽左城西墉容齋遁筆蜀刺史理大城大守理少城三巴見晚憇田家篇百里才見髙四篇展駿注楚詞獨不見鸞鳯之髙翔大皇之野循四極而周廻見盛徳而後下蜀亦有地名鳯野漢武天馬歌天馬來從西極渉流沙九夷服天馬來歷蕪艸徑千里來東道天馬來龍之媒遊閭闔觀玉臺晉劉牢之有馬名龍媒跳五丈澗以免慕容垂之迫閻憲令綿竹以禮讓化人縣民杜成夜行得遺賄一囊有錦二十疋求其主還之曰縣有明君何敢負也子賤爲單父宰不下堂鳴琴而治故稱縣治曰琴堂然蜀有司馬相如琴臺蓋借以用子賤之事也琴臺見任處士篇一綂志小劍在保寧府劍州北十五里與大劍山相屬五丁所開也大劍𨿽號天險然頗夷小劍則鑿石架閣有不容越寰宇記大劍山至此有隘束之路故曰劍門秦惠王欲伐蜀道不通聞蜀有五丁壯士乃作鐵牛詐言曰糞金三斗名金牛蜀王貪使五丁開山取之遂成大道取牛至知其詐然道已成矣五丁死遂使張儀滅蜀蜀王本紀又言惠王獻女五人蜀王遣五丁迎之至梓橦見大蛇入山穴中一丁引其尾不出五丁共引之山崩五女上山化爲石蜀始通道乘查見髙四篇郭伋守南陽有兒童數十騎竹馬迎之伋與刻期往返不違其約又費長房與騎竹杖事見出石門詩此與琴臺皆防意引用也商陵牧子娶妻五十無子父母將爲攺娶妻聞之終夜倚戶而悲嘯牧子因作別鶴操後人因有離鶴別鶴之曲斷猿不成羣也巴東三峽猿長鳴至三聲聞者莫不垂淚物類志猿性急腸狹聞類死聲鳴則腸俱斷而死春秋時膠東猿盛踐人禾稼楚昭王使養由基射之遇子母猿中其子死母長鳴三聲五里之外諸猿聞之俱死後漢王喬河東人令葉縣每旦入朝帝訝其去來不見車騎使伺之太史望其將至輙有防鳬飛來令舉网張之得防履詔尙方視之則四年中所賜尙書官履也注旦月朔也黃帝命於則作屝履艸曰屝麻皮曰履履下施木曰舄】

在軍中贈先還知己

蓬轉俱行役瓜時獨未還魂迷金闕路望斷玉門關獻凱多慚霍論封幾謝班風塵催白首嵗月損紅顏落鴈低秋塞驚鳬起暝彎胡霜如劍鍔漢戶似刀鐶別後邊庭樹相思幾度攀

【蓬轉見泊河曲篇時見度天山篇謝朓出尙書省旣通金闕之諸彥什名云闕在門兩旁中央闕然爲道也上懸法象其狀巍然髙大謂之象魏周禮正月始和布法象魏如今人掛榜門樓是也觀義亦同莊子讓王篇身在江湖之上心居魏闕之下是觀象魏闕一物三名也太上決疑經銀宮金闕列仙攸館元祖所居郊祀志蓬萊方丈瀛州三神仙在渤海中金銀爲宮闕六帖銀宮金闕紫府淸都以仙居儗帝座也又鳯闕見秋云篇班超爲西域校尉年老思歸上書曰臣不敢望酒泉願生入玉門關地理誌玉門關在陜西行都司故州西北一十八里韋昭曰玉門關在龍勒縣界惇煌縣西北又酒泉有玉門縣索隱曰光武閉玉關以謝西域罷關屯徙其人於此因以名縣關在縣西北一百二十里五代晉髙居誨使於闐記自甘州西始渉磧五百里至肅州渡金河西百里出天門關又西百里出玉門關入吐蕃界西至沙州州南十里鳴沙山又東南十里三危山其西渡西鄕河曰陽關也出師有功而歸軍人歌舞謂之凱歌上功朝廷謂之獻凱凱樂也亦作愷周禮奏愷樂左傳晉文公愷以入於晉霍去病班超也】夏日憶張二

伏枕憂思深擁膝獨長吟烹鯉無尺素筌魚勞寸心疎麻空有折芳桂湛無斟廣廷含夕气閒宇澹虛陰織虫垂夜砌驚烏棲暝林驩娯百年促覊病一生侵詎堪孤月夜流水入鳴琴

【烹鯉見送尹大詩筌魚疎麻俱見髙四篇桂見陳文林篇又見閻五官篇沈休文网虫垂戶織當是蜘蛛之屬流水見髙四篇】

和李明府

傳聞葉縣履飛向洛陽城馳道臨層掖津門對小平霞殘疑制錦云度似飄纓藻掞潘江徹塵虛範甑淸詎憐衝鬥气猶向匣中鳴

【葉縣履見安陽篇防鳬舄注洛陽城今河南府洛陽縣也賈山傳秦爲馳道於天下東窮燕齊南極吳楚江湖之上濵海之觀畢至道廣五十步三丈而樹厚築其外隱以金堆樹以靑松漢令諸侯有制得行馳道者行旁道無得行中央三丈如今京師街道左右稍低惟中頗髙馳道遺制也層重樓也門從旁出曰掖如人之腋下今左右掖門是也上有重樓故曰層掖漢宦官張讓叚珪刼帝辧陳畱王與數十人步出谷門夜至小平津六璽不自隨公卿無從者子皮欲使尹何爲邑子產曰少未知可否子皮曰吾愛之使夫往而學焉子產曰吾於愛人以政猶未能操力而使割也其傷實多子有美錦不使人學制焉大官大邑身所庇也而使學者制焉其爲美錦不亦多乎易通卦驗冬至陽云出箕如樹木立春靑陽云出房如積水春分正陽云出張如積白鵠谷雨大陽云出參如車蓋立夏常陽云出觜如赤珠夏至少陰雲出如水波立秋濁陰雲出如赤繒寒露正陰雲出如冠纓霜降太陰雲出上如羊下如磻石飄纓見東臺詳政篇潘嶽傳贊機文諭海潘藻如江範甑見春夜韋明府篇衝斗鳴匣見螢火篇又顓頊有畵影騰空二劍若四方有兵則飛指其方故戰則克未用時在匣中常如龍虎吟】

【葉縣古應子國周爲應鄕春秋楚遷許於葉卽此後爲沈諸梁邑漢置葉縣晉屬南陽國北齊置襄州東魏置定南郡後周廢防州置南襄城郡又廢定南爲縣隋初郡廢以縣屬許州後以定南縣省入唐初置葉州州罷仍以縣屬許州後析置仙鳬縣屬仙州尋罷州省縣宋屬汝州金屬裕州元因之今屬南陽府洛陽城周地名居洛水北故曰洛陽春秋屬晉戰國屬魏秦屬三川郡漢爲河南郡治東漢信防去水攺雒陽魏復爲洛陽晉因之隋遷都治河南縣唐攺洛陽爲永昌尋復舊宋初河南洛陽二縣並置金以河南縣省入陽縣元仍舊今屬河南府】

【小平津卽孟津也在洛陽城北都道所湊近代呼爲武濟一曰富平津今名河陽津也】

望月有所思

九秋涼風肅千里月華開圓光隨霧湛碎影逐波來似霜明玉砌如鏡冩珠胎曉色依關近邊聲雜吹哀離居分照曜愁緒共徘徊自繞南飛羽空忝北堂才

【八風立秋曰涼風月令仲秋之月涼風至白露降月華圓光見秋露篇又梁元帝江中月影詩風來如可泛流急不成圓秦鉤斷復接和璧碎還聨逐波又用漢書月穆穆以金波字珠胎見髙四篇江淹儗休上人詩西北秋風至楚客心悠哉日暮碧雲合佳人殊未來露采方泛灔月華始徘徊寶書爲君揜瑤琴詎能開相思巫山緒悵望陽雲臺膏壚絕沈潔綺席生浮埃桂水日千里因之平生懷北堂猶北門也唐制學士謂之北門應制】

寓居洛濵對雪憶謝二

旅思眇難裁衝颷限易哀矌望洛川晚飄颻瑞雪來積彩明書帳流韻繞琴臺色奪迎仙羽花避犯靈梅謝庭賞芳逸袁扉掩未開髙人儻有訪興盡詎須廻

【王融離夜詩翻潮尙知恨客思眇難裁衝颷見螢火篇曹子建洛川神賦髣佛兮若輕雲之蔽月飄颻兮若流風之廻雪孫康家貧無油映雪讀書琴臺見鄭安陽篇流韻用映雪彈琴事列仙傳周靈王太子晉好吹笙作鳯鳴遊伊洛間道士浮邱公接上嵩山三十餘年往來緱氏山其後見栢良曰告我家七月七日待我緱氏山頭至期果乘白鶴駕車舉手謝時人而去後人稱鶴駕本此按緱氏仙人庵王喬健爲武陽人爲栢人令於此登仙非王子喬也又按綱目太子晉卒分注記與師矌講論殊無登仙之事未知此說何所自始大抵詩家用事多相襲成語不計有無虛實但記其說可也此因洛濵用太子晉因雪用羽安陸城東一百里有花山舊傳靈濟祖師過此百艸開花故名梅花如雪梅亦有代雪言者謝安因雪驟降取酒賞之因曰白雪紛紛何所似兄子客兒曰撒鹽空中差可擬兄女道韞曰未若柳絮隨風起安曰柳絮才髙不道鹽安兄奕也客兒名朗袁安傳大雪丈餘洛陽令身出案行見民家皆除雪至安門無行路謂安已死令人除雪入戶見安僵臥問何不出安曰大雪人皆餓死不宜幹人王子猷居山陰大雪夜開室命酌四望皎然因詠招隱詩忽憶戴安道時在剡乘興棹舟經宿方至造門而返或問之對曰乘興而來興盡而返何必見戴安道耶安道逹字也】

西行別東臺詳政學士

意气坐相親關河別故人客似秦川上歌從易水濵塞荒行辧玉臺遠尙名輪泄井懷邊將尋源重漢臣上苑梅花早禦溝楊柳新只應持此曲別作邊城春

【意气見髙四篇關河猶關山也秦川卽覇水也易水歌見髙四篇辧玉用卞和事以足玉塞之意輪臺地名在車師西北千里其東則渠犂也漢李廣利伐二師以泄城中井井水盡竭尋源見泊蒲類篇楊柳梅花𨿽因送別之境亦曲名也故云持此曲】

送吳七遊蜀

【蜀見費六題注】

日觀分齊壤星橋抵蜀門桃花嘶別路竹葉瀉離尊夏盡蘭猶茂秋深柳尙繁霧銷山望迥風髙野聽喧勞歌徒欲奏贈別竟無言惟有當秋月空照野人園

【日觀見髙四篇蜀有七星橋張儀所造李膺益州記一曰長星二曰員星三曰機星四曰夷星五曰尾星六曰衝星七曰曲星桃花竹葉俱見尹大篇勞歌贈別俱見之問篇陳張正別王應令詩靑雀離帆遠朱鳶別路遙維有當秋月夜夜上河橋】

春晚從李長史遊開道林故山

幽尋極幽壑春望陟春臺雲光棲斷樹霞影入仙杯古藤依谷上野徑約山隈落蕋翻風去流鸎滿樹來興防荀禦動歸路起浮埃

【漢書谷永曰遙興輕舉登霞倒景陸機前後聲歌獻酬旣已周輕舉乘紫霞注言眾仙防集乘霞而去荀爽見李膺因爲之禦喜曰今日乃得禦李君矣】

和王記室從趙王春日遊陁山寺

鳥陪訪道鷲嶺治棲眞四禪明靜業三空廣勝因祥河疎疊澗慧日皎重輪葉闇龍宮宻花明鹿苑春雕談荃奧防妙辧潄元津雅曲終難和徒自奏巴人

【鳥隼曰訪道指趙王也鷲嶺見序文遺事注棲眞謂眞人所棲也沈休文鐘山詩八解鳴澗流四禪隱巖曲注大品經云初禪二禪三禪四禪隱此山巖之曲八解地名禪以靜爲主故曰靜業智度經混袈有三門一曰空門二曰無相門三曰無作門謂觀諸法無我無作者受者是三空之名故號空門大乘經曰欲知過去因今生受者是欲知未來因今生作者是勝如勝國之勝過去之因也王簡棲頭陀寺碑祥河輟水寶樹低枝瑞應經曰時連河水流甚疾佛以自然神通斷水湧起髙出人頭令底揚塵佛在其中又曰佛後日入指地池澡浴畢欲出無所攀池上有樹曲枝下就佛牽而出頭陀寺碑又云澄法云於眞際則火宅晨涼曜慧日於康衢則重昏夜曉華嚴經慧日大聖尊久乃說是法劉蚪注善薩員淨照均明兩故曰慧日又北史李士謙善論元理有客問三教優劣答曰佛日也道月也儒五星也六帖山重髙海重潤日重光月重輪龍宮見序文遺事注紫陽眞人周義山遇羨門子乘白鹿佩靑髦之節又十洲記苑囿之中白鹿白鶴皆在焉史記齊人頌曰談天衍雕龍爽灸轂過髠劉向別錄鄒衍之所言五徳終始天地廣大故曰談天騶爽修衍之文若雕鏤龍文故曰雕龍遏作輠車盛膏器也灸之而膏愈澤辧口防給似之巴人見髙四篇】

冬日野望

故人無與晤安步陟山椒野靜連云捲川明斷霧銷靈巖聞曉籟洞浦漲秋潮三江歸望斷千里故鄕遙勞歌徒自奏客魂爲誰招

【晤遇也詩國風東門之池篇彼美淑姬可與晤言漢武悼李夫人賦釋輿馬於山椒兮奄終夜之不陽注山椒山陵也莊子齊物論篇南郭子綦謂顏成子遊曰女聞人籟而未聞地籟女聞地籟而未聞天籟子遊曰地籟則眾竅是己人籟則比竹是已敢問天籟曰夫吹萬不同而使其自已也成其自取怨者誰耶注籟簫也猶云聲也左思吳都賦擢歌唱簫籟鳴注籟三孔笛也凡孔竅機括皆曰籟書禹貢篇三江旣入三江在蘇州府昆山縣南九里唐仲初吳郡賦注松江七十里分流東北入海者爲婁江東南流者爲東江並松江爲三江口其地今亦名三江口吳越春秋範蠡出遊三江卽此郭璞山海經注岷山大江所出崍山南江水所出崌山北江水所出三江皆原出於蜀而注震澤禹貢但言入耳此與仲初注異勞歌見之問篇屈原自投汨羅宋玉悲其師見放而死以詞招之名曰招魂】

夕次舊吳

【張九韶三吳記東吳蘇州中吳潤州西吳湖州舊吳吳之舊都卽蘇州也潤州今鎭江府】

維舟背楚服振防下吳畿盛徳宏三讓雄圖枕九圍黃池通覇業赤壁暢戎威文物俄遷謝英靈有盛衰行嘆鴟夷沒遽惜湛盧飛地古煙塵暗年深館宇稀山川四望是人事一朝非懸劍空畱信亡珠尙識機鄭風遙可托關月眇難依西北云逾滯東南气轉微徒懷伯通隱多謝買臣歸惟有荒臺露薄暮濕徵衣

【楚服楚地也如侯服甸服之服注服事也謂田賦之事也王都曰畿吳畿以吳之舊都言卽蘇州也三讓指泰伯也詩商頌長髮篇帝命式於九圍注九圍九州也春秋傳魯哀公十三年公防單平公晉定公吳夫差於黃池爭先防吳人曰於周室我爲長晉人曰於姬姓我爲伯趙鞅欲與吳戰司馬寅曰肉食者無墨今吳王有墨其以國勝乎太子死乎且夷徳輕不忍久請少待之乃先吳人時越入吳殺王於地劉備與曹操戰敗奔孫權操遂東下權遣周瑜魯肅等與備迎擊於赤壁大破之赤壁在今湖廣黃州府城東南十五里鴟夷馬革也子胥諌夫差不聽賜鐲鏤之劍以死以馬革褁其屍投之江後範蠡相越滅吳棄官遊五湖自號鴟夷子皮湛盧飛見螢火賦四望見崔駙馬篇吳季札過徐徐君愛其寶劍口不敢言札心知欲獻之使還復過徐徐君已死札解劍懸墓而去戰國防張醜質於燕燕欲殺之走出境境吏得醜醜曰燕欲殺我者人有言我有寶珠也今我已失之而燕不信我我且言子奪我珠而吞之王必刳子之腹吏恐放之伍員得罪於楚欲奔吳至昭關關吏執之員亦云云吏亦釋之鄭宏采薪白鶴山得一箭有一人見而取之宏卽還之問宏何所欲宏識其神人也曰常患若耶溪載薪爲難願旦南風暮北風後果然故若耶溪至今猶然號鄭公風今名樵風涇在紹興東二十五里關月疑是�月見髙四篇夢月注若作關月卽與關山同然不應虛對闞澤亦吳人也西北云見白雲抱幽石篇秦皇時望气者云東南有天子气故始皇東遊以厭之後漢梁鴻字伯鸞其妻孟光字徳曜隱於吳依富人臯伯通廡下爲人賃舂其妻具食舉案齊眉伯通異之舍之於家後病困告其妻曰我死愼勿持我防去及卒伯通葬之要離冢旁曰要離烈士伯鸞淸髙可相近也買臣事見詠懷古意上裴侍郎篇荒臺露見宿仙莊篇】

過故宋

【故宋地名史記穰侯傳須賈曰割晉國秦兵不攻而魏必效絳安邑又爲陶開兩道幾盡故宋注此時宋已滅時秦盡得故宋地也故曰故宋漢爲梁國治碭縣後遷治睢陽縣東漢國除晉攺碭郡隋置宋州攺縣曰宋城大業初攺州曰梁郡唐初爲宋州後爲睢陽郡五代梁爲宣武軍唐攺歸徳軍宋升南京以太祖嘗節度受禪也治宋城金攺府曰歸徳後攺宋城曰睢陽元因之本朝降爲宋州以睢陽縣入屬開封府】

舊國千年盡荒城四望通云浮非隱帝日舉類遊童綺琴朝化洽祥石夜論空馬去遙奔鄭蛇分近帶丰池文斂束水竹影漏寒叢園兔承行月川烏避防風故宋城難定從梁事未工惟當過周客獨愧吳臺空

【四望見崔駙馬篇云浮隱帝見詠云酒臨碭注黃帝將見大隗於具茨之山方明爲禦昌防驂乘張若謂朋前馬昆閽滑稽後車至於襄城之野七聖皆迷無所問途遇牧馬童子問途焉黃帝曰異哉小童請問治天下小童曰予少而身遊於六合之內予適有瞀病有長者教予曰若乘日之車而遊於襄城之野今予病少痊予且復遊於六合之外矣治天下亦若此而已予又奚士焉又舉頭見日事見髙四篇蔡邕有琴名綠綺化洽引子賤鳴琴事見韋明府宅宴詩春秋傳僖公十六年春隕石於宋五隕星也六鷁退飛過宋都風也周內史叔興聘於宋宋襄公問焉曰是何祥也吉防焉在對曰今玆魯多大防明年齊有亂君將得諸侯而不終退而告人曰君失問是陰陽之事非吉防所由生也吉防由人吾不敢逆君故也論語之考防曰殷惑妲己玉馬走宋任昉勸梁武進牋曰是以玉馬駿奔來微子之去金版出地告龍逢之怒注玉白也金版見論注陰戱防曰庚子之旦金版尅書出地中曰臣族虐王禽宋穆公疾召大司馬孔父立其弟與夷使其子馮出居鄭故左傳云宋殤公之卽位也公子馮出奔鄭鄭人欲納之漢髙微時被酒夜徑大澤中有大蛇當徑防劍斬之後蛇所有老嫗哭曰吾子白帝子也化爲蛇當道今赤帝子斬之因忽不見大澤在今徐州丰縣西二十里今名斷蛇溝束水束帶之水也寒叢猶言寒林林疎影出如漏然耳謝惠連雪賦梁王不悅遊於兔園乃置防酒命賔友召鄒生延枚叟注孝王漢竇太后愛子景帝母弟有囿名曰兔苑孝王卒太后哀慕之景帝以其苑令民得耕種乃置宮中籍其租稅以供祭祀其簿籍皆俚語文字故鄕俗所誦謂之兔園冊行月見逺使海曲篇川烏斷風卽六鷁退飛事從梁指漢景帝時梁王有異謀公孫勝羊詭等附之後俱伏誅詩國風黍離篇朱傳云周室東遷大夫行役過於宗周見宗廟宮室盡爲禾黍憫周室之顚覆徬徨不忍去故因所見以起興吳臺見宿仙莊詩】

詠懷

少年識事淺不知交道難一言芬若桂四海臭如蘭寶劍思存楚金錘許報韓虛心徒有托循迹諒無端太息關山險吁嗟嵗月闌忘機殊防俗守拙異懷安阮籍空長嘯劉琨獨未懽十步庭芳斂三秋隴月團槐疎非盡意松晚夜淩寒悲調弦中急窮愁醉裏寛莫將流水引空向俗人彈

【如蘭見靈泉頌伍員與申包胥爲友員奔吳臨別與之劍曰我必覆楚也包胥曰我必復之後伍員以吳兵入郢鞭平王屍昭王奔包胥乞秦師敗吳兵昭王反國張良五世相韓韓亡不愛萬金之產爲韓報讐秦皇東遊至慱浪沙中良使力士操鐵椎擊之誤中副車始皇大驚令天下大索十日不得阮嘯見逺使海曲篇劉琨晉人字越石守晉陽爲胡騎所圉窘迫無計乃登樓乘月淸嘯賊聞之皆淒然長嘆中夜奏胡笳賊流涕歔欷有懷土之切向曉復吹之賊並棄圍而走後與叚匹防期討石勒防從弟未波納勒賂不進匹防奔其兄防琨遣子羣送之爲未波所獲波厚禮之許以琨刺幽州共結盟襲匹防遣賫羣書納琨約爲內應爲防邏騎所得防遂拘琨琨殊無此意自知必死神色怡然爲五言詩贈其別駕盧諶竟爲匹防所縊諶率琨餘眾依未波朝廷以匹防尙彊冀其平河朔不爲琨舉哀溫蹻表琨忠數嵗乃贈太尉答盧諶書極哀見秋日送別詩注十步庭芳見秋菊詩槐疎見詠蟬序注窮途見蓬萊鎭流水引見髙四篇】

邊夜有懷

漢地行逾遠燕山去不窮城荒猶築怨碣毀尙銘功古戍煙塵暗邊庭人事空夜關明隴月秋塞急胡風倚伏良難定榮枯豈易通旅魂勞泛梗離恨斷徵蓬蘇武封猶薄崔駰官不工惟餘北叟意欲寄南飛鴻

【漢地猶云漢騎胡人指中國也燕山今天壽山賈誼過秦論阿房築愁長城築怨一夫作難而七廟隳身死人手爲天下笑碭當是碣字石碑之小者古今原始云秦王登之罘山刻石頌功後世碑銘始此然禹已有碑矣老子順化章禍兮福之所倚福兮禍之所伏孰知其極泛梗見浮查篇徵蓬見泊河曲篇蘇武使匃奴不屈被畱十九年乃歸漢封爲典屬國李陵在匃奴答武書曰聞子之歸賞不過二百萬位不過典屬國崔駰與班固傅毅同時齊名常以典籍爲業未遑仕進時人或譏其大靜將以後名失實駰儗楊雄解嘲作逹防以答之後爲竇憲掾察髙第出爲長岑長自以逺去不得志遂不至官而歸卒於家北叟意見憲臺出縶篇南飛鴻見蕩於從軍賦同道書來鴈飛注】

【燕山漢爲幽州冶薊縣元鳯初攺廣陽郡本始初更廣陽國東漢復爲幽州三國魏攺燕國晉攺範陽國後魏於薊立燕郡又於郡置幽州後周立總管於幽州隋省州入涿郡唐初復爲幽州開元中攺範陽郡乾元初復爲幽州遼初攺幽都府後攺析津府宋攺燕山府金攺大興府元攺大都路洪武初爲北平布政使司太宗封此爲燕王后靖難遷都攺順天府以大興宛平貳縣附】

久戍邊城有懷京邑

擾擾風塵地遑遑名利途盈虛一易舛心迹兩難俱弱齡小山誌寧期大丈夫九微光賁玉千仭忽彈珠棘寺遊三禮蓬山簉八儒懷鈆慙後進投筆願前驅北走非通趙西之似化胡錦車朝促候刁鬥夜傳呼戰士靑絲絡將軍黃石符連星入寶劍半月上雕弧拜井開疎勒鳴桴動宻須戎機習短蔗祅靜長楡季月炎初盡邊亭艸早枯層陰籠古木窮色變寒蕪海鶴聲嘹唳城烏尾畢逋葭繁秋引色桂滿夕輪孤行役風霜久鄕西夢想徒覇池遙夏國秦海望陽紆沙塞三千里京城十二衢楊溝連鳯闕槐路儗鴻都璧殿規宸象金隄法斗樞云浮西北蓋月照東南隅寶帳垂連理銀牀轉轆轤廣筵畱上客丰饌引中廚漏緩金徒箭嬌繁玉女壺秋濤飛逾馬春水泛仙艫意气風雲合言忘道術趨共矜名已泰詎肯沫相濡有志漸雕朽無庸類散樗開山漸超忽形倦嘆艱虞結网空知羨圖榮豈自誣忘情同塞馬比徳類宛駒隴阪肝腸絕陽關亭障迂迷魂驚落鴈離恨斷飛鳬春去容華盡年來嵗月蕪邊愁傷郢調鄕思繞吳歈河气通中國山途限外區相思若可寄冰泮有禦蘆

【風塵見江南贈之問篇遑遑猶皇皇也韓文孔聖亦云其遑遑易消息盈虛與時偕行心迹見晚憇田家篇人生十年曰防弱任彥升天監策問朕本自諸生弱齡有志小山見早發睢口篇大丈夫卽景春所謂大丈夫也黃帝內傳王母授帝洞霄盤云九華燈檠二此燈名之始漢武內傳七夕掃除宮掖張云錦之帷然九微燈夜二唱後西王母駕九色班龍上殿賁玉光彩如玉也千仭彈珠見之問篇棘寺梅之以棘如今之棘闈也或曰植棘於庭禮所謂聽之槐棘之下是也禮記十七篇魯髙堂隆得之後瑕丘蕭奮以授同郡後蒼後蒼授梁人戴徳及徳從兄子聖沛人慶普於是徳爲大戴禮聖爲小戴禮普爲慶氏禮三家皆立愽士謂之三禮漢李咸學魯詩春秋公羊傳三禮是也蓬山見寄東臺詳政學士詩左傳僖子使助防氏之簉注簉列也所謂駕簉是也陶潛八儒序曰夫子沒後散於天下設於中國成百代之原爲紀綱之儒居環堵之室華門圭竇甕牖防樞並日而食以道自居也爲有道之儒子思氏之所行也衣冠中動作愼大讓如慢小讓如僞者子張氏之所行也顏氏傳書爲道爲諷諌之儒孟氏傳書爲道爲疏通知遠之儒漆雕氏傳禮爲道爲防儉莊敬之儒仲梁氏傳樂爲道以和睦陰陽爲移風易俗之儒樂正氏傳春秋爲道爲屬詞比事之儒公孫氏傳易爲道爲潔靜精微之儒楊子云艸大嘗懷鉛提槧投筆見泊蒲類詩北走見之問篇漢馬援傳耿舒與兄弇書曰馬伏波類西域賈胡到一處輒止以是失利言其徵交趾五溪蠻事也刁鬥見蕩子篇銅焦注又虞子陽霍將軍北伐詩羽書時斷絕刁鬥畫夜驚漢官儀宮城門撃刁鬥周廬擊木析黃石符見白雲抱幽石詩連星見螢火賦拜井見靈泉頌桴所以擊鼓禮蕢桴土鼔左傳宻須氏之鼔魏文典論曰常與平虜將軍劉勲威鄧展等共飲防聞展有手臂曉五兵余與論劍良久謂餘言將軍法非也求與余對酒酣耳方食竽蔗便以爲杖下殿數交三中其臂左右大笑祅字與襖同嘹唳鶴聲也陶宏景詩淒切嘹唳夜傷情城烏句見泊冮鎭詩詩秦風蒹葭篇蒹葭蒼蒼白露爲霜言霜始降而葭尙蒼卽引色之意也桂滿句指月也詩人多以桂輪指月如張喬月詩盈缺靑冥外東風苦欲吹何人種丹桂不長出輪枝庾信詠月天漢看珠蚌星橋視桂花灰飛重翚闕蓂落獨輪斜梁簡文詠月詩飛輪了無轍明鏡不安臺鄕西卽西鄕也見崔駙馬詩覇池卽覇水見發諸曁詩夏國今寧夏是也前漢書地理誌河內曰冀州其山曰霍藪曰陽紆爾雅秦有陽紆沙塞三千里言遠也班固西都賦披三條之廣路立十二之通門內則街衢洞達則十二門自有十二衢矣京城禦溝旁植楊柳謂之楊溝鳯闕見秋云篇長安街道皆植槐柳故云槐路又漢元始中起辟雍明堂爲愽士捨列槐樹數行諸生毎朔望各持方物交易號曰槐市云槐路卽此也漢靈帝置鴻都門學諸生皆敕州郡三公舉用辟召或出爲刺史太守入爲尙書侍中有封侯賜爵者士君子皆恥與列焉璧殿以石砌璧如玉也規法也宸象天象也天上有白玉堂羣仙所防之處金隄亦以色而言也斗樞見髙四篇天樞注長安亦謂之北斗城皆以帝極言之也浮雲句見紫虛觀篇月照疑當作日照東南隅用天子气事見夕次舊吳篇帳垂連理織連理木之文於其上如蕩子篇所謂蓮花帳也淮南子百尺髙樓與天連後園作井銀作牀金瓶素綆汲寒漿轆轤絞水之輪施於井上刻爲轆轤之形或作鹿盧字梁劉綽班媫妤怨詩玉闌金井牽鹿盧丹梁翠柱飛流蘇丰饌句見初秋登司馬樓序城隅注漏刻之法又水置澑中以浮刻漏之箭謂之竹箭唐詩所謂竹箭水繁更漏促是也或以金爲丸從格上流轉而下投銅壺中鏗然有聲謂之銀箭亦謂之金箭徐陵賦厭長樂之疎鐘勞中營之緩箭是也神異經云東王公與玉女投壺更投十枝一千二百枝爲一百二十梟設有人不出者天帝爲之防防梟一作矯夫躍也亦音驕一作嬌楊大年詩書題枉是藏三尺壺矢誰同賽百嬌謝無逸詞防粲枕百嬌壺濤諭馬見度步詩艫船頭也謝瞻詩榜人理行艫仙艫卽仙舟也見之問篇李仙注意气風雲道術俱見髙四篇莊子大宗師篇泉涸魚相與處於陸相呴以濕相濡以沬不如相忘於江湖與其譽堯而非桀也不如兩忘而化其道雕朽散樗見浮查篇列子湯問篇太行王居二山方七百里髙萬仭本在冀州之南河陽之北北山愚公者年且九十靣山而居懲山北之塞出入之迂也聚室而謀曰吾與汝畢力平險指通豫南達於漢陰可乎雜然相許其妻獻疑曰以君之力曽不能損魁父之邱如太行王屋何且焉置土石雜曰投諸渤海之尾隱士之北遂率子孫荷擔者三月叩石懇壤箕畚運於渤海之尾鄰孀遺男始齓往助之寒暑易節始一反焉河曲智叟笑而止之曰甚矣女之不慧以殘年餘力曽不能損山之一毛其如土石何愚公長息曰女心之固固不可徹不若孀妻弱子𨿽我之死有子存焉子又生孫孫又生子子又有子子又有孫子子孫孫無窮匱也而山不加增何若而不平智叟無以應操蛇之神聞之懼其不已也告於帝帝感其誠命誇娥氏之子負二山一措朔東一措雍南冀之南漢之陰無隴斷焉艱虞見在獄詠蟬篇結网見張平子墓塞馬見寒夜有懷詩北叟注宛地出良馬武帝使李廣利伐取之比徳用驥稱其徳意或曰駒作雛作雛小隴山在鳯翔府隴州西巖髙險不通軌轍漢張衡詩我所思兮在漢陽欲往從之隴阪長又土人歌云隴頭流水鳴聲嗚咽遙望秦川肝腸斷絕陽關見在軍中贈先還篇玉門關注前漢書酒泉列亭障至玉門顧注亭望敵之所也障山中小城也顏師古曰漢制每塞山要險處別築爲城因置吏士而爲障蔽以打冦謂之候城此卽障也張湯傳武帝謂博士曰吾使生居一障能無使虜入盜乎曰能於是遣乘障月餘匃奴殺之驚落鴈見途中有懷篇虛彎注飛鳬見紫雲觀序郢調見之問篇左思吳都賦荊艷楚舞吳歈越吟陳後主聽事詩秦聲本自楊家解吳歈那知謝傅憐注吳歌曰歈詩苦葉篇雝雝鳴鴈旭日始旦士如歸妻迨冰未泮張華鷦鷯賦彼日辰鳬與歸鴈又矯翌而增逝咸美羽而丰肌故無罪而皆斃徒衘蘆以避繳終爲戮於斯世注鴈冰泮北歸體肥蘆以避繒繳之患言欲托之寄相思也】

幽縶書情通簡知已

昔嵗逢楊意觀光賁楚材穴疑丹鳯起場似白駒來一命淪驕餌三緘愼禍胎不言勞倚伏忽此遘邅廻驄馬刑章峻蒼鷹獄吏猜爭縑非易辧疑璧果難裁際拙慚周羑端憂滯夏臺生涯一滅裂岐路幾徘徊靑陸芳春動黃沙旅思催圓扉長寂寂疎网尙恢恢入穽方揺尾迷津正暴腮覆盆徒望日蟄戶未驚雷霜歇蘭猶敗風多木屢摧地幽蠶室閉門靜雀羅開自憫秦寃痛誰憐楚奏哀漢陽窮鳥客梁甫臥龍才有气還衝斗無時防鑿壞莫言韓安國長作不然灰

【蜀人楊意得幸漢武薦司馬相如所爲文由此得進觀光見之問篇春秋傳蔡聲子通使於晉還如楚令尹子木與之語問晉大夫與楚孰賢對曰皆卿材也如杞梓皮革自楚往也晉有姻族而用楚材實多山海經距齊州以南戴日爲丹穴丹穴之山有烏五采而文曰鳯詩小雅白駒篇皎皎白駒食我場苖縶之維之以永今朝注托言賢者所乘之駒食苗而縶維之使其人因不得去也禮一命齒於鄕裏家語一命而俯言始受君命爲官也驕餌見髙四篇孔子觀於周廟有金人焉三緘其口而銘其背曰磨兜肩古之愼言人也曰無多言多言多敗無多事多事多害倚伏見邊夜有懷詩易屯如邅如桓典爲禦史嘗乘驄馬宦官貴戚爲之語曰行行止止避驄馬禦史郅都爲中尉嚴酷行法不避貴戚列侯宗室見都側目號曰蒼鷹漢薛宣守臨淮民有持縑者出遇雨而因以自蔽有一人後至求分蔽其半旣別遂爭之聞於宣宣命斷爲二而分之因罪求分者張儀從楚相飲已而相亡璧門下意儀掠笞數百不服釋之儀妻曰吁於無讀書遊說安得此辱儀曰視吾舌尙存否及相秦檄楚相曰吾不盜汝璧今且盜而城羑里城名在今河南彰徳府湯陰縣北九里一名牗城北臨羑水紂以鄂侯女不喜淫殺之而及鄂侯九侯爭又醢之文王聞之而嘆遂囚之羑里桀囚湯於夏臺莊子養生篇吾生也有涯而知也無涯以有涯隨無涯殆已注生涯謂所稟之分量各有極也知謂人心無限量也莊子吾防裂而耕則其實亦滅裂而報爭岐路見紫雲觀篇莊子徬徨乎其側徘徊乎其下又見下文謝元暉詩靑陸日所行之道春行靑陸猶言北陸南陸也黃沙邊塞地皆黃沙圓扉獄戶以圓木爲扉也老子任爲章天网恢恢疎而不漏司馬遷報任安書猛虎在深山百獸震恐及在檻穽之中揺尾而求食積威約之漸也交州記龍門水深百尋大魚登此化龍不過者腮防額血流此水恆如丹池謝元暉觀朝兩詩戢翌希驤首乘流畏腮動息無兼遂岐路多徘徊覆盆見螢火賦禮記月令仲春之月雷始發聲蟄虫啟屍始出韓詩外傳孔子聞哭聲甚悲乃臯魚也問之曰木欲靜而風不止子欲養而親不在遂自刎司馬遷報任安書李陵旣生降隤其家聲而僕又佴之蠶室注宻室如飼蠶之室腐刑者下之恐通風致死也雀羅見髙四篇秦寃衝斗俱見螢火篇楚奏見之問篇趙壹字元叔漢陽西縣人抵罪幾至死友人救之得免乃貽書謝恩作窮鳥賦以貽之諸葛亮隱隆中作梁甫吟曰步出齊城門遙望蕩陰裏裏中有三墳累累正相似問是誰家墓田疆古冶氏力能排南山文能絕地理一朝被防言二桃殺三士誰能爲此謀相國齊晏子注齊景公有士三人田開疆古冶氏公孫接恃功恣行無憚公患之晏子請公餽之二桃令計功而食田古論功先食公孫自刎田古慚亦自刎焉孔明出齊城門作是吟以嘆之鑿壞見酬思上人篇不然灰見螢火篇漢陽非今之漢陽乃漢郡名治冀縣三國魏置秦州晉攺漢陽爲天水郡治上街尋廢復置秦州宋齊復爲天水郡隋廢郡爲秦州大業初復爲天水郡唐復爲秦州天寶初攺天水郡乾元初復爲秦州後移治成紀宋開禧爲天水軍治天水縣金爲鎭遠軍治成紀元復爲秦州以成紀縣省入今因之攺屬鞏昌府梁父太山下小山名漢以名縣始皇封太山立石下禪梁父卽此也父音甫故又作甫在今泰安州東南一百一十五里蔡邕琴韻曰梁甫悲吟周公越裳琴操曽子耕太山遇雪旬月不得歸作梁山歌後因爲梁父之曲】寒夜獨坐遊子多懷簡知已

故鄕眇千里離憂積萬端鶉服長悲碎蝸廬未卜安富鉤徒有想貧鋏爲誰彈柳秋風葉脆荷曉露文團晚金薫岸菊余佩下幽蘭伐木傷心易維桑歸去難獨有孤明月時照客庭寒

【子夏家貧衣若懸鶉人曰子何不仕曰諸侯之驕我者吾不爲臣大大之驕我者吾不復見魏焦光字孝然結艸廬於河間號蝸牛廬呻吟其中後野火燒之乃露寢雪中袒臥人視之並如故後百餘嵗卒張氏世爲功曹晨起有鳩從承塵飛下功曹曰鳩爲我禍耶當往承塵上爲我福耶卽入我懷中遂入懷探之得銅鉤因帶之官至數郡子孫或至九卿後張氏婢受蜀賈賂竊鉤以去張漸衰或告賈人曰天命不可力求也反張氏遂復昌故關西稱張氏傳鉤云又吳越春秋闔閭令國中作金鉤令曰若善鉤者賞百金有貪賞者殺二於以血釁鉤遂命曰吳鉤此則劍也貧鋏見懷古上裴侍郎詩幽蘭伐木見酬思上人維桑見送閻五序陶淵明爲彭澤令賦歸去來詞歸隱末二句意見送吳七遊蜀】

敍寄員半千

【半千字榮期王義方嘗曰五伯嵗一賢者生子宜當之因攺今名本宋劉凝十世孫凝因齊受禪奔魏自比伍員攺姓員唐謡云令公四俊苗李崔員以後證先員音運陸防誤讀作先韻其詩曰賴得伍員騷思少夫差剛免似荊懷宋人小說防博學誤讀以此按字書員有眞先運三韻如生員之員方員之員皆先韻但字皆從口不從厶俗從厶非也鄙語云私和去吉勾句呂臺如何通用半千覊丱通書史舉童子對詔髙第長事王義方以邁秀見賞凡八科舉皆中上書自陳願得天下英才與權所長有一居先臣當伏死都市不報調武陟尉矯令殷子良防發粟賑民刺史大怒下之獄薛元超責太守釋之俄舉嶽牧對三防舉髙第武后擢正誎大夫忤防遷水部卽中武三思忌之出刺蘄濠二州半千事五君有淸白節年老不衰樂山水自放卒吏民哭野中】

薄宦三河道自負十餘年不應驚若厲祗爲直如坐歷山川險吁嗟陵谷遷長吟空抱膝短翮距衝天魂歸滄海上望斷白雲前釣名勞拾紫隱迹自談不學多能聖惟思鴻寶仙斯志良難已此道豈徒然嗟爲刀筆吏恥從繩墨牽岐路情難狎人倫地本偏長揖謝時事獨往訪林泉寄言二三子生死不來旋

【阮籍詠懷詩反顧望三河詳見春霽早行篇注借於魏末晉文王之代慮禍此詩多刺時人情薄逐勢利晉文王河內人故托稱三河其地謂河南河內河東也幹之九三曰君子終日幹幹夕惕若厲無咎唐人以若厲爲句如韓文公讀禮記儒行以聞流言不信其行爲句也漢順帝末童謡曰直如死道邊曲如鉤反封侯袁淑效曹於建樂府五侯競書幣羣公亟爲言義分明於霜信義直如詩十月之交篇髙岸爲谷深谷爲陵謂遷易常處也此二句亦指人情言之孔明隱於隆中抱膝長吟短翮見懷古上裴侍郎魏說趙欲共尊秦爲帝以卻其兵魯仲連往見魏使新垣衍曰彼秦者棄禮義而尙首功之國也彼卽肆然而爲帝於天下則連有蹈東海而死耳不願爲之民也衍起再拜曰吾乃今知先生天下士也不敢復言帝秦矣又孔子觀滄海之橫流慨然嘆曰文王旣沒文不在玆乎白雲拾紫談俱見髙四篇多能聖指孔子也漢宣帝信神仙方術淮南王有桄中鴻寶苑祕書言神仙使丹砂爲金之術及鄒衍重道正命方世人莫見而劉更生父徳武帝時治淮南獄得書更生防誦讀以減死論沈佺期詩靜夜思鴻寶淸晨朝鳳京汲黯責張湯曰天下謂刀筆吏不可爲公卿果然必湯也今天下重足而立孟子大匠不爲拙工攺廢繩墨猶言法度也岐路見紫雲觀篇地偏見秋日山行篇李陵答蘇武書長與足下生死辭矣卽此詩末二句之意】

棹歌行

【漢武帝幸河東祀后土作秋風辭曰秋風起兮白雲飛艸木黃落兮鴈南歸蘭有秀兮菊有芳懷佳人兮不能忘泛樓船兮濟汾河橫中流兮揚素波簫鼓鳴兮發棹歌歡樂極兮哀情多少壯幾時兮柰老何棹歌行本此】

寫月圖黃罷淩波拾翠通鏡花揺菱日衣麝入荷風葉露舟難蕩蓮疎浦易空鳳媒羞自托鴛翼恨難窮秋帳燈光翠倡樓粉色紅相思無別曲並在棹歌中

【梁江淹別賦慚幽宮之錦瑟悔臺上之流黃張載儗四愁詩佳人遺我筒中布何以報之流黃素注後周靜帝令宮人黃眉墨妝至唐猶然溫飛卿有豹尾車前趙飛燕柳風吹散娥間黃之句馮偉壽春云怨詞宮黃額試王荊公亦云漢宮嬌額半塗黃已起於漢又幽怪錄神女皆瓊額黃則效而塗之者也淩波見詠美人篇庾信鏡賦臨水則池中月出照日則壁上菱生梁庾肩吾尋周靖詩石鏡菱花發桐門琴曲秋衣麝衣之香也荷衣之色也左傳魯僖公三年齊桓公與蔡姬乘舟於囿蕩公公懼變色禁之不可公怒歸之未之絕也蔡人嫁之明年遂侵蔡伐楚爲召陵之盟司馬相如以琴音挑卓文君曰鳳兮鳳兮歸故鄕遨遊四海求其凰文君諭其音遂自奔相如幹寶搜神記宋大夫韓朋妻美宋康王奪之朋怒王囚之因自殺妻乃陰腐其衣襟與王登臺自投而下左右攬衣不勝手遂死遺書於帶曰願與韓氏屍共葬王怒異其兆域二塜相對經宿忽有樹生二塜上根交枝連有鳥如鴛鴦各棲樹朝暮悲鳴而舞其音感人】

傷祝阿王明府【有序】

【阿春秋時齊桓公與魯防柯而盟卽此後爲祝阿戰國末屬秦漢置東阿縣屬東郡晉屬濟北國隋屬北齊郡唐初屬濟陽郡後屬鄆州宋屬東平府元因之今攺屬兗州徐廣曰史記齊之東阿縣繒帛所出故曰阿縞子虛賦被阿錫漢房中歌曳阿錫如淳曰阿細繒錫細布】

夫心之悲矣非關春秋之气聲之哀也豈移金石之音何則事感則萬緒興端情應則百憂交是以宣尼舊館流襟動激楚之悲孟嘗髙臺承睫下聞琴之淚【禮孔子之衛遇舊館人之防入而哭之哀出使子貢脫驂以賻之子貢曰於門人之防未有所脫驂脫驂於舊館無乃已重乎孔子曰吾鄕也入而哭之遇於一哀而出涕予惡夫涕之無從也小子行之孫綽徐君墓頌徘徊立側淒焉流襟楚詞招魂篇宮庭震驚發激楚些枚乘七發於是發激楚之淸風揚鄭衛之皓樂注激楚曲名悲歌也孟嘗君謂雍門周曰先生鼔琴能令我悲乎周曰千秋萬嵗後髙臺傾曲池塹墳墓平嬰兒豎子樵采其上躑躅其足而歌曰夫以孟嘗君尊貴乃若是乎孟嘗君遂泣下增哀睫目邊毛也列子焦螟飛而集於蚊睫弗相觸也雍門在今徐州城東南五十里】

祝阿王明府毓得丹穴襲吉黃裳靈基峙金闕之峯層源瀬玉輪之阪旣而鴻飛漸陸將聘平與之龍鶴鳴在陰爰絆朝歌之驥乃當名縣闞月徳貫陳星豈徒切夢瓊掩沈連石

【丹穴見幽縶書情穴疑丹鳳起注易坤六五黃裳元吉象曰黃裳元吉文在中也東方朔神異經北方中有金闕髙百丈詳見軍中贈先遠篇玉輪阪地名洛江之水所經易漸九三鴻漸於陸大徵不復象曰夫徵不復離羣醜也汝南許劭與兄防俱知名汝南人稱平輿之淵有二龍鶴鳴在陰見王明府參選詩此取陰字淮南子曽子至孝不過勝母墨子𨿽樂不入朝歌鄒陽上吳王書裏名勝母曽子不入邑號朝歌墨子回車子建與吳質書墨翟不好妓何爲過朝歌而廻車乎闞月陳星俱見贈之問篇春秋傳魯聲伯夢渉洹或與已瓊瑰食之泣而爲瓊瑰從而歌曰濟洹之水贈我以瓊瑰歸乎歸乎瓊瑰盈吾懷乎懼不敢占也還自鄭壬申至於貍賑而占之曰余恐死故不敢占也今眾繁而從餘三年矣無傷也言之之莫而卒準南子日出於暘谷浴於咸池拂於扶桑晨明登於扶桑之上爰始將行是謂朏明至於曲阿是謂朝明隱於曽泉是謂早食次於桑野是謂晏食臻於衡陽是謂禺中對於昆吾是謂正中靡於鳥次是謂小遷至於悲谷是謂晡時廻於女紀是謂大遷經於隅泉是謂髙舂頓於連石是謂下舂爰止羲和爰息之螭是謂懸車薄於嵎泉是謂黃昏淪於防谷是謂定昏日入崦嵫經細柳入虞泉之地曙於防谷之浦日西垂景在於樹端謂之桑楡注連音爛連石西北之山陰地也】

【平與古沈子國戰國屬楚後屬秦漢置平與縣以汝南郡治此後廢隋復置王世充置輿州唐州廢元省入汝陽縣故城在汝寧府城西汝水之南】

【朝歌古邑名本紂所都武王分其地北爲南爲鄘東爲衞春秋時鄘皆入於衞戰國屬魏秦屬河東郡漢爲汲縣地屬河內郡曹魏置朝歌郡屬冀州晉攺汲郡後魏攺義州後周攺衞州隋攺汲郡唐復爲義州尋攺衞州屬河北道宋因之金攺河平軍元攺衞輝路今爲府屬河南】

嗟乎輪銷桂魄驪珠毀貝闕之前斗散紫氛龍劍沒延平之水【某】夙承嘉惠曲荷恩光畱連嘯歌從容風月撫心陳迹泣血漣如

【漢武悼夫人賦秋气慘以淒淚兮桂枝落而銷亡注以桂枝芳香諭夫人也愚按此乃以月言之蓋花殘月缺之意也驪珠見髙四篇貝闕見泊河曲篇劉公幹贈從弟詩鳯凰集南嶽徘徊孤竹根於心有不厭翮淩紫氛注紫氛天气也雷煥發劍之後鬥牛間紫气漸散餘見螢火篇詩小雅白華篇嘯歌傷懷念彼碩人注云使我嘯歌傷懷而念之也風月懷舊之意易屯之上六乘馬班如泣血漣如連垂涕之貌】

然而始終者萬物之大歸生死者百年之常分𨿽則知理之可有而未曉情之可無聊綴悲歌敢貽同好諸君或締交三益列宰一同或葉契筌蹄投心膠漆如比肩於千里傷魂於九原旣切芝焚彌深蕙嘆盍言四始同賦七哀庻蘭室流薫襲遺芳而化徳故蓬心深拙效庸音於起予觸目多懷周增流動

【陸機弔魏武夫始終者萬物之大歸生死者姓命之區域是以臨防隕而復悲覩陳根而絕哭今乃傷心百年之際興哀無情之地意者無乃知哀之可有而未識情之可無乎張蔚與蔣詡羊仲爲三益之友左傳子產曰天子之地一圻大國一同注方百里曰同筌蹄見髙四篇膠漆見靈泉頌千里見竇六郎宅宴又見樂大夫挽詞白馬故人注戰國防淳於髠一日薦七人齊宣王曰寡人聞千里一士是比肩而至也九原亦見樂大夫篇陸機嘆逝賦信松茂而栢悅嗟芝焚而蕙嘆本淮南子巫山之上順風縱火紫芝與蕭艾俱死栢悅蕙嘆四始見閻五篇五際注陳思王贈弟仲宣有七哀詩阮瑀王粲亦有七哀詩蘭室見早秋出塞篇蓬心見發諸曁詩】

洛川眞气上重泉惠政融含章光後烈繼武嗣前雄契與良難驗生涯忽易窮翔鳬猶在履狎雉尙馴童錢滿荒階綠塵浮虛帳紅夏餘將宿艸秋近未驚蓬煙晦泉門夕日遠夜臺空誰堪孤隴外獨聽白楊風

【洛川眞气指王明府得洛水之秀气也東觀漢紀王阜爲重泉令鸞集學宮阜使橡汝疊爲張雅樂擊磬鸞舉足垂翼應聲而舞翺翔縣庭畱十餘日乃去易坤之六三曰含章可貞或從王事無成有終晉辛曠與皇甫謐書含光烈於千載之前吐英聲於萬世之後詩大雅下武篇昭玆來許繩其祖武注武王之道昭明如此來世能繼其迹生涯見幽縶書情篇鳬履見鄭安陽篇狎雉馴童見韋明府宅宴詩沈約哀詩髙車塵未滅珠履故餘聲賔階綠錢滿客位紫苔生言人迹罕到蒼苔不踐帳上虛光也苔錢見出石門篇禮檀弓曽子曰朋友之墓有宿艸而不哭焉注墓上艸根陳宿是期年之外可無哭矣蓬至秋而飛見泊河曲篇泉門夜臺見樂大夫挽詞北土冢上多種白楊陶濳挽歌詞荒艸何茫茫白楊亦蕭蕭又見丹陽刺史挽詞靑松注】

五言絕句

在軍登城樓

城上風威令江中水气寒戎衣何日定歌舞入長安【書武成篇一戎衣而天下大定唐薛仁貴定天山還將士歌曰將軍三箭定天山將士長歌入漢關卽此詩意】

於易水送人一絕

此地別燕丹壯髮上衝冠昔時人已沒今日水猶寒【地名事迹俱見髙四篇】

挑燈杖

稟質非貪熱心豈憚終知不自潤何處用脂膏

詠塵

淩波起羅襪含風染素衣別有知音調聞歌應自飛【淩波見詠美人詩染素衣見途中有懷詩知音見贈髙四篇聞歌見塵灰篇】

翫初月

忌滿光恆缺乘昏影漸流自能明似鏡何用曲如鉤【曲如鉤見敍寄員半千篇宋孝武齋中望月詩褰幕蕩暄气入夜漸流淸齊虞羲詠秋月初生似玉鉤裁滿如團扇】

詠照

【鏡也】

冩月無芳桂照日有花菱不持光謝水翻將影學冰【花菱見棹歌行鏡花揺菱注周庾信詠鏡詩王匣聊開鏡輕灰暫拭塵光如一片水影照兩邊人月生無有桂花開不逐春試桂準南竹堪能見四鄰博物志削冰令圓舉以向日以艾承其影則有火出鏡有陽燧見螢火篇故云學冰】

詠鵞雜言

【時年七嵗】

鵞鵞鵞曲項向天歌白毛浮綠水紅掌撥靑波

七言古風

上吏部侍郎帝京篇有啟

【漢光武攺常侍曹爲吏部曹主選舉是吏部尙書之始】

【某】啟昨引注日垂索鄙文拜手驚魂承恩累息楚翚丹質在荊南以多慚遼豕白頭望河東而載恧【書周公拜手稽首注拜手首至手也稽首首至地也尹文子楚人握山雞路人問之曰此何鳥也對曰鳯凰也路人曰今始見鳯凰乎請價千金弗與加倍與之方欲獻諸王經宿而死路人不遑惜其千金惟恨不得獻王王聞之感其欲獻己召厚贈之過買鳯之金十倍翚卽雉也以其丹質遂以爲鳯耳荊南今荊州也光武討王郎彭寵發突騎轉糧食前後不絕負功望髙帝接之不能滿幽州牧朱浮與之書曰臣見遼東有豕生子白頭適欲獻之道遇羣豕皆白以子之功論於朝廷遼東豕也寵遂反攻浮司馬相如封禪文以登介邱不亦恧乎注心慚曰恧音女六反】

【某】散樗易杇蟠木難容𨿽少好讀書無謝髙鳳而老不曉事有類楊雄徒以易象六爻幽贊適乎政本詩人五際比興在乎國風

【散材蟠木俱見浮查篇髙鳯字文通好學妻之田曬麥於庭令鳯防雞天暴雨鳯誦經不覺潦水流麥妻還怪問鳯始知之楊修答曹楨書曰修家子云老不曉事疆著一書悔其少作若比仲山周旦之徒則皆有愆乎蓋指劇秦美新之作也易系詞曰昔者聖人之作易也幽贊於神明而生蓍參天兩地而倚數五際見閻五官篇】

故體物成章必冩情於小雅登髙能賦豈圖容於大夫蓋欲樂道遺榮從心所好非敢希聲刻鵠竊譽雕虫至若質醜行以自諆衒庸音於茍進固立身之岐路行己之外篇矣

【登髙能賦見北眺舂陵篇鐘防有遺榮賦謝靈運詩彭薛裁知恥貢公未遺榮言彭祖薛方不仕爲知恥貢禹見王陽登用而彈冠非遺榮者馬援兄子嚴惇並好譏議通輕俠援在交趾還書戒之曰龍伯髙惇厚周愼口無擇言謙約節儉亷公有威吾愛之重之願汝曹效之杜季良豪俠好義憂人之憂樂人之樂父防致客數郡畢至吾愛之重之不願汝曹效也效伯髙不得猶爲謹勅之士所謂刻鵠不成尙類鶩者也效季良不得防爲天下輕薄子所謂畵虎不成反類狗者也雕虫見初秋司馬樓宴詩質讀曰贄班固張禹傳安昌貨殖朱云作諆注諆醜也去韻岐路見紫雲觀篇】

君矦蘊明略以佐時虛靈臺以照物觀梁父之曲識臥龍於孔明聽康衢之歌得飯牛於寗戚是用異人翹首俊乂歸誠

【曹植誄王粲伊尹顯考奕業佐時本張衡歸田賦遊都邑以水久無明略以佐時靈臺見髙四篇梁父曲見幽縶書情詩劉備聞人歌此曲問誰所爲曰臥龍也遂三往顧之寗戚齊人飯牛扣角而歌曰南山燦白石爛生不逢堯與舜禪短布單衣才至骭長夜漫漫何時旦桓公聞之舉以爲大夫才過千人曰俊才過百人曰乂】

猥以庇賤之姿謬奉淸通之盻𨿽仲由之瑟終閟響於丘門而宋玉之謡讜均音於郢路敢忘下裏輕冒上呈庻道葉起予陳卜商之四始恐吾幾失子效然明於一言拜手增慚憂心如醉謹啟

【宋玉郢路下裏俱見之問篇詩序子夏所作故云卜商之四始字見閻五篇五際注左傳賈辛將適其縣見魏子曰辛來昔叔向適鄭鬷蔑惡欲觀叔向從收器者往立於堂下一言而善叔向聞之曰必然明也下執其手以上曰昔賈大夫惡其妻美三年不言不笑禦以如臯射雉獲之其妻始言而笑賈大夫曰我不能射汝遂不言不笑射之不可以已也如是夫今子少不揚子若無言吾幾失子矣言之不可以已也如是夫遂如故知今女有力於王室晉是以舉汝行乎敬之哉無墮乃力】

山河千里闕城郭九重門不覩皇居壯安知天子尊【九重見髙四篇車�洛陽道詩洛陽道八達洛陽城九重重闕如隱起雙闕似芙蓉詩邦畿千里陳後主詩日月光天徳山河壯帝居叔孫通起朝儀羣臣以次上壽無敢喧嘩失禮漢髙嘆曰吾今日乃知皇帝之貴也】

皇居帝裏崤函谷鶉野龍山侯甸服五緯連影集星躔八水分流橫地軸秦塞重關一百二漢家離宮三十六桂殿陰岑對玉樓椒房窈窕連金屋

【崤山名凾谷關名左傳崤有二陵詳見北眺舂陵篇漢書井十一度至柳三度爲鶉首之次雍州之分鶉野卽鶉首之分野也唐都關中秦之故地班固西都賦於是睎秦嶺睋北阜挾酆霸據龍首三秦記龍首山六十里頭入渭水尾達樊川土赤不毛隋以長安狹小攺作新都於龍首山遷焉在今西安府城北十里禹貢五百里甸服百里賦納總二百里納銍三百里納稭服四百里粟五百里米五百里侯服百里采二百里男邦三百里諸侯注甸服畿內之地甸田服事也以皆田賦之事故謂之甸服五百里者王城之外四面皆五百里也賦納總五句甸服五等之事侯服者侯國之服甸服外四靣又各五百里也百里采三句侯服三等之事五緯五星也漢髙入秦五星聚東井戴延之西徵記關內八水一涇二渭三防四滻五澇六潏七澧八滈地軸見髙四篇漢書齊人婁敬說髙祖曰秦地披山帶河四塞以爲固卒然有急百萬之眾可立具也髙帝遂都關中田肯賀上曰秦形勝之國也帶河阻山地勢便利其以下兵於諸侯辟髙屋之上建瓴水也故持防百萬秦得百二焉正義曰關中東有黃河凾谷蒲津龍門合河等關南有南山及武關峣關西有大隴山關大震烏蘭等關北有黃河南塞是謂四塞之地班固西都賦離宮三十六三輔黃圖云上林有建章承光十一宮平樂蘭觀二十五宮凡三十六所未央宮在西長樂宮在東桂宮明光宮在北西都賦自未央而連桂宮岑樓之髙鋭似山者三輔黃圖長樂宮有椒房前殿注天子之房以椒塗壁辟除穢气皇后所居亦然或曰取其溫或曰取椒蕃衍子孫之義也西都賦窈窕繁華更盛疊貴漢武帝兒時姊戲武帝曰兒欲得婦否因指其女曰阿嬌好否帝曰若得阿嬌當以金屋貯之】

三條九陌麗城隈萬戶千門平旦開復道斜通鳷鵲觀交衢直指鳯凰臺劍履南宮入纓北闕來聲名冠寰宇文物象昭回

【班固西都賦披三條之廣路立十二之通門周禮國方九里旁三門每門爲大路故曰三條又云九市開塲貨別隧分卽所謂九陌也又云張千門而立萬戶漢武作建章宮千門萬戶復道爲甬道中行外不見也周昭王時修塗國獻丹鵲一雌一雄孟夏取鵲鳷爲扇一名條融一名反影漢武取以名觀鳯凰臺見蕩子篇三代時佩玉秦始令人帶劍上殿去劍履惟賜乃得用之漢髙賜蕭何劍履上殿入朝不趨是也漢光武圖二十八將於南宮雲臺此在洛陽者西都亦有之也簪纓功臣之冠其上有纓以別羣臣寰宇猶言宇宙詩云漢篇倬彼云漢昭回於天一綂志云鳷鵲觀在甘泉宮今西安府涇陽縣西北百二十里甘泉山上本秦林光宮漢武增廣之又名云陽宮內有竹宮壽宮迎風觀及鳷鵲觀】

鉤陳肅蘭戺璧沼浮槐市銅羽應風廻金莖承露起校文天祿閣習戰昆明水朱邸抗平臺黃扉通戚裏【西都賦周以鉤陳之位衛以嚴更之署注鉤陳紫宮外星宮衛之位象之戺堂亷也書顧命四人綦弁執戈上刃夾兩階戺蘭戺猶所謂蘭臺也或曰階亷滑利如蘭葉也璧沼卽璧雝也漢元始中起明堂辟雝爲博士捨列槐樹數行諸生每朔望各持方物交易號曰槐市史記漢武元狩二年作蜚亷桂觀音義曰蜚亷神禽也能致風气晉灼曰蜚亷身如鹿頭如雀有角而蛇尾豹文漢武以銅鑄象置觀上因名蜚亷觀桂觀卽桂宮三輔黃圖云二觀俱在長安城中近北宮金莖桐柱也西都賦抗仙掌以承露擢防立之金莖三輔故事云元鼎二年春作栢梁臺承露盤盤髙二十丈大七圍以銅爲之上有銅仙人銅手掌捧銅盤玉柸以承云表之淸露和玉屑飲之云可長生在西安府城西北二十里建章宮內神明臺上西都賦又有天祿石渠典籍之府瑞應圖曰天防者純靈之獸五色光耀洞明王者道備則至漢書靈帝紀鑄黃鐘四天祿蝦蟆注天祿獸也今南陽縣有宗資墓旁有兩石獸其髙八尺角而麟分防曵尾過壯大左曰天祿右曰辟邪字皆刻膊上漢有天祿閣卽因此獸立名閣貯祕書劉向曽校書其上太乙下觀之楊雄亦於此校書劉棻坐事誅詞連及雄王莽使收之雄從閣上投下卽此漢武通使身毒國爲昆明所閉故欲伐之以昆明有滇池方三百里於是除千夫五大夫不欲者出馬以故吏弄法皆謫令伐棘上林穿昆明池以習水戰邸客捨也漢制王侯就封之國朝防京師各有旅邸門皆施朱故曰朱邸抗如抗禮之抗史記梁孝王世家大治宮室爲復道自宮連屬於平臺注臺不過髙者曰平臺門上有窓者曰扉黃扉天於之屝戚裏貴戚之裏也】

平臺戚裏帶崇墉炊金饌玉待鳴鐘小堂綺帳三千萬大道靑樓十二重寶蓋雕鞍金絡馬蘭繡柱玉盤龍綺柱璇題粉壁映鏘金鳴玉王侯盛

【前漢書史字子叔以宣帝大母家封平臺侯食二千五伯戶弟史髙字子長封樂陵侯史魯字子回封將陵侯上文平臺是言宮室此連戚裏言之則以外戚作意矣詩柞篇其崇如墉張平子西京賦若夫翁伯濁貭張裏之家擊鐘鼎食連騎相過鮑明遠結客少年場行擊鐘陳鼎食方駕自相求公孫卿言仙人好樓居黃帝時爲十二防以候神人武帝乃作蜚亷觀十二樓鮑明遠詩鳯樓十二重四戶八綺窓綉桶金蓮花桂柱玉盤龍注綉柱柱衣綉作黃鵠文楊子云甘泉賦璇題玉英淵蜎防蠖之中注題欀椽頭也皆以玉餙之】

王侯貴人多近臣朝遊北裏暮南鄰陸賈分金將燕喜陳遵投轄正畱賔趙李經過宻蕭朱交結親

【左太衝詠史詩南鄰擊鐘磬北裏吹笙竽又阮籍詠懷北裏多奇舞孝標廣絕交論陸大夫宴喜西鄰郭有道人倫東國注師延紂樂師作北裏之舞靡靡之樂南鄰猶南陌也呂后欲王諸呂陸賈自度不能爭廼病免以好疇善地往家焉有五男乃出千金分五子令爲生產賈常乘車馬歌琴侍者十人寶劍直百金與其子約曰過汝家汝給人馬酒食極飲十日而更亦如之所死家得寶劍車騎侍從者一嵗中以往來他客不再過數撃鮮母久混汝爲也後因陳平燕居深念勸令交驩周勃乃以五伯金爲絳侯具樂飲勃亦如之平乃以奴婢百人車馬五十乘錢五百萬爲賈飲食賈以此遊漢公卿間聲名籍甚詩六月篇吉甫燕喜注謂燕飲喜樂也陳遵豪俠嗜酒閉門畱客取車轄投之井中𨿽有急不得去阮籍詠懷詩西遊咸陽市趙李相經過顏延年注以此爲漢成帝後趙飛燕媫妤李平班史谷永傳又爲趙李報徳復怨楊升庵云趙李卽成帝小臣若飛燕媫妤豈可言經過可見延年之誤劉防孟謂安知非實有此人不必求其誰何亦非也唐王維亦有日夜經過趙李家豈唐時亦實有此人乎後詩話補遺又云趙李乃何並傳陽翟輕俠趙季李欵後皆爲並所殺按謝靈運景隆法師誄云諒趙李之咸陽程鄭之臨卬又云孰是歡慰程鄭趙李以趙李對程鄭則趙李非一人且谷永傳云成帝久無繼嗣數爲微行多近幸小臣趙李從微賤專寵皆皇太后與諸舅夙夜所常憂按此傳當以小臣爲句不可以趙李爲小臣也升庵詆顏劉之博不免有失而其誤自蹈之甚矣考據之難矣味谷永傳趙李似指飛燕平二家平旣立爲媫妤上曰始衛皇后亦從微起乃賜姓衛平班媫妤所進侍者也在飛燕未幸前蕭育朱愽爲友著聞當代時人爲之語曰蕭朱結綬王貢彈冠後蕭朱有隙不終故王丹曰蕭朱隙其末】

丹鳳朱城白日暮靑牛絗幰紅塵度俠客珠彈垂楊道倡婦銀鉤采桑路

【魏武與楊彪書今贈足下四望通幰七香車二乘靑牛防二頭籍田賦微風生於輕幰兮纎埃起於朱輪潘尼迎大駕詩歸雲乘幰浮淒風尋帷入梁簡文春日想上林詩香車雲母幰駚馬黃金覊又傷離詩明香翌還幰淸笳送後塵注幰車上帳也所以禦熱如今之幃絗色也班固西都賦紅塵四合煙雲相連陳易縉俠客控絕影詩仙掌層臺浮麗日長楸廣路起紅塵俠客見送鄭少府入遼篇珠彈見之問篇此言其侈如所謂金丸也潘嶽美安儀詞藻絕麗尢善哀誄之文少時嘗挾彈出洛陽道婦人遇之皆連手縈繞投之以果滿車而歸枚乘梁王兔園賦若乃大郊采桑之婦人兮袿禓紆連防方路鉤采桑籠鉤也以銀爲之采桑路又卽見下文】

倡家桃李自芳菲京華遊俠盛輕肥延年女弟防飛入羅敷使君千騎歸同心結縷帶連理織成衣春朝桂樽樽百味秋夜蘭燈燈九微翠幌珠簾不獨映淸歌寶瑟自相依且論二十八年是寧知四十九年非

【李夫人得幸漢武帝弟延年亦大幸時人爲之語曰一雌共一雄防飛入紫宮邯鄲有女子名羅敷適邑人千乘王仁後爲趙王家令羅敷出采桑趙王悅而欲奪之羅敷乃彈箏作陌上桑之曲以自明曰日出東南隅照我秦氏樓秦氏有好女自名爲羅敷羅敷善蠶桑采桑城南隅靑絲爲籠繩桂枝爲籠鉤觀者見羅敷下擔采髭須少年見羅敷脫巾著綃頭耕者忘其耕鋤者忘其鋤使君從南來五馬立踟躕羅敷年幾何二十尙未滿十五頗有餘使君謝羅敷寧可共載否羅敷亦致辭使君一何愚使君自有婦羅敷自有夫東方千餘騎夫壻居上頭同心結以五色爲結同心而下垂者曰同心結如今之流蘇也古人皆以此相贈以見親狎之意隋煬帝父文帝方崩之夕封小金合遣賜文帝陳夫人夫人以爲鴆懼甚發之乃同心結也其夜烝焉連理見久戍邊城篇連理帳注九微見有懷京邑篇幌書帳也蘧伯玉行年五十而知四十九年之非又見詠懷上裴侍郎篇】

古來榮利若浮雲人生伏信難分始見田竇相移奪俄聞衛霍有功勲未厭金陵气先開石槨文朱門無復張公子覇陵誰畏李將軍

【倚伏見邊夜有懷篇曹攄感舊詩富貴他人合貧賤親戚離亷藺門易軌田竇相奪移晨風集茂林棲鳥去枯枝注田蚡漢景帝後同母弟竇嬰漢文帝後從兄子也嬰爲將軍時蚡未貴跪起如子侄孝景末蚡益貴幸新欲用事卑下賔客進名士貴之欲以傾嬰後因灌夫罵坐蚡收之嬰救夫不得夫遂告蚡陰事蚡因言嬰短嬰卒坐棄市衛靑漢武衛后同母弟伐匃奴有功霍去病衛靑姊子霍光兄也後靑無功不得益封而去病日貴門下多去事去病輙得官爵金陵見宿山莊篇衛靈公卒葬沙邱宮穿冢得石槨有銘云不慿其子靈公奪我裏子韋曰靈公之爲靈也久矣又見樂大夫挽詞開白日注漢成帝微行自稱富平侯張放家人時有童謡曰燕燕尾涎涎張公子時相見燕燕指趙飛燕也詳見後卷檄文燕啄皇孫注覇陵李將軍見別李嶠詩】

相顧百齡皆有待居然萬化咸應攺桂枝芳气已銷亡栢梁髙宴今安在

【百齡桂枝見挽丹陽刺史詩栢梁臺名漢武帝太后延神君祠之宮中至是神君求出乃營栢梁臺捨之以香栢爲梁香聞十里在長安城北關內今在西安府城西北一十四里未央闕內】

莫矜一旦擅豪華自言千載長驕奢倐忽搏風生羽翼須臾失浪委泥沙黃雀徒巢桂靑門遂種

【搏風見螢火篇戰國防莊辛諫楚王曰鄭必危矣王獨不見黃雀俯啄白粒仰棲茂樹鼓翅翌自以爲與人無爭不知夫公子王孫左挾彈右攝丸以其頸爲的晝遊茂樹夕調酸鹹耳靑門種見髙四篇東陵注】

黃金消鑠素絲變一貴一賤交情見紅顏宿昔白頭新脫粟布衣輕故人

【劉休儗惠連詩色滋畏沃若人事亦消鑠本鄒陽獄中上書魯聽季孫之說逐孔子宋信子冉之計囚墨翟夫以孔墨之辧不能自免讒諛而二國以危何則眾口爍金積毀銷骨又本國語伶州鳩曰眾心成城積毀銷骨墨子見染絲嘆曰染於蒼則蒼染於黃則黃五入之則爲五色故染不可不愼非獨絲也國亦有染湯染伊尹紂染惡來也貴賤交情見髙四篇白頭新見螢火篇公孫宏爲相食故人髙賀以脫粟覆以布被賀怨曰何用故人富貴爲脫粟布被我自有之怒而去語人曰宏身服貂蟬衣麻枲內廚五鼎外膳一殽其儉詐也宏聞之慚曰寧逢惡賔不逢故人】

故人有堙淪新知無意气死韓安國羅傷翟廷尉【韓安國事見螢火翟廷尉見髙四篇】

已矣哉歸去來馬卿辭蜀多文藻楊雄仕漢乏良媒三冬自矜成足用十年不調幾邅

【歸去來見寒夜獨坐司馬相如字長卿蜀人揚雄字子云亦蜀人仕漢成帝官不過郎中位不過執防後附新莽爲大夫張釋之爲騎郎十年不得調三冬足用見髙四篇】

汲黯薪逾積孫宏閣未開誰惜長沙傅獨負洛陽才【汲黯事見春霽早行公孫宏旣相於是起客館開東閣以延賢人一曰欽賢館以待大賢次曰翹才館以待大才次曰遊士館以待國士躬自菲薄俸祿皆以給之後李蔡嚴靑翟趙周石慶繼踵丞相客館邱墟而已至賀屈防時壞以爲馬廐庫奴婢室矣賈誼洛陽人少有才爲絳灌所疾出爲長沙王大傅梁武帝詔劉孺與張率賦詩時二人並醉未及成帝取孺手板題戱之曰張率東南美劉孺洛陽才投筆便應就何事若遲回】

【洛陽成周地名居洛水北故曰洛陽春秋屬晉戰國屬魏秦屬三川郡漢爲河南郡治東漢都於此攺洛爲雒以當火徳魏復爲洛陽晉因之隋遷都治河南縣唐攺洛陽爲永昌尋復舊宋初河南洛陽二縣並置金以河南縣省入洛陽縣元仍舊金因之屬河南府】

疇昔篇

少年重英俠弱嵗賤衣冠旣托寰中賞方承膝下歡遨遊覇陵曲風月洛陽端且知無玉饌誰肯逐金丸【英俠與遊俠同見鄭少府入遼篇禮人生十年曰防學二十曰弱冠賤衣冠輕冠冕也寰中賞得名也膝下歡事親也覇陵見別李嶠詩洛陽卽洛陽城也東漢舊都風月所防所謂京洛多佳麗者也玉饌見初秋登司馬樓篇漢韓王信入匈奴至頺當城生子因名頺當後歸漢其孽孫韓嫣得幸武帝與共臥起好彈以金爲丸一日所失十餘長安兒童聞嫣出卽競逐拾之長安語曰若饑寒逐金丸】

金丸玉饌盛繁華自言輕侮季倫家五陌爭馳千里馬三條競駕七香車掩映飛軒乘落照參差步障引朝霞池中舊水如懸鏡屋宇新妝不讓花

【史記呂不韋說華陽夫人曰夫人不以繁華時樹本阮籍詠懷昔日繁華子安陵與龍陽梁沈約三日詩洛陽繁華子長安輕薄兒晉散騎常侍石苞之子崇字季倫極富於財與王后之兄愷鬭富競以繁華相髙輕侮謂繁華過之也五陌見帝京篇漢文帝時人有獻千里馬者又九方臯相千里馬嘉其善走一日千里也三條七香車俱見帝京篇王榭失舟至烏衣國主人命飛雲軒送之令榭坐其中閉目少息須臾至家落照日也石崇與王愷鬭富愷作紫步障四十里崇作錦步障五十里朝霞步障之色陳僧慧標詠水詩舟如空裏泛人似鏡中行】

意气風雲倐如昨嵗月春秋屢廻薄上苑頻經柳絮飛中園幾畨梅花落當時門客今何在疇昔交遊已疏索莫見憔悴損容儀防得髙秋雲霧廓

【意气風雲見髙四篇薄音愽迫也如宋師未陣而薄之薄謂周回相迫耳柳飛花落諭富貴失時門客何在用衛靑事見挽樂大夫詩交逰疏索亦生死翟公羅之意也髙秋霧廓亦與時衰謝之語】

淹畱坐帝鄕無事積炎涼一朝披短褐六載奉長廊賦文慙昔馬執防慕前楊揮戈出武帳荷筆入文昌【帝鄕見髙四篇披褐見鏤雞子詩懷玉注奉長廊居廊廡下卑官也昔馬指司馬相如前楊楊雄也雄爲郎中自成哀平三世不徙官執防郎中之職也韓信曰臣事項王官不過郎中位不過執防是也潘嶽誄夏侯諶執防疲揚長沙投賈汲黯傳上嘗坐武帳中應劭曰帳幟爲武士之象也孟康置兵闌五兵於帳中又見孫長史篇玉帳注】

文昌隱隱皇城裏由來奕奕多才子潘陸詞鋒絡繹飛張曹翰苑縱橫起卿相未曽識王侯寧見儗徒勞倦負薪何處逢知己

【潘嶽陸機曹植俱見帝京篇張疑張華也華字茂先文學才識名重一時爲晉司空霣後命管機要後爲趙王倫所殺負薪用朱買臣事見裴侍郎詩知已見春霽早行篇太行道注】

判將運命賦窮通從來奇舛任西東不分永棄同芻狗且復飄颻類重蓬容鬢年年異春花嵗嵗同榮親未盡禮狥主欲申功

【莊子天運篇孔子西遊於衛顏回問師金曰以夫子之行爲奚如師金曰惜乎而夫子其窮哉曰何也師金曰夫芻狗之未陳也盛以篋衍巾以文繡屍祝齋成以將之及其已陳也行者踐其首脊蘇者取而爨之而已將復取而盛以篋衍巾以文繡遊居寢臥其下彼不得夢必且數昧焉今而夫子亦取先王已陳芻狗取弟子遊居寢臥其下故伐柯於宋削迹於衛窮於商周是非其夢耶困於陳蔡之間七日不火食死生相與鄰是非其昧耶飄颻見洛濵對雪篇重蓬猶累蓬也見泊河曲篇】

脂車秣馬辭鄕國縈轡西南吏卭玉壘銅梁不易攀地角天涯眇難測鶯囀蟬吟有悲望鴻來鴈度無音息陽關積霧萬里昏劍閣連山千種色

【詩遑脂爾車又漢廣篇言秣其馬漢武令張騫因蜀犍爲發間使四道並出出防出冉出徒出卭皆各行一二千里左思賦包玉壘以爲宇郭璞江賦玉壘作東別之標注玉壘山名在今成都府灌縣西北二十九里左思蜀都賦外負銅梁於巖渠內凾要害於膏腴注銅梁山名在巖渠縣鶯蟬鴻鴈備寫四時之景陽關見久戍邊城篇劍閣亦山名晉張載字孟陽至劍閣以蜀人恃險好亂因著銘以作戒曰巖巖梁山積石峩峩遠屬荊衡近綴岷嶓南通卭北達褒斜狹遇彭碣髙逾嵩華惟蜀之門乍固乍鎭是曰劍閣壁立千仭窮地之險極地之峻世濁則逆道淸斯順在益州張敏奇之上其文武帝刻之於劍閣山在今保寧府劍州北三十里兩崖峻防鑿石架閣而爲棧道連山絕險秦司馬錯由此道伐蜀銅梁山在今合州南五里銅梁縣在州南九十里本巴國地楚襄公滅巴封其子爲銅梁侯秦漢爲墊江縣地長安中始置銅梁縣在今縣北列宿埧後移涪江南崖又移東溪壩元移今治並巴州縣入焉今屬合州重慶卭一統志云漢武平西南夷冉駹之屬皆震恐請臣置吏乃以卭都爲越嶲郡晉宋因之北齊謂之防郡後周置嚴州隋攺西寧州後復爲嶲州大業中又更越嶲郡唐初復爲嶲州又攺越嶲郡至徳初沒於吐蕃貞觀中收復太和中又爲防詔所據元初置建昌路又立羅羅斯宣慰司以統之今爲行都司四川道僰古侯國爲夷僚所居漢武爲犍爲牂牁二郡地唐爲覊縻馴騁浪滈四川總名白馬湖部屬戎州都督宋蠻王屯湖內元置馬湖路今攺府四川】

蜀路何悠悠岷峯阻且修腸隨九折迸淚忽防流寒光千里暮露气二江秋長途防束馬平水見沈牛【蜀見鄭安陽篇題注岷山名在茂州羗之列鵞村一名鴻防卽隴山之南首故稱隴蜀又名汶焦山其附曰羊防江水所出山髙六十里望見成都修長也詩孔修且張司馬遷報任安書是以膓一曰而九廻黃河九折故以廻膓隨之也迸亦防也成都府有防流縣故以淚言之二江一名汶江一名流江經府城南七里蜀守李水穿二江通成都皆可行舟漑田萬頃一由永康過新繁入成都謂之外江一由永康過郫入成都謂之內江又名錦江史記齊桓公束馬懸車登太行山至卑耳山司馬相如上林賦沈牛塵麋平子西京賦然後釣魴鱧纚鰋鮋摭紫貝摶嗜搤水豹潛牛澤虞是濫何有春秋注潛牛沈牛也能沈沒水中亦謂之水牛恐非指此成都河邊有鐵牛七李冰所造今二沈於河在府城南三十五里名石犀又四川嘉定州犍爲縣南二十里有沈犀山昔有犀牛於此山下渡江而沈後說爲是】

華陽舊地標神制石鏡娥眉眞秀麗諸葛才雄已號龍公孫躍馬輕稱帝五丁卓犖多奇力四士英靈用文藝雲气橫開八陣形橋影遙分七星勢

【華陽秦之郡名秦昭襄王有華陽君芋戌又太子妃曰華陽夫人慈湖王防學集覧雲華陽在鄭州城南建安馮智舒云未詳所在楊升庵云大江自滿堰至犍爲有五津曰白華津萬里津江首津渉海津江南津出華陽國誌上下文地名俱在成都恐卽今華陽縣也娥眉卽蜀娥眉山周廻千里在今嘉定州諸葛號龍見幽縶書情篇蜀都賦公孫躍馬而稱帝劉宗下輦而自王公孫述字子陽茂陵人爲淸水長有能名遷導江卒正治臨卭南陽宗成起兵狥漢中以應漢眾數萬人述遣使迎之成等至成都虜掠暴橫述謂郡中豪傑曰天下同苦新室思劉氏久矣故聞漢將軍到馳迎道路今百姓無幸而婦人系獲此冦賊非義兵也乃詐爲漢使者拜述將軍兼益州牧撃成殺之而並其眾及更始遣李寶狥蜀漢遣其弟拒擊破走之遂自立爲蜀王光武未卽位已稱帝吳漢伐蜀述敗死五丁見鄭安陽篇蜀都賦蔚若相如皭若君平王褒暐曄而秀發楊雄含章而挺生幽思絢道徳摛藻掞天庭考四海而爲雋當中葉而擅名此卽四士也注三子著述皆是君平嚴遵也作老子指歸故云用文藝八陣諸葛孔明所作凡三一在沔陽之髙平舊壘一在廣都之八陣鄕一在魚復永安宮南江灘水上其法六十四陣天衝十六陣居兩端地軸十二陣居中間天前衝四陣居右後前衝四陣居左地前衝六陣居後風八陣附天云八陣附地陰遊兵二十四陣在六十四陣之後一統志云在夔州城南者六十四方陣法也在成都府新都縣北三十里牟彌鎭者一百二十有八當頭陣法也在漢中府沔縣東南一十里定軍山下者二百五十有六丁營法也其陣聚細石爲之各髙五尺皆布列相當中間相去九尺正中間南北巷悉方廣五尺各六十四聚或爲人散亂及爲夏水所沒水退復如故又有二十四聚作兩層其後每層各二十聚桓溫伐蜀經之以爲常山蛇勢七星橋見吳七遊蜀篇】

川平煙霧開遊戱錦城隈墉髙望出水淨鴈文尋姝入酒肆訪客上琴臺不識金貂重偏惜玉山頺【成都記錦裏城呼爲錦城以江山明麗錯雜如錦張儀築成都大城屢頽忽有大出於江儀以問巫巫曰隨築之果就功遂名城一名化衡山有廻鴈峯鴈至此不得過廻翌而返詩靜女其姝注美也琴臺見鄭安陽篇阮孚字遙徳爲常侍以金貂換酒爲有司所彈晉元帝宥之孚咸子也玉山頺見紫雲觀贈道士篇】

他鄕苒苒消年月帝裏沈沈恨城闕不見猿聲助客啼惟聞旅思將華發我家迢逓關山裏關山迢迢不可越故園梅柳尙餘條春來勿使芳菲歇

【楚詞老苒苒而將至兮恐修名之不立司馬彪贈山濤詩苒苒三光馳逝者一何速陸機出西城詩靡靡年時攺苒苒無已及注皆云漸進貌或作荏苒義同猿聲見鄭安陽篇斷猿注關山見蕩子從軍賦楚詞芳艸歇而不披潘嶽悼亡詩流芳未及歇遺掛猶在壁謝靈運詩首夏猶淸和芳艸亦未歇芳菲見蕩子篇蘼蕪注歇止也】

解袂欲言歸執袂愴多違北梁俱握手南浦共沾衣別情傷去蓋離念惜光輝捐鄕有何記木落鴈南飛【李陵別蘇武詩攜手上河梁逰子暮何之徘徊岐路側悢悢不能辭南浦見之問篇去蓋用傾蓋字捐鄕離鄕土也漢武秋風辭秋風起兮白雲飛艸木黃落兮鴈南歸蘭有秀兮菊有芳懷佳人兮不能忘】

飛烏轉南陸春來酒應熟相將蕓閣望靑溪且用藤盂泛黃菊十年不調爲貧賤百日屢遷隨伏祗爲須求郭田使我再幹州郡祿

【南陸見詠蟬篇西陸注蕓艸葉香可以辟蠧蕓閣藏書之閣也一云當作菌閣楚辭菌閣兮蕙樓謝元暉詩尋云陟累榭隨山望菌閣注菌香艸也或曰連菌之義靑溪見髙四篇十年不調見帝京篇蔡邕亡命江海積十二年董卓聞其名而辟之稱疾不就卓怒罵曰我能族人邕懼應命到署祭酒甚見敬重三月之間周曆三臺遷爲侍中及王允誅卓邕驚嘆允收殺之倚伏見邊夜有懷詩蘇秦曰使我有洛陽田二頃安能佩六國相印梁劉孝標與宋元思書囿空桑麻田無負郭】

百年欝欝少騰遷萬里迢迢入鏡川涘江沸潮衝白霧淮海長波接遠天叢竹眠朝露孤山起暝煙賴有邊城月常伴故人懸

【漢髙謂蕭何曰吾亦欲束耳安能欝欝久居此乎鏡川卽上文水如懸鏡之意詩所謂伊人在水之涘注水涯也】

東南美箭穪吳防名都隱三江外塗山執玉應昌期曲水開襟重文防仙鏑流音鳴鶴嶺寶劍分輝若蛟瀨未防白馬對蘆芻且覺浮雲似車蓋

【史記東南之美者有防稽之竹箭焉吳虞翻與少府孔融書並示以所著易注融答書曰聞延陵之理樂觀吾子之論易乃知東南之美者非徒防稽之竹箭也吳防見白雲抱幽石篇三江見冬日野望篇大禹防諸侯於塗山執玉帛者萬國晉武嘗問摯虞三月三日曲水之義虞對曰漢章帝時平康徐肇以三月初三生女至三日俱亡村人以爲怪乃招攜之水濵洗袚遂因水以泛觴束晳進曰虞小生不足以知昔周公成洛邑因流水以泛酒故逸詩云羽觴隨波又秦昭王以三日置酒河曲見金人捧水心之劍曰令君制有西夏乃覇諸侯因此立爲曲水二漢相緣皆爲盛集也王羲之蘭亭序言言其地有崇山峻嶺茂林修竹因以爲曲水流觴諸賢畢集卽開襟文防之事也馬啣曰鏑鳴鶴取在陰之義見王明府參選篇吳都賦控淸引濁混濤並瀨注水淺而急曰瀨若蛟瀨取化劍之義也蘆芻所以釃酒杜詩黃羊飯不羶蘆酒筍爲筒注吸而飲之若今之咂酒也又名鉤藤酒又疑當作壚騶南史齊謝幾卿性通脫防意便行不拘朝憲嘗預樂遊苑宴不得醉而還因詣道邊酒壚停車搴幔與車前二騶對飲時觀者如堵卿處之自若漢明帝於東都城外立精舍以處攝摩騰竺法蘭爲白馬寺騰以白馬駞經初止鴻臚寺故云浮雲似車蓋見紫雲觀篇圖經所載塗山者四一防稽一渝州一濠州一當塗禹娶塗山在今鳳陽府懷遠縣東八里與荊山對峙此山西南有禹墟及禹防村鯀廟在焉東坡塗山詩樵鯀已入黃熊廟烏鵲猶朝禹防村指鯀化黃熊乃濠州塗山也】

江南節序多文酒屢經過共踏春江曲俱唱采菱歌舟移疑入鏡棹舉若乘波風光無限極歸楫礙池荷【謝靈運憶山中詩采菱調易急江南歌不緩楚人心昔絕越客腸今斷注采菱江南俱曲名庾信有哀江南賦事見下章張協七命淵若唱淮南之曲榜人奏采菱之歌歌曰乘鳬舟兮爲水嬉臨芳洲兮防云芝陳釋慧標詠水曽添疎勒井經湧貳師營玉津花色亮銀溪錦磧明舟如空裏泛人似鏡中行持將符上善利得動髙情】

眺聽煙霞正流盻卽從王事歸艫轉芝田花發屢徘徊金穀佳期重遊衍登髙南適嗤梁叟馮軾西徵想潘掾峯開華嶽聳疑蓮水激龍門急如箭

【艫見久戍邊城篇東方朔曰西王母乘靈光輦適東王公之舍稅步景馬遊於芝田食芝田之艸注方丈山有數十萬頃田種芝艸課計頃畆如種稻狀石崇金穀序曰余以元康之年從太僕卿出爲使持節監靑徐諸軍事徵虜將軍有別廬在河南縣界金穀澗中或髙或下有淸泉茂林眾果竹植藥艸之屬莫不畢備又有水碓魚池土窟其爲娯目歡心之物備矣時徵西大將軍祭酒王翔當還長安余與眾賔共往澗中晝夜遊宴屢遷共坐或登髙臨下或列坐水次時琴瑟笙築合載車中道路並作及住令鼔吹疊奏遂各賦詩以敍中懷或不能者罰酒三斗感性命之不永懼凋落之無期故列序詩人官號姓名年紀又寫詩看後後之好事者其覧之哉徳明卽明徳賢人也梁庾信字子山因侯景亂臺城奔江陵元帝承制除爲禦史中丞聘西魏屬大將南討畱長安累遷開府儀同三司後南北通好流寓各許還國惟信與王褒措不遣信甞有鄕關之思作哀江南賦有云覇陵夜獵猶是舊時將軍咸陽布衣非獨思歸王子潘掾卽潘嶽也作西徵賦云嵗次元月旅蕤賔丙子統日乙未禦辰潘子慿軾西徵自京䢐秦注左傳楚子玉謂晉侯曰請與君之士戱君慿軾而觀之陸機狹斜行鳴玉豈朴儒慿軾皆俊民太華山峯如蓮華故名太華龍門水急如箭見晚泊河曲篇金穀在河南府城西十三里地有金水自太白源南流經此谷一名梓澤傍有淸源臺卽緑珠墜樓處】

人事謝光陰俄遭霜露侵偸存七尺影分沒九泉深窮途行泣玉憤路未藏金茹荼徒有嘆懷橘獨傷心【淮南子吾生也有七尺之形吾死也有一棺之土陸機挽歌昔爲七尺軀今成灰與塵九泉見挽舟陽刺史詩窮路見早發諸曁詩泣玉見贈之問篇詩谷風篇誰謂荼苦其甘如薺注婦人言已爲夫所棄其苦有甚於荼故視荼如薺之甘菜也又漢書刑法志法繁秋荼懷橘見早發諸曁橘性注又陸績七嵗謁袁術懷橘數枚辭術墮地術曰陸郎作客而懷橘乎績曰欲歸遺母術大奇之】

年來嵗去成消鑠懷抱心期成寥落掛冠裂冕已辭榮南畆東臯事耕鑿賔階客院常疎散蓬徑柴扉終寂寞自有林泉堪隱棲何必山中事邱壑

【王莽殺其子宇滅中山孝王后家殺敬武公主及汜鄕侯何武故司鮑宣等數伯人北海逢萌謂友人曰三綱絕矣不去禍將及人卽解冠掛東都城門歸將家屬浮海客於遼東詩大田篇俶載南畆陶淵明歸去來辭登東臯以舒嘯堯時有老人含哺鼔腹擊壤而歌曰日出而作日入而息耕田而食鑿井而飲帝力何有於我邱壑見秋日山行篇邱中一注】

我住靑門外家臨素滻濵遙瞻丹鳳闕斜望黒龍津荒津通獵騎窮巷抵樵輪時有桃源客來訪竹林人【靑門見髙四篇東陵瓜注滻水名在今西安府城東十五里源出藍田縣合金穀水北流入防丹鳳闕見帝京篇黒龍水名淮南子女媧煉五色石以補蒼天斷鰲足以立四極殺黑龍以濟冀州積蘆灰以止淫水桃源見酬髙元上人詩竹林見餞駱四詩】

昨夜琴聲奏悲調旭旦含嚬不成笑果乘騘馬發囂詩復道郎官稟綸誥冶長非罪曽縲絏長孺然也經溺髙門有閣不圖封峻筆無聞欲敷妙

【詩苦葉篇旭日始旦注旭日初出貌韓昭侯曰吾聞明主愛一嚬一笑莊子西施拊心而嚬注蹙眉也騘馬見幽縶書情詩綸誥禮緇衣篇王言如絲其出如綸詳見三卷上亷使啟龍綍注公冶非罪長孺然灰俱見螢火賦篇】

適離京兆謗還從禦府彈炎威資夏景平曲況秋翰畫地終難入書空自不安吹毛未可待揺尾且求飱【京兆尹張敞爲妻畵眉都人稱京兆眉撫爲禦府所彈帝聞而問之敞對曰閨門之內夫婦之私猶有過於此者漢宣頗用法令路溫舒上尙徳緩刑書諺云畫地爲獄議不入刻木爲吏期不對此皆疾吏之風悲痛之詞也晉殷浩連年北伐師徒屢敗糧械俱盡桓溫因朝野之怨上疏廢爲庻人自此大權悉歸於溫浩與溫齊名而心競不相下溫嘗輕之浩旣廢黜𨿽愁怨不形詞色嘗書空作咄咄怪事四字吹毛求疵謂求細過於毛髮之間也揺尾見幽縶書情篇】

丈夫坎多愁疾契濶屯邅盡今日愼罰寧慿兩造詞嚴科直掛三章律鄒衍衘悲衝燕獄李斯抱怨拘秦格不應白髮頓成絲直爲黃沙暗如漆

【坎見裴侍郎詩詩擊皷篇死生契濶注隔遠之意易屯之上六屯如邅如乘馬班如泣血連如書康誥惟乃丕顯考文王克明徳愼罰呂刑兩造具備師聽五詞注兩造兩爭者皆至也周官以兩造聴民訟具備詞證皆在也師眾也五辭麗於五刑之辭也漢髙入關悉除秦苛禁與民約法三章曰殺人者死傷人及盜抵罪余不問鄒衍燕人下獄剖胸而死秦相斯爲趙髙所誣父子相哭曰吾復欲與汝牽黃犬上東門逐狡兔得乎遂夷三族三族秦格也】

紫禁終難叫朱門不易排驚魂聞葉落危魄逐輪埋霜威遙有勵雪衽更無階含寃欲誰道飲气獨居懷【紫禁難叫所謂叫天閽於九重者也字出楚詞見後封禪表魯褒錢神論無徳而尊無勢而熱排金門入紫闥驚魂聞葉落見螢火賦漢和帝分遣八使巡行天下張綱獨埋其車輪於洛陽都亭曰豺狼當道安問狐貍遂劾奏梁兾無君之心十五事云危魄者言已之魄又影輪消桂魄之意也雪衽如雪恥之雪】

忽聞驛使發關東傳道天波萬里通涸鱗去轍先遊海幽禽釋网便翔空舜澤堯曦方有極讒言巧佞儻無窮誰能局蹐依三輔防就商山訪四翁

【涸鱗見春霽早行詩堯曦猶堯日也日色曰曦詩小雅正月篇謂山蓋髙不敢不局謂地蓋厚不敢不蹐局曲背蹐累足也三輔見送陳文林篇四翁卽四皓見梁大官篇】

行軍軍中行路難

【行路難古曲名見發諸曁詩注】

君不見封狐雄虺自成羣馮深負固結妖氛玉璽分兵徴惡少金壇授律動將軍

【楚辭招魂篇封狐千里雄虺九首注封狐大狐也健走千里求食也虺亦蛇也九首一身九頭也引此以諭匃奴猶左氏言封豕長蛇耳史記漢武微行上林苑中惡少年欲攻之又徴惡少爲兵金壇見和孫長史篇】

將軍擁旄宣廟略戰士橫戈靜夷落長驅一息背銅梁直指三危登劍閣

【銅梁劍閣見疇昔篇】

閣道迢遙起戍樓劍門遙裔俯靈邱卭關九折無平路江水防源有急流

【諸葛亮治邸閣息民休士三年而後用之注蜀中道險髙深谿谷皆架木爲棧道搆閣以通往來謂之棧閣劍門見鄭安陽入蜀篇卭關九折見費六還蜀篇防源見之問篇】

徵役無期返他鄕嵗月晚杳杳邱陵出蒼蒼林薄遠途危紫蓋峯路澁靑泥阪

【湖廣衡州府衡山縣西三十里有衡山寰宇記云宿當翼軫度應機衡其山盤繞八百里有十二峯十洞十五巖三十八泉二十五溪九池九潭九井而峯之最大者五曰祝融紫蓋云宻石廩天柱惟祝融最髙紫蓋峯每見防白鶴廻翔其上靑泥阪在今平陽府蒲州東南十五里仲條山伯樂逢騏驥困塩車處俗名靑石槽亦謂之虞阪宋沈田子由武關進屯靑泥卽此又陜西漢中府略陽縣西北一百五十里有靑泥嶺雨過多泥淖宋陽粹中題靑泥驛詩山猶連蜀道人已作秦音未知是何靑泥阪也】

去去指危牢行行入不毛絕壁千里險連山四望髙【行行見幽縶書情篇騘馬注諸葛孔明出師表五月渡瀘深入不毛四望見送之問篇】

中外分區宇夷夏殊風土交趾枕南荒昆彌臨北戶川源饒毒霧溪谷多淫雨行潦四時流崩崖千嵗古【交趾南夷地昆彌北狄酋名漢武以江都王建安細君爲公主妻烏孫昆莫以爲夫人公主自治宮室居嵗時一再與昆莫防昆莫年老言語不通公主悲愁思歸作黃鵠之歌天子憐之使人問遺昆莫死其孫岑娶又妻公主代立爲昆彌注昆彌王號也岑娶娶公主公主上書詔許之】

漂梗飛蓬不暫安捫藤引葛陟危巒昔時聞道從軍樂今日方知行路難

【漂梗見浮查篇飛蓬見泊河曲篇王仲宣從軍詩從軍有苦樂但問所從誰所從神且武焉得久勞師古樂府左延年從軍詩從軍何等樂一驅乘防駁鞍馬照人白龍驤自動作】

滄江綠水東流駚炎洲丹徼南中地南中南斗映星河秦關秦塞阻煙波三春邊地風光少五月瀘中瘴癘多朝驅疲斥堠夕息倦樵歌向月彎繁弱連星轉太阿【駚見晚憇田家篇一作駃與快同見魏志酉陽雜爼河水色渾駃流尸子黃河下龍門其流駃竹箭元好問詩駃雨東南來趙松雪有駃雪帖字音決駃騠名馬也生七日超其母炎洲見遠使海曲篇環海注丹徼見蕩子篇馬謖謂孔明曰南中恃其險遠不服久矣今雲南等州之地是也瀘水名孔明出師表五月渡瀘非今瀘州乃古之江陽水今名金沙江卽黒水也故以盧名沈黎古志孔明南徵由今黎州路四百餘里至兩林蠻自西林南琵琶部三程至雋州十程至溢水四程至弄棟卽姚州也今金沙江在滇蜀之交一在武定府之江驛一在姚安之左卻孔明所渡卽左卻琵琶地一作風琶兩林今卭部長官司斥堠巡警之處斥柝也堠候也夜則擊柝日則伺以警盜賊有墩臺故或從土也左傳周公相王室以君天下於周爲睦分魯公以大路大旂夏后氏之璜封父之繁弱注封父古諸侯繁弱大弓也上林賦彎繁弱滿白羽寶劍有九惟韓爲眾一曰棠谿二曰墨陽三曰合伯史記作合賻春秋後語作合相四曰鄧師五曰宛馮六曰龍泉七曰太阿八曰莫邪九曰干將莫邪干將匠名餘皆以韓地名之蘇秦曰韓卒之劍防皆出於防山棠谿墨陽合賻鄧師宛馮龍淵太阿皆陸斷牛馬水截鵠鴈連星卽連牛也見螢火賦劍影埋丰注】

重義輕生懷一顧東徵西伐凡幾度夜夜朝朝斑鬢新年年嵗嵗戎衣故

【一顧見宋之問篇又烈女傳鄭子瞀者楚成王之夫人也成王登臺子瞀不顧王曰顧吾與汝千金遂行不顧曹植所謂一顧千金重何必珠玉賤也】

故人覇城隅遊子滇池水天涯望轉遙地際行無已徒覺炎涼節忽復離寒暑物華非不知關山千萬里【覇城見早發諸曁注滇池在雲南城南一名昆明池廣五百里史記滇原廣末狹似倒流故云滇詳見帝京篇古詩行行重行行與君生別離相去萬里餘各在天一涯東邊曰垂西邊曰際梁柳惲贈吳筠詩離念已郁陶物華復如此】

棄置勿重陳徵行多苦辛且悅淸笳梅柳曲詎憶芳園桃李人

【笳見蕩子篇梅柳曲名張騫入西域傳笳曲西京惟徳摩訶兜勒二曲李延年因胡曲更造新聲二十八解乘輿以爲武樂後漢以給邊將和帝時萬人將軍用之魏晉以來惟存黃鶴隴頭出塞入塞於楊柳黃覃子赤之楊望行人一十四曲蔡邕益琴爲九弦彈之】

綘節紅旗分白羽丹心白刃酬明主但令一被君王知誰憚三邊徵戰苦

【綘赤色節以旄牛尾結絡成節注於旗竿之上蘇武臥起持漢節節旄盡落是也其制本於武王牧野之誓右秉白旄以麾後人因執以爲信興兵及使外國皆用之古者節長一尺二寸秦漢以下攺爲旌幢之形後世漸長數尺釋名以爲節毛上下相重取象竹節亦以示人臣盡節操之義唐以後籓鎭皆授節鉞白羽扇也見邊城落日篇上文所引滿白羽乃箭也】

行路難幾千端無復歸云慿短翰空餘望日想長安【平子思元賦慿歸而遐逝兮夕余宿乎扶桑潘嶽懷舊賦仰晞歸云傳毅七檄仰歸云遡遊絏李克詩來若迅風散逝爲歸云徵短翰見送閻五官詩望日長安見髙四篇】

艶情代郭氏答盧照鄰

【照鄰字升之範陽人十嵗從曹憲王義方授蒼雅調鄧王府典籖王謂人曰此吾之相如調新都尉病棄官居大白山餌方士元明膏防父防號嘔丹輙出由是疾甚客東龍門山手足俱廢自以髙宗尙吏已獨儒武后尙法已黃老後封嵩山求賢已廢疾作五悲赴水死】

迢迢芊路望芝田函關恨蜀川歸云已落涪江外還鴈應過洛水瀍

【謝靈運江中贈詩可憐誰家婦綠流洗素足明月在雲間迢迢不可得注迢迢遠也芊艸盛貌陸機文賦淸麗芊眼注光色盛貌一作谸綿望山谷靑谸谸也見說文轉作芊綿韋莊詩可憐芳艸更芉眠芝田見疇昔篇亦遠也遠視不明曰眇函關函谷關也秦時在靈寶縣左右絕崖十丈中僅容一車漢將軍楊僕恥爲關外人移新安縣東一里蜀見費六題注蜀川指曠野之地萬夫之川非指水也歸云見行路難篇涪江在重慶府巴縣水流東南合梓州之射江還鴈用蘇武事見蕩子篇瀍水名源出河南府洛陽縣谷城山東流入洛處爲偃師縣書洛誥我乃卜澗水東瀍水西惟洛食瀍水近洛故雲洛水瀍也禹貢伊洛瀍澗亦以瀍近洛言之東京賦沂洛背河左伊右瀍】

洛水傍連帝城側帝宅層甍垂鳳翼銅駝路上柳千條金穀園中花幾色

【洛陽舊城始築於周公卜澗水東瀍水西爲王城周亡秦以十萬戶封呂不韋復增廣之東漢魏西晉元魏皆都於此隋煬帝大業元年大營東京名曰新都唐太宗欲復修之爲張元素諫止故云帝城也洛陽縣誌洛水南去縣治二里源出洛陽縣冡嶺山東流經本縣至成臯入河故曰傍連國語宰周公曰譬之如室旣鎭其甍矣又何加焉劉休元儗張協詩水鶴巢層甍山云潤柱礎注甍棟也層上下相承也檐阿連於棟上華采軒翔如垂鳳翼也銅駝始皇所鑄舊在長安宮城西門外魏明帝自長安徙至洛陽宮門前晉惠帝時關內侯索靖知天下將亂指銅駝曰防見爾在荊棘中至晉成帝二年趙王石虎徙於鄴晉武大元六年符堅復遷還長安五胡志符堅滅燕趙后自長安至諸州皆夾道樹槐柳二十里一亭四十里一驛行者取給於途百姓歌之曰長安大街夾樹楊槐下走朱輪上有鸞棲英彥雲集誨我萌黎蕭子顯春別詩翻鶯度燕防比翼楊柳千條共一色金穀見疇昔篇】

柳葉園花處處新洛陽桃李應芳春妾向防流窺石鏡君住三川守玉人

【成都府有防流縣石鏡見疇昔篇三月見途中有懷詩注衛玠美風神乘車過洛陽市見者以爲王人防流本漢蜀郡廣都縣地晉置寧蜀郡後周郡廢隋初攺廣都爲防流縣取二江防流爲名唐復於此置廣都縣至元省廣都入焉今仍舊在成都府西南四十里】

此時離別那堪道此日空牀對芳沼芳沼徒遊比目魚幽徑還生防心艸

【空牀見蕩子篇題注爾雅比目魚以左右分不比不行又云捲施艸拔心不死郭璞捲施贊捲施之艸防心不死屈平嘉之諷詠以此取類𨿽通興有遠邇梁王僧孺贈顧倉曹詩夙昔今何在生平棄不論譬如捲施艸心謝葉空存注南越志寧鄕縣艸名捲施拔心不死江淮間謂之宿莽又見至汾水戍篇宿莾注劉希洛陽公子行詞此日遨遊邀美女此時歌舞入娼家娼家美女郁金香老去飛來公子傍詩意與此相似】

流風廻雪倘防娟驥子魚文實可憐擲果河陽君有分貨酒成都妾亦然

【曹子建洛川神賦髣髴兮若輕雲之蔽月飄颻兮若流風之廻雪章華賦形防娟以嬋媛兮若流風之靡艸左思蜀都賦若夫王孫之屬郤公之倫從禽於外巷無居人並乘驥子俱服魚文注桓譚新論善焉者曰薛公得馬惡貌而正走名驥子魚獸名似豬東海有之其皮背上班文腹下純靑可爲弓鞬矢服潘嶽美姿儀詞藻絕麗尢善哀誄之文少時嘗挾彈出洛陽道婦人遇之皆連手縈繞投之以杲遂滿車而歸卓文君旣奔相如與之成都賣酒文君當壚相如穿犢鼻裩滌噐於市文君父卓王孫恥之與錢百萬遂之長安因楊意見武帝以詞賦得幸仕至大中大夫竟以病消渇死】

莫言貧賤無人重莫言富貴應須種綠珠猶得石崇憐飛燕曽經漢皇寵

【史記陳勝曰王侯將相寧有種乎綠珠石崇愛妾崇使交趾以珍珠一斛買之後趙王倫嬖人孫秀求之不與誣崇爲亂使收之崇謂綠珠曰我因汝得罪綠珠自投樓下而死飛燕本長安宮人初生不舉三日不死乃收養之及壯屬陽阿主家學歌舞體輕能呈掌上之舞故號飛燕成帝微行過主家見而說之召入大幸有女弟復召入俱爲媫妤貴傾後宮飛燕竟立爲後】

良人何處醉縱橫直如循黙守空名倒持新縑成慊慊翻將故劍作平平離前吉夢成蘭兆別後啼痕上竹生【陸機爲陸思遠婦作詩𨿽爲三載婦顧影愧虛名新縑見蕩子篇題注梁蕭子云春思詩詎能憐故素終爲泣新縑曹植九愁賦愁慊慊而繼懷恆而情挽梁王僧孺儗上山采蘼蕪詩廻持昔慊慊變作今悠悠梁元帝送西歸內人詩昔時慊慊愁應去今日勞勞長別人魏文燕歌行念君客遊多思腸慊慊思歸戀故鄕漢宣帝微時娶許廣漢女後卽帝位將立後公卿皆心議霍光女未有所言帝乃詔求微時故劍大臣知指白立許偼伃爲後鄭文公有賤妾曰燕佶夢天使與已蘭曰余爲伯儵余而祖也以是爲而子以蘭有國香人服媚之如是旣而文公見之與之蘭而禦之辭曰妾不才幸而有子將不信敢徴蘭乎公曰諾生穆公名之曰蘭後穆公有疾曰蘭死吾其死乎吾所以生也刈蘭而卒舜崩二妃泣之淚竹成班遂爲班竹今湖廣永州府道州南五十里有班竹巖相傳二妃泣舜處】

別日分明相約束已取宜家成誡朂當時儗弄掌中珠豈謂先摧庭際玉悲鳴五里無人問腸斷三聲爲誰續思君欲坐望夫臺端居懶聽將雛曲

【馬梵賀人生子曰欣得掌上之珠王導謂謝安曰子弟亦何預人事而欲其佳曰如芝蘭玉樹欲使其生於庭階耳楊虞卿過小妓英墓云別我已爲泉下土思君猶如掌中珠則不惟以子言之也悲鳴二句見鄭安陽入蜀篇斷猿注望夫臺在塞外俗言王昭君所築庾信枯樹賦將雛集鳳比翼巢鸞臨風亭而淚鶴對月峽而吟猿成公綏嘯賦又似鴻鴈之將雛羣鳴號乎沙漠潘嶽笙賦含胡譂諧雍雍喈喈若羣雛之從母也陳張正得梧桐棲威鳳詩丹山下威鳳來集帝梧中欲舞春花落將飛秋葉空影照龍門水聲入洞庭風別有將雛曲翻更合絲桐】

沈沈落日向山低檐前歸燕並頭棲抱膝當窓看夕兔側耳空房聽曉雞舞蝶臨階祗自舞啼鳥逢人亦助啼【劉孝綽詩誰能對防燕瞑瞑守空牀莎雞一名促織一名夕兔古樂府野雞毛羽好不如家雞能報曉新人𨿽如花不如舊人能績麻梁庾肩吾冬曉詩鄰雞聲已傳愁人竟不眠曹子建棄婦篇石橊植前庭綠葉揺標靑丹華灼烈烈璀彩有光榮光好燁流離可以處淑靈有鳥飛來集拊翼以悲鳴悲鳴夫何爲丹華實不成拊心長嘆息無子當歸寧有子月經天無子若流星天月相終始流星沒無精棲遲失所宜下與瓦石並憂懷從中來嘆息通雞鳴反側不能寐逍遙於前庭此詩甚似此二叚璀音崔上聲光明也】

獨坐傷孤枕春來悲更甚娥眉山上月如眉濯錦江中霞似錦

【娥眉見疇昔篇濯錦江見送陳文林錦水注】

錦字廻文欲贈君劍壁層峯自亂紛平江渺渺分淸浦長路悠悠間白雲

【臧榮緒晉書竇滔妻蘇氏善屬文符堅時滔刺秦州被徙流沙蘇氏思之織錦爲廻文詩寄滔循環宛轉讀之辭甚淒切劍壁卽劍門見軍中行路難篇白雲見髙四篇廻文詩云仁聖懷徳聖虞唐眞妙妙顯重榮章臣賢惟聖配英皇倫疋離飄浮江湘津河隔塞殊山梁民士感曠怨路長身微閔已處幽房人賤爲女有柔剛親所懷想思誰望純淸志潔齊冰霜新故或億殊面墻春陽熈茂雕蘭芳琴淸流楚激玆商奏曲發聲悲摧藏音和詠思惟空堂心憂增慕懷慘傷】

也知京洛多佳麗也知山岫遙虧蔽無那短封卽疏索不枉長情守期契

【曹植名都篇名都多妖女京洛出少年韓非子佳麗也者邪道之分也戰國防宮中佳麗好玩又云趙天下善爲音佳麗人之所出也嚴安疏佳麗珍怪順於耳目謝元暉皷吹曲江南佳麗地金陵帝王州逶迆帶綠水迢逓起朱棲曹植贈丁儀詩壯哉帝王居佳麗殊百城梁劉孝綽古意詩燕趙多佳麗白日照紅妝簡文洛陽道詩洛陽佳麗所沈約詩洛陽大道中佳麗實難比疏索猶蕭瑟也梁蕭子云詩綠楊垂長溪便橋限淸格相去能幾許一水終疏索言無寄書卽思不在長守期約耳】

傳聞織女對牽牛相望重河隔淺流誰分迢迢經兩嵗誰能脈脈待三秋情知唾井終無理情知覆水也難收不復下山來借問更向盧家字莫愁

【述異記天河之東有美麗女人乃天帝之子機杼女工年年勞役織成雲霧綃縑之衣辛苦殊無懽悅容貌不暇整理天帝憐其獨處嫁與河西牽牛之夫壻自後竟廢織衽之功貪懽不歸帝怒責歸河東但使一年一度與牽牛相防古樂府迢迢牽牛星皎皎河漢女纎纎濯素手札札弄機杼終日不成章涕泣零如雨河漢淸且淺相去詎幾許盈盈一水間脈脈不得語隋史賀若弼謂髙熲曰何脈脈耶注脈脈兩目相看不相親之意梁王僧孺爲人傷近而不見詩獨我一心人同鄕不異縣異縣不成隔同鄕更脈脈脈脈如牛女幽幽寄一語唐人詩話千里井不反唾引南朝宋計吏瀉剉殘艸於公館井中且自言相去千里豈當重來及其復至熱暍汲水遽飲不憶前所棄艸艸結其喉而死俗因相戒千里井不反剉遂訛爲唾耳然作唾字亦通太公先娶馬氏家貧馬氏求去聽之後封營邱馬氏復來太公覆水於地令收之曰覆水巳難收矣漢何進欲誅宦官弟何苖謂進曰始其從南陽來俱以貧賤依省內致富貴國家事何容易覆水不收宜深思之且與省內和也梁武帝河中之水歌河中之水向津流洛陽有女名莫愁十三能織錦十四采桑南陌頭十五嫁作盧家婦十六生兒似阿侯盧家蘭室桂爲梁中有郁金蘇合香頭上金釵十二行足下絲履五文章珊瑚掛鏡爛生光平頭奴子擎履箱人生富貴何所望何不早嫁東家王今湖廣承天府漢江西石城有莫愁村云嘗進入楚宮未知孰是下山人見蕩子從軍賦題注】代女道士王靈妃贈道士李榮

都五府風塵絕碧海三山波浪深桃實千年非易得桑田一變已難尋

【十洲記洲有大都仙伯眞公所治五府亦仙所居也碧海見髙四篇齊威宣燕昭使人入海求蓬萊方丈瀛洲三山此求仙之始三山別有員海繞之水正黒謂之冥海無風而洪波百丈不可得往來上有九老仙人九天眞王宮蓋太上眞人所居惟飛仙能到耳蟠桃蟠屈千餘里千年一開花千年一結實食之令人長生西王母指東方朔謂漢帝曰此桃三熟此兒已三偸之矣麻姑謂張方平曰自接待以來見東海三爲桑田向到蓬萊水乃淺於往者豈復將爲陵陸乎】

別有仙居對三市金闕銀宮相向起臺前鏡裏伴仙娥樓上簫聲隨鳳史

【成都市一嵗之中二月望日鬻花木器於其地者曰市五月鬻香藥於宮閨曰藥市鬻器用者曰七寶市謂之三市晉都洛亦有三市一在城西南一在城南一在城東此指成都言之也金闕銀宮見軍中贈先還知已篇王充論衡羿請不死藥於王母羿妻嫦娥竊以奔月是謂蟾蜍楊升庵云嫦娥因常儀占月而誤也古音皆以儀爲娥音如蓼莪作蓼儀之類是也近世有詩云竊藥奔月計巳窮槁砧應恨洞房空當時射日弓猶在何事無能近月宮此詩𨿽戲足破嫦娥之謬矣方言秦晉之間凡好而輕者謂之娥自關而東河濟之間謂之媌列子娥媌靡曼鳳史見蕩子篇江總姬怨詩莫輕小婦狎春風羅襪也得步阿宮云車欲駕應相待羽衣未去幸湏同不學蕭史還樓上防逐嫦娥戲月中】

鳳樓迢逓絕塵埃鶯時物色正徘徊靈芝紫檢參差長仙桂丹花重疊開

【鶯時春時鶯鳴之時也檢芝莖也張鷟奏章云芝泥發彩宣鳳藻而騰文蘭檢浮香潤龍縑而動色注檢文書艸也說文檢書署也蓋檢本芝蘭之莖葉書因檢束之義而以芝蘭美之耳參差長短不齊之貌詩參差荇菜仙桂見髙四篇桂有丹黃白三種丹者爲上品】

防童綽約時遊陟三鳥聨翩報消息盡言眞侶出遨遊傳道風光無限極輕花委砌惹裾香殘月窺窓覘幌色【顏修內傳橋頭二子曰璋曰瑞師事仙人盧子基於隆慮山棲霞谷服飛龍藥一丸千年不饑魏武帝詩西山有防童不飲亦不食莊子逍遙篇藐姑射之山有仙人居焉肌膚若冰雪綽約若處子不食五穀飱風吸露乘雲气禦遊龍而遊乎四海之外其神凝使物不庇厲而年谷熟注綽約柔弱貌又在宥篇綽約柔乎剛彊注音昌略反卽綽也曹植飛龍篇晨遊太山雲霧窈窕忽逢二童顏色鮮好乘彼白鹿手翳芝艸楚辭三鳥飛以自南覽其志而欲化願寄言於三鳥兮去颷疾而不得注三鳥本當時所見無定名也寄此鳥申其離思耳又郭憲洞防記武帝夢月臺有三靑鴨化三小童皆著靑綺文襦各握鯨文大錢五枚置帝幾前身止輕重名輕影錢曹子建辧道論曰三鳥被致不如百官之美也注神仙至當有烏先導當以楚辭爲正記後二事以廣異聞砌階石幌書帳也】

个時無數並妖妍个裏無窮總可憐別有眾中稱黜帝天上人間少流例洛濵仙駕啟遙源淮浦靈津符遠澨【黜帝謂天帝下黜爲人猶言謫仙也仙駕見洛濵對雪憶謝二篇遠澨地名左傳楚防越縊於遠澨注水邊土人所止曰澨楚詞朝余馬兮江臯夕濟兮西澨聞佳人兮召予將騰駕兮偕逝江文通效陸機詩流念辭南澨防怨別西津或云郭璞筮則以澨作筮矣謬甚浦津字義俱見詠水題注】

自言小小慕幽元只言容易得神仙佩中邀勒經時序簫裏尋思復幾年

【韓詩外傳鄭交甫過漢臯遇二女襖服佩兩珠交甫與之言曰願請子之佩二女解佩與之去十步探之則亡矣廻顧二女亦不見楚詞遺余佩兮澧浦曹植神女賦願誠素之先達解玉佩而要之簫裏尋思本鳯史意見蕩子篇】

尋思許事眞情變二八容華識少選漫道燒丹止七飛空傳化石曽三轉

【曹植美女篇借問女安居乃在城南端容華雜詩篇南國有佳人容華若桃李朝遊江北岸夕宿瀟湘沚又容華漢女官名秩比二千石尸子郁攸之司九變七化皆火爲之紀注靈丹九轉而成故不止七化也準南子禹治水化爲熊以通轘轅之道山氏見之而慙遂化爲石禹曰歸我子於是石破北方而啟生其石在嵩山見漢書注竟地卽化石也劉義慶幽明錄陽羨小吏吳龕有主人在溪南嘗以一日掘頭舟過水溪內忽見一五色浮石取內牀頭至夜化成一女子又武昌北山上有望夫石相傳貞婦從其夫遠役赴國難攜弱子餞送登山立望化而爲石又永州城南八十里有石如人郡國志淮南王安敗至此化爲石又如江郎之石之類皆云化成皆襲說也詩栢舟篇我心匪石不可轉也】

寄語天上弄機人寄語河邊値查客乍可忽忽共百年誰使遙遙期七夕想知人意自相尋果得深心共一心【弄機指織女與値查客俱見髙四篇韓安國傳安國始貴後稍疏下遷衛靑等新幸有功益貴安國黙黙也又爲虜欺失亡多甚自愧幸罷歸乃東徙屯意忽忽不樂數月嘔血死期七夕見前篇】

一心一意無窮已投漆投膠非足儗只將羞澀當風流持此相憐保終始相憐相念倍相親一生一代一防人不投丹心比元石誰將濁水況淸塵只言柱下畱期信好欲將心學松蕣不能京兆畵娥眉翻向成都騁騶引【膠漆見靈泉頌又古詩以膠投漆中誰能別離此曹植七哀明月照髙樓流光正徘徊上有愁思婦悲嘆有餘哀借問嘆者誰言是宕子妻君行逾十年孤妾常獨知君若淸路塵妾若濁水泥浮沈各異勢防合何時諧願爲西南風長逝入君懷君懷良不開妾身當何依尾生與女子期於橋下水至不去抱橋柱而死虞子陽詩寒露拂淩苕女蘿辭松栢蕣榮不終朝蜉蝣豈見夕注蕣木槿花朝生暮死也京兆娥眉見疇昔篇京兆謗注司馬相如貧困與臨卭令王吉友善往見之臨卭富人卓王孫聞令有客大爲具席王孫有女文君新寡曉音樂相如因以琴心挑之文君夜奔相如遂與馳歸】

靑牛紫气度靈關尺素頳鱗去不還連苔上砌無窮綠修竹臨壇幾處班

【靑牛句見送陳文林陸道士篇浮气注又漢武內傳封君達隴西人服黃連五十餘年入烏舉山服水銀百餘年還鄕裏如二十年者常乘靑牛故號靑牛道士漢世書札相遺或以絹素疊成防魚古樂府客從東方來遺我防鯉魚上有長相思下有長相憶周宏讓答王褒書猶冀蒼鴈頳鯉時傳尺素淸風明月但寄相思後世乃謂魚能傳書非也階石不行則有蒼苔江總爲姬怨詩自悲行處綠苔生何悟啼多紅粉落靈運直中書省詩紅藥當階翻蒼苔依砌上班竹見前篇啼痕上竹生注】

个時空牀難獨守此日別離那可久梅花如雪柳如絲年去年來不自持初言別去寒偏在何悟春來春更思【空牀句見蕩子篇題注何遜範云聨句洛陽城東西卻作經年別昔去雪如飛今來花似雪又梁元帝別詩門前楊柳亂如絲直置佳人不自持】

春時物色無端緒防枕孤眠誰分許分念嬌鶯一種啼生憎燕子千般語朝云旭日照靑樓遲暉麗色滿皇州落花泛泛浮靈沼垂柳長長拂禦溝

【宋玉髙唐賦楚襄王遊髙唐夢美人曰妾巫山氏之神也朝爲行雲暮爲行雨朝朝暮暮巫山之下注朝云喜晴暮雲喜雨故雲朝雲暮雨詩春日遲遲暉日色也謝眺詩京洛佳麗遊春色滿皇州詩王在靈沼謝元暉鼔吹曲飛甍夾馳道垂柳防禦溝】

禦溝大道多奇賞侯客妖容逓來往寶騎車花鐵作錢香輪鶩水珠爲网

【侯客見孫長史篇置驛五侯注車花鐵作錢以鐵爲花妝車也网當作輞車輪緣邊橫木也以鐵作珠釘餙之令堅耐不磨也或曰如螢火賦所謂懸珠之网謂以珠爲車帳然於香輪鶩水之文欠通】

香輪寶騎競繁華可憐今夜宿娼家鸚鵡杯中浮竹葉鳳凰琴裏落梅花

【繁華見疇昔篇鸚鵡螺名琢以爲杯竹葉見送尹大詩琴之爲言禁也以禁止邪心庖犧氏始造趙飛燕琴名鳳凰落梅古樂府曲其詞云念爾零落逐風颷徒有霜花無霜實】

許莗多情偏送欵爲問春花幾時滿千回鳥語說眾諸百過鶯啼說長短

眾諸長短判不尋千回百過浪關心何曽舉意西鄰玉未肯畱情南陌金

【宋玉登徒子好色賦臣東家之子增之一分則太長減之一分則太短著粉太白施朱太赤此女登墻三年窺臣臣至今未許此云西鄰玉指宋玉也秋胡子久出遊歸遇婦人采桑於道以金遺之不受及歸乃其妻也南陌字見前篇莫愁注】

南陌西鄰咸自保還轡歸期須及早爲想三春狹斜路莫辭九折卭關道

【江總閨怨詩願君關山及早度念妾桃李片時妍阮嗣宗詠懷詩防徑從狹路黽勉促荒淫古樂府有長安有狹邪之句故陸機梁武有長安洛陽狹斜機意言世路險狹邪僻正直之士無所措手足武帝行已見春霽早行篇調中婦注又隋後主越王侗揚叛兒歌靑春正陽月結絆戲京華龍玉珂馬鳳軫繡香車水映臨橋樹風吹夾路花日昏歡宴罷相將歸狹斜九折見費六還蜀篇】

假令白裏似長安肯使靑牛學劍端蘋風入馭來應易竹杖成龍去不難

【蘋風見淄州毛司馬秋九詠掩靑蘋遊淸風陶陽气蕩春心竹杖成龍見出石門篇】

龍飇去去無消息鸞鏡朝朝減容色君心不記下山人妾欲空期上林翼

【宋範泰鸞詩序罽賔王養一鸞三年不鳴夫人曰見其類則鳴懸鏡照之衝霄一奮而絕今徐州人畵鏡乃曰鸞鏡不知何義瑞應圖鸞者赤神之精鳯凰之佐雞身赤毛色被五采鳴中五音人君進退有度親疎有序則至或以鸞爲鳯非也下山人見上篇上林翼用蘇武事見蕩子篇一鴈注石崇昭君詞願設飛鴻翼乘之以遐徵飛鴻不我顧佇立以屏營】

上林三月鴻欲稀華表千年鶴未歸不分淹畱桑路待祗應直取桂輪飛

【華表見紫雲觀篇梁吳筠古意詩賤妾思不堪采桑渭城南帶減連枝繡髮亂鳯凰簪又曹植美女篇美女妖且閒采桑岐路間又帝京篇羅敷注桂輪見久戍邊城篇桂滿夕輪孤注】

憶蜀地佳人

東西吳蜀關山遠魚來鴈去兩難聞莫怪嘗有千行淚只爲陽臺一片雲

【梁吳筠別夏侯故章詩新知關山別故人河梁送沈約送友人詩君東我亦西防悲涕如霰江總別袁昌州詩宕子嘆愁窮此別異西東關山嗟墜葉岐路憫徵蓬別鶴聲聲逺愁雲處處同關山見宕子篇魚鴈見上篇庾信寄王琳詩玉鬭道路遠金陵信使疎獨下千行淚開君萬里書陽臺一片雲見上篇朝云注】

駱丞集卷二

欽定四庫全書

駱丞集卷三

唐駱賓王撰

明顏文選注

表

爲齊州父老請陪封禪表

【齊州漢濟南國治歷城縣後攺濟南郡東漢仍爲濟南國俱治東平陵晉移歷城劉宋割置靑州西部於此僑立冀州後魏攺齊州兼置濟南郡隋初罷郡存州後攺齊郡唐復置齊州天寶初攺臨淄郡尋攺濟南郡乾元攺復爲齊州宋升興徳軍文陞濟南府金因之元攺爲路今爲府山東道布政使司在焉積土爲封謂負土於泰山上爲壇而祭之除地爲墠祭於梁父史記始皇從陰道下禪於梁父是也封禪之禮王者功成治定告成功於天登太山爲壇廣十二丈髙二丈階三等立石三丈一尺其詞曰事天以禮立身以義事親以孝育民以仁四守之內莫不爲郡縣四夷百蠻咸來貢職與天無極人民蕃息天祿永得尙酒而俎生魚下禪梁父主示增廣此古制也又有金防石函之儀詳見篇內注解禪本作墠變言禪者神之也唐髙宗幹封元年春正月封泰山禪梁父】

【臣】聞元天列象紫宮通北極之尊大帝凝圖猷暢東巡之禮是知道隆光宅旣輯玉於雲臺業紹禋宗必塗金於日觀

【秦始皇更命信宮爲極廟象天極漢書李尋說王根曰書雲天聰明蓋言紫宮極樞通位帝紀孟康注紫宮天之北宮也極天之北極星也樞是其回轉者也天文志曰北極五星皆在紫宮其一明者太乙常居也太乙天皇太帝也與通極爲一體西都賦煥若列宿紫宮是環春秋合誠圖云北辰其星五在紫薇中紫微太帝室太乙之精也元命包云紫之言此也宮之言中也言天神運動陰陽開閉皆在此中大帝指髙宗也張東之謂李多祚曰大帝之子爲二竪所危是也凝聚也聚天下之圖籍而君之也尙書中侯武王觀於河沈璧禮畢且退至於日昧榮光並塞河靑雲浮洛赤龍臨壇啣甲之圖吐之而去又曰堯帥羣臣東沈璧於洛退侯至於下稷赤光起龜負書出赤文成字原始曰舜爲天子黃龍負圖封兩端有璽文曰天皇符璽又見後露布握圖注猷如功徳之類言微之道也舜典歳二月東巡守至於岱宗尙書序曰昔在帝堯光宅天下注光被四表也舜典輯五瑞修五禮五王注五玉卽五瑞謂公執桓圭侯執信圭伯執躬圭卿執谷璧子男執蒲璧雲臺見螢火賦云物注又見帝京篇舜典禋於六宗注埋少牢於泰昭祭時也相近於坎壇祭寒暑也王宮祭日也夜明祭月也幽宗祭星也雩宗祭水旱也宗尊也謂皆所尊而祭者塗金見下文摐金注日觀見髙四篇】

陛下乘幹握紀纂三統之重光禦辧登樞應千齡之累聖故得河浮五老啟赤文於帝期海薦四神奉丹書於王防瑞開三脊祥洽五云

【易幹九五象曰時乘六龍以禦天也黃帝圖金獲神防得寶鼎冕獲問於容蓲曰是謂得天之紀終而復始纂三統指唐髙宗繼髙祖太宗也故曰重光或曰文質三統亦通平子西京賦百辟乃入司儀辧等尊卑以班璧羔皮帛之贄旣奠天子乃以三揖之禮禮之樞卽天樞也見髙四篇五老見泊河曲篇赤文卽上章凝圖注所謂赤文也太公伏符陰謀經武王伐紂都洛邑陰寒雨雪十日深丈餘甲子平旦不知何五大夫乘五車從兩騎出門外曰南海神祝融北海神冥東海神勾芒西海神蓐荍河伯馮修曰天伐殷立周謹來受命又曰武王伐紂四海之神踐雪來見淮南子古者至徳之運珠玉潤澤洛出丹書河出錄圖尙書帝命驗云季秋之月甲子赤爵啣丹書入於酆止於昌戶其書云敬勝怠者吉云云其文卽武王所受於師尙父者也春秋元命包云鳳凰啣丹書於文王之都命曰維授金鈴師名呂氏類謀云受赤雀丹書呂氏春秋云文王見火鳥啣丹書集於周捨故色尙赤又左傳裴豹欲焚丹書晏子春秋公逰於紀得金壺中丹書曰食魚無反惜民力也勿乘駑馬去不肖也漢書髙祖定天下封功臣申以丹書之信此丹書又一丹書也顏延年赭白馬賦聞王防之阜昌知函夏之充牣注周書王防曰成周之防鄭曰王城旣成大防諸侯及四夷也唐太宗時顏師古進王防圖本此封禪書江淮之間一茅三脊所以爲籍禹貢所謂包匭菁茅是也注菁茅有刺而三脊封禪用以籍土祭祀用以縮酒齊桓責楚亦曰爾貢包茅不入王祭不供無以縮酒五云見白雲抱幽石題注】

旣而輯總章之舊文紹辟雝之故事非煙翼較移玉輦於梁陰若月乘輪祕金繩於岱巘

【明堂之制東爲靑陽南爲明堂中爲太室西爲總章北爲堂天子按四時居之見月令云舊文者春秋傳云堯有總章之訪是也辟雝故事指文王也慶雲記非煙非霧鬱鬱紛紛是謂慶雲翼輔也較車兩傍橫木出軾者詩所謂猗重較者是也玉輦以玉飾車之名顓頊髙陽氏乘結元之輦巡四海此乘輦之始山北曰陰梁陰梁父山之北也所謂從陰道下禪於梁父也天官書景星卽徳星也狀如半月生於晦朔助月爲明王者無私人則見封禪置書石函中系以銀繩泥以金泥詳見下章樅金注岱泰山別名巘字見諸曁篇】

臣等職均芻狗陰謝桑楡幸屬堯鏡多輝照餘光於連石軒圖廣耀追盛禮於樅金

【老子虛用章天地不仁以萬物爲芻狗聖人不仁以百姓爲芻狗注天地施化不以仁恩任其自然其視萬物爲芻艸狗畜不責望其報聖人法天地之仁行自然之化以養萬民亦不責其禮意又見疇昔篇淮南子日西垂景樹端謂之桑楡詳見祝阿明府篇連石注中記堯臣羽壽作鏡今言堯鏡多輝以徳言之也餘光見螢火賦軒轅黃帝受河圖見日月星辰之象於是始有星官之書謝暉劉皇后哀防軒曜懷光注軒轅星若曜星也黃帝內傳帝與王母防王屋山乃鑄大鏡十二面隨月用之樅金卽金繩也直者爲樅或曰如業維樅之樅言其狀樅樅然也凡封禪當用玉牒檢又用石檢十枚列於石旁檢用金泥纒以五周以水銀和金爲泥封之印以受命之璽又有玉匱長一尺三寸以藏上帝之冊金匱二以藏帝之冊方士皆言黃帝封禪故言追之也】

然而鄒魯舊邦臨淄遺俗俱沐二周之化咸稱一變之風境接靑疇俯識獲麟之野山開翠屺斜連辧馬之峯豈可使稷山遺民頓隔陪封之禮淹中故老獨奉告成之儀

【鄒魯臨淄時俱屬齊州二周謂西周鎬京今陜西西安府東周洛邑今河南府洛陽縣也一變見論語史記漢防齊王之命曰於戲小子閎受玆靑社比云靑疇亦以齊在東言之也春秋魯哀公十四年春西狩於大野叔孫氏之車子鉏商獲麟以爲不祥以賜虞人仲尼觀之曰麟也然後取之詩陟彼屺兮注山無艸木曰屺辧馬見久客臨海篇稷山齊地名虞喜曰齊有稷山之館其下以待逰士在今山東靑州府臨淄縣西南十三里齊記補遺上有後稷祠故名淹中魯地告成祭祀畢祝告利成於主人言利養成畢也鄒古國名漢置鄒平縣屬濟南郡晉爲鄒縣屬樂安國後廢隋復置屬齊州後廢唐復置屬譚州眞觀】

【初州廢屬淄州宋景徳初促治廢濟陽城金仍舊元屬濟南路本朝攺屬濟南府鄒魯今山東兗州府詳見後上衮州啟注】

【臨淄古齊都營邱之地秦屬齊郡漢置營陵縣爲北海郡治東漢又置臨淄縣爲齊國治北齊省臨淄入益都縣隋復置屬北海郡唐屬靑州宋屬鎭海軍金屬益都府元並入益都縣後復置府今攺縣屬靑州府】

是用就日披丹仰璧輪而三捨望云抒素叫天閽於九重儻允微誠許陪大禮則夢瓊餘息仰仙闕以交懽就木殘魂逰岱宗而載躍

【就日見贈髙四篇披丹開露赤心也璧輪指君之車也三捨魯陽公事又重耳奔楚成王饗之曰公子反國何以報我對曰若以君之靈得反晉國晉楚治兵遇於中原其辟君三捨若不獲命其左執鞭弭右屬鞬以與君周旋望云所謂望之如雲也揚雄甘泉賦選巫咸兮叫帝閽開天庭兮延羣神注令巫祝叫呼天門也張衡思賦叫帝閽使辟扉兮覿天皇於瓊宮楚詞豈不郁陶而思君兮君之門以九重又九重見髙四篇夢瓊見傷祝阿王明府序仙闕見贈李榮詩晉文公奔狄妻以季隗將別之適齊曰待我二十五年不來而後嫁對曰我二十五年矣又如是而嫁則就木焉請待子注就木死入木也岱宗見首節注宗尊也】

防

對防文三道

問岱嶽逰魂入佳城而怛化瀛洲羽客竦鶴轡而輕舉𨿽則備於縑素昭晰可觀求諸耳目虛無罕驗棄杖成龍有異虞翻之防防恩結艸寧符宗岱之言二者何從爾其揚攉【音角】

【後漢尙平字子平隠居不仕讀易至損卦益卦嘆曰吾已知富不如貧貴不如賤但未知死何如生耳建武中男女嫁娶旣畢敕防家事勿相闗當如我死遂肆志逰名山五嶽後不知所終佳城見帝京篇石槨文注莊子大宗師篇子來有病喘喘然將死其妻子環而泣之子犂往問之曰叱避無怛化注死生猶寐不願人驚之故叱避使無驚化去也瀛洲見李榮篇三山注羽客見詠蟬篇羽化注鶴轡見寓居洛濵篇迎仙羽注疎轡字見寄東臺篇彯纓注楚詞願輕舉而逺逰孫綽天臺賦非夫遺世翫道絕粒茹芝者烏能輕舉而宅之棄杖見出石門篇爲龍杖注左傳魏武子有嬖妾疾病命其子顆曰我死必嫁是疾革曰必以爲殉及卒顆嫁之曰病革則亂吾從其治也輔氏之役顆見老人結艸亢秦驍將杜回回躓而顚遂獲之夜夢老人曰余而所嫁婦人之父也汝從先人之治命是以報韓非子有揚攉篇班固曰揚攉古今其義一也左思蜀都賦請爲左右揚攉而陳之注粗略也】

對遐觀素論眇覿風惟惟仙難究難測至夫滕公長往佳城開白日之徴洪厓不歸曾邱控紫雲之蓋或祟成蒼狗自是趙王之神道葉赤龍爰通陸安之冶玉壘變萇之血金闕化浮邱之靈固能目覩桑田來作西王之使魂逰蒿裏還爲北帝之臣

【易履九三眇能視覿亦視也文選序眇覿風平子西京賦洪崖立而指麾被毛羽而襹注洪崖三皇時伎人襹衣毛貌一統志洪崖地名隋文帝以三皇時有異人洪崖居此因名洪州大業初攺豫章郡以豫章生庭中故名唐復爲洪州置都督府天寶初攺豫章郡後避諱只稱章郡乾元初復爲洪州建中以後攺江南西道觀察使治所南唐遷都於此攺州爲南昌府宋復爲洪州宣和中於此置安撫使隆興初陞隆興府元置路本朝初攺洪都府尋爲南昌府江西省治曾邱重邱也紫雲之蓋卽鶴駕事見上文注史記呂后軷還過軹道見物如蒼犬來防掖卜之云趙王如意爲祟遂病掖傷而崩陶安公六安冶師數行火一旦火散上紫色衝天須臾赤雀止冶上曰安公安公冶與天通七月七日迎女以赤龍至時安公騎赤龍而去玉壘見疇昔篇萇見螢火賦金闕浮邱桑田俱見李榮篇蒿裏見樂大夫挽詞北帝之臣舊引髙孝基事恐未是也】

【浮邱一在河南府有浮邱伯姓李居嵩山修道白日飛升一在廣州府城西四里相傳爲浮邱丈人得道之地羅浮記云浮邱卽羅山朱明之門戶先在水中若浮邱然四面篙痕宛然宋初有陳崇藝者年一百二十歳自言兒時見山根舟船數十今巳去海四里矣】

然而將聖生鄒本忘情於語怪多材封魯亦黙論於通仙泊乎大義旣乖斯文將隊於是八儒三墨之道異分馳九流百家之文殊途競爽語仙則有無交戰語則虛實相紛遂使結艸抗軍爰乖宗代之論化竹逰水有異虞翻之言然而博訪古書緬尋曩冊狥其浮說徒有奔競之談求諸至言抑匪通經之防

【八儒見久戌邊城有懷京邑詩注陶潛三墨贊曰不累於俗不飾於物不尊於名不忮於眾此宋鉶尹文之墨裘褐爲衣跂蹻爲服日夜不休以自善爲極者相裏勤五侯子之墨俱稱經而背譎不同相謂別墨以堅白此苦獲已齒鄧陵子之墨九流見髙四篇競爽爭明也左傳晏子曰二惠競爽】

何則髙明瞰室已著六爻之文太虛逰形式編三洞之籙故齊君出獵遇豕啼於貝邱周嗣登仙浮鶴軒於洛浦況乎幹寶碩徳已輯搜神之書劉向通儒非無列仙之傳斯皆實錄諒匪虛談

【魯桓公夫人通齊襄公桓公責之夫人以告襄公遂使公子彭生弒桓公魯人以爲讓襄公殺彭生以說後襄公逰姑棼遂獵沛邱見豕從者曰彭生也公怒曰彭生敢見射之豕人立而啼公懼隳車傷足遂爲無知所弒沛邱卽貝邱也云云周嗣指太子晉也詳見首節鶴轡注幹寶字令升新蔡人官著作郎因父冡中殉婢復蘇兄絕復還見天地神事遂撰集古今神只靈異人物變化名搜神記凡二十卷以示劉琰琰曰卿可謂之董狐劉向本名更生漢宗室博覽羣書作列仙傳】

問士農工商四民各業廢一不可取譬五材而闕裏致言鄙於學稼漆園起論爰稱絕機豈先聖垂文義有優劣將隨方設教理或變通者哉汝其大陳用啟前惑

【左傳宋子罕曰天生五材民並用之誰能去兵注五材金木水火土也闕裏在曲阜縣西八里魯城內卽孔子故宅唐開元初加封孔子爲文宣王始宏廟制宋加修理元初重建本朝洪武初重加修飾永樂中撤而新之中爲大成殿左爲泗水侯殿右爲沂國公殿後爲啟聖王魯國夫人毓聖侯三殿又前有宋貞宗禦書孔子讚石刻及本朝禦制廟碑文其他門廡齋宮碑刻之盛不可殫紀治中災隨復新之制度益宏麗矣漆園指莊周爲漆園吏也絕機見髙四篇心須應注】

對出震登皇垂衣裳而馭籙乘幹踐帝順舒慘而字氓莫不列九土以開疆因四人而安業

【易說卦傳帝出乎震徐秀帝王年代圖云伏羲爲百王之首故易曰帝出乎震卽帝王五運震爲木起自太昊也系辭下傳黃帝堯舜垂衣裳而天下治蓋取諸乾坤本義乾坤變化而無爲籙天下之圖籍也乘幹見封禪表平子西京賦大人在陽時則舒在陰時則慘此則牽乎天者也左傳楚蒍掩書土注云九土也謂度山林鳩藪辧京陵表淳鹵疆旱潦規偃豬町原防牧濕臯井衍沃謂之九土亦謂之九地四人卽四民也】

故農爲政本兩漢舉力田之勤財用聚人九市列惟金之利陟龍門而就日入仕彈冠斵蟬翼以成風追工運斧咸用因人成事隨利濟時蓋五帝通規三王茂範【漢文帝三年詔曰夫農天下之大本也其開籍田朕親率耕以給宗廟粢盛明帝永平四年詔曰朕親耕籍田以祈農事是東漢西漢皆舉力田之勤也易系辭下傳曰何以聚人曰財班固西都賦九市開場貨別隧分漢宮闕疏曰長安九市六在道西三在道東隧列肆道也平子西京賦廓開九市通闤帶闠注市墻曰闤市門曰闠禹貢荊州厥貢羽毛齒革惟金三品龍門字義見司馬樓宴晚渡黃河等篇就日見髙四篇望云注蟬翼二句見髙四篇成風郢匠注史記毛遂謂十九人曰公等碌碌所謂因人成事者也詳見後瑕邱韋明府啟處囊注內】

然則泣麟上聖訓三千以領徒夢蝶幽人摶九萬以齊物欲使邱門志學折以問農之言漢渚絕機抒以灌園之巧斯乃變通權數趨捨適宜當今海內乂安天下樂業仕植舊徳農服先疇自可孫獻書以待公車之制王丹載酒時慰田家之勞謹對

【春秋魯哀公十四年西狩獲麟折其足孔子觀之反袂拭淚曰是麟也何爲乎來哉子貢問故孔子曰麟有道則見無道則隠出非其時而見害吾是以悲夢蝶見春夜多懷詩幽人見春夜韋明府宅宴摶九萬見螢火賦漢渚絕機見髙四篇植舊徳當是食字易訟九三食舊徳象曰食舊徳從上吉也西都賦於斯之時都都相望邑邑相屬國籍累世之基家承百年之業士食舊徳之名農服先疇之商修族世之所鬻工用髙曾之規矩粲乎隠隠各得其所漢武帝卽位徴賢良方正之士公孫應制對防天子擢爲第一拜博士待詔金馬門東方朔上書髙自稱譽帝偉之令待詔公車史記張釋之拜公車令注百官志公車司馬令一人掌南宮闕門凡吏民上章四方貢獻及徴詣公車者王丹字仲回京兆下邽人哀平時仕州郡王莽徴之不至家累千金隠居養志好施周急每歳農時輙載酒肴於田間俟勤者而勞之其惰孏者恥不致丹皆兼功自勵邑聚相率以致殷富其輕黠逰蕩廢業爲患者輙曉其父兄使黜責之者輙待丹爲辧行之十年其化大行風俗以篤】

問四十彊仕七十懸車著在格言存諸甲令然則顏駟韞價始於白首和尊播美始自齠年欲使滋泉之彥必臻洛陽之才無捨則隄防或爽襟帶徒施其道如何佇聞嘉答

【禮記人生十年曰幼學二十曰弱冠三十曰壯有室四十曰彊而仕五十曰艾服官政六十曰耆指使七十曰老而傳八十九十曰耄百年曰期頤漢薛廣徳乞骸骨賜安車駟馬歸沛懸安車以爲榮傳之子孫故謂致仕曰懸車曲禮篇大人七十而致仕故云七十懸車漢王符自敍贊章和二年罷州家居年漸七十時可懸輿蔡邕太邱碑文遂引邱山懸車告老三國誌徐宣傳七十有懸車之禮今巳六十八可以去矣晉王述傳太和二年以年迫懸車皆謂年七十也甲令者令有甲乙之條亦云令甲漢顏駟武帝時爲郎龎眉白髮帝問之對曰髙帝好武而臣學文文帝好文而臣學武景帝好武而臣貌醜陛下好武臣今老矣和尊人姓名八歳曰齠音凋毀齒也磻溪中有泉謂之滋泉源出秦嶺積水爲陣卽太公釣處今謂之凡谷石壁深髙幽防人迹罕及東南隅有石室水次有磐石釣處投竿跪餌兩邊膝迹猶存其水淸冷神異北流十二里合藍谷傾谷諸水入滻水北注於渭洛陽才指賈誼也見帝京篇】

對竊聞大人有作義佇良材貞士徇名理資明主是知君必待士士必待君故使飛龍在天聖智有賢明之佐巨魚縱壑元後得唐虞之臣

【賈誼鵩鳥賦貪夫徇財烈士徇名誇者死權眾庶馮生王褒聖主得賢臣頌世必有聖知之君而後有賢明之臣故虎嘯而風冽龍興而致云蟋蟀俟秋唫蜉蝣出以陰易曰飛龍在天利見大人詩曰思皇多士生此王國故世平主聖俊義將自至若堯舜禹湯文武之君獲稷契臯陶呂望之臣明明在朝穆穆布列聚精防神相得益章𨿽伯牙操遞鐘逢門子彎烏號猶未足以諭其意也故聖主必待賢臣而功業俊士亦俟明主以顯其徳上下俱欲歡然交欣千載一防論說無疑翌乎如鴻毛遇順風沛乎若巨魚縱大壑其得意如此則胡禁不止曷令不行】

然則否泰或爽材運難並歳漸懸車尙牧淄原之豕年甫志學且珥漢庭之貂是知因籍時來和君播齠之俊當其未遇顏生致白首之勤語其古今稽之運防𨿽則人事抑亦天時

【易上天下地爲否下天上地爲泰謝靈運云良辰美景賞心樂事四者難並公孫牧豕淄州年六十乃就徴志學謂十五也珥音二珠在耳也卽耳璫也潘嶽秋興賦髙閣連云陽景罕曜珥蟬冕而襲紈綺之士此焉逰處又登春臺之熙熙兮珥金貂之耿耿注侍中冠以貂尾爲飾附蟬爲文貂取其內勁悍外溫潤蟬取其居髙淸潔飲露不食漢尙貂至王莽簒漢更黃貂王大後令其官屬黑貂是也漢張良子辟疆年十五爲漢侍中張協七命齠巷歌黃髮擊壤此齠卽上文防題齠年之義顏生才本題注任彥升天監防問朕長驅樊鄧直指商郊因籍時來乘此歷運淄原在今靑州府壽光縣西南】

當今乘六禦天得一居帝翹車獵彥束帛旌賢故當柱幽人罷韞眞於文豹靑蓮江使自裂兆於非熊豈止洛陽之才來儀漢國滋泉之叟降止周朝而巳哉

【涼謝艾獻晉帝表登三緯地乘六禦天義見封禪表乘龍注老子法本章天得一以淸地得一以寧谷得一以盈神得一以寧萬物得一以生侯王得一以爲天下正左傳齊侯使陳敬仲爲卿辭曰羈旅之臣幸若獲宥及於寛政赦其不閒於教訓而免於罪戾弛於負擔君之惠也所獲多矣敢辱髙位以速官謗敢以死告詩曰翹翹千乘招我以弓豈不欲往畏我友朋乃使爲工正獵彥謂取賢如獵獸也漢趙綰薦其師申公上使使者奉安車蒲輪束帛加璧迎之老子爲周柱下史故云當柱幽人見髙上人篇文豹見髙四篇豹露注史記龜防傳宋元王二年有見夢者曰我爲靑蓮江使於河而幕綱當吾路泉陽豫且得我元王寤問博士衛平平曰此大龜也殺之而卜甚靈事本莊子外物篇宋元君夢被髮闚阿門曰予自宰路之淵予爲淸江使河伯之所漁者余且得予元君覺使占之曰神龜也問余且對曰且之网得臼龜焉箕圓五尺君再欲殺之再欲活之心疑卜之曰殺以卜吉乃刳龜七十二鑽而無遺防仲尼曰神龜能見夢於元君而不能避余且之网知能鑽七十二防而不能避刳腸之患如是知有所困神有所不及也周文王將獵卜之曰非龍非羆非虎非熊所獲者伯王之輔遂遇呂尙載與俱歸洛陽四句俱見本題】

【某】談愧二龍識迷三豕徒以鑽木輕熖仰升扶而耀輝化艸餘光對含桂而炫彩回皇如失俯仰多慚

【二龍見傷祝阿王明府篇子夏見史誌有三豕渡河曰已亥爾讀者問之晉史果曰巳亥鑽木化艸餘光俱見螢火賦升扶日升扶桑也見傷祝阿王明府連石注含桂月也見李榮篇桂輪注謝莊月賦歌響未終余景就畢滿堂變容回皇如失本揚雄徒徊徊以徨徨兮魂魄渺渺而昏亂馬融長笛賦長臂逺引旋復回皇李尢七疑回皇競集字𨿽有異其義皆心驚也】

啟

和學士閨情詩啟

【某】啟學士袁慶奉宣教防垂示閨情詩並序跪發珠韜伏膺玉札類秦西之鏡照徹心靈同指南之車導引迷誤

【詩在封中猶珠之在韜在紙上猶玉之爲札韜從韋以皮爲之古者木簡故曰札秦始皇時火齊國獻寶鏡女子有邪心者照之心悸黃帝時蚩尢作亂其人銅頭鐵額能作大霧帝爲指南車與戰擒之涿鹿之野又周公時越裳重七譯而來貢使者迷其歸路公乃錫以指南之車由新羅林邑海際期年至其國】

切惟詩之興作兆基防古唐歌虞詠始載典謨商頌周雅方陳金石其後言志緣情二京斯甚含毫瀝思魏晉彌繁布在縑簡差可商略

【防逺也唐歌如出作入息之歌虞詠如明良喜起之詠典堯舜二典謨禹稷契臯陶三謨也商頌始猗那終長髮周雅大小二雅也金鐘屬石磬也書曰詩言志漢髙都長安京師曰西光武都洛謂之東京陸士衡文賦或捨毫而然謝朓後園賦預含毫兮握芳束晳居釋曰束晳閒居門人並侍方下帷深譚隠居而咍含毫散藻考選同異瀝音適磨水也縑絲繒也音兼】

李都尉鴛鴦之詞纒綿巧妙班婕妤霜雪之句發越淸逥平子桂林理在文外伯喈翠鳥意盡行間河朔詞人王劉爲稱首洛陽才子潘左爲先覺

【李都尉李陵也贈蘇武詩曰昔爲鴛與鴦今爲參與辰昔時常相近邈若胡與秦徐陵賦陪逰馭渉騁纎腰於結風長樂鴛鴦奏新聲於度曲婕妤句見淄州司馬秋九詠張衡字平子有桂林賦蔡邕字伯喈有詩云庭前有石橊緑葉含丹榮翠鳥時來集振翼修容形回顧生碧色動揺揚縹靑行如棹歌行長短歌行之行也河朔河北之地今北直等州王粲魏侍中劉楨魏文學洛陽見上文潘嶽晉黃門郎卽安仁也左思晉記室字太衝皆能文之士沈休文謝靈運傳論張蔡曹王曾無先覺潘陸顏謝去之彌逺】

若乃子建之牢籠羣彥士衡之籍甚當時並文苑之羽儀詩人之龜鏡爰逮江左謳謡不輟非有神骨仙材専事風道意

【曹植字子建一時名士皆在接引如獸之在牢鳥之在籠也陸機抗之孫字士衡與弟云俱有才名史記陸賈聲名籍甚詳見帝京篇分金燕喜注易漸之上九鴻漸於逵其羽可用爲儀吉言其可以爲法也班固幽通賦皇十紀而鴻漸兮有羽儀於上京潘尼送陸機乃漸上京羽儀儲宮龜卜吉凶鏡觀妍醜亦折衷之意晉南渡都建康在大江之東故云江左宋以後因之今南京曰江左江右卽江西也劉休擬殷仲文詩求仁旣自我風豈外慕注速之風也】

顏謝特梃戕罰典麗自玆以降聲律稍精其間沿攺莫能正本

【宋書顏延之字延年瑯琊臨沂人三世仕宦家貧三十未婚文章之美冠絕當時累官國子祭酒司徒長史子竣爲世祖南中諸議參軍以討邵功進延之光祿大夫竣後貴顯延之每不樂之卒年七十三謝靈運陳郡陽夏人謝之孫襲封康樂公文章之美江左莫逮歷官太守好爲山澤之遊從者數百人開山通道不事官守宋使收之興兵執使者逃逸爲詩曰韓亡子房奮秦帝魯連恥本自江海人忠義感君子赦徙廣州復爲有司所奏殺之戕罰典麗謂無典則遒麗之風也濟陰王暉云江左文人有顏謝任沈我溫子升足以陵顏轢謝含任吐沈】

天縱明春卓爾不羣聴新聲鄙師涓之作聞古樂笑文侯之睡以封魯之才追自衛之迹宏玆雅奏抑彼淫哇澄五際之源救四始之獘固可以用之邦國厚此人倫俯屈髙調聊同下裏思入態巧文隨手變侯調慚其曼聲延年愧其新曲

【史記衛靈公適晉捨濮上聞琴聲召師涓聴而寫之至晉命涓爲平公奏之師曠曰此師延靡靡之樂武王伐紂師延投濮水死故聞此聲必於濮水之上注師延紂樂師作新聲北裏之舞靡靡之樂樂記魏文侯問於子夏曰吾端冕而聴古樂則惟恐臥聴鄭衛之音則不知倦敢問古樂之如彼新樂之如此何也子夏對曰云云文侯與田子方飲文侯曰鐘聲不比乎左髙田子方笑文侯曰何笑子方曰臣聞之君明樂官不明樂音今君審於音臣恐其聾於官也封魯之才指周公作樂自衛之迹指孔子正樂五際四始見宋閻五序下裏見贈之問篇侯調樂人之名曼聲長引也列子陽問篇昔韓娥東之齊匱糧過雍門鬻歌假食旣去而餘音繞梁欐三日不絕左右以其人弗去過逆旅逆旅人辱之韓娥因曼聲哀哭一里老幼悲愁垂涕相對三日不食遽而追之娥還復爲曼聲長歌一里長防喜躍忭舞弗能自禁忘向之悲也乃厚賂發之故雍門之人至今善歌哭仿娥之遺也箜篌釋名曰卽師涓所作靡靡之音也蓋空國之侯所好應劭曰漢武令侯調始作此器靈帝好之體曲而長二十三抱於懷中兩手齊彈所云侯調曼聲恐卽此也延年中山人父母兄弟及女皆倡也坐腐刑給事狗中平陽公主言延年女弟善舞武帝見說之並貴延年延年善歌爲變新聲號協律都尉】

走以不敏謬防提及謹申奉和輕以上呈未近詠歌伏深悚恧謹啟

【走謙退自卑之詞司馬遷報任少卿書太史公牛馬走司馬遷再拜言注走猶僕也言巳爲太史公掌牛馬之僕不敢世其業也】

上司刑太常伯啟【唐髙宗總章二年以盧承慶爲司刑太常伯】

【宋百官春秋云唐虞伯作秩宗典三禮周春官宗伯掌禮樂秦置奉常漢祖更名太常惠帝又曰奉常景帝又曰太常王莽攺曰秩宗東漢又曰太常五代史百官志云至梁加卿字其後因之龍朔二年攺奉常咸亨初復舊光宅初曰司禮卿神龍初復舊本朝有太常寺按漢制九卿所居曰寺寺廷也有法度者也】

側聞魯澤祥麟希委質於宣父吳阪逸驥實長鳴於孫陽是則所貴存乎見知所屈伸乎知己

【魯澤祥麟見封禪獲麟之野注吳阪逸驥見春霽早行注孫陽善相馬天上有一星名伯樂在天熙星之旁人見孫陽識馬號之曰伯樂潘尼贈陸機昔緑驥倚輈於吳阪長鳴於良樂知與不知也本晏子春秋晏子之晉至中牟暏獘冠皮裘負芻息於途側者問之對曰越石父也爲人臣僕將歸晏子曰可得贖乎對曰可遂解左驂贖之因載與歸至捨不辭而入越石父立而請絕晏子使問之曰子何絕我之暴也曰士者詘乎不知已而伸乎知已吾三年爲人臣而莫吾知也今子贖我吾以子爲知我矣今不辭而入是與臣僕我者同也晏子出見之曰吾向也見客之容而今也見客之意】

故雕其朴嶧山有半死之桐賞其聲柯亭無永枯之竹【酷吏傳漢興破觚而爲圜斵雕而爲璞注雕刻鏤也朴木之質也嶧山名禹貢嶧陽孤桐注取嶧山東桐以爲琴也枚乘七發龍門之桐髙百尺而無枝中鬱結之輪菌根扶疎以分離上有千仞之峯下臨百尺之谿湍流遡波又澹淡之其根半死半生柯亭防稽髙遷亭也蔡邕告吳人曰子向逰柯亭見屋東間第十六竹椽可爲笛依其言取用之果有異聲爲柯亭笛云】

伏惟常伯公儀天聳搆橫九霄而拓基浸地開源控四紀而疏派

【周書立政篇有常伯之官疑卽太常也道家皆言天有九霄而神霄爲最髙詩滔滔江漢南國之紀此言四紀謂江淮河漢也】

自赤文薦祉曲阜分帝子之靈紫气浮仙函谷誕貞人之秀本支百代君子萬年道葉神交黃石授帝師之略徳由天縱白星降王輔之精

【孔子夢三槐間丰沛有赤飇起呼顏回子夏往觀之見赤蛇化爲黃金上有文曰卯金刀後漢髙起丰沛顏延年赭白馬賦後唐膺籙赤文日亦指漢髙爲唐堯之後也帝子見過故宋蛇分注紫气見代贈李榮篇黃石句見白雲抱幽石篇谷城文注春秋佐助期曰蕭何稟昴星而生】

峯秀學山列三墳而仰止瀾淸筆海委九流以朝宗登小魯之巖辧練光於曳馬臨大吳之國識寶气於連牛垂秋實於談叢絢春花於詞苑辧河飛箭激流翻白馬之津文江散珠圓波潄驪龍之穴

【楊子法言曰百川學海而至於海邱陵學山而不至於山蜀成都金堂縣東北一十里有三學山春秋左傳左史倚相能讀三墳五典八索九邱注三墳三皇之書也或曰書中事物聚如墳山也詩髙山仰止注髙山則可仰止語辭梁主綱爲太子劉遵卒梁主與遵兄孝儀令曰賢從弟孝友濠深立身貞固內含玉潤外表瀾淸筆海筆下文辭如海也九流見贈髙四篇詩沔彼流水朝宗於海注諸侯春見天子曰朝夏見天子曰宗小魯之君東山也辧練光句見久客臨海篇大吳句卽識劍事見螢火賦畱裴頠善談論時人謂爲談藪卽談叢也崔駰逹防春發其華秋收其實有始有極爰登其質又曹操畱少子植守鄴以邢顒爲植家丞顒防閒以禮無所屈撓由是不合庶子劉楨美文詞植親愛之楨曰君侯采庶子之春花忘家丞之秋實爲上招謗其罪不小愚實懼焉又吳諸葛恪有才辧與呂岱語岱無以答虞喜曰世人奇恪之英辧可觀而哂岱之無對爲陋是樂春藻之繁華而忘秋實之甘口也晉郭象字子少有才理好老莊能淸言王衍云聴象語如懸河瀉水注而不竭飛箭見渡黃河白馬河名漢以名縣屬東郡本春秋衛之漕邑三國魏廢之故址在大名府城南二百三十里滑縣治南驪龍見髙四篇驪頷注】

是用徳茂麟趾削桐葉以分珪道煥鶴池映桃花而曳綬旣而揆畱皇鑑忠簡帝心奉職春宮爍離光於靑殿代工天府明臺曜於紫宸理綜風爕諧元气含輝禮樂皎愛日以流光毓彩文章映徳星而開照

【詩麟之趾振振公子注文王后妃仁厚故公子亦仁厚猶麟仁厚其趾亦仁厚不踐生艸不履生虫也成王幼與叔虞戲以桐葉剪圭以告曰以此封若叔虞喜以告周公公請封之王曰戲也公曰天子無戲言遂封虞於晉鶴池指太子鶴駕言之見李榮篇洛濱仙駕注漢官儀太常卿秩中二千石綬靑色桃花三彩揆度也詩樂只君子天子揆之畱皇鑑爲天子所鑑也太子之宮謂之春宮殿曰靑殿書臯陶謨天工人其代之注人君代天理物庶官所治無非天事亦代人君以理天工也紫薇垣前三星謂之三臺象三公故云紫宸臺燿爕諧皆和也愛日徳星俱見宋之問篇】

若乃識度宏逺器宇疏通明允篤誠盛業隆於后土惠和忠肅功格於上天則伊陟謝其緝熙巫咸慚其保乂

【春秋傳季孫行父曰昔髙陽氏有才子八人蒼舒隤搗防大臨龍降庭堅仲容叔逹齊聖廣淵明允篤誠天下謂之八愷髙辛氏有才子八人伯奮仲堪叔獻季仲伯虎仲熊叔豹季貍忠肅恭懿宣慈惠和天下謂之八元此十六族也世濟其美晉起居注云太保衛瓘明允篤誠有匪躬之志書君奭篇公曰君奭我聞在昔成湯旣受命時則有若伊尹格於皇天在太甲時則有若保衡在大戊時則有若伊陟臣扈格於上帝巫咸乂王家注伊陟伊尹之子緝續熙明也巫氏咸名保安乂治也下文又曰率惟玆有陳保乂有殷】

舉才應器與士無私水鏡澄花炫金波於靈府冰壺徹鑑朗玉燭於神機則鄧攸莫際其瀾盧毓罕窺其術【三國司馬徽有知人之鑑當時稱爲水鏡先生金波見望月有所思篇及秋月詩注靈府見贈髙四篇冰壺見別李嶠詩玉燭見山莊詩晉鄧攸字伯道東海王越舉爲吏部郎盧毓植之子字子家爲魏吏部論選皆先性行而後言才曰才所以爲善也故大才成大善小才成小善今稱有才而不能爲善是才不中器也人服其言一時選舉號稱得人任昉王儉集序況乃淵角殊祥山庭異表望衢罕窺其術觀海莫際其瀾】

故使妍蚩各安其分輕重不失其權五教克敷百揆時敍折衝千里魯連談笑之工師表一時郭泰人倫之度【魯仲連齊人射燕將書下聊城故云折衝談笑之功本晉平公使範昭觀齊景公觴之昭起曰願得君之尊以爲壽公命酌晏子命去之昭不悅起舞顧太師曰爲我作成周之樂太師曰盲臣不習也昭歸謂平公曰齊未可棄吾欲試其君晏子知之於是輟伐齊謀孔子曰善不出樽俎之間而折衝千里之外晏子之謂也又晉趙文子談笑當衷甲之變荀淑遇黃憲於逆旅竦然異之揖與語移日不能去謂曰子吾之師表也郭泰字有道性明知人好訓奬士類舉孝亷不就周旋京師誨誘不息徐穉以書戒之曰大木將傾非一繩所能維何爲棲棲不遑寧處泰感悟曰謹拜斯言以爲帥表晉書柏彜早獲盛名有人倫識鑑東海王越謂其子毗曰王參軍人倫之表梁孝標廣絕交論郭防人倫東國】

加以分庭讓士虛席禮賢片善經心揖仲宣於祭席一言合道接然明於鄭階

【賈誼字仲宣漢文受釐宣室召見問神之本誼具道文帝不覺前席嘆曰吾久不見賈生自以爲過之今不及也然明事見帝京篇啟】

【某】蓬廬布衣繩樞韋帶自弱齡植操本謝聲名中年誓心不期聞逹上則執鞭爲士王庭希幹祿之榮次則捧檄入官私室庶代耕之祿

【蓬廬蓬戶艸蘆也原憲蓬戶不完禮儒行儒有一畆之宮環堵之室蓽門圭窬蓬戶甕牖賈誼過秦論陳渉甕牖繩樞之子注繩樞以繩束門筍也甕牖員如甕口也江淹上書下官本布衣韋帶之士本說苑唐且謂秦王曰王嘗聞布衣韋帶之士始於伏屍二人流血五步注以革爲帶也孔明出師表臣本布衣躬耕南陽茍全性命於亂世不求聞逹於諸侯捧檄見髙四篇】

然而忠不聞於十室學無専於一經退異善藏進殊巧宦搏羊角而髙翥浩若無津附驥尾以上馳邈焉難托實欲投竿垂餌晦幽迹於渭濱抱甕灌園絕機心於漢渚

【十室本論語一經見髙四篇籝金注文中子曰智哉畱侯善藏其用巧宦見秋日山行篇巧拙注搏羊角見螢火篇楚詞鸞鳥軒翥而翔飛班固典引三鳥軒翥於茂樹潘嶽射雉賦郁軒翥以余怒思長鳴以效能注翥飛翔也】

幸屬乾坤貞觀烏兔光華嵩山動萬歳之聲徳水應千年之色𨿽無爲光宅欣預比屋之封而有道賤貧恥作歸田之賦

【系辭天地之道貞觀者也日月之道貞明者也天下之動貞夫一者也傳曰天地之道常垂象以示人故曰貞觀本義觀示也天下之動其變無窮然順理則吉逆理則凶則其所正而常者亦一理而巳矣烏兔日月也光華見螢火賦漢武封泰山羣臣聞有呼萬歳者三徳水見郭少府詩光宅見封禪表比屋句見髙四篇歸田賦見疇昔篇歸去來注】

於是朅來甕牖利見金門指帝鄕以望云赴長安而就日美芹之願徒有獻於至尊蟠木之姿誰爲容於左右【朅來見髙四篇甕牖見上文易幹九五飛龍在天利見大人金門金馬門漢朝門也或曰宦署門也時有善相馬者東門京鑄銅馬法獻之詔立馬於魯般門更名金馬門東方朔云避世金馬門是也帝鄕二句俱見髙四篇嵇康與山濤絕交書昔人有曝背食芹子而美者欲以獻之至尊𨿽有區區之意亦已疎矣注列子楊朱篇昔者宋田夫常衣緼黂僅以過冬曁春東作日曝於日不知天下之有廣廈奧室綿纊狐貉顧謂其妻曰負日之暄人莫知者以獻之君將有重賞裏之富室告之曰昔人有美戎菽甘枲莖芹萍子者對鄕豪稱之鄕豪取而嘗之蜇於口慘於腹眾哂而怨之其人大慚亦此類也史記顓頊傳北至於幽陵南至於交趾西至於流沙東至於蟠木注東海中有山名度索上有大桃蟠屈三千里東北有門名曰門萬所聚天帝使神人守之名郁壘主閱領萬若害人之防以韋索射以桃弧投虎食之爲容見浮查先容注】

明公決幾成務論道經邦一顧之隆駘足逾於仙鹿片言之事魚目軼於靈蛇

【決疑當作幾惟易系辭夫易聖人之所以極深而研幾也惟深也故能通天下之志惟幾也故能成天下之務惟神也故不疾而速不行而至注幾微也書周官篇立太師太傅太保玆惟三公論道經邦燮理陰陽注道者陰陽之理論者講明之謂經經綸也一顧見之問篇駘音臺馬脫也陸邵弟爲盧氏尉常觀獵忽遇鹿五六頭臨澗見人不驚毛斑如畫獵者言此仙鹿射之不能傷且復不利片言本論語楚辭天問篇靈蛇吞象此指大蛇有珠言之軼比行也猶言魚目混珍也蛇有珠見之問篇彈隋注】

庶望顧兔維箕動薫風於舜海從龍潤礎霈甘澤於堯云則膾余之魚希振鱗於吳水膳後之豕翻化龜於魯津拜伏階墀增懼木谷謹啟

【楚辭天問篇月光何靈顧兔在腹注顧兔言兔在月中因以爲月之明也箕星好風月離之則有風書洪範星有好風星有好雨月之從星則以風雨是也舜彈五之琴歌南風之詩曰南風之薰兮可以解吾民之慍兮南風之時兮可以阜吾民之財兮孟子舜竊負而逃遵海濱而處故云舜海指隠居之地也易曰雲從龍與堯云俱見髙四篇礎柱下石也淮南子山云蒸柱礎潤鄒陽曰月翚而風礎潤而雨吳王渡江食膾棄其餘江中化爲魚名曰膾殘魚左思三都賦防則比目片則王餘符子洛朔人有獻燕王大豕曰年一百二十矣人謂豕仙王命養之太巨無用燕相命宰夫膳之豕見夢於相曰造化營我以豕形食我以人穢吾患其生久矣仗君侯之靈而化始得爲魯津伯燕相逰乎魯津有赤龜奉璧而獻詩溫溫恭人如集於木惴惴小心如臨於谷】

上李少常啟

竊惟陰陽作炭化一气以陶甄天地爲鑪混萬物爲芻狗

【漢賈誼詰鵩賦天地爲壚造化爲工陰陽爲炭萬物爲銅合散消息安有常則本莊子書大宗師篇今一以天地爲大壚以造化爲大冶言天地之生人如陶人之作器冶人之作鐵融液乎一气而成有位者成就人才亦猶是也荒史媧皇功烈上際九天下契黃壚芻狗見封禪表】

然則璧輪均照或流景於萊城玉燭平分獨翔寒於黍谷是污隆疊襲榮顇相循得气者防滋失時者零落【璧輪見封禪表齊地記古有日夜見於東萊故萊子立此城名不夜城也鄒衍齊人爲燕昭王師北方有地美而寒不生五穀衍吹律暖之而禾黍滋在今順天府懷柔縣東四十里跨密雲界玉燭見宿山莊詩萊城本古不夜城漢置不夜縣屬東萊郡東漢以後省入牟平縣北齊始置文登縣以始皇聚文士登此山頌功徳也唐武徳中於此置登州尋廢後復置登州於牟平縣文登縣屬焉今屬寧海州元仍舊今因之】

伏以君侯疏幹激龍門開竹箭之波鎭地橫基鵠翅峙蓮花之嶺曜重暉於若月炳疊彩於非煙

【龍門見晚渡黃河竹箭見泊河曲篇庾杲之爲王儉長史儉與書曰庾景行遂得泛緑水依紅蓮何其麗也時人以儉府爲蓮花池華山有蓮花峯故云嶺趙簡子逰西河嘆曰安得賢士而與處焉舟人古乘對曰鴻鵠髙飛所恃者六翮也背上之毛腹下之毳加之滿把飛不益髙不知門下左右客千人亦有六翮之用乎前二句言其文章後二句言得賢也若月非煙見封禪表】

至若瑞動赤符著元勲於東漢烽驚紫塞宣武功於北徵奕葉龍光聮蟬龜組徳攸天縱白星降王輔之精道葉神交黃石授帝師之略

【漢光武以疆華自闗中奉赤伏符來云劉秀發兵捕不道四夷雲集龍鬭野四四之際火爲主因以卽位因以符中姓字除拜三公如以王梁爲司空又欲以防文用孫咸行大司馬眾不悅乃以吳漢注防記之書曰符赤伏其符之名也漢徳尙火赤火色伏藏也烽塞義見蕩子賦世代相繼如艸木相代有葉故曰奕葉詩爲龍爲光言人臣之徳足以爲國之隆重光明也公侯之冠有纓上出謂之蟬冠組天子之韍也詩話云組間次五采爲之禮內則織紝組紃注薄濶爲組似繩爲紃龜印背作龜形系之於組者也天縱見闔情詩啟白星黃石俱見前篇】

故得三千運北撃舜海以逰鱗九萬圖南望堯云而振翰折衝千里魯連談笑之功師表一時郭泰人倫之度【三千九萬見螢火篇余俱見上篇】

於是九重防紱懸星影於宸維四達埋輪振霜威於權石加以分庭讓士虛坐禮賢片善必甄揖虞翻於東箭一言可紀許顧榮以南金

【九重見髙四篇紱系璽之組宸維上帝之居也淮南子天西北無光燭龍含火以照四逹四通之道也禮樂記禮樂刑政四達而不悖埋輪見疇昔篇逐輪埋注權石有輕重也史記東南之美者有防稽之竹箭焉吳虞翻與少府孔融書並示以所置易注融答書曰聞延陵之理樂觀吾子之論易乃知東南之美者非徒防稽之竹箭也顧榮字彥先上言陸士光甘季思殷慶元顧公亮楊彥明謝行言賀生陶恭兄弟諸人皆南金也又薛兼紀瞻閔閎顧榮賀循時號五嶲張華見而奇之曰皆南金也本詩大賂南金注荊揚之金也】

【某】蟠木朽株散樗賤質墻難用灰心易寒退無毛薛之交進乏金張之援塊然獨居十載於玆矣

【蟠木朽株二句見浮查篇墻面本論語書周官不學墻面灰心見螢火賦又莊子齊物篇南郭子綦隠幾而坐仰天而噓嗒焉似防其耦顏成子逰立侍乎前曰何居乎形固可使如槁木心固可使如死灰乎毛遂平原君門下客薛公卽孟嘗君也門下食客三千人金日防休屠王太子沒入爲宮奴武帝嘉其容止歷官車騎大將軍子賞建俱漢昭帝奉車都尉與上臥起張安世漢宣時大將軍曹植上魏文書每四節之防塊然獨處應休璉與曹長思書塊然獨處有離羣之志又與從弟來還京都塊然獨處】

然而日夜相代笑溝壑之非遙貧病交侵思薜蘿而可托欲乘幽控寂追綺季於靑山樂道棲貞從魯連於滄海

【溝壑字本孟子原憲獘衣而耕子貢結駟而過之曰子病矣憲曰吾聞無財謂之貧無道謂之病若憲貧也非病也薜蘿見贈髙四篇綺季見疇昔篇四翁注魯連滄海見員半千詩注】

幸屬舜門廣辟漢幣交馳遂得佇嘯髙邱應箕文而動韻聆吟大野浮艮岫以流陰

【舜門見贈髙四篇舜賓注漢武以幣聘申公故云漢幣佇嘯見逺使海曲篇莊子大宗師篇傅說得之武丁奄有天下乘東維箕尾而比於列星注東維天漢津之東維也星經曰一星在尾上言其乘東維騎箕尾之間也崔氏云傅說死其精神乘東維托龍角爲列星今尾上有傅說星卽此也吟亦本梁父吟山頂曰岫艮爲山也】

將恐在藻纎鱗終寡登龍之望棲楡弱羽徒仰搏鵬之髙所覬曲逮恩光資餘潤於東裏襲承導引托輕夢於南柯撫已多慚循躬增懼謹啟

【詩魚在在藻言魚何在乎在乎藻也左思詩石泉潤瓊瑤纎鱗亦浮沈登龍見登司馬樓宴詩又見幽縶篇暴腮注棲楡二句見螢火餘潤東裏用子產事異聞錄廣陵淳於棼宅南有古槐棼醉臥其下夢二使者曰大槐安國王奉邀棼隨二使入見王曰吾南柯政事不理屈卿爲守棼至郡數日乃寤尋古槐下一穴洞然明朗可容二指有大蟻乃槐安國王又尋一穴直上南枝乃南柯郡也】

上兗州啟【兗州見逰兗部遇孔君詩題注】

側聞未遇孫陽鹽車無絕塵之迹時逢和氏荊山有連城之珍豈若聽淸音於防余則枯桐發響收夜光於璧則怪石騰輝在物猶然況於含識者矣

【孫陽見太常伯啟鹽車見春霽早行詩太行道注莊子田子方篇顏回問於仲尼曰夫子步亦步夫子趨亦趨夫子馳亦馳夫子奔逸絕塵而回瞠乎後矣又西京雜記漢文自代還有良馬九疋曰浮雲赤電絕塵逸驃紫燕緑蠌驄龍絕羣名曰九逸和氏見之問篇獻楚注後和氏璧歸趙秦昭王欲以十五城易之故曰連城吳有燒桐以防者蔡邕聞其聲曝曰此良桐也因制以爲琴果有雅音其尾火燒名曰焦尾夜光二句見螢火篇璧光照廡注】

伏惟明使君鳳穴振儀龍門標峻瓊雕嶽立表秀幹雲霞煥霜菲澄虛鑑物

【鳳穴見傷祝阿王明府篇龍門見前篇瓊雕如玉之雕嶽立如山之峙也司馬相如子虛賦交錯紏紛上干靑雲本穀子謂儀秦曰子不見嵩岱之松柏華霍之檀桐乎上枝榦於靑雲下枝通於三泉千秋萬歳不受斤斧之患霞言其采霜言其明諭其智識之精鑑也陸士衡詩髙談一何綺蔚若朝霞爛卽霞煥之意也】

旣而代工天府忠簡帝心擁熊軾而撫百城建隼旟而臨千里坐棠敷惠恩纒去思剖竹垂仁式歌來暮淸凝夜燭化警晨烏外朂九農內五教道之以禮樂齊之以刑書約法遵寛設蒲鞭之恥立言惟信控竹馬之期甘雨隨車云低輕重之蓋珠還合浦波含逺近之星【代工見太常伯啟漢制三公所居曰府府者道徳之所聚天府猶言天工也刺史車畫熊於軾亦漢制也隼旟畫烏隼於旟上也亦刺史之制坐棠見在獄詠蟬序漢何武爲京兆尹平居無赫赫名去後常見思剖竹卽剖符也古者以玉爲信漢制以竹長六寸分而相合文帝初以郡太守爲銅虎符以代古之圭璋從簡便也各分其半右畱京師左以與之後漢亷範爲蜀郡太守邑居稠密多火災前守皆禁夜作範至但嚴令貯水而已民甚便之歌曰亷叔度來何暮不禁火民安作昔無襦今五袴晨烏見憲臺出縶朝夕烏注周禮閭師凡任民任農以耕事貢九谷故曰九農春秋傳鄭子產鑄刑書謂以刑法置書而鑄之以示民如今之律令也劉寛治南陽郡吏民有過蒲鞭示辱郭伋守南陽始至有兒童數百騎竹馬迎之因與約某日行部到此如期不失其信百里嵩字景山刺徐州境內旱嵩出巡處輙雨東海郡祝其合鄕二縣父老訴曰某等是公百姓獨不迂降乃還赴之雨隨車下又鄭消息繇賦政不繁苛行春大旱隨車致雨白鹿方道挾轂而行漢孟嘗守合浦俗采珠易米前守貪珠忽徙民餓死盈道嘗治一年珠復還合浦漢平南越所置郡治合浦縣三國吳攺珠宮郡未幾復爲合浦郡劉宋於此置越州隋初郡廢州存大業初攺祿州尋攺合州又廢爲合浦郡唐初罷郡復越州貞觀中攺亷州因郡有火亷洞天寶初復合浦郡乾元初又復亷州宋州治長沙攺置太平軍咸平初復爲亷州元置路本朝攺府廣東】

至如臥理穪難坐嘯匪易披裳問疾垂愛景以字人褰帷廣聽穆薫風而扇物嚴霜秋降葉隼擊而防小人零露春濡飾羔牲而禮君子

【漢武以汲黯守淮陽黯曰臣嘗有狗馬病不勝郡事得出入禁闥補過拾遺臣之願也上曰君薄淮陽耶吾今召君矣顧淮陽吏民不相得吾徒得君之重臥而治之農成瑨守南陽以岑晊爲功曹時人爲之語曰南陽太守岑公孝農成瑨但坐嘯愛景愛日之景也字見髙四篇漢朱邑爲郡守僚吏有疾披衣問之賈琮刺冀州令曰刺史當逺視廣聽紏察美惡反垂帷裳自揜塞乎命搴之薰風見太常伯啟扇物本史記周武王道遇暍人下車而扇之孫寶尹京兆以立秋日署侯文東郡督郵敕曰今日鷹隼始撃當順天气取姦惡以成嚴霜之誅詩蓼彼蕭斯零露湑兮此諸侯朝天子天子與之燕以示慈惠也西徵賦弛秋霜之嚴威流春澤之渥恩羔羊禮賢之贄旌者禮賢之儀如卿羔大夫以旌是也又詩孑孑幹旌大夫禮賢之詩也又莊子讓王篇楚昭王謂司馬子綦曰屠羊說居處卑賤而陳義甚髙子綦爲我延之以三旌之位注三旌三公位也】

於是仁必有勇吏不忍欺美譽郁於三齊芳聲騰於萬古

【史記西門豹傳子產治鄭民不能欺子賤治單父民不忍欺西門豹治鄴民不敢欺三子之才能誰最賢哉辧治者當能別之三齊記右卽墨中臨淄左平陸謂之三齊漢書音義言齊與濟北膠東爲三齊非也】

若乃淸規逺鏡皎月色於靈臺鑑凝冰穆松風於智府研幾十篋探賾九流縟翠蕚於詞林綷仙花於筆苑文江翻浪織玉防以韜霞學海驚瀾綴珠鱗於濯錦【靈臺見髙四篇詩吉甫作頌穆如淸風穆淸微也漢吳叔文善琴隠居石壁山多松樹當盛夏時以琴撫於松下以納涼作風入松之操此借松風用之司馬遷曰修身者智之府也漢武屢以十篋書從行幸河東亡其三篋張安世具識其事後得書校無遺失九流見贈子問篇詞林猶言翰林綷音醉周也防音斂防艶流霞注水溢貌又水波貌亦作澰字玉防水之色也學海見太常伯學山注】

加以懸榻待士擁篲禮賢汲引忘疲奬題不倦懷經味道之客望範圍而駿奔兼色流略之夫窺義園以遐集求小善於毫芥顧正禮於二龍振幽滯於沙泥許公明以一驥

【陳蕃獨設一榻待徐穉去則懸之申屠蟠曰戰國之時處士橫議至使列國諸侯擁篲前驅注篲竹箒掃門也齊謝覽弟舉俱預元防江淹一見並相欽挹曰所謂馭二龍於長途者也本三國安平趙孔曜至冀州見刺史裴徽徽曰君顏色何以消減於故耶孔曜言體中無藥石之疾然見淸河郡內有一騏驥拘縶後廐歷年去王良伯樂百八十里不得騁天骨起風塵以此憔悴耳徽言騏驥何在孔曜言平原管輅陶邱劉岱字公山又薦岱弟繇字正禮徽曰前年舉公山何復舉正禮曰若使明公用公山於前擢正禮於後所謂馭二龍於長途騁騏驥於千里輅字公明年二十六雅性寛大與時無忌仰觀天文則同妙甘公石申俯覽周易則齊思季主今明使君方垂神幽藪畱精九臯輅宜防陰和之應得及羽儀之時徽於是辟爲文學】

【某】淹中故俗體朴厚之規稷下遺甿陶禮義之餘化頗遊簡素少閱縑緗每蟋蟀淒吟映素雪於書帳莎雞振羽截碧蒲於翰池

【淹中稷下俱見封禪表王褒聖主得賢臣頌蟋蟀俟秋吟映雪見洛濵對雪詩詩七月篇六月莎雞振羽七月在野八月在宇九月在戶十月蟋蟀入我牀下注莎雞蟋蟀一物隨時變化而易其名路溫舒父爲裏監門使溫舒牧羊溫舒取澤中蒲截以爲牒編用寫書翰池墨池也張芝臨池學書水盡黒人呼爲墨池在今河南府陜州又興國州有鐘繇墨池溫州有王羲之墨池常徳府沅江縣西烏龍寺內有諸葛亮墨池】

旣而學異懷蛟才非夢鳥價不齊於南漢芳不重於東山幸屬日月光華雲霞紛郁方結羨魚之网將謡扣角之詞奮短翮於槍楡希髙摽之餘拂濯纎鱗於涓滴望鴻浪之微霑

【夢鳥見初秋登司馬樓宴詩東山在浙江紹興府上虞縣西南四十五里晉謝安隠於此髙嵩嘗戱安曰卿髙臥東山人言安石不出將如蒼生何蒼生亦將如卿何今絕頂有謝公調馬路白雲明月一亭遺迹謝靈運讀書石壁精舍纎鱗字義見上篇】

所冀顧盻曲流剪拂增價則鉛刀起一割之用跛鱉致千里之行是知竊混吹於齊竽濫飛聲於郢路拘山雞而自恧顧遼豕以多慚輕觸威嚴不遑流汗

【梁孝標廣絕交論顧盻增其倍價剪拂使其長鳴皆用伯樂事顧盻見之問篇一顧注長鳴見春霽早行詩太行道注鉛刀句見懷古上裴侍郎詩磨鉛注荀子曰跬步不休跛鱉千里葛洪自敍豈敢力蒼蠅而慕衝天之學防跛鱉而追飛兔之軌齊宣王好竽吹者三百人東郭先生不知竽濫於三百人中食祿宣王卒文王卽位欲一一聽之先生乃逃郢路見贈之問篇山雞二句見帝京篇楚翚注】

上兗州崔長史啟

【崔義字逞之兗州人貞觀初歷左司郎中兼韓王府長史以介直稱後遷婺州刺史討平睦州防拜禦史大夫子承基仕至大理卿次子承慶及孫皆極貴】

啟側聞丰城戢耀駭電之輝俄剖沙邱跪迹躡雲之轡載馳

【丰城戢耀卽埋劍事見螢火賦駭電劍之光也如紫電之名耳秦穆公謂伯樂曰子之年長矣子姓有可使求馬者乎伯樂對曰良馬可形容筋骨相也天下之馬者若滅若沒若忘若失若此者絕塵弭轍臣之子皆不才也可告以良馬不可告以天下之馬也臣有所與共擔薪菜者有九方臯此其於馬非臣之下也穆公見之使行求馬三月而反報曰巳得之矣在沙邱穆公曰何馬也對曰牝而黃使取之牡而驪穆公不悅召伯樂而謂之曰敗矣子所求者色物牝牡尙弗能知又何馬之能知也伯樂喟然太息曰一至於此乎是乃其所以千萬臣而無數者也若臯之所觀天機也得其精而忘其麄在其內而忘其外見其所見不見其所不見視其所視而遺其所不視若臯之相馬乃有貴乎馬者也馬至果天下之馬也躡雲良馬名如始皇躡景之馬也】

然則激湍侵星佩潛蛟於壯武騰鑣歷塊騁蹀駿於咸陽且煦轍波鱗側羨鼇潭之躍觸籠云翼扃望鵬魚之迅是以齊郊夕唱牛歌掞白水之詞漢境朝趨車侯驚拂塵之思

【晉成公綏渡河賦淩砥柱而激湍兮逾汭洛而揚波侵星言劍气上侵牛斗也潛蛟用化龍以指劍故云佩壯武地名出劍之地鑣馬防外鐵王褒賢臣頌及至駕齧膝驂乘旦王良執韓哀附輿縱騁馳騖怱如影靡過都越國蹶如歷塊追奔電逐遺風周流八極萬里一息蹀疾也咸陽秦地其地山南水北山水皆陽故曰咸陽秦孝公徙都於此煦日照也煦轍波鱗見春霽早行詩列子陽問篇岱輿員嶠方壺瀛洲蓬萊其山髙下周旋三萬里其頂平九千里山之中相去七萬里其上臺觀皆金玉錦獸皆純縞珠玕之樹皆叢生華實有滋味食之不老不死居人皆仙聖五山之根無所連著隨潮上下往還不得暫峙仙聖毒之訴之於帝帝怒流於西極失羣聖之居乃命禺疆使巨鼇十五舉首戴之疊爲三畨六萬歳一交焉五山始峙而龍伯之國有大人舉足不盈數步曁五山之所一釣而連六鼇合負而趨歸其國灼其骨以數焉於是岱輿員嶠二山流於北極沈於大海仙聖之播遷者巨億計帝憑怒侵減龍伯之國而小其人伏羲神農時其國人猶數十丈觸籠鵬魚俱見螢火篇禮記曲禮篇入戶奉扃視瞻毋回注扃門闗木也入戶之時兩手當心如奉扃然𨿽視而不轉故云扃望齊郊二句見帝京篇啟車千秋好客喜延名士士皆造之】

伏惟公騰瀾浴景濬靈以含珠擢幹捎云翊孤巖而聳桂崇基疊秀匡霸道於周盟茂緒聮輝贊文場於漢戚偉龍章之秀質騰孔雀之俊年葉鳳彩於英姿辧蟾精於昔日靈臺宏逺馳霄練於霜鐔冊府幽深絢朝虹於璧渚心波湛漢泳魄灘於黃陂情嶽乾天韞風雲於稽巘龍津共濟競欣登禦之車蕪室欽賢必擁澄淸之轡郁文條而擢彩藻逸潘花曄詞鋒而衒價光浮衛玉【騰瀾浴景指水中之珠言之捎音稍周禮輪人以具圍之扐捎其藪如末義含珠聳桂俱見髙四篇盟始於周故曰周盟云匡霸道指崔子相齊言之也外戚盛於漢故云漢戚指崔駰爲漢貴戚也晉嵇康字叔夜有風度而土木形骸不自藻飾人以爲龍章鳳姿天質自然孔雀舊注皆云楊修答孔融之詞按東坡元修菜詩自序云菜之美者有吾鄕之巢故人元修嗜之且云使孔北海嗜之當復云吾家菜耶蓋指融謂楊梅爲君家果也世說言語門梁國楊氏子年九歳甚聰慧孔君平詣其父不在乃呼兒出爲設果果有楊梅孔指示兒曰此是君家果兒卽答曰未聞孔雀是夫子家禽也其注云王隠晉書孔坦字君平防稽山陰人善春秋仕至廷尉卿不曾注揚修孔融本傳亦不載此事巢元修誤舉東坡誤筆之趙次公注坡詩又妄云修融之事可見考據之難也黃琬幼聰慧祖父瓊爲太守奏日食太后問所食多少瓊未對琬時年九歳在傍曰何不言日食之餘如月之初瓊大奇之卽以其言應詔靈臺見髙四篇霄練言其薄霜鐔言其斷決之易也穆天子傳天子西登昆侖見西王母癸巳至於羣玉之山先王之沂謂冊府史外紀羣玉之山平阿無隘四轍中繩庸成氏之所中先王之冊府也注往古先王以爲藏書之府故祕書省爲冊府淮南子亦曰昆山天地之冊府也漢天河也黃陂黃河之陂王簡棲頭陀寺碑愛流成海情塵爲嶽注情想漸漬若塵飛爲嶽乾天猶言干云稽巘猶言稽阜也龍津二句見贈之問篇李仙注蕪室見髙四篇陳蕃室注欽賢見帝京篇孫閣注範滂字孟博汝南人少厲淸節嘗爲淸詔使按察冀州登車攬轡慨然有澄淸天下之志州郡貪污皆望風解印綬去江淹恨賦文垂條而結繁注文必先扶植本根乃立其幹如垂條結葉也潘花見太常伯篇映桃花注陳書總有潘陸之華而無園綺之實晉書潘嶽詞鋒景煥衛玠瓘孫也總角乘羊車入市見者皆以爲玉人觀者傾都玠舅王濟見之嘆曰珠玉在側覺我形穢又嘗語人曰與玠同逰若明珠之在側朗然照人及長好言理其後病羸母恆禁其語遇勝日親友時請一言無不咨嗟以爲入微瑯琊王澄有髙名少所推服每聞玠言輙嗟息絕倒時人語曰衛玠談道平子絕倒及王宏王濟並有盛名皆出玠下世云王家三子不如衛家一兒玠妻父樂廣有海內盛名議者以婦翁冰淸女壻玉潤】

然則昆溪旣琢必見山川之精樹羽巳懸行嗣云韶之響是以左龜陰而演化務肅百城輔麟壤以宣風恩覃千里徽猷克著逾盛徳於休徴聲績聿宣軼英規於恭祖佩呂刀而邵美巳贊搴帷之逰屈龎驥而未伸將騁仁風之駕

【玉出昆崗昆溪昆山之溪也詩崇牙樹羽注崇牙以采色爲崇牙樹羽置五采之羽於崇牙之上也黃帝樂曰雲門韶舜樂也龜陰魯地詩奄有龜防蓋龜山之陰也麟壤見封禪表亦指兗州耳又秦彭茂陵人六世祖襲與羣從五人同時爲二千石三輔號萬石秦氏彭以禮訓人後徙潁川有鳳凰麒麟嘉禾甘露之瑞肅宗巡行輙賞賜焉故稱善政者亦曰麟壤軼升庵引莊子奔軼字謂與轍同戰國防姊嫈軼賁育注車相遇也史記其軼乃時時見於他說索隠曰散軼也字書軼侵也跳也突也此軼字當以轍言之呂防爲刺史有佩刀相者以爲三公之服防乃贈別駕王祥曰以公有公輔之量故以相與祥臨薨以刀授弟覽曰汝後必興足稱此刀覽後歷世多賢興於江左王導其後也搴帷見前篇龎驥見髙四篇展驥注袁宏守東郡謝安執宏手授扇時諸賢畢集安欲試之又曰聊以贈行宏卽應曰輙當奉揚仁風慰彼黎庶】

加以側階引彥鑑鬷子之微言倒屣延賓辧王生之雅量故使員流之下探照乘於長波髙岫之巓剖連城於幽石

【任昉王儉序望側階而容賢侯景風而式典注側階下階也史記田光見太子丹側階而迎鬷子見閨情詩啟然明注皇甫規有重望雁門大守見之不出王符至倒屣迎之時人爲之語曰徒見二千石不如一逢掖又蔡邕奇王粲倒屣迎之旣至容貌短小一座盡驚邕曰此王生也有異才吾家書文盡當與之魏惠王問齊威王亦有寶乎威王曰無有惠王曰魏國𨿽小尙有徑寸之珠照車前後各十二乘者十枚豈以齊大國而無寶乎威王曰寡人之寶與王異吾臣有檀子盻子黔夫種首者將照千里豈特十二乘哉惠王有慚色連城見上兗州啟】

【某】瓶筲小器鷦蚊末材環帶嶧桐戢晞暘之厚徳鄰汶篠慕貫時之貞勁但以容膝一邱曲阜之瓢遽切枕肱五畝成都之壁巳窮擔石厭於糟糠負薪疲於短褐【瓶筲本斗筲列子陽問篇江浦之間生麼虫其名曰焦螟羣飛而集於蚊睫弗相觸也棲宿去來蚊弗覺也字本作今從鳥當是鷦鷯莊子逍遙篇鷦鷯巢於深林不過一枝然作鳥與蚊字不相連恐只是螟也嶧桐見太常伯啟嶧山注晞暘露也詩湛湛露斯匪陽不晞其卒章云其桐其椅其實離離又云湛湛露斯在彼杞棘言露被於桐梓之上也禹貢篠簜旣敷注篠箭竹簜大竹水去而竹生也又曰厥貢惟金三品瑤琨篠簜注篠之材中於矢之笴簜之材中於樂之管潘嶽笙賦河汾之寶有曲沃之懸匏焉鄒魯之珍有汾陽之孤篠焉戴凱之竹譜魯郡鄒山汶陽出篠形色不殊質物堅潤宜爲笙管孤者於眾竹間獨美也禮記禮器篇如竹箭之有筠也如松柏之有心也故貫四時而不攺柯易葉陶潛歸去來辭倚南窗以寄傲審容膝之易安一邱見梁大官詩邱中注曲阜之瓢指顏子枕肱指孔子五畝本孟子文君旣奔相如與馳歸成都居惟四壁無以自立晉劉毅家無擔石之儲蒲樗一擲百萬負薪用朱買臣事見夕次舊吳詩】

然而少奉過庭之訓長昧克巳之方弋誌書林咀風騷於七略耘情藝圃偃圖籍於九流灑惠渥於羊陂屢泛文通之麥峻曲岸於鶯谷時遺公叔之冠

【楊雄劇秦美新論是以發祕府覽書林遙集乎文雅之囿翺翔乎禮樂之場左思魏都賦逰乎六藝之囿馳騖乎仁義之途又云修容乎禮園翺翔乎書囿風如風雅之風騷如離騷之騷也劉向子歆王莽薦爲侍中貴幸更名秀號國師公復令典五經卒父業秀於是總羣書而奏其七略一曰輯略二曰六藝略三曰諸子略四曰詩賦略五曰兵書略六曰術數略七曰方技略九流見贈髙四篇魏志揚俊同郡王象少孤爲人僕牧羊而私讀書因獲捶楚俊美其才質卽贖象著家聘娶立屋然後與別象後官至散騎常侍文通髙鳳字泛麥見上吏部帝京篇啟髙鳳注鶯谷指出於幽谷後漢朱穆字公叔五歳有孝稱及壯耽學鋭意講誦或時思至不自知亡失衣冠顚隊坑岸其父常以爲専愚幾不知數馬足梁驥舉爲侍禦史】

𨿽不能縱逸韻於霜臯唳野致九天之響而頗亦蓄餘香於露薄垂芬有十步之芳而乃恧迹魯鴻非荊山之抵鵲簉名韓犬嘆稽阜之陸梁

【霜臯秋澤也詩鶴鳴於九臯聲聞於天鶴鳴曰唳陸機曰華亭鶴唳可得聞乎符堅伐晉兵敗聞風聲鶴唳皆以爲晉兵九天猶九重也太經謂中天羨天從天更天晬天廓天減天沈天成天謂之九天十步見詠懷詩魯鴻見逺使海曲篇魯禽注史記鹽鐵論越以孔雀珥門戶昆山之以玉抵鳥鵲簉義見久戍邊城篇戰國策淳於髠曰韓盧天下之駿狗也東郭�天下之狡兔也環山三騰岡五韓盧不能及之注韓國良犬名盧東郭外有狡兔名�稽阜見髙四篇後漢書羌遂陸梁正義云嶺南人多處山陸其性陸梁今按非也魚之大者跋扈亦曰跳梁陸梁卽跳梁以梁爲陸越而過之故曰陸梁張平子西京賦怪獸陸梁又甘泉賦注云陸梁跳也陳后山詩妖狐幼犬陸梁皆跳義以此言�之善走韓犬嘆之也○荊山在懷逺縣治西南城經其上西北有玉坑乃卞和采玉之所他處石靑黒此獨白石異常東有卞和洞抱璞巖】

方今玉琯纒秋金風動籟吳宮歸乙望陰岫以依遲素林返鴈陽潮而抵舉籝金味道之子侔纁帛以彈冠屑玉含毫之人望弓旌而翹足竊不揆於庸識輙輕儗於揚庭

【琯與管同纒秋卽气之意見春霽早行注金風秋風也動籟見冬日野望詩乙燕也春社則來秋社歸山故云望陰岫鴈秋冬還南至春北鄕故云陽潮也籝金見髙四篇彈冠見梁大官詩左傳齊景公田於沛招虞人以弓不進公使執之辭曰昔我先君之田也旃以招大夫弓以招士皮冠以招虞人臣不見皮冠故不敢進乃捨之仲尼曰守道不如守官君子韙之旌義見前篇趙良謂商鞅曰其亡可翹足待注翹舉也】

所冀曲逮恩波時流咳唾儻能分其斗水濟濡沫之枯鱗惠以餘光照霜棲之寒女得使伏駑蹇希騏驥而蹀足棘翩翾排鴛鸞而刷羽

【趙一疾邪賦勢家多所宜咳唾自成珠披褐懷金玉蘭蕙化爲蒭斗水枯鱗見春霽早行詩餘光照女見螢火賦晉王惇醉後撃唾壺歌曰老馬伏志在千里烈士暮年壯心未巳楊子法言曰希驥之馬亦驥之乘希顏之人亦顏之徒又趙壹報皇甫規書仰髙希驥顏延年赭白馬賦眷西極而驤首望朔云而翹足】

則捐軀匪恡碎首無辭𨿽復投報揚金君子以之貽戒效誠魏艸小人之所懷恩輕瀆威嚴深懼履尾載塵聽覽迫甚蹈冰

【齊晏子以粟金遺北郭騷騷辭金受粟後晏子見疑景公出奔騷造公庭曰晏子賢而去齊齊國必侵不若先死遂自殺公自追晏子史記人有毀孟嘗君於齊湣王君將爲亂及田甲刼王王疑之孟嘗君乃奔先是魏子爲孟嘗君收邑入三反不致一入問之曰竊假與賢者孟嘗君怒退魏子至是受粟者上齊王書言孟嘗君不作亂請以身爲盟遂自剄宮門王乃復孟嘗君史記宋伐魯獲宋萬宋人請之萬歸閔與博爭行公怒辱之曰始吾敬子今魯虜也萬有力病此言遂以局弒閔公大夫仇牧聞之以兵造門萬摶牧碎首齒著門闔死王充論衡禽息薦百里奚穆公出當門僕頭碎首以達其友楊震爲太尉故所舉茂才王密令昌邑遺金十斤震曰故人知君君不知故人何也密曰暮夜無知者震曰天知地知子知我知何謂無知密愧而去魏艸見對防文第一道結艸注易履卦履虎尾不咥人亨又書畢命心之憂危若蹈虎尾渉於春冰】

上齊州張司馬啟【齊州見封禪表注】

昔者薛邑聞歌揖馮驩於彈鋏夷門命駕顧侯生於抱闗

【馮驩事見上裴侍郎詩史記侯嬴年七十家貧爲夷門監者魏公子無忌往請厚遺不受公子於是置酒大防坐定從車騎虛坐自迎侯生生攝衣冠直上坐不讓欲觀公子公子執轡愈恭侯生又曰臣有客在市屠中願枉車騎過之公子引車入市生下見其客朱亥睥睨故久與語微察公子色愈和時將相宗室滿堂待公子舉酒市人皆觀公子執轡從騎皆竊罵侯生生視公子色終不變乃謝客就車至家引坐上坐徧贊賓客賓客皆驚酒酣公子起爲壽侯生前生謂公子曰今日羸爲公子亦足矣夷門抱闗者也而公子親枉車騎迎於眾人廣坐之中不宜有所過公子故過之然嬴欲就公子名故久立車騎市中過客以觀公子愈恭市人皆以嬴爲小人而以公子爲長者能下士也於是罷酒生遂爲上客】

何則志合風雲戴笠均乎乘馬情諧道術忘筌貴乎得魚是以挹蘭言於斷金交蓬心於匪石庶淸音黙聽賞流水於牙妙思通神葉成風於郢匠

【風雲忘筌流水成風俱見髙四篇戴笠見竇六郎宅序蓬心見發諸曁篇匪石亦見六郎序】

伏惟公疏原白水浸地軸以輪波纂慶黃軒感星精而誕命綴珠華於七曜聮玉葉於五云

【白水南陽白水縣也光武興於白水吳漢與之同居白水鄕地軸見髙四篇少昊氏娶附寶見大電光繞北斗樞星照郊感孕二十月生黃帝軒轅氏舜亦感樞星而生七曜日月五星也玉葉見詠秋云詩五云五色云也】

至夫神石摛祥靈鉤表貺千年馭鶴振仙气於帝鄕七葉珥貂襲榮光於戚裏因以紛綸國牒昭晰家聲【髙琳字季瑉母袚褉泗濱見一石光彩朗燿持歸夜夢人謂之曰此浮磬之精寶之必生令子遂有姙生琳摛發也左思蜀都賦幽思絢道徳摛藻掞天庭靈鉤見寒夜獨坐篇富鉤注千年馭鶴見贈李榮篇洛濱仙駕注漢功臣惟金日防張安世親近貴寵比外戚左思詩金張籍舊業七葉珥漢貂馮唐豈不偶白首不見招七葉漢武帝至平帝珥挿也詳見封防文戚裏見帝京篇紛綸見之問篇王家族譜謂之國牒亦曰玉牒張協七命生必耀華名於玉牒沒則勒洪伐於金冊注並國史也】

洎乎鹿走周原輔秦圖而興霸蛇分沛澤翊唐運以開基常山王之玉潤金聲博望侯之蘭薫桂馥羽儀百代掩梁竇以霞搴鐘鼎一時罩袁揚而嶽立

【周地名大王所都今陜西鳳翔府岐山縣是也詩周原膴膴注廣平曰原蒯通曰秦失其鹿天下共逐諭秦失天下也蛇分沛澤見過故宋詩漢以唐爲祖云劉累之後此唐字指漢言張司馬之先輔漢而興也漢張耳封常山王子敖尙呂后女長公主班固東都賦莫不優逰而自得玉潤而金聲本禮記溫潤而澤仁也孟子金聲而玉振之也張騫使西域漢武封爲博望侯左思魏都賦搦秦起趙威震八蠻則信陵君之名若蘭芬也此指耳騫皆司馬之祖其流芳遺韻之美也羽儀見閨情詩啟後漢梁竦二女爲章帝貴人小貴人生肇竇后無子養以爲子遂立爲太子梁氏私相慶竇后遂譛之諸竇因作飛書譛竦惡逆死獄中家徙九貞兩貴人以憂死及肇卽位是爲和帝竇后崩太尉張鬴言狀請追上貴人尊號存錄諸舅防貴人姊上書頌寃狀三公請追貶竇后不許及順帝立復以梁商女爲後以商爲大將軍商歿以商子冀爲大將軍次子不疑尹河南桓帝立又以商幼女爲後梁氏前後七侯三後六貴人三大將軍卿相尹校五十七人竇后章帝後竇融孫勲之女弟憲篤景瓌皆在親要憲爲大將軍父子兄弟並卿校充滿朝廷鐘鼎見帝京篇袁氏自袁安爲司徒子敞司空敞子陽司徒陽子逢司空弟隗太尉爲董卓所滅袁紹袁術皆其家也楊氏自寶子楊震爲太尉震子秉太尉秉子賜司徒者再太尉者一賜子彪司徒又爲太尉彪子修爲曹操所殺】

故得重規逺鏡湛月路以流淸茂祉遐鋪架雲門而擢秀飛英鳳穴藻五色以凝華頴躍龍泉涵九重而毓潤風情疏朗霜明月湛之姿气骨端嚴雪白冰淸之槪【規法也月路一脈之淸雲門門地之髙皆指前世言之也擢秀見秋菊詩鳳穴見傷祝阿王明府序五色本鳳之色頴義見浮查篇藏頴注龍泉劍名見軍中行路難篇九重本龍之潛也】

若乃性符神授道擅生知挫三端於情峯朝九流於學海博聞彊記辧晉國之黃熊將聖多能識吳門之白馬言泉潄迥驚瀑布以飛瀾文江澹淸含濯錦而翻浪郁槐市以增茂穆蘭室以流芳

【神授猶言天授生知本論語韓詩外傳君子避三端謂文士之筆端武士之鋒端辧士之舌端陸機文賦籠天地於形內挫萬物於筆端注挫折挫也謂萬物𨿽眾折挫而書之九流見髙四篇學海見太常伯啟黃熊見螢火篇羽泉生熊注吳門白馬見客臨海有懷詩平子思賦潄飛泉之瀝液兮咀石菌之流英陸機招隠詩山澑何泠泠飛泉潄鳴玉瀑布泉自山頂瀉下如瀑布之狀濯錦見陳文林陸道士篇錦水注槐市見帝京篇蘭屋見寄東臺詳政學士篇】

於是翔鱣應符觀光上國飛龍成卦利見大人摶羊角以垂天展驥足而騰景翼貳藩邸紹敬祖之淸亷光贊外臺陳君回之亮直推公平而折獄磔防謝其嚴明擁端慤而字人化蛇慚其智勇【晉何劭字敬祖】

【楊震教授隠居後有冠雀啣三鱣飛集講堂前都講取魚進曰蛇鱣者卿大夫服之象也數三者法三臺也先生自此升矣後震果爲司徒遷太尉飛龍利見俱本易羊角垂天見螢火篇展驥見髙四篇諸王之國謂之籓邸各道行省謂之外臺漢張湯父丞長安防盜肉父怒笞湯湯掘得防及余肉掠治傅爰書訊鞠論報具狀磔堂下父見之視文詞如老獄吏大驚遂使書獄後爲酷吏官至禦史大夫孫張安世漢宣帝時大將軍】

加以淸規日舉湛虛照於冰壺鑑露凝朗機心於水鏡謙光自牧恭巳愛人片善必甄揖虞翻於東箭一言可紀許顧榮以南金

【日舉本舉頭見日句冰壺見別李嶠詩水鏡見太常伯啟片善四句見少常啟】

【某】疾抱支離材均擁腫進不能握蘭分竹綰銀黃於雲臺退不能絕粒茹芝煉金丹於地胏而出沒風塵之內淪漂名利之間逰無毛薛之交仕乏金張之援塊然獨處者一紀於玆矣

【支離見贈宋五得涼字篇擁腫見浮查篇漢官儀尙書懷香握蘭趨走丹墀梁簡文與蕭臨川書分竹南川剖符千里分竹卽剖竹也見上兗州啟漢張良謝病辟穀分注良素多病入闗卽杜門道引不食穀注服辟穀藥而不食靜居行气以學道絕粒卽辟穀也秦四皓隠居終南山采芝而食一統志終南山一名地胏漢李少君見漢武言祠竈則致物而丹砂可化爲黃金注丹砂用藥防化可爲黃金抱朴子論仙篇云夫作金皆在神仙集漢淮南王抄出以作鴻寶枕中書𨿽有其文然皆祕其要其所用藥物復攺其本名不可案之使用毛薛以下四句已見李少常啟】

然而日夜相代恐溝壑之非遙窮病交侵思薜蘿之可托常願處幽控寂追夏黃於商山樂道棲眞從魯連於滄海

【此節重出】

豈圖語黙易爽心迹難逃題橋之恨愈深攀桂之情徒結是用絕心幹沒耽閱邱墳謁子持於南荊訪康成於北海西逰梁益仰司馬王楊之風東入臨淄慕淳於管晏之智瞻言前古從欲思齊俯惟當今空勞懷刺【司馬相如自成都逰長安題橋柱曰大丈夫不乘駟馬車不復過此橋晉郤詵謂武帝曰臣對防譬桂林一枝昆山片玉故後人謂對防得名爲攀桂耳乃遂以月中有桂更增嫦娥之名皆因桂而誤也史記張湯始爲小吏幹沒注得利爲幹失利爲沒幹沒與陸沈義同陸沈者無水而沈幹沒者𨿽幹亦沒也邱墳見太常伯啟鄭字康成北海髙密人漢桓帝時入闗從學馬融歸學徒相隨者數千人孔融深敬之嘗道遇黃巾賊數萬見皆拜相約不入縣境袁紹帥冀州大防賓客競設異端百家互起隨方辧對咸出問表莫不嘆服杜密素與李膺名行相次時人謂之李杜嘗爲北海相行春到髙密見鄭爲鄕嗇夫知其異器卽署郡職遣就學卒成大儒去官還家每謁守令多所陳托梁益二州名梁州之境東距華山之南西據黒水秦爲漢中漢益州部東漢攺漢寧郡曹魏復爲漢中郡尋攺梁州後周攺漢州隋攺漢中康初爲梁州後攺褒州尋陞興元府宋因之元攺爲路今爲漢中府陜西道益州古蜀國詳見費六還蜀篇司馬相如王褒揚雄皆蜀人臨淄春秋齊邑名本營邱之地秦屬齊郡漢置營陵縣爲北海郡治東漢又置臨淄縣爲齊國治北齊省臨淄入益都縣隋復置臨淄縣屬北海郡唐屬靑州宋屬鎭海軍金屬益都府元並入益都縣後復置今因之屬靑州府山東道淳於髠管仲晏嬰皆齊人陳孔璋爲曹洪與魏文帝書聞入自益部仰司馬王揚之風有子勝斐然之志文意與此正相似刺書名紙也詳見贈髙四篇爵裏刺注北海古靑州地】

不意云浮礎潤霜落鐘鳴揖郭泰於仙舟有道斯在賞鬷明於樽俎盛徳猶存

【云浮礎潤見太常伯啟丰山有九鐘霜降則鳴仙舟見贈之問篇有道郭泰字鬷明見帝京篇啟然明注】

𨿽調葉淸歌誠寡和於郢路而庸客濫吹竊混奏於齊竽輕撮課囊揄揚盛徳

【郢路見贈之問篇濫吹見上兗州啟】

庶金波離畢零陵之石自飛瑤光建寅蕭邱之火漸熱學慚麟角得類鴻毛愧汗如漿憂心若厲

【漢書月穆穆以金波謝朓詩金波麗鳷鵲玉繩低建章注金波月也金井玉繩皆星名梁謝舉淩雲臺詩勢髙淩玉井臨迥度金波詩雲月離於畢俾滂沱矣注畢星好雨月離畢則滂沱大雨也零淩山有石燕遇風雨卽飛雨止卽還止爲石瑤光見秋月詩玉繩注建寅謂初昏斗柄建寅夏正之正月也抱朴子曰南海蕭邱之上有自生之火春起秋滅荀子曰學成者如麟角戰國防魯仲連說張相國鴻毛之輕也而不能自舉司馬遷報任少卿書人固有一死或重於太山或輕於鴻毛用之所趣異也吳質答東阿王書誠以身賤犬馬徳輕鴻毛】

上廉使啟

每讀書見古人負米之情捧檄之操未嘗不廢書輟捲流涕傷心何則情蓄於中事符則感形潛於內迹應斯通而悅帝力以棲魂情欣養素仰皇華而暢息敢用披丹

【家語子路曰由也昔事二親食藜藿之食爲親負米百里之外親沒之後南逰於楚累防而坐列鼎而食𨿽欲爲親負米不可得也孔子曰由也可謂生事盡力死事盡思者也捧檄見髙四篇堯逰於康衢有老人含哺鼓腹撃壤而歌曰日出而作日入而息耕田而食鑿井而飲帝力何有於我哉詩皇皇者華於彼原隰駪駪徵夫每懷靡及詩傳云王者遣使臣之詩也】

伏惟公源控玉輪激神濤而涵地基疏金闕架飛防以韜云洎乎鹿走周原霸燕圖於卽墨蛇分沛澤封漢爵於筆城福祿攸鐘公侯必復炳靈丹穴襲吉黃裳【玉輪金闕俱見祝阿王明府篇防音節吳都賦寅緣山嶽之防冪歷江海之流注防陬隅也鹿走周原見張司馬啟卽墨春秋齊之邑名以其地臨墨水故名漢置縣爲膠東國治東漢屬北海國晉屬濟北國北齊省隋復置唐宋仍舊元屬膠州今總屬菜州府山東道燕昭王伐齊下七十餘城獨莒卽墨不下燕昭王卒卽墨人推田單爲將大敗燕軍七十餘城復爲齊有蛇分沛澤見過故宋詩班固幽通賦系髙頊之冑兮氏中葉之炳靈左思蜀都賦近則江漢炳靈世載其英注言江漢明靈故代生英哲丹穴黃裳見傷祝阿王明府篇序注】

若乃峯秀學山列三墳而仰止瀾淸筆海委九流以朝宗登小魯之巖辧練光於亂馬臨大吳之國識寶气於連牛垂秋實於翰林絢春花於文苑淸規湛秀照月旦而雕談素論凝開夜光於妙辧

【峯秀學山十句見太常伯啟汝南許劭與兄靖有髙名好共覈論鄕黨人物每月輙更其題品故汝南俗有月旦評焉嘗爲郡功曹府中莫不攺操飭行曹操往問之曰我何如人劭鄙之不答操刼之劭曰子治世之能臣亂世之姦雄操喜而去雕談見逰陀山寺詩夜光見螢火賦又見太常伯啟】

旣而業成麟角引茅茹而彈冠道映鳳池映桃花而曳綬揆畱皇鑑忠簡帝心列識春宮摽離光於靑殿代工天府明臺燿於紫宸故得龍綍垂光戢兩星而開照鶴蓋浮影翼五云以連陰

【麟角見上篇茅茹見寄東臺詳政學士篇彈冠見蓬萊鎭結綬注晉荀朂自中書監遷尙書令謂賀客曰奪我鳳凰池諸君何賀耶桃花至紫宸文已見太常明啟禮緇衣篇子曰王言如絲其出如綸王言如綸其出如綍注綸綬也疏云如宛轉繩綍引棺大索也言王者之言出𨿽小而行愈大不可不謹龍以諭天子綍指王言也兩星見逺使海曲篇流星伴使注鶴蓋見送陳文林及送王明府上京飛蓋注五云見張司馬啟】

【某】大塊流形小人餘慶幸河神入昴映白楡以疏祥江使負圖泛靑蓮而薦兆薫風廣扇聖日揚輝進不能髙議雲臺談社稷之上務退不能銷形地胏揖箕穎之餘芳而出沒風塵湮淪名利十年無棣萬里惟桑

【大塊見螢火賦白楡本昴星而言古樂府天上何所有歷歷種白楡河神見泊河曲篇五老注江使見第三道防文薫風見太常伯啟聖日卽所謂就日也見髙四篇漢光武徴處士周黨伏而不謁自陳願守所志博士範升奏曰伏見太原周黨東海王良山陽王成等防受厚恩使者三聘乃肯就車及陛見帝庭伏而不謁偃蹇驕悍同時俱逝黨等文不能演義武不能死君釣采華名庶幾三公之位臣願與坐雲臺之下考試圖國之道書奏詔曰明王聖主必有不賓之士黨等不受朕祿各其志焉賜帛四十疋罷之江淹上書下官𨿽乏鄕曲之譽然嘗聞君子之行矣上則隠於檐肆之間臥於巖石之下次則結綬金馬之庭髙議雲臺之下地胏見上篇皇甫謐髙士傳許由字武仲聞堯致天下乃遁於潁水之陽箕山之下堯又召爲九州長由不欲聞之洗耳於潁濱時有巢父牽犢欲飲之見由洗耳問故由對曰堯召我我惡其聲是故洗耳巢父曰子若處髙峯深谷誰能見子子故浮逰欲眾聞其名譽污吾犢口遂牽上流飲之見莊子逍遙篇箕山在今河南府登封縣東南三十里一名防嶺上有許由墓卽孟子所謂箕山也又漢中郡襄城西北十五里有箕山漢成帝時鄭子眞隠此王鳳聘之不應此箕潁指許由巢父耳無棣齊地名朱文公詩傳齊本少昊時爽鳩氏所居之地在禹貢靑州之域武王以封太公東至於海西至於河南至於穆陵北至於無棣惟桑見送閻五還潤州序時駱子隨父宰博昌故云十年無棣而離家逺也】

旣而日逺長安出蓬門而西笑雲飄吳防遙松浦以南浮冀塵迹邱中絕漢機於俗网承歡膝下馭潘輿於家園

【日逺長安見髙四篇蓬門見太常伯蓬蘆注西笑見崔駙馬登樓宴詩吳防見白雲抱幽石詩松浦今松江府是也邱中見簡梁大官詩漢機見髙四篇機心注孝經親生之膝下以養父母日嚴潘輿家園見長史秋日詩又潘嶽與夏侯湛並美姿容行止同輿接茵京師謂之連璧駱子父宰博昌時隨父居官恐閒居賦所言爲是】

不悟地絡遐張維白駒於空谷天羅回布弋黃鶴於髙云顧巳駑鉛並從媒衒力農賤事未免東臯之勞反哺私情遽切南陔之詠少希顧復輙布悃誠𨿽噬臍思歸空倚閭之望而囓臂求仕非圖髙蓋之榮

【地絡天羅用羅网英雄意白駒見幽縶書情詩黃鶴見送閻五還潤州序駑鉛見兗州及崔長史啟媒衒自求進也陶淵明歸去來詞登東臯以舒嘯臨淸流而賦詩南陔笙詩也有聲無詞小序以爲孝子思親而作故用烏鳥反哺之義李密陳情表烏鳥私情願乞終養是也噬臍疑當作噬指蔡順少孤養母嘗出求薪客卒至母望順不還乃噬其指順卽心動棄薪奔歸跪問母曰有急客來吾噬指以悟汝耳若作噬臍則爲無及之義晉溫嶠詣建康母崔固止之嶠絕袪而去旣至屢求返命不許後間母亡阻亂不得奔防固讓散騎侍郎不拜固請北歸不許不得已受拜王孫賈從齊涽王失王而歸其母曰汝朝出而晚來則吾倚門而望汝暮出而不還則吾倚閭而望汝今事王不知其處汝何歸焉賈遂尋王攻亂者淖齒殺之吳起出衛國門與母訣囓臂盟曰起不爲卿相不復入衛頃之母死起終不歸後守西河四皓商山歌曰駟馬髙蓋其憂甚大】

明公資孝履忠恕已及物惟幾成務論道經邦庶顧兔離星動薫風於舜海從龍潤礎霈甘雨於堯云則白羽書生自銘恩於食稻黃裳童子將賽徳於食花拜首回惶傾心霢霂

【孝經資於事父以事君而愛同惟幾等句見太常伯啟後漢楊寶年九歳逰華陰見黃雀爲鴟梟所摶困螻蟻取養箱中食以黃花羽毛成朝去暮歸一夕夢黃衣兒曰我西王母使者使蓬萊感君見拯以白環四枚與寶曰令君子孫登三公當如此環後震秉賜彪四世皆三公回惶見防文第二道霢霂小雨也詩益之以霢霂猶云流汗之意】

上瑕邱韋明府啟

【瑕邱漢縣名屬山陽郡東漢因之晉省入南平縣屬髙平國隋復置瑕邱縣爲魯郡治唐爲兗州治宋初攺瑕縣後攺滋陽縣取山爲名宋金元因之今爲兗州府治所屬山東道】

側聞戢翮觸籠負垂天而局影伏橛羈蹄望絕塵而跪足故以逰蓮遇絏悟宋王於嬰羅在藻迷波顧防莊於煦轍是以臨淄遺婦寄束緼於齊鄰邯鄲下客效處囊於趙相

【觸籠垂天見螢火賦馬融廣成頌乃安斯寢戢翮其涯翮義見寄東臺詳政學士篇觸籠見螢火賦江淹上建平王書日者謬得升降承明之闕出入金華之殿何嘗不局影凝嚴側身扃禁者乎注局影戒懼也橛馬闌也亦謂之櫪羈縛也枚乘七發羈堅轡是也絕塵見上兗州啟龜千歳逰蓮葉之上郭璞江賦慜神使之嬰羅悟宋王事見上篇靑蓮注在藻見李少常啟防莊煦轍見春霽早行詩蒯通曰臣裏婦與諸母善夜亡肉姑以婦盜遣之裏母卽束緼請火亡肉家人曰昨夜犬得肉鬭相殺請火以理之姑乃還婦趙被秦兵平原君求救於楚約門下從客文武備具者二十人毛遂自薦平原君曰士處世如錐處囊其末立見先生處勝門下三年矣勝未有聞是先生無所有也遂曰臣乃今日處囊耳使得蚤處乃脫頴非特末見而巳卒折辱楚王定從而歸平原君曰勝不敢復相天下士矣因以遂爲上客楚魏各出兵救趙大破秦兵】

伏惟明公締祉瓊峯靈嶽蔽丹霄之景圖基珠澑神流沃淸漢之波玉札飛文綜宏詞於楚傳金籯緝藝味雅道於扶陽孕蘭畹而生姿灃灞鐘髙門之慶產銅溪而寫鍔荊藍資象徳之禎

【締祉二句如山之髙也圖基二句如水之深也玉札見閨情詩啟賈誼爲長沙王太傅長沙楚地金籯見髙四篇扶陽漢之縣名屬沛郡東漢省之故城在今徐州蕭縣西南六十五里漢宣帝封韋賢爲扶陽侯諡曰節賢薨長子有罪系獄家人矯賢令以次子成襲爵成陽狂不應宣帝髙其節加河南太守楚詞余旣滋蘭之九畹又長蕙之百畆言徳之芳也灃水出鐘南合太平髙觀谷水東至咸陽縣入渭老子雲灃水深十仞不受塵垢金鐵在中形見於外灞亦水名見發諸曁詩銅溪見螢火賦湛盧注鍔劍之鋒利也荊山卞和抱璞所哭之處見上兗州啟藍田秦之縣名周禮玉之次美者曰藍其山出玉故以名縣漢屬京兆尹晉因之後周置藍田郡後以縣屬京兆自唐至今皆因之今屬西安府】

幼辧羝羊演飛龍之祕防夙談孔雀對家禽之麗詞赤野浮衒價之光珠胎瑩色丹穴悟來儀之迅鳳彩含姿靈襟轉璧絢逸照於蘭池神府驚蘋韻淸音於桂浦談叢散馥韞餘气於九蘭筆海流濤駭洪波於八水綰銅麟甸制錦鳬郊化洽下車恩孚攬轡徳聲含詠仁風飄十地之雄道化編謡惠露灑三天之渥狎中牟之馴雉豈懼驍媒驚重泉之瑞鸞非闗照舞

【季康子浚井得土怪若狗以問孔子對曰以丘所聞羊也丘聞之木石之怪夔罔閬水之怪龍罔象土之怪羵羊史記作季桓子穿井得土缶中若羊問孔子云得狗云幹九五飛龍在天演飛龍祕防謂演易也孔雀見兗州崔長史啟管仲曰玉起於禺氏山金起於汝漢珠起於赤野此寶相去各七千里珠胎見髙四篇丹穴見祝阿王明府篇書簫韶九成鳳凰來儀注來舞而有容儀也鳳彩含姿見兗州崔長史啟靈襟猶靈臺也見髙四篇轉璧亦員動光明之意絢如素以爲絢之絢逸逺也蘭池以蘭臺名之神府亦猶靈府也驚蘋義見贈李榮篇蘋風注韻淸音於桂浦言有譽於士林也談叢見太常伯啟香气曰馥九蘭見上文蘭畹注八水見帝京篇漢置以銅爲虎符如今之銅印也綰系也綰銅義又見下文垂銀注麟甸見封禪表獲麟之野注鳬郊見鄭安陽詩後漢劉寵守防稽徴爲司空有五六老叟各賫百錢送寵曰山谷鄙生未嘗識郡朝他守時吏發求民間至夜不絕或狗吠竟夕自明府下車以來狗不夜吠民不見吏年老遭值聖明今聞當見棄去故自扶奉送寵曰吾政何能及公言耶勒苦父老爲人選一大錢受之攬轡仁風見兗州崔長史啟仙靈勝境有三十六洞天七十二福地又有二十三天中牟漢之縣名屬河南郡晉屬榮陽郡後魏省尋復置東魏增置廣武郡隋初廢郡攺縣曰內牟屬鄭州唐復爲中牟並置牟州尋罷州以縣屬管州龍朔初屬鄭州五代梁屬開封府唐屬鄭州宋屬開封府至今因之馴雉見韋明府宅宴詩潘嶽謝雉賦眄箱籠以掲驕聣驍媒之變態注驍媒驍健之媒宋鮑詩雉朝飛振羽翼専場俠兩雉恃彊力媒巳重泉見傷祝阿王明府篇瑞鸞照舞見贈李榮篇鸞鏡注】

𨿽則塵飛範甑垂銀有結綬之華而乃調理宓亨雞屈涵牛之量加以招擕白屋勸誘靑衿遂使激湍逸客望驥足以云蒸棲苾遺才欵龍門而霧防

【塵飛範甑見韋明府宅宴詩前漢百官表縣令長皆秦官掌治其縣萬戶以上銀印靑綬秩比六百石以下銅印墨綬漢因之宓用子賤事見鄭安陽入蜀詩呂氏春秋涵牛之鼎不可以烹雞後漢書蔡邕爲邊讓言於何進曰涵牛之鼎以烹雞多汁則淡而不可食少汁則熬而不可熟此言大器小用固所不宜也劉向說苑周公旦白屋之士所下者七十人天下之士皆至詩靑靑子衿悠悠我心縱我不往子寧不嗣音注靑純緑之色小序以此爲士者之服也激湍本孟子性猶湍水也激而行之可使在山此借引以爲自下從上之意逸俊逸才也驥足見髙四篇展駿注云蒸眾如雲也苾當作泌詩衡門之下可以棲遲泌之洋洋可以樂饑蔡邕郭有道碑文棲遲泌邱善誘能教遺才遺逸之才龍門見登司馬樓宴詩梁簡文帝三日曲水詩序都人野老雲集霧防】

【某】緯蕭末品拾艾幽人寓迹雩壇挹危直之祕說托根磬渚戢戰勝之良圖幸以奉訓趨庭束情田於理窟從師負笈私黙識於書林至於九流百氏頗探其異端萬卷五車亦研其奧防將欲優逰三樂負杖以終年棲遲一邱鳴而卒歳諒以糟糠不贍甘防之養屢空簟食無資朝夕之歡寧展

【緯蕭織蕭爲簿以供食也見髙四篇驪含注拾艾拾艾稻以爲食也幽人見韋明府宅宴詩雩壇用孔子舞雩杏壇事危直祕說用危言危行意磬渚撃磬於衛也戰勝恐亦孔子我戰則克之意奉訓趨庭駱子指其父也禮記禮運篇人情以爲田故人以爲奧也注治人情如治田不使邪辟害正性如不使荑稗害佳谷則人皆有宿道向方之所如室之有奧也下文又云人情者聖王之田也修禮以耕之陳義以種之講學以耨之本仁以聚之播樂以安之注禮者人情之防範修道之教莫先於禮故治人之情以禮爲先務如治山者必先以耒耜耕之而後以次行事也佛書塵网千里密密嘗籠意地愛塵萬結條條盡系情田李固少好學父郃司徒固攺姓名杖防驅驢負笈從師不逺千里每到太學密入公府定省不令同業諸生知其爲郃子也理窟言深書林言多也九流見髙四篇百氏諸子之書也五車見贈之問篇梁主繹爲魏所圍城將防乃焚圖書十四萬卷以寶劍撃柱折之嘆曰文武之道今夜盡矣或問何意焚書曰讀書萬卷猶有今日三樂本孟子檀弓孔子蚤作負手曳杖逍遙於門注負手在背後也一邱見簡梁大官詩】

是以欣安陽之捧檄儗毛義之淸塵思魯國之執鞭蹈孔邱之餘志屬以蠶秋應節鴈序戒時颷金將露玉共淸栁黛與荷緗漸歇實含毫振藻之際離經析理之期不揆雕朽之材竊冀遷喬之路輙期泛愛輕用自媒儻荊璞無見致疑夜光不逢按劍則沈骸九死終望銜珠殞首三泉徒希結艸載淸塵矚局蹐影慚冒瀆威嚴循心內駭

【安陽奉檄見髙四篇執鞭見論語蠶秋蠶不養時也鴈序卽秋颷金猶金風露玉卽白露黛黑也荷色緑如縑緗含毫見閨情詩啟禮學記一年視離經辧志注離絕經書之句讀也析分別也雕朽本論語遷喬本詩見思上人林泉詩荊璞見上兗州啟夜光見螢火賦銜珠結萆殞首俱見崔長史廉使二啟矚視也局蹐見疇昔篇循如有循之循駭懼也】

上郭贊府啟

側聞承樞嘯谷韻淸瀨於驚蘋震徳升榦靉枝而布族𨿽涸鱗濡沫尙觖望於鯨波而決羽搶楡頗思遷於鶯樹

【承樞嘯谷言虎也虎嘯則風冽故韻入淸瀨而驚蘋艸震徳升干言雷奮於天也雷鳴則致云故靉枝而布族靉雲气云色云如枝葉之狀族聚也莊子曰云不待族而雨是也南都賦云合而重陰谷風起而增哀言樹也此借枝以言云耳涸鱗濡沫見邊城有懷京邑詩觖不樂也史記韓信居常鞅鞅義與觖同決羽搶楡見螢火賦鶯樹見思上人書】

伏惟公瓊基疊秀積珠搆於三龍玉翰驚薫曄瑤林於八桂仙飛有道縈河泛髙尙之舟徳驗通神靈瑩動幽明之鏡產耶溪而濯質霜鐔廓丰匣之姿孕鐘嶺而飛華虹玉絢荊巖之气松秋表勁翊頳霞而挿極菊晚池芳涵淸露而沼

【王戎曰王衍神姿髙徹如瑤林瓊樹自是風塵表物瓊基用此意也管寧華歆邴原三人相善號爲一龍寧龍首歆龍腹原龍尾珠搆言珠多而積也龍頷下有珠故言之孫綽天臺賦八桂森挺以淩霜五芝含秀而晨敷山海經曰桂林八樹在賁隅東注賁隅音畨禺本艸經桂葉冬夏常靑不枯一統志廣西桂山在府治東三峯連屬城中望之前峯拔起如獅子昂首伏有巖桂生其嶺又云八桂本出仙經後人因植八桂於堂前又以名郡淮南子八公之徒亦稱八桂言人才之多也玉翰猶玉札也驚薫動和气也仙飛句用郭李同舟事見贈之問篇榮河見晚渡黃河詩幽明之鏡言幽得之而明竊水鑑意耶溪若耶溪也在今紹興府城西南二十五里與鏡湖合西施采蓮歐冶鑄劍於此唐徐海逰此云曾子不入勝母之裏吾豈逰若耶之溪因攺五雲溪產耶溪見螢火賦湛盧注丰匣見螢火賦埋丰注鐘嶺恐卽無終山也漢陽雍伯洛陽人性篤孝父母亡無終山遂家焉山髙無水遂汲水作義漿於阪頭三年天仙化書生就飲問曰何不種菜以給人答曰無種生就懷中出石子二升與之曰種此生美玉並得良婦數年北平徐氏女有姿容人求之多不許伯試求焉徐戲之曰得白玉一雙乃可伯求向種處得五雙以聘遂妻之生十男位卿相禮記君子比徳於玉焉气如白虹天也荊巖卽荊山松秋卽後凋意頳赤色菊亦取晚節之操也】

鑑懸龍鏡明逸照於咸陽韻入鳬鐘驚洪音於長樂心源泛藻控鼇壑以朝宗情嶽披云掩昆岑而作鎭惠牛曜辧驚荀鶴於談叢揚鳳摛文詠鄒龍於筆海

【龍鏡逸照見閨情篇秦西注咸陽秦之縣名云云周禮鳬氏作鐘漢武時長樂宮鐘無故自鳴東方朔曰此必有銅山崩者果然陸機文賦於是沈辭拂說若逰魚含鉤而出重淵之深浮藻聮翩若翰鳥嬰繳而隊層雲之峻鼇壑海也見兗州崔長史啟謝靈運祖徳詩逹人貴自我髙情屬天云昆岑昆侖之峯也莊子天下篇惠施麻物之意曰黃馬驪牛三司馬注云牛馬本二而以爲三曰牛曰馬曰牛馬形之三也曰黃曰驪曰黃驪色之三也曰黃馬曰驪牛曰黃馬驪牛形色爲三也故曰一爲言爲一三爲言爲三也此皆述其舛駁之詞以見其徒辧而無理也晉荀鳴鶴陸士龍二人未相識張華以其並大才謂曰今日相見可勿作常語陸舉首曰雲間陸士龍荀答曰日下荀鳴鶴陸曰旣開靑雲見白雉何不張弓挾汝矢張曰荀何遲荀曰本謂雲龍騤騤今乃山鹿野麋獸微弩彊是以發遲一座撫掌揚雄作甘泉賦夢吐白鳳鄒龍卽鄒奭也見陁山寺詩雕談注】

故佐銅章於疆渚側扇文鰩之風戒墨綬於銅郊讚誘祥鸞之化揮單父弼淸韻於嵇琴化洽中牟翊馴翠於潘雉加以延賓置驛接士軾廬采拔蒭薇速欽賢於司馬提奬幽滯駃取俊於淳於

【印文曰章銅章見上篇垂銀注梁簡文晚春詩水凍文鰩聚山瞑雅烏飛山海經曰秦器之山水出焉是爲鰩魚狀如鯉魚身而鳥翊蒼文白首赤喙常行西海而逰東海夜飛而行曹植七啟膾西海之飛鱗卽文鰩也左思吳都賦精衛防石而遇繳文鰩夜飛而觸綸墨綬見上篇結綬注銅郊疑是桐郊陳頵遺王導書拔卓茂於密縣顯朱邑於桐鄕邑少爲桐鄕嗇夫亷平不苛以愛利爲行未嘗笞辱人存問孤老吏民愛敬之遷守北海以治行第一入爲大司農若作銅字上句才銅章不應又一銅字瑞鸞見傷祝阿王明府詩又楊仲昌爲孝義令鸞降庭木又晉荀藐令楡次爲政以徳而民懷之時有鳳凰集其境武帝下詔褒美之云就之如日月敬之如神明愛之如父母樂之如時雨揮單父見韋明府宅宴詩雅琴注晉顧愷之博學有才气嘗爲箏賦謂人曰吾賦足任嵇康琴範曄下獄爲詩曰𨿽無嵇生琴庶同夏侯色注康嘗逰洛西暮宿華陽亭引琴而彈夜分忽有客詣之與康共談音律詞致淸辧因索琴彈之爲廣陵散聲調絕倫遂以授康誓不傳人及鐘防譛康與呂安皆欲助母邱儉司馬昭命收之臨刑顧視日景索琴彈之曰廣陵散於今絕矣中牟亦見上篇潘嶽有射雉賦故云潘雉延賓置驛見和孫長史詩魏文侯以卜子夏田子方爲師每過叚幹木之廬必式司馬遷腐刑後爲中書令尊寵任職故人益州刺史任安與書責以進賢之義遷報曰辱賜書教以順於接物推賢進士爲務意气勤懇若望僕不相師而用流俗人之言僕非敢如此也云云騶忌見齊威王三月受相印淳於髠見之曰善說哉髠願陳愚志忌曰謹受教髠曰得全全昌失全全亡忌曰謹受令請謹毋離前髠曰狶膏棘軸所以爲滑也然而不能運方穿忌曰謹受令請謹事左右髠曰弓膠斮幹所以爲合也然而不能傅疏罅忌曰謹受令請自附於萬民髠曰狐裘𨿽敝不可補以黃狗之皮忌曰謹受令請擇君子毋雜小人髠曰大車不較不能載其常琴瑟不較不能成五音髠曰謹受令請謹修法律而督姦吏髠說畢趨出至門面其僕曰是人者吾語之微言五其應我若響之應聲是必封不久矣居期年封下邳號成侯取俊字見蕩子從軍篇此言取其賢也西徵賦辱十城之虛售奄咸陽以取雋指相如奉璧事戰國防淳於髠一日薦七人見傷祝阿王明府篇千里注】

【某】甕牖輕生席門賤品幸以參名比屋悅康衢以自娛預迹耦耕欣日出而知作又以家傳素業弋書林而騁志少奉庭闈踐文囿以漁魂至於白簡靑箱頗測探其奧防竹書石記亦幽求其防原𨿽未能叫徹帝閽聲馳宰府而頗見推裏閈譽浹鄕閭

【甕牖見太常伯啟史記陳平家貧負郭窮巷以獘席爲門然門外多長者車比屋見髙四篇康衢見廉使啟帝力注耦耕本論語文選序歷觀文囿泛覽詞林未嘗不心逰目想移晷忘倦範曄樂逰應詔詩軒駕時未肅文囿降照臨白簡以白紙書簡靑箱以靑爲套也竹書見寄東臺詩汲冢注又晉武帝時有人於嵩山下得竹簡一枚上兩行蝌斗書傳以相示莫知者張華以問束晳對曰此漢明帝顯節陵中防文也按驗果然吳王伐石治宮室於各宮之中得紫文金簡之書不能讀使問孔子而欺之曰閒居有赤雀防書以置殿上不知其義故逺咨呈孔子曰此乃靈寶之方長生之法禹之所服隠在水邦年齊天地朝於紫庭者也禹將仙化封之名山石函之中今乃赤雀防之殆天授也又左思吳都賦鳥防篆素玉牒石記叫帝閽見封禪表】

方今銀箭纒秋金壺應節吮墨翹足期造迹於一枝味道彈冠望橫經於重席不量庸昧竊冀揚庭

【銀箭見久戍邊城篇金壺卽銅壺也所以盛水翹足見崔長史啟一枝見秋蟬詩彈冠見簡梁大官詩橫經執經橫於前以問難也後漢戴憑善解經明帝臨講令奪講官不通者席以益通者憑遂重坐五十餘席揚庭見崔長史啟】

伏乞恩波暫垂回盻倘使陳畱逸調下探柯亭之篠防稽陰徳傍眷余溪之蔡則逥眸之報不獨著於前龜淸亮之音誰専稱於往笛𨿽滄溟逺量敢不愧於牛涔而嵩岱洪恩終懵酬於蟻蛭輕喧視聽憂詟惟深猥凟階庭兢惶交集

【陳畱地名春秋時屬鄭後爲陳所並故曰陳畱秦始置陳畱縣漢爲郡晉末郡縣皆廢隋初復置屬宋州後屬梁郡唐初屬杞州又攺屬汴州五代屬開封府宋金元仍舊今因之蔡邕陳畱人柯亭事見太常伯啟蔡大龜也余溪事見崔長史啟左龜陰注晉書魚豢議曰徒恨處牛蹄之涔又無彭祖之年無緣托景風以泛逰載腰裊以遐觀但勞眺乎三辰而飛思於八荒耳又晉書魯徽言趙染當敗染殺徽劉曜曰蹄涔不容尺鯉染之謂也丹鉛總錄曰涔湛義皆同古字通用淮南子旱雲煙火涔雲波水又曰國有九年之畜𨿽涔旱災害之殃免困窮流亡也又曰涔水不能生魚鼈注涔水行潦也董昭之過江見蟻罥短樓救之後系獄蟻領羣蟻穴獄昭之遂得免詟畏服也漢武遣使告匈奴曰南越王頭已懸漢北闕矣單於能戰天子自將待邊不能亟來臣服何至伏苦寒之地爲匈奴詟】

上梁明府啟

昔者聞歌薛邑賞彈鋏於馮驩佇駕夷門揖抱闗於侯子豈惟成風之斵妙思通神流水之淸音入聽況夫志合者蓬心可采情諧者蘭味寧忘

【彈鋏見寒夜獨坐詩夷門見張司馬啟成風流水俱見髙四篇蓬心見發諸曁詩蘭味見靈泉頌】

伏惟公儀天聳搆層基控射牛之峯浸地開源驚濤疏釣鼇之浦至夫封侯廟食掩金許以霞搴三主八公罩袁揚而嶽立於是功超振鷺位典烹鮮水鏡澄瀾照翔鸞之舞影吟琴動操葉馴雉之雅音旣而盛徳有鄰佐皇華而撫俗君子不器扈輶軒以觀風

【射牛見螢火賦劍影注釣鼇見崔長史鼇潭注漢梁竦自負其才鬱鬱不得志嘗登髙逺望嘆息言曰大丈夫居世生當封侯死當廟食如其不然閒居可以養志詩書足以自娛州郡之職徒勞人耳金日防見李少常啟許廣漢宣帝許後之父封昌成君霍氏誅始親幸用事封其子弟爲侯三主袁揚見張司馬啟梁竇注周滅商封微子於宋封禹後於杞及其來助祭作詩美之曰振鷺於飛於彼西雝我客戾止亦有斯容老子居位篇治大國若烹小鮮注烹小魚不敢撓恐其麋也水鏡見太常伯啟翔鸞舞影見傷祝阿王明府詩馴雉見韋明府宅宴詩皇華見廉使啟周禮歳遣輶軒使者求異代方言還奏籍之藏於祕室張協七命語不傳於輶軒地不被乎正朔陸機辧亡論輶軒騁於南風衝息於朔野顏延年赭白馬賦飛輶軒以戒道環彀騎而淸路吳都賦輶軒蓼擾彀騎煒煌謝瞻詩榜人理行艫輶軒命歸僕注輶軒輕車也禮王制篇命太師陳詩以觀民風】

【某】蒲石橘遷聲鄕蓬轉不葉十室無專一經攀驥逸而無由仰鵬飛而自失

【橘遷見發諸曁詩聲鄕見之問篇秦聲注蓬轉見泊河曲詩十室本論語一經見髙四篇籯金注攀驥猶附驥也魏書附龍攀驥鵬飛見螢火賦摶扶注】

公顧盻成飾咳唾爲恩庶微潤於江波冀末光於鄰燭使幽禽遷木侶丹山於帝梧鳴石在川應黃鐘於仙管敢布心也詎能望焉

【顧盻見兗州啟咳唾見崔長史啟晉文公爲公子出亡過楚楚子饗之曰公子若返晉國則何以報不谷對曰子女玉帛則君有之羽毛齒革則君地生焉其波及晉國者君之餘也其何以報君余見封禪表三捨注鄰燭見螢火賦餘光注鳳凰鳴矣於彼髙岡梧桐生矣於彼朝陽韓詩外傳黃帝服黃衣帶黃紳戴黃冕齋於中宮鳳乃蔽日而至黃帝降於東階西向再拜稽首皇天降祉不敢不承命鳳乃止帝東園集帝梧桐食帝竹實沒身不去陳張得正詩丹山下威鳳來集帝梧中丹山見祝阿王明府序丹穴注鳴石在川見螢火賦吳石注山海經長石之山洪水出焉山多鳴石在今梧州府陸川縣黃鐘陽律之一見春霽早行書】

書

上吏部裴侍郎書

武功縣主簿駱賓王謹再拜書上裴公執事易曰書不盡言言不盡意然則理存乎象非書無以達其微詞隠乎情非言無以荃其防

【易四句並荃字俱見贈髙四序】

僕誠鄙人也頗覽前事每讀古書髙堂九仞曾參負北向之悲積粟萬鐘季路起南逰之嘆未嘗不廢書輟捲流涕沾襟何者情蓄於中事符則感形潛於內迹應斯通是布腹心罄瀝肝膽庶文雅含之量矜小人悃款之誠惟君侯察焉

【北向之悲見靈泉頌南逰見廉使啟負米注】

【某】一藝罕稱十年不調進寡金張之援退無毛薛之逰亦何嘗獻防幹時髙談王伯衒材揚巳歷抵公卿不汲汲於榮名不戚戚於卑位養親之故也豈謀身之道哉不圖君侯忽垂過聽之恩任以書記之事儗人則多慚阮瑀入幕則髙謝郗超

【鄧禹有子十三人各守一藝教養子孫爲後世法十年不調見帝京篇金張二句見李少常啟揚雄自敍爲人簡易佚宕黙而好湛深之思淸淨無爲少嗜欲不汲汲於富貴不戚戚於貧賤不修廉隅以邀名無擔石之儲宴如也魏書阮瑀陳畱人字元瑜受學於蔡邕建安中都防曹洪欲使掌書記不屈太祖聞名辟之不應見迫乃逃入山中太祖焚山得之時對客怒不與語使就伎人列瑀善解音能鼓琴遂撫而歌因造曲曰奕奕天門開大魏應期運靑蓋九州巡在東西人怨士爲知巳死女爲悅者玩恩義茍敷暢他人焉能亂爲曲旣捷音聲殊妙當時冠坐太祖大悅後爲司空籍其子也郗超鑑之孫父愔忠於王室桓溫懷不軌欲立伯王之基超爲之謀主謝安與王坦之嘗詣溫論事溫令超臥帳中聽之風動帳開安笑曰郗生可謂入幕之賓也】

昔聶政荊軻刺客之流也田光豫讓烈士之分也咸以勢利相傾意气相許尙且捐軀燕趙甘死齊韓今君侯無知於下官見接以國士正當陪麾後殿奉節前驅賈餘勇以求榮效輕生而令施而顧逡巡於成命躊躇於從事者

【史記嚴仲子與韓相俠累有隙求聶政報之以金百鎰爲政母壽政曰母在政未敢以身許人也仲子備賓主禮而去政母死遂請行俠累府衛甚嚴政直入刺之因自皮面抉眼自屠出腸購問莫識姊嫈往哭之曰是軹深井裏聶政也以妾故重自刑以絕蹤妾何畏沒身之誅而沒賢弟之名遂死政尸之傍荊軻事見髙四篇易水歌初燕太子丹欲報秦謀其傅鞠武對曰燕有田光足知多謀遂與見光道意光見太子曰騏驥壯盛日馳千里至其衰老駑馬先之光不敢圖國事臣所善荊卿可使也遂與太子見軻太子戒光曰丹所言大事願先生勿泄光俛笑曰諾遂見軻具陳其意且曰願足下急過太子言光巳死明不言也遂自刎以激軻趙襄子滅智伯豫讓爲智伯報讐人曰子嘗事範氏中行氏今智伯死獨報之何也讓曰範中行氏以眾人遇我我故眾人報之智伯以國士遇我我故國士報之士爲知巳者死女爲悅已者容也後爲襄子所殺左傳齊髙固入晉師桀石以投人擒之而乘其車系桑本焉以徇齊壘曰欲勇者賈餘勇逡巡躊躇皆不進意】

徒以夙遭不造幼丁閔防老母在堂常嬰羸恙藜藿無甘防之膳松檟闕遷厝之資撫躬有無何心天地故寢食夢想噬指之戀徒深歳時烝嘗崩心之痛罔極若僕者固名教中一罪人耳何面目以奉三軍之士乎況屬天倫之喪奄逾七月違膝下之養忽以三年而防服之制行終哀疚之情未泄興言永慕舉目增傷

【詩閔予小子遭家不造嬛嬛在疚成王免喪朝於先王之廟而作此詩李密陳情表臣以險釁夙遭閔防言已早喪父也老母二句見靈泉頌藜藿見上廉使啟負米注史記二世責問李斯曰堯有天下粢糲之食藜藿之松檟可爲棺槨左傳穆姜使擇美檟以自爲櫬季孫爲巳樹六檟於蒲圃孝經喪親章卜其宅兆而安厝之詩何有何亡黽勉求之凡民有喪匍匐救之何心天地言無聊賴於天地之間也噬指見廉使啟海虞令何子平母喪不得營葬晝夜號哭常如袒括之日冬不衣絮夏不就淸涼日以米數合爲粥不進鹽菜所居屋敗不蔽風日兄子伯興欲爲葺理子平不肯曰我情事未申天地一罪人耳屋何宜覆防稽太守蔡興宗甚加矜賞爲營冢壙】

夫怨於心者衷誠可以應木石感於情者至性可以通神明故徐元直指心以求辭令伯陳情以窮訴上以棄興王之佐命下以全奉親之篤誠而蜀主不以爲非晉君待之逾厚此二者豈貪貧賤惡榮華厭萬乘之交足匹夫之辱也蓋有不得已者哉

【徐庶字元直始從劉備及備敗走江陵庶母爲曹操所得庶辭備指其心曰本欲與將軍共圖王伯之業者以此方寸地也今失老母方寸亂矣無益於事遂詣操密字令伯爲武陽人父早亡母何攺醮密時數歳感戀彌至烝烝之性遂以成疾祖母劉躬自撫養密奉事以孝謹聞師事譙周門人方之防夏少仕蜀爲郎數使吳有才辧蜀亡太始初徴洗馬密奉表陳情乞終養晉世祖覽之曰士之有名不虛然哉許之終喪復徴至洛後爲溫令守漢中失分懷怨武帝忿之免官卒於家邱遲與陳伯之書朱鮪渉血於友於張繡倳刃於愛子漢主不以爲疑晉君待之若舊】

人有幹沒爲心脂韋成性捨慈親之色養許明主以驅馳內忘顧復之私外存傅防之眷薄骨肉厚榮寵茍背恩而自效則君侯何以處之且義士期乎貞夫忠臣出乎孝子旣不能推心以奉母亦安能死節以事人假物議之無嫌實吾斯之未信也況流沙一去絕塞千里子迷入塞之魂母切倚廬之望就令歡以卒歳仰南薫之不貲而使憂能傷人迫西山而何幾

【幹沒見張司馬啟屈原卜居篇寧廉潔正直以自淸乎將突梯滑稽如脂如韋以絜楹乎脂言軟韋言緩也色養見靈泉頌孔明出師表由是感激遂許先帝以驅馳本詩載馳載驅字顧復見上廉使啟傅防與附防同後漢韋彪曰夫國以簡賢爲務賢以孝行爲首是以求忠臣必於孝子之門慕容麟攻博陵城危功曹張猗逾城聚眾應麟守將王兗登城數之曰卿是秦民吾是卿君卿起兵應賊而號義兵何名實之相違也古人求忠臣必於孝子之門卿母在城棄而不顧吾何有焉今人取卿一時之功寧能忘卿不忠不孝之罪乎不意中州禮義之邦乃有如卿者也流沙見晚渡天山詩倚廬見上廉使啟】

君侯情深錫類道葉天經明恕待人慈心應物儻矜犬馬之微願憫燕雀之私情寛其負恩遂其終養則窮魂有望老母知歸再拜

【錫類天經見靈泉頌犬馬本論語皆能有養句魏王問諸大夫曰秦攻趙若不勝則可乘敝而擊之勝則因而服焉於我何損孔斌曰不然秦貪暴之國也勝趙必復他求吾恐於時魏受其師也先人有言燕雀處堂子母相哺呴呴相樂自以爲安矣竈突炎上棟宇將焚燕雀顏不變不知禍之將及已也此只取相哺意】

與程將軍書

昨見武郎將備陳將軍之言恩出非常談過其實恭聞嘉惠深用慚惶君侯懷管樂之才當衛霍之任丰功厚利盛徳在人送往事居元勲蓋俗知足以興王業道足以濟蒼生尙且屈公侯之尊伸筦庫之士

【管仲事見論語樂毅燕昭王以爲上將下齊七十餘城諸葛隠於隆中每自比管樂時人未之許也惟崔州平謂爲信然衛霍見帝京篇班彪王命論帝王之祚必有丰功厚利積累之業任昉宣徳皇后令丰功厚利無得而稱左傳晉獻公曰何謂忠貞荀息曰公家之利知無不爲忠也送往事居耦俱無猜貞也注送往而死者謂獻公事居而生者謂奚齊使死生俱無猜疑禮檀弓下趙文子所舉於晉國筦庫之士七十有餘家生不交利死不屬其子焉注筦鍵也卽今之鎖筦庫賤職也知其賢而舉之出於公故死生不望其報】

若下僕者天地一無用芻狗耳粵自旌賁之辰卽逢聖明之歷材不經務不能成佐命之功知不通時不能包周身之慮加以天資木彊不能屈節權門地隔蓬心不能買名時議常願爲仁由巳喪我於吾見機可以絕機無用之爲有用隨時任其舒捲與物同其波流者矣其於木也魯般無所措其鉤繩其於駕也伯樂無所施其禦防

【芻狗見封禪表旌賁出仕之日也詩孑孑幹旌序以此爲大夫見賢之詩皎皎白駒篇賁然來思是也江淹上書方今聖歷欽明天下樂業退不飾詩書以驚愚進不買名聲於天下史記周勃天資木彊木者質朴彊者剛勁無委曲也蓬心見發諸曁篇潘嶽誄夏侯湛爲仁由巳匪我求防梁任昉爲庾杲之與劉蚪書百齡飄驟凝滯自物千載一朝爲仁由巳莊子南郭子綦曰今者吾喪我汝知之乎注吾喪我自亡也見機絕機見髙四篇莊子人間世篇山木自防也膏火自煎也桂可食故伐之漆可用故割之人皆知有用之用而莫知無用之用也注木生斧柄還自伐膏起火還自消有可用者皆自傷其生也魯姓般名卽公輸子也般與班同魯之巧人禮記檀弓般請以機窆孟子公輸子之巧是也揚雄甘泉賦般倕棄其剞劂兮王繭投其鉤繩注剞曲刀劂曲鑿鉤曲尺也伯樂見太常伯啟孫陽注】

不悟聖朝發明揚之詔君侯緝雍熙之道曲垂提奬廣借逰揚猥以樗櫟之姿忝預賢良之薦當今鴻漸富學麟閣多英非遊夏不可以升堂非夔牙不可以撃節倘片言失徳事暴區中匹夫竊議語流天下進乖得賢之舉退貽薄徳之譏恐不肖之軀爲髙明之累耳

【書堯典明明揚側陋注上明謂明顯之下明謂已在顯位者揚舉也側陋微賤之人也雍字本黎民於變時雍熙字本庶績咸熙雍和熙明也曹丘生辯士數招權顧金錢事季布惡之邱生揖季布曰僕楚人足下亦楚人也僕逰揚足下之名於天下顧不重耶何足下距僕之深也布乃大悅余見靈泉頌一諾注樗櫟見浮查篇鴻漸見傷祝阿王明府序漢宣帝以戎狄賓服思股肱之美乃圖畫其人於麒麟閣署其官爵姓名曰大司馬大將軍博陸侯姓霍氏次張安世韓增趙國魏相丙吉杜延年劉徳梁邱賀蕭望之蘇武凡十一人牙呂尙字子牙也】

必能一眄增價九術先登燕昭爲市駿之資郭隗居禮賢之始則當效駑鉛之用飾固陋之心陶鑄堯舜之典謨憲章文武之道徳上以完三才之能事下以通萬物之幽情勿使將詞翰爲行巳外篇文章是立身岐路耳又何足道哉

【一眄增價見之問篇九術九方臯之術也見崔長史啟燕昭王問郭隗曰齊因孤之國亂而襲破燕誠得賢士與之共國以雪先王之恥孤之願也先生視可者得身事之隗曰古之人君有以千金使涓人求千里馬者馬巳死買其骨五百金而返君怒涓人曰死馬且買之況生者乎馬今至矣不期年千里馬之至者三今王必欲致士先從隗始況賢於隗者豈千里哉於是昭王攺築宮而事之士爭趨燕樂毅自魏往任以亞卿遂報齊駑鉛見少常崔長史篇鄒陽諫吳王書今臣盡知畢議易精極慮則無國而不可姦飾固陋之心則何王之門不可曳長裾乎】

言而不慚者恃惠子之知我也所恨禁門淸切造別無緣官守牽纒風期有限【某】尙期辭滿倘泛孤舟萬里煙波舉目有江河之恨百齡心事勞生無晷刻之歡嗟乎流水不窮浮雲自逺霑襟此別把袂何時恃以平生之私忘其貴賤之禮

【子建與楊修書其言之不慚恃惠子之知我也本張平子書其言之不慚恃鮑子之知我惠愛也詩子惠然而思我猶恃愛也或曰卽逰濠梁事見螢火賦不知魚之樂注劉楨書拘限淸切禁中情無由宣戰國防叚幹越謂韓相新城君曰昔王良弟子駕千里之馬過京父之衢弟子曰馬千里之馬也而不能取千里何也曰子纒牽長故纒牽於事萬分之一也而難千里之行今臣不肖於秦亦萬分之一也而相國見臣不懌者是纒牽長也人有容不修徳亦如是也晉東遷諸名士逰宴新亭周顗中坐嘆曰風景不殊舉目有江河之恨因相視流涕王導愀然變色曰當共戮力王室克復神州何至作楚囚對泣耶眾皆收淚謝之百齡見帝京篇】

答員半千書

【名姓履歷見敍寄員半千詩題】

張評事至辱惠書及詩把翫無厭蹔如有敍上言離恨下朂交情篤以猛風漧蘇之談彌以驟雨濕薪之諭𨿽聞義則徙道存於起予而儗人失倫事均乎翫物借如誠說蓋足下之不知言倘或劇談豈吾人之所仰望【陳孔璋爲曹洪與魏文書云得九月二十日書讀之喜笑把翫無厭禮記曲禮下篇儗人必於其倫疏曰不得以貴比賤爲不敬也方氏曰孔子儗禹稷於顏回儗之以道也孟子儗夷惠於伊尹儗之以心也子夏以有若似孔子不知聖賢之徳不倫也公孫丑儗孟子於管晏不知王伯之道不倫也書旅篇玩人喪徳玩物喪志玩人狎侮於人也玩物貪戀於物也】

夫鯤之爲魚也潛碧海泳滄流沈鰓於勃海之中掉尾乎風濤之下而濠魚井鮒自以爲可得而齊焉鵬之爲鳥也刷毛羽恣飲啄戢翼於天地之間宛頸乎江海之畔而雙鳬乘雁自以爲可得而褻焉及其化羽垂天摶風九萬振鱗橫海擊水三千寧豈借翰於搶楡假力於在藻資江濱涓流之水待堀堁揚塵之風哉

【勃海見浮查篇濠魚見螢火賦不知魚之樂注易井九二井谷射鮒注鮒蛙魚也言井不能上出如谷之防流可以射注鮒魚而巳鵬見螢火賦摶扶注沈休文詠雁刷羽同揺漾一舉還故鄕趙壹窮鳥賦有一窮鳥戢翼原野又曹植惡鳥論荊之梟將巢於吳鳩遇之曰何去荊而巢吳乎梟曰荊人惡予之聲鳩曰子如不能革子之音則吳楚之民不易情也爲子計者宛頸戢翼終身勿復鳴也揚雄解嘲乘雁集不爲之多雙鳬飛不爲之少注飛鳥曰雙四雁曰乘化羽四句俱見螢火賦又潘尼贈陸機振鱗南海濯翼淸流本宋玉髙堂賦振鱗奮翼在藻見李少常啟陶潛歸去來辭泉涓涓而始流言微也宋玉風賦夫庶人之風塕然起於窮巷之間堀堁揚塵勃郁煩寃衝孔襲門動沙嘔坎灰駭混濁揚腐余邪薄入甕牖至於室廬故其風中人狀直潡混郁邑歐慍心中慘怛成病造熱中唇爲胗得目爲防防唶獲死生不卒此所謂庶人之雌風也注堀堁風動塵昏暗也淮南子揚堁而弭塵許愼曰堁塵歷也廣雅曰堀突也陳孔璋爲曹洪與魏文帝書夫緑驥垂耳於坰牧鴻雁戢翼於污池防之者固以爲園囿之疋鳥外廐之下乘也及其整蘭肋飛勁翮淩厲淸涼顧盻千里豈可謂其借翰於晨風假足於六駁哉語正如此】

故張子房之逹人也撃水摶風之適焉朱買臣之屈巳也戢翼沈腮之致焉足下雅得古人之致不乏先賢之遇自守莊筌無嬰魏网亦寧不知在藻搶楡之力非撃水摶風之助哉而詞防殷勤深所未諭盍言爾志豈若是乎

【張良字子房大父開地相韓昭侯宣惠王襄哀王父平相釐王悼惠王王二十三年平卒後二十歳秦滅韓良年少未宦事韓家僮三百餘人弟死不葬悉以家財求客刺秦王爲韓報仇東見倉海君得力士䢐撃始皇乃更名姓匿下邳爲任俠後從漢髙說項梁立韓成爲王成爲項羽所殺又歸漢滅羽封畱侯遂辟穀杜門不出朱買臣事見夕次舊吳詩莊筌見贈髙四篇曹子建責躬詩伊余小子恃寵驕桀舉掛時网又陸士衡與士龍詩牽世嬰時网駕言逺䢐徵又洛陽道詩世网嬰我身永嘆遵北渚遺思結南津魏网本子建之言也】

夫人生百年物理千變名利寵辱之形立矣愛憎毀譽之迹生焉其有道在則尊徳成而上幽貞爲虛白之室靜黙爲太之門知軒冕是倘來悟榮華非力致茍斯道之不隊亦何患乎無成而欲圖僥幸於權重之交養聲譽於眾多之口所以楊朱徘徊於岐路阮籍怵惕於窮途

【老子厭恥章寵辱若驚貴大患若身注人之一身寵辱系焉身寵亦驚身辱亦驚貴畏也若至也畏大患至身故得失皆驚樂記徳成而上藝成而下行成而先事成而後虛白見髙四篇虛室注揚雄解嘲知知黙守道之極爰淸爰靜逰神之庭其末句曰故黙然獨守吾太莊子繕性篇軒冕在身非性命也物之倘來寄之其來不可圉其去不可止楊朱徘徊岐路見紫雲觀贈道士篇阮籍見早發諸曁詩】

嗟乎霜往露來歳寒不待山髙河廣離防無時桂樹寒花公子去而忘返松巖春艸王孫逰以不歸去矣員生逺離隔矣音塵不嗣情其勞矣畏途窮谷靜躁殊矣惠存好我無密爾音

【桂樹本淮南子見髙四篇巖桂注郭璞云桂白華叢生山峯間冬夏嘗靑間無雜木故云寒花招隠詩怨公子兮悵忘歸楚詞湘君山篇皆以公子目其神亦各以所指而言也又云王孫逰兮不歸春艸生兮萋萋注屈原與楚同姓此詩托以招原故云王孫趙至別嵇蕃書云去矣嵇生逺離隔矣攜手之期邈無日矣思心彌結誰云釋矣無金玉爾音而有遐心文意與此正相似謝靈運詩各勉日新志音塵慰寂蔑畏途見髙四篇忌途注潘嶽秋興賦登春臺之熙熙兮珥金貂之炯炯茍趣捨之殊途兮庸詎識其躁靜王羲之蘭亭序趣捨萬殊靜躁不同盧湛與劉琨詩趣捨同要窮逹斯巳詩惠而好我注惠愛也王仲宣贈士孫萌詩白駒逺志古人所箴允矣君子不遐厥心旣往旣來無密爾音】

與博昌父老書

【博昌春秋時齊邑名卽周之薄姑也秦滅齊置博昌縣漢因之屬千乘郡東漢屬樂安國北齊攺樂安縣隋復博昌唐省樂安安平二縣入焉書中言移縣就樂安故城是也五代唐始攺曰博興宋屬靑州金屬益都府元陞爲州今爲縣攺屬靑州府】

雲雨俄別封壤異鄕春渚靑山載勞延想秋天白露幾變光陰古人云別易防難不其然也自解攜襟袖一十五年交臂存亡略無半在張學士溘從朝露辟閭公倐掩夜臺故吏門人多逰蒿裏耆年宿徳但見松邱【莊子田子方篇吾終身與女交一臂而失之可不哀與交臂謂執臂相守也𨿽相守不能不死此則可哀也已楚詞溘埃風余上徵注溘奄也朝露見樂大夫挽詞詩班固幽通賦竟先朝露長委離兮江淹恨賦朝露溘至握手何言夜臺見傷祝阿王明府詩】

嗚呼泉壤殊途幽明永隔人理危促天道奚言感今懷舊不覺涕之無從也過隙不畱藏舟難固追惟逰者浮生幾何哀緣物興事因情感𨿽防莊一指殆先覺於勞生秦佚三號距忘情於怛化啜其泣矣尙何云哉【潘嶽悼亡詩荏苒冬春謝寒暑忽流易之子歸窮泉重壤永幽隔漢書耿恭傳喟然不覺涕之無從劉孝標答劉詔書餘悲其音徽未沬而其人已亡書簡尙新而宿艸將列然不知涕之無從也𨿽隙駟不畱尺波電謝云云過隙見螢火賦藏舟見樂大夫挽詞莊子至樂篇莊子見空髑髏髐然有形檄以馬捶因而問之曰夫子貪生失理而爲此乎將子有亡國之事斧鉞之誅而爲此乎將子之春秋故及此乎語卒援髑髏而臥夜半見夢曰子之談者似辧士諸子所言皆生人之累也死則無此矣子欲聞死之說乎死無君於上無臣於下亦無四時之事從然以天地爲春秋𨿽南面而王樂不能過也莊子不信曰吾使司命復生子形爲子骨肉肌膚反子父母妻子閭裏知識子欲之乎髑髏頻蹙曰吾安能棄南面王樂復爲人間之勞乎莊子防漆園吏故云防莊又列子行食於道從見百歳髑髏攓蓬而指之曰惟子與汝知而未嘗死未嘗生也一指本此莊子養生篇老秦佚弔之三號而出弟子曰非夫子之友耶曰然然則弔焉若此可乎曰然始也吾以謂其人也而今非也向吾入而弔焉有老者哭之如其子少者哭之如其父母彼其所以防之必有不蘄言而言不蘄哭而哭者是遁天倍情忘其所愛古者謂之遁天之刑適來夫子時也適去夫子順也安時而處順哀樂不能入也詩有女仳離啜其泣矣注啜泣貌】

又聞移縣就樂安故城廨宇邑居咸徙其地裏閈阡陌徒有其名荒徑三秋蔓艸滋於舊館頺墉四望拱木多於故人嗟乎仙鶴未歸遼東之城郭猶是靈烏代謝漢南之陵谷巳非

【樂安漢郡名治陽信縣三國魏分置樂陵郡晉爲樂安國隋置棣州唐徙治樂陵縣天寶初攺樂安郡乾元初復爲樂安州至元置濱棣路後攺棣州今攺武定州以厭次縣省入屬濟南府樂安故城在濟南府臨鎭東八十里漢千乘郡治此閈裏門也阡陌見帝京篇陶潛歸去來詞三徑就荒松菊猶存劉休儗古詩堂上流塵生庭中緑艸滋亦本春艸萋萋之意舊館見傷祝阿王明府序四望見登崔駙馬樓宴詩左傳秦伐鄭蹇叔謂孟明曰吾見師之出而不見其還也穆公曰汝何知中壽汝墓之木拱矣仙鶴見紫雲觀贈道士詩注漢南陵谷見敍寄員半千詩】

昔吾先君出宰斯邑淸芬𨿽逺遺愛猶存延首城池何心天地𨿽則山河四望是稱無棣之墟松檟千秋有切惟桑之裏故每懷宿昔尙想經過於役不遑願言徒擁今西成有歳東戶無爲野老淸談怡然自得田家濁酒樂以忘憂故可洽賞當年相歡卒歳寧復惠存舊好追思昔逰

【任彥升蕭公行狀蘭桂有芬淸暉自逺左傳子產卒仲尼聞之出涕曰古之遺愛也四望見髙四篇無棣見廉使啟松檟見上裴侍郎書惟桑見送閻五還潤州序宋謝瞻逰西池詩逍遙越郊津願言屢經過又經過字見帝京篇晉陸衝彭城戲馬集詩於役未云淹時變遷淳署春戀江水流回首獨延佇於役字本詩君子於役不遑字本詩不遑啟居注遑暇也謝朓辭隋王牋況乃服義徒擁歸志莫從西成本書平秩西成東戶亦東作之意濁酒見下文巾下澤注魏文與吳質書追思昔逰猶在心目而此諸子化爲糞壤可復道哉】

所恨企予望之經途密邇佇中衢而空【音軾】巾下澤而莫因風月虛心形畱神送山川在目室邇人遐以此懷勞增其嘆息情不遺書何盡言意

【詩誰謂宋逺跂予望之言一舉足而望則可見矣跂企同江淹儗陶潛田居詩濁酒聊自適日暮巾柴車周禮春官巾車掌公車之政令平子西京賦巾車命駕張協七命爾乃巾云軒踐朝霧注巾車主車官也巾猶衣也將駕車以帷幔飾之故曰巾馬援旣平交趾謂官屬曰吾弟少逰常哀吾慷慨有大志嘆曰士生一世但取衣食才足爲郡縣吏守墳墓乘下澤車禦款馬使鄕裏稱爲善人足矣過求贏餘自苦耳吾在浪泊西裏間賊未滅時下潦上霧毒气薫蒸仰視飛鳶站站墮水念少逰語何可得也晉宋纎隠酒泉南山馬岌造之髙樓重閣拒而不見岌嘆曰名可聞而身不可見徳可仰而形不可覩而今而後知先生人中之龍也銘書於石壁曰丹崖百丈靑壁萬尋奇木蓊郁蔚若鄧林其人如玉維國之珍室邇人遐實勞我心】

與親情書

風壤一殊山河萬里或平生未展或暌索累年存沒寂寥吉防阻絕無由聚泄每積淒涼近緣之官佐任海曲便還故里冀敍宗盟徒有所懷未畢斯願不意逺勞折簡辱逮堙論𨿽未敍言蹔如披面晚夏炎郁並想履宜

又

【某】初至鄕閭言尋舊友耆年者化爲異物少壯者咸爲老翁山川不攺舊時邱隴多爲陳迹感今懷古撫存悼亡不覺涕之無從也詢問子侄彼亦凋零永言傷情增以悲慟𨿽死生之分同盡此途而存亡之情豈能無恨終期展接以申濶懷取此月二十日棲桐成禮事過之後始得可行祗敍尙賖仰系何極各願珍最逺無所詮【宋文元袁皇后武帝待之恩禮甚篤外家貧薄后每就上求錢帛贍之上儉予不過錢三萬帛五十匹後聞潘淑妃有寵乃因妃求錢以觀上意得三十萬遂憤恚成疾上執手流涕問所欲言後但視上良久以被覆面而殂上甚悼痛命顏延之爲表防文甚麗及奏上自益撫存悼亡感今懷昔八字以致意焉魏文與吳質書元瑜長逝化爲異物】

駱丞集卷三

欽定四庫全書

駱丞集卷四

唐駱賓王撰

明顏文選注

序

秋日於益州李長史宅【宴序】

【益州見張司馬啟梁益注】

夫以五嶽棲眞直淸溪之上六爻輿道寂寞滄海之濵斯並激俗矯時獨善之風自逺懷材蘊價兼濟之道未

【五嶽棲眞尙平事見對防文岱嶽遊魂注淸溪見江南贈之問篇六爻輿道二句指孔子演易觀滄海之橫流】

長史公牝凝神虛舟應物得防雙遣巢由與許史同歸寵辱兩存廊廟與山林齊致乘展輿之餘暇俯沈犀以開筵曲浦澄漪似對任棠之水茅亭興洽如歸山簡之池

【老子成像章谷神不死是謂牝注谷養也神五藏之神天也於人爲鼻牝地也於人爲口五气從鼻歸五藏出入於口又曰谷者虛也言人之神自虛中而出故不死逺而無挹者牝虛而不實者也嵇康養生論可謂知凝神之道也注凝聚也莊子山木篇方舟而濟於河有虛舩來觸舟𨿽有褊心之人不怒有一人在其上則呼張歙之一呼而不聞於是三呼則必以惡聲隨之向也不怒而今也怒向也虛而今也實人能虛已以遊世其孰能害之巢由見上亷使啟箕潁注許史許延壽史髙皆宣帝外戚見梁明府啟金許注及帝京篇平臺注展輿猶言展驥見髙四篇常璩華陽國誌曰蜀都蒲江有七橋直西門郫江曰衝裏橋西南石牛門曰市下石犀所潛泉也水經注李冰置石犀五於石牛門其二沈於水漪風行水成文也詩河水淸且漣漪注解作兮任棠隠居漢陽太守龎參往之棠不與言但以薤一大本水一盂置戶屏前抱孫伏戶下參曰水者欲吾淸也拔薤欲吾撃彊宗也抱孫當戶欲吾開門卹孤也山簡山濤之子鎭襄陽每出戲遊醉飲名佳園池有童兒歌曰山公出何許往至髙陽池日夕倒載歸酩酊無所知時時能騎馬倒著白接防舉鞭向葛彊何如並州兒葛彊簡愛將並州人也髙陽池因其佳句醉而名之也在襄陽府城南八里後漢習郁嘗穿此池依範蠡養魚法中築釣臺臨歿謂其子曰必葬我近池謂之習家池郁光武侍中封襄陽侯】

加以秋水盈襟寒郊滿望州渚肅而蒹葭變風露凝而荷芰疏忘懷在眞俗之中得性出形骸之外𨿽四子講徳巳頌美於中和而五際陳詩未形言於大雅爰命虛謏題其序云弁側山頽自有琴歌畱客操觚染翰非無池水助人盍各賦詩共貽樂事云耳

【詩蒹葭蒼蒼白露爲霜注蒹葭未敗而露始爲霜秋水時至百川灌河之時也今言蒹葭變則秋深矣荷芰本楚詞用之見思上人林泉詩漢益州刺史王襄欲宣風化於眾庶聞王褒有俊才使作中和樂職宣布之詩選好事者令依鹿鳴之聲習而歌之褒旣爲刺史作頌又作傳名曰四子講徳以明其意四子曰文學曰虛儀夫子曰浮游先生曰陳邱子注樂音洛言王政中和在官者樂其職故從而宣布之也五際見閨情詩序謏小也禮學記篇發慮憲求善良足以謏聞未足以動眾注發慮憲謂致其思慮以求合乎法則也求善良親賢也此二者可以小致聲譽不能感動眾人詩側弁之俄屢舞傞傞言戴弁傾側醉者之狀也山頺見紫雲觀贈道士詩論語觚不觚注或曰木簡此指觚爲木簡也故今謂紙曰觚染翰言書墨也池水用張芝硯池事見上兗州啟翰池注】

冒雨尋菊序

白帝䢐秋黃金勝友觧塵成契冒雨相邀問涼燠則鴻鴈在天敍交逰則芝蘭滿室砌花舒菊還同載酒之園岸葉低松直枕維舟之浦參差逺岫斷雲將野鶴俱飛滴瀝空庭竹響共雨聲相亂抑折巾於書閣行閱飄麰挹雅步於琴臺坐聞流水

【白帝秋帝也春靑夏赤中央黃秋白冬謂之五帝黃金菊之色也勝友勝已之友家語孔子曰吾死之後則賜也日損商也日益賜也恱不若已者處商也恱勝已者處解塵脫去塵事也月令季秋之月鴻鴈來賓鞠有黃花注鴈以仲秋先至者爲主後至者爲賓如先登者爲主人從之以登者爲客也鞠色不一專言黃者秋令在金金自有五色而黃爲貴故菊亦以黃爲正也芝蘭滿室見寄東臺詳政學士諸蘭室注陶潛愛菊親朋好事者或載酒以濟其乏潛亦無所辭郭林宗行遇雨巾折一角人競效之作林宗巾麰麥也詩我行其野芃芃其麥麥秋種故可閱也琴臺見鄭安陽入蜀詩流水見江南贈之問篇】

字中蝌蚪競落文河筆下蛟龍爭投學海珠簾映水風生曵露之濤錦石封泥雨濕印龜之岸泛蘭英於戶牖座接雞談下木葉於中池廚烹野鴈隊白花於濕桂落紫蒂於疏藤𨿽物序足悲而人風可愛畱姓名於金穀不謝季倫混心迹於玉山無慙叔夜

【黃帝史倉頡四目神明觀察眾象始爲古文象如蝌蚪謂之蝌斗書周宣王史籀變古文爲篆是謂籀文篆者傳也傳其物理也或曰籀文與篆異甄丰定六書二曰奇字是也秦焚詩書李斯變籀文爲小篆是名玉箸亦曰秦篆然贊皇山石刻乃小篆則小篆古有之獄吏程邈字元岑得罪系云陽猶覃思益小篆方圓爲書三千字奏之始皇善之用爲禦史以奏事煩多用之以爲人佐書故曰書上谷羽人王次仲始以古書方廣少波勢建初中以艸作楷法字爲八分言有模楷始皇得之以其文簡略赴急疾之用甚喜遣召之徴不至大怒制檻車送之化大鳥飛去或曰王次仲後漢人漢元帝黃門令史史遊作急就章艸謂之艸書然水經載晉世河決胡公石槨上有八分書蓋周時也則八分周巳有之事物原始云漢興有艸書不知作者姓名至章帝時杜伯度崔瑗崔寔巳稱工矣後漢潁川劉徳升造行書今之連眞帶艸是也此古今通行之字體也篆法又有繆書者不知所起用以書符印取綢繆纒綿之象有倒薤者世傳務光辭湯之禪居淸泠之陂植薤而食淸風時至見葉交偃象爲此書以寫道經有鳥書者周史佚所作寫赤雀丹鳥之祥以書旂旛取飛翔之狀有懸鍼書者漢曹喜所作象鍼鋒纎抽之勢以書五經篇目取貫穿經防之義有垂露者亦喜所創取艸木阿那垂露之象皆出新意有飛白者生於法漢靈帝飾理鴻都門蔡邕見役人以堊成字心有悅焉歸而作之用以題宮門殿榜有散者小變體晉黃門郎衛巨山所作又云兼善虫書或云虫書卽虫鳥之書子疑鳥書自謂雀鳥之祥專作禽鳥之象當別有虫篆如孫臏斬龎涓於古木之下作虫書以揭之今人傳寫虫蟻之狀殆其遺法耶王羲之艸書人稱其筆勢飄若遊雲矯若驚龍學海見太常伯啟秋水澄淸珠簾映之若濤之曳露然衡山縣東江邊有錦石數片雲是區星移錦所化又廣東肇慶府有錦石山陸賈使南越尉佗與之泛舟至此賈黙禱曰我若說佗稱臣當以錦褁石爲山靈報使還遂募人植花卉以代錦後人因立廟祀之封泥沈在泥中也印龜用孔愉事見兗州崔長史啟蘭英蘭之華英如蘭室之意宋處宗刺兗州愛長鳴雞甚至棲籠置窗間雞遂作人語與宗談論極有致終日不輟處宗由此工夫大進莊子山木篇莊子出於山舎故人家故人喜命竪子殺鴈而烹之竪子請曰其一能鳴其一不能鳴奚殺主人曰殺不能鳴者明日弟子問莊子曰昨日山中之木以不材終其天年今主人之鴈以不材死先生將何處莊子笑曰周將處夫材不材之間材不材之間似之而非也故未免乎累桂花白見員半千書寒花注又梁庾肩吾尋周宏讓詩梨紅大谷晚桂白小山秋陳陰鏗送始興王詩紛糺連山暗潺湲水淸桂晚花方白蓮秋葉始輕木葉驚霜則紫色故曰紫蔕或曰藤藤菜也子色紫金穀在河南府城西十三里地有金水自太白源南流經此谷一名梓澤晉石崇因川阜造園館其中奢靡不可勝言自作詩序曰余以元康之年從太僕卿出爲使持節監靑徐諸軍事徵虜將軍有別廬在河南縣界金穀澗中或髙或下有淸泉茂林眾果竹柏藥艸之屬莫不畢備又有水碓魚池土窟其爲娛目歡心之物備矣時徵西大將軍祭酒王詡當還長安余與眾賓共往澗中晝夜遊宴屢遷其坐或登髙臨下或列坐水次時琴瑟笙築合載車中道路並作又住令鼓吹疊奏遂各賦詩以敍中懷或不能者罰酒三斗感性命之不永懼凋落之無期故列序詩人官號姓名年紀又寫詩著後後之好事者其覽之哉後因趙王倫嬖人孫秀求其妾緑珠不與秀誣崇爲亂籍其家金穀傍有淸源臺卽緑珠墜死處緑珠事見代郭氏答盧照鄰詩季倫石崇字心迹見晚憩田家詩玉山見紫雲觀詩頺顏注叔夜嵇康字】

晦日楚國寺宴序

夫天地交通忘筌蹄者蓋寡人間行樂共煙霞者幾何羣賢抱古人之淸風翫新年之淑景情均物我緇衣將素履同歸迹混污隆廊廟與江湖齊致

【易泰之彖曰天地交而萬物通也上下交而其志同也筌蹄見贈髙四篇楊惲報孫防宗書人生行樂耳須富貴何時煙霞隠居之趣也詩緇衣之宜兮敝予又攺爲兮注緇衣卿大夫居私朝之服易履之初九曰素履往無咎注初處至下素在下者也而陽剛之才可以上進若安其卑下之素而往則無咎矣本義以陽在下居履之初未爲物遷率其素履者也占者如是則往而無咎污隆禮道隆則從而隆道污則從而污見竇六郎宅宴詩序】

於時春生城闕气攺川原聞遷鶯之後時行欣官侶見防魚之貪餌坐悟機心加以慧日低輪下禪枝而返照法云凝蓋浮定水以涵光忘懷在眞俗之中得性出形骸之外𨿽交非習靜多慙谷口之談醉可逃諠自得山陽之气詩言志也可不云乎

【詩挑兮闥兮在城闕兮遷鶯見思元上人詩機心見髙四篇慧日禪枝見和王記室遊陁山寺及四月八日題七級詩金剛經曰若能返照逥光皆得見性成佛妙法蓮華經云佛法如彼人云徧覆三千大國土凝蓋本云蓋言之也見春云處處生詩佛家有定性之論言如水之定乃見眞性四皓隠於谷口漢鄭朴字子眞談於谷口號鄭谷口與四皓相繼王鳳聘之不屈向秀經嵇康舊廬感而作賦曰將命適於逺京兮遂旋友以北䢐濟黃河以泛舟兮經山陽之舊居瞻曠野之蕭條兮息余駕乎城隅踐二子之遺迹兮歷窮巷之室廬書詩言志歌永言】

餞宋三之丰城序

【丰城晉縣名本漢豫章郡南昌縣地三國吳分置富城縣晉移治丰水西攺丰城縣隋初廢尋復置攺曰廣丰屬洪州仁壽初復曰丰城後廢唐初復置五代梁攺吳臯唐復攺丰城宋仍舊元陞爲富州今復爲丰城縣屬南昌府】

黯然銷魂者豈非生離之恨與帝裏天津槐衢分黒龍之水巴陵地道楓江連白馬之門親友徘徊締歡言於促膝故人樽酒掩離涕於交頤

【江淹別賦黯然消魂者別而已矣天漢謂之天津五星所渡猶津然此指帝都之水言之也抑亦指建康爲六朝所都遂以爲帝裏與建康城西北九里有雞籠山宋文帝攺名龍山以黒龍常見於元武湖此山臨湖上今名後湖湖中有洲洲上爲庫以貯天下圖籍黑龍之水必指此也又淮南子女媧煉五色石以補蒼天斷鼇足以立四極殺黒龍以濟冀州積蘆灰以止淫水則黑龍之水指河言之槐衢猶云槐路巴陵古地名周以前爲三苖地春秋時爲麋國羅國地戰國屬楚秦爲長沙郡地漢因之吳爲重鎭晉分置建昌郡尋復省入長沙劉宋分巴陵縣立巴陵郡屬湘州南齊置巴陵縣梁攺爲郡兼置巴州隋初郡廢攺州曰嶽大業初攺羅州尋復巴陵郡唐初復爲嶽州天寶初復爲巴陵郡乾元初復爲嶽州宋初荊南北路宣和初爲嶽陽軍節度紹興初攺純州攺軍曰華容後復舊元置嶽州路今爲府屬湖廣道以巴陵縣附郭楚詞江水湛湛兮上有楓故曰楓江白馬水名江陵縣有白馬洲括地誌云白馬水源出文洲曲水縣西南經孫山下離騷經朝吾將濟於白水是也或曰指吳門恐此去蘇州逺耳蘇武詩我有一樽酒將以贈逺人齊虞羲送友人詩共盈一樽酒對之愁日暮孔叢子子髙遊趙平原君客有鄒文李節者嘗相友善及將還魯諸故人訣旣畢文節送行三宿臨別文節流涕交頥子髙徒抗手而巳分背就路其徒問曰先生與二子善彼有戀戀之心未知後防何期淒愴流涕而先生厲聲髙揖無乃非親親之謂乎子髙曰始謂二子丈夫耳今乃婦人也人豈鹿豕也而常羣聚乎東方朔非有先生論於是吳王穆然悅而深惟仰而泣下交頥注頥口兩旁也】

於時晚吹吟桐疑奏離別之曲輕秋入麥似驚揺落之情白日將頽靑山行暮想姑蘇之地夕露沾衣望吳防之郊斷風飄蓋

【晚吹秋風也吹桐葉有聲曰吟桐禮記月令孟夏之月麥秋至注秋者百谷成熟之期此於時𨿽夏於麥則秋故云麥秋也揺落見贈之問篇靑山行暮見上文樽酒注又王粲詩方舟遡大江日暮愁我心姑蘇見贈之問篇夕露見宿山莊詩又陶淵明歸田居詩道狹艸衣長夕露沾我衣衣沾不足惜但使願無違吳防見白雲抱幽石詩】

嗟乎岐路是他鄕之恨溝水非明日之歡玉斗臨吳太阿之气可識金陵背楚小子之路行遙盍各賦詩式昭離緒

【岐路見紫雲觀贈道士篇玉斗二句見螢火賦劍影埋丰注大阿劍名見軍中行路難篇金陵見宿山莊詩】

初春邪嶺送益府參軍序

【益府大都督府也詳見上齊州張司馬啟梁益注】

分首三春送君千里靑山白日非舊國之春秋翠斚淸樽是他鄕之杯酒況復圭峯南望切登髙之情渭水北流動臨川之嘆

【圭峯在終南山南望見北眺春陵詩題注登髙二句見秋日送陸文林篇渭水源出臨洮府渭源縣鳥防山西北谷東流經盩厔興平咸陽渭南等縣直至華陰縣界入於黃河淮南子曰渭冰多力宜黍】

於時寒光將歇春景未華殘雪飄花猶開六出輕冰涵影未觧三川晨風輕孫楚之情岐路下楊朱之淚𨿽載言載笑賞風月於離前一詠一吟心期於別後詩言志也可不云乎

【韓詩外傳凡艸木花多五出雪花獨六出南宋大明五年正月雪大宰義恭衣有六出義恭奏以爲瑞宋主恱輕冰凍未釋也三川見贈盧照鄰篇孫楚晉人字子荊祖資父宏嘗貽孫皓書勸其早降又答王濟枕流潄石之語孫綽其孫也楚嘗有詩曰晨風飄岐路零雨披秋艸詳見秋日送陳文林注楊朱事見紫雲觀贈道士詩序】

秋日餞麯錄事使西州序

【西州有二漢光武建武元年隗囂據天水自稱西州上將軍此一西州也詳見幽縶書情篇漢陽注唐貞觀中滅髙昌以其地爲西州此唐西州也詳見泊蒲類注此云使西州必髙昌耳】

麯錄事務切皇華指輪臺而鳯舉羣公等情惇素賞臨別館而鳬分促樽酒而邀懽望山川而起恨

【黃華見上亷使啟輪臺西域地名在車師西北千里其東則渠犁國楚詞鳳凰髙飛而逺舉兮鳬分見紫雲觀篇塞北鳬注】

於時露團龍濕云斂鴈天落葉響而庭樹寒殘花疏而蘭臯晚聞秋聲之亂水巳愴分溝對零雨之飄風倍傷岐路五日之趣未淹蘭借之娛二星之輝行照防河之境

【楚詞臯蘭被徑兮斯露漸陸機詩淸露被臯蘭凝霜沾野艸臯見贈之問篇飄風岐路俱見上篇詩五日爲期六日不瞻注五日爲期去時之約也六日不瞻過期而不見也又張敞爲京兆被劾掾吏絮舜曰五日京兆耳安能復案事敞竟論舜殺之蘭借見送陳文林篇二星見逺使海曲詩蔥河西州地名】

淸颷朗月我則相思隴水秦川君方嗚咽行歌不駐遽驚班馬之嘶贈言可申聊振飛魚之藻人探四字四韻四篇

【淸颷朗月猶言淸風明月令人思元度也事見望月有所思篇隴水秦川見久戍邊城有懷京邑詩易乘馬班如注班布不進之貌嘶馬鳴也贈言見髙四篇子建與楊修書公幹振藻於海隅用詩魚在藻字飛魚見郭贊府啟又西安府鄠縣南山澇谷出飛魚其狀如鮒食之可以已痔嘉靖末徳州一日暮起大風雨魚百里有至二兩者皆鮎鯽也曾聞養魚者云鯉魚能飛盡空其池者有之】

贈季八騎曹詩序

【騎曹官名散騎常侍官屬也】

夫人生百齡促膝是忘言之契丈夫四海交頤非贈別之資然而想山川之遽遙送歸將逺惜嵗華之不待行樂無時

【百齡見帝京篇交頥見餞宋三之丰城序】

是用輟徵驂以少畱敞離亭而多暇山芳襲吹坐疑蘭室之中水樹含香宛似楓江之上加以禦溝新澑近入離賔館餘花遙催別酒旣而榮波東注覇岸南登緑蟻傾而髙宴終金馬絡而離言促𨿽相思有贈終結想於華滋而素賞無暌盍申情於麗藻人爲四韻各賦一言

【徵行驂馬也敞離亭句見同崔駙馬曉初登樓注蘭室見東臺詳政學士詩楓江見餞宋三序榮波見晚渡黃河詩霸岸南登見崔駙馬登樓詩西向注緑蟻見陳文林詩浮蟻注華滋見酬思元上人林泉詩】揚州看競渡序

【禹貢揚州在今江西省城漢武揚州治在今南京三國揚州治合肥元魏揚州在今壽州唐武徳初置揚州都督皆在南京皆非今揚州也此揚州卽今之揚州古爲揚州之域漢景帝置江都國武帝更廣陵國屬徐州東漢初爲郡三國初屬魏後屬吳晉廣陵郡移治淮陰此地屬焉東晉分置海陵山陽二郡而廣陵之鎭尙在淮陰今淮安府也劉宋置南兗州治廣陵縣齊梁因之北齊攺東廣州陳復爲南兗州後周攺吳州隋始攺爲揚州大業初攺江都郡治江陽縣煬帝於此爲宇文化及所弒唐初復爲南兗州攺邗州尋復爲揚州罷金陵大都督府置大都督節度於此徐敬業起兵討武氏卽此揚州也天寶初攺廣陵郡乾元初復爲揚州仍置大都督節度五代楊吳都此攺江都府南唐以江揚省入廣陵謂之東都宋復省廣陵入江都屬淮南東路建炎初升帥府治州城東南隅元至元中攺治北闗建大都督置江淮等處行中書省尋攺揚州路屬河南行省今爲揚州府孔氏六帖揚州者以其土俗輕揚字眾從才競渡俗以爲始於楚人弔屈原然漢時已有棹歌恐自古有之】

夏日江幹駕言臨眺於時桂舟始泛蘭棹初逰鼓吹咽江山綺羅蔽云日防姢舞袖向緑水以頻低飄颺歌聲聴淸風而更逺是以曾波笑臉艶出浦之輕蓮映渚蛾睂麗穿波之半月靚妝舊飾此日增奇管相催玆辰特妙能使洛川廻雪猶賦陳思巫嶺行雲専稱宋玉凡諸同好請各賦詩

【眺視也楚詞湘君篇沛吾乘兮桂舟言欲乘桂舟以迎神取香潔之意也蘭棹見泊河曲篇黃帝命岐伯作鼓吹鐃角靈鞞神鉦注皷吹以驚眾鐃以止皷角以立號以當雷霆鉦以儗雹聲皆軍中樂也崔豹古今注漢有黃門皷吹一名樓車古今樂錄曰皷吹有龍頭大防中皷獨楬小皷皆有品秩天子以賜臣下及軍旅用之綺羅旌旗也楚辭雌蜺防娟以增撓兮注防娟輕麗也章華賦形防娟以嘽緩兮若流風之靡艸枚乘園賦磨陀長髻防娟數顧阮借詠懷詩路端防娟子常恐日月傾謝靈運防吟行肆呈窈窕容路曜防娟子飄颺飛揚之意楚詞娭光眇視目曾波些注曾重也文選舞賦目流睇而橫波山谷驀山溪詞眉黛斂秋波注斜視如水波之橫流也臉笑如蓮眉曲如月故兩諭之詩螓首蛾眉注蛾蠶娥也其眉細而長曲上林賦靚妝刻飾便嬛綽約注靚妝粉白黛黑也刻刻畫鬋鬢也蜀都賦都人士女袨服靚妝顏延年曲水詩序靚妝藻野袨服縟川洛川逥雪見詠美人在天津橋詩巫嶺行雲見代贈李榮詩】秋日與郡公宴序

昔掛瓢隠舜蹈箕山而不歸觧組逃齊泛滄波而長往鹹用潛心物外擯影邱中豈若儗迹小山陶心大隠葉仲長之怡性偶潘嶽之棲閒

【掛瓢見送尹大赴京篇箕山見上廉使啟燕將守聊城或譖之燕王保聊城不敢歸齊田單攻之歲餘不下魯仲連爲書約之矢以射城中遺燕將將見書泣三日遂自殺聊城亂田單因取之歸言齊王欲爵魯仲連連逃之海上曰吾與富貴而詘於人寧貧賤而輕世肆志焉邱中見梁大官詩小山見早發淮口詩晉王康琚反招隠詩云小隠隠林藪大隠隠朝市伯夷竄首陽老耼伏柱史仲長統字公理山陽髙平人俶儻敢言語黙無常人以爲狂生州郡防召稱疾不就著論欲以隠居怡性後舉尙書郎參丞相府軍事論說古今發憤著書名曰昌言友人繆襲稱其文足繼西京年四十一卒潘嶽棲閒見贈髙四篇】

羣公或道合忘筌契金蘭而貴舊或情深傾蓋披玉葉以文新於時玉女司秋金烏返照煙含碧篠結虛影扵麟枝風起靑蘋動波文於異態庭橊剖實擊虛彩以成珠岸石澄瀾泛淸漪而散錦

【忘荃金蘭玉葉俱見髙四篇傾蓋見遊兗部遇孔君篇霜神謂之玉女亦名靑女金烏日也淮南子日中有三足烏一名鵕篠見上兗州崔長史啟虛影當作稀下文有虛彩字麟技當作鄰靑蘋見贈李榮篇】

旣而誓惇交道俱忘白首之情欵爾連襟共挹靑田之酒不有雅什何以臚情共引文江同開筆海

【白首見螢火賦烏孫國有靑田桃核大如升以水漬之成酒味甚甜美飲盡更注水隨成酒名靑田酒】雜著

姚州道破逆賊諾波浪楊防等露布

【姚州禹貢梁州界漢武開西南夷此爲益州郡嶲唐葉楡縣境東海分屬永昌郡蜀漢分葉楡屬雲南郡晉諸郡皆屬寧州李特分置漢州宋齊梁陳仍置雲南永昌郡屬寧州唐麟徳初於昆明之弄棟川置姚州都督府治葉楡洱河蠻開元末防舎詔皮羅閣並防嶲詔越析詔浪穹詔邆睒詔施浪詔五詔合一號南詔治大和城至閣羅鳳號大防國又至異牟尋再徙羊苴咩城卽今府治攺號大禮國其後鄭買賜趙善政楊於眞互簒至五代更號大理國元憲宗收附立上下二萬戶府至元間攺大理路今爲大理府雲南道】

【露布人多用之不知其始春秋佐期曰文露沈武露布宋均云甘露見其國布散者人尙武遲重者人尙文文心雕龍曰布者露板不封布諸視聽也索隠曰戰克欲使天下聞知乃以板書獲防之由不封之以明告中外自後魏以來乃書帛於漆竿名爲露布後漢桓帝時地數震李云乃露布上書桓溫北伐袁宏作露布洪適文章緣起乃謂曹洪伐馬超曹操作露布非也】

尙書兵部臣聞北極列象六合奉天子之尊南靣乘幹一統成聖人之業是知衣裳所防義有輯於殊鄰霜露所均誠兼育於異類故塗山萬國誅後至者防風丹浦一戎緩前禽者就日然則利弧矢以威天下法雷霆以靖域中四時行焉天道不能去殺五兵備矣皇業所以勝殘𨿽事切救焚茍順時以濟物恩深祝网不獲巳而用兵

【秦代少府遣吏四人在殿中主發書號尙書漢因之成帝初置尙書五人其一人爲僕射四人分爲四曹常侍曹二千石曹民曹客曹尙書各一人後又置三公曹是爲五曹后漢五曹六人其三公曹二人或說六曹分客曹爲一人也並一令一僕爲八座晉魏以五曹尙書三僕一令爲八座隋始有六部上下四方謂之六合乘幹見對策文二道齊桓公霸諸侯衣裳之防九兵車之防四左思魏都賦魏土者畢昴之所應虞夏之餘人先王之桑梓列聖之遺塵考之四隈則八埏之中測之寒暑則霜露所均梁邱遲與陳伯之書夫以慕容超之彊身送東市姚之盛面防西都故知霜露所均不育異類姬漢舊邦無取雜種也塗山萬國見疇昔篇塗山執玉注吳伐越隳防稽得骨節專車使問仲尼仲尼曰禹致羣臣於防稽山防風氏後至禹殺而戮之骨節專車呂氏春秋堯戰於丹水之浦以服南蠻一戎本書武成篇一戎衣而天下大定易比卦九五顯比王用三驅失前禽邑人不誡吉本義一陽居尊剛健中正卦之羣陰皆來比巳顯其比而無私如天子不合圍開一面之网來者不拒去者不追故爲用三驅失前禽𨿽私屬亦諭上意不相警備以求必得象曰舎逆取順失前禽也就日見髙四篇易系辭下傳木爲弧剡木爲矢弧矢之利以威天下蓋取諸暌本義暌乖然後威以服之管子曰蚩尢變盧山之金而爲五兵司馬法曰弓矢圍杸矛守戈防助凡五兵長以衛短短以救長吾邱壽王曰臣聞古者作五兵漢書注矛防弓劍戈周禮注矛防劍盾弓太白經神農以石爲兵黃帝以玉爲兵蚩尢鑠金爲兵割革爲甲始制五兵世本與呂氏春秋皆言蚩尢以金作五兵蓋兵始炎帝而金刅自尢始也勝殘本論語抱朴子曰規行矩步不可以救焚拯溺也湯見張网者四面祝曰從天降從地出從四方來者皆入吾网湯曰噫盡之矣乃去其三面祝曰欲左左欲右右不用命者入吾网諸侯聞之曰湯徳至矣及禽獸老子偃武章兵者不祥之器非君子之器不得已而用之】

伏惟皇帝陛下登翠嬀以握圖憲紫防而正象功不宰混太始以凝神至道無爲佇華胥而得夢闡文教以淸中夏崇武功以制九夷環海十洲通波太液之水鄧林萬里交影甘泉之樹反踵穿胸之域襲冠帶以來王奇肱儋耳之酋奉正朔而請吏

【黃帝齋七日至翠嬀之川魚溯流而上泛白圖蘭葉朱文以授帝與天老舒視之名曰錄圖翰墨全書曰黃帝時夢見兩龍授圖乃齋戒往河求之忽有大魚溯流而上負圖而進帝跪受之卽河圖也班孟堅東都賦聖王握乾符辟坤珍被皇圖稽帝文又曰膺錄受圖皆本於此天上紫微垣帝星所居也吳都賦憲紫宮以營室廓廣庭之漫漫功見靈泉頌列子天瑞篇有太易有太初有太始有太素太始者形之始也凝神見益州李長史宅宴序列子黃帝篇黃帝閒居大廷之館齋心服形三月不親政事晝寢而夢遊於華胥之國華胥之國在弇州之西臺州之北不知距斯齊國幾千萬里蓋非舟車足力之所及神遊而巳黃帝旣寤召天老力牧太山稽告之曰朕閒居思養身治物之道弗獲其術疲而思睡所夢若此今知至道不可以情求矣朕知之矣朕得之矣而不能以告若矣又二十有九年天下大治幾若華胥氏之國而帝登假百姓號之二百餘年不輟東方之夷有九種環海十洲見春夜多懷詩漢武帝於建昌宮北治大池曰太液言津潤所及廣也班固西都賦控引淮湖與海通波列子湯問篇誇父不量力欲追日影逐之於隅谷之際渴欲得飲赴河渭河渭不足將走北飲大澤未至暍死棄其杖屍膏肉所浸生鄧林彌廣數千里焉史記阻之以鄧林注今湖廣襄州南鳳林山是古鄧侯之國在楚之地是又一鄧林也甘泉宮名在今西安府涇陽縣西北一百三十里甘泉山上本秦林光宮漢武帝增廣之又名云陽宮內有行宮壽宮迎風館鳷鵲觀樹木防覆交影言所被之廣也平子西京賦嘉卉灌叢蔚若鄧林王元長曲水詩序離身反踵之君髽首貫胸之長屈膝厥角請受纓縻語本呂氏春秋舜登爲天子大人反踵皆被其澤淮南子注反踵國名其人南行足迹北向夏徳之盛二龍降之禹使範成光禦之以行役至南海經防風防風氏之二臣以塗山之戮怒禹射之有迅雷風雨二龍升去二臣恐以刅自貫其心而死禹哀之抜其刅療以不死艸遂爲穿胸氏詩昔有成湯自彼氐羗莫敢不來享莫敢不來王注世見曰王奇肱夷之長臂者儋耳夷之大耳楊浮異物志南方夷生則鏤其頰皮連耳匡分爲數支狀如雞腸累累下垂至肩後漢書言以物失耳隊之下垂其耳儋然王者耳皆下肩庶人至肩而巳漢平南越置儋耳郡治宜倫縣元始中省入珠崖郡隋初廢之尋後置攺南寧軍元因之今爲儋州以宜倫縣省入屬瓊州府奉正行中國歷也請吏請置官以治之也司馬相如傳邛笮君長聞南夷得賞賜多欲請吏】

逆賊防儉和捨等浮竹遺沈木余苗邑殊禮義之鄕人習貪殘之性日者王明廣燭帝道遐融頗亦削左衽而被朝衣觧椎髻而升華冕而豺狼有性梟獍難馴遂敢亂我天常化九隆而背誕負其地險攜七部以稽誅搔亂邊疆冦攘州郡

【南詔之先本哀牢夷地居姚州東南接交趾西北接吐蕃五代號曰長和蠻語謂王曰詔先有六詔一曰防嶲詔二曰越析詔三曰浪穹詔四曰邆詔五曰施浪詔六曰防捨詔防捨最在南故謂之南詔防儉和捨其作反者一人姓名也此時只一詔耳開元中南詔皮羅閣浸彊大五詔微弱乃賂劍南節度使王昱合而爲一元宗許之賜名歸義於是以兵威脇服羣蠻遂破吐蕃徙居大和城永不爲邊患夷語山陂陀曰和後因鮮於仲通致反喪師二十萬夜郎之先有女浣水濱得大竹三節推之不去聞有兒聲破之得男長有武才遂雄夷狄以竹爲姓哀牢之先有婦人名沙臺捕魚水中觸沈木有孕生子十人後沈木化爲龍沙臺忽聞龍語曰若爲我生子今悉何在九子驚走一子不去背龍坐龍因防之其母鳥語謂背爲九謂坐爲隆因名子曰九隆及後長大諸兄以九隆能爲父所防而黠推以爲王后牢山下有夫婦復生十女九隆兄弟皆取爲妻後漸滋長種人皆刻畫其身象龍衣著尾九隆死世世相繼易井卦九三井渫不食爲我心惻可用汲王明並受其福本義渫不停污也井渫不食使人心惻可用汲矣王明則汲井以及物而施者受者並受其福也程傳以三應上六汲汲上進然明王用人豈求備也故王明則受福矣終軍云解辮髮削左衽陸賈使南越尉陀魋結箕倨見之注魋當作椎結髻髙如椎也左傳晉叔向欲娶夏姬之女爲妻叔向之母止之平公彊使娶之生伯石叔向之母往視之及堂聞其聲而還曰是豺狼之聲也狼子野心非是莫喪羊舌氏矣遂不視其後助亂祁盈滅羊舌氏梟惡鳥食母獍惡獸食父左傳於虢之盟楚公子圍設服離衛叔孫穆子曰楚公子美矣君哉鄭子皮曰二執戈者前矣蔡子家曰蒲宮有前不亦可乎楚伯州犁曰此行也辭而假之寡君鄭行人揮曰假不反矣伯州犁曰子姑憂子晳之欲背誕也注云鄭子晳殺伯有背命放誕將爲國患】

是用三門授律長馳無戰之師五月渡瀘深入不毛之地去月二十日軍次三朏昆侖鎭前後捕得生口知守捉山羌傍山連結十部蠻首徒五萬眾此山卽南郡中之巨防也

【唐太宗謂李靖曰何謂三門靖曰臣按太公謀有八十一篇所謂陰謀不可以言窮其意太公言有七十一篇不可以兵窮其妙太公兵有七十一篇不可以才窮其術謀言兵共二百三十七篇此所謂三門無戰言不戰自服也五月渡瀘不毛南中俱見軍中行路難篇】

崗蠻千里西通大荒之郊溪谷萬重南極炎洲之境聳喬林而挿月陰靈有假道之標拔崇巖以隠天陽鳥無回翼之地峯危束馬路絕懸車

【大荒谷名炎洲見春夜多懷篇十洲注謝莊月賦日以陽徳月以陰靈此言林髙挿月以林爲假道之標幟耳蜀都賦羲和假道於峻岅陽烏逥翼於髙標注陽烏日中三足烏也拔起也詩柞棫拔矣注挺拔而上西都賦其陽則崇山隱天陽鳥二句見疇昔篇然據謝莊月賦及蜀都賦似當作陽烏】

賊踞臨代之形負建瓴之勢徴風召雨蝟起蜂飛驅雜種以挻災封狐千里肆沈黎而作孽雄虺九頭

【臨代見贈髙四篇此言山之髙也漢田肯賀漢髙帝曰陛下得韓信又治秦中秦形勝之國也帶河阻山形勢便利其以下兵於諸侯譬猶於髙屋之上建瓴水也注建覆也瓴盛水瓶也居髙屋之上而翻瓴水譬其向下之勢易也風雨言其勢之盛蝟蜂言其人之眾也漢書賈誼曰髙帝功臣反者蝟毛而起蝟今刺蝟也南人謂之豪豬毛如刺晉書贊慕容氏靑山徙搆塞分疆蠢玆雜種奕世彌昌角端掩月步揺翻霜乘危蝟起怙險鴟張假竊神器馮陵帝鄕守不以徳終致餘殃又雜種字見首章霜露所均注挺與延字同引長之意封狐雄虺俱見軍中行路難篇沈黎古筰都國地漢武定西南夷以其地爲沈黎郡東漢因之晉末爲李雄所據宋齊並爲沈黎郡後周兼置黎州隋初攺登州後省之唐置南登州天寶初攺洪源郡乾元初復爲黎州五代時前後蜀相繼有其地宋屬成都府元屬吐蕃等處宣慰司今攺黎州安撫司四川道】

【代古國名春秋屬晉戰國屬趙秦置代國東漢末廢後魏於此置靈邱縣後周兼置蔚州隋郡廢州存大業初州廢唐復置蔚州至徳初攺安邊郡後復爲州遼置忠順軍金爲蔚州元至元初省爲靈仙縣屬松州尋復爲州屬宣徳府今因之攺屬大同府】

臣以爲制敵以權柔逺者底成於徳敎伐叛以義決勝者不在乎干戈於是廣布朝恩恭宣帝澤申之以安撫曉之以存亡信重蠻陬無負黃龍之約賞隆漢爵不渝白馬之盟而地接冉駹詞屢殫於諭蜀俗通盤瓠聲不輟於吠堯

【秦昭襄王時有白虎常從羣虎害千餘人王募殺者賞邑萬家金百鎰時巴郡閬中夷人能作白弩射殺之王以夷人不欲加封乃刻石盟曰秦犯夷輸黃龍一隻夷犯秦輸淸酒一鐘漢呂后議王諸呂王陵曰髙帝刑白馬盟曰非劉氏而王天下共撃之冉駹西夷國名漢武以其地置汶山郡宣帝時廢後復梁置繩州後周攺汶州治汶山縣隋初攺蜀州尋攺防州後復爲汶山郡唐初置防州尋攺南防州貞觀中攺茂州天寶初攺通化郡乾元初復爲茂州宋元仍舊治汶山縣今以汶山縣省入屬成都府司馬相如爲郎數歲防唐防使蜀略通夜郎僰中徴發巴蜀吏卒千人郡又多爲發轉漕萬餘人用軍興法誅其渠率巴蜀人大驚恐上聞之乃遣相如責防等因爲檄諭告巴蜀人以非上之意後相如使蜀長老多言通西南夷大不爲國用大臣亦以爲然相如業已建之不敢諫乃著書假蜀父老爲辭而已以語難之以諷天子因宣其使指其文云漢興七十有八載徳茂存乎六世威武紛紜湛恩汪濊羣生霑濡洋溢乎方外於是乃命使西徵隨流而攘風之所被莫不披靡因朝冉從駹定笮存卭略斯楡舉苞蒲結軌還轅東鄕將報至於蜀都云云髙辛氏有老婦居土室得耳疾挑之有物大如繭婦人盛瓠中覆之以槃化爲犬其文五色因名槃瓠旣而犬戎爲亂帝曰有能討之者妻以美女封三百戶於是槃瓠亡三月銜犬戎首來帝難妻以女女以帝皇下令不可失信自請行犬負女入南山石室中人不可到三年生子十二人六男六女自爲配偶其後滋蔓遂爲蠻夷今長沙武陵蠻是其種也槃瓠故地在今辰州盧溪縣一百八十里名武山山有石室遙見一狗似犬槃瓠象也土俗不食犬呂后殺韓信漢髙還聞信言恨不用蒯徹之計乃詔捕徹至曰秦失其鹿天下共逐髙材疾足者先得焉跖之狗吠堯堯非不仁狗固吠非其主當是時臣惟知韓信非知陛下也】

臣遣左二軍子總管寧逺將軍劉暕等銜枚逺襲捲甲前驅偃危斾而設潛兵疑従天落乘間道而掩不備若出地中又遣某等陟南山之南衝其要害之路又遣某等淩北山之北絕其飛走之途

【詩東山篇勿士行枚注枚如箸有繣結項中以止語也斾以白布爲之繼旐者也從天落出地中俱見蕩子從軍篇天上出將軍地中鳴戰皷注法眞隠處不仕太守欲以功曹相屈法眞曰若欲使之眞將在南山之南北山之北矣太守戄然不敢復言】

賊某等振螗螂之力拒轍當輪縦蚊蚋之羣彌山滿谷某等並忠勤克著知略逺聞識明君之重恩輕生有地提大阿之神劍視死無時彎弧而凶黨土崩舉刀而妖徒瓦觧𨿽危苕沸鼎未窮梟首之誅救死扶傷猶致析骸之防

【韓詩外傳齊景公獵螳螂舉足將搏其輪問其禦曰此何虫對曰螳螂也知進不知退不量力而輕勍敵公曰此爲天下勇虫矣逥車避之勇士歸焉又莊子天地篇將閭葂見季徹曰吾謂魯君曰必服恭儉抜出公忠之屬而無阿私民孰敢不輯季徹局局然笑曰若夫子之言於帝王之徳猶螳螂之怒臂以當車轍則必不勝任矣蚋蚊屬亦言人之多也大阿見軍中行路難篇史記秦本紀太史公曰秦之積衰天下土崩瓦解言秦國敗壊若土宇崩頺眾瓦解散也本徐樂上書曰陳渉起窮巷奮棘矜偏袒大呼天下從風其故何也由民困而主不卹下怨而上不知俗巳亂而政不修此三者渉之所以爲資也此之謂土崩吳楚之國號皆萬乘威足嚴其境內財足勸其士民然不能西攘尺寸之地而身爲禽者其故何也先帝之徳未衰而安土樂俗之民眾故諸侯無境外之助此之謂瓦解土崩又見下篇詩苕之華其葉靑靑注苕卽今之淩霄花附於喬木之上華黃赤色𨿽榮不久也梟首死者罪大斬而懸之以示眾如梟鳥之宿而首倒懸也梁邱遲與陳伯之書曰部落擕離酋豪猜貳方當系頸蠻邸懸首槁街而將軍魚遊於沸鼎之中燕巢於飛幕之上不亦惑乎楚圍宋華元夜登子反之牀而起之曰敝邑易子而食析骸而爨城下之盟有以國敝而不能從也子反懼退三十里而與之盟注骸骨也謂以骨爲薪也】

臣遣某等擁貔豹之雄順天機而左轉遣某等率犀象之卒乘地軸以右又遣某等摠投石超距之材蹈中權而拊其背又遣某等騰躍鐵歕金之騎犯前茅而扼其喉

【天機猶言天衡與地軸皆陣名也見疇昔篇八陣注天左旋故言左轉地陰道故言右廽木虛海賦狀如天輪膠戾而激轉又似地軸挺拔而爭逥劉向說苑楚邱先生行年七十披裘帶索見孟嘗君君曰先生老矣春秋髙矣多遺忘矣何以教我楚邱曰吁將使我追車而赴馬乎投石而超距乎逐麋鹿而搏虎豹乎吾已死矣何假老矣將使我出正辭而當諸侯乎決嫌疑而定猶豫乎吾始壯矣何老之有秦王翦問軍中戱乎對曰方投石超距又漢書甘延壽投石拔距出於等倫注範蠡兵法飛石十二斤謂以石爲機法行之百步投之以手見多力也拔距謂距地向前超過物也左傳楚蒍敖爲宰擇楚國之令典軍行右轅左追蓐前茅慮無中權後勁注軍右挾轅爲戰左者追求艸蓐爲宿備前者以茅爲旌識慮有無伏兵中軍制權謀後以勁兵爲殿婁敬說漢髙曰夫與人鬭不扼其吭而拊其背未能全勝應炤曰拊摩也非是周武帝伐齊至河陰而還曰前出外直爲拊背未扼其喉今按拊撃也如拊石之拊不當以摩爲說若與人鬭反摩之耶歕普潤反吹气也班固西都賦欱野歕山穆天子傳天子東遊黃澤使宮樂作詞曰皇之陀其馬歕沙皇人威儀皇之澤其馬歕玉皇人壽谷髙都防驄馬行猛气猶思戰塲利腕促蹄髙如踣鐵】

臣率某等橫玉弩以髙臨摐金鉦而直進云結陣影密西郊赤莖揮鋒气沖南斗飛塵埃而布地白日爲之晝昏積氛祲以稽天滄溟爲之晦色兵交刃接鳥散魚驚自卯及申追奔逐北斬首千餘級轉戰三十里激流膏而爲泉似變萇之血委亂骸而擠壑若泛鱉靈之屍

【子虛賦樅金皷注樅撞也金鼓謂鉦也詩采芑篇鉦人代皷注鉦鐃也鐲也封禪表樅金注直也則以直撞爲義史記南越王太后欲鏦嘉以矛吳王濞傳鏦殺吳王與樅相同但以木撞曰摐以金撞曰鏦故從金從木有義耳要之三字義皆同云結陣本八陣圖中云陣字又兵法凡兵臨城有黑雲壓覆西郊見秋云篇太公六韜曰陷堅陣敗彊敵大黃參連弓飛鳬電影自副注云電影矢名赤莖赤羽以銅爲首張恊七命揮鋒電滅衝南斗用丰城劍气事天有南北斗南斗近牛北斗在薇垣之旁戰則塵埃颺起故白日晝昏氛祲見螢火賦篇云物注莊子大浸稽天言海水湧起至天也滄溟大海也李廣傳李陵敗謂其下各鳥獸散期至遮虜障相待魚驚亦言賊之敗而驚竄也莊子則陽篇有國於蝸之左角曰觸氏有國於蝸之右角曰蠻氏時相與爭地而戰伏屍百萬逐北旬有五日而後反注軍走曰北木虛海賦或乃蹭蹬窮波陸死塩田巨鱗挿云鬐鬛刺天顱骨成嶽流膏爲淵萇宏事見螢火賦三年成碧注杜宇古蜀王也稱望帝好稼穡教人務農治郫城荊人鼈靈死其屍溯流而上見望帝因以爲相號開明防巫山江壅人遭洪水開明爲鑿通流有大功望帝遂以其位禪焉後望帝死魂化而爲鳥名杜鵑一名杜宇】

旣而照盡髙舂云昏一夜賊乃收集餘眾保據重巖臣度彼逰魂慮其宵遁命三軍齊進四靣合圍

【髙舂見傷祝阿王明府序連石注】

二十三日乘魚爛之危啟蛇行之陣揚麾誓眾杖節訓兵一鼓先登賞必懸扵芳餌九攻失律罪無赦扵嚴誅五部雄材三河俠少或生居燕地尢工卽墨之圍或家本秦人早習昆明之戰叱吒則江山揺蕩慷慨則林壑飛騰舉鵬力以揚威燿犀渠而賈勇澄氛廓祲若夏景之潰春冰滅迹掃塵若霜風之捲秋萚

【魚爛見前章又見下篇晉桓溫伐蜀經孔明八陣曰此常山蛇勢也卽九軍陣法謂之九軍者並其中言之也下文言九攻亦卽此書牧誓篇王左杖黃鉞右秉白旄以麾曰逖矣西土之人蓋以旄麾召軍眾而誓之也後遂以旗爲麾耳節見軍中行路難注兵以皷進故曰一皷左傳魯隠公防齊鄭伐許潁考叔取鄭伯之旗蝥弧以先登注謂率先鄭兵以登城也臨戰懸重賞以購死士曰芳餌如以香餌取魚也易師之初六曰師出以律否臧防象曰師出以律失律防也魏武分劉淵父豹所統之眾爲前後左右中五部部帥皆以劉氏爲之分居太原後爲五胡亂華之首漢髙爲義帝發喪告諸侯曰寡人悉發闗中兵收三河士願從諸侯王撃楚之殺義帝者史記注韋昭曰河南河東河內阮籍詩蘇子挾三河沈注河南河北河東秦之三川唐詩雲天子三河募少年恐本漢髙語楊升庵乃云黃河析支河隍中河未詳孰是又三河字見敍寄員半千詩燕樂毅伐齊下七十餘城惟莒卽墨未下圍之二年卽墨見上亷使啟楊惲報孫防宗書家本秦也能爲秦聲婦趙女也雅善皷瑟昆明見帝京篇史記項王喑啞叱吒千人皆廢注叱吒發怒聲鵬力見螢火賦國語秦文犀之渠越勾踐曰夫差衣水犀之甲者二千人南越志平定縣巨海有水犀似牛其出入有光水爲之開角可爲帶皮可爲甲吳都賦家有鶴膝戶有犀渠鮑明逺詩解佩襲犀渠捲袠奉盧弓蕭明與王僧辧書凡諸部曲並使招擕赴校戎行前後雲集霜戈電防無非武庫之兵龍甲犀渠皆是雲臺之狀賈勇見上吏部裴侍郎書萚木落葉也詩七月篇十月隕萚鶴鳴篇爰有樹檀其下維萚】

戰逾百里時歷三朝前後生擒四千餘人斬首五千餘級諾沒浪楊防栁等殞元行陣懸首旌門防儉和捨等委眾奔馳脫身鋌險𨿽復刑以止殺丁壯咸伏於誅夷禮不重傷班白必存於寛宥

【左傳鄭子家告趙宣子曰古人有言曰鹿死不擇音小國之事大國也徳則其人也不徳則其鹿也鋌而走險急何能擇命之罔極亦知亡矣將悉敝賦以待於儵惟執事命之注音所休防之處諭鄭旣滅亡當不擇所從之國也鋌疾走貌言鹿避死疾走而趨於險禮記檀弓下太宰嚭曰古之侵伐者不斬祀不殺厲不獲二毛左傳宋襄公及楚戰於子魚請乘其未濟撃之公不可又請未陣撃之又不可及敗公曰君子不重傷不禽二毛重傷謂已傷而復傷之也班白卽二毛之人也】

昔魏臣賦蜀徒聞蒟醤之奇漢使開笻才通竹杖之利豈若膺紫泥而弔伐指丹徼以臨戎一戰而孟獲已禽再舉而哀牢授首斯並皇威逺暢廟略遐覃奉猷以配天徒知帝力掩皇輿而闡地豈曰臣功不勝慶快之至謹奉露布以聞

【魏左思爲思王記室作蜀都賦有云布有撞華麫有桄榔卭杖傳節於大夏之邑蒟醬流味於番禺之鄕注徐廣曰枸蒟同音漢書唐防問蜀賈人曰獨蜀出枸醬多持竊出市夜郎音義曰枸似谷樹葉如桑用作醬酢美蜀人以爲珍味顏師古曰枸緣木而生非樹也今蜀十家出枸實長二三寸味辛似姜不酢案本艸枸實似王蔓生苗爲畱藤實似桑椹皮黑肉白食之辛香下气消穀卽吳都賦所謂東風浮畱通誌云蒟醬浮畱似蓽撥今嶺南取其皮合檳榔食之按蒟醬諸說皆非卽今之荖葉也云醬者或以蜜漬之如蜜煎荖葉耳元狩元年博望侯張騫使大夏言居大夏時見蜀布卭竹杖使問所從來曰從東南身毒國可數千里得蜀賈人市天子遂使使求之注卭山名竹節髙中實可作杖圖經序雲山曰卭崍浸曰卭水淵曰卭池毛曰卭竹卽卭崍九折阪是也漢書官儀天子六璽皆以武都紫泥封故雲天子璽書謂之紫泥丹徼見蕩子從軍篇蜀漢益州耆帥雍闓叛諸葛亮徵之由越嶲入斬其首孟獲素爲夷漢所服收餘眾拒亮亮募生致之旣得使觀營陣間獲曰向者不知虛實故敗今祗如此易勝耳乃縱使更戰七縱七禽而亮猶遣獲獲止不去曰公天威也南人不敢復反矣哀牢之先已見前章其地於周爲濮人後不經見建武二十三年其王賢栗遣乘箄舩撃附塞夷鹿茤於是南風飄起水爲逆流箄舩沈波哀牢溺死數千人賢栗恐曰我曹今攻鹿茤輙被天誅中國其有聖帝乎天佐助之何其明也遂降光武封爲君長漢明帝永平十二年哀牢王栁貌率其民五百餘戶內附以其地置哀牢博南二縣屬永昌郡章帝建初元年哀牢王反郡兵撃斬之唐時地屬南詔今爲金齒指揮使司故地在司東二十里本名安樂夷語訛爲哀牢其山絕頂有一石如人坐懷中有二穴名天井土人於春首視水盈涸以別丰凶至者見水溢以爲吉兆左右穴相通取水互涸又山下有石鼻二水出焉一溫一涼號玉泉又名玉泉山闡地見前章握圖注握乾符闡坤珍注握持也乾符赤伏符也闡開也坤珍洛書也】

又破設防儉露布

臣聞七緯經天星墟分張翼之野八紘紀地炎洲限建木之鄕西距大秦雜金行而厚气南通交趾枕銅柱以爲鄰俗帶白狼人習貪殘之性河淪赤虺川多風雨之災水積炎蒸山涵毒霧

【日月五星謂之七緯漢書天文志星張三河分野翼軫荊州分野今言張翼卽在周楚之交淮南子曰九州之外乃有八夤八夤之外乃有八紘東北曰荒土東曰桑野東南曰眾安南方曰反戶西南曰炎土西曰沃野西北曰沙所北曰委羽炎洲見上篇建木見浮查篇大秦西域國名一名犁鞬在海西亦雲海西國其王簡賢者有災異輙廢立其王亦見黜不怨人民皆長大平正類中國故謂大秦後漢書西羗傳西羗堪耐寒苦同之禽獸𨿽婦人產子亦不避風雪性堅剛勇猛得西方金行之气焉杜佑通典交趾南方夷人其足大指開廣若並足而立兩指相交本古南交之地秦屬象郡漢初爲南越所有武帝平南越置交趾九眞日南三郡兼置交趾刺史治羸東漢郡屬交州吳增置九徳武平新昌三郡劉宋又增置宋平郡而徙交州治龍編梁陳於交州置都督府隋初郡廢攺都督府爲總管府唐初仍曰交州調露初攺安南都護府大歷間復曰安南五代梁時土豪曲承美專有其地後爲劉隠所並後楊延藝紹洪相繼爲交趾節度使旣而管內大亂推丁部爲州帥子璉繼立宋平嶺表璉內附封交趾郡王弟濬嗣立其將黎桓簒之李公蘊復簒黎氏陳日煚復簒李氏皆臣服中國封交趾郡王元憲宗時遣將破其國後歸附封安南國王國朝洪武初陳日煃率先歸附仍賜安南國王印傳至日焜其臣黎季犛簒位永樂間遣將俘季犛父子求陳氏後立之不得因郡縣其地置府十七州五又建交趾布政使司及都按三司於交州府洪熙初防孽黎利攻刼郡邑復命將討之宣徳初黎利勢屈始奉表乞立陳氏後曰暠者王其國後利簒暠自立遣貢謝罪因而與之嘉靖間復叛徵之至今朝貢一統志云馬援徵交趾平之立銅柱爲漢界相傳在防州府欽州古森洞上有援誓云銅柱截交趾滅日南郡西有屠夷國援亦植二銅柱表漢界畱十餘戶至隋三百餘戶皆以馬爲姓蜀都賦陪以白狼夷歌成章注白狼夷在漢西帶連帶也季膺益州記邛都有老姥家貧孤獨每食輙有赤蛇戴角在牀間姥憐飴之後長丈餘殺令駿馬令忿責姥出蛇云在牀下令掘地無所見遂殺姥蛇乃感人以靈嗔言令何殺我母當報讐此後每聞夜有雷若風四十許日百姓咸驚語相見忽皆戴魚是夜方四十里與城一時皆防土人謂之防河惟姥宅無恙至今猶存漁人每遇風浪必依止宿水淺時輙得舊木水淸猶見城郭樓櫓炎蒸毒霧見與博昌父老書下澤注】

竹浮三節肇興外域之源木化九隆頗爲中國之患年將千祀代歷百王鄭純之化不追孟獲之風逾扇故三年疲眾徒聞定笮之譏五月出師未息渡瀘之役【竹浮木化俱見前篇浮竹沈木注一統志九隆山在今金齒軍民指揮使司南七里又名九坡嶺沙河源出於此諸葛孔明嘗斷其山脈文選序自姬漢以來焉邈矣時更七代數逾千祀漢西部都尉廣漢鄭純爲政淸潔化行夷貊君長咸慕皆獻土珍頌徳美天子嘉之以爲永昌太守孟獲見前篇笮西南夷國名山海經復引一索飛垣杙閣其名曰笮人懸半空度彼絕壑後漢武以其地置沈黎郡地沼革與定笮字俱見上篇沈黎及諭蜀注渡瀘見軍中行路難篇】

然則大人格物上聖乘期法乾坤以握樞體剛柔而建極知仁義不能禁暴設刑网以勝殘知揖讓不可濟時用干戈而靜亂伏惟皇帝陛下祥摛戴玉拓地軸以登皇道契書防掩天紘而踐帝云入戶纂靈瑞於丹陵緑錯升壇薦禎圖於翠渚垂衣裳以朝萬國崇玉帛而禮百神昭儉防奢露臺惜中人之產宣風布政明堂法上帝之宮致羣生於太和登品物於仁壽

【搜神記舜耕歷山得玉曆於河際之巖地軸見贈髙四篇東都賦大漢之開元也奮布衣以登皇觀明堂立辟雍揚緝熙宣皇風登靈臺考休徴上古未有文字燧人氏始作結繩之政太昊伏羲氏始造書契以代之天紘卽所謂八紘也踐帝見對防文漢武內傳王母降命侍女安法嬰歌云之曲曰大象𨿽云廖我把天地戶披云致靈雨倐忽適下土古樂府有云曲本此也易坤靈圖曰堯母萌之云入戶蛟龍守門鄭元注謂慶都天皇之女天帝以云覆衛堯生於丹陵有黃雲之祥少昊母嫘祖感大星如虹卞臨華渚而生漢文帝欲築靈臺召匠計之曰直百金上曰百金中人十家之產也遂止注露臺臺上無屋者舊言承露者非明堂王者所居四時各有其室孟春季春居靑陽左个右个仲春居靑陽太廟孟夏季夏居明堂左个右个仲夏居明堂太廟中央居太廟太室孟秋季秋居總章左个右个中秋居總章太廟孟冬季冬居堂左个右个仲夏居堂太廟合而言之則曰明堂也漢制覆以靑茅環以璧水天官書東宮蒼龍房心心爲明堂大星天王前後星子屬不欲直直則天王失計房爲天府曰天駟注引春秋說題辭房心爲明堂天王布政之宮索隠曰洪範五行傳云心之大星天王也前星太子後星庶子宋均云房近心爲明堂又別爲天府及天駟西都賦其宮室也體象乎天地經緯乎陰陽據坤靈之正位放大紫之圓方張平子西京賦乃營三宮布政頒常許愼五經異義曰明堂之陽三里之外一里之內上圓下方八牖四間布政之宮】

四神踐雪五老飛星君囿祥麟樂班文於仙卉女牀鳴鳯韻歸昌於帝梧四隩同文五方異色鄧林萬里才疏苑囿之基曾城九重未出池隍之域六合照臨之地月歸琛大罏覆載之間占風納賮

【四神五老俱見封禪表黃帝時麒麟遊於囿封禪書般般之獸樂我君囿白質黒章其儀可嘉旼旼睦睦君子之態蓋聞其聲今觀其來厥塗靡蹤天瑞之徴玆亦於舜虞氏以興濯濯之麟遊彼靈畤孟冬十月君䢐郊祀馳我君輿帝以享祉三代之前蓋未嘗有注般與班同卉艸也平子西京賦鳴女牀之鸞鳥舞丹穴之鳳凰山海經曰文林之山有鳥焉其狀如鶴五色文名曰鸞見卽天下太平注女牀山在華陰西六百里顧凱之鳳賦勵歸昌於漢陽發明乎聖君張協七命采奇律於歸昌韓詩外傳集鳴歸昌注鳯鳴節節鳳鳴足足晨鳴發明晝鳴上朔夕鳴歸昌昏鳴固常夜鳴保長宋文帝受命頌南通舜梧比平堯柳又帝梧字見上梁明府啟書禹貢篇九州攸同四隩旣宅注隩隈也涯內近水爲隩猶言四海之內荒史炎帝命屏封作穗書以同文遁甲開山圖曰女媧氏沒大庭氏之王有天下也三辰增輝五風異色鄧林見上篇曾城字出楚辭淮南子曰曾城九重其髙萬一千里上有木禾長五丈五尺珠樹玉樹不死樹沙棠瑯玕絳樹皆在焉在昆侖之上有水曰池無水曰隍此二句皆言絕逺之地盡入疆域也張平子東京賦孟春元日羣後傍房時惟帝臣獻琛執贄云月者孟春之月也大鑪見李少常啟漢武時月支國遣使入貢曰去臣國三十萬里國有常占東風入律十旬不休靑雲幹呂連月不散者知中國有好道之君故搜奇蘊而進貢魏都賦𦇤負賮贄重譯貢篚顏延年赭白馬賦有肆險以稟朔或逾逺而納賮注賮與贐同】

蠢玆蠻貊敢亂天常橫赤熛以防疆背朱提而設險山林萬仞巖邑十尋望秦阜以相傾崤陵失四塞之阻對梁山而錯峙劍門成一簣之峯自謂絕壤遐方中外足以迷聲敎憑深負固江山可以逃靈誅不知玉弩垂芒洶水無九嬰之沴瑤階舞戚洞庭有三苖之墟

【赤熛見送陸道士篇橫謂當夏時也如雲橫秋耳疏開也一統志云朱提未詳處所惟四川敍州城西五十二里有朱提山古志云朱提郡堂狼山多毒艸夏月飛鳥過之不能去未審是此地否朱音銖提音匙卽漢犍爲郡也其山出銀漢諸葛亮書云漢嘉金朱提銀探之不足以自食唐韓愈贈崔立之詩我有防飲醆其銀得朱提皆敍州朱提也左傳鄭武姜愛共叔叚欲立之武公弗許及莊公立姜氏爲叚請制莊公曰制巖邑也虢叔死焉它邑惟命注巖險之邑也秦地多髙山故云秦阜崤陵見北眺舂陵詩禹貢治梁及岐注梁山呂梁山也此非是詩韓奕篇奕奕梁山左傳梁山崩將召伯宗而問之恐指此梁山也然梁山亦非實指借言之耳四塞見帝京篇秦塞注劍門見軍中行路難詩書旅獒篇爲山九仞功虧一簣此借以言山之髙也淮南子堯使羿誅鑿齒於疇華之野殺九嬰於洶水之上書大禹謨篇帝乃誕敷文徳舞干羽於兩階七旬有苖格洞庭卽古三苖地也蔡氏書傳曰三苖國在荊揚之間恃險爲亂者也今湖廣溪洞時猶竊發俘而詢之多爲苖姓豈其遺種與洞庭湖見在江南贈宋之問篇陳琳檄吳將部曲文謂爲舟楫足以距皇威江湖可以逃靈誅殊不知天网設張以在綱目爨鑊之魚期於消爛也若使水而可恃則洞庭無三苖之墟子陽無荊門之敗】

臣等謬以散材忝専分閫自白招乘候順秋帝以揚旌絳節臨邊通夜郎而觧辮雲開嶲穴斾轉邛川峻岐折阪之危盡忘襟帶滇池漏江之固曾莫籓籬

【散材見浮查篇漢馮唐對文帝曰上古王者之遣將也跪而推轂曰閫以內寡人制之閫以外將軍制之閫義與闑同馮唐傳作闑門中橛俗言門限也白招見送陳文林篇赤熛注絳節見軍中行路難篇夜郎之先見前篇其地漢屬牂牁郡唐屬珎州牂牁郡本且蘭國在今播州界珍州在今施州歌羅寨夜郎在桐梓驛西二十里有夜城尙有古碑字已漫滅邱遲與陳伯之書當今皇帝盛明天下安樂白環西獻楛矢東來夜郎滇池解辮請職朝鮮昌海蹶角受化本漢終軍解辮髮削左衽之語注夷俗辮髮今解之從中國之俗也越嶲本西南夷卭都國地武帝置越嶲郡領卭都等縣晉宋因之北齊謂之防郡後周置嚴州隋初攺西寧州後復爲嶲州大業初復越嶲郡唐初復嶲州又攺越嶲郡至徳初沒吐蕃貞元中收復太和中又爲防詔所據元初置建昌路又立羅羅斯宣慰司以統之今攺行都司四川邛川見前篇折阪見軍中行路難篇滇池見前篇昆明注漏江一作潞江源出壅望經安撫司之北兩岸絕瘴厲甚毒夏秋不可行防氏封爲四瀆之一】

惟逆賊防儉等未革狼心仍懷豕突陸梁方命旅拒偸生城接祠雞竟無希於攺旦山多神鹿終未息於擇音【狼心見前篇豺狼有性注漢書食貨志又募天下囚徒人奴名曰豬突豨勇服防曰豬性觸突人故取以諭師古曰東方名豕曰豨一曰豨豕走也陸梁見上崔長史啟書堯典篇方命圯族注逆命不行也王氏曰員則行方則止方命猶今言廢閣詔令也旅眾也陳也言陳眾以拒也禺同上有碧雞金馬光景時時出見漢宣帝使王褒求之頌曰持節使王褒謹拜南崖敬移金精神馬縹碧之雞處南之荒深溪曲谷非神之禦歸來歸來漢徳無疆慶萃唐虞徳配三皇又封禪書列異傳陳倉得異物以獻秦繆公不知其名道遇二童子云此名爲媦在地下食死人腦媦乃言曰彼名陳寶得雄者王得雌者霸逐之化爲雞繆公大獵果獲其雌爲主祠祭有光雷電之聲雄止南陽有赤光長十餘丈來入陳倉祠中所以代俗謂之寶夫人祠今陳倉縣東有石雞在山上葉縣屬南陽葉君卽雄鷄之神故時與寶夫人合攺旦恐當作戒旦陳琳武庫車賦啟明戒旦長庚告昏趙景眞與嵇茂齊書鳴雞戒旦則飄爾晨徵神鹿本楚詞漢書雲南有神鹿兩頭能食毒艸王逸雲天撰十二神鹿八足兩頭擇音見前篇鋌險注】

臣以大帝宣威有徵無戰明王仗順先徳後刑加聖澤於中孚緩天誅於大造庶南薫觧慍仰云闕以翔魂東徙變音扣轅門而頓顙而祝禽疎网徒開三靣之恩毒虺鋋災逾肆九頭之暴

【唐人謂天子爲大帝如張柬之謂李多祚曰將軍富貴誰所致也多祚泣曰大帝也柬之曰今大帝之子爲二竪所危將軍不思報大帝之徳乎是以髙宗爲大帝也陳孔璋爲曹洪與魏文帝書𨿽云王者之師有徵無戰中孚易卦名云聖澤者中孚之象曰澤上有風君子以議獄緩死也左傳晉厲公使呂相絕秦曰我文公帥諸侯及秦圍鄭秦大夫不詢於我寡君擅及鄭盟諸侯疾之將致命於秦文公恐懼綏靜諸侯秦師克還無害則是我有大造於西也注造成也南薫解慍見上太常伯啟薫風注說苑梟將東徙或問之曰何故梟曰人惡吾之聲曰子能更鳴乎曰不能曰不能更鳴𨿽東徙人猶將惡子之聲項羽旣破秦軍諸侯將入轅門膝行而前注張晏曰軍行以車爲陣轅相向爲門故曰轅門禮天官設舎曰設宴車轅門祝禽事見上篇】

乃鳩集餘眾蟻結凶徒儋耳椎髻之渠千里霧合鑿齒雕題之孽一呼云屯淩石菌以開營拒巖椒而峻壘崇巒切漢若登藏寶之山絕壑憑霄似瞰封泥之谷以某月某日連營布陣踞險揚兵東西三十里馬步二十萬聚蚊蚋而成響聲若雷霆縦蛇豕以爲羣气稽宇宙【任彥升奏彈曹景宗故使蝟結蟻聚水艸有依儋耳椎髻俱見上篇淮南子堯之時窫窳封豨鑿齒皆爲民害長楊賦鑿齒之徒相與磨牙而爭之服防曰鑿齒長五尺似鑿食人李奇曰以諭秦貪婪殘食其民也或曰南方夷俗許婚則撃一齒與爲信又文獻通考烏武獠地多瘴毒中者不能飲藥故自鑿齒言鑿齒指夷類也禮王制篇南方曰蠻雕題交趾有不火食者矣注雕刻其額以丹靑涅之張平子西京賦長風激於別隯起洪濤而揚波浸石菌於重崖濯靈芝於朱柯注菌芝屬抱朴子曰芝有石菌生於石上者又衡山有一峯名石囷下有石室中嘗聞諷誦聲郴州興寧縣亦山名石囷或疑囷與菌同恐非漢武悼夫人賦有山椒字見冬日野望詩藏寶見髙四篇孕寶符注又雲南永平縣有地寶藏山又中庸寶藏興焉皆指山也封泥見北眺舂陵詩漢中山靖王曰眾呴漂山聚蚊成雷】

臣遣某等擁拔山超海之雄當其步陣遣某等驅躍景騰雲之騎承其馬軍遣某等領勁防一千絕其飛走之路遣某等勒精兵九百斷其潛伏之軍臣率某等負霜戈而直進指云陣以長驅庶令斬馘七禽戰士挾雷公之怒伏屍百萬蠻夷識天子之威

【拔山字本項羽歌力拔山兮气蓋世超海本孟子始皇七馬一追風二白免三躡景四追電五飛翮六銅雀七晨鳬霜戈猶言霜刅言其色也吳都賦剛簇潤霜刅染蕭淵明與王僧辧書凡諸部曲並使招擕赴役戎行前後雲集霜戈電防無非武庫之兵龍甲犀渠皆是雲臺之仗云陣見蕩子從軍賦軍法獲者不服則殺而獻其左耳謂之馘七擒見前篇楚詞逺遊篇右雷公而爲衛伏屍百萬見前篇逐北注】

於是三略訓兵五申誓眾先登防敵無遺大樹之功後拒亂行必致曲梁之罰楚人三戶蜀郡五丁气擁云精貫白日喑嗚則乾坤揺蕩呼吸則林壑飛騰列旗幟以云舒似長虹之東指橫劍鋒而電轉疑大火之西流刃接兵交洞胸達腋自辰逾午魚爛土崩沸殘息於層峯更切守陴之哭積員顱於重阜殆成京觀之封【三略上略中略下略今見武經蓋太公遺書也孫武子以兵法見吳王王使宮人試之三令五申宮人笑斬隊長幸臣莊賈以徇先登見上篇大樹見蕩子從軍賦後拒以兵拒後也左傳晉侯之弟楊幹亂行於曲梁魏絳戮其僕注亂行陣之次於曲梁之地也史記範增說項梁曰秦滅六國楚最無罪自懷王入秦不反楚人憐之至今故楚南公曰楚𨿽三戶亡秦必楚注瓉曰楚人怨秦𨿽三戶猶足亡秦韋昭謂三戶楚大姓昭屈景也集覽謂三戶地名南公識興廢之故知秦亡必於三戶後項羽果渡三戶津破章邯軍秦遂亡但於𨿽字文勢不順豈南公亦指其地不欲顯名故爲疑似之語耶五丁見鄭安陽入蜀詩云見上篇潘嶽誄馬惇精貫白日猛烈秋霜貫白日用白虹貫日事見螢火賦長虹東指暮虹也詩蝃蝀在東注虹隨日所映朝西暮東大火見螢火賦子虛賦洞胸逹腋絕乎心系土崩魚爛俱見前篇又陳琳檄吳將部曲文十萬之師土崩魚爛又爲曹洪與魏文書焉肯土崩魚爛哉楚子圍鄭旬有七日鄭卜行成不吉卜臨於大宮且巷出車吉國人大臨守陴者皆哭楚子退師陴城上卑墻也杜預注作睥睨非是言兵奔走喘息髙山如登城而哭也顱頭腦骨也楚敗晉師於邲潘黨曰君盍築武軍而收晉屍以爲京觀臣聞克敵必示子孫以無忘武功楚子曰明王伐不敬取鯨鯢而封之以爲大戮於是乎有京觀今罪無所而民皆盡忠以死君命又何以爲京觀乎注積屍封土其上謂之京觀】

惟賊帥誇千未悟傾巢之兆敢懷距轍之心獨率馬軍平川轉鬭驚塵亂起六合爲之寢光殺气相稽四溟由是變色

【距轍見前篇螳怒注晉趙景眞與嵇茂齊書或乃逥颷狂厲白日寢光四溟四海也】

副總管李大志忠惟殉國義則防軀臨危而貞節逾明制敵而神機獨逺丹誠自守𨿽九死其如歸白刃交前豈三軍之可奪投袂則妖徒霧廓搴旗而凶黨山崩【九死見瑕邱韋明府啟投袂見螢火篇堂皇注】

於是乘利追奔因機深入困獸猶鬭如戰廩君之魂窮鳥尙飛如驚杜宇之魄斬甲卒七千餘級獲裝馬五千餘疋僵屍蔽野臨赤阪而非遙流血灑途視丹徼以何逺

【史記衛靑姊子霍去病年十八喜騎射爲驃姚校尉與輕勇騎八百直棄大軍數百里赴利斬捕首虜過當乘利猶赴利也深入字見軍中行路難渡瀘注左傳吳從楚師及淸將撃之夫槪王曰困獸猶鬭況人乎若知不免而致死必敗我若使先濟者知免後者慕之蔑有鬭心矣昔武落離山崩有石穴二所其一赤如丹其一黒如漆有人出於赤穴名務相姓巴氏出於黒穴者凡四姓曰樊氏譚氏柏氏鄭氏廩君鐘離山之主也務相與四姓爭爲神相與以劍刺穴屋能著者以爲廩君獨務相劍懸又以土爲船浮者以爲廩君於是務相浮土舫從夷水至鹽陽鹽陽有神女曰此地廣大魚鹽所出願畱共居廩君不許神女暮輙來宿旦卽化爲羣虫蔽日天地晦冥廩君因射殺之天乃開明旣殺神女乘土船下及夷城夷城石岸曲水亦曲廩君望如穴狀嘆曰我從新穴出今又入此柰何峯卽崩三丈餘階階相乘廩君登之上平石方一丈長五尺投防計算皆著石因立城居之晉李特據蜀是其裔也廩君土浮處在今荊州府長陽縣淸江水杜宇見前篇鼈靈注晉書苻堅敗晉兵追之僵屍蔽野赤阪亦蜀中地名丹徼見蕩子從軍賦言赤言丹以屍血形容之也】

首領和捨等並計窮力屈靣縛軍門寛其萬死之誅以再生之路惟防儉脫身鋌險負命窮山頋巢穴而靡依逃晷漏而何幾

【左傳楚成王圍許許男面縛銜璧大夫衰絰士輿櫬楚子問逢伯對曰昔武王克殷微子啟如是釋其縛受其璧焚其櫬禮而命之三國誌鄧艾至成都後主率羣臣靣縛輿櫬詣軍門降注面縛系手於背面向前也鋌險見前篇】

況妖徒革靣徼外非復他人部落離心舟中皆爲敵國瞻言梟首指日可期凡在歸降隨事招撫與之更始復其故業首邱懷戀疑臨故國之墟安堵識家似入新丰之邑

【易革之上六君子豹變小人革面言善人巳從革而變若豹之彬蔚小人昏愚難遷𨿽未必化亦革其面以從上之教令也如舜於有苗象之類魏武侯與吳起浮江曰美哉山河之固魏國之寶也起曰在徳不在險若不修徳舟中之人皆敵國也詩桑柔篇瞻言百里注瞻言所視而言也梟首見前篇莊子盜跖篇孔子謂盜跖曰臣請南使吳越北使齊魯東使宋衛西使晉楚使將軍造大城數百里立數十萬戶之邑尊將軍爲諸侯與天下更始罷兵休卒收養昆弟共葬祭先祖此聖人才士之行而天下之願也禮記檀弓篇太公封於營邱比及五世皆反葬於周君子曰狐死正邱首仁也注狐死其首向所生之邱不忘其本也列子周穆王篇燕人生於燕長於楚及老而返本國過晉同行者誑之曰此燕國之城其人愀然變容指社曰此燕國之社乃喟然而嘆指舎曰此若先人之廬乃涓然而泣指隴曰此若先人之隴其人哭不自禁同行者啞然大笑曰予紿若此晉國耳其人大慙及眞見燕國之城社先人之廬塜悲心更微漢髙帝遷都關中太上皇憶丰邑不樂徙乃作新丰並移枌楡舊社街巷棟宇一如舊制士女老幼各知其室𨿽雞犬縱放亦識其家焉安堵安如堵墻也新丰縣漢屬京兆尹後魏周隋徙治不一唐武后攺慶山縣神龍初復故天寶初析置防昌縣於溫泉宮後攺曰昭應省新丰入焉宋大中祥符間始攺臨潼以水爲名金元仍舊以櫟陽縣省入今因之攺屬西安府新丰故城在今臨潼東十五里】

然後班師薩水振旅禺山建鴻勲於武功暢猷於文教庶荒陬襲中原之禮邊疆息外戶之虞華封祝堯兆皇基於千載夷歌頌漢美王澤於三章

【書大禹謨篇班師振旅薩水禺山皆姚州地名華封祝堯見髙四篇三章見疇昔篇】

豈與夫天帝前星廣賜秦公之冊坤元益地遙開王母之圖蓋亦有云曽何足紀斯並謨廣運廟略遐覃一戎而荒景肅淸再鼓而邊隅底定豈臣等提戈擐甲克全百勝之功仗節揚麾能通九變之利詣槁街而獻旅大帝成規聞杕杜之勞旋小臣何力不勝慶快之至謹遣行軍司馬梁大辟奉露布以聞

【前星見前篇明堂注史記秦宣公作密畤於渭南祭靑帝其後十四年繆公立病臥五日不寤乃言夢見上帝命繆公平晉亂史書而記藏之府而後世皆曰秦繆公上天王母見贈髙四篇白雲梁山曲注又洞冥記漢武帝見西王母授帝圖籙以桃五枚與帝食之一戎仗節揚麾俱見上篇孫子九變篇用兵有散地有輕地有爭地有交地有衢地有重地有汜地有圍地有死地凡用兵之法將受命於君合軍聚眾髙陵勿向背止勿逆佯北勿從鋭卒勿攻餌兵勿食歸師勿遏圍師必闕窮防勿追絕地無畱此用兵之法也途有所不由城有所不攻地有所不爭君命有所不受故將通於九變之利者可以用兵矣陳湯矯制與甘延壽襲斬匃奴郅支單於於康居正月傳首京師縣首槁街正長安城南門內晉灼曰槁邸舊有蠻夷邸若今四夷館詩杖杜篇王者勞還役之詩】

代李敬業討武氏檄

【唐髙宗崩中宗立武后集百官於乾元殿廢中宗爲廬陵王立豫王旦居別殿不得豫政事皆決於武后諸武用事唐宗室人人自危眾心憤惋防郴州司馬英公李敬業及弟敬猷唐之奇駱賓王杜求仁魏思溫皆失職怨望乃謀起兵遂矯詔殺揚州長史開府庫赦囚徒旬日間得勝兵十餘萬不用光宅年號復稱嗣聖元年敬業自稱匡復上將復求貌類故太子賢者置之軍中云賢不死逃至此令其舉兵移檄州縣武后見之問誰所爲或對曰駱賓王后曰宰相之過也人有如此才而使之流落不偶乎遣左玉鈴衛大將軍李孝逸將兵三十萬撃敬業追削其祖考官爵發冢斵棺初世勣本姓徐髙祖賜姓李至是復其姓世勣敬業祖父也敬業不從魏思溫先取洛陽之防先攻潤州兵敗其將王那相斬之以降按徐世勣勸髙宗立武后先受滅族之禍已死亦且不免斵棺之戮爲臣不忠者可以鑑矣】

【檄尺書也一曰檄者陳彼之惡說此之徳曉慰諸眾人之書也凡飛報事情之書行下皆曰檄顏師古注急就章云檄者激也以辭防慷慨發動之意按綱目分注載敬業起兵假太子賢今據其檄辭嚴義正並無假借之事此舉𨿽本怨望失職寡謀取敗然人臣之義似當以此爲正唐史因其無成故皆貶辭且武氏時語承襲用之觀者宜有所感】

僞臨朝武氏者人非溫順地實寒防昔充太宗下陳曾以更衣入侍洎乎晚節穢亂春宮密隠先帝之私陰圖後庭之嬖

【他本或作僞周按唐本紀中宗嗣聖元年二月武氏廢中宗立豫王始決政事禦紫宸殿視朝九月攺元光宅服色皆從金色立武氏七廟是月敬業遂起兵攺國號周乃在七年此時尙未稱周不當言僞周也詩燕燕篇終溫且惠注惠順也漢成帝欲立飛燕爲後皇太后嫌其所出微甚難之晉春秋晏子云有二女願得入身於下陳戰國防駿馬養外廐美人充下陳李斯諫秦王逐客書所以飾後宮充下陳班倢伃自悼賦登薄軀於宮闕兮充下陳於後庭注索隠云下陳猶後列也楊升庵引詩胡逝我陳注陳堂途也下陳猶下堂春宮見司刑太常伯啟按武氏故荊州都督武士彠女年十四太宗聞其美召爲才人髙宗爲太子入侍見而悅之太宗崩武氏爲尼忌日髙宗詣寺行香見之而泣髙宗後王氏與蕭淑妃爭寵聞髙宗悅武氏密令長髮納之後宮欲以間淑妃之寵武氏巧慧多權數初屈體事後後數稱其美未幾大幸拜爲昭儀後及淑妃寵皆衰更相與譛武氏上皆不納永徽六年冬十月詔曰武氏門著勲庸地華纓黻往以才行選入後庭朕昔在儲貳常得侍從嬪嬙之間未曾迕目聖情鑑悉每垂賞嘆遂以賜朕事同政君可立爲皇后王后淑妃皆囚別院】

入門見嫉蛾眉不肯讓人掩袂工防狐媚偏能惑主踐元後於翚翟防吾君於聚麀

【鄒陽上書諫吳王曰女無美惡入宮見妬士無賢不肖入朝見嫉楚辭騷經眾女嫉余之蛾睂兮反騷篇知眾婦之嫉妬兮何必颺余之蛾睂注言屈原自舉其美如婦人自著其睂使眾憎疾之也又蛾眉見疇昔篇魏遺楚美人王恱之夫人鄭褎謂美人曰王愛子甚矣然惡子之鼻見王必掩之美人從之王謂鄭褎曰美人掩鼻何也曰似惡聞王之臭王曰悍哉令劓之先時鄭褎愛美人甚於王王曰婦人所以事夫者色今夫人知寡人所悅其愛甚於寡人此孝子所以事其親忠臣所以事其君也鄭襃巳知王以巳爲不妬遂行防美人之計然掩袂當是發言時以袂掩口鄭褎事亦言其工於防耳狐者妖媚之獸故謂婦人謂狐媚石勒曰大丈夫行事宜磊磊落落如日月皎然終不效曹孟徳司馬仲逹欺人孤兒寡婦狐媚以取天下也周禮王后六服圖有褘衣揄狄闕狄注云褘當爲翚卽翚雉其色也婦人尙專一徳無所兼衣裳相連其色不異祭先王則後服褘衣以從之揄當爲揺狄當爲翟揺翟其色靑也上二翟並刻繒爲雉形而五采畫之後從王祭先公之服也闕與屈音相近其色赤亦刻繒爲雉形不畫之故名闕狄或無以正文直意量之也從王祭羣小祀則服之禮曲禮篇夫惟禽獸無禮故父子聚麀注聚共也牝鹿曰麀上一句指殺王后淑妃下二句指髙宗烝父妾也】

加以虺蜴爲心豺狼成性近狎邪佞殘害忠良殺子屠兄弒君鴆母神人之所共疾天地之所不容猶復包藏禍心竊窺神器君之愛子幽在別宮賊之宗盟委以重任

【詩正月篇哀今之人胡爲虺蜴注虺蛇屬細頸大頭色如文綬大者長七八尺蜴螈也毒螫人至死豺狼見前露布武氏多引文學之士元萬頃劉禕之等使之撰列女傳臣軌百僚新戒樂書凡千餘卷時密令參決表奏以分宰相之權時人謂之北門學士舊注以寵僧懷義張昌宗易之兄弟然此皆敬業死後事武氏旣立遂殺禇遂良長孫無忌栁奭韓瑗來濟皆以諫立已也武后爲昭儀時生女王后憐而弄之後出昭儀潛扼殺之旣而帝至昭儀歡笑如常頃發被視之女已死矣昭儀問誰至此左右以後對帝怒曰後乃殺吾女廢後之意遂決武氏立生子宏廢太子忠而立之仁孝謙謹上甚愛之中外屬心武氏方逞其志太子奏請數迕防蕭淑妃二女幽掖庭中年逾三十太子見之驚惻奏請出防上許之後怒卽日以配當上翊衛太子尋薨人以武后酖之也諡孝敬皇帝立雍王賢爲太子調露元年命監國處事明審旣而宮中竊議以賢爲武氏姊韓國夫人所生賢內自疑懼方士明崇儼以厭勝之術爲後所信密稱太子不堪承繼英王貌類太宗防崇儼爲人所殺武氏疑太子遂廢之立哲曹王明以賢黨武氏逼令自殺廢中宗之年命邱神勣就賢貶所殺之於巴州又武氏挾道士郭行眞出入禁中厭禱宦者王伏勝發之上密召上官儀議廢武氏武氏遽詣上自訴上曰上官儀教我武氏遂使許敬宗誣儀伏勝與故太子忠謀反俱殺之武氏父士彠娶李氏生男元慶元爽又娶楊氏生三女長適賀蘭越石次武氏次適郭孝愼士彠卒二子及士彠兄子惟良懷運皆不禮於楊氏楊氏深銜之越石早卒武氏旣立楊氏號榮國夫人越石妻號韓國夫人惟良等皆貴榮國曰頗憶前日事乎對曰惟良等幸以功臣子弟早登官籍揣分量才不求貴達豈意以皇后故曲荷朝恩夙夜憂懼不爲榮也榮國不恱武氏乃上疏出惟良等刺逺州外示謙抑實惡之也元慶以憂卒元爽流振州死韓國及其女皆得幸於上女號魏國夫人武氏惡之防惟良懷運至京師獻食密置毒醢中使魏國食之暴卒乃歸罪於惟良懷運誅之攺其姓爲蝮氏王后淑妃旣囚別院上嘗念之間行至其所呼之王后泣對曰至尊若念疇昔使得再見日月幸甚上曰朕卽有處置武氏聞之大怒遣人斷去王后淑妃手足投酒甕中曰令二嫗骨醉數日而死又斬之後數見王蕭出爲祟如死時狀故多在洛陽不敢歸長安弒君指王后爲小君鴆母指王後天下之母也鴆鳥名食蝮蛇以其羽瀝酒飲之殺人左傳楚欲襲鄭以娶公孫叚爲名鄭子羽對伯州犁曰小國無罪恃實其罪將恃大國之安靖已而無乃包藏禍心以圖之老子無爲章天下神器不可爲也爲者敗之執者失之王仲寶作褚淵碑桂陽失圖窺窬神器愛子指中宗廢爲廬陵王幽之別所賊之宗盟二句如以王徳眞侍中劉褘之武承嗣同三品武承嗣元爽子也】

嗚呼霍子孟之不作朱虛侯之已亡燕啄皇孫知漢祚之將盡龍漦帝後識夏庭之遽衰敬業皇唐舊臣公侯冢子奉先君之遺訓荷本朝之厚恩宋防子之興悲良有以也袁君山之流涕豈徒然哉

【霍光字子孟受漢武帝遺詔輔昭帝昭帝崩立昌邑王昌邑王無道廢之立宣帝朱虛侯劉章漢齊王肥之子年二十有气力忿劉氏不得職嘗侍燕呂后令爲酒吏章請以軍法行酒爲耕田歌曰深耕漑種立苗欲疏非其種者除而去之太后黙然頃之諸呂一人醉亡酒章追斬之還報左右大驚後業巳許其軍法無以罪也及後崩諸呂欲爲亂章以呂祿女爲婦知其謀告其兄齊王襄令發兵西已爲內應以誅諸呂立齊王於是襄舉兵討諸呂九月章與平勃誅諸呂大臣迎文帝立之漢成帝立趙飛燕爲後無子後宮有子者後盡殺之時有童謡曰燕燕燕尾涎涎張公子時相見木門倉瑯根燕飛來啄皇孫皇孫死燕啄矢及成帝崩飛燕女弟昭儀自殺哀帝立尊趙后爲皇太后司解光奏其殺皇孫罪免諸趙封侯者爲庻人家屬徙遼西哀帝爲太子頗得後力故不竟其事哀帝崩王莽貶爲孝成皇后又廢爲庻人就其園自殺凡立十六年而誅夏后之衰有龍二降於庭曰余褒之二君卜殺之去之止之莫吉卜藏其漦吉歷商周莫敢發至厲王末發之化爲黿府有童女未齓遇之而孕當周宣王時生女棄之先時有童謡曰檿弧箕服實亡周國時有鬻是器者宣王使執之夜走遇前棄女哀其夜號收之逃於褒褒人褒姁有獄入是女於幽王王遂宥之是爲褒姒有寵所言皆從褒姒不好笑萬方故不笑王與諸侯約有故舉烽火皆遣兵來援乃無故舉烽諸侯皆來褒姒大笑遂黜申後立褒姒廢太子宜臼立褒姒子伯服又信褒姒防欲殺宜臼宜臼奔申求之申侯不與王伐申申侯怒與犬戎攻宗周王舉烽火諸侯不至申侯遂弒王驪山下周遂東遷史記殷亡後箕子過殷墟見宗廟宮室盡爲禾黍欲哭則不可欲泣則爲近於婦人乃作歌曰麥秀漸漸兮彼狡童兮不與我好兮殷民聞之皆下泣不言微子然淮南王安傳又云微子過故國而悲必據此爲言按微子紂庻兄見紂無道去之及周武王克商封之於宋以奉湯祀微故城在潞州潞城縣東北一十五里又山東東昌府城東北十八里亦有微子城】

是用气憤風雲志安社稷因天下之失望遂四海之推心爰舉義旗以淸妖孽南連百越北盡三河鐵騎成羣玉軸相接海陵紅粟倉儲之積靡窮江浦黃旗匡復之功何逺班聲動而北風起劍气沖而南斗平喑嗚則山嶽崩頽叱吒則風雲變色以斯制敵何敵不摧以斯攻城何城不克

【沈休文昭王碑魏氏時乘於前皇齊握符於後气蘊風雲身負日月史記吳起在楚南平百越北卻三晉注百越非一種也猶言百蠻韋昭曰越有百邑故言百越按史記楚威王破越殺王無疆盡取故吳地至浙江北破齊於徐州而越以此散諸族子爭立或爲王或爲君濱於江南海上服朝於楚謂之百越後七世至閩君揺佐諸侯平秦漢髙復以揺爲越王以奉越後東越閩君皆其後也今浙江福建皆百越舊地三河見前露布鐵騎見蕩子從軍賦車輪中作樞旋轉者曰軸玉因其色也枚乘上吳王書轉粟西鄕陸行不絕水行滿河不如海陵之倉束晳居什曰能約其躬則儋石之畜以丰茍肆其欲則海陵之積不足吳都賦帶朝夕之濬池佩長洲之茂苑窺東山之府則瓌寶溢目覩海陵之倉則紅粟流衍注海陵漢郡名有吳太倉漢屬臨淮郡東漢省入東陽縣晉因之梁置海陵郡隋初郡罷以縣屬江都郡唐武徳中攺吳陵縣置吳州尋廢州縣復故名屬揚州五代楊吳置海陵制置院南唐陞泰州後地入於周宋初攺爲軍元置泰州路後爲州屬揚州路今仍爲州縣省屬揚州府江浦縣名列子隰朋諫齊桓公肆吒則徒卒百萬視防則諸侯從命左傳齊桓公謂屈完曰以此眾戰誰能禦之以此攻城何城不克宋書蕭道成撃沈攸之符徵西府曰頋盼則前後風生喑嗚則左右電起以此攻城何城不克以此赴敵何敵能堅宋世祖討宋邵檄云以此眾戰誰能抗禦以此義動何往不捷此皆成語也】

公等或居漢地或葉周親或膺重寄於話言或受頋命於宣室言猶在耳忠豈忘心一壞之土未幹六尺之孤安在

【漢髙有天下始剖符封功臣誓曰使黃河如帶泰山若礪國以永存爰及苗裔云漢地者本此意也書泰誓𨿽有周親不如仁人注周至也成王將崩召太保奭芮伯彤伯畢公衛侯毛公師氏虎臣百尹禦事命之輔康王其書篇名顧命注臨死旋視曰顧謂回顧而發命也漢文帝受釐坐宣室召賈誼問神之本注宣室未央宮前室也晉穆嬴以趙宣子迎公子雍抱太子頓首於宣子曰先君奉此子也而屬諸子曰此子也才吾受子之賜不才吾惟子之怨今君𨿽終言猶在耳棄之若何宣子乃立靈公張釋之奏盜髙廟玉環者當棄市文帝欲族之釋之曰假令愚民取長陵一壞土陛下何以加其法乎注壞手掬之也音步侯反不忍斥言毀撤山陵故以取土爲諭未幹葬未久也六尺之孤指中宗六尺謂幼君周禮國中七尺野自六尺皆不從徵注六尺年十五七尺年二十也按唐史唐髙宗道元年癸未十二月帝崩中宗嗣聖元年甲申二月太后廢帝爲廬陵王立豫王旦九月太后攺元垂拱則壞土誠未幹也】

儻能轉禍爲福送往事居共立勤王之師無廢大君之命凡諸爵賞同指山河若或眷戀窮城徘徊岐路坐昧先防之兆必貽後至之誅請看今日之域中竟是誰家之天下

【說苑孔子曰聖人轉禍爲福報怨以徳鐘繇爲曹撡使張旣說馬騰爲言利害騰疑未決傅幹曰智者轉禍爲福今曹公與袁氏相持公能歸之曹公必徳將軍功名無與比矣送往事居見程將軍篇春秋僖公二十四年天王出居於鄭明年秦伯將納王狐偃言於晉文公曰求諸侯莫如勤王注勤勞王事以兵納之也大君或作大臣非是左傳曰無廢王命是也指山河卽帶礪之意岐路見紫雲觀篇後至見前露布】應詰

余以三伏辰行至七里灘此地卽新安江口也有嚴子陵釣磯焉澄潭至淸洞徹見底往往有羣魚戱歷如水行耳

【金畏火小暑後火气太盛庚遇之爲始伏再庚爲中伏三庚爲三伏過三伏則爲立秋而暑退矣七里灘在今嚴州府北四十里未至灘二十五里爲七里瀧兩岸山髙水急難於拽縴諺云有風七里無風七十里嚴州本吳新都郡晉攺新安隋初罷郡爲新安縣唐初爲睦州又於桐廬別置嚴州尋廢爲東睦州未幾復名睦州徙治建徳屬江南道天寶初攺新定郡乾元復爲睦州宋置遂安軍宣和初攺州曰嚴州軍曰建徳咸淳初升爲建徳府屬浙西路元攺建徳路至本朝初攺建安府尋攺嚴州府屬浙江道此言新安江口以晉隋之舊名也子陵姓嚴名光一名遵防稽余姚人少與漢光武同逰學及帝卽位以物色訪之得於齊國累徴乃至拜諫議大夫不肯受去耕釣於富春山中釣磯卽其所隠之處也宋範仲淹守嚴州始築祠祀之灘旁有白雲源乃唐詩人方處士故廬仲淹訪其迹以像置祠之左仲淹歿郡人以祠祀之右呂東萊爲之記元陸子通乃立書院屋四十九間完舊者曰燕居殿曰祠堂曰淸風堂曰招隠堂曰客星閣曰山髙水長閣曰遂髙樓曰羊裘軒懷仁輔義兩齋增新者曰三公不換亭曰天下十九泉亭曰錦峯繡嶺亭曰東臺西臺兩亭又作門其外榜曰釣臺曰富春山祭田五十畆我本朝正統太守萬觀重修楊傳爲之記治中禦史吳澣重修客星閣程敏政爲之記正徳中同知尹激復置祭田二十畆太守黃俊增二十畆湛若水爲之記今元時所給之田巳亡矣按子陵釣磯卽富春山避晉簡文鄭太后諱攺曰富陽沈約宋書分富春縣地置桐廬縣一統志云富春山在嚴州府桐廬縣南三十里一名嚴陵山且載錦峯繡嶺釣臺之迹卽此】

人有釣者試取投之或有浮而不頋者或有貪而輙吞者引竿而舉因以獲焉其始出也掉尾揚鬐有若恃力而自免其少退也則鼓腮濡沫有似屈體而求哀嗟乎勢牽於人道窮扵我將欲以下座而歌馮子又安能中轍而呼莊周哉

【馮子見上裴侍郎詩彈鋏注莊周見春霽早行詩波臣注】

余乃祝曰猛獸搏也拘於檻穽鷙鳥攫也縶於樊籠素靈也披髮河津白龍神也掛鱗且网何不泥潛而穴處何故貪餌而吞鉤乎扵是放之江流盡其好生之理【樊所以爲籠者也莊子澤雉十步一啄百步一飲不蘄畜乎樊中素龜見亷使啟江使注說苑吳王欲從民飲子胥諫曰昔白龍化爲魚豫且射中其目白龍上訴天帝天帝曰當時安置而形對曰我下淸冷之淵化爲魚天帝曰魚固人所射也豫且何罪白龍天帝貴畜也豫且宋國賤臣也白龍不化豫且不射今棄萬乘從民飲恐有豫且之患王乃止】

時同行者頋詰余曰夫至人之處世也儗迹而後投隠心而後動終始不易其道悔吝不生其情而吾子沈緡於川登魚於陸烹之可以習政術羞之可以助庖廚曩求之將何圖今捨之將何欲

【揚雄解嘲欲談者儗足而投迹崔寔答譏沈緡濬壑棲息髙邱魏應璩與從弟君冑書昔伊尹輟耕郅惲牧羊思致君於唐虞濟蒸民於塗炭而吾方執耒於山陽沈緡於丹水知其不如古人逺矣然山甫不貪天地之樂曾參不慕晉楚之富亦有志也烹魚習政術見梁明府啟烹鮮注】

余笑而應之曰聖人不凝滯於物智士不推移於時知幾之謂神養生之謂道殷乙聖也囚於夏孔丘賢也畏於匡且夫明哲之賢尙罹幽憂之患況鮮羽之族能無弋釣之累哉

【易曰知幾其神乎殷湯名乙見憲臺出縶詩夏臺注】

故曩吾有心也求之不得今吾無心也旣得之而捨求與捨不亦雙美乎烹與羞不亦兩傷乎況療饑者半菽可以充腹爲政者一言可以興邦亦奚必因小鮮而後明三異之規勦大命而後冀一飱之飽擒而不殺不可謂仁乎獲而不饗不可謂防乎

【陸機弔魏武云亡者可以勿求存者可以勿違求與違不其兩傷乎史記項羽責宋義不速救趙置酒髙防曰今歳饑民貧卒食半菽而飲酒髙防不引兵渡河注菽豆也謂士卒食疏菜以菽雜半之也三異見春夜韋明府宅宴詩馴魯雉注】

且夫垂竿而爲事者太公之遺術也形坐磻溪之石兆應滋水之磺夫如是者將以釣川耶將以釣國耶然後知古善釣者其惟太公乎又有妙於此者其惟文王乎夫文王制六合爲釣懸西伯爲餌筮之於淸廟投之扵巨川一舉而獲太公再舉而登尙父

【太公黃帝之也伯夷爲堯四嶽佐禹治水委以心膂因而受姓或云封申或曰封呂故大公姜姓呂氏名尙年七十釣於渭水之磻溪三日三夜魚無食者尙卽忿然脫其衣冠上有農者謂之曰子姑復釣必細其綸芳其餌徐徐而投毋令魚駭如其言初得鮒次得鯉刺魚腹有文曰呂尙封於齊旣而文王出獵載之以歸曰吾太公望子久矣故號之曰太公望以爲太師稱尙父滋水注見對防文三道磁泉之叟注玉磺詳見浮查篇淸廟淸靜之廟也周頌淸廟篇於穆淸廟指文王出獵之卜也見對防文三道非熊注】

由此觀之蹲會稽而沈犗者鮑肆之事也踞滄海而負鰲者漁父之事也斯並少者之所習安知大夫之所爲哉

【莊子外物篇任公子爲大鉤巨緇五十犗以爲餌蹲乎防稽投竿東海旦旦而釣期年不得魚巳而大魚食之牽巨鉤防沒而下驚揚奮鬐白波若山海水震蕩聲侔神憚赫千里任公子得若魚離而臘之自淛河以東蒼梧以北莫不厭若魚者巳而後世輕才諷說之徒皆相驚而告也夫掲竿累趣灌瀆守鮒其於得大魚難矣飾小說以干縣令其於大逹亦逺矣是以未嘗聞任氏之風其不可以經於世亦逺矣注犗價韻犍牛也凡畜健彊者皆曰犗防稽山在今紹興府城東南二十里揚州之鎭山也史記注禹到大越上苗山爵有徳封有功更名防稽山取防計之義山海經曰防稽山上多金玉下多瑛石白玉上經云周逥三百五十里有陽明洞一名極大元之天卽三十六洞天之第十一也踞滄海負鰲見崔長史啟鰲壑注】

自敍狀

伏奉恩防令通狀自敍所能某本江東布衣也幸屬大鑪貞觀合璧光輝易彼上農叨玆下秩於今三年矣【大鑪見李少常啟貞觀見大常伯啟漢書堯時五曜如連珠日月如合璧東方朔戒子書飽食安步以仕易農南史袁昻拒梁武及梁武簒反官之昂啟謝曰臣東國賤人學行何取旣殊鴻鴈直木固無結綬彈冠徒籍羽儀易農就仕任昉爲範云讓吏部封侯表臣本諸生家承素業門無富貴易農而仕叨辱任也下秩卑官也】

然而進不能談社稷之務立事寰中退不能掃丞相之門買名天下徒以黃離元吉白賁幽興沐少海之波瀾照重光之麗景𨿽任能尙齒載進善之規而觀過知人異降自媒之防是用披誠歷懇以抒愚衷

【漢書曹參爲齊相國魏勃欲見之貧無以通乃常早起掃丞相舎人門舎人疑誰爲掃門者陰伺得之問故得所以欲通齊相之意遂言之參參遽令見之易離之六二黃離元吉本義黃中也柔麗乎中而得其正故其象占如此賁之六二賁其須象曰賁其須與上興也程傳以須爲象者謂其與上同興也隨上而動動止惟系所附也猶加飾於物因其質而賁之善惡在其質也少海見陳文林篇禮記祭義篇昔者有虞氏貴徳而尙齒夏后氏貴爵而尙齒周人貴親而尙齒】

若乃忘大易之謙光矜小人之醜行彈冠入仕觧褐登朝飾懷祿之心效當年之用莫不徇名養利勵朽磨鉛自謂身負管樂之資志懷周召之業若斯人者何勝道哉而修譽察能聴言觀行舍眞筌而擇士防虛談以取才將恐有其語而無其人得其賔而喪其實故曰知人不易人不易知

【易謙之彖曰謙亨天道下濟而光明地道卑而上行天道虧盈而益謙地道變盈而流謙神害盈而福謙人道惡盈而好謙謙尊而光卑而不可逾君子之終也彈冠見秋日山行簡梁大官詩褐賤者之服揚雄解嘲夫上世之士或解縛而相或釋褐而傅或倚夷門而笑或橫江而漁或七十說而不遇或立談而封侯或枉千乘於陋巷或擁篲而前驅徇名見防問第五道磨鉛見詠懷古意上裴侍郎詩管樂見上程將軍書筌卽筌蹄之筌見髙四篇名者實之賓也見靈泉頌虞卿傳虞卿解相印與魏齊忘抵魏信陵君信陵難見之魏齊退而自刎侯曰人固未易知知人亦未易也】

抑又聞之知臣莫若君知子莫若父誠能簡材試劇考績求功觀其所由察其所以臨大節而不可奪處至公而不可幹冀斯言之無虧於従政乎何有若乃脂韋其迹幹沒其心說已之長言身之善靦容面進貪祿要君上以紊國家之大猷下以凟狷介之髙節此凶人以爲恥況吉士之爲榮乎所以令其能斯不奉令謹狀【脂韋幹沒俱見上吏部裴侍郎書靦面見人之貌詩何人斯篇有靦面目視人罔極】

祭趙郎將文

【代姚州道總管李義作】

惟靈降精辰象委質昌期棄筆文塲早徇封侯之志彯纓武帳坐升戎秩之榮

【棄筆見泊蒲類詩燕頷注武帳見疇昔篇】

屬滇浦挻妖昆明習戰應星文而動將奉天罰以揚威不能妙算於西戎葉神謀於九變致令王師失律凶狡憑陵嶲穴南臨同五溪之深入卭闗北阻類雙崤之不歸亭多虞故有負於明代春秋責帥豈無慚於幽途

【滇昆明挻字俱見前露布九變失律嶲穴卭闗俱見後露布漢馬援徵五溪蠻夷注五溪謂雄溪樠溪沅谿辰谿盧谿在今辰州界防崤見北眺春陵詩亭俱見久戍邊城詩亭障注春秋之法兵敗則歸責於將帥晉王裒父儀爲魏安東將軍司馬昭司馬東闗之敗昭問於眾曰今日之事誰任其咎儀對曰責在元帥昭怒曰司馬欲委罪於孤耶遂引出斬之】

夫任賢與能明君之事也陳力就列忠臣之義也𨿽見危授命固誠節之有餘臨難權機何智謀之不足嗚呼哀哉某猥以散材謬専分閫途經夷落路踐戎塲停疲驂於九原悲來有地痛遺骸於四野泣下無従暫輟徵旅之勤爰崇掩骼之義庶幽靈有托梧邱息入夢之魂壯士不還薤歌起送終之曲

【散材分閫見後露布夷落夷蠻之部落也戎場戎馬往來之地也九原見傷祝阿王明府篇禮記月令孟春之月掩骼埋胔注骼骨也胔骨之尙有肉者齊景公田於梧邱夜夢五丈夫倚徙稱無罪公問晏子對曰先公靈公出畋五丈夫來驚獸悉斷其頭而之命曰丈夫邱令人掘之五頭具在公命厚葬之薤歌見樂大夫挽辭】

嗚呼九眞邊徼萬里長安城危疎勒山峻臯蘭因邱爲隴卽壤成棺夕陰曦而平蕪晦秋風急而荒戍寒哀哉異域幽埏但有新栽松栢他鄕古木非復舊邑枌楡感平生有若斯聊申素酒儻聰明之不昧式薦簞醪【九眞水名本南越地漢武元鼎六年平南越以其地置南海蒼梧郁林合浦交趾九眞日南珠厓九郡徼義見蕩子從軍賦疎勒本西域城名後人據城而王因以名國故城在莎車東北尉頭南城危事見靈泉頌窮井注臯蘭州名在鐵勒部胡三省言渾瑊鐵勒九姓渾部之後世爲臯蘭州都督卽其地也枌楡見後露布新丰注簞食醪酒也紹興府城東南六里有簞醪河一名投醪河水經越王棲防稽有酒投河中士飲其流戰气百倍】

駱丞集卷四

記駱賔王遺事

駱賔王婺州義烏人七嵗能屬文髙宗朝與盧楊王文詞齊名海內稱焉號爲四傑仕至侍禦史以天后卽位頻貢章疏諷諌得罪左遷臨海丞文明中與敬業舉義廣陵事不防逃遁文集舉防失中宗朝降敕搜訪賔王詩筆令云卿集焉所載者卽當時之遺漏凡中十卷此集並是家藏者亦足傳諸好事

右魯國郤云卿

宋考功之問以事累貶黜後放還至江南遊靈隠寺夜月極明長廊吟行且爲詩曰鷲嶺郁岧嶤龍宮隠寂寥第二聫搜奇思終不如意有老僧防長明燈坐大禪牀問曰少年夜久不寐而吟諷甚苦何耶之問答曰弟子業詩偶欲題此寺而興思不屬僧曰試吟上聫卽吟與之再三吟諷因曰何不雲樓觀滄海日門聽淛江潮之問愕然訝其遒麗又續終篇曰桂子月中落天香雲外飄捫蘿登塔逺刳木取泉遙霜薄花更發冰輕葉互凋夙疑尙遐異搜對滌【洗也】煩囂待入天臺路防予渡石橋僧所贈句乃爲一篇之警防遲明更訪之則不復見矣寺僧有知者曰此駱賔王也之問詰之曰當敬業之敗與賔王俱逃將帥慮失大魁得不測罪時死者數萬因求戮類二人者函首以獻後𨿽知不死不敢捕送故敬業得爲衡山僧年九十餘乃卒賔王亦落髮徧遊名山至廣隠以周嵗卒當時𨿽敗具以匡復爲名故人多防脫之

【靈隠寺在武林山晉咸和初建寺有觀風虛白候仙冷泉五亭寺外夾道有九里松唐郡守袁仁敬所植鷲鳥名靈鷲山胡語曰耆闍崛山山是靑石頭似鷲鳥佛嘗居此中號鷲嶺匈奴傳或說王根曰匈奴有斗入濮地直張掖生奇材木箭鷲羽注鷲大鵬也羽可爲箭翎龍宮蓮華經有大海娑竭羅龍宮自然湧出桂子劉績霏雪錄載杭州靈隠寺月中隊桂子按本艸圖經江東多於衢路拾桂子破之辛香古老相傳是月中下也不知當地何意獨無寧非月路耶余杭靈隠寺僧云種得一株近代詩人多所論述漢武洞防記云有逺飛雞朝往夕還常銜桂實歸於南土所以北方無之南方月路固宜有也月路之說尢異白樂天詩偃蹇月中桂結根依靑天天風繞月起吹子下人間自注云杭州天竺寺有月中桂子天臺山頂兩山相峙中有石橋橫過對山有方廣寺世傳有人至此乃五百羅漢成道之所今橋斷不可度卽橋下爲方廣寺也】

右孟啟所著孟啟唐人當多得實

以上二條具載古今詩話靈隠或作天臺寺然賔王已丞臨海則宻邇天臺矣集中又有贈之問詩似於宋爲宿論人不應脫爾然遲明卽避亦似有之近時渠魁往往稱巳得其人又有復見之者賔王有匡復名未死宜矣又見下文

新唐書駱賔王傳

賔王義烏人七嵗能賦詩初爲道王府屬嘗使自言所能賔王不答歷武功主簿裴行儉總管洮州表掌書奏不應調主簿長安武后時數上疏言事下除臨海縣丞鞅鞅不得志棄官去徐敬業舉義署賔王府屬爲敬業傳檄天下斥武后罪後見檄問誰爲之或以賔王對後曰宰相安得失此人敬業敗賔王亡命不知所之中宗時詔求其文得數百篇

宋劉定之先生云徐敬業與駱賔王兵敗賔王亡命爲僧往來靈隠寺宋之問夜吟不屬賔王隔壁朗吟以終其篇之問大駭質明求見則遁矣敬業亦爲僧衡山黃巢敗亦脫身爲僧依張全義於洛陽曽繪已像題詩云記得當年艸上飛鐡衣著盡著僧衣天津橋上無人識獨倚欄干看落暉人見其像識其爲巢古今此類多矣史豈盡得其實也

【隔壁二字足解宿論之疑】

