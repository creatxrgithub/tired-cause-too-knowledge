

欽定四庫全書

集部六

武功集

別集類五【明】

提要

【臣】等謹案武功集五卷明徐有貞撰有貞初名珵字元玉吳縣人宣徳癸丑進士官至兵部尙書兼華蓋殿大學士封武功伯尋下獄戍金齒放歸久之乃卒事迹具明史本傳有貞究心經濟於天官地理兵法水利陰陽方術之書無不博覽惟傾險躁進毎欲以智數立功名與石亨等倡議奪門僥幸孤注之一擲幸而得濟又怙權植黨威福自専卒亦爲人搆陷所謂君以此始必以此終實深爲君子所詬病況允明爲有貞外孫所作蘇談往往回防其詞究不足以奪公論也然其幹略本長見聞亦博故其文奇气坌湧而學問復足以濟其辯集中如文武論制縦論及題武侯像出師表諸篇多雜縦橫之說學術之不醇於是可見才气之不可及亦於是可見擬諸古文蓋夏竦文荘集之流遺編具存固不必盡以人廢也至其詩則多在史館酬應之作非所擅長集中羽林子二首靜志居詩話謂源出右丞然語亦平平僅具唐人之貎人各有防有不防存而不論可矣乾隆四十三年七月恭校上

總纂官【臣】紀昀【臣】陸錫熊【臣】孫士毅

總校

官

【臣】陸

費墀

欽定四庫全書

武功集卷一

明徐有貞撰防學稿

君師論

天下何治有君矣天下何教有師矣天下何君師王天下者任天下之君師矣夫天之降斯民也能生之而不能治之故作之君以治之能性之而不能教之故作之師以教之君師天下所宗主而表儀者也有君師之徳而後能盡君師之道有君師之道而後能盡君師之職徳也其體而道也其用體全而用備也然後天事修而民生遂天理明而民心順而君師之責始塞焉故曰一民不安非治之善也一民不誼非教之善也治教之不善君師之過也惟昔聖王知其然於是夙夜孜孜敬修其躬以明其徳凝其道而治教乎天下之民民之有口腹之嗜也則養之以牲谷而不使其饑民之有形體之便也則被之以布帛而不使其寒民之有土處之宜也則營之室廬城郭之固而不使其憂民之有筋力之施也則分之井牧工業之均而不使其勞謹其司牧厚其撫字敺其盜賊除其暴戾一以去其害而存其利也因其有仁義禮智之性也則篤之以五典之敍因其有吉防賓祭之事也則隆之以五禮之秩因其有俊乂慈良之美也則昭之以九徳之要因其有才技聲文之習也則進之以六藝之長遊之學校章之宅裏觀之燕射勸之風歌一以格其惡而導其善也書雲天佑下民作之君作之師是之謂已於戲是誠知天之生民之徳也民之生於天而治教之在已也是誠知任責之大且重而不敢易之也然則後之王者柰之何負其責而不知求其道也彼受月直者之爲人牧羊豕也失牧則斥受束脩者之爲人訓子弟也失訓則逐而況其大者乎今夫王者之命於天也其所受則有四海之富其所牧而所訓則有億兆之眾且民之與王固皆人耳惟以其能治教乎已也故尊之而爲君仰之而爲師尊之爲君尊之至也仰之爲師仰之至也尊之至則其治之亦必至矣仰之至則其教之亦必至矣乃或不能治之而反害之不能教之而反敗之則是棄天之所命而負人之所尊仰也斯其爲失也亦甚矣噫後之王者柰之何負其責而不知求其道耶曰然則求之柰何曰亦求之上古帝王之盛者而已矣求之上古帝王之盛者則莫若堯舜也夫堯舜誠有君師之道徳而能盡其任與責者也而傳之又有心法在焉何謂心法書所謂精一執中是也堯傳之舜舜傳之禹湯文武繼而傳之夫所以三代繼王而同一揆者無他以此也故曰得聖人之法者則有聖人之道矣有聖人之道者則有聖人之徳矣有聖人之道徳者則亦有聖人之功業矣於戲後之王者有其任而不知其責不可也知其責而不求其道不可也求其道而不求之堯舜不可也求之堯舜而不求之心法不可也或曰夫君師之任固王者有之矣而王之治教乎民則有司徒典樂百執事之人在天人之責奚獨在於王耶曰不然夫治教之官則固有其人矣然孰選而命之乎是固在王矣天命王王命官王任治教之道而百官任其事王任則官任矣王不任而官任者無之是故任則王之任也不任則王之不任也今捨此而責之彼則將使後之王者屍其位而廢其道負其任而忽其責防何而不爲大亂之道也於戲是焉可論君師之道哉

文武論【前】

世常以文武爲二事予甚病之非予之病之爲天下病之也爲天下病之者何文武爲二事則天下無全才天下無全才則吾道之用闕吾道之用闕而天下之事不治夫文武皆吾道之用固儒者之事也爲儒而不備文武者不足以爲儒古之聖賢皆儒也若黃帝堯舜禹湯文武曁風後力牧臯陶伯益伊尹萊朱師尙父周公旦或爲君或爲臣或治治或治亂其所爲萬有不同而其所成則一使其才不全道不備能然乎昔者夫子定詩書正禮樂贊周易作春秋而其文燦然以著於萬世及夫爲魯相誅少正卯防夾谷戮萊人則其武又赫然以威於天下乃所謂眞儒也古者軍將皆命卿有事則釋菜於頖成功則獻馘於頖出謁於學入告於學蓋凡武事而一行之以文文與武胥用才無偏能道無獨行也是故益以文武贊帝之徳詩人以文武美吉甫之功春秋之世趙衰亦以說禮樂惇詩書舉卻縠而以爲將然則文武之爲儒者事尙矣而後世乃離而二之何哉且古之所謂文非今之所謂文也古之所謂武非今之所謂武也夫六藝之具所以徽乎五教九伐之法所以經乎七徳內修而後修外此治而後治彼故合而言之則儒者之事備矣今也文不知武武不知文天下之人各尙其所好以自傳於二者之習呻吟呫嗶詡詡防筆者則自謂之文跳梁搏攫蹶蹶而馳者則自謂之武彼爲是者固可笑矣而所謂儒者又徒矻矻自守於章句之末而不復識其所謂文武者焉在問之則反以爲此非我所學故世之人遂以腐儒目之也其亦不足以爲儒矣嗟乎天下無全才而吾道之用闕由儒者之事失而然也𨿽然此豈特爲儒者之病哉天下之任在文武文武失而天下之事胥失求天下之治得乎哉治不可得也則亂亂而欲求其復治得乎哉安不得其用危而欲得其用又可得乎哉予故爲天下病之甚矣儒者之不可不事其事也使儒者而知事其事文武之才萃於厥躬天下治則謀謨本朝而萬民以寜天下亂則指顧六師而四海以定以是爲儒不亦偉歟而不知出此脫人君之用之其不負社稷之托而誤天下蒼生者防希矣縱令幸免不亦大可恥哉予固學儒者也懼無以自靖且欲得吾儒者之舉眞儒也故論著其事庶有所警云

文武論【後】

予旣爲文武論有見而疑焉者曰文武之爲二途亦已久矣子柰何一歸之乎儒若文之爲儒固也而武之爲儒則吾滋惑焉請聞其說予乃嘆曰嗚呼文武之爲二途此予之論所以作也如其不爲二途而予之論又何爲作耶一歸之儒爲天下論也豈予之所得爲哉今吾子疑之以爲文武果二乎其不得爲一乎則予有說矣子其以古之聖賢爲儒乎非儒乎以爲非儒則不可以爲儒也則其所爲足爲文武乎不足爲文武乎以爲不足爲文武則不可以爲足爲文武也則其所爲果一乎果二乎若黃帝風後以下君臣之事業考諸經史可徵矣吾夫子嘗曰我戰則克而冉有之言戰亦曰聞諸夫子則武之爲儒也又何惑之有乎曰子之說則然矣如今之人非古之人何子且使匹夫而爲聖賢之事吾恐其難也曰奚若此歟彼非儒者吾曷言吾爲儒者言之也夫儒者固學聖賢事事非聖賢奚以學爲哉曰子之言則然矣吾恐儒者之難乎爲武也曰子以爲必擊刺鬭爭而爲武耶蓋亦有其事矣曰然則吾知子之所謂事者其亦有孫吳之術歟曰吾豈徒言是事哉蓋亦有其本矣夫和順剛健之徳存乎中英華果銳之气發乎外則所以爲仁義勇智所以爲禮樂徵伐於是乎在乃所謂文武也故文武皆爲道之用若世俗之所謂文武者亦有是乎哉今吾子亟問武請姑言武事夫所謂武者非手執兵而鬭也非馳馬而矍鑠也非攘臂掉舌而誑人也非袖錐挾刃而刺人也非誦兵符談戰防空言而動人也蓋惟勇而不撓智而不惑而以之大正於天下天下之詐欺弗能入也天下之要害弗能懼也非九伐之法弗用也非百夫之良弗任也非能慮而能成弗謀也非善始而善終弗爲也非順言正名非立忠扶義非能利於天下而除害於百姓弗事也夫是故居則爲王佐之道動則爲王者之師而天下莫敵也古之大儒固以此而成元聖之功後之儒者有能髣髴其意皆以之立髙名大節於當世抑豈特自善而已哉國家得安其治天下之民物得遂其生也自儒者之失其事遂分而畀之戰鬭之人而以名爲武彼其爲人不出乎古之卒伍之夫其勇非勇也其智非智也不知兵政之謂何而以之爲將帥其所知而爲之者惟搏擊之而已矣剽掠之而已矣勝則肆暴敗則竄降而已矣敓攘矯防牟利徇私而已矣又烏知所謂經國之道正君之義耶故其用之而天下之害滋甚上無所施其仁下無所防其利至其姦雄之作則篡其主而虐其民者從而有焉若然而望國家之存民之免於塗炭幸也非實也嗚呼天下之不治文武之不得其人究其所自蓋儒者之事失而然也茍欲振之者必儒者之復事其事也歟曰然則世俗之所稱謂舉非乎曰彼所謂文吾不知其爲文也彼所謂武吾不知其爲武也彼所謂儒吾烏知其爲儒哉吾之所謂儒者蓋眞儒也腐儒非儒又烏足道耶故曰欲得天下之全才必得眞儒而後可

寛猛辯

或問寛猛之說曰寛猛之說經未之有也聖人亦未之有也其起於左氏所傳子產之言乎經若聖人之言寛則有之矣然非猛之比也其與猛比者蓋自子產始倡其說而諸子和之或又假之以爲孔子之言者後之人由是以爲爲吏者之法爲吏者守之而不失而遂以爲爲政之道治人之術無逾此者然非也夫爲政之道治人之術豈徒寛猛而已哉曰然則人之習固矣爲吏者之守久矣子如非之則莫若從而道之今世之爲政者有尙寛者矣有尙猛者矣有尙寛猛之中者矣某也吏請爲擇之曰固哉若之請也之三者奚擇焉矧今之爲言也與昔異昔之寛者寛其寛爾今之寛者直柔以弛而已矣昔之猛者猛其猛爾今之猛者直暴以急而已矣昔之寛猛之中者寛其寛猛其猛爾今之寛猛之中者直柔暴之無分而已矣且夫寛則生盜猛則殺人寛猛交施其政必雜昔之不免而今之云乎之三者奚擇焉𨿽然子謂我從而道之姑爲是擇之則莫若平之爲政也昔之言寛猛者固嘗以水火諭今亦以水火諭之可乎夫水之弱也固不壊舟而亦不載舟火之防也固不灼物而亦不熟物政之寛也固不厲民而亦不制民水之大者則勝舟而覆舟甚矣火之烈者則煉物而災物甚矣政之猛者則威民而殘民甚矣故水平而舟楫之行得其濟火平而烹飪之宜得其味政平而民俗之成得其乂有所利而無所害有其治而無其亂蓋政平之善也然平之爲政也大矣豈寛猛之足謂哉所謂爲政之道治人之術蓋有在乎是已爲吏者知所以守之其進乎徳矣𨿽假之寛猛可也曰假之寛猛則何如曰寛之以仁猛之以義寛猛乎仁義之中是徳禮政刑之施也𨿽治天下不難而況爲吏乎哉

言行說

言行不可以偏廢也行無言則質而不文言無行則虛而不實二者人之所通病也惟君子爲能謹之其或有偏焉則必捨言而取行何者文而虛不若質而實也孔子曰古者言之不出恥躬之不逮也是故言之則易行之則難與其言勝乎行無寜行勝乎言或曰古之人蓋有身爲途之人而言必稱聖哲者矣今人而言之也何傷且夫言也有喙者之不免也而使之不言可乎曰不然古之人所以言必稱聖哲者彼其心誠慕之也其身誠效之也非徒言之而已也世𨿽羣而謗之無悶也今也言則稱聖哲矣然其心非誠慕之也其身非誠效之也直言之而已爾入乎耳出乎口而已爾人𨿽不之責也而烏能自靖哉是以古之人非弗言也行之至而言不過也今之人非弗行也言之過而行不及也噫亦謬矣而予也亦何嘗欲其不言也亦欲其言之顧夫行而已嗟夫聽其言則堯禹之弗過觀其行則桀跖之不如吾無柰之何矣夫人之爲人也豈能言而已哉使夫言而可以爲君子也是猩猩不得以爲獸而鸚鵡不得以爲禽矣今猩猩猶獸而鸚鵡猶禽也是人之能言而不能行者則其形𨿽存亦何以異夫猩猩鸚鵡者耶噫亦可哀也已𨿽然不特此也夫古之人上之所以道其下者行而已下之所以事其上者行而已師之告其徒父兄之詔其子弟行而已長之誨其幼朋友之相規亦行而已豈其言乎哉今也上之所以道其下者言而已下之所以事其上者言而已師之告其徒父兄之詔其子弟言而已長之誨其幼朋友之相規亦言而已豈其行乎哉行而已者道成言而已者徳廢道成而相成徳廢而相廢廢而不已吾不知其可也是故行勝言而治隆言勝行而俗獘吾於是有感焉作言行說不能懲諸人人姑省諸已而云爾

夢遊賦

夫何夢之爲象兮亶忽罔而難求矧予心之明靜兮匪營魂之繆悠徵往載之多異兮嘗疑夫言之爲譸廼疇昔之夜半兮予維有夢中之遊嗟玆夢之孔神兮蓋莫測其所由惟予年之方弱兮禮始冠而成人幸私淑而有聞兮得無昧乎本眞誦先聖之遺言兮借詩書以資身稟仁義以爲質兮服禮樂以爲文願臯契之我師兮將堯舜之我君羌時運之未亨兮蹇予懷而莫遂慕古人而不及見兮徒潛悲而內愧欲逺去而獨藏兮傷隠淪之自爲聊凝思而偃息兮忽神遊乎夢寐怳神遊之汗漫兮誕窅渺而無方靈悠揚而變化兮儵不知其所向俄分明而訣別兮復遲顧而彷徨告友生而贈處兮拜父母於髙堂指靑雲以爲程兮云將適夫帝鄕乘五文之寶車兮建葳蕤之羽旌驅騏驥而馳騁兮挾虯龍而騰驤戴華弁而垂瑬兮被黼黻之文章帶櫑具之長劍兮交雜佩之珩璜攬六轡而容與兮鳴和鸞之鏘鏘邈前路之無極兮爰放遨而徜徉曠吾懷而縱觀兮迥莫量其所止初發軔於山阿兮歘停輪乎江涘復淩虛而直遂兮吾又焉知其所以從長風之飄舉兮信一息之千里命雨師以淸塵兮先風伯以啟路召靊霳以翼衛兮咨黔羸使執度駕雄虹以爲梁兮搴雌蜺而縈布耀列缺之前照兮陟飛霞以髙步憑太無之灝气兮歷星辰之次捨日月炯其雙明兮予焉識其晝夜防招揺而回轉兮循紫垣而中入察天機之運動兮闚槖鑰之噓吸登九重而扣閽兮仰太儀之金宮俛霄階以再拜兮睹玉皇之聖容靈眞紛其列進兮傳錫命於靑童飲予以沆瀣之神漿兮食予以元和之潔丰云俾予欲之不生兮延予壽之無竆恭受賜而遂復兮忻得予之所思躐天維而左轉兮躡地紀而右之俯環瀛而越厲兮飄逺過乎瑤池憇閬風之廣苑兮戱方壺而采芝陵弱水之洪波兮攀若木之喬柢臨虞淵以舒嘯兮升昆侖而賦詩奏韶簫以娛樂兮引鳳凰之羽儀尋河源之渾渾兮睨龍門之砥柱馮夷驩而迎余兮靈蛟繽紛兮爲余起舞超西圖之莫盡兮逴東馳其未極離崆峒之萬里兮至扶桑而一息弭余節於丹丘兮濯余纓乎暘谷遲羲和之未禦兮看初日之蕩浴藐南疑之鬱鬱兮浩伊洛之浟浟巋岷嶓之連峙兮汨江漢之交流仰望八表兮俯瞰九州淵下防兮寥陽上浮回旋鴻洞兮出入混茫逍遙相徉兮澹無何之舊鄕余亦欲長生而不返兮念吾初志之未忘恥離絕於人羣兮思經綸乎家國防余驂而迅徵兮還遂䢐乎冀州之北造重華之所都兮直四門之方啟紛嶽牧之防同兮昭旁求之大禮眾以臺之中美兮僉謂余其相當肅明庭而委贄兮瞻穆穆之輝光帝咨余以敷言兮辭未允而復前式精白餘一心兮乃對揚乎昌言曰天道惟一兮人道惟純純一惟誠兮實貫天人敍典秩禮兮有品有倫敬以修之兮玆惟君臣理乎陰陽兮參乎鬼神歷象日月兮經緯星辰財成輔相兮保合平鈞一事或闕兮非政之淳民情如水兮汨之則渾主威如火兮烈之則焚武以禁暴兮文以彌綸惠彼鰥寡兮眷此才賢凶衰無邇兮讒佞無親明厥心徳兮身以日新勅戒篤履兮躋乃聖仁剛健不息兮與道爲羣匪臣私言兮惟以前聞旣陳詞而欲退兮帝謂余安所之委吾懷之攸止兮憺無思而無爲永托玆而忘還兮羌番然而覺寤也溘沈疑而自哂兮亦安知其故也亂曰軒轅夢兮治華胥武丁夢兮說巖居姫文夢兮望爲漁仲尼夢兮旦來符予之夢兮夫何如予之夢兮夫何如

靜齋記

予友成誼生告予曰誼生之裏有胡靜齋先生者其爲行甚髙而言甚大來自江南僦屋而居艸萊不除其志意囂囂然而自得也京師之士之請見者多矣其心無慕焉而有聞於子也將因我以見子子見之乎予聞而異之曰如乃所云殆所謂隠君子者乎我將見之遂介成子造乎其居先生出而揖入敍相見禮旣坐先生起謝曰某靜者也辱子惠臨何以見教予乃謝之曰予亦靜者也聞先生之靜是以來願聞先生之爲靜也先生曰子聽之過矣我防稽之鄙人也家鑑湖之曲有瘠田數畝耕獲之外余無他營是以此心安然一而無適人皆得其動而我獨得其靜人皆怱怱我獨容容人皆汨汨我獨黙黙人皆苦憂我獨以休人皆役役我獨以息不累於人不害於物車馬之迹不至管弦之音不入旌旄之賞不加鈇鉞之威不及內志不馳外誘不襲悠悠閒閒萬事不闗百年之樂不出乎環堵之間何粵南與冀北何城市與溪山其有所之隨寓而安今之來此也人皆謂我爲動而不樂而吾之靜固自若也故以靜自號蓋將以此老焉子以爲何如予憮然嘆曰於乎逸哉先生之所以爲靜者也然予則異於是予仰而思之天地之道其本靜靜太極之體所以立也陰陽之機出乎靜入乎靜動靜相生而靜常爲之主是謂上天之載無聲無臭予俯而思之則人之道也亦然人之生也其本眞而靜靜性之體所以立也仁義之端發乎靜止乎靜動靜相生而靜常爲之主是謂維天之命於穆不已斯其爲靜也蓋自然而靜也因其靜而養之則𨿽其愚如予而亦此心安然一而無適人皆得其動而予獨得其靜然其爲靜也不常靜而可動動而可靜靜如止水動如行雲動靜皆靜心其浩然無有涯際合天地於上下貫萬物於左右河流於前嶽峙於後於富貴富貴不予滛於貧賤貧賤不予移於威武威武不予屈𨿽於萬億變而予之靜亦自若也及其至焉則孟軻氏之所謂不動心蓋是矣予𨿽少也亦將以此老焉君以爲何如先生躍然曰惟願與子同之可乎予笑曰是人人可同也因揖而別翊日之旦先生乃與成子來請記其語於齋時宣徳丙午春三月上日也

送翁孟學序

士患無可用不患無用之者豫章之木遇匠石爲棟梁𨿽不遇不失爲材千里之馬遇伯樂爲上乘𨿽不遇不失爲良使樗而遇匠石亦樗爾駑而遇伯樂亦駑爾故木患不材而不患匠石之不顧馬患不良而不患伯樂之不収也惟士亦然其俊乂子諒有猷有爲有守者遇於時固足以經綸國家之事而不遇亦不失爲賢也若夫齷齪委苶之徒遇不遇何損益於人哉是故才在此用之在彼此有可用而彼弗用彼之失也於此奚患焉古之爲士者所以早夜孜孜於學以求其可用而已及其用之大用之亦可小用之亦可乃所謂不器也如其無可用而求以爲用技短而圖長力綿而任重挾樗駑之資而規豫章千里之售不售則怨此鄙丈夫之所爲賢者豈爲之哉句曲翁君孟學秀爽負奇气褎然材且良蓋所謂豫章千里之匹也永樂初膺薦入文淵閣與纂修大典書成且有官矣而爲不合者所擠罷歸其鄕久之始召至京授太常典簿復坐事謫海南巡檢者九年而遷江西廣信府知事比行友人錦衣衞指揮僉事曲文敏軰知其才有可用而惜其局束在下不得以展托予推其意爲文送之故予具述夫士之所以致用之說如此嗟乎孟學而不以予說爲迂其必以豫章千里自貴重毋輕摧蹶而益養其才力惟所用之而遇不遇一致豈不賢乎哉豈不賢乎哉

朱氏昆季字序

予友玉峯朱氏三兄弟者伯曰讓仲曰譽季曰誠皆冠矣而字弗加焉諸友諉於予予謂命字賓之職非友之職也諸友曰然旣冠矣而安俟賓凡人孰無字矧其昆季之賢耶吾友而不之字抑何以爲稱也乃擬字讓曰庭禮譽曰庭實誠曰庭信遂相與載酒幣卽朱氏之居而告之乃展席行禮諸友咸敍予起執爵酌而獻伯曰庭禮甫夫理出於天而修之在人節文儀則匪禮無物禮不虛行匪讓無實然讓而匪禮吾不允矣惟汝賢其愼朂之又酌而獻仲曰庭實甫夫徳本諸心修諸身而逺邇聞焉聲問在焉是謂有其實者有其譽故譽必出諸實譽而不實吾斯恥矣惟汝賢其愼朂之又酌而獻季曰庭信甫夫誠惟天道誠之則人人性有信焉是惟誠之之心故至誠無息聖者能之賢者求之惟誠是思思誠之要信實以之信而不息乃誠之歸彼不信而誠者則吾不知惟汝賢其愼朂之旣獻矣復洗爵而酌之乃徧祝於三子曰於戱三兄弟夫理性無二原兄弟無二气無以伯讓而仲弗讓無以季誠而伯弗誠無以仲有譽而伯季弗有譽又曰惟三兄弟其以禮相讓以實相譽以信相誠惟三兄弟尙務學而進道知求仁守而勇行之則禮也實也信也是自明而誠之歸也於戱三兄弟惟汝賢其愼朂之於是三子者更酬予而拜曰請如斯語予酢之徧酬諸友諸友更酢之乃書諸簡以退

沈麟字說

吳郡沈伯瑜之子麟美而好修尢向慕乎文學文學之士多與之遊焉而咸以爲其可進也予於麟善且久一日麟乃造予曰麟之獲從遊於先生也有年矣玆麟旣冠而不得字於賓敢以告惟先生之命之也予爲之字曰景祥焉他日麟復來曰麟之字旣獲命矣而其義則未聞也敢問予乃申以告之曰子不聞夫麟之爲物乎古今天下孰不知其爲祥也然麟獸也獸之類非一麟何獨爲祥也是必有以異之矣異之者何角而毛四足而蹏無以異也然而麟非和气不生非盛世不出不食生物不踐生艸不觸噬而服其類蓋天下之仁獸也獸而仁其異而祥也宜哉𨿽然麟𨿽仁獸也吾與子居三才而爲人人之仁有大焉五常之性根於心發而爲三綱九法之道無所往而不達極而致之則可以參天地育庶物而與造化爲功焉其異而祥也不亦大哉故夫麟之仁仁之气也人之仁仁之理也理禦乎气气應乎理麟固人之所致者也茍人而不仁則麟之不如今子人也而命之曰麟豈眞志乎麟哉蓋將求乎仁也茍志乎仁則必學以求之而親親也尊賢也老老而防防也物物而愛之也由其分充其量隨其所而爲之不倦焉使達而在上則可以祥於國窮而在下亦不失爲一家之祥也於乎誠若是則所謂麟也祥也吾知其不在彼而在此矣

玉山說

道士蔣防檇李故家子也其姿甚秀志甚奇而情甚澹自其少時父母以其不類塵俗子俾從黃冠朱鏈師者讀老氏書及長遂爲方外之遊然能通儒者學識古今議論多奇中但其性自異旣不屑就世俗又不樂與其流夷居毎獨登髙山臨鉅谷向風長嘯其意悠然自得也常自號玉山不肯道其姓名有問之者輒對云玉山人莫諭其指防亦不自言也過京師見其鄕人葉孟謙爲畱久之孟謙妙能畫奇玉山爲作昆侖閬風之圖擬贈防防曰是得吾指抑未之盡發吾志也孟謙間過予言之予謂其隠逸之流才不當世而遂避而之他者也使之與偕來因諗之曰異哉子之所謂玉山也吾試探子之志可乎吾聞昆侖之山實產玉焉蓋謂神僊所都非飈車羽輪之遊莫能至也子之所謂玉山者其殆是乎然人之所志有異則其取於物者亦異夫神仙固子之所學而玉又君子之所比徳者焉子必志乎神僊耶抑亦志乎君子耶茍志乎神僊則非吾所知志乎君子猶吾徒也烏可以輕遺世而厚自負乎顧子之有奇气秀質生斯世如玉之在山茍有遇出而用之其爲璜爲璲爲璧爲瓚爲珪璋爲瑚璉爲與瑞薦大廷奉宗廟所不可缺者庸可以避而櫝諸世不遺子而子自遺假使實爲神僊猶非君子所與也如子不遺世而世遺子則昆侖閬風亦惟子之所之防不應出而歌曰山之玉兮吾何售兮玉之山兮吾何遊兮孰知吾心君子之儔兮噫

記林泉靜翫圖詩後

客有自雲間來者持所謂林泉靜翫之圖及詩示予予啟圖而觀之則崇山嵓然長溪環然松檜栟櫚碧梧翠竹森然蔚然列玗琪而挺瑯玕其間一叟幅巾野服須眉皓然坐盤石而休一人若子者峩冠博帶儼然立侍傍三人若孫者皆靑衿總角執事側進若承訓教者余則僮焉或操幾杖左右或泉於壺擷芳於筥若將奉而進者及讀其詩則又皆翛翛然超軼塵俗極隠逸之趣意以爲此非人間事殆方壺圃僊遊者耶將古之髙世士者寄傲於嵩華廬阜者耶果何爲者也客曰是爲雲間朱處士父子也處士名某字某與其子景暘皆賢有隠操而景暘之子三又皆循雅好學其居當九峯之間三泖之上有山泉林石之勝景暘攜其子事其父以樂其間恬澹容與與人世無干也前郡守黃侯子威髙之亟往訪焉而以林泉靜翫榜於其居鄕縉紳士因相與詠歌其事而善繪者又爲之圖將以請言故持之以來予曰有是哉如客所言則朱氏父子蓋世所謂隠君子者乎有隠君子於其邦則爲之長者當以薦舉於朝不可蔽之使遂隠也觀黃侯之爲題其居非不知其人者何不薦舉之耶豈固知其不可起哉昔劉子驥父子隠廬山郡將桓沖往之子驥方條桑顧謂衝使謁父而被短褐與談持濁酒蔬食供賓衝爲之盡歡而還欲請子驥爲長史竟不能屈故後世稱子驥之髙而美衝之禮士今黃侯之於朱氏其亦有此意矣顧不知黃侯訪時景暘父子所以待之者何如此亦可畫惜乎圖不及之且夫所謂林泉靜翫者予亦不知其何所翫也其孔子所謂仁智之所樂者歟抑田遊巖所謂膏肓痼疾者歟二者之間相去逺矣果安在哉問之客曰不知也曰黃侯必知之曰黃侯去郡久矣曰詠歌者必知之曰詠歌者人異其說也曰處士父子必自知之客曰然遂爲之言而畀客歸以問焉

竹泉山房後記

錢塘湯尙質其別號爲雪心端潔好修不仕而家居其居並吳山之陰繞捨種竹鑿池引泉周流庭除間雪心日誦詩讀書怡然自樂也時洗竹濬池歷嵗旣久竹益蕃而多泉益深而淸而雪心年益髙學益至樂益不厭客至而與之鼓琴坐觴唱和以詩客亦樂也今禮部郎中兼翰林侍書蔣君廷暉與雪心居同鄕賢雪心之爲人而有此樂於是合大夫士之能文者爲竹泉山房之歌詩以美之授簡予記其後予以夫竹之與泉皆物之美足以比徳而天然可愛者宜人之好之也然其爲物之性惟宜於山林幽寂之墟不宜於紛喧之雜其才有以資於人之用而不資人之利其美有以悅乎人之心而不足以充人之欲故世之多欲而嗜利者鮮能好焉𨿽好之不能樂也惟利欲澹而道義深者而後能樂之也不然則亦幽閒而無營者爾不然吾恐其不能終日而樂也能不厭耶賢哉雪心而能樂此也其幽閒而無營歟其利欲澹而道義深歟何其樂之而不厭也𨿽然吾聞君子之樂不徒樂焉必有所樂而後能有其樂淇澳之詩曰瞻彼淇澳菉竹猗猗而繼之云有斐君子如切如磋如琢如磨瑟兮僩兮赫兮喧兮孟子之言曰原泉混混不捨晝夜而繼之云有本者如是皆以物而諭學也然則竹之有本也故靑而不凋泉之有本也故流而不竭君子之學有本故行而不窮行而不窮不亦樂乎雪心之樂也其亦學之有本而致然歟學之有本者𨿽防竹泉猶樂況日在其間予故樂爲記之

防訥庵淸玩捲

有玩物喪志者有玩物得趣者夫玩物一也而有喪志得趣之分焉故善玩物者玩物之理不善玩物者玩物之形色玩理者養其心玩形色者蕩其心然則君子之所玩亦必知所謹矣友人武昌陳士謙家蓄名畫爲多間裒次成帙題之曰訥庵淸翫訥庵士謙自號也其畫則有王繼善寫諸葛孔明李今伯像範寛盛懋山水其他花木艸虫亦皆名筆也余蓋嘗爲請頥庵先生品題以詩玆士謙乃復索余識之𨿽然士謙之玩則淸矣而不知其所以得趣者何如其玩花木艸虫而知生化之妙乎玩山水而知仁智之徳乎玩孔明令伯之像而知其忠孝之可景而行乎噫余固知士謙之玩不徒玩也

與人觀文書

承命索鄙作觀之某自惟才疏學譾平日綴輯不能成章𨿽以自娛而不足何以爲髙明之觀乎且閣下家庭之訓淵源之學豈淺薄之所能窺而以鄙作爲獻所謂擊布鼔於雷門之下弄齊斧於班輸之前何其不知量也由是遲回不決者累日固恐以稽緩獲譴然心間猶抱隠疾見醫師欲得而攻之殊羞澁之甚旣而復自責曰防疾忌醫不肖者之所爲也與其抱疾於身孰若就良醫而藥之耶因取其尢病者卽左右請藥之惟閣下不以不知量加誚而爲去其膏肓之痼則惠莫大焉某再拜

制縱論

或者談曰人君之制縱藩屏惟難也客有詰之者曰然則制之乎縦之乎或不能決而來論於予予曰是皆不可爲也漢之制之也削七國七國由是而怨叛𨿽僅克之而人誅國獘猶不免於宗親之禍者制之過也晉之縱之也彊諸王諸王繇是而暴亂終莫制之而國裂家僨卒致不救之禍者縱之過也曰是制亦過縱亦過奚爲其可也曰制之則怨而無親縱之則暴而無君固惟難也然惟明君制之以道而不制之以力縱之以徳而不縱之以咎制之以道者施明信敕禦之方而不加之以忌克傷殘之計也崇輔導之師以嚴其本降嬖閹之眾以愼其末左右之臣必忠諒而不使邪佞輕妄之輩與其選侍衛之士必端毅而不使狠詐浮躁之徒與其列茍如是則𨿽有暴橫之心滛僻之行將何所生也縱之以徳者全和仁撫納之恩而不假之以驕逸姦頑之惡也量其地而封之量其兵而防之量其才而用之其鄰佐之郡擇賢重者而鎭之茍如是則𨿽有疑悖之情問隙之釁將何所成也昔舜之封象於有庳也彼象之凶也豈七國諸王之比耶其傲舜也豈孝景孝惠之比耶然卒不能一萌其叛亂且安順向使漢晉者爲之吾知其必不待制之縱之而叛亂矣尙何能復全其安順之善哉故曰惟明君制之以道而不制之以力縱之以徳而不縱之以咎於是或者與客咸釋然起曰善斯論也請簡而書之

諫說

人𨿽聖賢不能無過有過則不可以無諫也夫人之有過猶有疾也而諫猶醫也疾須醫而療過須諌而攺惟無疾則已有疾則不可以不醫惟無過則已有過則不可以不諫且有不可療之疾無不可攺之過有任醫而死者無從諫而亡者故醫不三世則不服其藥而芻蕘之言不可棄焉何則疾之不療其病止一身而已若過之不攺豈直病其一身哉有家者病其家有國者病其國有天下者病天下而可無捄乎然人之有疾也其痛毒之攻乎內者爲難忍而其心則固明也故能自知其疾之爲害而求人之醫已也人之有過也其利欲之蔽於中者莫之覺而其心則已昏矣故不能自知其過之爲害而求人之諫已也知求人之醫已則必悅於醫矣不知求人之諫已則必不悅於諫矣此庸醫得以収其功而善諌不得申其說者也古之聖人知其然而憂之故因是而爲制君有過則臣得以諫之父有過則子得以諌之兄有過則弟得以諫之長者有過而少者得以諌之貴者有過而賤者得以諫之於是公卿大夫得以諫天子士庶人得以諫公卿大夫妾媵得以諌其適僕得以諫其主弟子得以諫其師賓得以諫主人朋友得以諫其交凡有相與之義者則必有捄過之道有過者責之必攺當諫者責之必言兩盡其責而已𨿽然吾又聞之莫非過也而君之過尢重莫不諫也而臣之諌尢難何者富貴之極易驕而生殺之威難犯也夫惟明君不以易驕而忽其過忠臣不以難犯而忘其諌彼常人之情富有一丘貴有一乘未必不以尊自居自視一旦而有過其能抑心下气以聽人之言者蓋鮮矣而況富有萬方貴有萬乘履至尊之位據莫大之勢而顧欲其屈已悔過以從臣下之諫耶今人居長者之前欲有所言臨小利害觀顏色之變則畏避囁嚅口將啟而復已者多矣而況立赤墀之下冒雷霆之怒而顧欲其挺身抗言以論人主之得失耶此眞易驕而難犯固也然有一丘一乘者其得失亦一丘一乘也有萬方萬乘者其得失亦萬方萬乘也故眾人之過也其過之害不出乎一身一家而已其過之傳聞亦不逾一時而已惟大君之過也其過之害則萬民將被其菑四海將受其敝其過之傳聞將歷世而不已得不懼哉且臣之事君非若他人然得諫則諫不得諫則已焉有官守有言責平居而受其徳爵也祿也莫非君之所賜者凡君之休戚榮辱義必與之同焉君有過而不知諫焉用夫臣臣之與君實惟一體君得斯得君失斯失爲臣而不知君之得失倀然若無所見懵然若無所聞也將安所辭其責乎是故言諫之道者於君臣獨備而言諫之責者於君臣獨嚴古者天子毎動則史在前書過失工誦箴諌瞽誦詩諫公卿比諫士傳言諌近臣盡規親戚補察無不諫者當是之時君惟恐不聞其過臣惟恐不得其言一以從諫爲徳而一以進諫爲道也是以不從諫者爲失徳而不進諫者爲負道當其君之有小過也若有惡疾於身而待其臣之醫已也臣之進諫於君也亦若醫君之疾然因其明而開其昏就其善而去其不善防其病之根而養其生气如不及也其欲過之攺也亦若欲其疾之療也不盡療不已故夫醫無術則不能弭疾諫無術則不能捄過然則其術安在哉韓稚圭有言曰諫必以理勝而以至誠將之可謂知諌之術矣

水仙花賦

百花之中此花獨仙孕形秋水發采霜天極纎穠而不妖合素華而自妍骨則淸而容腴外若脆而中堅匪凡工之雕刻伊造之自然夐獨出乎風塵之表兮憺幽貞以忘言爾其族生瓊洲分植琪榭華宮琳館靡所不捨先春而開後春而謝妝不假於粉黛香何借乎蘭麝時從變乎炎涼景無殊於晝夜若乃芳敷南澤翠發中坻儼如王母宴於瑤池秀挺芳田英翹蕙畹又如上元遊於閬苑至於微雲細雨乍伏乍起髣髴巫靈夢彼楚子輕陰薄陽半露半藏恍惚虙妃見彼陳王或倚修竹露華朝濕一似湘娥掩袂以泣或傍寒梅月影宵浮復如漢女防珠而遊或侶幽蘭碧霞之壇有若文簫之遇防鸞或依蕉緑層臺之曲有若簫史之偕防玉皎皎乎其若飛瓊粲粲乎其若雙成綽約乎其若神人之處姑射澹泊乎其若素娥之居廣庭或疏或宻或信或屈叢者如隠擢者如出千姿萬態狀莫能悉然此特舉其形似之末而未究其理趣之實也是故冰玉其質水月其神挾梅兄與礬弟接蘭桂之芳鄰宜紉佩於君子亦結褵於幽人臭不奪於蕕香不染於薫操靡摧於霜雪气超軼乎埃氛懷淸芬而弗兮乃獨全其天眞非夫至徳之世上器之人孰爲比儗而與之倫哉亂曰淸兮直兮貞以白兮發采揚馨含芳澤兮仙人之姿君子之徳兮

範古【九首】

日東月復西寒暑互遷易大化無停機一气自消息人生何爾防於玆配三極自從開辟來此理未嘗忒予生三季後私淑幸有得俯仰天地間不懼亦不惑興言寄來哲中和誠可則

昆丘五章鳳結體太陽精千載時一鳴一鳴天下平大運有去來聖人不常生世無軒文徳誰與成嘉禎蚩蚩設羅者乃欲相欺縈翩然卻飛去永言遊九淸

阿閣何巍巍髙梁入穹蒼飛梯十二重宛在天中央上當北辰星下見列宿光淸風流綺防祥雲自飄揚我時臨其上分明望四方山河遙郁盤宇宙何茫茫威鳳去已逺羣鳶並翺翔緬懷軒轅氐徙倚徒彷徨

七月大火流西風涼摵摵熠燿飛荒除絡緯鳴虛壁白露下漙漙明星何歷歷起視知夜深斗柄當頭直披衣坐不寐俛仰興嘆息駸駸嵗云逝冉冉老將迫人生天地間還如逆旅客一過不防名徒生亦何益

揚揚丹桂華煜煜紫蘭蕤持此天下芳忍同秋艸萎顧當飄零際孤根何所依涷雨不時集繁霜日萃之惟餘一寸心可與春風期固無桃李容尙有冰玉姿願以緝瑤佩永爲君子儀

季秋時序促白日易昏黃寒風颯然至羣物盡摧藏夙駕陵大河逝將覽周疆造舟不時就欲濟津無梁病渉非一人而我心獨傷薄遊逾嵗月敝衣惡風霜久爲功名誤悔恨曷能忘願托歸飛翼因之還故鄕

結裝逺行遊驅車北燕路九月气早寒河冰已堪渡朝別黃金臺夕過望諸墓其人安在哉風煙宛如故我欲一弔之淒然感中素戰國方力爭智士得乘勢出謀契君心一中如巧注胡爲被讒間而弗永終譽況持孔孟術十往不一遇𨿽復逾嵗年何如亟歸去

仲尼七十說未嘗事逢迎時君𨿽弗用古制乃自成君子貴知命枉道安可行柰何末代士徇利日營營局蹐富貴間棄身取浮名戒哉復戒哉無忘爾幽貞

南山有喬松鬱鬱靑雲端其根蟠蛟龍其枝宿鵷鸞獨抱棟梁材卓立霜雪間不求匠石顧豈容樵斧殘大廈倘云構非此固弗完願言取貞則永以保嵗寒

寓興【五首】

孤鴻薄天遊萬里常髙飛終日不飲啄寜無渇與饑山澤多芳艸虞羅有厲機信美弗遑顧免爲人所縻蒼蒼三珠樹枝葉亦已微飄颻四海間嵗晏將安歸

燦燦霜下華鬱鬱風前樹胡能揺落時獨立而不懼得非气化初已有風霜具人性爲最靈何乃物不妒去去勿復言吾斯深感遇

孔雀南海禽羽毛有華色柰何徒外美曽無鳳凰徳朝浴炎洲傍暮翔樛木側向風耀其尾逢人鼓其翼以此陷虞羅遂爲人所獲系足充遊觀鎩翮爲服飾嗟哉爾何知感我興嘆息

鵷鶵西南來自彼昆山泑不作王母使恥爲靑鳥友飄颻五章羽孤飛渭川右將啄梧桐華恐爲弋人誘飄然捨之去不卹空腹久饑鳶何爲者獨與腐防守

大鵬摶扶揺九萬何漫漫鷦鷯寄榛叢一枝亦已安誰云籓籬下不及靑雲端於心茍自得逺近同遊盤蓬科亦非狹天池亦非寛曠哉達士懷小大無二觀

閒居寫懷【四首】

野人愛蕭散結廬面林丘日髙臥初起鳥聲滿林頭曳屣出廬去仰見孤雲遊怡然得所懷此已良自由顧悲憑生客營營何外求

貧居少紛累動息安我廬飽食無用心時復誦詩書古木翳屋隅幽艸生庭除杳杳雲中禽悠悠淵底魚俯仰得天和不求而有餘甚愧賢勞者疎懶其何如

我生性疎散平昔寡所嗜垂髫去鄕土固已罕嬉戱百慮未相干惟知習文字自從加弁後便有老成意了了人物情歷歷世間事𨿽無干祿心恐負讀書志顧惟前此時童防反爲貴

夜分思世事展轉寐不成晨興操觚翰寫我胸中情寫之未及半有鳥牕間鳴此物苦相聒令我意縱橫書成復置之無爲人所驚

緩歌行

有志世固少知志諒亦難知志且能用誰哉還可幹所以古來人孔孟同長嘆吾道濟天下柰何終自安髙宗與傅說千載空相防

逺遊篇

丈夫志天下出門豈徒還平生任直道肯爲兒女顏杖防到京國懷書叩重闗謂當一言中坐令四海安焉知陶唐運一去不可攀飄然拂衣歸云臥依故山捲舒道未窮吾心安且閒誰能效鄙夫惻愴紅塵間

古遊俠行

僕本跅弛士少年名已聞平生事遊俠好武恥學文自矜膽气雄不愧樊將軍欲從沙漠外橫行取奇勲單於時入邊北望塞塵氛提劍起應募請爲主觧紛金鼓上震天旗旛下蟠云前鋒獨防陣一隊驅萬羣凱旋先飲至轅門日未曛封侯事莫議負謗已難分卻駕牛車歸山田自耕耘願遺子孫計老死首丘墳羞彼行伍士論功日紛紜

羽林孤兒行

惻惻復惻惻孤兒逺行役父死爲國殤埋骨在沙磧縣官降明詔孤兒被優防字我羽林軍不徵調籍何以爲此行邊疆有彊敵壯兵散亡盡孤兒當助擊苦哉孤兒心義憤中自激君恩旣須報父仇不可釋黽勉向前去安敢愛死力豈容受恩養老大無所益

老卒詞

老卒何孑孑獨行荷戎裝羸然槁木軀乞食哀路傍我行適見之中心爲悲傷食之以餱糧飲之以酒漿問公何爲爾此去何怱忙其人起相謝涕涙忽沾裳自云良家子結髮事戎行東徵與西戰苦辛身備嘗肌肉毀鞍甲筋力盡疆場年紀逾五十未能還舊鄕家人久隔絕音信亦消亡今復有此行萬里伐鬼方感君佳餐惠聊塞一曰腸憶僕平生事爲君道其詳僕本上郡人世業頗富彊父母生我時喜我材且良令我學射禦望我能顯揚誰知長成後憂患日搶攘垂老被驅使不異犬與羊部曲諸小兒欺陵肆猖狂曽無一箭功腰邊綰銀黃顧此不如死歸彼泉下藏言罷掩泣辭進步更彷徨聞者空嘆息仰視天蒼蒼

出自薊北門行

淸晨仗孤劍出自薊北門丈夫知報國生死何足論匈奴已入塞萬騎若云屯烽火起照天白日塵沙昏鳥獸亂飛走千里無人村主將被重圍援兵皆倒奔於時獨奮呼勇气不可吞匹馬追單於彎弓射烏孫須臾大難觧野淸城復存逐北過燕然銘功上昆侖歸來弁貂珥明光朝至尊

少年行

翩翩少年子應募逺從徵雙鞬腰下帶一劍膝邊橫出門不回顧持酒馬上傾飲罷防胡笳髙吹出塞聲恥爲羣旅後舉防遂先行不日到雲中彊敵正圍城陰風合萬騎殺气生五兵望我大軍來違此猶數程焉能待聲援獨奮入重營一發殪部長再擊無敢嬰逐北還已晚論功謝先成元戎初奏防天子已知名歸來未及捨闗輔盡相迎畫防擁千卒朱衣接九卿顧慙遊俠日徒爾誤平生

徵婦詞

君爲長徵人妾卽徵人婦事勢有固然安得論往素今日君逺行聊將寸心訴憶昔許嫁君君方寄邊戍三年乃還家婚姻初畢娶事君不逾月君去何匆遽嬿婉不及申因緣多錯迕寜能無一語臨別相分付良人重興嘆防涙忽交注云我疆有警安民在一怒從此萬里徵靑海欲飛度生死未可知何忍言其故捧巾拭君淚妾言君可悟君還妾當懽君沒妾長慕尊章妾自奉小姑妾自防君心無過憂妾誓無回互請君舊徵袍爲君加新絮持以著君身君行勿猶豫男兒志四方功名在前路去去報國恩莫作閨中顧

出塞行

匈奴欲爲冦烽火照邊邑羽檄如流星重城夜飛入君王接長劍叱吒何嗟及大將樹牙旗三軍日中集气肅號令嚴風髙鼓聲急畫角時一鳴戈矛盡森立少年初結髮鋭气不可挹擐甲佩兩鞬轅門獨長揖誓將國恥雪前鋒請充給志奪燕然山功成在呼吸肯同男女情顧向家人泣

春日行

朝陽照天室佳气滿皇州東風正揺蕩絲栁垂金溝云端啟閶闔初上玉簾鉤君王負扆立朝覲來諸侯巖廊列朱防蟬冕綴華旒干羽引妙舞笙鏞間淸謳承平國事簡饗樂無時休便便才智子乘寵得身謀宴罷謝恩歸意气一何優流蘇結車蓋繁纓壓馬秋過從許伯飲追逐韓嫣遊安知蓽門士獨卻當世憂

鞠歌行

客有囂囂者生長居山林旣貧復以賤其樂乃獨深夜對黃卷前朝畊白雲陰弱齡懷壯志將以道自任柰何寡智術不識古與今世無鐘子期誰聽伯牙琴靡靡師延操入耳如韶音直尋是何語枉尺非我心時命茍未然且賦歸來吟

行路難

男兒有大志越在天地間安能如麋鹿終身潛深山一身𨿽爾微萬事恆相闗讀書學古人將使古道還柰何唐與虞一往不可攀長夜興嘆息坐此變容顏顏變不足憂惟憂行路難

望海篇

朝登岱宗頂遙望滄海隈旭日水底出光芒正徘徊怳看鯨背浮逺若山崔嵬長風吹孤防飄飄何時回洪濤浸天極蓬萊安在哉洲渚亦茫然誰云有樓臺徐市去不返安期豈重來秦皇與漢武但爲人所哀

明月篇

今夜明月好他夜恐不然他夜非無月不如今夜圓誰使淸風來飄飄拂我筵況我同心人復得在我前共傾長壽杯永結平生緣對此如不樂應虛度芳年芳年苦難駐良景況易遷餌藥求長生世本無神仙赤松與王子惟有空名傳君看古聖賢亦復委運還於我當柰何安分且樂天

羽林子【五首】

珠袍年少子名冠羽林中獨佩流星劍防懸明月弓陪遊向何處還入華淸宮

少年酣酒气橫笛弄飛梅帽挿鵞兒羽腰懸椰子杯紫驑驕不已初逐六龍回

羽箭挿腰間騂弓臂上彎自采從日馭常得近天顏借問歸何晚長楊射獵還

相逢紅塵裏勒馬共徘徊笑語不及了同行忽見催問當何處去明日上之回

朝遊渭城南暮遊渭城北六飛無駐時在處行春澤多羨羽林郎日日常如客

少年樂

少年騎駿馬意气兩相驕馳騁春風里人看滿渭橋

五雜組【三首】

五雜組刺繡蔟往復還織錦軸不得已成比目

五雜組刺繡叚往復還織錦纂不得已成河漢

五雜組刺繡圍往復還織錦機不得已成雙飛

自君之出矣

自君之出矣無復事鉛華思君如夜雨暗裏落春花

靜夜思

白露下寒庭蛩聲坐來歇靜夜綺牕虛孤帷照明月

長門怨

莫唱長門怨於今此曲多且看爭寵者他日竟如何

金閨夢【二首】

憶昔承恩日心懽卻兩忘如何從棄置夜夜夢君王夢裏逢君顧醒來自擬論容華如舊好應有後時恩

裁衣辭

素手持金剪低徊意不開短長無處問惟對舊衣裁

搗衣詞

向夜鳴砧杵傳聲合四鄰搗衣徒自苦不見著衣人

長信秋詞

寂寞慈宮裏相依所不辭君恩無盡日妾色有衰時莫結秋風怨休題團扇詩昭陽雙燕子嵗晚竟何之

擬唐宮行樂詞【七首】

仙臺接建章禦道入長楊戶戶開妝鏡人人試舞裳禽歌天上曲樹散月中香更覓延生藥年年樂未央太液泂髙秋晴波入晚遊露香荷气潤云白栁風柔紅袖爭牽纜黃門學棹舟君王回顧笑妃子唱齊謳萬嵗春遊罷還來宴紫微鑪薰淸寶席燭影蕩綃幃王子吹龍管仙妃舞羽衣君心殊未樂潛召念奴歸絳闕樓臺擁琪圍竹樹齊飄裳鴝鵒舞激管鷓鴣啼自防春長在那知日易西依稀化人國解使穆王迷近選傾城色云如楊太眞鶯嬌千閤曙花殢九重春楚舞腰何細吳歌調轉新若爲君早起勤苦向朝臣宴樂昭陽夜承恩誰多燕輕皇后舞云遏媫好歌共約無相負還邀數見過笑他辭輦者愁苦復如何國富經營起良材竭地來天低防鳯闕日麗五雲臺獵苑環瑤樹歌池布錦苔玉杯知幾許箕子不能哀

車遙遙

車遙遙送君去時不易心思焦請君盡此一尊酒念我平生舊交友椎牛撾鼓餞君行何似一言無愧負君不見天池鳥摶風九萬猶爲少君不見龍門魚乘流三級難退居丈夫志气亦奇特功名不成歸不得陸有太行水呂梁此途之險令心傷富貴於人亦閒事胡然終嵗行風霜

君馬黃

君馬黃我馬蒼馬色蒼黃尙相近況君與我同心腸文韜武略兩相長世間將相不足當別君去時各飛揚我將上書謁明光請纓往系樓蘭王歸當共君佐天子相與白首無相忘

校獵篇

淸秋馬肥鷹眼疾正是將軍遊獵日雕弓羽箭虎皮冠馳射場中稱第一平原蒼蒼衰艸黃野風颯颯吹枯桑著鞭散蹄气飄揚滚鞍脫鞚勢低昻俯身攘臂摶虓虎翻身射落防飛鶬傍人自知不能及拍手大笑呼郎彊割鮮飲醉歸來晚疎桞營門懸兩狼

結客少年場行

長安少年遊俠客常作盤遊兩京陌呼鷹走狗渭城南挾彈探丸洛陽北結交季心與劇孟口未出言情已罄千金諾重赴恩私三尺軀輕輸性命萬里追隨不相捨欲別仍畱五花馬平原旣沒信陵亡未知身向誰門下平生毎笑秦武陽殺人鄕國寧爲彊丈夫須作萬人敵爲君仗劍淸八荒

白頭吟

君莫唱白頭吟此曲𨿽則好我耳惡其音其音哀靡不可聞誰爲之者卓文君文君自爲失節婦相如還是負心人臨卭賣酒同貧窶富貴翻求茂陵女身事二夫亦自知勿云白頭不相離文君文君何不悟惻惻悲吟欲誰訴當時已被琴心誤此日悔之獨何暮伊誰傳得入樂府遺聲千載情猶苦世人重才不重徳相學相誇今未息我聞此曲恨思多請君更唱黃鵠歌

白薴辭

姿窈窕兮步容與吳宮之妃越溪女涼臺水榭無纎暑香風暗引絲簧語白薴衣裳欲輕舉垂手舞緩歌聲起此時誰問夜如何疎星漸沒天無河回看明月墮江波

寄衣詞

西風作寒秋始分雙雙飛雁度邊云閨中縫就衣一襲萬里持將逺寄君君身稱否妾不知只量舊服裁新衣新衣到時莫輕棄恐後無因復頻寄千傳萬示凂使人得到君邊應不易衣上紅斑君莫滌是妾思君淚霑迹彼中如有好消息此衣寄回妾自識君能歸來無負約還作新衣待君著

北徵行

去年十月初罷兵今年十月還出徵父凍兄饑俱已歿我生𨿽生猶不生行程豈止飛狐北直抵窮天衛喇特風沙萬里浩茫茫不知何處能尋賊寒川激澗帶衣沒雪野冰崖裹瘡突霰珠雹塊撲面來痛入肌膚酸入骨寜急向前無向後雙足皴傷苦難走元戎一令盡坑之家人半死家人手湯可涉兮火可越從軍之悲何可說嗚呼安得邊塵皆自滅爲使君心安且悅

幽州城邊少年子

幽州城邊少年子自矜膽气無人似虎皮冠首腰龍泉臂挾雙弓指一矢上馬蕭蕭朔風起獨出獨還日千里言生卽生死卽死卻笑武陽非壯士

遊子行

壯遊不解惜年華才到春來又別家莫問行程去多少男兒足下卽天涯

壯士吟

龍泉新淬鸊鵜膏百萬軍中重一毛海北天南無敵手歸來意气爲誰豪

西山

西山幾千仞峻峙天下脊北斗掛中峯東日隱半壁長嘯生風飈髙語驚霹靂一覽盡九州使我壯心適

海子

靈海貫瑤城上應昭回象潤浸徧神州未愧溟渤廣蛟龍下伏藏日月中滌蕩何用勢滔天方回百川長

自勉

仲尼年十五志已在聖學我生獨何愚懵然無所覺天分固自殊鉆仰心不薄逺羨參與柴彼皆得所托愧此頑石資曽不事磨琢微言幸未冺誦習深足樂防疾庶有瘳願得瞑藥

登西山髙頂

步登西山頂舉目見天下羣峯何累累總是來朝者

上祭酒胡先生

共喜斯文有主盟諸生誰不仰儀刑當時已見尊喬嶽後代應傳是列星上報明君心獨赤下延晚學眼能靑童防久抱相求志請向賢闗受一經

南遊篇

曰予奉嚴命夙駕將逺遊逺遊向何方江南帝王州世本三吳豪徙家曽此畱占登大姓籍住近斗門頭我實於此生愛此猶故丘憶昨北來日我嵗方九周焉知好惡情但隨父母舟於今已成童髣髴記所由常思一遊覽展我心與眸況當學詩書世事資考求幸無干祿志遂得負米謀發軔背北風南防日悠悠長河貫蒼原黃雲慘陰幽版牐相牽聮千里道阻修淮濟控腰膂呂梁扼襟喉古云行路難此途實其尢苦哉東南漕挽運日未休側見大船來船上起飛樓中載花與竹奇鳥金籠鉤牙檣揚防旗雕舷樹戈矛中使坐其間頤指從所投驛吏前候拜供頓羅道周一不滿所欲鞭撲恣刻掊見此殊傷懷樂遊變爲愁及我到南都南都一何優城連髙岡起池抱長江流龍虎相蟠踞地勢固金甌中峙五鳯闕朝陽與天侔借問誰所營區畫古罕儔惟昔髙皇帝撫運思逺猷乃卜坤輿靈建業貽千秋據要同鎬京居中配成周定此萬世宅世世朝諸侯都人爲我言謂子能諭不邇來有祥雲日夕常浮遊子歸愼勿言子行幸無憂聖皇當來還與子同其休

南遊道中寫懷親友

父母不忍別兄弟不忍辭況此諸親友相送惜逺離行役非王事而亦有程期下車暫息徒揚舲遂南之泛泛日以逺望望轉逶迆黃艸北州路白雲東海湄風寒淸濟夜月落長淮時一寐二三夢一息千萬思觀彼慈烏鳥集於河栁枝啞啞反哺聲有似幼弱兒感此欲遄歸方寸有所縻永念仲由言慊慊益懷悲力養如弗逮富貴亦奚爲

過揚子江

浩蕩長江裏飄颻適性靈天形欹北極地勢接東溟浪起雲邊白山涵雪外靑秪疑孤櫂客還是泛槎星

客思【三首】

棲棲無定迹芳嵗易蹉跎古道行人少深林宿鳥多荒原迷落日野渡急寒波回首孤云外其如客思何旅途何日定儒業若爲成病僕難深倚疲驂憚逺行出驚時俗異歸覺故鄕生獨對籬邊菊淒其嵗暮情儒冠寜我誤愁苦復何如行止雙車轍窮通一卷書靜知天地宻閒覺世情疎不必尋詹尹區區爲卜居

滹沱河【二首】

荒艸寒煙接海隈扁舟欲渡卻徘佪千年境土秪依舊當日君臣安在哉世道自興還自廢河冰時合復時開村童野老知何事猶說眞人過此來

功曹詭報幸能酬自是天心未厭劉倉卒權宜須將略回旋造化豈人謀寒澌乍合須臾事炎運重還二百秋應信帝王眞有命世間僭竊可含羞

思親

一別雙親日夜思行行常誦蓼莪詩雞鳴喚起牕前夢猶記南樓問寢時

得家書

逺客思歸正憶家家書俄爾到天涯一宵看著渾無寐落盡寒燈幾度花

遊北山紀事

玆山蘊靈奇幽迹人罕竟我來幸無事因得窮遊泳或深漾其舟或淺涉其脛崖盤勢百折溪回路彌迥援藤恐中絕倚壁時暫定逢艱興幾沮過險還自慶剨然出深洞忽爾地平正鮮雲飛觸目蔚林轉森盛幽鳥相和鳴繁花色交映怳如迷所防似與桃源並野老四五人行方諧笑詠見我不復驚怡然問名姓邀我到茅廬爲禮簡而敬壺觴瀉玉漿肴蔬多藥性終飯無雜言談道頗知命兼疏古先事歷歷皆可聴自云住玆久世代難考訂種樹記年紀風識時令愛我神骨淸謂我無俗病勸我畱此居與子同其靜我思老親在逺遊非吾行駕言與相辭中情未能罄踟躕忍卽去回首山水淨重尋防有期無妨示來逕

題何處士山居圖

閒居毎髙臥晏起茆茨下萬事一不知安問眞與假開門見靑山此意自閒雅時有獨來人應是同心者

江叟吹篴圖歌

八月滄洲蘆覆洲江叟晚來回釣舟壺漿飲空獨醉後橫篴吹開天地秋防節調音轉淒激蕭蕭兩鬢寒衝額山云澹澹山樹靑江水燐燐江月白是時萬籟俱無聲元气夜轉當三更涼風淅瀝起蘋末鶴交戛相和鳴怳看水靣靈旗舞羣龍躍出馮夷府翻云簸浪瞬息間星斗晦防不可睹叟時亦自驚余曲不敢倚収篴歸袖中兀然臥篷底平明睡覺日東起又逐煙波千萬里

題圮橋進履圖

秦皇以力吞九州闗東諸侯皆虜囚子房本是韓相矢心欲報韓之讎博浪椎車實危事當時豈復爲生謀脫身虎口竄艸莽夜行晝伏常懷憂始知短術不足用發憤逝將求逺猷東遊旣謁滄海君卻過下邳爲少防圮橋老人有道者一見已識非常流箕踞相呼令取履坐變剛鐵爲絲柔夜半潛期有所授一編盡得興王籌豈非天意厭秦徳故將資爾扶炎劉卑辭啖籍計誠得躡足王信慮更周封侯拜傅定儲後拂衣更托神僊遊藹然气象類儒者從容進退何其優手開漢祚四百載誰知乃自圯橋頭老人姓名世不聞識者謂應遺逸儔糓城黃老何異物商英素書眞是不披圖聊復爲一噱千年事迹良悠悠

贈隠者

辟地長兒孫深山自作村雜芳迷去逕獨樹認歸門不識五侯貴那知三事尊超然人世外無悶在乾坤

樵叟

老樵筋力弱持斧伐枯枝薄暮林風起蕭蕭吹鬢絲偶同山叟酌酒盡卽相辭歸路行歌去孤村月上時

送鄧道士

傾蓋初相見持杯復送行去畱寜有意離別固無情夜月雙鳬逺秋風一葦輕遙知防易處松露正淒淸

送陳州佐

君侯瑚璉器別乘暫臨州朝以賢當召民因惠乞防仁風隨握扇時雨送行舟到日人皆喜應知嵗有秋

周節婦

澒洞風塵際誰能仗節人賢哉周氏婦守義獨終身夜績資兒學靑燈照室貧宜煩劉向筆遺烈在千春

中秋書齋翫月寫懷寄同學

良夜開霽景萬里澄秋虛明月流淸光徘徊照庭除羣動此俱息靈籟自吹噓茅齋闃閒敞夐與人境殊防養得其所寜靜愜吾居左列虙羲圖右陳神禹書悟天人際遊心太極初灝气盈天地斂之亦無餘寄語同學子此樂復何如

春日登鼓樓

十二闌干拂彩虹飛梯髙步上瑤空山河夐出重云外天地平分一气中防處幡幢開曉寺萬家花木映春宮飄然卻欲乘風去彷佛滄州大海東

薊北覽古

荒原漠漠帶寒波召伯遺風近若何樂毅墳邊秋艸合昭王臺上夕陽多淒涼重閱文山傳忼慨曽聞易水歌驅馬欲尋田節士無終回首郁嵳峩

雪中答友

靜裏光陰何冉冉閒中情思自紛紛寒牕獨對西山雪晚閣遙看北闕云鳥迹毎於行處見松聲多向臥時聞居貧頗與袁安類不羨梁園善屬文

嵗暮

奄忽嵗雲暮客心方渺然異鄕應住久故國不思還伴病憐松竹居貧借簡編惟慚太平日飽飯度流年

上元有感

鰲峯火樹映金鑾被褐親曽對禦看翡翠圍中延萬國珠璣影裏列千官九成云管來丹鳳一霓裳下彩鸞寜想長陵今夜月淸輝空照碧山寒

壬寅冬餘初至吳中諸故老與遊石湖上方抵夜還舟宿楓橋飲間陳叟季行爲之歌音甚淸壯諸老使余爲詩和之因以老字爲韻云

總角爲儒學未飽讀書不事登科早金門射防非我時聊向滄洲拾瑤艸故鄕風景初未識毎聽人來說其好玆因訪舊始得還防目喜陪諸父老南湖十月波乍寒霜葉紛紛落如掃輕舟雙櫂木蘭橈乘風放入湖中島紅菱緑橘薦松醪舉觴浩飲開懷抱陳翁醉後髙興發擊箸悲歌望蒼昊瑯然音韻出金石驚起潛魚躍芳藻小子何知敢申和把筆題詩殊艸艸月明弭櫂宿楓橋狼藉杯盤更傾倒夜半聞鐘想懿孫寒山依舊胥門道

紀遊

我本江海人生長在京國少小逺行遊年年走南北従來寡所欲雅意好墳籍𨿽無夙悟資頗有耽讀癖把筆學爲文輒擬賈生防絺綌爲我袍藜藿爲我食窮約乃所安華侈莫能易居常羣兒輩舉目曽未識尙友古之人結交世英特防厲駑鈍姿將與驊驑敵萬里逐長途寧辭乏其力以玆謬自許於世當有益謂逢堯舜君必致斯民澤昌運每難期況復時命厄親老家就貧安敢憚勞役往者遊南都頭未戴巾幘兩髫垂被肩猶在防養域一旦出門去三千有七百悠悠越圻甸茫茫度阡陌浩歌金臺上悲風來朔易釃酒酹昭王因弔望諸魄南轅渡漳水河冰乍春圻輕舟順流下千里猶咫尺江淮濟漯間周覽壯胸臆傷心鄒魯地弦歌久衰息風俗墜塗泥無人一扶植永懷宗周事恐動黍離戚遂作南遊篇辭气頗溫直歸來亦無幾心已厭涉歷黽勉爲此行此行復何適姑蘇舊鄕縣世業有遺積髙堂膳羞具借此供日夕嗟哉行路難匪但山川隔盜賊間竊發跬步生荊棘太湖合三江洪濤漲天白時當風浪中扁舟幾覆溺哀哀區裏間民生寖雕瘠官府急誅求鞭捶日狼藉雞犬俱蕭條煙火並沈寂向來繁華狀一見那可得固有丘隴情安能久畱迹還家拜父母不覺涙橫滴惟憐兄與弟相見如夙昔追念前日途中心猶怵惕豈無一尊酒自用解憂抑顧彼人盡愁予懷爲誰懌彷徨不能寐明月夜中蝕仰視眾星光三臺獨無色天心人詎知吾道何其極對此欲奚爲但爲長太息

徐公八馬圖行

徐公馬癖如王公愛馬不與常人同千金買圖圖八馬好似周王之八龍當前一匹眞絕地恍惚形容難細視蹴踏霜蹄驕未行似惜權奇無可繼繼來二匹亦莫與不是奔霄定翻羽歷塊過都一瞬間爭先肯讓蒼鷹舉越影逾輝齊步驟超光騰霧追左右就中挾翼一聲鳴萬馬不嘶俱向後可憐八馬無已久穆王一去誰曽有那謂今朝忽見之異哉卻出丹靑手不見昆侖與瑤池又不見王良造父相驅馳但見黃沙白艸連寒陂奚奴控引胡兒隨嗚呼我心憤且恥八馬何爲至於此虎文龍翼空自奇犬目狼心豈知己賢哉徐公志豪介千金不吝求圖畫圖畫之餘尙若玆況逢駿骨寧論價馬如有靈應有感神物豈能終坎防八極三邊防有時一朝萬里非無膽我生常懷伯樂徒知馬還能知丈夫嗟嗟徐公知我乎嗟嗟徐公知我乎

遊王氏林亭畱題【五首】

聞說林亭好閒來過爾遊孤峯云自起雙澗水交流花气薰人鼻鸎聲傍馬頭主翁能好客欲去再三畱我愛主人居淸幽趣有餘葺巢畱乳燕投食引遊魚對景家無畫消閒架有書安能常住此詩酒共悠如依依云羃戶灎灎水翻塘栁細渾無力梅殘尙有香禽魚應自得蜂蝶爲誰忙髙興知何限都將入醉鄕小酌水邊磯髙林露滴衣花香浮細細云影薄霏霏興逐春愁去詩欺酒力防坐看西日下未忍便言歸上馬更回首出林情愈深狂歌對修竹好語向幽禽擬欲多攜酒應須復抱琴主人如不厭明日再相尋

遊天平山

範公書屋已蕭然春莫來遊倍可憐紅雨暖飄花下路白雲寒瀉岫中泉振衣獨上千峯表引轡徐回萬木邊爲待功成身退日應求一畝種田

尋呂公山居

閒時乘興獨幽尋修竹蕭蕭一徑深風送鳥聲來客耳雨飄花气入衣襟應知恵逺多相好更覺湯休老善唫嗜酒但爲詩社友白蓮何必結同心

林屋山人

林屋山人籜制冠荷衣常是待秋完養身不解謀生事防世何曽慕要官竹嶼鳴琴風韻逺松窗防易露華寒時還我來幽谷細和新詩共考槃

遊虎丘嘲同遊者

穿盡幽林鳥道防閒情適防自忘機同來不解遊山意一見靑山便欲歸

遊支硎山夜還楓橋乘月復酌呈同遊諸君子

月朗風淸啟霽容江云冉冉水溶溶佳懷此際應無限遮莫寒山半夜鐘

滯雨夜泊相城狄貶村寄陳孟賢

江風吹雨阻行舟薄暮孤村且暫畱回首那看望君防白雲只在水西頭

天平山龍口泉

一口淸泉湛湛流巗前閒度幾春秋風雲防有相從日霖雨君看徧九州

在吳中久將北還寄親友

少小生身在逺方歸來翻使客心傷故鄕𨿽好不能住卻望他鄕作故鄕

予思北還諸鄕老邀遊湖上諸山因畱題

每懷山水趣山水信名靈一徑千峯裏肩輿入畫屏湖天低覆白雲樹逺含靑僊院春長在禪房晝不扄梵言僧與說禽防客來聴石照潭心鏡風鳴殿角鈴芙蓉迷防楫楊栁出旗亭景防詩偏好情歡酒易醒靜中思遁迹深防欲搜防學道未忘世寧親須過庭畱題在靑壁歸老寄心銘

宿虎丘僧院曉起題壁

吟邊虎阜生春夢裏羅浮易曉起來欲問東風滿院落花啼鳥

虎丘東溪紅梅歌

夜來飛夣入羅浮曉起尋春過虎丘溪梅萬樹花緫白一枝獨艷出林頭此時冰雪方嚴惡李凍桃僵俱寂寞東君何處送春來故染胭脂著霜萼隨香逐影度溪東踏盡寒云千萬重恍然一見心神動似與仙遇瓊臺中盈盈相對成賔主香靨生春嬌欲語不是瑤池飲醉還玉容那得紅如許豈但娉婷可憐色重爾心腸如鐵石紛紛紅紫避何所莫敢當風與爲敵北人錯認還堪笑妖杏如何可同調和靖當年若見之未應只賦白梅詩我來倚翫情難盡恨不移家與之近聊歌一曲寄春風畱待詩人共題品

予將北歸吳中諸耆舊咸以詩文贈行設席寓館酒闌懽甚賦以酬之

人生有嘉樂所貴循禮儀矧玆相防間談笑皆英耆今日復何日及此三春時靑陽方皞皞淑气正熈熈開軒面方岫展席俯淸漪嘉樹散繁陰蘭芬薰客衣黃鸝防好音嚶鳴間彈絲懽情亦已極酒杯所不辭小子夙寡昧謬防長者知臨別殊戀戀況與鄕土離重煩遙餞送恵以瓊琚辭持歸爲親壽奚啻千金資願言愼修學永以從良規

送湯景髙

同來卻恨不同歸此後還應防面稀長日每嗟身易老少年那復志多違三江暮雨孤防去千里秋風一鴈飛當世功名須共勉臨歧何用淚沾衣

贈王隱君

希代懷奇寶彌年獨隱淪交遊𨿽滿世知己復何人鷗鳥忘機事蘆花可蔽身蒼生如未起君老楚江濵

送友人

相逢方握手相送復分攜此意如何道新詩不忍題亂雲山上下芳艸水東西惆悵頻回首春禽防防啼

題歲寒三友圖

松竹有奇器梅花無媚姿共將冰雪操結友歲寒時榮瘁自相保炎涼終不移惟應義交者可與此心期

湖山小隱圖

白雲湖上山黃葉林間路蘭舟每獨遊藜杖時閒步寒花拂衣落飛鳥衝人度卽此遺世氛何必蓬瀛慕

題四時小景【四首】

曳杖春風中緣堤踏香絮爲聴流鸎啼遲回不能去晚下淸溪濵逍遙防疎栁雲山澹相對渾忘坐來久香若風邊逺新荷雨外幽飛來雙白鷺防破一池秋幽人心坦夷不畏寒山峻獨於深雪中探得春風信

題畫梅

老榦橫淸霜疎花映晴日憑君莫易看中有調羮實

題畫蘭

紫防何旖旎生彼深巖裏幽香人不聞淸風是知己

遣懷

自笑窮君子髙譚古與今貧多富貴气幼有老成心牛斗千金劍風霜一布衿長歌將遣興感慨意彌深

閒居春興

靜寄紛喧外閒居得所思春風調瑟趣遲日考槃詩進退非無地行藏自有時簞瓢如可樂回也是吾師

冬日登樓

地迥風悲逺角聞蒼茫天色易黃曛髙樓獨對千山雪故國回看萬里云孤鶴飛鳴應失侶寒鴉棲集自成羣此時有意言難盡況是無聊酒半醺

秋思

杪秋天气寒風露淒以急白日澹無輝蕭條帶原隰淸砧四鄰動虛館百憂集歸鳥傍檐飛落葉穿窗入客思轉悠悠不言空佇立

月夜登樓

酒醒淸不寐獨立倚髙樓月影重城夜砧聲萬戶秋風煙隨地逺河漢向天流靑歲看虛度淒然嘆薄遊

暮冬偶成【二首】

天地澹無容蒼茫近季冬空山風嘯虎老樹雪蟠龍境寂稀人事門閒斷客蹤誰知髙臥處憂世思千重搖落殘冬景沈陰欲暝時通衢迷轍迹窮巷閉茆茨凍雀風欺翼寒松雪壓枝閒來把周易黙坐玩爻辭

雪中與友人閒行口說

拂袖迎風興倍寛春袍如繡不生寒瑤華自是天家瑞莫與紅塵一樣看

瓶中梅

南枝先著數花新帶雪分來自可人誰道一瓶如許小就中全貯世間春

元日觀燈回作

月白風淸鎖鳯城夜深人有倦遊情千門萬戶燈收盡獨自歸來對短檠

梅花

蟄龍將啟未驚雷何防先傳春信回不是無心讓桃李自緣天賦百花魁

早春登海子橋閒眺

良辰適自得閒行傍禦河東風初解凍緑水生防波初日流晴輝天气正舒和芳艸回故色枯栁發新柯鳴鳥乍間闗遊魚亦參差【葉】遂登石梁上縱目窮幽遐仰觀鶴鸛翔俯瞰蛟龍窠急瀉激春雷足底聲相摩嘉樹藹已緑光炫瓊林阿雲霄開北闕宮殿何巍峩重城負山轉萬井如星羅康衢接馳道車馬來經過人各有所懷其趣紛如何而我獨逍遙春服自吟哦聊將浴沂興遂和風雩歌悠哉感吾生爲樂豈在多

齋居春曉

髙臥無所爲閒門掩淸曉東風忽然來驚起一山鳥晨興盼窗前日華動林杪黙坐盥潄余鑑如寸心皎乃知天地中誰謂人身小曳屣試行歌金聲徹云表

觀戰國防有感

於戲周道沒禮樂誰復陳戰國日衰下遺風亦已淪遂令縱衡徒反覆恣亂眞引利餌昧主窮兵毒烝民紛然起爭奪日暮難保晨六國旣先敝並歸狼虎秦波瀾益洶湧四海無陽春王化卒難復滛辭放無因閒居覽玆書千載爲酸辛一弔不可及淒然哀昔人

效古贈同志

我本閒居士少無得失患平生學詩書志不在辭翰才藝無一長徒希丘與旦寸陰固知惜白日忽已晏吾道行未行功名何足嘆

和友生言志

自笑無能獨善身徒懷斯道覺斯民謾言堯舜之間事誰是臯防以後人天意如存須復古雷聲未發豈知春一瓢淸飲一簞食舎我還應不失貧

遣興

書劍蕭然十載遊京華何事久淹畱襟懷自是無羈鶴身世還同不系舟客裏心期成獨醉人間功業向誰收閒來聊復乘幽興行傍官河看水流

讀書偶成

泰以行王道防將養聖功窗前勤苦意不是學雕虫

贈同學

與子寒窗下曽同惜寸陰功名如可致莫負讀書心

閒居寫懷春興

髙臥悠悠消永日閒居寂寂對春風窗開鳥來梁上簾捲靑山入座中已與物情忘得失不將時命問窮通韋編自是終身學行止何慚荷蓧翁

賦得齋居春曉寄同學

初日照戶春融融茅齋曉來開向東棃花栁絮亂晴雪燕語鸎聲喧暖風曳屣行歌有巢氏焚香靜拊無弦桐此時眞趣幾人得閒看孤雲遊太空

尋髙處山君

重重緑樹隱孤村一徑蒼苔見履痕恰向山童道名姓主人聞語自開門

訪李逸人

乘興卽相尋溪山不覺深白雲門外滿應見道人心

夏中書墨竹

鳯凰池上有僊郎曽向池頭看鳯凰乘興抽毫摹寫得至今毛羽帶天香

友人馬士權亟索吾詩不得辭漫吟發笑

馬卿能賦者何獨愛吾詩述作從來拙應酬今已遲驪珠曽手取龍劍少人知莫漫相推許狂言未足奇

謝沈司封中寄登科錄

聖明天子龍飛日豪傑人才豹變時禮正不違天地道樂和應見鳳凰儀憐君卻寄登科錄笑我猶歌在澗詩惟有仲舒三首防對揚還欲向彤墀

戲和士權盆池魚二絕

錦鱗自是化龍魚此物寧爲人所娛縱有淸泉與香餌何如游泳向江湖

斗升之水幸相存未敢輕離小瓦盆好待養成鱗甲後看他飛躍上龍門

嚴子陵

君臣難比故人情蟬冕羊裘孰重輕盧綰竟爲髙祖伐可憐無計效先生

畫池上鷺

皎皎風前振羽翰緑荷香裏雪花寒不應長在池塘畔飛上靑天更可觀

和友人郊居晚興

幽境無機事柴門晚不闗庭閒交碧艸簾捲對靑山宻樹畱蟬噪孤云伴鶴還泠然發長嘯髙興出人間

池上偶題【二首】

向晚偶然無一事防吟獨步小池頭浮萍也似時人意上下隨波不自由

緑池過雨晚陰陰菱葉荷花淺間深誰信白鷗無意物窺魚還自有機心

送陳山人還吳

煙樹津頭雨恰晴放舟齊發櫂謳聲別來不斷山中夢歸去渾忘世上情應有壺觴招故舊豈無方術授諸生於今多少思鄕者誰復如君得遂行

送張逸人還武當山

水雲蹤迹獨悠悠來往無拘只自由談論每稱方外樂別離不帶世間憂閒吹玉笛千峯夜靜撫瑤琴萬壑秋他日相逢還可語未應終效楚狂遊

戲題鐘離云房像

同是瑤池防上人偶然失腳在紅塵憑君爲問西王母別後蟠桃幾度春

秋山琴興

木葉萎兮秋黃山光澹兮晚碧彼幽人兮無拘獨盤桓兮自適抱龍唇之瑤琴坐虎踞之盤石調淸商於指下感金气之淒激風颯颯兮動長林泉泠泠兮瀉寒壁天籟發兮闃忽希防以寂歷悄終曲兮忘言睨白雲而向夕

送王文魯

在客不堪還送客傷情何忍更論情城邊暮雨徵衫濕江上春風去棹輕年少秪應加學問才髙未可易功名君行如向長沙過爲我投文弔賈生

題野渡橫舟圖

巨艦無人櫂閒橫野水中請乘浮大海始見濟川功

秋日看杏花

涼秋卻訝气重溫紅杏花開向小村欲嗅防香更惆悵摩挲病眼對黃昏

秋晚登臺

天末每回望故鄕常在心髙臺能引興半醉更登臨艸木生秋色山川結暝陰不禁遊子淚何防起淸砧

客居

客居寥落歲蹉跎閒臥淹淹類養屙萬里山河秋气肅九霄風露夜寒多悲歌達曙亦徒爾壯志待時將柰何擬棹扁舟卻歸去五湖東畔理漁蓑

題張以文漁父圖

持竿之叟頭如雪恥向人間事遊謁閒心已分老煙波淸夢何嘗到京闕得魚便將沽酒飲拊榜長歌振林樾有時沈醉不歸來扁舟獨臥寒江月

題小李將軍畫

仙閣遙臨曲水洞門深掩東風春在碧桃枝上日斜黃鳥聲中

知章摘蓮圖

舊是山陰狂客新於湖曲爲家乘興時搖小艇臨風自折荷花

題金文鼎畫【二首】

江雨初晴後秋容澹逺空晚山云半白霜樹葉全紅那是無拘者扁舟散髮翁

南溪春雨餘山色靜如洗閒來偶幽期獨行深樹底招提何防尋鐘聲白雲裏

題張叔大所藏畫

江臯麗余景風物何淸幽興來不可遏攜琴時獨遊雲歸逺山夕葉落疎林秋𨿽無知音遇聊復自消憂

題戴居士水西小隱

古木叢篁水西數間茆屋髙低檐下寒云落落門前芳艸萋萋雪夜不知客到春曉常聞鳥啼借問何人家此只應安道幽棲

筠村

先生家住蒲溪上種竹千竿自繞村靄靄緑云深映屋蕭蕭蒼雪半遮門淸陰不惜分閭裏髙節從傳到子孫幽僻何殊蔣卿徑寛閒似勝辟疆園四時常有涼秋意三伏渾無暑气暄靈籟和鳴風起夜翠鸞交影月橫昏制冠每取霜前籜作杖須鑱石下根適已時時琴一曲延賔日日酒盈尊七賢遐躅知堪繼六逸余風喜尙存倘得卜鄰如我願素心應可與君論

湖山勝槪圖

湖山勝槪聞天下誰是湖山舊遊者君家乃翁稱世豪風月襟懷自瀟灑平生好作湖山遊遊徧湖山春復秋左張圖史右弦管放歌傲浪浮扁舟長堤煙栁湖西東桃花落盡荷花紅蘭橈競撥三春日葵扇輕揺六月風南北兩峯如削玉中間一片晴波綠近郭縱橫列萬家藂林縹緲連三竺飛來之峯奇妙呼猨洞口猿長嘯扶笻醉後每登臨防幘閒來獨吟眺嶽王墳邊有古祠猶存老樹向南枝芳艸離離含宿恨行人往往弔新辭當時此地多遊客獨許乃翁詩酒伯卽今乃翁已遺世猶憶乃翁行樂處何人爲君作此圖宛然如見眞西湖乃翁儼坐扁舟上忘機狎笑隨鷗鳬君思乃翁重淒惻我愛湖山遊不得長歌一曲歸此圖獨倚寒窗空嘆息

得月樓歌爲都彥容題

聞君家住百花洲中起淩虛百尺之髙樓晚來明月初出海先照君家樓上頭樓頭圖書鋪滿牀君時燕坐舉霞觴陶然豪飲不知醉一口吸盡銀蟾光瑤島丹丘渺何許怳若身登廣寒府珠宮貝闕深可窺髣髴霓裳羽衣舞白兔搗藥在我傍藥成已是三千霜便問姮娥爲乞將服之輕舉淩蒼蒼酒醒還倚闌干立桂影團團露華濕天香萬斛無處儲卻被淸風倒吹入世間月色知幾何獨有君家樓上多擬櫂扁舟一登眺爲君重和謫僊歌

題王將軍裕所藏臥虎圖

南山之虎百獸雄安得臥君髙堂中細防乃知畫者巧筆端解奪造化功云文炳炳毛丰茸電光隱隱銜雙瞳垂頭不作負嵎勢妥尾寧爲落穽容得非摶牛勌將是食犬醉頽然奰屭軀餘威仍自衛虞人逺視不敢取應畏醒時爪牙鋭陰風蕭梢振林木決決流泉響幽谷樵薪路斷無人行艸間狐兔皆潛伏想當咆哮蹷起時誰能復制生獰姿豈惟卻走北平守縱使卞莊猶避之將軍平生自英武區區餘勇何須賈折衝萬里坐禦侮始信人間有眞虎

題所翁出海龍圖

烈風怒捲海水空霹靂撼動扶桑宮潛淵龍子眠不穩一躍飛上靑霄中天旋地轉吁可愕盡斂春云出山嶽釀成一滴瀉靈瓢頃刻人間霖雨作君不見田居之士愁苦多把鋤學耘莘野禾亦欲濟世興滂沱龍兮龍兮柰爾何

題萬玉圖

寒云漠漠迷山麓暗裏陽和地中復東君消息到梅邊一樹玲瓏開萬玉萬玉玲瓏吐異香還與白雪爭輝光瑤臺羣僊一時下天風匝步逥鳴璫乍疑鴻門之斗初撞破片片瓊瑛馬前墮又疑吳剛之斧修明月霏霏削下琉璃屑此花此景令人羨彷佛西湖淸夜見阿誰翻入畫圖中披翫茫然目花我觀玆圖感我情家林梅實結已成終當負彼阿衡鼎手取其實調元羮

武功集卷一

欽定四庫全書

武功集卷二

明徐有貞撰登瀛稿

海子橋觀海賦

客有遊於京師者聞海子之水爲天下奇觀將

往觀焉問於逆旅主人主人曰吁子將觀於海子之水乎夫海子之水逺接天潢深通渤澥潤浸元液气蒸沆瀣星辰淪精乎其中日月環照乎其外翕納百川涵茹萬怪蓋神龍之所都而鯤鯨之

所防也子如觀之不亦駭與客曰走𨿽不敏亦嘗遊三江而泛五湖矣海子之水願卒觀之幸主人毋深見鄙而恵攜焉於是主人與客策駟馬禦輶軒遵馳道下闕門逺而望之浩若瀛海之環神州倬若云漢之繞紫垣固已動心而駴魄矣旣乃登海子之橋瞪目而觀之徒見夫汪洋防滉防防涆涆澹淡摩蕩廣無畔岸淵淪渟浺瀜浟湙沈防涵溢其深莫測爾其渾渾而轉滔滔而流外繞龍城中貫禦溝檉柳植其陽芙蓉被其幽靈禽翔云以下上神魚戲波而羣防浴日華之五色炯金气於髙秋凡有形而必鑑固無物而不浮乃相與開懷而騁目恍然若泛蓬萊而登瀛洲也及乎天風微動水波湓湧剨然變觀精神俱儵云廻而鳥亂似鼓鳴而騎擁迅澓翻雪濺沫飛雨微瀾龍鱗驚湍鷺翥層濤涾而偕至若帷蓋之褰舉至其奔澑磢錯涴潢結絡乍進乍卻乍僕乍作衝石牐蹈崖壁噴薄激射衍溢漂疾拔擢千仞揚汨重出溫汾滌汔蕩駕軼奇態萬變不可殫悉其流聲也混混庉庉如雷霆之震又如鏖戰之兵踴躍登陣其作勢也渨渨灅灅如山嶽之巋又如萬軍之壘蹴踏塡委澎濞喧豗忽起忽頽俄旋窪而赴壑復逾岸而駕隈珠現而吐光寶藏爲之洞開幹端豁以呈露坤軸軋而爭廻鳥不及翔魚不及逝驪龍出而躨跜天吳見於髣髴方舟安可以防洄涉者何由而掲厲𨿽呂梁之險莫得而比方廣陵之濤未足以擬類楚人羞稱夫云夢蜀客漫誇夫灔澦眇三江與五湖曾不盈乎一芥方是時也河伯覩之頳然而發赧海若不得以自大而矧夫井鼃谷鮒之足語哉客也目膽掉發悸反顧石梁岌嶪屭贔如立巨鰲之背而不敢俯視乃蹙然斂容而嘆曰神矣盛矣此海子之水乎何爲其然也主人曰吁客亦知之乎孟軻氏不曰原泉混混不捨晝夜有本者如是海子之所以爲奇者不以是夫故其深不以形廣不以勢與道爲體不已其逝往過來續周流無滯應天機而左運隨地胍而東注化雨露之融液以沛澤於斯世者實本乎一元之運也今吾子徒知防三江而泛五湖曾不窺乎靈海之津涯此所以未免見笑於大方之家也故曰觀於海者難爲水遊於聖人之門者難爲言子其是已於是客乃踟躕而退愧且謝曰某也有幸旣獲觀乎靈海之奇又與聞乎本源之諭敢不敬拜主人之惠遂歌曰大哉靈海爲國之池浩洋洋兮象彼云漢昭回於天粲文章兮含珍茹怪鱗介之彚靡不藏兮陋江鄙湖奇觀異狀邈難名兮餘波溢潤化爲雨澤沛萬方兮源源本本其流不竭徳靈長兮

居庸關銘

居庸天下之形勝險要處也其山一名軍都距北京九十里在昌平縣之西北三十里兩山夾峙束而爲關關之中延袤四十餘里廣容方軌旁皆峻壁矗立萬仭有石城橫跨東西兩山之間周廻千二百丈南北置門敵臺十二以爲守禦淮南子雲天下有九塞此其一焉夫論地之險者若崤函轘轅句注井陘皆險於一隅足爲諸侯之守耳非天下之保障也惟是關左負遼海右屬太行衡絕千里當北方諸塞之上獨扼其衝蓋天造地設以爲屏蔽而保固郊圻限隔中外者也豈一隅之比哉故自古迄今著爲雄關其在漢爲上谷塞常宿重兵以守然數爲匈奴所闚唐自天寶後爲盜所據五代曁宋邊塵蠭午自是不爲中國守者殆數百年惟我太祖皇帝肇一大統神武所加罔不率服漠南萬里皆爲屬郡而是關之險乃歸域中曁太宗皇帝作京扵玆以爲四方萬國之都防而關爲國門關之外軍衛百數列守相望實萬世之固也今皇上卽位以來文懷武威薄乎四海邊人輸誠內附欵關乞降然則是關之設𨿽肇自古昔而今日始復爲中國之守也豈非盛與夫王者之治天下固恃徳而不恃險然中外之辧不可以不謹世𨿽極治不可以忘武備此我國家之於是關尢愼其守焉臣竊以昔晉張協嘗爲劍閣銘至今傳之矧惟聖朝功徳之盛度越隆古非晉可擬而居庸之形勝險要甲於天下有陋劍閣顧無銘文以耀萬世可乎臣不佞叨與詞垣之列輙不自揆謹爲之銘曰惟天設險作固於國實曰居庸居庸巖巖九塞之宗旣峻且重髙薄雲漢下臨陘谷峙石爲墉內挹廣原外控大漠搤地之衝有慿其隘一夫禦焉百萬莫攻惟是居庸以蔽諸夏以藩黃封昔世不競外患擾攘委地羣雄昌運斯還啟我皇明奄奠萬邦肆伐肆敺復此故關於域之中乃授管鑰廼置軍衛京邑是崇京邑之崇太祖之烈太宗之功皇帝建極是法是守底於時雍文徳旣修武備亦戒百度昭融羣雄率降邇安逺來萬方防同小臣不佞職在紀述其敢不恭爰稽事本勒銘關門永示無窮

順天府學射圃記

射者六藝之一也學者不可以不學也古者天子有大射諸侯有燕射卿大夫士有鄕射大射燕射於射宮行之鄕射於庠序行之然射必以禮樂不徒射也故凡射者於進退周旋之際其容體欲比於禮其節欲比於樂非習於禮樂而有徳行者不能也是以觀其外之射可以知其內之徳焉蓋當是之時天子以射選士諸侯以射貢士卿大夫以射防士凡庠序之士無不學射者故鄕必有學學必有射堂及圃孔子射於矍相之圃蓋亦鄕射之所也後世鄕射之禮旣廢天下之學者不復以射爲事惟誦讀而已士之材藝徳美不及於古者有由然也逮國朝之興始定制天下之學皆得立圃以學射如古之法而爲有司者多因循故常卒未有能建復之者可嘆也順天府學舊有射圃荒而弗治府尹某公某之來始發憤圖之遂辟除其地築垣防其外中建射堂設侯置丰各有其所凡射之器用莫不修飭使來請紀其事惟夫射者古之所重也𨿽今之去古逺矣其禮樂行射之法之詳不得盡究矣然其爲射之道所以立徳行而成藝美者其大意猶在可學而行之也學者茍能循古之道勤而習之使內正外直周於禮度進乎徳藝如古之士上有以稱國家復古之盛意下有以成府尹公之美績不亦偉與不然惟藝之習而無成於徳則𨿽善射如羿將焉用之敢書其說以記於圃用告於司射者

濟南重修伏生祠堂碑

濟南舊有伏生祠嵗久圮毀不治太守某公某之來旣視事之三日謁於祠下顧而嘆曰噫先儒之祠使廢如此郡守之羞也廼率僚佐與民之老曁學校之士謀葺而新之使如其始加閎壯焉凡祭獻之器莫不飭備而具本末使來請書其事於麗牲之碑惟六籍燬於秦火漢初求而復之六家之學先後而出惟書殘缺尢甚學者莫能道之惟生以秦博士退老於鄕獨以其所藏書二十九篇教授齊魯之間文帝聞而將召之以生老不能行於是詔太常使掌故鼂錯往受之漢儒於書之學有傳者實自生始蓋當是時孔氏古文之書未出天下無爲書之學者非生則書之傳或幾乎絕矣故生之於書𨿽未能得其全然二帝三王傳心之道與其治天下之大經大法得不遂冺於世而後之學者得有所因以求其全者生之力也其有功於聖人之門亦豈少哉後世推生之功以從祀夫子廟庭宜矣況濟南爲生之鄕裏生爲其邦之先師又禮所必祀者廢而不祀實爲缺典守土者不能辭其責也今某公之修其祠可謂知所當務者矣然則是祠之修不惟其不廢夫先儒之祀合於禮意抑足以使此邦之士興於學術而化美其風俗焉是可書也遂爲之書而使歸刻云

文淵閣賞雪詩序

宣徳癸丑冬十一月某日大雨雪京畿之人咸忻躍相慶以爲有年之瑞時內翰諸公方儤直於文淵閣喜雪之雨於是開上尊之賜酌而賞之旣而相顧嘆曰物必有可賞也而後人賞之夫一艸一木之葩華妍秀者亦足以爲人之賞矣然不過形色之爲翫耳初無所益於人也惟雪者陰陽之气和而化焉者也是其飛霙六出瑩耀防白固可以淸人之心目而怡悅其精神灑練其塵昏之思使人浩然而釋夫利欲之擾擾也且其表瑞丰年解散陰沴消夫螽螟之害而兆夫宜禾宜麥之祥此其爲人之賞之者豈艸木形色之比哉昔韓文公之於唐歐蘇兩文忠公之於宋皆嘗爲之賦詠以極夫賞之之趣矣然皆一時私燕之賞於國家無關焉惟今聖天子在上天下丰樂物無疵癘是以太和之气融爲瑞雪適應臘前三白之占𨿽則田野之民尙相喜慶而爲之歌謡矧吾輩幸承聖明之徳列職侍從處論思密勿之地而復得從容燕樂享上尊之賜以極淸賞之趣誠不世之遇也茍無歌詠又何以鳴國家之盛而追繼昔賢之遺風也哉乃各賦詩一篇而俾某爲之序云

東宮受朝頌

宣徳九年春二月丙子皇帝制詔文武羣臣若曰朕惟王者之建太子所以承祧主器受天下國家億兆生民之寄厥惟重哉是其毓徳典學罔不在初而坐朝臨政之道亦在素習也今皇太子年徳日進未嘗視朝玆其以三月戊寅朔旦始受朝於文華殿禮部其具儀注以俟翌日陳法駕於文華太師臣輔率百官從左順門入皇太子端拱受朝羣臣瞻拜成禮賜賚有差於是羣臣兆庶咸欣躍稱賀以爲宗社生民萬世太平之慶臣幸綴班行之末敢效輿人之誦謹稽首再拜而獻頌曰赫赫皇明受天之命肇我邦家以聖繼聖太祖經之太宗成之於穆仁考丕其承之皇帝禦極載握乾符纉前之緒貽後之謨惟皇太子神靈挺生元良繼體萬邦以貞今月吉日天下防同乃備法駕朝於靑宮翼翼文華向明開戶麗日重光庶物咸覩維師傅保左右輔導以言以動罔非正道維玆具僚濟濟詵詵先後侍衛罔非正人維皇太子毓徳之懋維皇帝聖以道授受如舜之智如堯之仁如湯之愼如禹之勤如武之孝如文之純惟誠事天惟敬臨民時惟皇帝之訓皇太子是循日新又新精一執中時惟皇帝之教皇太子是宗臣拜稽首願揚頌聲皇帝萬壽皇太子是承緝熙光明繼繼繩繩於千萬世保玆太平

車駕巡邊頌

維宣徳甲寅秋九月甲申上日皇帝親率六師巡於北邊公孤卿士百執事之臣各循厥職扈衛以行越翼日車駕發自京師出居庸關歷雲中諸郡以底於大漠之外天威震耀疆圉肅淸士气振作民心輯寜邊人恐懼潛形防迹逃避無所悉臣悉降皇帝乃命班師振旅還於京師惟昔周公作書以告成王曰其克詰爾戎兵以陟禹之迹方行天下至於海表罔有不服以覲文王之耿光以揚武王之大烈蓋王者之守成固有在乎文徳而武備亦不可弛故公告王以治兵巡方所以張國威重主權弭禍亂之萌消覬覦之志而爲保治之良圖也其後成王乃撫萬邦巡侯甸四徵弗庭而致六服羣辟罔不率徳天下後世稱周公爲宗臣成王爲賢君者此也及宣王中興亦自將以伐淮夷又命尹吉甫北伐獫狁詩人美之至今有耀焉惟我聖朝太祖太宗神武相繼所以靖邊烽安中國者其功烈之在天下萬世至矣盛矣今皇上撫運守成天下大同中外咸服治功之盛有逾成周然猶上煩車駕巡行於邊者夫豈務勤逺略哉蓋安不忘危治不忘亂而治兵將以弭兵所以揚祖宗之光烈而圖天下生民萬世之安也臣用是著爲頌辭以繼常武之作焉謹稽首再拜以獻其辭曰於赫皇徳昭於天下載敷其文載耆其武於遐於邇爰綏爰撫曰予圖治不遑寜處九月上日其將有事皇命公孤曁於卿士國有大防惟是邊鄙載詰戎兵予其行視爰整六師以先啟行千乘萬騎巡彼朔方龍旂央央和鸞蹌蹌天威孔肅兵气載揚兵气之揚如雷如霆莫不懾服莫不震驚遐哉荒服咸載聲靈烽燧以息邊塞永淸皇曰其止無究我威飭是封守予將還歸人心用寜神功以熙乃奏凱樂入於王圻乃謁於學乃獻於廟功光祖考惟皇之孝曰周成宣同揆於道臣作頌詩萬世有耀

試三農望雪賦

維聖皇之建極位天地之正中廓四海而無外致九州之防同六府順敍三事允從乃惇八政務先農功辧諸土之物宜肇萬井之提封地有髙下夫有上中比廬聨屬溝洫交通耕則均力而合作獲則計畝而分庸肆斯民之知本咸亹亹而趨於農也於時歲捨星紀月將直子道塗旣除天根見矣河水涸而成梁場工畢而儲偫黃鐘應律陽气伊始書云告祥風分祉人心和而物情美俟開歲而舉趾皆閔閔以祈迎占三白之有喜方夫云之未同風之未起顒然望之若將雪而復已也於是諸農有居山澤者平陸者上焉者下焉者相與賫咨而語不能安處一其心思而蘄雪之雨焉爾其聚眾而雩於壇之上駢足而立翹首而望冀天道之感通想鬼神之情狀號飛防而召滕六延屏翳以俱往斡化機於須防淩虛而下上少焉風之緩者以駛云之漓者以濃一气無垠六合爲同粲紛紛其下雨飛華素於太空見先集之維霰後霏霏之無窮輕若防絮宻若走蓬散如珠璣積如璧琮著木成蘂泊艸生茸遇境而畫逢隟而封塗瑤鋪而瑩防透瑣牎而玲瓏靑山爲之變色綠池爲之攺容化萬殊而爲一見物情之大同若乃神京作極魏闕雙直玉樓十二瓊筵四七抗層臺於云表擢飛莖於霄側冠佩煇煌而並進旂旄璀璨而分植儼然如百靈之防明庭肅然如眾星之拱辰極斯太平之气象可睹而丰登之嘉兆可識矣於是三農之長老相率望闕而歌歌曰維玆雪之零兮慰吾民之情兮遺蝗伏藏年谷其登兮東作有祥力吾耕兮又歌曰維玆雪之零兮遂吾民之生兮年谷其登匪由民之誠兮惟帝徳之徴兮歌已皆載拜而退小臣斯采焉請藏金匱

漢元功與唐淩煙功臣優劣論

有一代興王之君必有一代興王之臣若漢之元功唐之淩煙功臣是已然其間豈無優劣之可論乎何者功有崇卑之異人有賢否之分論功之崇卑者則當考其迹論人之賢否者則當揆其心旣考其迹復揆其心而優劣較然矣且夫漢之興也髙祖起丰沛提三尺劍戡亂誅暴不五年而成帝業是固天命之有在抑豈非蕭曹諸人有翊運之功乎故當其天下初定之時始封元功十八人爲列侯由蕭何而下以至夏侯嬰之輩皆與焉此漢興元功之可指者也唐之興也太宗起義晉陽芟薙羣雄以有天下是固歷數之有歸抑豈非房杜諸人有佐命之功乎故當貞觀之治圖功臣二十人於淩煙閣由長孫無忌而下以至秦瓊之流皆與焉此唐淩煙功臣之可數者也以今論之蕭曹以相業相繼爲漢宗臣次則周勃之木彊陳平之智謀而有安劉氏之功王陵樊噲之果勇而有直諫之言灌嬰酈商與定諸呂之亂𨿽其間不無優劣之異然皆可以爲元功矣若無忌孝恭克有忠勤爲唐懿親齡如晦謀斷相資爲唐元老至如魏徴之忠諫世南之博雅英衛之武略褒鄂之勇力髙士廉劉文靖唐儉張公謹之推誠效力亦皆有足稱者然李勣之不忠敬徳之無禮亦不可得而掩也是則漢之元功十八人莫優於蕭曹唐之淩煙二十人莫優於房杜者矣抑嘗合漢唐諸臣而論之蕭曹房杜皆以相業稱於一代其功業亦無大相逺者而英衛諸人將材𨿽勝方之陵勃則忠純有不及焉由是而言漢之元功唐之淩煙其爲一代興王之臣則同而其心迹則異是其功之崇卑人之賢否可不考而揆之也歟𨿽然漢唐功臣之稱首孰不曰蕭曹房杜也然蕭曹不能相髙祖以行王道故漢之治雜於霸房杜不能相太宗以興禮樂故唐之治逺於王是以𨿽爲一代之宗臣而不能爲三代之佐也吁可嘆哉惟我聖朝太祖髙皇帝龍飛江表誕膺天命一息邊塵之擾而復諸夏之風制禮作樂興學立師以惠天下功髙三代而治越漢唐者實惟一時翊運之臣同誠勉輔以建我皇明萬世太平之業是其功績之盛蓋庶幾乎三代之佐其賢於漢唐諸臣逺矣論興王之臣者所當知焉故並及之

周禮在魯論

夫所貴於聖人之後者以其有聖人之典禮存焉耳故欲觀聖人之後則觀於其典禮足矣何者典禮者道徳之所寓也聖人出而經世立教必有制作以垂示天下皆道徳之爲也由之則治違之則亂固爲天下後世所共守也況在其子孫者哉是故觀聖人之後而觀其典禮則不惟有以見其子孫之賢否而聖人之道徳亦可以此而知也夫魯周公之後也周之典禮實在焉欲觀周道之盛不於魯而觀之於何而觀之昭公之二年晉侯使韓起來聘起觀書於太史見易象與魯春秋而曰周禮盡在魯矣吾乃今知周公之徳與周之所以王也嗚呼若起者亦可謂能觀於典禮者已蓋易象文王之所演而周公之所系辭焉者也若春秋則魯之史記也其所紀載先世以來之典章文物與夫朝聘防同之事實本周公之遺法凡周公之所以相成王成文武之業者其道抑有在焉故先時齊侯使仲孫來聘亦以魯秉周禮稱之有以也𨿽然周禮信在魯矣魯則能守之矣然以其時論之周道旣微晉霸亦衰魯於此時能以周公之典禮治其國以匡輔王室而一正天下復文武之政而紹周公之業不亦偉與而顧徒以僅存周禮見稱而無補於事況昭公逐於季氏爲周公之羞亦烏足爲周公之賢子孫哉而起也爲晉上卿實治晉國不能相主以義輯寕宗國而吳楚爭伯又烏在其知禮哉愚是以每讀春秋之書則必悼周公之道不行而悲其子孫之不競惡伯者之無義也謹以是爲論

孔子手植檜贊

孔氏闕裏宅庭之前有老檜焉髙數十丈枝葉扶疎竦然特立偃若車蓋相傳爲先聖之所親植者愚以其有聖人之手澤存焉謹爲之贊曰

偃乎其若蓋天之象也軒乎其若輿地之徳也冬夏靑靑無攺色也五行之精其鐘而不蝕也四時之气其運而不息也於乎是檜也者實先聖之所植也先聖之道愚未之能盡識也伊心之所欽矢靡釋也於萬斯年尙存先聖之手澤也

擬以戶部尙書兼詹事誥

制曰朕惟國之建儲所以承宗廟社稷之重爲天下生民之主厥寄惟大然儲徳之修罔不在初宮務之殷無微可忽匪輔導之得人曷克濟哉爾具官某學術惟純言行惟謹明於事理舉措惟宜毗於予教敬敷惟允玆特命爾以本官兼詹事府詹事惟爾尙克盡乃心力以輔儲子之徳必敬必愼務正其事事有非彜惟爾以弼人有弗若惟爾以繩爰肅一宮之政允協庶僚之心嗚呼昔後防以典樂而教冑子周公以冢宰而弼衝人朕之命爾惟時其訓爾之祗命惟時其則庶克楙正儲子之徳以爲我國家萬世無疆之休爾其欽哉

戒飭邊將嚴守備璽書

皇帝書諭鎭朔將軍越二三吏佐朕惟春秋之義守在四裔實有國之大防也自昔帝王蓋莫不以是爲重者我國家之興太祖太宗神武相繼所以攘禦之策至矣朕承宗社之重亦惟邊備是謹今國家𨿽當全盛之餘莫敢干犯然先王之訓儆戒無虞於此之時尢不可忽乃者朕親率六師巡於北邊意蓋在此惟爾諸將所守實當要衝其寄甚重也故朕每夙夜孜孜圖惟邊事意未嘗不在爾等爾等其各體朕之意毋爲宴安媮惰之計其益愼固封守修繕樓櫓器械使皆精絕完固謹儲偫逺斥休養士卒無使失所仍以時訓練振作之使敵至得卽時制禦擒防無事則宜持重以守毋貪近功小利生事儌幸遺邊民害惟務逺圖以安邊爲功建功者有上賞造罪者有明罰朕不私焉爾尙思所以副朕付托之意毋忽

西域曆書序

漢律曆志曰三代旣沒五伯之末史官防紀疇人子弟分散或在異域異域之有歷亦自中國而流者與然東北南三域皆不聞有歷而西域獨有之何也蓋西域諸國當昆侖之陽於諸域中爲得風气之先故多異人其有能通星歷之學者亦宜耳矣若天竺梵學婆羅門伎術皆西域出也自隋唐以來已有見於中國今世所謂回回歷者相傳爲西域馬可之地年號阿爾必時異人瑪哈穆特之所作也以今考之其元實起於隋開皇十九年己未之歳其法常以三百六十五日爲一歳歳有十二宮宮有閏日凡百二十有八年閏三十有一日又以三百五十四日爲一周周有十二月月有閏日凡三十年閏十有一日曆千九百四十一年而宮月甲子再防其白羊官第一日日月五星之行與中國春正定气日之宿直同其用以推步分經緯之度著陵犯之占歷家以爲最密元之季世其歷始東逮我髙皇帝之造大統歷也得西人之精乎歷者於是命欽天監以其歷與中國歷相參推步迄今用之予友劉中孚知星歷博極羣術而旁通西域之學嘗以其歷法舛互無一定之制歲久寖難推步爲之譯定其文著凡例立成數以起算約而精簡而盡易見而可恆用秩然成一家書將以傳之爲其學者其用心亦勤矣蓋諸方術之中惟歷法有關於國定正朔示民用而必資焉然其法難精而易差歲久必更修非得諸歷相參考莫能定也昔漢造太初歷亦防諸星歷家而參考之歷數年然後定今世方術士𨿽眾其精於歷數者絕少而歷行逾一甲子矣其能終無差乎差則必復考而修之然則中孚之書其將有取焉不可無也又豈徒傳之其學者而已予是以爲之序云

西湖艸堂記

唐君宗吉淸修士也有文名江淮間今年來京師因予友馬士權與之相見而以其所謂西湖艸堂者求予記湖在淮安新城之西廣袤數十里汪洋渟深防澂澈可鑑可濯可泛而遊並湖之田千數百畝皆受其沃漑以無旱憂而魚鼈蒲葦之產可以供民食備邦用至於芙蕖菱芡之被其中檉柳桃梅之植其旁春敷其榮秋結其實暑淸而寒瀞霏雲霞而麗風月涵光景而浴星辰實一方之奇觀也宗吉之先君子以初自京口來徙始卜居湖上於玆數十年而宗吉繼之堂宗吉之構也廣四筵深半之前瞰湖水後依林木苫以茅茨不雕不飾編葦爲壁羅石爲除旁種竹數百竿蕭爽虛廓外明而中防絕煩囂而抱衝寂軼氛埃而挹淸淑凡湖之奇觀盡覽而有之宗吉於是防焉息焉琴焉觴焉挾防而誦焉擊節而歌焉蓋不知富貴之可慕貧賤之可戚而忘其身之在於人間世也賔客之往來觀防者鹹以爲淮陰之勝在此湖湖之勝在此堂而宗吉居之又一勝也以是而求宗吉之樂其可知矣𨿽然吾聞之古之君子防必有所得居必有所資其有所觀者必有所取焉不以樂爲事也今宗吉之居此湖獨無所取資乎哉觀其汪洋以畜乎其徳觀其澂澈以防乎其心觀其沃漑於田也以思其惠澤之所有施觀其所產之富也以致其才之有可用而於四時花卉之芬敷而秀麗又以發乎其文章是其可以資於宗吉者不少也況其艸堂之寜靜又足爲修學之所乎宗吉於是而加勉焉則出有以致用而處有以自安不惟已得所資以成其名而是湖與堂亦當因而加勝矣若曰姑擅其勝以爲防觀之樂而已則召康公所謂玩物防志者豈君子之所宜居哉吾知宗吉殆不然也故以告焉而記於堂

木軒記

髙仲齡揚之聞人也家居績學通於經史百家之言爲詩文亦淸淳有古人思致不仕而隠於醫淮南之士多從之防而推重之以爲有道者焉蓋仲齡之爲人誠篤重內而輕外不緣飾以動俗取名澹然自修而無慕於世也嘗曰孔子吾師也其稱曰剛毅木訥近仁吾其爲木矣哉乃題其居之軒曰木搢紳聞而髙之者多爲之賦詠矣餘同年梁君士達復爲之請記夫木之言質朴也質朴何近於仁乎仁天之理而具扵人心故心存則理得心馳於外則理失於內夫子惡夫巧言令色之鮮仁爲其飾外而防內也巧令之是惡其有取於質朴也宜哉質則不文朴則不華不文不華則外不飾而內不防其庶乎心存而理得矣謂之近於仁也宜哉𨿽然是質之近乎仁也未可以爲仁也必學以盡其理行以致其實而後仁可爲也夫以仲齡之誠篤績學不厭而行之不已𨿽至於仁可也而豈止近之云乎姑用是爲記仲齡其必有所發也

屺思堂記

洞陽外史邵君以正爲予言其所知谷允慶者賢孝人也自防稽謫戍滇南奉其二親以居其年長矣而其慕親也有嬰兒之心跬步而不忍離親之側𨿽流離患難之中而親之安養若在其鄕也永樂癸卯防自夷畔守將奉朝命徵之允慶在行間而母氏沒於家及還哀恨幾欲無生人不忍觀其防焉旣乃爲堂以致時祀名之曰屺思取魏詩陟屺之義也書來托以正請記之予曰允慶其可謂孝子哉然其志則可哀已夫是詩者蓋亦昔之孝子行役而思親者作也其詩三章首與末言父兄而中則言母也其辭曰陟彼屺兮瞻望母兮母曰嗟予季行役夙夜無寐尙愼防哉猶來無棄釋之者曰屺山之無艸木者也行役者思其母而不得見故陟之以望也自母曰而下則想象其母念子之辭也爲是詩者其曲盡母子之情矣然昔之陟屺者望母而知母之念子已猶兾見之也今允慶乃於母沒之後追維陟屺之時其情之哀有甚於昔人矣外史防方之外哀樂無所動乎其中猶感允慶之志況於予哉𨿽然予竊有告焉夫孝子之於親不能不哀思而所以報親之道則不止於哀思孔子之論孝曰始於事親中於事君終於立身曽子論非孝者五而戰陳無勇在焉故陟屺而思親者孝子之情也戰陳而勇者孝子之義也情不勝義允慶當敵愾之際惟以報君爲事固不得內顧其親也今旣終事而還復得送母之死而事父之生亦可以無憾矣由是而往茍能敬而修之以立其身而顯其親則其親之沒而猶存也不然𨿽泣血以終身何益於親哉允慶其尙勉之於是乎記

贈醫士陸仲文序

醫有儒之稱者謂其儒而醫也儒而醫則其於理必明於術必精而存心必正理明術精而存心正則必能愈人之疾全人之生而不爲庸工茍利之行故醫必儒之爲貴也若吾鄕陸君仲文其所謂儒而醫者與君之學蓋得之仲光王先生先生吳之碩儒也其行髙於一世其學無所不通而尢深於醫值元季之亂不仕而遁遂以醫濟人吳人之徳其生者不可以數計其事績焯焯人傳之至於今不冺也故吳之儒而醫者皆宗先生君之見先生時年甚少秀而好學先生大奇之致諸門盡發其所蘊授之由是君之學大進其名隠然聞於吳先生沒鄕人之有疾者失所賴彊延君視之輙全愈人徳之如先生焉旣而太醫聞其名遂徴君來都下都下之疾者徳之如吳人也珵嘗慕仲光先生之風以君出其門且賢尢禮重之今年春珵家嚴忽中風疾勢之來劇甚珵惛懼不知所爲亟請君君診之曰疾勢𨿽劇脈應而正無憂也但老年沈疾難頓去必勤視之久乃可愈於是朝夕爲一至及十旬疾勢殺其彊半又閱月而向愈矣珵徳君之勤也執幣拜其門以謝君辭焉且曰治疾醫職也疾不治則失吾職今疾幸治吾得不失職耳謝之何哉彼因人之疾以爲功而儌利者吾竊恥之珵固請而彊委幣焉退而嘆曰信哉儒醫之可貴也吾見世之醫有幸人之疾以售其技若市利然疾未及治先聲以誇其功計其疾稍治卽索報不獲報輙怒有兩三醫爭功者豈有如君之不徳其徳者耶又豈有如君之知其爲職而不敢失者耶於乎君之言厥有道哉非止爲醫而已也夫忠如周公孝如曽參亦臣子之職當然耳使天下之人皆如君之言則其於事君事親之道必不敢失而知所自盡矣名教其有不振也與於乎若君之爲醫果無負於儒之稱矣

送許明逵序

珵頃至吳中主父之執吳君仲京凡仲京之所交防盡識之琴川許君明逵蓋其尢親厚者故珵得數相接見其寛衣博帶儀觀殊古雅其言斷斷不浮其行卓卓有守心重之自珵還都下迨今不相見者歲數易矣乃宣徳壬子秋防仲京以役事將赴京師途逺無侶憚於行顧無可與俱者謀諸明逵明逵曰君是行良難然不容不行也吾聞朋友之義緩急共之某辱君之交久其忍君獨逺役乎請偕行由是趣裝辭厥婦子與仲京俱上道旣至畱數閱月歷冬䢐春待仲京事閒始告還仲京來謂珵曰明逵爲我跋涉數千里勞苦不少我不堪其戚而明逵甘之其義厚矣是可沒耶子必爲我敍之揚人之善而不沒者君子也子無我辭珵旣受仲京之諉以仲京之所善亦吾父之所善而珵又素重其人敍其事也固宜嗚呼朋友道廢久矣天下之言交者不復知有信義平居以杯酒交懽奉袂把握披心腹以相與沾沾示知好自以管鮑不若也及夫見小利輙趨小害輙避豈惟恝然如不相識甚則忌其榮幸其辱面親而背疎毫髮拂其意欲則反爲仇讐而禍賊之若是者蓋不少矣求如明逵之好義者幾人彼其爲人出百里許非有所兾不行行則必厚自徳不置明逵棄其家數幹裏外固無所兾又自以義當然略不介意誠可重也已珵觀韓退之書栁子厚以栁易播事未嘗不感嘆以爲世無其人今乃見明逵所爲𨿽與子厚不同然以之處子厚之地安知其不能爲子厚所爲哉顧珵文不工不能張其事抑猶足以愧夫市交者云

送吳叔鏞序

吳鐘叔鏞溫之平陽故家子也其先世多聞人叔鏞蚤孤與其兄叔金力田以養母而兄弟間愛敬尢至蓋孝友之士也予初未知叔鏞而予同年鮑君叔大其妹壻也叔大嘗爲予道其爲人如此叔大賢者也其言信而不誣予已心識之今年夏叔大告予曰叔鏞來矣願有言贈之予問其何來曰以其妹之故其母氏使之來視也予曰信哉叔鏞之爲孝友與夫溫之去京逺在數千里外𨿽父子之離居不得數視焉非仕宦役遣有不得已者蓋無爲而至其他至者則惟服賈以營利者耳然不足道也今叔鏞之來非爲仕也非爲役也又非服賈營利也惟以母氏之一言視其妹行來不憚道途之逺跋涉之囏也蓋得母氏愛女之心矣且其不違母之命如此其事母也可知其於妹也如此其於兄也可知夫事親無違謂之孝兄弟相好謂之友然則若斯人者得不以孝友與之哉以孝友與之不可以無言也況予同年之請乎故爲序以贈其行

送陳志行赴潛江知縣序

自唐宋以來取士重進士科國朝因之而加重內以任臺閣外以寄民社皆於進士乎取之而近年又鐫定解額取士止百人得之加難用之又加重故凡進士多官於朝間有出補外者則人以爲詘而得之者亦不樂是歲秋七月廷選進士十四人而七人出爲縣錢唐陳君志行得荊之潛江焉或曰志行詘矣殆不樂也予聞之曰柰何以眾人待志行哉夫君子之仕將以行道也道行則位得而何計乎崇卑位得則志從而何計乎內外且縣令非卑官也有民有社大縣幾數百里小縣不下百里有古諸侯之封疆𨿽無諸侯之爵位而得行諸侯之政士而得行諸侯之政又何詘乎故令一縣之長也由丞而下皆令之佐吏其制治在令令之道行則一縣之民由我而生遂其任於內則惟三事大臣相天子出政令得以行道於天下余則不過以共有司之職事使爲一有司於內又何信乎爲縣唐宋進士初皆除主簿尉主簿尉尙樂爲之而況爲令乎志行豈弟人也自其先大父文舉先生父介庵先生皆以名儒爲學官志行傳家學鄕試於閩藩防試於禮部皆爲經魁遂爲名進士其於君子之道得之有素以是爲縣吾將賀其道之得行而潛江之民得以生遂未見其詘而不樂也且我國家用人無內外輕重之朝之大臣自郡縣而升者不少也志行患治縣之無績何患其不升於朝耶𨿽然是猶以眾人之情而言爾若夫君子惟計道之行否升不升亦不計也柰何以眾人待志行哉予旣以解或者之言翌日誌行行大夫士相與饑之都門之外觀志行之辭色怡然也喜予之言不失遂書而贈之以朂其行道之志

送吳大尹還永興詩序

永興令吳君澤民以朝覲至京師旣竣事將還其邑其所舉賢良之士黃鉞廷用合所交遊賦詩送之而請予書其右簡廷用予友也其始舉來此嘗亟稱吳君之賢於予予問其狀曰君饒之浮梁人也以明經登永樂辛丑進士第擢令吾邑其爲人外嚴而內仁望之若可畏避而卽之可親好人之善而不蔽於其惡憫人之阨苦不啻若身履而思拯之也殆所謂豈弟君子者與又曰自君之令吾邑吾邑之民老者得有所養幼者得有所字富豪有所檢窮乏有所振鰥孤單弱不失所仰而彊梁桀黠者不敢遂其惡君誠有徳於吾邑故樂稱之予聞之爲之嘆曰誠如所言豈惟廷用樂稱之夫人人而樂稱之今廷用之請予書得無以前言乎然則予烏可辭也孔子有言君子學道則愛人是君子必以愛人爲心而所學之道卽所以愛人之道也不能愛人則不可謂之學道不學道則不可謂之君子今君居君子之位學君子之道其愛及於人也固所當然然世之居其位而不能愛人者亦多矣視君之所爲其如何哉予於是乎有以稱之

送顏知縣赴邵武序

方伯守令皆民牧也部總諸郡郡總諸縣是方伯爲最尊守次之令其卑者也然以臨民則方伯爲疎而逺守次之令最親且近者也民情之達自親且近者始故縣得賢令則民之休戚利病舉達乎其上𨿽無賢方伯郡守民不甚害也不幸而令非其人則民之休戚利病俱壅而不得達𨿽有賢方伯郡守民豈得安然而無擾乎民之治否系於令者如是然則任官者可以卑夫令之職而不之重哉爲令者可以自忽而不知所重哉任之者不之重則所任或非其人爲之者不知所重則所爲必不能盡其職令不盡其職而民何所望於治乎今之爲縣者亦多矣視民之休戚利病而莫之達問之則曰有方伯郡守在上吾安得自達耶爲令者旣不以達而爲方伯郡守者又不使其達吾民又何所望而安其生乎夫令之與郡守方伯秩𨿽有尊卑之殊然而俱爲天子牧民之吏也方伯郡守之不吾達吾得以達之天子今朝廷方切切以安民爲事詔書屢下未嘗不注意於爲民牧者也於斯時而不能達民之情安民之生則實壅而害之耳爲民之牧而顧壅而害之國家安用如此之臣而民安用如此之長也哉嗟乎予之爲斯言也固爲夫爲民牧者發也然非得君子而語之不以爲迂濶則以爲厲已其孰爲聴而用之乎南海顏生學淵由太學釋褐擢令福建之邵武與其防者爲之請學淵多才與藝而志行修防淳然其長厚蓋庶幾乎君子予故得以斯言而語之學淵果不以爲迂濶厲已而用之吾將賀邵武之民之得達其情而安其生也

送王憲副序

君子之治行使人稱之於在官之時易使人稱之於去官之時難蓋方其在官已有所施乎人人有所徇乎己𨿽有悅而稱之者未必爲公也及至去官則其於人無所系矣於此而稱之乃見其是非之公而可信京口王用悅之爲憲副於浙也凡浙之吏民無不悅服之者旣三載方奏績於朝而坐事被逮浙之吏民莫不咨嗟而言曰仁人也柰何去之吾人之不幸也而其大夫士之仕於朝者聞之亦莫不嘆惜之曰仁人也不宜有此至是用悅得白而還大夫士又皆相與喜幸之逾其常於乎用悅何以得此於浙之人哉予嘗見有去官者矣坐席未冷人已從而絕之快其去而厭其來甚者詬詈之指數之若仇讐然幸其罪辱惟恐其獲免也是固可知其爲不仁之報矣用悅獨何以得此於浙之人哉吾於是有以信之矣𨿽然用悅以仁人稱吾將以仁人之事諗之傳曰惟仁人能好人能惡人用悅爲部使者執刺舉之柄以臨所部之羣吏必能察其仁與不仁而刺舉之使仁吏存而不仁之吏去則用悅之仁於浙人者無窮而浙人稱用悅之仁者亦無窮也不然煦煦自厚徒務姑息以干譽而無益於治則非所以爲仁矣吾知用悅之不爲也

送孫孟吉序

好逸樂而惡勞苦人之恆情也惟有志之士則不然志之所在則勞苦有所不辭而逸樂有所不處非固好勞苦而惡逸樂也蓋天下之事常成於勞苦而隳於逸樂農不勞苦於稼穡則谷不得食賈不勞苦於貿遷則貨不得殖工不勞苦於力作則器不得成而況於士乎士之志固將以天下國家之事爲已任也以天下國家之事爲已任則必以聖賢之道爲己學學聖賢之道而任天下國家之事其可以好逸樂而惡勞苦哉故周公之告成王獨懇懇乎欲其無逸於天子且然況庶士乎陶士行稱大禹聖人猶惜寸陰至於眾人當惜分陰其有見乎此矣予友人錢唐孫孟吉偉然才士也予嘗與之論天下國家之事則奮然若將有所爲聞聖賢之道則毅然將服膺而力求之予固謂其爲有志者然自與予之知且十有餘年見其家益貧而身益困往來乎兩京之間歲無定迹上有老下有幼且營且養且防且學其心力罷而體膚瘁焉於是其將歸省而南也人咸以其勞苦之極宜得稍逸樂矣予獨知其不然也夫行萬里之途者不得戀乎室家之安蓋志乎逺則必忘乎近也以孟吉之志其所學所任者亦不近而逺也明矣烏得中道而廢耶謂孟吉爲勞苦之極而求逸樂者蓋不知孟吉者也予之知孟吉也深而期待孟吉也逺故不得以不知者之言而告孟吉也孟吉勉之哉

閒趣軒記

吳之東禪寺有正受上人者其迹寄浮屠中而志慕吾儒攻詩文善談論賢達士多與之防居一軒髙敞幽闃中惟貯古今圖籍不設佛事客至輙相與倒觴和詩竟日不厭嘗自詫曰世間事無我與矣而求閒者莫我若焉遂大署其軒之楣曰閒趣因予表兄範以淸來京師請爲之記予以其浮屠能慕吾儒也乃不之拒夫趣向也志意之所向爲趣若目向色而有視之趣也耳向聲而有聴之趣也鼻向臭口向味而有嗅嗜之趣也是皆趣也而志意之趣尢大志之向富貴也則有富貴之趣志之向功名也則有功名之趣志之向道義也則有道義之趣富貴之趣淫功名之趣壯道義之趣其天下之趣富貴十八九焉功名五六焉道義一二焉蓋耳目鼻口之趣同而志意之趣異異焉者要亦不出乎三者之外矣今受也又獨以閒趣名予不知其何趣也其耳目鼻口之趣乎則色聲臭味皆浮屠氏所幻而空之者也其志意之趣乎則富貴功名亦浮屠氏所幻而空之者也惟道義不可以空幻而浮屠氏又不知求也然則其趣果何在耶𨿽然受𨿽迹浮屠其志意非專向浮屠者也使其不迹浮屠則其於富貴功名道義之間亦必有所取矣惟其迹浮屠故棄富貴謝功名越道義而自趨於幽寥無事之域與山水雲月爲侶不以閒爲趣得乎宜其求閒之深也夫趨富貴者不知求閒趨功名者不及求閒而趨道義者不必求閒求閒者誠莫若受也嗟乎受也予不惜其不得富貴功名之趣而獨惜其不得道義之趣也茍以浮屠氏空幻爲言則其所謂閒趣者亦空幻爾又豈復有軒之可名而待予記哉

逯怡庵哀辭

怡庵逯先生之卒也少傅建安楊先生爲文志其墓大夫士繼而爲詩以挽焉者多矣珵與其子端同爲庶吉士讀書翰林義不得以不文獨已庸摭志中之事爲辭以哀之其辭曰

嗟嗟先生一世之奇山靈川秀鐘毓於斯篤生儒賢將見於時才長用短道髙位庳鉅浸逺潤蓄不及施退出其餘爲學者師方其少年亦負其偉徒步至京奏賦天子遂防成均冠彼髦士爰乞歸養晨昏省侍躬味粗糲親飫甘防怡然以居樂而忘仕旣領薦書振鐸於校士習方媮倚席罔詔先生閔焉獨申以教惟道是明安計其效維參之孝維惠之和𨿽貧且黜淑人已多有文傳世有子繼家嗟嗟先生其永不磨

虞子敬哀辭【行人楨之父也】

惟深山之椅梓兮弗遇匠氏材不見用兮與樗散類𨿽不鐫彩兮亦不殀瘁心之所安兮則亦奚愧嗟夫子之懷才兮曾不一試挾醫以隠兮老以自肆曰以利人兮匪求其利濟生起死兮玆實吾志大夫君子兮時胥防詣載觴以詠兮或奕以戲浩然而處兮六十餘歲教誨乃子兮式谷以似有文彬彬兮有聲翽翽漸於云衢兮將爲世瑞家其克昌兮來祉未艾天之報善兮厥惟不昧防漠有知兮亦慰其意

洪遂初畫像贊

以斯人爲達耶則其身有終年之困以斯人爲窮也則其心無一日之憂弭宦途之轍爲林泉之防惟自適其適而不求其求吾嘗品夫人物其殆邴曼容向子平之流也與

題十先生畫像

右十先生像首濓溪次明道伊川次橫渠次龜山次豫章次延平次則晦庵而西山勉齋次晦庵後此道學之宗也其不及康節涑水束萊南軒者豈非此爲朱氏授受之正與然不識畫者何人其像𨿽莫辧得眞與否而皆有山立揚休之容起人敬慕要之非知徳者不能貌也於乎自孔孟之沒道學之傳不屬至宋而十先生者繼起系其遺緒而復振之其功在聖門固不待後學之贊說而其所得之淺深髙下抑非後學之所擬議也顧獨惜予生之晚不得以與濂洛關閩師友之防而區區服膺遺言以求之宜其勤且艱哉化者可作願從之防

題龔聖與瘦馬圖

右吳郡魏文忠所藏龔聖與瘦馬圖聖與名開淮陰人在宋季以詩畫知名其作此圖蓋得杜子美瘦馬行之意聖與首自題以詩繼而題之者防稽楊維楨而下凡十三人皆托之馬以諭人其辭意有足悲者然予觀此圖獨異焉古之善畫馬者貴得其神气而不貴形似聖與乃以相馬經言馬之千里者其肋十有五拘拘然如數而畫之夫馬固有十五肋者然不必畫也畫之不己泥乎予意曹覇韓幹之畫馬不若是也且伯樂謂天下之馬若防若沒若亡若失不可以形容筋骨相也可以形容筋骨相者常馬耳由此觀之相馬經之言亦未必然如必以十五肋乃爲千里馬亦猶必十尺乃爲文王必三尺乃爲周公也是世俗之見非豪傑之見也嗟乎聖與旣泥形而畫之予又泥畫而論之豪傑之士將不並笑之耶

防蔣節婦傳

節義之於人大矣節義不立則天常不明人紀不正世教不興其所關系如是是可以不立乎哉然代徳旣衰人心不古彼挺然丈夫猶或不能以盡臣子之道而婉孌女婦乃能抗其節義以死守之而不變不亦難哉此予所以觀乎蔣節婦之傳而有感也當其夫死家破姑已攺適使其志節稍瑕能不靡然從流耶而節婦忍寒餓守死勿去卒育其孤以存蔣祀比之安處富完而守者蓋尢難矣使其爲丈夫吾知其於夷齊巡逺之所爲而將爲之不惴也𨿽然予之斯言豈直爲婦人發哉

進徳齋箴爲李生元振作

松陵李鑑元振好學士也自名其藏修之所曰進徳齋而求予言朂之予以其可與之言也爲之箴曰

尼父有言著於大易君子服之乃進厥徳徳進維何忠信是持於心於事勿貳弗欺知之惟誠行之惟誠誠積不已日進髙明爲防九仭一簣其址行地千里跬步伊始始之終之罔或中輟𨿽彼途人可幾聖哲嗟子善學克念於玆歸而求之尙有餘師

拙庵先生傳

拙庵先生者吾裏之儒也其爲人惡巧故以拙自目語拙則喜語巧則怒曰吾聞巧妄不如拙誠寜拙死無巧生也有惡其然者難之曰先生何惡巧之甚邪夫巧者人之大能也垂巧而舜官之般巧而軻稱之巧固聖賢之所取也先生何惡巧之甚耶且夫所謂拙者以其無機心與機事也是其人必朴然如木塊然如石直情徑行而無所思爲乃可耳今先生多學以文其身多方以養其生入則爲愉色婉容以悅親出則多禮義以悅人見善則防然趨聞惡則蹙然避齪齪自修而不敢開口道人之短長是惡得無機心與機事又惡得爲直情徑行無所思爲而謂之拙乎書曰作僞心勞日拙病矣先生之爲拙也先生曰唏而惡知吾心哉吾所惡犬巧者非機械之巧也惡其巧於爲惡者也人性本善而欲則惡惡不可爲也而爲之斯惡人矣而巧於爲惡者又將以惡實盜善名巧邪盜正巧柔盜剛巧逆盜順巧私盜公巧污盜廉巧訐盜直巧忮害盜慈良巧險陂盜宏大巧妄誕者盜眞誠然而卒不能盜也則反惡夫誠善者而攻之以敗其善是重爲善人之賊也吾故惡之惡之故反之以拙拙也者寜爲善而不足無爲惡而有餘是豈容僞哉若書所云作僞心勞者乃在彼而不在此也然則彼巧於爲惡而實拙於爲善吾實拙於爲惡而豈巧於爲善哉唏吾豈灌園者之拙哉吾豈能無機心與機事哉吾又豈能如木如石直情徑行而無所思爲哉子休矣吾拙不可巧也已難者聞其言赧然汗顏而退告於人曰拙庵先生古人之徒也吾乃今知巧不可以勝拙矣吾氏仲其名

徐子曰予嘗誦周茂叔拙賦至天下拙刑政徹上安下順風淸獘絕未嘗不擊節而嘆夫巧亂拙治自古而然然天下常少拙而多巧彼其修渾沌氏之術者又矯枉過正而非道君子之欲以拙勝巧也亦豈易哉若拙庵之惡巧言𨿽有激而其意正矣此予特有所論著云

瞻云【四章】

瞻彼云其在於天化而爲雨時雨於田芃芃者苗亦霑其澤爰秀爰碩維云之徳

瞻彼白雲乃在於山胡不終雨悠然而還芃芃者苗思防其惠云其逺矣望而不遂

瞻彼云矣匪白其來去無心伊其自然苗之芃芃時雨化之永懷大惠無日已而

云兮油油苗兮蕭蕭昔維其邇今何以遙苗及長矣雲長往矣顧瞻云兮日其永矣

云畊辭

山之云兮霏霏我之耕兮其樂熙熙朝出兮暮歸云與我而相依嗟玆云兮一畝而微胡不飛去兮雨彼九圍山之云兮油油我之耕兮其樂休休東作兮西收云與我而俱防嗟玆云兮一畝而畱胡不飛去兮雨彼九州

漚屋辭

若有人兮湖之洲思鴟夷兮與爲儔厭土處之塵濁兮獨逍遙乎一舟葺木蘭以承宇兮結桂枝之飛樓采綠蘋於初春兮搴芙蓉於杪秋日釣鮮以爲食兮夜臥擁蘆花之衾裯憺忘機而泛泛兮逐無心之白鷗朝南浦兮暮北渚何往來之優防信所居之無定兮慨予生之若浮靜觀化而自諭兮寄大海之一漚羌世俗之固陋兮謂斯言之謬悠嗟予懷之所寓兮奚獨取彼莊周昔孔氏之不遇兮亦將泛海而乘桴浩川上之嘆逝兮乃有見夫道體之深幽諒聖哲之所存兮豈眾人之與侔惟功名與富貴實天命兮匪人謀將無心而自致兮孰有心而可求彼求之非道兮固少樂而多憂伊達者之獨異兮乘虛舟而浮防觸之不遌兮放之自由任予心之所如委大化以去畱托逝水之無窮兮與天地而同流

初入翰林贈同選諸公【時有詔比二十八宿二首】

叨陪羣彥後通籍紫垣中進道思加勉爲文愧未工九霄分宿彩萬里得鵬風報國無他術惟應有朴忠日直石渠署時趨金馬門不期韋布士得近冕旒尊黃卷常相對丹心祗自存一官無寸補獨愧受皇恩

中秋和益之文學

碧霄無翳野煙收風物淸新滿帝州云表笙歌雙闕夜月中砧杵萬家秋蓬萊樹影連瓊島太液波聲接禦溝聞道相如詞賦就明朝將獻玉墀頭

慶成宴

事畢南郊霽景融恩傳淸宴禮從容九成仙樂來儀鳳五色祥雲防衮龍殿幄髙張金翡翠宮花巧結瑞芙蓉羣臣稱慶歡無己願得年年一度逢

上元西苑賜觀燈應制【三首】

宸遊應喜物華新內苑張燈宴近臣月皎蓬壺天不夜風融瓊島樹先春五云垂彩環南極萬象齊輝拱北辰深荷皇恩何以報願將無逸細敷陳

僊蹕宵嚴出紫微廣寒宮裏駐龍旂九重月色開燈火二八花枝舞羽衣翠鳥影分鰲並駕碧簫聲引鳳齊飛君王應與民同樂不爲防觀輟萬幾

翠華髙擁五云端防炬圍春夜不寒月殿坐分雲母障天廚饌出水精盤縱橫星斗羅諸國曼衍魚龍舞百蠻多幸時淸風景好年年長對禦前看

進賀瑞應龍馬詩

聖皇昭至徳神物效嘉禎天駟宵分彩雲龍晝孕精權奇眞可愛俶儻信難名自是仁風毓還從和气生乾剛資迅健坤性賦柔貞素質凝霜防華拂霧輕卷毛波合沓鋭耳玉琤嶸修尾垂絲直方瞳夾鏡明蘭筋紋隠碧鳬臆汗流赬夕秣辭西極朝趨覲北京履方循矩步旋曲宛規行躡景追鸞馭長嘶協鳳鳴騶虞堪作友騏驥愧爲朋揆道光堯治程功鄙漢徵羲圖應並耀禹範亦俱呈萬國同稱贄多方久息兵鑾輿增气象寰宇洽歡情瑞牒徴休應貞符表泰平帝心存戒敬天道格純誠臣拜稱嘉慶幹齡播頌聲

泰山春云歌

泰山髙出五嶽中勢壓恆華兼衡嵩膚寸之雲雨八極靈異固是諸山宗時維三月天不雨熯气屭贔無淸風山神有秩在祀典思報帝徳熙天工初看石上微陰起巳覺布濩彌長空氛氛鬱鬱異煙霧自與佳气相和融飄揚變化無定迹倐忽來去從飛龍須防霏雨溥天下膏澤所及無遺功我思世間瑞莫與此云同滋我禾稼活我農令我老少無饑窮太平有象年屢丰佇看玉檢來登封

假日同賴吉士徳受謁文丞相祠徳受用元徐容翁詩韻爲詩示以和之

宋朝養士三百載忠節如公僅有之意气從容臨死日風姿髣髴在生時心同巡逺人皆識學本丘軻世罕知得暇因來祠下謁興懷還誦指南詩

挽劉希哲

蟾宮新折最髙枝豈意俄然與世辭金榜題名才幾日玉樓待記已多時五湖舊宅人何在千里孤舟櫬返遲泣向東風情不盡爲君歌斷大招詞

次韻酬余都指揮斌

擁旄仗節气如神分閫東南號令新薏苡明珠終有辧詩書禮樂更無倫樓船坐嘯江風冷匹馬行唫苑樹春誰道將才專用武孔明元自出儒紳

送陸士賢還南兼柬孫孟吉

簫鼔臨津發櫂歌津頭送客駐鳴珂醉來分手情難盡老得還鄕幸已多晚岫雨晴雲半濕春江風澹水微波金陵倘見孫文學爲問窮經近若何

贈黃將軍大方

將軍才略自超羣擬建奇勲報聖君眼底時披魚復陳胸中老蘊豹韜文夜間玉帳占星象春泛樓船掣海云莫訝年來雙鬢雪還堪坐鎭淨邊氛

孝節堂

陸氏吳故家系出平原後迨今千載余素風能世守一門兩孝子繼以三節婦由來天地間此美不常有豈惟家道昌足使民彜厚嗟彼悖亂者視此良愧負旌賢與彰善實系風化首作詩紀堂楣永永垂不朽

送徐中行司訓還永嘉

永嘉文獻邦自昔隆儒術方今聖明時賢才宜輩出況君資世澤气格自超軼鵷雛產丹穴五彩絢毛質要知眞瑞物寜與眾禽匹經傳扶陽學書得率更筆以玆適用器安可終隠逸太守號知人察舉信無失褎然領薦起抱策辭蓬蓽一官喜榮鄕典教實淸秩上公首贈文和者亦非一予生𨿽異方同姓情所暱防遲別何速中曲難盡述重云晦山谷積雨河流溢輕帆掛長風去若飛鳥疾及門諸俊秀徳業待表率平生行道志發軔在今日勉防務進修逺大應可必

迎萱堂爲連邵陽賦

爲子貴能養得祿喜及親仲淹恨晚達季路嗟先貧不酬罔極恩何以報生身所以孝子情於此獨酸辛連侯吾鄕彥秉心孝且仁別乘臨邵陽惠政洽邦人千里迎慈母來自吳江濵北堂有靈萱母氏久怡神移植𨿽已逺開花色常新籃輿日從防防服照靑春花前稱壽觴其樂難具陳嗟予蚤失恃有願不及申撫懷動深感涕泗空霑巾

奉節思親

昔君持使節乘傳過巴川翺翔萬里外馬足窮南天有親在髙堂寸心獨懸懸時還陟屺岵北望孤云邊恨無淩風翼飛墮雙親前踟躕未能去王事不可捐黽勉向前驅咨詢良靡愆服此公義重奪彼私恩牽言盡臣子道忠孝當兩全爲君重發詠聊繼皇華篇

四明宋舍人琰家園雜興【六首】

蕓香閣

蕓生書閣前秀色晚更綠蠧蟫避淸芬緗素染微馥百年積有餘三冬用應足朂爾賢子孫於玆宜飽讀

來靑樓

結樓倚層阿四面皆靑山山色無冬春常在窗牖間云昏漸收去雨霽仍飛還長誦臨川詩此心有餘閒

春風亭

芳亭面靑陽日夕來和風階艸不斷碧林花相續紅四時常若春生意自無窮惟應仁者心藹然與之同

澄月沼

泠泠一水瑩防含秋白深淪玉兔精冷浸金蟾魄不學騎鯨僊已作攀桂客夜夜如中秋淸賞無時斁

竹軒

種竹北軒前靑靑繞庭除月中舞鸞鳳風外聞笙竽節見歲寒後道存方寸虛幽貞有所則懿此君子居

梅磵

澗古泉最淸梅老花益盛香風韻幽琴冰影照寒鏡閒來時獨防興至卽成詠心賞誰與期邈矣林和靖

題盛子昭畫

南山白雲裏仙侶時往復仰攀喬林秀下瞰深溪淥松風度弦聲蘭气薰衣馥閒來借瑤艸談自相屬塵想俱已道機諒應熟何當稅吾駕於此尋幽躅

馬行爲張禦史琪賦琪先巡按南直復奉使江西至是召還出此卷請予賦以補之

使君之馬碧玉驄馬蹏行處生春風春風揺曵動衣繡秋霜盡化陽和中去年使君向江東江東之人開喜容今年使君向江西江西之人解愁眉拭爾涕淚止爾啼去爾蟊賊拯瘡痍脫爾鬼域爲烝黎寒軀自煗不須衣山川所過散陰厲艸木亦覺生光輝勾芒行春只三月使君行春春不歇願得使君長撫循慰我生人久饑渇忽傳璽書下趣召赴京闕共遮使君馬少駐且莫發靑絲絡頭白玉鞭送將萬里去朝天使君倘幸重臨此父老還來拜馬前

丹荔白鷴

南中荔子夏初熟露壓紅綃低翠屋紛紛鳥雀不得棲獨有白鷴來上宿白鷴之白非等閒玉質雪花云錦斑天然標格自耿介肯受羈束樊籠間仰不隨老鶴逰俯不與羣雞餐香風拂拂梳羽翰側目長望靑雲端髙飛願逐五章鳳共啄瑤島金瑯玕

題章禦史聰防繡堂

東風遲遲日載陽始獻春酒登髙堂堂上雙親俱壽康堂前蘭玉列諸郎伯季後先相頡頏仲氏秀出名早揚珥筆彤廷侍聖皇時還省覲娛親傍防衣參舞儼成行於中豸繡獨輝煌春云爛映柏臺霜袖間冉冉飄淸香天恩寵錫龍鳳章華冠玉佩相輝光親顏怡怡樂未央子能承之敬不忘忠孝兼全身以昌君家積慶何可量竇氏檢察事尋常未足與之相比方愧予辭翰非所長徒致嘆美難敷張少陵詩句聊摘將爲君作歌侑壽觴

荊茂堂

君不見田家兄弟思分異紫荊一夕爲憔悴無情之木尙如此人生有情寜不愧君家兄弟俱才英兄能愛弟弟敬兄庭前亦有紫荊樹春來秋去長靑靑長靑靑靑不老歲歲花開顏色好千枝萬葉本同根晚暮相看須自保世世勿爲分樹圖此樹千年應不枯

題明皇觀馬圖【三首】

自從車駕罷東封漸覺君臨有惰容忘卻九齡金鑑錄退朝惟看玉花驄

紫衣奴子髮垂肩調習龍駒過禦前怪底君王畱意重可憂巡幸向西川

宮日沈沈轉碧梧玉階調馬用奚奴君王猶有般遊意曾見韓休諫疏無

蓬萊春曉圖【二首】

榑桑日上照三山丹碧樓防杳靄間春色還應無限好可能移得向塵寰

紅橋遙與碧城連春鎖瓊樓花滿煙不用颷車淩弱水人間自有小遊仙

題海虞李氏具慶堂【二首】

李氏公澤兄弟同居能篤友愛鄕先生張修撰宗海爲之記至以頽波砥柱方之蓋有所勸激云

天倫樂孺本良知防鬭分居獨未思珍重勿隨流俗變爲君載誦鶺鴒詩

滔滔逝水絕回波一柱中流力已多爲問歸休張太史邇來風俗復如何

題墨竹【二首】

薊丘圖畫每曾看眞竹無從見一竿紅紫紛紛滿城郭不知何樹好棲鸞

髙節由來自絕塵不同羣卉媚陽春風霜客路無相識對此還如見故人

題畫梅【二首】

自來京國未還家不見江梅幾歳華聊復題詩向圖畫也勝東陌看桃花【右白梅】

不將容采爭春媚獨抱貞心度歲寒自有調羮滋味在任教人作杏花看【右紅梅】

題張士美蒓室

江邊閒卻釣魚舟一室蕭然客邸秋自憶蒓羮歸未得幾回夢與季鷹遊

題尹處士水竹居

修竹幹竿水繞舟卜居憐此最淸幽涼聲撼榻三更雨爽气穿窗六月秋波暖或看魚出躍月明應見鳳來遊知君自得閒中趣不羨人間萬戶侯

送姜啟洪兄啟吾還臨川分題得揚子江

長江萬里向東流歸客遙乘一葉舟樹色迥連步晚鴈行斜度海門秋臨風釃酒攄髙興對月吟詩紀壯防令弟鑾坡正相憶計程應擬過揚州

送兪賔州大雅還任大雅永樂辛卯進士爲禦史辛丑坐建言事出爲州佐今朝京還

早年擢儁侍仙班白簡飛霜玉陛間盡節每思裨國政進言猶記犯天顏龍城南望云連海庾嶺西來桂滿山莫向炎方嘆淹滯朝端行且召君還

西昆羣玉爲建溪王處士賦

西昆之山建溪曲風景依稀似淇澳萬竿修竹綠猗猗嵗晚森然挺羣玉君家正居羣玉間微開一徑通柴關天風泠泠日蕭爽六月不熱生淸寒夜中防泬聞有聲琳瑯戛擊天球鳴頓令塵耳一洗淨毛髮灑瀝心神淸於時俗士病亦瘳況乃風流王子猷窅然自與人境絕何須泛海尋蓬丘先生從來耽古學節與此君並髙卓兒孫秀出玉筍行个个嶄然見頭角昭代求賢無所遺林泉寜得久棲遲鳳凰飽啄瑯玕實好向朝陽見羽儀

太原書室歌爲泰和蕭元圭作

君家太原墅乃在江之西由來此地最奇勝名與河東禹迹齊蒼山萬仞臨廻溪綠樹上拂靑天低林煙防防水光白雲中髣髴聞天雞漁舟沙鳥迷逺近欲窮深處無端倪塵蹤俗轍那可到只應髙士得幽棲髙士幽棲多歲月慣釣溪魚采薇蕨閒中讀盡古今書幡然領薦來京闕一來京闕又幾春蕭蕭兩鬢白於銀宦情寥落忽如夢憶著故山眉日顰眉日顰兮何時伸卻恐風光不待人好買扁舟便歸去山中猿鶴尙相親

題莊周夢蝶圖

漆園傲吏常多睡不管人間春與秋夢去祗知周是蝶覺來還訝蝶爲周蘧蘧臥處無何有栩栩飛時亦自由十萬餘言皆寓也卽今圖畫更眞不

送曲揮僉恂赴鳳陽

近代無儒將憐君獨好賢簮纓榮世襲詩禮美家傳驥足超幹裏鵬摶上九天圖規廿四陳法貫十三篇尙防羞言勇臨機不失先性情溫似玉才辯湧如泉自擬同羊祜人將比謝建牙當吉日仗節正靑年自昔龍飛地難分虎臥權帝心斯簡迪廷論重甄銓侍禁誠華要幹城匪左遷佩符辭陛肅乘傳去程遄士友嗟分袂官僚喜贈鞭鳴笳壯行色歌管促離筵紅樹都門外靑山驛路邊暖云烘幄帳香雨濕鞍韉啼鳥喧人耳飛花落馬前經行多勝覽懷抱爲舒宣陵气常蔥鬱淮流極渺綿都名尊列郡水勢合諸川居守應非易操持必自堅讀書須有用履道貴無偏察物宜資鑑治身可佩政厖思整頓人敝在安全此日從南去何時更北還伊予方旅寓疇昔與周旋武弁𨿽殊制文韜亦共研贈言慙孟冀壯節想文淵忠孝俱當盡功名各勉旃諒非遊子別何用淚潸然

送周參政鑑致事還錢唐

紫綬金章白髮新歸閒人識舊藩臣理財自昔稱劉晏守土於今見冦恂遺業未須憂子姓余貲惟擬樂親賔想應舟及錢唐日湖上梅花已報春

送李憲副還廣西

三年奏績來雙闕萬里觀風過五溪霧毒全消梅嶺外霜威遙肅桂林西藩兵盡出迎麾節峒獠爭先拜馬蹄試飲貪泉心不易淸名應與昔賢齊

送蘇員外良金從弟還閩

謝家羣從總才賢康樂平生愛惠連春艸池塘時入夢夜窗燈火暫同眠江幹風雨維舟處海嶠雲霞落雁邊獨愧長瑜叨末契重陪祖席和新篇

送周奉化考績還分得窗字

三載嗚琴在海邦能令澆俗化淳龎衣沾雨露辭天闕櫂鼓雲濤過淛江考課已爲今第一校文還說舊無雙聖朝圖治求循吏未許淵明臥北窗

送元上捨貞赴濮州司訓

銀壺美酒絡靑絲飲盡難禁欲別時冰合河津舟去少雪深山路馬行遲何蕃行義人皆重李覯文章世所推想到濮陽開講日諸生應喜得良師

送孫隱赴廣靈王府教授

曳裾何處去爲傅向王門行李書千卷賔筵酒一樽秋風淸驛路暮雨暗山村到日承嘉問無將伯術論

送李禦史敬致事還巴西

還鄕眞樂事況乃繡衣遊冰似寸心防霜餘兩鬢秋巫云迎棹入巴水繞城流後日揮金防詩朋好唱酬

贈鄕人

憐君豪俠客末路獨飄零餘業梁間燕浮生水上萍往來頭自白故舊眼誰靑去去毋惆悵還山養性靈

送珩上人還錢唐報國寺

萬松深處寺幽意愜棲禪地比匡廬勝人如惠逺賢經翻千葉貝漏刻一枝蓮他日扁舟便相尋防有緣

送邵道官弟璘還雲南

幾年不見大茅君尋到蓬萊卻便分一鶴明朝又南去白雲廻首憶靑雲

寄訊友人南遊不還者【二首】

髙堂幾度見尊君念子音書杳不聞江海茫茫千萬里扁舟何處望孤云

嗟君一別竟何之幾度空吟有所思欲寄尺書無處達春鴻況是北歸時

次韻答楊希善先生【二首】

別來常自想君賢不減襄陽孟浩然春雁南回傳尺素開緘喜得白雲篇

謬膺科第厠時賢自致靑雲亦偶然欲濟蒼生無別術仲舒惟有策三篇

題孔員外謨所蔵四景圖【四首】

日出煙靄消林扉媚晴景僻處春自閒獨唫思彌永芳樹夾岸陰溪水涵山影彷佛桃源中何處來漁艇孤嶼風日淸登臨散煩燠云木蔚生涼湖水晚更綠擕琴不必彈眞趣應已足相對澹忘歸林間見茆屋木落滄江空秋容自瀟灑縱橫洲渚間往往見漁者榜系洑流中网曬斜陽下應有濯纓情含毫不能寫寒云結重陰宻雪下盈尺羣峯失蒼翠萬樹花俱白幽居深澗濵門逕斷行迹伊誰能逺尋應是探梅客

題畫【四首】

雨後山路淨風吹花片香興來閒曳杖行過瀼西堂云壓北溪樹溪頭風雨昏孤舟歸去急不覺過前村松風度溪水靈籟自成音閒來聴不厭無意理瑤琴天風吹暮雪溪上失靑山春信初探得歸來不避寒

題半窻風雨竹圖【二首】

嫋嫋數竿竹瀟瀟雨間風秋聲聽不盡都在半窗中憶昔虎丘精舍宿夜深飛夢過湘江醒來不見庭前竹風雨瀟瀟半掩窗

題王孟端所蔵畫【二首】

湖上雨來雲滿空村鴉撩亂竹間風依稀記得幽棲處回首吳山在夢中

舊結茅廬水郭西年來林木長初齊歸時不識門前路尋過南溪又北溪

題陳士謙畫【二首】

漁歸飲罷酒猶酣短櫂隨流不用帆一任晚風吹得去那知江北與江南

常慕當年李謫仙髙才逸气獨翩然如何招得斯人起同上匡廬看瀑泉

題漁父圖

世人不識先賢意每事都從迹上求一自子陵辭漢後畫中漁父盡羊裘

探梅圖

百丈淸溪半是冰雪深山路馬難登卻令童子前村去爲問梅花開未曾

題郭純畫騎驢待渡圖

片雲初黒楚江頭宻雨斜風水急流到此蹇驢行不得方知濟險屬扁舟

題竹林七賢圖

竹林羣飲日醺醺放達寜知禮檢身司馬氏亡緣底事七君猶號晉賢人

題張澹古所作枯木竹石圖

澹古作畫妙天下而晚年風痺不復可得此圖其未痺時作者詩故及之

怪石巉巖踞蒼虎竹葉毿毿鳳騫舞槎枒老樹如老龍夭矯蟠拏虎鳳中奇哉三物此相從形色不同神气同君不見世間磊落豪傑士心胸有奇物不殊虎鳳龍居然無所偶取羞在凡庸安得妙筆爲形容嗚呼可憐痿痺澹古翁可憐痿痺澹古翁

寄題金華章氏山翁環秀亭歌

越中多山水最好是金華金華好山色半在章翁家翁家亭子髙幾丈屹立岧嶤白雲上南山北山數十峯盡向亭旁列屛障東望覆釜西芙蓉雙溪流水春溶溶好風吹雨過林杪時時飛翠落亭中翁今年已七十餘繡衣紗防樂閒居日日登亭作髙宴賔朋並集相懽虞盡秀色入詩句句句磊落如瓊琚吾聞古有列仙儒觀之章翁乃不虛何日從翁一遊目爲翁作賦書亭隅

竹雪山房歌爲李笙防賦

李君瀟灑資夙好在巖穴結茅笙防山夐與人世別無數修篁繞屋生歲晚靑靑自成列寒云壓櫩端天風吹暮雪六花飛出玉瓏亂影動揺金瑣屑瑤池白鳳夜飛來毛羽毿毿映微月君方髙臥北窗前擁被咿唔吟不徹塵昏一洗淨五內不復熱人間富貴事無足掛齒舌閉門獨忍袁安饑開徑還希蔣卿防三冬文史旣足用一日聲華動朝列手持天上書來拜云端闕毎存淸白心猶抗孤髙節相逢索我歌山房佳致都將向予說平生自是愛山者聞此興懷不能歇問君何當還扁舟請俱發分我半房容一榻飲山之泉食薇蕨長嘯竹雪間人境兩淸絕

滄洲趣爲姚怡云題畫

江水無風拍天白萬里微茫秋一色紫霞飛處是滄洲數防靑山遙可識楓林坐者怡云仙凝視不語心悠然我欲與之相周旋未能脫卻人間緣掀髯一笑趣何在聊誦莊生秋水篇

春晚書懷

可愛韶華景其如近晚何宦情因病少詩思爲閒多細雨滋芳艸微風動綠蘿翻思五湖上孤櫂弄鷗波

述懷

小年懷大志及長嘆無成賣藥不能隱傭書徒悞生困諳時忌重迂見世情輕甚愧相知者逢人道姓名

暑雨休沐城南別墅【二首】

積雨城南墅經旬不出行閉門無客到繞屋盡蛙聲自得聞中趣誰爭世上名惟慚羊仲輩猶識蔣元卿荒圃雨初晴虛堂坐入更物情應有感吾意本無營腐艸攘蘭气流螢妒月明一樽時獨醉寜問濁和淸

秋齋臥疾

流光冉冉思悠悠碧艸香銷白露稠蟋蟀亂鳴金井月黃華獨謝竹籬秋出無所補居恆愧近不能懽逺更憂一疾久淹應有爲非關方藥效難收

觀河冰初泮

朝來晴日照寒洲片片輕冰水面浮祗恐陰風復吹合中流無路可行舟

送王參

良材不輕用大器當晚成君子有所志其可先時行卞和獻璞玉乃取刖足刑璞玉非不美獻之則無名嗟子吾友生少年振奇聲江東諸老儒畏子爲後英子今失意歸於我亦無榮勉爲一札辭相送萬里程朂哉廣逺圖毋卹艱難情

送陶文學得告還淛東分韻得未字

人老共思歸陶公獨先逝匆匆別知友力挽不回袂長江下東南水與天相際孤帆去飄飄迅若輕鴻厲指日過吳門煩君暫停枻爲問故池蓮南風發花未

送陳主簿還吳

久聞佐邑振淸風有子登科復亢宗老鳳未應棲枳棘祥鵷今己集梧桐九重樓閣晴雲裏千里山川夕照中我念吳中桑梓在送君獨覺思無窮

送江吉士淵兄瀚還巴渝

爲念同胞上帝畿如何未久便言歸五更風雨孤舟夢萬里關山一防衣瞿峽月昏猿嘯急楚天云冷鴈行稀及家好報慈親喜令弟承恩在瑣闈

送於霈甥

之子方英妙儒林己著名才華應似舅宅相況宜甥千里初來省孤舟又欲行題詩重相送淒斷渭陽情

文華殿賜對【二首】

萬年圖籙開今日四海車書防一家賜對龍墀瞻日表題分禦筆耀天葩云移扇影回明月風裊鑪煙結防霞獨愧布衣膚淺學時時承召上文華

文華春殿五云端召對諸儒禮數寛兔頴風生箋錦動龍香露滴硯池寒萬言縷縷陳時務一策拳拳述治安願得致君堯舜上小臣獨抱寸心丹

秋七月望日與友人遊潭柘山龍泉寺畱題連環韻

不爲蘭亭訪辧才看云因上妙髙臺幽林鳥亂知風起深洞龍歸帶雨來庭晚獨憐修竹在池秋猶見碧蓮開何當結屋依巖住閒飲淸泉亦快哉

又倒用前韻

閒飲淸泉亦快哉一襟風月自然開好雲近向身邊起芳气遙薰袖裏來絕頂坐看天倚蓋上方行處石爲臺滿前詩景行難盡獨愧曽無太白才

賦得簡所知【二首】

簞食瓢漿不患貧浮雲富貴底須論賈生自合知年少馮敬何爲忌學新黃鵠有心遊碧海寒松無意在陽春此生窮達皆天命未必區區徇世人

自從爲客在長安黃卷靑燈幾歳寒無輔每思求益友有親那敢棄微官一時狂興慿詩遣千古愁心借酒寛進退於今猶未識日將周易彖辭觀

感時

消息盈虛理一原有時寒夜有時暄夜來亦夢南園蝶誰道荘生只寓言

雨中七夕

云霾白日易黃昏風雨蕭蕭半掩門兒女不知人事苦只愁無月拜天孫

夜坐

獨坐燈窗下觀書坐夜深世間無限事都上一時心

題扁舟五湖圖

每作歸湖詠徒然寄逺情不知人世裏功業幾時成

題鵪鶉圖【二首】

品流自與鷓鴣同幾度聞歌越調中莫厭羣棲在榛莽還勝死鬭向雕籠

禾黍離離帶綠蕪天寒日暮自相呼一聞越調腸應斷不獨春風唱鷓鴣

桂花鳥

天香月色兩相宜占盡秋風一段奇山鳥也應知所止飛來立在最髙枝

檜鶴

千紅萬紫鬭芳菲老鶴何曾肯暫依霜檜一枝棲獨穩看他鶯燕往來飛

美人月下調琴圖

碧樹團陰小院淸屏山閒倚不勝情關睢一曲無人省低拂朱弦向月明

貞婦孔氏挽詩

貞婦仲尼孫平生禮法尊所天嗟早失誓死不重婚夜月淸魂逺秋霜素節存他年列女傳無忝聖人門

挽宣郎中嗣宗

人生命在天修短各有盡精气聚成形隨化還消隕賢愚同此理疇能越其凖明者惟修徳榮名則無冺念君平生時履道恆自謹居夷克固持涉險亦靡忿𨿽云百壽終得正復何湣祖奠及嚴期靈輀將發引家人擁轅哭送賔夾後軫與君昔相知永訣情豈忍臨風誦招辭魂乎其逺近

挽沈學士民則

先生出東吳卓犖負才傑翛然鸞鶴姿炯炯照玉雪維昔尊府君遁世事髙防紛紛亂離際獨抱貞苦節先生善繼述學行企前哲書法魏晉間逺參鐘王列八分筆更精蒼勁力屈鐵年少已知名淸芬播江淛徑絕俗流迹門多長者轍州郡亟推薦辭謝未就謁坐獲逗𨖻譴謫戍南天熱𨿽當患難中雅操不少折談笑處戎行延禮傾藩臬賢王屢置醴道義時陳說歘承徴命起雲路看飛掣文皇臨禦初求才甚饑渇當時江陵公首以名薦達西淸趣召見艸詔將速發至尊親授辭筆硯前禦設先生頓首畢援毫書不輟龍牋倐生花麗若春蘭茁左右看盡驚天顏爲開悅卽命官禁林祕籍職校閱知遇從此始聲價遂超越凡當大手筆往往見奇絕煌煌視學碑封山碣垂之百代下重此金石鍥褒稱出聖口似覺古人劣始終事三朝勤愼無過缺寵眷日有加懍懍恐蹉跌晚遷居翰長位望轉昭晰同弟輔靑宮賢子司廷讞一門踐淸華事與疇曩別恆懷滿盈戒乞退心益切天子念舊臣優老在京闕气貌若神仙康健異衰耋詩酒日自娛對客興未歇邇聞有痰气寢疾不逾月何意一日間與世成永訣宸衷深憫悼葬祭恩重疊平生所薦士弔哭盡嗚咽飛旐何翩翩陰風爲淒冽孤舟千里外遺櫬返丘穴二傅制銘文懿行斯表掲幽光賁泉壤千載耿不防

送薩廷珪

錦衣歸省覲送別亦懽情爲子無虧行榮親有美名雲霄雙佩逺江海一帆輕莫以鄕園樂心忘事聖明

送王伯宣

績學詞垣久承恩賜暫歸讀書名己遂調膳願無違春水浮仙舫晴雲暎防衣知君到家日鄕裏有光輝

寄孫徴士

秋風一別又經春愁見都門栁色新云表獨看鴻去逺檐牙只覺燕來頻夢中相遇言渾謬醉後爲書字不眞正是江南桃李月可能還憶共防人

送顧言

靑衿色映防衣斑南望孤云抱策還觀國行當攄已志趨庭且復慰親顏道中得興應題壁馬上怡情獨看山爲語來秋須早到蟾宮仙桂待君攀

和友人春晚寫懷【二首】

淡淡風煙日易斜寂寥官舍似山家春愁不盡漫天絮芳恨難消滿地花醒後無聊還飲酒倦來多睡只呼茶平生自爲詩成癖底有閒情詠物華

春雨晴時綠滿塘蒲芽菇葉長初長落花逐水東西去飛絮從風上下狂晚出鶯兒遷木急新來燕子作巢忙感時觸物情多少漫付髙歌醉一觴

贈蔣揮使斌分韻得槪字斌字文徳材武而好文嘗從予論書史以成國公薦總左掖軍事

君侯將門子人皆仰英槪好賢復尙義意气何慷慨淸冰貯玉壺表裏無隔閡見我卽論心脫彼流俗態每聞名理諭如渇得沆瀣遇事思有爲時時發長嘅成公國柱石鑑別宜有在遂當一鶚薦髙步出羣輩劍離蛟龍匣袍擁狻猊鎧馳射冠三軍指顧回萬隊由來飛兔馭千里猶歷塊況乃康衢間神行復奚礙豈徒示精明眞足資敵愾近以嚴宿衛逺以威絕塞追蹤古名將流芳當百代

宣徳甲寅九月甲申送少傅東裏楊先生扈從巡邊【二首】

聖主時巡出九重上公特賜小車從千羣虎旅森儀衛萬里龍沙靜烽艸詔行宮思宻勿進籌禦幄語從容班師請紀神功處還上燕然第一峯

毗輔中朝四十年今看扈蹕逺巡邊阿衡重領三孤任司馬兼持九伐權星繞仗垣嚴宿衛雲開幄殿聽傳宣君王有問治兵事定獻周公立政篇

送少傅建安楊先生扈從巡邊【二首】

翠華巡幸到邊隅元老從行載屬車九伐仍修司馬法六韜重演太公書已看瀚海波先靜不使陰山種有餘制勝卽今資廟略何須五餌系單於

三朝元老鬢如霜扈從時巡向方白馬長嘶千里道錦袍遙映五雲光出參籌畫居帷幄入掌絲綸坐廟堂文武兼資誰得似惟應吉甫佐宣王

酒後走筆送蕭都指揮華華善騎射而精敏好禮以大臣薦自宿衛出蒞淛江都司

鄼侯孫子自英豪常侍鸞輿佩寶刀赤電夜飛千里馬防云春擁五花袍東南坐鎭邊氛靜西北回瞻斗極髙遙想軍中閒暇日還將彊弩射江濤

武功集卷二

欽定四庫全書

武功集卷三

明徐有貞撰史館稿

贈許錬師序

誦其言則思得其意爲其服則思踐其行𨿽夫道術之不同趣向之不一而爲學之理則皆然已余學於孔氏毎自懼其未之能然而不敢不然也夫老氏之道固異於孔氏矣而其徒之學焉者旣已誦其言而爲其服矣茍不能變而之正則烏可以背其師哉爲老氏之學者蓋曰淸靜無爲云爾淸靜則其身不可以濁亂無爲則其心不可以外營此其意行之所在也若是者固宜處於幽閒虛寂之境與人事無交侵焉可也今之爲老氏者盈天下然求其不背於淸靜無爲之云者千百而不一二焉甚者張詖言飾奇服以外耀於人日趨競於富貴聲利紛華叢雜之地營營若附羶之蠅而不知其已也是豈惟見惡於世之君子抑亦獲罪於其師之門矣余所見許錬師拱明者獨異於眾也其心顓慤而寡欲其行潔亷而無累以其所學之言自治其身而不以言於人視物利之過乎前者澹然而無所幹焉蓋老氏之良也吾同氏之子志逺與拱明防爲之請言然吾意拱明之爲人非止於老氏之良者也夫儒言儒服而心行非儒者世不能無也惜也拱明而不儒也使拱明而爲儒又豈出吾徒之下哉彼不背老氏而肻背孔氏哉余是以賢其人而與之言也

送徳越上人雲峯住持序

佛法之盛於中國有由然矣三代之隆禮教修明俗尙以一民之異言異行者有誅其時未聞有所謂佛也自周之衰王者之迹旣熄正民善俗之具廢而聲爭利奪之風作邪欲塞而理性防無聖哲以救之佛乘是焉入於中國而以其空寂慈悲之言誘人至其徒又緣飾之以緣業經教閎大可喜之論故中國之好善而不知自復者爭趨事之無尊卑貴賤之異舉入於其法蓋有悍如豺虎猛如鷙鶚頑如木石禮讓之不服刑罰之不懲惟聞佛之說則敬信畏慕惟恐不至世方以佛有徳慧威力足以化誘人禍福人而諸夏之禮教有弗及也噫然則其法之盛非孔孟復作蓋有不能盡辟者矣世之儒者徒怪乎其盛而不知其所以能盛之由也歐陽子曰修其夲以勝之善已然修其夲以勝之者必有徳與位而後可豈不乘其時而在下者之所得爲哉此予之獨爲嘅然而嘆者也今爲佛之法者在在而盛而在京師者爲尢盛凡其法中之名能者皆萃焉而徳越爲稱首都人之奔走聽法者日盈其寺而中貴之禮之尢重於是徳越將往主永平之雲峯也眾乃爲之請文予固甞嘅其法之過盛思有以勝而捄之顧時未可耳然寕無介然於心者故因之以有言

池允齊省齋記

臺有名士曰池璿允齊今考功李君之門人也允齊有美質而彊志力學甞自名其藏修之所曰省齋而因李君以請記夫士之學道也未嘗不欲成其徳也然而不能者必其有過焉耳所謂過者豈必爲惡乎爲善而不至亦過也一言一動而弗由乎禮皆過也若是者豈易免哉故𨿽賢且智不能無過在知其過以去之而已欲知其過以去之在自省而已時時而省焉事事而省焉凡吾之一言一動其有過必知焉知之必攺焉然則過惡乎不去哉徳惡乎不成哉昔者曽子以大賢之資師乎聖人而傳其道其徳之成何如也而其自言常所致力之地則曰日三省其身而已後之學者學乎聖人之道必師曽子師曽子而不知自省豈善學曽子者乎予甞自念其椎魯多過而欲勉彊從事乎曽子之言以自治亦竊以省名予齋蓋已久矣顧無師傳之學又不得同志之友相輔以進於道故若是其貿貿也今允齊之名齋適與予同豈非其志之同歟抑予觀允齊賢者也況得賢師而淑之其於道蓋必有所聞非予之可比也予方且求助於允齊允齊何求於予耶然予重李君之請而不得不復也因以予之所聞告允齊且以質之於李君其尙有以發我而進我於道也夫

贈龔職方序

聖天子新嗣位百司庶僚咸致愼選凡所陞黜必咨大臣付之公議甚盛典也於是兵部職方郎中員缺尙書王公奏薦主事龔君篪爲之君字孔宣廣西蒼梧人也以永樂甲申進士擢拜寜王府紀善遷主事歷禮戶二部而調之職方皆有聲稱故命下之日朝之大夫士咸以爲當然而其鄕友主事廖君時英囑予爲言贈之餘謂凡贈言於人者爲有益其所未聞與其所未能也不然則無事乎言君自登第以來蓋三十年於此矣其聞廣矣其能至矣其爲人之賢非特尙書公知之無人而不知之是其遷吾以爲遲而不以爲速其任事也吾見其易而不見其難吾𨿽有言將何以益之耶𨿽然君之才不止於此也朝廷之用之亦不止於此也才與用不止於此其志豈止於此乎於斯舉也其必日加懋焉而致其功業之盛以上報聖主之恩而副知已之意可也若曰恃吾之才可以無勉而爲之豈君子不自滿足之心哉孔子曰譬如爲山未成一簣止吾止也譬如平地𨿽覆一簣進吾往也請以斯言爲君誦之君尙勉之

贈欽天監主簿劉中孚序

安成劉中孚以善推步入欽天監用其監正皇甫仲和之薦擢主監簿於是其所厚文武士相率徴予贈之言中孚家故業儒其大父伯完始從誠意伯伯溫劉先生傳星气之學爲五官靈臺卽事太祖太宗防被恩寵名顯於時伯完沒傳及中孚中孚天資明慧而用心尢專故其所學輙精詣凡星歷家言莫不曲鬯而旁通焉甞著淩犯歷捷要補前人之未備今之舉也論者咸以爲稱其官夫治歷明時固儒者之所當知非他技術比自軒轅氏始制歷法而風後大撓首鬼防區實佐之以曁重黎羲和之在髙陽唐虞其人皆聖賢之流周太史兼掌載述降及春秋先秦其史官蓋莫非儒之學者漢司馬談遷父子相繼爲太史令其術業之淵博何可當也至張衡髙堂隆軰亦皆以文學見稱於世非止乎推步之能而已今之太史𨿽專主星歷無與文事然所以推之天道驗之人事而協成乎時政者之學亦安能盡其理哉伯溫先生文學之博追古作者固一代之偉儒也太祖之定天下其籌防黼黻之功居多焉靈臺公於先生實有師友之分則知其學有源委而傳之家者亦必有所夲矣況中孚又賢而好修今旣世有其官茍能益自防勵而進學於儒明乎天人之防察乎事物之變不若古之人不已焉使異日之論太史者皆曰劉氏祖孫無愧乎司馬氏父子不亦韙歟

送麯將軍詩序

明威將軍僉鳯陽衛事麯侯文敏予故人也前年以錦衣余員出之中都今年之夏爲總漕事者所舉分督江淮十衛之漕來京師事竣朝辭而還交防之士相與餞之都門之外因取李白詩所謂將軍出使擁樓船江上旌旗拂紫者爲韻分而賦詩贈之眾賦已足次及予予乃起卽席曰麯侯諸君子皆爲侯有所賦予獨無也將若之何𨿽然予與侯交惟舊請獻一言予曩與侯語大丈夫卓偉可喜之事業侯未嘗不喜也今能記之否夫窮逹之際足以觀人始侯去時一騎蕭然單行也侯固自若而他人猶爲侯歉焉今侯之來督萬軍之眾轉千里之漕樓船蔽川旌旗如林惟侯指麾總帥重其才士卒懷其惠眾方嘖嘖羨侯之賢而誇侯之能侯於此亦寧不自喜矣乎然予竊以爲未足爲侯喜也昔者馬文淵起布衣至大將方其以伏波南徵將樓船數千戰士數萬遂平海徼啟新息之封一時功烈亦足爲盛矣其還也故人平陵孟冀賀之於坐文淵乃卻之曰吾望子有善言反同眾人耶此其志蓋有大者故不以自喜也若文淵庶幾所謂大丈夫者哉侯平日之志不下文淵今而小試焉有大者在予其可爲冀之賀而自同眾人乎爲侯告者惟益大其志而務自養使夫才全而力鉅以爲國家之用入當任柱石之重出當受邊圉之寄取不朽之功烈垂之靑史則今之所謂大丈夫者非侯而誰樓船督漕而已果足爲侯賀乎嗟乎志乎大而成其小者有矣志乎小而成其大者未之有也是故人不可以無大志有其志而不遇則有命焉又何歉乎哉侯其勉之於是侯喜謝曰防哉子言其有發於恂請識之諸君子亦皆謂予言忠於侯也遂以書於篇什之右云

送王谷誠序

孔子至聖也其門人亦莫非賢者而猶稱善人者不可得而見況於今之人乎於是而有所謂善人者予烏得不樂見而與之言耶鐘宗器者吾黨先軰之士也其言非禮而不發也其行非義而不由也其外之荘而中無戾也予以爲宗噐蓋今之所謂善人焉故重之而與防宗器嘗爲予道其友王谷誠之居錢唐蓋錢唐之人莫不稱其善也今年夏宗器來告予曰谷誠來矣願介以見子予察其言貌而得其行與宗器若一人焉喜而嘆曰信哉非善人莫能知善人也宗器之善吾於是益信之矣夫以善人之不可得見而予乃見宗器與谷誠焉𨿽天下之善人不止夫二人者然予之所見如二人者則豈多有哉此予之所以樂而爲言者也予又聞之宗器谷誠有二子焉曰廷器廷用皆秀而好學行肖其父是其父子皆善人也予𨿽未之見然見其父而知其子亦不逺矣𨿽然予聞受和白受采忠信之人可以學禮今有善人之質而又加之以學其進於道也易矣谷誠則已老而二子者方少壯歸以予言語之俾之學焉而進於道則其徳之成也孰禦焉豈止善乎一鄕而已夫樂道人之善而成人之美者君子道也予也將竊取焉故於其歸而以贈之

貞壽堂詩序

貞壽堂者吳人之寓滇南者邵璘奉母之堂也其詩則京師大夫士之所爲賦也蓋璘之母沈吳故家女笄而歸於璘之父仲仁仲仁坐事徙滇沈與之俱不幸而仲仁歿沈寡居守禮養其老姑終天年字其三孤子瑛璇璘咸底成人極其辛勤以立邵氏至於玆蓋四十有餘年瑛復蚤世璇則去從老氏更名以正爲道錄在京師惟璘居事母能敬謹致孝而沈年逾七十垂白在堂康寧怡愉以享其養故璘得以是名堂而以正則請爲之詩將以揚其母氏之徳焉夫執徳莫難乎貞婦道從一而終不能貞則無以立乎閨壼是故婦無壽夭而必貴乎貞也夏南之母雞皮三少謂之壽可矣而何有乎貞君子賤之不足爲稱道也杞梁之妻死於水恭伯姬死於火可謂貞矣而又不得乎壽君子貴之而且湣焉不忍稱道之也貞而且壽其公父歜孟軻氏之母乎是則君子貴之而又樂爲之稱道者焉邵氏之母其殆庶幾乎此矣宜夫大夫士之爲之詩也𨿽然吾聞古之爲詩者其有所詠美必有以寓勤戒裨世教焉不徒作也今大夫士之爲此詩其亦有以哉以沈之貞而可以勸夫爲人婦者焉以璘之孝而可以勵夫爲人子者焉以以正之爲道士而能揚其母氏之徳於儒者抑可以警夫老釋之忘親背本者焉其有裨於世教不旣多乎不然滇南邊逺之壤去京師萬里外𨿽有髙爵重位之人求詩詠於詞林不易得也而彼邵氏之母固遷民之孤嫠也大夫士何汲汲而詠美之乎觀是詩者可以知所勸矣

湧翠軒詩序

性中譓禪師者淛東之名僧也精於釋學而又通乎儒好從薦紳之防久主杭之龍華今來都下手一卷謁予曰譓少出家於世間之樂初無所嗜而獨癖於泉石凡天下之名山嘗力窮而討之得其最幽僻而奇絕者棲之曰龍山山之脈自天目來亙百數十里蜿蟺廽伏若長龍蟠乎莽蒼之野而鳯山自其東騫翥而至若相迎舞者吾之寺正當兩山之間後負陰巖前瞰濤江越中諸山皆在拱揖之內左右鉅木數千章森立如幢蓋晨嵐暮煙薈蔚蔽虧一逕懸僅可容步人行其下仰不見星月而其絕頂之出云表者則吾之軒在焉每跏趺初起引領四望峙者蒼然流者防然植者蔥然欝然盡眼界皆翡翠色若自虛空中湧出也當是時使吾心融意釋恍然不知其在兜率之宮耶欝霄之臺耶視世間塵物之茫茫無足言者故以湧翠名之大夫士之過我者咸爲我詩之獨未有爲我序其事者敢以爲請予聞而奇之夫天地間淸淑之气鐘在山水山水在在有之然世俗固不知好而儒紳之流往往爲世事所縻棲隱者少惟釋老之徒離棄世務無所用心故能擅有山水之樂而其間緇流尢多予意其人皆廬山之惠逺金山之了元也往逰於吳江南諸山莫不有僧主之然觀其人於山水乃反不知好塵趨俗想略不能脫洗見予軰好防顧厭笑之若是者寧不有負乎山水也耶今性中旣能好之又能詩之而求序之其主玆山眞不負矣夫豈下於逺元乎哉予之於山水固所深好者縻於薄宦未能償之異日倘幸得告歸省丘墓於是便道來杭必登龍山一覧翠色尋性中與之歌詠知其必不厭笑予也以是序其捲端

贈李給事中序

正統元年夏五月壬辰廷選進士十有四人而河南李詢好問得禮科給事中凡同年之友皆爲之喜而諉予爲之言予與好問嘗同觀政戶部於同年中尢相知者蓋其先君子愚齋先生以明經教授好問之學實有源委而其才器又偉然出於人予以是知之知之深故喜之深也惟我國家用賢致治其取人固非一途然於進士科特加重焉夫六經之學所以致治之本也士之通經亦已難矣今於三年之間防天下之士而取之僅得百人焉是以凡第爲進士天下無輕之者此非名之重者歟給事中實天子近侍之臣居黃門掌封駁六卿諸曹之事於是乎司其出納而聽其治忽此非職之重者歟夫取重名居重職則其責任亦必重矣以好問之賢其任此固宜然一人之身而負此三重焉其可弗思耶思之柰何亦盡吾職之所當爲而已耳盡吾職柰何亦推吾之所學以行之而已耳夫經義之制事猶醫方之制疾也用得其當則無所不治不能通經而以治事猶不能處方而欲治疾不亦難哉故凡有官者不可不知經義而況黃門封駁之任尢當其要者乎有所出也揆經義以出之有所納也揆經義以納之若然而事有不治者吾不信也好問之於經學猶世醫之於方藥知之明而用之審矣茍推而行之以極其至則𨿽銘鼎彛之功當柱石之任而建不世之事業有不患其重也況其小者乎曽子曰士不可以不毅任重而道逺好問於是乎勉之使世之論者皆曰信哉經學之士之足用也又皆曰是某科進士也然則爲吾同年之光而可喜者又豈止如今日而已𨿽然斯言也豈獨爲好問發哉凡吾同年之士皆將有望而予之愚亦以自勉焉

春谷說

虎丘僧熈今住山都綱定公之法嗣也其字曰春谷間謁余請文以敷其義余謂禪宗不立文字子奚文字之求且吾不讀釋氏書又安知其義子之師方據猊揮麈爲眾說法子不之問而問之餘何耶熈曰吾之名固吾師所命吾師之語我曰汝之名字義兼乎儒釋釋之義則吾師旣以教我而儒之義未聞故願有請焉余不得拒也因謂之曰子來前吾試爲子言之吾儒之書有言熈者則廣大和明之謂也而廣大和明莫如春劉訓所云眾人熈熈如登春臺是已然子之字不以臺而以谷何耶意者臺實而穀虛釋氏宗空寂而離實相故棄彼而取此耶且夫春和之气得間而行得間而止而谷也者乃介乎兩山之間虛而有容風與水之所宣通者又所以受乎春也谷而配之春宜矣𨿽然豈惟兩山之間哉天上而地下一元之气運行其間亙古今而弗息是天地一春谷也圓顱方趾中虛其心一眞之性渾然常覺止而不滯行而不窮是人身一春谷也子之所謂春谷者其不以此乎熈喜曰甚矣君之言其與吾師合也余曰是則合矣抑猶有不合者存子知之乎曰不知也曰子之道如斯而已然吾之道則不止於斯也夫性之在中體則虛而用也實其虛者理其實者徳故內以成於已外以成於物成已成物所謂仁也子之道其亦有得於此乎或舉譯汝書者云梵言之謂釋迦卽華言之謂能仁信斯言也則釋氏之先覺其所見抑亦有合於此歟而余不讀其書不知其底蘊果何如也試以問於子師其有以語我乎

先春堂記

出吳門西南四十里外有地據吳山之勝者曰光福裏里人徐氏世居焉蓋自宋季迄今而詩書之澤不衰洪武初有曰良輔者以文學典校事與徐大章楊亷夫倪元鎭髙士敏諸人相倡和頡頏上下而其制行尢髙故當時江東儒者以良輔爲稱首季淸其曽孫也天資秀朗警敏過人年幾五十而志益勤思紹廼祖之風範閒構一宇以爲防息之所命之曰先春之堂余嘗過之季淸請余登焉坐而四望左鳯鳴之岡右銅井之嶺鄧尉之峯峙其上具區之流匯其下扶疏之林蔥蒨之圃棊布鱗次映帶於前後時方冬春之交松筠橘柚之植靑靑欝欝列玗琪而挺瑯玕梅花萬樹芬敷爛漫爽鼻而娯目使人心曠神怡若軼埃而淩雲霄出陰沍而熈靑陽視他所殆別有一天地也余顧謂季淸曰勝哉景也此其所謂先春者乎然余聞之地以人而勝人以時而樂是故山水𨿽佳而居無能賞之人過之而弗睨睨之而弗愛則地固不得以自勝人能賞矣而生無可樂之時饑寒之切身憂患之縈心則登山臨水且悴然有惻愴之情抑烏能自樂哉今子之居旣據湖山之勝而又生斯太平之時承文儒之緒田園足以自養琴書足以自娯有安閒之適無憂虞之事於是乎逍遙徜徉乎山水之間以窮天下之樂事其幸多矣視彼叔世之民搶攘於風塵之際者詎非得春之先者乎子其乘是而益進修焉防乎道徳之林息乎禮義之圃樂乎性分之天而展其光風霽月之懷抱以探先春之意不亦至乎季淸曰善遂書以記之

公餘淸趣說

蘇之節推錢唐方克正於官廨之中搆一軒以爲退食之所取佳花美木石之奇秀可翫者羅於庭除而置圖史琴尊其中毎於聽防之餘而防曰此吾公餘之淸趣也遂大書以掲於軒之楣間或謂克正居推讞之官蒞刑名之司鞭撲狼藉案牘旁午其退食之頃思慮不休尙何淸趣之有耶克正曰不然彼民之有犯吾聽而斷之是者爲是非者爲非當輕而輕當重而重是非輕重壹系於彼吾何容心於其間哉故吾退食之際防息於斯一琴一詠自適其適觀夫花木之乘和吐芳誇妍獻秀於吾前而風光月色澄鮮爽朗與之相輝映於上下方是時目與景接心與趣防湛然而寧悠然而樂泠然而有出塵之思不知淸之在物耶在人耶吾聊以是而自詫云爾予聞之曰克正其知所以養心者乎夫君子之學莫大於養心而養心莫善於寡欲欲寡則心無累而淸矣心之淸者觸物而皆淸故夫聲色所以惑人也而君子弗之惑貨利所以污人也而君子弗之污貴富權勢所以軋人也而君子弗之軋貧窮患難所以挫人也而君子弗之挫若是者何哉以其心之淸也心淸之極𨿽以之蹈水火臨戰陳而有不可撓焉況居安易之地而翫物之素淸者乎是其得趣之深固將宜練布之衣而逾彼綺縠之麗甘藜藿之味而薄彼太牢之腴陋巷蓬茨而不攺其樂廟堂華衮而不易其素彼萬物之膠膠擾擾者又奚足以混其靈府哉此則君子養心之趣也公果於此而有得焉則以之都髙位當大任亦可以淸心而處之矣而豈惟今日公餘之頃爲然哉克正喜曰子之說誠得吾心請書之以自朂

兪節婦貞節詩卷序

三代之時無節婦非無節婦也人皆節婦也及夫王教之衰彞倫之斁婦之失節者多於世於是乎有所謂節婦焉漢劉向始著列女傳以明婦道而唐宋以來復有旌表之制蓋扶樹世教之意爾今之世其去古益逺矣婦之能不失節者益罕矣是以朝廷之旌褒益隆而君子之稱述益重亦其理之宜然也歟狄節婦者吳士兪毓之婦也毓父有立先生爲世名儒而家素貧狄爲婦禮甚修悅於舅姑而宜於其夫毓旣早世遺孤嗣生甫七月而其舅姑相繼亡狄方少艾煢然獨居斥賣妝奩以舉其防躬紉績以育其孤蓋三十年於玆而其志節皎然如一日嗣旣長而克樹立紹其家學狄之教也郡守況鐘具其事以聞於朝褒命且下矣而吳之士君子又相率爲詩以稱述之嗣輯而爲捲請予序之以傳於世予固嘅夫風教之不振而節義之不立也嘗欲采取近世婦節之卓然者著錄之以續子政之傳頋未遑耳今觀兪氏之婦之節非所謂卓然而可錄者乎若其所以事舅姑事夫教子舉盡其道非今世之婦三代之婦也然則其爲天朝之旌褒士君子之稱述不其宜哉予斯取之以爲貞節詩序

聮璧堂銘

姑蘇鄒公敏甫有二子焉伯曰亮字克明仲曰順字克和競齊爽名有耀於時克明以文學才行舉拜吏部司務克和以明經領鄕薦蘇人榮之遂以聨璧顏其堂蓋諭其伯仲之並美也其伯仲請余銘之餘以斯文之好有相規之道乃爲之銘曰於乎是惟聨璧之堂璧其人不璧其玉璧其才徳不璧其容質於乎是名也不可以虛得惟二子其勉旃以輝於鄕而瑞於國也

客中淸趣捲序

予友武昌陳士謙倜儻士也其先大父當國初用武勲爲羽林撫軍以疾謝官子孫因伍符士謙防戎行三十餘年用其能常居大將幕府典書記之事故太保鎭朔大將軍陽武侯薛公尢器愛之毎出塞必以士謙從其經畫方略多士謙之贊焉人固謂士謙將因以取功名者然非士謙志也及薛公之卒士謙卽謝去防於江淛之間予與之別久矣今年予在吳門士謙自錢唐來與之防夜連榻敍契闊旣乃胠其篋出一卷視予觀之其題曰客中淸趣有畫四段詩四十首皆其觀梅而作者也予問其處士謙指以謂曰此爲西湖旅店之所觀者此爲修川驛路之所觀者此爲海昌儒學之所觀者此爲希仙道院之所觀者旣而嘆曰嘻人生適志耳奚必利逹爲吾志於閒久矣乃今得之且吾嘗誦孟浩然林君復之詩而想見其爲人固欲往從之防而不可得也今幸天觧吾防去塞垣之險而挹湖海之淸釋鞍馬之勞而得壺觴之樂當夫蹇驢破帽徙倚吟哦於雪野梅林之下𨿽無二子之髙才逸志而其淸寒之態蕭散之趣蓋未之或殊也此畫此詩所以紀一時之實耳其爲我序之予曰士謙何自詫如此人各有志求而得之𨿽聖賢事業可冀何規規浩然君復之求𨿽然予於士謙之言抑有感也當今之世士有一才一藝輒競進取小以取其利祿大以取其名爵其無實而濫取者又何可勝道以士謙之才與藝而欲有所取豈終不可得耶乃獨飄然引去事乎閒放之防而躡詩人隠士之迹其志不亦髙哉固無怪其自詫矣遂爲序之曰其詩學東坡有曠逸之思其書學松雪有淸婉之度而其畫則予不能評之知畫者以爲得馬夏之法云

防劉氏全衝堂捲後

右全衝堂詩文一卷乃永樂中詞垣諸老之爲吾友劉季誠之先君子康民作者也記之者翰林學士臨江金公防孜詠之者國子祭酒兼侍講豫章胡公若思學士建安楊公勉仁侍講王公時彥慈溪陳公光世侍讀吉水周公崇述安成李公時勉修撰吉水羅公汝敬南康余公正安檢討吉水錢公習禮西昌余公學防江陵劉公永淸莆田黃公行中五經博士姑蘇王公汝嘉典籍興化黃公約仲中書舎人吉水許公鳴鶴而詠焉且題識其後者則侍讀學士永丰曽公子啟也方是時康民以名醫徴居都下挾其能遊公卿間凡卷中諸老皆與之知而金公曽公其尢厚者也故爲之記及題識焉後金公累遷太子少保曽公遷少詹相繼卒而周公遷庶子汝嘉遷侍講與二黃亦皆先後卽世胡先生則以太子賔客致事歸老豫章二餘以侍講鳴鶴以中書先後去而羅公遷工部侍郎巡撫陜西今亦罷歸其鄕陳公遷南京國子祭酒劉公出爲廣東布政使在翰林者臨川王公今遷禮部侍郎李公錢公皆學士建安公今進少師執政於朝蓋自永樂己亥迨今二十年耳而諸賢之進退存亡有如此焉而康民亦已謝世其亦可爲感嘅也哉余惟國家文運開於洪武而隆於永樂若豫章建安臨江諸老固皆當代名卿而爲文章之司命者也其餘亦莫非一時之翹楚焉其所述作可以耀今而垂後也必矣況於存者不可易求而亡者不可復作所謂愈逺而愈貴者後此更二十年而欲復求諸老一字其可得耶季誠其保愛之哉𨿽然康民之得此於諸老非有他爲也獨以其醫之良而已季誠將保愛於此則亦勉以世其醫之良而已醫之道莫大乎全夫沖和之气乃父之名堂固有所見諸老之文若詩發揮其意義之亦旣盡矣季誠其能玩味而擴推焉豈非善於繼述者哉余也舊學於胡先生而遊從乎諸老之間今又辱季誠之知於其出此卷以求題蓋有所不辭者也

徐處士挽詩序

挽詩之作所以相挽防者挽防者歌之以齊其力而節其行也公孫夏之所謂虞殯莊周之所謂紼謳李延年之所謂蒿裏薤露皆是也虞殯紼謳今亡其辭蒿裏薤露之辭具存其意大抵以哀人生之無常死者之不可作而已然非專指其人而哀之也惟昔賢豪之士不幸詘厄而殀防者則或從而哀之若秦人之哀子車楚人之哀屈平齊客之哀田橫亦皆挽詩之流而變焉者也後之詩人沿而效之繇魏晉六朝唐宋以迄於今而寖盛有其人無可哀而哀之有不以哀之而以美之者其挽詩之變而又變者歟嗟夫世降風移文章之變豈獨挽詩爲然哉是亦可嘅矣故處士徐君蘊文之卒也吾黨之士之爲挽詩者累百數十篇處士之子孝章繕冩於冊持以請予序之惟夫處士生盛明之世樂善行義優遊以自適非詘厄也年逾九十而終於正寢非殀防也是無可哀者也無可哀則疑當美之然而諸君之詩又不惟美之而多哀之者何耶其意蓋以鄕有耆徳如處士者裏俗之所取正子弟之所承教士大夫之所往來而與遊者也今其防焉裏俗何所取正也子弟何所承教也士大夫何所往來而與遊也是則可哀矣有是可哀而哀焉然則諸君之詩亦不爲徒然而作者予是以不以其詩之變而不之序也

煙波釣客賦

武昌陳子余老友也其爲人類古之狂者常有遺世獨往之心年及五十卽致家事買舟泛於江湖之上自擬唐張志和號曰煙波釣客間見余曰子知吾志盍爲我賦乎余曰唯唯因抒其意而爲之賦云

吳楚之間有人焉短莎被秋防鬢垂白獨操扁舟往來乎具區云夢之澤日夕持竿而嬉初不計魚之失得隱姓與名自稱煙波之釣客有疑而問之者曰異哉客乎觀客之貎揣客之徳殆隱逸之流非漁人之匹也乃今之釣豈將協非熊之兆以希呂牙之績歟抑將應客星之占而踵嚴光之迹歟二者必居其一請從客之所擇客曰否子言過矣彼師尙父托魚避紂以成周業蓋孟子之所謂天民也子陵迹漁謝漢以遂其潔蓋孔子之所謂逸民也之二子者一則鷹揚以開蒼八百載之太平一則豹隱而立炎劉二百年之風節此其功烈志操赫赫乎曒曒乎不可尙已豈區區鄙人之敢擬哉𨿽然吾嘗竊慕唐張志和之爲人焉不爲名謀不爲利圖淸不矯俗混不合污優遊卒嵗老於江湖嘗自命曰煙波釣徒視前二子吾不知其何如然而亦豈狥世沈浮之夫也吾意以爲逺者難法近者易模故不敢上攀二子而竊自附於志和抑吾之遊以水爲鄕以舟爲家朝餐島嶼夕宿汀沙弄五湖之風月覽七澤之煙霞寵榮不及僇辱不加視吾莎笠黻冕之華恃吾綸竿生事之涯飯有菇米肴有魚鰕得酒卽醉笑呼啞啞方是時不知我之爲志和耶志和之爲我耶語已乃拊榜而歌曰操舟兮荷莎縱予遊兮煙波招眞兮爲侶矢予心以靡他又歌曰水兮浟浟山兮峨峨釣且遊兮嘯以歌人間世兮寵辱多予不與知兮其如我何於是問者嘆曰客眞逸者也遂書其言而去

孝思辭

錢生昌海虞故家子也好學克孝母王蚤卒墓於虞山之下生痛其不逮養也哀之常如在防者時復之墓而號然猶以爲不得晨夕省也乃圖厥兆域日展覽以自釋焉以予亦防親而嘗廬於墓者爲知其志持以請題予感之爲作辭以抒其孝思之情云

有封若堂兮虞山之陽木之拱兮欝以蒼子其陟兮跂而望思母氏之體魄兮此固藏春濡以雨兮秋降以霜子之心兮淒其以傷皇天胡不哀民之失恃兮令親壽之弗長日曒曒其不居兮夜漫漫其未央上寥廓兮下漠魂冥兮之何方恱謦欬之有聞兮將趨侍乎其傍靈彷佛其若在兮卽之而已亡念慈徳之罔極兮嘅微心之難償惟保身以淑善兮貽令名其不忘

養志堂詩

琴川蔣志昻孝人也蚤防父其母顧氏寡居守志教育之底於成人志昻奉養惟恐有弗志也大書養志二字於堂楣一朝夕警焉期盡子職予聞而嘉之爲賦詩云

嗟彼烏鳥猶能反哺豈伊人子弗養父母維人之養與烏鳥異不惟口體實惟厥志厥初生子鞠育孔艱食之衣之已寧饑寒𨿽則卑陋願子顯揚𨿽則惛防願子髙明親志若玆子寧不思思之柰何敬以養之其養維何匪徒飲食欲順厥心將在爾徳曷以顯揚詩書之求曷以髙明仁義之修矧惟貞母育乃孤子恩則有加報亦難已予惟汝嘉作詩以告庶幾有明朂汝乎孝

贈醫士盛文繼序

吳中之醫多於天下籍太醫者常百數十人其爲使判禦醫及諸藥局之官者累累有焉其術多出東垣丹溪之傳或得之師或得之家盛氏之醫蓋世業也而禦醫公啟東則學之王仲光先生仲光以儒爲醫其學尢防啟東親承其指授遂以國醫稱其從弟叔大名與之齊相繼徴入太醫子侃又爲郡正科一門兄弟父子皆以醫顯故今之言醫者自天下論之則吳中爲多自吳中論之則盛氏爲多文繼盛氏之良也以啟東叔大爲諸父而兄又剛其資美其務學吳醫之後進者莫先焉郡將謝侯之子有疾文繼治之酬之以金幣弗受彊之乃云願得予文侯爲之請嗟乎予言何足爲文繼輕重哉𨿽然予聞之醫仁術也必以仁心施之以仁心施仁術非仁者不能也有其心而無其術則𨿽欲活人而不免於戕人有其術而無其心則將利人之疾而輕人之命二者均失也而好利者尢甚焉爲其賊仁而敗術也君子謂扁鵲倉公之不得其死者非醫之獘也其恃術而失仁則亦有以致之耳故仁者之爲醫術不至不敢以施施之不敢不盡吳之醫固多其可語此者何少也文繼乃能郤金幣而請言其賢逺於人哉予乃語焉文繼茍不我迂而求益之豈徒振其家學吾知其於仁道也幾幾矣

段讓字序

段生讓之冠也賔以惟禮字之讓以父命拜余請言以朂余語之曰讓乎若知父賔名字之意乎人之有生不能無欲有欲不能無爭有爭不能無禍爭固召禍之道也先王知其然也於是乎制禮以防民而行之以讓焉讓也者所以弭爭而消禍者也農讓畔則無爭田之禍賈讓財則無爭利之禍工讓藝則無爭巧之禍士讓才則無爭名之禍官讓能則無爭位之禍爭禍之極者莫如戰陳然賢將禦之未嘗不讓敗則歸咎於已勝則歸功於人夫豈無勇而姑爲是哉將以弭夫爭禍之害耳戰陳猶事乎讓也平居而可不以讓爲事哉孔子之哂子路曰爲國以禮其言不讓曽子之傳大學曰一家讓一國興讓則聖賢之於爲家爲國固亦事譲矣虞史之贊帝堯曰允恭克讓則聖人之於爲天下固亦事讓矣於乎爲家爲國爲天下而一事乎讓也學者之於自修而可不以讓爲事哉𨿽然讓不徒讓有禮以爲之讓焉禮與讓表裏也讓以實禮禮以行讓二者必兼而後可生之名讓而字惟禮爲父賔者其知言矣哉生其勉之則於學庻乎其有成也

序海虞徐氏家規

予讀易至家人之彖而嘆曰嗚呼甚矣治家之難也惟正其庻防乎父由父道子由子道而父子正矣兄由兄道弟由弟道而兄弟正矣夫由夫道婦由婦道而夫婦正矣之數者正而余無不正然其機則在家長之身爲家長者一家之表也其正之之道不惟其言惟其事不惟其事惟其心心正則身修而本立仁不敓於私義不牽於恩子以儀父婦以儀夫弟以儀兄推之其餘則內外不嚴而辧宗姻不暱而睦僮奴不厲而戒家其有不正哉家正而余無不正故曰正家而天下定矣是以聖人之經王業於天下立法制治必自家始而況大夫士之以有家爲業者乎三代之際以宗法相維保家有人治家有禮其儀矩一定無別爲之者也及夫後世宗法不修而家道莫由以正士大夫始有別爲儀矩於家者蓋亦有惇古正家之意焉海虞徐敏叔吾宗之華也其著家規蓋仿乎九江陳氏之家制臨江陸氏之家儀而爲之吾謂夫規矩者先自治而後治人者也必若易彖所云而後可不然則不足以爲防矩傳曰身不行道不行於妻子敏叔尙監斯言以自朂哉

袁徳新傳

袁徳新其先成都人宋有名韶者仕爲少傅資政殿大學士同知樞宻院事始徙溫徳新之六世祖也自韶而下皆居溫至徳新之父大道避元季海冦之亂復徙吳江徳新爲人瑰奇多聞家貧以賣卜自給卜輙奇中人有大疑不逺千里趨叩之永樂中盜倪橫三往來蘇湖境中刼殺人有司捕之不克官軍遇害者相繼事聞上命浙江按察使周詢督兵逐捕賦遁去詢乃追迹之不能得召徳新卜之徳新視其墨曰是爲火兆木爻惟賊逸於所生而獲於所死之西北方捕焉可獲獲賊之期將在建酉之月乎詢遂渡江而北獲橫三於宿遷果八月也松江李商當逺行從徳新卜未答所問者遽謂曰公家火矣可速歸商方驚訝俄而家人至果以火報蘓校官馬壽失槖金來卜徳新曰此公家三老嫗取之毋枉他人壽歸索之乃獲徳新旣老目眚不復視墨兆但聼拆聲而決吉凶其術之精如此徳新爲人卜每依於禮其不以義叩者輙拒之曰易爲君子謀不爲小人謀惟亦然吾豈爲不義謀哉家𨿽屢空未嘗以利動其心日計所得足供蔬食卽已有贏輙復以予貧者其學於陰陽醫藥靡所不通然性簡尢常閟固不以自見人知其能卜而已不知其他也嘗謂所親曰我生之辰直二辰死亦必直二辰果於正統丙辰之三月卒焉子滎傳其學而益進於儒

太史氏曰余讀司馬季主嚴君平傳嘗嘆其髙趣逹識蓋防於有道者豈眞賣卜之流哉顧近之卜筮者率鄙謬射利可賤而復怪古今人不相及也余還吳聞徳新之爲卜如是乃知世固未嘗無其人但有不及知耳抑豈特卜者然哉因著錄之以續日者傳云

簡黙堂記

武丘之佛慧蘭若有比丘簡號曰黙堂而請予爲說其義予應之曰若學佛者佛出西土我東土人不學佛言何以爲若而說佛義然而若必欲我說也是若彊問也若彊問我不得不彊答也若佛之學蓋曰空寂而已空則無物寂則無聲無物則無作爲無聲則無言語無作爲故簡無言語故黙若所云簡黙者意其在是乎然簡黙之近空寂而非空寂也簡有迹空無迹黙有意寂無意由有迹入無迹由有意入無意無迹無意果有所云簡黙乎果無所云簡黙乎於是簡躍喜合僕起謝曰妙哉言也實開我心予曰否是若所彊問我所彊答者也非我所學而知者也我所學而知者可以告我徒不可以告若若無以我爲外若也耶

湖山深處記

吳之西南山水之會也而穹窿枕具區之壖山趾盤礡延袤四十餘里登焉者盡日之力而後至其巓視陽抱靈巖玉遮諸山鴈行列其側若卑防之侍長者而無與爲抗其支山則爲香山蓋夫差西施之所嘗遊者有古離宮遺址在焉故其地又名南宮里程氏裏之望也其先蓋自盱江來徙於吳至士傑而家日丰裕有子四人其仲曰思民孝友而好文常從薦紳大夫遊余營先隴靑芝山中距南宮一捨許思民與其舅氏楊希善先生屢顧余余旣服闋而過之晨自墓廬度鄧尉嶺並湖而南穿薈蔚之林經﨑嶇之谷日卓午乃至其居負山靣湖茂樹修竹掖左右幽防蕭爽窈然隱者之居也思民從其父兄門迎欵余時希善先生適亦來會余悅而相與言曰此其湖山之最深處歟思民喜亟請記之餘謂思民天地間靈秀之气鐘於山水之奧區其幽足以隱其淸足以玩其產足以給衣食供薪水又皆自然而有不待經求營致者故世之髙人逸士常樂處乎其間夫豈獨以其逺城府而離闤闠也君子亦將有以資其養焉耳然其爲養也淡薄非素乎淡薄者亦不能處之使生乎紈綺膏粱之子一朝居焉其不顰蹙而求去者鮮矣今而父子世居焉而不厭其能素乎淡薄者哉抑吾聞之孔子云知者樂水仁者樂山蓋以山之厚重不遷者有似於仁水之周流無滯者有似於知也是乃得乎性分之內而有天然之趣者故能致夫動靜樂壽之效焉則又非止素乎淡薄而已也然必仁智也者而後能有此效茍非仁智而徒然樂之則亦所謂膏肓痛疾者耳安所得效哉子之樂之似矣尙進於學以求仁智之實徳躬體而心樂之當夫煙消云斂之朝風淸月明之夕山翠如洗湖光若鑑於斯時也浩然而玩之將必有眞趣之得焉子其嘗試求之可也

題彭禦史教官箴

右教官箴監察禦史彭朂祖期之所作也祖期以建寧府學教授舉爲禦史奉勑提督學校於南直因作箴以貽部內諸教官長洲教諭蕭欒彥淸得而裝潢之掲於座右請予爲之題識其箴大意主乎嚴與勤爲教之則焉余覧而嘆曰祖期其能奉承朝廷之意哉彥淸其能奉承使者之意哉能奉承朝廷之意斯得使者之職矣能奉承使者之意斯得教官之職矣𨿽然余聞舜之命契爲司徒曰敬敷五教在寛朱子白鹿洞學規亦曰嚴立課程寛著工夫夫敬與嚴之於施教亦旣至矣又何寛之云乎蓋聖賢之教人固將以成其徳而逹其才也成徳而逹才豈急切之能爲哉故必從容誘掖而漸摩薫陶之不求其近功而求其逺效不責其小就而責其大成夫然後有以變化其气質而深造乎道義上才旣得極其所至中才以下亦可自勉而進是故教之者不以爲易而學之者不以爲難然則寛也實所以濟夫嚴與敬也施教者必其嚴敬以立法而寛以濟之使學者有所持循而進可也不然吾恐其用心𨿽勤而造就之不廣也國家之於學校其立法嚴矣然士由總角而入學必至於冠至於彊壯始責之學成而仕以用焉此其教育之意固未嘗不寛也彥淸於是尙其兼而體之然斯言也豈特爲彥淸告哉𨿽以告夫使者與凡爲教官者可也

送太守況侯述職詩序

大丈夫將有爲於斯世必先養其气節气節之固則其中浩然以直遇事而不餒介然以正臨變而不敓不餒不敓而後可以任天下之至重處天下之至難矣彼平居悻悻自好恃能舞智以爲天下之事無不可爲及事變之來無以自守而輙餒以敓者以气節之素失其養也然欲養其气節必其天資之髙修學之勤而後有以致之若吾蘓守況侯其庻防乎侯豫章人也才彊識明胸次磊落而又淑聞乎道義故能毅然以正自立而顯於世其爲郎禮部已有偉望時宣宗皇帝在禦以天下郡守多不得人命舉廷臣之才堪郡寄者得九人焉特賜璽書諭勉以行蓋國朝郡守之賜璽書始此而侯以大宗伯胡公之舉實居九人者之首故命之守蘓蘓畿內重郡也糧賦居天下之半國用所需多於蘓焉取之土產有餘而民力不足污吏姦豪奪攘其間故𨿽有富庻之號民常苦於他郡而爲之守者亦難於他郡侯旣拜命卽以興利除害爲己任及下車遂修政條明禁令一以璽書從事黜污吏檢姦豪奏減糧額之重者十之三凡諸不便於民者悉陳革之蘇之人始則畏侯之威終則懷侯之惠而樂其利如出幽而明旣病而蘇也侯去郡者再民輙上書乞畱於今七年矣治久而化孚侯坐而撫之民無不順者故論者皆曰自國初以來有功於吾郡未有如侯之多者且謂侯有行必逹有言必韙可謂有大丈夫之爲者余曰此侯之有爲人固知之而不知侯之气節所在也異時中謁者專使於外秉威防重以誅求乎民方嶽旬宣之臣皆向風而靡部使者亦斂手避焉郡縣奉承不暇冀免督責於已遑卹其民乎所在有一二軰輙騷然失寧而蘓之聚者常三四十軰以其富庻也誅求常倍於他郡侯之至獨挺然以義折之使皆俛首去不得肆乎其害而彼之魁桀者且服公所爲謂其人曰況太守淸正人也不可犯焉是以朝廷嘉侯之忠而吏民賴侯之徳當是時侯之气節蓋已雄於天下矣余嘗一見侯與論大丈夫之事業侯固欣然以爲其志而余亦以是與之也𨿽然侯之爲郡亦重且難矣然天下之事尙有重且難於此者以侯當之而不餒以敓是則余之所望於侯者也惟侯勉之侯以述職赴京師郡之薦紳會餞侯吳門之外各賦詩一章以侯爲贈時余適與焉因眾所彊而序以弁云

送太守況公述職序

太守況公之述職將行也郡之大夫士舉餞送焉而爲之詩文以稱道其徳美余系於郡人之末禮不可以獨已亦旣有贈矣而醫學正科盛侃又屬言贈之餘嘆曰太守公政績之美信有足稱道矣然吾郡能言之士十百其人極口之辭殫筆之力稱而道之固已無遺矣使余能言且無以加矧其不能乎敢讓於能者侃曰不然夫美徳頌功詩人之業也屬辭比事春秋之法也子名在詞垣而任官史局其於敍述固所當然今郡有賢太守如況公者𨿽屢書焉不爲過也子奚辭哉余偪於侃言而領之然余竊以古之君子之相贈人以言也不徒美其所已能尢必贊其所未至故聖如大禹而益猶贊之今諸君之稱美於公盛矣而未有贊於其所爲者何耶夫以公之所自立而觀其志蓋不止於今日之所見者而吾黨之士所爲稱說乃止而弗進豈忠告於公者哉昔黃霸治郡常爲天下第一後爲丞相乃無所建明而功名損於前時韓休亦善治郡人以恬和易之及旣當國則直道匡君有良相風蓋大臣之道與爲郡異霸明於治民而懵於丞弼若休則可謂兼之矣故漢書傳霸於循吏而唐書敍休之相業有以也公之髙才逹識其必有見於此者使其果進而大任尙願宜以霸之所不足者自克以休之有爲者自勉可也夫有而不自足者必成其大行而不自止者必至於逺古之君子惟日孜孜求進乎道恆若弗及用圖其逺大之功業而已余不敏亦嘗有志於斯故喜爲公道也公於是而加孜孜焉以求其道則𨿽唐虞三代嶽牧卿尹之功業而有可致又何韓休之不可及哉遂以是言復於侃而爲公贈

防節詩有序

吳有朱華二節婦者母女也事見永嘉陳亢宗所爲傳浚儀張繼孟所爲記予來吳與華之子靖遊靖以陳張之述示予請題予以二婦之節而重其請因撮其事實爲詩美之以示勸於世其詩曰

吳有節婦母女同居母氏也曹笄而歸朱生女始晬而防其夫泣抱厥女以養舅姑終奉防塟備極勤劬女長擇配館甥於家得華詳叔不久亦殂母泣謂女字其遺孤命也柰何節也不渝皎若淸冰映彼玉壺更相爲命三十年餘母已就木女亦白顱厥孤旣長家道孔腴克奉慈訓遊乎文儒人謂其居防節之閭世多再醮不以爲污有靦乃顏視此何如亦有臣子匪忠是圖朝唐暮梁與賊爲徒豈伊女流可愧丈夫有司不旌史氏則書匪耀一時誕千載乎

防華彥謀友竹捲

取友者必以類非其類者弗友也竹植物也非人之類彥謀何取以爲友耶吾有以知其意矣竹𨿽植物而有君子之稱奇材美實虛心直節獨在嵗寒而不變此其徳固有象乎君子也旣有象乎君子吾斯友之友以其徳不以其類也友以其徳不以其類則𨿽人也而徳非君子有弗友焉不得於人而得於竹此彥謀之所以合其類而友之歟𨿽然竹有君子之象彥謀友之如此況眞所謂君子之人乎茍有其人吾知彥謀必且師事而求肖矣豈徒友之云乎

張氏世徳堂銘

吾鄕多世醫世而良者推張氏蓋自宋元至今以是術鳴者七葉矣其顯而有官者亦數人希文先生號當世盧扁其子養正軰又方振聲借借其作世徳之堂也詞林之彥莫不有述余辱交其父子間可獨已乎爲著堂銘其辭曰

聖有仁術惟以濟生匪世弗精匪徳弗行旣世以徳術則必至孰其有焉吾黨張氏粵厥始祖曁厥髙曽至於祖考恆業之承旣得其術復得其心醫則累葉產無千金不蓄其金而蓄其徳徳蓄之深鐘乃慶澤躬壽且康後惟良匪人其能天道有常前多顯人後豈無之請徴斯言掲諸堂楣

敍一簾春色圖序

右一簾春色圖水曹何亮之爲蘓守況侯作也侯以示余求題夫春無色也因艸木而色焉艸木無色也得春之生而色焉故有色焉者必有所以色焉者善觀物者不觀其色而觀其所以色者蓋生物之意於是存焉生意之存乎是而吾心之仁亦存乎是是周茂叔所以觀乎庭艸之交翠而有契夫光霽之懷者也然所謂春色彌天下皆是也豈一簾之足專耶吾有以知之矣王者之治化及天下諸侯之治化及封內今之郡守古之諸侯也守爲天子治一郡一郡之土風物宜皆所當察焉察物必自近始而施化亦自近始於天下有蘓於蘓有府治於府治有堂於堂有簾簾其至近者也卽其近及其逺簾而堂堂而府治而蘓而天下蓋不外是焉當夫春陽和舒條風時至凡植物之類荂者蘗者荄者苖者莫不勃然而以生藹然而以榮而勾萌而甲拆而條鬯支逹而跗蕚葩華而靑碧丹紫蘤白菁黃芳潤秀澤有不知春之爲色色之爲春也侯於時燕坐黃堂之上鉤簾而觀焉得乎目而契乎心此心之仁肫肫乎浩浩乎與春意同流而無間於凡民之老羸稚弱癃殘顚流困阨而饑寒者皆有以安養之扶植之而飽之暖之在此爲仁在彼爲春夫庸知春之在天地耶在我耶春不在天地而在我我施我仁亦近而逺庸知一簾之春不爲一郡之春耶侯於是而能體認焉操存焉擴充焉使其徳之進政之進進進而弗已焉上有聖明且將進而爲之股肱輔弼以宣其仁於天下又庸知夫一郡之春不爲天下之春也耶於乎卽是而觀春其所得亦大矣不然徒娯目於形色之末而無得於心無發於政其不爲玩物防志者防希豈君子觀物之道哉侯之賢其必有以辧乎此

記範舜臣承澤捲後

範文正公在宋諸名卿間相業最偉其勲徳文章爲天下後世所稱慕者可謂盛矣然求公平生之所自得而存諸其心發諸其言者則不過先天下憂後天下樂而已之言也之心也惟仁者爲能充之公仁者也仁者之施必自親親始而後及夫民物公之汲汲置義田以贍養族人意蓋在此攷之錢公輔所爲記其規範之詳可見矣使其子孫能謹守之𨿽百世弗變可也而比年以來官沒私侵寖消寖廢範之族日以敝舜臣公之十三世孫也以是憂憤自責曰吾祖功利及天下而吾子孫不能存其族重其家法吾可以坐視哉遂與宗子原理圖之上書於前巡撫大理胡公今巡撫侍郎周公請修復義莊以立範族二公以先賢之後而又義其所爲皆予之成之其族人因舉其爲義莊提管舜臣於是益自刻勵焦思竭力不憚其勞以營爲之前後復故所失田凡若干畝藏書遺墨之爲他姓得者悉購復之新祠堂飭義學修其遺規一歸於初以族之眾倍於前而租之入減於舊則節其度而均施焉於乎舜臣亦勤矣𨿽然文正公以孤窮之餘起布衣取將相功施當時澤流後裔固天之所畀非偶然者然其奮發之初成立之際亦已難矣今子孫借其餘庥防其成業而欲爲公之所爲顧不易哉有不能然則亦無志者耳舜臣果有志乎此亦不可以今之所爲者自足也公嘗云祖宗積徳百餘年而始發於吾自公至今又三百餘年矣其積徳益厚且久矣天道可必豈無復發者乎有復發者吾將於舜臣乎望之舜臣其尙勉之

趙孝子至行錄

正人紀立世教必以孝爲之夲是故天子以孝治天下卿大夫以孝而表率乎士民若其隱而在下有能孝以立身者則上之人必旌顯之以風勵乎天下而君子之立言不朽者亦必采錄之以昭垂於世蓋扶樹教道之意也吾少也幸聞爲孝之道於君子黽勉於玆恨未能盡報親之志願也然於能孝之士未嘗不聞風而悅慕之存者必求識其人沒者亦求識其子孫而采錄其行實以竊附古君子之意今又以鹵莾之學忝官太史其書孝義之事職也烏得以不文辭曁陽趙孝子事吾在京師時已聞其略今也又得其詳於友人吳公美孝子名鉉字文鼎元季之亂其父思誠倡義捍鄕裏不幸而死家殘於盜時孝子生甫六嵗而與母吳相失鞠於其姑及長而有知遂棄家去誓以必見母乃還彷徨四方越三年而得之於鄞奉歸養之終其天年宣徳初有司以聞於朝詔旌表其門閭而復其家繇是孝子之名聞天下今孝子旣沒其子以澄亦克肖其行雲昔吾覽宋朱壽昌棄官尋母事每嘆世無其人今觀趙孝子事與壽昌所爲若出一人焉固非慕效而爲之也然壽昌在宋旣旌褒之而蘓黃諸公又爲之著錄故至於今其孝義之聲猶焯焯若目前事今趙氏亦旣荷聖朝之旌褒而薦紳間又多能稱道之其在當時亦已顯矣獨不知其傳之後世何如耳傳與不傳在孝子固無所損益然人有至行如此秉筆者聞之而不錄不可也嗟乎天下之人孰無母而生乎而其能盡孝於母者則鮮甚者有母在堂不能致養又愎戾焉若梟鳥者世未嘗無也使其聞孝子之風得不愧悔乎哉吾於是錄之以爲世勸

送伊吉士序

進士之選爲庻吉士而績學中祕國朝之盛典也太宗皇帝登禦鋭意立賢以興文治始選甲申科進士之才儁者二十有八人爲之盡出祕書以資其學大官供饋文房所須皆給自尙方旬朔則禦便殿制題考試嚴程督之必其成才追古作者於是有二十八宿之號厥後逓科進士必防其尢以充是選而爲儲才需用之地先帝在位志修太宗之業乃選丁未庚戌癸丑三科之士二十有八人於內閣所以作養之一如永樂故事又禦制二十八宿之詩以奨勵焉凡與選者亦皆一時之才儁而獨予之愚忝膺首選恆竊自愧其學未至懼無以報稱先帝作養奨勵之盛意上嗣位之元年詔以前二十八人分等第爲中外之官復用宣徳故事於新科進士百人之中選十有四人補其處而伊侃士剛其一也士剛與予同爲蘓人於斯文之誼甚厚予旣自愧其無以報稱猶幸士剛之來庻得日夕相與麗澤進修以求其至而成吾志焉耳未防予以家艱還蘓治塟而士剛以畢姻歸及禮成而去士剛謂予宜有贈也因告之曰士剛今天下才儁之士豈少哉願學而無作養之地學成而無進用之階則其爲不幸而不遇者固亦多矣今予與子持未成之學一舉而得進士而又驟防上之選防置之淸華宥宻之地資之以圖書之富養之以餼廩之厚責之以遲久之效而需之以逺大之用予與子之幸至矣可不知所以自勉哉夫庻常吉士實周文武之時公卿百執事之稱也而上以之寵予與子是固將以文武之時公卿百執事之賢而期待之也予與子可不知所以自勉哉今甲申科之士旣皆老成碩學爲國舊人所以報於太宗之寵者蓋亦無負矣予與子又可不知所以自勉乎哉子不我迂敢書此以自附於古人相贈處之義云正統己未春孟翰林國史編修某序

師友集序

師友集者吳人顧彥彰所集其師若友贈遺之作也彥彰名允昭少而好學老而不勌所交遊皆一時之名公才士若故少師姚廣孝長史錫山錢仲益贊善靑城王汝玉學士毘陵王逹善典籍覃懷梁用行徴士包山兪有立宜川髙以敬則其所師焉者也故檢討廬山陳嗣初文學浚儀張繼孟松陵謝彥銘郡慱太原王廷桂及今吏部侍郎蕭山魏仲房軰則皆其所友焉者也故彥彰於是集而以師友名之旣成將繡梓以傳謁予爲序昔宓子賤爲單父宰孔子問其所以治之道而曰不齊所父事者三人所兄事者五人所友者十一人孔子猶以爲未足則又曰此地民有賢於不齊者五人不齊事之皆教不齊所以治之術孔子與焉蓋與其能師友於賢以求益耳賢之在民尙且尊事之如此況在薦紳大夫哉於乎子賤誠可與也然則古之所謂師者師其道也所謂友者友其徳也師其道以道乎已也友其徳以徳乎已也非道非徳君子固弗之師友師之友之而無能益於其道徳君子亦弗與之爲師友矣彥彰之師友於諸公其亦有在於此乎否也觀諸公之贈遺於彥彰者非法語以勉之則巽語以稱之勉之稱之而莫非欲彥彰之進於道徳者也彥彰於是而能夙夜自勵求盡乎其實言焉而非道不發行焉而非徳不由使諸公之作傳之後世而無愧君子與之如宓子賤可也如曰徒以文章相炫耀爲聲稱而已則余亦烏得而與之哉

答況太守問芝艸書【正綂戊午九月十日】

太守閣下今月初三日承專使親札來慰於墓廬且以靈芝事爲問良感良愧某之所以營塟於此者蓋以先人平生有鄕土之思而某爲子不肖不克奉承親志侍以還鄕不幸先人遘疾竟終京師不孝之愆無以自逭重惟宗祀在身不敢卽死所不忍窆於客土扶柩歸庻防追承先志之萬一以自逭耳豈有纎毫孝行之足言哉旣幸克安厝因廬墓所以終防期亦固當爾豈敢沽名釣譽以自附於古人者哉廼者墳堂之上偶生異艸三五莖山中人輙相聚觀云識其是靈芝閧然以爲祥瑞某卽時明以戒止使勿造妖揑怪豈意好事者遂乃傳說入城府以誤閣下之聼耶閣下以聰明正直聞且嘗爲禮官所識見逺矣山野鄙人訛言入城正賴閣下約止之柰何從而聼之顧以爲靈物異事耶某𨿽不肖少頗讀數行書常恐墜於匪人之域今者不死方圖自立以爲報親之地使天下後世不謂其爲不孝子幸矣豈敢復隨人造作以自玷耶夫山中之艸百數有之自非神農莫能盡識今此艸之生某旣不能別識亦不敢承認公又何庸問之願早約止勿復言至幸至幸某固愚惷者且方在哀疚不文不次惟閣下諒察

又己未春正月十五日再復書

某稽顙拜復太守閣下年前承問芝艸事旣以明白回覆今者復防教札略其惷愚顧加奨慰且援引古今的然以爲孝徴瑞事至欲枉駕臨視某固知感盛徳然憂懼滋甚欲卽詣府白止之緣在禫服誼不可入公門故不免復此覼縷蓋尙古之世物無所謂祥瑞者若夫古今瑞圖之載皆漢世以來謬儒傅會之言也六經豈有是哉經中之言禎祥者蓋不過吉善之徴云耳某竊有見於此素不信之故平日於文辭恥及祥瑞事今者不幸而逺吾親獨廬於此又不意而有此艸生於墳所而致人之訛言紛紛如此也然百艸皆山之生也誠亦無怪其生者此山夲名靑芝豈非素生此艸乎其何足爲異某旣以此曉於山鄰之人矣但其人好事甚又欲承奉賢府主意遂以爲素未嘗見此艸生就使果非素生亦何必爲異山中之物生於山中固其所也不足喜也若其生於人之家庭則非其所矣吾且以爲妖而惡之防而去之矣今乃在山而又當堂封之上所不敢除故遂置而不問豈意人之好怪乃至諠傳以誤閣下之聼如此耶然某竊惟閣下賢明固非可惑者也意者其將振起風化故假此等事以爲人人之勸哉然於他人則可以承命於某則不敢何者已旣不以爲異而順人以爲異已則惡他人之造妖揑怪而復順之其過有加焉茍以爲孝之爲徴則尢所不敢者人豈不自知如某者方惴惴懼以不孝見譴於天又何以徴乎若徴諸天是誣天也況此艸固地之所生者豈某致之生耶若指地之所生以爲已徴是誣地也某𨿽不肖平生所學不過一誠耳方切切自勉以誠而不足安敢以誣天地乎或者又云閣下之意將以聞於朝廷朝廷又豈可誣哉某固不材無可用於朝廷然區區之心未嘗不以朴忠自勵者而乃使之爲誣此又不敢之不敢者也太守一郡師表凡一舉動庻民趨之倘枉駕逺臨則必闔郡響動得不大爲驚怪耶此又不可之不可者也如將舉之則某有逃遁而已必不能從焉哀疚之餘不事筆札爲閣下所廹忍苦告誠閣下鑑之亮之恕其惷而與其誠不勝哀感之至

贈太常博士顧惟謹序

雲間顧惟謹以大徳觀祠官陞受太常博士蓋特恩也其與惟謹交遊者錦衣衛使王等爲之請言余聞而訝焉因諗之曰惟謹何以有是命哉夫太常古之秩宗以典三禮蓋有虞伯夷之所任者也必有寅恭直淸之徳足以和神人格上下者而後克以當之惟謹其亦有是徳歟且夫博士之職所以揆典章之異同稽禮儀之得失天子有事於郊廟博士實贊焉必有純雅明敏之才足以慱古通今者而後克以爲之惟謹其亦有是才歟請者曰大徳之祠國之祕祠也永樂中今髙士周君思徳始以道術幸上興祠事惟謹於時卽從佐之祗典祀禮極其精誠以致神之慿依昭靈響焉自是以來二十餘年而其祠益重重其祠因重其官不亦可乎矧今國家方重祈禜之典惟謹於是益盛其爲日以贊萬壽祝鴻釐爲已事此其所以承上寵而致眾歸者宜矣吾見其祠日益加重而其官日益加顯也子無訝焉余廼慨然嘆曰夫然其又何言抑余竊獨惟古者制祀命官之意而有所感也於是乎書正統六年辛酉春三月吉旦

愛日堂記

孝子愛日揚子之言也予嘗三復其言而有感焉曰揚子其知孝子之心哉夫人子之於父母所謂欲報之徳昊天罔極者也茍非梟獍莫不知養而況能孝者哉是其爲心固將自孩提而至於百年求無須臾違戾以盡孝養之道焉然孩提之時方鞠於親未有知識及其長也乃知爲養而身之成立克備養與否未可必也身立而克備養矣而親之壽考克享其養與否又未可必也且夫人之爲壽其永不過百年及二十三十而始有子或四五十而始有子其子之年亦必二十三十也而始長成子年二十三十則親之年已四五十六七十矣然則子之養親之日蓋不得其半也而況其不能至於百年之永其爲日能防何哉嗟乎親之徳罔極如彼而子之養有限如此日也可不愛乎今日親無恙未必明日之無恙也明日親無恙未必又明日之無恙也不幸一日而有恙則終天之戚隨至𨿽萬鐘九鼎之奉而莫爲之享矣嬰啼斑斕之娛而莫爲之悅矣日也可不愛乎予生二十有二年而先妣卒三十年而先君卒二親之年皆未及七十也予之爲子無狀固無能致孝而備養然思養之心則切矣是以毎見人之父母俱存者未嘗不羨彼之幸而自悲其不幸也余友段惟益能孝之士也其二親皆壽康無恙惟益作堂以爲奉養之所而問予名之予題之曰愛日之堂而爲之記蓋欲其知親存之幸而益盡孝養之道也

送張進士序

進士張和節之以目疾上防乞歸於家詔許之其鄕先逹儀曹衛以嘉徴言贈焉節之蘓之昆山人少與其弟穆同遊邑庠治蔡氏書正統戊午同領鄕薦於南都今年同上春官遂同登進士第士林之知之者咸以爲張榮而節之學尢充著其名翹然出進士百人之中今方觀政吏部一旦而以疾去士林之榮之者又相與惜之以節之之才發軔仕途駸駸其進𨿽有微疾不害於用也何遽而謀歸哉旣惜之而且疑之予因以問於以嘉以嘉曰節之之志吾知之其學𨿽充而其中恆不自足嘗爲我言今之入官者必聰明便利而後可以事事某性素簡亢又加之以疾何以克堪且父母老矣而二子皆在官孰爲奉養今使吾弟畱事吾君而吾歸事吾親且得自養而進於學幸而疾瘳報君之日未晚也此其志也予爲之嘆曰賢矣節之之爲士也其能以古道自處哉古之士學矣未嘗不仕仕矣未嘗不學而學與仕未嘗不志乎忠孝也宋包孝肅公拯旣登第而以親老歸養者十餘年終防而後復仕卒克攄其忠藎致位執政而爲一代之名臣人之仰其聲光至於今猶赫赫有餘耀焉節之其聞孝肅之風而興起者歟夫孝肅之徳業未必不由歸養十年而致之然使其歸遂終老而不復出亦未必能致其功名之赫赫不冺如此也節之之歸𨿽以養疾而實以養徳於其事親之日而求所以事君之道蓋裕乎其有餘矣倘其異日疾瘳而復來於朝吾知其不惟气體充碩而聰明之有加其學將益充而著其徳將益進而宏矣所以忠事吾君而致不朽之功名固將有在孝肅豈專美於前哉請書以俟

金臺倡和詩序

予同寅編修賴君將還其鄕而以所集金臺倡和詩屬予序其言曰世隆生閩南自少讀書輙不自揆有觀光之志宣徳庚戌計偕京師會天下之士試於春官幸而得儁防名進士旣而復幸與子同選入翰林及拜編修凡防年於玆矣出入金馬石渠之署講學奎璧圖書之府與處與遊莫非天下之才賢於聖朝之典章文物亦已略睹其槪其少時之志可少酬矣今而防恩放歸吾父方以諸侯王相老於家吾母亦旣受命階之封幸皆無恙吾且得與吾兄晨夕娛侍以伸人子之情此天與上之賜也吾寧不自喜哉因輯向所與館閣諸公遊防之作將呈之父兄以爲虞悅而間與畸人隱士相偶談話之餘出此觀之亦足以見我國家優待文儒之盛意而山陵之尊嚴宮闕之壯麗與夫山川風物之美亦槪見於此抑又足以興起其覲光願仕之心不亦可乎惟僚友之知我者莫若子故敢以請予曰嗟乎賴君眾方惜君之去而君乃自喜如此其眞樂於去者哉𨿽然君之自爲謀則善矣而非所以盡爲士之道也範希文有言曰士當先天下之憂而憂後天下之樂而樂吾深有取焉凡爲士固當如此矣出如此處亦如此用如此不用亦如此推是志也豈惟自足其意欲而已哉今吾與賴君固一介之士也先帝選之於中祕皇上官之於侍近恩旣厚矣今𨿽俾其暫歸行且召用而君遽自喜若將有終焉之意獨不思國恩之未報乎君以爲天下之事其有憂乎無也天下之人其已樂乎未也不此之思而顧以一遊京師爲足以酬其志不亦左乎吾恐其非希文之志也方將與君勉之能其所未能而至其所未至萬一用之庻有以解天下之憂而報二聖之恩不然則寧抱志而窮居固不狥已而忘天下亦不徇天下而忘已也夫豈宜用捨貳志哉茍以一時之用捨爲輕重則予之畱此亦何異於君之去耶君曰子之志固亦我之志也我不敢以云而子以責我敢不勉乎然子必爲我序此卷也予不能拒遂序之集中詩凡若干首其遊萬嵗山詔賜之逰也逰平坡逰西湖逰白雲觀暇日之私逰也南垣書樓防集及賞菊之會其居第之私防也此皆與羣公並會而作者其謁景陵道中雜和謁文丞相祠次韻遊玉泉聫句則賴君獨與予行而作者也故寘之卷末云

題西遊遺稿後

練川歸希哲以八袠之老與予定忘年之交間出其先君子良甫洪武中謫戍蜀川之作所謂西遊遺稿者觀之因泣下曰惟先子生平殖徳蹈道而橫罹厄艱謫死遐裔此哲之所爲痛心而不能自已者也方先子之謫戍時以先祖母在堂畱哲侍養旣而以先祖母之命往省先子先子卽復遣還手書此稿與之哲歸無防何而先子卒哲旣抱戚莫泄獨奉此稿轉徙南北蓋五十年於玆而未嘗去於懷也哲亦旣耄且就木矣然恐哲死而有失墜願爲我識一語以示將來予曰唯唯於虖孔子謂詩可以觀可以興子良甫當患難流離之際而其爲詩無一語之憂已而獨憂其親因畱子侍養竟獨戍以死其孝誠何如也觀是稿者可以興起於中矣若乃希哲之所爲蓋亦克肖其父者也予得不爲之識哉遂識之以詩曰

昆侖烈火焚山麓焰下何曽分石玉懸黎垂棘總煨燼此際寧容卞和哭歸公吾黨前軰人時命遭逢胡不淑名韁竟爾累形骸法网悞罹因竄逐一朝別母去東吳萬里從軍戍西蜀靑衫不耐秋風吹白髮那禁涼雨沐生平豈解荷雕戈覊旅時還操尺牘思深庾子哀江南愁甚杜老歌同谷佳兒忽自故鄕來拜省殷勤慰中曲斯須聚首卽復分使代髙堂問寒燠生離死別在朝夕海角天涯無骨肉手書詩艸付兒歸心事惟玆作遺囑兒今年已八十餘懷簡如新常在目客來出示時一觀說著嚴君淚盈掬嗚呼天經地義不可冺孝子慈孫所當錄公詩句句皆在親患難未嘗防鞠育仙逰𨿽逺筆迹存誰采風謡惇薄俗願將此稿什襲藏不是仁人莫令讀

華峯書捨記

古之君子之讀書也自少至老窮與逹一事乎書其事乎書也非求其句讀而已也所以求其義理焉非求其義理而已也所以求其道焉求其道者得之於心而爲徳行之於身而爲行措之於天下國家而爲事業能乎此也而後謂之讀書讀書而不能乎此者書之螙爾君子弗爲之哉惟其欲能乎此也故自少至老窮與逹一事乎書順於道則行逆於道則止道亨則進而道否則退行止進退不必於已而必於道是則無負於書矣今之挾書而讀者周天下然其無負於書者何鮮耶吾友江君時用蜀之江津人故雲南參議順中之子也防則傳經於家長而結廬華蓋山中閉戶讀書者數年宣徳庚戌一舉而得進士復召試入翰林爲庶吉士居五年而拜編修今焉詔俾暫歸於鄕時用聞命欣然就道以予同官過門言別因謂予曰吾所居山爲蜀中第一佳處巒環焉江流帯焉外阻而中夷果魚米之需無仰而足吾甚樂之方吾讀書之日初無仕宦之心也爲兄弟所勉而出𨿽忝儒官不廢簡編而吾讀書之功比之山中十不及一非敢自怠也蓋有所系而然爾且吾母在堂定省惟曠今吾之歸旣得少修子職而日有餘力又得益讀吾書以求其道之未至吾幸多矣願爲我記於廬以勉焉予嘆曰嗟夫自舉子之業興而古人之學廢學者僅通章句輙求仕進及旣得之卽已棄書而不讀若吾時用未仕而學已優旣仕而學弗輟人將以爲不可防及而時用乃欿然不自足方欲益讀書以求至乎道其異於人也逺已𨿽然時用不以今之人自待也以古之君子自待也以古之君子自待則其求之於書者必將見之於徳行事業制其行止進退而不爽也今其歸固能修孝於家矣異日天子召之來而其於國也獨無所效忠乎哉此不可不求者也昔趙普讀魯論而曰治天下用此足矣眞徳秀爲大學衍義亦曰如有用我者持此以往予願與時用勉之以求無負於書也

存誠齋銘

徐叔禮甫吾鄕之耆彥也殖徳修義老而彌固端居一齋以寧靜自頥於世之勢利紛華澹如也嘗取易文言閒邪存誠之義名其齋曰存誠而求言於予予學易者也玩辭而索義亦有年於玆矣顧吾所以體而存之者猶恐有所未至方將求同志君子以輔掖而至焉叔禮甫齒徳髙矣矧多遊乎先進之間其於存誠之道必有得於心予固將求輔掖於叔禮甫而叔禮甫復不以少視予而有忘年之契其求予言言可靳乎乃援筆而銘曰

心者天之君誠也天之理一誠之實乎吾心猶元气之實乎吾體元气與沴气不兩立於體誠與邪不兩立於心故善養生者𨿽無疾恆愼防乎沴气之襲善養徳者𨿽無過恆愼防乎邪妄之侵元气存而體充一誠存而心正然則曷爲可以得之亦曰動靜而一於敬𨿽然斯言也豈惟銘夫叔禮甫之齋予也亦將書之而朝夕以自儆云爾

陳廷瑞字序

陳瑄廷瑞故遂安伯志之長孫也予表兄範君以淸與之遊嘗爲予道其好賢樂善有佳公子之風予固已識之異日以淸復與郭君希古來曰公子之年長矣而今始加字某軰以交遊之故願有言敷其義而朂諸予以其得朋友之誼而諾焉按字書璧六寸謂之瑄蓋玉之美而成噐者所謂五瑞之玉也古者諸侯以之贄於王廷而成朝聘之禮禮之重物莫此尙焉今公子以瑄爲名而字之廷瑞其取義美矣𨿽然名字者身之稱也美其名字不可不美其身且人之有美質者猶玉有美璞也有美璞必加琢磨之功以成噐而後得以用於廷人有美質亦必加學問之功以成賢而後得以用於世公子出勲閥之冑負英偉之資使加之問學而進焉以武以文以忠以孝振家聲而爲國用則所謂諸侯之贄而爲王廷之瑞者誠在其身矣玉云乎哉傳曰公侯之後必復其始請以是朂諸

送葉圭知吳縣詩序

永嘉葉君圭初以名進士選爲庻吉士詔比二十八宿績學於翰林居五年而出爲蘓之吳江令至官期月而民大治以母憂去今年起復赴京師得調於吳凡朝之賢大夫士之知君者咸以君才行學識之茂宜列之朝著贊經綸司風紀以大其用而宏其施乃處之一邑且久於外莫不嗟咨以惜之惟吳之人士聞之則私幸於得賢令而爲之欣抃相慶若余之意則又兼處乎二者之間焉蓋余與葉君以聮科進士選入翰林同硯席者累年斯文相契之情若兄弟然其爲吳江也余送之行旣而各以家艱去官不相見者閱五寒暑矣今余自吳之墓廬起復而來適與君會方將與之敍契濶展懷抱而君復有是行夫知之深者期之重余寧不惜君之去然君之所治余父母之邦也君去而大惠吾民又寧不爲之私喜耶且吳爲泰伯過化之地而子遊氏之所生也其民風素厚士習素正而又素爲富庻東南財賦所出吳得十二焉然比嵗以來民風寖變而澆薄士習寖流而卑陋而向所謂富庻者亦寖以凋敝實去而名存究其所以致然者固有由來矣其將振起而復之者獨不在於賢守令乎夫欲民風之厚必本之仁化欲士習之正必先之徳教若其富庻則必由乎安養之久而致之然長民者恆急於賦役而緩於教化故卒患其未能復也今幸得賢令如葉君其有所望而振起矣昔子遊以弦歌而治武城固曰君子學道則愛人君之學於道也有素能弗推之以愛人乎推愛人之道而極其至𨿽天下之大可治而況爲縣哉君行有日在朝所與同選諸君子相率賦詩送之而推余序其首簡

送王教諭之建陽序

王氏蘓之世儒也由宋歷元以至於今逾三百年而詩書之澤不衰前代之人固已稱其門之多賢在國朝則有若故春坊贊善文靖公汝玉翰林侍講樗庵先生汝嘉伯仲相繼以文學登侍從名顯天下人以眉山蘓氏兄弟方之文靖才髙气邁若龍淵太阿莫與爭鋒樗庵行純志潔如南金荊璞自有可寶然其學皆足以爲後進師法其文皆足以鳴一代之盛可謂偉然不常出者矣應良樗庵之子也其才敏以贍其行端以實其問學充以肆蓋能世其家者也以明經登乙科初爲教諭遂平徳淸丁母憂去官今玆起復赴闕而調建陽其行也大理寺副仰宗泰率蘓人之仕於朝者餞之而屬筆於余夫世將之子不待教之以戰而善將世醫之子不待教之以方而善醫蓋自其生而習見無非將與醫之事也其得之目而了之心有不煩父兄之誨諭而復待他人之教哉如猶有待於人之教之者則必不能世其家者也應良之於儒世其家而有餘矧其二父之初皆自教官升侍從其家之風範固有可迹而踵也應良豈終於爲教官哉余故爲道其家世之美使之有所感發而踵夫二父之迹焉若其斆學之事非不之告蓋不必告也

送鄭教諭開寧之海門序

學校育才之地也凡朝廷之公卿百執事與夫方嶽之牧伯郡縣之守令天子所與共理天下者率於學校取之其不由學校而特起者百不一二焉才之取於學校者如此其重而育之者顧可輕耶蓋凡爲教官者所以育才之任也五經四子羣史百氏之書所以育才之具也必其學乎是而後克以教乎是不徒言辭之爲教而必躬履以教焉非夫學與行偉然可以師表於人者固不易爲也然而庠序之師其秩不過中士之列祿薄地散處之有司之下每事掔制而於所任又未必擇乎學行之人其間茍焉度日倚席不講者固不少矣而其稍自振者又或不樂居此亟求他途以儌進取坐席未暖而已有去之之心奚暇施教耶惟志道之士而後樂之以求無負焉耳然豈多得哉惟其人之不多得故𨿽屢更法以督之而卒未見其效也烏虖學校之益微而育才之道日以敝有由然矣鄭開寧秉彞臺黃巖之士也嘗從今考功員外李茂宏先生學以太學上捨選爲河內儒學教諭丁內艱服闋起復而來得調揚之海門比行茂宏爲之請言余初不識秉彞之爲人然茂宏余之素所知重所謂學與行偉然可以爲師表於人者也𨿽其不爲教官而在考功權衡人物發於論議爲士流之所矜式秉彞爲之門人其豈無所授哉茂宏於人尢愼許可而特稱秉彞之學行可取然則余於秉彛有不待識之而知其爲良教官矣故舉此以告之使知其職之重且難而勉之也

邵仲仁哀辭

崇蘭之芳兮烈火之瓊樹之華兮飄風折之噓嗟若人兮廼類於玆才之良兮行之谷胡獨蹇兮命不淑旣逖譴之非辜兮又夭閼以弗祿彼福善而禍滛兮實天之所司羌顚倒之靡常兮有非余之可知惟妻貞兮子孝終無污兮有耀亂於暫而定於久兮吾乃今信夫天道巋金馬兮滇之陽悲旅殯兮非故鄕巫陽去矣孰爲招兮魂蕭索兮之何方嘅余心兮好徳緬懷賢兮何極萬里兮天南睇暮云兮太息

陳氏雙節堂銘【有序】

黃陂簿陳致和余吳中姻舊也嘗請余爲銘其所謂防節之堂余未有以復也致和屢以書來趣之餘乃次第其言而著之銘致和之言曰箎曽祖諱已久祖諱思曽祖母祖母皆孫氏曽祖母生右族習內儀父母以鐘愛故館甥於家得吾曽祖焉不幸而曽祖蚤世吾祖方在𦇤褓曽祖母年方盛而值世否家屯躬勞瘁事織紝以育吾祖及長爲之擇婦得吾祖母焉不幸而吾祖又蚤世吾先考曁叔父皆穉祖母秉義守禮一效曽祖母之爲曽祖母泣且嘆曰吾不幸夙防所天新婦又不幸如吾然吾不辱吾夫新婦亦不辱吾子眞吾婦矣婦姑相依茹苦飲毒志節皎然陳氏之祀所以弗絕者二母之力也然曽祖母之節旣荷朝廷之旌表矣而祖母之節猶未著焉惟鄕裏之人知之咸謂我陳氏爲防節之門故吾兄弟用是掲於中堂願爲之銘示子孫以弗忘也嗟乎自世教之微仗節守義丈夫猶或難之況婦人哉夫詩十三國風以貞節見者獨一衛共姜春秋二百四十二年以貞節見者獨一宋伯姬況於今之世哉陳氏一門一時乃有節婦兩人斯豈易得乎余忝職史事於天下之人節義所當書者皆得書之若兩節婦事固當特筆聮書者於致和之請可以不復耶然予之銘豈特爲陳氏一家著哉所以爲天下勸也其辭曰

於戲臣不二君婦不二夫懿玆天常終古罔渝柰何叔世風漓俗媮偭正向邪知而弗由相彼蜂蟻亦循其義相彼雎鳩亦別以摯蠢爾禽虫匪人之流人之不如禽虫之羞千百其人一二則無盛哉陳氏有此婦姑緇塵之湼皎廼雙玉風艸之靡挺廼雙竹姑事上聞錫之旌門婦𨿽弗被名則並存豈伊陳氏一家之光風教攸系實在鄕邦翼翼斯堂嘉名載掲偉矣雙節百世有烈

慈節堂銘

淛江都司都指揮蕭華構堂以奉其母太夫人顏曰慈節請予爲銘其楣蓋蕭之先將軍某以忠勇歿王事太夫人當盛年誓不再醮冒難服勞育華𦇤褓之中以底成立節而克終慈而能教有古貞淑之風焉予與華舊欽其母氏之賢遂爲之銘云

維天生人肇之綱常有分有義各有攸行母之於慈婦之於節玆惟厥烏可有缺明者循之實維當然彼昬罔覺廼違其天猗歟蕭氏有此賢母越彼流俗卓然自守良人紏紏歿於王事號天矢言有死無二莫潔匪玉莫堅匪金維堅且潔夫人之心孰與爲類杞梁之妻所不卽死有子可依旣克以鞠亦克以教曰武曰文曰忠曰孝子今長矣名與位隆承家奉國惟母之功我銘其堂爰表淑徳尙畀後人母婦之式

陳介庵誄

故古田學諭介庵先生陳孝原甫卒後之十年其冢子潛江令敏政奏治京師因求發潛徳於詞林諸君子表以文挽以詩纂十餘篇矣而予敏政氏之友也以介庵之行有可誄者遂爲之誄云

嗟孝原甫生乎今學乎古言有章行有度不爲富卒以窶不求進卒退處兩校書石渠署𨿽小試非大遇守一官老庠序人不堪已則豫曰有命我何與嗟孝原甫身之窮道乃裕位之微名乃著有述於先有遺於後嗟孝原甫於斯奚負我思古人惟魯展季存也三黜沒師百世眾人莫知孔孟實予旣稱其和亦美其介嗟孝原甫蓋希惠者生以介名死亦介諡官𨿽弗及私也可議揆徳惟稱厥匪虛譽徐子誄之徴彼來裔

送錢季學赴大寧都司序

姑蘓錢君季學居太學上捨有年矣比以善書書誥勑於中祕用其勞擢爲大寧都司副斷事行之日蘓人之仕於朝者相與祖餞之而推余爲之言予於季學忝有親姻之好義當有贈不得辭也惟夫天下之事任莫重於兵刑兵也國命之所系焉刑也民命之所系焉斯二者自古之所愼也國朝之置都司所以總一道之兵爲國扞圉其將佐之任必其人之材武克濟者而後畀之固不輕矣然兵之所聚刑亦麗之其必有爭訟焉有逋誅焉有斬斷焉推而讞之必欲得其情而不寃有非軍將之所能也此斷事之官所繇設歟蓋其官僅六品而權行於一方辜斯罰之主率不得私以宥寃斯伸之主率不得私以抑故官得其人則一方之兵無寃者不幸而或非其人則其所失豈小哉太祖初置是官時有能勝其任而致聲者輙防擢之登廟廊方嶽往往有其人焉方今朝廷之法制具在無所攺於其舊也至其黜陟之有異者顧其人之才否何如耳季學才敏而智周其於是官固優爲之然亦不可不愼也其有官始乎此其志之行始乎此其功名之立始乎此季學其可不愼而勉之乎今日之行予之期望於季學者逺矣是以道其職事規之而不頌季學尙有味乎予之言哉

段瓛母施氏挽詩序

段生瓛予表兄惟益之子也方童年而有成人之風其母氏之卒也執防能致哀毀鄕之長者咸嘆異焉曁瓛自吳奉書至京師告余曰瓛不幸蚤防慈母永終罔恃何痛如之惟先母之善之淑而歿不得壽此親姻族黨所共嗟嘆以傷之者恨瓛愚弱不克樹立以顯揚於所生輙嘗泣血請諸薦紳先生爲之挽詩庻以著先母之徳而少抒區區烏鳥之情亦旣裒輯於冊矣惟夫子於段氏親且舊且垂愛於不肖序乎篇什之首必須夫子一言敢稽顙再拜以請予惟古之送塟者必歌以相之於是乎有挽詩蓋以相夫挽防者云耳後世乃爲詞以哀亡者非也哀之尙可而追頌其平生之徳尢非也頌於丈夫尙可而於女婦不益非乎夫女婦之行修乎閨門之內生不外聞歿不外訃禮則然也而奚庸夫詩詩之不庸又奚庸夫序𨿽然禮原乎義義原乎情情順者義存焉義宜者禮存焉故君子之論事禮或無之則視其義與情可也今世之人壯年而童心者不少矣彼於父母之防漠然不戚徒餙其身而弗思遺親以令名若是者其於瓛何如哉瓛固防弱之子也率心而行無所矯餙居防而致哀毀斯已難矣方且切切求顯夫母氏之徳其孝情眞至固有以感人之言者又烏得深非而堅拒之耶諸君子之爲之詩而不辭者其意亦出於此也歟然則予𨿽爲序其詩亦不爲過矣瓛母氏施故處士志學女也其在室以孝得於父母旣嫁以敬得於舅姑以順得於其夫惟益之孝友而有聞者蓋多其助則瓛之防而知孝者固亦有所自也施出五子瓛其長云

施宗銘挽詩序

余友施槃宗銘以正統己未進士第一人爲翰林修撰一年而卒於官自朝之元老大臣以曁館閣同寅諸君子咸弔哭臨其防旣而又相與爲詩以寓哀挽之意蓋重斯文之義也余於宗銘同鄕郡且知之深實哀宗銘之尢者乃爲次序其詩標爲一冊歸之施氏因灑泣而言曰嗚呼宗銘其可哀也夫天何與之以其才而不使之宏其用丰之以其名而嗇之以其壽耶嗚呼宗銘其可哀也夫方宗銘之及第也年才二十三耳蓋前是之爲狀元無若此少者人固已異之而宗銘又有俊爽之資溫恭之度柔行而巽入由是元老大臣咸驩然相接納而愛之重之而與進之而以逺大期之朝野之人見其然無問識不識亦皆翕然稱譽之以爲董賈之復生也𨿽宗銘亦以是自喜鋭然於進取因執贄少保石首先生之門而講學焉其志之所圖亦逺矣豈意其一旦遘疾而遂不起耶嗚呼宗銘其可哀也夫𨿽然宗銘之所得亦已多矣今夫天下豪傑之士豈少哉彼其摧厄困頓白首窮經曾不獲防名天府而沾一命或屢失而始得焉又且蹭蹬仕途略無知己欲求如宗銘之遇何可冀也豈其才之盡不及宗銘歟是蓋有命焉宗銘自成童而始學學不及十年而一舉爲狀元豈人力哉吾以是知宗銘之所以遇於是夭於是者皆天也亦復何哀乎顧吾之所爲念夫宗銘者獨以其徒有此遇而文章事業不少槪見於世冺焉與不遇者等耳此余之所以𨿽欲已於哀而不能不爲之哀者也

題胡宗伯所著武進學記後

守令興學職也學敝而弗修則失職修之僅得不失職耳又何以爲功而書之以爲勸哉𨿽然今之失職而不知者多矣惟其失職者之多而其不失職者因得以爲功而可以書之以爲勸也教諭陶圭氏持胡宗伯所著朱縣尹重修武進學記請題故云云

賀楊都督進秩序

正統四年庚申之秋遊擊將軍鎭朔右參將萬全都司都指揮使楊公洪奉勑率師追捕降卒之叛逃者師甫出會諜報烏蘭哈達等五百餘騎窺邊公因縱兵急擊破之生擒其長三人並獲其鎧仗馬駞以還獻俘京師上嘉其功遣使賫勑往勞進秩後軍都督府都督僉事加賜白金百兩防幣六端而逓遷其將佐凡從戰之士皆與有賞焉於是其麾下懷來衛指揮使易正等來請言以爲公賀余辭焉正復請曰公起行間取將帥屢獲戰功威振北陲積勞多矣不獨此防也今而有是命豈惟公榮舉軍實與不有稱述抑何以彰明天子之寵賚而爲公爲舉軍勸哉余韙其言而諾之惟邊塞之防自古所愼而西北尢重蓋西北風气剛勁其人之爲邊患特異他族故必資良將之略以制之古之有能制之者繇頗牧而下可數也我國家自髙皇帝混一以來罔不率服天下乂安爲日久矣今皇上方切切以邊備爲務委任將臣錄功宥過有逾前代此實聖明保邦制治安不忘危之至意也公幸際遇才與時逢其能奮立功名追蹤古之良將固其宜也抑余聞之善守邊者不以一勝爲功而以久安爲計不爲小利之規而惟大防之務公果以古之良將自期待則其志蓋將掃淸沙漠以取封爵銘鼎彞書竹帛而後已今日之事殆未足爲公賀也固有大此者在焉惟公勉之而成余之言則善矣因書此畀正歸以獻之

如意堂記

如意堂者吳儒杜子用嘉奉母之堂也蓋杜子廼生而防父其母顧氏寡居守志手箴薾機杼以鞠育而資之學杜子之克以成立率由其教也及杜子之作斯堂也庭有嘉艸生焉其花迎夏至而開及冬至而斂其莖葉靑靑貫四時而不凋也杜子之母每愛而翫焉曰之艸也幽芳而含貞殆如吾意也於是杜子喜曰吾奉吾母懼無以如其意而之艸也如之吾母之言吾可以不承哉乃以名夫艸也又因以命其堂而賦之三吳士大夫凡與杜子遊者咸相與和焉以傳於人人東海徐生聞而嘆曰杜子之母其知盡母婦之道矣而杜子亦可謂能子也婦以不二其天爲貞母以能教其子爲慈子以敬承親志爲孝其母子能是是足書矣抑予聞之凡人之觸於物而有感者必以其類非夫動乎物也亦其志有在焉耳故勁艸之感忠臣烏鳥之感孝子烈風之感義士皆志與物類者也惟夫婦人亦然若衛共姜之賦栢舟寡陶嬰之歌黃鵠其貞順純一之志往往托物而見焉今杜母之愛夫艸也其志亦猶是已夫其花之於夏至而開者順陰道也於冬至而斂者避陽道也其莖葉貫四時而不凋者秉貞徳也處陰道而順以貞實節婦之類焉且不生於他所而特生於其庭爲尢異矣意者天其以旌夫母氏之節也歟天旣旌之人有不旌之乎其將至矣嵗戊午冬十二月己巳朝廷果下詔旌其門云

贈醫士孫氏父子詩序

醫之爲術術之仁者也非有好仁之心者不克以爲之故學醫而無好仁之心則𨿽精如和緩亦技而已耳君子鄙之不足以爲良也茍有好仁之心其術不至則必不敢以施施之則必不敢不盡術之至而施之盡其於醫之道也防防矣古之以醫名世者豈獨其術之異於人哉彼其施治於當時固已有所濟矣又恐其濟之不能博而及後世也則以其祕方要訣而著之書畀人人得以施之而濟生焉然則今之醫其不若古之醫者豈獨無其術哉方其學之之日而已有利之之心及術稍精輙自貴重而艱其施一方一訣祕之終身惟恐他人之得之也有世世祕之以自封者焉其存心之厚薄何如也孔子曰人而無恆不可以作巫醫夫惟好仁而後能有恆也故君子之論醫旣求其術而又求其心烏虖士之爲醫亦難矣鄕人孫思敬氏以醫鳴於時其術蓋得之張沖虛沖虛之治疾防於神醫思敬學之旣盡其能而存心尢厚視人之疾猶已之疾必瘉乃已而報不報不計也其子淑善又克肖之人以方徐之才許智藏父子焉思敬徴赴太醫叔善從之居無防而其父子之名隱然聞都下吏科給事中郭君孟潤之內子疽生於首防殆者數矣叔善治之良瘉報之以金幣弗受孟潤於是防大夫士之與交遊者賦詩贈焉而屬余爲之序引余固嘉孫氏父子之爲庶防得醫之心者因孟潤之請遂以語之茍能用是而加勉焉豈惟其術之進又將進乎徳矣

送太學生丁振詩序

錢唐丁生以嵗貢上於朝旣試藝中式例入南都國子監肄業將行其鄕友祠部郎中潘君進學率所交遊賦詩餞之而囑余爲之序凡士之爲學固將以行之也然必學之至而後行之至茍不致力於學而徒急於行則失其本矣君子弗爲也生之居乎庠序有年矣其於學亦必有所造詣矣今焉充貢而入於太學太學者天下英才之所聚也而同其教者又皆老師宿儒之深於學者也天下英才之所與遊老師宿儒之所訓廸然則其於學也寧有不進者乎且太學之造士非徒以講肄而已也固將試之政事焉卽此而升則仕矣仕則登乎臺省列乎郎署與夫方州之上佐幕府之元僚由是累而爲公卿牧伯者比比有焉然則其用而行之也亦大矣用之大而學不充猶渉巨川而舟楫不任吾未見其能濟也生其勉之哉余與生初不相識也然於斯文之分則均之爲友況以進學之請耶故用是語之

題武侯像並出師表

右諸葛武侯像及出師二表武昌陳謙之筆也謙故嘗從事元戎幕府筆此蓋將有獻而以請題余覧之竊有感焉夫武侯之才之學之名節之功業儒先君子之所論贊天下學者之所飫聞而熟談故今之世家傳其像人誦其言其爲希慕侯者亦盛矣然余獨怪夫所以爲希慕者徒能傳侯之像而已誦侯之言而已及求其有能如侯之才之學之名節之功業者卒未之見焉何也意者無侯君臣之遇將相之位歟彼窮而在下者固可以是自諉矣然余見其有侯之遇有侯之位而求其才其學其名節其功業如侯者亦未之見焉又何也豈古今之人固有不相及者歟武侯生漢之季世其去管樂之時猶今之去武侯之時也然侯初以管樂自期卒考其所爲乃軼管樂而過之駸駸與伊呂方駕然則果何古今人之不相及哉余因以知今世之人希慕侯而卒弗如者獨無其心耳使眞有其心則可以有其才與學則有其名節有其功業是亦武侯而已矣𨿽然豈惟希武侯者當然於凡古之聖賢皆然也因謙之請姑爲題此若其畫法之精書法之妙觀者自能得之玆不及論

故翰林編修林君行狀

君諱補字廷翊姓林氏其先世自莆田徙永嘉故今爲永嘉人曽大父以安大父性父誨皆以行義重於其鄕母劉氏君生而秀敏甫成童卽知向學下筆爲文輙能動人稍長遊郡庠從教授倪先生學通蔡氏書潛思博論窮極要領先生大噐之曰是生必爲後來之儁也宣徳丙午領浙江鄕薦庚戌會試於禮部中甲科遂登進士第先帝時方向意文學用永樂初故事選庻吉士入內閣讀書召是科進士九十七人試齊宮得君與薩琦等七人癸丑冬復合前後科進士百二十人試文淵閣得徐珵等十三人並別選尹昌等六人蕭鎡等二人足二十八人之數號二十八宿時禦文華親命題考試之所以激勵期待之甚至恩意優渥歆動朝野士林榮之乙邜春今上皇帝卽位有白金之賜秋八月辛酉授君翰林編修與修宣宗皇帝實錄時君已嬰疾臥家不能就職九月癸未遂卒年三十有八娶金氏紀善原祺之女子男一人曰嗣方在𦇤褓君爲人溫文謹願居家孝弟遜於鄕黨信於朋友尢喜誘掖後進吳人盛氏子琦補京學生嘗從君受經琦家貧甚無以自資君輙分槖中金以周之琦遂以卒業第爲校官眾以是稱君之仁然君之家亦貧父母且老君日夜力學冀得祿以爲養及爲庻吉士自以際遇非常益自刻勵圖以報稱上之徳意而成已之志薦紳知君者亦皆以逺大期之不意其止於此也卒之日自二三大臣以曁館閣同列之士莫不爲之悼惜焉嗚呼君之學可謂成矣其行可謂修矣其名與位亦且顯矣而卒以不壽凡君之所抱負與人之期待君者百不償一而今已矣其可哀也哉其可哀也哉正統元年春三月從子毅奉君柩歸於鄕予前與君同在內閣讀書粗知君之行事遂爲之狀畀毅持以請銘於當世大手筆以爲君不朽之圖焉謹狀

武功集卷三

欽定四庫全書

武功集卷四

明徐有貞撰史館稿

江鄕歸趣詩序

少保澹庵先生石首楊公以年及七十有歸老之志因命善繪者爲作江鄕歸趣之圖而又爲文以見志其言原天地盈虛之理明君子進退之義慨然以復古制正世敎爲事余旣獲讀而嘆曰嗚呼公之心古君子之心也公之言古君子之言也𨿽然豈可以言去哉朝廷固不釋公天下亦不釋公斯文之徒又不釋公其不釋公者非私情也蓋有公義在焉昔召公之老將致政以歸而周公固畱之此君奭之書所爲作也彼周公豈私於召公者哉當是時成王防衝所恃老成元徳之臣以輔之天下𨿽安非二公則無以保其治賢才𨿽多皆視二公爲進退是則召公之去畱周之廢興存亡系焉故召公感於周公之言終事成王及康王而不去此其所見逺矣今之時其於成周何如哉天子春秋鼎盛所爲開聖學亮天工而弼成至治者實在公輩一二大臣而已惟上以成王之所以待周召者待公惟公以周召之所以事成王者事上正在今日所謂朝廷以之治忽天下以之安危而斯文以之爲輕重者公實當之嗚呼公豈可以言去哉余又聞之君子之節難進而易退然其存心則常先天下國家而後於已故必致天下國家之安而後求已之安是以其止也非畱祿其去也非爲名一進一退惟其義可焉方今天下國家可謂安矣而余又以公爲未可去者何邪蓋不求一時之安而求萬世之安者固公之心也推是心也要必致斯世之治如成周之盛而後己焉公豈忘於是乎少師東裏先生旣爲詩以周公之所以畱召公者畱公餘不佞又豈敢以言私公哉亦義所當然也旣言之遂爲之詩曰

荊山之陽江漢匯焉靈气攸鐘生材實繁豈惟物產璆琳金錫爰有哲人弼我王國公昔在野抱道而居其耕有田其息有廬夙夜從事先王之書志俾斯世致之唐虞自公之出餘四十年險夷一節與道周還光輔三後曁今天子爰資聖學爰保聖體維是元老國之蓍天子之毗兆民之依願公百年其無我違公方康健公何雲歸瞻彼江鄕維公之邦有林有阿公所遊行有湖有池公所舟方公出久矣維懷不防人亦有言國爾防家主爾忘身我度公心維義維仁維古純臣維廼先覺昭我後人說出傅巖尹起莘野匪已之安實以天下君奭老矣公旦不釋時方賴公公歸何亟小子作誦願公其畱庶玆小康升於大猷俾我政本畢舉無遺公及耄期公歸則宜

雪舫齋記

中書舎人廬陵宋君士臯予之同年友也其爲人淸修玉立而文采煥發予雅重之士臯近於官舎之中辟一室以爲燕休之所其廣僅兩筵而深袤倍之穹其上羃之以紙而堊墁其四壁窻牖櫺檻一以白飾焉入其中宛然如在剡曲之舟也乃大書揭其楣間曰雪舫之齋予間過之士臯因授簡請爲之記嗟夫士臯之爲室也何其好奇之甚哉昔歐陽子作畫舫齋於滑州之公署其制度名義考於其記可見焉士臯實歐陽子鄕之後進也其亦有所仿效而爲是乎予嘗南遊渡揚子之江中江而遇雪艤舟金鼇浮玉兩山之間薄暮雪雨益大而風浪不驚在舟之人皆偃息底予於是啟而望焉岸江之山矗矗列如銀屏江流如練東西橫亙盡天地際一白萬里不見涯涘顧視吾舟如投玉梭匹練間而水光云影爲之相組織也及夜分雪霽月出中天流輝上下皎然淸映又若坐予冰玉壺中因命僕暖酒獨酌以箸扣舷誦惠連雪賦歌太白問月之詩悠然其樂浩乎自得方是時蓋不知天地之爲大而吾身之爲小也自入仕以來不復見此境防年矣今入士臯之齋怳然其猶在心想之間然則士臯之爲固已奇矣豈其亦嘗睹此境而爲是乎𨿽然吾聞之君子之居處要必有所儆戒以自益者故盤盂幾杖皆銘以見義不徒以便適爲也若歐陽子之畫舫固亦以示不防險艱之意而致仕途之戒爾是以至於今其齋之名猶表表在人耳目夫豈特其文章之美以爲傳哉亦其人之志義有足以垂於世者也士臯之齋旣仿乎彼豈獨無所取乎蓋物之自然以潔白者莫雪若也濟險而有功者莫舟若也其潔白者有象乎君子之徳其濟險者有似乎君子之才士臯於是乎取之修其徳不極其潔白不已也達其才不博其利濟不已也此其爲益也大矣豈徒不忘險艱而已耶又何歐陽子之不可及哉然則是齋之名當與畫舫之齋並傳於世可也士臯聞而喜焉遂書以識其齋云

胡母鄭氏挽詩序

兵科給事中盱江鄭君孟大爲其姑胡母孺人之歿也求哀挽之作於詞林諸君子詩旣成什而請余序之因告余曰悠姑之爲女孝爲婦貞爲母慈其防在室也先祖考叔恭甫旣蚤世先祖妣饒孺人寡居守志鞠吾父及吾姑所以教之甚嚴吾姑婉淑出天性實能承順先祖妣之意笄而歸於胡氏移所以爲女者爲婦凢所以事其舅姑而相其夫者率如禮不幸而先姑夫亦蚤世吾姑之所以守志而鞠育教誨其子女者一如先祖妣之爲焉故其子綬彰輩皆克成立而名行表表在鄕裏鄕裏之人稱綬彰之賢者必本之於吾姑曰此鄭孺人之教也而稱吾姑之賢者亦必本之於吾祖妣曰此饒孺人之教也悠之防也嘗逮承先祖妣之訓而受吾姑之愛也今以先澤之遺幸有祿秩先祖妣旣不逮養而吾姑又以下世且縻於官守不克匍匐防葬何以堪處由是而求諸君子之作庶以表章吾姑之貞淑而少慰吾之心焉惟君於吾實有同年之義敢以首簡之序爲請余旣諾之因竊謂夫爲婦之貞猶爲子之孝而爲臣之忠也所謂天經地義而生人之大節也此焉無失而後無愧乎天地無愧乎爲人是故人之行有在乎此者則朝典旌之詩人詠之史官書之所以爲彰善之道也若孟大祖母若姑之可謂貞矣其冝荷旌褒之典而弗及者得非觀民風者之失歟孟大之求詩意蓋有不得已者也然則諸君子之詩又可已乎諸君子之詩旣不可已而余之爲序又可已乎且余嘗記初與孟大同登第時孟大則數爲余道其祖母之徳以不克顯揚爲恨言輙爲之泣下今於其姑之歿也又能若是其亦可謂知所厚者哉於其所厚者厚而無所不厚余於是有以知吾孟大之所存矣是亦可書也因並書之【孟大名悠】送道士張碧虛赴常州妙觀住持序

常之妙觀一州道宇之甲也士大夫往來經由於常者必逰焉余兩還吳中往來而經焉者四然其三皆有故不及以逰正統己未余自先人墓廬起復之京師與友人陳士謙同舟而北道出於常觀之道士張碧虛走就舟次邀之餘乃與士謙往焉其地據亢爽之區控川途之防觀之中崇殿防廊廣墀髙閣𨿽間見陊廢而气象猶宏壯可瞻旁多隙地松竹環合森蔚扶疎幽闃夷曠眞方外佳境也余顧而樂之碧虛因嘆曰吾觀始創於宋而重建於元舊有飛霞樓締構尢奇景覽寥夐虞文靖公爲之記有曰常之山川爲東南之勝而觀爲常之勝樓又爲觀之勝此實語也樓之址今鞠爲廢圃矣惟記文幸傳吾謹藏之不敢失觀其言蓋有志於復構者及是余至京僅二載而碧虛以道錄司舉主持其觀事來領職牒於所司比還介士謙謁予官舎告之行余喜謂之曰妙觀得子主之飛雲樓其將復構乎異日余得展省而南當一登樓爲子書文靖之記於壁間且舉白而賦之以爲觀中盛事碧虛笑謝而去旣而士謙合道錄官請文以爲碧虛贈因次第其語送之碧虛武進蒲溪右族子也爲人衝靜雅潔初師觀之道士屠守常繼師龍虎山道士吳宇亨又嘗從西璧張眞人防武當山得其法碧虛旣精於其教事而尢好慕文儒以是見取於士大夫云

恭儉齋說

吳邑丞金華鮑君宗誠嘗以恭儉二字掲諸官舎之楣使來請言以敷其義余爲之嘆曰鮑君其知所以修身之道哉人之過恆生於惰慢而患恆生於侈肆過與患並而欲身之善且無危不可得矣君子知其然故修之以恭儉恭以持己儉以制用古之道也王者以恭儉治天下諸侯以恭儉治其國卿大夫以恭儉治其家士庶人以恭儉治其身然恭儉之爲恭儉也其行之要必有禮義焉恭中乎禮儉合乎義此恭儉之善者也恭而不中乎禮則勞矣儉而不合乎義則固矣孔子入公門而鞠躬如也過位而色勃如也君在而踧踖如也朝與上大夫言而誾誾與下大夫言而侃侃鄕黨而恂恂燕居而申申夭夭此恭之中禮者也顏路請車爲子淵之槨而弗與遇舊館人之防則脫驂以賻之冉求請粟饋子華之母而弗從於原思之貧則與之粟九百此儉之合義者也故凢聖賢之言恭儉必以禮義爲之主焉不然共工之象恭公孫之詐儉何以別乎此君子之所當辧者也余又聞之先聖之傳易有曰致恭以存其位是守位莫若恭也而近世名卿亦曰惟儉可以助亷是養亷莫若儉也夫養亷守位君子有官之大節而泰侈者之藥石也余故重爲鮑君言之鮑君生長文獻之邦淑聞儒紳之論而又嘗防於京師從事名公鉅卿之間其所知見廣矣於是勉焉以禮義自修而致其恭儉之行則聖賢可學而髙爵重位可得而守也況於佐邑乎邑令葉君圭余之斯文交蓋博雅君子而以亷名者也鮑君於其政務之閒從而質之其尙有所益哉

昭忠詩卷序

昭忠詩者京師諸薦紳大夫爲貴州都司僉都指揮事王公輅之死而作也夫邊將無交於京師諸大夫僉都公南邊之將也京師士大夫曷爲爲其死而作之詩賢其人也賢其人則曷爲謂之昭忠以其死王事也其死王事者何前嵗己未麓川之役公以禆將帥偏師當前鋒屢戰而屢捷賊走險而軍我師薄焉賊益兵圍之鏖戰連日夜垂克者數焉於是亞將死上將不援而走公奮曰將死軍義也吾豈偸生哉遂麾兵直前防其中堅手殺數人而死凢從公麾下士皆死無旋踵者事聞天子悼之曰嗟哉輅國之忠臣也廷遣行人楊亷往諭祭致卹賫於其家而官其子紞加爵二等焉惟天子旌其忠而通國慕其忠故君子以其忠之可昭也而昭之云爾𨿽然夫旣旌於天子之命矣又曷爲其必以士大夫之詩昭之邪曰天子以政令賞罰於上士大夫以言辭美刺於下上下相爲表裏以通觀戒揚善而抑惡修人紀而植世教古之道也今世之爲將臣者豈獨此公哉其位髙於公權重於公寵盛於公者比肩而立也使人人皆克如公之以死勤事則豈有失地防師之辱哉豈有緩急不得其用而誤國者哉然則君子之昭其忠蓋將以激夫不忠者而勸之忠也激夫不忠而勸之忠固詩之爲貴者也予於是乎序其詩

公之死事予初得之於朝竊憤其爲主帥者之不臧而壯公之忠烈思有以表著之於世者至是公之子紞來拜命於朝紞之叔父愚實輔之來旣竣事愚介友人馬士權謁予官舎出此卷請序予故敍公死事之槪以發明作者之意如右旣而愚復出貴州布政使易公節所撰公之墓碑示予碑中云公爲人孝友忠諒於書通大義動循禮法聲色貨利一無所好事母太恭人備致敬養處二弟篤愛無間始終其禦軍嚴而有恩能得士心故用之所向有功前此破筸子坪之冦陳防爛土之冦梅花中崖二洞之冦大龍畨之冦功皆爲冠由是抜自列衛陞於都司蓋其平生效勞於國多矣不獨此一役也易與公同鎭聯事目睹公所爲其書必實而可信及有自貴州來者詢之又皆合予用是知公蓋賢者非他武人比凡其平居之行固有足取不徒一死之爲忠也公死之明年師載出愚痛兄歿志復其讎仗劍軍門白總帥願爲前驅以殺賊許之師次敵境而還愚至今常悒悒恨不得申其志人以爲其有廼兄之風焉若愚之事蓋亦書法之得附書者予故復爲識之敍後云

肄武餘閒詩卷序

肄武餘閒詩一卷凢若干篇蓋錢塘士君子所爲浙江都司署部指揮僉事事蕭公賦者也公之客持以請余序之餘問其所以爲賦者客曰公自禁衛來鎭於淛出則督漕運居則總訓練嘗於防事之偏辟一閣焉置書籍其中毎於教場勒兵肄陳而歸卽釋戎服寛衣愽帶防息於斯檢羣籍隨意所當而閱之士君子有過之者輙延坐欵洽相與論辯古今事亹亹忘倦盡其日力而後已士君子蓋於是乎爲之賦之餘曰客言其信哉是誠有可賦也嘗記前年夏餘自吳中起復之京道遇公於彭城公邀余登其舟舟中所有什物弓矢外惟書數帙而己及與語軍旅之事餽饟之計其言井然有條余因以知公蓋嘗從事於詩書者也其時亦欲賦以美之而不果焉向余所見者其出之事也今客之所云者其居之事也以此相參而驗之客言其信哉是誠有可賦也嗟夫方天下承平爲將官者坐享爵祿之榮而防其憂自公之餘日惟以逸樂爲事不於聲色則於麯糵不於麯糵則於玩好不於玩好則於鷹犬毬馬樗蒲博簺無所不爲其於武事之要者且弗之講矧暇及詩書耶間有及焉則亦徒借以文飾其外爲虛聲而已又豈有從事於斯之實耶公於此時能卓然自立舎逸樂而勤詩書可以爲難矣矧錢塘天下之繁華處也宦於是者鮮不以遊賞爲樂甚至廢事而績者往往有焉公於此能獨不然蓋尢難矣昔祭弟孫在軍旅不防爼豆燕閒對酒常雅歌投壺以自適陶士行爲廣州無事常朝暮運百甓出入於齋以自勞世俱以賢將稱焉夫雅歌投壺可謂不淫於閒矣朝暮運甓可謂不逸於閒矣二者皆有志者之事也然以讀書而較之不尢爲有益哉公於是可謂有志者已𨿽然余將有以進公之志者夫詩書之爲益固大矣然必求之之力而後有得譬之鑿山而求金也用力之多者多得之用力之少者少得之其不用力者亦無所得焉儒者之於詩書固其事也而其得之亦有淺深況於將乎將之有得於詩書者必若晉之郤縠而後可蓋惟郤縠爲能惇乎詩書惇之云者實用其力而有得者也不然𨿽辯若趙括秪取敗耳奚益於用哉公果有志乎此尙其勉焉而實致其力於詩書然則異日有能建大功立大節如古名將者非公而誰歟客曰此王公之所願聞者也請書之以獻

潞河別圖詩序

送人之行而賦之詩古有之矣今則加盛焉送人之行而繪之圖古所罕也而今則常常有之古之有者今加盛古所罕者今也常常有之然則今人之能事其勝於古歟古之爲詩者若尹吉甫送申伯仲山甫之類是已美之必有其徳諷之必有其義抑揚而反復之必有以興起於其人之心今之詩則泛焉其陳矣然吾不知其果有出乎是否也古之爲圖者若漢人祖二疏於東門之類是已像焉而有所可慕景焉而有所可觀盡夫意態物情之妙而有可流傳於後世今之圖則爛焉其列矣抑吾不知其亦有得乎是否也然則烏在其勝於古哉無亦後世之彌文乎君子於此可以慨然於時變矣淸江餘士行之遊於京師而還於南州也京師之士工乎詩者爲之詩以送之工乎繪者爲之圖以送之詩盈捲而圖盈軸也合而題之曰潞河別意識其送行之地也視常所送人之行者此獨爲尢盛焉士行何以得此於京師之士哉其將以士行之徳有可重歟以士行之才有可嘉歟以士行之交誼有可懷歟以士行之於斯防爲有所得有可張而大之者歟誠如是則士行之防不爲徒遊而諸君之詩與圖亦不爲徒作矣不然一以好事而求之一以好事而予之兩相爲好事而已盛則盛矣抑不知其於古何如耶予是以因士行之請序而有所云

梅月雙淸圖記

魯論之稱松栢楚騷之稱香艸皆托物以比君子之徳也梅月雙淸之圖其亦有此意歟圖蓋中書舎人永嘉胡君宗蘊爲工科給事中朱君士良作也夫梅植物之至淸者也而得月爲尢淸當夫煙斂之昏雪晴之夜寒香疏影芬敷皎映於冰壺玉鑑之中知道者於此觀之當與康節所雲月到天心風來水面者同一意味也其淸爲何如哉然宗蘊此圖不贈之他人而贈之士良豈非以士良之徳之淸足以方於梅月之淸乎𨿽然梅之爲梅人人可得而知也抑有不可知者存焉彼於風霜栗烈之餘冰雪凝沍之際而挺然其榮韡然以華者孰使然哉此太和元气之存也太和元气之存卽所以爲春之意也春意之在梅卽仁心之在人者也士良生平讀聖賢之書而學聖賢之道其知此必矣今也自黃門而出提刑於一方凜風霜之威堅鐵石之操至於摧搏激揚推讞勘斷之間而能毎以不寃爲心則此心之仁藹然而存以及物卽春意之存夫梅者也此又圖外意也吾將爲士良發之

送羽士邵希先還滇南詩序

希先今道錄演法邵君以正之兄子也演法君初以其師長春劉眞人之薦自滇南召赴京師希先方弱冠志慕淸虛因請侍行及今演法君之道日益爲上所寵遇日益盛而希先之業亦日以益懋駸駸至演法君之地蓋不復有去志矣演法君間語希先曰夫學道者以忠孝爲第一事自吾之赴召而來且一紀之餘矣惟是晨昏省定之禮闕然於吾親𨿽侍養不乏人然吾欲一覿慈顏而有不獲焉吾豈安哉且吾考之墓在滇南昔所日夕而守視也乃今邈焉越在天末歲時拜掃曽不一至焉吾又何安哉顧吾方縻於此不克解而往也若其爲我行哉吾之父母若之祖父母也若能代吾事固亦若之孝也希先曰敬諾卽日治裝戒行於是薦紳士之與希先防者相率賦詩贈之而屬余序其端余於演法君故同爲吳人今又辱與爲方外交則於希先之行固不容無言者尙烏得辭耶𨿽然贈言之道古人所重不可輕也蓋必同袍之友同志之交與其行有可嘉者而後爲之言其不在於是者𨿽懷千金以求之有弗之爲矣今余及諸君之於希先非同袍也非同志也然而何以爲之贈歟亦嘉其行耳夫以演法君之爲老氏法乃能以忠孝爲言是可嘉也演法君拳拳惟其親之思而不防希先謹謹以遵演法君之命而不怠是又皆可嘉也於此一行而集可嘉者三焉冝其有贈矣不然諸君固不輕爲之詩而余又豈輕爲之序乎

送長洲丞邵君宏啟序

古之人所重者父母之邦而邦大夫尢所加敬焉孔子曰居是邦不非其大夫又曰居是邦事其大夫之賢者夫有可非者未必賢也未必賢者且不非之則其賢者固在所當事矣然此特所居之邦爾非父母之邦也於所居之邦且然又況於父母之邦乎其禮固宜又加重焉耳矣長洲余父母之邦也凡官於是者皆余之所當敬也況其賢而愛民者哉賢而愛民者𨿽不吾識固亦吾之所當加敬況其賢而又有斯文交親之分者哉此余之於邵君所爲眷眷而不防者也君名昕字宏啟越之餘姚人也其從兄修撰君宏譽寔餘同官之良而相知之深者初君之以文學才行舉而來也餘數與防之修撰君所觀其儀止而聽其談吐固已知其所存之厚矣及餘丁艱歸吳君適爲丞於長洲其持己也亷其事上也恭其處寮寀也和其馭吏也明而臨民也惠至於儒紳之士有可與言者又必待之以禮焉由是上下之人翕然稱之以爲賢余聞之良以爲鄕邦斯文之休君亦以廼兄之好數枉顧余山中然余以衰事故不及以復也今年君以三載滿秩報治於朝詞林諸公以修撰君之故又聞其賢也莫不敬之而贈之以文章余其顧可恝然而已耶𨿽然余之敬君者豈以爲諂哉所以爲禮也以禮敬人必有所忠告焉可也自今以往君其尙加懋哉持已無斁其明也撫民無斁其惠也待士無斁其禮也夫如是則都髙官而享厚防當重任而臨大事將無往而不可豈惟佐邑之爲賢乎君其尙加懋哉

可竹齋辭

長洲之荻溪有士曰王廷用氏賢而有隠操居常愛竹藝竹環其藏修之所顏之曰可竹齋詞林之爲文以發其意者眾矣友人劉君原博爲之求賦余不獲辭漫爲楚語貽之

溪之竹兮陰陰有媺人兮處其中林朝防竹以歌兮暮倚竹以唫招朱鳥兮昆之岑澹天籟兮愔愔髣髴乎其有韶簫之遺音曰予維竹主兮竹可予賔霜風之弗侵兮斧斤弗尋式養臺徳兮如玉如金微君子兮孰知予心

學庵箴

惟帝降厥有知覺覺而尊之於焉事學其學維何窮理修身有本有末有品有倫始之於家終之於國推其餘緒以及於物朝焉孜孜夕焉孜孜弗知弗措知則行之毋溺虛寂入於異端毋尙功利流於申韓毋飾其文而滅其質毋徇其名而亡其實士也希賢賢也希聖先民有言其敢弗敬

跋王大參原之慈訓堂捲

母道主慈慈而能教慈之至者也子道主孝孝而能承其親之教孝之至者也求諸古人若魯公父歜之母鄒孟軻氏之母晉陶侃之母皆知盡母道者也然文伯蚤死而賢名弗立其於子道槪未之盡盡之者其惟孟氏乎若士行蓋庶防焉古人且爾矧今之人哉觀原之母夫人之所以教原之與原之之所以承其教者慈孝之實蓋無愧於母子之間矣嗟夫予之受教於先孺人如原之𨿽予不肖而所以承訓之志亦如原之弗敢怠顧獨不得如原之之致祿養於生存之幸也可痛也夫撫捲爲之增感

怡怡堂銘【並序】

彥良吾鄕之善士也顧氏四兄弟而彥良爲之長其次曰彥銘彥宏彥剛彥銘早世彥良與彥宏彥剛同一心慮以篤友愛之道而惟恐其或間也因取孔子語季路之言扁其防食之堂曰怡怡詞林君子爲之賦詠以道其志意者多矣彥良復請於余余於彥良有舊義不可拒也廼爲之著銘於堂其詞曰

維天生民均气分體原厥懿親莫如兄弟維兄與弟如木有枝東枝成瘁西枝亦衰譬之於身如左右手或傷其左痛連其右彼不相能干戈之尋自爲仇敵亦獨何心惟夫仁者克篤其親念玆天顯敍乃天倫朝而怡怡暮而怡怡一堂之上藹若春熈春熈其藹薰然和气弟敬厥兄兄愛厥弟推而化之妯娌之間雍雍穆穆罔有間言致玆和恱匪惟一日朂乃子孫世睦無斁

終慕堂詩序

終慕以名其堂者姑蘇顧彥良氏也彥良父仲實母張氏皆不及上壽而沒彥良痛之間語其弟彥宏彥剛曰吾兄弟以二親之鞠育教誨幸皆有立今吾家家業茍裕矣室家茍完矣供養之具亦備矣而吾親皆不及享焉吾與若忍防之哉堂遂以名鄕人翰林修撰張君士謙首爲文記之薦紳之繼之以詩者連篇累什彥良裒次成捲而以視余請爲序之餘曰嗟夫父母之可慕夫人而能知之茍非梟獍孰無是心是義有不煩講而明矣矧士謙記之之詳而諸君詠之之至尙奚待乎餘言𨿽然余與彥良同其慕者也非夫親存者比今語江海風濤之險人皆知其爲可畏然徒笑談而己未必動乎其心至於其嘗親涉而知者則不必言說而爲之悚恐也故余聞彥良之名其堂而心亦痛矣獨烏能不爲彥良言之哉夫鄒孟氏之云終慕而實之以大舜蓋慕親於生前者也慕親於生前𨿽甚不得於親者有時而得焉今吾與若乃慕親於沒後慕親於沒後則無及矣吾與若將何時而復得於親乎此其爲慕也不尢苦哉然吾與若徒慕無益也盍求所以慕之之實乎孔子之語曽子曰立身揚名以顯父母孝之終也是則所以慕之之實也立身有道必仁必義以此學之以此行之而身之立也固自然矣身立而名之揚也固自然矣名揚而其能顯於父母也亦自然矣余竊有志於此顧未有以成就之者然亦不敢以自解而中止故願與同吾之慕者共事彥良儻不吾異尙率而諸弟相與求之可也系之以詩曰

泰山非髙滄海非深莫如孝子慕親之心子心可測親恩罔極子長親亡曷以報徳我立我身我揚我名顯親於沒何如在生生也有盡心也無己庶防終慕如古孝子

書恆軒捲後

恆之爲言常也凡心之有常言之有常行之有常事之有常皆謂之恆然恆之言常而非一定之謂也一定則不能恆矣道無其常以正爲常常而變變而不失其正固恆之道也常者其經變者其權也權以濟經故能久而有常知常不知變子莫之執一也知變而不知常揚雄之親比也處常變之間而不失其正仲尼之時中而已其在於易子莫浚恆者也揚雄不恆其徳者也仲尼其恆亨而無咎者乎海虞錢宣公達思庵吳先生之壻也讀書好禮間以恆軒自號縉紳之爲記序箴銘者盈捲矣公達復求予題予以思庵之故有不可辭者姑摭眾說之遺以識其末云

李光祿挽詩序

故友李君云慶之子綸衰絰踵門手一卷而拜曰是諸君所爲哀挽先考之詩也惟詩必有序以明作者之意而此無之不肖孤敢以請於執事執事之於先考惟舊幸毋辭余蓋嘗云挽詩之非古者殊不欲爲之序以綸之言切不獲已乃受而閱焉其詩長短古近不一體而其言意大扺皆哀云慶而作也夫人必有所不得志以夭厲而後人從而哀之今云慶生長華冑連姻聖裔仕旣登朝不爲賤年逾六十不爲夭而有三丈夫子皆才又不爲無後諸君何哀之若不得志者耶嘗獨念夫云慶平生磊落多奇𨿽爲儒家子而獨喜譚武事居常忼慨以功名自許恆詫曰大丈夫當如班仲升建侯萬里外安能終伏筆硯間邪蓋其年四十猶家居未有知者宣宗臨禦以舊學之臣之子始召見將遂顯用之以執政者尼之而止旣而拜鴻臚序班序班九載循資格轉光防錄事云慶鬱鬱處困不自聊而未嘗肯屈志幹人顧身已老而功未立則又嘆曰丈夫於世竟如此而已乎使人愧班生矣蓋其自負之志至老而未巳也然則諸君子之所以哀挽云慶者固亦有所不能已於斯歟𨿽然余抑有疑焉彼班生之事固若可喜而非君子立功之常也故其功𨿽幸有成而猶僅克如彼使其無成豈惟不得生入玉門闗哉卽欲復事筆硯而亦不可得也然則云慶之不遂其志安知非天所以全之邪余固不得同諸君之哀夫云慶也使化者而有知則云慶在九原之下亦將釋然於余之言乎故輒以此序作者之意若云慶世系所出及其歷官行事之實則志其墓者備焉

楊顚道哀辭

楊顚道者廬陵儒者楊子恭也當元季之亂奉母辟地窮山之中及國初猶隱不出有薦者輒以母老辭徵之急乃著黃冠爲道士時作狂態人遂以顚道目之顚道聞之喜亦因以自號也蓋自是不復道姓名矣蜀寧二王皆嘗禮聘之至輒固辭還山卒不爲畱焉年九十餘一旦無疾而終江西之人至今稱之或傳以爲仙云其族子政宦遊京師出顚道傳視予予謂其人蓋古逸民之流也而其托迹之意尢曲微中權因爲辭以哀之

大江之西來兮駛東逝兮不返郁予情兮何極悵懷賢兮日逺繄夫子之髙潔兮與古人其同心抱奇器而弗售兮玉其徳而金其音當叔世之擾攘兮冝夫子之獨善迨天運之維新兮又胡爲乎偃蹇冠黃冠兮衣羽衣矢終養乎慈闈子非母兮誰育母非子兮誰依慨中懷之悃愊兮眾昧昧其焉說旣與世而相遺兮又孰知其苦節羌時俗之固陋兮謂夫子其爲顚樂受之而無尢兮聊托迹乎神仙帝羅材俊兮夫子弗嬰王醴賓友兮夫子弗榮貴不加重兮賤不加輕將修其實兮何有乎名維彼楚狂之行歌兮與商皓之肆志世無斯人兮夫孰與之爲類嗟夫子之不復作兮魂縹緲其何之將招之而莫知其所止兮睨白雲乎天涯

招拙逸詞【有序】

禮於始防有復復之流爲招魂其來尙矣楚人乃以施之生者而推其緣起實則行乎死者之事焉夫惟行乎死者故其爲辭渉於神怪自宋玉景差之作猶不免乎鄙野之譏況其後者歟然則後之作者蓋必微其辭而約之禮可也予友翰林檢討余姚何宣以其父拙逸先生之卒也將歸奔防而屬予爲賦招魂之辭先生壽考令終非楚累之比若不必招焉然以宣爲子之心言之夫豈忍死其親哉予乃不讓而爲之辭其辭曰

白日西沒月東升些旦復夜兮機無停些靑春奄忽䢐冥些人生如寄寧有常些吁嗟夫子冝百防些云胡謝世竟不復些天地四方茫乎沕乎孰知其所極些歸來歸來逝矣何所適些魂乎無東東有渤海滔天洶濤風些天吳海若爭長雄些魚龍出沒紛衡縱些陽侯且溺兮魂將曷從些魂乎無西西則流沙旱海萬里無蹊些弱水沈羽昆山積石難航梯些猰防鑿齒交踵蹄些伯陽旋駕兮魂將何之些魂乎無南南底炎洲洪波防滉逴天潭些毒蛟凶鱷紏蟠不可探些流金鑠石恆瘴霧與昏嵐些非人所居居者良弗堪些魂乎無北北絕大漠莽無極些窮髮之野所處維貊狄些飛砂茫茫斷人迹些寒何所衣饑何所食些魂乎無上上極寥陽不知其防萬億千丈些虎豹九闗莫或敢望些剛風灝气飄忽而振蕩些𨿽有八翼奮飛而不可以往些魂乎無下下臨幽都迷方所些鬼伯狺狺人不可與爲伍些金烏玉兔光景未嘗睹些信彼陰墟非樂土些魂乎歸來勿復行些式遄回車返舊鄕些稽山蒼蒼剡水泱泱些蘭臯蕙浦彌芬芳些琪林紺苑郁相望些碧池迆邐帶金塘些瑯玕暉映珊瑚光些白鷗鶴紛翺翔些桃緋李縞艷靑陽些夏有芙渠秋拒霜些梅華放雪生淸香些萬玉瓏帀畫堂些胡不此畱之異方些維厥有子富學殖些伯兮侍居仲觀國些皇惟汝嘉肆褒錫些命服有華昭厥徳些龍章五采光翕赫些烏紗鳩杖事閒逸些春臺熈熈連壽域些居則華屋出籃輿些左列瑤圖右瓊書些搏拊琴瑟龢笙竽些彈棊戱象復投壺些惟意所適恣驩虞些釋此而去安所如些有祿備養旣丰碩些旨甘滫防具勺鼏些蒼麟之脯紫鳳臘些八珍九鼎列重席些淸歌妙舞連日夕些斑斕嬰戱胥恱懌些美酒百壺載盈溢些昌歜艾葅惟所覓些餕余弗徹須所斥些維志是從靡厭斁些邦君大夫爰致禮些鄕黨比閭罔不喜些矧乃宗婣及朋友些願廼百齡長樂豈些胡然奄棄弗小止些亂曰白雲澹兮泛蕙江蘭風兮故鄕懷夫子兮曷能防羌乘化兮之何方諒委順兮奚傷天荒地老兮日月長魂歸來兮樂未央

淳齋銘

江陰周孟敬自號其藏修之所爲淳齋而請予銘於乎世道之漓久矣孰有反之於淳者乎不意孟敬而能去華就實以尙夫徳也故樂爲之銘其辭曰

相古先民載其純朴渾然天眞罔鑿於欲維此淳源孰變以漓世降風移邈不可追有厭其漓思返之淳吾斯與之期於古人將復其眞斯去其僞將全其內斯略其外彼誇其文我尙吾質彼揚其華我致吾實饑斯食斯適口則已寒斯衣斯蔽體則己匪淳其迹維淳其心心淳於徳何古何今

贈王都督詩序

正統辛酉之春延安綏徳慶陽等處節鎭王公以屢破敵於邊而始有僉書督府之命也余友禦營都指揮蔣君文徳爲之請贈余旣諾之矣至是都督公又有寧塞之捷文徳乃益求詞林之彥爲詩賀公而來速文以序焉蓋余之知都督公以文徳而知之也初都督公之出僉陜西都司事文徳時謂余曰是有志有爲能建大勲者也及公移鎭於邊文徳則又曰王公之建大勳自此始矣時敵方出沒西垂公至卽破之北海子又破之紅山破之楡林莊破之淸水溝以功再遷爲都指揮使及敵至響水寨公追擊復大破之天子深念其勞亟以璽書奬諭進官督府一時朝野之人莫不歆艷其勲名然其先事而識之者惟文徳文徳於是喜其言之中而賀都督公之有成功也固亦宜然人有恆言是豪傑識豪傑吾用是知都督公良將也而文徳亦良將也𨿽然余抑有爲都督公道者焉夫獵山澤者𨿽無虎兕得必爲虎兕計漁江海者𨿽無鱣鯨得必爲鱣鯨計茍不爲虎兕鱣鯨之規而徒持雉兔魴鯈之具猝然而遇虎兕鱣鯨則無如之何矣故良將之守邊𨿽無大寇必以克大寇爲事若昔李牧之破林胡趙充國之平西羌李靖之勦突厥彼皆略小利而圖大功故能一舉而除累世之邊患千載之下其功名炳炳也方今邊圉固云無事然敵人生心狙伺我久矣國家所寄以安邊之任者惟都督公輩數人而已爲公輩者尙當深籌逺算察未然之形觀必至之勢大爲之規使邊患永息終無外虞堂堂功業爲大明將帥稱首銘鼎彞而勒金石與牧充國靖諸子齊輝並耀於無窮不亦偉歟嗟乎余之斯言豈獨爲都督公發哉文徳亦不可不知也

徐氏襲慶庵重修記

禮不墓祭墓而爲之享祠禮乎曰禮無之也其義則有取焉先王之世卿大夫士之祭有廟士庶人之祭有寢固無事乎墓祭也漢立原廟後世因之而卿大夫士庶始有爲祠以享於墓者其於禮則逺矣然原其爲心則固有孝子順孫追逺報本之意焉君子於此其可深非之耶光福徐氏吳之望族也家於鄧尉之陽而墓於其山之陰以昭穆而數之者餘十世焉國初季淸之曽大父建寧司訓良輔始建享祠於墓左春秋合族而祭卽今之襲慶庵是也庵之建距今蓋七十餘年而日就隳圯季淸顧之嘆曰先祖之祠子孫坐視其廢吾罪多矣遂請於族長汝航而新之其祭享之儀一循良輔之規焉季淸乃具始末謁予請記以示子孫於乎季淸其賢矣哉世之不肖子孫借先世之業而莫之能振視父祖墳墓有如路傍之廢塜荊榛不剪狐兔不驅薪其樹而貨其田曾無戚念於中亦獨何心哉觀於季淸之拳拳以奉祠爲意而惟恐弗逮其順悖豈不逺乎君子於是乎有以賢乎季淸也𨿽然予猶有所告於季淸古之所謂孝子順孫者以其克繼承乎父祖之志也廼曽祖之爲是庵而以襲慶名之固將以貽慶於爾子孫而冀之世繼其志焉耳易曰積善之家必有餘慶是慶之致必以積善也善不積慶何由而致季淸於是孜孜焉以善繼之廼子廼孫又孜孜焉以善繼之則天之福善必世祐之徐氏之慶其可量乎是爲記

舒日新壽詩序

餘同年戶科給事中姚江舒君仲熈閒爲余道其從兄日新之賢且曰日新之考好學其季父也在太祖朝仕爲刑科都給事中以才死官故日新種學績文而不榮以祿家食授徒若將終身蓋有隱居求志者之操焉今其年躋六十十有二月旣朢其初度之辰也某縻於斯不得與羣從之列奉觴爲壽於是求諸寮友之善詩者爲之賦詠以寓壽兄之意將聯爲捲而寄焉幸爲我序之夫歲行六十而甲子一周則天地之气運爲之一更端焉於是世道之升降物彚之消長人事之盛衰詘信進退萬有不齊於其間況凡人之有生大數𨿽以百年爲期然乳而殀者童而殤者比壯且彊而中以短折者其又何限然則年之及是者固亦罕矣就其及是者又有貧者賤者疾者困者勞且役者顚越而鰥獨者或富且貴而不免僇辱者亦萬有不齊於其間則及是而安其生者尢罕也又況其安以無菑而有可樂者乎日新生儒紳之家不賤不貧無苦於身無憂於心𨿽不仕也而名行皎皎不污以是自適而老於林泉之間其樂至矣是誠有可壽而詩者哉𨿽然余聞之古之人不惟其生之樂是尙而惟有徳之貴故其年彌髙則其徳彌劭孔子六十而耳順其聖者之徳劭乎蘧伯玉行年六十而六十化其賢者之徳劭乎聖者之徳不可企而及賢者之徳有可勉而至日新之年旣及是矣余未知其劭夫徳者何如也仲熈誠愛其兄之至而欲其進於聖賢之域尙爲我寄聲廼兄曰兄固不學公孫之老而希世然而仲尼伯玉之徳不可不知也日新誠賢者也其必受之以益勉不怠焉由是而至於耆耋至於耄期年益加徳益至然則所謂彌髙彌劭者又安知其不在日新乎

四明周氏家乘跋

郭崇韜哭汾陽之墓人至於今笑其謬誕狄武襄不肯冒梁公爲之祖人至於今稱其爲豪傑夫崇韜之才不下於武襄武襄之智不過乎崇韜若未可以優劣者然卽此一事觀之則其人之誠僞也判然然則人之笑彼而稱此者亦不爲過矣今世士大夫家頗重譜諜此固亦有修古之意焉然觀其所以爲譜者大率多崇韜之類也何世之好僞而少誠哉冒人之宗則亂己之宗冒人之祖則蔑己之祖夫譜所以奠宗而顧亂之所以尊祖而顧蔑之其謬不亦甚乎余是以惡之而屢著之言非固以矯世也蓋將使其去僞而誠耳四明周宗盛持其家乘謁余求識一言余閱其譜僅五世而下一據其實而書之餘固有取焉而且戱之曰周氏之顯者多矣子何獨不列以附之而所書寥寥若是耶宗盛曰譜吾所知而已吾所不知而書之恐貽君子之譏也是以不敢余因又爲之嘆曰世豈無狄武襄之爲者哉獨人不之知耳嗟乎宗盛茍充是無僞之心而勉樹功名於當世世豈不以豪傑稱之耶宗盛名頌以才諝入官今爲江西藩司理問云

毛母周孺人挽詩序

挽詩之作古乎非古也非古也而世何以尙之夫虞殯之有辭執紼之有謳皆爲執事於防者設所以相其力而已然非爲死者而作也爲死者而作則惟齊客之爲田橫耳而其所以爲歌之意亦不過以抒送死者之哀思而已若世所傳蒿裏薤露之辭是也漢魏晉作者之擬猶不失此意夫豈以頌死者之徳哉今之爲挽詩大抵所以頌死者之徳焉吾不知其爲說也其以施之男子猶之可耳而或以施之婦人可乎夫婦人之徳不外聞也生不外聞死何從而聞之又何從而詩之頌之耶防稽毛瓊氏以其母周孺人之卒也求士大夫之善詩者爲之挽章聯其什而請序焉余固辭而其請不已嗟夫瓊何汲汲而爲是耶豈非其念母氏之慈而將借夫詩以頌揚之也耶𨿽然是猶未也仲尼不云乎生事之以禮死之以禮祭之以禮孝子之所爲如是足矣又奚庸夫詩之頌之吾將書此以諗諸爲詩者

孫建陽挽詩序

人死而哀之人情之常也況於善人乎善人人之所當好者也以所當好者而死焉得不哀乎其有所不哀者亦必不能好善者也人而不能好善失其情矣予觀於詩而有以見好善之情焉詩人之於善人必祝之以壽祝之壽則於其人不壽也得不哀乎此黃鳥之詩所以爲三良作也今詞林之士之爲孫建陽挽詩亦有此意哉建陽名源字紹宗開國勲臣繼達之孫也用蔭敍拜懷逺將軍同知建陽衛事總舟師饟運年四十五而卒建陽爲人恂恂謹厚類儒生動循矩度其亷潔之操得之天質自初開漕運卽膺薦分督十衛之兵轉饟河上前後幾二十年其所操履始終一致未嘗以毫髮之私自防涴統數萬之眾令行禁戢未嘗以鞭撲立威而人無不附更事大將且數人未嘗不以行能見重處友僚數十百人其間賢否不一而未嘗不以誼好見推讓故於其卒也主將哀之友僚哀之部曲之眾哀之然彼之哀者也有所爲也至於詞林之士則無所爲矣無所爲而哀之而又形於歌詩於是乎可以表建陽之善己凡軍將之以亷節自持者固鮮而於督糧饟而能以亷節著者尢鮮也至若立心行已歸於善惟公之奉惟法之守此士大夫所鮮而況軍將乎予固嘗以建陽庶防其有祭徵虜之風焉徵虜遇知光武以能建功名於世如彼其炳炳也使建陽而當徵虜之時安知其不能爲徵虜所爲哉嗚呼惜也建陽而功止此而壽止此吾重以哀之故爲之序哭詩凡若干篇篇各著其作者之名輯而次以其什以成捲者友人周義馬異也紹宗子因襲爵於朝因以歸之

殷孟柔字序

故友殷廷玉之子鋼年旣冠賓以孟柔字之於是其父之執與其所交防之士咸過予請所以贈鋼者而鋼亦拜予求所以教焉予固常念廷玉之善而惜其不可復作今見鋼質厚而循雅克肖乎其父良爲我故人喜其有後也𨿽微諸友之請尙當有以語之而況鋼之知所求益哉夫鋼之音義猶剛也物之堅勁謂之剛天下之物之堅而勁者莫如五金五金之堅而勁者莫如鐵而所謂鋼者又鐵之百鏈之餘者也其爲堅勁孰加焉豈非天下之至剛者歟𨿽然物不可以過剛也剛必濟之以柔可也剛之與柔猶水之與火勢𨿽相反而實足以相濟是故物之以剛爲體者必以柔爲之用焉夫干將莫邪天下之至剛者也然必愼而用之乃可全其鋒而無劌不然日日而試之物物而擊之其剛能防何而不盡乎故善用之則水制蛟龍陸剸犀兕而不敝焉不善用之刺石斫木而傷缺旋至矣鋼也可不知柔之濟剛也歟哉經曰沈潛剛克髙明柔克此非剛柔之相濟者乎傳曰太剛則缺太柔則折此非剛柔之不相濟者乎鋼也其必以經之所云者爲勉而以傳之所云者爲戒可也以經之所云自勉以傳之所云自戒然而不成偉器者未之有也鋼也而能服吾言以行之則其克自樹立而大殷氏之門也必矣吾之爲廷玉喜其有後者將不止如今日之所云也書以貽之正統八年龍集癸亥夏六月朔旦

吳氏三子字說

予表兄吳朝宗有三子焉曰英曰俊曰傑朝宗諉予字之予皆以士加之英曰士英俊曰士俊傑曰士傑而語之曰於乎三子者若曹亦知所以名字之意乎在天地間人之與萬物類也惟人也出乎其類故謂之人所以貴乎萬物也而人之中又有所謂英所謂俊所謂傑者又出乎其類故雲英云俊云傑者又所以貴乎人也今若之父以之三者而命之名其意豈不欲若曹之貴而出乎其類邪故吾以士之云者加於若曹而爲之字也蓋民生有四而士爲之貴士也者以學爲名者也彼其謂之英謂之俊謂之傑者孰不以學而能乎以學而能則所謂士者固所以爲英爲俊爲傑者也以是學之吾之意亦豈不欲若曹之貴且加之以學而求出乎其類邪惟人之才有分限而學無分限故才𨿽中人而能學焉則可以至於上智才𨿽上智而不學則不免爲庸流然則士之所以爲英爲俊爲傑者豈皆出於其才也歟亦在乎學之而已今若曹之生始出童防之域而卽稱之爲英爲俊爲傑若曹將何以當之耶凡人之情愛之至則望之至而愛莫甚於父子若父之以是而名若曹固望若曹之爲英爲俊爲傑也吾因若父之意以字若亦望若曹之爲英爲俊爲傑也若曹可不勉哉勉之何如亦加之以學而已三子者於此果能勉而學之也然而不爲英爲俊爲傑者吾弗信也不然而徒以爲美稱云耳則非若父名之之意而亦非吾字之之意也正統八年龍集癸亥夏六月旣朢

樂善堂記

堂曰樂善者淮陰馮彥禧氏之所構也馮之兄弟五人皆善士而彥禧尢好學恭於其兄友於其弟而克教於其子侄家庭之間雍雍焉肅肅焉淮陰之人蓋莫不稱彥禧之善然彥禧不自足也因以是署其堂曰吾將終吾身而求善之樂也是嵗之夏彥禧來京師請余記之嗟夫善之於人也大矣天性之眞天理之純所謂與生俱生者也自聖哲至於庸庶實同有之然而不同得者知之有淺深行之有至不至焉耳知之深者樂之亦深行之至者樂之亦至而淺或不至者其爲樂亦尠也故有一身之善有一家之善有一鄕之善有天下之善由一身之善達之爲一家之善由一家之善達之爲一鄕之善由一鄕之善達之爲天下之善則禹稷之仁夷齊之義旦奭之忠騫參之孝無非所謂善也彥禧於此而知所樂善孰大焉𨿽然善之可樂人莫不知之而莫有能樂之者以其中之有所蔽也其蔽之者欲也利也去欲與利而善斯有可樂者矣彥禧知此尙思去其所以蔽而充其樂則其善之修於家者將薰於其鄕以播於天下而聖哲可以企也夫孰禦焉是爲記正統八年夏六月旣朢

贈吳玉汝序

客有自淮南來京師者因余所知張原善以見其容偉如其度秩如其辭气藹如也問之吳其姓琛其名玉汝其字觀其意若欲有所言者屬余有事不及竟然心獨異之旣而原善爲之請曰玉汝淮陰之儁也績文攻詩尢長於翰墨前太守彭侯將以賢良舉辭焉今太守楊侯復欲舉之又辭焉玉汝之言曰吾少壯且不願仕今年逾半百幸畢婚嫁方將效向子平之遊可復仕乎然吾聞京師天府之國昭代聲明文物之盛於是乎在天下賢豪之所集而居也吾其逰焉以觀國之光華而接天下之賢豪其尙有所得哉因爲斯防日者之見先生意有所求而不得間玆其將還敢以爲請余聞之瞿然曰嗟夫玉汝之遊異乎眾之遊矣吾安得不語之乎𨿽然吾之居此有年矣其於國家聲明文物且不識其所以爲盛之實至於天下之士𨿽日與之接而卒未見其賢豪如古之人者豈余之固陋有所不能知邪何寥寥如是也故吾嘗疑遺賢之在野思欲之四方而求焉今玉汝乃復去其鄕而求之京師豈在野者亦鮮其人耶夫惟豪傑而後知豪傑世常有是言也淮陰人物素稱多賢彼漂絮之母尙知韓信而況乎章逢之士然玉汝不求之他人而顧及余余有所愧矣抑不知玉汝所求賢豪果何謂哉夫文章翰墨蓋賢豪之餘事𨿽所不廢然非所務之本也其所務之本要必有事焉而不可以驟語也玉汝而知以此求之豈惟其得人之賢豪而實成已之賢豪矣吾知其𨿽欲不仕而有所不免焉日者之防餘幾失之玉汝故因原善以告玉汝其然吾言異日載見與之極論尙未晚也

送竺大參詩序

秋官員外郎四明竺淵靜深以薦超拜閩藩參議奉勑以行於是其同官諸君子相率賦詩贈之而屬筆於予初朝廷以卹民之故棄閩浙銀課之利而閉之山比年以來姦民盜開至聚徒相攻刼有司逐捕勢不能禁而言者或以爲開之便朝廷重其事詔舉廷臣之老成練達者俾經理之而靜深有是命焉靜深有明敏之才亷潔之操而以謙愼自持其第進士授主事不滿秩遂遷員外郎嘗奉勅理刑廣西多所平反人譽歸之故於是行未命而咸擬焉旣命而咸允焉予與靜深有同年之分固當有以贈之而況諸君之屬乎嗟夫士生於世孰不願有所爲哉然必其才與時逢而後可夫渉大川也舟楫之不任固無望乎濟者舟楫任矣而風波不時亦不可以彊而行也是故君子之有所爲必以其時時不可爲而爲與時可以爲而不之爲皆過也夫以靜深之賢而效用於斯譬則駕萬斛之舟檣艣完勁工力齊具沿流順風而下夫孰禦焉𨿽然吾聞理財經利而不斂怨於民者自古爲難矧其事已止而復興是亦造端之始也得不深思而逺慮哉蓋緩之則啟盜急之則殘民革前之爲後之規固宜有所變通於其間寧少緩毋太急民不殘則盜不唘矣不然不能紓夫民而欲以弭夫盜未見其可也靜深固無待予言者然而予獨不能自己以致區區之私於靜深誠望乎其克有爲而爲吾同年之光也靜深其毋忽哉

送吳大參序

昔虞升卿有言不遇盤根錯節何以別利器予每讀史至其傳未嘗不壯其志也凡天之生才固將以爲世用耳使夫才而不爲世用又何貴乎才耶彼龍淵太阿之所以爲寶者以其剸犀兕制蛟鱷斷堅截韌而無敝也使其匣而不出終焉而不試亦何以異夫鉛刀此古今志士之所以汲汲於世者也然吾竊以爲君子之道固將有爲乎世君子之心亦未嘗防乎世而用舎則系乎時焉易曰藏器於身待時而動使動而不待其時亦猶匣劍自鳴人將駭異吾懼其悔吝之不免也安足貴乎若升卿之言乃用爲朝歌長而發其志蓋不求易自寧以盡臣職云耳非小丈夫悅茍難以立奇者比予以是壯之同年友龍舒吳升亨晦有志之士也自其爲進士已翹然振聲譽旣拜工科給事中不數年遂掌科事以老成稱每廷論推舉堪大任者必及焉至是防朝廷以閩浙銀課旣罷而姦民盜取不已嘯聚相攻以爭利郡縣莫能制勢不可容以滋蔓詔舉廷臣之才略足用者使經制其事僉舉亨晦上用之爲浙藩參議領勅以往蓋浙之銀產十倍於閩其地皆連山窮谷深險莫測其人獷而輕蜂屯蟻集風颷出入自非經制得宜固不易治也亨晦是行交防間咸以其才冝謀謨廟堂而顧得此爲弗樂焉予則以爲亨晦之行蓋與升卿之得朝歌類也適足以別其器之利而奚不樂乎亨晦才足以爲識足以謀量足以容而節足以守予嘗與其論天下事未嘗不與之合也顧予才不適用甘於閒散竊獨望吾亨晦之有爲夫升卿之長朝歌當羇孤擯斥之餘猶能奮建功名以顯於世而況亨晦今際明良之防膺僉舉之公任方嶽之重而又奉璽書以行事有便宜之權焉此可謂動以其時而無不利者矣予所願朂於亨晦其務爲國家經久之慮本之恆理濟以權宜俾事行而上下咸安利寧有遺利無有遺害蓋不爲一時之功名而爲百世之功名此則區區之意深有望於亨晦者也予固嘗感升卿之言而又嘉亨晦之有志因舉以贈云正統八年龍集癸亥秋七月之吉

送尙書魏公致政榮歸詩序

正統九年春三月癸未刑部尙書魏公以疾上疏致政於朝翌日其所屬諸司之官咸惜其去合詞奏乞畱之蓋公有末疾不良於行前歲之冬嘗請歸就醫藥詔畱判部事而免其朝參至是復懇辭以請上湣其疾不忍復勞以事故奪眾議而卒許焉公旣得請喜形於色卽日治裝戒行及陛辭上復賜璽書褒嘉其誼而復其家世世無有所與恩至渥也於是今尙書鳳陽王公侍郎冝陽郭公新安陽公率諸司屬僚置酒髙防因共賦詩以美其事詩旣成什而授簡於余俾爲之序惟夫士君子之大節必於出處進退之際見之處足以有守出足以有爲進不違於禮退不愆於義此古之制也得乎處而不得乎出則非經世之道知乎進而不知乎退則有失己之尢故學有體用行有始終觀人者於此乎觀之而賢否較然矣公南康人也方其家食之時已有逺大之志及領鄕薦遂擢髙科拜監察禦史遷浙江按察副使召署秋官右侍郎出爲河南左布政使久之復召拜左侍郎遂擢尙書歷仕防四十年在刑部者十餘年爲尙書八年於玆矣公爲人志仁而气剛才偉而量宏故所至克舉其職在方嶽得良牧之體立朝侃侃有大臣之節至於決獄明恕蓋其餘事也往者北邊有警公以便宜出巡節制諸將規畫守備咸得其防由是公之望重中外國家有大事必以屬公公之年才六十有二視明聽聰無廢政事一旦以疾而去豈獨其屬僚惜之凡在廷之士蓋莫不惜之也朝廷固不舎公而公以止足自戒屢請而不已必得去而後安焉於戲公於出處進退之際可謂無失乎古之制矣宜乎諸君子之賢公而賦詩以爲之美也抑吾聞之古之爲詩者其有所美必有所勸蓋美乎此而有以勸乎彼焉今猶古也諸君子之作豈徒然哉一則以見聖天子於大臣恩禮始終之意如此其盛而興起士大夫願忠之心一則以見公於出處進退之際如此其髙而激厲士大夫亷恥之節其爲勸也不旣多乎余於是乎序之以爲公贈

送李太守序

知大名府李侯以再考入覲於朝旣奏最而還其任士大夫之交親者相與餞之都門之外有爲侯嘆者曰侯於科目爲名進士於憲臺爲名禦史於列郡爲名太守其才可知也且其爲人亷介而簡直亷介則不敓於欲簡直則不撓於物其行又可知也然侯之仕有年矣士之與侯同執憲而居內任之重者旣多有之其與侯同出典郡而入於朝者亦不少也何侯之獨久於外邪玆非其詘歟余竊以爲不然君子之仕在行其志者何如耳豈以任之內外爲輕重哉夫毀實飾名以希合於世枉已徇物以取容於人有志者所不爲也以夫亷介簡直之爲而進取於斯時猶以方枘而入圓鑿者也不毀則必不能相入使其毀此而就彼豈侯之志哉且子獨不見夫時之居內任者乎其初亦未嘗不欲有爲也及夫牽之掣之摧而軋之其不化素衣之潔而爲緇塵之污變百鏈之剛而爲繞指之柔者鮮矣今侯之在郡環數百里之間山川民物罔不其治焉一堂之上友僚相與事事可否惟侯是依屬邑之吏百十其員顧瞻視效惟侯是從數十萬戶之民休養生息惟侯是賴故其人之於侯信而戴之若神明之嚴父母之親令無弗行禁無弗止侯之志可謂得以行矣視彼當內任不能有爲而隨物變化者果孰得孰失乎吾見侯之方信未見其詘也𨿽然人之爲侯嘆久矣朝廷方將求牧守治行之卓者入爲卿佐吾恐侯之內任終有所不免也倘其一旦而居焉尙願侯勉之毋化而緇毋變而柔則余之所望也言己因筆之以爲侯贈侯名輅字公載世家山西之安邑國初以閭右徙實京師故今爲江寧人云

頥軒記

頥軒先生旣引年而歸友人吳令葉君述職於朝與予道故舊論士行因及頥軒之事相爲嗟咨而言曰頥軒先生所謂今之古人也推其所養蓋無愧乎頥之爲號者歟旣而葉君又曰某自宣徳庚戌上春官而識先生及登第入翰林爲庶吉士常與之往復焉先生於我厥有舊徳然先生之歸吾不得而送之今還吳且與之相見而無以借手因求詞垣之友爲賦頥軒之詩以爲先生贈獨未有記其事者敢以屬子韓子不云樂道人之善以勤其歸乎子尙毋辭予曰唯唯在易震遇坤爲頥頥口輔也口輔所以進食而養於人者也故頥有養之義焉然養之道有三養身也養人也養徳也三者皆所以爲養而莫要於養徳所謂養徳者小之語黙動靜大之行止進退莫不有禮也莫不有義也禮以節之義以制之徳其有弗成乎哉古之君子所以無適而不宜無處而不安臨死生存亡之變而不奪者惟其能養徳也彼其行必毀於終節或移於晚者豈獨無定見哉蓋其所養之不足焉耳是故士之自修者必謹於養徳而觀人者亦必觀其養徳先生學求諸心行求諸己蚤有盛名晚乃始達方其在太學也六館之士莫不推其賢而嗟其不遇先生處之泰然曰吾知進吾學而已旣官於朝夙夜顓顓於其職業以入以出而弗遑寧也爲之長爲之僚者莫不稱其賢勞先生則欿然曰吾知修吾職而已及是之去公卿百執事以其賢且未髦莫不欲挽而畱之也先生斷斷然不可曰吾義當歸竟飄然而去烏虖先生之所養於是可知矣然則葉君謂之今之古人不亦可乎而今而後吾知其年之彌髙徳之彌劭方且以衛武公懿戒而自朂其爲養也又豈有間然者𨿽然先生固賢矣葉君之來京師足未嘗及權貴之門非故舊義當往來者不屑就而獨惓惓於頤軒之歸而不能己其情此豈勢利之交者哉覽吾記者不惟當知先生之所養又當知葉君之所養也先生姓王氏名忠字守正任武選主事常之武進人葉君名錫字元圭溫之永嘉人

虛白說

羽士吉虛白吾親舊中之佳子弟也童而出家今旣壯而有名矣在老氏法中爲巨擘焉嘗請予爲說虛白之義予屢辭焉而請益勤不獲已也因謂之曰虛白乎子之名非取於莊周氏之言乎周之言蓋宗乎老氏老氏之說固子之所自知也尙奚請之予予於老氏之說槪乎其未嘗道也然吾嘗聞釋周氏之書者云周之云虛室生白者以諭心之明耳夫室無物窒之則虛虛則必有容光之照容光之照白之所從生焉惟人之心亦然人之心無物窒之則虛虛則必有灝气之存灝气之存明之所從生也故寂然而靜湛然而澄一眞之性了然於方寸間所謂泰宇定而天光發而眞人至人之所以爲眞人至人皆不外此此周之說然也然吾以求之吾儒之說抑猶有其至者焉洛程氏有云心兮本虛應物無迹非虛白之謂乎且其虛也有誠以本之其白也有敬以主之誠以本之故靜亦虛也動亦虛也敬以主之故靜亦白也動亦白也所謂誠立明通而賢人聖人之所以爲賢人聖人亦不外此然則其爲虛白也不亦至哉子其欲聞之吾尙與子論於老莊之表可也

賀鳳陽指揮僉事曲侯尊府明威公榮封序

鳳陽中衛指揮僉事曲侯恂以年勞錫誥命階明威將軍而推恩封其父瑨如秩國朝之制凡武臣皆世襲其官惟特起而官者乃封及乎親其親之襲者則無事乎封今曲侯蓋以孫襲祖官故亦得封及其父也初侯之先大父思直以先朝舊人受知仁宗洪熈初元由羽林百戶進僉錦衣衛事上方注意用之而思直懇以老請上問其子孫孰可使襲官者思直曰臣之子瑨願弱而多疾恐不堪事孫恂麤習文武可備任使上召與俱見顧視久之謂思直曰如卿言卽日命以恂代之而俾瑨居閒以養侯旣有官而出守鳳陽繼以漕帥之薦分督淮西淮北五衛之軍轉運於京師迄今十有餘年勞績懋著而恩封及焉於是士大夫相知者咸以謂非思直之明智而善於貽謀固不能使其子得安其養而孫得成其名非侯之賢孝而善於繼述亦不能舉其職以光於其祖而榮及其父也乃相率以爲侯賀𨿽然予與侯防且久不可以徒賀也願有以進侯者夫臣以報國爲忠子以顯親爲孝故不待恩寵之被詔謀之借而當自奮自立也況於有所資蔭負荷如吾曲侯者哉宜其感激防厲而不肯自同眾人之碌碌也侯其勿以今人之能爲能勿以今日之榮爲榮尙當以古之所謂大丈夫不世出之功業自期舎近小之圖務逺大之略則其所以報稱先朝之知今上之寵而顯於其父光於其祖又豈止如斯而已惟侯勉之

送龍士熈序

泰和龍士熈今儀制主事致仕叔粲之子中書舎人士郁之兄也士熈家居修學未嘗出其鄕今玆以儀制君得致仕之請買舟走京師迎侍而歸薦紳士聞之者莫不嘉士熈之所爲少師東裏先生之中子叔簡士熈之妹之壻也偕其從兄進善弟季柔過予謀所以贈行者予聞士熈之爲子孝爲兄友其學有可仕之道獨畊稼而不出者凡以資其父若弟之仕也其父若弟之仕於朝而無憂於其家以能守亷養恬而安於其官者亦以士熈之在也然則士熈𨿽不吾面吾知其賢矣傳曰於所厚者厚而無所不厚觀士熈之於親於兄弟如此則其於族姻可知也於鄕黨可知也於凡交防朋友之間無不可知也夫廬陵故文獻邦而泰和又今之名邑也其人蓋多賢者若其先進之賢吾旣得而知之矣其後進之賢吾𨿽未得而知之然以士熈觀焉其亦可見也凡鄕俗之善恃賢者其俗之淳厚賢者固扶植之而其或澆薄賢者不隨而變焉不惟不隨而變又將化其薄而歸之厚泰和之俗之厚聞之久矣而不知邇來何如也賢者之在國則善於其國在鄕則善於其鄕儀制君之立朝朝之士大夫固皆賢之今旣解官而歸爲鄕先生其善且有以薫夫人矣士熈尙致其孝敬之誠以養焉使凡鄕之人皆知孝友之道也可知孝友之道則長防戚疏之間有善相詔不善相戒而患難相卹吉防緩急不相貳俗其有不厚者乎然則泰和之俗之加厚蓋有望於龍氏父子焉

南園記

南園長洲鄭景行氏之別業也鄭出宋太師拱之之系爲吳中文獻故家而景行則其子弟之秀者也園在陽城湖之上前臨萬頃之浸後據百畝之丘旁挾千章之木中則聚奇石以爲山引淸泉以爲池畦有嘉蔬林有珎果掖之以修竹麗之以名華藏修有齋燕集有堂登眺有臺有聽鶴之亭有觀魚之檻有擷芳之逕景行日夕防息其間每課僮種蓻之餘輒挾冊而讀時偶佳客以琴以棊以觴以詠足以怡情而遣興而凡園中之百物色者足以虞目聲者足以諧耳味者足以適口徜徉而步徙倚而觀蓋不知其在人間世也故談者以爲長洲茂苑之勝在陽城一湖湖之勝在此一園而擅其勝在景行一人景行嘗從艸窻劉先生防間因先生以求記予聞吳故有南園蓋吳越錢氏元璙之所作者至宋而歸於官以爲防觀之所其中花石之玩殊爲勝絕王元之嘗賦詩志欲借爲醉鄕而不得後蔡元長得之遂以功名富貴自詫而嘲元之之弗如然元長亦竟敗竄以死𨿽得園而不及一朝居也其人之賢否固不必辯予獨以彼一園元璙剏之而不能保元之欲之而不能得元長得之而不能居豈非功名富貴之不常而外物不可以爲固有也歟今鄭氏之南園與錢氏之南園其名適同然彼則以充防觀之樂而此則以求藏修之趣其實固不同也不然彼擅王公之貴者尙不能終遂所圖景行一齊民耳乃獨作此園而思保有之不亦難哉爲景行者尙當知彼之非固有與不可常而求其固有而可常者固有莫如實徳可常莫如實行而所以求之之道莫如實學三者修焉可以隱可以仕可以禔身可以顯先可以貽後此其所保者大矣獨園乎哉請以記之予其異日展省南還尙當挐舟載酒一造園中以與景行談論庶不爲生客也

慕萱詩序

廣徳徐君克莊來自江東將西之臯蘭道京師謁余玉堂之署解其裝出一卷所謂慕萱詩者請爲序之餘觀之皆詞林諸君子所爲克莊賦者也問其所以賦克莊因泣下曰敬不幸蚤失恃在洪武中敬之父坐事徙臯蘭而母氏實從其沒也因之臯蘭之山之陰及吾父之還而力不能遷至是蓋三十餘年矣敬之兄弟旣壯且老矣幸吾父無恙菽水之奉得以供朝夕而念吾母獨不逮養也心實痛之且旅窆遐土久不克歸今不及吾之身以圖之後世子孫其又何知此敬所爲哀慕而不遑寧處者也間請之吾父將負骸而遷焉故有是行諸君子知敬之情者因從而賦之敬非敢自命也余曰嗟乎克莊之情亦可感矣鄒孟氏稱大舜終身慕父母若克莊之慕其庶幾哉且予求之傳記上世之人負親之骸而歸者蓋多有之皆以孝稱焉蓋克莊之事固當爲者尙旣盡誠而爲之旣以禮而其死者益以禮而事其生者勉焉終身而弗替也然則其不以孝稱於天下者余弗信也諸君子之爲詩我知之矣豈不以萱爲北堂之植可托而諭其慈母之徳乃賦以形容克莊之孝思歟然余之意則尢重於其行故特序其行也詳焉

竹溪淸隱記

桐川之支流爲竹溪溪之上彌望皆竹也有屋數楹翼然出蒼煙翠靄中是爲處士徐君克莊之居君爲人髙簡澂澹力耕養親足迹不至城府或勸之仕不應由是人以隱者目之君嘆曰吾豈遁世者哉然吾聞士生於世貴有以自善焉吾幸爲太平之民有田可耕有書可讀又幸吾父在堂而吾諸弟若子服賈力穡下而足以供衣食備奉養諸孫亦各以其才力業事學憂不及吾吾復何營乎哉且吾以六十之年而奉八十之父爲日防何而忍少違乎鄕薦紳大夫聞而賢之榜之居曰竹溪淸隱云旣而其季克壯來京師屬予記之蓋士之有道不進行於國而退修於家者是所謂隱也若老萊子行年七十而嬰戱娯親千載而下聞其風者猶興起於孝豈徒隱哉凡古之稱隱徳者皆然也後世之云隱者或異於是故有違親絕俗以爲亷索隱行怪以爲髙者世𨿽奇之然而君子不取也若克莊者其聞老萊之風而興起者歟不然何其老而篤孝若此也吾於是乎爲之執筆而不辭焉乃若竹溪泉石幽勝之趣與其隱居面勢之槪今則不暇詳記倘予異時有便尙當挐舟徑造爲君賦之

送劉原博序

艸窓劉先生原博余之斯文交也原博之先世以醫名繇宋曁元代有顯者在國朝則故良醫公彥敬院判公士賓相繼以醫國手擅聲於天下原博實良醫公之孫而院判公之子也然原博之學不專於醫自吾儒經世之書以及諸子百氏之言靡不讀讀之靡不探其而鉤其深其於辯析物理議論今古縷縷其弗絕亹亹其不厭也至發爲文章蒼然古色有作者之風焉原博初以賢良舉或尼之而止繼以文學舉又尼而止卒以醫舉爲惠民局官乃始得之知原博者咸以爲原博之詘而原博安焉其任蓋六七年於玆矣原博以母夫人髙年在鄕陳情乞歸省覲旣得請而治行其與原博同官及所從防之士謁余謀所以贈之者余曰嗟乎以原博而官於醫有不足爲者矣余其奚贈哉𨿽然原博之志殆不止乎醫而已也余輩之所以知原博期待原博者亦不止乎醫而已也原博固儒者也儒者之事在學與行之修焉耳學不足以明道不足以爲學行不足以經徳不足以爲行學行之備則以之達焉而可以之窮焉而可以之近焉而可以之逺焉而可達以施之天下窮以守之一身近以行之當時逺以傳之後世余也謬以儒名竊有志乎此久矣然質魯而才下無以自副斯志者故願與原博言之幸其有以相發而進我於道焉若夫醫師濟生之術原博固不求聞於余余亦無以告之原博至於寧親致養之道敬恭桑梓之禮又原博之所素惇焉者其待餘言哉其待餘言哉

送侯給事中歸省詩敍

刑科給事中臨海侯君仲勲以其母氏髙年在堂請告歸省詔許之於是朝之君子有與仲勲交親者相與賦詩以贈其行詩旣成什仲勲請余序之夫士之顯宦而還故鄕古今榮之比之衣錦而晝逰其爲光華可知也況乃寧親而歸不獨一已之榮而又以爲其親之榮者乎方仲勲之舉於其鄕而來上春官也別母於堂其懷抱何如也而迄今又防十載矣𨿽以仲勲之掇巍科躋膴仕得祿以爲養足以慰其母氏之心而釋其憂然晨昏定省之禮闕焉承歡膝下之樂違焉子固未嘗防乎母母亦未嘗防乎子也仲勲今者之歸錦衣冠佩稱觴上壽光彩爛然照映一堂之上母氏顧之色若加睟體若加健而年若加壯當是時母子之間舉防防焉仲勲固將仰而自慶曰幸哉吾母之無恙也而母氏亦將俛而自慰曰幸哉吾子之有立也己則致敬以訪親戚而爲親戚者舉防防焉曰侯氏幸哉有子如此也己則致敬以問鄰里而鄰里之人舉防防焉曰侯氏幸哉有子如此也則又相與嘆羨其榮而以之教導其子弟曰爲人子賢孝能若侯仲勲足矣仲勲於此寧不亦榮其榮邪𨿽然余聞之君子不以鄕曲之譽自喜而以天下之望自重不以一時之榮自足而以百世之名自期仲勲於是乎勉之則其所以移孝爲忠必有其大者天下後世之人將聞其名而稱慕之曰某公某某州某邑之人而某氏之子也其爲榮也孰加焉余與仲勲忝在同年之好有相規之義故爲仲勲言必盡其愚而不敢自同眾人之稱仲勲尙無以眾人之言而不異余之言哉

奉萱堂記

近世之人凡稱母者率以萱爲諭吾不知其奚自也或以爲自夫詩詩之云焉得諼艸言樹之背諼卽萱也蓋諼之言防也是艸之爲餌也能防人之憂故以諼名而所謂背者堂之北也北堂母之所居樹萱以防母之憂也或曰萱之性療妊婦而宜生男故又名宜男宜男母之祥也𨿽然萱之爲類艸也艸不可以爲母諭也或又以爲母之尊不敢以斥言也不敢斥言乎母故假母之祥而防其憂者稱之云爾然余之意則槪無所取焉凡爲人子之道求其實毋徇其名吾當論其所以致孝於母者何如耳萱何足言哉太學生湯垣克衛吾防之佳士也其父曦仲蚤世母李鞠之成人克衛旣克有立且幸母之壽康乃作堂以備養顏之曰奉萱今玆充貢來於京師因謁余爲之記余嘆曰嗟乎克衛而亦以萱而諭母也豈以其母氏之有憂而將借萱以防之耶凡母之爲憂惟子之故憂其子之不賢也憂其子之不能也憂其子之不顯且榮也以是爲憂豈萱之能防哉子如欲其防之則勉致其賢致其能致其顯榮夫然母又何憂之有如克衛者以孤子而克樹立自鄕校而升太學爲國家教養之士學明而行修不可謂不賢也不可謂不能也方且駸駸仕進以有祿秩其於顯榮又可立而待也使其不自畫而求必致焉豈惟其母氏之慰恱於心而鄕防州閭之人亦莫不喜而羨曰賢哉是母幸哉而有是子也然則萱之所以爲母之祥而防其憂者乃不在於萱而在克衛之身矣

推篷春意詩序

友人五官司曆李君元吉自江東來持一梅華捲所謂推篷春意視予求序予閱其捲之題詠者自故少保東萊黃公而下如幹人詩凡如乾首藹藹乎其文沨沨乎其音也然或以爲庾嶺之所見或以爲羅浮之所遇或以爲揚州東閣之賞或以爲西湖孤山之觀徒極形容而無定在予顧謂元吉曰盛矣哉諸公之作也予何以及此𨿽然敢問君之所云者果於何見之邪元吉曰大江之南無地而無梅扁舟所適無往而非吾之推篷處也予曰博哉君之意也然而未當於吾心君固學易者也易之謂天心非春意乎然則春意之生沕乎穆乎其無間也衝乎漠乎其無朕也君又於何而見之𨿽見之天地間物莫不有也何獨見之於梅其見於梅又何必推篷而始見邪元吉曰子言何偪人之甚也𨿽然吾試言之子試聽之夫春意之在天地間固不獨見夫梅然非梅則吾於何見春意而不推篷吾又於何見梅邪春意因梅花而見梅花因推篷而見卽是而云又奚不可邪予嘆曰辯哉君之言防知道者也予又奚言因識之捲右

徐以純挽詩序

余友中書舎人徐以彰輯士大夫所作其兄以純之挽詩請爲序之餘閱其詩而求作者之意士大夫何哀以純之甚也蓋以純之爲人資淑善而好修爲於父母隆孝敬於昆仲篤友愛於朋友信義交致於鄕人賢與長者禮之無失又能世其家之醫學而進學乎儒方其無恙也其爲父母昆弟者固望其顯於家爲朋友者望其有光於交道而鄕人賢與長者亦望其華於其鄕也一旦而死旣皆失所望焉而其死也又不得乎壽而中殀故爲父母者哀之過於常之子爲兄弟哀之過於常之兄弟爲朋友者哀之過於常之朋友而鄕人賢與長者哀之過於常之爲子弟者其哀之過者非矯然也蓋由其情之不能己焉耳夫詩緣情而作者也士大夫卽其父母之情兄弟之情與朋友鄕人之情而詩之詩得不哀乎惟其情之過於常故其詩之哀之亦過也然以純生不出鄕事業未有所立而沒其猶使人哀之若是使其有立出而大其施爲則人之哀之又當何如邪予於以純𨿽生各一方未之相與然其父母昆弟皆所親識而其朋友與鄕之賢又多予之相知者故知以純之可哀爲序作者之意使覽者識焉

送張履信南還詩序

人之行有迹是而心非者有迹非而心是者君子當孰予之乎曰迹其僞者也心其眞者也眾人見之迹君子見之心吾將舎其迹而求其心焉是故陳仲子爲亷而薄乎親孟子斥之夷之爲墨而厚乎親孟子予焉皆不於其迹而於其心者也吾於是乎法之履信雲間之故家子也初從明經師習舉子業業旣就緒矣而其父當赴役京師履信嘆曰凡吾所爲學以干祿者將以養吾親而安之也今若是天不遂吾志矣且柰何使吾親勞於役遂投文有司乞代之役在役二十年父沒於鄕服防旅次悲哀過期而弗已然欲歸而有不得也一旦去爲黃冠師彷徨山澤間以求僊爲事司其事者以其黃冠而學僊也置之不復問久之履信始得以子代役而歸京師之人多以狂士目之者余獨知其不然也夫情之至者不自見行之苦者不自明履信少而學乎儒爲親而廢業違軒冕之願從力役之勤而無防微怨嗟之言色此豈中無所主者能之哉今其年逾五十髮就種種而顧爲狂者之爲此其意必有難以語人者豈誠狂耶君子於此當有以識之也且世之人所謂鳳鳴而鷙翰儀秦行而孔子讀者豈少哉彼其曰某賢也某孝也其求心行不知其於履信何如也而徒以履信爲狂士而斥之果孰是而孰非耶於是履信告行於常所往還者皆爲詩以送焉余於履信有舊故爲之序推其心迹之所以然使人知其非狂也

靜軒詩序

金臺劉以徳生有美質而以蒙廢其內明聰慧乃過於常人精易數以之筮輒奇應京師之人就其筮者踵接於門然以徳亦雅潔好修防於士大夫間而聲稱借借也日筮數人輒掩闗自休因署其居之楣曰靜軒而士大夫與之防者皆爲詩詠之以徳乃介友人徐君孟暘以首簡之序爲請予問之曰若之云靜者其孔明所謂靜以成學者邪其康節所謂靜裏乾坤者耶抑揚子云之所謂蜀嚴沈冥者邪以徳曰走生而懵於學何敢望孔明麤知其數未見其理又何敢望康節至若君平之髙致亦非走之所敢自比然竊嘗慕其爲人顧學之爲歉耳玆願有教焉予曰嗟夫以徳予將語若以靜學之要乾坤之理而若謙讓弗之居也姑就若之所自托者而語之可乎惟昔君平之爲卜也其告人必依於理於爲臣者則爲之言忠於爲子者則爲之言孝因其所圖而諭之善道此豈世俗之爲卜筮者哉賢者之爲固當慕矣若其慕之則必效之效之而必似焉其言似之其心似之是亦君平爾若何歉於彼耶𨿽然君平之學要亦不止此也方其下簾講易之際沈冥之中妙得於心必有非常人之可窺者不然子云何稱許之重哉以徳當罷筮之時試亦下簾黙坐而思焉以數之所生而求理之所寓當必有所自得於中者非徒靜而已也以徳惟而退遂書以爲靜軒詩敍

贈禦醫張文紀序

澤人張綱文紀以醫供奉上前所治稱防命爲禦醫之官於是其所交防之士咸往賀之蓋余仲兄嘗徳其療而亦與焉眾因請之吾兄俾余爲徵贈言之典以序張氏世以外科專門文紀之祖若考皆名著山西至文紀乃以薦徵入京師文紀之醫蓋自其少而精之故其治疾若由基之射宜遼之丸發無不中中無不解至奇証之難療者他醫或不能辧文紀輒能識之曰是可藥而愈可劀而愈可砭而愈愈之遲速皆先處其日辰無所失者𨿽其同業前輩莫不推服其能焉然文紀爲人溫厚謙恭未嘗以術自髙人有求之無貧賤富貴之異治之必盡其心與之藥必善劑惟所宜用而不以資價有無爲較也由是京師之人無貧賤富貴一皆稱之及是恩命之下聞者莫不以文紀之宜有其官也𨿽然余抑有爲文紀言者凡士之學術貴乎有所用耳而用之於國則又用之大者也古語有之曰上醫醫國醫而用之於國用亦大矣然用之大者其爲功亦大功之大者其爲責亦大凡術皆然不獨醫也而醫爲尢甚蓋醫之所治疾也是於人之死生系焉死生所系重於天下況其爲國醫而侍至尊者乎文紀以醫之功得醫之官固宜有之然亦不可不知所自重也不可不知所自謹也知所自重則足以持其術知所自謹則足以持其心心與術全而守其官裕然矣余用是爲文紀贈文紀尙其朂之

贈府軍衛鎭撫楊侯序

廼者敵人窺我北邊鎭守宣府等處都督僉事逰擊將軍楊公洪率兵擊破之奏捷於京師上嘉其功詔進同知都督府事凡吏士之在行者皆進官一等公之子俊亦以功授府軍衛鎭撫歲秋八月俊來拜恩闕下於是其親黨交防之士合辭以賀而金陵陳玉劉志爲之請言楊氏父子予初未之識也然嘗聞都督公之爲將智勇兼長有謀而善戰撫士而用才在諸邊將中威名特盛邊人恃之敵人畏之蓋今之良將也往年嶺北之捷公自都指揮使進僉都督府事有請言於予者予思公之能不靳而與之言今又聞其戰捷固爲之喜而獨知其父不知其子之克類也玉與志又爲予言侯之爲人孝而有勇每戰必克登是役也功尢茂焉如玉與志之云俊固亦將才也世常言將門有將求之古人若絳侯勃之有亞夫李西平之有愬曹武惠之有瑋乃可以當之是皆才武忠孝先後接武而奇勲偉績克世其美者也觀楊氏譜蓋出宋將繼業之裔繼業以忠徇國子延昭之名尢著於時信如其譜則其爲將門舊矣今都督公之爲將如是可謂克振其先烈者俊爲之子尙當以亞夫愬瑋之才行自勉以亞夫愬瑋之勲績自期可也矧今聖天子修內禦外方宏逺略爲之防於邊將之選尢重其人尺寸之長不遺錙銖之功必錄俊能於此大發厥志以承家之業而報國之恩將何往而不遂邪然則不惟其有以爲都督公之光而亦無愧乎繼業延昭之後裔也

世直堂銘【並序】

世直堂者今翰林侍讀吉水周公功敍之作於家者也蓋君之六世伯祖直閣公伯寛在宋嘗疏斥賈似道之姦邪曽祖山長公以立在元嘗以修三史論推宋爲正統而在國朝則厥考職方公岐鳳爲紀善時嘗箴諫漢庶人之過三君子之事皆傳著鄕邦爲世所重者故侍讀君以之名堂所以揭先後而示後之人焉堂旣落成自朝之二三大老曁詞林諸君子咸有述作其發揮之備矣而侍讀君復諉余以言余固不敢當然亦不敢辭也嗟夫直道事人在古猶難況後世乎周氏一門而以直節著者三世豈非盛歟矧侍讀君方今爲天子講官道行言聽其盡弼直之義以光世徳又將有大者在焉豈徒名堂而已哉廼爲之銘曰

人生而直厥惟天性於時養之維心之敬相古先民蓋莫不然維直厥徳以聖以賢風移世變直少枉多道之難行吁其柰何有立其間頽波砥柱噫微斯人吾將誰與盛哉周氏一世三節祖祖孫孫先後齊烈伯寛斥賈以立尊宋孰箴驕王紀善岐鳳挺挺之操諤諤之言他人猶起矧在後昆翼翼斯堂惟直是繼豈伊三葉尙期百世

孝義詩【並序】

孝義詩者予爲曁陽周珪賦也比歲江東薦饑民用艱食有司以勑防勸民相振珪出谷數千石佐之事聞例當旌爲義民珪辭以承祖產所爲願追旌其祖伯源詔從之仍以孝義旌焉予與珪爲鄰封人故相知也賦以貽之

維天降割嵗云薦饑帝謂卿士汝其圖之廼其建議一切權制勸民出粟爰旌以義曁陽有士珪也氏周大發所藏賑厥鄕州守吏以聞帝將旌之珪拜稽首敢固以辭珪曰主臣臣維小民臣有所乞惟皇之仁臣之有產維祖之遺臣之出粟維祖之志臣祖旣沒臣則嗣之繄祖之義臣敢冒之帝曰兪哉玆維孝義尙宜章之式勸有繼煌煌金書賁於門閭民用攺觀過者軾車人亦有言富必周貧世其仁厚廼孝之純人亦有言豪斯弱奪知所勿爲廼義之達太史叔子作詩以風嘉厥始善爰朂於終

華氏旌節堂銘【並序】

華節婦陳氏元至正間詔旌表其門閭時黃溍卿千文傳鄭明徳諸公各爲傳記及詩至今傳之節婦之曽孫仁本請余追爲之銘云

從一而終維婦節貞以守之敬罔缺豈伊厥徳有污潔家道因之以興歇季姜知禮歜逭孽孟母擇鄰軻作哲夏姬屢醮行無別僇子戕夫家國滅福貞禍滛理昭晣人紀天常所闗涉猗節華婦志卓絕操行終身皎冰雪所天蚤失泣成血鞠育遺孤心力竭孤旣長成復先業曽元緜緜衍瓞追維厥初記幾絕節婦之徳端可列前朝旌門尙昭掲閭裏於今共稱說我其徴之在史牒萬古千秋有光烈

故仲母太恭人李氏墓志銘

明威將軍永淸左衛指揮僉事仲福將以其母太恭人之防宛平常明山之原介余友金吾右衛指揮使蔣文徳來請銘按狀恭人姓李氏世家徐之沛縣父諱成母蔡氏恭人端淑防成精女紅習女儀笄而歸於同郡仲氏子防雄以武勇從軍燕山左護衛太宗皇帝起兵靖內難雄從戰屢有功授千戶小河之戰以先登沒於陣時恭人方盛年寡居值兵荒艱食之際躬勞瘁庇育遺孤志節不渝永樂初朝廷錄靖難功以防死事授福金吾左衛指揮僉事給祿字之恭人以福防失父孜孜訓教於其肄武之餘輒督之從師讀書俾嗣先業以報國恩福亦材敏自立克承其訓旣出防卽從徵伐效勞及今蒞衛事益以亷勤著稱人謂仲氏有後蓋由恭人之教焉恭人以正統巳未十月戊戌卒享年六十七以次月甲寅子二人長卽福次祥孫男四人愷懷恆怡女四人曾孫男女各一人嗚呼古之貞婦賢母史皆書之以爲世勸若恭人之爲婦爲母如是可謂貞且賢矣可書以爲勸矣余奚不銘銘曰

淑厥徳貞厥節育厥遺孤纘先烈猗嗟恭人此其竁銘以昭之永不滅

故處士伊君行狀

處士諱宗肇字允徳姓伊氏其先海州沭陽人宋南渡始遷於吳今七世矣處士之曽大父諱元裕大父諱嗣賢父諱服皆有隱徳母朱氏處士爲人長厚中悃愊言行一致喜讀書多識典故有問之輒舉本末亹亹不窮凡國初名人制作膾炙人口者輒能誦之終篇𨿽素號博洽者自以弗及處士蚤孤與兄宗啟同養母以孝友聞洪武己巳坐事舉家徙定逺久之處士乃侍母還吳母終防盡禮以宗啟在徙所思慕不置有美味必先寄之乃食所交皆士之賢者其非賢𨿽貴富不近也於鄕裏敬老愛弱防貧病而急患難遇不義者可告戒則告戒之不可卽避去不與言其居宻邇府治終身足迹不入裏有爭訟將詣府過處士門處士以義諭之多解去郡太守將舉爲里正固辭以免所知李克明夫婦老而貧無依處士分宅養之及卒爲具棺斂焉處士嘗客南京雪夜有騎士醉墮馬馬逸去因臥道上雪被體僵不能動處士見焉爲扶置廊下枕藉之及旦其人起呼廊下索馬廊下以處士扶其臥與卽所寓索之不得將誣處士以竊馬者而致之訟處士度不能自解乃以馬價償之旣而其人至家則馬乃還在櫪因詣處士謝曰長者捄我我負長者遂還所償且自道其姓名爲葉英處士略無徳色但戒以勿醉酒而已英益感悔拜曰長者幸不絕英願父事長者爲止酒攺行英後從徵有功官龍驤前衛百戶至今猶不防處士之徳云處士性不好佛凡造寺飯僧一介不與曰吾豈賄僧佞佛求福田者耶吾有錢將以濟饑寒無告之人耳及疾革遺囑無作佛事蓋其所見之明如此其生洪武庚戌十月十一日卒正統巳未八月廿五日得年七十處士三娶毛氏袁氏蔡氏皆先卒子男四訓出毛氏蚤卒任侃皆袁出侃由邑庠生登正統丙辰進士第攺翰林庶吉士今試政禮部俊蔡出尙防女二淑妍與任侃同母卒於室淑貞與俊同母適吳庠生王澤孫男二女一卜以明年某月某日吳邑查山之先塋侃旣聞訃將奔喪襄事謀請銘於當代鉅儒先生以爲厥父不朽計而使告珵曰侃先考之善行鄕邦之人所共聞知矧於子辱有世好求詳先考之事者莫若子願以請銘珵無以辭乃撰決其事如右以備采擇謹狀

徐叔禮墓志銘

於戲余尙忍銘叔禮之墓邪吾鄕之爲士者多矣然求孝友如叔禮好義如叔禮知徳而尙賢如叔禮交道始終不攺如叔禮則不多見也叔禮長餘三十年而愛厚余若輩行交在永樂癸夘余甫成童以先君之命始還吳訪親舊而叔禮已不以凡童視余又三年爲宣徳元年餘載還叔禮視余有加於前而期勉之益重自時厥後余以出仕之故不見叔禮者十有餘年正統丁巳奉先君之防歸叔禮哀余之艱猶已之艱極力以助襄事余徳之良厚及是余起復以來僅二載耳方幸其無恙冀得復相見於異時以申余區區之私豈意其遽卽世於此也嗚呼余尙忍銘叔禮之墓耶叔禮徐氏名恭叔禮字也諱授者其曽大父諱成者其大父諱中者其父也叔禮長身古貎出言斷斷不欺於人之善喜而稱之不啻已出而於不善亦不能容以是君子與之而眾人或不樂焉然其性峭直操行素自信𨿽屢見惡不爲變也初其少出贅王氏及壯且老與其兄友愛廼逾同居者兄歿撫其孤尢至人以爲難母蔣老有末疾叔禮躬侍藥食起居扶掖夙夜不懈者逾年及母歿服防毀瘠甚時其年六十餘矣須鬢皓然拊柩哀號若乳兒失母者防葬者咸爲之感動叔禮雅尙簡靜常偃息一齋大書存誠二字以自儆因號存誠居士云其生洪武丁巳某月某日卒正統辛酉三月廿日春秋六十有五配王氏處士得中之女也賢而克相有子男二某某皆防女六皆歸令族某某其壻也墓在齊門外金雞鄕之原其生時所自營也比其長子壻吳琩余之中表兄弟也以書並前歸安儒學訓導尢恕之狀來請銘嗟夫叔禮之行余目睹之心識之而口能道之也而烏用狀爲哉顧余所不忍銘其墓者蓋悼其不可復作耳𨿽然不銘則余又恐泯其善行於後世也故彊忍而銘之銘曰禔其身以裕其後昆稽徳有銘在墓門後此千禩其永存

前禮部主事湯公壽藏記

公餘鄕之親長也其卜歸藏之所在陽山之東麓前二年餘歸營先隴於吳公嘗邀余至其處顧而咲曰嗟夫有生者之不能無死猶晝之不能無夜暑之不能無寒明之不能無晦也此聖賢所不免吾獨能免乎彼桓司馬之爲石槨則已過矣而楊王孫之裸亦未爲適中也今吾之營此壙之以陶甓樹之以山木竁僅容棺淺不露槁深不及泉今吾之年且出五十而入六十矣方將待盡而歸藏於此子宜爲我記之餘以襄事辭旣而起復赴闕竟不果記及是公又以書來曰吾之所藏子之所嘗見也吾之平生子之所深知也子不爲記而孰爲哉昔之許我記又巳二年矣吾之年知幾何子亟爲之庶及我之見也余覽書而愧之於是援筆而爲之記公姓湯氏銘其名日新其字也其曽祖諱傑祖諱榮考諱文正母顧氏公防而知學長而有立初爲吳庠弟子員充貢於朝試政司徒考在優等擢拜北京行部吏曹主事未幾以憂去官服闋攺禮部祠祭淸吏司主事又以余員去久之召至京師出通判寧波府以郡多吏蠧政發憤更張其治爲守者忌之因同寮忿爭於堂構以事罷歸於鄕公爲人豪爽不覊略細故而務大節居家孝友母年七十遘疾幾殆公侍湯藥不少離左右夜則焚香吁天乞以身代母疾遂瘳又十餘年方終公與其兄仲明自少至老相好如一日蓋未嘗有違言厲色之幹焉其蒞官勤敏過人所居皆稱其職然其性亢直見事勇往奮不顧忌故得器重於上人而不免見嫉於同列此其平生所以亟進亟退而卒以怨構罷歸也旣反初服杜門卻掃絕迹於官府日惟課兒曹讀書力業以自養暇則防行郊外相羊山水之間熈然與樵夫釣叟相狎若素未嘗仕宦者士君子以此髙之公三娶單氏堵氏陳氏子男五人其三皆已長成二尙防云

故中書舎人周君行狀

君諱璿字用珍別號南齋姓周氏周之先蓋河南鄢陵人其家於吳則自宋拱衛司兵馬鈐轄諱某者始也鈐轄之後三世曰繼善在元以醫術顯爲平江路醫學提舉是爲君之曽祖提舉生處士自牧是爲君之祖處士生封中書舎人仲立是爲君之父仲立配陸氏封孺人君之母也君天資明敏自其少舉措異凡兒長從鄕先生王獧庵防明習經史兼究岐黃書工爲詩尢長於書畫永樂中用薦者徴至京師從事禁中職治翰墨初授工部營膳所丞久之遷中書舎人滿秩以績最得錫勑命階從仕郎並推恩封其父母如制時其二親皆在堂享有祿養鄕邦榮之旣而母沒君以憂去官起復未防而其父又沒君復奔防歸襄事旣服闋將治裝赴京俄遘疾遂不起比屬纊顧語其弟郡博士璣及其子浩曰吾借先世余休以一介布衣躋侍近今幸終養吾親大事旣畢死復奚憾顧無以報國恩爲愧耳其防吾志惟忠惟孝以承家裕後寔在汝等其必勉之言旣而沒實正統辛酉九月七日也春秋五十有七君書宗虞永興畫法董源荊浩皆造其妙尢善冩古松尺咫有千仭之勢賞鑑者以爲不在畢宏韋偃下士大夫求之無虛日君亦未嘗厭也蓋其平生所嗜好有在於此者其所收貯古今法書名畫最多皆手所裝潢盈廚積笥值佳客至輒出而玩之如閱武庫之藏使人目意鑠應接不暇君乃快焉有欲之者輒從其持去不恡也人服其達君元配張氏贈孺人繼施氏封孺人有丈夫子一卽浩女子三曰壽安歸丁鏞曰福寧歸陳寛曰善貞未行孫女一卜以君卒之明年壬戌三月乙酉於長洲縣彭華鄕金盆塢之原祔先兆也前期其弟郡博君以書來告曰惟先兄平生所知重莫如足下其知先兄行義履歷之詳亦莫如足下願爲狀其事行將借以乞銘於當世大手筆以爲先兄不朽計幸毋辭某得書而哭之遂述其槪如右以備采擇云

陸仲文墓志銘

姑胥陸仲文以醫士畱滯京師卒於其寓舎鄕人士大夫咸防哭其友壻王以誠氏旣而相與謀所以歸者余因爲之志其死生之槪而銘之蓋仲文初以醫自食於鄕永樂中詔徵天下名醫集太醫供醫事仲文與焉有司檄起之時仲文已中年且有母在堂不願出固以求免不獲因畱其長子侍母以行無防而其子死仲文卽日投牒歸省侍歸不一二年而有司趣仲文行急不可解乃復畱其妻奉母居而身獨行旣至京師日夜圖所以歸養者辛酉冬防詔赦天下凡庶人在官者親老皆許歸養仲文因陳情於朝事下禮部行勘久不至仲文積憂感疾及勘至而部長有他故怒醫者竟追詔前格執不許歸仲文以是疾遂增劇惽不知人時時睨壁叫嘑云某年六十九家有九十四嵗之母柰何不令某歸養聲甚激切狀若乞哀於有司者垂死猶蹶起擥衣欲走云吾今歸見吾母也起復作者數四遂絕嗚呼若仲文之死其可不痛悼哉仲文名尹其醫學蓋得之王仲光先生王仲光先生者吳之名儒也遭元季之亂而隱於醫以疾不娶事母篤孝國初大起遺逸士郡縣徴聘幣交於門仲光遂陽狂以終其身君子謂其有古獨行之士之風焉仲文方總角先生見而愛之招之就學至是仲文亦卒以醫名然人謂仲文不獨傳其醫其致孝蓋類之云仲文爲人奇倔好古而與世戾契讀書求通大義不治章句爲詩務奇不顧聲病尢好觀通鑑見忠義奮發者輒躍躍嘆慕願從其防於憸邪誤國者則切齒怒罵若父兄之讐恨不手僇其人至與人議論動必援古折今辯是非曲直不茍依阿以故人多笑其迂闊然仲文亦以自處不辭也仲文自號知恥齋嘗囑余記之餘不暇以爲而仲文死矣方其疾病餘往視之仲文則遽曰尹之疾無可爲矣卽死倘歸骨從先人之兆子必爲我銘以見吾生之荼毒也余許諾且寛之及再往視則旣惛矣余試呼問之忽張目斂手若與訣別者問其所欲言曰無可言者但恨不得歸見老母耳語嗚咽含胡僅可辧蓋絕於其夜也嗚呼仲文之死其可不痛悼哉仲文世籍長洲其曽大父諱某大父諱某考諱某母石氏妻凡二娶初娶某氏繼某氏子二人長某先仲文卒某氏出也次某尙防某氏出也孫一人曰英仲文生洪武乙夘十一月乙未卒以正統壬戌五月壬申卒之後幾月某日某養子佐以其防歸於虎丘之先塋銘曰

其行則儒其名則醫用術活人而以慼自詒孝不得終養其母慈不得拊其妻兒身以客死函骨歸首丘遺語吁可悲天乎何使仲文至此爲天乎何使仲文至此爲

陳煥文墓志銘

煥文陳姓洪名煥文其字也曽大父諱靑山大父諱貞吉父諱徳甫徳甫在洪武初以軍功拜羽林左衛鎭撫後以疾解官居鳳陽煥文因行遊江湖間事廢舉以營養養必丰腆凡親之意欲無不適者徳甫樂之以其去官永樂中徙南京旣又徙懷來而徳甫卒於昌平𨿽在艸次流離之際而煥丈所以侍疾送終必盡其心求無遺憾而後已人稱其孝焉徙懷來又十餘年爲宣徳元年煥文南逰中道遘疾卒於臨淸距其生之年洪武已酉得年五十有八其配孺人袁氏廣徳大姓袁良卿之長女也端淑明慧勤女紅毖內政事舅姑致孝敬而教子女尢嚴而有法是故煥文𨿽逺逰以終身而其家無失所者以孺人之克相也孺人之生少煥文二嵗而卒後煥文廿一年其卒之日實正統丙寅七月戊寅也有丈夫子二長謙次讓謙娶鄭氏兪氏善書畫知名於時讓娶王氏女子五長淑淸贅王詳次淑貞淑登卒於室次淑祥適胡彥銘次淑果適殷能亦皆先卒孫男二志魯延壽孫女四妙淸適酆義妙徳妙惠妙安皆在室初謙於臨淸扶煥文之防還將啟其大考妣之殯同袝鳳陽之先塋而龜筮弗從至是乃更卜宛平西山麻峪之原以焉比來請銘余與謙有久要之誼分宜銘乃序而銘之銘曰

生而防沒而休有山藏骨奚必首故丘伉儷同穴維好逑子孫之祜餘千秋

王武徳墓表

武徳將軍泰州守禦正千戶王公之卒也其弟鄕貢進士瓉假之京師泣請之餘曰惟先兄生平行能泰州之軍民知之四方往來士大夫知之其勤公私蓋庶幾古所云祭徵虜者而不幸以中夭生之功名則旣已矣而後事之所圖以不朽者猶未有所托瓉用是懼敢載拜以請余固嘗與知武徳公之賢而又嘉瓉之能不沒其兄也乃志其家世生卒履歷之詳於幽堂之石復撮其大行以表其墓曰王氏之先爲明之象山人髙曽以來世以文學仕宦至厥考顯宗始以武功起家爲州將而傳及於公公之諱璟其字曰廷章生有偉質而務於學知求所以爲忠爲孝之道而致力焉其有所爲爲之必盡其方明於義理之辧不以所養防所守自其侍父於官蚤以能子稱及旣襲任修其職業益勤不懈非賢不交非善不爲其治軍嚴而有恩常身先其勞而後其安其於民間譏禁之外一無所撓嘗曰國家命帥以撫軍不以害軍設兵以衛民不以殘民由是已無過舉而下無犯令軍民懷之若父母焉州之文吏咸欽其賢亷有所與污有所憚其事母宜人承顏順指備極孝敬其於二弟友愛篤至傳衣合食有無共之以瓚之學有成尢爲所喜每公暇防息齋居與之講論經史或至夜分不休居常語及忠義事則慷慨思奮蓋其志有在也正統丙寅其年三十有二得疾彌畱及屬纊顧謂弟瓚瑋曰死生命也蚤死吾不恨恨不克報君親之恩耳又以其子銈防未勝官俾瓚借職期俟銈長復焉此其於始終之際亦不亂矣訃聞之日僚吏軍民無弗哀者以余所聞質之其弟之云蓋實錄也嗟夫世之去古逺矣禮義亷恥之風久衰而不振士大夫制行守職能不愆於常度者鮮矣當是時廼有武弁之士而躬儒紳之行如公者其可使無傳於後哉此余所以特書屢書而不讓者也後之君子其尙有所考焉

葉景初墓志銘

姑胥葉景初之卒也其子盛不逺數千里致書告哀於予並以裏儒王君夢熊之狀來請銘其幽室之石予得書而哀之曰嗚呼柰何其防鄕之善士柰何其防吾之老友吾烏乎爲情而忍銘吾景初也然不銘則何以復盛之請而掩諸幽又何以彰吾老友之善於後世乎乃按狀敍而銘之敍曰葉氏之先繇睦徙吳蓋與宋尙書左丞夢得同譜世以詩禮相承吳之稱文獻故家者必及焉景初諱復其先大父諱誠之號隱云有潛徳見重於鄕父諱臻仕爲贑之瑞金知縣治有遺愛瑞金人至今思之景初生頴敏有志於學少從父宦遊凡內外之事其皆治之以克家稱而其心恆以弗克卒業爲歉焉其於倫理知盡所職於所當爲爲之恐後所不當爲未嘗茍爲也家𨿽中產而於施義不少恡非其有一毫不取或侵損之亦不與較邑大夫聞其善俾爲裏老其有庸役訟爭之事使司平焉晚益厭紛華憙閒靜悉以家事付其子日與髙人韻士相羊湖山之上詩酒倡酬樂而勌蓋不知其老之至也俄以疾卒於家鄕裏聞者無分戚疏皆有善人已矣之嘆其卒之日實正統乙丑冬十二月癸丑也春秋五十有九景初娶李氏出宦族端淑克相有丈夫子一卽盛也惇篤好修爲行維肖娶淩氏女子一歸朱氏孫男一曰政孫女三卜以其卒之明年丙寅某月某日於其裏鄧尉山之原禮也蓋景初之居邇予先隴昔予歸奉襄事始與景初知景初每年禮予予亦以其眞淳篤行可與久要而愛重焉自予還朝八易歲矣於景初之誼常往來於懷方冀得歸展省與之胥晤豈意其遽有幽明之隔哉此吾所以哀之而不忍銘之者也銘曰

嗟景初簡其飾完其質去其華就其實全歸無尢安此室世家文獻澤未熄子孫繩繩庶其吉

蕭節之墓志銘

節之氏蕭名禮節之其字也世爲吉之龍泉人曽大父某大父某父某其先本儒家節之之季大父某在國初以戰功起家爲武略將軍故今籍武弁中節之豪爽有俊才而跅弛不事故嘗喜交遊重然諾而輕死生翩翩有義俠風於書博涉爲詩文不持矩矱而出語落落有奇气年三十遊寓京師公侯貴人爭迎致爲上客而節之亦抗顏以國士自命視富貴蔑如也每稠人廣坐談辯風生翻今倒古出經入史開闔不窮聽者皆靡然志頗從橫嘗自詫曰丈夫生世不爲良平猶爲隨陸安能碌碌羣庸人以沒身耶人以此狂之亦以此奇之宣徳乙卯朝廷下詔求賢節之在舉中試防優等從事吏部逾年授大名之長垣丞眾以節之不閒吏事初皆難之及其治縣乃辧若素習者長垣地界河南北之間直諸衛軍屯犬牙相錯雜耕居民中常侵於民而其無良吏卒又多潛結剽盜有司莫能戢民甚苦之節之憤焉白之府請身任其事因部置防徼蹤迹之捕治殆盡境中遂淸由是其聲籍籍直諸縣中矣防禦史時紀以婚媾致獄詞連節之坐罪謫戍威逺未幾以疾卒寔正統八年八月三日也春秋四十九節之平生抱負固奇初膺薦而起卽以功名自許及丞長垣𨿽以舉職見稱其中恆鬱鬱不舒其官舎有一樓頗髙明每公退輙登樓吟嘯悠然竟日人莫知其蘊也方其謫戍京師舊遊送之城北飲酣眾皆傷其顚沛節之忼慨自若曰吾不憚居塞垣惟死則已耳幸不死安知吾不能建功萬里外耶聞者笑且異之蓋其壯志至此猶不衰也豈意其遽死哉嗚呼其亦可哀矣節之前後兩娶皆王氏子男四人女三人卒之後三月其長子玉扶防歸於京城之南髙村社之原比以中書舎人王君益夫之狀來請銘銘曰

吁嗟乎節之馬之泛駕者不受靮覊使得所乘千里而馳柰何一縱終斥之子胡不幸而類於斯吁嗟乎節之

武功集卷四

欽定四庫全書

武功集卷五

明徐有貞撰史館稿

監古詩【九首】

伯陽右聞人初非異端士仕周官柱下明習先王禮嘗與仲尼言所趣本無二胡爲著之書謬盭乃如此始𨿽矯世俗終焉害名理嗟彼莊列徒拯溺繼以水發源自濫觴波瀾浩無涘方技流一云師老子橫議日紛紜誰辧非與是

楊朱老氏徒世之狂狷者𨿽令防一毫不以濟天下宋有墨大夫名與朱相亞兼愛海內人自視身可捨哭岐與哀絲各有淸淚灑仁義無君親害道則一也不有軻叟言安能辧眞假

周衰道術裂異論日棼如申商務功利莊列尙淸虛延禍逮狂秦王制一掃除炎劉始西興六籍出燔余政術𨿽未純復古憤一舒何意浮屠氏復起東漢初至今中國人好爲異端徒豈無豪傑士拒之極勤劬吾道自弗勝非彼不可祛天運有反正收功在眞儒

舜禹躬揖讓羿浞還俶擾湯武始徵誅爭奪何時了弔民本仁心終乃長姦狡當年血漂杵豈無一人殀末流口實多骨肉且相懷中攫璽綬猶云順天道所以夷與齊甘作西山殍

周綱昔頽弛諸侯多不臣弗討膠舟賊復有射肩人文武澤未斬子孫不能君魯衛坐相視焉用同姓親幸有齊小白問罪來漢濵伯者固假義天下憤一伸管仲器𨿽小孔氏許其仁

林鵲知避風壤蟻知避雨物性𨿽爾防其智亦可取君子察幾先小人悔事後衛君一他顧仲尼卽返魯醴酒朝不設穆生夕去楚申公一何愚竟作髠鉗虜不及垤鸛靈明詩亦何補

深淵含珠蚌與物本無仇以彼照乘珍卒中漁人謀匹夫亦何罪懷璧乃其尢斯髙非有怨權利起相讎季倫生蓄財死乃知所由哀哉後來者視此亦悠悠

北上羊腸阪太行髙嵳峩前車旣已覆後車來更多知險不知戒吾將柰斯何西京任石政令始乖訛蕭傅非不賢終以防禍羅東都十常侍權勢相紛劘豈徒殱士類遂傾漢山河唐人繼其後一轍不知他傷心百代下感我重悲歌

姦雄昔擅命厥初皆有因新莽將盜漢光禹來相親曹瞞竊神器歆彧乃其賓朝爲本國佐暮爲異代臣士也無節行不及蜂蟻倫夷齊𨿽餓死千古稱其仁

贈吳益之【二首】

京師富庶區日夜聞弦管紛紛貴遊子被服皆綺纂流飲傳玉杯雕俎列珍饌侈靡無不爲志意各已滿念爾窮居士寂寞寓虛館天寒霜雪間門巷轍迹防藜羮常不糝緼袍敝不煗長誦仁義言坐愁白日短天道信難知福善應可緩嗟子固安命爲友顏獨赧慚負周急義徒然勞永嘆

寒風摧百艸蒼竹節獨堅甘此凝冽苦不媚陽天君子安其分貧賤亦當然雞鳴起爲善入夜尋簡編簞瓢吾豈厭所志希聖賢古人貽訓戒惟勤乃無愆良農務稼穡知必有丰年與子各勉勵嵗晚相周旋

挽蹇少師

山立堂堂柱石姿平生憂國鬢如絲五朝盛徳資匡輔一代文臣在表儀木秀上林曽幾日星流華屋已多時他年事迹書靑簡太史還應有直辭

賀廣寧伯劉公安襲封分韻得英字

先帝功臣總俊英廣寧材略最知名【安父江以武功顯太宗朝始封廣寧】珪裳雨露承新命帶礪山河載舊盟靑海猶存戡敵壘遼陽曽築受降城【江鎭遼東破倭冦至今人猶稱其功能】亞夫自有前人烈好盡丹心事聖明

送張揮使臯致事還遵化

白髮先朝舊武臣賜歸深荷聖皇仁弓刀久已將傳子甲冑從今不上身漫用笙歌娯暮景只慿尊酒度芳春有時談及功名事還把安邊防教人

林泉歸老圖送葉孟謙

自別林泉久不歸歸來兩鬢已成絲經行猶識故園路遊釣未忘童子時餘物獨憐黃菊在閒心惟許白鷗知輞川圖畫應能作乘興還將寄所思

送劉修撰麟應歸侍親

錦袍色映防衣新卻喜榮歸得侍親十載雲霄雙白鬢五湖風月一閒人朝端故舊推文翰鄕曲兒童識縉紳甘防調餘多逸興盡將詩句送芳春

題陸公謹江湖逰覽捲

多君獨慕采眞逰萬里閒乘一葉舟瑤瑟歌殘湘渚月紫簫吹徹洞庭秋懷仙有夢同蘇子戀闕無心異魏牟應羨此生能自適底須騎鶴上揚州

挽劉司訓斆

飄風起天末摧彼瓊樹枝攀翫嗟莫及渺然動哀思若人儒林英才名早見推屢貢乃入官始爲邑庠師祿命胡弗延功業負所期故人具棺斂千里舁喪歸飛旐何翩翩遙指西江湄遺骨故山旅魂復何之楚招不可誦空有淚漣洏

挽袁知縣文理

袁子吾鄕彥才髙行又髙逺程淹驥足小試枉牛刀舊徑存秋菊孤墳沒野蒿淸魂招不得含淚誦離騷

奉聖李夫人挽詞

保翊先皇自乳年恭勤終始幸無愆方隨鳯輦逰雙闕遽挽龍髯上九天銀漢夜深沈婺女瑤池春晚防緱仙曽聞王聖宋娥事還羨夫人獨爾賢

賦得使君灘送江編修時用還蜀灘在蜀中蜀人相傳爲漢博望侯張騫使西域時嘗過此因以爲名云

風煙慘淡古灘頭薄暮經過暫艤舟茅舍漁燈孤照水楓林霜葉半含秋昔人謾說乘槎渡今子欣爲衣錦逰昭代文章方顯用何須逺使覓封侯

趙防畫龍歌

趙生自以畫虎名豈知畫龍筆更精尺綃幻出數丈物風雲頭角何崢嶸乾端坤倪怳惚不可辧勢排山嶽翻滄溟靊霳列缺走先後耳邊隱隱雷車聲吾聞僧繇畫龍不防睛防之飛去入杳防生之畫龍有此不要令一見變化形於時四月旱無雨田夫野老心憂驚我欲攀龍升帝廷爲君一借天瓢傾大施甘雨溥八紘𨿽以獲譴非所懲但願得雨蘇蒼生嗚呼安得如我情

題金文鼎山水圖歌此圖乃文鼎爲吾鄕人孫璿公器作者髙逺雄奇殊可玩也公器出視予求題適有懷山之興走筆漫爲之歌云

我昔未冠時逺逰至吳中三吳名山盡登覽最髙乃是天平峯天平之峯舉天半矗然獨峙乎越江之西楚江之東不知去地幾萬丈但見云端秀出靑芙蓉虎丘林屋睨視在左右莫得與之爭長雄紛紛羣巘不可數四面羅列如倪童陽崖午夜宿星斗陰壑淸晝鳴雷風下窺太湖若圓鏡翠影交燭霞光紅白雲泉水遙與銀河通倒飲寒澗垂長虹泉旁亭子何突兀云是範公書屋之遺址白石磊砢蒼苔封我時所與共逰者龎眉皓首四五翁各有詩酒興忘年樂相從放歌浩蕩天地間一時意气知何窮自從來京國忽復十春冬功名有夙志塵累未能空謬通金閨籍久絕靑山蹤嗟彼尙素老畫此何太工憶吾所逰處細防無不同捲圖再三嘆使我心忡忡胡爲防在塵网貽笑猿鶴慚雲松功成便當拂衣去可待兩鬢垂秋蓬擬向範公亭前結茅屋飲泉茹芝終老而從容

正統元年正月三日謁景陵【先帝小祥也】

先帝乘龍飛上天人間奄忽又經年八音遏密思堯徳四海謳歌屬啟賢金井於今防拱木玉衣終古閟重泉小臣攀慕嗟無及獨抱遺弓淚然

謁陵紀行【八首】

出土城

荒艸寒沙野水流問人云是古幽州承平日久烽煙靜廢壘今成一土丘

過淸河

淸河水淸不染塵依稀好似防橋濵可憐徹底月如鏡曽照幾多來往人

過沙河

陵晨驅馬過沙河馬首靑山防漸多先帝園陵在深處卻將淚眼更摩挲

宿吳翁莊

髙原茫茫日欲斜下馬且宿吳翁家聊沽村酒成一醉此夕又更新嵗華

經上林苑

黃葉平將苑路遮行行桃李自橫斜相期更待淸明日來防春風萬樹花

望居庸關

慿髙遙望石城孤西北羣峯列畫圖百二山河壓秦地此中眞是帝王都

謁狄梁公祠

公心本自不臣周唐祚中興實有謀故邑遺民猶感徳獨存祠宇向千秋

謁劉諫議祠

當年一防竟難行後代空加諫議名邂逅得從祠下過獨持尊酒弔先生

次韻酬孫孟吉見寄之作【二首】

知君文史富三餘應有髙才賦子虛獨愧故人叨近侍無言可薦馬相如

北土春來气未和梅花開少杏花多慚君卻問調羮事不識調羮事若何

送劉侍講永淸出爲廣東布政

十載承恩在講筵出藩共喜用儒賢深霑雨露辭天闕徧布陽和向海壖徳厚自能馴異俗心淸何憚飲貪泉薇垣應有鑾坡想飛夢時還到日邊

送錢推官之徽州錢吉水人院長習禮先生之族弟也

名邦文獻有風流喜作元僚佐郡侯十載詩書窻下學三春花木道中逰紫陽祠宇煙霞古寶婺溪源水石幽推讞知君得家學不慚宣靖在同州

送顧廷璠還河南省墓

尊公掌憲在神京爲念先塋遣子行晴日鶯啼東洛路春風花滿大梁城鄕人應共推仁厚祖考還須格孝誠想及防衣來反命栢臺霜气正秋淸

題枯木竹石圖贈翁鑑告老歸鄕

老樹無傍枝蒼蒼倚修竹寧希雨露滋庶免霜霰辱崢嶸嵗將晚寂歷在空谷不有稅駕人誰爲尋幽躅

題筠槎羣鵲圖【二首】

啾啾羣雀閙黃昏半集枯槎半竹根閒對衡茅披翫處依稀似是翟公門

古木槎枒亦自奇疎篁相倚更相宜鵷鶵不至秋風晚斥鷃鷦鷯集滿枝

鷓鴣圖

煙雨蕭蕭苦竹秋感人常是叫鉤輈披圖無限江南思不必聞聲也自愁

戱題靈鵲圖

主君憐爾識先幾未惜喬林借一枝日啄飛虫充口腹吉凶曽不報人知

題邊文進花鳥

邊公花鳥冠當時內苑皆稱老畫師畱得宣和遺迹在令人披翫動哀思

桐溪一曲二十韻爲越府良醫蔡孟頥賦

桐溪之水如環曲曲曲周流繞山麓溪上梧桐葉半雕昔日曽經鳯凰宿君家舊居梧樹陰門俯溪流芳艸緑此處由來防塵轍惟開一逕通幽躅乃翁自是詩酒仙襟韻翛然出流俗交遊況有貝與程【貝闕程某皆嘉興名士】二老才華比潘陸千年遺迹共追尋十詠於今猶記錄憐君仍有乃翁風早結心期事幽獨餘業只存白石田祕傳兼得靑囊籙晨出扶犁巖上畊暮歸挾冊窻前讀明月臨磯釣不收紫霞覆鼎丹常伏自儗知章在鑑湖還如李願居盤谷平生但分修天爵始願寧期致官祿一朝醫國聲名著累世活人功行足王門日入曳長裾帝闕時趨簉鳴玉云鴻本自好髙飛海鶴何嘗受羈束恆羞垂白戴華簪卻欲歸休反初服東風吹老杏林花幾度山中春酒熟知君稅駕難久畱安得相從一遊矚溪邊餘地如可分嵗晚爲鄰我當卜

戱贈陳士謙

君不見僧繇作畫畱寺壁能令閻公加嘆息又不見王宰不受相促迫至今畫苑無眞迹人之才藝天所予豈可吝爲人所取縱令一筆直千金只買北邙三尺土我生愛畫亦是癡君今不畫還可嗤幸逢識者不肎爲流俗紛紛安得知寒家𨿽然飯不足猶有生綃三兩幅何當乘興一揮灑坐使光輝照茅屋赤縣圖滄洲趣輞川陳迹今何處古人絕筆誰繼之好手從來難屢遇陳君陳君無我卻便當解帶同盤薄我今爲君翻卻丹靑引一尊濁酒聊爲樂莫將人事苦推辭任是忙時也須作若教必待不忙時恐君復化遼東鶴

閒樂軒爲丘處士嶽題

髙人謝塵网逍遙在林丘襟抱寛且閒泛焉若虛舟心與白雲期身將孤鶴逰榮名非所儌富貴非所求有酒聊復飲飲醉還復謳悠然得眞樂終日常休休嘅彼徇世子戚戚何多憂

閒居喜友見過

長林日色暮良友來我過寒居疎淡甚其如客意何賴有琴與書聊復同嘯歌旋沽一壺酒山果亦無多後園髙樹下席地坐坡陀童子前勸酒垂手舞婆娑賓主情俱忘驩笑不知他豈無嘉防防未必得天和君醉且莫去初月在松蘿

田家樂和友人作

壄翁力本業家住靑山郭開嵗課兒童乘春務東作修犁駕罷牛糞治未爲薄幸逢風雨勻不復憂秋獲布谷桑上鳴初蠶已眠箔衣食計有餘嵗晏無荒落時還新酒熟就我田中約鄰友三五人相與共酬酢老婦善羞饋稚子解歌咢村樂無音節農談雜諧謔稼穡𨿽艱難閒情亦堪托租稅不浮徵生涯免消索帝力吾何知聊得丰年樂

寄孫徴士孟吉

一別孫徴士於今已二年誰談黃石略獨制白雲篇江海難容老朝廷急用賢知君行且仕莫辦買山錢

送於生

於生奇傑士獨慕子長逰足迹半天下聲名動海陬飄颻千里轍浩蕩五湖舟有勝必周覽無奇不盡捜彈鐔悲作客投筆覓封侯發憤辭鄕邑觀光上帝州拊心談世事扼腕論邊籌白璧羞輕售明珠恥暗投壯圖嗟莫遂歸興浩難畱晴日燻絲帳春風煗毳裘野花明驛路煙栁翳津樓相贈應無物臨分詠紫驑

送蕭教諭灓赴長洲儒學灓季父編修孟勤與余爲同官有文名灓亦克世其學詩以送之

丹穴無凡鶵渥水無凡駒靈气有所鐘毛骨固自殊西昌文獻區況子世爲儒諸父詞林彥光價重璠璵子才復似之妙年振芳譽蔚然奇秀質不與常流俱玆焉官學校重是入仕初勉旃厲髙志升彼靑雲衢敝鄕文教弛振起在師儒子今持鐸行所望良不虛聊將一尊酒送子都城隅微雨生朝涼淸風動衣裾欲別復不忍執袂少踟躕贈言情徒厚獨愧非瓊琚

挽施中立

醫名爲世重齒徳在人尊有藥濟貧病無金遺子孫碧山虛皓月孤冢易黃昏舊種林中杏於今幾樹存

徐徴士子讓挽詩

徴君學行繼前修處世逍遙七十秋迹比偉長居北海名同孺子在南州山中云防新封冢湖上春閒舊釣舟帝錫褒章賁潛徳龍光夜夜照松楸

殷文達挽詩

靑嵗飄零謫海隅白頭猶幸返鄕閭親能逮養心無歉子克承家慶有餘藝苑獨傳摩詰畫士林空寶率更書冶城山下淸逰路不忍重過舊隱居

送薛僉憲瑄赴山東提督學校

聖明致化理賢才以爲資教育有本原學校當先治乃命在廷臣出蒞風紀司薛君蘭臺彥文名重當時玆焉承詔往淸論共稱宜繡衣持玉節驄馬相光輝旣重使者權兼爲士子師東方文獻邦善道還易施洙泗風未泯在君一振之庶溥時雨化無厲秋霜威敷教貴在寛古人有成規臨岐何以贈請賦菁莪詩

送編修彭先生琉出爲廣東僉憲提督學校

使軺按學向遐方新賜除書禦墨香馬首淸風吹化雨途間暑气避飛霜想當行部過梅嶺還憶同官夢玉堂淺薄曽從門下出臨岐有贈獨彷徨

珵鄕舉時彭先生爲同考官深加賞鑑及入翰林遂忝同官斯文之誼爲尢重云

送楊光州升

露冕承恩出玉京幨帷髙捲暑風淸論文舊擅無雙價考課新書第一名緑樹陰中尋驛路白雲飛處見山城不知五馬臨州日多見兒童道上迎

送陳通判艮致仕還閩

乞得身歸不少畱拂衣便上五湖舟宦途已絕平生夣人世渾忘老去憂開徑還期來二仲作亭應儗號三休到家想及黃花候未負東籬爛漫秋

送朱文奐經歷還昆山

宦轍驅馳嵗月遙秋風雙鬢覺蕭蕭獨求閒地依田父不恨髙才老幕僚祖道一杯桑落酒滄江千里木蘭橈讀書堆下幽棲處松菊蒼蒼晚未凋

送衞府典儀陸顧行先生致事還雲間

陸先生乃是平原孫子雲間之豪英晉朝到今千有二百載惟爾祖孫先後炳耀揚文名吾聞先生少小時出語已足令人驚髙才逸气防俗數千丈夐若孤峯特立秋崢嶸金馬門前獻三賦白虎觀中論五經當時諸儒盡推許聲價翕赫傾公卿【顧行初以布衣召與修永樂大典嘗奏詩賦稱防總裁諸公皆推重之】柰何造物故相厄不使鸞鶴衝霄鳴佐縣未及展爲郎竟無成【顧行修書成當得美除不恱者沮之出爲廣平縣丞久之乃轉今官】居然抱奇器坎負平生卽今年已六十上筋力𨿽衰志猶壯櫪間老驥骨尙存鞲上蒼鷹神獨王艸書不減張旭顚詩法還追李謫仙酒酣興發莫能遏大叫捉筆揮長篇鞭雷走電繞茅屋五色虹光生眼前雙鬢蕭蕭防盡白曳裾倦作王門客世間名利染指余不學他人老貪得西風吹衣涼似水拂袖飄然還故里髙堂阿母幸無恙好舞斑斕效萊子先生長我三十嵗見我情親若行輩忽然捨去所不忍此後何因得重防嗟哉先生不可畱怱怱卽欲上扁舟請畱詩艸藏篋笥使我常將展玩消離憂

壺中趣爲醫士李思訥賦

朝來賣藥暮仍還深隱壺中趣自閒日月潛行兩儀外乾坤靜閟一規間凡蹤只隔汝南市仙路應通海上山此境無殊化人國長房何事憶塵寰

杏林春意爲王醫學賦

君家好似董仙居杏樹成林繞艸廬芳气撲簾風起候緑陰遮戶雨晴初求醫客至鴉爭噪取果人來虎自祛煉藥閒時春晝永焚香細閱養生書

題西華曹宗道所藏徐幼文畫【二首】

二月江南好物華靑靑芳艸帶晴沙無邊水色兼山色是處桃花間李花蘭槳並揺漁子艇槿籬深防野人家向時逰樂今能記天末孤吟思轉賖【右春逰圖】

山頭雲气如墨浮山下溪泉皆倒流淸風捲去一天暑涼雨飛來六月秋竹嶼深穿苔徑滑柴扉半掩艸堂幽元卿自得歸閒後日與求羊語不休【右春雨圖】

題秋江漁笛圖

江上西風雨乍晴斜陽猶照半山明扁舟之叟罷漁去橫笛時吹三兩聲淅瀝但聞疎葉墮悠揚還逐防鴻鳴年來亦有滄洲夢忽漫披圖動逺情

題韓退之度藍關圖

飛雪蕭蕭嵗欲䢐藍關夐出暮云孤窮崖防壑迷行迹罷馬羸童憚逺途萬里謫官非所避千年名教有人扶平生自是慕公者不厭重題向畫圖

早秋冩懷寄友人

風景淒迷思莫分非關中酒自醺醺秋來見樹多無葉雨後防山半是云世路不堪長作客天涯況復久離羣遙思谷口相期處深愧當年鄭隱君

題葉參謀士寧送子詩卷

子能盡孝父能慈見重儒林亦所宜萬里山川來省日九秋風露送歸時傳家淡薄師諸葛勉學殷勤儗退之客畔相聞深嘆羨再三披翫卷中詩

送邵叔芳受封謝恩還餘友禦史宏譽之父也

半生林下養閒身老受官封覲紫宸五色龍章云錦爛數莖鶴髮豸冠新朝端共愛王文度鄕曲皆尊竇禹鈞想荷皇恩無以報殷勤教子作忠臣

送馮翼夫教諭赴儀眞

科名昔已著京闈典教今防道有輝就祿喜持毛義檄娯親戲著老萊衣月明江店砧聲急霜落山城樹影稀寄與淮南諸士子授經從此得依歸

送徐以寧上捨還昆山省親

角巾防服泛仙舟歸省仍欣是晝逰充貢已申觀國志承顏應慰倚門憂蒹葭洲渚黃昏月橘柚園林白露秋早晚鶴書當趣召故山未許久淹畱

送李司曆宗善之南京

淳風歷學舊家聲況爾能官早有名朝佩初辭龍尾陛徵帆遙指石頭城靈臺夜靜占星象虛室朝閒測晦明此外料應無俗事好題詩句慰離情

送宋宜齊告老還餘姚分韻得菊字

宋翁蕭散人不受世羈束未衰卽解官宦味染指足朝辭北闕行暮出都門宿秋風拂徵衣歸心逐鴻鵠關樹霜隕黃河水雨添緑輕舟順流下南去如箭速姚江舊隱處白雲繞茅屋懽迎有童稚問候來親族陶公千載上可以躡髙躅把酒重陽時好采東籬菊

挽楊靜齋靜齋子寜仕刑部郎中

有生必有死夜旦理之常自古所共然松喬亦渺茫明哲循其分委化復奚傷形气𨿽聚散徳音恆不忘矧君有賢子近侍能顯揚祖送歸窀穸千載永固蔵歌以相執紼淒此薤露章逝水悲已逺遺芳存者長去者如逝水存者有餘芳

挽偶志學

偶公江海士垂老客皇州不返幽棲處終成汗漫逰魂歸千里櫬夢防五湖舟何用歌蒿裏臨風涙自流

挽兪員外英

瀟灑兪員外風姿夐絕塵昔爲三署彥今作九原人後事存孤子髙堂有老親淒涼送歸櫬淚盡潞河濵

哀張越秀才

髙才自擬振家聲造何因閼爾生天上玉樓空有記人間金榜竟無名一編殘槁傳朋友三尺遺孤托弟兄道逺不能從執紼聊歌楚些寄哀情

哀李文學

公麟畫苑名空在長吉詩囊槁尙存欲弔孤墳無處所臨風不忍賦招魂

挽金文鼎

鶴城處士鳯池仙蕭散人間七十年書法逺追東晉上詩才髙出晚唐前天機發見皆圖畫世業相貽獨簡編閒借琴棋消日月老紆簮紱在林泉屢徴不起緑親疾一命終霑有子賢三畝空存揚子宅五湖難覓米家船傷心蒲滙塘邊路深艸孤墳黯暮煙

挽胡生生大學士廬陵胡公之從子也

人生寄玆世來去信靡常昨暮尙相過今旦奄云亡卜宅旣有期祖載辭室堂親友共執紼送爾歸泉鄕幽扃一以閉永夜不復陽向時英爽气蕭索之何方江空嵗華晚蘭茝餘芬芳榮名存與否千古何茫茫

壽劉均美九十

閒閱升平九十春襟懷渾似葛天民蟠桃一熟三千嵗甲子重周五百旬鏈藥不知容髮變授書猶覺語言眞如君齒徳俱堪重寧下耆英防里人

送萬霽令陽朔

翩翩追風驥一騁千里餘置之百里途無乃愁羈拘子有卓犖才臺省當髙趨如何爲邑宰於彼瘴海隅親交惜乖別相顧興嗟吁送子都門道言盡意不舒尙期惠逺人無以迹自疎中朝行有召外邦寧久居願言愼所養善保千金軀

送劉麟

兩應賢良薦仍聞報罷歸君才非不稱時命獨何違客路交遊薄中朝故舊稀親闈待調膳莫脫老萊衣

送姜學正赴河間

防遲嗟別速此意不堪論匹馬路千里長亭酒一樽官資寧恨薄師道自爲尊異日河間士多應出爾門

送王經歷得告還江寧

人生最樂是歸休況乃君歸未白頭千里雲山迎去馬五湖風月落扁舟卜居還近烏衣巷學釣重尋白鷺洲從此塵勞俱謝卻惟應二仲得從遊

送郭縉侍其父文通閤門還鄕

逰學多年客漢關於今卻喜侍親還蘋風撥棹行如箭菊露霑衣染就斑詩句吟殘江上景丹靑冩盡道中山異時畫苑書名姓品第應居二李間

送李遇之淸河省覲遇父信圭爲淸河令近以薦遷靳州守有召赴京

淸秋木落鴈聲哀送客愁過郭隗臺濁酒數杯臨水別輕帆一幅背風開錦囊得句誇長吉防服趨庭效老萊早晚尊君當赴召還從五馬上京來

送黃同年瓉赴南京刑部主事

昔曽同步上瀛洲才調如君實俊流官在長安知近日司分少昊去宜秋孤舟風月多淸夢千里山川屬壯逰想得紀行詩不少須將寫寄慰離憂

寄題泰和楊孟辯南軒

君家久住上源塘新構華軒喜面陽一溪泉常繞練四時花木自生香當覓句靑山近閉戶觀書白日長想得學成經濟術將應獻防入明光

雙竹軒爲蕭髙兄弟題

軒外蒼筠數百竿兩竿特秀出林端金聲細細和天籟玉立亭亭對嵗寒云表並巢棲彩鳯月中交影舞靑鸞爲祥應在賢兄弟髙節淸風好共防

五渡寒漁爲吉水黃生賦

寒來五家渡水落不生波薄暮罷漁者人人雪滿蓑但令沽酒足那計得魚多相逐回撓去齊歌欵乃歌

題墨菊

春色不如秋色淸獨憐黃菊傲霜榮北終日唫相對似與淵明有故情

題徐恭梅南捲

雪後防山興味長杖藜閒過瀼東堂緣溪萬樹皆如玉尋得梅花爲有香

題畫

不避韓盧與獵人陽坡占防雜芳春披圖卻笑王夷甫三窟何曽得蔽身

題張仙翁像

安期羨門知有無驪山茂陵骨已枯昔人不使今人悟仙迹猶傳上畫圖

和少傅東裏楊先生送楊允寛還建安十絕句次其韻

尊公勲業隆昭代令子才華著妙年世美終期能繼述傳經今豈羨韋賢

每從棃嶺望金臺思向髙堂獻壽杯衣制麒麟新瑞錦春風滿袖日邊來

嚴親見子心應喜不問家人問庶氓歷舉山川與風俗從容說盡道中情

娯親期月在庭闈芳譽人傳滿帝畿日夕鴈行聫戲防知君孝友兩無違

雨溢灤河水勢髙西風吹浪送輕舠歸心爲喜親無恙忘卻來時防涉勞

相門才子人皆慕況是關西百代孫不佞忝居賓友末也陪離席倒淸樽

東裏建安今並相何如旦奭在成周言詩不獨論家契芳澤期同百世流

禁城鐘徹曙星明霜气秋髙別思淸屬和深慙才淺薄卷中詩伯是孤卿

奇璞深蔵未受沽大廷珪瓚有時須茂年黽勉承芳緒九萬鵬程見逺圖

龍津山水去京遙萬木經秋翠不凋懸想鄕鄰諸父老已來溪上候歸橈

附少傅先生原響

家住龍津好山水楊墪流澤百餘年田園不待論生計孫子森森秀更賢

白鶴山前松栢地春秋拜跽奠淸杯何堪父子關情切萬里天涯幾度來

嚴親一片丹心苦上爲邦家下庶氓白髮滿頭躬匪懈逺來深慰暮年情

春趨闕下侍親闈秋別親闈出帝畿已別欲行情繾綣爲承親命敢遲違

河上秋風九月髙臨河酹酒發歸舠懸知一路思親意回首京華夢寐勞

曽防髫嵗勤書卷黒發於今已抱孫莫訝衰翁七十二且同論舊倒離樽

同宗同道同官署金石交情三紀周建安有子眞麟種慙愧吾家犬彘流

娟娟玉樹照人明儀表雍容意度淸珍重茂年勤徳業承芳終合到公卿

良玉由來不自沽但修天爵待時須君家忠厚多餘慶請視流傳萬木圖

故鄕南去路迢遙紅樹淩霜葉半凋桑梓人人望歸路防流休駐木蘭橈

送顧僉憲謙致事還儀眞

秋來髙興在歸田卽日懸車不待年栢府銀臺無夢到西江東淛有名傳淸波環繞茆堂外白鳥羣翔畫舫邊豸繡逍遙遊樂處傍人應擬是神仙

送章同知士渤賜告還防稽

科名宦績著當時乞得歸閒兩鬢絲剡曲重尋棲隱宅毘陵應有去思碑云迷驛路人行少雪暗江天棹度遲賀老風流猶未泯千秋遙與結心期

送沈員外之南京

禮曹自昔著能稱卻喜年來秩屢陞雙佩朝天趨玉闕扁舟載月下金陵雪晴淮北山皆白冬暖江南水不冰粉署淸閒公事少梅花詩酒興堪乘

送汝兵馬思聰歸吳江焚黃

衣錦遊鄕日焚黃上隴時吳人應共羨汝氏有佳兒江水浮歌棹梅花照酒巵長橋風月夜乘興好裁詩

題蔡孟頥所蔵謝廷循山水圖歌

謝侯康樂孫善畫聞天下平生用精力可與古人亞筆迹兼師董李間不獨區區論馬夏此圖乃爲蔡翁作坐客觀之皆錯愕如何咫尺素綃中湧出千巖與萬壑明滅赤城霞噴射罏峯瀑西連彭蠡東具區一片澂波浸寥廓夜間常聴山雨聲松風捲屋秋濤鳴翁醉欲眠魂屢驚夢中髣髴逢仙靈曉來不知畫在壁但見雲气白白山靑靑何人坐傍石磯釣有客吟對滄浪亭恍然在目不可卽中疑有路通蓬瀛我生自抱山水癖況與蔡翁心莫逆昨向翁家防畫還憶著故山忘寢食擬買匹絹尋謝侯請爲我寫江南秋靑楓防白鷺洲閒泛淩風一葉舟聊借丹靑寄心賞他年願學防夷逰

爲楊允寛題墨竹【二首】

老竹猶存宿鳯枝春雷驚起籜龍兒防他个个參天長盡有淩霜傲雪姿

夢上昆侖五玉城吹笙戲引鳯凰鳴覺來月在西窻外滿耳淸風動竹聲

陳節婦

浮梁陳節婦節孝世罕儷靑春失所天貧居守防嫠上有垂白姑下有在乳兒辛勤事機杼營致食與衣養育幸弗匱遑卹身寒饑豈無求聘者此心矢不移於今五十年玉白無瑕疵姑沒子長大婦鬢亦已絲有司近以聞始爲上所知旌門荷明詔鄕裏共稱宜我聞貞婦事再三爲嗟咨懿此節之孝伊惟女流規馮公臣五代老死不知非名節茍弗立丈夫亦奚爲我爲貞婦詩詩中無愧辭

送麯將軍督海運還鳯陽

將軍吾之深友也平昔爲人重然諾翩翩儁气出凡羣萬里秋雲飛一鶚古今書史貯滿腹何止六韜與三略匹夫之勇有不爲一劍之技應羞學從來與我心莫逆每見相期爲管樂我才自揣無可施已分退蔵如屈蠖將軍固是用世者胡亦遑遑靡所托前年一麾離宿衞出扞中都佐畱幕居然不得展所長有似驊驑遭縶防今年督漕過海東獨駕樓船觸蛟鱷乘風破浪亦已奇橫槊賦詩還可愕事閒因入覲天子金帶鞶囊暎朱襮忽然相遇疑夢中談笑風生宛如昨且拋身外萬種愁共盡尊前片時樂酒酣拂袖爲起舞不覺桑楡日將落明朝復當分手去南北東西天一角丈夫欲了此生心直須圖像麒麟閣

松云軒詩爲進士陶元素賦【六章】

翼彼華軒淸溪之湄有美君子於焉棲遲欝彼喬松左右成林有渰其云依林以陰松兮蒼蒼可棟可梁焉得匠石薦之廟廊云兮油油以潤以澍願從神龍雨彼下土維松與云君子儀之用捨在天進退惟時我作此詩載詠以吟彼美君子實同我心

雪防【四章】

雪之防矣於彼陽春霧之靀矣於彼淸晨曰翳其日亦晦其天嗚呼曷然玆惟何人

防防其雪靀靀其霧爰萃於玆夫何之故我將行逰不知其路嘆息言旋兀然而寤

其寤伊何其憂實多山匿其雲水止其波鳥之歸矣迷彼林阿援琴欲拊曷以嘯歌

維雪惟霧何日其除載和載明百物咸舒防我名馬駕我名車以遨以逰於彼康衢

友松軒

古人去已逺良友邈難求松也𨿽植物允爲君子儔風霜操何厲棟梁材獨優孤直恆寡合特立誰與侔若人髙世志恥交庸俗流尋此嵗寒盟結廬林中幽盤桓自成趣吟哦以忘憂閒情無厭斁安知春與秋笑謝桃李輩吾寧從爾遊

題唐氏南園雅集圖

吳中盛文會濟濟多英彥唐君賢父子世入儒紳選園林足淸賞賔侶時遊防竹下布棊枰松間置琴薦臨池揮彩毫接席披黃卷深論今古情髙騁天人辧觴酒肆淸歡賡詩驚白戰蘭亭千載余陳迹斯一變圖畫傳京師聞風逺相羨寄言戒流靡雅徳庶堪踐

吳門送徐南伯之京

吳門美酒春一壺送君千里之皇都皇都勝槪壯且麗天開閶闔靑雲衢聖明天子正當寧臣工贊輔皆文儒三俊九徳並登用寸長尺善收無餘男兒立身當此日可復棲遲在蓬蓽取人今也非一途有才俱得爲時出孫陽廏裏騏驥多匠石肆中梧檟集鵬擊天池風九萬魚躍龍門浪三級憐君才調亦已奇入仕此行應可期駿足由來有法相良材未必無人知東風澹澹江波微明當擊楫浮渡之壯懷不及戀鄕土莫向尊前言別離

題謝孔昭爲徐汝南寫湖山圖

葵丘居士吳中傑畫筆詩才兩淸絕平生白眼傲時人人有求之多不屑滸溪漁隱孺子孫气誼相孚獨深結髙標逸韻與之齊玉樹冰壺雙皎潔閒來對酌遂幽軒一笑俱忘滿顚雪山光水色照淸尊飛翠浮藍手堪擷葵丘醉後興更奇擊箸悲歌聲激烈揮毫灑墨作新圖欲與王維較工拙只今已是十年餘人物凋零風景別二賢蹤迹共寂寥惟有畫圖當座揭我來已晚不相知聊復題詩效燕說湖山在目只生愁爲誰把酒臨風月

墨君歌

此君自有龍鳯姿昔賢往往皆愛之我與流俗不相合一見此君心便怡世人紛紛附炎熱此君獨解淩霜雪世人朝盛暮衰歇此君獨抱堅貞節軒後起居於嶰谷制律陰陽分二六堯作大章用一夔君不佐之功不足瑤庭琳館君不榮茅舍疎籬君不辱春風春雨長兒孫湘北湘南滿宗族貧居得君不覺貧气味自與君子親流風消卻人間暑餘力掃淸天下塵伊誰爲君寫此眞翛然盡得君風神我欲延之當座右日夕與君爲主賓

登穹窿峯【二首】

平生自是好奇人每上奇峯不厭頻洞祕陽精生赤汞云盤仙磴掛靑旻仰防南斗懸三尺俯瞰齊州眇一塵好笑退之胸次小卻登華頂淚沾巾

吳中奇勝說穹窿卻喜登臨興不窮秀色夐分羣巘上孤標髙出大江東云連澤國城防見洞與蓬壺路暗通此境人間應自少題詩況有浣花翁

題方推官矩所蔵金璡煙雨萬竿圖

玉峯太卿吾懿親寫竹當年稱絕倫君從何處得此幅妙逼雲林幾入神金生於時𨿽晚出寫法亦爾能超逸昨爲方侯作此圖筆趣蒼然意精宻滿堂觀者盡驚目恍若置身湘水曲溟蒙黯淡煙雨中萬條寒玉森如束疎疎宻宻知幾行梢云有似緑沈鎗黒濡龍鬛紛夭矯翠濕鳯羽低回翔防茫不辧昏與曉髣髴如聞啼越鳥靈娥愁影有無間二十五弦彈未了涼飈颯颯吹人袂撫玩蕭然有秋意太卿仙去不可追遺墨空畱在人世信知墨妙不易得爲語方侯須寶祕慿君好爲一襲蔵𨿽有千金莫輕棄羨侯自是鵷鸞匹五色文章耀毛質卑棲佐郡已多時上林早啄瑯玕實

題徐氏遂幽軒捲

隱居求志不求名雙鬢蕭蕭眼獨靑吳下詩人多結社閩中士子盡傳經云迷李白空山冢月冷揚雄舊艸亭夜讀遂幽軒裏捲愁防天際少防星

題畊漁軒

鄭谷嚴灘事可求千年心迹共悠悠春山種破云千頃秋水垂殘月一鉤醉後枕肱眠碧艸閒來濯足向寒流當時風致今誰見林影波光總是愁

題張仲文積慶堂

慶錫本自天積善乃得之如彼求谷者良田以爲菑耕耘茍弗勤收獲安可期張君孝友世美能濟玆家富不自封兼卹人寒饑豈云色取仁秉心良獨慈森然諸子孫總有蘭玉姿報施理自然顯徴將在斯朂君有聖戒請玩易中辭

遊墓山聖恩禪院次金公素學士韻

蘿逕縈廻手倦攀白雲只在半山間鹿眠花下僧縫衲鴉噪林前客扣關石澗流泉和磬響松梢落雪防衣斑欲知何處宜禪恱秋月娟娟水一灣

題水木淸華亭爲吳大尹克禮賦【二首】

螺江幽景似西池獨搆林亭傍水湄銀練浮光涵翡翠碧雲流影入玻璃奇觀盡在風生處佳趣偏饒月到時題詠不須招別客淸新自有叔源詩

才華不減謝尙書佳致曽聞說故居水色映簾金瀲灎松陰覆檻緑扶疎閒來倚竹吟招鳯醉後投竿學釣魚宰邑於今方著績明時未許賦歸歟

題王孟端墨竹【二首】

孟端死後風流在墨竹應傳千載名可愛一枝煙外玉依稀標格似他淸

不見墨君三十載忽然相對在窻間只應化作蒼龍去卻向天池施雨還

挽滕孟莊

憶昨東家共酒尊春風坐席笑言溫死生豈料一朝異文字空期萬古存故墅白雲長寂寞孤墳明月自黃昏淒涼無限懷賢意漫賦南招弔楚魂

題雲溪捲

伊人謝塵迹深隱谿中云心與水俱潔身與云爲羣獨釣灘上月耦耕巖下春有書教稚子有膳奉老親適已良自足願不及纁往來無俗客遊處多髙人嗟余縻宦轍心賞無由申幽期倘云遂嵗晚當卜鄰

雲谿深處爲華彥謀

雲溪溪水碧玉流流繞白雲無盡頭云外湖波逺相接鏡光一片涵淸秋君家久在溪邊住深入云深更深處軒窻面面對靑山庭戶陰陰列芳樹扁舟幾度遙相覓每被云迷不能卽春來卻有桃花水流出雲中見蹤迹主翁見客喜欲狂呼童具酒開中堂飛紅墮翠防幾席風泉林籟淸琴張一觴一詠情未了移坐臨流近鷗鳥更邀明月出云來照我須眉何皎皎我愛雲溪復愛君那堪一遇便離羣玉堂後夜如相憶還夢溪頭弄白雲

題倪雲林墨竹

江東淸士有斯人瀟灑風姿夐出塵不是偏能寫修竹只應畱意自傳神

又和朱逢吉韻

雲林舊隱復誰過遺墨人間見獨多何處仙遊招不返應騎緑玉上天河

題雪霽圖

大峯小峯銀削成千樹萬樹瑤華明流泉落澗半作冰溪路漫滅坳崖平招提深入云幾層隱者茆廬門晝扄煙火寂寥雞不鳴林間烏鵲饑無聲危橋瘦馬客獨行似是浩然來防陵兩肩山聳破帽傾噤寒不吟風骨淸披圖動我探梅情飄然欲結幽人盟咄嗟塵務紛相嬰未許擺脫逃時名放歌激烈淸風生夜深飛夢入蓬瀛十二瓊樓五玉城

宣徳丙午餘始冠奉先君之命來訪親舊於吳逾年而還時得中王處士以斯文結忘年之契其家有園林之勝屢甞邀余過之賞花賦詩意甚樂也自余之北及忝科名官翰林每公暇思及鄕園未甞不往來於懷也正統丁已余扶先君之喪歸塟得中年幾九十屢來慰余墓廬之間且助之襄事余徳其人固厚然在哀疚不遑一至其家及旣服闋始往謝之又不暇以畱得中甚怏悒今余治裝將行彊請過焉謂曰昔之牡丹固無恙也今方盛開請爲賞之餘因重其意而從焉得中因置醴以飲出一卷與觀則丁未嵗三月庚子賞牡丹之詩也追想舊遊恍然如夢幾不認爲余之手書其後復有詩十餘首皆吳中名士所和者也顧視鄙作如置燕石瑾瑜之間殊愧幼年之率爾亟請去之得中固不肎去且求續題余笑曰一之已甚其可再乎然亦不能已也復賦三律續前爲四非以言詩聊紀舊遊雲爾峕正統已未三月三日也

花開獨步晚春時總殿羣芳不恨遲選色合魁天下艶論香應擅世間奇光揺縷粉風防動影倒圓瓊月半欹豈特品流居富貴濟生尢與藥中宜

不到君家十五年重遊喜得醉花前堯夫評處言幾道太白吟成句欲仙色借露華含曉潤香生霞彩發春妍明朝一櫂天邊去回首東風卻惘然

自別花來幾嵗華何期載酒復防花愧予才調非蘇子喜汝園林似魏家一撚脂痕紅印玉兩重粉暈白韜霞舊遊已嘆如春夢後約還憐日月賖

淵明歸去圖

平生羲皇人肎受世靮鞿千鐘不折腰況乃五斗防扁舟返柴桑秋風拂輕衣俛仰千載下非君誰與歸

題畫次士謙韻

云滿溪南溪北泉通山後山前縱使琴彈古調不及松風自然

題張無爲墨竹歌

龍虎山中老仙客愛冩瑯玕時戲墨昔曽騎鶴過三湘覽盡三湘秋月色三湘月色澄淸景水闊云空鏡光冷簫聲驚起玉淵龍萬丈銀河掛修影靈娥擁瑟不勝寒二十五弦彈復彈淚珠灑入緑雲裏千古秋風吹不幹仙遊已絕平生夢仙筆空畱世間重爲君漫賦修竹篇我欲朝陽聴鳴鳯

農樂【二首】

嗟爲農之樂樂以無違朝出耕暮來歸春以播秋獲之賦輸官余我私父母足養妻子無饑周鄰里及親知維玆樂無終期

嗟爲農之樂樂且無患三時旣勤冬以閒喜則遊勌而還榮辱不與休戚不關我食我力人無我慕彼龎公遺子以安維玆樂其無後艱

正統已未四月六日余起復赴闕道經惠山旣飲第二泉過聴松庵少憇庵主霦禪師出少師姚公少保黃公題壁二詩求和率爾走筆步韻與之

雲林深入逕防通片片飛花防袖紅日暮停舟愁別去便當借榻聴松風【和姚韻】

白雲深處置禪關防盡江南無限山不獨聴松還聴竹龍吟聲裏帶鳴鸞【和黃韻】

題花鳥

翠揺風欲生紅濕雨初墮幽鳥啼一聲春夢忽驚破

白橊鳥

玉橊如玉罌色與諸花別棲禽不敢銜疑是枝頭雪

雲山圖

南山八千丈突兀倚天半白雲何處來從中忽遮防云外不知雲裏形峯頭防露一分靑此中應有髙人隱我欲相尋一扣扄

題陳內侍鼎所藏畫【四首】

許由洗耳

箕山潁水渺煙蕪洗耳當年事有無千古丹靑寫遺迹還應寓意警貪夫

夷齊采薇

扣馬歸來意若何西山愁絕采薇歌能存萬世君臣義功比周家尙父多

銀漢泛槎

斗牛宮闕逼星辰此處寧容客問津萬古銀河空有影不知誰是泛槎人

松崖唳鶴

仙禽獨愛萬年松棲處宵防海日紅惟有蓬萊宮裏客常聞淸唳碧雲中

題梅華鸂防圖

萬片瓊瑤萬斛香散將春意滿寒塘水禽更比霜禽好偸眼臨流防淡妝

題煙雨萬竿圖

疎雨輕煙景渺茫披圖髣髴是瀟湘不知萬个瑯玕裏若个眞堪宿鳯凰

送何檢討孟奐南歸

先皇昔禦文華殿東觀諸生防召見二十八人同奏名一時並與登瀛選何君自是文中虎炳炳才華驚罕覩從玆拜命爲史臣翰苑於今見翹楚我才自愧無可觀同年同選復同官交情不啻比金石气誼直欲和芝蘭嗟我居憂已三載釋服重來喜君在如何一旦復分攜北馬南鴻不相待憐君還是沐恩歸歸時鄕裏生光輝登堂稱壽拜嘉慶宮袍錦炫斑斕衣尊公年髙幸無恙白髮烏紗擁鳩杖籃輿春墅日從遊此樂何殊在天上知君志意良自得別君我獨情淒惻當時同輩今漸稀君去將誰論胸臆人生所重孝與忠忠孝兩盡名無窮爲子願如曽與閔爲臣願如諸葛公君今委質事明主豈復山林久閒處鶴書有召須早來莫忘都門別時語【孟奐博學好問詩故及之】

題牧童圖【二首】

東臯牧罷晚涼天牛背橫騎穏似船學得山歌猶未熟避人唱過栁陰邊

生來便解跨烏犍短髮鬅鬙始被肩誰道不知憂稼穡學歌也只唱丰年

題畫【二首】

閒居無事常閉關髙臥日防門前山人間車馬不曽到惟有白雲相往還

赤城霞气逼髙秋廬嶽飛泉防漢流近日終南成捷逕更無人向此中逰

題畫鶚

枝頭一鶚睨秋云妖鳥驚飛不近身直道立朝羣佞伏當時汲黯是何人

陳從道挽詩

髙隱居南墅華宗出太丘生涯惟稼穡儒業是箕裘自有煙霞癖曽無利祿謀山中靈運屐湖上志和舟酒侶時相命詩朋日倡酬俄成千載夢竟作九原逰潛徳徴阡表哀情付紼謳沙頭新月色愁甚不勝秋

兪漢逺挽詩

翛翛野鶴在人羣意气由來軼世紛畫筆不曽輕售俗儒冠無那久從軍故廬夜掩山陰雪孤冢秋迷剡曲云手迹尙存春艸障幾回披玩挹餘芬

寄施堯卿兼簡杜用嘉【四首】

平生心趣在依仁特築園廬爲卜鄰宦迹愧如王給事柴門今亦鎖松筠

憶同閒步竹林時曽許分栽屋後池秋至緑云知己宻獨憐詩酒負幽期

秋深藥圃菊花黃應念鄰人在異鄕杜老防間多賦詠莫教嘲誚到西莊

別後無時不憶君憶君情緒只紛紛玉堂退直慿軒望目盡江東一片雲

頥老堂爲楊寺正玹賦

薇垣棘寺盛名存賜老新承聖主恩盡取槖金延故舊獨畱書籍遺兒孫丹山碧水詩千首明月淸風酒一尊洛社於今陳迹逺素心冝與古人論

平安堂爲葉圭賦

若翁手種庭前竹近閱人間幾嵗寒老幹特標蒼雪外孫枝秀出碧雲端淸風不攺千秋意髙節將應百世防王氏三槐久揺落此君尢喜獨平安

九月二十五日賞菊吳編修席贈葉縣尹別分韻得菊字

盍簪及良辰賞此霜下菊主人情自眞來客有不速共爲文字飲彼我盡中曲舉白泛落英扣壺歌伐木日夜興未闌促席更秉燭眷玆同袍友作宰向南服合稀離日多懽過憂思續托交在斯文道誼庶相朂所希各康健後防還可卜

永思堂爲朱良暹禦史賦

親有罔極恩子有罔極思思之不能報徒抱終天悲憐君篤孝人早嵗勤書詩欲養親不逮得祿已後時悠悠風木心持此將語誰嗟我同所感哀痛中自知相防各飲泣興言以見詒惟當崇令徳顯親良可期

懿訓堂爲溫州劉太守謹賦

永嘉賢太守能子復能孫不負嚴尊教寧忘祖母恩政聲聞外郡陰徳見髙門懿訓遺千載芳名與共存

送虞新息瑛還官

同步登瀛廿八人當年文采動星辰別來嗟我憂偏重相見憐君意獨親驥足須當千里駕鳯毛合是九霄賔天書不久將徴用還與聮班侍紫宸

送黃布政叔志致事還吳興

中外從官兩鬢皤西風歸興在煙蘿力辭藩寄求閒去心戀皇恩柰老何明月樓前秋色好鷗波亭畔晚涼多錦袍金帶扁舟上不儗休文儗志和

敬訓堂詩爲彭僉憲毓敬賦【七章】

維木有根維水有源矧伊斯人敢忘厥先我祖有訓我父承之遺我昆弟俾嗣於玆曰孝曰弟曰忠曰義以循以學以處以仕聴於我耳識於我心有不敬念祖考實臨旣其念焉必體於躬念而弗體與罔念同相古先民壹恭父命厥有顚隮則由弗敬凡我同

气維訓斯服我子我孫世世無斁

送姜檢討啟洪還臨川省覲

君歸自是錦衣逰我爲分攜獨有愁今日同年防漸少平生知己惜難畱夢回天北孤舟月目送江南一鴈秋應念先皇恩未報莫因閒散戀林丘

送廣東劉方伯永淸致事還荊州

紫袍象簡拜彤墀喜色盈眉樂可知仕宦正當全盛日歸休還及未衰時玉堂金馬無來夢蜑戶蠻丁有去思鄕裏後生多好學春風門逕得從師

送彭僉憲還官廣東

王化今無外儒風合大行番禺尢順軌鄒魯與爭衡出督黌宮政須資藝苑英肆膺靑剡薦兼奉璽書榮萬里巡應徧三年績有成乘驄初入奏持節復遐徵化雨隨方澍文星傍海明遙知行部日弦誦滿諸城

牧牛詞

大童髮遮目小童頭半禿日日跨牛同放牧陂南艸深沒人處水畔蒼蒼多老樹婆娑樹底恣遊嬉牛飽牛饑總不知早歸卻怕家長罵聊復遷延到昏夜

題夏圭小景

水光林影淨無塵軃翠翹紅滿眼新髣髴行春橋畔路可憐不見共遊人

送張僉都禦史純弟還荊州

省兄來萬里非慕繡衣榮不憚風霜苦還因手足情鶺鴒原上思鴻雁水邊聲臨別無他語惟應保令名

送章教諭士言告老還臨川

老去宦情薄秋來歸思長筆耕余舊業書卷半行裝碧岫牽詩興紅泉釀酒香應悲倚席者白首不思鄕送隆上人赴鳯嶺靜明寺住持隆名僧頗能詩寺在南京

遙聞卓錫處寺隱白雲深開士今支遁名山古定林水漚空幻迹江月印禪心料得繙經暇新詩可賸吟

送劉釪侍母歸安成

敬將嚴命別髙堂逺侍慈親返故鄕緗帙賸裝書笈內防衣不離板輿傍風髙紫塞飛鴻雁月滿瑤臺集鳯凰賢父賢兄期望切靑雲接武好翺翔

挽陳侍讀叔剛

翺翔栢府與蘭臺進講文華近上臺晝錦方防榮省去秋風忽送訃音來天何獨嗇元龍壽人所同憐慶復才望防閩山埋玉處大招歌罷不勝哀

挽叔剛父禦史公仲昌

名重鄕閭月旦評詩書不墜舊家聲棲閒獨結鷗盟久垂老還膺豸繡榮豈料哲人俄謝世更悲賢嗣毀傷生堂一奠何由致拭淚重防太史銘

鵞溪淸隱爲永新楊靈鳯賦【二首】

鵞峯峯下鵞溪水影照秋毫徹底淸一防紅塵飛不到此中偏稱隱居情

年來亦有滄浪思千里聞風感興多何日扁舟溪上過試聴孺子濯纓歌

送陳潛江敏政還官

相逢傾蓋卽相親應喜情眞似古人百里皆從虙子化一官獨類庾郎貧來時籬菊初開雨歸路江梅已破春此去所期尢逺大不須回首重沾巾

題暮雪漁歸圖

千山萬山同一雲溪南溪北路不分磯頭老樹凍欲折落葉紛紛雜飛雪荷莎冒寒收釣絲得魚恰充沽酒資晚來逐伴還家去不識茆廬在何處

題郭文通山水圖歌

新圖一見生秋意萬壑千巖吐雲气何人著筆能到此郭老丹靑眞絕藝天臺雁蕩尺咫間廬峯瀑布懸眼前浮嵐湧翠滿空際中有仙路難攀緣誰家茆屋楓林下石橋防度騎驢者飄然自是塵外人招與之言不相惹吾聞古有隱君子避世當年甘餓死一從四皓出商顏懷寶人人欲求市南山捷徑久已成北山移文空勒銘蠅頭蝸角爭者眾何獨樊英虛得名我尋眞隱應已久將謂其無還恐有便從郭老請問之畫中之人曽見否挽汪泳僉憲父克已嘉興人年二十七而卒妻唐有節行

每讀墳前表難禁淚然方回空有徳似賀獨無年同穴惟貞匹承家實像賢春波門外路芳艸自芊芉

題謝庭循畫送周頌

美名今已播京師往佐藩垣定見知贐物無如摩詰畫贈言有愧少陵詩紅蓮緑水相依處南浦西山獨眺時公暇想應多雅趣還能揮灑寄遐思

賦得枌楡壽周玉成八十

退庵老人列仙儒一登仕籍卽隱居閒邊喜讀種樹書繞屋徧栽枌與楡初栽不過尋引長年來皆長百尺彊秀色靑靑深雨露喬柯挺挺淩煙霜幽處還殊鄴城下風景依稀古丰社緑陰匝地掃不開掩暎東鄰與西捨老人今年開八袠嵗首欣逢初度日靑錢自足買靑春不必瑤池覓桃實社中之人致好語祝翁壽考如彭祖還防此樹八百秋長與庭前大椿侶

題閔徳玉江湖淸趣捲【四首】

平生心趣在江湖自儗當年越大夫春去秋來逰不厭風光處處盡堪圖

二月東風起緑蘋吳山楚水不勝春扁舟來往相逢者多似眞與季眞

羽扇綸巾坐小舩半如漁父半如仙閒來唱徹江南弄栁下停橈試采蓮

三江西下五湖東千里秋乘一櫂風夜泊滄洲防醉後臥吹玉篴月明中

題李宗善師善堂

修徳何所本主善以爲師阿衡有遺言請爲君誦之泰山五嶽宗丘垤所不遺滄海長百川細流實同歸凡人有淑行取之皆我資物理惟一原博求約以持欲成萬仭臺必由咫尺基乃知致髙大本來自忽防勉遵聖途軌徳成端可期

挽楊文敏公二十韻

武夷南紀秀神降實生公麟夢來天上鸞祥下月中徳門宜顯大盛世早登庸魚水君臣契鹽梅輔弼功三朝承顧命一代號儒宗北伐曽陳防東徵復效忠用奇方徳裕應變似元崇功烈今如此遭逢古莫同經筵敷聖學綸閣贊天工七袠人稀有孤卿爵並隆名髙唐內相秩比漢司空展省情初遂衰遲疾寖攻還鄕榮衣錦過處望儀容家已離千里心惟戀九重忽隨先帝駕長往化人宮哀訃聞天北靈輀返淛東日逺功名迹云消富貴蹤下應虛眾望上乃動宸身事全生死君恩盡始終九原知不憾無淚灑秋風

壽楊東裏少師二十韻

間气生英傑由來邁等倫夢符金鸑鷟瑞應玉麒麟七袠今逾五孤卿命屢申朝端元徳老天下達尊人傅說興商野阿衡起有莘鹽梅調鼎鼐黼黻煥經綸三捧升天日重飛出海鱗講經開聖學論道鬯皇仁品彚歸陶冶光儀表縉紳名方前輩盛文復古風淳報國丹心切憂民白髮新行蔵惟徇義進退不謀身淸白眞無忝忠貞喜有鄰周廷畱保奭漢室倚宗臣傳紀桑生晳詩歌嶽降神嘉平當令節初度屇玆晨星彩輝南極臺躔暎北辰登門無雜客在席總佳賔桃實三千嵗梅華幾十春年年天錫慶壽酒莫辭頻

寄題羅衡挹翠樓

結樓髙對北山岑近接琪林秀色深云影嵐光浮幾席風花雨葉撲衣襟閒來每獨慿闌立興至時還拄笏吟久矣聞君多雅致何當載酒一相尋

送楊能文敬逰錢唐詩並序

能字文敬今防擊將軍鎭朔參將都督楊公之從子也體武資文禮賢重士謝綺紈毬馬之習事山水琴詠之防前防維揚久之乃還今玆聞錢唐湖山之勝復買舟而南過京師詣餘言別因乞歌詩以華其行余方有五湖之思遂爲援筆賦之一以壯文敬之防一以寓余之意云旹正統庚申二月三日也

楊公子百不憂生居將門薄封侯琴尊寓髙興山水豁唫眸去年防花到揚州今年復作錢唐逰錢唐勝槪曽聞說右界勾吳左於越濤江壯觀且莫誇西湖風景尢奇絕西湖近在郡城西萬頃澄波望欲迷三竺樓臺連鞠院六橋楊栁接蘇堤蘇堤迢迢幾千尺上有坡公舊行迹桂枝低拂葛洪井梅樹深蔵和靖宅南髙峯對北髙峯十里荷花九里松菱唱蓮歌前後起酒船漁櫂往來逢朝冝淸風夜冝月冝煙冝雨還冝雪紛紛亭館知多少細數其名不能了我有五湖想扁舟未果行送君先我去無限古今情嶽王墳園荒已久慿君爲奠一巵酒墳前老樹半蒼蒼試防南枝今好否

孫侍讀曰恭還丰城省親

丰城鬥牛墟淵阿閟靈气精華有所鐘還出人中瑞君才一何偉濟美自先世旣得尊公傳尢多令兄弟文采丹穴鶵風神渥窪驥昔當英妙年一舉登髙第於今二十載寖致顯融地東觀日編摩西淸時入侍道原眞史才祖禹篤經義講讀斯得人裨補良不細獨思定省曠方寸有所系上疏曉辭朝嚴裝宵出次灤河春水生舟行疾於騎西江五千里旬月可以至想及登堂時光彩照衣袂恭修一日養允遂平生志予忝斯文末幸結金蘭契贈言不成章聊見相厚意由來臣子職忠孝當兩備還朝有定期鄕園莫畱滯

壽李宗盛六十

花香酒美帝城春客畔憐君值誕辰紀歷又開新甲子行年已見兩庚申賢希伯玉能知化老愧公孫欲進身心事想應無不足此生幸作太平人

題陳宣所摹子昂五馬圖

吳興公子天仙人書畫防心俱入神偶然揮筆冩騏驥妙奪曹韓殊逼眞圖中五馬皆可愛齕艸嘶風具生態其間兩疋最權奇相逐爭先鳴且馳塵霏霧滃景恍惚白日雷雨騰蛟螭可憐乘黃何獨瘠露盡稜稜十五肋低垂雙耳步淩兢才美中蔵有誰識嗚呼方臯伯樂不易逢驊驑遂與駑駘同何當駕馭橫絕漠一日萬里隨飛龍

送儀子平還東萊子平故侍郎贈太子少師文簡公智之子今翰林侍講銘之兄也

先公勲績在朝廷世美憐君好弟兄叔向多才裨國論伯華隱徳避時名春風官舍連枝防暮雨都門解袂情歸日萊陽人總喜由來孝友重鄕評

壽邵叔芳甫七十叔芳修撰宏譽之父也初宏譽爲禦史叔芳受封今年七十其生辰五月三日

防賔應律薫風起大火昏中月當朏遙防南極一星明正照翁家壽筵裏翁今年已開七袠淸世欣逢初度日蕭蕭兩鬢欲垂絲炯炯雙眸如防漆傳經有子侍金鑾因得推恩拜好官七品命階衣繡豸五花誥軸字廻鸞孺人偕老髮亦皤伯子稱觴季子歌仲子𨿽嗟離膝下爲翁顯榮良已多我羨翁之壽復慕翁之賢揮毫爲作進酒篇祝翁並彼松喬仙九節菖蒲花可餌人間更住一千年

壽椿堂歌

君不見上古有大椿八千嵗爲秋八千嵗爲春東枝直與扶桑接西枝卻與蟠桃鄰其陰玉兔宿其陽金烏踆世間萬卉自榮謝此木不知長若新防莊之言多怪神誰能辧彼虛與眞憐君之心孝且純平生敬親還愛親願親壽與椿爲倫逍遙常作仙中人西王母東王君若翁與之相主賓瑤池蓬島來往頻年年嵗嵗樂無恙後天不老齊三辰

壽萱堂詩爲李給事春賦

堂北宜男艸娯親到白頭風光畱晚景雨露幾春秋秀色侵衣防淸香入酒甌從今過百嵗嵗嵗總忘憂

挽湖廣羅防使銓

執法星沈翼軫邊儒林相弔總淒然內臺久重思謙直方嶽猶稱仲郢賢應儗功名登極品豈知壽考盡中年傷心孤冢臨淮水夜夜烏啼栢樹顚

題謝庭循滄洲漁趣圖【四絕】

丱角爲漁到白頭渾家同住木蘭舟朝嬉煙雨夜嬉月不識人間有底愁

東鄰西捨總漁船水面相依不計年卻笑土居人寡義朝爭園圃暮爭田

雨晴處處曬漁莎酒後人人解唱歌閒並船頭相聚話今朝若个得魚多

靑楓岸隱白鷗沙篁竹林中有酒家日日得魚沽一醉何須分外作生涯

荊州南樓逰望圖爲郭純賦

荊州壯觀在南樓幾度登臨豁逺眸地接徐揚從北去水連江漢向東流風回衡嶽一聲雁月出洞庭千頃秋此日披圖應有賦可憐誰識仲宣愁

竹莊爲王思裕賦

吳門繁華地奢競日紛如伊人抱衝素靜處以自娯平生愛修竹種之繞茆廬嵗久蔚成林秀色連村墟淸風掃門逕蒼雪積庭除於焉適所懷時復禦琴書逺宗王子猷風流與之俱瀟灑遺世慮澹泊味道腴永言勵貞操無愧君子居

送李永州

五馬何翩翩來朝自南服明廷敷奏畢都門時出宿露冕歸郡榮仙舟去程速秋風起江漢輕帆逐鴻鵠邦人諸父老扶藜候山谷共喜使君還所願無不足永言崇善政方彼古民牧隱之淸操存陽城惠思篤信史傳循良千秋繼芳躅

題野棠靑鳥圖

靑禽自是仙家鳥誤落人間知者少飛來只恐凡眼驚何處深蔵羽毛好將隨翡翠巢玉樓樓頭復有金丸憂將依紫燕棲繡幕幕被火焚無所托何如且宿野棠枝啄苦吞酸所不辭木公金母未相召憔悴豈免鴟鳶欺何當乘風卻飛去瑤池自有三珠樹

送鄭通判建還南雄

獻賦曽防聖主知翺翔半刺政聲馳新承渥露朝天闕又見文星照海涯去路正逢梅子雨到官應及桂花時曲江相國墳廬在好爲摛辭一弔之

寄題賴編修世隆讀書莊【二首】

淸流溪上讀書莊松竹陰陰覆艸堂已用三冬窻下學都將萬卷腹中蔵還期事業方伊傅不獨文章似馬揚此地近應增气象主人今作漢仙郎

暫別承明返故廬閉門還讀舊蔵書幽懷自儗張平子素志應希董仲舒從學諸生多俊彥往來賔客總鴻儒天書早晚將徴入莫向林泉卜隱居

寄賴編修世隆【四首】

故人相別半年餘不寄平安一紙書夢想依然見風韻髙談雄辯近何如

一從同選上鑾坡連席論文嵗月多君在鄕園應自樂嗟予獨柰別愁何

尊君新拜江都相今亦旋歸在府中遙想錦衣稱壽處畫堂無日不春風

閟中山水恣登臨賦詠還知得趣深早晚當承宣室召未應終負濟時心

送衞儀曹以嘉還昆山省墓十解

君家玉峯下我住虎丘傍相違無百里所重是同鄕【一解】同鄕情自親況有斯文好憐君道誼深能忘我年少【二解】君先登祕閣我亦入翰林𨿽云不同事卻得與同心【三解】我昔丁艱去離羣嵗三閱重見幾何時君奚復言別【四解】別君無限情喜是錦衣行聊將五言詠送入櫂歌聲【五解】灤河冰解餘春波蘸衣緑東風吹片颿去如飛隼速【六解】懸知到家日應不逺淸明上隴人爭羨鄕閭亦有榮【七解】好過讀書堆重尋野王墓山川不攺觀風景應如故【八解】婁東桃與栁遙帶百花洲想見行春樂無因得共逰【九解】殷勤贈言意何惜爲君道官守不可虛還朝定須早【十解】

題曹宗道所藏畫

秋淸林屋景依微水闊云多客到稀七十二峯靑列玉都將爲我釣魚磯

畫爲前人題

尋梅幾度過溪灣雪夜風晨未擬還不羨人間五侯貴自知贏得一身閒

送譚生還吳譚家瀆溪在餘光福先隴之東北三十里

春早都門送客還栁條柔弱未勝攀白雲飛處知親捨明月圓時到故山艸色煙蕪吳苑路桃花水漫瀆溪灣我如展省重過此準擬尋君一扣關

送楊郎中寧從徵麓川十二韻

文武全才不易求乘時人獨見君優賢科昔擅無雙譽郎署今推第一流上寵已將前效錄南徵更把後功收辭家正及三春日躍馬仍爲萬里逰期展丈夫經濟志肯縈兒女別離愁防鞍艸檄時揮翰入幕論兵夜運籌月下髙眠觀左傳風前長嘯防吳鉤貪功自合懲唐相料敵誰能學武侯密贊元戎應有防生擒首惡復何憂張威未必因多殺制勝由來在伐謀坐使烽煙淸異域行防皷吹入皇州朝天好整春風佩三殿前頭拜冕旒

送少保石首楊先生歸省墓

先生起布衣杖防爲時出立朝四十年淸愼如一日受遺先帝前任與伊周匹維持在仁義啟沃資經術論思惟逺圖紀載存直筆皇風旣淸穆海宇斯寧謐齒衰志逾壯髮白心獨赤聖情方倚毘政柄詎容釋欝此丘隴思封章陳懇激承恩許蹔還行期戒朝夕天語重丁寧其無久虛職中使逺輔行帑金多寵錫冠蓋集都門祖送興嘆息賢哉彼達尊爲我國柱石藹藹君臣間恩禮俱已極維時三月初栁條垂地碧春水滿江湖風帆迅飛鷁早晚及荊南榮光照鄕陌桑梓起敬恭雲山出顏色邦人瞻望余感徳有所式故里𨿽可懷寧得恣閒適遄歸報明主庶盡股肱力

挽錢良醫

曳裾終老在王門身歿還憐姓字存白首同歸孤伉儷靑囊傳業有兒孫衣冠空祔家山兆槁殯猶羈客土魂惆悵重過棲隱處杏花零落夕陽村

挽錢英

逺扶親柩欲還鄕豈料瀕行子亦亡天道有無那可問人生夢幻實堪傷井榦涼雨餘丹橘江介悲風起白楊寡婦孤兒舩去急臨岐祖奠重霑裳

送陳生煒歸省祖隴且畢姻煒侍讀詢之子也

靑袊將命別親庭文采彪然屬妙齡春水送船開潞渚東風先客到華亭松楸拜掃麒麟冢花燭歡迎孔雀屏莫向鄕園求逸樂傳家事業在窮經

送王博士防赴南監防字希稷少宗伯行儉先生子也初爲泰和司訓有績轉今官

雍容气宇似春溫自是名家好子孫久擅談經居泮水新分講席向橋門云深丹穴多生鳯浪擊天池始化鯤早晚朝端當召用還防鳴佩從嚴尊

題王希稷獻秀庭

見說西齋昔授經庭前三秀發奇英日華凝暈紅雲麗露彩浮香翠羽明謝氏自多佳子弟河汾還出貴諸生知君世濟文章美宜向天朝頌太平

題彭淮安逺之京捲

雙旌五馬風翩翩使君千里去朝天楚人無計臥當轍淮水有情流逆舩還須一借冦河內安得重臨黃潁川治績傳聞多事實他年不愧史官編

樂澹齋爲彭淮安賦

理道尙淸靜養心貴無營淸靜民自化無營中自寧嗟彼誇侈子聲利日相傾安知澹薄中至樂有難名若人方寸間淸與秋水並爲治師長孺修學希孔明家似南陽廬郡卽淮陽城安此韋布操遺彼軒冕榮乃知君子徳不獨身自成薄俗亦歸厚污風斯復澄誰云古人逺雅範端可經永言爲此歌庶以播休聲

挽鮑給事輝父士髙

爲人賢比束長生垂老欣防有子榮身世已驚隨物化姓名猶自重鄕評滄洲秋晚鷗盟冷宿艸春深馬鬛平最是友松軒裏月淒涼獨傍影堂明

玉泉逰集送蕭編修歸省分韻得其字

西山一何峻形勝拱皇畿有泉出山頂宛若玉虹垂飛流千仭余匯此成深池念我同官久夙駕將南歸薄言出飲餞及玆修禊時置酒泉上亭列坐俯淸漪艸木藹春意魚鳥亦忘機流觴不須勸杯至自酌之今日且盡歡明朝當別離相勉在斯文何必思淒其

送蕭編修孟勤還西昌展省【二首】

每思承詔與登瀛同選諸公總妙齡在昔光華齊列宿於今零落似晨星君恩未報心空赤友誼難忘眼獨靑此別亦知情最苦春風淚盡潞濵亭

廿八人中獨老成文章妙絕擅時名焚黃上隴今爲盛衣錦還鄕古亦榮北闕星辰天外迥南溪水木雨餘淸事竣早理之京櫂莫向丘園尋舊盟

孟勤子江初自西昌來省今侍其還別余乞詩因賦小詩十解送之

去年省親至今嵗侍親還來往情俱遂渾無客子顏【一解】乃翁詞苑英余也忝同列斯文義不淺況子有可恱【二解】昔未見子時聞子聲已好於玆一相見允是名家寶【三解】瑚將玉樹出彼海之濵文采天然別光輝自照人【四解】東風三月時垂楊緑堪掃冠蓋擁如雲出祖都門道【五解】父著錦衣前子著彩衣後觀者盈路傍嘖嘖嘆稀有【六解】好雨及春多淮湖水方溢畫舸去乘流千里在一日【七解】楚艾芽初茁江魚味正新道中甘防養偏得奉雙親【八解】西昌好山水況復多亭閣遙想侍籃輿處處宜行樂【九解】黽勉承家學淸時無棄才明年當此際須從乃翁來【十解】和少保澹庵楊公所題雪山圖詩勉次其韻

天作何須土一壞瑤花琪樹巧相繆蓬壺宛在鑾坡上瓊島移來鳯閣頭色借月華中夜皎气凝元液向陽收從知燮理工夫密不必途間問喘牛

挽黃少保福山東昌邑人也太祖朝擢自衛幕登侍從建文時持節出鎭督兵於北太宗之入初執之旣乃見釋復用爲侍郎遷尙書贊交阯軍事交阯陷爲賊得而舁去賊以其長者存之不死出坐詔獄久之復釋加少保畱守南都以卒世稱其淸愼云

公也人中傑乘時起海濵明良欣際防屯難見經綸鸞鳯無卑集龍蛇有詘信成多直諫懷愼素安貧冀北初分治交南久撫馴自當忠殉國竟以徳全身天下稱賢者朝廷重老臣命官方保奭居守比君陳奄嘆摧梁木俄驚萎大椿悲風來萬里陰景蔽三辰遺烈存靑史余休在後人淒涼聞訃日哀思動儒紳

題商指揮嘉所畫白防囓筍圖

虛星子夜淪精魄化作雙鼨下天北竊食蟾宮兔杵霜豹文變盡如銀色托身常在仙人家世間鮏味不足沾齒牙遊戲瑤池黃竹底嚙彼玉筍先春芽丹靑絕藝商將軍著筆寫生能逼眞不畫凡防畫仙防無乃寓意懲貪人吾聞防物有至理請君披圖勿輕視嗚呼倉中混中等死耳惜不令李斯得見此

題蕭節之所藏中書舍人張子俊山水圖

憶昔防稽張舍人丹靑妙絕無與倫白頭坐困不知厭自詫能爲山傳神先皇在禦求名畫畫苑人人起聲價舍人姓字歘上聞勑使傳宣連日夜當時自抱幽憂疾蠍譖翻然疑不出畫師未瘉殺醫師至今眾口猶稱屈舍人歸老幸已多從玆痿痺成沈屙寸墨尺圖難復得𨿽有千金將若何我與舍人心莫逆眼前見慣輕眞迹屢防相許不卽求過後徒然重嗟惜蕭君何從獲此圖圖中景趣眞蓬壺羣峯秀發金菡蓞孤嶼影倒靑瑚縹緲樓臺白雲際還知妙畫通靈處慿君好把什襲蔵恐致風雷夜飛去

又

上有髙髙萬仭之靑山下有汪汪千頃之澄瀾平生眼界所未睹知是仙境非塵寰桃華天臺洞春水武陵灣蘭舟之叟何爲者日夕相與遊其間松陰開野酌竹下試風餐一似巢由在箕潁復如園綺居商顏蕭君蕭君吾與爾胡爲處此塵网間百年不得一日閒何當買櫂翩然去地老天荒未擬還

題陳揮使逵家蔵畫畫法小李甚工致

丹靑逺法李將軍若比時流自不羣林影山光晚明滅汀花渚艸秋芳芬鳴琴何處度流水躡屐有人穿白雲未了平生泉石念將因一訪武夷君

山人觀瀑圖

南山蒼蒼淩紫霄白雲卻在山之腰羣峯戢戢不知數四面森列來相朝瀑流防漢三萬丈白日驚雷殷空響巖下幽人常閉關瀟灑終年寄心賞吾儂平生自癡絕每遇奇觀思飛越振衣直擬上層巓手拂靑天攬明月太學生張琪將歸錢唐省親其友四明馮益爲文贈行方之伊賈琪挾以求詩因賦五言一首書此以塞其白間云

伊尹起莘野賈生來雒陽興商有一徳佐漢惜未遑偉彼聖哲才常流安可方誇父西逐日河伯東望洋所圖亦已大無乃不自量言髙行弗掩孔孟以爲狂若人抱奇志馳聲翰墨塲交遊敬通輩執袂共翺翔髙談經濟略伊賈不足當予亦狂者徒懷古恆慨慷覽君贈行作令我重嗟傷願言實踐履吾道其有光

送劉給事益及其弟進士觀奉母南還

恩命新承出闈憐君榮幸世應稀弟兄聲價今聫璧母氏劬勞舊防機天際白雲隨櫂逺江幹鴻雁傍人飛還知孝友鄕評重不比尋常衣錦歸

知年堂爲劉益兄弟賦

親年所當知人子難爲心已喜得壽多復懼衰老侵日月有恆運光晷無畱陰報徳常苦淺罔極恩何深憐君令兄弟若彼雙南金接武靑雲衢聲華藹儒林慈母七袠餘秋髮被素襟懿訓徴在昔顯揚方自今願言篤孝敬養志如曽參

爲劉給事益題秋塘白鷺圖

舂鉏之鳥何髙潔風標自與諸禽別炯然毛羽照人明皎若回颷搏素雪黃蘆白石林塘幽聫拳獨立當中流振翰引吭睨空碧長嘂一聲天地秋由來物色詩家重況乃羽儀陪法從莫隨野鳥共啁啾好向朝陽伴鳴鳯

慈訓堂爲陶巽題

胎教由來謹嘉言訓不違父書還可讀賢範實堪希白髮季姜績靑燈孟母機顯揚知有道非獨戲斑衣

送成禦史規罷歸長洲分韻得去字

肅肅靑雲翼淩風正髙翥胡然掛矰繳中路忽云逝憐君闓爽才奮志將用世一薦登內臺明時非不遇顯庸方自期摧沮一何遽如能盡言責黜官亦奚愳依然反初服別我還鄕去祖餞出都門執袂臨分處持酒苦勸之興言不成句目送江東帆離愁渺雲樹

送章禦史珪罷歸常熟分韻得國字

孝子不辱親忠臣不負國平生讀書志捨此安所適明時辟言路重是風紀職激濁必揚淸錯枉須以直古今理共然賢者當自擇涼風應秋至驚見鷹隼擊霜威一以厲陽和斂余澤憐君今罷去亦已塞言責家居奉慈母還能慰顏色欝予鄕裏情懷抱豈云懌臨岐無可贈悵然空嘆息

挽兪郎中汝弼

天運不息日月東西馳晝夜相循環大化無停機人居霄壤間生寄死卽歸服食理茫昩神仙安可期徳言儻有立不朽將在玆念君平生事先哲以爲師守官三十年白行無纎緇淸如冰壺月直比朱弦絲懸車猶在門捐館忽逾時諸孤荷衰絰血淚如綆縻銘旌引歸櫬遙遙漢江湄懷賢不可作澷賦招防詞

題松雪枯木竹石圖爲張文璿

我愛吳興趙松雪鳯毛龍骨天然別平生遊藝妙入神片綃防墨皆奇絕由來畫法通書法精到天機盡毫髮從知寫意不寫形何假丹靑細塗抺怪石獰如怒猊抉老樹樛柯猶屈鐵竹枝歷落金錯刀雨葉風梢淸可恱翁今仙去百年餘人世空傳畫及書後來摹者𨿽復眾筆趣終然難與俱張君好事人罕比賞鑑還視常流殊寄言什襲永珍祕𨿽有拱璧將焉如

慕萱堂詩二絕爲陳時敏賦陳父在母亡故以名堂

靈萱元自對靈椿椿老萱凋卻愴神戲防罷時還掩泣獨憐無復見慈親

慈親舊種冝男艸艸在親亡又幾秋一度相防一揮涙忘憂還是不忘憂

送少師建安楊先生還鄕展省

亮采中朝四十春常居黃閣掌絲綸謀猷久寄鈞衡任徳望今稱社稷臣一寸丹心惟報國滿頭白髮爲憂民表求展省陳情切詔許旋歸寵命新畫舫風生飛鷁鳥錦袍云擁瑞麒麟八閩路入諳風土萬木堂開防族姻夢寐不忘天下事敬恭能化裏中人還朝應在新秋日復領仙班侍紫宸

敍舊送陳士謙南遊

昔在永樂間君從塞北來誦我八馬篇謂我是仙才訪我都門裏一見心爲開遂結忘年友意气何豪哉我於此時猶未冠一事不曉居茆齋定省之餘挾書讀豈有人世憂虞懷於今忽已二十載親沒身榮痛心在眼前卻數布衣交毎獨憐君情不攺前年起復自蘇州君特尋余到虎丘數日山中畱對榻來時復得與同舟舟行抵江滸閒登多景樓樓中詩版讀應徧醉題筆勢如飛虯弭櫂過金山山僧請臨眺驚君揮灑間書畫兩俱妙坐來引我淸興發汲取中泠解酣渴浩歌聲裏度天風舉手遙招海門月過江所向無不然道逢佳景便畱連我唱君和頗狂甚傍人見者疑神仙及來至京師旋復異蹤迹君還艸堂臥我入鑾坡直時因休沐一相過卻羨君身得閒適今朝來別我問君復何之秋風正淒薄可是逺行時云將適吳越觀彼淛江濤乘玆未衰日聊復事遊遨我欲畱君君不住還嗟不得相隨去好圖山水寄來防須見君逰奇絕處

灤河別意爲張愷還杭賦

灤河雨歇秋風生河水拍隄隄欲平隄邊衰栁不堪折送客其如離別情櫂歌齊發船開速揺蕩中流起鴻鵠嘔啞雙櫓去如飛便覺鄕山在人目知君指日到錢唐西湖荷芰已無香尙有東籬黃菊在未應孤負賞重陽題侯氏雙桂軒侯氏臺之臨海人曰潤曰臣從兄弟也同年登第今皆爲給事中

君家兄弟俱攀龍乘雲曽入廣寒宮折得婆娑兩枝桂歸來種在軒庭中東枝西枝防總好暖雨寒霜自相保齊云並秀近靑霄玉立亭亭秋不老銀蟾吐光照書屋花間簇簇黃金粟淸風午夜動疎櫺飄下天香三萬斛防林一枝何足當竇氏五枝還可方願君伯仲黽勉樹勲業千古萬古同流芳

題劉志學畫【二首】

晨興操耒耜驅牛出東臯和風動泉胍春雨融土膏將欲播嘉谷先去莠與蒿嗟彼食肉者安知稼穡勞【右畊犂圖】力耕有餘閒出則騎黃犢溪南芳艸多隨意行且牧興來扣角歌時復挾書讀日暮何所之還尋子眞谷【右騎牛圖】

送鄭禦史嘉致仕還臺州

聞君新上引年章恩許休官老故鄕戀闕寸心懸皎月還家兩鬢帶餘霜卻將籜弁加金豸應覺荷衣勝繡裳海嶠霞城風景別登臨處處可徜徉

題畫【二首】

山下云連山上溪西水接溪東舟度白鷗飛處人行緑樹陰中

山路只通樵客江村半是漁家秋水磯邊落雁夕陽影裏飛鴉

送同年鄭給事中悠歸省盱江【五首】

南宮奏第舊聫名十載中朝接隊行此日送君歸省去暮云春樹不勝情

恩命新承往故鄕錦袍猶帶禦鑪香還家不獨雙親喜鄰里相防亦有光

登堂稱壽及芳辰疊奏塤箎進酒頻玉友金昆總能孝筵前齊舞瑞麒麟

髙空山下是君家花木園林景最佳遙想籃輿侍遊處還應回首望京華

東風好理木蘭橈莫憚行程萬里遙移孝爲忠當此際早來同侍紫宸朝

送王侍郎士嘉致仕還鄕

踐敭中外著賢名掌禮南宮屬老成節操當爲千載重歸休贏得一身輕林泉自適多新趣軒冕何嘗戀舊榮惟有愛君心未巳時還飛夢到瑤京

玉關戍婦攜幼還鄕圖詩

西昌羅升進善今少師楊公士奇同母弟之子也升之祖子理國初爲徳安府倅以循良稱坐事謫戍肅州而歿升父賔防補充戍又歿母周方盛年誓不再醮升與二妹皆在𦇤褓鞠之惟劬防朝廷以楊公之請宥免其戍周遂挈其孤還自玉關抵西昌餘萬里防涉艱險越歷寒暑乃至其鄕今升旣長成念母之勞繪圖求賦予爲之賦五言九解云

蘭萎香不銷竹枯節不毀幽貞有本性誰能復移此婉彼名門女結褵妃君子將諧偕老願朂率承宗祀維玆金石心永言固終始【右一解】

烈火炎昆崗玉石一時焚哀哉法网中善惡有不分孰知無妄禍降此積徳門舅以循吏謫盡室徙邊屯倉皇就徵戍那得懷新婚【右二解】

蕭條玉闗外骨肉死生隔舅沒夫繼之遺孤復誰防嗟予未亡人遭此何太棘弱息難自存羈雌無逺翼常恐不復還零落在異域【右三解】

丹鳯從天來銜致五色章皇恩被孤嫠寛宥還故鄕問之誰爲此懿親在帝旁涸鱗復深淵幽室見朝陽卻悲化去者不及荷恩光【右四解】

言歸誠所樂寧憚逺行苦一入玉門闗𨿽死猶得所重趼冒風沙蓬首沐霜雨右挈一孤兒左攜兩弱女閒闗萬里途防涉更寒暑【右五解】

寒暑倐相禪所歷多險艱朝登七盤嶺暮陟三危山﨑嶇度函谷迆邐商洛間行行近南土望望及鄕闗引領西昌郭始覺開心顏【右六解】

去日髮如雲及歸領垂素彷徨墟裏間淒涼問親故誅茅葺廬掃松上丘墓教女習婦功遣子從師傅夙夜不遑寧辛勤立門戶【右七解】

眷玆羅氏祀不絕幸復昌子女旣長大孫甥亦成行奉養有甘防居處有室堂如何不及享一旦奄云亡永惟罔極恩沈痛切中腸【右八解】

母節諒不冺子心悲無已聊將風木情托之丹靑裏從前畏途狀歷歷在眼底豈惟惇孝思將以明人紀題詩示來世賢者尙興起【右九解】

題任月山紫驑馬圖【二首】

洗罷龍池日未沈奚官閒控緑楊陰承平不試追風足誰識驊驑萬里心

香霧微蒸紫玉騣栁陰駐立迥嘶風年年飽食天閒粟獨愧曽無汗血功

送陳都憲有戒出鎭陜西

君不見吾鄕先正範希文西陲經略収奇勲安邦筆掃三千字制敵胸藏十萬軍希文一去四百載芳名偉烈今猶在吳中人物久寂寥卻喜於君見風采君才自是當時傑早嵗曽將桂枝折雲霄獨步榮繡衣江漢十年持玉節向因陜右民失寧帝心簡在命君行行防霜肅中丞府出塞風振將軍營民間熈熈兵患息寒者有衣饑有食威行河隴萬里餘豺狼狐虺皆潛迹去年承召初還京今年拜命復西徵聖主深存倚毗意邊氓不釋去思情皇州二月春正好白馬翩翩踏芳艸都門冠蓋集如雲羣公出祖東郊道鵲印腰懸大如斗弓騎繽紛擁前後丈夫至此亦已奇明良際遇應非偶嗟予小子眞狂簡每慕希文恨生晚知己平生幸有君心獨相親迹何逺臨岐握手語諄諄卽別何須淚灑巾願將勲業聫靑史應信吾鄕不乏人

題東山圖【二首】

春風絲竹肆閒情日向東山載酒行江水若容秦箠度公將何以答蒼生

東山歌酒日醺醺書諫殷勤負右軍若使淮淝師不防卻於夷甫有何分

石溪別業爲安成吳與粟賦

白石齒齒溪之幽有人卜居溪上頭紅塵半防飛不到緑水一灣長自流漁舟或逐桃花入童冠時從春服遊知得此中淸逸趣更於何處覓滄洲

送王參政來赴廣東

皇州二三月春物麗以繁君子有行色駕言向南藩流云翼飛蓋淸風送輶軒粵中气彌燠芳華滿薇垣嶽牧非不榮所嗟違日邊嶺海萬里間皇風徧旬宣率下先自乂理民貴不煩素心本然潔何妨飲貪泉明廷需碩輔豈必淹嵗年朂乃金玉音晚節期罔愆臨岐無所贈罄此平生言

送吳編修與儉歸省

憶昔登瀛選同時廿八人濫竽吾獨愧妙防子殊倫史漢文章古春秋義例新行藏知誼重交處見情眞館閣居官久庭闈入夢頻九重初拜命千里逺辭親衣錦逰鄕日稱觴獻壽晨桃分瑤水宴萱麗北堂春致孝須行道爲忠必委身明年當此際遲爾謁楓宸

推篷春意圖爲李司曆宗善題【二首】

乘月揚舲漢水濵推篷俄見弄珠人今宵不作羅浮夢一面春風識未眞

湖上梅花照雪寒無邊春意上毫端君應識得環中妙試爲推篷子細觀

送李宗善司曆還南都

故人相別六年餘卻喜重來獻最書官守於今專歷數家風自昔盛文儒暑殘河朔蓮初實秋到江南栁未疏歸見金陵孫逸士爲詢出處意何如

玉峯龔氏郊居十詠

南山秋色

山巓多白雲山趾多紅樹蒼涼一片秋不辧猨啼處

北瀼春畊

家住瀼南村畊彼瀼北田春來事東作朝往暮復還

西隴松楸

夕陽下長林欝彼松楸色瞻望有所窮孝思無時極

東籬杞菊

菊英香可餐杞實美堪茹采采東籬秋聊續天隨賦

梅牕雪月

月華將雪色交暎碧牕紗不因香與影何處認梅花

竹塢茶煙

烹茶修竹間時見孤煙颺幽鳥暮歸巢欲下還復上

茅屋書燈

月黑林逕迷幽人自來去茅舍一燈明遙知讀書處

栁塘漁唱

緑暗回塘路垂楊撥不開驀聞歌欵乃知有釣船來

曲欄睡鶴

飛倦九臯秋眠依石欄冷淸露中夜零仙夢忽驚醒

方池洗硯

臨池學艸聖滌硯水流渾應有龍蛇迹遊魚不敢吞

寄題陳宥素軒

東吳有佳士卜築江之陰力穡不自封賑饑當嵗侵天子旌其義鄕閭夙所欽平生尙純朴軒居澹衝襟閒庭淨如洗修竹自成林牀堆萬卷書壁掛無弦琴還將太古意播爲太古音聞風興逺思聊爲發長吟何當一相造與之論素心

濂溪遺芬圖爲周綱文敍題

嗟予生晚學且迂每懷濂洛諸先儒𨿽然不獲與親炙平昔所事皆其書朝來方讀易通罷黙坐還觀太極圖防心直造羲皇上觀物欲窮開辟初叩門有客時見訪衣冠楚楚容與與云是元公之後裔手持一圖來示予披圖宛見元公面頓覺春風生座隅參差巖壑不可辧峻極云表惟匡廬蓮華峯下泉源窅流出首折何縈紆靑山一轉溪一曲曲曲開徧金芙蕖淨直亭亭照晴淥鏡影沈沈涵碧虛想伊謝疾歸來日樂此佳境宜閒居移彼舂陵舊溪號隨寓豈同鄕邦殊光風霽月共瀟灑襟抱不受纎塵污怳然使我思飛越欲起此老爲之徒興來長誦愛蓮說浩气直與神明俱卽今溪蓮已零落白波渺渺空煙蕪惟餘徳馨滿寰宇淸芬所播無時無先生之道師百世況爾華冑寕忘乎斯文傳授有眞能者卽得無親疏予將防勵攀逸駕範我馳驅遵聖途領取濂溪一瓣香千古萬古流芳譽求之其心不求迹粉墨形似何拘拘願言與君同事此不知君意其何如蹇孝子者名霖故少師吏部尙書義之孫今尙寶司丞英之子也其母遘疾幾殆霖吁天刲臂肉和湯進之母服而愈中書宋舎人懷爲之傳且以爲請予爲之歌云

蹇孝子世所無渥窪之駒丹穴雛年紀方當二十餘風姿皎皎玉雪如早承祖訓讀父書孝行自與常人殊阿防有疾久不除日夕銜哀吁太虛願延母壽捐兒軀躬調湯液臨藥鑪潛刲臂肉與之俱精誠格天天所孚阿防服之覺頓蘇沈屙去體容復初親賔聞者相讙呼孝子之名一日傳徧於京都客有學禮者來造孝子廬爲言人所保身體與髮膚子春下堂傷厥足三月不出恆憂虞黔婁祈哀不自毀孝子之爲獨何歟孝子亦有言君不見反哺烏禽鳥之微猶報徳天理在我寧容誣孝子之言良感予予爲之歌復長噓卿門有卿儒門有儒孝子之志愼勿渝光前之業貽後謨曷不爲此大孝圖嗟哉孝子寧忘乎嗟哉孝子寧忘乎

送湯文振詩【並序】

文振姓湯氏本將門子而雅好文墨尢曉音律能自制琴鼓之甚有古意且其爲人急義而薄勢利人是以重之築金陵城西辟艸堂蒔花竹極幽隠之趣因自號樗散生以見志今玆來遊北都侯伯貴人多其故舊喜其來爭延致爲上客文振畱之數月秋風乍涼歸興忽動遂翩然而南友人馬士權爲之求詩以壯行色蓋士權之祖考旅殯金陵久不克遷文振爲其春秋祭掃如親之丘墓致無毀失以歸焉此其急義之一端也士權固深徳其人而予亦以士權之故不辭其請而詩之

南都來作北都遊野鶴孤云迹暫畱常拊焦桐歌雅曲不彈長鋏嘆羈愁季心義气聞三輔樓防聲名動五侯歸去艸堂風月好小山叢桂正宜秋

送楊節推政致仕還江西

早知淵明歸去來秋風雙鬢未全衰淸名徧播東南郡夙徳猶稱內外臺舟楫好將松桂防衣裳須用芰荷裁到家應近重陽日三逕黃花次第開

聞陳都憲有戒陜西救荒之政喜而有賦因其來訊寄以詩焉【二首】

自君按節出皇畿陜右軍民得所依甘雨故隨驄馬注淸霜偏傍繡衣飛便宜發粟今應少專制安邊古亦稀他日大書靑史上還於鄕裏有光輝

不瞻風采別懷深忽聴西人報好音旌節過時消沴气馬蹄到處施甘霖饑民免作溝中瘠行旅羞攘道上金正是愁余還躍喜緘題千里慰同心

武功集卷五

