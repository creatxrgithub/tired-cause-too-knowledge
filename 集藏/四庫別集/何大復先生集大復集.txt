何大復先生集

大復集序何子仲默生而敏悟童子時卽執簡賦詩邈焉寡儔長益肆力焉探冥抉奇增華漱潤軋晉魏而上之惜乎三十九而卒乃巳焉矣康子徳��亟張子時濟皆何子之友也何子旣歿張子牧其逸稿訪康子於滸西之野而共揚搉之凡得若干首洋洋纚纚一唱三嘆而有遺音焉時關中執事君子咸興嘉槳之懷乃檄而傳之得非以古昔有詩之教邪夫詞不雅與雅而闕子行者皆弗得傳卽傳弗遠何子詞則雅矣其行履復�然而有人名則傳之也固宜嗚呼以何子之才而得壽考廓而大之綸而不息殆潏乎河漢而無涯涘也天顧阨而夭之而俾弗竟其緒乎子聞天之大化理以經之數以緯之以理禦數則履其常數角而勝焉變斯出矣是故牛之行羸然而疾也回之仁隕然而夭也誠格於數卽古之大賢猶俛而從之何子其若之何抑諸斷鵠之劍照乘之珠天下之至寶也假於塗之人則主人匍匐往索之而不俟越宿焉是故李賀夜夢神人請賦白王樓覺卽屬纊殆又一道已乎何子斷鵠之劍照乘之珠也則天恆靳其光矣而能不牧之邪是亦不可不謂之數也嘉靖三年三月旣望蘭溪唐龍撰大復集序明興百六十年其文遐哉盛矣然作者接轍於域中其惇玫古昔逖稱先王人人能矣而義意繁猥溢於往訓摹仿摽敚遠於事�猶以爲過云弘治時上興化重文士大夫翕然從之文視昔盛焉是時仲默爲中書舍人而予以次第爲翰林修撰一時能文之士凡予所交與者不可勝計予顧獨以仲默爲難能仲默時方弱冠也予每見仲默之作嘆曰嗟乎文其在玆乎夫敍述以明事要之在實論辧以稽理要之在明文辭以達是二者要之在近厥指意凡仲默之作三者備焉故予欣慕嘆息非私之也武宗皇帝之三年予以憂罷能撰歸十月三年仲默以提學來關中數能以公事過予出其所論著凡數萬言皆當實不修可以上薄屈未董賈有相如子長之風顧世無知之者獨曰何子有詩人之遺意厥覿淺矣仲默豈獨工於詩者故仲默名徧天下然實無知仲默者此也漢魏以降訖於開成世代旣移音節斯異修辭之士能無惡厥趨斯已優矣復能引而上之不沈於流俗由載籍所覩若仲默者豈非鮮哉十六年秋仲默旣卒又三年子次第其文爲若干卷首賦次詩次文皆隨體區裁因制列捲題曰何仲默集錄存家笥以待後來讀其文思考其世可以知予言所指矣仲默才髙而意宏徳純而識遠榮辱毀譽一無所動於中予別有傳記玆不載方予定次仲默集時值張子時濟過予所見與子甚同因更與定之如此集云嘉靖三年二月甲子武功友生康海序何大復集序敬皇帝朝化休而融昌異時諸先生業文章顥甚重矣學士大夫固欣然稱說耳相慕也而獨壯地李子以非心所好謝去之亡何而又有信陽何子者何子𨿽稍冕出其材質敏秀瑰麗各以長相當然而李子得何子爲益雄也鄙人之言何知仁義向利則徳是二君子抉艸莾倡微言非有父兄師友之素而奪天下已向之利而自爲徳於乎難哉去其始可一甲子詩而亡舉大歷下者文亡舉東京下者卽誰力也然二君子之徒不能長緣其師所繇得毛舉論難之語以好爲勝而它工易者惡津筏者往往左袒何子而齕李子則又似非何子意也夫百羽集於詞林而二子雄飛或撇捩逆羊角而橫舉或順颷而肆翔其九萬里同也李源風何源雅風故長變以明志取夫賭其沈深莾宕激卭鼓壯喑嗚﹠﹟63150﹔﹠﹟62699﹔林日﹠﹟63151﹔淒忽正而奇正若嶽厲奇若海颶則李子哉是固少孫要之其緣情卽象觸物比類靡所不遂壁坐璣馳文霞淪漪緒颷搖曳春華徐發驟而如淺復而彌深疑無能隃何子而上者何子爲文刻工左史韓非向家言大抵於詩寫鳫行雲而關中康氏喬氏其鄕人樊孟氏則盛惜何子志業屈於年未竟世之談說經綸抵掌事勛者其敖何子以不及如耶令何子不死而稱爲名公卿已耳所以削滌卑瑣振頹習扶昌運開中興者何物也功於經綸惇多於是何子之甥袁燦來謂王生若爲何子敍其遺言王生曰何子彬彬大家也易言之有親則可久李得助而久何子之功李子偉矣夫二子之功天下則偉夫嘉靖戊午後學吳郡王世貞撰【卷之一／賦十一篇】渡瀘賦畫鶴賦進舟賦【並序】述歸賦【並序】蹇賦【並序】東門賦寡婦賦【並序】織女賦【並序】憂旱賦壽母賦結腸賦【並序】

何大復先生集卷之一賦十一篇渡瀘賦★以下使集☆晨瞻崇丘郁乎相袤扃以水峽隱以大洲沙莾寒日江深夕流蓋將濟於瀘水榜人告予以理舟��公洪波以直度迎回颷於上游顧中原而緬邈久西域以滯畱感逆旅之長勤懷古人而增憂想夫漢炎旣燼蜀都始家區土未辟士馬不加深入五溪橫制三巴冒險通塞柔邇來遐牧羗髳以帶甲率庸盧而習戈撻吳權之堅銳摧魏懿之精華今其斷岸遺津寂寥水涯苦霧縈石悲風振沙音塵淪絕古今長嗟嘆余風兮莫覯幸故址兮重過西望開創之基形勢蒼蒼襟夔府而控荊門峙巫峽而流瞿塘簡書零落陣圖縱橫煙磧下月陰岸積霜風雲慘而猶憤魚鳥畏而將翔功𨿽殞而譽遠身旣沒而國亡南瞻祠廟巍兮惝宏松栢蔭戶卅靑閟宮垣罥林蔓階捲寒蓬亦徒嘻吁父老涕淚英雄而已嗚呼當其長嘯之後三顧之餘气感雲龍恩同水魚念季葉之否運思中興之遠謨偉雄並乎三分恥偏安乎一隅何遂違其懿志竟弗聘其長驅吾哀斯人遭時不淑宜三代以翺翔胡羣姦而馳逐矧功業兮難成且年歲兮易促嗟哉天道髙不可摩得志者穿失意恆多苟道之不行𨿽孔孟其如何泛泛吾舟載揚其波艤彼淸潯陟彼中阿無人可邀聊獨行歌歌曰朔風起兮瀘水寒扣檝中流兮懷昔賢遇匪其時兮良獨艱嗟嗟遇匪其時兮良獨艱畫鶴賦何丘氏之殊絕超丹靑之矩度寫仙禽以逼眞陋凡鳥而不顧想意像而經營運精思以馳騖假孤致於墨華得髙標於亮素麗藻質以明煙揮風翎而刷霧倚粉壁而駢頸引靑林之雙步豈偶爾而髣髴眞天然之神趣偉玆羽之獨靈考僊經之遺篇鍾浮曠以化胎善導弔而延年志淸迥而內眞儀皎潔而外宣音獨唳以聞野翼一飛而翀天見樊縶而恥嬰仰海嶠而思騫朝翺翔於玉林夕飲啄乎丹泉振玄圃之中抹閬丘之巓止必擇地動不妄遷協云簫而淸囀隨蜺駕以遙旋猒倉鶊之喈喈淄白鷺之娟娟豈能言之鸚鵡非好殺之鷹鸇拂練光而凝想挹繪采而生憐松團碧蓋苔斷紫錢徘徊竹下俛仰梅邊融窮秋而益勁心寒歲而彌堅謝逋仙於西湖展少保之靑田乃若琴樽寡和山林無主翠巘絕鄰華表誰語路杳杳以失云庭棲棲而宿雨露淒淒以霞瑎霜肅肅而入戶抗圓吭以長吟整修毛而獨舞意衎衎而欲伸態昂昂而猶武續遺哀於絕弦悲弔影於廢無懷萬里之長風眺三湘之極浦憶煙水而葺巢甘鳫鶩以爲伍憩夜渚而葦寒食秋塘而蓼苦孰圖畫之見珍惟网羅而受侮及夫上都富捨畫彩盈庭錦燦爛兮金穀花窈窕兮朱亭刻犀象兮繡柱閒孔雀兮翠屏徒流丹而暎綠俱含意而論形彼靈質之殊操羞文章以自呈無俗狀以駭眾亦飛去而冥冥恨良工之弗值羗誰識其髙情撫斯圖以日�弟視久延佇以徜徉欣物品之有遇見嗜尙之匪荒旣獲貯於廣篋遂薦觀於華堂儼縞衣而不驚騰王羽而將翔恍映雪而偃蹇若順風而飄揚集賓客以舉目顧軒楹而有光疑照景於金閣訝棲霞於玉房吁嗟鳥類比之君子遇則霄漢失則荊杞棄捐胡憂登庸胡喜非恃寵而乘軒亦何心於傾市依日明於蓬壺隔塵沙於弱水聞玉笛之我招燒珠樹而相倚感主人之蓄養常反顧於千里凜風義之莫渝重披圖而自矢進舟賦★並序☆予使於滇行將萬里所越皆重山復嶺以輿以馬顚頓馳跋而不任其勞至永寧乃謀舟以歸庶代陸走之勤時霜降石出江狹水迅機發矢激其劫不得少畱甚懼之有老篙師進舟意頗閒自招於前一人柁於後柁者左右緩急不敢自任視諸老篙師老篙師者額之指之目之而左而右而緩而急無不應者其舟之歌正疾徐皆與水勢宜不爲岸妨不與石鬭予甚安焉問曰爾之爲舟將有道乎老篙師執篙進曰有敢請言之夫侍用者器也器不良則不穪用用之者吾之手足耳目口也少怠卽不能用手足耳目口役於心者也心不專則手足耳目口不爲用招與柁吾之器也左右緩急歌正疾徐吾之用也故吾先良吾器以利吾用手足耳目口不敢少怠心不敢少他然後從容乎安流蕩激於奔湧洄洑之中而無虞也然吾又能察水性與劫故夫匯潭淵淺渦暗灘隱石者吾遠而認之能得於十數里之外是以預爲之備而不至損吾舟他水工常惡遲取速截長邀短故有敗者吾惟順其水道而無所枉𨿽遲而得免敗焉吾之道如此已矣予謂舟禦類藝也人之於世顧藝之不若哉因序其言爲賦以自勵惟孟冬之旣朔兮霜凜凜而下威水汨汨以斂壑兮艸木蕭索而變衰念固陰之初升兮撫歲華之漸微倦行邁之靡靡兮飭舟師於水湄操吾楫以徑濟兮石淩競而參差流漂激而不馴兮劫百折而靡隨響訇磕而蕩潏兮若弦控而矢馳彼垂堂固有弁兮心悧怖而內疑何舟師之有神兮善審劫而明機視柁者以發蹤兮引吾招以先之量左右以中繩兮察緩急之所宜疾徐歌正各有矩兮曾不失之於毫釐赴迅波以示捷兮制狂瀾之旣危始委折若有避兮亦橫衝而弗辭旣因順以安常兮復扼險而呈奇值澎湃而稍待兮入洄洑而靡遲預崖石而逶迆兮利水性而莫違夫執藝固道之所寓兮予安知其所持曰吾心以爲之宰兮實操運之權衡眾體苟不勤兮又安用之足勝才良而器利兮乃任使之可能志專靜而臨之兮誡易心之是乘震撼擊撞固多端兮心應之而遂平寧拙遲而不巧速兮非枉道而兼程推是術而處之兮𨿽夷險而同情嗟世俗之止措兮胡玆技之不侔進惘惘而獲咎兮退炏﹠﹟63139﹔凡炏﹠﹟63139﹔凡而見尢過之則犯忌而招戾兮不及者誠可羞蹈履之不少來兮或語默而嬰憂左右前後無方兮昧上下之所由戇必至於觸蕃兮智或流於刻舟入汗漫而莫極兮泛沛濊而罔畱泥軌度而局促兮放準墨而外求惚蒼黃而莫辧兮動齟齬而莫投孰佩弦以自剛兮焉佩韋以自柔繄余之未進兮匪取教於一方夫細大之不可捐兮感曲藝而不忘矧岐路之異態兮平地固有呂梁觀要津之沓馺兮涉宦海之汪洋懲往途而省究兮吾庶以愼吾杭述歸賦★並序以下家集☆僕聞之殊途者不可以同觀異趣者不可以彊翕故嗜竽者不媚之以瑟好圓者不進之以矩何則殊途而異趣也故賈子投荊南仲舒屏江都屈原遊澤畔三子者非容之不能謀有不合有不可以容者矣故射者不爲人易其彀琴者不爲人攺其操故師可易而法不可易也是以物有不以貴易賤富易貧榮易辱者矣故茂艸不負垣美谷不生轍懼所托者非也是故求樂其心者不求華其身求顯於後者不求耀於今故夫子周流刪述墳典筆削魯史左氏著國語馬遷抽史記荀卿董子之流皆有論譔大抵困屈窮阨發憤述作玆數聖賢者寧徒耀於當世哉僕少執寡昧竊有慕於古人之義弱冠卽仕出入班行者已越六歲頗有齟齬之嘆焉正徳戊辰皇帝禦極之三年詔許罷歸鄕裏得侍親膳旣荷洪宥殊協夙情於是始欲究著作之原博覽歷之勝竊附一家之傳庶艾不穪之戒僕嘗以漢之文人工於文而昧於道故其言雜而不可據疵而不可訓宋之大儒知乎道而嗇乎文故長於循轍守訓而不能比事聯類開其未發故僕嘗病漢之文其道駁宋之文其道拘反復求斯尙未有得要之鄙意則欲博大義不守章句而於古人之文務得其宏偉之觀超曠之趣至其矩法則閉戶造車出門合轍不煩登途比試矣然又欲效子長好遊之意抗志浮雲徹迹九有以博其大觀以成其文章斯亦不墜古人之餘烈哉於是敍出處之槪援聖賢之風揄始終之志作述歸賦豈敢自附於前哲用以勗之於將來矣辭曰有甲氏之遺封兮吾顯祖乃肇家洎大人之有立兮遂振落而揚華爰伯昆之繼美兮惟末身以降予★葉☆寔獲夢之曰吉兮日捨寅而筮嘉予旣承此幼美兮懼服志之不遐登隴阪之陂陀兮泛涇渭之洪波★葉☆極崤函之重塞兮由惇物與太華覽酆鄗之餘風兮溯淶沮之遺歌★葉☆究城隧之湮沒兮哀二世之禍罹★葉☆𨿽孺齒以隨侍兮虞年歲之日加飭華驥以西返兮恐修蹃之蹉跎★葉☆忽天門之廣開兮值日月之盛明★音芒☆願自飭以進君兮得近君之末行郁文昌之中興兮聳圖闕之印印揭華蓋幹正殿兮翼玉闥之與金廂塊層臺之隆起兮麗復道之委長儼宮觀之榮瞻兮接修翼而翺翔奉鸞車之淸塵兮竊黼帷之下光服恪勤於朝夕兮翼予哀之必揚倏天地之易位兮星辰錯而無綱聿迅颷之亟至兮會浮雲之䢐徵★葉☆憂雪霰之交增兮履中庭之凜霜紛眾莾之凋毀兮恥孤栢之獨芳豈予情之耿介兮實悲夫蕙華之搖傷顧涓忱之莫彰兮敢幸澤而榦榮★葉☆仰皇度之寬綽兮得屏放於故鄕歲戊辰予南騖兮臨大路而髙車眺玄宮之閴曠兮倚修城之曲隅淚潢潦之濡轍兮白日曀而忽逾塵曖曖以蔽空兮風發發而揚衢視僕禦之零涕兮驂悲俛而不驅遵涿野之通行兮經蚩尢之故墟陟燕昭之崇臺兮訊樂毅之所居覽冀州之圯址兮式有虞氏之故都出晉野以於邁兮行谷亙以倭迂下滹河之隑洲兮接邯鄲之修途企魯連之風烈兮𨿽異世其弗渝懲奢麗之覆亡兮憫豪盛之靡余朝予濟乎洪河兮夕彌駕於淮澨逝逍遙於故域兮耽極於桑梓治丘墓之穢艸兮考先祖之徳裔侍頻色於閨闈兮服左右於居起分崖谷以畢處兮辭綏緌而不縻啟衡門而葺茅兮循蘭徑之委委藝嘉菊之百畝兮采芳若於中沚伊予旣秉玆之超寂兮恐邁吾之盛年檢古人之遺美兮心竊效而不敢愆樹六藝之旄節兮散百家之遺編殫仁義之遐風兮略耳�少少之陋觀下何探之不幽兮上何求之不玄乘二儀而列三光兮揜九區與八埏揚素筆之芬烈兮修薄辭以爲篇綴大賢之緒論兮紹斯文之末傳曷章句之足守兮發矩彀之自然汲時日以迅厲兮惡名稱之不延昔夫子之喪位兮乃周流而轍環望龜山之蔽翳兮去魯國而盤旋臨河水之洋洋兮托哀操於鳴弦疾予心之迫隘兮願輕舉而遠旃羗筮日以造遊兮嚴吾驂之翼翼飭桂衡之超駕兮搴采旄以前飾乘白螭於上襄兮曲文蜺於兩服張孔雀之翠蓋兮諧鸞音於下輻施結璜之委佩兮謹垂鞶之式式涉洛水之靈波兮恐宓妃之不得使文魚以媒之兮怨約言之我食抗予力於江南兮秣吾馬於漢側豫遊女之不信兮解予玦以明徳順湘流而下沿兮望九疑而夕發從二妃以並翔兮忌神人之相越離江夏以東邁兮覓吳越之所在弔夫差之故宮兮尋伍胥之濤瀨痛麋鹿之成言兮惋鴟夷之被害極禹穴之幽冥兮窮會稽之勝旣﹠﹟63139﹔木慕太伯之淸聖兮欽季札之耿介勗予馳以流泛兮安崇卑之不臨北旱海之爛灼兮西太素之積陰冰沍結以承輿兮霜霰雰而接岑南陸屆以暑䢐兮或綬蛇之陵侵取嵎夷以極行兮盼東海之漫淫﹠﹟62699﹔�木天地之冥晦兮懼陵谷之隳沈速及轍以旋服兮息予丘之茂林終養恬以願年兮厭予心之所諶世淆濁而莫察兮修短錯而不倫芻桂芝以秣蹇兮吝糖糲以飼人豢罷牛而被以文服兮良馬棄而不陳賤馨烈而不禦兮反逐臭於海濱予憂夫鳳凰之不鳴兮豈云系夫麒麟彼蘭艸之國香兮斂空谷以自珍聊委順以祈齡兮吾又安尢夫人亂曰南有嘉木有鳥居★去聲☆之朝破其巢夕則去之代愈下兮詩書道微曷曰予不還歸卽彼昭昭去彼汶汶今則靡榮後有問兮蹇賦★並序☆兄子士之上大梁也予戒之曰至則求大梁李子書及還李子乃書所著鈍賦焉曰何子其和予篇夫鈍者委時之弗利無如之何欲以藏用而自完蓋獲予志焉讀其辭傷懷慷慨悲之遂抽其緒餘因別爲蹇賦繼之書付士使並藏觀覽焉賦曰悲世塗之迫阨兮互險坦而多岐蹇予步之躑躅兮屢前卻而孤疑眾趫踔而便捷兮又車輶而馬習羗量力而退守吾拙兮固將遜彼之超軼物有堅而不化兮性有蠢而難移循故躅而弗捨兮眾睹其囇蹝而笑之予豈無騏驥之玉駟兮意猶預而不敢進臨修蹃而邅回兮恐叢棘之未盡昔予膏車而北騖兮顧九折而返禦豈吾志之未遐兮蓋懼夫途遠而日暮世周迎而徑造兮髙健羨而卑徳謂康莊爲迂兮謂蹊爲直予豈不知儇捷之逢合兮與奔兢之先至爰卻走以求完兮固宜盤桓而弗利閔疾行之冒險兮孰貪進而靡害彼彭韓豈不皆王兮卒囚執而爼醢木以材而菑及兮馬以力而取敗予羨夫二疏之鑑止兮齊縣輿而脫駕彼非不知炎炎者之爲榮兮固恐阽危而逢禍重曰世淆雜而混揉兮棄騏驥而不驂蘭芷芎藭不植於蹃兮蒿艾蔽而成林予縱有龍駒與紫燕兮孰能執策爲余先容呂尙棘津之屠叟兮文王載之車後寧戚賤牧兮桓公乃勃馬舉於牛口彼二子之菊戚兮故世人之所訾徵古人之執迹兮聊淵潛厲吾初志孅趨曲走�咨兮�士所惡辟中墨兮又羣情之所妬予亦知圜行而方閣兮勉弗能攺此度也驥伏櫪而奮身兮願一顧而求試服罷驢與羸駟兮又驥之所恥退斂策而攺輻兮修矩矱以自飭驅騏驥與孤貍並逐兮信不如其巧速寧參罷服羸全以自終兮豈能與韓盧逐夋�兔而斗行步之工東門賦步出東門四顧何有敝冢培累連畛接畝有一男子饑臥冢首傍有婦人悲挽其手兩人相語似是夫婦夫言告婦今日何處於此告別各自分去前有大家可爲爾主徑往投之亦自得所我不自存實難活汝婦言謂夫出言何絕念我與君少小結髮何言中蹃棄捐決別畢身奉君不得有越夫聞婦言此言誠難三日無食腸如朽菅仰首鼓喙思得一餐大命旦夕何爲遷延卽死從義弗如兩完婦謂夫言爾胡弗詳死葬同溝生處兩鄕飽爲污人餓爲義殤縱令生別不如死將夫慍視妻言乃執古死生亦大爾何良苦死爲王侯不如生爲奴虜朱棺而葬不如生處蓬戶生尙有期死卽長腐潛寐黃泉美謚何補夫婦辯說踟躕良久婦起執夫悲啼掩口夫揖辭婦抆淚西走十聲呼之不一回首寡婦賦★並序☆予痛吾兄宦業未竟抱志中逝而孤嫂懷保遺孩炏﹠﹟63139﹔凡炏﹠﹟63139﹔凡在疚且訓其長雅志自厲庶以不殄兄之義問矣痛而更以喜作寡婦賦以道其志鳥嗟伊人之伶俜兮訴明昏以自伸言我被遺質之薄軀兮竊幼訓之專眞遭盛年之昌運兮尙君子之末陳侍巾帶之雅惠兮期畢齒而委身奉周旋以踰紀兮羌中道以失天★葉☆緬日月之恆逝兮佩生平之末光衾裯捲以獨處兮潛幽宮以自防弛膏鉛之盛飾兮脫袿褘之文章陳單幃以自蔽兮蓀荃莝以爲香紛履綦之委弛兮琴瑟偃而不張修夜漫以靡旦兮灼寒膏而不明★葉☆像生存之極娛兮心絓結而不釋忽頹思而就枕兮怳若君之我卽承邂逅於寤寐兮托精魂於遙遙風飄飄以吹幃兮起覽視其何適淚交願以橫下分�震蕩而無抗循周徐以舒志兮下蘭室與蕙房望明星以撫楹兮微月鑑而綴廊秋气凜以憯切兮悲回風與降霜痛蕙艸之不敷兮撫梧桐之凋傷感孤獸之離偶兮恥單翼之無行遂躑躅以反室兮心怛惋而若喪眺丘墳之嶕峣兮陟山椒而慘惻極隴隧之修延兮翳宿莾之蔓域徙荒亭以卽之兮眇神靈之莫得攀下泉之不逮兮隱哀號而拊臆徵受命之不祥兮艾愆尢於往軌抱遺孤之炏﹠﹟63139﹔凡炏﹠﹟63139﹔凡兮指皎日以爲矢蹈未亡之微齡兮敢遺君之盛美苟明忱之罔虧兮豈速殞之可悔重曰幼蒙慈育秉志良兮服事潔修充君房兮從子遨遊涉江湘兮攺轍東國逾河梁兮思妃文鵷永翺翔兮何意中逵失其行兮嗟維我儀安可忘兮潛身閫內不下堂兮女史陳圖慕共姜兮恪諶一志舉令名★葉☆兮閨中之媛永爲像★平聲☆兮織女賦★並序☆予嘗觀謝眺王勃七夕賦皆組詞繪句務極妍蒨其意不過侈二星靈光之會合述一時遊燕之盛靡於比諷之義或缺也予病值七夕之夜感織女之事托意命辭作爲玆賦以附風人之旨而事之荒怪固不必有徵也夫何天媛之淑嫮兮鎭獨處而寡儔紝組綺以自飾兮誠靈質之嗜修長夜䢐以漫漫兮秉機杼而懷憂倚北斗以延佇兮視天漠之潢流𨿽予衷之弗渝兮羌獨慕夫好仇諒天路之豈遐兮顧欲渡而無舟乃秋序之甫交兮气淒淚而憯惻桂枝曄兮垂華白楡曜兮寒色啟貞卜於玆玆兮玄龜告予以吉食遡靈波以迅度兮宛東路而䢐行鳳凰翼以翳車兮命烏鵲以築梁先朱鳥以通媒兮導應龍以啟徵錯璇璣之轇轕兮施縹綠之雜艸步列星之文履兮纚素霞以爲裳被翠羽之翩反兮雌蜺爚兮函光申雅觀於河濱兮敷悃款之衷腸舒幼眇以綣結兮燕淫衍而相羊湛歡樂而窮極兮虞見妬於朝陽欻神采之易翕兮忽頒駕而懷傷超兮西邁兌兮故處慚報章之罔答兮遺玉玦子漠浦睇往途以連邅兮神悒紆而不去發帷蓋之委蛇兮方�與央央而與與輪結軫而轗軻兮衣攬袂以躊躇順飄風以右翔兮秋風颯而零兩天寥迥以揚云兮跂予望夫河渚捲綃匹之繽紛兮斂容輝於云閨傅羅襪與綈襦兮居炏﹠﹟63139﹔凡炏﹠﹟63139﹔凡而少依慮前矢之未諶分恐來期之後時掇天葩之荾敷兮襲芳蕤以自持承二曜之景爛兮飾五緯以修辭修辭兮何爲願布兮眞心流波兮眇綿致予兮遐音目超送兮增郁聊托之兮漠南★葉☆亂曰宛彼佳人阻銀潢兮豈無同仇誰與航兮翹首天路寡修梁兮憂心嫶妍厪七襄兮資質覯好蒙素裳兮九秋玆夕歡未央兮別促遘希安可長兮予思怨嬪實與侔兮扃殿寥寥晝淒淸兮君不爲禦徒熒熒兮瞻望深宮懷廣庭兮單棲守誓感斯靈兮憂旱賦惟䢐暑之屆玆兮气蒸蘊而虫虫二儀曠以弗交兮陽驕亢而陰蒙下泉液之不流兮上濡澤之莫降★葉☆云師逝而安徵兮怨兩伯之無功山塏塏以頳顏兮野蕭條而無色痛嘉谷之不實兮恥槁莠之蒙域攬翳翳之無卉兮樹榛榛之修棘田畯至而靡喜兮農望畛而太息苦箕斂之無方分矧予畝之不食肆負耇而𦇤幼兮或轉徙而亡匿嗟民生之何尢兮憯遘玆之匪辰鴻鳫嗷嗷以安戾兮獸惘惘而鳥奔豹虎出而縱橫兮孤貍媒而求親詑丹蛇之十圍兮恐文蜮之射人躋赤阪之崢嶸兮蹈炎海之彌淪旣淫瘴之蔽天兮忽終風之揚塵气郁軫而罔釋兮何彼茁之能伸念窮鰥之在下兮恆日夜而望惠倬云漠之昭回兮羌虹霓之畫晦朝出日之杲杲兮夕明星之嘒嘒暴產婦以狥市兮固尫魋之無罪驅妖覡以干神兮又知愚婦之不可賴昔殷禱於桑野兮霖一夕而滂沛犧小民以省災兮齊亦以身而請代豈斯職之弛修兮俾天害之弗悔噫嘻天之卹民兮豈惟是而終遺顧神理之泯泯兮庶昭諶以享之啟沾漑之靈澤兮蘇百物而復蕤﹠﹟62699﹔�木大命之近只兮聊以厭生民之所期亂曰髙天亢兮陽鬱蒸艸枯落兮禾不成禾不成兮食以匱人憔悴兮何爲生南有名山兮下靈場龜蛇萃兮蛟龍翔坎擊鼓兮舞成行薦明禋兮輸款誠沈美璧兮不愛牲降甘澍兮敷永寧壽母賦春仲之望爲母壽節與父偕享時諸子舉觴諸婦進履諸孫羅舞及女侄諸婿咸在少子景明前跪穪賦曰美吾母之降辰兮惟歲月之協良當白日之鼎盛兮值昭灼之春陽華鄂鄂以含幹兮艸萋萋以交莖★葉☆獸駪駪於原隰兮烏雍雍而載翔秉明檠於中室兮徵丰膳於下房薦五絲之文履兮舉九醞之芬觴矧翁甫之齊年兮亦欣欣而樂康仰令則於家人兮夙孝著於宗祊固聖善之慈惠兮爰日臻於嘉祥賦畢又稱歌曰惟南山兮日遐母壽考兮休嘉秉春陽兮茂艸列靈莖兮丹葩中有萱兮芾芾言樹之兮堂背春榮滋兮秋華永忘憂兮千歲於是眾咸稱壽乃命諸子婦孫女侄諸堷飲食無不醉飽歡喜結腸賦★並序☆結腸賦者悼李夫人而作者也夫人者空同先生妻而左氏女也夫人生而秉靈死而見異空同子慟鳥於是敍歌自懷賦結腸之篇而屬余撰賦以寫永悼顧辭旨菲鈍無以廣情肆事繼彼雅音也賦曰夫何靈淑之純修兮性命奄其不畱睹結腸之圖詩兮詫斯異之所由嘻其鬼乎出牲爼兮盤旋釜鉶中織若球兮若綎若經兩耳旁貫兮珥虹弁星上襻下綏兮底肖井形儼垂鞶之絓緯兮文理致而靡紊像生平之纂紃兮固靈巧之冥運究歡怨之興感兮求變化於死生神有所必格兮理有所難明物有隱而始彰兮事或假而眞呈誦麻枲之微詞兮知甄女之托志吟決絕於溝水兮故錢刀之爲剌或有望戍夫之不返兮悵離匹之垂隔淚隕血而崩城兮身立枯而化石此皆冤憤積而內郁兮精誠幹而莫撓歷往記以放今兮蓋異夫靈之所遭靈結髮從良人兮又當恩愛之盛日𨿽中道殂先逝兮谷鳥旣以同室情何抑之不伸兮心何藏之不白眇荒忽之神怪兮固夫子之疑惑曰幼承訓以服志兮托弱胤於名閥職君子之衿帶兮登薄軀於幃闥君矯節而抗行兮屢違時而擯捐走畏途之坎坷兮常奉侍以周旋涉江蹃而來歸兮肇辛勤造夫家至乃纖質之糾屙兮忽委身之不畢撫愛子而永訣兮提孺孫之嬉幼哀夫子之壯齡兮予弗睹其時之所究生娛樂而死悲兮恩義篤而怨深體璇璣之回文兮詎忘予雜佩之玉音心峻阪之九折兮腹車輪之百轉引長恨之端緒兮翼曾思之少展彼充房之芳芬兮君固察其椒樧予未始一揚其蛾眉兮又何羣嬉之能嫉陋班扇之懷炎熱兮匪淒風之綌絺誠予衷有可徵兮奚恇眩而疑之湣貞婦之迅思兮實明詩而習禮魄已離而飄沈兮靈紆軫而在此气氤氳以拂菀兮情詰曲其孰明宛連環之不可解兮邈七襄之報章悼君子之伶俜兮何中路亡此嘉耦惠蓋有不年兮哲固有早殃天霜露之憯冽兮回風搖而隕蕙顧國香之珍葉兮反敷修不若彼之眾奔漠玄冥之晝扃兮痛玉顏之日翳弔窺鏡之只翼兮聆絕弦之寡唳日�夬奔星與流月兮激欞風之餘哀幙熒熒之燈燭兮若彷佛其魂來塵寒閨之素機兮攬繽紛之遺制委組帳之懸縭兮惻獨旦而不忍視亂曰萬物轇轕統一气兮精感形變散不可紀兮帝女弱海號精衛兮血影射石旱冢祟兮木有連理艸交莖兮烈魂潔魄孚女貞兮析微察異實此之類兮附物著靈見冒臆兮輻輳糾纏裂五內兮飄響隟絕光迹邁兮古緩慧則蒙曷諷兮締心紬志程闒茸兮

【卷之二／賦十一篇】石磯賦古冢賦【並序】秋思賦水車賦明山艸堂賦白菊賦【並序】後白菊賦【並序】荷花賦別思賦後別思賦【並序】待曙樓賦

何大復先生集卷之二賦十一篇石磯賦孫世其從何子遊奉端溪之硯進中山之穎求爲石磯賦何子賦之曰華容有山山之下有磯焉曰石磯山其山修亙偉韡萃郁碕嵚捫宿共嶽卑阜扁岑濱於漢沱界於江潭★葉☆奠以洞庭之野芘以云夢之林白鼎峙乎其陽黃湖匯乎其陰龍峯迆其北鳳山麗其南於是石磯子遴材摧茅治榛艾菅以構於山之間其制惇朴崇約抑華貶飾蓀栭旣踐蘭橑有翼烝雜燻以實堂樹修植以蔽域陳典列圖分藝者則揚純儒之素言究聖哲之玄徳暇日以臨於右磯之上以觀乎楚之巨緬湘靈之鼓瑟聞皇帝之張樂溯屈賈之廉風訊曹吳之遺略維行迹之委翳宛雄都之不作乃有玄洲先生儼然來造進席有穪曰予玄洲鄙人也肅子之義竊願得承下風以望見子之威儀石磯子迓之曰業未敢通�交際之未辱先生徑臨敢敬聞金玉之音玄洲先生曰吾聞被其名者徵其實處其地者視其圖石磯蒙好於子久矣卒未聞臨淵一嘆投竿少娛固子志不在魚而人將無訾以虛居乎且子方構於玆厲志陳篇畱心作述吾聞緝學將以俟達也愼藏將以待出也石磯去子有日矣比吾居於玄洲朝緡暮繩飷芳鱠嘉射魴捕鰋罾鱨罶魦其爲樂也不旣有多石磯子曰先生何睹之眇也吾於此未嘗不釣也吾之釣異於先生之聞也幹之以義不撓不攣其直維堅是爲吾竿縣之以知維深汲玄不糾不纏是爲吾緡主之以仁味甘臭醇自飫其眞芳馨可親吾餌孰倫於是以詩書爲藪澤道徳爲淵泉天地爲网罟人物爲鮪鰱處則養有餘出則用無殫彼執笱系竹操繩逝梁較獲易捕乃潢污之陋漁水濱之役夫也視於吾靡有穪焉而先生尙之乎且吾聞昭士猷遠志夫嗜修身長而道不立齒邁而業不周無以延譽舉名遺光承休者皆君子之羞也故緝學者不爲達達之道以具愼藏者不爲出出之道以備先生以是訾予不亦戾乎且太上忘名混混泯泯孰爲其僞孰爲其眞咫尺或疏千里或親吾之好於石磯者不可以去就出處論也於是玄洲先生爽然曰子之言是也予今乃始知釣矣喜而歌曰人之知矣謂我大矣或觀其面不見爾背或觀其潦不見其海或觀其庭不見爾門速予邁哉旋易子綸石磯子使復之而和曰磯之水白石瑳瑳知子之來遺子以鯉魚磯之山白石皓皓知子之來遺子以芳艸水中有舟山中有道毋焉有善子不我告古冢賦★並序☆城人掘土發得大家壙兆矢�見度頗極宏偉枯骨之外了無餘藏銘志湮滅年代莫考予爲感焉作賦哀之噫哉玆兆之瓊遐兮啟構廣以復紆歷人代而幾何兮又安知孰所居冥宮旣已開掖門又已除故域繚爲城兮修隧踐以爲衢檢神器之靡存兮視靈衣而無餘噫哉遐兮藐以芒﹠﹟62744﹔�鬼化逝兮白�鬼銷亡朽骸殘兮紛縱橫被服素塵兮掩玄霜蔓艸糾纏兮穢蘚生千秋萬歲兮孰爾藏槪生平之極娛兮奄大塊之飄塵駟馬不復卸玉羞安復陳彼兗房之姣麗兮緬幽冥而孰親桂欄蘭閣委丘谷兮又安施夫黼帳與綺茵舞袖纚縰以何見兮鳴瑟寂而無聞哀懸車之莫察兮怨修夜之不晨怳榮聲其遼闊兮痛素骨之翳綠榛嗟有生之必化兮胡彼庸之長勤戚役役以趨世兮等飛蠅之與聚蚊日月忽其不處兮矧焦顏以斃神匪往者之可鑑兮又安知夫富貴之如浮雲秋思賦歷四气之疊運兮惟秋气之悲傷野燎閴以無煙兮嗟何艸之不黃升崖谷之岑寥兮望川陸之委長痛桂枝之朝瘁兮惋寒蓬之暮徵怠奔獸之索羣兮哀孤棲之無行晨鳫唳以過庭兮蟋蟀鳴而在房懼固陰之漸升兮冀徳澤於孤陽委餘照於山岡兮浮雲翳而不明浩霖雨之泥途兮淒風舉而飄揚白露下以憯切兮又申之以烈烈之嚴霜怨林華之不敷兮攬宿莾而徜徉撫秋菊之嘉樹兮願比徳乎寒英水車賦曰有機器用以奭�斗水方輪圜樞運之則起矯若從迎順若易撓恩及畦畛量兼斗筲過顙類激襄陵乃害竭彼澤陂以盈溝澮智則多勞利則有遺𨿽愈建瓴豈勝漏卮巧不逾拙靜斯禦動永言臨渠愧彼抱甕明山艸堂賦★以下京集☆猗斯堂之偉構奠章華之名區明山萃其巖巖下俯曠而馮虛攬七澤之斥莫貫九江之榮紆伊主人兮碩輔躋司農之要衢緬山扃以遐矚嗟信美而弗居於是委綬投圭輕舉長騖興懷秋風謝榮朝露悟止足之幾達辱殆之故詎吾駕之可回幸山靈之莫予杜顧堂址之尙存循蘭徑而已漸除有奧艸丘有蔓蘝被薜荔於衡門繚辛夷於重檐帳塵營之見靮俾芳歲之屢淹鳥戢翼以林棲魚適性以淵潛撫幽關以偃仰樂予之所恬矢壑巘以畢志與軒冕而長辭彼戚戚之富貴從世後於何時聊考盤以詠歌分寡處而不疑歌曰漢之南兮湘之曲山有楓兮江有竹構蓀楣兮葺荷屋息茂樹兮臨崇阿肆遊衍兮皇有他嗟哉駟馬兮憂患孔多白菊賦★並序☆甲子九月十四日馮侍禦宴集出白菊詠賞屬予賦之蓋以奉賓主之歡洽耳豈有望於榮觀哉辭曰繄季秋之將望予卹夫序次之易代旣無暇於遊覽亦索處而寡類接芳鄰之招引誠欽志於雅誨厪主人之投轄肅羣俊而弭蓋乃陳秋卉以侑觴冀逸興之可貸咸式燕以延賞異過時而尙薆喜幽玩以怡情追佳節之莫待豈無得於物觀寔有感於斯會猥受簡以紓思庶形狀之具載爾其葳紫莖而上擢麃奇莢以孤植葉萋萋其微藹萼栗栗以寒色申纖縞以自貞羞組彩之外飾承危朵而不傾挺柔枝而益力香冉冉而不繁艷娟娟而稍抑態屢覿而愈妍意凝想而彌極始嚴整而莫褻終溫郁而可卽華不露而已章思欲語而復默神超有而入無豈彷佛之遽得乃若閒館重深髙幕虛涼檐蕭蕭以下月庭藹藹而降霜燦爍灼以映夕紛委綴而明廊素娥兮聯裙靑女兮駢籹縹輕鬢以云須皎靚質而雪光驂連蜷兮鸞鶴服陸離兮佩璫信雕容之可赧嗤效顰之不量於是賓倚徙而久竚若耿耿其懷傷釭滅影兮續膏夜就深兮移牀馳畱嘆於永謝結華思於餘芳允思美之所遇亦旣隱而復揚乃歲律之甫遷慨金气之何速鳥棲棲而斂翮颷颯颯以驚木怳窮莾於廣隰班紛薄於修陸眾已謝於場野獨宛轉於寒谷甘苦心於螻蟻等末翰於朴樕𨿽曠絕以自持胡偃蹇而下伏夕淹雨而泣素朝披煙而委綠羌守操以堅冰徒有容之若玉倘衣袖之是將亦弦琴而可錄吾觀夫懷達人之隱徳抱烈女之幽衷詎嬰情於丰華奚移志於始終桃早秀而先萎槿晨敷而暮空苟淸白之爲尙曷芊菲之足崇嗟予之不淑兮撫年運而興悲睹玆植之所由懼修名之失時彼斯人之同志吾何俗之不隨乃孑孑以矯激羨艸木之所爲偉夫君之超越幸方圓之有持矧諸公之奮奇俱發蹤之可師顧會合之不偶常寡歡而多離指孤芳而締好創遊燕以爲嬉誠後期之不忘或有徵於辭後白菊賦★並序☆菊有白色者超越他品予嘗賦之矣丙寅之秋京師桃李皆花予庭是種生意淒然久而不敷至十月始盛開色益鮮厲予感焉作賦以繼前聲大運荒乎何停陰陽奄以代謝究動植之所由嗟何物之弗化時維孟冬金虎兮屏捨白帝兮䢐駕气厲厲兮始嚴景曶曶兮將下值抱痾以閒居循周除而蕩思庭葉委以陳翳階蘚穢而不治覽庶艸之先蘦撫玆根之獨遲彼桃李之非令亦競榮而呈姿曄丹華以欝欝冒綠林而萋萋胡眾人之好侈班紛慕其芳菲朝絲吹兮塡闉夕車馬兮成蹊咎玄樞之斘訛諒人事之尢違矧天道之無遠或省予而弗知繄予植之𨿽晚實鄙志之所欣賤羣穠之混濁恥雜敷之糾紛俱並進以取妍表孤花以見珍寧他卉之我先甘避迹而弗羣乃其蘊金气以內凝標皜質而外暎蔓不踰垣繁不披徑葉塗塗其自沃枝矯矯而獨勁宛含意其孰語若鐘情而未定女幽房而專情士窮巷而寡行服縞組以修容佩珩璜以昭令寄岑寂以怡心襲馨香以飾性無良朋以修好憾邪妁之幹正又如下國之擯臣離宮之斥嬪心怦怦以憯惻懷耿耿而苦辛緬中霄以前席念昔日之下陳慨微款之莫宣若有怨而弗伸分孤蹇以終畢羌孰予兮幸親結柔條而三嗅重延佇而欽心寂閴館以容與散塵營以滌襟鑑微月之皧皧步列星之森森天窈窈以條華疾風起而夕陰念沍寒之巳逼慘獨悲夫眾林苟操性之殊軌豈華色之遽沈內惝悢以懷顧怳屏營以咨嗟睹日月之減毀恐霜雪之增加抱孤英以自明悵情親之我遐慮寒香之終匱俾予身之蹉咜負大塊以馮生豈惟是乎獨嘉物何盛而弗衰亦何枯而弗華夫芝焚而栢薪皆煙顏而殞葩伊桃李之旣零亦奚異乎泥沙委常運以流轉復胡戚而胡誇誠予衷之不爽彼誇戚兮如何亂曰有美人一揚淸芬兮縞袖合沓回素云兮被服文徽皓演紛兮令儀襜襜斂玉手兮傾城獨立世不有兮時無蹇修誰則覯兮谷逶迆兮雪霰來兮眾芳萎兮嗟伊人兮秉志不回兮荷花賦曲池兮淸波綠葉兮丹華叢生兮若屯並蒂兮連葩爾其耀靈株之荴綏兮搏輕荷而低卬呈紅顏以流曄兮麗繁星之煒煌枝婀娜以承蕤兮媚淸漣而揚芳委微吹以披靡兮紛若纖羽之回翔倏煙霏而霧滃兮態隱約而凝籹蔽華月於鮮云兮晃朝日之照虹梁乃若遠兮益淸近兮愈妍接臯蘭以被媷暎堤楊而聯娟垂淸房以綴珠結翠萍而連錢美曼如靜女翩躚若飛仙恣意態之橫出匪擬像之可殫於是乃有姣姬連袂或三或五貌傾名都香出洛浦袪徽袿禦輊紗操木蘭揭蘅莎赴中流而競掇竦迅體而揚波於是穪曰綠波揚兮淸風會歌宛轉兮聲流喝花爲房兮翳荷蓋弗樂胡爲兮歲云邁又穪曰制綠芰兮爲衣把瓊枝兮餐玉蕤夜已央兮風露微明河繁宿兮橫參差心中槳兮樂忘歸別思賦君何爲兮遵修途以長䢐俾予懷之弗怡懭怳惝而罔憩顧左右而若遺莾川陸之回薄迥城闕之逶迆山翳翳而景入林蒼蒼而鳥稀拂淸霜而采松迎夕露而拆葵托涓忱於微贈諒予志之可追皎秋日以矢心指寒歲以爲期俟行塵之我延臨晨風而褰衣後別思賦★並序☆伯川將之河西予旣爲別思賦矣及王舍人文熙館爲別予以事不得往益爲之怏然乃紓鄙懷爲後別思賦懷諸彥之雅趣款行客以終宵慨離違之多端接晤語而逍遙時乃禦閒館卽別院天冽冽而疾颷月霏霏而微霰開重簾之華燈飛逸翰於淸燕締久要而莫渝顧暫暌而益眷瞻芳塵之未遐仰光惠而引領怳予神而奮馳悵予駕之弗聘覽歲事之遲暮延軒楹之夕景葉歷歷以辭秋霜淒淒而凝冷顧徵鴻之稍滅戀行雲之佇影送夫君以申佩寄一感於玆遊悼霖澤之久愆恐江河之不流矧庶役之未蠲固凋獘之所由懲舊途之僕軌濟巨川而思舟操吾道而罔屈何令名之不修傾風譽於咫尺日結睇於河洲待曙樓賦覽敞顯之危構孰崇基而筮營佩嘉名以繹義顧朗景以抒情信哲子之所宅相地靈而兆成乃其首東明背西昧面陽負陰啟震藏兌拂蒼龍以飛題朝靑帝而標位棟梁岌嶪榱桷袤延蜃抱疊屋鳥翼層軒島嶼出沒以蹙沓江海匯濊而回旋𨿽形勝之輻輳匪遊衍而荒適列圖史以考玩殫玄思於今昔庶獲道於朝聞恆警志而夕惕於是子夜旣逾寅曉將發攬衾裯以起坐褰帷裳以佇察鑑在戶之明星䢐奔闥之餘月賓暘谷以馳想候��而思結爾乃羲馭乍臨火輪在東陽鳥出鐩天雞塵鍾光銷織霧气流文虹忽艸﹠﹟63139﹔亦勃以湧海稍爛盈而吞江昭楊柳於回�影扶桑於通牕曠蕩黯湛霽開浩渺銀濤崔嵬金波焜耀雲霞牧霏而五色川嶠呈態而百巧魚龍躍而滉漾鳧鳫翔而髙矯忻萬象之昭晰張羣方之幽黝於是撫連楹躡巍級納曲甍之輕暾散重檐之淸旭謝季冬之永夜迎孟夏之修日繼宵慮於晝爲健天行而咎畢定二儀之崇卑審四時之往還求不息之窽竅悟有生之肇端動靜幾而互根晦爽代而循環聖有汲古賢虞失今回守三月禹勤寸陰迹罔迷於綺麗心恆創於奓謠業階微以富有徳有常而日新晞白曜於首旦怠鳴雷於發春

【卷之三／辭一十篇】灃有蘭辭九詠雨頌【並序】甘露頌告咎文七述【並序】伯川詞【並序】霍山辭【並序】榮養堂歌滕王閣歌

何大復先生集卷之三

辭一十篇灃有蘭辭灃有蘭兮獨榮滋被覆沙汀兮含葳蕤搴芳兮采綠臨江兮暮思靈均兮弗覘心愴惻兮目睊睊蹇獨立兮寡類嗟懷忠兮守艱理楫兮蕩舟空山兮水潺湲九詠紫貝宮兮瑤堂結蕙幄兮蓀牀班文豹兮兩階龍宛宛兮翼梁設爼兮陳玉桂樽兮湛綠淸灑掃兮愉穆望靈車兮冀髣髴靈之來兮開九京欽百神兮紛往迎忽升堂兮降席爛霏霏兮滿盈被靈服兮委委華英英兮容裔弁列星兮嵯峨纓曲虹兮猗靡座旣奠兮安歌眾倡作兮音繁和紅顏臻兮交代舞傳芬芭兮揚纖羅拊鳴鼓兮循玉瑟槳齊會兮衍淫泆欻眇眇兮靚以密靈之娛兮不終日靈之車兮倚桂旗駕玉駟兮驂文螭禦飄風兮乘輕霞返層霄兮超九逵來不語兮去無爲目睠睠兮令予思予遊兮北渚往媵兮帝女水沖波兮潺湲木蕭蕭兮葉下折蘭蕤兮將若華杳眞冥兮空望予予朝兮北遊夕邁駕兮冀州覽文昌兮朝東皇冰霰凜兮不可畱朔颷振兮玄云黝顧窮原兮曾百憂肆攺轍兮西逝遵少皞兮故域素陰肅兮裂肌灝凝凝兮罔極積霜周兮如陸靈之處兮安測晞溫暾兮扶桑訊靈居兮陽阿六鰲兮戴山衝天兮髙駝蔽日兮濤來下徒翹首兮柰汝何訪靈遊兮南麓帳赤華兮不燭有獸兮黑斷有虺兮綬腹瞰朱海兮炎霧濁胡軒軿兮不我復嗟四方之與上下吾又安知其所尋疑神鑑之莫邇豈予心之靡忱羞蕙肴以罔薦蓄潔粢而孰欽睇孔鸞之翠蓋像蒼虯之玉音下土幽暗而崄巇兮需光澤之照臨雨頌★並序☆歲戊辰五月不雨至六月土脈龜坼井汲不給禾則半偃民實憂作動而轉徙者擾不可禁矣是月己亥雨庚寅復雨人於是乃有秋望稍定逋志予旣爲憂旱賦矣玆則喜而有頌焉曰後皇惠鮮終悔其傷天覆之彌雨之洋洋有燁其電有震其雷何燁何震載濟其施甫田之拆陰液膏之爰髙爰亢腴之饒之灌灌黃流周原廣隰膏之陰之土絡斯釋卉則烝矣樹則升矣彼禾之苗勃其興矣從橫其委維秀驕驕維實絫絫有獸般般亦斑其皮鳥集於林載澤其儀相彼物矣旣鞠旣靡自我天作乃奮而走�尺嘉谷之有萬福是來猗予民哉侯不綏哉甘露頌皇嗣元載仲月維冬茂彼陵木甘露以降溫風來臻柔惠周渥湛湛瀼瀼旣塗旣溽如葩斯敷如實斯搏精華內融純白有爛寔維和鍾昭我皇谷彬彬庶徵厥來多福昊天棐忱冥冥罔常於皇克徳受此嘉祥告咎文﹠﹟63150﹔雨立令﹠﹟63151﹔云暗藹彌玄穴﹠﹟63139﹔虧兮皇鸞儃回鴟厲翀兮鬱气涊淟迅颷沨兮澤渥頑滯不下降兮七曜弗列五緯汨兮北斗亂精貫日月兮白彗出地芒四發兮陰陽離職互驕越兮奔震霳霳轢長林兮鳥栗獸亡鯨鰲崟兮雨雪千里雹交侵兮川陸不分水溺淫兮嗚呼後皇兮憗不我哀蒞下土兮播害菑我蠢兮寡辜昧玆咎兮曷來升九閽以陳詞兮仰熊翼而訊之予使列缺以啟途兮擾白螭以服輗乘玄冥以亟行兮乃觀帝於太微旣予忱以跽進兮告弗祥於帝側含萬物以化光兮胡格和於九域敷幹始之美利兮運不息之元徳飭望舒以馳範兮弁羲和以正禦禁雨工之濫施兮屏雷師之妄騖俾星弗易次兮天弗攺度外紫宮兮內鉤陳申耀魄兮理鴻鈞禦羣靈兮秉萬神分列耀兮朝北辰又使北斗以振紀兮命輔星以佐之定二儀之元本兮操七政之樞機中西方以臨制兮均五行而建四時視九逵之蕩蕩兮履三階之平平駕天廏之玄駟兮啟璇璣與玉衡樹蚩尢以爲旗兮檻彗星以爲旌驅虹電以前導兮叱攙搶使先徵太白隱隱以晝斂兮熒惑退而守明上下旣奠位兮日月攸行麒麟遊於四野兮虺蛇潛以屏藏鴟鶚鷤圭�鳥幹敢鳴兮鳳凰昭其文章孽誕弭息兮永畀綏康終予言以告旋兮俯茫茫以容與天黝黝以泬寥兮云冉冉而忽雨予爇赤華以昭地兮令燭龍以耀宇回軒車以長辭兮風颯颯而愁予七述★並序☆枚乘作七發曹子建作七啟張景陽作七命皆遞爲擬襲予病居客有述遊觀之盛以啟予者凡七事乃作七述胎簪子爲舍人病弗能朝謁脫籍納組買車以還還而謝姻戚杜慶弔卻除塗戶塊焉以居客有冠危冠服闊領綦履佩王�央造門辭曰竊聞子病謝客客願有以見也胎簪子謝弗見者三客曰竊聞子病謝客客有說於子願有以見也於是胎簪子乃敷文純之席布瑤華之幾啟扉以入下榻以俟客望見曰子何病之深也吾相子之病非有窒於腸胃結於腠理瘀於血气而痼於骨髓者也若有伏憂綿綿纚纚糾纏於心惟思所走�尺子何病之深也夫腸胃血气之病可以湯浣醴灑腠理骨髓之病可以鑱石炙熨皆宜獨攝靜息不可勤擾而子之病病於憂也獨則愈生靜則愈積絲分縷走�尺將不可止非有效於湯浣醴灑鑱石炙熨也顧乃堅戶謝客斂聰寂視吾見子之病日甚也吾聞目不蔽則神暢耳不塞則志廣體不局則气伸吾將述遊觀之盛以語子使子目快於視以暢其神耳快於聽以廣其志體快於動以伸其气而子病去矣胎簪子曰辱客枉造請試言之敢敬服聽客曰神都天府之國四通五達之關繚以浚塹袤以周原乃有玄居造天崇基冠山周橺連樓曲屋層軒升髙入奧莫知其端飛甍接題交疏回欄上通中澑下旋井幹俯觀次鱗仰接飛翰盤紆焉綸捆焉翼翼焉班班焉邈不知其所攀也而又環以百里之危垣延以千步之修廊炫以瑱壁丹楹植以扣砌雕墻錯以綸綺雜施玄黃揭層虛而照八埏迷五緯而眩三光中有玄室熅朱陽兮夏屋寥寥含淒霜兮阿閣崔巍雕沈香兮榱題逶迆刻沙棠兮輕杉爲梲文杏梁兮鳳鷟隱走�尺蛟龍驤兮乃禦飛欞升廣堂兮若是者可謂宮室之盛者也吾與子往遊可乎胎簪子曰吾聞瓊宮瑤臺夏以焚臨春結綺陳以亡彼萬乘之主猶不可也而吾處艸野編蓬戶以爲安者奚事此遊也客曰乃有上都貴人戚裏公子迎晨而出及暮乃止入饌八珍出布千駟車馬雜沓絡如流水爾其襲白縠服文裘陋黑貂而不禦輕孤白之莫儔燦三英以外飾誠五紽之可羞躡飛雲之履被明霞之紬冰蠶瑩膚藻龍耀眸綴以錦帶懸以吳鉤斷犀剸象斬蛟割虯轆轤流光芙蓉照秋文玉禦英不足比步光懸璃莫爲酬於是驂騰駕戚華輈施通幰秉修矛搴葳蕤之飛蓋張連蜷之翠斿蔽羽旍於日表布絲帳於道周馬則驊驑赤驥紫燕靑驪漉漉師師駪駪騤騤踴躍騰驤礧磈權奇雲鬃霧鬣電駭煙馳控以寶鉸纏以金羈銀鞍火�霍爚繡軛生輝乃出黃金擲白壁家多匿亡門有食客意气傾人風聲下敵𨿽秦楚之豪束手而莫抗而燕趙之英不敢比肩而與匹也若是者可謂服食輿馬之盛者也吾與子往遊可乎胎簪子曰彼皆崇權貴任豪俠危上以弱下厚積而過享者也吾布衣藜藿之士奚事此遊也客曰三五冶容二八曼姬容華眇好艷多姿兩輔善笑承重願膩頸丰肉宜細肌長眉連娟曲中規搦腰擢步隨風移左右盼睞目波施窈窕善戲體迅飛爾乃結修鬋之嵯峨襲芳澤之烈燻珥明月之步搖服素霓之繽紛垂羅掩縠攢簪合茵明滅纖霧綽約繁云於是進舞席禦歌宮奏大呂扣黃鐘阝�敕鼓搖虛按瑟﹠﹟62677﹔�過鏞笙竽共逐金石和同眾音槳會殷於層空旣而停眾樂拂云和出嫚舞流纖歌歌曰長裙單衫曳鳴璜吳娃雙歌出洞房不惜緩步升君堂華燈錯兮夜未央於是醉酣雜坐弛帶舒纓投贈詩賦顚倒罍罌眾客出座蘭膏不明美人侍傍逸態橫生乃歌曰蘭膏滅兮夜己深絳霄微兮白河沈鳴管促柱兮感君心知音識節兮君幸臨夫聲伎之妙宜無出此子將從遊其間乎胎簪子曰吾聞五音令人耳聾五色令人目瞽非子所願遊也客曰平原廣野彌望千里馬可陳列車得駢軌於是遴徒發乘盛張旗幟淬刃礪鋒弦兮鏃矢輿卒駿奔獵師走�尺喜乃其布网周山列罟彌澤蹂塵障天舉燎燔薄絕流赭崖剔林搜壑逸材之獸健舉之翼莫不縱橫躪藉揮突放逸聞弦自墮罹羅立殛灑毛委羽駭膽栗魄孰能抗巧何以肆力哉由是張罛則盡獲繳矢則疊加仰貫雙鳧俯連五豝魚不遺筌兔蔑虛罝爾乃僕麒麟下孔鸞罥翡翠躓﹠﹟62759﹔�比豻掩云鴻系文驒折錦脇鎩繡翰玄熊綠羆靑凶黑牧﹠﹟63139﹔牛鹿麝麕豹麙羊狻猊渫血赤�眞輪積如堆埼然後臨淸池玩流水墜絲竿系文鯉披鱗斫鬐溶溶裔裔犒徒會侶畢景斯已是較獵之盛也子將從遊乎胎簪子曰吾聞聘田獵令人志荒非所願遊也客曰天皇之庭廣莫之墟有山焉其山卑五嶽小三嵕巄巄嵷嵷﹠﹟63150﹔山﹠﹟62678﹔虧﹠﹟63151﹔﹠﹟63150﹔山﹠﹟62678﹔虧﹠﹟63151﹔嶐嶐岎崯岒嶙嶒嶃回叢嶵嵬崼山�兒山�投山�隹崎穹山�捲山�路百折漼澯焉會流泉漉集凝湧焉潺湲淙淙於是靈巖福谷異崿丹壁儲精孕神涵澤流液吐气出云吸月納日積陰靑冥灝灝凝凝峭峯植髟﹠﹟63139﹔戊橫施黛靑偠緲若霧煙之流藹芙蕖之締生中則產玉石鉛碧丹沙流黃橘林卭節雕梓斑篁枌梧櫟楩木�斯楢豫章挺出勁生俊茂丰長撮捼菲緒婀娜亶翔其水則洪泛沸汨蕩��裔湍洄周搏逆濞潛延排來連混陀隧沛踰埼堐疾流馳卒崩雪礚雷渤若洞庭灌如江淮復有淸瀾塋沈下鏡萬有緣以白沙覆以靑藪乃有沈鱔浮鷁黿龜穴藏上下蛟蛇往來鴛鴦鵁鶄鸕鶿羽�呇羽�及羅行此山川之盛也吾與子遊焉胎簪子曰予夙志奇勝欲足極禹迹然而病未能遊也客曰乃有棄情遺世餐气服道忽超遙以輕舉望玉京而徑造啟黃庭之玄言登丹鑰之祕誥爾其彤車翠蓋翳華芝左驂雙龍右兩螭羽裳翩翻垂白蜺金支玉節紛葳蕤靑鳥先途朱鳳隨齊擊文鼉吹云箎赤華爍灼白日移貝宮參差開九閨辛夷爲梁桂爲楣寶幡綴角羽帳垂椒蘭奮逸霧出幃夜宿奼女棲靈妃被服翠苕拾靑蘺出騰八極驂兩儀上下日月驅風雷千秋萬歲安有期於是彌駕層顚飛舄絕嶠白雲含輝皓雪奪耀仰攀桂樹載歌以嘯俯瞰濁世奚異虫鳥歌曰桂樹兮交加綠滋兮丹葩仰攀兮嘯歌俯人世兮柰爾何是則神仙方外之盛也吾與子遊焉胎簪子曰疾迫隘慕遠遊吾所願也然荒芒而不可徵未暇爲也客曰有應世之大人秉持仁義服被禮樂其徳溫溫與與其象熙熙噩噩量出海宇志棲寥廓懷先世之憂抱終身之樂不結駟而貴不萬鍾而丰不戈甲而威不勛級而功布絮所不能賤糟糠所不能窮非戮辱之可詘非斗斛之可容於是陳詩書以爲囿發圖史以爲廬樹節讓爲旌旄饌道徳爲膏腴入皇羲超虞唐揜五霸彰三王塞者通潛者揚隱者發晦者光轇轕風雲經緯陰陽繪若黼黻曄如琳瑯出則施聲教款遐荒臻盛美流休祥處則韞賈深藏韜曜含光視葛天爲並世招箕穎而同行是則何如胎簪子灑然陽气見於面病若脫而瘳者於是延客上坐設帳具饈曰困有是人吾將從遊伯川詞★並序☆伯川者周太伯之所遺也水部錢君家於川上世惇讓節至水部益修文義有紹芳烈將俟宦成歸於伯川之上命予作辭歌以樂志錫山之下兮伯之河水鱗鱗兮石峨峨子之室兮水阿結綠蘅兮葺荷白蘋兮靑莎何以繚之兮素沙子朝出遊兮暮來歌子不樂兮復如何若有人兮河之湄施蕙帶兮服芰衣循洲陁兮下水裔目眇眇兮獨懷思若華兮蘭蕤折之兮遺誰霜露兮夕下恐芳菲兮我萎歲暮兮無聊佳人兮來歸川之上兮太伯所居我迎伯兮河之隅羞蕙肴兮薦文魚伯之來兮駕栢輿芬霏霏兮爛襲予我思伯兮世靡渝霍山辭★並序☆司農公玫爲臣而去或曰司農公致爲臣必不豫懷忠獲疑修正被斥此屈子所以憂離感憤而賈生所以悼毀也或曰否不然枉直善惡厥道不同君子要之善且直而已不論夫合不合也故忠臣不責信於君正士不責親於人司農公玫爲臣胡爲弗豫間日汝南何景明往造公視其體腴然其度於於然不異平居也徐察其色黝然顧若有伏憂者於是景明述或人之言告之公曰夫臣者以誠奉獻以道愛君不克其職則恥不得其道則止今予思克厥職而道不得以罪遣足矣然疇昔之夕予靡靡寐走�尺遊思纚纚有揆皇度或省而反予者胡爲豫胡爲弗豫或人知予哉景明循階將退公曰行止進退命也豫不豫人也人如命何予晉產也晉之鄙有山焉曰霍山霍山者晉鄙之鎭也其不沃渠衍拓可田而食丰樹木�對榯可蔭而息而鏟窪躋阿可以構而處也吾逝矣安知人間有豫不豫也景明乃爲霍山之辭歌以壽公辭曰巖巖霍山之窿穹兮奠彼晉埜左屬太行蒲阪委蛇兮襄陵山﹠﹟63139﹔畾嵬而在下云之與兮霈霈望佳人兮容與裊裊兮秋風芳卉兮已摧虎豹兮咆哮猿嘯兮又哀山中兮寂寥佳人兮胡不來桂樹生兮何檀檀霜霰下兮夕以寒叢薄兮蒙密瀺穴兮潺湲鳥萃兮翼翼獸伏兮般般鴟隼不可以共厲兮佳人歸來兮延年榮養堂歌翼翼玆構兮實顥敞蘭栭櫼櫨兮弗卑以抗周墉廣除兮廊四向母氏爰居兮安居服養菊徑兮蕙圃有曄其萱兮羅生於下洛京逶迆兮嵩邙幽阻湯湯伊瀍兮泛泛陽渚朝升矚兮暮斯止母不槳兮母何以紛酒觴兮吹歌羞丰膳兮有加被霞襦兮簪瓊華母氏樂兮樂且遐滕王閣歌朱甍兮參差綺構兮崔嵬俯眺兮層城仰登兮髙臺登髙臺兮以臨江渚水浩浩兮在下忽雨兮西山有渰兮南浦畫舸兮迷津繁吹兮萬戶出千里兮名衢山川麗兮洪都置酒歌兮張燕會儼車服兮盛文儒俗恬兮政暇君胡爲兮弗遨以娛君遨娛兮閣中撫回檻兮披崇墉攜賓客兮舉目弔帝子兮夕江江何有兮有蘭交加攬紅蕤兮擷瑤華泛長空兮秋水送孤鴻兮落霞逝從君兮靡由眇愁予兮柰何

【卷之四／古詩六首】皇告溵之水中林之棘原有楚淮水

何大復先生集卷之四

古詩六首皇告皇告頌開詔也歲乙丑中夏皇帝告萬國朕祇命上帝乃禦至極其與民更始攺元曰正徳爾萬方欲哉其宣播無匿八月至貴其日載暘龍旗旣翔龍幄旣張大小肅肅乃於郊迎旣召有眾播告在庭皇皇卹命罔不是將嗟我貴庶荼苦孰蠲旣加斧斨屢罹凶年眷玆皇仁如天如春如艸斯植莫不敷宣蠢蠢苗民浩浩炎邊是俾是承亦共戴天黑齒髮椎執弩被氈載歌且謠皇帝萬年皇告三章二章章八句一章十句溵之水羅生之辭予歸激江也予作溵之水三章溵之水可以方可以舟子之歸矣可以斯遊溵之水可以河可以海子之歸矣可以斯邁溵水有岸白石有爛斯邁斯遊槳也永嘆溵之水三章二章章五句一章四句中林之棘中林之棘送崔子也中林之棘維桃與李阪田之特生也曷以民之無儔曷其有巳王事皇皇駕言䢐行念子出宿我居炏﹠﹟63139﹔凡炏﹠﹟63139﹔凡我心之邁與子同徵行野蹶蹶行國邁邁無艸不茂無谷不潰民之瘁矣心憂用喟彼魚之罭在彼河梁彼兔之罝在彼河側豈不是思進退維亟同賈知貪同食知甘予諒子懷如口弗爽予之有懷子豈不諒火之方殷不戒胥燔水之方割不戒胥溺火之方殷乃仇撲滅水之方割棄其舟楫有渰斯雨有霰斯雪如履堅冰乃尙思熱眾方媚矣莫敢獨說如處大廈俟其顚覆謂人弗言言成禍矣謂人弗職職成過矣孰無朋友倡誰和矣子曰弗仕子有父母予曰弗仕兄弟訧予天子則不罪朋友弗取中林之棘九章七章章六句二章章八句原有楚贈韓子也原有楚隰有苦子車駟牡駕言䢐矣見子之父原有杻隰有蓼子軍駟馬�亞駕言遊矣見子之母原有桑隰有唐子車駟黃駕言行矣見子之兄子涉渭矣渭水浟浟我思見子安得北流子涉渭矣渭水沛沛我思見子安得北逝原有楚五章三章章五句二章章四句淮水【原文下闕二首】

【卷之五／樂府雜調四十二首】羅女曲落葉哀蟬曲剡溪歌悼遠辭【並序】倚柱操【並序】戰城南巫山髙芳樹關山月琳池歌招商歌公無渡河明妃引短歌行銅雀妓苦寒行三首塘上行放歌行鴈門太守行梁甫吟采蓮曲三首獨漉篇白紵歌七首苦熱行二首鳴鴈行行路難四首棗下何纂纂

【原文前闕一首】羅女年十五自矜好顏色山葉雜山花插髻當首飾蠻方立門戶男女多生涯昨聞城中市女出男在家上市買黃絲染緝作花布裙短衫袖長不惜雙腳露夜行山中道何處吹蘆笙我歌連臂曲曲罷動郎情動郎情與郎匹生女復長男三年始同室落葉哀蟬曲落葉哀蟬曲者漢武帝之所作也李夫人早夭帝思之不已爲作此曲也寂寥兮寒閨空帷兮晝低若有人兮感羅衣搜恍惚兮往復來涼風飄颻兮吹玉階秋葉颯兮鳴蟬哀有鳥嗟嗟永進乖雙棲比翼兮何時諧剡溪歌溪之水兮幽幽誰與子兮同舟舟行暮入山陰道月蒙蒙兮雪皜皜千載重尋戴逵宅溪堂無人夜歸早乘興而來興盡休君不見王子猷悼遠辭★並序☆侍禦顧君祖存元先生生哲弗祿死夭弗葬侍禦君追念後先言嘅淚下景明君同年友也哀其意作悼遠辭曰矯矯龍蛇兮沒於泥沙嗟苦先生兮獨罹此嗟逴彼修路兮驥驟不力美璞弗器兮良田不食嗟苦先生兮獨罹此極倚柱操★並序☆倚柱操者魯漆室女之所作也漆室女倚柱悲吟鄰人問曰欲嫁之女曰吾憂國傷人心悲而嘯豈欲嫁哉遂自經而死予哀其志援琴而托其聲焉兔則有罝兮鳥則有羅國無人兮將柰何心之憂兮豈曰予未有室家嗟嗟室家非我營兮我生曷榮兮戰城南戰城南戢不息朝戰城南暮哭城北積屍累累肉腐鳥不食放馬澤中雪沒馬腓沙寒艸枯不得馬肥北風夜吹胡兵四圍我欲上馬馬瘦不馳我欲射箭兮硬不開但語城中親汝出收我骸戰城南君莫悲猛虎嚙人翔於山垂欲食虎肉不避虎威男兒立功橫行四夷生當公侯死當白骨歸巫山髙巫山髙極靑冥間翠綰參差十二鬟神女仙裙佩纓動行雲飛入荊王夢含情流盻輕煙中玉牀瑤枕薦君宮紫羅白縠垂香風恍惚搜散莫與同微霜銷落髙丘樹哀猿孤吟鳥雙去荒滛淪滅竟何爲暮雨冥冥歸古祠芳樹芳樹離離朱華而綠滋華滋𨿽云好秋風暮來吹秋風不足卹華滋亦有時嗟汝枝上鳥汝去將安歸美人何方至貽我江上華秀彩奪人目胡爲在天涯天涯𨿽榮好不如常在家關山月關山月夜照靑海頭白骨徵人怨紅顏少婦愁少婦含嚬望月來月明流影洞房開歲暮機中縑素出夜寒燈下剪刀催年年搗衣明月秋明月還隨隴水流閨裏空教看破鏡沙場不見大刀頭琳池歌琳池歌者漢昭帝之所作也木蘭爲檝文梓爲船靑荷爲蓋衣紅蓮宮娃側坐揮繁弦淒風裊裊飄素秋飛花委葉承波流霜露夜下不可畱招商歌招商歌者靈帝之所作也髙館閴兮曲池通乘舟夜逐荷葉東持荷作蓋不障風持荷作衣難爲縫金管玉鳧響秋空歌婉聲長待夜終公無渡河公無渡河河濁不見日汝今欲往何時出公無渡河河廣浩無涯往而不返化爲泥與沙誇父渴走成鄧林至今丘冢猶岑崟河中蛟龍見人喜縱有舟楫誰救爾噫嗟嗟公無渡河渡河而亡不如陸死噫嗟嗟公無渡河明妃引明妃絕色世無鄰粉黛那數三千人咫尺宮門接前殿君王只向圖中見當時自恃如花容美醜誰知由畫工單於日近漢日遠萬里風沙魂不返琵琶馬上再三彈翠袖朝啼關塞寒皓齒明眸葬胡地千秋遺曲猶悲酸燕支暮云白浩浩胡兒吹笳雪飛早山前孤冢髙嵯峨歲歲春風長靑艸古來抱節本難遇況復蛾眉人所妬君不見長門宮不用黃金買詞賦縱有朱顏君不顧短歌行冉冉秋序肅肅霜露蓄我旨酒召我親故鳥歡同林水歡同源矧我同鄕胡能弗惇耀靈西藏明燈在室更長夜良可以繼日園有藝菊庭有樹蘭秋芳是悅春榮曷觀髙陵可升海水可測出門異路安知南北生年幾何去者日多子不我樂聽我短歌銅雀妓墓田望不極松栢夕離離存生有歡怨亡沒詎同思井幹日已摧繐帷寧復施衰榮互相謝身後徒爾爲苦寒行三首天地黯閉塞冰霜皓崔巍寂寥髙城側郁律見古臺烈風夜中起飛雪千里來鳥羽沈不施獸口噤不開虎豹斂穴窟蛟龍俱凍埋六龍銜白日寒苦光不回二石裂南山下水結中河流莾莾北郭外死骨聚如丘貧士被毛褐寡婦無完裯寧知貴公子絲竹宴朱樓方辭白羽扇更禦靑羔裘三天風日夕厲海水不揚波飛雪被千里層冰白峨峨嗟汝窮閻人無衣當柰何錦裘長安兒白馬鳴玉珂象弧插雕韔射獸西山阿塘上行蒲生寒塘流日與浮萍儔風波搖其根飄轉似客遊客遊在萬里日夕望故州鶗鴂鳴歲暮蟪蛄知凜秋暑退厭絺綌寒至思重裘佳人不與處圓魄忽四周房櫳淒鳴玉紈素誰爲收白雲如車蓋冉冉東北浮安得雲中鴈尺帛寄離愁放歌行天命諒靡易富貴安足陳自昔慕豪勝重義還輕身整轡逾鞏洛驅車入咸秦立觀靑雲上馳步要路津射筞報明主投書幹大臣身爲五侯客家與七貴鄰杯酒縱經過冠蓋羅逡巡顧盻生光彩吹噓借陽春各矜意气好自比骨肉親時事多變異交道亦湮淪要盟等金石棄擲同灰塵赤心不足恃白頭更如新歸來嗜藜藿偃仰隨松筠始知葵槿甘不若蘭桂辛願從白屋士請謝玉堂賓鴈門太守行壘壘髙山莾莾代谷城邊風起沙漠漠城內惟聞奏胡槳太守下車買牛息戈陶民禮義朝弦暮歌北歷黃沙磧南遊白艸原五馬何秩秩朱英導文軒嗟哉太守亦孔武時時較獵西山下梁甫吟君不見泰山髙髙梁甫在其半古來封壇禪地無宮館崖崩壁坼鐵鎖斷秦碑漢碣何人看自從生人開九州島九十六帝行權謀虎豹啖食龍蛇憂朝翻暮覆作云兩立談坐笑生戈矛麼神來往仙不死塵埃萬變扶桑流君不見田疆論功爭二桃齊門三丘埋野蒿又不見魯連辭賞輕千金卻秦救趙何雄豪眼前無人辧曲直身後聲名更何益拂袖空憐蹈海心護車枉負排山力梁生五噫歌莫哀東絕梁甫觀蓬萊千年雲開錦繡壁五色日抱金銀臺瀛洲方丈列仙占文成五利何能驗徐生入島竟不回博士儒生盡坑塹我吟梁甫君振衣世路崎嶇多是非瑯玕芝艸海岱曲釣竿拄杖從今歸采蓮曲三首靑荷晝舒白露睎朱光照耀含素蕤綠房翠蓋偃參差紅籹皓腕暎漣漪齊聲一气歌艷辭桂舟蘭楫紛屢移佳人羅帶宜風吹二岸上有柳隰中有荷舟中女兒勝吳娥爲君先唱綠水歌起攬長帶垂纖羅鴛鴦雙棲翡翠過下渚日暮多風波葉密花稀愁柰何三急歌太短緩歌長淸風夕回素云翔雙鳧飛起向橫塘荷花不言空斷腸明月宛轉流四方月中白露沾衣裳紅顏靑鬢安能常萬歲爲樂莫相忘獨漉篇獨漉獨漉驅車折軸不畏折軸但畏車覆芃芃者蕕生彼中衢𨿽有蘭蕙當門則鉏同行竊金相顧道左我實不知彼則畏我食茶知苦食梅知酸孤裘之蔽可以禦寒有虎斑斑伏於林下我欲射虎愧無勁弩肅彼北風渡彼中流豈不懷憂與子同舟白紵歌七首齊紈越羅霜雪輝吳刀並剪爲君裁鳴璫垂佩行相催且步云館升站臺珠纓列座瓊筵開秦箏慷慨趙瑟哀含淒斂嘆★一作笑☆君莫猜二鳳樓十二連繡衢雕楹刻桷耀城隅朱檠絳蠟艷紅蕖金盤玉羞奉君需美人隔坐曳華裾主稱萬年爲歡娛上客翠蓋停踟躕三千金買笑萬金買歌明珠白璧豈足多長眉窈窕揚秀蛾輕身起舞垂纖羅悲弦急管鳴相和三星低戶月沈波銀箭金壺柰夜何四吳娥白紵爲舞衣鏤花綴葉紛葳蕤靑春爛熳白日輝輕帶一舉長袖施皎如流霰隨風飛遊龍宛轉翔鵠回傾城絕代人共希五手中色絲舊所治靑紅碧綠當自知眾中不語心向誰感君厚恩私念之東流之水不西馳泰山在前不可移紅顏白首奚足辭六北裏﹠﹟62677﹔�過鍾東鄰搥鼓吳歈越吟鄞鄲舞恩義如山金如土遺簪墮珥不復數窮冬夜長樂未闌流風回雪滿楹前不惜皎潔爲君妍七白玉鎖闥黃金堂蘭煙蕙火燻象牀雕屏羅列組帷張繁膏列炬舒華光橫簫挾瑟步曲房朱唇素齒髮浩倡願爲比翼雲間翔苦熱行二首火雲崢嶸連赤阪白日苦長不得冕庭前井幹生赭煙炎埃晝起髙塞天侯家陰洞帶流水紗幃白晝淒風起美人冰盤薦朱李道上行人多渴死二晝眠苦多蠅夜眠苦多蚊炎霞熱霧蒸絪縕四體拘促何由伸仙人桂官接蘭苑下望靑松踏幽巘我欲從之諒非遠塵世何堪遂仰偃鳴鴈行鳴鴈鳴斯其音嘹嘹江路遠遙念汝離漂鳴鴈於飛肅肅其羽遵彼修渚實維汝所洞庭增波沙朔多風何寧往來無卹爾躬飛斯鳴斯求蒲與稗無俾霰雪及爾遊邁髙山有石髙木有枝我思我朋嗟哉可遺行路難四首牀有織綺篋有織素請君視綺還視素憐新不如莫棄故罇中有酒盤有飧聽我爲歌行路難眾中歡樂多志气豈知他人不得意白日有時不照地安得保君常不棄二天河熒熒西北轉織女牽牛不相見由來天上亦別離何怪人間有悲怨世情燐薄惡衰賤駕車騎馬有人羨少年不得君愛惜紅顏勝人亦何益三髙樹鳥不集常有東西南北風君子眾所畏好惡不合常相攻拔劍欲有邊前有虎兕後虺蜮抵節徒歌行路吟髙飛未有橫天翼四我發行路歌諸君請勿嘩嚴冬霜雪𨿽可畏三春艸木自榮華人生富貴各有時不勞辛苦更咨嗟百年冉冉寧復多白日速如東流波眼中世事只如此生前不樂將柰何棗下何纂纂種棗北墻下棗熟委路衢行人競取食居者守空株憶昔棗初赤傾路且停車棗當今日盡誰能少踟躕天命誠不易榮落互相渝功勛本積累傾奪在須臾聆我棗下言貧賤可久娛

【卷之六／樂府雜調四十一首】俠客行河水曲車遙遙二首隴頭流水歌三疊送劉遠夫行下陵曲直路行海山謠秋江詞瑤瑟怨黃頭郎黃鵠歌烏夜啼竹枝詞采葛篇霹靂引剌促篇處州別駕行種瓠詞雙燕篇去婦詞種麻篇月食篇國士行誰謂河廣行下宮行易水行君子有所思行燕銜泥養蠶詞嗟哉行雙鴈篇【並序】莫羅燕牧犢行城略陽潘節婦髙城行南山篇【並序】轅下駒

何大復先生集卷之六

樂府雜調四十一首俠客行朝入主人門暮入主人門思殺主仇謝主恩主人張鐙夜開宴千金爲壽百金餞秋堂露下月出髙起視廐中有駿馬匣中有寶刀拔刀躍馬門前路投主黃金去不顧河水曲河水何濺濺暮采河邊蘭君隨河水去我獨立河幹車遙遙二首馬立車遙遙望望車塵滅但聞上車語不得下車別二寒雞喔喔知夜半鄰翁春梁婦炊飯僕夫聞雞趨車起欲明未明行十里火輪飛出扶桑霞羲和騎龍鞭日車君看日亦無閒時我車安得常在家隴頭流水歌三疊送劉遠夫行我欲望長安隴阪髙蔽天隴阪髙可陟隴水鳴濺濺二盤盤上隴車斑斑下阪馬我非虎與兕使我行曠野三長安有髙樓不見隴西州可憐隴頭水日夜東北流下陵曲上陵風以雨下陵月星露不見西陵宮但見松栢樹朝行西山曲暮至長安道長安車馬多風吹陵上艸直路行直路難行直言難受邪徑捷足莠言悅口直言如矢聞者畏憚如射曲巷鮮不折幹直路坦坦不可避難大夫史魚死以屍諫汲黯抗言不冠不見輪扁之言桓公是悟焦不避烹秦皇霽怒猛虎在前不爲我言虺蛇在後不爲我告二世自閟遭害於宮虢君怒禦枕塊道中不忍其憚寧忍其亂苟畏爾恥必視爾死如藥弗潰其疾必遂如矢不直不能貫革小人惡直君子是持神之聽之終獲其釐海山謠斷鰲立浪海水裂蜃魚食日日五色海中靈气變莫測白晝須臾風雨黑彭祖夭巫咸滅龍伯死精衛絕山亦可搖水可塞秋江詞煙渺渺碧波遠白露晞翠莎晚泛綠漪蒹葭淺浦風吹帽寒發短美人立★一作泣☆江中流暮兩帆檣江上舟夕陽簾櫳江上樓舟中采蓮紅藕香樓前踏翠芳艸愁芳艸愁西風起芙蓉花落秋水魚初肥酒正美江白如練月如洗醉下煙波千萬里瑤瑟怨美人竹間亭虛簾空月華相思湘江曲淚竹生斑花花開爲誰好花落不復掃出戶見春風低頭怨芳艸坐彈五十弦起視江月殘愁弦不堪聽手澀金鴈寒一彈正淒切再彈轉鳴咽三彈撥幽腸聲亂冰絲結西風吹芙蓉一夜落舊紅豈知瑤瑟音能消靑鏡容黃頭郎黃頭郎爾母侮殿上天子憐府中丞相怒爾𨿽有銅山運去銅如土黃頭郎爾母侮黃鵠歌請君勿諠嘩奉君黃鵠歌黃鵠一飛去翺翔天之涯我欲玫此鳥雲中無网羅安得生羽翼從彼淩丹霞山川遼以邈不歸當柰何烏夜啼啞啞烏啼宮井霜殘月半落明星光城頭吹笳已復罷宮中擊鼓殊未央竹枝詞十二峯頭秋艸荒冷煙寒月過瞿塘靑楓江上孤舟客不聽猿聲亦斷腸采葛篇野風吹葛葛逾好綰霧縈煙靑裊裊溪回水白雲石蒼石根弔蔓百尺長越婦腰鎌赤雙足褰裳行歌入中谷朝日未出霧露寒花繁葉密采掇難年年績絲作絺綌奉以服君君莫斁君知衣葛好不知采葛苦白日畏逢蛇月黑畏逢虎君不見吳王宮中細腰女日向歌筵著白薴霹靂引石湫黝黝黑雲夕蛟龍夜起隨霹靂盤空殷地出絕壁驟雨飄風怒相擊空中將將下矢石千戈萬馬俱辟易飛鳥墮地委如積古檜長松盡遭劈吁嗟乎阿香深山巨海胡弗往短蜮修虺兼魍魎剌促篇剌促剌促井燎不續𨿽有場曲室則靡粟羅雀務獲不言其多見彼淵鱗或言其苛跣夫逐鹿坐者食肉苟一需百百爾莫足譬彼乘車弗率坦野驅馳不已或敗爾馬河有伏罟蛟龍去之相彼有明孰逢其災前有鼓樂後有寇盜方言方笑不敢以告執鼠不力或傷其手彼虎彼兕矧不以走有蓬其樹其腹之枵豈不休息維顚在朝處州別駕行處之地山水回處州別駕賢且才別駕來郵吏馳騎連連鼓靁靁城門大開別駕來別駕來禦駟馬雙麾在前髙蓋娜娜入有列戟出有負弩吁嗟別駕才且武江之水去悠悠兩帆揚別駕舟處人來迎申人畱嗟別駕安以適彼安以去我種瓠詞種瓠東園內瓠葉從風翻綠蔕飄長帶素花密以繁𨿽無百尺根枝蔓自纏綿雨露冒時澤陽暉被朝暄竊比女蘿艸附身托髙垣綠畛齊結食豈貴充盤飧願爲連理杯長以奉君歡雙燕篇雙燕何翩翾飛去仍徊翔依依止畫閨繾綣鳴東廂昔來屆陽節今去易寒涼秖恐秋風髙海路多煙霜雙飛入君戶雙棲在君梁被蒙君仁惠彈射不相防養雛毛羽成送雛還故鄕𨿽無黃雀報歲願巢君堂去婦詞裊裊竹竿釣魴及鯉魴鯉可食竹竿何以子有錦衣莫忘布襠子有旨酒莫忘糟糖賤姜嫁君所期偕老紅顏難長倏已白首白首𨿽可出不念紅顏日種麻篇種麻冀滿丘種葵冀滿園孤生易搖悴獨立多憂患當行思故旅當食思故歡先機失所豫臨事徒嗟嘆升蕭艾乃至鉏桂致傷蘭物理有相附疇能識其端斷金俟同志抱玉難自宣交結良匪易君當圖未然月食篇仲夏月食月半缺仲冬月食食之旣皇皇����之悸燁燁其魄有物薄之彼盈而微實�����下民孰使告爾災嗟嗟亦悸孔哀有烈�����阻云旗載揚朦瞽奏鼓率彼下土訴於帝����所光復於天光復於天其明罔愆照臨爾下民國士行漆身爲厲吞炭爲啞更名入官廁變形伏橋下𨿽不褫讎魄猶得斬讎衣生有國士名死爲壯士哀誰謂河廣行誰謂河廣濁不見泰山盂水之淸可別女��與妍淸濁苟異小大安足言君子知之眾人皆茫然下宮行下宮兵來圍朔妻置兒袴中兒不啼一索不得當再索孤兒那可活嗟杵臼爾爲朔客我爲友立孤誠難死何有嗟程嬰女當徐死難當事爾疆爲難我爲易千金詐賣趙氏子眞孤乃存杵臼死復趙社嬰刎頭報死者易水行寒風夕吹易水波漸離擊築荊卿歌白衣灑淚當祖路日落登車去不顧秦王殿上開地圖舞陽色沮那敢呼手持匕首摘銅柱事已不成空罵倨噫嗟嗟燕丹寡謀當滅身光也自刎何足云惜哉枉殺樊將軍君子有所思行★一字起十字止☆猗君子有所思。居髙無民。不如守卑。衣錦負薪。入市見口��。神龍在潦淖。反爲魚鱉譏。鳳凰不得地。翻身避羣雞。騏驥𨿽能千里。逐鼠堂上不如貍。丈夫秉性天所定。流俗是非何足移。水中馬。與陸地之魚。曷謂失所置能久須。寧爲地上特生之野艸。不能爲茂樹負巖墻而居。燕銜泥君不見燕銜泥爲巢哺雛常苦饑雛有羽翼各自去安能久在梁上飛丈夫出處亦如此貧賤富貴皆人爲燕銜泥不慮哺雛勞但慮眾雛飛不髙養蠶詞桑葉靑蠶始生桑葉莫莫蠶白滿箔今年女兒道蠶早晝夜照蠶恐蠶老浮萍生葉麥落花風檐繰絲斗鳴車君不見簇上蠶幹死老蠶成蛾又生子嗟哉行老烏能啄牛能觸嗟哉世人互傾覆自徹其藩盜入屋同病者憐同憂者嘆梟子奪鳳眾雞不安何得同類反相殘彼梁可逝宑見虎𨿽有瓜鴻有翅雙鴈篇★並序☆錢水部世恩在宦失偶日夕哀吟其友何景明爲作雙鴈篇寄之雙鴈雲中來雍雍揚鳴音念子中路散一飛與一沈冥冥江湖道思歸苦不早昔爲並棲禽今爲特飛鳥飄沙戀故浦別流思故河柰何同溝水翻作異泒波鳥悲多苦音客悲多苦言弦爾孤桐琴操我雙鴈篇莫羅燕羅雀莫羅燕燕飛在髙殿殿髙且深誰得見主人垂幕髙殿中燕來徘徊不敢通楊花落燕出啄童子張羅逐黃雀黃雀入羅燕入幕牧犢行黃牛遇虎南山下夜見白石心中怕牧童牧犢畏虎欺挽兮邏之不敢離削竹爲簇蒿爲箭射虎恨不穿虎皮嗟汝虎爾勿欺我犢我犢有日頭生甪城略陽扶風令城略陽賊來略陽令走藏扶風令爲登城喚抽刀誓眾眾不散三日抗城一日戰戰不利兮生縳見見賊罵賊危不變略陽城人盡爲鬼略傷令生扶風死守臣上奏驚天子君不見扶風令死封公卿嗟爾略陽之令胡爲生潘節婦二十君辭房六十妾在堂紅顏爲婦白首孀昔日抱女今已亡風火炎煙黑鄰里相救失顏色未亡之人安所從義不避火天返風噫嗟嗟妾𨿽有身君無子身未化石心不死髙城行髙城山﹠﹟63139﹔截山﹠﹟63139﹔截山百堵白日樹旗夜懸鼓將軍戒嚴太守武城下賊來城上彀弩樓軍轉石城人負土噫嗟嗟城完家可全城破家爲虜傳與城中人但保城莫閉戶南山篇★並序☆宏器爲思親捲予爲作詩文及今八年矣宏器得貢將入京復以此冊求予詩遂爲是篇朝采南山白石盤盤風來吹葛葛葉幡幡豈無枝蔓念我本根翹翹栗薪靡考誰爇緝緝葛絲考則靡服簁簁澗魚在罶麗麗昔用爲飧今用爲祭上陵折松下阪折柳遙遙遊子勿以行久月不恆處日則有酉瞻彼日月思我父母轅下駒轅下駒鳴聲一何悲豈無萬里志局蹐安能施詰曲羊腸阪累累太行谷車輪不行白日歿仰思玉山意超忽君不見八駿日行萬里馳煙掠景誰能拘吁嗟乎轅不駒

【卷之七／五言古詩五十首】武陵桃川宮四首自武陵至沅陵道中雜詩十首懷化驛芭蕉花崖梧桐淸平令平越新添平埧城南村三首普定城南婦行平夷二首涪萬泊云陽江頭玩月涿鹿道中渡白溝叢臺五平五仄體迎霜降冬雨率然有二十韻發京邑四首渡河許下還至別業四首七夕二首水曲納涼雜詩二首

何大復先生集

五言古詩五十首武陵★以下使集☆武陵一何長遼遠不可測髙林多悲風慘淡日無色黃熊啼我前白狐跳我側蛟螭蟠深淵下見奔云黑沙蒸水亦毒我僕饑且踣辭家忽踰秋適此萬里國土風日以殊川域邈無極伏波有遺響吟余轉淒惻何因托橫吹一寫千載憶桃川宮四首神宮矗飛觀結構俯層丘上翳萬年樹下暎千尺流仙蹤久已沒百代傳其由荒塗橫白雲寥寥安可求二溪谷多靑氛朝暮不可知雞鳴洞中樹輕暾散華池白石流丹液靈葩耀朱蕤誰能學丹術遂使塵网離三石洞無遺構空巖長松桂入深忽已陰升髙稍知霽山光晚多姿谷響秋轉厲緬懷避秦者一往成永逝四溪中何所有磊磊多白石紫參生其陽靑松植其北遠林商气淸絕巘夕光白何當發云奏招我吹簫客自武陵至沅陵道中雜詩十首承明播宸渙西適蠻夷州艱哉武陵山古道何悠悠狹谷不容幰水中無行舟仰探虎豹窟俯瞰蛟龍湫徘徊遲吾馬中心懷懍憂修程尙延亙我行何時休二羣山何逶迆環峙如百城其上干靑霄其下浮雲徵出沒千萬態倏忽殊陰晴撫玆豁心目頗慰羈旅情三亭午入大谷烈陽經中天樹木多鬱蒸石坼起焦煙屈地飲我馬數尺不得泉僕夫告饑渴揮汗墮馬前安得萬間廈坐使淸風延四暮投界亭驛候吏迎我前息徒茂林側飲馬山下泉落日四巖陰余映髙樹顚坐久吏人散濁酤聊自延五驅馬山上行山髙何巍巍修阪接飛翼百步仍九回俛視煙靄中眾山郁何壘茫然望四海萬物亦已衰昔我別京國朱華猶未希歲節忽復易何時當旋歸六大壑百餘尺流水浩湯湯我行路中斷欲渡無橋梁誰爲理舟楫石亂不可航攺轍上危棧登玆千仞岡臨深古有戒側足以傍徨七叢薄被煙臯徑路紆且微秋風振喬柯綠葉漸以稀日入羣動息林深眾響歸君看棲枝鳥大小必相依八山深多樹木百里人民稀時有四五家茅茨隔山陂沙田不可耕何以禦歲饑門前數畝園秪收蓬與藜平明出汲澗薄暮始得炊童稚那敢出但畏逢虎羆艸黃納晚禾桑綠催官絲嗟爾遠方人辛苦誰具知九山勢行轉促連峯相貫輸窈然林莾中乃復得坦途靑壁結煙靄縹緲淩虛無層阿秀嘉禾下覆淸水渠夙志好幽僻覽玆耳目娛公交車𨿽少延顧盻忽已踰安得鼓淸瑟日坐山之隅十谷轉岡漸平筞駕循陂陁遙望辰陽城枕山帶長河飛甍若鱗次居人亦何多按節駐江館登眺崇山阿南衢聞夜弦北裏楊朝歌誰云接夷域文物殊中華懷化驛芭蕉芃芃芭蕉葉植此園中央繁綠布重幄層陰蓋髙堂孟夏日初赫蕭森蔽炎光眾賓禦華館四座借虛涼四序互更謝南陵回朱陽窮秋多風雨寒冬多雪霜危叢旦夕茂綠葉日夜黃本無松栢固安用誇其長徘徊視艸莾零落同一傷花崖梧桐桐生何猗猗其葉何油油白雲蔭崇阿朝日照髙丘感此雨露滋愧彼蔓艸儔鳳凰久不至琴瑟誰可求吾將緪繁弦庶以宣我憂淸平令淸平縣之令不識何爲者庭前長野桑庭後長山檟猛虎上我城靑狨啼我捨昨日出城去騎馬到部下部民道遮之持刀殺其馬入門顧妻子所居無完瓦秋風吹樹木白日落原野永夜空城中哀哀淚如瀉平越淸晨發平越霧暗山益密僕夫各相戒路遠恐迷失薄午遊气淸參差眾峯出雞鳴溪谷中始見崖上日云葉分杳冥髙原被華實秋風起叢林興怠乃非一悠悠遠行遊歷險難具述新添朝登七盤坡復下九折阪長風飄落日杳杳前山晚佂夫行取薪夜入磵中飯仰視飛鳥還載觀浮雲捲還顧望鄕邑日與親愛遠公家尙有程安能速言返平埧城南村三首朝出城南村筞馬入荊杞村中八九家煙火自成裏兒童候晨光稍稍荊扉啟四鄰務收獲時復披艸語眤眤何所云但言好禾黍二秋陰結林霏細雨灑茅室牧放止近郊牛羊不相失廣園散花林平疇藹風日長幼不出門咸知戀儔匹喧喧車馬中徒爲慕髙秩懸輿當何時可使志願畢三沈沈古陂水日暮寒更綠隔陂見居人蘿蔓纏艸屋摘禾畱客飯采薪發秋木童稚持竹竿雨中放雞鶩區區化外國猶得睹淳朴普定鼓絕掩山城空堂思超忽孤燈明夕帷悄悄涼風發落葉何飄蕭飛螢互明沒客牕臨古寺坐待微鍾歇城南婦行城南有寡婦見客泣數行自言良家女少小藏閨房靑春嬌素手白日照紅妝父母偏見憐嫁我不出鄕前年彌魯亂腥穢入我堂弟兄各戰死親戚俱陣亡嗟哉華艷質忍恥罹凶彊憂愁雲發變辛苦朱顏傷昨聞故夫在息消通兩方百金贖我身三年歸舊疆歸來門巷異人少蓬蒿長轉盻夫亦死兒女空在傍薄田無耕犢寒臘無完裳人生固有命妾獨遭此殃況復官軍至燒焚廬井荒主將貪賄賂百死不一償朝廷自有法出師亦有名妾身何足道無乃乖天常平夷二首滇南八月中綠林何萋萋居人亦相輳數里聞鳴雞路轉無詰曲山行少攀躋回瞻貴陽道咫尺蹊壑迷二夜宿平夷館風悲气始淒月光皎東壁白露寒螿啼憑髙視中原但覺眾星低長路心益壯浩歌天之西涪萬孟冬气始蕭葉落北風涼寒水斂溝壑餘輝照橋梁方舟下涪萬所歷非一疆崇朝越千里川塗渺蒼蒼浮雲帶城邑壯麗逶且長況多古人迹覽之心慨慷登遊豈不美滯滛非我鄕泊云陽江頭玩月扁舟泊沙岸皓月出翠嶺開牕鑑淸輝照我孤燭冷髙林散疏光遠渚接余景縱橫銀漢回三五玉繩耿弦望幾更易客行尙殊境佳期邈山嶽端坐令人省涿鹿道中★以下家集☆髙城郁莾蒼永路多荊棘日气夕冷陰遊氛浩無極城邊古時丘宿艸蔓於域樹木何蕭蕭狐貍鳴其側訪古思軒轅嵚崟何由陟伊昔奮龍戰明明庶邦式神馭飄鼎湖烏號緬玄徳遺蹤邁荒野盛烈存玆國誰云戡亂功不俟干戈力風雲變俄頃明晦古難測薄暮窮林中惄焉長太息渡白溝春行傷旅思單車悵蹉跎晨眺黃金臺夕渡白溝河求賢不可見血戰竟如何落日古原下悲風入浩歌叢臺邯鄲多俠士趙地產名娼日夕髙臺上歡宴殊未央黃金飾舞榭白璧綴砍梁安見千年後空令春艸長五平五仄體秋原何蕭蕭耳目去雜茸枯荷猶穿塘苦瓠尙抱隴寒風吹空林落日照古冢徘徊觀陳蹤露下發忽竦迎霜降烈風揚云旗鼓角悲廣路庭前玉樹枝昨夜微霜度幽人躡葛屨出戶履寒素胡當戒堅冰及此歲將暮冬雨率然有二十韻北風吹零雨冬熱雪不作二儀黯澹交百川莾回薄沙霾翳白晝遠望何由豁六龍墮靑冥萬象淪玄朔羲和扶日行紆轡竟焉托神媧補天裂煉石恐遺落雨伯誰爲誅云師爾何惡前者十月交震雷轟城郭岸條俱含柔園卉亂吐萼農家忍朝饑歲暮食籬雀豈無數畝禾狼籍委秋雹徵求皮肉盡枯骨待削剝妻孥在眼前四季不得樂胡因見陽春所慮轉溝壑閒居值泥淖展矚翻蕭索𨿽無長者轍自閉寒士閣長陰下修麓暝色起孤嶽喧啾後棲鴉悵望暮歸鶴世途紛轉蓬生計倚叢藿永懷昔人駕冥心付寥廓發京邑四首弱冠遊皇邑抽翰預時髦出入承明地四海皆同袍浮歲奄七䢐徇名虛所遭夙痾糾纖質褊性憚形勞駕言返初服行矣遂林臯轉蓬戀本根羈鳥思故巢自顧無修翼安能久遊遨二驅車出郊門杖筞遵古行返顧望城闕引領內懷傷崇京槪霄漢逶迆一何長雙觀臨馳道羣宮儼相當迅颷激欞牖遊雲起縱橫漢道值全盛纓緌爛輝光側觀靑雲士鳴佩倏來翔梁生何慷慨遼遼悲未央三親交遠集送斂筞西山陰前瞻太行道卻顧上苑林靑陽藹廢墟春气感鳴禽所遇豈殊故卽事自成今★一作所遇豈殊時卽目成古今☆平時等榮樂一旦異浮沈昔者同袍友邈若辰與參山海去靡極年運日相尋倉卒杯酒間寧不傷離襟★一作惻惻傷離心☆四行邁越長甸歷歷懷苦逆嶇嵚陟丘隴髣髴望郊闉墟裏接雞犬井邑無閒人暄陽入廣陌膴膴周原新百城豈不美風土非我鄰遙遙盻鄕域言念故所親代越各有性所願還其眞胡爲去桑梓鬱鬱冒風塵渡河夙徵肇延津明晨臨大河洪源下積石砥柱屹嵯峨渺渺梁宋區汗漫縱經過自非陵與岸於安障其波揚帆赴中流四顧莾無涯崇云䢐廣澤迅風夕吹沙積陰不可測魚龍偃相加前無千尺梁一葦胡足誇人生寡恆居奚異波上槎豈無舟楫志漂泊當柰何許下伊昔炎漢季西京方遘患宮室燒燔盡乘輿播艸間劫遷畱玆域荊棘滿頹垣橫流一以濫大廈寧復元豺虎互馳噬鴟鴞厲飛翻日月屢薄食風雲變無端嗟哉眾君子杖筞起周旋荀公誠偉士弘思濟其艱陳琳自南至王粲亦西還從戎藉雄辯騰步有榮觀良蹇豈同禦鳳鶩不共餐功名安足爲明義乃髙賢還至別業四首雞鳴髙樹杪狗吠墟裏間家人望車徒遠客造門端入門問所親上堂敍悲歡行人暮饑渴★一作苦饑☆秉燭具盤餐明月照西戶三星爛中天出門踐野艸白露倏已漙十年苦行役玆夕方來旋寧知非夢寐忽忽心未安二詰晨親友至筐榼攜所需各言平生歡念子久離居綢繆語未畢展席臨前除園榮亦已抽況有盤中魚人情倦懷土富貴豈常於無爲泥形迹所願恆相俱三依依入鄕閭慘惻歷故疆行邁踰幾時所見忽以更成人匪故識耆齒日凋喪平生所同歡轉盻殊存亡羈魂邈遐域旅柩歸中堂人命不相待奄忽如朝霜撫事怠今昔喟然熱衷腸四弭駕及春暮比屋事耘耕時物展遐矚契我遺俗情故林茂以密敝廬亦將成芳蘭冒紫葳園柳尙垂榮澤葵蔓廢井瓜田依故城筞杖衡門下仰偃遂平生所願在怡親餘者奚足營世情惡衰歇天道遞虧盈駟馬豈不貴翻覆坐相傾七夕二首逝節忽不處佳夕復我臨神颷泛光蕙渥露沾華林緬彼牛女會玆端竟難諶形影憯相望胡由接徽音飄颻翠龍駕髣髴靑瑤簪長河坐移轉素波斂西沈靈彩欻以晦遊雲起層陰同歡戀膠漆異處悲辰參翹思慕遠匹感此涕流衿二舉俗慕良旦好尙各有趨髙樓曝紈綺貧女無繒襦移時曜靈沒素月復已舒羣居侈歡宴長坐獨愁吁愁吁亦何爲同禂與我殊春䢐秋未返膏沐誰爲娛仰視河漢女相違復來俱要知比翼乖各阻天一隅乖離有重覯母使寸心渝水曲納涼乘月玩淸夜漱流滌煩痾竹栢夾修水微風揚澤荷苔陰皓露溽素鱗躍於波柔條紛斂結勁葉亦隕柯優遊蕩情志俯仰丘中阿𨿽無朋儕和興言自成歌娛樂當及時千秋豈復多雜詩二首西陸移修晷素節多寒陰端居屏營慮淒气慘人心浮颷委時卉零露傷靑林仰見孤雌翔玄鳥無遺音蟋蟀何愁苦終夜長哀吟感物興慨嘆憂思孰能任二馳輝在西山返景流東隅羣欣被光灼何能待須臾重陰肅萬物樹木日夜疏叢蕙★一作蘭☆植幽闥含榮耀前除佳人眇云端何由致區區常恐霜霰至委棄不我需

【卷之八／五言古詩五十六首】六子詩【並序】十三夜對月十四夜同淸溪子對月十五夜髙鐵溪同沈淸溪趙雪舟馬百愚過敝居對月十六夜月十七夜月二首搗衣悼往贈望之五首除夜二首艷曲八首擬古詩十八首魯連張良望郭西諸峯有懷昔隱兼發鄙志遊西山二首立春日作二首田園雜詩二首

何大復先生集卷之八五言古詩五十六首六子詩【並序】六子者皆當世名士也予以不類得承契納輔志勵益者多矣病歸值秋寤嘆中夜有懷良友作六子詩王檢討九思王君靑雲姿志豈屑丘壑名家出杜鄂少日遊宛洛奮身匹文鵷戰羽巢鸞閣興文燭雕龍揮翰淩玄鶴雅志在四海隨時偃經略馳情繼謝眺日晏吟紅藥康修撰海矯矯龍頭士勝躍在明時羣遊慕豪放棲志固有期赤驥鳴煙霄不受黃金羈揮毫禦淸燕浩思隨風飛鐙前激髙倡顧盻孰與希究古摘遺編頗好班馬辭良史久無稱斯文當在玆何編修瑭中州產名俊河內天下士平生飽藜藿學道歷壯齒至朴斂華蔚徽文陋雕綺守淵安可窺馳辯詎能止洞悟超先幾微言析玄理曲髙難爲和行獨寡知巳古轍多蓁蕪非君誰予起李戶部夢陽李子振大雅超駕百世前著書薄子云作賦追屈原新章益偉麗一一鸞鳳騫華星錯秋空爝火難爲然摛文固無匹投義罕比肩抗志冀陳力危言獲罪愆握瑜不得售寶棄誰爲憐仲舒貶膠西賈生亦南遷古來有遺憤非君獨哀嘆邊太常貢世士多戚促器識寡蕭散太常何瑰瑋坦然破崖岸祥煙拂瑤壇瑞日轉華觀出入諧鵷鸞頡頏在霄漢芳詞灑淸風藻思興文瀾陽春誠獨步淸廟獨★一作徒☆三嘆金奏響不虧玉樹開逾燦閒居檢遺篇啟篋得爾★一作珍☆玩王軄方尙綗軄方吾益友契誼鮮與同少齡負奇气萬里飄雲鴻手中握靈芝髙操厲孤桐讀書邁左思識字過楊雄爲辭多所述結藻揚華風寸心素相許撫志慚微躬十三夜對月閒居愛明月良節復與俱金魄麗秋闉皓彩揚云衢澄空斂霜煙淸颷蕩中區徘徊廣庭內攺席臨方除顧景怵衷慮興心念居諸天道遞消長戒之在須臾懷謙可久安盛滿豈恆居孰云質靡盈所貴光不渝十四夜同淸溪子對月林塘枉佳客待月欣舉觴今夕勝昨夕已見生東方離離絳霄側冉冉素云揚踰時灝气澈縣耀天中央仰視渺難卽忽覓★一作覺☆在我傍淸池含微波左右浥流光月行固當望人會何能常與子各鄕域邂逅臨此堂良時不屢值明月安可忘醉歌答永夕和我窈窕章十五夜髙鐵溪同沈淸溪趙雪舟馬百愚過敝居對月端居撫盛節眷玆金素中上客弭飛蓋惠然慰幽衷圓景舒東隅忽復周層空重輪爛五色繽紛結文虹流輝接瑤席絳气郁以蔥眾賓侈佳翫聯篇挹華風情好在明月安問膳靡丰弦望有恆度明陰變無窮人生非比翼豈得常相同所願禦此觴聊以娛夜終十六夜月日夕城煙斂列宿出復多開軒望明月展席流素波圓輝𨿽少虧猶能徧天涯單居★一作翫☆不爲樂念遠徒咨嗟美人越崇京髙樓結綺霞浮雲暮長徵何由睹光華迅颷萬里至霜霧日以加坐憂桂枝歇委落同泥沙淸輝苟相照豈慮天路何★一竹遐☆十七夜月二首夕望月已減云颷蕩其側月減不足憂盈虛本相值胡爲蔽氛霾坐使淸光匿踟躕久延待慘景郁無色燈前理鳴弦瑤徽爲誰拭思我平生友道遠不可卽素書委篋笥安得雲中翼滄海多波濤長陰浩難測何當廣餘輝一照萬里域二更深月復明揚秀靑雲端浮颷倏以寂長川靜波瀾徘徊廣除下白露棲崇蘭仰見城西樓回光照文軒樓中織綺女延頸獨哀嘆哀嘆未終已素河橫西山逝魄不長望玉貌寧久妍君母吝光惠使我芳歲闌搗衣涼颷吹閨闥夕露淒錦衾言念無衣客歲暮芳寒侵皓腕約長袖雅步飾鳴金寒機裂霜素繁杵叩淸砧哀音緣云發斷響隨風沈顧影惜流月仰盻悲橫參路長魂屢䢐夜久力不任君子萬里身賤妾萬里心燈前擇妙匹運思一何深裁以金剪刀縫以素絲鍼願爲合歡帶得傍君衣襟悼往行雲不歸山逝水難重回與子一爲別流光倏如推形神往無存夢想弗克諧孤冢日荒穢幽泉翳窮埃重扃一以閉千秋寧復開時至展遐沈傾醑澆黃菜還思平生居歲久生夕苔寒風吹空閨彷佛鳴玉哀人生重恩義況玆比翼乖何能眷新歡棄擲故所懷贈望之五首遙遙京洛客承命發華輈朝辭冀州野夕泛黃河流雙旟翔汝側駟馬登故丘故丘郁以長岡隴茂松楸車徒耀城郭親戚迎道周丈夫事四方州閭寧久畱王程在須臾顧念但懷愁前有盈觴酒爲我且綢繆二淸晨送遠人弭駕北城隈北城一何修前臨古時臺俛仰故鄕域一如平生懷季冬嚴風發積雪皚皚皚念子䢐遠路鬱結不能開中林寒卉寂樹木何摧頹安得春華敷采掇以相貽三驅車筞良駟北上遵太行升髙睇崇京宮觀郁★一作遙☆相望前瞻碣石湍俯見東海疆壯觀局宇內髙志何激昂孤鴻暮★一作務☆南翥奮翅起隨陽黃鵠遊四海湖爲悲★一作戀☆故鄕何能有羽翼從俱翺翺四昔子當北䢐值予復南旋相違踰幾時世事倏推遷訪舊半存亡誰能不摧顏浮雲歲暮徵余曜禦西山居人念川塗行子戀鄕關平生雙龍劍乖別何時還志士重明徳窮達奚足嘆願君勗令名相期在盛年五人生寓大塊聚散如颷塵昔爲同禂好今爲異鄕人孤獸鳴索偶翔鳥求其羣戀故各有慕何況脊肉親子當被華紱結束事明君我當守蓬室聊甘賤與貧去住各努力良覿會有因除夜二首今夕復何夕偃仰玆歲周戀膏耀室隅中饋進芳饈𨿽無車馬客親戚自相酬遊魚安深淵翔鳥止故丘所歡在桑梓餘者何復求逝節不重至來者難預謀長跪奉此爵延年樂千秋二閒居知時節習靜觀捲舒日月無恆處念往寡歡娛歲䢐浮雲陰積雪皓中衢豫章產江濱孤蕙敷山隅芳烈𨿽靡虧遐遠寧見需所願勗明徳庶以酬居諸艷曲八首禦溝連上苑大道接平沙紫陌三千騎靑樓十萬家城中楊柳樹風起暮飛花二日出洛城裏歌鍾起四鄰朝遊桃李蹊暮踏車馬塵遊絲罥白日冉冉愁陽春三秦氏字羅敷馮家名子都籹成臨勸酒曲罷坐當壚白馬金吾子靑絲提玉壺四明姿稱二八生長紫羅帷對客舞垂手邀人看畫眉今朝仲春日照影臨芳池五粲粲東城子盈盈南陌姝自矜夫婿貴翻笑使君愚日暮采桑去空回五馬車六翩翩五陵兒藉綺冠華簪常懷雙寶劍詎惜千黃金馳馬章臺下紅塵不可尋七蘭燈列滿座繁炬灼朱光富貴傾南國佳人出北方畫堂翡翠帳夜夜郁金香八髙臺★一作樓☆臨萬戶朱構耀城隈共藉鴛鴦綺雙持鸚鵡杯春風樓下度一夜百花開擬古詩十八首冉冉歲逾邁念君長別離別離在萬里道遠行不歸鶼鶼慕儔匹鸞鳥東西飛思展雙羽翼奮起淩天涯向風長哀吟欲舉中徘徊川途浩無軌霜★一作雨☆雪愴以悲願因駐馳景得覲君光儀二婉女�戀城東姝懷春一何早朝遊采桑陌暮止垂楊道自矜全盛時復恃顏色好玉貌隨年化安得不枯稿昔爲園中英今爲路傍艸路傍多車馬采掇難自保三名都有髙樓上入靑雲端修城延曲隅阿閣交重欄佳人理淸曲當戶橫朱弦揚音彩★一作丹☆霞裏令顏誰不觀賓客會四座絲竹哀且繁日中車馬至薄暮皆言還聽曲各言好知音良獨難誰爲同心人並起乘雙鸞四壘壘北邙山松栢何修修松柏有時摧人命安可畱朝爲華屋客暮沒歸山丘洛中多豪貴藹藹皆王侯髙臺臨九衢上有百尺樓宅第儼相望軒車絡如流存亡不預保富貴安所求不如邀我友乘馬被輕裘遨遊百年內永以忘戚憂五藹藹東園內綠林萋以繁車馬自成徑桃李終無言昔日東陵侯種瓜靑門前旣貴亦反賤變化更無端俗夫寡恆態志士多苦顏豈不筞髙路髙路遠且艱良無萬里風孤翼誰當援六朝日照中庭杲杲春載陽東風吹綠艸蝴蝶雙飛揚歲華坐婉娩白露憯以傷予美不在玆所懷浩難忘豈無芳桂枝含香誰爲明七淒淒仲秋日百卉腓以殘涼風入階樹零露摧庭蘭明月皎東壁昆虫鳴艸間孤鴻暮安適哀音揚云端言眷平生友振翮起★一作蕩☆孤騫遺我若逝波望子如髙山托忱在終始蓄久諒逾宣寸心不可移盤石誰謂堅八鬱鬱山上松髙枝布天涯上有女蘿艸纏綿誓不移葛生蒙於楚浮萍寄淸池貴賤𨿽殊途附托各有宜伊昔侍君子朝夕奉恩私馳心在皓首何意中暌離窮年守房室常恐踰良時思君如日月所冀光不遺九泛泛東流河裊裊河上柳春風暮飄搖花飛不相守柔條欲攀贈何堪入君手惟有南山桐可以遺我友十圓如天上月光輝尙當缺與君非一身安能不乖別關山日悠遠舉步難可越君如雙車輪妾心如車轍相隨萬里去繞繞何時絕十一淸晨株鴑馬整駕遵路衢遲徊覽故物憯側心以紆昔時千室邑今爲百年墟郛郭蔽枌檟狐兔翔城隅人生寓大塊飄泊寡恆居諒無金石壽終與艸木俱一身不自卹安用顧其餘營營慕富貴辛苦誠爲愚十二長安多豪俠白馬一何驕金鞍競絡繹寶劍相招邀招邀狹斜道靑樓郁岧峣樓中妖艷女輕綺揚飄颻皓齒激淸倡逸響幹層霄浮雲散城邑白日隨驚颷熒熒桃李顏華早仍先凋結交苟弗宜誰謂能久要十三人生百年內胡爲形所役登髙覽九原但見松與栢徘徊故里閭念我平生戚鬥酒相存問度阡復逾陌上堂展殷勤華燈永今夕何必傾饈庶濁酤聊與適朱顏難可常須髮會當白徧觀四海人誰爲不死客良時弗爲歡衰暮嘆何益死者長不作生者長不息日月更相送萬古安所極素絲有蒼黃岐路多南北在家常相問出門安可測落木歸本根飛鳥戰羽翼客遊在萬里終當還故域十四朝宴髙堂上賓友相追遊廚人進丰膳妙妓揚淸謳處世無百齡爲苦不周多財爲患害駟馬招愆尢安如王子喬髙舉淩九州島十五歲暮寒風至蟋蟀夜鳴悲髙樓有思婦嘆息不自怡良人行未適孤妾守空閨衾禂捲不★一作下☆寢羅帷誰爲施君如東流水妾如西馳暉形勢不相及彼此何由諧結髮重自念攜手期同歸秋華殞故林尙復揚光輝顧玆各努力母忘榮盛時十六迢迢孟冬夜悲風鳴北林嚴霜被野艸宛轉時欲沈佳人久隔越曠若辰與參方舟不利涉欲往江湖深客從南方至遺我綠綺琴願因雲中翼寄子瑤華音膠漆不爲固金石安足諶明義苟不虧歿齒當一心十七靑鳥來北方徘徊朝南翔美人傳書至開緘爛生光貽我機中錦宛轉成文章上織比目魚下織雙鴛鴦物厚意不薄感激獨★一作心☆彷徨裁爲衾與禂置在黃金牀君子不爲禦三歲聞馨香一心奉光惠常恐君遺忘十八繁霜降秋夜膏火寒無光淒風舉帷幄素月流中房客行在殊境★一作君子事行役☆獨處誰與將仰視天上星羅列皆成行牛女獨何辜炏﹠﹟63139﹔凡炏﹠﹟63139﹔凡守河梁嗟無淩風翼欲去不得翔引領長太息泗涕徒沾裳魯連仲連初歷國排難能解紛飛書下燕將立談卻秦軍不受萬戶侯長揖千乘君始稱天下士終爲海上民張良子房號人傑像貌非魁偉報韓志已成翊漢功亦美出奇掉三寸決勝在千里一遇黃石公還從赤松子望郭西諸峯有懷昔隱兼發鄙志遊龍戰淵鱗翔鷺振云翮潛姿媚幽深遐羽忌拘迫頃來稅塵銜秉性嗜探歷連山秀我裏幸玆睠昕夕橫天巖巒疊映日蒼翠積涉波緬洄��公攀岑若咫尺流目施遠埛寫悰翼孤石嘉遁懷伊人俯仰慨今昔霞構象丹厓煙蘿裊靑壁★秦本作丹崖象霞構靑蘿隱煙壁☆傾耳谷中昔希蹤云外迹興性★一作往☆感彌深卽景無與適豈徒藉虛覯終然契冥寂遊西山二首晨登山上樓暮望河上道飄風塞埃塵積雨浩行潦山人苦相畱此道何擾擾虎狼夾路啼鴻鵠逝不早石泉聊足飲糲飯亦可飽引乃平生親綢繆敍中抱行遊白雲林倘遇瑤華艸攜手托相贈歲寒永爲好二勝地不可多良遊豈在屢玆山秀靈域曠望契心許岧峣碧巖際縹緲靑蓮宇鳴泉瀉丹壁白沙亙回渚眺心佇冥寂況有塵外侶吾當與爾曹翩翩接髙舉立春日作二首藹藹春候至天气和且淸端居撫流化久愜靜者情浮陽起叢壑流煙散孤城岸條發潛穎園奔含初榮寫襟曠明霽覽物紆遊行目悅雙飛雉耳感孤鳴鶯形運自相代神理誰爲名往規與時逝來慮隨年並心存漢陰灌躬斆南陽耕疏還念知止莊論持達生自非秉昭曠能不嬰世營二鳥鳴知天曙冰泮知天和寒崖變吹律陽渚發鳴葭溫風戒旦至淑气應時加申矚曁昏旦馳情赴幽遐連峯睇初景木杪眺孤霞陰雪被髙岑暄波瀉平沙辧候气有異觸物理無涯撫已寡朋與懷侶獨長嗟徒攀春岸條未采中林華情愜賞不遺心曠迹自賖久矣惇夙遊不愧在澗歌田園雜詩二首習宦非我長官久計轉拙遭斥還田廬獲與初念協樹藝良有期農事固堪悅飄飄綠原風皛皛明川月披襟恣吾適旣夏不知熱回思行役日寒暑靡得輟疏懶古𨿽鄙任性亦可率膏疇矧丰蔚積潦復淒冽白日皎在玆停雲靜如結爲謝二三子努力慰衰劣二去官今七暑漸與農務親隨宜諳土性言話羣野人時或遡微風行歌響空榛先民邈何扳慨焉傷我神慨傷遹誰知所有三二賓文論日往來烱烱髙義申炎雨回眾壑涼颷起修畛兀然林木下日人忘歸輪玄蟬夕益日�舌去鳥一何頻野行畏多露無使侵衣巾

【卷之九／五言古詩五十四首】水營墅治田圃種樹與賈郡博宿夜話除夕述哀四首贈別孟望之四首遊西山二首元日言志觀春雪仲春雨霽出遊郊麓覽物敍懷興言自歌四首贈梁宗烈二首贈王文熙四首惲功甫悼亡二首悼亡三首挽葉進士贈李獻吉三首答獻吉二首遊魯山城南捨二首中秋十七夜畱康徳涵飲二首詠懷十首東臯贈邊子四首

何大復先生集卷之九五言古詩五十四首水營墅治田圃種樹樵隱安於山農隱樂耕畔由來事不同各以性所玩倚扉憩南岡★一作園☆負杖行春岸時澤冒原隰遠水增波瀾方塘菇蒲暎回渚鳧鶩亂插柳期息陰列竹冀成竿緣坡引行條依墉植頹幹築堤屏棼穢激流代攜灌疏慵外經濟卑賤鮮憂患諒懷原生恥庶悟孔父嘆汲古綴遺言欣焉秉柔翰與賈郡博宿夜話世故相糾纏人生劇如系予方值憂艱子亦念淹滯邂逅胡不頻玆歲忽將逝蒼蒼季冬夕悄悄昆虫閉積雪委沙曲回風薄林際繁星爛髙寒明月皓初霽聞雞起中夜捫虱談當世蕭條時事危寂寞古人計天地悲瘡痍江湖愧經濟懷哉式微詩泫然出雙涕除夕述哀四首世事相倚伏日月更代謝百年能幾時一歲秪今夜逝者豈復回有生無不化慘惻孤燈前悲啼數行下二別離今幾何墓樹亦已靑徒褰素帷泣柰此玄室扃古城積陰雪虛牖臨寒星歲暮興慨念愁立空屏營三去年值今夕庭闈奉顏色今年值今夕空奠幾筵側蒼苔翳幽隧翠栢開靈域顧望西山陰風雲爲淒惻四憂人不能寐起踐中夜霜城笳絕仍響室燈慘不光所親半重泉有姊各一鄕附書與鴻鵠歲晚路更長贈別孟望之四首束髮事交結白首以爲期以玆女蘿質托彼靑松枝重聚故鄕園殷勤慰我私忽復遠行邁況值秋風時我有一罇酒送君浉水涯酒酣思無極臨岐理桐絲誰知淸商苦一彈一生悲二迢迢望夏日肅肅戒僕夫金颷吹明星行李已屆途親戚各相送萬里在斯須喈喈中林鳥日出相鳴呼人生各有役安能長相娛三仲秋物色慘遊子生離顏朝辭義陽陌夕宿武勝關遙望武昌路漢水何潺湲願爲比翼鳥逸翮杳難攀願言終令徳努力濟時艱同心苟不虧豈在離並間四公子事遠遊離別無復云丈夫萬里志焉能戀故羣我有千金劍經天決浮雲龍光久未試姑以持贈君願言終永勿令埋塵氛遊西山二首淸晨命予駕飄颻遠遊邁願言歷嶇嵚況此春華在林條紛可結石秀行當采道逄諧俗士謂予爾何隘人命未可期河淸詎能待縱羽思山林潛鱗慕江海富貴人所欲吾志不可攺二鬱鬱西山岑遙遙山上阪俯觀淸澗流仰覷白雲返處世亦何促誰能遂仰偃夷齊歸首陽黃綺在商巘此道久不復斯人苦難挽扼衣謝塵塗吾駕日已遠元日言志北杓建寅月東谷發首旦气轉靑陽曖日暎丹霞爛羣物欣向榮萬象倏攺觀自予脫朝簪及玆謝塵幹世事鑑倚伏節候感回換巖耕慕長往淵綸恣永玩俯羨潛波鱗仰慚薄霄翰欽此無悶言忘彼髙飛嘆勉懷日新志庶以慰朝旰觀春雪騰空布柔云蕩日溢繁吹素雪千里來飄揚九衢內積陰攺玄節新陽獻靑歲永辭寒卉寂甘並春華媚繽紛散廣陌皛耀敞塵界旣隨遊霰集復與流颷會臨牖翫靡足陟檻望逾邁參差百甍接崒屼層臺對佳人禦欞軒上客倚飛蓋旖旎結華纓離縱飄素帶郢中有希倡陽阿豈恆態君胡慕髙臥沈冥獨無類仲春雨霽出遊郊麓覽物敍懷興言自歌四首旬陰豁初霽臨眺城四洲決決松上澑潺潺石間流積霖晦平陸春云彌崇丘眷彼農人談寫我終歲憂二崔巍南山郭宛彼沙上道荷筱赴修埛采萍涉流潦懷賢顧已後適已每不早緬玆山中人含念郁中抱三幽人久見招解薜俟中林山行巖光暝水息霞气陰隨行委流止寓物觀浮沈達人貴忘我奚用存知音四舉目怡淸和周覽究昏晝眾壑積庭階攢峯羅戶牖攀林摘叢穎越巘采孤秀日暮天際云忽與飄風遘贈梁宗烈二首珊瑚產南海翡翠生炎洲丰林多異幹石璞皆良璆瑰材植遐域萬寶聚巖幽豈無千金賈亦有萬斛舟此物匪爲易惜哉不見收玉英匿龍淵黃金沈濁流輝瑩久已閟未蒙知己求徒歸丘者愆用負和氏羞謹子握中璧時哉母闇投二飄風頃刻至徵云萬里遊與子非風雲欲遘良無由川塗限山海音問邈中州升髙望廣域極眺滄溟流浮煙隱榛樹白日蔽岑丘飛鴻不我顧逝鵠不我畱寧無輕舟志浩渺安可求桂樹茂炎隩芝艸翻靈洲獨處慕朋侶攀贈誰爲酬倘荷衷眷言慰此平生憂贈王文熙四首★以下京集☆空堂夕燈明離思漫浩浩冷冷朱絲弦聽我別鶴操出門難久畱各言愼所好江湖迥且深鴻鴈幾時到二行子夜中起月沒星尙爛天明出城去暮薄長河岸艸際人獨歸煙中鳥初散解纜忽以遙川光夕淩亂三光風轉柳枝宛宛路之傍蒙蒙苑中花朝日耀其英停車欲有贈攀條折春芳春芳亦消歇但使故意長四息馬中林樹煙靄何氛氳遲遲仲春日叢薄華且芬上有單飛翼哀鳴振層雲冉冉徵途客踟躕不忍聞嗟哉彼何物日夜求其羣惲功甫悼亡二首捐棄不待年幽魂渺仙嶠庭下孤鳴鸞懸鏡恥自照帳冷凝素塵窗虛耿熠耀平生白頭吟空然發悲調二芙蓉望秋零幽蘭歇芳早不作雙頭花翻爲斷腸艸戚戚懷所思悠悠感衷抱睠玆白髮心窮年以相保悼亡三首冬夜一何長展轉難及晨念彼重泉下杳杳隔千春中閨月皎皎紈素委流塵馳光安可追往者無復陳淒淒向隅泣無乃女子仁丈夫自有志忍哭虞傷神沈思結中抱恨恨不能申二鳴雞報早朝出戶履長霜仰視東方星三五不成行念子當此時燈前理衣裳恍然失所在零淚空滂滂三皎皎機中絹拂拭明如雪裁爲雙中衣羅帶紛綰結親持向我前與我言結髮豈足佩下體聊以奉娛悅執此百年心嘆息一朝絕人故物自畱欲視不忍發藏之篋笥中餘香日以歇挽葉進士矯矯松栢枝在彼丘中阿上盤靑雲端蒼翠郁嵯峨惜哉千尺幹嚴霜摧其柯本爲大廈用不竟當如何贈李獻吉三首西方有佳士於世寡所諧橫風整修翰倏忽超九逵天門限重關屢扣閽者辭濟濟列仙子冠裳競追隨靑雲蔽閶闔仰視何逶迆皎日匿西陸馳光難遽回世無魯陽子坐惜朱顏衰二東風吹我衣白日何杲杲整駕出郭門修塗浩橫潦登山采幽蘭日暮不盈抱采之欲何爲遺我平生好豈無艷陽花言子好香艸丈夫有本性安得不自保寸心苟弗移可以鑑穹昊三烈女守閨室憂日懷寸陰橫琴寫妙曲繁商激陽林悠悠行路子誰爲識其音人生處世間貴在相知心所以采薇士甘餓西山岑答獻吉二首鬱鬱雙鳳闕翺翺飛雲間我皇乘六龍平明開九關下有敢死士批鱗犯其顏白日運蒼昊薄暮浮雲還一朝啟光耀忠誠良可宣二吾君古堯舜垂衮蓬萊宮止輦受羣善小太必有容緬懷燕鄒子悲號訴蒼穹彼蒼亦何神五月飛霜風至誠變金石何懼不感通遊魯山城南捨二首猗彼方外客逍遙城南墅初夏苗始盛荷笠事田圃他僻寡鄰居彌旬絕車馬紅葵生井上靑楡蔭堂中前岡後有岑原澤何膴膴淸風林下酌狼藉列樽爼翻思在朝市役役徒勞苦二溪行日亭午暑气稍見侵脫巾坐芳艸前有嘉樹林白雲澹淸景綠葉垂繁陰喜無鳴蟬聒幸有好鳥吟久厭區中緣撫玆意彌深浩歌答良友聊用開吾襟中秋十七夜畱康徳涵飲二首飄風會浮雲白曜奄西藏羈人惜短晷眷此秋夜長長夜無與晤所懷浩難忘君子枉光駕嬿婉情未央披軒待流月展轉錯華觴臨觴慘不禦對景久彷徨郁霧曖庭陰黯黯如降霜流波委頹魄玆歲漸以更消長互相謝盛滿安可常勗哉君子心謙謙道彌光二客心悲夕陰相顧增煩憂麾杯浩歌起欲去不可畱屏營獨撫膺仰觀熠耀流倏焉四宇豁眾星爛以稠遊气降大谷浮飊扇淸秋昊天舒華魄禦耀西南樓朱門歇笙竽綺帞車馬休嗟爾晨明月燭燭安所求詠懷十首北陸無淹晷歲邁陰已長攝衣起中夜凜凜悲嚴霜明月麗髙隅繁宿縱以橫徘徊仰天漢惋彼參與商形影永乖隔萬里徒相望二烈炎灼昆岡乃辧金石堅金石有恆性銷鑠詎能遷薪樗莫傷桂刈蕭母及蘭燻蕕不同器淸淆本殊源君睹髙翔翼卑棲非所安三英英園中槿朱榮媚朝陽朝陽倏西隤朗月借其光馳輝難久耀華隕不再揚番番白馬郎皎皎靑樓娼容好豈足恃相要在衷腸四積薪以待燔畜裘以禦冬爲物貴及時餘者安足庸金張藉地劫衛霍承華封馮生守窮巷白首不見容賤者日迍邅貴者日以崇邈彼天上京玉宮閽九重髙髙不可測欲往將何從五知鳥去西﹠﹟63139﹔心木螻蟻戀腐莖復隍啟危滿爲山忌將成泛觀瀛海內巨細各有惜哲夫炳身後昧者營其生千金買一壺爲豫當及早江湖多風濤舟檝不可保六寂寂沅湘流長江上有楓靑蕙緣廣隰綠衡被洲中揚舲溯煙沚遙曕二妃宮二妃何婉女�戀搴馨振微風解佩遺下女將以明我衷光采不易合精誠渺難通浮雲蔽江臯白日忽已晚還顧蒼梧原何時翠華返七飛鴻遵故渚長鳴有餘哀北地多悲風霜雪日以催靈烏集君捨君反見疑猜忠信苟不顯殺身亦何爲始知山梁雉欲下仍徘徊八長安有綺樓文窗結朱疏俯視千萬甍遙臨十二衢樓中彈瑟女容采耀城隅豈無吉士誘失身良爲愚回風入繐帳倏忽白日䢐玉顏易銷鑠不久當何如九白露晞朝日苕榮委淸秋長風吹野艸飛藿不自謀猥彼眾多子安知良士憂覆水置平地一散永不收鼉錯憂漢室翻爲六國仇禍機苟不測談笑生戈矛畱侯信人傑逝從赤松遊十白玉本自白蒼蠅亂其眞讒言解膠漆況匪平生親烈士死道傍貪夫登要津自古皆有然玆恨何當申蓬丘眇煙霧貝宮郁嶙峋列仙如可期吾將躡淸塵東臯藹藹東臯村中有幽人宅茅堂入空林艸徑無來客林中桂樹英容采耀月夕寒香有時匱秋來望攀折贈邊子四首自予辭京邑念子守南服歲序阻歡覯川塗積遐矚北騖方自玆東轘偶相值聯鏕始宋中解纜及河曲二同車越梁晉覽歷多古疆紆遲衛流汭轉盻淇水陽感來意不淺道故言已長辛勤眷途語愴惻悲別章三戎馬暗中原嗟此遠行子遙遙赴城闕戚戚望桑梓路阻難可通河請詎能俟俛仰君父間出處良在此四歡聚理無恆悲離情有傷況玆徵途閒詎能久相將浮雲興歲暮素雪翳晨光揮手自玆別後期應母忘

【卷之十／五言古詩五十五首】贈望之四首送王宗哲少卿出城贈韓子過呂仲木宅同呂道夫馬君卿鳴蟬冬至贈田子三首七夕劉子緯宅次君卿韻斷絕詞玉岡黔國地種竹贈君采效何遜作四首酬贈王徳徵江畬行詠衣古怨詩五章情詩詠裘飲酒送劉禦史按淮揚諸郡遊洪法寺塔園土山贈時亮贈子言冬夜十二月朔日大駕觀牲簡君采送崔氏四首寄贈王子衡四章集吳子寺館夏夜薛子宅贈君采髙橋姜子嶺至三岔靑石崖棧寄粹夫四首送劉筆峯曁從子黃巖赴省應試

何大復先生集卷之十

五言古詩五十五首贈望之四首裊裊孤生楊迢迢河水汭平生骨肉親婉女�戀相諧悅思心起歡燕何況當乖別浮萍寄淸流聚散有歡惙與子同枝葉胡爲忍離闊愧匪根與株莫能相固結徳人重行義志士輕訣絕愼子萬里軀慰我長饑渴二良時不克俱悠悠子行邁行邁之何方乃在萬里外泛舟涉江湘道遠阻湍瀨我心思桂林倚立增嘆嘅河淸豈無期柰此日月逝所願芳未歇及玆采荃蕙三瓜生施於葛枝蔓自纏糾念我同胞人是子結髮友少小鍾慈育各言常相守出門有羽翼忽爾離隔久戚戚去兄弟思我父與母種瓜莫種棘種棘恐傷手恩愛苟不虧離隔復何有四絕裾不爲忍叱馭寧顧危念子奉明君結義良在玆𨿽懷垂堂戒委質我所知白日豈不察浮雲蔽於斯孤葵慕太陽傾心量不移勿謂長棄捐終當有返期送王宗哲少卿肅肅出郊干行行涉河甸子身被王命駟馬輝云電覽嶽停華陰觀都指秦殿思子衛泉流渭滻一以緬平生共肝膽何云異鄕縣況我離骨肉子也常眷戀憶我連枝樹感子同洲鴈子行四方誌努力思見面出城贈韓子晨車去遙遙將子城之隅城隅何所有有荷復有蒲念當與子別思心立踟躕他人豈無友非子誰爲娛折荷勿涉水涉水濡子車安得瓊瑤華采掇爲子需過呂仲木宅同呂道夫馬君卿夏訪呂子居乃在北城陰門臨古墻渠上有髙樹林展席流南燻開軒睇北岑況諧同心友聽此和鳴禽佳人出素帙髙詞播名琛亮哉淸廟瑟淒其白頭吟一彈意不足三嘆有餘音因之覽玄古寥寥傷我心鳴蟬菀菀庭中柳蟬鳴在髙柯上有西飛燕下有東流河美人堂上坐忘卻門前道舉頭見鳴蟬低頭惜芳艸冬至北杓指玄朔南景畱嚴冬中衢返羲馭淑气扇黃鍾微陽懼不力固陰密且重至尊怵時令端拱象欽恭閉關關遏行旅玉羅勛庸天乃羣物祖日爲眾陽宗眇玆一綫晷邈彼九淵龍泰登自此肇復來豈無從聖人謹元始君子履攸終贈田子三首蓬途眷行旅綢繆永玆夕之子遡大江方舟自此適藹藹皇邑遊鳴鏕並京陌同袍四五人君爲遠行客婉女�戀一室內安知形影隔人生重貞固豈必金與石念彼膠漆友喟然怠今昔二蒼蒼季冬夕積雪委中衢三星出東戶纖月揚西隅主人樂行觴眾賓且停車何況平生友夙昔共歡娛慘惻髙堂上爲子重踟躕山川緬以邈岐路在須臾出門愼自愛慰我恆相於三鳳鷟去南國徘徊翔紫庭毛羽紛葳蕤霜雪日以零一鳴已曠世奮翅排淸冥崔巍南山下修竹何亭亭文采忽遐遠佇立望爾形依依北堂隅儔侶念伶俜相聚不須臾一散如晨星我欲從爾去但愧無修翎七夕劉子緯宅次君卿韻良時屆今夕歡覯諧玆方流颷委芳卉淸池激微涼仰觀牛女星熒熒河漢仿纖月揚西隅浮★一作遊☆雲起中央合離一以愴明晦古難量縶子場下駒慰我長思望斷絕詞孔雀慕儔侶回翔恐相失羅雉爲雄雌反復不成匹白沙搏淸水誰能作膠漆本非骨肉親心志安得一牽纏無巳時斷絕有終畢玉岡黔國地種竹玉岡一精舍五華東南首崔嵬瞰城郭曠緬開林阜球琳美梁域筱蕩卑揚畝崢嶸將軍第瀟灑文儒囿霜凝戟門寒日上鈴閣晝褰帷散琴書緩帶接賓友風林淸夏簟云石靜秋牖參差萬瑯玕照耀雙瓊玖連城價自髙傾國貌俱醜繆倚慚蕪葭先凋謝蒲柳上公勛不忘君子名詎朽蠻夷欽鎭靜風俗化溫厚比徳亮無瑕抱飾誠可久珪璋寡琱琢瑚璉重典守至寶天所慳珍產地非偶閬顚神仙宅瑤水蛟龍藪安知王母觴復爲周王壽獻從萬里餘種已千年後靈秀萃於玆積累固所有樂只邦家光斯韻播人口贈君采效何遜作四首霜空鴈絕響風庭葉罷飛念爾別離日淒然芳歲微城隅明星晳曉闥殘月輝不見攜手好宵行誰與歸二平生寡所諧與子中邂逅燕語殊未厭弦柱促離奏目斷川上云念攢天邊岫河山邈以綿佇立阻歡覯三居人日縳束行人逝飄颻山棲憐霧夕水泛悅霞朝違俗勢靡合遺名迹自超愧隨衣冠侶振佩靑雲霄四歲晏客來歸車馬一何亂新妝下機笑白髮倚門看未俟春林敷且玩冬花燦閒居有徽音倘付雲中翰酬贈王徳徵北方有一士云冠瑤華簪抗身服髙義奮趐翔天林一鳴遠見斥棄置南海潯飛黃本冀產顧盻無千金絕景邁流電豈與泥沙沈邂逅頃三接一言荷知深投贈古錦篇宛聆哀玉音大雅久寥寂斯文竟誰諶皎皎空谷駒生芻勞我心江畬行樹谷江上田三年免饑餓富貴苟非道千駟秪一唾匹夫一奪志曠士鮮無過蛾眉召讒妬西子蒙詬涴鑠金懼眾口懷璧誠賈禍蛇龍蟠泥沙鯤運海水簸子今還山中食穀且髙臥詠衣淒淒絺綌風慘慘葛履霜無衣嘆豳奏同袍怠秦章物微申有贈徳音亮難忘新縑托故素溫燠念寒涼體裁合情志拂拭生輝光𨿽云異黃裏願言同褧裳古怨詩五章隕葉辭舊枝飄塵就岐路遲徊決絕意言念平生故泥泥行間泥零零蔓艸露豈不畏沾污爲子無晨暮二抗義一何明結志誓不解對面有背棄何言萬里外陟疆朝采葑陟畛暮采菲所重在徳音容色安足恃三白玉𨿽光輝瑕疵在其內徙看色笑親詎識肝膽異勢奪恩愛移交離讒毀至棄捐豈我傷卑薄乖情義四寸心抱貞固投一安有它詎知所同歡散聚倏朝霞昔爲山上石今爲浪中沙孰云無轉移漂蕩令心嗟五淸晨臨禦溝禦溝東西流垂楊夾廣路﹠﹟62725﹔�爕蹀行紫驑揮鞭不顧返鬥酒誰能畱嘅焉中道情覆水倘可收情詩出門景將夕入門露已瀼徘徊只戶間燦爛三星上玉顏艷明魄一別阻弦望詎能輕訣絕徒令重惆悵詠裘羔裘故人物持贈何殷勤儉表素絲質光回錦繡文豹祛未稱美孤白安足云意比綈袍戀恩同纊絮溫飲酒平生多意气四海盛交遊列筵亙長夜談辯雄名流杯酒一言合遽將肝膽投入門顧兒女忸怩但懷羞齒年逮今玆世故多所由興言念親戚骨肉嬰我憂寒宵寡歡悰濁酤聊自謀明燈耀室內盤蔬代庖羞豈必朋與賓妻子前勸酬語笑率眞性無嫌亦何尢人生貴止足吾志卑公侯數觴已復醉頹然萬情休寄言馳騖子從今任去畱送劉禦史按淮揚諸郡臺臣令按地聖祖舊開疆白雲萬里來千載還帝鄕伊昔艸昧初血戰塵茫茫一馬渡天塹六龍飛淮揚堯階起三尺禹迹遺八荒江海控形劫邦家存紀綱遐哉百年餘世變隳其常城社穴孤鼠當途走豺狼君埋都亭輪再睹司隸章述職屬玆歲巡狩代我王泛舟淮泗急褰幕風日涼鷹隼在寥闊一擊乘秋霜遊洪法寺塔園土山塔園郁森萃土山莾回互迹陳慨往躅心賞諧秋晤時惟冬气交零木爽登顧裊裊拾層級盤盤折修步憑危眺倒景俯檻驚流霧空王湧廟衛貴者畱墟墓三門上岌嶪玉柱撐云露白日寶光垂風晝金響度徒興雍門哀未暇首丘慮珠藏北邙毀石罅南山錮怛焉傷逝心川汜激東騖贈時亮戴子有仙癖時荷金門遇辟穀遊人間嗜酒尙玄素白日指五嶽笑我不能去爾未生羽翼何時向煙霧贈子言張生神駿骨一蹶在衢路𨿽有萬里才未蒙千金顧腰佩白玉環手擲金聲賦堂堂烈士身勿爲名所誤冬夜膏火含朱光玉罇泛淸醴閒房密以靜雪流窗戶裏良友不我適室阻悵伊邇異人非我儔聊酌娛妻子十二月朔日大駕觀牲玄云翳廣陌素霰雰層城萬乘屯蘭甸六轡儼天行輕颷轉芝蓋重霄揚翠旌羽�及羽�及劍佩合鏘鏘龍鳳鳴犧人脫衡楅膳宰翼房楹牛羊上廩貯鹿豕大庖盈馨香流秬鬯肥腯奏牷牲宮闕回帝覽鉦皷感皇情至敬肇玆達大禮須時成簡君采夕會星已羅晝接景將落見面不須臾何以展契闊側耳金玉章音響時間作假寐晤淸顏傾光豈虛托枉驂悵云轡命席恥塵爵徘徊翳云日佇立眺城郭駢居淹晨暮庶俾私心豁送崔氏四首行車在門端送賓集城隅轅驥難久停振筞中路衢盤盤大行谷往念髙堂居還顧望西山層阜蔽皇都回颷赴迅響飄雲奔長䢐昔予背鄕域睠言返田廬驅車赴燕薊玆歲淹七踰何因附羽翼翹首南翔鳧二疇昔衣冠士同遊若云爛歡燕未及終存亡在轉盻亡者長沈埋存者各飄散俯仰天地間念之一惋嘆出門送我友言返故鄕縣登髙望古疆河衛浩以漫山川白日冥匹鳥鳴相亂愴惻懷徵途令我腸中斷三結髮與君友附驥思一鳴君子揚休景遘世垂榮名伊予守屯蹇學宦寡所成握瑜俟知己知己誰爲明良時展嬿婉之子復遠行衝颷起閶闔浮雲翳太淸層城羅宮殿躍馬振緌纓長嘯歌五噫投筞出漢京慨念古人士去之一何輕終焉從子逝富貴非我營四飄飄山上葛累累田中瓠苟非同根蒂纏綿安得固人情易反復結交有新故嗟哉夙昔好乖棄在中路明珠倘無因按劍不我顧深言匪由衷白首爲所誤亮君勗恆徳永副平生慕寄贈王子衡四章昔餞邁伊始今懷緬猶故城憩屢淹薄舟遊一洄遡弭節指頹景搖車首東路倉皇抗手別邈絕賞心晤二賞心睠景光川汜渺䢐徵竄身窮海上臥痾天邊城傾歌島岸坼蹙汨波樓驚飄音承來訊頗敍棲泊情三棲泊倦淮堧量移遂山郭沈迷謝簿領褰開盡巖崿云翔葉縣鳧風唳華亭鶴困諧宣城興復枉臨海作四臨海疊靈巘洞壑丹霞林名勝紀圖牒仙聖祕幽深俗營迕微尙曠懷俟同心倘追淩風步滅響升云岑集吳子寺館首夏憩祇園遊息解冠簪窗楹抗疏敞殿宇閟深沈綠竹帶陰渠丹葩綴陽林旣枉髙人躅亦協靜者心琴書散煩慮鐘磬發幽音淸言忘朝昃玄思超古今夏夜薛子宅飄風激疏牖飛雨散髙庭白雲蔭華月靑天垂列星褰裳望西苑園樹發靑熒陰館辟炎埃峻檻臨巖嵉泠泠朱夏井肅肅玄夜扃披霧聆霏談逍遙暢神形遊心娛竹素此樂誠可經贈君采蕭散綜琴書疲疾謝回亂淸云泛闌暑★一作蘭渚☆白水激文瀾於心懷我友翩翩振詞翰比室諧言晤撫景悅流翫孔公贊龍蠖莊生明吹萬理感由神詣情賞非虛嘆鄙哉辧雌霓安知睹河漢願投忘形契去適無窮岸髙橋★以下秦集☆飛梁何裊裊裊裊飛澗中窈窕入靑靄蜿蜒垂白虹俯壑聆迅湍攀崖挹回風闌干旣重復結構亦玲瓏穿石鑿坤艮架閣憑虛空羽塡烏鵲岸力坼黿鼉宮設險固天造扶神豈人工聖代文軌一絕域賓主同梯航無外至筐篚倏然通懷哉絕棧智逝矣當關雄欽誡慕在徳其亡守無窮姜子嶺至三岔出嶺上云霓入溪下煙嵐髙髙不可極杳杳詎能探朱崖秀夏木石壁日�夬寒潭千林覽蔥蒨百丈窺澄涵崩奔谷響赴隱曜川光含登陟力不辭險阻情已諳潛淵羨垂綸越巘思停驂振筞岷峨西揚帆江漢南臨深匪忘懼履坦但懷慚靑石崖棧側行靑石棧誰能久延竚斷板連曳云噴泉灑飛雨迅流西回激峻阪東折屢隤岸互傾欹危梁裊撐拄飲猿駭遊鱗立馬接翔羽愼爾千金軀永念垂堂語寄粹夫四首伊昔京室娛安知岐路戚君就河內棲予從關西役同源異流上撫事乖心迹終爾返輪鞅音塵慰岑寂二肥遁世久欽苦節晚逾峻懸蘿邈莫攀翠壁迥千仞冥心道與超晦迹名反近將遂諧龍蠖混然保貞順三昔聞孫登嘯千載識其音岧峣百門上髣髴三湖陰鴻舉已寥廓鸞響猶空林曠哉旣往古契此徵於今四阮公𨿽曠達於道未眞見石髓不可餐赤文詎能辧服理昧情性眩物矜神誕儻君示中行遙垂大人撰送劉筆峯曁從子黃巖赴省應試年少劉家郎綠鬢顏色鮮大者气孤卓小者骨奇權珊瑚碧玉樹照耀森我前相看如二阮俱爲竹林賢向人長揖別白馬垂只鞭朝出長安門夕至晉水邊晉水生秋風桂葉吹香綿迢迢月中樓夜冷蟾兔眠二子獨先登舉頭叩遙天衣裳結彩霧金粟枝聯翩眾人望髙躅飄如雲中仙丈夫生有才卽使功業傳君看竹下人落魄空自憐春風杏園花擬待雙車還

【卷之十一／七言歌行三十一首】乞巧行古松行津市打魚歌偏橋行省中公燕盤江行大石關行棲鳳亭黃陵廟關索嶺大梁行蔡州行流螢篇觀漲寄贈張方伯木槿花歌聽琴篇懷三吉士觀打魚用東坡韻孤鴈篇北風行雨夕行白雪篇雨雪呈望之寶劍篇寄王軄方寄李空同歲晏行嫦娥圖胡生行袁惟武山水圖

何大復先生集卷之十一

七言歌行三十一首乞巧行★以下使集☆鵲橋崔巍河宛轉織女牽牛夜相見嶽陽女兒迎七夕乞巧樓髙髙百尺華燈明月光窈窕結彩蟠花綺羅繞富家女兒恃嬌小年年乞巧不得巧貧家女巧世所稀只爲他人縫嫁衣須臾露濕金剪刀只星漸沒河漸髙人間天上兩迢遙步襪仙裙空寂寥居不見古來巧拙何足語歲歲樓前競兒女古松行嶽州地多古松樹。千株萬株植官路。故老猶能記歲年。行人不解知朝暮。臨江西來煙霧起。夾谷連山一百里。黛色寒通七澤云。秋聲夜卷三江水。郡城之北江水東。鄂王祠廟丹靑空。英雄爲謨本宏遠。古水至今多烈風。忠魂義魄杳何。在故物依然見遺愛。繁枝百世人不剪。直气千尋我當拜。六年前過蒲圻城。古松陰中三日行。空山倒掛雷雨。黑盛夏常貯炎風淸。郵亭傳捨總蕭。瑟郁抱煩襟亦飄逸。回巖峭壁奔洪濤。老蔓長藤翻白日。只今復向巴立道。野艸漸多松漸少。仄徑孤根半蝕苔。夕陽幾樹空垂蔦。昔時所見合抱材。斷枝落葉隨蒿萊過客山中想淸籟。行徒道上愁黃埃。輦山輿嶺萬千重。半作豪家樓上。棟古人之力今人勞。大廈明堂不得用。年年官吏催斧斤。故老𨿽怒那敢嗔。傍枝出地子成樹。野婦山樵摧作薪。驛前數幹聊可數。我忽見之再三撫。霜皮露甲如虯蟠。霧鬣煙鬟學龍舞。陰森气象凜猶昔。翠色長標不可侮。荒林曠野識者稀。終爲誰家起廊廡。回首鄂廟秋山阿。廟前之樹無髙柯。鬼神訶護亦徒。爾英靈不返將如何。達人且勿怨搖。落志士胡爲傷轗軻。君看世事盡如。此拔劍聽我松前歌。津市打魚歌大船峨峨系江岸鮎魴鱍鱍收百萬小船取速不取多往來拋网如擲梭野人無船住水滸織竹爲梁數如罟夜來水長沒沙背津市家家有魚賣江邊酒樓燕估客割鬐砍鱠不論百楚姬玉手揮霜刀雪花錯落金盤髙鄰家思婦淸晨起買得蘭江一雙鯉簁簁紅尾三尺長操刀具案不忍傷呼童放鯉潎波去寄我素書向郎處偏橋行城頭日出一丈五。偏橋長官來擊鼓。山南野苗聚如雨。饑向民家食生牯。三尺竹箭七尺弩。朝出射人夜射虎。砦中無房亦無堵。男解蠻歌女解舞。千人萬人爲一戶。殺血祈神暗乞蠱。沙蒸水毒艸根苦。上山下山那敢度�支。蠢爾苗民爾母侮。虞庭兩階列干羽。省中公燕今日何日公燕會紫薇垣下塡車蓋摠戎太監爭邀呼禦史中丞立相待坐花饌玉綺席陳愧我何能居上賓勸酬盡是文武士列坐俱爲藩臬臣廣堂潭潭長百武堂前﹠﹟62677﹔�過鍾復搥鼓擊石彈絲逐橫吹淸歌緩節隨輕舞酒闌起酌明燭前橫金鳴玉聲珊珊交衢夾道燈火亂仰看月出樓臺間諸公豪俊世希有協恭同寅重邊守幸時夷方不用兵簿書之暇得飲酒只今天子布洪仁九州島四海俱同春淸風想見唐虞出玉座欣曕日月新諸公於此復何慮矢志盟心思致身盤江行四山壁立色如赭盤江橫流絕壁下驚濤赴壑奔萬牛峻阪懸空容一馬危叢古樹何陰森尋常行客誰敢臨徭婦淸晨出深洞虎辟白晝行空林沈潭之西多巨石短棹輕舟安可適日光射壁蠻煙黃雨气蒸江瘴波赤土人行泣向我云此地前年曾敗軍守臣秪知需貨利將士欲苟圖功勛英雄謨筞自有術竄婦姦男何足論營中鼓角連雲起陣前臨山後臨水烹龍釀酒日酣樂傳箭遺弓尙驚喜戢馬俱爲山下塵徵夫盡向江中死遂令孤豕成其雄屠邊下砦轉相攻千家萬家雞犬盡十城五城煙火空夕陽愁向盤江道黃蒿離離白骨槁魂入秋空結怨云血染春原長冤艸只今夷虜來歸王髙墩短塹俱已荒牧童驅羊上塋冢田父牽牛耕戢場惟有行人行嘆息聞說盤江淚沾臆大石關行靑山千仞城百尺雲中嵯峨列萬石關門控險鐵不如萬人可望不可踰蠻兵一朝殺關吏驅馬入關履平地山頭矛戟多於艸弩箭射甲如射縞當關秪用一夫力胡爲萬卒猶難保君不見山上城堞毀樓傾四壁立靑貍蒼兕朝對啼白蒿黃雲暮愁入棲鳳亭★爲黔國賦☆將軍園中何所蓄十尺亭子四面竹亭中一榻千卷書將軍晝遊夜還宿元勛甲第髙入云奇珍異玩窮海陸將軍雅性不苟嗜只愛亭邊萬竿綠舊家風節傳累世見此勝如見喬木根株盤據幾十年出地皆成老龍骨舊幹扶疏已作林新梢復見髙於屋新梢舊幹森相向百丈空云寒突兀先公開圃一何勤引水分畦費營築石間斸雨移紫瓊沙上耕煙長靑玉至今遺愛思萊公萬古看詩想淇澳將軍能武兼能文展卷一目數行讀只今世守淸白操春風如溫霜如肅閒時髙臥園之中此君亭亭對幽獨月軒夜坐呈夏簞風榭涼熊除暑服空冥縹緲聞笙竽戶牖淸虛映簽軸昆池歌動黃鵠髙洞庭笛橫白雲哭瑤瑟一鼓瀟湘亭冰綃再寫篔簹谷憶昨路經嶺徼來佳植全稀多朴遫山深苦竹啼鷓鴣地僻枯篁宿麋鹿何期得到將軍園一洗胸中十年俗淸晨邀我促席看半日捲簾猶不足我聞竹生玉河湄開花結食鳳凰啄將軍文采眞鳳凰凡樹安能動髙目願將音響入簫韶奏我亭中棲鳳曲黃陵廟黃陵峽中灘水多黃陵廟下難經過峨峨巨舸牽百丈櫓折檣摧不得上江風蕭颯笳鼓哀廟門遙向楓林開往來落帆泊江口爼牲咒神釃神酒南船下峽疾如箭岸艸汀花看不見巉巗亂石撐如麻雲間濁浪迷三巴千里舟中坐超忽回首天西斷心骨關索嶺噫嘻吁崄巇何天設之危艱下有奔雷歕雪之飛壑上有戀崖石棧百折而造天嵚崟兮巉巗面復兮盤盤行人鴈陳而魚貫計分寸兮躋攀飛鳥兮折翼猴猱兮無援苟失足殞巖而落箐兮曾不足以充虎蛇之餐朝不見日夕不見月雲煙慘慘兮晝夜寒噫嘻乎何天設之危艱我來倚絕壁而長望蓋不知蜀道之爲難大梁行★以下家集☆朝登古城口夕藉古城艸日落獨見長河流塵起遙觀大梁道大梁自古號名區富貴繁華代不殊髙樓歌舞三千戶夾道煙花十二衢合汨輪騶交紫陌鳴鐘暮入王侯宅紅妝不讓掌中人珠履皆爲門下客片言立賜萬黃金一笑還酬只白璧帶甲連營殺气寒君王推轂將登壇彎弧自信成功易拔劍那知報怨難已見分符連楚越更聞飛檄救鄞鄲一朝運去同衰賤意气雄豪似驚電楊花飛入侯嬴館艸色淒迷魏王殿萬騎千乘空云屯綺構朱甍不復存夜雨人歸朱亥裏秋風客散信陵門川原百代重回首宋寢隋宮亦何有遊鹿時銜內苑花行人尙折繁臺柳繁臺下接古城西春深桃李自成蹊朝來忽見東風起薄暮飛花滿故堤蔡州行蔡州城髙髙且壯四十年間兵不向旌旗忽乘雨雪入一夜開門納兵仗請降盡是洄洄軍拒戢不睹牙城將鞬槖將軍拜道左緋衣小兒來天上州人始識裴丞相流螢篇廣儲六月淸無暑流螢暗逐燻風舉始見昏連萬戶星更看夜照千門雨千門萬戶競髙低拂檻縈廊亂復齊碧莎映水光初迥綠柳棲煙影乍迷水光煙影飛還歇肯使炎精易淪滅帶火終須避太陽含輝卻自親流月長信宮中一葉秋玉階金閣見螢流貴嬪羅扇開香篋侍女珠簾卷畫樓誰家怨婦縫縑素當窗忽見流螢度蟋蟀牀空寶瑟寒鴛鴦機暗孤燈暮螢飛螢度自年年卻笑明珠按劍前莫言腐艸無生意莫道寒灰不再然還將斥鷃鵾鵬語三復莊生第一篇

觀漲五月十日雨如射西山諸溪水皆下大陸朝迷牛馬羣疾雷夜破蛟龍罅洪濤冥冥夕風急白浪閃閃山水亞浮波噴沫來崔巍巨丘欲沒髙岸頹咫尺莫辧天宇闊倉卒但憂坤軸摧固知一葦不可濟𨿽有萬弩何由回農家夜起築堤障婦女走觀色沮喪惡少迎人爭渡喧父老攜幼登城望門前秪訝海劫翻井中暗覺潮聲上憶昨曾爲萬里行洞庭灩澦何渺冥鯨吞鰲橫那可測盤渦駭浪誰能平只今憂寐時作惡聞此終夜令心驚旋看雨霽劫亦止沙嘴忽落千尺水雜花蒙蒙夏土�需靜細艸靑靑夕洲靡行人褰裳掇菱荇稚子垂竿取魴鯉眼前喜愕俱已忘就中消息誰爲此寄贈張方伯君侯風神有奇格秀髯方瞳兼廣額少年甲第已崢嶸壯歲功名更輝赫長淮之西古蔡州我侯淸風千載沭行人尙聞歌叔度童子猶思迎細侯出參方嶽聲雷動復道中州又棲鳳大省才賢豈易推巨卿名位由來重黃河淸洛靜風埃少室喬嵩雲霧開行見虞廷咨嶽典共看商室濟川材憶昔別公汝水上太行西來隔千峷抱病還依故里居有懷空向夷門望夷門道接大梁東車輪日日度春風道傍爲問南來使早晚朝端召寇公木槿花歌朝見花開暮見落人生反復亦相若夜來白露灑園藿已是繁華不如昨朝花枝上斗綽約暮花辭枝竟何托持花爲謝靑樓女鏡裏容華不待汝聽琴篇美人橫琴坐我堂酒闌爲鼓三四行燈孤月明客不發弦悲調急秋夜長吾家瑤琴久不拭金徽玉軫無顏色感君對此如有情一彈使我三嘆息樵歌響答山澗幽楚歌慷慨云夜愁瀟湘猗蘭稍平逸四座但覺淸商流始聞白雪停翠竹烈颷吹我溪上屋忽然翻作廣寒遊知是霓裳羽衣曲含宮移羽何舂容泠泠萬壑吟風松煙岑一夕怨鳴鶴江天何處驚蟠龍我初好音惟好此橫笛短簫徒聒耳平生頗抱鍾期懷四海難逢伯牙子今夕何夕願不違爲君擊節淚沾衣髙歌雅和人世稀河轉參橫君莫歸懷三吉士黃河西來走蜿蜒睢漳之水相蕩泊少室王屋俱崢嶸太行林慮朝中嶽含靈萃異幾百年中產三士誠磊落神標秀骨自殊眾水之文蛟山之鶴十年戢鱗在煙海一日比翼棲雲閣蔡君通朗及眾藝馬氏多才步前作昂藏崔子抱羣經徑操巨舸從伊洛文昌鬱鬱髙中天出入彼此同輝火�霍玉京神仙皆有侶茅齋野人少相托平生契誼懷數公眼底安得常相樂眼底安得常相樂聯牀並轡今如昨觀打魚用東坡韻大魚跳波如擲塊溪日溶溶照金背小魚呴沫沿岸行潛向沙邊翻荇蔕家僮舉网欣得鮮持向庖丁割爲鱠磁罌始見紅尾搖霜刃旋看錦鱗碎我𨿽愛此不忍食悔不先教放溪瀨自愛含生天地間寧知失意波濤外嗟哉小物尙有然人間得喪誰能會君不見鯤與鯨釣者持綸空爾倏忽乘雲下滄海孤鴈篇孤鴈北來來幾時窮冬無侶鳴聲悲雲長路渺去安極日暮天寒飛更遲洞庭瀟湘落秋水苦竹黃蘆一千里淸怨時從鳴笛生斷行暮逐哀箏起塵沙關塞愁轉蓬隨風且落江湖中微軀幸免庖人爼短翮長辭獵士弓君不見隴山鸚鵡解人語一生自恨黃金籠北風行古申城邊秋風落北風慘慘夜復作玄冬煙霧捲寒沙白晝雷霆出陰壑寒沙陰壑畫難開萬里悲風何壯哉髙空落木下不止長路斷蓬吹更回嚴威著地坤維裂鷹隼入谷龍蛇結寒云凍月光杳冥荒臺古林气栗冽郭西村捨𨿽近城蕭條盡日無人行門前但聞衰柳折墻外秪聽枯桑鳴鄰翁歲暮缺衣褐茅屋欹斜用繩縳塵生釡甑暗不掃寒入肌膚利如割堂上書生感歲侵臨風三嘆不成吟暮花飄揚不可見病葉憔悴傷人心出門黯淡天無色衝颷四來山爲黑黃河欲度波浪陰滄海無梁星斗仄嚴霜大雪來幾時葳蕤朱鳳號南極雨夕行城頭雨腳黑不斷階下凍潦流已滿出門咫尺無所適積霧連云接平阪城中佳人沈與趙我忽思之費招挽趙子閉門臥不出沈生衝泥來獨晚臨階下馬入我堂瑯瑯髙詠不可忘瑤徽浮塵爲我拭磯罌濁酒爲我嘗西鄰彭生亦豪士四壁風雨臥一牀隔墻深夜呼卽至三人團坐傾壺觴須臾檐雨亂沾席牕風蕭蕭動煙栢照夜靑缸寒向人促曙紅壚暖畱客請君再歌我擊節晨雞已下西城陌嗚呼人生歡樂難再來古人滿眼俱塵埃何況與予異鄕域此地相逢能幾回白雪篇玄颷作雪龍沙窟萬里吹花度南麓千門九衢堆已徧翠崖丹壑沾應足曙輝寒素積崔巍中天照耀瓊瑤臺羲和不知六龍在仙人遙乘萬鶴來依樓傍檻墜深院輕羅白紵誰曾見已將弱舞斗回風未遣明姿讓流霰城中車馬不動塵黨家金帳暖圍春豈知窮巷衡門裏亦★一作無☆有當時髙臥人雨雪呈望之北風蕭蕭天雨雪洪川大陸冰嶙峋城閏咫尺不可越念子鬱鬱傷我神十年骨肉更知巳四海兄弟今何人夫子風流本絕世致身況在萬里津頃聆淸辭叩哀玉復暏髙價收名珍愚弟病歸臥丘壑山中日與蓬蒿親喜看結駟來天上又許題詩到水濱嗟哉十日不一見眼底勝會直��茅薝白日苦太短秪有長夜堪畱賓瓦壚木檠亦不惡梅花栢葉俱鮮新只須對此共歌笑莫使離別成逡巡寶劍篇戴仲鶡將赴春宮來別何子何子作寶劍篇贈之其辭曰我有只龍之寶劍重之不滅只吳鉤雄遊九天橫素秋鴜鳴匣中聲啁呼扶風豪士邯鄲俠千金在傍不敢酬雪花星文照玉玦贈汝慰我心所求汝今年才二十四北上長安見天子手翳鳳凰跨騏驥肝膽義气無與比古花江頭春風起綠袍靑綬帶秋水想見提攜白日前更看結佩靑雲裏我初鑄此良已勞昆吾鐵冶風雷號寶鞘玉珥黃金錯何以系之赤錦絳砍地翻虞滄溟倒倚天未覺虹蜺髙十年在匣尙未試嘗恐棄置成鉛刀君不見丰城紫氛埋古獄星辰夜搖魍魎哭奇器逢人自有時肯使塵沙竟湮沒又不見藍田寶山空突兀頑石卻指神鋒禿平生𨿽有不煉鋼一用不謹爲棄物吁嗟戴生爾無忽寄王軄方故人王郎天上客一歲寄書凡兩束山中病夫儔侶稀念子不見心轉郁長淮浪髙河無梁我無羽翼到爾傍京師南來四千里春鴻秋鴈每相望★一作莫相忘☆寄李空同黃河臘月冰十丈縱有鯉魚那得上楚天鴻鴈避霜雪未得逢春難北向康王城邊沙艸曛梁王臺上多暮云野人歲晚誰相對桐栢山中空憶君歲晏行舊歲已晏新歲逼山城雪飛北風烈徭夫河邊行且哭沙寒水冰凍傷骨長官叫號吏馳突府帖連催築河卒一年徵求不少蠲貧家賣男富賣田白金縱有非地產一兩已值千銅錢往時人家有儲粟令歲人家飯不足饑鶴翻飛不畏人老雅鳴噪日近屋生男長成聚比鄰生女落地思嫁人官家私家各有務百歲豈止療一身近聞孤兔亦徵及列网持矰徧山域野人知田不知獵蓬矢桑兮射不得嗟吁令昔豈異情昔時新年歌滿城明朝亦是新年到北捨東鄰聞哭聲嫦娥圖月宮峨峨冷光射桂樹長生花不謝玉宇瓊樓閉早秋金蟾銀兔啼寒夜夜寒露下步瑤臺羅襪仙裙冉冉來屏障乍開雲母隔簾櫳遙望水精開明星迢渺斜銀漢誰擬丰神傳素練霓裳羽衣世莫聞霧鬟雪貌人難見靈藥空疑后羿妻吹簫跨鶴幾人迷君欲遨遊廣寒殿直攀萬丈靑雲梯胡生行近時逢人論術數胡生相法稱獨步閉戶時看人相篇然燈夜讀石室賦吾觀此術非荒唐異人歷代各有長我朝名家亦不少神妙無過袁柳莊君學本從袁氏出識鑑至今如畫一爲客十年凡幾更閱人四海無一失初從燕市度生涯一日聲譽傳京華衣冠每動公卿座車馬爭迎貴戚家自從仗劍離京域當時朝士無相識已往豪華不可論只今形貌猶能憶漂泊江湖不自伸袖中書在半埃塵窮途反遭俗眼士末路難逢好事人昔聞燕邸招藝匠袁生抱術金門上文皇自有天子須羣臣盡是封侯相君臣千載當一時雅鑑風神猶在玆才殊未可尋常得數偶還教際會奇古來相心不相體眼前貧賤那能擬志士翻居艸澤中貴人多在塵埃裏胡生謂我顏色奇顧我已是云壑姿希夷不識錢若水麻衣道士應當知袁惟武山水圖源潭窈窕開層島疊嶺撐空互傾倒人家萬樹隔村原細雨冥冥春更好淸江柴扉映春艸樵歌漁唱歸林早帆色遙隨返照回岸沙卻被垂楊掃袁侯此圖愛藏護畫手莫識馬與顧掛壁盤紆見巖壑開牕拂拭生雲霧嗚呼此圖侯當珍重畱壁間萬金莫買眞江山

【卷之十二／七言歌行三十八首】歸來篇雪中宴袁揮使惟武宅鴻門行垓下行長歌行贈旺兄短歌行贈賈西谷漢將篇孤鶴篇冬雨嘆三首懷舊吟贈阮世隆官倉行除夕醉歌二首醉歌行贈柴逸士和獻吉送公順古峯畫梅歌登山吟落花嘆復見阮生行古井篇古松歌隴右行送徐少參遊西峯示四子甄邦治行樂圖長安大道行入京篇送熊廷振之楚藩送顧錦衣赴廣東僉憲送樊生彭生行黃河篇三淸山人歌昔遊篇贈商三大梁吟送李進士東海太守行贈徐以敬

何大復先生集卷之十二

七言歌行三十八首歸來篇君不見陶公飲酒負奇气平生下筆五千字不肯上書幹明主安能束帶見小吏歸來不願千頃田但須囊中有酒錢男兒委身事權貴摧眉折腰誠可憐朱君雄豪气如虎風期直與陶公伍靑袍銀帶不復視壯年棄官如棄土雅性好酒兼好文眼中富貴豈足論五花換酒召賓客千金買書遺子孫人生百歲終蕭索如子從容胡不樂未佀原生少宿儲卻比蘇家多負郭長安陌上久離羣子亦還山臥白雲南巖桂樹花自發歲晚相看一望君雪中宴袁揮使惟武宅四郊飛雪暗髙城北風怒號天杳冥將軍宅中晝擊鼓哀箏鳴笛羅後庭我時凍吟在西野忽見將軍送書者開書讀罷喜卽行邀我入門方下馬凝輝絢素開簾櫳流風回霰滿堂中靑氈帳髙雪不濕蘭燈夜照氍毹紅卿家父子皆好客能畱對雪歡今夕已看稱壽奉千金況復徵歌出雙璧梁園賓客多交遊謝家兄弟盡風流古人勝事長已矣吾輩優遊亦爾儔鴻門行沛公昔日分義軍旌旗十萬西入秦山東諸侯皆後至咸陽萬姓思爲臣項王東來怒如虎置酒朝會鴻門下門前壯士擁盾入座上小臣拔劍舞爭雄較勝未可量相看杯酒成倉皇揮刀醉擊玉斗碎攬帶空懸寶玦光沙丘城邊祖龍死芒碭山傍匿天子澤中夜聞白蛇斷灞上朝看赤雲起君不見劉郎供帳出秦宮宮中火照三月紅英雄爲謨自有術亞父徒知殺沛公垓下行咸陽原上失秦鹿戍夫入關競馳逐君王自負十尺軀傍人更訝重瞳目橫行按劍一何威叱吒四海隨指揮諸侯西向受金印壯士東歸盡錦衣陰陵道中夜失援垓下孤軍獨迎戰百萬王師來震天八千子弟隨飛電自言百戰當一身寧知一敗損威神美人帳下看無主駿馬江邊棄與人楚歌聲髙暮云佇孤燈對酒慘不語蓋世英雄力拔山一夕悲哀淚如雨君不見三軍縞素行負戈烏江不渡愁風波古來失道眾所棄父老𨿽憐將柰何長歌行贈旺兄兄爲吾祖之長孫能將孝義待家門耕鑿不隨時俗攺衣冠頗有古風存我家東岡舊鄕土谷有田場桑有圃諸弟喧嘩逐城市兄也蕭條守環堵僕僮馴雅妻更良男女膝下皆成行女長適人止近裏男大爲農不出鄕只今汝年六十七我翁爲叔汝爲侄歲時相看如父子登堂過庭禮不失弟昔省兄盡兄歡夜乘燈燭羅杯盤兄前勸飲嫂勸餐畱我一月相盤桓自從離兄仕都下都城誰是悠悠者萬戶淸晨霜滿裘九衢白晝塵隨馬朱門金鎖午未開我曹不敢騎馬回此時吾兄正穩臥日髙戶外無人催愛兄好靜謝塵网一卷道書常在掌托身未肯附年少舉手何曾揖官長頃來生事日看微種麻自織身上衣少兒從學長幹蠱我兄心中無是非君不見人間歲月坐相迫胡爲東城復南陌兄今已作白頭翁弟亦長辭靑瑣客山中桂樹況逢春谷口桃花更照人花前樹下一壺酒弟勸兄酬不要貧短歌行贈賈西谷城西艸堂日無事廣文先生騎馬至先生雅性嗜林壑爲愛吾廬有幽意長溪風起寒日冥晚云含白冬樹靑山城沽酒不易得爲爾且系雙銀瓶先生好吟近頗酷手書佳句已盈軸燈前朗詠三十篇一一徽音中金玉顧予疏陋非良儔感君過野常優遊城中豈無萬戶侯金盤玉饌不少畱從來富貴安足慕水上浮漚艸頭露君不見賈生自負洛陽才南遷且作長沙傳漢將篇漢家西北煙塵起烽火夜照西京裏胡虜奔★一作崩☆騰一萬騎關塞逶迆本千里飛符插羽募精彊連營列陣掃邊疆已見將軍屯細柳更聞天子獵長楊長楊羽獵兵威振疊鼓鳴鉦聞遠近龍虎遙分天上軍魚蛇徧閱雲中陣長安驄馬俠少年金鞍玉轡鐵連錢共看拔劍追驕子自許彎兮射左賢驚風晝起邊沙漲疏勒黃雲迷所向飲馬寒臨月窟傍軀兵夜度天山上降旗款節樹戎城捲斾回旌入帝京徵人半死龍庭戰壯士俱標麟閣名麟閣功名不易得貴臣良相徒顏色威胡盡道李飛將還漢誰言蘇屬國玉門關外朔云愁燕頷書生亦白頭君王自憶廉頗輩義士羞稱萬戶侯孤鶴篇我家孤鶴李侯贈霜儀皎潔三尺髙向人佀矜短羽翼失侶豈免長呼赤號霄靑雲暮延佇天長路遠飛不去日來秋塘啄苦蓼時向空墻倚修樹憶昔初在山人家雌雄和鳴閒且嘉夜寒對舞庭中月日暮雙棲嶺上霞李侯平生重幽徳致此遠自東吳國金櫳玉檻脫相送異種奇毛惜不得一自天涯失舊行垂頭戰羽空彷徨朝聞橫笛音相和夕對鳴弦影自傷荒階雨濕多泥滓毛翮摧頹風不起奮迅那推一鶚先昂藏且在羣雞裏吁嗟人世是還非華表千年更一歸蓬萊宮內靑瑤樹會接文鵷比翼飛冬雨嘆三首季冬十日雨不娓寒煙凍霧何淒淒城頭無由見白日阪下秪是愁黃泥鄕中餓叟納官賦白頭赤腳行中路薄暮臨河望郡城水深岸滑何由渡二一冬枯槁雪不集細雨冥冥髙岸濕天邊鴻鴈安所歸歲晚蛟龍不得蟄昨聞汝北多死亡橫屍委骨官道傍我裏四鄰久已出到今不知何鄕三西望千峯萬峯連出門朝暮生雲煙日傍雨腳下平地風外濤頭衝遠天急颷北回振林薄白晝孤貍行近郭城下饑烏啄死人蒼鷹側來怒相攫懷舊吟贈阮世隆君家髙樓對芳樹開宴曾畱三日住銅盤絳爉暖照春金壺銀漏寒催曙知君重義多豪遊滿門賓客爲我畱珊瑚不避鐵如意驊驑皆纏金絡頭爾時北上與君別蔡州城外花如雪夢裏猶尋汝上云醉中卻憶淮西月丈夫富貴各有因如君立身亦不羣行年四十未白髮生兒十八期靑雲君從秋日遙分手我向東風一回首山下長搴舊薜蘿樓前應長春楊柳官倉行長棘周袤三丈垣髙門鐵鎖緘兩關黃須碧衫下厫吏白板朱書十行字帳前喧呼朝不休剪旌分隊聽唱籌富家得粟堆如丘大車檻檻服兩牛鄕間餓夫立墻下稍欲近前遭吏罵除夕醉歌二首今歲相逢惟此夕美人金罇莫虛擲千金一刻眞可惜夜久衾帷望河漢寒星欲沒明燈爛長歌坐待東方旦二孤城歲䢐嘆幽獨舉觴醉飲城西曲野風蕭條山雪暮寒梅無花柳難綠今年今日不可畱明日明年更可愁山中縱有如澠酒春花爛熳與誰遊醉歌行贈柴逸士今年中秋與君共舉觴待月城西宅良夜淸尊逢故人空堂明燭畱遠客山城暮云黯未收流煙何時散髙樓淸風徐來勸我飲明月不至令人愁君是長安舊相識坐論舊事還相憶金市豪華如夢寐玉京仙侶無消息人生去住安有同有如長風吹斷蓬得隨江湖扁舟外不恨關山橫笛中酒中雲散天如洗月明忽墮金罇裏起看皓彩發靑巒坐見流光盈綠水闊舞髙歌夜未央攬衣擊節爲君起和獻吉送公順君不見池中魚君不見澤中蛇一朝羽翼起煙霧向時頭角盤泥沙神物舒捲各有時男子豈得常在家君今年才四十餘雙方�與駟馬髙蓋車手中持文符腰下佩轆轤登山采球琳涉水采珊瑚吁嗟至寶今豈無莫使和氏空號呼古峯畫梅歌空江月墮孤山曉直榦橫枝疏更好夜來夢破碧窗虛殘雪半庭寒不掃小橋水淺影初斜野徑風淸香未老霜搜月魄獨俜停玉骨冰肌自枯槁溪頭數點瘦花明塢云漠漠林煙渺逋翁湖山詩思閒寂寂柴門春醉倒山亭晝午鶴飛還一聲長笛江門悄登山吟風吹葛蔓石磊磊蘿薜搖煙映山鬼我行登山采石耳長歌捎林暮風起君不見侍傍桃李飛如霰靑春已破白日晏萬事盡付東流波髙飛且嘆南來鴈落花嘆君不見樹上花東風吹始開東風吹開更吹落世間有樂寧無哀汝南何生未三十頭髮未白心已灰見此落花三嘆息東風吹去何時來復見阮生行阮生別我尙總角三月不見冠峨峨未知華實竟何似眼看玉樹成枝柯君不見世間日月翻如波昨日黑髮今則皤龍駒千里汗成血道傍老馬空蹉跎人生少時不努力齒大身長嗟柰何古井篇君不見城邊古井荊棘荒沙崩雨塌官道傍當時碧甃映朱閣黃金闌干銀作牀美人銅瓶響哀玉寧知委棄同悲涼梧桐花幹蘚花澀鷺鶿側窺蚯蚓入百丈寒泉尙堪飲心長綆短空愁立古松歌賢隱寺傍之古松奇絕可比䢐徠峯問之故老迷歲月但見皮肉屈疆苔蘚裂髙枝上掣玄冥風回柯反掃陰崖雪藤翻蔓捲空林黑集霰流煙豈終極斧斤相顧畏盤錯梁棟誰來誇正直昔予山遊駐車馬行吟屢憩玆松下松根老僧爲開徑野色巖姿坐生暝葉暗秋燈梵殿深花香晚飯齋廚靜一年幽憂不到此寧知摧折空山裏龍盤虎拏終有神白骨蒼鱗半枯死滄波古岸霜气夕硉矹猶看數千尺石上連朝走雲雨山中十月飛霹靂千靈百怪相護訶過客居人盡憐惜君不見泰山五大夫零落今看在何處滄海空流使者槎悲風暮起將軍樹嗚呼人生富貴竟何益松乎松乎吾當爲爾誅茆傍靑壁隴右行送徐少參隴右地長安西行一千里秦日長城號塞垣漢時故郡稱天水聖朝掃蕩無烽煙射獵之地爲桑田熟羌賣馬常入塞將軍遊騎不出邊知君風采古遺愛揚筞傳符度關內父老三秦望節來犬戎諸夷遮馬拜開藩分道鎭邊塵居守巡行歷幾春熊軾朱幡今嶽伯豸冠白筆舊臺臣瓦亭之西半山谷土室陰陰連板屋落月孤城淸渭源寒云古磧黃河曲十年此地曾遊歌別來風物今如何竹花秋臨鳥鼠穴楊葉夕渡魚龍波回看萬里風雲色少小趨庭淚沾臆相送悲吟不盡情關山隴阪髙無極遊西峯示四子今我不樂遊西峯喜有四子來相從日長古寺風景靜蜀葵始靑橊始紅彭生舊時同遊者每遇遊山先跨馬徐生愛山欲畱宿朝見靑山獨開目自云邑城盡原野頗恨無家傍林谷陳阮二牛皆少年陳生家亦近此山阮生志不在山水騎馬欲行乃復還吁嗟汝輩各努力此身會見生羽翼乘風髙舉或遠遊安得久爲山人畱他時倘願騎黃鵠隨我江邊伴白鷗甄邦治行樂圖黃金𨿽有餘不如常乘下澤車紫綬結腰下不如常騎款段馬人生富貴皆有憂豈必只願封公侯君今出有駿馬更輕裘及此壯年當出遊西飛日月如束流君不見馬少遊長安大道行長安大道如弦直車馬相逢不相識金鞭玉轂共爭先日日紅塵大道邊七貴門前羅將相五侯座上列神仙五侯七貴同杯酒萬騎於夫盡奔走一言得意賤可貴百計奉身無亦有杯酒經過日共遊比權並勢暗相謀才見黃金結兄弟忽看白刃起仇讎燻天灼地期長久覆雨翻雲亦隨手富貴誰言福作門驕奢終與禍爲鄰瑤臺歌舞新更主金穀池亭別與人豪賓貴客如風霰鞍馬當時倏雷電得飽空聞鞲上鷹附炎不見梁間燕尋常只道太山安頃刻寧知滄海變秋來春去互推遷物理相尋是等閒豈知盛滿衰仍至豈識憂從樂極還獨怪梁生何感慨拂袖長歌辭漢關入京篇軒車若水流宮闕似云浮畿田一千里山河十二州城中甲第共崔巍別起雲甍接露臺旭日才臨萬戶動飛塵遙見九關開九關雞鳴競車馬百僚已集金門下入衛皆爲龍虎軍來朝盡是貂蟬者天子乘春覽物華霓旌羽扇五云車六龍不駐千官仗匹騎常過七貴家七貴家連鳳城裏轉日燻天勢無比池榭春來錦繡圍樓臺日暮歌鍾起復有蒙恩過董仇執柄持權得自由不使府中除將相直教門下謁王侯王侯貴人慕豪富意气相看益驕妬未惜朱閒騕褭駒豈論金穀珊瑚樹托身日月有光輝舉翼風雲多會遇可憐漢室盛衣冠揚雄蓬巷獨饑寒終歲校書空閉閣十年執戟不遷官公孫射筞取卿相李廣馮唐徒自嘆送熊廷振之楚藩燕京春色花太半豫州楊柳風吹斷南鴈新衝汝雪來北車久待河水泮與君結綬俱明時送君執手如前期丈夫勛業豈必少四十遭逢猶不遲卽今君身更磊落義气如山誰可奪同榜衣冠照鄕裏十年名位登方嶽帝城朝開羅斾旌欲發未發明星明麒麟獻納遙相憶江漢風流須此行送顧錦衣赴廣東僉憲★以下京集☆君不見錦衣白馬若雷電當朝气勢人爭羨顧君出入身不移心看富貴同貧賤二三貴人隨至尊冠冕劍佩如雲屯靑袍自向將軍幕款段不叩諸侯門外臺新捧廣州檄靑冥斧鉞生霜日海嶠諸城發鼓迎江天萬里褰帷出丈夫不言自立身淸水白石何粼粼金張門客不足數峣峣赫赫何爲人送樊生翩翩南圖鳥昔是北溟鯤才見搏風一日起忽看垂趐九天云樊生此行覽吳越大江石城通日月岧岧南京十二樓波浪蹴踏金銀闕爾上金陵望帝關星河北極開幽燕丈夫常懷金海志才人亦賦兩都篇排空萬里有毛質再接扶搖上九天彭生行岷峨山根江水坼萬里波濤混吳越傾湖倒海不可量仰看一綫靑天上郁藍秀色盤三巴間產錦石兼丹沙王嚴揚馬各挺出異才豈必生中華彭生昂昂千里駒少年騎馬來成都飛黃騕褭未卽試已覺奇气排長途君不見岷山不崩江不枯古之髙才何代無黃河篇黃河昆侖源九曲與天通銀漢貫箕尾左盤日月宮奔流下龍門噴薄沙海風三山萬里倚窮發鱉極虹梁開恍惚排空雪灨垂銀城便可因之向溟渤郭生少年觀上都還家且泛黃河艫讀書豈必破萬卷覽勝何須行九區蓬池已在梁園裏嘯歌綠水洪波起揚帆他日乘髙秋見爾星槎掛鬥牛三淸山人歌山人佩劍冠遠遊腰間鞶囊垂虎頭七星照耀金銀鉤東行筞杖指盧霍逝將滄海尋丹丘三淸西南龍虎連攢峯疊翠盤石蓮千崖萬壑不可以徑度玉梁倒掛銀河前靑蜺下望熊雲煙石璧中開日月懸傍通七十二福地白玉樓臺羅洞天此中棲身煉大藥寶笈靈書啟五嶽騎鹿時見南斗君聞笙夜候緱山鶴我今遊目送冥鴻欲訪名山入越中飛梁萬丈倘可接共爾靑天躡彩虹昔遊篇三星爛夜河漢流觴行瑟作中堂幽李君勿嘆息薛君且停謳英英孟夫子聽我當筵歌昔遊昔遊少年觀上都並轡驕嘶只紫驑雲中十二樓羅綺照燕州夾槐復道臨仙苑垂柳通闤對禦溝平明向帝宅半醉過王侯遊梁詞賦那稱數入洛聲名未足儔自言與我共聯翩塌翼寧知落九天折花別靑門揮袂渡湘川班竹古魂垂淚雨蒼梧遙夢結愁煙南嶺越江坳東城移海郊不記流年幾拋擲五見楊柳垂靑梢鴻鴈散他縣鷦鷯棲故巢君從岐路悲轉蓬我在長安嗟系匏金門上書久不報云閣題詩空自嘲以玆守蹉跎舊客罕經過日與李薛輩詩酒縱歡歌春風宛轉靑絲鞚夜月畱連金叵羅筆翻翠虹霓手掣生蛟鼉三千艷女羅紫宮傾城一笑揚雙餓星分霧散去長安豈意天垂雲雨歡龍劍雄雌忽復合朝天再睹漢衣冠帝京宮觀一如昔盤龍曲鳳靑雲間九衢車馬流如水五侯甲第峙如山星樞常不轉海嶽自回環昔日繡衣一何貴今看竄逐宰河關可憐舊賓友逝者誰復還二三壯士力搏虎轉盻埋骨黃泉灣榮華閃爍若電露俛仰今古凋朱顏君不見漢季廣威名萬里匈奴聞彎兮貫白石射虎生黃雲一朝謝病逢醉尉灞亭不識故將軍君不見秦範睢折脇折齒隨王稽一言奪相印七國趨關西雄豪趙魏二公子徒使虞卿從魏齊貴賤傾覆如旋風王侯豈異鳥與虫魯連獨蹈滄海去張良仍從黃石公孟夫子總角與君戲共許非凡倫萬金騕褭騰天云子今胡爲在風塵低頭靦向男子身笑子落魄亦如此痛飲狂歌非隱淪回首向崧嶽少室髙嶙峋寂寥紫芝曲空負桃花春會須約爾同歸去爲招李薛兩才人贈商三去冬雪雨畱薊門開筵謔浪倒金罇今春燈火到長安過門不肯回銀鞍燕山花隔平山柳馬上東風幾回首大梁吟送李進士大梁擅豪華巨野生龍蛇頃乘曹李輩擢秀冠詩家神駒並逐兩超絕凡馬百萬空咨嗟李邕門下多奇士曹是賢甥李髙弟登龍自昔忝通家附驥相看總名世梁王臺館罷歌鐘兔園賓客有遺蹤侯嬴舊隱夷門裏李渤今歸少室峯回望嵩髙瞻嶽首卽尋玄圃問河宗可憐二子詩家秀吾生已愧盧王后司馬黃金賦未逢楊雄白首書空就李當春日別燕川曹也誦詩神黯然蓬池更憶阮公嘯腸斷洪波綠水篇東海太守行贈徐以敬西曹大夫東海太守且停爾車飲我酒二十讀書飽經術腰下組綬無一尺一朝天子賜五馬十年官至二千石漢家盜賊滿山東十城九城荊杞中玉食常懷股肱郡蒼生久慕循良風況君兄弟皆甲第出入光輝無與比兄飛仙舄宰王畿弟握侯符長千里四世五公自此始不見關西楊伯起

【卷之十三／七言歌行三十六首】石齋歌五馬行憶昔行崔生行【並序】憶昔行【並序】田子行樂陵令行少穀子行九川行送葉生還閩中兼懷鄭繼之送林利正同知之潮陽金陵歌送李先生今昔行送何燕泉同崔子送劉以正還關中醉歌贈子容使湖南便道歸省兼訊獻吉薛生行晚過田水南有贈延津歌送韓令谷進士宴歸圖歌遠遊篇送楊中捨承家雲南省墓裕州行石川子歌杏林曲周儀賓朝天歌送五淸先生赴浙江提學歌贈範君相逢行贈孫從一李大夫行海山謠壽李宗伯河嵩篇壽張母古愚翁挽詞哭幼女行馮都督歌三山春宴圖歌王都諫畫鷹歌題袁惟武鷹熊圖

何大復先生集卷之十三

七言歌行三十六首石齋歌濯錦江中錦爲水白石粼粼映江底江頭齋閣石嵯峨卜築題名摠因此崖撐壑拄盤天地產秀生神豈人意日月宵通灩澦根風雲晝吐岷峨气明公少年天下奇瑯玕五色動光輝扶疏太華仙人掌照耀銀河織女機明堂大廈要梁棟不獨文章翰林重戀磬眞諧韶濩音國琛困獻珪璋用公登云閣望雲林霄漢長歌白石吟功成思袖補天手力在寧忘障海心衛公徳業懷應滿李相風流今不遠海內完名已玉成平生貞志同金斷萬里橋邊綠竹園百花潭畔平泉館待公一起慰蒼生還臥西山未應晚五馬行使君五馬來月氐方瞳夾鏡光離離長身峻耳髙七尺錦云窣地王花赤杏韉蹙鐙只盤龍文羈翠刻金玲瓏靑絲遊韁綰不住鐵色蹄翻錦苔地天閒沙苑貯幾時一朝分賜使君騎使君行春常露冕組鞚張油下山縣朱文露网動輕車四野人家望通幰去年來時楚江秋長鞭馳過黃鶴樓楚城駿馬千萬匹解鞍坐視不敢儔今年朝天入五鳳紅纓寶玦連錢重曉隨鸞聲撼玉珂九陌風微塵不動天子命下巡吾州輝光重整金絡頭吁嗟吾州本狹促迮徑寧當千里足行行前駕肅且閒郡人遙望只旌竿馳道父老應開顏區區狐豕誰敢前桑條吐葉靑鬱鬱滿路春塵繞車轂使君不惜驅馳勞無令暴吏登民屋出門一送五馬行我馬踟躕皆不鳴相逢同是他鄕客惆悵城邊暮春別山亭艸色細雨時野館梨花寒食節夕陽微微鄴城樹寒煙漠漠淮川月願言努力筞霜蹄千金重有登臺期憶昔行我年十一十二餘與子握手相歡娛嚴君視我猶視子日向庭前問詩禮我亦視君如弟兄夜入同衾晝同起當時見子已不羣紅顏如玉目有神花邊燦燦丹鳳雛天上矯矯石麒麟笑予是時尙垂把筆從君弄文翰聯翩白馬控只禦出入城中誰不看我當辭歸君失歡徘徊欲別良獨難別來有懷徒悵望夢繞秋風沁水寒杳杳云鴻異鄕縣十載長安見君面昔別未冠今已婚回憶少年空嘆羨一官碌碌經三春二十光陰似飛電君有長才未得施臥龍儀鳳猶棲遲男兒成名在少壯感會風雲須及時人生聚會豈常有但願相知不相負君不見古來金石交結髮寸心期白首崔生行★並序☆予之至京師也友人崔太史子鍾見之曰久不聞何子言矣爲我作崔生行崔生自返金陵謫騎馬復走長安陌時危頗負經濟才海內俱★一作但☆識文章客自從盜賊近神京四海不見煙沙淸黃河流血日慘怛中原戰骨霜縱橫朔方兵馬又已弱天下財賦難盡榷書生不得言世務大臣誰有匡時略我到長安訪交友子與河內猶相厚感君戀故有綈袍吐膽傾心共杯酒六年更見玄都花萬事空傷薊門柳河內憂時未解顏子亦談兵不輟口金礦玉璞隱光曜紫气龍泉郁盤久議論反遭時輩忌形容豈免流俗醜王良伯樂不在禦驊驑騕褭徒能走人言古人未可輕古人往往皆無成子云老大不曉事殷浩當時空有名事去惟應嗟白首時來未必濟蒼生卽今風塵尙澒洞羽檄飛符遞相送西北山河戰角悲東南天地軍麾動江海未見魯連恥朝廷不聞賈生慟塵埃早知才質殊霄漢況睹名聲重閟宮淸廟待琴瑟大廈明堂要梁棟天生公等世所須努力他時有大用憶昔行★並序☆予上京師之二年汝正有湖南之行新政弛廢故人幾何晤語未諧離告又卽愴然悲歌不能自己感念往昔要之將來耳憶昔長安相會日君方壯年我年小只今容顏有更變何況世事無紛擾先帝衣冠半零落十年賓友全稀少君今始作紫薇臣笑我金門落魄人馮唐上書亦嘆老子云識字空愁貧艷陽三月桃李耀君非壯年我非少花開酒熟君遠行可惜春風阻歡笑明星迢迢車關關遙向楚水辭燕山但看朱紱在腰下莫使白髮生顱間武昌城邊江色澱襄陽漢水尢堪羨東行何日訪鱸魚南飛不得隨鴻鴈少癖山水耽雲松兩年楚上多行蹤浮湘直下三千里望嶽遙瞻七七峯知君跌宕輕駟馬顧予豈是功名者安得浮沈帝座傍會須覽眺蒼梧野蒼梧風煙秋色開武昌髙樓吹笛哀帝乘白雲去不返仙人黃鶴何時來君行訪古兼化俗長楫輶軒指南極岸上游穿羆虎林潭中坐傍黿鼉國他時倘覓桃花源北風爲爾傳消息田子行君不見黃河西來北入海千載卻倒東南流淮水如絲納九曲桐栢山作昆侖丘我家淸淮邊君家大河側開辟二水今合同人生變化無南北田子之生河降神十五手掣生麒麟二十辭家觀國賓三十謁帝爲近臣赤王�犀靑瑣日月上金馬銀臺河漢津自矜一身遇明主便欲登天叩天鼓天門晝關守虎豹云師屏翳西公怒煙气縹緲隨飛龍電光閃爍笑玉女太淸星辰下羅列欻忽閶闔生風雨丹誠不回白日照杞國憂天獨勞苦我持彤管只鳳翎浮沈帝傍近紫庭文園著書久消渴據地酣歌常不醒長安少女花在側茂陵美妾空娉婷漢皇不好相如賦方朔誰知是歲星愛君襟期特奇邁諫垣給捨持風采平生古今開萬卷搖筆風雲動五彩致君堯舜豈無術許身稷卨終難攺袖中一紮諫獵書三歲磨滅未見采煉石何時更補天銜沙枉自思塡海君不見楚人當時不識玉海客無心采明月明珠暗投反按劍白璧三獻還遭刖連城髙價後始定照乘奇光有時發鳳凰不及鴟鴞鳴駑駘卻笑驊驑拙君不見長孺從來嘆積薪公孫布衣爲漢臣千秋開口取卿相董生白頭甘賤貧萬言不如一言重直弦曲鉤安可論賈生何能善絳灌任安徒事衛將軍我令與子俱落魄過飲悲歌嘅今昔咸陽酒客五花馬邯鄲博徒千金擲古來豪俠亦可喜可憐聖賢皆厄塞豫章干云世希用龍泉貫斗人難識神駿翻爲轅下駒冥鴻已愧籠中翼出門與子常相憶淸淮大河見顏色樂陵令行山東郡縣一百八無有一城無戰場到今漂血成野水如山白骨橫秋霜雲臺功髙將不收投筆亦有書生謀黃金大印賜豪貴白面豈得言封侯唐朝公卿集如雲平原太守名不聞二十四城見賊走抗城乃是平原守君不見前者寇盜時縣吏州官各亡命北梁白馬終日行濟上黃旗錯相映不聞開門戰但聞開門迎嗟乎平原太守樂陵令少穀子行少穀子在武夷之山二十抱筞叩燕關朝排閶闔暮湖海九霄萬里身翻攀豈徒聲名冠帝裏要使蹤迹窮人寰朅來京華始一識意气形神兩相得肺腑眞成水石痼詞章亦帶煙霞色龍姿鶴性不易馴海思江淸浩無極頃將東遊觀岱宗便欲下泛滄溟中鼉風奔浪巖洞黑鰲日壓山樓觀紅南浮紅淮覽吳越復工會稽探禹穴去鳥晴生鴈宕雲飛虹夜躡天臺雪波濤窈渺岑崿移徧訪名山入武夷仗劍不憂百怪出采芝或得羣仙隨只今妙年始三十辭官讀書志何逸九曲煙花對艸堂三山蘿月開蕓室已看鳳凰在千仞回首驊驑空萬匹八月髙城气稍勁流螢木葉交相映燕山遊子落日吟海濱歸客秋風興他日遙尋少谷峯武夷莫作終南徑九川行君不見自從天地開天下之水皆西來黃河昆侖一綫出下轉秦甸轟奔雷長江廣漢兩蕩潏濁涇淸渭中縈回帝遣九龍下治此江漢安流涇渭理華嶽中斷仙掌髙卻放黃河行萬里九龍蜿蜒上天去至今猶餘九川水秦中雲雨四時徧北地塵沙幾回徒我來長安不見九川水得見九川子九川子是非常人朝辭川上麋鹿羣夕盒靑瑣爲帝臣已從華衮補日月況執彤管排風雲長風西來吹北極西望川流渺何極野岸空懸舟楫心塞林暮繞波濤色吁嗟江漢猶阻兵中原不見黃河淸虺蛇豺虎滿道路黃埃濁浪無人行九川子何不更鞭九龍起坐視天下橫流水送葉生還閩中兼懷鄭繼之葉生行吟燕中市葛巾麻鞋歲將晚兩都爲客今始歸五嶽尋仙不辭遠江南畫舸春柳低海上茅堂白雲滿谷口如逢鄭子眞爲道棲遲未應返送林利正同知之潮陽憶在成均共攜手泉山門下相知久萬里恩情若父兄十年道義慚師友君才豈孤一第名佩刀今作嶺南行掛帆夜宿天邊樹伐鼓朝登海上城燕京相逢顏色好相逢何難別艸艸過家登堂壽禮畢道予問訊泉山老金陵歌送李先生李公爲舅有呂甥甥舅四海皆知名呂君關西昨日去公自金陵來復行金陵江水無斷絕金陵之山髙山﹠﹟63139﹔截山﹠﹟63139﹔截龍虎千年抱帝京星辰萬里羅天闕白鷺洲前芳艸歇淸江浦上看明月燕山北望花如雪今昔行送何燕泉君不見燕泉何子生南嶽十八名聲動江海年今四十少方伯富貴由來重文采金章紫綬乃自致黑髮紅顏未曾攺憶初射筞逢先皇我爲進士子爲郎芳花醉踏淸沙苑春樹迎開畫省堂每投桃李報瓊玖多謝相知更相厚倚玉元非異姓兄斷金況是同心友寧知世事多變更岐路人間各分手四海風塵半甲兵十年意气還杯酒子方出守紫薇垣予亦棲遲金馬門黃金盡識故交態白璧翻思明主恩中原送別哀離亂汝水嵩川客心斷行馬秋臨淸洛流戰場暮弔黃河岸薊桑靑靑燕艸碧梁王城邊杏花白功勛名位行有期慷慨爲子歌今昔同崔子送劉以正還關中燕川芳艸歇已久行子西行更回首駿馬春停渭曲花金鞭暮指秦中柳看君兄弟皆豪雄十年側想中丞公東山雲月臥未起北海賓客誰相通荷花初紅酒初碧汝歸登堂見顏色若問長安舊友生崔何二子常相憶醉歌贈子容使湖南便道歸省兼訊獻吉徐卿此行壯觀莫與伍東將入吳西入楚都門悵飲慨今昔酒酣拔劍爲汝歌起舞聖朝分封重茅土詞林禮槳超前古冠冕諸邦拱至尊冊書十道開天府匡廬峯南繞江漢洞庭武昌半樓觀壽酒花開海上堂使舟艸滿湘西岸憶卿翻飛霄漢裏結交豈少靑雲士眼中何人最知己十年之交吾與李李生近買陽羨田又欲皷柁襄江船風塵落日倘相遇爲我問訊江湖前薛生行君不見少府忘年交禰衡中郎倒屣迎王粲坐間賓客盡傾倒海內賢豪流英盻古人愛才今不如薛生豈得無嗟嘆昨來布衣見天子日向長安乘款段公卿門前恥干謁東歸把釣黃河岸年少今看萬卷開遠遊自負三山願丈夫有才須用世未許終身隨艸蔓閒居好著子虛篇行路長歌白石爛晚過田水南有贈田郎閉門著書今幾卷我欲與子數相見謔浪𨿽稱靑瑣賢經過罕識黃門面長安雨積鞍馬稀堂下苔生集秋燕四海何人問艸玄一經徒使桓譚羨延津歌送韓令延津寇過余少男延津縣令莫停驂雙鳧直向黃河北一鴈先飛淸衛南黃河岸邊不種麥濁浪滔天多賈客城中少男爾勿愁縣令到時爲買半谷進士宴歸圖歌五城十樓春窈窕九衢夜半人行少月髙醉客金鞭垂花簇銀鞍弄騕褭我皇九載羅豪英坐收四百皆才名四百人中見谷生綠袍白面誰不驚谷生自昔中州士布衣三來謁天子十年讀書梁王臺一日走馬長安市長安鍾鼓聲入云相逢卻避新郎君赤鯤在天振羽翼神駿得路超凡羣嗚呼此圖人共羨已識君身不貧賤萬言莫忘北闕書千載常記南宮宴嗚呼此圖人共羨遠遊篇送楊中捨承家雲南省墓君不見昆明池去京一萬里山盤海曲在天上日轉星旋羅地底生神發秀千百年太宰源流自玆始七歲辭家朝帝京登臺踐斗榮身名水木更起丘原情請帝帝遣中書行中書此行天子重赤車駟馬都人送嶽樓晝錦湖光開京口春帆江色動瀟湘黿鼉經水國衡巫瘴癘云來黑銅柱標南問南紀錦官城西指西域揮毫憑軾驚蠻夷卻似太宰中書時相如使蜀人同羨遷史浮湘志自奇憶昔滇中爲使者黔公宴我滇山下酒罷曾彎壯士兮賦成尙倚將軍馬今日看君萬里歸山川艸木倍光輝公卿禮數古來少父子聲名天下稀五華岡頭日朝放點蒼山北云如障遠遊可樂須皁還帝裏親闈兩相望裕州行今年春夏雨不絕黃河以南漸殺麥裕州城中十萬家自經寇盜惟黃沙名商大賈歲不集新絲舊谷嗟何及郝侯五馬天上來褰帷露冕開風霾教農服田賈服賈只有牛馬無豺虎石川子歌石川之水東流入東海濤雷灨雪幾蕩嚙白石爛爛色不攺泰山嵯峨靑石室樓閣窈窕雲霧密懸峯牕牖瞰海底紅輪倒影扶桑日波上三山渺安在海靈冥冥現百怪蛟螭九首盤爲梁神仙萬古長相待石川子七年葺茅臥煙島餐藜被褐身懷寶海東隱淪見面難地北潛夫著書早自從召起綰銀章常夢山中把瑤艸白雨靑蘿晝自垂沙風赤葉秋空掃京華相遇謫★一作識☆仙才笑解金龜沽綠醅花邊昔放雙鳧去雲裏今騎一鶴來蔣琬元知非百里李渤終爲諫官起冥鴻逝鵠須爾期天路云衢自玆始君不見魯門海鳥本避災國人祀之反求福𨿽有鍾皷羅玉饌驚鳴駭顧安能食男兒固要爲龍蛇胡爲屈身終日隨塵沙杏林曲君不見蕭禦醫何年種杏成杏林霞蒸日爛開芳甸門庭垂實虎晝守飛花九陌人人羨菊泉橘井俱仙靈豈如萬樹春風散今皇禦醫皆不賤麒麟緋袍常引見奉詔時翻本艸經承恩數錫仙桃宴君今一身官未尊白頭抱藝趨金門輕財重義世罕比起死回生不自論林中有艸金光映服食可以延壽命蕭君蕭君進此藥令我皇帝萬歲無疾病周儀賓朝天歌周君來從大梁發搖鞭卻指秦樓月燕山臘盡春未生可憐裘馬衝霜雪憶昨雲霄謁帝關春卿引見紫宸班天門九重羅虎豹一月不得朝龍顏館甥帝室恩數少尙女王家禮非小中山更傳聞樂對陳王亦進通親表伊昔梁王全盛時車騎從官皆漢儀遣使常聞八珍送入朝數賜飛龍騎百餘年間事勢殊諸侯出或乘驢車朱門賓從想冠劍白頭王孫行路衢君歸爲我一問訊梁園賦客今何如送五淸先生赴浙江提學歌天臺文宿衝紫霄先生奉勑馳星軺越山桃李花萬樹春色早渡錢塘潮憶昨先生遭斥逐漂泊湖湘望巴蜀九江鴻鴈春冥冥七澤龍蛇晝盤曲洞庭天髙急霜霰冰河雪岸開燕甸北來驄馬一日聞傾都走識先生面十年卜築楚村墟萬里今瞻漢宮殿當朝門生貴不少先皇學士人猶見金門誰畱供奉班銀魚舊錫恩榮宴長安春回獨回首翠煙漸入龍池柳薊門禹穴自此分送餞先生百壺酒丈夫轗軻心不疑賢聖流離古來有已看身作指南車況復名髙懸北斗隋珠和璧世珍重眼前點毀終難動聖人不久奏雲門海內近亦求梁棟琴瑟須聆淸廟音豫章且待明堂用我聞衡嶽與天參七十二峯江漢南不然從此可棲息無使天柱石鼓空巉巗贈範君桂陽之山石巄嵷四時雲气流杉松江開秀色蟠三楚天削芙蓉羅七峯翩翩煙霧下鳳鷟往往霹靂隨蛟龍鍾奇產異理亦有黃金丹沙間瓊玖何況人傑非地靈碩士名儒映先後君山燕泉各一時晚逢範君亦其偶範君古貌更好古問之君山乃其祖學海遙聞前輩風辭場獨覺良工苦君爲進士宰江縣頗厭簿書耽筆硯神龍未應困泥滓驊驑會自追風霓君山十年絕相見見君如見君山面燕京四月花滿甸邂逅不得同遊宴花間送爾雙鳧翔廬山髙髙橫玉梁云停鴈過一回首月明琴靜誰舉觴我自辭家來帝鄕宿賓舊友稀登堂悵望南邦思桂陽怠今道故增悲傷相逢行贈孫從一長安風吹萬物柳與君走馬相逢久昨朝邂逅尊酒間二十年來一回首我官十年前君官十年後眼底相看已壯齡世間萬事眞翻手憶初少小來柬曹君家兄弟同遊遨尙書庭前兩玉樹白日燦爛秋風髙爾時見君气已豪花顏云發靑錦袍石麟在天動鱗甲赤鳳排云生羽毛只今骨格殊恆調傾都見者嗟英妙恨不置之玉堂賓誰令久待金門詔永嘉山水稱絕奇且與謝客同襟期花裏開簾仙吏出松間著屐山人隨尙書風義古無比如君更是尙書子尙書東山閒白雲髙臥不爲蒼生起漢庭我亦東方生悵望名山無限情海云浩歌起春色送爾萬里東南行李大夫行君不見大梁李進士年未三十官大夫金鍾翠釜識國器汗血飛黃看過都昨來走馬長安道一日聲名盡傾倒墨卿學士兢迎致搖筆登壇爲揮掃盧前王后不足論曹劉沈謝升堂早我方避世金門前君獨時時問艸玄金聲一擲天臺賦鳳沼常畱春艸篇憶年二十當弱冠結交四海皆豪彥文章天上借吹噓杯酒人中回顧盻十年流落失邊李詞場寂寞希篇翰自從去歲得李薛令我倡嘆增顏色對坐相看兩鳳毛破圍實藉千軍力安陽崔史文絕倫意气頗與二子親蘇臺徐卿愛才者曲捲往往停車輪斯文在天未墜地我輩努力追前人波頹瀾倒挽一發鯨翻鱉擲爭嶙峋薛生歸釣黃河岸君亦遙維沔川纜霄漢終還五馬車江湖暫解雙龍劍古來丈夫或未偶畏途轗軻無不有李廣羞過灞上亭賈生愁醉長沙酒倘遇馮唐老見君一言更薦雲中守海山謠壽李宗伯一鶴東北飛徘徊若返顧仙人乘之海外來衣裳窈窕流雲霧碧海三山列仙囿貝宮嵯峨羅萬牖上臨紫極躡三臺下見瑤京開北斗手發玉緘龍虎文再拜遠爲尙書壽尙書巖巖霍嶽姿身長八尺揚修眉夜懸赤舄星辰側晝入銀臺獻納司先皇舊臣盡云臥爾時出入名聲播二十餘年列九卿近日新街參八座海內淸心秪獨知當朝苦節誰人過海門波濤春吐吞中有桃樹盤石根千年柯幹撐日月萬里枝葉垂昆侖觀圖願君壽與比長爲梁梀畱乾坤河嵩篇壽張母梁王古城河水頭北堂坐對嵩山丘雲間二室三花樹天上昆侖九曲流絳霄寶婺光射地星宿潛通河嶽气緘書爛熳歌白雲長安遠附靑鸞使古愚翁挽詞古龍啾啾啼劍井井底秋泉七星冷漪蘭堂上瑟不鳴淒調空懷金石聲劍亦不復得瑟亦不復聞悠悠何處尋封君何處尋封君林壑幽搜風雨黑錫山崔嵬暮峯影吳江慘淡秋波色江之南山之北松梧幾樹封君宅來往徘徊嘆行客哭幼女行二十生男不解愛頗厭世間兒子態年來抱女心甚憐卻悔從前空慷慨女生一歲眉目揚笑指兄姊羅成行鏡裏嬌啼映牕牖牀前學步牽衣裳春風吹搜搜不住來從何來去何去錦褓曾占夢月時玉錢又哭埋香處乾坤得失安有憑昨日槳極今哀生常怪他人不快意乃知我輩眞鐘情皇天能生亦能死造物弄人每如此雲散云凝亦偶然花開花謝緣何事婦人性癡還過傷奔走叫號如病狂作詩示妻兼自解轉見人間父母腸馮都督歌都督猛气世不多一日百戰千里過賊頭累累十馬馱東至滄海南黃河宋門西平傳凱歌洛水轉鬥風揚波虜營晝雨淋滂沱面貫雙箭猶揮戈君不見諸將歸來金滿室生封萬戶食千邑都督河頭死爲伯三山春宴圖歌自有三山鎭京口形勢跨絕東南山江吞海吐互變見參天峙地何巑岏憑風倒影萬樓閣動搖縹緲虛無間色開島上金銀闕气接天中龍虎關我從唐翁畫圖見大夫指點三山宴仙人驂鸞倏來往煙鬟霧佩流云霰江桃千春一放花海桑亙古終難變開圖爲鴈長生詞卻訝丹靑山水奇白浪閃灼金芙蓉靑天靜拭靑琉璃蓬萊下用六鰲載緱嶺遙將雙鳳騎地靈生人本非偶禱尼降嶽理亦有大夫家住三山口彩衣歸來奉翁母願言壽比三山久王都諫畫鷹歌蔣生畫鷹筆勢何昂藏塞林海障產眞骨欻爾飛�都諫之髙堂千年古色動崖壑一匹素練開風霜都諫常稱蔣生筆此鷹神駿困無匹乍見遙驚俊思�細觀轉覺奇姿出人間鷙鳥各異種紛紛搏擊相�寵飽揚饑附更誰熊掣臂翻鞲空自勇此鷹不遂羣鴈飛亦似都諫獨立霄漢當天閽羽毛森然振赤日意气矯欲排翔云君不見郊原白日荊棘簇射獵無人敢馳突樹裏鴟鳶尙九霄艸中孤兔仍三窟爾鷹爾鷹安得一起乘髙秋惡鳥不嗚獸辟易再使郊原麟鳳遊題袁惟武鷹熊圖林良畫筆眞絕倫蒼鷹玄熊俱有神白頭翁鳥更相共毛羽遙看欲飛動空山古林霜色髙秋天骨勢何其豪猛气應知萬鳥避威風頓使羣貍號畫史當年元有意袁君意气還相似執節寧辭皓首心承家況是靑雲器圖龍寫鳳皆可羞此幅未許千金酬世間玩物不足貴要見英雄到白頭

【卷之十四／七言歌行三十六首】赤壁圖劉武選百鳥圖畫竹雷黃門凱旋圖歌呂黃門畫竹歌彭中丞四民圖歌桃源圖歌吳偉江山圖歌張季升望云圖歌胡人獵圖歌畫馬行畫鶴篇赤壁圖歌畫山水畫菊歌題文與可畫竹上有東坡山谷題識題黃車駕畫竹吳偉飛泉畫圖歌畫魚題大司馬王晉溪先生十牛圖點兵行遊獵篇觀吳進士舞劍歌柳絮歌明月篇【並序】邯鄲行玄明宮行苦熱行簡問陶良伯修竹篇七夕詞同崔呂孫三內翰集徐子瞻辰樓晚雨君卿招不赴觀石鼓歌同李進士觀銅雀硯歌太白山歌子昂畫馬歌

何大復先生集卷之十四

七言歌行三十六首赤壁圖周郎舳艫大江半曹氏旌旗眼中暗當時萬馬下中原江水千年餘斷岸黃州逐客玉堂仙停舟到此悲秋天龍爭虎鬥慨往事酹月酬風懷昔賢古人今人皆已矣吁嗟丹靑乃誰子赤壁之山只如此劉武選百鳥圖嗚呼鳳凰不可見人間百鳥空啁啾西飛鶡雀亦五色滿眼誰別梟鸞儔劉侯此圖愛者眾畫手莫識元與未粉繪剝落絹素新萬羽千毛尙飛動侯言此畫先人傳珍藏未肯充南貢十襲翻令錦繡輕百年轉見丹靑重頃來數相見手攜登我堂開圖見百鳥從此雙鳳凰鸝黃烏黑隱可辧行鳧立鷺遙相望延頸戰翼各拱向宛如萬國臣妾朝天王君不見蜀道阻絕岐山已頹瀟湘無人衡嶽崔嵬竹實未結桐花不開鷓鴣怨杜鵑哀鳳兮何時來畫竹殷君示我林垍竹臨風寫雨奪天巧尺縑蒼筤只兩根气勢已覺千林少蚪蟠鳳起倏有神出雲入霧何縹緲聞君魯門西艸堂萬竿白日森煙霜怪道君身瘦如竹只對此君不食肉雷黃門凱旋圖歌漢家賊盜臨京都西衝河塞東海隅虎豹奔突豺狼呼天子九重怒按劍將軍五道催飛符黃門鐵鞚按營壘監視將軍奉天子徵者不憂居者喜曉戰遙隨金鼓前晝行獨擁旌旗裏煙沙忽傳畿甸淸黃門奏捷旋神京將軍歸來天子迎冊書十萬納禦府勛級三千羅紫庭封侯拜將珥貂列白金緋衣照雲月黃門功多不自說受爵元看陸機小卻賞誰知魯連潔髙堂白日披圖新戎衣慘淡猶風塵坐令慷慨悲今辰書生從此識汗馬丈夫常憶畫麒麟呂黃門畫竹歌黃門持此竹雲是溫徽筆初聞一葉掃風雨迥出千竿貫霜日層沙曲澗開煙湍髙天云影樓榭寒黃門峻節與之比手排閶闔呈瑯玕瑯玕摧折鳳不食咆哮虎豹天門黑鴟鳴鴂啼百艸死誰看靑靑滿林色君收此幅今西行雷電隨入蒲州城龍盤嶰谷山中石更待伶倫截鳳笙彭中丞四民圖歌漁舟暝入桃花潯春山如聞樵采音髙原犁鉏被煙雨書閣窈窕穿松林中丞雅愛山水障淸晨自掛髙堂上綠樹逶迆轉眾流白雲合汨開層嶂萬里寧論戰伐功百年宛見升平象憶昨寇盜日橫行中原白骨哀蒼生攜男抱女路斷絕痛哭不見天邊城漁奔樵竄學士徙縱有隴畝無人耕至尊九重憂旰食命公殺賊賊始平近郊無復戎馬迹比屋仍傳雞犬聲明公壯年心許國何況此身際日月二載驅馳掃漢南一時談笑淸河北出閫三分大將旗來朝獨擁諸軍節樂土重開白日光普天不動黃塵色卽今西戎忽復驕朝廷親遣霍嫖姚已聞土魯還金印不見中丞下赤霄形像雲臺猶未畫姓名麟閣早須標開圖更賦出車什四海甲兵從此銷桃源圖歌昔我遊武陵坐石窺花源岸坼丹洞閟風回綠蘿翻崩崖奔古月汨嶂響哀猿行車一以過始知人境諠眞陽仙令欲南往手持新畫來相訪武陵山水久不睹今晨置我髙堂上巖穴如聞雞犬聲村墟但見桑麻長髣髴潭水濱點綴桃花春山川似晉代衣服猶秦人回首茫然一煙霧尋源誰復知眞處投簪福地終有期畫中先認桃花樹吳偉江山圖歌吳偉老死不可見人間畫史空嗟羨吾觀此卷江山圖飄然意象臨虛無想彼濡毫拂絹素酒酣落筆神骨露萬里靑天動海嶽空堂白日流雲霧洲傾岸側波嶺銜島嶼倒影翻源潭江邊萬舸一時發中流颯颯開風帆崩濤湧浪勢難久漁子舟人各回首去鴈遙知七澤中落花誤認桃源口煙峯蒼茫貌二叟面發衣冠頗麄醜石林沙艸恣點染舒捲滄洲在吾手憶昨弘治間偉藝實絕倫供奉曾逢萬乘主召邀數過諸侯門京師豪貴競迎致失意往往遭呵嗔由來能事負性气轗軻貧賤終其身嗚呼吳生豈復作身後丹靑轉零落殘山剩水片紙貴百金購之不一得此卷流傳天地間我卽見汝眞顏色張季升望云圖歌黃門身在靑雲上眼中白雲日南望白雲飛入楚山裏封君之堂應在此兪卿善畫更能賦畫間靑瑣開縑素晴窗落筆白雲生寫出黃門萬里情胡人獵圖歌邊沙蕭蕭天北風髙林晝屯鞍馬雄胡人裝束身手健眞與此圖形貌同冬寒獵傍長城窟城下平原�將沒呼鷹放犬無不爲數騎彎兮競馳突月髙琵琶海西城拂廬雪幹氍毹輕金鍾虜酒亦易醉玉踠胡驑驕不行白髮老胡黃戰裙抽箭仰視天山云眾中若認射鵰手漢家誰是李將軍畫馬行畫馬如畫龍縱橫變化當無窮吾觀月山子落筆窺神工曾向天閒貌十馬十馬意態無一同此馬傳來幾百年古絹猶開沙漠風樹裏河流新過雨簇簇艸芽寒剌水圉人雙牽臨水邊艸色離離亂雲綺令人疑到渥窪傍波底風雷鬥龍子細看不是白鼻騧恐是當朝獅子花紫燕纖離各惆悵其餘駑劣何足誇憶昔愛馬不惜千金貨君王勤政樓頭坐胡奴黃衫雙繡靴廐中騎出樓前過紅帕初籠汗血香玉鞭輕拂桃花破吁嗟玩物竟何益遺迹徒使丹靑播只今烽炮西北來沙場未聞千里才千里才固有時回頭爲問禦者誰君看赤驥與騏驎挽車太行嶺心期田子方踟躕駕轅頃霜凋苜蓿漢郊冷骨折秋風自嘶影君不見古人養馬如養士一飽能酬千里志今人養馬如養豚廐下常堆蒺藜剌古之良馬何代無可笑今人空按圖

畫鶴篇昔聞少保寫靑田古墨千年人不傳郎君此幅何時得蕭颯秋堂掃煙色雪翎風翼如有神萬里出海誰能馴我初見此鳥重是仙人禽朝飲玉河湄暮宿玄圃林回首寒江鳧與鴈日晚哀鳴羨霄漢赤壁圖歌老暪橫槊江之臯眼中吳越一秋毫吳人彀弩來江左江頭鳴笳晝舉火旌旗飄揚北風前舳艫化作江中煙英雄一去音塵滅斷水殘山弔詞客白雪堂寒艸煙暮黃泥阪下臨臯路酒酣喚客吹玉簫江風山月不待招昔時霸業那足數鶴夢悠悠眇千古回首東坡百世人圖畫蒼茫空有神畫山水蜀溪紙明如練並州剪刀碧雲斷泥金作繪誰所爲華堂粉壁光淩亂枳花竹葉春江曲江頭無人水空綠逶迆石徑林中出艸碧沙明淨江日欲覓秦人武陵下不見溪邊種桃者髙樓窈窕鎖煙霧只疑行盡瀟湘路瀟湘卻憶舊時遊紙上煙波生暮愁畫菊歌楊郎畫菊只三本千花萬艸無顏色夏卿墨竹差可比陶生桂樹何須得徐君向我誇所有閣中攜此更攜酒翠幔披云出院遲金杯映日憑闌久深黃穠紫雜煙臯想見五色臨揮毫叢篁瑣碎白晝靜錦石爛熳霜天髙楚江茅堂若在眼鳳闥彤闈對秋晚白葛飄零處士稀朱弦寂寞佳人遠寒香晚節眞可憐惜哉楊郎不在前開窗爲我拂絹素落筆點綴黃金錢徐君徐君珍重此君不見天寒歲暮百艸死綺羅無地看桃李題文與可畫竹上有東坡山谷題識客從南方來見予手持錦軸長丈餘云是與可之畫蘇黃書中堂展玩思超忽四百年來眞故物敗素飄零色已攺古墨慘淡神猶發文生此竹世希有一枝不異雙瓊玖冥冥煙幹動石壁瑟瑟風葉臨窗牖筆下何須掃萬竿胸中已自橫千畝眉山長公元擅場豫章太史誰可當片言相推四海重隻字尙使千年藏客從何處得此幅令我嗟嘆久憐惜蘇黃不作與可死人間書畫無眞迹勸君寶此勿輕擲題黃車駕畫竹畫竹忌屈不忌直息齋由來有筆力今之畫圖幾百年人間尙自畱眞墨空堂晝掛風雨寒明滅纖霧生微瀾細觀見竹不見畫何時石上削此三瑯玕八�髙士黃司馬平生好文兼愛畫碧艸停珂夏省中白雲捲幔晴窗下每逢賓客出評品遂使破素增髙價開圖似惜孤鸞叢胡爲寫置荊棘中君不見洞庭之上瀟湘岸翠筱修篁沙艸亂鳳凰不棲鷓鴣怨吳偉飛泉畫圖歌長安獨過田子舍畱我一玩飛泉畫絕壁如聞風雨來晴天安得蛟龍掛吳生跌宕得畫理潦艸落筆皆可喜飛泉卻出汨嶂間山卽眞山水眞水客堂六月生晝寒耳中髣髴髙江灘源潭窈窕不可測波浪洶湧多奇觀泉邊二老顏色異偶坐似是莊與惠萬里誰論到海心百年詎識臨淵意偉哉田子今儒宗文標南指匡廬峯不須對此更惆悵會觀瀑布靑天上杉風松日隔縹緲云瀧雪灨何雄壯我常夢往神空向豈無吳生好手筆爲我寫寄廬山障畫魚大魚昂藏若人立衝波跋浪風江急傍觀二鯉各有神倏忽波濤隨出入中堂鬐鬣動杳冥坐久始識爲丹靑靑天萬里拂絹素筆力咫尺開滄溟禹門天池雲霧裏白晝雷霆行地底何人有力移置此酒酣�視一攺容只愁化作三蛟龍題大司馬王晉溪先生十牛圖君不見將軍臺閣龍圖張何人畫牛司馬堂十牛戰角垂其耳掛之中堂見者喜風林煙艸恣牧放水涉沙眠無觸觗黃犍黑牯觔肉眞司馬堂中安用此豈知此物公所珍展畫似對桃林春髙亭靑松拂赤日南山白日消黃塵攻駒不羨三千牝考牧還歌九十犉尙書況登本兵部天營十二屯貔虎南徵北伐運籌筞破虜擒戎在樽爼已看神武藉經綸要使蒼生有環堵蒼生十年望蘇息海內荒城久荊棘犁鋤未慰三農心輸挽空嗟萬夫力我知明公分主憂坐淸寇盜安王侯沙場之地皆田疇盡卻戰馬歸耕牛君不見中堂此圖日張掛丹靑照耀麒麟畫點兵行先皇簡練百萬兵十二連營鎭京觀團營十萬更精猛嗚呼耗減今無半昨傳胡入白楊城有勑點選營中兵軍中壯丁百不一部遣老小從徵行自從禦馬還內廐私家馬肥官馬瘦富豪輸錢脫籍伍貧者�之充介冑京師土木歲未已一身百役無不受禁垣西開鎭國府內營晝夜羅金鼓四家驍健三千人出入扈從圍龍虎邊頭城塹誰營屯遂使犬羊窺北�天淸野曠恣剽掠百里之內煙塵昏肉食者謀無遠慮倉皇調發紆皇顧卽伐宣府大失利殺將覆軍不知數遼東兵馬久已疲朵顏反復非前時又聞迆北外連結朝廷坐失東藩籬往時京邊士苦樂今頓異且如私門卒食糧日髙坐此兵昨一出見者淚交墮從令荷殳趨戰場身上無衣腹饑餓君不見府中搥牛宰羊豬穿域蹋踘行吹竽髙馬肥肉畱京都可憐此兵西擊胡遊獵篇周王八駿行萬里朝遊昆侖暮滄海驅霆筞電徧天地虎驟龍馳倏煙靄犇戎造父兩爲佐大人王母遙相待千金白狐來四荒螻蟻下國輕天王君不見秦皇叱吒役九有海東驅石石爲走橋邊孺子如婦人博浪沙中鐵椎吼又不見武皇旌旗日絡繹射蛟潯陽江水赤五陵俠少夜相遇探丸殺吏還驚辟天門嵯峨城九重虎豹爲衛蛟龍宮紫微鉤陳翼帝座至尊秪合安髙崇脫淵之魚出山虎白龍魚服何勞�沈江距河勢有然萬乘反遭匹夫侮君不見曹家老爽誠愚蒙平生不識司馬公死生禍福在人手寧能常作富家翁一門流血豈足惜坐使神器歸姦雄�夜昌平人夢天龍文赤日繞燕川城中莫辦眞天子道上傳看七寶鞭腐儒爲郎不扈從願奏相如諫獵篇觀吳進士舞劍歌我來江夏吳郎宅夜觀吳郎舞劍起古匣塵埃鐵生繡玉珥金環爲予理燈前照耀只寶刀蛟龍盤拏雷怒號仰瞻南斗有紫气卻顧東海無波濤吳郎別我適南國萬里開樽動顏色我亦將之五嶽遊須爾仗劍芟虺域不然持此擊名王況今關塞風塵黃酒酣自覺神益揚左揮右霍秋月光吳郎蛇矛更精突墻頭角兮力十斛平生豪俠眞可憐耳熟白眼看靑天嗟哉此宅不足展君舞室卑地窄難回旋柳絮歌長安三月百花殘滿城飛絮何漫漫千門萬戶東風起陌上河邊春色闌美人髙樓鎖深院白花蒙蒙落如霰晴窗窈窕朝日遲亂入簾櫳趁雙燕遊絲相牽時裊裊委地飄廊不須掃君不見江頭綠葉吹香�隨波化作浮萍艸明月篇★並序☆僕始讀杜子七言詩歌愛其陳事切實布辭沈著鄙心竊效之以爲長篇聖於子美矣旣而讀漢魏以來歌詩及唐初四子者之所爲而反復之則知漢魏固承三百篇之後流風猶可徵焉而四子者𨿽工富麗去古遠甚至其音節往往可歌乃知子美辭固沈著而調失流轉𨿽成一家語實則詩歌之變體也夫詩本性情之發者也其切而易見者莫如夫婦之間是以三百篇首乎睢鳩六義首乎風而漢魏作者義關君臣朋友辭必托諸夫婦以宣郁而達情焉其旨遠矣由是觀之子美之詩博涉世故出於夫婦者常少玫兼雅頌而風人之義或缺此其調反在四子之下與暇日爲此篇意調若髣髴四子而才質猥弱思致庸陋故摛詞蕪紊無復統飭姑錄之以俟審聲者裁割焉長安月離離出海嶠遙見層城隱半輪漸看阿閣銜初照��斂灩黃金波團圓白玉盤靑天流景披紅蘂白露含輝泛紫蘭紫蘭紅蘂西風起九衢夾道秋如水錦幌髙褰香霧開瑣闈斜映輕霞舉霧沈霞落天宇開萬戶千門月明裏月明皎皎陌東西栢寢岧峣望不迷侯家臺榭光先滿戚裏笙歌影乍低濯濯芙蓉生玉沼娟娟楊柳覆金堤鳳凰樓上吹簫女蟋蟀堂中織錦妻別有深宮閉深院年年歲歲愁相見金屋螢流長信階綺櫳燕入昭陽殿趙女通宵侍禦牀班姬此夕悲團扇秋來明月照金微楡黃沙白路逶迆徵夫塞上憐行影少婦窗前想畫眉上林鴻鴈書中恨北地關山笛裏悲書中笛裏空相憶幾見盈虧淚沾臆紅閨貌減落春華玉門腸斷逢秋色春華秋色遞如流東家怨女上妝樓流蘇帳捲初安鏡翡翠簾開自上鉤河邊織女期七夕天上嫦娥柰九秋七夕風濤還可渡九秋霜露迥生愁九秋七夕須臾易盛年一去眞堪惜可憐揚彩入羅幃可憐流素凝瑤席未作當壚賣酒人難邀隔座援琴客客心對此嘆蹉跎烏鵲南飛可柰何江頭商婦移船待湖上佳人挾瑟歌此時憑闌垂玉筯此時滅燭斂靑蛾玉筯靑蛾苦緘怨緘怨含情不能吐麗色春妍桃李蹊遲輝晚媚菖蒲浦與君相思在二八與君相期在三五空持夜被貼鴛鴦空持暖玉擎鸚鵡靑衫泣掩琵琶弦銀屏忍對箜篌語箜篌再彈月已微穿廊入闥靄斜輝歸心日遠大刀折極目天涯破鏡飛邯鄲行邯鄲道上車馬多行人夜火渡漳河邯鄲女兒年十五能彈琵琶善歌舞靑燈朱戶夜當壚壚頭酒熟喚客沽玉壺靑絲爲君系不妨醉向邯鄲途君不見邯鄲市昔日繁華安可擬鳴鸞佩玉靑雲間鬥鷄走馬紅塵裏平原門前客如雲千載淒涼竟何是黃金白璧成飛灰歌樓舞榭空流水傷心萬事俱可嗟艸長叢臺白日斜廢苑當時在何處舊宮今目作誰家古來富貴俱寂寞有酒樽前胡不樂玄明宮行君不見玄明宮中滿荊棘昔日富貴今寂寞祠園復爲中頁取遺構空傳孽臣作雄模壯麗淩朝廷遠勢連袤跨城郭憶昨己巳年來事秉權自倚燻天勢朝求天子苑暮奪功臣第江艘海舶送花石戚裏侯門擁金幣千人力盡萬牛死土木功成悲此地碧水穿池象溟渤黃金作宮開日月虹蜺屈曲垂三梁蛟龍盤拏抱雙闕城中甲第更崔嵬親戚弟兄皆閥閱撼裏歌鐘賓客遊排門冠劍公卿謁生前千門與萬戶死時不得一丘土石家遊搜泣金穀董相然躋嘆堳塢宮前守衛無呵呼眞人道士三四徒石戶蒼苔生鐵鎖玉階碧艸搖金鋪星宮晝開見行鼠日殿夜禱聞啼孤遊客潛窺翠羽帳市子屢竊金香壚桑田須臾變滄海桃樹不復栽玄都我朝中官誰最貴前有王振後曹氏正統以前不得聞成化之間未有此明聖𨿽能斷誅罰作新未見持綱紀天下衣冠難卽振中原寇盜時復起古來禍亂非偶然國有威靈豈常恃玄明之宮今已矣京師土木何時止南海猶催花石綱西山又起金銀寺君不見金書追奪鐵券革長安日日迎護勑苦熱行簡問陶良伯六月二十火雲發京師毒熱勝吳下淸晨衣冠不敢出對食欲餐汗滿把閉門袒跣眞發狂隱幾寤寐何由假風雲昨日忽入城疾雷破墻雨破瓦此地樓臺更鬱蒸西山殿閣室瀟灑姑蘇才人玉堂客鄰近不得同杯斚因君欲訪姑蘇臺臺下淸江千尺瀉上有萬竿修竹林干云蔽日森炎夏君不見九衢亭午日如赭鳥飛投林獸奔野紅塵騎馬何爲者修竹篇君不見眞翁堂下竹貫日干云千尺髙亭亭萬木避霜色颯颯空巖回翠濤平生直節本無偶手栽瑯玕種瓊玖風月何曾忘此君松梅況自稱三友東曹郎君翁所奇節槪更與翁名齊神龍昔向滄波化彩鳳今從玉樹棲髙堂玆辰開壽籙卻洗金盤對春竹霓旌晝下仙人車云管宵停嬴女曲翁家舊住上林西托根白近蓬萊池雪崖冰柱映樓閣雨露常沾萬歲枝七夕詞雙星渡河月西沒悲參怨商愁夜獨霄闌箕斗自低昂心憐情恨看七襄人生失意無賤貴寒機織婦鴛鴦思金屏玉瑟宮娥淚同崔呂孫三內翰集徐子瞻辰樓秋日徐君北樓上北樓岧峣連北斗窗牖臨觀日下花闌干坐拂天中柳南州孺子美如玉北門詞客同杯酒咫尺金門接玉堂碧霄共立空翹首晚雨君卿招不赴騎馬出門還復入六月陰晴不可卜檐前星出乍有無城上雨來時斷續炎天畱客夜苦短燕地近秋暑偏酷何人同對寸中花憶爾獨伴啼烏宿觀石鼓歌我來太學謁孔廟下觀戟門石鼓陳之罘詛楚幾埋沒此石照耀垂千春苔昏蘚澀讀難下虫雕鳥剝細不分古畫詰曲蛟龍隱石气慘淡煙霧氛周王功勛史籕筆數石散落岐陽濱中興气象豈復睹大篆意格誰曾聞先秦文字稍近古兩漢摹搨多失眞六朝以來尙靡麗鍾王往往稱通神唐韓宋軾遞歌嘆長篇險韻何悲辛大觀之間入汴國君王好藝崇斯文髙駝巨艦遠載玫金塡玉嵌傳相珍靖康乘輿忽播蕩保和玩物隨煙塵神驅鬼守散復聚至寶豈得空沈淪文皇北來定燕鼎不置太廟畱成均博士無煩上書請諸生頗得親講詢虛廊畫壁安置穩大廈長檐覆蓋新不隨鍾鼎怨磨滅已與琬琰爭嶙峋平生博覽愛古迹世上墨本徒紛紜此𨿽殘缺歲已久尙覺隻字輕千緡璧池日月動華衮奎閣星斗羅貞瑉嗚呼孔廟在萬世此石與廟長無湮同李進士觀銅雀硯歌君不見鄴中魏帝無宮殿千秋遺瓦磨爲硯墨客騷人空嘆嗟朱薨綺構誰曾見李君好古精鑑別冬天拂拭開煙雪虛堂叩之哀玉昔泥沙洗出黃金屑廣州紫石鸜鵒眼歙山龍尾何希罕濡藻光回星漢垂蟠花背刻龜螭斷共憶髙臺羅綺春翠眉艷骨飛黃塵提攜故物悲年代感慨新章泣鬼神君不見臨漳此物難復睹河沈岸坼求者苦縣人相傳爲贗古嗚呼日掘西陵土太白山歌★秦集☆我聞太白橫西域百里蒼蒼見寒色靈源萬古誰窮探雷雨窈冥巖洞黑中峯迢迢直上天瑤宮玉殿開雲煙千盤萬折不到頂石壁鐵鎖空髙懸陰崖皚皚積古雪絕壑長松幾摧折鳥道斜穿劍閣雲龍潭倒映峨嵋月髙僧出世人不知飛仙淩空笙鶴隨洞天福地在只尺悵望塵海令心悲子昂畫馬歌學士宋王孫畫馬皆龍姿曾寫飛黃出天廐尙畱云影落瑤池池頭馬官錦靴袴緩鞚長牽時拂顧萬里精神開絹素百年毛鬣生風霧吁嗟內乘無人識想見奔騰過都國翠仗朱軒數往來金羈玉勒增顏色只今天子罷南徵又聞東巡遼海城安得四馬忽然生登臺一顧千金輕天上常隨八駿行

【卷之十五／五言律詩八十三首】避雨山合捨望見蒲圻縣景港渡辰溪縣沅水驛四首沅州道中四首平溪淸浪李參謀府二首鎭遠三首查城十五夜對月五首安南送孫教諭永寧舟中江門灩澦峽中旅行滹沱河上渡淮贈劉大參寄陰舍人雨霽雨

鳴蟬送孫太守五月望月食葵

立秋寄獻吉寄樊國賓沱西別業東昌公哀詞中元夜月西郭獲稻夢何粹夫

晚歸自溪上客至登樓二首同沈淸溪夜坐二首兩夜似淸溪二首雨後邀馬君卿雨中和淸溪淸溪艸堂懷髙鐵溪先生四首八月丁日初度夜

陰吾州北望贈張合之秀才二首雷

月二首三關九月

何大復先生集

五言律詩八十三首避雨山合捨望見蒲圻縣★以下使集☆向晚蒲圻道遙聞雞犬喧斜光入深巷疏雨過閒門縣市渾依水人煙只類村蕭條燈火夕沽酒共誰論景港渡秋臨景港渡澄波生綠苔舟移遠岸動帆掛好風來斜日畫旗卷中流淸吹哀榜人歌未罷前導已相催辰溪縣早發辰溪渡淸川喜泛舟山城欹粉堞江驛映朱樓雨驟沙頹岸天寒冰露洲蠻音聞漸異迢遞動鄕愁沅水驛四首小驛孤城外陰森艸樹幽晚涼憑水榭秋雨坐江樓絕域鴻難到空山客獨愁夜深歸渡少漁火照汀舟二去國日以遠登樓思故鄕雨來江气白日出市煙黃島嶼秋逾靜軒窗晚更涼憑髙凝竚久槐影下微陽三長劍向燈看休歌行路難巖窗懸石澑江檻殺風湍城古蒹葭夕堂空蟋蟀寒幾回靑瑣闥朝罷想鳴鸞四江上西風起蕭條暮雨頻山樓連堞壘郡路入荊榛懷古過沅水悲秋弔楚臣芷香堪采掇思寄日邊人沅州道中四首山行多雅興十里幾人家林葉垂朱實蹊藤落紫花緣崖防轉石傍岸畏頹沙不見前溪堡遙聞奏暮笳二歲月驚長道風塵惜舊綈鉤云盤曲磴沿月遡回溪南國疲徵斂西戎厭鼓鼙山深正愁絕落日鷓鴣啼三共說關門險岧峣不可攀山峯藏曲折澗道瀉潺湲絕壁人愁下長林鳥倦還官程元有限行旅敢辭艱四向夕人煙近肩輿歷翠微驛花明去節山霧上徵衣果熟收梨棗蔬香煮蕨薇開樽對佳客且喜吏人稀平溪徙倚平溪館天髙秋气淸水熒光不定山籟響難平夜火雲間戍寒楓江上城終宵無夢寐髙枕聽灘聲淸浪駐旌淸浪衛半日費攀躋窗迥開千嶂城髙控九溪徵徭無楚戶耕種有蠻妻愁問滇南道迢迢隔嶺西李參謀府二首參謀開夕宴邀我坐深更暇日遊觀少淸時號令平旌旗巡哨堡鼓角啟嚴城莫笑書生腐樽前解論兵二髙衙赫弘廠鎭坐撫南蠻畫戟環千士雕甍插萬山秋髙鼉鼓振風靜虎旗閒聞道西戎亂將軍莫破顏鎭遠三首古郡靑山下經過駐使車土官迎詔拜蠻容望城遮疊嶂營孤壘淸江繞百家晚來官署裏獨坐詠皇華二地僻先搖落空亭長綠莎山川連蜀道市井雜夷歌旅篋衣裳少秋程風雨多無人相問訊盡日撫寒柯三寥落古城池斜光照戍旗關臨苗子砦洞入長官司殊俗終難近蠻音久易知踟躕暮江上又是仲秋時查城十五夜對月五首中秋看月色移席近前楹河漢三更沒關山萬里明風煙依獨戍砧杵閉空城此夜髙堂上多應念遠徵二天上何所有團團白玉盤可憐秋半月只是客中看影直朱樓午輪髙靑嶂寒美人何處共光彩隔云端三驛舍山東下閒吟月出歌婆娑籠夕桂窈窕入云蘿玉魄中天滿淸輝近水多廣寒髙幾許臺殿鎖嫦娥四小市無兼味鄰家酒亦慳佳期三五夕遠客萬重山霄漢分秋色風塵照旅顏去年當此夜坐對紫薇間五我愛秋宵永西林待月斜百年幾圓缺今夜倍光華兄姊俱殊土田廬有舊家金波如客淚獨灑向天涯安南崎嶇踰嶺路到郭已昏鍾城險苗難近關髙賈不通郊煙秋牧馬崖日暖牧蜂民俗殊中域生涯亦頗同送孫教諭三年別燕市萬里喜相尋祿少供親膳官淸任士林板輿迎白髮芹捨擁靑衿莫謂蟠龍久風雲起碧岑永寧舟中霜降水還漕舟行不覺勞順風欹浪疾亂石下灘髙漁舫依紅蓼人家住白茅鄕園待歸客應已熟香醪江門小店江門市孤舟聞暮砧遠沙含細雨缺岸隱疏林旅宿靑楓晚人煙翠獄深漸臨巴蜀道一慰望鄕心灩澦霜落夔門樹寒江灩澦孤狂瀾須此障砥柱賴誰扶入峽愁孤客當關用一夫何勞念西域千載固輿圖峽中自昔偏安地於令息戰侵江穿巫峽隘山鑿鬼門深濁浪魚龍黑寒天日月陰夜猿啼不盡淒斷故鄕心旅行日暮行湘水春深別上都系舟南斗近倚劍北云孤骨肉千行淚風塵萬里軀王孫江上艸何處采蘼蕪滹沱河上★以下家集☆長堤枕春郭斷岸入殘暉棲鳥張燈起驚鳧解纜飛古人堪墮淚吾道豈常非未識臨河意中流擊枻歸渡淮津口風翻斾春陰鬱未開淮流衝古岸沙店倚長臺鳥向平蕪下人隨返照回未忘舟楫興臨路獨遲徊贈劉大參自識文翁化佳聲滿大藩野人看露冕稚子望行軒艸色靑春細棠陰白晝繁東風應有意先到宛陵原寄陰舍人臥病春城暮相思汝水潯紫薇鸞掖遠碧艸鳳池深鳴佩他年夢看花此日心故知俱散盡北望一沾巾雨霽斷雨懸深壁余雷振遠空蒼林橫落日碧澗下殘虹萬井波光靜千家樹色同何因共朋好歸詠舞雩風雨

獨坐浮雲起徘徊夕照孤長風生遠樹細雨入平蕪暗牖飛虫落髙林宿鳥呼昭回曾有倡此日慰田夫鳴蟬仲夏鳴蟬集窗臨碧樹陰淸心吾愛爾長日自悲吟露葉朝棲靜風林夕響沈偶通觀物理幽意坐來深鳴蟬仲夏鳴蟬集窗臨碧樹陰淸心吾愛爾長日自悲吟露葉朝棲靜風林夕響沈偶通觀物理幽意坐來深送孫太守五馬朝天日傾城出餞時倪寬行考最何武去畱思碧艸朱輪動靑雲皂蓋移聖朝崇漢吏功業正當期五月望月食月食逢中夏山城黯黯陰孤燈今夕淚哀角萬方心霧嶂看初滅★一作減☆風簾望轉沈淸光無遠復齋坐及更深葵

春後羣花盡孤葵且自芳弱莖依井上勁幹拂檐長衛足全生理傾心倚太陽幸因佳客至采掇薦中堂立秋寄獻吉山城一葉下水榭已迎秋夜迥商風至天空大火流稍蘇司馬病翻遣宋生愁日暮關河外思君重倚樓寄樊國賓不見樊卿久空憐歲月長愛書王逸少癖畫米元章業紹靑緗舊名沾玉牒香十年相會地燒燭對秋堂沱西別業使君方擁郡別業枕沱湄城倚章華殿山藏大禹祠賭棊憐謝傳看畫憶王維未是懸車日煙雲入夢思東昌公哀詞東昌公奄沒已踰三時痛悼之餘篇付尙缺然其情未可已也於是作哀詞五首壯志空寥廓中年與世辭露寒靑艸夢風慘紫荊悲入政光前輩傳經實我師大蘇碑不忝慚繼子由詞二嶽城淹六紀東郡未經年別駕王祥勝彈琴子賤賢一官猶黑髮萬事已黃泉銘石看遺績淒涼太史篇★太史康徳涵也☆三江海悠悠逝那堪死別情向平婚未畢皁宰宦初成夜雨原花落秋風墓艸生九京何日返空復望佳城四復魄黃河遠歸程汝路偏素車臨故域華表立新阡室女啼秋夕鄕人弔墓田蕭條風雨候愁絕對牀年五一自封泉室偏驚節序除白楊悲北郭靑艸蔓飛墟天地存亡裏江湖涕淚余寂寥身後事不忍讀遺書中元夜月片月東城上長風度早秋光臨靑嶂發影抱碧潭流灝气沈沙浦餘輝戀水樓何人更吹笛關塞不勝愁西郭西郭棲遲地寒山夕景繁雞豚歸故道鳥雀下秋園開戶林風入沿坡艸露翻香秔夜來熟歲暮足盤飧獲稻獲稻妻孥喜中宵尙築場但堪供俯仰那復問倉廂合畝黃雲盛翻匙白雪香更須催釀酒溪上鯉魚長夢何粹夫內翰同鄕客新知交更深春從都下別秋向夢中尋圖史畱東觀詞章侍上林中宵憶顏色慰我索居心晚歸自溪上秋到城西樹緣溪落葉多數家連水竹一徑入煙蘿廢井寒螿聚閒窗暮雀過濯纓聞孺子燈下亦悲歌客至蓬門斷來往艸徑自荒蕪有客何方至呼兒問濁酤彈琴待風月把酒話江湖更枉新詩贈長吟興不孤登樓二首眇眇憑髙暮淒淒景物閒秋陰生巨壑雲气度西山一郡寒煙畔千門落照間此時瞻北極萬里欲飛攀二縹緲東樓上長憑興不慳病來疏眺望秋至廢躋攀日落河山暮風回艸樹斑夜殘猶未倦坐待月臨關同沈淸溪夜坐二首細雨侵髙樹空堂散鬱蒸詩成揮彩筆話久話靑燈鳳字慚稽叔龍門愧李膺瑤琴多古操數爲拂朱繩二移席畱長坐更深雨漸繁竹寒庭鶴警燈靜壁蛩喧舟楫淹歸計琴書代晤言知君多雅興常過蔣生園兩夜似淸溪二首院靜聞疏雨林髙納遠風秋聲連蟋蟀寒色上梧桐短榻孤燈裏淸笳萬井中天涯未歸客此夜憶江東二微雨初搖揚風吹灑更長冥冥來石壁颯颯近秋堂螢火流深塹鸕鶿下淺塘吳歈當此夕哀切興難忘雨後邀馬君卿寂寂揚雄宏琴書誰與同靑山過片雨白日抱殘虹塵榻還堪臥淸樽未可空相看城郭暮那忍負秋風雨中和淸溪蒙雨蕭條至悲風日暮多積陰生徑艸永夜落庭柯宅愧髙人隱門勞長者過白鷗如有意相逐下煙波淸溪艸堂沈子髙吳人也構艸堂於淸溪之上以爲隱居焉今年北遊至申來訪予道淸溪之勝遂爲作詩四首艸閣臨溪上幽期孰與論白沙連曲岸秋水到閒門坎外常垂釣舟中數舉樽風情有如此不異浣花村二夜夜聞淸瀨朝朝見碧潯百年應有寄終日自長吟宿槳依沙樹開窗散渚禽生涯眾人事不獨愛幽深三隱者常稀闊幽居獨羨君汀洲起漁唱籬落傍鷗羣水接吳門樹窗生禹洞云更傳詩句好還似沈休文四太湖湖上地聞占好園池有業堪投老無官可避時渡傳桃葉詠門聽竹枝詞何日山陰棹溪堂見戴逵懷髙鐵溪先生四首積雨空林畔庭除煙霧昏佳人不我至樽酒向誰論野樹斜連屋秋山遙對門何時孤興發騎馬到荒村二吾慕髙夔府風流漢長卿新詩裁錦字麗賦擲金聲早謝人間事幽通物外情相違動旬月何日見黃生三磊落眞邦彥襟期亦我師右丞元好畫謝傳未忘棊花鳥畱新興雲山待妙詞小堂能枉駕一爲細論詩四僻居臨水次竹樹稍深幽對景非無酒登髙亦有樓好風吹永夜片月度淸秋不見孤舟至令人憶子猷八月丁日孔庭嚴祀典冠冕萃吾鄕霄漢回淸樂星辰入畫裳萬年仍爼豆千仞自宮墻此日斯文地瞻依病未忘初度此日逢初度悲懷卻自寬久爲京洛客初乞茂陵官堂上慈顏喜燈前稚子歡一杯承膝下願得歲相看夜

地遠柴門靜天髙夜气淒寒星臨水動夕月向沙低入室喧虫語張燈住鳥啼自然幽意愜不是戀深棲陰

慘淡長陰合蒼茫四望同地秋還易雨樹晚故多風樓閣山寒裏衣裳水气中農家務收獲早爲豁層空吾州遼邈吾州地名從申伯來通淮一水下入楚萬峯開舊國無遺廟寒城有廢臺秋郊獨臨眺懷古意悲哀北望北望風塵裏遙思日月邊山河臨地極樓觀倚星躔翠羽開諸國金甌至萬年自從歸病後常夢五云前贈張合之秀才二首張子元奇士攜書過我林激昂髙論气落魄遠遊心一飯山家晚孤燈夜雨深城邊有岐路送爾獨長吟二匹馬何時出還家此日心卞生懷楚璧郭隗待燕金雄劍靑雲志哀弦白雪吟功名少年在不必淚沾襟雷

不見蒼山破虛聞巨壑馳烈聲回地底餘響落天涯魍魎何由避蛟龍得自隨中宵沛雲雨威澤正當時月二首宛宛秋山月今宵尙未圓光生萬里外影對一樽前城靜虛兮倚樓髙破鏡懸艸堂風露下終夜不成眠二片月中秋近輝光一歲無天淸驚塞鴈夜冷落楓烏不寐知宵永無言對影孤更深何處沒萬里墮江湖三關楚塞三關隘雲峯入望重何年戎馬地空有昔人蹤積水沈秋堞長煙帶古烽乾坤當失據饕餮任羣凶九月九月淸霜下中林蕙艸寒暮霞多變態秋色不宜看丘壑容吾拙乾坤敢自安古來俱涕淚況復歲華殘

【卷之十六／五言律詩八十四首】樊秀才園內菊九日同馬君卿任宏器登髙四首登釣臺孟冬寄孫世其舉人除架十月懷孟望之寒

殘菊韓席二僉憲見過畱飲晴

雪柬沈馬任三子喜望之至以詩迎之再別淸溪子得錢水部書懷沈子別望之洪法寺別錦夫邃伯寄孫世其酬葛時秀懷葉時華雨夜遊賢隱寺次馬君卿韻與孫世其晚坐十四夜雨中寄雷長史宿胡山人家登堅山寺寄焦太史蘊徳寄馬君卿進士寄阮行人寄張季升給事寄孟望之寄戴仲鶡進士懷李獻吉二首九日同諸友登賢隱山五首望京師寄王軄方九日懷鐵溪兩後次孟望之二首霜節爲王子悼亡送柴先生之霍丘訪朱調元送孫世其舉人歸華容二首萬歲節任宏器過訪客至上祖塋上亡兄墓訪賈西谷西郊秋興十首賈長教捨白菊雪

寄贈莊國賓至日二首長安月登釣臺四首送柴先生二首送慈溪劉伯雨之南京尙寶卿

何大復先生集卷之十六

五言律詩八十四首樊秀才園內菊樊生園內菊相對小塘西露蕊淒淒放風枝裊裊低﹠﹟62807﹔﹠﹟63141﹔土★一作種☆依石竹下發★一作開☆與畹蘭齊明日重陽酒殷勤爲爾攜九日同馬君卿任宏器登髙四首歲歲重陽菊開時不在家那知今日酒還對故園花野靜云依樹天寒鴈聚沙登臨無限意何處望京華二遠地宜登望秋光薄暮濃樓髙窺萬井潭迥落千峯花爲重陽發人懷百歲逢同遊俱俊彥尊酒得從容三病思逢佳節孤懷憶遠遊河山還似昔煙樹不勝秋故國浮雲去髙臺日暮愁牛山元有恨休訝淚長流四向夕楓林爽行吟未擬回明霞積水外落日古城隈鼓角秋深怨風霜歲晚催莫將遲暮意孤負菊花杯登釣臺野闊窮秋出云寒望未開萬峯遙駐馬殘日更登臺水落龍蛇蟄★一作臥☆沙空鴈鶩來孤懷對搖落吟罷有餘哀孟冬孟冬嚴气至坐見物華微古樹猶秋色寒山半夕暉江湖深欲凍鴻鴈各知歸羸病便深臥從玆日掩扉寄孫世其舉人得意西風裏賓筵聽鹿鳴此生看事業今日重科名錦樹連江路秋花照楚城北來休太晚慰我來年情除架苦葉蕭疏久秋匏亦委沙家人空抱蔓山鳥莫啼花零落親寒事蹉跎感物華衰榮轉相代何必恨生涯十月十月蒼山靜孤村帶郭長卜居憐此地髙枕復吾鄕野霧沈寒日城陰遲早霜一年看欲暮酒熟共誰將懷孟望之消息三秋隔虛瞻鴻鴈羣長安望不極落日起浮雲奉使何時出吟詩誰共聞豈知離索久病思日紛紛寒

水郭逢寒早城陰慘淡中遠山常霧雨衰柳更天風病骨思狐貉愁顏付酒筩關河待冰雪何處有途窮殘菊寒叢後搖落冬至亦蹉跎病葉彊相守孤英無柰何園籬空自愛霜霰暮還多幸有餘香在深杯爲爾歌韓席二僉憲見過畱飲野外慚供給臺端枉駕來河魚還自取樽酒爲君開落木寒風急孤城暮雨催相逢孟冬節翹首待陽回晴

冬郊零雨霽煙郭望初分獨樹餘寒照平沙足晚云風鳶髙不下野鶴迥難羣夕坐親杯酒長歌還自聞雪柬沈馬任三子黯黯山雲起茅齋傍水涯一冬才見雪十月已開花霧裊寒城霰風吹野岸沙同遊詞賦客騎馬入誰家喜望之至以詩迎之經歲靑山下空吟求友詩故人天上至慰我病中思臘近冰霜苦春回艸木知小堂終日待枉駕莫教遲再別淸溪子冬館蕭條別開樽爲爾吟岸梅催客鬢江柳送歸心南國浮雲暮孤城積霰陰逢春湖鴈起休滯北來音得錢水部書故人俱落魄水部近何如河上三年別天涯十月書煙波愁望裏風雨夢魂余更枉懷人★一作停雲☆作長吟淚滿裾懷沈子沈生南國去別我獨淒然落月淸江樹歸人何處船十年安陸捨數口太湖田想到鄕園日生涯亦可憐別望之相送不得遠臨水一悲歌行雲暮不止遊子意如何楚塞風煙迥燕關雨雪多春還問消息尺素莫蹉跎洪法寺別錦夫邃伯古寺垂楊裏樓臺照落暉重來舊遊地卻與故人違雲樹千山暗風花三月飛未將湖海淚空灑路傍衣寄孫世其世路渺難定相期未有涯昔爲燕地客常到楚人家系馬中堂樹聽鶯上苑花故園看北斗腸斷憶京華酬葛時秀罷歸翻自喜舊業有靑山積雨稀來客孤云獨往還良朋枉髙倡撫卷一開顏何日還乘興題詩到竹間懷葉時華佳人湖上住亭榭迥堪憐手把靑荷葉行吟綠水邊客皆蓮社友人是竹林賢欲系空庭馬聞君髙樹蟬雨夜雲薄髙城上孤亭郡郭西暗中螢火度燈下艸虫啼零落同遊客淒涼舊雨題髙歌視雄劍慷慨爲誰攜遊賢隱寺次馬君卿韻系馬長松下風煙幾日畱天髙還薄暮地迥更逢秋孤嶂開僧捨千峯繞佛樓自能來白社不用遠公求與孫世其晚坐畱客江村暮開尊對浦沙池心上孤月樹杪落殘霞地僻惟宜竹秋髙未有花琴書堪晤語隨意宿山家十四夜水際浮雲起孤城日暮陰萬山秋葉下獨坐一燈深白露蒹葭落西風蟋蟀吟關山今夜月橫笛有哀音雨中一室髙原次遙天起夕風雨來河樹外日沈山霧中鳧鴈秋沙靜雞豚委巷通白雲望不盡相對意無窮寄雷長史不見雷夫子相望歲半余王門盛賓客仙府足圖書賈傅才誰敵相如病獨居憐君兼吏隱休憶錦江魚宿胡山人家騎馬侵晨出看山至日昏鳴雞千嶂裏髙樹一家村白石斜通徑淸泉直到門秪疑人世外別自有乾坤登堅山寺西峯插天起絕頂寺門開雲裏一僧住山中無客來落花平講席積艸徧香臺我欲聞淸梵焚香坐不回寄焦太史蘊徳抱璞聲名舊逢時意气殊麒麟出天廐騕褭在云衢世史稱司馬英詞繼董孤遙知東觀裏終日會文儒寄馬君卿進士憐君得意日騎馬向春風通籍金門裏分曹畫省東宮袍唐進士陛戟漢郎中辭賦相如妙聲名誰與同寄阮行人夫子風流士髙懷近若何張騫能奉使阮籍自行歌文字畱中嶽樓船渡大河梁都看不遠枉駕幾時過寄張季升給事獨立當霄漢淸譽在處聞朝趨靑瑣闥日侍禦壚燻溫室千年樹蓬萊五色云同年還愧我天上早離羣寄孟望之昔在長安日相看慰別顏君行太行谷多亦下燕關春去無消息秋來書未還可憐骨肉夢常越萬重山寄戴仲鶡進士戴生久離別宦況近何如白日閒官舍靑雲近帝居明時難自晦直道未應疏問我生涯事山中懶著書懷李獻吉二首聞君在羅网古道正難行無使傳消息憑誰問死生東方元太歲李白是長庚才大翻流落安知造物情二冠蓋京華地斯人獨可哀神龍在泥淖朱鳳日摧頹世路無知巳乾坤孰愛才梁園別業在何日見歸來九日同諸友登賢隱山五首九日西山上登臨思渺然髙城過一鴈疏柳歇繁蟬勝槪仍佳節同遊似往年休將竹葉盞空對菊花前二古寺來遊日髙秋云物淸樓臺芇裏目時序百年情野樹斜侵郭河流曲抱城明年當此際誰與共題名三野望秋無賴西風城樹凋浮雲滿天地落日更蕭條醉舞隨長劍哀歌逐短簫龍山髙興者千載竟難招四野寺空崖裏髙臺舊國傍山川待我輩風日媚重陽云嶠秋臨迥松林暮倚長由來宋玉意搖落自悲傷五薄暮經行處千巖落照深孤松秀云壑眾艸莾寒林故里登髙興平居懷舊吟風前一感慨不異古人心望京師寄王軄方北望依南斗長安萬里愁西風入上苑楊柳落金溝云近蓬萊閣天回太液流仙郎歸盡省髙詠接同遊九日懷鐵溪獨憶髙夔府何時騎馬來一秋常臥病九日廢登臺寂寞傳杯手淒涼作賦才陶家園內菊風雨爲誰開兩後次孟望之二首斷雨藏深浦殘雲霽晚空人家亂水外野艇夕陽中風急鳴江鸛天髙落塞鴻滄浪浩歌起身世羨漁翁二萬里看無際髙秋接素氛沙村昏片雨石壁斷孤云鴻鴈常求侶鳧鷗不離羣寒山有落木風起暮繽紛霜節鼓角蒼山畔孤城此歲殘回風夜不止淸霜日以繁未惜瓊樹晚還悲瑤艸寒陽春在何日幽谷待鳴鸞爲王子悼亡玉魄無消息星辰隔紫泉舞鸞沈寶鏡飛鳳落金鈿不待中郎貴空傳上婦賢平生浣沙處流水恨潺湲送柴先生之霍丘訪朱調元客裏黃金盡天邊逐歲華寒燈具行李早飯出山家東路蘼蕪滿西風楊柳斜朱君舊相識見爾惜生涯送孫世其舉人歸華容二首似爾聰明少吾生望未涯孤城常作客九月始還家暮雨沈關樹寒風落渚花洞庭秋色裏爲我弔長沙二爾去荊州府孤帆幾日開山過宋玉宅江到楚王臺落鴈衝人起浮雲度水來悲懷兼別緒歲暮若爲裁萬歲節北望看辰極孤城首重回祥雲九重殿仙露萬年杯鳳輦通宵備龍旗拂曙開侍臣金鑑錄誰有九齡才任宏器過訪磊落同鄕友相尋到水涯山中沽白酒籬下覓黃花積水寒天闊連峯夕照斜興來髙詠起揮翰滿煙霞客至野外逢迎少迆門落葉稠人閒不掃室客到始梳頭且爲烹茶坐還因看竹畱登臨如有興更上水邊樓上祖塋故域西山繞佳城望轉幽松寒迷唳鶴艸暖集眠牛不見丘原起空懷霜露愁諸孫時掃謁哀淚灑松楸上亡兄墓阡兆還經歲音容不可追幾時門吏散今日路人悲壑有藏舟處林余掛劍枝哀哀憐小弟難忘眷�鳥鴒詩訪賈西谷儒宮入古檜泮水靜塵埃偶到閒官舍能孤遠客杯開門黃葉落展席淸風來更喜庭前菊寒花日暮開西郊秋興十首立馬西郊地悲風慘淡生白楊落古墓黃葉下孤城流水年年去浮雲日日行滄浪淸若許聊可濯吾纓二谷口風兼雨茅齋淰淰秋寒煙浮島嶼白水亂汀洲散地耽髙臥何時作遠遊近來疏懶甚一月罷登樓三野屋淸秋暮寒沙易朔風歲年悲老樹岐路感孤蓬醉豈逃名士狂非避世翁尋常門自掩無客到山中四舊家浉水上門向釣臺邊近市來沽酒中流坐放船蒹葭開晚照洲渚接寒天漁父如相識長歌過我前五村居元舊業艸舍僻臨城久雨蒼苔積閒門掃更生窺人一鳥下見客眾雞鳴翻怪巢由輩空多世上名六蕭條萬峯裏門巷靜無嘩積艸惟三徑垂楊自一家寒云抱古木晚日媚殘花歲事看如此能教負物華七寂寞髙臺畔空令故國存古人不可見遺迹更堪論云度孤城夕天車積水昏興亡向來事無處問乾坤八亭古楓杉落緣溪不柰秋西風怯纖綌細雨戀重禂雙鷺寒窺井孤鴻晚過樓白鷗還有意相逐向吾洲九嚴風日以發落葉轉紛紛遠樹斜銜照寒山半入云步兵常嗜酒水部本能文悵望千秋上斯人亦不羣十古人歌舞地今日幾豪華世事那能定吾生詎有涯秋虫不去戶寒鴈各依沙獨少髙陽侶時時過酒家賈長教捨白菊君家白玉朵不數黃金花淡淡含秋色亭亭傲歲華閒雲依檻靜明月傍壇斜偶坐題詩去寒香爲爾誇雪

一雪今冬早霏霏白滿沙隨風斜著樹帶雨不成花曲檻寒仍裊空庭晚更加城中一萬戶歌舞是誰家寄贈莊國賓上館宜才子佳名玉葉光文章奪云錦衣服惹天香下筆驚鸚鵡吹簫跨鳳凰淮王門下客冠蓋日相望至日二首一臥鄕園晚頻看物候新冰霜寒近臘梅柳暗催春直道何時泰生涯舊業貧蕭條一杯酒愁絕對佳辰二冉冉天時逼悠悠人事催坐觀羣物變又見一陽回遠樹朝暉發孤城凍霧開長安望不見回首獨余哀長安月萬里長安月曾看照綺羅徘徊畱舞席宛轉逐遊珂錦幌披靑霧朱樓拂絳河佳人獨愁思終夕抱雲和登釣臺四首歲暮荒臺上孤髙望不窮亂山浮落日遠水抱寒空野鷺時親客江鴻晚避風終期謝城市來此伴漁翁二出郭冬初暮登臺日已曛碧潭寒吐月孤嶂晚生云名姓嫌人識悲歌欲自聞沙鷗莫飛去應共爾爲羣三古人棲隱地今日我重來寂寞千山裏煙波萬古臺巖寒蒼桂落沙晚白鷗回慷慨無人測長歌不放杯四薄暮登臺罷雲山興不忘門人攜酒至日落更傳觴一水星河渺孤煙島嶼長不愁歸路晚明月在滄浪送柴先生二首迢遞京華路憐君歲暮行一尊淮水上疋馬楚王城白首家無定黃金藥未成蓬瀛如可涉約爾共逃名二季夏辭燕地經冬滯汝湄孤城一相送岐路不勝悲爲客江湖遠求仙歲月遲世途來不易相見更何時送慈溪劉伯雨之南京尙寶卿甸隔金陵迥天流銀漢斜江山回帝宅牛斗上仙槎拔擢符臺始聲名禮部遐行看好春色畱賞舊京花

【卷之十七／五言律詩八十二首】答望之二首雪中簡賈長教寄周明府贈韓亞卿返湖南二首得五淸先生消息尙客澧州悵然有懷作詩六首寄杭東卿送羅秀才歸省寄張提學伯純聞陸舍人子引罷官兼懷徐舍人徳章喜劉朝信過飲三首懷王舍人文熙寄梁宗烈送公順赴湖南有懷舊遊公順阻雨又贈劉朝信讀書山寺贈璽師壽徐廣文西谷有淛聘予喜其得勝遊因話淛中之勝送髙子登赴試與徐生送徐生赴試送張秀才還固安贈葛時秀奉寄泉山先生爲李秀才壽母送別劉朝信寄任宏器送熊舉人寄王甥朝良憂居壽李生父贈樊生鵬和賈西谷暮春雨後之作答劉朝信春日之作九日袁惟學邀南園登髙病不赴三月七日同諸生出遊九日震雷山懷望之立春日憶京元日哭先人墓二首社前一日上先墓春望春來寒食淸明仲春二日晚晴春興淸明自先塋歸過袁惟學南園集飲二首

同趙先生宿山家劉朝信西園葉邦重山居寺僧畱宿別寺僧是日立春出寺過胡山人家飲邦重山莊夜歸賢隱寺次劉朝信袁揮使別墅次朝信惟學韻遊堅山阮生談西巖險絕予未嘗到夜酌黑龍潭二首畱賈西谷學捨王生館雨坐過先人墓示彭天章二首同季升過李生書捨登西巖寺二首遊賢隱寺過萬家莊訪堅山寺僧不遇再至寺

何大復先生集卷之十七五言律詩八十二首答望之二首念汝書難達登樓望欲迷天寒一鴈至日暮萬行啼饑饉饒羣盜徵求及寡妻江湖更搖落何處可安棲二日落荒山畔孤城更可傷生涯仍寂寞世事轉倉皇百口同饑饉千村盡虎狼知君憐老父南望白雲長雪中簡賈長教云雪孤城暗深杯誰共揮霧中千樹失天上百花飛濕益靑氈冷光連素璧輝知君郢中曲髙調和人稀寄周明府舊業燕京下何方更卜家知君能大隱城市卽煙霞啇谷多芝艸淮山有桂花相招空夢寐岐路滿天涯贈韓亞卿返湖南二首斧鉞辭燕闕襜帷駐楚宮使星天漢上卿月洞庭中劉晏經邦計蕭何餉士功歸朝論事業不愧古人風二送節初臨夏回旌已逼年馳驅千里使經濟萬人傳發變江湖上身歸日月邊淮西困饑饉側望達堯天得五淸先生消息尙客澧州悵然有懷作詩六首憔悴東都士吾師更可嗟三年爲逐客萬里未還家暮阻巴山雪春行楚岸花江湖無路覓流涕望天涯二昔遇南來客曾傳北寄聲飄零攜百口畱滯傍孤城澤畔騷人興周南太史情天髙地仍遠禦謗竟誰明三洞庭西去路消息幾回聞地僻難逢鴈天長秪見云白蘋悲楚客班竹怨湘君宋玉哀師意空傳九辯文四夫子先辭國嗟予亦罷官生涯同去住世事各悲歡楚地江湖闊巴山道路難白頭慈母在雨雪更愁寒五迹爲羇棲久身因放逐勞五溪淹日月三峽尙波濤夢裏摧雙翼愁邊見二毛淸風引歸袂名共蜀山髙六儒行荊人識文章澧郡傳夷方仍爼豆客路半舟船太守迎徐稚諸生仰鄭玄獨憐門下士何日進彭宣寄杭東卿海內賓朋隔天邊涕淚遙一書無計達萬里更能招碧樹東南地寒江日夜潮石梁如可度仙路坐相邀送羅秀才歸省汝念髙堂母還家秋色深遙知倚閭望應慰斷機心落月淸淮朗浮雲楚塞陰西風吹匹馬惆悵送歸吟寄張提學伯純舊屬朝端望俱稱柱下才九霄驄馬出千仞鳳凰來河洛經中嶽星辰動外臺山城有桃李花向幾時開聞陸舍人子引罷官兼懷徐舍人徳章惜爾官難達文章鳳毛投簪歸海岸掛席趁江濤張翰元思鱠任公且釣鰲南逢徐孺子應話舊同袍喜劉朝信過飲三首坐惜芳菲晚何人到野中相邀一尊酒來對百花叢翡翠鳴春日遊絲墮碧空誰知艷陽節爛醉與君同二西郭棲遲地春風亦可憐落花寒食雨髙柳夕陽天岸幘行林側移樽坐水邊啼鶯如有意數傍舞衣前三煙樹孤城外風花野水濱羣鷗不避客雙燕亦畱人況值淸明後酣歌爛熳春相看三月暮過我勿言頻懷王舍人文熙自我還鄕裏無書到野亭江湖春浩浩鴻鴈日冥冥苑內花空發池邊艸自靑寧知同省客萬里各飄零寄梁宗烈憐君下第日卽我掛冠時岐路千行淚浮雲萬里悲天髙南海柱地遠曲江祠處處豺狼鬥相逢未可期送公順赴湖南有懷舊遊雄勝稱三楚玆遊不可無入溪身更遠望嶽興難孤江漢元朝海樓臺半入吳十年曆覽地夢繞嶽陽湖公順阻雨又贈孤城三日住客子意何窮水國春多雨江沙晚更風宦情臨漢上鄕夢到秦中幾欲相拚過淸尊未得同劉朝信讀書山寺嗜靜山中寺藏修此度年白雲千嶂裏淸夜一燈懸書卷畱孤客盤飧傍老禪何時騎馬至訪爾古松邊贈璽師羨爾離羣友明心到灑然乾坤卓錫外日月轉輪前覺路開無極迷川度有緣黃金畱淨界萬世此燈傳壽徐廣文七十六年過悠悠湖海人靑松髙比節黃鶴健如身子有徐卿貴官同鄭老貧春花歲滿眼常得醉佳辰西谷有淛聘予喜其得勝遊因話淛中之勝君向杭城去玆遊似馬遷應傳越客酒先泛楚人船入郭湖天迥觀潮海月圓因君話禹穴髙興亦飄然送髙子登赴試倚馬髙槐下行歌夕更繁夏云連楚甸秋月滿梁園題柱名千里登臺策萬言云鴻天路永今日看飛翻與徐生念汝多風骨論文亦有神常懷萬里志須愛百年身涉海方知水爲山不讓塵眼前書史在無限古今人送徐生赴試爾到梁都日西風發醉歌秋深花近苑夜過月臨河姓擬傳霄漢身應謝薜蘿佳音附來鴈報我莫蹉跎送張秀才還固安十月燕山雪孤城易水風旅搜迷白艸鄕淚劇丹楓萬里書生筆千鈞壯士兮論文更好武何地汝成功贈葛時秀磊落元髙士飛騰且壯年驊驑萬里路鵬鶚九秋天白璧先淹楚黃金晚入燕春花爛熳日定醉曲江邊奉寄泉山先生館閣三朝舊江湖萬里長北山髙硉矹南斗極光芒皓首歸難挽蒼生意未忘春風舊桃李何日傍門墻爲李秀才壽母寒歲開筵處佳辰對碧山梅花似白髮萱艸亦朱顏志與和熊苦身因駕鹿閒百年應自慰常見舞衣斑送別劉朝信萬里向天涯孤城對日斜雲山共此別世路獨長嗟暮雪燕關樹春風漢苑花知君騎馬地名姓滿京華寄任宏器白髮三年客滄江萬里船相思一回首懷抱卽依然碧艸成詩夢桃花入醉眠髙車易傾覆何以廣文氈送熊舉人歲暮爾何適天涯誰共過敝裘衝雨雪匹馬向關河季子黃金盡安仁白髮多燈前解雄劍長夜一悲歌寄王甥朝良憂居念爾憂居日山棲不到城下帷如董傳閉戶卽孫生苫塊冰霜重鯤鵬羽翼成人言爾似舅潦倒愧賢甥壽李生父五十五年人乾坤未老身佳辰近元日物色是新春白髮何須變靑山不當貧充閭更有子莫厭酒觴頻贈樊生鵬羨汝非幾鳥羣飛志豈安卽看成羽翼何日起扶摶丹徼通南極滄溟近北寒天風吹送爾九萬赤何難和賈西谷暮春雨後之作溪雨淸明過遊雲薄遠空鷗喧春水至燕落晚泥融麥秀千家暗桃花昨夜風獨憐艷陽日尊酒未能同答劉朝信春日之作聞君新歲作吾亦念生涯翠麥纖纖細靑楊裊裊斜渴思春岸雨醉憶碧溪沙何日酬歡賞相邀共物華九日袁惟學邀南園登髙病不赴經秋予臥病九日汝登臺悵望啼猿處無由躍馬來暮天雙鴈落寒日一花開亦有杯中物孤懷未易裁三月七日同諸生出遊淸晨招爾輩同出眺煙沙寒食孤村路春風萬樹花藉蘭臨水曲折柳到山家獨少靑尊共能無愧物華九日震雷山懷望之九日東山上思君江漢深故園頻宴會佳節自登臨眾壑流雲气孤峯落日陰應知楚山上獨賦望鄕吟立春日憶京此日憶京華孤城春望賒雲霄雙鳳闕歌舞萬人家香脆金盤菜寒輕彩勝花繁華舊時事回首一長嗟元日哭先人墓二首春色松楸地淒涼望不窮一哀臨逝水痛哭起悲風江海無歸路塵沙有斷蓬一杯元日酒空灑九原中二地下今安在人間春自來空餘萬行淚不盡百年哀松栢開神路星河隔夜臺林烏暮啼急佇立不能回社前一日上先墓莾莾乾坤闊悠悠歲月過極知恩似海空有淚懸河巢燕營新壘林花發故柯春風如往日愁到此山阿春望荏苒靑春望棲遲白日歌柳隨愁共結花與淚同多異域猶戎馬吾生只薜蘿萋萋春艸色依舊滿山河春來春來稀灑掃門徑碧苔滋積雨忘昏曉幽居感歲時寒云低旅鴈城樹暗黃鸝獨立傷春色蕭條萬事悲寒食沙岸靑春雨風吹野水涯不沽寒食酒空映古墳花城郭人煙細樓臺暮景斜東流爾何意滚滚送年華淸明碧艸晴川麗遊人與渺然歲時聊杖履兒女更秋千沙白孤城日山靑萬井煙風花暮無數片片落河邊仲春二日荒村春甲子暮雨散髙天石壁臨斜景雲巖落暗泉長官行問俗父老更占年早晚春濤至相將泛野船晚晴茫茫春水地斜日滿菇蒲隔水雲峯峻含風雪璧孤晴光催谷鳥暝色下城烏仄徑漁樵過相逢亦我徒春興二月已過半三月來逡巡柳葉細可采桃花開太頻白馬過遊客黃鸝呼醉人紅顏樓上女端坐獨傷春淸明自先塋歸感慨淸明節畱連野外尊花明兼柳暗萬落更千村黃鳥鳴官路靑山繞郭門常懷九原下淒斷百年魂過袁惟學南園集飲二首始識南園路垂楊一徑斜誰言此城市吾意卽煙霞客醉迷深打鶯啼過別花圖書一萬卷不異子雲家二獨坐春林暮飛花送酒杯亭陰連水曲山照落城隈萬竹當階倚千峯繞戶回髙人讀書處莫厭我頻來同趙先生宿山家同宿京華地今來又六年那知風雪夜復此共牀眠水曲鄰燈照山髙石澑懸中宵不成寐話舊各淒然劉朝信西園邀客西園內知君愛醉吟相看二月盡無柰百年侵春水桃花岸髙亭橘樹林晚來有幽意西望白雲岑葉邦重山居幽棲近蘭若來慰野人情戶外雙峯秀階前眾壑平鳥鳴春樹裏僧傍翠巖行日暮山鍾發相隨夜到城寺僧畱宿畱宿頻經夜虛空斷俗緣獨吟依野衲不寐聽山泉水月人間地香燈象外天何時謝城郭來此共安禪別寺僧是日立春別寺逢春日山盤野菜長老僧朝具飯畱客更焚香雨暮楓花靜云寒栢樹蒼獨慚騎馬去塵事未能忘出寺過胡山人家細雨淸沙路經行獨杖藜那知白社客更向碧山棲花好圍墻發鶑嬌入院啼風光不能醉吟望轉淒迷飲邦重山莊夜歸殘日喧歸騎漁樵仄徑逢煙中望北郭樹裏下西峯深夜明林火蒼茫度水鍾朝來向城市誰憶白雲蹤賢隱寺次劉朝信翠壁靑蓮界蒼苔白石關春來初出郭日暮更登山歲月頻經眼煙霞可駐顏化城依宿處自覺此身閒袁揮使別墅次朝信惟學韻出城山水地朋舊共斯遊吟倚將軍馬來乘老氏牛桃花紅映郭柳色翠臨流寄語尋幽者無勞此外求遊堅山阮生談西巖險絕予未嘗到聞爾西巖上經行此路艱風髙吹獨立云細裊難攀目送千峯盡身隨一鳥還更傳僧八十終日閉松關夜酌黑龍潭二首★並序☆於時相從者徐羅彭阮胡五人黑龍潭予嘗過望見之未嘗到也是遊予自發西山有此意而彭生卽攜一壺酒馬上從予至則夜矣相與酌石上一二行而徐生復不捨遂卒遊蓋甚奇也川流一曲抱峭壁萬年開白石傳杯坐靑天送月來蛟龍亦自舞鷗鷺豈相猜誰識仙潭上天畱此釣臺二百傾風潭靜澄波夜轉明江山一壺酒天地六人情醉踏金鰲背潛窺玉鯉行龍宮月長滿何惜坐深更畱賈西谷學捨獨院團雙檜淸陰午更繁笙歌聊輟講市井不聞喧壇杏當筵墜階葵夾座翻憐君交誼重數到廣文園王生館雨坐獨坐王生館淒然歲暮心髙城翻落照空院積寒霖鴈鶩秋飛盡蛟龍夜或吟西山舊松竹雨雪共蕭森過先人墓示彭天章二首三宿孤墳下肝場爾獨知不禁桑梓淚難忘蓼莪詩逝水有歸處白雲無盡期九原靈爽在相見是何時二少小承顏日恩深世所稀倉皇成永訣冥漠竟同歸天地空形影音容有是非此身如寸艸何以答春暉同季升過李生書捨避寇孤城裏君家數倒尊柳邊開艸閣花下覓柴門臺古如山郭塘幽似水村南鄰張給事常與坐黃昏登西巖寺二首西林禪誦地石壁倚天開曲磴千盤上飛泉一道來園禽巢古殿野鹿過香臺共坐題詩暮山花落酒杯二野寺千峯裏遊人一徑深窗喧石澗水殿落翠巖陰花樹三春暮山川百代心天風日夕厲難上最髙岑遊賢隱寺寂寂春山寺雙峯晝自陰行吟白雲裏獨慰翠微心石磴懸蘿暗巖亭雜樹深還疑武陵口溪水入花林過萬家莊野屋水潺湲緣崖一徑攀回風吹落日臘雪滿寒山千嶂啼猿裏孤峯騎馬還蒼茫雲霧合無路覓禪關訪堅山寺僧不遇峭壁何年寺重來雪路迷煙霞開寶地霄漢接丹梯逼面千峯起回頭萬壑低無人獨歸去惆悵白雲西再至寺山家晚飯罷淸夜宿西林古壁棲金象花宮出梵音三生石上話萬劫世間心獨愛寒巖栢蒼蒼一院陰

【卷之十八／五言律詩八十二首】登堅山寺絕頂眞武廟二首懷西山自山家歸寺近寺過書院二首登樓過杜家莊獨坐獨立袁秀才書院芍藥李秀才圃中牡丹李秀才書屋冬菊花趙生書堂竹梅

懷賈長教壇上杏花櫻桃芍藥雙栢雪

聞雷曉起見雪雨

密雨漁樵淮陰侯吹笙廢屋燕子病馬六首途中寄別餞送諸生送劉大理守衢州府送馮大和送石令之廣濟送張子行元夜孫世其席上餞勤甫送謝邦用之湖南送呂子送顧汝成赴浙江參議李南陽宅餞子容送髙穎之給事使楚道過揚州餞子容送鄒子之浙中訪迎張子送熊禦史尙弼謝病還江西送蕭升之任登州府學送王有鄰之趙州眞空寺送人不及二首汝立席上送世其二首送以行往平山省外父母次韻送劉子遊西山寺送王生還嵩盟兼訊趙叔送施聘之禦史南還送王判之永州送李令赴宜城送韓仲子並訊其弟季子二首送兄二首送曾建昌取道還瀘州送郭進士告歸大梁送沙河方令送賈郡愽之階州送汪二司業還南京二首送楊子浚下第還廣東別王秉衡送楊驛丞送江華州送都玄敬主事二首送戴生歸獻縣送曹瑞卿謫尋甸二首

何大復先生集卷之十八五言律詩八十二首登堅山寺絕頂眞武廟二首古廟堅山上丹靑碧蘚封遊人不到處一老笆鳴鍾絕壁飛泉掛危峯曲徑通岧峣一以望頓覺世塵空二同來息心石不避舍身臺洞裏煙雲出窗中日月開孤僧絕頂住遊客半空回不盡登髙興無人送酒來懷西山不到西峯久那堪病後情云思丹壑臥花夢碧巖行城郭邀來往朝廷問姓名人間自多事嘆息此浮生自山家歸寺暝色延歸路雲中見上方萬山懸馬首一徑入羊腸暮雨橫沙界陰霞拂院墻更深磬管發身世樂何鄕近寺梵宇頻經處林深入磬聲懸崖攀葛上曲澗遶松行花鳥還春日樓臺卽代城亦知身是妄從此學無生過書院二首書院新開日文旌暫過時衣冠成小試絲竹更相隨凍柳依髙堞霜荷傍曲池夜來占寶气應向鬥牛知二駐馬髙城畔酣歌送落梅風霜十月盡杯酒眾賓回柳色含春動笳聲向晚催故園無限意行節爲遲回登樓孟夏遊玆地登樓慰所期樹陰深坐客花晚更題詩滿院紅橊發當檐白果垂風情眞可住俗物苦相追過杜家莊山老頻邀客茅茨隔暮煙聞雞度絕嶠立馬看飛泉種柳非無地栽麻亦有田謀生今已定不用卜居篇獨坐獨坐孤燈靜憂心倍寂寥橫河當戶轉落月去城遙淚向何時盡魂從暗裏銷此身𨿽復在甘與歲時飄獨立鼓絕孤城掩溪傍春事殘岸霞晴映樹汀雨暮生寒風外看花盡煙中望柳繁靜觀時物變獨立思千端袁秀才書院芍藥亦是傾城色開仍傍杏壇日遲深院落風轉曲闌干不恨先桃李皆言勝牡丹春華惟在此遊客好相看李秀才圃中牡丹此地無車馬名花亦自開何須照羅綺但遣絕塵埃近水紅雲綻憑闌白日回姚黃與魏紫空向洛陽栽李秀才書屋冬菊花萬樹皆零落亭亭獨自栽根深飽霜雪花好爛池臺短鬢煩相映孤懷爲爾來凡花與眾艸歲暮不同開趙生書堂竹愛爾書堂竹靑靑耐久看到門帷一徑入院迥千竿兩映鑪煙細霜生簟色寒晚來幽獨興題句刻瑯玕梅

野水無人地寒梅獨自開花疏間翠筱樹古積蒼苔嶺雪春潛至林風香暗來一枝猶可折橫笛暮休哀懷賈長教壇上杏花山城疏雨過綠艸暗庭陰坐愛三春樹懷君雙杏林日長鳴鳥至風靜落花深悵望髙壇上何由共爾吟櫻桃滿郡櫻桃熟筠籠處處傳千枝垂更密萬顆落仍圓細寫愁難破嘗新淚泫然金盤賜朝士猶憶拜恩年芍藥芍藥春風晚開遲莫自嗟城中𨿽有樹此外更無花倚席低行月翻階斗落霞佳人對瑤瑟一爲惜年華雙栢雙栢種何歲蒼然盤據深蛟龍猶有甲觀鶴爾何心月過陰移壁風生響度岑萬年煙霧里長得護禪林雪

莾莾黃雲起淒淒素雪浮堂深偏近燭院迥不依樓喜見漫天舞愁看向日流更將三白兆一慰老農憂聞雷中宵巖電發二月始鳴雷落地殷仍起盤空劃欲回蛟龍入浦漵風雨過城隈獨坐明燈裏空堂萬慮催曉起見雪曙色空窗裏鳴禽更好音幽棲忘盥櫛偃臥問晴陰捲幔山雲起開門野雪深不愁泥濘路騎馬度西岑雨

疾雨衝城下春寒入暮催樹明捎落電山暗轉奔雷正月花狂放三江鴈亂回國西兵馬急愁問羽書來密雨密雨過淸朝空山對寂寥久陰雷電蟄曠野虎狼驕鷺立淸沙近鷗行白水遙眼前常見汝俗物謾相招漁樵白石樵人路滄江漁父潯桃花夾兩岸松色映孤岑坐傍黿鼉窟行穿虎豹林古今問答意誰識邵公心淮陰侯大將登臺貴三軍拔幟豪力能分楚漢功本冠蕭曹故壘風雲偃空山虎豹號獨憐飛鳥嘆不及範生髙吹笙寂寂花宮月何人吹玉笙響從銀漢落淸遏彩雲行夜靜疑天籟更深入梵聲幽心與禪意淒切轉關情廢屋廢屋空山裏風沙不見人�墻惟有徑獨樹更無鄰寇盜三關逼徵求萬國頻江湖暮搖落回首一沾巾燕子燕子今春到茅堂水郭西本無華屋志難向玉樓棲雨細鳴相並風輕落故低淘河莫深訝只是爲口�衘泥病馬六首柴公有名馬騎出自京華峻耳批雙竹奇毛散五花老能知道路病已困泥沙貴賤誠如此長吟爲爾嗟二此馬非凡馬曾酣百戢場聳身思剪拂馳志在騰驤側立靑雲迥悲鳴白日長君恩如不棄終擬報田方三從來西域種會是渥窪生不惜千金買寧辭萬里行天寒思故道歲晚滯空城牽向閒階下長鳴意不平四老向關山裏龍媒世不知恩深思欲斷力盡淚空垂苜蓿辭天苑塵沙別月氐東郊望春艸生意在何時五惜爾西來遠愁看更向東毛寒常帶雪骨瘦不禁風惆悵臺邊士淒涼塞上翁徒聞穆天子八駿歷層空六局蹐才難盡踟躕意若何沙寒苜蓿短路晚蒺藜多不復馳金市猶思歕玉河側身千里外常恐歲蹉跎途中寄別餞送諸生西路臨秋寺登臺憶送行風塵別汝輦江海本吾情塞柳凝寒望關云入暮徵長安日不遠相見待諸生送劉大理守衢州府★以下京集☆西寺平反久南邦出守初髙門廷尉宅五馬使君車海岫晴浮越河關暮泊徐蒼生望杜毋行駕莫躊躇送馮大和久客依親友深秋念此行亦知彈劍鋏不是愛冠纓木落燕天鴈花催楚岸鶯故山松栢樹何限女蘿情送石令之廣濟萬古黃州水孤城赤壁山仙鳧從此去賓鴈幾時還柳澤春陰細琴堂晝日閒知君忠孝志遺愛楚人間送張子行汝陽張季子冬暮獨南行此去棲淮曲何時入漢京龍劍雄雌別鯤池羽翼生試看古名士多自少年成元夜孫世其席上餞勤甫京國上元夜相逢魂黯然張燈非舊俗滿月是離筵楚塞於戈外春城鼓角邊同遊重分手海內各風煙送謝邦用之湖南同作燕京客君爲楚上行雲霄無舊侶江漢有深情鼓吹春天樹樓船水國城遙傳持憲使元是漢廷評送呂子京洛三年客雲霄萬里違上書俱不報解佩獨先歸北極臨燕甸南山繞漢畿相將未可料岐路斷蓬飛送顧汝成赴浙江參議水部名元重藩參位不輕十年垂紫綬萬里爲蒼生舟楫江邊驛旌旗海上城風塵尙未息慷慨望君行李南陽宅餞子容封王金冊節漢使玉堂英禮樂逢今日山川牡此行渡江春艸歇臨海夏云生賓客南陽宅遙遙萬里情送髙穎之給事使楚道過揚州諫垣初北上奉使且東還冠冕畱仙宴江山慰客顏節停淮海曲槎到鬥牛間別後金門侶應懷玉殿班餞子容客館西垣靜開尊爲汝歌檻花深晚坐城樹喜頻過彩鷁春湖色驪駒白王珂還鄕君信樂予柰別愁何送鄒子之浙中訪迎張子此去尋張子東行指宋畿秋城悵獨往春棹好同歸雨外吳帆重江中越岫微平生壯遊興送汝益翻飛送熊禦史尙弼謝病還江西晨車發帝裏秋棹返江鄕艸奏孤臣淚懷歸久客腸海鷗思避俗湖鴈喜隨陽攬轡平生志還山未可忘送蕭升之任登州府學廣文騎馬去東郡有花開日對蓬萊觀春登海上臺人看鳴鳳下客擬釣鰲來莫謂儒官冷弦歌擁俊才送王有鄰之趙州大郡須才美君才美更多雙幡朱析羽五馬玉鳴珂橋市連燈火城亭入芰荷兒童迎太守齊唱趙州歌眞空寺送人不及二首梁僧憩古寺候客掩松門碧水城隅路靑山塞口村回舟非盡興駐馬獨傷魂目送寒天鳥孤飛日易昏二古路城中斷荒原寺半開碧山從此去芳艸爲誰來野送空臨水燕歌獨上臺林風暮吹急歸興颯余衣汝立席上送世其二首故國思先往兵曹喜暫過江云同楚望邊月自燕歌市夜盤飧易城春鼓吹多一杯今對汝他日異關河二汝去來何日令予轉念家興同張季子愁異賈長沙河塞行無雪江鄕到巳花洞庭風浪闊漂泊問龍蛇送以行往平山省外父母次韻歲暮忽爲別亦知非遠遊彩衣思孟裏鳴玉向秦樓岸雪晴含照林楓尙帶秋如憐早春色絲鞚返皇州送劉子遊西山寺我憶湖西寺春山爾獨行乍暄饒柳意空谷自鶯聲人減同遊伴花含往歲情片雲回首暮天遣別愁王送王生還嵩盟兼訊趙叔此向嵩州去遙看溟海窮行人三月盡獨馬萬山中雪嶺銜西日春沙起北風傳書問故舊天地一冥鴻送施聘之禦史南還蹋翼靑冥去髙秋只隼孤許身酬日月垂淚向江湖事業臺中艸生涯水上蒲他年問書札滄海一潛夫送王判之永州日出楚帆髙秋行不覺勞衣裳南嶽霧舟楫九江濤謝傅非忘屐王祥已佩刀雲霄北萬里風便一鴻毛送李令赴宜城名邑今爲宰東行更屬秋靑天見海岱明月下河洲柳傍彈琴坐花隨放舄遊蒼生未蘇息須拜富民侯送韓仲子並訊其弟季子二首昔別畱談數今行出餞遲萬人皆涕淚四海一瘡痍花映投簪日風流攬轡時西雲暮不斷遙起漢關思二令弟先君往伊予實嘆嗟竄身還故里避世入山家斜日秦城柳繁煙渭曲花豈知燕地客騎馬日風沙送兄二首兩兄憐小弟千里會長安曉向蘆溝別宵追松寺歡風回鴻鴈急雪度鶺鴒寒暫聚遙分散臨岐忍淚有二風蓬皆萬里骨肉我三人岐路緣何事他鄕愧此身柳含燕甸色花隔楚園春佇望行車遠迢迢起暮塵送曾建昌取道還瀘州之官懷印綬過裏訊松筠峽纜牽瀘水天梯截少岷雲山蟠越嶲鉑樹雜冬春日極西南日髙歌動我神送郭進士告歸大梁病臥歸夷梁瞻云佇太行金門謝通籍漢署憶含香沙柳繁臺閣春花宋苑墻古園風竹動蕭灑讀書堂送沙河方令野曠孤城出山髙上黨分春沙平落日古樹密屯云桃李今年種弦歌此地聞未須愁簿領應不廢詩文送賈郡愽之階州十載一儒官西行路復難羌夷應爼豆邊徼有衣冠隴阪盤云上秦城向斗看好音懷萬里早晚報長安送汪二司業還南京二首帝宅龍盤內儒林鳳覽中此來名益重相送意無窮畿甸江山抱宮墻日月通仙舟上南斗攀望彩雲空二溟漲開鯨力雲霄列鴈行中朝貴昆弟時論有輝光柳別金門色花攜玉殿香佇聆前席問獻納在明堂送楊子浚下第還廣東憐君不得意春盡獨還家路入蘼蕪艸亭深枳殼花客舟江上遠鄕樹嶺南斜盛世多遭際寧容問釣車別王秉衡逸气如孤鶚長淩萬里云賈生能抗疏司馬善爲文歲月交心舊山川別思紛城南相送罷消息幾時聞送楊驛丞聞說丹河地孤城海上開鹵煙出市井潮影動樓臺漢使傳宣過夷官入貢來皇華歌送客應閱出羣才送江華州爲郡稱先子承家气益豪少年乘五馬何夜夢三刀天入黃河迥雲開華嶽髙古來名勝地此日羨賢勞送都玄敬主事二首夫子風流士才髙恥受樊長貧思故里多病乞文園落日空山暮淸霜十月繁修程正迢遞努力爲加餐二此別何時晤佳期難重尋扁舟南國遠歲晚大江深白首三年客滄洲萬里心平沙有歸鴈並起送離音送戴生歸獻縣旅室蒼苔靜寒城月色陰歸人對明燭別調入瑤琴渤海髙云夕滹沱積雪深趨庭知有日應慰倚門心送曹瑞卿謫尋甸二首逐客滇南郡雲天此路長髙秋行萬里落日淚千行作賦投湘水題書寄夜郎殊方气候異去矣愼風霜二一封朝北極萬里暮南溟地遠投蠻府天髙哭漢庭旅情生白髮行色傍秋星若過湘潭上休看杜若靑

【卷之十九／五言律詩八十四首】送宗魯使安南送顧侍禦還南京九日夜過劉以正別士奇送顧華玉謫全州送楊太常歸省三首送寇定州送彭總制之西川二首送宮內翰上陵送徐內翰上陵送曹遜卿還汝寧送李體仁按雲南送呂揮使送郭刑部守寧波送石秀才下第還趙州田子宅宴別寺中送段子還蒲州送範以載之南京送欽師歸西山送忽生還關中次韻送以道次君卿韻送趙叔鳴視學山東送侯汝立之東昌送士侄歸雀巢縣送郭外舅之江陰送劉西曹決獄畿內送胡別駕出關送毛汝厲按湖南送王夢弼之髙郵送望之赴汶上二首送客二首送葛時秀任東明陸子樓餞祖邦白將軍徵南兼壽母送錢推府之閩送施禦史便道壽母次韻贈王舉人贈管汝濟贈權僧過昌化寺見訪次韻贈呂道夫轉右給事贈呂子遷左給事中贈鄭佐君采遷居贈時亮賀汝濟生子贈董侍禦贈劉東之憲副過寺中飲贈張元徳侍禦元夜寺中集夜集贈呂仲木贈王子胡戶部父母同受封命贈祖邦吳逸士秋夕懷曹毅之懷望之姊夫懷姊懷三兄子純宅夜集懷望之懷劉園諸友過子容有懷獻吉懷李生園柬季升雪簡川甫寄任司訓至日寄望之汶上簡以道寄空同子卜居襄陽雪簡鄭客寄錢水部寄王文熙寄顧華玉簡都玄敬寄徐太守閣內簡張員外寄易內翰寺中齋居簡崔內翰張侍禦喜望之量移兼寄立秋日寄粹夫寄家書寄三子詩

何大復先生集卷之十九五言律詩八十四首送宗魯使安南日月天門迥星辰海國遙龍函隨勑命使節下靑霄荒服周王域南溟漢將標壯遊眞萬里無外見今朝送顧侍禦還南京南國鳳凰士北臺驄馬臣一鳴望霄漢千里出風塵折柳此爲別看花俱愴神飄零四海契慚愧十年人九日夜過劉以正別士奇重陽愁獨酌深夜喜相過萬里惟秦客三杯亦楚歌霜笳沈海月風鴈起滹河醉別黃花去能忘白玉珂送顧華玉謫全州白日春城暮孤雲天際陰君行萬里外予憶一何深夏擬浮湘水秋應到桂林衡陽去不遠莫使鴈書沈送楊太常歸省三首扈聖元公在寧親季子歸鳳凰銜寵詔駟馬動光輝回馭心先切題橋志不違都人看祖帳共嘆此行稀二錦裏趨庭日聲華冠蜀都弟兄今二妙父子宋三蘇禮樂風雲地旗常日月圖今皇念大祀未可滯江艫三聞道西南寇猶多虎豹羣過秦應有論諭蜀可無文未返巴山使空懸棧道軍煩將父老意歸報聖明君送寇定州五月燕京寺髙云動客旌南風開菡蓞君到定州城霄漢仙鳧去風塵老驥行年來傾蓋意深怠白頭情送彭總制之西川二首江漢兵戈阻鄖陽節制移遙憐蜀父老再睹漢旌旗躍馬終難據窮猿本易追威明聊一借勛業況當時二蜀道靑天上岷山赤日西九重連授鉞萬里動徵鼙開府松杉靜懸軍玉壘低知公安蜀計諸葛大名齊送宮內翰上陵兮劍登天壽衣冠望國門碧山秋殿閣白露漢陵園雨落千官淚云隨六帝魂詞臣松栢賦音繞鳳凰原送徐內翰上陵君向六陵間中元月正圓攀松立暮日藉艸坐秋天殿閣西山抱關門北斗懸先皇舊侍從獨到泰陵前送曹遜卿還汝寧三年觀國士此日暫還家去指淸淮月行攀上蔡花燕歌送楚客邊鴈起城笳卻喜干戈後鄕園見歲華送李體仁按雲南漢使西南域天王節制名九宵看鳳下萬里避驄行風偃蠻夷靜霜驅瘴癘淸壯遊仍攬轡從此慰平生送呂揮使馬�﹠﹟61895﹔馬赤電奔少年風義存名登大司馬身睹漢皇尊北海連龍磧西山出鴈門臨行贈寶劍持此答君恩送郭刑部守寧波漢庭黃綬吏西省白雲司豈謂爲郎久猶言出守遲雲霄懸錫履江海入褰帷古越今名郡風流當在玆送石秀才下第還趙州念汝不得意行歌燕市中鄕書催朔鴈旅食寄霜楓荊玉已三獻冀羣當一空驅車薊門外未可嘆途窮田子宅宴別永夜愴離析同心耽宴遊世情俱慷慨鄕意轉綢繆竹戶霜燈裊風城海角流豫章天更遠燕北有髙樓寺中送段子還蒲州段子兩龍劍西行歌莫催探花天上返觀日海邊回一別云房樹相思雪夜杯禹門讀書處終夕聽風雷送範以載之南京不見君山面看君意獨哀曾陪竹林醉今識仲容才駿馬登臺去蒼生攬轡來春江暮雲樹愁望北帆開送欽師歸西山近向雲間至遙從花下還赤崖春到寺白塔晝開關風雨如西塞煙霞似北山到來應待我秪樹幾回攀送忽生還關中次韻望爾西行路春風萬柳條囀憐黃鳥近去恨白駒遙彈劍歌今日張燈宴往宵秦川待歸客花色醉中饒送以道次君卿韻汝到河西日常令消息聞風塵暫把袂霄漢忽離羣帆轉天邊樹樓停海上雲飄飄岐路側何地復逢君送趙叔鳴視學山東爾道東行日斯文北學傳鳳凰千仞上騕褭萬金前嶽峙髙無極滄流渺百川古來齊魯地風教育遺編送侯汝立之東昌東郡瘡痍日蒼生屬此行二毛猶未見五馬亦爲榮月對河關上秋從海嶽生向來嵩少約西望各懸情送士侄歸雀巢縣見汝★一作喜見☆南歸日令予★一作應憐☆北倚樓彩衣花縣酒白鴈楚江洲閉戶自玆始佩韋須古求行藏愧汝叔日憶竹林遊送郭外舅之江陰郭舅佐名邑出門憐女甥春風到江縣花下早鳴鶯聽訟琴堂靜哦詩竹檻成臨行贈玉佩空有渭陽情送劉西曹決獄畿內日下秋官出天邊漢使分令行乘肅殺風覃藉仁聞香署含淸旭仙闈上白雲壚燻亦暫別遙想晝氤氳送胡別駕出關天上黃華戍云邊鐵壁城風沙行塞日金鼓出關情轉餉畱蕭相揮鞭讓祖生軍儲西北計從此樹勛名送毛汝厲按湖南臘送燕門節春迎楚水艭揚帆泛廣漢擊楫渡長江地絡蠻荊域天躔翼軫邦此行君不忝才气本無雙送王夢弼之髙郵南竄隨春色東行識壯顏閭閻猶涕淚道路復追攀風節雲霄上霜威海岱間聖明憐萬里不久賜君還送望之赴汶上二首相送一如昔出關行復畱初看萬里至忽是五年流老駿從東路春鴻向北州靑門數行柳煙色暮含愁二春郊余雪日河甸起風沙送折燕中柳行逢汶上花賓朋半海內弟妹各天涯駐馬臨岐處飄飄獨望家送客二首方嶽從來重君才世豈多中原𨿽寇盜晉國有山河勸俗銷金甲求賢訪碧蘿政平人自理不用事煩苛二海內蒼生困看君紫綬新天官元貴客嶽伯是詞人云極行山目花傷冀北神平生膠漆意翻恐愧雷陳送葛時秀任東明東明花滿縣令宰卽神仙宓子今爲政河陽復壯年隼方�與開雨雪鳧舄向雲天何地傳消息相聞在日邊陸子樓餞祖邦渺渺楓江闊髙樓望轉傷同來送歸客予亦念還鄕塞接寒天迥城銜落景長重逢是何日尺素莫相忘白將軍徵南兼壽母將軍天上出萬里擁舟航玉帳駐南國金尊開北堂海云添寵色江日借恩光報主身何壯猶牽寸艸腸送錢推府之閩越水到閩鄕風帆萬里航雲間開瘴癘山雨暗桄榔器本中丞後才仍佐郡郎燕京把劍別此去有輝光送施禦史便道壽母次韻繡衣眞晝錦彩服更花辰海鶴稱觴數江魚入饌新近歡追裏宴遙祝借朝紳堂下忘憂艸今春倍往春贈王舉人王子萬人英詩名少日成驪珠眠自抱天馬傍誰行旅食靑楓攺秋吟素髮生過逢見汝意潦倒愧吾情贈管汝濟冠裳同海內杯酒對寒宵舊識三秦客今看萬仞標芙蓉生露掌騕褭在煙霄願聽雲門奏春風入鳳簫贈權僧過昌化寺見訪次韻問爾湖邊寺微鐘翠巘西千巖一徑轉落日亂藤迷數見談天竺相從過虎溪山中送客罷獨禮白雲低贈呂道夫轉右給事右掖言司舊重題禦陛名碧霄通漢苑丹地接秋城報主褰龍衮驚人想鳳鳴懷中一諫艸何日爲蒼生贈呂子遷左給事中月明鳷鵲觀日麗鳳凰城自昔飛騰入今看艸奏行銜沙塡海志煉石補天情無限乾坤事非因萬古名贈鄭佐老鄭空同客長歌北海尊十年舊賓友誰到李邕門天地頻回首江湖一旅搜關城獨歸鴈風色傍黃昏君采遷居宅卜宮墻近堂開燕雀馴遷居憐客次過覓喜吾鄰題竹元因主看花更屬春知懸孺子榻虛薄愧髙人贈時亮象郡開梅嶺羅池傍柳州山川盤秀地文物迥風流丹就還珠洞書藏駕鶴樓風塵望爾去霄漢獨相求賀汝濟生子夜夜生蘭夢年年種玉心充閭看气色入戶試啼音明月含珠浦髙枝發桂林北堂書報日何啻萬黃金贈董侍禦何處采芳蘋維舟湘水濱艸間露彩薄沙上月華新杳杳侵滇路依依向楚人汀花不寄遠惆悵獨逢春贈劉東之憲副浮生能幾見孰謂別離輕遠道惟長劍寒宵共短檠旌旗臨漢水雨雪度秦城鄕井衣冠少分攜益愴情過寺中飲贈張元徳侍禦竹林淸宴集秋夜劇呼盧卽席花偏艷開尊月不孤君爲淮海俊我乃洛陽徒腰下金龜在明朝付酒壚元夜寺中集火樹連能苑煙花繞鷲峯詞人髙宴會令節喜過逢閣度銀河上窗含寶月重九衢風起夜處處有歌鐘夜集贈呂仲木石室抽書舊金門待詔來官勛三載見客抱此宵開劉向本經術馬遷眞史才斯文久寥落望子早登臺贈王子王子萬夫特英風千仞余未投湘水賦曾上漢庭書日月方前席江湖漫卜居城南相覓處花暮獨回車胡戶部父母同受封命紫誥開天府瑤函照楚鄕白頭偕二老彩服有諸郎艸動春江色花攜漢署香夜來望南斗萬里益光芒贈祖邦白下通緘少燕都見面遲客心悲歲晚歸路及春時姓入山公啟人傳水部詩同年吾不及相望赴前期吳逸士逸士古豪士劍歌出燕關不博邯鄲市常遊五陵間賓客重然諾公卿多往還千金何足貴義气髙如山秋夕懷曹毅之百卉飄零盡孤鴻何處歸髙樓橫暮笛萬戶搗寒衣南國江湖遠佳人尺素稀獨愁誰與晤明月鑑重幃懷望之姊夫自爾出門去天時十月催如何千里外不見一書來遠嶠寒雲起髙城旅鴈哀鄕園莫久滯星駕及春回懷姊逐子東歸日輶軒惜路岐那堪骨肉淚灑向別離時旅病秋來減鄕書歲暮遲庭闈欣見汝千里重予思懷三兄軺車北上日相送及燕州爲客全經夏還家已過秋鶺鴒寒更急鴻鴈晚相求況是諸兄隔天涯重倚樓子純宅夜集懷望之花月同遊客江湘萬里遙燕閒如我輩杯酒又今宵轉覺花愁思翻教月寂寥無論去與住俱是斷蓬飄懷劉園諸友亭榭劉園麗攜遊汝輩頻竹髙停翠袖花密隱朱唇橋是經行地城余戰鬥塵京華又二載腸斷楚鄕春過子容有懷獻吉故友何人在常時獨爾遊停杯思北海躍馬爲南州雨助鳴蛩夕風驚過鴈秋有懷俱不減攜手重遲畱懷李生園柬季升李生北園內亭榭近如何艸徑猶紅藥柴扉自碧蘿江湖歸路少天地戰場多空憶張夫子淸尊夜夜過雪簡川甫一雪數花集空庭寒起遲微風罷弱舞初日尙餘姿自抱朱弦瑟誰看玉樹枝仙曹有髙倡不送鳳凰池寄任司訓不見任公子飄飄旅客魂苦吟惟白髮生計有淸尊散吏眞兼隱荒城不異村人間好事者誰到廣文門至日寄望之汶上至日懷親友題書在帝鄕風雲余歲色梅柳復年芳白髮行藏裏淸尊涕激傍思君魯城北汶水日湯湯簡以道久雨文園客風流漢長卿苦吟生白髮消渴望金莖雪盛黃精艸云深赤石英早尋方外士服食使身輕寄空同子卜居襄陽爾定襄陽宅雲山好傍誰艸憐★一作鄰☆王粲井花醉習家池畱滯悲江漢驅馳感歲時扁舟空悵望未有鹿門期雪簡鄭客燕雪未成花蕭蕭覆淺沙誤聽梁苑竹擬放楚江槎集霰含風色流云轉日華城中百萬戶歌舞醉誰家寄錢水部多情錢水部別後有哀吟萬里秋風興孤舟日暮心白沙宮捨迥滄海故園深悵望佳期隔殷勤數寄音寄王文熙之子南歸日江湖淚泫然涼風一夕至秋月幾回圓鴻鴈求巢急鵰鵬各自遷三年望天末徒有寸心懸寄顧華玉詞客金陵去那期歲屢過相思秋水隔悵望暮云多淸朝朱弦瑟華堂白紵歌徽音久寂寞髙調近如何簡都玄敬故友日零落都君情不忘艸玄常避客頭白近爲郎宦況思江上鄕心望海傍聞君話山水吾亦慕南方寄徐太守塞鴈去復盡燕臺愁望春十年同病客萬里各風塵南國已碧艸淸江空白蘋秋來有詞賦莫使怨騷人閣內簡張員外我在金門裏聞君候瑣闈去天俱咫尺瞻日共光輝柳下宮官出花邊閣吏稀晚來沙苑外騎馬欲同歸寄易內翰日日望長沙憶君城柳斜風塵愁燕雀江海嘆龍蛇公子天邊艸夫人廟口花故鄕杯酒罷遙亦念京華寺中齋居簡崔內翰張侍禦徑雪艸生細林寒鶯到稀傷春懷二子齋沐掩禪扉石室棲金馬天花落繡衣分明共朝市鵷鷺不同飛喜望之量移兼寄嶺海投荒日燕臺望遠時三年一消息萬里轉相思歸鴈先知暖驚烏尙繞枝湘江催發棹預報北來期立秋日寄粹夫一葉悲天地秋風淚萬行江河無日夜邊塞有煙霜鴈鵠思髙起龍蛇願久藏蓬瀛何處涉頭白恨無梁寄家書一返滇中使重嗟故里違老親遙在念薄祿未能歸雨雪三冬暗家書累月稀激緘燈下發回鴈隔雲飛寄三子詩三子者王康呂三子也三子俱產之關中並見而同隱西望興懷爲詩寄之鄠杜終南曲邠岐渭北陲水多龍臥處山有鳳來時星宿中宵動風雲萬里移滄江問靈劍離合少人知

【卷之二十／五言律詩八十五首】駕出大祀駕幸南海子駕入慶成宴皇陵內直入直晚出左掖奉和嚴太史謁泰陵三首酬郭內翰上陵還詩答潘都諫郊壇見遺之作殿試宿禮部張子淳郎中署奉和馬張二光祿喬直閣諸公得顧華玉全州書兼知望之消息得朝信惟學書得鄭繼之書得王子衡贑楡書次韻張郎中九日無菊除夕和以道懷弟之作戴生在吾語感秋思歸詩以慰畱之二首答汝忠夜過川甫九月二十五日會曹汝學侍禦於麓堂夜歸遂過侍禦宅冬夜過飲戴時亮進士徐子容見過與王宗哲過訪劉徳徵兼有所懷端陽日過子容登瞻辰樓九日顯露宮宴集登紫極合侯郎中劉主事見過對菊過君采次韻二首世其宅夜集同君采作限難字秋夕同蕭執夫捨侄士飲除夕劉戶部宅晚過以行顧九和內翰約看花城南寺病目不赴遊郭氏山亭九月四日劉子見過二首九月五日與張劉崔三子約九日遊法藏寺塔劉嘗約遊西山竟寒盟故云登塔二首訪客鑑公房齋宿大興隆寺春日劉薛二子過再過玄明宮九日登仁壽寺後山十月望夜劉薛二子過對月九日登慈恩寺合三首自滇蜀歸李戶部馬舍人見訪雨中過李眞人方丈二首早入宣武門望海中秋夜集呂給事宅與韓汝慶行歸長安望月晚過周進士言別聞琴與孫世其過張秀才與孫戴張三子納涼避暑存上人方丈出遊功徳寺宿淇公方丈天壇沈道士觀中張子純宅對月病居田給事中夜過春雪諸翰林見過二首酬盧侍禦見訪有作用韻同張仲修再過劉子過田郎同崔太史張侍禦飲周都閫亭子郭氏園亭過孫世其時有警報過遠夫出閣過勤甫省中立秋日呂景二內翰呂田二黃門見訪再遊郭氏園亭二首過顯靈宮

何大復先生集卷之二十五言律詩八十五首駕出九重玄武仗萬歲羽林軍朝帝乘輿出行天警蹕聞螭頭蟠曉日雉尾拂春云佇望南郊气遙連北斗文大祀金榜星辰幕瑤函海嶽編受禧同漢室登禪異秦年日抱龍旗轉天流羽蓋旋楊雄老倍從白首賦甘泉駕幸南海子鐃音發桂畤春狩踐蘭區水盡緹城合山迥帳殿孤公卿隨八駿虎旅備三驅如聞後車載倘遇渭川夫駕入地轉瑤壇迥天回翠輦髙入城傳鼓吹開殿引旌旄佩委春池艸盤行上苑桃九天燈燭裏齊拜衮龍袍慶成宴漢主汾遊日周王鎬宴時禮成天地協樂奏鳳凰儀上殿承天語登筵拜帝釐載歌天保頌還稱旣醉詩皇陵陵闕皇靈閟山河王气遙萬年龍虎抱每夜鬼神朝玉碗畱天地金燈照寂寥如看翠華度縹緲在靑霄內直閣院雨晴初微風動綺疏鳳池通紫極云闕過★一作迥☆淸虛衮軄聞封事軍情見捷書非才叨侍從徒望五云車入直賦豈文園客名慚騎省郎聞雞趨建禮駐馬望宮墻風晝楊花色煙春蕙艸香露盤天漢上消渴意何長晚出左掖洞門余積雪禦苑覆髙霞吏散層霄上城行五鳳斜靑回初霽柳紅動峭寒花立馬淸沙外空★一作宮☆林集暮鴉奉和嚴太史謁泰陵三首敬皇十八載四海一何安鼎成棄萬國兮墮哭千官白日園陵閟秋雲松栢寒龍遊萬歲後寂寞葬衣冠二世切如雲望天摧格帝功彌畱念諸將顧命托三公玉几星辰上玄宮霜露中松楸慟哭地白日起悲風三夜壑霜鍾杳秋岑玉殿扃繐帷風淅淅銀海月冥冥象衛朝羣帝龍藏扈百靈臨門日呼召天語舊臣聆酬郭內翰上陵還詩帝遣朝陵日暫辭供奉班楸梧開玉殿雲霧宿春山晚向松間散晴從花下還知君有佳句傳和五陵間答潘都諫郊壇見遺之作羽衛天行路龍帷禦宿亭壁壇流霽月銀闕動春星諫獵心空赤逢時鬢尙靑極知陪從地瞻切五云停殿試宿禮部張子淳郎中署奉和馬張二光祿喬直閣諸公東殿春朝晚南宮夜宿深鎖闈猶月色開合更松陰地迥神仙接天髙象緯臨諸君淸廟作三嘆有餘音得顧華玉全州書兼知望之消息地北憐爲別天南眞可哀同時萬里去隔歲一書來水闊蛟龍出山深杜若開相思有詞賦愁絕並登臺得朝信惟學書稍嘉豺狼息仍悲鴻鴈音故人雙尺素遙比萬黃金水上春花樹城邊秋竹林天涯暮風雨腸斷北山吟得鄭繼之書鄭生湖海去髙興渺難降累月音書數淸秋涕淚雙天邊登越嶠雪裏渡吳江萬水千山暮何時到爾邦得王子衡贑楡書萬里一書札逾年傳帝都竄身天地遠垂淚海云孤柳送燕臺駿花畱漢殿鳧赤霄終道路白髮且江湖次韻張郎中九日無菊九日杯空綠秋城菊未花雨叢寒慘淡風樹晚欹斜獨客悲漂梗隹人怨折麻何時開爛熳沽酒到君家除夕和以道懷弟之作汝弟猶吾弟君家更幾家情知思棣萼愁與對椒花酒罷看參遠燈寒望斗斜相憐謝池艸明日又春華戴生在吾語感秋思歸詩以慰畱之二首到日中元節淹畱歲漸微而翁在異縣知汝苦思歸旅館空彈鋏秋風未授衣敝牀還可宿暫住莫相違二二十年方妙昂藏見爾才靑雲滿霄漢黃鵠尙徘徊寶劍休輕試家書莫屢開百年深有望吾道豈塵埃答汝忠俱向滄江起同懷魏闕情乾坤尙戎馬我輩復簪纓戢羽棲雲合聯翩入鳳城誰知薦賢內今日忝齊名夜過川甫日午詩相約更深馬獨來慚非問奇客知是艸玄才月柝楓烏起霜燈竹戶開因思髙李輩詞賦擅梁臺九月二十五日會曹汝學侍禦於麓堂夜歸遂過侍禦宅東閣畱樽罷西臺夜過時題詩倚驄馬換酒脫金龜菊院霜天靜楓城海月遲向來秋寺約還許赴佳期冬夜過飲戴時亮進士琴酒楊云宅談玄靜夜眞庭無旋馬地室有聚螢人霜霧生陰井風燈動夕鄰喧喧萬車馬日出自紅塵徐子容見過三月三十日燕京春興淒相過話遠別此去憶深棲江漢今舟楫乾坤尙鼓鼙風塵歸未得送汝萬行啼與王宗哲過訪劉徳徵兼有所懷天街並馬過零雨碧氛氳王子眞乘興劉郎雅好文燭筵揮玉軫風戶裊壚燻忽憶橫簫客遙遙隔彩雲端陽日過子容登瞻辰樓五日訪南州瞻辰上北樓旌旗夾水殿簫鼓送龍舟滄海猶多難佳辰但百憂浮雲暮南適遙向楚江頭九日顯露宮宴集九日無風雨賓朋更遠來菊花催酩酊仙侶得追陪眺迥山河出登髙殿閣開攜遊有諸妙詞賦豈吾才登紫極合層合重重麗丹梯裊裊孤風雲上紫極气色覽皇都苑靜芙蕖落城喧鴈鶩呼蒼然見淮楚鄕思滿平蕪侯郎中劉主事見過對菊菊樹開初爛軒窗坐晚晴客非先有約花亦太多情霜艷娟娟靜風香細細生天涯一杯酒今夕對寒城過君采次韻二首海內風塵隔天邊江漢流昔牽春艸夢今並至珂遊神駿元千里仙人自十洲慚隨燕雀輩白髮世間愁二自君來此地謂我頗同流復往江湖去寧忘霄漢遊龍蛇蟠海曲鴻鴈向河洲從此風波隔長安日暮愁世其宅夜集同君采作限難字冬弘具盤餐明燈坐不寒獨憐竹葉盞仍對菊花團素月縈窗細髙云傍苑殘美人江國去惆悵采芳難秋夕同蕭執夫捨侄士飲把燭開塵榻幽尋款夜扉寒城颯欲暮風葉坐來稀野興林間竹鄕心楚上薇蕭條共杯酒潦倒愧朝衣除夕劉戶部宅畫省開云幔西堂對雪峯一年惟此會萬里幾相逢守歲親燈火朝天候鼓鏞江湖有岐路漂轉嘆萍蹤晚過以行伯兄難更見愛弟復佳名往日題詩客黃昏駐馬情春星度北牖暮★一作舊☆雨到西城腸斷池塘艸東風亦自生顧九和內翰約看花城南寺病目不赴不赴城南約遙傳寺裏篇看花吾未老出郭偶無緣簇馬低春日啼鶯隔彩煙風沙開病眼愁向艷陽天遊郭氏山亭舊日追遊地新年此度過庭春歸雪筱洞古發煙蘿遲日登臨倦名園感慨多風花騎馬去須放酒顏酡九月四日劉子見過二首入合開塵搨畱尊對苑墻杪秋餘暑濕髙樹獨風霜歲逼鄕心甚天增病骨涼自憐情興減不比向來狂二汝病稀相見髙詩久不聞側思金石奏喜挹蕙蘭芬細菊妍霜晝繁砧亂朔云蕭蕭秋日興對爾憶離羣九月五日與張劉崔三子約九日遊法藏寺塔劉嘗約遊西山竟寒盟故云未省重陽菊誰邀我輩看城南冇塔寺共擬集衣冠雲起登臺興風追落帽歡此盟今夕定莫似碧山寒登塔二首古塔層城畔秋毫萬里看登髙攜賦客落日眺長安天地懸相抱江山郁自盤誰能絕頂上不避北風寒二塔廊徐暗�不覺此身髙月牖通天漢風檐散海濤望餘秋色遠登罷客心豪去鴈休回首冥冥一羽毛訪客鑑公房病客依棲地石房鍾磬深淸齋忘肉食獨宿見禪心合日斜寒晝窗雲下夕陰吾居亦鄰並日爲過西林齋宿大興隆寺疊雪霾云磴陰霞絢石房沈冥通別理宴息對焚香暖色含初筱遲煙散遠楊齋心臨暮景屬意向春陽春日劉薛二子過林花寒不折城鴈日喧呼壯覺風情減春增旅興孤經過畱翰墨潦倒念江湖未似髙陽侶垂鞭向酒壚再過玄明宮朔海風雲變玄宮日月移登臨逼九日搖落倍前時翠竹寒虛寢荒藤蔓曲池重看石槨地徒有雍門悲九日登仁壽寺後山石合淩香岫憑髙煙霧開人疑送酒客地卽望鄕臺鴈度桑幹去雲從碣石來魚龍瀚海北萬古一悲哀十月望夜劉薛二子過對月院寒冬月白城夜海云牧上客扳蘭省淸光近鳳樓關山一北望河漢迥西流未見乘槎使迢迢上鬥牛九日登慈恩寺合三首示到慈恩久今來九日期天寒鴻鴈少秋晚菊花遲搖落悲風雨登臨感歲時牛山何處是異代獨興思二地幽人迹少僧至掃莓苔合迥湖光入林昏雨色來登臺憐作客入賦恥非才何事臨佳節秋懷未肯開三莫引憑髙目滄茫海色遙秋空波彌彌寒日樹蕭蕭關塞俱搖落音書久寂寥天涯有兄弟猶滯楚江橈自滇蜀歸李戶部馬舍人見訪官舍掃莓苔故人尊始開相違頻問訊乍見各徘徊瘴癘一身在風塵萬里來欲詢滇蜀勝慚愧子長才雨中過李眞人方丈二首勝地豈常得幽盟難重尋淸晨驅馬出聊此息塵心鳴磬秋堂濕然燈古殿深吹簫愛仙侶縹緲隔珠林二層臺暮云外寂寂羽人居積雨階除靜含風殿合虛洞中畱白日窗下寫丹書卽此觀幽逸能令世慮疏早入宣武門藹藹名都會鵷鴻共接翺金貂萬戶客鐵騎五陵豪夾道紅塵滿千門白日髙寂寥楊子宅隨分守蓬蒿望海登髙望遠海萬里一長吟島嶼迎寒日波濤帶夕★一作積☆陰豈無乘筏嘆亦有釣鰲心去去從吾好三山煙霧深中秋夜集呂給事宅銀漢髙秋露嚴城月色陰美人今夜酒遊子故鄕心烏鵲江邊去蛟龍海上吟漢宮樓殿迥莫使暮寒侵與韓汝慶行歸長安望月中秋髙宴會客散向長安皓月千門裏靑天並馬看明添化蘂亂陰孟柳條繁悵望髙云上何由振羽翰晚過周進士言別聞琴朱弦久寂寞此夜拭瑤琴坐對燕京酒同悲楚客吟城髙下木葉樓迥上秋參別後淸江夜遙思絕代音與孫世其過張秀才長夏稀朝謁相邀此地同占晴行苑外避暑出城中翠筱含風靜蒼波暎日空因思共童冠歸詠舞雩風與孫戴張三子納涼薄暮攜三子追涼步短宵水邊低出月樓上忽橫簫久露花沾濕微風竹動搖醉歌聊永弘坐待紫宸朝避暑存上人方丈燕地炎蒸月西林大道傍上方畱避暑長日坐焚香細竹軒窗靜髙云殿合涼何時更乘月過宿贊公房出遊功徳寺昔聞功徳寺今出帝城西晚日丹梯近秋天翠巘齊荷衰猶★一作斜☆映水樹古曲盤堤十里經行地淸沙送馬蹄宿淇公方丈落日罷登臨禪房秋坐深不妨畱枕簟聊得謝冠簪樓合湖天影松蘿洞月陰明朝又朝市回憶碧山岑天壇沈道士觀中夏日天壇上登臨傍九霄川原一以眺樓觀郁岹峣洞口逢丹侶花間醉碧簫淸沙日色盡翻恨馬蹄遙張子純宅對月長安今夜月畱客此堂開影落淸樽裏光從玉殿來苑花添帳望鄰笛助悲哀幸接仙郎飲髙歌愧爾才病居田給事中夜過臥疾春天暮相尋客夜幽劇談翻愈病沈醉忽忘憂西月低臨牖明星遠動樓看君上馬去猶使興情畱春雪諸翰林見過二首正月燕京雪飛花落滿筵輝輝映旭日脈脈向春天苑艸寒猶細宮云晚更鮮中原有戎馬何日凱歌旋二冉冉煙城裊飄飄苑雪過人稀春夜靜花劇暮寒多置酒邀金馬開軒對玉柯陽春有髙調莫惜爲子歌酬盧侍禦見訪有作用韻柱史事沈冥行驄到我亭數章天北極隻字斗南星坐久鶯初喚吟余艸更靑朱弦山水調淒切爲君停同張仲修再過劉子劉家好兄弟鄰近苑西樓數有花辰會兼成月夜遊畱徐還下榻訪戴不回舟況接張公子詩輕萬戶侯過田郎晚就田郎飲髙歌坐此庭炎天忽雲雨西日更雷霆席傍檐花濕窗臨苑樹靑相過戀朋好常得慰飄零同崔太史張侍禦飲周都閫亭子公主山亭在元戎小隊回碧沙沾細雨白日映輕雷已並花邊駿難孤竹下杯良宵可乘興歸騎★一作蓮漏☆莫頻催郭氏園亭漢苑淸霄近名園不出城曲穿陰洞入危傍峭巖行賓客冠簪盛公侯甲第榮日斜登覽罷悵望有餘情過孫世其時有警報一自來京邑常時過爾吟飄零嘆往昔畱滯到於今各有江鄕思兼之邊塞心明星罷擊柝悵望北城陰過遠夫堂上炎天迥明燈夕坐深相逢濁酒醉獨悵白頭吟苑柳通西內邊烽起北岑此時對遷客何意復冠簪出閣過勤甫省中竹垣通左掖花省接仙郎並坐停杯晚髙談捲幔涼水陰沈紺殿山影落雕墻愧我同朝客傳君寡和章立秋日呂景二內翰呂田二黃門見訪髙城下一葉亭榭已蕭疏河漢生秋早星辰動夜虛玉珂停騕褭金硯落蟾蜍俱是文章伯相看我不如再遊郭氏園亭二首仲夏一到此主人開水亭園林再駐馬臺榭已流螢細竹搖風牖孤云度石屏停杯更暮雨何限北崖靑二日暮北亭上悵然秋望深碧山聊柱杖滄海未抽簪苑上開云合窗中疊霧岑長安足塵土常過此登臨過顯靈宮不到玄宮久桃源更此行行知瑤水近坐望赤霄平洞艸秋先長壇云晝自生雙雙玉簫發風引度仙城

【卷之二十一／五言律詩八十一首】十四夜對月集陶良伯十六夜月集侯汝立夜集勤甫宅時秉衡至同崔子鍾過董文玉宅十月四日過良伯夜集世其次戴子韻正月四日同子純過劉汝忠次韻二首顧以行諸客見訪次韻人日齋居過王徳徵立春管汝濟見過次韻寺中張子言自浙來話夜過劉以道兄弟過城南寺過以道喜其弟以正至限韻得衣字出遊城南寺王壽夫過分韻得吾字淸明日同諸友遊城南寺子純邀過東卿亮公房雨後城東泛舟懷麓堂集將遊東園以風雨遂止二首李川甫戴時亮過訪暮雨劉以正過飲鑑上人房訪太和兄飲同川甫寺中避暑同李川甫鄒子家過張子言捨訪子容自荊州使回二首雨中劉汝忠過對棊觀詩談邊事作中秋十三日子容樓十四夜李川甫宅十五夜劉子緯宅子靜初至對月過宗哲故宅八月二十八日子容過對菊九月一日過劉氏昆弟對菊汝濟夜過同以行對菊同許補之劉子緯登定州塔夜集錦夫同本貞限韻繡水晴瀾以行自西山還相訪夜歸昌化寺平坡圓通寺仁壽寺詠天寧寺塔菊莊大功徳寺玉泉望湖亭慈恩寺一舫齋鏡光合關門寄題蒼谷寺鑑公房石鐙張侍禦仲修送弓新鄭道中洪門銅雀臺壽鄺廷瑞太守初度秦翁挽章挽謝晚耕挽謝中丞吳中丞雙挽海嶽陳翁挽章百戰觀兵二首諸將防寇盜起花當內直遇雪入朝遇雨將雪有懷冬月秋雨十七夜月思

何大復先生集卷之二十一五言律詩八十一首十四夜對月集陶良伯陶令堂中月深更酒爲攜金波流未滿白露迥含淒鴻鴈秋江北芙蓉漢苑西一杯同帳望萬里各羈棲十六夜月集侯汝立秋月尙不減客堂淸宴闌把杯看玉兔駐馬簇金鞍漸覺歲時暮況驚關塞寒霜笳中夜發葉落滿長安夜集勤甫宅時秉衡至同鄕耽宴集浮歲感飄零況復故人至相邀明月亭琴淸繁玉露坐久密秋星從此冀佳貺無忘瑤艸靑同崔子鍾過董文玉宅崔生亭伯興董子仲舒才不爲相鄰近那能數往來霜天畱把菊風檻促行杯尙憶秋參落酣歌送我回十月四日過良伯古堂秋色暮霜晝靜煙沙鄰並常杯酒寒天尙菊花流云行苑細返景抱檐斜只鴈南翻去飄飄各念家夜集世其次戴子韻醴酒燕京夕朱弦楚客心情親不覺醉慷慨豈忘吟哀柝霜天迥藂篁雪館深江湘舊行地何日更南尋正月四日同子純過劉汝忠次韻二首並轡來仙苐深杯好共揮遠天初夜色新月更春輝燈夕看相近花時會莫稀雲霄望羽翼眞喜接髙飛二邂逅憐新歲朱弦爲客揮風春歸柳色月夕助燈輝歌酒三人共乾坤一笑稀看君俱妙思操翰忽如飛顧以行諸客見訪次韻海內朋簪盍天涯意气親雪峯斜暮景霜艸勁寒春客弘畱尊久仙曹染翰新諸君千里駿霄漢迥風神人日齋居過王徳徵齋居春晝冥獨過子雲亭雨雪逢人日江湖問客星望來花漸發愁劇柳還靑更話東歸棹遙遙海思停立春管汝濟見過次韻勝日髙人過蓬門气色新靑楡初攺歲白卜共嘗春鼓吹闐京邑樓臺接漢津扳畱慨時序晤語覺情親寺中張子言自浙來話石閣晴雲抱花宮夕漏催我遊天姥夢爾向海門回日月雙龍劍乾坤一酒杯山中問百艸早晚折春雷夜過劉以道兄弟風燈懸岸館竹色靜春沙山水停湘瑟池塘到謝家雪融花尙細煙裊柳初斜對酌情親夜能無戀物華過城南寺出城春漸近到寺日猶髙野望增樓合沙行散竹桃吏情雙白鳥世故一靑袍苦被微名系乾坤無地逃過以道喜其弟以正至限韻得衣字美人今夕酒行子暮春衣常念賢兄弟經年望爾歸喜占烏鵲噪愁忍鶺鴒飛謔浪相逢地銀缸照益輝出遊城南寺樓合倚淸妙春尋★一作深☆景未斜聽鶯到竹院並馬入桃花不倦登山屐猶遲泛海槎芳樽爛熳倒吾醉亦忘家王壽夫過分韻得吾字自別君昆弟同遊獨愧吾十年常道路萬里各江湖乍見形容異相思夢寐俱向來飛動意執手五云衢淸明日同諸友遊城南寺風晝人遊少沙郊馬並行穿花尋野寺冒雨出春城骨肉新傷淚賓朋遠至情天邊有芳艸故向客愁生子純邀過東卿朝回聞折簡騎馬過西鄰把酒對今雨看花逢故人云陰初薄暮鶯囀尙餘春向日江湖夢飄零見爾頻亮公房雨後夕宿鈿林院蕭蕭竹樹分風雷回驟雨星月度微云妄色空中滅名香靜處聞早知禪可托末忍去人羣城東泛舟水郭移尊宴沙原列騎停岸開平放舸林轉苗通亭雨意雲垂白風情柳送靑衣冠弘臨泛東望極滄溟懷麓堂集將遊東園以風雨遂止二首仲夏陰晴半林塘水石隈窗雲開遠色檐日度輕雷雨阻東山屐天畱北海杯門墻接苑樹長晝得遲回二東圃春餘麗西亭晝不嘩雨來畱聽竹風起罷看花堂是裴公野莊仍李相家庭階有碧艸早見茁蘭芽李川甫戴時亮過訪豈是髙人室能勞二妙來炎天西雨豁深院鬱蒸開攺革因風樹畱尊對晚苔髙吟俱感激琴罷轉余哀暮雨劉以正過飲驟雨暮不止轟雷昨夜奔炎蒸三伏破風霧二儀昏款客深投轄寬愁細倒尊秦川與楚塞畱滯兩鄕魂鑑上人房訪太和兄飲雷雨思炎月塵沙苦冀方久﹠﹟62677﹔�棄河朔飲今醉雪山鄕蘿月搖丹牖松云抱石堂憐君依宿地棊簟轉淸涼同川甫寺中避暑偶到淸涼地番思苦熱哀水堂菡蓞折風殿薜蘿開逃暑無三伏憑虛有一臺西山晝雷雨不見洗天來同李川甫鄒子家過張子言捨白晝風雷過城波靜碧沙濕云翻抱暑西日半籠花元禮舟堪並鄒陽賦更嘉同遊仲蔚宅杯酒重年華訪子容自荊州使回二首使節荊門返文章楚郡傳彩雲神女賦班竹帝妃篇弔古南遊日憂時北上年停杯問世事轉眼幾回遷二下馬逢今雨東堂覓舊醅入秋翻暑濕過午復云雷花已經年放人今萬里回世情吾懶道但飲莫停杯雨中劉汝忠過對棊觀詩談邊事作城晚客居靜邊秋胡馬多黑雲浮日動白雨映天過謝傅惟棊局劉琨只嘯砍異時安見汝談笑卻干戈中秋十三日子容樓對酒中秋日憑欄萬里遙風髙塞國鴈月近海門潮興逐燕歌起魂從楚望銷無邊漢宮柳煙色晝蕭蕭十四夜李川甫宅獨院淹杯酌髙秋驚旅魂風蟬急白露沙葉靜黃昏月上看天柱潮來望海門平生壯遊志非爾向誰論十五夜劉子緯宅子靜初至對月長安今夜月復滿桂花輪笛裏三年淚尊前萬里身關山上雲霧樓合下星辰況接離羣友悲歌對愴神過宗哲故宅過門猶宿昔駐馬復誰畱雨院殘春竹風庭折晚橊還家無二頃歸櫬有孤舟日暮鄰人笛淒然涕淚流八月二十八日子容過對菊近節逢花放開尊集異鄕乾坤共一笑風雨似重陽誰識暮蟬意獨憐秋樹芳它時益爛熳邀爾醉西堂九月一日過劉氏昆弟對菊謝庭看朔菊楚客醉燕邦瓊樹元相對金花亦自雙霜云陰夕院燈火燦秋牕待到重陽日還來倒玉缸汝濟夜過同以行對菊搖落相過地芳菲晚更親酒醺畱媚眼燈色笑生春風兩新晴夜江山未老身百年如不醉恐負此花神同許補之劉子緯登定州塔塔合盤空上笙簫遶洞行懸梯出萬井飛蓋府孤城燕岱風雲色滹沱鴈鶩聲登髙並回首直北是神京夜集錦夫同本貞限韻萬里同鄕友飄零嘆此逢江山饒涕淚歲月老形容風散城邊角云傳海上烽中原尙格鬥未可問雲松繡水晴瀾獨憐繡溪水卻出錦屏山岸夾桃花浪沙明碧石灣泛霞開漱灩乘月弄潺湲千載髙人去誰來釣此間以行自西山還相訪聞汝西山去題詩十日還獨行翠微裏應到玉泉灣石璧云孤裊冬巖菊自斑煙霞發妙思髙詠眇塵寰夜歸昌化寺日落歸山剎松風處處聲幽深不易到昏黑更多驚壑斷尋溪入峯回截嶺行玆遊藉朋好奇絕冠平生平坡晚眺平坡上蒼茫萬壑前一僧行樹杪諸客到寒天險駭將崩石淸憐乍坼泉翠華公主塔縹緲碧山巓圓通寺曉問圓通寺靑山拄杖尋飛梁裊石澗寒日抱霜林殿合攀躋遠關河眺望深下看孤鳥翼萬里送遙心仁壽寺塔廟開龍象叢林會法筵散花金布地拄杖石飛泉漂泊登髙興依棲習靜緣北風吹袖起昏黑下諸天詠天寧寺塔七級芙蓉起千年舍利藏地形標海嶽人代閱隋唐鏡現三天象珠含四日光白毫空萬里處處有迷方菊莊吾憐陶處士瀟灑出塵埃白髮秋逾短黃花晚自開百年常對酒九日漫登臺卻顧輪蹄者悠悠徒爾哀大功徳寺寶地煙霞上珠林霄漢間宣皇畱殿宇今日共追攀禦榻臨丹壑行宮鎖碧山帝城看不遠時見五云還玉泉行遊金口寺坐愛玉泉名云去隨龍女風來動石鯨入宮朝太液穿苑象昆明卻望天河水迢迢萬古情望湖亭獨上湖亭望霜空萬里明檻欵天上立槎是斗邊行雲霧開山殿芙蓉暗水城先朝四百寺秋日徧題名慈恩寺海子橋西寺髙樓禦苑花中流自日月平地有煙霞客至開金殿宸遊想翠華十年復到此朋輩各天涯一舫齋乾坤聊一舫髙臥此齋深竹散琴書色窗開島嶼陰乘桴浮海意擊楫渡江心無限風波裏何人嘆陸沈鏡光合峻合岹峣上層城眺望中風鈴齊送響云磴曲盤空海色搖窗碧蓬萊影日紅翠華無復到長鎖翠微宮關門虎衛關門迥龍沙塞曲深風雲時有气日月晝長陰中使西來訊千官北望心天寒漢宮闕翠蓋憶春臨寄題蒼谷寺曲水盤山地松門路不分靑天望嵩少白晝吐風雲過客空髙興徵君自有文霜鍾翠微裏日暮渺相聞鑑公房石鐙石碗何年鑿瑤燈此夕然云流自五嶽月色近諸天定裏金輪轉光中玉鏡懸西來不滅影常照法筵前張侍禦仲修送弓繡服意相親雕兮把贈新獨憐投筆志未老據鞍身晝控鳴風鏑宵彎抱月輪倚天時一望西北有胡塵新鄭道中客路臨新鄭雲沙望轉平夕煙生斷塹野水入荒城下馬看碑志逢人問地名千秋陵谷在懷古益多情洪門何處問商圻荒原尋斷碑雞鳴深市井鴈入古城池斜日人空弔浮雲世自移秪余淇上竹綠色映寒漪銅雀臺美人望陵處無復翠華過殿冷閒歌吹宮春罷綺羅落花嬌靨盡方艸怨魂多日暮漳河水東流空白波壽鄺廷瑞太守五馬歸來日閒身六十彊春花自爛熳雲水共徜徉邑種菜公竹邦畱召伯棠平生天下志白首付滄浪初度此日吾初度深杯且自揮眼看兒女大身覺弟兄稀未得浮滄海徒然傍紫微齒年今不小心事已多違秦翁挽章不見此翁起誰尋處士家邑人傳月旦蒿裏慘霜笳水面藍田月春殘淸渭花隴云深一墓寒月晝空斜挽謝晚耕五十不入城獨吟稱晚耕日南提劍志海上卻金名故里松猶在秋田艸自生江湖夢顏色悵望有餘情挽謝中丞閩海通南極三山產異才循良三歷郡鎭靜久登臺神鬼愁先見蠻夷望復來誰看大星落天柱使人哀吳中丞雙挽近讀中丞傳兼聞節婦吟死收銅柱績生有栢舟心滄海空潮汐靑山自古今雙魂俱不泯何恨九泉深海嶽陳翁挽章白雲送秋老一墓海門邊花憶啼鶯日風悲種樹年人間余翰墨天上有神仙從此遼東鶴千年更一旋百戰百戰將軍死中原將士哀山河猶汗馬霄漢已雲臺敢料安危勢須還節制才南徵聞日遠消息幾時來觀兵二首將帥俱分閫朝廷再剖符選徒皆虎士戰馬盡龍駒直指黃河外長驅碧海隅感恩須此輩萬一爲捐軀二組練回天地戈鋋白日搖王師一奮怒寇賊可潛消使過傳金節軍行奏玉簫人言漢家將今是霍嫖姚諸將萬方皆寇盜諸將半公供未息蒼生困猶煩玉食憂珥貂前日賜汗馬幾時收莫倚兵車力安危在運籌防寇萬國猶防寇三年未罷師天淸聞鼓角野曠見旌旗岸雪晴含照山云晚趁姿孤臣北上日想望太平時盜起盜起從畿甸徒勞將帥心徵兵搖白羽募士散黃金天地河嵩隔風塵海岱陰萬方吹畫角此曲激沾襟花當聞道花當種緣邊部落遙百年爲漢衛每歲款天朝犯順若無敵背恩誰爾驕側想文皇日龍驤親渡遼內直遇雪裊裊城云影蕭蕭急霰催遠從仙閣度輕繞鳳池回弄日搖彤管含風引玉杯春還今歲早先報漢宮梅入朝遇雨躍馬天街霽趨朝冷色催好風先北起微雨自東來柳拂重城鎖花籠復道回萬方憂旱日沾灑望蓬萊將雪有懷長安十萬戶騎馬欲何之已動尋梅興空成采葛詩雪心知霰集云意怯風吹今夜西堂燭蕭然有所思冬月冬月少光輝霜天影漸微鼓鼙仍雪塞燈火自風扉水凍蛟潛泣沙寒鴈不飛何時漢家將雙照羽旗歸秋雨斷續城頭雨空齋綠蘚封孤燈聞過鴈四璧起鳴蛩細艸傷心碧幽花滿目濃美人居綺陌幾日★一作惆悵☆不相逢十七夜月思秋夜已如此美人安在玆含顰向王魄揚耒憶蛾眉裊裊芳香歇盈盈白露滋河關悵伊阻誰復訊佳期

【卷之二十二／五言律詩八十一首】雨雪曲星變冬月月食九月十五夜月中秋無月六月望月食元日五更三月三日秋夜元夕十月一日二首歲晏中秋三月三日淸明日病懷謝崔太史惠菊觀荷寺中吾子館海石橊汝慶宅紅菊二首沈道士館牡丹雨中紅芍藥長安柳芍藥觀竹魯山院竹聞鴈鸚鵡春鴈鴈

聞鴈麞

蘇子遊赤璧圖彼美東鄰子雪夜九梅翁園同蒼谷宴集二首到鄠簡王敬夫同敬夫遊至華陽谷聞歌妙曲過康子徳涵彭麓別業答張道夫都閫病懷九日同陳侍禦鳳谷登宴送閒雲子還河內臥病簡汝濟士奇時濟二首過馬溪田村居冬夜過仲木寄彭幸庵中丞贈張時濟陳伯行胡承之周少安三月三日出城遊宴送張行人賫大行皇帝遺詔使秦蜀淸明日病臥聞三司諸公出城秦府進歷拜將壇秦嶺謁韓祠登五丈原謁武侯廟普緣寺有馬融讀書洞書院課士雨至有作登樓鳳縣作東河三月晦日靑峯閣曉霽艸店雨行馬道驟雷雨復霽弘道書院咸陽原艸堂寺說經臺普緣塔磻溪長春宮益門新開嶺柴關武關昭烈廟鹿苑寺過華淸宮望終南首山兩河口

何大復先生集卷之二十二五言律詩八十一首雨雪曲蒲海云成陣天山雪作花長城烽火入虜騎動鳴笳霧深迷漢月風起暗胡沙一夜關河冷徵人盡念家星變星變幹常紀花開與令違九重方避殿四海望垂衣賦斂何時緩流亡幾處歸廟堂圖至理早晚答天威冬月冬月今宵滿他鄕此夜情城髙初影堞樓靜故當楹霧濯寒輝苦風吹夕暈生捲簾愁不寐庭樹宿鴉驚月食月蝕中秋夜中天萬國看衣冠連大內鍾鼓動長安光沒天河曉陰沈渤海寒聖心應念此長望五云端九月十五夜月萬里髙秋月靑天此夜看乍流關塞影遙出海云端淅淅開風幔輝輝傍菊欄淸笳奏城闕爲報漢宮寒中秋無月月賞今年罷髙樓獨客愁關山中夜笛江漢故鄕舟暗雨捎檐入秋螢度檻流應知雲霧上天柱有人遊六月望月食未月黃衢厄妖遮赤道行魄殘疑近晦食甚始生明奏鼓風飆慘登壇雷雨淸攙搶猶未掃天意豈休兵元日元日王正月傳乎晚殿班千官齊鵠立萬國候龍顏辧色旌旗入衝星劍佩還聖躬無乃倦幾欲問當關五更五更霜雪霽忽夢紫宸班天上傳鍾鼓風前想佩環雞鳴無復詠馬動亦虛還憶在先朝日朝朝見聖顏三月三日病眼看天地風沙當晝吹賞心孤酒伴行樂過花時水苗蘭芳靜城陰柳絮遲東郊有車馬春色報人知秋夜暝砌凝寒色髙樓閉綺櫳露虫吟蟋蟀風葉下梧桐此夜關山月何人悵望中冷然感秋思況復聽徵鴻元夕燈火萬家歡髙樓玉漏殘舞畱華月緩歌裊綠云繁雪郭春初霽煙城夜不寒盡橋垂柳外遊女佩珊珊十月一日二首今日孟冬朔輕煙澹曉暾北風飄一鴈寒气入千門消息斷行客關河迷故園浮生元不定俯仰任乾坤二嚴霜淒卉木玆歲忽將周寂寂龍蛇蟄寥寥江海流暮燈喧巷哭風角起邊愁不盡中原望難尋萬里樓歲晏歲晏看人事蒼茫系所思浮雲當日暮積雪見春遲報國元無術寧親未有期獨憐張內侍吟絕四愁詩中秋風塵悲海內滿月對長安聞道王侯第中宵晏未闌遏云催玉管生水弄金盤獨念南徵將關山此夜寒三月三日三月正三日長安春可哀鴈從南國至花向北人開戎馬中原地鄕關萬里臺蹉跎嘆物色容易歲年催淸明日病懷旅捨淸明日長安新火煙桃花轉愁思竹葉興蕭然客病閒官馬囊空澀俸錢故鄕聞稍定南望好林泉謝崔太史惠菊遺我髙庭菊懷君秋樹林香添竹葉盞色助艸堂吟翠蓋翻風檻霜天倚玉簪晚芳如不歇可比歲寒心觀荷入院髙荷密畱尊菡蓞遲綘房扶水萼翠蓋倚風枝檻坐明星夕窗過驟雨時流螢點點度故傍綠陰池寺中吾子館海石橊西林云晝靜覆院海橊花坐映東窗下疑窺鄰女家枝枝搖綠水片片落丹霞錯比珊瑚樹光輝逼★一作斗☆日華汝慶宅紅菊二首紅菊開時暮亭亭冠物華亦知顏色好不是艷陽花羅綺嬌秋日樓臺媚晚霞淸香如不攺常傍美人家二秋花何太艷綠盞慰飄零笑比西施醉愁憐楚客醒云髙開爛熳煙細裊娉婷好爲多沽酒頻來倒玉瓶沈道士館牡丹仙亭牡丹樹不數玉山桃忽漫相逢處開花爛熳髙彩雲停度曲遲日動揮毫明歲天壇路春風憶錦袍雨中紅芍藥百花堪獨立一雨更風流日暮行雲女仙裳覆楚丘明添丹臉激暗抱錦心愁晴晝猶須賞何人駐紫驑長安柳三月長安柳春風吹暮天花飛禦溝水葉傍漢宮煙繞岸猶堪折臨流更可憐故園無限樹零落戰場邊芍藥城中芍藥徧席上把殘枝上苑相看日春風爾較遲艷歌翻錦瑟酣醉倒金卮南國今開罷園亭數夢思觀竹相國西垣第新看種竹成葉香鳴鳳宿根古蟄龍生雨洗瑯玕色風傳竽籟聲山林輕肉食心迹喜雙淸魯山院竹泰公堂下竹覆地長新篁雨颭春墻碧風含石室涼經行畱下榻晏坐對焚香遺響流笙鳳時時落上方聞鴈見汝今南下憐予一望家亂聲求侶急髙影背人斜月靜林無葉云寒菊有花萬行關塞激秋日墮胡笳鸚鵡不恨金籠閉其如鐵鎖牢側身燕雪苦垂趐隴云髙豈爲能言語番令妬羽毛角鷹何猛气翻掣錦鞲絳春鴈花初背楚澤雪罷度桑幹漸起隨春色髙飛犯朔寒書停江國望陣倚塞門看憶爾常南北無嗟行路難鴈

嚦嚦胡笳怨飄飄南鴈翔長風度關塞九月下瀟湘積水浮連影遙空起斷行故園秋望盡聞爾淚沾裳聞鴈鳴鴈南方去人今北地聞水寒沈塞角沙暮起秋云獨叫如求侶相呼恐失羣髙樓潛望爾鄕思轉紛紛麞

碧山誰放汝華館故相羈野性看人駭閒身顧影疑艸香春過處花暖晝眠時無限雲林李樊籠祗自悲蘇子遊赤璧圖垂老黃州客髙秋赤璧船三分畱古迹兩賦到今傳落日寒江動靑天斷岸懸畫圖誰省識千載尙風煙彼美東鄰子彼美東鄰子花間白日醺纖腰人不見妙曲轉愁聞舞罷空明月歌餘尙彩雲章臺楊柳樹花暮落紛紛雪夜九梅翁園同蒼谷宴集二首郟城風雪夜騎馬叩誰門乘興寧回棹寬愁數倒尊茆堂開洞壑楓岸疊沙村朝市山林意非翁未易論二冬夜南園集攜遊興未窮登臺望積雪下嶺逐回風駿愛林中馬冥思海上鴻不因蒼穀子誰識九梅翁到鄠簡王敬夫★以下秦集☆杜曲花無數城南柳更重去天惟尺五隔歲一相逢雨過春陂水雲開紫閣峯好陪王學士杯酒日從容同敬夫遊至華陽谷聞歌妙曲名邑今重過終南第一遊山中白雪倡天上彩雲流柳散秦川色花含杜曲愁同時霄漢侶十載臥林立過康子徳涵彭麓別業不求金馬召翻愛碧山棲柳色閒門閉桃花曲徑迷酒船時問字翠璧有畱題只此林泉好無煩到滸西答張道夫都閫病懷不到將軍第秋淸病起遲誰知平子後復有四愁詩月幌臨書帖風庭掩戟枝東橋好山水何日赴幽期九日同陳侍禦鳳谷登宴栢臺驄馬使蘭谷鳳仙家暫駐三秦節來看九日花風霜髙錦樹云日麗淸沙去去層霄上回瞻北斗斜送閒雲子還河內爾西訪崆峒東隨河上公神仙自有友不與世人同王屋畱雞犬天壇躡斗虹白雲從此駕去去入無窮臥病簡汝濟士奇時濟二首臥病常遲起焚香獨燕居聊因謝簿領暫得弄琴書嶽色盈虛牖泉流遶暗渠𨿽然官府內不異在林廬二習隱開三徑耽幽構一齋吏人稀到戶鳥雀自馴階藥補身差健詩成悶彊排同聲二二子不見好音來過馬溪田村居宛宛淸河曲團團翠竹村臥龍元勝地容駟已髙門野曠嵯峨出天寒雲霧屯何時還過訪無限欲相論冬夜過仲木漢殿詞臣第秦川處士家過逢遙慰藉文翰轉光華夜興山陰雪春情渭北花江湖望霄漢相對一長嗟寄彭幸庵中丞山海藏身遠朝廷屬望頻駿功收戰伐龍臥偃經綸星宿黃河气風雲華嶽神生才元有待終起慰斯人贈張時濟陳伯行胡承之周少安三月三日出城遊宴芳筵開上日才子出京華暫別含香署俱停訪石槎秦川平對酒漢苑曲穿花應共題春艸相過謝客家送張行人賫大行皇帝遺詔使秦蜀我皇忽晏駕君行辭直廬九霄持使節萬里捧哀書湖望雙龍鼎橋回駟馬車錦城花滿樹爭識漢相如淸明日病臥聞三司諸公出城伏枕花辰過閉門樽酒空賓朋臨水上供帳出城中柳色龍池雨鶯歌柘苑風秦川多勝事遊賞未能同秦府進歷寶歷頒天闕金樽宴錦軒萬年周正朔七葉漢宗藩向日蓂階曉含風蕙砌暄同歡承睿款歌舞頌乾元拜將壇漢主西封日淮陰拜將時壇場如往日朝代幾遷移王气風雲歇雄圖日月垂江山弔故國誰復見旌旗秦嶺謁韓祠門蘿登峻嶺級石上荒祠雪阻南遷路云停北望時文衰眞有作道喪已前知千載經行地髙山空爾思登五丈原謁武侯廟風日髙原暮松杉古廟陰三分扶漢業萬里出師心星落營空在雲橫陣已沈千秋一瞻眺梁甫爲誰吟普緣寺有馬融讀書洞春山尋古寺昏黑尙攀緣仄徑千盤轉巉崖萬仞懸虎常啼白晝猿忽墮靑天欲訪名賢洞泠泠隔澗泉書院課士雨至有作兩色閒堂靜橫經坐晝深笙歌非綘帳弦誦有靑衿竹勁捎檐碧松寒覆院陰萬人憂旱日洗耳聽秋霖登樓鳳縣作近訊中原使兼登萬里樓朝廷仍北極行在且南州峽斷風雲隔江通日月流如聞乘八駿早晚向昆丘東河三月晦日雨宿東河夜送春山館寒遠沙霾霧樹危石上風湍慣涉波濤險偏經道路難平生四方誌回首欲求安靑峯閣曉霽初日東峯上微微霽色分丹崖含宿雨靑嶂拂歸云候騎林端發鳴笳樹裏聞前山更可愛晴望碧氛氳艸店雨行山館夏陰澹雨行寒色淒奔湍回白石折阪下靑泥棧道常通北江流卻向西千峯問來路煙霧使人迷馬道驟雷雨復霽萬壑驚雷起千峯鳴雨過稍看風瀨減更覺夏云多虹飲垂靑澗猿行掛碧蘿山中無吏事長嘯答樵歌弘道書院梁棟起層雲松筠散弘曛九嵕瞻泰岱淸渭接河汾冠蓋時時集弦歌夜夜聞登堂持節印衰薄愧斯文咸陽原千秋陵墓地駐馬惜玆行晚日登原殿晴天見渭城望春時極目訪古獨含情柰有咸陽艸風吹歲歲生艸堂寺昔讀髙僧傳今看勝地形院寒畱檜栢殿古落丹靑寶塔參遺影荒臺問譯經駐車春日暮散步出林坰說經臺西海何年去南山萬古仔風雲畱福地星斗上天門有欲誰觀妙無爲自覺尊靑牛不復返空誦五千言普緣塔石蓋淩空起丹梯出翠微雲從珠頂覆燈轉鏡中輝鴈沼波濤湧龍宮日月圍何能攀絕頂一覽漢邦畿磻溪丈人昔未遇垂釣此溪中不感風雲會誰知八十翁晚楓漁浦暗春艸獵原空獨今千載下懷古意無窮長春宮夜宿仙人館晨聞鳳吹停玉牕開曉月丹井汲春星久祕長生訣空畱不死庭下山回一望巖壑杳靑冥益門益門通漢沔棧閣上雲霄蜀道從玆始秦川望已遙生風鄰虎穴回日過龍標眇眇徵途子雲山誰見招新開嶺塹山通大谷槎嶺掛天梯倚★一作獨☆立飛雲上回看落日低異花千種色怪鳥百般啼晚就松林宿煙昏度碧溪柴關連峯入冥雨絕璧閃餘霞水認秦人洞林疑謝客家石門踐苔蘚源口覓桃花他日求棲息無言此路賒武關北轉趨劉埧西盤出武關微茫一綫路回合萬重山天地幾龍戰風雲惟鳥還關門鎖溪水日夜送潺湲昭烈廟漂泊依劉計間關入蜀身中原無社稷亂世有君臣峽路元通楚岷江不向秦空山一祠宇寂寞翠華春鹿苑寺★卽摩詰宅☆舊宅施爲寺靑山屬野僧髙人不可見勝迹已無憑色藉荒庭艸陰垂古殿藤千崖一微徑異代幾攀登過華淸宮冬★一作偶☆駐華淸殿千秋憶翠華靑山無帝宅荒艸半人家雪下湯泉樹春回繡嶺花長安望不遠誰見五陵霞望終南近覽南山霽遙迎西日曛黛橫千里色花抱★一作挹☆五臺云城闕行相映川原望轉分丹梯懸石洞未訪赤霞文首山王君首山下新起讀書樓雲霧懸蘿入湍波湧竹流具茨黃帝宅嵩少羽人丘想待功成去方爲此地畱兩河口東下啇南路西辭蜀北門靑山兩河口古戍百家村曲棧盤林杪危湍噴石根經過回白首蹤迹半乾坤

【卷之二十三／五言排律二十六首】上李石樓方伯寄徐慱士二十二韻寄邊太常復庵王公錦愚庵王公瓖雷

雨後溪園卽事中元節有感九日悼馬詩【並序】郊觀二十二韻壽許司馬壽泉山先生簡粹夫送梁鴻臚之什邡次孟望之韻寄贈王子衡禦史時按關中贈良伯贈劉生送鄭伯生送親還夷陵聞河南捷呈合內諸公子衡在獄感懷二十韻寄題丹陽孫氏七峯山房蓉溪書屋方朔圖友竹渡涇渭

何大復先生集卷之二十三五言排律二十六首上李石樓方伯★以下家集☆三晉多人傑吾師出固然素汾經太嶽紫塞入幽燕世業端居裏名邦倚舜田由來天運復誰謂地靈偏郭相慚先達王通俟後賢明經超第一射策對三千感會逢昌紀登庸起少年劍鋒寒照雪辭藻麗生煙博物張華讓多才子建憐八又迎客賦隻字使人傳豈獨文章貴還應器識全雄談飛玉露浩气豁金天毫節唐元振英風魯仲連靑雲仍自致黃鵠任孤鶱簪筆星辰上持書日月前觸邪稱獬豸特立憚鷹鸇東觀臨晨入西臺薄暮旋朝回焚疏艸吏散閱陳編百采班行整羣公禮數虔一年巡洛表兩命下秦川斧鉞威關隴舟船達澗瀍石林風淅瀝霜仗月嬋娟邊徼胡宵遁茅茨犬夜眠激揚弘憲度旌別布威權制作人文渙經行艸木鮮闡幽輝往哲訪古徧遺阡汲黯還辭漢張騫又使邊臺端堪秉節湖上且移﹠﹟63150﹔方﹠﹟62692﹔舟﹠﹟63151﹔城接三江樹波通七澤蓮蠻夷恩已洽州郡役多蠲糾察元無隱棼囂肯自便駐車仁雨渥登座法星懸遠臬馳譽久當途薦疏聯碧梧看鳳跱喬木待鶯遷分陜推公奭封侯得傅玄開藩臨宋苑張幕傍河壖位重心逾下名髙守益堅薇花當省署棠萼滿郊鄽聲價隆方鎭光芒動斗躔明堂求畫棟淸廟想朱弦寇準眞時望王公勸早宣麒麟功不朽金石頌應鐫愚本蓬蒿質那堪侍幾筵垂髫蒙引拔無志荷陶甄附驥懷深願登龍感夙緣未除原憲病空負樂生愆舊業心常在修途步轉邅鸞鳴猶待律魚得敢忘筌艸野曕飛蓋云逵望著鞭臨風歌此曲慷慨不成篇寄徐慱士二十二韻有美雲間士才名洛下傳逢時不得意謫宦轉悠然殊渥優文學淸階謝糾纏班行亦霄漢官侶是神仙樓閣星辰麗宮墻日月連院桃紅爛日闕檜碧參天賈誼爲王傅陽城淑後賢諸生攻誦法六館藉陶甄玉序金鏞列虛廊石鼓懸雅音淒古調奇字索遺鐫劉向憂經術楊雄困艸玄羅傷廷獄宅座嘆廣文氈魯璧藏書日齊門鼓瑟年靑衿時涕淚學士盡奔遷鸚鵡愁金絡麒麟恥玉鞭客心千里鴈歸興五湖船上國同傾蓋長宵更接筵彩雲停翠管白雪繞朱弦悵別燕臺下淒涼楚水邊海鷗終浩蕩天馬自騰鶱朋舊稀相見江湖益可憐因風問消息尺素幾時旋寄邊太常不薄淮陽守翻辭大省寮聯翩追近地奉引憶先朝碧落仙人館銀河織女橋漢儀瞻鹵簿虞樂典簫韶日月旗常動星辰劍佩搖聳身殊道路回首隔雲霄河內猶宜借山陰豈見招乾坤五馬貴江海一麾遙雅識懷金奏同遊嘆玉鑣歲年只轂轉岐路一蓬飄鸞翮終難鍛鶯遷本在喬九苞應不遠覽徳是何朝復庵王公錦斯人中土彥未老卽重泉薦鶚推前達乘驄憶少年聲名起霄漢詞翰落雲煙志在身先退才髙道亦全劍橫常自許寶棄復誰憐世業襄城舊孤墳汝路偏修文應地下遺像儼生前未得瞻風槪空令涕淚懸愚庵王公瓖大夫元曠達襟抱絕塵氛香署星辰列淸班鵷鷺羣兩都看宦達百寀重廉勤要地能知止危途恥策勛早投南郭隱不待北山文身向歸來健名從死後聞一官無厚業諸子有餘芬鳴瑟哀梁木遺書落案蕓風花虛館榭煙艸自立墳野路東流水空山歲暮云九原長不起回首一懷君雷

十月鳴雷動中宵萬壑哀初聞蟠地出忽覺遶庭回夜水蛟龍鬥寒山風雨來江濤何處拆天柱此時摧詎識乾坤意深愁號令乖攬衣還不寐坐望積陰開雨後溪園卽事偃息春朝晏輕陰散野園山云行翠璧溪雨度河源鷺浴晴相倚鳬飛暖自喧疏楊映遠岸細艸入平原開徑徒懷侶臨流且避諠豹終隨霧隱龍豈怨泥蟠鴻鵠皆千里雞豚自一村幽棲何限意難與世人論中元節有感去歲中元節朝陵百職同嚴趨神路左遙拜孝園東龍虎瞻王气乾坤仰帝功未回衡嶽駕空墮鼎湖兮啟兆龜圖順編年鳳歷終玉衣陳畫幄寶瑟閟玄宮北極猶前日南燻亦舊風病居逢此日長望五雲中九日盜賊無休日憑髙淚滿纓岷峨日淒愴江漢失澄淸故國遺軍壁孤城傍虜營兵戈生朔气鼙鼓入秋聲吹帽他時興登臺此日情賓朋共一笑俯仰異平生黃菊淮川晚丹楓楚岸晴蹉跎栗裏醉憔悴澤中行近郭靑山抱回堤綠水縈長陰接遠句短日背髙城墟裏孤砧發關河一鴈鳴臨觴憂戰伐對食想升平元帥誰摧敵尙書尙用兵幽人獨北望疲卒舉西徵秋圃芳菲雜閒門鳥雀盈垂蘿飄幾席落葉裊檐楹夕竹捎煙勁寒花泫露明光陰玄鳥變湖海白鷗輕放逐寧違性棲遲且避名蒼生大臣在莫自涕縱橫悼馬詩★並序☆予家買得一馬齒小而良丁卯歲季夏十五夜予忽夢一龍子立階下局蹐而死夢警僮在戶外呼曰廏馬死廏馬死予怪且惜之作悼馬詩十韻乘爾方踰歲何期病忽危四蹄猶未鑿雙淚泫長垂濯水千年降房星一夜隳早逢田子嘆終共塞翁悲顧影辭金絡遺骸戀敝帷詎能酬飼秣那復效驅馳苜蓿殘空櫪莓苔滿故池風塵思駿力煙海失龍姿惆悵玄黃句淒涼赭白詞平生精志在不愧主人知郊觀二十二韻★以下京集☆今代圜丘地天開壯麗區神祗二後配禮樂百王殊制作由皇祖儀章藉老儒萬靈欽受紀七聖亶承圖柴望兼虞典登封略漢模巍基錯采繪法象備堪輿丹戶乾坤辟雕墻海嶽扶瑤壇上星斗琳觀俯虛無輔弼朝玄座勾陳衛紫樞風含浴殿暖云裊露盤孤好時瞻春祀嵩髙聽夜呼公侯守禁禦虎旅發金吾玉輦臨犧宰珍饈走膳夫廟縣鏞鼓列庭舞羽千趨俎豆聯周簋圭璋飾夏瑚祠官足錦繡道士住蓬壺澤艸三花綻宮霞五色敷時時聆磬管鬱鬱鎖松梧日月藏金櫃龜龍祕赤符祈天洪洛誥渡海斥秦誣杜甫唐三禮班生漢兩都侍臣從此賦千載頌文謨壽許司馬間代生豪傑乘時見哲人雄姿龍馬異偉器廟廊珍浩蕩天開運崔嵬嶽降神扶持元有自制作固無倫磊落先朝事崢嶸報主身九霄隨日月萬里出風塵柱下魯簪筆臺端早曳紳觸邪持豸角糾繆逆龍鱗道直官頻謫時危志不伸流言鑠金石雅操厲松筠行路知桓典專城借寇恂淸譽髙士論優詔闡皇仁紫禁彈冠入黃沙捧節巡讜謨仍寡合正气凜難馴厚寵臨危辱幽期邁隱淪班行看解綬河上羨垂緡謝臥東山裏夷歸北海濱蒼生懸望切靑瑣薦書顏攺革逢多難倉皇憶舊臣帝心虛簡在神武藉經綸指顧三邊靜吹噓四表春朝廷推汲黯帷幄用陳遵圖識魚蛇變營觀虎豹侁赤墀分雨露畫省接星辰下殿常宣問臨軒數見親禦香攜袖滿瑞錦賜袍新不屈朱門貴能憐白屋貧散衙時待士開合晚畱賓片善無攸伏微言得具陳重闈俱鐝鐝諸子益振振竇氏燕山桂莊生漆圃椿趨庭羅彩服列鼎席文茵夢燕佳辰協乘牛紫气眞庶司欲軌範斯世待陶甄願保喬松歲長登要路津頌聲垂琬琰勛業上麒麟末進瞻休采愚衷實忭忻魏公中土彥誰謂徳無鄰壽泉山先生徳業臺衡望精神光嶽靈漢儲懷羽翼周士服儀刑紱舄登三省臯比擁六經飛章白哭闥解組鳳凰亭慷慨陽城餞淒惶楚澤醒丹心對日月白首臥滄溟積慶璇源浚垂芳奕葉馨彩衣葉子宴玉樹謝家庭海嶠神仙窟煙霄鳬鶴翎棲身葺薜荔返老斸松苓花映衣裳古芝凝眉髮靑三山開壽域萬里動文星雨露知桃李春秋報莢蓂聖朝耆俊禮早晚賁云扃簡粹夫二十知學道於今猶未眞白髮空愁我金丹不遇人側身向天地舉足墮風塵乘雲空有興涉海浩無津聞君能煉骨妙論頗通神倘惠長生術髙揖謝親賓送梁鴻臚之什邡次孟望之韻王官葉縣宰仙令漢庭聞寵餞傾朝俊淸光憶近君鷁舟三峽去鳬舄九霄分錦水流營月巴山入陣云朝廷再遣將郡邑半從軍雍齒封侯地期君早樹勛寄贈王子衡禦史時按關中獨坐淸關內臺中覺汝賢函崤天下險周召國風先按節人文朗登臺使命宣豺狼避驄馬神鬼泣龍泉文彩驚流輩徵庸憶往年衣冠隨謁帝館閣望登仙省接星辰近池臨雨露偏畏途逢攺革新法忤權姦放逐江湖去飄零歲月遷地卑棲鎩羽天近起聯翩殘寇猶衝突蒼生極倒懸專徵空授鉞募戰豈論錢漂血江河赤僵屍楚蜀連俊才兼武略要地有威權馬上排金戟軍前贈玉鞭笑談安石計激切賈山篇漢苑南山下秦城北斗邊相思一回首萬里各風煙贈良伯帝座神仙侶天河烏鵲橋常時異棲息今日共雲霄念子飛騰入相看衢路遙人猶惜腰褭吾已嘆鷦鷯苑旭髙云閣宮花並玉鑣明光羨起艸努力在淸朝贈劉生劉生何激昂下筆已成章誰敢輕年少吾尢重老蒼王揚操翰墨遊夏早升堂汗血眞龍種奇毛本鳳凰炎天畱玉樹花夕映冠裳霄路云鴻羽他時看爾翔送鄭伯生送親還夷陵送喜潘輿動承歡解玉簪私情烏鳥疏恩詔鳳凰林晝錦供菜服秋懷罷越吟路難回馭志江穩放舟心雨露殘冬景風塵靜夕陰荊門巴國盡巫峽楚宮深碧樹猶春色黃鸝更好音莫因鄕土樂長往故山岑聞河南捷呈合內諸公近得河南定旋牧東海疆元凶親受縳余櫱遠潛藏始失徐關險終連郢塞長孤貍窺社稷螻蟻竊侯王淸洛千營駐黃河一葦航詎能逃汝漢那敢傍嵩印勇略傳諸將兵威借朔方中丞兼節制上宰極扶匡霽色瞻宮殿陰氛散渺茫凱音連報捷獻壽屢稱觴天子開麟閣羣公奉柏梁中興當此日漢武是今皇愴往衣冠禍哀玆盜賊猖缺戕悲相國開网見殷湯格鬥中原血誅求海內瘡猶須哀痛詔可少治安章斟酌調元气扶持立紀綱薦新行太廟覽政坐明堂不獨殲豺虎還應感鳳凰蒼生倚君相拭目看時康子衡在獄感懷二十韻朋儔日乖蹇念汝涕如濆賈誼生非晚鄒陽志不羣書從梁獄上哭向漢庭聞天地虞羅密江湖釣餌芬路豺那可問屋鼠竟難燻已懼蒼蠅點眞成貝錦文神龍在污淖鷙鳥失靑雲日月盆還覆燻蕕器不分鬥間誰辧劍野外枉懷芹談虎嗟何及亡猿禍已云髙才元脫略眾口但紛紜木直防先伐蘭芳忌自焚晝臺幽白日冬井下霜氛曉榻明星晳陰墻白艸曛連驂虛繾綣尺牘阻殷懃石父遭齊相鍾儀滯楚軍受書賢不死演易聖猶勤縲紲終非罪文章固有勛燕臣霜霰烈庶女震雷殷佇見天王聖金雞早赦君寄題丹陽孫氏七峯山房聞爾山房勝靑天秀七峯芙蓉疊日月雲霧裊杉松階倚巖巒積空﹠﹟63139﹔心通洞壑重丹霞互明滅瑤艸自春冬靜得沈冥趣幽探仙聖蹤源潭暗雷雨白晝有蟠龍蓉溪書屋書屋蓉溪曲雲林蜀嶺斜一經韋相業萬卷鄴侯家檻護連枝秀池看並蒂葩謝庭森玉樹漢省接金華山月岷峨雪江天灩澦霞花潭通白石錦水出丹沙星野光芒聚鴻霄羽翼遐地靈與文物今古擅三巴方朔圖調笑東方朔沈酣金馬門竊桃王母見懷肉漢皇恩月下雙鸞返雲間八駿奔玉盤春不獻丹核代長存事往丹靑錯圖開錦繡屯素湍搖弱水玄圃折昆侖種樹非潘縣迷花似楚村千年一結實萬古自蟠根海日紅猶爛天風裊更繁神仙皆羽翼洲島異乾坤無路乘黃鶴何由踏赤鯤市朝棲大隱那識歲星魂友竹買園惟種竹身與竹爲儔一徑白雲裏千竿淸吹幽江亭朝對雨水榭早迎秋翠袖天寒倚朱弦日暮愁風因故人至月爲此君畱逸駕今誰並前身是予猷人多嫌寂寞吾獨慕淸修苦節長如此虛心不外求琴樽忘老病幾席共綢繆歲晚根逾固霜繁花益稠山空鷓鴣怨海闊鳳凰憂髙志寧須待深棲且自謀何因孤興發吹笛上君樓渡涇渭★秦集☆北回亂涇渭東眺極澄瀛落日兩蕩潏遙天雙帶縈波流互明滅岸折屢崩驚★一作洲渚各縱橫☆隔樹★一作歲☆望回合分濤揚濁淸堰渠饒上壤形勢迥西京漕挽通秦甸津梁跨漢城湮沈九州島會雄壯入川名空挹入河志復含浮海情風沙滿世路云浪渺江程鵲去星鴻遠鯨翻霧島輕片帆儻可借萬里自玆行

【卷之二十四／七言律詩六十四首】舟次漢陽武昌聞邊報長安驛雲溪驛嶽陽嶽陽城中聞笛七夕寄君山華容弔楚宮秦人洞二首月潭寺二首出新添城憶中捨諸寅憶諸同遊安莊道中漢將祠新興普安九日黔國後園二首白帝城歸州郢中呂公祠還家口號髙夔州先生示賞李秀才園中芍藥詩用韻奉答五日病後吹笛沈逸士來自吳下能詩善鼓琴間投篇什見訊顧館於城中予以病不得造乃作此詩招致敝庒邀沈淸溪趙雪舟馬百愚登樓次百愚韻馬百愚同沈淸溪見訪次韻二首十一月五日雨中邀沈淸溪趙雪舟雨晴冬至立春燕子次杜工部韻秋興八首聞望之買馬促裝以詩畱之同焦太史遊靑峯禪寺十二夜月人日懷孟望之贈袁將軍惟武寄贈劉東山先生次林都憲韻寄懷端虛堂酬髙新甫代孫太守自題沱西別業次劉東山先生韻兼酬東山寄張別駕九日不見菊次劉朝信韻夜坐九月二十六日同賈廣文劉舉人任貢士髙夔府先生宅內賞菊四首

何大復先生集卷之二十四七言律詩六十四首舟次漢陽★以下使集☆使客舟從漢口來武昌城對漢陽開千年洲在空流水百尺樓髙鎖舊臺太白未輊崔顥句老暪元妬禰生才山川不盡豪華盡落日煙江思轉哀武昌聞邊報傳聞虜騎近長安北伐朝廷已遣官路繞居庸烽火暗城髙山海戍樓寒一時邊將當關少六月王師出塞難先帝恩深能養士請纓誰爲系樓蘭長安驛暮雨蕭蕭云黯然數家山下起炊煙空﹠﹟63139﹔心聞早鴈秋多思門對寒流夜不眠遠使正持三楚節舊遊曾扣九江船驛程南去無窮路來往風塵閱歲年雲溪驛雲溪驛裏經過處六七年間兩度行風土不殊初到日雨墻難認舊題名異方見月思鄕縣遠客逢秋念友生明日巴陵江上酒弟兄相對不勝情嶽陽楚水滇池萬里遊使車重喜過巴丘千家樹色浮山郭七月濤聲入郡樓寺裏池亭多舊主城中冠蓋半同遊明朝又下章華路江月湖煙綰別愁嶽陽城中聞笛何處笛聲三四弄坐聽疑隔楚江濆落梅折柳怨淸夜激羽流商哀白雲月上山樓人獨倚風髙秋院客先聞洞庭空闊瀟湘冷縹緲餘音送鴈羣七夕夜久髙城風露收微云斜漢兩悠悠閨中搗素思關塞樓上穿鍼待女牛屏燭夜深秋似水池花香澹月如鉤桂宮髙處寒多少誰念嫦娥此夜愁寄君山塵蹤西過巴陵地尙欠君山寺裏詩十里無緣攜客到六年不見使人思空巖竹映湘妃廟舊井潮深柳毅祠湖上老仙誰得遇夜寒橫笛向江吹華容弔楚宮別館離宮紛綺羅細腰爭待楚王過章華日晚春遊盡云夢天寒夜獵多廢殿有基人不到荒臺無主鳥空歌西江煙月長如舊只有繁華逐逝波秦人洞二首桃川道士來相送指點仙蹤玉觀西云鎖洞門何處問花開溪路幾人迷石橋自發新秋艸丹竈長封舊日泥落日山中不勝思松陰竹色冷淒淒二聞說秦人此避秦碧桃零落舊時春家移洞裏難知姓水到人間易問津山色溪聲自今古石牀磵戶空埃塵洞前卽是南徵路來往年華容鬢新月潭寺二首玲瓏金剎白雲邊踏閣攀林一徑穿龍出洞門常作雨鶴巢松樹不知年僧來殿上鳴鍾飯客到山中借榻眠怪底夜來難得寐秋風空﹠﹟63139﹔心下遶流泉二緣蘿陰下到蒲團茗葉松花進晚餐近水雲霞晴亦雨傍巖樓閣晝常寒旅懷寥落逢秋半僧話淹畱坐夜闌惆悵塵蹤又南去朝來鍾磬隔煙巒出新添城出城凝望一沾巾行到窮邊見洞民靑艸時多逢瘴死白茅屋爲住山貧秋來萬里倦爲客日落千峯愁殺人聞道徵兵需北戰朔方應已困胡塵憶中捨諸寅憶昨共陪天北極幾回朝賀識龍顏簾開仙掖宮云近地隔金河苑日閒靑瑣夜歸池上佩朱衣曉入殿中班只今遠使違趨奉淸夢常依霄漢間憶諸同遊冠佩長安多貴遊別來時復見新秋花邊騎馬春遊寺月下橫簫夜上樓鴻鴈不傳長道字江山應系遠人憂遙知賓館常懸榻經歲誰能爲我畱安莊道中處處人家空薜蘿幾年凋獘擾干戈山過白水峯巒峻路入盤江瘴厲多嶺徼土風連百粵郊原人語雜諸羅側身西望看銅柱此地曾經馬伏波漢將祠嵯峨髙嶺入云平嶺上人傳漢將名殊域歲時供祭祀千秋祠廟著神明古墻不辧丹靑色深夜猶聞劍戟聲下馬獨來詢舊事殘碑無字紀南徵新興蕭條窮巷掩荊扉立馬荒原見鳥飛城爲燒殘鄽市少地從戰後艸菜稀燐生陰雨黃昏見鬼哭秋山白日微卻怪當年出師者豈無寸策達戎機普安日下孤城生夕煙相逢只說敗師年寨門晝閉靑山上戍角寒吹白漢前寇至不知重嶺隘兵來能得幾家全居人尙想黔中將統領三軍獨晏然九日黔國後園二首何處風煙消客愁將軍臺榭枕山丘一年又過重陽日兩鬢空愁萬里秋水國陰多寒已至炎方霜後瘴初收憑髙欲送登臨眼更上池邊百尺樓二天空遠水明秋岸梧葉蕭森楓樹殘黃菊數從行處見紫萸獨向醉中看浮雲樓觀滇城暮落日山川棘﹠﹟63139﹔火道寒忽憶登髙去年客慈恩湖閣共憑闌白帝城峽口風悲猿夜號孤舟燈火宿煙臯艸深廢井人家少水落寒山雉堞髙自古金湯難恃險當時版築豈知勞永安亦在荒城裏玉殿淒涼空野蒿歸州暮雲天際見髙城行盡千峯峽漸平古郡山頭萬家住客舟江上一燈明竹枝慣聽巴�曲鳥道才通楚國程未卜東歸何日到片帆斜月對離情郢中荊門南下接平疇蕭索風煙似晚秋衰艸茫茫楚宮廢荒城寂寂漢江流人亡異代空遺宅歲暮他鄕獨倚樓最是陽春音調古至今歌罷少人酬呂公祠★以下家集☆落日蕩漾古水濱邯鄲城邊逢暮��王臺榭艸花盡呂公祠堂松桂新馬上十年元是夢世間何處可還眞黃金白髮俱閒事赤日紅塵愁殺人還家口號十年奔走違親捨此日歸來喜不禁敢向明時輕組綬秪緣多病乞山林閒居擬著潘安賦髙臥寧知謝傅心早晚南巖桂花發開軒相望一長吟髙夔州先生示賞李秀才園中芍藥詩用韻奉答李家芍藥開滿堂夔州太守更淸狂題詩晚坐朱欄靜對酒春憐白日長好爲池臺畱爛熳莫教風雨怨淒涼佳期臥病難乘興悵望殘花憶謝郎五日五月五日天气鮮艾葉橊花堆眼�鄕土歲時殊不惡閭閻風俗自堪憐鄰人角黍能相送野老蒲觴得共傳回首十年車馬地每逢佳節淚潸然病後病後頻驚節序過不將風景怨蹉跎秋來門巷依楓橘歲晚衣裳戀芰荷洛下閒居辭宦早茂陵消渴著書多鳳凰池上三年客騕褭空鳴白玉珂吹笛橫笛髙城弄晚颸碧空如水鴈來時關山月落腸應斷樓閣秋生響易悲楊柳天邊渾折盡梅花江畔故開遲武陵回首南徵路一曲那堪馬上吹沈逸士來自吳下能詩善鼓琴間投篇什見訊顧館於城中予以病不得造乃作此詩招致敝庒寂寞秋山臥病年美人勞贈白雲篇陳蕃已下迎徐榻王子寧回訪戴船郭外樓臺堪眺望水邊花樹足畱連廣陵失後無新譜莫惜攜琴爲我傳邀沈淸溪趙雪舟馬百愚登樓次百愚韻村居邀客慚供給且爲靑山一倚樓十里沙平遙對酒百年地迥更逢秋城中車馬何人到水曲風煙盡日畱無柰天涯歸思切孤帆八���洲馬百愚同沈淸溪見訪次韻二首門接漁樵只數家柳條藤蔓轉相遮不妨佳句頻題竹況有淸尊共對花開閣定攀棲舊榻入溪還擬著浮槎誰言人世相逢易浩蕩江湖未有涯二共憐野外多風景乘興閒過碧水涯艸閣連朝聞雅詠楓江萬里得佳期馬卿作賦無��沈約爲文有妙思莫向尊前話離別雲山秋色易生悲十一月五日雨中邀沈淸溪趙雪舟仲冬風雨似秋來無客蓬門晝自開幽抱向人那得盡窮愁泥我若爲裁不禁遠岸梅花照更見孤城柳色催三徑已拌畱二仲相過此地莫遲回雨晴竹裏柴門冬日輝水邊煙霧晚霏微背霜石壁丹楓盛待雪沙田靑麥稀自愛羣鳬將子去卻疑雙鸛見人飛西郊風物晴還好誰共看云興不違冬至至日哦詩野水濱乍晴天气最宜人檐前白日不覺晚山下寒梅俱放春遠客盤餐還偶共故園風俗自須親病來又見陽回節鳴玉何由��紫宸立春今年臘月逢春日喜見東風隔歲吹沙上柳條已堪把城邊梅花亦不遲離離山郡開云雪冉冉鄕園易歲時欲與鄰翁試新酒相邀酩酊莫深辭燕子次杜工部韻燕子飛時江柳春眼看節序幾回新亦知社日歸鄕國忍對秋風別主人舒倦不殊羣��往來寧有百年身空簾寂寞山堂夕惆悵花枝淚滿巾秋興八首髙樓一上思堪哀水盡山空鴈獨回萬里關河迷北望無邊風雨入秋來故人尺素年年隔薄暮淸砧處處催徒有寒樽對花發病懷愁絕共誰開二憶在京華近侍年五更淸佩入朝天鳳凰池接夔龍會閶闔樓開日月懸南國自通滄海貢胡塵不動玉門煙只今病臥遙回首夜夜淸光北斗邊三前歲今皇新禦極鳳銜恩詔出明廷孤槎奉使日南國萬里題詩天畔亭地入金沙江浩浩風連銅柱海冥冥昆明亦在滇城裏也上��女星四蜀中形勝千年在峽樹江花照使袍神女廟深虛暮雨漢王臺迥落秋濤漁人東望滄浪闊客子西來灩澦髙不見啼猿系舟處風波遙夕夢魂勞五漢水東馳入楚來長沙秋望洞庭開江淸樓閣中流見日落帆檣萬里回去國尙思��賦逢時空惜賈生才湘南兩度曾遊地惆悵煙花暮轉哀六秋來門巷少經過日日幽懷對薜蘿一笑流光拋客路十年歸夢落漁蓑沙邊返照寒初斂水上浮雲晚故多苦憶梁園辭賦客黃河愁望渺煙波★時李獻吉在汴州☆七裊裊西風歇眾芳天髙溪谷迥煙霜孤城落鴈衝寒水萬樹鳴蟬帶夕陽塵滿一區楊子宅蓬生三徑蔣公堂相過未有裘羊輩醉裏狂歌亦自長八千年申國有提封楚塞重關渺未窮舊事秪看東逝水髙臺不斷北來鴻連山落木蕭條後隔坐殘花悵望中正是平居多感慨底須辭賦��風聞望之買馬促裝以詩畱之聞君買馬衝宵發正爲慈顏在遠京已喜尺書前日至不妨旌節來年行故鄕歲暮難爲別長路天寒益系情擬辦盤餐畱暫住況逢風雪阻嚴程同焦太史遊靑峯禪寺裊裊丹梯百丈懸上方宮在白雲間川原暮過淮西雨樓閣晴開楚上山厭逐風塵���喜將樽酒對僧閒同遊更有情親在並轡山中日往還十二夜月待月東林月未圓水邊樓閣半輪偏誰家玉笛休空怨此夜淸樽益可憐卽向乾坤生羽翰更看江海淨風煙停杯席上遙相問卻愧當年李謫仙人日懷孟望之人日登髙聊引興萬峯寂寞對申臺鶯花出郭還難見雨雪逢春尙未開沙畔柳條悲暮角城邊栢葉照寒杯關河悵望東歸使渺渺孤槎幾日回贈袁將軍惟武雄佛光寒射早秋南徵曾共伏波謀萬營貔虎胸中算八陣龍蛇掌上籌誰識淮陰堪拜將獨知定遠合封侯漢家武略多名帥功在云���畱寄贈劉東山先生次林都憲韻一疏歸來臥舊山幾回天上識容顏城邊黃石畱侯去海內蒼生謝傅閒日月夢隨天闕仗煙波家在洞庭灣南瞻江漢無多路不得乘槎一往還寄懷端虛堂艸堂風物迥無倫夔府詩成更有�攜酒幾時容入社卜居今日願爲鄰謝安亦有���文舉元多北海賓珍城邊花竹樹年年不厭訪君頻酬髙新甫連篇落落見才華未報瓊瑤秪自誇靈運詩成應夢艸江淹筆在更生花行吟出郭愁仍破病起逢春思益嘉不惜淸詞三百首品題常到野人家代孫太守自題沱西別業次劉東山先生韻兼酬東山黃鸝未比謝家莊綠野還連晉國堂亭榭寥寥看市遠江湖渺渺接天長摲過髙士蓬三徑喜望佳人水一方安石他年如未起賦應許共徜徉寄張別駕苦憶朗陵張別駕尺書念忽到林丘江東亦起秋風興溪上難忘雪夜舟山郭有花���水亭無客自淹畱汀蘭岸柳俱相待莫負淸樽此日遊九日不見菊次劉朝信韻一秋風物已淒涼九日無花只斷腸徒把靑尊畱客醉不教繁朵向人黃鳴弦急管休相聒舞蝶遊蜂莫自狂獨坐孤城正愁寂更堪落木下斜陽夜坐暮雨寒雲黯復開山齋獨坐思���生門外沙鷗至月落燈前江鴈來西海交遊總霄漢十年蹤迹但塵埃長安不見空回首歲晚愁登萬里臺九月二十六日同賈廣文劉舉人任貢士髙夔府先生宅內賞菊四首陶令門前花盡開郭西騎馬看花來疏枝淡蕊寒仍發細雨斜風晚更催擬向夜深還秉燭可憐秋盡始傳杯相逢一笑具非易共把繁枝醉不回二秋來搖落倍堪嗟喜見孤芳殿物華深院護籬元密密小堂穿徑故斜斜淸詞屢動詩人座白酒還逢處士家老逐少來無住日莫教空負滿頭花三淺白輕黃千萬枝幽香今日始���中籬落人稀到水畔亭臺蝶不知折向秋風堪寄遠種因晚節故開遲去年此會今皆健來歲花時可對誰四野店山家開已殘寒來移近曲闌干亭亭似與霜華斗冉冉偏隨月影繁千里況逢佳客賞幾人能得故園看淸尊歲暮東籬下采采金花�滿盤

【卷之二十五／七言律詩六十六首】生子溪上無題次韻答莊國賓見訊贈穎川張子辰秀才答雷長史四首送馬公順視學湖南四首王君宿邀蔡大尹過予捨至期雨候蔡不至作詩促之讀李子艮嶽詩有感早春眺望感春寄五淸先生懷西涯先生寄希哲望之二兄寄任司訓寄馬君卿固安雨中畱蔡黃二親淸明日上先祖並兄墓袁惟武邀客泛舟夜下次韻葉四公子西園張太守宅同賈長教會集春興袁衝霄先生同惟學過訪同髙鐵溪先生劉朝信兄宿賢隱寺次韻袁惟學南園登謝臺楊花暮春秋夜賢隱寺別劉朝信歲暮對雪懷劉朝信寄胡宗器悼內谷日送任宏器入京二首再送宏器題葉邦重山水畫限韻題張給事安期圖爲乃翁壽贈楊靜之歸眞陽到寺太虛上人爲起書樓遊西山胡本淸邀畱新色寺與諸生畱別趙生書屋題任宏器思親捲贈嚴生述懷送周大題劉朝信唐學士瀛洲圖送惟學南還送趙司訓喪偶還羅山送易太史歸省湖南八日王宗哲宅見菊九日雪答崔太史苦熱雨中聞河南寇西海子汝忠宅待月同望之

何大復先生集卷之二十五七言律詩六十六首生子兩歲歸來生兩雛故園夫婦亦���家自愛添丁好徐氏誰言二子殊未論圖書能繼業且教門戶有懸弧劬勞正念吾親在更遣悲歡此日俱溪上溪上茅齋不掩扉西風初罷芰荷衣月寒沙柳蕭蕭落天晚江鴻肅肅飛野客哦詩水邊立家人沽酒夜深歸相逢醉語休辭數城外黃花漸覺稀無題艷舞嬌歌出綘紗黃金不惜教琵琶鴛鴦本是雙棲鳥菡宿元開並蔕花紫玉豈忘韓重侶綠珠寧負李倫家多情自古還多恨腸斷春風巷柳斜次韻答莊國賓見訊多病無能合罷官淸時那敢獨求閒遠沙月出明如水髙樹云來暗似山已恨緇塵���不教靑鏡老紅顏美人歲暮勞相問叢桂山中�自攀贈穎川張子辰秀才聞君已是靑雲翼萬里飛騰竟若何縱有當時許由耳莫教更洗穎川波麒麟自掣黃金鎖騕褭終鳴白玉珂知爾匣中雙寶劍塵埃他日爲誰磨答雷長史四首每誦淸詞動我愁山中歲暮若爲��攀桂樹遙相憶欲寄梅花可自由萬里江湖雙涕淚百年天地幾交遊誰憐舊日中朝客謫向王門半白頭二玉壘靑城萬里山亦知歸興滿鄕關沙邊返照寒將斂江上行雲晚未還道路南來多壅隔雲霄北望少追攀曳裾受簡皆淸事莫向滄浪羨我閒三汝上相逢歲已長故人官況近荒涼天涯白髮催遲暮客裏淸尊送夕陽賈誼功名終負漢馬卿詞賦尙遊梁看君尺素遙相慰況是羊何有和章四十載寒氈鄭畫師風流文采更堪思朱門鼓瑟官仍達靑殿揮毫出每遲百里風煙���孤城雨雪已多時極知歲晚傷心切起傍官��詠詩送馬公順視學湖南四首關中人物從來盛況汝才名天下稀得路驊驑看獨步出塵鷹隼羨髙飛十年京洛猶今日萬里江湖更落暉同是燕臺舊遊客可堪相見又相違二洞庭云夢眼中寬襄國荊門掌���楚樓臺皆壯麗萬年江漢自波瀾煙花白日空愁暮鴻鴈靑春尙避寒莫道秦川歸未得人間今日路行難三兩年懷抱值君開聞說京華首重回天上故人難再見世間岐路轉堪哀孤舟落日三江口遠客浮雲萬里臺南斗尺書相望切暮天鴻鴈幾時來四武昌南望盡雲沙楚岸湘亭更好花桃李百城開士館星河中夜傍仙槎南宮書畫新連舫吏部文章舊滿家直北五雲天更遠欲從何處望京華王君宿邀蔡大尹過予捨至期雨候蔡不至作詩促之招邀數費主人迎枉顧何慚令���爲泥途妨出郭未應風雨卻寒盟雲間不見仙�下花外如聞駿馬鳴玉舄淩空休更怯銀鞍傍險亦須行讀李子艮嶽詩有感北朝宮闕已陵夷南渡衣冠更亂離誤國始知金櫃冊蒙塵空嘆翠華旗龍爭虎鬥中原破海倒江翻萬古悲猶是曹時歌舞地風塵今日淚還垂早春眺望山郭輕寒細雨開水邊沙徑獨徘徊艱難世事棲田裏潦倒年華斷酒杯晚日殘霞皆自媚白梅靑柳遞相催茅堂春色無人見迸淚看花日幾回感春羸病江湖春意生淸沙遲日眺★一作照☆孤城緣堤塹柳葉相暗隔屋山桃花獨明萬里江天雙起鴈誰家園樹亂鳴鶯風光物色元非惡觸目經心偏苦情寄五淸先生地比天南一寄聲楚山蜀道兩關情他鄕歲月仍羇旅故國風塵尙甲兵張翰本非思玉鱠謝安終不忘蒼生遙瞻山斗徒勞仰苦恨江湖不易行懷西涯先生六省尙書第一班兩朝元老領���教外國聞裴度未見東山起謝安歸去朝廷公望重老來湖海路行難兵戈此日交馳檄將帥何時議築壇寄希哲望之二兄東風悵別十年歡北斗愁臨五夜看海內君親情獨苦天涯兄弟見俱難孤城落日黃鸝暮紫塞靑春旅鴈寒君夢可曾回故里予心終日在長安寄任司訓江湖不見任公子風雨常懷老鄭虔異域親朋皆萬里故鄕花柳又新年靑春已共浮雲去白日難同逝水還爲道故人從別後一身顦顇淚雙懸寄馬君卿固安弦歌今作王畿宰辭賦元傾上國人易水塵沙連雨雪漢家樓觀接星辰交期秪望雲間履生計猶慚海上綸寇盜縱橫朋舊隔江湖此日淚盈巾雨中畱蔡黃二親門巷泥深過客難百年聊共此盤餐浮雲落日山河暮細雨靑春樓閣寒近夜蛟龍還入浦久陰鴻鴈更移灘年華滚滚相逢少莫厭拌畱到夜闌淸明日上先祖並兄墓城西鬱鬱見佳城駐馬山頭悵���古松楸此丘壠百年花柳又淸明音容地下空�夢骨肉人間益愴情更望老親封葬地恨隨春艸一時生袁惟武邀客泛舟夜下次韻春水逶迆碧樹邊滿筵賓客醉開船情親不厭頻來往語笑何妨更接連遶岸星河天共轉近城鍾鼓夜初傳人間此會眞非易荏苒春風爲爾憐葉四公子西園邀客西園公子家東風二月已飛花巷遮碧柳行春馬樓倚靑山落暮鴉移席尊壘遙出浦入舟燈火更依沙淸吟況接同鄕彥應有文星動水涯張太守宅同賈長教會集遲日香風細細回招邀更喜廣文陪千年又下南州榻二月同傳北海杯午院云陰移幾席春城雨色映樓臺三鱣五馬皆髙客獨愧江鷗共往來春興東風回首卽殘春日日淸江愁白蘋北去雲霄無道路西來天地有煙塵身經貴賤知交態事到安危憶古人卻喜故園桃李樹花開又見一回新袁衝霄先生同惟學過訪風起髙城春日斜相畱肯醉野��白雲對酒看山色靑艸題詩到水涯隔岸鳴鶯深坐樹傍樓飛燕故穿花竹林萬古追遊地二阮風流未足誇同髙鐵溪先生劉朝信兄宿賢隱寺次韻雨過靑山暮色來僧堂客至燭花開半空樓閣星河動滿院松梧鸛鶴回浮世黃塵兼赤日古人白骨已蒼苔兵戈此際同杯酒愁聽春城�角哀袁惟學南園樹裏行杯坐日斜池邊立馬聽鳴鴉苔陰雨暮寒靑竹水色春深靜白沙開徑蓬蒿無俗客入城花柳似山家百年懷抱君應識不是淹畱爲物華登謝臺故國蕭條登此臺暮云春色轉相催蓬蒿滿地悲風起樓觀當空倒影來山鳥不隨歌舞散野花曾傍綺羅開今來古往無窮事萬載消沈共一哀楊花三月楊花裊裊白憂人淚點暗中拋漫天撲地有何意惹艸粘沙多似毛忽趁狂風翻自遠更遮落日彊相髙紅塵滿眼靑樓暮攪亂春愁爲爾勞暮春城邊楊柳飛白花河上春風吹��飄飄歲月此雙燕渺渺江湖聊一槎人情翻覆似�浪世態變化如雲霞駟馬髙車有憂患只須料理東門瓜秋夜黃菊花垂霜月陰碧林丹樹各蕭森關山日暮豺狼近海水天寒鴈鶩深萬事誰能看倚伏此身何必問升沈干戈未息瘡痍在永夜遲回�寸心賢隱寺別劉朝信臘近孤城送客難一尊蕭寺共悲歡山空木葉鳴風急水曲松林背日寒岐路人間妨躍馬十年天上憶鳴鸞知君此去長安近擬向雲霄直北看歲暮歲暮孤城日易陰溪邊茅屋苦寒侵江湖更覺龍蛇遠霜雪翻教燕雀深病起一身惟縱酒愁來雙淚忽沾襟山林鍾鼎皆吾志北望悠悠萬里心對雪懷劉朝信十月孤城云黯然萬峯飛雪此溪邊煙斜細細縈寒日風急飄飄落暮天何處玉珂迷紫陌幾家銀燭照華筵茅堂此際堪乘興不放山陰半夜船寄胡宗器悼內玉簫不聽鳳凰鳴銀漢愁看織女��夜機中悲蟋蟀十年空﹠﹟63139﹔心下拾流螢白頭司馬空多恨淸淚安仁更苦形見說生兒是奇器他年應慰九泉靈谷日翠壑煙開風滿林岸雲沙雪暝陰陰城邊瓜地謀生計溪上靑山獨往心野客開樽閒共語田夫負來亦相尋茅堂春事年年異不廢鶯花此日吟送任宏器入京二首四十功名亦壯年丈夫才气豈徒然渡河春羨蛟龍起望闕晴看日月懸江畔梅花初送雪天邊楊柳正含煙悲歌此日臨燕趙未許奇遊屬馬遷二與爾相逢已十年孤城此別意蕭然春來鄕裏交遊少日暮江湖涕淚懸麒驥未應辭道路豫章終擬出風煙因君遙起長安思況是徵鴻又北遷再送宏器春日城邊駐客車夕陽山下惜離居燕關悵望風雲外楚水分攜雨雪餘萬里登臺先郭隗十年題柱老相女長安三月鶯花爛得意休忘尺素書題葉邦重山水畫限韻我愛君家畫裏峯更看茅屋傍���云不是人間路滄海終期物外蹤野徑一春無�馬石潭深夜有蟠龍移家欲向溪邊住坐聽靑山日暮鐘題張給事安期圖爲乃翁壽黃髮仙翁白鹿車安期親見棗如瓜玉盤已獻千年實玄圃先開五色花壺裏靑天長日月眼中滄海又塵沙觀圖宛識封君面壽酒頻來�事家贈楊靜之歸眞陽人物遙從泮水看眼中鄕裏舊衣冠江鴻終擬登逵路海鵠還應愛羽翰九日黃花聊對酒千山紅樹正憑欄眞陽城外秋仍好悵望西風白露繁到寺樓閣山空暮景懸上方鐘鼓晚來傳白雲獨照孤燈裏新月遙臨雙樹邊常怪陶潛庸入社亦知蘇晉愛逃禪髙僧老衲眞吾侶蘭若松林可度年太虛上人爲起書樓書樓新起賴休公況接丹梯百丈通秪爲雲松巢此地不須車馬到山中白雲倚檻臨丹壑明月開軒坐碧空更作百年投老計已將別業傍禪宮遊西山胡本淸邀畱獨馬尋僧春到寺萬山邀客晚登��人門巷松邊入稚子盤餐竹下來江鳥亦隨山鳥喚紅花偏映白花開顏遊苦爲東風意況是情親豈浪猜新色寺與諸生畱別落日鄕山客淚邊離懷相對各淒然秋原臺殿臨寒景長路風塵入暮天去國已違丹壑志望鄕空賦白雲篇平生師友兼恩義未卜相逢是幾年趙生書屋城中無日不塵埃騎馬尋朋此地來籬落過人驚鳥雀庭階畱客掃莓苔不妨濁酒繆綢醉況有秋花爛熳開人世相逢元未易髙城鐘漏莫頻催題任宏器思親卷十載音塵別夢遙月寒山色暮煙髙慈烏樹老情空在杜宇林疏血未銷銀入東風傷綠鬂淚隨芳艸濕靑袍海天恩義憑誰話目斷雲孤思正勞贈嚴生嚴生開卦南門市一日聲名動此邦共嘉君平今有後誰傳郭璞世無雙白雲晝覆焚香室淸月宵臨讀易空﹠﹟63139﹔心不把升沈更問汝行藏吾已傍滄江述懷紫芝黃獨幾回新霜雪山中又���古光陰雙過客五年江海一歸人豺狼滿地無行路戎馬他鄕有戰塵浉水河邊釣臺上分明天與此閒身送周大月白寒城菊有花孤燈落葉映交加冬亭霧露縈沙曲夜閣星河傍水涯千里賓朋常命駕百年父子更通家梁山楚水無多路來往風塵易歲華題劉朝信唐學士瀛洲圖香裊重簾玉署淸翠微樓閣報平明花邊歸馬仙袍濕柳外啼鴉禦苑晴秦國姓名靑簡重龍圖風月彩毫輕千年芳躅君應接共看層空一鶚橫送惟學南還★以下京集☆一年賓館空彈劍九月燕京未授衣世路風塵悲旅鬢春園花竹夢荊屝扁舟舊泛心常往萬卷今開志豈違京國重來又三載臨岐眞恨不同歸送趙司訓喪偶還羅山燕姬砧杵催楊柳楚客衣裳緝芰荷宦況不爲遊遠賦閨情空續悼亡歌愁聞鄭監靑氈苦老覺安仁白髮多日暮千山歸故國秋深一鴈度黃河送易太史歸省湖南楚鄕秋去息風塵碧石淸沙江色��裏競迎金馬士趨庭遙拜白頭人天邊拄杖尋南嶽海畔登樓望北辰亦是長沙詞賦客莫看搖落重傷神八日王宗哲宅見菊燕臺菊樹艷秋堂楚客鄕心益渺茫人世幾回逢一笑天涯明日過重陽髙云錦石寒相映細雨淸沙濕不妨況是右丞多雅詠可能無興醉化傍九日雪答崔太史常年九日多風雨風雪今年更可哀颯颯仍兼木葉下輝輝故弄菊花開關河朔气催燕塞城闕秋陰起漢臺今日春秋誰紀異亦知君是廣川才苦熱燕京閏夏淸涼阻楚客羸軀毒熱偏雨過卽如卑濕地云來翻助鬱蒸天南邦僻地寒江閣西嶽髙峯玉井泉思有丹梯淩倒景恨無孤棹截長煙雨中苑上行雲細裊裊城邊鳴雨忽垂垂炎天樓閣虛相映燕地風塵日自悲滄海未通吳貢賦黃河猶閃漢旌旗腐儒退食眞何補悵望寒江暮有思聞河南寇檄書近報河南寇楚塞梁關轉戰�豈有兵車能遠救卽愁道路阻難通江淮城塹西南險嵩洛山川天地中今日至尊憂不細幾時諸將捷音同西海子寺下煙波春不開苑中風浪隱樓臺源泉細繞西山出雲气深從北極來萬里乘槎觀日月十年登閣望蓬萊黃塵碧水須臾事莫使魚龍夜夜哀汝忠宅待月同望之空堂濁酒三人醉萬里淸光迥未開深夜西鄰還鼓吹碧天東望有樓臺虛疑星漢城邊照實怕風雲海上來坐對孤燈各愁思九關哀角更相催

【卷之二十六／七言律詩六十三首】別王秉衡禦史元夜仲修宅對月省中贈勤甫遊郭氏園送杜司訓之藍田送張子之浙江寄杭東卿髙曾惟二憲副簡施聘之壽西涯相公小齋初開崔郭田三君子至送雷長史寄黔國公送趙元澤之嵩明州七夕雨夕集世其館八日勤甫惠菊宗哲初至夜集九日送師禦史之浙中和張子純白髮送張國賓進萬壽表還送張元徳侍禦巡畿內夜集劉徳徵慈仁寺送良伯劉徳徵上陵還有贈登勤甫樓月夜王宗哲宅贈田勤甫江西提學送劉養和侍禦謫金壇送王秉衡謫贛楡送許庭美之浙江送韓師之合陽送殷近夫之靑田奉寄泉山先生晚過君采次韻得獻吉江西書夜訪黃明甫雨過徐舍人雨後汝立見過承詩贈十六夜劉子宅對月次韻夜過君采無題回文送海嶽陳翁還常州送良伯以道席上送世其與其妹丈蕭執夫同行兩湖書屋送韓大之赴新都送劉朝信之江山簡汝立蘇考功宅宴集答盧侍禦樊氏洞中觀梅見懷之作次韻送賈學士之南都和李宗易內翰立春日作送施聘之侍禦送劉令還襄陵送都南濠歸吳挽陳翁三忠祠送杭憲副兵備天津謁李文達公祠堂衍慶堂爲無錫錢世喬作寄世恩愛日樓送闕郡愽送吳司訓之內丘鰣魚

何大復先生集卷之二十六七言律詩六十三首別王秉衡禦史客車梁地相逢日驄馬秦關獨去時荏苒風塵千里別飄零江海六年思旌旗暮入黃河戍殿閣晴登華嶽祠攬轡宋應違壯志揮毫先已見雄詞元夜仲修宅對月春月同看此度圓酒杯聊得慰愁顏宮前火樹晴相照苑外金珂晚並還南去漢兵連楚蜀北來胡馬傍關山侍臣尙憶先皇宴慚近淸光霄漢間省中贈勤甫春城紫禁轉逶迆退食相尋出省遲晝漏遙從宮閣報晴雲先傍苑墻移行吟才子陽春賦坐映仙郎白雪姿少日從遊並英俊十年潦倒愧君知省中贈勤甫遊郭氏園郭侯園林淸客心況有樓閣炎天陰亭亭髙云石五色颯颯白日松千尋已辦淸尊爲樂事不須出郭開塵襟鄭谷秦樓豈異此市朝巖壑空長吟送杜司訓之藍田少陵詩卷名山水王氏丹靑老歲華勝地常令一悵望儒冠今喜慰生涯靑氈不愧啇巖艸白髮何愁杜曲花秦嶺終南得見否宦遊吾已倦塵沙送張子之浙江張子別我吟玉壺荷花五月下江湖南探禹穴行逾遠東望滄溟興不孤司馬少年遊萬里左思當日賦三都平生壯觀今塵土回首髙歌愧爾徒寄杭東卿髙曾惟二憲副舊遊俱是吳中俊相憶遙爲越下吟他日雲霄須比翼此時金石更同心樓舡水戰江流急鼓角秋城海日陰寇賊兩鄕今阻絕北雲南樹各沾襟★一作各天風雨一沾襟☆簡施聘之欲扳禦史新驄馬擬脫仙郎舊錦袍五色文章眞鳳鳥百年功利一鴻毛當壚不愛燕姬少倚瑟番驚越調髙二十年來空落魄風流今已愧人豪壽西涯相公黃閣文章鳴大雅玉機功業贊維新十年天下先憂激五畝園中獨樂身南極壽星朝北斗靈芝仙艸映長春裴公郭相看前代社稷蒼生望老臣小齋初開崔郭田三君子至本買堂齋爲客居敢扳冠蓋枉吾廬淸風坐引髙人榻深夜門停長者車竹下涼蟾輝幾杖花間螢火靜琴書黃門翰苑俱鄰近濁酒盤餐意不疏送雷長史彤管先朝隨帝子白頭今日奉王孫漢庭亦羨相如美楚客重看賈傳尊花下圖書開玉殿日髙琴瑟在朱門十年亭閣淮西宴腸斷梁王雪夜樽寄黔國公萬里山川開百粵十年戎馬暗三巴伏波銅柱衝炎塞橫海樓舡出瘴沙鴻鴈不傳天北字瓊瑤空憶日南華飄飄奉使金門客目斷銀河八月槎送趙元澤之嵩明州日莫千花出漢園秋深萬水入湘沅干戈喜見黃塵息勛業愁看白髮繁西域瑤琨常北貢南天星斗似中原一官萬里何嗟嘆倚劍長歌行路言七夕楚客旅魂驚巧夕燕京風俗斗穿鍼樓臺送暑催秋扇關塞迎寒起暮砧海內弟兄風雨夢天涯兒女歲時心乘槎莫問支機石河漢年年此夜陰雨夕集世其館秋風淅淅吹人衣鳴雨瀟瀟晚細微萬里賓朋畱不數十年江海願常違髙城木葉聞先下客捨流螢見已稀爲報春來★一作求☆鴻鴈侶塞門霜雪好南歸八日勤甫惠菊燕京明日是九日庭下菊花無一花豈意髙人分玉樹遂令僻地有瑤華當軒獨酌憐秋石倚檻叢開映晚沙便語南鄰田給事不妨就飲過西家宗哲初至夜集衛川舟楫九秋旋京洛衣冠更此筵萬里況逢鴻鴈候一杯仍對菊花天燈前月落城烏起堂上雲開塔樹懸聚散古今同逆旅莫看風景倍淒然九日送師禦史之浙中燕臺九日送行旌欲行不行驄馬鳴祖席正逢黃菊興親闈先動白雲情霜飄斧鉞江邊駐日出樓舡海上行磊落此身眞報主豈徒壯觀說平生和張子純白髮我見秋風驚壯心君悲白髮苦相侵愁多不道潘年少吟苦誰知越思深客裏歲時供覽鏡天邊霜雪助沾襟平生浪說如雲盛蓬鬢稀疏式似今送張國賓進萬壽表還名王表達維藩禮賓使恩勤奉教時鳳管暫停秦女曲龍旗遙睹漢官儀秋楓旅夢回靑瑣春艸鄕情動玉池歸到定知承睿問雪園梅殿有佳期送張元徳侍禦巡畿內漢京樓殿郁云虹淮海文章禦史驄三輔自來多寇盜五陵今日更豪雄埋輪亦在都亭下攬轡仍行甸服中滹水太行煙霧裏獨看髙隼擊霜空夜集劉徳徵冬夜深杯醉減愁北堂寒色坐幽幽長安第宅頻相過海內冠裳此並遊竹靜風燈懸近牖天淸霜月起明樓燕南楚北誰非客旅鴈賓鴻各自求慈仁寺送良伯入寺松陰散鶴羣出城冬旭裊煙氛叢篁僻地猶風葉獨鴈荒臺倍朔云不柰旅魂江北斷更看仙侶日邊分燕山樓閣晴無數朝暮鍾聲送客聞劉徳徵上陵還有贈仙郎昨自五陵歸駿馬朝回獨掩扉已向西山瞻帝寢更從北極跳王畿霜鍾澗壑流淸漢玉殿松杉眇翠微先帝侍臣零落盡泰園★一作園花☆宮艸日霏霏登勤甫樓天畔登樓冬日微帝京臨眺轉依依河冰海雪春聲動苑柳宮梅歲色歸豈意雲霄今下榻秪緣鄕土更沾衣風塵此地愁回首嵩洛他年願不違月夜王宗哲宅贈田勤甫江西提學髙城吹角此宵寒遠客今砍行路難歲暮風煙殊去住天涯燈火共悲歡西江日落移舟入南斗星懸倚劍看廬嶽玉山千萬里不知何地望長安送劉養和侍禦謫金壇丹陽北郭是金壇此去無歌行路難當道豺狼曾避馬得時鸇隼卻驚鸞風霜華杪畱顏色鐵石人間識肺肝漢北陜南今涕淚不知遷逐向江幹送王秉衡謫贛楡嗟君萬里復南遷此別江湖倍黯然日落塵沙行海上春生霜雪到天邊中流得瓠常相保九折回車且自全世路風漨各飄轉不知攜手是何年送許庭美之浙江浙上煙塵接楚臯干戈休嘆此行勞吳花越艸新詞賦海岫江峯壯節旄誰惜鳳凰先折翼獨教神駿久悲號尙書風義今如在況睹君才奕世豪送韓師之合陽千金市馬幾登臺老駿誰憐萬里才豈有明珠終暗擲只看桃李向陽開劍門日落兵西阻河華春生鴈北來父子通家眞骨肉不堪岐路重悲哀送殷近夫之靑田石川居士昔飡霞爲吏風塵不怨嗟海上故栽彭澤柳江邊新種洛陽花飄飄暮送淩空舄渺渺春回上漢槎安得便同仙令去遠從勾漏覓丹砂奉寄泉山先生北戰南徵兵未休我師髙臥只林丘蒼生尙系裴公望白髮寧忘範老憂江上弋人徒慕鴈海邊漁父不驚鷗冥冥蘿月三山外獨倚京華萬里樓晚過君采次韻朔云臥對寒城菊燕月畱沽晚市醪向客蘼蕪南國遠背人鴻鴈北風髙杜陵愁極惟雙淚潘嶽情多已二毛同病相憐不同去莫將江海問西曹得獻吉江西書近得潯陽江上書遙思李白更愁予天邊魑魅窺人過日暮黿鼉傍客居鼓柁襄江應未得買田陽羨定何如他淮水能相訪桐柏山中共結廬夜訪黃明甫相憶江湖夢寐前相逢京洛更淒然白頭重感同盟意春雪猶傳寡和篇醉裏菊花開晚暮坐深金鼓動霜天十年岐路無窮事話對秋堂夜不眠雨過徐舍人長安六月半雲雨孺子軒窗淸杳然炎暑未能侵此地虛無只擬對江天花邊冉冉輕雷映竹裏微微夕景懸訪舊一尊那惜醉衝泥匹馬更須憐雨後汝立見過承詩贈渺渺城波淨客堂朝回髙詠接仙郎炎天忽送風雷气僻地惟聞艸木香欲借沙堤添水檻秪疑車馬駐江鄕一杯暫許畱今雨隻字眞看比夜光十六夜劉子宅對月次韻芙蓉淸月鳳凰城露白秋堂碧霧輕一歲未令今夜減百年能得幾宵睛雲間鸞鶴霓裳曲海上神仙赤石英楚奏燕歌俱感激塞垣江國重含情夜過君采天邊歸客滯寒城下馬殘尊萬里情冬館明燈猶艷菊水鄕春棹杳啼鶯風塵歲暮愁相送險路人間悵獨行莫把悲歌助哀柝北堂今夕淚沾纓無題回文弦中曲怨不同調早見相如病骨銷眠獨夜烏啼渺渺夢多春艸碧迢迢煙生暗閣鸞沈鏡月落空樓鳳罷簫年往恨花飄水逝傳書有鴈一停橈送海嶽陳翁還常州海嶽先生眉髮靑北遊歸興渺滄溟雲霄萬里看辰極河漢孤槎送客星裊裊菊花南國宴萋萋蕙艸北山亭水雲曲奏流金石風雨蛟龍夜夜聽送良伯去年秋杪遙相送今歲冬殘復此行寸艸獨牽千里思一枝同有上林情江楓野泊停霜夜海日官舡動水程何處逢人問消息梅花南國望春生以道席上送世其與其妹丈蕭執夫同行燕山杯酒暫相隨楚岸扁舟遠並移鄕土靑春歸有伴風塵滄海見無期舊遊每憶三江興此去遙傳五嶽詩弟妹憐予各飄轉天涯送汝不勝悲兩湖書屋書屋何年結構成靑天對落兩湖淸岸回沙檻黿鼉坼水抱晴窗日月生開卷已知當世事下帷應見古人情扁舟南國無由並暮采芙蓉悵獨行送韓大之赴新都漢庭仙令幾時回蜀道風煙此日開萬里一琴將鶴去九霄只舄望鳬來云邊石棧斜懸閣樹裏春流曲抱臺藏器久知盤錯志脫囊今見古人才送劉朝信之江山江山縣中山木蒼颯颯風林開豫章嶺石細通閩鳥道澗流斜帶楚人鄕靑天岸幘時行郭白日彈琴不下堂同學共知年少志豈將書劍負行藏簡汝立汝病幾時辭省署我懷終日念鄕關風塵對酒空行路雨雪逢春尙在山少室三花無客采小山叢桂有人攀淮南洛北如相訪一鶴雲中往復還蘇考功宅宴集九衢春月罷砍鍾萬井晴煙翠欲重吏部文章今再見漢京冠蓋日相逢流鶯漸歷宮中柳鳴鶴先傳寺裏松細酌淸吟聊此席北山南郭是吾蹤答盧侍禦樊氏洞中觀梅見懷之作次韻主家花憶繡衣人仙洞詩看玉樹親未假霜威同索笑卻因麗藻獨傷春秦簫暗度樓中月洛襪微生水上塵白雪西臺眞有調碧江東閣恨無津送賈學士之南都金陵樓閣九天開銀漢仙槎萬里來宮月夜懸鳷鵲觀江流春轉鳳凰臺直從北極看南極卻望中臺接上臺鳴世早傳吳下作逢時眞★一作更☆羨洛陽才和李宗易內翰立春日作春日長安車馬迎密煙輕旭弄朝晴詩來艸動池塘色吟罷花增館閣情萬里江湖桃竹杖十年風雨鐵燈檠一官樗散空時序又見春盤細菜生送施聘之侍禦海甸春風攬轡情燕關驄馬去還鳴繡衣霄漢花間出錦纜江湖樹裏行近日西臺多諌艸少年南國有詩名別弦更憶風流調愁聽東城二月鶑送劉令還襄陵聞道襄陵有勝遊西行風景似南州竹蟠縣裏靑靑出水到城中曲曲流仙客候鳬知下舄吏人迎鷁見回舟亦知枳棘棲鸞地露冕重來只暫畱送都南濠歸吳愁論白首爲郎日喜見靑山送老年去望雲霄皆動色到知鄕裏更稱賢丹梯五嶽盧敖杖春水二江範蠡舡他日著書應不少可無人識子云玄挽陳翁復淸堂上罷鳴琴彭澤門前柳自陰萬里聲名傳翰墨百年圖畫想山林江邊鴻鴈冥冥逝海曲蛟龍夜夜吟五色近看雙鳳羽赤霄應慰九原心三忠祠三忠祠在帝城東檜栢陰陰沙院風朝暮冠裳頻下馬春秋香火一開宮中原涕淚江山遠異代精靈廟宇同漢業崩摧如宋業古今南北恨無窮送杭憲副兵備天津天津橋北望京樓金鼓東行節使舟日月晝懸滄海樹龍蛇春壓九河流百年貢篚通南極萬里旌旄屬上游莫笑談兵尊俎上書生元不爲封侯謁李文達公祠堂故相勛名未渺茫先朝賜第轉輝光靑松雷雨餘枝榦古屋塵埃自棟梁魚水已無千載遇斗山安有一時忘云孫更是通家誼常拜冠裳到此堂衍慶堂爲無錫錢世喬作華堂結構琴書敞吳越衣冠族姓繁遠向西山占气勢深從江水問泉源新巢燕雀生成去古木蛟龍屈曲蟠他日長鄕乘駟馬始知於氏有髙門寄世恩愛日樓東曹昔賦望云行南國今傳受日名九折豈忘回馭志百年眞慰倚門情江鄕春水鰣魚至海岸冬雷竹筍生珍重樓中調膳者此身何止萬金輕送闕郡愽郡學宮墻入翠微廣文今去有光輝久知白首甘貧病且坐靑氈息是非石磬古堂時自發風雩春服暮同歸城中來往多冠蓋名教無言樂地稀送吳司訓之內丘內丘城閣夏陰陰窈窕儒宮雙檜林六月沙郊騎馬到四時潭水聽龍吟靑氈況屬斯文地朱瑟還聞大雅音亦是洛陽年少士白頭今日始冠簪鰣魚五月鰣魚已至燕荔枝盧橘未應先賜鮮徧及中璫第薦熟誰開寢廟筵白日風塵馳驛騎炎天冰雪護江舡銀鱗細骨堪憐汝玉筋金盤敢望傳

【卷之二十七／七言律詩五十七首】雨過何太僕爲隴州李舉人壽其伯尙書公答劉子緯雨後之作次韻天壇雷道士院送王禦史徳輝西巡送衛進士推武昌送顧隱君還常州君來視其侄中書子進士十六夜尹舍人宅次劉汝忠韻九日獨酌簡何太僕冬至送杭大參之河南同馮光祿登慈仁寺閣哭以道送以正歸其兄襯還關中二首二月見梅送蔣子云冬官病還楊州九日同張膳部劉符臺遊法藏寺詩上郭價夫內翰兄聊寫隕珠之痛兼致夢蘭之望云對雪閣直立春日雪送昆山王令還懷寄邊子題嚴內翰賜扇寄題鄭園立春日送陸舍人使吳下送徐舍人使南都送秦豫齋南歸領教安仁送李長蘆先生送徐主事還金陵送夏少參之蜀至日過徐徳章陸子樓夜集望雪送周令之蒙城亟谷艸堂贈許廷綸寄康子壽羅山胡侍禦和王司封送李公從地官用韻答以行石磯元夕以道宅同蘇管二君子挽範君山和其絕筆詩云卿見訪次韻封君許太史公壽章過寺訪以行送戴進士時亮登樓觀閣時王令明叔邀張用昭段徳光王敬夫康徳涵四子同遊二首輞川華州作柬桑汝公東林書院劉士奇張時濟過觀雪竹送胡承之北上送盛斯徵巡撫四川

何大復先生集卷之二十七七言律詩五十七首雨過何太僕檐日陰陰喧晚雷坐深庭樹不思回捩風鸛鶴城邊去截雨虹蜺海上來詩興西堂還舊艸酒杯東閣又官梅陰符遁甲談兵罷愁向煙塵雨鬂催爲隴州李舉人壽其伯尙書公見說尙書解綬還七年髙臥隴西山曾懸履舄星辰上更閃旌旗楚蜀間老伴靑松全晚節靜餐丹藥駐春顏竹林仲子追隨地二阮風流尙可攀答劉子緯雨後之作次韻萬里秋風張翰魚扁舟常憶楚江漁窮愁阮籍猶耽酒老病虞卿只著書風晝海蒸云自起水天沙霽日微舒劉郎數月稀相見喜送新詩慰索居天壇雷道士院帝宮髙鎖漢郊畿羽士琴書靜可依蘿洞晝棲雲霧入石壇秋禮佩環歸叢叢晚竹臨風整嘒嘒玄蟬曳日微渡海卻思千載事買山今恨十年違送王禦史徳輝西巡中朝禦史重西巡獨下靑霄斧鉞新隴雪洮云行塞日胡琴羌管奏邊春蒲桃不博涼州地天馬還隨漢使臣白筆萬人看气象肯令河外有煙塵送衛進士推武昌少年佐郡楚城居十郡風流盡不如此去且隨彭蠡鴈何須不食武昌魚仙人樓閣春雲裏賈客帆檣晚照余大別山前江漢水畫簾終日對淸虛送顧隱君還常州君來視其侄中書子進士北庭彩袖日邊聞南甸靑山海上分阮氏竹林推叔父謝家玉樹有郎君河關曉發隨燕鴈江路秋帆拂楚雲歸向惠泉攜舊客菊筵開酒送淸芬十六夜尹舍人宅次劉汝忠韻今年月色倍常年今夕還如昨夕圓江上黿鼉皆有窟塞南鴻鴈不同天坐遲宿霧開風館酒罷餘輝散燭筵忽聽玉簫傳鳳曲瓊樓髙處彩雲偏九日獨酌簡何太僕無客秋堂菊自芳寒城獨酌對重陽愁來轉覺登臺懶病裏誰傳落帽狂海內弟兄非異姓楚南賓客本同鄕十年躍馬從君地風雨看花意不忘冬至小至燕關眺望深吐雲山穀气陰陰異鄕醆酒誰相醉獨客篇詩秪自吟入面風霜增老色向人梅柳動春心江湖更發南尋興極目茅堂楚岸林送杭大參之河南十年京國重才雄汝鄧山川喜借公杜甫交遊傾海內謝家兄弟擅江東褰帷正屬瘡痍日開府元當控扼中冬暮遙看南去節楚天春望北來鴻同馮光祿登慈仁寺閣今度慈仁寺閣遊翠煙冬日抱重樓冥冥繡栱盤空界裊裊丹梯接帝州立傍星辰天北極坐看雲霧海東流也知光祿髙情興自合題詩在上頭哭以道激墮平生邂逅吟想看垂死更傷心天涯見面愁𨿽減海上傳書病已深萬里艱難歸葬日百年哀怨絕弦音他時若掛畱徐劍忍向橋山覓墓林送以正歸其兄襯還關中二首賢兄客死在燕山令弟將歸陜路難哭向北云扶旅襯望窮西日見鄕關原鴒雪羽飛偏急屋樹春花發自斑岐路斷腸生死別暮天回首淚潺潺湲二君家昆季總能文哭友那堪更送君嗚咽黃河流渭水迢遙白雪度秦云卽看斷鴈離羣去況屬連枝落葉分少弟長安終日望西來消息早相聞二月見梅二月寒梅開滿枝素心寧與艷陽期攀桃映李千花妬弄日含風一樹垂不向天涯傷歲暮豈緣江北見春遲巡檐一笑聊相慰鬥色爭妍非爾時送蔣子云冬官病還楊州臥病長安不出門話歸南國暫畱尊春來日日風塵色海畔冥冥天地昏坐傍桃花停岸舸行隨楊柳到江村楚山亦有蘼蕪艸遊子空傷萬里魂九日同張膳部劉符臺遊法藏寺東林地僻無人到九日天淸有伴尋在野興深增感慨望鄕心遠慰登臨叢篁雨颯春墻碧老檜霜畱古殿陰共酌昏鍾驅馬出獨聆風鶴送餘音詩上郭價夫內翰兄聊寫隕珠之痛兼致夢蘭之望云四十生兒身未老萬行哭子淚難收乍看入掌明珠動不見淩雲王樹畱門下公侯應有種堂中賓客尙回頭蕙蘭若報三春夢消息先寬二老憂對雪九衢飄雪亂人行獨坐開堂煙霰生曲檻回廊輕駐景裊云停日重含情風前花絮疑三月天外樓臺望五城出塞燕歌翻自苦入筵春曲向誰成閣直立春日雪天門望雪瞻華蓋禦苑迎春試碧桃牕色向明通散帙鑪煙當晝引揮毫云連睥睨銀城迥風繞罘罳玉殿髙彩仗數移西闕宴金花虛映北宮袍送昆山王令還九霄懸舄朝天至萬里揚帆上斗回海甸風流無陸謝漢京詞賦有鄒枚靑鳬野送髙旌駐彩鵧江行疊鼓催帳別忍看燕艸色寄詩須折早春梅懷寄邊子汝從元歲侍今皇誰念先朝老奉常一出雲霄空悵望十年岐路各蒼茫春天縹緲金莖露晝日氤氳紫殿香獨有楊雄尙陪從白頭抽筆賦長楊題嚴內翰賜扇端陽彩扇百官傳每歲宮臣賜獨偏君去翰林供奉久始來經幄拜恩年頒從殿閣風先動捧向雲霄月並懸象轂銀鐶倍光寵好揚燻吹助虞弦寄題鄭園三山今有鄭公園避俗從來亦避喧蘿竹靑靑垂谷口花林靄靄覆桃源天邊鴻鴈春寥廓海畔蛟龍晝曲蟠南斗尺書招隱意白雲叢桂幾攀翻立春日楚客年華悲塞國燕京春色念江潭香迎苑雪梅先放翠入宮煙柳乍含行在旌旗猶駐北朝廷冠冕自通南靑山起策藜杖白髮羞看白玉簪送陸舍人使吳下柳拂淸江畫鷁飛節旄更喜便南回風樹裏吹★一次作催☆官騎返照河邊上客衣北固樓臺秋寺徧長洲花艸故宮非登臨莫怪多詞賦吳下才人是陸機送徐舍人使南都禦書親奉出金扉艸綠南徐四牡騑江上登臨鄕思遠客中離別宦情微潮生鐵甕迷前代雲起金陵識舊畿悵望一春詩社冷有誰吟對省中微送秦豫齋南歸領教安仁兩年京國嘉同遊忍送孤帆下潞洲世事悠悠鴈南去客懷渺渺水東流雲間樹色通吳會月下潮聲過石頭聞到錦江三畝宅開門遙對萬峯秋送李長蘆先生十年相見倍相親風表依然道義存幾憶趨庭陪鯉對無緣縮地拜龍門停杯慷慨論前事撫劍踟躇感舊恩一別重逢更何處鴈聲東下海云昏送徐主事還金陵送客出門三月暮片帆遙見石頭城南方山水登仙興北望星辰戀主情花暗河津天雨細月殘江館夜潮平鳳凰臺上重回首六代繁華野艸生送夏少參之蜀岷峨東下江水流劍閣西來煙霧牧黃牛峽隘幾人到金馬臺荒何處求父老三巴應渴望丈夫萬里是奇遊錦官城外經行處古柏祠前拜武侯至日過徐徳章竹門寒旭鳳城隈春气潛浮地底灰世路十年長不定客懷此日更難開天邊梅柳垂垂發歲暮陰陽冉冉催見說吳江酒舡到卽﹠﹟62677﹔�棄畱飲夜深回陸子樓夜集夜來系馬樓前樹暮倚危闌對雪峯人世百年還易過天涯此會亦難逢浮煙近接千家市落日遙聞萬井鍾殘歲良宵俱可惜紅塵分手莫匆匆望雪中原日見黃塵生上國空懸白雪情當晝風雲垂忽散久晴江海凍難成農人隔歲猶須慮寇賊今冬尙未平安得時和人更樂普天無盜勸春耕送周令之蒙城少年學道天下無白首談兵气尙麄郎位星辰瞻百里縣城山水接中都畱侯黃石橋邊履葛令丹砂海上鑪暫向風塵淹老驥擬看云影候仙鳬亟谷艸堂贈許廷綸萬里河山一艸萊百年松檜此堂開晴瞻華嶽靑天上晝望仙人紫气來避世且耕歸馬地乘時須起臥龍才長安送別風塵暮洛日嵩云首重回寄康子十年朋輩飄零盡海內兵戈戰鬥餘花劇秦川誰見汝鴈稀燕北渺愁予碧山擬著潛夫論丹壁應藏太史書自咲此身今更出風塵空望白雲居壽羅山胡侍禦直道淸風天下重壽年況復古來稀江邊舟楫非忘世海內干戈早拂衣白石靈芝春自長秋山黃鶴健髙飛更喜繡衣經故里遙看彩服拜重闈和王司封仙省新詩幾度傳一吟鄕思一淒然許身自比南金重浪迹聊爲曲木全燕地湖山春酒畔楚天風雨夜燈前看云聽鳥同今日躍馬登龍憶往年送李公從地官鄕路春行傍九河帝京晴望五云多城邊金鼓花時發海畔樓舡日夕過樹映仙郎添寵色艸迎遊子助悲歌同朝更待靑霄節並馬能忘白玉珂用韻答以行無客琴書晝掩堂有詩先夢謝家郎雨來碧艸遙添色風過紅蕖不斷香多病更逢愁是敵此身那得醉爲鄕巷南巷北稀相見偪側歌殘送夕光石磯石磯無伴滿蒼苔秋杜春蘭晚自開江日煙波雙鳥去楚天風雨一舟來釣鰲獨有滄溟興夢鶴誰知赤壁才芳艸歸人不愁思水雲山�見章臺元夕以道宅同蘇管二君子煙滿春城夜色凝露融金掌月初升愁邊鼓吹頻催宴望裏樓臺盡放燈四海朋簪今有盍十年岐路已無憑相知更遇秦中俊欲贈瓊琚恨未能挽範君山和其絕筆詩老去詩篇興未休吏情終日問滄洲寒江夢落煙波斷南嶽魂來霧嶂收一別人間眞異世十年天上可同遊魚寵寂寞瀟湘冷誰采蘋花薦晚秋云卿見訪次韻悠悠世路誰知已莾莾乾坤獨愛才近接南州畱下榻久開西閣待傳杯雪霜暮向天邊盡鴻鴈春從海上來細柳明沙相送地不妨騎馬夜深回封君許太史公壽章仙人親捧紫瑤編鳳鳥雙盤赤錦箋天上封章傳翰苑山中壽酒屬春筵星辰影動臺垣裏林壑光生海嶽前回問郎君碧霄路石麟金馬玉堂懸過寺訪以行今年春色倍堪思柰爾看春病起遲牕矚太行雲斷處坐聞江漢鴈來時柳香漸撲燕姬酒艸色頻催謝客詩更欲息棲尋野寺細蘿芳杜碧山期送戴進士時亮戴生長嘯出燕州知爾尋仙不可畱相望有時攀玉樹此行何地訪丹丘乘風逝鼓洪濤柁觀日回登滄海樓白晝果然生羽翼靑雲奚羨帝鄕遊登樓觀閣時王令明叔邀張用昭段徳光王敬夫康徳涵四子同遊二首★以下秦集☆百丈丹梯俯翠岑千年壇殿肅陰陰風吹陸海黃塵暗云去函關紫气沈春花況屬弦歌邑勝地還成翰墨林香山洛社俱寥落文采流傳直到今二峻閣含風落照孤憑髙千里視平蕪鳳笙錦曲春縹緲瑤艸金光晝有無采藥幾時尋碧海種桃無復問玄都五陵冠劍豪遊地猶是長安舊酒徒輞川飛泉萬壑通藍水仄徑千峯入輞川野老豈知旌節到世人空作畫圖傳黿鼉岸坼深無地雞犬林開忽有天卽此買山堪避俗桃源何必訪神仙★深一作疑☆華州作柬桑汝公秋城雨色靜微塵過陜山河望轉新天上嶽蓮開二華雲中關樹引三秦追遊少小還今日浪迹乾坤任此身乘興欲攀仙掌去未知登覽共何人東林書院東林精舍接東城出谷先歌伐木聲气象久瞻程伯子摳趨今見魯諸生芝蘭入室香俱化桃李開門樹總成河渭滔滔同向海濟川舟楫幾時行劉士奇張時濟過觀雪竹裊裊朱弦畱上客泠泠修竹對髙軒重檐舞雪銀花綴曲檻回風翠葉翻湘浦佩環臨渭浦秦園詞賦擬梁園從今開徑延三益聊共傾壺散郁煩送胡承之北上秦關迢遞南山曲漢閣嶙峋北極長揚策恥誇終孺子上書不學老馮唐斗邊銀漢仙槎影天上春云晝省香此去中朝才予列定知詞賦有輝光送盛斯徵巡撫四川向來才籍九重知此去勛名萬里馳玉壘霜威侵斧鉞錦城花色駐旌旗徵南諸葛籌先定化蜀文翁事更宜巴水秦山元自接好音莫遣北來遲

【卷之二十七／七言排律二首】平夷所老人寄李郎中七言排律二首平夷所老人★使集☆平夷老人發兩肩哀哀淚落古城煙歲收斗粟輸田賦日向諸鄰乞米錢風雨饑寒趨路側子孫流落避兵年靑春有伴難還土白首無家尙戍邊官裏徵徭何日已軍中苦樂古來偏魂驚戰鼓心猶怯臂中飛弧肉盡穿獨去負戈巡気砦誰來銷甲種春田朝廷徳意思柔遠閫幄謨猷在識先夷狄本爲王者外卒徒能受帥師憐敢愁溝壑塡衰謝只擬封疆息穢膻我願麾前法唐將籌邊有策到今傳寄李郎中★家集☆星辰畫省鳳凰池同接金門白玉墀庭樹晝閒褰碧幕苑花春好並金羈西京車馬誰言樂東漢衣冠忽已悲萬里艱難歸故土兩鄕迢遞限云逵靑冥垂趐人皆惜白日批鱗世所知天上神仙元有謫古來賢聖本多危陸機入洛名逾盛司馬遊梁賦益奇海內競傳髙士傳朝庭誰訴黨人碑齊堂雷震冤臣出魏闕天髙獄吏欺千古死灰安國淚萬年災異廣川辭虞羅亦放冥飛鳥卜獵何煩後載羆得失竟須知塞馬榮華終不易塗龜嗟予蹇拙慚君匹念汝風流實我師索處自應思故舊生涯今已笑支離遨遊昔忝登龍會駑下深懷附驥思貢禹王陽同出處鍾期伯子是交期河陽雲樹情俱苦渭曲煙花願豈遲回首西山多寇盜扁舟南國有旌旗腐儒潦倒愁溝壑遊子飄零枉歲時路阻時危難會面不禁涕激望君垂

【卷之二十八】五言絕句七十首六言律詩二首六言絕句六首七言絕句五十一首【五言絕句七十首】兵書峽絡緯吟雨後十首八哥獨坐獨立風雨長安簡趙雪舟乞菊二首九月桃梨花寄劉東之憲副二首寄孫世其四首白雪曲十首出寺璽上人送茶雨雪歌小景四首寄李獻吉二首題畫空屋見桃花聞蟬登樓邀劉文直不至席上分得時字送豫齋二首雙梧艸堂二首扇面小景題畫二首飲鮑以忠謝泰公饋杏送泰公茶晚出左掖簡薛君采二首淸明二首秋日簡川甫答施生二首至日答良伯十六夜賞月野塘宅鳳縣

何大復先生集卷之二十八五言絕句七十首兵書峽★使集☆空巖一卷書綠苔字應滅志決功不成千秋有餘烈絡緯吟★以下家集☆絡緯催寒女悲吟入繐幃秋風啼不斷相伴下鳴機雨後十首水漲孤村白天垂四野靑開門秋雨霽閒步郭西亭二竟夕雨連捨今朝云出溪輕雷千嶂外餘日數家西三三日不出門艸長門前路登樓一水明倚柱千山暮四人歸郭門樹鳥噪野田風雨散髙城上日落深澗中五畫角城隈起風吹響入云淸秋易生感深夜更多聞六遙看三角山正在云生處日暮山中人空攀荔枝樹七片片白鷗鳥看人隊隊飛沙頭莫相認與爾久忘機八檻倚崩沙出籬通亂水過家人休掃石自愛碧苔多九朝聞城西鍾暮望城西寺寺傍二古松長藤垂到地十塘邊楊柳樹春條秋未摧已送黃鸝去還看白鷺來八哥窗前八哥鳥學語太輕狂何須以鸚鵡自遣羽毛傷獨坐獨坐鳴虫起秋懷已不勝西風窗下度木葉灑寒燈獨立獨立對秋陰冥冥望河渚只見沙上煙不見煙中雨風雨西郊秋日暮雨細更風斜應爲重陽近來催菊著花長安白雲望不盡髙樓空倚欄中霄鴻鴈過來處是長安簡趙雪舟乞菊二首聞道君家菊黃花爛熳開若能移贈我端勝白衣來二我有白玉酒君有黃金花相看九日到分送野人家九月桃梨花九月桃梨樹花開滿故枝寄言車馬客不是艷陽時寄劉東之憲副二首百里山河外孤城雨雪中遷鶯猶未起應是待春風二長安經歲別日日望春歸不及隨陽鳥雙雙又北飛寄孫世其四首騕褭如龍馬長鳴碧艸萋莫將千里志蹔悔蹶霜蹄二對書當爲讀對食當爲飽平生無限事努力在遠道三戴生北上日吾吟寶劍篇相過若相見髙詠亦堪傳四旅食京華暮那能不憶家封書何日至塞鴈一行斜白雪曲十首美人朝玩雪置酒臨髙臺秪疑仲春月風送落花來二舞雪流中堂揮袖拂不去細看檐外花半著庭中樹三暗逐梁塵起潛隨燭影流似憐歌舞處故故入髙樓四弱雪不到地宛轉髙雲裏時有飛花落風巡更吹起五梅花開雪中相看鬥奇絕常教雪似花莫遣花成雪六裊裊罥城煙皚皚積暮天六花呈此日三白兆新年七艷曲燈前囀輕杯掌上揮開簾炫積素當戶挹流輝八駿馬黃金鑣胡鷹赤綿絳風摶千里翮雪點五花毛九公子孤白裘馳馬城東陌不見馬行影但見雪花白十簾幃照明雪美人起常早行看玉階上一夜長瑤艸出寺春遊翠微裏晚下白蓮臺立馬遙回首靑山暮雨來璽上人送茶鬱鬱雲中秀山僧采相饋我有毒熱腸此是淸涼味雨雪歌千巖云電烈萬室風霆翻中宵雨撼壁平明雪滿山小景四首樓閣倚江濱桃花照暮春安知看花者不是武陵人二艸閣散晴煙柴門竹樹邊門前有江水常過打魚船三煦日楓林赤含風菊蕊黃家家白酒熱何處過重陽四遠岸凍雲落髙林寒日斜前村昨夜雪聞說有梅花寄李獻吉二首君作梁園客予登楚水臺春風河上柳不寄一枝來二渭水天邊樹黃河日暮流春來千里外知爾故鄕愁題畫翠璧層層合髙松颯颯寒白雲晝不掃常滿石闌干空屋見桃花山桃空屋裏轉徙未還家獨有春風到猶開滿院花聞蟬二月寒蟬至哀鳴亂葉中林花滿眼發蕭颯似秋風登樓獨坐髙樓上看花淚暗流東風無限好日暮使人愁邀劉文直不至劉郎招不至嗜酒世間稀爾是劉伶後何妨荷鍾歸席上分得時字送豫齋二首★以下京集☆澤國登樓處江舡見月時回書寄來使多是客中詩二花影晚離離迢遙動遠思淸宵不成寐山雨到牕時雙梧艸堂二首君愛堂前樹嵯峨碧幹雙相思秋月下楓子落云窗二記得別艸堂采采桐始華銀牀飄一葉秋到美人家扇面小景山色碧於苔晴窗日日開遙知抱琴者應爲看山來題畫二首緲緲春山云離離春江樹君看江上山不是人間世二古洞入靑冥山通武陵渡漁郎莫放舟恐失花間路飲鮑以忠萬戶夾垂楊君家大道傍相逢一尊酒何惜醉他鄕謝泰公饋杏饋我髙林杏開函爛如火安得秪樹園從公問眞果送泰公茶英英白雲華采采六山秀爲問病維摩此味淸涼否晚出左掖簡薛君采二首玉河回宛轉丹闕對嶙峋出入雲霄上蹉跎江海身二露重芙蓉館雲輕翡翠城文園病司馬消渴望金莖淸明二首城南好花樹不作看花行恰好人來日春風不放晴二何限新桃李春來樹樹花不爭風雨惡無柰委泥沙秋日簡川甫紅葉翻霜晝靑苔積暮天若無桓子過誰問子云玄答施生二首二泉門下士海內早知名通家一書札萬里各含情二日射江門動龍蟠海霧生排空有羽翼不上九天行至日答良伯天邊登北樓歲暮望南國江梅與塞柳莫問春消息十六夜賞月野塘宅今夕非昨夕淸光依舊多後庭開月燕窈窕轉春歌鳳縣★秦集☆畢郢藏龍地南岐集鳳岡嘉陵江水色萬古向西康

【卷之二十八／六言律詩二首】上元葉邦重別墅歸盩厔淸明日六言律詩二首上元葉邦重別墅歸★家集☆昏鍾野寺到郭晚飯人家出村斜日山顚水曲東風萬戶千門星河渡口深夜燈火城中上元猶似去年今夕不堪煙景銷魂盩厔淸明日★秦集☆客裏遙逢令節城中不見繁華南山漠漠煙遠淸渭迢迢日斜獨樹桃花自發髙樓燕子誰家可惜年年春色催人白髮天涯

【卷之二十八／六言絕句六首】贈賈司教先生江南思四首寄曹毅之六言絕句六首贈賈司教先生★以下家集☆春風桃李絳帳朝日苜蓿空盤王公不志溫飽鄭老豈爲饑寒一賤一貴世態有憂有樂人情應鱣關西夫子知魚濠上先生江南思四首寄曹毅之★以下京集☆燈下雨鳴秋舫浦口潮回暮鍾何處相思不見江南開徧芙蓉月冷荒祠苦竹秋淸玉殿蒼苔一望雲帆無際沙明白鳥飛來細雨寒城催棹夕陽孤嶼鳴鐘到寺莫題蕉葉渡江爲采芙蓉竹淨娟嬋帶月山寒杳窅沈暉天邊晚樹獨眺江上春潮客歸

【卷之二十八／七言絕句五十一首】玉庵遊黔國魚池四首夷陵溪上水新至漫興四首秋日雜興十五首雞鳴曲三首喜戴仲鶡得鄕薦二首慰任宏器諸友失第二首黑龍潭過先墓野屋對菊四首葡萄二首簡賈司教二首吾郡古要害地也閒居興懷追詠古迹作詩八首七言絕句五十一首玉庵★爲黔國賦以下使集☆虛合淸風竟日畱白雲暗對小牕幽我題名字瑯玕上珍重霜標柰得秋遊黔國魚池四首小岸城邊上輕舸一溪宛轉向魚池水藤蒙蒙荷葉暗棹入中流總不知池邊二十五亭臺个个朱窗向水開亭下扁舟蕩雙槳打魚送酒幾回來半竿斜日疏蒲明兩岸人語鳬不驚菱葉拂衣香﹠﹟62730﹔�由舉秋風吹浪彩舟輕三陣五陣打荷雨一點兩點照水螢笙歌畱客不知夜燈火回舟直到刧夷陵夷陵城邊江水渾無數輕帆落遠津萬水雲中三峽路猿聲愁殺渡江人溪上水新至漫興四首★以下家集☆溪上水生三尺深茅堂淸夏气蕭森無錢卽買扁舟至系向門前柳樹陰雙飛鸂涑�鳥戀靑莎對舞蜻蜓愛碧波一夕水風開菡蓞畫舡齊唱采蓮歌菡蓞風前花不稀菖蒲雨後葉初肥黃鸝白鷺知人意來往鸕鶿洲上飛碧沙靑泥俱可憐白鰱赤鯉不論錢莫嘆鄰翁生計拙買舡沽酒過年年秋日雜興十五首寒螿啼斷槿園空萬樹凋傷八月中只有南山蒼桂在一株花發向秋風雨花風葉摠堪憐海燕江鴻各渺然莫向髙樓空悵望暮蟬多在夕陽邊野亭千橘未全黃靑杮紅梨俱待霜南鄰老翁種橡栗己見兒童牧滿牀紫蔓靑藤各一叢野人籬落管西風郊扉遠絕誰能到秋日虫鳴豆葉中道上髙墳古郁林夕園空鎖碧藤陰人言啼鳥多情思卻爲誰家作好音急杵繁砧一郡秋西風落月萬家樓不知塞下徵人怨但見閨中少婦愁八月飄零九月來天時人事太相催千紅萬紫都看過只有黃花與白梅荻岸秋淸似畫圖風髙沙鴈起相呼何如莫去瀟湘上借爾煙波晝引雛釣臺臺下浉水淸釣臺臺上秋艸生當年誰是持綸者賢隱山髙萬古情溪上茅齋楓樹林渚雲沙日共陰陰連朝不遣家童掃紅葉蒼苔一尺深柏林楓岸迥宜看楊柳芙蓉不柰寒最愛髙樓好明月莫教長笛倚闌干斜日村原秋水多家家門巷好經過繁弦急管休相聒田父山妻自解歌蒼鳬攜子戲波瀾懶惰輕鷗不下漢白鷺照影秋塘裏似爾心情亦太安鱍鱍鯉魚三尺身纖鱗照水白如銀未須更論成龍勢只在溪中亦有神竹靜沙寒野日低門前秋艸不成蹊山禽汝亦何多事來向棠梨樹上啼雞鳴曲三首雞鳴城中滿樹霜靑樓旭日照流黃鳴箏錦瑟秋塵裏玉鴈金蟬共一行靑樓遙臨大道衢美人雞鳴著繡﹠﹟62730﹔�需誰家公子過樓下那不系爾千金駒樓上羅幃映早霞不須重斗鏡中華春蘭秋菊皆零落爭似菖蒲不作花喜戴仲鶡得鄕薦二首梁園未苑卻宜秋夾道槐花照綺樓試問東瀛海邊住何如金明池上游馬上秋風得意歸丈夫豈是愛輕肥傍人休訝新年少曾向長安作布衣慰任宏器諸友失第二首莫將遲暮怨飛蓬萬事還須問塞翁黃鵠但教毛羽在不妨失意下秋風靑雲白髮太難平去鴈來鴻亦世情我亦少時曾得意十年回首是浮名黑龍潭白雨遙從白日來黑雲低映黑龍臺空思玉鯉臨淵嘆未掣金鰲跨海回過先墓愁摧斷柳柳還稀淚灑殘花花更飛一寸未忘遊子綫萬年難覓老萊衣野屋野屋雙飛燕子低短檐千尺柳條齊桃花片片紅臨水小麥纖纖靑映泥對菊四首三閭大夫不願醉五柳先生不願醒一醒一醉緣何事坐對寒花煙滿庭菊過重陽開更繁城中車馬未曾看種來本是山家物白露靑霜共暮寒檻畔輝輝纖月斜幽香獨立殿年華多情似與詩人約一夜還開四五花露委煙斜更有情黃花紫萼太分明只教秋色常爲主莫遣西風怨落英葡萄二首晴闌裊裊風須動暑架垂垂露乳寒卻憶髙樓淸夏日美人常對水晶盤漢家葡萄出西域鬥酒曾博涼州戍當日誰知使者勞至今人種葡萄樹簡賈司教二首郭西茅屋帶峯巒竹徑花闌亦可看騎馬自來還自去無人知是廣文官古壇雙樹挺秋煙廢院殘花照暮天門外掃除無俗客我來時復伴靑氈吾郡古要害地也閒居興懷追詠古迹作詩八首西來一道是淮鴻南向千峯盡楚山風雲尙擁蛟龍窟天地曾開虎豹關寂寂孤城申伯臺廢園遺沼盡堪哀繁華惟見東流去歌舞空傳此地來南山西嶺自天來翠壁丹崖映日開不見當時臥龍者只今惟有釣魚臺仙人昔返上淸家畱下仙壇號紫霞世人不識蓬萊樹道士空餐松栢花郡西山畔舊禪宮朝暮風煙多不同已見樓臺翠微裏更聞鍾鼓白雲中震雷山頭石潭水夜夜蛟龍行雨歸靑春下與滄溟會白日常聞霹靂飛楚關申戌郁茫茫野艸春沙更斷腸山頭僧住何年砦山下人耕古戰場故謝城邊溪水流郢中風物更堪愁行人欲問陽春曲此地猶傳白雪樓

【卷之二十九／七言絕句九十七首】別相餞諸友友人夜宿題馮大京畫蘭適堅山寺雨中看花七首賈西谷邀飲山寺朝信不至詩以促之任洪器艸亭四首嶽豫之小畫四首元夕懷都下之遊五首題潘秀才吹笛畫扇寄嶽陽龐推官四首閨情晚至昌平寺中雪中漫興寫情送鄕人還聞歌諸將入朝歌十二首樊駙馬府中宴閣內杏花孫太史宅贈宮揮使二首贈薛君采二首送韓汝慶還關中二首燕京十六夜曲四首苦熱行十首內閣荷花二首送鞏丞之金壇因訊養和雨望西山送王提舉東巖亭椒軒寄少谷山人二首送陳進士還江西張子近得道士飲鹿血術欲試未得吾家有一鹿欲取血飲張子臨庖哀呼不忍見死乃作詩遺張子焉送甥朝良讀書梅黃山下宮詞四首寶雞縣漢中砍二首終南篇四圖詩贈何燕泉四首元日畫竹米元章拜石圖

何大復先生集卷之二十九七言絕句九十七首別相餞諸友雙井山邊送客時滿林風雪倍相思西行萬里遙回首太華終南落日遲友人夜宿相逢猶憶十年前靑艸書堂溪水邊四海交遊今殆半幾人風雨對牀眠題馮大京畫蘭雨葉風花獨柰寒圍春不借曲闌干國香空谷無人見映玉輝金畫裏看適堅山寺誰謂髙僧不可逢出城西望有雲松騎驢不畏靑泥阪柱杖遙尋碧玉峯雨中看花七首溪上雨色晚來頻枝頭花朵太禁春滿林熳爛誰覺汝一樹分明獨惱人連朝風急雨滂沱樹頭葉暗花不多縱使明朝風雨息蒼苔狼藉柰愁何昨朝日照花盡開今朝雨多花可哀由來落花無根蔕隨風吹去又吹來正月已放山丹花二月桃杏似雲霞城中少年紫驑馬日暮來尋碧玉家郭外春風次第來杏花開後桃花開近城早花開已謝狂風猛雨更相催紅花紫蘂千萬枝日夜雨打更風吹牡丹芍藥莫太驟暖日晴煙開不遲牡丹𨿽遲是花王芍藥畱之殿春光好花元待後時發穠李妖桃空自狂賈西谷邀飲山寺朝信不至詩以促之廣文邀客寺亭幽此是春山第二遊立馬望君君不到不知城市爲誰畱任洪器艸亭四首蔀薝當午溪云度花重寒枝閣曉庭芳艸閉門春寂寂東風吹雨半池靑薔薇深院無行迹風到閒門掃綠苔明月滿庭香襲襲野塘新水藕花開繞屋南山秋色靜數枝寒菊一籬煙酒醒讀罷秋聲賦風落松梢響石泉門外水流云自起雪峯半出艸堂西孤舟欲作山陰夢月冷梅寒共一溪嶽豫之小畫四首溪上水生茅屋涼溪邊風急樹顚狂山中車馬何曾到秪有雲松盡日蒼碧江樓閣夕陽邊萬壑千峯生暮煙江上長松一千尺月明常系打魚舡百尺孤城對碧山層層樓觀倚雲間水明沙白風濤靜更有何人到此關樹下茅齋當晝淸江邊寺閣倚新晴蒼苔石徑無人到獨有幽人江上行元夕懷都下之遊五首憶昨長安元夕來五侯弦管上樓臺已見炬如千樹列更看燈似百花開龍岫層城接禦溝香車寶勒夜深遊花坊競買千金帶綺陌皆懸五色球夾路香塵夜不開萬人爭道看燈來金波宛轉千門裏銀漢逶迆一道回紫禁煙花一萬層鰲山雲裏見崚嶒繁星散作宮中炬明月來爲殿上燈白馬金珂上苑東六街歌舞散香風豪遊已作三年夢愁對春燈此夜紅題潘秀才吹笛畫扇幽人橫吹滄江靜滿江月白靑山映好作穿雲裂石聲夜長恐有蛟龍聽寄嶽陽龐推官四首君因謫宦畱南郡予亦罷官歸故鄕同是鳳凰池上客江湖千里轉堪傷洞庭湖邊花柳新嶽陽樓上更逢春閒來載酒題詩去還似當時賈舍人★唐賈至謫巴陵☆三載江城佐郡郎十年天上舊鵷行曾持畫省郎官筆況著瑤墀近侍裳湖水春來不見沙九疑南望是天涯軒轅臺上淸風樹湘女祠邊日暮花閨情★以下京集☆秋風裊裊生羅衣美人夜泣紅燭微郎騎白馬臨卭去樓上年年燕子歸晚至昌平寺中度盡靑溪十里霜寒蕪落日下蒼茫山城薄酒無錢買晚飯僧家石耳香雪中漫興長安雪花亂如雲復道層城望不分行客遙傳五侯宅畫樓絲管晝紛紛寫情莫將錦瑟怨年華柳絮飄零夢謝家小院回廊鎭春晝何人來爲掃庭花送鄕人還楊柳花飛蕪艸靑故鄕南望幾長亭城邊客散重回首愁見孤鴻落晚汀聞歌明月暫隨秦弄玉碧空遙度楚行雲莫言此曲終堪聽孔雀東南各自分諸將入朝歌十二首北掃燕齊南楚吳風吹殺气散輿圖蓬萊山下朝諸將天子戎衣受虜俘大將龍旗朝帝京至尊親遣貴臣迎侍中獨領嫖姚部戰馬皆歸龍虎營羣公陪宴柏梁臺殿上傳呼萬壽杯元戎節鉞來江上使者樓舡泛海回河濟江淮血不流中原萬馬一時收黃金未散成功士白纛先梟敗將頭河北諸軍盡有名雲中驍騎本輕生金裝白馬翩翩出不見長安子弟兵玉佩金貂列上勛槌牛殺馬犒三軍萬里旌旗天上度滿城金鼓日邊聞天下山河首洛中漢家州縣滿山東將軍不盡麒麟像士卒休論汗馬功龍虎金陵擁帝居吳關水府控淮徐樓舡一鼓風波力滄海鯨鯢作釜魚闕下千官侍鳯樓苑中天子建龍斿豹房虎圈先班賞武帳前邊賜姓侯戰士歸來皆武冠紫纓驑馬跨金鞍可憐萬國城頭月照見沙場白骨寒少年生長在邊城介冑南徵蟣虱生馬上朝來橫吹曲梅花一半是吳聲杲杲扶桑朝日升東瞻碣石海波澄正徳七年誅叛賊大明八葉睹中興樊駙馬府中宴主家行酒雙王杯上客不醉歌頻催秦女簫中明月度鳳凰樓上彩雲回閣內杏花東掖杏花開不遲日邊春色獨先知未薦玉盤千歲實空看★一作蟠☆仙閣五云枝孫太史宅贈宮揮使二首壯士承恩天上還黃雲白雪暗西山破虜未傳靑海曲封侯須到玉門關白馬騂弓出薊門相逢意气倒金尊功勛要識將軍呂文字先看太史孫贈薛君采二首五花似玉麒麟骨八尺如龍騕褭身千金臺上求非易萬馬羣中認未眞爾夢仙人海上行蓬萊淸淺不勝情金門再見東方朔咲指蟠桃花更生送韓汝慶還關中二首六月西山雷雨低長安城中十日泥君騎鴻鵠冥冥去此地愁看燕雀棲華嶽雲臺萬里情髙秋落日眺秦城黃河一綫通滄海身在仙人掌上行燕京十六夜曲四首禦河橋畔千尺臺燕京女兒踏歌來臺上歌鍾日夕起橋頭酒壚深夜開萬歲山頭鎖玉樓十王館中人不遊中宵金鼓雲間動翠輦龍衣過五侯九衢車馬似山河萬金買燈不道多已畱華月照歌舞更放香風吹綺羅月髙罷遊關九關暗塵吹污香霧鬟誰家少年亦太惡拾著金鈿不肯還苦熱行十首六月十一日苦熱奪伏爭秋番太彊燕京何限好樓閣﹠﹟62730﹔�旦走狂呼無地涼日午放朝車馬頻中天風火促飆輪侯宮戚館冰山冷赤日黃埃渴殺人宮裏傳冰賜從官含霜弄雪白雲寒銀牀晝鎖璢璃井玉殿陰沈瑪瑙盤午門朝罷午時過千官萬馬汗成河莫道宮中愛長晝長晝宮中樂事多西山松柏千丈臺陰崖腳踏層冰開巖樓洞閣生霜雪觸熱衝炎誰爲來長安萬家懸甑裏風捲塵沙當晝起五侯堂上冰成山朝見成山暮成水城西山峻火雲峯丹梯無路躡芙蓉白石寺前堪避暑昨朝雷拔殿壇松赤地驕陽艸不生河潭霹靂懶龍驚彎弓后羿非誇父莫放靑天十日行晝夜蚊蠅飛滿天穿牕撲帳攪人眠乘炎趁熱𨿽吾畏露打霜飄不汝憐胡馬炎天動萬羣昨傳遼水殺將軍王師六月殲玁狁兵气遙蒸瀚海云內閣荷花二首誰送仙葩此地栽彩雲飛掌對蓬萊雕闌玉檻圍花發不放金盤十丈開風吹菡蓞並頭開水照金魚隊隊回映日跳波珠易碎接云步障錦成堆送鞏丞之金壇因訊養和鞏丞若問金壇宰爲見風流禦史才到日琴堂定無事松廳竹檻對江開雨望西山碧山鳴雨過嵯峨湖水風增萬丈波千尺浮圖淸暑殿髙窗白石細盤蘿送王提舉日出帆髙煙水空嶺雲遙在粵天東此行不爲浮江興他日須傳煮海功東巖亭卜築東巖白石矼孤亭裊裊出煙江細分楊柳開風檻倒影扶桑坐日牕椒軒春開軒地引紅椒錦樹西江望不遙當戶疏簾看結實背岡茅屋憶行條寄少谷山人二首武夷九曲上仙庭錦疊靑天萬仞屏下望神人釣鰲石北風吹霧海冥冥臺嶽中峯彩霧生石梁遙掛赤霞城仙潭尺素傳云鯉報爾今尋華頂行送陳進士還江西廬山髙起讀書臺萬卷少年今日開九泒江流何處入海風吹浪楚帆來張子近得道士飲鹿血術欲試未得吾家有一鹿欲取血飲張子臨庖哀呼不忍見死乃作詩遺張子焉聞餐玉脯飲丹血補腦還精身體輕刀幾卽看哀一死道人那忍說長生送甥朝良讀書梅黃山下聞汝讀書山之中閉門千峯兼萬峯但知髙鳯曾飄麥不論丁生解夢松宮詞四首杳杳髙城南苑陰苑中日夕翠華臨城邊獵騎分行逐射得黃熊索賜金碧艸萋萋生禦溝垂楊裊裊夾朱樓窗臨北斗空中起水接銀河天上流微霜淒淒金井欄城頭月出凍雲殘玉樓髙對蓬萊雪誰道宮中夜不寒宮中夕寒花不開金屋沈沈玉殿苔才見髙臺燈火下更聞前路管弦催寶雞縣★以下秦集☆雞鳴山下古陳倉板屋千家淸渭傍曲岸迢遙淩秀麥流渠宛轉入垂楊漢中砍二首漢王昔日定三秦壯士東歸意气新旌旗暗度陳倉口父老重迎灞水濱燒棧登壇各有勛謀臣猛將郁如雲關中自識龍顏主海內爭看縞素軍終南篇離宮別館舊京華表裏關河屬漢家二閣天圍靑錦障五臺云湧石蓮花四圖詩贈何燕泉四首臥遊亭在古椿園萬里軺車出塞垣天馬一從隨漢使星槎誰復到河源

右職方奉使河南河北望行塵露冕褰帷拜野人嵩少風雲千里色覃懷花柳萬家春

右藩省旬宣當朝太僕世稱賢在馬�冏常歌魯頌篇天上驌驦惟一骨苑中騋牝實三千

右大卿考牧西域百年通貢篚中丞萬里建旌旄坐掃蠻山開瘴癘永令滇海息波濤

右都憲巡撫元日扶桑日射南山觀楊柳春回北斗城萬里冠裳遙望闕九霄車駕喜還京畫竹誰開素練寫煙梢欲采瑯玕奏玉簫猶憶鳳凰池閣上坐聽風雨下層霄米元章拜石圖節比巖巖志比堅冠裳下拜也堪憐此意世人誰解識至今空羨米家顚

【卷之三十／何子十二篇】嚴治篇第一上作篇第二法行篇第三任將篇第四勢成篇第五功實篇第六用直篇第七敵中篇第八固權篇第九處與篇第十策術篇第十一心迹篇第十二

何大復先生集卷之三十何子十二篇嚴治篇第一治民莫如嚴嚴者所以成寬也夫民心不一則散民情不制則亂法有所以節約其散而整齊其亂之具也嚴者所以立節約而作整齊也故嚴則法立法立則民寡過寬則法弛法弛則民多辜故嚴治之民始急而其終也舒寬治之民始舒而其終也急急則民怨舒則民喜始而喜不若終之不怨也故民難與爲始而可與成終也夫衣冠飾貌人見而敬之乘駕唱騶人望而避之毀冠而囚首人不讓席矣敝車而單行人不讓路矣嚴與不嚴所由致相遠也故嚴也者所以飾威儀愼制度使人見之者也夫日月垂象人不敢侮也山川示儉人不敢踰也故法立而民不犯刑設而人不入者嚴之爲也是故先王之制階陛堂殿以異其等旗斿鸞纓以繁其飾官府爵位以差其品等異則尊卑別矣飾繁則上下章矣品差則貴賤定矣是故先王之時尊卑不相紊上下不相踰貴賤不相越夫錯其采物而明其文章防範其情欲而束縳其筋骨耳目有常從違一定僭亂不起姦獘不生故文字簡而刑罰省民生逸而政事淸此先王之所以能宰制萬物役使羣眾而總一海內者也及至後世偸惰之風長矜肅之心喪上下相容頹其紀綱而決其防限於是豪暴擅制富彊肆行宗黨連結而中外勢傾然後起而繩之發其隱伏摘其細微至於一法立而百僞生文例日增而不足吏議日異而不定人臣莫教其過而庶民莫必其命故法密而犯益眾刑繁而罪益多何者源不治而末流濫也夫操如束薪亡不折焉急如絞繩亡不絕焉故治不可急急則無不亂者也是故法者由嚴起者也故號不張則幹斜綱不振則日亂治不嚴則法壞夫嚴與刻異也嚴者立其法禁於未然者也刻者究其罪治於已然者也是故秦之法多如秋荼密如凝脂而民不知避也漢之吏摶如猛虎擊如鷙鷹而民不知畏也故不示而究人之罪是爲刻而已矣非所以格民也故嚴父無姑息之子嚴君無姑息之民故三王之民殺之而不怨夫非罔之而惟其罪者則罪在己而不尢其上也又何怨乎上作篇第二夫觀世以易化者聖也矯時以從俗者明也物必有敝承敝者復其盛勢必有變襲變者反其常故五帝之世循環不悖而三王之時因革並施夫世之所使時之所移從來遠矣要之其原皆出於上之所作爲教夫好劍之門多創客善醫之門多病人物聚於所致也故明聖之世則人飾義而服節污濁之時則人毀行而喪守何也致之者則然矣正道壞則邪徑成公室衰則私門盛自古及今未之有易也正之與邪公之與私氓隸之人能辧其所好惡然所從違非者世之榮顯富厚者不在此而在彼也故五尺童子聞人稱其善亡有不喜者也至於榮顯富厚之所在則𨿽有縉紳冠冕之徒亡不棄廉捐恥以附者豈其所爲自喜者不如童子也勢至而利交則情動而蔽其心也是故上之人觀於時勢之變推於教化之端明義崇節而絀勢利是以正道可復立公室可復振而遂邪順私之俗可絕也漢哀帝之寵董賢而孔光張禹皆在大臣位然身親屈焉王莾之世所爲臣服盡漢公卿楊雄最號恬於利祿然且爲媚作符命焉及至唐有八司馬者皆以其才而污於王叔文之黨夫數子者或榮耀終身或貶死當世卒爲世之恥詬不道於君子之門𨿽其所自立然亦上之所劘世之所移也夫至著者義也至尙者節也故上以節義較天下𨿽有蠢愚必不以其身爲標矣𨿽有闒聞必不以其行爲名矣何者標者眾目之表而名者眾口之實也故張鵠以行賞亡不射矣詈鬼以除病亡不罵矣夫嚴母之育貞女也入則有重關之限出則有鳴玉之飾寢則有絓結之固然後淫邪不入情欲無感而修潔之行成也是故節義者士之大防也先王以此防人故立激勵之方興勸賞之法致式閭之敬施表墓之恩安車懸旌以彰其徵累帛加璧以示其予由是義明而節崇故𨿽有昏亂之世而無失身之士𨿽有污降之時而無回面之臣豈不以上之所作邪是故義者有國之維也節者有國之衛也國之有不固者維不立而衛弛也法行篇第三夫爲人君者法不可以有已爲人臣者法不可以有已法者非甘物也有國者之藥石繩墨也夫諱病之人無不疾藥石矣不直之木仁不疾繩墨矣小人之徒亡不疾刑法矣夫姦邪者小人之爲而暴亂者小人之行也正姦律邪誅暴刑亂者法之務也故法者小人之所不利者也小人忌正律之典懼刑誅之罪必務以敝其法援勢者爲之沮行貨者爲之誘怙彊者爲之撓造詐者爲之竊法無不敝矣故法不可以有已也法不以有已則上不得賣而下不得請賣請不行則上自天子之門侯王之宮太子之家公主之室下至貴戚之臣近幸之人鷔橫之吏豪俠之民亡不得行其法者矣故賣請不行則法行如流是故法不可以有已也千金之寶可以借客十金之寄不可以與人也非愛十金反不愛千金也寄也有所受也已不得有也夫法者人臣受之天子非人臣有之也天子受之天非天子有之也已不得與而人不得辭故有沒公主車馬則後弗敢怨邀太子車駕則君弗敢怒罪戲弄之臣則天子不得私執豪俠之民則公卿不得關說此法之行也昔者漢髙斬丁公武侯斬馬謖皆垂泣焉夫丁公於漢髙至恩也馬謖於武侯至暱也垂泣者至私情也然而必誅之者法也故法不可以恩暱而私情忍也昔者石奢爲楚王相父殺人縱父而以身請罪王赦之石奢曰不可不縱父不孝賣國之法以縱父不忠乃伏劍死李離爲晉文公理過聽殺人曰王以臣爲理乃不明而過聽殺人臣當死也王曰子休矣下吏有罪非子之過也離曰失刑則刑失死則死臣之有失何以罪下吏也遂自死也夫死者人情之所愛而二子不然者所以顯君而明法也由是觀之法非不得以釋人𨿽自釋亦不得矣夫法淸則政寬而人威法亂則政煩而人玩威者刑中而不可逭玩者刑不中而可幸也夫刑不中者上亂之也上不以法爲可愛而興已則亂故以之飾喜怒行愛憎矣復恩讎制毀譽矣持辯以變約束舞智以易章程文之以深辭鞠之以巧詆則法令滋章而事不循其實對簿繁委而人不得其情上下相遁公私混淆盜賊多有而姦僞蠭起矣夫炎壚遁於頑鐵利刄衂於軟毛密网漏於吞舟故法本禁亂而其極也亂生焉此執法之獘也故法不可使人有幸之者法可幸則良民懼於是平居之眾造善人之暏蝮鷙之吏摶擊之廝岸獄之地掩耳而不敢聴側目而不敢視束手足而無所措矣故淸法之國人畏法而不畏吏亂法之國人畏吏而不畏法夫使人至不畏法而畏吏者非國之美也任將篇第四任將而中制者敗用兵而外監者款夫獨任者事成之宰也專令者勢行之機也故掣於中者垂成而敗撓於外者巳行而反夫所貴於騏驥者必至也然�其足則駑馬先之矣所勇於孟賁者必敵也然縳其手則女子勝之矣夫任將用兵之所尙者在事必成而勢必行也爲中制以掣之立外監以撓之是縶騏驥之足而縳孟賁之手也故縶騏驥之足者不可望其必至縳孟賁之手者不可望其必敵用將而監制之者不可責其成功夫功以時會也賞罰所以勵功也便宜所以乘時也獨任者自制其賞罰而專令者得行其便宜者也是以功可就而時不可失也夫功者事之集也時者勢之會也故披刄冒矢以爲功也贏糧躍馬以爲時也故中制則事不一而績隳外監則志不一而日曠夫威者貴神速也幾者貴立斷也事以威立也勢以幾行也故任將者必假之神速之用而予之以立斷之權矣夫多指亂視多言亂聽千人輿瓢亡不破者也千夫牧羊亡不擾者也故以一禦眾則眾志定以眾制一則羣疑生是故千人輿瓢不如一人負而趍也千夫牧羊不如一人驅而走也古者天子之遣將躬爲推轂曰閫以外將軍制之故吳王用孫子而寵姬戮魏王用穰苴而莊賈誅二君者非不顧寵幸也知將不可以寵幸奪也淮陰一拜而爲漢大將再捷而爲齊假王使髙祖中制而外監之無以摧項氏之權而制天下之命矣故期功者不惜神速之用知時者不吝立斷之權昔燕用樂毅而代之代騎劫卒使田單收其降城趙用李牧而代之以趙括卒使白起坑其降卒是故騎劫爲田單之藉而趙括爲白起之資此制之者過也夫功罪責於將也吾制之於已而監之於人成則眾冒其功敗則獨委其罪未有善者也故善用將者制其功罪而不制其事幾故士知有將將知有君士知有將則報義將知有君則盡忠勢成篇第五夫天下之勢不可使有成之者勢成則附之者眾也是故勢者上之所乘而下之所憑也龍之在天以云而神虎之在地以風而威豹之在山以霧而變鯤之在海以水而化勢之使然也故人之於勢乃所以表神威行變化者也是故天下有能擬之人大舉之事必俟吾之壞而竊以濟其勢勢者天下之重吾弗可以一日釋也吾有所壞而適以濟之天下之重在彼矣故勢之濟有四不可不先也因其失而取之謂之藉資求所害而利之謂之賈惠舉其所不當而白之天下謂之假義造端以鬼其事謂之長惑此四者勢之所以濟也昔者陳平淮陰王陵皆項羽之臣而卒爲漢用取於所失也沛公入秦約法三章去其苛刑利其所害也發義帝之喪縞素行師舉其所不當也白蛇雲气鬼其事也是故亂非外至我有以招之勢匪彼至我有以致之故塞招亂之門絕濟世之端在有以固人心人心之固𨿽有能擬之徒不能奪也故籍資則無與也賈惠則不利也假義則罕服也長惑則無眩也然後天下之重在我也秦之失人心也陳涉非有諸侯之權甲士之眾以其萌隸之民戍役之卒揭竿挺鋤澤中一呼而四海向應者彼皆有欲起之心而俟先發者也故陳涉之得志輕在秦也夫天下之近禍履危莫過於從逆也惡安福樂禍危非人情也然而爲之誠見其禍危迫於此而徼安福於彼也是故天下不可使有從逆之民從逆之民𨿽欲不適彼不得也欲不讎我亦不得也彼我一間固寧有死而長往無生而反顧者也昔者沛公送徒驪山畏失期之罪故亡章邯將兵山東畏被讒之誅故降李陵深入匈奴畏反國之辱故叛夫叛背至逆節也亡降皆恥名也而三人者以不貲之身幹之患害之情窘於前而不暇自好也夫天下不自好之人鮮恥弗軌之臣幸危愁�之民願亂以三者之狀而值於君之所壞此勢成之會也夫眾庶成風增積成山言勢以附成也是故弗軌之臣靡不自小以成大自寡以造眾者附之使然也是以有天下之計必先詳成敗之由明輕重之機杜覬覦之罅遏擬偪之漸集內散之心斷外附之志使天下之萌櫱不生而勢長禦之我則天下長安語曰涓涓不塞流爲江河綿綿不絕纏爲网羅故勢成而後圖焉莫之有及也功實篇第六功實之際後世人主常不能有所稽也夫功者人主之所誇喜誇喜之心熾於內而天下方有奇怪恢偉之事效於前於是功實之稽乃有所不能何者誠見其利未見其害知其福未知其禍也夫利猛獸之樂者志銜橛之虞好馳阪之巧者昧僕輪之悔喜速瘳之藥者蒙毒發之戒是故快心之欲至而周身之慮移炫目之形接而見背之明蔽天下之事功在彼者我有不蔽其實實在我者彼有不顯其功故人主必詳於功實之辧而核於異同之分也夫三王以善治爲功五侯以善備爲功七國以善戰爲功戰者至凶事也功者至美利也究凶事而徼美利此三王所以不爲而五侯所以不願也夫天下有不忘戰之臣有好戰之臣此二者功同而實大異名似而事不侔也是故不忘戰之臣多慮而有備好戰之臣貪進而寡憂多慮有備者淸外而實內貪進寡憂者多事以虛國是故不忘戰之臣恆恐天下之有變而己無全策好戰之臣惟恐天下之無變而已不有功不忘戰之臣恆靜而致安好戰之臣恆擾而生禍此人主之當察也昔者秦之伯也累世而帝其帝也再世而亡帝之甚難亡之甚易成敗不遠而代盛衰並時而至者積功之極乃其積禍之盈也漢武之才過於文景承三世之富厚不易紀而虛耗者好大無厭也夫秦以白起爲武安君啇鞅爲啇君範睢爲應侯漢武以衛靑爲大將軍李廣利爲貳師將軍霍去病爲驃騎將軍此六人者所謂功臣而人主之所貴者也然不察功實之辧故白起啇鞅範睢之功日積而秦之社稷日蹙衛靑李廣利霍去病之功益髙而漢之海內益危也夫好功之臣人主之所不易使者非有厚養則不獲其死力非有大賞則不塞其望意髙爵崇號以貴之則朝之位曠金玉重寶以富之則府之蓄靡土田苑囿以益之則國之地削重徵濫役則結民之怨破城侵境則深敵之讎夫然後臣其不可役之民疆其不可樹之地利其不可通之貨故計民則俘眾不足以補亡計地則降城不足以報賜計利則遠物不足以償費加危於當世而不爲省流禍於後世而不能見此功實不稽之患也是故睹顯福者必思隱禍臨近利者必圖遠害功歸於臣而實弗被於國者明主之所不貴也用直篇第七夫國內有自擅之臣而外有敢敵之寇者在位無直節之士也年直節之士行髙而不回言危而不�行不回故有匡救之義言不遜故有諫諍之忠於是內無不發之姦外無不見之亂𨿽有自擅之心者無不弭也𨿽有敢敵之气者無不沮也夫山有猛獸藜藿不采朝有直臣姦宄不生故直節之士邦之司繩�國之彊禦也故司繩不得職則邪枉行矣彊禦不在列則盜賊至矣可不畏哉夫亡國之君非無直節之士也有之而蔽於邪臣間於敵國也夫直節者邪臣之忌敵國之憂也我蒙其蔽而受其間則直節不得志直節不得志則邪臣遂而敵國昌也夫直節去讒謟至讒謟之人者內順而外交能使視聽閉言語塞夫視聽閉則亂不見言語塞則姦不聞於是宮庭容久伏之禍邊境有卒至之憂勁弩射於城中長戟起於輦下上莫之知而下莫之告者大臣懷首領之愛而羣臣畏口舌之誅也昔趙髙欲專制恐羣臣有言先指鹿爲馬羣臣無敢言馬者陳涉起山東二世召博士諸生問之皆莫敢言叛叔孫通乃詭對而出逃夫二世弗明不能用直臣而蔽障於讒人故內以遂邪臣而外以資敵國也是故邪臣無不欲去其所忌敵國無不欲逐其所憂晉以垂棘之璧屈產之乘假道於虞而宮之奇去齊以女樂文馬遺季桓子而孔子見沮秦穆公憂由余之在戎饋戎王以女樂戎王樂其女樂五月不還由余諌不聽而亡夫外有悅目之欲內有惑聽之讒則賢不知其可寶而才不知其可惜也故虞爲晉逐宮之奇魯爲齊逐孔子戎爲秦逐由余夫三國者非不知賢聖才知也悅於欲而惑於聽也夫直士人主之所難用也矯正而不能順遂自重而不能苟容非其職不食不得其道不仕夫邪臣者人主之所狎而重寶美色人主之所玩好也夫重寶美色在前邪臣在左右則無所置直士矣故孔子不與女樂並容於魯宮之奇不與璧馬同止於虞蓋勢有所不合也夫蘭艾不同室玉石不同藏故用直士則必去讒佞遠貨色矣夫讒佞者直士之賊也貸色者直士之蠧也養賊容蠧而曰我有以用直士難矣敵中篇第八夫敵非吾不能克之難也亦非吾制之難也吾能明敵之所以中我者難也是故知吾之能逆必反吾情也知吾之弗能逆也卽以其情反之欲有以嘗之先反復我也欲有以實之先參伍我也以聲者下我也以利者市我也此六者不可不察也夫欲明敵之所以中我者在知敵之所忌敵之所忌必飾之使弗覺我也事無不去矣是故敵之巨弗忌也忌其能明用人也將之賢不忌也忌其能同心也士之眾不忌也忌其能同力也故明則有以蔽之同心則有以間之同力則有以散之夫三者之害知者能諭之防之然卒爲所圖焉者彼有以揣摩投隙而此有以中之也狩者之於獸漁者之於魚其伏機投餌也於其聚則多驚於其散則無獲必於聚散之間而伺之矣敵者之機我餌我者亦猶是也是故有所畏於我者視我以弗畏也有所弗畏者則視其畏也若是而不察焉者彼得志也同心之將毀之弗行也則必重之以輕其主使我之自忌之也若是而不察焉彼得志也士之同力始張其勢以解之又出其利以啖之則是道我以刑威也播虐則離我之眾誅降則堅彼之敵若是而不察焉彼得志也昔者秦之攻趙本畏廉頗白吾畏馬服子將也趙人乃將馬服子而陷於長平漢畏項羽之臣範增也羽使至饌太牢以進進而視之曰吾以爲亞父使也乃更饌以艸具由是範增逐而項氏亡死東城田單守卽墨謂燕士曰予惟恐劓吾之降卒以戰也恐代吾士大夫百姓之墳墓也燕如其言而敵气愈奮遂以其殘卒敗燕此皆弗能明敵之計眩於事情而中之者也故曰能明敵之所以中我者難也是故處敵者能知數者之情有來焉必覺也有往焉必察也燭於先後之間斷於有無之際內絕根株之病外固間隙之缺是故揣摩者不得其所出而抵投者不得其所入也故曰我不發其機𨿽巧不施我不會其情𨿽勞不行故爲敵中者蔽在己也固權篇第九夫權有所受者固不有所受者𨿽得必失之夫僞摹不可以遠示竊得不可以厚享故勢有執於累歲而不能保一日之命威有行於四海而不能全一姓之族權無所受之也夫權者天子之所取重天下之所取鈞者也天子知之天下見之也故上不疑而下不議夫然後可固也無所受者天子不知天下不見者也故正坐而旁有窺之者矣前行而後有迹之者矣此至危之勢而彼方安之也夫人主𨿽使童子操金入市無敢攫者苟竊人主之金𨿽格僕而路人得執之矣是非童子彊格僕反乃弱也使固與賊異也故盜失財不敢告也亡遺物不敢反也故權在於有所受有所受者又在視其所受之人昔者舜受堯之天下禹受舜之天下堯舜皆大聖人也故𨿽受之天下而人信之至燕子噲讓國於子之子噲無知者也故𨿽受之一國而人不信矣夫信之故服服之故其受也固不信故不服不服故其受也不固弱子之產不與買惡人以爲欺也瞽人之貨不與易惡人以爲蔽也伊尹受湯之權放太甲霍光受武帝之權放昌邑夫擁君遷主非細故也己任之而人不疑者以受之者湯與武帝也湯非弱而武帝非瞽也夫權者富貴之藉也可以得富貴而不可以保富貴無所受之而受之非其主者皆危也夫見火如焚見水知溺者明也昧者不然不及火不知焚也不及水不知溺也夫班爵封者遺之券誥賜祠第者護之府敕此皆爲世世計者也今爵封我能奪之祠第我能取之是券誥不憑而符敕不效也此其章明宜鑑者也然爵封猶日賜矣祠第猶日營矣以鐵版爲不毀恃金書爲不刊者猶夫前日也夫欲以一時無所受之權而爲世世計豈不愚可咲也處與篇第十富貴者人主之所有也恆易於與而不知所處則怉失之故徳不在於與也在於處所與處所與在知其所與之人所與在於君子也則增厚而福澤在於小人也則濟淫而福災在疏則恩當而見重在戚則分當而見輕是故與之擯罪之臣則以爲異數而溢望與之寵幸之臣則以爲庸格而靡加故與之不難也處與爲難矣夫天下惟小人戚幸之臣不易處也數而與之則見顧遇而怙愛遲而與之則見希闊而怨生與之厚則不以爲過而忽之與之薄則鄙而少之與之太難則曰吝而誹笑與之太易則曰泛而玩侮與之而有所相踰則不平而起爭若是者不可不知處也夫惠以示親施以示徳無所因而與之則翔視而內疑必不親矣有所使而與之則矜能而自致必不徳矣望之而必欲塞求之而必欲得不與則拂情而陰蓄忌與之則多嗜而需不已凡此皆禍之道不可不知所制也夫權勢者賞罰之柄名器者上下之飾而富貴者人主之有也故富貴有不可以易與者矣富貴者權勢之門名器之具也安可以易與也小人寵幸之人其未有富貴也則必遠權勢而不取畏名器而不幹曰吾得富貴厚其身焉耳人主於富貴輕於所有而易所與則不勝其所悔夫富貴得則權勢可移權勢移則名器可假由是有擬尊之心有偪上之形而莫之制矣緣恩而寬慰則禍滋抑按而不揚則害成微裁之則逢其忿而恨積大發之則激其變而事起由是兵車戰於墻內戈戟攢於腹心事成是下賊其上而義紀絕也事敗是上陷其下而恩不終也二者之所未乃積愛之過也夫小人寵幸之人持眾歸之權必眾怨之所叢挾眾附之勢必羣攻之所向故其謀危者所以圖安也登髙以臨危者疾趍而陟顚不知下平地之可息也向陽而畏熱者疾走而格日不知其就陰之可爽也故小人謀危以圖安者富貴有以貰之而謙遜之義不明也秦之二世寵於趙髙封以萬戶授之相印殺蒙恬於外誅李斯於內然趙髙知其威在己而以圖二世卒使閆樂弒之於望夷之宮故二世於趙髙非不有以恩徳之也而終遇禍者利害之情變也故富之而有不恩貴之而有不徳矣昔者陳恆專國以其君積厚施而得眾遂弒簡公季氏執魯政厚私邑而弱公室乃逐昭公夫二子蒙於主者至厚也甚者見弒而次者見逐積愛之生害也故盜不以得財而不殺其主人妾不以得寵而不忌其主母夫人之心何可厭矣故驕子多不孝寵臣多不忠是故人主必審處於富貴之與知非其所當則母以其愛私之其所當者則母以其憎吝之明知其所失則母遂事而自安獨省其所發則母溺情而不有所忍故韓侯則惜敝袴矣周襄則止請隧矣漢文帝則夜收北軍之節矣何者富貴必吝於小權勢名器在杜其漸也夫天之生物能瓜牙者則去其羽翼誠以飛而食人則害廣矣是富貴權勢人之羽翼也故其與之也而必使其可制於我我富之者我能貧之我貴之者我能賤之夫然後從而富貴之是以權勢之間不開而名器之具不亂也夫干將莫邪天下之至利以刺人無扞之者然倒持而外柄則刃反著於其身人主能無倒持其柄則可矣策術篇第十一策國者大抵務實於勢變而不詳於事理求伸其辯智而不要於指本善舉迫切之害而不及久遠之憂夫事理者宰勢變者也指本者統辯智者也存久遠之憂者弭迫切之害者也是故天下之事有不可究極者則必有所據有不可總納者則必有所歸有所易睹者則必有所難見夫策國者設不可究極之形而不知所據是故離合不常而使人無定見馳不可總納之說而不知所歸是故語言不一而使人無專聽陳易睹之害而遺所難見是故急遽不詳使人多畏而少慮是故六國之王寡於成事而同以淪胥者眩於策而不能擇也夫仁義者策國之術也天下之通理百家之要本而長久之道也功利塞仁義者也是故遊士失於謀人主失於擇當年而不成累世而不決者功利之說行而仁義不明也夫仁義不明而功利行則天下攘攘焉皆爲勢往如是則得勢者興而失勢者亡矣故秦於六國非能施仁義也然卒並諸侯朝同列者乃六國有以藉之也夫徳齊者以勢勝勢並者以徳勝勢者功利之階也徳者仁義之府也故功利者秦之所有而仁義者秦之所無也諸侯不以此時修仁義而乃稱功利焉釋其所無而尙其所有是故秦以一隅之僻據河華之要開殽函之塞東向而制天下天下之侯王視其分裂而聽其宰割卒無術以禦之者徳齊而彼之勢行也夫爲功者謂仁爲不殺義爲不取故言仁義則見迂闊而情疏言功利則見切近而心向此過在策士而不究也夫仁義水火也水可濟亦可溺火可烹亦可燔故仁者可生可殺之道也義者可與可取之道也夫不殺不取者仁義之一端也故仁義之功利大矣而策士不能究也夫遊談之士藉諸侯之車馬以爲裝貨諸侯之財幣以爲居賫寶玉以親外交市土地以厚與國是故列地裏之險夷陳兵革之鈍銳算儲積之厚薄亂主客之形反內外之情分散其事而變易其說故使天下諸侯之心交戰而不定兩端而不果疑於似是而莫能可否惑於利害而莫能從違由是敗約解從奉名獻都要地率服而入朝於秦矣故諸侯之事秦而甘心者仰其威勢而幸其親已也此諸侯不詳於策士之罪也於是秦得以行其遠交近攻之術而五國先滅夫五國之滅者則齊之罪也齊之與秦東西相望嘗並帝而敵體故秦之所忌莫如齊然而緩攻齊者徒以有五國在也君王后★齊王之後☆見識侯之日屠於兵而境無遺矢之擾不知秦有所俟而以爲厚已乃奉秦益謹而緩之救故齊之安者四十年及至勝後★齊相姓勝音升☆齊國亡而王建幽於共城★共地名☆保一隅之眾亡五國之師便四十年之安滅百世之社稷此君王后之罪也夫譬之五國者鋒也齊則柄也五國者蔽也齊則地也此其勢至明也然坐視其鋒之摧而吹冀柄之無折立見其蔽之撤而猶希地之不露蓋長久之術不察而迷於利害之近也建之幽於共齊人歌曰松耶栢耶住建共者客耶★客謂陳馳☆此疾勝後之不明刺賓客之賣國也悲夫然究其失策不可無罪君王后也夫婦人可以治國家哉心迹篇第十二天下之事在心知其意毋以迹固之則神明應而變化合變化合則端委見矣端委者變化之窾系也易曰天下一致而百慮同鄕而殊途故百會於一而殊統於同夫端委有變化之始終也旁而通之以合變化約而省之以見端委聖哲之行也夫拘學不假於繩尺之外淺見不及於衣帶之下習而不思由而不察猶弓人之不能矢冶人之不能匠也故拘學不可以論廣淺見不可與指遠何也心不知其意而徒以迹固之也夫三皇不同道而皇之號不異五常不同徳而帝之號不異三王不同治而並稱王五霸不同功而並稱伯此迹異而心同者也曷可不爲同也堯之禪虞後世稱焉子噲遜燕卒亡其國而天下笑之伯夷叔齊兄弟相讓孔子贊之宋宣公立弟春秋譏焉武王伐紂懸其首於白旗天下不以此貶其令名田嘗弒簡公則不能辭弒君之惡周公伐管蔡不爲賊兄弟唐太宗殺建成而後世短之凡此迹若不異然不得同者不求之心而求之迹也故效顰者益其醜學步者失其故故求迹以爲近則愈遠矣夫時易則勢移情移則事易使五帝可以相��公三王可以相襲則禮樂不爲異同而文質不加損益也故迹似者不可以論心迹者變化之散著也苟可以其類者同之是田嘗爲武王之行而建成乃管蔡之誅也故以其迹則𨿽有若之似不得爲孔子以其心則𨿽魯人之異可以學柳下惠故車人不量車履人不視足通其意也故莊生觀解牛知養生張旭觀舞劍知艸書夫解牛於養生相懸也舞劍於艸書至遠也然視之若一伎焉意誠通則迹不足以蔽之也是故圖以列陳也書以傳禦也然以圖陳者不盡兵之道以書禦者不盡馬之情蓋迹之所求者有以限之也夫移易之間謂之變化變化之成謂之合同觀合同則可以見端委故物必求之端委矣端委見則能一萬物是故不出戶而知星辰不下堂而知山川夫天之相去至髙也地之相去至遠也必身及而目睹是天不可歷而地不可紀也夫累寸者至尺必差累銖者至兩必差故括天下之物必求端委求端委乃見天下之窾系窾者物之以生者也系者物之以會者也窾系得則心通心者天下之至神也故能周流天下夫一者萬之所從出也故言一而不及萬爲有餘言萬而不及一爲不足聖人之道一而已故無不足故曰至道約而易操明而易知是故聖人不學而能愚人學之不能直所從者異路也

【卷之三十一／內篇二十五篇】

何大復先生集卷之三十一內篇二十五篇何子曰世言曰勿爲任任叢怨勿爲激激幹怒張子璉爲禦史嘗按治當世巨重舉奏當世尊顯下弗厲其法而上不咎其言夫天下之事不患其任且激也患其先有意也先有意也任則貪功而悍作激則訐人以自標罕亡怨怒矣惟無意也𨿽多法而寡情人弗以爲病也𨿽徑議而過實人弗以爲構也故陗壑之阻盜賊弗怨虛舟之觸褊心弗怒無意也何子謂雷守王子曰夫擊與牧異法而柔與能殊情寇曰擊民曰牧遠曰柔邇曰能四者由有治以來莫之能有易也四者之易也弗晰而蒙於情也其弗蒙也移於勢也勢之移也畏以求免屈以求伸辱以求榮是三者心動而其情蒙情蒙而法易矣故縱姦漏枉牧寇也伐善殘弱擊民也親暱而多蓄柔近也疏眇而易威擾遠也由是求免而先畏求伸而先屈求榮而先辱其終謂之晰乎夫法以事起道以身立時而變化從乎其人羿之射也不以遠近要之中的而已矣扁之醫也不以彊瘠要之對病而已矣夫能中而對者心一而視外晰也弗晰者心之蔽者也晰而有所移者蔽之甚者也晰也弗移也明而有勇者也盛子令太平太平巨多桀難治何子曰一人百羊無弗羣者百人一虎無弗摶者言治軆異也十室之邑必有忠信百步之內必有茂艸言惡必有善也故君子不以善隱惡不以惡傷善夫知而好白易遁也剛而好發易嘗也好尙而有欲易畏也三者凡以有已也有已者不可以治人夫執火而盜避借寇以明也屢罵而童子弗趨不愼出也虎豹之在山也莫之能近也然可以出而阱之者有嗜於人也是故君子之治民以民之知知民則獲見其情以民之怒怒民則獲伸其威自潔以求直則人弗得訾故辯其文異其品黑白章矣公其法定其守志令行矣制愛而取義詘利而尙節身名榮矣光祿署丞陳子爲大谷令呂給事請於何子曰光祿丞也貳而內吏也大谷令也長而外吏也丞也令也貳也長也內也外也弗相諳也予曰丞嘗修膳致養於上矣其不知養民矣乎令也養民者也曰大谷何以養也曰和之曰大谷盡驁也安可以和也曰大谷固盡驁也將移之乎存之也若移之也用六師弗用令也其用令也則和之爾矣夫虎也馴之龍也擾之矧大谷者民也曰和之也不懼縱乎縱難制也曰是順私從暴也夫和之也者剛也柔之亢也下之疾也緩之馬調也則弗犯駕鷹習也則弗掣韝和也者非順私從暴也何子曰天下之味五錯而味不可勝用也天下之色五錯而色不可勝用也天下之音五錯而音不可勝用也錯之者和之也和之用廣矣是故常以經變也變以緯常也常變經緯用無窮也侯汝立氏者年三十四而爲司馬選部郎中爲東昌守始汝立力樹軄正法又陳軄抗章求免弗獲又乞徙學官便養又弗獲乃出守東昌何子曰鄙人日丐乍富廢飯言創貧也然殉義弗折樹名以自著者貧賤之士多有之而貴習厚享者弗與也何耶予嘗有友三人焉三人者咸節士也大梁李子爲郎吏言外家河內何子爲史官言兵事髙陵呂子爲講官言時政三子皆貧賤士也苟有志於創貧賤焉則其能皆可以富貴也然而三子者弗爲也夫才者弗憚獨任而志者恥於旅升故致中曰聖矯眾曰髙同流曰污污者未有不借聖以訾髙者也天下治公道行於上天下否公議興於下道行於上也吾從上議興於下也吾從下非秉哲篤尙之士安有弗移於此者也禦史王子廷相按湖廣淸軍其友皆曰今禦史弗易任矣禦史上予之重以俾法行下視其重以謹法守故禦史重則政弗獘而吏不踰今禦史有舉其軄者上曰怙威而肆下曰憑勢而陵爲禦史者不亦難乎富人以千金使其子賈子盡散千金求息富人怒之主人有使其家監朴僕者僕怨而罵監由是觀之禦史誠舉其軄有不幹怒府怨者耶景明曰夫今禦史若是有之矣𨿽然子終不以父怒惰賈監亦不以僕怨廢朴夫核名實非行禍福曷以曰肆別淑慝非任喜怒曷以曰陵若是曷以怨怒也如怨而怒又曷辭焉張禦史言事於朝有風按淮揚鹽何子曰淮揚天下之衢也舟車之所會多豪富私販豪怙勢富行貨私作姦勢撓權貨溺度姦敝法禦史者鏟豪以屈勢平富以拒貸治私以發姦小舉而敝滋大舉而變生故禦史者莫有弗難於淮楊者矣夫至動者風也先發者機也捍難者格也能行三者於天下無難矣夫格者力之至也機者智之至也風者積之至也三者之變化格淺而機深風神速矣故風也者智者之所屈也況豪富行私者乎唐大夫爲福建按察司副使何子曰天子擢大夫將以昌其法乎今天下吏治蒸蒸靡矣司法者怵威而劫於勢思以爲媚縱弛其目變易其章久矣履正以蹈危守直以中害豈人人樂爲者耶於是法令糾繆百姓無所護過日以滋僞吏無何於上下益舞智臨之又安與議於繩墨之間尺寸之內乎夫明法難執法又難也明法者姦弗眩執法者勢弗奪弗眩智也弗奪剛也孔子曰吾未見剛者此何可不謂難也法所以集眾心衛大勢也苟可以奪則政弗彊攻弗彊則巨豪免巨豪免則眇弱逮法弗行於巨豪而日籍於眇弱是疏天下之心而貶莫大之勢也憂治者寧蒙然而弗視已乎故唐大夫之擢天子將以昌其法也夫使執法者皆有明陟賣法者皆有幽黜則履正守直之志遂而蹈危中害之慮疏矣法何有弗昌乎趙守之延安延安劉子曰延安民鄙地薄不足以辱良太守𨿽然惇俗化鄙致厚易安可以無良守邪又曰守在廣平賦詩爲文廣平之治不廢何子曰若是延安又何憂乎夫朴所以受飾也卑所以受潤也夫詩之道尙情而有愛文之道尙事而有理是故召和感情者詩之道也慈惠出焉經徳緯事者文之道也禮義出焉夫飾莫大於禮義潤莫大於慈惠是故可以惇尙可以生息眞陽陳子爲鄕舉士績學待用者二十年矣不矯不附不害不幹不矜不瀆非其任不舉非其人不見非其物不有湛然不爲潔也闇然不爲隱也皎然不爲白也其視富貴也若惴其接厚利也若遺其處蓬居而藿食也若大享也選於天官天官以爲垣曲令張給事曰夫令非難邪糾吏而子眾宣力而布徳振廢而啟蔽陳子難乎何子曰夫行視其所立爲視其所守發視其所蓄安輪之車其轍不踰重兵之陣其剛不缺積竹之矢其中不靡故推其所立曰行施其所守曰爲出其所蓄曰發故曰不知其仕視其處夫陳子之處也仕道備矣張元傑爲魏縣方子侯子曰剛明者魏縣之才也立剛以守致明以用者魏縣之政也何子曰夫棟撓輻不撓棟任眾輻眾任也火燭弗若水鑑火著外水著內也夫眾任者事集而易行獨承者敗著內者闇而愈章著外者日晦是故天下之易屈者過用其剛者也天下之易蔽者過用其明者也剛明之用可不愼乎往天下之吏率以剛明顯稍陟用之則剛者茸弗振矣明者蒙弗知矣此其才豈損於爲吏邪是故今之爲剛者爲赫赫者也爲明者爲皦皦者也赫赫者多威而寡惠皦皦者多譽而寡實是故吏日顯而民日弱矣夫用智醫而逆治者彊病也用仁醫而順治者弱病也弱病之人疆病之醫亡弗殆矣今天下之民異於往也往也殷富故吏用其才擾之弗覺也今也罷餒罷餒之民擾之必死語曰無急如束薪無弗折矣無察如撤藩無弗亂矣此之謂也劉守之擢廬州也未卽郡沮於言者乃俟調家居累一年餘又弗調守曰言者以予資弗任爾予未視治任弗任安可知哉予遂已邪何以見也乃復上京師謁吏部天子乃調守漢陽何景明曰予於漢陽甚感於古今之官用也古之用人視才視才也者考徳績罷不能是故近者有弗取也遠者有弗棄也貴者有可賤也賤者有可貴也今之用人視地視地也者徵發身等居位也由是要勢者日躋之恐弗達也而守散官者踰考弗徙矣又安有超格軼資者哉是故近益近遠益遠貴益貴賤益賤夫若是使才有其地地有其才又何缺焉苟才也無其地地也無其才豈不難哉或曰漢陽素貴富富者懼不善使也貴者懼不善事也不善事者難於上不善使者難於下曰漢陽有貴富者也且有者取諸人乎無者取諸人乎是故有貴者不取諸人以自耀也有富者不取諸人以自實也爲漢陽上下者免矣何子謂寧國張同知曰夫飾車將以駕也飾馬將以馳也是故君子有名則寵有政則達夫修以立曰名行以理曰政名以榮曰寵政以顯曰達故名非飾標政非文具寵非耀時達非巧宦是故君子於名也思毀於政也思敝於寵也思辱於達也思塞思毀則終譽思敝則圖經思辱則常榮思塞則可達鄭子擢郎中治大同邊儲有與鄭子戚者見曰乃君玆擢予爲不懌郎中近官也治邊儲居外不得與朝七列是遠之也治儲之事散有聚無士需將徵豪幹暴取凶不攺斂貧不減費權利而府怨是難之也夫居遠處難非子宜也惟鄭子亦不懌景明聞之見鄭子曰夫謂子者過矣王臣弗以遠賤王役弗以難辭褊人多求親而憤疏庸士多幸易而脫艱馬越險則駑駿別刃試堅則鋼鉛見故弗居遠其心弗著弗處難其能弗彰惟子之心不間遠惟子之能不窘難是以用子也夫遠之者重子也難之者任子也子行矣鄭子曰吾釋矣𨿽然權利府怨可謂無邪日執火不燔向者多焦導水不溺涉者多沒故利人曰惠利已爲害己苟不利人又安怨如有怨焉則非我矣古也執利權者桑弘羊敗於害劉晏敗於專不害不專用之爲經使上不缺行之惟通使下不病在子也夫在子也夫李子將倅於蘇李子曰吾何以倅蘇也今之才吏予也弗能古之長者今也弗宜仲修曰不發靡著不興罔立行以敏達事以詳集弦急而矢飆櫛密而發疏是故緩者不可以舉廢略有不可以周遺明法習文究情察物子其任乎本貞曰夫柱促而弦絕燭張而蚊至守止以制行勿使自亂處晦以含照勿使人見致用莫如藏理繁莫如約子欲揭揭焉明數數焉盡難矣李子曰二子之言叛予安適何子曰二子之言類乎叛者也仲修之言爲治也已本貞之言爲修也已李子曰予兩有之以應變可乎曰不可兩有之以應變是以我冒物也冒之不足則必易焉是故以我冒物者不勝易爲通焉則變在物應在我織履者不量足無廢履也制車者不試轍無棄車也爲政者不嘗術無反政也理會而事不相遠情見而物不縣殊夫治而罔修則任法而情疏修而罔治則自愛而鮮任任法者必敝民自愛者必愚下是弗通之過也蔡子由吏科給事中出爲福建按察司僉事搢紳大夫或惜之曰蔡子厚積而愼修識遠而髙計深亮物而濟務可使秉重居要內贊國經而外格時難今乃出近而處遠去言司而專職守弗足以施溥舉大匪眾望也何景明曰夫蔡子於屈伸之道能明之矣夫伸也者弗在髙爵榮名也屈也者弗在居約處卑也志達曰伸志塞曰屈故爵髙名榮而志弗達不失爲屈約居卑處而志弗塞不失爲伸向也一陳而求卑再陳而請病夫屈伸之道蔡子能明之矣夫人情智而自好智故洞先見末利害斯明自好故周畏不發不以冒危犯難蔡子智而任者也察物不擿行義不委私言若訥公言若訟非智而任者與年智貴示任貴斷智而弗示則眾疑任而弗斷則中靡是故天以日月垂象人弗敢侮地以山川示險人弗敢踰孟賁孤疑則不若童子之必至猛虎猶豫則不若蜂蠆之必螫夫天下之事示則明斷則立矧司法乎司法者不示必有罔民不斷必有反令罔民匪智反令匪任蔡子智而不襮任而不易者推此可以達之天下也矧司法乎何子告蔡子曰司法者人之司命也發姦糾邪董正弼善司法是據故情蔽曰闇文究曰深綱弛曰緩目數曰急闇則納愚深則藂怨緩則縱枉急則矯直四者司法之過也是故君子知詳而守易立嚴而行寬詳則弗遺易則弗害嚴則振寬則容詳易嚴寬是謂四徳徳以司法又何過焉進士積試而外補者弗豫申伯溫爲進士二年補丹陽令呂子曰丹陽無弗豫也予且甚喜東子曰何以知丹陽無弗豫哉且又何甚喜曰丹陽崇畜久試志在必行畜崇思發試久思任志行不違何弗豫乎夫天下患不行者三事權弗歸也眾志弗率也職序弗則也事權弗歸曰屍眾志弗率曰亂職序弗則曰越屍以處位視亂從越行何得矣一邑之事天下備矣舉其政事相歸蒞其民眾相率糾其屬軄相則諺曰賈人之有牛不如庖人之得割故事有不能行於國都者行於一邑公卿或不能制一令制之故苟失其職尊近弗行苟得其職卑遠可爲詩曰或燕燕居息或憔悴事國夫行矣皇卹顦顇如或弗行燕息又安肆焉故予嘉丹陽者志行也東子曰子言善矣弗曰政在人乎謂令得行則是曰行匪艱予則弗能夫一邑之事天下備令宜知之均上下備文武善善而惡惡均上下則賦役備徵取寡備文武則知愛有禮知勇有義善善惡惡則賞不僭而刑不淫夫行人之所必怒是謂忘害舍人之所以悅是謂忘利故順上獲譽弗爲也逆疆賈怨弗避也不以屈求伸弗以辱希榮是謂行志行匪艱乎呂子曰艱矣丹陽能之何子聞之曰呂子尙行而詘逸東子知逸以守艱丹陽之治備矣進士周子賢爲宣城縣孫繼芳曰予聞猛獸在山孤貍不穴長眾之治弗可弛也故立文明禁操法示毒法令流行故盜不生子賢曰予聞茅柔而人籍之澤下而水歸之恩惠慈愛所以結眾也刑罰法令所以滋亂也故文生導民巧法出導民偸生息安理盜故不起周子因孫子見何子告之何子曰夫羊牽則卻驅則行馬控則行驅則逸剛柔之性異也故恩惠慈愛存良輔不及也刑罰法令遏暴制太過也因而用之存乎其時周子曰予知之矣是剛柔之用也不執不廢以此長眾眾治矣教諭李君除襄陽通判問治何子曰治在教其友邵子曰予聞法由曰治風易曰教故制禦董責人心威諷諭勸說民聽藐治民曰教無已緩乎曰子思曰修道曰教夫飾行爲修由理爲道成訓爲教是故標立者遠觀視風行者疾感動故儀刑聲聞莫如教夫吏不紀則民俗濫政不則則下志淫教者紀濫俗而則淫志之務也上敬主下貴貴上好士下賢賢上篤老下親親不取則下知介不害則下知仁其行約其施廣其動微其聞彰古者之待禽獸艸木也不揜羣不射宿羽毛不成不登俎斧斤以時罟目四寸故山澤之蓄蕃殖聖人之禮其物若此也況其民乎今天下吏治弱者靡矣彊者持其刑罰摶裂抗割之而已獵其民甚乎鳥獸析其民甚於艸木又安有禮乎故曰不知教其行飾其理率其訓立古之教也南陽多文獻仕族至文達公盛大矣然文達公嘗稱葉焦氏焉焦氏由此遂著於天下士大夫間矣焦氏始有侍郎宏再有參政寬再有運使鈍再有知縣欽至文禎爲樂淸簿文禎與襄王拱之葉牛道徵及景明皆有姻舊往慶文禎文禎曰子懲於先矣夫先人皆顯仕於當世稱列於名公大君子予弗能踵躅紹芳矧有以增光益休者乎予豈終墜前聞哉三君子何以教也拱之曰夫良弓之子不失爲箕良冶之子不失爲裘若嗣宦焉弗在尊顯若能軄焉將爲休光道徵曰仕族之家易興而難繼易興者澤未斬而賢可象也難繼者美在前而女��易見也夫良弓之子不失爲箕失其弓矣良冶之子不失爲裘失其冶矣故蓋愆爲易而光烈爲難子將勿忽其易以圖其難焉爾景明曰世宦弗若世徳世宦之家多微世徳之家多振世宦者富貴而損志世徳者禮義而有恆也夫焦氏稱於文達公蓋有世徳焉匪徒世宦已也文禎曰三子之言教之矣大梁張徳充例爲周府引禮舍人何子曰夫化必觀世行必矯俗要其本源委於末流故良法旣敝則美意或幾乎息矣今天下用士科貢興而孝廉賢良之舉廢科貢於孝廉賢良遠矣而人尙之其有以例拜官者則搢紳之徒弗道焉此何以哉或曰科貢者其盡非孝廉賢良之才者耶曰然則以例拜官者盡非科貢之才者耶故觀世以化者存乎上矯俗之行在其人焉爾夫使富者得官貧者得財上急國用下舒民力例之法意蓋無不善而官者因以率行厲軄又何以累其人品哉顧上以此括財而窮欲下以此籍勢而遂身是末流之敝也昔漢文帝許民賣爵司馬相如以貲爲郎而文帝之治不以賣爵貶相如之名不以貲郎賤故意美者不論法嗜修者不論資陳貞人壽何子曰夫闡教者道也受養者祿也厚生者欲也古之則貞人不教而道著不祿而養丰不欲而生厚夫教而後著道之病也祿而後丰養之蠧也欲而後厚生之賊也夫壽者神之凝也天者物之役也貞人能不用神邪能不吝物邪得寶而愛者不計藏而待其自敝則無敝日計藏焉使其無敝則敝嬰兒日啼而咽弗嗄不知其啼也日握而手不拳不知其握也日視而目不眊不知其視也夫神者不知而至者也故不用其神而神無不用夫知而至者神過也知而不至者神不足也過者中人之上不足者中人之下皆不能長生者害於知也是故不知而能與知而不能相懸遠矣神者气之禦也气者形之禦也气以神動形以气存不存而存故曰難老何子曰夫人有天受之而益焉者夫天之受之者乃其虛者也天之益之者乃其謙者也故海之容也水思歸之矣月之缺也光思增之矣有富能約是以長富有貴能下是以長貴有齒能幼是以長年何子觀河南癸酉同年會錄曰錄也序年列名凡以惇議識好爾然必昭著久遠其事者非諸子所共志者耶凡河南之士幾何也集於學弗萬人已爾集於試弗千人已爾然名於錄者八十人焉爾矣較之亦希罕曠絕之遇也其事何可以不昭著久遠耶夫身至眇也然且弗百年也卽百年猶旦暮易至也榮勢往來若流光易絕也此三者非所圖以弗杇滅也所圖以弗杇滅也乃有在於形勢地位之外者乎夫至明者義也至永者名也疏利而義集義孚而名成是故君子顯義以遺名故形外也性內也壽弗長夭弗短也貴弗崇也賤弗貶也何子選次劉僉事詩總百五十六篇釐三卷皆精實確乎可以昭逖俟後弗惑矣曰嗟乎詩也者難言者也軆物而肆采撰志而約情愼憲而明則是故比方屬類變異陳矣揆慮緒思幽微章矣徹遠以代蔽律古以格俗標準見矣故單辭寡倫無以究賾指眾不一無以合方利近遺法無以純軆是故博而聚之存乎學審而出之存乎心明而辧之存乎識夫詩之難言也獨言者難邪知吾者鮮矣大學士靳公有庵曰戒庵何子記之曰隧也而風出之隙也而風入之口者身之隧也不愼故戎興意者身之隙也不愼故邪進是故物必有始而事必有紀惟先也則有備而無患惟眾愼而弗一也則多畏而慮不周夫室有關矢有機室之有關也匪室而有關也關在門也矢之有機也匪矢而有機也機在弦也關在門故室而寇不得踰機在弦故約百矢而弗匱也抑之詩曰愼爾出話言戒乎其口也曰敬爾威儀言戒乎其身也曰相在爾室尙不愧於屋漏言戒乎其心也夫心者天下之至一而萬事之紀也故放之六合而準旁於百世而無不括是故可以參天地而贊化育是故約而易操有功而不勞何子讀韓子書律呂直解敍曰夫神理之弗著其器數之亡乎天生一成萬一上萬下器數下下也由後世以來弗之詳矣其上焉者又安有所達哉是故聖人得一而知萬知者知萬以得一談一者虛而寡用談萬者廣而莫歸要之以知其要實者爲至夫天地之間者气也制而利則曰器生之節度曰數神理者气之宰也是故器數詳則神理日明神理明而天下之事得矣

【卷之三十二／疏書共一十篇】應詔陳言治安疏上許太宰書上楊邃庵書上李西涯書與侯都閫書擬與藩司論救荒書與寧兵備書與何粹夫書與李空同論詩書與李中丞書

何大復先生集卷之三十二疏書共一十篇應詔陳言治安疏中書舍人臣何景明謹奏爲應詔陳言治安事邇者寢宮被災皇上兢愓敕諭羣臣下求直言大小臣庶仰見聖顏憂戚伏聽綸旨痛切無不感動流涕謂聖心感悟事當轉移悲喜相繼忍慶兼至然自敕諭之後已將旬日未子一視朝輔臣言奏論邊軍番僧義子數事一言未見采納一事未蒙施行臣觀災變之來天道甚邇陛下上回天怒下安人心如此數事宜急省攺今復處之宴然未見損減一二豈陛下感悟之心匆萌而轉移之機復塞也臣民莫不失望中外實爲軫心夫災禍切近悔厲斯深形勢積成攺救何及臣上原天意下究民心近觀人事遠考古昔治亂存亡之機實在今日陛下欲圖理興化攺弦易轍過此不爲無可爲矣臣聞天下之政精則治緩則亂明則治闇則亂治亂存亡事理必然方今上下依逢遠近壅塞法度有失禮義弗彰功實不稽名器多濫欺蔽之風長偸惰之習成兼以民生已困寇盜未息兵馬弛備財力並竭外僅維持中實潰散其勢如此而其治如彼臣竊憂之陛下不急省躬以懲禍始而欲肆志以待忠成何也臣聞內外附固長久之道今聖躬單立皇儲未健內無手足相倚之親外無肺腑可托之戚后妃不得當禦公輔不得通謁乃日與邊軍並出入番僧義子同起居此皆今日創見先朝未聞也陛下何不一如言者所議早示聽斷且甲馬馳騁之場不如廣廈細﹠﹟63150﹔方﹠﹟62692﹔舟﹠﹟63151﹔之上九狄邪穢之教不如文儒談諷於前樂彼厭此臣所未諭若義子則陛下寵幸之臣自古寵幸鮮能善後原其所由盛滿爲忌陛下尢宜早爲裁抑明示區處使上者得保富貴其次得保首領義旣不失恩亦有終豈不美乎夫國事執奏實在大臣大臣順旨事乃寢敝臣謂大臣奏事宜使卽決是非直陳利害準則憲艸制之理義不宜奏兩請之辭取阿上裁則制度不隳功實不謬名器可正其大臣進退當以義斷行賄干進無恥取容者並爲罷斥而獎拔恬退訪求耆俊則名節明而仕不苟然後嚴督庶官以成精明之治寬撫百姓而培殷富之基治安之道此其大略要之大本祗在聖躬夫言苟切心何畏逆耳陛下若以章奏繁委瀆亂聖聰莫名一禦便殿宣進輔弼召集侍從尊界之禮不甚峻拒上下之情乃可通達必能陳說利獘開道禍福指斥時事爲切心之言以悟陛下矣臣聞先勞後逸先逸後勞先後之間相去遠甚故儆戒之後必有餘樂怠荒之後必有餘憂陛下若體天心之仁愛念祖宗之創建堅自忍制常加矜飭務舉實政不事虛文太平之治可以立就永踐九重之安長享萬乘之樂憂勤於一時而怡豫於無窮陛下何難而不爲此乎昔成王感於風雷之變乃有刑措之休髙宗感於雊雉之異是臻嘉靖之效陛下深惟感悟稍一轉移海內將從風而靡四夷必仰流而化啇周守成之業亦何足多哉臣艸茅微柔蒙先朝甄育陛下復收起於廢黜之餘恩徳至厚嘗欲以言圖報恐幹出位之咎然臣之懷誠積慮久矣乃今躬逢聖明開獎言路千載一時何忍容默用是昩死上陳伏望皇上亮臣愚悃曲賜矜納臣不勝幸甚上許太宰書中書舍人何某頓首上書家宰許公下執事某誠至愚竊見明公自入吏部所推進者皆崇飾名節砥礪廉恥之士淸議攸與羣望景附鄕鄙末進實亦私抃乃者主上幼沖權閹在內天紀錯易舉動大繆究人事考變異未有甚於此時者也然而上下之臣未見有秉徳明卹仗義伏節者某𨿽寡昧諒明公之所必憂也夫國有人曰實無曰虛以今日觀之𨿽謂之虛可也其所以系大小之望致虛實之原寔惟明公之責是明公𨿽欲無憂不可得已頃者聞權閹多幹明公之正者議者難之或謂宜少自貶以爲容夫自貶以爲容者患失者之所爲也孰謂明公表師百僚堅立萬仞者而爲此乎某於明公素未伏謁然慕義甚深區區之懷不敢不露竊爲明公畫二策惟明公之自擇焉一曰守正不撓不容於權閹而去者上策也二曰自貶以求容於權閹而不容於天下後世者下策也夫今之計止是二者二者俱爲不容然守正不容可以激頹靡於當時流聲烈於後世損少而益者多自貶不容則頹靡益恣聲烈且敗益少而損者多二者曷重曷輕惟明公之自擇焉昔者子貢謂孔子曰夫子之道大天下莫能容盍少貶乎孔子曰良農能稼不能爲穡良匠能巧不能爲順君子能修其道綱而紀之統而理之而不能爲容賜爾不務修道而務爲容爾志不遠矣由是觀之士而未祿尙不可爲容況位冢宰統百官而均四海者乎而何以爲庶官之地天下之望乎今時匹夫女子咸知太息用以爲慰者以有明公在位望明公深惟保重某積懷甚久不敢輕造門下謹遣家人持書托閽者通焉幸明公賜察不卽叱責上楊邃庵書僕聞聖人哲士取人於眾惡明主顯相識賢於集毀夫徇同情則獨行見遺實多口則廉節被黜何也獨行者同情之所繆而廉節者眾口之所黜也昔匡章棄於通國而獲與於孟軻卽墨污於左右而受封於威王孔子明公冶之非罪晏嬰脫石父於縲紲是故眾惡之中聖哲之所以詳集毀之下明顯之所弗蔽也今有操獨行秉廉節而幹眾惡負集毀若李夢陽者明公在上何可弗少加察而不援之也夫僕於陽非敢謂其無過也自崇而弗下人太任而弗識時多憤激之气乏兼容之量昧致柔之訓犯必折之戒此其過也若其飾身好修矜名校義見善必取見惡必擊不附炎門不趨利徑處遠懷不招之恥處近執莫麾之勇在野有兔置之武在公著素絲之直立志抗行秉心陳力咸可尙也前與禦史相迕同黨交構恃其貞介不服文法邅延無已固其自取而尊達至爲不悅縉紳靡然誹笑言官亟詆於朝法吏深鞠於獄惟恐摧之弗披而辱之弗窘也嗟哉亦已甚矣謂深懲以全之乃底其壞歷責以備之實求其缺謂其爲髙好勝多事越位不卽攻之將爲患害則陽之爲害弗猶愈於賣法成賄污行喪守玩公詭避行私煽虐甘心附媚役志富勢者乎凡此一切置之不問而獨於陽而較焉何也大槪習於苟同而畏異己溺於混濁而非獨淸便於相容而憚弗羣務爲蔽闇而忌太白故當事謂之橫伐姦謂之訐建樹謂之標已振起謂之輕事問民隱曰市名而出位持國法曰寡情而立威是以詭俗諧眾之人相倚爲譽而直節獨行之士疾之若讎由此觀之仕宦之徒不貶損以就時遊滑以希世何能免於今之人哉明公在上秉進退之權司統均之任獎拔廉直沮抑邪枉而陽爲門下相知之士其困於人若此況門墻之外萬里之遠者乎夫讒言屢至慈母投杼浸漬之灌可解膠漆僕於陽有肝膽之交聞於人言猶弗能無疑明公之門陽不敢徑達𨿽有郁壹何由少白然陽之事在江西者亦甚彰彰匪有隱惡難見也僕嘗究之眾議士民頗公學校之徒曰陽惇古崇禮志在澄淸閭閻之下曰陽不爲撫按官爾可使盜賊息權勢不害我也夫學校之徒陽之黨也其言不徵閭閻之下無知之眾何以黨於陽哉今京師之士其弗知者則已流言傳訛昧形議影羣猜共怒一吠百聲持辯風起發言雷同矣閒有知者則亦恐異同於威要之吏以遭口舌之禍視爲秦越隨其軒輊夫反同情以伸人格眾口以明物此其弗利也必矣孰肯樂弗利而爲之哉昔孔融鶚薦乎禰衡汾陽解爵於李白揚善登俊閔才舒困昭昭人代矣今陽之文藻敷贍才辯捷給誠二子之流匹而拘檢行止閒於禮義可以用世賁治二子弗若也乃窘辱摧靡卒無一爲之地者僕甚傷之伏惟明公秉道服人積望鎭眾力可以移易範可以表正於陽少知援察采士民之議捐比附之論使邪枉無順遂之私廉直無不容之嘆非獨陽之幸也國家斯文幸甚上李西涯書前伏聞明公體中不懌竊見在閣省食多事形勞心憂宜必至此某再造門下省問不得一望見顏色退而抑鬱累日又聞少康矣甚喜慰然疑久弗見出昨乃見有引疾求退之疏明公之識非末進可窺然竊以爲未安也近河南盜賊日益橫起山東士卒經年露暴國有彊禦而獄有言官野有屠戮而朝方宴笑廷議大繆市令不行勢急燔溺獨恃明公拯救爾未宜閉戶無聞在家不知乃復棄而引去益非明公所以後身而急國家之難也古之大臣功成事定然後避寵利持盈滿深思髙舉保身完名是故保身完名者大臣之所以居成功處盛世也今明公責重望深任利害而當毀譽欲以此時保身完名難矣昔成王在幼殷人動搖召公告老公旦非之明公亦宜惋時悲人略疑忌之嫌捐顧愛之念覽召公之迹體公旦之心則天下國家幸甚或以內有掣制事無違逆覽不可之幾行必止之志然已晚矣若欲轉禍爲福求成於壞則猶可及也夫同舟之人胡越一心見禍知畏睹患思防人之情也今內之用事有未然者私意蔽於內而利害之實不省忌諱容悅者眾而剴切之言未至也誠指事爲之勢陳禍患之形諭以同難之義導其共濟之美開誠以示獨任不卻更執以不回之操斷以必至之勇若是而明公出焉不爲不可也若必惡污就潔見危圖全不惟解天下之望亦不能免當時之議矣又或顧患依違少撓卽屈則屈處等耳亦非敢望於明公也夫成美者納善感恩者報義故袁盎進說於申屠朱云納忠於蕭望古之大臣欲有爲者未必不有匡士弼贊義夫慫恿者也某在家五歲自期全命於蓬蒿之下過蒙明公收於廢棄之餘舉之下吏之列睹事激中旣不能明諍於朝於明公左右又無以增明益髙補遺而輔不逮實甚恥焉恐終有以負明公敢忘其狂昧布腸腹惟明公采覽無繆於古大臣出處之義與侯都閫書侯都閫足下僕鄙薄於取與則甚謹而不敢苟足下前所惠牙筯並梳受之實非所欲初見來價道殷勤甚懇恐拒盛意故不復辭及途始知足下禮意甚衰凡物以表恭交以道接以禮𨿽孔子受之苟儀不及物君子弗屑也僕不敢以君子自號然不義之物受竊不安請以元封識返之幸不多怪僭妄敢呈一辭於足下僕自貴州抵雲南行陸四閱月車怠馬煩欲圖少逸故來就永寧之舟耳又聞沾益至永寧傳捨衛戍廢敝人皆狡不識上下又寡廝隸之役僕懼遲王命不卽飭行李當時藩司諸公皆以足下當西路能禮往來士大夫爲僕慰由是僕之西行遂果及歷烏撒黑張阿容摩尼之地冒赤水之炎犯雪山之寒入倒馬關箐霧雨連旬不開竟日無人行廢蕪寒蔓猿泣鬼嘯思之令人神竦又羅羿出沒劫略於道前後繼聞誠非人所居者僕始悔是行然望永寧則如歸以其有足下在也及抵界殊自慶其出夷窟而至大境目若開而明者去城不數里則寥然無一人出迎僕以足下主是亦必出郊而城門咫尺之地不能屈足下車馬及館處至夜愈益不通問遂爲盜所輕僕意足下素稱能禮士大夫者豈以僕不足齒於士大夫之行與抑足下所禮者皆要路顯赫而僕非其流與足下宜不如是之污也僕不足言所執者王命也足下王臣也以王臣而恭王命不當乎何乃坐視其困而使之遲王命也凡禮之交際來有迎去有錢在主土者尢不可缺始而不肯枉迎足下托以他出其不枉送其亦他出乎若有他出爲行者可也足下位尊恐屈官不出令麾下一出烏乎不可何使之寂然不出也意者足下以僕夫之故爲累足下遂簡僕耶然足下爲天子捍衛遠人使行不拾遺居者按堵其軄也乃致盜入公署偸天子使臣之物是僕累足下亦足下累僕耶古人有我心則慰之詩非僕所敢希於足下也足下又以僕欲讓衛官故衛官不來見夫僕之隸役供具皆衛官所當承者今倨然侈然不與僕接足下又從而爲之辭則衛官之簡僕固端於足下矣蓋君子之待人以義不以利害以情不以顯晦足下於二者不知察而人稱其能禮士大夫何也昔葉公好龍幾杖門戶皆手畫龍形一日有龍下於庭葉公驚且走曰吾非好眞龍也足下之禮士大夫無乃葉公之好龍與抑如僕前顯晦利害之說與足下審之僕願以君子成足下盜一事望足下畱心僕誠亦累足下也僭妄盡所欲言得罪乞亮而恕之擬與藩司論救荒書頃者朝廷以淮西告災蠲其常稅命守臣存撫賑貸此主上俯念元元之意惠甚渥也今郊廛鄕鄙之民捐室廬去田畮訣兄弟叛父母而出者聞皆賣其妻子身爲奴婢甚者棄屍道路百不存一其未徙者又皆覆釜闔室坐以待斃有快於速恐自經樹枝者夫死者不收而生者未哺往事已鑑而來勢方迫此正執事者所宜控竭智慮紓遐猷布隆老以寬民生承上意之日也然而利害之實不自緩急之端昧序內無存變之卹而外無應務之策甚非所以謹生齒之大命彰主上之實澤者也竊於執事有不取焉誠使僕開其利害執事試聽之今爲民計大率利一而其害有三徵求之擾工役之勤寇盜之憂此爲三害而所利於民者獨發倉廩一事耳利害不並施而多寡不相敵今徵鷹犬者使吏執箠索民出錢又胡椒馬布枲鞶纓諸物屢下於民需價償之價倍而民實不得又屢取絺綌使女無餘葛此皆非賦之斂不貢之供猶日繼不絕是徵求之擾尙在也王府黃河之役築城修塋之夫丁連老羸扶顚起廢裹糧數百里死者已半而莫爲中止工役之勤如昔也前者因民劫略爲盜下令各鄕置捕詰之役以爲便宜然捕者乘機生姦深察旁逮平日無賴子弟爲之瓜牙羽翼家歷戶至殺人牛馬取人貨財盜未及除西良者蒙禍有司因循莫爲之省是寇盜之憂尙在而又倍之也發倉廩本以利民而其獘反甚倉捨一啟豪彊駢集裏胥鄕老匿貧估富公家之積祗以飽市井遊食之徒而野處之民曾不得見糠粃富者連車方輿而貧者曾不獲斗升又鄕民有入城待給者資糧已盡日貨餅餌而卒不得與比其少得不足償貸反因是致死耳聞目睹可爲痛扼夫欲有所與必先爲去其所奪養馴兔者不蓄獵犬植茂樹者不伐斧柯以其近害也故止沸不損其薪徒酌水浥之沸不見止養人飼其口腹而刲其股肉終不得活今三害未去而欲興一利以救民之凶何以異此也與寧兵備書日者見執事求退之疏出處大義要宜有此朝廷處執事者善矣執事之情則得矣然地方軍民其如何邪僕自愧身處闥閣之內職在書史之藝不親言責政要徒以口舌私自論列以伸執事於士大夫友朋之間則亦蔑矣更投之於弗合而忌之於必沮無怪乎勢之難也夫天下之事百人成之不足一人壞之有餘大抵今之人率不察於利害之實而必遂其意見之私略其所齊而惟攻其所不同故泛議者騰無情之謗而中禍者下有隙之毒天下之事奚所救而欲勿壞也僕所憤惜豈獨爲執事耶夫良吏不媚上而求懷於民特士不求無非於眾而欲伸於偉哲不恆之士故其節介而惠不遺志遠而名不孤今河南之童黎則念執事矣京師之士有偉哲不恆者於執事又有不俟執手杯酒之交而知之者矣執事何以得此邪亦可以自喜矣夫以位榮人人所樂趨以事責位人所必避是故才者任難於亂而闒茸藉貴於平安今仕宦之情莫能易此平居攘華要以自利爾急則憚害而罕任𨿽在華要將委而去之卽使執事他日見用屬時無事則不免言者之欲摧敗苟稍有事司權力當利害以責一旦之用將必有不捨執事者矣惟執事定志安身勿以時論少自沮易僕之所深望也昔馬遷奮格眾之見不愛其身以伸李陵陵卒隤其家聲以累太史夫陵實國士不能勇於一日之恐而欲幸望於不世之圖卒之它於異俗而節不立身殞而志不明於人此義夫千載之恨也執事髙俊樹立非庸可冀其一二然所伸於偉哲不恆之知者僕惓惓望焉惟執事圖之與何粹夫書景明頓首粹夫先生閣下日者先生示以疏歸竊與子鍾計慮謂宜且止更值時方忌諱虞有觸冒且疏而部不可之無益舉動古人以禮義制進退進不可苟退豈可輕先生裁之海內友朋屬目幾何三四君子悉已謝時仲木退耕於髙陵獻吉羈處於大梁徳涵久廢於岐下子衡伏竄於海濱有憂國傷人之思而寧無雲亡殄瘁之嘆乎先生乃復欲憤世自遂長往之情得矣恐不免於扁心之譏而或繆於義退之道也夫據勢而經施從風而順化知遇曠代之事也經常以緯變成易以忍難君子隨時之用也若稍不可意不能其煩便自委去則天下欲承君子之澤幾無時矣僕不肖獲聽於先生先生服廉守介明徳峻行𨿽子罕之卻璧幼安之揮金閔叔之不食遺蒜無已之不受贈袍何以尙之至其瑰論精論周知曲中略於章句之末而超於尺寸之外可以參賾濟務昭遠明微蓋僕之所深尙者然數年以來執論究迹似猶獨行一節之事而未合於聖人通士之觀何也夫徇時就功世不能器秉朴滅華徒飾亡實四者皆非通聖也通士不居器而滯用聖人不專質而喪文故簠簋之器必飾金玉棟梁之匠不雕濩落何也物有所不容而貴有所必須也今先生或者惇質而太略於文器大而人莫能用惟先生少自抑忍順卑俟時以存人望以忍交遊之私夫龍蛇之徳變化之義先生蘊之素矣僕恃知愛輙敢旣其愚臆惟先生亮之與李空同論詩書敬奉華牘省誦連日初憮然若遺旣渙渙然若有釋也發迷徹蔽愛助激成空同子功徳我者厚矣僕自念離析以來單處寡類格人逖徳程缺元龜去道符爽是故述作靡式而進退失步也空同子曰子必有諤諤之評夫空同子何有於僕諤諤也然僕所自志者何可弗一質之追昔爲詩空同子刻意古範鑄形宿鏌而獨守尺寸僕則欲富於材積領會神情臨景構結不仿形迹詩曰惟其有之是以似之以有求似僕之愚也近詩以盛唐爲尙宋人似蒼老而實疏鹵元人似秀峻而實淺俗今僕詩不免元習而空同近作間入於宋僕古蹇拙薄劣何敢自列於古人空同方雄視數代立振古之作乃亦至此何也凡物有則弗及者及而退者與過焉者均謂之不至譬之爲詩僕則可謂弗及者若空同求之則過矣夫意象應曰合意象乖曰離是故乾坤之卦體天地之撰意象盡矣空同丙寅間詩爲合江西以後詩爲離譬之樂眾響赴會條理乃貫一音獨奏成章則難故絲竹之音要眇木革之音殺直若獨取殺直而並棄要眇之聲何以窮極至妙感情飾聽也試取丙寅間作叩其音尙中金石而江西以後之作辭艱者意反近意苦者辭反常色澹黯而中理披慢讀之若搖鞞鐸耳空同貶淸俊響亮而明柔澹沈著含蓄典厚之義此詩家要旨大體也然究之作者命意敷辭兼於諸義不設自具若閒緩寂寞以爲柔澹重濁剜切以爲沈著艱詰晦塞以爲含蓄野俚輳積以爲典厚豈惟繆於諸義亦並其俊語亮節悉失之矣鴻荒﹠﹟62674﹔﹠﹟63141﹔貇矣書契以來人文漸朗孔子斯爲折中之聖自余諸子悉成一家之言體物雜撰言辭各殊君子不例而同之也取其善焉已爾故曹劉阮陸下及李杜異曲同工各擅其時並稱能言何也詞有髙下皆能擬議以成其變化也若必例其同曲夫然後取則旣主曹劉阮陸矣李杜卽不得更登詩壇何以謂千載獨步也僕嘗謂詩文有不可易之法者辭斷而意屬聯類而比物也上考古聖立言中徵秦漢緒論下采魏晉聲詩莫之有易也夫文靡於隋韓力振之然古文之法亡於韓詩弱於陶謝力振之然古詩之法亦亡於謝比空同嘗稱陸謝僕參詳其作陸詩語俳體不俳也謝則體語俱俳矣未可以其語似遂得並例也故法同則語不必同矣僕觀堯舜周孔子思孟氏之書皆不相沿襲而相發明是故徳日新而道廣此實聖聖傳授之心也後世俗儒專守訓詁執其一說終身弗解相傳之意背矣今爲詩不推類極變開其未發泯其擬議之迹以成神聖之功徒敍其已陳修飾成文稍離舊本便自杌木�﹠﹟63078﹔如小兒倚物能行獨趨顚僕𨿽由此卽曹劉卽阮陸卽李杜且何以益於道化也佛有筏諭言捨筏則達岸矣達岸則捨筏矣今空同之才足以命世其志金石可斷又有超代軼俗之見自僕遊從獲睹作述今且十餘年來矣其髙者不能外前人也下焉者已踐近代矣自創一堂室開一戶牖成一家之言以傳不朽者非空同撰焉誰也易大傳曰神而明之存乎徳行成性存存道義之門是故可以通古今可以攝眾妙可以出萬有是故殊途百慮而一致同歸夫聲以竅生色以質麗虛其竅不假聲矣實其質不假色矣苟實其竅虛其質而求之聲色之末則終於無有矣北風便冀反復鄙說幸甚與李中丞書自奉嶽州顏色澧州書問今十餘年來矣執事名位日起內外屬望僕誠亦私遂期仰撫臨之初蒙降禮寒門頃者又辱封書之貺想聆徳音式如金玉近覩執事疏奏條布舉拾興革濟務之功格俗之化蓋次第具矣天其猶有活中土人意邪僕觀比日之事大率上多取容而下多憤激譬之天下之勢病弱者也非一藥可療容者養患以待亡激者速禍而無補故非得大國醫使成專任奺試之效何以救危困也夫古之人學道以爲已也學官以爲人也其心一也道無爲已之徳而官無爲人之澤所從學者異也中者聖之則也正者人之矩也中正者易之體用也不容不激維中維正捨執事吾誰從乎夫樞機得人重於方鎭謂樞機約旋而慱被也事勢有不然者矣上治則視樞機上忽則視方鎭樞機之地先君方鎭之地先民故方鎭者地遠而官尊地遠官尊則力可抗而權幸之威弗易及也卽使執事入參樞機死無所容其巧力而不可一日居不如在方鎭之猶獲志也僕之所望者惟得專任久試乃土中之幸瑣言鄙慮無足采者幸垂省覽復誨不宣

【卷之三十三／記問說共九篇】沱西別業記龍灣艸堂記信陽修城記確山縣修城記略陽縣遷建廟學記師問說琴樊少南字說袁惟器字說

何大復先生集卷之三十三記問說共九篇沱西別業記沱出於江子嘗浮江下峽所束勢漂疾淪匯瀾湧漩洑莫得旁展旣入荊地平溢十數里其勢始得自縱乃有別出若沱者焉沱至華容則蜿蜒回復帶城抱郭起伏皆自重岡曲壠相應顯又瑩澈可鏡子望慕者久之乃知其地多秀產固有山川蔭之也吾郡守孫公華容人間以是語之公曰沱之西吾別業在焉始吾遊沱西見其地膏場繡澮可以稼穡水有靑赤雜色之魚可以罾网中又夷爽可構而湖山四塞又可以眺而得也遂購得之他日獲解宦將惟是以終而子昔嘗得其槪爲我記一言予業已奇公曰是予所雲華容秀產也旣公之子世其者來從子遊予益奇之曰是又所謂秀產也而愈益信山川之能蔭也孰知予向忻見山川者固公家物也公在壯歲官至郡大夫而聲績懋著向往方殷未可以言退也然予見今之仕者多以官爲家而歸則無所終公乃預有是計其明達邈有弗可逮也別業至邑三里地名三里店東墻以城睥睨互出林表西峙白鼎後爲黃湖前有湖曰田家湖湖之外爲禹山列如屏障雜見丹碧雲煙之所出入先景之所射映朝夕四時之所變化不可紀狀而公誠有成功引退之時日處其中治田灌園持書訓子孫暇則置酒召客相與投壺彈棊無不可樂者此固公所先畫於心而奚俟乎予言也旣紀其勝復爲沱水四章他日過沱西之堂幸歌以自侑詞曰沱之水淸且漣兮宜爾子孫秀且賢兮沱之滸有田膴膴我往於田其實碩甫沱之中其夷可宮我日以居﹠﹟62730﹔�谷其有終沱之外其山若會予日以弦用綏我年沱水四章章四句龍灣艸堂記龍灣在靈寶縣之南入函谷次古號國左洪澑澗而秦嶺右盤山沃野流水湧泉可田圃而宜稻竹許子之家食也樂其地葺堂焉棲之今年許子召爲尙寶丞數月復乞歸曰予玆得告歸斯堂矣其遂以息營養年勉遁以成學乎余聞之曰許子蓄久而升器飾而賁用然且翩翩然有髙舉之思焉其志固君子所尙而非可以與世俗淺見寡聞者道也夫愼世之意淺則離俗之志不決復古之志少則繼往之作不興昔者王教之一也國有學鄕有序而已矣士不私肄其學而人不私宗其道其後郡邑之下有書院焉山澤之間有精舍焉學殊而肄道同而宗是王教之離也夫學肄而明也道行而達也從乎上者化流而易從乎下者化格而難苟遇其難也則君子亦自明其學自達其道已矣百世之下無聖人焉則作者之意亡百世之下無賢人焉則述者之意亡君子慮焉是故日之含照也不以蔀屋不輝雨之降澤也不以覆甕不注夫道隱而經要廣大而微志意修則立精思則通窮理而極數則神是故萬世不易者道也窮不移其守而困不遷其業者君子之學也夫龍門河洛之間古聖賢之都裏聲教遺風存焉許子構斯堂而棲也豈徒自遁以遂其髙者也信陽修城記僉事閻君子明兵備之三年城信陽成集余與都給事張季升登而觀之臺隍峻浚棲堞虧蔽表帶山河裏括萬家之室相顧嘆曰牡哉麗乎斯地萬年之固也先是僉事寧伯東氏來兵備值大盜之後爲防焉巡舊城視之曰庳也必崇而新之乃計費度工措財於官府取力於隙民歲餘城南門迆西北至東門起北門樓大功未就去又遇積雨墻壞數百丈閻君至則完其壞者城東門至南門立三門樓東縣鼓司晨西縣鐘司昏又置漏小南門司晝夜四時甃城上令旁下而走水卽積雨不壞其役不亟而功有稽其用經而力紓故三年而城成人曰二兵備之於役也於時事先後緩急各得其序理云城髙二丈圍廣千三百五十六丈有七尺董其役者知州彭偉指揮袁鎧張恕孟漢千戶傳欽任武百戶王羲梁山醫官周寶於是知州林君大霜指揮使鮑君國來請文紀諸石何景明曰古者諸侯守在四鄰政貴人和不以險塞爲固是故論治者有本末焉然時平而備弛並其末者亡之昔大盜之入汝南也吏有棄城者矣然西平上蔡之長固死守吏也寇則踰垣蹋門入卽二縣有堅城令弗死唐縣城稍完則守此豈可謂末弗治邪是役也寧君經始閻君成之二君功徳斯地者並久遠矣閻君今且明其陳簡其卒作其禮教夫城以蔽眾簡卒以守明陳以簡作禮教以經之所爲兵備者無弗至矣此豈徒治末者哉確山縣修城記確山舊有土城緣塹委垣而膚溝正徳七年北寇之南吏民睨城曰此曷足以捍而守之邪乃相與棄其城走匿山上寇乃入燔燒官治及民捨城中半赭八年僉事寧君河至始計度城役擇邑內有力者八姓限以工俾知縣吳照縣丞鄺琛典史吳金悉力董之以僝厥事九年僉事閻君欽代寧君兵備視城未就曰工弗可以已也役弗可以亟也弗已以終休弗亟以蘇憊終休蘇憊治之仁也可不務乎乃專以吳金董事責其成十二年知縣宋良臣至而吳金以他務出復專責之良臣良臣則均力嚴事葺其壞繚其未完樹三城門樓及月城角樓鋪樓內土城咸備十三年十月閻君登城視喜曰城不已就乎於是吏民又相與睨城曰嗟乎使七年有此城盜不得志也以玆而往可以捍我眾矣非二兵備之功乎非諸縣官之勤奉其令乎夫有勞逸之有始終之上猷於心下宣諸力一邑之城踰數歲經營於二兵備歷於諸縣官然則千百年之事可以苟焉爲哉城圍七百餘丈髙三丈陶磚括其表良臣曰是不可無紀乃使吳金來求予文刻諸石略陽縣遷建廟學記正徳己卯春餘董學事由徽州入峽浮白水江下略陽視其城中卑江水西來衝之多淚流迅湍欹圻崩岸而學宮正居其卑夏縣書報江溢大水城陷學宮悉沒副使寧波呂君克中時按治關南乃行縣躬詣其地視之則堂壇墊爲沮洳殿廡蕩於沙石矣遂集眾謀曰玆地卑甚不可復卽復終能免患邪於是使同知何子奇率學官張繡諸生羅江劉儀等攺卜相其利宜圖惟久遠獲地於縣治之北抗敞可宮考兆曰吉僉謨畢諧君乃擇委漢中衛知事金坡治其工又發贖金三百餘附之坡程諸匠作鑿石伐材拓荒辟穢經始於庚辰夏五月又五越月而卒其役凡爲宮室殿五楹廡東西各八楹戟門三楹欞星門三楹鄕賢名宦祠各一楹堂三楹齋東西各三楹儀門三楹學門三楹東西號捨各十一楹其餘牲所神廚廩庫咸備右髙爲廟左下爲學崇卑就列向背因形榱題約制輪奐飾觀聖云旣妥賢才斯萃惟君思創樂成猷厥終始乃令教諭李崇實狀列其事請紀諸石按志云略陽地自漢歷唐宋爲沔州隸興元府元始徙州治於鐸水攺略陽爲縣隸之至正十年縣令李舜臣建學於縣治北國朝攺沔州爲縣與略陽俱隸漢中府洪武四年縣丞葉禮徙學於縣治東北正統十三年大水學宮壞教諭譚志學修之成化四年又大水學宮又壞知縣李鑑修之坡之開玆地也掘土得古碑視其記實李舜臣徙學故地也蓋自葉禮攺徙之後迄今凡三遭大水而後徙徙地仍復其故云豈非得數哉夫禮義之俗成於富厚忠敬之道可施蠻貃略陽爲古羌氐之域至文王布岐周之治行江漢之化其風气已開文命漸被矣矧由數代以及我明治化惇裕之盛則風尙移易其有已乎然百餘年來人物聲名尙未底於顯融豈以僻處梁雍之間乎亦由屢兵薦沴役繁生鮮而士不得以隆其業也呂君奉上命蒞關南拊循其民簡練其卒厚農薄斂芟寇淸刑然後興廢舉墜修學惇教獎官師勵人士以行其政教焉孔子曰足食足兵民信之矣余於關南庶其見之昔文翁興教相如爲師蜀之有學蓋肇於此今玆之建是宅阜隆以降湍悍構造維新地復其舊天相人協理臻勢會肆寧厥居寔惟永觀俾俎豆之事表於西南弦誦之音流於漢沔文翁罔專美矣後世必有考略陽之學究其文物所從來者則呂君功徳何可以弗著哉何可以弗者哉師問有問於何子者曰今之師何如古之師也何子曰古也有師今也無師曰然則今之所謂師者何稱也曰今之所謂師也非古之所謂師也其名存其實亡故曰無師曰古之師可得聞與曰古者教之之法曰性曰倫性則仁義禮智信是也倫則君臣父子兄弟長幼朋友是也於是而學焉以由之曰道學焉以得之曰徳用之而足以舉於天下曰業是故古之師將以盡性也明倫也則其道徳而蓄其業也是謂古之師也曰何謂今之師曰今之師舉業之師也執經授書分章截句屬題比類纂摘略簡剽竊程序傳之口耳安察心臆叛聖棄古以會有司是故今之師速化苟就之術幹榮要利之媒也曰師止是二者子曰否不止是也漢有經師作訓詁以傳一家之業者也君子有尙之唐宋以來有詩文師辧體裁繩格律審音響啟辭發藻較論工鄙咀嚼齒牙媚悅耳目者也然而壯夫猶羞稱之故道徳師爲上次有經師次有詩文師次有舉業師師而至於舉業其卑而可羞者未有過焉者也曰然則廢舉業已乎曰何可廢也今之取士之制也士進用之階也曰是旣不可廢子何謂其卑而可羞也曰吾所謂卑而可羞者非其制使然也師舉業者之敝也古之師之教者立廉恥之節守禮義之閒不重富貴不羞貧賤不詘身於威武不失志於患難故上樂得人而用之夫今獨不欲得是人用哉顧以身求之勢爲難也故以言觀之以言觀之故有科舉之制豈逆其師之教弟子之學乃以爲利之門也嘗見今之爲其子弟求師及其子弟之願學者口訪耳采有告之曰某髙官也其前髙第也其舉業則精也其師之於是𨿽千里從之也又告之曰某未有髙官也未有髙第也其道徳則可師也於是𨿽比捨弗從之矣夫巫醫樂工與凡百工相師法以習其技藝所以求食也安有士相師以求食而可爲也此吾所謂卑而可羞者也曰若是則何如而可也曰今之舉業所習者固古聖人之言也因其言求其道修之內而不願乎其外達則行之困則存之興斯教也安知今之師非古之師哉問者於是避席曰今日乃承益我以師之說說琴何子有琴三年不張從其遊者戴仲鶡取而繩以弦進而求操焉何子禦之三叩其弦弦不服指聲不成文徐察其音莫知病端仲鶡曰是病於材也予視其黟然黑衰然腐也其質不任弦故鼓之弗揚何子曰噫非材之罪也吾將尢夫攻之者也凡攻琴者首選材審制器其器有四弦軫徽越弦以被音軫以機弦徽以心度越以亮節被音則淸濁見機弦則髙下張比度則細大弗踰亮節則聲應不伏故弦取其韌密也軫取其栝圓也徽取其數次也越取其中疏也今是琴弦之韌疏軫之栝滯徽之數失鈞越之中淺以隘疏故淸濁弗能具滯故髙下弗能通失鈞故細大相踰淺以隘故聲應沈伏是以宮啇不識職而律呂叛度𨿽使伶倫鈞弦而柱指伯牙按節而臨操亦未知其所諧也夫是琴之材桐之爲也始桐之生邃谷據盤石風雨之所化雲煙之所蒸蟠﹠﹟62678﹔�虧綸囷璀璨岪郁文炳彪鳳質參金玉不爲不良也使攻者制之中其制修之蓄其用斲以成之飾以出之上而君得之可以薦淸廟設大廷合神納賓贊實出伏暢民潔物下而士人得之可以宣气養徳道情和志何至黟然衰然爲腐材置物邪吾觀天下之不罪材者寡矣如常以求固執縳柱以求張弛自混而欲別物自褊而欲求多直木輪屈木輻巨木節細木欐幾何不爲材之病也是故君子愼焉操之以勁動之以時明之以序藏之以虛勁則能弗撓也時則應應變也序則能辧方也虛則能受益也勁者信也時者知也序者義也虛者謙也信以居之知以行之義以制之謙以保之朴其中文其外見則用世不見則用身故曰𨿽愚必明𨿽柔必彊材何罪焉仲鶡憮然離席曰信取於弦乎知取於軫乎義取於徽乎謙取於越乎一物而眾理備焉予不敏願攺弦更張敬服斯說樊少南字說樊生鵬從何子受業能何子之道間日投業進日鵬聞古者冠則命於父兄先生字之以示成人鵬未有能成然已冠矣請先生有以字我也何子曰鵬莊生所稱南圖者也汝當字曰少南鵬又進日字旣得命矣恐弗稱也願有言以勵我何子乃使之坐而告曰爾聞夫鵬鯤爲之也鵬之大數千里鯤亦數千里非鯤則不能鵬也鵬之南圖也扶搖而上者九萬里風蓬蓬在下足以任其力鼓其後而南非九萬里則無以南也故所托者小則弗能大所積者弗能厚則弗能遠蠛蠓之子翔於蚊睫離婁視之渺然無有也何也所托者小也蜣決起而飛數尺艸﹠﹟63139﹔﹠﹟62690﹔﹠﹟63139﹔﹠﹟62682﹔﹠﹟63139﹔羽艸﹠﹟63139﹔﹠﹟62690﹔﹠﹟63139﹔﹠﹟62682﹔﹠﹟63139﹔羽屬於墻以投於地雉泄泄飛不踰十畝所積者弗能厚也今夫學者扁扁卑卑狹於守規空空懵懵日無所益而月有所亡者皆所托不足以致大所積不足以致遠者也於是而自念曰吾學大者遠者也何以不能大且遠也猶蠛蠓蜣雉學鵬曰吾何以不能鵬也是故豫梓�落小尙可以柱梁以櫸棘爲之𨿽有巧工不能加焉自致其材也餐糒梁而適莾蒼返而腹猶果然飽也粥脫粟者未及郭枵然餒矣自致其力也是故鵬之能大者所托者然也鵬之能遠者所積者然也今爾亦審其托厚其積焉已矣其大且遠者弗難也詩云有扁斯石履之卑兮言所托也惟其有之是以似之言所積也於是鵬豫然作曰敢敬服先生之說袁惟器字說子申衛世家凡數十第然自昔稱袁氏曰袁氏世有文武士子弟匪徒襲紈綺者也至予同年舉人惟學兄弟於前又盛也惟學之季弟曰錡少而有成志循循飾禮讓能善士大夫其爲士大夫者皆弗厭以與也於是交遊者謂弗可名也當字之而朝信劉君以命予予重朝信命又聞其雅喜與也又惟學弟也則不得辭乃字曰器說曰錡釜類召南曰惟錡及釜左氏傳曰筐筥錡釜之器是也夫天下之事小大華朴不能齊也然亦弗必齊也齊於適用已矣支離壅腫弗足以器之而斲鏤丹黃反喪其朴皆弗適用爾矣夫錡爲器至質也其爲用至近也然羞蘋藻實俎豆奉賓客享鬼神曷可不謂至美且遠也予觀夫今之世家者子弟也疾而不足以器之靡而喪其朴者眾也而君乃修揖拜之節事孝敬之實則其誦於祖考而漸於伯仲者有然也君惟益崇其節充其實無破其質無易其近斯無虛於大夫士之所與而所以自致其器者向有美且遠者也君其試以予言於其兄惟學其友朝信質焉

【卷之三十四／序十四篇】漢魏詩集序王右丞詩集序海叟集序四圖詩序林泉圖序漢紀序學約古文序武功縣誌序正蒙會稿序函穀子太極圖論引思親詩引古樂府敍例鄕射禮直節序例

何大復先生集卷之三十四序十四篇漢魏詩集序夫周末文盛王迹息而詩亡孔子孟軻氏蓋嘗慨嘆之漢興不尙文而詩有古風豈非風气規模猶有朴略宏遠者哉繼漢作者於魏爲盛然其風斯衰矣晉逮六朝作者益盛而風益衰其志流其政傾其俗放靡靡乎不可止也唐詩工詞宋詩談理𨿽代有作者而漢魏之風蔑如也國初詩人尙承元習累朝之所開漸格而上至弘治正徳之間盛矣學者一二或談漢魏然非心知其意不能無疑異其間故信而好者少有及之侍禦劉君博學於詩而好古不厭乃輯漢魏之作訪羅遺失匯爲此編夫文之興於盛世也上倡之其興於衰世也下倡之倡於上則尙一而道行倡於下合者宗疑者沮而卒莫之齊也故志之所向勢之所至時之所趨變化響應其機神哉於戲侍禦此編不獨誦說者徳其功而其意遠矣王右丞詩集序予奉疾還值長夏索處人勸以精力未充且省讀書日又無所事野居又無人與言偶取王右丞集讀之讀且倦則臥臥起則又讀凡數日竟其編顧集中長短混列欲考體制之求作者之意實煩簡閱乃略加編定稍用已意去取之釐五七言古詩各爲一卷五言律最盛爲一卷七言律爲一卷五七言並六言絕句共爲一卷皆首標體制俾篇詩各有統敍總五卷錄爲一本自備考覽不敢以示儲人竊謂右丞他詩甚長獨古作不逮蓋自漢魏後而風雅渾厚之气罕有存者右丞以淸婉峭拔之才一起而綽然名世宜乎就速而未之深造也今於古作取其稍去冗泛者不敢加多焉舊本有賦一首今亦刪去其裵迪諸人之作附見者亦惟論其詩而取之不盡去海叟集序景明仕宦時嘗與學士大夫論詩謂三代前不可一日無詩故其治美而不可尙三代以後言治者弗及詩無異其靡有治也然詩不傳其原有二稱學爲理者比之曲藝小道而不屑爲遂亡其辭其爲之者率牽於時好而莫知上達遂亡其意辭意並亡而斯道廢矣故學之者茍非好古而篤信弗有成也譬之琴者古操人所不樂聞又難學新聲繁艷易學人又喜之非果有自信孰不就所易學以媚人所喜者也若是將使古道復至於無聞焉而已矣景明學詩自爲舉子歷宦於今十年日覺前所學者非是蓋詩𨿽盛稱於唐其好古者自陳子昂後莫若李杜二家然二家歌行近體誠有可法而古作尙有離去者猶未盡可法之也故景明學歌行近體有取於二家旁及唐初盛唐諸人而古作必從漢魏求之𨿽迄今一未有得而執以自信弗敢有奪今年罷宦歸自以有餘力得肆觀古人之言又欲取我朝諸名家集讀之然弗多得其得而讀之者又皆不稱鄙意獨海叟詩爲長叟歌行近體法杜甫古作不盡是要其取法亦必自漢魏以來者其所造就蓋具體而未大耳噫其所識亦希矣吾郡守孫公懋仁篤於好古其子繼芳者從予論學大有向往嘗索古書無刻本者以傳予謂古書自六經下先秦兩漢之文其刻而傳者亦足讀之矣海叟爲國初詩人之冠人悉無有知之可見好古者之難而不可以弗傳也乃以授之而並系以鄙言觀者亦將以是求叟之意矣叟姓袁氏名凱其集陸吉士深所編定者李戶部夢陽有序其履歷可考而知也玆不復述四圖詩序燕泉先生由太僕卿陟副都禦史巡撫雲南朝士寵其行卽以其履歷大者爲四圖以贈表之頌歌四圖一職方奉使二藩省旬宣三太僕考牧四都憲巡撫先生之陟也景明來關西矣不得與於頌歌之列先生乃走使萬里俾景明文之乃嘆曰覽斯圖也知先生之學以政乎夫物弗聚則不發貨弗積則不殖故土培也而樹蕃百寶之室眾賈須焉是故君子博學而可以有事於四方矣嘗慕諸近世名臣而求其人也率以其質從政焉事功豈少哉然器有局而才有限故施未光而所就者罕無憾也先生蚤歲神穎超悟天資卓絕然於道無所不學於文無所不考手自注書凡數十家則其從政也固聚而發積而殖不局於器不限於才者豈徒以質而己者哉夫聖人之學一而已矣一故無不備無不備故感無不通而應無不當賢人之學詳說而反約殊途而同歸要其至則一也是故語經事而知道遇變事而知權安可以宰衡而危可以制馭無往而不得焉然則先生之四政也其施諸天下者之肇乎林泉圖序啇城王君與子父友相別於汴水上別且二十年矣今歲夏自其鄕來訪道故舊間攜所繪林泉圖語予父曰人謂大隱弗居城市眞隱弗識姓名若皆自逸於林泉而世弗得見且弗聞也吾迹弗能謝城市而亦弗能逃姓名於裏閈奚望於若顧於若竊慕愛之而所謂林泉者常往來予懷也故吾凡值林泉𨿽莫吾有吾得而愛之又從而適之已有擴吾所未見者而愛之而適之由是𨿽天下之大凡有林泉者吾無不可愛而適之者奚必吾有也又以遊覽有時弗可常者弗可常固有弗可得而愛且適者也遂爲是圖凡林泉之變不窮吾圖咸有之一披玩而向之所謂可愛而適者咸在吾目則凡林泉之在天下者固吾圖中物也吾方請諸大夫之詩各綴於圖上敢欲得公之子中書君之文焉父諾乃召景明語曰王君與予遊予嘗重其人蓋尙賢樂士者也能赴人之急者也好義而忘利者也夫人之品超遠庸下固焉而不可彊者也气拘於所處志執於所見其孰能移之而君者迹在城市而有林泉之想名在裏閈而有隱逸之慕其言又若非世累所得系絆者則人品不同有不可量也吾聞之好賢樂士者昌急人之難者獲報好義忘利者寡患君其有後矣是圖之序爾必母辭所請俾觀者亦足以考志意而得其人焉景明旣受命退曰斯皆至論又何所序乃並記其言君名賢字崇徳漢紀序昔左氏依經作傳而編年紀事之例以立及馬遷著史記敍帝王之事則有本紀錄賢臣之行則有列傳明制度則有書系年世則有表自是以來歷代史家悉宗其體然不能微約其辭或寡要實而義無指歸其極至於流綴溢簡踳雜而不可以觀余於是蓋慨然有思於命世作者之意焉往在京師嘗觀苟氏漢紀其書則準諸左氏之例而取於史記之一體者也至其君臣附載事物咸彰天人並包災祥畢舉治忽參稽成敗並陳得失相明美惡互見卽一時一人一事之迹𨿽前後散著而本末必備屬模擬方名義罔紊闡幽攝顯論贊悉精可謂括倫鑑之要深墳素之情者矣豈不足以上班良史之才乎夫學者謂經以載道史以載事故凡討論藝文橫分事理而莫知反說訖無條貫安能弗畔也哉易列象器書陳政治詩采風謠禮述儀物春乎紀列國時事皆未有捨事而議於無形者也夫形理者事也宰事者理也故事順則理得事逆則理失天下皆事也而理徵焉是以經史者皆紀事之書也但聖哲之言爲經爾故紀事者茍非察於性命之奧以盡事物之情者亦難與論於作者之門矣是書余得之侍讀徐子容氏徐子謂吳下世家錄此書珍藏之而吝於傳以故世無刻本云余至關中涇野子呂仲木氏移書求之乃遂請呂子校正而付髙陵令翟淸氏刻布焉學約古文序何景明曰余初入關中作學約示諸生已成材者經書子史自宜周貫不爲程限其未成材者令學官量資作成以相授習玆越二歲矣予日企望夫諸生之有得也然而進退罕知其序造詣或違其方若爾優遊終歸汗漫非予之咎哉今復列爲程始自十六年春按季考省經書每歲一周性理史鑑而下則接年續去期三歲而卒其業正誦之餘復讀名家文字數篇要其取𨿽非全編而實覽大義於是究心則古人作述之意源流可窺而斯文經緯之情變化俱見矣理無形而藏密言有文而行遠由聖賢之訓以至諸家之撰皆言也殊途異門積案充棟有不可窮攬者然言宣乎理理存諸心體用顯微同源無間故反求而爲己則一而有獲外馳而爲人則多而益蔽此公私之辧義利之分君子小人之向也夫予旣程其書矣諸生其自玆口誦其言心會其理身體其事擇善而用中知至以求止庶弗畔於孔門博文約禮之教而亦徵於孟氏詳說反約之傳矣苟以資乎口耳而棄乎身心繁其枝葉而剝其根本夫豈莫達終亦必亡已爾此豈諸生之咎哉正徳辛巳正月旣望識

武功縣誌序武功康子作志七篇以記載武功之故緒理要會蓋粲然明備矣至其核事顯義用昭勸鑑有可述焉夫先王之政紀其山川辧其疆域程其土宜稽其俗尙肆其采物以謹封守而察時變故書敍九兵詩陳列國采風者具其美惡董事者正其得失務在因道財化追俗爲制以施於久遠已爾夫天下之勢其所由來亡不有漸茍非蚤見而力救之則其勢莫可回而患成循約而治厚生而安其始未嘗弗一致迨於風尙澆淺而徳實靡貞其治不可長也戶口繁增而生利蹙薄其安不可久也可以弗愼其漸哉余覽康子之書其地畝則由狹而廣戶口則由寡而眾賦役則由省而興財費則由約而靡其業產則由富而貧地利則由饒而減民性則由彊而弱風俗則由厚而漓吏治則由良而姦人才則由實而虛文教則由振而委亡弗降本流末暌正趨獘者矣嗟乎豈獨一邑然哉由此可以例諸四方矣正蒙會稿序易大傳曰天下何思何慮天下一致而百慮同歸而殊途夫天下事物之變至於不可窮詰固有聖人之所不及知者而其本則未有不一而同焉者也苟惟極其辯智以究其所不及知而條貫統宗莫之宰屬則於道也將日支離而學焉者將日以決裂此後世異端之所由以興也孟子曰博學而詳說之將以反說約也予讀張子正蒙知其詳說之功至於西銘乃識其反約之旨正蒙書多難解學者讀之或不卒業而廢比見近山劉先生會稿明正通達不爲回說隱語而理無不得者稽之先生履歷治行則平日窮理之學不有徵哉此書予欲關中諸生人置一本肄之而西安府歷城祝同知壽館陶武同知雷臨淸張推官鶚共圖刻本行焉斯文由此著矣先生之書𨿽無俟贊說而三府寮所務尙如此蓋不可以弗列故爲敍諸篇首函穀子太極圖論引昔者聖人之作易也俯仰近遠參驗而稽合其言廣大弗貳故日易與天地準函穀子發明太極之義撰圖著論其思精其辧晳其指一蓋玩易有得而作者也罔有繆悠背經之說其所究深矣或曰太極圖說儒先之論定矣學者尊尙之函穀子乃置異同其間何也余曰聖人之道貴相發不貴襲貴相明不貴同苟徒襲其說同其旨而靡有所發明其道終莫達也苟發明矣𨿽異同其間無害其爲尊尙也思親詩引甥朝良爲捲曰思親進曰甥也不幸而二對人亡也亡而無以見甥之有立也是以銜哀而抱思有終天之恨焉舅何子曰子何以思也親終而子弗逮養者人之常也子盍圖所以思乎夫修身以成行建事以成名行成則不忝名成則不隱不忝謂之體親不隱謂之揚親則其思遂矣子盍圖之此乎朝良曰命之矣敢不承於是士大夫皆歌詩以道之古樂府敍例何景明曰予讀左氏古樂府自唐虞三代以來逸詩至六朝之言備矣然其錄不能無雜要之不可盡舉予乃擇其辭古訓雅者凡九十三首爾夫三百篇之外可以誦說者盡在是已不其難乎不其難乎左氏以音調類詞夫聲音之道予莫之有考也已恐悖繆失實書曰歌永言聲依永今姑倫其辭其辭倫而音聲亦各自見矣詩釐上中下三卷三卷各釐上下取其倫類以相參附言辭髙下時代變易作述源流咸自著矣詩有不以時代序者明作者在人不系時代詩三百皆弦歌後世樂府或立篇題詞多托諷義兼比興其隨事直陳悉曰古詩格變異矣予故取其有篇題者入古樂府若古詩十九首及他選詩別爲編列或曰明良五子之歌何以不入樂府曰夫旣已著之經世之訓矣鄕射禮直節序例古者飲畢而射射之司馬燕之司正也此禮久不行而其文具儀禮然儀禮古文難讀𨿽昌黎韓子且苦之今卽與諸生言或弗解故復刻此使就此習之而後求之儀禮則其文辭緒理可尋也夫器一弗備則無以卽事惟樂放失久矣其器莫之有能備也今但以笙比人聲而以鼓磬節之★序器☆夫事以明賢故遴而後蒞故賓主必孚司馬以下必能其事𨿽役必當其才徳焉★序事☆夫射之節於樂也天子以騶虞諸侯以貍首大夫以采蘋士以采蘩采蘋采蘩示敬也敬則可以修諸其身而施於天下矣★樂譜☆右射儀予視學漢中至金州集漢陰平利紫陽四學師生將行射焉問其禮不知也乃使學官艸具其儀予稍稍爲說其文辭義意略去恢復輯其節理實近可行者爲之先屬範推官紳肄於東城之圃而予與呂憲使克中往觀焉憲使曰予在漢中蓋修其器矣未究其禮也謂紳曰其悉布玆何景明曰語曰禮失而求之野古禮亡不可見者何可勝道哉然鄕射之禮學校尙或習之予由�郿抵鳳漢考之於學旣已無聞而有司並其器亡之往往督使旋修舉行之斑白之老有相與環堵駭視者矣嗟夫古人揖坐旋辟之容與夫修於其鄕而一日不可缺者至使人以爲曠世聞見之事風俗於古豈不邈哉★射儀☆夫爵齒徳三者通乎天下者也鄕飲尙齒也飲畢而射察其徳也夫然後可以爵之於朝是故古者以射擇士三射之節其於命辭見乎始射而命曰毋射獲母獵獲知始射而獲也再射而命曰不貫不釋知再射而釋也三射而命曰不鼓不釋知三射而鼓也始射獲而不釋試也懼弗審也再射而釋則審矣三射而鼓而禮樂備矣始射不及賓者不敢役賓也不飲者不釋則不飲也耦射先賓不敢齡賓於耦也眾賓不先賓在賓位則不敢踰大賓也故非主則不敢與賓耦勝者張弓不勝者弛弓勝者立不勝者飲夫何言哉賢不肖諭矣夫物惟時事惟宜先後不踰詳略有漸其惟射乎是故髙而無用美而無當欲速而求成聖人弗爲也弓矢敵器也聖人以揖讓用之天下復有可爭者乎夫射也者禁肆制躁履序蹈和一眾心貫萬事者也以此於天下也故治理而生遂子曰君子無所爭必也射乎揖讓而升下而飲其事也君子是故君子之於射也弗爭則其求諸己也弗力夫君子仁人之用心也亦觀諸射之道焉已矣子曰射有似乎君子失諸正鵠反求諸其身孟子曰仁者如射射者正己而後發發而不中不怨勝己者反求諸其身而已矣★射義☆

【卷之三十五／序十四篇】送郡守孫公考績詩序贈淸溪子序贈蕭文彧號古峯序贈左先生序贈趙君士器序贈許汝登序贈南雄判兪君序贈胡君宗器序贈向先生序贈楊靜之南歸序送孫處州序送蕭文彧分教臨川序壽閻定峯兵憲序贈李仲良耆老序

何大復先生集卷之三十五序十四篇送郡守孫公考績詩序予得告還處野中別業不能應州閭交際趙元澤氏者予所好者也來造予且將諸鄕大夫之命日吾守孫公將奏功天子天子且將有顯陟也吾州不復得迓公駕矣眾咸榮其行而不忍其去我也見之歌詩焉子幸居家不得無辭以爲頌首予以寡於文且病固辭元澤曰諸大夫之命也敢固請於子予辭不得命乃言曰夫考績之法次其殿最而爲之黜陟者也天子執之以待天下之吏者也今之例獲考者卽爲良而多陟之而凡吏玆土者亦率以獲考爲良而榮之然以是而知其政信其爲良者吾獨於守令焉而他有職者弗可也蓋守令職叢於他官而獲考爲難守位𨿽尊於令而親民與令同令之事又攝焉則守尢所難也守之上有府有司有監察其下則縣也府曰某州有缺事也未可考也守受令惟謹府可矣司曰某州有缺事也未可考也守受令惟謹司可矣請之監察監察曰某州有缺事也未可考也守受令惟謹州旣靡有缺事守曰吾庶可以考矣又察之縣曰某縣之事缺未可考也縣無缺事而後可考於是觀之吾守之獲考也可不謂之難乎其政之善而爲良也可弗信乎今諸大夫出告人曰吾守政則善是爲良守也人曰子私子之守也未敢信今諸大夫告人曰吾守之欲考績也府考之曰罔有缺事司可之曰罔有缺事司請於監察監察曰是未有缺事可之又察之縣曰縣之未有缺事守之能事事也則人必曰是豈非政之善而能之也豈非良守而能之也余曷敢不信子之守也夫如是則吾守之賢不待詩歌而知之也而復以去我爲不忍者又非也吾守去玆而有顯陟則其位又有大於守者矣守一州也其惠狹陟而大於守焉又豈一州之惠而已也𨿽然詩歌之作無加於吾守而吾士民之懷也不可缺也敢以玆言首之詩凡若干篇贈淸溪子序淸溪子嘗遊吾郡題詩山寺中去時予幼也旣長子遊寺中尙見其詩今年予得告屏處郭西之別業所罕有接識吾鄕有趙元澤者長者也故常與語也他日偕客來予謂客誰也元澤曰是淸溪子也予業已識之蓋二十年而再至也淸溪子亦長者又能爲歌詩善鼓琴性好遠遊凡遊江漢洞庭百粵之間者將三十歲也予亦好遊嘗遊燕趙遊秦楚滇蜀然悉以宦故遊也弗肆吾志與子語遊尙勃勃也吾郡先達髙鐵溪者嘗仕司馬部遷楚徼又仕江南仕蜀川亦好遊者也時謝宦隱於鄕無與語遊者乃數與淸溪子語歡甚也於是予與鐵溪更相延致月餘日與歌吟弄琴至夜分有不怠也夫人之晤合離散有謂偶然者淸溪子始遊吾郡予固稚子而鐵溪方宦遊也二十年而再至再至而相與甚得豈偶者也淸溪子歸歸而歲一至焉則與吾二人語遊向有期也時與淸溪子善者皆作詩爲別元澤洎馬君卿者尢數往來者也詩並附捲卷首題畫皆鐵溪作者也淸溪子名昂字子髙出東陽沈氏鐵溪名鑑字克明元澤名惠君卿名錄白坡何景明志贈蕭文彧號古峯序蕭文彧先生與余父兄遊者數十載與余遊者六七年博雅志愨凡世之詰女��侮眾方閧然文彧獨漠然不知也余益愛焉語多合意嘗謂曰君其澄之不淸撓之不濁者乎余第進士猥未見訪至再乃徵餘言請爲別號余知文彧者將安辭遂號曰古峯鳴呼鑿破混沌一泒世道萬僞日滋吾嘗髙臥北窗之風想無懷葛天之民慨身世之旣遠也及道西華玉井覽其峯髙寒竦人由是又南望匡廬五老巢入空冥气含鴻蒙雪落太古乃登羅浮七十二峯於飛雲之上別來嘗夢想斯境梯石磴披蒼翠浩歌煙霞深處與華胥氏往來不知有人間也則文彧之古峯亦此類也耶然文彧世族西江漢唐聲華今益顯家地之古矣摽支野鹿貌之古矣太美玄酒文之古矣余所謂澄之不淸撓之不濁其心之古然則文彧之古峯將淩太虛入廣漠而求之無何有之鄕奚俟吾言贈左先生序左君以大理寺副擢山西按察司僉事時師君亦以刑部員外郎擢江西安察司僉事二君者同鄕也其擢也鄕人及其同官者咸寵之或曰二君之用也以法家也語曰處山善樵處河善漁二君之於法也左君善平師君善鞠或曰匪獨二君者然也今之用官也皆然也今天下二司布政則以錢谷之吏爲之而按察則選於習文之家何景明曰不然也在選才爾若論其家何官也苟執事之不察吾懼其責名而亡實拘器而遺用也舟之於水車之於陸不相通也然造舟車者弗能捨木也是故察之舟而櫓檝檣柁者曷一非木也故木良可以爲舟車矣夫器完而神注則立周而用精故耳之職曰聽善聽爲聰目之職曰視善視爲明然聰明者匪耳目也皆神之爲也故君子全其神而用之可以通天下之事矣夫左君善平師君善鞠是一君之職也廣之其才曷往弗善也二君履夷歷艱備嘗通塞是天之多其才也出爲臬爲藩入爲臺爲省爲將爲相咸由此矣贈趙君士器序余官於京十五年其閱鄕之仕郡縣者數十人或起或沮或全或壞始也不知其者而其微居可知矣諺曰地知稼小知大夫基事者莫如志鼓動者莫如气風也蕩於天雷也奮於地山石至固也松栢幹之而出气則使然也孰能遏之哉大抵吏之沮而壞者咸不知職而顧於官不憚已而忌於人不知職不憚己則慮不一而志渙顧官而忌人則多畏而气不伸故內有得失利害以變其心外有威福毀譽以折其勢勢折於外而心變於內則業不精而行罔功惟知職而憚已則職爲重官爲輕已爲內人爲外是故務約而心暇事成而身不失夫梟翔於屋雞伏其雛吏之命職也爲事者殉事爲民者殉民古之吏也今也隳其職以崇位以民冒害而覆其身夫志气者不可以無輔也是故必才以濟之識以明之徳以經之義以紀之故剛不暴而勇不亂四者志气之輔也趙君士器通判保定府有治績治上考功部績第一士器弘治辛酉舉河南省其同年選而爲郡縣者十數人或沮或敗士器官獨成且起矣士器之治也剛而易勇而能遜辧達而不避其所由於志气者遠大矣贈許汝登序許汝登先生爲進士初令樂陵大盜之起也山東吏不守將威於斗或奔樂陵完令有禽伐大盜遠之功名勃如也仍陟樂陵令爲兵備僉事兵備三年赴考功部奏上考予嘗問兵備何以能禽守也曰有技乎曰弗能彎弓曰有力乎曰弗能躍馬予嘆曰是知兵計矣是以能禽守也兵備復任鄕之士大夫曰兵備奏上考甚寵請子之言加兵備也景明聞之負有爲之具者篤不求之志夫能求之士匪能爲者矣語曰富賈坐室貧賈遊市夫玉必生於無人之山珠必產於九仞之淵然而爲重器而至國中者非珠玉之能求於人也西子不窺戶而布幣盈門求之者眾也碔砆自懸魚目屢造醜女多媒天下有爲之具四藝著曰才行著曰徳勞著曰功聲著曰名是故守用所以爲急也蓄得以所以重也愼伐所以爲嘉也保譽所以爲望也夫任使爵位所以加於才徳功名者也求而得不求而失勢之所必有也是故利害形而心移夫才勝使徳勝任功勝爵名勝位必不求者也賤也而人貴之辱也而人榮之使勝才任勝徳爵勝功位勝名必求之者也貴也而人賤之榮也而人辱之夫不恥幹而羞役者眾人宜之才徳功名之士可以需人之求而非可以求人者也兵備天下才徳功名之士也予弗患夫求之者之不至也贈南雄判兪君序兪君公濟判廣東南雄府陳大理曰君起於頁爲佐郡久負而深蘊厥施必大請餘言贈焉余嘗聞劉大司馬之爲廣東伯也順徳令吳獻臣伯常引與坐論謫吏鄒汝愚伯上客之伯也善下下矣而令也謪吏也安其禮有與任之有見列之夫先王之時懼天下之塞情而隱賢恆徹其所蔽限者故崇髙則略之富貴則損之使人人抒其意而盡其才是故先王之時吏也直其道不辱其身忠其職不卑其位維名與資今之所爲蔽限者也名也標聲資也階勢崇虛而實或不徵升庸而超俊或格是故聲日張而勢日懸公卿廢禮士之文牧守靡察民之實是以官屈而吏以調困以此一下上而通天下是以難也夫受揖則立受跪則坐吏之自處也重其身以求而求勿浚也修其事以見而見勿皎也執已卑來陵也居太柔取藉也是故必髙其節而遜出直其志而平施古者學之有術守之有力行之有方皆先守乎已者也夫定取捨也以制得失定好惡也以制毀譽定是非也以制從違定行止也以制進退是故上交不謟而下交不瀆故名也者弗能榮辱而資也者弗能崇卑也傳曰君子非其人不交故不知其人考其師友焉兪君師章司成而友大理其所從有淵源矣贈胡君宗器序餘黨士胡君宗器性爽而惇勤而闊度詳謹而無隱情辛酉舉於鄕今年選保定府通判不治府主理邊之芻糧次於懷來七倉屬焉國家之儲北邊是重故以部司專紀而五判分受其約兼督之者有守有撫有按有監司給納之者有權門有貴家有戚裏有世族有豪啇有富賈聽役之者有倉吏有場吏有吏胥有兵隸有車人有攬戶有管庫之廝器有衡有量有石文有委獄有受訟判也亦難矣臨者取者伺者幹者赴而白者來之沓沓畏之惴惴沾然緣然錯錯然若風雨之至也雲霧之交也矛戟之衝也機括之發也若川委而疇布也於是乎無備無宰無識無籌無政莫之應而立也夫眾令而泛從則遺眾勢而流悅則委眾蓋而闇受則罔眾數而煩覆則眩眾辭而滯理則叢是故共者承眾令也剛者折眾勢也察者徹眾蓋也約者舉眾數也通者肆眾辭也夫致慮而圖全者患之防也任而弗卻視者事之隙也夫瓜繁必摘鵠張必射舉火者寇遁測井者投石道河求通也疾掘則壅故共而曲意則極之者至矣剛而樹標則摧之者至矣察而示明則掩之者至矣約而疏中則實之者至矣通而速成則塞之者至矣夫水之源潔也可以浮眾舟而不沈可以滅炎燎可以鑑可以一分可以決重堤之障而轉千仞之石故蒞官之要則莫要廉以修其身也廉★以修其身則心靜則气直則視燭則計精則才達☆贈向先生序夷陵向子粹行惇質好學而秉禮河南何子珍其人焉向子爲地官郎善於其職遷守廬郡行也謂何子曰予欲子言之也何子曰唯唯予見子之履禮也禮也者理之敍也其道也卑非知崇則莫達夫物巨曠者弗以細扁遺淺求而浚通明罔以幽隔故曰優優大哉禮儀三百威儀三十五帝三王踐其理而示其事仲尼識其事而示其理事實而易理虛而有形者方也神者無不在也形神弗二故微著一故曰君子之道造端乎夫婦故曰禮始諸飲食夫君子之爲人上也使其吏程而民矩也貴承也而弗以屈節承也貴親也而弗以回徳親也直內而順於外敬立而行其恭夫然後上下則也故曰君子揖私朝輝如也登車則有光矣君子之治也設其綱紀而有其目與民守之誥朝在門夕於野功不可以躐取也分不可以踰得也故曰嘗遠食必順近食夫賤市者爲售也故君子下也而人髙之非求髙而下也虛也而人實之非求實而虛也有功也而人徳之非以功求徳也是故君子之修也盡諸躬而已設地而懸望焉君子恥之故曰徒坐不盡席尺夫才盛者亢其志名髙者危其身享厚者盈其量是故君子才也思抑名也思藏享也思約故曰君子之受爵也一爵而灑然二爵而言言斯禮已三爵而油油以退夫仁生之義殺之禮辧之智藏之故春生秋殺夏辧冬藏天之四時也四時之道具而安其序故歲弗變而日新是故慮善惟動也動惟其時也美而無當弗足美也故曰玉磬必擊大琴必張嘉肴必食夫幾者時之會事之發也制其幾發其事會其時則莫若斷孟賁之力罷於累試由基之巧廢於百發弗斷其幾也故曰日中乃暴操刀則割是故禮也者通於晝夜貫於天地格於人鬼者也是以君子貴履禮也向子於是再拜曰敢不承子之言何子復拜曰子之命也敢不告贈楊靜之南歸序靜之先生學於鄕貢於國卒業於監歷事於臺乃銓於選部而歸省以需政焉歸之日友人集送之嘆曰嗟乎予今也始見天下事矣昔之人曰不出戶知天下此爲說也已使余於鄕也弗於國於監也弗於臺則於天下也何以見之哉今也予始見天下事矣向之言不可行者未必不可也其可行者未必可也情有所難徑而勢有所難格意有所難通而理有所難會耳與目異也身與心方也故曰民與士不同論匹夫諸侯不相謀此誠然也何子聞之曰靜之其有得乎夫天下有巨有細有常有變有常常有變變有巨巨有細細有巨而細有細而巨有常而變有變而常故鑿一戶者昧四方之遠專一節者失三時之利帆海者不知山駕陸者不知水飲冰而寒者不知向火之焦天下之事其藏也一其見也不一其趨也一其散也不一其見也散也不一也故君子多其見聞焉廣其思慮焉悉其履蹈焉其藏也趨也一也故君子約其見聞焉精其思慮焉矩其蹈履焉理貞也事情也貞者正其體情者幾於動也體非正不立幾非動不行是故學而不業者尙本也貢而歷事者達用也教以成士政以資官厚其身而周其知夫然後可以見天下而無行不之矣靜之其有得乎送孫處州序郡守孫先生懋仁以吏部例舉爲處州府同知其視郡凡有三年也申人宜之而難其去我相與送之上其長老薦紳又言是遷乃郡吏者恆格不超歷有赫非所以尊異良吏勞動勸善也咸噫惜不能夷其意景明奉爵進曰維斯遷也乃吾所爲先生慶者諸長老薦紳顧弗睹也自吾長凡吾郡之守更者幾矣不三考不得輒徙因仍玩久與民吏耳目相厭剌剌不能其繁逮其徙去固已奄然倦矣先生在郡��三歲部始爲一考其政軌民尙有不盡究習猶鼓作莫敢緩悅而志气展布方堂堂方殷富卽起而置之巨地登之州邑之上視他昔守者不可以謂無尊異也然先生偉男子也吾嘗見爲吏者矣愼者多畏不能有所震烈寬者多畱不能有所辧達是曷用寬愼也先生處吾郡與武衛肩立彬比勢抗幹沮衝折而卒能行其威事之瑣絮旁羅不爲曲慮不爲周防以才任之而莫爲所變亂以失其措執是以行亦無少遇挫衄以至於今徙官噫是則偉男子也偉男子被是遷故長老薦紳憶惜弗以爲尊異也然吾聞適千里者百里一息適萬里者千里一息不亟進則所至者遠也鵬之將圖南也必直上九萬里則風在下而南圖易矣府之同知視州之守位則爲髙事則爲簡髙則足以尊其身簡則足以節其力先生遠造斯乃有地也於是長老薦紳曰如子之口可以慰矣送行當有言其緝是語書之送蕭文彧分教臨川序制士貢入者願祿仕則以學職請禮部彚試而去取之乃復試於天官去取加詳焉然後進之大廷天子躬臨試之取其堪任者下之選部蓋獲名於禮部試者十之六七焉獲名於天官試者十之四五焉獲名於廷試者十之二三焉予鄕蕭君文彧願就玆請歷三試俱獲名優列於是領臨川訓導抵行鄕之好於君者咸致儀爲慶張祖爲餞徵予以言贈予於君又厚𨿽不徵予言固將有所告焉夫君之是請古所謂辭尊居卑者也然師儒之義大矣非關柝之司可同也故試之屢而選之重且難如此獨悲今之任是者不知所以盡職舉其重且難者而自輕忽之其者昕鼓坐堂上呼喚生揖弗來者弗詰也夕鼓反室與諸生飲酒虞然弗忌也諸生腆物來者禮之弗來者怒之業之惰勤弗察也監司視學者至入其室寥然不聞弦誦閱其士驁然揖讓不就列考其程課漫不卽敍誅其弛職則自謂曰吾官卑吾齒邁苟升斗私吾妻孥爾安所爲哉否則又曰吾盡職士弗率教也咸若時天下之學職廢矣夫教人者視其所自教古之所謂師儒曰以賢得民也曰以道得民也古之所謂教曰考其行也問其業也是故古之人賢著矣乃考行道立矣乃問業行則進其良糾其有弗良者已矣業則簡其修董其有弗修者已矣故自教者二曰賢曰道教人者二曰行曰業賢曰著道曰立行曰良業曰修盡是四者其教明矣君夙有聞於鄕博學明儀其量淵然其行惇然其堪是任無疑也且其業於庠也久歷於師也眾凡所以自教及所以教人者固習見而熟聞者矣後有稱教明於臨川者必君之功也壽閻定峯兵憲序定峯先生以十月十七日爲初度之辰諸生旣請予詩壽之復各爲詩以送遂成捲焉諸生又請曰必序其詩而捲斯成矣何子曰諸生何以壽先生也王錫進曰吾聞之壽祈諸天者不若徵之人也夫人之可徵者莫若功與徳與言已耳今先生西寇之平是有軍旅之功也書院之建是有惠士之徳也而文詞誨訓是有彜言也徵之人以爲壽者曷以易玆也是則先生之壽者乎何子曰然夫功則利博也徳則被深也言而文則行遠也夫博則天厚之矣深則天大之矣遠則天久之矣故謂之壽諸子曰子之言廣錫意矣可以壽先生矣可以序壽先生之詩矣贈李仲良耆老序凡郡縣鄕有老設之爲一鄕所平者也皆以長厚有識達者爲之其任在於責科僝事惇薄和爭道訓謹率而已今歲弗熟自汝以南數百里艸盡死中民以下爲食所窘起而竊掠昔之宿寇巨盜相與乘發助匿熾弗可已民大動擾於是藩司下令州縣鄕各置一老使任捕詰𨿽非典例亦便宜所可舉者也時予鄕以李仲良舉是役其厚仲良者吳抑之氏彭寬夫氏爲仲良見予曰仲良舉是役吾鄕所賴以弗擾者眾皆爲賀而願子有以告之也予聞仲良之鄕矯矯弗且爲惴斂能與人任事鄕人素所豪傑者也其爲是役吾弗患仲良弗能也慮仲良弗愼耳攘盜本以安輯良者也苟弗愼則弗能不妄有逮也有妄逮是猶治濫而加之水救燎而附以薪其爲害倍矣鷹隼韜而養之利其能搏野鳥也苟搏於家使雞犬弗得寧則必去之寧失野鳥弗及雞犬也是故仲良弗可以弗愼焉能愼則能弭害能弭害則天必賞以福是故仲良不可以不愼焉於是抑之寬夫曰斯言固仲良之所明者也書之俾仲良弗忘

【卷之三十六／碑文墓志共十八篇】張公去思碑王母何氏墓碑明故大中大夫資治少尹福建都轉運鹽使司運使李公墓志銘徐太母潘氏墓志銘樊懋昭墓志銘明處士錢公墓志銘劉孺人廉氏墓志銘王孺人墓志銘明故夔州府知府鐵溪先生髙公墓志銘馮宗武墓志銘明威將軍指揮僉事余君墓志銘誥封太淑人倪氏墓志銘誥封淑人任氏墓志銘懷遠將軍信陽衛指揮同知袁公合葬墓志銘封孺人李氏墓志銘壽藏銘【並序】侄渭女壙磚銘侄嶽州壙志銘

何大復先生集卷之三十六碑文墓志共十八篇張公去思碑吾州守張公以彰徳府推官蒞吾州遷南京戶部員外郎適弘治甲子爲吾州凡七年旣去州之大夫士越考翼馳狀於京謂餘日公政吾州徳我民我民徳之子州人且公所舉其知公爲我民文其實碑之餘聞公初第丁未進士來推彰徳彰徳達上下州之之京師者必之焉公所以爲彰徳州人固已識之往來間迨遷守吾州州之人咸慶曰此其推彰徳者也始抵任鳴鼓據公座列羣吏胥隸其下兩翼詰土之情之俗皆莫對且欲徐伺其所爲公頃屈指曰某也富某也窮曰某良曰某曲且僞曰某里某地闊狹瘠饒髙卑如何嫁喪貨農及所尙惇薄如何悉中左右顧且汗莫知所出神之臨民溫然有餘度人多易近有訟者不欲速成獄久能自解不問其成案惟詳惟明故境內訟不他求伸民或中其惡不卽以色姑徐治之大要務與民休息不輕震動擊摶初人以爲常不甚快然卒以相安殊無多事陰受其益民知爲生桑柳皆林羊牛雞狗豬靡不腓以孳故賦多先期納者工役未嘗僕僕舉其不獲已者時孔子廟久不葺棟桷缺丹白點以陊公完之廡置像舊無者州東山曰義陽昔申伯地世沒於衛官公於禦史沁水李公白之遂築書院於山之陽路橋陂池倉府署郵城隍郡治祠入祀典者每一新民不曰費暇引學官諸生講學考業然亦不數數諸生益習不怠州往年科無兩舉十人者兩舉而十人惟公之力處人上下各有禮故無怨至於小夫亦多感焉由此觀之公之政古謂平易者也所居𨿽不大異其去能使人有餘思原公以明經取第復以經術潤飾吏事且熟文法加之平易所以克令厥後凡刻削抉剔炫知矜能僞自增顯者視公不足取焉公名拱字朝儀蜀之內江人履歷不盡紀紀其大者耳示不忘也而州人忠厚之道存焉以是堅不可讓爲之辭曰天子敕牧光播厥修輔植惇朴顚躓蠈蟊民庸是優持威倚法刻志爬搜良者不闡益佑其偸惟民之羞公邁厥迹匪剛以柔令終如始民罔違尢南山之石蒼蒼寒秋世公之休王母何氏墓碑王氏母姓何氏羅山人何原女也爲王翁伯全妻王翁父曰王紀爲耒陽縣丞良愼無易行耒陽公爲其子求配乃得何氏也何氏嘗從王翁侍耒陽公遊宦其奉舅姑君子無不有善道也性溫靜不見厲容僕婢未嘗有被叱訶者生子四人長鼎娶張氏次鼐娶夏氏又次鼒娶孫氏又次威娶張氏女五人長適許伯原次呂祿次予兄舉人何景暘次王鳳翔次劉森凡爲孫男女二十一人外孫男女八人生某年月日卒某年月日壽七十六何子曰玉氏母當王翁舉鄕耆時嘗入城予時少也嘗見焉其鄕人放氏卑幼者來見王氏母未嘗不與飲食也然必躬持與之又躬視之惟恐其不飲食之也其慈愛人如此宜其子孫眾多且獲壽也王氏母卒之日其鄕人族氏無不哭者予兄以王翁命求碑樹於墓予故得略敍其實且爲哀辭曰嗚呼允哉坤之徳厚而康兮用蕃其後裕且長兮曷其不淹遂返厥常兮朝日慘惻飆風厲兮閨堂閴寥發帷蓋兮修塗委蛇超素驥兮悠悠天逵鸞皇逝兮惟月有良兮肆辰又吉駕彼栢輀兮載此杉槨前建文方�童兮乃造玄室玄室造兮寧厥域有石穹穹兮纘爾徳允哉萬嗣昭女則明故大中大夫資治少尹福建都轉運鹽使司運使李公墓志銘正徳十年三月三日致仕大中大夫資治少尹運使李公卒子汝佐以使於京赴其友人何景明景明哭於庭讀汝佐書曰先公嘗言求子生志今死也已矣惟子圖之嗚呼予忍志銘公邪𨿽然公知我於孺子知公宜莫能若我昔予忍弗志銘公邪志曰公諱紀字朝振潞州人也中成化乙酉山西省試授故城知縣遷錦衣衛經歷臨洮府知府累遷至福建運使曾大父本人父日初皆長者不仕父貴贈錦衣衛經歷母宋氏贈孺人公魁岸甚莊望之若神健辯說聲如鼓鐘人咸尊憚敬聽之少好讀書苦刻父母慮而禁之莫從也自言曰苟弗欲事往古天天焉已矣苟欲事焉弗讀書無能爲也又善無遺忘一目過者老尙能口誦也以故稽古言當世皆秩秩有理敍可施弗直爲虛詼已也始至故城縣俗昏議財多財爲禮少財爲恥貧家男女或壯老無以匹也公至盡召諸裏者曰夫昏也爾賣爾女邪俾爾女有家邪卽賣女有大賈無用議二姓禮若俾女有家而俾多出財貧空女何以能家也卽人家終窘無財爾能俾爾女終無家耶自今昏有議財者有法法弗貸於是縣中貧而匹者千人縣故有官地占於豪官莫能奪公按文責地豪畏卽出之還官乃歲以地出給貧民緩其徵是時河間郡縣最稱故城縣治乃擢故城令爲錦衣衛經歷六年擢臨洮府知府臨洮雜番夷桀難治公曰不操法示毒人無以遠惡也乃治其豪侮法慢令者治益尙嚴明吏民人人無不惴栗無敢冒丈者其後人人乃得自緩不至蹈害郡則大治守日與寮寀張宴會坐花行酒吹笙竽時與衛官擁旌旄伐金鼓出城行射較獵然人人亦喜觀日太守甚樂孔武弗擾也洮水將壞城洶洶不可渡守登城指某山石可堤某山木可梁乃築石堤水水去城三里伐木爲八舟梁之在郡剛方自持不能恭事上官上官多畏害之都禦史有親故過府販綿葛求守令於民爲倍利焉守曰此何以令民也吾爲民守終不能爲都禦史親故販而重利漁民將執之其人懼而遁譖於都禦史都禦史彈守降爲長蘆運司同知或勸公曰運司財利府也人無有望身名陟者公又貧獨不計子女邪公弗聽益峻自潔嘗赴京諸大啇賈人張具於路遮馬畱食公策馬超過之叱曰吾食汝邪於是禦史嘉之上其名曰居可貪弗污者今見有李同知爾公嘗曰寧死不折寧貧不貪觀此公之言施矣然公爲舉人時已能卻金不爲人干請蓋其方廉志性不移如此由長蘆擢福建運使一年乞致仕歸曰吾何以弗已耶世之見用者予知之矣不富勢率通滑爾方者貶廉者塞吾無用矣吾何以弗已邪別號默庵晚又號漳東主人歸而築室讀書扁曰怡老云窩好吟詠著有默庵集旣疾會其親族子弟曰吾年止今日吾平生儉人以爲嗇吾無人以爲有夫誰知予者遂出篋笥開使共視之惟圖書依幘而已公生正統辛酉七月二十三日壽七十有五配原氏封孺人先卒繼毛氏亦先卒繼趙氏男子五人長汝佐邵學生次汝佑儀賓次汝仕汝價汝儒女子一人菊姬皆毛氏出孫男子一時可孫女四十以是年四月四日葬南石曹之原初景明從先君爲驛丞時公使與汝佐同學朝夕惠教卽父師矣嘗謂毛夫人曰汝視景明母可以異汝佐然毛夫人視景明不啻不異汝佐也及先君致仕貧甚公饋之車馬其歸也集衛官送之郊亭揚爵酌先君曰吾老友酌景明曰吾小友夫予侍公三年也凡公所鑑識望勵予者皆徳義風慕無窮之事豈有世俗庸淺之見者哉其所自負與又甚宏遠深厚予以爲有將相器業而卒郁抑不究其用何哉豈古所謂賢人困厄廉士無名者邪予識公之言行甚眾不悉志志其大章章者銘曰嗟嗟棟梁直木眾莾玉瓚玄珪不遇大享委佩長裾嗟嗟泥塗厥施未光積則有餘有餘之積其施厥嗣乎徐太母潘氏墓志銘徐太母潘氏卒其元孫漢當承制以刑部郎中張君狀來求銘按狀潘氏處士潘宗女徐公傑配也徐公先配李氏李氏生士方士方生漢繼配潘氏生士正士正生淮及潭潘年四十而喪徐公遺有貲巨萬盡以任士方士正二子二子乃啇吳越間遂益饒厚其家二子又喪矣乃復以貲任準而使漢潭讀書爲學生淮亦緊貲巨萬爲大居第京裏漢潭皆能學問也居家甚勤儉無襲衣兼食然施族仁下不有所害初潘適徐氏士方弱也恩之逾於士正士正卒其二子淮潭弱也母謂士方曰爾子爾弟之子士方子二子也逾其子漢夫潘氏有大功徳於徐氏三世其不謂之賢母婦哉生正統乙丑七月十六日卒正徳乙亥九月四日享年七十一女一適梅鏜錦衣百戶孫女三曾孫男二漢卜以是年十月二日葬城南七里鋪祖塋與其先大父大母並藏焉銘曰嗟嗟一婦未亡三世以享徐氏之廟百祀爾享樊懋昭墓志銘樊懋昭諱亮信陽在城鄕人五世祖林洪武初自徐州從軍徐丞相麾下文皇時隨徵克大寧歷鄭村埧白溝河攻圍濟南又歷夾河小河大戰有功升正千戶死於陣其家因徙南京林傳玉玉傳淸淸扈從幸北京遂又家於北京正統初以林功大恐事故升淸爲金石右衛指揮同知錫之造淸傳子愷戰西直門死詔升其後爲都指揮同知給卹其家子恕在𦇤褓夭弗嗣而懋昭父剛當嗣剛時在南京性戇赴蔭未就而歸乃從其外翁家信陽樊氏由忐失其官剛生二男子長曰明次卽懋昭父母愛長子不甚愛懋昭朝夕笞詈懋昭曰父母非愛兄不愛我也爲兄貧爾愈親愛無怨懋昭少好賈賈不欺人買綿於湖廣李氏至館閱數有羨乃密如李氏問綿數李不知也懋昭卽還其羨遊鄭陽家人來言河濫溺人卽惶問父母人曰無害卽大喜忘問其餘館人旁聞之太息曰此人孝子也知有父母已矣懋昭行賈二十年饒積嘗買牛家繆與溢三金牛家死其知而取也設酒硊曰昨者閱直實溢三金吾貧可遺其一還其二懋昭笑曰吾知爾貧故溢與爾寧兵備至信陽先問首惡誅死次問首善以爲鄕長鄕亦彊懋昭懋昭不欲爲然莫能脫爲鄕長民富者持千錢貧者持百錢密遺之求免役懋昭怒罵棄之地已乃竟役富者而貧者緩焉官有取嘗爭之數日必抑其半弗得則拂衣起直出不顧官亦知其直不重讓也然竟怏怏弗平致疾不起矣生天順己卯十二月十二日卒正徳癸酉十二月二十一日年五十五歲配計氏生子曰鵬爲郡學生好讀書慕古昔從予學甚解懋昭爲人篤塞不識字然善算絲毫不爽又能記不忘先人梅溪公嘗言懋昭父母始來信陽艱窘其兄好酒不事生懋昭弱也卽粥菜行�供其親長卽賈賈遂矣卽農乃今教其子儒矣豈可不謂自立善變化者哉傳言公侯之後必復其始樊氏之失官越三世而始儒鵬曰亡父積善不能大壽而子孫孤弱非先生志銘篾沒朽矣嗟乎遠大懋昭者在鵬也夫銘日孰達弗以厄孰起弗以僕爾反爾棄本旋復爾族明處士錢公墓志銘處士錢公卒遺令其子慶曁中書舍人祿還葬南京新亭鄕祖瑩祿奉柩將行乃以公友人鄭君洪狀來乞銘予與祿同供事制敕不得辭按狀公諱進字景升姓錢氏別號菊庵上世蘇州府吳縣人洪武初徙南京著籍上元縣祖永扈從文皇帝北上授工部營繕所所正遂著籍大興縣父玉母唐氏有子五人而公長公少機敏恂質身若弗勝衣好讀書日誦數千言攻書法始授學吳太常旣乃精思摹索晉唐諸名帖嘗曰法者迹也巧者所以神妙也吾將心致其巧終不至泥古法迹故其書成一家而士大夫珍之天順間有薦之朝者不報公乃嘆曰吾讀書思進取行志今人以一藝薦而又不獲達此殆天也吾何願焉乃深自鏟晦終身不仕矣家貧力貿易事其父母父母所欲有爲極辦之無不稱指意友愛其弟達達舉進士爲靑州府推官早卒公爲經營其室家無弗周至公性好施與宗族不能舉火者皆待幹公冬月見無衣者輒衣之嘗自合祕方膏藥以施病者出城見枯骨蔽野心愴焉購地痙之今上上雨宮徽號推恩耆老公以年八十詔給賜冠帶米肉絹綿公度量九坦無崖岸與閭中髙年結壽會歌酒盡日兒童婦女見者輒稱曰錢翁錢翁云公服勤儉起家嘗訓子孫曰吾見古人以艱苦立門戶而子孫或以奓縱蕩之嗟乎嗟乎汝等戒哉又自言曰行徳者身安之爲善者心樂之今行一徳爲一善而務章取復是賈販事爾夫古人恆陰施於冥冥人不知而已無所求故謂之安樂公生於宣徳二年庚戌正月初九日卒正徳十一年丙子五月日享年八十有七歲配崔孺人有內政先公十七年卒子三人長慶前習字中書侍仁智殿次壽輸粟授散官次卽祿女一適陳綱孫男三人曰登譯字官曰泰曰承澤孫女三人俱幼鄭君曰錢公可謂善不近名而徳不求福然名與福錢公有之矣予始知天下有不必求而莫能捨者也銘曰施之冥冥獲於昭昭匪爾之求實由爾招祖丘南鄕爾於逍遙劉孺人廉氏墓志銘孺人廉氏洛川劉判潤之配也以正徳十一年四月初十日卒距其生正統十二年十月十一日享年六十九歲有子三人珙玹琦有女四人適二靳氏薛氏王氏又有孫男子五人孫女子八人琦爲行人於京師將赴喪深戚抵狀拜予曰母亡不孝蔑以見矣生有閾內之行一二乞列諸銘石狀云孺人父廉公景浩劉公同里人也內治嚴潔孺人爲少女又憲絕持女訓故廉公甚愛之年十九往適劉公性方畏而孺人溫惠左右相如賓敬至白首室無迕言劉公初業太學母太夫人在家老而諸子皆弱又歲大饑孺人乃盡脫珥簪衣服易粟周旋窘竭使太夫人不失甘旨而家人咸無饑色太夫人病歲餘孺人日夜奉起居嘗藥太夫人乃撫手嘆曰我孝婦我孝婦劉公仕凡三徙京衛經歷而孺人有錫矣至劉公徙判易州孺人勸之曰仕宦老當思還鄕土爾久在外非止計也劉公乃卽解官歸歸無幾何而孺人卒孺人義訓其子琦幼嬉孺人誡曰汝兄學不成而汝復優遊老婦何望也琦遂厲學舉進士嗟乎孺人於劉氏者可謂大賢婦母矣乃銘曰孰曰家興靡顚有室孰曰夫貞靡先女吉瞻彼洛野其域有馬樹其墳檟以材大廈王孺人墓志銘志曰地道豈不厚哉髙山之下必有重淵孺人者武昌通判馬公瑀之配禦史錄母也父王公獻世爲信陽衛人孺人溫厚淑則性至孝幼亡其母哭之累日弗食長歸馬氏爲敍理其家外內弗貳家至匱缺其具食翁姑未嘗弗旨馬公緝學取仕孺人實佐之訓諸子必經於義而無間其慈里人咸稱孺人大賢云始王氏諸昆弟富豪裏中居有棲臺出入騎馬衣文綺甚耀也王公則好書詩工於賦詠行義惇質而常慷慨論事甚愛孺人慧教之書故孺人通孝經論語大義孺人之來嬪也昆弟爲治裝使人張牀幕導之鼓樂如俗儀王公大笑曰此何以爲也且裝者充女室家陳爾非爲衢觀也乃屏鼓樂盡弛其張具載之於車使人推挽之造婿門以故崇儉貶飾孺人式焉孺人生天順乙亥六月四日正徳丙子七月六日卒享年六十二子三人長禦史次錦次煉皆郡學生女三人長適劉暘次適學生吳尙智次適學生辛昊禦史使於外聞孺人喪乃復使於京將奔葬於城北七里岡祖塋泣告余曰子吾母里人聞吾母矣幸志銘之餘抆涕曰嗟乎昔先君子之在裏也有詩友會而王公宗之蓋時時道王公之風焉余之聞孺人也有本哉有本哉銘曰北城之域岡蜿蜒上有白日下黃泉刻銘於石昭後先明故夔州府知府鐵溪先生髙公墓志銘鐵溪先生髙公卒余道赴關西過家哭其喪余抵大梁之夕也夢一星搖動隕地其光上發厥明有報公疾甚者及余至公蓋亡一日矣公遺令其子遷曰必何子銘我而可遷跽而泣曰可是惟爾子之志於是遷乃狀公事實來求余銘按公上世山東人始祖濟南萬戶萬戶生成徙居河南太康縣成生智官建文時爲副千戶永樂間謫成信陽遂世居信陽矣智有孫曰瓊景泰庚午舉人爲祁州司訓司訓有男子二人長鐸次卽公司訓卒於官公才二歲母李氏攜之歸年十一時與羣兒戲釣於學宮池水上曰我釣鰲亦如此爾指揮劉宗異之舉於提學陳公選收儒學弟子員中成化甲午鄕試戊戌舉進士授武選主事崇王請置守備汝寧馬大司馬以信陽已置守備而汝寧重置難之集司屬議公進曰是不難移信陽守備置汝寧俾兼視信陽則事攝而官可不重置大司馬喜曰主事議便於是常引與計事稱之曰我益友也公仕宦旣聞時有所憤切乃言事忤內貴人內注其名屏上卒以他事逮之調鎭遠府通判在鎭遠爲錢都禦史所重諮以邊務洞夷有相仇者使通判輯之不服通判乃夜徙居他山空設其供帳故所遲明往臥榻已碎通判則從容束帶出帳前議和事夷覘而神之盡服弘治攺元移山東靑州府明年遷鎭江府同知同知嘗委事江南諸郡著績自鎭江遷夔州府知府知府一年致仕歸與鄕人遊燕觴詠自娛十八年今天子禦極詔進大中大夫初人屬公以公輔之幹公亦自負旁睨一世無所下以是人又女�忌之使不得究其用故公之歸也益肆形世外嘗曰仕宦之途我固諳之矣人生苟快意何必至卿相哉公軆貌修偉而精神香朗見者傾悅又善談辯時出詼謔曉音律能自度曲兼善書畫皆奇健自成一家公旣綜博眾藝而尢長於詩詩語豪宕自喜篇章流播時人珍之在鎭江往賓日本使臣使以詩上公和答章立就使臣俛首嘆服曰此中國詩人也性儻蕩好交遊樂於與進門下之客率多名士其在鄕益鏟山�斥示坦後進無長少無不與之者而好學耽詩至老不倦焉公生景泰壬申五月二日卒正徳戊寅八月十有四日享年六十七歲配吳氏封安人有子八人長遷次選次遠俱邵學生次道次邃次邁次造次迅女子三人孫男子七人孫女子七人公之將卒也召八子前曰我有好子徐又曰汝亦有好父遂瞑遷治終甚愼將以某年月日葬於城南飛鳳山之陽夫吾郡𨿽代有顯仕而文物之開寔自公作辭翰風流爲鄕人宗卽使公徒致位卿相何足以易此哉何足以易此哉銘曰淮山二精降神合符是生偉人大郡大夫佩劍冠王容雅甚都驟驥修陸大車廣衢旣騁旣載弭轡懸輿弗究厥至命也匪吾有八男子接躅登塗列銘公藏萬祀是圖馮宗武墓志銘君名洸字宗武予郡方伯馮公鎬之子也少而敏朗方伯公奇愛之挈以從宦授詩命業進士未弱冠卽能進士文方伯公嘗數使揖客使客立試之其文無不稱客意者宗武旣自有材質復獲隨侍多購典籍與觀名獻能自勉嗜降問無有屈難以故學益有蓄爲郡學生厲志超遠不欲委瑣循格在羣遊中嘗稍自露翹翹靡所下同輩亦先之謂弗逮也戊辰歲方伯公以憂制居鄕裏其秋宗武忽疾作疾五日竟以不起臨絕呼方伯公曰父視汝婦若孫言畢瞑矣於戲惜哉初予免官歸自都下宗武來視予坐言彌日旣予謁方伯公公飲予遣宗武出揖坐之席側視其色不黝其言瑯瑯有音也而不數日以死何哉始人望宗武取髙第如拾而屢試弗遇或有言其數奇者然弗謂夭也又聞宗武鄰居者吳英合室病疫貧不能具食藥宗武以百錢洎米往醫濟之後英及其妻病死復爲買棺以痙歲凶族人有欲轉徙者宗武止之曰人有貸予錢者俟取之以需汝矣母出也竟以恐不克終其意然觀於二事豈當夭者哉宗武生成化己亥十月五日卒正徳戊辰八月一日其生才三十也娶馬氏生子格始十歲爲有後矣以己巳二月二十二日歸於城東土家河之原方伯公乃泣涕遣宗武弟沂攜其子來乞銘曰兒死矣弗及矣願子使其後有稱述不蔑斯亦足矣乃銘曰爾生旣促孰俾才覺旣才旣覺孰俾夭伐城東之丘藏焉永括我志爾穴爾後弗沒明威將軍指揮僉事余君墓志銘君諱文淵字子澄姓余氏余氏之先淛江奉化人也洪武間有從戎者乃徙著於京至君大父南城兵馬指揮使信益蹈善行有名稱生女淑異妃崇王遂大餘氏父鐘字徳聲授錦衣衛百戶以王戚隨之汝寧出入親近厚於禮義善詩歌喜賓客王任之奏爲儀衛副賜世蔭其官後復奉例奏粟爲指揮僉事君母吳氏生君君生於貴然且少而不靡靡爲泰�自約下招致延譽無損父風始生秀敏不期月能言六歲知揖客屬對父命就師師有所難卽無不釋也十三承父官後亦奏粟爲指揮僉事入侍衛能夙夜不惰其身王甚奇愛之也爲行崇厚尙恩外祖母喪弗克葬舅氏弗能婚君皆爲破財力卒舉二大事其造人所難類此然卒之日距其生年二十五耳天使盈其年則所施者弗止是已柰何弗能有遐享也先是君父徳聲公有疾君曰往朝問夕弗寢卽寢亦弗脫帶人或病其憂勞然不謂遽有弗起也余嘗過汝得與徳聲公接識有舊愛亦尙記君之貌今君乃世矣豈不惜哉君娶治中吳應期女是生子相卜十二月十五日歸於汝城東丘徳聲公與余書曰弗幸亡兒歿矣命也無若何矣其有不歿者帷子之文是畀余弗忍違公之意乃銘曰佩玉紫紫垂帶委委話言唯唯旋辟爾爾天實是美弗竟誰使廓其有藏萬億是弭我銘斯章君也弗恐誥封太淑人倪氏墓志銘太淑人倪氏者故指揮使鮑公龍之配而汝寧守禦千戶成女也有男子三人文武韜文當世其夫官然早卒也孫威襲官至都指揮僉事始太淑人婚鮑氏當鮑氏盛太淑人篤塞循默一無所白至不識衡量較物輕重及遭夫喪子又不及官而夭孫且孑然在攜抱也太淑人泣曰鮑氏三世屬是兒我當下關闥守吾年俟兒立也乃躬操門戶苦織紡懷其遺孫至罹單窘艱閟而使外內不廢人視之猶昔鮑氏盛時也威旣立益顯前緒蔚有觀望太淑人之志果今有得矣太淑人季子韜者亦先卒獨武侍養能有立有四女子長適陳璽次適王虎次適劉威皆指揮又次適百戶丘漢孫二鎭乃武之子次卽威也又有孫女二人曾孫男六人曾孫女五人太淑人生於永樂十五年七月十日而正徳四年十一月十六日乃卒凡享年九十二爲鮑氏婦母者七十餘年其可謂大有始終於鮑氏者哉都閫君卜是年十二月十日以太淑人祔其夫葬在浉水之南來請銘銘曰奧其宅其地肆好以寧太淑人之魄誥封淑人任氏墓志銘予鄕都指揮僉事鮑君徳明喪其正室淑人任氏將葬請曰亡妻有勤於予今逝去我我願得子之文志其葬乃志曰任氏者信陽衛中所千戶任淸女也適都指揮僉事鮑君威誥封淑人淑人室有女徳家有婦儀禦眾媵不嫉妬待羣僕不割害蓋婦人有君子行者也鮑君爲指揮時淑人甚承之整齊其內內有巨細悉不以干鮑君鮑君治於官淑人治於家以故鮑君得盡能於外無有內累也鮑君聽衛事自以循先世官不能光陟前烈碌碌無以效其才進取於時值蠻夷不用績乃思有所建樹淑人力相之鮑君果以功至都指揮淑人之助不可少也鮑君凡徵役在外者數年淑人益�其家能使鮑君不有顧慮淑人有勤於鮑君甚著也然卒之日年始四十五又無男惟女一人適指揮應襲陳忠天所以享淑人者何弗厚也是年己巳十二月十日葬於浉河之陽祖塋銘曰是爲淑人之穴吁甚嗟廈之構也而乃離其家實之成而乃殞其華施報天也其虛邪懷遠將軍信陽衛指揮同知袁公合葬墓志銘懷遠將軍信陽衛指揮同知袁公卒其子鎔者餘同年舉人者也衰服耒請余銘曰鎔辱好於吾子子幸而念吾子之好其勉以圖吾父余義弗得辭也乃志曰袁公勛者字世臣其先武昌江夏人也髙祖曰壽從髙皇帝兵有功累官副千戶壽生碔碔襲官始自南京徙信陽衛左千戶所碔生淸淸生俊皆相繼其官俊卽公父也明於往古成敗有立志思樹奇功厭循循蹈恆轍好讀馬援傳慕之曰必如此乃男子也後果效功荊襄固原間歷加指揮同知進階懷遠將軍卒君所襲官蓋其父立者也公幼而母夫人丘氏棄養養於祖母太恭人繆氏旣長事祖母能篤孝又事三繼母亦靡有弗得職者也爲人長者無所欺備宣府時屬朱參將部戌獨石虜犯塞士出還奏捷公未有獲也朱參將者往與公愛欲私之乃密令功載著其功公不知也將奏以告公公愕然辭朱參將曰將軍鄣列城使某得幸備行列而虜犯將軍之塞當蒙金矢先士卒獲其渠率今縱不能而將軍又私我以功夫冒人之功以干上賞未能有厚享者也將軍則惠我矣其若我何敢以辭也於是朱參將許之嗟嘆曰弗可及也已奏功同部多與得顯秩者而公益裕然終其身無有怨也公始厲志軍事數入主將白軍事冀有所建後見邊事益擾將率多不撫循士罷於求自嘆所如不合有志莫可爲也乃稱病歸解其職事閒居士卒至垂泣請而退益堅旣謝官出則布衣弗飾乘馬嘗獨行郭門外遇負薪者弗識也爭道擠公墜於橋水濡衣公起振衣去亡有怒顏負薪者察知是公皇恐來跽門外左右請罪之公乃反酒食負薪者曰固知汝弗識我爾我曷怒汝也性夙友愛父命與昆弟分財悉推與昆弟不取有別產在礶口盜夜劫積稻捕者微之皆旁捨兒也公曰釋之是窘於饑者也非不乏子弟也我旣弗能賑而使其溺於盜又柰何使其以盜死也於是盜悔讓亡不相率爲良者也在宣府有所嘗活者歸而鬻子得貨持謝公公廉知其鬻子也不受使反其子又傭有疾疫者彼親者弗敢近公入其臥躬賜藥與食飲凡公所弗忍者有是也公少業儒所嘗讀書老尙能口誦使諸子及從者爲文親考閱布其次第𨿽老師莫能易也及容魁河南省試人皆曰公以武世其家又能以文學成其子也公娶韓氏宣武衛昭信校尉百戶韓俊女也賢而能其妃然早卒公亦不再室也有男子四人長日鎔次鎧次錡次錄鎔旣爲舉人不欲襲公乃以鎧代襲而大有能於官女子五人長適指揮汪洋次適監生辛暠又次適百戶趙騰又次適千戶陳昂其一幼也又孫男子一人女子五人皆亦幼也公卒於正徳己巳八月十九日有生六十又四矣以是年十一月二日合葬韓氏墓銘曰溫溫之徳不爽厥恭厚積自躬厥承靡窮東門之東有丘其隆是曰公宮公降於中與其配同萬祀攸終封孺人李氏墓志銘封孺人張公夫人李氏以正徳五年八月十四日卒子云爲給事中聞喪於京師罹戚冒星來奔將以十二月二十五日葬乃乞余志銘夫人墓以久遠夫人云與余世通好又同年進士也余時時得覲夫人又余有兄子者夫人孫男子妻也間得詳夫人之徳故弗可辭也志曰夫人李氏者封徵仕郎工科左給事中張公之配也父日某信陽衛指揮僉事夫人生於貴而順正弗違不修簪玉之飾能親其族人族人長上卑少來者亡不有厚往也云縣襄陵時迎夫人養出有車馬奴妾甚貴夫人益良惠亡害僕有不穪指亦亡被罵者也至云歷近要已致錫命於夫人矣夫人見人恆惴惴愨訥弗耀也賓客至必自視酒灑饎食男孫有婦﹠﹟63150﹔女﹠﹟62834﹔女﹠﹟63151﹔亦弗以委也故內外咸日夫人大賢始夫人歸張公時及張氏中窘夫人相張公集其家至躬勤苦事拮據鞠棗亡有怨意云稍長能學矣又能相張公篤教弗奪其業以就顯名夫人蓋不獨可富貴也豈不謂大賢哉夫人生宣徳癸丑三月二十九日壽七十八歲凡爲男子二人孫男子五人女子一人曾孫男子一人女子二人夫人之所享者厚矣銘曰張氏望申奕世武冠逮夫人歸門戶稍單何有何亡夫人弗難夫人有子伯震矢云震則弗永成志者云嗚呼夫人內徳不易茹辛獲旨食自我積云相祖域隘弗可壙乃爲夫人攺卜肇土在西山下夫人康哉祀於張氏爲世妣祖壽藏銘★並序☆壽藏者今太常少卿劉公之所作也公年未期也作斯藏也預終焉故曰壽藏雲可謂達矣夫生曰寄死曰歸古者之制棺也中年以歲踰中以月祭文葬志或自爲之後世利生而凶死言生則慶言死則已其達焉者亦或鮮矣公少惇敏好學能爲科舉文未第也而以大父文恭公之蔭爲翰林秀才屢以勞效久次轉官歷中書舍人大理寺副禮部郎中尙寶司卿又嘗爲今上正字上卽極乃以春宮侍從遷太常寺少卿頃之迕於逆瑾罷歸瑾敗復起爲太常少卿仍供事內閣制敕房其在制敕也歷事累朝自天子及后妃王公大典禮咸有事焉歲時賜賫金獘寶鏹饈饌人咸榮寵之能習國家典故臨事必有稽而處人又平實易見然則公之達也非其經練之所成篤厚之所積邪壽藏在武丘山祖塋之側崇基下水袤形象阜列樹周垣一冢雙戶公日楊恭人予配也將與合定焉公名棨字世信號武丘山人世家蘇州府長洲縣銘曰巍焉武丘泉有痙劍產秀生才有靈斯驗壽藏壘壘在丘之旁有封有樹有扃有房百年同歸偕此齊徳有安者棲無遠先域曷歸曷寄孰祥孰凶久矣公達究其始終我書銘章永而勿失水衛山朝固此玄室侄渭女壙磚銘侄渭女予三兄女也兄從父宦陜西渭源女生於渭故名生十二年夭女幽秀警敏質若弗任衣且少言語曰扃閣事紃繡剪縷未嘗從羣女戲聘王氏子歲丁卯夏疫家婢有遘之者眾不敢視女入其臥持水飲之家人固止弗聽數日婢愈女乃疾恐憂其父母曰吾疾殊不堪父母見其弗眩困信之病旬餘忽起呼其母曰衣我我不可活有頃絕六月十日也是夕卽痙於阪西子痛惋未及銘其壙後數日乃治磚砂書志銘命僮掘土入之銘曰旣以生汝慧汝又以折汝予莫究汝阪西有域惟以痙汝侄嶽州壙志銘侄嶽州東昌公第二子東昌公令嶽之巴陵時生也生而白晢顱角稜起能言後聞人讀書卽默記之誦數百字不忘對客揖讓若成人者也東昌公歿哀哭夜不寐曰爺棄我何去也遂嬰病病且恐猶啼泣呼其父生四歲死於正徳二年六月二十三日埋之堰東岸上銘曰嶽州生申州死死丁卯生甲子魂安之魄歸此

【卷之三十七／行狀五篇】封徵仕郎中書舍人先考梅溪公行狀封承徳郎禮部主事李公行狀亡兄行狀

明紹興府同知致仕進階朝列大夫陶公行狀寧母朱太夫人狀

何大復先生集卷之三十七行狀五篇封徵仕郎中書舍人先考梅溪公行狀梅溪公卒其季子景明恐逸所行事將銜哀爲狀求當世學士大夫之譔越二旬母孺人又卒益隕惑不能言也又踰時乃自念曰天弗譓不延予二人予小子敢廢先人之徳使學士大夫靡所謂譔在我後之人靡所稱述豈非大罪哉遂涕泣爲狀日公諱信字文實父曰鑑母劉氏鑑爲陰陽學典術典術公有五男公第四子也其曾大父大父皆世居信陽之梅黃鄕爲農家縣徵其子弟爲學生書吏輒懼而深避匿之典術公少時縣求之急其父又欲匿之典術公曰丈夫出當有用安得久匿也遂乃入城而公時亦稍露頭角鄕人識之曰何氏世厚積不發發於典術公然其四子當益大也吾黨皆下矣典術公嘗權明港巡檢有侯郎中者暮過宿亭下怒芻不具公時爲童子入給芻侯郎中見其有儀試之屬對又有奇語乃釋怒謝曰予弗知汝有子也公旣長典術公使任家事不使爲學生公乃與同裏王憲閻禎等結社浉水上日賦詩飲酒期以此自終而公舅父盧翁者有鑑識能術也嘗謂公曰汝三十當出樹徳立聲後當有官然卑不顯也至汝子有顯者矣久之公亦以才謀不少試嘗念盧翁言及三十藩司辟爲承差其責令嚴不可脫解公曰命也果若外翁言矣夫立身在人不在地也承差𨿽卑子何恥就之邪旣爲承差見爲承差者皆富子弟縱侈弗循矜炫衣馬而已余則又卑賤污甚乃恥之弗與羣日檢修飾文雅以自獻而諸藩使亦異之也布政使吳公節者最奇公嘗引與畫計每事公一發端必擊節稱善曰吾老秀才吾不如也會陜西告災京師發粟萬石自漕河舟至衛輝而令河南陸移於潼關是時河南亦弗熟惟南陽汝寧稍熟也乃下令南陽汝寧發夫萬人驢萬頭供是役公聞之不可曰是將敝河南而緩陜西之救矣不如出省藏馳一吏使入糴關內然後下令南陽汝寧之夫使人出銀一兩而給粟一石且免其役是一吏代萬夫之勞千里活一旦之命矣此兩利之道也於是吳公卒從其議而役夫皆喜曰蠲吾役是蠲吾死也皆樂出銀與官無肯受粟者也太監汪直至河南河南都禦史以下皆蒲伏進謁獨憲使陳選長揖立不伏直乃捽選下選厲聲曰太監至辱天子法司已而又使都禦史移文郡縣取名馬都禦史持紙筆自書然手栗不能執筆顧左右皇汗又不敢令人代公在旁曰此一書吏事耳都禦史大臣不當煩都禦史乃奪筆代都禦史書故其後凡論仕宦必曰陳憲使男子也而髙官有污行者輒羞稱之爲承差嘗董大役其建輝府也有羨金五千以詣吳公吳公駭曰何羨之多也夫汝羨出者而私之誰知者也公曰吾聞之凡私者滅公利者近害令羨出於公也五千至厚利也吾私之將無滅公乎利之將無近害乎是以不敢有也吳公曰然吾亦弗可有之也於是公乃請以賑河內饑人焉公雨爲驛丞不以庳官自貶有威嚴厲气義不少下人人亦相下之在會寧會頁獅番武官需求所過吏吏無不被箠者又爲先聲使縣官以下除道郊迎公獨不出武官至則讓公公立數之曰邊臣以蕃夷貪戾恐患所過吏故以汝監之而汝反教之爲患耶視其符給餼食餘無所與後武官果敗並盡逮所過吏而公獨以抗武官弗逮也會寧三年以內憂去已而復除渭源渭源有大滑李氏三衛軍圍其捨能彎弓破圍出縣令大懼公乃以計縳之歸縣令縣令駭且懼入而甲乃敢見也公故病足疾病則累月不起嘗鬱鬱思歸言日夫所欲於富貴者可以厚身也然敝身以求富貴於富貴厚矣於身薄也古人有忘身者以圖不朽也富貴豈不朽者也予壯而有志思少自試故不羞庳官夫善嘗酒者餔糟得之矣久於宦非予所稅駕者也在渭源又三年值禦史行縣縣簿下至驛郵之吏悉徒走奉輿馬馳五六十里公乃浩然嘆曰可以去矣吾自爲卑役至歷官未嘗一日屈也今不能爲禦史徒走遂稱足疾求罷官還矣然在官貧甚無匹馬而臨洮守李公紀者饋之車馬以還旣還治居城西溪水上岸植梅樹日造吟其間號梅溪居士有詩百篇爲梅溪集居常論地理卦象推時日運气以爲陰陽之大順四時之紀五行之布吉凶災祥系之不可違也公有子四人長景韶累官東昌府通判卒次景暘舉人次景暉又次景明景明旣舉進士爲中書舍人三年值正徳丁卯自以道不立欲修學近親乃請病歸景明歸又三年己巳夏公遘疾將卒召景暘景暉景明來曰吾昨夢予父招我我殆不起矣景暘爾卽長我家仕則思有以光我汝念哉曰景暉治穡事以厚其家母外有慕又執景明手曰予之先𨿽無有大顯聞然世皆長者夫源不積不厚不導不流不廣不長予先祖有積矣予其導之爾輩其廣之乎勉哉修學明儒汝弗可有讓焉言已卒豈不痛也初公娶盧氏繼娶李氏盧氏者盧翁廣女也翁戍大同歸以女妻公公嘗稱曰盧翁事石將軍有功將軍欲官之翁曰願罷戌歸爲農夫不願官也旣歸外母嘗恨之曰始從石將軍不歸何患不貴乃自苦爲農翁笑曰石將軍何能若我也及石將軍敗翁哭之顧外母曰爾謂我不從石將軍今將軍欲與我畊隴上能得乎盧氏配公有賢操然早卒李氏孺人者其父本山東人宦於南京有二女子教之誦女訓習婦事長卽李氏嘗寓羅山盧家與盧翁通好兩盧氏家往來相善也會公喪盧氏盧翁爲擇配曰李氏女賢吾知其命貴當有封求配無逾李氏女者子氏孺人適公大仁惠篤儉終其身不易焉景暉景明乃其出也又生女適孟洋以進士爲行人而景韶景暘則盧氏所出然弱齒卽見遺也皆養於李氏又有孫男六長士爲學生孫女六長適張氏子餘皆幼也公生正統辛酉卒正徳己巳四月三日李氏生辛酉二月十五日而己巳四月二十九日卒皆合葬盧氏墓於西山之麓公自遊宦及謝歸六十五年而當正徳丙寅皇上禦位詔以景明官封公爲徵仕郎中書舍人封李氏爲孺人男景明曰何氏之先有仕羅田者元季因籍羅田髙祖曰太山始避紅巾攜母至信陽髙皇帝兵至建紅旗一白旗一曰爲我軍立紅旗下爲我民立白旗下太山乃立白旗下太山生海行曰隆二其兄隆一爲力士於南京行訣於弟曰吾卽是役不以遺累爾子孫遂去終不相通不知其子孫所在海生三子次子鑑卽典術公始開宦端典術公子曰仁義禮者皆力田無外事第五子曰本才邁使气爲學生早死而梅溪公在諸子中最有立諸兄弟生養之卒皆爲舉其喪其建事明幾薄貨利遠聲色重然諾好施與砥行厲節百折不毀𨿽古人不遠讓焉夫梅溪公其起家裕後之﹠﹟62730﹔�旦鄕裏之憑矣而二母事之可謂合徳景明不類不能廣志紹徳又少不盡識所履歷謹記其所嘗聞見及鄕黨傳者著於篇俟學士大夫采之封承徳郎禮部主事李公行狀公諱佑字宗吉別號三川曾祖明陜西鞏昌府安定縣人也洪武間舉懷才抱徳爲禦史已坐事謫河南周府護衛經歷子曰伯仁經歷公卒於官伯仁幼且貧不能歸也因家於官所由此遂世著開封府祥符縣籍矣伯仁生孜配史氏生公正徳庚午今上上兩宮徽號推恩公以子茂元封承徳郎禮部主客淸吏司主事配髙氏封安人公幼卽端整不戲四五歲能誦詩八歲而知學善屬對十三四學趙書又善大書艸書皆無弗工也長讀易習舉業思起科目父母懼其弱而致疾也彊奪其志自是常鬱鬱志不悅恥事農賈乃益閉門務學誦古書求徹大義以至刑名醫卜星歷算數之學亦無不深究其說嘗手授茂元易詩讀之曰吾恨未能以儒致身惟汝力學以畢吾志初公父孜家頗饒然能任義散予不責償負以是家漸窘矣旣歿貲益蕩盡公年方十七八且孤煢煢無依力營幹勉終大事不見其匱性忍欲不畜媵禦終其身布衣蔬食不易也然延師教子曁賓客之禮則靡弗厚者有人竊公亡金一鎰知其人不發或曰曷訟諸公曰安忍訟也訟而必論以盜金亡可復積受盜名百世莫攺也且彼非亟困曷以至此吾安忍訟也遂終不發處家甚閒僮僕𨿽少者莫敢足中門犯者必斥逐之外內肅如也其奉繼母賈氏撫義弟善以孝友聞於鄕人接人甚謙恭笑語衎衎款洽而議事理談世務又侃侃無所依違常至屈人人有過必正色質之不少假鄕人不善者疾之而善者敬憚焉公生景泰丙子二月十三日卒正徳乙亥十二月十三日年才六十耳生男子四人長卽茂元弘治乙丑進士今爲禮部郎中志業甚著次茂魁茂先先卒次茂才爲學生女子一人適同邑王金孫男三人孫女四人卜以正徳十一年十一月十九日葬於汴城西鄭門外茂元曰先君子自封官以來甚優暇康彊聰明壯者弗及人曰先君屯已而泰天之所以佑善人者固不爽也安知遽以微疾弗起也豈不哀哉夫先君子生也用心苦而志堅其於事物也必究思必底績造詣晚而益深明於當世之務然無位弗獲施也今也已矣豈不哀哉景明與茂元爲親友茂元謂景明曰先君子非當世尊顯之譔無以發揚使不朽也景明乃次敍茂元之言以俟采擇亡兄行狀亡兄諱景韶字仲律成化丙午舉人選巴陵知縣遷東昌府通判兄性狷介與人不易合顧能事父母必得其歡心少時家父遣之讀書曰讀某書某日爲我背誦至日持書來誦之不遺一字父嘗不悅俟父已寢跪於門及父夜半偶起出門見兄驚曰爲誰也兄曰兒也父曰何夜半至此也曰父不悅兒不得寢父曰兒如是胡有弗悅也始爲舉子下帷講誦日厭蔬食諸友生患貧者多貨人貲兄曰爲士而貸人貲後將必取償於官卒不貸人貲旣屢試弗第家父曰女能績學卒不能進士必女命也仕以行志而己志行奚必進士旣而爲巴陵令人曰巴陵難稱也令巴陵者蓋未有終三年任者也比至則廨捨蕪穢不治吏不典列民不服役也曰是可以弗爲己也乃版書政條懸縣門民始相顧曰令紿予然亦稍來集從役以觀兄察役者悉寡弱役且重也問之皆廛居無業者也而其彊富有力者則皆居數百里外負山岨叛令不復能制也故弱者役日重兄曰爲令使弱者苦彊者得免而何以令爲也乃釋弱者於是諸富彊有力者曰聞新令善吾奚可叛約也乃相率來請役凡邑中墮廢盡以興治往時監司諸使者經巴陵以乏委積輿皂常滯月不得去而令日走首路不能給又不得少坐堂上視事至是館無畱節獄無滯訟民又見令時置酒召客與飲莫不服且異也居六年將考績民赴監司畱之曰令玆行必遷遷則奪我父母也願以終惠我也已而果遷東昌東昌職專事簡而益有餘力嘗作書與景明曰東昌頗無事日可以讀書課子甚樂也但苦薪價太貴耳居六月疾作竟卒東昌僚屬士民咸哀哭之卒之日年始四十六也初娶鄧氏早卒繼娶夏氏亦先卒繼又娶孟氏孟氏生二子長曰嶽陽次曰嶽州俱幼也一女夏氏所出聘張氏子士奇家父生四子長卽兄次景暘次景暉景明爲最幼也皆受業於兄景暘舉鄕試景明𨿽庸劣無所成立然知讀書舉進士是兄之教也鳴呼天速死吾兄也景明何敢忘吾兄也謹槪記所行事求太史論譔以章沒世哀悼之餘文不次敍明紹興府同知致仕進階朝列大夫陶公行狀陶公諱永淳字質夫號曰朴庵上世由宋汴來徙松江華亭遂世爲華亭靑林人髙祖嗣宗曾祖羽祖蒙皆隱不仕公六歲而失母鞠於外祖呂公少𨿽甚單窘然卽有志气不逐羣兒戲長益嗜學嘗讀書南禪寺閉門誦習趺坐中夜闇然若有深獲已而出入默念不輟人莫得識也於是試補郡學弟子員提學禦史嚴公洤者大可異之時弱冠也名翹然起矣天順壬午舉應天府鄕試中成化丙戌進士初授魏縣知縣以制去任服闋攺南和縣縣民王氏家饒於貲有利之以爲功名者誣以妖言公曰夫已樹利而種人以死禍是可忍邪乃爲白之竟全其家歲屢告凶能發粟活民濟者甚眾又嘗請於朝建宋廣平祠曰明揚先俊風勵後學典弗可缺也於是使治彬彬稱於畿內然其治不近名求事之集無瑣務求獘之釐故甚近民去而民思之爲刻石頌徳始禦史屢上南和令治行或又請更調邢臺吏部乃以勞積久次轉紹興府同知同知常攝行府事鋤治暴彊植立孱弱剔蠧洗冤鄰郡事有弗能次者皆以委之無弗片言以獲其情立斷以成其獄者紹興六年以迕於暢禦史暢禦史嫉之乃移疾歸後暢禦史敗或勸公直之公不答也都禦史佀公大器之乃白於朝俾以禮致仕焉公自舉進士人見其材气辧達謂必致大用然弗得意於時宰故兩調縣令不得內補及禦史上其治績則又以爲紹興同知名擢大府貳而實遠之紹興治又著矣又遇暢禦史以故連蹇湮滯卒不得達故人咸曰陶公弗能自致大用要非命耶然公有子曰驥爲行人公來視驥適遇今上上兩宮�號推恩進階朝列大夫躬拜命才朝人又以爲異數也公之罷宦也日與其所厚善徜徉九峯三泖間觴詠爲樂賓客至門罄歡款享劇談古今瑯瑯傾聽或無賓各與其鄕人亦宴笑終日好蓄古書帖能作歐字晚卜葬地彭家莊山水佳勝心甚樂之乃預治棺斂具築壽藏焉正徳癸酉九月九日疾卒享年七十有二配王氏有賢徳先卒太常卿夏公甥也子麟臨江府檢校女適陳觀繼配李氏武功千戶安女子驥乙丑進士禮部員外郎女適相堯臣次適唐琰次聘許康孫男四長孝次友俱縣學生次婣次睦孫女三長聘朱氏子麟出餘皆幼驥出曾孫男某元孝出公篤孝友嘗以父母未被封贈屢上疏陳乞兄永洪不能自立養之終身歲時祀祖先已必祀太常夏公及其師諭徳陸公座主文和劉公其弗遺人恩義類如此驥初聞公病卽乞歸省歸而公已卒弗及見也乃卜以明年某月某日葬於彭家莊驥泣謂予曰先君善事甚眾不肖弗能詳也夫親有善而人不知知之而傳弗遠皆不肖罪謹述其一二請爲行狀將以求銘著不朽焉驥又稱其祖竹軒公精易學其髙祖在洪武與袁陸爲文字交及其先君子厚相與者皆天下名徳積累從來者遠矣然驥亦尙文學能取天下士豈非其家法哉可謂善承其志矣予與驥同直內閣制敕房爲寮友故得論次其先人行事俟當世名公大人采焉寧母朱太夫人狀太夫人姓朱氏諱忠溧水知縣寧公賢配也其先爲山西稷山人父曰旺永樂間從戎定邊衛因家焉恥與寧公父剛友甚歡約爲昏太夫人由此遂歸寧氏其歸也事父母曲盡孝敬門內之事一以力持之仁下篤族內外咸稱爲女丈夫云寧公爲士夜讀書太夫人必以女紅相之夜分寧公嘗倦思寢太夫人曰吾女紅未畢也以此辭之欲以相寧公誦讀不倦又時時蓄旨羞俟寧公夜讀供具之寧公中成化辛丑進士爲溧水縣知縣旣召內也而病且卒太夫人召子河慰之曰女不能忍爾父邪踰哀莫益也汝未有立汝父不暝也汝恢汝父遺業斯爲不忍爾父矣乃爲延師使執經授學而太夫人經營其家寧公有友主事楊奉春曁其弟舉人奉新二人者早死也有父老在堂寧公業心許終楊老楊老之終也寧公弗克及也太夫人謂河曰是汝父志也今弗可以已也於汝殯之寧公置有地一塋太夫人躬率力時藝麻菽瓜果蔬菜地無遺利而家致饒裕太夫人見河慷慨多交遊喜之不吝所需予嘗誨之曰吾無患汝之不交也患汝不善交爾河舉弘治乙丑進士授戶部主事會逆瑾用事新例謫臨漳知縣未幾轉徳州知州適大盜起能攻守保州人將臣大吏多倚之尋升河南按察司僉事兵備信陽迎養太夫人於官太夫人老疾篤河疏病歸奉太夫人還疾益篤囑河曰吾也上見汝父之成也下見汝之成也見汝子又將有成矣吾無恨矣惟汝之單嗣妻孥羣小母失恩教母輕夜出母縱飲母遐遺故舊吾沒之後母爲佛事言竟乃絕生正統十四年正月二十九日卒於正徳十年十二月十三日享年六十七歲子一人卽河也孫男子四人曰平曰中曰半曰巾孫女一曾孫男一曰憲郎河以是年月

日卜葬河曰鳴呼亡父之仕也未六年而逝河轗軻於途靡冇定吾母也艱關振家茹辛履厄以收相夫教子之功而河也尙不能致錫命於母今已矣豈非終天之恨乎謂景明曰吾母非當世尊顯之譔無以使不朽也子𨿽未識河然子知予母子矣幸狀之河之兵備信陽也信陽有數桀民主寇行權於鄕者數十年矣細民安其害而大吏莫之敢廉兵備至悉芟之始廉桀民杜氏杜氏奔之京托勢者人護見之兵備見之曰是杜氏邪左右曰是卽卻護者出置杜氏死法又曰大盜之行無塞障也乃城數城咸巨麗百萬之工弗踰年舉民忘其勞官不知費兵備敢任而不憚害好義而弗撓曲憂公而不慮身善察而不煩喜事而能集民曰父母吏曰鬼神其引疾歸也吏民士大夫踰數百里送之皆涕泣嗟呼不忍去去後郡縣人皆生祀之嗟哉何以獲此邪昔滂有母澄淸之志行軾有母忠讜之節立若兵備者非太夫人之教邪太夫人可以不死矣予未交識兵備兵備在信陽予仕予京然以信陽人知兵備及太夫人之事乃略敍述以俟作者采擇焉

【卷之三十八／誄祭文雜著共三十六篇】祭亡兄東昌公文祭李默庵先生文祭董先生文祭髙鐵溪先生文祭封工科左給事中張公文祭嶽母文口��盜文躄盜獸紀二首【並序】讀精華錄雜器銘【並序】四箴【並序】雜言十首

何大復先生集卷之三十八誄祭文雜著共三十六篇方竹先生誄★並序☆先生謝逝計音奔告大夫篤孝幾隕幾絕於是同年生汝南何景明誄之辭意淺簡無以究蘊逖聞書之素旌聊以寫哀嗟嗟先生含和服介志貞履順長達少成有聞厥震齊民元士三軍匹夫席珍孰聘褐璧其辜遊心恬澹遺迹富貴早學晚仕方行勇退天弗慗遺弗俾生人失其則士喪其程素車驟驥乃造玄室風悲日冥殲良萎哲有子大夫髙駕修行廣志遐澤維亡弗亡譬木之孽其發愈達毖彼積泉其流不括嗟嗟先生何戚何惙嗟嗟先生祭亡兄東昌公文某月日中書舍人何景明乞病歸自京奔亡兄東昌通判君之喪致奠而告曰嗚呼吾家自始祖有籍世服畎畝耆齒不造郭童子不入市逮先祖父興乃知李儒尢通陰陽家術於是郡舉典陰陽學始有敝廬於城而吾父繼之門戶稍著父思以儒顯厥家而自以舉業未遑也屬之吾叔然吾叔又早死也當是時兄且弱冠也慨然有立志終日下帷歲不窺圃讀書過目卽成誦爲文操筆若宿構人望之知丹穴之雛志在千仞而渥水之駒心越萬里也及得省薦父曰儒業果有徵堂褠可弗墜也旣十年不得志於進士家夙乏厚儲稍見迫窘而父亦罷宦羸囊單車辛勤來歸兄乃益砥志嗜修不少貶屈左右奉父承以顏色父亦靡有弗豫者也然是時二兄學已就緒予亦從父旋兄從容試之曰小弱弟可教也遂口解經疑手授簡策朝啟夕勵不得相違弗逾載二兄洎弟同舉於鄕父謂吾門當自此興也逾年兄遂令巴陵逾三年弟仕於朝又逾三年兄遷東昌父母之慶兄弟之好方以爲慰孰謂吾兄死也始在巴陵聞雞通衙執燭視事風江雨湖晨塗夕舟坐不溫席寢不緩帶子視其勞瘁竊懷憂愓然卒無恙也至徙東昌官尊而事少屬眾而職專吏有所告可以臥應予謂今之逸固以報昔日之勞也鳴呼孰謂吾兄死也死之先一日作書遣吏來京視弟弟方與客坐語得書讀之至再且以徧視坐客有頃僕進報兄死弟叱之僕頃復報兄死弟猶以爲僕之誤聞也嗚呼孰謂吾兄果死也兄器度沈靜果於行義善類朋趨邪黨斂避正色�信不爲矯飾兼之加志窮民秉心在公名位當不量也年未至而施宋光天卽奪之何也嗚呼父母俱存兄弟仰賴男未及婚女未得嫁吾兄何遽棄而去也前月嫂奉柩歸至西平復生一男弟視之眉目宛然類兄也前抱持曰哀哀遺腹兒淚下不能忍已復視吾二侄長者就外傳嗜書耽紙筆自絕羣兒幼者頭骨稜起能對客讀字退而又私喜知吾兄有續也嗚呼吾家自有兄前有彰後有述所望於來者謂何而今至此也兄昔與弟書曰弟當志天下事大吾家者弟也然弟薄弱不堪世事歷官五年寡合少朋才不逮聞名不任毀且夙志幽寂不慕榮耀又多疾益疏宦志玆得告歸自甘艸野上承二親下奉寡嫂至於子女之養父兄尙在必能得所無俟於弟弟惟視其成立以畢兄願也嗚呼恐生恆數兄功名垂於郡邑孝廉稱於鄕閭可不朽也子女𨿽少已有成人之漸可不憂矣兄復何恨但吾生者之情抱玆痛烈悠悠日月無窮已時而兄固弗聞也嗚呼哀哉祭李默庵先生文正徳十年四月中書舍人何景明聞默庵先生李公之喪哭之逾旬乃束幣爲文附其使還告於公之靈曰嗚呼古人言感恩易耳知已難也景明於公所以慟悼吁涕不能自已者匪徒感恩重知已之難也夫景明昔寓於公是時有毛夫人也公執詩書毛夫人執燈燭晝夜課景明誦讀居也視衣食還也饋車馬此豈不有父母恩耶是時景明幼孺非有態知也公以成人禮之又日察其言動中善者稱於人其所望見又皆可以施之天下百世者不以時世富幸榮慕也公嘗盛衣冠入召景明語毛夫人在傍公謂曰汝視予貴邪它日是子貴奚翅予邪然我所重望者匪爲能貴已也嗚呼古人謂知已有若此邪白首握手終日言心而不知者何可勝道邪古人曰無徳不報又曰爲知己者死今公逝矣毛夫人又先亡矣景明𨿽欲報而死也無日矣他日縱有能施於汝佐諸子然二尊人又安能知邪矧汝佐諸子又能自大予又安能有施也𨿽然公所望見予者豈在報邪在望見景明之自能就立耳今𨿽能取一第爲一官使公及見然所自就立者已弗若公所望見者也卽它日又有能自就立公又安能知耶矧景明寡昧弗達所自就立欲大於往日如公所望見者又安能有也嗚呼已矣何以酬公之徳而副公之知耶山川伊阻不能棄官赴公喪執紖道軛我懷之悲惟公有靈鑑之已矣嗚呼哀哉祭董先生文嗚呼先生學書以遊藝飲酒以率眞蔑俗以肆志薄仕以明有事勇退以示所止行義始終備矣夫知有所必厄而郁有所必伸故士之直朴而弗曲飾者恆受顯棄而寡陰禍先不足而後有餘先生讎惡而摘過急難而緩利出不賄官居不貲實而艱遇靡合貴眇謝速則已厄矣然繼者有令子以廣其志以發其祥厄未極而所伸者厚矣夫娛目之寵有際而後身之享靡窮先生又何缺焉傳言天不滿山嶽歸地不滿星辰見然則物之所歸而見者必其所不滿者也先生又何疑焉感玆驟驥愴焉悲泉臨風一觴敬弔先生祭髙鐵溪先生文嗚呼惟公宏才天授大器夙成其容玉立其賦金聲江河之辧淵源之思通達古今發泄天地作我後人視此大方巋然依歸遽爾淪亡夜雨艸堂淒風繐悵賓酒旣空人琴俱喪白雲一去明月自來楚此﹠﹟63139﹔夕招魂百代同哀祭封工科左給事中張公文嗚呼昔公之於先考鄰比莫逆公之伸子今都諌君也及先伯兄又申之以婚姻之好景明於都諌君同年進士也豈非世世契誼哉公今逝也先考之亡也八年矣先伯兄之亡也十年矣愴念生死通家同情抆涕興戚寧有已乎惟公仁厚與物殷勤起家食享於積以髙年終公可瞑矣夫都諌位業日茂而不肖亦守恬懼墜先烈公之九原見先考伯兄必相語若平生也祭嶽母文嗚呼惟我嶽母慈懿爲徳勤儉成家旣獲旣食不鶩於華爾女旣亡我翁旣逝服養茹辛晚也誰濟昔翁之亡我送其喪今母之亡我適來鄕臨風釃觴臨河執紼死生俯仰哀來慟哭口��盜文予抵永寧吏役無郊迎者造館供具不設寂無與語始入城門視其不禁槪夜不聞鈴柝之聲虞有盜戒僮僮曰未聞城隍而盜者然予猶飭門者堅封鑰舉火周垣燭之及其室奧處命僮宿中室夜半僮忽大叫曰盜持扛去矣起視盜入處見其璧皆編竹爲者飾以土友故盜得踰鄰墻斬壁開門以入予徐思囊中無他長物惟所服衣並書六十餘卷書則予甚愛者旦有來告者曰北城之江有箱委於岸空無物獨書冊狼籍水浸其半命收視之乃予裝蓋盜發之盡取其衣服去而畱其書幸而畱吾書盜亦仁哉夫盜欲以利大貨者也雲南人稱多異產至其地必購香木珍貝犀象齒角怪石金銀之屬以還盜豈以是貪我邪盜亦誤矣凡善爲盜者望其人占其富貧相其室占其虛盈故盜無不得算無不成玆盜持吾衣服之則不稱其體賈之則敗其迹𨿽不利於予其利於盜也亦淺矣是豈善盜哉予旣仁其畱吾書復笑其不善於盜文以口��之且告邏者蹤迹之其言曰孟冬始魄永寧官署爰有小醜隅伏隟覷弱我寡衛出我不預越鄰穴垣以我裝去來斂其聲往滅其處晨有告者北城之隈箱委簡帙狼籍江隅持我衣服猶存其書書吾甚愛焉卹其餘後皇植生小大有職農樵在野工商居國弱不見陵彊不容力胡爲國盜咨乃姦慝厥初賦質化傳施公洪纖羽血均帝鑄鎔何下愚吝何聖之豊胡爲爾盜自叛其同嚶嚘咷嘯晨昏顯伏窺伺戶牖依傍艸木鼠竄孤疑狼啖狗逐百態爲妖千巧呈侮啟竊堅閟發敗深蓄一蹈法章魄褫躬戮爾之不懲其侮曷贖善於盜者搜幽索甚�冘貧富虛盈遇之卽諳爾胡弗靈乃昧所探珠犀瑇�溢笥充函爾不是取而胡我貪人謂爾盜我口��爾憨鳴呼野外且不可劫而城中是虜小民且不可幹而近臣是侮爾頭可截罪不勝數著之於章聊告司捕躄盜躄盜者一足躄善穿窬嘗夜從二盜入巨姓家登屋上翻瓦使二盜以繩下之搜貲入之櫃命二盜系上已復下其櫃入貲上之約如是者三及其數躄盜自度曰櫃上彼無置我去乎遂自入坐櫃中二盜系上之果私語日貲重矣我二人分之則有餘彼出則必多取是厲我也不如置而去也遂持櫃行大野中一人曰躄盜稱善偸乃爲我二人賣一人曰此時將見主人翁矣相與大笑歡喜不知躄盜乃在櫃中頃三盜倦坐道上躄盜度將曙又聞遠捨有人語笑櫃出大聲曰盜劫我二盜遑訝遁去躄盜顧乃得全貲歸獸紀★並序☆何子曰予惡世有冒名徇利務相欺負而寡情實者焉聞客有談二獸狀者類其人作二獸紀﹣﹣﹠gt﹔狐

狐善媚嘗藉虎威以懾羣獸一日眾狐食絕將出野求食畏他獸淩蹂乃謀於雄曰當復從虎出也雄曰汝胡自鄙小也虎技寧過我也羣狐乃自從虎出雄者卽尾其後呼嘯若噬羣獸者羣哭見虎來皆伏不敢視眾孤得食返笑其雄曰何復從虎也雄掉尾怒視曰汝謂羣獸伏者爲畏虎耶﹠﹟62759﹔�嬰猨善援﹠﹟62759﹔�嬰亦猨類惟跳躁無他長技山之奧有洞洞多貨物﹠﹟62759﹔�嬰弗得自致也謂猨曰爾援上探出之吾下守之當其利也猨攀木蔓上取而致之﹠﹟62759﹔�嬰﹠﹟62759﹔�嬰采移置窟中猨旣下﹠﹟62759﹔�嬰無有也迹之至窟傍曰貨安在﹠﹟62759﹔�嬰據窟嘯曰貨吾固有者爾何得有也呼其羣相毆﹠﹟62725﹔�蘭猨猨曳臂去讀精華錄偶讀山谷精華錄見和東坡西湖縱魚詩因次其韻作觀打魚詩又記後山曾有和東坡此詩大類山谷及檢其全篇卽山谷者也但多一篇耳又後山集中思亭記他文選者未之詳耳然二作今亦莫辧其出誰手也山谷詩自宋以來論者皆謂似杜子美固予所未諭也精華錄任淵選者其所擇取多不愜人意而自謂上選何也雜器銘【並序】段燈銘幾銘椸銘鏡銘刀銘硯銘筆銘枕銘壼銘瓶銘予讀古鐘鼎盤盂尊惇諸器銘未嘗不三復而嘆也蓋道本無垠物各有理故觕迹有至教末器有鴻法君子察名繹義則而象之所以益徳也著之銘章以時觀省所以閒邪也古人之意將不在是哉予室雜用大小器皆質良無他珍異予以其且自存覽地气攸寓乃私古人之遺意各著銘一章凡十章用以自儆燈銘汝明無太察而光無太楊蓄汝明是用嗣汝光幾銘斬其曲修其直是憑是式帷爾之徳椸銘夙興夜昧無顚倒我衣無頗無覆無替厥服鏡銘爾善爾惡胡隱胡豫已則不明人孰爾據尙鑑玆哉爾心是茹刀銘不貴汝之利而貴汝之裁不貴汝之剛而貴汝之斷利惟裁剛惟斷硯銘聃守黑雄尙玄汝兼之以永年筆銘畫不必工帷心之中辭不必華帷意之通枕銘苟無忤於日之所行寤寐爾是寧壼銘直爾躬發爾矢𨿽不中不遠矣瓶銘厚其入薄其出守而勿失四箴★並序☆何子曰好惡者情之發也言行者身之章也窮達者天之命也毀譽者人之施也故情之不正身之不修而不得於天不合乎人君子之病也情正矣身修矣而猶不得於天不合乎人君子何病焉是故合情而全身樂天而知人者聖人也懲乎情無違乎天持乎身無願乎人者賢人也任情以忘身希天而望人者眾人也聖人者吾不能也眾人者吾不敢也賢人者吾願學焉於是著好惡言行窮達毀譽四箴書之座右好惡箴好之無實謂汝曰暱惡之無實謂汝曰嫉知人而爲是汝則弗平不知人而爲是汝則弗明弗明弗平是爲枉其生言行箴能言而失其幾者不察其微也能行而失其要者不觀諸道也知人之敝而不以自治也者棄也行違其言者悖也以言揜行者盜也汝省其微以至其道邪亦甘於棄入於悖而流於盜邪窮達箴窮則益其志汝則是惡達則損其志汝則是慕𨿽則女惡窮孰汝蠲𨿽則汝慕達孰汝遷母勞思睊睊帷順汝道而俟汝天毀譽箴無惡而毀於汝何疚無善而譽於汝何有鳴呼汝乎母以毀譽而喪厥守乎雜言十首北方水之大者帷河故北方之水通曰河南方水之大者惟江故南方之水通曰江濱海之水皆曰海濱湖之水皆曰湖古人奉徳則趣以佩恩返則報以環恩絕則報以玦佩佩也環還也玦決也鳥棲樹鴻則棲於野獸棲野猿則棲於樹雉雞類鴈鵝類鳬鴨類雞鵝鴨可得常食雉鴈鳬弗可得常食也可得者在家弗可得者在野也經亡而騷作騷亡而賦作賦亡而詩作秦無經漢無騷唐無賦宋無詩器虛則貯之滿則撲之木小則培之大則伐之故虛可處滿不可處也小可處大不可處也龍蛇之伸於霄漢者以其屈也杞柳之屈爲卮匜者以其伸也故君子寧屈以求伸毋伸以致屈謟似恭吝似儉謟則不恭恭則不謟吝則不儉儉則不吝雪則霰風則霾陰則蟻霽則虹故霰則知雪霾則知風蟻則知陰虹則知霽婦人之仁不仁匹夫之勇不勇仁者垂不滅之徳施不報之恩勇者見義必爲當幾能斷

【傳】何先生傳何先生者信陽人也名景明字仲默號大復山人今海內稱大復先生云生有異質穎記殊絕八歲時卽能賦詩爲文章諸老生見者爭傳誦稱爲神童年十二以父仕臨洮府驛丞乃隨侍臨洮臨洮守李紀者聞其奇召置門下甚愛重賢之爲延師授春秋居頃之卽善說春秋歸又受尙書長兄景韶所甫數月卽以尙書魁河南省試當是時年才十五也諸王公大人爭迎致一見候車嘗數十乘所諣人觀者如堵旣入京師遊太學祭酒林公又甚愛重賢之歸則詩贈焉於是名盛傳海內猶鳳鳴麟出世人驚曙也年十九登壬戌進士授中書舍人是時北地李獻吉武功康徳涵�杜王敬夫歷下游廷實皆好古文辭先生與論文語合乃一意誦習古文而與獻吉又駿發齊名憂憤時事尙節義而鄙榮利並有國士之風焉往學士爲文自六朝以後日益靡靡敝矣國初尙襲元習宣正以來駸駸如宋矣至弘正間先生與諸君子始一變趨古其文類國策史記詩類漢魏盛唐於是明興詩文足起千載之衰而何李最爲大家今學士家稱曰何李或稱曰李何屹然爲一代山斗云始在中書也自館閣諸縉紳與四方學士人人願見先生又願見先生詩車馬塡門巷不絕而先生徳性純明言儀雍雅杯酒談笑間詩文立就作字復秀拔奇勁迥出常格一時聲傾都下然顧髙潔不妄交遊錢寧欲交讙先生間持古畫求先生題先生曰此名畫無污吾題畱一年終不與題是時寧賜宗姓最寵貴弄權先生顧奴視遠之會幹淸宮災應詔言便事乃極言邊軍番僧義子數事義子者斥錢寧也疏畱中不出師禦史客死京師權幸廖鵬者貝�專以棺謂可結縉紳讙也先生曰禦史生不苟受奚爲受污地下邪乃約所知共貝�專金斂之竟卻其棺督學關中時會鵬弟鸞鎭守關中恃勢益橫其參隨者遇藩臬官不下馬諸蕃臬佯若不見者後遇先生先生執參隨笞系責數之諸參隨始人人斂避矣先是逆瑾撓吏部權則移書許太宰引正大義獻吉與姜禦史詰奏又移書楊太宰直獻吉獄少師李西涯疏上乞休會有兵事又援古大臣義爲書讓之三書皆非身事而抗言尊顯語涉時忌議者謂憂國憐才古人莫加也顧獨以不能干謁守中書十年不調官然志在經術世務終不言功名事後稍遷提學副使來關中而教關中士亦以經術世務如其所自志關中士气習文藝蓋自是一大變云是時世寧侍先生正學書院先生說五經義與諸家訓詁多殊私以爲諸訓詁不及也古天文地理陰陽律曆家皆能究其指意常言彼有是有不是欲取經訓與諸家書刪繁折衷成一家言顧三十九而卒志業竟不及就也豈命數然邪抑詩文盡泄神祕固造物所忌邪嗟傷乎傷乎而志狀則言先生使滇南不持滇南一物持父母喪不終禫則不酒不琴性不喜華嚴不治產祿入盡散親故臨卒時餘三十金篋中此固世俗所難在先生猶其細者始先生崛起汝南人卽以爲班固崔駰陸云王勃之流也夫數子皆幼慧英特才藻雄麗者故人以比先生至先生徳量風節數子又安可並論哉世多言修士少文才人行劣二者蓋更相笑也乃先生則獨稱全才可不謂振古豪傑士邪所著雍大記三十卷何子十二篇詩歌千餘首書疏騷賦序記銘贊雜文數百篇盛傳當世名可萬世不朽矣次子立舉癸卯鄕試立子洛文復少俊皆能世其家學喬生曰世稱何先生詩至名傳四夷不虛也其節行人不盡傳何哉及讀何子十二篇又嘆有王佐才而蚤死不遇悲夫余故述先生行事采其關國體大者令後世有可考焉關西耀州門生喬世寧譔【祠記】創建大復何先生祠記賜進士苐嘉議大夫協理京營戎政兵部右侍郎前都察院右副都禦史奉敕巡撫河南等處地方徳淸蔡汝楠撰先生汝南信陽人也信陽故有祠而郡久未祠祠自前守河中王子崇古始王子祠先生也則以固始許公合饗而署曰烈文蓋兩重云業已妥神立石而嗣守者謂先生不宜與許公並祀則出其主鄕賢祠中而事遂寢蓋八年而余以撫治至大梁首詢得其事慨然思振舉之矣而是時先生孫洛文中省試第一復具言前事方亟施行會汝南守迫上計未報越歲夏新守徐子中行至復以祠事請曰何先生以文章增重昭代功徳遠矣況明公亟意表章而有司不以時舉墮先賢之烈不著後世謂何然先生主已出卽入恐不饗不如專祠便旣與余意合遂亟允其請已復請余記余又允其請乃躍而馳歸徧卜地城中不得竟得平輿侯漆雕氏書院右隙地在天中山南確山東抱汝河西繞而城垣當面若屏翰焉蓋天地之中極而河嶽之總會也爲祠前堂後寢並四楹門垣周繚率如儀經始嘉靖四十一年秋七月望日越八月二十日垂成會余以少司馬命迫發而徐子亟走吏請記云余往讀書山中詮論當代名家則獨推第李獻吉與先生若太山北斗云然問之交遊或與或否惟今守同郡徐子以餘言爲然則又未嘗不願一至其地瞻拜祠宇爲恭敬也豈謂余與徐子同宦斯地而先生之祠竟成於今日也固數也乃卜其祠旣不在它所而竟與孔門髙第並峙千古也又非數哉然余獨怪鄙人之言曰文士鮮行乃槪天下賢者於是而謂文章不得與節義齒列則又未嘗不投翰興嘆也嗟夫是孰知文章之關於世也固至巨哉上之經緯兩儀彌綸三極其次恢展聖謨潤色洪業其次憫時政得失主文而譎諌著之冊而勸戒昭播之詩而美剌顯俾人紀允殖而天常不墮是則文章之爲教也故比干剖心箕子不以演疇貶節季路結纓遊夏不以文學損譽三仁四科其致一也豈若拘學抱咫尺之義以孤於世者邪明興百六十餘年而文章迄無定軆自先生崛起汝南始與關中李獻吉發憤詞林超覽古始乃排斥羣疑歸之大雅何其雄也卽使來哲代興不無侵軼然其開先基始之功揆之羲和授時神禹治水同一久遠矣矧平生風節又廩廩較著者哉方先生守中書時猶散曹也而公家之事知無不言亡論抗疏忼慨如應詔極言番僧義子錢寧數事披鱗蹈鑊朝士奪色卽如逆瑾撓吏部權則移書讓吏部會有兵事而執政乞休則又移書讓執政李獻吉與禦史姜某訐奏也則又移書太宰直獻吉矣其感憤時事而扶義俶儻蓋素所蓄也夫其平居敢諌若此而臨事顧不能伏節如許公爲乎何俗士見之晚也頃余會大梁縉紳長老又云先生自幼沖時謙抑溫退未嘗以才淩人及論國家當否則蹈厲憤發有萬人獨往之气由少逮沒齒未嘗一問家產而人有緩急則又無不各厭其意道弗合者𨿽隆貴人忍不與見至道藝士卽貧賤衰老尢折節下之不倦也夫以彼其才而好修又若此固蔚然醇儒也獨柰何以文藝少之哉余又嘗讀先生新論十二篇上下古今天人之際至備矣假令托以不禦之權則何遠不至乃賫志短折而竟以一學掾死有足傷心流涕者然先生功在斯文節在朝著行在鄕曲固萬世不朽矣而又何恨哉餘悲世俗不察其意而猥以詞華之士同類而共訾之也故不著其文而獨詳其行誼大者俾後世得觀覽焉是年秋中丞安居胡公來代實克成厥終而臺察鳳翔李公學使歸安陳公咸右文惇節先後協謀於法得備書云先生名景明字仲默門人稱大復先生【墓碑】明故提督學校陜西按察司副使信陽何先生墓碑通議大夫兵部左侍郎新都汪道昆撰當世以作者名家必首何李何則學士所稱大復先生何仲默云往聞先生將終屬諸弟子必李獻吉銘吾墓諸弟子不果聚族而私爲狀爲志爲銘其後數十年門人喬景叔始爲何先生傳槪舉其質行著者戴傳中又數十年先生有孫洛文守太子中允將修闕事屬余爲先生碑余從諸後死者屍祝先生顧得逮事爲幸卽無能爲中允役其何敢辭先生家信陽世有秩堇堇母李夢赤日而娠及舉而命之曰景明始能言輒彊記六年能聲偶八年能文裏師謂何氏子童而神遞避席去年十二從父會寧丞信官臨洮臨洮守召授春秋奇之甚居三年而父謝去貧不能歸守帳具祖先生於郊車馬畢具旣就捨受伯兄景韶尙書尋以尙書籍鄕試苐三人年十五耳先生翩翩然卯也業已善詩善書出入則王公大人爭迎致之幸一見越三歲舉進士授中書舍人獨憂國秉下移力請告寺人瑾惎諸在告者矯詔例免舍人於家瑾誅用大學士李文正公薦起則仍舊秩直內閣侍經筵久之進司封員外郎侍直如故守中書餘十載始以副使督學陜西無何病歸歸六日卒時年三十九先生幼淸蚤貴人人且旦暮卿相之卒之年不及彊官不過二千石惜也初獻吉崛起北地倡江東歷下二三君子講業京師先生至大悅之相與道古遂駢肩而進先二三君子鳴其論世則周秦漢魏黃初開元其人則左史屈宋曹劉阮陸李杜都人士所膾炙者宜莫如彭澤宣城昌黎先生宣言古文之法亡於韓詩弱於陶亡於謝睥睨千古直與左史屈宋曹劉阮陸李杜遊世儒率溺舊聞弗入也及得兩家所論著者胠篋而擬議之於周秦漢魏黃初開元之間始相顧曰誰謂何李不馴古之人也於是聞者響應莫不傾耳聽之兩家遞爲桓文執旗鼓號天下矣獻吉兢兢尺寸非規矩不由先生志在運近斲輪務底於化於時主典則者張獻吉主神解者附先生要諸至言各有所當顧其相直若繩墨而相濟若和美卽言逆耳而莫逆於心耳視者弗察也今兩家並懸書海內海內不啻戶說之浸假得終其天年先生化矣卽先生以文學顯顧其義甚髙初入中書輒上書許襄毅所極言嬖人用事公等務操正義撓其權幹淸宮災嘗應詔上封事則又極言義子邊軍番僧諸不便狀疏畱中不行聞盜起河南會文正公請老先生謂非大臣義書讓之瑾故憚獻吉名髙嗛獻吉先生書抵文正爲獻吉地且介康徳涵居其間瑾意平乃解及獻吉對江西簿獄且成先生獨上楊文襄書直獻吉幸臣錢寧冒賜姓目攝諸公卿獨以古畫求先生詩待命終歲卒不予中官廖鵬柄事嘗賻師禦史棺先生醵諸客購他材力卻鵬所賻者鵬弟鸞席鵬寵塡陜以西諸參隨騎遇藩臬大夫無所問先生塗遇騎者輒就馬上縛之乃若使滇不納饋遺居喪不禫不飲歷仕十餘年不問家人產死之日囊中僅三十婚卽其孝廉足多蓋天性也景叔又言先生博物旁通天文地理陰陽律曆諸家末年將輟修辭務經世爲用先生已矣辛巳夏六月不雨至於秋八月及先生卒其日大風雷雨作晝晦冥嗟呼歲在龍蛇泰山梁木阨矣先生言行載名臣錄鄕譽載中州人物志其學政載陜西通誌其家世則已詳墓志中碑不及詳碑其大者如此汪道昆曰儒者言皇帝王伯其相推若四時秦終歸余漢履端矣由唐宋而迄元季疊相竭而歲終焉大明開天乃復更始漢文以淸靜致刑措熙熙然春乎洛陽少年爲漢作始未駕而稅其如通達國體何孝武表章六經兩司馬並起卽盛矣美矣伊誰始邪明在孝宗春之府也漢承挾書而得賈董明承十世之敝而得李何先生與賈爲徒而中道並夭其有不同者幾希顧漢沿周而去道近漢之後無文矣唐之中無詩矣兩家興廢繼絕其爲力難卽末流誰能不波疇敢登諸千載之上要其功則李何茂矣嘉靖以往何論建元元封禘而祖之其爲司馬者非兩也而中允起當戶其斯爲奉冢祀者邪中允有當於不佞之言遂屬吳人周天球勒之石【言行錄】皇明名臣言行錄何景明字仲默河南信陽州人八歲能屬文十五舉鄕試第三明年會試以文多奇字不第入大學北歸祭酒杯瀚賦詩贈之弘治壬戌舉進士授中書舍人乙丑奉敬皇帝哀詔下雲南遠方君長及中貴人咸贈遺犀象珍貝謝弗受後逆瑾用事上書諸大臣言宜自振立以抑瑾權不用謝病歸踰年免官瑾敗大學士李東陽薦復授中書舍人直內閣制敕房經筵官其友李夢陽遭江西之訟眾多媒孽其短莫肯爲直者景明獨上書爭之訟得辧幹淸宮災上書陳時政言人事不修天變將復作且詆義子不當蓄宦官不當寵疏畱中不下人爲之寒心時四方學士咸願知景明車馬塡門巷錢寧欲交驩景明持古畫求題謝曰此名畫不可點污卒不許師禦史客死京邸中人廖鵬贈之棺景明叱卻之曰吾友生不苟受豈以死受之哉遂自出金賻之進吏部驗封司員外郎仍直內閣升陜西按察司副使政尙嚴務在崇本起獘士初稍不堪久而安之正徳辛巳棄官歸以疾卒於家所著有何氏集十二論及雍大記常曰文靡於隋韓力振之而古文亡於韓詩弱於陶謝力振之而古詩亡於謝人以爲知言弘治初北地李夢陽首爲古文以變宋元之習文稱左遷賦尙屈宋詩古體宗漢魏近律法李杜學士大夫翕焉從之其時濟南邊貢姑蘇徐禎卿及景明最有名世稱四傑四人才各有所長李天才雄健徐陶冶精融而景明藻思秀逸皆藝苑之鴻匠也【通誌】陜西通誌何景明字仲默河南信陽人弘治戊午舉人壬戌進士少以奇童名中年以詩名世時人方之唐李杜焉由中書舍人升提學副使莊重和粹嚴毅髙明教人以徳行道誼爲先以秦漢文爲法條約精密以教化爲守令首務時知府有不受約束者語之曰君子不以作人爲事但與俗吏伍耶其人頓服有同知臨盩厔加刑於生員之父生員救之坐以擅入公門罪乃檄而數之曰子救父死且不避乃以不應罪之夫人豈無父耶生員獲免究當大比方伯移檄減舊額以節費報之曰國家求賢本意似不如是此胥吏見耳竟不從取生員於書院日與論說六經旨意不拘拘於傳釋嘗曰緣泥枝葉而忘尋本根此末學之獘失益遠矣在關中所著有雍大記旣去僚友刊其遺稿曰何仲默集河南通誌何景明字仲默信陽人生有異質弘治中舉進士授中書舍人崇古學抑陋習文體爲之一變正徳初逆瑾用事景明謝病歸瑾敗復職直內閣制敕房會幹淸宮災應詔陳時政語頗激切不報久之補副使督學關中會疾作棄官歸卒年三十九所著有雍大記三十卷何氏集二十六卷行於世【人物志】中州人物志何景明字仲默信陽人也生有異質八歲卽能詩年十二以父任臨洮驛丞乃隨侍臨洮臨洮守李紀者聞其奇召至門下甚器重爲延師授春秋亡何卽善說春秋歸又授尙書於兄景韶所甫數月卽以尙書舉鄕試第三時年十五也諸王公大人以其少而雋爭迎致一見候車日數十乘所過觀者如堵明年會試以文多奇字不第入太學卒業歸則祭酒林瀚賦詩贈之踰歲爲弘治十五年舉進士授中書舍人與邊李輩工古文辭皆相振勵而且尙節義鄙榮利並有國士之風焉夢陽又駿發與景明齊名海內操觚之士皆宗尙之稱李何云十八年五月景明奉敬皇哀詔下雲南雲南君長及中貢人咸請題詠比還饋遺犀象珍貝悉謝不受是時逆瑾用事景明移書許進言宜自振立以抑瑾權瑾聞而銜之景明乃謝病歸後竟坐免官正徳四年瑾誅李東陽薦復授中書舍人直內閣制敕房經筵官夢陽遭江西之訟眾多媒孽其短勢洶洶欲擠陷重辟景明又移書楊一淸爭之始得白五年東陽引疾乞休會有兵事景明又援古大臣義爲書讓之三書義咸髙語多不錄九年正月幹淸宮災景明應詔陳時政乃言人事不修天變將復作且詆義子宦官語頗激切不報是時四方學士咸願識景明車馬塡門巷錢寧亦欲交驩景明持古畫求題謝曰此名畫不可點污屢請卒不許師禦史客死京邸權幸廖鵬者贈之以棺景明叱之曰吾友生不苟受豈以死污之邪遂自出金賻之十二年進吏部驗封司員外郎仍直內閣明年遷陜西提學副使以經術世務教諸士其規約尙嚴志在崇本起獘士初稍不堪久之幡然興起自是士習文體爲之一變云十六年病歸卒於家所著雍大記三十卷何子十二篇詩樂府書疏騷賦序記銘贊雜文二十六卷傳於世子立徳安府同知孫洛文翰林庶吉士有雋才能世其家學論曰何公有經世之才所歷皆散地未獲一展厥蘊嘗著十二論以見志於戲古之才士詞臣如虞卿王符之類不能致用於時而恆托之論述亦可悲矣【行狀】中順大夫陜西提學副使何大復先生行狀何先生諱景明字仲默號大副山人先世湖廣羅田縣人四世祖太山紅巾亂時徙信陽遂世爲信陽人太山生四子隆一隆二隆三隆四隆二一名海先生曾祖也生祖鑑爲典術有陰徳穪於鄕裏鑑生父信驛丞後封中書舍人博學能詩號梅溪公生四子先娶盧夫人二子長景韶成化丙子舉河南歷官東昌府判先卒次景暘弘治戊午與先生同中河南鄕舉見官安慶府通判後娶李夫人子二人長景暉不仕次卽先生者也先生生六歲能對句出奇字日記數百言知敬諸兄至撻之不敢詬見羣兒逐戲卽不同羣八歲能文十三歲隨父宦之陜西會寧驛時臨洮守李公聞其奇召置門下甚愛幸爲延師授春秋其師間出它長兒皆謔笑履師座先生獨安坐說春秋李公覸嘆曰何兒麟鳳也嘗盛衣冠束金呼入謂其夫人曰汝視予貴耶它日是子貴奚啻予耶居三年父致仕貧不能還李公饋之車馬集諸官相送郊亭上揚爵酌先生曰吾小友旣歸攺治書治書才九月沁水李禦史瀚時按汝寧調試信陽諸生先生從其兄往試禦史讀其大曰奇才奇才吾未見山川何盛生此人也遂復如信陽觀之已而中經魁報者至先生臥應之人曰汝胡不喜曰吾固知己何喜爲也是時年才十五形貌又小且禿笄也諸王公大人爭負視至轉相負匿府不出所居過人遮蔽弗得進艸書日數百張應諸求者一時盡呼爲神童次年春試以文多奇字覆省捲見除不第入太學匝月歸林祭酒入詩贈之祭酒贈詩諸生前未嘗有也未冠中弘治壬戌進士授中書舍人奉敬皇帝哀書南下遠方君長貴使者咸贈遺犀象珍寶有熊太監者獨復重贈遺先生平卻不目太監大發悟於心曰彼年少能爾吾獨不醜哉遂去職踰年還惟衣書一篋而已後值逆瑾用事知以小臣不能奪諸大臣又多日顧卽謝病歸居頃之梅溪公與李夫人同時卒先生哀毀骨立禫祭未成不飲酒不彈琹服除而逆瑾敗當是時諸名節士多爲瑾污者不卽被大禍而先生獨超然遠舉天下皆曰見幾而作何子豈不髙哉已用太學士李公薦復授中書直內閣制敕房經筵官其友北地李獻吉遭江西之訟眾多媒孽其短莫肯爲直者先生獨上書爭之且責揚冢宰訟遂得辧幹淸宮災上書陳時政言人事不修天變將復作至詆曰義子某不當畜也某宦官不當寵也因畱中不出人爲之寒心是時錢寧舞權指使百職一日持古畫造門求題先生曰好畫勿污吾題爾畱一年不與一字師禦史客死京邸幸臣廖氏者贈之棺先生叱卻曰吾友平生不苟受也豈以死污之哉遂自出金貝�專之其勇於爲義類如此先是京官非有罪無九年不遷者先生特以危行連蹇湮滯中書凡十餘年始轉吏部員外乃升陜西提學副使陜西邊絕胡地緣邊數縣路出胡舊時提學難之皆調試其縣諸生先生曰卽如此是棄之矣竟往試如他縣藍田大旱其山上有泉先生至則登山投祭文泉中須臾大雨啇州學地狹旁有王母祠大官家廟州人神其祠先生顧謂守官曰何祠廟爲也俱輒毀已大官家亦不敢怨陜西屬所試諸生奇者悉取正學書院親自督教間出俸錢贍所不給關中得人於時爲盛今年四月竟以學政勤勞得心疾六月告歸行李蕭然至家甫六日而卒聖明初服先生乃不永焉豈不命耶先生生而神明徳量純粹志大行堅學精意遠博物洽聞會理守約究其所造可謂渾然成矣家庭間怡怡如也交接雍雍如也取予進退斷斷如也自鵬侍側未嘗見喜怒顏富貴功名不齒諸口平生手不持一錢讀書必至夜分以爲常與人講論終日不倦安貧樂道不念家產居官勤事以祿自守復絲毫弗苟受然又好予卒後閱諸囊中餘金三十而已豈可不謂淸白君子者哉初國朝去古益遠詩文至弘治間極矣先生首與北地李子一變而之古三代而下文取諸左馬詩許曹劉賞賦屈宋書稱頻柳天下翕然從風盛矣哉千載一時也嘗曰詩文有不易之法辭斷而意屬聯類而比物殊途百慮而一致同歸文靡於隋韓力振之而古文亡於韓詩弱於陶謝力振之而古詩亡於謝繇此觀之先生之所著述可見矣先生通五經尢好易詩其陰陽醫卜天文地理律呂歷數諸家各造其妙所著有何氏集十二論定古樂府選漢魏詩三秦志皆行於世先生生成化十九年八月六日卒正徳十六年八月五日年三十有九初配張氏先卒贈孺人繼配王氏封孺人後先生十六日亦卒孺人隨先生周旋其相愛又能敬每奉飲食必自爲無不甘嘗夜分先生不寢孺人不寢也及先生卒日夜痛哭環柩走曰吾欲死飯漿不吞口竟不病而絕嗚呼夫婦同歸孺人之貞志畢矣孺人少先生二年生子男三人長夫讀書能文聘郟縣王氏參政公女也次立次登長女聘袁氏子次聘馮氏子之聘張氏子皆幼今年十月七日將合葬釣魚臺之北山兄景暉謂鵬曰亡弟素愛子子狀之鵬自幼與先生同里長而從學先生嘗謂梅溪公曰是子甚解吾有望也及後先生官京師六年至是又五年餘始從事詩文望先生歸一講焉及歸而竟不起傷如何耶方先生病篤鵬與其侄何士門人張詩入執其手泣先生曰死生常理無足悲但吾生多辛苦耳聲尙瑯瑯然鵬聞之先人云李夫人方娠時夢大紅日墮懷中己而先生生今六月至八月旱卒之日甫斂大風雷雨白晝晦冥先生生死大異豈非其有關天地不偶然者哉正徳十六年八月二十五日門人樊鵬謹狀【墓志銘】中順大夫陜西按察司提學副使何君墓志銘孟洋曰余讀伯夷傳其稱天道不與善人謂其不然今觀何子修學立行而夭死又何戾也余哭仲默之明日其孤以門人樊鵬狀謁銘慟乎慟乎君知我我獨不知君已乎仲默玆爲汝志矣何君諱景明字仲默號大復山人髙祖太山由羅田徙居信陽生海海生鑑鑑以陰陽家縣辟爲典術五子曰信者封徵仕郎中書舍人讀書善吟號梅溪梅溪公四子長景韶東昌通判卒次景暘安慶通判次景暉最幼何君何君秀而臒性沈敏有度八歲能屬文十二從梅溪公宦遊陜西之謂源臨洮守聞其奇召置館下甚愛幸令師授春秋數月卽說春秋其師乃辭避弗教也梅溪公旣歸乃又從其兄受尙書受尙書才九月弘治戊午卽以尙書魁河南鄕試己未試禮部不第遊太學祭酒林公又甚愛幸何君贈詩美之壬戌舉進士進士例攺庶吉士何君獨以不喜私謁弗與進士請歸娶娶張氏二年卒當是時關中李君獻吉濟南邊君廷實以文章雄視都邑何君往造語合三子乃變之古自是操觚之士往往趨風秦漢矣甲子授中書舍人明年奉使南方還過裏閈再娶唐縣王氏是歲正徳元年也劉瑾時君度惟大臣可與抗節乃上書諸尊貴言宜自振立撓瑾權諸尊貴恧顧嗛何君丁卯何君恐禍及謝病歸郊居著述一年瑾盡舉免諸在告者戊辰何君免己巳梅溪公及李太孺人相繼卒何君哀毀危絕辛未冬何君用閣老李公薦復授中書舍人直內閣經筵官時四方學士咸願知何君車馬塡門巷卽元老巨卿亡不欲出門下錢寧欲交驩何君間持古畫謁何君題君謝曰此名畫不可點毀弗許幹淸宮災君應詔言時事詞義剴切疏畱不下丁丑升吏部驗封司員外郎仍直內閣戊寅升陜西按察司提學副使提學政尙嚴務在崇本起獘士初稍不堪漸久而安風習亦振初何君獨以文學者聞旣提學人又服其能政若是辛巳二月何君以形勞慮深卒然嘔血損六月棄官歸會道暑益極抵家六日爲八月五日而何君卒嗚呼傷哉王孺人故有內疢號痛莫支越十六日亦暴蹷而卒孺人幼喪父相者貴之人求婚母輟不許年二十二始歸何君以賢稱會毅皇帝上尊兩宮及李太孺人張氏同封贈云何君事兄恭能順承父母之志其父母諸兄亦獨甚愛何君何君一切不好華靡復不治產業居官所入祿則又常分所親故旣歸餘白金不滿三十兩所在不賫方物疾且亟王孺人泣曰官貧諸兒女幼君卽有不諱柰何君曰若無多患第不昧天理足矣何君友與人訟者故嘗寡交與及訟眾莫爲之地何君乃獨上書力諍直友之屈師禦史者客死京邸莫能斂錦衣官廖鵬錢寧之黨也貝�專之棺因結歡士大夫君曰奚爲污吾友地下乃出金貝�專之諸所知皆貝�專之斂成禮旋卻所貝�專棺其見義勇爲如此何君天資穎異好學常若不及讀書率過夜半卽盛暑蟁蝱汗洽背不廢邇年略去詞章嘗稱以爲天下自有實用之學竭精力猶弗逮何暇文詞無益也蓋其用世之志至遠今中沮矣惜哉及王孺人以哀絕亡他顧慮亦貞固矣何君生成化癸卯八月丙寅卒年三十九歲王孺人少二歲生成化乙巳二月甲寅子三人長夫聘郟縣王氏參政君女次立次登女三人長聘袁氏子次馮氏子次張氏子皆王出是年十月七日合葬

