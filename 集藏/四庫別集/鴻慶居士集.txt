

鴻慶居士集序

大凡文人才士少之時屈首受書未能多閱天下之義理壯則從事四方誌有所分及其老也血气旣衰聰明隨之𨿽有著述鮮克名家此古今之通患也其或軼羣邁往賦才獨異而復天假之年磨淬鍛錬重之以江山之助名章雋語少而成壯而盈晚而愈精有若戶部尙書晉陵孫公蓋千萬人中時一遇焉公生於元丰辛酉當大觀政和間士惟王氏三經義字說是習而公博學篤志如韓退之謂禮部所試可無學而能者第進士冠詞科筆勢翩翩髙出流輩將及知命靖康俶擾爲執法爲詞臣旋由瑣闥歷吏戶長貳連守大邦其章疏制詔表奏往往如陸敬輿明辧駿發每一篇出世爭傳誦紹興而後遭值口語斥居象郡久之歸隱太湖上捨蠻蜑而狎鷗鷺去茅葦而友松菊於是繙北堂萬卷之鈔袖明光起艸之手黙觀物化吟詠性情煙波萬頃納之胸次風雲態變日接於前如是二紀所得不可勝計毋怪乎筆端之衮衮也天門劃開訴章上達論撰次對璽書繼下年𨿽耋老親爲謝表至於宰執侍從臺諫則人致一啟各出新意其用意屬辭少壯所不逮又後十載當孝宗朝嘗命編類蔡京王黼等事實上之史官此與伏生年九十餘詔太常受尙書何異是豈可以他人老少常理論也哉沒旣一世其子興國太宗介宗以書謂必大曰先君文稿中更兵燼存者無幾而閩蜀所刻複雜翟忠惠之文大懼不足傳信今定爲四十二卷其未備者方裒次外集爲我序之憶乾道丁亥遇公陽羨公八十有七矣論文之餘語及前朝舊事健論滔滔如洪河東注緒言纚纚如聚繭巢絲屢更僕不能休然後知公非特文鋒不可當而老如趙充國猶善爲兵也玆幸掛名集端因且列之近嵗吏部侍郎葛公立方作韻語陽秋載東坡自海南歸公方髫齡坡命對衡門稚子璠璵器公應聲云翰苑仙人錦繡腸坡嘆曰眞璠璵也以公早慧固應有此然坡北歸實靖國辛巳公已二十一得非元丰乙丑自便還常公才五嵗時乎所記訛耳鄕人旣戶傳亦不得而略也公諱覿字仲益嘗以龍圖閣學士提舉南京鴻慶宮故自號鴻慶居士云慶元五年十一月某日少傅觀文殿大學士致益國公周必大序

欽定四庫全書

集部四

鴻慶居士集總目

別集類三【宋】卷一

詩

卷二

詩

卷三

詩

卷四

詩

卷五

詩

卷六

詩

卷七

挽詞

卷八

表狀

卷九

表狀

卷十

書

卷十一

書

卷十二

書

卷十三

啟

卷十四

啟

卷十五

啟

卷十六

啟

卷十七

啟

卷十八

啟

卷十九

啟

卷二十

啟

卷二十一

記

卷二十二

記

卷二十三

記

卷二十四

外制

卷二十五

外制

卷二十六

外制

卷二十七

札子

卷二十八

四六雜文

卷二十九

四六雜文

卷三十

序

卷三十一

序

卷三十二

書跋銘

贊

卷三十三

墓志銘

卷三十四

墓志銘

卷三十五

墓志銘

卷三十六

墓志銘

卷三十七

墓志銘

卷三十八

墓志銘

卷三十九

墓志銘

卷四十

墓志銘

卷四十一

墓表

卷四十二

行狀傳

臣等謹案鴻慶居士集四十二卷宋孫覿撰覿字仲益晉陵人徽宗末蔡攸薦爲侍禦史靖康初蔡氏勢敗乃率禦史極劾之金人圍汴李綱罷禦營使太學生伏闕請畱覿復劾綱要居又言諸生將再伏闕朝廷以其言不實斥守和州旣而綱去國復召覿爲禦史專附和議進至翰林學士汴都破後受金人女樂爲欽宗艸表上金主極意獻媚建炎初貶峽州再謫嶺外黃潛善汪伯彥復引之使掌誥命後又以贓罪斥提舉鴻慶宮故其文稱鴻慶居士集孝宗時洪邁修國史謂靖康時人獨覿在請詔下覿使書所見聞靖康時事上之覿遂於所不快者如李綱等率加誣辭邁遽信之載於欽宗實錄其後朱子與人言及每以爲恨謂小人不可使執筆故陳振孫書錄解題曰覿生於元丰辛酉卒於乾道己丑年八十九可謂耆宿矣而其生平出處則至不足道嶽珂桯史亦曰孫仲益鴻慶集大半志銘蓋諛墓之常不足詫獨武功大夫李公碑乃儼然一璫耳亟稱其髙風絕識自以不獲見之爲大恨言必稱公殊不爲怍趙與旹賔退錄復摘其作莫沂墓志極論屈體求金之是倡言復讐之非又摘其作韓忠武墓志極詆嶽飛作萬俟卨墓志極表其能殺嶽飛一事力斥其顚倒悖謬則覿之怙惡不悛當時已人人鄙之矣然覿所爲詩文頗工尢長於四六與汪藻洪邁周必大聲價相埒必大爲作集序稱其名章雋句晚而愈精亦所謂孔雀𨿽有毒不能掩文章也流傳萟苑已數百年今亦姑錄存之而具列其穢迹如右一以節取其辭華一以見立身一敗詬辱千秋淸辭麗句轉有求其磨滅而不得者亦足爲文士之炯戒焉乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

鴻慶居士集卷一

宋孫覿撰

詩

泊徳淸龜溪亭遇大雨

崩云四合千嶂重奔電一掣十里紅土囊叱吸萬竅風江翻石走昏相防疾雷破柱鞭老龍百賈顚沛市井空銀河倒傾千丈谼魚鼈欲取山爲宮洪濤舂天怒相攻大舸吹簸如飛蓬醉臥掀舞一葉中洗我云夢芥蒂胸忽然變滅何匆匆雷公收聲電攺容霞舒霧捲縈長虹紺碧萬頃磨靑銅溪邊結网南巷翁白髮黃馘射兩瞳赤鱗騰出無畱蹤刻舟求劍何時逢

湖州天寧寺飲王生

莫鬭蝸兩角且共貉一邱夷踞坐我旁汝豈河南騶割肉一噉之徐以大白浮噲伍君勿譙笑談起封侯

二

諸家迹便埽得此一老兵江東醉司馬酒中尙求名哀哉南山萁不平自號鳴愼勿歌烏烏作此老婢聲

宿太湖口

誰令醉尉怒端是丞相嗔交疏白眼見愁絕翠眉顰遲暮仍三尺黜驚窺四鄰還將萬里眼笑索嶺梅春

二

白首對瀧吏辛汗愧逐臣溪山不攺色風雨解畱人坎知天意漂浮任此身紛紛小兒女何必淚沾巾

余杭聞出師

國蹙連羣盜時危仗老臣分憂當北顧請幸且東巡肘足儀三晉創痍又一秦不眠聴野哭愁殺路傍人

富陽道中

渺渺行雲幔溶溶曳水衣雷翻巢墮乳風落网粘飛獨拄靑藜杖來推白版扉平生邱壑趣漂泊寸心違

二

白防炎州客靑裙酒姥家微風揺扇浪細雨落檐花客捨休占鵩蠻村欲饌蛇防令醒復醉髙枕送生涯桐廬連夕大雨溪漲數十丈徙寓白塔山上方閣

蒼莽川流防渾酣海气噓蛟龍攺窟宅雷電走空虛殷地翻坤軸粘天浸日車髙僧欲杯渡遊客且樓居壯觀眞難值幽懷亦少舒翩翩一鳥去何必羨知魚

水退

蕩沃波瀾大憑陵意气粗射潮鮫鱷怒鞭石鬼神驅云斷千崖立風行萬壑趨檣烏朝共起水鳥夜仍呼灩灩紅升曉霏霏翠撲膚浮楂臥泥滓狼藉滿街衢

胥口

江濶臥人影山長送馬蹄渚蓮紅尙斂沙艸翠相迷髙樹藏雲直疏篁壓雨低酒醒渾不記端是武陵溪

釣臺

北塞風塵萬鼔鼙東京社稷一戎衣緑林羣盜驅民去赤伏眞人得帝歸諸老蟬聯蒼玉佩將軍坐鞚紫金鞿先生此日靑霞志一笑淩空拄杖飛

二

故人遺像丹靑落蓋代榮名日月懸萬馬羣空冀北野一蛇獨遊原上田晚浦輕蘋涵落日秋崖老樹立蒼煙髙風自此騎星去千嵗光芒夜斗邊

蘭溪津亭病起

離亂紛紛醉尉多將軍獨夜防亭過旅巢對鵩占行役客爼懸蛇臥宿屙雙鬢盡從愁裏白衰顏時向酒中酡雲翻雨覆湏臾耳未用區區較惟阿

二

風波湧地千漚發創痏鉆皮百箭攻藥裹闗心防二豎謗書盈篋忤三虫剖女方求巧結栁奴星也送窮笑我平生持螯手未應咄咄左書空

三衢聞都督兵潰常潤間懷捨弟而下

紫荊有信欲開花黃犬無情不到家偶坐厭聞鳥嚄嚄杯行喜聴雀查查同防明月人千里相望孤雲海一涯驥子熊兒無患否風雲慘淡鬭龍蛇

月巖寺寺有巖石髙數十丈一穴中空如半月狀號半月巖

老蟇蝕月缺破鏡擲道邊金摳環一夕玉斧斵千年何人挾寸鉄插羽飛上天但令蝸死重防十分圎

立秋饒陽道中

殘夜山月吐蓐食治野裝防防林響變一葉風隕黃客路感時節起防鴈南翔秋風捩孤影雲路正茫茫老馬倦長道解鞍聊緩觴小濯鬢須欣然愜初涼

二

奇苞照屋角橘柚埀靑黃感之勤中懷弓刀戒秋防竄身楚南極守工遮防投鞭得小偈孚席紛在旁虎賁起偶坐悠然見中郎一醉汩其泥江湖渺相忘

弋陽縣古葛陂也縣有古剎臨大溪相傳云佛圗澄浣膓故地

古道陰森翠柏行長鞭揺曳紫遊韁佩鳴蒼玉傾瑤席地布黃金列寶坊仙客杖飛龍有角胡僧腸浣水生光兩朝人物空防寞百代風流競渺茫松骨倚天增老气溪毛著水渡微香鴉啼鵲噪秋風外千丈藤蘿掛夕陽

過安仁縣權令主簿同蔡尉見訪

莽莽纒兵气蓬茅庇一邱尙防防赤幟不復臥黃防抱牘行鳬鶩徵租聚沐猴黃昏更蕭瑟風雨笑鵂鶹

二

投老一浮萍長亭復短亭誰憐仙客去自有故人經世亂睂多赤情髙眼獨靑臨分聴苦語令我醉時醒

宿臨川村捨

林壑已秋聲涼蟬又一鳴人間多古意地僻有微行身老殊方去愁牽百慮生途人夜相語豺虎正縱橫【時建昌石陂盜起】

題臨川孝義寺壁

秋風嫋嫋轉庭梧客夢初驚一鳥呼揀盡寒枝棲不穏獨行殘夜影同孤

二

孤城吹角五更風笑語團圞一夢中戰格連雲家萬里書憑黃犬若爲通

疏山寺次白文林韻

翠幹軒軒迥出林夜風吹籟紫簫音老龍頭角雲霄近豹文章霧雨深末路浮榮炊劍首半生遺恨寄琴心愁吟獨濺花前淚故國山河百戰侵【白河東人有應爲念交侵之語】

二

藜杖匆匆集晚林長廊破壁撼鐘音天涯流落相逢地杯酒殷勤莫厭深萬里功名飛燕頷千金博飲炙牛心更聞好句驚人倒一洗蠻煙瘴霧侵

三

黃花翠竹小叢林臥聴南山白石音螘鬭已空遺垤在蝸跧終戀故廬深掀髯一笑追前謬禮足同參看此心且向疏山結香火人生莫受二毛侵

疏山長老善淸日誦楞嚴維摩二經賦小詩二首示之

塵漲迷三鹿桑枯厭八蠶徵心渾不見問疾有誰諳坐待成風斵應湏立雪參欽聞第一義細說後三三

二

彈指三生過傷心一念差試墂天上月爲種火中花粗識禪爲味初欣道有牙老師一笑許千劫誤蒸砂明水寺五代末危全諷據臨川時所建畫像至今存焉寺旁最髙峯有祠屋一區道士居之二首

臺殿何年有千巖紫翠間金仙佛世界羽客道家山骨朽餘三窟皮存尙一班傷心千古淚相伴兩潺潺

二

愁坐猿啼裏行吟度鳥間翠凋巾上發紅破鏡中顏老去經三折眞遊付八還無心自來往空羨白雲閒

崇仁縣

萬山攢擁天一笠北風吹雨兩鬢濕饑烏絕叫防巢飛老蛟怒起拏云立孤城短日砧杵急騎驢渺渺衝泥入桑枝倒折機杼空道旁廢井無人汲遺民到今傳舊邑擊水華鯨浪三汲故物漂流百戰餘客子起坐萬感集小驛香醪如雪汁一杯快作長虹吸酒醒寂歷照短檠幽咽數聲鄰婦泣

余南遷次臨川奏廬陵道屬聞盜掠髙安新淦之間少畱仙遊山道祠是時巖下木犀花盛開漫山皆大松一峯蒼然終日遊愒其下各賦詩一篇

檐牙啄林抄筆殿浮靑紅天風吹泬寥萬籟酣笙鏞木犀已著花濯濯秋雨中頩姿出素靣一洗丹粉空幽香襲巾袂冷艷淒房櫳迫此芳嵗殘一笑當誰共羣仙立通明矯矯驂鸞龍相隨歸閬苑遺恨寄西風

二

歷歷水中楡地逺連玉京掄材上華屋裊裊黃金莖蒼宮表獨立埀胡交縵纓根深崖嶠壯勢壓山嶽傾萬牛挽不回老气空崢嶸夜半風雨防嵗晚龍蛇升我來不忍去繞樹三匝行珍重金石友待我烹茯苓

遣興

亂後煎百慮老去無一欣故人尺書至好語中夜聞坐久百虫絕開簾月紛紛長歌又一醉酒醒擊空尊

題華蓋仙亭大松示栁道士

系舟古巴江曳杖眞仙亭金輿簇畫防玉几羅翠屏堂堂十八公獨立霜中英魁然十圍大防此一蓋靑翹翹云物外坐閱秋蒂零道人依茅棟蕙帳淒芳馨苓龜倘可見長鑱斵靑防一食沈我腹敗履插修領

仙遊山九日嘆逝

傷心玉案兩睂齊永負黃花九日期萬里炎州嗟我老百年靑唳向君垂俱飛蛺蜨愁防汝醉飽茱萸欲對誰獨立西風揺短髮一生遺恨一愁悲

二

割肉早歸三伏日傳柑賜飲上元燈那知一慟殊方去獨向臺髙此日登淚濕西風坐眼纈夢回殘夜起【開】稜孤鸞別鵠知何處泉路茫茫喚不應

達臣議承餉石耳

窮秋客捨風雨淒破釡生魚甑有衣故侯未種東陵餓夫欲采西山薇嵗晚黃金可療饑故園萬里天一涯未辧登山拾瑤艸且復從公茹石芝

山行憇田舍老父出迎以黃柑白酒爲餉

藜杖扶來雪滿簪諄諄好語意深深酒傾白墮杯行玉橘破黃苞坐釘金醉起莫辭田父肘甘余須識野人心匆匆不盡扳畱意挽袖丁寧更一臨

兩日復往次前韻

寒防離離銀綫亂【臨川出防號銀條】凍醴灩灩玉井深坐防庭松翹翠蓋行穿野菊布黃金犬迎客入喜見尾鵲隨人語欣防心俗裏淹畱怕轑釡驅兒招喚得重臨

曹山寺

石棧梯空一綫橫路窮臺殿兩參嶸日光淡淡烏飛沒雲气茫茫龍隨行道人西歸余只履結茅宴坐千巖底艸根瀝瀝暗虫鳴樹外謄謄靑嶂起翠竹掩冉蒼云屯老藤蔽虧白晝昏天低尺五雷雨上身彊丈六祖佛尊我老棲棲厭行旅逢人欲問前三語不見髙僧錫杖飛山下空畱千斛乳

贈曹山長老了如

一念掛世网平生語儒冠笑防蠅穴紙坐對鮎上竿甍甍醯醬瓿豈識天壌寛老儒本逢掖詩肩尙儒酸久纒冠蓋蔓忽作泡影觀堂堂人天師三世一指彈身閒雲月吐骨老霜松寒我生飽憂患將心覓人安目擊有妙寄語樂非世歡坐穏且復畱火芋分懶殘

送僧妙鑑住廣壽寺

明月不可呼淸夜時一出孤光掛海涯皎皎轉空碧道人一茅把坐睨九年壁磨磚破纒縛驟若老驥逸匆匆林下逢悵望不暖席錫杖已淩空堦庭艸如積

明水達老以黃甘茘子土芋爲餉小詩答謝

客居莽牢落幽絕無四鄰嵗窮有衣結日晏甑猶塵偪仄戎馬間敢厭薪水勤故人情義重采采靑泥芹小摘持寄逺分余爲情親丹茘劈輕圓黃甘破芳辛蹲鴟勸加餐風味亦可人渺渺山澗曲浩浩水雲晨踞鑪有前諾兩翁對然薪眼纈紅緑共此無邊春

次韻王子欽立春

玉手傳絲催嵗金換刀剪防伴春回兵戈滿眼年年在花鳥驚心日日來芳意漸還三徑艸暗香猶認兩京梅呼童火急供春事凍醴先生灩玉醅

二

嵗晚驚呼身已老天涯流落首空回便將酒力推愁去且放春光入眼來人語嘻嘻爭鬭艸宮花閃閃艷妝梅雪消水暖春江動緑漲蒲萄萬斛醅

東塔

翠竹含風嫋嫋靑山照水重重窓戶無人半掩一龕香霧空蒙

二

偶與白雲共出忽隨倦鳥俱還明日重尋舊路桃花流水空山

遊東塔雨中夜歸

山气蒙鴻衣自濕意行曳杖穿雲入老翠陰森萬竹蟠浮蒼防灩千峯立薢茩幽尋到蕭寺拊掌一笑掀百蟄酒醒佛火照黃昏坐聴北牕風雨集

二

山色淩寒春尙瘦潭影涵空淸可潄漠漠云行紫翠間斑斑雨濕黃昏後火炬穿林鳥出巢人語闐門狗窺竇杖藜有興防重來更待黃鸝哢晴晝

次韻王子欽春望

王孫春望思寥寥冠帶常年盛八蕭花靨重重墻外是琴心切切酒中招屠龍已破千金產駟馬重歸萬里橋便解貉裘沽一醉忍看紅藥糝寒條

二

萬木陰中鎖泬寥晨門防馬聴蕭蕭故人自欲分茵去逐客何妨折簡招共對春風班露艸卻隨明月下溪橋擊鮮故有諸郎在三尺銀刀貫栁條

鄒次魏黃善長攜文見招小詩爲謝

鄒郎英妙知名久筆端自有談天口客捨相逄一樽酒眾星錯落見箕斗髙論欲追牛馬走長嘯忽作蛟龍吼餘子碌碌那得友江夏無雙亦其偶我觀二妙屠龍手靑紫紛紛何足取他年要作中興碑大字磨崖繼聱叟癸丑寒食曹山飯僧薦章淑人不勝悼往之懷書於方丈屋壁

川逝日已逺蓬漂久未歸異鄕驚嵗換宿艸變春暉魂夢差參是音容想象非遙憐小兒女慟哭紙錢飛

二

艸艸木皮棺松風生暮寒鶯啼春寂寂螢照夜漫漫夢裏號三匝愁邊薦一簞想思爲君瘦零落帶圍寛淸明日與範季寔諸人過胥澤民別墅小集六言二首

水滿雙飛白鷺花深百囀黃鸝寒食淸明過了一川煙艸離離

二

兀兀三杯夘困昏昏一枕春融酒醒落花風裏夢回啼鳥聲中

曹山春日

弱栁千絲颺河橫一帶圍腰支春作瘦鱗甲雨生肥逐伴魚兒出爭巢燕子飛匆匆班艸地不覺臥斜暉

二

屛擁山入坐珠跳水濺裾香銷塵漠漠日淨竹疏疏身逢百罹後春殘一夢餘故林千嶂外孤抱幾時舒壁上人開軒辟地栽花種橘戱畱小詩

防云隨臥起飲水自敷腴秀色共齋鉢寒聲落坐隅未開花五色且種橘千奴幽事相闗處時來近酒壺

春雨

小雨破春昏淸風洗瘴氛霏微花上見蕭瑟夜深聞獨笑闗幽事酣歌倚半醺羈懷不堪冩危坐聴鑪芬

春晚

花落不容惜猶殘葉底春稀紅閃余映亂緑鬭尖新飛絮髙度竹遊絲逺趂人窺簾聞好語雙鵲喜津津

二

殘尊斷送春千里未歸身鶯老猶聞語梅酸欲聚顰獨眠愁警夜起舞聴雞晨行路難如此悠悠且傍人

曹山

露宿風餐兩鬢華故園蕪沒舊生涯聖恩若許求帷蓋便向東陵學種

二

竹杖芒鞋渾稱身茸茸香艸醉中茵舉鞭叱馭何爲者始信王陽是可人

三

毀瓦區區爲食謀半生黍炊在刀頭一防防入扶犁手不上陳登百尺樓

鴻慶居士集卷一

欽定四庫全書

鴻慶居士集卷二

宋孫覿撰

詩

有客生致兩雉不忍殺開籠縱之

平地安知禍有機一跌永負靑雲期舉羣驚雊墮罝网衮背煥爛光陸離山梁一嗅不忍嘬如臯一笑吁可悲開籠放汝須逺去莫遣韓公賦病鴟

二

誰令孤鷕遂專埸剪送籠中防爲翔文章正坐虎尾柄鎩羽一落千丈彊翠翎低摧少顏色奇禍非汝能遮防匆匆應媒莫浪出尊拳毒手正相當

題妙覺寺壁

葉底紅稀不見花枝頭緑暗可藏鴉春歸古殿蒼苔滿一防籠燈隠絳紗

再至

老眼逢春病有花淋浪醉墨字如鴉懸知不是唐王播慚愧髙僧防碧紗

宿妙覺竹庵贈靜老

靑山映落日淡淡煙中明出門無所投曳杖隨意行破裓僧三兩喜笑爭邀迎曽巢俯修行飛星動髙甍老人如宿昔眞契同三生遇人無戚疏出語惡不情寥寥風馬牛肝膽欲盡傾怪我胸中山硉兀尙不平邯鄲樂無度短夢一餉榮蠻觸怒不休暴骨千里橫微言起我病內愧面汗騂早知天宇大豈有世网嬰舉扇障西風浣此滄浪纓

胥澤民招飲

蕭塵散幽步不放一塵驚髙崖初日吐壊道哀湍鳴平生耽田裏見此心眼明危橋屬幽徑別戶延朱甍主人雞黍約庖煙起晨烹長須舉桉出銀杯坐中行爛漫冩眞意殷勤愧深情畱歡更卜夜華燭吐長榮

二

蒼茫夜气合渺渺風露淸籃輿兀醉夢翩若孤雁徵老馬志萬里絡首喪其生十年飽芻豆立仗不敢鳴自識酒中趣欣辭身後名皎皎一片心不受寵辱驚淸風悲永夜萬竅同一聲醉裏有歸路彷佛遊化城

別如老

同舟無胡越四海皆弟兄吾人𨿽晚接一笑蓋已傾世亂識眞態塗窮見眞情曳杖扣禪扃撞鐘聴鞾鳴小窓風雨夜對此二榻橫吾身如木偶春至不復榮豈無三宿戀天雨方流行去去得首邱歸田充殘更

徙寓妙覺佛捨胥乂民襆被相過賦夜坐

客居厭窮獨蓬艾翳環堵莊舄尙越吟鐘儀猶楚語吾人有奇操空洞見城府相逢逆旅中霧豹初一睹拘囹賦囚山避謗憎市虎褰裳肯顧我崖嶠走風雨微吟對淸夜破此五月暑墜露挹金莖空花墮犀麈孤燈映籠紗泠灩翳復吐耿耿遂不眠逢逢聴晨鼔

招鄒次魏

客捨風交庭蕪蔓春艸蓐食悲王孫戛釡厭邱嫂吾人才傑立一障狂瀾倒湯湯捍滔天澟澟塊絕島奇音閒大朴妙語發天藻壁間見蠍喜屋上瞻烏好蛩然聴足音自然慰衰老出門泥活活所向礙行潦懷人心不展厭亂迹如埽仲子過我廬肩輿白雲道

贈答淵侍者

沐猴著冠天所械笑唾千金如一芥時時扣角諫三生口業未除詩有債薨薨不作秋虫聲藹藹欲盡春云態平旦誰登大將壇一軍驚呼子光拜

建昌守朱直伯寄酒小詩爲謝

愛酒淵明望白衣傳聞騎吏欵柴扉爲憐漁父鳴鞭送欲使山翁倒載歸淚向琵琶弦上落心隨蝴蝶夢中飛一杯屬我寛愁病免使黎侯詠式微

再用前韻

千騎森森響鐵衣日上銅環四扇扉何妨指防銀瓶索直須倒著接防歸已邀明月三人共更防紅塵一騎飛何日淵明賦歸去晨光前路正熹微

妙覺寺適軒

古寺秋崖上淸風掩半闗晚花明艷艷曉澑落潺潺松筍穿階瘦苔窠蔽石班翹沙憐鷺靜抱葉防蜂還心以空無累身從病得閒儀曹獨何事終日賦囚山

二

老厭風沙惡安閒且當禪開簾延白月倚杖立蒼煙鳥散人聲裏鐘殘客夢邊小蒲風葉偃薄槿露華鮮句好吟須斷歡餘醉防偏人生但如此何處不翛然

好學書事

防防催沽我嚶嚶喚友聲一遭靑蠅污永負白鷗盟睡鴨噓煙滿蒼龍噀雨鳴參禪我未暇一榻對僧橫

二

隠幾拋書坐欹牀聴雨眠僧來逢自足盜去失靑氊楚國𨿽三戶滕氓尙一防如今更何恨端用酒爲年

次韻王子欽端午

飯筒菇黍趂流年葵扇桃笙尙宛然世味半隨昌獨苦心旌長與艾人懸鴻飛不到書來少鵲喜無憑語浪傳兩鬢蕭蕭吹白髮空餘衰謝老人憐

吳益先攜杖過見以詩爲謝

千里之馬初服輈風騣霧鬛跨九州駕鹽挽磨三千秋俯首尙與駑駘遊吳郎人中第一流文采絢爛珊瑚鉤陽春白雪和者少夜光明月暗中投魯人不貴東家邱吾髯凜凜靑兩眸摐金戛玉聲相求屬鏤雙螻九地幽有夜气出於鬥牛忽然化作長橫虯睚眥之怨何作仇一麾立斷樓蘭頭

次韻王子欽

北牕風冷冷西閣夜悄悄缺月吐半壁獨與太白曉緱山王郎子粲若玉樹皎紛紛噲伍中特立負奇表淸談靜炙燠堅臥鎭浮擾呼童髙樹柵赤幘厭凡鳥

再和

二年客塵土獨夜憂悄悄遇酒一破顏歌呼醉連曉寸心爲誰明伴此孤月皎枯柟鬰崢嶸老榦空自表蟻穿萬孔萃蛛掛千絲擾白鶴逝不來豈敢更擇鳥

凃子野九嵗子名駒字千里戲作

日角珠庭秀兩睂誰家有此寧馨兒莫驚墮地駒千里久見參天桂一枝

二

碌碌爲生笑阿奴九齡重見此英雛千回健走非黃犢一洗羣空走白駒

贈竹庵靜老人

名爭計身後逐利了目前道人一彈指永斷三生緣起滅水上漚聚散風中煙紛紛閱凋謝東海今桑田縞發茁枯顱秀眉覆兩顴已超人天上遂拍佛祖肩茅齋立萬竹防此碧玉椽緑暗云擾擾淸涵露娟娟我老無家捨餘地寄一防不辭供井螘辛苦送華顚

置酒

離離黍禾暗空村一防炊煙帶雨昏山翁過我竹間寺未扣爵羅廷尉門老去不辭【闕】詩酒區區獨醒一何有笑語未辧供主人久客那能拒鄰叟杜陵白首尙書郎步屧春風向艸堂人生意合無妍醜共此一夕燈燭光

讀李光逺詩卷次韻二首

泗州南山

跳波亂淸淮一葉寄眞賞南山如髙人摽落自矜爽胡塵暗初甸絕境墮渺漭空城艸木春戶外履誰兩悵望壺公龍乘雲自來往小詩若圗畫髣髴見飛槳從今淮上山不落夢中想

揚州谷林堂

楚山多異材翠竹滿崖谷蕭蕭斤斧余斬伐同一束蕪城帶流水萬畆淇園緑遺苞駮云錦老節抱金玉嵗晚虎穴鄰防掌方擇肉此君無恙否應坐白眼俗

志新誦近詩次韻

客捨秋風我欲愁世途如漆莽悠悠半生小利營錐末此日危炊上劍頭萬里窮鄕憐我老一防小隠待君謀惘然貌赤空相對扇面令人手不休

二

野鶴昂昂祗自奇水鳬泛泛彊隨時問禪乞我安心法住世分君大藥資便欲乘桴從魯叟不湏歌鳯嘆周衰超然獨嘯千峯上一吷淸風萬竅吹

石防在宜黃縣之南二十五里義泉寺寺旁有磴道髙里許循山而西少北忽有石梁數十丈橫絕兩崖之間中空無柱髙出云表神剜鬼刻不可名狀眞洞中心駭目之觀而僻在一隅遊客無所爲而至乃賦詩一篇以告喜遊而不知者

何人手執造化闗投此虹蜺跨兩間烏鵲塡成天上路鬼神鞭出海中山飄飄尻駕淩空舉側身下瞰千峯河漢洶洶聲西流風雹相纒齊萬弩始信通天有一門便欲晞髮扶桑根乘槎忽逢支機石拄杖直到洗頭盆賞後誇雄兩奇絕邂逅一聲如電掣防防滄海防揚塵大字磨崖書嵗月

題鄒次魏靑藜臺

讀書非貴嗜吾子喜欲迷十年費膏火羣嘲笑書癡磊落載五車望海無津涯雙瞳如秋月一出照耀之防搜理窟防妙解鋸屑飛胸中九云夢百怪見燬犀拊枕出鴻寶鑄金侔褭蹄神光發中夜太乙乘靑藜

靜老容安庵

離離風中花深落任所之泛泛水中萍流轉復在玆靜公湖海士世网那得縻獨有鐵石心不與燥濕移巢肩統靈鵲搘牀余老區區了官事應解笑兒癡

二

云噓翠撲膚山擁靑入戶祗樹給孤園桃源武陵路一從振履還不復乘杯渡倚墻捫虱坐揮麈送鴻去水涵樓影交風斂花气度把茅便有餘不要黃金布

靜老通幽軒

諸峯倚崔嵬眾壑隱奔峭寓目欣有擊防心領其要開廬結茅竹伐翳斬蓬藋此君亦可人玉立盡娟妙風酣翠相倚月吐淸自照渺非世音鸞鵠中夜嘯煙塵暗北闗烽火被南徼便欲老三閭終焉隠屠釣

次韻王子欽秋懷

白汗翻漿浹背流淸飈一埽破除休楓江湛湛冰壺月梧井團團玉露秋蟻動巧聞牀下鬭駒跳首向隙中畱南山危髙稜見【闕】杞國區區豈我憂

二

愁邊種種闗心事客裏紛紛見俗情雁折西風離思亂鳥啼殘夜旅魂驚江河風景悲南渡家室倉皇問北徵滄海橫流安稅駕一桴從我任平生

秋夜

山寒藹瞑姿楓老帶漲痕蘭折桂亦折往往歸其根萬籟各収聲一气中自存鼻斤無可斵尻駕不復奔孤光照獨夜月落低金盆

二

金气天與髙燈燼宵徵繁暗蛩露下積潛虯浪中翻幽人醉淸夜一笑空罍樽遇勝獨心許了了見目存但憂兒輩覺難與俗人言

三

寥寥犬吠村微月耿黃昏雞豚市井空虎豹窟宅尊元龍百尺樓獨臥誰與論酒聖具復中愁魔自驚奔彈鋏歸去來稚子柴門

秋興

云族正南驚日車遂西沈倚樓孤客恨伏枕故園心喞喞虫造哀交交鳥遺音危坐百感集我何念之深

妙覺寺三詠

木犀

霜葩翳老靑粲粲石壁下瓊樹一枝新肌冰敵姑射光風泛月彩芳气襲蘭麝幽人三臭泣采玩不盈把芙蓉彊爭妍刻畫粉黛假對之若爲容慚紅面如頳【樹旁有芙蓉數十本並開】

梧桐

髙梧傍層樓隠翳崖寺古森森露井寒防此六月暑秋風動地至柯葉遽如許依依別故林黃落半粘土涼蟬不復號驚鵲時自語一夜繞空枝愁絕兩翅羽

芙蓉

沙際漾淺碧竹外嵌欹紅晨光發濃麗醉臉酣春融歡華不滿眼榮悴一日中娟娟泣朝露摵摵隕多風自崇仁趣新淦凡四夕乃至一寓道觀三止僧捨皆畱一夕而去賦小詩記之

妓原寺

稚子應門立老僧迎客入湛湛玉秋寒喞喞銅缾泣小軒風雨過牕戶靑紅濕晚花發秋妍黃蜂正衙集

化度寺

失路迷千嶂投林借一枝扣門竹西寺立馬日斜時矍鑠僧窺戶睢盱犬透籬定知嫌不速明日與君辭

棲霞觀觀在麻嶺下

云表朝飛屐松殘晚駐鞍破扉聯白板槁項系黃冠徑雨喧風萚汀沙立露寒小牕牀坐好對此百憂寛

三山寺

斜日半牕明無人獨掩扃風鈴時自語雪柏老終靑立鵲參差見微泉斷續聴老僧渾不語危坐捲殘燈

二

異縣久爲客窮途飽所更對牀云伴宿曳杖月同行到處身如寄防山眼暫明平生飲中趣酒賤且頻傾【江西多飲紅酒獨新淦市酤稱冠】

余大觀中與襲明登仕同爲太學諸生別後二十六年餘南遷道江淸襲明逆於新淦之洲上蒼顏白髮大略相似感嘆之餘飲酒賦詩以爲笑樂襲明筆刀雄贍操紙立就凡六十七必用前韻余維和者十二篇云

亡弓隨甑一時空夢斷南柯午枕中便有樽罍追北海更無塵土污西風騎牛懶臥山中相失馬來看塞上翁從此卜鄰成二老雞豚社酒與君同

二

龍媒去盡馬羣空一曲陽春在郢中浩浩百川齊赴海蓬蓬萬竅摠號風誰憐楚國沈湘客獨有商山避世翁閭裏應容投緩急風波千里一舟同

再和

烏啼鵲散晚庭空並合相呼入酒中逐影故慚誇父日披襟聊快楚王風牛衣泣臥悲遊子鳩杖歡迎愧老翁笑我獨醒成底事一邱之貉古今同

二

沙平雪漫水涵空路入千巖紫翠中村逺微明漁捨火樓髙斜矗酒旗風可憐方外狂司馬來伴田中一禿翁南北相望三十載心期不攺斷金同

再和

瘴雨蠻煙埽地空眾星環列拱天中豹章尙隠南山霧鵬背將摶北海風麟閣似聞登漢將鹿門猶自臥龎翁低頭莫負平生志冠蓋風雲萬里同

二

夜鶴悲鳴蕙帳空一身竟在百憂中驚魂尙喘吳牛月短翮甘隨宋鶂風且與魚爲地主不將鵝鴨惱鄰翁超然世態誰君似蘭菊春秋自不同

何倅利見許出侍兒襲明用前韻賦詩再和

平生慣見有司空腸斷蘇州一盼中此夜相忘千里月他年應恨五更風坐中不樂無三粲【侍兒以英粲爲名】客裏相逢祗兩翁急雨催詩更蕭瑟小牕寒夜一燈同

二

錦堂蓮燭夜燒空喜笑蟬聯綉戶中塵繞梁飛歌白雪襪淩波去舞回風投梭且莫驚狂客卻扇何妨醉翁靑鳥殷勤問消息畱髠滅燭許誰同

何嘉防寺丞遣嫁侍兒襲明有詩次韻

魯陽之戈倚半空誰能一卻日再中驚回十二巫山雨永隔三千弱水風瘦語便傳黃絹婦多情好在紫髯翁謫仙尙有杯中月獨舞婆娑醉影同

二

哀彈已逐楚云空錦字參差在眼中應是桃花貪結子任教栁絮舞隨風畱春不住無樊子隔水遙防有杜翁無那丁寧花鳥使丁香偸結兩心同

迎薫堂小集襲明用前韻再和

飲痛瓊艘百柁空參橫斗掛月當中不愁馬上衣沾露且防樽前幘墮風未辧淸歌娛醉客莫將彊韻壓衰翁詩成快冩鮫人淚萬顆驪珠訝許同

何嘉防以侍兒歸彭生小詩戱之

浮蒼宛宛兩眉長防碧一鑑光山海相逢非浪語小孤明日嫁彭郎

長樂寺

層梯倚天碧細路連艸莽蕭蕭靑松門稅此杯中鞅輪囷老樹枝偃蹇怪石狀中有蓮花臺迥出諸天上空堂臥鐘鼔古佛暗龍像飛泉漱石除夜半發淸響云低雪浮浮栁動春盎盎超揺萬里眼更欲登疊嶂

二

萬瓦冠松壁千嶂鎖雲莊故人置酒地淸夜燈燭張破壁掛月闕遺簫嘯風廊妖歌傾四座醉臥錦瑟傍寂寂花絮亂匆匆鶯燕忙雍門已陳迹餘音空繞梁我來久徘徊驚呼首一昂老僧獨依然對坐柏子香【何嘉防餞愛姬於此呼字當作去聲】

志新遣介致書餽以巴蜀紙黃柑珠欖大栗鵝鮓胎蝦爲餉戲作長句爲謝

巴江新搗萬谷皮禇生粉面膚凝脂故人千里特寄我落筆宛宛天投霓綈囊丹果十襲包爆栗飛燼石火敲紅顏著樹落靑子香霧噀手披黃苞蒼鵞無罪見葅鹽苦酒濯之光五采蝦跧久已成枯臘咫尺波濤渺江海客捨紛席爭滿前饋羮不復五漿先殷勤重餉有吾子兩夫擔荷頳其肩

嘉防飲餞愛姬大慟而別

小牕危坐若爲情曳杖穿雲取次行蕭寺試來攜手處陽闗已作斷腸聲歌呼本自追曹相慟哭那知見賈生坐上誰人最愁絕江州司馬淚縱橫

遊鐘石寺問名寺之因老僧指門旁石如覆鐘狀賦詩一首邀何襲明登仕同賦

月斧琢朣朧團圞覆石鐘連絡靑雲根防注碧眼封補天記女媧移山宅愚公當年偶遺漏墮此艸棘中奇礓久淪蟄化出金仙宮老僧慣見之笑視瓦礫同礪角戱烏犍送火敲靑童摩挲問無恙千嵗今一逢堂堂張茂先扣我蜀井桐噌吰振林莽叱吸萬竅風澒洞眾壑滿吼徹九地通狂奔竄幽題驚怒拔老龍丰山霜霰零彭蠡波浪舂一鳴固有待寸筳那得攻水曹筆五色東序羅笙鏞辟易四坐傾踏蹴萬馬空偉玆抱奇音伴我窺靈蹤賦詩乃不如露艸號秋虫

宜黃尉李集義遣書問安否小詩爲謝

三年著南冠兩見芳嵗新朝爲虫蛇侶暮與魑魅鄰行隨木上坐臥對竹夫人獨有金石交不廢風雨晨書來一弔屈我已屢厄陳嘖嘖爨下桐嗷嗷轍中燐絙以朱絲繩放之碧海津窮途得重恵肝膽大輪囷嶺雲亂擘絮檐雨收斷綫箕神擁前驅萬瓦集微霰土峯忽崔嵬炯若簪出弁衣稜森欲起眼結醉復屬國臥餐氈含糊不能咽

喧豗湊六合澒洞咽羣籟俄驚江海懸坐覺虛空隘包藏失地險彌漫見天大嬋娟自一種巧麗窮百態獨余古柏靑正色老不壊

鴻慶居士集卷二

欽定四庫全書

鴻慶居士集卷三

宋孫覿撰

詩

次韻王子欽上元感事

寒雨吹黃屋明星照紫宸龍沙萬里去燈市七年春感戀丹心折悲吟白髮新孤臣臥江海老淚滿衣襟

二

金地三千界珠宮十二樓人行仙佛土春滿帝王州邂逅羣雄擾消磨百戰休傷心歌舞地錦纜起汀鷗【事見杜子美秋興詩】

三

冰雪依春盡雲山發興多微吟愁獨夜小立佇斜河社鼓村村急樵音處處歌呼童埽月榭不飲柰明何

題硤江蕭氏庵

雪屋淸如洗云崖翠作堆破扉風自掩敗壁雨先頺野色初還栁林香尙有梅滄江千萬頃一鳥鏡中回

二

云逐歸心亂山隨望眼賖疏林欹晚照淺澑咽春沙客路三千過僧一笑花此生安稅駕有地卽爲家思賢堂蕭君築室江上館李先之先之旣沒李伯爲記其堂曰思賢云

篇榜銀鉤動褒題衮相尊天邊玉女去江上艸堂存蠅附俄千里龍登有一門蕭郎傳舊業擊水看溟鯤

二

相國開藩日樞庭放鷁時碧油來弭節彩筆坐題詩有客皆如此知君更不疑相逢一笑喜空恨十年遲【堂中有李伯紀徐師川詩榜】

宿善法寺

野寺知名久歸鞍試一尋亂山迎晚眺萬木拱春臨遙想超神界安禪見佛心時參鼻端白趺坐息深深

二

雪漲春江動雲歸暮塢深巖棲塵不到禪幾老難侵野虎風生嘯哀猿月伴吟荒雞號五防說盡落凡心

再賦

水繞禪窻淨香凝古殿深讀書不求解酹古聊自斟塔鈴已無語匣琴猶有心獨謡西閣夜風滿快哉襟

二

愛竹門可欵命車壑初尋鳥啼春院靜人語夜堂深鼠迹畱金鉢蝸蜒涴佛金鄰翁笑相命春酌夜沈沈【田云欮從政置酒】

天長寺

江行蕭家峽路入天長寺沈沈千步廊植杖聊一愒山對逐客愁花濺寒食淚提壺苦勸人何物闗汝事

次韻王子欽雨中

夢斷行山去詩成急雨催霏霏噓谷滿閃閃映空來出岫非無意爲霖信有材故園小桃李昨夜一時開襲明登仕出示尊公家傳畱讀數過撫捲太息賦小詩歸之

鼻祖有殊相【事見家傳】耳孫信多賢閱世已黃壌傳家尙靑氊妙語今作者生气有凜然便湏勒蒼瑉揭此宰樹邊

再過天長寺

巖姿天露巧地勝延隙光鯨怒四海鬭蝸一身藏逃空眞樂見甜寂幽夢長燈暗不復續臥看月侵牀

二

山立起平案松偃臥枕光尙憐桃靨小已見麥頭黃檢事闗兵气逃禪入醉鄕平生湖海興一棹付慈航

利見置酒燕超軒襲明賦詩次韻

杯行到手莫畱殘忍聴金鐘吼夜防紅雨亂飄花防動碧雲吹斷玉笙寒破除孤悶千屙散邂逅良圖一笑懽老去更勤湏秉燭對花渾似霧中看

二

芋大鶉衣對懶殘銅瓶泣雨又更防臨風洗耳眞堪笑映雪看書且耐寒共指分襟能幾日直湏把酒罄交懽風流喜見佳公子未信窮途白眼看

分宜道中

老牯挽犂泥沒膝剡剡靑挾鍼水出大麥登塲小麥黃桑柘葉大蠶滿筐猿鳥初呼聚儔侶繅絲百箔聞好語此時物色不可孤勸君沽酒提葫蘆

宿袁州城外祥符觀越日徙紏廨捨

宜春客捨無一夕古觀獨眠不能席破屋飇颼人雨立空林嘖嘖蛩夜績靑袍白馬郡督郵晨門過我鳴前騶不求五斗彭澤米且臥百尺陳登樓

萍鄕縣

云夢靑邱蟠楚藪萍實江邊大如斗故壘摧頺百戰餘舊事傳流千載後靑崖半裂蒼兕吼空陂突過黃狐走山深日落少人行寂寞鳴蜩嘒髙栁江湖一夢三年久慰我飄零一杯酒羣盜須降漢赤睂故侯辦作秦黔首安仁縣有大第一區官兵縱暴主人谷氏避不敢居三年矣縣尹常館過客於第中賦主人避地行

主人避地臥荒村道傍故宅今仍存烏鳥呼風白日靜藤蘿掛月蒼煙昏壁上削鐵千步垣客子不敢窺其門一時勝事那能說撞鐘擊鼔行金尊

二

華榱翠桷刻蛟螭蒿艾不剪與戶齊野鼠羣行晝躡壁山鬼一腳夜撼扉緹騎埽迹今已非官兵縱暴來無時千炷耽耽四壁立主人避地何時歸

衡州靈泉寺觀競渡

噴雪怒相搏投虹貫其中張頥嚇北客拍手笑南公固自輕一死終然鬭兩雄躊躕倚山閣得失漫雞虫

二

健防兩首虺爬沙百足蚿擊水羣鯨動起風一鳥翩壯心殊未已怒臂欲無前亦有旁觀者躊躕奮兩肩

卽事

落日投林去低雲貼水飛江翻半嶂倒防健一風肥醉重傾蠻榼歌淸繞妓衣城南多勝事何必閬中稀

回雁峯

三年踐蛇虺一命抵豺虎悠悠故園心萬里崖嶠阻祝融方司南巨嶽鎭全楚滄浪濆石壁白日灑飛雨寥寥蒼梧帝髯斷泣二女斕斑竹上淚濺血今如許沈文弔湘累魚葬得屍所寂寞千載魂故物但角黍吾生將安歸墮此瘴江浦逐臣正南遊倦鳥已北翥放身秋崖上萬壑赴一【闕】干戈浩茫茫安得【闕】翅羽

愚溪

羣休鹿馬獨覺辧澠淄虫鳥豈知道斷尾畏爲犧艸木詎有靈衛足不如葵智嚢樗裏子癡絕顧愷之成壊系所遭何必陋昨非儀曹天子士失身蹈危機一斥臥江海南冠系湘累不起蛇陸便作馬【閟】棲匿智以爲愚更欲以名溪溪山淸可厲溪上碧相圍石底行翠蚪煙中采修眉一朝纊息定白日斷履綦叢祠翳篁竹秋風生网絲凜凜望千載避世眞吾師故物不可尋山川尙華玆永懷西州動興言北山移欣然解其防了了不復疑獨醒亦何事誓將餔糟醨舉酒酹一觴宛宛度雨期蕉黃配丹茘歌此迎神詩【北山謂愚公也】

礲巖【去全州十五里】

日上千峯亂風巖萬壑秋兩巖折天罅一水漲巖幽絕防飛橋過尋源秉燭遊倚空翹翠葆漱石走蒼虯【巖中乳蓋皆碧也】老樹挽天立奔云接地流壯懷開浩蕩病骨聳颼飅皓首殊方去淸樽盡日畱無人與說似勝侶滿南州

礲巖寺

千峯夾道直一水抱村流淸絕小叢林繞捨竹修修老僧慣見客壊衲雪滿頭野菓折奇苞畦蔬剪新柔漂零五管去邂逅一笑畱詩成冩君壁紀此夢中遊

靈泉寺

窻戶邊開紫翠間小橋獨立聴潺潺意諧獨有淸風共興盡聊隨落照還但見虛童防白帢且無瀧吏發騂顏風花雨葉元無定何必區區戀故山【嶺外虛市市人大半以白帢防首】

次桂州

過嶺逢人問象州瘴煙如海蹴天浮三閭逐客何將到八桂宜人且少畱

二

江上煙雲翠作堆倚天靑壁鴈飛回神州一望三千里不是南遷肯獨來

桂林山水奇麗妙絕天下栁子厚記訾家洲亭粗見其略余以六月六日度桂林嶺欲更僕詣象屬暑甚遂少畱日從諸公於巖穴之下窮林巨壑近接闤閽之中逺不過闉之趾舉髙望逺誇雄鬭麗殆不可狀擇其尢者以十詩記之名之曰桂林十詠

八桂堂

橘中隠商顏桑下防羽葆古人日已逺貴迹今未埽英英八桂堂屹立表眾艸名隨五栁傳壽待三松倒南堂駐金莭伏劍收蠻獠駪駪立萬馬獵獵卷千纛元戎領客來小摘羞澗藻醉纈亂繁花移來插晴昊

七星巖

十載污修門簪槖侍帝垣五云深莫窺眾星拱以繁一坐牘背書身落海上村山川發余想鐘鼔昔聞星圖煥斗極兩兩錯地文今日復何日乘槎造天閽日月起可挾參井立能捫誰當揭其柄爲我酌瀛樽

棲霞洞

飛仙巢三山弱水環四溟誰知黃茅嶺自有白玉京獨曳一枝笻枝空上靑防蟾飛墮八桂石隕化七星幽幽炬火然異狀不可名埀天紫雲蓋插地翠羽屏已無俗士駕上有遷客經敢言居夷陋妙紗冠平生

來風亭風洞在七星巖之下曽公巖之右大暑將有風出穴中泠然如冰雪被體不可久畱舊有亭摧壊始撤而新之趙漕少隱置酒落其成名曰來風雲

萬樹張大傘千峯臥獨龍彤雲竟天【闕】

投老落蠻防暍死愁吳儂風流貴公【闕】

蒼崖折天罅中有萬里風習習駕兩腋飄飄落瓊宮艸木嘯竽籟澗谷酣笙鏞披我快哉襟誰能辧雌雄

龍隠巖

跳波觸石喧古木抱崖擁老蛟壓泥蟠一笑作潭洞孤峯起崷崪哀壑浩呼洶腥風噤蛙淫凍雨落毛氄凜凜白晝寒瘴髮立盡聳旱气曛日黃縮但陰拱悠然四大海斂此一毛孔安得化爲霖蕙葉有光寵【時禱雨未應】曽公巖曽子宣丞相元丰中守桂林遊七星山始見此洞芟薙艸莽中平坦方廣可容數百人悉布磚甓之入洞十餘步有澗水橫其前不可渉公梁石爲橋以便逰者號曽公巖

羣峯依天立萬馬屹不動風欹紫玉珂雨暗靑絲鞚相君千里目渺渺孤鴻送披云覩天巧鑿翠出巖洞中空貫長虹側立剖大甕宛宛臥石梁欲起【闕】地控玉棺已上天甘棠有餘誦獨余澗底泉時與幽人共

雉山巖昔有僧結庵此山中誦法華經野雉日一集聴之至終捲乃去率以爲常忽數日不至山下有婦人產子腰脇間余雉毛數寸寺有石紀其事

頑石解首肯老松聞肘回野鳥集隅坐聴法時一來山僧古佛徒一龕寄巖隈哀此墮卵狀防礫妙奪胎休去復歇去呱呱見啼孩獨此腹脇余斑斑尙毰毸精通日月貫義動金石開異事埀千年僕碑臥蒼苔

永寧寺佛閣五代末馬氏防有荊廣時其子賨所營也閱二百年壯麗如故有畫像存焉狀貌魁梧稱其閣云

一念去來想萬象起滅境方寸有所營可與天地永五季日尋戈四海環沸鼎炎方一旅平烽冷夜徹警梯空出髙峯飛閣冠五嶺照耀人天上變滅彈指頃故物二百年虎死尙炳炳小立梯層欄烏鳥聚落景

西山超然亭

厖區翳榛莽地瘴藏百怪西山何軒軒拔腳風塵外中縈一綫蟠側立兩壁對旁連九疑髙逺控三湘大孤亭坐林杪俯見飛鳥背號方泣二女禦魅竄四罪誰去窘囚拘故自脫天械飄飄思淩雲萬里風雨防

虞氏隠居雷守虞沇避地桂林結茅江上萬山環立二水交流遊客過其下皆有志歸與卜鄰之意

山色洗眼靑遙見紫翠重江光照肌白靧作冰雪容問誰三間茅散我九節笻江聲過席上山影落杯中主人樂忘歸臥聴鼔角雄檢防屐齒痕斕斑尙苔封寂寂春蘿月蕭蕭秋桂風何日賦歸來庭柯撫孤松

翠屏洞

團圞千嶂抱窈窕一屏開翠黛愁將斂烏雲睡作堆倚松眞漫爾借艸亦悠哉更有陽臺雨朝朝暮暮來

二

千仞欝嵯峨纎纎翠錯磨霧環篸碧玉風幔捲靑羅鵲喜窺人語鶯嬌倚樹歌江花紅濕處彷佛襪淩波

飲修仁茶

煙雲吐長崖風雨暗古縣竹輿頳兩肩弛擔息微倦茗飲初一嘗老父有芹獻幽姿絕媚嫵著齒得瞑昏昏嗜睡翁喚起風灑面亦有不平心盡從毛孔散【事見盧仝茶歌】

九日次獻花鋪【李衛公貶海外道過象江蠻女獻花於此】

古路三叉口靑裙兩髻丫更無陶令菊空想衛公花破屋堆黃葉淸江繚白沙殷勤邀一醉蜑酒壓梨楂

入象州界

須賈之罪發可數張儀之辧舌空存以身藏怨今如此不死投荒感上恩殊俗若爲投緩急故交何處問寒溫多情鳥鵲眞幽伴莫遣張羅翟尉門

到象州寓行衙太守陳容徳攜酒見過

萬里南來亦偶然一杯相屬豈非天直從尺五城南社行盡南陽路八千三夜故人應入夢五漿客捨有誰先使君遙駐花間馬欲伴愁人到酒邊

二

飣坐黃甘噀手香堆盤丹茘照人光莫辭蜑酒一樽赤防壓瘴茅千里黃未省讒言遭薏苡直將空腹傲梹榔酒醒夢覺知何處樹影參差月滿廊

南山寺

千丈云根防此邦沈沈寒影臥秋江潭空映日蒼虯動煙暖翹沙白鷺雙夢覺灘聲喧客枕吟余竹色滿僧牕詩成絕叫曽樓上聴我洪鐘萬石撞

二

安心是藥本非禪遇勝欣隨意所便嚼蕋拈花身老矣穿雲涉水思茫然行逄酒伴操觚去倦憩僧牕借榻眠寄語排言問津者人中今是地行仙

象州行衙井泉甘冷太守而下皆飲此井

雞號更五防眾星尙煌煌殘燭半吞吐宿酒疑在亡碧井陰修梧林疏月汪汪嶠南瘴癘地飲此冰玉光晨瓶出雪乳一漱病齒涼眾汲欲盡及匏尊得細嘗

題象守坐嘯堂

治國如烹鮮馭民如牧羊薫狐蘆自焚投鼠器必傷曹侯百世師獄市寄全齊天下本無事庸人勿擾之危機蹈潛弩惡吏冠虓虎飛走豈不髙揺足墮网罟使君古太邱妙割無全牛班春千騎曉長嘯萬壑秋棠陰日轉午風檐翠交武問道捨蓋公誦詩選何舞渭水占熊羆萬里笞羌夷試磨南山石更艸中興碑【郡有南山石壁數百丈屹立江水中如浯臺】

別象州陳守容徳

三年客殊方榮悴不堪說迢迢家萬里奄奄命一發使君古丈夫興哀在縲絏平生風馬牛舊職比鶼蹷欣然一笑粲彼此百憂結皇恩下天扉淚泣孤臣血行防洗玉盤載酒助歡悅庖珍問五鯖餅字炊十裂徙突今未黔班艸永一訣何湏更秉燭端是夢中別

雉山寺靑羅閣

蠻村避謗三年過野寺尋僧半日閒小檻吹香花漠漠斷崖漱碧水潺潺桄榔葉底秋聲滿柏子煙中午夢還便擬買舟隨釣叟一蓑煙雨系滄灣

防亭

小築三間足雄包萬象並遙波通極浦落日抱孤城小語千巖應長歌百蟄驚坐防衣屨上漠漠晚云生

二

落拓詩酒伴疏慵粥飯僧蕩胸開逺抱拄頰見髙稜鳥倦猶聞語蛟寒正可罾一區如可卜吾不愧陳登

七星觀

邱壑心猶在筋骸老可憎倚笻欣小愒躧履防先登神馬何須駕尻輿本自興九闗通一路欲躡嶺雲升發桂林劉帥立道同諸司出餞於甘棠渡口

行盡海北天笑指湘南路使君載酒醪擁節東城駐前驅千纛直縱獵萬人呼塵流翳白日十里映黃霧何人揖迎我一葦橫江渡渺渺倦鴉翻相從歸薄暮

二

洶洶萬號竅風吹海渾防防蔽一天瘴云埋日昏南荒底日所黃葦三家村誰云花解笑但有鳥能言繆恩解南冠歸路首北轅酒行可以起稚子柴門

北歸過永永守趙君宰置酒萬石亭

三湘陌上逐臣歸萬石亭中送客時拄杖披榛行莽蒼汲泉磨蘚防魁奇天傾五色遺媧補谷變千年出峴碑何似溪邊小桃李向人膏靣出風姿

皇妃嶺

濯濯漱壑泉巖巖依天石扶藜上秋空一縷掛絕壁胡爲乘此險登臨風雨夕千金戒埀堂尊馭且莫叱過衡州館於郡齋時太守裴夢貺督役於城上

萬鍤風雨集三令霜雪嚴適發半閭左雅舂亦髠鉗大事難慮始掇龜寧復占君防執撲者端是邑中黔

宜春臺呈太守陳次明

聞說宜春好層臺試一登隴泉悲瑟瑟松雪見層層孤絕煙中寺微茫樹下僧詩工傳冩妙不數畫師能

西齋

二江戎馬后宜春獨稱雄重垣抱金柅巨塹防玉虹使君師齊相佳處在酒中百觚倒春醸洗盡瘡痍空西齋置一榻時有客子從我來屬無事新脫楚市舂伴值呼浩然驚座得孟公欹眠防衙集鼉鼔鳴逢逢

再過曹山示如老

不羨鵬南運聊隨雁北還捫天上何嶺犯雪過曹山偶到萬里去重來一夢間觀河見如舊雙鬢自斕斑

故侍禦鄒公抱節亭

一邱黃壌臥龍泉光气輪囷夜斗邊長史靑氈無舊物拾遺華屋有修椽鳯麟毛骨皆如此水石風流尙宛然亭下不生閒艸木籜龍無數皆參天

鄒志新追路至甬橋有買田之約三衢道中作詩寄之

首路冰雪嚴過家梅栁動故人一笑隔千里勞逺夢夫君具眼只閱世妙百中嗜好如酸醎不與俗人共我老臥瘴氛摧撓讒夫眾敗履誰見收乘槎子宜從歸袖風中翻翩若孤云縱殷勤三日別折栁天下送那知漢网疏欲問周鼎重江臯兩牛鳴塞壘萬弦控終當受一防竟欲鄰二仲請師樊遲圃共抱漢陰甕

鴻慶居士集卷三

欽定四庫全書

鴻慶居士集卷四

宋孫覿撰

詩

送王循道赴省試

龍擾已可屠瓠堅今可攻不辭千金費莫計五石容藏器古有待用大難爲工平生不手佇此一戰封

二

千金市駿骨想象不可逢安知轅軛下磈礧臥肉騣天廐四十萬一洗凡馬空葉公莫驚走始信有眞龍

三

秦俗自擊缶齊人善吹竽寧聞牛角鬭莫奏鳯將雛獨唱誰能曉彌髙和欲無中郎非俚耳爲斵爨中枯

四

殖綽拜勇爵儒冠堪溺中可憐毛錐子譊譊尙爭雄夫君口擊賦陳言賤雕虫行以立談間可折萬里衝

過臻闍黎

肌鶴瘦老臞仙壊衲穿孔雪滿顚無數巖花開自落靑山相對獨依然

二

髯龍逺捨立疏疏白甲蒼皮十抱余當日靑靑折釵股如今老節已専車

三

莫便將心到處安小牕趺坐兩蒲團芋魁半熟通紅火涕埀頥對懶殘

送智海上人

大師興趣在江湖拄杖扶行穏當車苦要詩翁談生活穿雲涉水到西徐

二

折鼎支磚石半欹拾薪乞米爲朝饑昏昏一防炊煙裏見我邯鄲夢覺時

馬迹上塜遇大風雨書僧壁

松竹騷騷繞捨鳴沙頭一夜連雨明衝泥裹飯澆新塜野哭幹霄共一聲

二

白帢排肩上塜歸饑烏攫肉紙錢飛東家已攺淸明節一防炊煙上翠微

示相者

漢嬖寧聞通餓死秦黔自說布當刑侯王將相元無種試向人奴覓衛靑

某靖國中與時發同寓郡庠潛心之北牕凡三年而別別後三十五年復相遇於荊溪頥山之下蒼顏白髮互相驚嘆追數一時同捨生在鬼錄者十八九獨兩翁無恙耳方築室山中以老焉將與時發杖屨往來如杜子美所謂兩老者乃賦詩而以爲之先

簪盍盡晨夜裾連講肆朝昻霄初一睹歷塊已先超竟臥鹽輜老終遺爨鼎焦月分千里共波折兩萍漂捲地邊塵合彌天刼火燒途窮歌兕虎巢燬賦鷦鷯稚子開三徑先生守一瓢但空囊似腹莫折磬如腰幘墮樵風過袍斑釣雪饒蝸盤憐角縮鼠黠防須揺鳬鴈吾何算松筠子後凋共憐身獨在相視意俱消負釁投炎海全生托聖朝那知是鼈已見鵬如鴞楚玉號三獻堯云煥九霄啼烏占夜喜歸馬弄風驕便殺雞爲黍休尋鹿覆蕉並鄰如可卜半道不湏邀汲井澆桑本攜鉏蒔藥苗千端身外事一噱醉中囂蟻泛蓮埀葉魚烹栁貫條往來成二老隨分各逍遙

次韻王次之龍圗

撥雪披云粥面濃三杯困臥北牕風悠然一夢南柯去千騎靴刀帕首紅

二

蕨芽載土筍穿叢靑子森森褪小紅與物無情吾老矣如今休恨五更風

三

靑梅著子欲生仁始見新紅觸眼新李徑桃蹊俱埽地一枝獨自占餘春

四

一種奇葩絕眾芳朅來當戶見鉏傷猶防紉作幽人佩獨步修門擅國香

示天寧晤老

錫號延春閣知名四十年向來香一瓣恭爲佛佗禪霧沐山藏豹風餐葉翳蟬寥寥千佛後又見一燈傳【哲宗皇帝晏駕晤老從佛佗禪師問語於禁中延春閣錫號祖燈云】

二

有地逃銅馬無心待玉魚牛眠今可矣龍耳欲何如荷鍤千巖去連轆十日余殷勤古松下爲剖甕中書【晤老爲亡兄卜地號臥牛山而穴未定故有龍耳之語】

次韻徳發驅虎

三窟憎狡兩端忌首鼠含糊有前卻遺患在養虎操刀貴能斷坐見皮寢處應湏下車搏不待探穴取恢恢天漏网洶洶國破斧驚呼吒萬口走避空一府長圍起伏虛尺箠下戛敔迷行出漢圏送死入鄭圃大彘保尻領童兒聚儔侶枯顱歸閣束敗鞟實庭旅寧堪裹馬革但恐污牛弩三患古所害一死誰貰汝緣林亡【闕】命首禍自呂母師行費千金城壊墮百堵踞鞍髀欲消嚢笏頰誰拄要先羣鯨戮未快一虎去

讀沈徳潤詩卷

系馬門前栁投鞭息吾駕靑林合扶疏木杪抗風榭沈郎天骨淸眾垤立嵩華閉閣臥讀書一榻過僧夏尢工五字律句法窺鮑謝無窮眞炙輠有味乃食蔗我老復何爲齒髮日夜化寅緣葦間見拊髀起一吒懸知擲地響自欲補天罅坐令長安楮頓起千金價

讀王季恭詩卷小詩爲謝

潛泉不到一周星膝上郎君得我驚大府潭潭眞老相長淮滚滚舊家聲渥窪隨地湏千里窮發埀天佇一鳴莫遣畫蛇安兩足宮袍賜錦待先成【季防蔡天啟舍人之甥也】

二

金鐘吼徹曉霜淸瓦釡如雷不敢鳴欲識呼盧眞彥道試吟石鼎調彌明牙籖萬軸撐膓滿金檢千篇唾手成堪笑韓公太多可浪傳侯喜有詩聲

寄題錢申仲漆堂隠居四亭

望云亭

昔年隠君子去修地下文王官竟不返幸樹十里春哀哉抱長思慟哭蒼山根腸回日萬周系此三尺墳傷心閟黃壌矯首望白雲云去無處所淚濕冢前麟

芳美亭

離離陌上花春到錦營中上塜千騎出竟天晚旌紅故園已陳迹風流余此翁渺渺山間曲披披煙雨叢種桃今著花千巖貯春風錦繡裹山谷遺民悲故宮

遂初亭

行有叱馭難坐有埀堂畏莫驅九折險輕用千金貴爲貧聊爾爾興盡我輒逝平生慕朱逰肯污薛宣吏淸曉拄笏坐西山有佳气一笑食蛤蜊寧復知許事

通慧亭

磽磽錫爲骨瘦脊盤九龍中涵千斛乳連絡萬竅通漆堂枕其股【闕】飄乃不供詩翁虧天巧妙契卓錫工靑林破蒼玉碧井臥白虹他年一杯酒配食桑薴翁

寄題胡茂老樞密橫山堂

古縣水山國萬室蟠其中環成千嶂【闕】並合不泉通我公擅一壑曽云生蕩胸放神八極外坐駕兩腋風峩峩十二環半出簾幕重修眉畫新就一抹翠埽空欣對愜平生似爲悅已容百金置酒地牕戶浮靑紅髙陵拄笏見采菊籬下逢【闕】坡逕千丈橫絕埀天雄日麗鶯谷曉沙喧燕泥融悠然命巾車往往載客從大句琢天巧【闕】弦奏三終溪山久寂寥髙辭擅無窮天王駕羣英長轡系九戎安知橫山下一榻似老龍功名方鼎來祥兆飛熊勒石誦中興浯臺兩穹崇西州歸謝傅東海表太公千年丁令威騎鶴還故宮

次韻向伯恭侍郎致政歸臨江

六龍暴鬛海生塵霖雨方資命世材此去謝公須彊起誰令陶令賦歸來追懷玉笥三年別指防薌林一笑開大舸橫江日千里凴誰倒曳九牛回

湖州道中

望道場山塔

碧玉旋螺插暮煙遙看桂子落僧前試尋白水田頭路一葦橫江浪接天

二

蕭寺知名四十年身投籠檻到無緣行人指防松間路正在孤云落照邊

早發下若

宿雨乍收山气斂淸風欲發曙光寒紛紛鳥動行人起百尺浮圗水底防

過東山【在臨安縣】

千章古木翳山根誰與山僧共寂寥珍重庭松寒不死蒼皮老榦雪齊腰

橫山堂

波間指防見靑紅雪脊嶒稜倚半空幻出生綃三萬幅遊人渾在畫圗中

二

蒼云十畝防平寛露葉風枝繞捨寒莫遣先生賦歸去且令小吏報平安

三

澑雨蒼皮四十圍年來又見子孫枝龍鐘白首門前客待防成陰合抱時

荊溪道中四言送僧

老蠶上箔倦鳥投林牛閒人臥薺麥交陰孤舟縱棹緑漲一尋好風徐來淸和滿襟舉杯屬影伴我孤斟老矣鐘儀尙操楚音髙山流水寓此琴心上人問我何念之深

題谷隠

碧瘦峩千疊淸深漲一篙紅輕花佀肉緑細栁如繰句好無彊對神超有獨遨葦間靑篛笠彷佛見秦逃

二

露濕芙蓉曉風甜橘柚秋衣中紅影亂尊俎翠光流塵暗迷三馬陽驕喘萬牛五湖煙裏不系有孤舟

送張牧之赴南昌

靑山觸熟並西州沒馬黃塵接地流庾亮南樓應有待薛宣東閣可能畱官閒端爲三升戀興盡還從五斗休繪出金盤堆白雪秋江一葉認歸舟

四月十五日牧之赴南昌辟某與季野從周餞於松沛佛捨竟酒步月至埀虹亭久之遂別戲作數句送之

銀河竟千里水接云漫漫一杯屬明月俯見人影亂張公江海客坐嘯白鷗伴寥寥如淸風一笑亦可喚叫朝駕戎軒插羽流白汗行矣且勿驅未怪安石緩神光射斗南絢若金碧爛出門問何祥銅章付雷煥

臞庵

落日吹行客馬上振短防觸途眉見赤墮俗眼生白安知靑林中有此江上宅決眥破天藏蕩胸納空光一奩注寒晶表裏洞八牕風水自吐吞噴雪忽滿江臞翁目如電坐閱東海變酒酣跨赤鯉謁帝通明殿霓裳月中聞羅襪波上見我老寄漁商家風在瀟湘虛舟自不系倦鳥寧復翔一榻如見容拄杖掛鉢嚢

送徑山僧

桑棗翳一邱風雨鳴四壁晨門響丁丁一笑喜折屐臞先詩作瘦句有徑山色哀彈發朱妙寄追白石虛名子過聴愧臥不能夕歸袖挽莫畱淩空防飛錫

過慧山見舊題

一別名山十五年宦情羈思兩茫然故人半作累累冢只有蒼官立道邊

二

髀骨消磨馬上鞍塵沙滿眼路漫漫不須更障西風扇爲酌崖泉一洗看

王佐司致政還鄕

安眠不踏鼔蓬蓬榮路先回鶂退風獨岸角巾東路去休驚蕙帳北山空畫圗便可追三士同社誰能作兩翁待拄一笻隨薊叟摩挲銅狄霸城東

二

水滿滄浪舊釣磯春風江上片帆歸繁紅不見桃千樹老榦空驚栁十圍萬壑煙雲供坐嘯一龕香火結眞依落花細艸應堪籍醉撼長條雪滿衣

過臞庵示王文孺

黃帽靑鞋兩鬢斑一簔聊寄此身閒不因誤入桃花去那得夤緣見葦間

二

雞犬無聲白日閒一笻九節過睂斑防須俎豆三髙士且寄風流二老間

華亭朱師實中大燕超堂

海禺納萬艘市區沸百賈黃塵翳白日千騎騰一鼔蚊巢十字路四顧盡曠土蝸角兩大國一怒有標杵角名多盧聚訟攻眾楚昏气自成霧濯濯汗浹雨朱公誤涉世吏隠寄圭組俗緣墮人境心大接天宇搴芳采蓮舟擷秀藝藥圃山寒石稜紫樹老松鬛古風牽碧羅捲雨壓翠纛舞寜須鳥催酤自有花解語觀魚樂洋洋夢蝶飛栩栩坐令遊俠窟化作仙佛土髙臥水國秋靜憇月庭午不解壺公龍天上有官府

洞庭沈氏園亭

云根瘴滔天萬疊如連環峩峩一鏡中綰結十二鬟壇殿嵗月古敝石蒼苔斑毛公已仙去故物尙人間羣胡射漢月獵火焮百蠻安知橘中樂避世眞商山英英東陽孫髙情寄人寰誅茅擇地勝斬崖破天慳開軒疊蒼玉亂峯刻潺顏循除繞羅帶淺澑鳴潺湲意行雲共出地坐艸可班興至亦乘桴一簔臥滄灣

洞庭善慶堂置酒小詩寄之

幽絕小蓬壺參差見畫圗亂靑山四出一碧水平鋪洲蕋紅相照沙茸細欲無蓮房駢百子橘圃聚千奴布谷休催種提壺且勸酤楚腰飛燕燕秦缶扣烏烏便旋驚回雪連娟引貫珠西風催畫鷁落日詠驪駒浩蕩川原隔驚呼嵗月䢐寥寥淸夜夢直擬控搏扶

華山徳云堂

昔年曽上徳云堂木奴千樹新著霜白首重來十載後六花檐卜薫風香湖上靑靑只如舊湖波漲緑濃於酒堂中老宿尙依然烏鵲巢肩栁生肘

講堂

誰令堅白鳴自作雪羽爭莫遣蠅鉆楮便恐鼠污羮道師表眾惑自逐鞭影行拊幾無一言大千作雪鳴

折玉崖

巉巉兩崖靑漫漫一奩白坻沙射月彩牕戶棲珠璧定心如止水逝將老空寂手弄一掬寒面傃千仞碧須防童子喜往往犯瓦礫

興化朱公大卿沒於庚申嵗旣除喪矣其子彥寔過余於晉陵畱十日而別賦二小詩以餞之

百感傷心老淚潸一抔埋玉臥空山著鞭竟防駒千里窺管初驚豹一斑貧病故侯今白髮風流公子尙靑綸不須優孟追諧笑已見遺珠合浦還

二

柴扉忽枉故人車躧履歡迎一笑初夢裏覆蕉疑有鹿食前彈鋏嘆無魚匆匆注瓦澆村醸艸艸供盤折野蔬他日死生君一訪上林鴻鴈有書無

讀張彥明飲酒賦詩唱酬次韻

滿酌黃壚萬戶春倒投紫騎八仙人句中得曲陶元亮酒裏知名賀季眞九醖調成花上露一丸爊出鼎中銀老來不辧追彊對分我餘光幸借鄰

靑氈堂

晉馬已老矣楚弓今得之懷璧萬里至化鶴千嵗歸主人有故巢鳩居不復棲俄驚桑田換已見城郭非偶尋蕉中覆忽得防下遺平生手所種老大今十圍故壁初見蠍空尙牀支塞翁一笑喜共賦靑氈詩

別云闍黎

邂逅不暖席躊躕空復情復隨孤月出又作片雲徵已振空中錫聊班地上荊他年葛洪井更欲問三生

送僧慧徹

千燈佛祖後五字島阿間危坐肘生栁獨謡肩聳山浮杯更東渡振履又西還爲我覓釣舟一簔伴子閒【徹自言雲間人船子道場之所在也】

右丞相張公達明營別墅於汝川記可遊者九處繪而爲圗貽書屬晉陵孫某賦之

澹臺書堂

松根絡斷崖石腳細泉書堂何代育故物尙依然右丞今摩詰尙友千載前神交夢仙舟地勝眞輞川散防塵外躅脫履區中緣杯樽酌花鳥一醉借艸眠【澹巖唐人何仙舟書堂也】

泊湖潭

藹藹竹樹交一潭防寒靑已無鼃黽污尙有蛟龍腥林疏泛月彩艷艷一鏡平我心亦如此炯炯珠夜明意行魚共樂坐穏鷗不驚更欲潄吾齒不掛功與名

蝦蟇石

天公磔蛙死墮地化爲石魁然此江郊面帶蒼煙色蔥蘢一拳靑凝湛半蒿碧猶疑老蟾窟尙吐月中液我來蹈其背坐睨倚天壁鼔吹不復鳴煙雨空寂歷

多寶院

穿雲訪幽伴倚枝蒼崖根防防篁竹中古寺松爲門野僧營一飽乞食山下村擁鼻且獨謡未覺釣石溫世事風雨過嵗陰波浪奔飄然得逺遊寄此五石尊

梅仙潭

潭潭云幕埀杪樹秋罄發飛仙駕靑鸞通籍在金闕遙見切云冠尙想淩波襪殷勤小梅花獨照黃昏月生綃濕香霧翠袖卷煙雪忽然東風惡一夜吹石裂

金石臺

層臺接叢霄東西郁相望地靈鐘神秀人物擅一方相居踐臺鬥爭雄兩巍卬倚薄雲雨近蔽虧星月光陳迹恍如接尊名綴前芳獨有眞男子平生盛孝章

懷賢庵

佳人去何之嵗月忽已逝懷人昔孟光問道今法喜百年艸頭露一夢月中螘見此兩足尊感動淚如洗區區記刻舟兒嬉亦漫爾永絕三生緣付此一彈指

翠積樓

嶒稜倚髙寒突兀擅空闊江橫碧羅帶山斷靑玉玦湛湛淸不搖霏霏翠如撥松溪奮蒼鬛苔石換緑髮陰森揉肌粟蒨絢亂眼纈憑欄送落景一鳥煙中沒

甘坡莊院

張公臥江海戢羽如鵬蹲平生廊廟具投老三家村一壑身所寄萬里心自存買花紅間坐種竹靑滿門似聞橘生奴漸見桐有孫提壺時見招一笑空罍尊

題宜興閭邱令巢鳯亭

老仙躡兩鳬自歌於蒍於千岑對隠幾萬竹繞直廬上有丹鳯穴巢居插修梧奇毛間五采斕斑此英雛啾啾黃雀羣百陋見一姝追風嚇六鶂逐日墜九烏芝田有遺啄握粟未可呼大池九萬里一飛試南圗

二

少年有殊相瓠白非仙臞三吳山水窟見此紫鳯雛家無擔石儲腹有萬卷書陳編踐芻狗博具抵牧豬手持半段槍伎癢始一呼倒海探龍額據地捋虎須有客持鈞樞大書表其閭盛事傳不朽畫入荊溪圗【時宜興方修圗經】

和張正民通守

零落衣冠污塵土戴盆望天那得覩靑黃著爨不下焚糟粕空傳紙上語判花視艸迹已陳十年閉口不論文君詩藹藹春云侶來弔湘江九死魂

張全眞大資四老堂

眞人東方行攜紉坐小輦五星聚光炯八龍臥偃蹇張公世忠孝七葉冠蟬聯翹翹麟一角濯濯蕙九畹聲名大小馮門巷南北阮塤篪自鳴和滿耳聴睍睆舂粟悲漢謡然萁笑魏褊詎聞華亭鶴空憶上蔡犬堂堂鼎軸老秉道迪天顯寧拔千金璧不踐九折阪飛飛鴻鴈行戀戀桑楡暖艸木香山春煙波洞庭晚芝老正可茹橘熟行可搴連牀話團圞共此一笑莞當年伯仲氏衫鬢緑婉婉彩衣戲翁側玉立盡瑚璉崢嶸六門闕突兀今在眼嵗月知幾何華皓森雪巘扶顚屬匠石起死待和扁富貴挽不來拄頰但手版談間鋸屑霏酒伴金荷捲舞茵翔兩鸞歌板曳猶繭冰壺明月吐琪樹淸風滿起尋赤松遊仙籍標閬苑

少逸登第還裏中喜而賦詩少逸過余出示和篇次韻爲賀

帳底諸生擁鼻謡詩書滿腹侶邊韶禹門擊水髙三級堯殿披云煥九霄駿馬防花春寂寂長檠燒燭夜寥寥一飛更上金鑾去滿袖香煙散早朝

三衢教授陳徳召寵新篇兼辱寄恵古史賦三小詩爲謝

伐樹已埽迹種桃今問津一笻隨臥起四壁空無鄰有懷平生遊老手妙斵輪去搴柯山秀盡作泮水芹裁詩問無恙寄此嶺頭云

二

世人識眞少耳剽得驚坐安知百尺樓上有元龍臥儒官爲官曹學子書吏課長謡振商音麗藻發楚些獨有白雪章妙絕無人和

三

太史命世豪始作表傳記著書自一家亦足見奇偉寥寥向千載筆削號古史排斥已甚哉不學而見詆孰云爭名者區區在朝市

題靈巖五至堂

老人昔記觀何處白髮蒼顏只如故湛然不與生滅期始信眞心有常住公今忘物兼忘我坎止畱行無不可桑下了無三宿戀壁間一坐九年過振錫忽逐秋鴻往浮杯又趂春潮上一片孤云自在飛不落人中去來想

鄭惇老兼老寄示畫賦小詩爲謝

三椽容膝地一枕曲肱眠手把故人畫起行夢相牽明河天上落一墮我前溶溶注銀海浩浩冩玉川老眼欲迷今在第幾天堂堂通徳門種徳今百年齋房九莖芝嶽井十丈蓮連枝挺奇秀見此兩謫仙詩成粲珠玉紙落生雲煙一飛防昂霄雲中雁行連

章席祖巢云閣

翳翳林影交小閤俯江郊千崖障錦綉萬壑鳴匏翛然一枝笻寄此三重茅久知風禦叟取云可爲巢抱石舒翠縷綉色才可睹霏霏擘春絮欻見白鶴舞凝眸一瞬間忽展埀天羽起從潭中龍去作山下雨

題李營邱畫

酒膽乘酣思如湧戲括枯筆爲此弄誰令堂上生楓樹自是胸中有云夢前山歷歷粲可數淺瀨鱗鱗森欲動一嘯參差是故林歸心已逐孤云縱

寄題莫謙仲

山居

魚鹽市井雷冠蓋車馬路生息自相吹晨門黙如霧超然塵外躅峍兀見砥柱湯湯海橫流自有安立處幻泡水上漚空華艸頭露一峯獨蒼然嵗寒但如故醉搴庭下花吟繞池邊樹便有山中臞來隨白雲屨

西樓

層梯倚半空百尺臥元龍偃蹇一榻上崢嶸兩爭雄暮捲珠簾雨夜鎭犀帷風吾公安在哉雲間指靑紅俯視大千界一器蚋滿中巢蚊幸有餘國蝸遂相攻湛湛天一碧萬里磨靑銅不落牛背上悠哉送逺鴻

過慧山方丈皥老酌泉試茶兩詩遺之

蕭蕭呵蘭若桑薴有故家佛屋倚髙寒僧蹊抱欹斜殷勤泉上客流落瘴海涯蜑酒壓梨楂蠻烹防鼃蛇光潔鏡一奩照影空自嗟老僧薦茗粥芳鮮凝露華驅除中雷埽盡眼界花飄飄思淩雲攝身上蒼霞

二

戰塵霾漢天獵火焮邊地一笻遁垢气步入靑蓮寺耽耽九龍盤一壑埋老翠倚天松骨大粘壁苔髮細道人本臞儒得法妙出世胸中萬斛泉洗盡蔬筍气天風吹泠泠助我鳴鼔吹名爲不二門聲音作佛事

過楓橋寺示遷老

白首重來一夢中靑山不攺舊時容烏啼月落橋邊寺欹枕猶聞半夜鐘

二

三年瘴海臥炎霄夢隔靑楓一水遙萬里歸來悲故物銅駝埋沒艸齊腰

三

翠木蒼藤一兩家門依古栁抱溪斜古城流水參差是不見都舊日花

題虎邱劍池

猘子齗齗老更狂潭空百尺臥幹將但令雷煥占牛斗不用朱云請上方

二

神兵一躍去千年石底乖龍抱寶眠尙有玉州懷寸鐵裁詩救月淚潺湲

吳門道中

數間茅屋水邊村楊栁依依緑映門渡口喚船人獨立一簔煙雨濕黃昏

二

一防炊煙竹裏村人家深閉雨中門數聲好鳥不知處千丈藤蘿古木昏

鴻慶居士集卷四

欽定四庫全書

鴻慶居士集卷五

宋孫覿撰

詩

潭

眞源閟仙扄一綫下佛龕來從白馬聚洞作烏潭觸石防瑟瑟循除走涵涵潄齒類齧雪湔衣眞佩藍醉翁灑面醒衰白照影慙延緣遂淸景拄策縱幽探

二

心空閒有味境寂澹無營石鼎脹豕腹幽幽暗泉鳴銅盤印鳥迹漠漠防云行起挽枝上紅細傾榼中淸提壺亦勸飲布谷仍催耕悠然獨往願一笑愜平生

罨畫谿行

老牯浮鼻水中歸防雉應媒桑下飛蘿蔦防防山四起數家雞犬煙樹裏一支新淥漲晴溝楊柳中間擊小舟罨畫谿頭烏鳥樂呼雨喚風不能休

二

蝶趂花飛爭入坐倚空百尺遊絲墮亂山銜日半船明斷雲載雨前村過蕨芽戴上小兒拳漁市人歸栁貫鮮罨畫溪頭人語好烹魚煮蕨餉春田

三

沙頭緑暗已藏鴉竹裏猶殘一兩花蝸廬抱栁開新國燕語窺簾憶舊家春風有信自年年罨畫溪邊栁系船陶情滿滿酒如泉醉與長瓶借艸眠

四

翠木蒼藤繚白沙槿籬茅店野人家了無狡兔營三窟只有黃蜂趂兩衙樹頭獵獵酒旗風罨畫溪邊賣酒翁銀瓶快防淸若空令君一笑面生紅

潭

稚竹緣崖瘦蒼藤翳樹昏野花渾少態谷鳥自能言獨曳煙中策來傾月下尊樂哉無與共幽興在桑門

二

蝸捨三間小泉一勺甘楞嚴渾不看彌勒久同龕潭影千倒云梢萬木參巖花自無主紅雨落毿毿

題董令升待制朋谿

先生谿上宅華榜有殊稱已爲山作主更與谿爲朋髙甍俯流水坐見南山稜濯髮云破碎湔衣雪崩騰老蟾駕月來瀲灩一鏡升舉櫂擊空明玉壺響春冰夜久羣動息一嘯淸風興手持修月斧自控赤鯉乘

題莫壽朋內翰所藏東坡畫枯木

龍筋鶴骨老催頽百尺修圍折巨雷倦鵲飛來空百繞踏枝不著又驚回

李茂嘉寄茶

蠻珍分到謫仙家斷壁殘璋裹絳紗擬把金釵湯眼不將白玉伴脂麻

園中艸木

葵花臥雨金杯覆蕉葉欹風羽扇低若信空華俱足幻何妨伯厚載雞棲

二

翠衿獨倚秋風立絳幘猶含宿雨偏已見異雞無應看若爲矯首尙昻然

題徳淸縣捨松筠堂菊

籬腳金花玉露團柁叢寒蜨冷相看不隨桃李供春事且伴松筠到嵗寒

余杭道中觀何人家竹

平生不省問寒溫見竹欣然便扣門我是此君風月主不應更與俗人言

送雪峯化主

行盡千山與萬山靑鞋布襪水雲間龍天正統毗那室乞取凋胡一缽還

山長老寄茶

睡魔迎我入華胥夢境倐然一蜨如不用分燈遣將去山翁茗盌爲驅除

吳江教院首坐索詩賦

石火光中容此身只鑽故紙敝精神如今衰老渾無用猶有虛名誤世人

送僧慧卓

瓦盂錫杖布行纒風禦泠泠意欲仙一片閒雲無倚著悠然吹墮野人邊

送可珪化主

龍天萬徳擁金堂中有維摩六尺狀但遣文殊來問疾毗那一缽滿城香

復闍黎寄示龍興舉老唱酬書一偈還之

無臺無鏡亦無塵云何去現句文身只有華嚴八千偈詶對毘那彼上人

題刪定侄畫卷次其韻

靑尖簇簇兩春山翠疊峩峩十二鬟彷佛陽臺夢中見試凴畫手駐君顏

修上人以楞嚴圓覺二經見寄書六言

月標指上自見珠系衣中可尋捲去與人遮眼卻來問佛徴心

鄭惇老謙老出示三賦

妙絕窺三賦雄才想二豪望驚河伯嘆卻走李咸逃句挾靑邱大吟翻白雪髙定知空驥比猶待九方臯

題隆上人墨梅花

一枝插向釵頭見千樹開時雪裏看愧殺道人三昧手盡將春色寄豪端

送五侄歸南安

緑髮靑衫美少年追風一抹紫鸞鞭十年竹馬兒童舊洗眼來看立道邊

題因闍黎靜節軒

露葉纎纎翦緑瓊三椽瀟灑竹間亭靑蓮池上狻猊坐碧玉壺中翡翠屛曉幌日移光破碎夜風過響瓏玲何人暫脫紅塵履一洗昏昏醉鼾醒

二

蒼云十畝防禪扄中有金仙不死庭邂逅種桃規作伴蕭條對鶴兩忘形空華閃閃風中絮浪蕊悠悠水上萍珍重此君眞石友嵗寒不攺自靑靑

龜潭

埋沒榛蕪不記年穿雲絡石自濺濺栁州莫作愚谿對乞與佳名到處傳

二

蒔竹流泉占一邱倚笻盡日看鯈逰崎嶇好事無人共獨飲泉旁自獻酬

三

山空水淨竹娟娟玉爍金沙自炳然宿鷺驚窺潭底月潛魚翻動水中天

春事

茒棟依林出松扉傍水斜浮蒼圍百疊亂緑翳三義屋破蝸書壁庭蕪鶴印沙小桃供一笑已著兩三花

二

閒隨白雲行倦倚靑松立嚼蕊須鬛香借艸衣巾濕風從月下生月向杯中吸戴星莫匆匆秉燭要汲汲

三

黃鸝遺好音碧艸縈別恨雨擢翠千尋風斂紅一寸持醪防百憂琢句破孤悶呼童數擊鮮無久諸郎混龜潭守塜僧伐去大芭蕉種二松其上賦小詩記之

粲粲丰肌猶外好便便大腹已中空故衣狼藉三秋雨破扇飄搖一夜風

二

艸亡禾卒太匆匆獨有髯龍在眼中雨折風摧終不死霜根雪節貫靑銅

遊金沙寺寺有陸希聲侍郎讀書堂在頤山上

一龕明滅佛前燈破械猶殘一兩僧說似鴻盤讀書處試尋幽伴拄烏藤

二

緑筍遺苞半出籬淸溪一曲翠相迷古苔稱意環墻滿好鳥盡情深樹啼

金沙寺端老營大藏殿小詩示之

平生不讀一行經解說如來最上乘但繞禪牀行一帀免教鑽紙侶癡蠅

秋日

豆熟連村雨葉黃秔肥蘸水露莘香涼蟬已抱寒莖槁凍蜨猶穿晚菊忙

二

云巘曽稜路逺蒼井梧蕭瑟隕疏黃浪浪一枕芭蕉雨端爲幽人滴夜長

嵗暮郊行

殘雪溶溶水波凍山空翠濕衣巾重東家西家酒初熟南枝北枝春欲動班坐偶隨鷗鷺集意行適與牛羊共直將萬事付狙公莫浪歡喜踏破罋

臞庵浮天閣

黃蘆吹雪滿汀洲萬里煙波接素秋數防徵帆天上落一輪斜日水中流長橋踏月隨幽伴小閣浮天賦逺遊便買一舟爲泛宅此身何必老莵裘

向伯恭侍郎致政薌林築一堂名之曰企疏晉陵孫某聞而賦之

銅臭應作麼夢屍當得官喁喁魚聚沫戢戢蚋集酸髙人有逺抱一笑視鼠肝水將洗耳用山作拄頰看種芳茹秋菊搴秀紉春蘭披披芰荷衣采采苜蓿盤三徑偭眞境一瓢非世歡富貴挽不來爲我歌考槃

二

且學方回癡莫羨董公健誰合軀七尺浪作靑紫楦更揺乞憐尾仍出弔喪面薌林有老仙早具佛眼見國恩倘粗酬已責遂焚劵驅除竹馬棄狼藉芻狗踐寥寥漢二傅千嵗一關楗竟日飲無何更補離騷傳

再至潭

嵗嵗來尋罨畫春看山弄水意長新不知流水今何處只有靑山是故人

湖洑上塜系舟丁山田舍小憇

淸溪三百曲一片春風緑茅屋有人家窈窕閉深竹老去耽田裏寓目快親矚風漪捲翠綃云巘鏤蒼玉尋盟喚白鷗解佩贖黃犢獨嘯無一人傳聲滿空谷

舟次蜀山遇大風雨

阿香推雷車躡雲捕黃蛇打頭風似箭注面雨如麻篙師不攺色移舟並蒼霞結纜系桑本小定起復挐畏途失九折迷津悟三叉誰知一笑中平地有褒斜

讀史

莫羨馬革裹猶堪桞車囚誰令骨作鯁且慕舌爲柔自笑丹心折人言老語偸直將輪覆井仍取帶維舟唾面我勿拭溺灰汝何尢君看簀中尸起斷魏齊頭

臨安道中

莽莽原野迥練練沙水淸逕封面苔滑樹隕風籜鳴小立聴鳥語深尋見魚行夕陽紅未斂彷佛見參橫

二

防流隱復見一曲宛秋蛇栁老虫書葉湖平鳥篆沙靑鞋踏雨滑烏帽倚風斜何處堪攜手宜城賣酒家

將軍樹

當年樹下遂兒嬉直到將軍衣錦時老榦千年龍化【闕】

廣教寺種玉軒

道人余淨業種竹抱雲深野色禪近秋聲客枕喧持鉏掀鼠壌插棘防龍孫不放纎塵至淸暉自滿門

廣教寺湧翠閣

髙夢縹渺冠曽巓一握孤云尺五天試向堂前參翠栢要看地底出靑蓮

某送妻母章碩人之道紫藤省拜妻祖莊敏公及妻伯叔諸公之墓題聖因寺之壁

宰樹連山淚葉春累累髙塜臥麒麟羊曇一慟西州去華屋生存有幾人

臨安羅氏占春軒

扶疏繞屋樹蔥蘢一笑歡迎得此翁燕麥兔葵俱埽地只栽桃李占春風

寄題宜陽山周氏隱居五首

妙光庵

孤煙抱水村落日滿雲樹亂山如連環楊栁是門處靑繚竹谿灣翠防苔石路鐘魚寂無聲白日掩僧戶苔盌酌云腴香篆擢煙縷坐穏不知夕炯炯山月吐

佚老堂

浮生知幾何聞道苦不早過眼電掣云轉看露晞艸匆匆已解鑣馬鬛翳蓬葆夫君悟無生不待須髮皓朝行靑谿曲暮宿白雲道柴門鳥迹絕槁葉風自埽竹間雨泠泠花上日杲杲坐對五大夫自足休吾老【堂之北有松一本五枝宣卿龍圗名之曰五秀】

栁塘漁捨

老來厭朝市靜占五百弓山稜瘦如削水面淸若空行穿萬蓋靑臥載一葉紅黃甘千頭奴白鳬五尺童銀刀貫翠縷象鼻捲碧筩一時百不知漁父眞家風幽尋屬無事散此九節笻空蒙水雲裏端坐畫屏中

環翠亭

樵磴盤蒼巘漁磯俯碧潭羣尖淸染黛一曲翠挼藍冉冉松云細娟娟竹露涵春風萬楊栁緑影亂毿毿

五秀堂

一干中柴立校柯擁四垂定知三世種已長五孫枝端是神明力非關雨露私躊躇三帀繞爲賦角弓詩【角弓事見左傳】

卓持者手持笻竹見遺書六言

滇池赤藤使者太乙靑藜老仙如何一笻九節拄到玉女盆邊

喜陳紹曽至

雨苔荒逕石風葉擁門衡破甑渠能過虛舟任自橫燭殘無共影谷應有同聲試問門前轍多應是友生

重陽前數日防暑小雨遂涼

小雨送殘暑新涼入郊墟丹葉互明滅云自捲舒行螘尙移垤盤蝸已伏廬翛翛風響變零落扇恩疏

二

披衣趂雞晨耿耿殘月曙林表霽霞升靑紅滿雲樹涼蟬猶抱葉寒虫欲壞戶行行繞黃菊狼藉衣上露

昆山道中

歸鳥破煙沒飛泉隔隴分松門掛疏雨樵路蹋行雲獨往隨漫興髙談遺世紛悠然一杯酒可以傲人羣

二

日腳防半璧江面橫匹素一片黃蘆荻摵摵風景暮閒枕曲肱眠自琢撚須句稍稍山月吐已復艸多露

次韻葉首善龍圖見寄

十年流落臥漳濱種秫畦蔬手自親心似疲牛猶喘月身如病木豈知春試彈長鋏撩公子忽解綈袍值故人健筆縱橫驚老眼恍疑帝所夣韶鈞

吳漢逸家荊谿蓄古書奇器甚富餘欲造觀而未果賦小詩先之

髙人臥江海煙雨三家村白眼憎俗徒靑山自當門披圖望千載耿耿尙自存金鑄騕褭蹄漆書科蚪文虯螭盤六印犧象刻四尊劍包虎皮斑琹漫蛇腹紋猶吐星芒寒尙帶雷斧痕吾亦望古者昻昻眞戴盆儻未倚門揮應許置榻論從公問奇字載酒過子云

題刪定侄畫卷六言

筆下鑿開混沌眼中見此崔嵬海上神鼇負出天邊靈鷲飛來

二

水邊兩鵠語時山下一牛鳴地蒼梧翠竹森然長與閒雲臥起

寄題四明吳勰拙軒

分寸躋攀曳九牛一錐無地拙於鳩穿鍼結縷非吾事不上天孫乞巧樓

二

老罷誰當問喘牛羈棲具作寄巢鳩蓋茅一把藏吾拙便是元龍百尺樓

寄題臨安王氏通幽軒

翠樾兩檐交復紫苔一徑防通雨籜猶含夏緑風苞已褪春紅

栁

修纎似束楚腰支楊栁春風二月時金地化身千佛眼錦江新樣十宮眉

雨

山空發淸響樓迥落余飛掩冉花頭重渾酣水面肥喧豗沈地鏡飄灑淨垣衣數防蒼茫裏饑烏接翅歸

二

淅瀝珠跳瓦淋浪綆縋檐園林春寂寂燈火夜厭厭寒著衣稜起愁牽酒戶添詩翁獨無事危坐撚衰髯

送僧徳最

剝啄動柴荊相看兩眼靑詩如雲態度人似鶴儀形妙斵窺天巧哀彈感夢靈定知花雨裏亂石防頭聴

朱彥直穹石堂

擬把髙天補曽將巨海塡猶殘如蝸練尙帶祖龍鞭勢重坤輿壯根剪粵嶠連孤騫摶鷲羽突立冠鼇顚錫號俄三品論材但一拳誰令此奇偉偃臥獨魁然

小園春事

屋頭喚雨泥滑滑萬瓦紛披土囊發西園春事一時休繁紅漫亂煙脂雪緑蘿髙張翠蓋羽蒼巘中斷靑玉玦不見枝上一防紅千頃桑麻光似潑

二

小園花栁春爭發風雨顚狂二三月斷梗梢空轉若蓬細紅糝逕繁如纈巨看繞屋澑潺潺可厭觸途泥活活不妨暫柅故人車大似陳公井中轄

夏日田舍

斷塹防新碧長林鶩逺揚魚跳蒲葉偃鵲起樹頭昻覓句投詩社逃禪入醉鄕夢回殘酒裏月可一庭芳

二

麥臥黃雲壠秧分緑錦畦犬來迎客怒鳥去背人啼虺虺饑雷吼昏昏醉纈迷只疑塵土涰獨自照淸溪

夏日京口道中

冉冉徵途去耽耽畏日長枕流浣淸泚倚樹憇蒼涼蟬抱風枝響螢升露艸光不眠愁獨夜臥看月侵牀

二

亭臯一雨淸飈吹面涼云綻微月吐引杯吸空光獨詣敞神界防搜破天荒扣舷歌小海幽意滿滄浪

京口普照寺

敗屋茨生艸崩崖蔓老藤布金無長者持鉢有殘僧撥刺魚跳釡睢盱防瞰燈炎炎三伏暑岑絕冷如冰都統劉侯築新第不居供佛其中號布金庵遣騎入泉南迎山老主之

羣魔起爲祟百堵焮作灰那聞五花葉但見一莓苔將軍道南宅萬礎蟠金瑰天瑞黃鶴下地湧靑蓮開老倦逃禪去大士問疾來龍天擁猊坐百蠻奮春雷【一莓苔見杜子美詩】

吳門道中

小橋分路各西東寂寂松半掩蓬客夢悠揚殘酒裏一池荷葉雨聲中

魏江道上得小庵解裝小偈

老栁當門翠十尋桑麻一曲窈然深蒼苔滿地無人埽只有酴醿一架陰

示鶴林山老

應化來江右乘流出嶠南後身逢七七前話續三三坐見諸天繞來聴二士談更無木上坐只有佛同龕

二

一別三千里重臨十二年霜蒹空老矣雪柏自依然習气詩情在眞心佛果圓相看無一語趺坐炷鑪煙

宜興林尉山父巢仙亭

半篙淥漲狎鷗邊萬防靑尖拄笏前水色山容鬭淸好吳中關市有巢仙

二

且可浮沈隨俗裏更將彊健鬭【闕】前懸知天上多官府盍向人中作地仙

鴻慶居士集卷五

欽定四庫全書

鴻慶居士集卷六

宋孫覿撰

詩

浮逺堂【在江陰縣君山頂上】

月墮山城曉沙寒水國秋云根拔地起冰柱蹴天浮紫翠分鼇嶺靑紅雜蜃樓舟航通萬里城郭數三州刺史馮熊貴仙翁控鯉遊八龍追後騎五馬駐前騶露舄迎門鵲風簾壓海牛地偏余勝迹山好對防收雨爲催詩至云應度曲畱歡呼領百罰跌宕散千憂顚倒靑霞披淋漓紫綺裘誰鑱石峴山千載記風流

連雪苦寒

霜气森森背有芒風稜摵摵面疑鎗破衾且作頭縮短裾愁牽鶴脛長

二

底騎驢詠雪詩東風有信在南枝來麰已報丰年瑞屬國餐氊且耐饑

大雪後喜晴

嶺雪斑斑在崖泉咽咽鳴一州明曉霽萬壑貯春聲蹬滑藤枝健沙晴屐齒輕小兒修淨供酌茗慰孤淸

二

雪淨山容攺風回野意新艸根淸漠漠沙尾碧鱗鱗有客推門版呼童整角巾風流楊栁似一噱防千顰【時鄒次賈自臨川至】

送鄒次賈歸臨川

不負丹雞約來尋白馬盟龍鐘著防進爵躍倒衣迎感慨追平昔驚呼問死生殷勤一樽酒問健且同傾

二

徒步輕千里重臨賁一邱畱懽不暖席索去忽偏舟惜別猶班艸傳聲可置郵躊躇搔白首獨上仲宣樓

南唐門道上見桃二首

一徑靑苔短短籬小桃竹外兩三枝殷勤待得黃昏月正見斜紅臥酒巵

二

細紅如糝未全勻洗雨梳風日日新前度劉郎在何處故林空瑣一枝春

惠楙吉水軒

演漾浮淸樾千凝浸緑莎更無野鳥渡自有窟蟬過短綆飛蒼雪長纓捲素波防須號一噫霹靂起龍柯

二

練練迎朝霽漻漻捲夜氛挽河半天落貯月一瓢分蕩胸飽新授洗耳浣昔聞誰知望梅者肺渴已如焚

送刪定侄赴髙安郡丞

紛紛戱事擾眞情夢入槐宮一餉榮莫向蝸廬分兩國只將螘垤當専城鼇頭定自迃三顧楮尾何妨署一名南望崆峒堪拄笏白雲飛處眼偏明

寄題楊元光黃巖淸畏軒

楊公相大歷獨擅徳爵尊淸渭貫涇濁寸膠定河渾髙名冠朝倫流風被仍昆悠然向千載凜凜尙自存官閒擁黃防臥聴衙集喧蕭蕭鳬鷖行重糈不到門蝗虎不待驅聞風自驚奔所貴知我希已及魚與豚

題致思庵

艸徑衝泥滑松門隱霧深潛魚寒入窟宿鳥瞑投林風樹搖靑塜云蘿倚碧潯禪翁防一衲寂寞海潮云

又

宿雨連村暗春流隔隴分檣烏吟外見城角定中聞石鼎涵蒼潤銅鑪湧翠芬明朝南北路相望兩孤云

焦山吸江亭

昔年攜客寄僧龕敗屋疏籬一艸庵白首重來看修竹連山樓觀亦耽耽【東坡詩云金山樓觀何耽耽撞鐘擊鼓聞淮南焦山何有看修竹采薪汲水僧兩三】

二

萬頃蒼茫一島孤潭潭雲海現毘盧問君吸盡西江水中有曹谿一防無

再賦五至堂

猊坐諸天繞龍龕百鬼神捫蘿穿窈窕拄策上崢嶸雨送秋聲入風迎夜气生胮肛一鼉吼撇烈兩島驚獨詣超神界眞遊夢化城防吟更有味琢雪鬭僧淸

二

老衲僧中龍得度佛三世苴茒制不借剖竹作如意徴心訊空王禮足依梵帝住世無三宿應緣有五至百年杞國憂四大偃師戱應作如是觀浮雲本無蒂

胡恭夫勉齋

爲山在進簣學海自盈科但見拳石小才容一葦過駸駸拔地起千丈靑坡坨漫漫拍天流萬頃翠錯磨勉齋何爲者直意慕山河髙視俯遺垤孤淸鎭頺波巨植蟠杞樟修麟窟蛟鼉誰能探髙【闕】潛珍有隨和

靜節軒

紅紫紛紛半在亡一軒風雨送春忙靑梅著子渾無數緑筍穿林已許長

二

蓮葉平鋪塘水滿棟花半落渚風淸無言獨立蒼茫裏更聴黃鸝一兩聲

滁守平逺堂

魏公大雅士英英峙冰玉平反廷尉府共理滁陽牧奮髯懾狐鼠折箠行鳬鶩髙眠一照廊坐嘯風生竹度堂雲雨上斗柄髙插屋擺落區中緣超搖塵外躅遙蒼擁鬟髻潄碧韻琹築𨿽無花解笑自有雲樹宿王春亦已班臣晝可屢卜舉首送歸鴻寄此千里目

潭

繞捨蒔蘭蓀褰簾對竹君移牀棲樾防脫屣防苔紋釣影垂潭月樵歌出嶺雲殷勤一瓢水侑此井中芹

二

風漣細娟娟月彩光彌彌庭空韻琹築故入幽人耳皓白有貞色澹泊非世味誰能聴蛙淫喚蛟作皷吹雨中泊蜀山見漁人自山半負樵入舟皷棹而去

一嶂橫靑靄千漚起碧潯行穿山半腹坐占水中心蹋雨松谿滑衝煙蓼嶼深時來有登渉應不系升沈

胡橋別野

覆地紅深寸連村翠著行桑空蠶箔滿芹老燕泥香且泥無何飲徐思有底忙獨謡無與悟倚杖立斜陽

示潭文上人

露蓋靑相倚云屏翠作圍石泉鳴牛枕逕蘇上春衣井遂登晨汲庖煙起夕霏浮生眠食耳終不羨輕肥

二

埽石風生坐披雲雨濕衣飄飄一蟬脫獵獵兩鳬飛伏檻觀魚樂鉤簾待燕歸疏鐘何處寺出谷自依依

讀類說

亡是談烏有彭郎得小姑誰言鳩作婦謾道雁爲奴絡緯那能織提壺豈解酤玆堪一笑非馬亦非驢

二

額癢防出耳足閒仍有犛石頑非作燕楮老孕生雞楓癭那因怒松枋豈是肥君看轉丸手亦復化神奇

示楓橋溫老

閶闔曽城外寒山古道西若人具眼只與佛拍肩齊白浪噴鷁首黃塵送馬蹄憧憧南北路一榻有髙棲

楓橋璨書記出示近詩賦長句爲謝

白靑鞋竹杖隨伏犀插腦看魁奇水如說法翻千偈山似哦詩蹙兩眉率爾扣門依佛寶欣然命駕有心期匆匆班艸河橋上幾日重臨慰所思

讀靈巖圓首座詩卷

長廊籍籍履聲中邂逅歡迎得此公防續千燈齊古佛先拈一瓣供詩翁

二

萬境崩騰倒筆前飄飄落紙似雲煙要看墨妙供千手莫遣詩翁入兩肩

能仁寺悟上人來楓橋訪余索詩賦

撚斷吟須皺兩眉鏤冰琢雪等兒嬉解啼孤月如雞口堪笑窮郊作許悲【韓吏部詩云有窮者孟郊郊聞雞詩云似聞孤月口能說落星心】

二

老去都將筆硯焚相逢相問只寒溫更無一語堪酬對已入維摩不二門

讀公序詩卷

讀書眼亦千年脫防揮毫湧百泉句出驚傳龍囷蠢賦成爭誦蜺連蜷銅池莖葉三山秀玉井根株七澤連容貌魁梧端可想不應詩瘦自臞仙

潭

擺落攀緣斷驅除磊磈平庭松敵老健潭水伴孤淸待月出時看尋雲起處行相隨木上坐徙倚到參橫

二

投老一無取逃空百不聞莫參東閤吏恐污北山文心定對止水身閒臥白雲嗒然吾喪我何意傲人羣

山陽守吳子仁遺兩鶴喜而賦詩

本自驂鸞駕何因下爵羅未衝霄漢去且傍水雲過收拾爲閒伴提攜作好歌莫懷軒冕意風月共婆娑

二

縞袂貞仙馭裳羽客衣千年令威至萬里佐卿歸蹈雨靑苔院棲煙白板扉蕭條眞老伴相對兩忘機

舟湖洑泊丁山

雞犬三家市蓬蒿一畝宮蘿牽籬羃翠萚隕砌堆紅宿鳥來還去防泉咽復通幽尋殊未已落日滿疎桐

二

日下殘紅斂煙升積翠重鷗輕波浩蕩魚樂自從容野饁迎秋獲鄰謳相夜舂田翁有眞意一笑酒中逢

寄題洪巨濟中大鄱陽園亭四詠

協趣亭

一邱破天巧萬壑回春姿使君載酒地不著皷吹隨翛然一幅巾自與幽人期水淺欲平杯風細不滿旗疏疏殘雨裏獨理釣魚絲

翠屏洞

千巖紫翠中縹緲浮畫棟屏風十二疊坦坦見空洞攢靑照坐寒老翠濕衣重度曲【闕】

云畱舉杯送樂矣殊未央正作南柯夢

緑楊樓

津樹正靑靑水拍兩防平千章云外合一勺煙中橫葉宻翳鳥語波淸見魚行灣碕初幹陂露雪正晴誰來聴山公著屐過橋聲

艮庵

髙人擅一壑靑山獨當門拄笏坐終日似與若人言防云抱巘出細澑觸石喧絕壁掛夜斗曽甍上朝暾更采東籬菊共盡北海樽

春霽

好雨連淸夜寒聲滿四檐浣花紅防注著栁翠條纎宿潦推舟起舂塗上屐黏家家操耒出途詠滿蒼黔

二

淸飈洗睡昏好雨愜幽欣共喜當春至偏宜入夜聞跳波通轍涸流澗駐鑪薫瀲瀲沙頭緑晴來已十分

書事

坐睡拋書卷行歌泥酒杯那能鎖故紙莫自恥虛罍閒把吟須撚掀逢笑口開獨醒竟何事空腹吼饑雷

二

謀身殊落落隨俗信悠悠但使眞心住何嫌老論偸乘風豈有待坎且復休人生如寄耳豈恨拙於鳩

艸堂路遇大風

覆地云爲簇塡空浪作堆昻昻天上坐虺虺石中雷澒洞千漚發喧豗百蟄開白鷗底心性玉羽自毰毸【韋蘇州詩雲水性本無靜石中固無聲如何再相激雷空轉山驚】

二

云屋互出沒風扉自闔開孤舟系桑本一曲並巖隈翠甲連筐載鮮鱗貫栁來殷勤慰牢落爲覆掌中杯

題惠聲伯溪亭

小檻大紅直欲然喬林老翠自生煙雲蘿屬地靑霞帔雨防塡溝赤仄錢折栁貫魚初受釣解挽酒看垂蓮便須秉燭追良夜花減春歸又一年

雪夜宿九思庵

霏霏竹間云練練天上雪誰遣碧玉壺化作白銀闕孤懷愜幽欣一笑暖凍冽寒光注老眼謂是山吐月耿耿淸不寐夜聴竹枝折

江上懷思永

沙老猶生觜江寒已伏槽長煙分聚落短日下亭臯木脫曽巢見潮生小艇髙幽懷誰與悟不見酒中豪

二

絕徼三叉路連艫萬里船一區江上宅百榼飲中仙有土能埋玉無膠可續摩挲緑苔石屐齒尙依然

讀劉方叔詩卷

雄奇郊島上淸絕晉隋間已突黃初過遙追正始還防搜逐幽好巧發露天慳莫作鳶肩看詩成聳兩山

二

思如湧泉水句似琢冰淸刻燭翻千偈撞鐘助一鳴磨天無刃迹擲地有金聲好是防杯處雲煙落紙生

獨坐

貞境閒自見衰容老更浸卻無愁可解只有病相尋莫引千鈞髮須存一寸心澹然無慍喜息自深深正月十四日半夜大雷許楙仲有詩次韻三首

萬炬紅蓮陸海中車如流水馬如龍九街畫皷春深滿百柁瓊艘蠟味濃底事狂雷翻地軸叵堪笑電破天容衝泥踏雨尋歸路竹杖芒鞋取次供

二

覆雨翻雲一瞬中雷鞭擊柱起乖龍推愁正倚三杯釀破睡那能一枕濃桑下持鉏如許健席間失箸若爲容詩翁只作啼嬰看萬斛珠璣唾手供

三

尙見暗塵隨駟馬忽驚飛電擾羣龍云合沓濤頭上白雨渾酣乳面濃淡碧鱗鱗生曉漲小紅漠漠放春容只應便作尋芳計好把鴟夷載酒供

正月十五日荊谿館然燈燕北客用前韻

虎鼠同遊十二宮何妨蛇蚓雜蛟龍熒煌寶樹繁星合泛艷金莖湛露濃海鳥定知驚矍鑠濠魚且樂共從容賈生欲系單於頸應費朝家五餌供

梅

北風翦水玉花飛翠袖淩寒不自持脈脈含情無一語水邊籬落立多時

二

纎纎蘿蔓牽茅屋細細苔花防石矼夢斷酒醒山月吐一枝疏影臥東

雨

風卷三江立雷穿九地鳴梢林百鳥散破柱一龍驚滿樹春深合連甍曉澑傾坐看流惡盡邑裏一時淸

二

池涸萍黏塊畦荒麥聚埃乖龍一味睡幽鳥百般催藥褁蒸生菌衣篝潤作梅殷勤一夜雨洗出翠千堆

竹間看雪

乍聞槁雪墮前已見飛花舞道邊夢斷忽驚山竹裂一燈照我擁書眠

二

受風豈免長低首戴雪何妨暫折腰莫道此君無特采風回雪霽便昻霄

題楊令藏春塢

千嵗鶴林仙故家今尙存吟律破陰沍和召春溫王母仍畱核韓郎爲染根暗香先到處已返玉梅魂

二

汝陽紅荊防欲挽春風回不用寶刀裁試看羯皷催玉樹日日新金蓮步步開仍須覓春艸隨人處處來

三

花發武陵源水滿籃橋路人面相映紅迎笑得崔防蜂蜨謾紛紛尋春不知處時見一葉紅相隨水東去

累石作小山鑿池引水注之

移山老翁愚埋盆小兒嬉髙蹈遺世紛幽欣可人意倚樹看蜂衙挑燈照花睡樂哉何所憂俛仰可卒嵗建安掾朱彥寔調同安丞歸莆田枉道過餘十日而別

公子命巾車千里我廬驚飛庭尉爵喜見丈人烏倚壁方挽膝推琹欲攬須殷勤更秉燭孤悶一時攄

二

巢枝良易安瓢飲有餘懽棲棲枳棘間矯矯如龍鸞抱牘鳬鶩進落筆蛇蛡蟠但令鉗紙尾只爲馬槽看

潭道中

沙淨溪行好煙梢野望新數峯山戴雪一曲塢藏春魚逐波間伴禽藏葉底身栁邊春信動眉目已津津

牛山道中

松雲翠離披竹日光破碎靑熒麥風紅濕花露墜萍開曳尾樹啄鳥擘啄物物如貺予欣然與心防罨畫連雨溪漲又余雨霽水落喜而賦詩

編栰沿村徑囊沙壅市門蒼鱗封老漧黃耳上陳根屋破容身窄天低望眼昏溪邊髙樹杪猶有系舟痕

二

月掛樓鐘曉風生島樹秋林疏山獻狀池漫水分流鵲喜如窺牖鷗馴亦並舟一聲何處笛莫遣碧雲畱

沈公序亦愛亭

吟牽東閣興靜想北眠室小中生白文髙迥入回看甲乙第已到己辰年不見門生莠歌鐘尙隱然

二

老蘿牽檐角靑蕪防石稜風生長柄麈花落短檠燈危坐才容膝欹眠但曲肱胸中九云夢芥蔕亦何曽

沈公序餘閒亭

貌古須眉見情髙耳目遺應諧聊玩世避謗莫吟詩事不關心處身非抱病時翛然無一事痛飲是吾師

二

隱幾欲忘吾趨營老更疏判閒聊命酒引睡謾翻書祗有貧堪逐都無憤可攄樂哉聊卒嵗應信我知魚虎邱沼豫章詩僧也與余相遇於楓橋方丈誦所作除獻之侍郎生日詩有東湖孺子南極老人之句余愛其工賦小詩寄贈

落景下曽城遙煙起孤戍系舟著魚磯曳杖扣僧戶忽逢丹霞侶自誦碧雲句噌吰應黃鐘淸絕追白紵不落江西肯學邯鄲步防搜自天得妙中有神助寅緣半日畱邂逅一笑遇詎復管中窺看沐南山霧

紹興壬子某南遷疏山上一覽亭見擬東坡煨芋詩刻龕之壁間詩律句法良是殆不能辧乃宣卿侍郎守臨川時所擬作也後數日道次安仁縣一士人吳君出宣卿詩數十解示余奇麗淸婉咀嚼有味如噉蔗然讀之惟恐盡於是拊卷三嘆而後知公置力於斯文久矣又二十年宣卿作室荊谿山中別營一堂以平生所蓄東坡詩文雜言長短句殘章斷稿尺牘遊嬉之作盡櫝藏其中號景坡自書榜仍爲記刻之某欲具小舟造觀而宣卿召用今以集撰守吳門乃賦詩爲之先

王公制練衣謝傅捉葵扇歘若置郵然一昔徧海縣東坡百世師乘雲上騎箕文爭日月光气敵嵩華齊諸儒望先覺坐待成風斵一斤應手揮郢鼻無畱堊公生不並時關揵同一機識眞屬具眼造的令中眉詩亡束晳補書受伏生所神交接混茫參差夢中睹授我筆如椽五色光屬聯醉上金鑾殿揮泉灑謫仙

贈鶴林山長老

豹文章霧沐老龍頭角泥蟠莫恨靑苔踏破要令紅芋分殘

二

黃鶴林中佛國杜鵑花裏仙山粗了一生事大來從半日僧閒

東坡先生與蔣魏公遊最善宣卿侍郎蓄東坡詩文自公始也心慕手追遂入手於室嘗某賦景坡堂詩宣卿謂余知音者遂標藏之櫝中比守吳門治有狀璽書褒進待制敷文閣某馳小舟往賀宣卿出詩三章見屬句法華妙爲一時絕唱有云正索解人那復得其誰知我固無從此眞東坡語也輒次韻書於卷末

家聲籍籍冠中州健筆縱橫貫九流三世祖孫吳郡牧兩朝人物晉亭侯顒卬自快披云覩衰陋空遺倚玉羞便恐追鋒天上去不辭投轄爲公畱

二

髙名迥出中興日大句追還正始風浦上珠回孤月吐壁間梭躍五雲從景坡堂裏參差見飯顆山頭邂逅逢更追騎鯨追李白八門一路羽翰通

三

洲蘂霏紅風澹沲池光鋪練月徘徊乍驚醉眼生春纈頓覺詩腸蟄夜雷坐看千言供刻燭自甘百罰恥空罍使君處處栽桃李爲報花奴羯皷催

景思提舉少卿出示藥寮佳篇某繼原韻上呈

連筒自灌黃精圃結轍休推薏苡車萬壑飛泉舂午枕一蓑帶雨荷春鋤逃名尙有身爲累擇利焉知貨可居笑指吾公門上莠一時零落已邱墟

與季萬郎中陪景思少卿遊虎邱景思季萬皆有詩某依韻和呈

和景思少卿韻

客來聴履上云堦百尺蒼藤絡斷崕古井千年龍尙臥曽邱一曲虎爲儕乍驚河漢懸談舌便覺風雲入壯懷小雨隨車眞有意待催詩板掛髙齋

次季萬郎中

玉梯一蹴傍天閽歷歷星圖手可捫翠濕佛衣云漠漠香凝僧院雨昏昏曽軒下瞰三吳小靈阜髙齊五嶽尊大句舂容兩相敵暫陪尊酒得重論

謝景思提舉見用藥寮韻賦寄

璽書光麗九芝塗繡斧煌煌刺史車當路狐貍那足問漫山藜藿未應鋤使星尙供天南極卿月中環帝北居此夜光華賁岑寂故侯畱落在郊墟

二

屋頭遙見丈人烏門外欣逢載酒車拄杖穿林花自落攜壺席地酒休鋤褰帷共看髙軒列防行歸大府居掣電一歡寧復有空傳勝事滿村墟

三

行把長鑱白木柄慵眠下澤短轅車栁圍許大身空老地將無手自鋤三徑艸荒無轍迹一枝巢隱有林居故人觸蟄來相問終日淸風滿座墟

鴻慶居士集卷六

欽定四庫全書

鴻慶居士集卷七

宋孫覿撰

挽詞

提刑直閣張公挽詞

荷鍤酬身後騎箕返帝旁風纒卿月暈云掩使星光炯炯三珠在冥冥一鑑亡故交今白髮掩映涕淋浪

二

無事空心折懷新尙目存壽康駢五福徳爵擅三尊蠹落蕓籖冷蛛懸畫防昏像圗猶彷佛謾守刻舟痕

致政中奉胡公挽詞

釣石駸駸上緑苔起彈長鋏詠歸哉此翁矍鑠丹心在老子婆娑兩鬢催一夜劍津龍化後千年遼海鶴歸來匆匆鼔吹城南路往和松風萬壑哀

黃州使君朝議惠公挽詞

墨榜書名萬口傳著鞭先看祖生先一揮禮樂三千字獨擅文章二百年晚得朱輪今老矣生存華屋尙依然故交掩映追疇昔一劍空畱宰樹邊【公試別頭中第一是嵗廷對防周禮樂】

吳公宜人楊氏挽詞

零落槁砧非猶殘淚滿衣三鼎悲猶在雙劍喜同歸地占眠牛卜門迎弔鶴飛哀哉埋玉樹千古悶泉扉【禹功單騎赴吉州病沒】

二

種玉滿家庭聲名重十城哀矜遊子綫愁絕小人羮印贈連三組書名載一旌誰爲千字誄彷佛記平生

致政運使直閣朱公挽詞

握節來金馬飛芻上木牛能令天粟雨故作地錢流望寔傾三館賢勞閱百州寥寥千古恨零落掩山邱

二

蕭散烏藤杖風流白接離分茵前席滿載酒後車隨食鼎羅千指歌鐘擁十眉淒涼今夜月空照習家池

三

老脫尙方舄門懸刺史車眞成棄竹馬直欲換金魚嵗事千頭橘生涯萬卷書流芳知未艾蘭玉滿階除【杜子美詩云銀甲彈箏用金魚換酒來】

致政左司王公挽詞

東海懷疏傅西州憶謝公劍飛衝夜斗桂折臥秋風塵暗蕓堂冷香凝粉署空潺潺千斛淚忍看一旌紅

二

解組天門上揮金裏捨傍漸欣雙脾滿仍見一瞳方舊訪山中相今爲地下郎流芳知有在鸞鵠正髙翔

三

憶昨聨飛蓋初筵防後塵那知吹未熟已與迹俱陳契濶成千古悲吟待百身重臨更愁絕感塞鼻中辛

天臺太守端明吳公挽詞

天上文昌省人中翰墨仙尙書心似水學士筆如椽視艸金蓮夜哦詩錦瑟年玉樓方防手又著紫鸞鞭

二

遮門皓首啼行路涕交揮不見斑衣好空隨畫翣歸蘭芽方獨秀華萼尙交輝試待遼東鶴千年有令威

三

貧病見交情殷勤問死生倒衣迎五馬空巷看雙旌聚泛杯中月分班地上荊悲吟追往事感咽气崢嶸

宣撫簽樞胡公挽詞

幕府分弓日轅門叱馭時捫星髙歷井修月上騎箕面降胡泣聞鼙聖主思龍驤老賔客競賦八哀詩

二

交親二紀余貧病故人疎落落辰參似寥寥楚越如空勞三夜夢不辧一行書尙記喬公約垂洟滿故車

張希元承事挽詞

秀發豪眉覆兩顴身長九尺地行仙楚人尙記庚寅日晉客渾疑甲子年批鳯璽書光洗眼刻鳩靈杖穏隨肩世人欲計吾公事膝上郎君雪滿顚

二

門外魌頭引葬簫寥寥繐帳北山椒槐宮一夢驚三世蓂殿千齡數七朝此夜星騎上南極他年跨鶴不東遼摩挲銅狄長安道試問飛車倘可招

提刑郎中範公挽詞

星軺出帝纒光射鬥牛邊納陛傾三接埋輪聳十連那知憂鵩日已復夢雞年尙遂斑衣戲俄從白布纒倚閭心破碎投袂涕潺湲更有門前客愁吟淚滿牋【白布纒根樹旒旋出晉顧愷之傳】

越國鄭夫人挽詞

翁壻相望插兩貂夫人東第閱三朝百年鐘鼎聨雙璧一代衣冠繼八蕭盡室全身還帝所先生遺烈在天驕家傳故有緇衣在且看司徒首百寮

二

舊徳遺忠在禁庭天教華發看升平兩朝厭革從今日百口同袍共此身喜見金葩開大國悲傳玉樹鎭佳城魌頭直指西州路獵獵秋風載一旌

吏部張公挽詞

千騎森森擁防牙髙齋鈴臥放朝衙官曹已踐文昌省門闕猶傳處士家天下麒麟新活計壁間蝌蚪舊生涯一炊未熟成今古零落空懸刺史車

致政中大邵公挽詞

四海聲名老鄭防一時人物敢爭先剖符北道分千里擁節東州按十連住世一丸無大藥傳家三絕有遺編魌頭直指南山路昨夜秋風正颯然

二

憶從少日望前修追數流年四十秋並轡同遊天上路連檣共載雪中舟傷心往事千憂結回首勞生一夢休見說騎鯨追汗漫只將遺蛻掩山邱

光祿董公挽詞

舊學江都相遺忠太史家絳帷今寂寞靑簡尙光華謾奏三千牘猶傳四十車諸生半齊魯東望涕橫斜

二

帳殿旌旗捲轅門鼓角悲江邊五馬渡天上六龍飛感憤冠衝發追攀肘見衣興元戡難日零落寸心違

董夫人挽詞

象服夫人貴荊釵列女風生兒眞孟母擇壻得梁鴻書費囊衣盡杯行澗藻丰龍池飛霹靂雙劍已騰空

董令人李氏挽詞

閬苑收花去無心對紫微寥寥鶴夜怨角角雉朝飛石窌名猶在邯鄲夢已非郎君眞驥子玉立換朝衣

惠彥達承事挽詞

鳩杖尊三壽龜牀閱九齡名畱髙士傳光掩少防星圯下無遺躅江邊有獨醒潭潭餘慶在鸞鵠滿家庭

二

逐客生還後臞翁耄及時長鳴風雨夜耐老嵗寒枝坐閱炎涼攺寧隨燥濕移只雞澆鬥酒敢忘故人期

大資政張公挽詞

大筆文章手飛揚獨妙年判花森玉筍視艸對金蓮講肆聨重席官花臥八塼他年防石室妙絕冠遺編

二

禮絕迂三顧恩榮閱九遷秉鈞平似砥履坦直如晉室戎和日周家鼎定年金甌方卜相飊馭已超然

三

輦路追髙躅聨翩接兩騶猶蟠倚天劍尙艤濟川舟元帥俄分閫羇臣亦首邱一杯相屬地回首涕交流

侍郎唐公挽詞

危言屢伏靑蒲上直筆猶存白簡中但見刳蟆救月蝕孰知煉石補天空牛鳴尙鬭牀頭蟻蛇影猶懸屋底弓一代風流今頓盡佳城白日臥滕公

洪內翰母夫人董氏挽詞

鳲鳩一徳本來均七子劬勞詠棘薪種玉已成雙白璧起家還見十朱輪鼇扉獨步中興日麟閣他年第幾人送客誰爲千家誄要看彤筆寫光塵

二

萬里龍沙握防余古來忠孝兩全無範滂死去親猶在蘇武生還老益孤旌節盡從蠻檄落防衣重向鯉庭趨天敎住世如金母一笑迎還合浦珠

簽書胡公挽詞

潤色文章手論材政事科補天媧後石卻日魯侯戈已郁蒼生望那聞挽者歌堂堂無復有寂寞悶山阿

二

虎穴連三輔狼煙暗百蠻邊風揺馬鬛朔雪防袍斑委命輕於縞收名重若山遺忠應未冺結艸在兵間

三

名字標仙籍貞遊返帝闉一尊無復日百卉自爭春廢井無沈轄車懸有吐茵空餘峴山刻千載尙光新

平江太守侍郎王公挽詞

燕頷封侯相鷹揚國士風金貂七葉貴鼓角十州雄按節星軺動埋輪虎穴空誰令交一臂已失大槐宮

二

東吏重足立無家寄一錐道旁烏攫肉舍下犬生犛望絕重臨日哀吟去後思吳兒嘗奉我歌此送迎詩

三

通徳門中見長安道上逢虛名慚薦鶚【丞相華原王當國某首薦對】喜色看乘龍【公華原王之壻】流落湘江魄﨑嶇楚市舂相看靑眼舊獨有後凋松

嬴國夫人錢氏挽詞

大國侯王后髙門將相家欲知天作合故遣壽無涯夢澤萍如斗仙山棗似鶴林花老去歸路躡靑霞

二

鼎立三珠樹亭亭聳搢紳眞成萬金產何止十朱輪彤筆方防史芝塗尙演綸徽音千載後不數衛夫人

朝議胡公挽詞

魁壘萬夫雄堂堂望一宗名聨千佛土籍著九圍重月旦推三鳯風流屬二龍哀哉埋玉樹一塢閟金鐘

二

巨室防華榱驚聞一柱摧辛勤三世種寂寞萬牛回猶抱萊衣泣俄興楚挽哀功名付難弟榮路正崔嵬

霍彥明通判挽詞

龍飛第一春吏部冠斯文桂折根猶在蘭深气自薫未成觀驥展已復嘆芝焚想象今何在江東有暮云

二

契濶艱虞地匆匆喜一逢俄驚門上莠已化押中龍手板歸囊禇腰章掩窆封空餘故人淚灑向九泉重

邵令人余氏挽詞

身老偕三壽家肥賦萬鐘給扶靈杖穏賜禮紫泥封靑塜連雙璧蒼精蟄二龍春風吹宰樹蕭颯壠頭松

二

金母燕西瑤朱幩翟茀朝遺衣尙荊布故物有簞瓢鼎立棲三鳯蟬聨數七貂生涯祗如此崛郁正昻霄【三子七孫皆在仕籍】

太令人施氏挽詞

天上驂鸞鶴人中夢虺蛇舒長眞化國靑白舊儒家朝籍通丹地宮衣曳紫霞蓬萊三萬里何處問靈槎

二

領袖三千指恩斯母徳均奇厖五世祖福艾百年身零落悲華屋劬勞詠棘薪誰當防女史彤筆寫光塵

通州太守錢公挽詞

舞鳯來天目馮熊並海門盡捐牛犢佩爭詠袴襦恩雁塔名猶在棠郊苃故存龍池飛霹靂空記刻舟痕

王廷秀挽詞

朱雀烏衣巷靑袍白首郎誰令呼起起便作去堂堂急景駒跳隙哀音雁折行慶鐘知有在庭樹正流芳

吳令人挽詞

誰識東牀臥相隨廡下舂懸知三復可不恨五噫從玉冠螭頭立芝塗玳首封諸兒荀淑侶頭角盡羣龍

二

茫茫水東注冉冉日西頽側手畱難住揮戈挽莫回鏡分天上月劍逸地中雷寂寞空牀夜悲虫亦造哀

歷陽通守張文舉挽詞

六雄唐別駕一乘漢題輿自笑儒冠誤誰能刺綉如形襜方首路畫翣已隨車悵望城南路哀歌淚滿裾

通守李師稷大夫同年挽詞

桂籍聨榮四十年萍漂南北兩茫然寒暄粗接無淹晷生死俄分有逝川黃紙尙傳批鳯詔靑箱空掩絕韋編諸郎頭角皆翁似試看煎膠爲續

王廷茂挽詞

蟬聨三世舊晼晼二毛侵白璧成長慟靑綸遂陸沈看云空有淚聴雨若爲心咽咽吹簫送哀湍共一音

大卿範公師厚挽詞

籍甚金閨彥從容玉帳籌垂堂懲後戒徙突慕前修忽作隋珠彈眞成趙璧投寧辭廣武械竟脫楚儀囚蹇叔言猶在殽函骨未收云何卽長夜不復見焚舟

孫應求承事挽詞

棣萼聨華滿故枝蘭芽競秀藹春霏荊州司馬馮熊去吳市仙人跨鶴歸緑漲一枝分柏壠遙蒼百疊擁松扉儀形故有丹靑在想象平生果是非

吳漢逸挽詞

臞翁自是列仙儒豪气駸駸若不除東閣尋梅詩滿篋西郊問栁酒盈車奇疆屢訪陳倉鼓古漆空存汲冡書不信靑山解埋玉定應碧海控鯨魚

二

學省追攀四十年故人重見兩皤然艱難共出興戎後奄忽安知棄我先北道攺轅誰解劍西州無路相鳴鞭傷心一夢成今古忍看麒麟臥塜邊

寶文李公挽詞

十道觀風使三朝屬老成埋輪豺虎避檄水鱷魚驚內閣徴書入連城負弩迎哀吟追往事空復故人情

二

絳雪飛丹鼎蒼云覆茗杯聊從五禽戲空使萬牛回拄笏看山坐乘桴跨海來仙遊知有在名字記丹臺

三

五紀周旋地欣同七十稀長庚陪月曉孤鶩伴霞飛忽作三休去眞成一夢非不知華表上白鶴幾時歸

邵久中承事挽詞

周分陜右開燕日秦廢侯家徙漢年南國棠陰猶蔽芾東陵蔓正芊綿蒼波吐月珠還浦紫電衝星劍倚天借甚公孫望千載書藏萬卷有靑氊

二

手扶棁杖兩眉厖牀下諸生拜老龎講肆共推三語妙詩壇獨受百城降揮金屢費靑錢萬種玉親收白璧雙一臥遽先朝露盡便隨晨鼓去逄逄

三

天書問信墨猶新杯酒邀懽迹已陳倒屣方追塵外躅蓋棺俄作地中身濤江灔灔三家渡風樹蕭蕭萬鬼鄰他日故人千斛淚防應灑向塜邊麟

張大資夫人挽詞

早嵗乘龍見伯鸞賜衣霞爛出齋壇自從東閣郎君貴只作西池阿母看紫玉簫吹丹鳯去靑萍劍合兩蛟蟠素車白馬城南路愁見春風桂影團

族嬸彊氏挽詞

少日聲名推大阮一時門地數南彊家肥自稱河魴貴廟薦猶聞澗水香羽化忽驚雙鶴去巢空不復九雛將歸魂無用哀笳送彷佛吹簫在帝鄕【夫人兒女十一人兩女先亡】

王令人蔡氏挽詞

殿極中臺應淮流奕世祥佳兒王武子名父蔡中郎傳業靑氊在談經絳幔張懸知黒頭貴已佇白眉良蘋老那能采萱畱祗自芳誰當授彤筆端爲刻靑瑯

少保張公挽詞

帝閫謀元師齋壇屬老儒黃麻孚大號皂纛擁前驅便合聨黃衮猶應冠紫樞炎炎白晝日奄忽下桑楡

二

平土疎新渥湛恩洞九泉印懸金斗大冠珥玉蟬連墜劍今亡矣鳴珂尙宛然風流春月栁無復似當年

三

並轡天街裏聨裾省戶中追參兩班合醉笑一尊同我老猶占鵩公豪正吐虹忽騎箕尾去淒防白頭翁

周撫幹挽詞

手植千金產情髙一笑揮懷奇空老去種徳自家肥聨艦收羣溺傾囷振大饑誰雲天未定一鶚已橫飛

二

誰續先賢傳猶推月旦評命儒通徳裏聴法梵王城除地黃金布帷裳絳帳橫何人追舊事扣角話三生

領省樞相太傅信安王挽詞

臺路巖瞻峻戎藩閫寄雄九章公衮貴六纛將牙崇翊運三階正持危一棟隆帝閒龍化後冀北已成空

二

大號疏廷渙中權秉帝樞槐庭聨上宰蕓省冠諸儒國瑞麟一角家肥鳯九雛便乘箕尾去彷佛在星圗

三

秉燭聨飛蓋分托後車兵防千日酒記室五云書尙想儀形在那聞語笑余龍鐘隨後老淚滿襟裾

永嘉夫人挽詞

脂田開石窌綸閣演金葩防服聨三組褕衣珥六珈行攜九節杖坐駕五云車便坐堂堂去瑤臺有故家

二

蔽芾斗城春平反迹未陳神馳一丹旐淚濕兩朱輪故物悲萱艸哀吟念棘薪空傳靑簡上千載望光塵

運使直閣郎中張公同年挽詞

忽作霜松折猶殘舊桂叢仙山云閣冷郎署粉闈空節蕩函金虎車轓掩畫熊淒涼追往事忍看一旌紅

二

門表尙巍昻尊名擅一坊珂鳴非故里星聚有新堂月暗烏啼夜風髙雁折行吾生如寄耳端是橘中藏

三

學省周旋地三朝四紀中同聴對牀雨共詠舞雩風少日借千佛殘年獨兩翁那知有存沒老淚落新宮

魯國太夫人文氏挽詞

席寵千齡盛疏榮一品尊魏公丞相婦潞國太師孫連騎珂鳴裏交相防擁門平生種玉手盡室滿瑤琨

二

移孝繄慈母遺忠有世臣挺身安國步抗節犯戎塵錫壌開東魯持樞拱北辰寧須待彤筆詔墨在絲綸

三

鼎餗羞嘉饗溪毛薦徳馨來符虺蛇夢去囁鳯凰翎盛事垂千載華年閱九齡淒涼便塵迹柏壠自靑靑【夫人韓魏公之婦文潞公之孫冡嗣樞密被防使虜夫人聞命促行上降哀詔賜虢國夫人】

鴻慶居士集卷七

欽定四庫全書

鴻慶居士集卷八

宋孫覿撰

表狀

罷臺察提防襲慶府景靈宮謝表

狂狷妄行自罹罪罟聖神寛假尙屈刑章俾省悔尢止投閒散中謝伏念臣稟生陻阨逢世休明偶誦試言叨居冊府旋因錫對參預憲臺黔驢之技欲殫梁鵜之譏已至惷多罪擢發有餘追訟往愆噬臍何及盍從吏議亟寘嚴科終受賜於帡幪得免從於縲絏玆蓋伏遇皇帝陛下大明博照全度包荒在刑之所禁而必誅謂人有不可及而可恕故於議辟無不從寛夫何頑鈍之資亦是閔憐之數子不問馬𨿽焚廐而奚傷吾何愛牛以釁鐘而不忍臣敢不闔門悔過銘坐圖新受粟無功但有欲攘之臂食芹甚美空懷自獻之心

和州上謝表

惷多罪更三黜於九年博大殊恩畀一麾於千里戴星就道揆日臨民祗奉訓詞惟深感涕中謝伏念臣以口耳空疎之學早塵科第而歲月推移之久屢玷官箴俄値龍飛利見之辰敢有屈蠖求伸之意曷司言責紏正官邪不虞忌器之嫌自作焚廬之禍然知者消未形之患當效曲突徙薪之謀而古人嘆立說之難莫辧東鄰壞墻之盜仰恃帝聰之豁達屢勤詔諭之丁寧自惟無力可陳莫若有聞必獻讒誣甚巧不悟酈生賣友之心耳受輒行遂得汲黯妄言之罪俯俟黜幽之典遽聞使過之科脫之銓曹冗散之中付以枌社承宣之寄巧匠旁觀縮手方驚龍頷之嬰家人阨腕興嗟遂反牛衣之泣玆蓋伏遇皇帝陛下功存社稷英類祖宗鞭笞戎蠻駕禦豪傑與人不求備或能悟合於片言觀過斯知仁終不棄捐於一湥念顓愚之守尙叨器使之恩𨿽廣才疎意粗有惓惓之志而心勞政拙終無赫赫之稱

辭免召試中書舍人狀

臣推數奇窮奮身寒陋九年三黜屢觸悔尢四海一身旁無營助偶任言責於上聖纂圖之始請嚴邦憲於羣僉悞國之誅敢有意於防康不自虞於投防抗孤忠而上列倚斷斷以無他紛眾訾以交攻舉齗齗而不可間關末路投畀小邦方其犯權臣之怒於一時不圖簡上帝之心於異日奉身而退暖席未遑趣歸覲於淸光俾躐希於明試畫出聖神之獨斷靡由左右之先容罙積淩兢誠難冒昧仰祈睿鑑俯察愚衷儻遷令之小嫌不愆於公議則惡盈之大戒允蹈於斯言

辭免除中書舍人狀

臣聞侍從以論思爲職書命以體要爲工惟布宣難論之情不匿厥指則精誠自然之感罔不是孚夙號才難必由試可伏念臣性疎寡與學昧知方節義大閒乃其素守文章小技聊以自娛敢期收召之獨先進躐賢豪而冒寵謂牛溲馬勃俱收並蓄或能施用於寸長而蠅營狗茍驅去復還自足考觀於已試培樗櫟於豫章杞梓之下吹葦籥於黃鐘大呂之間豈繄非據之敢安固欲知難而自已仰祈睿鑑追寢誤恩螻蟻防誠獲致吁天之懇犬馬未效敢忘結艸之圖

謝中書舍人表

支郡承流久在散材之目西垣視艸遽從法從之聨中謝臣聞極儒者之榮莫重文章翰墨之選鼓天下之動實關朝廷政令之施制窺二帝之謨言合六經之訓感厲一時忠義之气而武夫悔過於片言布宣九重徳意之孚而父老貪榮於垂死豈但精誠之格實繄布告之修伏念臣懵學無師褊自信文辭骫骳久貽醬瓿之譏骨相虺隤敢嘆鹽車之厄盍圖幽屏以謝空餐遽頒命紱之新加賁遺簮之舊延登學省召節已還行貳憲臺寵私未替詔尙方而給札登內使之贊書三折肱而爲醫方追懲於往謬九頓首而重拜遽叨沐於殊私寵至若驚恍然就列恭惟皇帝陛下聰明元後博大眞純乾龍應於天行渙風孚於邦號當有鴻文碩學之士上副厲精更化之懷顧臣何人乃預玆選老矣旣愆之力豈足舉明主於三代之隆斐然不腆之辭猶能奏薄伎於從官之內誓殫防力上答深仁

謝侍講表

散材無用早污甘泉法從之班錫命造朝曾未閱學上賢之選共承明詔不敢固辭伏念臣讀書聊以自娛爲文不求甚解偶隨宦牒進冒朝榮缾罍之量已盈幾欲飲河而知止犬馬之力將盡又虞塡壑以遺羞惟是偏賦介特弗移之愚故能少防窮厄不貶之气首叨名節入侍辭垣隨被贊書使陪經幄訟淺聞而自愧僅同數馬之工仰睿聖之日躋獨抱猶龍之嘆玆蓋伏遇皇帝陛下人文丕煥邦命惟新敷求左右儒學之臣講聞古今成敗之要如臣孱陋亦與選掄以聖主責愚臣豈待兩端之竭而小臣乘大器預憂五技之窮莫知報徳之方更厲匪躬之節

乞出第一狀

臣自去年謫守和州防恩召還聞命造朝曾未閱月都城圍閉至閏二月二十五日賊騎登城有防宣召侍從入居禁中而羣臣悉以奔竄獨臣一二人入對內東門凡五日夜供奉殿廬獨掌書詔不敢須臾去君側兩遇淵聖皇帝車駕出幸靑城率先陪扈亦不敢例以疾辭不幸二月六日變故非常臣亦拘送招討司凡五十餘日徒至三寨遂止虜酋薩離母帳中君臣隔絕不復進見忽於三月二十三日縱遣南官馮澥以下二十餘人令悉詣國相所臣獨不在選中尋問其故旁有胡小教臣以姓名屬用事貴人髙尙書當得去臣用其說隨眾直簉粘罕帳前抵髙尙書者亦得縱歸而薩離母猶可畱不遣會使臣持國書惇趣上道遂與馮澥等俱來臣伏念主辱臣死天下之大誼二聖北遷中外寃憤而臣獨得生還豈有面目出入朝廷間於是移疾杜門不奉朝請以待師退竄伏田裏家居八日而敵人以臣非遣人數復見追取朝命督開封府捕送急若星火發卒圍第追迹至捨匿之家惡少年二百輩持白挺執械杻以待拘執會大軍以行府吏無所付遂得觧免窮通之餘包羞忍恥本求一生於九死之地而乘衰嬰瘵積而成疾遂纏悸之屙精神惝恍手足顫掉頭目昏旋眎物顚倒才聞人聲驚呼狂走欲赴水火比遇元祐太后垂簾聼政力陳懇悃乞一外任宮祠歸伏田裏稍近醫藥以畢餘生而請五不獲命恭惟皇帝陛下入繼大統加恩四海靖康舊臣悉貸弗誅而臣叛違義理辜負恩私貪生忍死見辱吏卒之手多疾曠官久妨賢者之路實難黽勉復玷侍從輒陳愚欵上叨欽聽伏望睿慈除臣一外任宮觀差遣俾逺羞辱於十目之上稍弭災患於埀盡之年

乞出第二狀

臣比具懇欵奏陳乞一外任宮祠差遣準尙書省札子奉聖防令依舊供職者伏以靖康初政令宰相李剛知樞密院臣任侍禦史首上疏論諸生伏闕之罪謫知和州皇帝陛下今召綱爲中書相而臣實預省屬典掌書命職在論思若以纖芥冺黙不言臣爲失職設有愚見因事納忠則惷防益不安位又緣開封追捕憂悸成疾心气耗散言語譫諄每行詞命錯亂失次累日竄定僅能成章以總覈羣吏之朝旣非疾病容身之日而愛立輔相之始又嘗有論刺之嫌伏望聖慈檢會前奏除臣一外任宮觀

謝徽猷閣待制知袁州表

西垣視艸豈堪老病之餘內閣防書又玷髙華之選叨逾過矣報稱謂何中謝伏念臣服官兩朝被遇一紀四備省臺之列五塵儒學之聨浸冒朝榮遂登詞禁屬狂寇未卽鯨鯢之戮而孤臣已齊魑魅之羣龍鬭魚逃殆將安往巢傾卵毀而未能全旋聞左袒之呼盡觧南冦之縶捫心悼嘆顧影驚嗟寄衰病於越吟返遊魂於楚些恍辭屢扣懼遺塡壑之羞大恩不資終委覆盆之照玆蓋伏遇皇帝陛下至仁從欲全度矜愚擢從次對淸切之途畀以方郡承宣之寄危衷增厲感涕橫流蒲柳衰殘已迫負薪之疾江湖悠逺永忘傾藿之心

辭免再除中書舍人狀

臣自罹嚴譴屏棄逺方聖主在上皎如白日起幽作匿洞見讒誣躬發徳音拭多罪召還詞禁歸覲淸光擢之積垢污蔑之中復畀侍從論思之職義當聞命奔走造朝而衰療之身積憂成疾所願假余生於晷刻審難自劾於涓塵須至投誠上扣聰聽臣頃遇淵聖皇帝卽位之日以國子司業擢爲侍禦史方中國稔四夷之禍而廟堂無一定之謀羣姦興訛匹夫橫議臣冒居言路固無獨見逺慮陪輔聰明而一時誅賞不葉公議因事論奏僅能塞責言狂意拙輕犯眾怒怨讟所歸遂成謗藪嘗論故宰相王黼誅死而蔡京方自拱州請覲大臣遊說還之賜第以爲謀主宣撫使童貫王安中譚稹皆散官安置而蔡攸乃以大中大夫提舉宮觀任便舉住罪同罸異物議沸騰責任臣等諫議大夫楊時在延和殿下宣言淵聖有蔡攸無罪之語以諷臺諌臣獨以爲有罪論奏不已於是京攸之黨惟臣之怨張勸衞仲達以棄得罪旣除削矣又傳逮詔獄將致之死臣論蔡攸父子兄弟等亦棄官而去者何爲獨豈不問於是詔卿史臺根究臣等條奏行等兄弟親戚賓客之棄官者凡數十人上之有防送大理寺約法而勸等亦貰死於是逃棄官守之人惟臣之怨金人犯闕李綱不忍忿忿欲一戰而驅之幕府吏士皆年少書生縱史以贊其決方元若艸露布以侍破賊楚天覺涓劫塞之日漏語於旬日之先都人戶知之臣又論李綱素不知兵難以獨任請以諸道兵盡付種師道節制而以綱佐之老者之智壯者之決或可幾萬全疏上不報是日也植三幟於開寶寺傍以禦前報防爲名又張禦幄於封邱門上以俟車駕臨受俘獲而王師殲焉於是行營司官屬惟臣之怨又論太學諸生誘眾爲亂劫請人主免大人支觧三人流血被道毀徹廬舍掠取金幣幾至內訌失今不治他日必有握兵之臣脇制天子武夫悍卒戕害將帥縣殺其令丞郡殺其守尉以眾暴寡漸不可長於是太學諸生惟臣之怨臣又論靖康之政專務姑息大臣掠美嫁怨君父伏闕後學官待罪放罪可也乃降詔以奬其忠羣凶懼誅勿問可也乃肆赦以固其惡行營大臣下行使臣之職收金銀牓以悅眾心開府尹代行贄禦之職傳詔太學以沽士譽蔡京責祕書監詞臣追數其過宰相甚其言郤之三及竄定無幾正蕃潛師夜遁召兵於唐州臺諌交章論其罪惡而大臣以分兵防送家屬之功竟薄其罪主威陵夷必自玆始於是上自朝廷大臣下至大學官惟臣之怨時方蔽怩私黨以附下罔上臣獨論刺以犯權貴時方棄捐爵祿以市恩鈞名臣獨矯激以招怨怒羣嘲聚罵恬不知畏觸情妄行卒蹈機穽始則蔡攸當人呂本中之流作爲痛定等錄文姦言以佑其父兄又崇飾惡語以並中臣終則言事臣僚又置臣於僞官之內方杜門席槁側聽威命而轉運司檄州縣拘畱不令走逃尉挾帶將吏兩至臣家結集保伍鞭撻鄰里晝持挺以守夜擊柝以衞老幼愁怖水火不通揭榜千餘徧行境內稽察苛繞過於大辟有司初無被受止遽進奏官報狀遂稱聖防施行閱兩月餘辛道宗潰兵入境居人駭散臣因得攜三十口竄伏艸莽中而迎賊官吏艤舟臣門指爲姦細嗾盜入室臣弟峴與之遇抜劍欲擊得兩夫從旁營救因得觧去生生之具攻劫一空𨿽竹笥葦篋陶瓦之器盜所不取者戕壞亦盡書籍紙札悉投之雨中而去臣等暴露野次一夕三徙不自意全殆從賊官吏稍稍來還臣已無家可歸矣此皆臣懵學無師剛褊自用積致怨仇以踏大難始假朝廷之命陷於大罪中假州縣之勢加臣以橫逆卒負資賊之威又欲致臣於必死摧傷頓挫無復生理皆臣自取亦何所恨伏遇皇帝陛下廓日月之照下雷雨之澤一洗謗誣延登侍從肉再朽之骨收去幹之魂義當勉勵疲駑再勤鞭防而饑寒並至疾病侵陵形影支離衣冠零落存闕之心未替而犬馬之力已不逮於駿奔市虎之謗旣明而溝壑之塡已侵尋於暮齒伏望深埀簡照追寢誤恩除臣一宮觀差遣假之歲月稍近醫藥怨仇悔禍得保餘生𨿽戴盆不可以望天而結艸尙期於異日

辭免顯謨閣待制知平江府狀

臣資稟惷愚數忤權要一遭誣陷遂寘嚴科負天下之至寃犯人臣之大惡始則州縣觀望發卒圍守至持挺擊拆以衞終則羣盜入室指爲姦細又探囊朅篋而趨妻子流離兄弟奔散暴露野次不知存亡疾病呻吟日與死迫遽叨嚴詔還復禁垣削罪籍於城旦之盡收舊物於從臣之橐閭閻驚嘆弛拘維之禁交親攺觀通問遺之書痛定之餘恍如隔世理宜扶憊奔走造朝而積憂重心形臒骨立負薪有疾力難彊以驅馳俟駕而行罪不容於逋慢忱辭上叩全度矜從擢之次對淸切之塗畀以方郡承宣之寄重惟涼菲彌積兢皇臥漳濱之屙尙未逃於鬼責冒鵜梁之刺必又致於人言伏望聖慈收還成命保安田裏以保餘生𨿽嘗膽坐薪莫追往謬當叩轅擊壤以俟太平

知平江府謝表

詔紱疏恩忽返南遷之役囊封避寵又分東顧之憂擢升內閣之華增重全吳之寄中謝伏念臣馮愚防短見謂偏衷觸情妄行自作奇禍厚誣若此一死何逃尙寛東市鉄鉞之誅永升南海虫蛇之侶仰止覆盆之照俯矜種豆之寃投遽屏於逺方敗履再升於華幄豈堪老治退茟硯於西垣止欲歸休掛衣冠於神武純誠備罄全度矜從猥分刺史之符再列從臣之橐心勞政拙已憂魏瓠之不容寢愕夢驚可見牛吳之尙喘玆蓋伏遇皇帝陛下聖謨天縱盛徳日新炎正中防肇光武興王之業小雅盡廢賡周宣撥亂之詩深念三吳刓敝之餘攺畀千里藩宣之重宛其老矣自惟無益於縣官臥而防之尙欲兼容於獄市

辭免除中書舍人第一狀

早承人乏布分藩條五月無報政之功一札有賜環之寵典司封駮給事殿中著名籍於鎖戶之嚴奉先塵於屬車之後冒恩不次殞涕何言而臣素履空疎議論迂闊薄才綿力用大而不勝懵學謏聞謀身而不足浸叨榮祿卒蹈危機鬼瞰其家天奪之魄亹亹迫桑楡之晚駸駸從溝壑之塡終賴至仁曲全殘息逺叨召節趨覲嚴宸荷識拔之非常豈糜捐之敢愛仰祈睿照俯鑑防衷繭然埀盡之軀負薪未已渙若惟行之命反汗何嫌

辭免除給事中第二狀

臣聞任人者均勞佚之宜制國者權輕重之勢汲長孺之直豈薄淮陽蕭望之之忠亦試馮翊因之重外何必居中矧今黃池赤子弄兵之初豈無勃海太守勝殘之效埋輪屏盜拔薤鉏姦立苗欲疏烹鮮勿擾庶不負千里長城之寄亦少紓九重側席之憂獨在臣愚常懷此志忽紆召節入侍瑣闈自惟綿力薄才必無論事回天之力如其寸長片善或有承流宣化之功稍貸一時送故迎新之勞浸革前世內重外輕之獘庶仰關於聖慮或有取於斯言許以終更少徯及之代貴其來效庶幾橫艸之酬

謝給事中表

嚢封亟上甫拜恩兪詔墨未亁遽收叨召上聖軫哀憐之眷愚臣知稱愜之難中謝伏念臣一涉世途屢貽俗患鄭防獨推乎一國誤以璞而貴焉越犬連吠乎十洲固非云之罪也懼鉏傷之不勉捨飛走而欲逃賜札召歸屢獲解免一麾出守故遂便安恩疏左省之華地極周行之峻躊躕四顧俯僂三辭覆車在前可以鑑矣埀堂而坐亦曰殆哉重叨非據之安必召疾顚之悔玆蓋伏遇皇帝陛下紹膺寶歷宏濟大艱搜攬眾才收還故物馬齒已老矣何必圖新衣敝又攺兮莫如求舊故玆愼選誤及孱庸𨿽無用之材終莫稱乾坤之施而不攺其操尙堪司風雨之晨

鴻慶居士集卷八

欽定四庫全書

鴻慶居士集卷九

宋孫覿撰

表狀

辭免吏部侍郎狀

稟生陻阨無以瘉人涉世迂疎動輒得咎精神耗於憂患屢驚馬尾之書名節壞於謗讒孰聽防牙之訟所願投棄湖海閒散之地庶幾永保桑楡遲暮之年敢冀慈憐尙勤鞭防召歸禁闥曾未逾時擢置銓曹更叨楙寵念艱難如此豈當以王事爲辭而滿溢之餘則又以人言爲畏仰祈睿鑑追寢誤恩伐檀而寘之河幹終負素飱之恥維鵜而不濡其味難逃竊位之譏

謝吏部侍郎兼權直學士院表

承流支郡方叨左除之省擢貳選曹更代北扉之直龎恩防厚小已淩兢中謝臣聞虞書三載黜陟之文周官羣吏誅賞之法歷時千載分總四鎭圖籍浩繁官曹猥眾諸郎寄坐老吏專家二年干戈俶擾之餘一時水火焚漂之後千創橫潰三窟旁穿世號杷推坐嘲銅臭士無固志端若視馬曹然官不卽工但直書楮尾耳深惟流獘常激懦衷使夫人皆從容而自居則誰當以奮發而爲意攬轡而上初有志於澄淸奏力欲前了無施於盤錯空慚綿力實負初心玆蓋伏遇皇帝陛下剛徳方亨大明繼照深鑑百王之獘一淸多士之源偶以乏力遂當殊奬圖難有欲速之戒矯枉在馭致之功輸夙夜之勞儻在愚公之志效涓塵之報庶逃防伯之譏

辭免戶部尙書狀

竊以羣胡南牧大駕東巡姦雄奮臂而呼將士倒戈而至千官逃散萬室驚奔芻糧委於煨燼之餘金繒捐於盜賊之手理兩朝衰亂之緒仰繄上智之明振一時乏絕之憂當重計臣之選吝有司之出納制萬貨之低昂孰能破軫於肯綮之間多多益辦是宜審聽於音聲之際一一而吹選任或非其人誤國莫甚於此如臣者本以簿書刀筆備藩宣之寄又以文章言語防侍從之華忽被詔除俾承人乏今廊廟禦戎之急惟兵民足食之先宜得命世經綸之才安用安生陳腐之說智有所不及甚虞操刀制錦之傷狷有所不爲何預越俎代庖之事

謝戶部尙書表

備數選曹分掌三銓之法掄材計省防戎八座之聨中謝竊以舉天下版圖之繁制邦內經常之費任土納四方之貢持衡居萬貨之平輕重相權上下與足承平歲久奢汰日滋好大喜功悅新厭故遂底魴魚頳尾之害馴致牂羊墳首之妖萬乘防塵不備純駟羣氓擠壑不糝羮藜當屬能臣共圖國計顧夷傷之未起念均節之宜先六軍之名借第掛空文三省之司存猶仍舊貫吏部毀法添差之冗公車上書特補之恩學校儒官尙崇文具圖書冊府當俟太平盡缾空餐畫墁浮食在宣和固已知此至建炎益又甚焉自非涓令攺制一淸流獘之源何以富國裕民復見中興之盛顧如臣者自視闕然智力已窮憂責彌重若爲報稱不負使令固嘗欲奮軀上副君父責成之意恐不勝側目必致小人妄作之凶玆蓋伏遇皇帝陛下親臨諸將徵伐之師盡得斯民利病之實除苛觧嬈黜聚斂之臣救危扶傷塞僥幸之路閔玆邦用深軫聖情夫何麼麼之姿亦預棟梁之數苟操刀而立斷初無畏首畏尾之虞則觧弦而更張庶有足食足兵之望

乞宮祠狀

伏念臣愚不達禍福之機學不通古今之變遭時之亂所向輒窮防入角中計焉出矣燕巢幕上危莫甚焉惟命之畸繄天之戮當靖康之北狩兩遇諸戎問鼎之師逮逮炎之東巡再見羣凶伏闕之禍𨿽衝冠之發共憤而當車之臂何爲進退怔營俯仰愧怍洗虞淵之日而大臣成建辟之功操魯陽之戈而諸將底勤王之績乃獨屍於榮祿浸獲戾於官箴汗浹背芒寄顏無所心馳夢繞顧影欲逃重慚區區毀瓦之求莫致惓惓戀軒之意伏望皇帝陛下矜愚防短悼屈傷窮許觧民部之官特畀眞祠之秩知難之義得免於阿容從欲之仁仰希於鴻造

乞郡狀

伏念臣偶脫淮甸兵火之威復値錢塘戎馬之亂梟雄跋扈宮闕震驚當一時遭變之初共有枕戈之怒殆諸將防勲之日獨無橫艸之勞以玆憂愧之餘始上退休之乞虺隤無用猶有望於蓋帷腕脫奚爲恐遂塡於溝壑敢圖恩紀尙閟兪音俯加簪履之矜未忍寘諸閒散尙有藩維之托或可備於驅馳廩防流亡誅鉏幹沒平刑息訟奉法守公備宣夙夜之勤或有涓埃之補伏望皇帝陛下哀憐故物保惠餘生不使在梁之鵜食無功之祿庶使乘軒之鶴逃竊位之誅

謝龍圖閣學士知溫州表

南臺民版之司疇庸弗效內閣羲圖之峻渙寵非常聳吏民瞻望之華極儒學遭逢之盛省循非分榮懼交中中謝伏念臣讀古人之糟粕而求復其初守先王之蘧廬而不稽其變嬰時多故爲世疇人眾目衒於明廷百口休於大造視槍楡之笑奚爲摶南海之風感涸轍之呼安用激西江之水遂無施於尺寸徒自靦於心目空受支離十束之薪謾索侏儒一囊之粟始冒昧有吁天之乞尙依回懷擇地之嫌牘奏上陳方虞大戾黈聰感徹更冒龎恩聨近臣之籍於殿中未覺長安之逺分刺史之符於海上難忘魏闕之存玆蓋伏遇皇帝陛下義在均勞仁先求舊視其發種種豈有能爲悅其脰肩肩遂忘其醜重叨殊寵實異初心辭劇就簡豈平生之所望奉法循理尙歲計之有餘

謝賜對衣金帶表

龍靈賁冒金服光華四牡倭遲七衣安吉叨逾莫儷拜舞知榮中謝伏念臣孤碌碌無以諭人惓惓粗知許國牛衣臥泣常抱百憂馬革裹屍願效一死屬上聖宵肝焦勞之日豈羣臣曳婁閒暇之時故褰裳有揭厲之思而著鞭恨功名之晚玆蓋伏遇皇帝陛下仁先厚下樂在與賢分頒出笥之珍加賁章身之寵義無擇事願希王陽叱馭之風忠以致身庶幾季路結纓之節

龍圖閣學士再知平江府謝表

內閣寶儲促上邃嚴之直全吳巨屏叨居方面之崇欣逢白首之遺民復還靑氈之舊物恍如昨夢祗忝明恩中謝伏念臣涉世闊疏空慚懵學逢辰休顯浸冒官榮獨荷三朝識拔之恩偏塵兩禁髙華之選分符海上漸收遲暮之身攺命吳中又玷藩宣之重追尋陳迹宣布寛條千里江山不攺承平之觀四鄰雞犬一空盜賊之餘閭裏呻吟田萊蕪沒攀金城之柳衰病何以堪之訪都之桃飄零殆無存者玆蓋伏遇皇帝陛下官人作哲厚下施仁俯憐簪履之遺加惠桑楡之晚無三江之壌悼靈光之獨存矜一介之臣望神山而已逺擢從小郡移牧通都申畫封圻撫綏凋瘵虎頭食肉敢忘意於古人馬革裹屍庶捐軀於異日

提舉南京鴻慶宮謝表

兩怒之言溢惡盍從竄殛之刑一夫之泣向隅尙畀哀矜之典仰禦恩施俯激懦衷中謝伏念臣許身甚遇逢世大亂頻年於眾怒不容甚疾小人更得小人之目力排聚斂乃貽聚斂之譏事之好還理固如此區區本志願效狄山一障之乘碌碌全生敢懷範蠡扁舟之意卒從吏議追褫官資全報國之無期但捫心而永嘆玆蓋伏遇皇帝陛下政先幽黜寛在罪欵季布罷歸豈待一人之毀樂羊何罪其如三篋之書卒觧免於大訶俾退安於眞館東隅之失誰攺事於桑楡北闕之存終系心於江海

辭免除龍圖閣待制知臨安府狀

竄迹窮閻叨榮膴仕偶塵薄技遂蹈危機所願鋪張太平累洽之宏休不虞値遭家國非常之大變靖康國破淵聖表降亟欲援吾君擠陷於不測之危豈復計此身誅絕於中興之後比喧公議請寘嚴科屬乘輿方事於東巡而旰食尙勤於北固仰勤睿斷申論徳音凡此誤朝誰爲首禍俾二聖辱在於泥塗而不問則一時失言於翰墨而何尢卒觧免於譴訶尙叨塵於器使逮明受勤王之舉正建康移蹕之初國步奠安大明黜陟臺省建白久逭誅夷玆謂眾君子興邦之時豈容一小人辱國之罪始從吏議追褫官資薦致溢惡之言浸成不赦之咎敢圖簡記未忍棄捐擢居嚴近之班復備藩維之托顧疾病呻吟之久積罪愆汗累之餘眾人借蹸而無嫌羣盜猖狂而未已百罹如此行見死生禍福之分一飽無期豈復富貴功名之望伏望皇帝陛下發好生之大徳推從欲之防仁察臣缾罍之量已盈憫臣鐘漏之期將盡俾安余命以就窮途非敢效邵平以放侯種東陵之謀不幾乎田橫以庶人守海島之意所有復待制恩命未敢祗受知臨安府指揮亦乞寢罷依舊宮觀差遣

辭免第二狀

臣【云云】更敢輒違詔命卽日單騎就夜兼程到本府交割職事已具奏聞而臣犬馬迫切之誠尙未冒凂須至奏陳者伏念臣愚暗剛褊動輒得咎分於聖世永爲天下之棄民敢意慈憐尙軫故物淸資顯秩起於徒步之中衰病增光感涕交下所當卽日奉詔奔走造官豈應更飾矯僞不情之詞固爲遜避上煩聖督之嚴而區區之情實有不獲已者臣聞洪鐘咽於防撞小器溢於大受故陳力以不能而止官人爲器使之宜儻不量力之所任以貪一時茍且之榮則道盡途窮必致失職敗官之悔恭惟行殿暫駐會稽以錢塘爲扞蔽自經戎馬披猖之後水銷火燎滌地而盡千瘡百孔不可措手若但陰拱熟眎則創殘疲瘵之俗何自息肩必欲小有更張則僥幸不便之人必致大作謗讟自非素有聞望足以彈壓羣小號爲剛明能以身任眾怨庶幾歲月之內可冀分寸之功如臣徳輶望輕起於閒廢通都大邑十目所視吹韲懲沸救過不暇安能於度外有所爲以稱塞明誥伏望皇帝陛下察臣狂愚有素非擇地於艱難多故之時閔臣已老無用恐敗事於緩急有爲之際特賜觧免攺用能臣依前宮觀差遣

知臨安府謝表

已試無狀久不勝於羣言驅去復還終未捐於一畀行殿保釐之托躐西淸嚴近之華中謝伏念臣小技矜愚褊心忤物怒每生乎溢惡譽多出於過情繄乍賢乍佞之無常故三仕三黜而未已防蒼蠅於誤墨得本自於偶然訪遺鹿於覆蕉了不知其所在忽紆紹紱又起民編擢孤臣於罪愆污累之餘付一方於兵火創殘之後丹心空在白首重來子卿牧海上之羊節旄盡落令威化遼東之鶴城郭今非玆蓋伏遇皇帝陛下運道樞以應寰中秉智燭而觀天下使愚使智丕昭厲世之規作福作威躬攬禦臣之柄故玆頑鈍尙欲使令聽長樂之鐘未覺九重之逺守北門之籥終期一死之酬

臨安府乞宮觀第一狀

臣多病卑衰體羸气弱適當春夏淫雨之時乘虛中濕瘡痏大作兩足尢甚不能鞾韈方欲奏陳乞寘閒散而張琪賊馬侵犯州縣裹瘡眎事戴星而出𨿽遇私忌不敢在假上賴朝廷威靈逋寇逺遁一方敉寧而臣所苦瘡瘍浸劇臨見吏民迎餞使客行立趨走气血下注更無減損之候失今不治漸至深痼必爲廢人伏念臣自三月初承乏雕郡庫無錢廩無粟固嘗丐請於朝廷又嘗科敷於州縣督酒稅檢制吏謾鞭撻羣偸殆無遺入計今錢物見在尙可以支吾至七八月秋稼登塲人人可爲矣臣吏能淺薄已試無效固不敢求於多事之時而臨安大府東南奧區又非屍祿臥屙之所伏望聖慈察臣別無規避特賜觧罷除臣宮觀遣差一次

臨安府乞宮觀第二狀

右臣已具奏乞觧罷今任除一宮觀差遣未防施行須至投誠上凟天聽伏念臣被遇三朝叨塵六郡顧吏能淺薄幹城固圉初無尺寸可采之勞而時事艱難避寵辭榮又涉逋慢不恭之罪藩宣大府更歷三時避讒畏譏進退惟谷校錐刀於榷酤徵商之賤劚荊棘於頺垣敗塹之中送往迎來筋骸難彊櫛風沐雨疾病交侵道盡途窮咎深謫滿伏望皇帝陛下憐其衰瘵畀以安全與其悼犬馬之死於蓋帷孰若貸樗櫟之生於斤斧

謝復宮表

削迹籍中俾輸薪粲加恩區內復齒搢紳施重邱山懼深淵谷中謝伏念臣乖於時而少與遇自用而不回方當眾人皆欲毀之時而有通國稱不孝之罪一夫造訕濟以羣咻三兔投荒瀕以萬死老妻懼不測病六日而沒幼女失所恃生十歲而亡獨寄命於窮交遂委身於謗藪繄刀頭之防蜜其獲幾何視井眉之居缾所防如此分甘永棄尙軫慈憐玆蓋伏遇皇帝陛下禮秩百神方均大慶歡刑四表未忍遐遺聞孺子入井之聲而動其心覩一夫向隅之泣而慘不樂遂超常法復畀周行自惟放逐衰病之餘莫稱收拾哀矜之意丹心未折白首何爲搯鼻炙眉方追前恩黥面補劓誓畢此生

復左朝奉郎謝表

萬里竄流幾徧大地山河之境一言感徹復見中天日月之明發迹窮閻增光末路冒恩不次撫已知慙中謝竊惟天下國家治亂之原實繄君子小人消長之勢部分南北垣列東西兩曾參之孰是孰非一王遵之乍賢乍佞聽言固未易也知人豈不難哉臣與讒人初無纖芥逢權臣之怒遽興大謗挾獄吏之助遂中深人鑿空造端課無責有驟齒徙鄕之惡旋夷編戶之氓自惟斷斷之無他豈免譊譊而上訴方其心迹之未辯竊楚相之璧𨿽百口何以自明要之名實不可欺校郿塢之金而眞盜然後乃見已自分此身賫恨於九泉之下不圖防大造起廢於一日之間公議旣申寃狀自白玆蓋伏遇皇帝陛下堯仁天覆周道砥平殛鯀而舉臯陶忠邪已判烹阿大夫而封卽墨毀譽乃公凡吁一時無告之寃已動九重蓋髙之聽念臣久罹讒黜曲賜辧明知臣已迫衰殘特加甄敍惜羽翰於敗履出芝困於枯枝大恩不貲叨逾過矣餘生向盡稱效蔑然西方佛已謂人而爲鬼鬼復爲人歷三生而懷恩未冺北山公亦云子旣生孫孫又生子累十世而圖報難忘

乞宮祠狀

臣頃以非才被遇三朝徧塵法從負乘致寇自速顚除籍隮爲民飲水飯蔬無復榮望惟是平生大節橫被誣執洿蔑破壞以致掃地中夜起坐慨然興嗟竊惟明天子在上聖學髙妙爲百王之冠不下堂窺牖固已盡得是非善惡之實於四方萬里之逺豈容援昧而不辯明旦未死亡終見天日屬者乾剛獨斷渙發徳音作福作威皆自已出哀閔無告保全名節於二紀積垢污壞之後刋除囚籍追復官裳志願滿足瞑目無所恨矣第頺齡向盡懷恩不復尙圖橫艸之功而馬老虺隤貪戀君軒猶有敝帷之望伏乞聖慈除臣宮觀一次俾奉香火畢此餘年𨿽雲天悠逺無復望淸光於屬車豹尾之中而湖海寛閒猶能詠帝力於歌田牛角之上

謝復右文殿修撰提舉江州太平興國宮表

厲精更化方臨極辯之朝竊食偸安更冒非常之寵中謝臣聞防書祕殿所以待四方儒學之英均秩殊庭所以奬一時勲勞之舊直廬地禁眞館身閒聽九重朝鐘暮皷之音奉千齡晨香夜燈之祝並疏異數驟及非材伏念臣頃獻瞽言塵兩科俊造之選旋躋膴仕汗三朝嚴近之班中祕書鉛槧之勤禦史府統綱之寄代言西掖視艸北門瑣闥論思金華勸講分貳選曹三銓之寄進長地官八座之崇四升內閣之華五殿大邦之重據眾人必爭之地貪四海欲得之求官謗薦興刑禍隨至投誠麕鼯之野永儕魑魅之羣潦倒半生溯萬里皇明燭隱大度包荒洗滌厚誣甄敍崇秩伶俜弱質已無牛羊踐履之憂晼晚餘齡遂有犬馬蓋帷之望玆蓋伏遇皇帝陛下興念靑氊之故物久爲白首之窮囚推釁鐘不忍之仁示觧网好生之徳淸資顯秩驟起於途中晚節末塗徼榮於望外逮玆晚遇實過初心曾未暮年薦叨三錫食芹而美矣豈堪效野人之薦君盤種豆而翰之猶能偕鄰翁以供王命

乞致仕狀

臣被遇三朝叨塵兩禁更中外之選凡五十二年防覆育之恩今七十九歲中緣罪戻久去朝行遭値淸明盡從昭洗𨿽葵藿所向未嘗忘存闕之心而蒲柳之衰盍彼露守邱之願況已過臣子引年之制尙竊希君父養老之仁伏望聖慈許臣致仕哀矜簪履賁冒蓋帷俾全螻蟻之防軀獲有終於後福莫報邱山之大徳竊見愧於平生

乞致仕札子

某年逾八十尙玷吏籍疾病衰殘心志凋防耳目昏憒犬馬之力不復自效理合知止伏望特爲奏陳許令致仕上還印綬歸復田裏爲農爲圃邵轅擊壤歌詠聖化度此餘年不勝區區願望

辭免待制狀

臣服事三朝效官五紀駑馬戀棧豆已屢貽濡咮之譏神虎掛衣冠亦再上乞骸之請忽紆詔綍尙軫遺簪還畀西淸荷橐之聨永爲東路角中之寵念已過臣子引年之制有慚知止之風更叨防聖恩念舊臣之仁益負貪榮之愧所有待制恩命不敢祗受

謝敷文閣待制致仕表

瀝懇書辭輒冒乞身之請兪音賜可亟推從欲之仁興念三朝故物之遺復玷兩禁侍臣之選超逾若此稱效蔑然中謝伏念臣頃繇東朝廷之覲元帥府猥先諸老際會千齡奉寶玉於一龍上天之初負覊絏於五馬渡江之日羣趨帳殿每預疇咨分直鼇扉嘗防特召名浮過實咎積挺災一掛丹書遂至白首龍鐘老矣僅存頃溝壑之餘彭舞歸歟詎有收桑楡之望敢圖簡記猶冒抽揚俾綴甘泉伏內之班以爲菟裘林下之寵玆蓋伏遇皇帝陛下遇隆求舊徳大包荒𨿽疲癃衰病之身自甘永棄而收拾哀憐之意未忍遐遺賜下行之禮以垂褒罄三命之防而拜貺曷云得謝玆謂饕榮念永違咫尺之威無復就堯之日願少忍須臾之死尙堪歌舜之風

落職謝表

乞身辭仕已度亡期投老殘年亦開九秩偶緩斯須之死猶未厭於人言不加悼耄之刑蓋終存乎典禮𨿽仰戴邱山之重實深負淵谷之虞中謝伏念臣六世陳人朽敗之餘四朝故物漂零之後新丰翁右臂已折杜陵老左耳亦聾無復二毛惟餘兩齒已掛冠避賢者路薦更歲月之久行就木爲土中身祗在旦暮之間尙玷臺評盍從吏議玆蓋伏遇皇帝陛下方從孝治尙禮髙年加惠困窮豈念舊惡況已奉身而退可以止矣抑又削迹不容爲已甚焉何足誅鉏姑示鐫褫然雷霆之下寧無失匕筯之驚而犬馬之防猶有賜蓋帷之望

謝復敷文閣待制表

窮途起廢收故臣於散地之中禁路疏榮聨近侍於屬車之後拜恩不次撫已奚勝中謝伏念臣書元丰民版之丁擢大觀儒科之選偶塵薄技冒浸官榮參從橐之華備藩符之托侵尋六世可謂陳人際會千齡已成大耋聽正元供奉之曲朝士無多見天寶時世之妝外人應笑敢圖殘息尙簡淸衷加畀崇資復還舊觀𨿽東海之賜金已盡久已寂寥而西淸之命級惟新足爲榮耀玆蓋伏遇皇帝陛下篤求人之舊推養老之仁謂百歲之遺甿尙賜髙年之爵況四朝之故物猶存一介之臣興衰無用之身捐徳不報之所獨念戴盆之首顧難以望天惟有傾藿之心不忘於向日

賀太上皇帝傳寶位表

聖謨獨運決大防於一言神器有歸埀鴻名於千載髙視百王之表永臻萬壽之朋中賀恭惟太上皇帝陛下燕淸淨無爲之宗守慈儉不爭之寶希夷體道淵黙凝神冠帝號之尊爲太上皇極人倫之貴爲天子父奉巵前殿間寢南樓訪崆峒而得聖人淸築新丰而享天下飬臣退安畎畞莫預鳬趨遙望闕庭惟深燕賀大興孝治方躬曾閔之難坐格泰寧復見羲農之盛

賀今上皇帝登極表

禦六龍而乘幹君臨大寶斂五福而作辟慶浹寰區邦命惟新天心底豫中賀恭惟皇帝陛下重華恊帝下武繼文上漢璽而三辭爲天王當楚璧而五拜作神主謳歌收屬歷數自歸詔皇防於千齡嗣無疆之服撫帝國於四大包有截之區顧疲駑弗洎於駿奔而率舞自同於恩躍戴盆而望天象𨿽莫窺十日並照之光扶杖而聽詔書猶能罄萬歲三呼之祝

鴻慶居士集卷九

欽定四庫全書

鴻慶居士集卷十

宋孫覿撰

書

上皇帝書

臣聞人窮則呼天疾痛則呼父母心聲感發出於自然萬口一音如符節千嵗一辰如旦暮也今有人頓僕淪陷於坑阱溝瀆之中自非惡之欲其死𨿽塗之人皆可援而出之然必叫號天地父母以延一旦斯須之命者天下之至情固非所望於塗之人而求之於其所必救也臣防而讀書粗知忠孝之節服官二紀被遇三朝入典兩曹出分六郡而愚不自量疾惡太過自蔡京用事人人皆知遺社稷之憂而臣獨深惡其黨類者蓋以謂自古莽卓一夫之惡不能獨有所爲必有不仁不義之徒而背違君親助成其惡然後一朝毒流天下而不可救故自政和以來五爲京攸吳敏所逐鐫官褫職恬不知懼淵聖皇帝深諒愚忠親降徳音謂臣言蔡氏有力召自方州再司言責於是羣邪側目千岐萬轍思所以報復之方防陛下擢臣知臨安府事而大臣悉召京黨分布中外如李光者蔡氏餘黨尢爲魁傑挾大臣之助鑿空造謗上疏論臣收受諸縣獻錢四萬貫盜軍期金銀出糶官米受百姓財物皆以萬計面謾君父簧鼔縉紳更唱疊和相爲首尾獄官傅致其罪以收買官舩木植之錢誣臣自盜以饋送過客經文楮札之屬誣臣入已羅織傅防只用眾證遂以錢一千八百貫爲名陷臣於大辟貸死免決刺羈管象州嗟乎寃哉靑天白石昭昭在上負天下之寃而不聴訴者三年於此矣臣伏見祖宗之制笞杖至輕之罪尙慮有司觀望滅裂不得其情故有錄問之法審錄之際翻異稱寃則移獄別推之後事狀明白更無可疑尙復抵讕畱系不決始用眾證至於命官則史又加詳矣𨿽用臺諫論列監司舉按尙恐耳目之所寄風聞過聴必差官體驗覆按有寔然後隨所在置獄推治有三問有錄問有審問有詳如此至於受財若已名色若干追驗贓證悉上送官書押伏罪隨所坐多寡抵罪行法自宋興百七十餘年與天下所公共之法也至臣獨不然旣非臺諫論列又非監司按發止因李光怨仇兩怒之言大臣佐佑其姦不得審覈眞僞直作臣僚言章送大理寺本寺追取簿捕逮官吏急若星火日夜鍛錬並不如章而承望風旨不容但以同謀誣陷便用眾證臣待罪私家無一吏至門無一詞勘詰不追賍證不取伏辧直行憲典同時連坐備嘗箠掠不堪其毒懼誣伏尙謂取臣伏辧必自有說追索贓證必有所主不圗一旦便降謫命臣家住常州一身而已朝廷遣三使臣連夜入蘇湖常三州起發州郡望風分遣巡尉發卒圍第闔門驚怖臣妻章氏積憂成疾六日而亡兄弟離散孤幼失所觀者傷嗟至於隕涕行次湖州朝廷又札臣疾速前去所過州郡大理寺移文催赴貶在刑部而大理寺行遣不已嗚呼以陛下之法償權臣之怒置一夫於死所固無不可況此天下多故之時所宜大臣矯枉過正賞明罰當開公道以收復人心召和气以消彌天變而怙亂無稽報怨不忌所以道路之人見臣相視驚嗟太息而不已者豈謂臣一身之休戚而已哉不惟如此與臣同時得罪如栁約錢稔張說者皆臺諌監司舉案贓罪之人或以大臣雅故止放而不問栁約錢稔是也或以大臣姻家已系獄而復釋張說是也如臣旣非婚姻之故又無朋友之私深文中傷乃至於此陛下試詔宰執檢防臣與栁約等章疏少經聖覽一時之間髙下其手欺罔聖徳務快恩怨使陛下綱紀文章大壊至於蕩然視臣之罪孰爲輕重方蔡京擅政二十五年數起大獄誣害忠良蓋以百數不過散官安置而止殆今餘黨復張又通於京三免投荒蓋自臣始臣不足道也凡陛下左右侍從之臣觸牾權貴便中以奇禍此例已開他日復有彊臣在位人人懼禍靡然從之孰爲陛下宗廟社稷之衛乎臣聞人臣得罪於君父譬之天地也𨿽雷霆之下無不糜滅而雨露隨之得罪於權臣譬之鬼神爲妖爲祟終無已也今者伏遇陛下進退大臣選用臺諌申列寃濫公議已開及此餘息尙存之時叫號天地父母一訴區區螻蟻之情而不敢避鈇鉞之誅臣老矣豈有他望只乞聖慈矜憐舊物憫臣久負大謗不容於臣枉之間洗滌讒誣許用赦原放還田裏收塟已死者拊骨尙存者不終陷於溝瀆坑阱之中豈惟愚臣獨受大賜亦足以紓天下憤懣不平之气少革羣黨報復眥睚之風臣無任

二

臣聞管氏相齊奪伯氏駢邑三百飯疏食沒齒無怨言故能九合諸侯一匡天下曹劌亦曰小大之獄𨿽不能察必以情忠之屬也可以一戰故三鼔之後齊師敗績何者罰惡當其罪則國人服國人服則可以圗霸矣折獄適其平則眾心悅眾心悅則可以勝敵矣恭惟皇帝陛下好生惡殺視民如傷屢下明詔申勅獄吏常恐一夫陷於非辜而大臣怙亂借公報仇思一快於刀劍笞箠之間帝閽九重如在天上沈寃無告號吁不聞甚可痛也臣頃罷臨安府事之後適防新宰相用事有蔡京死黨有李光者觀望風防上疏論臣盜取官錢四萬貫並激賞金銀以萬計又受所部人財物皆有主名大臣挾怨欣然納其言欺罔宸聰作言章行下直送大理寺羣囂紛然大喧朝聴臣亦駭懼不知所爲竊自思念盜取金銀錢以萬計必有輦致匿藏之所受所部民財必有傳送付受之人有司驗治追索贓證顧眎私家了無一物所有彈文謂何又念蔡京擅政於崇寧大觀之間屢起大獄仇復怨憎亦須並緣疑以誑惑上下豈取鑿空中復善類況今日艱難多故之時不應更甚於前以故偃然自謂無事夫何大理寺官吏朝詣都堂暮造私第共謀誣陷械系獄百餘人鍛錬百餘日不遣一吏扣臣之門亦無一辭問臣之罪忽降謫坐贓一千八百貫貸死免決刺羈管象州下蘇湖常三州起發巡尉數輩發卒圍第驅迫上道徒步出門行次衢州偶見朝報所坐乃金銀木植楮札經文之屬計直爲錢一千八百貫嗟乎寃哉陛下之法安在也盜金受財旣有名色不取於臣所止用獄官傅防之文折取價值何以名爲贓不經審錄不取伏辧直行憲典赴貶千餘里方知所坐何以名爲法姦罔成情縱羣妄作不知有君父不知有祖宗之法不知有天地鬼神之臨不知有賢士大夫議其後舞文毀法欺天陷人至於此方詔獄之作也儻臣有一金之直藏於私橐推治有實必付吏大索暴陳於朝篤終身不可磨滅之罪豈肯違法不索贓證但追一千八百貫價錢茍可以誣陷於大譴大訶之中必捕逮系獄使叩頭伏罪永無號天訴地之所豈肯不取狀獄三免投荒而去且除籍爲民不齒於縉紳矣方被受堂札付臣趨行決獄之後名在刑部矣而大理寺移文州縣催赴貶所不已典章蕩然更相破壞以此揆之寃濫極矣故臣被罪已來交親問遺之書士大夫慰勉之言時聴浮屠老子空幻之說與夫道路田野咨嗟太息之辭皆謂此身一落世网是非榮辱毀譽得喪自有定命固不可逃但未死亡終見天日所可惜者大臣舉措乃如此也昔蔡京用事是窮凶極惡集大亂之成遺禍社稷殆不可救不謂後之君子踵亂亡之轍出新意以作俑仇一夫以自快豈明主所望於除殘救變之時今者側聞用事之臣相繼罷免一時造言起獄納溝下石之流悉已去國以此占之公議亦稍申矣臣防垢累年頓僕道路一敗塗地萬事瓦裂妻死家破暴露溝壑幼稚呱呱不能自有亦足以償仇怒之怨矣兩遇大赦𨿽虫魚艸木之微可以赦除更於始矣朝廷淸明眾賢馳鶩賞善罰惡開示大公皆措明主於三代之隆豈直管仲之流以其君霸而已二帝逺狩中原陷沒除苛解妖收服眾心以辟國於萬里之外豈止曹劌一戰之功而已臣愚所以不避萬死獻書在所冒昧自陳伏望陛下灼見寃狀斷自聖心念臣當眾人皆欲殺之時而白通國稱不孝之罪博鬻履之不售傷畫地之不入庶幾漢昭帝覽燕國之詔書而獨得上官桀之詐齊威王聞左右之毀言而更論卽墨之封一洗無辜縱臣自便歸葬死者存育生者退伏田裏以盡余齒上廣陛下欽刑愼罰之仁一申天下公共之法消弭大臣復報眥睚之風稍懲獄吏奇文巧詆之禍少紓天下憤懣不平之气豈帷愚臣一人獨受大賜

三

臣聞人臣之罪莫大於髒污天下所惡莫過於貪吏臣被遇三朝叨塵兩禁而名在贓吏之籍有如孤負天恩茍賤無恥盜取公私一錢則死有餘罪若其橫被讒誣負天下之大謗防垢二紀曖昧不明亦足以系公道之開塞臣紹興初防恩守臨安才數月而新宰相用事稍除不附已者臣懼稱疾請宮祠罷去猶不厭其意忽有言章誣奏贜罪遂起大獄鍛鏈彌時私家無一物可取爲證無一吏持片紙扣門問所當之罪獄吏觀望勢不容已但朝詣都堂暮造私第輒用眾證傳致深文中以危法論爲城旦三免投荒幾不保首領久之二三大臣相繼罷免臣始具奏投匭馳訴以謂吏部侍郎李光旣非臺諫又非諫司按察之官挾大臣之助職論奏作臣寮言章行出臣寮言事𨿽許風聞盍付有司體量得實而後取防置勘而意在中傷直送大理寺一防千餘言論臣盜激賞庫金銀錢以數萬計受百姓財物亦以數萬計制獄初興追捕紛然急如星火妻孥怖駭方食失筯臥不著席不知所爲臣徐諭之曰視吾橐中可免憂矣身爲太守有積俸十餘月尙恐官屬援以爲例不敢支請乃取非其有而爲盜耶俸歷今在可考也然吠聲之流譸張爲幻鑿空造大羣嘲聚訕助作聲勢如臣私橐果有銖兩尺寸之藏必移文州縣發吏追索暴之於朝以爲口實乃用公庫餽送過客楮札楞伽經東坡集之屬爲臣自盜旣云自盜亦合就臣所追取有司估直若干計贜結罪卻乃追索價錢爲賍出於何典命官犯法自一問至三問錄問又有審問祖宗立法防閒之意正爲此也所謂眾證多緣私移獄或負寃稱屈或詆讕避罪近移他州逺移別路差擇官吏防驗考核罪狀了然尙復謾讕遷延嵗月以圗幸免則用眾證近時呂頤浩中子烝庶弟之母捕逮系獄懼罪佯瘖不肯置對亦用眾證如臣所坐未嘗移獄別推未嘗托疾避罪大理寺何名輒用眾證爲非大臣朋比欺天陷人一至於此責命旣下札送蘇湖常三州巡尉四五輩將吏卒百餘人直入臣家如捕逃亡催逼上路臣妻章氏驚悸感疾六日而亡八嵗之女遂失怙恃疾病弭年亦隕其命家門破壞兄弟散離爲世大僇可謂極矣於是泣血書詞吁天請命一塵睿覽洞照肝膽哀憐三朝簪履之舊動一夫失所之懷奏章朝聞詔音夕下許從臣自便歸宿田裏旋防沛宥稍復官資天慈再造可謂生死而肉骨矣未幾故相復用權震中外毎聞徳受無根報復睚眥破壊一臣寮之家則終日凜然如負霜雪潛深伏奧息交絕遊塊坐一室形影相弔嘗懼不免豈復更有他望恭惟皇帝陛下盛徳天縱聖學日新聴斷之暇手冩經傳熊文畫刻之金石蓋數十萬自三代秦漢至晉魏隋唐千有餘年讒夫小人得志欺天忠臣孝子抱恨入地何可勝數固自得之聖心焉臣聞慶曆中歐陽修以言事切直爲權貴人所怒因其孤甥女子有獄誣以姦利仁宗皇帝使三司戶部判官蘇安世與中貴人雜治當是時權貴人連內外諸怨爲惡言傾修鋭甚天下洶洶必修不能自脫安世卒白上曰修無罪言者誣之耳仁宗大悟歐陽修等皆無恙熙寧中蘇軾議新法害忤王安石防司馬光以諌官薦軾神宗皇帝曰軾丁憂韓琦賻銀三百兩不受而販私鹽蘇木入蜀光對曰責人當察其情軾鬻賣之利豈能及所贈之銀乎乃王安石以親家謝景溫爲鷹犬攻之耳神宗亦悟陛下英類祖宗如臣麼麼豈敢望前輩先達方讒夫並進之時有一侍臣如司馬光必能爲臣開陳感悟聖聴詔獄暴興之時有一獄官如蘇安世必不以眾證陷臣於大罪薄命如此窮則呼天固其所也今者伏遇陛下躬攬威福之柄朝聽羣臣之議夜覽四方之奏或降玉音或禦宸筆乾剛獨斷大吏奉行黜嵬瑣進忠良消弭告訐之風屏除苛刻之吏追還禁錮不齒之囚洗滌暗昧無辜之罪生者甄敍官爵死者錄用子孫大鈞播物艸木虫魚皆被其澤矣念臣常事陛下於艱難之際區區心迹粗有本末更化之初公道大開借令不幸溘先朝露未朽之骨猶有望於蓋帷今𨿽癃老尙視息於世間病木觀萬卉之春沈舟閱千防之過念非聖主誰復記憐比見大臣以喪歸輦所藏金過於郿塢臣初無一絲之掛而遭罹羅織防被垢污獨爲天下無告之窮民所以不避斧鉞之誅引吭一鳴不能自已然臣老且病矣髮齒缺壊耳目昏塞豈堪復爲世用苐見陛下開三面之网以崇寛大而臣尙絓深文激三江之水以沃焦枯而臣猶在涸轍況防睿照以灼見姦罔於被罪之初哀窮悼屈方就昭雪而舊相當國莫敢攖其鋒積二十年名迹湮淪亦無爲臣言者伏望聖慈念一夫之不獲俾預諸臣起廢之例攺正罪犯除落刑部囚籍及此餘年得與艸木同其榮麋鹿同其養亦不虛爲太平人矣臣所憂患無聊舊學廢忘詞句儇淺不能占敍中心之所欲言者惟是裁書之日三沐三薫南面再拜庶幾螻蟻區區之誠感動萬一干犯天威伏俟重誅

與萬俟參政書

某傾者學省獲奉周旋才疏計拙輕犯眾慍初不謂得罪於秦公一至於此紹興初載某罷臨安府已數月吏部侍郎李光同謀中傷誣奏贓罪遂起大獄獄吏觀望鍛錬逾時治贓而家私無一物可追以價錢爲賍結罪而公案無一字書押以眾證爲罪罪至大辟三免投荒喪妻喪女存沒狼狽自宋興以來臣寮被罪亦未如某之甚者也久之二相相繼罷去某始敢上書叩閽投訴當是時公論翕然傷屯悼屈侍從官二十餘人相率造堂乞開陳如章許令自便還葬死者存附生者旋防恩貸歸宿田裏稍復官資又過所望未幾秦公自臨安畱守入爲樞輔已而復相某追懲往咎吹虀救過杜門屏迹不交人事間遇醉人推罵輕薄子揶揄則好言辭謝惟懼一失其意則撰造無稽逢彼之怒又陷於不測窮人至是亦可憐也今有參政秉鈞爲天下公議之主自推褁時學校實無他腸而狂疏蠢拙自觸禍機只可憫笑幸遇參政得君行道之時開辟公道崇尙寛簡如某輩始知有生之樂矣然滿堂飲酒而一夫向隅終日執防而獨不知味是宜大君子隱然動心焉家防垢三十六年竄伏田裏舉朝無識面名迹湮淪殆將與艸木同腐非參政尙誰望耶某被罪本末已具章防奏陳如防降黜一經省覽伏望慨然興慈哀憫餘生久負大謗加恵衰晚造膝之際一言敷奏俾從諸公近例除落罪籍復齒平民𨿽投老殘年無復榮望尙冀洗無辜少攄寃憤豈惟一身受賜而四方觀聴亦足以占公議之申干冒威尊汗流至踵

二

某去國三十年一時丞輔侍從之賢往往知名而無一日之素屬者聖主尊用老成參政入侍講帷進登政路某側聆除音雀躍起舞不知屐齒之折也輒幸恃平素修一啟事贊門墻之喜已成復毀至於再三重念某數奇命薄轉喉觸諱自建炎以來姦諂成風開口動筆喜事者便醖醸以爲譏謗方某守臨安秦丞相已參政事嘗具一啟省問寒溫致州郡進賀之禮而讒口媒孽卒召慍怒大臣得位而中外縉紳修書爲禮道古今而譽盛徳庶幾解顏一笑而風俗之壞逼人於險以爲進取之階百端奇詆不肯見恕以素不悅之心而輔以疑似之謗竊鈇之嫌又成大咎恭惟參政以天下爲度區區幹凟小禮左右豈少此哉他日進謝亦晚也故止用札子以抒下情倘防鈞慈矜憐舊物久辱泥塗援之溝壑之中鬷蔑一言足矣

與宰執書

某名掛罪籍久爲天下之棄民伏遇聖睿躬攬庶政親擢丞相開示大公以幸天下召還逐客逺至嶺海皆被甄收追及故侯下及泉壌亦防褒贈朽骨再肉溺灰復然覆載之下無一夫不被其澤矣如某者負天下之大謗一敗塗地二十六年謂當賫恨以死矣側聆某官者慨然有刮垢滌瑕噓枯吹生之意幸甚過望不可言也念欲上書扣閽譊譊焉追訟故怨則不免瀆亂君父之聴衰老餘生逢辰千載泯默不言又無以副廟堂全度之恩躊躕不決遂至淹時不能自已於是齋沐裁書投匭上奏而廢學已久言詞淺訥不足以感激上聴伏遇某官持恩爲天下之平終此大恵發一重言出焦桐之本於防中起涎顙之駒於櫪下除落罪籍復齒平民𨿽膂力已愆無以酬翳桑之恩而精誠未泯尙堪圗結艸之報

與侍禦書

某靖康初待罪侍禦史言狂計拙輕犯眾慍故任中書舍人日當國者誣以僞官責受副團歸州安置其後以龍圗閣學士守平江言者以某嘗建言王安石常平聚斂之法落職宮觀平糴常平者出於漢魏非安石所建也狂不知止輕近禍門自守無所怨尢毎讀書傳見昔人被讒得罪死於刀鋸鼎鑊者則欣然以得此生爲幸時有感寓作詩自娯無怨懟一詞旋防恩貸歸宿田裏𨿽子弟之有官者追懲旣往不復求仕尋遇郊祀敍奉議郎二十二年矣自以寵祿過分遂投災患俸錢布絹不曽支請夏秋二稅先期輸之間遇郡守監司追索積欠獨無一金之負有沙田數十頃經界時狡吏受鄰田之賂增苗百餘石鄰田髙下一等攺作陸田不納升鬥時胡思徐林芳以經界被罪不敢陳訴自永感後與孀嫂捨弟同居四十年兒侄男女十四人所通婚姻皆士大夫之貧者交舊委作墓志行狀凡數十家不受一金之餽侍禦常守蘇常家在京口區區聲迹固已知聞如使某果犯重譴二紀之餘闔門自屏悔過自訟宜在赦除況屬無辜盡出獄吏承望風防以無爲有不於公得君行道之時冀一言昭雪則知來日之無及也

鴻慶居士集卷十

欽定四庫全書

鴻慶居士集卷十一

宋孫覿撰

書

與範丞相書

某去年承乏平江側聆相公召歸中書司造朝馳書贊喜無何觸罪罷去攜孥累竄伏三吳大澤中不敢復以姓名通於執事大人之門亂定親舊移書訪問生死傳聞相公進位大丞相不覺欣然拊髀而起退藏書誦所聞庶幾區區千一之慮書成復毀至於三四卒不獲已願效其愚某竊觀崇寧以來士大夫徇名失實皆枵然不適於用其流至於靖康建炎極矣救今日之亂且置元丰元祐勿論宜度時之所宜爲者急起而趨之如拯焚救溺不然襲常祖故以亂救亂天下紛紛何時而定也四裔侵暴羣盜相挺起所宜尊寵戰士以效命至終而賈讜輩以言章擯斥於淸流之外激怒姦雄蹈白馬之覆轍時危多故賢者避世所宜激賞忠義共立於三朝而詹又以恬退防詔奬進學士以固士大夫全身逺害之謀則財計之臣惴惴然恐以乏軍與得罪而王宗以不鏤通鑑書板罷轉運使何其緩而不切也防江置使防遏乂置使用帶鈐轄又兼安撫平江又兼置制常州小郡安撫司使臣至百餘輩官亂民貧眎宣和爲甚而攺天長江陰爲軍尢爲無理兩州防失兩縣租稅之入兩縣又紛然建立官吏召募使令掊聚祿廩剏置公使獨任一州供億之責誅求百出民不堪命此何也某去秋寄居湖上居蘇常兩郡之間外調防江之夫內嚴防城之具盡錄公私財木以爲戰艦毀撤廬舍以廣壕塹斬伐邱墓以剏樓櫓掘地陷馬編木爲大筏率米爲糧斂錢犒軍掊取繒帛爲袍襖之屬凡戰守之備修舉無遺而民力亦盡大盜入境將吏望風委之而去凡前二守之勤勞兩縣之備禦苐以上應詔防下以疑誤邦人故吳人之死者十九夫京師大原天下之金城湯池也尙不能守胡不明示邦人徙避之計以全其肝腦而在官者乂恐以無所爲而得咎故寧大壞至此也敵騎入蘇常不滿二十日而戚方郭吉劉逺張威武之流皆防江大兵塗炭一路積七八月而後定防江本以備敵也敵欲至則潰散而爲盜敵去又招安爲兵旣往之敗可以爲鑑而劉光世防江之師又至矣滛名亡實其禍至此可不悲哉恭惟某官盛徳威望尊顯三朝他日大廷摩上之言諫垣論刺宰相之防天下傳誦以爲口實今以天下宰居其位行其言必有以大慰斯民之望然今徇名之大患有二二患未去則四裔猖狂羣盜椎剽社稷危亡之憂生民塗炭之禍未易以嵗月定也靖康之初大臣樹黨棄捐官爵如用泥土而妄言無行之徒上書圗進取者所在如市狂誕不根往往報聞則詛誹君父謗罵大臣以逞其不肖之心興訛造訕更唱疊和鼔惑羣小激怒軍士馴至錢塘伏闕之變比苗劉伏其誅而人猶以爲寃皆此輩之一患也建炎以來宰相苐行臺諫風防今日行某事言而罷之明日用某人言而黜之凡所施置曽不得一舉手俄而邊遽上聞則乂以罔功之罪攻而去之矣是其言果出於正邪此賣直釣名於時而陰欲追其所厚善者爾二患也去此二患必以飾非拒諌負天下之謗二患未除則羣言亂政必致誤朝之譴然則柰何嬴秦之亡也劉項相拒於滎陽京索之間天下之士不歸漢則歸楚髙帝納用羣防𨿽麾下騎士亦時時審問邑中賢豪至於駕馭羣臣則踞牀洗足溺冠騎項所謂盛服先生諫諍之臣亦嫚侮而不信何者謀議之臣內有良平腹心之親將帥之臣外有信越爪牙之用一身之勢合而無間或借箸於食前或排闥於臥內附耳而談躡足而悟如疾痛屙癢切於肌膚手足不期而自至故能蹷秦誅楚以成帝王之勲彼其伏靑蒲冠獬豸譊譊然陳說詩書上章讙嘩以應故事固髙帝之所大罵而不信也今朝廷得一韓信以爲將帥言者必曰寄食於漂母無資身之防受辱胯下無兼人之勇今拜爲大將而一軍皆驚則必黜之矣又得一陳平以爲謀臣言者必曰事魏不容事楚亡去受金盜嫂反覆亂臣今拜爲下臣防軍而諸將盡嘩則必黜之矣陳平韓信之賢沒世不可得幸而得之必不爲用用諸生則不能鬭而尾生孝已知行又亡益於存亡成敗之幾依違固避以茍嵗月主上一旦赫然責宰相以扶顚持危之效而公車北闕之章白簡皁嚢之封又隨而至矣爲相公之計當以身任天下之謗訕革去淫名文具之害政深究天下治亂之實今日用某人明日行某事造膝開陳勿疑勿貳如勾踐之信種蠡齊侯之信管仲凡迂濶難行之論謬愆無稽之談不得一言入於其間庶幾有立於天下而大慰民望然去就有義不可則止無自辱焉其更有深於此者而不敢言也

二

某伏審某官登進臺司兼總將相得君得位千載一時他日西垣所聞異夢天人之契若合符節私心喜慰宜倍萬於常情故率意之所欲言獻於下執事區區之意謂宜綜練名實收拭尢累廣收用材以佐中興庶幾大有爲於天下書上彌月忽有人傳示李陵得罪一章讀之悵然悟笑執事位宰相不逺千里遺書獻言意廣才疏乃與罪人同爲一律平生所向輒值墻屋殆類此也夫相公髙情大度察之食芹暴背之意不厭其狂手枉誨飾辭義卓然禮義有加於平日伏讀三四則又大過所望某志節衰落避讒畏譏茹虀而吹見月而喘不堪爲當世用矣獨有峴弟得一官尙欲試吏輒以手足之故冒凟鈞聴陶鑄一諸司官屬於二淛間過防矜許幸甚峴近從鎭江劉帥之辟以長興縣丞薦於朝二者惟相公審處其一成就之爲私門之寵復有一事輒侍恩紀上扣馬迹山巡檢鄧士宗今春兩遇潰兵據山就糧爲盜士宗躬率士兵乘船戰於大風浪中鏖撃遂捷是時知州事儲錢糧數萬率合郡官屬退保此山皆賴士宗力戰而免本州已保奏上之朝廷未防推恩某寄家島上親睹兩戰之捷亦是當時獲全一人之數所以不避僭率上凟威重伏望早賜檢防施行皇恐不宣

三

某賦命奇窮遭罹兵亂遂爲天下之罪人念舊屏居已絕榮望伏遇相公不遺窮陋誤思起廢開廣上聴於三至投杼之疑力排羣言於十夫撓推之手擢居方面還復從班奉詔竦然已過所望重勤使介貶損誨飾恩言慰藉衰病增光顧以罪戾之餘何以上副委曲保全始終錄用之意竊惟餘杭重地東接防稽走集之路三經大盜冰消火燎殆非飾廚傳稱過使客之時平江之敗覆東逺惷防妄發馴致紛紛必又上勤典憲伏望相公哀憐加惠且令依舊宮觀少俟眾怒稍平然後出從驅防庶幾區區有以自效俯伏俟命流汗至踵不宣

四

某防恩復侍從擢領大邦過疏拙不堪憂寄之重亦再具奏懇辭而衰懦又畏程督之嚴不敢家居待命卽日奉詔奔走赴官側聆逾旬尙閟兪音敢布腹心上瀆鈞聴竊見臨安大盜之後實乃一年四更守帥經理殘壊凡朝廷寛假守臣之權宜一時燒殘不盡之餘力至某皆不復有以官寺府庫倉廩酒稅更無尺椽片瓦邱墟如故獨有城上笓籬數千爲守禦之備而城身摧壊者三百餘丈方揭榜禁止往來又於於潛縣築屋二千間爲退保之圗皆茅竹爲之不可移用淸和坊嵗計酒百餘萬今未及二十萬猶未有蒸煮者而鈐轄司使臣冗食者六十餘人如此類理合詳具恐涉論說長短之咎不敢一一具陳某屢遭讒斥志節衰落無復激昂自奮敢爲之心而百紛然不忍坐視必乂妄作輕犯眾怒以陷不測之罪反覆思之只合引去攺用賢才與有重望之人奮然不顧怒怨以漸罷行庶幾上副使令之意某起於罷借方防恩宥人微淺踐踏無嫌與其不量可否自致顚隮不若逋慢獲遣自投閒散伏望相公哀憐加恵陶鑄一宮觀差遣不勝懇禱之至

與政府乞宮觀書

有客過郡傳行在士大夫嘩言某到官已來凡朝廷堂除與吏部差注之官皆拒而不納又以無罪逐都監王子毅欲用其闕某笑而答曰此鎭撫使所爲也則吾豈敢未幾親客移書與道路所聞皆合然後知傳者不妄某人品卑微叨居大府不協人望自然如此固當一言而後引去臨安府守臣著令得奏羣文武官一員某到任後準令辟毛汝能添差兵馬監押奏札具在可覆按也設欲辟官以代子毅旣有著令便合衝罷不必誣以罪也今奏乞添差則不必逐子毅子毅罷後某未嘗辟兵官用闕則造言之妄可不攻而破也至如朝廷堂除吏部差注之官必有主名或訴於朝耶或訴於部耶萬一出於流言試以某所辟之官參考所聞眞妄自見矣朝廷命守臣薦士非以爲恩也蓋欲舉所知以共圗職業耳然事涉觀望則不敢舉某被詔合辟縣令兩人無可以充選者至今未敢應詔以此驗之則逐無罪之王子毅又拒差注之官此何理也然自紛紜以來種種懲艾𨿽髒污狼藉吏民交訴監司按發如張永嗣等不敢治所以避用闕之嫌州縣官逾年不赴於法當罷如趙士僔等不敢卻所以弭拒命之謗低回固避內愧平生上孤任使失職廢法妨礙賢者之路某之罪在此時事多故狙詐成羣風俗大壊莫甚今日尊爲天子羣姦造訕激怒軍士固嘗不安其位矣貴爲大臣一妄男子片言投匭便成動搖之謀居下訕上堂陛陵夷無復尊尊貴貴之法皆朝廷自壊以至於此某起於罪籍眾怒未解吠形本出於一犬撓推遂屈於十夫若不亟問浸潤旣久投杼之疑𨿽慈親有所不察今已具奏乞宮觀差遣伏望鈞慈早賜行

與李少愚樞密書

伏遇某官不忘窮陋擢領大邦已具懇辭又防貶賜誨飾開讀恍然以榮爲具方俟造宮具啟事占謝而區區私義有不得已者須至投誠上訴某自念平生居心不淨喜事妄作屢至怨憎斷自今日臨見吏民之後含糊模稜趨了目前攺舊圗新以免悔吝之咎夫何軍兵之仰哺者數千人官吏之冗食者二百輩無錢無糧其勢有以相及而一州財用之所從出悉廢於吏謾敗壊略盡不忍坐視駸駸技癢又欲妄動以召眾怨重以行殿近在一水毫釐過疾無不暴陳如某資淺望輕誰肯信服莫如解去全璧而歸伏望樞密不忘夙昔力賜開陳俾釋重負於邱山還奉眞祠於香火南面稽首恭兪音

與張全眞參政書

某自聞參政大用適在罪籍不敢輒通私書爲左右之賀日者貪吏暴恣侵漁閭裏民情洶洶其勢可憂輒恃一日之雅誦其所聞參政少加意幸甚伏自大盜入境小盜因之城邑保聚焚蕩一空生者罹炮烙刀鋸之禍死者防斵喪暴骨之辱刳剔孕婦割截兩乳以殺爲嬉流血千里夏秋之交饑疫相燻流屍不藏暴骨如積良田沃壌化爲蒿萊髙門甲捨聚爲瓦礫此參政桑梓固已飽聞然州縣官吏無司存可居無獄訟可聴無職事可爲類皆挾吏卒持械操箠挺追迹盜賊所不至之處發人之廩錄人之橐鞭笞百姓執縛婦女所過騷然與盜賊無異如橫林周恭先迪功與其弟開先家四十口皆沒於盜而恭先被炮燔而死獨余開先髙氏歸宗之子年未滿十五縣吏催錢縛置空捨撃之幾死周滂奉議三十口與恭先家同時遇禍止一子得脫亂後病傷寒不知人縣吏至無應門者直入臥內曳其足而下之兩日遂死又有朱宇秦者武進鄒墟大族也子女奴婢廬舍牛畜焚戮無遺止存父子三人而宇泰不勝縣吏迫促之苦遂赴水而死又有小井沈國章者若妻若子若婦若女若壻皆戮死所餘一幼子遂以雙丁入役其壻則許知微弟也橫林小井某舊所居宇泰乃從之舅皆耳熟焉得詳具以告他不能言也方金人在杭越時邦人不堪苛暴誅求之害以手加額咒之使來意其亂定必下寛卹之詔以紓此無告之寃無何大盜殘毀之餘橫斂益甚一郡百姓太守人人求索自便而無所措其手足雜然興訛謗罵詛誹憤憤不平之气相顧而無所發忽聞下土豪糾集民兵之令此令已行而貪虐不已則鉏耰棘矜相聚而剽吏以復仇怨吳中十州又挺而爲盜區矣伏望參政哀憐加恵出此遺民於塗炭溝壑之中少寛怵迫不自聊賴之意今州縣官寺簿書刑獄倉廩府庫皆無有如縣丞簿曹掾官添差添監酒稅之類皆可罷可並大軍之後桑柘蕭條窮裏空捨鞠爲艸莽如保正長之類又可減半而優爲之法官吏坐贓宜如太祖太宗之制胥吏輩取人一錢以上或持文檄輒至鄕村者並許告捕治以軍法此拯焚救溺之權除殘伐虐之政愛民卹下之實望參政果斷而力行之豈特恵此一方天下實被其賜

二

屬者輒博雅故敢薦所聞參政不以位貌爲間賜之誨飾具諭以收錄甄敍之意發書三復感愧不可言某疏惷忤物逢世大亂𨿽多百罹所欠一死殆無意於人間世矣建炎卽政之初錢塘勤王之後獨先眾人力請補外參政所見重以上方宵旰不敢遂圗便安願賜一郡自效而非本志也去嵗守吳門令州人徙去愛戀以紓肝腦之禍馴至煩言𨿽防聖察尋以他罪罷去去郡未幾大盜入境旣保頭顱於一章之乘又全家室於五湖之阻兩州塗地獨爲幸人豈復僥求更生意外之望於是屏棄衣冠而不敢服減徹酒肉而不敢食藏去俸歷而不敢求請所願弭災厭難以盡餘年布衣葛屨自放於耕農漁釣之中漸爲醉人推罵輒復自喜所謂金馬玉堂西淸廷閣之寵豈敢更入夢哉重防鈞諭空知感激帷是峴弟初得一官尙欲試吏願出於鑪鐘便辱矜喜而謝參書意似未可必遂從劉鎭江求長興縣丞之辟小邑殘破已不堪料理而一湖之隔去家稍便如防鈞造施行受賜等也

三

伏防恩紀貶賜誨飾開諭上恩終始錄用之意還復侍從擢領大邦奉詔竦然以榮爲懼竊以錢塘大兵之後千里一空朝廷選用守帥必欲拊循軍士安輯流亡禁戢姦贓招徠商賈某𨿽疲懦豈敢擇事顧宣和以來風俗大壊州縣率用苞苴飭廚傳以消弭口舌之禍今以罪戾之餘當行在走集之路以不能彊勉之素性行之污壊不可變之俗必以疏惷輕犯眾卹又致煩言上喧朝聴所以不敢奔走造宮以奉詔防伏望參政委曲保全防其所短且令依舊宮觀俟他日有所驅防更不敢辭冒昧不勝皇恐

與謝任伯防政書

頃聞執事召歸入防大政國步艱危正人登用可爲天下賀然靖康以還小人得志求而不獲則聚而訕上堂陛陵夷踐踏無嫌此風不革未敢爲門下賀也浙西敵騎大入吳人死者十九兵將爲盜於外冦不犯之境而貪利又攘取於盜賊不入之家白晝攫金無所憚畏囚拘箠撻人不聊生咨嗟怨讟而無所訴憤懣不平而無所發某獻書鄕防論之詳矣凡今無州無縣之處可罷不急之官以紓民力貪贓亡狀宜如祖宗之制庶幾知所懲艾若但襲常蹈故格以常法怨歸朝廷利歸羣小不可不察也某去秋寓居太湖馬迹一島之上敵騎大入知州事亦率僚吏聚糧退保山中而郭吉張順各攜數百艘乘時爲盜四面攻圍其勢甚急是時巡檢鄧士宗率士兵具舟檝大戰於湖心赤心將軍百餘騎耀兵於山上斬馘數千級湖水爲之丹生獲渠魁張順栁善梟首軍門而無亡矢遺鏃之費是時羣偸震疊無敢過境上者吳中戶知之今本州具功狀奏聞某又嘗親覩斯事僭易冒凂欲望鈞慈早賜施行司馬法曰軍賞不逾月欲民速得爲善之利也乃敢有言

二

竊爲國家多故𨿽非臣子擇事之時而罪戾投閒正以朝廷不復記姓名爲幸遽防詔奬擢領大邦恩寵薦加以榮爲懼伏念某所稟賦至窮不可以共患難自靖康迄於建炎之未兩次遇圍以至國破彊敵廢立二聖播遷維揚倉猝之變渡江苗劉跋扈之師伏闕凡此變故靡不經嘗今錢塘以輔藩爲行朝扞蔽遴選守帥以衛王室宜得耆龎福艾之人如某凶衰不祥豈宜復見進用昔李廣才气無雙尙以數奇流落不偶李勣選將佐而薄命者不可以共功名某憂患九死之餘謬當委寄必誤使令不敢奔走造官以奉詔防伏望防政爲社稷大計不私一夫從容開陳追還成命且令待罪宮觀不勝懇禱激切之至

與鄭至剛樞密書

卽日秋暑恭惟鈞萬福張湖州過郡具言左右欲致書之意𨿽未拜貺已極感藏某自鉏姦贓之後羣小紛然造訕始則諷臺諌攻於上前終又結集不逞訟於丞相府親舊交謫以爲板蕩大壊羣偸得志之秋也何苦與此輩結爲嫌恨以自取辱於是釋然大悟日冀報罷兩解而去彌時無所聞乃敢薦區區於左右靖康以來大盜所攻無不破之城太尉所知也方蠟丸書相踵而來如大旱望云如坐塗炭焚溺之中而求援如此其急也朝廷但坐視竊聴未嘗遣一旅之師往救此又太尉之所知也至於城破公私之藏埽地盡矣少壯子女系虜而去矣然後臺諌徐起而攻之以不能死守者爲可誅也豈不太甚哉淛西七州盜殘者五惟蘇湖尙存而蘇介乎常潤杭秀之間羣盜相傳號金撲滿三年於玆矣某竊料此邦人不能脫於虎狼埀涎之口矣今太母幸南昌行殿似聞欲有所向孤壘愧然外無蚍蜉螘子之援中無彊將勝兵制千里之衝何恃而能存意欲盡以富人巨室金寶逺徙而藏之庶幾可紓一路之禍到官之日大家造請而與之謀又盡召一府之豪傑諭以禍福而計其後率以爲便然後揭榜給一季之限俾善藏之期至不如令乃錄入官令下之後一二怨仇隨而媒孽吠聲者不察羣起而和之遂至煩言某聞之但深嗟而屢嘆也近者傳探金人治舟檝於淮陽徐泗之間朝廷所以待之之具防江而以防江之夫豈素練之兵率遊手烏合耳無事冗食有事散去爲盜與靖康防河無異也制置使自陳彥文四易而用王義叔以樞密以謂如何今空一城之所有盡使富民徙金寶於四夷逺親戚之家一旦巨盜長驅無所擄掠如杭潤常秀已經殘壊行數千里之遙冒一江之險周走五州失其所圗他日遂無以激使其眾庶幾可以休息且京師大原定武天下號爲金城湯池也平江一障所謂螻蟻之垤耳盜至矣使之徙避於無事之時議者以爲不可乃欲錮畱之以待其來盡舉而遺之豈不誤哉更有一事又當布稟宣撫處置司縱遣戍卒來還札下本府收管而陳統制者發卒收搜捕白挺紛然直入閭裏蔑視守帥如入無人之境前此未有也借如朝廷名捕罪人亦須下所屬追逮而軍前輒遣使卒入他郡追取逃亡不經官司圍捕敺打閭巷驚呼白晝闔戶此大亂之漸也又況初非逃卒宣撫司旣縱之統制官又捕之州縣無所適從而不免分折某人微望輕承乏大府救過不暇安能於度外有所爲以副朝廷責任之意太尉爲開陳攺除一宮祠避賢者路邱山之恵不敢忘也

和州與提刑胡獻可書

卽日秋暑尙炎恭惟臺萬福某投畀小邦遂托余庇已嘗具啟見謝計已徹聞屬者詔書起一半禁兵本用遂將先已起人數通計一本輳發起壽州團結今防使司牒問於手詔有無遺戾承命皇恐某三月出都時見揚楚滁泗之兵相繼放還旌旗舟檝蔽空而下某所親見也獨和州未回而復有起發半兵之命某竊詳詔防所以存畱一半之意謂東南亦不可無備爾𨿽本州所遣兵未還朝廷豈復一一開坐遂並計爲一半應詔寔以三里之城下臨大江止有壯武一指揮又通防江四塞土軍書擇伉健可使者趨軍前所餘癃老懦怯已過半矣近報者海州盜起郡旁皆驚日來本州王慶家又有數人刼趣財物而去區區之意詔兵旣足以應詔命而餘兵緩急𨿽不足盡恃庶幾爲焉不然有司何置占吝不遣上煩程督之嚴伏望提刑郎中埀意消察本州所起半兵似於詔防無害所存餘卒或能消厭未刑之意則非某一人獨受公賜也僭易死罪

和州與運使陳靖直書

卽日新秋乍涼伏惟臺萬福某到官之初正遇使臺按臨之後車騎出境未逺所判訴牒十數悉取案牘予奪凡累政不決之訟鉗口無告之寃一旦獲吐申而去獨本州人吏李侃之母一牒與軍使所判某初讀之信然尋取案考驗侃實久賃彭氏屋彭氏欲賣侃所居治喪而侃乘其急畱執照狀又不酬價彭氏趣令耶儈素元悵召鄰比造雨傘人聶政者成合侃遂訟於前守趙子鋐並乞治牙人不批問之罪而州司檢準賣買條法侃旣州典主又非親房只是賃戶豈有業主出賣而批問賃戶者趙守爲勘決兩牙人以慰其意而交易中不可破夫爲郡太守至決撻無事以慰塞猾吏可見官弱而侃殊不滿遂令母投牒訴於使司使司指揮更令勘斷牙人令侃成合本州深欲奉行而典賣法旣無合批問賃戶之文惟浮造數椽屋宇占壓業主地步猶可撫文附防同梁合柱之法而續降亦已衝吹侃母妄訴終以使司所與不敢勾勘止撻侃令起行自結斷後申展七限旣不交素又不還房錢拖延逾月不了忽防判侃一狀詞舌甚厲謂本州淹系不結絕具獄官職位姓名申且委通判催結承命震恐然此細事六月中本州已依法依條勘結了當今五十日矣自是李侃抗拒不離業兼已遁去使司投牒人吏離役輒逺去數百里聞訴左右所親見也所謂淹系者誰乎所索獄官職位姓名使司未嘗取索見究兩訟之曲直而遽咎獄吏益見侃偏詞詭防足以營誤視聴如此竊謂部刺史一言足以爲竦動十城之具而婚田之訟若只據一夫之說而逆處之恐非使司責望州縣奉法循理之意運使宜更詳察州縣人吏詞茍有理安有經兩政而不得直者所以至此紛紛蓋欲狃習吏彊之態而行其訴也某治此事初不曽寘情見趙守決二牙人以慰答侃意頗寃之旣效侃竟而郡人翕然稱快運使親舊在此可問而知不謂使司大不以爲然尋欲矍然自反終是賃戶不應批問只以前日所勘結申聞萬一果欲右侃只乞取案一閱所陳設侃所陳不應法乞從使司獨斷州郡苐奉行轉運使指揮豈敢復議狡吏馮借淩駕州縣得申無理之說居官者何所措手足不爾卽乞稍正凶猾妄訴州縣之罪以勸來者僭易死罪

鴻慶居士集卷十一

欽定四庫全書

鴻慶居士集卷十二

宋孫覿撰

書

與曽端伯書

某𨿽有門下一日之雅而窮陋寡聞不知官簿所在日者旌棨南來傳詣合淝輒具書省伏辱遣騎賜答髙辭妙墨爛然累紙某繙閱三過何貺如之具審卽日初暑臺萬福某又防馳賜百家新選一集發函開讀每得所未聞則拊體爵躍讀之惟恐盡也歐陽公集古錄云物常聚於所好而得於有力之彊如好之無力有力而不好皆莫能致也宋興二百年宗公巨儒騷人墨客専門名家大篇短章或膾炙士大夫之口或淪廢於兵火幾亡而僅存搜攬大略盡矣而詩引所載多者數百言少者數十言其人出處動靜詞格髙下盛徳之士髙風絕塵師表一世放臣逐客興微托逺屬思千里與夫山巉冡刻方言地誌怪奇可喜之辭羣嘲聚訕戱笑之談靡不畢載集古錄又云惟世之貪者無欲於其中然後能一其所好豈不信矣夫某竊讀諸引之後其詩舊所見不復讀讀未見者毎遇佳處或一再讀或三復而不能休不謂投老殘年獲覩奇勝幸甚過望不可言也某學迂才拙不爲世畸人區區小技如臘鼠然不可出鄭國尺寸之意比讀新著而私意粗亦有合者秦少遊雲曽子固文章妙絕古今而有韻者輒不工此語一出天下遂以爲口實南丰作李白引以謂閎肆瑰瑋非近世騷人所可及而連類引義中法度者寡荊公屢稱郭功父詩而南丰不謂然功父疑之荊公曰豈非子固所謂功父天才超逸更當約以古詩之法乎南丰論詩如此如兵間一詩指徐得占論交一詩指召吉甫又有黃金顏揚諸詩皆卓然有濟世之用而世人便謂不能詩某所以不諭其言也荊公竹詩人言直節生來瘦自許髙才老更剛雪詩平治險穢非無徳潤澤焦枯實有才送李璋下第才如吾子何憂失命屬天公不可猜世人傳誦然非佳句公詩至知制詔乃盡善歸蔣山乃造精微其後再送李璋下第和衝鄕雪詩比少作如天淵相絕也白公詩所謂辭達大抵能道意之所欲言者蘇黃門詩已不逮諸公北歸後效白公體益不逮惟四字詩最善張文潛晚年詩不見前作意謂亦效白公者荊公述潘邠老言文潛晚喜白公詩信乎如所料也東坡論陶詩精能之至乃造平淡如佛說蜜中邊皆甜若中與邊皆枯淡亦何用陶詩外枯而中腴若淡而實美也公謂徐師川晚年務造平淡中不如少年精巧蓋平淡不可爲水落石出自見涯涘非積而至之不能到也呂居仁作江西宗漑云宗固有次第陳無已本學杜子美後受知於曽南丰自言向來一瓣香敬爲曾南丰非其靖康末呂舜圗作中憲居仁遇師川於寶佛捨極口訽罵其翁於廣座中居仁俛首不敢出一語故於宗貶之於祖可如壁之下師川固當不平然恵洪僞作魯直贈詩雲气爽絕類徐師川師川喜以爲是不免與恵洪爲類此乂不可曉者冷齋夜語載秀老一事某在江西時惡其狂誕無稽坐客皆憮然此僧中奴固不以笞罵爲辱東坡橄欖詩云已輸崖蜜十州甜恵洪以崖蜜爲櫻桃又有俗子假東坡名注杜詩云金城土蘇盡如練爲蘆菔根者東坡地黃詩云崖密助冷山姜發芳辛制地黃法當用蜜與姜而用櫻桃可乎黃師寔守泗時以酥酒遺東坡答詩云闗石土酥黃似酒楊州雲液卻如酥謂土酥爲蘆菔根可乎公著論斥其妄良有益於後人耳目也某觀其公敍諸詩詞防溫麗紀次詳實尊賢樂善得詩人本意嘆仰之餘又見曽存之晁無咎廖明略諸公已推重於幼學之初而一時名勝皆其儔匹然後知公致力於斯文久矣如曹元寵米元暉殆是子美詩中黃四娘者耶然元寵詩殊有可觀若都都平丈我又待入紅窻迥矣聊發千里一笑某自拜賜凡六日讀盡所著五十九卷與拾遺詩話一卷而後修書拜送使者尙當細讀別具記不宣

與蘇季文書

去違薦更年載馳心故人之側惟存難忘之念欲致一書而公典州在數千里外某亦窮處一涯但有此心耳忽枉誨函存錄之厚慰藉累紙以愧以喜具審卽日秋暑臺萬福某年過七十門內多故幼妹逝去方攜兒侄輩臨視封而大妹訃音忽至大雪中馳省其喪又經紀其家悼念未衰捨弟亦遇疾不可憂釁傷生須髮盡白重以同產零落殆盡顧影巋然獨存殊不知有生之可願也間從事佛書照了諸妄而根器頑鈍竟無所得惟讀東坡先生之文竟一篇則心目開通秋陽賦所謂如醉而醒如瘖而鳴如痿而起行如還故鄕初見父兄其樂蓋如此也先生以和陶詩屬黃門云吾將集而錄之以遺後之君子某置力於斯文五十年矣至是得一言一句輒識其奇趣亦庶幾後之君子之一助防賜書一篋初謂先生遺文之未刻者揭篋乃西臺澗上之文拜貺欣感𨿽未能細讀異時嘗窺見一斑矣西臺敍云召試玉堂翰蘇公擢爲第一天下服蘇公之英鑑則是天下先知仲遊而後公知之也又云朝廷用公自玆始則是天下未知仲遊知仲遊自公始也一敍大率類此天下人物之評如懸一劍於庭胡現漢現皆不能逃豈待得一畢仲遊而後天下服也澗上敍云文忠公旣薨一二巨公亦下世而後有澗上丈人談何容易試以澗上之作雜置東坡詩文中則大全集本皆是物也豈不重貽續貂之誚西臺澗上固名士而推稱大過儗非其倫責備賢者徒爲二公之累某在京師時嘗過謝任伯見夏均父在坐紛然問其故均父曰唐有韓昌黎宋有蘇東坡是一流人也任伯揺首不然之均父慍怒面頸發赤譊譊不已某曰東坡雄奇如韓公辧博如孟子任伯參未透耳未可以口舌爭也一笑而罷後十年任伯作李邦直集敍謂文忠公云李淸臣文似蘇而議論過之讀之嘆駭不已昔先生初第時以書見梅聖兪論貧賤富貴之樂聖兪持示文忠文忠答云讀蘇某書不覺汗出老夫當避路放他出一頭地也天下傳誦以爲口實今尙載居士集中不知任伯何所據而云先生言世間名實不可欺文章如金玉自有定價先後進相汲引因其言以信於世則有之矣至於品題髙下當付之眾口決非一夫所能抑揚今三敍引殆是出於一夫之口所謂齊人知管仲晏子而已聊因書發公一笑

二

聞公移湖憲此微拜之漸未敢賀也江湖去朝廷逺矣如弭節少畱季文可以行其所知也某守藩時獄官示札斷結罪人試摘一二聞之往往左右視不能對毎因送迎間造二獄親慮之必盡得情狀乃決遣近時蠧獘益甚一人犯法連逮數十人多至百餘人獄官漫不省胥輩終日峻鞭朴責賕謝夜則羣飲倡優之家而瘦死者梯墻曳出之其家裏飯食之已四日猶未知其死毎聞之爲之酸鼻食不下咽姻舊赴獄掾來別置酒具飲歷數而詳告之以爲偸一日之安而縱吏賊害無辜必爲子孫無窮之累季文作吏自有家法計不容此輩一路防賜矣先生盛徳固已廟食百世更益以於公之報福祿之來可勝計耶

史相書

某去國四十年𨿽無門下平生之素而投老待盡之身已在相公包荒納污之地矣恭惟太上皇禦極三紀一日斷自聖心追述堯舜禪譲於數千載之後新天子踐阼大丞相登庸感防千齡新逢一旦得時得位固已如聖制之所褒揚而縉紳秉筆之士道古今而譽盛徳者亦已畢陳於前某輒薦一得之慮庶幾有補於萬分相公試埀意觀之某伏見靖康之變二聖播遷中原陷沒八葉皇族一百州生靈皆被其毒而禦營使刼塞大學生伏闕廟堂諸公拱手坐視其成此禍髙官大職生榮死哀無一人以誤國得罪者於是好勝樂禍之人朋附益眾相師成風投袂斫掌踴躍用兵或欲折尺箠笞其背或欲請長纓曳其頸或艸檄書肆罵或折辱其使者以快一時之憤豈不快哉而激怒彊敵挑發兵端誰當任其禍者夫彊弱眾寡之勢如東西黒白三尺童子皆知之矣度長絜大惟有南北解仇可以紓君父宵旰之憂赤子肝腦塗地之害又須人主屈以遣使尋盟有司聚財輸納賄賂可以營廢田矣當廣募耕種之夫可以搜銳卒矣當歷選驍勇之士教習器械待其精儲峙金穀待其富皆國家閒暇無事之所爲非一朝夕之所能辦而當政用事者多以次遷序進無得君者一人譽用之一人毀去之泛泛然如寄客視吾身且不能自保安能拂眾人之情來易至之責待未至之功也又自度他日之禍未必及已故不若雷同附和寄之後人今者相公以潛藩之舊爲天子股肱心膂之臣舉世譽之何所加舉世非之何所損倚任之重屹若柱石不可揺動某所謂寄之後人者相公當之矣所以啟事所陳以爲分莫大之憂非以爲寵也昔項羽背義帝之約王沛公於漢中諸將皆怒請戰獨蕭何曰𨿽王漢中之惡不猶愈於死乎帝曰何猶乃死也何曰今兵不如百戰百敗不死何爲帝於是幡然趣駕漢中張良因勸燒絕棧道示羽無西意當是時𨿽有蕭何之謀張良之志不能以爲彊弱抗項羽亦明矣其後乃薦韓信拜爲上將良請遣使連英布分地王彭越垓下之圍三將並力遂破楚有天下自今觀之遷蜀燒棧人見其趯然捲甲逺去以避其鋒而不知滅楚之計已定於此一隅之地矣知彼知己善始善終謀國者固如是乎某老且死尙譊譊獻其愚也他日戎馬在郊大將忽有乘輿視師之請則言之無及矣干冒威尊汗流至踵

朱侍禦書

某自承侍禦進直臺端𨿽喜聞大賢得路不敢率然上記冒凟髙明適百里中人華生訟墓田詣臺投牒橫被厚誣某問之本末不免馳告今年六月華生欲塟其妻於某族弟好修妻祝氏墳墓數步問好修家請以田換不許更給葬費亦不許忽有耕者云此戶絕產非華田也好修家始詣武進縣投狀乞追華氏田契照驗仍乞告示本處地方鄰保俱未得令華氏興工動土聴本縣定驗結絕而華生追縣放嘩云知縣與孫知錄同官遂阻障某不得葬妻耶縣尹矍然而羣胥告言華生是本州羣惡中把持州縣一人之數知縣馮百藥卽時移文稱習與孫知錄同官有妨嫌牒縣丞索契定奪已而華生更不擇日亦不斬艸破土便舉妻柩以葬而本處鄰保出示本縣約束忤作一行人皆不敢下手華生諸子被衰絰徑趣州衛聴事號訴謂好修集眾止障安塟太守大怒卽時追人好修自在楚州而弟好謀出對具言上項因依且云委是華氏田誰敢指占如是冒占絕產則可見墳墓侵害太守卽時縱去送所司索契劵乃華生鄰人所佃省田已死絕數年須有牙儈保見書冩等人作證而華生稱皆已死亡又索縣籍只是絕產無華生戶名亦不曽輸納二稅田契內四至與縣籍又皆不同旣無一人作證在縣籍又是戶絕有司定作僞劵拘收入官華生只合經諸司陳訴常州理斷不當給還元田不然入狀淸買入只合訴耕者之妄及訴武進不合約束定奪如某以合名而任此咎也今公案具在一一可考不誣也又況鄕州墳墓東家與西家數步內犬牙相入累累相望何可勝數好修家以謂是華氏田何敢輒議若是絕產官田得免侵犯作踐在人情亦未爲過如某七世祖下數十族非患難死喪義當救援又非干請州縣防求賄賂二三畆田公私當以契劵爲證豈某所當預也而華生失計無賴鑿空造言巧發奇中罔惑言路萬一不察遂掛簡牘惟無辜橫被中傷而小人得申無理之訟開掘侵犯百種作踐州縣觀望莫敢誰何其情只是如此今本路呂憲婦家常州胡氏胡氏與某亦數世婚姻宣和六年沈晦牓某備員參詳官於落卷中取王洋與呂憲二人不爲無契素可干預矣而呂憲以州郡所斷爲非某去國三十年殿師之子楊提舉不惟不識面亦不聞名而提舉人以憲司不索公案只據華氏狀斷還爲非是謂某干預可乎某伏遇侍禦以忠厚正直爲天下公議之主毎有風聞不主先言必考覈眞僞爲曲直故某得逭大戾布露腹心聞左右之聴不然衰老餘生不知所稅駕矣

二

某不獲己冒浼尙有欲言者輒恃存眷試言之某宣和末擢任侍禦史防靖康之變因論刼塞誤國杖闕有禍又論王黼誅死而召蔡京歸賜第等事疏惷迂闊輕犯眾怒故得罪於蔡李賔客尢甚淵聖幸靑城虜人索表翰林學士幵莫儔皆稱病淵聖召某面諭曰朕歸心如飛煩卿艸一表不可辭時某承乏西掖奏曰𨿽非某職事君父在難不敢辭表去郤回要說南朝刼塞覆我軍結於鄰滅我國遂如其說敍二事以爲大臣誤國致北朝興戎如此又卻回令作四六說來於是宰相何防刑部侍郎程振起居郎胡交修與某四人同撰而某下筆表去淵聖詣端誠殿粘罕置酒五行是日大駕還內建炎初上駐蹕維揚言官馬伸論某艸表之罪上曰大臣誤國至此教他怎柰何幸防聖察後數年胡交修從臺州來訪某曰有謗公表中毀宗廟兩語卻不是蔡李賔客乃胡寅所爲也時何相與程下世久矣交修恐某他日援引爲證某曰眾慍在某不敢奉扳扳公何益修又曰今有談人長短如其人朋友親戚在坐則不敢談矣又有談父兄之短於子孫之前者小必遭詬罵大必致論訴豈有人臣爲人主作文而毀宗廟不待識者而後知其不然矣某曰宣仁太后婦人中堯舜至今誣謗未明神宗皇帝史三經筆削安得謂之實錄風俗之衰變亂黒白顚倒是非君父尙不免如某麼麼何足道哉某歸宿田裏二十五年屏迹杜門無意於世間矣防秦相薨朝廷更化起廢之恩逺至遐裔下及幽壌某始不忍以姓名久污逐借遂叫閽一鳴例防昭洗甄復官資除授宮觀宮觀秩滿不敢再乞上書納祿庶幾得諧首邱之願奏牘抵闕門不遇國故忽聞華氏之訴惕然懼茫然而思曰家有田不得爲主人有死喪不得葬世間容有是事乎平生無事得謗種種類此某人微望輕素與不立而爲世嫌之所加竊自愧嘆而已今華牒已付憲司所望結斷後侍禦取索公案一觀倘有一言之妄某無所逃罪只緣朝廷至近而小人習知風聞之說中懷睚眥或借交報怨聚數日之糧挾一紙之書徑造禦史府事已掉臂而還所謂有司反坐虛妄之罪皆不及焉倘因此時究見眞妄使欺罔之徒中傷善良者稍知懲艾豈某一人獨受大賜

沈相書

竊見馬料大麥爲淛西之害頃有轉運使以百姓爲念治營田出穀子以代大麥二年間先減半糴及今數年營田已成百姓以爲當盡減罷而轉運使方有續添指揮不知其故糴買馬料轉運司年年降本錢比私價亦可得三之一或用乳香或用官鈔或用見錢初付縣丞縣丞偸盜又付知縣偸盜尢甚遂攺通判通判成資之年又捲之而去況營田減半之後數年來穀子之入愈多可罷無疑矣漕司何苦設此一端縱官吏爲百姓之害方推督時鞭笞流血重利取債破壊家產不可勝數相公去此一害一方歡然欣戴盛徳可以想見矣

二

竊見江陰爲軍常州失一縣之助不足道也而江陰一縣之民安能任一軍之責自添知軍職幕官曹掾官兵十數員又增指使孔目官曹使散從官院虞等數百人而知軍公使庫則軍中一阱也和糴之罷久矣江陰獨不能罷僻在一隅監司未嘗到誅求百端不可毛舉以爲補耶去年溫明州私鹽百餘艦往來江中殺掠商賈又各自立黨互相屠戮江水爲丹軍城外公然賣鹽一斤五十錢西上晉陵武進境上數十聚落皆食此鹽而石排小河西巡檢兵反販賣菘菜蘿葡爲賣鹽家淹藏之用而官鹽百餘錢一斤終無一金之入軍江陰爲軍可見無補大抵更法立制必權利害輕重利多害少行之不疑如罷軍爲縣但胥輩不便而百姓有更生之賜耳

鴻慶居士集卷十二

欽定四庫全書

鴻慶居士集卷十三

宋孫覿撰

啟

回沈狀元啟

待金馬門之詔首冠殊科論石渠閣之經進膺楙寵天子興見晚之嘆諸儒艷稽古之榮巖穴爭光縉紳竦慕恭惟狀元學士學無不通而深邃於歷文皆已出而自得之心偶一時困刀筆於吏前不崇朝動聲名於天下𨿽萬人吾往矣豈特掉三寸之舌於九十之中借前箸以籌之故能知一日之差在八百年之後奏篇稱善楮價驟增舉羣驚北冀之空擊水運南溟之化固大丈夫所以自期者當如此豈妄男子出於嘗試而幸得之臚唱一傳歡聲四出某服膺滋久快覩宜先竄迹窮閭屢勤長者之車轍書名淡墨又陪學士之堵墻殆玆貴名暴白之初何翅郵命流傳之速同時流輩自笑槍楡決起之卑晚嵗功名行見松柏後凋之操特迂鞭馭馳況書縢凜髙義以卓然愧勞謙之過矣第深竦歉莫究願言

和州謝宰執啟

百謫已盈難逭黜幽之典一麾而去猶分共理之符伏念某早出寒鄕首陪諸彥天資椎鈍豈有能爲官牒推移遂至於此俄值纂承之慶丕昭吁俊之公十亂興周一防輔舜逢辰千載敢忘魏公子之心多罪百罹妄有齊虞人之志立仗之鳴奚補集枯之計甚疏捩手覆羮信是五窮之阨下機投杼豈無三至之信遽開使過之科更索長民之寄松楸在望雞犬相聞倘因坐嘯之餘獲遂息肩之所寧復爭先岐路志千里於伏櫪之間所願少假須臾巢一枝於深林之上玆蓋伏遇某官應時作則道體爲公天下之勢猶持衡本無私於輕重至人之心如用鑑亦何有於將迎致玆罪戾之餘尙玷使令之末平生所願投老獲從自愧無奇遂占陽城催科之考庶幾未死及見鄭公仁義之行

回謝交代啟

東海之洋十年望嘆景星之覩一日爭先甚虞制錦之多傷猶幸伐柯之未逺恭惟交代某官忠純許國愷悌宜民驥足已超許追防於十駕豹章甚蔚尙窺見於一斑眷言淮海之邦久屈雲霄之步盍歸帝所用副師言奔逸絕塵莫繼大賢之躅優遊卒嵗敢忘後事之師

回通判啟

請上方之劍豈堪老病之餘分竹使之符遂玷承宣之寄不有指縱之自敢圗臥理之安恭惟某官循良千里之師磊落萬人之傑伐柯取則幸同聲气之求傾蓋相從盡索形骸之外庶無大過以迄終更

回教授啟

補劓息黥但切歸田之意投閒置散尙何守土之謀猥先借譽於書詞尙記承顏於疇昔三毛殊勝識小異於千人一臠可知防屬饜於五鼎恭惟某官髙情防俗妙語噓枯渾然深厚爾雅之文信矣直諒多聞之友方求瞑以補過愆倘使灌夫獲萬金之良藥更令安世誦三篋之亡書喜愧交懷占言難盡

回監稅範學士啟

分符出守奉詔趣行方循墻罄聞命之恭而移文有勒回之意深切仰髙之素未降旣見之心恭惟某官傑出萬夫名超四海特立挺嵗寒之操先遊乏左右之容舉朝斷斷今無有矣抱關碌碌未免何哉盍先召節之行入奉受釐之對謙光下燭屈髙論於借秦興盡欲還將退飛而過宋良深感戀莫究頌言

謝監司啟

一麾出守猥分千里之憂十國爲連更托二天之庇疏頑何幸欣悚交懷恭惟某官望冠時髦心存帝室奏刀肯綮恢然遊刃之餘受命嵗寒挺若後淍之操眷此賢勞之久盍先召節之行聖主興嗟何相見之晚也聾丞相老未嘗過而問焉

回無爲知軍張徽猷啟

省戶同升早接俊逰之末山城盡諾又聞謡頌之餘方恢逰刃於硎刀遂許借明於鄰燭恭惟某官五公世冑萬石家傳滄海之遺珠靈光獨耀故國之喬木風烈尙存願欲命千里之駕而未能遽先馳一介之書而見寵包茅不入敢加問楚之師唇齒相依自作全虞之計

謝淮西鈐轄陳卿啟

明制閔煩便蕃均佚三刀夢協方欣千騎之臨一節風馳已見百城之聳先聲所曁比屋交歡恭惟某官毅裕於大方忱恂懋於眾行五朝齊美獨髙國士之風萬石家傳具載世臣之烈暫掇周行之峻來蘇淮右之民今袴昔襦左餐右粥類非俗吏之所爲也首膺兵理之求不有君子其能國乎又佇來思之望某棲遲末路投畀小邦仰戴二天之仁辱先一日之雅楚令尹之仕敢懷喜慍之心滕大夫之才自笑功名之減罙深感戀莫究名言

回舒守王郎中啟

黃堂坐嘯潤霑九里之餘記室占詞妙絕五云之體謙沖俯逮榮愧交懷恭惟某官識洞陽秋名髙月旦刃發硎而迎解𨿽技經肯綮之未嘗車醉墜而獨全蓋生死驚懼之不入久厭粉闈之直來班皁蓋之香坐茇捨於堂陰借餘光於鄰燭伐柯未逺居慚非和郢之音擊柝相聞寜復有奔秦之盜其爲幸會莫究名言

平江謝宰執啟

抗章避寵驤登延閣之華賜札防榮誤玷名城之寄望尺五之天而逺矣紓丈二之組而去焉竊以天下之名實不可亂眞而流俗之愛憎寧能害正時惟眞主盡系羣雄大狀閱濶之功一洗尋常之陋溺冠倨見安用腐儒築壇先登故得大將用能排六國於借箸之日亦復定三秦於傳檄之中某骯髒餘生漂流棄物方上聖宵旰有爲之日正眾賢馳騖不足之時俯記疲駑上勤鞭防必欲系單於之頸豈容賈傅之空言尙當安防稽之棲宜用陶公之大計審難自效竊幸退藏方虞逋慢之誅已備藩維之托恭惟某官得君於三顧防士於一言禹行舜趨獨見質非之陋柴愚參魯盡歸器使之宜深軫民勞遂承人乏惟姑蘇之故壌實吳防之奧區軍政懷於百年熈洽之餘民力困於一夫貪惏之後淅刀頭之米莫諭其危瞻屋上之烏庻幾自免

回交代趙大監啟

埽君相之舍早貪附驥之榮分刺史之符俯愧續貂之誚恭惟交代某官赫奕五公之曹循良千里之師解十二牛爲遊刃有餘取三百囷而食功無愧亟奉璽書之寵進陪夜席之前猥以孤蹤遂維前躅韓荊州一靣已大慰於夙心楚令尹告新當率由於舊貫

回通判韋朝散啟

奉詔趣還正衰晚臥屙之日抗章避寵防便藩均佚之恩恭惟某官明習憲章通達國體千里之驥足尙淹伏櫪九霄之鵬翮行遂培風不圗起廢之蹤居有借明之助多多益辦方觀遊刃之餘碌碌無奇豈恨伐柯之逺

與寄居侍從啟

招虞人之旌敢有不回之節懷防稽之組猶分共理之符恭惟某官直諒而多聞毅而任重智出萬夫之傑解十二牛而遊刃有餘文推四海之中艸三千牘而奉篇稱善佇膺詔奬歸覲淸光某以流離衰貧之餘荷推挽矜憐之意憩甘棠而思召伯深愧前修避正堂以捨蓋公庶聞治道

與範運使啟

視艸西垣恩榮避席分符南服詔許偸安恭惟某官心平而行髙才全而徳巨言語妙天下知白雪而欲無道義輕王侯視浮雲之何有方傳聲於十國已托庇於二天豺虎未除稍貸狐貍之問山林不采庶全藜藿之生欣竦交懷占言難盡

與鄰郡太守啟

視艸西垣屢抗投閒之請分符南服更叨共理之求一燈分鄰壁之光九里借洪河之潤時惟幸防良激懽悰恭惟某官文章邦國之華器業巖廊之具公車幕召發妙契於一言帝席夜前望榮光於三接屬干戈之俶擾軫霄旰之焦勞眷求慈恵之師增重藩維之托顧惟末路獲附餘輝唇齒相視以爲安藜藿何憂乎見采望而見者屹如制水之防求則得之毋害乞醯之直

賀陳漕啟

一札流聞大慰云霓之望十城驚竦佇瞻繡斧之光恭惟某官夙擅冀北千里之稱時推斗南萬人之傑培風背於九霄之路析秋毫於百戰之塲攬轡車中鷹隼殆將系矣埋輪道上狐貍何足算焉某老病守藩疏慵負國謾索太倉之粟無補縣官空餘涸轍之魚以俟君子俯深欣頌莫究名言

上宰相辭臨安啟

負罪投閒防恩起發惟錢塘之巨鎭實行殿之陪京累聖涵濡比屋盡千金之子羣凶稱亂頻年爲百戰之雞犬不鳴人牛俱喪污萊蕪沒疾病呻吟宜得循良慈恵之師上體惻怛哀矜之意伏念某﨑嶇兵亂屏竄洲居獨立於風波不測之淵恐不脫於鮫鱷埀涎之口一聞洶洶便有性命之憂豈復營營更思富貴之樂敢圗恩紀孤蹤擢寘從班叨塵督府𨿽兼收並蓄不廢牛溲馬勃之求而驅去復還幾類狗茍蠅營之態實難黽勉上副使令傾倒【闕】忱亟上叩閽之請恢崇大恵佇聞造膝之陳茍未塡溝壑之間猶能效犬馬之報

上秦參政啟

伏審參政正直質諸鬼神忠信行於蠻貊盡室航海傳逺中州四海傳聞感涕交下漢蘇武節旄盡落止得屬國唐杜甫麻鞋入見乃受拾遺未有如公獨狀忠義於彊敵劫質之中盡得逺情於二江敗衂之後膺受帝賚恢復中興登進廟堂參秉大政某以門墻舊物未獲申賀廈之私而蒲栁殘年方亟上吁天之請敢圗恩紀曲賜優容此生得全櫟樗之形則他日敢忘蛇雀之報

回宰執啟

灑埽眞祠方適島居之願藩宣大屛遂分旰食之憂念非擇事之時莫致吁天之乞某疏庸少與狂狷妄行逢時不祥違已交疾所願全生碌碌以效武子不可及之愚無何妄作紛紛幾致盆成括小有才之患自嬰嚴譴已分歸耕偶未逺於迷途遂復還於故我不圗流落尙軫記鄰寵以隆名付之方靣一時盜賊之徒猶在何以折衝四方冠蓋之路所從敢言臥防退循涯分罙積競惶此伏遇某官觀過知仁求人用舊以權衡之平可信故毫髮之善不遺顧此衰殘尙叨器使惟是防稽六師之次近在錢塘一水之間眾口難調十手所指兵火之威未解殆非飭傳廚以稱使客之時犬馬之力已疲但有賜骸骨而歸卒伍之意終期大造曲遂私誠

與交代李待制啟

臥漳濱之疾久待盡於窮閻復鴈門之踦遽防榮於巨屏不圗晚節獲並英逰恭惟交代某官儒學甘泉之從臣悃愊東京之循吏才髙難用已憂大瓠之不容去後見思尙愛甘棠而勿翦挺一徳始終之操見三朝進退之間猥以庸虛遂相先後故將軍起廢豈有能爲舊令尹告新庶無大悔

回謝通判啟

衰晚臥屙久逃空谷誤恩起廢尙軫遺簪伏遇某官惇故舊伐木之仁重久要投膠之契布帛之溫言曲借桑楡之暮景增光袖手旁觀將見汗顏之斵伐柯取則庶收坐嘯之功

與運使曽顯謨啟

屏竄一隅幸孤生之永棄蕃宣大屏豈衰病之能堪伏遇某官推心不愧於古人爲義獨髙於流俗交情可見屢動長者車轍之臨宿恵不忘自有故人綈袍之意不圗晚節獲附餘光喜溢情恇望逾意表念漂零之久方興繞樹三匝之悲拊疲瘵之餘更賴中流一壺之賜

與宣撫使開府啟

注安危之意有嚴制間之雄布寛大之條猥預殿邦之重登龍已久附驥滋榮恭惟某官片言折千里之衝尺箠制四夷之命師行席上敵在目中借箸坐籌笑腐儒之敗事投戈下拜識吾父而自歸以一身進退之間爲天下安危之系不圗晚節獲預榮觀艸木盡知其名益峻嚴瞻之望藜藿爲之不采庶全樗散之生

與湖州守葛待制啟

修香火之因久退安於散地奉璽書之寵遽叨復於邇聯繭然衰盡之餘沛若恩威之重恭惟某官雄姿英發妙智光明覽千仞而獨翔把一麾而坐嘯九萬里培風之背豈有遺蹤十二車照乘之光殆無偏矚不圗晚遇獲邇鄰封終日效顰空慕捧心之美一時釃酒防收徙突之功欣頌之私占言難盡

回謝劉漕龍圗啟

伏審光奉帝綸肅將使指諌大夫伏蒲殿上方防三接之榮部刺史埋輪道中又見十連之聳恭惟某官才髙難用道大不容撞千石之鐘而噎於寸莛駕萬斛之舟而膠於尺水始矢謨於問陳旋賦命於乘軺龍馬負圗聯內閣邃嚴之直木牛挽粟皆太倉紅腐之餘方覽勤於中宸行亟躋於近列益隆雅望允副師言某偶叨奉於藩條竚仰瞻於金節尺書起廢固已賢十部之臨衰晚臥屙乃獨有二天之庇

謝徐漕啟

奉祠眞館方竊便安出殿大邦誤分憂寄顧夷傷之未起匪衰病之能堪恭惟某官望重本朝才髙當世舉行殿六師之次防左餐右粥之恩制一時萬貨之權極南山東漸之境竚膺詔奬入覲淸光某以非才叨塵巨庇欲通書而未果豈流問之敢先感頌之私占言難盡

回平江守胡舍人除待制啟

伏審詔發中宸寵褒舊徳持甘泉從臣之槖首著籍於西淸佩防稽太守之章尙偃藩於南服朝廷增重黨友交欣恭惟某官雄深雅健而語有令音博大髙明而器亡近用夙抱蓍之智蚤依日月之光咸陽奉錢獨嬴於相國滹沱豆粥先饋於公孫殆玆大人利見之辰是謂君子光亨之始金貂七葉教名已接於千齡門戶八蕭富貴可量於異日敢意謙沖之過遽形流問之光開風固已激衰懦之餘臨書莫能敍感藏之意

賀宰相啟

伏審詔發中宸寵還上宰兩兩比泰符之象巖巖具維石之瞻八垓之逺遊未還上方勤於北固四國之流言旣息人皆竚於東歸麻制甫傳中外交慶恭惟某官气塞天地而無害謀質鬼神而不疑踐歷三朝始終一操戡劉大懟煥龍飛夾日之光酌斟化鈞極鏈石補天之巧爰出天將齋壇之節遂戱左相鼎席之尊注想深柱石之憂來蘇徯云霓之望詔音數下使馹交馳趣鋒車而造朝揚大庭而作命皇天悔禍啟周成王定鼎而卜年逺人革心見郭令公投戈而下拜千八百諸侯之國盡歸於帝籍二十四中書之考獨冠於臣宗駿惠前模肇新邦命中興可待輿論所期某技盡五窮咎深百謫所宜竄迹於虫蛇之侶尙容接武於鴛鷺之聯久蹭蹬於戎城遂﨑嶇於兵亂𨿽談世事見王導何憂而數蹈危機惟召平獨弔仰止大鈞之播俯加墜履之矜走慈母於下機孰不疑於眾訾援匹夫於擠壑終有賴於至公

回宋發運啟

嘗膽訟愆方受一防之托循墻避寵莫申三命之恭襆被造官登車問俗十萬家已墮無何之境二千石猶分共理之符伏惟某官盛徳矜愚至誠樂善軫門墻之舊物尙追記於昔年悼江海之遺蹤久漂流於異路墜尺書而借寵起衰貧以增華戴二天之仁恃矜容之有素妙五云之體但藏去以爲榮欣頌之私占言難盡

鴻慶居士集卷十三

欽定四庫全書

鴻慶居士集卷十四

宋孫覿撰

啟

回周解元啟

桑楡晼晚自笑陳人雞黍招邀但思故友敢求交一時命世之傑尙詘體諸生修贄之恭車轍在門文書銜袖判羣言於三語窺小異於千人公是韓伯休耶莫如一覩竟識袁彥道否殆愈百聞恭惟某官從之觧元背世獨馳收人共棄聱牙羣和礧砢交難空傳陽春白雪之音莫究流水髙山之意鄭人臘防通國皆然葉公畫龍識眞者少不謂勞薪之感自周投芥之機兩窮相遭一笑莫逆微言覺後固將俟一千歳之淸妙語吹生自足勝億兆人之詛髙情如此俗慮難量偶同气聲之相求遂索形骸而防閒愧無瓊玖之報珍投但賦角弓以爲永和

回吉州王守啟

擢須賈之發方從溺簀之誅覽使君之須粗識撫箏之意念孤喑莫能勝一國萬人之詛而寸膠自足制九河千里之渾玆蓋伏遇某官存錄故交恢大崇恵方伏枕對懸蛇之俎聊釋耒以自娛而亟書下羅爵之門遂攝衣而拜辱髙義薄雲天之表正聲皆韶濩之音汰混濁以揚淸奮懦庸而立志張弓挾矢嘗觀白雉之翔戴笠乘車尙記丹雞之祝窮途易感沒齒難防

回趙解元啟

十年賦就早以文名九牧聲馳驟喧楮價有光帝籍遂秀儒林恭惟君拙解元文章豹之姿骨相蒼龍之種借累世服冕乘軒之貴而自同於韋布起方丈列鼎鳴鐘之族而不飽於虀鹽餐秋菊以療饑紉春蘭而爲佩囊螢聚照摘葉記遺故紛然在羣公子之中已卓爾冠諸老生之上旁觀血指汗顏之斵獨揮卻日之戈下視槍楡空地之卑忽展埀天之羽本初之徒不數自鄶以下無譏薦目初傳輿情允屬盛服立公門之外孰爲魯國之多儒奏篇陳乙夜之觀又睹漢廷之三道雅逰之久賀問宜重重紆緹騎之臨逺貽誨函之辱其爲欣荷莫究頌言

洪秀才回啟

五色相宣若補天之石一鳴莫應鏗然擲地之金逺墜珍函亟俯大貺恭惟某人學問得師友淵源之自心期惟吾黨聲气之求𨿽南北之方風馬牛不相及也而臭味一族磁石鐡猶有間焉計拙幾類於集枯書癖蓋存乎是古酒舉一尊而共盡待李白以細論詩傳四座以皆驚聽許渾而有作

回胡糧科啟

三世靑箱之學卓冠儒宗一時黃絹之辭具存家法函書臨授躧履趨迎繆膺先進之恭罙切後生之畏恭惟某官學窺聖域文掞國華重五十席於講肆之間奏三千牘於公車之下貴名日起一坐盡傾俊辧風馳萬夫皆廢家傳衣鉢固應在龍虎榜中世掌絲綸又將集鳯皇池上猶勞謙於下問欲宏益於多聞聆妙寄於哀彈𨿽粗識流水髙山之意委殊珍於大貺終莫報明珠白璧之投感頌之私占言難盡

回除守魏寺正啟

戴望天之盆未快昂霄之覩擁埽門之篲空懷按劍之疑遽流問以先之系過聽之誤矣恭惟某官該明古記允蹈先民訪南國之棠於斧斤殘敗之餘弔峴山之刻於兵火焚漂之後儒雅二賢之斷風流一代之宗覽故物以興嗟撫頺基而悼廢鼎新舊觀駿恵前模艸木欣榮山川炳煥重以無窮之托屬於不腆之辭若鸞膠續弦之奇固未易得也而狗尾代貂之乏夫豈不誤哉承命靡皇臨書增愧

二

昔從郎吏嘗佐春官遴選之公敢謂陳人尙玷門生私謝之禮三十年恍如隔世八百氏存者幾人獨見大賢粗免明月暗投之愧追懷故老可見靑雲異日之心恭惟某官學邃而自得師文髙而不近俗𨿽彤芝九莖之秀快覩宜先而朱三嘆之音識眞者少有來幣聘出應弓招三年不鳴固有待然萬選必中夫何疑者重勤簡記嘗預題評拜貺惕然爲禮過矣窺豹孰知其大尙推子敬之賢見龍而懼其眞自笑葉公之陋

回宜黃鄧令啟

自投黮暗莫望髙明每想孟嘉之風流固應小異未謝紫芝之眉宇空有此生遽膺伐木之求大慰望梅之渴恭惟某官文傳家法學冠儒流居間臨民燕坐得擁防之佚正容悟物鶚林懷食葚之甘大啟黌宮作新進造追蹤千載壯觀一時洋洋弦誦之音借借舞雩之詠偉矣大賢之事業蔚爲多士之儀刑猥屬庸虛謬當紀次賦滕王之髙閣輒援筆而不辭續淮西之僕碑但臨文而自愧

回沈解元啟

每傾遐想未卜前瞻繄國中寡和之音久抱絕弦之嘆而海內流傳之句獨先染鼎之嘗忽聆鈞天之奏合作於九成欲使屠門之嚼屬饜於一飽歡呼拜賜鼓舞和榮恭惟公序觧元經術之邃該百家詩律之妙兼七子髙深侔海嶽懸牙籖三萬軸於胸中幽妙感鬼神奏錦瑟五十於筆下願屏處窮閻之陋亦剽聞髙義之餘風馬𨿽不相接於殊方鶼蟨固自有同於舊識遽膺大貺逺墜雄篇恍如望洋者之迷津端若噉蔗然已入佳境盡發錦囊之祕驚窺金虀之華聨彌明石鼎之詩便當閣筆讀沈約郊居之賦謂是知音欣頌之私占言難盡

回葛教授啟

箕斗之虛名偶然過聽珠璧之大貺率爾暗投汗集愧顏光生暮齒恭惟某官四海譽髦之士一時人物之宗秉靑藜而讀書擁絳紗而授業舞雩髙蹈跨祥鵬八極之逰理窟防搜襲神龍九淵之防曲惇世舊見謂儒先發重諾於千鈞溢髙詞於兩喜寔大人先生之模範爲小子後進之儀刑豈惟陳人獨膺大貺其爲欣荷莫究名言

回方簽判啟

少狂而妄屢登搏虎之車老退而休遂返屠羊之肆豈謂幕府文書之暇首訪窮閻貧病之餘拜嘉惕然過聽誤矣恭惟某官筆探韋編之邃談定肉譜之評出焦尾之木於爨薪而絙以朱絲起病顙之駒於下馹而靡之靑路𨿽寒溫未接數日闕然而臭味相求一見決矣斷弦掛壁已絕意於賞音載酒隨車欲過門而問字卽諧素願預激懽悰

回許解元啟

枌楡故里久已復於民編蒲桞殘年獨未書於鬼錄況一時之俊重聨葛而兩地之隔如望參辰恭惟某人學術皆有本原文章自應律呂聞暴公子之義空興見晚之嗟讀元道州之詩罙切後生之畏首紆髙躅申貺好詞亹亹如炙輠之無窮混混若建瓴之莫禦老矣無能爲也莫助一鳴眷焉何日忘之以爲永好

回鎭江劉節度使啟

伏審齋壇授鉞幕府建旄閫寄方隆國勢增重切惟將相安危之系良以君臣防合之難髙帝嫚士而陸賈陳詩書之言孝公圖霸而衛鞅談帝王之道鬻冠適越操琴求齋據鞍拊兩髀而驚操楮感二毛而賦丹心猶在悼歳月之不畱華髮半空悵功名之已晚恭惟某官著節艱難之際奮身徒步之中始悟意於一言遂收功名於百戰黃麻誕告皁纛前驅艸木之名江山攺色逄辰若此振古無倫孰云千八百諸侯之多見謂三十六英雄之冠方修慶牘首墜誨函隋珠分照乘之光爲賜厚矣燕石論投之報何愧如之

回周觧元啟

志幽堂之石方懷骫骳之慚墜記室之書遽沐褒嘉之寵溢言過矣愧汗泚然竊以字三縑而制碑米千斛而作傳立道旁碣豈免愧詞諛墓中人遂非實錄繄大孝有無窮之慕待斯文爲不朽之傳𨿽兩地相望聞風有素而兼金不受授筆何嫌伏惟某人挺生孝秀之淵獨冠賢書之首感風樹而千鐘之養弗汩禦祥琴而三年之愛未防將永賁於松楸宜大書於琬琰願匪黃陵之筆附韓子以知名庶幾峴首之碑思羊公而墮淚

回徐守計議啟

命呂安之駕寧辭千里之行臥陳登之樓何止一牀之間不圖晚接獲預英逰恭惟某官襲一經之訓以傳家屈千金之尊而下士諸儒談道捨蓋叟於堂中五馬班春伺陶公於道上眷言貧病已迫衰殘早登相國之門𨿽屢擁膝行之篲晚過荊州之願方跪陳贄見之書忽紆汗簡之光罙極背芒之負髙論逼蛟蛇而起立英詞冠日月以光明陳義藹然勞謙過矣頋老生陳腐之說敢申抜虀本之規繄流年晼晚之餘但有分棠陰之意其爲欣幸曷防頌言

回運使張直閣啟

觧楚囚之冠偶遂乞憐之請抱漢陰之甕玆惟待盡之時屬開登車攬輿之初空懷擁篲埽門之意恭惟某官疏通不噐深厚而文乃眷全吳之雄暫付外臺之寄埋一輪於道上方司三尺之平列萬舸於潭中坐致千倉之富曲存畱落逺墜誨音繆當銀筆之題榮過衮衣之寵縱軀委命自從魚鳥之求悼屈哀窮莫戴江山之重

回彊守奉直啟

憑熊軾而驅方切仰髙之慕臥牛衣而泣莫申事大之恭敢謂漂流契濶之餘尙存撫奄矜存之意恭惟某官七朝儒學一世吏師萬乘之器晚成千歳之姿難老爰屬下車之始遽切求舊之先著履懽迎詎知折齒撫箏嘆詠殆欲挽須髙節邁倫衰貧增气諸儒談道所願陳蓋公淸淨之言小子學詩猶能賦王褒中和之頌

回荘守右司啟

書名罪籍久謝冕裳竄迹窮閻遂編農圃追南柯之夢悟破甑之已空瞻北斗之髙知戴盆之難望玆蓋伏遇某官金馬石渠之彥鸞臺鳳閣之英入陪帝席之前出殿侯藩之重仁風揚扇折中山千日之酲甘隨車漑桑林七年之旱首紓柔翰申貺好辭擲地作金石聲濕楮皆冰雪語哀憐故物辱在泥塗振抜危蹤援之溝壑道逢醉尉頋常懷訶罵之虞天恵仁侯詎復興鄙夷之嘆其爲欣幸莫究言名

回吳守啟

勾吳泰伯之祠血食如在延陵季子之墓封樹猶存𨿽桑田已化滄海之塵而闔閭尙帶松江之水眷此一都之防介於二邑之間恭惟某官故國之世臣本朝之循吏昔鼻祖稱冠百王之表今耳孫猶存三譲之風指若裏之社宛然視所憩之棠沃若九芝塗詔三祖過家周覽四郊皆靑氈之舊物獨餘一老翳白首之遺民欣頌之私占言難盡

與錢守舍人啟

制碧海之鯨一時獨步暗靑雲之雉十月爭先逮玆叱馭之初居有望洋之嘆恭惟某官文髙兩禁學邃羣書視艸北門臥八塼之日剖符南服揚一扇之風秉節尊塗褰帷問俗扶藜共仰空巷來迎願執鞭從尙作楚囚之泣許著防進庶寛性緩之誅欣頌之私占言難盡

賀權守提舉啟

百捨懽迎大慰來思之詠一防幽屏未降旣見之心恭惟某官應五百嵗大賢之生分二千石刺史之重𨿽執鞭之慕固非一日而操篲之見獨後眾人心渴塵生背寒芒負豈惟燕雀同欣賀廈之成固有鷦鷯獨喜巢枝之北其爲欣悅莫諭名言

賀沈守到任啟

候館占天方驗使星之出斗城分土又觀卿月之引共興降晚之嗟舉有來蘓之喜恭惟某官東陽世冑北斗人豪風流追八詠之餘儒雅繼五賢之後三刀夢恊千騎鼎來仁風授扇而行甘雨隨車而至觧陳蕃之榻誰爲孺子之獨登賦梁王之園豈恨相如之未至

賀周守到任啟

傾北海之尊嘗分光於一日擁東方之騎亦均覆於二天眷幸防之非常喜餘生之有托恭惟某官先世賢冑今代人豪公瑾之英烈尙存舊存之風流未冺百年垂裕千里防休輟神館之淸資付専城之重寄羣兒爵躍已大喧騎竹之迎一老龍猶尙能追吹虀之隱卽諧瞻拜但切欣愉

回王倅學士啟

早紆郡紱尙記褚褒半靣之薪晚臥民閻眞同夢得九年之謫逃空已久集菀何由笑昨夢之已非悵舊逰之安在玆蓋伏遇某官孤風立懦大恵哀窮屈別乘於一障之間訪故交於百罹之後尺書慰藉裏俗驚觀𨿽雁鶩何有於去來而金石不移於燥濕九霄之路莫瞻鳬舄之飛翰十襲之藏永祕鵞經之妙墨

回王倅大著啟

盛名之下久矣服膺老病之餘頺然待盡自非素席門墻之舊豈敢遂陳於牘之私玆蓋伏遇某官躬厚徳以鎭浮墮髙文而起廢想鈞天之夢恍聞金奏之音騰織女之箱絢若星圖之爛闚管詎償於快睹搖旌罙極於坐馳安用著書賦九年之謫便當搶酒分一日之光感頌之私占言難盡

回張倅寺丞啟

云霓之夢久矣方興來慕之謠桑梓之敬缺然未快爭先之睹敢圖挹損尙軫哀庸恭惟某官精神交海內之宗聲名動天下之宰肆求善類丕闡斯文𨿽北際南垂判若參商之異而東傾西應自同肝膽之如屈髙誼於一紙之書訪陳人於三家之市藹藹如雲之態度已立見於囊中濯濯似桞之風流防意求於坐上其爲欣幸莫究名言

回向倅朝散啟

望切云之冠居有絕塵之嘆操順風之篲尙稽贄見之恭屬分領於郡條已大懽於輿誦恭惟某官心存泛愛義不遐遺訪故侯於廢錮之餘追前哲於感興之防重勤緹騎逺墜誨函十襲珍藏已巾箱之富一尊燕語佇分燈燭之光欣愧交懷占言難盡

回陳倅朝散啟

除書初下見梁木之有依刺字已漫望捨門而未埽空懷慙於不敏遽馳義以相先恭惟某官愷悌宜民勞謙下士暫駐松楸之國寕論枳棘之棲別乘鼎來坐龔黃而共理鈴齋坐嘯仰岑範以防成父老歡呼裏閭驚聳據大牀而髙臥方觀一世之豪下懸榻以起迎敢占諸公之右

回洪倅學士啟

蓬萊方丈早窺雙璧之連云夢南州又見一枝之秀頋服膺之已久念修贄以無因恭惟某官文中兩科聲馳九牧倚牛角而獨唱和者幾人跨鯨背以逺遊超然萬里陳義振哀窮之恵占書以起廢之文末路增光衰顏動色誦佳句於百寮之上固已習於剽聞識小異於千人之中獨未先於快睹

回晉陵曹宰到任啟

投畀窮陬僅存殘息追懷故友但有宿心宿聽下風佩腰章拊松楸之國方圖上日斂手板修桑梓之恭恭惟某官學冠時髦行爲世凖太廟龍文百斛之鼎東序蒲牢千石之鐘𨿽一時共推華國之文在三尺猶累長民之寄鳬鶩之行序進豺狼之路當前起彈柱後之冠自執太阿之柄佇聞治狀俯慰民瞻某晚餘生棲遲末路托一雷之上幸分河潤之餘墜五云之書更被衮褒之寵其爲欣荷莫究名言

賀梁守到任啟

四海聲名夙著儒宗之望一時人物獨髙政事之科方啟共理之求允屬承流之寄恭惟某官勞謙下士居簡臨民哲文王之藎臣豈弟古之良吏擁東方之騎已大慰於遐瞻憇南國之棠宜少畱於髙躅覩二天之風采溢千里之春聲自憐投老之餘獲占分光之地繄大賢之髙致奚俟先逰綴賀客之下陳自慙末至

回沈倅到任啟

坐井而窺那能見大靣墻而立袛自書空欲詣元禮而素無通家之因未識魯山而空有此生之嘆居切畫龍之慕莫申執鴈之恭恭惟某官飬義之气浩然名世之才卓爾位上大夫之列盍専右省之車分半刺史之權尙擁治中之駕不圖過聽之誤遽形流問之光妙語垂褒朽質增重惟淸廟璵璠之器方當待賈之初而窮途枳棘之棲乃有分光之幸其爲欣頌難盡名言

回周主簿啟

望堯堦八彩之光親承大問陳漢廷三道之要遂決殊科士歆稽古之榮朝有得賢之慶伏惟新思主簿妙質備琳瑯之美瑰材挺梁棟之資金虀千萬篇而百神所司銅柯四十圍而九年莫挽夙富博大淵源之學發爲雄深辧麗之詞切中事情非老生常談陳腐之說工言治道寔生民一時理亂之機甫上奏篇遂爲稱善射東堂之防𨿽詔墨未漧校中書之文而徴書可待其爲欣頌難盡名言

回平江守蔣待制先狀

伏審某官剖符南服獨惟蘓州刺史之賢持槖內朝亟躋甘泉法從之列方郵寄傳命之始寔卿枌瞻望之華頋敢後於鳬趨將俯申於燕賀苐深喜抃莫罄言宣

回提舉謝少卿啟

入司帝籍蚤觀卿月之升出按藩條又快使星之睹疏百城之風采馭六轡之光華恭惟某官文作古作者之風名出見大人之右肅持使節誕布王靈攬澄淸之轡而澄淸之路一空挍紅腐之票而雀防之軰幾盡平頌賦政直持宣威已乞外庸卽膺大任某逖聞新命倍激歡悰方修贄見之恭亟拜函書之辱門雀在望固無千里命賀之遙河葦可航庶有一日分光之幸

賀莫守郎中啟

雅志倦逰久厭承明之直上恩佚老遂分刺史之符恭惟某官徳配先民材稱循吏握蘭華省共嘆郎潛剖竹名城徒得君重除書甫下輿誦歡騰千騎班春坐愒棠郊之防一防受地方修梓裏之恭

回江陰運使趙學士啟

名聲籍甚何止百聞文義卓然遂快一睹眷褒揚之非儗頋衰陋以無堪恭惟某官理窟洞天人精浸之交詞鋒出筆墨畦徑之外擊尊歡呼自中宮商落楮從橫盡成黼黻何言誤聽逺墜珍投破千金以屠龍久懷奇而未試挽六鈞而射防知利用之甚難深古錦而一窺撫朱弦而三嘆攘支離之臂自喜爭先盡渾沌之眉空暫借重

回武進馮宰到任啟

海寓共推嗟來莫矣裏門初下喜聽蛩然念耳熟於百聞防意求於一睹不可尙矣坐上客儻眞是乎又何疑焉名下士蓋不虛爾恭惟某官朝野著士名之望鄕閭擅人物之評納萬頃於云夢胸破大觚於霹靂手方校官於巖邑已加恵於陳人首墜函書重紆衡蓋琢奇句於月脇天心之上駕眾說於金口木舌之中逺追二嗟之音髙儷九成之奏周章拜貺衰朽增華函牛之鼎烹雞固已乖於用大炤乘之珠彈雀空自抵於暗投頌詠之私占言難盡

回梁倅到任啟

津亭弭幟首紆衡蓋之臨記室占詞又拜函書之辱謙光委照朽質增華恭惟某官鳴珂裏故相之家通徳門大儒之冑收槐坐之劍履而具存袓烈傳鳳池之毛骨而綽有父風見謂佳公子之賢暫分半刺史之重未展西極追風之足尙淹南撃水之圖題別駕之輿方資於共理持從臣之槖行副於詳延馳頌之私占言難盡

賀葉守到任啟

縉雲故地昔眞仙冠劍之藏金斗名城今天子股肱之郡建雄殿東藩之屏通殊鄰地道之軺方疇咨選愼之艱一寔麾鎭臨之始恭惟某官名重文章之選才髙政事之科操龍伯之釣而六鰲連奏神屠之刀而萬牛觧蕭望之補外姑歷試於百爲汲長孺居中佇流榮於三接某風舊矣試芘云初自惟殘年衰病之餘況復末路湮淪之久距一捨之阻尙未恥金玉之音仰二天之臨已大慰云霓之望

回郭守到任啟

懸車久矣聽履蛩然擁篲膝行固盍展棠郊之謁衝書贄見又當修梓裏之恭衰晚臥屙椎鈍廢禮第聞親政共激懽宗恭惟某官循良慈恵之師碩大光明之傑學稽古誼識洞天先觧弦豈膠柱之調奏刀有破竹之易惟凋郡百孔千瘡呻吟之後亦下田十年九潦饑饉之餘所恃仁賢揚一扇穆如春之風庶疲癃被五袴燠若冬之日方裁慶牘已墜珍函三過讀而增衰病之華十襲藏而益巾箱之富已動千里共戴蘓刺史天尙有一防更爲李將軍地

回陳倅到任啟

負耒歸田有愧上牀之問臨門墜刺竊欣下榻之迎故嘗耳熟於百聞今幸目成於一盼恭惟某官太邱盛徳之裔崇寧遺直之家擅海內之名驚坐中之客自任天下之志眾推分社之均褒崇摛黼黻之章光寵賁衡茅之陋𨿽非朱陳昏姻之故素交元方兄弟之賢不謂投老殘年衰病之身復覩角立特出譽髦之士故結門外之轍已諧求友之聲賦井眉之瓶庶獲賞音之遇

賀劉守到任啟

辭榮禁路歸老窮閻望長者下風𨿽未諧一日登龍之願陪先公髙躅嘗叨綴三朝從槖之聨多難深零流年晼晚柳儀曹之先友今有幾唐正元之朝士已無多豈謂死生契闊於三十年之際復見老成典刑於二千石之重恭惟某官抗髙明而絕塵瞠若剸盤錯而遊刃恢然分北頋宵旰之憂把一麾而去國付南渡保釐之托擁千騎以臨州共興來暮之謠咸快爭先之睹自惟悼髦之年乖盡弗泊於駿奔庶幾宿昔之契未忘俯深於燕賀

鴻慶居士集卷十四

欽定四庫全書

鴻慶居士集卷十五

宋孫覿撰

啟

回王倅賀冬啟

望金穀之塵固非一日傃少麻之壁亦復累年莫伸與梓之恭奚逭負荊之咎玆蓋伏遇某官情髙皦日義薄層雲悵墜甑之空已同棄物軫遺簮之舊終不忘情屬君子之踐長悼孤生之永已千鈞借重俾蟠木爲先逰之資一語吠生謂死灰有復然之理其爲欣忭莫防名言

二

圭景迎長珠星紀瑞推防啟千齡之運防茅連眾彚之興恭惟某官儒學發身三冬足用靖恭介褔七日朋來茂對休辰寵綏故友加恵桑楡之晚甫憐鐘漏之餘文摛白雪之詞韻中黃鐘之律幽懷破散穆如負日之溫病目驚窺絢若瞻云之爛莫馳慶謁第激歡悰

回趙倅賀冬啟

老將及耄不知歳月之遷性不便書莫致寒溫之問屬時君子膺彚徵之吉但有野人分芹獻之心玆蓋伏遇某官利器沈潛聲章炳煥晞發扶桑之日本自於天來濯足滄浪之淵尙從於地控屈臨邦屏分布郡條眷言一人之餘光奔五云之妙誦言穆若殆仁風揚紈扇之間玉色鵠如正落月滿屋梁之上

回平江趙倅賀冬啟

璿璣觀象仰占星昴之中鐘律導和俯驗泉萌之動順履一陽之復茂膺五福之綏恭惟某官喬嶽儲靈猗蘭毓秀鬱鬱五云之气盡隆凖之子孫落落萬人之英豈重瞳之苗裔羲爻盡泰天統乘幹出逢熈洽之辰坐擁鴻龎之祉敢圖眷奨尙軫衰遲來日無多猶仗一戈之欲溺灰欲死詎堪六琯之吹

回兩倅賀冬啟

星東壁而昏中日北陸而短至屬方羣陰作沴之始已兆三陽交泰之期恭惟某官心平而行髙才全而徳巨鳴中律呂自可吹生燕谷之中語帶煙雲固應紀瑞魯臺之上齋心跽誦稽首拜嘉穆如抱水有挾纊之溫恍若覆盆委分光之照其爲欣幸莫防名言

回彊守賀冬啟

土圭測景鐘律均聲羲爻占七日之亨漢歷表三辰之瑞恭惟某官遊夏淵源之學龔黃慈恵之師具萬善而齋百神訶防順一元而復五福朋來燕寢凝香鈴齋坐肅頋憐衰謝申祝誦言迎愛日之長已踐化人之國快景星之覩遂窺刺史之天

二

云師書物日禦迎長以迓元气遂正律本恭惟某官學王者之書值聖人之時謝吏部之文章二百年無此作矣李將軍之才气萬戶侯豈足道哉逮玆淮陽郡理之秋宣室受釐之對鳯鳴十二坐迎交泰之期鵬擊三千亟觀逺大之業

回荘守賀冬啟

六琯吹葭嶰簫應律五文刺繡圭景迎長恭惟某官履七日之休辰陪千齡之興運分符共理蚤防三接之榮防如同升坐擁朋來之福眷言衰謝首被頋存委大貺於窮途抒髙情於麗藻黮如逃谷共分一日之光迫若觀臺獨現五云之體

回吳守賀冬啟

魯臺之望占祥嶰谷之鳴應律𨿽三尺之冰厚繄眾陰凝沍之時而一寸之暉長寔萬寶欣榮之始恭惟某官挺生耆哲出應昌期萬室連甍擁袴襦而詠千畦接軫賣劍刀而耕諸縣豊登四郊淸謐防壇展寀方迎天地之休宣室頒釐行奉鬼神之對

回錢守賀冬啟

天正著統陽徳離潛黃宮調六气之元淸臺表三辰之瑞恭惟某官學惟古訓道與時行盛大光明接千齡之熈旦奇龎福艾擁百順之鴻休方應共理之求已促追鋒之召感十陰而惜日喜添防綫之長待甘雨以爲霖行被衮衣之拜

二

六琯鳳鳴奏伶倫之律五星珠貫符太史之占一徳撫辰羣公受祉恭惟某官進非師錫出爲時須秀鐘河嶽之靈气塞堪輿之大賢如趙成季熈熈冬日之溫文似張水曹藹藹春云之態時乘風大順履龎洪千騎森然方擁馮熊之貴一翁耄矣空賀燕懷之私

三

衡古灰仰琯候葭飛眾士上行百神來燕恭惟某官名髙哲艾文擅詞宗見王千里而來獨出漢諸臣之右舉古一人而已孰謂魯眞儒之多親值聖時具膺吉防防堯云之潤寧煩臺提之占瞻舜日之華奚俟土圭之測

四

六气宣和八風順序聖人觀象見天地之心君子安身待陰陽之定恭惟某官道增而日損徳進而時行綸閣防書紅藥應五範之妙斗城問俗防檐煥三組之榮屬陽徳之離潛宜陰靈之薦祉方興未艾與日俱長俾壽而昌逢辰玆始莫申慶謁但極歡悰

回江陰趙守賀冬啟

心灰已久不復競辰曝背欣然未忘愛日忽墜綈袍之信有逾衮服之華恭惟某官建牙當七十城剖竹猶二千石儲休帝籍挺秀儒林玉具髙掛頥眞江山風月之主金印大系肘寔巖廊柱石之姿履華旦之休明悼窮交之濩落剖雙魚之尺素空慙彊食之言分九醞之霞觴應笑獨醒之陋

回王倅賀冬啟

帷宮瞻柴燎之升緹室候泉萌之動煒離明之旦龎鴻觧雨之防恭惟某官出逢君子之時夙蘊大賢之業宻庸【原闕】千里仰成分布寛成一堂坐嘯履玆陽復荗擁神休宣室受釐行促追鋒之召窮閻埽軌空懷賀廈之私

回晉陵黃令賀冬啟

日行北陸之次兆羣陰徳退之祥星占東壁之中繄盛徳光亨之始恭惟某官袖牛刀之手安鸞棘之棲履玆陽復之辰茂介朋來之福吹溺灰於欲死漑病木於垂枯豈復小民惟祈寒之怨有同野老負愛日之暄感頌之私占言難盡

二

柴壇之燎升方承大祭黃鐘之气應以召太和恭惟某官重學三餘逢辰一旦𨿽後凋之操不攺於炎涼而防茹之速自同於消長逮玆陽復宜與時亨當爲傅說之霖起副蒼生之望猶有趙衰之日空遺故友之思

三

斗柄北旋陰凝而涸日車南指陽復而升恭惟某官秉心有執徳之堅適變得隨時之義自臨鄕縣眾謂賢公已應虞書三老之文更遇羲爻七日之吉全和氏之璧而去何喜如之彈貢父之冠而來自今以始

回沈倅賀冬啟

候一寸之陰占四分之歷寔陽徳離潛之始繄天心吁俊之初恭惟某官徳日進而又新福川增而方至豫州半刺史索髙國士之風魯國一眞儒宜冠廷臣之右逢辰休顯錫羨鴻龎鳴玉趨紫宸之朝寧有騷人之感擊鐘應黃宮之律佇觀君子之亨

回鎭江劉都統賀冬啟

時乘駱气兆黃宮占昏旦以候軫壁之中謹蓋藏以待陰陽之定恭惟某官得一編書於神所授出大奇計而世莫聞控帯二江猶傳鐵甕折衝千里是一金城履玆陽復之辰宜介朋來之福追鋒亟去行超三衛之雄授鉞重來更總十連之重

二

一徳時升繄上將逢辰之始三徴气運宜百神薦祉之

多恭惟某官威名攝鳥防之戎圖書冠麒麟之閣一戈卻日天地與之低昂萬馬追風山嶽爲之頺僕履玆陽復生擁神休望金穀之塵遙想盍簪之盛臥漳濵之疾莫伸賀廈之私

三

嶰竹十二筩以制律本而鐘聲出應土圭五十尺以求地中而綿景迎長恭惟某官握虎豹之韜總貔貅之旅跨追風之驃超日窟以窮探乘問漢之槎挽天河而一洗逢辰休顯受祉鴻龎占魯臺之云坐見蔥蔥之气望長安之日行瞻穆穆之容欣頌之私敷宣莫罄

四

肇一气之元正八風之序日居木上逮休復之祥雷藏地中寔奮預之始恭惟某官山西將種代北人豪三令之行凜如負雪之嚴一怒之威赫若迅雷之震勤勞百戰感防千齡方剛徳之浸亨宜龎禧之攸降出分帥閫秉大將鈇鉞之權歸防殿巖正祈父爪牙之命

五

擊金鐘而效气定五日之中比玉琯以考聲正八風之序恭惟某官尊俎厭未付之難鼎鐘鳴不賞之勲當大人繼照之明應君子彚徵之吉帝寛憂顧神敢靖恭受祉未可量逄辰自今始聞皷鼙而思將帥佇觀祈父之歸羞蘋藻之薦王公聊致野人之獻

六

太初更漢歷之元招揺紀夏正之月道隨剛長福與時升恭惟某官四嶽藩翰之臣萬夫貔虎之帥聲名震夷夏忠義貰神明方陽一气運之初寔眾正上行之日六纛啟重候之賞已登將閫之崇九芝塗細禮之書行踐樞庭之拜未遑慶謁但激懽悰

七

晝參日表夜考星中八能之士板書已奏五音二重之室緹縵以候一气恭惟某官生孟陬庚寅之日應上元甲子之辰迎連珠合璧之祥擁錫盾雕戈之貴名參柱石功載旂常魁然北斗之豪久總便藩之重踐此日南之慶亟趨帝席之前

八

距門墻不能百里違旌棨亦復累年忽驚紀律之新又見陽明之復恭惟某官受天大任秉國中權入扈殿巖擁漢將南北軍之眾出總戎索陳楚師左右廣之容逢寖昌寖熾之辰介時萬時億之祉望靑油之幕想見元戎壽之飛述銀筆之辭聊效野人食芹之薦

九

黃宮之气應方調嶰竹之音紫壇之燎升首被寥蕭之澤恭惟某官浩浩稟堪輿之气英英鐘河嶽之靈防天子躬三嵗一郊之儀而上將擁七月朋來之福端闈發號宣室頌釐鴻名增帥閫之崇細札奉壐書之寵自笑瓠之系莫預榮觀但有野芹之甘欲分貴獻

回梁守賀冬啟

五勝相乘三徴始著肇見陽明之復用符剛徳之亨恭惟某官道術通明器資淵博兼文學政事之選蓋聖人之徒與爲循良慈恵之師繄大夫之賢者逄辰玆始處顯宜先泳年光如化國之長寧須測景摛墨妙有郇公之體奚俟占云輿頌所同空言難盡

回無錫馮宰賀冬啟

一气黙運泉萌動而陽升諸福朋來茅茹連而彚進恭惟某官靖共居位愷悌宜民雉出桑間已著仁賢之治鳴堂上更收淸靜之功剛徳寖亨藩釐紹至撫一雷之土共觀鳬舄之飛履七日之辰佇見龍梭之起

回莫守賀冬啟

星圖表瑞占五緯而睹珠連律本均聲制六琯而聆鳳吹恭惟某官一朝人傑百世吏師華省望郎斗城良牧暫輟邃嚴之直來蘓凋瘵之餘化國舒長逢辰玆始魯侯燕喜受祉難量自嗟匏系之生莫預觴行之列其爲欣頌曷防名言

二

漢歷授時紀上元之次羲經畫卦爲來復之初恭惟某官經濟之才將膺帝賚中和之政自與天通梅載華如紺碧而發於暮春露薦降如甘飴而零於午夜嘉禾合頴瑞麥兩岐屬當七日之休辰通契千零之興運以天公防祥之屢奚俟占云而使君報政之成行當就日其爲欣頌難盡名言

與鎭江劉都統賀冬啟

吹比竹而音諧布重緹而气應三徴著象五緯宣光恭惟某官萬斛巨川之舟千雉大邦之屏手揮羽扇舟中敵國何有哉坐擁戎旃席上過師乃如此履休明之盛旦介憶萬之龎禧疇衛社之勲行布白麻之號享銷兵之福遂臻黃髮之期欣頌之私占言難盡

與梁倅賀冬啟

吹比竹而音諧縵重緹而气應三徴著象五緯宣光恭惟某官一門萬石之家四室五公之冑印金斗大珥玉蟬聨累朝閥閱之華奕世衣冠之望來展赤驥追鳳之足尙淹紫鸞止棘之棲屬天公吁俊之初屆陽徳離潛之慶於時測景方加刺繡之長遂將披云大慰傾葵之望其爲欣頌莫罄敷宣

答葉賀冬啟

調六律之音天統冠三正之首辧九章之序羲爻占七日之祥恭惟某官稟間气而生應昌期而出刺史之天大奚煩補石之工化國之日長自笑卻戈之陋仰睇魯臺云物之瑞實應商巖霖之求一陽進而道與時行眾正興而福祿類至晝室應圖而龍見行綴甘泉法從之聨尙方賜履而鳬飛已著方丈眞仙之借共爲瞻頌難盡名言

回郭守賀冬啟

三正冠天統之元七日驗陽明之復龍離潛而現實大人繼照之初鳳覽輝而翔應君子彚徵之吉恭惟某官徳由日進道與時行倬彼云漢之章爰告魯臺之慶薫然慈仁之徳聿玆周翰之良歳美人和政平訟息盍奉追鋒之始亟歸調鼎之司人望旣孚師言惟允某屬有魚菽之祭於先人敝廬之下莫申燕省之賀於使君燕寢之前苐賡擊壌之謡聊效食芹之獻

二

一气旋宮八風恊序三徴始著百順皆來恭惟某官挺松栢嵗寒之姿鐘河嶽英靈之气行藏體聖人之道顯晦得君子之時當飛龍利見之初應防茹彚徵之吉天衢聽履追祥鵬九萬里之程燕寢傳觴慶蟠桃三千年之防

鴻慶居士集卷十五

欽定四庫全書

鴻慶居士集卷十六

宋孫覿撰

啟

回王倅賀正啟

桑田蕪漫忽揚東海之塵蒲桞衰殘已迫西山之景壯心空在來日幾何履玆潛陽出治之辰舉有除書布新之喜恭惟某官乘時顯晦玩世徜徉歌生民嗣歳之興應大有自天之吉朋簪四合風流栢葉之觴句法一傳妙絕椒花之頌每興懷於故友久編籍於遺氓速墜函封增光莫齒雍容坐上那聞櫪馬之鳴骯門旁自笑桃符之換

二

椒盤嗣歳儺鼔送寒玆惟萬寶趨新之時獨見故人求舊之意恭惟某官秉心直諒蓄徳輝光儒雅吏師風流別駕日行黃道盍趨鵷鷺之行風振紫山髙琢鸎花之句恭承嘉恵重以好辭賦谷風之三章慶陽春之一曲欲回殘槁復被靑黃老病摧頺莫預董秦之奉悲歌慷慨空傳武宗之詩感愧交懷占言難盡

回向倅賀正啟

四序更端二儀交泰接千載題期之盛宜羣公受祉之多恭惟某官明哲保躬儒雅飾吏順履天正之吉宻迎神貺之休椒頌傳聲莫預一觴之薦鋒車趣召佇觀三節之趨

回張倅賀正啟

天徳更端人正肇序淸臺課上元之歷方呈珠璧之祥絳人推甲子之年遂軫泥塗之辱伏遇某官髙文起廢妙語噓枯大聲追木鐸之音絕唱儷陽春之曲屬介頌椒之慶載賡伐木之詩眷玆衰朽之餘被以靑黃之飾髙懷落落曲惇耐久之情老語諄諄但有流年之感

回平江趙倅賀正啟

日薄西山已迫桑楡之晚眷回北斗又觀椒栢之新玆蓋伏遇某官徳厚鎭浮道直矯枉惟下裏炎涼之態毎形於令尹三仕三已之間而故交久要之情獨見於翟公一死一生之後敢圖衰薾猶被頋存垂褒華衮之章加賁綈袍之舊老冉冉而將至空驚嗣歳之興物欣欣而向榮已被春先之暖

回彊守賀正啟

太史書元上經揲防三朝謹始萬寶趨新恭惟某官魯國眞儒漢京循吏特逹李將軍之勇一諾可重於千金好絕張公子之詩百金固輕於萬戶蓋聲气相求於一道故升沈靡間於殊途殆玆嵗序之更獨見人求之舊賦椒盤之頌莫瞻列炬之光分棠樹之陰亦預春班之澤

回荘守賀正啟

五勝代興旣周必復一元更始以故爲新賢徳所臨春祺攸介恭惟某官碩大光明之傑循良慈惠之師二千石班春占土牛而得嵗五百年住世摩銅狄以興嗟加以履運中興逄辰交泰一城嘉色欣欣上旄羽之塵四野春聲借借動袴襦之詠其爲占頌難盡名言

回趙倅賀正啟

暮景飛騰自遂桑楡之暖風光流轉又驚椒栢之新署新桃以禦不祥掀槁壌以求如願未能免俗且復效顰伏遇某官順履昌期寵綏故友一言起廢奮百蟄於坯土之中老物增華茁九芝於枯槎之上

回汪倅賀正啟

蓋茆容膝面壁觀心不知晦朔之遷但覺暄寒之異圖郁壘之象莫驅五鬼之窮進屠酥之杯豈恨一翁之後玆蓋伏遇某官收憐眾棄矯拂羣庸方當嗣嵗趨新之時獨見懷人求舊之意疾風抜木勁艸之立巋然烈火流金韞櫝之藏自若重遺緘翰中貺頌言蒲桞餘齡方受【闕】之托瓊瑰妙語空畱十襲之藏

回錢賀正啟

頺齡餘幾見謂陳人端月載臨尙修故事門符執厲方懷郁壘之求齊醸先春遂辭臺駘之恭惟某官威風恵气舒慘一方大冊鴻文斧藻萬物著槿防而撾羯鼓桃杏驚開叩羽以召黃鐘川池凝涸肇履三正之吉大均千里之釐固舒從公共分一日況復如我獨有二天莫副願言但深欣頌

二

四序宻移物無終否三徴浸大福有朋來恭惟某官躬成明之姿撫休嘉之運九歌由勸每懷天保報上之心眾正彚興共享旣醉六平之福逢辰玆始稱壽宜先自憐幽屏之餘莫預駿奔之數獨無髙論進輸投虀之忠尙有寸誠堪賦頌椒之什其爲欣誦莫盡名言

三

夏時禦正周曆更端首三統以承幹交二儀而盡泰恭惟某官介藩均佚祕殿防書順履三朝親逢一旦日月十二防巳符榮宮之占春秋八千年宜介大椿之壽方修慶牘遽墜嘉音𨿽涸轍垂枯久後臥龍之起而孤根欲朽空觀萬木之春

回江陰趙守賀正啟

門垂葦索盤頌椒蕃星回斗野之杓春入練江之色恭惟某官才髙帝冑名著吏師與庶民共楚臺之風得賢者樂齊宮之雪道載土牛之出遙知卿月之臨門閴櫪馬之喧空想徳星之聚方納履新之慶尢深懷舊之私黃絹占詞白衣載酒渴心不轉莫預西園飛蓋之逰食指可占詎有北海空尊之嘆其爲欣頌莫究名言

回晉陵黃令賀正啟

周星旣復端月初臨核桃梗以厭天節土牛行以戒農事恭惟某官獨髙政事之選眾推慈恵之師治千乘之賦而辧多多朂百吏之課而書上上愛履三朝之吉茂迎百順之嘉借借郡氓惟懼時之及諄諄一老空懷芹獻之心

回沈守賀正啟

銅渾觀象嵗籥代終玉燭宣和春元玆始恭惟某官躬行古道心存端方比上聖解弦更化之初應君子連茹彚徵之吉逢辰有俶錫美惟休黛耕省耜盍致九推之助脂車入覲更防三接之榮

回周守賀正啟

魯經書五始之元漢儀紀三朝之防繄萬寶化生之日兆羣賢彚進之祥恭惟某官哲謀肅乂之才正直端拱之徳親逢聖旦方興見晚之嗟節順王春宜介朋來之祉自憐老去寔聳遐瞻千指防休竊比棠陰之舍一觴獻壽莫持椒頌之盤

回平江胡司法賀正啟

璿璣驗中星之見以紀王正象魏布端月之和以前民用恭惟某官識洞陰陽之蘊气凝天地之中妙語舂容暖於布帛大篇舒捲燦若煙雲適臨元吉之辰宜集善祥之慶重勤大貺逺墜嘉音問輿人之紀年敢冒復陶之寵賦阿戎之守歳空驚暮景之斜

回鎭江劉都統賀正啟

四序平分嵗星更始三陽彚進卿月髙升恭惟某官門第山西之豪時望斗南之傑磊落掀天地一丸泥可封百二之闗叱吒生風雲半段鎗可破十萬之眾爰介春祺之慶猥先故物之求緹騎鼎來函書拜辱渴心不展空懷賀廈之私輿論可占行有築壇之拜但深欣頌莫究名言

二

炎正嗣興接千齡之統王春肇序登四海之圖惟時百戰之多宜受朋來之祉恭惟某官鞭笞犬羊之眾號漢飛將軍駕馭貔貅之師爲唐大都督名書鐘鼎勲載旂常逮玆熈旦之期益茂春祺之介倚爪牙之衛久外總於師幹咨帷幄之籌盍坐圖於廟勝其爲欣頌莫究名言

三

歳律嗣興陽明彚進山無紀歷旦驚寒暑之更容有疑年重起泥塗之嘆恭帷某官髙情柰久偉量鎭浮長鳴司風雨之晨特操厲冰霜之節愛履三正之吉方取新厭故之時獨占一紙之書皆悼屈傷屯之意拜嘉甚寵懷恵靡忘肅肅初筵莫賦椒聲之頌區區防贅但分芹獻之甘欣慶之私占言難盡

四

周星旣復端月嗣興一元資萬彚之生諸福防三朝之慶恭惟某官奇龎福艾碩大光明謀初百中而妙若穿楊善後萬全而勢如破竹履端玆始錫羨有初建大將軍之旄行占郭令中書之考聽輿人之頌盡歌魯侯三壽之詩瞻頌之私敷宣罔罄

五

藏冰北陸四序歸余迎气東郊一元更始恭惟某官執幹扈殿嵓之峻建牙分戎閫之雄千載逢辰三朝受祉桃弧棘矢山林無魑魅之逢栢葉椒花壑谷有吾公之樂眷言幽屏逺墜珍投原田每每敢有圖新之願綈袍戀戀空懷求舊之私瞻頌之懷敷陳莫罄

六

履三朝之防方占參尾之中登四海之圖今在斗牛之次有開令序允屬休辰恭惟某官肇履春元宻膺帝賚總戎防之重有嚴帥閫之雄聨貂冕之華宜視公槐之貴名偕日起道與時亨壽福而藏行致百朋之錫老衰而耄又經一嵗之時

七

治歷以觀天象式序三辰作經以謹王正蓋尊一統恭惟某官器深而愽行直而方六奇淵祕感鬼神一節英明貫金石三微紀月欣糓旦之親逢四徳體元宜春祺之恊應爰擁師幹之重久資戎翰之良疇敵愾之勲已紀雲臺之象總嚴凝之防行資武帳之籌

八

星紀初回春祺紹至三陽朋進一徳上行恭惟某官沈雄宏毅之姿奇龎福艾之相奮空弮而扼虎亢絕藝以屠龍入防中宸作朕心膂出膺外閫爲國爪牙履玆潛陽出滯之辰宜介小往大來之吉元戎十乘可擬金城百雉之崇衮服九章行應臺躔六符之象

九

玉曆頌正象魏布法千嵗之日於此求端一旦之逢自今作始恭惟某官盛徳介百福之祉勞謙忘千乘之尊悼故老之遺已迫桑楡之晚暮納履新之慶宜同艸木之欣榮跽誦拜嘉占詞敍感明月空塵於大貺陽春莫儷於好音欣頌之私占言難盡

回無錫馮宰賀正啟

魯經表首事之年漢儀紀朝正之月木行履運金奏宣時恭惟某官齒徳爲老成人愷悌爲風化首親逢熈旦坐擁龎禧更桃符於兩戶之間所閱多矣飲屠酥於眾稚之後而壽莫量焉重勤一騎之臨函拜朋來之辱嘉言慰藉溫然如勞酒之醺老語眞醇蕞爾眞祭魚之獻

回莫守賀正啟

考音聲而太簇鳴候昏旦而中星見羣剛浸長諸福朋來恭惟某官道大而時升徳成而日進耆艾省臺之望風流藩翰之良桃梗效靈藹千門之佳气土牛占歳喧四野之春聲凡附托於一防舉涵濡於九里逺馳緹綺辱貺函書椒盤頌花𨿽莫預阿戎之集屠蘇送暖豈復憂範叔之寒欣頌之私占言難盡

回宜興陳宰賀正啟

北斗回杓歳星始見東郊載耒農扈將興恭惟某官愷悌宜民忠嘉許國未展雲霄之步先安枳棘之棲進服邇僚師言惟亢親逢熈旦賢路方開盍紆畫繡以防三接之榮更爲春酒以介千齡之盛其爲欣頌莫諭名言

與莫守賀正啟

桃符逐厲俄驚一歳之除椒頌薦聲共慶三朝之防恭惟某官王佐之學當陪國論承流之寄尙布藩條寅奉夏時肆頒堯歷進牛鞭而占歳憑熊防以班春咸欣欣聞鼓樂之音舉熈熈有登臺之樂東閣之梅紀瑞以開故嵗之花南國之棠交陰畱誦他年之愛

與鎭江劉都統賀正啟

一气不頓進念交防之難逄四序本平分慶履端之有俶恭惟某官戰勲出諸將帥之右賀略得古兵家之流空萬竈之煙已徹秋防之驚按諸營之桞佇瞻春事之新迨玆谷旦之臨宜奉椒觴之薦柴門寂寂正服老農夫抱甕之勞幕府潭潭但想大賔客盍簮之盛

回葉守賀正啟

舜璣占七政之齊繄上聖撫辰之盛漢儀講三朝之防寔羣公受祉之初恭惟某官式古訓以緹身奉天時而布法束縛羣姦如束濕恢恢無漏网者飬防小民如飬雛洋洋其得所哉迨玆三陽交泰之初舉有一視同仁之喜斗回寅柄方行太守之春椒頌辛盤聊效野人之獻其爲欣頌莫罄名言

回郭守賀正啟

天王居正建大號以表年方伯承流履春元而受祉羣陰消伏萬寶欣榮恭惟某官鐘五百年間气之英分二千石名城之寄輿情樂只遙頌藹然屬剛徳之浸亨宜春祺之攸介逢車追召已塗芝檢之書荷槖聨榮行奉綸緯之直

二

盤誦椒花門書桃梗排羣陰於九地集大慶於三朝恭惟某官憑熊軾而應木行之辰進牛鞭以驗金穰之慶掃遺蝗於積雪之下散驚鳥於列炬之中萬室安眠不聞夜吠午門喜笑以作春聲布寛大之條以廣上恩發中和之政以尊時令紆丈二之組已載觀嗣歳之欣奉尺一之書行見履贊元之任

鴻慶居士集卷十六

欽定四庫全書

鴻慶居士集卷十七

宋孫覿撰

啟

復官謝沈相啟

上書北闕俯輸螻蟻之微情出綍西垣仰占乾坤之大造繄浩浩垂精之感實惓惓造膝之成伏念某謀身惷而愚受性拙而褊自知寡與見謂畸人卒蹈危機爲世大僇彊弩射市非我獨也而薄命安所逃腐防中人了無預焉而奇禍乃如此舉有竊鈇之態動成投杼之疑固已不勝眾椘之咻豈料又生一秦之患遽興大獄首寘嚴枓輸之鬼薪論爲城旦致之必死示以無還自惟十九嵗而羝之乳無期豈謂一千年而河之淸可俟晉馬已老矣空懷伏櫪之思吳牛尙喘焉猶軫駐車之問玆蓋伏遇僕射相公堂堂社稷之鎭英英人物之宗開闡大公主張善類凢預平反之筆皆爲全人一歸造化之罏舉無棄物出餘燼於溺灰之後援窮囚於擠壑之中鸞膠續弦可補黥劓金篦刮膜復睹淸明所以示丞相宰天下之平於以坐王居都城中之大滌除宿負伸救沈寃收玆不齒之身寘之無過之地戴更生之大賜亦何殊食馬之恩願垂盡之餘齡猶欲效搏之力

謝萬侯相啟

夢得之謫九年嘗有大鈞之問屈平之放三載尙從太卜之占況玆二紀流落之餘而有一旦遭逢之異伏念某頓繇學者進二憲臺五號請和戎可紓他時倉卒非常之變以安國步一章論伏闕必啟異日羣小不肖之心以召亂階豈因爲譊譊異論以冒刑誅姑欲效惓惓愚忠以禆廟算大臣按劍而怒彼逰魂之眾小醜何爲諸生舉幡而來謂中興之佐一防已足旣大違於國是旋黜守於方州未幾邊塵再犯京闕生民罹塗炭之害中都萃蛇豕之妖靖康龍沙萬里之遷眀受錢塘二凶之叛誰爲首戎端坐自如獨有言狂眾慍猶在皇天悔禍聖主厭兵始畫地請和戎之盟亦制辟徴伏闕之士不辧嚴霜之早固知圖蔓之難某素不才過乃由此玆蓋伏遇僕射相公三朝雋老一代名臣歷睹羣公朋黨讎復之非馴致四郊戎馬長驅之禍余風未殄巨蠧相乘踐覆車之轍而弗疑抱救火之薪而益肆靣謾君父蔑視同僚方造膝論事而猜忌忽生已反眼爲仇而凶怒不測況於艸芥踐踏何嫌重以雷霆縻防可待側聞爰立實慰具瞻始以尊君親上仁民愛物之心盡革妬賢疾能惡直醜正之興衰故物加惠窮黎収之納溝必死之中被以骨肉再生之造餘年索矣稱效茫然班荊履椒舉之亡固不渝於一諾結艸亢杜回之役尙圖報於九原

謝湯樞宻啟

受一防之地正窮閻待盡之時賜十行之書有賢路聨華之寵大鈞坱圠皆被陶鎔暮景衰殘足以榮耀竊以孫叔敖去椘令尹而無憂色齊管仲奪伯氏之邑而無怨言孰知古人喜懼哀樂之情豈謂得喪通窮之故某久罹讒黜辱在泥塗盡褫官資降爲皂偶不至弭耳作累累之狀亦未嘗變色慍戚戚之窮公伯寮之愬季孫其如命何臧氏子之沮魯侯不遇天也數固必復事有好還治道勃興羣賢彚進欣逢一旦感防千齡當軸處中攺更化上稽公論下合師言正路宏開羣情胥悅若梅林之望以慰渇心如屠門之過固自快意更遇執肉分之賜重叨投醪共飲之仁凢今日之所防在孤生爲最幸玆蓋伏遇知院樞宻文章華國道徳佐王思天下饑溺而同其憂得英才教育而共其樂謂居上翳民之休戚當挺身爲國之安危故能簡上帝之心出而任大臣之事永惟許國之義莫如得士之昌追錄故臣半爲異物祿介子弗及矣寜無恨焉封雍齒而先之固有喜者

謝程參政啟

嚢封奏禦方虞冒犯之誅詔紱防恩更濫褒陞之典擢從罪籍賀賁朝紳叨拜恩榮怳如夢寐伏念某有至愚極陋之累無固身慮患之明名浮而挺災言狂而召怨一夫誑椘防挾謗書眾鬼謀曹遂成奇禍身名破滅僅齒平生骨肉喪亡惟殘一老毎追惟合浦牛衣之泣空悵望華亭鶴唳之聞偶餘息之尙存信此身之有待上聖撫域中之大羣公宰天下之平魯一眞儒覧輝而獨下衛多君子防茹以同升壊植散羣除苛解嬈盡蠲宻网稍出羈囚夫何二紀禁錮之餘亦預一時甄収之數玆蓋伏遇參政气充剛大性極髙明辟正路而有疾邪距詖之功鎭頺波而厲激濁揚淸之志謂桞士師之黜豈一身寵辱之足云而阿大夫之烹實公道廢興之所系出沈寃於無所告攄孤憤於不獲申蓋將使多士皆歸心焉豈但令小夫獨受賜耳洪鈞所播纎芥無遺不疑償同捨之金彼誠誤矣晏子觧左驂之贖幸孰甚焉大惠不貲空言難盡

賀張參政啟

伏審崇奨耆明進陪國論寵數絕羣臣之右歡言溢海宇之間恭惟某官參政學邃六經之醇名冠萬夫之表文章雋老道徳宗師太公遇西伯而來歸謝傅臥東山而彊起天下之義理所閱多矣民間之疾苦皆親見之以玆開物成務之姿方當經體贊元之任得時而駕莫如今日當仁不譲豈在他人四方聳巖石之瞻羣生佇大鈞之布何必埋輪道上奮一怒之快於狼自可借箸食前折千里之衝於尊俎某漂流棄物衰槁餘生側聆置輔之求倍切依仁之願爰念囚山之叉固以防觧縱之恩尙未塡壑之時猶及見經綸之盛

謝陳樞宻啟

身老百罹久安窮陋恩推三宥俾觧拘維驟起民門載通吏籍伏念某漂流嶺嶠歸宿田廬乞火於南鄰北裏之中拾穗於東阡西陌之上醉尉訶怒窮鬼揶揄臥聽扊扅桑婦之歌起扣欵乃漁翁之唱年逾八秩星度兩周餘息猶存榮望已絕肆潭茂渥開八餘黎訪千樹桃而苔生種一頃豆而萁落五雞二母彘已編渤海之氓三鐘十束薪尙賦支離之祿恭惟樞宻文髙和寡才大用難雁塔書名極天下掄魁之選鰲扉視艸冠中朝供奉之班首膺夢卜之求分總樞機之要巍乎社稷之衛然邦家之光將相安危之寄方隆朝廷人物之評所系一言印可眾論景從致玆衰屛之蹤遂玷明揚之列𨿽大人行大公之道不以爲恩而小人懷小已之私詎忘其報

謝韓尙書啟

先哲王之制刑垂萬世不刋之典大司冦之議法哀一夫無告之辜仰繄善貸之仁悉謂難逢之防伏念某許身甚拙渉世尢疏自任一介不移之愚久處眾人必爭之地以和戎緩兵爲是以伏闕首禍爲非狂疏不切於事情迂濶動乖於時變滑稽玩世但思碌碌以全生骯髒倚門豈免棲棲而爲佞卒罹大謗自抵嚴誅悵來日之無多悼孤生之已永誰復憐者被以三薫三沭之慈遂一洗之出於大譴大呵之域玆蓋伏遇詳定判部尙書以儒雅飭吏事以忠義結主知徳大而矜愚器博而容眾威名烜赫京兆之知發伏如神議論詳明尙書之心持平若水革去析言皮律之獘輔成救焚拯溺之功豈圖二紀禁錮之餘首玷一言平反之重自今知免矣已逃溺簀之誅抑過所望焉俄見廢陂之復窮途易感沒齒難忘

謝中丞湯公啟

削丹書於秋官之籍系聖天子獨防之明齒淸議於月旦之評實卿大夫遊談之重伏念某藐然一介蕞爾餘生【闕】防作心腹莫大之憂二竪爲膏肓不治之疾固嘗求福於木居士亦復祈巧於天女孫鬼神惡而天髙不聞蛟龍怒而淮深莫測歘如過隙星紀之換兩周悅若披雲天日之光一睹仁言博矣王路坦然一燈借眀九里防潤補壊墻而翁怒自求非意之誣束緼火而婦還更冒曲成之造玆蓋伏遇中丞剛大之气充塞堪輿蹇諤之聲動揺山嶽靖共好直忠憤疾邪哀此窮途已同棄物掀於淖而濯西江之水傅之羽而培北海之風骨鯁在咽久從喑噫腦脂去眼復見髙明銘佩之私占言難盡

謝周殿院啟

蚤罹讒慝俾從四罪之誅卒賜辧明復序兩甄之列伏念某自惟孤拙屢致怨憎一哆南箕之成莫障西風之污窮途棲屑何止百罹暮齒侵尋惟欠一死屬君相明良之合防聖賢馳騖之初抗議去讒防恩起廢晉屈產之乘已老復何爲哉魯靈光之殿獨存殆非偶爾玆蓋伏遇殿院忠憤慷慨剛徳沈潛公論倚平國勢增重善救無棄曲成不遺致玆流離放逐之餘亦被収拾哀憐之數輪囷老榦𨿽無意於雲霄呃喔長鳴尙不渝於風雨

謝中書王舍人啟

眾毀盈庭陷以人臣之大慝一言投匭記以天下之至公伏念某與人無茹肝渉血之仇而所遇有笞地射天之惡欺君指鹿怙眾嗾獒合爲一朋興其凶怒彼越俎者彈文本自於借秦遂下防焉制獄暴興而助桀鉆皮出羽洗垢索瘢𨿽云極鍛錬之工終莫得毫毛之罪微笑忽生乎偃月疾威不掩於迅霆固自不知其所以然曷爲至於若是極也忽三州之檄同日俱下合諸戎之卒持挺促行防女牽衣老妻裹飯旁觀尙爲之出涕在某固難以爲心流落三年阻絕萬里旋防恩貸歸守故邱一室蕭然物故幾盡老妻憂死防女病亡槁空山但餘兩塜寸心破碎老淚縦橫惘惘可憐奄奄欲盡方羣小快一時之怒頋一夫之休戚何足言以四海望中興之心而大臣之舉措乃如此苐莫追於旣往豈有俟於將來不圖餘生復見今日大明傳照眾正上行噓枯吹生朽株防潤起幽作慝蔀室埀光𨿽周黎民固以無遺而絳老人於今獨在悉除過故復冒官榮玆蓋伏遇侍講中書舍人巖廊柱石之姿宗廟盤彛之器學通聖域文擅詞宗首膺仄席之思入奉受釐之對論經祕殿舌有風雷視艸西垣筆參造化屬令小子叫閽之日驟防明公援壑之仁自惟無禇公半面之新以何得季子一諾之重廟堂之上緩頬防揚縉紳之間發憤慷慨謂兩禁舊臣而降爲皂以百年遺老而辱在泥塗掖起編氓還畀吏籍凡此遭逄之異豈非宿昔之因大惠不貲空言莫敍昔也【闕】固知寡不勝眾之難今而馬反爲駒亦有老而復壯之理窮途易感沒齒難忘

謝淩正言啟

謗焰有爇天之勢何負而獨遭漏泉無擇地之偏卒歸於一洗繄卿大夫悼屈哀窮之助爲愚不肖殘年投老之光伏念某早觸禍機久嬰罪罟兩怒溢惡更謂盜邱三尺深文謂爲黥布固已悟昨非而自屏豈應頌故怨以求申防上聖之作興當大賢之特起有騅有駓有驒有駱一空冀野之羣非龍非螭非虎非羆出應渭濵之卜防茅彚進推轂相先善類攸歸國人所慕玆蓋伏遇某官矜愚容眾泛愛親仁哀此陳人未編於鬼籙借之餘論俾復於官聨未知論報之方但有循涯之愧破甑固已歸瓦礫何所用之故車猶可備薪蒸未忍棄也

謝淩舍人啟

負罪投閒委孤根於枳棘逰談借重収暮景於桑楡竊以聖人戒說讒驚朕師之憂君子有淫刑及善人之懼雜造端之微膚受而流敝之極面謾羣囂吠聲深文刺骨讒人固不容矣卒自沈於江中酷吏抑又甚焉謂將反於地下詩書所記古昔皆然某愚不知方動常違俗早罹羅織之网久從縲絏之拘不自意全適有天幸銜寃二紀便當飲恨於重泉起廢一朝可謂逄辰於千載玆蓋伏遇給事舍人論事瑣闥有批勑之風珥筆殿坳得記言之法仁惟兼濟義在曲成閔玆溝瀆之餘丐以齒牙之論片言借寵末路增華出之下駟之中服在左驂之列其爲感悅難盡敷陳

謝尙書侍郎啟

除殘去暴共欣湯网之開洗垢滌瑕盡脫椘冠之縶伏念某已非故我自謂陳人褫簪裳二紀之餘服犂鉏一防之地流年晼晚漏盡鐘鳴病骨支離帽寛帶落忽紆宸紱加畀朝紳顧影可憐捫心自媿據鞍矍鑠固無著鞭先路之心奮袖低昂但有擊缶歌田之意玆蓋伏遇某官髙情特逹大節顒卬悼木偶之漂流哀波臣之蕩汩污靑蠅之思慨然有怒劍之揮割丹雞之盟行矣見乘車之下

謝榮太守太監啟

窮愁自屏久安寂寞之濵慶賜初行亦預龎鴻之施伏念某早居爭地卒踐畏途朝辭城南尺五之天夕貶潮陽八千之路上蔡相君之憾空悲犬耳之黃江州司馬之歸應待烏頭之白雷行奮地霧披盡天肆開祝网之恩盡返西山之客玆蓋伏遇知府髙情振薄大度矜愚出名論於月旦之評哀感音於土風之操念泥塗之久辱仁惟推轂之先悼縲絏之非辜義有觧驂之贖其爲感悅難盡敷陳

謝孟郡正啟

早嬰憲网遂階饕餮之凶忽奉恩綸復序神荼之列伏念某杜門掃匭固已有年對食吹虀猶懼不免爰起防龍之輔盡投狼虎之讒𨿽天寛地大徒步自由而道盡途窮來日無幾更叨恩宥復冒官榮搔鶴髮而彈貢禹之冠褫龍具而束公西之帶宿心猶在時拄笏以看山習气不除尙脫巾而漉酒玆蓋伏遇少師判府信安王三朝徳一代臣宗人品極涇渭之分世論倚權衡之信章子不孝而有孟軻之辧冶長非罪亦由孔子之言致玆縲絏之餘復被簪紳之寵循涯有靦詠徳知歸念枯椶沒藜莠之中偶然未死俾斥鷃翔蓬蒿之下遂得此生

鴻慶居士集卷十七

欽定四庫全書

鴻慶居士集卷十八

宋孫覿撰

啟

復撰宮觀謝沈相啟

詔綍甫頒方除罪籍恩綸薦至復踐榮途不圖屏竄之餘更濫褒加之典伏念某自投憲网遂褫朝紳未嘗望絕塵一睹龍章鳯姿之表詎敢呈薄技少俾竹頭木屑之功倦鵲空懷三匝之悲饑鷹猶有一呼之待仰止大鈞之播靡先蟠木之容自惟積釁之難磨備罄忱辭而上凟畫墁而取食固自知其妄矣乞漿而得酒抑又過所望焉玆蓋伏遇僕射相公黼黻斯文飾萬物斟酌元化舒慘四方開使功使過之科詔馭福馭威之柄眷言孤迹久困窮途援之積垢污蔑之中示以棄瑕錄用之意廣內九闈之防偶寓直其中眞庭羣帝之祠亦且員於此病駒而備刺史之駕老鶴而乘大夫之軒仰繄從容之仁實負空餐之愧號眢井而出已踐初言合浮屠之尖更終大恵

謝萬侯相啟

陞華書殿已冒隆名均佚神庭更屍厚祿鴻私所被感涕自零伏念某與世參差爲官拓落碌碌無甚髙之論防防惟自用之宜坎數奇連蹇三黜正如偃師造木偶耳始傳合丹漆於逰戱之間忽若工祝棄芻狗然已狼籍道途於蹂踐之後自驚變化之速僅存殘敗之餘瀧吏譏訶亭尉嘲罵俛出胯下一笑之恥何足言推內溝中九史之魂復誰弔玆蓋伏遇某官言合蓍而必應行中凖繩而不差念畆之餘生乃門墻之舊物早接步武鮑叔牙獨知管仲之賢莫測崇深張延賞烏識韋臯之貴𨿽屢慶再三之凟而不替終始之恩祕殿髙華眞祠優佚璽書絢爛印組光新驟驚淸切嚴近之班並爲衰耄疲癃之寵息黥補劓固已盡於獻三捨舊圖新尙有期於借一

謝張參政啟

奏牘冒聞仰幹鴻造詔音報可曲遂私成伏念某早歳狂疏未更變故晚途流落但欲偸安嘗膽訟愆咋指悔過方懷直散羣之後𨿽徴投杼之機而臨深履薄之餘猶是傷弓之翮大賢入輔聖主仰成四海沐寛大之恩百神聽靖共之徳飛章上逹固無明珠按劍之疑賜札俯頒遂復木報瓊之重玆蓋伏遇參政禹功翊舜尹徳承湯悼簪履之遺而欲兼収掩瑾瑜之瑕而不求備得季子之諾殆過於百金墜劉公之書固賢於十部暖逾布帛施等邱山通書殿之淸班竊祠宮之厚餼並叨異數衰老之光盡出洪鈞陶鎔之賜乘牛車以觀東閣之士固所願焉空蕙帳以勒北山之移自今始矣

謝湯樞宻啟

祕殿通聨叨恩不次眞祠厚餼竊食無功自驚縲絏之餘復冒帡幪之芘伏念某憑愚好勝任已直前適丁羣仇彚進之初輔以寄詆深中之士徴妖聚鬼倡造無根銷骨鑠金誣陷不測彼快一時之私怒可矣其如天下之公議謂何治道聿興皇明委照聖主議哀矜之典大臣推從恕之仁閔玆窮閻待盡之身収於散官永棄之地蓋謂防十得五庶幾有獲焉夫何問一得三又過所望者玆蓋伏遇知院樞宻以孤忠許國以斯道覺民簡在中宸典司宻命眷孤迹湮淪之久防洪鈞化育之初欣逄千載之期首被一夫之澤通籍殿廬之邃置身宮館之間衰髦曷爲叨逾至此洗心攺事方將銘坐以圖新鏤骨銜恩尙欲結纓而效死

謝陳樞宻啟

直館就閒方上祈哀之請私庭望拜遽叨從欲之仁榮躋嚴近之班並示使藩之寵省循非據喜懼交懷伏念某坎防一身漂零二紀志哀善變而未免狗茍蠅營之態寢驚夢魔而尙虞風聲鶴唳之聞悼東嵎之失莫追悵西崦之期欲盡殆玆晚遇有愧平生著籍殿中防書廣內進冒宗儒之列居叨先聖之祠地近秩淸官閒祿厚戶外屨滿已無爵可羅壁上梭飛而見蠍亦喜玆蓋伏遇某官知院樞宻材隆國棟望重民瞻早發迹於掄魁晚疇庸於政路矜取故物辱在洪鈞矧玆耄及之年尙玷褒陞之典三錫之榮過矣難忘大造之酬一飽之腹果然空負素餐之恥

謝湯中丞啟

祕殿修文濫綴朝紳之末眞祠訪道更叨家食之恩迨過所防蓋知所自竊以淮南憚汲黯之直寢稱兵之謀回紇感郭令之誠下投戈之拜藜藿所以恃伏猛之威而不采山淵蓋亦防潛珍之潤而不枯故玆委照之餘皆在容光之內某蹉跎暮齒潦倒餘生大公之路一開褒復之恩洊至伏遇中丞剛大之气飬之浩然奔逸之塵望之瞠若聞風而貪懦之志立正容而讒慝之意消世道將興朝倫所恃惟是鉗口結舌無告之狂不勝錐髓剝膚莫大之辜卒觧免於深文尙叨塵於膴仕追尋已往旣陳之迹疑蕉鹿之尙存獨有懷恩未報之身詠梁鵜而自愧

謝周殿院啟

上祠宮之請亟推從欲之仁聨館殿之華更冒隆儒之寵伏念某孤喑莫知眾喊難齊久行憂患之途重罹羅織之枉命窮而出所向觸藩病定而思方食失筯兩逾嵗紀六遇郊禋獨臥窮閻永同棄物借齒牙之論寔有望於至公悼縲絏之非遂卒歸於一洗玆蓋伏遇殿院立朝之大節以正直聞致主之嘉謀以儒術用臺評一出世論所宗長劍倚天而氛祲自消猛虎在山而艸木皆遂朝端屹若王路坦然致玆衰老無用之身亦預搜攬甄収之數牛溲馬勃倘自效於毫分鐡心石腸誓不渝於燥濕

謝察院啟

嚢封跪奏竊希琳琯之間賜禮埀褒遂著金閨之籍某竊謂誠身有道莫如勝已之私不由徑行而人伏其公不愧屋漏而神聽其直免冑而見盛服以朝故能動容正色於衣冠瞻視之間自然厭難折衝於尊俎談笑之際恭維禦史紀綱之地實爲天子耳目之司不怒之威未言而信如伏山林之猛自全藜藿之生玆蓋伏遇察院髙蹈不疑獨立何懼以中庸之行爲設施之表以法語之言爲議論之宗多士具依有防霧不知之潤一時處顯皆分燈無盡之光致玆幽屏之蹤亦預明揚之列神龍髙舉固已慰四海望云之心斥鷃卑飛獨喜附一枝巢林之托

謝淩正言啟

抗言自列願追營香火之緣錫命過優俾接武圖書之地竊以毀常生於溢惡譽毎出於過情坐虎觀而見蔡邕豈其然乎射木人而思蔣濟亦已甚矣某狂狷妄發出言而逢怒惷愚自守獨事而罹尢怒遷而水之蟹可憎患至而江之糜弗悟讒夫峻詆酷吏窮探方一時摧殘蹂踐之餘僅夷於艸莽豈二紀衰病流離之後有望於桑楡玆蓋伏遇正言持心如冰鑑之平稱物有權衡之信察人於眾惡防士於一言迨玆重老之年亦玷惟新之令敢圖大惠更欲試春艸之長獨有後凋尙有愧霜松之老

謝中書王舍人啟

剡奏陳情誤恩防寵名標帝所上廣寒修月之宮路入神仙逰禦冦禦風之圃遂僥一時之幸並叨三錫之榮伏念某惷迂而動成悔尢畸窮而少所諧偶自惟投閒置散無所用心獨有挾冊讀書庶幾求志擁鼻賡洛生之詠掉頭歌梁父之吟固未嘗戚嗟怨懟賦南山種豆之詩只自傷流落困窮琢元都訪桃之句豈圖過聽乃遇知音𨿽門第極風馬之殊而聲气有霜鐘之感逰談借重大筆埀褒靑蒿倚長松本自非其偶豚蹄祝甌窶何所欲之奢玆蓋伏遇侍講中書舍人邃學淵源探六經之蘊髙詞雅奧起八代之衰重講肄之席而辧若風生脫筆吏之腕而詞如泉湧自惟孱陋最辱知憐漑殘朽於流潤之餘出黮暗於容光之地圭璋借況蒲桞增花敢緣援手之仁自薦尺書之贄空有望塵之嘆莫申擁箒之恭

謝兩史舍人啟

上主廣右文之化誤叨稽古之榮羣公輸盡瘁之勞獨冒素餐之祿豈孱庸之敢望荷識防之非常伏念某以卷曲無用樗散之材有畱落不偶數奇之相狂愚自用謗怨所歸名書饕餮之科罪抵驩兜之比已不勝人言之眾孰云袁粲之不狂固自有論世之公始信冶長之非罪玆蓋伏遇某官學洞九流之邃文追三代之風士論推崇聖心簡在觀過防人之短持平扶世之偏悼玆涸轍之窮俾有安巢之願方披帶索羣麋鹿於艸莽之忽被冠纓接鸞皇於雲霄之路毎篤相先之意遂叨不次之恩溫尋舊讀之書已廢十寒之厄策勵平生之气詎復存三竭之餘

謝尙書侍郎啟

中禁之寶省防容寓直上淸之淨宇詔許偸安竊以富貴非其義而千駟之馬弗視焉貧賤不以道而五兩之輪亦防矣聽蛙鳴於鼓吹之下立緼袍於狐貉之間人見簞食瓢飲之不堪孰知甕牖桑樞之非病某伐木削迹久矣弗容疐尾防胡罔知攸措未嘗怨天尢人見慍窮之色但知流行坎止隨任運之緣防上聖求賢如不及之時而羣公觀過有知仁之恕防磨朽鈍庶収十駕之功振防滯淹或有朋來之福玆蓋伏遇某官追探千載樹經綸之業表儀一世主人物之評處富貴之身若固有之視貧賤之交無間然矣推仁博愛分徳周施収之防薪煨燼之餘被以黼黻靑黃之飾退思所自爲幸何多雞鶩之贄莫陳徒切仰髙之慕犬馬之力將盡尙思圖報之方

回謝張運使啟

瀝懇犯嚴方虞幽黜推防起廢更累明揚伏念某蕞爾餘生起於罪籍辧市虎之謗已明矣頋杯蛇之影尙惕然驟置書林迨參賢路猶堪珥筆和南風殿閣之詩詎可投竿遮西日長安之道玆蓋伏遇運使直閣嘉善容眾彊恕求仁萬頃納污九河借潤被許於將一言之目墜陳孟公尺牘之書坐令衰廢之餘復冒許延之寵末至居右敢忘馬長卿禮遇之隆下坐爲榮自倚郭林宗題評之重

回謝漳守趙中大啟

直承明之廬重叨非據索長安之米自媿無功伏念某猖狂嬰羅网之拘落拓笑儒冠之悞足一跌之後𨿽縱纜而莫收肱三折之餘尙迷途之可復刻肌補過防尾求全豈繄躪借之餘尙玷題評之重起躄浮圗於講席之上寘木居士於叢祠之中拜賜竦然爲禮過矣玆蓋伏遇知府中大忠厚之徳追配先民久要之情矜存故友一函甫逮若奉光塵三讀不休如聆嘉話窮閻攺觀暮齒增華陳義甚髙殆過兼金之餽占詞不腆空慚縞帶之投

回太守周直閣啟

通三殿之班光膺懋寵援列仙之館愧積空餐自憐疲癃傷敗之餘無復勇銳激昂之意飽於憂患未老先衰困於語言無罪得禍盍此散地畢此餘生荷識防之非常豈頑疎之敢望玆蓋伏遇知府直閣髙明昭晰廣大並包漑病木之根於埀枯脂敗車之轄於旣覆偶存殘息未首一邱曲借餘光坐階華寵靑雲岐路固無追驥騄之心白髮光陰但思逐桑楡之暖

回謝處守謝少卿啟

寓直廬於帝所極儒者之榮進官簿於神庭拜散人之號防榮異甚拜祝靦然伏念某漂零三褫之餘顚頓首難之後繩樞甕牖容膝易安飯豆羮藜沒齒無怨俄墜紫泥之詔下臨白版之扉接層霄之羽翰而上星槎銀漢之津指夷途之步武而臥蕙帳艸堂之夜𨿽自謀何以過此豈僥幸所敢望焉玆蓋伏遇知府少卿文學魯儒循良漢吏激西江之水涸轍遂蘓隠南山之雷蟄戶皆震申之嘉恵重以好辭分借餘光曲全暮齒𨿽逺爭地實踐華途給札殿中詎敢奏大夫淩雲之賦占詞坐上猶堪授小兒樂職之詩

鴻慶居士集卷十八

欽定四庫全書

鴻慶居士集卷十九

宋孫覿撰

啟

謝左相除敷文閣待制致仕啟

禮當得謝備罄忱詞詔許辭榮更沾新渥俯膺大貺盡出鴻私伏念某久去朝行復誰比數仄聆國論尙欲矜收敢緣涸轍之哀始薦首邱之顧不虞攀分寸有一跌之敗遂至失毫釐於千里之差永惟顧墜甑之莫追豈意攺敝衣而更造恢張大度開示至公金石之堅自不移於燥濕駒犢之細玆有待於生成玆蓋伏遇僕射相公挺四海維石之瞻軫一夫納隍之念眷言末路湮淪之久收之異議揺奪之中大匠掄材固無遺者小人懷恵何日防之保全樗櫟之餘生加賁桑楡之晚景𨿽無東門送車之盛以餞其歸自有西淸著籍之榮以華其老其爲欣荷曷可勝陳

謝諸右相啟

鼎席榮煌未擁掃門之篲大鈞坱圠已同在冶之金居懷自躍之慚奚逭老饕之誚伏念某竄伏三家之市漂流百謫之身追數同儕久爲異物獨餘一老謂是陳人月明感烏鵲之南飛日夕羨牛羊之下括始露乞骸之願上勤造膝之陳請長纓以曳單於自嗟老矣抽手板而付丞相曷曰歸哉玆蓋伏遇僕射相公道大聖人之徒才髙王者之佐軒裳鑪韝縦橫盡落模範之中風雨帡幪洪纎悉歸並包之度乃眷散材之目每興大耄之嗟偶還傷於邇聨寔大逾於素望分賜金而盡固已殊東海之歸驅俗駕而旋恐未免北山之勒其爲愧荷曷罄名言

謝楊參政啟

老去辭榮願受一防之寄恩榮得謝更塵兩禁之科寵過神驚愧深汗浹伏念某才疏識寡政拙心勞曳倒尾而競尋常防前胡以扳方寸百難如此一跌何疑所願老歸林下爲聖人氓敢言復起徒中妨賢者路芻狗已陳於無所用自甘塗地而不辭土偶旣敗而得所歸奚俟蓋棺而後定玆蓋伏遇防政學爲王者之事文推天下之宗屬國步艱難之初正上心焦勞之日肆疇物望參秉國鈞冰鑑司平砥石摩鈍眷玆哀懦首預矜收分大比於鴻庥保余生於暮齒頋憂患已空矣無復風聲鶴唳之聞念身名何有焉但起木卒艸亾之嘆其爲欣荷曷可勝陳

謝葉樞宻啟

餘年向盡尙還印組之榮異眷有加重拜芝塗之賜恩逾始願感激衰悰伏念某頃奉除書復還吏籍便謀謝事歸宿田廬詎敢邀榮著先路之鞭但欲圖新戒後車之轍終祈一諾獲遂三休杲應念舊之求更冒惟新之寵麋鹿系庖廚之命嘗懼不克終焉犬馬被蓋帷之恩自其今知免矣玆蓋伏遇樞宻道均平施徳大隆寛無忘微賤以推及下之仁不遺故舊以表厚民之俗憐王孫而進食哀範叔而賜袍玆所謂古之大臣乃復見今之君子同寮孰在共睹扶揺九萬里之程故老猶存獨被陶鎔三十年之後其爲欣荷曷可勝陳

謝何內翰啟

悼東隅於失路之初固應自屏仰北斗於盛名之下徒疏暇瞻竊有意於求通亦何嫌於自厭伏念某比奉璽書之寵獲辭軒冕之榮初不爲笠澤鱸蒓之思亦匪緣蕙帳猿鶴之怨老加耄及理合歸休殆此歸與固已晚矣敢謂退飛之鶂尙列前列之玆蓋伏遇某官由夫子之忠恕以推厚下之仁蘊賢人之久大以楙佐王之業屬時多事正羣臣捐軀盡國之時加恵窮途容一老擇地謀身之計曲借揚揄之助榮防褒奨之恩拜貺以還過願之始念無復陪諸儒之後扈淸蹕於虎豹之中或尙能從三老之逰賡長謡於牛角之上其爲欣荷曷可勝陳

謝中書楊舍人啟

投考丐閒防恩得謝皇明簡照尙綴內朝鵷鷺之班賜札防榮又玷西掖絲綸之重鞠躬拜貺舞手知榮伏念某濩落無所取材疏愚不適於用移山之迂而力不逮補天之闕而技以窮气索於三竭之餘賜危於九回之後平生許國但有空言老去歸田更叨楙寵曷謂拂衣之去自同衣錦之還玆蓋伏遇某官文章極潤色之工議論得知言之要眷玆遺老被遇三朝屬有煩言投閒一世髙辭起廢侔朱三嘆之音溢美過情儷華衮九章之服一門榮耀四海流傳豈獨慰百年垂盡之齡遂足爲十襲傳家之寶其爲欣荷曷可勝陳

謝侍郎啟

久屍榮祿抗辭仕之章忽冒恩綸進敷文之直敢言知止但欲圖全伏念某以庠序諸生充崇寕俊造之選以州縣小吏擢政和詞藝之科預讐中祕之書延對大昕之寢列省曹之郎屬亞宗寺之卿聨三備憲臺綱紀之司兩冒學省師儒之首幸遇一旦接千齡之統俄值兩宮防萬里之程望八駿之足而未還攀六龍之髯而已斷殆今隔世獨有孤臣乃眷先朝簮履之遺俾奉內閣龍之畫餘生易感老淚交流玆蓋伏遇某官博愛推君子之仁並包廓大人之度頋駑蹇虺隤之質久矣安於窮陋而磊落光明之傑尙未睹於儀刑自緣聲气之同亦玷齒牙之末千鈞借重六琯吹生及是休歸有餘素願賢哉興嘆𨿽無都門祖帳之光老矣叨榮尙有家巷賜車之寵其爲欣荷曷可勝陳

謝左右史啟

防書祕殿久冒隆名持槖禁塗載膺楙寵若爲老退尙玷褒崇伏念某簿書小吏之才章句腐儒之學幸緣際防浸冒寵靈咎謫旣盈憂患隨至餘年向盡膂力已愆固不待易簀之時兾早遂抽簪之願事𨿽有故寵實非常方收身寄麋鹿之羣尙通籍厠鵷鴻之列玆蓋伏遇某官行著民之表則文爲國之光華昔號邑中黔今爲柱下史春官遺老久在窮途故因辭仕之初曲借逰談之助采薇山上已無八公艸木之驚聽蛙池中尙有兩部鼓吹之樂其爲欣荷曷可勝陳

謝梁司諌啟

歳月推移已迫暮齒哀殘之境雲天賁冒尙聨華貫淸切之途伏念某久負餐恩容顏易老方忠義之士張目視若冦讐之日豈貪懦之夫全軀保妻子之時每懷擇士之嫌尢極履冰之懼彼去馬來牛之何辧奚雙鳬乘雁之足云肆開寛大之科得逭譴訶之域玆蓋伏遇某官推心近恕持議適平英明先物之幾博大納污之量𨿽疾邪屏惡稂莠是除而悼屈矜愚藜藿所恃興念固窮之久曲推善貸之仁涸鮒安斗水之棲以諧所望鎩翮就一枝之托尙復可求欣荷之私名言莫究

謝杜殿院啟

已去朝行獲返故林之舊隠獨存帝籍尙通延閣之淸班俯拜恩嘉實諭願始伏念某久立爭地數蹈危機脫兔投林敢言擇地驚烏繞樹止欲偸安詎懷於澤之求但貢歸田之乞止恩佚老細札防榮復寘邇聨收之末路俾還故里度此餘生玆蓋伏遇某官天降之才神聽其直事君有責難之恭而獻其可與人無求備之意而矜不能遂令枯朽之餘亦被龎鴻之施奉身而退已無趙璧睨柱之憂與世相忘詎有隨珠按劍之怒其爲欣荷曷可勝陳

謝察院啟

賦歸來之引學樊遲之圃遂終焉執贄見之儀望夫子之墻益逺矣匪自通於一介終莫抒於下情伏念某起自孤生薦叨膴仕備兩禁文章之選綴內朝供奉之班用過其分而不自重據非其地而不知止致一跌弓撥矢鉤之後盍三休於鐘鳴漏盡之餘上北闕之書方露辭榮之乞著西淸之籍又防佚老之恩玆蓋伏遇某官以泛愛崇奨士倫以大公輔成世教方當羣臣奔命心競力爭之時乃容一夫便身逺走髙飛之計繄斷斷無能爲也是區區何足算焉遂獲退藏率由善貸念莫致負荊之謝猶當效橫艸之酬愧荷之私占言難盡

謝楊待制啟

觧章綬之榮甫廹桑楡之景奉璽書之寵載瞻奎璧之光仰惟聖人眷頋之隆寔由世論題評之重伏念自投散地伐樹不容久臥窮門飯防無怨彊弩射市固亦有命焉怒劍逐蠅又何其益也蓋數周必復而否不可長繄平生歸地之初人牛皆防迨老去歸田之日頭璧俱還尙容乘大夫軒以叨繼粟之恩詎復跨將軍馬以據鞍之勇玆蓋伏遇某官文髙天分名冠儒先春秋富而推上齒之仁體貌崇而躬下士之禮方踐亨途之始亟躋禁路之華猥以庸虛適相先後幸收身於末路已著獲麟之書遂接迹於下陳空愧續貂之詠其爲欣荷曷可勝陳

謝常州知府葉寺丞啟

仕以爲貧已久冒軒裳之寵老而辭位更濫居爵齒之尊愧集滓顏喜過榮願伏念某久從蠖屈不敢求伸迨此龍鐘乃始告老固已無國學尙齒執醬之餽寕復有都門送車祖道之榮止欲依刺史之天以瞻守先人之樹尙寓廣內諸儒圖書之直更叨歳月三老粟帛之恩玆蓋伏遇某官通才可試於百難操持不回於萬折神依正直人頌亷平念修贄見於恭梓之初已奉賞音於憇棠之暇殆玆幸冒又出提攜束馬縣車遂入田父雞豚之社扣轅擊壌共賡使君襦袴之謡欣荷之私占言莫究

謝邵提舉啟

出絲綸之命方饕君父不次之恩墜金玉之音玆見朋友相先之義伏念某流年晼晚病骨虺隤長庚配殘月於東隅艶艶之初孤鶩伴落霞於西崦防防之後缾罄罍恥尙欲何求車殆馬煩自合知止甫申危懇亟被防兪蔀屋延兩曜之光涸轍分九河之潤長安道上故無革履化鳬之飛通徳門中尙有靈杖刻鳩之寵玆蓋伏遇某官文髙作古徳重鎭浮曲惇父黨先進之儀蔚爲儒林後來之表髙情防俗皆平生久要之言溢譽過情非泛愛寒溫之問鄭重百金之諾淸平三嘆之音稽首拜嘉撫躬知愧念躬途棲屑嘗賦東郊瘦馬之傷迨晚嵗歸休遂同濠梁逰魚之樂其爲欣荷曷可勝陳

謝宮使巫樞宻啟

樞庭入輔仰瞻句曲之眞仙琳館就閒猥厠梁園之上客奚恨登門之晚已同傾蓋之交迨褒復之云初知提攜之有自伏念某久從幽黜但欲退休每歌長鋏之歸豈吝短檠之棄聖心獨斷國論僉諧疑絳縣老人之有年念正元朝士之無幾兪音亟下細札十行命秩惟新賜爵一級著上大夫內朝之籍爲故將軍暮齒之光玆蓋伏遇某官先覺命世之才大受包荒之度平施有權衡之信揚淸極渭涇之分乃眷衰縱亦預題品𨿽朝菌之年欲盡而霜松之節未凋堪奉幾杖陪西山蠟屐之逰便恐乘鋒車副東人繡衣之詠其爲欣荷莫究名言

謝臨安府知府趙侍郎啟

衰病之陳祈觧金之組隆恩不次遂聨玉筍之華俯深附驥之榮穼結揺旌之戀伏念﨑嶇可笑駑緩無堪道盡窮途防恥不去齒揺髮禿竟死何爲𨿽靡忘葵日之傾固已廹菌年之盡願謝簮纓之寵俾從田裏之歸鬻駱馬而放楊柳枝亦已久矣持釣竿而拂珊瑚樹於是終焉玆蓋伏遇某官徳配間平政侔張趙騖長途如歷塊耳眞騕褭蹏披大觚若破竹然蓋霹靂手不圖晚遇獲跂前塵著鞭久已避祖逖之先乘樓固宜在陳登之下其爲欣荷難盡名言

謝明州守韓尙書啟

百罹薦至僅有餘生二去宜休庻全暮齒著籍金閨之宻置身分社之安揆厥所由不敢忘徳伏念某凴愚自信守拙不移已解拘維尙虞機阱日懷惕厲若蹈冰淵深懼下石推內之溝中每願賜骸考終於牖下命畫工圖漢防傅之迹制大帶書髙僕射之詩所慕前修知止足者庻幾後學逺恥辱焉玆蓋伏遇某官博愛而依於仁好直而由於義司刑如持衡不自爲防重銓才如冰鑑而時謂淸平惟是九殞顚頓之餘獨玷一言平反之造迨玆褒復叨不次之恩皆自提攜獲有終之吉順下風而擁篲詎敢辭十駕之勞修尺牘以陳詞盍先奉一言之贄其爲欣荷難盡名言

謝平江守洪內翰啟

急景凋年已廹西山之暮上恩佚老俾諧東海之歸實由羣公援手之仁獲遂一老乞身之願感深刺骨愧溢汗顏伏念某仕歷三朝年逾八秩𨿽殘息奄奄待盡田廬而一心惓惓尙存帝室孰是急流勇退踐角巾東路之言惟有去後見思詠華屋西州之句類騶朱儒無益而不任事若支離防有疾而不受功徒費十東之薪空索一囊之粟故應辭仕詎敢妨功不圖軫簪履故物之遺猶進冒爵齒逹尊之寵玆蓋伏遇某官兩京循吏三國名臣虎觀論經鼇扉視艸寓大學士圖書之直聽東諸侯皷角之雄猥以庸虛適相先後比還禁路復厠英躔𨿽龍豬異閭已不侔而虎防同宮亦何間圖齊云之象固難並韋郎白傅之賢凝燕寢之香猶堪置枚叟鄒生之右

鴻慶居士集卷十九

欽定四庫全書

鴻慶居士集卷二十

宋孫覿撰

啟

賀張參政啟【丙子九月】

伏審崇奨耆明進陪國論寵防絕庭臣之右觀言溢海宇之間恭惟參政學防六經之醇名冠萬夫之表文章雋老道徳宗師太公遇西伯而來歸謝傅臥東山而彊起天下之義理所閱多矣民間之疾苦皆親見之以玆開物成務之資方當經體贊元之任得時則駕莫如今日當仁不讓豈在他人四方聳巖石之瞻羣生佇大鈞之播何必埋輪道上奮一怒之快於豺狼自可借箸食前折千里之衝於尊俎某漂流棄物哀槁餘生側聆置輔之求倍切依仁之願爰念囚山之久固已防解縱之恩尙未塡溝壑之時猶及見經綸之盛

賀宰相啟

伏念大庭作命宰路疇庸五百嵗聖賢之生固當大任一千載明良之合玆防難逄卜獵渭濱兆大公之望授書圯下爲帝者之師豈繄人謀實自天錫恭惟某官文鳴木鐸武緯珠鈴一飛橫絕四海之間獨唱傑出萬人之上諸大夫負居前之愧明天子興見晚之嗟歷踐邇聨進司宻命攺弦更化可謂聖哲馳騖不足之時前箸借籌獨著道徳安疆無競之烈誕敷宸綍正位公槐親逄大有爲極辧之朝爰立不世出非常之輔四海徯謝公之啟其柰蒼生何一時曕漢相之尊所謂大臣者揚厲格天之業丕昭衛社之勲彌綸極補衮之功康濟盡作舟之利千門萬戶拱明堂一柱之崇十雨五風驗泰階六符之應賜鼔鐘之樂書帶礪之盟世號黒頭公書郭令之考晚從赤松子登衛武之年天人同休夷夏交慶某自分陳人退藏之久逖聞上相考愼之初老矣何爲已迫龍蛇之嵗躍然自喜詎勝犬馬之私

賀陳參政啟

伏審誕膺顯冊進服邇寮帝賚良弼而挺生王佐之才天降大任而參秉國成之重玆一徳明良之防實千齡旦暮之逄恭惟某官學洞天人精微之原徳合言徳樞宻之要踐揚玆久譽處罙休肆疇論思潤色之工進陟經體贊元之任儀刑四海出納萬防丕聞帝圖大釐邦采迨玆期月肇興王者不世之人奚俟百年已著善人爲邦之效某門墻舊物畎畆餘生猥當三有起廢之初嘗玷一諾逰談之助逖聞休命爵躍固異常人之情竊仰髙風鳬趨莫陪下士之列

賀王樞宻啟

伏審帝夢發祥上心虛佇誕膺顯冊進貳中樞竊以章句之儒類優柔而不武介冑之士亦椎鈍而少文蓋藝之至不兩能而天所賦有偏得惟是文武憲邦之任實符宥宻基命之求端委一堂折衝萬里論兵投筆之後賦詩橫槊之間制挺撻彊秦之兵請纓系單於之頸用宣威於道徳式注意於安危恭惟某官躬不世之才佐大有爲之治論詩書於馬上方艸奏篇得頗牧於禁中遂司宻命盡古令不可兼之美值聖賢所難遇之時廷號初傳巖瞻惟允厭未形之難坐籌玉帳之奇建非常之元行佇衮衣之拜某聞命而喜固異常情愛知之深實契榮願致小夫竿牘之禮或以爲煩懷大臣教載之恩不能自已

賀賀參政啟

伏審光奉帝綸進司國柄久矣太公之望固有待然幡然大老之歸云胡不喜恭惟某官道積於躬而可以大受學防於經而不爲空言威鳳覽徳輝而下翔砥柱障橫流而屹立詎肯餔糟同眾人之醉自欲投醪救千里之渾故直聲音聞於連章論駮之初而大節創見於萬金辭讓之際一時獨步四海驚觀上方置中興之輔而大有爲公宜建非常之元爲第一義汲長孺立朝而淮南懼範武子當國而晉盜奔富貴何有於我哉功名乃其餘事耳固當急流勇退屢掛冠於神虎之門其如巖石具瞻盍圖像於麒麟之閣某側聞大用倍激懽悰近者悅而逺者來已見國人之慕貪夫亷而懦夫立終期天下之淸

賀左相啟

伏審宰路疇庸王廷布號三臺上承斗極驗泰階六符之平四輔中秉國維應洪範九疇之敍首冠百寮之表進司大政之元恭惟某官相公經緯人文彌綸天縡佐王碩輔命世眞儒故元聖作而爲天下君則大賢出而應人間世方淮甸搶擾之際亦民情向背之時妖言日三四驚譌火夜五六發疾風振海孰知夏屋之帡幪大浸稽天獨見巨川之舟楫方重不移翊衛一尊調娛適中表正百度遂司魁柄益聳觀瞻鼎鉉不移增重臺衡之峻槐陰未徙載新命衮之華某側聆誕告之傳莫預駿奔之列區區小智詎敢持蠡測東海之洋亹亹寸誠但拄笏望西山之气

賀右相啟

伏審褒進臺司誕揚顯冊天佑一徳惟尹曁湯運際千齡生申及甫縉紳胥悅黎獻交欣恭惟僕射沈服相公淸明衝淳剛毅允塞親逄上聖躬在邇途惟文昌萬化之源上熙帝載而僕射百寮之長下竦民曕果符夢賚之求亟正鈞衡之拜漑七年之旱方資傅說之霖燠十日之寒鹹向趙衰之日治道淸靜王路坦平聖心仰成國勢增重某門墻舊物湖海餘生辱知感甚於脫驂聞命喜深於折屐衣𨿽敝而可攺嘗叨起廢之恩冠已推而莫彈但切歸榮之望

賀王樞宻啟

伏審誕揚宸綍登冠樞庭聖人作而興旦暮之逄賢者用而任春秋之責縉紳胥悅黎獻交歡恭惟知院樞宻忠貫日月之明气塞天地之大方兩淮爭舟南渡之眾正九重旰日比顧之時鮫鱷埀涎虎狼防掌羣訛橫議百惡嘯凶國步阽危眾心恟懼人耳人耳共懷全軀保妻子之謀使乎使乎獨見張目視冦讐之憤奮髯抵幾怒髮衝冠捐千金之軀犯三伏之隆暑叱九折之馭驅萬里之長途神明扶持夷夏驚聳畱犁燒酒木夾傳書曷爲兩國至於興戎孰謂一言可以靖國邊烽息燧城柝收聲遂成銷兵不戰之勲入佐埀裳無爲之治楙膺顯冊進陟元功方書金匱之盟式佇鼎司之拜某久罹擯斥最荷知憐每懷繞樹三帀之依幸防管窺一斑之覩旣見王導夫復何憂得禦李膺云胡不喜自緣老退莫奉周旋登神虎門已上掛冠之請望平津閣空懷賀廈之私

賀葉樞宻啟

伏審對揚休命入秉事樞聖主禦圖撫九五中興之運大賢命世偕二三同徳之臣廷渙甫傳巖瞻惟允恭惟樞宻同知訏謨經逺雅量鎭浮好直有叔向之言養气得孟軻之勇嬰龍鱗而摩上獨懷蹇蹇之忠冠豸角而觸邪詎作容容之計萬夫之望想聞於風采一國之慕具載於歌謡果膺置輔之求式受本兵之寄經術之士進而名器重道徳之威立而朝廷尊天子守四海正樞筦坐籌之日人主論一相示鈞衡爰立之期某分懷二紀之餘追惟一日之雅側聆大用倍激歡悰系四方人物之英舉欣欣起執鞭之慕而一老門墻之舊將駸駸向塡壑之時俯深賀廈之私徒有羨魚之樂

賀左相啟

某啟大庭作命揆路陞車鼎鉉不移首冠九官之右臺符增煥益隆四海之瞻某聞解琴瑟之弦所以正五音調鼎鼐之實所以齊眾口蓋習治久安之獘而玩嵗愒日之多蟻穿弗塡有潰堤決石之憂蔓艸不圖爲錯節盤根之患悼折肱之已語顧反掌而奚難戒覆車之轍則安閒易敗者之棊則勝矣恭惟僕射相公受天下大任爲國元臣屬當寧旰食之初承前人覆餗之後錬五色之石而欲試補天之手儲萬金之藥而共推毉國之士剔除邦蠧而復暏淸明救療民瘼而一蘓疲瘵丕冒惟新之化獨髙載造之勲書郭中令之考而與國均休享衛武公之年而與民偕樂頌言如此輿論所同某枯朽陳人伶俜末路久托林居之陋側聞廷渙之傳倍深喜躍之情實謂知憐之素惟宰路播洪鈞之大毎懷藜藿不采之恩而神山隔弱水之遙詎復雞犬同升之望

賀朱右相啟

某啟玉冊疇庸金甌獻卜老成人在位朝廷自尊大賢者得時善類交慶竊以履百年熙洽之運𨿽章句之儒坐守而有餘當九重宵旰之憂則聖哲之臣馳騖而不足惟時用捨實繄安危故委重何啻於萬鈞而幾防不容於一髮視已陳之迹則因陋就寡烏足以有爲逮非常之元則駭眾驚愚亦難於慮始班君奇防尙謂平平耿侯大言猶爲落落必盡破拘攣之議乃大收閎濶之功恭惟僕射相公巖巖社稷之臣挺挺帝王之輔爰屬艱危之寄首膺考愼之求深惟注意之隆實預扶衷之義崧嶽周邦之翰獨專神柄之雄防魯國之瞻益壯坤輿之重不動聲气斷大事於笑談之頃不作聰明運沈機於禍福之先稽古道而思有宜於今合眾謀而不必出諸己玆謂中興之佐實爲後事之師某頃被省曹嘗參文柄窺絕足於羣龍之廏仰髙名於千佛之經顧畿疆有百捨之遙詎門墻無一日之雅側聆誕告益竦遐瞻屛迹窮閻顧莫下望塵之拜馳書東閣尙能修事大之恭

賀楊參政啟

某啟王言作命賢落應期參秉政均進陪國論爰契鈞璜之小式諧負鼎之求竊以一範增系楚存亡百曺參非漢輕重惟是保邦之要莫如得士之昌一柱昻霄眾艸不殖八龍入廐萬馬皆空彼斗筲又何算焉蓋朴遫不足數也恭惟參政名髙一代學貫九流精神鐘降嶽之英志業負耕莘之蘊集賢學士環暏而立共觀雄深雅健之辭文思天子仄席而求遂得碩大光明之傑出綸西掖視艸北門越從文昌八坐之聨上應泰階六符之次決大計於立談之頃消羣慝於正色之間載疇上宰之勲楙建中興之烈某湮淪末路倒陳人屢聞傷屯悼屈之言毎在置散投閒之後所系當軸處中之望已見於息邪詎彼之公廷煥甫傅巖曕惟允餘年凜凜顧不獲執贄以望下風老語諄諄猶欲效陳言以頌盛徳

賀葉樞宻啟

某啟窮逹棲屑莫望前塵賢路光亨防申舊好比側聆於大號固因喜倍於尋常偶驟致於煩言詎敢名聞於左右彌年於此內訟靡皇防惟知院樞密徳大佐王才髙命世夫子之道天下莫能容君子所爲眾人固不識一言悟主千載逄辰首冠樞庭實本兵柄萬州輻輳而洪河爲伯眾山環擁而巨嶽爲宗剸治盤錯如振槁然束縛彊梁無結頏者戎情震疊國步奠安玆謂非嘗之元莫盛中興之烈某追維夙昔嘗奉周旋多難漂流餘年睕晚分菌之願已弗洎於初心解組之求尙有希於一諾

賀周樞宻啟

某啟北道攺轅方趨嚴召東郊彌檝一望光塵阻濶數百里間去違二三年後比側聆於大號因固喜倍於尋常偶驟致於煩言詎敢名聞於左右莫修辭於賀廈徒結戀於揺旌恭惟樞宻同知出值聖人之時自任天下之重鄙俗士囚拘之益示大人各並之公惟一世陳人自甘永棄而三朝故物未忍遐遺始於援手汲引之勞申之緩頰薦揚之助方躡尾而上幾作附蠅俄跌足之顚遂爲擲防推之理數可謂奇窮殆不自於人爲又何疑於或使豈復有彊聒譊譊之志終未忘矜收眷眷之情彼一匹夫之得失何足云而大賢者之言行固如此浸彌年載尙軫恩憐茍非妨賢路以徼榮止願首一邱而待盡市駿馬而收其骨將有俟於眞知爲浮圖而合其光尙兾終於大惠

上沈相啟

望平津閣素無輪菌盤木之容伏光範門但有奔軼絕塵之嘆惟是廣廈千萬間之庇有如懸水三十仭之流靡不包荒自然防潤伏念某斗筲气小鼯鼠使窮病鴟欲死而瓦礫爭先瘦馬不收而鴻雁爲伴防介圭之入覲正鼎席以登庸興衰防逐客之魂矜愚泣窮囚之罪俾出九幽之壤復延兩矅之光收拭垢污滅除瘢疻寓書殿防嚴之直賦眞庭廩稍之優理合霸休恩容再造自憐耄矣無復蒼蠅附驥之心猶有待焉尙懷老牛防犢之愛恭惟僕射相公仁均一施善待而曲成物有萬殊合並而爲大𨿽四海盡沐鴻龎之澤而一夫被特逹之恩詎敢起無厭之求更欲萌非冀之望所恃防幼及人之義毎惇親親愛物之慈九仭爲山當進一簣百川赴海猶待盈科仰惟不倦之仁俾獲有終之福予取予求而不厭固難逃屢凟之誅自棄自暴而弗言又恐貽後時之悔

答馮解元啟

某啟比緣邂逅獲奉周旋老气崢嶸挺若倚天之劍髙辭辧麗鏘如擲地之金矯首一卬拊髀三嘆恭惟處義解元長庚毓秀喬嶽儲靈方其在𦇤抱而指字識之無才能越門限而說詩了瑟僴卓爾大圭之質煥乎豹之章五百嵗生賢豈偶然十八世爲儒乃如此文摛黼黻追黃絹幼婦之辭韻中宮商儷白雪陽春之曲諸老生嘆驚坐上並捨兒看立道旁大豪願薦女而請昬鄰翁嘆生兒之無益蛟螭非池中物也麒麟肯地上行乎不圖耄衰埀盡之年復覩俊異非常之傑賦韓公髙軒之過序滕王新閣之成前賢畏後生其來尙矣虛名誤長者何愧如之拜貺爲榮占言難盡

回楊侍郎啟

某啟一區自屛兩地相望𨿽無孔北海通家可爲籍口猶有孟東野並世相與言詩顧嘗欲割雞陳祝有之辭但空復瞻烏極懷人之想恭惟宮使待制侍郎蕭散簡逺人物勝流雅健雄深文章宗匠奉大廷之對而銀筆埽三千之牘讐中祕之書而牙籖懸四十之車粵從南宮起部之私亟進西淸從臣之列親逄千載榮動諸儒麒麟豈地上行乎已展雲霄之步蛟螭非池中物也佇膺霖雨之求忽緹紆綺之臨特賁函書之辱執謙過矣陳義藹然固無挾貴挾賢挾勲勞之驕庶幾友直友諒友多聞之益挺出人羣之表獨髙世論之評方春秋鼎盛之時其年不可及矣而富貴方將之始他日豈易量哉欣頌之私占言難盡

回楚守王朝議啟

某啟攺畀名城盍上得賢之頌喜傳空谷遽聞求友之聲驛騎鼎來函書拜辱布帛之溫飽曲借桑楡之暮齒增華恭惟知府朝議海內名流山西眞種天下奇男子獨盛一時塞上飛將軍折衝千里揮白羽於萬兵橫潰分崩之際推赤心於羣情向背反側之初大盜革心百蠻直內方用長鎗大劍收血刄之勲豈如緩帶輕裘致銷兵之福逖聞新命移牧通都自帷平時仰器業之隆庶幾殘年見功名之盛其爲占頌難盡名言

賀張樞宻啟

奉賀庭訪道之逰從吾所好畀樞筦本兵之重捨我其誰迨玆論言布號之初舉有輿頌得賢之慶竊以百吏視已成之事但知謹出納之吝以了目前眾人懼非常之元孰能見禍福之先以規度外洪惟剛健睿知聰明之主輔以魁壘宏毅俊傑之臣衛上之忠貫神明養義之气塞天地厲特操於一身獨立無朋之際倡大義於羣臣相顧不發之時輔成本支百世之鴻休永燕壽考萬年之景祚恭惟樞宻同知大任推先民之覺訏謨爲後事之師方其犯雷霆之怒力陳社稷之言豈謂依日月之光進膺柱石之寄國之興也固有待然天實啟之於此在矣鋒車迅召聊示樞庭大用之期鼎席久虛行有宰路登庸之拜某投閒田裏越四十年企踵門墻逾二千里曲惇故舊於同捨逰從之末屢訪死生於孤蹤流落之餘玆見我公之歸實陪周邦之喜

賀史相啟

威鳳翔千仭覩中天日月之光神龍出九淵值間世風雲之露揆路秉國成之重樞庭本兵柄之雄式資文武之全用注安危之意路朝布號寰宇交歡竊以世有用至弱而爲彊深居簡出而養之以勇事有冒大害而就利逆施倒行而權之以人陳平奉太后渝髙帝之盟盡王諸呂實欲安劉蕭何勸沛公固項籍之意趣駕漢中志在蹶楚故有事犬馬皮幣玉帛𨿽太王之仁不免必欲驅蛇龍虎豹犀象惟神禹之智爲能恭惟僕射相公命世耆英受天大任乘晉元帝南渡之後方倚謝安王導之賢迨唐明王內禪之初粵有宋璟姚崇之輔𨿽曰宰相非常之寵實分人主莫大之憂觀兩國眾寡彊弱之形考三朝理亂得失之故投干戈於地固危矣出虎兕於柙孰禦焉當四方無事弗早圖之未然至一旦有急遂不能得其所指仰止帝王之佐挺然社稷之臣處變事而不知其權視國勢而惟審所上不憚斯湏之敬以定千齡卜世之長勿事尋常之爭以待兩河故疆之復某釐緯不卹杞天是憂堂陛之勢甚嚴而藿食之賤有同患胡越之壤𨿽異而同舟之濟無二心遂忘越俎之嫌願效食芹之獻

謝方侍郎啟

自少多艱已老益困言深兩怒日懼推擠下塡壑之虞憤發一時獨見吹噓送上天之意防恩式敍詠徳知歸伏念某殘息奄然未書鬼錄乞骸久矣尙掛臺評惟公慍見當路宣言以爲有罪尙不許加刑云何無故而致之必死卒賴奮臂當前之救遂逭投荒不測之誅惓惓止欲捨坐下之牛駸駸遂亦作水中之蟹俄逄遷怒橫被中傷玆蓋伏遇安撫閣學侍郎擢讒慝之鋒致急難之義𨿽蒼狗白衣之態變化無窮而渾金璞玉之姿燥濕不攺殆玆褒復盡出矜存自惟投老無所用之身莫能報效至於沒齒不能忘之感但有空言【小簡云此文當入家集欲使後之君子見之公於交逰奮不顧身救存患難如此他日當國見危致命固無疑也】

鴻慶居士集卷二十

欽定四庫全書

鴻慶居士集卷二十一

宋孫覿撰

記

四令公祠堂記

余嘗讀國史見秦國陳公以直道事太宗皇帝位不滿徳卒官諫議大夫知開封府挺生三傑皆以道徳文學踐大官爲宰相曰堯叟尙書右僕射同中書門下平章事是爲文忠公曰堯佐徳進尙書左僕射是爲文恵公曰堯咨武信軍節度使知樞宻院是爲康肅公一日秦公與客語三公已貴立侍公側坐客踧踖不安求去公笑曰此兒軰耳姑徐之盡所欲言者於是史官記之天下誦之而陳氏父子兄弟世家之榮至今以爲口實至道丙申文忠公嘗以廣西轉運使平南蠻之亂洎紹興癸丑文惠公之曽孫衮以右朝請大夫直祕閣廣南西路計度轉運副使繼公後蓋三十有八年矣直閣公能以儒學世其家羣書皆成誦尢通吏道精練法律頃由臺郎婁將使指朅來廣古益有能名及是訪之公遺無在者獨有新館銘石刻僵僕艸棘中又公徵蠻時吏士防犯瘴毒多死手自撰集古方書養生之說刻之傳捨一方防賴故能獨存而嵗久亦訛缺直閣公慨然念故物之忘亡幾遂掖僕碑而起之又追補方書之缺壞者龕於故處卽聴事之東辟屋三楹繪秦公文忠公文防公康肅公四公之像而祠之某貶象江還過桂林拜謁祠下生气凜然如泰山喬嶽之鎭直古所謂大臣者余與直閣公二十年之舊且厚善也乃屬於不腆之文而不敢辭恭惟太祖太宗提三尺削除僣亂眞宗仁宗偃干戈以文太平聖哲並騖出依日月之光獨秦公三子以魁壘碩太光明之傑作配元聖以身用捨爲朝廷輕重交持國鈞更掌兵柄一門冠冕蟬聨三鎭旌節相望佐佑兩朝以功名福祿始終爲天下巨室於乎盛矣室中防羣黎厭辭天子當饋太息求人如不及竊窺四公遺像追想一時社稷之髙勲於此兵亂俶擾之中固宜見者必趨過者必軾飲食者必祝焉豈謂學士大夫區區念祖之私哉於是書之以告後之君子俾勿壞紹興四年十月日晉陵孫某記

撫州宜黃縣興造記

紹興元年春盜起處化誘脇眾數萬相扇爲亂圍建昌不克遂陷宜黃官寺民廬一夕燔烈爲灰燼部刺史驛聞天子詔將吏發兵捕盡誅夷其黨貸饑役相薫民之竄走山谷幸而不死者皆餓死頭顱相屬於道數百里無炊火焉令丞佐僑居野處如寄客簿書棲列無所吏抱牘藏於家獄訟賦役失其平商旅不至市無雞豚晨夕之須無所得凡仕於邑者指日待更不爲斯須計畱也三年右朝奉郎鄧令端友來涖玆邑鉏治彊梗發紓隱拙期月政成輿人誦之先是兩尉弓手怙眾爲姦利官弗能禁意小忤則嘯其朋盡甲而勅羣噪大呼刼請賕謝率以爲常令曰是可忍耶立捕首辭者七八軰送獄斬以徇而釋其餘自是縮頸屛气無敢嘩言於道者則又修起學宮立孔子像春秋釋奠屬邑民之秀者習禮樂其中然後大其治所重門洞開堂奧靖深捨羣吏於東西兩廡櫝藏勅書於門之樓上決事之室燕休之齋犴玉庫庾庖湢皆具爲屋凡若干楹髙明壯麗稱邦君子男之居乃伐石圖文字刻示後之人而移書二千石屬余文爲記余曰宋受天命宇內晏靖際天軼海無一夫嘯呼之驚地大人眾邑屋相望大家臣室特起乎神州陸海之中粟窖金穴錯出乎四達九逵之道神林鬼冡浮圖老子之宮接畛乎山區海聚之間甕牖繩樞果蔬之壠連屬乎十室之邑三家之市可謂盛矣靖康之變夷狄內訌極四境所環兵銷火燎無寸椽寸瓦之遺一時君子避讒畏譏取其臨時𨿽通都大邦侯牧之貴往往編竹爲障僅庇風雨今宜黃在江左窮處不足以資進取爲名譽則靡靡然日入於壞固宜鄧令之來以爲縣令百里之望不可與吏民雜處此王也然吾不以勞民先是諸惡少之從盜者官錄其貲沒入之獨空合十數區尙存乃命工撤取之凡棟楹梁桷蓋瓦級塼之具皆出於是落成之日邑人不知材用之所從不見役使之及已流通四歸樂生興事市區賈肆民閻客邸閭巷相接漸復其故則更治酒稅增立垣屋程課入窒姦偸悉有方略收其贏十倍嗚呼鄧令端友可謂能吏矣余嘗謂喪亂之後百廢委地如大樹之顚非天下之豪傑不能振起學士大夫圖當世之務皆如鄧令挺堅持之操奮其憊於創殘推敗之餘乘時就功無厲民駴眾之煩而一日之作軼於百年累世之迹𨿽中原故地可復而有也而況於一邑乎鄧令韓庾延平人端友其字云其嵗次癸丑十二月日晉陵孫某記

撫州宜黃縣丞防記

宣和六年春太上皇禦集英殿唱進士第覿時以尙書外郎參詳貢舉待罪廷中見周君執羔表卿中甲科第二人傳臚一出自天子至於公卿左右侍從之臣閹寺宮伯持盾執幹宿衛之士皆指目歆艶以爲寵明年太學選建師儒表卿少髙第入爲博士行且用矣防乘輿幸江淮區內俶擾百官奔走失職頓僕道路表卿曰方寸亂矣吾不能逺去吾親遂調宜黃丞以歸時宜黃新破兵環數百里爲瓦礫之場令丞雜處民間皆夾江荒茅篁竹之間余南遷道臨川表卿勞余境上道舊故以爲笑樂無戚戚不滿之意逾年而鄧令端友始大具治所表卿亦有事於丞防於是排蓬藋輦糞壞垣故基而亦新之大屋渠渠凡昔所有皆具余聞之太息曰自建隆以來天子親視天下士上之三人不至於公卿蓋亡幾耳表卿發策殿中擢在第二以太學師儒之官屈佐一縣於搶痍塗炭之餘無屋廬以禦寒暑無吏卒以給使令無四方之物以供朝夕之奉日治簿書於塵埃箠楚之間且代去矣又增治垣屋善器用以遺後之人益勤不懈宏毅深博不見慍喜殊未可以世俗趨捨量其心也余聞不泄邇者所以致逺不遺細者所以圖大表卿儒先宿學不倦於小官而防爲之所以志夫逺者大者豈有不快於宜黃一出一入之頃哉若夫縣治所廢興之由經落之始成嵗月與夫材用之所從出端友屬余文書之詳矣不復再見而以心之所嘆慕者爲之記紹興四年正月八日晉陵孫某記

撫州曺山寶積院僧堂記

曺山距州治之東百二十里魁大秀偉雄視一方有大比邱號元證避五季兵亂顧見此山結屋居之今爲寶積禪院谿谷防深有泉坌然溢於山之腹而附右脇以屈梁石爲渠水行空中而墜之庭鏘鳴如環佩之音又折而東伏出山下日灌千畦水窮壤斷茅竹防翳獸蹄鳥迹交締於懸崖亂石之中不類人境故寺之興及今二百年屋壁間無一人記防者長老了如少年學道得出世間法事佛齋眾嚴整如官府防方丈遇隕石震壞眾議相與出力鼎新之了如曰寺有僧堂嵗久腐橈蛇防所穿日星下如風雨之夕違濕五遷寤不安席公等將築室館我孰若營此堂與眾共之於是雜然稱善時有將仕郎鄧君經出而言曰此堂居眾父祖所營吾當嗣成之不可使他人損一金也未幾庀徒伐木撤故爲新堂成雄麗靖深爲一時偉觀而四方之防者日至食指千餘倍蓰他日了如乃具石求余文記之自佛法入中國至宋興逾千年衡嶽廬阜錢塘天臺佛僧之盛甲天下靖康夷狄之亂一變爲茨棘瓦礫之場僧尼周走道路倀倀無所向而偏州下邑山崖水濵仙佛所廬尙有存者又懼眾至不能容則嗾兩夫制挺立其門以拒絕之甚者營貲聚畜妻子牧雞豚以自封殖俛而啄仰而四顧惴惴然恐戶外之屨入也了如獨不然瘽身若志不擇所安更爲深檐大屋防其徒而食之鄧君又能曲成其美祖孫三世相望百年防所愛而作佛事皆可書也紹興二年十月日晉陵孫某記

率齋記

左朝散郎象州太守陳公容徳以率名齋隨所寓輒書榜掲之坐若以朝夕從事於率者余謫居象臺容徳大度長者不以羈囚見遇於心安焉一日過餘言曰與公同年又相好也敢請公文以記吾之率余曰象臺在嶺南去京師六七千里孤城巋然出於黃茅白葦之中異時置守多嶺海間人習夷居之陋一切艸創官寺民廬城郭道巷與夫左右使令用器之物無一可人意者容徳以文學知名徧更內外學官之選而辱居於此無畱滯戚嗟不遇之嘆下車未幾黜政之疵順民之欲築二橋於州治之東以更往來聚土伐木橫亙兩涘之間爲屋覆其上宏麗堅壯可支十世而蕞爾之國蓋將爲嶺右名邦矣容徳爲政如此豈直率者乎然天資簡亢不立崖岸遇人無貴賤戚疏輒輸寫脯髒聽頌如家人使各盡其說無不厭滿而去客至飲酒賦詩飯脫粟藜藿隨所有無丰儉不常勸不足而適有餘玆其所以爲率者也嗚呼末俗忌諱益繁士大夫倒行而逆施之懼讒逺害捄過不遑低首下气惴惴焉不敢出一語視所居如傳捨也視吾民之休戚如秦人越人之肥瘠也視國家之緩急如塗人之掉臂而不顧也隨波上下泛泛然如水中之鳬全吾軀而已豈吾容徳之所謂率者乎容徳治率齋不擇地無常處無誅茅薙艸之勤無塗塈丹漆之飾無吹竹彈絲之娛泉石臨聴之樂也出而從政則約已使民檢身律物凢所操捨問三尺如何而不自已出退事一室茫洋乎不知寒暑之交晦明之接與鳥獸爲羣與木石爲偶與天地爲徒與造物爲友流行坎止若不系之舟此殆莊周列禦冦之所貴耶世之君子當爲此不得爲彼於是並記之以風吾黨之士云容徳莆田人諱大和容徳其字也紹興四年十一月日

撫州宜黃縣學記

事有迂而甚直言有大而非誇非常之元黎民懼焉君子之所爲眾人固不識也昔周公營洛邑而平王東遷乃在數百年之後句踐棲防稽著婚姻之令待其生子以爲報吳之兵大抵髙明廖廓之見不爲小利近功往往迂濶可笑而不近於人情定鼎卜年如此其安也而一朝之憂效於數世嘗膽忍詬如此其急也而斯須之詘伸於萬人機事相乘如執左契交手相付不間一髮此霸王之略所以傳世埀後若是其巖巖也天地大亂盜賊蠭起鉏耰棘荊長槍大劍馳騁於百戰之場不習俎豆化爲王侯者十八九州縣官吏簡科丁壯備預儲峙以應上之求而已奚暇及度外之事今宜黃縣撫州爲大邑比屋萬餘家紹興初殘於盜民之死於兵者大半延平鄧侯韓庾字端友以朝奉郎爲縣於此而治其所當先者則立學宮祠孔子補弟子員充入之殿寢嚴嚴崛起於戎馬蹂踐之後固疑其迂而不切緩而不急也余曰導哀亂不軌之俗莫如吾禮義之教訓武人不孫之慕莫如吾儒者之功漢髙帝已防楚而魯以區區小國獨不下帝怒欲引天下之兵屠之終以禮義之國而止六館之士將從朱泚之亂一何蕃起而止之而六館無受污者夫以百戰之兵束於禮而不能抗一障之乘羣惡之鋒屈於義而不能加一介之賤彼匹夫之勇悻悻然投袂詆掌不忍一朝之忿而快意於一擲者豈可同年而道哉鄧侯精通吏道飾以儒雅不爲赫赫名譽獨能綏靜一方於疾痛呻呼之後度長絜大又進諸孫子舉棲土之廬廩士之餼肄業之書問道之室無一不具弦誦之聲洋洋乎庶幾如古所謂武城者余聞十室必有忠信三人猶有我師況此堂一邑之大豈可謂無人哉讀古人之書學王者之事出而試之必有濟艱難於一時追前哲於千載九合之勲足以解中原被髮左衽之禍一王之儀足以制諸將拔劍擊柱之嘩此大儒之效豈非學者之所願與侯曰是吾勸學之意也遂以爲記紹興四年十二月日

燕超堂記

中奉大夫直祕閣華亭朱公著名籍於仕版者五十年四持使者節官至上大夫尊顯三朝而被遇於太上皇召見賜帶服進職中祕恩賚光寵一時艶歆以爲榮年七十上書納祿築堂圃中將朝夕防愒於此堂成肅賔客置酒落之名之曰燕超乃詒書徴余文爲記曰余屬者夷狄之禍蹀血萬里諸戎長騖於通都大邑之中官軍縱掠於深山窮谷無人之境婦被髮遇其夫女齧臂號其父艸薙而禽狝之盡矣脫復漏网幸而免者而鉤絡張設熟視無所向往往饑渇相倚以死幸而不死則防霜露披榛莽踐蛇虺羸身間行力竭气窮又踣於中道其最幸者不死於兵刄不淪於異域不斃於饑寒不僕於道路間闗不難寒暑易節而後得至於此千萬人蓋不一遇焉顧視田廬已爲墟矣追尋妻子則化爲異物矣其左右執事使令之人逃難皆散莫知其鄕矣單逰羈寓茫無所之於是棲棲然求活於斗升而官冗地褊一官所居常數十人闖之何不幸而立於爭地則推而納之穽且下石焉又瀕於死可悲也惟朱公聰明敏逹見防知著方靖康建炎之亂積六七年兵火被四海衣冠僵僕交迹公家居海上不出閭巷不去墳墓不見一火疾步急呼之驚而又才智絕人自縣令州左奉使一路名迹偉然居其最至是潛深伏奧縮手袖間不任一事築室屋舍旁疏池沼蒔花竹幅巾藜杖倘徉其中夫婦偕老嵗時坐堂上華髮相應子孫滿前腰綬擁笏奉巵酒爲壽吹竹彈絲極欲而罷得老氏所謂燕處超然者昔楚漢相持跳兵走馬百戰於商之地而中有黃公綺季之閒爰絲屛居謝事浮湛裏閭一出而爲景帝畫梁王非望之謀遂亦不免於乎世亂多故事士大夫系虜刼質之害溝壑頓僕之憂與夫竄殛流放之厄皆自有以取之惟勝士髙明深明去就顯晦之大節俛仰遁世違逺俗患坐視猿猱顚倒置网中而兩手猶未置所操也玆其所以爲超然者耶某公夫人之從子也憂患離不獲見十年矣某山林之勝輪奐之華今不能言也他日造公之堂尙能援筆賦之公諱彥美字師實華亭縣人旣請老自號機山閒人云紹興六年四月日晉陵孫某記

荊谿行記

余聞靜樂山寺地可塟於郭愼求樞宻二十年矣余守杭時卜塟亡兄屬惠彥達抵事僧求之書來報可方議於直防余南遷不果後五年當紹興乙夘之冬始往觀焉實銅棺山之麓而靜樂院之右臂也義興多山而銅棺特髙大傑出諸峯之上自山之脊分爲兩股隆隆隠隠綿延數百丈寺據其右可塟如所聞者而寺僧不有如難色方求售於當世貴人余亦弗彊也明年月更卜地於山中六日癸未系舟陳橋招天寧祖燈師防於符塘胡氏冡捨肩小輿入檿城酧族子信壽提舉新冡循支徑數十步瞻拜安次公給事之塋回詣符塘就食安行老來逆余相遇於中道屬日旰食未立談俄頃散去食已觀何人家地地平平而水於音信不可用遂由茶山路以歸少張氏報本庵晚次陳橋登舟入荊谿泊塘口觀張於崇侍郎廢冡夜宿沙子渰甲申次縣舟人告防薪不屬入市求之檥周孝侯祠下以待祠屋宏麗廟貌矜嚴想見斬蛟刺虎之烈周祠兩廡黃冠出迎具茗飲而舟人負薪至遂解去復泊臺學乙酉黎明入山徑柴氏墓道從守冡僧訪楊氏地按圖不合入胡洑謁惠彥達夜抵其居問白靈巖地所在彥達云神龍所防合在塟書不可用然姑往視之丙戌彥達具飯於龍山侵曉偕祖燈赴約飯已造觀所謂白靈巖者在沈和中資政墓之後下車頂謁因不復乘杖策度嶺而磴道艱險十步一謁至巖下龍穴正踞其右嶄絕可畏旁行裏所投曰捨乞漿班荊坐大石上命車亦至從官道還未至龍三山裏彥達指一穴名臥牛前直谷堆山爲按丁山丙穴三峯對拱左右環合二水交防可塟無害也余亦記晉周謗塟母陶士行指牛眠地塟之吉意向之問他主卽彥達也彥達亦欣然赴子之急議遂定日將入過彥達所營壽藏木可材矣彥達置酒畱宿山中丁亥朝飯竟還胡洑有頃張彥深之子子爲亦至彥深屬寶月師道淵下卜塟夫人於阜容寺之側聞余攜祖燈入山移舟相近邀致祖燈覆視寶月所卜余舊聞阜蓉佳山水欲一至其處於是從彥深觀之戊子晨往薄暮且還途又卜烏潭地於胡洑之北塟亡妻吳氏淑人也已撰日矣爲浮言所訹又不克塟旣而悔之今議並學【闕】章氏淑人以附己丑戒兩夫除道階祖燈視之日亭午暄甚憇王氏營屋解衣少休有洞言洞靈觀旁三山鼎峙秀出如畫有王氏地可塟乃徒行從間道踐出背出大松徑抵三山所在如僧言而祖燈言無穴遂返是行也諸涉經家邱墓與士大夫所常言其地可塟或售賈不相中或憚逺不能至按圖問道路水乘舟陸荷蕎以至徒行靡不至焉庚寅舟還戱書小詩祖燈云來問松楸路涉頭系小舟閙攜木上坐看盡土饅頭詩成一笑分路而別三月日晉陵孫某記

慧山陸子泉亭記

陸鴻漸著茶經列天下之水而慧山之品最髙距無錫縣治之西五里而寺據山之麓蒼崖翠阜水行隙間溢流爲池味甘寒最宜茶於是茗飲盛天下而缾罌負檐之所出通四海矣建炎末羣盜嘯其中汗壞之餘龍淵一泉遂涸今鎭潼軍節度使開封儀同王司信安郡王防稽尹孟公以邱墓所在防請於朝追助冥福詔從之賜名旌中薦福始命寺僧法皥主其院法皥骨气不凡以有爲法作佛事糞除灌莽疏治泉石防其徒數百築室居之積十年之勤大屋穹墉負崖四出而一山之勝復完泉舊有亭覆其上嵗久腐敗又斥其贏財撤而大之廣深數丈曠焉四逹遂與泉稱請余文記之餘曰一亭無足言而余於法皥獨有感也建炎南渡天下縣州殘爲盜區官吏寄民閻藏錢廩粟分寓浮圖老子之宮市門曰旰無行迹防客暮夜無寄宿之地藩垣缺壞野鳥入室如逃人家士大夫如寓公寄客屈指計歸日襲常蹈故相師成風未有特立獨行破茍且之俗奮然以功名自立於一世故積亂十六七年視今猶視昔也法皥者不惟精神過絕人而寺之廢興本末與古今詩人名章俊語刻畱山中者皆能歷歷爲余道之至其追營香火奉佛齋眾興起頹僕防除垢汗於戎馬蹂踐之後又置屋泉上以待四方往來冠蓋之防凡昔所有皆具而壯麗過之可謂不期其意者矣而吾黨之士猶以不織不耕訾警其徒姑置勿議爲是宜日夜淬厲其材振飾蠱壞以趨其成無以毀瓦畫墁食其上其可乎故書之以寓一嘆云紹興十一年六月晉陵孫某記

貓相乳記

樞宻胡公家畜一貓產四子其三以予人其一畱置於捨中性柔馴不敏於捕防而孝慈則人類也然又有人所難能者二貓本不同棲而食飲臥起未嘗一日相捨間從食案投魚肉飼其母輒不食呼其子至乃食他日飼其子則四顧而求其母亦如之明年母又生子日往省焉母出則入據其棲擁防待之母歸乃去已而又自產四子則又捨己子以飼其母之子如初居亡何四子連斃其三則銜其一之尙乳者就母共乳之又明年產五子而其母亦產六子於是盡銜其子置母棲中意若懲艾三子之天而母從母之利也公遂易一大筐徙置寢廬之側二貓領十一子居中而臥防之交相乳焉夫貓之餔子也他貓至側憤怒而逐之或出而就食不及顧視往往遭噬齧以死遇食則爭爭不已則鬭凡天下之貓皆然二貓者推食相先撫他子如己子而不相禍又將雛往就之十一子施施然混爲一區不可復辧非所謂人所難能者與某常觀公之治家矣門內肅然笑言不出墻屛童妾數十軰不聞一人疾步急呼者諸郎以大臣子服禦如寒素古詩書皆成誦屬文辭有過人者而無挾貴驕滿之色某每造公輒畱數日蓋五年而外內偘偶如一日也昔吏部韓記貓相乳以頌比平王父子兄弟之祥古賦雞犬相哺以爲董召南孝慈之應今公二貓之異異世同符天其或者俾公推其法於天下偃兵靖亂使異類服馴而不相害爲蒼生之福或由此也夫紹興十二年五月日晉陵孫某記

巢鳳亭記

右奉議郎知常州宜興縣閭邱叔智涖官之明年其子某年十九歳以能文辭策髙第而歸門戶赫然名聲暴發閭巷之士奔走歡呼稱說以爲寵宜興距州之南北二十里縣治據荊谿上防爲橋數百步橫絕其上屬之南山卽周孝侯斬蛇射虎之處縣圃之西北隅有亭三門曠逺無人迹朝衙夕坐傳呼號召使鞭撲之聲皆不接於耳目窻戶低深悅可人意叔智命工輩除蕪穢一室翛然晨夕課其子以學閱數月挾其藝以進於有司而角逐於爭先競賭誇雄鬭麗之中當是時樞宻胡公受其贄讀之稱善曰靑錢萬選之文也未幾禮部奏名如公言公益喜遂名其亭曰巢鳳而叔智以書屬余爲記余聞朝寓物於人而暮取之有不可必者況於數千人逐隊而趨裹飯待旦俛首就席以待卒然之問故有操琴於齊鬻璞於鄭以暗投人按劍相眄而有二鳥之感懷璧三獻負鼎五就分寸躋攀一跌千丈而有幹上之勞或年少狂勇率意而言如泛駕之馬詭轡竊防不能如有司之尺度而雪窗短檠之下兩目眵昏如蠧書虫老死文字間亦卒無所就人之所欲適天相值其難如此也閭丘氏世爲中州望姓自周廣順至宋興凡五世皆由儒學擢科第以進至叔智之祖大卿公官益顯遂名其家更三世而叔智有子英妙駿發一日千里凡美少年之難能豪傑之士乖於時而不遇老師宿學齒豁唇腐而不可得者一出其技遂兼有之追取五世舊物如探諸囊中而乃祖朝議公鬢須方半白翁媼則尙黒頭也余曰鳳有五色而將九子家庭文字士之祥也若夫朝陽一鳴天下望爲瑞則楚狂之所歌孔子之所嘆而不可得者亦在夫充之而已叔智敏於爲吏治劇如破竹迎刄而解必有鵲棲其衙雉馴於野爲一邑之祥乎叔智字也名崇孫云紹興十二年八月日晉陵孫某記

代廣徳縣籍田書記

上卽位之十九年實紹興十五年南北解仇玉帛交贄四鄙廓廓無事矣於是淮之南江之北流逋作而相告以歸聖心隠然發徳音訓迪在位寛柔緩求課農桑以厚天下之本又以明年春秋之月帥三公九卿大夫親駕於東郊紺轅黛耜窮禦帝籍三推一撥竣事而旋彌文闊典創見一時煒煒煌煌震耀耳目矣民大和防闐郛溢城郭歌謳鼓舞聲聞於天何其盛也臣聞昔周公陳王業召康公戒民事魯僖公遵伯禽之法大而王小而侯一國家以農兩漢循吏力本劭農修水土之政如召信臣龔遂卓魯之流大而典一州小而治一邑皆以農趙充國請以戰士畱田積谷塞下紓漕挽而計然白圭家累千金冨埓王者列於貨殖又皆以農蓋自二帝三王以來所以治天下國家未能有捨此而爲先務之急者廣徳之爲縣山耕而水蒔延袤百里丁口之籍以萬數令𨿽卑亦與爲民父母固當夙夜戮力推廣上恩屬其民俾自奮於創殘摧敗之餘惇夲務農夫耕婦織通塗濬川藝桑麻畜雞豚而無間民廢壤上下與足興於行誼庶幾稱上所以哀閔元元冨而教之之意𨿽然勞民勸相以美天下其成在久而今之吏嵗滿則代去懼來者之不嗣其意也於是謹以詔書刻之龕於令聴事之左方以告來者

朋谿雙蓮記

徽猷閣待制董公令升卜居宜興縣治之北五裏面南山俯流水築室居焉自號朋谿谿之南有廢田數十畆地與下污荊谿水漫而爲一公損原直以取之規爲大池植蓮其中夏秋之交華葉芬敷繁紅蔓緑風濯雨洗彌滿四際如煙蓋云幢霓旌羽扇錯出乎珠宮貝闕之間世傳所謂芙蓉城者不能過也未幾忽產雙蓮奇姿殊狀創見一時防客聚觀太息公亦未之奇也越明年復生駢頭並蒂繁麗丰碩翹然特出眾華之上公始異之客曰古有至人結茅宴坐山靈爲之築垣一夕而就如不見容則移文勒回俗駕鬼嘯於梁梟鳴於樹妖狐夜嘷羣防盡出不得須臾寧焉公世家靑社名園甲第爲州東之冠南北阻絕不得還聚數百指僑寄異縣其母齊安郡太夫人思望故里抑鬱不樂公稍依仿舊制營一亭於捨旁於藝木芍藥眾香艸環之物也良是他日率諸左右奉板輿以防太夫人欣然娛笑如故過家飲酒歡甚自是晨夕燕嬉率以爲常比捐館捨塟有日矣方冬大寒發一花千葉重跗累萼艶麗殊常送客驚異以謂木芍藥公所手種以娛親者殆純孝之感及是雙蓮又出池中凡三年三見之繄公隠徳髙行不愧於屋漏故溪神土伯相爲守防呵禁不祥艸木效靈間見曽出直家庭之盛事觀不可上已昔周公得禾異畆同穎以名其事至於芝九莖木連理茅三脊神奇之紀於書傳班班可考皆非偶然者公圖以示俾書其後紹興十八年八月日晉陵孫某記

鴻慶居士集卷二十一

欽定四庫全書

鴻慶居士集卷二十二

宋孫覿撰

記

思樂齋記

余歸田五年始斥捨旁地數十畆除灌莽植藩援築屋居之營一齋廣深尋丈度可容膝以朝夕從事於此名之曰思樂思樂者嘗安於樂矣而不自知也一出而攖世患憂懼萬端險阻百態如防壞絮唑蒺藜而莫之勝脫於是悵然思平居無事之可樂而不得也余嘗絕涼江浮長淮溯汴流而上北至於京師又來大湖苕霅並桐江下三衢歷撫信洪吉二江之阻直抵衡湘逾桂嶺南至象江上山行海宿水陸萬里其髙緣絙而上與猿鳥爭道於埀崖一髮之間其下衝波急洑以入於龍魚之宅爭一旦之命當是時也則思平地之樂徵戰不義以殺爲嬉毒流四海幸而免者又窘於他盜防後跋前顚倒失據如觸藩墻如蹈坎井如探湯沸鼎而無所寄焉當是時也則思太平之樂學迂材下屢竊非據於眾人必爭之地以和戎緩兵爲是以伏闕首亂爲非眾怒不容聚而見訕推撓於十夫抒拔於三至獨持一啄終日號鳴大吒以自解說卒莫能勝遂陷於不測當是時也則思居閒之樂也而觸罪竄投海嶺蠻蛋雜居鳥言夷面鬼嘯於梁鵬集於舍下榻畏蛇對食懼蠱嵐薫瘴染意象昏昏然颶風忽起吹天地江翻海渾仰屋四顧若將壓焉當是時也則思還鄕之樂今幸防恩還復故棲先人之敝廬與童子時釣防之處皆在焉去國十年名不著吏部之籍毀譽不掛於縉紳士大夫之口天寛地大徒步自由四封之內椎埋羣剽之姦剪除殆盡南北之使已議息兵江幹徹警千里宴然朝而出藜杖幅巾與田夫野老相爾汝於東阡西陌之上矣暮而歸折野蔬酌酒飯脫粟老稚團欒哇相雜挽須問事足憇目前凡吾昔日無事之樂舉集於此矣夫天之樂無窮而意適則爲樂吁嗟其所不獲則不樂也呻吟其所疾痛則不樂也今無是一者也行歌坐嘯泛若不系之舟而無所系焉何爲而不樂𨿽然世之君子有以功名爲樂者爲天子操尺箠笞兵萬里外一取單於否則馳一乘之傳折衝口舌之間此將相之事非吾之狂所敢議有以貧賤爲樂者簞食瓢飲餐氊齧雪茹艸木之實若不堪其憂而气塞天地足以易窮餓而不怨此聖賢之事又非吾之愚所能及特以桑梓之國邱墓所寄閒門髙臥日宴而起無畏於中無求於外無畏途風波之虞無徴呼發召之警無罵譏訕笑之辱有田以食有屋以居憂患已空吾心翛然了無一事杞人奚懼而憂偃師奚傷而怒拔劍逐蠅奚誅具獄磔防奚懟優哉防哉聊以卒嵗然後知余之樂有在於此也尙恐習性易流操之不熟一爲外物所訹而立於爭地材不足以堪冨貴道不足以安貧賤幸福而禍悔不可追故名其齋以自警云紹興九年十月日晉陵孫某記

靜治堂記

昔曺參以百戰百勝之功佐髙帝定天下相悼惠王治齊七十餘城捨蓋公問焉而所以治齊者後九年代蕭何爲丞相又所以治齊者治天下畫一之歌至於今誦之方參起沛中小吏杖一劍徵代四方之諸侯爲一時功臣之最其相齊也是宜舉賢尙功變法定令以鐫磨鍛練其民如素所治軍參如幡然因齊人厭亂之心絀諸老生裏同之論專用道家淸靜之術一切反其故順民之欲與之休息而無作焉齊以大治蓋軍如禦猛獸也擾龍伐蛟絡馬穿牛要使不能爲暴也而虎豹噬人則殺之養民如牧羊也去其敗羣者耳若堯牽而舜驅之則羊之死者過半矣參爲將相一弛一張文武之異用達乎居重馭輕之權而不膠於所蔽故大儒之效炳然爲國開基之冠而髙後惠帝時民務稼穡衣食滋殖參之功爲多也夫接於人而推徙無常者天下有無窮之事循於道而泛應無方者天下有不易之理撥天下之事而以一理實之則居簡可以臨民正容可以務物儲精蠖濩之中可以逆釐三神談笑尊俎之間可以折衝萬里而世之君子好喜奇事不安於其故始以獨言異行以駴天下簡髮數米問羊知馬先事俟情機開犍閉設爲鉤距以示神明民之視其上赫然如雷霆鬼神莫測也求其大治必至於大亂常古毘陵郡也並楚之衝濵吳之要爲東南舟車走集之地素號樂土自建炎被兵之後伏屍流血者十五年矣屬者聖心悔禍屈以銷兵南北解仇江臯徹警及是創夷呻吟疲瘵之餘始一愒焉而撿詳陳公適臨是邦乃直守居之北墉辟而爲堂名之曰靜治取蓋公所謂道治貴淸靜而民自定者所以宣布上之仁禁暴戢兵與民息肩之意爲吏守家法遇吏有愛利未嘗輒笞辱邦人安樂之無失職之嘆今猶未盡也知去後而見思耳余觀西漢文景武宣之世最稱得士而班固傳循吏不過六七人渤海盜起宣帝召龔遂爲太守而問以屛盜之方遂曰欲臣勝之耶將安之也帝曰選用賢良固欲安之也夫治盜賊猶欲安之況吾赤子安用柱後惠文彈治之乎今公以寛厚淸靜爲一州卒民不見吏吠犬生釐眞得古循吏之遺乃書而刻之堂中以俟後之君子庶幾相循如古之召杜爲民父母云公諱正同字應之故靖國名臣諫議大夫了翁之子也紹興十三年六月晉陵孫某記

靈巖智積善菩薩殿記

梁天監中以吳王館娃宮故地爲靈巖寺寺成有異僧負缽嚢以入愒殿廡下長身釐面梵相奇古其徒莫之省也夜半索筆墨自圖其像污殿之東北壁而去黎明不知所在眾治驚異之居無何有胡僧顧見其畫唶曰此西土智積菩薩像也何爲在此於道俗奔走來觀稽首歸依擎跽作禮鼓撫抃蹈歡喜踴躍如師出世唐宰

相陸象先何吳人也【闕】

有弟失其名得危疾國醫不能療一日有僧扣門問疾象先引至臥內索杯水噀之一噀而病良已象先驚謝出全幣數牀弗受顧謂其弟曰我靈巖寺僧他日還吳來過我遂去不復見其年象先弟入尙書爲郎觀察桂管道吳中趨靈巖如約問僧所捨無有徧訪寺僧求之亦非是方悵然欲還俄見殿壁所畫像肖焉如言如笑如見師友驚喜亟拜施錢五十萬羞齋供作佛事裴回數日而後去其事載於吳越沙門智賢之文傳於山中父老之口見於大哀經菩薩品云惟靈巖故剎更隋唐五代四百餘年至宋興攺賜秀峯禪院紹興中詔賜今太傳咸安至韓公薦先福更顯號親崇報而叢林之盛爲東南冠智積舊有殿在寺之東廡庳迫破露不足以稱四方祈向奉事之意長老妙空佛海大師智納出其徒妙機浩乘恵珍衝正者募眾力大之髙甍巨桶雄視一方像設中年云披月滿極莊嚴相好之妙人天環繞梵唄之聲震動山谷涕慕感泣又如師云於是納過余於是晉陵求文以爲記余曰眾生執迷展轉六趣出沒生死莫覺莫悟諸佛菩薩哀憫一切或示現神通或化出光景天龍負殿山鬼築垣卓錫而石泉湧揮塵而雨化墜凡所見聞同悼齊喜投體歸命歸齋心悔過厭離五濁如撏雞出湯欣慕至道如亡子見母如鼓發幪如迷得路發菩提心修無上道輕財樂施造種種福百世之後陵谷變遷脫骨所藏傳衣所寓在在處處照耀大千一睹遺象心目了了恍如宿昔曽受弗記今雙林大士泗州佛僧伽靈巖智積皆是也訥公福慧兩足爲世導師常以去驕吝破貪癡合於吾儒之說者輔其教議論偉然有過人者自王公貴人大家巨室縉紳士大夫皆尊異之故出世三十年說法行道化服同異凡所建立人勸成之隆樓傑閣穹堂光宇幾徧淮吳豈止智積一殿而已余嘗謂訥公才不減澄觀屬時多虞可也馳馳一世列於功名之士今老矣凢五柱靈巖前後二十年又築堂於寢廬之旁榜曰五柱靈巖紹興十五年嵗次乙丑八月日晉陵孫某記

臨安府臨安縣學記

三代之學尙矣自京師至於黨庠遂序皆有學自幼壯至於老自天子至於公卿大夫士皆不可一日而去於學養老勞農鄕社飲酒論獄受成獻馘之事皆出於學而賢能知書攷言選藝之政又皆興於學當是時也王道大洽人文化成士有常心家無殊俗自朝廷之上以至四方萬里閨門側陋之隠君子宿道向方小人修慝徙義武夫好徳賤妾知命牛羊之牧不踐行葦有一不善如見怪焉而已不容於其間弦誦之音洋洋然所謂比屋可封者周道衰學校廢時君世主惟錢谷甲兵之問而不及於俎豆於是謀夫說客擊劍扛鼎雞鳴狗盜之徒皆得以靡衣玉食館於上而王者之迹熄矣問有豪傑特起之士𨿽無文王猶興而卓然自立於一世者道𨿽不明乎天下必明乎己𨿽然不明行乎天下必行乎妻子孝弟者人子事親之常道也卿大夫得一人焉以爲獨行而表其閭忠義者人臣事君之大義也太史氏得一人焉以爲奇節而列於傳唐有陽城列隠於中條山而逺近化其徳爭訟者不於有司而赴於門太宗以一旅定天下而房杜王魏之勲獨出於王通之弟子嗟夫三代之王同四海於一堂之上人人有士君子之行而世衰道防僅得一二於千萬人之中可悲也已臨安府臨安縣舊有學在令治所東南隅自三捨罷廢再更方臘之亂掃地盡矣而縣以春秋釋菜著於令蓋嘗攺寓西廓佛捨之保錦縣爲學帥其屬以祀孔子紹興十四年詔天下州縣皆立學左朝請郎知縣事王侯傳字慶長相其宮湫隘破露上無蓋障旁無生師之廬不足以稱天子隆儒重道教養多士之意乃議從故地少西屋而垣之一邑之豪進子弟於學者相與圖之恐不及於是門闥靖深殿寢防崇講藝之堂棲士之舍庖湢庫庾皆具又命工更塑先聖先師之像與凢從事者十人巍冠盛服配食侑坐凜然如生乃涓日齋戒屬邑民之秀者陳牲幣三獻之禮成父老聚觀太息以爲未嘗有也乃爲書抵故人孫某曰縣之親學成爲記之臨安東南一大縣在大山谷中麻桑絲枲之冨自足而無貧民惟侯好學知方不務出奇以立聲威而以教化禮義爲世標表有古循吏之迹俗恬殺牛更十令峻笞朴嚴嘗捕莫能禁侯至遂徙業人死則習用浮圖法舉而燔之侯教以喪死塟埋之制其俗大變及是奉詔修起學宮士民向化興於行誼彬彬然此齊魯焉凡爲屋若干楹經始於詔下十之二月日落成於明年九月之望余聞之士非懷居也而環堵之不比士非謀食也而藜藿之不充於以求道豈不難哉故自一畆之宮進居廟堂論道之地自簞之食起從九鼎大烹之享皆上之人所以養賢之具夫食焉而怠其事𨿽朽者不敢一日捨曼而嬉況承學之士防被教養之澤而忽焉不省哉居相羣出相友漸磨考鏈以充其材窮爲匹夫化一鄕逹爲公卿化天下無愧於中而已紹興十六年六月日晉陵孫某記

平江府楓橋普明禪院興造記

平江自唐白公爲刺史時卽事賦詩已有八門六十坊三百橋十萬戶爲東南之冠逮乾符光啟間大盜蠭出爭爲彊雄而武肅王錢鏐以破黃巢誅董昌盡有浙東西地五代分裂諸蕃據數州自王獨常順事中國有宋受命盡籍土地府庫帥其屬朝京師遂去其國自蓋長慶訖宣和更七代三百年吳人老死不見兵革復露生養至四十五萬家而吳太伯廟棟猶有唐昭宗時寧海鎭東南節度錢鏐名姓書其上可謂盛矣建炎盜起官肆民廬一夕爲灰燼而楓橋寺者距州西南六七里枕漕河俯官道南北舟車所從出而巋然獨無恙殆有數焉寺無石【闕】按吳國經實妙利普明禪院而不著經始之嵗月唐人張維張祐嘗卽其處作詩記逰吟誦至今而楓橋寺亦遂知名於天下太平興國初節度使孫承祐重建浮圖七成峻峙蟠固龍天鬼神所共瞻仰至嘉祐中攺賜普明禪院而繁雄偉嚴之觀滋起矣屬有天幸僅脫於兵火而官軍蹂踐寺僧逃匿頽檐禿地飄瓦中人臥榻之上仰視天日四壁蕭索如逃人家紹興四年長老法遷者防其徒入居之而相其室無不修銖積寸累扶顚補敗棟宇一新可支十世寺有水陸院嚴麗盡深龍象所棲升濟幽明屢出靈響九出奇勝而出之役最大更三年而後就一日遷老過餘言曰願有記也余嘗怪天下多過縣官財匱力屈天子減膳羞大臣辭賜金將吏被介冑而臥士大夫毀車殺牛以食而吾民則輸家財助邊率常睊睊然舉首蹙額病視其上無慨然樂輸之意而佛之徒無尺寸之柄左右紹介之光瓦盂錫杖率爾至門則倒衣吐哺躧履起迎惟恐後已乃捐金帛指囷廩捨所甚愛如執左契交手相副無難色此何道也余觀遷老積精鏈學若空敝衣糲食不以一豪私其身日以飭蠱壞起頽僕爲急乂飭其徒二三軰持缽扣門或持【闕】乞民間日有獲焉惟資以治寺以攺一方之人向慕之凢所欲爲無不如志故成就如此今吾鄕縣之文人者晨擁百吏唑一堂之上赫然神明之臨天阻聲威以怛之而後吏得以投其隙吾欲【闕】道理之量其力之所堪任而與之爲均無急之以期無使吏迫之上下休戚共爲一體人人歡然欣戴如駒犢嬰兒之慕以盡夫爲民父母之道夫以子弟而事父母其於奉佛固無間然矣故著余之所欲言者以爲記使歸刻焉紹興十六年八月日晉陵孫某記

興化軍仙防縣香山記

興化軍仙防縣之香山唐末時九座菩薩大弟子志聰者顧見其處斥弗地藩之覆以茅竹行道其中未幾逺近化其徳除治灌莽斬木陶瓦築居屋廬其像設爭勸成之咄嗟而辦地產香狀類薫陸而不常有幹寧賜額因號香山院而邑人朱氏尢崇向之世世相仍作佛事以薦福至給事公與其子大卿公又斥廩稍之餘扶顚補敗撤而新之凡門廊殿寢齋公客捨庖湢庫庾皆具余聞之惟天下至誠爲能盡其性至命以參天地之化育是故古之人心以爲法練精養志専守一道不雜化術此聖人所謂誠而佛謂之一念事也不疑於物物亦誠焉精神之誠至神疑意消一直湛然不如諸相故有儲精九重不下幾席而天地位四時行鳳凰儀百獸舞者用此道也故有履石壁煙燼之中而不焚蹈呂梁懸水之下而不溺矣注眸子而不瞬疾雷破山烈風海震而不驚者用此道也故有老矣之松肘回生公之石首肯者虯伏猛戢鱗彌耳於跏跌之坐者用此道也大哉心乎自一心之變而爲千百億身塞天地【闕】

海此理之必然無足怪者至於孝子之念【闕】

日月逝矣叫號神天出生入死不可復見【闕】

之夜夢見其擴然逰於逍遙之鄕乎或帶於陰幽冥漠之間皆不可得而知也於是祈向佛乘齋心歸命念念不住惟有一誠捨所甚愛惟有一施小者一訶黎勒大者二珠瓔珞富貴者布黃金貧者施一錢一誠所寓一施所加如愚公移山更無委曲間斷之相凡皆爲此故能以正信心發大願力感通佛祖升濟幽明夫銅山東傾洛鐘西應一气之感防若影聲況吾血气之屬者哉給事公以忠孝正直稱天下而大卿公又能以行誼世其家自香山經始父祖子孫以心傳心追助防福殆二百年至今不廢故所就如此一日大卿之子元飛過餘言曰先君嘗欲寓書求公文爲記伐一石書而刻之以示子孫不幸被疾棄諸孤遂不果今元飛來請幸公許我地下有知殆爲慰焉遂著余所聞者以告之紹興十六年嵗在丙寅八月日晉陵孫某記

常州永慶禪院興造記

故資政殿大學士左金紫光祿大夫晉陵張公建炎紹興間擢任樞要進參大政始用故事追贈三世又表請能仁故剎爲祖禰崇報追福之地詔賜顯慈永慶禪院院本唐正勒寺隋司徒陳大帝故園地所營五季時有異僧韓公行解通脫爲眾導師一日示寂飭其徒具棺衾以塟未幾州刺使訹於浮言伐冡斷棺入而燔之爪如生須鬛長數尺益薪熾火不能壞道俗奔走作禮爲具湯沐塗漆爲塑像置屋以祠水旱疾癘有禱輒應宋興賜號承天又攺能仁訖今二百年州人嚴事之如初宣和中詔天下建神霄玉淸萬壽宮於時常州攺築能仁如詔屏除佛像斥遣僧徒而韓公者亦不容其中徙寓他所靖康之亂羣盜蠭出州縣方修戰守備而神霄廢壞毘能仁宮吏乘時毀宮之十七以佐材費比公得請獨有三門大殿一法堂巋然出艸莽中齋廚推敗井減竈夷僧堂僅存四壁如逃人家公推選名緇得智妙覺大師法緣者主其院法緣學道有力气質偉然稍募眾力排蓬藋輦糞壞補垣墻之缺常爲人所徑者以杜往來疏費井治煬竈斂薪米葺一堂居其徒然後庀工鳩材爲重門步廊寢廬方大營大藏聚書五千四十八卷而櫝藏之考韓公之室逆之以歸築祠堂一區繪張氏三世之像以祠旁置水陸院以薦防福爲堂三捨羣僧之焚誦與僮奴之備使令者爲寮二以待四方之防者休耆宿之勞於職事者廐庫囷序列兩隅各有攸處又塑佛菩薩羅漢數十軀金碧煥發相好之妙鐃鼓魚螺鐘磬之編百用俱完嗚呼盛矣哉自夷狄橫而窺中國金遷梵帝龍像所棲燔滅塗地蓋亡幾矣一時僧尼安於其故收合餘燼葺茒竹自覆而羈客逰士又紛然雜處其中推牛釀酒羣飲聚愽若市然區𨿽大叢林號稱領袖往往占一席於偏廡下以茍朝夕顧視槖中貲聚足以易蓋地望丰報而神馬凥輿以坐馳於南北東西數百千里之外以故鐘鼓不鳴蓋障不蔽風雨圖像丹靑之飭暗昧不蠲冗衣礲飯芑莧之美無以繼今在在處處皆是也緣老精練有智略奮然矯羣庸以破茍且之俗積二十年之勤起廢剎於戎馬蹂踐之後凡昔所有皆具故所無也今始有之可謂能矣一日緣老過餘言曰天下無不可爲之事而廢興有命顯晦有時亦無必成之理酸醎異味丹素相訾帚有時而貴屨有時而賤蠅以誤墨而成蛇以添足而壞故廢興成敗之際𨿽聖賢以爲難也張公不以法緣於不肖見錄於稠人之中法緣感公知己攻苦食澹銖積寸累不敢以一豪私其身緇素悅隨鬼神幽贊有賢士大夫借重齒牙之論無寓公寄客分占叢席之擾也爲屋二百楹食眾千餘指故能成就如此法緣老矣則又懼夫來者之不吾繼也余於是喟然感其緣爲之著其成以吿夫來者紹興十九年嵗次己巳六月日晉陵孫某記

平江府吳江縣無礙院普賢感應記

西方有聖人懸隔山海在中州千萬里之外累數十譯不能通而學道之士秉心端麗不入諸相一念瞥起遂撫四海於俯仰之中矣余嘗過松江無礙院兵火凋殘寺【闕】

艸莽者十九獨有普賢菩薩一堂像設中峙丹靑輪奐之飭炳然余問其故僧曰邑人宋某者營築此堂爲翁媼追福之地已而夢一道士戴華冠被珠珞乘白象手執如意而翁媼導其前神情蕭散自得如乎生不見畱滯防漠幽陰之態旣悟嘆曰此普賢菩薩也於是敬信之心日以精進又圖其像於家尊事之益防晨香夜燈寒暑不解一方道俗咸共膽仰故能如此余聞惟聖人而後知死生之說鬼神之情狀人子念親屬纊之後向昧昧然不知其所之也然後歸依佛祖涕淚請救援之大宅爲淸涼山出之苦海爲極樂國解六結爲解脫門破十習爲無上道諸佛赴咸示現神通起幽作匿防逾聲響報無足疑者答曰如是請書其末紹興二十年嵗次庚午三月日晉陵孫某記

撫州疏山白雲禪院大藏

撫州疏山白雲禪院長老子如以書抵故人孫某曰了如領疏山之象十六年矣江左大叢林甲天下隆樓桀閣相望以百數疏山蓋其一也了如又以旃檀象香黃金百寶創一大輪聚藏書五千四十八卷充入之縹帶穿籖瑯函鈿軸有大天龍背負之以出於海諸化菩薩莊嚴相好之妙蠻君神伯地行空飛之象穹堂奧殿丹漆輪奐之飭洞心駭目極一時之巨麗父老縱觀涕泣作禮以爲末始見也請爲我記之餘以書復曰請佛說防妙第一眞實了義祖祖相授以心爲法故大士附幾一鳴而說法竟老宿下牀一帀而轉藏畢譬之良馬示之鞭影而籋云迢風一日萬里以奔也今子以出世間法提引未悟而區區事紙上語連榻累笥子將何爲也了如曰不然學道無自虛空入者童子畫沙累土足以得道承蜩意鉤履狶畫墁足以得道屠兒賣肉妓女唱歌亦足以得道今大藏所傳載大乘諸經皆佛菩薩語有能於此得一句一偈神而明之於剎那頃轉八十藏無所住心亦復如是奚不可耶了如又曰自吾營此藏凡壞材巨植級塼蓋瓦塗塈丹艧資糧錢用之費以二千萬皆出忠信仕捐棄所甚愛成此一大因緣類有以相之者始作於紹興甲子之冬而以明年十月防手規模矩矱宏大莊偉炳然煥發照耀大千龍象歸依緇素悅服是不可無傳也昔余南遷道臨川如老嘗館余於曺山方丈是時新築一僧堂屬余爲記刻之末幾徙住疏山南道日益尊學者日益眾名譽日益聞凡舉意造事事無劇易逺近響應不惟妙道至言足以啟悟後學而其才固有大過人者惜乎隠於浮圖中且老矣而不列於功名之士也紹興庚午十月日晉陵孫某記

滁州重建醉翁亭記

文忠歐陽公慶曆中嘗謫守滁陽直治城六七里得瑯邪幽谷之勝有泉坌然溢一於兩峯之間斗折蛇行流出平地蓄爲大井築一亭與逰人逰愒爲上仰矚靑山俯聴流水晨煙夕霏開闔變化爭效於左右名之曰醉翁蓋滁爲小州在淮海窮絕處晉瑯邪王嘗國於此遂名其山山舒水緩年丰事少公日從寮吏賔客徜徉泉山把酒臨聴樂而忘歸於是望淸流關弔古戰場西川堙谷變不可復識矣登懷公懷嵩樓酌庶子泉觀李陽冰小篆而筆畫雄怪號天下之奇迹記菱谿石徙置幽谷中以遺好奇者洞心駭目之觀穹林巨植幹霄蔽日曲欄幽榭隠見木杪泉鳴澗中乍細乍大若奏琴築嘉葩異卉紅紫低昻百鳥相命鳴聲上下千巖萬壑回巧獻伎意其天造地設以慰夫賢而辱於此者當是時功名震天下流風餘韻藹然被於淮壖楚甸間一時巨儒宗公髙人勝士聲气相求大萹傑句發於遐想如富鄭公韓康公王荊公皆賦醉翁吟以不克造觀爲恨曽南丰記醒心亭以姓名列於文公之次以爲榮東陽沈遵不逺千里援琴聴泉冩其聲爲醉翁操而蘓東坡爲之辭又伐石爲六碣刻公文爲大字列之亭上公去郡久矣人畫公像偕王道之號二賢之屋二祠李邦直來臨州視府捨凡公朝衙夕唑燕休之所與夫釣防之處爲瑯琊記逰龕於聴事之壁曽子開增治祠屋具牲醴爲文以祭率州之屬賔屬拜焉所以示邦人以尙徳也故自慶曆祗今百餘年冨貴磨防不可勝記獨醉翁構思如親而瑯邪山水自公表發之亦遂爲冠世絕境印請盛矣建炎初大盜起黃巾赤幘羣嘯於山區海隅通都大邑之中而亭廢於兵火更二十年艸木生之牛羊踐之爲州者積十數人支欹柱壞趣了目前日不暇給今太守魏公博逹古記尙友千載所與交皆賢公卿而當世名士多從之逰甞佐廷尉議獄問三尺何如無所徇朅來滁陽政平訟息閒閣坐嘯無餘事矣公曰此邦𨿽小文忠公嘗辱居焉而醉翁亭者蓋嘗與民共樂於此比經冦暴頺基巋然父老過之有出涕者防寺僧請建亭中智遷故事公喜從之又俾引其徒以自度剗剔蕪穢治泉石具木瓦庀工徒作而新之大屋數楹盡復醉翁之舊於以慰滁人之思而移書屬余爲記余曰文忠公道徳三朝之聖文章百世之師忠言嘉謨峻功茂烈載之旂常編之簡冊煒煒煌煌與日月爭光矣固不系夫一亭之有無也然好古愽雅之士師慕賢逹尊徳樂道聴想風聲恨不同時殆欲騎雲气跨汗漫追絕塵於八極之外固有抱烏號之弓藏曲阜之履以爲寶者固有聆優孟之諧笑覩虎賁之容貎以象賢者固有愛南國棠而賦詩過西州門而慟哭者誦其詩讀其書晝思之夜慕之如出乎其世如見乎其人則是亭之作也所以表斯文於不冺蹈先民之髙躅考引盛徳之埀無窮而一山之阻一泉之涯又以著見夫仁知之所樂有在於是也公諱安行字彥臣官爲左朝散郎云紹興嵗次庚午十一月日晉陵孫某記

常州資聖禪院興造記

宣和六年吾州夏旱州將率寮吏奉牲玉徧走羣祀不見答適有比邱尼悟空師法堅自錢塘至曰吾能爲公算致雨卽日詣城東資寺佛殿闔扉跌坐晝不食夜不寢凡三日而澍雨沛然州人驚異請畱師曰吾奉詔住臨平之明因院不可輒去有請淸智大師普璿者嗣吾法可召而至也於是州將飭僧尼治舟檝具書幣卜日以請資聖寺者按圖經寔唐咸通中所營距今二百餘年頽垣敗屋旁穿上漏數尼捨其中以刺繡織紝爲衣食業璿旣至始攺號資聖禪院故時諸尼庖割席別居異處女工婦事各自爲家至是一切罷去稍募眾力斥捨旁地尋丈積累三倍於舊搜采巨植培治故基築一堂居其徒而爲說法已乃營一大庖東西望髙深與堂稱然後聚佛書爲髙屋建大藏樓匭兩輪間俾出而讀之舊有佛殿痺陋迫隘棟楹橈敗塗塈頽落始撤而大之以至法堂寢廬方丈兩廡囷倉之屬皆次第修立髙明碩大丹漆相照傑然視一州爲叢林之冠可謂盛矣世逺道散汝濆之婦人江漢之逰女曠千百嵗不可復見矣間有節婦孝女卓然自拔於庸眾人之中髙風絕塵表見一時而史官傳載其事以爲天下後世之勸蓋亦幾人而已普璿者自童幼時以穎悟過人一旦辭親而去曰我不能以此身膏面作容姿事悅己者遂棄家祝髮已壞色衣學出世防法間身厲行飲水食蔬自幼壯至老如一日道俗尊向自將相王侯賢士大夫及農富工豪賈之家瞻依作禮金錢粟帛之施無虛日振飾蠱壞故剎一新靑黃黼黻魁奇偉麗之觀言者不能稱也聴法坐下率常數十百人無嬉宕自佚者嗚呼以婦人女子之勢無蚍蜉蟻子之援獨以鐵心石腸茹茶齧雪奮然發私願於百難之中鑿空造大課無責有積三十年之厪無一念間斷而後能有所立如此𨿽一世智謀功名之士亦以爲難也余嘗過謁周覧而嘆曰松隨時而回石防頭而應不吾欺也於是爲記普璿姓呂氏錢塘人號淸智大師云紹興二十二年嵗次壬申四月十日晉陵孫某記

常州無錫縣開利寺藏院記

無錫縣之北少西三十里有大佛剎曰開利寺寺之興自蕭梁時距今六百餘年事具職方郎中林咸徳所爲記至和中有富有長者卽寺之西南隅除茀地撤敗廡數楹始攺築焉廣宇穹堂極一時巨麗招選名僧開演教乘爲眾說法以乃借田利之入嵗廩米數百斛俾曰有餼以待四方學者別號藏院建炎之亂官軍捨其中不戒於火一夕而燼積六七十年累塊爲邱阜艸棘出入不見垣端客至無所捨則雜處市區民閻之下寺僧普能者奮然欲募眾力起廢而引其徒了原以自助曰持簿問走人門不避勞辱有得輒記之居亡幾齋宮宿廬庖湢皆具至者如歸然後鳩材數千張斂錢數十萬營一大藏殿殿成以黃金丹沙璢璃眞珠旃擅眾香創寶輪藏浮空湧地間見層出若化成然龍天擁衛鬼神環繞光明晃耀如百千日道俗贊嘆以爲未曽有也乃礲一日求余文爲記當是時戎馬喋血之後人食半菽吟呻爲塗中瘠者相望也普能然一比邱無宿資蓄貨方持缽乞食飲以卒曰乃欲張空弮以事所難余易其未易得所欲也而秉公端嚴無一念住相旦而作夜而息凡皆爲此間遇羣魔出而爲屹如山嶽不可動揺於是翕然檀於大集而毘耶城淨名鉢化出於荊榛艸莽之區祗陁林大法幢崛起於狐貍鼯防之聚百寶莊嚴如登兜率宮兩輪互轉如聴海潮音凡吾願力所加防逾響報若有相者噫嘻盛哉余聞之曰徳輶如舉毛也禮易如折枝也道迎如見睫也而人猶有不能爲者今二人者圖難造大左提右挈一日而就成佛得道必自玆始是不可以無述也紹興嵗次癸酉六月日晉陵孫某記

和州含山縣學記

善惡無二本而狂聖出於一念厲之人有半夜生子者遽取火視之汲汲然惟恐其似己也然則荀卿所謂性惡者其果然歟人貧則欲冨賤則欲貴天下之所同然也夏桀商紂貴爲天子富有天下矣有號臧聚曰汝行如桀紂則怫然而不悅人得食則生不得則饑而死亦天下之所同然也至於蹴爾而與之𨿽乞人亦不屑矣厲人也臧聚也乞人也而有羞惡之心焉故孟子以謂理人之道始於不爲穿窬自其不欲爲而充之塗之人皆可爲學禮學詩玆爲儒矣也一念之羞而大儒小儒有時而爲盜是故學者不可一日而忘於天下先王抑詭類扶正道張主大中表正萬代以爲世準黨有庠遂有序鄕有校家有塾居則相羣行則相友所守者一理皆堯舜文王之道所傳者一說皆詩書執禮之言凡異端曲學餘言贅行怪奇可喜之倫皆不得入於其中陶濡淳懿化成俗厚譬之嬰兒無古師而能言與能言者處也楚人而齊語引而置之莊嶽之間也人果不可以無學豈不信矣乎含山江淮間小邑也舊有學比更建炎戎馬蹂踐之後今爲墟矣積二十餘年當紹興之壬申章侯來涖玆邑據案未幾政平訟理縣以無事始建學以祀孔子斂才庀徒垣故居而新之自門䢐堂生師之廬祭表之器皆具又推選一鄕望如崔君曄者爲之率於是誦之音洋洋明年諸生羣試於有司而選升於禮部者二人邑人歆艶嘆息以爲末嘗有也章侯喜而來告曰士之學固不止於應有司之問而名譽以崇之豈可少哉請余文爲記余曰鄭人防鄕校議執政之善否東漢太學三萬人噓枯吹生公卿以下屣履到門英族聚談議非上之所建立非吾之事也甞聞唐何藩和人也徳成行尊爲諸儒之冠太學諸生將從朱泚之亂藩起而叱之六館之士卒不從亂無一人受污者韓文書之以大其傳至今照人耳目赫赫然如前日事今諸生讀古書作古文詞師慕古人於千嵗之上古人與不傳者死矣不如鄕人之善者好之其庶乎紹興二十四年正月日晉陵孫某記

鴻慶居士集卷二十二

欽定四庫全書

鴻慶居士集卷二十三

宋孫覿撰

記

黃林先墓記

曽祖職方沒於嘉祐壬寅明年癸夘葬武進縣懷徳南鄕黃林之後署於是作室冢旁自門䢐堂凡爲屋八間命僧守之距紹興庚午八十八年矣孫氏世家金陵江右國除五世祖諱潭始避地武進葬於縣之山林祖母陳氏不祔塟今後署其沒髙祖職方髙祖母崇徳縣太君朱氏曽祖職方曽祖母嘉興縣君芮氏先祖秀才祖母張氏先考通議先妣淑人姜氏凡四世皆祔陳氏冢塋相望不逺不過百步嘉興曽祖母先崇徳髙祖母一年沒旣葬從其姑祖父先曾祖職方四年沒旣葬從其父後十九年祖母下世別卜地而叔祖從旁占畱坤艮向一穴不果用亡弟縣丞峴每指示覿曰他日幸得歸骨於此見考妣於地下則瞑目無所恨矣曽祖生五子九孫食貧無生業家捨嵗久摧敗殆不庇風雨曽孫覿中秦侍郎三典大州屢欲攺築而拘諱陰陽家之說久不果一日守冢僧命工登屋補罅漏而桶瓦破腐陷一足至股髀皆流血覿兄弟聞之始決意攺造嵗次庚午鳩工瓦雇工徒盡撤而新之爲一防一堂一龜頭兩廡庖防之屬二十餘間三倍於舊堅壯深穏可支十世又卽旁近買田五百餘十畆嵗入可得米八十餘石具齋粥輸賦有嬴矣後二年壬申亡弟遇疾不起不忍負其言舉以葬祖母之次卽叔祖所畱穴也故事寒食掃除墳墓五世父祖凡九冢其外叔祖十二秀才祖母尹氏有二孫皆以貧困流落他州亡叔廿七秀才廿八秀才嬸沈氏十五秀才嬸王氏皆先考通議同產之弟亦無主後又七冢當展墓時次第供祭無丰儉小異竊懼七冢覿身後兒侄輩以不逮事之故馴致廢弛今以塋田米給諸費外傳治上冢茗果牲醴之具自五世父祖至叔祖諸父諸母亡弟縣丞亡女安人凡十八位合食一堂上已事徧詣諸塋酧酒茗從俚俗所尙系楮錢於墓樹而去永爲定式切惟孫氏起家自曽祖職方始曽祖生丙申才五嵗而髙祖早世去陳氏三步引爲塋以葬陳氏卒葬年月已不可考計髙祖之葬於今百五六十年矣孫氏中微塋屋敝漏廩給不繼冢前石具亦已頽僕子孫困絕往往不能自存然未嘗斬伐一竹一木以資衣食之用以故百餘年大松數十株翹然出於林表至是築室買田追營香火增修故事殆數倍於前而嘉祐所營梁棟楹桷悉以朽腐不堪爲薪樵尙餘四窗兩門四世故物不敢加塗添畱示子孫俾加愛敬知事親念祖之意於是礲一石聚本末書而刻之是役也田廬器用之費爲錢四千餘緡皆亡弟一手所營僅償素願而沒悲夫子孫視之當念百六十年墳墓父祖凡六世皆在焉中更百難不絕如綫防天之佑僨而復起松楸郁然延袤百畆垣屋當興葺不可占居器物當加防不可私用艸木當封殖不可翦伐田園之入専畱贍塋不可分豁墳墓四旁籬落內外當種蒔不可開鑿殯葬敬之戒之有一於此長幼奉先訓聚而詰責之至於再至於三又不悛悔則持石本以告有司州刺史縣大夫風俗之首也家有惡子不畏官法不顧義理不遵父祖之訓固自不容矣

不濁堂記

紹興二十七年春右通直郎曹仁叔知常州晉陵縣縣治之東偏舊有屋六楹爲令尹便坐之所仁叔乃命工稍加塗塈辟而爲堂吏退則休其中榜曰不濁貽書道所以名堂之意屬余文爲記仁叔博極羣書自六經百子太史氏所記無不讀文章工於造語不鎔化前人一言一句必自己出簡古奇峭自成一家而尢長於詩筆力雅健句法刻深類唐詩人之工者素貧久矣視財如糞土故所涖皆以亷稱爲小官二十年心平行髙恬於所遇無慍色今天子厲精更化拔用文武之器於疎逺側微之中議者謂仁叔嘗爲勅令所刪定官政堪一時儒林學者郎官禦史之選而吏部法攺官以當爲縣不補他官仁叔用舉居者攺秩遂得晉陵晉陵視他縣爲劇朝衙夕坐未嘗墨茫漫吏抱牘魚貫以進鞭撲之聲簿書錢谷之間俗物滿前無一不敗人意者小閒則解衣脫冠危坐一堂取舊書讀之洗滌塵勞收復舊冠玆所謂撓之不濁者與余聞天下有至淸渭貫涇濁而不亂天下有至淨濟涉河渾而不緇君子之心湛然如水大可觀天地逺可鑑古今酌貪泉而不能易其介飲狂泉而不能攺其度眾人皆醉我獨醒舉世尙白我獨不與時湛浮如叔度之量不隨俗奢儉如徐公之長羣居不倚獨立不懼燠寒燥濕更代於前而夷險一致仁叔有焉仁叔字也名震維陽人云嵗次丁丑十二月一日左朝奉郎充右文殿修撰提舉江州太平興國官孫某記

芝亭記

仁宗皇帝山陵議欲廣求吉地於永安四境之外時司馬溫公在諌省公奏言葬者藏也古之葬者北方北首未嘗擇地擇地卜日蓋出於近世葬書淫巧瞽史不經之說士庶之家拘泥陰陽遂有累世不葬者臣嘗欲朝廷禁絕其書以弭害教亂俗之其後公志夫人淸和郡君張氏之葬曰君以元丰五年正月壬子晦終以二月辛巳晦葬涑水先墓蓋用士逾月之制也吳興陳公今舉都官嘉祐中舉制策第一名震天下王荊公當國上疏論靑苗之害得罪貶南康稅官不幸遇疾而沒旣葬而地學者以爲不利遂攺建今車蓋山之上墓有亭嵗久蠧敗子孫拘畏不敢薙葺嵗時饋祀間遇風雨無尺椽片瓦之覆則席地山下望祭而旋公之孫左朝請大夫湯求力排羣議斷然不疑乃卽故墓琢石爲柱旁累塼甓以取固一亭屹然壯麗深穏十倍於舊他日展墓公掃除布幾筵設牲醴薦獻拜跪至於竣事周視松楸徘徊瞻顧猶不能去是嵗五月產靈芝三本一本出新亭甃甓之間二芝對植於冢前九莖三秀創見一時奇形異狀皆應圗籖父老縱觀太息以爲未曽見也大夫公讀古書學古道髙風絕塵度越拘攣之議固已追配溫公於百世之下而山靈土伯復效殊祥於羣疑眾慍之時所以表異學士大夫尊祖之意公今八十五嵗彊健精明如壯者諸郎皆著士籍墳墓之祥家庭之瑞有蘭有芝福壽固未艾也某與公爲同年進士公之子文璉尉晉陵出公所記芝亭示餘三讀感嘆遂書之卷末紹興嵗次己夘六月日具官孫某記

燕香堂記

唐韋應物刺蘇州時卽事賦詩有兵衞森畫防燕寢凝淸香之句詩律精深音節平緩流傳海內爲古今絕唱更數百年一時賢達聴想風聲行吟坐思而以不與之同時爲恨左朝奉大夫儀眞太守董公彌大以文學政事之選入爲尙書吏部郎出爲州刺史風流儒雅談笑多聞有古循吏之迹儀眞爲州並長江濵吳帶楚實東南舟車走集之路追胥發召之役錢谷甲兵之問朝衙夕坐臨聴之勞凡吾心累於萬物之自外至者日夜交於其前緣督而應無畱事矣於是除治一堂度爲髙明廓徹之觀退食之餘焚香危坐表裏修然遺混濁於人間而放神於八極之外因取蘇州詩語名之曰燕香以見其志余聞近膩則受污而逐臭者與之俱化古之人以藥爲房以蕙爲帳制荷爲衣紉蘭爲佩芳菲滿堂香通一國屈平著離騷經以比賢人君子甲煎淺俗棗膏昏鈍沈易和而盈斤麝多忌而過分範曄著和香方亦以比朝士以至燔柴燎天郁鬯祼地仙葩開鶴林之花佛香滿毗耶之鉢對紫薇賦紅藥誦嘉橘詠白蘋椒塗芝泥蕓籖桂借自天地之大仙佛之眾朝廷之貴山林之士所以神明其徳者或播馨烈於當年或流芬芳於後世者也世有李赤之徒喪心病狂入厠抱罋陷面滅頂而不可救藥輸西園之銅窒東海之瓠轉蜣蜋之圓守鮑魚之肆耆茄臘鼠遺臭千載可不爲之大哀乎公淸眞衝澹蕭散簡逺超然抗志於埃之外與天爲徒與造物爲友而獨有羨於蘇州者蓋欲推其所同者以自托焉植徳本揚仁風沃腥臊化神奇出十大之蓮於泥塗發九莖之芝於朽敗防華璀璨人所服𨿽有厲之人三沐而三薰之可羞王公而薦上帝余所謂有古循吏之迹者其在是與其在是與公名將彌大其字云紹興二十九年嵗次己夘六月日具位孫某記

梅露堂記

吳興莫公以尙書刑部員外郎出守常州之明年紹興二十九年州治寢廬之東少北有梅著子可食矣忽發一花三重八出色香良是而體質殊常大抵如茉莉然越數日又連發四花於蘩實亂葉之中碧色心白層見疊出比前一花葩葉數倍嘻亦異矣夫艸木之英鐘天地之美發爲精華奇姿異狀千變萬化固不可勝原如姚黃魏紫帶鞓紅玉版白名冠天下而連理並蒂之奇九莖三秀之瑞亦號希世之珍或朱或白或黃或紫未有碧者惟佛國有蓮仙山有碧色桃逺在弱水流沙數萬里之外世所未睹梅者白而五出爲百卉先今獨發於暮春之月跗萼相重其色紺碧創見一時古未有也比逾月天微暑公褰衣步庭中乘月露坐夜气澄穆俄有物灑面若微雨者仰視梅則葉端花炯燦然月彩照映累累如貫珠琲味若飴蜜蓋露降其上公始異之乃命工圗其迹以爲州人洞心駭目瑰奇偉異之觀便坐之北有屋一區栜桶朽腐甓瓦破缺始葺而新之梅四楹從六架度而爲堂以休其中名之曰梅露客有過而言曰梅鼎實也濟百味以爲和露天醴也潤萬物以爲澤人有無告之寃而吏勿省吾降色辭而導之使言玆所以爲和上有惻怛之政而吏弗舉吾奉詔令而宣之使通玆所以爲澤自公臨此州也適當守將數易帑廩空虛犴獄充斥之後待士民如待其身治公家如治其私事無細大畢入規矩而後按五縣經數嵗之入以校一嵗之出懲姦偸杜吏漫不以一毫加賦於民而上下贍足博洽精練長於用法斷治皆自己出而飾以儒雅如有所貸捨不爲深文嵗惡民流谷價翔踴公發粟賑救家至戶到不遺一人流逋四歸安堵如故以至視學養士勞農勸耕束縛頑校推逐盜賊不吐剛不茹柔循道而行咸中理所四封之內和气條達恵澤涵濡天之降祥以類而至艸木眾矣而獨以梅瑞物多矣而獨以露精誠之交捷逾響報昔周公得禾以名其書叔孫勝狄以名其子皆所以識一時之盛使後來者有攷焉於是爲記公諱伯虛字致逺今爲右朝奉郎八月日具位孫某記

梅露圗後記

毘陵府捨舊有梅數本分植正寢之兩旁吳興莫公爲州時東北一梅開碧花甘露降其上余嘗記其事越明年西北一梅實以團矣忽開四五花其一特大三疊而六出環姿絕艷不與他梅等固已驚異後七日又發一蓓蕾於枯槎之上一夕浸大翼日向公便坐而開重跗累萼狀如千葉碧桃光麗非常一時特勝不敢獨享方飭吏卒汛治階庭約日定客置酒其上晨起視之已不知所在獨故枝存焉耳余聞汝陽王打羯鼔曲終而桃李開鶴林寺有杜鵑花有紅裳女子收歸防苑而去矣凡天下之名花異卉固有神物司之而珍木效祥特爲使君一人之玩義不及賞翛然而來如聞羯鼔而開忽然而返如收閬苑而去斯亦奇矣公聰明練達守常州二年羣吏不能得人一錢裏中惡少皆屛迹植善柔賑貧弱蹈徳泳仁上歌下舞以故去郡之日州人空巷追送涕慕悲泣數十里相屬不絕𨿽古循吏不能過已天道不諂以徳爲符神聴其值鬼福其謙於是奇祥異瑞表而出之以爲異日富貴功名之

魏彥成湖山記

鄱陽之水名天下而龍停谿最勝介於徳興余幹二邑之間眾山面內環擁林立層巒疊嶂煙雲相連蒼藤翠木防絡揺綴如坐九疊屏如行五十里錦步障而大谿橫其前眾水入焉旁有湧泉坌溢四出髙有懸雷潨瀉而下奔云濺雪雷輥雹散跳波急洑千態萬狀旣停旣平循山而行大者瀦爲湖小者聚爲潭井如素練如臥白虹沈沈無聲盡水之變而魏公彥成築一第據其上爲門爲堂周以兩廡閣以望興曠宜有髙明廓徹之觀室以處邃奧宜極窈窕幽深之趣左修梧右叢桂藏書之府捨客之館供物奉道各有攸處然後跨兩涯爲閣道於重門內以便往來開云扁抗水榭直欄橫檻朱甍素脊髙者出林杪下者附山趾花竹隠帶隠見明滅望之若化城然每遇勝日或命車或杖策披風松下待月竹間觀瀾石上行吟坐嘯從意所如鳥獸虫魚之逰遨舉熙熙然相忘於物之外𨿽桃源之勝不過也於是彥成以書來告曰吾觀王公貴人厭軒冕之樂一朝幡然思欲振纓上之塵於淸泉白石之間而不得去則晝寒林雪竹黃蘆睡鴨於團扇曲屏以供耳目之玩而寄意焉今吾卜一區獲此奇勝而書不能言大略載於壻曽君某之文幸爲我識之餘曰彥成名在文學政事之科任重道逺可屬大事此功名富貴之所迫逐而不赦也豈山中之人乎書未復已擢守廬陵矣居數月奏課爲天下最召爲尙書郎今以直敷文閣爲淮南轉運副使方爲世用余固知非龍停一壑之所能畱也𨿽然出處何常惟義之歸出者狃於利而不返非也處者安於故而不出亦非也彥成得位行道進而處顯列圗像於麒麟之閣官成名立老而退休侶猿鶴於蕙帳之中得於水者乘流而行得於山者遇坎而止吾豈瓠也哉隨所寓則無不可也紹興庚辰正月日晉陵孫某記

周氏十公記

十公者信州弋陽周氏諱文坦字履道古者天子之三公稱公諸侯入爲王卿士出而就國者稱公而年髙徳邵爲一鄕之望者亦稱公十公無爵位而以年徳爲閭裏所宗者也十公生於淳化甲午沒於熙寧戊申年七十有五嘗礲一石屬諸子孫曰周氏聚族數千指吾事尊拊幼舉防然如一人吾辟田殖其家専用一誠未嘗以詐力防人秋毫之利自幼壯逮老如一日後世子孫將有大吾門者則書吾行事志之石吾豈好名者欲使汝等知爲善必報以自勉焉耳公生三子曰僅曰汝諧曰備汝諧始以儒學名爲進雄曰通曰安在曽孫三十人孫七十四人知雄隨計試禮部不合後以特奏恩主韶州樂昌簿子曰庭右朝議郎致仕賜服金紫庭俊子曰執羔宣和末徽宗皇帝策士於庭擢第二歷事三朝被遇天子拜吏部侍郎以忠厚諱直稱天下今以左朝奉大夫充敷文閣待制知饒州朝請公以侍郎貴九封至今官年八十七神明不衰飲食臥起如少壯時壽祿未可量也十公五世孫日誾右承奉郎監康府行宮雜買場日閎右修職郎監潭州南嶽廟皆饒州子也一日朝議公爲侍郎曰十公下世九十年汝以遭遇入持從槖出總藩符天子疏恩自汝父母妻以及諸子皆有祿位一門光顯矣盍奉十公先令書而刻之石乎於是侍郎以書抵故人孫某請爲之詞十公生十嵗而喪母吳氏不食肉飲酒哀號思慕已如成人嘗從外氏卜葬地夜夢人謂公曰翼日山下有雉飛出卽汝母葬處也黎旦以告外氏行次範橋果見一雉決起艸莽中眾驚異之遂葬其處事繼母至孝意所向輒逆知之母喜而稱之曰吾兒不逮也諸弟治私槖公曰吾號家督不可爲此敝衣糲食不以一發私其身居無幾貲聚沛然三倍其故遂丰其家他日分財公又推所得之三者一以奉二叔每市田宅未嘗賤取皆予善賈意滿而去有傅程者鬻田牙儈胡滿已平直若干矣公詣田所視滿所估益吾之一書券給值程驚謝大過所望山田髙仰率瀦水爲塘以備旱多寡先後有約公命先漑寡婦者余田以次受水如約田牛羊犯人禾稼田主踏門詬罵公戒勿校甚者償之又書一紙家訓凡田園耕斂子孫問學公上之輸賔祭之具吉凶慶弔之儀皆有法至今世世守之而行事終始距今五世獨傳於父老之口故所次止於如此余聞古語曰一嵗種之以谷十嵗種之以木百嵗種之徳盛徳之士積善其身不食其報畱爲子孫數世之用埀裕延鴻挺生賢佐出入將相冠冕蟬連爲天下巨室如於公之門閭王氏之三槐封之殖之責報於百年後若孚契之合十公者種徳藝善具一石以待後世之興更四世而侍郎公以儒學起家決殊科登法從奉使典州方爲世用咸曰耿耿祉哉書而刻之章示祖烈不可誣也十公娶樂氏先卒此議葬有地學王九臯者卜一穴於前田原口掘地深尺餘瘞一木識之以告公不謂然九臯嘆曰惜也公之子入白何憚一行公行至其處覽四顧曰此是耶發地視之得九臯所識木遂葬後三年當熙寧元年正月十日公卒以其年十一月合祔於樂氏夫人之墓嗚呼善惡必報如影向一善言則千里應之一善行則十世宥之不在其身在其子孫必矣世之人登龍斷爭錐刀逐利目前朝不及夕泛焉如浮漚聚沬曽未轉盼已不見蹤迹十公以孝事親以恩睦族以亷治財以信待物以儉持身以仁卹下皆士君子之所當行固無獨言異行離世駭俗之事而得天之報如取諸囊中故自曽至五世孫殆數百人周氏之興蓋未艾也書之豈特示子孫哉爲之報善又可以貽其鄕裏紹興三十年嵗次庚辰二月日晉陵孫某記

捨田記

晉陵丞趙若拙者其先大夫公爲常州兵馬鈐轄寓城

南之佛捨壽聖院始從余防若拙【缺】

孫名不拙時年二十許被服儒素如一寒士而讀書綴文辭彊記廣覽語出驚人則老師宿儒有不逮嘗隨計試禮部不合再試遂收其科授擢左承務郎大夫公淸修好禮不問生事不幸遇疾沒於太平州官舍若拙臥苫塊中凡一時逰士僑寄異縣逐什一以紓目前之急者不爲往往日旰爨薪不屬若拙閉戶治書自若也裏中賢父兄相視驚嘆悉遣子弟從之學於是諸生具贄之儀執經坐下率常數十人若拙襄大事供薦祭有嬴矣又斥其嬴買當塗縣沛國圩田二百五十畆比免喪攜孥去墳墓謀升斗之祿念無以申罔極之痛遇大夫公諱日悉以所買圩田舍入光孝寺具筍蒲之饌以薦防福而後赴晉陵治所餘聞之曰若拙少年時以宗室子襲布韋茹虀鹽誦習羣書於瓦燈敝帷之中而不命於所習嘗見於余文矣夫人莫不欲愛其親而妻子具則奉親之養衰燧火新則慕親之念薄惟通經博古之士輔以學術而後愛親之孝純而固佛說捨施之所甚愛若拙素貧無聚廬托足之地偶有田二百五十畆卽先大夫冢塋所在盡供佛僧永爲諱日追逺故事可謂捨所甚愛如佛所說則一念專精俯仰之間感通佛祖升濟幽明也必矣余於是又表而出之以爲天資之孝必輔之學力然後純而固蓋如此紹興三十年嵗次庚辰五月日晉陵孫某記

顯忠資福禪院興造記

古者宗廟之數諸侯以五本朝大褒顯其親亦上至於三世蓋隆名盛徳旣集於厥躬則原大推功必有所自於是追崇位號起幽作匿以慰夫孝子慈孫愛親念祖之心亦所以尊奨臣鄰開示在位以勸天下之爲人父祖者教孝移忠之雅墓有誥焚家有廟享衮衣赤舄貴極公師考地按圗胙之大國猶以爲未也又卽墳旁建佛剎度僧尼以薦防福恩禮之盛古所無者今始有之太傅寧逺軍節度使醴泉觀使和義郡王共國楊公自少年時剛塞沈毅有將帥之略防靖康建炎之亂中國狃於久安四境無藩籬之衞大盜乘之天下之勢如瓦解然無一人致忠效命之士當是時公起行間提孤軍鏖大敵於百死一生之地淮上之捷威名赫然不數年秉旄越位上將總禁旅宿衞殿中遂兼將相始疏請建剎如故事詔賜顯忠資福禪院公並代人先世墳墓在雁門數千里外比公正室楊夫人下世卜葬於吳興武康縣金牛山之趾乃卽旁近翠平山市地有八十四畆眾山環合如立掌如植屏左右相蔽無虧而一溪橫其前山髙水長气象深穏眞金仙梵帝之宅已乃計工賦材翦棘除地並水兩涯伐石梁其上疏爲大逵屬之寺蒔嘉木兩旁彌望郁然重門外啟殿寢中嚴層樓對峙如翚飛長廊四周如繩直齊宮宿廬分列兩序廏庫囷倉庖廚之屬各有攸處又置祠屋於法堂方丈之間自一世祖至楊國夫人同堂異廟血食其中塑佛菩薩像數十軀金碧相輝食眾日千餘指命住長蘆正祖師法永主其院更號妙覺圓照爲屋總三百二十區始事於紹興二十一年七月日而成於二十九年閏六月宏麗雄深爲一方壯觀如佛經所謂化城者也余聞之禮以義起至後世而彌文致治之主因時制宜三稽古之道以爲經常一定之法斟酌今之宜以爲制世禦俗之權質文疊用不主故常惟有稱而已唐田洪正承季安得襲之後籍魏博六州之地上之朝烏重嗣平河陽盧從史之亂不戮一人顧指揮而定二人者以大勲勞賜旄節立廟於京師𨿽祭三室而褒封之命止於其考爲尙書惟本朝大臣祖禰追贈三世極一品之崇由漢以還二代之王與相將名臣之墓得置守冢者或五家至二十家十家而大將軍大司馬霍光園邑三百家長丞奉守著於令韓信葬其母亦髙燥地令旁可置萬家者惟本朝大臣墳墓得建佛寺追營香火不計其世蓋上之施乎下者不次之恩度越尋常自我作古下之望乎上者湧泉之澤俯及幽潛以適其可顧名以功章禮以事稱亦古之道也太傅以社稷之髙勲進位師傅爵命三世建上公疏大國已極於尊榮而嵗時饋祀又得用諸侯五廟之禮可謂盛矣舊制建諸墳寺率攺畀故剎以賜惟公自度地至營築盡發私錢以充土林工徒蓋瓦級塼髹丹之費積十年之勤而後成所以侈上之賜飭稚昩於長久不可以無傳也昔趙佗以南越王奉供職爲藩臣文帝詔佗親冢在眞定者置守邑嵗時奉祠竇融以河西歸漢光武右扶風修理其父祖墳塋祠以太牢夫一丘之土而能致天子降詔令卒給吏奉蒸嘗禁樵牧亦榮矣今卽仙佛之廬列置室奉先追逺尊名顯號表見於一時而吾佛光明之所照與吾君聖徳之所被以賁冒於九原者埀裕延鴻與宋無極於是屬予記其成刻示子孫俾世世爲孝爲忠以無忘上之賜紹興二十一年嵗次辛巳三月日具位孫某記

靜素法師鄭君祠堂記

政和八年有防平江府以處士王兌之故宅建崇眞壽聖公命道士沖和靜素法師鄭君知徴居之宮未成者十五防靖康詔毀天下神霄宮與凡囿室仙佛塔廟土木營造之工皆罷建炎三年餘守平江出餞使客還過其處入門而斧斤丁丁然而大屋數十區髙明距麗雄視一方餘四顧而驚問費所從君曰宮未成而中止槖中有賜金盡出之以佐材費一簮不畱也卽之移時神宇澄穆意象瀟散有出塵之姿余固異之明年大盜入境州人奔散羣弟子亦襆被請行君堅坐不動言笑如平日是夕解衣冠就榻晏然而逝越日倉皇制一轊槁殯西廡下而盜侵逼遂棄去不復顧比亂定訪故宮已爲墟矣而君一殯巍然在灰燼瓦礫之中獨無恙道士葉宗妙者攺棺易衣以斂而舉體如生後二十二年知臨安府延祥觀妙通大師劉宗亨過余知其爲君之髙弟也余曰大觀政和時海內無事天子輯瑞應興老子諸祠爲百姓請命於上帝而其徒怙貴驕奢犯法州縣吏不敢誰何士大夫遇之如避垢污然眾不可蓋乃有鄭君者一段特見於死生之際吳門父老至今能言之於是宗亨曰方師解化時適當兵亂焚剽中不克至其葬今築一堂畫像祠之公知師者願得公文識其事歸刻之君字先覺處州遂昌縣人鄭姓知微其名也自童幼時端黙寡言已有出世間意當是時妙靜先生頃舉之以法籙符水治疾病人趨歸之君曰是吾師也遂從之不去大觀初偕舉之被召至京師一日入見內殿問治道之要君曰治道貴淸靜而民自定徽宗異其言賜號沖和靜素法師之九成宮不數年累遷紫虛大夫蕋珠殿校籍之上淸保籙宮晨夕燕見眷禮恩遇寵絕一時而君性衝澹不樂居京師故詔營別宮於平江以便其私嗚呼人貴愛其身如金玉而無主於其中於是忽焉與發俱白與齒俱落與艸木俱腐矣君視財如糞土視死生變如夜旦方眾人逃死奔命顚倒失據之時而洎然委蛻一榻之上而去非有道者耶宗亨亦靜者也學道之餘嗜古法書圗畫尢得琴中趣終日撫弄不知向人所在蓋進乎技矣他日得道必自琴中入紹興嵗次辛巳九月日具位孫某記

華山天池記

東坡先生嘗語雲龍山人張天驥曰子知隠居之樂乎𨿽南面之君未可與易也世傳桃花源在人境中漁父所嘗防而武陵太守問途而不獲艸堂移文勤俗士之駕折輪埽軌而不得至焉蓋巖穴之勝在天壤間非若仙山佛圗有弱水流沙萬里之隔而云物遮藏鬼神呵防惟幽棲絕俗遁世之士之所獨得𨿽將相王公之貴金錢可以編馬埒明珠可以照車乘而一丘一壑則不可擅而有也余家晉陵與吳門接壤雞犬相聞牛羊之牧相交果菜五穀之壠相入也故舟車所至杖屨所及自闔閭城長洲縣昆山神運之殿雲巖虎距之丘西子響靸廊吳王試劍石靡不觀松江笠澤蒓鱸之鄕洞庭林屋橘柚之林靡不防山中艸木魚鳥往往知名與夫仙翁釋子漁樵隠逸亦如舊識獨不知有華山天池者按圗經山距吳縣西六十里由絕嶺而上有大池晉太康中嘗產千葉蓮花華山得名自玆始而榛莽防翳磴道險絕樵牧所不至郡人張君一日過其下顧見玆山翹然特出眾峯之右曰是必有異乃聚工徒薙奧艸翦惡木刳朽壊而羣石砑然疏沮汝而鳴湍鏘而升髙而視鳥背臨深而觀魚樂風雨之晨雪月之夕俯仰百變爭效於左右於是買產置屋引水環之蒔松檜植蒲荷萟菊玩霜中之英種梅愛雪中之色埀釣而賦淸流不能求獲奕碁而度長日不能求勝或命舟或策杖適意則行興盡則止無憂於其心無責於其身蓋無往而不自得焉宜乎南面之樂無以易此也張君始作橫捲命畫工圗其迹又自爲文以傳於世山容水色了了如在人目中矣昔栁子厚在永州擇山水佳絕處而得冉溪居之其後志西山之怪特以爲向未始防防於是始也余𨿽老矣欲卜一日泛輕舟從張君歷覽華山天池之奇庶幾得所謂未始逰者紹興嵗次辛巳十月日晉陵孫某記

崇安寺五輪蔵記

常州無錫縣崇安寺有大比丘義深爲善醫名吳中其學自黃帝素問神農素本艸肘後方枕中書難經脈訣無不讀其藥物自中州至萬里海外殊方異域金石之音艸木之華實無不售其文自公卿大夫名人勝士豪宗巨室窮閻委巷無不防凡有疾病扣門者不避風雨不擇貧富貴賤不以在亡爲辭赴人之急欲救存之如在已周走塗巷對病爲藥人人意滿積三十年無一防怠惰相見於顏面以故道俗尊尙如大醫王一方依怙餽謝日至一日顧謂其徒曰吾釋迦來舍徵役祝發爲浮屠盍知所事矣故治方藥以待病者得吾藥往往全濟金帛之事又當歸之佛蔵私室非是吾欲營一大蔵經爲此方槽善集福之所計其費視吾槖絕十一以吾發大願力作大因緣必有陰相之者已而果然自樞宻巫公而降皆其檀越也崇安者東晉時興寧寺歷六代跨隋唐至五季因之不攺本朝太平興國初始賜令號無錫爲東南大縣而寺據上防廣袤數百畆穹堂奧殿龍樓傑閣屹起相望一大蘭若建炎之亂廢於兵火表裏洞然無尺椽片瓦之遺至是義深除地西南隅營所謂蔵殿者縣人承信郎樊仲方施巨材數千丈爲錢一千萬又聞晉漢間馬氏王南楚時有胡僧室剎縛羅劫五輪寶蔵於長沙閭福院規模宏麗爲天下最好事者圗其迹以傳義深訪得之殿成伻圗命工建大軸貫其中創五機輪湧起於地黃金丹砂明珠大具旃檀眾香百寶裝嚴極色身具足相好妙之諸天龍眾地行空飛諸菩薩恭敬圍繞丹碧相發震耀大千人天鬼神所共瞻仰於是右承直郎髙鳯印施五千四十八卷納之匭中錦囊象軸寶奩具葉無一不具爲錢亦八百萬嗚呼盛矣哉古人有言論事易作事難作事易成事難在昔有志之士撫劍抵掌發憤慨慷舉兵大漢一取單於或欲請長纓系其頸或欲折尺箠笞其背顧不壯哉而終不見於功名則作事之難也有爲之士愛日競辰悼修名之不立聞雞而舞感二鳥而賦觀金城之栁而悲然廢興有命非智巧果敢之列故有攀分寸而跌千丈差毫釐而謬以千里則成事又難也如義深一沙門無尺寸之柄無族親扳聮之勞無相生相死之友徒以挾方儲藥救療一切諸病於呻呼疾痛之中也世人之貪皆無欲於其間盡破貲聚作大佛事如愚公移山秉持一心不入諸相感通幽明一時王公大人巨富長者揮金錢賑廩粟助發勝緣以成就最上第一希有功徳凡土木之工級縛蓋瓦堊墁丹漆之費爲緡錢一萬萬作始於紹興二十八年十月以三十年九月計日而成不愆於素論必作作必成功緒卓殊雄奇偉麗爲三吳諸叢林之冠其材有過人者余不欲其無傳也義深賜紫號妙智大師三衢人云隆興元年嵗次癸未六月日具位孫某記

鴻慶居士集卷二十三

欽定四庫全書

鴻慶居士集卷二十四

宋孫覿撰

外制

謝克家除吏部侍郎

朕惟名器不可假人爵祿所以厲世流品淸濁各有攸歸不次而用賢能𨿽一日九遷不以爲疑積日而聚勤勞則差之毫釐勢有不能得乃者官不宿業吏采其柄賢愚同滯賕謝紛然敷求哲人以靖流獘具官某事朕初載以直諒聞首斥姦諛不憚彊禦代言兩掖追還正始之風給事東臺茂著論思之效薦揚滋久譽處深休天官四銓綱目猥並往貳太宰益修厥官手疏盤錯之煩力去畱難之吝時惟稱職汝往欽哉

給事中譚世勣除禮部侍郎

宗伯典朕三禮實兼伯夷後防之事國有大疑罔不責成然姦諛便文俗學是古不有君子其何能國故𨿽籩豆司存之守而有樽俎折衝之功具官某爲老成人以儒術用代言西掖辧麗有作者之風給事東臺練達通當世之務服休玆久考績應遷進陟文昌位次八座必能據經持議奉大典常玩敵人於甘寢秉羽之間制功臣於碎首擊柱之際則上下相守而國自安永肩一心以稱朕命

左諫議大夫徐秉哲除給事中

朕以天下之事付之二三大臣同寅協恭左右厥辟而中書政事之本東臺論駮之司耳目股肱共爲一體誅賞羣吏翊贊萬幾出號令於片言闗盛衰於百世必有論事回天之力見於還詔批勅之間則人無間言以至大治具官某履道純固秉義直方兩朝名臣六任言責息邪距詖不憚權彊壊植散羣如救焚溺召從西省給事東臺任參黃散之問罕見責成之重無縱詭隨以干於正毋事矯激以協厥中時乃之休嗣有褒寵

侍禦史範宗尹除諫議大夫

朕承至尊獲奉宗廟選建羣辟綏靖地方而宵旰之憂懼不下究則芻蕘之議壅於上聞開受直言優養正士極陳古今治亂之迹坐見輿衡紳帶之間知無不言職固當爾具官某昔奉大對名振京師愛君發自至誠排姦綽有餘力憂深思逺皆慟哭流涕之辭心醇气和無迂濶難言之語召從憲府進陟諫垣佇聞嘉獻以對休命宜因施置予奪之際救之於未失深明吉凶禍福之先論之於無事玆惟稱職時乃之休

吏部侍郎馮澥除禮部尙書

崇寧之初權臣擅政盜用名器倡導邦朋誣害忠良蔽暱私黨士無特操靡然從之有能奮大節以犯羣邪之鋒建崇議以抗流俗之表投閒寘散一斥不還肆朕纂承延登法從進位宗伯罔有間言具官某經術邃深器資宏毅十年流落志气不衰名寘諫垣首開正論入陪經幄屢告嘉猷進陟天官未究其用典朕三禮僉曰汝宜庶幾變色之間自有折衝之效據古持議恢張四維使敵國不敢謀而四方莫予侮服我休命永肩一心

監察禦史秦檜除左司誎

漢博士秩六百石得與丞相議可否今司誎七品官亦爲天子之爭臣慨然委軀徇國之忠固無位卑言髙之懼爾頃由省戶擢任風憲力陳治道分別忠邪進不求當世之名退不畔平生之學延登諫省蔽自朕心佇聞正大之言共濟艱難之業

殿中侍禦史胡舜陟除侍禦史

朕惟朝廷一時治亂之機實在人主聴言得失之際蓋仁人之利一言而已則大儒之效百世可知有事於斯當識朕意具官某溫文而毅直諒不回責難罄臣子之恭陳義見儒者之勇進由三院擢自臺端治忽所闗寄任尢重汝其安義肆志無憚權彊俾人主無爲而日尊天下聞風而興起時惟稱職汝往欽哉

著作郎宋齊愈除監察禦史

朕綏靖四方選建羣辟中外執事膂力畢陳如牧萬馬於冀北之郊制其銜勒疾徐應節無泛駕之患此予責任風憲之意也爾聞望之美發自妙年儒術之優見於已試召對便殿占奏詳華斷自聖心擢爲禦史維持邦憲紏逖官邪俾小大之臣宿業向方無敗度犯禮以干於正是所望焉

禦史臺檢法王侯除監察禦史

朕綏靖四方選建羣辟中外執事膂力畢陳如牧萬馬於冀北之郊制其銜勒疾徐應節無泛駕之患此予責任風憲之意也爾學問精博智慮疏通名習憲章通達國體屬此疆場未寧之日任予耳目所記之官或吏墮而不處或民寃而無告利澤或難於下究休戚或壅於上聞毋諱有司悉以告朕

太子舍人洪芻除左諫議大夫

士不羞貧賤然後可以共爵祿不畏彊禦然後可以任言責故大人爲能正已而鄙夫不可事君矧予左右諷諫之臣當用亷退無求之士具官某志大而有逺略器博而無近用十年流落端靖不回挺然孤忠白首一節肆朕纂服召自逺方閱時未幾薦更眾職進率諫垣之屬延登法從之聨竚聞嘉猷以對休命毋悼後害無諱有司毋同於流俗毋迪上以非先王之典以稱朕意

監察禦史元當可司諫

忠臣愛君樂告以善固人主之所欲聞然志大論髙才疎意廣則相盼於按劍之間而儒者之功遂不見於世以爾議論不撓風節有間蔽自僉言擢登誎省毋甚髙論今令可行如五穀可以療饑鍼石可以伐屙蓋卓然有可用之意乃稱朕意

國子司業黎確除殿中侍禦史

昔周昌彊直敢言由禦史大夫爲諸侯相叔孫通習於寢廟由太子太傅復徙奉常忠臣愛君義無所擇如有用我而豈徒哉以爾孝弟稱於閨門行義信於朋友橫經學省士論偉然擢升憲臺助予政理朕之用汝蓋賴其言扶遏忠邪明辧得失嗣有褒寵以答爾庸

校書郎胡唐老除殿中侍禦史

朕惟君子小人不可並進於朝稂莠不除行將害稼薰蕕雜處終必爲臭必有善善惡惡之士非其種者鋤而去之以爾端靖不回莊重有守事君以道非法不言任予耳目之官庶幾得聞天下利害之實爾其深識朕意盡行平日之言悉意以陳毋悼後害

左司諫李擢除太常少卿

朕初嗣服權臣懼誅汲引私人亟躋政路交通詭祕愚眎朝廷爾時一二言責之臣首發其姦疾趨競前排沮不撓防邪得志導諛日聞敷求正人莫如用舊具官某養气剛塞秉心端亮事朕艱難之際屢陳社稷之言屏惡昭姦效見今日召還諫省進貳容臺重以旋觀歷試之祥以待不次非常之用益堅素守嗣有寵章

左司諫李防除祕書少監

朕綏靖四方眷求多士惟中祕蔵書之府實一時吁俊之躔植杞梓於名堂薦璠璵於淸廟異時將相皆出此途具官某气質恢志節剛大任朝廷之言責以天下爲自憂首斥姦諛不憚彊禦奉身而退亷靜無求風節凜然老而彌篤召還諫省擢寘道山只服寵章益隆雅望懷鉛抱槧博觀未見之書潤色論思行有非常之用

禦史中丞徐秉哲可開封尹

漢治京師分別三輔本朝開封獨置一尹物眾地大獄市紛然自非彈劾積威之餘孰能一變流之俗具官某才髙政事之選名在文學之科三列諫垣四更禦史危言正色不憚權豪之宗激濁楊淸可立貪懦之志輒自憲臺之峻擢司京邑之繁治忽所闗委寄尢重毋牽流俗毋諱有司毋使功名減於平昔服我休命光昭前聞

開封府程振除刑部侍郎

君子法之原所以闗盛衰之運獄者民之命所以寄生死之權任法而不任人則惟法之從而殺不辜任人而不任法則惟人之聴而釋有罪朕若稽古允執厥中必有忠信慈恵之師體予惻怛哀矜之意則人法兩用罔有間言具官某碩大光明之姿得古人之全雄深雅健之文鼓天下之動早發紓於賢蘊浸服采於禁塗天官四銓邦畿千里楙著嘉績蔚有能稱必能禁格吏謾發紓無告勿緩深故之罪勿輕縱出之謀汝往欽哉惟刑之卹

祕書少監李朴除國子祭酒

學校所以明倫善俗而人才之盛衰風俗之隆替實系一時帥師之官故北方之人皆見許行而大悅而六館之士亦畏何蕃而不爲好惡相師捷若影響具官某文辭辧麗有聞於時志行直方不流於俗頃坐微累一斥十年超自逺方典領中祕易寘學省僉曰汝宜夫義理人心之所同不必諄諄而後諭障江河非一簣之力莫若引而置之莊嶽之間勉行所知追配前哲

資政殿學士馮澥尙書左丞

朕修身承列聖之統虛已聴四輔之言而天下靖民敵未悔禍匹夫橫議以訕上羣寇長驅而亂華謀臣猛將有致身效命之意而不見於功名仁人君子有忠憤感激之操而不救於患難思得兩朝耆艾之老共圗兩朝開濟之勲國其庶乎予何疑者具官某慷慨大節名動朝廷正直敢言偏儀侍從罄忠嘉而來諗悼國勢之陵夷循三命之恭力辭樞筦驅一乘之傳深之邊廷身任安危義同休戚是用延登左轄進貳文昌凜然大臣憂國之忠輔以古人責難之義尊奬主柄宣導王靈四方懷徳而畏威百姓回心而向道力行所學以底太平延康殿學士南道總管張叔夜可資政殿學士

帝王之制所寶惟賢儒術之衰不適於用朕率是道申勸百工遴簡眞賢圗畫大治才兼將帥之選名在文學之科凜然中興之功玆見大儒之效具官某髙文奧學碩大光明偉望英姿宏毅開濟薦更中外懋著賢勞供奉兩朝白首一節屬王室之在難執干戈而造朝抗孤忠以鎭橫潰之衝挺一身以犯犬羊之眾可謂仁者之勇尢髙國士之風是用擢升書殿之華增重藩臣之寄老謀干國緩帶臨戎兼資文武之全共注安危之寄尙有巨用以俟顯庸

兵部員外郎司馬朴可右司員外郎

具官某盛徳之士百世興起國有巨室天下慕之楚相已沒而想象於伶優詼笑之餘中郎未亡而坐見於虎賁言貌之際矧予天下之大老實爲一代之宗臣風烈固存典型具在旣推行其徳業以稱朕懷人念逺之心又錄其子孫以諧汝崇徳象賢之意擢升郎省未究其能延寘宰僚庶盡其用勉服朕訓光昭前聞

路廓可虞部郎官

具官某尙書郎天下之髙選也晉宋迄唐率用第一流爲之本朝釐正官名尊重郎位異時卿相多出此途爾以才能薦更任使詳練政事究通物情則山川虞衡之司鳥獸魚鼈之治宜所優爲者汝往欽哉

少府少監鮮於可左司員外郎

君子難進之節所以伸道人主責實之政在於知人旣考所譽於以試之間又聴其言於行事之實𨿽復堯舜何以尙之以爾亷靖不求彊毅不撓閹臣擅國薫灼四方抗一節而不回遭三黜而愈厲肆朕纂服延寘周行侃侃自將靖共匪懈擢升宰屬朕不汝私益尊所聞以永終譽

詹太和水部郎官賈在思主客郎官

具官某等尙書政事之本也天下有大疑法理之士州縣之吏不敢専必上之朝而闗決於六曹之長爾爲郎亦有事於其間矣或以才諝聞或以文學進各共乃事勿但書紙尾而使吏操其柄也

張氏陳氏可封孺人

婦人張氏等熙事告成慶覃四海貴老尙齒邦法有常眷予六世之遺民時乃百年之故老克庸秖徳以裕厥躬肆疏湯沐之封式燕家庭之喜

張果落致仕西道副都總管

京師首善不以彊兵屬時承平軍政隳壊肇開四鎭總制萬兵如眾星之拱北辰百川之防東海外總齊於千列中翼衞於一尊布宣道徳之威共注安危之意具官某器資彊毅識度精明以肅敬褆身以忠忱衞上踐更眾職屢以能聞起於閒廢之中分總兵防之重汝其激厲將士以鼔三軍之气申嚴紀律以制四方之彊永肩一心寛予憂顧

朱聖非直龍圗閣東道副都總管

朕分道置師一衞京師總制萬兵環列三輔無事則養威厭難有猛虎在山之防有事則捲甲而行無市人烏合之眾故玆慮始爰屬能臣爾以儒學發身以忠義許國踐更眾職屢以能聞進升延閣之華分總戎防之重汝其訓練軍實著之風聲疲癃老疾不得冗食於其中而勇夫悍卒無矯蹇不用命之意汝之責舉矣尙之哉中書侍郎何梁資政殿學士提舉醴泉觀

君子者法之原允迪隆儒之效大臣者民之表丕昭厲世之規時予股肱實首風俗屢上蕃宣之請懇辭機務之煩宜疏寵章以詔羣辟具官某博大髙明之學追配古人雄深辧麗之文鼓動當世徧議侍從防秉國鈞屬時訪洛之謀實預扶衰之義方深荷注共底丕平數露封章願還政吏朕念君臣相與之際固無纖芥之嫌而明哲保身之難宜申大雅之志升華祕殿功矢神庭進露門之讀於禁中示巖石之瞻於天下畱以自近庶其輔予得賢則能爲邦家朕無媿知人之哲乃心罔不在王室汝勿忘告後之猷只迪訓言益綏慶譽

尙書右丞陳過庭除中書侍郎

朕以天下大器屬在眇躬兩湖雄兵聲振三輔民言不靖有朽索馭六馬之憂國步方難如抱火厝積薪之懼不有君子孰成厥功具官某體道精深秉義莊直學貫六經之蘊爲時儒者之宗器涵九徳之純有古直臣之烈屬紹休於洪緒益尊顯於老成擢升憲府之嚴進貳文章之轄正諫而守死節屢陳社稷之言惇徳而難任人宜示中外之服蔽自朕志延寘西臺益惇大政之元式慰沃心之望單於畏漢相之風采必有萬里折衝之功齊人歸魯國之侵疆庶幾三年有成之效服我休命永肩一心

兵部尙書孫傳除尙書右丞

天下大器置之欲遂其安王公尊賢求之惟恐不及朕紹隆聖緒康濟艱難眷求百揆四嶽之臣圗畫二帝三王之治必有任斯民之責者庶幾選於眾而得之具官某洪毅直方聰明敏博學問邃以經術告自得之淵深功名見夫緒餘行所知之光大事其初載蔚爲名臣延登八座之從進陟五兵之任師尹之望巖巖具維石之瞻王臣之公蹇蹇厲匪躬之節是用擢升右轄進貳中臺朕欲解弦而更張固非濟水之能食畏與在位同協厥中往旣一心服我休命

中書舍人耿延禧除龍圗閣直學士

唐元和中選宗室四品一人使回鶻於萬里海外而以博士通經術者爲之貳朕初嗣服申講大國之好親王奉使而副以左右侍從之良選任之艱視唐爲重矣具官某疏亮雄博淸明衝淳典學足以擅多聞英辭足以鼓羣動潛宮之舊義同艱難往馳一介之書修復兩朝之好惟孝子慈親之義豈不遲遲去父母之邦而丈夫許國之忠初無刺刺顧婢子之語擢自詞垣之邃進升內閣之華幹予心膂之憂靖予干戈之難毋忘勵翼嗣有寵章

範宗尹除集英殿修撰提舉西京崇福宮

忠臣愛君有犯無隠聖主禦士觀過知仁昔唐太宗破髙麗悵然嘆鄭公之已亡而歸其遺忠魏武帝勝烏蠻翻然悟諌臣之愛已而獨見褒賞夫上有戰勝攻取之略而不自矜其功下有失言過舉之責而不得罪於上君子有所恃矣治道於以興焉具官某聲名發自妙年儒學見於已試徧更言選以直諒聞度越稠人不次而用中緣論事免所居官人才實難不忍終棄細書祕殿訪道眞祠朕推其恕務全終始之恩汝愼厥修以恢逺大之業服我休命永肩一心

刑部侍郎宋伯友除徽猷閣待制與郡

內閣寶侍上應奎璧丹書炳煥日月爭光延登一時髦後之英增重千里名城之寄具官某彊毅不撓風力自將以忠淸持天下之平以明恕司萬民之命薦揚滋久發問罕休入參侍從之華出殿藩維之重助予正理綏靖一方除去煩苛發紓無告佇聞報政嗣有寵章

樞密馮澥資政殿學士太子賔客

爵祿所以磨鈍而端方無求之操處富貴不能淫刑賞所以禦威而剛毅特立之資蹈禍難而不栗眷予耆哲時乃眞儒正色立朝忘軀徇國踐艱危而無甚難者履髙位而若固有之具官某宏博有任重之才直方有養義之气踐更華近備罄純忱屬疆場之多虞抗精忠而益厲慨然單車入不測之境欲以片言折無厭之求風采著聞貪懦興起方崇登於宥宻用注意於安危陳意甚明抗章自列夷險莫能逾可久之徳寵利不可變無欲之剛載陞祕殿之華入侍儒闈之邃式隆雅望增重本朝庶伏猛山林之中遂折衝樽俎之上往服休命移煩訓書

祕書丞何常特授承議郎

舜以九載而黜陟庶官周以三嵗而誅賞羣吏褒善錄最序進厥位示天下至公之法不可以廢也爾以學問終身於承平之日又以忠義戮力於艱難之時有司第勞進官一等夫仁人志士爲善不求其報區區一賜何足以言在法應遷往只厥服

耿廷禧允康邸參謀補子義若承務郎

侍從之臣宣勞萬里持一介之傳修兩國之好𨿽人臣之義不以家爲卹而願省其私朕何敢後以爾能自拔於賢闗禮義之地又挺生於大臣忠孝之門俾試一官以爲爾寵益思勉勵以稱恩沐

鴻慶居士集卷二十四

欽定四庫全書

鴻慶居士集卷二十五

宋孫覿撰

外制

種師道贈開府儀同三司

充國已老能固守前議遂訖先零之誅亷頗未衰卒廢於眾防馴致長平之敗眷予宿將時乃世臣出授律於齋壇入參謀於幃幄安危之意注想尢深死喪之威哀嘆何及具官某剛明而克斷沈鷙而善謀早疇辟國之勲進陟總戎之命折王恢之初意屢陳徙突之言釋欽若而弗誅莫救噬臍之悔追懷前識進貳本兵庶資厭難之期自有折衝之效憗遺之嘆遽驚一鑑之亡珍瘁之悲何愛百身之贖式章異數申勸遺忠錫盾雕戈畀元戎之十乘衮衣赤舄煥命服之九章終始之間哀榮斯極俯惟英爽歆此寵靈

述古殿學士通議大夫栁庭俊贈正奉大夫

左右侍從之臣持槖內朝通班祕殿割符享専城之奉蓋棺有飾忠之典哀榮之極可謂無負具官某以孤逺自奮浸服近班出殿大邦以死勤事惻然嘉嘆方議追寵而言者變章論汝罪惡交通禦產怨一方毋足矜者朕興哀矜於旣往悼流死之不蔵深抑人言超進位等尙其不昧歆此寵章

龍圗閣直學士中大夫任諒贈正奉大夫

爵齒之貴天下達尊死喪之威義同休戚眷予耆哲時謂名臣不幸云亡惻然興嘆具官某秉義迪哲允蹈古人種學積文推重當世薦更中外風績藹然肆朕纂承越在外服謂當召用共濟艱難天不憗遺哀嘆何及飾忠之典國有故常庶幾有知服我休命

尙書右丞孫傳除同知樞密院

昔單於入朝於漢遇宰相王商卻立而不敢仰視晉人觀釁於齊憚晏子退舍卒不敢加兵蓋賢者在朝人民忻恃不動聲气自然折衝故能正容色於一怒之間而憺滅稜於萬里之外具官某毅而任重廣博而有文夷險一心踐更眾職危言直論固嘗折逺方無厭之求繕甲治兵又欲刷四鄰交侵之恥顧疆埸安危之未決而人叛服之無常蔽自僉言延登右職載疇雅望進貳本兵庶幾盡行平日之言可以坐厭未形之難力行所學以底丕平

右司諫秦檜除禦史中丞

自禦史府虛大夫而不除則中執法率僚屬而爲長耳目之寄紀綱所司惟議論慷慨足以感厲特立不欺之心惟志行直方足以振竦茍賤無恥之習則風采所系朝廷自尊具官某學知古人之大方智通當世之要務徧更言選以直諒聞憤世疾邪無所回撓召從諫省進長憲臺度越稠人不次而用宜體任官之意益肩衞上之忠知美才有待於久成毋廢壊於一之微知刻核足以生不肖毋窮極於已甚之地服我休命奚俟訓言

吏部侍郎謝克家兼太子詹事

朕惟太子天下之本而賢者爲邦家之基思得直諒多聞以爲益友庶幾左右前後罔匪正人故玆一時端尹之臣率用兩朝髦俊之選具官某學術之茂幾於先民行義之修信於當世懿文華國亶居俊譽之崇正色立朝屢效排姦之力踐更眾職夷險一心肆因銓總之餘入侍儲帷之邃倚典型於老成之重崇道義於爵齒之尊式資調護之功副朕責成之意

中書舍人安扶給事中

朕初踐服屬時多虞寤寐雋賢當餽興嘆想望老成於典型之重登用世臣於故國之遺大儒之效固存君子之澤未逺具官某四朝名臣之後一時耆艾之英聲華發自妙年功名見於晚節詞垣眎艸渾然深厚爾雅之文經幄告猷信矣直諒多聞之益服殷浸久發問罕休惟是東臺論駮之司實於萬幾出納之地延登玆位僉曰汝宜施置或未葉於人言選任或不孚於眾聴守正不撓維是之從毋諱有司追配前烈

黃登書京畿提舉

輦轂之下恵澤宜先而五方豪傑之林儒俠雜居犯法者眾必有部刺史戢姦禁暴以禁無良庶幾千里之畿靡有一夫之獄爾之制行聞於朝廷几案之才綽有餘力必能深識朕意綏靖一方察其亷貪以詔賞罰尙有褒典以俟爾庸

國子祭酒康執權鴻臚卿

大鴻臚天下之髙選也在朝廷之位至於九列者寡矣非資髙望重不得任此具官某以經術中第以文名知感防玆休辰踐更眾職載疇雅望進列九卿益堅厲翼之心以待非常之用

資政殿學士張叔夜簽書樞密院

國家太平無事兵不釋翳埀二百年軍政隳壊士卒無仗節死難之意將吏無干城固圉之功望敵驚奔靡有鬭志朕初嗣服選建忠賢延登宥密之司漸復祖宗之故具官某世載忠諒學有本原衞上之忠狼款七世應下之敏勤勞百爲屬羣寇之內侵罄一心而盡瘁升華書殿未究逺猷進貳機庭擢司兵柄以宏博無窮之辧謀議廟堂之上以剛毅特立之操駕禦將帥之臣廸百工勵翼之心以尊奬主威鼔三軍惰慢之气以翊衞王室服我休命奚俟訓言

徽猷閣直學士通議大夫何志同知潁昌府

朕臨禦以來加恵四海貴徳尙齒黜聚斂之臣除苛解繞崇寛大之政而臨潁天下之郊儒俠雜居沃野千里思得大度長者臥以防之具官某學問識古人之大全議論有忠臣之遺烈起於散地出殿大邦吾之股肱徒得君重使郡縣識朝廷之意而吏民瞻侍從之華獄市兼容載以淸靖政成民悅朕不汝忘

監察禦史宋齊逾著作佐郎

禦史以言責辧賢佞於一時史官以直筆信褒貶於後世必有剛毅篤實之操輔以雄深辧麗之辭庶兩得之乃克任此具官某行義潔修志節端亮踐更言責以直諒聞延寘道山復畀舊物按善惡見聞之實撰次序法度之章使後世得以考記益修厥官無愧能言之效

朝奉郎傅貽度將作監丞

朕臨禦以來示惇朴以先天下卑宮菲食不敢有加焉爾亷靖無求莊重有守名臣之後風流具存往丞共工無乏吾事而已

朝奉郎馮沆宗正寺丞

司宗置寺不列於九卿而介乎奉常中祕之間選髙秩淸専用一時儒學之士爾以文行之美有聞於時其往佐之益思厲勉

沈與求太學春秋博士

春秋之學廢固已久習非承誤無識眞者矣朕閔古學之壊選建賔師爾以儒學之茂冠於東南延寘玆選爾其茂明之勿謂遊夏之倫尙不能措一詞遂使區區守一經者至老死而不悟也

晁公邁開封府尹曹掾

董仲舒以春秋決獄而公孫丞相亦以文雅緣飾吏事故知儒者之效不獨載之空言爾學問能世其家議論不流於俗尹正京邑四方所瞻汝往佐之勉行所學持服人前朝奉郎向宗博入錢助軍特起充京城東壁守禦

具官某身執親喪心存帝室發輸蔵鏹助濟軍興起以苫塊之間付以干城之任往只新渥益務顯揚

大理司直王忠臣在任

朕哀矜庶獄以重人命常恐疑似陷於非辜胡明試之爾才以重大理而讞議精覈動無過舉肆加因任以用所長無替厥修勉行所學

張宿房男承直郎伯奮將士郎仲熊攺合入官

風俗之衰姦諂成羣髙論大言不適於用而挾情用詐實爲全軀保妻子之謀爾父子提孤軍轉戰賊中慨然有見危致命之意往膺懋寵使士知所勸焉

馮時舉官已足奉聖防不引見攺宣教郎

州縣之小吏不能自薦於朝而部刺史得以名聞於上爾以才諝練更庶事論薦者眾矣吏部之常格今爲汝略也往踐厥官毋愧舉所知者

翁挺少府監丞

尙方置監天下之髙選昔源乾曜一見中上意遂命此官選用之艱蓋自前世爾文辭辧麗譽喧一時召對之初工言治道列職尙方之屬將有試焉勉思古人追配前烈

武功大夫安州團練使徐衡提舉京畿保甲兼提防刑獄武功大夫滎州團練使康隨提舉河東路保甲兼提防刑獄

朕嗣位以來閔仁元元去薄從忠施捨已責而闕門之外海隅之逺猶有不得其平者吏擾之也以爾衡器資彊毅可以濟煩以爾隨吏道疏通可以從容各服乃事不侮鰥寡無擾獄市稱朕意焉

開封府儀曹劉嶠少府少監

敵兵侵境民不奠居朕處深宮坐不安席櫛風沐雨徹膳避朝冒矢石以乘城甘藜藿以同眾爾由推澤進貳尙方屬子側身修行之初不厭菲食卑宮之陋毋事攺作稱朕意焉

朱震祕書省校書郎

中祕校書極天下豪雋之選異時貴臣用事至防用醫卜之流牛騏同羣可爲太息嗣朕初載遴簡儒術之英爾以文藝有聞首寘玆選進與羣髦之列益觀未見之書三篋已亡且詢安世勉思刻厲將有試焉

武節大夫中州防禦使樂忱落致仕

士大夫以官爲家久矣所以貪得患失至於老死而不知止也爾乞身彊健非告老之年屬時艱難就裏起用往只新渥可不免哉

李寀大理寺丞

廷尉天下之平而獄者萬民之命朕躬埀明聴不忍詿誤之民陷於大罪故愼揀良吏其務平之爾時與玆選其明察寛恕無縱吏謾以羅元元之不逮稱朕意焉

徐嘉問大理正

制刑以禁彊暴而狙詐或遺於漏网聴訟以申無告而善類或罹於深文朕所以愼簡官僚佐廷尉之平而汝以才能達於朕聴克踐厥職毋縱吏謾使人自以不寃乃稱朕哀矜元元之意

沈友直開封府刑曹掾

典朕三輔物眾事叢當以柱後恵文彈治之而命汝爲之屬夫蒞官如制錦治民如牧羊去其敗羣勿擾獄市飭以儒雅稱朕意焉

葉植攺合入官開封府掾

屬者盜起東南爾以才力自奮輸才募士扞衞一方幕府上功序於庶位而抗章自列求試有司進錫官榮以成汝志可不勉哉

李柄開封府士曹椽

京師郡國首也地大物眾獨以一尹治之掾屬𨿽卑亦有事於此矣爾以才諝達於朕聴勉揚厥職毋忘訓言

顯謨閣待制江常知福州

七閩之防地瘠民貧姦利之臣掊取無藝搜原剔藪禍及雞豚產怨一方遂戕其師必有良循之士副予共理之求具官某風節有聞彊毅不撓代言西掖早以文鳴給事東臺屢以忠告必能深識朕意崇徳靖民撫疲瘵之民察聚斂之吏式遏寇虐以謹毋良時乃之休尙有巨用

向滌應天府少尹

朕開四鎭於天下之郊尊京師以萬民之衞屬玆慮始愼簡官僚爾以吏能效於已試通都大邑始往佐之益修厥官無替朕命

徽猷閣待制盧益轉朝議大夫

朕承至尊綏禦羣辟吁俊以尊上帝作民克先大賚以富善人自國貴始具官某以文藝之學連中兩科以政事之材延登八座踐更中外光顯有聞肆予纂承並受祉福大官大邑所以庇身嘉謨嘉猷無忘告後益綏慶譽嗣有寵褒

中大夫河北都轉運使張慤磨勘大中大夫

舜以九載黜陟庶官周以三載誅賞羣吏貴賤無間邦典有常眷予邇臣在法當陟具官某器資沈毅風力敏明勤勞百爲逰刄裕於餘地夷險一致剛節效於後凋追防侍從之華托備藩維之寄有司防課於法應遷俾增修於吏民往輯和於疆場尙有褒渥以爾庸

張著開封府少尹

國有姦民猶山林之有猛獸也虎豹犀象驅而逺之各有攸處而已苗耨而發櫛之則無是理也開府典治京師五方豪傑之林百賈盜賊之淵號爲難治汝以政事之選往佐而長誅其尢無良不聴命者勿爲已甚朕稱意焉

校尉潘迪保義郎李山成忠節

城下之戰大將以敗績聞閱三時而禆佐以卻敵之功來上超進位等不汝瑕疵無忝厥官往圗報稱

從義郎致仕姚慶長落致仕轉修武郎

爾以病告致爲臣而歸屬時多艱心在王室請輸金幣以佐軍興起於燕間進位一等以爲爾勸往其楙哉武義大夫東壁統制韋知機武顯大夫

彊兵內侵四郊多壘忠臣義士膂力必陳以爾雄深超萬夫之英慷慨鼓三軍之勇陷堅破敵奮不圗軀斬馘執俘遂著奇績進官二等以勸爾勞往圗厥終嗣有褒寵

張淵武經郎

彊兵侵邊一方騷然爾以勇气聞於西陲卻敵陷堅以固吾圉論功以賞進秩一等以勸爾勞益修來效嗣有寵章

兪倞補承信郎

忠力之士以身徇國而飭終之典錄其子孫所以勸天下之爲忠爲孝也往只休命毋忝前人

黨中道中立中和各補承信郎

爾父以死勤事朕甚悼之旣賻卹其家又錄其子往踐一官無忘忠順以永綏於寵祿

保義郎何文贊敍舊官

爾行已不靖嘗坐譴呵深自刻修乃能補過復敍爾位往圗厥終

下班只應張顒保義郎

朕以勇爵勸天下之士爾以身徇國破敵而還有司第勞超進位等往思勉勵膺此寵榮

承節郎效用空名告

爾以勇气聞於四陲邊檄未寧思效忠力寵爾一命勉圗後功

承信郎效用空名告

爾以才自奮而求試於有司肆加一命之榮往其只服可不勉哉

進義副尉蘇子震承信郎

爾不愛軀命間闗賊中褒善敍功進位一等益思勉勵以稱恩休

張仲剛補承信郎守禦使準備差使

朕設武爵以待天下豪傑之士親禦便殿考覈其能一藝之士皆在所錄寵爾一命爲朕千城益修厥官勉思報稱

閻維轉承信郎

大將乘邊羣才並起審於用間爾以名聞往踐一官以圗報稱

河北路都統馬忠降一官

朕以疆塲未寧不忘顧憂而將吏懷安莫肯用命縱敵爲患議法當誅爾奮身行間躐寘華近提兵乘塞捍禦一方巽懦自營遂深寇患稍降黜以示典刑服我寛恩無重來悔

宣贊舍人王孺弼轉遙郡刺史依舊拘管皇城司

朕臨禦之始屬時多虞忠勞之臣武功之士奬衞王室宜有褒升具官某沈鷙善謀彊毅能斷事朕艱難之際具宣夙夜之勞知無不爲久而受報疇庸渙渥式勸具僚遙分刺史之符總進嚴凝之護往只休命永肩一心

武功郎焦廣年祖母封太孺人

郊宮受釐布大慶於天下而施及諸臣之父母爾躬率徳善慶鐘厥孫加錫命封蓋非常典益綏壽祉膺此寵榮

秉義郎張安國轉從義郎

朕初嗣服都邑震驚文武之臣宣力中外褒功錄善邦法有常爾只畏保躬亷勤服采進位一等以懋爾勞往踐厥官無忘毖愼

承信郎李裕軍前有勞轉一官

艱難之際文武吏士膂力畢陳爾奮自小官慷慨請行宣勞萬里進官一等庶幾忠力之必報

鄭元亨承信郎

纂承之度覃及四方爾常駿奔以給吾事一官以楙厥勤往其只服

武徳大夫張偉進武功大夫

寵善錄最天下至公之法也比飾使軺將命萬里之外足未越境而賞先之其悉乃心以稱朕褒勉之恩武徳大夫劉士達忠翊郎王允各降三官

某等智效一官各有常守畔官離次逋慢勿處議法當誅止從降黜往圗來效服我寛恩

左良辰承信郎

朕分遣使臣宣勞萬里爾能自奮慷慨請行朕用嘉之進官一等益肩忠藎服我恩防

承信郎閤門只應種浤轉兩官

朕初嗣位京室多難一時禦侮之臣具著勤王之效進官二等以勸爾勞只服寵章往圗報稱

尙鋐轉兩官

肆朕初載屬時多艱中外之臣奬衞王室論功攷最當時敍遷朕命惟休往欽乃服

薛安靖奏對可采除閤門宣贊舍人

具官某朕嗣服之初開廣言路芻蕘之賤不以遐遺爾才諝有聞達於朕聴召對便殿占奏詳明升上進閣之榮式厚諸臣之勸勉於自竭以稱異恩

武功大夫王孺弼知東上閤門

閤門置使地近職親肆朕纂承選用良士具官某以將家子習知軍旅之事以勲閥進又識朝廷之儀憂勤百爲慷慨自許比疇勞效屢進官聮載上升閤之華式厚諸臣之勸益思勉勵以稱恩榮

武徳郎云茂誠贈三官

爾以邊陲盜賊奮不圗軀力竭勢窮以死勤事傷居爾體朕甚悼之宜疏異恩超進位等庶其英爽歆此寵靈

醫愈髙仲謀額外醫痊賜緋魚

士惟食功然後無竊位素餐之罪爾以方伎自名爲賢王所薦服勞已久序進一官往其懋哉以稱食功之意

趙邦補承信郎

乃者盜起東南偏師進討將士用命殄滅無餘爾以勞能上功幕膺楙賞汝往欽哉

焦詔補承信郎

渠魁授首於今七年矣異時將帥猶以未錄之功請於朝者功疑惟重何愛一命以爲後來之勸

問勍龍神衞四廂都指揮使

具官某將帥之臣虎賁之士出治邊檄入總營屯進有千城固圉之才退有折衝禦侮之效褒功錄最朕不敢忘爾拔於戎行沈毅有守服勞嵗久忠力有聞只愼一心效於已試超進使號以答爾庸往圗厥終無乏吾事

單宣龔廣轉一官

具官某等乃者軍政不修兵驕卒惰朕親駕勞軍攷覈能否而藝能精練繄爾之勞進官一等往其懋哉

起居舍人許亢宗與郡

具官某爾以州縣之小吏夤緣恩幸躐登冊府馴致郎吏一有所試其效皆無足言而以朋附權邪達於朕聴右史記言之髙選不可叨居稍從降黜尙有民社益務循省

中書舍人劉玨落職宮觀

乃者大將誤國罔功羣議沸騰理宜譴斥爾以書命之職當暴其罪狀明示四方茍懷二心是辜委任具官某自朕初載擢寘詞掖不惟諭徳之義依違觀望首防不進始言踴躍自奮有嘉報國之忠卒言輕率無謀宜正誤朝之罪操兩可之說無所折衷職在論思不信若此聊從此薄罰免所居官退處眞祠以訟其過

林積仁落職監當

朕惟敵未悔禍兩河騷然不忍坐視吾民於塗炭之中廢食屢嘆爾爲守吏當以身徇國寛於西顧之憂乃者上書數以病告冒榮祿於承平無事之日圗便安於將士效命之時深惟積辜宜竄逺服姑論近職往臨闗市益務省循毋重來悔

陜西五路制置使錢蓋降授朝奉郎

朕建邦置守綏靖一方實惟尙謀經武之時非有搜兵伐罪之事夏童弗率怙眾擾邊疆埸多虞責在將帥具官某薦更任使擢寘近班屬三陲內侮之封付五路折衝之寄當思戮力報稱所防邊遽上聞卒敗吾事原情定罪當寘嚴誅稍屈刑章止從降黜益圗來效思補厥愆

涇原路經略使席貢降授朝請大夫

將帥之臣出乘疆場官顯祿厚無尺寸之功而以廢事失職聞於上竊位素餐之罪不可以無責也具官某奮由外吏擢寘近班夏童跳梁専制一面覆軍敗績當卽嚴誅稍屈刑章止從降黜勉思補過服我寛恩

範世雄落職宮觀

朕以邊遽屢聞推擇將吏固嘗拔士於行伍之中而妄言無行之徒穿窬爲盜議法當誅具官某乘時艱難挾數用術崛起小吏遽登近列詐窮力屈乃以病辭公議沸騰彈章交上謂小人得志倘容佚罰則義士解體無以勸忠尙屈典刑姑禠近職益思循省毋重後愆

王以寧送吏部

具官某風俗之衰士大夫懷謾以事其上懲勸已行而爲姦不止如以寧者不可以無罰也爾以一介小吏超躐位等専刺舉之任亦可以止矣而浮誕益肆沸於眾聞聊從附下之罰使小人者知所畏焉

徐惕落職追兩官勒停

具官某爾頃奉使廣內姦偸犯法交通權幸莫敢誰何今有司言汝罪惡有狀請加究治投竄逺服以爲貪吏之戒朕重寘汝於理姑奪近職退處散地益務省循服我寛恩

勒停人辛興宗復遙郡防禦隆徳府路鈐轄

朕以疆埸未寧不忘憂顧思得爪牙之士宣力四方而一二將帥之臣嘗掛議吏肆加甄敍以圗厥功具官某世爲將家久習邊事慷慨自許沈鷙善謀屢效戰功亟躋華要中緣坐累一斥不還肆開使過之科進陟兵防之要益思勉厲以稱恩休

內侍謝琢逺小監當

朕事親之孝𨿽極天下養猶懼不稱爾以龍徳小使給事宮省弗秖厥職申敕屢下逋謾自如稍禠官資投之逺服益務循省

劉鋭降五官

全晉之郊犬羊大入邊城晝閉矢石交攻疆埸之臣其忍坐視具官某早由推擇浸被使令盜發所臨浸不加卹乃進謬愆之說實懷顧望之心公議不容當寘顯戮止從降秩服我寛恩

傅廣降官

羌人犯邊一方騷動將士用命庶有成功而全軀保妻子之臣便文自免有司議罪當伏軍法朕重寘汝於理止從降秩益圗來效以補厥愆

葉夢得落職知杭州

矢人函人初無大相過也不愼用其術則仁不仁相去逺矣昔王述不肯以妻兵而薛宣不肯吏朱云古之士不輕用其才以許人如此具官某失於毖愼不自悔蔵一陷朋邪之中投置閒散二十年而言者猶不汝置也𨿽削名於延閣尙分職於藩符益修厥官朕不汝棄

戶部員外郎婁照放罷

具官某乃者老姦擅國嬖孽弄權嘯聚羣憸塵污省戶照其一也投閒未幾朋類復還公議哄然尢不汝置姑從罷免服我寛宥之恩

康願許觀並放罷

天下有道貴賤履位各有攸處然後人無覦心爾等嘗有位於朝矣人品凡下不可以污省守之選免所居官畀爾所當得者以稱朕激濁揚淸之意

鴻慶居士集卷二十五

欽定四庫全書

鴻慶居士集卷二十六

宋孫覿撰

外制

黃潛善除中書侍郎

中書政事之本一新萬化之源賢者邦家之基茂建百王之典朕紹膺鴻緒綏禦庶邦炎正中微國步孔艱興衰撥亂坐收三傑之功捨爵策勲進陟五臣之命具官某器資沈毅可以任天下之重學問淵源足以識古人之微早服采於禁塗浸宣勞於外屏敵兵侵境都邑震驚塵氛祲於九重烽燧接於萬里立轅門而左袒倡大義於南徵間闗百難獨見松柏後凋之操險夷一致遂成桑廕不徙之勲是用蔽於僉言擢升右省式慰沃心之望益惇大政之元爾惟不命其承迪以先王之典予其克邁乃訓永底蒸民之生玆懋逺猷以對休命

汪伯彥除同知樞密院

朕惟列聖儲休千齡累洽軍政隳弛將帥惰驕邊兵長驅京邑震擾博延羣臣之議人莫與能檄召天下之兵士無鬭志卒罹變故幾至阨危肆疇佐令之功共濟經邦之業具官某學貫千載知出萬夫沈謀有先物之機居簡得鎭時之望防華延閣出總藩符屬時訪落之謀實預扶衰之義肇開幕府爰整師幹丰邑故人莫重蕭曹之冠雲臺諸將獨髙寇鄧之勲是命順考僉言蔽自朕志擢司兵柄進貳機庭幹予心膂之憂實賴股肱之舊勝殘去殺期臻奠枕之安保大定功共享銷兵之福往成茂渥永底丕平

呂好問除尙書右丞

富貴不足解憂方極慕親之念孝弟施於有政莫先同徳之求朕以眇躬嗣承大統遭家不造凜若淵冰𨿽三軍舉同左袒之心而二聖未返北轅之役棠棣之華韡韡敢忘原隰之求大隧之樂融融有待封人之薦具官某儒術之茂闇然日章信厚之資老而彌篤偏議甘泉法從之列實自靖康總攬之初從容片言綽有回天之力險夷一致益肩衞上之忠肆圖邦命之新進總文昌之轄倚老成於典型之重登世臣於故國之遺朕之股肱諒同休戚其念兩宮戴天之義體予一人側席之思倘能遣侯公而說之必有禦趙王而歸者亶惟乃辟是佑則於永世有辭

馮澥除資政殿學士知潼州府

朕奉承至尊綏禦羣辟圗舊人而任政共成訪落之謀肩一徳以保躬屢上均勞之請防稽陟典申錫贊書具官某雅量鎭浮訏謨經逺之才之美有望道之思至大至剛得養气之義入持樞筦進貳文昌屬予纉紹之初喜則儀刑之老屢行封奏祈解煩機詔諭數頒懇辭莫奪念崇寧之遺直巋然獨存顧靖康之舊臣畱之不果陞華書殿出總藩符以大臣暑行徒得淮陽之重而逺猷辰告宜存魏闕之心只服寵章益綏壽嘏

李回依舊延康殿學士知洪州

入防樞院久資帷幄之謀出殿大邦增重藩宣之寄眷予哲艾爲國老成辭肯機務之煩用錫寵光之祉具官某受才宏毅秉義正方正色立朝屢效排姦之力懿文華國尢髙潤色之工擢自憲臺入司兵柄遽形奏諌欲遂便麾屬予訪落之初防倚守藩之輔撫綏疲瘵愼固封圻仍書殿之隆名鎭南昌之巨屏周旋中禮蹈古人難進之風明哲保身應君子有終之吉服我休命永肩一心

範宗尹除右諫議大夫

靖康初政廣開言路日昃延羣臣之議夜分覽四方之奏異論蠭起予奪相乘故𨿽屢勤側席之求而終不克享貪賢之利肆朕纂服登用正人茍一言可以興邦則天下如指諸掌具官某志節剛大識度精博頃在宣和以布衣發策力陳時政之害逮事淵聖以諫臣抗疏獨累宰相之非𨿽圎枘方鑿勢有不容而曲突徙新效見今日復畀舊物進長諫垣挺一身之安危爲藜藿之衞折眾言之淆亂制樽俎之衝竚聞嘉猷以對休命翁彥圗除寶文閣學士知江寧府兼江南東西路經制使

楚漢相拒滎陽百戰不殆而蕭何獨全闗中爲漢開基之冠安史拱陷河洛赤地千里而劉晏營治東都佐唐中興之業肆朕纂承之始未堪多難之憂選建臣工鼎新邦命必有中外文武之選副於精厲宵旰之懷具官某智術疎通風力彊鋭爰整勤王之旅益肩衞上之忠進陞內閣之華益壯大邦之翰命徒作室揆日相方毋從幹沒之姦以蠧邦財毋容聚斂之吏以耗民力毋張空撮以衒虛名毋急近功以貽後患益思刻厲追配古人

張深除龍圗閣直學士京兆府路安撫使

秦地披山帶河持防百萬陸海之富甲於四方炎正中微小雅進廢國步日蹙彊敵扇行申畫郊圻責在將帥具官某剛毅之气足以任重忠信之行足以鎭浮歷事三朝夷險一節中分邊鎖首忤貴臣風績凜然老而彌篤進陞內閣鎭撫大邦爲朕長城折衝千里竚聞報政嗣有寵章

王庶除直龍圗閣權發遣鄜延路經略安撫使

具官某山西古秦俗也扼虎命世之才裂背決胸之勇常雄視天下屬時承平气節衰矣而故家遺俗猶足鎭羌戎於萬里之外以爾忠信之行事上不欺剛健之才臨機克斷踐更庶事風績藹然進直河圗往治西土追還故俗著之風聲使齊人歸我侵疆汝亦與有亡窮之聞

範致虛知鄧州

朕承至尊綏禦羣辟而三朝元老四鎭大帥越在外服想見風采肆頒陟典以示寵褒具官某髙明惇大之資辧麗博通之學發紓賢蘊服在邇僚肆防祕殿之書益壯大邦之翰西洛之去思尙在咸陽之報政已成攺畀左符往綏南上國之俊老義同艱難增重一方折衝千里往服朕命奚俟訓言

宋齊愈起居郎

具官某朕紹膺時萬之休防逢陽久之厄臨朝願治當饋思賢稽合庶賢登用正士寘諸坐右其永無愆爾以藝文冠冒多士語妙天下气蓋諸公靖康之初偏逰淸貫防書中祕列屬憲臺譽宣一時想見風采擢升柱史共奉殿防君舉必書毋悼後害

蘇遲除右司郎官

具官某朕紹休鴻緒思用老成注想方深憗遺興嘆懷人念逺知狐突之教忠崇徳象賢庶臯陶之濟美以爾儒術之妙似其先人忠厚之資信於當世屬靖康之初政褒元祐之名臣故家尙存遺風如在肆予纉紹想見儀刑擢自臺郎延登宰屬益思勉勵光賁前人

楊淵除工部員外郎王起之除屯田郎中秦伯祥除虞部員外郎

具官某等尙書政事之本也朕初踐服天下觀政一有僣差之累浸成蠧害之原爾等或在文學之科或居政事之選首膺任使延寘中臺毋從吏謾以慰民望

李祐除京東轉運副使

具官某靑齊之國沃野千里麻桑之富衣被天下干戈未靖饑疫相薰申飭使軺布宣徳意勿謂海隅之逺在予庭戶之間以爾慈恵有循吏之遺風議論得時臣之餘烈薦更任使彊敏有聞載疇爾勞奉使一道助朕初志益修厥官達於斂散之權不失綏懷之體上下與足時乃之休

周望除考功員外郎

具官某一介之士資適逢世皆能自致於顯庸而中臺望郎獨髙文武一時之選爾以忠義之操間闗賊中幕府咨詢又著婉畫擢升郎省將有試焉行其所知以赴功名之防

黃彥除京畿轉運判官

具官某闕門之外恵澤所先彊寇內侵赤地千里人罹塗炭禍及雞豚乃飭乘軺賦命之臣體予哀矜元元之意爾由推擇奉使邦畿尙有遺民往諭朕意如烹鮮勿擾如制錦勿傷手拊摩之裕其衣食宜體任官之意勿懷擇事之心益勵厥修美成在久

劉防除直祕閣知鄭州

滎陽大屏國之藩維靖康以還守將三易士無特操寇至轍奔肆朕纂承尢愼推擇以爾器資深厚風力彊明慨然請行寛予西顧隠若長城之寄忍爲襆被之謀中祕防書坐鎭千里亟聞報政嗣有寵章

鴻慶居士集卷二十六

欽定四庫全書

鴻慶居士集卷二十七

宋孫覿撰

札子

侍禦史論太學諸生伏闕札子

臣伏見敵人擁萬騎入朔方跨大河直抵京闕忽睹神州隩區金城湯池之髙且大也斂兵不動遣使議和將相大臣盍量彼此之勢勿亟勿徐示以閒暇使之疑懼有虎口之虞壓以重兵不戰而威之使去此萬全之上計也忽傳李綱劫寨之敗上驚朝聴下駭羣情爲之柰何綱本書生素不知戰力小圖大挑發兵禍以帷幄之臣行穿窬之謀以王者之師爲攻劫之計借令出其不意偶獲小利猶爲怒敵以誤朝廷而狂率無謀漏言於旬日之先提數千兵以入空寨盡驅而納諸陷中無一存者九重帝居宗廟社稷所在而僥幸於一擲滔天之罪車裂以狥死有餘誅方從薄罰而太學諸生陳東等聚眾伏闕鼔倡羣小妄謂宰相陰有異謀開關延敵欲起李綱復還兵柄俄頃間嘯聚數萬撾登聞鼔呼聲動地手擲瓦礫䢐擊大臣屠裂中貴人流血滿道天子震驚與之召還李綱然後解去自衰亂板蕩大壞書傳所載未有如此之甚者也唐徳宗除國子司業陽城爲道州刺史太學諸生詣闕請畱夫城者道徳文行一世標表常率諫官合攻裴延齡不得爲宰相名震天下諸生請畱以爲師範朝廷所當從從之是眾爲政也太學者賢士之關禮義之從出也朝廷重建師儒營宮室丰餼廩以養士祭酒司業以率其屬博士掌訓導正祿掌矩規恩禮深厚教法明具士當洗心易慮以承上之休徳陳東等乃幸天下有大變蔑視官司不告而出怙眾興訛厚誣朝廷朋比罪人迫脇君父肆行殺戮遂至大亂而李綱不知羞愧尙戴其面立於朝端東安坐學宮洋洋自若失今不治他日必有握兵之臣劫制天子武夫悍卒戕害將帥縣殺其令丞郡殺其守尉以眾暴寡必自玆矣臣承乏國子司業時童貫修建武學落成矣陳東爲教諭議率同列獻書童貫請車駕臨幸其中有不從者遂至讙嘩臣聞之曰武學落成何與太學之事頃者乘輿幸太學而武學生例被恩此東所以建獻書之議蓋東狂生不分窺其志止欲圖尺寸之柄倡狂不已以至稱亂今𨿽未卽典刑當具申學法屏之逺方使終身不齒爲多士之戒無令復爲惡以階禍亂天下幸甚

中書舍人上殿札子

臣蒙恩召還不勝區區憂國之心以謂新宰相當國北方邊事必有一定之論起居郎胡交修爲臣言北使王芮奏事殿上請割三關之地時交修侍立親聞其語芮曰今日得三關明日旋師去矣如朝廷不許則相國自河東來屯兵南郊圍城之西南皇子郎君自河北來屯兵北郊圍城之東北未論攻城由京畿五百里外燔燒蕩盡使鳥鵲不能過也芮退上問宰相唐恪三關蓋如何恪曰不予則必來予之臣不能保其不來三問三對如此上赫怒曰卿是宰相何不決此議恪對如初臣太息而言曰方彊敵怙眾昧於一來仰見中國之盛大四方勤王之師日至將相持重嚴兵固壘斷抄掠之路不出一伎示以形勢俾莫吾測與之講可以萬全夫何行營大臣狂謀謬算出於刼寨一敗塗地傳笑四方而後人敢輕視朝廷始欲割三關以要吾君宰相旣知其必來矣來則何以待之臣聞戰國時齊韓魏共攻秦於函谷關求出楚懷王秦王謂樓緩曰三國之兵深矣寡人欲割河東而講緩曰河東大費也免於國患大利也此父兄之任也王乃召公子池而問焉對曰講亦悔不講亦悔王割河東而講必曰惜矣三國且去吾失三城此講之悔也王不講三國入函谷咸陽必危又必曰惜矣吾愛三城而不講此義不講之悔也王曰均吾悔也寧亡三城而悔無危咸陽而悔也遂與魏封陵與韓武遂以和夫秦居戰國最號彊雄尙割河東以紓一時之急其後席累世之富選將擇士白起蒙恬王翦之徒起而用事遂並吞六國而有天下所貴因敗爲功轉禍爲福其權正在此也今之三關河朔重地舉而棄之則京師無藩籬之衛陛下不得一日髙枕而臥矣狂士刼寨誤國至此豈不痛哉今京師無大嶽三塗崤函之固獨恃一河耳防河將吏望見兵革獸駭鳥散不知所在大臣依違畏棄地之責將帥駑下無干城禦侮之功萬一敵人舉國而來屯兵城下如有王芮之說臣恐社稷之憂不止三關而已也冦益深矣陛下當權禍福輕重獨防而行之寧失三城無使咸陽危而悔也臣承乏侍禦史首論諸生伏闕鼓倡羣小以脇君父又論大將刼寨激怒彊敵以誤朝廷計拙言狂得罪去國今蒙陛下召歸西省俾贊書命不勝區區憂國之心又建割棄三關之議上拂聖心下違眾論可謂不知量矣秦王議割三城樓緩不肯對公子池亦操講不講之說使王自擇如臣螻蟻之命直言無所回隠其爲狂愚死有餘矣

崇政殿集眾官議合不合棄三鎭札子

臣聞蝮蠚手則斬手蠚足則斬足何者爲害於身也邊釁驟興乘中原久安無備傾國而至當順而撫之以幸無事而刼寨之臣狂猖妄作挑發兵禍以遺國家手足之害陛下當亟爲去之去之不果爲心腹之患必矣方北馬南下經河朔二千餘里所過州縣無一人一騎北向發一矢以抗其鋒者設欲據大河爲限孰能禦之其欲得三關者猶以故地爲名耳然紹聖用事者仇復元祐諸臣以棄地之罪削除名籍投竄嶺海禁錮子孫累赦不宥可謂酷矣今自大臣侍從與縉紳士大夫之眾非不知三關之地不得不予也非不知予三關之地可以欵兵而紓禍也而元祐覆轍在前孰肯復出爲國家安危之慮以蹈異日之悔莫若捲舌不言自爲計耳臣獨何人首倡此議蓋區區之意以爲割己之地彼當退聴兩國休兵得嵗月之頃扶顚持危以彊國勢選將厲兵以固邊圉興衰撥亂可以復古建中興之業未爲失也倘以失三鎭爲悔追責有義之臣論爲城旦投之窮裔臣甘如薺不敢辭也臣又聞擇禍莫若輕擇福莫若重今日之事有禍無福河北寢陵與河南孰重三鎭之地與京師孰重陛下知所輕重判然不疑則當急去手足之害無重心腹之累矣

中書捨後省論胡舜陟不合令分析狀

今月日本省送到侍禦史胡舜陟奏乞遷都奉聖旨令舜陟分析臣伏見舜陟實有區區愛君憂國之誠心而辭不達不足以感動聖聴臣詳味其言推原其用意蓋謀臣議士先見之明爲宗廟社稷萬全之計不可不察也今春乾離不推眾數萬長驅而至陛下疆圉之臣州縣之吏防河之兵望風逃散無一人致忠效命與之校者遂至京師如踐無人之境刼寨之敗一軍盡覆將官姚平仲跨一駿騾遁去蓋彼誠不料堂堂中國之大而技止於此也今聞斡裏雅布由河北尼雅滿由河東舉國大入以臣料之士馬之眾必數倍於前日陛下宿將如種師道已病亡種師中爲許翰以逼畱督戰日受三四檄不堪其辱赴敵而死太原之圍李綱屯兵於懷州千餘里外不能救亦已陷沒李彌大妄殺立威誅勝絕統正官張師正一軍反側散去爲盜山東淮南兩路爲之騷然臣承乏直學士院被旨撰祝冊禱河神望其冬三月河流不冰復有獻計者宜聨數百艘宿火其中可謂兒戲而郭京者獻六甲法欺罔朝廷尢爲妖妄臣在都堂客次適與京遇因問京曰學士院中書後省街司十數輩盡投六甲兵法去矣此市井小兒豈堪戰耶京曰只要拾蕃人頭耳臣又問曰誰斬蕃人而使此輩拾其頭耶京不答而慍怒發赤是時翰林學士吳幵給事中安扶中書舍人杼防李擢在堂聞京之說相視太息而大臣又論奏侍從官妄議沮軍悉差登城分守四壁朝廷所以備敵者設施措置之方如此則舜陟建遷都之議不爲過矣今有千金之子聞一逸賊入境左提妻右挈子羣趨疾走以紓一旦倉卒之變而不復顧其家況今之勢彼以百戰百勝虎狼之師鼓行而進無禦其前退無躡其後乃欲禱祀鬼神尊信妖妄使萬乘之尊端坐九重以須其來危孰甚焉萬一有如王芮之言兩軍旣至王城外州縣聚落燔燒五百里埽蕩一空則孤城巋然獨存亦何以爲國昔者太王不忍鬭其民避狄去岐百姓歸仁文武之興子孫傳世八百餘載伏望陛下審彼已奮神防視彊敵之勢方張如彼而朝廷禦戎之備如此不憚旬日之勞徙建別京圖萬全之防如舜陟之議特賜開納天下幸甚

講筵乞讀範祖禹唐鑑札子

臣聞人主無職事惟辧君子小人而進退之則人主之職也然君子小人不可以並進於朝譬之冰炭同處一器必至交爭君子不勝則奉身而退樂道無悶小人不勝則含怒忍恥千岐萬轍窺伺便利以求必勝一日得志遂肆毒於善良三陰在內其卦爲否禍亂之原不可不察邇英進讀資治通鑑上起戰國下終五代千三百餘年聖主賢臣暴君污吏是非得失之迹治亂興壞之端蓋數十萬言而文辭浩繁進讀有時一日萬幾終不能徧臣竊見故翰林學士範祖禹撰唐鑑一書専論唐三百年君子小人善惡之辧唐之所以興以君子其所以廢以小人著之簡篇炳然在目其言曰我不可不監於有夏亦不可不監於有商故周之王以夏商爲監今所宜監莫近於唐凡三百六十篇雜爲十二卷元勲盛徳亂臣賊子忠邪賢佞如指東西如分黒白開卷了然陛下卽政之初博延儒學之臣日侍帷幄朝夕納誨以輔聖質之明與其論事於未然孰若接已然之狀與其考言於未試孰若視已試之迹臣愚欲望聖慈每禦邇英詔左右之臣進讀唐鑑一二篇不出嵗年可見唐室廢興之由盡出於君子小人用捨之際善爲可法惡爲可戒必能補聖政之萬一

上何丞相札子

某承乏侍禦史適遇勍敵稱兵犯闕朝廷憤然方議討除某累奏言講和之利太學諸生陳東等嘯聚羣小伏闕下請用李綱某疏論以爲怙眾作亂不可長王黼以誤國戮死而召蔡京歸賜第某又論蔡京稱誅合行貶竄吳丞相大怒以某妄論伏闕罷侍禦史責守和州才數月吳相亦以黨蔽蔡氏罷去某蒙恩召歸西省遂贊書命又防北使王芮請三關故地奏事殿上言辭不遜唐丞相操兩可依違不決某疏言三關𨿽河朔重地事急矣且防然去紓一時之急以俟後圖唐丞相復大怒令守城東壁某非病狂防心者旣觸吳相李樞之怒得罪去矣今又忤唐丞相斥守東壁以人情計之豈所願欲也哉然自古中外之勢疊相盛衰時方厭兵則講和好夫豈其情蓋不得已耳漢髙帝平城之恥呂太后嫚書之辱豈不能一戰終不肯以一朝之忿遺子孫數世之憂寧含垢忍恥置之度外而不與校今彼旣乘百戰百勝之威進薄城下無所忌憚設有良將精兵可以角勝而宗廟社稷所在譬猶隋珠彈雀未可輕動又況無將兵乃張空弮以搏數十萬虎狼之眾某區區進和戎之議不爲過矣蔡京當國二十餘年以紹述先政刼持上下元臣故老屏棄殆盡交結閹寺汲引羣邪罔上欺君窮奢極侈綱紀蕩然公私空匱一時得位者更相視效以階禍變而吳相方欲召還賜第以爲謀主臺諫烏得無言陳東伏闕召亂其事已見內之京師百姓殺統制官辛康宗外之福建軍士殺帥守栁亭俊堂陛陵夷難乎其爲上矣今者粘罕圍西南乾離不圍東北王芮之言又驗矣某之意蓋欲權禍福之輕重捐三關以爲欵兵之計何足深罪而斥守東壁方天下晏安無事之時侍從官犯忤宰相小者褫官奪職投棄散地大者除名削籍流竄嶺海而宰相安坐廟堂固自若也某事朝廷十年以文字爲官守言語爲職業一言逆耳令冒矢石抗彊冦於城陴之上設有敗事某不過一死而唐丞相亦欲如曩時諸公安坐廟堂取一快之適哉是亦不思也辛康宗旣死有旨犒賞軍士有司方詣左藏庫支請未至而唐丞相以某不時支散奪三官爲承務郎意欲嫁怨使某復爲一辛康宗豈不太甚矣乎今自知不任釋位而去非相公外有禦戎之長防內有保國之逺圖必不肯與之任莫大之職責於此時也某以眇然一書生豈可使駕禦羣黥守衛城壁相公盍責以勇悍之將諸練軍政者使某受代而去不然一旦誤事非某一人之休戚也

二

某據大學齋僕甲頭狀稱本學秀才五六十人手持白棒趕逐巡更齋僕云是姦細各出門去我自巡獲當夜打開韞玉齋封鎖擅搬出官米二百餘石今根尋夜盡在諸齋未曽勻動乞申朝廷差官拘收入食免致將來虛負罪責某諭令且去朝廷多事方應付軍前事定月理防數十人者羅並於廷曰本學秀才聚眾伏闕恐嚇官家罵詈宰相手殺數員內貴更無世界朝廷方降詔書奨諭今搬出官米糶賣已盡他日必定誣誑齋僕偸出朝廷主張秀才將某等流配三千里外鬻賣男女陪償不了某曰與汝刋送監照防於是又拜曰今將齋僕二三十人分在監西門大學門律樂把截門不放升斗米出去須待拘收入官方得向後安穩無事某聴其說𨿽有理而無以處遂攜狀呈相公並狀首一人令面覆相公亦未有所處而孫樞宻適至相公出其所訴狀示之樞宻公曰秀才便偸米只是齋僕偸了相公與某相視矍然果如小人所料某曰秀才齋僕髙下固有間秀才攘米令齋僕任盜賊之罪乎樞宻公笑不言良久引去某竊謂君子小人不可以名求之古之賢者亦有出於販賣小夫農工走卒之中而儒生學士世所以望爲君子或放肆不軌小民之所不若唐六館之士豈盡賢者朱泚之亂一何蕃叱之無一人受污今太學諸生豈盡不肖一爲陳東所誘遂相朋爲亂某時任言責極論東伏闕之害以爲朝廷以李綱故未卽典刑盍且用學法屛之逺方以厲其餘而聖旨以某妄論伏闕罷侍禦史今日將相之儲所謂久於其道而天下化成者其效如此某以爲且當防惜國體不可暴其事傳笑四方欲望鈞慈捐棄此二百石不問特降旨揮下本監官將韞玉齋官米監視封鎖仍舊諭齋僕打更看守免致羣僕紛然訟訴讙嘩以爲口實爲學士大人之辱

給事中上殿乞復常平札子

臣伏見神宗皇帝修講常平之政置提舉官行其法於天下爾時錢谷充斥府州大縣至百萬小縣猶六七十萬貫朽粟陳不可勝校臣又聞役法初行取寛剰錢不得過二分以備水旱至元丰八年計所積有三千餘萬貫石元祐二年京東轉運使範純粹欲以此錢米買田舉行熙寧給田募役如邊郡招弓箭手之法是時寛剰錢米尙有此數則常平之所積天下不可勝校可見矣崇寧中始取充學校養士居養安濟漏澤園等費政和以來又取以供花石應奉之資橫費三十年所防十八邇者議臣追咎熈丰攺作遽罷提舉官而常平之財所存十二猶以億萬計一旦斥罷委棄他司爭取妄用遂至埽地甚可惜也然而轉運使漕挽軍儲上供之外趣了目前以號稱職無一金之藏他日朝廷有大水旱招集流亡有大舉措繕治宮闕經畫殘破召募軍馬以備不時緩急之需則非轉運使之所能辦也方時多事財用爲急比見朝廷遣諸路撫諭添置發運副使措置遞馬催發綱運不免差官夫豈得已所謂常平提舉官尢不可已也伏望聖慈明詔三省選用老成之士追復常平提舉官申講補助之政增廣蓄積之備使他司不得侵而異日有所恃以爲萬世無窮之基

鴻慶居士集卷二十七

欽定四庫全書

鴻慶居士集卷二十八

宋孫覿撰

四六雜文

馬迹上梁文

四郊烽火誕彌蛇豕之墟一島風煙宛在黿鼉之窟鳴杼出鮫人之館浮杯開梵帝之宮偶避地於兵間遂問津於耕者鴻慶居士數奇半世多難百罹救過吹齏悼心喘月平生許國臥陳登百尺之樓晚嵗營巢住揚雄一區之宅命龜三卜避盜五遷獨行鷗鷺之羣共集雞豚之社半山衘日落帆影於巖中萬壑畱風過樵聲於枕上蓬茅不翦畚插自隨遙開白板之扉緩扣烏犍之角兒童拍手競欲挽須婦女譍門那聞轑釡泥田父瓦盆之飲荷園官菜把之恩悵昨夢之已非佚吾生於旣老木尼士安能爲福亦又何求土偶人自得所歸於焉自息共此百家之聚來同一笑之歡

拋梁東春入山村處處同澗艸不鋤隨意緑巖花無主爲誰紅

拋梁南鼻息齁齁午醉酣一箑淸風吹酒醒槐宮不見府潭潭

拋梁西亂棘孤藤刺眼迷雀啅風前紅皺小魚跳波底碧圓低

拋梁北萬頃滄波圍澤國風引仙舟到復回山人俗駕何須勒

拋梁上霜餘禾杪浮新漲肯教百鬼瞰髙明怨雀驚猿號夜帳

拋梁下燕雀紛紛來賀廈吳王宮殿舊巢空共此蓋頭茅一把

伏願上梁之後蛇蛟結蟠犬雞蕃息野繭大如甕盎禾菌髙若坻京遇桑間之餓人一飽之恩猶在覩梁上之君子大千之刼無因凡我往來共此快樂

西徐上梁文

踐蛇茹蠱脫身五嶺之陬補劓息黥歸老三家之市桑麻接畛雞犬交音已免賈生問鵩之憂遂諧韓公見蠍之喜富陽故侯炎海虫蛇之侶玉川蟣虱之臣屬開晏嬰齊屨之言遂解鐘儀楚冠之縶蝸盤兩角已同墜甑之觀貉共一丘豈恨虛舟之觸向空而書咄咄擊缶而和嗚嗚望故家以終焉羨吾生之休矣廼占吉日爰舉修梁鄰翁無爭畔之嫌山靈有築垣之助地偏壤沃井冽泉甘豈徒戀三宿之桑固將面九年之壁老蟾駕月上千巖紫翠之間一鳥呼風嘯萬木丹靑之表黃帽釣寒江之雪靑簔披大澤之云行隨鳥鵲之朝歸伴牛羊之夕擁百結之褐捫虱自如拄九節之笻送鴻而去閭裏緩急皆春秋同社之人兄弟團欒共風雨對牀之夜盍申善頌以佐歡謡

拋梁東臥占寛閒五百弓一榻淸風殘酒中半窻花影日曈曈

拋梁南彌勒年來共一龕繞樹時聞鳥擭擭彎弓莫向虎耽耽

拋梁西落日投林急鳥棲一抹殘紅猶未斂半鉤新月掛檐低

拋梁北一襲單衣老無力且令鬥酒百憂寛莫遣家書萬金直

拋梁上萬壑煙霞集遐想顚倒山公白接防光芒太乙靑藜杖

拋梁下去去從今事桑柘好與龜魚作主人更伐豚羔燕同社

伏願上梁之後千缾解祟三揖送窮人面看年年嵗嵗之同花枝見夜夜朝朝之好以二百五十畝公田之入盡歸酒姥之家爲三萬六千日醉鄕之逰獨占地仙之籍

金山大殿上梁文

萬川東注一島中分長江介吳楚之衝故剎踵梁陳之舊肇新蘭若寅奉金仙都統太尉得正法眼藏而現宰官了一大因緣而作佛事眷玆勝地獨有頺基鐘鼓不鳴龍象皆泣毗耶城大居士已屬當城妙髙臺老比丘而爲說法指囷分粟除地布金嗣開只樹給孤之園首建釋迦文佛之殿六鼇負出三神山仙聖之宮一鷲飛來四大海龍神之防迥起諸天之上中嚴兩足之尊仰止仁祠俯伸報地大安國步如北海若之難窮永錫帝齡等西方佛之無量爰屬修梁之舉共賡擊壤之音拋梁東赤岸銀河一水通萬疊彤雲竟大起六龍推出半輪紅

拋梁南一勺中冷乳水甘殿閣風來鈴自語曼陀花雨落毿毿

拋梁西艸舍蕪城望眼迷日腳未收蜺飲海濤頭初上雪平隄

拋梁北北戶星光珠的礫夜鶴休驚蕙帳空古佛銅龕有彌勒

拋梁上堂堂文文眞金相光明五色爛摩尼八部龍天盡回向

拋梁下二士三生同本社庭前古栢自長春袖裏靈珠光不夜

伏願上梁之後四恩擁佑十力防持萬徳從眾香之鉢而來羣魔分一炬之燈而去三登嵗美百順人康六合混同城池有金湯之固千齡際防山河書帶礪之盟凡在見聞共玆快樂

資聖上梁文

肇開勝地化出寶坊大啟重闉同登覺路恭惟資聖堂頭圓明大師悟最上乘法現比丘尼身住舍衛國給孤之園坐毗耶城維摩之室佛光續千燈之照天花呈五葉之祥鼎新六代故剎之遺雄視一方叢林之冠乃涓吉日爰舉修梁萬徳瞻依百神呵防迎白象駕擁金盤陀開黃龍閣跪鐵門限月標指上珠現衣中穴癡蠅之紙而見日光發醯雞之防而睹天大盍申善頌用佐懽謡

拋梁東一防龕燈照佛紅臥聴木魚呼曉粥悠悠殘夢履聲中

拋梁西道指靈山路不迷莫作瑤池阿母看金身自拍佛肩齊

拋梁南待試曹溪一勺甘嶺上伽黎拈不起憑師更說後三三

拋梁北身前身後三生石住世因循五百年兩手摩挲話銅狄

拋梁上寶蓋盤空防龍象堂堂一路總持門煌煌百寶光明藏

拋梁下地布黃金光不夜湧出靑蓮十丈髙不比凡花有開謝

伏願上梁之後三靈丕應千佛光臨泰階調玉燭之和寶歷驗蘿圖之固官寮有九遷之喜士庶迎百順之休應生不住布施之心同證無上菩提之道

和州餞交代趙朝議樂話

朱幡皂蓋方頒楚澤之春錦纜牙檣又泛秦淮之月簞壺塡道簫鼔沸天紛然臥轍之氓居有挽須之意恭惟交代某官忠純許國豈弟宜民時維北斗之一人來擁東方之千騎望長安之日久馳公子之心快楚臺之風聊共庶民之樂爰膺妙柬移牧通都五馬攢花難駐雲霄之步九芝塗檢竚沾雨露之新知郡侍禦夙陳燕豆之歡增重交承之契十眉環坐千指調絲長歌牽獨繭之繰百柁倒瓊艘之淥渭城朝雨寄別恨於垂楊南浦春波渺愁心於碧艸

天涯萬里一尊同醉眼愁看一墮空畫角孤吹千嶂曉防舟橫系半江紅啼妝盡畫梨花雨舞袖猶翻柳絮風只有邦人頌遺愛棠陰繞屋自蘢蔥

平江燕張節使樂話

碧油開道共欣凱奏之還皂蓋迎門大啟賔筵之盛恭惟某官名髙八陣气蓋諸公奇謀參玉帳之籌妙柬注楓宸之眷方上聖推轂軍門之日正偸兒弄兵艸莽之時折箠一麾投戈四潰鐵衣百萬盡歸細栁之營珠履三千坐嘯紅蓮之幕知府待制恭陳燕豆暫駐旌麾鼓歌幹霄簞壺塞路畫角捲珠簾之雨舞茵生羅襪之塵雲起雪飛百柁倒瓊艘之緑河傾月墮十葩摧蠟炬之紅

秋風獵獵捲紅旌賊壘怱怱唾手平坐倚柁樓天上至臥聞鼓角地中聲九門合遝追鋒去千里讙呼負弩迎從此三吳傳勝事一時艸木盡知名

代答婚

髙門列防久已服膺陋巷編茅重慙非偶龜筮協吉羔雁旅陳伏承某人大丞相之家典刑故在而某從孫女老書生之子蠶織初更異日相望風馬不交於齊楚餘生何幸門墻遂接於朱陳

答余氏問親

三星照戶之光已屆婚姻之九里漸河之潤實繄閥閱之髙伏承某官一鄕之月旦所推大父之風流靡逺而某侄女遂依名族以亢衰宗坦腹踞牀已見出諸郎之右齊眉舉案庶幾事君子之恭

答李氏問親

風馬殊方相望於萬里金蘭一气遂合於兩心發幣來臨占龜有喜伏承某官大丞相之後綽有餘風以捨弟女子故將軍之家尙存素履世方亂矣豈無一士之可依天實爲之庶幾百年而偕老

答董舍人問親

北際南垂迥若星辰之次東傾西應自同鍼芥之投夫豈偶然適有天幸伏承某官英妙無窺園之好而某捨弟縣丞長女素風猶映雪之餘早緣艸木臭味之同不攺風雨晦明之度佩至言於三復固無磨玷之尢出妙句於五噫共有相舂之樂

答王氏問親

防書延閣早陪鵷鷺之聨窩迹窮檐義玷葭莩之末伏承某人名駒千里奇產萬金以某捨弟縣丞次女方從姆傅嫺機杼之工莫助尊章薦蘋繁之祭不謂好逑之意俯循代匱之規二姓交歡敢議防軍之配一門推重孰逾阿大之賢

答曽氏問親

菅蒯代匱奚俟齊姜之求芹藻可羞宜效野人之獻伏承某官世冑實江左衣冠之表家聲猶魯國洙泗之餘以某侄女固嘗襲荊布而傃賤貧可以執箕帚而奉灑掃屬室家之有願式諧鳴鳳之占繄棗修之告防遂賀乘龍之喜

答張氏問親

婚姻好合亦已累年情義綢繆殆如一日固應求舊豈復圖新伏承令嗣主簿挺鸞鵠之姿而尙棲於枳棘以某捨弟縣丞幼女襲布荊之素而不廢於蒯菅發幣孔嘉揲蓍甚吉視崔盧一時之望固已欿然締朱陳二姓之懽永爲好也

超宗求婚

賣婚久矣浸已成風傾蓋歡然莫如求舊式佇肥家之慶聴忘修贄之恭以某長男早習箕裘粗聞詩禮偶諸姑擇壻之日亦外家求婦之時眷言啐啄之同玆蓋綢繆之固抵龜不用投斧而行魯衛親親自同兄弟朱陳世世不替婚姻庶乎相依唇齒之間可以盡索形骸之外

彊宗求婚

罄三請之勤方慙率爾惇一日之雅何貺如之玆者伏承令孫女屬當擇對之年而某小侄彊宗適契有家之願命龜獻卜執雁告防薦食芹之甘靡虞於按劍交防金之利式佇於報瓊

伯宗求婚

手足之情鐘本相期於原隰婚姻之好合玆有望於桑楡盍申執雁之恭永締施松之托某小侄伯宗者屬在諸姑子姓之行而小四甥者實次外家季孟之間應緣兩喜之言傒俟三占之吉視崔盧之門戶亦何足道哉繄魯衛之兄弟固無間然矣

介宗求婚

訪故家之劍悼旣往之莫追賦束薪之詩庶後來之有繼更重綢繆之好盍申燕婉之求伏承令侄女宛如衛女之賢問諸姑於淇水而某中子介宗者端若秦姬之子見舅氏於渭陽固已托莩於葭中更欲施蘿於松上故無失故無復何求新之又新當自今始

表宗求婚

仰崇墉之數仭寒溫之問缺然締髙援於一言宿昔之因審矣喜深一老光冒棄宗比者伏承總幹學士令長女近代名臣之家本朝循吏之後儒風未泯家法仍存以某捨弟尙書第三男表宗方讀父書尙勤師範敢聨姻婭遂登通徳之門屬有姓名已著系婚之籍其爲欣喜難盡名言

宏宗求婚

雞豚同社桑梓交陰早締嘉姻更申舊好伏承司理宣教第四令女簪纓仕族逢掖儒家爼豆嘗聞蓬麻自直以某尙書捨弟第四男宏宗爲農爲圃方續父菑學禮學詩尙親師範一言作合兩喜成和河鯉之求固慙率爾霜鐘之應厥有由然

壽宗求婚

了無半面未諧窺管之因屬有片言遂契投膠之合涓辰協吉願締華姻伏承令女婉嫕有容徳門之冑而某小侄壽宗幼孤自立衰緒之餘方申下女之求適際有家之願自慙非偶遽防謝庭玉樹之芳猶幸同聲庶聞嬴氏鳳簫之應

代答

窺夫子之墻竊有執鞭之慕埽君相之舍尙懷按劍之疑豈謂諸郎擇對之初不間下走抗鹿之賤伏承令嗣學士議論猶存家法文章已有父風遇郗鑑之容若無視絡秀之家何有代匱可矣奚爲食鯉之求何貺如之遂竊乘龍之喜

代答

早以父兄獲預俊遊之末晚因童稚又塵姻婭之聨集盛禮於一門締交期於三世伏承某人眾謂恂恂無子弟之過而某女子自恐兢兢貽父母之罹重勤慶幣之先適契有家之願莫不代匱毋廢窮檐菅蒯之求可以晤言庶乎東池紵麻之漚

代楊氏求婚

一防同井宻依桑梓之陰百尺幹霄迥結絲蘿之托伏承某人汾隅鼻祖號路名家世緒相承風流如在如某者窮鄕冷俗陋巷諸生敢懷河鯉之求式佇澗蘋之采望塵瞠若𨿽同楚越千里之遙傾蓋歡然遂結朱陳兩家之好

代答婚

枌楡同社藐然雞犬之聞羔雁旅庭端若駏蛩之應遂徼一時之幸求諧兩姓之歡伏承令嗣某官襲父祖之箕裘而家法且存以某登仕兄幼女奉尊章之槃帨而婦儀已習榛栗棗修之贄以辧男女不敢過焉蘋藻薀蘩之菜可薦王公永爲好也

代余氏答婚

婚姻之合有初方軫楚弓之念宿昔之因未攺舉欣趙璧之歸族黨交歡裏閭贊喜伏承某官勲烈名臣之世文章後學之宗眷此春秋鼎盛之時獨見嵗寒後凋之操某縣丞弟次女復嗣奉匜之薦庶几案舉之恭薪楚之束綢繆不替靑氊之舊琴瑟之鳴和應宜同白首之歸

族妹再適爲張丞繼室答婚

鄭通徳之門在望竊懷附驥之榮傅孝廉之室久虛輒備續貂之乏伏承縣丞宣教漢金張之華冑唐燕許之故家以某云云宦冷枕流門寒映雪夜烏啼而三繞眷梁木之可依雉朝雊以雙飛屬商弦之屢斷娶婦有如孟徳曜其亦可哉擇對而得溫太眞豈所望者𨿽重奪流舟之守詎敢忘舉案之恭

答董舍人問親

通徳門四牡之路莫窺墻仭之髙平輿淵二龍之鄕幸接州閭之末俯膺大貺重以好辭曲惇久要之情永締歡門之固伏承令孫承務名駒千里奇產萬金乃眷女孫粗嫺姆訓謂婚姻之好莫如魯衛之親而聲气之同奚俟姬姜之貴

代答

寒暄未接輒有意於求通聲气欣同又何慙於非偶伏承令女巨門慶裔選愼云初而某云云陋巷諸生攀援豈敢惟是婚姻之故殆不偶然庶諧伉儷之求永爲好也

答李氏問親

書千佛之名夙添父兄之契合二姓之喜又塵姻婭之聨重勤緹騎之臨加賁囊書之寵伏承某人早聞學詩學禮襲弓冶之傳以某侄女孫可使奉尊奉長羞蘋藻薦乃眷異日遊從之好實爲一朝附托之因粲然雁幣之陳過形於褒衮蕞爾棗修之贄殊異於報瓊

師防求婚

崔盧大族南北海惟風馬之遼吳楚殊方東西山有洛鐘之應實繄天合曷預人謀備罄忱詞防陳贄幣伏承知府中大親家令孫女髙門華冑尙有餘芳而某侄孫師防窮巷鯫生初無他技倘遂蒿倚靑松之上宜見鸞鳴丹桂之間南容白圭三復之言偶緣過聴季子黃金一語之重式佇嘉音

鴻慶居士集卷二十八

欽定四庫全書

鴻慶居士集卷二十九

宋孫覿撰

四六雜文

代黃籙靑詞

伏以道大濟物之功人窮罄吁天之禱自中原稔甲兵之禍而四方遭瑣尾之憂劫火熾然彌滿萬里煙塵傾洞連絡百蠻慟哭幹霄肝腦塗地積骸蔽野釃血流川走燐宵明逰魂夜哭風雨暴露靡一杯之覆春秋奠餽無半菽之分念眾生曠刼嬰釁之深丁一時大盜稱兵之眾貨財畱戀骨肉牽聨淪溺愛河備嘗諸苦漂墮鬼國無有出期是用仰紫極之眞逰集黃冠之勝侶瑯函蘂笈藏室開絳節朱裳靈遊來下哀憐多罪拔出三塗金飯玉漿有求皆至凥輿神馬無往不通破昏暗鎖而永離九地之幽乘逍遙遊而共集諸天之上

代大醮靑詞

伏以天髙可吁神應無方恍然精祲之交歘如影響之防洪惟靖康鸞輅北遷之後屬時建炎戎衣南狩之初獵火焮天騎兵滿野頭顱累道慟哭幹霄眷玆桑梓之區幾作萑蒲之澤裏閭橫潰老稚驚奔深虞玉石之焚彌軫淵冰之懼望三淸而稽首仰列聖以馳心俯罄微衷首發願仰繄造大芘羣生安天步於九重廓塵氛於萬里四郊淸謐百口團圞一視寃親普加慈湣逮此疆場敉寧之日用申葵藿傾向之心只奉靈科躬陳菲薦集羽衣之勝侶誦蘂笈之祕文精意潛交神光下燭云車風馬無往不通月璧珠星所臨必照伏念俯憐麼麼大畀鴻龎洗滌塵勞永倚至道斷除業障防奉眞遊

新居醮謝靑詞

伏以棲遲末路獨行萬里之餘晼晚流年未就一防之托爰屬歸田之日亟從問捨之謀永悼窮猿失木之悲遂諧脫兔投林之喜所願容膝南窻之下坐觀六十年之非寧復存心北闕之中大芘千萬間之意諏龜視日除地庀徒疏決溝川誅鋤艸莽甚虞戕害一時昆防之命更懼驚觸四隅神靈之愆廼卽家庭躬陳菲薦命羽衣之勝侶誦蘂笈之眞文俯輸螻蟻之誠仰企云霓之望捐除疵癘應受福祥上有天臨旁無鬼瞰俾同袍之兄弟共臻黃髮之期遂邀福於子孫永保靑氈之舊

戊辰年醮謝靑詞

伏以雲天溥博大庇羣生螻蟻麼防上干洪造伏念某紹興辛亥嵗出守臨安府防行妄發觸罪南遷仇怨滿前奇禍不測投荒萬里未知稅駕老幼百口狼狽無歸僑寓馬迹一島之上而村捨庖煙上簿煬突久燥欲焚天誘其衷夜中驚爆應時救防得免燔爇弟婦胡氏猶子彊宗三被危疾救藥靡效賴天之佑得保餘息嬰兒壽老免乳之夕母子阽危亦獲亡恙皆臣弟峴齋心啟許前後七筵敢用昭告孀嫂劉氏頃緣幼女早逝願追福於後身侍妾鐘氏又以老臣行年懼挺災於惡曜建玆谷旦只奉靈科防誦祕文重修菲薦誕惟先聖靡隔塵凡哀閔手足急難之情保全駒犢孤危之命或伉儷之際若幽顯之門捐除回祿之災消弭嵗星之厄仰憑帝力式副洪願俯輸危懇用申報禮𨿽巍巍之大莫可管窺而區區之誠庶幾芹獻洗心皈命稽首投誠誓畢餘生永依至道如貧賤富貴壽夭之數固有定命不敢妄祈而水火盜賊疾癘之虞出於非常尙冀加防

壬申年醮謝靑詞

伏以天地之恩螻蟻之微何報兄弟之義手足之愛所鐘仰瞻咫尺之威俯罄再三之瀆冀垂哀憫以鑑愚衷伏念某始自幼年防承先訓一門十口同產三人教以詩書安於貧賤布衣革履糲食藜羮相與終身今猶在耳已乃觀兄早沒得偕峴弟俱存爰自靑衿以至白首中緣際防過冒寵榮嶺海竄流骨肉阻絕旋蒙解綱獲遂首丘誓止躬耕不復求仕饘於是粥於是惟一日不從歌於斯哭於斯蓋二紀於此云何不淑奄而先亡念其忍死之害固嘗有宿昔未償之負逮此臥屙之日亦屢申吁嗟歸命之求用是泛埽家庭延登道侶悉從治命不爽初心髙誦靈篇躬修淨供望三淸而稽首仰列聖以心馳誠懼其多生身口意之間慮有一切貪瞠癡之罪念此急難之情至切矣俾從逍遙之樂以超然一死一生已抱終天之恨三薰三沐敢忘伏地之祈

癸未年醮謝靑詞

歸心大道托命至仁住世今八十三年聚族逮千五百指天行代有每懷疾癘不測之憂世事多虞又懼水火非常之變輒伸丹悃仰扣天閽曲軫鴻私俯從人欲捐除疾恙洗滌罪愆門戶淸寧園田登稔養老慈幼有團圞之喜安居暇食無啼號之聲退省餘生實系大造𨿽乾坤之施義無所謝而豹獺之祭物有固然爰卽家庭恭修報禮固不敢以嗿嗔癡僥求無妄之福乃所願者安平泰優遊垂盡之齡

薦亡女水陸文

伏以生死之分定應同露電之觀父子之情鐘尙懷駒犢之愛仰憑十力俯薦一哀伏念某亡女小師自天降凶遭世罔極父罹大謗罪遷於嶺表母懼不測憂死於蓐中以防防童孺八嵗之餘而呱呱號慕三年之久孤危極矣何恃而存疾病乘之遂隕其命念私門之降戾致穉女之蒙辜嵗行一周生還萬里不免水火永負九京沈痛之寃示見神通獨見諸佛慈哀之救是用集桑門之勝侶演祕藏之眞乘洞然無盡之燈彌滿眾香之鉢海潮殷地花雨盈空升濟幽明皈依佛祖伏念亡女流心償一念之債彈指斷三生之緣降伏眾魔滅除諸障觀一切有爲之法悟四大無常之身普門有情俱登無漏

薦亡妻章氏淑人水陸疏文

伏以常住眞心一塵不立妙莊嚴海五濁俱空是故諸佛開眾生方便之門自然一念證無上菩提之道伏念某亡妻淑人章氏十年好合憂患乖離萬里來歸死生契闊屬臨諱日只叩眞乘宣貝多葉之文瞻禮靑蓮花之座龍天澤梵水陸空行遊戲神通恭敬圍繞伏念淑人章氏厭離火宅超悟三乘綰疊華巾解除六結後身了了畫沙之智已成曠劫防防觀河之見不昧

代四七侄薦李氏女水陸疏文

伏以眾生造十習因受無量苦諸佛證三摩地示大悲心一指彈而沙界已周五體投而應身出現仰神願俯罄一哀伏念某人六妄所纒十生相續屬免身之彌月忽遇疾而暴亡四大無常百藥靡救恍如一夢已隔九泉念玆齧臂之初莫救投車之痛是用皈心寶玉剎稽首大法輪發意圓成佇佛來應千燈普現八鏡交光五色摩尼照濁水之源百寶蓮花雨娑婆之界伏念悞三生之宿障洗曠刼之塵勞破煩惱濁爲解脫門斷生死根爲菩提種諸國土內見在天化身如來防中作大法王子三千世界十二類生同躋極樂之方共獲逍遙之果

教院請疏

如來超最上乘初無言說佛子墮無始刼久住輪回閔諸一切有情當爲眾生說法某人讀書悟斵輪之妙談空契投芥之機面壁九年已忘言語道彈指千偈猶現句文身指彼岸之津梁示羣迷之領袖墻壁瓦礫皆具法音龍天鬼神徧作花雨

二

老宿下牀已開半藏維摩無語亦涉貳門眞心本自不生定法亦無所說某人英特大乘之器圓明後學之宗陋防矢之污羮笑蠅頭之鉆紙俾除疑网尙假言詮有情無情已證無證一音演暢四象歸依水鳥樹林悉念僧墻壁瓦礫皆說法寶塔現重重之相金蓮開葉葉之新諸佛證明一時作禮

黃林庵請疏

種蒔松楸逮今五世追營香火何止百年評公已潛九泉之幽方老爲續一燈之照淩空飛錫在處隨緣踞地磨甎不妨插坐

龜潭庵請疏

一丘黃壤永依龍象之尊百寶靑蓮普照松楸之上某人安心得法隨處現身朅來給孤只樹之園面徹達摩少林之壁栽花種竹不妨宴坐觀空運水搬柴自可優防卒嵗

牛山庵請疏

百年休歇四大本空一念歸依三生不昧某人追營香火升躋幽明開十力之慈光賁九泉之室卽諸緣而應佇看只履之飛隨所寓而安豈厭把茅之陋

金沙寺寢堂疏

鴻盤舊隠罨畫叢林昔髙僧振錫之初實長者布金之地龍天擁衛可續千燈風雨振淩遂空兩壁仰勤檀施共締崇因敢言問疾於毗耶文室之中庶幾容膝於彭澤南窻之下

太平寺戒壇疏

薄拘羅尊者捨一訶梨勒得無病報身維摩詰居士分二珠纓絡爲具足法施無論多寡隨力助緣將軍指兩囷何其多貧女捨一錢夫豈少睹玆妙果共結良因

開利寺經藏疏

欲除空幻當付八還永防貪癡莫如一捨自非龍華防世世受當來之記曽於菩提種生生有宿植之根孰締鴻因遂發無上但乘龍捨之筏自分無盡之燈

吳江教院塔疏

長者布金號阿蘭若僧伽畱錫在窣堵波人依十力之尊地接三江之勝龍天棲止百寶莊嚴刼火洞然一夕煨燼仰勤檀施共締鴻因巋然三百尺之髙湧靑蓮於地下瞠若千萬人之眾標白月於指端

資聖寺大殿疏

七十年中住世寶只是開看千萬佛所種善根惟有一施應觀法界一切世間凡此現前諸相具足之身皆是夙植三生菩提之種盍增於妙果用益於當來歌利王割支體防若虛空夌丘人賤金玉視諸涕唾願積太山一綫之澑用合浮圖百尺之尖睹此勝緣故應喜捨

請妙印大師正機住龜潭庵疏

一世解鐮尙存馬鬛三歸集福今在龜泉伏惟某人捨衛國之比丘只陁林之上首安心得法隨處現身九節烏藤去作閒雲之伴一丘黃壤佇霑法雨之滋

平江報恩寺大殿防

善有根封殖則生福有田投種則獲恭惟三世佛亦號兩足尊俾眾比丘開萬善之門爲大長者集諸福之地爰因廢剎重建道場檀施一開龍天咸防生生世世爲善知識共修無上之緣子子孫孫現宰官身更結未來之果

洛社開利寺三門疏

六觀如是莫保百年現在之身十力無邊當種三生未來之福眷玆蘭若龍象所棲適踞通津戎馬薦至迨今起廢凡屬當仁百堵嗣興千金樂施善根堅固佛果圓成了此一大因緣宜獲無量福徳

華嚴輪藏疏

一乘法輪三身普現十蓮華藏九防同音故諸佛開大方廣門爲眾生滅貪嗔癡罪四十九年如來說法五十三位菩薩現前善利開妙音演暢盍資眾善普證大緣由進簣以成山積盈科而至海不住心不退不轉無量福無數無邊凡我華嚴界中共證然燈佛所

請僧了義住牛山庵疏

同產五十年爲昆爲弟孤墳二百里依佛依僧爰締因增崇善果恭惟某人捨身得度住世隨緣柱杖徑行松楸攺色結跏宴坐烏鵲來巢庻憑十力之慈大庇九泉之壤

楓橋砌街疏

車輪覆井彭公之懼溺則然乘輿濟河鄭僑之樂施如此乃眷吳門之北實惟淛水之衝冰雪之辰風雨之夕陷泥蹶塊駕萬斛之舟挽葛捫蘿爭一綫之路呻吟相屬顚僕盈前欲出諸積淖之中共寘此坦途之上道路橋梁不治盍現宰官身山河大地皆平實惟菩薩道

茅山鶴防鑄鐘疏

望中天之華表以迎遼鶴之歸達東序之金鐘而聴蒲牢之吼惟句曲洞列靈山之籍實嘉平臘著內紀之謡念久閟於鴻音當仰資於眾善百求百得聚千鎰之多而後成大扣大鳴徹九地之幽而皆應

平江府靈壽院塑佛疏

吳道子畫酆都宮而懼罪者不殺韓吏部題木居士而求福者無窮𨿽名四大假合之身自成一念眞實之相庻憑善知識結此大因緣啟發眞心極種種相好莊嚴之妙增崇報地爲生生福徳具足之因

黃林西庵請朋老疏

一抔隴上蔽柏城拱木之陰眾香鉢中具桑門伊蒲之供肆崇善利先屬當仁恭惟長老朋公徧住叢林久提祖印嘗據十字路把斷要津今蓋一把茅結跏穏坐𨿽云無住相寧戀三宿之桑眞成不動尊當面九年之壁

虎丘修禦書閣疏

曽丘勝地龍象之眾髙棲藏室寶儲奎璧之光下照長廊千步髙閣三成風雨震揺日星穿漏眷吳門之奧境占浙水之上防欲仗眾緣共作佛事山川炳煥復見龜圗出河洛之中楹桷穹崇共看龍華照人天之上

教院興造疏

修具足相惟有莊嚴滅貪癡罪惟有布施恭惟大檀越皆兩足受報之身更發菩提心爲三生種福之地供毗耶城香積之鉢轉光明藏貝葉之文開大旃檀林建寶蓮花座娑婆世界內捨不貪不吝之財堅牢庫藏中聚無量無邊之福

光孝寺重建經藏疏

種福有福田施佛得佛果但至心三四五佛悉皆供養應獲福千萬億刼不可稱量況毘盧藏所傳大乘經皆釋迦文所說眞實語若聞此經典不驚不怖不畏則所得功徳無量無數無邊種種莊嚴極八十一好之妙生生得度現三十二應之身眷此鴻因故應樂施

開利寺建造水陸光疏

眾生造諸惡業墮阿鼻獄菩薩示大慈湣開甘露門推三車救火宅之焚渡一筏援海苦之溺爰因勝地重建道塲恭惟大檀那增受古佛記了知今世諸相具足富貴之身端是前生百寶莊嚴佛土之報更修無上道以結未來因

崇安寺放生疏

齊宣王哀一牛之釁鐘無辜就死杜工部解眾雞之急縛不忍遭烹故諸菩薩開方便門而大居士施無盡藏憫此眾生羽毛鱗介之屬貸其一時网羅鼎爼之虞洋洋焉得其所哉舉有不驚不怖不畏之心皜皜乎不可尙已應獲無量無數無邊之福

普利寺建三門疏

布黃金爲行道之塲踞靑蓮作說法之座況諸菩薩現身之地亦大檀那種福之田一剎方興重門未立盍資具足布施共結一大因緣助發善根增崇勝果及今住世莊嚴佛土稱梵帝之宮必定當來圓滿報身現宰官之相

開利寺注度牒疏

大士營堅牢寶藏世尊開方便法門自惟浮生四大無常之身莫如歸命最上希有之法仰憑博施共結勝緣倘容此身度世依佛依僧敢忘他日捐軀報恩報徳

大醮疏

邊虞不靖毎懷塡壑之憂戎首自焚始有息肩之望天未悔禍而飛蝗作沴人無寧嵗而洚水挺災巢木而居懸釡而爨田廬蕩析老幼驚奔天子徹膳避朝大臣屛居待罪詔音下而捐除逋負荒政舉而軫卹流亡賢士大夫固已分顧憂巨富長者所宜共休戚人窮必啟盜奪之變嵗饑將稔疫癘之虞欲備非常盍申善救是用法願致吁天之禱庶防闔四境有卒嵗之安冀斥金錢粟帛之餘少佐香火華之具天道不諂神聴無私共罄一誠宜蒙休應

天中節功徳疏右語

炎正肇卜年之永朱方紀彌月之祥凡我有生舉同是日俯申洪願仰叩眞成伏願維月如日之升立極配天之大獻華封人之善祝齊南山壽之不騫集阿蘭若之妙因等西方佛之無量

二

火流周屋而肇興王之迹風入舜弦以開受命之祥玉坐傳觴千官列侍寶坊修共萬徳同音伏願追五帝之髙蹤邁三王之遐躅降年有永見黃河千里一曲之淸受祿無疆聴嵩嶽萬嵗三呼之祝

三

火徳運而啟造周興王之業夏日至而肇王商立子之符艸偃舜風葵傾堯日伏願福祿之盛如川方增功徳之隆與天無極車同萬里陪西池阿母之防統接千齡應南極老人之瑞

防慶節功徳疏右語

蘭殿儲祥慶千齡之防只園薦祉慶萬國之懽伏願大寶齊鬥極之髙王基共盤石之固汗南山之竹紀莫大之功勲閱東海之桑介無疆之壽福

二

荒寢儲休瑞乙紀生商之牢詞錫羨猗蘭開祚漢之祥凡在照臨舉同慶額伏願弓槖戈戢粟腐錢流驗泰階六符之平卑彞倫九疇之敍農桑三萬里而永燕蘿圖之國春秋八千嵗而允符椿壽之長

三

離重踐運震出膺期鐘防歸誠鼎年獻卜戴天所逮擊壤惟均伏願皇帝陛下寶祚光輝帝圗廣大乾旋坤轉不俟南徵北伐之師雷動風行已極東漸西被之境一人有慶萬壽無疆

鴻慶居士集卷二十九

欽定四庫全書

鴻慶居士集卷三十

宋孫覿撰

序

東平集序

觀文殿學士東平呂公以文學政事被遇神宗皇帝於熙寧元丰間進居從官大臣之列魁壘碩大世顯三朝十直殿廬四易旌節奇龎福艾獨殿諸臣老享壽八十薨於賜第終始大節具載國史而平生所爲賦頌名碑制誥冊命書奏議語之文數十萬言藏於家凡若干捲號東平公集方是時也海內乂安二三大臣或操法令以斷天下事而稽古不至秦漢以上天子慨然振千嵗積壞之蠱以追迹二帝三皇之始尊經崇儒崇王賤霸張王大中不雜他道一代彌文炳炳煌煌皆詩書禮樂仁義之實而左右前後之臣通經學古鴻文大手筆足以潤色太平者皆不能稱其位公自逺方召見擢侍講帷掌內外制由三司吏遂躋丞輔魁名碩實爲世大儒一時學士大夫慕其風聲奔走談說以不及爲恐余讀其書然後知公遭遇之盛所謂百世一君千載一時殆非偶然者也自六經之道熄而百子各自爲宗怪奇可喜之論雜出於其間而六代匏之器雅頌之音已不接於世俗之耳目如張釋之固無甚髙論文帝猶曰卑之秦孝公聞帝王之道三日而無所見焉士中有所挾者莫不欲誇見所長馳騁一世以就功名而流落不遇伏巖穴以死無足怪者惟公親逢聖主明道術於絕學之後續微言於將墜之餘志合言行應期而出不數年遂參大政謀謨諷議勸講論思典冊施之朝廷樂歌薦之郊廟扶衰救敝尊主庇民之言丰財裕國治兵禦戎之防彌縫政事之體不謬於古推原道徳之旨不悖於今聲气相交風動云興如龍吟虎嘯如鳳鳴髙岡之上也辭麗義宻追古作者如彈有虞氏之琴如鼓淸廟之瑟一唱而三嘆也太音希聲振越渾鍠如鈞天之奏撞千石之鐘振萬石之簴也公之文章用於世傳於今覺於後乃如此非所謂百世一君千載一時者乎𨿽然以公大臣踐歷中外四十年嘗一斥建安再貶宜城而辭气浩然百折不衰至一觴而一詠戲語弄翰率然而作未嘗少貶以就俗根極理要一本於今經義非元志於文辭以循人年日觀美而已神宗稱公性與道契文爲嗣宗賜禮一傳天下頌之豈不信矣乎公之曽孫右通宜郎靖遭建炎兵火焚廬之禍徙家晉陵始從余遊一日出公遺稿請余序而識之某爲書生時詞習公文知敬慕公至於今老矣倘得以姓名托於公文之次豈非區區之願也哉公所著書又有孝經論語注解周易大傳尙書周禮義毛詩集傳注老子道徳經莊子內篇凡若干捲皆不列於此而注莊子方盛行於世公諱惠卿字吉甫爵東平郡公云

浮溪集序

顯謨閣學士左太中大夫知徽州汪公自崇寧初起太學諸生策髙第校三館祕書尙符璽再遷尙書郎立柱下爲右文遂贊書命入翰林爲學士蓋仕朝廷三十年專以文學議論居儒官從臣之列所爲書文若干首傳天下號浮溪集凡若干捲公以書屬故人孫某爲之序余曰天下有能事而文章爲難工由漢訖唐千有餘嵗一時大手筆作爲文章閎麗精深傑然視天下而自立而不朽者蓋幾人而已杜子美詩格力自天雄跨百代爲古今詩人之冠至他文不輒工荀卿所謂藝之至者不能兩信矣夫道防文作者眾矣詞力儇淺益不逮前其間心競力取馳騁上下欲一蹙以造古人域而擇之不精守之不固殉名而媮習鄙而陋固不足與於斯文左太衝積十年之勤僅成一賦劉伯倫以一酒徳頌終其身而一能之善一語之工遂亦列於作者之林而名後世今汪公之文所謂閎麗精深傑然視天下者也公平生無所嗜好至讀古聖賢之書屬爲辭章如防土防嗜昌歜爲一病寤寐千載心慕手追貫穿百氏网羅舊文推原天地道徳之防古今理亂興壞得失之迹而意有所適者必寓之於此登髙望逺屬思千里凡耳目之所接雜然觸於中而發於詠嘆者必寓之於此崎嶇兵亂潛深伏隩悲歌慷慨酣醉無聊而不平有動於心者亦必寓之於此伎與道俱習與空防文從字順體質渾然不見刻畫如金鐘大鏞扣之輒應愈扣而愈無窮何其盛也公館閣時方以文章爲公卿大臣所推重每一篇出余獨指其妙處公亦喜爲余出也後十五年公以儒生宿學當大典冊秉太史筆爲天子視艸始大發於文深醇雅健追配前哲作學士大夫傳誦自海隅萬里之逺莫不家有其書所謂常楊燕許諸人皆莫及也公詩自少作已有能名及是與年俱老興微托逺得詩人之本意覽者當自知之公鄱陽人諱藻字彥章云

防政兄內外制序

嘗聞世之君子當以功名事業傳之天下後世不得已而後見於言論文章而爲之空言何謂空言騷人墨客賦上林記云夢誇雄鬭麗調一而勸百謂之空言可也俚儒俗學譊譊然刻舟記遺而不切於事謂之空言可也覊臣寓公登髙望逺撫劍長歌擊缶而呼嗚嗚以自鳴其不遇亦謂之空言可也若夫鴻儒碩學之士逢時遇主撞大手筆布宣徳音渙爲大號四海震動沛然如雷霆之發疾風驟雨之至故有窮荒絕徼屈彊不臣之徒徵誅所不能加者傳檄可定也跋扈梟雄驕悍不軌之臣法令所不能制者折簡可呼也載筆而往姦臣賊子懼而受惡固嚴於一劍之誅也赦令之行武夫叛卒泣而悔過固賢於百萬之師也一字之褒如華衮一言之感如挾纊天威在顏不違咫尺而文章之功蓋侔於造物矣謂之空言可乎防政公自幼學號神童兩著名籍於禮部遂收其科又舉宏詞爲第一累踐冊府再遷尙書郎復入祕書爲少監蓋仕朝廷十五年專以文字言語爲官常精深華妙可薦郊廟被之金石而大臣莫能用紹興初召見獨爲上所識遂擢右史俄拜中書舍人三入翰林爲學士當是時大憝未除羣盜相拔而起四方多事大駕蒙塵凡上所以戡難定功憂閔元元之意一時代言之臣惟公獨當上意惻怛深厚坦然著明天下傳誦以爲口實旣防政爲丞輔矣朝廷有大典冊必命公爲之聖賢相遭於是爲盛某從公之子大雅得公所作內外制若干首讀之而嘆曰辭達而已矣夫人抒中心之所欲言言有浮於其意意有不盡於言者辭不達也況夫代言者道聖心難諭之情於四方萬里之逺使人人曉然知吾君徳意之所在如咽去鯁口腸皆通惟公之文爲然無虛美無溢惡丰而不靡約而不昧一代之彌文可爲後世法乃序而藏之

切韻類例序

余少時讀司馬相如上林賦間遇古字讀之不通始得顏師古音義從老先生問焉累數十日而後能一賦於是喟然嘆曰儒者之學自六藝百家史氏之籍箋疏之書無不學也河圖洛書山鑱冡刻方言地誌浮屠老子之言無不配也相如奏賦誇苑囿之大固無鬼家神林萬里海外荒怪誕幻不經之說尙書給禮受一日之作固無二京三都覃思十年雕琢肝腎之奇賦奏天子一見大恱固金華露門諸儒進讀無摘句分章之助而流傳數百嵗後班孟堅刪取其要顏師古爲之訓解學者讀之往往不通此六書韻學之廢而士大夫不識古字之過也韓吏部云凡爲文辭宜略識古字而士溺於所習履常蹈故讀書綴文趣了目前不求甚解至有伏獵侍郎弄麞宰相貴爲公卿遺臭千載可爲太息宋沈約慨然閔古學之壞力振起之思與天下共識龜圖鳥迹之遺趨髙領妙自謂入神旁通曲暢律度精宻難字過目無復含糊囁嚅之狀時有王筠誦郊居賦而擊節稱善獨在雌霓一語文從字順各識其識髙下抑揚自中律度如流水髙山慶賞音之一遇也洪農楊公博極羣書尢精韻學古篇奇字一覽如素習熙寧中甞召試中書進換文階擢三衙且顯用矣防大臣當國欲用爲臺諫排斥所不快者公笑謝不願也明日有召還復東頭供奉官進閤門只侯始見疏斥天下至今稱之今老矣彊記洽聞劇談世事如精練少年蓋未衰也於是出平生所著切韻樂於學者共之昔仁宗朝詔翰林學士丁公度李公淑崇增韻李自許愼而降凡數十家總爲數篇集韻而以賈魏公王公洙爲之屬治平四年司馬溫公繼纂其職書成上之有詔頒焉今楊公又卽其書科別戶分著爲十條爲圖四十四推四聲子母相生之法正五方言語不合之訛淸濁輕重形聲開合梵學興而有華竺之殊吳音用而有南北之辧解名釋象纖悉備具離爲上下篇名曰切韻類例嗚呼慨自靖康之亂久祕圗書之府與夫私家之所藏鬻書之肆焚滅爲炭燼無遺者學者訪異書問奇字屬古文漫然無所考按始有墻面之嘆得公此書可以窺是自然與聲俱生之妙破流俗附意生文之僞不待旁咨久察窮搜逺紹具見於一圖二篇之中不必有曹憲可以備顧問不必有揚子云可以備劉棻好奇之訪不必沈休文韓吏部文章之作宮商相交低昻殊節自應古法覽者當自得之公名某字某自號畸翁云

竹亭詩序

胥君澤民遊太學十年試有司不合棄去家於臨川之宜黃地偏俗美千嶂林丘二川交流環堵蕭然𨿽雞犬皆有自得之意澤民儀狀丰偉白晳美須髯如世間所畫墨仙劍客酒酣抵掌論事朗練明達亹亹可聴盜據臨川羣偸乘間竊發裏中惡少年相拔而起賊民馳一紹介集庭下以禍福諭止之且發廩以振其急官軍大至盜奔建昌官吏捕逐黨與磔羣偸城上以狥無脫者少年感君以手加額曰活我者胥君也誓以死報未幾楊世雄擁眾數萬焚崇仁掠宜黃境上一方騷然澤民選可用者十餘人伐木柵隘口伺其至則被髮持挺鼔噪而出世雄大駭盛兵臨之百餘人者植立不動世雄叵測爲退舍三十里一夕引去嗚呼建炎之亂吾君側席求人如不及以澤民之才小試於一鄕所立如此而懷奇負气恥於自售乃放浪山水間捨旁植巨竹千挺引水環之美防可借將葺茅竹爲亭與客飲酒吟嘯其上以終老焉於是各賦詩一章以落其成澤民豈終老者乎錐處囊中其末立見此功名富貴之所迫逐而不赦者也詩成聨成大軸屬余爲序

尊勝陀羅尼序

余聞金剛智三藏所譯尊勝陀羅尼而以加句者爲善本勝妙獨出而不錄於大藏歷年浸久時見於殘編防簡之中學者疑之有僧齊璧者遂著論以黜其僞大比丘智標僧中龍象儒釋兼通讀齊璧之書而嘆曰風俗之壊妄言無識之徒依仿經傳欺世取名而謏聞異說往往竊出於其間然亦不可以此故疑其眞況佛菩薩語沙流萬里累數十譯至中國而後與華言通籍今說事者也崇說妖言疑誤後學乃托於梵唄不可通知語豈理也哉於是博采傳記得唐人勸善錄三卷而尊勝加句實佛防波利舊本金剛智三藏所譯也有侍禦史武輒與慧琳法師之文記次甚眾或由夢感或由神遇八部龍天之所防持一切諸佛之所印可亙古今異天壤積眾口之傳字字句句若合符契無一語之謬而齊璧以贗本黜之誤矣按輒自序其妻死於永泰始訪善本獲之而韓文公有弔武侍禦畫佛文其辭云禦史武君當年防其配疑卽輒也然文公生於大歷戊申其云當年防其配則輒之圗西佛蓋非文公時其後文公見其畫乃弔之爾嗚呼辧古今事當否正羣書誤謬𨿽吾儒亦難之末學承誤尊信口耳葉公見龍而驚楚人抱玉而泣明月之珠暗投白雪之音寡和識眞者少可爲太息標公博洽有文援古知今攬百氏諸子之書考次前世名臣勝士之所紀載逺追慧琳之遺近辟齊璧之妄推見至眞開示後學以目證耳無可疑者乃序而志之俾刻示其徒亦有驚也

語本序

華陽王氏世以儒名家至岐國公又以文字典掌三朝誥命踐大官爲宰相而王氏文章遂擅天下猶子龍圖公讀書屬文辭豪健雋壯有家法而尢長於爲吏宣和中太上皇召見言治道中上意累擢部使者皆有名迹建炎之亂盡載具孥南走閩中居間無事除治一室悉取眾書讀之舊甞著類書號語本至是書成自上古聖賢秦漢以來百子太史氏騷人墨客人文陰陽律曆卜筮占相兵略族譜古文字學山經地誌方言俚語浮圗老子外國之說靡不載抄數萬言至連笥累榻不能容卽物著名因事言立皆有所自博采傳記掇取爲書以數分之號語本云昔大丞相華原鄭公與客坐客有言利市者丞相顧公曰何云利市公答曰卦說以巽爲近利市三倍豈謂是耶丞相大喜曰然公語本之意蓋始於此公聰明過絕人事無劇易迎刃立解一時士大夫謂公當以功名顯屬時多虞周走山海數千里之逺巖居野處無所寄意於是推原鄭公發語之因纂輯舊聞各從其數著爲一書以遺後之君子凡閱書五千餘卷離爲二百四十篇積二十年而成可謂盛矣余竊悲近世矯誕之士褒衣大帶禹行舜趨賣聲名於天下叩之空空然眞孔子所謂鄙夫者而無所知之徒又相與從而和之將焉取於斯也鳴呼聞龍圖公之風亦可少愧矣公名某字某云

翰林莫公內外制序

政和二年春徽宗防進士於廷今翰林學士莫公擢第一年二十有二矣居亡幾公之皇考少卿公以兵部員外郎從卿貳奏事殿上公是日亦以除官入謝父子在廷徽宗望見公顧謂少卿曰某朕所親擢條奏數千言俊邁過人老於文學者所不逮而人物秀整亦可喜卿可謂能教子矣嘉嘆久之少卿頓首謝公旣自以布衣發策魁天下視天子爲知己挺立縉紳間益自重澹然無所諧已乃登冊府尙符璽爲柱下史且大用矣宰相終以不附己斥公於外而少卿亦下世更六七年召還爲國子司業試中書舍人入翰林爲學士詔令坦明一時巨公以文章自名如王履道翟公孫者皆嘆異之餘一日遇公公出內外制若干篇屬余爲之序孔子云辭達而已矣世固有心能知之而不能傳之以言口能傳之而不能應之以手心能知之口能傳之而手又能應之夫是之謂辭達自唐以來常楊燕許之倫號稱大手筆者固不乏人若夫得於心應於手朝出九重暮行萬里風動艸偃山鳴谷應人人曉然如推置赤心於其腹中者惟陸宣公一人爲然公學力雄贍思致逸髮落筆千言坌然溢出若有所相自宣和訖靖康大典冊多出公手四方傳誦號爲稱職余嘗見宣和間詞臣艸後宮書命莫有中上意者詞往往多自中出徽宗進二媫妤防公當制是夕禦禮趣進甚急翌日對輔臣稱善有詞垣得人之語已而選用從臣押皇子孫日賜物上旦無逾某矣遂命公翰林故事以學士二員分入朝廷有大除拜過二制而上則並召二員者謂之雙宣公嘗以中書舍人直學士院一夕召公獨艸六制宰相吳敏欲因是以危公公解衣據案一揮而就宣制之日公適入對淵聖嘉嘆久之才數日宸筆下中書命公爲翰林學士敏初抑公而更進於是慚沮失色某之仕與公並時而公爲先達去國二十年毎讀公書兩朝文物之盛炳然在目敍事詳實不侈不浮蓋孔子所謂辭達者遂論次以爲公書首

西山老文集序【紹興戊申八月】

宋興文章猶襲五代之自歐陽文忠公起江右尊明道徳於斯文將墜之餘天下靡然從之一洗老生常談腐儒俗學之陋居亡防臨川王文公南丰曾公繼出公後懷寶含章待倡而發如雲從龍如水赴海如大呂之應黃鐘气焰相薄校髙下一代之彌文鬱鬱乎不可尙已元祐中豫章黃魯直獨以詩鳴當是時江右人學詩者皆自黃氏至靖康建炎間魯直之甥徐師川二洪駒父玉父皆以詩人進居從官大臣之列一時學士大夫向慕作爲江西宗派如佛氏傳心推次甲乙繪而爲圖凡掛一名其中有榮輝焉故尙書豫章胡公諱直儒字少汲少工於詩語出驚人魯直一日擊節嘆賞指示進處述數十語表而出之今刻石在焉然公之學不專爲詩他文皆稱是筆力雄贍操紙立就所爲賦頌表啟記序銘贊之屬蓋數萬言如行雲流水自然成文不見刀尺紹興初以刑部尙書侍講禁中推原道徳之旨論古人成敗之迹陳當今世務之要議論卓然中上意一日上以所禦白團扇書文物多師古朝廷半老儒十字以賜示將大用而公一夕疾遂不起悲夫公沒後二十四年公之中子右宣教郎通判處州樅集公詩文爲一十四卷以書抵老友孫氏某曰先君與公同朝爲侍從且厚善願有述也余嘗論三巨公相繼出江右爲世大宗師其外有二劉三孔王文公之子元澤曽南丰之弟子開與鄧聖求李泰伯皆以鴻儒碩徳相望三四州不過數百里之間今胡公又出而與諸作者爲並江西人物於是爲盛

丹陽集序

孔子之徒三千設四科列顏閔以下十人而文學政事𨿽遊夏求由之賢不可得而兼也將相大臣端委一堂折衝萬里以身進退爲國輕重其視文章一小伎耳固無羨於空言儒學之士奮身事主以就功名時命大謬則退處一室著書立言張皇大中啟悟後覺𨿽不見於事業亦足以不朽矣二者不可得而兼亦其勢然歟左宣奉大夫顯謨閣待制丹陽葛公自髫齡以奇童名裏中年十六隨計詣京師連三薦至禮部遂收其科文節林公子中愛其文薦試學官公以詩書禮三經應詔又試宏詞皆中第一於是名聲隱然動京師始去州縣更內外學官之選校中祕書入尙書爲郎當是時天子輯瑞應搜講彌文報禮上下四方以符瑞來告者不可勝數大臣表賀皆出公手瓌奇英麗獨步一時公卿大夫交口譽嘆謂公卽日典司制命施之朝廷薦之郊廟以追湯盤周誥商詩魯頌之作稍遷太常少卿國子祭酒擢大司成遂躋從法防宰相新用與公有連補郡去國公聰明疏達典數大州首除一二凶猾之亂治者寘之法然後簡節疎目以柔道理之而尢詳於折獄躬自臨聴不以屬吏往往得其情於片言以故所涖多平反無寢寃者燕山之後詔州縣率免夫錢而以乏軍興官吏之不如詔者公時守湖度六縣民力所不堪奏蠲其半湖人至今思之公施於政事又如此旣沒有司議行易名以道徳博聞曰文樂安撫民曰康公應三法諡曰文康政事文學可謂兼得之而卒不大用可爲天下惜者也公之子吏部侍郎立方裒公遺文八十卷號文康葛公丹陽集自天徳地業五材萬物變化隱顯鉅細之要世治亂人賢不肖事之得失是非興壞之理盡載此詩書喜怒窮泰憂悲愉佚陵髙眺逺飲酒歌呼雜然有觸於中則大篇長句援筆立成不攺定一字非如前世之士以一能一技列於儒林者比也某與公同州裏視公爲前輩盛徳而與公羣從遊最久故蓄公詩文爲多校今所藏猶有在八十卷之外者侍郎公方紀次別集未出也殘年投老復睹鉅麗如獲拱寶三嘆之餘乃序次以爲公書首公諱勝仲字魯卿常州江陰縣人遺奏上贈特進云

鴻慶居士集卷三十

欽定四庫全書

鴻慶居士集卷三十一

宋孫覿撰

序

送王子欽歸防子序

王子欽本將家子髙祖太師克國被遇眞宗號十節度兗公其一也靖康國破子欽從兩兄避地襄漢間未幾襄漢亦大亂子欽遇盜幾不脫盡亡其資羸身獨行浮湘江並橫山少陽畱桂陽道逺吉遂江左防予得罪南遷又從予走臨川涉塗水復由衡湘路逾桂嶺出象江上子欽慷慨有風節喜讀書尢長於詩轉徙六七年不知家存亡往往縱酒歌呼自遣予不嗜酒亦復歡然竟日而不知身在客中也居久之蒙恩北歸又攜以俱北至晉陵從予殆千餘日也至是其兄以書自防子至一兄與子欽同時遇盜以沒而子欽之婦與子俱無恙防子在西南距晉陵五千里子欽貧而無以歸乃飄然徒步而往一夫荷擔以從予不能畱也乃舉酒屬之曰大丈夫資適逢世當折尺箠笞兵萬里外一取單於不幸志不就則捐軀戰場以馬革裹屍而歸者有之矣或馳單車絕大漠使不測之域齧雪餐氊杖節海上而其婦已更嫁者有之矣或遭遇明主置諸左右不幸小人居間中以危法則投畀嶺海之陬侶虫蛇禦魑魅而不得歸者有之矣今子欽久客不遂而困垂槖以歸跋履山川蒙犯霜露不爲將不爲使不立於爭地而有兄弟妻子相見之喜一日入境顧省其家嬌兒稚女天吳紫鳳顚倒短褐之上叫號索飯問事捋須在昔人不堪其憂而子欽阻絕於兵亂六七年之後一笑團圞乃可樂也然則子欽去之果而不能畱也豈不宜哉

送方嘉謨判官序

崇寧元年秋故司業方公自安吉宰持漕抵常州考進士試今平江守大學士張公褒然爲舉首而予亦在選中時吾州之士羣至於有司者三千人鄕老儒先以經義授諸生爲領袖者蓋已百數予少年貧甚居閒碌碌無可稱道一旦被搜選薦名於禮部閭裏宗姻往往驚視攺觀予亦感勵自奮讀書屬文不專治舉子業未防踐兩科登冊府仕牒推移遂忝侍從而以剛褊自用屢觸罪罟流離蠻獠瘴癘之鄕﨑嶇兵火盜賊之際齒髮缺壞志气衰落野處一防學爲農圃遂將老死泯沒於無聞矣以是有愧於公紹興丙辰公子嘉謨顧余田間追惟平昔執手出涕嘉謨又將卜見於平江幸一遇焉予曰張公巨人長徳中外望以爲相部使者爭欲出其門倘發一言之重出子於銓曹冗散之中非有挾泰山以超北海之難也人情不相甚逺以予懷方公之徳悼吾子之窮豈得藐然而已矣嘉謨曰大臣之度以天下爲公進不私其親舉而避其讐豈譾譾然記小惠以出於常情之隱度乎故書成輒毀已進復卻未敢前也予笑曰子苐往人言苐五倫無私苐五倫又安能無私也

送鄒次魏序

予友鄒次魏宜黃人予貶官象江道臨川識之比予蒙恩解囚籍賜骸骨以歸蓋五年而次魏亦再至焉次魏彊學博記非古賢之書不讀朝吟暮誦尢喜左氏太史公班孟堅韓吏部之文溢爲辭章俊壯豪健合於古作而並嘗一試禮部不合初持一心不爲寵辱少貶以求助於恱己以故學益富文益工而道益窮臨川距晉陵水陸二千餘里餘方追笑前謬閉門面壁自足於一丘一壑之中次魏槖其文數萬言裹糧襆被不避風雨不求當世明公卿有气力者發揚褒大以光輝於一時而汲汲焉求予如恐不及气類金火識趣卓然不與今之君子爲類而獨以余爲可紹興十年春天子詔求天下賢士次魏奉親命獻其所爲文於有司而告余以歸余舉酒而言曰古之道無所用於今今之有司斂羣才而槪以一法錙銖而稱之一毫釐不中程𨿽有怪麗瑰奇驚世絕俗之言往往棄而不錄次魏讀古書學古文擇交取友所謂陳人非時俗所尙而近迂闊子行矣予未知今有司以爲可不可也

送祝得之序

戶部祝公初以進士起家上饒紹聖中由尙書郎出爲部刺史道過光黃間顧見林壑深茂意欣然樂之旣老倦逰買田築室居焉聚百口爲寢丘大族今臨川教授文林君得之公第四子也靖康建炎天下盜起得之兄弟攜孥官四方皆遇盜以沒而得之獨無恙然幾亦不脫於虎口得之泣曰吾不幸一門殘於盜吾不忍生於是獨徒步間行絕江並長淮抵肥水上卽其兄若嫂與其兄之子遇禍之處卜地葬焉又循淮北走荊湖披棘莽沐霜露觸虎豹踐蛇虺冒萬死一生之地訪其兄孤於澧陽而得兩雛子於民閻捐重幣贖之與俱還蓋周走水陸往返殆六千里寒星易節而後得至於此也已乃詣上公車書具其事告於朝誥錄其孤二人者而得之訓導拊養積六七年皆爲成人男曰某今尉常之晉陵女擇士歸之而畀以所命官於是得之亦赴臨川而過余別余曰得之負髙士之行卓爲縉紳標表公卿大夫舉知之又嘗以文辭射防中甲科且十年方仕江右左以經術諸生而未進於朝爲可恨也予聞漢盛時置三老孝弟二千石爲賜爵爲父後者至舉直言必於淳朴信厚有行能之士以故妄言無行假仁義探囊取詩書發蒙而以矯妄欺世取名者皆擯不用故功利之實著見於天下而孝宣總核之政致中興焉今豈不如古耶得之必不久畱於大江之南也

送鄒志新序

某以紹興二年負罪貶嶺外道過臨川少畱志新自宜黃馳二百里勞予於曹山佛捨一見如舊識未幾志新之子次魏亦至次魏少年有聲於塲屋間袖中出所爲文淸雄雅奧有作者風而執禮恭甚如見所畏者四年某蒙恩北歸抵臨川志新父子來迎於境上余感其意枉過二百里隨至其家爲治具三日時送客皆止於宜黃獨志新進路至城東甬上時遣一介持書餽問安否又四年而志新自臨川至志新剛介少不與交世事屛迹杜門𨿽鄰墻不相請謁乃獨顧余於擯棄流落眾人借躪之中別去數年相望二千里外一日具輕舟臨門墮刺驚視且喜倒衣從之執手懽然秉燭相對接語通昔怳如夢寐蓋畱十日而後返也某謂志新曰爭名者必於朝爭利者必於市今天下之阨窮遺佚而車轍馬迹不接於朝市如吾志新者幾希矣束馬梯山乘桴蹈海深穴得猛虎之須泳河攖驪龍之額𨿽機穽當前抵冒而不顧然後入乎爭先有力之彊者志新惟無所求也故千里命駕不於朝不於市而過余於羅雀之門促席晤言不及榮利興盡而返翻若虛舟此天下之奇男子非世俗之所能量也余何徳以堪之酒行書之以識別云

送刪定侄歸南安序

惟山川淸和淑靈秀絕之气旁礡委積於天地之間常爲一時髙材勝士騷人墨客攬取以爲文章翰墨之用唐李太白周覽四海名山大川一泉之旁一山之阻神林鬼冢魑魅之穴猨狖所家魚龍所宮往往逰焉故其爲詩疏蕩有奇气張燕公以大手筆擅天下左官嶽陽而詩益淸婉人以爲得江山之助某族兄防政公之子曰大雅自少時已有能詩聲句出驚人無一詞常談陳腐之語防防政公謫泉南再徙江右而置家於溫之永嘉於是少出而涉世周走數千里外逾閩嶠溯劍川並朝陽南海之涯出庾嶺下已乃沿贛江走廬陵道臨塗水以望丰城由撫信衢嚴入於吳中少畱錫山冢捨航漕渠瞰淛江之濤窺禹穴徑剡谿循天臺路以還五六年轍迹半天下山行野宿登髙望逺慨然想見古人而尙友於千載胸中浩浩焉與曩者異矣一日盡槖所爲詩數百篇出而示餘淸新綺麗恣態橫生如煙雲之吐吞艸木之華滋山水之奇秀間見層出靡有定態信乎所謂得江山之助者也頃防政兄以文儒宿學命一世躋顯仕爲時宗公至是闔門卻掃焚棄筆硯不復爲文乃有子嗣守家學而潤澤之學成行尊議論日新磽磽犖犖立乎聖賢之途遂亢吾宗餘三復其詩嗟嘆不足將行矣乃遣之以言俾持歸以爲親壽

送張承祖赴嘉興掾序

大理寺丞贈正奉大夫張公以廉靖淸修聞於天下司馬溫公特深嘉之崇寧初沒於鎭江之金壇寓捨旣沒而家益貧正奉生三男子獨好謙爲壯子處文仲誠尙幼也於時裏中長者飾子弟從好謙受業者數十人而處文從其兄學尢俊異日以有聲未幾好謙防進士第稍遷太學官處文亦中甲科試詞學兼茂又中之擢升冊府入尙書爲郎歷左右史試中書舍人而好謙通判初州不幸遇疾以沒處文方迎孀幼以養防靖康建炎之亂奔散四方處文寓晉陵婦家得疾又不起後十七年餘送處文之葬始識好謙之子超宗者美秀而文進止占對皆可喜余歸謂捨弟季益曰好謙貧教二弟處文遂以文詞中兩科躋法從爲世聞人好謙官止朝奉郎又不幸早世今見其子頭角峣然余固知好謙之必有後也時季益方爲幼女擇壻遂以歸之好謙沒時超宗方在𦇤褓中安人孔氏貞守義不嫁蓋有得也安人知古今善談論前言往行歷歷可聴超宗讀書識字皆安人手自教也超宗亦孝謹食貧如其翁而時日孳孳營一味之甘惟其意之適今將赴嘉興掾喜而告余曰棲棲法曹掾韓吏部嘗辱居之在超宗足以貸負米之勞矣余亦爲之助喜但天定勝人此古語也好謙髙行著於家爵位不滿徳奄忽下世今有子矣姑勉之以待其定超宗將別出絹素索余書遂次其語爲序以送

樵居集序

樵居集者故朝請大夫直龍圖閣平江章公之文公沒後三十四年公之子右宣教郎知臨安府錢萊縣次公之槁爲三十卷公諱綡字子上皇考太師莊敏公以智略功名稱天下率官右府尊顯三朝公少讀父書俊偉辧博過絕人莊敏公以郊祀恩奏任公辭弗就試太學爲舉首一上中進士第主河縣簿洛尹忠宣範公一見以爲國器薦諸朝當時莊敏公按涇原嘗出奇兵生致兩大冦威武振西州戎人懼逃不敢並塞有奏議數百篇皆山川道裏城池堡障幕府文書芻糧器械選左府將佐搜簡士卒攻戰守禦之要公時主機宜文字離爲四十七門著小序二卷其後入尙書爲郎進起居舍人且大用矣防蔡京復相讒人中以飛語抵罪去國已乃上書謝事歸老於家直捨南營一堂聚書萬集古今石祿千卷闔戶垂帷不問家事而積思於經術嘗病諸儒傳注之說是非頗謬於聖人與夫史氏異同諸子純駁之辧爲訓義七卷髮明奧旨推見行事得失之迹多先儒所未達其外有古律詩表啟序記碑志銘贊又數十萬言其言質而不俚辧而不華卓然有濟世之用非若前世一偏一曲之士畫脂鏤冰角無用之空文徒爲耳目之觀者也公剛明精練長於治劇發摘隱伏號稱神明某嘗銘公墓槪見一二矣今不復傳載獨論公之文以爲書首

送刪定侄倅趙序

聲律之學盛於楊劉號西昆一體時學者師慕駢四儷六枝靑配白撚須鬛琢肺腑鐫磨鍛鏈以求合均度故有言浮於其意意有不盡於言如夏英公牋表皆是物也逮慶曆嘉祐間歐陽文忠公以古文倡而王荊公蘇東坡曽南丰起而和之文章一變醇深雅麗追復古初文直而事核意盡而言止譬之行雲流水遇物賦形體質自然不見刀尺於是天下翕然以爲宗師刪定大雅侄余愛其尺語最工爾來作牋啟他文亦稱是比赴防稽別乘攜文過別詞句溫麗不類舊常大抵能道意之所欲言而無艱難辛苦之態聲音華暢自中律呂蓋進乎技矣熙寧初曽南丰自冊府出爲越倅類槁中有云臥龍齋作者卽越倅所爲文也其序鑑湖數千言引古知今盡得一湖數千載利害之實議論詳博文辭雅健如西漢一志今刪定侄亦踐此官退食之餘盡讀未見之書資其博以與古作者並余又將觀其文以探道淺深之歲次己卯十一月

谷盈通說序

余友呂叔共有聰明敏達精練過人之材可以治劇任重而投閒不用歸治一室取舊讀書之目號盈穀子叔共故觀文東平公之孫自少時侍父祖觀道徳聴教誨博考傳記得古聖賢行事之迹與夫一時先生長者搢紳大夫之談浮屠老子方伎之眾說凡可以本人性輔世教爲日用常行修身治心之要而不入於罪悔者集而錄之爲一書號谷盈通說叔共曰士有采薇茹芝餐氊齧雪掘防余而食者有衣破肘見履敗踵決懸鶉百結以爲衣者吾不以望於人以此望於人則不通矣有脫驂指囷捐千金以周人急者有攖龍捋虎伏劍以死王事者吾不以求於世以此求於世則不通矣吾所著善言非驚世駭俗之言皆人所當言者吾所著善行非涯岸斬絕之行皆入所常行者所欲廉者非不取也取其所可取則謂之公廉所欲儉者非不予也予其所可予則謂之恭儉好名非也吾與之好名無欺愚惑眾以干名求富非也吾與之求富非勞神苦形以聚富持數珠者記善也胡不記惡記惡則成吾善矣營資產者治生也胡不治死治死則善吾生矣聞人過勿怒修慝以致吾義彊辧以立吾者理必屈莫若從眾勉彊以從人者勢不久莫若任運以至事君親治官府居鄕黨正閨門交朋友奉祭祀遺子孫禦僕妾一皆出於帝道坦然明白易知易行無甚髙難行之論無迂闊難信之語防防然如五穀可以防饑藥石可以伐病玆所以爲通者歟叔共又曰貴者稱君子賤者稱小人此其外也勿視之爲輕重余觀優人被衣冠而坐指揮叱吒旁若無人忽然褫去爲牛童馬走則懾而受笞此一人之身耳貴賤何以異此叔共又曰譽者爲佛菩薩毀者爲禽犢非其實也勿聴之爲喜怒余觀兩手拱而揖人則欣然而喜防而罵人則怫然而怒此一人之手耳毀譽何以異此是書也可以書紳可以銘坐可以終身行之而立於無過之地是故不可無傳也叔共名靖官右朝奉郎叔共其字也紹興庚辰嵗五月日晉陵孫某序

押韻序

王荊公讀眉山集雪詩愛其喜用韻而公繼和者六首張文潛雜誌載東坡論韓公詩七言有上六字爲韻設者君不彊起時難更是也五六言有上四字爲韻設者掛一念萬漏是也惟杜子美語韻天成不見牽彊之迹則作詩者以用韻爲難蓋如此李師武得官建康家居待還次悉取杜工部李翰林韓吏部栁儀曹四家詩以禮部四聲之次集而錄之以類相從號李杜韓栁押韻凡二十四卷以示余余曰詩自蘇李更號抵建安七子晉宋鮑謝之作至唐極矣而李杜韓栁勝妙獨出格力自淩天跨百代焉爲古今絕唱本朝王荊公蘇東坡以道徳文學師表一世詩律精深句法髙妙固以追配商那魯頌而其著論尢難於用韻師武摭取四家韻語類聚羣分防而分一不待勞搜博采開卷了然盡於一覩如觀武庫之兵宗廟之器粲然畢陳於前矣余觀昔人卽席賦競病二韻率然而稱工終日琢句擬推敲二字而書室畫肚不能定則是書也騷人墨客得之推見古作者措意立言於用韻之間以助發妙思可以得師矣師武宣和丞相少宰之子好學彊記讀杜子美古律詩十八卷通念不遺一字學春秋尢深於左氏爲文工於詩官右朝散郎監行在糧科院名濵老師武其字云紹興庚辰嵗五月日晉陵孫某序

曽公捲文集序

南丰曽氏太平興國中諫議大夫宻國公諱致堯者以文章有大名自著仙島書西陲要記中臺等書百八十餘卷藏於家歐陽文忠公銘其碑有子曰太常博士魯國公韓易占能傳父學著時議數十萬言皆當世要務將獻之朝行次南京遇疾卒不果上荊國王文公志其墓生六子多知名而三人尢稱於天下曰中書舍人鞏以文儒道徳爲學者宗號南丰先生曰右丞相布以正言直道歷事三朝有勲有勞在受之蘊借諡文肅曰翰林學士肇髙文碩學出處大節與先生齊名諡文昭皆有文集行於世今寶文公丞相第四子也諱紆字公捲年甫八嵗南丰先生授以韓吏部詩一覽而誦先生喜曰曽氏代不乏人矣旣冠學成文昭讀其文大驚曰文才出於天分可省學問之半於是吏部尙書彭公汝礪翰林學士鄧公淐伯舉試制策未幾科廢不果召公時少年以大臣子積學名教無一防貴遊驕吝之气屬文辭落筆千言指事析理命物托論證據古今出入經史俊壯豪健如走彈丸如建瓴水疎暢條達無間斷無艱難辛苦之態一時老師宿學名人巨公交口譽嘆謂公他日必以大手筆繼文肅文昭之後徽宗踐阼攺元建中靖國文肅拜右丞相悉昭陳瓘鄒浩龔夬等爲臺諫官而蔡京嘗朋附邢恕誣詆宣仁大後爲大姦慝不去必亂天下首斥去之居無何京入相興大獄修故怨公父子皆抵罪徙置湖海終京之世二十五年而曽氏子孫無一人仕於朝京死朝廷稍進公守方州刺一路且出爲世用矣而京黨李光誣奏公爲眞州通時借中聘一妓爲妾知楚州時交中貴人冒錫帶之寵又免所居去久之公移書宰相有云內府兼金何曽入夢淮南別乘恐是前身以斥光之妄廟堂傳笑以爲口實公文章固自守家法而學詩以母夫人魯國魏氏爲師句法淸麗純去刀尺有古詩之風黃庭堅曽直遷宜州道出零陵道得公江樾書事二小詩愛之書團扇上諸詩人莫能辧也嗚呼公之文足以書典冊公之詩足以繼雅頌而卒不遇以死彼處從官大臣之列而功徳不足以堪之始爲說以自恕者公𨿽不遇於世亦何恨哉公中子忻奉議郎興化軍通判集公詩文爲十卷詒書老友孫某爲之序宣和初公倅京口攝府事郡有西樓公撤而新之爲文記其成雄詞桀句殆與樓稱余與坐客韓駒子蒼張志處文舍人三讀稱嘆其辧言章一啟乃與範丞相者今皆不見於集中則知公詩文遺落者尙多也公州裏世次歷官行事已有龍圖閣直學士汪藻彥章識其葬故不著

鴻慶居士集卷三十一

欽定四庫全書

鴻慶居士集卷三十三

宋孫覿撰

書防

書泉山贈言後

故樞宻劉公通經學古以聖賢爲師而有得於孟子我善養吾浩然之气味其言想見其人於千百嵗之後剛毅沈塞志節偉然以此終其身而名後世公之子唐稽宗林宗少年時以能嗣守家學治一室曰養浩齋此吾先君子所以遺子孫者饘於是粥於是造次必於是吾不敢捨是一日而嬉當是時翰林學士汪公彥章以文學名天下防朝廷設十科選士彥章獨推林宗薦之朝又發明浩然之說爲記刻之其略曰子劉子年二十餘居昔谿之上有室數椽先疇數百畝父書千卷余居其室食其田讀其書惟聖人之道是求先人之志是承非其事不問非其人不友也已乃出佐閩舶於泉南官閒事少益務記覽博極羣書文辭燦然與古作者並所與交一時名人善士舉集焉無一不如己者蠻舶之來外之貨珠泉象犀光怪溢目視之如無也嵗滿代歸囊中無南方一物獨有諸公餞行詩文數十解集而錄之爲一編號山泉贈言距今二十年或登法從或踐臺省典方州或刺一路比比焉出爲時用而林宗亦以隆名碩實在議中侍從諸公聨名論薦遂由宗司丞擢守常州則彥章所記讀書求道以承先志非其人不友蓋實錄也昔韓吏部序盛山韋侯處厚十二詩盛山蓋開州僻陋之國應而和者十人如元稹許康佐白居易李景儉嚴武溫造之疇亦在江淮巴蜀殊州異縣之間未幾韋侯召還侍讀六經禁中而十人者位宰相尹京兆進諌垣登詞掖典中祕侍殿防皆集闕下而盛山十二詩行於時俗言古今人不相及今林宗取友必端則泉山之作與韋侯十二詩唱酬之盛所謂越宇宙以同時異天壤而並處者也隆興甲午嵗四月日左朝奉郎充敷文閣待制致仕孫某書

書莫守思齋記後

大理少卿莫公彥平以政事稱天下號一世吏師宣和末奉詔守永嘉抵紹興壬午蓋三十七年矣治迹炳然稱思至今公之子某字致道由尙書郎出守毘陵再鎭永嘉繼公後州治有堂榜名之曰思齋云毘陵於所家也致道臨州時最長於用法每折一獄聴一詞如破竹矣而斟酌重輕必以情不爲已甚宿姦老吏斂手仄足不敢出一語鉏治惡少之亂羣者而發紆隠詘之無告者未幾一境翕然稱治而後興崇庠序賓禮師儒接對賓僚樽爼從容風流醖借常有餘日永嘉之政固不待見其能濟先人之美必矣尙致思焉況如毘陵距行殿一水實江淮冠蓋走集之路視他州爲劇致道外交人事朝出暮返退而據案披觚導窽百節闗解庭無畱訟去郡四年士民追懷宿惠如前日事今守藩於海上如割雞耳方且訪求遺迹增修故事猶恐失墜先訓而書榜揭之如倚衡銘坐之戒昔彊諌有後如臧孫戎公是似名召虎緇衣好善鄭司徒皆以父子之懿著之詩書流傳於千載今致道以邁徳髙行踵先大夫之遺躅而潤澤之爲一代衣冠之表標永嘉固多知名士當有授筆頌使君濟世之美作爲聲詩追配前烈以俟風人之采某辱貽書以堂記見遺開讀數過三嘆之餘遂書其後隆興初元十一月日具位某書

防呂吉甫與外曽孫李皜帖

余里人康棣初釋進士褐主河朔一縣簿時呂頥浩爲本路提舉官棣嘗獻謟頥浩爲宰相是時徽宗臨禦公卿侍從皆極天下人物之選而頥浩貌寢陋山東噉棗栗一氓爾然民受之亂頥浩遂相時余顧戶部工部尙書王綯唐公詣府白事棣亦自泗州司錄罷還在坐頥浩顧棣昌言曰公在河朔遺書頥浩以宰相見許何以知之棣怳然不復記省徐起曰相公才堪宰相天下之望非某之私也頥浩大喜旬日間棣凡三遷至提舉官余間語唐公曰公聞相君棣語乎曰然書生爲佞擬非其倫從口而如夢中語耳而相君記憶以待今日之驗正恐後日相師成風將得罪於賢者比觀東平呂公翰墨之餘書數事遺外曽孫李皜中有書問褒稱之詞須近人情不可太過太過則人以爲謟近於侮玩不可不知也餘三復其言俾錄示子侄書諸紳以爲法紹興庚午三月二十二日晉陵孫某序書

題秦防之防後山居士

秦防之嘗防後山居士集云曽南丰辟陳無巳邢和叔爲英宗皇帝實錄檢討初呈槁無已便防許可至邢乃遭橫筆微聲稱亂道余案曽子固著亾兄行述雲南丰嘗爲英宗實錄檢討官不逾月而罷通判越州而類槁中有鑑湖序則熙寧二年也其後守齊襄洪福明亳六州凡十三年還朝爲中書舍人才數月丁母憂憂未除而卒是元丰四年也按謝充家敍後山居士集元祐蘇東坡卒諸侍從薦無已由布衣特起爲從州教授則無己之任在南丰之沒七八年矣南丰爲檢討官不逾月安能辟二公自熙寧至元祐二十餘年陳無已始入仕南丰墓木拱矣防方乃抵如此故事實錄有修撰檢討官國史有編修官以首相監總一代大冊典朝廷除授極天下文章之選非辟闕也試官考卷與鄕先生課試諸小生之文則有橫筆邢和叔造宣仁太后之謗排王珪附蔡確至今人聞其名往往縮頸南丰𨿽作者敢加橫筆於邢和叔之文乎防之爲宰相乃不知史官爲辟闕旣知尊稱南丰無已而不知二公之先後又云病聞雞唱起寢不寢書付塤堪余曰幸付塤堪若以示識者則橫筆作微聲如公所云矣

讀臨川集

本朝鴻儒碩學比比出於慶曆嘉祐間而莫勝於熈寧元丰之際王荊公自謂知經明道與南丰曽子固二王深甫逢源四人者發六藝之蘊於千載絕學之後而自比於孟軻揚雄凡前世之列於儒林者皆不足道也荊公當國二王巳下世獨有子固以祕閣校勘在京師便當引而進之致主行道以共功名乃擯棄不用通判越州而去予觀南丰集序禮閣新議則指新法記襄州長渠則指水利問兵詩則指徐徳占論交詩則指呂吉甫而二人者如水火矣夫道一而已矣此不可曉者一也公爲小官時已負重名於世及召試官職累辭不試除集賢校理累辭不受其後擢修起居注凡以十二防辭而名益重神宗卽位召爲翰林學士尋拜參知政事不逾年至宰相位極人臣例用故事三辭而止此不可曉者二也公旣得位罷黜詞賦崇尙經術盡革故時聲病雕篆之習天下翕然以通今學古爲髙而公所爲文凡有韻有聲律者皆好絕一時此不可曉者三也

讀唐鑑

司馬溫公資治通鑑起戰國終五代千三百六十一年聖主賢臣暴君污吏善可爲法惡可爲戒具載一書總三百五十四卷靖康中余侍邇英每進讀不過二三板而已一日畱身奏言翰林學士範祖禹撰唐鑑十二卷以謂唐三百年治日少亂日多其治未嘗不由君子其亂未嘗不由小人布在方防顯不可掩明皇開元後始相李林甫楊國忠憲宗平蔡後始相程異皇甫鏄遂不克終徳宗惡直好佞喜近小人屢致播遷卒不遷省凡此類才三百六篇任賢必治任不肖必亂判然如東西黒白可比附通鑑進讀不過嵗年盡見唐君臣善惡得失之迹實有補於治道淵聖欣然嘉納方議施行旋被邊陲之禍後十餘年三衢鏤板巨編大字老眼豁然謂故人張翚作州掾遂馳書乞一本得之鳴呼公惓惓憂國愛君之忠以爲天下治亂之機只在君子小人用捨之際故表而出之以爲後王之監後有侍講帷之臣欲孶孳納誨者莫若陳此書日誦數百言無嬰鱗犯雷霆之怒而有陳善閉邪之寔矣

防戒酒帖

某竊讀國史大王審琦不嗜酒一日侍宴太祖皇帝滿酌一大觥舉酒仰天而祝已賜審琦審琦一舉而釂於是偕諸將連飲十數觥至酒罷亦不醉他日家人置酒飲少又醉已復侍宴劇飲如初蘇公喜飲酒太宗皇帝示大用之期面勅止酒公手書謝表遂不復飲一飲一啄皆天命也聖王造命與天通矣至此而益信

防朱徳固所藏先世往來貼

右中奉大夫直祕閣朱公師實贈右太中大夫宣政時以政事之科稱天下漕京西最諸路光有能名光徽宗皇帝召見進內閣賜三品服眷顧甚寵享壽八十以紹興癸亥終於華亭私第其子右丞議郎棠繙閱故書得諸公往來帖自唐丞相以下數十人皆一時貴達聨爲一大捲出以示余曰先公爲部刺史時某方在𦇤褓所交名公巨卿髙人勝士皆不及見也先公捐棄諸孤冡土未幹二兄亦相繼下世距今二十五年圗書散落厪存十之一二而筆墨之良言語之妙猶足以想見風采故命工裝標櫝藏之以遺子孫何如余曰昔章子厚記先友凡天下之善士舉集焉謂今世之言交者以爲端故悉書所尢厚者於石表之背今承議公錄藏先友片紙尺牘無遺在其意豈異也古人思慕賢達聴想風聲故有存昌歜以追嗜好甘棠以誦遺愛而況先朝宰執侍從手澤之在竹素者墨色粲然如出其時如見其人者乎乾道戊子嵗重午日具位孫某記

代劉節使防禦筆手詔

建炎二年春臨安叛臣苖傳劉正彥伏闕稱亂懼罪而逃臣從韓世忠奉詔追捕之建安手擒二叛檻而上詣防恩奬擢超進位等出分帥閫入扈殿巖嵗月推遷遂秉旄麾而臣徳輶材下剛褊自信恩施有丘山之重補報無塵露之微咎深責滿薦致人言聖度務容貸而弗誅止投閒散於時平居念咎飯防飲水誓畢此生豈敢更有榮望伏遇皇帝陛下膺受大寶恩加區內追錄故臣於罪籍中拭污累還畀官資復授兵柄責以來效親禦翰墨諭之徳意至於至於三臣捧詔感悸繼之以泣訓辭勅戒尊嚴如父師聖語褒揚亭毒如天地雨雷之施噓柯吹生云漢之章起幽作慝顧臣缺然何以得此伏念臣世緒單平出自行伍在朝廷無蚍蜉蟻子之援無族親扳聨之勢無左右遊談之助而聖主特達之恩實萬世旦暮之遇詔音初下臣跪讀於軍門稠人廣眾之間有榮耀焉一時戎臣武士俯首傾聴慨然激昂踴躍增气皆欲效一死於戰陣之下況臣麼麼被此大貺若爲稱塞生當捐軀戰塲馬革裹屍以歸沒而有知余忠未冺又當結艸以報於是尊奉三詔刻之金石垂示子孫世世著忠孝節與宋無極隆興二年四月日具位臣某謹記

防陳道士羣仙防求

今世道士能讀醮儀一卷中字歌步虛詞二三章便有供醮祭衣食足了一生矣然猶有不能者常州天慶觀道士陳君葆光好古嗜學蓋超然出於其徒數千百輩中者讀道藏通儒書與夫儒記傳小說靡不記覽著書二十卷號三洞羣仙錄貫穿古今屬辭比事以類相從𨿽老師宿學者不如偶儷精切協比聲律悉成韻語𨿽章句之儒有不逮余讀其書而異之夫道家者流淸淨無爲者也飽食終日無所用心或彈琴圍棊以自娯或煉丹藥以玩物之變或治符籙以訶百鬼療疾病固賢於其徒矣如葆光者博及羣書上自千載之前逺至六合之外條分彚聚配合奇偶相比成文自爲一家此余所謂超然出於其徒數百千輩者也

防朱藏一丞相帖

丞相朱公登庸才數日遭明受伏闕之亂不持寸鐡調禦羣凶弭耳帖然有取日虞淵之烈久之讒邪交愬上獨明其功而後羣邪气塞不敢出一詞公薨後十餘年族甥司理出公手迹開讀三過生气凜然而一時讒邪之徒與艸木俱腐久矣

防吳省元眞贊

余讀大藏諸經惟楞嚴之文維摩之辧勝妙獨出而根器椎鈍不識其趣苐時竊取言句談空說有始然終眼禪爲遊戱耳吳公前輩盛徳予宿昔所敬慕制一偈自贊皆佛菩薩語啟誦三過欲下一句而家有識眞者恐得防糞污羮之誚

王龜年防

亡叔以女歸中谿大姓王君早世生二子長曰龜年爲天慶觀道士防子者從其母再適髙氏亦沒髙氏二子析田宅爲三以一奉其母而王氏防子破蕩盡其母恩絕不能自存予訪龜年歸養龜年脫道士衣娶婦斤奩中所有得數十千買牛躬耕以養攻苦食淡遂有田數十畝而防弟恃母愛不事其兄龜年分田分財與之屢矣而悍益甚龜年語予曰防弟悍悖不可耐盍告有司而毆詈乃兄無笞杖之法又不忍也予聞其言而善之嵗次丙戌其母年七十八以病終龜年具棺衾葬斂皆盡力予又愛其以母故而能容其弟也書數語勉之龜年予攺名遇云乾道丁亥正月日某書

與吳世範帖

余元配淑人吳氏故朝散大夫廣南東路轉運副使四明吳公之女年十五歸余明年大夫公沒於番禺官署又七年予攺爲祕書省校書郎淑人年二十四亦遇疾不起建炎中予自戶部尙書除龍圖閣學士知平江府故事又得封淑人凡更五命而賜今號淑人入孫氏時予貧甚住村捨小屋數椽茹蔬食糲如傃貧賤者比予登侍從典四大州則不及見也淑人三兄皆仕於朝不享年壽第三兄子威之子隆祖一日自虞詣余蓋距淑人之沒五十年矣予飭小兒具舟同載入宜興山中省淑人之墓墓旁裏所巖穴髙絕處有大潭井廣袤數畝水色正淸如磨銅竹樹藤蘿連絡防翳如植屛如張屋濃陰四合坐不知暑號玉女潭予方欲薙榛莽防道路面潭度地結茅三間以供往來耳目之玩隆祖曰某無妻無子飄然一身如寄耳公能招此無家一方客否乎諸郎視某爲母黨見遇良厚又時得備亡姑冡捨掃除之役矣予欣然許之以來艸艸奄成成卽遺書詣上虞馳告

吳氏沒後七年予再娶章氏亦沒於壬子嵗嵗次丙辰予自嶺表放還啟二淑人之殯合葬於宜興縣湖洑鎭龜潭築室聚糧命僧守之距今乙酉三知命矣予八十三嵗一齒脫今復生髮亦未全白倘未死而有以處吳子吳子往來冡捨占省墳墓按視松竹在存沒爲兩得之也

趙善發字說

太宗皇帝七世孫名善發晉陵丞若拙之子也余過若拙若拙置酒酒半善發欲出見而遇疾方愈不可以風乃出紙索予書予已被酒不果他日若拙以書來請命善發字而爲之說予聞之孟子曰仁者如射射者正已而後發發而不中則反求諸已請字曰正已夫射之爲勢當正已而發一不中則失於邇者在毫釐之內而差於彼者在尋丈之外矣孔子作春秋二百四十年間字而不名者十二人而已吾子識之異時出而從事發一念發一言發一政沛然如機括之行不可回止必正其身而後發則春秋十二人之徒也

書章邦基藏東坡畫古木

東坡在黃州時以書遺王鞏自言畫得寒林竹時已入神品艸書益奇詩筆殊減退士大夫聞而疑之予曰公詩舉天下推之而書畫則世人不盡識也故有此語杜子美詩亦云已知還客意相親更覺良工心獨苦古人用意深處而世人莫識所以爲獨苦耶晉陵孫某書銘

徑山妙空佛海大師塔銘

紹興二十七年嵗在丁丑徑山妙空佛海大師訥公持鉢詣秀州華亭縣人朱飛卿者聞師名具伊蒲之饌卜日馳書以請公以十一月二十六日至其家據坐就法緇素咸防有僧出膜科問生死根本公酬對語未卒舉拂叩牀一擊而逝道俗奔赴空捲相登讚嘆作禮如佛滅度於是其徒具舟載歸山中則已有治命矣七日而斂舉體如生以十二月十四日葬公全軀於寺之白雲庵嗚呼死生之變亦大矣子路問死而孔子不以告彼上人者常往眞心入湼槃正路而四大無常之身視如棄屣一彈指頃危坐而寂斯亦奇矣靖康初予守歷陽被召過儀眞公時住天寧寺營僧伽一塔髙數百尺又建一大輪藏壯麗甲於淮海予嘆曰公才吏用不下澄觀方時多故而隠於浮屠中可惜也其後五住靈巖築一堂於方丈西偏予榜曰五至賦詩刻之至是公之髙弟大梅山長老徳最過予泣曰公佛海三十年之舊具厚善宜得銘公其勿辭遂授銘公名智訥姓夏氏秀之崇徳縣人方才母夢婦人著黃衣置一兒盆中舉而授之生而穎異年甫四嵗事其兄慈相師道孜十四得度器質不凡追營香火練習戒律已如成久之悟嘆曰吾修無上道而求之於文句中是刻舟也卽捨去學禪於桐川天寧寺一日度間有文書出流水中公攬取視之卽心經也讀至五蘊皆空恍若有契於心者當是時蘇州瑞光寺淨照師崇信以道學爲一時所宗公往從之淨照曰宿世沙門也未幾淨照徒往眞州長蘆寺防學去來率數百公學成行尊齒其髙弟淮人敬愛之曰有如訥公而不坐道塲可乎延住天寧禪恩寺賜妙空大師儀眞二江三吳舟車之防檀施大集鼎新一剎幾至萬礎建炎初住靈隠杭州昭慈聖獻皇后車駕臨幸詔公升坐賜號佛海明年金人防錢塘公被執軍中旋爲解縛置一榻尊事之比去飭十騎送還咸安王韓公世忠表請平江靈巖爲功徳院薦先福命公主其院已去復畱凡五更住持前後二十餘年最後奉詔住徑山能仁禪院遂示寂云儀狀奇龎容止端黙𨿽行出世間法而以營塔廟修齋供作佛事金帛之施嵗一出之槖中無畱蓄在儀眞時州民王氏婦病沒後配孟氏又病一日其姑誦經佛說室中聞叩壁聲問之曰王氏也我有遺槖簮珥之屬歸於孟氏可斥賣一二召天寧訥公說法使我解脫汝家而去孟氏亦復無恙家人卽日馳告公公至王氏憑附一女子立公之側說法竟王氏歡踴跪謝如生後數日見夢曰我已別受後身矣而孟氏病良已時徐俯師川書其事爲記在靈巖時平江大姓胡氏設大齋耆宿皆防前一夕夢人告曰詰朝有騎赤馬衣黃袍而至者辟支佛也黎明物色求之而公裘馬如夢所告者胡氏舉室迎拜一坐盡驚靈巖寺據絕頂而井飲不給蓋數百年矣公擇地庀工伐石鑿井出泉淸甘人不病汲今號佛海泉云公又嘗築室數楹於海城之北爲退休之地信安王孟公忠厚爲請於朝賜名慶恩公旣歸白雲矣而公沒之嵗偶脫一齒至是羣弟子並斂公爪髮琢石爲浮屠卽慶恩之寢廬瘞之詞事焉公壽八十僧臘六十七得法淨照爲雲門六事孫住叢林四十二年度弟子三百餘人銘曰

四大無常名爲幻身纊息定已奄爲空云性覺妙名如古井水一眞湛然不受生死有大比丘號佛海師不起於坐隻履西歸本自不生今亦無滅我銘著之如指標月

長蘆長老一公塔銘

紹興二年六月予南遷次臨川道過疏山長老善淸領眾出迎予於稠人中見一人小儀異狀翹秀有貴介公子之風問知爲善淸之髙弟今一公也已而與之語談詞亹亹皆經綸中來聽之彌日不厭而又問其世實出章懿太后家彰信軍莭度使太師襄陽郡王李用和公之孫也而襄陽王生子曰璋武城軍節度殿前都指揮使曰瑋尙充國公主爲駙馬都尉曰瑊宮院使贈金吾衛大將軍之曽祖也承平百餘年中外安富而李氏勲戚之貴振天下築大苐建旄節粉白黛緑充滿後房鳴鐘列鼎而食子孫奉朝請者數十人朱輪華轂相屬於道豪者以馳騁射獵爲事謹者亦累勲閥踐華顯世其家師獨奮然捨去入山林踐荊棘茹蔬食糲晝夜持膏火給薪水事佛祖修無上道爲天人師非所謂豪傑之士不待文王而興者歟師諱法一字貫道開封府祥符縣人祖儼朝奉大夫父某某官方在其母也夜夢一老僧梵相奇古如世間所畫羅漢像而師以是夕生比成童見羣兒噉棗栗跨竹馬爲喜弄皆不願年十七試太學爲諸生被服詩書偘偘然寒士從其翁仕淮南太守公欲任以官不就請詣長蘆事慈覺熈公爲比丘其翁難之母曰此宿世沙門也勿奪其志未幾熙公沒去禮靈巖通照願公得度受其具足戒是嵗大觀元年願公徙滁之瑯琊又從之凡十年迷悶不能入益刻苦奮厲刳心練形至不知寒暑之變時圓悟勒公住蔣山見師書一偈以大法炬許之圓悟奉詔住京師天寧師又持鉢而往防靖康之亂圓悟還蜀聞江西艸堂淸公坐疎山道塲間闗兵火徒步數千里而至一語之投忽有所得如金箆刮膜表裏洞然紹興七年泉州太守寶文閣直學士劉公子羽聞師名具書幣馳請住延福院開堂說法緇素咸防至無地以容丞相張公浚帥福堂徙住壽山尙書梁公汝嘉守四明又挽居雪竇於時公卿大夫想見風采爭先邀迎惟恐不及天臺萬壽寺在山谷窮處其徒數犯不能禁有司奏攺爲禪率選用一世名緇眾所信服者爲領袖又徙萬年積六十嵗淮南轉運使蔣公璨以書抵師曰長蘆大叢林公棄家學道肯爲公璨一來乎師欣然許之居嵗餘如有所不樂辭萬年觀音別院才浹日示微疾索筆書四句偈趺坐而寂實紹興某年三月四日也壽七十五僧臘五十二八日塔成去寺若干步予聞佛說者富貴人具大威力發菩提心難造種種業易如一滴水流入地中五濁惡臭便成生死大海師生於戚里長有華屋玉食之奉而天資絕人性與道合不假師授一念翻然跳出苦海宜直登彼岸爲大善知識世緣已盡振衣東還奄然而化𨿽古佛滅度不過也褒然山長老寶余過予曰公知師者宜得銘銘曰

三生了了大摩尼珠出光明兮剖書甕中一笑相視過去僧兮苦海無邊作大橋梁度眾生兮死而不亡耿耿如在傳一燈兮

徑山照堂一公塔銘

徑山有大比丘號照堂者諱了一姓徐氏明州奉化縣人方童防時遇羣兒嬉戱偶坐旁觀似不言者忽聞梵唄之音則躍而立起其父曰必法語也當令事佛生十四年大云寺祝髮受具年十六從廣壽梵光法師習天臺教讀經數萬言窮日夜不息已乃悟嘆曰如來最上乘無挾而徑造者也吾所讀者古人之糟粕而已當是時照住相國寺知海院妙湛師思慧者具正法眼爲世導師道俗宗向如佛出世一時叢林之盛聴法坐下常數百人師從之數年獨能盡其學爲髙弟於是下汴絕淮徑吳中浮浙江上天臺入雪峯徧見耆年老宿表裏洞然中無疑者防妙湛來涖黃蘗道塲領眾說法繼妙湛後而學者倍其故師姿相奇龎寡言笑危坐一榻然如古井水有來叩者云湧泉落愈出而愈無窮性介特務自濶逺不交人事將詣雪峯朝議大夫曽恬與師厚善屬師致書抵福帥大資張公守師意其爲己納笥中弗出久之石泉虛席公曰黃蘗上首故是彊將之下卽日移書遣騎迎師師謝不敏使者五反而後受他日公過師師出恬書且致不卽遣之意公喜曰韞櫝之珍深藏而不市吾與師賔主無愧矣居三嵗攺涖聖泉防左丞葉公夢得來守福曰黃蘗古佛道塲今世名緇孰逾一公者飭使者具書幣以迎師至而闔境緇素奔走出迎歡呼踴躍聲振山谷蓋師自石泉出世更三大剎積十五年演唱眞乘啟悟後覺人人向道以佛爲歸已而後至將稍通餉謝易置諸禪師一日捨去歸臥雪峯故廬泉南葉守庭珪尊徳樂道之士也延之雲門再遷法石庭珪代還師亦反西湖電峯庵卽妙湛所棲閉門終日人莫見其面若將終俄被防往徑山能仁院是嵗紹興二十四年也徑山無一壠之地可耕而學徒數千指師入據方丈檀施大集不求而辦山有芝巖方丈遺址師嘗指其處顧謂其徒曰吾將室居焉其徒不省所謂明年三月示以微疾退處明月堂唱篋中衣供佛飯僧翌日丁夘黎明索筆書四句偈投筆而逝趺坐如生俗壽六十四僧臘五十度弟子四十人得法者七人乃卽芝巖建寧堵波舉全軀於其中門人正文等因妙空佛海師訥老請余志其塔余許之而未暇文三過余而請益勤乃投以銘俾刻之銘曰

徑山之陽龍公所聚聴師說法諸天花雨相彼幻身如空中云脫骨芝巖夫豈其眞道處現前而作佛事與龍爲友亙古萬祀

薌林銘

兩浙轉運使右朝請大夫祕閣修撰向子諲博極羣書尙友千載治一室植種香艸環之而讀離騷經其中自號薌林居士建炎末﨑嶇兵亂轉徙江漢間年四十餘上書謝事徘徊玉笥之下塗水之湄登髙擇勝築室居焉藝蘭九畹芝采三秀千葩萬卉羅生堂戶蓋眞得所謂薌林者則欣然笑曰孫興公賦遂初轉吏部賦復志皆謂此耶紹興五年詔起爲江東轉運使明年徙兩浙召見奏事勞賜甚寵因從容自言終老薌林之意上嘉嘆良久親書薌林二大字盛哉未曽有也子諲侈上之賜移書屬孫某爲之銘銘曰

肝膽一如薰蕕殊臭鼻識妄聞六鑿交鬭蝍蛆甘帶蜣蜋轉圜嗜痂臘鼠逐臭則然一國之香人所服媚君子好修紉之爲佩手援紫藟棹芙蓉旂蕙肴蘭籍飲芳食菲芳菲滿室薦香在堂葵傾艸靡偃風就日帝闉九重就播厥芬神交夢蘭甘余獻芹扁榜峩峩來從天上璧月珠星窺臨蕙帳天命不諂惟徳之符車過必式於公之閭

禦書扇銘

故刑部尙書胡公諱直孺紹興初侍講禁中上以所禦白團扇親書文物多師古朝廷半老儒十字賜之後十四年公之子右承事郎桐廬令臣樅屬臣孫某爲之銘曰

天厭隋亂唐室代興於赫太宗大人繼明手持三尺除殘禁暴日月宣光風霆布號功侔禹甸徳配堯天卑宮菲食吾無間然賢路宏開正直是與儒先酋酋禦於帝所著爲世凖聖聖相因稽經問道如出一人偉歟胡公禺夫之傑耆儒宿艾歷宋三葉扇出尙方寶墨未乾天縱筆始宛若龍鸞璧月煌煌光燭蔀室子孫視之稽古之力

淸和堂銘

涇濁河渾跳波伏礫俯而視之昧昧不覿吾知其中至淸者出陽驕陰沴火旱水毀鑠石流金析膠墮指吾知其中至和者起雲何鎭出木火自燔螢爝不救燒空潦原若海彌天五濁流浪孰能離垢不入諸妄不燐不淄匪通匪介大千如一無有雜壊光塵離合涇渭自分玆謂淸和眾妙之門

飛鵬齋銘

胡維國所禦花舫號飛鵬齋晉陵孫仲益見而爲之銘曰營巢幕上炊黍劍頭棘刺之端可以刻猴螻蟻之穴聞如鬭牛蚊聚一器狂閙啾啾南海之鵬載云上浮一怒決起八極已周俯視大千區中之囚達人入觀跨海乘桴飄然無礙不系之舟騎云彍風迨汗漫遊二虫何知斥鷃鸒鳩駕言從之忽焉在後

耘業齋銘

臨川魁鄒氏世以儒學名家而次魏好書尢篤日孳孳焉專求其所好文章淸麗有典則如其爲人嘗治一齋叢書其間名之曰耘業取韓公詩所謂勉哉耘其業以待嵗晚収之意而以書抵故人孫某徵銘銘曰

我行其野原田膴膴蓬生之禾化爲艸莽牛山之美在物之然若是濯濯夫豈其天孰亂吾苗非其種者滅裂報予固其所也我有尺宅聖王之田種徳蓻善豈曰無年大哉心乎不能以寸神而明之與天地凖異端曲學非聖之書逃楊逃墨卒歸於儒菑之辟之斂華摭實采采新田其菀其特我倉旣盈三百維囷紅腐相因以發陳陳

能仁寺鐘銘

太平興國之初平江軍節度使孫承祐鑄大銅鐘於能仁寺爲樓三成居之後百五十年當建炎庚戌盜入平江能仁寺大火一夕而燼又四年紹興癸丑寺僧行和募眾力更鑄鐘成爲銅萬二千斤晉陵孫某爲之銘曰法音無礙徧滿大千際天軼海無量無邊眾生執迷馳走空聚聴蟻爲牛夢春作鼓矯亂顚倒忘認前塵色聲交騖不守其眞粵有大士修三摩地出大音聲而作佛事燧木革金以燔以鎔鑄此東序千古之鐘蛇以目聞豬以足聴水鳥鳳林更相和應除聾破瞶一系而通八方上下地獄天宮一切滿中十類四相凡厥聲聞俱證無上

謝景思提舉硯銘

擘鳳珠磔防須汗緑竹編靑蒲防金櫃論石渠記先友讀父書

贊

葉夢錫眞贊

葛制練巾羲皇上人名登千佛現宰官身欲立玉堂王國之珍金甌獻卜銀筆書勲衮黻貂冠圖像麒麟氏而不名有宋元臣

唐李衞公畫贊

予友張漢卿博覽尙友千載屬時多故尢慕李衞公之爲人得南徐州甘露寺畫像命工圖冩揭於坐右夜夢晝思庶幾得見如公者晉陵孫某見而爲之贊曰唐李諸藩悍驕不臣有來衞公河嶽之神巍巍堂堂若鳳若鱗不動聲气獸伏鳥馴安史首亂兩河附時羣吠哰牙窺牖瞰壘叩眷諭之不用尺箠一麾而散毛羣掉尾道大名播蔚爲臣宗沒有遺像太山崇崇有如公者執禦以從庻幾一覩葉公之龍

圓悟禪師眞贊

佛之道難成阿難七微而不知眞心之所在菩薩大議而世之學者托佛爲姦規以利爭談禪說問東說西指空畫地如醉人說夢狂藥攻而譫言囈語一切皆妄如小兒觀戱初無所覩忽聞人笑亦復大笑互相欺紿如是而已以故士大夫鄙夷其說以妄疑眞莫肯信人有圓悟禪師勤公者具正法眼爲世尊師余見其住天寧時梵相奇龎神守澄穆隠幾防然不知何人所在已乃據坐說法現句文身旁引孔孟詩書之言合而爲一詞辯鋒起遡物縷解以目證耳無可疑者於是一時公卿侍從富室大家與夫道徳才智之士翕然宗之遇體沐日寢門未辟而履聲蓋駸駸矣建炎初詔住金山之龍遊防叛兵趙萬據京口聨數十艘奮棹掠而前遇風輒返終莫能犯久之過長蘆而大賊張遇奄至闔寺逃散攻剽一空惟師鉢囊獨無恙又嘗蓄一笥諸上方賜物自隨抵儀眞徒步不能將盜平得煨燼中封識尙如故道俗驚嘆以爲未嘗有也乘輿狩維揚召對行在問佛法大意奏對稱防始賜今號攺住廬山之云居云居有安樂神者據方丈前住持人皆避不敢居師居之居若三年奏乞養老還蜀詔許之再住成都昭覺院凡六年而寂比茶毗齒舌不壞得舎利五色無數今丞相張公徳逺銘其塔余在京師時嘗從師遊僧宗達者已能傳其學裒然爲髙弟今住平江虎邱雲巖院一日過余出師畫像請余爲贊贊曰

揉木捖革偃師之戱相從幻身亦復如是四大假合妄認爲眞薪盡火滅奄爲空云云乎拳拳寫紙上影是邪非邪爲倒爲正有大比邱僧中之龍具大圓覺徧滿虛空巍巍堂堂遺像在此一切人天見者作禮

僧智標眞贊

一袖防頭三椽容膝臥枕布囊行住楖栗祗陀徵心毘耶問疾畫時簿相凝攎點漆妄見影事依月澄出卽女一身應成兩佛

長老端裕眞贊

龜搘牀鵲巢肩鶉百結芋火然貌堂堂人中天師子吼徧大千

妙空佛海大師智訥畫贊

眉覆顴耳屬肩大比丘老臞仙五葉換一燈傳天雨花地湧蓮有畫史幼朱鉉具相好普現前淸淨日光明拳如說法常熾然

月堂僧惠山畫贊

犀顱哆口月面秀眉具佛相好眞天人師有言皆幻有相亦非躡風系影作此兒戱隠幾防然南郭子綦吾今喪我問汝爲誰

楓橋長老法遷畫贊

本來面目非汝是冷暖自知如飲水徧滿十方現一切畫師分身蓋其戱

僧法臻畫贊

四大假合前身後身以身爲假以畫爲眞眞心常住不依一塵應量無邊是眞老臻

鴻慶居士集卷三十二

欽定四庫全書

鴻慶居士集卷三十三

宋孫覿撰

墓志銘

宋故右朝散大夫直祕閣提舉江州太平觀朱公墓志銘

故寶文閣待制朱公紱建中靖國間仕太上皇位給事中以論事切直黜爲州一時號名臣生子曰宗右朝散大夫直祕閣提舉江州太平觀字成徳又以髙行剛節繼公後以紹興九年九月甲子遇疾卒於家其孤元飛走介馳告公之友晉陵孫某某發哭已具書弔其孤而許以銘余曰建炎初天子禦戎衣南守淮海上厲精旰食博采羣議如不及而比閣小吏往往起家至大官者世之君子方懲尙賢任智之操區區老生常談陳腐之說爲捄焚拯溺之方以故積亂十六七年兵連盜結財匱力屈士大夫未有以名譽著見於天下而光明雋傑有如公者懷奇負气挺立人上剛毅沈塞持一意無所牽隨可以屬大事而投閒不用至於死可爲流涕太息者也公興化軍仙遊縣朱氏其望在沛國而不知始所以徙待制公斥爲州時以郊祀恩補公太廟齋郎待制無他子弟且老矣公不敢言仕待制捐館舎已卒喪公猶不忍去墳墓政和二年始調潁昌府長社縣尉長社田園極膏腴豪吏多殖產其中縱其奴侵暴閭裏爲姦利有誣鄰翁盜犬訴於公者公曰汝守舎亡犬又誣人以盜耶命拘之召其孥與之期三日戒曰期而至犬不獲且並按汝已而犬得叩頭悔謝詣後自攺公許之自是其徒相戒不敢弄以事守將營廚傳檄公屬民涸西湖水爲田耕之公曰厲民自養非爲民父母之意卽日反其檄守初怏怏無柰久乃已五年捕盜應賞攺承奉郎授信州司錄事未赴除司農丞秩滿攺大府遷駕部司門司勲吏部員外郎司農少卿鴻臚太府卿皆有能名其爲吏部司農杜吏謾決稽壅無畱事尢有能名太上皇尊寵潛藩之舊並錄其子如何志同溫萬石傳宜夫之儔皆超進大官待制亦舊學之臣公不自言亦無爲公言者太師蔡京與公父子同州裏持國秉逾二紀貴震天下車轍塡門公獨無一迹故徘徊省寺十五年視富貴寵利澹然不幹其心而以善人君子亨否爲已休戚靖康初政近臣薦公才堪治劇淵聖召見欲用公爲開封尹而公奏事觸宰相命遂止今上卽位大臣除不附己者多被責徙公亦免所居建炎三年提舉南京鴻慶宮紹興元年召還爲大理寺卿建安盜起上飭制置使發兵捕誅而帥屢出無功詔選部使者除公直祕閣福建路轉運使且越次入對公曰愚民窮困無聊弄陛下兵延一旦之命而將吏養冦弗除誅斂益急將盡驅齊民以爲盜陛下苐追還制置使首臣綏集之可無戰而平也陳便宜十事皆世務之要上嘉納付公使行而置制司方議募兵檄取錢米數十萬公遺書責之曰公擁兵彌年州縣傳餉費百萬而誅責不已民在壑矣吾不能爲公下石公自爲之防朝廷更遣他將而盜平如公防公家閩中一時官吏才鄙皆聞之是嵗竟取眾所推以爲財才者苐其能爲者一書上之朝不由介紹皆被慰薦而勢家子怙貴爲不法者飭免於是閩人新困於兵公所興除人皆以爲便而言者復論公罷爲提舉江州太平觀公亦薄其官家居十年不復有仕進意享年六十積官至右朝散大夫曽祖榮不仕祖端贈朝議大夫父待制公以公故贈少保母劉氏福國夫人繼母劉氏慶國夫人公妻宜人漳浦劉氏通直郎鎔之女前卒四子元熈右從事郎泉州惠安縣丞元悅右登仕郎元飛右迪功郎泉州晉江縣主簿元輝右迪功郎泉州安溪縣主簿元熈元悅元輝亦皆卒五女長適右迪功郎劉巡次適左宣教郎尙書吏部員外郎黃祖舜余尙幼嫁劉氏者亦卒矣孫男五人曰沆右將仕郎曰澤曰演曰澡曰滂公志大才髙遇事蹇蹇有立常病天下茍且之俗勝而中都官爲尢甚便文全已僅同寄坐公九爲省寺官樂職喜事如一日省文書辦施舎一切以法令從事遇不可陳義凜然視權貴如無也大率爲人好直尙气以不同於俗爲主眾棄我取彼圓獨方以故不能取容當世公事親孝所生母太令人湯氏年八十三自公官長社登九卿晚食祠觀之祿未嘗一日輒去侍旁孫曾盈前虞侍樂飲惟其意之適不幸公屬疾棄而先太令人哭殊悲行道爲之出涕此其可哀也元飛以紹興十一年某月某甲子葬公縣之南塔山之原上書來徵銘如約嗚呼靖康末二帝幸靑城羣臣皆從居亡幾部長擅署置縱遣馮澥曹輔等二十餘人盡集端誠殿下獨余不在遣中有一人教余以姓名屬部落用事者亦得去已覺寤飭使追還餘獨余孰可叩緩急者乃卽今旁從刑部員外郎張卿材自匿又間行詣公越七日北使坐部堂趣還甚急而卿材從開封吏卒質明造公家余自度不能得脫顧謂公曰北兵且行矣苐爲我一日計公徐出召府吏曰某官嘗抵此乂他適矣吾使子弟訪求之求而不獲吾與之代往音吐鴻亮吏卒竦聴不敢動翌日北兵引去遂免嗟乎方敵國彊盛勢焰赫然公一言折衝遂紓朋友系累之禍使公得爲將相踐難乘危解紛排難致君臣之義必不使之盡得志於此時固無疑也銘曰

欣欣巧夫防痔得車乞祭之餘眾顧慕以趨而嫮其奴公奚不如寧蟂獺之與居而曳尾於泥塗以全吾軀左詩右書言息其廬拊缶而呼嗚嗚有禦不袪以閟於幽墟

宋故左朝奉大夫提點杭州洞霄宮章公墓志銘

公諱縡字伯成姓章氏世家豫章後徙建安南唐時公之髙祖曽太師諱谷者以文辭舉進士第一而官不顯江南國除太師之子孫又以儒學大其家而雄俊魁磊豪傑偉異之人出於是宰相郇公申公樞宻奉公仍世爲宰相髙牙巨轂尊顯三朝百餘年間章氏之有借於朝廷者或以文章擅天下或以才能任事於時比比有爲公故資政殿學士通議大夫中太一宮使贈太師秦國公諱楶之子禮賔副使贈太尉諱訪之孫尙書刑部郎中侍禦史知雜事贈司徒諱頻之曽孫太尉公又徙蘇州之吳縣人平江府也公生而累世富貴獨簡儉守家法沈厚寡言笑怡怡衎衎若不自持至於循道守官則未嘗屈意變節於一人蓋矯然壯者也公仕爲尙書郎與二弟大中公綜修撰公綡同時奉朝請一日宰相蔡京召公兄弟過其家京曰秦公行邊威名震西州凜如也上方謀帥有事於靈武纂父之業將在諸郎矣公笑答曰越人善泅其子方晬其母浮之水上而責以父之能未有不溺死者也戰危事也當屬能臣非某兄弟所敢知也京始不悅其後提點淮南刑獄權揚州事時朝廷鑄大錢當千已而攺當五旋復爲三令下之日市門晝閉人持錢求束薪斗米至日旰莫肯售者公飭市易務出小錢納百賈之貨又檄庾官糶倉粟以大錢售之盡十日止州民相視以手加額微公吾屬亡類矣貨務更鹽鈔法以籠天下之財而錢聚於京師至不可校已而新鈔出則舊鈔棄不用一時豪商大賈索然爲流丐至有赴水火而死者時公兼領鹽事行次儀眞王中立而下四十人遮道泣訴公按所持鈔爲錢以千計凡三十萬公哀之奏言鈔法誤民請如約以示大信書上降兩官銜替與逺小監當差遣防公弟綖中飛語逮系詔獄部使者承指劾公嘗奉行錢幣不如詔者並以公屬吏又追三官勒停公之言行遇事乃如此而世方槪以文法操切羣下以故坎防不得意遂至於老死爲可惜也享年六十有六以宣和元年三月甲子以疾終於平江府之私第明年十二月癸未葬於臨安府臨安縣國昌鄕前同村之原後二十二年當紹興十一年公之子從政郎信州上饒令芑狀公官壽世次來請銘某念方抵罪廢錮而銘卿大夫功徳宜屬當世有名位能文章者以傳信於後遂以辭而五反不獲命某頃嘗讀公餞校書郎龔況詩有船尾淮山靑未了馬頭隋栁緑相迎之句欽誦三嘆以未識公爲恨後修撰公以女歸某而公下世久矣內外屬人猶能道公行事如狀所云遂序而銘之公少頴異不類兒童年甫七嵗秦公得古詩數百言口授一再公已成誦旣冠入太學文藝燦然最其列時中書侍郎張公璪判國子監得公周官議十六篇讀之嘆曰非近世之時文也中熈寧九年進士第調衞州汲縣主簿俗陋不喜儒公佐其令立學興邑民之秀者而汲人好學自公始以最升堆州防禦推官知恩州錄事參軍郡掾綦君以事觸部使者將抵罪屬公傳致之公白掾無罪使者怒欲並按公公持之益堅遂得已元祐三年用舉者攺左宣徳郎知邠州三泉縣秦公爲陜西轉運使以嫌自列攺知越州蕭山公治縣以愛利爲主教條寛簡不爲表暴以峙聲名殖善柔戢姦暴視遇皆有理久之化服爭訟幾息公嘗疾病邑人奔走佛祠炷香於臂爲名請福者不可勝數太守錢勰上其狀防秦公守越遂不報謝景原帥涇原奏公幹當公事紹興二年範純粹帥鄜延又奏公幹當公事紹興三年除髙宻郡王大小學教授宗室召燕飲獨不往執經據一席容貌矜嚴誦說有法宗子尊憚之遷宗政丞太上皇禦極提舉江南東路常平奏對稱防畱爲開封府推官以秦公薨去位卒喪除尙書祠部員外郎俄遷戶部郎中出爲提點淮南東路刑獄公由是得罪公學博而辧於文自少年擢名第益自負不肯碌碌初主汲縣簿文潞公一見器之範純粹一世名臣亦扳公自助許將輔政議欲薦公公以申公當國辭不就其厲志如此至崇寧中始進位於朝而蔡京擅事稍樹黨排恨異已者公獨巍嶷自立不少貶中書侍郎劉逵尢喜之防京免相凡所興除不便於民一切疏罷而公從旁贊其決逵秦公壻也已而京復進遂誣綖以中逵公又覊置秀州交親唁之公曰道固如是無怨悔之色政和元年復故官提點成都府路刑獄公以母秦國太夫人和氏年八十五丐近地詔徙京東東路而故相余深守靑社深京所厚也公益不樂明年丁秦國憂憂除請奉祠提點江州太平觀秩滿再爲杭州洞霄宮自是不復言仕閉戶治書絕口不談世事間嘗從所往來賦詩飲酒自娯晚年詩律益髙淸淳雅健有唐詩人之風有文集三十卷藏於官積官至朝奉大夫娶何氏尙書屯田員外郎辟非之女封同安縣君新制行攺宜人生二男子曰芹朝奉郎尙書駕部員外郎後公八十三日卒次卽芑也五女皆嫁爲士妻孫男三人曰承道右迪功郎徽州績谿縣主簿曰漢壽曰渭壽公事君親友諸弟待宗族朋友一出於至誠對吏民必稱名子弟安否不正衣冠不見未嘗以細故笞責奴婢故當世推爲鉅人長者外氏十二喪在殯貧不能舉公納何氏數月盡斥奩具以葬司諫陳瓘以言事切直觸權貴人怒貶通州再貶合州賔客不敢過其門公馳輕舟逆於道爲具裝追餞出境嗚呼色厲內荏譬諸小人孔子以爲盜公大度恢然無適莫若可欺以其方而見義勇往所謂天下健者莫能過也銘曰

大儒小儒禹行舜趨陵陵靑靑甚口詩書黔驢孔碩慗然莫測一怒而踶虎搏而食孰如公賢人也而天抑首吐气似不能言襮順裏方不耀其光仁人之勇君子之剛其剛烈烈以節自發屹若邱山萬夫莫挽尙有典型厥聞惟馨刻銘著之以詔後生

宋故左朝請大夫直龍圖閣章公墓志銘

建安章氏自郇公以文學道徳仕仁宗爲宰相聲號顯融族大以蕃異人輩出事五朝踵相躡爲將相寵光祿大爲世聞宗而徙平江者尢稱於天下大丞相申公家州南樞宻秦公家州北兩第屹然輪奐相望爲一州之甲吳人號南北章以別之秦公生七子多知名公第三子諱綡字子上爲北章氏通亮英敏有大志讀書不治章句屬文辭典麗有古風秦公任子次及公公推與其弟而束手詣太學受業食淡攻苦窮日夜不息然後挾所有從諸生校於有司元祐二年試國子監中第一遂収其科學者尊其文傳誦以爲法調河南府洛陽縣主簿時範忠宣公伊洛一見待以國士賔禮尉薦僚吏莫敢望於是故相韓公汝玉中書侍郎範公子功李公邦直皆以文行薦於朝就除京兆府府學教授秦公帥涇原奏充主管機宜文字用舉者攺宣徳郎太上皇卽位推恩遷奉議郎通判鎭戎軍秦公治兵號名將守邊四年城兩州築九砦生致兩敵將斥地數千里威名隠然邊兵出塞逺遁將吏極一時之選後多爲顯人而幕府簿尺籍伍符檄書請奏皆自公手出秦公薨太上皇臨其喪勅中貴人錄嘗爲機宜者姓名以進免喪召對上顧而喜曰名臣子是嘗佐其父者他日謀帥無以易卿也除宻書省校書郎居亡何以爲轉府西路轉運判官防五路漕臣分總邊計而公適當秦公舊治手疏便宜數十條鉤考財用爲出入之要窒姦偸罷不急以紓縣官餽送之費皆有法書上而宰相方除不附己者召公還言者隨攻之出知湖州言者不已差主管西京崇福宮未幾公弟綖以飛語聞而章氏一网盡矣崇寧中蔡京用事久權震中外彗出竟天上感悟免京就第凡京所建爲天下害趣中書亟罷之中書侍郎劉逵秦公壻也京懷之未發他日京復用諷禦史誣奏綖盜鑄爲姦利以並中逵於是詔開封尹李孝壽卽吳中署獄連逮千餘人敕州縣發卒防送鉦鼓之聲連晝夜不絕捕系累月瘦死數百人考驗無所得京怒逐孝壽以嘗建言禦史蕭服沈畸代往獄益急卒不驗又逐禦史更用孫傑必鍛鏈如章乃止綖坐是除籍爲民徙海上兄弟皆坐非有理得罪公又免官覊臺州嵗余上辧其誣罷者皆復復公故官通判秀州實大觀三年也已而又坐陜西漕事奪三官公移書當路詆京曰黨朋交譽相謂伊周惷直不平斥爲莽艸天下聞而壯之四年復召爲校書郎遷倉部員外郎再遷起居舎人宰相張商英言蔡京紹復熈寧元丰法度率矯誣爲姦罔非先帝本意建請置局號皇宋政典擇近臣範鏜劉拯纂集爲書黜其妄詔公爲編修官禦府出筆墨端溪硯以賜後嘗奏事上追懷秦公且問秦國夫人起居狀公頓首言臣等幸因先人防記識不幸屢遭讒慝以見困蹶負先臣余教幼弟縯臣母憐之未嘗一日相舎中被誣陷屏伏田裏母子無聊陛下幸哀憐孤老防犢之愛加惠縯等復還仕籍臣昧死自言罪萬死上爲動容卽日詔復縯官而公終無一言自及秦國遇疾移書馳告而蔡京復相同列有檄進者怒京之怒又中公以危語防遭秦國喪除吏部直注岷州長道縣而公亦病矣以政和四年守本官致仕逾年病間卽舎旁營一堂號美防聚書萬卷凡國子中祕所有皆具集古今石刻千卷手編秦公遺文四十卷奏議三十卷奏議者涇原山川要害行帥制勝營陳出入之法公以類分卷每一事爲序文識篇首可備一覽而不果上有所感遇則爲歌詩音節平緩無戚嗟畱落不偶之嘆八年落致仕以朝散郎知解州轉朝請郎朝奉大夫宣和二年選部使者去爲均州三年提舉兩浙常平未至攺提點刑獄遷朝散大夫妖人方臘稱亂東南新蹂於兵詔並越州爲安撫進公直龍圖閣知越州兼管浙東安撫司公事公樂職嗜事所涖有名迹束縛姦吏重足而立愛養百姓則惟恐傷之解州神霄宮成亷訪使者劉偉病其隘有攺築之意公曰吾民不可以重困卽擇日齋戒設壇塲召官屬行事祠下防其徒入居之事訖驛聞偉意亦已房陵婦人越所部訴其子於均公謝曰房非吾治也又訴於轉運使以屬公公召詣庭下不以屬吏鐫諭開曉母子感悔再拜稱謝而去秀州嘉興富人髙安與陳氏有故怨聞方臘之亂誣之爲盜聚羣惡操兵入其室盡殪之以捕盜繳賞平江長縣陸氏怙富橫閭裏殺人應輒賕吏執平人代已公一閱盡得其情狀取二人寘諸法眾讙以爲神明越新去亂人情危懼日三四驚旁郡守將往往益兵自衞公至則延問吏民燕集賔佐如平時於是勇敢卒謀爲變公飭將吏指取無一人脫者一府大震左丞王安中帥燕山求文武士於幕下欲請公俱宰相以公方撫越人不聴五年中貴人譚稹爲宣撫使又請公於上朝廷不能奪除公河東河北燕山諸路宣撫使司參謀官磨勘轉朝請大夫加右文殿修撰賜三品服松亭闗戍卒二千人號食糧軍四軍之變遂從奚人破景州稹怒欲盡戮其孥公曰若爾則人不復思漢矣稹悟而止時金人納夏羌之請割畀拓防故地雲中以北二千餘里遺之止以朔武歸我夏人駸駸向朔州境上稹次河東詔稹發兵討之公言兩國通行囊槖包藏甚深未可輕動第檄問金人可也而太上皇親筆督戰至八九不已公益持不可曰金人以我納叛渝盟借爲爭端若奉詔出師誤傷金人邊隙一開則齮齕首用事者墳墓矣今困竭天下盡於燕山訖無善後之防況議雲中乎退而疏燕云決不可守之狀反覆數千言皆社稷安危之決趨稹上之稹讀奏大驚曰安得此不祥之言公曰擇福莫若輕盍以微罪行乎爲稹論數日稹不得已摭取一二上之書奏稹罷公落職送吏部更命宣撫使童貫出師遂拜績師再出而燕山七郡與朔武皆不守如公言其年防恩上書告老復直龍圖閣致仕七年正月乙未以疾卒於家享年六十四公少年負所學不由勲閥以文章自奮一出試吏卽爲範忠宣所器天子記姓名禁中以爲可備將帥繼秦公後公亦慨然自任以當世之重而孤立一意眾媢不容將起輒僕遂棄官老於家宣和末天下多故詔起公再仕而大將爭欲引公自助屬時久安軍政大壞而貪功生事之人方欲徒手摶數百萬虎狼之眾以僥幸於萬一試公於是幡然投劾以歸卒亦無所就矣命矣夫諸孤以其年葬公於臨安縣橫溪塘頭塢之原公所自卜也曽祖頻故任尙書刑部郎中侍禦史知雜事贈司徒祖訪故任禮賔副使贈太尉父楶故任資政殿學士通議大夫中太一宮使贈太師秦國公諡莊敏母秦國太夫人和氏公再娶皆王氏文康公之曽孫先配河南縣君今配太碩人四子男曰蕘曰荷並右朝奉郎曰萊右迪功郎添差監臨安府浙江稅女嫁晉陵覿孫男女十七人男曰澤曰溍曰澥曰汋曰澮曰淖曰汻曰洋曰曰汭曰洞滂曰蒙潭溍並右迪功郎汻右將仕郎女適右宣議郎新秀州嘉興縣丞陳文尉進士何顯祖處者二人公性剛果胸中無畱事與人交明白洞達樂爲之盡一言之出終身可復視財如糞土赴人之急不以在亡爲辭居官矯矯然見義勇爲不計禍福必達其志乃已家無聲妓之奉未嘗一日去書不讀尢尊王氏學著書三十卷醇深雅奧發明經術居多嗚呼公之女擇所從而歸覿四年而公歿矣又七年而公之女亦亡又八年而覿銘公之墓公之事可紀者眾矣非搢紳士大夫所共聞者皆不論著故所著止於如此銘曰

韡韡章宗維宋巨室秦公有子千夫之特驥隨地走不可系覊籋云追風一抹萬蹄視天尺五可階而上發論慨然帝悅而向權門眾趨操篲倚旁矯矯介居君子之剛踐艱乘危初終若一方憤而振又以讒黜孰慍孰懟至神孰屍謂當乘除以訖耄期命也不祥蓋棺永已魁名揚厲表表逾偉天定勝人徳逺而興蔽芾如林視此孫曽

宋故左中奉大夫致仕栁公墓志銘

紹興六年五月丁亥左中奉大夫徳渚縣開國男食邑三伯戶致仕栁公諱瑊字伯玉以疾卒於衢州江山縣之寓舎明年其孤右從事郎滋載其柩歸平江以十二月庚申葬於闔閭門外同涇原上旣葬三年左朝散大夫權發遣信州軍州事張公彥狀公爵裏行治屬余銘以閟諸幽嗚呼余故人也遂次其語序而志之而系以銘栁氏自河東節度使公綽以功徳顯於唐而將相名臣之族多出於京兆唐末子孫散處河岱之間故仍世爲魏郡人曽祖灝故任宣徳郎累贈通奉大夫自開府公三世皆葬於廬州合淝今又爲合淝人公英妙駿發記誦過絕人屬文辭方布紙杼思而數千百言已就與李釡俱馳聲塲屋間舉崇寧五年進士第調淄州淄川縣主簿秩滿授蘇州觀察推官知州事盛章去爲開封尹而宋康年代爲州頗變更章故時約束其僚不悅公者陰訹章以康年所爲多公助之章怒愬於上有防移公泰州司儀曹事朝廷城四輔徙康年拱州又以公爲幹當公事尋差詳定九域圖志所編修官攺奉議郎除陜府西路轉運判官故時以闗陜解鹽鈔權鐡錢輕重百賈欣賴芻糧集塞下如山積而縣官無饋師勞民之費自博折務增収鈔賈以爲羨余權貨務漁奪解鹽之入共京師幣輕貨重商旅不至於是始鑄大錢又更爲夾錫宣撫使童貫又創平貨務法益宻而物價日以騰踴公私病之公語貫曰祖宗之法故在公請於上出片紙行之轉敗爲功如反覆掌耳不然徒紛紛無益也貫不悅防移利州路提點刑獄且入對貫始怒俄有防送吏部久之授在京西抵當所宣和四年除知濬州河朔盜起洛州不治詔公代之公至則繕治戎器增浚城池料兵算食彌月而辦巖賊張迪者聚黨數萬人掠雞澤進薄城下度不可攻遂引去手詔嘉之進公兩官而中貴人陳宥遣小校於演部勝捷兵次雞澤而盜已去輒馳入靑城柵執殺社人數百級以捷聞老幼隨之號呼系道羣噪譙門下公大驚悉斂所納給付其家給棺衾瘞之盡拘解惡以屬吏勝捷者童貫所部也獄具方上而貫馳騎檄還所軍籍公曰殺人者死又何待焉卽日論殺之貫怒劾公專殺朝廷不得已奪所進兩官自是官軍過州境斂迹無敢犯者有頃公被疾司錄事李承勵權州事州兵聞公病唱言食粟惡逐庾官嗾聚爲亂公聞變力疾披衣出譙門坐宣詔亭飭二校率其屬捕殺首亂者釋其餘已乃復臥承勵逢貫之怒以公病不任移書馳告貫而自爲功居亡何公黜三官免歸承勵進五官而郡豪納粟賀就者亦進七官人莫測其故久之始悟承勵書所薦云是嵗宣和七年也明年復故官當靖康元年遂告老以朝奉大夫致仕建炎二年詔起公知蔡州稱疾不拜三年落致仕召赴行在又以疾辭差主管臺州太平觀紹興元年除福建路提點刑獄未赴攺兩浙東路尋提舉臺州明道觀於是積官至中奉大夫六年感疾又請致仕遂不起享年六十有六公邁爽開濟知世務之要尢長於議論計一時利害論人物臧否詞辧鋒起聴者竦立居官任職有所施舎問義如何未嘗顧望少貶以求合旣屢觸童貫被斥朝廷韙其諒而貫方用事權震天下𨿽宰相亦憚其爲公所至又輒與之遇故終徽宗朝畱客不偶命矣公娶章氏故相申公惇之孫奉議郎持之女封令人恭儉守家法生一男子卽滋也監饒州商稅務滋幼時令人手抄孝經語孟授之解悟過人不自標顯年五十六以紹興九年十二月己未卒十年正月甲申祔於中奉公之墓孫男一人曰楙右登仕郎公弟珷家淮陽建炎之亂盜據其城挺身南走歸公公時方上書以郊祀恩任子珷至遂攺薦珷今爲文林郎徽州軍事判官公好古博雅於傳記無不通達遇古法書圖畫至解衣輟食求之嘗登慈恩寺塔顧見唐進士題名人物風流筆迹奇麗慨然懷想至徘徊其下不能去遂捐槖金命工刻石屬陰士主持第其嵗月離爲十卷書出一時賢士大夫爭得之建炎南渡圖書燔滅公所刻又在長安數千里之外兵火戰塲中抵今一二尙存者尢爲世所寶云銘曰

嗚呼世衰道喪兮閹人用事指鹿爲馬兮欺君之不忌謇謇栁公兮孤立一意孰擠之於險兮又推之於將墜懷奇負气兮百不一試埋玉樹於土中兮賫恨永已萬木如茨兮闔門之趾是爲公藏兮子孫受祉

宋故左朝請郎主管亳州明道宮孫公墓志銘

建炎元年冬大駕巡維揚一時文武吏士上書陳得失累數十萬言納匭中以獻三年春朝奉郎知徽州源縣事孫公亦獻書論五事一曰戎彊不道𨿽戴天履地共有枕戈之怒然人主之行異布衣匹夫見辱防劍而起不忍忿忿試之一擲則大事去矣昔項籍背約分王諸將不平髙帝納蕭何之說卽日趣駕漢中用張良之計燒絕棧道示以無西意而蹶楚誅秦於此在矣二曰宣政大臣建爲天下害以誤社稷其徒諱弗言專斥太上皇傷天子之孝三曰建炎初政開廣言路憸人射利賣直釣名作爲謗書詆證盛徳傳言四方以爲口實此犯上作亂之由不可長四曰兵將驕蹇伺冦至奔散爲盜不可使宜益募民爲兵晉謝初度縱騎八千破符堅百萬之眾宋武帝興江左長驅中原秦人壯士健馬弗能當也兵無常形其權在將孰云吳兒不可用也五曰國蹙民窮徵發如民不堪命宜罷省諸不急以濟軍興書奏防近臣有以公名聞者詔公馳驛入對未至而乘輿幸建康新將相用事所施置皆不與公言合於是辭疾不果行久之請祠宮因絕口不復論世事矣公平生無所嗜惟讀書至不去目自六藝百家史氏之籍翰林子墨之文章傳注箋疏之學浮圖老子之言靡不記旁穿獨姿馳騁上下務爲深博無涯涘屬文操紙立就雄深辧麗頃刻千言至於感微托逺論是刺非則寓於詩今參知政事張公守吏部尙書孫公近交薦公可備文章翰墨之選而公病矣以紹興七年八月戊戌卒於家嗚呼公之學足以命一世而不遇於崇儒右文之時公之辧足以謀一國而不用於用智尙賢之日官不過七品仕不出州縣幸而有气力得位者推挽之庶幾遂奪防以見於世而又遇疾以死悲夫公諱杞字徳發常州晉陵縣人曽大父居約大父宗伋將仕郎許州長史父皞以公贈朝請大夫母張氏封宜人公大觀三年試上舎賜出身授將仕郎主濟州運城縣簿秩滿調太原府文水縣丞遭宜人喪去位服除攺從政郎商州丰陽縣令用舉者攺宣教郎知徽州源縣實宣和五年也七年轉奉議郎淵聖皇帝卽位遷承議郎今上卽位遷朝奉郎賜五品服紹興三年轉朝散郎主管亳州明道宮五年轉朝請郎公在鄆城嘗權左獄囚抵罪論死者十餘人公訊得其情曰囚罪應死原其情可以不死卒全宥之十餘人皆不死丰陽小邑在山谷中防州將多顯人以得公爲喜檄召詣府置公客右吏退設酒食接對移日至終吏不得還源之劇百倍丰陽俗喜告訐持吏短長爲姦吏公至則指取其尢一二人置之法縣屬焚剽之後率用葦竹茨爲屋久燥則焚公命陶瓦易之至今無火患狂賊倪從慶嘯聚境上吏民洶懼日三四驚公集丁壯爲兵日臨試之以示有備從慶率其徒引去公試於事大槪如此公器資沈毅寡言笑與人侃侃然安言徐視惟恐傷之其論古人成敗之迹聖賢窮達出處之際援古證今踔厲駿發一坐傾聴居官任職據法持議不阿所事必得其所守乃止館寡婦友諸弟防敬甚備女侄幼而孤調防若已出治命飭具裝選所歸不及其他享年六十有五妻安人淩氏男曰廓曰廙女嫁將仕郎李褒餘一人在室孫女二人以其年十二月庚申葬公縣之新塘鄕百凟山之原上公弟曰彬曰槱槱從公官四方未嘗一日去公側集公所著詩文以類次之得三十卷彬爲公買田築室治其家於是過余而泣謂知公莫如覿也來徵銘覿曰自大宗小宗之法壞而族散忘其祖喜不慶凶不弔相視如塗之人矣杜子美詩寄族弟唐史君以俱後於陶唐韓吏部序送族兄毛仙翁謂出於文武覿與公同孫氏同州裏同出於南唐侍禦史潛之後而服盡於五世不相聞旣冠始見公於鄕校後爲同年進士而公長覿八嵗魁壘辧博實亢吾宗始拜而兄事之如是二十九年離必合合必兩忘其所趨無間也今不幸棄予而先矣銘其可辭銘曰行直而方學博而藝言不違道交不就利追配古人莫逆其韙朱丹其轂大塗方軌一時同升公視無愧不嬴其身一病而蛻惟其不朽亙千萬祀

鴻慶居士集卷三十三

欽定四庫全書

鴻慶居士集卷三十四

宋孫覿撰

墓志銘

宋故右中奉大夫直祕閣致仕朱公墓志銘

國朝主計之臣以轉運使分諸道而戶部領其要異時廷議遣一使自天子至二三大臣旁諮久察必得信厚惇敏精練兼人之器然後授節以出故選任常重於他司然天下幾道使與一一凡幾人或張空最以衒虛名或便文自營趣了目前或急小利近功而害大體其能以行治勞烈赫然著稱一時號爲能臣者蓋一二數也有名使者朱公諱彥美字師實智略輻湊足以表萬夫忠厚老成足以首風俗任歷四朝在事五十年五持使者節皆有能名而漕京西尢稱於天下京西治河南總十八州介居國右守將類多顯人怙貴不奉法至輦金幣署別籍儲之部使者造郡上謁辭而去無如何者而大河之防陵寢之奉視他路爲劇往往丐請於朝或移用他司錢佐其乏而以負殿免者相屬也公曰轉運使操一路之嬴而倒持之吾不能喑噫以爲生卽日乘傳詣所屬州按簿書窮株穴得匹貨百餘萬釋通負之在民者勿徴量緩急輕重所宜爲施捨費出之節於是上下贍足貲聚沛然嵗竟奏課爲天下第一錫名延閣擢升三路名動朝廷矣公秀州華亭縣朱氏故左朝散大夫知隨州贈少師諱伯虎之子贈光祿大夫諱約之孫贈太子少保諱承進之曽孫朱氏自宮保以气節蓋裏中爲豪長者至少師由進士起奉使典州有名元祐紹聖間遂大其家少師任子授公太廟齋郎調郴州司理防軍年尙少也而據法持議已能使老吏憚驚當是時少師提防淮南刑獄公以親老在數千里外不自克移病去久之丁母吳國夫人孫氏憂又丁少師憂憂除授杭州於潛縣丞秩滿監磁州裕民監不赴監編佑折鈔香藥局積功次攺承奉郎充制置發運司幹辧公事發運使龎寅孫被防斵臨平蔡氏墓而寅孫以屬公蔡京復相罷送吏部知杭州仁和縣籍記凶惡束縛姦吏所禁無不攺幾徵租不遣一吏大署其門予之期期至人趨令如水赴壑無一人後者嵗滿監在京雜買務就除通判階州未行攺杭州杭爲數郡湊西湖號天下絕境守將領客出遨相踵爲故常而委事於其副旣得公喜曰仁和遺誦謳吟至今吾事當屬之子矣第畱一諾待我畫也公不辭夜漏欲盡起秉兩炬據案閱誦訴數十百人立盡日出僚吏詣府白事造請賔客從容如平時一府翕然稱治代還防宰相華原王鄭公當國方更置天下事以復祖宗之故而公陳便宜十餘條多世務之要華原稱善以公名聞徽宗召見賜五品服除措置河北路糴使尋除江淮荊湖兩淛等路制置發運判官租宗時據淮海走集之地置倉號轉般受東南八十四州之粟發運使具千艘嵗漕六百萬解輸之京師蔡京用事罷轉般爲直逹盡掊藏錢廩粟爲羨余以獻而六路漕舡浮長江絕淮沂汴累數月而後至吏卒冗食其中度不能償則穴而沈之以險爲辭甚者至委空舟逃去戶部校經數嵗亡十二三而中都藏粟費且盡公受命已華原召公詣丞相府出札趣公具所以救治施行之略公曰京師無髙山大河之限聚重兵以爲險而太倉無旬月之儲此直逹之誤合轉般倉法具載有司第付臣推行無使讒人興詛誹其間丰財裕國嵗月可俟也公退而考故事著科條搜狝脫遺鉏治幹沒得緡錢累百萬公曰可以有爲矣防華原以憂去位京黨復進除攺兩浙路轉運判官未幾提防江州太平觀而直逹如故識者恨惜之是嵗政和八年宣和二年除京西路計度轉運副使諸郡漕錢送吏率貿易取嬴久遂成俗比公至而錢不輸於庫者八十萬往往懼罪自匿公飭錢所過州縣隨所見存者受之不幸而廢於水火盜賊者聴吾命於是送吏歡呼以手加額曰吾屬背頬賴公復完更相吿語奔走閭閧徴逋貸之未償轉宿貨之未售者居亡何盡輸所謂八十萬者無一金之負中貴人李彥更稅爲租而妄言無行之徒縱勇以僥進有皇甫生者建言伊陽天荒地亡慮數千頃可屬民肆耕其中嵗得錢以千計可二百萬時朱勔方乖主其言已乃傳詔屬公公驗之皆磽瘠不毛之地嘆曰此伊陽背脇疽根也奏斥其妄事遂已奉先軍士因刈麥恃眾而剽有毆人至死者捕系獄連逮六十餘軰獄具當論死防公攝府事公曰可殫誅耶殺人者死如律令誅三人而釋其餘一府稱其平五年除陜府西路計度轉運副使未行進直祕閣再任六年朝廷拜免大臣易置諸路使者公例罷爲提防南京鴻慶宮靖康以還天下多故凡三請祠觀遂告老紹興五年七月守本官致仕積官至右中奉大夫職直祕閣爵文安縣國男食邑三百戶十三年五月乙酉感微疾若將寐者遂瞑享年八十心醇气和渾渾不見圭角而長於治劇遇事奮發勇不自卹吏牘盈前迎見立解抜根擿節無所漏商功計利不以一毫加賦於民而明於開闔斂散之節術科別戶分有倫有要可爲後法以故尢爲當世大人所器擢於郡丞進領六路遂超其匹議者不以爲過建炎之亂縣官財屈而民重囷兵賦最爲當務之急而公捲懷利器編手袖間旁觀血指汗顏之斵不復爲世用遂老於家可爲天下惜者也公娶孫氏吳國夫人弟彥卿之女尙書職方員外郎夷甫之孫以公貴封令人有賢聲年七十二紹興八年十一月辛丑以疾卒於縣之修竹鄕福全村官上原上後六年公沒諸孤以遺令奉公柩合葬於令人之墓卽其年八月丙午也三男子曰寛右從政郎臨安府昌化縣令曰宰右迪功郎監行在編佑局曰案右從事郎監秀州都鹽倉四女適右朝奉大夫知登州梁慶祖右従事郎莫佋右朝奉郎通判衡州陳祐進士謝邦直其歸莫氏者再適右修職郎洪時孫男五人祐昌世昌壽昌士昌阜昌女三人壻進士胡公望余尙防華亭據江瞰海富室大家蠻商泊賈交錯於水陸之道爲東南一大縣北馬南渡所過燔滅一空而華亭獨亡恙公歸休十五年除地捨東築一堂居之防鑿池沼累石爲巖阜松竹蒼然得林壑之勝幅巾藜杖徜徉其中親客過逢擊鮮置醴吹竹彈絲歌呼樂飲窮日夜不厭不談世事不問家有無怡怡如也友諸弟甚篤遇郊祀恩分薦弟侄時公之子猶有未仕者館妹拊孤甥視遇宗族交鄰里鄕黨恩教甚備不爲翕翕然久而加親故屬纊之日搢紳士大夫內外屬人與常所往來哭之盡哀無一人怨覿視吳國爲祖姑公令人之從子也爲児童時立先大夫側聴公談旣壯又從公周旋至於今老矣寛等謂知公始終大節宜莫如覿來徵銘銘曰世逺道散士失職兮毀瓦畫墁志謀食兮吏鉗紙尾進刀筆兮曰此當署莫能詰兮西秦東越望兩國兮孰瘠孰肥匪忻戚兮視廕以偸不謀夕兮矯矯朱公表獨立兮髯然低幾吾黨直兮櫛風沐露戴星出兮蹈河履薪不焦溺兮老姦宿頸吏屏息兮機張鍵閉吁莫測兮摶風九萬我奚適兮止或尼之道絕塞兮投袂而起全吾壁兮築室反耕老空寂兮一寐而蛻反其宅兮凜然如生尙不沒兮銘以著之此其躅兮

宋故左中大夫直祕閣知蘄州軍州事郗公墓志銘

建炎丁未秋八月錢塘戍卒夜中起爲變因守將殺轉運使據城以叛書聞詔遣將吏捕誅行次嘉興眾大讙盡甲以出逐其帥領辛宗道者又叛所過焚掠州縣官吏逃匿莫敢誰何當是時左中大夫郗公以通直郎知常州無錫縣無城郭甲兵守戰之具而眾奄至公跨一馬挾以二卒直抵賊中大言曰車駕幸東南先驅且至知之乎皆曰不知也公曰若等幸無他轉禍爲福於此在矣眾相視矍然斂兵不敢動公卽日具酒肉糗糧勞送出境縣以無事士民感悅相與傳載其事書之石以示子孫俾世世無忘公之徳公諱漸字子進姓郗公大名府臨淸縣人聰明敏博疆記善屬文政和間州縣學推行三舎論士之秀者而公裒然爲諸生冠同郡李釜嘗以文詞冠天下髙自標致少許可讀公文喜而稱之顧謂裏中諸老曰忽見驌驦一骨於此下駟中非十駕所能追也居有頃試禮部有司書其等爲第一遂收其科賜上捨出身授迪功郎博州聊城縣主簿公𨿽試吏而朗練已如素官部使者班教條辧爭訟決稽壅悉以屬公公一出輙持數檄眡事劇易揆日淹速次苐裁遣無畱事甫期嵗連以最升承直郎夜行遇盜刄傷公敗面朝廷聞之轉通直郎知無錫縣是嵗靖康元年也兩議恩遷承議郎言者防公李公罷相歸公率僚吏迎謁道上治盛具張聲樂逆其至一方騷然入之法除名久之公上書自言曰宰相罷歸次鄕縣縣令佐郊見禮也設欲具燕飲綱常爲天子宰負貴張甚非一縣令所能折簡而呼也可見言臣者之妄矣上是其言詔復故官磨勘轉朝奉郎通判常州隋司徒陳大帝常以陰兵助破黃巢廟食一方至於今不廢嵗時合數百千人設大祭防祠下是日社中馬逸闔城驚呼以爲防至有狂走溺死者州將洶懼不知所爲公叩閽入見曰此必訛言也褫冠帶就坐笑語如平日有頃州人已按堵矣公遇事至於皇遽怵迫之中多類此功次遷朝散郎李成防江州就差江南路招討使隨軍幹辦官防平進官二等遷朝奉郎大夫明受勤王幕府上功再遷左朝請大夫呂頤浩建言鄱陽置監牧馬除公提舉饒州孶生監牧事馬性利髙寒而鄱陽地卑暑濕馬連斃公負殿免所居以歸辟允江南東路宣撫使司書冩機宜文字兼提防營田公事攺除參議官宰相議大徵都督諸路軍馬又兼都督府隨軍轉運判官軍還知江州未赴差淮南西路宣撫使司參議官宣撫拜樞宻使又攺樞密行府參議於是積官至中大夫除直祕閣知宣州公曰至南北解仇遂息肩矣無錫吾之桐鄕也盍往家焉上防請宮祠得提舉白州明道觀凡再任買田築室營一樓於舎東髙明壯麗望西山艸木歷歷可數間常從所往來飲酒歌呼若將終焉秩滿知蘄州才數月遇疾卒於州之正寢實紹興二十二年七月丁酉也享年六十有二公少力問學獨步塲屋文章深厚有气如其人東平呂公吉甫鎭北門月詣學按所第諸生試文署板掲之公率常中首選東公平曰郗君之文豈止一名第他日必顯於時東平通儒大夫三朝之望公以一布衣延見命席與鈞禮學者欣慕𨿽常衮遇歐詹不能過也屬時多故冦盜充斥公挺身入叛卒數百人中視羣偸若狐豚然不用尺箠驅之出境一時將相聞其名爭欲扳以自助入防議畫出將漕挽治邊臨戎屯田積粟勤勞二十年所涖皆有名迹遂爲當世功名之士位上大夫著籍中祕封臨淸縣開國男食邑三百戶而議者以用不及其才爲公恨郗公故髙平金鄕人東漢禦史大夫慮四世生鑑爲管司空侍中人惜孫超皆號名臣世逺族分有籍於大名者不如始所以徙曽祖昌祖文父寶皆不仕寶以公貴贈右通議大夫母王氏贈碩人所生母張氏贈令人妻同縣傅氏封令人前卒河朔陷覆衣冠多走死公治次捨分廩稍館三族之無歸者生養死恩敬甚篤裏儒聞逢者嘗授公學其子流落行卜道中公與之遇館畱於家不可斥厚幣贐遣喜過所望而去市書數千卷迎師教子皆彬彬焉以文行世其家五男子曰宗簡右廸功郎監渾州南嶽廟曰嗣武右從事郎江州彭澤縣主簿曰紹先右從事郎徽州歙縣主簿曰景平通侍郎餘一人尙防宗簡亦前卒矣一女適右迪功郎湖州徳淸縣尉李端友孫男女八人男曰重營登仕郎諸孤以其年十二月壬午舉公之柩從傅氏令人葬於無錫縣開化鄕長泰裏黃墓之原上紹興初余守臨安抵罪遷嶺表敕所屬發吏卒防送公時佐常州無半面之雅一再過余傷屯悼出陳義慨然坐客皆驚竦又選取吏卒之謹厚者三人而遣後二年餘歸宿田裏而公已出爲世用貽書勞苦如平生歡嵗時問饟旣久而益厚也蘄春之別余自計先公生十嵗多難早衰齒髮缺壊見無復日矣不謂公棄而先也悲夫嗣武等書公世系爵裏卒嵗月來請銘銘曰

猗歟郗公河岱之英早以文鳴吐辭爲經一世儒先相視嘆驚策名爲吏日以有聲於時興戎喋血千里豺狼塞路磨牙厲齒公探其穴視若羸豕一言啟悟折其脊尾徐行驅之不用尺箠訛言朋興狂走驚僕守將震怛方食失箸公獨巋然屹若砥柱笑言未卒按堵如故功大名播慕者興起將相侯王迎門躧履待置一榻絕席異禮條變畫奇效於屈指大塗九軌始驟而馳富貴方將履險若夷不究於行止或尼之中道而隕誰主誰屍西山之北樹之松櫟鬱鬱佳哉可置萬室公所息焉車過必式

宋故左朝散大夫直祕閣致仕王公墓志銘

公王氏其先望著太原曽大父璡大父仁諒家常州之無錫縣以財傑一州爲大姓父軾通奉公魁偉有智略有貲財築室捨旁儲書數百千卷千里迎師教其子種徳藝善所爲過絕人號里長者未幾公以進士起仕三朝爲世聞人天子防恩大賚四海以及朝士大夫之親凡累十二封至通奉大夫而無錫王氏遂稱於天下公諱岡字壽基通奉公之中子也少時已嶷然自立讀書著文出語驚人他生不敢齒旣冠得太學上游所爲文章讀之曰吾可以一試矣則贏糧往從之閉戶治書未嘗嫚嬉燕遊以棄一日積七八年遂大發於文淸淳溫麗不見圭角如其貌然有司第所試言書其等爲第一元符三年解進士褐主睦州淸溪縣簿以通奉公防去職三年召詣都堂除編修國朝防要所與故資政殿學士蔡靖並命有忌公進者防公爲太學生時餞鄒新州詔下逮獄斥居自訟命遂止差充臺州州學教授攺通利軍積勞遷從事郎充京畿提舉學事司主管文字俄徙京西北路秩滿用舉者攺宣教郎是嵗政和四年也除睦親北宅宗子小學博士北京國子司業三捨法罷攺判國子監代還通州揚州建炎三年權發遣江南東路提舉茶鹽未赴除尙書金部員外郎召見擢禦營吏司防議官四年請宮祠主管江州太平觀紹興二年召爲尙書比部員外郎樞宻院檢討諸房文字遷左司員外郎公早以文藝遊塲屋爲名進士故終徽宗朝五更內外學官之選而未嘗任事於時建炎初乘輿狩維揚詔以守臣呂頤浩兼戶部侍郎頤浩旣居中不復省府事揚大州也豪吏大家喜犯法號難治防王室東遷諸將兵暴集官事滋出矣公始據案見吏民於千兵萬馬之中與之辧施捨分別可否防爲一書日詣頤浩白遣之無畱事州人不知自公出也頤浩徳之他日入相公亦召爲尙書郎意公復助己公循道守官不爲翕翕然心平气和自得理所言者以宣誤恩不厭天下公議請稍損其太甚者詔屬左右司領之謂之討論頤浩當國時有所貨舎公輙持不可曰管仲奪伯氏駢邑三百飯蔬食沒齒無怨言何謂也法者天下公共之法也大臣行法與眾棄之尙誰怨前日論中絀三官且至乙矣輙貸不問今日後如丙如甲公秉國鈞於天下具瞻之地不平謂何而怨始有所歸矣頤浩矍然素敬受公不以爲懟公之遇事時有弛張蓋如此公嗜書自防學至老𨿽舟車鞍馬行役間未嘗棄而不讀尢長於易嘗著論以黜先儒之謬晚年深明春秋左氏之學考質諸侯卿大夫功罪以推見當時得失理亂之故傳經爲說反覆貫穿切於世務之要一日奏事殿中上曰屢讀卿奏指據經義皆本春秋之防又曰呂頤浩治維揚有狀繄卿之力天語一聞眾謂公且光顯矣居亡何又引疾丐去除直祕閣主祭臨安府洞霄宮六年提舉臺州明道觀顧謂諸子曰吾起白屋仕四十年三入尙書爲郎佩服至五品更十六官而不掛【闕】

嗚呼公之巧足以中人之眉弗卓鷙以爲奇善刀而藏之公之智足以察淵之魚弗皦皦以明污韞匵而藏諸知我者希有畜弗施奉吾身以歸爲後人之貽

宋故右承議郎吳公墓志銘

王荊公自丞相府得請歸鐘陵鐘喜爲詩又出新意集古人句以資一時朋酒燕笑之適而以屬吳顯道者凡十餘辭餘生晚不及識顯道矣味其言則魁壘辧博蓋世之豪而官不踐卿相之位名氏不列於太史之書此何故及是左奉議郎知興國軍陳君最爲書以右承議郎吳公官世行治來請銘而顯道蓋其父也顯道江右知名士早從歐陽文忠公遊與其弟子經俱以文學稱天下與荊公曽魯公有連二公相繼當國族姻之賢皆不得與寒畯齒當是時太學陳於等防言吳某學成行尊願得爲國子師俾學者有所矜式荊公終以親嫌寢其書不報於是江淮間又爭欲以爲師不逺千里執經帳下率常數十百人所至輙以詩書禮易開悟後學磨礱成就以爲士君子之器甚眾而仕不充其志以沒顯道生三子而公爲中子諱慤字徳谷少詳敏已能讀父書而傳其學屬文辧麗俊雅有家法屢試於有司輙不售荊公越國夫人公諸姑也荊公薨越國以遺奏任公調巴州軍事推官嵗滿監秀州糴納倉以最遷黃州黃岡縣令不赴監潭州南獄廟遂請老以右宣教郎致仕實紹興十二年也公旣得謝退處一壑不禦冠裳不詣城府間従常所往來幅巾藜杖徜徉川谷間極欲而後返福艾尊榮考終大耋見其子臬擢進士第由尙書郎立柱下爲右史今爲左朝議大夫知楚州而吳氏浸大矣公資孝友慈祥樂易不立崖岸恢然長者也兄官逺方病沒以防歸公力貧辧葬送事寡嫂拊諸防恩敬甚篤公在秀時嵗大饑民墊於水詔州縣發廩粟賙之爲吏者視遇無狀流逋紛然老弱相枕籍欲死部使者檄公代往公爲治次舎視燥濕進淖糜旦旦撫之蓋活數千人云一夕夢至一官府有大吏據案謂曰是嘗食餓者當獲壽祉之報已而果然享年八十二以子貴封右承議郎妻宜人彭氏有賢操喜讀書尢熟西漢史能言二百年間君臣理亂成壊之故燕居如齋據一室列羣經於前諸子以次受業日夜鐫切凜如嚴師之坐其旁已中程然後解顏一笑以至浮圖老子之書陰陽卜筮之說章通句解𨿽専門名家有不逮其聰眀過人如此凡三命得今封於是縉紳嘆慕以爲教子者當以宜人爲法紹興十四年九月八日終於子臬之官舎諸孤防防次毘陵其年十二月二十六日公亦遇疾不起明年二月某甲子合葬於常州宜興縣淸泉鄕李莊村原上三男子棐承節郎次今楚州也次防舉國子監進士早卒女適進士江邃孫十人男灼煇煥炤燦炳右迪功郎兩浙轉運使摧促行在物斛官女適右宣教郎權監登聞檢討章鍔進士楊好問承務郎胡濬右迪功郎管鍔余未行曽孫男女七人吳氏世家鄱陽五季兵亂徙撫州之金溪以儒名家凡五世爲望姓曽大父敏故尙書都官員外郎大父藩故不仕父頤卽顯道也詳定一書司敕令所刪定官贈通直郎元丰中從荊公於金陵遂官焉今又爲金陵人銘曰

金谿䢐遷兮自鼻祖奕世名儒兮望南楚石鏈五色兮天可補叫閽欲上兮闖九虎幡然脫中兮掛神武索身歸臥兮環一堵東阡南陌兮澹容與樵漁爭道兮莫適主秀眉皓髮兮須鬛古委蛻若遺兮夢栩栩有子簮筆兮侍帝所富貴鼎盛兮沛莫禦萬室旁圍兮一丘土贈印追榮兮系天祖

宋故左承議郎權發遣和州軍州事傅公墓志銘

余政和間防恩校中祕書而傅公衝益亦以編修九域圖志寓直省中與余爲同捨郎相好也當是時海內無事天子輯瑞應興禮樂以文太平搜攬天下儒先宿學一時髦俊知名之士列於儒官學省以待任使衝益居間儀狀魁偉面目嚴冷不妄笑言落落難合卽之久而後稍稍出其所有於屬辭紀事議論相可否之際愈出而愈無窮其學自六經太史氏百家諸子浮圖黃老之書無所不讀其文自歌詩賦頌表箋傳序箴銘紀志亦無所不工而彊直任气負所學未嘗以一言狥人故徘徊於小官益自重無躁戚徽宗皇帝召見言治道中上意擢爲尙書郎行宜用矣而遇疾不起悲夫公沒後二十五年當紹興十二年公之子承事郎知太平州繁昌縣事鞏始集公詩文爲二十卷具詩抵公之交孫覿求文識公墓余不敢辭遂次其語爲銘公諱諒友衝益其字也姓傅氏其先自光州避廣明之亂徙閩中今爲興化軍仙逰縣人曽祖偁不仕祖滋贈朝奉郎父楫朝散郎充龍圖閣待制仕徽宗爲中書舍人以淸明直諒聞天下累贈少師公以紹聖元年舉進士賜出身主蘇州吳縣簿歳滿陞瀛州防禦推官鄭州州學教授遭少師防去位卒防除辟雍錄又丁母越國夫人憂憂除爲詳定九域圖志所編修官未幾例罷書局調宿州蘄縣令蘄故多盜公嚴保伍之令使相推逐盜不敢發發輙得無所漏禦民一以寛簡聴訟如家人無疾言厲色縣大治諸公交薦之攺宣教郎再除九域編修官是嵗政和四年也五年車駕幸祕書省遷奉議郎六年除尙書祠部員外郎俄攺膳部七年遇疾請補外以承議郎知湖州未赴八年正月十日卒於京師年五十二嗚呼崇寧初鉤黨之禍作異時元臣故老之子若孫門生故吏昏姻之家皆被禁錮少師旣下世大臣猶以嘗任事於建中靖國間請置籍中徽宗記其忠獨不聴公少師家子益務晦藏不問權貴人所舎闔戶著書澹然無求若隠於吏者讀書一過目輙領其要論古人成敗事當否如出於其時文章閒麗可著乎典冊以施朝廷詞語精深可列於歌頌以薦郊廟而不自標飭以求聞於世宰相華原鄭公深知之薦其才可用徽宗亦悵然追懷甘盤之舊延見問勞甚寵於是名寔暴耀賢冠一時將遂施傳所學世其家而公病矣治命載其柩從少師以葬諸孤卜以其年十一月某甲子於常州宜興縣善權山之原去少師墓若干步妻孺人方氏監察禦史家之女生二子曰庠曰鞏孫男三人公素貧恥言利旣死槖中無畱貲以歸庠少年有奇操防公防浮汴涉淮間關二千里以遺令歸塟冡土未幹而庠得疾又死鞏尙防也其家益貧老妻防子幾不能自存更十五年鞏始及祿迎其母以養防直有父風所涖皆有迹公祉所施庶幾在此銘曰

讀公之文蔚若武庫魁奇偉麗九鼎千鼔聴公之詩隠若大呂震越渾鍠歌周頌魯胡不畀之天子之所帝制坦然常楊燕許頌詩穆如奚斯吉甫百千償一賫恨入土天造茫茫孰知其故吾豈艸木與之俱腐遺書爛然昭映千古

宋故顯謨閣學士左大中大夫汪公墓志銘

建炎紹興間大盜據中原羣惡亡命相嘯聚爲防於是環四海爲盜區矣天子慨然仗一劍出入兵間禁暴除殘拯溺弔凶於戎馬蹀血之餘以建中興之烈當是時顯謨閣學士左大中大夫新安汪公爲中書舍人翰林學士一時詔令往往多出公手凡上所以指授諸將感厲戰士訓飭在位哀閔元元之意具載誥命之文開示赤心明白洞逹不出戶牖窺而天威咫尺坐照萬里學士大夫傳誦以比陸宣公居亡幾何權臣樹黨除不附己者公亦抵罪斥居永州積十二年更四赦不得還閒遇勝日幅巾葛履登西山循鈷鉧潭入愚溪立湘沅沈文以弔古人而自肆於山水年益髙文益奇詩益工華妙精深與栁儀曺相望於數百載後文章格力與之相上下何其盛也公旣沒諸孤防防歸葬且致公治命屬余銘余與公遊四十年知公爲審乃序而志之系以銘公諱藻字彥章姓汪氏饒州徳興縣人曽祖震太常丞贈光卿祖宗顏尙書都官員外郎贈中大夫考谷奉議郎贈少傅妣越國夫人陳國夫人皆陳氏公自童防已卓越有大志學舉子業旣成得春秋左氏西漢書讀而好之鋭意欲與之並年甫冠徒步遊太學有司苐其文屢出諸生上中崇寧二年進士乙科瓊林賜晏酒半上方賜永狀元霍公端友屬公表謝授紙筆立就如素習一坐驚嘆調州觀察推官方待次除宣州州學教授丁少傅公憂憂除官制行授從事郎荊南府掌書記不赴攺江南西路提舉事司幹當公事代還至京師防徽宗親制君臣慶防閣詩羣臣和進喜事者集錄爲一卷公適見之擬和一章屬詞用韻句法淸新出眾作之右卽日傳布諸公喜稱之除九域圖志所編修官攺宣徳郎遭陳國夫人之防免防除祕書校書郎遷著作佐郎再遷符寶郎是嵗政和八年故相王黼頃與公爲太學同捨生不相中比當國黜公通判宣州州將俗吏公益不樂上書請宮祠得提防江州太平觀寓家晉陵八年終王黼之世不用累轉朝奉郎博學彊記自六經百家太史氏之籍先儒箋防傳注之書兵家族譜方言地誌星經歷法佛老之眾說與夫萬里海外殊方異域荒怪之序錄無不記覽山陰賀鑄方回知名士也亦寓晉陵聚書萬餘卷公日從之遊多得所未見者凡伏臘衣食所需盡以筆札供而錄蔵之其爲詞章明於道徳逹於世務指事析理引物托諭馳騁古今貫穿經傳該備眾體蓋數十萬言自成一家公在江西徐俯師川洪炎洪芻有能詩聲自負無所屈一日師川見公詩於僧壁嘆曰此吾輩人也率二洪詣舎上謁旣去公曰騷人墨客撚須琢句以鳴其不平耳烏足尙也至是數年卒以大手筆稱天下金華勸講石室防書典冊施之朝廷樂歌薦之郊廟鴻文碩學暴耀一世人知其名家有其書而詩律髙妙興寄深逺亦非近世詩人之所能及淵聖登極召見爲屯田員外郎旋攺禮部進太常少卿起居舍人今上踐阼轉朝請郎召賜中書舍人賜三品服大駕狩維揚詔中書後省試澤州進士何烈烈對策稱臣防防論烈非所宜言公與滕康衛膚敏三舍人俱罷爲集英殿修撰提舉江州太平觀明年復召爲中書舍人擢給事中兵部侍郎兼侍講直學士院公艸髙麗答詔上顧輔臣稱公得代言之體久之麗人謝表至上復稱公直拜翰林學士以所禦白團扇親書紫誥仍兼綰黃麻似六經十字以賜搢紳榮之累轉朝議大夫公自登侍從屬時多故感懷恩遇凡所建請皆當世要務嘗論防大將擁重兵髙位崇秩子女玉帛已極富貴之欲而根據盤互浸成外重之勢陳所以待諸將者三事後十年卒如公策又言宣和諸臣交通貴幸一時誤恩官有至銀靑光祿大夫者防諫極論方就鐫裭詔墨未漧而建炎恩宥有當甄復盍依祖宗法至中大夫而止論駮數人國論以爲允又言太上皇元符以來至上建炎之元並無日曆可謂闕典古者有國必有史有史必有官漢法太史公位在丞相上天下計書先上太史公副上丞相自唐至本朝亦以宰相監總國之重事願畱聖心上欣納翌日輔臣請擇所付上曰無以易藻矣尋除龍圖閣直學士知湖州頒日曆如故公搜攬闕文參稽眾論逺至閩蜀數千里外近在寓公寄客之家或具公移或通私書旁搜博采逺近畢至分設科條以類注觧才十二三移知撫州嵗余罷爲提舉江州太平觀防翰林侍讀學士範衝防言曰歷國之大典比詔汪藻纂集更渉嵗月稍見功緒書未成而中止積久散逸後益難措手矣方今就問可降詔令依舊纂集爲一書俾三朝文物著在方冊非小補也於是有防復命公許辟官屬二員賜史館修撰餐錢辭不受書成凡八百冊上之上遣使賜茶藥二銀合進官二等加中大夫除顯謨閣學士知徽州公前後與六州先恵愛重名教有古循吏之迹唐顏魯公嘗爲湖州刺史公建言昔章聖皇帝幸亳次睢陽親屈帝尊臨見雙廟旌巡逺異代之忠以風厲天下顏眞卿叱叛臣李希烈而死廟食吳興距行殿不能百里宜蒙褒異以增忠臣義士之气詔從之賜號忠烈詔下公大治祠屋書榜掲之郡有籍錄朱勔牕戶數十種丹漆之光可鑑僚吏請爲州治樓觀之飭公曰吾葺魯公祠可用也輪奐一新州人大恱徽州學捨敝小方議攺築公嘗爲文記鎭江府學之成州將程邁以白金致餽謝公報曰比葺郡學費無所從出而餉金適至已付諸生今並賜矣又斥帑餉之贏續之落成爲一方壯觀轉左大中大夫十二年知泉州殿前司大校搜選禁卒之抗健者移州具資糧遣送者曰州並海常宿兵數百所以備非常畱不遣馳奏驛聞大校怒以語侵公免符下乃已移知宣州閱月攺鎭江府鎭江自經建炎之亂嵗輸上供米率不知數轉運使按視計食粟之在存者尙負數萬盡扄鑰而去軍食不繼官吏憂窘不知所出而公適至命破鐍給之遺書使者曰官軍張頥待哺米在廩中而不予之食羣黔饑餓而亡聊𨿽錮南山猶有隙也輙以便宜開發老守重得罪不敢辭防言者讒公而罷論奏不已落職永州居住更七八年感風痺乞致仕不許竟卒於永州寓捨寔二十四年六月癸未也享年七十六積官至左大中大夫爵新安郡開國侯食邑一千五百戶寔封一百戶公沒後二年復顯謨閣學士官其二子公性樂易不假藩飾以峙聲名至居官任職則矯矯然不徒爲諾然者也不喜殖財榮貴幾三十年無屋廬以居有田陽羨亦不足以卒嵗而嗜書學古老且病猶不去年大當梁師成用事小人朋附目爲隠相武人吳可者師成許以能詩至出入臥內公罪符寶可過公致師成意曰聞名久矣幸不鄙過我禁從可拱而俟也公謝不往客曰吾曺望隠相之門如在天上召而不往何公曰若使吾與可輩爲伍耶守湖日朝廷和糴米六萬餘斛公視六縣民力所堪鐫三之一而上書自劾詔勿問居歲餘戶部被防降水錢復糴數萬斛嵗適大稔物估相當如數而辦例造一官公曰吾嘗以減糴待罪幸防恩貸今豈可復受賞耶三辭卒不拜海舶次泉闍婆國王附送龍腦數百両爲公壽公郤之或曰異國之王因舶商致方物修故事不可郤也公飭送公帑一銖不取公於辭受類如此亦以故遂多齟語於世始公在太學與王黻有纎芥後黼入相嫌恨不除竟坐廢斥而言者指公爲黼黨黜居永州累赦不宥卒厄於窮裔以死𨿽然朝慍暮喜乍賢乍佞初若一哄然曽未轉盼已如潦水之歸壑而髙文大冊埀世傳後與古作者並烈於圖書之府聖主親覽追錄故侯復還舊物得防相除孰與公多公之文有深溪集六十卷行於世後集若干捲裔夷謀夏錄三卷靑唐錄三卷古今俗雅字四十篇公尢工大小篆得李斯陽冰用筆意先配淑人趙氏今配淑人莊氏亦前卒於常州宜興縣陽蔡後塢二十五年十二月乙酉諸孤奉公之防合葬於二淑人之墓子八人男曰恬右從事郎曰悟右宣教郎新差知州金華縣丞曰恪右承事郎曰憺曰懍曰憘並右承務郎曰愇未仕女適右迪功郎莊珪孫男女十三人男曰文舉巖舉臯舉賢舉女適右奉議郎嚴康朝進士莊霆莊霈余尙防新安汪氏之徙鄱陽蓋已久矣自曽祖至公四世皆以儒學中進士第而公遂以文章大顯於時徳興田園悉推予其兄以郊祀恩任其弟之子怡而公子至今有未仕者元丰己未少傅公爲泉之晉江丞而公生後六十三年公刺泉入境恍然悲喜太息曰城郭是矣昔陳秀公生於鎭江後建鎭江節築大第居焉寔公始生之所山川之靈鐘爲人英古今所傳不可誣也銘曰

赫赫吾宋崇雅右文藩飾萬物如嵗之春治具炳然監於二代儒先酋酋光明碩大偉歟汪公徳配先民學窺聖域文嫓皇墳蕓省讐書螭班珥筆論經石渠坐五十席代言西掖視艸北扉渙發大號雷動風馳持槖剖符出使入侍今之名臣古之循吏風流儒雅慈恵之師六州之氓途詠而思誰私黨仇乃讒乃逐投畀荒裔一斥不復斗野之南光气燭天埋藏不沒至寶在焉擾擾萬生趨死一軌百鏈之英有化無死巍巍昻昻命世之儒流傳海內公有遺書銘公於石石磨可燐公名不磨爲萬世凖

鴻慶居士集卷三十四

欽定四庫全書

鴻慶居士集卷三十五

宋孫覿撰

墓志銘

宋故左中大夫直寶文閣致仕李公墓志銘

左中大夫直寶文閣致仕李公諱模字茂嘉寔南唐李氏國除族散有徙常州之無錫縣者公其後也公少孤事母孝貧無以爲養始感憤讀書曰惟是足以亢吾宗記誦日千言下筆語出驚人旣冠束書詣鄕校從崇安先生受詩時學者數十人與余爲同捨生頴異秀發治經章解句達文詞驟進不類舊常一試遂收其科仕州縣如素習遇事明辧未嘗讀律令而斷治皆應法尢爲當世大人所器徽宗召見擢部使者歷事三朝涖官五十年刺八路典四大州秩上大夫著籍內閣遂爲一世功名之士享年七十二以紹興二十三年三月乙未卒於無錫之私第諸孤以進士陳玿狀公世系爵裏行治年壽卒塟之地從父黨乞余銘乃序而銘焉公以崇寧五年解進士褐調通州司法參軍歲滿升文林郎調江州軍事判官用舉者攺宣教郎知南康軍建昌縣未赴通判信安軍疏治城塹剏置樓櫓招選禁兵先期而辦連進秩遷承議郎代還除廣南東路轉運判官陛辭入對奏言豪民率以田園分寄官廕之官而貧民下戶一畝之宮數口之聚皆受役力不勝則逃去告賞之法著於令甲可詔監司督責州縣推行以紓百姓之急又言吏部注守令不計能否一切以格令從事而貪鄙無狀居其半偏州下邑窮民無告宜詔大臣更制立法甄別人品搜擇材能黜去貪懦以惠天下徽宗韙其書畱弗遣擢太常丞唐宰相李紳短小精悍世號短李嘗隠無錫之惠山立祠在焉公長不滿五尺而精神滿腹或曰李茂嘉殆是公埀後身也言者論公年貌未應居禮樂之司公笑謂客曰吾生壬戌言章尙云乳臭乎差髙陽闗路安撫都總管司主管機宜文字河朔盜起亡命嘯聚所在千百爲羣帥欲閉關以虞變公曰姦民竊發當飭將士以示討除何爲遽如許也帥悟卽日授甲於庭令曰具糧糗視吾旗所向軍聲大震羣盜奔潰境內無一迹除京東西路提舉鹽香茶礬事移河北東路再徙京東進直徽猷閣知平州攺營州又攺河北西路常平公以平營新疆防恩進職今易地河朔還所賜告上之不拜除提舉錯置河北燕山府路糴使公事朝廷餉新邊歲糴粟麥亡慮三百萬斛率用度牒香藥鈔充糴本實不持一錢而州縣未堪爲民病公曰度牒闗鈔大商賈之輕資也稍下其估售之爲增谷價以受糴不使一吏預其間未幾粟麥坌至三百萬斛無斗升之負而民不知勞朝廷嘉之進直祕閣除兩浙路轉運副使以餉邊方賴公也畱再任糴使置司在慶源府邊兵大入守將懦緩不任詔公就節制府事公檄召所屬兵民官吏皆入保而臨城尉黃諲將部曲彷徉境上獨不至公得其文書已署敵中年號陰遣壯士執殺之以狥髙邑務官與縣人趙文炳有邪謀文炳逾城數出公捕系獄驗治有狀文炳懼誅請以妻子爲質斬捕同惡自贖公許之文炳出而務官者方防其徒縱酒大醉文炳就席伺其寐刺殺之提九級馳還一府大振人人知公坐視其旁矣事聞朝廷除公直徽猷閣知慶源府攺元河北河東路宣撫使司參議積功次六遷至朝請大夫建炎元年除江南東路轉運副使覃恩遷朝奉大夫禦營統制官王亦者駐兵建康謀爲變以夜縱火爲信公覘知之馳告守帥弗聽公飭兵將官率所部團民伍伏塗巷中柵其盜夜半天慶觀火起諸軍噪而出所至不得入遂斧南門而去遲明訪守帥則縋城宵遁矣已乃除簽書密院江淮兩浙路制置使呂頤浩兼領建康府頃公提舉常平頤浩爲河北燕山府路都轉運使頤浩以經制便宜起懷衛二州常平粟輸濟州倉以備軍餉公曰濟東京也燕山軍士張頤待哺而輦懷衛之粟由京東轉河北兩路二千里漕之燕山𨿽三尺童子知其妄矣必有他圖奏罷之頤浩固不恱也防明受攺號官吏讀赦皆失色獨頤浩怡然自若公曰樞省大臣盍徵天下之兵以除君側之惡頤浩左右視接以他語公曰王室在難如救頭然之急公豈應躊躇在眾人殺之頤浩唯唯方議行而禦營參贊軍事張浚檄書至二叛伏誅頤浩苐功進右丞相公嘆曰羣凶稱亂全軀保妻子之臣握兵坐視相顧不發幸諸將讐復王淵梟首之禍而因人成事者遂至宰相而浩聞之益怒秋八月上幸建康詔公主錢糧黃惇書主橋道大駕次張橋山水暴溢隄齧橋壊頤浩通劾之公與惇書皆罷丁母永嘉郡夫人憂卒喪主管臺州崇道觀紹興三年除江南西路轉運副使入對行殿奏言人主欲知天下利害之寔而九重阻深吾人疾苦壅於上聞則匹夫匹婦有不被其澤者今者法駕時巡所過郡國延見父老特降淸問則守令貪亷法令廢舉民之休戚事之利害一見勝百聞矣攺兩浙轉運副使五年轉左中奉大夫知鎭江府乘輿幸建康兩駐京口公每入賜對甚寵進直顯謨閣兩浙路轉運副使方聞命遷直寶文閣知臨安府比入對上曰臨安之命出自朕意公頓首謝曰臣與大臣無一日之素知事陛下而已七年再知鎭江府時都督府統制官種潛屯江上軍民不相中人情惴恐公次丹陽或勸公軍騎獨進嚴兵而後入巡尉部千百人執戈以衛公視而笑曰設有急若輩足恃乎亟去無畱乃命老幼數百指造官涓日視事廷見民吏賓接相佐如平時一府帖然潛見公至感泣公兩守鎭江屬兵火創殘之後重兵屯聚其中繕治乘輿巡幸屯捨之所峙千官萬兵供億之費隨宜區處上下贍足不擾而辦移牧臨安百姓遮道而泣公舉手謝曰不久當從東已而果然州民罷市空巷來逆歲大旱公率僚吏禱長山之白龍池香火未收雲起池中一夕雨足歲稔於是宰相當國官職除授以苞苴丰儉爲左公因退食語家人曰吾跳兵走馬燕趙之地不自意全歸省墳墓盍少休矣上書請祠宮提舉臺州崇道觀時年五十六意不復言仕矣官左中大夫職直寶文閣服三品爵隴西縣開國男食邑三百戶公材髙識明長於治劇禦吏民不以小法防文佐喜怒以故崎嶇兵亂反側之中發舒隠詘鉏治彊梗聽公一語而決無後議者慶源被圍敵人檄守將髙景云而口語借借指景云爲姦細眾怒欲起公馳詣景云所諭其眾曰朝廷屬我節制府事髙景云無預也檄書具在未嘗開發索火焚之眾遂定通判許和卿以差通判歸明馬觀國不相能因倡言觀國交通敵人爲內應眾起圍第欲屠其家公面詰和卿曰艱危如此吾曹未知稅駕之所公首爲亂階行且及矣揮其眾使去曰城中動息我自知之後公使江東忽見一人衣紫佩金拜庭下公驚曰吾僚爲公耶觀國曰慶源之圍防公一言骨已朽矣願效一死以報久之敵中檄還北客之落南者觀國在邊中過公別曰銜恩未報死而有知當結艸也涕泣而出公曾大父勤大父度不仕父景芳以公貴贈右光祿大夫母朱氏贈永嘉郡夫人妻戴氏封令人有賢行寶文公起徒走爲聞家繄令人之助四男子時澤右宣議郎新知平江府吳縣事時習右文林郎前江南東路提防刑獄司幹辦公事時後右修職郎揚州泰興縣主簿時庸右從事郎新江州觀察推官四女彭慥兪氏從戴必先張采其婿也從右文林郎采左朝奉郎孫男九人杞榛柵並登仕郎樞朴桴梯栱餘一人未名孫女七人諸孤以其年十二月壬午奉公之喪葬縣之【闕】

鄕靑山灣公所自卜也公生十四歲而光祿公下世後十年起家筮仕始迎母夫人就養自佐信安參髙陽機幕奉使典州皆在河朔戎馬內侵大盜羣起將母其間踐艱乘危數矣若有相之者建炎初將漕江左使奉安車以還考終大耄哀榮終始遇郊祀恩任兩兄之子時哲時修者中外宗姻喪死嫁孤力不任者皆倚公以辦公已免閒辟舎北地營一大圃面西山枕長河穹堂奧宇曲欄幽榭疏沼沚蓻花竹環之日具酒茗命客吟嘯其中延接後輩不以爵齒自髙與均禮旣屬疾曰河圖七十二數若囈語者卽所享壽也崇寧中公婦翁戴君築大第壯麗爲一州之甲縣人數見夢曰李運使宅也翁除地又獲一金魚以爲子孫之祥大喜翁沒而諸子分不數年卒爲李氏北馬南牧一部長燕人也集羣部舎公第中掲篋見公畫像而驚號其徒曰李徽猷也皆以手加額問公安在守舎者懼不敢告蓐炊而行秋毫不犯且大書其壁曰此李徽猷宅以曉後至者嗟夫始公食貧而爲布衣而戴公以財雄爲大姓自崇寧距建炎蓋一世由幽燕抵全吳僅萬里而公姓氏官稱宮室證兆之應如啐啄無毫釐之謬世人乃欲以智力取非其有豈非惑歟銘曰

治道之行文武二柄孰彊弗友孰弱弗競孰致予武徙木以能俯僂循墻若兵在頸孰振予文執鐸以狥噓枯吹生析酲愈病矯矯李公徳配前修治軍牧民如農一邱磔其梟狠以殖善柔惠立威振兩取其尢百犬吠聲眾狙皆怒舉臂一揮掉尾而去三窟狡兔兩端首防鐫切弗諭夾以砧斧文馴武充左右具宜如牢圏虎如乳哺兒詩書之帥慈惠之師不配其有孰主張之河圖告終乘雲跨箕嗚呼已矣次有銘詩

宋故右中奉大夫致仕贈少師陳公神道碑

陳氏建安大族自秀公以文學政事累踐大官於嘉祐治平之間神宗禦極進拜右丞相任重道逺望臨一時徳世埀延陳氏益大歷五朝百有餘年公族子弟著仕籍而以材能處顯者前後蓋相望也公諱豫字由用族公秀公恩仕祕書省校書郎調封政府陽武縣尉以最升溫州永嘉秦州隴城二縣令隴城並河遇連雨暴溢官寺民廬水及半扉公私病之公議徙爽塏上書言狀書下得請去縣裏所營髙燥地建城市開井閭不日而就水潦至人去墊溺按堵如故縣人爲公生立祠用舉者攺宣徳郎知信州鉛山縣丁父中奉公憂卒喪知延安府敷政縣丁母令人葛氏憂憂除知應天府柘城縣攺同州澄城轉通直郎簽書彰武軍節度判官覃恩遷奉議郎轉承議郎經略司幹當公事秩滿再除提舉本路糴買就遷提舉弓箭手公精壯果敢長於斷所涖凡有名迹西方用兵軍食最先務之急官吏並緣爲盜軍無宿儲士有饑色公問知其故出金繒下其估而增谷賈以受糴不使一吏預其間未幾車挽負擔四方而至芻粟告具師飽以有功公曰此一時之利未足言又建請石堡寨旁近地數千頃皆沃壤可據賊衝築一壘嚴兵塞其道使人肆耕其中歲得粟以紓漕挽之費則百世之利也詔從之築軍賜號威徳陜右歲借邊民爲弓箭手公搜選丁壯聨爲保伍人得占田多寡有差至卒馬別給一馬身自督教之人皆精練爲諸路之冠當是時自大將至禆校築堡障扞姦偸斥境上受俘獲大者增秩小者賜金多公計畫而人不知自公出也公善知人明於任使嘗言禦將士當使過勿拘以文法然後可使蹈白刃赴水火而不辭杜大中者豪縱不治繩檢一日抵罪當下吏公惜其材畱不遣遺書屬鄰帥善遇之大中挺身搏賊勇冠一軍遂爲名將韓公世忠少年喜鬭數犯法當伏誅公顧謂帥曰世忠驍悍不畏死冦至盍令當前斬捕自贖而殺壯士乎帥從之始兵籍每戰先登梟貴將之首以獻遂知名建炎南渡提孤軍戡大憝手擒二叛威振遠方冊封咸安王時人方之狄武襄公公四任開塞僅十年由機幕至部使者累攻伐之遷至朝議大夫議者恨不得公將兵數萬獨當一面而不究於施設爲可惜也八寶恩遷中散大夫自言於朝曰久任邊州且老矣乞東方一郡自劾得守濟州防歲大旱飛蝗蔽野所過艸木蕭然公卽日移告坐齋室遲眀具冠裳率賓屬徒步出譙門徧走羣祀伏地頓顙爲百姓請命有頃陰雲四合大雨如注卻蓋不禦徒走而旋是日也螟蝗一流無噍類嵗大熟獲倍他壤徙萊州不赴請祠得提舉舒州靈仙觀已乃被疾上書謝事政和七年五月某甲子卒於其子通判沂州機之官舍享年六十八積官至中奉大夫爵嘉興縣開國男食邑三百戶明年三月癸酉潤州丹徒縣大慈鄕之原後以子故累贈少師公涖州縣治道尙嚴條教以下人守之如詛盟不敢犯斷治自己出羣吏坐曹行文書而已夏秋賦調束芻爲人執一牌立閫外刻曰書其上吏不及門期至而集爲文勸耕二十解明白而切於事傳誦至今以爲法輕財樂施喜趨人之急聞有疾痛欲去之如在已始赴柘城舊令尹遇疾暴卒貧無以給喪事公爲具棺衾以斂已而同僚與邑之賢士大夫皆賻又爲處其費擇送吏與凡行李所須授其孤以行守濟之日道遇衰絰數人羅拜其前泣曰吾父倅臨淄甫就官而得疾死防喪次封內貧不能歸聞使君髙義故來公惻然計其費贐遣而去祿賜所得拊養孤收卹宗族有秀公之風郊祀恩以次補諸弟而不願仕者任其子分田廬公不取推以奉寡婦族子師尹防太學不遂困而歸見公曰儒冠竟誤人幸今筋力未衰尙堪馳馬試劍收一戰之勲毛錐子不足恃也公笑曰通塞有命少安無躁爲具裝資勉使卒業遂收其科後官至尙書郎族婦新寡有遺腹子曰璹舅姑憐之命攺適而守節自誓久益困頻於饑寒矣公周其乏絕又教畜其孤進於學學成試有司一上中之迎其母以養族黨咸嘆以爲榮璹後以才選薦更任使將漕帥邊褒顯其親遂極光寵公建州建陽縣人曾祖曉祖贄不仕皇考衝以公貴贈中奉大夫先配令人徐氏賢良奕之孫朝散郎師甫之女贈某國夫人今配令人馮氏贈少保某之女左通奉大夫充徽猷閣待制躬厚之妹有訓徳淑行爲令妻爲壽母中奉公孤立一意委身事國未嘗以家爲卹有子嗣興纂序前聞享有丕祉由令人善相其夫而能教子享年六十五封咸寧郡夫人後公十六年當紹興四年十二月乙亥棄世是月壬寅合祔於少師之墓攺號瀛國夫人四男子曰機曰模曰桴曰桶四女武學生翁亶朝奉郎知南雄州黃達如朝奉郎宗子學博士李弼朝奉郎朱棫其壻也孫男女若干人公在事五十年不治貲產旣得謝無以歸通判祗奉安輿迎還沂水官下疾稍侵親客詣臥內省疾且曰公自言有四種生事安在公指四子曰此是已距今紹興己亥四子者機右朝議大夫模右朝散郎桴故右奉議郎桶右朝請大夫充敷文閣待制孫曰巖右登仕郎曰岐右迪功郎曰防右承務郎曰岄左承務郎曰嶧右迪功郎盛矣夫嗚呼君子種徳蓻善積之躬修之家責報於天取必於數十年後如探諸囊中而敷文公逢辰得路彊仕之秋已躋法從追贈公至少師母夫人進封大國子孫蕃衍簮笏如林陳氏之興蓋未艾也始秀公其母荊國太夫人於潤之五州山遂家焉秀公薨又祔荊國之次至是諸孤奉公之喪遂次潤亦卜地五州不能獲一夕夢公刺汝州擁騎從張呵引如平生黎旦瀛國與諸郎夢皆合而不曉所謂他日行焦山道中顧見一穴水深土厚曼衍相屬卜者曰吉問山中人皆曰儂家主人母所卜壽藏也遂相隨造其家一媼出見曰老婦異時藏骨於是矣忽夜夢若迎新太守者俄頃一大人衣紫佩金踞胡牀而坐呼老婦前曰此吾居非爾所當有也方悸寤而諸君適至願奉此地以獻卽其日書劵子直問其名則汝山也遂奉以於是諸孤屬待制馮公志其而墓隊之碑至今無辭以刻敷文公貽書晉陵孫某爲之辭某復曰少師徳烈靡不聞敷文鼎貴且大用宜得當世文章巨公具著顯榮掲諸墓某方負罪屏伏田裏非其人也辭不獲命乃摭志文終始大節著之而系以銘銘曰陳世大家發迹秀公於赫少師又亢其宗結髮從軍具著婉畫儲峙欽然公預其責千箱稛至曳踵赬肩菽粟如山露積不垣士飽而歌气作一鼔大髙驤馮河暴虎螟蝗坌起彌滿一圻電埽霆驅甘兩應祈左右具宜文柔武克由初訖終挺身狥國老去歸與駟馬安車有來治中擁笏埀魚無地可廬可耕可殖田不逾寸種之以徳女視女籝其獲幾何萬金之產孰與予多有嘉者子特槖入侍紹開厥家戎公是似

宋故左朝請大夫致仕孫公墓志銘

左朝請大夫致仕孫公諱畋字無逸紹興二十一年八月戊子感疾卒諸孤卜以明年三月丙申奉公之喪合葬於宜興縣君山鄕甑山元配蘇氏冝人之墓又以公曆官行事年壽卒葬日月爲書抵族父某請所以志其壙者孫氏世家金陵宋興王師下江南公之五世祖諱潭徙常州之武進縣家焉生六子曰詁與其子立之俱爲明經髙行爲一州之望里人不敢斥其名號大小先生以別之於公爲髙祖次曰諷贈尙書職方員外郎於覿爲髙祖故覿視公爲同五世祖兄乃序而銘焉曽祖貫之封朝奉大夫祖昌齡由禦史府出典三州提防兩浙路刑獄轉運使副當是時大夫父尙無恙父子白首官號曰同佩服皆三品所部十五州安車往來賢士大夫咸賦詩記其事父升和州含山縣尉以公貴贈右朝議大夫母宜人邵氏朝議早世宜人守節自誓三男子曰畸曰畛與公方在童丱中顧見里巷羣兒徵逐遊戲無一人讀書受學者亟提諸幼還宜興依外氏斥賣簮珥求師教子夜治絲枲坐其旁勉之旣任戴冠遣詣庠校從先生長者防未幾文藝燦然秀出一時公與畸相繼占上第起家畛亦貢禮部而以奉防甘營數百指之養不果卒業徳齒俱尊名善士於是中外宗姻歆慕稱嘆以宜人教子爲法公學尢邃於經危坐覃思至不知向人所在讀中庸至人莫不飲食鮮能知味則拊案起立胸中洞然如咽去鯁屬文辭典重不浮而辧於說理政和二年試上捨第五人中第授登仕郎洄州司工曹事七年升文林郎除鄭州州學教授宣和四年用薦者攺宣教郎監太醫局熟藥所坐小法貶秩一等六年知宣州南陵縣丞淵聖皇帝今上登極遷奉議郎紹興元年以承議郎知臨安府錢塘縣公居官侃侃然謹身奉職未嘗出一語諂事其上以求恱已在泗州同僚爭進取忌公名第出其右則訹郡將以聞染公公笑曰一薦狀於吾何有縱所爲不問後將至察其妄首薦公劇賊張遇兵壓南陵境上吏民驚騷空縣逃去公與令坐防事相對終日賊覘知無所掠由池陽路而旋劉光世奉詔追討聞公名檄主軍饟賊平公有力焉上移蹕錢塘百役毛起府尹治次捨符縣塢材數千章甚急公請撤湖上廢寺十數區可不勞民而辧已而千艘浮江而下尹席益病其隘檄公與仁和防漕渠以納之公謂益曰治溝洫備水旱縣令職也而兵火創殘疲瘵猶未堪事今遽興河役以稱使過客非急務益慙沮而止戶部侍郎胡世將言州縣不時之須皆非經數姦吏並緣人不堪命可支一嵗用緡錢米帛若干均之兩稅而盡罷無名之斂公曰兩稅旣增他日謀利之臣暴斂復起自吾作俑而民益困矣議遂格中貴人詣公請事公不答俄領皇城司嗾邏卒摘縣吏之受賕者以聞欲並詔送廷尉卒不得公毫毛罪猶免所居公議借借訟公非罪差建康府糧科院未起攺知湖州安吉縣丁母宜人憂卒喪簽書鎭江軍節度判官就除提舉江南東路茶鹽事前使者嵗除奏課例張空最上之朝增秩賜金無虛嵗比公上計吏抱牘請循故事公驚曰使吾防上僥賞耶一毫不敢欺也具以實奏僚吏驚服每行部延見吏屬治有狀或得於一言不由介紹皆被慰薦有鬻爵爲石埭尉者屢請貴人書屬公薦公曰石埭不惟污吾筆而同薦之士必以防伍爲恥矣代還請宮祠嵗滿上書納祿守本官致仕是嵗紹興十八年也積官至左朝請大夫享年七十二公性衝澹寡言笑承上接下心卑气和不見慍喜至守一法持一議如山嶽然亦不可移奪平居察人材賢不肖甚詳而臧否不出諸口少孤事母六十年心意幾防輒逆得之菽水歡然𨿽五鼎之養不過也事寡嫂拊嫠妺畜孤甥恩敬甚備亷靖寡欲時問遺非親友之餽不受嘗困窶矣凡有稱貸不以久近戚疎必盡償乃已江東代歸某往公以杜門髙臥爲終焉之計某曰兄以晚遇方爲世用何遽如斯也公曰弟叔子勲名逮今照人耳目且云人生不如意事十嘗七八在世諦中固然頃令錢塘忤中貴人幾陷大罪比使江左石埭刼請卒不予又觸權要之怒吾懼及屬不去何待非事髙蹇者某太息久之曰非所及也公晚喜讀莊列佛書晨暮不去手其視得喪寵辱如此蓋所謂得其所以言者八男子曰仰右從事政郎太平州司法參軍曰份右修職郎平江府司法參軍曰價將仕郎曰傃右迪功郎楚州鹽城縣尉曰佐曰偉曰傑曰偕孫男女十八人男曰庭玉庭珪庭秀庭揚庭詢庭玘庭操庭誨庭老女適柴余尙幼公初感風痺卒間自飭後事棺衾之屬顧謂諸子曰非謂汝等不能辦也苐恐死喪過厚不副吾平生簡儉之素屬纊之際無一語繆亂某少兄一嵗仕亦並時而學力不足以禦外物數陷危機竟書罪籍兄材大而气剛志得行道發明利器豈止一部使者而意有所不適遂沒紱以歸髙風絕塵可爲世範書而刻之豈特以慰孝子之心銘曰

謇謇孫公廊廟具兮發迹儒科踐祖武兮別吭一嗚鴻鵠舉兮排云直上天尺五兮酸鹹殊嗜若丹素兮適越鬻髢薦章甫兮畏途如漆不容步兮蒼茫無形昡海賈兮滔山觸天疊萬鼔兮屹然中立獨砥柱兮駕言歸與臥環堵兮瞻彼西山頰笏柱兮流行坎止適其所兮脫冠不禦掛神虎兮笑視金玉若糞土兮家傳一經自鼻祖兮蟄蟄詵詵豹隠霧兮旁營萬室識公墓兮

宋故左朝請大夫李公靖之墓志銘

元符末余始著籍鄕校識靖之與其兄宗子學博士相之爲同捨生是時方尊王氏三經字說之學學者數百人手抄口誦連榻累笥非王氏之書不讀也靖之兄弟魁壘豪健有气節彊記洽聞不専事舉子業間出東坡先生詩文爲余讀之音節讙亮耳目醒然如挽天河覆八溟一洗先儒箋注虫魚之陋而一時諸老先生往往竊笑其迂遇休告則出從所厚善抵掌劇談縱酒奕博歌呼竟日而後已眞天下之奇男子也後數年餘與靖之同登進士第宦逰四方不相聞又數年餘以禦史斥靖之亦由平江後事代還相與握手談笑道舊故以爲樂靖之意气索然無復故時俊壯邁往之气而相之亦病矣余固怪之靖之曰平江大都防而朱勔以窶人子爲蛇豕侵暴一方奴使將佐與之驅除惟恐後吾如彼何哉已乃脫巾幾上怒髮竦立推牀大叫又復悵然以悲自是湛浮裏中逾二紀不復有進取意嘗一佐永嘉郡以避建炎之亂秩滿徑歸築室田間不交人事益復飲酒時有感遇作爲歌詩以自娯戲卒不究所施遂賫志以沒歿於紹興十一年六月辛巳年六十九諸孤抵父友乞銘識其而以屬余嗚呼余與靖之防四十年見其盛而悲其衰又哀其死是不可以無銘也靖之隴西李氏諱端方友今爲常州武進縣人靖之其字也大觀二年賜上捨賜出身注海州沐陽簿用舉者遷通仕郎又以鹽最攺宣教郎調平江府司士曹事抑鬱不自得歲滿家居久之折資監沂州酒稅不赴遂致仕建炎初近臣薦其材召赴行在除鴻臚寺丞不拜紹興元年通判溫州八年除知韶州尋請宮祠主管臺州崇道觀積官至左朝請大夫靖之學博而辧屬文辭淸麗有典則而長於詩樂善多愛尢喜誦他人之工者得一言一句手錄藏之累數十編而探求猶未巳見其人則未始出一語稱善或問其故則曰吾惡其近於諛也平生故人去爲公卿足不及門不通餽問若不可以親疎者居官潔修自好顧以所涖皆丞佐不能有所爲以自表見於世至於循道守官則未嘗屈意變節於一人自謂賁育不能過也朱勔用事負貴驕橫士大夫獻讒諛備使令以濟其惡靖之如避垢污不忍開眼視之以故出仕常欲去而無畱心惜乎仕不逢時不得使其身一日立於朝廷之上故文章不大傳於世行義不博聞於天下而獨爲士友所記可哀也己曾祖中立永川零陵縣令祖士宗贈承事郎父鎭奉議郎贈宣奉大夫妻余氏馬氏皆封宜人生五子男曰長裔右迪功郎前監渾州南嶽廟長茂將仕郎女適右從事郎監臨安府龍山稅務施培次適登仕郎吳萃餘一女在室孫男女二人長裔長茂卜以其年九月丙午葬於武進縣懷徳南鄕朱夏村之原上靖之晚喜誦佛書不囿於因果名相之說遇佳處則據榻臥讀之客曰奉佛當如是乎靖之曰福禍竟何在適其意而已一日忽書辛酉四月某日獲麟於所居之壁才逾月遂屬疾不起嘻亦異矣銘曰

猗歟靖之瑚璉之器以抵鵲而毀以臘防而棄秦柱睨而起楚門撞而逝嗚呼已矣與瓦礫異

亡叔墓志銘

君諱稷字農先姓孫氏聰眀博達有髙節大度過人之材平居抵掌論天下士𨿽將相大人名號聞四海若未可吾意蓋欲奮其能以自表見當世而屢試於有司輒不售建炎初天子東巡守搜攬羣策片言投匭往往起徒步至大官君慨然自喜庶幾於一遇而單逰孤立無黨友之助故卒以無所就以死悲夫將葬諸孤走泣而圖所以詔後世者乃序而志之孫氏望富春而世家常州武進縣諱諷尙書職方員外郎君之曾大父也諱夷淸君之大父也諱志康登州文學贈宣教郎君之父也宣教生四子長曰穆以儒學起家典兩州刺一路卒官朝散郎曰稢曰稹皆以行義稱於鄕裏君其季也君少長嗜讀書尢邃於易不守先儒傳注而以莊周列禦冦浮屠氏之言合於經者佐其說惟原性命道徳之理幽明之故鬼神之情狀迎見立解超騖獨出一時老生宿儒嘆譽以爲不可及文章能傳其學而辧於說理辭義精確不爲空言常一試太學遂超其列防朝廷更三捨法而君之親老矣三兄相次下世闔門僅千指冠婚喪祭衣食之具皆屬君嘆曰吾道盡矣遂束書不觀而治其家間從里長者劇談縱謔以爲笑樂性夷曠洞見肝膽胸中有所懷如茹物不下必盡吐乃已面刺人過盡言不諱或從旁竊聽他日記疏以爲口實君蓋防之矣疎財樂施一語之投捐數千萬無所計意所不合一錢不分也疾革後事皆有宿戒至屬纊無繆語實紹興四年九月乙卯也享年六十有一娶彊氏生子十一人男曰好謙好修好大好遁好謀女適右宣教郎新知紹興府防稽縣事余衍左宣教郎新差權通判無爲軍劉彭年右迪功郎新授太平州蕪湖縣主簿席畸右從事郎新監溫州鹽倉施增左迪功郎新授臺州司法參軍祝求仁余未行明年九月甲申塟於縣之懷徳南鄕鄭莊原上某君之從子也兒童時出所爲文詞見君君喜而稱之先大人命某師焉中間宦逰四方離合不常而視諸族子獨親且厚也某守臨安觸罪遷嶺表君曰嘻此南柯太守夢也一切世間共一蟻垤況身履而親見之耶於是欣然悟笑遂別別三年防恩北歸而君沒矣銘曰

魏瓠五石大弗能容不手藥一戰而封孰哲孰愚秪系其逢銘以著之閟此新宮

宋故文林郎梁府君墓志銘

府君處州麗水梁氏諱固字達夫曾大考健大考納皇考佐三世無爵位而皇考以詩書教授鄕裏爲一時學者所宗凡經講授文辭燦然踐巍科登膴仕多爲世顯人故相太師淸源郡王何公則尢顯而名世者也府君少時已能傳其父學束書防四方聞一善士徒步千里從之常試一禮部不合旣而悔曰吾豈不得已於此而令達官貴人弄翰墨以窮其所不知耶遂不復有進取意太師有女頴悟過人讀書通訓詁知大義字畫有楷法太師愛賢之爲擇所從曰裏中之賢無逾府君者遂歸之太師執政奏登仕郎實大觀元年也授吏部架閣官俄攺惠民局久之去爲汝州司法參軍以最升從事郎調陳州節度推官又以功次遷文林郎監在京編估局方待次以政和四年三月十八日遇疾不起年四十九夫人嫠居十年安貧守義日夜課諸子以學太師奏封晉安縣君再封令人二男子曰汝嘉通直郎曰汝諧未仕四女子中奉大夫直祕閣知濟南府朱琳朝奉郎通判潭州木輗從事郎常州晉陵縣丞宋瀚其壻也餘一人在室孫男三人令人享年五十八宣和六年八月三日卒於京師明年汝嘉舉文林之殯與令人之喪行次常州卜地於州之南武進縣諏視日皆吉遂以其年十一月十六日合於懷南鄕梅莊裏之原嗚呼政和中權貴人擅天下寵煽一時族黨姻婭相牽聮徼恩幸以進朱輪華轂分據要津而慕羶逐臭相扳而起者又不可勝數府君亦宰相之子壻也亷靖有奇操更五官不出州縣筦庫視窮通寵辱接於其前而不置休戚於心頹然而已通直君積習名教力學問自立旣壯益砥厲以材能自奮於稠人中公卿大夫皆論以爲國器然則府君𨿽不躬榮祿而傳祉於後克有賢子將大其家是故不可以無銘也銘曰

賢者必貴仁者必壽孰擅玆器不配其有天不假齡又將誰咎令告祥羽翣南首旁營萬家置此大阜君其息焉以燕厥後

宋故從事郎凃府君墓志銘

余聞敷奏以言明試以功堯舜尙矣然以言取人𨿽孔子之聖而失之於宰我人心難知甚於知天聖人不得已而後以言求之拔十得五蓋庶幾焉非悠久可恃以爲不變之法也兩漢之世取士非一途公卿之貴或起於刀筆或擢於行伍或拔於芻牧或用於販防以其文章策髙第如晁董公孫之流蓋亦幾人而已故宣武得人之盛後世莫及建炎之亂環四海爲沸鼎當是時搜卒乘治兵賦增濬城隍捕逐盜賊如急焚拯溺之急而禹行舜趨之狀紛然出於其間往往迂濶可笑凃君子野精悍有膽略遇事無劇易唾手立就可與共功名而卒以他選進遂絀於世議而不用以死爲可恨也君諱大向子野其字也姓凃氏撫州宜黃縣人曽祖智祖翊父固本三世爲縣富姓至君始出而求仕宣和末以迪功郎尉筠州髙安縣縣令懦緩廢事州所下書専以屬君君應之無畱事靖康元年冬諸道分兵勤王守將檄君詣州凡軍興所須資糧扉屨之屬皆倚君以辦軍行挾一馬率所部先驅人壯其誠兩遇恩循右從事郎秩滿紹興五年淮西宣撫使司奏辟準備差遣辭不赴十一年八月丁亥被疾卒於家明年其孤將仕郎駒卜以四月庚寅葬於縣之待賢鄕龍江原上又屬左奉議郎國子監主簿王湛狀君官壽世次爲書來請願有述也余紹興初南遷過臨川境上少畱曹山佛捨邑之賢士大夫不余籍轔不逺數百里過余相勞勉於羈寓流落之中子野其一也子野一日邀余過其家堂戶淸深占林壑之勝聚書千餘卷迎師教其子而寓公羈客滿坐上擊鮮置醴談燕日以爲常無厭怠之色縣大夫時時詣捨次問所疑裏中鬭訟不得其平君一言折人人滿意而去間召吏有所屬則具衣冠抱牘趨而至惟恐後所舎一大聚落百賈所棲凡市井無賴屠沽駔儈兼並之豪唯唯聽命不敢輒忤目指气使歘然響應殆古任俠劇孟季心之儔余寓宜黃時目睹其如此方時多虞盜賊半天下區區之言已窮於無所用而材堪治劇如子野亦卒無所就悲夫君娶張氏生五子男卽駒也女嫁進士鄒宗臯右從事郎監衢州都稅務劉彭老餘二女在室余去宜黃時駒始九歲頴異不凡有成人之風後八年君沒里長者以書來悼不幸又稱駒喜學問自立可寄門戶者也銘曰

魂與陽浮超然逺逰飊逝莫畱地載其魄拂端策卜此宅龍江之湄逝者如斯其孰能追龍江之阻琢石其處識君之墓

鴻慶居士集卷三十五

欽定四庫全書

鴻慶居士集卷三十六

宋孫覿撰

墓志銘

宋故特進觀文殿大學士河南郡開國公致仕贈少師萬俟公墓志銘

紹興乙亥冬十月太師秦公檜薨天子慨然收威柄爲治道之首屏逺壬佞驛召故老於湖海數千里之外於是右丞相萬俟公復資政殿學士提舉萬壽觀兼侍讀道進左通奉大夫賜札趣還問賫甚寵越明年三月公自沅湘至翌日入見除參知政事當是時天子厲精更化一時丞輔諫爭侍從之臣皆上親擢公才被斥去國十五年上記其忠卽日馳召旣見條五事以獻曰綱紀曰人材曰財用曰軍政曰風俗其略以爲權臣執國命威福之柄下移人不知有其上故相舊弼擯斥殆盡讒佞欺負之徒造爲險膚中傷善類人自不保道路以目貪夫暴吏接取無藝公私埽地赤立而大臣姻族之家粟窖金穴至不可校軍政墜壊士不知勞將帥豢養於富貴之樂一旦有緩急皆不足恃士風不競避讒畏譏襲常蹈故隨波湛浮無致身許國之忠陳義凜然皆世務之要不旬月拜左宣奉大夫尙書左僕射同中書門下平章事縉紳相慶大賢得路必將盡行其言副聖主倚注責成之重而公病不能朝以二十七年三月辛卯薨於位嗚呼命矣方公以病告也上飭中貴人挾太醫診視親禦翰墨諭以調防之宜尙方名劑遣騎馳賜相屬於道公頓首表謝曰臣不幸犬馬之病寖革自度不能復任陛下之事矣願上還印綬乞骸骨手詔慰諭還其奏章再上除特進觀文殿大學士致仕制甫下而公薨聞天子震悼輟視朝賜東園祕器龍腦水銀以殮賻金帛六千贈少師官其子孫十二人又授二子夷中致中直祕閣勅內侍副都知衛茂實典防喪事賻卹加等勿拘令式諸孤擇日奉公之柩歸衡州又詔兩淛轉運使江南東路總領司具舟防送所在官給費隠卒崇終恩禮哀榮可謂盛矣公諱卨字元忠姓萬俟氏有諱晉者與其子洛具爲太史大司馬錄尙書事顯於後魏北齊之際其後有籍於開封不知其始所以從公實開封武陽縣人曾祖琰贈太保妣盧氏福國夫人祖敏贈太師妣楊氏衛國夫人趙氏楚國夫人父湜大中大夫致仕贈太師妣李氏秦國夫人侯氏兾國夫人公幼奇頴有大志讀書屬文自刻厲志忘晝夜寒暑而語出驚人太師異之曰吾有子矣政和二年試太學上捨中乙科調恩州司法參軍未赴選授相州州學教授代還授頴昌府府學教授用舉者攺宣教郎除太學錄建炎二年除樞密院編修官遷尙書比部員外郎時兵變江淮間羣盜蜂出焚剽州縣無寧嵗公不自克請宮祠便親養得主管亳州眀道宮丁冀國夫人憂憂除除荊湖北路轉運判官又丁太師憂免喪提防荊湖北路刑獄秩滿造朝除湖南路轉運判官陛見擢監察禦史遷右正言右諫議大夫禦史中丞兼侍讀是歲紹興十二年也公好善惡惡出於天性時方多故武夫怙亂咸驕蹇不奉法澧州名賊伍俊者殺其首歸詔授秀州兵馬鈐轄遷延不赴貪暴爲閭裏患公語荊南帥曰俊不就官變生肘腋不可悔已可辟置麾下徐觀其所爲乃可制也帥曰諾表其事於朝攺授副總管俊喜而受命未幾謀據城以叛捕置獄遂除之又言諸大將起於行伍知利不知義畏死不畏法髙官大職子女玉帛已極其富貴之欲盍示以逗𨖻之罰敗亡之誅不用命之戮使之懼劉光世建請舒蘄等五州爲一司選置將吏宿兵其中爲藩籬之衞公言光世五州以爲根將乃斥旁近地自廣以襲唐季藩鎭潛悖之逆嶽飛議棄兩淮地専守大江以南公言飛提重兵十餘萬無橫艸之勞但言棄南淮以動朝廷此不臣之漸防路漕臣李坰奏劾知萬州馮時行跋扈遂起詔獄捕系數百人公言萬州一障塊然在荒茅篁竹中僅比東南一大聚落耳時行以職事抗轉運使誣以跋扈遽興大獄連逮士辜豈宜付外臺耳目之寄又言郴韶泉晉四州吏鬻獄受賕執殺平民縱釋有罪當伏重誅以謝天下而又言使相遇郊恩奏任子孫盍循舊典今邊虞未靖宜復勇爵以厲爪牙之士蹶張超距之流而専補文資非是公在臺諫論事如此於是上韙其言皆以爲善而公由此大用矣徽宗皇帝梓還詔公爲永祐陵殯宮按行使竣事還奏拜中大夫參知政事俄充金國報謝使上顧公曰使事言旋復有此授以卿體國勉爲朕行公對曰陛下屬時艱難嗣承大統上皇陵廟之奉聖母東朝之養聖心焦勞固非一日日者獨斷屈己消兵以交鄰國天人同符捷逾響報送往事居悉如聖志臣誤防職擢叨塵貳府躬持書幣命萬里絕域實預榮焉行次京師奴輩有爲人致書訪其子者北使爲言公曰兩朝以玉帛相見而後敢以私書入境然而父子之情不過安否耳發書視之如公言次涿州又以南官毆檐夫者告曰一行裝賫悉以車載不復調夫矣公曰毆檐夫者請得主名治之不調夫則止於此以聽大國之命語塞遂以使還提舉誰定一司勅令書成遷左通奉大夫公之復命也宰相秦檜假金人譽已數十言屬公紿上公退而嘆曰丞相訹我面謾我戴天履地忍爲此乎卒不從他日議政意象慍怒聲色赫然無復同寅共政之意一日奏事退坐殿廬中批上防輒除官以私所厚者吏鈐紙尾進公拱手徐曰偶不聞聖語卻之不視檜大怒自是不交一談而言章亦踵至罷爲資政殿學士除郡公入辭自言曰臣無他長孤立一意事陛下而以天日在上忠邪自見庶幾異時復望淸光猶有以借口而上眷公之意未衰也天語從容問勞深厚且諭以賜環之命公曲謝至六七檜意公議已愈怒章復上奪職提舉江州太平宮論奏不已降授中大夫歸州居住公杜門屏處人莫見其面者七年己巳郊赦量移沅州建炎之亂公避地沅湘間安撫使用便宜檄公攝州事防劇賊曹成擁眾數萬奄至城小而惡太師年九十歲在焉太師曰沅人視我爲去就吾去則牽而潰矣堅臥不動公晨夜廬城上召土豪集丁壯具矢石聚芻糧閉壁以老其眾凡二十七日成食盡引去沅人曰生我者萬俟公也及是公來老壯歡迎數十里不絕又將除地築室館公公笑謝不願得官屋數楹居之不蔽風雨又七年召還復知政事遂當國公忠信以事上不敢欺平恕以待下不以詭激之行三任內外學官尊奬賢能士有片長寸善如在已汲汲然惟恐不聞於時四爲監司郡太守有惠愛評刑議獄傳經據古誼多所平反徧歷臺諫不營黨援自結主知遂大參政權臣擅朝朋姦防上公獨持一心顚頓困窮僨然而起公獨守一道天子虛已聽公公亦奮然任天下之重以就功名而天不假齡俄以病告百不一施賫恨而沒此有志之士識與不識莫不咨嗟太息而至於流涕也公常提舉實錄院皇太后還禦宮寢纂次回鑾事書實成進左銀靑光祿大夫又以刋修貢舉條法進金紫光祿大夫封河南郡開國公食邑四千九百戶食實封一千九百戶享年七十五配侯氏故承議郎薦之女封同安郡夫人先公卒贈榮國夫人五男子曰夷中右承奉郎直祕閣曰致中右承事郎直祕閣曰居中曰有中曰粹中四女右修職郎李詡右儒林郎吳銓其壻也二人在室孫男女九人男曰侃曰傳曰倬曰佀女尙幼公姿度夷曠胸中無疑事交朋友待僚吏恭謹恂恂防其短而樂道其善無貴賤少長賢不肖皆得其懽心至於處決大議志守端直果敢明達亦不茍且而妄隨權門如市气焰薫灼可爍金石公如砥柱屹立於回波急洑中不可移奪蓋古所謂大臣者在事五十年起布衣至宰相進登廟堂退伏田裏盛衰之變備矣而奉身淸約如一日無小異危坐一室左右圖書究觀古聖賢窮達出處顯晦之節爲修身之法而不知富貴貧賤之可擇而取也太師素貧不治生事至公益務施貸所得俸賜分贍族黨任子恩先兄弟之子比公薨而二子四孫皆未仕諸孤以其年十二月己酉公於某縣某鄕之原宣和末某領國子嘗與公同僚矣公柩次毘陵亟具小舟馳弔而已二直閣泣請銘某辭不敢又曰先公每得公文開讀三過稱嘆不去手先公平生大節皆可考信幸公書而刻之納諸壙中地下有知殆爲慰焉某曰公王佐之學也出陪興運𨿽剛方難合屢以儳蹶而先甲之言簡在上心十年後有符節之合道逺年䢐竟以身狥君臣之恩有始有卒可以褒勸後世故如右詩書所載銘曰

彼小人儒甚口詩書蠟言梔貌堯舜之徒旣適可願盡反其故芻狗已陳棄不復顧孰知我公屹若岱嵩巍巍昂昂萬物之宗自初筮仕以至謀國時止時行允蹈一徳公丞禦史督制數州耘之鉏之以殖善柔公長諫垣三友之益造膝陳謨夜半前席炎涼百態覆卻萬方匪通匪介徐公之常朝四暮三輕慍易喜匪戚匪欣令尹之仕蹇蹇一節不欺爲忠踐艱履險誼不營躬誰私黨讐一日三禠曲突之驗僨而復起帝曰歸哉柏車崇崇如左右手以訖爾庸道逺年䢐命也不淑殄瘁之哀百身莫贖訃聞震悼胡不憖遺閔有加錫天子之思公則逝矣易名有諡追榮有誥議行有誄又將有史以詔無窮相以銘詩閟於幽宮

宋故右朝奉大夫致仕周公墓志銘

周氏先世避五季之亂已力田爲生業宋興二葉有十公者積徳累善爲鄕縣所推號里長者嘗輦一巨碣置庭中戒家人曰吾後世之興有以祿仕起家亢吾宗者著吾平生終始刻其上此石所以志也閱三世有孫右朝奉大夫諱廷俊生子曰執羔宣和末徽宗禦便殿策以當世時務奏篇上擢爲第二除太學博士歷踐臺省進禮部侍郎待制敷文閣典五大州爲方伯周氏浸大矣於時奉大夫之命徵余文記十公所遺石表之墓道余嘆曰十公乃與天通耶後二年當紹興三十二年大夫公年八十九以四月十二日感防疾卒待制公屬予銘其葬公字彥直信州弋陽縣人曽祖父坦卽十公也祖備考知雄韶州樂昌縣主簿周氏自十公命儒教子今六世皆以通經學古爲事公少力學自立尢工詞賦防樂昌以喪歸伯兄早世方治送一弟又遇疾死顧影孑然家事亦玆出一門賓祭衣服之奉正事之諭外姻屬人之問皆自公出而讀書著文猶不輟待制生十歲時屬文辭語出驚人公喜曰吾有子矣遂不復治舉子業久之待制策髙第至大官天子疏恩命公承事郎凡十封爲右朝奉大夫致仕待制爲郎時以所遷一官奏換公五品服太母慶壽恩又賜服金紫余嘗讀仁宗實錄景祐初知樞密院李公諮臨江新諭人其父文捷以諮貴拜十一官於家終尙書刑部郎中書之國史皆爲天下父子希濶之榮今公亦以子貴拜十官爲烈大夫與李氏相望百年間異日史官又將著之典冊以詔無窮嗚呼盛矣哉公心平行髙言笑不妄接遇長少戚疏常欲處之於無過之地間讀前人家訓可爲後法者大字傳寫掲之曰此亦書紳之意閱邸報見士大夫觸法抵罪則喟然動容爲之嘆惜兄之子出分裏中兼並之豪以倍直質其田爲必得之計公曰吾母應氏靑氊故物也不可勤一費按親鄰條令馳告縣償其直而贖歸之爲錢八十七萬云喜施貸凡有丐請無但已者事佛甚謹讀其書三復曰一切世諦空幻之非實信如所云也故鄕一之評謂公行事多類十公者公淸淨寡欲老益精明待制守眉山始聞命曰親年八十一豈堪乘劍門蜀棧之險卽日上書丐免公曰汝不聞王尊叱馭耶吾𨿽老尙堪一行與汝共載而往歲餘移鎭防子道途所過二川三峽一山之阻一泉之涯靡不逰而巫山祠三逰在髙巖窮絕處磴道艱滑車馬不能至公拄一策褰衣而上𨿽少壯者莫能追也待制請便郡守貴池徙番陽去鄕州數百里公安車過家從常數往來命巵酒道舊故以爲笑樂名書朝籍佩服三品無朝衙夕坐官簿之拘而日享三牲五鼎二千石之奉待制除江西太師吏來迎牙兵千餘人旗纛鼓吹帕首鞾充滿門巷公𨿽臥疾猶令治酒食勞餉又發廩粟周其乏才三日公易簀矣將吏奔走給喪事如在官府大斂已羅拜庭下辭去裏父老聚觀太息以謂五福兼備始卒哀榮如公未曽有也元配吳氏忠州文學季文之女今配劉氏亦前卒並贈宜人三男子長卽執羔也左朝散大夫充敷文閣待制知洪州江南西路安撫使馬步兵都督總管兼營田使次紱先公十年卒次執誼一女適進士余億年皆吳出也孫男七人誾閱閎閌闡闓辟右宣教郎監行在貨務都茶場閎右從事郎江南西路轉運司幹辦公事辟右承奉郎孫女七人右宣義郎主管臺州崇道觀陳偉節右承事郎監潭州南嶽廟張曼容通仕郎李邦進士宣良翰方如晦符愬程繪其壻也曽孫男女九人執羔等卜以隆興元年正月己酉奉公之柩前田原十公之次而公所自卜也於是待制公以書來告曰周氏世有陰徳至我先君不大顯於其躬而以燕厥後予小子被遇四朝持槖備廿泉寺臣之列人徒見周氏之興而不知我世積累之所自其可無銘銘曰

種木十圍蔽芾其陰老榦生菌孫枝出林周氏種徳爲山九仞封之列之百年而信赫赫大夫襮順裏方續聞成宗纂紹有光燕壺發祥克生賢子名駒墮田一日千里公亦爵位坐閱九遷紫綬金章拜後拜前防衣奉輿朱輪華轂壽八十九考終五福子孫受祉慶逺彌長如川方至河公望洋前地之原卜此宅公孤追榮嗣有褒冊

宋故撫幹周府君墓志銘

紹興三十二年正月辛丑防稽周府君以疾卒將葬而余之壻右朝奉郎李濱老方從事在越諸孤狀君行治屬濱老以書來告曰周君防稽嵊縣人沈毅有智略爲縣之豪長者未嘗讀詩書而劇談世事斟酌可否皆中理未嘗習律令而檢身律物處白是非皆應法齊家如官府事無巨細畢入於規矩居鄕里人以緩急叩門不以在亡爲解以故王公貴人州刺史縣大夫皆喜與之逰而浮沈裏閭卒不爲世用以死其子汝能者以文有聲場屋間不逺千里欲請公文志其墓余復書許之以病久不果而請益勤遂次其語爲銘君諱侁字正文曾大父惟大父過父瑜世以力田殖其家至君而滋大參知政事沈與求奏授承信郎監州永康縣酒稅不赴而獨喜命儒以教子除治捨館捐重幣迎賓師市書數千卷朝吟夜誦陶濡醇懿文采燦然一日明試於有司子侄三人連名並中而汝能爲舉首汝士逺登進士第居無幾汝能者再試禮部又中一科於是防稽周氏爲東周望族歲饑羣惡相煽而起晝行剽夜依山柵險隘以自固君語伯氏曰裏中惡少年相顧未發不先事折其萌則變生肘腋不可悔矣乃出槖金髮廩粟招募得數百人部勒以軍法鉦鼔之聲震山谷羣偸詟焉已而將吏移兵捕誅君曰鼠盜狗偸爲饑所驅耳迫之將致死以抗吾軍苐陳兵壓其壘傳一檄召之可毋戰而降也從之而渠率盡出方議班旋有利其貲者曰餘黨未除曷覆其巢以弭後患君又力爭不可曰玉石俱焚矣於是不戮一人而罷府帥多君之畫辟除安撫司準備差遣辭不就縣瀕雨暴漲水冒田泡民廬居人棲木上以避君具舟栰糗糒往飼之收載以歸全活不可勝數水降縣徵租如令君詣府白衣白洚水之害死者已矣生者散爲流丐錢竟不可得守令且負殿柰何尹悟上之朝未防免符下惟水所不至輸之君資慨慷尢知取予歲惡大家閉糴邀善賈而君獨發藏粟下其估舉子錢者水潦之後不能償折劵焚之儲藥石以待病者給棺轊以斂死而無以葬者又連數十舟跨兩谿間爲梁以利涉者以故屬纊之日士大夫與內外屬人弔哭咸盡哀而里巷小民皆出涕享年六十一娶房氏有淑徳馴行君疎財好義振貧窮供佛僧建塔廟崇像設費以萬計夫人有助焉簽書樞密院王倫欲薦君君辭乃奏請冠帔以賜壽六十五前君兩月卒四男子長汝賢幹蠱有父風次汝弼早卒次卽汝能佐迪功郎眀州鄞縣主簿次汝礪二女適進士盛示右迪功郎徐汝爕孫男女十二人男之元之茂之翰之望之邵之美女適左迪功郎明州慈溪縣主簿陳加善余尙幼其孤以明年十月某甲子葬君於縣之防謝鄕黃沙之原舉房夫人以祔諸孤侍兩殯執喪盡禮俄產三芝於寢中色黃而澤安瑞牒所謂金芝者人以純孝之感也銘曰

剡之水可舟載徳奕世兮與之交逰剡之山可囿種徳百年兮與之競秀水深土厚兮首一邱𨿽死不忘兮故曰壽

宋故鄒府君次魏墓志銘

臨川自丞相王文公以鴻儒碩學啟建後覺爲大宗師天下之俗一變通經學古尊王賤霸源源然日入於道徳矣紹興初余以臨安尹觸罪徙嶺表奏臨行道訪公之遺則墓木拱矣而流風遺韻猶存乎歌之音舞雩之詠彬彬如齊魯焉當是時郡人鄒君次魏者始從余逰自六經百氏諸子之書與太史公所記無不讀文詞古雅深厚淡而有典則笑語不妄進止可識未嘗佚逰燕媠以棄一日蓋先君之澤比余防恩北歸積六七年相望二千里次魏惠然過余學益博行益髙文益奇雄深辧麗亹亹然萬言終不肯出一技投眾人之耳目以阿世俗之所好嘗隨計一試禮部率齟齬不合而驁然不屑直意慕古作者於千百歲之上惜乎未見其止而遇疾以沒年四十二實紹興十六年某月某甲子也於是次魏之友黃允元狀君行事世次來請曰次魏著書探道師慕賢達固馳騁一世以就功名而天不假年不究於施設不博見於天下竟賫恨以沒而後之名猶有待而傳也公宜銘遂敍而銘之次魏諱宗謨姓鄒氏次魏其字也曽大父齊宣義郎大父余建中靖國間歷三院爲侍禦史與鄒志完陳瑩中江民表同時任言職其言専以銷朋比開公道爲急崇寧初新將相用事得罪貶死父陶字志新名臣子潔修介持有奇操裏中伏其髙次魏娶某氏某官某之女生四男子也升卿子卿春卿夏卿女二適甘以寧趙良史皆善士孫男二人以二十年十二月十七日葬於宜黃縣吳城之原初次魏之亡也志新哭之過時而悲余移書勉之曰死生壽夭天也公其如天乎何余聞人眾者勝天天定能勝人鄒氏以儒名家父子祖孫種徳藝善閱三世矣第少忍以待其定也未幾幼子才七八歲誦書日千言出語不凡一時嘆譽號奇童噫嘻次魏爲不亡矣銘曰矯矯鄒公著節禦史蓄厚不流鐘此奇偉追驂羣聖馳騁百氏有徳有言宜壽而貴誰主誰謀半塗而稅有生必死萬物一致炊未及熟俯仰一世維是不朽遺書滿笥渥窪奇種墮地千里以爲不信歸視其子

宋故太子少師巫公墓志銘

故太子少師巫公諱必字子固建康府句容縣人也曾祖遜不仕祖褶故太子少保父峻故太子少傅公有五子仍最幼紹聖中被遇今天子擢諌官禦史言治道中上意遂躋法從本兵柄以端明殿學士簽書樞宻院始用故事褒曾祖禰爲東宮師傅而句容之巫氏始大公气質沈毅有大度以博學善屬文知名裏中崇寧初州縣學推行三舎法月有試公與諸生角一日之長常出其上無與抗衡者毎至嵗升輒不偶久之舎法罷復科舉一時有司皆新進少年公嘆曰吾老矣尙裹飯待旦決得失於一夫之目耶盡焚棄所治舉子業益讀書考古今治亂人之賢不肖與事之當否得失著爲論以見其志與人交不以貴賤貧富爲戚疏厚薄未嘗降志折節以屈於一人晚嗜酒客至有無隨治具盡醉乃已羣從之豪挾長負气數使酒侵公公一語不讐引滿自罰拱手危坐使之意消往往愧謝而去喜蓄善藥赴人疾病如不及多所全活見貧窶不能自存者則懷金夜抵其居置戶下去不以告里人聞人氏請公數千緡爲子母相權之法不問出入防朝廷更錢幣攺當十爲五已復爲三聞人易盡大錢貯帑中以折閱告公笑曰孔方兄遂羽化耶眾怒爲公不平公置不校惟晨夜課諸子於學而樞密公方束髮受書頴異秀出落筆有驚人語自老儒宿學皆論以爲國器開府蔡公元度次金陵閣府諸生往拜其門時樞密公甫十六歲在稠人中見而異之問而爲公之子也因而命公曰公老於塲屋不得一第有子且大貴可無恨矣公退而謂夫人曰吾愛仍甚他日必亢吾宗今蔡公亦云通儒大人所閱多矣苐識之已而果然嗟夫市人錮百貨之利於錐刀之末一錢气不直有持梃怒而鬭者公捐數百萬若棄涕涶然橫逆之來自敵以下所不能堪公視之如虛舟之觸不爲之變色惟是植徳藝善躬行仁義以爲子孫無窮之賴於是樞密公起家爲名進士徧歷省臺侍從之選進服大寮典司密命赫奕顯融爲宋巨室天子原大推功追贈三世以公爲宮師下其書告第又副其書焚之墓上裏父老聚觀太息猶能記公行事如狀所云者可謂盛矣公晚學佛誦其書而有得死生之說病且革顧爲家人曰吾行在日中時也及日亭午晏然而逝實宣和二年七月癸丑也壽五十六以其年十月丁酉葬於縣之望仙鄕西陽村之原上樞密公旣貴請於朝建佛剎以薦其福詔賜明慶報親禪院云夫人劉氏淑愼慈祥相其夫教諸子遇內外屬人皆有儀法後公十一年當建炎四年五月壬寅以疾終壽七十二贈晉安郡夫人諸孤以是月己酉合祔於少師之墓五子者長曰儼以公喜方藥始學醫遂通其術曰休曰僎曰僅皆以文行爲鄕縣所推季卽樞密公也三女皆嫁名族爲士妻孫男五人公允明允忠允成允淸允明允以太學生連薦至禮部今爲右宣教郎淮南路提刑司幹辦公事孫女五人尙幼余聞王文正公之父種三槐於庭曰吾後世子孫當有爲三公者歐陽文忠公之母守四嵗之孤忍窮耐老以待公之貴蓋爲善必報如種杞梓由一寸之萌而劍拔十尋幹霄蔽日者非一日之故也今公道積於厥躬獲報於天如符節之合克生賢子光輔中興名位通顯爲世稱首是故不可以無銘也銘曰

貪夫狥利兮日孳孳而蠅營登龍斷以左右望兮曽一瞬之不停哀大氓之溺貨兮牛腹屍而不盈繄達人之逺抱兮種徳以厚其贏棄千金而不顧兮奚墜甑之足驚空四壁其無有兮獨家傳於一經彼何物之阿堵兮有五兒之寧馨貯九畹之華滋兮芝蘭蔚其靑靑挺一干之昂霄兮表獨立而無朋輪囷萬乘之器兮抗承露之金莖署通徳而爲門兮陋區區之滿籯納玆銘於幽竁兮尙有老成人之典刑

鴻慶居士集卷三十六

欽定四庫全書

鴻慶居士集卷三十七

宋孫覿撰

墓志銘

宋故右大中大夫敷文閣待制贈正議大夫蔣公墓志銘

義興蔣氏以東漢函亭侯澄爲祖距今千餘年兵气侵擾國勢遷移名臣巨屋捐墳墓棄印綬老死巖谷何可勝數而後世之興往往不知其族之所自出義興之蔣祖孫相望名迹班班然以官學世其家爲聞姓奕世顯融以至宋興尙占數義興譜函亭之昭穆爲三十一世祖今常州宜興縣函亭鄕是也咸平中有諱堂者以進士起家事仁宗皇帝爲吏部侍郎樞密直學士贈太尉而猶子太師魏公之奇又以文學政事稱天下繇開封尹擢翰林學士知樞密院尊顯三朝而蔣氏子孫有名籍於朝者比比出焉公諱璨字宣卿曾祖九臯贈太傅祖滂江寧縣主簿贈太師考之美奉議郎通判直州贈正議大夫妣碩人程氏所生母李氏令人公生十三歲而孤鞠於世父魏公誦習羣書操筆爲章句已卓越不凡魏公喜而賦詩曰渥窪之駒必汗血靑雲之幹飽霜雪器重蓋如此奏補假承務郎崇寧五年調將仕郎婺州蘭溪縣主簿秩滿監泰州海安倉升通仕郎開封府酸棗縣主簿遷文林郎攺宣義郎監京東抽稅竹木塲轉宣教郎編修道史局檢閱官丁令人憂憂除除都水監丞轉通直郎提舉江南西路常平四遷右朝散郎知撫州江西漕計空乏軍士廩食不繼一日聚而謀於轉運使之庭排門闥擊胥吏出不遜語公聞變馳往麾其眾詣常平倉受粟已乃推首事數輩論殺之臨川歲薦饑羣盜白晝入市市人惶擾不知所爲會公謁與之遇盡執以歸戮其魁以狥戍兵由上饒路趨撫吉所過侵暴公爲治次捨具糧糗嚴兵憚之旣至斂兵以入受一日之食而去秋毫不犯上書請祠主管亳州明道宮未幾召見擢尙書比部員外郎知通州轉右朝奉大夫通州並海實鹺商舟楫之所聚杜興師所領屯淮上遇敵奔海陵謀欲襲通據城以待招納之命官吏怖驚欲逃公曰此等妄意室中之藏故昧於一來飭吏卒持酒胾逆之而盡驅鹺商出境興至周視四顧悵然失望畱一夕遂行事聞朝廷就除淮南東西路茶鹽進直祕閣淮南東路轉運判官又直徽猷閣陞副使逾年直寶文閣知揚州淮海大都會更建炎戎馬蹂踐之後獨有孤城塊然在艸莽之中於是增濬城隍建置府寺召募吏卒安集流亡關市招商賈治廢田開阡陌而江之南湖之北有操槖耜擕婦子而至者除兩浙轉運副使公嘆曰假我數年可以盡復其故而以不卒業爲恨累轉右中奉大夫直龍圖閣知臨安府臨安浩穰典治京師世家大族恃恩驕橫公稍以法繩之攺兩浙轉運副使俄徙江西道出臨川公舊所臨也州人罷市出迎環立道左啟問使君無恙公褰帷勞遣賦詩紀其事今刻石存焉豫章守帥調軍食出助教補牒率民錢期至不如令律一境騷然公移書諭止之貸漕錢以紓其乏所遇屬縣暴骨朽胔狼藉道路公視而太息曰朝廷有掩骼之令州縣吏無一人推行者乃募道釋流分授錢米每斂數百軀則穿一大坎瘞之用富韓公故事號叢冢云移淮南路兼提防刑獄居數月知鎭江府當是時權貴人執爵祿之柄視苞苴丰儉爲低昂公獨無所餉遂罷歸請祠得臺州崇道觀賜服三品轉右中大夫凡四任宮祠十二年乃卽函亭之西山水勝處築室居焉間遇勝日稅杖葛履從常所往來者飲酒賦詩自肆於林壑之間魏公耆儒宿學所爲文章精湥典麗一時士大夫傳誦而公於羣從中獨能傳其學尢工於詩淸醇雅奧聲比字屬皆中律呂凡悲愉欣戚行歌坐嘯不平有動於心皆於詩見之東坡先生魏公所善也故公蓄東坡詩文自幼壯逮老連榻累笥至不能容乃營一堂儲之號景坡云余南遷過疎山見公擬東坡煨芋詩刻龕之僧壁詩律句法良是趙令時家藏東坡遺文中有公數詩不能辧也權貴人死詔起公爲淮南轉運副使明年召歸擢戶部侍郎除集賢殿修撰知平江府進敷文閣待制右大中大夫公在淮南奏言二淮薦經兵火公私掃地滁小州尢爲窮陋獨有上供錢尙著版籍中戶部移文督索無虛月積二十年終不得一錢徒費紙札耳有詔蠲之又言朝廷募人治淮上廢田設有侵冒變斥鹵爲田桑奚不可而無賴告訐官吏呼無寧居者令丞職勸耕實擾之也以故良田上腴蕪沒爲污萊爲可惜矣今欲令占田者免租稅三年使肆耕其中人人歆艷相慕相先無曠土矣而後按所占田薄徭賦積谷實邊爲公私百世之利不亦善乎平江大府大家勢人豪商富賈舟車之會號難治公禁戢姦偸鉏刈彊梗植善柔拊貧弱獄市爲淸諸軍牧馬有廐屋數百區茨以茅竹歲一更之用財與力皆出於民公請於上出內帑金佐其費庀徒賦工掄巨才陶瓦覆之堅壯可支數世州人歡呼相率詣北禪寺作佛事以報上恩諸將掠人爲兵補軍籍率用大舟往來漕河無人處道遇彊壯少年束縛鉗梏之惡少利其貲通囊橐囚閉柵中無脫者公宻緝盡得其姓名窮治株穴捕寘諸法遂絕水潦大饑詔發常平粟公調粟十二萬石計道裏逺近視男子婦人長幼彊弱分日異處各有法無餓者已而屬縣長洲鬻獄公與諸司皆坐貶降右中大夫提舉洪州玉隆觀明年復右大中大夫上用公之意未衰也而公病矣以二十九年四月己亥卒贈右正議大夫公仕三朝出使入侍四十餘年所涖皆有迹守平江時已過七十日閱訟牒百餘紙延見官屬綜理庶務接對賔客餞往迎來𨿽精練少年不能過也自朝廷表奏疏議箋記部使者書檄之文與夫朋友族姻寒溫之問一不以屬記室皆自手出客至命酒卽席賦長短句畀歌者持杯勸侑巧麗淸新不襲蹈前人一言一句府治有唐刺使韋應物白居易劉禹錫遺像號三賢廢於兵火久矣公卽故地繕治祠堂繪賢像自書三榜揭之以示邦人尊賢尙徳之意公從祖太尉公堂與從父大夫公之翰嘗典此州至是公以西淸法從踵其後衣冠之盛搢紳嘆慕以爲口實公善書得古人用筆意大者徑尺細者如蠅頭怪奇偉麗獨步一時凡今仙宮佛廬窮堂奧殿層臺崇榭得公書榜以爲壯觀至今尺牘人家寶藏之公除戶部時奏事殿中上顧見所進疏札小字楷法筆勢遒健不類老者嘉嘆久之有詩文三十卷藏於家享年七十五娶同郡李氏承事郎畸之女贈令人一男子志祖右文林郎監潭州南獄廟一女適左從事郎李處全監鎭江府戶部大軍倉門孫男五人蘧藺並登仕郎蓋蕭範該公遺恩而未命孫女適進士張操一尙幼公平生無嗜好沖淡簡逺有晉人之風家無十畝之產聲伎之奉終日據一幾遊戱翰墨至忘寢食讀書著文之暇則寫佛經作禪偈皆出世間語遇人無貴賤少長恂恂然自州縣小官貴爲公卿人不見其小異嘗治齋室爲便坐榜曰師恂實信踐之其在官府馭吏民如家人待僚吏如賓友不立崖塹以自矜大至抵冒憲禁未嘗有所私貸亦不爲輕重以故人畏而愛之公守臨安坐小法知通州貶秩一等是歲當郊通判應任子而坐貶公造堂請獨任其咎遂兩已遇恩當任志祖而魏公諸孫獨思祖未著仕籍攺奏登仕郎蔣氏諸老唶曰眞吾宗之表也公嘗過縣之永丰鄕碧雲寺顧見一地岡阜湥秀曰此佳城也卜之吉乃自營冢墓手種松柏環之從旁築屋十數楹捨守冢者名曰西歸後五年公沒志祖以三十年三月某甲子奉公柩以葬舉李氏令人以祔銘曰蔣侯開號自函亭始奕世蟬連祖孫代起或仕或已維桑敬止千載相安不去其裏於赫太尉發迹幼仕歷宋二葉持橐入侍魏公繼出文武兼備碩大光明噌吰卓瑋繄公挺生前人是似屈首受書不俟憤悱落筆千言四坐驚靡於時魏公熟視而喜喜而賦詩吾道東矣一干昂霄可拱而俟剖符一州曰古循吏發粟賑饑如哺其子按節十城曰古膚使布宣上恩澤及枯胔閣省之華殿廬之祕父祖百年三貴並峙公材經綸猶未盡試天不憖遺俯仰一世君山之陽碧雲之址曰此佳城山蟠水委公所自卜順以卒齒有銘昭之以配信史宋故左朝請大夫直祕閣致仕張公墓志銘

晉陵張氏有贈太傅諱彥直者生七子多知名其學以父兄爲師共傳一經不雜他術故學問淵源議論根極文章關鍵筆墨畦逕無間然如出一手自崇寧癸未至大觀己丑六七年間相踵四人擢名第當是時太傅與越國夫人尙無恙歲時臘翁媼坐堂上諸子環侍袍笏盈身進巵酒爲壽州刺史榮之取馮瀛王所賦常山竇氏丹桂五枝靈椿一樹之句表其閭曰椿桂坊其後四人者曰宰卒官左奉議郎曰宿左中大夫歷祕書少監吏部侍郎敷文閣待制曰宇四入尙書爲郎典大州刺一路以左朝請大夫直祕閣致仕曰守建炎紹興間被遇今天子由簽樞參大政終資政殿大學士左金紫光祿大夫於是張氏一門爲江左衣冠之冠惟直閣公字泰安居四人中獨壽壽七十八以紹興二十八年十月癸卯感疾終於椿桂私第之正寢將塟公季弟右奉朝郎寔狀公世次爵裏始卒爲書屬余銘余與公同生於辛酉嘗爲國學捨同又同年登進士第比余投閒歸宿田裏公亦倦遊而歸聚散離合五十年間相得歡然如一日而公奄忽下世宜著銘以舒余哀乃次其語爲志而系之以辭張氏先世本合肥人公七世祖訓仕吳爲太傅與楊行密俱起淮南三十六英雄太傅其一也太傅有賜田在常子孫多徙家焉故今爲晉陵人至宋興張氏比比以儒學顯而二卿最貴第築兩相望屹然裏中人號東西卿是也至是公伯仲又以辭藝崛起諸生或踐臺省或登侍從或持國柄爲丞輔舄奕蟬聨尊寵一時而七兄弟之子著仕籍者又十數人而張氏益大曾祖處仁故太常博士贈太子太保祖杲故郊社齋郎贈少傅考郎贈太傅公也大觀初公以太學內捨生試上捨中其科三年解褐爲貞州司理參軍代還以最升從政郎開封府陳畱縣丞未赴丁太傅公憂憂除調信州上饒縣丞就差太平州州學教授會朝廷更州縣學三捨法復科舉舊制例罷爲楚州淮陰縣丞宣和七年用舉者十人攺宣教郎又遭母越國夫人王氏之防免防授福建路茶事司幹辦公事俄攺本路提刑司又攺充檢已法而復還本司幹辦公事轉左奉議郎紹興二年秩滿再任時閩盜範汝爲據建州叛詔遣參知政事孟公庾爲宣撫使督諸將捕誅辟公福建江西荊湖南北路宣撫使司幹辦公事建盜平第功進左承議郎三年轉左朝奉郎大資公帥福就差福建路安撫使司書寫機宜文字四年除將作監丞五年轉左朝散郎遷駕部員外郎大資公復知政事公請避出守撫州不拜除提舉兩浙東路茶鹽公事歲課增羨法應遷公曰此吾職也不敢賞七年遇堂明所賜五品服召爲司勲員外郎俄攺祠部再遷吏部郎中歲餘請補外除直祕閣福建路轉運副使移知湖州是歲紹興十四年也公屬時艱難久任州縣民之休戚事之利害常欲有所興除而以非職不得行其意其在駕部一日請對奏言朝廷降本錢和糴而貪吏倚法幹沒爲姦有一戶輸粟數百斛而不得一錢之直者是借寇兵縱之使爲盜也又言比歲縣令所至貪暴人不堪命祖宗之法官吏抵賍罪並坐舉者今法令明具宜詔有司申嚴監司郡守繆舉之罰以戢貪贓又言國家承平日久將不知兵士不知戰一旦遇敵奔散爲盜靖康覆轍可以爲監今宜復武舉以搜選將帥馭眾之才設勇爵以招募奇材劍客驍勇絕倫之士其領閩漕以使事入見又言天事萬壽寺攺報恩廣孝爲徽宗皇帝諡號宜詔禮官攺避今更光孝云又言吏部官冗甚矣非足國裕民之道必欲有所變更杜僥幸淸流品課功罪考殿最在上與執政者所爲三銓之所能獨任也又言縣令𨿽卑最近民百里之內訟牒數百日至前執筆熟視不能下則入吏手矣可詔吏部應縣令先注曾任丞部者人材能否𨿽有定分彼嘗佐縣校之懵然不知事者則有間矣上每嘉納其在吳興治道淸淨不事聲華整齊大體闊略細故不治苞苴奉貴權不飭廚傅稱使客奉法循理期於不擾至今以愛利爲人所思久之謂家人曰仕至二千石亦可以已乎上書請宮祠得主管臺州崇道觀築一堂於捨西偏榜曰宜休已見吾志至是又三請宮祠四轉至左朝請大夫皆以年勞告老二十七年矣守本官致仕公大度長者慈恕樂易不立崖塹與人交初持一心而不以貴賤少長偘偘然恐不當其意矣𨿽奴隸亦不以辭气加焉胸中甄別人品如涇渭而藏否不出諸口出入中外數十年適去儻來寵辱得防所閱久矣而不見怒喜非意之幹猝然加之如虛舟之觸未嘗轍色蓋其气博積厚不可澄撓𨿽古佛之徒分燈遣魔立雪求道莫能過也文章溫麗古雅如其爲人不務琢雕爲奇以世俗耳目而奏議之文敍事詳實世務之肯要故多見施行嘗曰吾未嘗與人爭而立於爭地不去懼有後悔故在朝則請外治郡則丐閒凡更二十官而無絲髮過差掛吏議也嗚呼可謂純明篤厚之君子也公配宜人同縣呂氏有賢行治家教子不以累其夫皆嶷嶷自立遂丰其家公歸矣宜人選飭妾禦調防食飲所以娛侍公者惟其意之適賔至卽宜體治具擊鮮置醴吹竹彈絲酣醉歌呼竟日而罷里長老稱贊太息以謂宜人賔敬其夫當著之史爲世範公喜振乏急有孤女未嫁死而無以葬斂者宜人先意捐金幣賙之無秋毫計惜以紹興二十七年十月壬寅遇疾不起也壽六十七明年三月壬申葬於武進縣懷徳南鄕後署原上甫祥及祭公亦逝矣十一月甲申諸孤奉公之柩合祔於宜人之墓墓距太傅公里許公所自營也置屋十數楹以捨守冢者號休休庵蒔松柏疏池溝治墻垣植藩援不侈不陋裁處其當公夫婦歲一再過防杖按行瞻顧徘徊退而命酒相對薄暮而返率以爲常木已拱矣公於是怠焉公沒後諸孤累以公平生所著詩文奏議歌詞三十卷藏於家生男子五大成右從政郎新監淮東總領所戶部大軍庫友成右迪功郎監泰州海安買納鹽塲兼本鎭煙火公事士成右迪功郎新嚴州桐陵縣主簿求成右從事郎新監臨安府排岸兼修船塲公事時成該公致仕恩而未命一女適右宣教郎新知湖州烏程縣事魯可封孫男女十人男掀擴掖拚擬女尙幼公本六子第四子自成者出繼公通判兄寅爲主後今任右從事郎新監婺州都稅院云銘曰

在昔張氏相韓五世畱侯挺生嬴秦之季蹶楚安劉傅王相帝孝宣中興富平代起七葉蟬聨曠不絕史嘉正仕唐祖孫父子號三相家鳴珂之裏歷宋二百益大而昌東西二卿門防煌煌繄公伯仲髙辭擅塲射防君門一發如望番番二老旣壽且康行扶坐侍手笏腰章扶疎繞屋椿老桂芳一時盛事門表巍昂有如我公白眉之良盛徳容貌如珪如璋內閣耆儒中臺望郎意有不適去如宿桑歸佚吾老宜休之堂有酒有澠客至舉觴倒冠落佩以醉爲鄕思心而行與道翺翔孰云公視有化非亡乘雲跨箕至於帝旁後署之原公豈其藏宋故左朝議大夫直顯謨閣致仕汪公墓志銘

左朝議大夫直顯謨閣致仕汪公以紹興二十七年二月六日感疾終於四明私第之正寢將葬公之子右宣教郎大雅以太學博士史浩狀公世系爵裏卒葬年月日授余請銘余曰顯謨公行治勞烈稱天下今天子釋其殯犯大暑絕重江走千里屬於不腆之辭以圖永久豈敢以旣老爲解乃序而銘之公諱思溫字汝直明州鄞縣人曾祖順祖元吉不仕父洙明州助教以春秋之學知名因公貴贈正奉大夫公幼讀父書有聲塲屋間會朝廷更捨法攺授他經政和二年以太學上捨中乙科授將仕郎河南府登封縣尉就英雄州州學教授秩滿調衢州西安縣尉宣和三年攺承奉郎知越余姚縣監河南艸塲五轉至朝奉郎鄆王肅王景王府贊讀上卽位恩遷朝散郎提舉江南西路鹽茶公事屯田員外郎俄攺倉部紹興元年又攺吏部再選朝奉大夫一年知衢州時有諫議大夫被召過郡或請公致丰餉公曰諫官禦史當如部使者之禮不敢過也旣有緒言謂公薄已公曰諫大夫辭受天下所曕而子敖以我爲簡余歲嚴睦盜起公聚兵境上塞其隘秋毫不犯盜平而諫議公適在樞省劾公玩降秩二等罷歸未幾禦史中丞辛炳道三衢得公寃狀疏辧其誣詔復故官再除吏部轉朝散大夫進司農少卿吳興擇守有言公三衢治狀者除直徽猷閣知湖州四年召歸太府爲少卿權知臨安府遷左朝請大夫直顯謨閣兩浙路計度轉運副使八年復還太府公在吏部不爲貴權人下出守三衢至是復用事坐嘗抗己罷公爲直顯謨閣主管臺州崇道觀江州太平興國宮凡五任十八年終權貴人之世不用遂老於家公器資精悍居官任事以智爲樂興功利飭蠱壞所涖皆有迹雄地被邊俗武悍異時官師圖夷其人倚席不講公曰鴞音尙可革況吾人乎日課月試躬自勸督之而秀出之民彬彬稍見焉余姚大邑賦役不均爲民患公一不以屬吏召諸豪入縣庭下案版籍差次甲乙推選一人之應今者曰甲歲滿乙代甲如律令乙捧檄而出無異言他日州將語公曰諸縣訴徭役者無虛日余姚獨無有何故公曰不使一吏預其間縣無訟矣縣瀕海舊有堤六十里除水患歲久圯壞民之墊於海者呻吟相屬也眾舉公力復之堤成而七鄕並海之田桑麻秔稌之饒盡復其故又有湖號蠋溪疏通二斗門視水漲落而閉縱之灌東西五鄕田數百頃歲旱東鄕厭水矣而西斗門地髙仰率嘗不應請攺築如東斗門以漑旱而東鄕擅其利積十數年訟不決公一日行縣至其處曰一湖如許大使民求水而不得乎爲之計工賦材撤而大之兩門相望五鄕之田一等受水而訟息乃卽治所爲樓於門上斂敕書藏其中髙明碩大爲一方壯觀又斥余材築一亭於大門外凡詔令當頒行者揭之亭中使知避就榜曰承宣云吏部案牒南度之後水火焚漂掃地盡矣一時予奪吏操其柄貧無資者皆不得調公至郡訴於亭公延之坐其防其說應文書有驗者悉令部受皆無爲奏立保任之法不旬月而庭無畱事吏不能得人一錢有飛語聞公詣都堂抗言辧數不爲詘用事者益不悅公請得郡衢久之銓法復壞會用事者去國再除吏部選入攺授京秩而舉將有他故報罷去畱落蹭蹬或至竆老公始建請薦員溢格者本部以收使不盡之數移文所舉官別行攺奏詔從之公每得一二錄紀姓名納佩囊中遇有舉將坐累或物故而不陞攺者公出囊中所儲使自擇圖之至今多所成就公在三衢有婦人訟其子械送獄徐召其母以言曉諭之而微察其情母悔謝請代翌日攄囚公曰汝母訴汝當抵罪又欲貰汝破械縱遣爲母子如初有姑暱婢讒而虐其婦婦求去則汝子棄妻汝孫失母奚爲自破其家也笞其婢逐之戒婦曰害汝者去矣善事汝姑姑亦感悔跽謝而出邦人聞之太息曰使君眞古循吏也祁王至自蜀吏入白親王詣州州將當避正堂須其至公曰卽乘輿至何以待之治帳供如大賓客之儀王入據館公率僚吏進謁退而語人曰帝王之冑自與常人殊而舉措不類何也復有常姬捨郡邸羣奴怙貴劫請州縣執持官吏一郡騷然公曰是亦一祁王也不爲動已而皆敗如公言會稽渡錢塘舟人冒利稛載而行半渡弭樴邀取錢物而暴風猝至舉舟盡溺死操舟者皆善泅獨亡恙公曰不戮此輩則殺人未艾也悉捕系獄論殺之更造大檻十數每一艦受若干人制號如其數以五彩別異之置吏監總渡者給號登舟卽過數而號與舟不類者皆不受舟人給直者定估除十之一備補苴之費抵今十二年無一舟之覆浙江天下之至險以龍山外沙兩閘納東南之舟而龍山之閘廢久矣大駕駐錢塘九州四海萬里之外千艘百柁變錯其中十倍於舊一遇啟閘奮棹爭前進有擊鬭傷敗之憂退虞潮波覆溺之害公於是鳩工徒疏龍山河修復舊閘啟納出閉如外沙之制一時檝皆便之湖人喜私醸暴吏乘之發卒圍捕囊空甑倒不遺一簮公至下令而予之期過期不攺而後以文法從事人感公誠皆徙業無犯者吳興地污下故有溝以走潦水而並溝之居歳久塡淤或置屋其上遇甚雨則水及半扉公按尋遺迹撤屋除地復還故道水患遂除公尢通練財計屬時多故暴斂急徵人不堪命公宰一縣守一州使一路不以一毫取於民按視經數設爲科條凡粟帛酒茗徵輸之入爲圖揭之坐右杜並緣幹沒之姦羅不息無名之費貲聚沛然上下贍足嘗因奏事論天下之財所以開斂之術上善其言命公條具付有司立法公曰臣所言卽陛下法也但當擇吏推行爾故入爲太府司農出爲轉運使皆號稱職公之材見於世用蓋如此而屢困於讒忌不得大位以佐天子故止於效一官任一職無大勲名爲可惜也二十七年尙書致仕積官至朝議大夫職直顯謨閣佩服三品爵文安縣開國男食邑三百戶享年八十有一公事親誠孝居防毀瘠甚旣葬有雙芝產墓上冢捨成遂以名之公弟思齊建炎初上錄潛藩之舊擢吏部郎代公持節使江右命甫下吏部得疾不可治公具棺衾於兵火創殘之中如禮而辦防防下汴絕淮浙江僅次毗陵而嘉和叛兵奄至公倉皇負柩捨一佛寺寺僧驚逃去矣置一榻臥防側羣盜過門睥睨不入亂定登舟而大盜據錢塘乃枉道趨華亭僦舶舟爲航海之計黎明欲解而逆風大浪不可進舟師恐而言防舟涉海徵祥已見盍權厝而行公具冠笏焚香大言曰某弟思齊遇疾而沒南京持旅襯歸葬間關盜賊跋涉水陸數千里而後得至此舟人以驚觸神只爲辭將使亡弟遺骨棄之異縣永無還裏鬼神有知監予手足急難之故加惠存沒賜以便風歸祔先壠香火未收風雨浪息舟師以手加額掛席而東日亭午巳次會稽之曹娥埭矣旣還治葬送祔孤嫠擇士嫁遣二女又奏乞隨龍恩任其婿一子未勝衣而天公以第三子大有者爲主後今爲右廸功郎監潭州南嶽廟公嘗營一堂號友恭與吏部相戒爲早朝退居對牀聽雨之約堂成而吏部逝矣公因之不攺飭諸子曰汝等共識之行吾志公配恭人王氏前卒公命擇地於正奉之次旣得卜又從旁築一塋遷祔吏部曰死而有知父母兄弟相從於地下奚羨有生之樂諸孤以明年十一月甲申舉公之柩合祔於縣之桃源鄕西防王恭人之墓三男長卽大雅也知紹興府諸曁縣丞大猷左宣教郎知平江府昆山縣事大定登仕郎七女適右朝請郎樓璩左朝奉大夫太府少卿陳膏右從事郎向子遇右廸功郎洪筏余未行孫男六人行中廸功郎通州海門縣主簿積中得中端中稽中敏中孫女三人長許嫁進士姜域余尙幼曾孫男掞公忼慨特達勇於爲義視人急難如己太學同捨生將論升而抵規罸公嘆曰選補之法躋攀分寸如曳九牛一跌則墜重淵不復出矣請代君任此咎時參知政事王綱爲學官聞而義之事遂已已而同捨生以上捨賜第後爲顯人四明士俗喜事而樂施一時寓公寄客困乏不能自存而死而無所斂葬者公爲首倡士大夫應之翕然故四方遊士皆以公爲歸紹興初余被讒斥徙象州郡次三衢頃郊寺治遵陸之裝公間遣別乘移具存省而果茗藥餌淸醴之餉無虛日蓋過旬而後去有防所過州發卒防送公擇五人之謹厚者戒曰歸日視某官書有無爲殿最於是五人者在道途代負荷備使令如使君坐視其旁行次臨川受書而返嗚呼余方抵重譴旅遊萬里日懷內溝下石之虞公亦以抗直忤宰相出守已又觸諫大夫之怒而獨於放臣逐客哀窮悼屈矜防纖悉尙防賜於數百里之外距今二十七年得公行事論次爲書少紓惠懷不報之責而老去廢學辭不逮心懼不克稱銘曰

士之於時有遇不遇僞鳳楚悅眞龍葉懼踴貴屨賤惟時之遭堇啄狶苓而伯其曹於創見越犬吠雪敗於旣厭吳牛喘月矯矯汪公絕類離倫名滿四海行配古人獨立介然不茹不吐眾醉獨醒人棄我取髙明之家萬守俯趨蚊蚋過前視之如無執蹈坎井擠之下石山鞠窮乎號之而出金堅玉潔可不燐緇律貪立懦百世之師權臣擅朝用國威福乃讒乃忌一斥不復短褐練巾匹馬二童儒先哲艾閭裏之宗壽八十一有化無死銘以著之亙千萬祀

宋故左朝請大夫直祕閣林公墓志銘

左朝請大夫直祕閣林公諱大聲字欲仲以紹興三十一年三月二十一日被疾卒當是時公之子沆右宣教郎知常州晉陵縣治有迹陵余所居裏也葬有日沆以左奉議郎臨安府府學教授葉議鳳狀公族出名氏官壽行治與卒葬之終始爲書走一介請余文刻之以閟諸幽公福州侯官縣林氏曾祖仲通祖父祐考璋承事郎致仕累贈右中大夫母令人莫氏公束髮受書英妙秀發爲詞章已不類少作貢於鄕升於太學選於禮部皆中有司之法遂收其科政和二年賜上捨出身授池州東流縣尉未赴攺荊南府府學授教丁令人憂憂除除睦州州學教授方臘聚眾數萬起爲亂破嚴衢陷錢塘東南大震詔遣將捕誅行次京口公馳叩軍門曰烏合之眾易與耳而可亟進無畱彼見大將旗鼓以爲從天而下也臘授首如公言奏攺承事郎知婺州武義縣丁中大夫憂卒防調溫州永嘉縣丞精練明達通知人情世務之要在武義時故參知政事孫叔詣以右文殿修撰爲守將顧謂公曰諸縣獄訟不得其平訴於州者日數十牒武義獨無有使吾屬令長皆如公可以閉閣坐嘯矣公庫歲醢黃雀供餽問爲故事諸邑网捕以數萬計公曰食肉不食馬肝未爲不知味不急之務勞人害物此何爲也獨不遣在永嘉攝行平陽縣令斷治皆自己出日旰縣庭閴然無行迹於是州將又以安樂樂淸二縣累歲不決之訟屬公吏抱牘至累數榻公一覽輒得其要摘治頑校之舞法者發紓寃憤之無告者訟事一淸會建昌軍新去亂朝廷議擇守戶部尙書章誼以公名聞除知建章軍事公至招集流亡振飭蠱壞舉軍欣賴亡寇戎之故益有能名擢尙書度支員外郎總領湖廣京西江西諸路錢糧召還遷本曹郎中進太府少卿總領淮南東路軍馬錢糧就除直祕閣淮南路轉運副使未行攺江東路俄徙江西路提防刑獄公治財知取予視先後緩急無出內之吝在戶部稽考諸軍庫積嬴錢數十萬在總按尺籍核軍實提吏漫復得嬴錢數十萬於時權貴人擅事納四方之路鬻賣官爵門如市矣一時向慕奔走爭先黃金白璧明珠大貝象犀錦綺奇怪之物車擊轂舟銜尾相屬於水陸之道連晝夜不絕或謂公所涖緡錢有羨盍置其餘爲獨醒也公曰吾起諸生擢名第歲月推遷遂躋省寺今又欲以貨取耶竟無所獻會有告公部內葉珪作詩語涉譏謗者坐是貶一秩罷歸公淸淨寡欲平生無嗜好居閒九年築一第去墳墓裏所晨香夜燈𨿽大暑大寒不廢間遇生初凡裏俗所尙饌湯餅進巵酒爲壽皆不講第燕坐一室追感劬勞終老如一日與人交有終始意所不好視公卿之貴無如也故人江端友靖康初起布衣登顯仕公攝平陽適寓縣境雁蕩山中無妻無子隨僧蔬自給一日遇公曰端友防獨一身老且病以後事累公矣已而訃至公匍匐馳救具棺衾治冢塋葬斂而還權貴人死詔起公知鎭江府謂公且召用又坐小法是歲紹興二十六年也主管江州太平宮累官左朝請大夫享年八十有三娶王氏封宜人諸孤卜以明年三月某甲子葬於文谿縣之寶積山子男三人長卽沆也次洞前卒次淳右從政郎新廣西南路經略安撫司準備差遣孫男八人棠樂榕杞模楷棠樞棠杞並將仕郎孫女三人適將仕郎何榮余尙幼曾孫男女四人公葬後若干月宜人黃氏亦以壽終遂以祔銘曰

世所趨兮獨背而馳人所棄兮又悅以隨鬻珍髢於越兮鼓瑟而求齊今之相兮舉肥表獨立兮汗澷與期我銘其藏兮以永厥世

宋故鄒府君志新墓志銘

臨川有隱君子鄒志新紹興二十三年八月丙戌感疾卒諸孤卜地於崇仁縣靑雲鄕之湖源以二十六年三月庚申舉君之柩以葬前期具書走介屬父友識其墓余紹興初被讒當逐詣象州次臨川西盜掠行人於髙安新淦之間少畱宜黃寶積院當是時投荒萬里流落異縣獨遊窮處捨者爭席志新不鄙過餘一見傾蓋如舊宜黃山水勝絕名江右餘日從諸公上下巖谷飲醉歌呼以爲笑樂志新居閒偘偘然不動聲色危坐竟日不見頽惰之容若不可親疎者已而去臨川逾桂嶺趨象州防恩貸歸宿田裏志新千里命駕訪問生死握手道舊故過旬而返校門遺之書籍二十年累數百紙久要如一日嗚呼逝矣諸孤謂不朽之托宜見於余文乃敍而銘之志新諱陶姓鄒氏宜黃縣人志新其字也曾祖務本不仕祖齊宣義郎致仕父余承議郎守侍禦史侍禦當建中靖國時立三院禦史以抗直敢言稱天下蔡京當國斥守南安軍遇疾以沒侍禦傃貧不治生產旣沒無田廬以歸志新亷介有父風晝躬耕夜讀書𨿽鄰里莫見其面始余見之寒暄相接似不能言者旣而卽久論說古今劇談世事所以設施先後緩急之方甚可聽而韜湮自晦不願人知之人亦無知之者以耕以養遂丰其家淸淨寡欲恭儉好禮布衣蔬食不攺於舊鬻書數千卷迎師教子揮金髮粟無所計惜春秋二稅先期輸之無吏扣門州刺史縣大夫皆曰鄒君蓋處士之賢者多尊異之年六十九妻吳氏有賢操通議大夫思之女生七男子曰宗謩以文學知名嘗一試禮部不幸早世曰宗嘉承節郎監潮州潮陽縣鹽稅曰宗悅曰宗臯曰宗定曰宗釗曰宗諤皆以學行世其家宗臯亦前卒七女子凃中勝許世緯侯崿李佩鄧顗伍誥饒行周其婿也孫男十三人升卿子卿巨卿春卿仲卿顏卿夏卿益卿鴻卿端卿君卿慈卿斌卿孫女八人曾孫男女五人余自嶺表還過臨川念志新嘗振余於覊寓困絕之中枉道二百里過其家志新出陳營中鄒志完江民表往還書帖數函示餘三公者與侍禦同時言事得罪者也書詞大抵悼待禦之亡而喜志新爲之後又有會稽楊煒常移書鐫誚卿輔之多亡狀者也後十五年煒令黃巖鋤治凶惡無所貸怨家得其書蓋以詆時相之語錄本訟於朝時相大怒逮系廷尉獄論爲城旦投之海島選吏部送徒步千餘里臥臨川客邸中不能興志新適見之畀致其家置酒具飯出白金以贐煒驚謝感泣而去志新性不容常人而遇放臣逐客獨厚如此宜其窮至於老死而不遇也銘曰

嗚呼志新韞櫝之珍髙節邁倫孤標絕塵不緇不燐以貴愛其身而復裕其後人視此振振以考余文

宋故鄒府君志南墓志銘

君諱陔字志南故承議郎守禦史諱余之子故宣義郎致仕諱齊之孫撫州宜黃縣人也侍禦捐館捨時志南尙幼從師授經不待程督已能感厲自奮於學旣冠學成屢試有司輒不售撫捲而嘆曰吾屈首受書爲五斗米耳況忍窮耐老望望而未可得耶就如視田不用積功次可一奮而取二千石於是築室反耕不數年貲聚沛然遂至千金顧謂二子曰吾讀書屬文詞不落人後而貧窶無籝囊之蓄當是時州縣三捨選補之法銖稱寸累俟以歲月然後可冀一召於卿大夫之書則已索我於枯魚之肆矣以故忍而就此今有產廬以捨汝有田園以飲汝汝曹勉讀文書無落吾事已乃辟屋數楹聚書其中招聘名儒爲師而二子者彬彬焉一鄕秀出之士志南忼慨有气節喜振人之急有販夫者奴輩利其財刺之不死宛轉臥道上志南見而載與歸館之舍旁具湯液分食飲旦旦撫之俟其復贐遣而去族人客逺方得疾死貧不能歸志南裹糧往赴之擁防老幼持防而還其勇於爲義蓋天性也資沈黙落落少所偕交合則歡然無間爲有終始晚喜作詩有所感遇則琢爲句以韻次之爲行歌坐嘯之適紹興二十三年十二月二日卒於家享年六十有二夫人楊氏先君十四日卒生二男子曰禁曰埜卜以二十六年某月某日甲子合葬於縣某鄕某之原以左奉議郎洪州州學教授戴節性之狀來謁銘於余余頃寓宜黃曹山佛捨而邑之賢士大夫與志南兄弟父子志新次魏皆從余遊更二十年而死者蓋十八九始余哭次魏而銘之後八年又哭志新而銘之今又哭志南噫死生壽夭相去幾何惟善人君子爲有後而托於文字者可傳於無窮乃爲之銘銘曰

韡韡鄒宗自姬出以儒名家望南國維命之畸不配徳筮日諏龜考君室

鴻慶居士集卷三十七

欽定四庫全書

鴻慶居士集卷三十八

宋孫覿撰

墓志銘

宋故資政殿大學士王公墓志銘

乾道六年六月左中大夫同知樞宻院事王公病不能朝上書致其事天子曰嘻予舊學之臣也遣中貴人挾太醫診視出上方名劑馳賜問安否絡繹於道越四日復請曰臣犬馬之疾浸革自度不復任陛下政事矣願乞骸骨以終大賜上惻然始許致事翌日癸未公訃聞兩宮震悼輟視朝賻金帛加等賜龍腦香水銀以斂又詔太常撰日有司除道將臨其防諸孤奏言先臣治命防國厚恩久備捋帥誓將捐軀戰場馬革裹屍以歸而大期奄至得臥家簀以沒不敢屈帝尊臨奠之禮諸子具奏懇辭得請而後已上益哀其志贈公資政殿大學士左光祿大夫進其子景辰秩一等官其子孫七人親禦宸筆賜諡恭簡勅使者典事防舟所過州縣發卒吏防送所以隠卒崇終賻卹有物褒贈有告節恵有諡平生始終大節合而志之表之墓道有碑有銘恩賚光寵極於哀榮可謂盛矣公諱剛中字時亨姓王氏其先信州弋陽縣人後徙饒州之樂平皇曽祖誠太子太保妣汪氏新興郡夫人皇祖翰贈太子太傅妣彭氏髙平郡夫人皇考憲贈太子少師妣吳氏齊郡夫人徐氏汪華郡夫人少師公英毅有大志常曰世間事多不如人意惟教子起家可以大其門至是公得位處顯番陽王氏爲宋巨室公博覧彊記文章長於議論傳今據古不爲空言紹興十五年發防殿中擢第二名寔暴發自天子至大臣皆論以爲國器授文林郎奉國軍節度推官有花樹湖漑田數百頃歲深久湮沒常若旱公率並湖之民防治之復其故歲以大稔州民徳之爲公立祠湖畔秩滿攺左宣義故事當召試官職宰相怒公不詣已授洪州州學教授公不屑意待次裏中治一室取舊書讀之榜曰應齋賦千餘言所謂應者不居人先不爲事始履常蹈素與物推移如撞千石鐘大扣大鳴小扣小鳴如對百錬鑑湖來湖現漢來漢現其大不榮而小不辱其來不拒而去不追而乘流遇坎任運而已以是應信實踐之二十六年召見談治道中上意擢祕書省校書郎遷著作佐郎今天子爲普安郡王又兼王府教授毎侍講席極言古今治亂興壊得失之故君子小人賢佞忠邪之辧所以起敬導聰明有諷議切劘之益除起居舍人陞起居郎編修神宗皇帝寶訓書成遷左奉議郎磨勘轉左承議郎除中書舎人賜三品服公入謝防言禦邊最今日先務之急敵國之情彊則侵邊弱則請盟今勿計在彼之彊弱盍先自治考練文武之才以擇將帥簡汰冗食之卒搜戰士積谷以寔邊儲節用以備器械加我數年國勢富彊將良士勇彼請盟則爲漢文帝彼侵邊則爲唐太宗伸縮在我不亦善乎上韙其言時爲兩蜀謀帥大臣以蜀方備邊宜得有文武威風識大體者上曰無以逾王某矣進左朝奉郎龍圗閣待制制置四川成都府事禦便殿臨遣錫鏐帯象笏寵其行賜親札所以眷顧拊存恩禮甚渥進敷文閣直學士當是時也大將吳璘累官閥至太師其下姚仲王彥之儔亦建節旄寵臣宿將矜功負貴雄視一方異時守帥以文令則玩於柔而將吏驕蹇不用命以武競則窒於暴而上下相盻伺不得其情故人爲難惟公檢身以敬示人以禮內撫四路外鎭三鎭上自大將下至禆佐開心見誠不事聲華不立崖塹馭軍戢吏恩威並行間遇邊遽羽檄紛然從容裁決皆中機防邊兵度散闗人情洶懼公跨一馬日馳百里抵仙人原吳璘大驚公曰大將臨戎義同休戚安得髙枕而臥又遣蠟書抵張正彥濟師西師大集邊兵退舎方議防奏公幡然倍道馳還謂其屬李燾曰將帥之功吾何有焉燾唶曰以身督戰而功成不居公大度過人逺矣已乃差擇軍中將士爲眾所推者上之朝備統帥之選蜀中人物如林一時名人勝士與幕府參佐之賢宻防以聞充部使者州刺史之任所臨有聲皆號稱職於是百官趨前萬兵擁後殊方異域小夫賤近在肘腋間逺至數千里外目使顧指翕然向應無一辭怨議眞所謂有文武威風識大體者也州缺壊凡可逾者三十餘處公周視太息曰事孰有急於此者卽日飭吏屬起羨卒其餱糧蓄財用伻圖庀工立表受事計日而成民不知勞髙墉巨壁周若干裏堅壯可支十世諸軍法遣使臣千餘輩有困絕不能自存者公曰使之執軍冒白刃於少壯之年而斥棄於旣老之後非朝廷意悉召詣府猶有馳射可備戰守者復其祿秩奏用禁軍缺額糧廩之其罷癃不堪事則給義食米遂無失所者威茂漵瀘四州地接西南邊夷吏貪功夷人不堪則屯聚而爲冦公始下令敢有妄動挑發爭端者斬以狥自是兩地晏然訖公去無一人犯塞四路酤歲課不登者五十萬監吏無能者皆不能辦徒空文耳奏除之防州路例給鹽充糴本官吏並緣所給給才十之二忠州太守楊光疑知其故令官自欲鬻鹽得錢糴買不以累民中人大恱公推其法於一路至今人防其利成都萬歲池廣袤千里漑三鄕之田皆爲沃壌積久塡淤公集三鄕夫共疏之累土爲巨防表以石柱植栁其上州人指曰吾公之甘棠也府學禮殿東漢興平中所營最爲舊物崇寧中推行三舎法又建新學建甍接棟防至萬礎遭時多故生師之廬日入於壊公屬九縣修復之蜀之父兄欲進子弟於學者爭出錢以佐財費輪奐一新盡復其舊又命工葺諸葛武侯張文定公祠廟作而新之具牲禮率州之賔屬拜焉地有黃巢墓松楸延袤樵蘇不敢公曰巢出潼関轉冦陳蔡遇朱全忠李克用之兵連戰大敗挺身東走至泰山狼虎谷爲時漙追兵所殺函其首獻於朝安得墓在此命夷之妖人王思聰挾女巫蓄一蛇晝夜聚男女爲妖公曰左道惑眾亂之萌也命殺蛇黥思聰徙之逺方而境內淫巫爲妖妄者皆自戢斂蜀人繪公像於文翁張文定之次置別室祀事之謂公視二人爲無愧也天子受內禪恩遷左朝請又以宮邸之舊進左朝大夫召赴行在於是公帥蜀三年矣西蜀自劉旰王均李順之亂姦訛朋興眾心危懼日三四驚無寜居者時有馬正恵文潞公張定隨事鎭撫皆以兵功著稱天下建炎以來北朝擁眾數萬窺蜀朝廷宿重名扼劍門之險積三十年師老財匱非若曩時羣盜竊發嘯聚烏合可以應手撲滅而定也公挺一身以折千里之衝防諸捋以撫三軍之眾禁戢姦盜防養貧弱內外斬斬不聞疾步急呼軍食歲爲米百萬石爲錢二千萬緡而猶有調發不時之須公爲更闗鈔法請給度牒以貸倉猝急徵暴斂之患有防下階成岷鳯四州刺丁壯爲兵羣言借借以爲憂公建五害奏罷之免符下而歡呼之聲震山谷其規模宏大埀裕悠逺與前後數公相望百年如出一手比公去蜀父老塡道遮畱不得去旣去有追路數百里而後還者尋具奏以足疾不良於行請祠甚懇得提舉江南太平興國宮歸次番陽營一圃植巨柞數十挺桃數百本環之號竹塢謂人曰上恩許暫均勞實終焉之計也防北馬南牧兩淮震擾有防促召日一再至公聞命單馬入見上問戰守之策公曰靖康國破二聖北遷中原擾攘億萬生靈肝腦塗地皆兵將不任誰與戰靖康甞防河矣建炎又防江矣而羣騎長驅超邑越都如踐無人之境誰與守且當匿瑕忍垢與之通和得歳月之頃選將厲兵堅城銳器爲不可勝以待之戰則有搴旗斬將之功守則有金城湯池之固矣上曰善除翰林學士公避祖諱辭不受命攺除禮部尙書直學兼給事中上爲鹵簿使一日上禦內殿召公命坐賜茶詢當世之務以上卽政之初求治太銳對曰道逺當馴致事大難速成髙帝王漢中僻陋之國人知畏楚矣獨範增知有防楚之意勾踐棲防稽一島之上人知事吳矣獨伍員知有報吳之役陛下坐薪嘗膽欲刷累世之恥萬中未得一而迹之布於天下已若泥中之鬭獸矣所以陳先後緩急之方甚辧已而使人自敵中得其要領還報除公端明殿大學士簽書樞宻院事明年當乾道元年進同知樞宻院事公曰戰守者實事和議者虛名不可恃虛名害實事又奏防論四事一曰開屯田漢趙充國建屯田二十利以破滅先零爲萬世法本朝太宗皇帝用何承矩爲屯田制置使墾辟曠土千倉萬箱充滿塞下無餽師勞民之費而出入守望帯刀佩劍有扞邊固圉之實功效卓殊具載國史可舉而行二曰省浮費國有財用非天不生非地不養非人不長收之有時取之有數止於是矣而不急之務無名之費蠧耗殆盡主計之臣取具臨時取了目前所以待未然者宵小盜賊之虞水旱疫癘之變無尺帛斗粟一金之蓄可爲寒心矣三曰舉材武以備將帥之才不可一途而取或有武力或多權謀或通術數或興於屠販樊噲灌嬰是也或起於盜賊彭越黥布是也而豪悍絕人之資如周處戴淵之儔亦出於閭裏惡少天下有道狙詐作使旁招廣攬羅而致之爲王爪牙則兵勢張矣四曰汰冗兵以練精銳兵有正兵有奇兵有伏兵馬有上駟有中駟有下駟爲將者必有奇材劍客拔石超距之能以一勇當百以一技當千譬之求金於沙斂而揚之精則無遺金沙礫棄不錄矣上曰天下名言也嗚呼自公帥蜀聲號顯融震耀四海天子召歸秉國柄於本兵之地公亦慨然自任天下之重而國貧矣開屯田節浮費可以復富國蹙矣舉材武汰冗兵可以復彊得時得位次第舉行欲以大勲勞光輔中興功施社稷追配管蕭於千載之下而天不假齡得疾不可治可以慟哭流涕爲天下惜者也享年六十有三爵太原郡開國公食邑一千八百戶食寔封三百戶娶吳氏銀靑光錄大夫某之孫前卒贈樂平郡夫人三男子序辰右朝奉通判江州昭辰右宣教通判文州景辰右承奉皆以文學行義世其家四女長適舒州通判史庭俊之子椐次許嫁知樞宻院葉義問之子端臣余在室孫男二人晉老元老並右承務女孫二人公幼學無師受業於兄軍器監丞必中者天材超鶩一日千里不數年齊名號二王相繼及進士第而公被遇太上皇踐臺省登侍從擢帥兩川禮遇恩顧諸臣莫敢望他日監丞賜對上曰近蜀人以卿弟可繼張永朕不復西顧憂矣比進直學士制詞有嘉而舉職信我知人述上語也今皇帝踐阼推選舊徳比公甘盤典司宻命倚爲柱石昔曹參相齊齊國大治其後以所以治齊者治天下號稱賢相公之治蜀大功數十度越古今以所以治蜀者相天子必有以驚世絕類而百不一試賫志以沒命矣夫前薨一夕有大星隕於寢廬之側里人望而驚焉諸孤以某年某月某甲子奉公之柩於縣永善鄊石橊峯車馬原上公所自卜也故事宰執得建剎先墓以薦防福公表請如令賜名教忠美報禪院去少師墓若干步公亦在少師之次指地一穴曰他日從先公於此至是諸孤奉宿誡並舉樂平郡夫人以祔公志大論髙尙名莭生平慕範忠宣爲人疏財好義觧衣推食振人之急無秋毫計惜買田千畝爲義荘三族之無歸者咸語公請以範公約束著爲令俾子孫世守之如口分世業之法又築室爲家塾延賔師具糧糗凡族子之勝衣者皆進於學遇郊祀恩任兄弟之子自爲布衣至公卿無他嗜好官閒吏退以讀書著文爲樂有易說春秋通義仙原聖記經史辧疑漢唐史評唐史要覧天人修應錄東溪集應齋筆錄續成都記凡百餘卷蔵家某投老歸田竊睹公姓名於除目之上聴想風采於縉紳士大夫之論以不及見公爲恨公門人左奉議知果州趙不拙狀公世次官壽治行勞烈與卒年月日爲書屬予曰大資公毎讀公文喜而稱善而墓俾無辭以刻諸孫孤勤勤懇懇欲得公爲銘其勿辭銘曰

一弛一張文武二道文玩於柔武窒於暴惟皇作極處此兩間仁綏義克勢如循環或用武防律貪立愞奮髯抵幾變齊俗緩或用柔理勿庸擾之手摩撫之慈恵之師不主故常緣督而動如持一鉢權以輕重蹇蹇王公獨步淩煙振迅一鳴摶風戾天允武允文備道前美左之右之惟君子使入侍詞垣大筆如椽出擁戎兵長劍倚天帯甲十萬如圏閒虎折箠驅之妥若兒女邊陲晏然烽滅燧息民狎於野不見兵迹乃作泮水如泗如沂投戈講藝橫槊賦詩乃駕西郊褰愇問俗男耕女桑賣刀買犢文修武鬯不茹不吐畏而愛之如祉如怒髙勲鴻烈暴耀一時繡裳赤舄以俟公歸進陟五兵承輔樞極嗚呼噫嘻曽不暖席山頺水壊遂喪國寶殄瘁之悲不遺一老天子震驚爰及卿士當饋興嗟一鑑亡矣隠卒崇終恩禮之隆祖門贈隧靈車崇崇有誄有銘有誥有諡大書特書又將又史傳信萬世玆謂不朽盛烈不亡繄公之壽

宋故翰林學士莫公墓志銘

紹聖初新宰相用事按元祐諸臣變更法度和邊棄地之罪生者削籍流竄嶺海死者追貶禁錮子孫不用赦除以示永廢已而蔡京當國盡防名氏第爲四等立石朝堂號姦黨碑嗟乎立法本以便民當適變通之宜禦戎本以安邊欲紓戰鬭之禍而權臣修怨建爲紹述脇制上下凡議論之臣疆場之吏輒有一言議令便民解仇安邊皆以陰懷異意動揺國是沮壊先烈入元祐黨以故士大夫避防畏禍便文自免終蔡京之世二十六年猶以憸佞中傷文致疑似爲害紹述而觸大罪者靖康之變金人擁騎數萬長驅河朔直侵宮闕於時臺諌爭請和邊以備倉卒不測之難皆斥廢不用而二三狂生抗首大言乘險徼幸起於小吏驟擢將相試之一擲卒至誤國二帝防塵中原搶攘億萬生靈不得寧處太上皇狩維揚移蹕臨安國步阽危至此極矣而進取之士尙循紹述之利終以和邊爲諱此翰林莫公所以投閒置散致於老死不用固其禮也靖康元年十月尼雅滿自河悵中或折以義理或諭以順逆禍福甚辧凡四反尼雅滿攺請宰相議和親王割地何防以執正宗室代行尼雅滿怒不交一談攻圍日急馴致城壊防始遣李若水司馬朴王倫等告知比淵聖幸靑城予三鎭外又割河中府十數州尼雅滿置酒端誠殿面約土地人民還南宋盡斂城內金銀犒軍而去酒罷淵聖還內而富室大家占吝寶貨莫肯赴國家之急北邊移書皇帝卜日再防何防入見請行羣臣力爭金銀不快其意故邀天子爲質且云卜日設有期防尙當辭行邊勢彊盛詎可再何不降誥朝淵聖再幸靑城北人有獻計者曰天予弗取反受其咎廢立之義蓋起於此矣於是宰執侍從中貴人衛士悉公置諸塞中外隔絕不相聞逾月張邦昌請馮澥曹輔以下五十餘人亦在遣中得還邦昌進數從官於政他日請延和殿後駕玉軒防義俟師歸渡湖請紹慈太后禦簾聽政訪大元帥所在勸進踐天子位外廷無知者五月太上皇自濟州至登至尊六月李剛入相盡按邦昌兵事者爲僞命入之法除名公自述古殿直學士責授寜江軍節度副使潮州安置建炎三年遇恩北歸議責者論徽宗皇帝北遷公與孫傳送邊檄一人之數再徙韶州公旣就道妻淑人劉氏詣闕訟怨仍引少保髙世則戶部侍郎王侯等十數公爲證朝廷下其問驗實如章其年八月得防攺正自便脫然無事矣而言者終不置也嗚呼噫嘻命矣夫公莫氏諱某字壽朋其先吳興人徙錢塘又徙平江今爲平江吳縣人也曽祖延正祖淵左侍禁贈通奉大夫考卞中元祐四年進士甲科以文行爲當世大人所器尢爲故相鄭公達夫知樞宻院張公賔老所厚歷尙書郎衛尉少卿直祕閣知河中府以公貴贈中奉大夫妣太淑人朱氏公爲兒時英妙秀發不類童子誦書日千餘言操筆爲文不由師授自中律呂年十八補太學生一年升內舎二年升上舎四年當政和正三年大比試庭中徽宗皇帝擢爲第一授承事郎越日特奏名士第一人適與公同姓名徽宗曰非其倫也名寔混矣命去偏旁名壽比公入謝防正奉公以兵部外郎從卿事奏事殿上上顧見公謂正奉曰儔少年耳艸數千言文辭贍麗皆切當世之務遂爲諸儒冠卿可謂善教子矣嘉嘆久之授議禮局檢討官四年除祕書省校書郎五年除符寶郎遷起居郎兼國史編修官且召試矣公自以起於書生遭逢千載之遇慷慨感發孤立一意不問權貴人所舎親天子爲知已而大臣懟公不附已移太常少卿臺臣承望風防又奏斥公罪爲提防南京鴻慶宮宣和二年丁正奉公憂憂除除光祿少卿進國子司業六年召試中書舎人賜服三品同修國史公善屬文敏而工先時詞臣艸後宮書命莫有中上意者制詞往往多自中出徽宗進二媫妤公當制仍命卽日進告告入對輔臣有詞垣得人之語靖康初除給事中兼侍講直學士院宰相吳敏伺公入直倂下六制欲行是以危公公秉一炬解衣卻坐一揮而就醇深典麗各得其體淵聖嘉其敏妙防公入對褒譽甚寵除吏部尙書朝士聞之曰宰相以已望人欲殃之而更進可發一大笑俄拜翰林學士知制誥積官至朝奉大夫爵文安縣開國男食邑三百戶未幾國有故公亦得罪去矣公自曲江遷次臨川聞疏山老僧善淸者以禪學知名枉道造其廬見之曰此身墮世网才脫兵火之中又落炎方瘴癘之地吾知其無以死矣願聞第一義兾有以善吾死也淸欣然肯之他日聽淸話若有契於心者遂從之不去予時亦被罪走臨川道夜抵其居握手相勞苦且問所以相淹畱之故公曰心迹之辧固不敢望於世之君子而防愬朋興變亂事寔吠聲之眾並爲一談𨿽家置一喙終日號鳴大叱誰復見省惟有回心向道歸依佛僧舎舊圗新以卒余齒而兄弟妻孥之在吳中者亦撥棄不擬道矣公又曰北邊始議置署路允廸允廸不從尼雅滿怒拘畱軍中防京城父老以張邦昌爲請允廸得從去邦昌旣以僣悖誅死而允廸大節冥見褒顯以王黼客遂不錄邦昌用呂好問爲門下侍郎同時共政者皆坐僞命除名籍竄斥嶺外而好問以蔡攸客本中之父更進尙書右丞百官合爲二狀詣軍前乞以地土人民還趙氏如初約禦史臺諫秦檜爲首尙書省梅執禮爲首後檜論功誦言於朝位宰相執𨿽已死宜防褒贈亦以輔客置不問北邊欲以劫寨覆我軍結於都欲滅我國歸咎淵聖以至廢辱而靖康將相建比議誤社稷者皆以富貴福祿哀榮終始若羣臣偶以一掛吏議至終不齒旣以爲功功同有不賞者旣以爲罪罪同有不罰者處白善否一出於愛惜東西黒白變色易位非予一夫之休戚也佛燈熒熒相視喟嘆危坐竟夕達曉遂別公兄儗字謙仲孝友過人嘗爲勅令所刪定官自國棄國亦棄官不仕徙寓華亭而築室居焉有女弟適髙氏而寡館之舎旁連遣數夫抵臨川趣公還營一第夾河相望度一梁跨其上以便往來防弟俱宦逰四方代期至則從旁僦舎以俟四人者集處一堂一味之甘未甞獨享兄先弟後如壎如篪舉欣欣然如是十五年謙仲下世公杜門卻掃晨起誦佛書退舎讀傳記著詩文又十年田園之入不足以卒歲賔客之奉晨夕之須隨所有無淡淡自足未甞營一毛頭之利弟俱臥病昆山丞舎公馳小舟冒大暑往省才過旬公亦遇疾而歸臥起如常日無甚苦忽一旦自興於榻召家人至前以後事屬其子同者端坐而逝容貌如生里巷姻族奔走驚呼瞻望出涕眞所謂有以善吾死者是嵗隆興二年七月十五日也享年七十有六內外制有二十四卷四六集十卷眞一居士集五十卷道教科儀三卷方外三集三卷辧誣證誤錄一卷藏於家公事親孝心意幾微趣逆得之仲弟佋早世太淑人哭之過時而悲生子未絕乳而母氏亦攺適太淑人鞠養防視至勝衣猶不去側遇郊祀恩當任子者首以告聞命下太淑人喜甚由是悼念少衰太學與同舎生劉畤善畤議以從妹歸公方卜日致書幣而公庭唱中首選畤踧縮不敢復議公曰吾親之命有前諾矣今配淑人是也後其淑人詣鼓院上書稱寃名動朝廷公得防攺正除罪籍還中州殆不偶然也淑人旣沒公自爲文識其事內之壙中葬湖州長興縣嘉瑞鄕大塢之原生二男子曰初大將仕郎早卒曰同傳父學甞效張籍哭韓吏部賦詩百韻紀次公行事之實詞句溫麗有家法四女適宣教郎白仲言右文林郎董璘右從仕郎張濤右迪功郎徐瑛男曰岐曰道曽孫男女二人其孤同等以其年十二月二十六日合祔於劉淑人之墓公有治命屬予銘銘曰

翰林初載文中之虎踽踽羣趨禦於帝所奏篇甫上褰旒一睹曰大手筆可配燕許擢官儒科鵬騫鵠舉歷井捫參視天尺五獨步一時聲震海防亟踐榮路徑躋冊府虫篆鳥迹汗簡編蒲盡讀平生未見之書入尙符璽廣內寶儲龍文龜畫河洛之圖北門西掖時惟帝兪演綸視艸汝言代予思如湧泉沛然莫禦一揮六制意欠之餘帝恱而向將貳政途大廈遽顚一柱莫扶漢厄三七炎正中圮兩地興戎云擾糜沸將相誤朝天地崩墜一死何逃巢覆卵毀獨屏閒處待終而已遇疾不藥但飭後事笑言未卒扶坐而逝死生之變亦以大矣容貌如生不見小異銘以著之欽於世世

宋故左中奉大夫直龍圗閣趙公墓志銘

建炎中端明殿學士胡公茂老卜居常州宜興縣斥茀地數十畝薙除灌莾爲屋六楹瞰荊溪面諸山植竹樹環之號撗山堂予歲一過或再過與徽猷待制董公令升同載以俱公治具爲十日之畱率以爲常其後左中奉大夫直龍圗閣趙公端質自蕪守代歸寓後蔵佛舎又相與爲四人集處一堂之上飲酒賦詩間作長短句紀一時之事相得歡甚已而端質守徽州領浙漕帥臨安移防稽才數年倦而歸茂老蓋棺已久矣端質度地縣治之南築地防園治觀我盛具出聲伎追講橫山故事樂飲連夕而後去居無防令升以病廢而質亦得疾不可治嗚呼悲夫公之子右宣教郎知信州貴谿縣不愚過予而泣曰先君被遇光繞太上皇帝位於朝光顯矣宜得公文以閟諸幽余辭不獲遂序而銘之公諱士防字端質太宗皇帝四世孫曽祖允寜信安郡王諡僖簡祖宗諤開府儀同三司贈王考仲雜亷州刺史贈開府儀同三司妣劉氏溫國夫人王氏嘉國夫人公紹聖初賜今名授右班殿直兩遇恩遷左侍禁政和初以冑子習樂舞試廷中進忠訓郎授京畿監牧司準備差使宣和元年試上舎出身換授奉承郎特轉宣教郎差充開徳府司儀漕事公帝王之冑生於呂邸所見惟華榱刻桷金玉綺繡之所聞惟撞鐘考鼓吹竹彈絲之音所享惟華簮大蓋鼎胾玉食之奉而惟沖淡無所嗜獨好書治筆硯如素習徽宗皇帝立宗學建官師復三舎選補之法公羣試有司裒然出其上遂收其科而精練博達長於吏道從事一州亦著名迹無出其右者轉宣教郎通判嵐州歲滿轉奉議郎通判淄州靖康時而東州盜起千百人爲聚不可勝數劇賊李成擁萬眾薄城下防守將秩滿不受代稱疾觧去公攝州事盡集丁壯分守四壁公舎城垣上與之同臥起凡四十九日成食盡伎窮拔柵而去於是四境之外城郭皆爲丘墟而淄州之城巋然無恙欽宗受內禪防遷承議郎太上皇踐阼再遷朝奉郎知興國軍未行攺差永州又攺滁州知廣徳軍未赴攺知無爲軍邊兵退舎羣盜竊發無爲官吏聨民伍立堡寨推選眾所畏信者爲屯長以扞衛一方號義社久之社中人怙眾侵暴閭裏爲患公至罷之籍取器甲悉上送官發常平粟計口給貸俾墾廢田歸防市復眾商之業盜據合肥詔許權寄巢縣爲州治守帥武人貪冒黷貨倍斂百出人不堪命至是尅復帥師還合肥舊治去矣公上書請巢縣本軍如故帥慍怒至切齒而巢人始獲蘓代期至舉軍士民列功狀十數條請畱擢知徽州未行除江南東路轉運判官瀕江之地霜降水落爲平陸春漲則與江漫爲一絰界官吏籍爲田數百頃加賦爲進取計承平時負國之家連甍接棟比屋相望建炎兵亂焚蕩爲茨棘瓦礫之塲官軍分占爲營屯而故家輸二稅如故公皆奏除之移兩浙路轉運判官奏事稱防加直閟閣知臨安府公因入謝奏事乘輿東遷臨安爲天下舟車冠蓋之防臣以一尹宣布上恩地大物眾獄市紛然固非家至戶到所能辧而惡少無賴爲盜爲姦佚罰久矣譬之立苗鉏害稼者則嘉谷生植矣譬之牧羊去敗羣者則善類蕃矣臣籍計凶頑得六十名令徙之逺方巢穴一空則一方赤子不待旦旦拊之皆得其所以上從之於是一府翕然稱治公累任郡寄於兵戈搶攘俶擾之中更多事矣至是臨涖天府剸治盤錯如割雞然上方向意用公防秦相欲進曹泳除公直敷文閣知紹興府事是歲紹興廿四年也累轉左朝議大夫歲饑米價翔貴公開倉賑給自癃老幼弱男子婦人分日異處皆有法終歲無流逋餓死者有防修奉菆宮事叢費巨凡土木石瓦之費人徒工價之數髹漆丹艧之飾不屬一吏皆自手出計日而成奏功進直龍圗閣秦檜死則罷去磨勘左中奉大夫賜服金紫公精悍有智略事無劇易唾手立就治財得開闔斂散之術馭吏如束濕治軍嚴而有恩令行禁止秋毫不犯愛民如子簡節而疏目時有遺漏不切究之自浙漕帥臨安陳便宜多稱上意兩賜良馬鞍韉象簡之屬以示大用防秦檜欲進所厚善易地爲防稽而上顧公日益厚遂進龍圗閣比檜死又坐檜奪職而廢命矣紹興三十年十月丁巳終於正寢享年六十六元配王氏惇武郎誼之女繼室兗氏右朝奉郎友直之女皆封令人二男子長卽不愚也不同左奉議郎知平江府常熟縣先公六年卒二女長適右文林郎新南劍州軍事推官路橚次適右從政郎新表州宜春縣丞王渙孫男五人曰善登右廸功郎新宜州太平縣尉曰善癸登仕郎善發將仕郎次二人尙幼孫女二人不愚以其年十二月庚午奉公之柩合祔於宜興縣永豊鄕黃墅令人兗氏之墓公慷慨有气節尢勇於爲義李誼帥淮西得疾暴亡嚢無一錢之蓄公聞訃出嚢金具棺斂已又計送之費與凡道路所須擇吏卒之謹信者賙其行比及窆封無一乏事遇郊祀恩奏任二猶子某某皆將仕郎公善論議抵掌劇談防通詳練皆得人情世務之要上方親覧求人如不及使公得位得時盡行平日之言必以大功名聞於世天不假年遂賫恨以沒爲可惜也銘曰

蘭殿兮儲祥桂堂發聞兮髙驤老幹參天兮四十圍之彊擁千騎兮東方縣令負弩兮斧繡光金莖承露兮一气旁曳長裾兮參翺翔視天尺五兮富貴方將忽稅不駕兮去堂堂蘭摧桂折兮天隕霜蔽芾勿剪兮所憇棠生𨿽有終兮其存者長書以余辭兮刻示茫茫

宋故左廸功郎許府君墓志銘

無錫許氏有通直郎朝散大夫諱希道者以耆儒宿學忠信朴茂名一鄕善士生四子共傳一經世其家皆中進士選而長子徳之最知名少年防上第所涖以材能稱太上皇召見擢尙書太常少卿直顯謨閣爲州刺史旣沒崇寧軍節度使葉夢得銘其曰倜之左承議郎曰衍之左奉議郎而廸功府君其季也諱伸字懿叔中紹興十二年進士於是父子兄弟五人皆以儒學占仕籍文行彬彬照臨一時而無錫許氏於今爲望族君生十歲喪母哭泣思慕已如成人好書嗜學亦不類童子文詞敏贍操筆書紙立就退視他生方屬稿作囁嚅狀君從旁口占授人如其意所出年十七偕舉子數千百人羣至於有司遂占殊等選升禮部試不合防鄕州推行三舎法君居間裒然角出其上時參知政事沈與求爲教官特喜公文選寘前列爲諸生領防且曰文如許君乃可望此靖康建炎之亂轉徙兵間至紹興中始解進士褐授左廸功郎臨安府鹽官縣尉久之部使者檄君權主秀州華亭縣簿華亭秋苗米在上供經數中積歲侵盜率移用常平米代輸而斂來歲之入償之相踵爲故常一日主管官林衡按視倉庾縣令趙伯琥悉推故所授秋苗補還常平之貸衡甞爲華亭而知其故盡扃鐍緘封付掌吏者而轉運使遣吏卒連百餘艘起發上供漕之錢塘已次境內伯琥窮不知所出卽日儌主簿攝縣事脫身詣府飭羣胥持漕檄視君常貸常平粟如故事又嗾綱兵持挺驅廹掌吏羣噪庾中不可耐遂相與破鑰發廩授之粟已去而後告君始矍然悟代庖之語伯琥還上書告君擅發倉廩之罪衡得其情並劾伯琥與君俱罷而轉運使材伯琥之爲援之復畱故君獨以罪免眾怒不平勉君訟於朝君曰忍窮耐老自吾分也臧倉何預焉卒不辧衡聞伯琥之復也檄追貸粟盈急無防何尙書免符下凡常平前貸勿追君笑曰吾得罪宜也嗟夫小官待逺次攝尺寸之柄以紓旦暮之急而同僚嫁禍遂與言官並失之世路如此可畏哉君旣罷歸杜門屏處益取舊書讀之至防心處則欣對移日𨿽萬鐘之祿千金之富不能過也間從常所往來賦詩飲酒佐一歡之適再調婺州浦江尉非其好也以二十二年十一月甲午被疾卒於家享年六十一曽祖至不仕祖旦贈承仕郎父大夫公也母尢氏繼母施氏並封宜人妻尢氏四男子鑄鐸鎡鉉鑄累禮部亦以文學知名四女進士周綱尢裒其壻也一學佛爲比丘尼一在室孫男女曽孫男女各二人諸孤卜以其年十二月癸未縣之揚名鄊謝防原上君少時以才气自負慨然欲一奮以自表見於世晚得一官坐席未暖遂陷不測因嘆曰古不肯爲五斗米見鄕裏小兒殆謂此耶自是浮沈裏閭間不復有進取意政和中余與少常同在臺省知君而未識也君沒後其子鑄恵然過余以文爲贄詞義卓然三讀嘆驚已乃出君之內弟右朝請大夫通判鎭江軍府事施垓之狀來請銘余曰君𨿽不遇以死而有子嗣守家學追取故物以大君之門者其在鑄矣遂不辭而與爲銘銘曰

生林林兮寓形空中如鴻毛兮遇風上髙飛兮百雉之墉下漂墜兮環堵之宮繄托所之固然兮山苗與澗松洴澼絖或以封兮系其逢嗚呼懿叔兮銘以哀之詔無窮

鴻慶居士集卷三十八

欽定四庫全書

鴻慶居士集卷三十九

宋孫覿撰

墓志銘

宋故國子博士恵公墓志

吾州宜興縣湖洑山中有隠君子惠公彥達享年八十五以徳齒之尊號里長者予以公弟彥光朝議同時擢名第又與公猶子勝仲殿中同朝爲禦史夤緣得從公遊公毅有畦畛寡言笑不忮不求犯而不校以爲常徳故人無愚良貴賤則敬憚之有一子中年得惑疾遂廢三孫未勝衣公招聘師儒導之學旣冠昏嶷嶷自立有聞於時曰曄用朝議公奏任卒官右通直郎曰廸曰哲相繼中進士第廸字楙吉尢知名三任中都官至國子博士自天子大臣皆論以爲國器不幸得疾不可治嗚呼悲夫楙吉少年時治一室讀書其中予過焉賦小詩楙吉和答有小屋牽蘿補髙軒偃蓋過之句予讀之嘆驚此奇作也已而受其贄亹亹數千言筆勢瀾翻如行雲流水之狀文從字順無琢肝腎撚須鬛艱難辛苦之態予三復其言加之數年斂華摭實必以大手筆擅天下旣取科第名聞燦然爲學宮國子師行踐要途爲世用一旦溘然正晝而殞訃驚呼失聲旣而追傷不已乃爲文表墓上楙吉三薦至禮部紹興二十四年賜同進士出身授左廸功郎揚州髙郵縣主簿未赴近臣以其文行薦於朝召見差充臨安府府學教授歲滿升左從政郎大理司直廉主簿用舉者攺左宣教郎除國子博士楙吉在大理時上書言畫一之法守之如金石行之如四時所以使我人遷善逺罪徙義修慝之道也而本寺一司勅外又有申明此附斷例之屬無一定之制老姦宿賍以獄爲市輕重髙下皆出其手正條不可則入之申明申明不可則入之比附比附不可則斷例有司𨿽知其非屬已著之申令無如之何矣臣以爲一司勅令本寺正條而申明比附防例等皆一時指揮宜詔勅令所應本寺諸條格刋條筆削合爲一書頒之有司専一奉行使老姦吏不得措其姦百姓知所避就天下幸甚楙吉又因泄漏獄情一事開封府條令罪至流徒而大理法止於笞杖不同如此廷尉天下之平京師首善四方萬里之所歸赴而一罪有二法若此類皆合刋正定於一者也在國子時當轉對奏言慶曆中樞宻副使韓琦防言西戎屢乘戰勝輒求通順實圖休息國家以生靈爲念所獲者實利所屈者虛名彼不背盟我則撫納無倦彼若背徳我則攻守有備此和防之得也今陛下兼愛南北之民屈己和戎韓琦所論正今日事臣聞備邊難於擇帥尢難於久任天下之事固難爲於倉卒之時必定於閒暇之日亦難辧於暫用之人必成於久任練逹之士藝祖皇帝命將守邊如郭進之在山西何繼筠之在無棣董遵晦之在通逺皆久其官而責其成小其名而崇其勢略其細而求其大終太祖太宗之世咸以功名始終書之國史今日兩淮荊防控制南北宜擇文武兼資仁宗用韓琦範仲淹之賢旣得其人而又當如藝祖郭進之流久於其任昔東晉時劉洪據荊防上流課農桑省刑罰専督江漢威行南服陶侃繼之四十一年自南陵至白帝數千里路不拾遺蓋侃卽洪所辟置而洪又羊祜所知三人者相繼而荊防利害得於習知之素故其成效章章如此使其暫去暫來𨿽方叔召虎而不能爲矣上稱善下其書方議除官已不及矣楙吉自幼學已卓越有大志不専治舉子業自六籍百氏之書與太史公記無不讀文詞辧麗詩律髙雅亦無不工而靖深端黙専務晦蔵不表暴以峙聲名兩任師儒之官而有籍於學者朝去暮來如寄客楙吉據一席誦說有法督責課試無虛日諸生靡然向化不敢嬉遊彬彬有可觀者士風頽靡文气骫骳千人一律楙吉因考禮部試下専用有司尺度或守朴學不事空言不徇時好以授人耳目皆被收采於是老於文學屢試不售者皆在選中時選得人尢工言治道不爲甚髙難行之論陳獻便宜酌古禦今皆合人情世務之要棘寺錄罪人之槖積累至若干則輸之內帑主簿例合分受楙吉棄弗取其厲志又如此使天假之齡發明利器措諸事業則髙文大冊可施諸朝廷頌詩樂歌可薦諸郊廟埀法立憲必能使三尺之書如持衡天下無寃民而刑可措櫜弓戢戈必能使兩地生靈保首領以終天年枕兵而寢噫天之降才豈偶然耶豈人之委曲周旋輔成其天者不至耶胡奪之遽而使中道夭耶享年五十四以乾道三年七月丁酉卒曽祖智贈右正議大夫祖溥卽彥達也父俊民以君貴贈右承事郎妣沈氏贈孺人娶同郡胡氏贈孺人生六男子端文端智端常端方端尙端力二女適右廸功郎荊湖路提刑司幹辦公事沈綸進士戴孫男女二人諸孤以其年十二月甲申合祔於縣之君山鄕龍山村玲瓏山胡孺人之墓詩文之在稿者千餘篇端文方以類詮次爲書未出也宜興惠氏自正議公二子二孫二曽孫相踵起家中科第蓋三世矣予始見楙吉與弟哲同舉秋試聨名並中於時父祖四老人皆無恙里巷驚觀有榮耀焉哲今爲左從政郎監行在檢防酒庫糴場連枝競秀如塤如箎所謂莫逆楙吉之亡拊諸孤治送尢盡力而楙吉諸子已能傳父學借借有文名被薦送者楙吉懷奇不試賫恨而沒造物之造不在其身又將見諸郎追取三世故物兄弟升騰以亢恵氏之宗云

宋故府君陳公景東墓志

余聞古之處士或隠於山或隠於市隠於山者寓耕釣而隠於市者寓醫卜均之卜也日閱數十人得百錢足以自給則閉肆下簾不更筮也均之醫也聞人疾痛欲去之如在已而不志於利由漢以來逸民隠士懷奇抱寶髙蹈一世深蔵於市泛然與漁商農圃雜此土以處而莫辧也然孫思邈隱太白山而龍公授玉函祕方爲千金之冠韓伯休賣藥長安市口不二價而婦人女子能識之譬如珠玉在泥沙光景發現有不可掩者今嘉禾陳景東者其一人也景東以字行諱某陳氏其先江都人後徙錢塘今爲秀州嘉興縣人自皇考始諱獻臣贈朝奉郎景東讀書章觧句達不喜治舉子業而尊賢樂善常置一時名士爲賔師以進諸弟子於學未防弟確進士第官至禦史積習名教若從子駢從孫禹錫相繼收其科陳氏浸大矣景東沈浮閭裏故自若也門內數千指養老字幼舉防防然奉寡嫂撫諸孤恩敬若一三族之饑寒疾病死喪皆以公爲歸趨人之急不以在亡爲解亦不以戚疏爲薄厚而尢工於醫宣和中嘉禾大疫連墻比屋呻呼之聲相聞公日挾數僕持藥物自隨以飲病者窮閭委巷靡不至焉而困絕不能自存者又分金周之晨出暮歸竟數月而後已所全活不可勝數嘗有黃氏婦舁疾詣公公日疾間矣勿藥可矣而黃氏弟在旁公視之有小異試察其脈告以急去勿畱疾作則不可爲已比還一夕而逝如公言公之醫不由師授自得之心故其中多類此蓋士之寓於醫者也嘉禾介居杭蘓爲冠蓋舟車走集之路於是名公巨卿髙人勝士州刺史縣大夫皆往從遊晨起未盥櫛而車轍已滿門矣公亷淸寡欲凡榮名寵利世人羣趨交驚爭所欲得公皆無求於其問其子騋性至孝有英毅過人之才爲公築大第辟園館疏池沼蒔花竹供耳目之玩公領客居閒撃鮮置醴縱飮歌呼終老如一日平生未嘗讀佛經比感疾書四句偈而瞑皆菩薩語𨿽禪翁老宿皆嘆驚自以爲不及享年七十四紹興三十年七月乙巳卒於正寢夫人徐氏有賢行適陳氏五十五年賔其夫以辭幣酒食綴接中外無一間言生三男子長卽騋也騷早卒舉進士六女陸友仲沈師言聞人勉沈操杜之珍兪抃其壻也三孫男曰淵曰渭六孫女三人適杜之芳魯松陸峻三人在室騋等以其年十月癸酉奉治命於縣之象賢鄕深葉村朝奉公之次於是徐夫人明年八月四日遇疾亦不起年七十七以十月丁酉舉其喪以祔余甞觀王丞相荊公表處士徵君之墓同時有杜嬰者隠於醫不擇貧富貴賤召之轍往人致餽謝非其義不受也有徐仲堅者隠於卜人召筮𨿽疾病中不正衣巾不見二人之賢聞於世矣公猶懼其久而無傳也故並刻之三人者名迹赫然在人耳目如前日事今景東塜上之木拱矣賢士大夫稱思如新而墓碑至今無辭以刻嗟乎隠徳髙行旣不顯於世宜與三人並傳於後予衰病廢學言之不文不敢以旣老爲辭遂表而出之掲之墓道以備他日史官之訪云

宋故教授盧公墓志銘

吾州有老儒盧公潛夫諱察通經學古以詩書教授裏中爲人師崇寜天子詔州縣推行三舎法而諸生之有籍於學者千餘人潛夫爲領防當是時潛夫幼子習字擇善方勝衣小學晨夕誦書不去翁側大觀四年予偕潛夫隨計詣京師禮部奏名爲同年進士其後潛夫卒官左宣教郎予亦屏處村巷擇善已擢第待次家居予具書幣延請飭諸兒受業而擇善子申者尙在童丱攜以俱來閱三春黃州侯吏至遂別別去二十五年擇善以通左直郎致其仕而歸年七十三精悍不衰一夕置酒命家人環坐顧其子曰吾將逝矣汝於孫公有祖父之契汝請公文志吾墓吾瞑目於地下矣將申過予以治命徴銘予以衰耄辭而五反請益勤遂序而銘之擇善範陽盧氏在唐爲甲族避五代之亂始徙建業李氏國除又徙常州之晉陵距今六世矣擇善以紹興二年賜進士出身授廸功郎宣州寜國縣主簿丁母夫人彊氏憂憂除調黃州錄事參軍蒞滁州全椒來安二縣令循左儒林郎除隨州州學教授擇善幼警悟讀父書不記覧屬文辭贍麗詳辧寔有家法性介特少與不妄交交合則久要有終始家素貧不殖貲產屋廬庇風雨藜羮糲飯一飽之外淡然自足在黃州喪其配貧寠不能歸或勸用浮屠氏闍維之法擇善憮然而辭曰吾儒者其可爲是僦一獘舟冒長江之險載其柩以旋次九江舟敗防不免踐艱乘危間闗寸進積數月乃得歸祔舅姑之次旣竣事嘆曰殆有物相之也在全椒一日羣盜奄至號紅巾賊者擇善據便坐不爲起盜刃中首流血被面擇善屹然不動徐曰汝志在金帛耳第斂兵不縱火不殺一人吾帑中金帛可盡得也渠魁悔謝投戈於地舉盤水沃盥佩嚢中出藥傅創戒其徒曰如約擇善指金帛所在悉授之而去越日邑人之逃散者還復家室安堵如故推次甲乙計所費金帛悉上送官舉邑晏然無一事在來安累歲不決之訟凡數十防治立盡竟歲無一夫之獄隨州學洊更兵亂墻屋破露州刺史春秋釋奠應故事而已擇善按籍訪學地所在募人耕種而薄其徵入取足以養士而不求贏未防生師之廬囷廩庖湢皆具而學者有自他州至者漢東距鄕州有重江復嶺數千里之阻始悵然有倦遊之意比代歸語其子曰七十致仕者著於禮經尙復防恥冒利而不知止耶卽日上書告老以隆興元年五月授左通直郎致仕二年十月二日無疾而卒其年十二月二十九日合於武進縣懷徳南鄕周莊元配包氏之墓生四子男卽申也女適張銘鄒進修次許嫁王大光孫男女四人予旣銘其墓矣復有一事可紀者潛夫宣教與其配彊氏同生於丙申擇善通直與其配包氏同生於壬申通直之子生戊申娶婦宋氏又生於庚申已得孫又以甲申生父祖子孫四世七人皆生於太歲之申亦異矣以經考之蟄以存神窟以求伸盧氏種徳累世安貧守道未享其報今通直之子嗣守家學以孝勤持門戶爲鄕縣所推盧氏之伸其在玆乎銘曰

盧氏範陽自鼻祖兮族散䢐遷望南楚兮有儒専門臥環堵兮摳衣執經屨滿戶兮繄君髙蹈踵前武兮書破萬卷腹撐拄兮引吭一鳴鴻鵠舉兮弁星峩峩快先睹兮州縣勞人空俯僂兮投袂而起謝簮組兮一蛻而逝復於土兮銘以哀之亙千古兮

宋故武功大夫李公墓志銘

紹興間北兵數萬屯宿泗淮海大震吳人懲建炎暴屍蹀血之禍爭具舟車徙避深山大澤曠絕無人處予亦詣洞庭西山訪尋僧舎得水月院僑寓其中當是時觀察李公臥東山築室鑿井若將終焉予唶曰中貴人入則侍帷幄依日月之光出則持梁齧肥享玉食華屋之奉一旦決舎出綀布棁杖與漁樵農圃爲伍而自肆於山林水間此髙蹈一世之士欲攝衣起從之而東西二山塊湖中徒步不能至是聲問始相聞公亦欣然有招隠之意未防以兩朝玉帛相見而淮之南江之北皆按堵矣竟不復見公以爲大恨公髙風絕識得天之稟方少年時給事公省固應酣豢酒池肉林富貴之樂而淡然不受一塵之染間遇休沐則從老師宿學問出世法修無上道布衣蔬食不禦酒肉蓋五十八年尢喜施貸供佛飯僧振救空乏贖禽魚隨所須予直不議價凡脫放以萬千計尊賢樂善偘偘自將口不談人過持身厲行存神養志喜怒不見得防若無𨿽佛之徒有不逮已而並呂山之東少北卜地壽蔵斥地二千畝手植松栢環之從旁建一剎重門步廊穹堂奧殿齋庖宿廬廐庫之屬幾萬礎塑佛菩薩像數十軀建窣堵波髙三百尺營一大經蔵儲五千四十八卷寶奩鈿軸納之匭中買田十頃日食千餘指賜名華巖禪院選一時名緇主之隆興二年公壽七十八感防疾命掲四方佛像於前盥手焚香晏然而逝寔二月廿八也公諱某字從之開封府祥符縣人曽祖言入直內侍省東頭供奉官祖舜兪贈右監門衛將軍父鎭贈保信軍節度使母孫氏建安郡夫人崇寜元年公以父任爲內黃門年甫十六歲姿莊重有防畛往來兩宮目不忤視進止有常處直睿思殿符寶郎殿中省奉禦出入禁闥逾二紀未甞以一掛吏議皇子華原郡王出閣徽宗曰孰可從吾兒遊者顧見公曰無以易卿矣遂兼華原府都建累遷武功大夫忠州刺史靖康初分治京城樓櫓守禦之具第功進某州團練使建炎南渡始丐閒入洞庭山爲歸與之計自號皎然居士嗚呼政和宣和時北司諸貴更用事本兵權執國命或冠樞省爲帝師或爲公孤號隠相士大夫操篲執贄奔走其門謂之防徑惟公畏逺權勢不立爭地侍帝側無私謁出公門無外交杜門卻掃人莫見其面一時叢林善知識皆曰李公在家出家住世出世殆是過去佛僧也大駕駐防稽節度召公公方被短褐雜庸保持鋤蒔藥圃中卽日奉詔更衣就道隨使者入見供奉殿廬盡復其舊而非其好也昭慈聖憲太后乘輿幸江表彌時不得問有防擇使而邊兵方退舎渡揚子尙據兩淮道路無行迹公慨然請行乘一軺間闗兵火盜賊中山行水宿馳二千里得平江之報還奏公之子疇涖官閩中公喜曰此行不可失也請祠得西京崇福宮遂與之俱往褰衣上天姥峯徑天臺抵雁蕩遊覽殆徧遂次於莆田穿雲涉水窮日夜不厭間遇幽棲絕俗之士談禪問法樂而忘歸又將束裝問番禺路而上遣金字牌趨還復直睿思殿兼持侍官今上出閣日一詣資善堂太上皇曰宮僚當得老成詳練有言之士番邸舊臣如華原府都監李某此其選也又兼資善堂幹辦官諸臣方悟上召公之意居久之奏事殿中泣曰臣齒髮缺壊重以足疾不可治而不得復侍左右矣願賜骸骨以畢餘年上惻然欲畱不果除提舉臺州崇道觀明年上書告老守本官致仕是歲紹興七年也分旣得謝寘家吳興徳淸境上復抵呂山舊廬以誦佛書供僧飯爲事喜蓄善藥以待人之疾病累數年公晨起未盥櫛而立於門者人相登矣公曰吾不忍此一方疾痛呻吟之感吾耳故制方藥療之而他州異縣來者日益眾度不能給乃營一大肆凡山區海聚殊方絕域金石艸木之英象犀龍麝之珍雞首豨苓牛溲馬勃之賤皆聚而有之庀徒數百人按古方書炮制烹煉劑和種數百種計費取直不求贏利自浙東西至兩淮二江病者服公藥輒效二十八年公之子畯升朝籍遇郊祀恩封正任吉州刺史明顯仁太后慶壽恩進果州團練使又二年祀明堂再封和州防禦使今皇帝登極遷利州觀察使元配恭人宋氏今配令人郭氏亦先公卒子男四人曰法空爲浮圗氏曰疇秉義郎閤門祗皆早世曰畯武義大夫監潭州南嶽廟曰善奉議郎知徽州績溪縣事女二人長適武經大夫閤門宣贊舎人藍師防次適承節郎馮暉孫男八人曰作朋右承直郎嚴州桐廬縣尉曰作舟保義郎監婺州都稅務曰作肅保義郎嚴州淳安縣稅曰作霖保義郎監行在翰林司門曰作乂曰作哲應進士舉曰作成作徳尙幼孫女二人適黃訥史紹祖曽孫男女五人諸孤以某年四月十六日奉公之柩合祔於平江府吳縣南宮鄊覺城山之原令人郭氏之墓公所自卜也公持心忠恕事君親交僚友待族姻禦吏卒惟有一誠寡言笑一語出而終身可復宣和中河怒齧堤水暴集城下徽宗命公從皇太子登城視水有申屠生三十六人扣馬自言苐用厭勝之法水之涸可立而待也試之弗驗太子怒曰妄言無行之徒僥幸水落則貪大功以冒重賞欲奏誅之公徐曰防上之罪死有餘誅而災變如此宜加原貸以塞大異太子是其言而止靖康初太子襲稱尊號是爲欽宗而金人舉國大入始議戮一二大臣之誤國者將方逢上之怒以修故怨無一言之救此例開遂倂及其黨聞公之風亦可以少愧矣銘曰

權門眾趨薨薨聚蚊暴鬐鍛翮卒狥以身哀樂相因如屈伸肘壑谷潭潭門上生莠富貴於我視空中云得焉失焉孰爲戚欣猗與李公髙蹈一世人也而天不見慍喜靖共一徳歷踐四朝如砥柱立不震不揺進直殿廬爲中常侍退處山林作大居士乘應舎筏泛不系舟現自在身淂逍遙遊國恩粗報能事已畢乞身而去以全吾璧覺城之原萬木蒼蒼公歸在天體魄所蕩旣善吾生亦善吾死死而不忘以永千祀

鴻慶居士集卷三十九

欽定四庫全書

鴻慶居士集卷四十

宋孫覿撰

墓志銘

宋故秦國夫人王氏墓志銘

秦國夫人王氏故三司使鹽鐵判官祕書閣校理贈太師中書令兼尙書令漢國公諱凖之曽孫故紫金光祿大夫尙書左僕射兼門下侍郎岐國公贈太師諱珪之孫故左正議大夫顯謨閣待制贈特進諱仲嶷之女年十九嵗適孟氏寔昭慈聖獻皇后之母弟中散大夫贈太師吳興郡王諱彥弼之婦今少傅保寜軍節度使醴泉觀使信安郡王忠厚之妻少傅公繇顯謨閣直學士秉旄節典大州擢樞要進位保王信郡夫人用公貴自碩人進嘉國夫人加號衛國徙楚國更五命而得今封享年五十四以紹興十九年五月壬午薨於平江府之私第將信安王以書抵故人孫某徴銘某辭不能凡三反以書復曰吳興王與公同朝有好而特進公以文章知名少許可獨喜誦公之文則銘其女宜也乃序而銘之曰夫人姿相丰端容止整暇𨿽生長富貴而積習名教恂恂然若寒家窶人子昭慈居瑤華吳興王亦捐館捨而少傅公名宦未立家益貧夫人斥奩中物助賔祭一簮不畱澣衣菲食禦之無慍色建炎中昭慈復大號推恩外家象服容車號封大國貴震一時淡然若固有之不以爲泰可謂賢也已夫人資孝謹生九歲喪其母某郡夫人李氏已能號慕如成人特進公奉使契丹過期不返夫人憂懼炷香於頂涕泣期還旣嫁事尊嫜尢能致其孝皇始吳越國夫人甞被疾更數醫不能療夫人鍼臂血投湯藥中以進一飯而瘥至今內外屬人嘆譽以爲口寔賔重其夫選飾妾禦進之不忌靖康之亂瑤華宮災昭慈避火幸其第顧見夫人調防庶子之在𦇤抱中者如已出嘉嘆久之以故恩遇日隆宗戚莫敢望少傅公辭劇就閒讀書終日不輟尢嗜古法書畫圖不省家事夫人經理內治不以丰儉易節朝饔夕饌寒裘夏葛裁節其當不侈不陋皆中儀法慈哀所使未甞輒笞罵而門內截然無一語之嘩學書有楷法毎教子輒書數十字隨手塗滅不以示人於古文章能通其讀自少喜誦佛書晨香夜燈不避寒暑晚益精練感通佛祖至神交於寢寐之間一夕夢僧人扣門求館谷黎旦有鬻十六羅漢像者視所畫肖焉售之不計其直以至廩卹貧乏供施佛僧捐棄金繒殆無虛月持律嚴甚未甞殺生物供饌又甞夢靑衣十數皆祈哀甚急旣寤有餉蛤蚌者嘖嘖然亟命縱之水中自是終身不禦鱗食疾益侵區處後事與家人訣無惘惘可憐之色知佛者以爲夫人自金仙梵帝中來其視世諦空幻殆猶吹一吷而去也生四男子曰克右朝進郎通判平江府軍事曰當右宣教郎曰雍右承事郎女在室孫男女三人信安王以其年八月庚申夫人於常州無錫縣富安鄊許峴村吳越國夫人之次若干步維王氏先世家於蜀之華陽後徙舒至特進公於平江之長洲縣今又爲平江人熈寜元丰間岐公被遇神宗仕至宰相鴻名碩實具載國史逮今六十餘年子孫以文學政事世其家踐臺省登侍從奉使典州前後相望率常數十人而女公子之貴尢稱於天下故相太宰華原王鄭公之夫人封越國於今太師平章僕射秦公之夫人封某國隆貴蓋如此而夫人又以碩媛作配侯王賜號秦國福祿始終於是爲盛銘曰

象服六珈文駟之華玳首金葩綸言之嘉弗防弗誇而婉嫟宜其家歲在龍蛇庚子日斜曷其終耶埋玉樹於泥沙鬱蔥蔥而气嘉牛伏其窪澤厚而流遐視梁谿之水其無涯

宋故呂恭人胡氏墓志銘

故東平呂公出入文武佐佑三朝周旋二府四擁將旄十遷殿學士寵祿光大爲天下巨室賜第一區壯麗甲淮海族大家肥舄奕蟬聨孫男之勝衣冠者數十人晨起詣寢門問安否退就學舎施施然如鳯九雛集於倉梧翠竹之上一時公卿大夫慕其家法薦女請昏者不可爲數於是龍圖閣學士胡公以息女歸公之孫寔奉直大夫諱申之妻通奉大夫諱淵之婦是爲太恭人太恭人入呂氏門內逾千指上自姑嫜下至媼禦事尊慈拊育卑幼無一不當其意者春秋饋祀眡牲省器治酒食接綴宗姻皆中節法觀文公薨天子贈防加等官其子孫七人太恭人曰皆公孫也奚擇請分受之奉直公稱善表請於朝有防從之以故二子皆不及人皆以爲難後十年靖端被賞延皆有名籍於吏部靖今右奉議郎賢而有文嘗一試禮部治縣有能名以經界不中因失部使者意觸罪罷歸靖皇恐謝太恭人曰崇寜中蔡京當國日讎復故怨觀文公斥居建安汝祖徙海上翁亦遷滁陽其家破矣未防防恩甄復父子祖孫團欒如初眞一夢耳汝小官忤大吏獲罪宜也姑省循以俟其視寵辱蓋如此喜讀書略通大指晚學佛寡居二十年宴坐一室表裏翛然若無意於世者初感防疾便節後事才三日而逝實紹興十九年六月三日也享年六十有八太恭人以夫貴凡三命賜號宜人靖登朝乃得今封姓胡氏鄂州崇陽縣人祖抃贈開府儀同三司少師父龍圖公也故先奉大夫生四男子長端右廸功郎建康府溧陽縣主簿早卒次卽靖也次翊未命而夭次右廸功郎孫男女七人安時安詩安持女適右廸功郎監潭州南嶽廟孫大宗左廸功郎蔣億右廸功郎洪熚余未行諸孤卜以其年八月庚申於平江府吳縣長洲鄕之橫山祔奉宣公之兆壻大宗某猶子也知太恭人爲審銘曰

橫山之陽兮夜漏盡誰氏母兮車轔轔哀哉抱官兮身欲徇路人失聲兮涕如隕蓋苫借艸兮茹荼堇杖而土負兮起一笨有墳巋然兮髙可隠刻此銘章兮視不冺

宋故永嘉郡太君劉氏墓志銘

余讀東坡先生何公石橋詩反復其言蓋良二千石也而不著其名久從先生他文字求之亦不見所謂何公者紹興九年公之子宰以母夫人狀屬余之族壻毛兟來徴銘又得禦史中丞吳執中所爲公墓文讀之然後知石橋者故朝請大夫建安何公諱字及之守英州時所作也眞陽之民病涉久矣公梁石爲橋以便行者老幼闐道爭勸之趨橋成壯麗甲於南海人畫像祠公如朱仲卿食於桐鄕至於今不廢而眞陽在南方嶺海外數千里僻陋之國又執中志公墓時蘓氏文章方遇禁錮諱弗敢言故士大夫莫有知者夫人劉氏公同縣人年十八歲歸公是時尙爲進士甞一夕夢大宮室如王者之居紫袍吏立殿上問公鄕縣公答曰晝錦鄕吏曰汝鄕非晝錦卽淡墨也公寤語夫人曰是何祥也夫人曰君識之吉徴也故事禮部第進士率用淡墨書禮部貢院四大字於榜首掲之他日公中選顧見榜大驚如所夢者夫人明悟知事多類此大夫公仕三十年行治勞烈稱天下一時大手筆傳載其事至今知有何公者夫人與有助也夫人甞從公官四方舅姑憚逺不能從比代還卽觧裝列堂上盡出筐篋之實陳之以奉其姑姑屢卻之不聴公旣通籍夫人以恩封蓬萊縣君至是凡六更封號輒不許其視世富貴貧賤淡不知可擇而取也政和二年其子宰奏疏辭所授官願得一郡封母爲親榮詔從之特封永嘉郡太君嗚呼夫人事舅姑相其夫爲賢婦矣又卒有子上書納祿名動朝廷天子寵嘉之璽書五色玳首錦櫜閭巷聚觀太息爲裏中壽母可謂賢也已七年十月某甲子夫人以無病而終享年七十有七宣和二年十一月某甲子諸孤以夫人祔於縣之小梨山大夫公之墓五男子曰定曰察曰宿曰寀曰宰三女皆嫁爲士妻孫男女若干人銘曰

矯矯何公一徳匪躬有古遺愛循吏之風婉婉夫人淑愼溫恭來嬪君子而大其宗鈿軸金葩雕車崇崇通都大邑湯沐之封鶴髮秀眉純漆防曈七十七年以華其終

宋故太淑人劉氏墓志銘

太淑人壽春劉氏故右承事郎贈右朝議大夫諱應誠之孫故左朝奉大夫監察禦史諱鵬之女年十八歸魯郡韓氏爲左大夫諱綸之婦右承直郎贈右正議大夫諱琥之妻今敷文閣直學士右通奉大夫廣南東路經略安撫使仲通之母敷文登朝由卿寺擢承郎進位八座太淑人以子貴更七封而賜今號紹興二十七年三月甲申遇疾終於廣州州治之正寢享年七十有四議正公元配某氏生三男一女太淑人入韓氏門撫諸幼如己出𨿽家人不知其異母之子也奉尊嫜相其夫教其子賔接內外宗姻慈哀所使爲婦爲母皆盡其道資沈毅聰明過人有士君子之操而不自髙顯惟是教子生長食息不離典訓之內年已壯如童幼身已貴如未達訓厲鐫切不遺尺寸以故敷文閣公仕於朝名節偉然以忠厚直諒稱天下幕士張問者一夕羣盜入室縱掠而去詔臨安府追捕甚急積五六月連逮百餘人獄具而復有告眞盜者有防攺送大理寺敷文公時爲大理卿公曰輦轂之下有行剽者詔獄推治而不名吾固惑之退而錄囚徒閱獄辭之在案牘者不合方燕坐深念太淑人問知其故曰吾見閭閻不肖子竊父之財母蔽暱不告給以爲盜者多矣試物色求之公悟翊日以耳目追迹其人與常所往來通行飲食之家凡所告失亡一日盡獲無秋毫之漏於是問妻與子以誣坐論如律而百餘人者破械縱去一圄遂空上擢公刑部侍郎家人欲賀太淑人曰廷尉平反受賞臨安官吏必以失職抵罪矣愀然不息已而上聞悉貸弗誅太淑人喜而受賀居歲餘敷文進刑部尙書兼領吏部太淑人曰汝頃調官過期不反吾盻盻然倚閭而望今三銓之士逺客饑寒亦有白首之親如吾望者乎於是公典兩劇曹晨夜治文書決稽壅銓綜精明讞議平允士大夫之論以爲漢雋不疑之母不能過也粵人治喪以丰侈爲孝而遊手無賴貪慕飲食坌集其門意不滿則怙眾羣噪不可柰中人之家鬻田宅破資聚而後辦貧者遂不克權厝佛寺歲久破露狼藉而番禺尢甚敷文自戶部尙書經略廣東侍太淑人度庾嶺道途所次見而悲之顧謂敷文曰汝帥一路莫先於此矣比至公出教凡祖父母之未者與之期期至不如令有常刑小人亡賴輒詣所捕寘諸法若旅殯而子孫在逺方官爲擇髙燥地之書州裏姓氏或官號表其上以示於是人人趨令稱有無以掩其親而客死之不能歸者亦就窆蔵無暴露之患粵俗大變至刻石志其事太淑人之亡也喪車出番禺老壯懷恵攀號追路塡郭溢郛不忍去嗚呼可謂賢也已太淑人晚喜學佛讀其書能信踐之非直玩其辭者也歲饑裏中之豪閉糴待賈太淑人發廩粟以飯餓者親見其子踐髙華冠法從進延閣典大州門戶光顯矣而恭儉守家法不攺其操初感防疾無甚苦俄索紙筆書一偈皆出世間語晏然而逝嗟夫死生之變亦大矣而處之如此有四子長曰仲逺右通直郎曰仲適右宣義郎曰仲邈右儒林郎與一女之嫁右廸功郎呂文中者並淑人某氏出也皆前卒次卽敷文公仲通太淑人出也仲通待喪扶舁萬里黧面蠒足道路觀望咨嗟太息孫男三人曰居中右從政郎曰敏中右承事郎監潭州南嶽廟曰弸中右承務郎曽孫三人男曰景右承務郎二女進士翟樞元挺其壻也孫女二人適右廸功郎時侃一人尙幼仲通卜其年十一月十五日於湖州烏程縣求新鄕成山之原以朝奉郎通判無爲軍孔瓉狀太淑人之行如此來請銘銘曰觧嬈上容矜愚泣罪法理之平發粟賑饑除地掩骼仁義之經猗歟淑人教子如此爲時名卿磨石摛丹後有彤史來監玆銘

宋故令人傅氏墓志銘

令人傅氏故贈右通議大夫郗公諱寶之婦今左中大夫直祕閣名漸字子進之妻皇考諱璋世家大名府之淸流縣以行義稱州裏爲長者令人早慧夙成趨舎異他女父母愛所鐘擇所從而中大公方以文藝秀出一時遂歸之令人入郗氏奉尊嫜羞賔祭接遇屬人皆有儀法當是時中大年少銳於學令人斥簮珥資遣而朂之曰往卒業爲親榮無以家爲卹未防中大釋進士褐累閥閱典方州奉使一路名迹隠然爲縉紳之望令人凡五封而賜今號可謂盛矣傅氏河朔大宗與郗公同鄕縣更靖康建炎之亂南北阻絕中大官遊倦而歸方議所向令人曰吾夫甞爲縣於無錫辛道宗擁數百卒平錢塘之叛次嘉禾而潰圍吳門不克蹂常潤兩州殘之而無錫介居其間中大挾一騎入賊中馳說羣凶諭以禍福擁防出境秋毫不犯邑人方徳我盍往家焉於是築室梁谿之上堂奧崇敞門闥靚深手藝花竹環之歲時夫婦坐堂上諸郎袍笏爛然婦孫進拜稱壽門內防防如也閭裏歆羨稱嘆以爲令人壽福殆未可量已而得疾不可治享年五十二實紹興十八年十月辛酉也令人孝友慈祥出於天性翁者有養子喜防蕩數以遊博破資聚翁怒笞責令人在旁涕泣營觧旣免而後止其後斥遣則食飲錢帛賙之終其身如一日兩河陷覆媼避地間闗二千里依中大於吳中令人喜忭趨迎除治次舎進防甘燥濕積十數年生養死繕家塋喪祭如壯男子不避寒暑治家嚴而有恩遇媵妾不動聲色而細大畢中規矩服禦簡素不事矜大晚學出世門法誦其書能信踐之疾益寢顧視児女無甚憐之色而以後事屬中大晏然而逝生四男子曰宗簡右廸功郎監潭州南嶽廟卒曰嗣武右從事徽州歙縣東尉曰紹宣右從事郎監嚴州府泉神監曰景平通仕郎一女適右廸功郎添差湖州歸安縣尉李端友孫男女六人卜以明年二月庚申於常州無錫縣開化鄕長泰裏黃墓村原上中大飭其壻端友者狀令人之行如此來謁銘載其墓嗚呼婦人女子有靜専幽閒之操行不下堂笑言不出壼閾非若公卿大夫治行勞烈著見於天下後世可書而傳也然令人在家爲淑女旣嫁爲孝婦爲令妻教諸子皆嶷自立無子弟之過爲賢母是故不可以無銘也銘曰

婦徳之茂內治以興孰相君子有儀有聲烈烈大夫出使典州寵祿光大克對無羞命書五色象服之華錦櫜玳首來告於家遣車空巷沒有餘榮孰防女史以考我銘

宋故胡夫人孫氏墓志銘

夫人晉陵孫氏曽祖諷尙書職方員外郎祖夷淸父志康登州文學贈宣教郎母太安人蔡氏夫人年二十五嫁爲同縣進士胡諤字正卿之妻正卿年三十九病卒夫人嫠居四十年爲婦爲母淑愼慈祥內外族姻嘆譽之無間言享壽七十七以紹興九年三月甲子感防疾而終初正卿之沒也夫人之親固無恙生二男子一女尙幼而其姑已老一室蕭然惸獨無依眾謂夫人不安於胡氏矣夫人哭其夫三年不禦酒樂未甞一日去姑之側母弟稹尢友愛挾二孤甥以歸而進諸學幼女才七歲他日歸其子好徳者曰可以紓吾姊之憂矣居久之二子曰安節安道皆以文行稱一鄕女歸好徳好約而夫人爲壽母建炎南渡盜殘其廬安節安道相繼遇疾皆物故諸孫猶未勝衣於是好徳夫婦又迎夫人以歸辟寢廬奉滑甘視寒暖之宜奉事十年如一日屬纊之夕好徳治喪於正寢合孫氏胡氏兩族數十人防哭於其家飯僧供佛梵唄之聲連晝夜不絕卜以十月丙申於縣萬安東鄕夏莊原上嗚呼夫人少寡不踐二庭甫見二子之立又棄而先獨餘一女有君子之操奉其母周旋不遺力矣始正卿從其親於墓次今又舉夫人合祔焉除治故塋撤而新之尺椽寸瓦皆自手出躬親畚築不避風雨又從塋旁若干步結屋三十楹以捨守塜者好徳助之無毫髮計惜曰以成吾父之志也某夫人之從子也知之尢詳宜爲銘銘曰

猗嗟夫人兮女史之標専屋而閒居兮菽水簞瓢泣呱呱以盈前兮收眾稚之埀髫憫凱風之劬勞兮棘薪盛而夭夭一日不見兮奄忽滔滔從夫子於故丘兮視銘其昭

宋故孫夫人彊氏墓志銘

晉陵彊氏族大而富介居曹河之兩間連甍接閈相望屹然州人號南北彊以別之夫人寔南彊氏祖相如大理評事父恕以徳齒俱髙號里長者當元符靖國間某從叔府君諱稷字農先者著籍太學名聲出諸生上而夫人方擇對遂以歸之夫人入孫氏事舅姑宣教公太安人蔡氏能致其孝府君伯氏朝散公自文登通守擢領大州進部刺史迎太安人就養夫人以幼婦所至常自隨太安人感末疾杖而後行夫人掖扶臥起候席蓐燥濕治饔餼進湯液祁寒盛暑不懈太安人捐館舎又能致其哀春秋饋祀眡牲滌器終老如一日府君慷慨有大節不治防畛姻舊稱貸一語之投輒輦數百緡而去胸中無疑事豁如也蓋棺之後劵書滿笥於是一里儒早由八行選後以伊川先生髙弟進於朝亦負錢三十萬則詒書陳義鐫誚諸子當焚券以成父之志夫人曰不取一金之息不遣一介詣門淹速惟所命折券則不可飭諸子曰報書云爾已而諸猶子自言家有未分之田計積歲粟麥之直爲錢無慮萬緡夫人惘然不諭其故或曰分法過五年有司不受訴今隔世矣復何道夫人曰爭財與譲財孰愈盡出帑廩畀之無秋毫計惜族姻聞之曰寡婦弱子一旦喪家資之半其家破矣夫人經理內治衣粗食糲勤儉自力卽舎東辟屋數楹迎師教其子晨夜課誦不使嬉宕而後營伏臘輸賦稅治賔祭交宗黨應已然待未然事無劇易皆中莭法積二十年男授室女得所歸田園資聚稍復其故內外屬人無老幼疎近一口翕然稱爲賢母生子十一人一視庶嫡養愛均等無小異人尢以爲難男曰好謙好大好修好遁好謀好修今爲右從政郎楚州錄事參軍女適右朝進郎通處州軍州事余衍左朝奉郎主管大宗正司宗室財用劉彭年右從政郎臨安府仁和縣丞張逢堯右知紹興府諸曁縣事祝仁右從政郎光州光山縣令薛防而嫁余氏薛氏者前死矣孫男五人曰褒衮防袤衷女四人夫人性舒遲寡言笑危坐一室終日寂然設有緩急猝然加之怡聲下气未嘗輒變色中女適左宣教郎席畸而寡生一男僅勝衣得疾又死夫人曰無夫無子何恃而存奪而嫁之今歸張氏是也旣內幣矣趣昏期治奩具縫紉防紃諸嫜婦竭作晝夜不息家人怪其亟遽獨異常時合未防而夫人屬疾矣益浸顧謂諸子曰吾保守汝家至此無可憾矣取平日所供佛像盥手炷香已遂暝享年七十六寔紹興二十三年十月庚午也諸孤卜二十五年三月甲寅奉夫人之柩合祔於武進縣懷徳南鄕鄭莊村府君之墓又屬余請銘曰泣吾母提諸幼持門戶於羈單闉阨之中以殖孫氏之宗其淑徳馴行宜見於公文以貽永久於是夫人之沒五年矣諸子嶷嶷自立兄先弟從內外輯睦如夫人無恙時而好修爲吏亦有能名卒能追榮夫人以其家者乎銘曰

噫夫人兮老去百罹拊眾稚兮惸惸無依徹桑土兮巢林一枝棘成薪兮風自南吹鳲鳩在桑兮一徳均齊婦順子從兮家之肥胡不百年兮以慰孝思宛其如在兮視此銘詩

恭人楊氏墓志銘

恭人常州武進楊氏楊氏大族生女多賢翁媼擇對必得知名士故朝請大夫吉州太守吳公禹功其一人也恭人入吳氏以慈祥順淑佐其夫歷省寺典名城更三錫而賜號宜人又以詩書教其子而師尹者擢名第通朝籍遇郊祀恩而進今封禹功亦贈左朝議大夫吳氏浸大矣初禹功爲尙書郎值靖康之亂致其事太上皇踐阼時自江平守召還爲給事中奉詔薦士以公名聞於是禹功起而復仕歷司農少卿江西盜起推擇守將擢知吉州方顯用而遇疾以歿翰林學士汪公彥章志其後八年當紹興十一年六月二十五日恭人亦被疾不起旣而師尹遇予泣曰吾母有賢行日月逝矣大懼冺沒而無傳宜得公文以貽永久予以老病辭不獲乃序而銘之予甞謂婦人女子𨿽以幽閒靜専爲徳而尸居塊然懵不知事如土木偶人則爲愚婦至有聰明過人則出而乘夫長舌鳴晨爲艶妻惟哲婦其能匪棘匪徐動得理所𨿽士君子亦難也恭人之識慮明達而不自標置不處白人善否言笑有時喜慍不形於色事舅姑調酸鹹之適酌斟寒燠燥濕之必盡其方相其夫得輔佐之宜友姊姒以睦中外宗姻尊者喜卑者附後來者向慕以爲矜式朝議公處疑事踟躕未決聞恭人一言而定喜賑貸而窶人子匄貸無節意厭之恭人助其施無但巳者撫媵妾不治小過閫間肅然無一語之嘩以婦事佛謹甚一日髠二女爲比丘尼恭人聞之大驚亟命車造其家諭止之曰吳氏以儒術起家爲學大夫有女當擇良士歸之今無故棄之爲惸獨血气未定而能保其往吾弗信也鐫切三復竟不從恭人恥之終身不復見朝議公去世恭人積憂得痞之疾旣除喪矣燕居如齋不禦鉛華不聴音樂不出堂戶意象落莫若無意於世間者師尹求所以虞侍其親者萬方至陳伶優之戲於前兾得觧頥一笑終不顧已而疾益侵晏然而逝享年六十師尹等以其年十月癸酉合於宜興縣銅官山南朝議公之墓曽祖奉端祖修考瓘三世皆弗仕而以財雄一州爲聞姓生六子男卽師尹也左奉議郎諸王宮大小學教授賜緋魚袋次師說女適左朝請郎通判廬州陸端景次適左朝奉大夫主管臺州崇道觀元盥次適右宣義郎胡辧嫁陸氏者亾矣又歸其幼爲繼室孫男五人曰濤曰璹曰幬曰疇孫女五人曽孫男女五人嗚呼恭人以淑徳馴行爲孝婦爲令妻爲賢母內外嘆譽謂必大享福祿考終上壽而得疾不可治克生賢子以文藝決科方爲世用他日處顯裒冊追榮開大國都顯號貺賁九泉之幽固無疑也銘曰挺士君子之操以相其夫而世不知名蘊君夫人之徳以宜其家而天不與齡不贏其躬以燕後之人如川之方增天定亦能勝人不可誣來監玆銘

鴻慶居士集卷四十

欽定四庫全書

鴻慶居士集卷四十一

宋孫覿撰

墓表

楊國夫人趙氏墓表

楊國夫人趙氏諱紫眞太宗皇帝七世孫今少師逺寜軍節度使兼領殿前都指揮使共國楊公某之夫人左中奉大夫敷文閣待制提舉佑觀偰左朝奉大夫直顯謨閣提舉浙西路常平茶鹽事倓之母也建炎天子襲尊號仗一劍治兵淮海上於時少師以忠勇稱天下出奉乘輿負覊絏以從入扈殿巖執干戈以衛勤勞夙夜埀三十年爲中興名將夫人者系出熈陵親爲天孫作合公師貴爲邦媛三封郡夫人五更大國歲時朔望進見兩宮翟茀朱幩魚軒象服尊寵無二貴震一時爲內外諸命婦之冠已而得疾不可治詔遣國醫診視馳賜丹藥問賚之使殆相屬也比薨及隠卒崇終賻賜加等又內出祭文勅太常博士較門如禮於是上自公王下逮將吏治供帳具牲醴卽轝所過祖於道繒樓幔屋連甍相望數十里不絕生榮死哀致空巷聚觀太息有出涕者噫嘻盛矣哉曽祖仲林故安化軍莭度使武當侯祖士某故右中奉大夫考不侮故奉直大夫妣太恭人髙氏方夫人在母也祖妣太寜郡宋夫人夜夢一女子從空而下姿相丰端衣被五色光麗殊常旣寤而夫人生馳往視之與所夢肖焉比長頴悟不凡寡言笑不類兒女子大夫公顧謂恭人曰吾女生而異此將相之儔匹勿以與凡子乃第少長之次小字曰五夫人旣貴夫人賜沐曰榮曰福曰漢曰周曰楊凡五國似非偶然者也夫人歸楊氏時少師猶未著仕籍懷奇負气以功名自許不治生產業夫人攻苦茹淡服浣濯之衣如素貧賤者未防四方盜起少師提一旅冒矢石戡大憝扞彊敵轉戰賊中未甞以家爲卹者以有夫人爲之內也當是時北馬牧淮甸吳中州縣殘爲盜區夫人提攜諸幼於兵戈焚剽之中周走南北道遇彊梗則埀槖示之以寢其謀遇饑羸則公餱糧與之以同其患防霜露踐荊棘間闗百難渉閱數載卒保其家而少師亦還朝典軍爲大將矣夫人於古詩書能通其讀日夜課諸子以學敬尊慈卑接遇屬人皆盡恩禮平居笑語不聞於外非朝謁慶弔未甞出遨羞賔祭治燕飲皆有儀法禦媵妾無疾言厲色笞撲不用而門內肅然故自爲婦至爲母自居約以至丰大淸愼簡素如一日無小異而得壽止於四十有四病且革上遣中貴人卽臥內問疾夫人已委頓猶力疾正衣對中使稽首謝神色晏然無一語之悞以是日薨於賜第之正寢寔紹興二十年之八月癸酉也夫人有至性甞視親疾晨夜不解帶至刲劑體膚和湯液以進王姑秦國太夫人遇盜奔散入蜀積六十七年不聞問少師逆之以歸夫人調防膳服與夫寒暖燥濕之候惟意之適秦國曰吾﨑嶇兵亂流落異縣不自意全投老殘年得孝婦如此𨿽夕死不恨矣大夫公旅殯寓汜水佛舎南北阻絕久不克防復河南故地夫人泣曰諸孤方困於貧當屬之我也乃請於少師飭吏卒具資糧舉其殯以還卜地於臨安靈山之原上先是恭人避地四眀一日北兵奄至遇禍以沒至是招魂合祔於大夫公之次夫人歲一再省墳墓悲慟如新人稱其孝平生無嗜好獨喜黃老學燕坐一室誦度人黃庭二經晨香夜燈𨿽大寒暑不廢甞受道家籙始命今名以見其志夫人月有俸不以給他費積錢九十萬盡輦致三茅元符宮營一大殿祝今皇帝千萬歲壽以報會大饑流逋曳道夫人發粟數千斛分濟之全活者甚眾又卽田園所在收養百餘家至秋熟給道路之費以遣嫁孤女之無歸者八十三人朝廷錄少師父所忠孝之節官其子孫五人時偰等尙未命夫人曰吾兒當力學問由科第以進悉補羣從其輕財好義又如此生男長卽偰次卽倓也曰防左宣教郎直敷文閣早卒六女長適右宣教郎直祕閣通判湖州劉正平次適左宣教通直郎新浙東安撫司主管機宜文字孫俶傑次適右從事郎監行在文思院上界吳儗皆封孺人次適右廸功郎新太平州蕪湖縣尉趙汝勤次適右承務郎監潭州南嶽廟周杞次適將仕郎郭云適劉氏者名抱元夫沒學道前夫人三年卒詔贈沖妙錬師適吳氏者後夫人四年卒孫男四人文昺右承事郎文暐右承奉郎文畢將仕郎文防右承奉郎孫女二人尙幼夫人沒後二年八月甲申於湖州武康縣崇仁鄊之金牛山余甞觀周南召南之詩自王姬夫人大夫妻汝墳之婦人漢上之防女肅雍之徳窕之容知義好禮播於聲詩皆當時國人爲之辭歷數千百年學者誦說至今如前日事夫人出神明之冑不溺膏粱富貴之習而以恭儉相其夫亦不専於從如益友夫人歸將帥之家不喜兵事戰陣之法而以詩書教其子亦不主於愛如嚴師以故少師恃有內助不復故省其家一身狥國勲名赫然爵位光大爲世稱首諸子皆以文藝發防殿中爲名進士或持槖內朝爲法從或通籍延閣爲部刺史以至發庫錢捐廩粟賙窮饑卹孤寡視人疾痛諰諰然欲去之如在己𨿽學士大夫有不如讀道書持戒律能信踐之視生死之變如吹一吷而去𨿽大善知識有不逮余又觀漢魏晉宋隋唐以來節婦烈女有一善言一善行猶大書特書見稱於後世若夫人則賢於人逺矣於是夫人之距今十年少師克惇伉儷之重以夫人瘽身苦志助成於艱難險阻之時而死生契濶於安富尊榮之後乃命偰狀夫人平生大節世系爵齒卒年日月爲一書屬予文掲之墓道嗚呼夫人行事可紀者眾矣蔵於家有傳納諸壙有銘故不盡著惟其以女公子踐難乘危而能以明哲保其身以君夫人積功累善而能以福祿燕其後髙風絕識淑徳懿行卓然自立於一世皆婦人女子之所難能可埀教立極以爲世範者表而出之以俟史官之訪

宋故樂安先生墓表

樂安先生時諱季中字姓孫氏常州晉陵縣人先生以文學行義爲一州之望裏父兄遣子弟受業者率常數十百人其學自詩書易禮春秋三傳諸子百家箋防之書無不讀自幼壯逮老悲歡疾病寢食行役之間書未甞去手而尢深於詩貫穿通治反復上下觧名釋象論美刺非章通句達自名一家以故學者皆受詩文章气質渾厚議論深博推原道徳之防通達世務之要不爲空言三代逺矣惟西漢文辭最爲近古手抄數徧往往通念上自髙帝迄於孝平王莽之誅十有三世二百餘年君臣行事之始終與夫興壊之端得失之迹防繹論著追探千載推見善惡之實蓋數萬言讀者可以知志之所存而官止於主簿壽止於五十六命矣夫先生資沈毅有畦畛言笑不妄家貧窶無一金之儲而潔修自好亷靖無求身厄窮四黜於吏部而闔門著書恬於不遇無慍色平生無嗜好耳目所接犂然有當於心則賦詩以自見詞嚴義宻句法刻深類李商隠其字畫遒麗楷法得歐虞用筆意𨿽片紙尺牘屬稿記遺未甞艸書一字嗚呼可謂純明篤厚之君子也政和二年試上舎賜出身授將仕郎應天府谷熟縣主簿制行換廸功郎就移寜陵部刺史聞其名皆尊異之再徙廣濟軍定陶縣主簿權教授軍學於是河決恩異間詔旁近縣調發丁夫詣河所定陶令率所部欲行而眾洶洶相爲怨誹令愼辭疾檄主簿代已先生卽日就道旣至受事三日矣而都水攺築永靜眾人大嘩持鉏挺欲起先生徐諭之曰汝等有父母妻子無爲首禍自取夷滅眾稍定行次歷亭指取八人械系縣獄去抵永靜竣事言還而先生亦疾矣代還攺從政郎上書告老授宣教郎致仕是歲宣和元年也以八月六日卒於家孫氏自南唐侍禦史潛貶武進縣令遂家焉於先生爲六世祖曽祖元瓉祖約居皆晦迹不仕父宗伋將仕郎許氏長史夫人淩氏朝請大夫浩之女亦前卒子男四人幬鑄璹濤鑄遭建炎之攻剽禍禠衣幬璹濤皆以學行爲鄕縣所推能世其家者女適左從政郎前廣徳軍建平縣主簿李薦孫男女十二人以其年某月某甲子於武進縣延政鄕招賢荘舉淩氏以祔某少時從先生受詩觀道徳聴教誨於左右凡六年先生與進以爲可教者也徽宗踐阼髙麗遣使入賀道過常而州將例用迎餞燕勞之書十餘通以屬先生先生操紙立就某從旁竊觀一二至國有札喪禮具九牽之一時當遏宻樂無肆夏之三之句諷誦三四反先生問故某曰夏英公使北以表辭行有云義不戴天難下違心之拜禮當枕塊忍聞異地之音歐陽公以爲辭義精確妙絕一時今先生此文殆過之而世無歐陽公莫識也他日燕居侍坐則又授章句聲律之樂某旣竊科第未防試詞學中首選官牒推移進冒詞垣延登西掖再直北門遂當兩朝大典冊世之君子或以爲可與斯文者先生實使然而以仕不知止屢抵嚴譴以是有愧於先生先生之今三十年矣同時諸生凋落殆盡獨有左中大夫直寶文閣李謨左從事郎江南東路安撫使幹辧公事孫迢與某三人者尙無恙先生不遇於世人將冺冺無所傳於後乃論次其終始而表諸墓

宋故劉府君墓表

永嘉有隠君子諱珪字伯玉姓劉氏倜儻不羈有髙世之行讀書不求甚觧而彊記過人間甞出遨道路所見僕碑防碣與名公巨人記逰屋壁間多或千言少或數百言一再讀輒成誦而不樂求選舉浮湛裏中遇人無貴賤少長戚疏厚薄無不得其歡心猝然以是非利害加之而莫見其慍喜吳越之俗喜奉佛僧信禨祥至誘男女昏夜聚爲妖有司嚴賞捕莫能禁人有疾病巫史入門屏醫卻藥斷除酒肉一聴於神不敢有觸君賦士農工商四詩以衛名教而著君臣父子兄弟夫婦之所當爲者一日朝廷下詔令飭州縣毀滛祠君讀詔欣踴諷誦累數月猶不去口君生於其鄕且老矣而天資卓越超然獨禁不淪所習豈彼所謂豪傑之士者與不惟如此亷靖寡欲恥言利而尢喜振人之急惟食以飯餓者觧衣以衣寒而無衣者儲酒醴以侍好飲而無貲者視遇傭丐調防孤弱謖謖然如以身受責無厭倦色有鬻田園者中更兵亂幸君券契之亡請贖而歸之家人曰券書故在何可得君固與之不校嗚呼君未甞學佛也而種徳藝善哀窮振乏克己裕人如君之爲者此眞佛法也特不好其徒耳君性廣達胸中洞然無窒礙亦不事表暴爲聲章頽然而已晚多作詩治家教子交宗黨接婚友酧獻往來悲歡欣戚一寓於詩質而不俚諷而不切可輔世教不爲空言讀陳無己詩愛之以咀嚼有味類唐詩之工者其子正中進士第調常州戶曹掾具板輿迎君造官君曰吾足不出裏門三十年矣安能防山浮江從汝於二千里外汝洗手奉職全璧而還爲親榮多矣口占小詩餞其去一夕感防疾酣寢竟日旣寤正身端坐而逝無一言及身後事享年若干實紹興二十四年十二月己夘也劉氏世爲樂淸縣人曽大父宗晟大父熈父文善三世無爵位凡三娶周氏安氏宋氏生五男子曰端立早卒次曰原次卽鎭也左廸功郎洪州司法參軍曰湛曰沇皆舉進士三女周忠孝毛庭佐吳仔其壻也孫男女七人諸孤以二十六年十一月五日舉君之柩合祔於縣之茗嶼鄕山門原安夫人之墓司法者昔嘗從余遊從叔左文林郎處州州學教授祖向狀君之行來徴銘自建炎南渡後永嘉士大夫以文學政事之材出爲朝廷用者獨盛於一時今府君有子試吏以材能稱將顯聞於世是故不可以無傳也余老且病距永嘉有重江之阻文思衰遲不及其乃爲文表之墓道亦可詒其鄕裏

右從政郎臺州黃巖縣令楊元光墓表

紹興八年端明殿學士知洪州李公光召拜參知政事防稽楊元光作而喜曰吾鄕先生得位必將盡行平日之言上副吾君倚注之重下以慰中外搢紳之望矣久之無所聞元光慨然移書鐫誚殆欲痛哭所謂愛人以徳者公省書不以爲懟後十年元光爲臺州黃巖令治有迹鉏凶狡一境翕然謂提刑獄秦昌時者宰相檜之猶子怨家得其書書有詆時語又誣以非罪馳告昌時昌時以聞檜怒逮元光系廷尉獄飭有司發卒大索元光萬言書稿於笥中議刺時政語益切檜愈怒獄上入之法除名徙萬安軍是歲紹興十九年也當是時元光母年八十諸子未勝衣官籍其家老幼數百指瀕於饑寒至不能自存而元光兄某官矩亦連坐羈置邕管道過濵州感瘴死聞者皆爲之出涕積六七年秦檜薨天子親郊一時士大夫竄流嶺海不得歸者至是始用赦除皆得歸元光行次英州遇疾亦不起悲夫元光諱煒姓楊氏常州晉陵縣人元光其字也祖晦贈大中大夫父植左朝散大夫母宜人孫氏大夫公避建炎之亂家於防稽之嵊縣旣沒其地今又爲嵊縣人元光少時英爽有大志誦書一過目已通念屬文辭敏妙駿發頃刻數百千言大夫公遇郊祀恩奏任將仕郎調右廸功郎池州建徳縣主簿大資政張公全眞帥紹興辟新昌縣主簿兼尉代還監秀州海鹽縣某鹽場丁大夫公憂憂除監明州都酒務不逾年監潭州之南嶽廟歲滿遷右從政郎臺州黃巖縣令嵗饑流逋滿道元光以便宜發粟賑之州將大怒方具奏刻防罷去事遂已縣有大渠納眾水而注之海歲久蕪沒爲平地遇雨則水冒田爲患元光率民田渠下者合眾力防治之長凡十里廣深如其故又築斗門以時瀦泄至今並渠之田皆爲沃壌元光疾惡好善出於天性所居官興除利病若嗜欲然不俟終日在新昌禱雨白鶴祠屢禱不應元光怒曰汝爲神廟食一方而不知其事耶命撤祠屋毀神像犁其庭而去一邑大驚黃巖俗尙鬼一老巫縣人尊事之人有疾病禁絕醫藥惟巫之聴元光笞而逐之甞讀史傳見大姦佞盜國威福而不卽刀鋸之戮者則奮怒立起拊幾大呼大夫公驚問曰汝誰怒耶已而悟笑曰不平有動於中而爲此也天臺太守蕭公振亦喜事者毎聞元光無顧忌大語則撃節稱善甞屢薦於朝不報嗟夫元光好直而尙气不量事之可否人有能不能而責其所不能又遇權臣擅國方以深文峻法除不附己者而防犯其鋒一語之過者禍乃如此於是蕭公亦抵罪貶池陽元光旣斥海外在島夷蜑塢中無與晤語者閉戶讀書飯蔬飲水晏如也已而屬疾書四句偈而絕諸孤出石刻遺余筆迹宛然如平生寔二十六年八月辛未也年五十一妻胡氏生六子男曰夢得夣齡夢熊夢說二女尙幼卜以廿八年十二月丙午於嵊縣之淸化鄊福泉北山之原祔大夫公之次母宜人余族姑也埀老矣哭二壯子諸孤呱呱滿前拊養數載皆能讀父之書屹然自立可寄門戶者享壽八十七而終夢得等以馳州司法歐陽建世狀志元光之已不及矣乃論次終始表之墓上又哀其不得位以行其志而死也

宋故何碩人孫氏墓表

碩人孫氏世家袁州之分宜縣朝奉大夫贈大中大夫何公諱執禮之妻今朝奉郎昌辰之母年七十一以宣和六年六月甲子遇疾卒於昌辰永州之官舎後十一年寔紹興六年四月庚申昌辰攺用今卜舉大中碩人之柩合於新塗縣揚名鄊雙秀裏藍東之原又三年朝奉之從子左承議郎通判婺州許狀碩人族姓州裏封號卒年月日屬晉陵孫某爲銘刻之墓上惟何氏鼻祖有奇相顧見兩耳始家於新塗州上更四世而生大中其族浸大矣有諱正臣昌言者以政事文學稱天下入侍天子出備將帥魁然爲一時搢紳之望甲第數十區丹漆相照大車駟馬充塞裏門碩人年二十一歸大中言笑不聞墻屏居不出堂戶事尊嫜友姊姒以相其夫而畜養其子上承下禦逾五十年闔門欣欣無怨咎一辭以至沒齒無老幼戚防來弔哭者咸盡哀某南遷道淸江館於何氏於是碩人之沒已久而內外屬人猶追頌不去口可謂賢也碩人以大中故自仁和縣君三封至宜人昌辰登朝加號令人再命而得今封男曰昌期右承務郎通判南安軍次卽昌辰也次曰昌遇女適承直郎撫州軍事推官陳大輔孫男三人曰防曰詳曰詩女三人適將仕郎謝知防廸功郎南昌縣尉劉堯民進士李謨曽元孫男若干人大中以抗直數忤權貴故官不逹碩人生三子而昌期昌遇皆已下世獨昌辰無恙亦亷直有父風勇於爲義屢蹶於讒而不詘公禦皆嘆譽之以爲後當以功名顯碩人之報庶防在此

鴻慶居士集卷四十一

欽定四庫全書

鴻慶居士集卷四十二

宋孫覿撰

行狀

宋故通議大夫守吏部侍郎致仕贈宣奉大夫霍公行狀

曽祖昶不仕

祖恭贈大中大夫

父寧贈朝議大夫

霍叔封於晉而孫子處者以國爲氏漢興驃騎將軍去病大司馬博陸侯光皆出於河東世逺族分歷數百年有名籍於常州之武進縣爲望姓公武進霍氏諱端友字仁仲公世父漢英者以儒學起家入尙書爲郎崇寜初公又以文章有大名縣太學諸生發策殿中遂擅天下踐大官爲世臣而霍氏顯矣公自童丱授經一再讀已成誦往往能記他生之所習旣冠學成盡槖其書詣太學據一席之地茹虀食糲者十七年大究六經百家之防屬文辭造端宏大不専附合有司之尺度酌古禦今有濟世之用不爲空言徽宗纂及第進士於廷公陳帝王之道法天之神配地之富然後能禦大物而君臨四海累數千言論當世之務甚便上太息稱善擢爲第一特授宣議郎簽書昭慶軍節度判官防公事不閱月召見除祕書省校書郎國朝舊制廷試第一人例除州通判歲滿召歸試學士院著籍三館爲中都官至熈寧中攺授軍府幕職恩禮衰矣比公奉大對文義卓然中上意解褐未防延見便殿擢升冊府於是魁名碩實耀於一時學士大夫誦其言慕其名聲想見其風采自海隅障徼莫不家有其書而公之文遂重於天下明年丁朝議君憂憂除當大觀元年五月擢祕書省著作佐郎七月遷起居舎人十一月除通直郎試中書舎人賜三品服角帯佩金魚爲飾一日徽宗顧見公謂左右曰給舎等耳而服帯相絕如此詔令大中大夫以上至中書舎人犀帯埀衣自公始也二年除給事中三年除大司成兼實錄修撰遷禮部侍郎於是彗出奎婁之間詔侍從官直言時政闕失無有所諱公曰彗孛之祥實見於崇寜之未矣陛下惕然戒懼發徳音觧黨禁宥罪戾黜猥瑣除煩苛以幸天下詔令甫頒妖象銷殞可謂盛徳大業閱歲未防善政多還天心惓惓復示譴告臣謂應天之實當稽已事之驗今陛下正厥事以檻塞大異第如崇寜詔書所云守之堅如金石行之信如四時精祲之感宜獲嘉應又言伏讀明詔以荊湖江淮閩浙七路人罹旱災谷價翔踴詔州縣發廩賑貧乏甚大恵也然而旱漧水溢興發補不足國有荒政載於令甲而吏弗省豪商大賈乘人之急閉糴不發以邀善價而吏弗禁宜分遣一二信臣行視郡國察吏勤惰爲最殿以昭賞罰不然徒文具無惻隱之實又言朝廷尊安重內防外侍從近臣出領藩翰髙官大職以寵其行而悵然有流落不自聊之意可令內外侍臣更去疊來共爲一體入侍禁闥爲論思獻納之臣出殿大邦修方伯連率之職俾天下之勢如持衡無首重尾輕之患防入然後請補郡書三上輒報聞徽宗謂宰相何執中曰霍某豈可以去朝廷也執中曰漢宣帝欲用蕭望之而試之三輔霍某乞一郡自效爲諸臣之率陛下思而用之可馳一檄召而歸也防公疏又至除顯謨待制知平江府未行攺陳州公又見上曰平江去國逺矣淮陽吾股肱郡朝發而夕至也當識朕意公頓首稱謝公惇大靖深恢然長者也遇吏民慈恕不以立聲威爲賢僚吏建白多聴采因能任善不必自己出以故於利害多興除陳地污下屬雨甚則積潦害稼朝廷防八百里以紓陳人之憂而去淮南逺水不時泄公請益開二百里起於西華循宛丘入項城以達於淮泗自是陳無水患逃軍攺刺重役不著於令率防例於他州已報復遣囚繋充滿有瘐死者請詔有司立法頒焉以時次遣全活者甚眾中貴人石燾傳詔輦取瑞香花數千本公曰不可自我作俑防罷之政和二年召還復爲禮部侍郎兼侍讀三年遷吏部公奮自書生防髙第躐進儒館方免防造朝一歲三遷遂贊書命毎奏事欲前上目逆而待喜動於色所以拊循慰藉之言如家人父子無間也始爲右史立柱下方四顧前卻上以目屬公示所鄕左右驚嘆以爲榮中書舎人例召試惟公不試而除及是召還且大用矣防公所喜彊淵明爲尙書共事而與太師蔡京有連甞從容致京意曰廷臣上所倚重無出公右者當由中執法進承轄幸努力助我公驚謝曰平生未甞言人之過者若驟居此官愚不識忌諱必孤大丞相所以任使之意幸爲辭焉由是京不恱徽宗毎論人物必以京爲稱首京曰然霍某禮部久次當除學士而未有所闕也久之遷吏部而已五年公被疾上書謝事書奏上大驚亟遣內侍鄧忠仁挾國醫曹孝忠三輩等馳視公病病益急不可爲矣上惻然又以公行年飭陳彥者占之於是公積官至大中大夫文安縣開國子食邑五百戶轉通議大夫守吏部侍郎致仕訃聞贈宣奉大夫賜銀絹三百匹兩官其子孫四人所以賻卹其家甚厚寔七月癸酉也年五十其年十一月甲申於縣之懷徳南鄕千墩之原公平居侃侃不動聲色遇事詳愼未甞輒發發亦不可回止所與遊必擇勝己者故多天下知名士茍非其與亦不病其所爲居侍從十年館置賔友酒食相綴接歡然如布衣時不見小異事二兄端輔端如以孝友聞端輔以文藝名塲屋而早世其孤文輿教畜之如己子端如豪邁有智略殖產累巨萬弟侄分財公以義譬解不聴顧謂文輿曰吾兄力貧養親而縱子使學遂丰其家凡十七年不以甘防累吾心而後得至於此吾不忍爲汝所爲第聴我言隨丰約惟吾兄之命他日任子終不使吾兒先汝文輿唯唯居亡何遇郊祀恩首薦文輿如約卒官右朝奉郎公元配蔣氏贈溫國夫人今配郭氏同知樞宻院事三益之女弟封崇國夫人三男子曰文炳右朝奉大夫主管臺州崇道觀曰蠡右朝奉大夫嘗任司農少卿江淮等路經制判官爲吏有能名曰文仲右宣教郎新差臨安府縣丞一女嫁許右通直郎聶昂孫男八人驥孫右廸功郎新嚴州司戶參軍成孫永孫馴孫並將仕郎次任孫驤孫駒孫騏孫女十五人曽孫男女六人公後以文炳蠡登朝贈少保云嗚呼公之沒三十年矣當是時諸孤藐然僅勝衣故幽堂之銘墓隧之碑皆未立建炎兵火圖籍焚滅之後公所爲文章獨得外制五卷於門生姻舊之家淸醇雅奧得代言之體至於論駮制敕省審章奏陳獻便宜出入諷議見於文字言語者十不存一二故所次止於如此蓋甞論世之人蹈污抵崄以徼幸一日之富貴遺臭千載亦何可勝數自公辭權貴人之托而不就也然後徘徊於省戶而官不進公又能推家資數萬而不有一錢也至今諸孤恃祿以養其母而無一瓦之覆以芘而爲生嗟夫公𨿽不得位爲將相而絕人之資髙世之行激濁揚淸之功借之以律貪頑厲鄙薄於百世之下豈非君子所可願者在此而不在彼與昔公以中書舎人同知貢舉時某舉進士在選中後七年試詞學而公以吏部侍郎同知貢舉屢被甄采故於公爲門下士文炳等曰今欲以公行治官世譔次爲書獻之太史而先友盡矣當屬之子謹具如右謹狀

宋故端明殿學士左朝散大夫致仕安定郡開國侯食邑一千戶賜紫金魚袋贈左中大夫胡公行狀

曽祖霖贈太史沂國公

祖寔贈尙書虞部員外郎

父宗旦贈宣奉大夫

胡公諱交修字已楙常州晉陵縣人而胡氏自公伯祖文恭公宿以樞宻副使仕仁宗英宗於嘉祐治平間任重道逺任兩朝天下推爲鉅人長者元祐中修簡公宗愈又以尙書右丞參秉國鈞道大名播具著國史而胡氏始大更四世百有餘年仕於朝者或以文章顯名或以治行著於吏迹登侍從踐臺省典一州領使一路率甞數十人朝廷推其賢士大夫論其世天下慕傳其家法建炎南渡大家巨室焚剽之餘轉徙於山區海隅之間殆無防矣而公與從子世將者又相扳以起更掌內外制同侍講讀俱爲端明殿學士父子同升簮組蟬聨搢紳歆艶爲江左衣冠之冠何其盛也曽祖霖贈太師沂國公祖寔卽文恭之母弟修簡之世父也贈尙書虞部員外郎父宗旦以貴贈宣奉大夫公舉崇寧二年進士中乙科授泰州軍事推官坐小法與守將皆免調髙郵軍司士曹復以親嫌避去試詞學兼茂科時資政殿學士翟汝文以給事中同知貢舉讀公文以爲勝已擢第一編修國朝防要所檢閱文字公文章宏達有气不喜琢雕爲奇詞達而事稱無長語自舉進士至禮部試詞學皆一上中之不再試政和六年攺宣教郎遷太常博士都官員外郎徙祠部靖康初宰相徐處仁當國除吏先久次者而公回翔省寺八年矣擢左司員外郎俄拜起居舎人起居郎昭慈埀簾聴政除右文殿修撰知湖州今上卽極召試中書舎人辭不拜攺徽猷閣侍制提舉杭州洞霄宮建炎三年復以中書舎人召還詔守臣惇遣就道進給事中直學士院兼侍講見上首論天下之勢曰淮南當吾膺而將士遇敵先奔無藩籬之衛湖廣帯吾脇而羣盜乘間竊發有腹心之憂江浙肇吾基而根本久未立秦蜀張吾援而指臂不相營宜詔二三大臣修政事選將帥搜補卒乘以張國勢撫綏疲瘵以固國本此最當務之急上又出手詔問公弭盜道其先變乎昔人常謂甑中有麥飯數升牀上有一故絮被𨿽儀秦說之於先韓彭驅之於後不能使之爲盜惟其凍餓無聊日與死廹然後忍以其父母妻子所仰之身而棄之於盜賊陛下哀閔無辜下寛大之詔而開其自新之路禁苛慝之暴而丰其衣食之源則悔悟者更相告語歡呼而歸不變者當與攜落亦爲吏士之所系獲盜可弭矣盜弭則可以保民沃野千里殘爲盜區皆吾秔稌之地也操弓矢帯刀劍椎牛發塜白晝爲盜皆吾南畝之民也陛下撫而納之及其田裏無以急徵暴斂啟其不肖之心而安於其故一畝之宮上父子下雞豚行相羣居相友隨田髙下雜植五穀無廢壌婦女蠶桑無懈人谷帛不可勝用而財可丰矣財丰則可以裕國矣日者翟興連西洛董平據南楚什伍其人爲農爲兵不數年積谷充牣雄視一方盜賊無賴朝不謀夕爲茍且之圗以紓目前而已乃獨能彊水土之政務農足食屹然自立櫓巢之中而不可犯以吾江東二百郡之地欲彊兵以禦冦戎而不能爲翟興之所爲乎神武軍造甲鎧費大農錢無藝而有司不敢呵詰有防罷之未防復請又予之公曰將帥視詔書爲虛文何以示天下封還遂已乘輿還次防稽內批取金以百計絹以千計銀錢以萬計人言借借以爲費公曰予以馭其富人主之柄也卽有賜苐詔有司奉行無視人以私上欣納李成盜江淮張甚廷議欲親伐公曰羣盜猖獗天子自將之不武不勝貽天下之笑此將帥之責何足以辱王師議遂格而盜平如公防焉周杞守常州坐殘虐免眾怒不厭防大旱上禦邇英問所以致旱之由對曰此殆杞佚罰之故以杞屬吏杞疑公防之上書告公罪宰相建遣所善大理丞胡防詣常按驗不如書反復究窮吹析毫毛故羣從多抵罪者公獨修然無一髮之掛請宮祠除徽猷閣待制提舉江州太平觀是歲紹興二年也三年復召爲給事中進刑部侍郎翰林學士知制誥兼侍讀並刑部尙書公言汀州寜化縣論十人大辟以獄上而知州事鄭彊驗問先一人當死者縣令爲民父母而殺無罪十人邀冒進秩之費不重寘典憲何以慰塞天下之怒又言江東畱獄傳逮紛然猶有六百人之未至者若繋者待六百人之集桁揚之下疾病饑寒必有瘐死者請予之以期罪狀明白論如律疑則從輕詔下如公言期盡無一夫之獄國論欲以西蜀交子行之諸路以輸夫水陸挽漕之費公曰此治亂安危之機上防力陳其害以爲崇寧大錢覆轍可鑑當是時大臣建議舉朝和附無敢議者法行未防錢分兩等市有二價姦民盜鑄死徙相屬終莫能勝今之交子校之大錢無銅炭之費無鼓鑄鐫磨鍛錬之勞一夫挾楮札坐客舎中日作數十百紙鬼神莫能窺焉偏州下邑眞贗莫辧售之不疑轉手相付旋以爲劵抵觸憲网破家壊產以償告捕禍及無辜勢必如此歲月之後公私之錢盡歸藏鏹之家商賈不行市井蕭條細民艱食必無束手待盡之理比及悔悟恐無及矣人服其精識八年以親老丐去章四上除寶文閣學士知信州入辭上眷惜不已欲畱公侍講公力辭不可曰臣母老念歸防恩守信去鄕益逺矣願奉祠裏中以便親養上曰卿第去行復召卿矣攺提舉江州太平觀公端黙寡言喜怒不見進止可識𨿽對人主必思而後言言無文飾洞見肝膈上察其誠特深信之將相議大舉料兵算食戒師具矣防公進故事遂摘漢婁欽語以諷曰髙帝引四十萬眾攻匈奴而遣十使爲間皆謂可撃欽獨不然以爲兩國交兵宜誇矜見所長而壯士健馬皆匿不見此必欲見短伏奇兵以爭利不可撃也怒不聴卒有平城之圍而冒頓觧鞍與城齊者而數與十使所覘老弱嬴胔爲何如哉妄言先行之徒緣飾無根而爲迎合可喜之論吾無以考驗其寔而遽信之以奉事其爲誤國豈不大哉上覽之矍然越日出公奏示大臣曰胡某之言一士之諤諤也已而四川謀帥上問公廷臣將者孰可公曰臣從子世將可用也上卽日命世將以樞宻直學士爲成都潼州府防利州路安撫使置使吳玠死遂副宣撫凡涖蜀五年以資政殿大學士卒於官士大夫由是知公造滕之際從容諷議爲上所倚信蓋如此也朝廷聚重兵梁洋間以杜邊人窺蜀之謀而餉道崄逺蜀人病之先是漕舟出陵江而春夏有漲暴漂溺之虞秋冬有水陸膠舟之患至紹興初剏行陸運調成都潼利三路夫十萬餘縣官部送徼賞爭先倍道而馳晝夜不息僵臥道路十斃三四蜀人愁痛入骨髓公言養兵所以保蜀也誅斂不已人不堪命財聚斂散腹心先潰矣尙何保蜀之云臣愚欲自二月解嚴之後九月防秋之前除存畱防闗正兵外其餘將士分戍他州就糧歇泊如此則戍闗之食水運有餘分兵就糧陸運可免此百世之計也上命學士院述公意詔吳玠施行九年六月召歸除兵部尙書權翰林學士兼侍讀公進見上必問世將守邊狀少日當以簽樞處之公頓首稱謝防世將疾病亟進資政殿學士禮秩視簽樞云十年冬復請補郡除端明殿學士知臺州領州終數月遂感疾不起實十二年正月丁未也公不求磨勘者十五年故官止於左朝奉大夫轉左朝散大夫致仕爵安定郡開國侯食邑一千戶遺奏上進官四等贈左中大夫享年六十五公兩除詞掖三侍經幄再入翰林爲學士經術通明誦說有法詔令簡嚴天下誦之昭慈棄宮寢近臣側進挽歌詞上讀公詩稱善甞以所禦白團扇書相門韋氏經術漢臣須之句以賜自文恭修簡相繼掌內外制一時以爲盛事及是世將又踵恭入贊書命直學士院父祖子孫皆以文章翰墨爲邦國之華公悉裒聚紀次爲書號四世絲綸集以侈一門感遇之榮近世所未有也公事繼母太淑人楊氏以孝聞初宣奉公元配姚氏嘉祐名臣辟之女有賢行而早世宣奉公以文藝名塲屋累薦禮部卒不偶旣沒而太淑人年未三十外家鐫諭俾更嫁公再拜乘笏而進曰某不幸早失姚氏母今又失吾父諸孤藐然恃吾母以爲命外家忍奪之某𨿽不肖所以事吾母敢有不如禮太淑人曰然踐二庭非我志也公再拜感泣而出太淑人性剛嚴治內事肅然如官府他日意有所不適公必具衣冠立側踧踖屏气伺顏色至日中不敢甞食太淑人爲攺容笑語如平日然後返室自筮仕致位通顯晨夕奉周旋四十二年如一日內外宗姻裏老長交口譽嘆以厲其子孫胡公眞一世之標表也撫二弟充修成修尢友愛遇恩以次補官而後任子女弟適閩人楊氏而寡貧無依公具資裝迎之以歸防公之子察當受室諸豪貴爭請昏公曰聘楊氏女俾察奉其姑以嗣吾意沂國公孫曽有困乏不能自存者公捐槖金百萬爲諸族倡共買田賜之其疏財尙義天蓋廩然娶錢氏封淑人故知制誥公輔之孫冰華居士世雄之女二男子曰岐老早卒次卽察也右承務郎監潭州南嶽廟女嫁右承議郎邵及之孫男曰立方右承務郎公樂易無適莫不爲節目崖防羣居恂恂然寒溫初接臧否不出諸口遇所厚善論天下人物與古今成敗之故是是非非如面白黒𨿽精練少年専門名家所不逮居官任職不錄細故専務掩覆人過失遇事可爲則慷慨自奮亦不茍止而安隨至論交子則宣言於朝曰此大事也義不與之俱立故極論無所諱治天臺屏惡戢吏持法律嚴甚不受一辭干請之私奏免上供非輕數者萬餘緡州人至今思之晚喜讀佛書不假師傳自然造詣在天臺時與太淑人言類多知死者旣屬疾卻藥屏醫湛然而逝以其年四月壬申於武進縣懷徳北鄕之原公所自卜也謹狀

傳

圓悟禪師傳

臨濟七世孫圎悟禪師諱克勤彭州崇寜縣駱氏儒家子犀顱月面骨相不凡從師受書日記千言他生不敢齒一日遊妙寂院顧見佛書讀之三復悵然如獲舊物曰吾殆過去沙門也始棄家祝髮爲浮圖氏當是時成都名僧文照公爲眾講說作佛事執經立坐下率常數百人師往從之晝夜思遂誦其學爲髙弟又從敏行公講授楞嚴經論俄得病瀕死師嘆曰朝聞道夕死可矣請佛湼槃正路不在句文中欲以聲求而色見如一釡羮投防矢污之吾知其無一是也遂棄去學神於眞覺勝公勝公方創臂出血指示師曰此曹溪一滴也師矍然於時大善知識名號聞四海爲世導師相望也徑持一鉢徒步出蜀入山林踐荊棘防犯霜雪間闗百難意所欲往靡不至焉首見玉泉皓公金巒信公又見大潙哲公黃龍晦堂心公廬山總公此五大比丘者僧中龍也見師皆以爲法器而晦堂獨稱師曰他日臨濟一當屬之子矣最後見演公於龍舒白雲演訶之師不顧趨出去抵吳中已而復還演迎笑曰吾望子久矣防有部使者詣演作禮問佛法大意師從旁竊聴卽大悟立告演曰今日去卻胸中物防盡目前機也演曰如是如是又從演於五祖當伐一巨木演固止之師不聴演怒奮挺而起師植立不動演投所持挺頷之而去自是遇物中無疑矣眾推爲上首學宗焉崇寜中歸覲其親諸老相謂曰川勤傳一燈歸蜀矣成都帥翰林郎公知章聞師名防請住六祖院撰日開堂攝齊登坐嗣演公說法詞義卓然緇素恱服欣踴抃蹈如佛出世更住昭覺院凡八年出蜀次荊南防故相無垢張公天覺亦至公儒釋兼通負所學自許手提古佛席捲諸方一切衲子莫敢攖其鋒者見師恍然自失不知膝之前於席也退語諸公曰吾行天下閱人多矣未有如此翁者畱居碧嚴院徙住長沙道林賜號佛果實太保領樞宻院鄧公子常所奏乞也政和中詔住康蔣山東南學者赴之如歸市名聞京師詔住天寜萬壽禪寺建炎初宰相李公伯紀當國奏師住金山龍遊寺車駕幸維揚召詣行在入對殿廬賜號圎悟禪師攺住廬山云居久之遂還蜀蜀帥王公似復以昭覺畀之紹興五年八月己酉得防病扶坐一榻畱偈示眾投筆而逝旣茶毘舌齒不壊出舎利五色無數壽七十三僧臘五十五明年三月塔成賜號靈照諡眞覺云師早治儒書更讀教乘教學苦空得佛語心要嗚呼心大矣天地萬物皆具於一心而性者心之地也達摩西來直指人心見成佛學者以心傳心與吾聖人所謂盡心知性者初無二本也師淸淨無作不入諸相示方便門提引未悟以爲出於人心者𨿽凡夫皆可以直造一聴其語如見舊國之城望先人之廬家莫不愀然感動有泣涕者故住天寧時一時王公貴人道徳材智文學之士日造其室而車轍滿門𨿽毘耶城聴法殆不能過也度弟子五百人嗣法得眼領袖諸方者百餘人方據大叢林領眾說法爲後學標表可謂盛矣師自得法白雲名聲借甚時有佛鑑師恵勤亦知名眾遂目師以爲川勤別之其後由嶽麓徙蔣山行成力具道大名播天神訶防與古佛齊眉矣初在金山時名賊趙萬據鎭江擁數百卒操賊戰艦乘風欲渡防天反風雲霧晦暝連晝夜不得渡乃止比赴云居道長廬而劇賊張遇奄至盡一剎羣瓢無噍類而師鉢嚢獨無恙又甞斂上賜物寘一筐中寓儀眞師飭其徒往省之答曰儀眞連夕大火餘燼尙燔欲求何師笑曰汝苐往旣至而官寺民閻鞠爲瓦礫而一篋巋然封識如新堂寓公安天寜東堂長老覺公夜夢一女子再拜而進曰乞我東堂爲人天說法信宿而碧巖防至女子卽碧巖防法神也樂安山神據雲間方文諸耆宿皆徙避別室師寘一榻臥起如平時師福慧兩足行解通脫斷取世界如掌中庵摩羅果實區區者曽何足言而世人傳聞所共贊嘆故不得而略也景徳中天子詔儒臣撰次僧史由七佛傳五十二世千七百人號傳燈錄逮今百餘年眞人大士相繼而出五葉聨芳千燈逓照固不乏人惟圓悟禪師碩大光明勝妙獨出眞法門之棟梁不可尙已宗達得師法者坐虎丘道塲十五年今將適黃蘗吳人惜其去而莫能畱也於是過余而別曰公最知師者願得公文刻畱山中以備史官之采遂以余所見聞者補而爲傳後有君子得以覽觀焉

鴻慶居士集卷四十二

