

欽定四庫全書

集部六

敬軒文集目錄

別集類五【明】

卷一

賦

古詩

卷二

古詩

歌

卷三

歌行

卷四

絕句

卷五

絕句

卷六

律詩

卷七

律詩

卷八

律詩

卷九

律詩

卷十

律詩

卷十一

雜著

卷十二

書

卷十三

序

卷十四

序

卷十五

序

卷十六

序

卷十七

序

卷十八

記

卷十九

記

卷二十

哀辭

祭文

卷二十一

碑

卷二十二

墓志銘

墓表

卷二十三

墓表

行狀

卷二十四

箴

銘

贊

章奏

【臣】等謹案敬軒文集二十四卷明薛瑄撰其門人闗西張鼎所編初瑄集未有刋本瑄孫刑部員外郎禥以槁付常州同知謝庭桂雕板未竟而罷治己酉監察禦史暢亨得其稿於毘陵朱氏鼎又從亨得之字句舛訛多非其舊因重爲校正凡三易稿而成書共得詩文一千七百篇釐爲二十四卷鼎自爲序引朱子贊程子布帛之文菽粟之味二語爲比殆無愧詞考自北宋以來號爲大儒者朱子之外率不畱意於文章如邵子擊壤集之類道學家謂之正宗詩家究謂之別派相沿至莊防之流遂以太極圖兒大先生帽子髙送我兩包陳福建還他一疋好南京等句命爲風雅嫡派𨿽羽翼之者大言刼制究不足以厭服人心明代醇儒瑄爲第一而其文章雅正具有典型絕不以語錄方言縱情破格其詩如翫一齋之類亦間涉理路而大致衝澹髙秀吐言天拔往往有陶韋之風蓋有徳有言瑄足當之然後知徒以明理載道爲詞常談俚語無不可以入文者猶客气矣乾隆四十三年五月恭校上

總纂官【臣】紀昀【臣】陸鍚熊【臣】孫士毅

總校

官【臣】陸

費墀

敬軒文集原序

布帛之文菽粟之味朱子嘗以是而贊程子矣布帛可以常衣菽粟可以常食聖賢著述立言亦猶是也舎此則奇怪隠僻不經於世若左氏浮誇莊周荒唐是已君子所不與焉先師敬軒薛先生有見於此故其著述立言淺近平易使人易知豈奇怪隠僻不經於世者所可擬哉先生名瑄字徳溫別號敬軒世爲山西河津人自幼篤信好古博學善記所著有讀書錄續讀書錄河汾詩集行於世惟文集則先生孫前刑部員外郎禥曽托前常州同知謝庭桂板刋未就今年夏四月前監察禦史暢亨先生同鄕謫官陜右道過鎭陽予因訪前集暢曰某於毘陵朱氏得之矣予喜而閱之但舛訛非原本矣因仿唐昌黎集校正編輯總千七百篇分爲二十四卷凡三易稿始克成編於戲先生文集流落江南二十餘年今傳於世豈非其數有所待與先生永樂庚子河南鄕試第一登辛丑進士宣徳丁未初授行在廣東道監察禦史正統丙辰擢山東按察司提學僉事陞大理寺左右少卿以獄事詿誤閒居七年正統己巳用言官薦左遷大理寺丞景泰庚午奉勅總督松潘糧餉事竣陞南京大理寺卿未幾攺北京大理寺天順丁丑陞禮部右侍郎兼翰林院學士入內閣轉左侍郎越五月以疾在告懇乞休致通前章三上方得兪允時年六十九矣天順甲申夏六月終於家朝廷遣官諭祭爲營葬事贈禮部尙書謚文淸予嘗記先生設教河汾一時及門之士雲集川滙鼎方十五六先生格言至論耳濡目染猶能憶其一二惜乎少年不及向學大抵先生剛方正大以聖賢爲師處已接物不詭隨不屈撓講論經書窮究義理自一身一心推之至於萬事萬物然後約之以歸於一其餘子史百家靡不淹貫究竟至極尢防於性理之學周易太極圖西銘近思錄未嘗釋手常瞑目端坐思索有得欣然見於顏面其學蓋已至於樂之之地矣言動舉止悉合規度可爲人法辭受取予一決於義終日衣冠危坐望之儼然可畏𨿽燕閒亦然居家孝弟忠信對妻子如嚴賓及至接人和气可掬不語人以其所未至嘗以程門教人居敬窮理接引後學晚年造詣髙明踐履篤實益至純熟其詩文平易衝澹渾成不假雕刻誠所謂布帛菽粟切於民生日用而不可缺者也讀者自當得之予早侍幾席壯歷宦途老無所得追思誨諭不可及也先生歷官政績載在國史其風節道徳自有天下後世公論在不敢私治已酉夏五月端陽門人關西張鼎序

欽定四庫全書

敬軒文集卷一

明薛瑄撰

賦

黃河賦

吾觀黃河之渾渾兮乃元气之萃蒸濬洪源於西極兮注天脈於滄瀛貫后土之厖博兮杳溝之晶明過積石而左轉兮龍門呀而峻傾薄太華而東鶩兮撼砥柱之崢嶸入大陸而北徙兮迷不辧夫九河之故形經兩海而紀眾流兮擅浮沈之濯靈覽頺波而懷明徳兮又何莫非姒氏所經營登昆侖而俯視兮固彷佛其初迹馭髙風而騁望兮遂周遊其曲直何末流之混濁兮始淸澂而湜湜羗澹灔而徐趨兮勢沄沄而自得觸險石以鬭暴兮詫雷轟而轂擊天宇擴其沆漭兮上下之黃霧雨霪霪而滃集兮混防古之洪荒微風蕩拂而渙散兮天機組織其文章頺猋浩而洶湧兮百怪垂涎而簸揚腥云濁浪以蕩汨兮恍忽顚倒夫舟航靈曜升而赫照兮乘正色於中央望舒在禦而下臨兮列宿涵泳其光芒若乃震秉符以行令兮百谷淫滛其凍釋山澤沮洳以上气兮增滉瀁之洋溢魚龍乘濤以變化兮杳莫測其所極祝融載節以南屆兮雷雨奮逹以滂沛潢支流而股合兮百川奔而來防木輪囷而漂防兮蔽云日而淘汰狂瀾洶而嚙岸兮塊土焉塞夫衝潰霜戒嚴而木脫兮少昊執矩以司秋洲渚緬邈而石出兮始殺湍而安流霰雪紛其四集兮顓頊乘坎以奮神大塊噫气而摩軋兮流澌下而龍鱗層冰橫絕而山委兮河伯驅石以梁津羌險夷而明晦兮變朝暮與四時飈風起而衝木兮蟒怪駭其難推覩圓方之一气兮恆來往而宻移昔尼父之嘆逝兮跨百世而罕知顧川流之有本兮與終古以爲期啟龍圖而翫六一兮悟主宰之所爲喟余心之未純兮感道妙之如斯聊誦言以自明兮庶晝夜之靡虧

虛庵賦【爲僉憲泰和劉咸作】

觀堪輿之槖籥兮恆噓炎而吸寒漠空洞而容納兮神化繼出而源源混眞精之微宻兮生人物於兩間何此气之雜糅兮異明暗與彊孱物擾擾而並進兮慨中虛之委塡𨿽暫空而還塞兮又何以納夫淸言聖覽玆之蔽濁兮啟象告之幽上呀然之澤水兮下安安之崇山山中辟以承澤兮澤下浸以潺湲覩咸虛之受益兮知中私之可刋有君子之好古兮質淸明而粹完窺羲皇而求索兮仰姬孔以援扳肇佳名以爰錫兮寓虛庵而頤顏辟混沌以爲室兮鍵太素以爲關列衝澹而爲榻兮鋪恬靜而爲莞幕天宇之廓落兮鏡止水之澄灣延皓月以爲友兮抱虛明之團團撫瑤琴而寫中素兮淸風去而徐還步逍遙而徙倚兮悟達人之大觀飲太和而療渇兮味道腴以充餐佩文史之璜琚兮服禮義之衣冠不先物而內植兮恆洞逹而平寛理無微而不蘊兮善無入而不安知靜存而動出兮合大化之循環守此度之益惇兮諒感通之何難顧余質之中窒兮慕夫人之閒閒願相從於廣宇兮長依倚而盤桓

雪賦

維月之孟陽兮气栗烈而嚴凝嵗忽忽而遒盡兮閟升降之機扃相重陰之蘊杳兮霰雪下而縱橫何防之工巧兮鏤六出之奇形初揮霍而散漫兮遂漠漠而無窮乍大荒之微堊兮久川谷而俱盈灑長松之落落兮玉龍夭矯而騫騰逐回飈而入竹兮磕金石之琤琤被嵚崟之絕巘兮若天吳起立而海波傾訝城闉之方啟兮敞馮夷之幽宮捲前簾而凝睇兮懸旒玉於檐楹九臯之鶴橫空而逺逝兮惟聞夫戞然之長鳴舞瑤臺之佚女兮迷不覩夫綽約之冶容疑地媼之效瑞兮珪璧磊落而晶熒豈淸都紫微之旣春兮梨花飛絮而交零載瑤車而駕玉虯兮將逺觀夫九野與八紘遵渤澥而東鶩兮萬里之滄溟登九疑而瞰南極兮祝融不炳耀其銛鋒循流沙而涉弱水兮歷崢嶸之長冰臨大漠而睨中土兮山川紆曲而齊同天地混融而爲一兮又孰別夫濁與淸乃旋輈而息駕兮獨惝怳於中庭四方上下皆在我闥兮擴靈府之宏澄探元化於終古兮聊向風而抽情亂曰洪鈞斡運一气孔遒兮四時相防而翕辟何由兮陽以陰肅恩若仇兮閴寂無餘而發爛莫收兮虫牟降伏三白肇休兮嵗薦若玆我將何求兮

自修賦

皇降予以眾美兮實淸明而粹全胡賦質之不猶兮乃蔽昧而彊孱自有識而發憤兮窺前修之閫關誦古訓之數數兮服至理之拳拳𨿽苦心而極力兮猶未從容乎矩步忽內怛而自修兮吾知其故善旣復而或失兮怠與敬其交鶩心暫開而或蔽兮理與欲其紛互此實進退之機兮肇千里於跬步茍決擇之不勇兮將邪贏而正負蓋必於敬於理而保持兮於怠於欲其屏去旣經心以自明兮復誦言以自固庶成性之存存兮全上天之所賦

思本賦

吾行年之匪少兮胡貿貿而靡思善惡原於杪忽兮寖千里其逺而木油油而上聳兮波沄沄而載馳托后土之鴻厖兮本大化之無涯肇總總之眾物兮咸資始於天淵矧含靈之物秀兮孰有不自其先先昭列而在上兮子孫繩其在下或一日而不思兮將原竭而本僕或廣植而不食其獲兮或勤施而不責所負河流之汪淫兮潤實漸於遐土啟我人以坦途兮辟我人以大戶旣登名於薦書兮復顯仕於朝列念積累之艱難兮恆拳拳而恐失服聖賢之明訓兮索眾妙於微賾仰皇昊之賦畀兮保天理於晷刻謹余識之昭昭兮匪他岐之敢惑潔余身之皓皓兮豈外物之能涅是惟顧本源以自修兮若見親於羮墻行斯百而靡虧兮體毫髮而匪傷堅此志之罔替兮愛此言之不忘惇忠孝而日新兮庶末盛而流長

古詩

禱雨效韓體

盛夏將幾月亢旱何赫炎山澤不通气水雷更深潛畢亦無所爲徒聞掛銀蟾丰隆久喑黙列缺寜窺覘螻蟻閉深穴老蛟遁幽潭凡此眾陰類畏避何安恬而獨哆口箕簸揚助飛廉微云稍欲布驅逐無毫纎陰气歘將合極力故攪撏蓬蓬太虛內日夕恣並兼旣迎望舒轡復送羲和驂遂使平田中百物如燒燖吏民紛祈禱土梗空巍巖擊鼓神弗聞旱气轉覺添焚巫果何計暴尫信虛談我欲欵上帝上訴箕風讒狂吹旣淸息長舌亦收緘得使陰陽和坐見雨露霑枯槁總滋遂沛澤皆濡淹室家合飽足兒女無諵諵永荷神力慈式歌大化覃抱此𨿽自奇臨期復凝瞻

翫一齋爲栁克新賦

靜觀一理大寥閴竟難言惟於流行際特達見本根胡爲岐路雜靈妙日已昏聖發曽子濓溪啟程昆後哲總超悟殊途集同門吾友展禽裔古道性所惇乃作翫一齋遊處資操存極力屏羣欲篤志收奇勲斂玆義理微芟彼枝葉繁始知千萬緒無不會心源了此匪爲易仰視有蒼

舞陽阻雨畱宿

淸曉發昆陽緑野散朝旭夾道禾黍長泥潦淹馬足東行得平岡舞陽忽在目入自西郭門兩街喜多竹爽气拂徵衣淸風戞鳴玉便覺人境偏似有太古俗阻雨畱憲臺倏忽經再宿永日覽圖書淸宵散華燭念此居處崇內顧王程速敢不勉忠勤而胡遂安欲比邑足名賢王【常】韓【韶】炳相續明發登前途回首憶髙躅

宿信陽慈氏寺有懷趙侍禦二首

禪室絕淸灑夜景何寥寥白月墮檐隙涼飈拂林梢有客不能寐起坐心勞焦所懷同心友相去一何遙開門望天宇露冷河漢髙恨無雙羽翰奮飛共遊遨秉燭遂至旦詩成還獨謡

山寺月皎皎流光入簾帷神淸不成寐起視夜何其天漢漸回轉參斗亦西移庭艸繁露林竹生涼颸撫景念良友在天一涯會面曽幾日成此逺別離冉冉易寒暑悠悠隔山陂豈無他人好中情詎能知所願得懽晤以慰平生思

舟行野湖中

湖水與天平波濤亦何壯我舟駕長風逺破萬里浪玉節方在斯百怪誰敢傍明登嶽陽樓八荒應在望

疊前

少小心好奇斯遊嵗方壯雲帆拂遙天畫舫壓髙浪靑山歷歷過可見不可傍明泊洞庭湖還當極遐望

龍陽山行遇雨二首

楚山饒古木楚水繞奇石林霏暗不開石瀨瀉何急久行路欲迷嵐雨互蒸濕陟降童僕勞竟日未遑息向晚落葉多攬轡更駐立

嵗晚山行深山中水重疊叢篁夾溪橋橋斷橫槎接陰雨竟連朝雲林黯一色虛風忽泠然蕭蕭墜黃葉撫景復何爲內顧逺遊客

宿山亭

山深郵舎孤入門晚色靜四顧足喬林蕭蕭北風勁向夕起重霏窻戶倏已暝燃松代秉燭明暗光靡定艸艸具杯酌何暇梨菓飣乃知山林趣足發逺遊興天明登前山淸風滿蘿逕

瀟湘八景

余少時聞瀟湘八景之淸致而未得一遊也今年冬來湖南始得親歷而詳覽之遂爲八詩以寫其趣

山市晴嵐

雨來萬壑昏雨過千岫出晴旭楚人家蛾眉晝生緑看看如有情餘光逺相逐

洞庭秋月

西風淨晚煙天水逺相接瓊樓玉宇深炯炯涵虛白夜久風露寒一曲湘靈瑟

平沙落雁

霜淸秋水落風過人迹平飛飛隨陽鳥相呼下寒汀向夕聚儔侶月映蘆花明

煙寺晚鐘

夕照下山門淸音出煙霧暝壑一僧還側佇尋歸路月上楚天寛霜落洞庭樹

瀟湘夜雨

兩岸叢篁濕一夕波浪生孤燈蓬底宿江雨篷背鳴南來北往客同聽不同情

江村暮雪

落落漁樵家蒼蒼起煙霧岸滑移釣舟沙平失歸路似有淩波人盈盈月中去

漁村落照

釣艇收晚緡歸鴉集疎栁天風吹彩霞明月映江口孤村一笛橫萬慮復何有

逺浦帆歸

翩翩投極浦漠漠背殘照水柵歌竹枝淸風激幽調歸舟漸覺稀錯莫尙凝眺

微恙不出

客居養微屙久與人事疎早起無所爲盥櫛讀我書我書有眞味寜比膏與腴膏腴常有厭眞味諒難如自得復誰告撫心但躊躇

泊舟貽溪宿陽樓山下三首

泊舟淸江滸肩輿渡廻溪微逕入叢篠蒙籠行欲迷轉步忽開曠溪田間髙卑傍水野航小連林茅屋低適遂情景豁寜覺人俗非山堂稍曛黒防防子規啼

艸堂傍溪谷瀟灑無塵埃隠幾流水去開牖靑山來客情旣虛靜逺目何曠哉弭節得周覽外慮仍侵懷村落日已暝山氓猶未回念此不能寐逺抱殊難裁

窈窕入淸溪側逕何紆曲魚梁截奔流雪瀨漱寒玉空翠濕人衣霧雨滿新竹路窮上野航前登得平陸日暮煙火迷似向桃源宿

舟中聞蟬

扁舟泛湘水水碧風日晴適有異鄕感忽聞眾蟬鳴淒切篁竹茂斷續楓林靑家園舊喜聽客裏難爲情時節知已易逺遊心緒驚因念眾兒女依依候門庭𨿽云憫中私尢當顧王程

湘江舟中

湛湛湘水緑夾岸叢篁多挽舟逆水上南風起微波嘉此晴霄景逍遙翫江沱沙渚曠緬邈云岫紛嵯峩逺目爲舒暢客意將如何濯纓吾所愛聊爲扣舷歌

至襄城

襄城古名邑山水殊淸妍我遊適已再入境心欣然憲府絕瀟灑乃在城東偏停驂得所止景靜俗慮捐修竹滿堂後翠栢當庭前攀折將有贈聊比志節堅念之不能已長謡遂成篇

望諸葛艸廬

我行迫王程訪古少暇日曉出南陽門馬渡消河急舉目眺西岡林木半蒼碧有祠中巖峩云是孔明室使我心慨然攬轡久瞻立憶當炎祚衰四海皆橫溢姦豪競虎吞孰知順與逆公時獨悠然放歌聊自適及來耕隆中日以老所益髙視千古人管樂自儔匹有時發中懷長嘯獨抱膝寜知臥龍姿還爲冰鑑識賢哉劉豫州三顧何汲汲問以當世事指掌皆歷歷自玆出茅廬魚水情尢宻後來大業興益見前籌力公心果何如是欲靖羣賊復漢還舊都志願乃終畢柰何逢厄運終匪智能及五夜星隕營三軍淚沾臆至今五大原悲風尙蕭瑟遂使英雄士遺恨無終極今來望公廬咫尺不暫卽園井定依然遺像想猶昔平林寒煙長巒帶古色所貴賢者居孰不仰遺迹鞭馬復南行廻想猶未釋朗誦出師表沈思八陣石浩浩天壤間奇才難再得他年擬重來更當展良覿

襄陽道中

曉醉新野縣午入襄陽境迢逓岡阪長曲折溪流靜入村竹靑靑便覺異風景惟時霜雪繁嵗晏北風冷中私且撥捐壯觀極馳騁日暮臨漢江窮源思方永扁舟過須臾波濤任奔猛逺行足險夷吾心良獨省

登峴山

停舟漢水濱跨馬陟峴首漢北渺川原漢南足林藪山水兩廻環地气蓄不走城北一掌中名勝良不偶紅樓杳難卽粉堞粲可取虛白瞰逺沙疎翠俯髙栁栁外居人家向背各開牖美哉風景奇詩興濃於酒下馬復山行遺壘髙培塿嵗久悉荒殘戰骨亦枯朽緬思前代爭南北此樞紐典午窺並吞元宋竭攻守兵連歷嵗時良田生宿莽力屈或不支乃爲彊者有而𨿽富土疆竟莫絕稂莠明運開萬方稽顙惟恐後浩浩江漢間一洗舊昏垢詩傳二南俗人享百年壽乃知皇力尊澤及生靈厚小臣職觀風登覽匪外誘所願歌升平彌億萬年久

峴山羊公祠

峴首羊公祠周圍帶艸莽重是古名卿舎舟聊一上雪消江路滑气暖神扉敞捫碑澁蘚痕搴帷綴蛛网字隠不可讀風流猶在想想當公昔年跨馬此登賞顧彼山常存身滅足悵怏寜知千載余公名蔽天壤遂使山增輝過者悉瞻仰足明仁厚澤不與時世往我來復何爲作詩踵遺響

遊習家池

谷口一逕入蒼山四邊開中有習池水水碧無纎埃泉源初噴薄交流遂瀠洄飛鳥鏡中度行雲天外來微風一蕩拂林影久徘徊寒光空心性俯翫何悠哉愛此不能去載歌寫中懷

遊君山寺

爲愛湖中山遂尋山下路躋攀轉幽防澗谷亦回互石蹬足莓苔靑林雜煙霧前林如有窮嵐嶺乍分布招提壓重湖千里周一顧孤峯四無根形气自依附山僧復導我窈窕更徐步疎籬野蔓懸老圃寒泉注徑轉山房深重與絕境遇白雲檐外生淸風竹間度庭花雜無名嵗晏色猶故澄心得妙觀忘言契良晤愛此林壑淸遂薄塵俗務重來待何時尙子畢嫁娶

洞庭遇雨

孤舟行何遲嵗晚洞庭雨跳波亂明珠隨風颺細縷雲霧失君山波浪連吳楚莫唱斑竹枝別思滿南浦

靑艸湖卽事

洞庭方始過靑艸又相續水落湖地寛冬暖艸芽緑遊目解孤悶卽事忘拘束艤棹觀魚罶援弓射鴻鵠取笑復何爲聊爾徇人俗

雨後臨雙池

時雨夜來歇雙沼朝欲平香艸何瑣雜芊蔚繞岸生修竹瀉風露圓荷貼靑萍顧此好修客覽彼眾物榮徘徊撫雕檻徙倚當素屏采掇終有贈緬焉起深誠

雜詠六首

巖巖泰山石靄靄石上云須防徧八極霖雨竟朝曛功成不言利收斂不盈分致此豈云逺舉目窺嶙峋溶溶緑池水上有嘉樹林白鳥來何方集此淸池潯毛羽粲霜雪和鳴激流音可見不可卽徒勞觀者心一舉衝靑天虞羅諒難尋

江漢豈云廣一葦可以航山嶽豈云大吾將陟周行淇水有菉竹澧浦多蘭芳旣自抱孤節還應發幽香合並會有時逺抱非俗量

皇天無私厚一雨萬物滋朝樹膏沐庶艸紛淒其靑陽舒景曜谷風扇和熙逺遊涉獻嵗寜不感良時惟山有奇石惟水有漣漪吾心諒誰告耿耿徒自知悠悠世間物邂逅貴有時後來安劉者往日吹簫兒向非附靑雲汨沒將何爲蒼蒼霜雪幹豈無大廈姿山深少蹊逕匠石愼所遺

古劍匪新器古瑟匪新音𨿽無適俗態知已在所尋充子佩服美感子淡泊心韞匵固有待無悶良可欽

新筍

方池錦萍滿花艸被四阿生意一何盛新筍池上多緑苔已穿透粉籜方包羅銳若毛遂頴森如羽林戈朝翫夕已髙舊竹時復過相期保堅節嵗寒心靡他

會同院中

會同古巒服市邑何蕭條霜臺絕淸僻道院無俗囂芳艸滋新茸髙栁垂長條石砌滿苔色可以慰逍遙行翳涼景肅顧望白雲迢塵羈豈能紲何用山林招

漵浦雜詠三首

山縣孟冬交艸木盡黃落官署何嚴嚴寒雨灑寥廓讀書三十年志願常異豁栢府旣先登憲節復早握蠻荒過三秋徵科愧才弱所願采蘭芷聊以比葵藿深念方在玆無欲自欣樂

辰沅異風土十月足霪雨竟日復通宵淸響徹烏府久客厭聞之晏坐黙不語經世志未酬讀書心獨苦往事感中懷良辰復誰許悠悠付深期取適自容與

漵浦絕小邑昔無名士遊我何秉憲節來此乃淹畱庭前髙木落屋背荒山秋公防靜苔色風雨寒颼颼離別感時節得無念中州深衷如可致過是非所求

山館

稅駕日亭午愛此山館淸藩籬翳嘉木但聞幽鳥鳴開門逺翠來白雲望中生便覺臞者肥似有戰勝情野蔬足充餐作詩紀玆行

渡雙溪

雙溪始合流崖渚遂經復洄潭一鏡平秋影空寒緑野渡得孤航山家帶喬木適意方自玆前呵戒僮僕撫景重悠然誰能和斯曲

沅州元夜

五溪古荒服連延列邊墉自從啟明運便已變華風民俗競佳節適與中州同我來一何久三見春燈紅竊食飽官廩曽無分寸功豈不愧伐檀還應感飛蓬今夕復何夕列炬當庭中行翳修竹枝吟對梅花叢翫此嵗寒物舒我天遊蹤言歸卽當歸掛席湖江東

贈趙彬

黔中山水奇產物亦秀異丹砂色光炯黃金質精粹碧舂石汰淘汞煉土騰萃其他楩楠樟挺特皆偉器因念上天公造物無私智不應山水靈而獨鐘斯類朅來客沅州果愜向所意趙子生其間不與凡猥厠神完骨亦淸最得二五祕卓從少小日卽負逺大志蠻荒乏師友買書自從事子集聖賢文左右悉堆置抽覽無停晷一一欲彊記晝誦聲聒鄰夜諷響穿市寒暑忘冷熱饑渇失滋味停蓄才思深馳騁筆鋒利出語動驚人縉紳悉推避勤苦凡防年銳气久仍肆邇來加斂收精識亦超詣雅欲求本根不獨誇文字我昔從先人壯遊滿天地邂逅多賢豪殊趨各同志談論隨有得皆足飭昧稚自忝臺閣官遂攬湖襄轡方懼過不聞深恐徳將墜忽於僻逺中得子喜不寐我愚借子砭我失任子刺所以愛子心誠實不虛僞觀彼物怪瑰時尙亟搜致況賢治之禎尢爲國上瑞四門方洞開四目方逺視明堂要梁棟法駕用騏驥子當寜厥需會起靡天翅

題太極圖

大小圈十个都在一圈上如是究竟言一圈也無象

古詩十二首

爰初辟淸濁悠悠千萬年三墳旣已失古道茫昧然神聖旣有作人文漸開宣義軒禦元極堯虞運中天粲粲河洛祕宻宻精一傳太和良自玆功竟難言萬理如何卽寤嘆窺遺編

窈然觀化始本自同一初聖者惟其性大道蟠皇輿云何千古後岐路如錙銖西學外形器宗暢淸虛滔天勢方漲捧土誠爲愚不有諸老力生民竟爲魚寄語後來人愼莫迷所趨

行鴻暢逺澤鳴條沛時雨白旄一以麾九鼎奠中土三後同一功休明諒難伍云何王風頺故宮滿禾黍大雅遂寥寥遺音獨淒楚悠哉復悠哉白雲在髙阜

水火非無功焦溺亦由此所以天機千載莫能理君子得其操小人迷所止四海豈不遙發軔良自邇泰山豈不髙舉足不逾咫薫風愜民心簧竹蕩人耳善惡反手間胡不愼其始

七百卜公旦萬世期咸嬴豈不同所願天道有虧盈岐山麟鳳集函谷虎豹爭趨舎乃如此大運焉得並蓬萊舟始泛博浪車已驚遂使三秦士不獨驪山坑已矣勿復言九宇皆炎精

靄靄商山云招之正徘徊防鴻一以縱畢弋胡爲哉寜知羸豕壯蹢躅多毒猜沈沈辟穀子爲謀一何乖向非平勃力炎靈遂如灰獨有周南篇歌之有好懷

山空魍魎出天黒鴟鳥鳴姬轍旣東邁岐路殊縱橫靑牛適西域大鵬抵南溟談天竟何益刺股徒首兵紛紛險譎輩瑣瑣難具名有若迷方客甘心棘與荊不有仁義篇何由覩天明

吾意六籍外尙多古人書一朝秦熖裂焚蕩無遺余掇拾煨燼者補綴誠區區訛缺固已多盡信寜非愚獨有羣聖心昭哉難翳如多謝宋諸老萬世開迷途

季子多黃金張儀富秦土腐防爭饑鳶鹿豕競貪虎周道久已非王綱如綴縷巖巖養气翁鳴鳳獨髙舉圓方徧九州周覽無定所天飈激和音云漢濯文羽大道今依然捭闔安足數

日月自有明陰陽自有行萬物紛變化人事更衰榮云胡道術裂瞑目談丹經泛海竟茫然樓居亦虛名自古良若玆擾擾將何營

聖人無曲行大道無邪岐云何周轍東驅車迷所馳楊朱學仁義莊老尙無爲申韓首法俑蘇張倡危機遂令千載下道術日以支憔悴莫之恱淳朴諒難追此語匪爲誑書上有其辭

易莫易穹簡莫簡坤土聖心本虛明條達無曲阻如何末學差﨑嶇躓榛莽二者袪除之明白可深覩多謝古老心相將踐斯語

秋日雜詠四首

庭樹生秋風微涼入衾枕久客得無思逺意復誰諗道腴足充餐天和可當飲以玆撥離憂僻好安所稟大義自古來旋履吾已審

翻翻髙荷葉秋雨生微涼豈不懷逺道撫時坐空堂何以爲我懽簡冊多遺芳古人不可作古道不可忘玆理將無厭欲語墮茫安得忘言子相與傾一觴

亭亭紫玉竹爾節豈不堅托根自有地勿羞桃李顏桃李固妍好爾節重自保請看君子心浮雲湛秋昊粲粲黃金花繞砌顏色好豈不重所思焉得致逺道逺道不可忘感時歷炎涼人心豈此異保爾秋節香

述懷

少小習書史政自賴先徳十五慈見背四十嚴永訣追思鞠育恩俛仰肝腸熱中心恆拳拳每懼有遺失早忝科第登中厠縉紳列榮耀旣連綿聲名頗烜赫小子心不然自顧眞有缺國恩未酬報孝祀久虧越只命湖湘間久載憲府筆一往三年餘及歸有華髮家室寄中原無產給衣食大兒亟假田農作不遺力次男失學慣遊惰無儔匹三子𨿽孱懦芻牧無休息昌子最癡小奔走百不識寒卽索母衣饑則索母食老妻亦何爲頻年苦煎迫上以奉繼姑下以撫兒婢執防色焦槁補綴眼昏澁我𨿽官在朝蓬梗眞浪迹及歸苦告訴數子俱未室生理況蕭條僑寓亦何益我復對三嘆此乃共所卹顧我有王程尙敢懷私適勉彊數日畱慷慨一旦出悠悠離蓬茅行行向金闕路從黃河過舟自衛水發舟中忽有懷所懷何歷歷吾聞古人言老窮當固節況我筋力彊所願豈契濶誓將篤忠貞於以守淸白上隆唐虞治下布雨露澤祖禰如有神光賁亦行及拜恩省先塋勒石紀世烈栽桑汾水南廣土中條北旣足紓困頓還可樹逺業男女各婚嫁親戚共周急此事良可期援筆聊自釋

臺中歸

習僻已成性於人懶將迎日暮臺中歸掩戶親一燈但取書笑樂不顧俗重輕自得復誰語玆道將吾成

一室

奉使三年歸京華營一室一室陋且偏入門惟四壁豈不憂窶貧所貴稱達人家無倉廩儲心有宇宙春蝜蝂復蝜蝂顚不知返周道能摧輪不在羊腸阪惟河有天源惟山有昆侖擾擾勿重陳宴坐思探元

題思顏捲

零零雨露滋肅肅霜气寒時物代榮悴君子感所觀所觀一何苦時運靡終古俛仰天地寛思父復思母夢寐如見之溫溫金玉姿行坐或可覩冉冉霜雪絲春風若在室機杼倚虛壁咳唾落珠璣琴瑟當窻急顚倒將無厭而不間毫纎幽感鬼神泣明被日月霑所以永言者誠孝不容假朂子勤蓼莪短章代風雅

古詩二首

驪珠出九淵炫晃稀世寶緘藏俟良價賞識待終老云胡知者稀眾道魚目好君子復何憂溫明但自保津人善操舟慣捷輕洪淵來濟者誰子濡溺防不全顚倒受薄中懷詎能宣請陳經濟略視彼蠛蠓然

夜坐二首

銀燭一寸光照我千古心心事諒誰語秉筆空沈吟幽懷載艸艸妙思彌愔愔豈無揚子云視昔猶視今滄海豈不大井蛙良自余至言豈不美俗士恆苦拘賢哉顏氏子妙領非眞愚若人不可卽郢質將焉如

讀陶詩

靖節一何髙理鑿時運表返耕甘苦饑棄世樂枯槁所以見諸詩淡泊出天造掩卷思其人淸風起林杪

示兒

我祖自奚仲奕代河東居家本尙儒素業豈羞寒虛先君紹前烈奮迹由詩書勤勤教諸子爲善樂有餘藐孤欽誨言而敢忘斯須憶從向學日爰自丱角初吟哦竟朝昏誦習忘饑劬收斂心自得放佚已不趨周旋恐失墜日奉庭闈娯立年忝科名嚴訓尢渠渠進學固無怠卽仕其愼諸承懽曽防何風木俄悲吁追慕復何及首疾心更瘉中間趨明詔皇渥彌寰區祿有不家食官有臺閣居循才覺孱弱索報知蔑如以玆寵若驚自治如菑畬更念汝四子賦質各有殊當思祖澤長勿貽汝父虞汝父豈可師不有賢聖歟孝友亟惇勵心性勿塡淤匪善人莫交匪義財莫需止酒戒狂誕窒欲謹湛孺從欲劇墜石放言甚奔車言多必招戾惡積終隕軀人生有定分造化司柄樞窮達由天然富貴非人且斂迹甚勿競閉戶宜自慮但使徳學充不愧金璧儲達卽思致澤樂卽思賢儒小子敬所植永久期無逾

新燕

髙堂新燕子當晝語喧聒雙雙葺舊巢銜泥自寥廓巢成去還來莫負明年約

楚楚者誰子

楚楚者誰子意气何軼人居若無儔匹獨步莫敢親姬公𨿽大聖尢尙吐握勤此道久已非擾擾勿重陳

翩翩誰氏子

翩翩誰氏子鞍馬殊輝光入門佚興發促步登髙堂妖姬列左右哀彈送淸觴酩酊百不憂但願白日長

答趙彬十首

余知趙君將十年矣近又會於京師惜乎餘力不能振之也𨿽然君子求其在我者而已用舎遲速非所汲汲況如君者又當待振與否能爲之輕重者哉余近有山東之行君以十詩見貺反覆誦玩益知其所存之不苟但稱許區區者有所愧耳情不能已輙依來章以答其意云

美人生南國艶色世所稀明眸一回顧艸木生光輝我行重嗟惜便欲攜同歸贈以靑玉案貢之黃金扉如何久契濶此念將無違

右答冀北生騏驥

仙山有髙梧圃足修竹飄然九苞鳳下覽遂所欲流音散天飈文彩絢朝旭泰和良在玆瑞牒光前錄

右答靑靑嶺上松

層雲生岱宗時雨徧東海杏壇宛如昨聖人教猶在況當時運熙文風盛而藹翹翹士林英無不生光彩我行亦有爲棫朴詩當采

右答屈軼生堯庭

峩峩憲府臺鬱鬱臺中栢顧我樗散姿繆作乘驄客悠悠今防年區區竟何益寜知憂窶貧但自保貞白中復荷寵光分符海東域得觀鄒魯風載霑詩禮澤皇仁一以敷菁莪共欣恱猶有江湖心時將戀天闕

右答泰山何巖巖

馳車出都門遙遙指齊魯念子不能別對景獨容與垂楊裊薫風輕塵裛朝雨仰視雲間翼分飛無定所丈夫方有爲離憂寜足苦願保金玉躬潛修繼前古

右答扶桑日初出

鷦鷯在一枝鯨雕起千里達人足大觀曲士焉足擬所以君子言觀海難爲水大哉天地間舉目皆至理努力探化元髙歌望吾子

右答丹砂生楚國

天運行不息君子恆法之幹幹不自己汲汲非所私仁義存諸身有蓄必有施旣非淺俗觀當負逺大期吾子安厥需彚進寜非宜

右答日月易流邁

丹山有文羽和鳴向靑霄滄溟有潛鱗一夕摶扶揺如何賢達士甘心向漁樵諒懷肥遁志恐負山林嘲休明盛防契於焉共逍遙

右答瑚生海底

吾觀天地大萬物同一源如何末學差坐此枝葉繁鉛華滅素質雕虫失本根憶昔南遊日得子同晤言圖畫發幽祕身心契眞元邈哉追前修此道期共惇

右答天道久不講

古來賢哲士用舎皆無心所以窮達間一節良可欽趙子不浪出客居時光臨矢心永無斁感子金玉音

右答古人重見處

敬軒文集卷一

欽定四庫全書

敬軒文集卷二

明薛瑄撰

古詩

穆陵關夜雨

暝色來遠谷淸風動華燭山樓雨聲寒羅帷人獨宿

山行

山鳥多淸音山花有異香但得山間趣寧辭山路長

又

荒岡斷復連風葉散還集霜落秋澗淸煙橫晚岫碧

作息吟

向晚羣動息向曉羣動作羣動作息間乃是先天學東平行臺有竹翳於惡木荒艸命僕芟治嘉植乃遂詩以紀之

生平苦愛竹義若君子交玆軒忽見之俄頃漆在膠振衣步其下周覽增欝陶惡木一何多蔓艸一何饒翳此破苔筍撓彼淩雲梢命僕恣剪伐得辭斤斧勞除惡貴絕本蘊崇及溝壕荒穢旣了了涼風亦蕭蕭修莖遂生植嘉防愜遊遨作詩紀顚末庶爲同心謡

穆陵關

危哉穆陵關髙出眾山頂地勢愈覺寛天宇相廻迥林木何蕭森首夏風色冷山樓試一登眺覽恣遐騁沂岱環西陰淮海接南嶺齊州走北川扶桑控東影道裏會一門山川挈要領緬思千古前豪伯互吞並齊履空復然秦蠶已侵境干戈被長巒生民困魚鼎於今天道旋四裔守安靜山行晝落然水宿夜無警顧我觀風人符節得屢秉作詩紀玆行傳與山將永

蘭陵懷古

早發郯子國午至蘭陵邑蘭陵久已荒禾黍帯荊棘惟有古寺存逕入林影宻老僧知我來出門遠候立下馬問往事爲我指遺迹蒼茫古城東墓有荀卿石我欲往尋之還爲野水隔憶昔周室卑蠻荊淩上國玆邑乃其疆人物殊烜赫寂寞千載余浮雲空古色如何當日賢重有逃防責只今文字存尙爲人指摘鞭馬舎之去極目遠天碧

敬吟

人惟肖天地亦具天地性性無物不存存性惟一敬心敬體不偏情敬發必中頭敬形端直鼻敬气肅靜目敬無邪視耳敬無妄聽口敬不妄言身敬不妄動手敬容必恭足敬容必重瞬息敬存身早作敬致用致用在天倫天倫敬斯定夫敬必先義婦敬必從令子敬孝必隆父敬恩必盛臣敬百軄修君敬萬邦靖兄敬篤其愛弟敬謹其行朋友以敬交然諾必重應敬則倫理明不敬百行病仰惟古聖人一敬更相命堯欽帝之宗舜恭明兩並祗臺念禹徳日躋有湯聖文王安敬止武王勉敬勝篤敬傳孔業敬徳著周政敬惟羣聖樞大訓疊輝暎下逮河洛儒紹綂開迷逕整肅嚴隄防主一謹操柄惺惺不昏昧收斂無餘剰用力在斯須百體孰敢橫聖途漸可登聖言良可證一敬茍不存萬欲皆奔縱身心墜卑污綱常滅天正禽獸將同歸人類孰與共噫嘻敬怠間狂聖越天阱法言述聖謨匪曰小子佞

送楊參議三首

白露下將夕天宇生涼風之子有所適告別何匆匆羣公盡祖送飛蓋淩長空停驂濼水曲列宴歷亭中秋容澹觴酌髙風急絲桐酒盡儼將發斑馬何玲瓏行當釋塵鞅還應掛飛篷大江轉吳楚重山入天叢錦城有佳色浣溪有遺蹤訪古遂舒嘯觀風足從容坐令全蜀俗觧與鄒魯同玆遊豈云易兩情若爲通翹首遲歸鴈應是春花紅

右分韻得紅字

林木生涼飈臯蘭被淸露念子三川行正值九秋暮天空一鴈翔江逺孤舟騖旬宣有佳興載詠甘棠句

右分韻得露字

岷江瀉東溟岷山倚西極江山古名秀楊君將此適秋風送徵帆夜火明水驛相憶瑤華音看取東飛翼

右分韻得驛字

友鶴軒

九臯阻且深潔白有佳鳥中宵忽長鳴淸響徹四表開軒一聽之眾理悉明了蚌蛤藏洪淵秀气浮浩溔良璞在昆岡淸輝散巖防雅興與玆同至徳潛且皎溫溫聖者孫大道思遠紹友鶴名華軒存誠絕外擾水積成川流水壅盛顚杪功深效豈徹響大聲不小慙非風雅才作詩心自慓

冬夜懷魏希文【希文名純山東萊州府髙宻人時謫戍玉田】

冬夜气何厲冰雪輝前楹單居不能寐懷我舊友生行雲去不息賓鴻各時徵兩情曠難合欲語誰當聽惟有寒月光見予心宇淸展轉遂至旦遠思徒營營

余旣作此詩至來年三月間有黨厚本者關中士人也先任教職又爲縣令後謫戎伍間復膺薦授荊門州幕職道過滎邑黨先與余有故因復問之始知吾友希文亦以薦至京師未及試用而死矣及考其死之冬適余作詩時也嗚呼希文純古君子將謂其不終老於艸萊也而乃竟止於斯豈非命歟且余作詩時適與其卒時又相先後亦豈非平昔交遊之深黙有所感歟嗚呼已矣時宣徳二年春三月河東薛瑄識

答仰宗岱寺丞見貽韻

念子靑雲器早渉靑雲路行行捧徳音睠言省民務風俗廣咨詢幽隱亟告訴來爲人所悅去爲人所慕皇澤一以敷郡國足膏澍況復崇文儒士林喜披霧心涵玉壺冰气裊金莖露懷哉明盛時展矣風雲遇而我同官良惟子荷與顧通籍來旬宣各自植嘉譽獨有蘭臭言祗以同心故還應篤忠良更此寫中素何當展良覿相期在秋暮

題陳希夷圖

三亦何峻白雲亦何多中有髙世士防棲掩松蘿石泉漱寒玉好鳥間靑歌歌長一披拂紅紫爭紛羅山隔五季塵年頽萬里波豈無經濟策肥遁矢靡他威鳯不浪集防鴻難重過淸心探化機瞑目飬天和眞息深在踵利貞靜不訛只疑龍蛇蟄不管嵗月梭我欲升玉井濯手攀嵯峨扣關起公語妙理應如何欲去還自休馬圖今在河

永慕堂爲楊大參賦

大化運不息逝水無停時依依舊居室惻愴中腸悲書殘讀遺編機有餘斷絲斑衣不再舞壽觴寧重持庭前百卉芳但覺陰陽移儀容切寤寐恍惚如見之親心我所安親志我所期心志著且存大節矢靡虧悠哉孝子情朂此終天思

遊禹門【禹廟在焉】

春澤周四野閒情樂時和出郊縱逸興緬懷佳山河禹門忽在望峭壁云嵯峨石磴接飛棧危樓架洪波空山響絲竹虛堂進舞歌父老誠苦心防酒神所呵由來非一朝吾意其如何

河汾五賢詠五首

卜子夏

浩浩西河流遙遙東魯山山河逺相隔千里獨遊還升堂奧可入豈曰文辭觀相從陳蔡厄松栢知天寒索居晚歸來侯國師甘盤去之幾千載髙風灑塵寰瞻望不可及靑雲映西關

段幹木

防鴻不受弋神龍不可羈所以髙世士孤情薄雲霓矯矯段幹木志節一何奇珪組豈其願軒冕不吾希逾垣猶弗見況乃趨走之豈徒侯國尊凜爲百世師

文中子

古人不可見古俗寧復淳依依萬春鄕疏屬連淸汾良時曠莫與鳴鳥寂不聞悠悠禮樂志終與麋鹿羣頽波逝東極寒云滿西津惜哉經世言淆雜多蕪榛時無伊川子此意將誰論

太史公

愛有所見忘忠有所見疑古來非一朝人道每如玆悠悠太史公言論適有期謂必情可白寧知事參差奇文𨿽自觧驟驥諒難追巷伯彼何人千載存其詩

東臯子

人仕爲其名子仕獨爲酒一斗眾所稱五斗吾自取猶嫌酒未足棄官歸隴畝葛巾耕東臯煙雨牛一耦種黍學陶翁自釀還給口沈飲得眞味萬事亦何有淸風千載余誰復尙能友

古詩

天地常不沒山河鎭如斯惟有人與物代謝無停時因過咸秦境周覽生悲思渭水自縈帯南山亦參差玆惟帝王宅自古稱雄奇當時宮闕壯摩霄切云霓千門與萬戶珠簾錦繡帷一朝時事去掃地無復遺城市盡爲墟麥秀艸離離亦有英雄軰干戈互相持慷慨爭土疆終老志不衰只今但丘塜名姓寧可知京都足妖冶髙門富姜姬綽約姑射仙鬒發冰雪肌只今化爲土況乃粉黛施休明盛文物旗常畫蛇千乘及萬騎雜遝相追隨將相立軒冕聲樂奏英池繁華有萬端一去不可追俯仰千古事有若夢幻爲往者旣已然將來復如之寄語執迷子當以理自推

浩嘆

浩嘆復浩嘆寧知親眼見相彼天雨雪必有先集霰蟻穴不知防鯨波今汗漫君子慮兢危小人尙欺誕已矣無與言歸去耕吾畔

瀘川古意

三蜀古名郡瀘川古名州我來值殘暑偶此數日畱新秋忽攺節涼風漸颼飅逍遙散前除仰視天宇周徵鳥去不息白雲亦悠悠佳人何許重林蔽層丘秋日復西邁大江自東流良辰不我與古道曠莫酬願聞瑤華音行矣旋吾輈

五盤山

五盤何艱哉石磴繞山腹詰屈入雲霞回互下崖谷嗟彼逺道人陟降勞筋骨防馬登層巓悠然注逺目惟見山色髙似覺地勢促蜀道古艱險玆險甲西蜀憶我去春來山山正芬馥今夏喜北歸四月暑未燠玆山得再過頗快登覽欲前驛望黃壩蒼蒼但云木

登金牛驛樓

好山四巃嵸漢水前縈繞小樓試一登山水靑未了因思大禹時洪流方浩乃竭胼胝勞神功彌八表岷山在經紀岷江亦防導貢賦分九州梁州已通道世傳金牛誕曽不細搜討山驛賦短章將爲愚者曉

七盤道中

曉度七盤山北行道彌惡峭壁根虛無危棧架飛閣飄飄風吹衣漠漠云漲壑下有黒龍江亂石何磊落急瀨轉雷轂奔湍散流沫洄潭更陰沈俯視誠可愕玆路屬再來卽事情已昨艱險難具論惟與存顚末

褒斜道中

褒斜一何長深谷自迆邐云木靑無邊羣峯各峻峙鳥道緣崖巓危棧架江涘防防叫子防決決響溪水累日山峽中陟降亦勞只古來蜀道難此道難莫儗自我入蜀門今已一年矣旣乏督辦能兼負素餐恥而況鬢髮蒼胡寧不知止上章乞觧綬詔許感不已𨿽云此谷險且遂北歸喜行色宣柔毫庶用傳孫子

逺道

逺道復逺道驅馳何艸艸及歸已逾年白髮添不少入門悼先亡痛哭傷懷抱子婦共號咷百感相煎煼拭淚問裏閭嘆逝驚莫保衰殺誰使然矯首問蒼昊從此甘息機田野安吾老

盂城驛雪中詠竹

髙沙有候館闌檻殊幽淸檻內足凡木凋萎不可名獨彼淩雲竹欝有冒雪靑飄蕭散寒葉修直揺蒼莖靈籟奏淸響鏘若金石鳴晴霄吐華月流影亂虛明賞翫竟朝夕似當西南朋乃知嵗寒操匪獨松栢貞矢心又不如愧我爲物靈

徐州洪

亂石何巉巖長堤更宛轉狹岸忽陡起急瀨如注阪回旋聚流沫駭浪灑雪霰舟行良已難下上勞拽挽翻思遊川峽江石尢險逺瞿塘十二灘波浪激雷電回視過玆洪反若歷平坦乃知所觀大小者不掛眼

淮南謳

淮土何漫漫淮水自悠悠小山去已久桂樹遺巖幽昔有學仙子意欲仍丹丘秋石旣烹煉鴻寶亦藏收雞犬竟莫聞行雲去難畱寧慮時事異翻結千古愁舞榭荊棘生歌臺麋鹿遊信知希世事伊豈望外求揖讓有堯舜髙風想巢由此道久已非聼我淮南謳

髙郵冰泮發舟

晚泊髙郵城雨雪竟連日念彼役人勞寓此盂城驛扁舟候晴發河冰復鱗積因之累宿畱令我心悁悒忽報寒沍觧喜泛春流碧直過大江東此地成追憶

冰觧舟發

春冰渙然釋春流復溶溶觧纜盂城驛百尺牽東風連翩大舸來峩峩掛飛篷登艫恣春覽煙華正蒙蒙澤國曠無際重湖難窮漸覺髙郵北行及廣陵東所過足淸眺舟人莫怱怱

出自城北門

出自城北門周覽快心目峩峩鐘阜靑漫漫平湖緑木依長堤茂樹隠芳洲曲縹緲天際樓髙下林間屋遙遙江上山連連逺岫出江山自雄奇帝裏在經復佳麗從古然嘉气方蔥欝官署何巖巖列宇面山麓偶玆吏隠兼頗遂蕭散欲超哉復超哉白雲自相逐

晚翠亭爲張司徒作

花木何紛然各競芳菲時一夕下霜霰憔悴無故姿嚴嚴司徒府後圃殊邐迆而於嵗寒日挺此萬竹枝羣芳盡揺落玆物獨見奇宻葉旣不凋勁節亦不移一逕入深處橫橋夾淸池池亭晝虛敞宴坐生寒颸淸影落四檐靜與秀色宜適契君子節貞固老不衰爲取亭中琴弦我晚翠詩

澹庵捲爲謝侍郎乃兄題

閩山何岧嶤閩水亦淸泚中有肥遁人雅志丘壑美山田入云耕結屋傍流水耕稼有餘閒琴書時復理寄興槁梧中遊心竹素裏庭戶無囂塵外物絕珍綺防食足充餐絺布良適體朋來無雜言談道而已矣至樂旣無假浮榮焉足擬所以忘嵗年足不至州裏白雲在髙丘鳴鶴在中沚安得躡輕風一訪澹庵子

擬古四十一首

天地形之大陰陽气之尊伊誰知此物來自無極門淸濁旣莫離動靜互爲根大化去不息至理亦長存彼哉虛寂子已矣無復論

悠悠復悠悠水中有行舟四序無淹晷代謝不可畱春鳥寂無聲寒蟬號素秋落葉滿阡陌白雲散巖幽去去莫復道潁陽有遺老

庭前桂花發淸香散涼颸采采黃金英傾筐方自持思欲贈逺人風波阻長岐望望不可反馨潔空自奇吾思古聖心迥出八紘表天理爲之大人世爲之小堯虞禹相授杯水拱揖了終古駭其事未足稱逹道四時一何神變化不可測陰陽旣交代星辰逓羅列孰其主宰之終古不差忒聖人秉明靈動息有貞則吾慕魯中叟矢心以學易

端居憶逺遊路經首陽山山有二賢祠靑松防重關斯人難再得守餓心獨安淸風激頽俗髙義越人寰去之幾千載可慕不可攀

騶虞獸之瑞麒麟獸之仁物性尙不殺而況形爲人夫何周轍東王道久已湮孫吳騁狙詐申商號無恩流毒劇洪水遺黎苦漂淪彊嬴滅諸國三戶亡咸秦天道信反覆永爲來世陳

聖治奠九有禹迹亦茫茫王澤旣饒洽彛倫復昭彰以玆熈皥世舉俗躋樂康胡爲古道非極意開邊荒徵行苦鋒鏑飛挽失耕桑民生旣騷屑天和亦乖傷廣土竟何益不救危與亡玆事已千載雄豪有秦皇

荊山有美璞巴蜀多名材此物信爲奇攻治亦難哉匠石得其良寶就成層臺胡爲用匪人坐此斵削乖旣自玉之玷還爲木之災而況上天工理代必汝諧餗覆良可慮棟撓諒難陪所以虞周聖登庸必賢材

湖邊多楊柳山上多松栢松栢存正性不攺靑靑色楊柳易爲春隨風發枝節二月絲垂金三月絮飛雪紛紛冶遊子賞翫不知歇松栢寂無言枝榦獨挺特空以木自奇不爲時所恱請看霜霰余榮悴居然別

時來行堤上春气薰人心宛轉湖山曲隠映花樹林芊綿艸抽緑蒙茸柳垂金鳴鳥何間關纎鱗或浮沈生物方總總大化亦駸駸當時浴沂者樂意不可尋

混沌鴻蒙中伊誰作主屍洪河出龍馬淸洛浮神有文粲以別實惟天所爲悟彼陰與陽契此偶將奇大聖發深智運意畫兩儀生生之謂易變化無崖涯宇宙豈云大彌綸靡有遺如何千載余圖像閟莫知卓哉弄丸子探源遡希夷從玆識姬孔還應見伏羲伊閩有遺編學易眞吾師

灼灼春庭樹開花漸離披因思唐虞世日方亭午時大禹亦神聖兢兢爲保持如何百代下此道久已衰丰亨王格之請看大易辭

木腐虫蠧出气乖肬贅生曜靈一薄蝕陰曀欝然興道術裂周季縱橫亂秦嬴靑牛旣夙駕白馬亦時徵汜濫自涓滴熺赫兆星星多謝宋諸老萬古開昏防如何陽光發尙自爝火明寄語行路人勿迷棘與荊

萋萋湖邊艸榮榮山上花山中有髙士探化心靡他天地自槖籥萬物從交加深居不窺牖四海皆森羅我欲見其人捫蘿陟山阿山阿忽回合防防起煙霞至道復誰語柰此髙士何

太虛浩無際何所立天堂坤厚大气舉地獄置何方此理亦昭哉妄見胡防茫萬世爲之惑福果僥難量髙標防地起飛宇就天翔摶刻土木梗鎔劑金銀糚人力爲殫竭財物亦耗傷旣自息吹乖焉得寒暑常玆事自前季滔天勢彌張反經如可作興言討彼狂

圓象無停運大化不可畱徵車旣西邁行舟復東流轍迹苦相背兩美焉得有靑松生澗底白日麗髙丘餘光不廻照直幹空蕭颼去去莫復道零露滿春艸

五陵多俠客三輔足貴豪園池占佳勝髙第幹雲霄不惜千金重雅意一日遨綺筵鎭水陸淸歌間笙匏酒酣視天地泰山一鴻毛中情旣昏惑外體亦勞焦誰似林居子神理恆超超

在陰鶴相應遷喬鳥當歌琴書滿瑤席良朋亦已多各愛芳菲時共惜光陰過齊心何所求所求保太和壯年不努力柰此老大何

白雲在髙丘緑蘿在深谷中有棲士云蘿蔽茅屋獨抱尙友情緬遂碩人軸古琴時復彈古書還更讀逍遙無外事俯仰長自足沮溺耕在野姜叟釣渭曲伊人豈無心恥衒荊山玉將須鳯來儀朝陽滿梧竹

庭前防橊樹葉宻枝相交時當四五月吐花紅夭夭人愛花爛漫我愛花始苞堯夫有妙識造化滿卽消情知酩酊醉還見離披凋所以大聖人持盈不忘勞吾今老學易看花遂成謡

虞帝尙欽卹大禹泣罪人所以聖者心天地同一仁周政失其禦侯章僣無倫芻靈旣莫施作俑亦不聞秦穆一朝逝殉以三良身臨穴殊懍栗仰天亦悲辛古猶惜累辜如何殺俊民王誅一以失流毒蕩無垠驪山錮重泉銀海通幽津遂使三秦眾半作地下塵天道本好還嬴族亦沈淪因歌黃鳥詩重爲仁者陳

廻觀自古來黃金世所急郿塢幾萬斤梁苑億千鎰貪求刻人骨堆積盈家室寧知造化權隨時有消息人無長盛年物無不散日金穴竟荒虛金穀亦空寂發冢尙有儒胠篋豈無力長見聚金人終爲大盜積往者旣悠悠來者方役役防哉莊生言獨無郢中質

蒿萊不招鳯梧桐不棲雞物故各有趣髙卑焉可齊伯夷居東海呂望釣磻溪峩峩太行巓薈蔚方朝躋陽光燭四表發軔岐山西二老旣云往婦子爭扶防固知賢聖人去就關崇卑試聴紫芝歌坐見嬴道隳

王良稱善禦時方尙詭遇季子洛陽歸張儀關中去佩印誇鄕裏驅車塞道路說合從與橫而取貴將富孟軻陳王道反爲迂闊誤已哉無復言逺矣哲王寤

驪珠不易探至理不易論端木稱逹者性道猶弗聞五十知天命聖有遺言區區事末學役役勞其身葩藻防素質聲利迷心源有若亡羊客秪見岐路分何當息升來復求其根

孤桐生龍門檿絲出東國相合爲素琴不離君子側淸彈何悠揚遺音爲發越中涵千古心養彼至人徳云胡變新聲絲竹異古昔繁響難具論哇滛日淪惑舉俗逐時好誰能稱在昔萬事亦復然不獨琴與瑟

吾思一气大渾渾無邊方天機自流轉隨至互低昻寒暑旣代序日月亦運行庶物勃然出滿虛各有常萬化定厥基終古爲維綱大哉庖羲聖有畫粲以章易道諒斯在請看陰與陽

吾思洓水翁志節一何髙褰裳辭宥宻視若秋鴻毛古人不可作流俗正滔滔色過夏畦病意甚乞墦勞趨走信機巧茍得還驕豪閒詠靑蠅詩載翫碩防爻

吾思魯公儀防葵去織婦傅翼兩其足實惟天道故云胡世君子大得兼小務生殖廣田園販鬻罔泉布牙籌旣自執龍斷復登顧彼哉何足言義利各有悟

蜩鳩笑大夏虫疑寒冰語之斯道大心識何蒙防屬文篋笥滿讀書棟宇盈徒勞一生力了無寸見明誰言防也狂鼔瑟有深情

月盈乃生魄陰極陽復來損余補不足天道良昭哉淳朴日澆散斯理亦何乖旣剝猶未已丰亨尙增培君子過佚樂小人窮之災所願均厥施九域登春臺

萬鐘固知富於性無加增千駟𨿽云眾難爲身重輕逹人抱大觀不以外物嬰夷齊首陽餓伊摯莘野耕淸風激千古賢聖畱其名邈哉務光讓鄙矣蝸角爭蠅營徒爲爾鴻飛自防防

靑山何岧岧白雲自超超雲山日在望開門兩相髙旣喜山靜止還愛雲飄飄秀色可攬結吾其陟山椒大气浩無涯厚地大气舉形气自依附人物乃中處剛柔生變化陰陽行寒暑自古謂之然滿虛寧可數吾思弄丸翁深情契斯語

丹轂旣云飾翠蓋亦時張駟馬復在馭鸞和自鳴鏘執綏者誰子升車气揚揚廻旋逐水曲馳騁登周行行人爲之辟誰不羨輝光胡取覆餗誚而置郜鼎章輪輿𨿽云美致寇安可量所以大易辭負乘著厥祥

洪荒日已遠文籍日以繁華僞滅眞實汗漫迷本源左氏已浮誇戰國皆詐言班馬揚其波蔚宗助其瀾繼者如蝟毛美惡愛憎間諒非董狐筆盡信誠爲難誰哉法宣聖大典垂不刋

人生苦不足得隴更望蜀祖龍泛海行劉郎祀竈術仙事俱茫茫百年竟飄忽汲汲復營營何時滿所欲吾慕首陽翁淸風在山谷

庭樹防飄落涼气始披拂卻憶少年時泛舟湖湘曲秋風起波瀾寒霜下林麓日出江上楓霧隠楚岸竹蘭芷亦蕭條芰荷不秋馥靈均舊遊處騷思方滿目忽忽三十年涼意復相觸九歌有遺辭得意在雲谷

庭竹生涼飈明月從東上候虫艸根鳴夜靜聲愈響逍遙步階除悠然起遐想三皇五帝時淳朴竟焉往王風降黍離禮樂委榛莽反復千載間霸業雜相長是非垂不泯勝負在俯仰令人意難平撥置聊自廣

人巧千萬端莫逃造化巧三王行仁義子孫永相保綿歷百千載順理得終考嬴隋南北朝竊國騁暴狡社稷旋荒墟苖裔悉剪勦天巧必勝人人巧何足道

出金陵

金陵宿雨霽杲杲秋日明繆承北闕召促裝出西城追隨冠蓋集酌別臨江亭徘徊不能別去住難爲情掛蓆曉風發觧纜早潮生抗手謝送者令人意難平所願各努力令徳崇端貞

江行三首

石城上朝旭宿霧漸已收大江何茫茫柔櫓泛中流鐘阜猶在望白雲散巖幽兩載寧無情湖山憶同遊佳勝邈難卽廻想空悠悠

順流駕長風掛蓆何快哉靑山若相送兩岸猶崔嵬恩召信光渥報稱知非才貞白有君子寧不動中懷我舟旣云邁長風起層波天水共茫云岫紛嵳峩石城猶在望赤岸還經過逺堤秋樹小水國蒹葭多老遂金陵遊柰此佳麗何北歸已陳迹江行遂成歌

過儀眞

怱怱過儀眞來往已三度玆行復祗召嚴程還北去湖田收晚禾長堤落秋樹已逺金陵山漸近廣陵路乘月宜舟行牽者且莫住

夜泊廣陵

夜到廣陵城已是三更後官舡少停泊驛吏勞奔走風淸月色明河漢粲星斗行思方揺揺懷古復何有

髙郵

又見髙郵城連延傍湖水水上紅驛樓登眺憶往嵗昔逢春雪飛今值秋風起嵗華與人事廻換理如此中貞諒自保期不愧行止

髙郵湖

去年冒春雪揚帆過髙郵今嵗屬秋暮長風送我舟湖心射日气駭浪蹴天浮觀象卦有渙悟易情悠悠

淮陽懷古

淮陽古名郡臥治有昔賢禁闥不可畱遺想增慨然顧我豈其儔寵擢何連連本乏實徳稱重爲虛名牽撫心益自愧懷人遂成篇

雨中渡淮

風雨渡長淮波浪何茫兩儀混不分恍若窺洪荒舟人貪利渉片蓆就空翔翩翩入煙霧隨風任低昻北岸泊水驛暮雨益淋浪且喜對官燭粲爛竟夕光

淸河晚晴

向夕起長風秋云靜天宇淸波流月光白露下寒渚榜人喜晴霽理楫夜相語早發過鐘吾漫漫見徐土

夜上呂梁洪

水村夜寥寥秋月流空白牽舟上呂梁逆浪湧寒雪愧彼役夫勞當此灘水澁憶我四方遊江湖飽渉越祗召復玆行恩重知才劣矢心復何如長洪石如鐡

過徐州

去年春正月南泛彭城舟今嵗值秋暮北上遡長流蹤迹信往復景物愜觀遊風寒堤柳落波減岸石稠白見髙城堞蒼出逺山丘何處戱馬臺彷佛燕子樓化遷無停軌事往不可求陳迹竟泯泯虛名但悠悠覽今亦懷昔發聲遂成謳

送歐陽憲副

凜凜谷中風亭亭山上松風聲亦何勁松自無攺容競秀固妍好弱植徒丰茸獨於霜雪余卓然見髙蹤悠悠四十年所遇多尙同歐陽信佳士亮節抱始終蒼蒼嵗寒質展可爲國庸適來述所職歸思何怱怱載歌君子篇徳期皓首崇

雜詩三首

洪荒一何遙悠悠幾萬載古迹竟茫然古道復安在巍巍唐帝尊放勲薄四海文明啟中天倫典粲而藹魯叟刪述勞於玆立聖軌寥落但陳編撫事增嘆慨

孰雲天地大形勢兩暌絕一气周流之神理有昭格雍雍虞庭臣穆穆賢聖徳太和良在玆疇咨方未歇所以祥鳯儀不獨大樂闋如何此道非千古空遺迹

山龍匪舜樂卑菲眞禹心大哉虞夏聖憂民同一深旣服四載勞還彈五弦琴九功亦時敍勑天尙遺音如何精一傳載往不可尋獨有簡冊光畱照猶至今

西溪魚躍爲樂安楊貢侍禦題

西溪何許乃在楊林阿楊林古名族樂安世其家家住溪水曲林木相交加地僻网罟絕溪邃遊魚多濈濈聚弱藻洋洋戱新荷逆水防波生仰沫細雨斜跳躍自有適出沒靜不嘩楊族有名士考業咀英華愛此魚性樂契彼道味嘉乃知天機妙萬象皆森羅卻鄙中散慢寧效濠梁誇緬懷旱麓詩載賦西溪歌永言繼眞躅勝景垂無涯

龍江曉望

兩岸靑山隠隠一江白浪茫茫煙樹髙低城郭風帆逺近舟航

遣悶二首

客中欝欝不自得忽思古人讀古書古書古人亦如此吾懷不放將何如

少時都不觧憂喜壯年百慮攪我心我心黙黙向誰說呼酒只對東風斟

臨淸曲

臨淸人家枕閘河臨淸賈客何其多停舟落落無可語呼酒只對長年歌

題墨牛二首

靑松落陰石苔上雨餘百艸芊綿長老叟牧牛牛性馴牛背讀書興蕭爽書中之味深且長髙睨盤古窺皇唐日暮驅牛下山去風淸月白天茫茫

緑楊芳艸被平坡老人騎牛行且歌歌長扣角角欲碎悠悠古意何其多布褐涼風生兩肘幾度歸來月明後夜深遺響入靑雲應有知音與攜手

蠶婦吟

采葉者誰婦蓬首面不洗年年絲作人家衣短布裙穿不揜體綺羅不是養蠶人三復斯言情不已

偶題

磊磊落落塞胸臆推蕩始覺心和平丈夫志量包宇宙細故那得風波生

憶繡榮二孫

繡孫猶未識阿翁翁在山東一馬驄近別榮孫春又夏相應學語問阿翁

歌

贈劉僉憲

古磬不諧人之耳古瑟不合人之心茫茫天地亦大矣人生豈謂無知音陽春白雪聴者寡巴人下裏和如林退之奇崛篇子美爛漫吟謫仙逸气隘六合一字價抵千南金神遊八極不可見獨畱文字幾千卷江河萬古行地中飲者杯勺各滿願我生其後欲追逐蹇若跛鱉趨紫燕【良馬名】東西南北流覽多公取古詞各矜衒邇來忽遇劉虛庵胸中元气何潭潭沈酣百子索幽怪模鎔萬象窮川嵐興來落筆亦何壯一日千里馳風帆又若秋溟露毫末明珠大貝相錯參始悟古人今可學嗟我見晚生靦慙虛庵虛庵眞奇士磊落聲名固應爾相逢一曲伯牙琴髙山峩峩水淸泚

茅屋漏

辛丑進士河汾客早向中州買居宅宅有茅屋八九間補葺聊以蔽牀蓆進士所好惟詩書衣食取足無剰余朝朝暮暮誦周孔行行坐坐歌唐虞以玆狂僻誤生理老屋支撐幾星紀前月大風撮茅去今月久雨漏不已移牀徙榻那得幹堆書卷被空長嘆文章不足補穿漏翻爲兒女生顏豪家大屋足懽笑已覺紈袴輕儒冠卻憶唐朝老工部西蜀艸堂幾風雨亦有官居鼎鼐尊欲起樓臺無處所昔賢窮達還復然我何慍此霑濕苦且待天晴飽讀書比屋渠渠不須數

太行歌送丁分教之襄陵

太行之山何崔嵬鐡崖翠壁萬仭中天開其勢北來吾不知其幾萬里但見橫亙遼磧包括秦晉斗起中原之地何壯哉往年吾嘗陟其頂四顧山如培塿樹如苔黃河一綫遙遙下砥石奔流直到東海不復廻此時英風浩然灑六合便欲歷覽天上金銀臺其中羊腸九折走峻阪摧輪怪石硱磳磊落而成堆太行之髙且險也如此子今逺行令人興難裁倘到昔所登覧最髙處爲我歌此一曲還徘西望襄陵迢迢秪幾驛驅車徑須往渡淸汾隈願子居易思險愼厥守始終永保令譽慰我相思懷

永和雙山歌

永和四境千萬山雙山之勢尢防岏兩對峙若天闕中有一境通人寰南突兀半空裏連岫峩峩方並起蒼松古木何蕭森朔風搜攪鳴不已北形狀尢奇瑰怪石刻鏤樓與臺上有云屏立霄漢隔礙星斗廻風雷我來登覽值冬暮攀緣石磴到髙處滄瀛碣石覺東傾弱水昆侖在西顧俯瞰累累岡阜多巨壑無底如盤渦遠近幽深杳難測寒雲冷霧紛蕩摩因思未辟天與地澒洞無涯惟水气輕陽一隙漸飄浮大塊無邊遂凝滯波濤蕩漾成髙低剛爲金石柔土泥此山想得陽之極層巒削出天之西獨恨古來壯遊者足迹不到玆山下遂令奇絕委幽窮無由題品繼風雅我才𨿽非作者流愛此欲去還夷猶摩娑石壁寫長句千古當與山同畱

鳯凰臺歌次虛庵韻

吾聞鳯鳥不與凡禽棲隆周之時曾集丰鎬西鏘然一鳴向人世喧啾百鳥不敢爭與啼昔有名臣黃覇生漢世治民之才迥與時流異潁川出守曾幾何休風數感靈禽至靈禽文彩明山川和音噦噦聞中天遂築髙臺表神異臺空鳯去餘千年只今壞埒才數尺野鳥紛紛競來集簡冊空存紀瑞年荊榛不復快覩迹我來防馬登髙丘荒臺已遠猶回頭爲憶循良心耿耿緬懷瑞物情悠悠鳯臺鳯臺重披訪往事何須空怏悵方今聖明治理登俊良會見一朝飛去靑雲上

舟中苦熱

大江千里流炎日暑气波光互蒸濕火雲壓風空不來舟中苦熱何太劇坐睡昏昏汗雨流對食欲餐還復休扣舷直欲發狂叫安得少昊回淸秋安得少昊回淸秋一洗煩熱情悠悠

洞庭湖歌

吾觀庖犧龍馬圖五行惟水居其初自從淸濁奠髙下山澤通气無時無荊南之水亦眾矣壯觀惟有巴陵湖世俗相傳八百里足迹未到空躊躇今秋持節來南楚舟泊嶽陽訪奇古登樓始得肆遐觀萬頃洪濤際天宇如從東岱窺滄瀛一防仙山隔煙雨長風歘起層霄間渤渤洶洶增狂瀾轟天掲地急雷鼓排空炫日堆銀山須防風止波濤定涵泳虛空開玉鏡金烏飲淵千丈紅白鷗落影一行動行客喜甚無氛埃連翩大舸爭往來我亦飄然下樓去放舟中流何快哉蜀江西來半天瀉瀟湘南接蒼梧野一劍橫空有所之丈夫不作悠悠者洞庭洞庭七澤雄鄒魯昔有觀瀾翁我今賦此良不茍乃知有本無終窮

沅州春日歌

南州二月春來早緑水靑山四縈繞城中何處足春光禦史臺中富花艸牕外靑梅結子稀門墻桃李爭晴輝暎日紅綃正縷縷漫空白雪何霏霏芍藥錦苞猶未啟蘭蓀露葉光泥泥楊柳風搓碧玉絲芭蕉葉吐靑鸞尾苔茵展地萱艸長千紅萬紫遙相當竹林好鳥自鳴寂菜畦蛺蝶殊悠揚生意由來滿天地糚防池臺足佳致門淸祗覺白晝長庭閒況復遊絲細靜觀元化深無涯中心黙黙含春熈願效冰霜逹陽气普期八表仁風吹

敬軒文集卷二

欽定四庫全書

敬軒文集卷三

明薛瑄撰

歌行

杜鵑行

昔讀古人書知有杜鵑名今泛沅江舡始聞杜鵑聲杜鵑生子不自哺野老相傳之語如少陵惟有古來稱望帝變化無端竟茫昧吾意百鳥相推尊亦如蜂蟻君臣義气化感物不自由四月五月聲喧啾一聲未了聲轉急千林萬壑波濤秋逺客扁舟睡難著兩耳還遭杜鵑聒歸心一夜憶虞廷鳴鳯時應集阿閣

續杜鵑行

杜鵑變化有無寧復論百鳥之中乃爲眾鳥尊以玆少陵托忠憤再拜謂是古帝魂我來何處聞逸響扁舟夜泊沅江上林霏拂岸灘風淸峽影沈波江月朗下逺乍近鳴未休聴之轉急如有求逺客毋勞厭惱聒少陵忠義方難儔

壺頭歌

沅水南來幾千里亂石激濤蹴空起急捎官舫上巉巖閒倚驛樓看山水隔江萬疊雲峯稠一峯平立名壺頭云是伏波駐兵處至今石室畱山陬憶昔炎綱斷如縷艸竊紛然防寰宇寧知田牧隠奇才揮斥姦庸識眞主西徵實借聚米忠南伐誰比銅柱功中興諸將數籌略直與賈鄧爭豪雄老身甘向邊陲歿誓掃羣蠻靜坤軸壺頭戰死非無情天遣英靈鎭南服跳梁小醜胡爲哉竟因遺算稽顙來𨿽云未雪薏苡謗白璧本自無纎埃昔於靑史嘆髙識今向荒山訪遺迹怒濤猶帯薄伐聲愁雲似是忠憤積馬侯馬侯眞丈夫大器自與凡材殊廟食勳名幾千古英風激我章句徒

驄馬行春歌爲陳侍禦賦

五百啟運天地淸羣賢奮翼風雲生九重治理逹逺邇王度實借執法明同年才子靑雲客意气昻昻超等列孤松聳壑見髙標一鶚橫空嘆奇絕今年持節辭金臺靑驄蹀躞萬里來乃知霜雪達陽气馬蹄到處山花開邂逅沅陽話疇昔昔曾聯步趨文石豸冠已覺凝秋霜繡服還應絢朝日沅陽憲署情何多連牀對榻同吟哦吟哦未已欲將別索我驄馬行春歌愧我詩才劣韓杜長篇險語急難就彊操紙筆爲君題掛一何止於萬漏驄馬驄馬登周行攬轡直擬淸四方發姦凜凜息豺虎洗窟藹若回春陽古來豪俊皆如此陳言雅欲追芳趾相將努力篤忠勤圖取英聲耀靑史

歌風臺歌

素靈夜哭秋郊月漢祖吳鉤三尺血芒碭雲气從飛龍鹹陽竹帛隨煙滅獨屈羣策驅羣雄漢中一旅紅旗東韓郎對語識成敗董公遮說開天王者之師仁以武諸侯效順力如虎關河百戰芟羣雄垓下一歌散彊楚風塵蕩滌天下淸萬乘不忘布素情黃屋歸來見鄕邑宴飲父老如平生酒酣防劍髙歌起歌詞激烈振天地雄志深知大業難覇心尙思猛士倚羣兒逐和聲悠揚起舞四顧何慨慷樂極哀來淚沾臆魂魄千秋思故鄕遂令此邑爲湯沐獨承天寵何優沃四百休運同始終三國遺民想興復至今有臺泗水濵雄豪一去餘千春壊埒層層積蒼蘚平原漠漠生黃塵我來正値淸秋暮桑柘蕭蕭葉飛雨泗水南流芒碭髙覇業王風復何許徘徊重是古帝郊摩挲石刻心勞焦俯仰秋天莾空濶杳杳鴻鵠淩風髙

昆陽行

策馬從北來南渉沙河渡登岸得平原極目風景暮暮天落葉何縱橫翻翻亂觸馬足鳴蒼山無數昔人逺前瞻忽及昆陽城城南滍水流城郭英雄事業猶如昨白水眞人在側防謹厚伊豈常情度是時炎運寒如灰五威使者車奔雷慘慘三精雲霧塞蕭蕭九縣飈風回眞人一怒奮神武手握赤符興義旅昆陽大戰開天功烏合如林散何許吾想當日嚴殺多洗兵雷雨何滂沱滍川倒流虎豹伏亂麻屍積山嵯峨自爾威聲震天地凶魁惡黨防飄逝夏后周宣果再興成功磊落光前世悠悠此事千餘年至今父老猶相傳我來正値太平日戰地盡作桑麻田生平遊覽好奇特徘徊弔古中腸熱舉鞭一笑寒天髙萬里關河坐超越

襄陽歌

持節過樊城南渡漢江曲漢江逺自嶓冡來遙望眞如鴨頭緑江幹樓堞何崢嶸壯哉快覩襄陽城少日常思一遊覽今朝始遂來經行經行處處多遺迹滿目蒼然悲思集後人遊似前人遊古人憶是今人憶欝欝峴山翠遙遙鹿門深殘碑人墮羊祜淚隠居誰識龎公心龎公一去已千古尙有淸風灑寰宇茂林鳥宿魚潛淵區區劉表焉能取城南習家池池水淸漣漪當日山翁酩酊醉風流未許他人知更尋王粲宅畱井峴山麓銅瓶無復汲深寒蔓艸空餘覆幽緑悠悠往事難具陳髙名尙有隆中人師出二表鬼神泣圖成八陣風雨頻乃知襄樊士風好由來英達何艸艸漢水東流峴首髙秪因配此名不了方今明聖坐垂旒百年禮樂登虞周仁恩已滿天地大王化久浹江漢流江漢遊女心如結士習詩書仰先烈烏臺使者來作歌期與國風傳不歇

過鹿門山

西來漢水浸山根舟人云此是鹿門峭壁蒼蒼石色古曲逕杳杳藤蘿昏亂幽谷不知數底是龎公棲隱處含情一嘯江風淸雙櫓急搖下灘去

遊沅州城南

廻環綠水流城陴出門一顧心懽怡連林竹樹獻蒼翠緣江梅柳爭芳菲和風蕩耳沸簫鼓晴日照水流旌旗沅湘信美匪吾土中州久客還思歸

寄頡文林侍禦

前年掛蓆趨北斗九月泊舟都門口繡衣人是同鄕人騎馬江邊問行久龍江驛裏同徘徊呼酒飲我何壯哉興酣往事眞艸艸願傾東海添樽罍別後倐忽幾寒暑吳江木落洞庭雨黔巫東望山嵯峨恨不髙飛揷翎羽丈夫本是重四方眼底道路如尋常風帆早晚下吳會仍尋舊約歌慨慷

寄朱侍禦歌

吾觀古來磊落大丈夫致身特達自與凡才殊若不功作霖雨潤枯槁便當手持玉斧淸寰區二者都應不可得大田可稼長川漁生平抱此心耿耿爛讀古書極馳騁中年濫騎烏府騘幾載蠻荒苦便靜忽聞按部同官來江山六月霜風回樓舡彈壓湖湘百怪息憲節蕩拂溪洞雲煙開是時思得懽然一相遇何意黃鵠東飛燕西去令人凝望佳節過開盡冬梅老春樹春樹纎纎柔葉多沅江江上浩煙波喜得瑤華好音信興來獨立東風歌歌成寫寄憑雙鯉心事非公復誰理會合悠悠自有時還期髙議金門裏

黔陽江行歌

黔江轉急勢未已兩岸蒼崖削天起官船雙櫓疾於飛倐忽雲林過百里生平膽气尢崛奇三年蠻徼甘奔馳惡灘險浪不經意白日自保公無私空囊敝篋一何有滿束古書置前後船牕豁達涵虛明書中得意寧容口忽憶江山千古長不知何日開鴻厖陰陽爭勝鬼神急造化不停眞宰忙千奇百怪气參錯輕飄重墜奠淸濁三光宣精四海明五行順序百卉作有物不名復不凋泯黙萬化常超超眼底江山未爲壯大地比是猶毫毛感此人生浪自苦萬事悠悠隨所與放歌一曲南風來坐對靑天兩無語

鶴山小隱

大江之右多奇天臺遠與羅浮通鶴山蒼蒼在何許嘉名獨擅東南雄中有隱士好事者作圖遠寄烏臺下烏臺柱史隱士交持捲索我揮狂毫開圖指防山佳處峭壁廽巒簇煙樹澗花流出山中春松風掃徧溪頭路數椽茅屋何蕭然白雲檐宇常周旋讀易已了嘉遁趣作詩或賦招隱篇此境初從柱史說令人掩卷想奇絕振衣千仭或可期萬里雲霄坐超越

齊都歌

偶把漁竿來渭水諸侯八百從如蟻洗兵一雨天下淸興王事業應難比茅土之封東圡侯奄有靑濟都營丘千乘龍旗照滄海百層雉堞臨淄流淄流拂曙歌鐘起人物喧闐隘都市黃金白壁酬君公文馬雕軒覲天子前朝後市何輝光歌臺舞榭遙相望長劍危冠盛臯虎珠亷繡幕圍姬姜伯業相傳僅千載寧知時去繁華攺盜賊公然竊寶弓坐令靑社無光彩是非得失俱悠哉空餘廢址連荒臺往事淒涼不可問淄流嗚咽悲風來

古松怪石歌

山東憲署兩絕奇古松怪石相蔽虧耳畔或聞海濤作眼中不見云根移皮皴鱗蹙澁寒雨霜雕雪刻莓苔聚方驚白日起潛蛟更訝幽陰踞虓虎因憐二物爭豪雄壯顏毅色孰與同閱世不今亦不古回頭幾覺凡物空岱宗千尺云昆侖一勺水安得良工爲我寫此松石圖坐攜造化入袖裏

懷忠堂爲都指揮李進賦

將軍樹勛起雲中結髮慷慨從飛龍幾年擁節驅羆熊扶桑日出西崆峒旄頭射落天山空靑海不復烽火紅仁義之將良可宗丈夫不數衛霍功時淸包褁刀與弓八蠻入貢重譯通朅來分閫何從容惇崇詩禮輕豪丰所居之堂名懷忠懷忠事業應無窮我𨿽儒冠心頗雄寸管不讓三尺鋒等閒禆補造化功擬今四海歌皇風懷忠將無與君同

登州行

騘馬曉辭萊子國北上髙岡俯遼碣遼碣萬里天風寒山溪二月淩澌結空蒙極目春無邊春濤洶洶揺春煙還從絕嶺下長阪髙城忽起滄溟前滄溟倒浸紅樓影通衢豁逹塵埃靜已應持節是明時況復觀風得佳境天開海闊霜臺髙霜臺遠思何飄飄巨鰲戴山眞浪語大方見笑非虛謡乾坤俯仰髙歌起有物無名大莫比瀛海茫茫未足誇眞是人間一水

望海歌

我生足迹半天下朅來持節臨東夏萬里滄溟入壯觀洞庭彭蠡足驚詫三韓之西日本東元防少昊廻祝融歸墟尾閭杳難測淸江碧漢來無窮碣石依稀望中小天臺不斷連山繞煙波明滅散羣鷗雲水空靑浮眾島扶桑漸覺明朝暾還從海底升金盆太陰滅盡淸輝發羲和穏駕波無痕有時颶母逞神武馮夷撃鼓百怪舞白浪峩峩摧雪山黑霧茫茫漲天宇三山六鰲安在哉祖龍已去劉郎來樓船不復返秦使雲帆更欲尋蓬萊雄豪千古俱淪沒惟有潮聲尙如昨從誰海上論盈消獨倚蒼山防寥廊

東平行臺十五栢

行臺臺上十五栢一一皆抱梁棟姿自應生長得元气更當培植需良期孔明廟前今在否才大空聞少陵語何如此木生中原萬牛不用可立取

送王秀才省兄歸京師

海右傳聞此亭古亭中送客豪英聚淸風入座華筵開流霞滿眼金杯舉是時霜落天宇髙岱宗南望幹雲霄況復齊川走滄海三山恍惚連六鰲山奇海壯環名邑落落髙懷感今昔琬琰難酬北海詞風雨寜如少陵筆想當促膝玆亭中飄飄逸气淩長空至今艸木生光彩名將山水傳無窮皇明文運超唐李鳴鳳髙岡鳴不已王君之府玉堂仙淸秩仍兼舉三禮難兄早擢賢良科內臺執法平不頗朅來海岱振風紀王君柰此想思何鴻鴈聯翩暫相接又是離亭動行色蕭疏荷芰颭秋波淩亂桑楡下霜葉王君王君我所奇不須懷古傷分離但願塤箎疊相應一門淸譽流無期

瑯琊行

正統六年夏五月予奉勅過諸城其地卽古瑯琊郡追念古迹湮沒而喜今之民物寧熙是皆國家深仁厚澤培養休息之所致因賦瑯琊行以紀之

秦祖瑯琊臺坡老超然臺兩臺千古兩寂寞但見參差云木山崔嵬我行正値四海升平日千里連城萬家邑烽堠花開火不驚林園麥秀雉爭集茫茫一气天無私山川民物皆欣熙三事小臣效精白九重聖主方無爲但願此景垂過億萬載天爲城郭地爲海人間無處不春臺蘇刻秦碑眞戱乃

山水圖爲趙給事賦

黃門給事好事者一幅江山誰爲寫雲霧波濤滿眼生坐覺襟懷自瀟灑衡廬倚疊岷峨髙洞庭彭蠡洲渚交又疑雪消蜀水來黃牛白馬增春濤細防淸濁分天地地脈山形宛相際良工妙奪造化工白浪靑林走雲气緣江細路古木齊耳畔似聞幽鳥啼倚岸扁舟久將濟入云茅屋誰同棲江艸山花不知數采芳未是良辰暮英靈不聞澗谷歌仁智自諳水山趣憶我昔遊天下時防渉險阻探淸奇何如此圖不出戶勝槪一覽無所遺

送趙大參之浙江

浙右新參拜天寵趙君籍籍聲名重曉辭仙仗出都門驊驑塞道香塵擁交遊送別情何多離筵正値東風和山光入坐水侵席柳條弄色花滿柯花前罷酒官橋逺潞水開防驛程轉九重金闕尙馳情千里吳山行在眼吳山自昔稱繁華居民比屋過萬家西湖煙淨拭明鏡海門潮起翻銀沙復有孤山號淸境淸溪淺露疏梅影處士不作封禪書節與孤山共髙聳大藩形勝甲南東好山不盡湖江重薇垣軒豁挹淸气使符出入宣皇風皇風正是全勝日聖明側席求賢急方期禮樂過百王直使仁恩涵八極趙君好體軒堯心嘉禾莫使蟊蠧侵旬宣他日有成績策勛還作商家霖

送盧知縣致仕歸金華

髙秋九月都門道冠蓋光輝耀晴昊離筵觴酌送者誰花縣郎官乞身早郎官自是靑雲姿飛騰況值明盛時著書東閣見才俊之官南國憐英奇英奇未了哦松興鶚薦陞官播佳政單父橫琴今幾年故里懸車想三逕三逕乃在金華阿金華山水名且多繞戶淸溪潄寒玉當秀嶺橫煙蘿到家盡得溪山趣交友過從樂相語爲言壯仕老歸來此是天恩最深處

題羅侍禦仙舟出峽圖

禦史新圖妙難比畫船秋泛瞿塘水瞿塘水束三峽深兩岸削鐡虛無裏虛無難辧峯頂髙白雲林壑生虛濤陽臺何處笑荒幻陣圖回首思雄豪雄豪一去幾千載壯志何須增感慨自知豸角邪可觸不爲聲淚空灑東行更飽湖海觀繡衣不日朝金鑾覽君此畫動淸興扁舟便欲相追攀

題羅禦史驄馬行春圖

靑驄蹀躞長風起蜀道南來八千里攬轡不覺羣山髙釼閣峩眉平若水行邊正値韶光濃千巖萬壑花爭紅晴霄麗日照旌節芳郊艸軟揺玲瓏三川玉斧巡將徧父老懽傳喜相見瘴厲都從淑气消陰寒總逐陽春變陽春本自天上來行春此日何壯哉還從畫圖識神駿廻鞭卻上黃金臺

張忠定公祠

乖崖自是奇人物兩廻走馬定西蜀才驚錦水雲飛揚坐見雪山峯突兀龍劍破匣揺寒芒斬艾荊芥驅天狼父老但知歌舞樂黎庶不覺科徵忙鐡心一念眞能止侍女三年猶處子乃知金石誠可通遂使西人信如此功成拂袖歸幾年年深惠化猶相傳蛟龍上天風雨急聲名垂世日月懸至今西人感公徳牲醑年年進公室廻頭卻笑鄙猥徒身名泯泯無遺迹

寄題廣漢張魏公讀書巖

廣漢之山甲西蜀聞有石巖在山麓想當英傑未遇時擕書獨向巖間讀巖間日月閒且長逺從虞夏窺黃唐幽探造化鬼神變明察典禮人道常古書徧讀飽經濟一朝適與風雲際社稷頻將赤手扶砥柱不逐洪波逝金輪騰踔乾與坤防防九宇皆兵氛要除和議正人極誓迎北轍歸中原其如防口增萋斐一斥南荒垂二紀容光𨿽荷天開明孤忠竟與時已矣俯仰於今幾萬秋名將江漢無停流思公招公公不起遙想寒巖添我愁

西蜀歌

天險不可升地險猶可登西蜀之山盤亙大地幾萬里層巒疊嶂危峯峭壁何崚嶒西嶺峩峩太古雪巫山蒼蒼曉云白北有劍閣中天削出石門髙南有峩眉淩空夤緣鳥道窄羣山合沓險逺不可窮危梯側逕無不相連通楩楠松栢古木不知數攢巒架壑陰森蓊郁起煙霧野花澗艸亂雜難具名紛葩蒙茸齊霑天雨露熊羆虎豹猿狖相與爲羣曹幽禽怪鳥雄飛雌繞各以時鳴號蜀山艸木鳥獸之環奇也如此登髙一望但見千里百里峯巒湧翠如海濤中有長江橫界井絡域發源岷麓東注滄溟無底谷深山幽壑溪澗千萬支穿林絡石竟與岷江共聯屬蜀水行地山入云東連吳防西昆侖梁州舊是禹迹九州地誰言自古隔絕不與通中原憶我緫角年曽來到西川惟時記一不識百白頭廻想空茫然前年丹詔下田裏布衣走馬見天子擢官便作大理丞持節重到三川裏三川山水得縱觀笑睨重險輕狂瀾不爲三峽鳴墮淸淚不爲五夜鵑啼慘旅顏老讀古書破萬卷物理深深頗窺見大莫大於天無際眼中山水足驚羨慨此悠悠險隘區一分一合千古余姦雄割據奴輩爾干戈盜弄防子如獨想南陽老諸葛三顧茅廬魚水合復漢功畱二表中出師星向五丈落至今廟食錦水頭討賊忠義垂千秋下視紛紛艸竊盜名字泯沒何異狐防澌腐埋山丘只今天開明運四海爲家日岷江安流道途夷坦險阻失我作歌詞紀載混一全盛時期與江山永永傳無極

題劉都憲山水圖

誰寫新圖妙難比疊嶂連峯向天起逼人已覺爽气淸入眼渾疑暮光紫緣山細路分髙低雲林逺近何參差晴崖杲杲風日白陰壑慘慘雷雨迷沙水防茫繞山腳半空飛瀑銀河落山光水色交淸輝世外塵氛盡消豁憶我壯遊大地中名山歷覽千萬重良工巧奪眞宰意雲气恍與諸山通劉侯家在江南住正在此圖好山處開門只見金芙蓉散倚靑霄不知數侯今官已都憲臺家山尙自縈髙懷匡時未許賦歸去觀圖且喜淸風來

題鄭侍郎蓮鷺圖

髙堂忽見華山頂十丈仙花開玉井新梢出水藕橫船圓葉當空蓋欹影紛披花葉相交加緑云片片連紅霞疑是瑤池宴仙子酒酣肌理無纎瑕何處紛然下羣鷺佇立相呼復相顧六足聯拳方比翼一喙低遲還獨步銜魚仰視空外來故知兩意無嫌猜參差九鷺態度別紅蓮香裏同徘徊徘徊毛羽勝霜雪散布蒼煙幾防白渾如野鶴出塵垓廻視凡禽迥殊絕匪獨九鷺粲有光就中飲啄性亦常不比饑鳶得腐防仰首卻嚇孤鳯凰無限雕鸇與鷹隼爪觜銛利性貪忍何如此鷺純且眞不搏不擊意深穏誰哉巧奪造化工花鳥幻出丹靑中防白眞堪比君子還歌振鷺鳴西雝

題角鷹圖

疑是楚公戴角鷹寫出神气何稜稜健如熊虎一心猛快若風火六翮輕曠野秋髙艸蕭瑟百萬雄師大狝獵合圍已見三面齊翻韝似覺千里窄縱橫搏擊鳥獸羣風毛雨血何紛紛雲裏鵾尙須避艸中狐兔寧復論罷獵歸來立髙樹似聽風飈欲飛去安得眞骨殄鴟梟長見鸞鳳在雲路

畫梅歌爲朱大理題

天地有淸气鐘人亦鐘物阿誰寫出江南春彷佛湖山見佳木老榦何槎牙柔條亦森羅疏枝夭矯相交加花神幻出連空葩長風吹落天家雪萬蕊千枝曉爭白瑤臺仙子舞衣飄姑射神人佩珠結冰玉之姿孰與倫生來不受半防塵野艸閒花眞屑麄桃俗李徒紛紜物意有如此人間眞太奇庾嶺何須訪消息孤山不用尋橫枝但願江山處處結眞味共與塩鹺調六气星騎箕尾若可追編書垂譽過千世

山水圖歌爲蒲守徐孚題

誰寫雲山與煙水爽气淸風盈幅起想當觧衣盤礡時坐驅造化入筆底須防削出金芙蓉奔湍駭浪爭朝宗元气直穿古石裂懸流疑與銀河通靑林遠近不知數林內山房啟晴戶時淸似有招隠歌地偏不見采芝處我昔持節天下游東窮海岱西梁州忽見斯圖憶所歷江山淸思何悠悠河東之守好奇者特送圖來索題寫自知老大筆力防掛一漏萬語非假彊裁長句捲還時坐中尙覺畱淸颸仁知髙懷在山水賢守玩此應得之

送鄭侍郎歸省

吾聞侍郎之父禦史祖閱世如今八十五飄蕭鶴髮未龍鐘巉巖俊骨自奇古侍郎蚤嵗簮筆趨螭頭五朝出入遷擢寵渥稠往年龍勑推恩出天府前年鸞誥封秩來廬州老親榮貴重重眞罕比銀章金帶照耀鄕閭裏侍郎官署居南京思親只隔長江水今春乃上陳情歸省章報可丹誥飛下五云鄕試問此時拜恩感恩意東流之水與之誰短長便理南歸舊囊槖沙頭潮退畫舫閣京華相送盡公卿冠蓋追隨出郊郭是時正値春光明媚春气和柳條弄色流鶯歌江艸萋迷含煙競駐紫驑馬江花淩亂隨風飛拂金叵羅酒盡潮來掛徵席想到家鄕秪幾日升堂拜舞多弟昆堂前羅列兒與孫歌曲庭闈沸絲竹賔朋門巷如雲屯大啟華筵斟壽酒懽聲喜气傾前後齊言靈椿不老南山髙共願親齡與之同悠久

送安城戴勿諒歸江西

戴生大司成之侄婿經授春秋防凡例春王正月大綂明西狩獲麟筆削旣二百四十二年指掌中屬辭比事須融通謹嚴獨得昌黎老大義特造伊川翁經世之書眞大典魚魯何如尙訛舛胸中要自有權衡筆下何須苦裁剪戴生業此凡幾年一朝歸興何翩然連環屢夣老親面蘭橈便理西江船江頭載酒紛紛來送別半是靑雲之器橋門客離情艸艸何足雲英論滔滔殊未竭明維九月天宇涼洞庭木落南鴈翔丹楓耀日染霜葉白雲暎水揺秋光祖筵酒盡掛徵席千里鄕闈秪幾日升堂拜舞稱壽觴倍覺雙親喜盈溢雙親之喜將何如有子一別三年餘但得經書載子腹絕勝甘旨左右趨戴生起拜奉親志讀書須學聖賢事古來聲利等浮雲直自麟經遡洙泗

春江送別爲陳侍禦兄賦

有客有客官內臺難兄千里拏舟來典衣沽酒共歡笑狂歌放飲懷抱開燈前幾時同聚首又復怱怱各分手借問歸期何太忙答云慈母相思久交遊出祖春江邊春江楊柳含靑煙維舟蕩漾碧波裏傾觴防灔飛花前玉瓶酒盡徵帆發咫尺風濤分楚越沙上鶺鴒相背飛雲間鴻鴈分行別莫云去住難爲言誰似君家賢弟昆難弟致身位方逹難兄歸飬名何尊想到淮南春未老慈親手弄連環好稱觴正値佳節和戱防偏宜晴日皎切切丁丁母子情爲言官況淸如冰防有鸞章下霄漢褒封永作家門榮

送虞憲使考滿之京

山東憲使何昻藏鐡心古貎眉髮蒼出入四朝荷天寵操持一節飛秋霜海岱茫茫幾千里十年監部平如水只今報政趨神京僚庶追攀情不已薰風楊柳城西亭綺筵別酒傾銀瓶一舉十觴勸公飲气酣感我千古情千古之情向公道要使蒼生樂熙皞內臺黃閣正需賢此去嚴程到須早

醉吟樓歌爲劉僉憲父賦

醉吟之樓髙且雄誰其作之醉吟翁翁心豁落眞宰同作樓直欲淩蒼空危梯縹緲疊撐拄層軒洞達相開通白雲片片宿梁棟靑山隠隠當簾櫳長夏絕超爽靈風灑淸響秋蟾散影九萬里曉雪懸光一千丈四時風景佳翁來日登賞賞心苦未足呼酒滌塵想一觴一詠自風流興酣萬物良悠悠傲睨五嶽眾山小吞吐七澤三江秋有時醉倚闌干望八極便欲排風禦气仍丹丘卻思李杜文章伯只今已作神遊客舉杯且復一招之招之共飲樓頭月月光入口淸心魂唾珠灑作澄江雪澄江雪何茫茫瑤翻玉湧蛟龍翔是時翁與二子相頡頏搜括百怪神鬼蔵陶鎔萬象造化忙乃知醉吟樓不讓采石江邊亭浣花溪上莊

遇知行簡陳廣文

豈不聞北海鵬扶揺一夕起搏擊九萬程又不見渥窪駒朝飲東海水暮宿昆侖墟古來磊落奇男子變化騰驤亦如此英風激烈幹雲霄偉績軒轟冠靑史我昔年少天下游大河南北西梁州望逺將登岱嶽頂觀瀾欲泛溟渤流爾來戰藝梁園日秋月離離桂花實更隨春水到龍門一躍風濤生霹靂中間斂翼就閒居峩冠且復歌唐虞半載悠悠客京索千錢僦得城南廬城南之廬絕蕭灑開門直見南山下南山朝靑暮亦靑人情誰似山光者陳夫子儒之豪早年獨步亨衡髙雄文應不讓班馬淸詞眞可追風騷籍籍才名三十載到處菁莪秀而藹春生杖屨樂薰陶霜吼金鐘共傾駭眾人視我同眾人先生視我情何眞乃悟知音古來少伯牙獨與鐘期親先生賸注樽中綠我爲先生歌一曲老天生才旣有需豈向塵埃長碌碌一歌旣竟還復歌歌長此意將如何殘冬便須終日酩酊醉春來喜見萬里風雲多

題王司訓汶陽親舎圖

先生累葉居鄒魯禮樂詩書紹先祖夫子遺風飽已聞杏壇遺迹頻經覩一自賔興上玉京便拜除書綰絲組官在中州千里餘回首鄕關路修阻爲因甘旨缺晨昏故遣良工寫鄕土淡靄初分嶺上村輕煙乍防天邊樹洙泗防茫洄不流防岌嶪黯將雨憑軒忽若無丹靑汶水之陽見庭宇花間一鳥窺簾櫳竹裏兒童隨杖履靜聽如聞琴瑟鳴細防似覺斑斕舞先生乃是純孝人思親對此融心神錦衣有日遂榮飬壽觴更祝如大椿吾聞昔日唐忠臣大行防馬髙嶙峋白雲孤飛繞親舎望之不覺涕零巾至今香名滿人耳先生豈不追芳塵願將此圖莫輕擲子孫永作傳家珍

畱別王大尹

憶昔年少登公堂公堂開宴羅笙簧紅燭傳觴鸚鵡暖錦箋落筆蛟龍翔賢侯愛客情無已畱連夜宿重簾裏香消古鼎語未闌月滿雕梁眠未起中間契闊十年餘千里關山恨索居何意今朝復相見烹羊釃酒爲懽娯愧我馬蹄隨計吏朔風又捲河梁袂握手難忘父母邦銘心佩感賢侯義賢侯之義孰與儔冰壺玉鑑涵淸秋報政行將覲明主春花相約鳯池頭

題醉仙圖

畫圖忽見瑤池仙排風馭气今幾年弱水蓬壺恣往還滄海見說成桑田流霞之酒如長川偶來醉倒東風前長松落落芝芊綿羣仙倚側坐與眠壺旣爲之傾瓢亦爲之顚沈防不管山花妍拂防涼飈神凜然共騎黃鶴淩蒼天

贈同年

吾聞洞庭之水幾千里巨浸茫茫接南紀蛟龍夜舞風濤寒鷗鳥晴浮鏡光紫嶽陽之樓髙且雄元防北牖南祝融媧皇悞落補天石君山一防玻璃中咄此湖山兩奇絕孕秀儲精此其穴應有賢俊生乎間豈獨崧髙產英傑我昔年少天下游只今三十來神州同時射策揔豪邁翩如彩鳳翔髙丘有客昻蔵好眉宇家住巴陵幾今古已應秀气鐘湖山更覺詞華紹先祖偶騎鯨背遊赤霄赤霄仙子爭相招想當沈醉碧桃下一花吹落春江潮自爾樓神元圃側煉气飡霞學胎息一朝九轉就還丹羽化千人萬人識淸水芙蓉吐異葩蘭苕翡翠相交加珊瑚色明海底樹云錦光吐空中花紫府之名照丹籙鈞天細聽簫韶曲欣逢明聖登俊良喜遇升平調玉燭馬蹄共踏金臺春與君義气殊相親志節功名須努力賡歌願作虞廷臣

金臺春意圖爲夏進士賦

西山千仭挿天碧東海排空浪頭白山雄海壯擁神京中有金臺臨紫陌臺髙迢遞絕塵埃九天星斗羅三臺臺前一夜東風起吹得皇都花柳開花枝杲杲明朝旭柳色依依裊輕緑九衢車馬睹晴輝萬井笙歌連曙燭有客磊落丰城人寶劍出匣光芒新兩度靑雲不得意今年一舉超常倫金臺駘蕩春光好對策彤庭漏聲曉寶殿臚傳瑞气多天門榜放祥雲繞錫宴南宮春晝遲錦袍不管杯淋漓醉向和風滿歸路紫驑蹀躞爭驕嘶綺樓翠牖出云幕粉黛朱顏擁芍藥傾城人防綠衣郎意气昻昻動寥廊幸逢明聖坐垂旒聯翩彩鳯鳴髙丘成名祗向鴈塔寫放歌不作平康遊金臺春色防未已又沐天恩還故里盡將此意入丹靑期與乾坤傳不毀

送劉侍禦

靑騘曉嘶春日明銀鞍穏被珂玉鳴豸冠繡服何光榮乃是鳥臺柱史朝神京故鄕之山郁崢嶸綠溪白石蒲芽生交朋相送難爲情大捶鼉皷吹匏笙四筵列坐皆豪英髙談直使鬼膽驚醉來不覺金罍傾起舞意气殊縱橫我歌一曲送君行丈夫立志當軒轟古來多少彯華纓惟有忠義畱芳名豈無鐡靣寒亦有攬轡淸願君追取二子烱烱之精誠仰酬盛世開隆平

苦雨

涼風颯颯雨聲急出門跬步苦沾濕山城拂地雲霧深河渚交流潢潦溢田夫野婦坐嘆息園中有棗不可食況復離離禾黍垂及時不得收獲力一年百事望秋成秋成柰此滛雨積誰哉爲我誅云師宛見靑天行白日男亦欣欣女亦懽有衣有食安家室

郊遊

客居煩聒毒我腸偶騎欵段登周行西行三里渡小水北上百步臨髙岡逺近人家翳喬木依稀郵舎圍垂楊是時隴麥半漧槁南風起浪日色黃所遇林桑已空兀誰家婦女猶提筐惟南有山接嵩少雲門開闔峯低昻淸回爽气徹心目便覺塵慮都消忘回鞭窈窕歷溪谷野花野艸供幽香殻蝸垤蟻各生遂潛鱗飛鳥咸徜徉東折縈紆歷平阪縱觀大化窮毫芒乃悟羣生隠無極始知一气包鴻荒此意悠悠眞罕識令人酷憶防也狂緩轡歸來日已夕滿懷風月天茫茫

故鎭行

北山崒嵂界天碧山前古境煙霞集兩街老木風颼颼幾道寒泉聲瀝瀝溝塍繚繞禾麥稠椒林果實被道周人家門巷甚蕭灑村園水石殊淸幽西邊梵宇臨深谷俯視溪田藹新綠鐘閣風雲入壯懷佛殿金銀炫塵目斷碑蒼蘚還摩挲細看嵗月良已多趙宋金元疊興構黃童白叟爭奔波誇雄競麗猶未已衰歇幾何還又起大道由來甚坦夷何不歸斯而舎彼親朋導我村北行叢祠戶牖塗丹靑龍堂鬼物極雄怪土祠洞府何幽防還復﨑嶇歷西澗褰衣競渉波淩亂髙柳啾啾棲暮禽平蕪語飛燕嗟哉此境良亦稀遊覽未畢情依依念我昔年走天下每逢山水娯淸輝況玆故里好林壑有田可耕薪可斫待余他日重歸來擬卜山居尋舊約

西磑行

偶來與客遊山前地幽便覺人境偏路入靑林幾縈曲濃陰不斷風泠然防防淸泉來逺谷紺色寒聲瑩心目石梁急瀉跳明珠艸岸平流浸靑綠北行更欲尋泉源山門蓄霧勢吐吞兩峯秀出半空裏錦屏屹立當中尊復憇山【闕】小琳館洞戶云扄殊宛轉袖拂塵埃讀古碑茶余苦乏【闕】精飯歸來白日天未中回頭尙愛千雲峯更待秋初稍涼冷還登絕頂窺鴻蒙

峽石山行

古道黃泥沒車轂峻阪迢迢客行苦別尋細路出山椒俯瞰羣峯如累土山椒怪石何巉巖小大累累兒逐母忽驚耳畔過狂飈老木如人自掀舞陰陰空谷啼饑猿慘慘深林嘯猛虎時時一顧破羇顏秋葉秋花觧媚嫵霜林色重紅欲然露菊香寒寂無語日暮崤陵風雨來千山萬谷堆云霾回視人寰不知處恍疑馭气遊蓬萊

新安行贈王廣文

西通崤沔東洛陽澗流曲折波浪浪連峯疊巘互低昻溪橋野店遙相望函闗開豁地一方新安老樹浮髙隍山廻川合郁蒼蒼儲精孕秀不可當錢君若水愼行蔵急流勇退何徜徉韓侯擒虎智力彊髙勳亦可銘太常其餘豪傑皆昻藏弱毫未易俱談揚王喬古洞南山陽世傳鐡斧殊荒唐洪鑪烈熖徒煌煌百煉不攺纎毫鋼古來雷斧墜穹皇陰陽摶結成鋒鋩鐡斧無乃類此行胡爲末俗相驚惶我行愛此山水鄕往來屢宿芹頖堂芹頖廣文情慨慷時能取樂行華觴諸生羅列芝蘭香爭持鬥酒澆我腸醉來意气何揚揚爲之放筆掃粃糠掇拾故迹百十忘頗勝燕石爲琳瑯欲行不行意徊徨明朝別思俱茫茫

寄溫縣江司訓

君住江南我江北關河千里萬里隔一朝振翮起翺翔同逐春風遊紫陌是時英俊天下來南宮角藝何壯哉豈意主司濫收采繆將寸木升崇臺君持木鐸向溫邑曾問士風觧愁寂我亦拜恩歸讀書卻抵滎陽問家室滎陽溫邑隔大河相尋一葦曾經過嚴親今嵗官河內往來擾擾如奔波愛君特達好心事一回相見一歡恣夏館淸談移晝陰秋齋共宿發幽思有時酌我金屈巵我還答以二鳥詩醉來意气覺奔放生平肝膽何崛奇近日分攜隔風雨羇懷落落向誰語行將跨馬過君家寄聲爲釀新秋黍

送蕭都憲歸盤窩歌【並序】

盤窩者都憲蕭君所營別墅之地名也蕭君江西龍泉人其所居裏曰南園去南園十餘里有山水林木峭列廻環蓊郁其間人以其地僻遠而莫之顧蕭君自登進士爲僉憲時以省祭歸鄕裏因遊其地登髙而望入溪而步俯仰四顧知其勝絕可爲退休之所乃命童僕芟其艸萊而佳樹列防其壅滯而泉流淸則山若增而髙地若辟而廣水若積而深而凡雲光霞彩嘉花美木千狀萬態獻秀爭奇於前觀玩之久意若忘歸蕭君以古有盤谷以斯地較之未知其爲孰勝因名之曰盤窩乃結茅以避風雨遂記其事而目爲十景詩以詠之今年冬蕭君以病得賜告之恩將南歸尋所謂盤窩者朝之大夫咸爲詩歌以贈之餘亦賦蕭都憲歸盤窩歌以送其行雲

古揚州之域今大江之西名山名水相望其間罕與之齊龍泉乃在山水最佳處盤窩直與盤谷爭勝足以成幽棲吾友蕭君生其邑鐘秀精英抱髙識神駿早掣飛電蹤大鵬快展扶揺翼天上迢迢十二樓鳴佩早與羣仙遊東俯扶桑枝西瞰昆侖丘珊瑚文彩滄瀛流吳鉤光射瀚海頭聲譽喧喧鬢未攺賜歸倍覺天恩大蕭蕭行李出都城漠漠雲帆掛淮海長江西上知幾程家山次第來相迎盤窩林嶺秀盤窩水石淸東潭西障疊隠見馬山龍洞相紆縈離口橫波秋色冷朝帽之峯露髙頂平林歸翼晚來稀逺浦漁舟歌韻迥云陂春牧散無邊髙野秋禾成萬井盤窩之景何其多蕭君柰此盤窩何或時采其山或來釣其波松根茯苓自可斸而煮松花崖蜜亦可調而和山間茅屋極蕭灑嵐靄氤氳淸水瀉靜時翫易窺見天地心閒日彈琴並與親朋話盤窩之樂難具陳應知道捲堪怡神但恐勿樂有喜鶴書飛來自天上東山謝老未許獨樂忘生民

敬軒文集卷三

欽定四庫全書

敬軒文集卷四

明薛瑄撰

絕句

銅雀臺

銅雀臺髙春日明春風無限綺羅情笙歌莫向西陵奏松栢蕭蕭起暮聲

春日卽事

一夜東風柳穗柔曉來紅日在簾鉤少年兩兩鳴鞭過惟見香塵撲馬頭

舟中雜興柬韓克和劉自牧王尙文宋廣文十八首

公等文章班馬儔偶來聨步上瀛洲天防又許歸鄕裏同泛南風五月舟

天上同霑雨露多扁舟又喜泛滄波防防鳥背夕陽暮千里月明聞棹歌

霄漢銀河接潞河諸公同此沐恩波於今又遂歸寧願漸近家山喜气多

萬家城郭通州市十里帆檣潞水船淸曉登艫望京國鳯凰樓閣五云邊

波光到底見星辰中夜行舟月色新睡覺水村雞已唱雲帆淸曉過天津

細艸防茫間渚沙煙林杳靄暗漁家舟行不辧東西處但倚危檣看月華

舟行暑气正淟涊岸上行人方欝蒸安得長風來萬里頓令煩濁片時醒

天髙云影層層出野曠河流曲曲長百丈牽風晴裊裊櫓聲搖月夜茫茫

兩堤艸色緑無際五月艸虫聲已淸自是天機能動物舟中聞此倍多情

堤上閒遊眼界寛靑天不盡地漫漫此心便覺無拘礙誰信人間行路難

天開水面平鋪月風湧潮頭倒捲沙舟過前村迷逺近一堤楊柳數聲鴉

夾堤楊柳緑依依傍水人家籬落稀小婦攜籃賣蒲筍得錢含笑入荊扉

水畔人家舟作屋飄飄身世長兒孫幾回睡足蘆花月又引帆檣過別村

參透詩禪漸息機掀髯覓句句還遲櫓聲驚覺船夢遙見靑天一鳥飛

才罷沿流又遡流關河不盡興悠悠書生別有胸中略閒防橫江萬斛舟

千年宇宙混輿圖萬里江河接舳艫澤國晚來飛鳥盡海風吹月上天衢

蘆葉靑靑潮水平吳儂揺櫓唱歌聲歌聲櫓韻隨潮去背立江風無限情

江北江南一水通往來舟楫自怱怱推篷獨坐渾無語遙見靑天日正中

酬陳廣文送萊

秋圃應知雨露多嘉蔬分送柰情何書生咬得其根味絕勝金盤薦紫駝

早度古峣關

四圍山勢欝崔嵬淸曉關門傍水開一騎秋風揚策度野花隨路送香來

由蓼子谷取防路抵鞏黃河北徙有感

此路經過已十年重來河水變桑田西風不盡登臨意又見寒鴉下夕煙

鞏洛道中

嵩髙雲气晚嵯峨淸洛西風咽急波水色山光渾似舊宋家陵墓夕陽多

王弼墓

四聖千年道久湮誰從羲畫見天眞先生埋骨邙山後猶有虛誤世人

宿白馬寺人家

白馬駝經事已空斷碑殘剎見遺蹤蕭蕭茅屋秋風裏一夜雨聲鄕思濃

函谷關

嬴秦烈熖掩全齊誰遣君侯更向西關上月明關下路英雄千古怨晨雞

登平陸城樓四首

獨倚危樓日向西洪河風起浪髙低中條北去無多路回首鄕關路不迷

斷岸奔流萬里風疏林黃葉九秋中畫闌干外斜陽暮並作離愁一段濃

客愁偏向九秋多況復登樓望濁河相去農才咫尺苦無一葦暫從過

中條秋色滿山城一上危樓感慨生天外黃流來滚滚扁舟端擬駕長鯨

興讓裏

岐陽日色正輝輝才被餘光便息機卻把爭田爲棄土頓令江漢總思歸

山水小景四首

湖水茫茫浪拍天春風湖上有人煙小樓半在花林內簾捲靑山看釣船

石上長松落午陰有人松下鼓瑤琴南風過處渾無迹秪見千山萬水深

老樹蒼崖滿目秋水明沙淨晚煙收如何萬里長江內只見斯人泛一舟

兩崖雪罷樹無風泛泛扁舟水月空疑是山陰尋戴老此時淸興正無窮

七夕三首

絕憐天上有佳期汾水西風獨夜時望斷銀河仙路逺鵲橋不見度星旗

身世浮雲無定迹客中二十四回秋故鄕此夕逢佳節閒看星河徹夜流

三處三年逢七夕鄢陵京索晉河汾人生是處堪行樂領取淸風對酒樽

畱別諸友八首

畱連冉冉已過夏離別怱怱又値秋酒盡玉壺歌舞散月明千里照汾流

多情累月重畱連惆悵西風送別筵咫尺江山暫分手及歸應在早花前

緑樹秋風起夕涼離筵歌舞斷人腸欲知別後相思切明月關山滿路霜

樓頭鐘盡曉風淸南陌殷勤送我行十里汾流兩岸月祗應總是別離情

汾水西風生夕波離筵忍聴唱驪歌男兒不灑相思淚翠袖紅裙柰若何

離鸞別鶴不須愁暫向中州訪舊遊待我明年二三月看花同上禹門樓

扁舟淸曉渡汾河露艸風蘆兩岸多卻望髙城雲霧盡好山一帯列靑蛾

錦瑟銀箏酒半酣離情幾許舊曽諳卻憐後夜相思處三晉山髙月正南

秋日過洛陽

洛陽城西今又來颯颯秋風吹客懷禾黍荊榛蛩韻切昔人曽此起樓臺

中秋對月遣興

涼露滿天秋气淸月光先到客邊明舉杯對影深相屬只有姮娥不世情

元夕寄故鄕諸友八首

故鄕千里隔關河好景年年客裏過又見元宵春一度紅燈幾防月明多

鄕人新自故鄕來千里魚書手自開聞道家山風景好玉笙吹月共徘徊

寂寂閒門掩月華春街兒女任諠嘩窻前坐久銀燈燼首首詩成只憶家

莫道他鄕勝故鄕思歸一日九廻腸元宵忽共鄕人語爲寫新詩寄上庠

思鄕無日不關情況復春燈對月明欲作家書附回使歸心先過洛陽城

舊說歸期已失期更逢佳節倍相思交親若問今何似客裏春來困酒巵

中州何事重畱連憶別諸公已半年遲我河汾看春色百花深處酒如泉

回首鄕關入夣頻馬蹄踏盡幾年春客中膽气崢嶸甚肯把明珠漫贈人

題毋處士畫梅竹二首

疑是孤山處士家暗香浮動月初斜千紅萬紫𨿽無數獨領春魁是此花

湘江兩岸鷓鴣啼翠袖天寒日又西可是無人伴幽獨紛紛桃李下成蹊

行黃河岸上

蒼崖千仭俯黃流滚滚波聲大地浮惆悵靈槎無復見壯懷祗擬付神遊

看楊花戱作

紛紛拂拂雪花香旋逐回風過粉墻坐困緑陰看未足無端春思正悠揚

題蒲守劉公梅竹二首

誰傾金醴醉仙娥綽約朱顏總已酡莫向風前吹玉笛恐驚春夢入江波

此君老矣勢猶豪新長孫枝節漸髙好似一門賢父子淸風相倚迥難招

韋廣文送醯

鼎鼐何堪欠此生銀瓶攜送滿寒淸從今肝膈添詩思肯使酸齋擅大名

過賈魯宅

長平驛是相君家不見當時富貴花只有蒼蒼喬木在至今猶宿夕陽鴉

長平

行過長平慘舊名路人猶指昔年坑不知當日將軍死地下曽無見趙兵

滎陽道中九首

老親官定覃懷後遊子南來京索時舟渡濁河髙處望太行秋碧繞天涯

前途十里卽溫城暫向村林避欝蒸野老多情能欵客呼兒旋撇甕頭淸

一年幾度過黃河霽景淸風此日多臨流滚滚興無盡直欲遙吞萬里波

河水南邊廣武山山頭簇簇故城閒徘徊不盡千年事秋艸秋花駐馬看

獨尋危阪出髙岡蔓艸荊榛古道荒谷口人家似仙館幾間茅屋防垂楊

一上河濆眼界寛秋風禾黍動秋山敖倉甬道不知處惟見孤云自往還

連村緑樹亂蟬秋禾黍離離正滿疇爲愛中州好風景揮鞭不厭往來遊

天髙地闊鳥雲飛天際涼飈動客衣萬物生成看未足滿懷淸思正防防

馬上看書意若何悠悠隨處任經過舉頭忽見南山近爽气淸輝倍覺多

次劉僉憲見寄韻四首

憶對淸陰轉午遲杯行到手欲無辭髙山流水今何處鴻鴈南來有寄詩

開緘忽見右軍書麗句淸詞愜所需何限相思動秋意蟬聲況是晚涼初

幾年持節道途間驄馬遙遙意气閒況有靑山隨處好料來詩思未應闌

憲府新成小屋居居中惟貯舊琴書希聲古道應何似一榻淸風樂自如

通鑑

千二年來治亂機只從理欲辧安危若將此鑑爲心鑑三五如何不並歸

禹門

連山忽斷禹門開中有黃流萬里來更欲登臨窮勝觀卻愁咫尺會風雷

渡口

兩崖陡起束狂瀾南去沙平勢漫長有扁舟依渡口行人莫道往來難

棧道

石巖危柱疊相承閣道縈回接杳防天上黃流來滚滚長風五月灑衣淸

明徳宮

碧瓦朱楹白晝閒金衣寶扇曉風寒摩云觀閣髙如許長對河流出斷山

宮前老栢

蒼蒼老榦鑄靑銅縷縷香毛引細風自是栽培年嵗久托根長近禹王宮

看鶴樓二首

石磴盤云到上頭髙風五月已驚秋眼空四海無纎物惟見黃河天際流

一柱巍峩勢獨尊鐡崖三面下無根偶登絕頂思前事滿目河山孰與論

水閣二首

水閣憑空結構牢蒼崖直下俯洪濤轆轤牽綆應千尺還似垂綸釣巨鰲

飛樓縹緲架黃流滚滚波聲世界浮徧倚闌干憶前事功成四載幾經秋

后土祠

一木爲橋渡斷溪山風水气冷淒淒千年古廟蒼崖下萬里河流正在西

石龕

古屋縱橫半畝餘只疑神鬼護陰虛蒼崖直上通元气防防寒泉滴露珠

靖應姜眞人庵

靖應眞人隠者流聲名往日動宸旒功成不在飛升去禹廟連云檜栢秋

題四景四首

云滿靑山水滿溪緑楊紅杏繞幽棲抱琴童子隨師去歸到橋心日未西

水心亭子四山靑亭下荷花照眼明我欲喚船楊柳岸隔溪終日不聞聲

四山木落晚江空江上茅齋爽气中立盡秋風何處客磯頭日日看飛鴻

怪來寒气襲襟裾忽向髙堂見畫圖樹老山空江似練扁舟不受旅人呼

題季札掛劍圖

心許君侯口未言歸從陵樹掛龍泉生平負諾知何限始信當時公子賢

題負薪圖

自古詩人詠伐檀山中不道負薪難到家逺近何須問行過溪橋路已寛

四皓圖

雪鬢蒼髯識者稀功成猶自昧先幾寧知後日紛紛處卻道劉侯計已非

睡熟

睡熟不知風大作到曉猶聞波浪聲起坐覓紙欲題句卻憶逺人無限情

紀先人舊遊三首

壇樹濃陰覆四墻春深好鳥囀笙簧慈親此日不同聽樂意翻成淚兩行

西壑南岡景物幽先人曽此數追遊重來不似當時興緑艸紅芳總是愁

先人最愛佳山水每對淸流翫翠防俯仰忽成今與昨防山防水淚沾衣

檢舊書得先人手迹

素帙窻前自捲舒忽防先父數行書分明筆迹如平日一字傷心一淚珠

題錢舜舉山水小景

琪樹秋風生早寒樓臺縹緲暮雲間橋頭有客長無事閒聴溪聲靜看山

觀太極圖二首

斂襟坐久此心虛靜看濂溪太極圖理在象中元不雜莫於象外用工夫

一理陰陽及五行乾坤萬物各生成莫言眞宰元無迹久向圖中露此情

春興三首

客居城市厭喧囂舉目雲林變緑條好景一年都已過何曽散步到西郊

懷抱何由一灑然勞生擾擾故相牽城南山色靑如許不到雲林又幾年

又是春風換物華靜觀芳意浩無涯寄語鶯花休悵望新詩已懶向人誇

新鄭學宮夜宿

淸飈槭槭響林柯夜宿秋堂冷簟波睡醒不禁鄕思切滿庭明月候虫多

劉廣文攜酒餞行

先人館下老門生三十年來故舊情今日相逢頭已白殷勤載酒問歸程

過盧溝河有作

烏府新承帝澤覃又持憲節按湖南盧溝橋上瞻都邑金闕連云倚翠嵐

出漢口五首

扁舟泛泛野湖平岸轉奔流近漢城滿目江山如畫裏畱題多少舊才名

萬里長江滚滚來楚山凝碧樹如苔扁舟橫渡浪花急一蓆好風何快哉

漢江南合楚江流新漲兼天雪浪浮黃鶴不來仙已去舟人猶指舊時樓

萬里滄江水自東武昌煙樹晚朦朧獨持憲節怱怱過興憶南樓夜月中

人家樓閣枕江煙江上危檣泊萬船欲問當年無故老靑山依舊水連天

出漢口至大江追憶往事有感而作

武昌城對漢陽城城下長江漫漫平二十年前曽過此煙波一望不勝情

覽嘉魚圖經

閒覽嘉魚縣地圖半爲山谷半爲湖生民計業知應薄祗賴升平雨露余

公安詠古

古砌長衢滿緑苔疏籬多傍水邊栽欲知何處懷平仲老竹荒祠風雨來

蜀江水漲如黃河江北諸山彷佛太行遣興而作

蜀江濁比大河黃江北諸山似太行誤喜中原應不逺卻聞人語是湖襄

澧州

秋日秋風澧有蘭碧峯如畫水如環荊南自古多騷思長在閒花野艸間

常徳

百里平川古朗州沅江滚滚向東流竹枝畱得唐人句一曲西風碧樹秋

武陵

萬水千山舊武陵伏波曾此向南徵只今無復壺頭險擊鼓謳歌樂太平

次同年趙侍禦阻雨韻五首

秋夜蕭蕭雨未休碧窻欹枕憶神州霜風會見淸南徼未必軺車久滯畱

天使乘驄此暫休今朝我亦到南州栢臺孤枕銀燈夜還似當年阻雨畱

瑤樹西風透客懷早秋涼雨壓塵埃行臺壁上畱佳句知是同年攬轡來

壁上畱題見好懷旋將徵袖拂塵埃浪遊不得逢知己阻雨今朝獨後來

境入桃源喜滿懷分司衙裏絕塵埃繡衣壁上題詩日正是隨車好雨來

桃源曉行

隔江煙樹曉模糊縱有丹靑畫不如且喜桃源風景好山行不厭路﨑嶇

宿界亭驛

山月娟娟滿戶庭秋虫喞喞四邊鳴一杯彊飲不成樂坐聴山童打二更

辰溪次趙子裕韻二首

盡日山行不厭遲肩輿隨處愛秋溪路回忽見江頭縣風景淸幽興不迷

辰陽已覺鴈書遲滿目雲山接五溪秋夜一杯江縣酒醒來鄕思不曾迷

益陽山行遇雨

雲林漠漠雨淒淒節節危橋曲曲溪可是靑騘行處穏滿山紅葉襯秋泥

雪中度風門嶺

肩輿千仭歷崢嶸朔雪寒云杳靄中逺近東西渾不辧只疑猶未辟鴻蒙

靖州道中溪水淸駛可愛

石淙急瀉響奔雷濺沫跳珠雪湧堆正苦荒山勞降陟且隨流水共縈廻

池邊筍生

緑錦池塘春已深池邊靑筍欲成林貪看物理添新趣不管滔滔嵗月浸

遣興

永日霜臺與眾疏相親惟有聖賢書緑云滿院蒼苔合自喜能兼吏隠居

黔陽春日雜詠六首

滿庭落葉似深秋好鳥鳴時地轉幽坐對靑山才咫尺會登絕頂望中州

風起楊花滿院飛翠屏門外送淸輝蠻中好景非吾土春燕來時客未歸

兩年三度客黔濵前是秋冬後是春新緑滿庭淸晝永好風時復送香塵

弱柳新梅防戶庭好山門外列靑屏間關幽鳥鳴春晝宛似家山把酒聴

睡起霜臺似水淸晚春風日弄新晴笑看蟢子頻頻集卻憶人家望客情

駐節黔中攺嵗華四山重疊繞天涯空庭獨坐聴鳴鳥拂面春風吹柳花

黔陽山中十首

景好寧知是異邦竹籬茅舎枕滄江吏情更有山林趣緑樹門前畫防雙

星軺玉節萬山深到處溪流足茂林雨過瘴煙淸似洗蠻荒不減壯遊心

盡日江行路不迷溝塍水滿稻秧齊參天緑樹茅茨小何處人家叫午雞

山靑雲白楚天涯駐節山中白晝遲縱是無邊淸興好知音誰與和新詩

江村地僻艸萋萋小閣閒登日欲西風景不殊云木秀只嫌中有鷓鴣啼

淸和時節似中州江繞茅堂盡日幽官況不羈情散誕坐看云影自悠悠

宦情不攺讀書情閒愛山林興致淸隨意時時寫佳句卻嫌行處有虛名

竹椽茅屋江邊靜永日惟應鳥雀飛雲白天靑山萬疊霜臺逺客正思歸

花木時光總不窮靑山疊疊水重重欲尋眞宰元無迹祗見蒼蒼一气功

艸閣南風分外涼防山面水據胡牀宦情蕭散知何益身在江湖憶帝鄕

四月望夜院中作

月照芭蕉葉上明小闌干外竹林淸一襟風露涼如洗似有新秋在戶庭

對雨遣興簡陳侍禦七首

秋雨通宵盡日鳴栢臺雙沼漲皆平緑荷裊裊欹香柄細看明珠瀉未停

曲闌干外芰荷香秋雨來時水滿塘喜與同年驄馬客水心亭上共持觴

南荒久與故人疏邂逅同年一月居共指小塘荷葉底水添秋雨欲生魚

同年持斧到南荒笑指關山滿路霜一月沅州城裏往聽風聽雨喜連牀

君恰來時我欲歸沅江秋雨正霏霏鵷班若問新消息爲說淸霜滿繡衣

緑萍如錦蓋靑池池面髙荷靜不移閒愛小亭聴雨坐恰如湘水系舟時

同年喜有繡衣人沅水相逢意气親我去君畱莫惆悵邊氓快覩曉霜新

襄陽雪中雜詠六首

扁舟南渡漢江來阻雪連朝住憲臺莫道鐡冠官況冷瓊瑤庭下已成堆

烏臺南面郡城髙城外諸山雪亂飄勝迹欲追羊叔子會從峴首踏瓊瑤

空階宻雪下無聲葉落層層蓋已平盡日防門淸似水端居誰與論詩情

堂臺髙敞四虛寒窻外蕭蕭竹萬竿一夜霜風鳴到曉散爲淸響滿人間

襄陽城外雪紛如散入江流片片虛乍有卻無迷望眼只疑神女弄明珠

少年曾讀浩然詩襄漢風流百世師今日雪中淸興好論文翻恨不同時

芭蕉

夫君本自一心空舒捲如何葉未窮自是根株通大化故教有象顯無蹤

靖州月夜雜詠五首

一節三年久在邊天威咫尺玉堦前靖州城裏淸宵月應與家山一樣圓

參差林影受風斜堅坐胡牀愛月華涼露在庭淸似水不知今夕是天涯

城外淸江城上樓滿城明月似深秋忽思昌子𨿽癡小也念阿爺尙逺遊

未有涓埃答九天漫叨官廩過年年靜思仕學多違性搔首能無愧往賢

三百年來新郡邑七千里外古蠻荒無私好是中天月布滿淸輝一樣光

夏夜聞鐘

翠帷藤簟竹方牀孤枕慵便五夜涼夣裏不知身作客忽疑鐘響是家鄕

盧溪冬夜五首

幾度官船過武溪匆匆都未有畱題今來駐節當寒夜絳燭紅鑪興不迷

曲曲淸江節節山霜臺分外朔風寒寸心祗與梅爭白頗覺蒼顏稱鐡冠

江縣蕭條嵗欲除溪山寥落野人居九重時復行寛令使者徵求忍蠧漁

夜深風雪響侵門繡被燻來睡正溫忽念中林有樵者獨慙餘暖未能分

久客霜風入緼袍壯心猶倚劍吹毛武溪溪上烏臺夜猛虎一聲山月髙

重題五友五首

竹

長日無風亦自淸疏篁況復滿秋聲幾回睡醒窻前月疑是瑤堦佩玉鳴

蘭

幾載栽培雨露深好風披拂正關心瑤琴一曲憑誰寫惟有宣尼觧此音

蓮

朝來防雨濕胭脂並倚新糚照緑池莫使香塵涴顏色深情還有正人知

梅

花正開時節已過祗畱淸影弄檐阿瀟湘千里客歸去想憶花時思更多

菊

未到髙秋有別情新叢簇簇傍階生歸心不待花重發畱與新知作眼明

董公二首

席卷三秦赤幟東力陳大義討元凶董公籌略應無敵蕭相虛當第一功

紛紛豪傑欲興劉縞素應爲第一籌何事元功盟帯礪丹書不到董公侯

又題五友五首

竹

三年烏府長瑯玕粉籜新梢次第看今日成林足風雨坐聴淸響徹云端

梅

紅白雙梅戶外橫看花看葉興俱淸今秋只恐歸期近重疊題詩寄別情

蓮

鏡裏芙蓉一色開髙荷倚醉好風來采芳誰識心如洗持贈聊同驛使梅

蘭

幾嵗南州老鐡冠霜臺底物可爲懽祗應九畹滋新種時采幽香滿把看

菊

簇簇新叢傍憲臺臺端有客日徘徊歸期若在花前發畱向新知次第開

懷沅州五友五首

竹

勁節虛心獨耐看霜臺三載伴淸懽今朝朔北遙相憶誰與蕭蕭共嵗寒

梅

正是花時逺別離綺牕應已發新枝薊南臘月霜如雪相對長吟有所思

菊

幾簇芳根徧小臺自呼童子看澆培沅江回首深如許縱有淸香亦自衰

蘭

頻除惡艸惜佳叢笑采幽香嵗嵗同一自沅江騷佩逺小闌誰倚看光風

蓮

方塘紅錦日熹防絕愛天葩照客衣幾賦新詩去雕飾相思重覺賞心違

又懷五友五首

蓮

誰識當年周茂叔愛蓮別是一般心沅州憲府花如錦回首蠻山萬疊深

菊

鐡冠不受晚風寒采得幽香靜處看幸自托根今得所栽培應有露團團

蘭

九畹曾懷楚客騷不堪沅澧去人遙多情只有當時佩別後淸香尙未消

梅

紅白沅州有二梅年年長是近春開飄廊防砌今誰惜祗有東風掃石苔

竹

栢臺淸絕愛疏莖踏影攀枝繞砌行衛水舟中風雪夜夣回疑是打窻聲

博浪沙

大眼由來視獨夫懇懷忠義報凶渠英謀已自輸曹沫只恨當時中副車

院中楊栁

去日庭中始見栽旣成林後客歸來春風擺盡輕狂絮畱得淸陰滿憲臺

敬軒文集卷四

欽定四庫全書

敬軒文集卷五

明薛瑄撰

絕句

朝回行堤上

禦溝行處早春回春水平堤不起埃桞緑蒲靑無限好客邊襟抱一時開

簡焦李羅劉四侍禦五首

緑桞紅葵滿憲臺防陪簮笏共徘徊昨朝一別長官去直到新年院裏來【末用韓句】

文明門外水悠悠妓子歸來雨打頭卻笑道人心似鐵久無飛夢到靑樓

鐵扇都門鎭日開無風車馬也塵埃雷公不吝連朝雨洗盡炎蒸一快哉

每憶淸談對數公別來無日不從容少陵自是能詩者卻笑樽中酒屢空

黃榜同年雙進士靑氊並榻兩先生四君髙論應難及別後深知鄙吝萌

讀劉靖修黃金臺詩

賢者何曾爲此來黃金空復壘髙臺先生志節超千古一曲淸風溢九垓

再懷沅州五友五首

沅陽淸气滿烏臺爲有修篁繞戶栽兩載好風明月夜新詩誰對此君裁

無端詩興逺誰添紅白雙梅倚畫檐千里中州風雪夜一淸月憶湘南

簾捲秋風繞砌花沅陽防對昔年華闗山白露三千里誰采金英泛紫霞

持贈曾同驛使梅紉香聊爾意徘徊當時九畹花應在防向光風爛漫開

薜荔闌邊緑錦池竹亭深坐晚涼時忽成逺道空勞想秀色天香發向誰

汾上春行

淸汾信馬踏春酣汀艸萋萋隴麥蔪正是暖風啼鳥日水村花塢似江南

驟寒

曉起題詩硯有冰苦寒端欲訴冥卻思持節荊南道臘月湖山艸色靑

河南將歸

我憶汾南田舎好緑槐如蓋擁髙門南園舊種雙桐樹應有孫枝到碧雲

忽憶

忽憶鞏東峯子嶺入云遙見大河流中原勝槪皆堪賦攬轡還當遂壯遊

汾河南岸看杏花二首

兩載東風看杏花汾河南岸水西斜防回駐馬憐穠艷只恐春流泛落霞

汾水南邊錦作堆連朝相報杏花開東風好景休虛擲一日湏來一百回

過壽陽用韓文公韻

徵騎雞鳴發大安山深五月尙風寒壽陽舉目孤城近東嶺金烏爛曉團

憲臺齋宿

憲臺齋宿防連宵絳燭銀鑪伴閴寥斗帳夢回更漏永只聼外冷風飄

喜雨雜詠簡院長諸公八首

聖明端拱太平時好雨當春細若絲應是栢臺添气象旋滋花桞更催詩

正是陽和溥萬方知時好雨潤羣芳趣朝共覩天顏悅應喜斯民樂泰康

霏霏朝雨潤彤庭恭逐鵷行謁聖明白玉橋邊鳴佩過禦溝春水一時生

禦溝新桞濕鵞黃佩馬朝回雨露香栢府文書春日靜相過惟覺和詩忙

栢臺春靜晝厭厭好雨如絲不捲簾最是東君能借力閒庭艸色一時添

雨過西山翠欲流蔥蔥佳气滿神州書生莫笑今霜鬢駿馬看花已償遊

聖主龍飛第一春天垂雨露萬方勻蒼生坐見躋仁壽自昔賡歌有舜臣

萬國同心奉至尊斯民重見飲衢樽欲知和气薰天地只在三春雨露恩

發通津驛三首

六月官船發潞陽水村煙樹共微茫天門忽已如天上秪見靑山一帶長

新捧天書帶紫泥又承恩防按三齊通津南下波連海渺渺風帆去似飛

五色天書出禁中儒臣將命按三東滄波南下通洙泗魚躍鳶飛總帝功

宿臨淸薇省行館

薇垣瀟灑九秋天風葉敲夜月圓有客乘驄來借宿新詩畱作賃房錢

泉林寺

日午停驂暑气収防天古木亂蟬秋絕憐好景添淸興爲冩新詩紀勝遊

夢與陳侍禦話舊

分司相見是京華風節山東向駭誇邂逅不知身是夢覺來秋兩濺紗

菊開憶去秋同官臺中共賞

去年客裏遇重陽曾與同官摘晚香今日分符行郡邑獨將逺意看秋芳

嘉祥分司元宵

行臺北面是蒼山古栢風生分外寒又值元宵春一度謾燒紅燭伴淸歡

鉅野道中

鉅野茫茫逺際天春風春雨淡春煙河流尙自成陳迹俯仰千年事落然

題汶上分司二小栢

霜臺對植長新枝翠葉交承雨露滋直榦總應無曲處穉年俱有棟梁姿

聞蛙有懷

春晚乘驄駐徳平古城墻外有蛙鳴卻思靑艸池塘夜三載湖南厭此聲

暮春道中見桃花尙開

馬穿新緑過園林已恨穠芳誤賞心猶有小桃花未落獨畱余艷到春深

鄒平分司雜詠二首

行臺獨坐聼鳴鳩喬木參天五月秋舉目好山靑未了應隨馬足徧東州

樹繞行廊散碧陰鶯啼小圃送淸音葵花無數開如錦解是傾陽共此心

臨淄道中

平郊漫漫樹依依人物千年總已非多少荒臺芳艸合不知何處是三歸

靑州分司橊花

石橊小蕚未開時渾似紅櫻壓翠枝照日含風千萬朶故園千里正相思

穆陵闗夜雨

萬山絕頂穆陵闗一上山樓五月寒煙樹滿川浮瞑色晚風吹雨濕闌干

膠州

防防靑螺海上山參差樓閣海天寛行臺五月不知暑秪覺侵人海气寒

棲霞見靑桃

來日紅桃尙有花靑桃如彈過棲霞無端馬首還東去直看靑山到海涯

棲霞行臺夏日

四山環繞栢臺深緑樹濃交戶外陰還似湖南持憲節坐聽山鳥弄淸音

望嶽

攬轡西來過泰安拂空靑靄掠徵鞍東還算是初冬日擬上天門次第看

萊蕪懷古

淸節誰能似範丹淸名千載重人間萊蕪縣裏停驂日坐對南山秋色寒

再詠汶上分司二小栢

一回相見一回髙夾砌行看翠葉交偉器定如房與杜相期聳壑更昻霄

魚臺分司

翠竹紅橊掩映間栢臺淸晝鳥聲閒情知物理相關處心與乾坤一樣寛

三詠汶上分司二小栢

髙標離立入檐長已有淸陰近畫堂別後又看新子結風生滿院散天香

題松鶴圖

忽驚虛室起潛蛟雲气陰森爽气飄霜雪不知防千古長年惟有鶴來巢

臨朐分司四小栢二首

解是平生獨愛材新移四栢後堂栽懸知數百年來後應有淸陰滿憲臺

四栢移來拱把餘一行分植傍階除故應雨露均培養直干爭看聳碧虛

簡黃仲芳大參三首

正統四年秋九月天官門下識君時神都第一科中客接踵靑雲愧後期

雅量每期黃淑度正人應愧薛居州斯文四海知同調且喜京華並轡遊

天衢連日踏塵埃忽聽蕭蕭夜雨來明日況逢重九節好懷應爲大參開

十二景爲衍聖公孔彥縉賦二十四首

小亭花雨

小結茅亭壘石臺繞亭時雨百花開一襟道气淸如許更挹幽香滿座來

曾過君家飲小亭醉看紅雨濕春馨別來生意應如昨長對東風閱聖經

夾道槐云

夾道槐根孔世家兩行飛蓋影欹斜要承濃渥千年防不愛秋黃八月花

數仭宮墻一路深屯云交翠落靑陰紅塵十丈知何處秪引薫風養道心

蘭階淸露

零露瀼瀼帶曉濃繞階晴霽轉光風雲仍對此琴三弄還與宣尼古調同

九畹移來徧孔家芳叢時遣石闌遮故應天意憐香潔玉露年年潤好花

桐井甘泉

千章嘉樹古梧森一窟寒泉碧甃深靜掃濃陰汲修綆淸泠長是滌塵心

樹環嘉木桐陰合井冽寒泉地脈通彩鳳九霄應有待道源千古自無窮

海棠綴錦

長笑時人愛海棠芳姿何事近宮墻自緣要識東風面任遣花神綴錦妝

緑煙初散錦霞空綽約倦人半醉中莫怪海棠顏色麗等閒紅紫盡春風

萱艸堆金

緑帶春深近北堂更看紅錦爛天香國風千古遺詩在對此應知百慮忘

自是春風造化機織成錦翠爛相依細看一種生生意眞宰無言識者稀

松皓月

拂涼籟起秋聲綺席流光皓月明卻憶鄒軻談夜气此時心迹已雙淸

畫堂松月夜虛宴坐澄心一卷書莫道畫前元有易靜中天理亦森如

竹塢涼風

半畆瑯玕出短墉暖煙輕霧碧陰重開門淨掃蒼苔坐細葉蕭蕭引好風

戴雨含煙一逕幽每從長夏數追遊濃陰深處不知暑秪覺涼風似水流

苔石疊翠

山骨移來帶蘚痕層巒疊巘勢飛翻杏花壇裏三春雨疑是巖間一片雲

气通霄漢潤通泉融結還從太古年數防靑螺雲起處散爲霖雨徧山川

花圃繁紅

暖云無力趂東風小圃芳菲一逕通若問人間眞太極便應攜手看春紅

參天喬木聖公家應愛春風滿圃花還似濓溪外艸一般生意浩無涯

古墻秀栢

曲阜城中夫子墻墻頭老栢正蒼蒼托根終古同元气未許掄材作棟梁

根蟠厚地榦參天還合宮墻不記年遙想杏壇傳道日惟應此木見三千

方沼瑞蓮

重當年太極翁曾將道筆冩淸通孔門自是傳心者還向方池看夏紅

玉井空傳太華峯何如方沼看新紅澆培更有如船藕渣滓都歸渾化中

行臺雜詠簡黃憲長曁諸憲僚二十首

行臺西接大明湖細栁新荷入畫圖海石風光今古意品題殊覺少陵孤

獨宿行臺暑气淸淸吟已覺動髙情令人苦憶黃詩伯肯許連牀聽雨聲

楊栁陰陰憲府深讀書因見聖賢心鐘期去後今千載誰復人間是賞音

獵獵風蒲水滿塘輕陰防雨芰荷香偶來乘興觀時物徐步芳洲趂晚涼

煙籠庭樹水侵階隱隱輕雲細雨來爽气已添煩暑退好懷千古一時開

緑栁紅葵滿憲臺淸渠碧沼斷塵埃城頭雨過天無際髙鳥孤云自往來

菇蒲深處水禽鳴雨過林塘晚更淸露滿碧荷看不定秪疑仙掌萬珠明

栢臺淸晝鳥聲閒影落髙梧夏日寒且喜輕陰天際斂開門咫尺見南山

水滿方塘蓋錦萍軟風髙下颺蜻蜓淸宵雨歇蛙聲急卻憶湖湘艸色靑

萬朶紅葵折錦苞新妝相倚闘妖嬈道人獨愛傾陽意並起丹心憶聖朝

行臺直北是髙城城外溪流面面淸更擬濠梁尋勝事觀魚侈有昔人情

明時叨秩意何如秪向行臺讀古書自得自歌還自樂靑天白水看鳶魚

四月行臺暑雨過方池無數長新荷貪觀物意歸來晚楊栁薰風到面多

瀟灑流年老鐡冠鬂毛𨿽白寸心丹天書重疊叨天寵驄馬長鳴宇宙寛

耿耿江湖意不忘頻年艸疏奏明光行臺夏日看時物最愛葵花向太陽

憶捧天書別九天分符頻與嵗時遷行臺防度逢佳節五月薰風入舜弦

夏雷挾雨急傾盆風色蒼蒼晚更昏淸曉行臺看雙沼新荷已沒舊波痕

泰山觸石云初起六合茫茫一雨同試聽康衢應有頌調和玉燭聖明功

繞屋葵花錦作圍畫墻墻外栁依依日長庭院逰絲靜乳燕穿簾自在飛

萬頃平湖接憲臺紅蓮如錦望中開何當與客淩飛閣更攬山川入壯懷

題趙雍畫馬三首

逸气稜稜不受覊蒼林磨癢立多時防應有待王良馭掣電追風始見奇

白面驪駒汗血幹風鬃倚樹玉蹄攢誰人爲制靑絲絡騎出橫門萬眾看

玉馬王孫已入周曾將絕藝冩驊驑謾誇有子能傳業不道東陵有故侯

讀嶧山碑【李斯篆】

六國平來四海家相君當代擅才華誰知頌徳山頭石卻與他人戒後車

重題臨胊行臺四栢二首

四栢移栽已二年重來相對意畱連時人莫比甘棠樹淺薄慙無恵化傳

憲府重來栢漸髙良材元不困蓬蒿還應老大驚人目香葉團空有鳳巢

重題膠州行臺二首

六年三按古膠東兩見葵花五月紅卻憶端陽霑賜扇曾陪鵷侶覲飛龍

畱題今是兩端陽海气仍飄五月涼卻愛名花當戶發還將逺意采幽香

四景爲李通政賦四首

石橋流水自東西緑樹連雲翠嶂低卻憶當年持憲節扁舟曾泛武陵溪

紅塵飛不到靑山宛轉橋東水閤寒立盡夕陽橋上客看山看水不知還

木落霜靑水不波野人茅屋帶巖阿幽林采得憐香潔坐對南山興最多

竹林茅屋枕江臯疊玉峯巒夾岸髙似是剡溪淸興發獨衝風雪泛輕舠

四景爲張給事題四首

云滿靑山水滿溪百花如錦艸萋萋少陵詩思知多少到處嬌鶯恰恰啼

百尺淸潭萬仭山山圍水閤下虛寒道人已自無焦火況在山光水色間

無邊艸木不禁霜只有黃花晚更香笑采黃花斟美酒南山咫尺興難忘

仙家樓觀郁嵯峨雪嶺冰溪眼底過驢背探春春信早詩情不必防橋多

齋宿雜詠十首

髙堂燈火夜相親防檢詩書憶古人自愧久持三尺法一生長保寸心春

霜竹風寒夜向深燈前讀易見天心京華又是逢長至坐憶堯夫子半吟

再入霜臺持憲節又承丹詔育菁莪只今理寺通朝籍倍覺天恩滚滚多

燈花靜夜結金虫鑪火其如樹杪風小閣有春應自省此心期與萬人同

法從追陪二十年寸心期不愧先賢士師自是庭堅軄尙憶虞廷詠勅天

馬蹄頻踏暮街塵理寺歸來月色新靜室有心空自省忘言相對是何人

金門待漏三更月玉陛趨朝五色云補衮卽非樗散質防誠長祝聖明君

迹沗鵷行第防班朝回馬上看西山雪崖冰谷淸如許咫尺煙霞未可攀

待伴未消外雪宜人偏愛竹間風齋居已自心如洗況與寒宵此景同

都城鐘鼓夜深沈棘寺燈前有客吟不是少陵耽麗句虛臺元是發淸音

題陳希夷圖

白雲回首是三峯宴坐蒼苔睡正濃人世紅塵渾斷絕野花啼鳥自春風

題枯木竹石四首

野渚春容

荒溪野渚曲流通蒼翠巑岏淑气中瀟灑一般春意思紛紛紅紫挹髙風

臨波春意

蒼玉生苔浸緑波新篁老木散枝柯徒勞人世歌招隱澹蕩東風野興多

淡靄涼生

扁舟防度泛湘波老木疎篁翠石多涼吹淡煙圖畫裏逺懷淸絕柰秋何

蕭騷霽雪

山間昨夜雪三尺曉云如拭天無痕怪得淸聲滿人世石林凍竹風翻翻

絕句三首

一室無塵靜有餘淸風頻度小虛韋編讀罷心如水閒看浮雲自捲舒

擾擾徵途二十年蕭蕭短髮賦歸田靑山緑水都如舊得失升沈事落然

早知大道心無外始覺身閒樂有餘一卷陶詩千載興悔將名利役慵疎

絕句四首

疎懶經旬不出門炎風暑气任昏昏饑餐渴飲披書卷髙臥開看白雲

憶昔曾遊海上山夏云冬雪滿徵鞍如今嬴得身無事一榻淸風白晝閒

長江風起浪如山驛路紅塵防往還三十年前回首處煙蓑依舊釣磯閒

年少爭名老可羞靑山緑水去來休是非得失何湏問已是忘機伴白鷗

汾上春日二首

道邊桃李緑陰繁花落難招萬片魂只有淸汾流不盡年年長是繞孤村

汾水春流岸岸深水村新緑滿春林殘紅已逐東風盡不道遊人負賞心

宿靑橋驛聽江聲

靑橋驛近黒龍江江上灘聲暗入髙枕才眠過夜半驚回旅夢正淙淙

艸涼樓驛

翠華西幸駐山間艸閣乘涼動喜顏何似長安歌舞地鳳樓千尺更髙寒

朝天驛

徵驂行盡褒南道又上朝天驛畔舟兩岸雲林靑未了嘉陵南去水悠悠

盆池魚

浮游南北與西束不出區區斗水中何似巨鱗居大海波涵天地浪揺風

泛川江有感

雙親未老我童年曾泛岷江六月船今日重來泛江水我衰親沒淚潸然

夏夜宿龍驛

風樹颼飅雨不休夜眠江館似深秋夢回忽見前燭驛吏催人又放舟

效竹枝歌三首

錦官城東多水樓蜀姬酒濃消客愁醉來忘卻家山道勸君莫作錦城遊

江上小樓開戶多蜀儂解唱巴渝歌淸江中夜月如晝樓頭賈客柰樂何

楊栁曨曨天欲明錦江夜雨江水生鹽船無數惡年少閒上江樓看曉晴

卻贈

有人情重贈尢多柰我中心義理何縱使盡添齊楚冨一身之外總爲他

放船

野曠天低江面平放船東下好風淸江天況值新晴霽云白山靑望眼明

江行

兩岸好山看不盡一江煙水去無窮誰人爲和滄浪曲興在空蒙杳靄中

平羗望峨眉山

峨眉畫出天邊秀靑到平羗尙未休山月半輪懷李白扁舟我亦下渝州

讀史二首

漢唐末事誰能鑑晉宋當年世所知猶有一編靑史在悠悠長使後人悲

東言來若用言難不用忠言亦等閒若信當時江統論定無戎馬到長安

除夜

又逢除夜客西川銀燭金鑪白髮前卻憶去年京邸夜朝衣新試朝天

蜀中元夕

京華西蜀兩元宵總去家山道路遙來嵗乞歸逢此夕故鄕燈火沸笙簫

成都看梨花

錦城風暖不生塵開徧梨花萬樹春吹散緑云簾盡捲廣寒宮裏有仙人

看木花

杏艷桃夭二月終好花難比木紅回頭總愧靑靑栢生怕林間一夜風

詠史

平吳四海盡爲家內苑新添萬樹花秪喜羊車遊別院不堪軹道駕牛車

戲題則天鄕

無端險惡山川气盡付當時武媚娘滛虐千年遺在至今人唾則天鄕

紀行口號

襄陽曾渡漢江水嶓冢還尋漢水源自笑苦無經濟略道途何事往來煩

自朝天驛回京

去春舟發朝天驛今夏朝天嶺上回水陸朝天行已徧朝天從此上金臺

太常許卿送菜戲簡十首

爲謝東鄰許太常嘉蔬頻送意難忘呼童帶葉連根煮咬得其中一味長

摘送園蔬露未幹虀成新味帶鹹酸防回放筯詩腸飽絕勝先生苜蓿盤

空堂養病似齋居喜送東園防種蔬喫此久無烹宰事不湏仍用逺庖防

白髮靑袍老寺丞卜居喜近太常卿故知气味多相似頻送東園菜把靑

菜出東園種種新太卿相送意何親平生自是甘淸味肉食能無愧古人

園蔬新拔帶霜濃爛煮香根放筯空誰識其中有眞味不湏苦羨紫駝峯

自笑官貧气尙豪黨姬休復論羊羔卿家能送東園菜淸味還應厭老饕

此色斯民不可有此味廟堂不可無顧我己非調爕手先生相送意何如

雅契名卿柰若何嘉蔬頻送意尢多生平味此無厭足恐似當年喫菜魔

京華交契似君稀白首相看意不違忽見名園送新菜故鄕老圃倍思歸

徐州見黃河

吾家正在龍門下流出黃河防曲長忽向徐州城外見牽情一水正思鄕

燕子樓

孀妾當時一女流猶知守節度春秋往來忘義忘仁者莫上彭城燕子樓

戲馬臺

八千兵渡大江來戲馬髙臺亦壯哉何事烏江騅不逝髙臺翻使後人哀

陵母墓

鹿走中原海起塵獨從艸昧識眞人紛紛都是人間死母死髙名萬古新

呂梁洪

長洪防折奔流急亂石兩崖還疊重被髮行遊渾不見往來舟楫自匆匆

過淮陽有感而作

武皇側席正求賢直道誰居汲黯前何事不教畱禁闥淮陽髙臥度流年

髙郵露筋廟二首

髙郵女子志何堅假宿寜論性命全甘向荒陂死蚊喙此生元不愧蒼天

囋血其如利觜何荒陂一夕死貞娥從教筋骨當年露嬴得淸名世不磨

渡江

儀眞北上念三年又上江南濟渡船淸曉登艫望京國鐘山彷佛翠云連

望南京

虎踞龍蟠入望邊鐘山瑞靄翠相連仰思聖祖開洪業定鼎宜過憶萬年

題雙鵲圖

梅竹交靑暎栢枝飛來雙鵲立多時主人翁好無彈射有喜令渠日日知

太平門

何處淸時快往還太平門外好湖山閒花野艸應無數惟有靑松最耐看

大理後庭竹林山色二首

鐘山雨過翠成堆竹裏淸風作陣來愛竹看山有眞樂髙人逺矣憶追陪

閒愛修篁靜愛山淸陰秀色座中看老來漸得悠然趣天際浮雲任往還

臨終口號

土牀羊褥紙屏風睡覺東日影紅七十六年無一事此心惟覺性天通

靑城分司暮春

漠漠楊花滿院飛重來又見一春歸去年記得停驂日正月庭前雪作圍

題松竹梅圖

翠竹靑松共白梅防枝瀟灑出塵埃長年自保風霜節不學春紅向暖開

濮州道中口號

嵗月多從馬上過勲名未立鬢先皤風霜滿面誰能識極目蒼天一放歌

舟發辰溪岸

岸腳挿江深洄潭揺石影舟行若天遊妙處心獨領

靜夜

雨滴霜臺靜燈明憲府深新詩吟謾好誰復是知音

題墨蘭二首

已見光風轉應知九畹深殷勤采香潔持慰美人心旣自充楚佩還曾入孔琴寄言采芳者雲谷莫辭深

秋夜

泠泠碧風皎皎疎簾月重門掩秋霜素練搗寒雪

荒逕

曉行荒逕中瀼瀼艸上露日出雲气一鳥空中度

夜飲李海昌宅

重門敞春夕燈燭靄餘輝醉我百壺酒畱連夜未歸

早起

雞鳴耿不寐展轉待明發童子看前猶言有殘月

早發

晨星耿孤色曉月餘淸朗舟人解纜行夢覺波聲響

野市

野市二三家柴門傍水斜溪童賣蒲筍歸路不辭賖

率成

舟過水無迹云收天本淸外物自紛擾吾心良獨明

敬軒文集卷五

欽定四庫全書

敬軒文集卷六

明薛瑄撰

律詩

送和司訓

秋色滿平陰秋聲處處砧離筵對衰艸別路繞疎林白日靑霄迥紅雲紫極深此行應得意早晚報佳音

久雨遣懷六首

客居連市井積雨竟朝昏屋漏頻移榻泥深少出門風侵座泠檐澑入宵繁賴有詩驅悶無勞問酒樽秋來常苦雨風气早生寒小鳥投林急髙鴻下食難奔流淹古道宻霧隱前山試誦停雲句中懷獨未寛連日對秋雨其如客思何泥塗寜出戶流潦欲成河生菌井防徧積苔墻角多無由訪知己遣興且吟哦泥濘不可出茅齋靜坐時懷賢尋往傳課子誦新詩近悟柔爲勝深知巧是非雨聲雜涼吹蕭颯發淸機宻雨灑如絲涼風散漫吹泥途殊汨沒茅舎久淋漓秋意心先得虫聲耳獨知田家望收獲何日靜云霓小聼雨坐燈影照孤吟誰識無邊道元同不外心客襟澄夜气檐澑滴淸音詩就無餘和悠悠思轉深

寄秉忠周司訓二首

良夜對牀宿淸晨送子行西郊雨新霽古道馬頻鳴執手別時話揮鞭獨往情相思杳難極鴻雁帶秋聲過我衡門下秋宵雨歇初繁星隨漢闕明月到虛別數寜辭酒談多不厭書今朝逺相憶陡覺鬢毛疎

謾成

客裏經年久交遊日漸新名浮眞自愧知少不生嗔大道終非外微言總是眞悠然無所競轉覺快心神

陳廣文見訪

愛客情何厚肩輿到所居樽醪攜臘蟻盤錯間春魚雅意忘年契髙懷勝日雩劇談移永晝未儗促歸途

挽江處士

處士好靜者放情丘壑間樽前流水逺外白雲閒孫子詩書熟交親禮數寛百年今已矣涼月滿柯山

盧溝橋

沙水相蕩潏晴宵飛彩虹防幹臨極浦華表撼髙風爽气西山秀祥雲北闕濃南徵從北發歸擬駐華驄

入湖南界

行盡中州地湖南境界初漸聞人語異更訝鳥音殊溪谷多栽稻池塘盡養魚山村聊借宿風月夜堂虛

應山道中

萬壑嵐光滿曉騎驄馬行茂林交擁蓋修竹送前旌到面溪風冷經心石澗淸豺狼應逺迹狐防不湏驚

晚至云夢

云夢行看近肩輿趂晚涼稻塍新穗吐蓮沼落紅香宻樹隱茅屋蕪堤系野航霜臺絕蕭灑容我得徜徉

發云夢二首

鞍馬防千里又登云夢舟天圍平野闊水入大江流笑傲傾樽蟻微茫聼棹謳往年懷七澤今日遂淸遊昔聞云夢澤今泛楚人船地逺煙迷樹湖平浪拍天南風淸憲節北斗燭龍泉頻向中宵望武昌何處邊

大江逢霽景獨酌有作

舟行逢霽景逸興杳難羣緑樹江邊影靑天水底云眾山連復斷雙艣合還分自酌樽中酒微吟到半醺

舟發城陵磯

急鼓催舟發依稀見嶽陽逺波浮島嶼眾水合岷湘竹瓦居人閤杉脾賈客房且看風景異未覺逺遊傷

辰溪曉泛五首

沅水一千里辰溪又泛舟山雲合雨暗身世與天遊己覺雞聲逺惟聞櫓韻幽所經多險渉還似解離憂湛湛江流碧層層石岸髙蠻謳催健艣瘴雨灑輕舠自朂冰霜操寜辭旦夕勞五溪山萬疊何處是龍標怪石雙崖峻秋江一道平榜人皆異語岸鳥亦殊聲洞戶編茅小蠻舟刳木輕𨿽驚風土異重喜萬方淸蒼峽防千尺天開萬古餘波穿石眼瘦舟壓水心虛歷歷瞻奇秀悠悠想化初所希觀物妙難覓邵堯夫自有煙霞分觀風任所之洞余槃瓠種江繞伏波祠秋老芙蓉樹云深薜荔絲欲知消逺思秪是詠新詩

舟發長沙四首

曉遡湘江水防風漾碧波好山隨岸逺野燒入林多往哲題詩處今予鼔棹過年來遊覽數天意遣吟哦已覺長沙北猶瞻嶽麓西天浮湘水闊樹入楚山低岸芷餘香艸叢篁染舊啼昔賢遊覽地我亦爲畱題長沙城下驛解纜發扁舟水柵千家市沙村十里洲喜逢晴霽景況值太平秋憲節叨光寵懷賢獨未休十日長沙住登舟憶少陵花飛有底急酒羙爲誰傾浩浩當年興悠悠此日名幸逢明盛世持斧故南徵

湘鄕道中

湘鄕南去路連日是山行地僻溪潭緑冬和艸樹榮野人懸稻把【山家以稻作把盡懸於架旋取煮食】古戍列旄旌異俗今如此歸當話友生

思親

二親俱久逝孤子際明時繆沗風霜任深承雨露私光榮寜及養劬育竟何爲願竭涓埃報焚黃防有期

宿湘鄕道中山亭紀懷

又是山亭宿林巒夜杳冥天臨南嶺近風入北淸開卷求心事傾壺蕩客情二親久辭世不寐想平生

沅州新正書景三首

楚南時節異正月似深春傍砌萱苖長臨池艸色新江山晴景媚庭院暖風頻坐惜梅花落題詩憶逺人頗訝沅州地新正景不同逺山靑艸瘴深院落梅風角角尋巢鳥喧喧采蕋蜂春衣初試裌和气滿簾櫳楚地春來早羣花次第開輕黃舒栁綫重碧染莓苔永日香凝篆和風酒滿杯端居叨寵渥何以答涓埃

正月十三日夜書

兩日是元夕山城已試燈謳歌連夜發蕭鼓徧街鳴人喜新風景時逢舊太平栢臺誰是伴梅月正交淸

遣興

庭幽多樂趣向歇愛晴暉緑竹生孫早紅梅結子稀賦詩新有趣讀易漸知防眼鏡何空闊看雲天際飛

曉上艸閣

通宵雷雨驟曉霽試登樓百鳥聲相和雙江漲合流寜知兾北客來按楚南州滿眼波濤急飄然欲放舟

喬口遡流往長沙

楚岫無邊翠湘流不盡淸香蘭屈子賦苦竹鷓鴣聲風景當年事雲霞萬古情沙頭舊鷗鳥誰肯與尋盟

武口守風四首

連日北風疾江濤拍岸鳴天垂平野月浪颭近船燈湖與歸心闊秋因客思淸不眠聼鼓角髙枕念王程武口叢祠下維舟防日余北風增駭浪南客念歸途水逺浮三蜀煙濃暗五湖江村秋雨裏難覓酒家壚歸思方正切北風何太狂江村平隱見湖樹逺防茫浪起魚龍伏天低鶴鸛翔貂裘思更著秋雨早生涼系舟楊桞驛風雨苦連朝逺岸煙埋樹荒村水沒橋年華身老大湖海興蕭條天意何畱滯應憐望國遙

舟中偶成

舟中如斗室坐臥覺心淸閉戶嫌風冷推篷愛日明偶思前世事因見古人情自顧知何益詩書浪得名

漢江曉泛

城下扁舟發江淸宿霧消竹村迎岸出粉蝶背人遙神女無消息明珠久寂寥鹿門看漸近滿耳颯淸飈

舟中遣悶

五日行不盡洞庭靑艸寛窮陰連旦夕宻霧隱湖山詩思𨿽難竭酒壺行復幹孤舟親愛逺何日暫爲懽

近日收書漸多戲成

元凱眞成癖收書日又多靜湏頻檢閱忙不廢吟哦得意欲誰語感懷聊自歌忘形到爾汝膠漆豈能過

武陵曉泛

今朝風日好來泛武陵溪碧水寒依岸蒼林逺防堤沙光揺野鳥人語散鳬鷖二月桃花發還應處處迷

院中遣興二首

爲客知應久池塘夏景深圓荷髙倚蓋新筍宻成林山鳥因時語陰虫應節吟乾坤知帝力自許一生心片雨過山城空階物意淸黃梅拾又落翠蘚踏還生防許催詩景無端望國情蠻方耕事少烏府但橫經

夜坐偶書

夜夜燒官燭時時讀我書鬥牛雙古劍天地一迂儒郡邑三苖外風霜兩嵗余江湖懷魏闕似覺鬢毛疎

舟中三首

來往𨿽云數應無愧此江觀書心見獨揉櫓韻聞雙岸轉山相掩湍奔石互撞裁詩淸興發晏坐啟船石底明皆見淸波淡不流防年烏府客一葉楚江舟求富知爲妄存心得自由所欣安履順未必嘆淹畱好在黔中地相畱過防年岸經冬嶺樹水宿夜灘船支枕思前事淸心憶往賢一陽看漸近吾道故應旋

黔江曉泛

五月蠻江漲官船泛泛輕波光一道白山色兩邊靑只有耽書癖都無報國能中原有家室終日望歸程

詩禮堂爲衍聖公賦

洙泗趍庭日相傳自世家三千惟有敬一語自無邪喬木參天色猗蘭繞砌花遺風從此地花雨被無涯

崇恩堂爲衍聖公賦

赤芾趍朝日彤庭錫勞時宮壼霑寵渥命服被恩私遺澤應無竭深恩勉自持髙臺書盛事行見被聲詩

題風木捲

秋色滿天地寸心將若何行雲寜返迹逝水絕回波斷織封蛛网殘篇掩蓼莪空餘東嶺樹向夕受風多

題瞻云捲

遊子久行役松楸空系情防經秋艸合長見白雲生水暎遙空淡煙迷暮壠平鶴歸華表夜滄海月虛明

人日立春

人日逢春日韶華此又新暫歸持斧客猶是讀書人別久交遊敬年深骨肉親升平占霽景愛國賦詩頻

村居

喬木荒村古歸來遂所居人情安瓦落機事識舟虛嵗晚霜橫野宵長月照書心田恐蕪沒不敢廢耘鋤

讀書

俯仰千年道常看萬卷書鬢毛兼黒白事業尙鉛朱庭雨催寒早風度月虛撫時寜浪出慨想北溟魚

中秋夜諸生持酒至二首

憲府乘驄入湖南仗斧遊異鄕饒節序故里忽中秋白月當空度明河入夜流諸生勞載酒堅坐看相酬五見中秋節湘南想北州忽看今夜月忘卻昔年愁汾水通河漢龍門近鬥牛霜鐘傳永夕髙詠未能休

示弟瑭

大屋星霜久新年雨雪頻田園知巳薄生計可忘勤喬木宜思祖雞豚莫惱鄰東堂花防樹應與嵗俱春

聞張侍禦陞大理卿復陞都禦史

聞道張公子頻年被寵光一淸廷尉法再肅栢臺霜絕足風雲闊髙門嵗月長所期崇令徳汗簡看垂芳

夏夜

肅肅涼景夕滿懷詩思生虫鳴新雨霽鐘逓晚風淸爽气浮天極鄕心對月明中州知久客歸興繞汾亭

挽吳孺人

髙節知誰似終身不二天修篁秋更緑老栢苦尢堅意切和熊處心傷斷織前賢郎今有立紫誥賁幽泉

直沽舟中

潮來兩岸平風順一防輕海濶浮雲白天低野樹靑久叨持斧客非是棄繻生岱嶽行看近秋髙試一登

按部出濟南

雨歇西門道防涼艸樹秋風雲連北極海嶽接東州聖世方全盛書生得壯遊頻年叨寵渥感激未能休

七夕宿郯城

郯子國中宿髙堂蠟炬紅滿林驚夜鵲繞砌響秋蛩逺意知誰省長吟未許同去年當此夕京國見西風

發長淸

淸曉出南郭南行喜有山入林秋霧薄到面水風寒已覺年華大還應宇宙寛防回持憲節不攺鐵爲冠

盧主事具慶堂

盧子古名族防年家大梁未爲觀國士已作奉親堂喬木侵檐宻芳花繞戶香春風長滿座永日但稱觴

登州抵福山道中二首

岡嶺髙還下荒村斷復連波濤風捲雪島嶼日生煙水坼人間境春融世外天雲霞今古異何處有神仙正是春光好重來海上行輕鷗聨影落旅雁一行鳴徐市三山棹安期萬古名只今俱泯沒惟見水雲平

潞河舟中

嵗月忽如昨三年又此來水長通禦苑山近繞金臺謬擬傳心學慙無濟世才永懷淸不寐終夕望三臺

舟中思親

三十年前事舟中忽有思老親遊宦日巴蜀泛江時靑嶂兩邊合黃猿萬樹垂只今行海岱忍自受恩私

滄州舟中

澶漫滄州北舟行逆水遲連林秋桞瘦接翅晚鴉稀原野波濤減人家生理微端居對明燭深念莫相違

病齒

病齒經時久憂煩屢攪腸吟哦良覺廢誦讀縂相妨志切風雷益心懲噬嗑剛古柔無所苦因悟養生方

賜紗

理寺承恩召宮紗被寵光紅酣升海日濃染自天香省徳知輕重裁衣稱短長章身良自愧何以報皇唐

賜扇

勑賜端陽扇雲箋五色花動揺煩暑退披拂好風斜法語眞堪畏湯銘恐未加【扇兩面細書皆聖賢訓戒之言】身心防帝力畱與子孫誇

登南坡

雨霽陟岧嶤涼風作陣飄目隨靑嶂逺心與白雲髙野艸連岡細家林百尺喬茫茫天宇內倦鳥已安巢

漢江源

巨峽自天辟峨峨嶓冡尊回環幽谷底淸淺漢江源泉古通元气根深徹後坤朝宗東去意應不廢晨昏

嘉陵泛江

湛湛嘉陵水沈沈石底明岸翻雲樹影谷響棹歌聲防冷南風細輕陰暮雨晴應難逢此景還慰逺遊情

嘉陵江雨

官舫泛嘉陵渾如一葉輕灘髙駭浪急岸闊漫流停山木無邊翠人煙防處靑棹歌髙枕聼竟日雨冥冥

雨後宿嘉陵

夜宿嘉陵岸扁舟雨不休山云迷澗壑林火射江流久坐思王事難眠動旅愁所期氛祲掃走馬上神州

嘉陵喜晴

不堪篷背雨直打到天明乍喜朝云斂俄看旭日晴林分千嶂秀山空一江淸泛泛情何極舟人急櫓聲

錦城寓館八首

寓館冨花竹書齋夏日長芭蕉紅錦秀梔子白花香樹宻寜知暑開但覺涼逺懷𨿽暫遣世慮未能忘曲逕通幽處交陰翠竹髙書齋成雅趣花圃愜遊遨石甃涵天影風林作海濤寜知城市內淸境勝江臯細雨過空庭纎纎艸色靑涼風生近戶淡靄散髙冥林外鵑聲急檐前燕語輕錦城𨿽可樂終是念歸程當戶海橊樹紛紛落綘英竹林新筍出石砌緑苔生小屋知心靜繁花覺眼明少陵今逺矣誰與論詩情偶居錦城館還似浣花堂雨過靑苔潤風來翠簟涼竹鳴瀟灑韻花送自然香淸興𨿽無盡鄕心未可忘紅芳經雨重翠竹引風多生意每如此天心柰樂何一杯吾自勸隔戶鳥當歌忽起鄕闗念條山繞大河淸晨坐書閤初日照花林宿露庭竹晴天囀野禽心無一念雜絕半塵侵道理無邊在悠然思轉深閒坐竹林內風來見籜飄輕煙晴冉冉涼气晚蕭蕭易古還宗邵書刪卻自堯莫嫌耽典籍淸景羙相調

有感五首

火發木將燬姦生理自危洞觀千古事深合一時爲往事旣如此來蹤可更追爾心徒自省吾道欲何之誰使三苖叛深勞王者師操兵諸將勇轉粟萬人疲行見投戈日還看奏凱時犬狼何足道雨露本無私錦裏南天外中原北斗邊乘軺孤節逺戀闕寸心懸鴈塞氛常淨龍沙駕已旋忠臣扶社稷快著祖生鞭庶官務割剝不念逺人窮況復羽書急時兼饋餉供探兵林莾宻轉粟水山重指日兵氛掃車書四海同禁闥知無補江山敢憚勞運糧民力困討賊將心驕圍解人饑死蠻窮縣刼燒貪官能致亂選牧望天朝

錦城館雜題十三首

竹

誰種庭前竹蕭森數十竿髙檐晴落翠虛室晝生寒韻喜風前聼陰宜月下看莫言家在逺長得報平安

橊

細葉枝枝翠嬌英朶朶紅愛看房有實不信色爲空迎夏葵爭發傾陽意略同因之思漢武花滿近郊濃

芭蕉

弱植亭亭立新枝漸漸開自能承雨露元不愧塵埃蘂艷抽紅錦陰長落翠苔新詩題滿葉秋意莫先來

木

外有奇樹木枝相交幸自少酸味何由動老饕香气頗幽馥鳥聲恆寂寥莫爲相好贈卻恐報瓊瑤

防樹

小圃髙防樹亭亭迥出云近身皮盡古到頂葉才分性直鐘元气根多托厚坤幸玆無剝削生意得長存

筍

爲是根延蔓因知筍易生破苔錐快利穿砌角崢嶸籜解龍蛇蛻梢翻翡翠翎漸應爲勁節行復上靑冥

梔子

梔子湖湘見重看在錦城花如梅蕋淡香比木犀淸防取風霜實還添藥餌名莫嫌滋味苦利益似忠誠

木犀

愛此木犀樹靑靑長近階每承朝露重長引夏風來嘉卉應難得髙人喜賸栽不知歸去日還得見花開

盆池

圓盆爲池底方石爲池鉉貯水無多子涵光亦有焉影隨庭下樹云度鏡中天好似人心靜森然萬象全

防栢

北山多古栢此地少爲奇並長庭階下雙承雨露滋貞心惟我共苦意只天知淸影尢宜夏時來一翫之

艸

宻宻庭前艸纎纎每易生細揺風葉軟防綴露華明生意知無間乾坤太有情不除思茂叔心與共欣榮

花防

臺累層層級花開種種香雨過苔色淨風動樹陰涼髙下當虛牖依稀近小堂讀書頻對此瀟灑意何長

竹徑

竹徑通書室行來宛轉深舉頭交翠葉步屣踏淸陰舊籜頻飄地新篁亂滿林好風涼不斷灑灑滌塵襟

竹下四首

翠擁如雲竹門開一逕深成林常少日接葉自多陰山鳥時聞囀風蟬忽聼吟把書閒讀處涼籟覺心淸愛此竹林僻千竿翠葉交濕衣淸露重到面好風飄旋解龍鱗籜新抽鳳尾梢逕幽仍宛轉聊此慰逍遙夜雨朝來霽閒從竹下行尙餘零露濕倍有好風生淩亂陰還厚飄蕭韻自淸獨髙君子節長結嵗寒盟積雨苔長潤生風竹自涼誰開延客逕舊作讀書堂魚躍盆池水花傳甕牖香淸心時宴坐逺意到羲皇

有悶二首

盛夏不興師如何動鼓鼙誕敷今已逺來格爾何遲火嶺安營苦炎荒轉粟疲防應霖雨降早見洗兵時五月北風多聲來撼逺柯飄蕭今已甚震蕩復如何昧昧思嘗膽紛紛謾擁戈唐時洗兵馬誰爲挽天河

遣懷

如何三月外猶未得家書爲少南來鴈因稀北上魚謾叨新使節秖想舊田廬旦夕聞消息中懷暫一舒

聞道四首

聞道徵南將長驅十萬兵天威除防貐妖宿掃攙搶路辟煙塵息城開子女迎還當布恩信長見八蠻淸大將縂雄師三苖勢已衰重圍方解日梗路漸通時荒破宜興復瘡痍在保綏安邊有長策華夏樂雍熙兵勢如破竹長驅甚建瓴已應猺種遁還見鬼方淸恩信要湏布干戈可暫停但令疆圉靜休慕簡編靑苖頑從古昔醜類近尢乖月暈城遭困蜂屯路不開王師天上降虎將日邊來一掃蠻荒靜從容奏凱回

五丁峽

巨峽二千里天開防萬年泉飛林杪雨雲合管中天一水橋頻度層崖石亂懸梁州舊禹迹繆矣五丁傳

入徐州境

春首及徐方行來道路長殘冰余積水霽雪帶連岡逺野通淮甸懸流近呂梁徵鞍行可解不日上舟航

古滕薛城

才過古滕國還瞻舊薛城分封遺壊堞列爵但虛名冉冉春煙淡悠悠野水淸望中今古意信馬獨含情

髙郵阻雪河冰

淮海連朝雪官河一夜冰虹橋千里直鯨浪兩堤平履薄應難渡舟膠不可行防湏融皎日波軟片防輕

登盂城驛樓

驛樓淸望逺漫漫野湖平雪樹迷村白沙鷗泛水明春煙浮近市午日照髙城何限船依岸危檣出杳冥

金陵官舎

宛轉通橋水依稀屋近城池塘經雨濁睥睨暎天靑檻桞回春色園禽變曉聲官居能有此聊可豁髙情

江道士涵碧軒

飛閣環流水層軒面面開虛澄涵倒影淨碧絕浮埃鏡裏閒雲度潭心爽气來道人能有此還似小蓬萊

螢

知爾最防細長因腐艸生柳邊添个个竹裏亂星星嵗月驚時序乾坤見物情莫言光耀少還是黒中明

樵雲野老

自得山中趣都忘世上名閒尋肥遁侶共作斫云行決決溪流響丁丁谷應聲偶然值漁者問答有深情

睡起偶題

睡起涼風入空庭過雨餘防竿外竹數卷案頭書欲淡心無競官閒樂自如老知安所寓不復更區區

楊尙書邀飲

好客楊司冦招邀酒屢傾四筵羅綺食滿座列豪英壺矢投何急觥觴亂不停猶言情未盡別上水心亭

送兪侍郎歸江南

官僚新寵數藻鑑舊光輝正擬承恩大俄防賜告歸徵防千里發旅鴈一行飛勿藥應添喜重來覲衮衣

將歸山西畱贈陳廣文三十韻

八月中州地秋光動客懷气淸行少昊令肅掩恢臺樹老蟬俱寂葭黃鴈正來寒流澄靜碧晚岫防崔嵬紅熟風林棗靑生雨砌苔虫聲喞切砧杵韻喧豗上下璣衡轉西南斗柄回憶從朝鳳闕便爾別金臺來往家山道畱連索水隈古情吟楚漢髙義得陳雷屢和鏗鏘韻頻傾防灩杯未窮詩酒興俄動蓼莪哀荏苒逾三載棲遲愧寸才聊爲萍水別近擬故山回秋意方如此交情每快哉應同楚地橘濫比傅巖梅晚節看松桂殊芳異艸萊故應嗤朴樕深是重奇瑰意得寜煩語心通不假媒素懷期坦率俗意絕嫌猜白璧寜容垢靑銅未可埃我行方浩蕩君意莫徘徊砥柱洪河坼金天華嶽開驛亭頻莫桞郵舎防陳荄汾水秋浮浪孤山晚作堆兒童應項領父老想樽罍原栢心先折庭梧手自栽昊天恩罔極風木意難裁未遂林烏報頻驚隴鶴催還當訪知已鳴佩覲天階

曉登沅州北山頂

嵐靄氤氳重溪行咫尺迷漸登層巘上始覺眾山低逺近天無際參差樹不齊川云平似海石磴峻如梯日出寒煙外風生碧澗倪異禽和露宿快馬度空嘶逺目回三蜀髙懷徧五溪歸朝誇勝槪沅水有新題

戱題紅白二梅花落

檐外雙梅樹庭前昨夜風新英兼舊蕊墜粉間飄紅已見苔成錦方疑色是空妝娥初防額舞女欲迷蹤雨重胭脂濕泥香瑞雪融不知何處笛並起一聲中

喜雨四十韻

天地開明運風雲各有人道回千古泰气統一元春合樂來儀鳳編詩詠瑞麟杞楠求偉器瑚璉重奇珍竊抱風霜志榮瞻日月新繆膺三鳳薛敢比八龍荀早嵗心𨿽壯中年學未醇上書希賈誼著論過嬴秦迹沗鰲頭客官爲豸角臣憶從簮白筆寜敢愧蒼旻持節南荒外懸旌北海濱防看星轉斗頻見月飛輪疾惡寜畱枉存心但有仁股肱恢漢道耳目廣虞詢沅澧時淸嵗衡巫景宴辰驕陽嗟久亢膏澤仰惟均使者應無色官曹想未循黎元疲畎畆巫覡走村鄰偪側憂羣志安榮愧此身靈幽寜可必曲謾潛陳帝徳深涵物天心逺愛民化機回頃刻沛澤匝羣倫婦子皆宜室兒童總孝親甄陶歸廣大笑語極詳諄已卜年皆有還應俗盡淳尫羸躋壽域苗獠變儒紳沴气全知歇休徵屢覺臻商羊方罷舞尺蠖防求伸魚目難容僞明珠賴倚眞積防才曠日志喜不逾旬野徧秋前緑衢防霽後塵亨丰原有數貞勝豈無因荊俗猶欽鬼黔靈早降神華風人共靡大道子能遵時譽難稱實佳章枉見申功因簣土積學比大田畇物備應知富神充不累貧詞華兼問晉風雅獨傳豳自顧心如雜相期徳在純從容江漢日行見起垂綸

寄司封李原徳三十韻

磊落靑雲士龍門憶共遊蒹葭汾水暮松桂禹宮秋架石千尋閤盤空百尺樓兩山開翠峽萬里滚黃流弱水昆侖外扶桑滄海頭山川窮壯觀物理入冥搜勝地杯同酌淸心道共謀眞傳推舜禹正學拱軻丘每苦紛紛論誰能坦坦由濓伊勞纉述閩建得尋抽自此陽光發還應爝火收劇談憐繾綣良覿展綢繆日月開皇極風雲防帝州一官陪舊侶三俊話前修待漏金門辟趨朝紫气浮方期聫彩鳳又見促鳴騶盛典旁求逺天書寵渥稠遷喬登粉署持節騁華輈火攺時頻易杓移斗屢周緘書知習坎申意見中孚理大天無外毛輕徳可儔謬推追電足深仰遡源舟一別三年久重來數日畱玉瓶攜緑蟻珠唾雜銀鉤又見逢離索那能足倡酬淸霜京邸月疎桞禁城溝逺意煩深念髙文可更求士希賢作聖道仰魯傳鄒嵗月𨿽云邁詩書敢自休論心殊未悉短札暫相投

喜雪

正統四年十一月十六日予出按所部時不雨者殆兩月矣麥𨿽出土而根苖浮露遊塵徧野土脈不能凝潤將無以爲來嵗發生之機所過居氓行商以及部屬之吏咸戚然有憂色予亦同其憂而時據鞍攬轡閔閔不忘於道途之間是月二十六日抵東昌之博平大風連日天防有陰色予意以爲將雪之徵二十九日早發博平風止云合雪遂作中途雪大作至淸平連三日夜雪乃止彌漫千里皓然一色由是民吏釋然大悅相賀以丰年之兆灼灼可驗予亦喜不能已遂賦律詩三十韻以紀其事是冬十二月朔日書

憶辭歷下日正值仲冬天衢路開晴色城闉散曉煙地連滄海外山繞岱宗前玉節知頻握鉛刀每學鐫行行周郡邑納納大坤乾戀國心如結憂民志自堅風威連月甚雨雪半冬愆細麥浮幹壤遊塵滿大田根荄思潤澤翕合望開旋行旅心相語居民慮共煎慳陰嗟甚矣生理卜終焉謬沗觀風客深期閔雨賢心揺金匼匝念切錦鞍韀悵望雲霞靜驅馳路道偏行臺時徙倚小邑重流連竟夕寒飈作侵晨凍靄懸自天來素節匝地結冰泉平野迷霜迹遙山聳白巓影窺瑤水鶴人舞桂宮仙庭栢欺寒色林花鬭曉妍八荒開瑩潔萬象失蒼肅肅氛埃歇飄飄沴气捐己應消螣重覺伏螟蝝節轉和平時占大有年功歸紫極上瑞繼靑編禾紀雙莖異云歌五色鮮鳳麟來曠邈馬出淪漣盛事宜方駕貞符足並肩腐儒叨際遇帝力荷陶埏雅頌知非職歌謡竊自傳

古人作雪詩禁用體物予詩中於桞絮梨花如銀似玉之類皆置不用亦古人之遺意歟

送王秀才

歷下山川秀髙亭古制存朱防環碧沼綺席擁金樽李杜來賓客機云列弟昆淸言鳴佩玉雅奏雜箎塤自昔稱名勝於今數大藩雲煙通海島峯嶺接天門正是霜空肅那堪葉落繁髙城連粉堞周道駐華軒良防今如此髙情可更論芝蘭爭奕煜鴻鴈各飛翻天上歸寜後還來敍作歡

曉出東平州十韻

憲節淩秋發城門逼曉開溝長流水去野曠逺風來跋馬橋頻度看山客屢回川原行未巳齊魯望悠哉漢檢天門石【漢封禪於此】秦碑海岸臺【秦刻石處】淡煙橫曲阜旭日上蓬萊遺迹懷前古觀風慰好懷衢樽湏共飲井稅不煩催每見桑麻野深期杞梓材行歌方自得前陟更崔嵬

挽徐憲使三十韻

梁園春寂寞共嘆哲人凋自是鐘神秀原應降嶽喬劬書當早嵗窮易每通宵逺念韋編絕潛觀法象昭數從環內起心向畫前超甲子開文運寅正建斗杓豹斑深積霧翼快扶揺海內時名大闗中教澤饒方看來鸛雀行復降星軺地切神仙府人瞻玉雪標旋應陪馭鶴長是綴班貂啟沃師甘尹開陳仰姒姚緝熈惟一徳誠孝每三朝龍衮登宸極離明麗逺霄周旋觀盛禮寵數冠羣僚又見橫英簜遙知格有苖霜臺俄拜命驄馬屢揚鑣路出荊門險封連晉水遙情非鷹隼擊心與鳳鸞要政簡民無擾風淸吏不驕兩邦懷舊徳千里守新條魏闕心仍結鵷行首屢翹人期黃髮在鄕有白雲飄列郡愁空劇孤魂去不招野棠還簇簇臺栢自蕭蕭丹旐飛雲逺靑山積雨消羊腸髙岌嶪馬鬛郁嶕峣客憶曾遊寺人憐舊度橋儀刑傳父老名姓到漁樵事業歸良史丰碑閼伯髙

酬李吏部韻

秪是尋章句何曾學聖賢寸心徒炯若兩鬂已蒼然泛泛應難及區區只自專妙非探月窟防有玩山泉希復勤晨誦多應懶晝眠簟涼紋似水寂帳如煙正起端烏帽俄承送錦箋騰空蛟勢矯出海蚌珠鮮述作淹羣籍吟哦盡一篇卦看修省震天悟性情幹便擬師兼艮誰勞說又茅心知我塞水智羨君圓徳業勤磨玉功名頻著鞭沈潛知理奧明炳識防先自是中情固寜教外物遷晴看野馬碧漢仰飛鳶欲識無邊道湏知不外天味深酒酌聲淡伯牙弦佳士宜紉蕙髙人獨愛蓮化機寜有息雅興自無邊寶瓚湏金飾羔裘有豹緣翺翔還接翼出入最差肩肺腑眞傾防詩書已貫穿天官畱藻鑑匠氏備杗椽防矩誠前定方圓自不愆門淸眞似水道直更如榦有千尋聳金更百鏈堅但教孤節茂嬴取大名全自愧方知學深思未可權交情殊滚滚髙論竟連連尙覺中懷劣難勝外慮牽何時除舊習但日竊陳編大意全無見防微總未研眞誠誇末學寜敢接先傳浩蕩乾坤大推遷嵗月延海波應渾渾蠡挹繆涓涓有蘊川光媚深藏寶气纒珠還寜買櫝魚得可忘筌舊業勞鑽仰新知可棄捐斯文終古在共覩日星懸

敬軒文集卷六

欽定四庫全書

敬軒文集卷七

明薛瑄撰

律詩

簡楊景端

我到城中己五日子在山間不一來應畏風寒歷冰雪想憂澗滑行莓苔石泉繞戶只自語柴門竟日因誰開姑射今朝好晴色相期握手登崔嵬

畱贈楊景端二首

千里歸來訪故人喜聞結屋澗之濱手披靑史尋髙士頭戴烏巾學隱倫樽酒細傾延好客斑衣輕舞奉慈親自慙東抹西塗手又促行珂覲紫宸

秖聞騰踏上亨衢何事中林又卜居谷口引泉看灌漑隴頭植杖勸耕鋤還同主婦供親膳更課兒童讀古書莫向家山窮此樂好將功業贊唐虞

簡孔別駕遊禹門用謝太守韻二首

別駕乘春訪勝遊禹門佳處重遲畱兩邊翠璧連天起三級銀河入海流變化豈無神異物往來應有濟川舟遙遙明徳人知否地辟天成防萬秋

雙旌曾向禹門遊別駕今來亦暫畱岸斷雲霞開翠璧天連棧閤駕黃流千金尙想波心瓠萬斛深期渡口舟如此山川元不惡可無詩句記春秋

冬至二首

九野蒼蒼閟太陰重淵脈脈動天心庖犧易有千年畫康節詩存半夜吟忽向靜中聞虩虩卻從無處見森森固知一气何曾息秪是天根辯古今

萬古天開只此時卻憐春意正如絲羣生已向無中見一气還從靜處移匝地寒風徒凜凜行天化日漸遲遲吾心欲說知何似靜裏仍含未動機

讀文山傳三首

朔气蕭森嵗向深揮戈淚動哀吟艱危已竭回天力慷慨猶存捧日心海水尋常秋月冷塞云千里暮星沈悠悠往事都如夢只有孤忠照古今

丞相聲名二百年分明往事在遺編初離故國悲禾黍再立危邦慘杜鵑大勢已傾寜畏死孤忠自許敢求全當時桃李知何限回首春風盡落然

氛祲冥冥暗海波英雄無地用干戈精忠在我當如此成敗由天柰若何渺渺蒼梧西日淡蕭蕭大地北風多睢陽錦裏皆祠廟丞相勛名共不磨

登南坡

土阜層層有萬盤偶來髙頂望人寰滿川宿麥浮靑浪一帶晴嵐列翠鬟何處雲霞迷磧石數村桑柘繞綿山唐風晉問慿誰說地濶天髙鴈影閒

春日懷劉僉憲三首

千里闗河歸故邑兩年風景憶虛庵郢中白雪知誰和防下淸琴想自諳君擁霜臺名未巳我傷風木意難堪近來防欲裁書寄春鴈其如不向南

南望中州有所思山川回首嵗華移早春京索銜杯處晚嵗崤函駐馬時月滿覃懷陪欵語霜淸河朔寄新詩舊遊一一成追憶此後相逢更有期

虛庵事業久礱磨憲府乘驄嵗月多巳見風霜淸郡邑況聞詞賦動闗河防回邂逅情如舊兩載相思意若何自古中州多勝迹擬從飛蓋盡經過

重登故鎭寺樓

重來故鎭己三秋又上招提百尺樓山繞飛甍浮翠黛岸遮逺日斷黃流回溪俯瞰玉喬木深藏曲曲丘莫謂此時窮勝槪還期汗漫九垓遊

紀先人舊遊三首

樹己成林麥滿郊春風春雨自飄蕭孤云出岫飛還逐眾鳥歸林嘯且招俯仰空驚天地在低迷深覺嵗華遙舊遊山水俱成感淚思親首屢搔

陰陰夏木繞茅廬曾是先人舊寓居梁上又來前度燕篋中空有昔年書聲音尙想當發杖履猶疑隔戶趍五內此時摧裂甚詩成滿紙淚如珠

秖願庭椿過百齡寜知奄忽便摧零舊遊山水皆悲思昔住園廬藎慘情菽水有懽成昨夢衣冠無計覩平生孫兒指防經行處淸淚如泉散漫傾

雨中簡周秉忠三首

獨抱離憂罷酒罇更看連日雨傾盆庭除汨汨深流潦幾硯層層潤積痕往事一編聊自詫永懷千古向誰論先生最是知音者咫尺何由一扣門

兩耳瀟瀟怯雨聲三更起坐到天明小濡自合通宵濕大廈何由不日成傾防只疑天漢竭奔流深恐地維傾防湏萬里淸風至盡掃云陰放曉晴

客居長日少人過況復經旬積雨多自愛前生緑艸不妨門外注銀河頑云礙日能爲沴流潦因風解起波爲問郡庠周博士此時官況定如何

贈海昌李太亨四首

客裏終天痛有餘感君相慰意難舒細論往日交情厚卻訝連年音問疎肝膽舊看如古鑑詩篇今覩勝明珠暫時相見還相別況是闗河鴈過初

我在中州君在吳防年寥落鴈書無每思謝氏登山屐長憶黃公賣酒壚忽共靑燈談肺腑細看白雪防頭顱英雄不減當時壯耿耿秋空劍气孤

古今身世共茫茫出處無端總是常才俊從來推賈誼功名未必老馮唐防看上谷秋鴻影忽對中州夜月光聖代只今登俊彥豈容江海久徜徉

中州風景正淒淸忽與交親話舊情往日襟懷常浩蕩昔年豪傑漸飄零一渠汴水涵秋碧萬仭嵩山露曉靑勝地相逢應不偶好將佳句詠耆英

簡掲克英府幕

聞道徵租日正忙暫移行幕駐僧房紅蓮泛水浮朝彩緑樹揺風引夕涼公暇不妨尋好句講時端復炷名香好將寛政安黎庶畱取功名汗簡光

雪後寄楊景端

雪白山靑北望髙相思咫尺興滔滔若人未必傷沈欝吾道何須嘆寂寥董賈文章鳴治世臯夔事業擬淸朝村居不識楊夫子懶慢何心作解嘲

讀許魯齋思親詩

洪熙元年冬十二月餘扶先人柩至覃懷宣徳元年春正月啟先母窆合祔於汾陽先塋旣卒事因檢元音讀至魯齋先生七月望日思親詩乃淒然有感澘然淚下遂次其韻得詩三首因書先生詩於前以見先賢誠孝之心溢於言表𨿽百載之下讀之猶足使人興起復書餘詩於後以見余不仁不孝不能竭力於始終視前賢大節有愧云

思卻千思與萬思音容無復見當時艸夜靜燈前教蔬圃春深膝下嬉將謂百年供色養豈期一日便生離泰山爲礪終磨滅此恨綿綿未易衰

次韻

觸目家山總是思思親況遇早春時日長每聽詩書訓風暖頻隨杖履嬉百載韶華成荏苒終天涕淚感睽離自緣孤子無誠孝不是人生有盛衰

風光滿目動哀思春艸春花似舊時堂斧已成終古恨斑斕不復往時嬉中宵秖解追前夢隔嵗猶如在逺離卻憶髙堂覽明鏡曾將華發嘆年衰

彷佛音容彷佛思衣冠出入憶當時成人未返林烏哺稚子曾騎竹馬嬉椿老暮庭風槭槭艸荒春塜雨離離固知罔極恩難報只恐終天孝易衰

曲沃道中二首

孟秋雨霽過新田緑樹人家斷復連汾澮波光晴泛日絳喬山色曉參天申生大孝畱天地裏克遺名載簡編何事齊姜墳上艸忍將芳意度流年

四圍山抱一川平新晉猶傳舊日名汾隰漲消秋色淡虒祁宮老夕陽明歌傳烏鳥空遺恨詩賦椒聊謾有情往事無端何足問且聼父老說秋成

滎陽詠古八首

京索千年能戰塵空將往事問居民山川逺近皆陳迹道路東西是要津黃屋防回思義士赤精終古有眞人拔山舉鼎知何似馬到烏江感慨頻

萬山依舊接嵩丘京索於今不斷流莊叚是非畱隧道項劉成敗有鴻溝古槐樹歷嵗時久大海寺經風雨秋更上髙原訪遺迹荒城故壘暮云稠

日迥天髙秋气淸登臨懷古倍多情山連廣武故城在路入鴻溝艸樹平甬道年深無舊迹索流嵗久只新聲興亡莫道皆如夢終古猶存楚漢名

楚漢干戈久己休尙存遺迹在中州幾灣流水風煙暮一片荒城艸樹秋力戰可堪離廣武分疆空見指鴻溝當時四百興劉計只在張良一運籌

蕭蕭涼吹動秋空千古河山一望中廣武連營秋艸碧鴻溝分壤夕陽紅石麟有甲含蒼蘚鉄馬無聲散曉風何限英豪俱冺防白雲依舊出層峯

陵谷髙低控虎牢戰聲消息水滔滔旌旗滿眼無遺迹壁壘連云只舊壕廣武西原通鞏洛萬山南面接嵩髙悠悠往事皆如此懷古登臨何太勞

滎陽景物似當時不見唐朝老畫師隧道莊姜今已矣京城太叔果何爲畱侯計用炎光振亞父身亡覇業衰多少是非成往鑑莫將遺事使人悲

岡巒回合一川平澗壑髙低繞故城千古好山寜攺色滿溪流水不停聲畱侯總得翕張術漢祖深存駕馭情更莫登髙發長嘯當時豪傑已成名

題沈令送別捲

雙鳬縹緲上靑霄令尹朝天不憚遙宻縣於今思卓茂淮南自昔想時苖玉階仗引龍旗合寶殿香浮雉扇髙鴻鴈近秋多健翮佳章早慰此心勞

西郊看刈禾二首

爲農每愛寛平地已向中州住七年莫道功名當早嵗且看禾黍熟秋天蕭蕭滿地收霜穂整整成積晚煙濁酒一壺勞僮僕素餐深恐愧前賢

西原秋气早生涼禾黍離離被隴黃獲處風煙輕捲席積來鴈鶩整分行大田已見多遺穂客廩應知足賸糧莫嘆書生親稼穡躬耕有客臥南陽

酬黃養正韻

翰苑香名乂己聞薊門秋晚又逢君孤城木落虫吟月旅館風來鴈唳云眼底江山期共賦馬頭岐路惜重分遼西不久畱才子昭代如今正右文

經王素亨舊居

野浦荒村訪舊居鳥啼花落碧虛蕪園不復栽紅藥閒館曾經看素書對酒每懷陶靖節論文長笑馬相如自從雕鶚因風去水色山光思有餘

經玉田挽待詔魯仲輝

孤樹山前兩度過懷人搔首重悲歌文章事業今如此別鶴行雲竟若何渺渺夕陽鄕樹逺萋萋芳艸旅封多人間俯仰堪惆悵不必臨流嘆逝波

都城卽事

曈曨曉日上蓬萊縹緲祥雲擁泰階旌斾風揺龍虎動簫韶聲奏鳯凰來九衢車馬香塵合萬井笙歌曙色開千古上游形勝地兩都欲賦愧非才

過苑仲仁莊居

爽气澄淸暑雨餘乘閒信馬到村居桑麻影裏元卿逕楊桞陰中靖節廬縱飲百壺賢聖酒劇談千古帝王書籬邊黃菊煩多種九日還來一訪渠

無題四首

逸思飄然賦逺遊可堪三島隔瀛州曾聞神女云侵鬢見說麻姑雪滿頭海上樓臺常似晝山中瑤艸不知秋若爲借得仙家鶴鳴佩玩九州

桂館瓊扉薜荔墻淸修獨爾意難忘已將蘭芷爲芳借更集芙蓉制錦裳洛浦佳人鳴佩玉茂陵才子詠鸞凰應湏一仙家酒散作人間雨露香

風滿珠簾月滿樓瑤臺有路可追遊香生寶鴨沈煙細露滴銀牀玉宇秋楚岫三更云渺渺藍橋千里浪悠悠花箋冩就煩靑鳥更爲殷勤到十洲

絕世靑娥二八餘仙容綽約好樓居鮫人夜織綃爲帔云女秋裁錦作裾碧海蘭苕巢翡翠瑤池淸水泛芙蕖秖應待得吹簫伴共跨飛鸞躡太虛

題舊石橋

古橋欹側岸縈回立馬臨流一愴懷鯨獸水沈沙底石蛟螭碑蒔雨中苔防幹防曲人頻倚華表千年鶴再來擾擾勞生只如此好將襟抱酒中開

宿水村二首

日暮江頭送客還寂寥淸夜不成歡連天海气當白一枕江風入夢寒雞唱逺村皆落月潮生古渡己層瀾披衣久坐待明發白石歌餘興未防

投宿江村日己昏村童還爲啟柴門壺觴欲醉黃翁酒盤饌深慙漂母飱夜雪生香蘆被暖晚煙添緑土牀溫淸宵總是滄波趣莫向人寰取次論

春日遣興

靄靄春云度女墻萋萋春艸徧芳塘園林風景非吾土庭館鶯花是異鄕野岸波紋浮鴨緑官橋桞色弄鵞黃不知多少相思意秖逐遊絲百尺長

秋日寄王嘉靖

漁陽秋色動闗河遼右天晴一鴈過白社髙人渾懶慢靑氊學士久蹉跎西風對酒砧聲切良夜調琴月影多珍重逺書勞問訊相思千里柰情何

九日次徐懷玉韻

對酒東籬自詠詩逺山晴望轉逶迆秋容淡薄黃花節風景蕭條白鴈時醉閱人寰聊縱目靜思塵事久支頥年年此日無窮意笑把茱萸欲贈誰

簡白沈呂三藩府二首

雄鎭堂堂相府深鑪煙不受曉寒侵調元縂屬經綸手下士常存吐握心嵗晚松枝畱勁節春來棠葉藹濃陰丰功防見銘鐘鼎應有淸光照古今

大鹵提封接帝居大藩公相盡名儒觀風嵗久山常靜宣徳冬來日漸舒畫省暖云浮瑞鴨雕防晴雪照金魚書生亦有扶揺翼更借剛風到碧虛

畱別文孫王宋四廣文

我客並州嵗宴時偶然相見卽相知香醪淺酌還深酌佳句朝題復暮題意气難逢今日好風流不讓古人爲嗟予走馬明朝去雪嶺冰崖有所思

早過天津【卽直沽】

煙收澤國曉天晴日出扶桑萬里明二水交流東海濶一城雄鎭朔方淸連云風送孤防逺夾岸潮隨大舶平借問關門來往客不知誰是棄繻生

七夕雨

天孫不乞人間巧故使秋云蔽月輝銀漢晚煙迷鶴馭玉霄涼雨濺仙衣更無防結看蛛綴秪想橋成有鵲飛獨立秋風倍惆悵通津何處問榰機

春日懷舊遊簡胥貢士二首

薊門春色阻關河汴野東風長緑莎正是懷人煙景暮不堪對酒雨聲多閒中謾冩淩雲賦醉裏誰聴白雪歌惟有流鶯相厚意栁溪花逕數來過

落落襟懷正黯然早春時節憶前年玉田城外花經雨藍水橋頭栁帶煙千里交遊成逺夢百年蹤迹任皇天髙山流水知音在還對東風理素弦

登資聖閣二首

梁苑淸秋白晝閒偶尋名剎扣禪關百盤飛磴身遙上千尺危闌手自攀已見神遊朝貝闕便從羽化出塵寰中天俯仰多時節颯颯天風冷佩環

化人樓閤倚晴霄大地山河極望遙秋入淮黃波浩蕩雲開嵩少影岧嶤九天沆瀣寒堪吸八牖星辰近可招十二曲闌渾倚徧一襟涼思正飄飄

鹿鳴宴二首

掲曉鄕闈日正晴大開藩府防文星繡衣弭節皆英俊章甫持衡盡老成龍管緩吹金縷細鳳笙齊逐玉杯行酒闌歸騎西風穩蟾魄秋髙萬里明

古木森森政事堂興賢開宴防金章緋衣送酒傾鸚鵡翠防吹笙引鳳凰晴日漸移珠箔影暖煙深防瑞鑪香秪知醉裏風雲濶袖拂歸鞭滿路霜

晚翠軒爲李大參賦

爲嫌紅紫競春風獨愛幽軒晚色濃霜後翠飄千个竹雪中淸藹數株松自緣品彚孤根別解與忠良勁節同畫省公餘看未足一襟淸思嵗寒中

題滄州丹室捲

道人結屋滄州裏四面防幹枕碧湍石榻生寒秋气潤柴門湧月夜濤寒鸞凰佩影空中見龍虎丹光水底蟠淸絕一塵飛不到蓬壺元只在人間

送友人下第歸山東

殘紅滿地艸萋萋把酒都門惜解攜秪擬大鵬摶碧落可應驑馬蹶霜蹄天開汶水防近日轉瀛洲岱嶽低一曲瑤琴休悵別重來雲路有丹梯

題溪山嘉趣圖

仙人騎鶴去已久猶有畫圖傳世間石林倒浸碧溪裏玉峯秀出靑雲端數椽茅屋鎭寥閴一葉扁舟常往還借問此中何所樂萬事不覊山水閒

送王上舎歸省

鳳城南陌栁依依把酒東風送客歸上舎已霑新雨露髙堂重舞舊斑衣文章濟世時應重忠孝傳家古亦稀我亦有親垂鶴髮願承天寵拜庭闈

登科後還家省侍

萬里鵬程浩蕩飛千年際遇古今稀初從天上看金榜又向人間戱防衣衛水南旋防漠漠晉山西上馬騑騑君親恩比滄溟大忠孝深期願莫違

洛水道中

古道縈回傍險行蕭蕭禾黍晚風淸無邊詩思嵩髙色不盡年光落水聲華表柱傾秋艸合龜趺碑暗雨苔生往來人世成今古一曲髙歌寄此情

狄梁公墓

邙山山下重夷猶曠世思公涕淚流荒塜一抔埋義气丰碑千古表忠謀李唐神器危還正武媚妖氛散復收更賴紫陽華衮筆姦邪聞見總包羞

陜州抵沙澗渡

重岡髙下近農北首鄕關喜气濃三晉雲山秋色裏兩河煙樹夕陽中棄繻誰識當年客操築應無舊日翁逺岸急風吹大舫令人卻憶濟川功

雨中過條山

一夜秋空結晚陰曉來衝雨歷層岑山回靈籟蕭蕭急谷轉雲濤漠漠深最厭潢流淹逺道酷憐霜菊拆秋金卻思二十年前路岷水岷山萬里心

題蘇大尹具慶捲

祿養防親志不違人生此樂似君稀階前椿樹風長靜屋背萱花露未晞百里忽傳毛義檄三春又舞老萊衣定知移孝爲忠日應有聲名達禁闈

黃河阻風遣悶

逺岸沙飛風浪渾流澌不斷下三門蛟龍凍蟄波心水舟楫寒依渡口村破悶只湏吟麗句消愁誰與貰淸樽臨流苦憶殷賢相回首傅巖煙霧昏

和經武氏舊基韻

羽衣曾此侍鑾輿觀闕今爲一廢區鸚鵡尙畱靑帝坐牝雞無復紫宸居已看大象飛寒燼又見天樞偃緑蕪惆悵當年多少事西風回首一長吁

送王別駕

十五年前是故人還家今見錦衣新麟經共仰淵源學驥足終爲鼎鼐臣逺別黃堂當晚嵗遙瞻紫禁正新春河橋分手情無限目送班生滿路塵

卜居後簡陳廣文

轉蓬天地欲何如又向中州買屋居峴首詩人王粲宅南陽豪傑孔明廬行藏秪想前賢迹事業惟存往日書賴有知音陳掌教時能相顧慰蕭疏

和劉僉憲見貽韻

明公年妙蘊經濟登車攬轡何壯哉昔遊梁苑思一見今在滎陽逢又來知音幸自遇靑眼得意便當傾玉杯明日河橋暫分手亨衢有約共徘徊

有懷王大尹汝霖

昔當賤子還家日政是賢侯赴闕時暫對離樽論出處逺從別路說相思重來只見棠陰滿一去空憐鴈影遲好在當年舊山水登臨誰與賦新詩

有懷余廣文

先生去此防經年一度歸來一惘然綺席每思畱月醉書長憶聽松眠流傳尙有關心句淸切難尋入耳弦負卻山川無限好把杯吟向晚涼天

夏夜邑學士友攜酒共話

畱連不盡意如何良夜相陪笑語多銀燭檢書勞問難玉壺攜酒費吟哦樓頭逺皷催華月天外防風落絳河坐到中宵人客散壯懷猶擊唾壺歌

袁王杜三老攜酒鱠話舊酬以詩

爲謝殷勤父老情到門相顧問歸程盤將銀鱠黃河鯉酒挈靑絲白玉瓶細話交遊非往嵗劇談閭裏異平生從今杖屨頻來往南陌東阡盡送迎

有懷魏希文

君居薊北我汾陽隱隱雲山道路長每念昔年心事好卻慙近日宦情忙一年經世詩盈紙防度懷人酒滿觴想是龍鐘應有分莫交容易鬂成霜

聞蟬

夏館秋涼客寓居忽聞簾外一蟬初己知時序相催急並覺天眞感激余楚辯吟秋蛩韻切齊箏彈月鴈行疎裁書爲報歐陽子萬響中間有太虛

秋日崤沔道中

匹馬重經舊路岐西風蕭瑟晚秋時山川閱世無今古花艸娛人有盛衰防道泉鳴幽澗石兩崖蟬響夕陽枝秪應詞客偏多感處處秋光首首詩

送馬太守之西安

玉階新拜寵恩濃皂蓋西行五馬同秦樹到關開曉色嶽連當路出奇峯好詢民隱周三輔爲播仁風答九重靑史古稱張趙迹防看勛業繼前蹤

呈王大參

千年海嶽鐘英俊獨步文章擢茂科執法烏臺畱勁節分符薇省布陽和春風隴麥行邊秀時雨棠陰到處多金鼎調元應有日丰功行見被弦歌

春郊寓目

杏花開後近淸明雨過郊原愛日晴風轉緑蕪浮曉色气催黃鳥變春聲山連少室峯巒秀地入梁園艸樹平此景眞堪供眺賞恨無知已論詩情

登溫縣城

古堞攀躋最上層煙蕪望中平大河波浪排空濁少室峯巒隔岸靑巷陌雨餘林影潤城壕風起栁花輕平生最喜登髙賦況有沽來酒滿瓶

河陽懷古

武王曾此奮天戈繼世其如出狩何兩岸緑楊遮澳水滿汀芳艸際黃河郝經墓古聲名大潘嶽花殘嵗月多遮馬堤邊重回首【遮馬堤卽唐李光弼取史思明馬處】紫金山色郁嵯峨

次陳廣文韻畱別二首

滎陽南望萬山攢【萬山滎陽山名】偶此成家計未安生意秪慿禾稼好離情惟向酒杯寛詩畱東道春將暮馬渡西河夏未殘自笑往來成底事鼎彛勛業定誰刋

千里闗河百里攢不知何日此身安秪應浩浩風雲闊倍覺茫茫宇宙寛三晉到時蠶已老二陵行處麥將殘人生離合尋常事要使髙名世不刋

晚登故鎭寺樓

危構峨峨杳靄間登臨不盡壯懷寛千年土地唐風舊一河流禹迹間鳥載夕陽歸逺樹龍攜暮雨過前山此時無限飄然思便欲因風上九關

送楊景端赴秋試至寶勝寺

有客將爲汗漫遊偶過山寺暫淹畱門開佛殿金銀麗路入禪房艸樹幽市酒飲多還覺醉風蟬響急又驚秋君行若到丹丘上爲報羣仙未白頭

秋日家山雜詠五首

八月家山覺早涼登臨懷古興何長醉鄕樂土輸王績魯國髙文老卜商漢祀汾陰遺廟在殷遷耿邑故城荒樓船簫鼔空流水一曲秋風菊又芳

孤城北望萬峯髙禹鑿龍門勢獨豪三晉山河還表裏千年人物舊風騷子安詩在名猶盛太史書成志已勞難覓醉鄕王學士秋來禾黍滿東臯

蕭蕭林壑動秋風獨上崇岡四望同九折河流皆禹迹千年疆宇總堯封龍門獻策文中子麟趾成書太史公搔首髙人今逺矣斷雲滿目送徵鴻

黯淡輕陰結逺天無邊秋色正蕭然蒼崖斷岸西風裏古剎荒祠夕照邊黃菊已隨陶令老丹砂不信葛洪仙豪華靡靡皆如此惟有騷人麗句傳

雲山西去接昆侖河水東來下禹門疏鑿但能畱勝迹浮沈誰復問眞源將軍三箭功何似教授千年道僅存獨立西風看秋色幾多心事向誰論

贈澤庠趙廣文三首

投宿山城雪打衣廣文情重啟華扉鑪開瑞獸能噴焰燈結金虫解吐輝官況不嫌如我淡交情深嘆似君稀明朝又上羊腸道回首寒云滿目飛

先生事業竟何如濩澤菁莪樂沛濡玩目豈無淸獻鶴傳家應有子昻書緗縑歳久蕓除蠧堂戶年來觀送魚握手臨岐何所祝洪淵還好探驪珠

登科輸子只三籌梁苑當年一樣秋往日已曽傾蓋語今朝何必典衣畱瓶添醁頻斟酌唾落珠璣疊唱酬咫尺闗河隔南北晉山明月下中州

夏溪書舎爲劉進士賦

髙人臨水築茅堂入牖開風面面涼芳艸滿庭交翠色露荷當檻發幽香彈琴石瀬含秋響杖策藜燈耿夜光我欲攜笻逺相訪暫從墳典話黃唐

題沈令雙桂堂

小山人去嵗悠哉移得芳叢夾戶栽緑防共隨檐影落淸香時逐防衣來年深應有連枝瑞老大寜非聳壑材總賴髙堂培養力秋風還有防花開

題沈令瞻松捲

底處知君憶所天瞻松終日涕漣漣春翻時雨情何極秋灑涼風興慨然鳥語故巢天欲曙鶴來滄海月初圓此情欲問何時盡直到蒼蒼化石年

酬師中吉見貽韻

老成名譽逺流傳忽寄新詩到客邊玉札丹砂應有訣蒼顏白髮保無愆失云病鶴翎猶健趂日芳葵色自妍莫向周南嘆畱滯丹梯依舊好攀緣

送李少府從徵

相知未久又分襟春色離情兩不禁暫解瑤琴辭汴水還衣晝錦過家林野塘日暖冰消玉官路風和栁嚲金談笑靑油有餘興鱗鴻頻爲寄佳音

和曾僉憲贈劉僉憲韻二首

乘軺早嵗赴三川按節中州又防年天啟貞符欣際遇星明執法羨超遷綱維已見當時振詩卷仍畱後世傳邂逅防回嗟又別好期勛業在淩煙

聞築烏臺一室成四圍曉色抱虛明簾櫳雨過琴書潤戶牖風來枕簟淸白筆通宵飄爽气訟庭長夏絕囂聲懸知到處畱遺愛賸有棠陰繞棟楹

題劉僉憲琴書淸處

虛庵底處貯琴書聞築幽軒傍所居竹葉分陰侵幾席松花和雨防階除調髙防尾初離匣帙古蕓香正滿防好在希聲與眞意一襟淸思迥難如

興隆寺

百尺髙臺接女墻梵王樓閣白雲鄕開北極星光近簾捲西山爽气涼逺岸風蘆秋瑟瑟滿城煙樹晚蒼蒼因知一气乾坤大並覺身心入混茫

魯齋先生覃懷書院

南北風塵洞中天開人極產英雄防年力學尊尼父萬里心傳得晦翁自信興王爲大道豈知伐國是元功當時歸老情何切爲愛西山萬玉峯

簡柴同知

手持云錦到天鄕鵷鷺亨衢共頡頏讞法十年推定國分符千里得王祥淸聲籍籍傳中土爽气飄飄接太行政暇好書還自覽新涼昨夜滿黃堂

覃懷秋曉作

樵樓月落曉鐘淸起坐南讀聖經道大豈如湖海闊義防何止羽毛輕天開陴堄鴉初散風過園林葉盡鳴便欲出城閒極目西風淸絕有髙陵

覃懷秋夕詠懷

客裏覃懷又過秋一樽相對興悠悠論材恥作千人俊投筆寜期萬里侯霜葉滿庭紅不掃月華當戶靜還畱人生志業無窮在肯學潘生嘆白頭

寄沈仲安廣文

防度相逢汴水邊好懷偏爲客畱連北夜坐銷銀燭南浦朝遊並錦韀共指黃流經朔漠獨尋廣武暗秋煙與君幸自俱年少莫寄安成內史篇

贈袁司訓

華冑遙遙代作公先生還此振儒風已從桂籍看淸譽又向芹宮識粹容狂飲尙能欺臘蟻放歌誰復感秋蓬追隨駿馬城南別笑拂吳鉤气吐虹

修武懷古二首

春過寗邑馬行遲攬轡東風眺望時淬劍池畱中散迹承防鎭駐武王師劉伶醒酒臺猶在漢獻封公冢謾遺七世同居良亦少至今人詠義夫詩

寗邑南邊穎水流勒兵周武幾經秋黃崖石古煙雲合靑口山深艸樹稠百佛謾存巖畔迹七眞無復洞中逰循良衛颯今何似猶有髙名播九州

敬軒文集卷七

欽定四庫全書

敬軒文集卷八

眀薛瑄撰

律詩

送王秀才登鄕第歸覃懷

文運天開四海淸新頒鳳詔屬賔興中州河嶽鐘神秀梁苑風雲集俊英祗見驪珠千鎰重肯同魚目一毫輕看君得意歸鄕裏何異當年晝錦榮

雪後至西郊二首

偶爾閒行出近郊新年殘臘气將交蒼茫逺道風初定寂寞平原雪半消春色漸催山色動天光渾逐水光揺乾坤滿目皆生意何必淸宵看斗杓

臘到新年才幾日四郊生意已欣然髙低雪色春融液逺近煙光水接連已覺洪鈞回大地更看白日麗中天嵗華人事皆如昨只有思親意惘然

題陳僉憲族譜二首

華胃誰如陳氏賢一門幾世住蛟川宗分眾派多遺澤家富羣書總舊編蘭玉在庭爭奕鵷鴻得路競騰騫新裁譜籍增光耀珎襲應須久逺傳

蛟川喬木緑成圍詩禮傳家古亦稀挿架牙籖充棟宇分行蘭竹秀庭闈淸門接踵防黃牓烏府連聲兩繡衣積徳由來應未己佇看譜牒旋增輝

偶坐道傍獨樹下看山

獨樹道邊淸影宻偶來閒坐已多時塵勞擾擾扵人厭山勢亭亭與客宜逺谷蒸云能變化亂峯聮碧自逶迆褰衣便欲尋幽勝只恐山靈解勒移

雨後寓目

天衢廓落放新晴郊四望平嘉樹戰風揺野緑好山經雨洗空靑兩間滚滚皆新气眾水滔滔只舊聲玉燭已調今有象萬家耕鑿荷生成

夏日簡陳廣文

靜掃書齋坐日長好風時復送淸涼焚香讀易添新趣隠幾看云憶故鄕蛻殻已聞蟬響急將鶵頻見燕飛忙索居久欲來相訪觸熱其如汗作漿

沈廣文送梨橊

八月梨橊俱已熟殷勤相送揀珎奇黃如楚國來柑橘紅似瀘戎擘荔枝磊落堆盤香並美酸甜濺齒味皆宜少陵肺渴全消釋只欠瓊瑤答所私

新鄭詠古

經行鄭國舊山川禾黍秋風駐馬看煙樹幾灣流水在荒城千載暮雲閒時門雨歇無龍鬭大隗山髙只鳥還借問當時賢相國幾多遺愛在人間

扶溝道中

古堤東去路漫漫與客聨鑣縱大觀艸木近浮梁苑闊煙霞平入楚天寛淸風細細催蟬韻爽气飄飄近馬鞍行到扶溝詢舊俗大賢千古仰髙山

畱別鄧司訓

偶過儒宮幾日畱廣文淸義若爲酬連牀夜聽蕭蕭雨聮句朝吟淅淅秋臨水乍驚新漲急看山還喜逺靑浮蟬聲驛路眀朝別回首髙城古木稠

秋日遣興簡陳廣文

西風連日雨初晴已覺新涼滿戶庭鳥相將寜見影寒蟬寂寞已無聲能文解動髙人興對酒誰同好客情賴是長沙老詞伯新詩相送小童淸

秋日王屋道中五首

﨑嶇連日太行中王屋名存縣已空濟水難尋潛地脈天壇遙見出雲峯黃花夾道開淸露紅樹漫山醉晚風處處登髙重回首客懷秋思浩無窮

路轉山廻處處迷不登絕頂卽尋溪寒泉徹底淸人目亂石盤空割馬蹄繞逕黃花猶戱蝶隔村紅樹乍聞雞無端客思匆匆甚好景其如每倦題

地辟天開有此山經行祗覺礙人寰久知元气包空外細看長松走石間有水逰魚還上下無名啼鳥尙間關髙秋不盡登臨興客況何由一日閒

盡日區區歷險艱山光時爲破愁顏一川霜葉翻紅袖幾簇煙嵐綰翠鬟佩玉聲淸秋澗急旌幢影落暮云寒時登絕頂看天地元气氤氳杳靄寛

寥落山家處處稀尋幽陟巘馬行遲滿溪紅葉沈秋水半嶺霜棉吐夕暉雨霽石田收稼了煙深松逕負薪歸詩成只恐山靈笑千仭峯頭一振衣

登中條山東頭

魏國中條此盡頭登臨暇日興悠悠兩崖勢轉黃流靜萬壑聲寒碧樹秋官舍飛甍臨逺谷琳宮細路繞層丘風光滿目皆吾逸气飄然總勝逰

戱題紅葉

自是霜根獨占先晚秋殘緑變紅鮮胭脂膩染嬋姢女金醴濃薰綽約仙入水忽驚丹伏鼎向陽還訝火生煙秋光宛似春光好揺蕩相思九月前

登中條山望大河有懷戴趙二同年

登髙遙望大河南木落天空爽气含細路微茫通沔洛亂山重疊接崤函白雲關塞新過鴈黃葉園林舊駐驂最憶韶陽同榜客往來長是縱淸談

寄襄陵丁廣文

風雪匆匆老嵗華往來三宿廣文家名香泛靄薫瑤席書燭分光照紫霞別路迥驚汾水逺離情長繞晉山斜多君鳳穴風流在擬向鵷班次第誇

送湯自新之永和令

羨君初拜九天防銅墨之官喜气新一路好山迎去馬二陵時雨浥行塵花封舊有唐風厚政績當如漢吏循我亦趨朝應有日佇看名譽逹楓宸

神州八景

瓊島春云

昨夜東風海上過玉京瑤島得春多數峯秀色分金碧滿谷祥雲絢綺羅暎日已增千古瑞隨風頻繞萬年柯祗看出岫爲霖處長濟蒼生樂泰和

太液秋波

仙家島嶼繞瀛洲一鏡波澄淡靄收影浸玉樓先得月光鋪翠簟早生秋九霄气接銀河迥萬頃風行雪浪浮自是此中涵帝澤年年長向世間流

玉泉垂虹

山澤從來一气通山頭飛瀑瀉玲瓏隨云已作千秋雨暎日還爲五色虹瑤澗金銀騰寶气碧霄珠玉濺髙風若爲剪取冰千尺一洗塵懷萬斛空

居庸疊翠

玉峯相向復相連一雨初收霽景鮮橫界曉空靑未了平浮春野翠無邊鳳城佳气通朝靄鰲海晴輝接曙煙自是古今天設險皇圖永奠億千年

盧溝曉月

一曲淸流繞帝畿宿云收盡曙光微疏星尙照離離影殘月猶涵淡淡暉霜滑石橋徵鐸響風淸沙渚塞鴻飛經行並覺塵埃盡多少淸光上客衣

薊門煙樹

石門相對一川平嘉樹依依接鳳城宻繞溪村云未斂半遮山寺雨初晴歸鴉向夕穿新緑嬌鳥啼春防落英試向髙原凝望處祗疑韋偃畫初成

金臺夕照

千年社已消沈尙有荒臺僅數尋壊埓只今生翠蘚頽垣不復貯黃金山銜落日畱殘照樹擁孤云帶夕陰駿馬無聲衰艸合冷風涼月暮虫吟

西山晴雪

皇都一夜散瑤華曉見西山霽景嘉照日凍泉封素練蹴天潮海漲銀沙晴暉近接仙人掌爽气平浮上帝家多少玉堂揮翰手此時淸興正無涯

寄舎弟瑭四首

同侍先人久宦逰先人沒世塟林丘弟修蘋藻居鄕裏兄竊功名上帝州鴻鴈影分思並宿鶺鴒聲逺念相求勉修令徳光前緒頻寄書來解我憂

先母亡時汝四春先人辭世汝成人二親恩比干坤大一气情如手足親荊樹願同珠樹好棠華期與嵗華新故鄕聞道逢艱日生計無忘早晚勤

父母生來汝與吾承家付托借良圖立身莫若親賢士防患應須逺酒徒得善便當銘肺腑敬身寜使損肌膚兄年謾長慙無徳並寫斯言列坐隅

幾載艱虞西復東正趨眀詔老親終含悲共汝辭河朔輿櫬還家托故封忽憶鴒原千里逺祗應棠萼兩枝濃願叨防祿膺天寵早得焚黃拜祖宗

送牛給事領勑命還南京三首

趨朝北闕近臣回送別南風祖席開玉佩暫辭鵷鷺侶畫船行近鳳凰臺江山爽气臨官署星斗淸光接泰階此去超遷應有日中朝屬望想重來

黃門三載北趨朝又沐天恩下九霄別思暫傾燕市酒好風宜放潞河艘家人蟢子占應近官舎燈花結未消聖代兩京宏治化好持忠謹答軒堯

南歸紫誥喜新頒送別都門擁大官鸞紙分題殊浩瀚羽觴行酒任飛翻呂梁浪穏仙舟度京口風淸客思閒想到秣陵瞻北極便應咫尺見天顏

元氏詠古

太行西望翠成堆白石諸峯爽气來元震劍鋒畱石刻李躬書院長靑苔磨磐南接田文墓槐木東連漢將臺獨羨三公神異久防鐘英傑位臺階

磁州詠古二首

北來行色正駸駸馬傍西山靜客襟滏水源從龍洞出漳河流自發鳩深卓茆亭古無遺響勝景園空罷賞心翹首川原思故老尙畱珠玉到如今

持節南行過滏陽川原繚繞接衡漳神麕山下河流出牛尾岡頭故塜荒風月舊樓余斷刻大眀遺剎有名章園林花木南薫細猶似祥蓮九夏香

邯鄲贈賈進士使關中

接踵靑雲滿後塵君扵道義最情親寜知握手邯鄲地同是觀風郡國人太華倚天秋气爽洞庭橫劍曉霜新相思南北須珍重早約回轅覲紫宸

畱贈沈仲安廣文

年來初識沈休文楚楚才名迥出羣學道毎能安素履論交端擬薄浮雲幾連華榻眠春曉又共淸燈語夜分我向湖南重相憶莫忘書札往來聞

鈞州詠古次虛庵韻二首

南風攬轡過中州陽翟名邦得縱逰彩鳳臺空芳艸合黒龍潭靜淡煙收馬經穎水淸無迹路繞黃山翠欲流眺望幾回情未己逺空云影自悠悠

匹馬南行接楚州路經櫟邑遂淸逰學仙人去洞猶在鳴鳳臺空聲已收無限好山皆北向幾灣野水盡東流垂鞭不管馬行緩更覺閒吟情緒悠

鈞州分司槿花盛開戱作

分司庭下舜花開淸倚雕防絕防埃坐客正看新朶盛逰蜂仍逐暗香來欲畱芳艷眀朱幌忍見殘英墜緑苔縱是鐡冠心似鐡也應花裏暫徘徊

襄城詠古

連村緑樹近襄城駐馬郊原眼界眀汝水似環流處碧首山如案望中平具茨每笑莊生誕掛劍常髙季札名佳句獨思韓吏部太平今已息天兵

葉縣詠古

沙河南度艸煙平緑樹陰邊見古城湛阪戰爭非義旅昆陽破賊是雄兵鳬來尙說王喬舄龍去空傳葉令名黃栢山前田漫漫己無沮溺舊時耕

贈舞陽朱進士

甲科選士擢才良喜見天荒破舞陽彩筆昔年同戰藝藍袍今日又還鄕相逢莫厭金樽滿談笑聊便竹牖涼栢府先登應自愧好期他日共飛霜

慈氏寺畱題次虛庵韻

義陽慈氏古叢林風景蕭然靜客心到院好香浮細靄隔簾幽鳥送淸音槿花妙有空中色柢樹濃交戶外陰持節他年重過此防須細聽穎師琴

應山四賢堂次鐘文亮韻

平蕪靑滿讀書臺爲憶前賢故故來一代髙名曽仰徳百年陳迹但興哀碑文剝落漫苔蘚棟宇傾頽困艸萊欲奠椒漿無處所向風搔首重遲回

至武昌口號

不須飛蓋逺相迎暫向霜臺弭使旌藩臬盡知周典禮吏民皆識漢官名千年有幸逢熈皡萬國同風樂太平自顧樗材叨寵渥秋毫何以答天眀

嘉魚寓目

舊時沙羨號嘉魚邑小人家星散居官舎髙低叢異木大江環繞合重湖蜀山駐蹕空傳漢陸口屯兵已罷吳更上層峯肆遐覽晚雲飛盡楚天虛

登嶽陽樓四首

人間聞有嶽陽樓三十年來快此逰舉目但知天地闊憑防不管嵗華流江通巴蜀千山漲湖接瀟湘萬頃秋浩想希文話憂樂關河直北是中州

髙城粉堞背層山城上危樓俯急湍湖水欲包天地外棹歌只在水雲間湘靈鼓瑟今何在仙子淩風去未還徧倚防幹閱今古白雲白鷗閒

玉斧飛霜過洞庭嶽陽樓上寄髙情天涯楚樹千行緑湖面君山一防靑今古畱題才浩往來登覽嵗崢嶸中天徙倚多時節笑挹髙風滿抱淸

澤國西風淨曉煙登臨暇日興悠然連空海水浮員嶠拍岸江聲送畫船蘭若滿汀懷楚客雲霞終古憶飛仙東南壯觀知應少細讀畱題記往年

桃源詠古次趙子裕韻

雲林兩岸夾江津持節從容得徧巡百里仙源通異境幾家流水斷徵塵溪頭翠竹偏宜夏洞口紅桃已放春一自輿圖歸聖化更無人世避咸秦

辰陽秋日

雄城百雉控蠻荒山翠髙低防女墻萬里梯航通六詔五溪煙水下三湘邊氓久已漸華俗逺客頻應望帝鄕地气於今同北土早秋時節雨生涼

辰溪二首

分司門外大江橫怪石參差岸不平眼底秋山無限好坐中涼吹有餘淸棗垂翠葉丹砂重蠟滿靑林素練眀莫道蠻荒少題詠龍標詩有五溪名

辰溪縣裏駐華騘人俗𨿽殊景物同隔岸好山髙聳玉繞門流水逺涵空雨過晚砌苔痕緑涼入秋堂蠟炬紅爲念逺氓情未己夜深欹枕翠帷中

沅州簡劉主事

瀟灑沅州舊憲臺早秋持節自天來池邊修竹知誰種牕外寒梅待我開永日已應無兩造淸宵時復望三臺知音更遇鵷行侶客裏如何不放懷

送劉主事之貴州三首

每憶襄陽孟浩然喜君風致自翩翩聲名重比千鈞鼎藻思深如萬斛泉玉節分光來北極軺車結軫防南壖沅江此別何時防應在春花未發前

沅州相送意何如正是秋風八月初蘭芷香來飄客袂芙蓉花發照徵車丹砂水碧登天府洞獠林蠻入版圖萬里山川逰覽徧好將風土載成書

畫省官僚總俊才早知名譽動金臺細論黃甲聮鑣步同是靑雲接踵來邂逅龍標官署靜分攜沅水健防開眀年二月花如錦送子東風上玉階

沅州秋夜獨酌

江城秋夜畫堂淸市酒沽來只自傾繞壁任教虫響切照人偏喜燭花眀七千里外思鄕邑十二時中望帝京願布仁風滿南極還將逺俗奏彤庭

發沅州

畫船淸曉發沅州送別官曹簇逺洲防艣忽隨髙岸轉孤城已隔亂山稠殊風異俗多經覽瘴雨蠻煙任去畱向夕燈眀何防泊蒼蒼候館石林秋

過沅州見故鄕父老從戎者與道家鄕事多有識先人者因賦此

邊城父老舊鄕鄰弭節從容問所因緑鬢已應辭故里白頭猶解識先人衣衫尙有唐風舊童稚皆傳楚語新爲說好安耕鑿計只今雨露萬方勻

黔陽九日

黔陽九日意何如北望神京萬里餘行院已無人送酒故園應有鴈傳書鉄冠不向秋風落黃菊仍霑曉露舒霜滿南天消惡气錦囊何必佩茱茰

黔陽

龍標山下古黔陽二水交流萬里長風土往時爲異俗車書此日混遐荒棕林帶露毿毿碧橙實經秋顆顆黃淸晝栢臺無訟牒旋吟佳句旋焚香

龍陽懷古

縣城北枕大江頭水國輕煙澹不收星土從來分翼軫雲山何處是金牛濯纓尙有當時水種橘猶存舊日洲極目洞庭波漫漫幾回乘興欲東流

益陽詠古

澬水西來繞縣流煙波逺接洞庭秋津頭客舫足江貨岸畔人家多竹樓甘壘艸荒秋月淡裴亭樹老暮煙稠浮丘仙子何須問我亦當年賦逺逰

同侍禦張勉夫院宿二首

持節俱從逺地回連牀兩喜宿烏臺談詩細雨燈前落對酒淸風柳下來白雪敢歌當日調靑雲未負此生懷霜蹄曉踏香泥去笑指空衢萬里開

風雨霜臺集暝煙同官復此對牀眠消懷酒味扵人好報喜燈花向客妍談困尙誇肝膽壯睡酣不覺鼔鐘傳眀朝定是晴眀候通籍還應覲九天

寜鄕遇雨

湖南風土異中州嵗暮蕭蕭雨不收黃葉未全凋老樹靑林猶自滿層丘傳聞累嵗都無雪只覺三冬總似秋卻憶故鄕天道正迎霜已著禦寒裘

寜鄕詠古二首

千家縣樹古黔中四望雲煙鎖翠峯水引溫泉分地利雨來雲洞仰神功朱門道學推張栻宋室忠賢數魏公欝欝遺阡今尙在滿山松栢撼髙風

風煙接長沙竹樹蒼蒼繞縣衙入境已知山水秀觀風殊覺士民佳魏公華表橫秋艸易袚巖扉掩暮霞更覓南軒讀書處寒梅開徧古祠花

長沙喜天色晴霽賦此

連旬山雨濕行旌弭節長沙喜晚晴嶽麓斷雲歸洞府瀟湘皎月照江城銀河一派仙槎穏牛斗三更劍气橫樽酒此時聊自適防防不盡古今情

長沙四詠

湖南淸絕有長沙江市悠悠郭外斜水合三湘開浦漵山連五嶺散雲霞鷓鴣疏雨黃陵廟鵩鳥殘陽賈傅家且喜登臨窮勝觀不須懷古重興嗟

江城卑濕少塵埃霽景風煙四望開水接洞庭從北去山連衡嶽自南來悠悠八翼陶侯夢落落千年賈傅才自昔爲邦多故老總畱風節使人哀

名郡前賢是舊逰我來廻想興悠悠少陵幾醉樽中酒子厚重題驛畔樓嶽麓雲霞常帶雨洞庭波浪逺涵秋爲邦誰似朱夫子道與湘漓晝夜流

眀時持節按湖南澤國風煙到自諳客舫盡應依水市人家多是住山嵐三苖已見華風逺五嶺應知聖澤覃廊廟只今登俊彥不勞詞賦弔湘潭

寶慶喜雪

一夜瑤華徧楚壖霜臺曉色正淸姸天從北極行時令气肅南荒壓瘴煙春信喜傳庾嶺樹客懷寜憶剡溪船觀風使者無他祝願與官曹詠有年

答何永芳三首

星斗東來轉玉衡逺逰時序不須驚邵陽松竹迎寒秀澬水林芳待暖榮政美己如金碗蔗官亷爭比玉壺冰獨騎驄馬經行徧喜見民風處處淸

邵陽風土接湘衡賢令之官犬不驚此日銅章分气象往年金榜被恩榮無心眞宰初行雪有腳陽春欲泮冰持斧自天行郡邑溪山隨處好風淸

飛騰還擬秉鈞衡小試牛刀豈足驚滿目山川開壯麗無邊花艸待欣榮瘴消楚越山多雪春滿湖湘水不冰笑指梅花賦佳句栢臺風致有餘淸

武岡山行

武岡南去萬山深冰雪峩峩閟太陰石磴盤空飄凍靄板橋橫水急淸音前旌婀娜回飛鳥吹角悠揚過逺林玉節壯逰天地大風霜祗保百年心

沅州已酉元日二首

邊城萬里入提封元日瞻天拜舞同星麗碧霄皆拱極水趨滄海盡朝宗千年舊仰甄陶力三始仍看長養功遙想鵷行峩豸侶繡衣應染禦香濃

履端宏啟三陽運戀闕遙馳萬里情龍尾仗嚴鞭韻徹鳳池班整佩聲淸風霜每抱瞻天敬葵藿寜忘向日誠玉節趨朝應不逺防從鵷鷺紫霄行

沅州賀正旦歸院賦此

千門結綺徧江城竟夕風傳皷角聲兵甲森羅嚴虎隊旌旗繚繞簇龍亭車書萬國開元日文武同心仰聖眀歸到臺中添喜气紅梅花底覓詩情

沅州院中紅梅二首

冬來都未有羣芳祗見春紅滿後堂新蕚半開含國色繁英爛發散天香宿酲未觧風前醉穠艶猶凝雪裏妝幾度巡檐索淸笑仍燒絳蠟待昏黃

自是人間第一花天敎絕色冠羣葩可應洞府神仙質妝防冰霜禦史家疏影入杯翻絳雪淸香隨手折紅霞詩中帶得江南物歸到鵷班取次誇

沅州元夕

一年佳節又元宵異域春云滿眼飄院落梅花凋冷蘂池塘柳色弄新條升平樂事懷中夏老大丹心戀聖朝獨擁霜臺淸似水紅燈幾防月眀髙

贈別賀侍郎

一別經年梅柳新相逢沅水意何親栢臺英俊推先逹桂籍聲名忝後塵又捧天書淸部伍幾操憲節逹陽春中朝屬望歸來早佇沐龍墀寵渥頻

二月十五夜

花柳池臺宿暝煙淸宵俯仰興悠然一年好景春才半萬里晴霄月正圓憲節逺依南斗外鳳城遙在北辰邊馬周舊是新丰客呼酒東風憶往年

五友詩

竹

此君風致自疏疏相近相親慰索居翫目每看髙節長畱情深托寸心虛淸修飽歷風霜久濃渥深承雨露余好在百年無剪伐賸看新筍上霄衢

梅

憲府孤根別占春淸標瀟灑離風塵南州花思偏畱客東閤詩情觧動人玉管吹香風力軟冰壺涵影月華新坐令懷抱深如許暗想調羮事業親

蘭

一自移根逺谷來便添淸興滿烏臺羲娥馭日光風轉靑女飛霜絕艷開每憶瑤琴翻雅調謾充騷佩慰髙懷同心托契應非淺細看流年雨露栽

菊

一气蕭森百艸黃獨畱此物傲秋光霜從降後殊多艷風不來時亦自香詩客采英秋得句佳人倚竹暮凝糚嵗寒惟有烏臺客共保芳根近畫堂

蓮

芰荷相並滿靑池不受飛塵半防緇髙蓋每看濃露集曲房一任好風吹天姿不假雕鐫力妙色多應造化奇靜立亭亭如有待結交須賦愛蓮詩

沅州三月一日思親【先人忌日】

風木摧心已四年沅州春日苦暄姸無邊雨露滋羣物大地陽和浹九泉懲忿敢忘當日訓守身期佩昔人光榮不及酧親願俯仰終天涕然

春日再發沅州

又住蠻州似故鄕官船兩度發沅陽貪看獻嵗春山緑卻憶髙秋老樹黃宦迹不應辭逺近天防眞可縱徜徉沿流盡有新詩興夾岸風來杜若香

黔陽野人有饋魚者詩以酬之

幾日山中只飯蔬野人攜籠饋防魚欲懸卻怪羊生矯學放猶疑子產愚酬價且傾官廩米割烹恐有故鄕書甘腴悅口斯須味一飽應知不顧余

疊前韻

正是行廚薦野蔬多情野老送江魚細詢漁釣知何樂觧道綸竿自養愚金錯飛聲初膾玉銀盤放筯且推書殷勤更欲沽僮僕食罷還應問有餘

辰陽端午遣懷二首

五溪五月當五日時俗猶存舊楚風角黍堆盤人送玉龍舟疊鼓水揺空入簾山色隔江翠照眼橊花向日紅賜扇逺懷鵷鷺侶去年同謁大眀宮

辰陽況復遇端陽沅水牽情萬里長鳳闕當年頒扇早龍墀此日賜衣香獨簪白筆叨天寵逺抱丹心憶帝鄕未必蠻中久畱滯趨朝應只待秋涼

發沅州舟中寄陳侍禦二首

駐節沅州整一年束書今喜逺朝天久知按部無膏澤自愧居官費俸錢前度江流行思好舊逰山色別情牽西風一夜歸心切北極恩光日月懸

捲旗沙上簇雕戈畫鼔催舟發棹歌歸思載瞻黃道近交情將柰繡衣何一江煙水澄秋練兩岸雲山擁翠螺欲問淸宵別來意冷猿啼處月明多

泊武口驛

風濤近接洞庭湖楊柳堤邊水驛孤回首已應蠻徼逺登樓殊覺楚天虛徵帆北客依津市貢篚南金引舳艫淸夜不眠持憲節歸心先到帝王都

洞庭湖阻風四首

髙秋木落洞庭寛白筆南徵使者還蘭若馨香懷澧浦霞縹緲認君山己應湖海添淸气更覺風濤入壯觀枉渚維舟苦畱滯嶽陽樓上憶慿防

系舟無柰北風何遣悶還應一放歌日射湖心翻錦浪煙收山頂露靑螺蒼梧水闊秋天逺斑竹雲深暮雨多千載湘累無復見欲從何處弔英娥

海內無如此壯逰髙風木落洞庭秋靑山半在波中出白浪渾如天上流騷思難尋澧浦佩客程頻望嶽陽樓江河逺客情何似浩想希文獨未休

濤聲連日捲銀沙野渚無聊眺望賖數防雲山湖上出一行風葦岸邊斜老髯難覓仙翁笛白簡還乘使者槎況是中秋眀月夜瀟湘久客正思家

湖中阻風望君山

一望君山咫尺間不堪連日阻風湍祗愁枉渚維舟楫安得遙空縱羽翰天地盡應浮海水蓬壺自昔隔塵寰防須掛蓆過林麓石磴攀蘿極妙觀

湖中風濤大作

正是淸秋月色多大風終夜鼔洪波銀山萬疊來髙下鐡騎千羣入蕩摩好夢驚回朝帝闕歸心並起望天河明當少轉封姨力百里平湖頃刻過

登小孤山

二十年前曽過此今朝重上小孤山九霄旭日淸光近萬里秋風爽气寒南紀諸峯連地脈東流眾水防天關江山不盡登臨興望闕思親正倚防

儀眞三詠

東南水陸會眞州河朔風雲拱上防潮落洲逺渡出天連揚子大江流迎鑾鎭古名猶在觧劍橋荒事已休多少繁華成俯仰萬家煙火不勝秋

聞道眞州景物多晚秋時節偶來過蒹葭暮雨連滄海楊柳西風落漕河曉岸防檣南客舫夜船燈火北人歌寓居候館情無限一寸丹心柰爾何

大江分派入儀眞楊柳人家夾去津舟楫東南來貢賦衣冠西北防星辰云通赤岸天多雨境接滄溟地不塵欲問東園無故老苦吟搔首向風頻

歌風臺二首

芒碭云連古帝鄕歌風臺近泗河傍蚤提三尺安天下尙想羣賢守四方英魄有靈蔵地逺威名無比配天長當時赤幟知何似紅葉園林夜有霜

故城南畔泗河隈漢祖歌風有舊臺樂飲一時酬父老壯心千古憶雄才新丰桑柘蕭疏盡芒碭雲霞散漫開一自鼎湖龍去後英魂幾復沛中來

發通州再往湖南

海內江山已慣逰今朝重泛潞河舟初辭天上防龍表尙想雲間五鳳樓壓岸曉霜眀憲節到船寒雨濕貂裘預期回首當開嵗未必湖南可滯畱

過流河驛挽王侍禦

停舟沽酒酹王君忍見寒蕪徧旅墳岐路可無人世別星霜便有死生分靑驄騰踏名猶在白鶴旋歸語竟聞俯仰幾回增感慨朔風吹斷海西云

襄陽懷古

鄧城才過見樊城舊堞荒涼總舊名廢沼幾行寒鴈下疏林數防晚鴉鳴分茅尙自懷山甫謀國何須羨曼甥更問襄陽千古事峴山依舊漢江淸

襄陽逢至日

襄樊又喜遇陽生士女傾心玉燭眀一畫已占吾道長六符仍覩泰階平朔風吹雪荊山曉化日流春漢水淸大地陽和從此布栢臺寜復冷如冰

逰嶽陽圓通寺

巴陵古寺有圓通寺下平湖接太空禪室靜涵鮫室冷梵樓遙映蜃樓紅諸天只在虛空外萬象皆歸曠蕩中鐡面道人人不識偶來登覽自從容

逰君山

兩過君山苦未逰今來山下暫停舟雲林一逕蒼苔合佛殿千年古迹畱日月每從波底出峯巒常在气中浮人生志節當如此屹立狂瀾幾萬秋

桃源道中三首

初聞勝景如天上此日經行已再來水入松篁鳴處急山圍村塢到時開荒溪難覓當時洞廢觀空餘舊日臺謾說人間有仙迹不知天地也塵埃

兩日桃源道路中無邊淸興每相供雲山過後層層見澗水行來處處同蘿逕煙光籠軟翠松巖雲彩絢新紅何當一覽蠻中小更上淮南萬仭峯

桃源景物信幽奇幾度防觀愜所思丹碧峯巒雲裏見靑蒼林木鏡中窺漁舟一去仙源合石洞重來碧蘚滋惟有武陵溪上樹年年花發使人疑

沅州元夜同陳侍禦觀燈

萬里歸來自帝朝沅陽今是兩元宵詩從見月添新興人喜觀燈得俊僚北極星辰垂地逺南天瘴癘到春消栢臺風致淸如許梅蕊頒香入凍醪

戱詠五友

五友畱連興趣多相看長是動吟哦梅花酸實垂垂盛蘭畹香風細細過老大竹根生嫩筍輕通藕蔕長新荷不知黃菊花開日已別還應未去何

沅州雜詩十二首

積雨連朝喜晚晴天開睥睨望邊眀水添沅澧新濤急山洗黔巫宿瘴淸奉使每期三尺正觀風快覩萬方平霜臺永日多詩思新筍兒孫次第生

駐節三年尙未歸黃梅庭院雨霏霏池荷柄短靑錢小露竹梢長粉籜稀大道久知千古在逺懷未信一生違新晴眼界何空闊萬里靑霄羨鳥飛

正是霜臺弭節時不堪風物動相思庭前緑艸飛蝴蝶城外淸江叫子防北地關河頻入望南天雷雨自無私預將歸槖酬知已萬里觀風賸有詩

逺山重疊繞孤城城下蠻江一曲淸溪峒人家猶異俗市廛兒女帶華聲戶將烏鬼爲生計地產丹砂當嵗徵自昔黔中風土惡逺逰那得易爲情

涓埃無補聖明朝持節南荒嵗月遙幾見防幹生薜荔旋看煙雨綻芭蕉山城每聽鐘聲早金闕常思扇影髙爲報鵷行舊知已耽書未觧子云嘲

道西連蜀道長五溪風土古蠻鄕相傳遺種多槃瓠見說蔵書卽酉陽梅雨來時諸水漲野雲飛處萬山蒼鐡冠自是心如鐡一任江如九曲腸

剪燭空堂欲二更堂前新雨夏虫鳴每因時物思劬育未有秋毫答寵榮嵗月不催防鬢緑詩書祗倚片心眀端居逺想千年事漢室還應召賈生

大化無邊嵗月長幾年寒暑歷荊陽衡巫望處天三尺湖海流來水一觴心地平時爲福地異鄕好處似家鄕烏臺一夜芭蕉雨賸有新涼入畫堂

聖化如天統四溟黔中封界揜荊衡壺頭不復當時險充道無如此日平荒煙含逺岫悠悠流水帶邊城武陵溪上袁生笛吹盡關山幾許情

防沼荷風颭畫屏一林梅雨洗幽庭日長心緒思家國地逺衷情念鶺鴒細艸偏從行處緑好山多在望中靑身兼吏隠今如此擾擾塵勞不用爭

侵城水色映飛樓樓外晴天屬望悠萬里山連百越逺五溪漲入九江流黃州陳迹知何似赤壁蒼煙久未收法像有廬眞艸艸令人俯仰意難休

辰沅風壤帶三苖一望乾坤吐納遙翼軫眾星朝北極岷嶓諸嶺導南條天鄰巫峽常多雨江過潯陽始有潮近日詩懷殊浩謾將新句冩芭蕉

沅州秋夜忽憶三年前秋夜之作二首

獨坐髙堂蠟炬紅宛然秋與昔年同宦情不攺來時淡詩思渾如到日濃楊柳影斜簾外月芰荷香老水邊風莫言白筆南徵久贏得歸囊一物空

黔中今是第三秋又聽虫聲四壁幽修竹林間天籟發芭蕉葉上露華流知非漸擬髙人化學道寜忘長者謀好在燈花頻送喜沅江幾日放歸舟

次王侍禦韻

憲府乘驄舊有名今秋偶爾防蠻荊虹霓气接風雲气珠玉聲隨咳唾聲萬里山川勞防渉諸蕃部落待澄淸愧予無補空持節賴有丹心久更眀

立春

辰陽城裏遇新春簫皷蠻歌動四鄰溪峒總無前世梗猺獞咸仰大眀仁官梅向客開何數江柳催時發更頻春酒一杯聊自勸瞻天未己又思親

次王侍禦見寄韻二首

去年秋晚送君時別後長懷逺道思健筆久推天下士眀珠新得掌中詩官梅帶雪開何早旅鴈穿雲去未遲想在南蕃多暇日春來寜惜寄新詞

沅州城裏去秋時忽見髙人慰所思篠竹影邊開縱步芙蓉花底笑論詩已看獻嵗逢春早頗訝經年防面遲折得官梅逢驛使殷勤逺寄重緘詞

院中梅花

地位淸髙迥絕塵官梅相對愈精神風霜拂處枝枝弱霽雪消時蕊蕊新素質不移千古性芳心長占四時春幾回攀折情無限笑比瑤華欲贈人

靜得軒爲劉僉憲賦二首

結屋端居絕垢氛獨懷衝黙事天君看從上下機緘露悟到中間造化分細雨緩催幽砌艸好風輕捲太虛云收功欲問知何似縱是無聲也自聞

晏坐髙齋白晝閒謾將生意靜中看一簾時雨滋花竹繞砌光風轉蕙蘭野馬飛時情自適幽禽啼處樂相關久知萬物非身外欲向無名學弄丸

夏日院中遣興

荷葉池塘四月初滿庭梅雨正疏疏心閒已悟天無際性靜應知樂有餘架上詩書頻檢閱環中光景任盈虛鐡冠禦史誰能識隠幾無言學養愚

睡起口號

睡起霜臺萬慮淸天時物理獨關情黃梅熟後無風落翠蘚看來冒雨生學向靜中方識味道全身內不干名懸知千古無言子不信人間有六經

謝李布政文英以字帖藥方見寄

政聞左轄振條綱忽寄書來喜欲狂字向池邊添妙法醫從肘後驗仙方十年契闊情如舊兩地相思意不忘會面湖藩須有日片防行擬下沅湘

辰州喜雪

臘月江城不起塵朔風吹雪正頻頻臺端老栢貞心勁墻外疏梅冷蕊新地气已應淸瘴癘嵗華行復見陽春久知樗散無他補祗詠丰年慰逺民

登沅州城樓

縹緲飛樓面面通霜臺多暇此從容牕含曉日煙霄上城繞秋山錦繡中天壓大荒均雨露地包絕域盡提封小臣弭節裁詩日誕播皇風萬國同

寄於侍郎廷益

黃甲同年二百人大名飛步獨超倫乘驄正仰風霜肅司馬俄承寵渥頻列郡年丰爭轉粟兩河春暖見歸民天書重疊膺殊寵好布人間雨露新

陽武懷古

黃河南下是通津縣郭千年枕水濵兵結團城猶有漢車驚博浪已無秦黑陽山晚橫殘照淸水潭幹起暮塵立馬幾回思往事宰平誰識社中人

襄城道中

三持憲節過襄城喜見中州景物眀天倚嵩髙霜气肅地連許潁曉煙橫輿圖渾渾開昌運民物熈熈樂太平萬里觀風良自負逺懷還擬遂平生

衛河舟中懷古

衰艸蕪城澹月輝河流𨿽是昔人非北門鎖鑰輸平仲南渡兵車數嶽飛汴水風髙霜落木吳山秋晚露霑衣當時故老知何限空抱遺忠賦式防

左掖退朝口號

寶蓋初收扇影還千官行過石防乾天階好雨霑旌斾洞戶淸風引佩環鐘響已飄防闕外香煙猶繞五雲間久陪鴛鷺知無補自訝升平際遇難

宿院簡焦羅張陳四侍禦

楊柳風淸憲府深晚涼時節自開襟星橫北斗三更柄月轉東瀛萬頃金握節幾時窮地脈觀書直欲見天心壯懷落落霜侵鬢誰伴單居禦史吟

送孫俊先生致仕歸鄢陵三首

先生七十引年歸送別都門柳絮飛潞水東風斜捲幔金臺晚照逺衘衣收功桃李心初遂行樂桑楡志未違況復潁川多故事到家爭仰徳星輝

歸老儒官七十餘扁舟惟載舊詩書泥融野岸晴飛燕飯熟行庖曉薦魚花柳風煙新嵗月桑麻雨露舊村墟到家處處堪行樂應有兒童爲挽車

彭祖岡南古潁川先生茅屋尙依然甘貧已道爲官好勇退爭誇引老賢歸路載添新白髮到家惟有舊靑氊耆英洛社如堪結畱取風流久逺傳

遣懷

樗材無補聖明時持斧年多鬢欲絲蘋藻久虛先壠薦詩書應有正人知趨朝鳳闕推先逹退食烏臺愧後期幸自此身安蹇拙幾看云與意俱遲

同張侍禦宿院

栢臺淸絕小窻虛閒看遙空思有餘眀月有光圓又缺浮雲不定捲還舒初晴爽气澄襟冷入夜淸風到面徐莫笑官貧身老大無名公已悟乘除

遣興

簿書夏日足官府忽憶少年行樂時髙柳送涼蟬斷續淸溪濯足石參差班荊或共髙人語采藥頻從野老嬉逺興無端眞在想白雲芳艸舊襟期

敬軒文集卷八

欽定四庫全書

敬軒文集卷九

眀薛瑄撰

律詩

夏日簡焦羅陳張四侍禦

長夏飛霜幾硯淸公餘景物稱詩情絲絲緑栁迎風細灼灼紅葵向日傾憲度已應昭典則官僚況復盛才英運開五百時難遇願竭忠忱答聖眀

挽李處士

鶴去蕪城不可招海天涼月夜蕭蕭誰從載酒尋山寺無復攜笻過野橋黃髮交防紛雨泣白楊阡壠颯風飈賢郎驄馬推恩日定有鸞封下九霄

送林鄭州厚

報政三年足好音南歸五馬正駸駸一麾共仰重臨徳累試爭誇百鏈金芍藥有風成雅俗甘棠無土翳淸陰郡齋晝永多佳思頻寄新詩慰別心

樓上

都門樓閣倚中天暇日登臨思然樹繞西山濃著雨地連東海淡浮煙塵消綺陌塡車馬香暖歌臺醉管弦獨有道人淸似鶴謾從華表記歸年

送王士悅浙江憲副

推轂年多老豸冠分符吳越見才難橫金已覺新恩重衣繡仍爲故里還破浪樓船秋水闊飛霜憲節海風寒懸知到處山川好行部應須次第看

歸到有感

連岡北下是吾廬幾載歸來覓舊居手種孫桐髙院落家傳喬木上霄衢防亡已是傷朋軰凋瘵那堪甚裏閭獨立秋風看秋色欲將心事問詩書

河汾逢王存紀防政二首

京師一別幾經秋汾水相逢話舊逰栢府久傳名譽美薇垣今見事功優典衣祗擬通宵飲投轄都無半日畱又復匆匆成兩地朔風何處送鳴騶

索居殊覺故交稀忽見同官老繡衣霖雨方看薇省作淸霜猶憶栢臺飛論詩欵欵傾壺蟻話舊頻頻剪燭輝壯志未酬知已共相期白首莫相違

酬辛儼先生見寄

先生歸老大河濵三十年來信始聞鄕比鄭公瞻舊徳經傳邵學挹淸芬碧雞傾蓋時𨿽久錦鯉通書意更眞見說門墻桃李盛不知誰占舜城春

示勝子

勝子行將至立年光陰莫使暫虛延收心切要存天理閉戶常須閱簡編玉不磨礲難作器人非問學豈成賢汝親願汝爲君子朝夕應須念此言

示京子

京子年今十七時靑春正好力書詩兒童气象都無異問學薫陶始見奇道大必先行孝弟業荒須切戒逰嬉老來善惡由今日汝父之言汝細思

示昌子

昌子今𨿽十嵗余聖功元自養防初莫求俗軰梨兼栗須讀前人詩與書抄手出門毋浪戱正襟掩戶要端居汝親願汝身長日頭角崢嶸與眾殊

過郭林宗墓

幾經滄海變桑田孤塜常畱古道邊彩鳳自應鳴曉日防鴻終擬沒秋煙關河迢逓膺舟隔江漢空茫穉信傳千載有碑應不愧路人猶自識髙賢

題張侍禦質魯齋

混沌那堪七鑿余紛紛巧智定何如璧完太璞應無價學到希夷始似愚往哲每能存本領斯人有意篤詩書試論質魯齋中事一惟方能味道腴

題何郎中卷

粉署郎官詔許歸都門祖席倍增輝九天光逐廻鸞動三峽云隨畫鷁飛慈竹滿庭浮曉色芳花繞戶送春暉一門喜气深如海萬里江流接帝畿

挽王庭遂處士

靜中應自識先幾寄迹醫門識者稀野質早時經水鑑閒身終老制荷衣交防只擬論心久生死寜知與願違潞水秋風梁苑月定從白鶴往來飛

挽舒大尹二首

江右風流屬老成江天俄復暗郎星久傳詩禮誇賢子遙想儀刑律後生耆舊空悲當日社循良猶識昔時名懸知斧屋秋煙裏應有髙人爲刻銘

西風鶴唳楚天蒼憔悴儒林弔白楊花縣辭官悲暮景菊籬歸老慘秋陽空餘舊佩銅章暗不及新頒紫誥香有子秋官霑寵渥丰碑行見發幽光

讀易軒爲杜禦史賦

風滿幽軒淨晚襟韋編三絕在追尋方看龍馬分奇偶又見羲圖轉古今細艸初生春逕淺芳花早落夜庭深畫前有易君知否只信堯夫最苦心

題靜學軒

書牕萬籟絕囂聲有客牕前味六經止水不波云影見太虛無翳月華眀亭亭自可觀人物擾擾何由悟性靈誰似南陽老諸葛艸廬黙識古今情

防繡堂爲張聰禦史賦

山連滄海是金華華榜靑林柱史家鶴髮每看傾壽酒鳳城先已探名花斑衣舞徧三春日繡服裁成五色霞已見髙堂頒紫誥香名畱取故鄕誇

送康僉憲四川提學

萬里長江萬里橋錦城樓閤倚靑霄昔賢共說山川秀僉憲寜辭道路遙擬變三巴成雅俗還將五敎布新條好期報政歸來日鳴佩金門候早朝

送髙僉憲福建提學

天書捧出大明宮拜命南徵使節雄舟解禦河楊柳緑路經山館荔枝紅七閩人士沾時雨一代文章復古風未許江山久畱滯還期白首夣非熊

送彭琉僉憲廣東提學

儒官新出禁林中手捧天書按廣東嶺表只今瞻使節島人從此變華風霜隨白筆蠻煙靜馬過靑山瘴雨空萬里天威應咫尺五云回首鳳樓重

畱別院中諸友

幾年騎馬聽朝雞憲府追蹤愧品題散木自知非偉器靑雲何幸陟仙梯已逢盛世無裨補更接英僚惜解攜便捧天書天上去五云回首是三齊

畱別趙彬

知子於今近十年中間消息兩茫然寜知京國相逢處又是都門惜別筵上苑橊花偏向日官河楊柳正含煙臨岐握手無他語願篤淸修繼往賢

畱別姚克修禦史

交情方斷昔人金班馬俄聞載路音郡邑行看東魯近衣冠祗隔內臺深朝中鵷侶思同入海上仙山憶獨臨壯志擬磨三尺劍分攜寜遣鬢霜侵

題薛希璡耕樂捲

旭日初升布谷鳴春郊耒耜動春聲淸溪引水來時滿緑野爲菑望處平田祖有靈開稔嵗天民何幸樂生成東阡南陌相過處撃壤歌中答聖眀

只命山東

手捧天書出禁中又乘驄馬按山東秋煙荏苒連滄海曉日熹微見岱宗已沐聖眀新化雨乃瞻鄒魯舊儒風小臣謬沗咨詢職願得英賢佐九重

逰靈巖寺

靈巖有路入煙霞臺殿髙低釋子家風滿廻廊飄墜棄水流絕澗泛空花靑松閱世風霜古翠石題名嵗月賖誰謂無生眞可學山中亦自有年華

宿靈巖寺

梵宇深沈夜景遲僧房禪榻果幽奇竹鳴虛牖風過處霜落寒巖月上時紙帳燭光團白玉石鑪香焰靄靑絲紅塵馬首眀朝別只恐山靈解勒移

秋日靈巖道中

路入山門景便幽髙風不斷石林秋照人霜葉紅於染拂袖嵐光翠欲流幾過野橋橫絕澗遙從古剎見髙樓北峯直與天相接更擬攀蘿到上頭

寄李太亨太守

防面京華兩過秋又從海岱望揚州澄淸志操知吾劣出守聲名覺子優華館定閒徐孺榻淸池誰共李膺舟如何千里音書絕不信交防是白頭

題李廷珪僉憲嵩洛漁樵捲

淸門奕世古中州洛水嵩山總舊逰見說斫雲開鳥道還聞遡月泛漁舟自趨紫闥來烏府望使靑雲伴白鷗老去披圖思往事幾回飛興到林丘

松林書舎捲爲李方伯題

四檐偃蓋碧重重挿架牙籖落影中萬谷驚濤滄海近半窻涼月雪山通潤霑瑤席霏霏雨響徹朱弦細細風好結嵗寒搜祕檢莫教飛夣逐塵蹤

題楊僉憲思親捲

惆悵髙堂罷防衣空山回首斷雲飛梧桐井逕秋風老修竹園林夕露微紫气天邊鸞下疾白楊隴上鶴歸遲栢臺有子情何似厭聽庭烏叫落暉

題觀風圖

九重深詔遣星軺使者觀風郡國遙水逐雕輪隨地逺山開錦障防天髙嚴城樹杪門初啟候吏花邊馬不驕萬里咨詢皆帝力生民隨處樂耕樵

髙唐道中寄李廷珪僉憲

西來隨處問先生見說分符到博平滿路風花頻縱目一川煙柳最關情白頭毎羨丹心壯緑鬢誰知素節眀髙論細聽應有日擬分華榻共春燈

與孫大參韓憲副同按部別後寄此

分符同出濟南城攬轡東風並馬行逸興細看花柳色髙談深合古今情別來並覺新春暮到處頻看缺月盈絕似當年傾蓋者更期樽酒話平生

寄孫韓二公

憶過春風十里亭二君攜酒玉爲瓶小桃正吐樽前萼嬌鳥初傳戶外聲如此風光畱客飲幾多懷抱向人傾行臺此夕忽相憶謾掩重門惟月明

懷李廷珪用前詩末句起韻並書於壁

擬分華榻共春燈到日先生去博平別鶴行雲那有迹落花飛絮倍多情空憐皓月明朱幌尙自餘香裊畫屏我復東西南北去壁間畱語候歸旌

次壽鄧郎中母韻二首

百嵗星霜是永年七閩閨教最稱賢自期西日堪畱挽不信南山可變遷白髮已看封紫誥防衣時復奉華筵故應志節髙如許贏得人間福壽全

秋霜勁節自年年誰似淸門鄧母賢半世成家遭感愴一生敎子見超遷恩隨紫誥來華屋春滿紅螺泛繡筵靑簡上頭書次第香名畱取古今全

詠新竹

知是乾坤一气催滿林新筍迸蒼苔抽梢漸欲侵云漢解籜時應傍憲臺已覺淸風連座起更揺疏雨到牕來相看盡日添新興白筆新詩爲爾裁

樂陵道中

樂陵東去古堤長野水村煙共渺茫逺海天空初過鴈大田秋老未經霜鐡冠十載心如昨憲節防持鬢欲蒼攬轡悠悠思往事趨朝曾對禦鑪香

長白山懷古

山廽長白重經過十世懷賢意若何飯粥事空荒古寺讀書聲歇暗煙蘿中朝徳業應難及西夏勲名更不磨向晚慿誰話憂樂栢臺淸夜月明多

金臺送別爲李進都指揮賦二首

才將虎旅衞天居又擁雕戈出帝都部伍散行秋野闊旌旗斜捲暮云孤扶桑分閫封圻近枤杜連歌雨露余壯節封侯應有日靑雲回首是長途

虎將承恩出九重紫泥封帶禦香濃離筵濟濟都門酒徵馬蕭蕭別路風雄鎭行看滄海近歸旌遙指岱山崇太平分閫渾閒事萬里封侯慷慨中

泰安州重寄李太亨

去年岱麓題詩寄岱麓逢人又寄詩剖竹已當耆艾日解仍及聖眀時靑山縱有歸來約黎首其如去後思愧我年年持憲節涓埃無補欲何爲

海上道中述懷

馬首東來嵗月頻西歸猶及艶陽春風煙滿目溪山秀花柳無邊雨露新四海甄陶眀聖主萬家耕鑿太平民勑天千古遺歌在每抱丹心戀紫宸

靑州府迎詔

丹霄快覩鳳防書春與天防滿八區不獨山東扶杖聽還應海內效嵩呼衣冠濟濟風雲際花柳欣欣雨露余栢府微臣瞻盛事載馳忠懇戀皇都

次黃仲芳韻二首

京華偶爾論斯文知是防心出聖門風度恍如瞻玉樹淸談藹若挹芳蓀薇垣三載時名大花縣多年舊澤存愧我無能叨憲節繆同述職荷天恩

薇省分符重黒頭天官考績冠時流趨朝曉日辭丹鳳去路西風躍紫驑自昔藩維求俊傑只今典禮尙虞周都門此別須珍重還擬經邦贊大猷

送王秀才省兄歸京師

華不注髙秋气多大眀湖水落霜波山川風景今如此兄弟分攜意若何憲府已應持玉節親闈長是近鑾坡眀年三月春光好更憶金臺有鴈過

送李永年大參致仕十首

四朝出入受恩多詔許南歸意若何路繞靑齊騶騎逺水通淮海畫船過故園到日收禾黍別墅經年長薜蘿父老傾懷看白髮兒童佐酒發淸歌

七十懸車古亦稀明時乞得健身歸朝廷已自優黃髮鄕裏無勞羨錦衣碧水細通栽藥圃靑山閒繞釣魚磯江南事事皆堪樂莫遣流年賞興違

歷下山川入畫圖西門悵別指徵途已知聖代優諸老還似當年餞二疏歸路逺應經鐡柱名山行復見香鑪江南江北相思處鴻鴈來時好寄書

黃甲聲名四十年薇垣粉署共稱賢方看薦鶚陞三事又乞歸身別九天防詔近從丹闕降使車遙向碧山懸耆英莫謾誇中洛江右風流也自傳

白發明時老大臣封章幾上乞歸頻四朝寵覺腰金重三代防霑防誥新花發薇垣成逺夣潮平揚子是通津到家正值秋光好黃菊東籬有故人

已向明時早拂衣家山回首興如飛丹心老去聲名大白髮歸來故舊稀幾處甘棠畱畫省繞門楊柳防苔磯惟應野老來爭席坐翫沙鷗伴夕暉

聞道江南景物嘉薇垣有客正思家池塘夜雨翻荷葉籬落秋香散稻花徳譽尙爲淸論重儀刑應有正人誇歐公曽冩歸田錄好繼遺芳播邇遐

梁苑登科二十年乘驄頻與嵗時遷忽逢先逹靑雲上已是門生白髮前盛世澄淸慚我劣眀時歸老羨公賢追隨冠蓋城西別心逐行舟入楚天

才捧除書拜好官又承防詔許南還人辭歷下山光逺船過眞州水面寛松菊未荒三徑在衣冠不攺一身閒推恩更有新鸞誥畱與家門久逺看

邂逅東藩僅一年先生何事著歸鞭曽聞碧岫云蔵屋見說淸溪月滿船歸老防尋山水樂聲名不讓古今賢遙知林下徜徉處猶起丹心憶九天

泛舟思親

天地無窮水自流髫年已侍二親逰中原道路曽驅馬江漢波濤更泛舟孤藐光榮叨憲節音容寂寞閟松楸千思萬想情何極目送飛雲到故邱

送夏希純郎中歸南京

雲路分飛二十年相逢鬢髮各蒼然栢臺直指心如舊粉署郎官職又遷北闕九霄瞻曉日南風五兩送歸船帝京到日多佳興虎踞龍蟠入望邊

秋日東平道中

齊魯西風艸樹秋川原髙下過東州道邊白鶴來華表陌上蒼麟臥古丘九曲半應非禹迹三山何處是仙洲經行俯仰成今昔卻憶當年賦逺逰

過五道嶺

峯嶺連連接岱宗路從絕頂度華驄餘寒常帶陰崖雪爽气仍飄霽壑風春入驛亭嚴候吏云隨憲節怪山童方巡每嵗叨天寵長見車書海宇同

寜陽行臺元夕憶黃憲使

曽憶觀燈宴後堂玉杯行酒夜何長新聲已覺隨銀甲逸響還驚繞畫梁東道畱賔能閉戶諸郎愛客解牽裳別來好景逢元夕空向行臺對月光

沂濵書捨爲曲阜令孔公堂賦

魯城南畔碧溪頭結屋蔵書事事幽入戶日光浮野馬隔簾波影漾沙鷗眞傳已覺千年逺大道還從六籍求聞說浴沂當此池春風有約事追逰

兗州道中

敷土名傳舊兗州山川遺迹快追逰泗沂凍解波猶淺鳬嶧春回翠欲流野火碑余秦相國悶宮詩頌魯諸侯懸知尼父當年志夣寐長思見盛周

和壁間虞伯生臯字韻

中書幾禿管城毫盡日抄書未覺勞但得文章如布帛不須詩句比金膏淳龎每憶黃輿厚鑑深期碧漢髙莫道知音人世少有魚潛渚鶴鳴臯

送陳都憲鎭闗中三首

四朝風紀受恩深又見西行捧徳音天上神仙知暫別闗中父老喜重臨戍閒部伍淸河曲地逺桑麻接華陰到處行臺懷帝闕封章還擬罄丹心

中丞斧鉞下靑霄重鎭闗中別路遙衛水樓船春解纜崤陵驄馬曉揚鑣諸軍共仰新旌節列郡仍遵舊教條想是歸期應不逺朝元有約聽簫韶

九重深念及西人山鎭還須老大臣憲節入闗隨爽气璽書行郡布陽春山連玉井晴飛雨地接金城迥不塵經濟本爲儒者事功成還擬畫麒麟

送金都憲鎭寜夏二首

大夫承詔出皇州西夏山川是壯逰笳皷盡迎新憲節風霜仍肅舊貔貅久知河隴諸蕃靜又見崆峒二麥收總賴廟謀淸四海不須樽爼借前籌

西行紫誥帶新泥蔥嶺河隍入馬蹄列鎭久應烽火息連屯惟見稻秧齊逺通貢篚來天外直布皇風到海西萬里成功歸有日靑雲滿眼是丹梯

送盧都憲鎭守寜夏二首

眀時出鎭得才難莫厭經行萬里間玉節初辭靑闥霜風先到賀蘭山闗河控帶黃塵靜蕃落耕耘緑野閒入覲天顏應咫尺不須頻看寶刀環

同年扵我最相親憲府乘驄邁等倫正是趨朝承雨露又看持節出風塵山川迢逓行時舊旌斾悠揚到日新暫撫西陲歸有日看花須及鳳城春

出京師二首

孤臣泣血省愆尢詔釋羈縲出鳳州滿目山光迎馬首一鞭歸思繞林丘罷官已是安時命報國空驚不自籌遙想到家春已暮麥黃蠶老稼盈疇

久知樗散是非才卅載超遷歷寺臺松栢每期冬雪茂杏花不逐艷陽開數莖白髮還禁老一寸丹心未覺灰此日爲農歸故里河汾嵗晚興悠哉

患難中海昌李太守數書問及詩以報之

知已情深數寄書問吾行止近何如買車已上山西路結屋還依水北居樂意不忘尋簡帙生涯只擬付耕鋤感君交義髙千古逺道何由致報珠

步朱尙寶送行韻用以畱別二首

一枕邯鄲夣已醒歸鴻千里拂髙防心期皎日均能許歌擅陽春我獨聽別去莫驚頭並白相思終是眼長靑河汾故里遺風在爭似當時續六經

驛路春風酒半醒離情花思兩防穿林乳燕深深去傍柳流鶯細細聽官渡已過滹水碧家山又近太行靑龍門舊業應如昨樵谷漁磯取次經

晚翠軒爲楊大參賦

髙人雅有嵗寒盟笑傲華軒寄逺情最喜竹風當座起絕憐松雪近人淸年來勁節心能與春去繁華眼不驚若此秋香還共美擬從良史傳佳名

春日逰禹門

野服歸來野興幽十年仍遂禹門逰崖廻曲路通危棧峽束洪濤瀉急流樓結飛甍臨絕漢宮髙華榜煥層丘鄕人未必知神意絲管啁啾聒未休

哭少子治

患難歸來始自憐悲傷何事又相煎一經賴爾傳先業二豎嬰人殞少年遺捲不堪尋舊墨荒岡忍復見新阡傷心問寢寒齋夜鴻鴈行中訝失聮

題李麟惜陰捲

連城自古出藍田還道驪珠在九淵勤苦方能求至寶放情未必得眞傳案頭每見秋螢聚裏常知野馬懸年少惜陰眞可畏老予鬢髮已星然

用舊韻酬海寜李太守四首

聞道先生近著書髙懷雅興迥難如蘭栽九畹誰同采竹種千竿自可居溪水每從晴後釣山田多向雨中鋤殷勤逺道裁詩寄絕勝驪龍頷下珠

焚香才暇卽披書老去無能得自如靑簡尙尋髙士傳白雲還似野人居秋風婢子晨供織細雨兒童晚荷鋤道不逺人眞可樂何須象罔索珠

四千里外一封書縱有瓊瑤報不如雲水當年思共步山川此日已安居霜前棗熟從人打雨後葵荒欲自鋤白雪調髙知和寡彊將魚目比眀珠

五馬無勞事簡書一生行止自如如防鴻有意隨髙逝野鳥忘機伴所居千樹黃柑應自種一靑艸不須鋤門臨滄海秋先覺長見寒光浴曉珠

立秋日

雨晴新漲落汾黃緑樹風生戶牖涼防馬空懷登逺道聞蟬還喜是吾鄕離離禾黍東臯近緲緲雲霞北嶺長有酒便堪消暇日流年不管鬢成霜

題馮處士捲

忽從囂雜見眞淳誰道今人不古人四禮每宗朱氏教一門長接孟家鄰椿庭時雨年年潤蘭砌光風日日新靑簡防須書行義髙名直與董生親

次何僉憲自學韻二首

阿閤梧桐第一枝朝陽快覩鳳鳴時西江才學推虞集北斗聲名仰退之直道敢拋君子志中情還有正人知靑靑誰似霜臺栢聳壑昻霄更有期

天衢早嵗躡仙蹤金榜紅霞絢海東陳策漢廷推董子眀刑司寇數蘇公一襟气與秋天杳千古心涵曉鏡空兩見名藩持憲節淸霜隨處踏春紅

無題

浩浩滄浪水自淸曽聞漁父扣舷聲四知稀復思楊震千載誰能慕屈平得失眞如鴟嚇鳳髙低應似鷽嘲鵬何當挽取天河水一洗人間兩眼眀

立春日

臘盡殘年冉冉過又逢春日興偏多故應節序經千古自信行蔵老一窩生菜任教纎手送新醪微覺寸心和乾坤俯仰無窮意閒對東風一放歌

絳守王汝績新學詩以美之

先生爲郡冠諸公興學由來有古風靑史無勞稱衛颯黃堂今復見文翁化行古水歌內道在金臺爼豆中老我河汾遺教逺相思應與此心同

次林文載大參韻

嵗暮相逢晉水頭淸宵剪燭話同逰齊名黃甲風雲闊接武彤池寵渥稠宦達子應思致澤退閒我亦樂蔵修卻憐出處千年事惟有儒門道徳優

對雪

云垂四野寂無聲大雪通宵又徹眀在目已應知皓潔穿簾時復鬭輕盈凍凝水底蛟龍蟄饑厭庭前鳥雀爭髙臥不妨書舎冷此心元有嵗寒盟

久不作詩偶賦

案頭彩筆倦長吟覺詩情動不禁湖海盡除當日气田園深稱老年心種瓜已自連東畛栽漆還應滿北林汾水晉山無限好擬逢淸景更登臨

秋日

戶涼風似水流河汾八月又驚秋寒蜩嘒嘒鳴何切社燕翩翩去不畱飲水難期前聖樂乞墦才免昔人羞求田問舎安吾老不羨元龍百尺樓

謁伯夷叔齊廟

荒祠古栢首陽阿再拜仁賢感慨多樓設一堂還儼雅艸封防塜正嵯峨心存兄弟難能節力挽君臣欲逝波世上爭名爭利者髙風柰此二公何

過汾陽故里

名與臨淮往日齊乘軺今過華山西參天老樹荒祠在徧野新蕪舊宅迷將略不須窮玉籍王封寜復數躬珪中興唐室如公少回想忠賢首屢低

過冦萊公祠

功業澶淵冠宋朝古祠松栢晚蕭蕭儀容不冺鄕人祭魂魄何須楚些招忠義垂聲千古在姦諛遺臭幾時消老予持節無英計戀闕思賢首重搔

華山

馬首嵯峨見華山三峯削玉最髙寒層陰舊接黃河水秀色長連紫气闗只有煙霞生澗谷總無塵土翳林巒西還更與山靈約擬上云梯仔細看

溫泉

唐家天子愛溫泉故起離宮繡嶺前山上朝元金作閤花中湯井玉爲蓮錦鳬曽泛當時水香木頻浮舊日船賜浴未終鼙鼔動苔池畱恨自年年

華淸宮

天寶承平柰樂何華淸宮殿欝嵯峨朝元閤峻臨秦嶺羯鼓樓髙俯渭河玉笛長飄雲外曲霓裳間舞月中歌祗今惟有溫泉水嗚咽聲中感怨多

馬嵬

號令風行徧九州六軍何事此淹畱深情祗擬乾坤久絕寵寜知咫尺休劍閤西行山寂寂渭河東去水悠悠路邊三尺妖姬土長帶千秋萬古羞

連云棧道中四首

陳倉西入一門來疊嶂層巒次第開百折長途盤翠嶺千尋危棧接靑崖蒼蒼云木鳴山鳥決決溪泉防石苔持節未應辭路險防淸蠻徼凱歌廻

莫道西行蜀道難老來深喜縱遐觀山從太白連岷嶺水繞嘉陵出散闗石積層崖知地厚路登絕巘覺天寛驅兵過此思諸葛大節長畱宇宙間

重疊峯巒掩映靑不登危棧卽溪行气偏三月山蟬叫境異千林杜宇鳴寥落人家多板屋蕭條郵舎盡茅亭因思唐帝西巡日中夜何堪雨打鈴

總角曽從蜀道行今來鬢髮已星星不勝愛國輸忠念無限思親感舊情林外最嫌鸚鵡舌耳邊偏喜杜鵑聲驅馳萬里心何憚但保秋霜分義眀

諸葛武侯塜

丞相孤墳何處尋褒城西去漢江陰靑蕪漠漠煙橫野翠栢蕭蕭風滿林尙憶出師當日表空歌梁甫舊時吟中原未復星先墜長使英雄慨古今

諸葛武侯廟

武侯遺廟漢江南喬木森森雜翠嵐義感居人猶致祭名聞過客亦停驂運謀圖陣曽爲八遺恨山河尙是三千載英雄今已矣古碑重讀意難堪

過七盤

匆匆行役敢求安鞍馬經時歷險難叱馭才過九折阪揮鞭又度七盤山行當絕頂知天近下盡層梯覺地寛卻喜漢中頻在望一川風物自閒閒

漢中寓目

谷盡褒斜覺眼眀漢中如掌一川平封疆自昔多吞並龍虎當年幾戰爭英主築壇曽拜將忠臣討賊舊屯兵雄豪一去無遺迹惟見山髙水自淸

蒼溪

少陵詩裏見蒼溪今過蒼溪日欲西駐節驛亭天色暝維舟江岸浪痕齊風林疑有於莬嘯云木時聞杜宇啼橘柚過時黃不見峯巒依舊翠髙低

閬中

聞道閬中山水奇今來始得一見之長江縈帶碧浩渺逺峯環繞靑參差竹樹茂宻塵不起天宇空闊云自移錦屏近郭最眀秀佳句還吟子美詩

塩亭道中

舟度嘉陵見錦屏西行幾驛到塩亭好山最愛連峯秀佳木偏憐古栢靑老志不移方寸赤逺逰寜怯鬢毛星休誇諭蜀相如檄干羽深期舞舜庭

送李僉都經界敍播

五月樓船發錦江中丞斧鉞靖巒邦一天勝气隨龍勅千里長風捲繡幢定有奇兵擒孟獲不勞飛將斬王防朝廷防信更須布苗獠行看到處降

與李都憲錦江泛舟

津頭打鼓發官船泛泛淸波散曉煙岸轉漸移江上樹艫揺頻拂鏡中天岷峨西北山重疊吳蜀東南水接連卻艤江亭窮勝觀一樽談笑好風前

錦城端午

錦官城裏遇端陽好事常年憶帝鄕頒扇不知三伏暑賜衣猶帶九天香卻看絕塞孤云逺閒坐空亭一面涼佳節任從流轉在丹心不管鬢毛蒼

答徐廣文二首

三冬文史最精眀發軔香名蚤已成政羨有才逢治世卻慙無力答升平鵾鵬還撃三千水鵷鷺終期一字行防靣幾何知又別髙談不盡古今情

眾中傑出見才賢文采英英骨气全傾蓋已知心不異談經雅覺道無偏擬陳亹亹天人策寜羨悠悠將相權北上有期還送別爲君沽取酒如泉

發成都

夜雨朝來歇怒雷成都江上畫船開髙低竹樹連村合逺近峯巒入望來鼔枻易傷漁父志著鞭難覓祖生才煙波好景空無限逺思撩人未易裁

納溪

持節南來幾日畱納溪小縣納溪頭市衢寥落人何少憲府荒涼境自幽六詔雲山隨地逺三巴煙水接天流只今溪洞猶多梗五月南徵憶武侯

永思堂爲賀太守賦

瀘川賀守孝心純一日何曽忘二親已痛音容隨化盡更悲霜露逐時新情深易感無窮恨天大難酬罔極防我亦有親俱早世爲題詩卷淚沾巾

嘉定

嘉州曽作少年逰納納乾坤五十秋四野不移山競秀三江依舊水重流天髙華夏風雲闊地入蠻荒艸樹稠城郭幾歸遼海鶴白雲今古自悠悠

題王醫士東白堂

才見滄溟浴曉珠俄看倒影上天衢丹鑪夜火知全伏藥室晨光覺漸虛野馬未穿延客榻陽烏先照活人書在家早起君休厭屨迹朝來滿戶除

逰靑羊宮二首

靑羊宮觀欝崔嵬逺憶函闗紫气來雪嶺地應通閬苑錦城江自繞蓬萊萬竿修竹生圃三秀仙芝長石苔千古誰能識牝只疑虛谷有風雷

千年舊是靑羊肆今日翻爲老子家金榜半天標觀閤瑯函滿室粲雲霞琪林紅落三秋葉瑤圃黃開九月花有物混成人罕識防從眞境讀南華

諸葛武侯廟十首

萬里橋西有古祠武侯遺像似當時孤臣只擬炎光振遺恨猶悲漢祚衰繞砌緑苔經雨色滿林蒼栢冒霜枝祗緣忠義無今古不冺邦人百世思

茅廬枉顧卽依依猶恨當時見面遲文武才猷天下少君臣契合古來稀南徵才見功初遂北伐那堪願已違尙有錦江遺廟在英名千古自光輝

股肱漢室舊宗臣魚水當年意气親時節如逢逐鹿日風雲還起臥龍人出師前後丹心切討賊頻煩大義伸萬古英名天地在叢祠長近錦江濵

王佐雄才久已聞叢祠今見錦江濆莓苔嵗久漫碑刻風葉秋髙打廟門每有孤忠興漢室可無長策定中原江山離合寜非數成敗難將往事論

南陽躬稼似天民感激元因枉顧頻初識樓桑親帝胃還如白水舊眞人已從荊益開王業幾欲咸秦掃寇塵歷數𨿽窮遺廟在大名長與嵗時新

一時魚水風雲防千載君臣祭祀同鐘鼓尙存當日廟江山猶繞舊時宮畫檐金榜蛟龍出粉壁丹靑戶牖通割據姦雄俱泯滅荒丘誰與酹西風

茅廬抱膝正長吟忽際風雲許與深艸昧每存興漢計艱危肯負托孤心出師表在垂天地八陣圖存慨古今欲問祠堂何處是錦官城外栢森森

髙視乾坤志未酬艸廬長嘯意悠悠時才總附姦雄勢大老還爲漢室謀兩表曽聞辭後主三軍幾欲定中州伐功未就皆天數錦裏英風古廟秋

赤精帝子眞苖裔三顧茅廬起臥龍英論已知分鼎勢長才欲試補天工才聞遣使通江表又見驅兵出漢中禮樂未興人已逝古祠松栢撼髙風

乾坤不復有斯人間气奇才絕等倫管樂規模難並駕伊周事業可相親紅旗幾出褒斜道緑野還耕渭水濵時去千年猶廟食英風凜凜漢忠臣

禦書樓爲吾昌衍參政賦

古今書賜由中祕藏在君家百尺樓奎耀夜晴通戶牖蕓香風細散檐幽篇章總是天人學函藏深爲釋老畱從此黃金不須積子孫勤讀繼前修

蜀中立春遣懷

世態炎涼閱已多老懷今日柰春何一年持節金臺客萬里通潮錦水波北塞已聞休士馬南荒行復罷干戈時淸若許歸田裏願和康衢撃壤歌

春日遣興

閒館春深日正長萋萋春艸徧池塘溪雲疏雨梨花白暖日輕風柳綫黃讀易自能窮宇宙賦詩聊爾記年光錦城風景𨿽云樂故里關心未可忘

北歸有喜而賦

駐節西川僅一年北歸防自九重天非才豈敢妨賢路無補空慙費俸錢爲客載添新白髮到家還閱舊靑編急流勇退應難及千載髙風尙凜然

送杜員外歸省還京師

歸省西川未幾時促裝又復上京師榮親已荷褒封典報國難忘雨露私路夾山花開錦繡棧盤崖樹拂云霓遙知紫禁趨朝後粉署從容日正遲

敬軒文集卷九

欽定四庫全書

敬軒文集卷十

眀薛瑄撰

律詩

詠顏魯公

蓬利何堪屈大才平原出守亦微哉忽逢動地風塵起不使中流砥柱摧爭坐已難追雅論立朝寜畏忤姦回自騎箕尾歸天上長播英風徧九垓

送太守致仕

五馬蕭蕭出帝鄕都門祖席倍輝光天恩老覺腰金重客思遙牽別路長虎已應辭郡國貂蟬時復憶班行風煙縹緲鄕闗近川谷猶疑下鳳凰

錦官驛官送櫻桃

錦官驛吏送櫻桃紅顆堆盤磊落髙時果已知西蜀美古詩難見少陵豪嘗新暫遣中情悅感物還添逺意勞多少上林鶯啄徧一春歸興正滔滔

艸涼樓驛看紅白芍藥

芍藥花開山驛中小防紅白各分叢濃糚獨向風前立素質如從月下逢明媚並超塵世色妖嬈均得化神功誰知傾國傾城者一往滔滔萬古同

過武功縣

持節西來過武功扶桑日日曉光紅渭河水逺波聲小太白山髙樹影重遺址已無慈徳寺居人猶說有邰封東行無限前朝事盡在紅塵緑野中

題休休亭

中條山下王官谷艸木煙霞景物幽仙李固知時靡靡野亭從此號休休座中爽气常飄灑天際浮雲任去畱墜笏已超塵网外髙名千古鎭悠悠

贈張僉憲

邂逅金陵已七年相逢論舊意欣然江東風紀當時振山右聲名此日傳緑野盡耕春雨後淸霜早落艷陽前朝端公道眀如日持憲應知數俊賢

挽陳先生

歸來煙水釣舟橫云白其如足下生尙有菁莪經雨茂空餘桃李向春榮髙情祗許鄕人慕遺事誰從太史銘賴有賢甥今宦逹爲揚聲譽照蒼防

挽祝處士

鴻去靑防定幾年東吳聲譽至今傳髙情未必尋丘壑淸隠還應在市防竹塢邀賔畱舊榻蕓牕教子剩殘編黃門底是推防處紫誥廻鸞下九天

豫讓橋次陳僉憲韻

千年豫讓有遺橋懷古還停使者軺季世忠臣存大節頽波砥柱見孤標吟邊涼吹聲蕭瑟望處秋天影寂寥無限繁華俱泯滅英名終古自難消

挽蕭禦史

共惜西江老豸冠白雲乘去不知還繐帷夜捲霜風冷華屋秋扄曉月寒遺迹定應歸太史榮名長是在人間明時有子登三事永感終天涙不幹

述懷

已承防詔許還山又被虛名繋一官每向班行嗤老醜空耽典籍尙寒酸妨賢政自慙公論竊祿能無愧素餐早晚還應乞身去石田茅屋伴淸歡

河間獻王墓

漢家宗室最稱賢遺事曽經閱簡編偶過河間尋往迹空餘荒塜帶寒煙頻求千古書連帙獨對三雍防幾篇雅樂未興人已逝雄歌惟有大風傳

過徳州

山東一別十餘秋白髮重來過徳州闗市尙開臨水戶郡城猶聳入雲樓霜臺駐節思前度憲府乘驄憶舊逰此日又騎官馬去朔風吹雪路悠悠

徳州除夕

昔捧天書按部來之官又上鳳凰臺頻登風紀知庸徳屢陟廷平愧菲才寓館眀朝添一嵗晴霄此夕麗三臺元正馳賀心何似金殿香浮寶扇開

寄髙苑李嗣昌廣文

安邑分攜幾十年中間防合總茫然華燈每憶連珠玉綺席空懷醉管弦顧我已添新白髮知君猶擁舊靑氊卻慙頻嵗叨天寵悵望丰城劍气邊

兗州人日二首

去年西蜀逢人日人日今春客兗州行止可應無定迹嵗華仍復易周流驛亭盡日風頓起官路漫天雪未休南到彭城祗幾驛天晴擬放呂梁舟

驛亭戶總光輝人日紛紛雪亂飛闗塞有兵皆凍合園林無樹不春歸風威肅肅朝來靜云葉飄飄晚漸稀淸興此時誰與適論心殊覺故交違

孟子祠

鄒國叢祠古道邊滿林松栢帶蒼煙逺同闕裏千年祀近接宣尼百世傳獨引唐虞談善性力排楊墨絕狂言功成不讓湮洪水萬古人思命世賢

彭城懷古二首

戱馬臺邊雉堞髙參差樓閤入雲霄漕河控引淮黃近驛路通連海岱遙天府豈知成覇主彭城空復駐英豪大風折木飛沙日想見天心翊漢朝

當年禹迹舊分州走馬南來遂此逰地勢縈廻環翠嶺闗城峭拔枕黃流燒余豪傑千年塜春老佳人百尺樓周覽未能窮往事官河又放下洪舟

雪中過髙郵湖

髙郵湖裏雪中過雪片無聲防白波天水渺茫遙自接煙雲杳靄暗相和寒蓑滿眼漁翁少畫舫隨風去客多還似滄浪水淸濁只應難覓扣舷歌

過防溝懷古

荒陂野水古防溝千載曽經煬帝逰暖日輕風牽錦纜垂楊芳艸引龍舟春殘故國閒金屋花滿蕪城醉玉樓一自眞龍飛晉水亂雲空結海天愁

髙郵阻雪

髙郵城下維舟楫雨雪連朝阻去程澤國風煙春冉冉野湖波浪晚防防凍消疏柳長堤濕響徹修篁候館淸南到大江祗幾驛晴霄行覩鳳凰城

髙郵大雪河冰

已過立春十五日淮南天气太嚴凝重湖皛皛層冰結千里茫茫積雪平霄漢連朝飛鳥絕官河隨處客舟停東風解凍須臾事波緑粼粼野燒靑

自儀眞入大江

儀眞南入大江隈江上云防向曉開滿目好山靑簇簇連天駭浪白皚皚還思二十年前渡又自三千里外來北闕承防方浩瀚之官今上鳳凰臺

寄海寜李太守

又是分攜十七年寥寥幾度信音傳濫官白髮知吾劣歸老靑山覺子賢蠟屐每多登覽興錦囊應有唱酬篇著書更法春秋筆還肯緘情寄一編

金陵春望四首

錦繡江山一望中金陵佳气正蔥蔥石城尙踞耽耽虎鐘阜長蟠矯矯龍淡靄逺遮三月柳瑞煙深護萬年松風流王謝何須問開國還思舊股肱

金陵最好是新春風景無邊入望頻山似洛中浮秀色水從天上泛通津千門垂柳初經雨滿路飛花不起塵深荷發生同萬物兩京回首憶楓宸

佳麗層城王气中春來無樹不靑蔥湖光湛湛跳紅鯉橋影沈沈臥白龍錦繡園林開艷杏煙霞澗谷挺長松無邊風景皆堪賞千首新詩興未窮

皇都又是一年春立馬長堤眺望頻麗日斜眀紅杏塢暖煙輕護緑楊津風來野水微生浪雨過天街迥不塵最愛祥雲呈五色氤氳長是繞楓宸

簡張都憲二首

榜題龍虎舊聨名宦迹升沈隔兩京離合𨿽驚頭並白交親終喜眼俱靑濫登棘寺知無補峻陟霜臺倍有聲近得髙鄰親孟氏不妨剪燭話平生

借借朝端有盛名憲臺周曆兩神京封章已見輸忠赤事業還期著汗靑風度宛如瞻玉樹辭華眞是擲金聲共論三十年前事聨步靑雲滿路生

周儀賔水筠軒

曲防幹外小方塘塘上蕭蕭繞翠篁一鏡平開涵影細萬竿齊動引風涼根穿近岸藏科斗稍接遙空下鳳凰水竹防淸曽到此金樽相對興難忘

春日遣興簡張都憲廖丁二大理

春來無日不連陰風物蕭騷思不禁雨急梅花飄白玉天寒柳綫勒黃金宦情不與江流競樽酒肯隨人意深況是一年寒食近松楸千里正闗心

再用陰字韻簡張都憲

好風乍起掃輕陰淸思撩人不自禁與客便傾花下酒放懷寜惜槖中金髙情肻負年華泰交誼難忘嵗月深春興不知凡幾首長吟因見古人心

送倪尙書赴召二首

天書逺召舊師臣送別金陵喜气新莫道分符淹嵗月還應聽履上星辰一江流水催行棹兩岸垂楊夾去津三接深期調玉鼎行看雨露萬方勻

尙書承詔上金鑾祖席珊珊擁佩環霖雨舊曽思傅說師臣今見起甘盤江淮緑泛行邊水齊魯靑余過處山入覲定膺新寵鍚調元須竭寸心丹

南京端午

端陽令節客南京遷擢頻年荷寵榮內扇幾沾當日賜宮衣曽有舊時名從教緑柳含風細且喜紅葵照眼眀爲報鵷行舊知已一卿贏得鬢星星

暑夜簡趙駙馬

大扇頻揮汗不幹那堪酷暑夜漫漫寂無風露徘徊處空有星河悵望間眞是流金兼鑠石定應焚澤更焦山淸涼只有仙侯府長夕冰傳瑪瑙盤

簡張都憲楊尙書鄭侍郎廖少卿丁寺丞

棘寺秋官接憲臺山光水色畫圖開靑林雲气當牕見翠浪風煙入座來楊柳影中冠蓋過芰荷香外吏人回好生正仰吾皇徳共播仁防徧九垓

再用前韻

鐘山南望鳳凰臺山下平湖一鏡開近岸紫驑穿柳去沿堤畫舫采菱來山禽將子飛還止水鳥銜魚去復回無限太平門外景神逰何必訪仙垓

再用前韻三首

風紀都應屬內臺官淸公道一時開科條自是眀天討門館何由有貨來聲譽已知馳峻極文章況復動昭回不須徧攬江湘轡坐見澄淸匝九垓

廷尉刑曺與栢臺髙門俱對碧湖開天涵波影閒雲度雨雜泉聲爽气來此日官僚聮轡入往年鵷鷺候朝回近來執法尢宣朗應佐陽光燭九垓

刑曺理寺近烏臺坐對湖山畫障開芳艸有情還漸長好風無約自頻來移文謾想髙人去聮騎頻同上客回爲戀眀時歸未得思親空復誦南垓

戱作逰仙【用前韻】

瓊瑤萬仭中天臺珠宮貝闕參差開靈風響下碧虛裏連翩鶴馭仙人來鈞天揮綽九奏畢羽衣揺曵萬舞廻後天不老凋三光排風馭气逰遐垓

海中湧出金銀臺陽烏濯耀蒼煙開弱水瀛洲不可到飈輪鶴馭相往來洪蒙開闔幾萬古桑田走馬能千廻抱一之子可輕舉相期汗漫逰九垓

銀屏金屋瑤作臺化人宮殿中天開東見蓬萊水淸淺西去幾復靑鳥來云錦之裳文五色倬彼云漢淩昭回下視九域一毫芒何異蠛蠓飛塵垓

仙山中有學仙臺淩虛上接天門開靑衢黃道倒影出望舒日馭東西來玉宇無聲彩雲濕云漢屈注萬里廻寥廓無鄰安可極重陽之數歷九垓

樵雲野老

白頭已與世相違笑指生涯在翠微伐木忽看云滿斧束薪不覺露沾衣息肩頻向靑林歇荷月長從緑野歸一曲浩歌天地闊逺山回首晚霞飛

南京十詠

鐘山疊翠

自是皇都第一山峯巒髙下似龍蟠嵐光翠滿金銀闕秀气靑連虎豹闗瑤艸不隨秋意老琪林長共曉霜寒年年澗谷蒸雲气散作甘霖宇宙間

武波澄

北湖淸濁自天開勢恊龍圖一水來百里煙霞環島嶼繞城波浪動樓臺九霄气迥通銀漢五夜天低轉斗魁絕勝蓬萊山下水洪源終古不塵埃

淮淸柳色

淮淸橋下水連空橋畔依依柳色濃香絮有情皆作雪柔絲無力盡含風樓臺掩映深春後市井淒迷暮雨中近水向陽千萬樹年年長是發生同

卞壼神祠

晉室人才數俊髦艱危深感與時遭君臣義大如天地父子生輕似羽毛昭代旌忠時饗盛丰碑鐫徳古祠髙想應當日偸生者才入修門意自勞

石城霽景

郭外雲開見石城緑苔經雨自層層眀時正是龍飛地終古猶存虎踞形萬里長江通海白三山逺岫入天靑登臨不盡千年意擬與丹崖共結盟

鳳臺春曉

金陵千尺鳳凰臺臺上春云向曉開緑艸雨餘淮甸合靑山崖轉楚江廻謫仙此日知何在麗句當年未易裁定鼎只今逢有道九苞行復自天來

江東古渡

江東門外大江頭古渡微茫接逺洲月窟殊方通上國云防大舸滿中流垂楊芳艸三春暮紅蓼黃蘆兩岸秋顧我濟川才思少幾回臨想興悠悠

長江秋色

長江浩浩繞神京霜落煙波萬里淸灝气西來通灔澦寒潮東下接滄溟幾行鴈影涵空碧兩岸蘆花映月眀西塞山前秋色裏夕陽惟聽棹歌聲

朝陽曉望

朝陽樓閣倚天開日馭朝看海上來晴旭乍分龍虎勢淸光已滿鳳凰臺禦溝水向東華轉仙禁雲從北苑廻圃瀛洲眞在望不須方外覓蓬萊

雞寺晚鐘

上方臺殿翠微中石磴盤崖一逕通客至有風還掃榻僧來不語自鳴鐘竹窻下見浮雲白祗樹斜臨返照紅自笑無生渾未學懶從方外共談空

太平堤望

太平堤路夾平湖湖上淸風面面俱十里波光天上下半空嵐影樹扶疏稻塍艸色靑無際菱葉荷花淨有餘艇子有人閒泛泛釣竿還可拂瑚

送姚侍郎巡察雲南

璽書英簜使遐荒萬里山川艸木光霜早楚江楓葉赤雨晴蜀道菊花黃羣芳擬欲除蕭艾百鳥還期識鳳凰六詔徧巡歸奏日定膺殊渥五云鄕

借馬簡趙駙馬

鞲來白馬錦鞍韀騎向天街送表箋霜鬛蕭蕭頻攬轡銀蹄剝剝不須鞭滿身香汗生微雪一路淸風散曉煙有馬借人今復見神京戚裏最稱賢

題趙尙書慶壽圖

天官白髮老尙書致政歸來樂有餘壽慶七旬新置酒祿辭千石蚤懸車繡衣令子樽前舞蘭茁諸孫膝下趨在席嘉賔何所祝公年更與大椿俱

送廖少卿上京二首

龍江五月發扁舟大理名卿上帝州千里好山開翠嶂兩堤楊柳防淸流鳴鑣紫陌思前度簪筆黃門憶舊逰若見中朝知已問丹心不攺雪盈頭

理寺名卿得俊僚六年又促紫宸朝石城解纜江風細淮浦揚舲海霧消入覲九天瞻日月聮班五夜聽簫韶吾人久抱蒼生念淸問深期答聖堯

和張都憲詠湖亭山字韻四首

憲臺佳勝占湖山湖上新亭白晝閒風送荷香來幾席日移竹影上防幹金塘水滿魚爭躍碧嶂云收鳥自還好景無邊渾負卻何時同倚畫屏看

平湖萬頃倒銜山山對湖亭白日閒長有好風淸自起總無塵土暗相干檐前荷動知魚戱鏡裏雲開見鳥還獨憶愛蓮周茂叔化機須向靜中看

小結湖亭面碧山山光水色共閒閒平連西塞波千頃斜上東山日兩竿欄外靜看鷗鳥浴沙頭長見釣舟還髙人安得王摩詰盡冩風光入畫看

近愛平湖逺愛山防淸收入小亭閒雲容水態皆堪賞俗气紅塵總不幹日靜坐聞黃鳥囀煙眀遙見白鷗還情知風月無邊景頻倚雕防自在看

和張都憲詠湖亭波字韻四首

湖亭面面俯滄波一上湖亭景物多過去黃鸝穿翠柳飛來白鷺防靑禾乾坤上下羲皇易日月東西織女梭好在憲臺休暇日一樽同此養天和

亭下溶溶漾緑波芰荷花發繞防多卻看嶺北千株栢最愛堤南萬頃禾漁父不收沙上网鮫人還織水中梭坐邊生意皆堪樂雲雨天時日正和

髙髙亭子壓洪波獨占湖山秀气多近岸還栽圃竹逺洲時種玉山禾坐中造化乾坤鼎檐外光陰嵗月梭應有仙人來過此晚涼時節弄云和

平湖靜鏡不風波最是湖亭樂事多畱客毎同歌菉竹檢書還共誦嘉禾酒酣吐論如傾海令急傳籌似擲梭記得前時兩三防宛然風景是淸和

湖亭小酌和張都憲韻

湖樹陰陰障赤曦湖亭偏與靜相宜坐中淸气時常滿堤上紅塵總不知莫羨逰山攜謝妓何如行酒和陶詩冰漿冰果寒冰齒宴樂無過盛夏時

和張都憲合歡蓮房

憲臺臺下有蓮塘一種髙荷迥異常乍見仙花開並蔕旋看瑤實結防房垂垂共壓秋波淨裊裊同沾曉露涼絕勝當年連理瑞畫圖還擬進眀光

次張都憲喜雨韻

中丞初自舞雩還便有風雲感防間布濩旋應彌玉宇沾濡行復徧塵寰舊痕已沒湖中水新翠方添郭外山自是有年今有象定知朝野罄交歡

次張都憲並蔕蓮韻

緑池紅綻合懽花秀色天然自一家並結翠房含雨露獨揺香柄出煙霞何曽人世時常見賸有風騷次第誇自是太和充宇宙故鐘此物兆亨嘉

贈歐陽憲副

憲節重來覲九天論交不盡意畱連休驚白髮三千丈且喜靑雲四十年老大可無新事業壯逰還憶舊山川人中松栢君知否萬雪千霜獨挺然

送吳祭酒還南京

司成述職喜南還照日金衣出九闗萬里春眀天蕩蕩滿河冰泮水漫漫行邊畫舫煙光薄到日橋門柳影閒若見同逰舊知已爲言淸絕憶湖山

送鄒都憲巡撫吳浙

皇仁逺布軫生民巡撫東南簡重臣天語諄溫頒鳳勅云防縹緲泛龍津班行共識時名大郡邑爭看憲節新行見霜風廻暖气三吳無處不陽春

審錄後簡蕭羅兩都憲

碧梧鳴鳳應朝陽龍勅頒來帶禦香寒沍一時廻暖气幽潛隨處發天光平反自可歸臺憲欽卹惟應仰聖皇還見星軺辭輦轂防波行復徧遐荒

送武昌教授

武昌風土冠南州都愽於今防俊尢拜命已應增士气趨程行復泛江流汀洲蕙緑光風轉沼沚芹香宿雨收還似蘇湖人士盛可無聲譽逹宸旒

送儀源檢校還寜國

贊畫宣州幾載間趨朝此日又南還扁舟行泛長江水匹馬重過故里山爲宦莫辭聲利薄到官贏得簡書閒渠家奕世多卿相淸節髙風自可攀

送徐防下第歸蜀

情知大器晚成難莫向長途厭往還曉日近辭丹鳳闕晴霄逺入碧雞山摶空六翮應須養進學三年未覺閒隨計重來須有日防看聲譽動天闗

重防堂爲韓雍都憲賦

有子乘驄秉憲鈞防封幾度到防親才頒龍勅奎文動又錫鸞封防誥新命服屢膺逢盛世華筵頻啟慶長春重防堂上防方至更篤忠貞答紫宸

王寺副膺封

教子登科官棘寺推防三載到親闈共看白髮宜烏帽重喜蒼顏稱錦衣奕世榮名今亦少一門光耀古應稀還當起閤藏龍勅長見奎文萬丈輝

王都憲展祭

天防新許拜松楸又送中丞出帝州尙憶朝端峩獬豸還看驛路躍驊驑鳳林迎節從天上鸞誥頒封到隴頭忠孝兩全人共仰可無直筆繼春秋

送董長史

白髮交情四十春聲名又喜逐年新江都正學師前哲洛下長才憶古人北闕從龍天廣大西山防馬玉嶙峋雲中到日多淸興應有新詩寄我頻

寄楊尙書彥謐

尙書聲譽滿南都聞道年來興不孤弄瓦幾時添愛女防官五品羨英雛量深往日尢能飲足健前時不用扶還有水心亭似舊淸香應滿博山鑪

寄南京張尙書

每憶南京大司馬列卿遷轉自淸朝舊臺百職余風紀新政諸軍仰教條聮榜可能懷未契同官端喜得英僚惟應舊防知難再詩酒湖亭久寂寥

送王郎中還南京

屢拜秋臺最好官三年考績又南還路分薊北山容秀舟到江東水靣寛粉署正當武畔靑雲多在鳳臺間他時還有淸眀譽防展颷輪覲九闗

題何司訓致仕捲

師名蚤不愧蘇湖引老南還出帝都驛路風和煙柳細官河雨急浪花麤行看舊隠書連屋坐見交親酒滿沽卻恐廻鸞來紫誥黃門有子拜官初

大理汪寺副父母膺封

龍勅歡傳出九重二親同日荷防封一經教子聲名著六品推防寵渥濃樽爼喜開今日宴衣冠快覩盛時風賢郎更盡廷平職還有廻鸞下碧空

挽邢檢討母

有子登科入翰林難將寸艸報防深和熊已作中宵夣斷織曽勞往日心長憶紅霞裁命服空悲白髮暎華簪光榮尙自霑存沒畱取芳名照古今

送張福還平度州

三年報政逺朝天籍籍香名滿耳傳烏帽任添新白髮黃堂已換舊靑氊大夫故自全三徳父老何曽送一錢莫道東歸人士悅璽書行復又徵賢

挽鄒都禦史

丹梯早躡到云端粉署三廻陟地官東長行臺邊鎭肅南持憲節海波寒鬢因勤事年來白心爲輸忠老去丹莫道淮南悲逝水丰碑行見故鄕刋

送孫縣丞

匆匆別我意如何領節之官古泰和舟到九江秋水闊路經五老好山多眀時三尺應須守暇日防松定可哦好在家聲能自振三千還擊大鵬波

送陳修撰使髙麗

萬國來朝通九譯一朝持節使三韓煙開碣石行邊見日出扶桑馬上看玉燭正調王道盛天書大布逺人懽歸囊不似千金槖畱取淸名宇宙間

送李憲副回山西

上林三月柳花飛又送靑驄出帝畿別路爭看迎憲節過家應自舞斑衣防光北極懸紅日行色西山入翠微風紀重臨還自保更馳淸譽到彤闈

送山東賈參議

藩佐於今選俊良霜臺禦史獨名揚方承北闕防光大未覺東州道路長雨過魯郊桑椹熟風來歷下水花香旬宣海岱𨿽云樂玉鑑冰壺未可忘

送人歸閩中

天垂雨露萬方同冠帶南歸喜气濃溪渡防榔和水暗林穿茘子徧山紅到家定有詩書在對客寜教酒盞空珍重髙年崇禮讓七閩自古尙儒風

送張司馬致仕

荊南風景古來嘉六月樓船想到家沙市水添三峽漲渚宮云接五溪霞逢時都憲人皆仰致仕尙書眾所誇還有丹心思報國曲江樓上望京華

送張侍郎還河南

還家爭看少司徒千里光輝出帝都舊直黃門遺事業新乘彩鷁問徵途河分衛水如鋪練山到中州似畫圖結社應多鄕友在論情不盡防金壺

天順元年六月初十日上章告老未允十一日又請十三日又請至二十一日防允出京師舟中賦七首

遷轉春官入翰林兩叨淸秩受恩深論思未有回天力供奉空懸捧日心六十故知年漸老尋常惟覺病相侵乞歸自是安衰劣俯仰淸風愧古今

病懷久與世相違防乞歸田詔許歸辭闕猶霑光祿酒束裝還有尙方衣兩京水陸尋徵路三晉山河想舊扉金馬玉堂回首處靑霄惟見五雲飛

老病何堪污玉堂乞防優詔許還鄕歸鴻絕漠情知逺倦鳥投林意覺忙但想溪山行處好不妨園圃到時荒退休自是升平事祗道閒中嵗月長

經世誰人志盡酬古今回想興悠悠卽非有道身能退自是無才老可休歸騎逺尋天井路輕防先放潞河舟家山到處知何日汾水西風八月秋

早曽拜防乞歸田羈絆虛名又幾年道徳愈難期往哲事功無復望時賢宦情似水年來淡鄕思如旌日自懸老病放還防帝力不知何以答皇天

魚在洪淵鳥茂林從來誰識古人心五湖髙興應難及三逕淸風不可尋希復卿雲光舜日幾調元气作商霖獨慙愚老歸休晚猶撫遺編慨古今

竊第歸登潞水船罷休從此又言旋西塗東抺三千字北去南來四十年欣戚情懷渾索寞升沈聲譽總悠然彤闈紫閣如天上依舊淸汾數頃田

送王憲使之四川

憲使之官雪嶺東錦城樓閤倚晴空莫辭道路三川逺正喜車書萬國同玉節自天隨爽气軺車到日振霜風深期雅操淸如水行看香名逹九重

內閣用唐人韻簡徐李許三學士

黃閣文章萬丈輝靑霄閒看鳥雲飛巍峩鳳闕淩雲迥宛轉鑾坡到客稀屢艸黃麻依紫極常聨玉筍侍彤闈卻慙老大承天寵一字何曽補衮衣

送孫輈之防州同知

西南防府古名州別駕於今遂壯逰霜落江寒經白馬浪平峽靜過黃牛到官綺席宜疏節行部山氓在恵柔發軔長途深有望莫令聲譽頓悠悠

新春喜雪

立春才是第三朝喜見春空雪亂飄天上瑤臺應錯落人間玉嶺正岧嶤固知吐气乾坤滿頓覺逰塵戶牖消卻上小樓閒縱目八紘淸思迥難招

寄蒲守徐孚

積石黃河繞郡流郡城髙興自悠悠逺天云淨仙人掌近郭風淸鸛雀樓頻寄鸞箋書可著所需藥物病全瘳衛蘧衛武應難及進徳深慚老未休

貞節堂爲王憲使母賦

婦道從來不二天近知王母踐斯言從教白髮三千丈祗保淸風五十年頒誥旌門今受賜養姑教子舊稱賢一門盛事歸貞節堂上髙名百世傳

讀邵康節擊壤集二十首

乾坤淸气產英豪大隠天津道徳髙雪月風花閒諷詠溪雲水竹自逰遨畫前有易心能悟刪後無詩句獨謡金薤琳瑯垂萬世無窮雅興自滔滔

社千年有召封故應華冑產英雄居共舊業畱餘韻卜洛新居有定蹤後學難窺擊壤集先天都屬弄丸翁淸風百世誰招得望斷嵩髙送去鴻

三絕空餘贊易編千年圖像竟寥然人豪眞自從天挺羲畫原因到已傳骨髓著書成大捲風花遣興有新篇驪龍頷下眀珠在誰測東溟萬丈淵

鳳在髙梧不可招天津淸隠結衡茅小車逰處情何適大筆揮時興自豪酩酊酒中心惻惻離披花裏思忉忉空餘首尾詩垂世誰識秋風八月髙

壯逰歸到洛陽居環堵蓬茅得自如外物不知軒冕貴此心惟覺性天虛環中日月行無息靜裏乾坤樂有餘首尾詩成情可見何須象罔索珠

六朝全盛太平時卜築東都得自怡毎與眞儒論大道時從國老和新詩杯傾緑酒寜嫌淺車碾靑蕪不厭遲莫道千年淸響絕知音還自有鐘期

皇極書成識者稀原從羲畫見天機故應消長隨時變一任行蔵與世違楊柳堤邊風澹蕩梧桐枝上月光輝無邊淸興難收拾毛穎時時聽指揮

天津橋上聽啼防只是當時已惘然妙意都應窮卦畫餘情聊爾托詩篇太和酒味濃還淡甕牖蟾光缺復圓曽向行窩看兒戱不妨歌枕自髙眠

手探月窟足天根悟盡羲圖造化原嘉遁有窩甘偃蹇觀光無意羨飛騫詩成比賦猶堪詠道在希夷信莫言勝日良辰畱客處淸風滿抱酒盈樽

盛時京洛足鵷鸞翁有無名與往還劇論直窮天地外淸吟多在水雲間榮枯任物心無系消長隨時我不闗自得人間無味樂好詩畱與後來看

排風禦气復鞭霆歷覧無邊造化情隨分自能安至樂翫心誰復識髙眀先天圖有年年運皇極書爲世世經首尾詩成多寓興調髙白雪少人聽

笑傲林泉樂太平洛陽誰不愛先生嚴寒暑雨何曽出溫暖淸涼卻解行金穀風和吹道服銅駝雨霽隠車聲行窩十二閒防處父老兒童喜送迎

人情物理總分眀七十年來老洛城只向窩中耽至樂卻扵身外薄浮榮花紅柳緑隨時賞云白山靑取次行還復振衣千仭上都無塵垢半星星

嵩山洛水舊神州結屋天津景物幽修竹林中靈籟響梧桐葉上露華流弄丸古意誰人識戱筆新詩有客求春暖秋涼出逰處無邊淸興更悠悠

始終天地在胸中還似危樓出半空極論毎生賢逹敬閒談盡與俗人同巡行堤柳春揺緑防檢園花曉綻紅風景滿前皆自得濡毫又見小詩工

外臣自昔有由巢不是山人索價髙獨向杯中存爕理毎從環內樂逍遙才看園老分斑筍又見端眀送藥苖餘事盡從吟詠見感時懷古興滔滔

共愛先生共卜居天津水畔是吾廬陰陽爕理三杯酒皇覇經綸幾卷書盡有淸風生幾席倍多眀月照庭除生平祗是過人處嬴得防眉日自舒

老去吟多首尾詩賦和比興盡兼之陶鎔物象方知富漏泄天機始見奇水靣生風秋浩浩天心轉月夜遲遲有丸祗向閒中弄肯借髙人試一窺

洛陽全盛想當時春暖秋涼任所之金穀名園花綻錦銅駝古巷柳垂絲霜林髙鳥爭歸疾沙浦防鴻欲下遲萬象有情渾自得詩囊還載小車兒

少年應自負雄才老悟機此意灰嵗月風光情自得山雲水石興悠哉一環理窟閒中見萬古天心動處來寶匣瑤琴遺響在幾何人識伯牙懷

次王侍禦韻

憲府乘驄舊有名今秋偶爾防蠻荊虹霓气接風雲气珠玉聲隨咳唾聲萬里山川勞防歷諸蕃部落待澄淸愧予無補虛持節賴有丹心老更明

平定州分司次江侍郎韻

乘軺萬里越河闗報國寜辭道路艱首夏初離巫峽水新秋又過太行山久知鴈塞妖氛掃載喜龍沙鳳駕還白髮已承歸老詔陛辭不日覲天顏

寄王用章憲副

毎從靑濟憶同官祗隔滄溟一水寛我捧天書行萬里君持憲節按三韓封章入奏時名大驄馬巡邊將膽寒防劍有光常夜夜暫廻風雨未應難

附錄所贈二首

名利塲中一夣醒知君渾不負蒼防村醪且去隨時飲澗水重來洗耳聽俗眼任他終日白山光還似舊時靑從教門外塵如海坐向空齋閱聖經

自許孤忠結主知居官寜肯論安危平反不愧張廷尉三黜何慙栁士師已向一身中道立更防千古大名垂到家莫廢韋編業伊洛髙蹤尙可追

敬軒文集卷十

欽定四庫全書

敬軒文集卷十一

眀薛瑄撰

雜著

胡氏族譜後

僉憲髙唐胡公間出其族譜示余俾余書其後且曰譜吾作也吾家故有譜具載世次行迹吾少時猶及見之後更散逸不存吾懼先系先徳將遂湮沒無傳扵是斷自吾之所知者創爲是編以傳諸家庶後之人得有所考而知所自又曰凡譜所以兼載世美以示諸後也吾自束髮讀書歷官中外僅克有立而幸不失所守者皆先徳之遺也若是譜不作則是自専其休而忘先徳之大豈仁孝之心乎此吾勉就是編而不敢以蕪陋爲解也余受而退閱其編觀其序宗系則綱紀不紊論世徳則言行不遺因仰而嘆曰自宗子之法壊而人莫知所自往往親未盡而相視若塗人者有焉幸而士大夫家間有譜牒以紀其世則又或逺附顯者以自重厚加潤澤以失眞是二者皆過也僉憲公則不然其紀世次旣眀白可考論先徳又典實可推若是以傳之家公之子姓宗族一覽之頃親疏之序世徳之懿舉在目前莫不興其孝弟慈良之心髙山景行之念凡行義藹然扵一門徳善相承扵悠久者實有賴扵是編也詩所謂孝子不匱永錫爾類者公有焉若公之氏族官閥僉憲劉公序之偹矣玆不敢贅謹擇其一二可言者書扵後以復扵公云

書何原眀先生傳後

先生三衢之常山人諱初字原眀姓何氏非非齋其號也自少以頴睿聞旣從學扵鄕先生三江兄弟卽以窮理正心克己爲務且兼習舉子業嘗兩舉不第益自奮勵復從程觀先生學易遂以易經領鄕薦任仁和教諭旣而元季俶擾文教隳弛乃解官歸鄕裏日以讀書談道自樂值國朝開運首訪遺才以任民牧遂以先生爲江州湖口丞時軍興多故邑裏凋瘵先生調給安定焦勞匪懈以治狀驗白陞知韶州府仁化縣其便民之政可紀者尢多旣而丁外艱去官遂以疾家居篤意教事及海內平定詔天下建學養士且求學行老成者爲師遂起先生爲巴東教諭先生年益髙學益充徳益進聞望彰灼近孚湘藩逺徹朝右困召至闕下預修書傳防選書成將歸上考之欲授以近地便養遂除開化教諭祿之終身先生學旣有得尢善開發人故後進出其門爲名士顯宦者甚眾嗚呼夷考先生之學之傳逺有端緒蓋三江先生出許文懿公之門而先生則三江所授也其淵源旣逺至於經防之微性理之奧宏博精密蓋多其自得故其防心制行有足動人者至扵著述𨿽多要皆根本義理而不爲浮靡之習若先生之爲人可謂有古士風矣及觀其爲佐令爲教職則其學又以驗諸行事事可考然或者猶謂此特先生小試耳使得盡推其所有則其效當不止是殆未可知也距先生沒後二十五年其孫永芳以進士知邵陽縣時未幾民翕然化固知其學宦家法有所自意者先生之未克盡施者永芳殆能繼其志而擴大之乎其端兆矣永芳持其祖家傳求言以發其潛徳遂芟取先生之學之行見諸行事有未究而將有待扵後人者書以還之

河崖之蛇

瀕河居者爲予言近年有大蛇穴禹門下巖石中常束尾崖樹顚垂首扵河伺食魚鼈之類己而復上入穴如是者累年一日復下食扵河遂不卽起但尾束樹端牢不可脫每其身一上下則樹爲起伏如弓張弛狀久之樹枝披折蛇墮水中數日蛇浮死水之漩隈竟不知蛇得水物貪其鮏羴不舎而墮耶抑蛇爲水之怪物所得欲起不能而墮也余聞之喟曰是蛇負其險毒稔其貪婪以食扵河所恃以安者尾束扵樹耳使樹不折則其生死猶未可知惟樹折身墜遂死扵河此殆天理非偶然也且使蛇得水物貪其鮏羴不舎而死固可爲怙彊貪不知止之戒使蛇爲水之怪物所得而死亦可爲害物必報之戒蛇惡物所不足道者但其事有近乎理故書以告來者

捕虎答

辰故五溪地山險多虎近時尢劇往往羣行摶噬無間晝夜旣飽肉得气去愈縱橫嗥躍無所顧畏居民行旅悉苦其暴縣吏以聞扵朝命下總戎逐捕之時宣徳五年閏十二月也三日有以虎在近郊來報者總戎率將士往遂殺三虎眀日遣將士往又殺一虎連兩日四虎就殛行者相賀扵途居者相賀扵室將吏以其事來白扵予且曰辰之四境若四虎比者蓋不知多少也總戎方發近衛兵將包羅山谷捜剔其窟穴而芟夷之期丑類盡絕乃止夫除惡安民亦繡衣公之志也敢並以爲賀予愧乎其言則應之曰夫利五兵結网罟除山澤惡物爲人害者自先王之制已然況我皇眀奄甸萬姓仁柔義濡期使覆載逺邇無一民之不獲其生而僻玆蠻方醜類稔惡乃爾則擉刃网繩之施其可後也不兩日而四虎殱期畢舉而羣惡盡是皆將吏能用總戎之令耳予逢掖者無能爲也何賀之敢當然予於是蓋有感焉彼皮毛之斑炳爪牙之銛利炰烋乎山林摶噬民物以自肥者人皆知其爲暴而可殺如前所云者是也抑又孰知於此有不皮毛不爪牙不山林號爲靈物而剝人之脂膏以自養者暴不下扵彼而可惡也哉況彼之暴者蠢然彊悍力有餘而志則否野夫小子有能髙其垣籬謹其出入猶可避其患也此則以饕餮之資挾翕張之勢或柄一隅或統一軍或任一邑無間癃殘窘富悉被其朝吞夕噬之苦是又孰得避之哉且彼異類也爲暴自其性然此則同類也而至扵斯極予又不知此誠何心哉然彼之暴汝總戎軄也行見悉皆殄除而民物全安矣此則予職也國家憲紀素以完具方圖所以少施其方略以覃恵澤扵逺邇將吏之賀可休矣眾乃相屬以目屏气促武而去

貓說

余家苦防暴乞諸人得一貓形魁然大爪牙銛且利余私計防暴當不復慮矣以其未馴也縶維以伺其馴焉羣防聞其聲相與窺其形類有能者恐其噬己也屏不敢出穴者月餘日旣而以其馴也遂解其維縶適覩出殻雞雛鳴啾啾焉遽起而捕之比家人逐得已下咽矣家人欲執而擊之餘曰勿庸物之有能者必有病噬雛是其病也獨無捕防之能乎遂釋之矣已則伈伈泯泯饑哺飽嬉一無所爲羣防復潛視以爲彼將匿形致已也猶屏伏不敢出旣而防窺之益熟覺其無他異遂歷穴相告曰彼無爲也遂偕其類復出爲暴如故余方怪其然復有雞雛過堂下者又亟往捕之而走追則囓者過半矣余之家人執之至前數之曰天之生材不齊有能者必有病舎其病猶可用其能也今汝無捕防之能有噬雞之病眞天下之棄材也哉遂笞而放之

跋李氏族譜後

余觀吉水谷坪李氏家譜自唐西平忠武王晟第七子憲爲江西節度使卒於官子防奉其防宜春因家扵宜春五世孫唐自宜春徙居吉水今谷坪李氏皆唐之裔也逮今廿余世矣而其髙節懿行孝子忠臣奇童碩士顯宦偉績出扵李氏之族者炳燿磊落前後相望今其云孫茂復以眀經登進士第官大理丞繼西平之往烈衍谷坪之後裔未見其極也不觀諸江河乎出岷昆行乎無垠入乎無門巨派支流浩博綿演愈逺而不息者以其源之洪也西平有大功扵唐室殆岷昆其源乎不然何其子孫流派若是之盛也嘗觀世之君子遑卹其本而惟末之求譬之沼沚尋尺之水決而引之不終日而竭矣尙何望其綿延不絕愈逺而愈盛乎然則李氏有譜不惟其子若孫知源之有自皆力扵善而無怠扵繼承世之君子觀此亦足以矯然而知勸矣

韻語

丹靑之巧摹寫物之形聖言之妙貫穿物之理因丹靑之形而求其本眞因聖言之妙而求其所以是謂象內求心非聖人安能至此

書絳守居園池記後

近得樊紹述絳守居園池記石本扵今太守臨川王公汝績記前後刻孫衝何亮序書多論樊記之失偶記舊收元人文集中有是記句解撿得之則灤陽趙仁舉辧疑附其後復深辧孫何之說非是余旣未得親考絳之遺迹與樊記合否但以趙說觀之恐今石本中尙有舛誤賢太守更能參互考正並句解刻之則千載奇文晦而復顯亦可偹絳郡遺事之一端他亦不足深辧云

書諸葛武侯出師表後

嘗謂義利二者不能並立古之君子能建大功立大業垂大名扵萬世者未嘗不重義而輕利也如諸葛武侯自昭烈枉顧卽以身許馳驅其所以勞心焦思謨畫防圖者曷嘗頃刻而不以討賊興漢爲義哉至其爲子孫衣食之計者不過成都之桑八百株薄田十五頃而已外此則別無絲毫取扵人而益其家也其重義輕利如此故能噓炎光扵已燼之日續漢統於旣絕之秋𨿽弗克遂其攘除姦凶興復漢室還扵舊都之志而大義固已伸扵天下宜其偉烈洪名垂諸萬世而不泯也竊怪後之君子建功立業者莫不慨然以古人自期然其爲義之公或有不勝其計利之私故其正大光眀之業有不及古人逺矣愚因讀武侯出師表有感而書此扵其後云

書貞節堂詩文後

監察禦史濟南王允母氏太孺人劉自其年二十有六已防其偶時允方五嵗其弟信方三嵗孺人上無翁姑之倚下無僮僕之資惟自力扵紡績以給衣食奉祭祀撫遺孤勤苦勞悴貧約困阨人所不堪而孺人自勵其操愈堅鄕裏逺邇咸以王節婦稱之允年七嵗孺人使讀孝經及頗通文義卽遣入郡庠使從良師友逰以廣其業允竟登進士第拜今官信亦克成立以干其家時孺人年已七十矣猶康健不衰值國家舉推恩之典允父某贈監察禦史劉封太孺人有司復以孺人之節行上於朝詔所司旌表其門閭由是孺人之節行積扵家庭信於鄕裏顯扵國家實有命服之貴旌異之榮焉嗚呼天下古今之理豈有大於節義者哉節義者人道之大防也妻之扵夫猶臣之扵君不幸而遭變故婦多效節扵其夫之死而靡貳其行臣當效節扵其君之死而靡貳其操誠以婦道臣道所全者節義耳又豈可爲饑寒禍患所廹貪生畏死自壊其節義哉故程子有言孀婦餓死事極小失節事極大自常情觀之孰肯以死而易生自節義觀之則亷恥根扵天理民彞之固有亷恥防則天理亡而彞道泯𨿽幸得茍且安利扵一時曽與禽獸無以異以是知程子之言非眞知節義之重扵死者不能識也婦道如此則臣道可知矣孺人當其盛年防偶之時固以死自誓蓋不以凍餓殞亡易其心卒能守節四十餘年潔白堅貞之行無纎毫之疵隙夷考從古以來人臣號爲讀書知禮義至臨大節而易其守者不如孺人多矣況彼失節之婦摭迹皆是曽何足以彷佛孺人之萬一哉然則孺人所以因其子貴者實由其以節顯固宜垂榮名扵竹帛與天地而同久矣允嘗作堂以奉孺人士大夫往往作爲詩文以發揚其事雄章雅制聨爲巨帙允間持其帙求予言遂書此扵其後云

書文丞相遺翰後

禦史張君諫持宋文丞相遺翰來俾予題其後予觀之蓋文山與宜春趙宰手帖也張君重之惟甚竊惟古之遺墨所以見重扵後世者不以其人之賢乎當宋室垂亡之秋其守帥憑堅城控彊兵望風送欵投誠屈膝者相望也而文山以狀元宰相奮孤忠以報國誓將返蒙汜之日扵中天提疲卒當勍敵𨿽流離顚沛困苦艱危脫身死亡之餘而憤憤興復之志猶庶防扵萬一及赤手起兵𨿽苦戰不支以歸而長揖元之君相不拜蓋此身可虀可粉而志不可以威武屈卒之從容就死以成仁其大節炳燿軒轟宇宙間凜凜乎立萬世君臣之大義回視棄滅天常之降臣叛將曽犬豕之不如則其忠賢冠絕千古豈人之所能及哉宜其遺墨僅一幅而爲人所悚敬珍蔵垂二百年而新猶一日也嗚呼重其遺墨者本慕其人也張君重此帖固知所慕矣使世之君子得此帖而觀之得不慨然知所重而慕之哉

書劉忠湣公遺翰後

劉忠湣公與予爲辛丑進士正統四年予僉憲山東至京師公時爲講官畱飲具論邊事將有後來之患又一年爲正統六年召爲大理少卿又二年爲正統八年公上疏言十事其一卽前四年所論邊事疏有詆訐權臣語遂爲所仇擠以死又六年爲正統十四年公所言邊事大驗今聖天子乃別白邪正誅滅權姦追贈公翰林學士加今謚遣官祭以少牢所以褒卹禮儀光榮隆厚而公之名一日震耀天下嗚呼自古以來士鮮全節如公者天地間蓋不多見其眀有以燭事幾扵未然其忠欲以救事勢扵將然其直气正言至扵忤權姦死而不悔是蓋天與之以全節足以爲人臣之大防立萬世之人紀矣類若予軰之庸碌不足爲重輕者何足道哉何足道哉又三年爲景泰三年冬得公與張禦史手書觀之追想平生三復慨嘆書此以志扵其後云

書嘉集後

太祖髙皇帝臨禦之五年句容民張觀獻其園所產二實同蔕嘉扵朝旣賚之錢遣歸禮官因進言嘉乃聖徳和同國家恊慶之瑞詞臣亦獻頌以美焉聖祖乃制贊以示不居其瑞之意復諭臣下曰縱朕有徳天必不示以一物之祥且艸木之祥生於其土亦惟其土之人應之於朕何預若盡天地間時和嵗丰乃王者之禎也夫禮官詞臣以嘉爲瑞者如彼聖祖則推而弗居以時和嵗丰爲禎者如此蓋自漢唐宋以來𨿽英賢之君鮮不爲祥瑞之所媚惑惟我聖祖取時和嵗丰爲禎不以艸木一物爲瑞誠足以超越千古垂法萬世矣𨿽然當斯之時陰陽順序年谷屢登所謂王者之禎旣昭見扵太和之世而此嘉者寔亦和气所鐘聖祖𨿽不有其瑞而國家聖子神孫宗支蕃衍繼繼承承億萬斯年豈非嘉爲兆之一端歟而觀之宗族七八十年以來亦漸繁盛今其孫諫由進士爲禦史籍甚有聲聖祖所諭艸木之祥生扵其土亦惟其土之人應之者又足徴也是則國家厚徳深仁培植基本導致休祥固所以饗世扵無窮而禦史君益當上體聖祖之大訓下念大父之肇祥奉其親長率其子孫惇行仁義忠孝之道扵不怠庶有以衍厥祥扵悠久不然所資者多而所積者有限譬之泉焉不數浚其源而流將竭祥其可恃乎哉禦史君旣摘五倫書所載嘉事實益以家乘所傳彚而爲集名士大夫皆有作間亦求予言遂書此扵其後云

題漢武帝迎申公圖

余觀漢武帝迎申公圖喟曰玆事不見扵世久矣當時武帝能以玉帛安車禮聘賢者如此庶幾三代招賢之盛典然申公旣至有爲治不在多言顧力行何如之對不合𨿽以爲大中大夫尋竟罷歸惜乎武帝有招賢之名無用賢之實也武帝旣然抑不知申公所謂力行者何事邪竊意人君力行莫大扵誠意正心修身以行王道扵天下使申公之言果出於此而武帝允廸之則漢之治何三代之不如哉然以汲黯內多欲而外施仁義之言觀之彼旣以多欲內蠱其心固無望其能力行所言以致治也漢千載之後有如程朱之眞儒所以告其君者皆誠意正心修身以行王道之言當時皆莫之用則不能力行以爲治者又不特武帝爲然也因是以知三代而下所以治不復古者其原皆出扵此三撫斯圖書此以識其後

題騎都尉孔朂誥後

右誥一道今給事孔公恂上世祖孔公朂仕宋眞宗時特恩所授也朂爲宣聖之嗣其家世之慶善顯榮綿歷古今儒者言之偹矣餘皆置不贅論獨念自宋以來數百年間數罹變故𨿽天下之巨蔵重寶大有勢力者或弗能保爲己有惟此誥僅一幅而其子孫乃能世謹收蔵宛然如舊豈亦有數存扵間邪抑孔氏之子孫所重者異扵彼耶然則觀者扵此可以矯然而知所警矣

書河南參政陳公詩後

永樂初年先君子復任滎陽縣教諭時餘年方十五河南參政陳宗問浙江寜波府鄞縣人以進士任工部主事陞前軄其爲人有學有守尢好激勵後進因行屬至滎陽索餘詩槁觀遂贈餘一律且序之曰觀其所作才充而气廣不數年間將見問學淹通聲名洋溢祿位不卑非余儕偹員茍祿者之可比矣其詩有知爾晚來成大器願修徳業贊雍熈之句時陳公年逾六十鬢髮皓然而乃奬進余之稚昧復深自謙抑如此可見前軰忠厚之至俯仰今昔垂六十年顧余老而無聞不能副所期望只增愧耳然公之厚意則不可忘遂書其事扵詩後云

魏純傳

魏純字希文山東髙密人也其先世多仕者至其父爲官江南希文就學於江南初治易後眀春秋詩書大義亦皆知之其父爲績溪令時希文客金陵一時達官貴人聞希文名屏勢就見請交因合幣羅致館中俾訓其子弟未防人有所指摘語及希文謫戍邊衛寓薊州玉田縣先君子永樂七年教訓其邑希文復誨諸將官子扵學宮傍瑄因得納交爲心友自是往返凡十年議論連日夜不舎瑄之疏劣賴希文防輔之益爲多先君子官滿去希文徒步送數十里執手爲別別三年嘗一得書自是信音不相聞者又三年其後先君子丁大父母憂起復至北京時希文亦以薦至吏部因同膺薦者有所不合復退扵初又二年爲宣徳元年侍從有薦希文學行者復召至京師集試吏部文旣合格將上其名於朝以官之而希文竟暴卒扵旅次是年某月某日也眀年春瑄在河南始聞其訃先是瑄有詩懷希文考希文亡日與瑄作詩時皆在宣徳元年冬豈非交情之密黙有感觸扵中而不能自己於言乎嗚呼喧嘗觀古人論富貴貧賤必皆曰有命瑄少猶未之信年來經渉旣久數數考之扵已驗之扵人然後有以見夫富貴貧賤蓋皆決然不易之命而非人之私智所能去取也以吾希文觀之其賦質粹而眀其爲學正而純其立心必欲一毫無愧扵屋漏其制行必欲一事不悖扵天理是則以徳言之希文之賢固當見用扵時也防戎伍僅三十年超然自得不爲顯者焜耀而有自沮之色其貧至扵牀無完衾身無完褐耕獲薪芻之事靡不偹嘗而操行堅如金石略不少變其所處蓋有古人所難者而希文優處之以時言之希文困極宜通當不至扵終困也至其忠信之行積扵中徴扵外武夫小子皆信其爲善人而起尊敬之心縉紳大夫皆知其爲君子而咸欲其得位於時是則以人事言之希文名實孚扵逺邇亦當顯於世也三者皆無絲髮可疑而乃卒至於窮死不得一試其有則所謂決然不易之命豈不信哉瑄又竊有疑焉夫所謂命者果何自而然哉蓋出扵天也天必貴有徳福仁人希文乃不克防其貴與福則所謂天者竟何如哉豈貴徳福善者其常而貴福差爽者不得其常乎果天道自然而然初無心扵其間乎抑人之生也適丁其气之淸濁厚薄不齊而非天之所能爲乎是皆不可知也或者又謂天於善人不有以福其躬必有以昌其後是又未可必也𨿽然古之所謂善人君子者顧自處何如耳固未嘗以命之厚薄爲輕重也昔固有貴爲卿相富累千金生無益而死無聞者命則厚矣其於道果何如哉以希文之賢𨿽卒至扵窮死其徳行名譽孚於人人其自處者旣已無愧於道矣命之厚薄奚足道哉奚足道哉瑄與希文交最久情最密始以希文之不遇質之命而自疑終以希文之無愧揆之道以自解又恐希文之潛徳懿行久而或泯扵世也遂作傳以志扵私篋以傳之悠久且俾世之君子當力扵爲善而無疑於命云

蕭都禦史傳

蕭氏諱中字存中世居江西之龍泉其裏曰南園世稱南園蕭氏存中曽大父諱暉甫大父諱福可父諱民逺凡三世俱以徳善承繼一迹逺引弗耀扵時存中賦質剛敏篤志問學大能繼述三父志以增累其徳善在鄕裏直言正色是是非非無少假借𨿽爲鄕人之善者敬服歸向卒不恱扵羣小以是醜正健訟之徒妄相與鑿空造言意欲搆防存中獨先識其防微謂其家曰辟言扵行不食古亦有之吾不可不行其戒遂挈家避居外邑者將十五年後知鄕裏訟風稍息乃還舊居所謂南園者其鄕裏善人老者喜其歸少者仰其徳俗遂變爲仁裏爭訟殆絕存中乃益治其舊田園課僮僕勤力其中不數年生意益饒扵前時大有所積則斥其餘以周困窶不責所負丁亥嵗臨逺傍郡執役之人伐木歸自湖湘者旣飲食不時疲扵道路加以隆暑鬰蒸病者死者扶踣相望居人皆以爲疫癘染人閉戶無敢出視存中獨曰是有命疫癘安能染人乃大出湯藥分遣所親多方救濟役夫賴以全活者甚眾存中旣讀書知義尢篤於宗族無間疏戚逺近有女孤無依者爲具妝奩擇所歸使無過時男長不能娶者資給以聘禮使無失配其扵家法閨庭內外秩如雍如嚴而有恩訓其子孫一以道義不及於利其子啟者旣得存中家傳之學登宣徳丁未進士第歷官監察禦史山東按察僉事陞僉都禦史奉勅兩鎭河間府居庸闗其所軄皆風紀戎政大事存中數戒以書俾防心以公仁持已以廉愼行事以古人偉節丰功自期待勿爲區區小利汨迷身心撓損名節啟能恪守其戒所至守不可奪事無不立人無不悅卓然爲時之名臣存中貽教厥子者可謂正且大矣啟鎭守居庸時存中棄世邊務方殷朝廷勉畱啟誠懇乞終制至於再三詔乃許奔防奪情起復及至又領勑巡撫山右久之謝病歸將奉存中之祀扵家唘之旣忠且孝則存中教及厥子者又可謂善且美矣啟爲監察禦史推恩封存中如其官啟旣陞都憲又推恩誥贈存中中憲大夫都察院右僉都禦史云

蕭敍仁字說

禮曰已冠而字之成人之道也釋者曰古者童子𨿽貴名之而已冠而後賔字之以成人之道敬其子也都憲蕭公子榮冠禮請學士劉公爲賔因字之曰敍仁劉公復序其字取孟子仁則榮不仁則辱故因其名而字之曰敍仁蓋欲其勉扵爲仁而行之有序也夫道之至大者莫大扵仁孔子弟子自顏子以下皆未嘗以仁許之誠以仁爲萬善之長偏言則一事専言則包義禮智三者故孔子教人惟以求仁爲言蓋盡仁則四者之性無不盡矣至其爲仁之要則其告顏子以非禮勿視聽言動者是也是則仁道𨿽大有非後學所敢易言然人得天地之理以爲性初不以聖愚而有異聖人之所以爲教學者之所以爲學莫不本扵是焉故𨿽初學之士凡志扵道者必當從事扵斯也今學士公旣以敍仁字榮矣敍仁其可不深思仁道之至大而未易言者以用力扵求之之要哉且施仁之序𨿽自親以及疏自近以至逺而其本則在乎求諸心而已使心有不仁則以何者施扵逺近親疏之間哉求諸心者無他卽非禮勿視聽言動是也敍仁必當念玆在玆無終食造次顚沛之違勉之又勉用力之久庶防克去人欲復全天理而本心無一毫之不仁則施仁之敍無往而不達有安榮之效無危辱之事禮所謂冠而字之成人之道者將扵是乎在不惟無負扵學士公字之之意亦無忝扵都憲公矣若徒尙乎敍仁之名而無爲仁之實殆見身心之間尙且迷繆乖紊之無序尙何以施諸親疏逺近而得夫安榮之效哉敍仁其勉之敍仁其戒之

試諸生策一道

問天地之間理气而已河圖五十有五之數一六水居北二七火居南三八木居東四九金居西五十土居中奇偶之數固八卦之所由畫也然此皆以气言而不及於理何歟洛書因一二三四五六七八九之數第而爲五行五事八政五紀皇極三徳稽疑庶徴五福之疇固兼以理气言矣先儒謂河圖洛書相爲經緯八卦九疇相爲表裏然一以气言一兼以理言果何以有經緯表裏歟厥後周子作太極圖其曰無極而太極者純以理言也自陰陽五行男女化生萬物則兼以气言而理爲之主也然周子非有河圖洛書之可據而太極圖之作果有合扵羲畫禹疇之防歟諸子扵易書周子之學必嘗講之試爲我陳其說

敬軒文集卷十一

欽定四庫全書

敬軒文集卷十二

眀薛瑄撰

書

答陳文原先生書

廣文陳先生足下前在覃懷令嗣洎孫髙二生至防手書示慰以先人卽世致祭且賻憫卹憂愛之情溢於言表且以徐孺子郭林宗之事爲諭展讀再三歔欷流涕於以見賢人君子篤於始終而爲此超絕之義奬譽之詞也感徳其可勝言𨿽然孺子南州髙士林宗漢之賢者孺子生芻之諭林宗固足以當之矣若孤子之無狀不仁不孝獲罪神眀降玆酷罰而又故鄕千里未卽歸羇居南北禮節多廢賢士大夫不卽擯斥而棄絕之幸矣尙何古人之敢望哉孤子固不足言而足下之義殆無愧扵孺子焉蓋自後世風靡俗失至有門生故吏於其師長之防尙不加戚於心況扵交防之泛泛者乎足下與先人非有門生故吏師長之義特以滎陽一邂逅間卽傾懷相與逮玆見背乃不逺數百里遣子若生緘詞致哀旣祭且賻其扵孺子之義又豈逺哉是不惟先人及孤子存沒感徳而所謂門生故吏薄扵所終者聞足下之風亦可媿矣承書卽當裁答因來河南收拾行李遂爾稽謾今遣舎弟専往拜禮臨紙不勝哽塞馳戀之至伏惟諒察

論取友爲學答周秉忠書

秉忠司訓足下前枉書並詩三章卽宜奉答渉春入夏小有私冗遂爾一向稽怠及今重取書詩讀之往復究翫乃有以見足下善於交道甚有似扵古人也又有以知足下力扵進修蓋有出扵後人也嘗觀古人之取友必擇其可者相與防處出入往來誨諭偲偲然一歸之扵義而所以交贊更修浸灌滋助爲益甚大故其徳業成就光眀俊偉咸有以立於當時而聞諸後世孔子所謂友以輔仁易所謂君子以朋友講習者此也後之人則不然扵閎博誠直之良友則忌其賢疏而不親而獨取夫側僻固陋圓和軟熟與已不齟齬者爲契合羣居旅逰攩防嬉戱道說鄙俚常事不講不學不防不告靡靡然牽率淪胥爲愚下之歸此古之交者所以日益而後之交者所以日損也足下以眀敏之識自始與僕相見及後往來過從每語必及於學學必以古道相期勉今詩中復有多君啟廸之語顧僕何足以當此但足下博扵納善過見收采是以云云見及耳僕因謂足下交道甚有似扵古人者此其一端也又如爲學一事本其分內自少至老蓋無止期𨿽大聖如孔子猶忘食忘憂不知老之將至後之君子其不逮聖人亦已逺矣然方其未得所欲時莫不汲汲然務速以求之曰我善於爲學一旦得所欲矣卽盡棄其向之所爲若無絲毫闗諸心者人或問之則曰我非不好學也其如公私多事何僕謂爲此言者蓋其立心之初本不爲己不過勉彊渉獵以求濟其欲耳旣得所欲則學扵我何有宜其托此以自詭也不然使其眞有好學之心不以窮達而易其志則酬應公私之餘有一時之暇卽一時可學也有一日之暇卽一日可學也以至一月一嵗無不皆然子夏所謂學優則仕仕優則學正如此耳又何公私多事之足妨哉旣不能然則少之所修者皆不足以爲壯之所資此聖益聖愚亦愚而道徳事業益相遼絕而不相及也足下年富气鋭𨿽當羣弟子請業問難之煩府衛文武交防之盛冠蓋往來將迎之勤一不以是自撓而稍得休暇卽執捲吟誦防思乎義理之微而沈潛乎聖賢之奧愼察乎言行之間而震發乎六藝之音故見扵詩文者渾朴古老駸駸乎漸有作者步驟比向所見者萬萬有加僕以是謂足下進修有出扵後人者不其信乎夫以眀敏之識見而知取友之益以富彊之年力而篤進修之功誠持此道而不變焉則他日所至又豈淺末者可得而量哉僕忝科名以來奔走東西少得親賢之益舊學荒失百不一存追顧前言良可增愧獨扵汨汨中忽見有如足下者能穎然進扵此因是有所感發而輙復陳其固陋然己不勉而勉人又君子之所不與冀足下略其下體而熟之復之固之密之以需所就而果有以見古人之可及而不但出於後人也瑄悚息再拜

與楊秀才書

楊生進道秀才足下先君子未官河內時先曽與生相識於時生固有相親之心矣其後先君子官河內生遂朝夕相親而心愈篤及先君子沒世舊有別業在滎陽因往治裝生遂徒步相從時秋雨積潦大河北壖尢甚生泥行三十里水行十餘里跋渉良苦而略無慍色其冬瑄扶先人柩西歸生送至孟津西山下流涕爲別大事訖瑄來滎陽省老母生復自河內來畱月餘旣去而往來書問不絕瑄惟人之所急惟利與勢而已生扵瑄非有二者可趨而乃殷勤稠密相從不厭如此非篤扵爲義而好眾人之不好者能爾邪行念方將上京師愧無以爲意因略陳其固陋以爲生朂瑄七八嵗時侍先君子左右聞其稱古之人某爲大儒今之人某爲偉士因竊自私記扵心曰彼亦人耳人而學人蓋無不可及之理也其時瑄𨿽有志扵是顧方屬對偶習聲詩而尙未知所以爲學也又六七年先君子見可教遂授以四書及他聖賢書曰此爲學之要也汝其勉之瑄拜受所教遂發奮篤専扵誦習晝不足則繼之以夜夜坐倦則置書枕側而臥閱之或有達旦未巳者至扵行立出入起居飲食不諷諸口則思諸心𨿽人事膠擾未嘗一日而易其爲學之志也如是者積十餘年然後若有以察夫聖賢千言萬語之理無不散見扵天地萬物之中而天地萬物之理無不統防於此心微密之地自是以來澄治源本而恆懼夫邪慮以淆之篤専修習而不敢以他好奪之積之旣久間因以其中之欲發者發而爲文辭則但覺來之之甚易若或有物以出之扵內而廹之扵外也其後以先君子命從試扵有司一往卽得之仰希大儒偉士𨿽不敢及然韓子所謂在進士中粗爲知讀經書者竊以爲近似焉今退居又六七年矣中間遭值大故哀痛悲傷之餘尙懼頑愚荒怠以負先君子之大訓因時取向所授書而溫繹之但覺意味之愈切理趣之愈深蓋有得扵心而不能形諸言者矣此瑄之所以自少及長凡勤苦僅得而猶不敢自己者此也今觀生之扵瑄求之可謂勤矣然徐察生之志則所慕者科名之未得所急者文詞之不足是以求之愈勞而得之愈難也瑄以謂不若且置此汲汲欲得之心取四書與凡聖賢書若瑄十六七以後時又加力焉則他日蓄積之深無所不有以其餘施之扵辭則析理精切而不差措諸事則典實而可行於以應有司之所求可一舉足得之矣又何科名文辭之足患哉此乃不求之求實爲學之要法也不然渉獵記誦愈勉愈難從使得之亦何益於人已哉鄙見如此惟深加思勞毋以斯言爲迂而虛用其勤幸甚

答湖廣左布政使李琦書

瑄書復左轄相公閤下今年春吳戶部公至承三月十六日手書示問並寄字帖藥方一一隻領訖伏惟閤下以魁奇之資宏博之學超邁之識加以踐歷淸要久更事任惇裕老成之名允孚眾聽乃者暫輟班行旬宣江漢上爲國家之所倚重下爲列郡之所具瞻英聲峻節沨沨乎實在荊山之南矣瑄以章句之儒濫側風紀自祗命湖南嵗月云邁治效蔑聞仰瞻髙義益增愧赧所恃者不欺暗室一事期不負素願與所學耳以閤下於今爲先軰成徳故敢輙一道其志玆因戶部公歸便率此奉復並致謝忱更冀若時保攝爲國自重不宣瑄再拜

答侍禦王子沂書

瑄頓首復書侍禦子沂足下専人至得八月初一日手書偹知體中不佳第以逺道不得卽造奉問爲愧承諭訪醫一節沅州衛有一老醫頗熟方書拯療頻有效者已令收拾藥劑與同來人起程前去到日伏望髙眀指示商度用藥勿責近功徐圖其效爲妙僕又念韓公有曰將息之道當先理其心又頥養之要節喜怒最急蓋心體虛則內有主而外邪自不能入喜怒節則气和平而內疾自不能生伏惟足下老成眀理之士此皆了然胸中而行之熟者固不待僕之煩言但區區懇愛則願更加意焉凡百語黙動作起居飲食皆當寛坦其心調節其气勿使思慮喜怒與疾气交戰並爭則小小之恙可不藥而減矣不然藥劑𨿽良气稍失和則凝冰焦火恐未易収功也恃在眷私故敢冒罄其狂言惟加察納幸甚瑄再拜

與王給事惟善書

瑄頓首給事閤下去秋歸時承顧送腆賻感徳殊深卽日伏惟起居佳勝𨿽在哀中豈勝馳仰瑄亡母柩尙在淺土以新窆未可卽動移又叔父先來存視亦歿扵是兩防未舉皆人子之大事疇昔忠厚之誨敢不服膺前諭作尊府君防士哀辭謹具錄別紙附寄但愧蕪淺不能有所發揮耳照察不宣

與羅劉張李陳謝侍禦

頓首寅契列位侍禦閤下瑄以菲才濫厠寅末蒙誨蒙愛極深極厚非筆舌所能騰諭及遭先母亡又承髙文哀挽此又刻心不能忘者亡母柩尙在淺土歸在開嵗秋冬間人便率此奉字以代忱報不宣

與太守李太亨書

太亨足下承以知己之薦受聖天子眀命領東南大郡又降璽書褒諭使之乘傳之官千載一遇良在於斯凡百有志孰不興起足下以卓越之資超絕之識淸白之行而蘊蓄其奇老其才者將三十年一旦復見用於世將攄發其所有見扵政事之間赫赫之聲行復播於朝右矣蓋天將大用其人必先拂鬰空乏其心體𨿽七十猶未至耄老足下困乏久而通年𨿽髙而視聽筋力未衰晚景功名政恐尙有進於千里之寄者惟遲之幸甚瑄與足下忘年之契白首之交義當出祖以道其行第臺中多事薄晚方歸故専令小子淳奉簡以代敍別到官政暇時恵淸教尢幸心照不宣

再與李太亨書

瑄奉書老友太守先生足下自京師一別又十五年矣江南冀北相望邈然向風引領豈勝悵怏僕昔在田裏時逺辱手書見示並勞和僕所寄詩展讀再四益深悚企中間乏便人因循未及奉書通問爲罪爲罪僕自罷歸日與老農夫爲伍耕田藝麻築室種樹分將沒齒艸野已絕望扵功名富貴矣不意去年九月初五日驛使到門催廹上路十月初七日又蒙恩命擢官大理供職以來無毫髮報答抑衰邁老醜彊顏班行有愧古人出防之義多矣方將上章懇返初服曽未遂所圖復有川蜀滇南督餽之行扵今年二月初九日奔馳上道北山勒移能無厚顏緬想足下輕舟短棹葛巾藜杖徜徉湖山之樂益使人馳望耿耿不能爲懷前教令作所著書序文尙未艸創南還之日尙當勉圖奉寄僕自前歸鄕裏防第四子子婦三人孫二人是皆命也柰何柰何有律詩四首用舊韻皆二年前所作錄別紙奉上僕又近苦臂痛眼花縷縷私情所欲言者甚眾非紙筆所能盡尙乞心照不宣

復李太亨書

復書太守太亨足下今年正月得去年二月手書旣承眷譽之過兼以官守見諭幸甚其中有宜復者不可但已切觀君子扵名位大小閒劇皆不在已惟隨其所居爲所當爲防之以義而不咈乎時之宜斯古所謂不器者然也若曰某職吾能安之某職吾不屑爲焉則是不能隨所遇而裁之以義顧拘扵有用之器矣伏惟足下以年徳之髙處此劇郡猥日從事扵文書訴訟逄迎候伺間似非長者所宜然揚州爲東南之大府頥指之吏自州長令丞以下莫不承望其風裁所部比屋百千萬之民又皆守率其教條大丈夫官至郡守其任亦重矣哉足下尙爾云云者豈其中眞有不自得者邪抑姑設此謙虛之言以自誑也若果有不自得尢望足下宏古人之髙義因其位而爲所當爲不以外之欣戚小小者動其心則不器之君子非古人之所得専而在足下矣足下其然之否乎比有江淮往來者似聞足下有落落難合之意此無足怪古之人或然足下其益磨去圭角委曲接之以義扵所不知者默焉勿與之尙口勝待小人尢嚴扵自治則扵事之大小似無難處者矣足下又然之否乎恃在白首交防故敢披露盡言如此若鄙見有未是閤下其復之去年九月在泰安州燈下忽念缺然久不奉問似有望扵足下者遂成律詩一首及今得書乃知足下眷愛不防我久矣因錄前詩附寄以見區區以小人之心爲君子期也更冀照察不宣

復李原徳書

瑄復書李公閤下辱書累數百言大意以道學顯晦見推爲念詞志髙逺出恆人所見竊惟此道出扵天而賦扵人全盡扵聖賢凡六經四書以及周程張朱之說無非眀此而已號稱儒士而讀聖賢之書者曷嘗不欲眀是道體是道行是道推是道扵人哉若讀其書而舎其道乃先儒買樹還珠之諭非眞讀書者也瑄自少時嘗有志扵此非敢自謂能與是道也但覺心之所存言之所發身之所履小有違理卽一日若不能安其身此蓋出於道之不能自己者豈敢借擬古人而以道學自居哉閤下過與乃亦云云徒使瑄撫已增愧耳若以是聲號扵人必且見怪見鄙不斥之以爲狂卽笑之以爲迂矣深願閤下不以云云者布扵人也往年河汾之防漫語及此亦六經孔曽思孟周程張朱之書世儒之所共讀共談者耳非瑄之所獨見也閤下遽爾云云豈以瑄誠講扵是哉而今而後更願閤下以眾人視瑄或欲往來講切是道但當熟讀凡聖賢之書一字一義灼見下落而體之心體之身繼之以勿怠則推之久者不外是而所學皆爲實理𨿽不言道而道卽在是矣顧瑄有志扵是而未能也閤下其察之人行匆匆奉答言不能盡意閣下其復之瑄再拜

答司封趙主事子聰書

瑄復書子聰年契足下去年秋官張公來承手書恵問展讀再四辭義懇欵厚徳其曷敢忘但稱道云云則非瑄之所敢當第因每年巡歷所部稽扵奉答愧歉尢深伏惟足下累世以來詩書是襲徳善是崇繼忠繼孝進而登顯仕獲重譽者代不乏人至足下又以學行之美誕繼家聲凡在交逰孰不歆仰況瑄與令先兄侍禦爲同年進士與足下爲同年舉人兼兩同年之好是宜企慕之私又非他比但愧瑄年來學不加進徳不加修有負先侍禦以洎足下素所知耳足下或以爲尙可規教時及誨言尢幸余非所敢望秋官公還率此奉復照察不宣

戒子書

人之所以異扵禽獸者倫理而已何謂倫父子君臣夫婦長幼朋友五者之倫序是也何謂理卽父子有親君臣有義夫婦有別長幼有序朋友有信五者之天理是也扵倫理眀而且盡始得稱爲人之名茍倫理一失𨿽具人之形其實與禽獸何異哉蓋禽獸所知者不過渴飲饑食雌雄牝牡之欲而已其於倫理則蠢然無知也故其扵飲食雌雄牝牡之欲旣足則飛鳴躑躅羣逰旅宿一無所爲若人但知飲食男女之欲而不能盡父子君臣夫婦長幼朋友之倫理卽暖衣飽食終日嬉戱逰蕩與禽獸無別矣聖賢憂人之防扵禽獸也如此其得位者則修道立教使天下後世之人皆盡此倫理其不得位者則著書垂訓亦欲天下後世之人皆盡此倫理是則聖賢窮達𨿽異而君師萬世之心則一而已汝曹旣得天地之理气凝合父祖之一气流傳生而爲人矣其可不思所以盡其人道乎欲盡人道必當扵聖賢修道之教垂世之典若小學若四書若六經之類誦讀之講貫之思索之體認之反求諸日用人倫之間聖賢所謂父子當親吾則扵父子求所以盡其親聖賢所謂君臣當義吾則於君臣求所以盡其義聖賢所謂夫婦有別吾則扵夫婦思所以有其別聖賢所謂長幼有序吾則扵長幼思所以有其序聖賢所謂朋友有信吾則扵朋友思所以有其信扵此五者無一而不致其精微曲折之詳則日用身心自不外乎倫理庶幾稱其人之名得免流扵禽獸之域矣其或飽暖終日無所用心縱其耳目口鼻之欲肆其四體百骸之安耽嗜於非禮之聲色臭味淪溺扵非禮之私欲宴安身𨿽有人之形行實禽獸之行仰貽天地凝形賦理之羞俯爲父母流傳一气之玷將何以自立於世哉汝曹其勉之敬之竭其心力以全倫理乃吾之至望也

答李賢司封書

瑄奉書司封李先生足下自河汾之防卽相知不相忘者十餘年矣非以志同气合而然邪及瑄來山東又承手書切磨斯道益荷知己之不忘也前年至京師極欲面悉凡紙筆所不盡者未防又歸山東回想風度豈勝悵怏去年春左方伯王公來又承書見示首論居敬窮理之功次諭所得之大終及省察之要義利之分而謙謙又若不敢與扵斯者益見足下所志者皆古人之志所求者皆古人之道與汲汲扵尋常之所爭者相去百千等矣第書防宏博未易了悉僅取其中三四條奉答於右伏惟擇焉是道之大原扵天具於人心散扵萬事萬物非格物致知則不能眀其理故大學之教以是二者居八條目之首然非此心大段虛眀寜靜則昏昩放逸又無以爲格物致知之本程夫子所謂涵養須用敬進學則在致知者正欲居敬窮理交互用力以進扵道也足下論爲學之道首及扵此誠得程夫子教人之要防矣又能尋此而進焉他日所至其可量乎足下又謂忠孝大節固不敢虧聖賢細膩工夫決不能到乃足下自謙之辭耳朱夫子有言愈細密愈廣大愈謹確愈髙眀是則大節固所當盡而細膩工夫或者亦不可不勉也足下入謂動作毫釐小差忽不知墮扵爲利之域矣足下省察工夫至此已極爲親切更加以精辯持守之力必能爲已而不爲人也爲義而不爲利也伏惟足下气淸而才敏識髙而志篤切切焉恆以是道是知是行是相講磨爲務所謂汲汲扵尋常之所爭無以干其中譬之入海者旣識江河之正道又得舟楫之利器循焉而不已其至也不難矣孟子所謂豪傑之才朱子所謂百世之下神防而心得者百千年間豈無其人乎非瑄所敢知也瑄愚僻無他才能獨扵爲學一事實非他好所能尙但乏眀師友以正其是非以此不敢果扵自定耳年來忽得髙眀如足下者數見教示誠孤陋中之一幸也繼自今往尢有望扵足下矣近者右方伯王公云得足下書且附問瑄以爲人少知者瑄以謂學求分內事耳知不知何與扵已哉但足下見愛之過云然耳往年舟中有懷足下律詩三十韻近日所述敬吟一首具錄別紙並謝奉答之稽慢伏冀照察不宣

與李匡都禦史書

瑄奉書都憲李公行幕成都一別又數月矣慕仰之私與時俱切卽日伏惟駐節山間部分諸將必有奇筞以覊叛蠻之首溪峒行且落然無警矣鄙意猶以爲蠢玆醜類與其振威武以服其外不若布誠信以結其心髙眀以爲何如勉而行之大功可立況此小冦烏足置齒頰哉瑄自永寜至瀘州感暑瘧寒熱大作數日幾不可支今𨿽稍愈正气尙未完復猶恃粥以保養耳餽運一事猥承公牒悚息尢深但邊衛武夫不諒鄙意致此有煩言耳玆敢輙用公牒幹凟左右想發封爲一笑也凡百瑄所不及更冀見教爲幸子路人告之以過則喜瑄𨿽不敏常奉教扵君子矣率此奉狀伏惟照亮不宣

答李都禦史書

瑄書復都憲李公足下専人至持手書見示首敍向日鄙作之贈追念蕪陋之辭只增愧耳奚足以言詩文哉且承諭招徠叛亂戎獠次第欵服虜去人口大半放還尢可見足下能布朝廷之恩信不煩一防不勞一兵從容指麾使一方反側異類感徳革面唯唯來歸自非足下平日忠信鬰扵中而發扵外安能致彼孚化之若是乎瑄近日遣小吏奉書往中間亦謾陳振威武以服其外不若布誠信以結其心觀足下此舉蓋先得我心之同然矣君子行事適機宜尢使人敬慕之無己也昔趙充國討叛羌緩扵攻戰但撫其渠魁而坐使其黨類解散湟中旣安振旅而還朱子大書扵綱目以美其績以此見安邊境治蠻疆蓋以懷柔爲先不以攻戰爲貴也足下此行深得安邊之計垂聲竹帛又豈多讓於古人邪瑄近日賤體失養感瘧疾連發數日方已足下遣専人垂問感徳其又可忘足下師還有期防晤非逺縷縷餘情尙容面布人還先此奉復尙冀照察不宣

與李都禦史書

近日江安驛丞持梨果自山中來又承垂問感徳愈深恭審足下體中亦小不佳想行卽平豫大抵山中林嵐蓊鬰無所發泄其气最能中人日來殘暑蒸熱亦能爲癘足下體中不佳豈以是二者邪不然或積勞軍旅之事所致也瑄少多與名醫往來頗諳醫道大抵感冒之疾三日之前只宜用辛涼之藥發散三日之後宜和解有內證可下則下之切不可用漧薑附子諸性熱之藥若服熱藥則病勢必增蓋感冒始終只是熱疾也俗醫不知此理謂在表爲陽爲熱在裏爲陰爲寒失之逺矣外此卽是雜病有方可療亦宜愼擇其藥性之良者用之以足下髙眀必了然於此固不待瑄之瀆言然私意亦欲少致懇耳又朱子與黃子耕書曰凡病中一切事放下専以存心養气爲務跏趺靜坐目視鼻端注心臍腹之下久自溫暖卽漸見功效矣此亦調攝之一端也瑄疾𨿽平復尙未任勞相去數程未得趨問爲愧良多玆遣専人以代申問之敬尙冀爲國自重不具

答閻禹錫書

瑄再拜書復廣文先生禹錫足下自來金陵未及一年三辱手書示問重敍河汾之防以及瑄之出處藹然忠厚之意溢扵言辭爲荷不淺但前後所推許者皆不敢當瑄本世俗之學中年稍知理趣而卒有所未得亦僅置於心而不忘耳承諭所學之正進修之篤敬羨敬羨苐別紙所錄釋毀賦多用騷意竊惟古人爲己之學於人之知不知與夫毀譽之言皆不足以動心若此賦之詞似有激發不平之意得不爲此心虛眀之累乎所望一切除去此意日求吾所未至使反身誠而樂莫大則彼毀譽之言烏足以動吾心哉第二書又謂學徒告以微妙茫然若夏虫之疑冰是誠然也夫以子貢之髙識猶僅克悟性天道扵晚年況他乎哉程子終身不以太極圖示人者正謂是耳故教人之法最宜謹其先後深淺之序若不量所至驟語以髙妙不止不能入彼將輕此理爲不足信矣其他書辭不能盡答惟所學之正進修之篤他日所就殆未可量固非老拙日退者之可望也所求文獻通考叢槁二書叢槁所未見通考家故有之慱而不約殆非理學之所急良輔亦有二書見寄尙未奉答玆因鄕人薛生之便率此奉復尙冀心照不宣

答曹安司訓書

書復廣文曹司訓近得書歷敍防宦鄢陵見慕之切且極稱道區區行已出處之義以愚老豈敢當其萬一且區區素與廣文未識面特以鄢陵前後風聲相接之故遂荷此厚愛足見廣文好善之心無間扵疏數也所要作殷少師比干集序又見廣文景仰忠賢之心然區區思之至再以稱許少師之仁己見於先聖孔子之言後人𨿽欲重累其辭諒無以出其一言之外者以是果扵不敢作非有吝也以厚意不可虛特具小簡以復惟廣文裁察妙甚

答閻禹錫書

廣文閻先生足下別來數年以气味之同未嘗少忘於懷兩年連得兩書乃知足下之見愛亦如愚老之思足下也但前後所稱道者皆不敢當耳承諭陞淸秩得以所學勵英才樂可勝道邪又諭取朱子文集語類諸書掇其精者題曰晦庵要語云欲寄示此正欲快覩早寄爲妙所要讀書續錄但愚老自偹遺忘耳亦何足觀也近讀近思錄程子謂方道輔曰經以載道誦其言辭解其訓詁而不及道乃無用之糟粕耳覬足下由經以求道異日見卓立於前有不知手之舞足之蹈竊謂因經以求道乃進學之至要蓋凡聖人之書皆經也道則實理之所在茍徒誦習紙上之經而不求實理之所在則經乃糟粕如程所云也以足下之眀敏扵程子要語從事必熟特以愚老敬慕之切故敢凟言之更希畱意妙甚率此奉復欠偹惟心照不宣

敬軒文集卷十二

欽定四庫全書

敬軒文集卷十三

眀薛瑄撰

序

論選序

昔眞文忠公編文章正宗釐爲四體其一議論也議論見於經史者如唐虞三代君臣之言孔曽思孟問答之語以至後世英賢之談辯名臣之章防儒先之著述或陳經世之要或發天理之微或指切當世之務或剖析理欲之幾𨿽所言各殊而皆所謂議論之文也然文忠所錄自春秋內外傳至漢唐而止於六經孔曾思孟之書則不及者蓋以聖賢大訓不當與作者同錄扵以示愼重耳我朝設科取士罷詩賦中塲易之以論蓋卽所謂議論體也文制旣新士習亦變由是秉筆締思者咸以古人自期而文章之中程度者蔚有可觀然歷科旣多小錄散在四方每不得以聚觀爲嘆鄢陵司訓東魯王惟善氏乃能收集歷科以來小錄選其論之精粹者彚爲一編余間閱之不惟快吾夙志實足以見我國家徳澤涵煦之深人才之盛而議論之純正有不愧扵古人也又以見惟善編選之勞庶幾乎文忠公之遺意而可行扵後世也於是爲之序以冠其端云

送白司訓序

理之在人心固無先後而人之覺是理者則有先後焉先覺者以斯理覺後人俾暗者眀邪者正故謂之師自鄒魯之教衰而斯理不眀於世所謂師之名𨿽是而其實則非矣如楊墨許行之學莊列老佛韓谷孫吳之教當時習其事者固各以師稱之矣然迹其所爲非徒無益而邪說怪行所以壊人心害仁義貽患扵天下後世者可勝道哉至濓溪周元公始以一理二气五行化生萬物之妙作爲圖書以發二程二程復因聖賢遺籍推究而擴大之以覺當世之學者及紫陽朱子上得伊洛之傳以道自任一時及門之士莫不去暗卽眀去邪卽正由是師之名與實殆不異乎鄒魯之盛其所以眀天理正人心有功於天下後世者豈小補哉皇眀定四方一文治縱橫等家悉皆禁黜內外學校咸以眀經之士爲之師經以程朱氏之說爲之主蓋謂經之所載者理能通乎經斯能眀理以覺夫人茍經有不通則理有不眀理有不眀則後學無所啟發取正而人將惑於他岐其流亦不下扵雜學之師矣此校官爲軄𨿽卑而闗系爲甚大也吾鄕白公該博卓偉言直行方以眀經中乙榜兩任校庠克愼所職而學者知奮今以滎陽司訓秩滿將行縣令沈公索予文以贈予遂歷道夫師之名實班之眀晦以告公公其益當審所去取而愼所覺哉

送王汝霖大尹序

余嘗讀西漢書見循吏六人傳又讀東漢書見循吏十二人傳以謂兩漢治最近古何賢守令落落如是耶蓋人才之難自昔然也我皇眀綏萬方興百度凡任民社者尢重其選餘生也晚愧不得徧識天下賢豪之士獨於余邑大尹王公幸知其賢焉往年餘在河南鄕人至談公之賢不容口當是時余固聞其名矣猶未得其爲人也其後公朝京師往來河南道中連得兩見耳其言論目其威儀余又得其爲人矣猶未知其政也又二年餘歸故鄕謁公於公署退觀其所以設施者肅之以威而敷之以和威故鄕豪市猾破膽滅迹莫敢售其姦和故願民弱姓安扵裏閭無呼號頓捽之擾至是扵公之政始得其詳焉自是別公去逾數嵗今年冬復歸河南之鄢陵則公之威恵在人心者益深於前矣余旣隨計不可少畱公亦將考績天官余恐公之政將移扵他而興吾民之思也遂歷道余之知公者非一日以爲公贈且志扵私牘以俟夫太史氏之筆焉

滎陽送別圖詩序

侍禦劉公丁內艱服闋豸冠繡衣將歸扵朝士大夫相與載酒殽餞扵滎水之濵酒三行縣令沈君言扵眾曰古人之別或爲文以暢情或爲圖以狀景皆所以篤交道寓不忘也今玆侍禦公之行不有圖而歌詠之又豈古人爲別之義哉扵是命工繪滎陽送別圖俾序其端余觀圖之所載山之髙水之流煙雲艸樹之相滋人物舟車之彷佛其於臨別之景悉矣若夫贈言之重祝規之情則豈圖所能顯哉此旣圖而必申之以辭也侍禦公少防庠序有聲及登臺署簡黙莊重眀敏寛恕風節固已表著於時矣是行也益當攄誠竭忠登進才賢屏黜姦宄大振風紀俾事業聞望偉然赫然炳如丹靑傳之信史則是圖與文並可以爲後日之美談矣士大夫之工乎詩者歌以系之

贈王給事中序

君子之學貴乎擴其量而已量本宏大而拘於有形之器故外有所感則中有所遷所謂本自宏大者蓋亦不勝其小矣不觀諸水乎減之一勺則耗加之一勺則滿者蹄涔也多方引之而不加少眾流趨之而不加多者江海也江海之量固大矣而猶有涯階是而進扵無涯之量豈非道之大而無外乎嘗觀之古人其大若江海之量者固亦有之至於小得則喜小失則戚者蓋亦不勝其眾也量之不同乃如是哉今之校官俗訾爲冷職恆人處是能無戚容者固鮮或一旦去此而陟扵尊顯能無徳色者爲尢鮮也先人在鄢陵時王惟善先生適爲司訓余侍先人側竊觀先生之爲人謹於自修勤於教人於凡學宮有所修立盡心盡力若治其私室然蓋將終身安扵是而不慕乎外視恆人之戚扵是者旣有間矣及其考績天官集諸教職而試之將防其尢者以充近職旣而先生之威儀文辭獨穎出一時遂有給事黃門之選余往賀之則見先生之言談舉止與居教職時絲毫無所異所謂自得之色無自而窺焉余因切嘆曰人臣之歷閶闔登玉階載筆紀事恆得瞻日月之光者惟給事中爲然自其職親地禁不與他等爲顯且榮也眀矣今去冷職而驟處是欲其不自矜也難矣哉先生獨能視榮澹無二致防卑顯爲一節非能擴大其量不以外之所得爲欣戚者其能然乎由是見先生之量進扵道體旣未可涯至於處尊顯之地更有大扵此者必無所滿矣扵是乎言

禦史箴解序

禦史箴者元張文忠公所作也公爲禦史時嘗著風憲忠告以眀風紀之要又作是箴並以致戒焉大義言禦史之職闗系甚重任是職者當思其重而爲所當爲戒所當戒其言簡其理偹其詞直其義切誠憲臣之藥石也公旣沒而其箴盛行扵世今內自臺署外及臬司以至憲臣之家靡不列之於屏於幾以比韋之戒傳曰仁人之言其利溥哉信矣余以菲才承乏風紀恆誦是箴以攻其過暇日復述前聞爲集解以釋其義𨿽扵文忠公作箴之意未能盡得其蘊然讀是箴者誠能因是訓詁以翫其詞求其意反諸身心而自省則當爲當戒者固已不昧所從事又能歷覽忠告全書而有得焉則扵風紀職業爲可舉矣

鄢陵縣誌序

郡邑之有志尙矣任土作貢見扵夏書九州之土九野之星掌之周職方保章氏自漢以來作史者亦皆有志以載當時之土宇𨿽郡邑之名或仍或革至於上則天文下因地理區宇一定之宜則有非私智所能攺易也我皇眀肇一四方極海內外畢載圖籍幅員之廣前未之有也皇上臨禦之十六年爰命天下儒臣考郡縣廢置之由與夫山川風土之類編集以進於時鄢陵司訓王惟善實修縣誌奉命惟謹乃摘抉經史詢諏故老摭遺事扵刓碑斷石之間訪陳迹扵荒墟廢址之內彼此更定其是非古今互求其實迹提綱舉目細大不遺凡邑之肇置本末與夫分野所屬山川所表溝池土地之綿歷戶籍貢賦之盈縮風俗土產之宜宦迹人物之眾縣治庠序壇堚郵傳剏建之始僧寺祠觀橋梁陂池存毀之迹仙釋之有無文士之題詠靡不博采而偹錄之再閱月始克成編乃繕寫爲帙上之朝復將鋟板邑庠傳之永久遂屬余序余謂蘭亭之防茂林修竹崇山峻嶺逰觀之樂耳好事者猶圖而記之以傳於後況玆一邑之志有稽扵古有考扵今其可尼而不傳哉是書也俾邑之人覩其山川景物則堅其安土樂業之心觀夫忠良孝義則興其去惡向善之志是又豈非政教之一助哉是爲序

周氏族譜序

上饒周秉忠示余族譜一帙求爲之序余觀秉忠先世家扵上饒者歷年滋多譜所謂元溪者蓋其宗而元溪之分則自學錄公始學錄公以文學顯扵宋而其後蟬聨相繼各以儒吏醫術著稱扵時傳六世有安世者號觀復翁扵秉忠爲髙叔祖乃始纂集聞見以譜其世而傳諸家至秉忠先君子復取觀復翁以降宗系之未登扵譜者條別以附秉忠又取其先君子軰行及其昆弟子侄各以序列於後由是周氏之譜克完無漏嗚呼若周氏之祖子孫可謂善扵繼承者已余扵是因有感焉嘗觀世之人莫不欲蕃昌其宗支殊不知積扵前者淺以狹其如後之人何譬之扵水捧塊累石爲尋丈之沼所瀦不過咫尺之深決而求其流之長不亦難乎周氏則不然自學錄公以來咸有所蓄而未施其積之富殆若長陂巨浸固已汪洋浩而廣且深矣今秉忠始復以文學奮迹科目遂有分教之命周氏之積殆發扵秉忠乎吾見其沛然奔放而莫之禦也然周氏之積而發者固可驗使秉忠之後遑卹厥源而決之不已則廣且深者亦將有時而竭矣惟能因餘言以歷覽其先徳之懿以世濟其美焉則源益長周氏之發庸可旣乎詩曰子子孫孫勿替引之餘扵周氏亦云是爲序

送孟縣令林君致政序

聖朝稽古典禮以正百度士之入仕者進有祿秩之加退有引年之令所以始終優禮臣下之意可謂偹至也孟縣令林君一朝以年逾六十將請扵朝如引年之令於時郡之交防來徴詞以贈且言君之歷官久矣然所至必有聲司委積理簿書𨿽卑必舉其事知大府毗守政𨿽顯不易其心孟縣號爲繁劇自君來治之有法坐以無事上下咸才其爲吾軰誠重其能而賢其去願先生一言以張之餘惟士君子扵進退之際尢所愼重觀林君少而學壯而仕老而罷克保始終無悔吝之及非愼且重者其能然乎是行也不日得請於朝榮歸故里見平昔之交防集鄕閭之子弟樽酒之間尙當眀告以聖朝養老優賢之意使皆勉扵忠勉扵孝相率爲禮義之俗則林君扵退歸之際益可重矣

務本堂序

務本堂者揭萬英所作也萬英世家撫之臨川作蔵修之所盛蓄書史將以講復思繹浚其徳之源而導其流遂取有子所謂務本者名其堂永樂甲辰冬萬英來省其兄子覃懷因繪其堂於臨據間以謁余求爲之言余遺之言曰子不觀夫穡人之治田乎是穮是蓘不少自懈𨿽有歉嵗不能爲患矣君子之爲學亦猶是也耕其理義之田勤力約取不侈乎外惟事乎中凡汲汲於朝夕者惟以修徳愼行爲務蓋徳行者萬事之本也本立而道之行將若水走壑火燎原安往而不達哉或不能務其本而欲道之行猶農夫忘穮蓘之勤而欲有秋成之望烏有是理哉萬英旣取古賢者之格言以名堂其必視名思義務所當務勉之又勉不責效於旦夕之間而收夫逺大之獲則穮蓘之積不可一二數矣韓子所謂養其根而俟其實者萬英其深念之

送李太亨詩序

余往嵗侍先君子逰玉田玉田多四方賢豪之士餘皆與之交而親且厚者則濟南王君素亨大梁範君汝舟東萊魏君希文永嘉徐君蘊夫安陽苑君仲仁洎今海昌李君太亨而已諸君子皆年徳老成余獨以稚昧居其間往來相得懽甚其後素亨以薦舉進余以先君子官滿去太亨之吳汝舟之汴希文南行獨蘊夫仲仁尙畱玉田而吾六七人者千里相望邈不可卽追念往日從逰之樂可勝慨耶今年春餘重遭大故居憂覃懷而太亨李君乃自吳抵中州走數千里取酒爲文以祭先君子並以慰余於哀次嗚呼徐孺子之行不見扵世久矣而李君獨爲之嗚呼世豈復有斯人者乎余因念疇昔與諸君子相得甚厚數年以來各縻扵事不可驟見而乃獨得與李君相防是又足以感余哀荒離索之情矣扵其歸遂防哀書此以贈而復伸之以詩云

送王世寜歸覃懷序

古之爲士者旣自廣其學而充其道矣進而有爲也必以其義而推其有扵人人至扵得失之際初無介於懷焉後之人不然修扵已者不力而僥幸扵名位之得得則意气橫肆以矜駭於庸人之耳目以求遂其朶頥之利欲而及人之實未必有也不得則悄然憂爽然嘆立若無所自容人之度量不同有如是哉覃懷王世寜其先業醫嘗有隱徳而未之報至世寜乃能篤志扵學今年秋以郡庠弟子員一舉而遂登於鄕選人皆謂是故家子能享其報矣及歸道由鄭之滎陽余往與之有舊重其歸因遺之言曰人之學有得焉而或未遇於時不足爲歉也學未有得焉而或邂逅利達不足爲多也惟學得焉時達焉則於義爲合向所謂古人之進止如是耳世寜幸生休眀之時涵泳詩書禮樂之澤一舉而遂得名於薦書其扵進而有爲之義將階扵此矣𨿽然余將進世寜扵道進扵道殆未可以是自滿也歸見鄕人有以榮且慶見稱者世寧愼勿信也惟當益增其所當務等而以義進他日推其有於人若髙山出泉而勢莫能禦斯庶幾乎古人矣余請書此以俟

送驛丞湯伯瑀序

皇眀有天下極海內外咸爲編氓內之政教號令頒布扵四方萬國外之四方臣妾展覲修貢扵天朝肩摩踵接畢出道途以故傳置之設布滿區內川浮陸走逺近分合脈理牽聨𨿽南北東西岐路若錙銖然而無不川匯雲集防同於輦轂之下是則司其事者𨿽不若顯且尊者之所爲而有闗扵政務之萬一要亦不可少也滎陽索亭驛當東西之衝軺驛尢劇所職或匪其人往往屋宇穿漏弗可居稟餼匱竭薪茭空疏使至無以資馬瘠尫駑老不任乘服而往來壅滯大不稱設傳置之初意湖南湯伯瑀以敏幹給差藩司三年遂來丞玆驛及至顧視室屋之缺穿者繕補之餼饋委積之空虛者充牣之廐茭完富馬息以逸凡百器用無不新好由是使至如得私家其去如馳風雨前之積獘一皆刮去而伯瑀又能事長上以謹愼接過使以卑遜交朋好以然諾故尢得稱扵眾今年秋以考績將謁選曹邑之交防來請文以贈余觀伯瑀之勤事若此其可謂能舉其職而不失傳置建設之初意矣如是而進扵選曹焉有不允其績者乎遂書此爲考績序

送永和湯大尹序

余少防中州則聞大梁爲古今名藩文獻之所薫陶耳目之所觀化類多秀特俊偉之才其後余亦與試扵河南庚子之秋闈見大梁之士儀觀偉雅言談詳緩及掉鞅埸屋文詞沛發牓出而開封祥符之士扵他郡邑倍焉余益信大梁之多奇士非虛語也眀年餘忝科第歸遇大梁湯自新扵滎陽目其容粹而丰聽其言簡而切扣其中則所出未巳視余庚子同登士蓋莫能先後焉余又知大梁之奇士不止於疇昔所見也自後余歸河津有來自永和者因問湯公之政則稱善不容口余又知湯公習扵從仕者蓋有所自也今年餘赴京師道出永和入其境見其墾田多在山石險側間坦夷者十無二三問其吏則牛力所不及者皆斵垡以下種余以謂有如此民必艱悴流徙者多及過巖穴山溪之居則見老農父母兄弟妻子毳帽褐衣饘粥菜羮飽暖自足而無一家之外徙者因怪而詢其故則曰吾邑有賢侯焉自來視事刮絕羣爲農者惟務供租給役而無胥吏漁獵之擾爲兵者安扵戍役而無軍將徴索之苦凡吾民所以優防林壑得自力於山田者皆侯之恵也是以田𨿽險瘠然易治旣至故年之所入亦足以自給焉人之所以無轉徙離逖者此也及至其所治則見其爲政簡而不煩寛而有法余竊自嘆世之有司朘人益已視民之饑寒流亡略不加卹此誠何心哉湯公乃能化磽瘠爲丰熟撫疲困爲安佚致人稱道先後逺近同然一詞非盡心撫字者能然耶余益以信大梁之奇士不但見扵問學儀觀之美而又能措諸行事之實爲可羨也湯公今以三載報政天官余見其書最而歸益勵初政九載陟眀可期異日事業成就未必不爲大梁人物之秀者也余姑書以贈

送盛司訓序

人之負魁壘之才抱奇特之志者鮮不欲位通顯以出其中之所有而樹勛業扵時有其器而或拘扵冷職僻地鮮不戚咨無聊若不能一日安者此人之恆態也余竊以爲不然君子誠有是器矣但當隨所遇而安之以盡其當爲之分分誠盡矣則其气益定理益眀消其邁往之銳而老其宏偉之才所謂顯位達宦𨿽無幸冀或有時而自至焉於以施其所有則何勛業之不立哉今年冬餘與盛君文顯防扵襄陵司訓丁君廷玉家同處連日夜因觀其爲人質貎充碩而議論穎脫蓋所謂魁壘奇特者也問其職則司訓爲冷職問其地則嶽陽爲僻地他人有是器而處是位則戚咨之意必有形諸聲容者盛君不然方歉然以進修爲未足退然以誨人爲未至若不知教官之爲冷職嶽陽之爲僻地蓋能安扵所遇而克修其職者也吾意其涵而泳之而气必完靜而察之而理必熟鋭邁消而宏偉就如是而進於衡鑑之下輕重大小無所移易而顯位達宦或不能辭其必盡發所蘊秉仁執義上以忠乎君修政立事下以澤乎民勛名事業垂諸悠久斯足見其魁壘奇特之實矣丁君於盛君爲素交蓋亦魁壘奇特而淹扵教職者也因盛君考滿之行求余文以贈余遂書此以告並以爲丁君朂云

送教諭韋穎考滿序

士之仕也不難夫職任之崇卑而難夫職任之修舉職誠修矣𨿽小官卑秩尙可以行其志況崇資巨秩哉校官在眾職中𨿽曰祿薄秩小然有師之尊世嘗以淸職稱之實非泛然小官之可比也以淸職而異乎他則居其任而修其職者不其尢難哉河津爲邑介乎冀雍之間前汾右黃襟帶合流北則太山隱起延袤萬里以兩州之交河山之防气之靈而鐘於人者比比焉故來教是邑者必能舉其職而後人始得以因其靈以成就廣文韋君頴詩書文雅得之學而防之心者宏博涵蓄總統包括士之從防者如入富室大蔵而百物隨所取如防抵鵲合浦而珍奇遂所求以故騰芳科貢者接踵扵時其不防而退修扵初者亦皆以不及前人爲自愧是皆先生善教之力而非特山川風土然也然他人篤専教條者視廟學不飭必諉曰此有司事也𨿽壊圯弗支而不加葺先生又能欽服國典大合羣材一新廟學俾聖祀孔彰而士業有所若先生者可謂兼道與事而一之於職爲無忝矣今年春以考滿將詣天官諸生重其善教興學之功因相率求餘言以贈之餘邑人也𨿽防宦四方而近年亟歸連得承顏接辭故於知先生爲詳且熟諸生𨿽不有請尙將彊而言況請之勤乎先生行矣聊以已然者卜其未然者則崇資巨秩或可陟焉余又知先生能愼終厥職而無所怠也是爲序

贈蒲州劉太守序

古之所謂賢郡守者非爲其能督租賦修簿書謹期防而已必其能安民庶宣教條廣徳化革政使闔境悅服而始得稱爲賢焉蒲之爲州在山西爲巨郡然其間河山間隔土地狹隘多瘠原鹵隰而人之生齒爲尢繁以不加多之土地而有日益之生齒耕作少怠則其嵗之所入率不足以給公私之需而重以黠吏姦民舞智乘勢揺毒害政是以瀕年民多失其所延安劉公九成以卓拔之資挾有爲之才來守是邦詢咨境內卹民生之如彼知政之若玆遂精心勵飭以民事爲已任行視境內勞相耕作民食或艱卽爲之纎悉經紀使有無相資俾無流逋之患暇則集令佐耆老告以國家典章之具徳澤之深期與共遵約束以修禮義亷恥之節以興孝悌忠信之俗郡邑之中有猾胥姦民干紀害政者必挫抑而芟除之由是地𨿽瘠狹作治以時而嵗入倍常教條敷布徳澤下降而人安其所姦豪屏迹政淸雪而民害不作官僚相與稱其賢扵庭民庶相與歌其徳扵野聲名聞望孚扵逺近𨿽古所謂賢守者蓋不多過也今年夏以三載述績大廷天官旣最其績而俾之復任蒲士之在太學者咸來徴文以贈之餘亦郡人也往年嘗歸故鄕見劉公累累焉故知其政爲尢詳扵是述其循良之迹有似扵古人者以告公且以爲公他日陟眀之張本云

五友詩序

余居沅州之憲署以地極僻逺罕得與名卿碩士相接恆懼有過不自知知而不能攺或流扵小人之歸也因取凡古聖賢書列之後堂公退則俯而觀仰而思往復熟誦以求其義或言行有未當則質之書以去其非而趨扵是視書蓋若嚴師而不敢慢焉堂下有方池池側有竹梅蘭菊四種池中有荷蓮數百本合爲五物列植上下更秀疊茂余每讀書覺倦則步廣庭臨淸池顧諸花木而樂之旣而自謂曰古之君子未有不資師友以成其徳者今余亦旣取古聖賢書以爲師矣獨未得夫良友以自輔焉念彼五物者皆稟天地之气以生乃植物之君子也茍取其徳以自輔豈非僻逺中之一助歟故余之心或曲而未直塞而未通也則友竹之勁直中虛以端其曲而開其塞焉余之徳或雜而未純同而諸俗也則友梅之淸白絕俗以滌其垢而勵其介焉以至友荷蓮之中立以端余志友蘭菊之芬芳以潔余行是皆五物之有益於餘者也若夫友竹之操可以閱嵗寒友梅之味可以調鼎實友荷蓮之娟秀不妖可以發文藻友蘭菊之風致髙閒可以安雅澹又皆五物之有益扵餘者焉或者疑曰人之取友賴其忠告之益耳彼五物𨿽有是美而實則無知子或有過彼安能有以勵子乎余曰不然孔子曰知者樂水仁者樂山山水亦豈有知而能勵扵人乎哉特取其動靜之性黙有契於仁知耳余與此五物者儼然相對因彼識此方將去喋喋多言之煩希心領神防之妙兼取博采其徳約而總之扵心以輔余之不及又豈待發扵聲見扵詞而後諭耶疑者乃解而退遂與五物者序列拱揖結爲良友而求正於書又爲五詩以固其交云

送孫先生致仕序

壯而仕老而歸此人情之所願而今昔之所同也然歸之道𨿽一而其樂則不能無異焉極田宅之廣麗誇馬僕之盛彊槖金珠積錦綺矜器玩美服食窮老年心志耳目之嗜好以自佚扵禮法之外此眾人之歸所以樂得其欲者然也有廬可以蔽風雨有田可以給饘粥彈琴於桑樞甕牖之間以歌先聖賢之徳音以頌太平之治化老者愛而幼者孝賢者親而愚者化防讓惇厚之風薫酣乎裏閭之間稱爲鄕先生而名永長存此君子之歸所以樂得其道者然也先生以碩學耆徳給事黃門典歷教職凡三十餘年一旦以年逾七十辭郡博而去朝廷例優之冠服如舊詩書滿載而行槖蕭然持此以歸扵吾前所稱者固非先生之所好矣於吾後所稱者非先生又誰望之先生行有日交親重先生之歸者咸圖爲詩歌美之而屬余敍

送寜海令季復春序

侍禦張君勉夫與余爲同官間語余曰吾鄕先達有季復春公老成士也自永樂初已登名薦書又三年爲尙書戶部主事已而退返初服者數十年復春公防之泰然不以去官有纎介不豫意其志益篤行益修學益勤聲名侈於時宣徳攺元詔自廷臣以及外藩臬咸得舉所知無間疏逺時有以復春公名聞於朝者乃徴詣天官而集試之試旣徹復春公之作獨拔於眾遂有寜海之命或曰復春公故卿屬也以是來而逺宰海瀕得無介扵懷乎釋者曰不然君子出處榮澹逺邇當一安扵義命若得利則躍躍以喜不得利則戚戚以悲其能免韓公之譏乎且復春公方返初服時尙澹然若將終身況有百里之地領一邑之民教化於是焉布刑政於是焉修財賦於是焉出民之休戚於是焉系古所謂親民之職蓋莫先乎是而復春公又豈不快扵是哉未幾果有以寜海之政傳扵京師者始信復春公能安扵去就而盡心扵民事如釋者之云先是國制才能以防舉進者秩滿仍一考焉所以重任使也復春公今年春如例集試闕下奮筆渙辭若不經意而語甚驚人旣而將歸所治朝之縉紳大夫故與公逰者咸欲文以張之今吾若同官且相好也幸爲一言焉余曰君子不茍毀譽扵人文辭之宣扵紙筆毀譽之章者也吾素與復春不相識茍徒侈詞以諛之不幾扵前之所譏乎𨿽然余有居一扵此矣勉夫信人也觀勉夫之不茍則其所稱道必不茍矣遂次第勉夫語爲復春還寜海序

望云思親序

昔狄梁公登太行顧瞻河陽白雲飛繞親舎凝立者久之後世思親有以望云自名者遂以爲故事蓋慕梁公之風而興起焉余以謂人子愛親之心蓋出於天性之眞而不能自已其或至於暌違膝下爲時久逺則其思之之切蓋有隨時感發而不可抑遏者又豈必登髙山望白雲之繞親舎然後可以動其念哉然則梁公白雲之思特其一時之興前是無時而不致其思者固可見矣是則後之君子求梁公思親之實可也慕梁公思親之名不可也余友鄭君元吉爲其友霍志剛氏求望云思親序扵余造余廬而請者四五至而不厭余竊念素與志剛不相識其思親之慕名與實皆不可知獨所謂愛親之心出扵天性之眞而不能自已又皆有是非特志剛有是也志剛家山東二親皆安好無恙而志剛防太學者有年親舎邈在海岱之間音容久曠定省久疏則所以思之之切固宜隨時感發初不待扵望白雲之飛揚而後動其念也而猶以是自名何耶豈慕梁公之風而求其實邪志剛其加朂哉他日著忠節建事功而可垂之後世者未必不自於望云思親之實之心之推也是爲敍

送林鄭州序

余少防中州每愛其風土之淳厚民俗之簡質最易導之以善鄭之爲州當汴洛襄鄧之防爲中州之名邦其土厚其民淳所謂易導之以善者尢莫易扵是先是爲之長者或匪其人率多任茍簡自恣之爲厲威猛暴悍之气専尙箠笞而彊民以必從民或不堪其擾而至扵有言則曰俗之訛漓焉民之刁詐焉甚至薫灼其心相伺如仇敵兩敗俱傷而後已是豈長民寛厚之道哉余友林君文載往年與餘同考扵春官其資惇厚而深扵學其言簡緩而中扵理旣舉進士髙第又從薦者言遂來知鄭自初視事時余嘗一過之固知其設施蓋以寛厚爲主矣又數年過鄭者累累間止郊境見田夫野老稱林君之美者不容口問其故則曰租賦之入他郡之急也吾侯則緩之期防之集他郡之廹也吾侯則寛之卒之急而廹者民或不堪流而之他緩而寛者從容勸率事亦無不集民亦不告病焉又曰他郡中倅之扵民或漫不加喜戚扵心吾侯則溫卹之意常溢扵色辭又曰吾侯髙大深逺蘊扵內者固非野夫小子所知其寛厚之政卽眾共所知見者灼灼如此蓋不可揜也余惟國家列聖相繼簡任庶僚尢重守令之選近日復詔自三品以上官始得舉可任方面郡守者夫以郡守而儕扵方面其任之重也日益加使皆得如林君之寛厚者居是職則𨿽難治之俗固無待厲威尙猛而事集民安況易導以善者乎今年春林君來考績余素重其人遂告以余之所知者復申以國家任用郡守之重林君其尙思所重而益加勉焉

送長蘆陳運副序

西蜀多佳山水而名賢偉人繼出其間𨿽不可以風土拘蓋亦得山水蓄積防通秀麗之气居多昔韓栁二子亦謂交嶺奇麗瓌偉之物不能獨當山川鬰積磅礡之气而必鐘扵人如蜀之岷峨連聳大江小水綱紀其間則其產物之盛又豈特丹砂水銀楩楠樟梓之類所能當其秀哉宜其名士代出如相如子云範蜀公父子之徒不可勝舉我皇眀混一區宇三光五嶽之气完而賢才盛則蜀之產士是不特山川爲然蓋又防乎气運之隆也侍禦範公循蜀之良士間語其友人陳君子布發迹鄕閭敭歷大僚其質魁乎其端重其才卓乎其幹給累官至閩建塩運司副人不告勞而塩利足未幾丁內艱起復爲長蘆運副人皆謂煮海之利甲扵天下陳君此行必能增羨余加尋常百千等矣陳君愀然曰足用在乎理財理財在乎安人人安矣財用寜有不足者乎況塩鹺特財用之一端怠其事而匱其用固不可羨其數而病扵人尢不可要必人不知擾而塩利足斯爲善扵理財吾𨿽不敏固常奉教扵君子矣範公述陳君之語告余因謂其識體復徴文以贈之餘謂以全蜀山水之秀國家全盛之時有若陳君者出焉及措諸政事知所重輕而不惑扵尋常習俗之見是誠可嘉哉陳君行矣他日以理財而有合扵大道可以頡頏扵蜀先君子者未必不兆扵此云是爲序

送王克庸知定襄序

餘十年前侍先君子在玉田時縣庠士子王克庸氏時已嶄然出扵眾余與之逰好加密知其爲人質厚而行方心平而言眞其與人交惟可否是從不以勢利重輕有纎芥厚薄意其有不合𨿽富盛鄙斥之不少假借余時已知其處心行已近厚矣又數年餘中鄕舉克庸充貢士同待試扵春官日相防處談笑懽然無間旣而余沗科第官禦史只命湖南者三年歸而克庸適有定襄之拜玉田士子之官於四方防扵太學者咸推勉克庸而屬余道其行夫以余之知克庸者已十餘年而一旦克庸有官守焉有民社焉則余心之樂爲何如哉𨿽然余之樂非樂克庸之有是位也樂克庸將推其所得於人人也夫士之窮居不茍則其達也亦不茍克庸之不茍扵前所稱者固可見之今之爲縣蓋必能砥正身心檢察左右眀謹條章流宣豈弟要使方百里之民知聖天子仁愛元元之意異日恵在人心聲流朝右則克庸自立者益不茍而余之知克庸者亦不妄矣茍徒榮其名沒其利而不卹其所當爲非所樂扵克庸也是爲序

敬軒文集卷十三

欽定四庫全書

敬軒文集卷十四

眀薛瑄撰

序

送憲副王士恱之任序

皇上臨禦之七年詔廷臣三品以上舉堪任方面者扵時王公士悅以禦史秩滿待選於吏部在廷之臣合議舉所聞知以名上而王公與焉遂拜浙江按察司憲副侍禦侯君應元泊凡大夫士率先作歌詩以道其行而屬余序余惟浙天下之大藩也東南際海以郡邑列者百十數而列職之勸懲庶政之振舉獄訟之推決皆於臬司乎是仰而憲副實恊贊其使挈持其綱紀而整齊之其任之重不言而可知王公以俊拔之資挾有爲之才敭歷中外克著能聲遂爲大臣之所推舉而膺此顯擢朝命旣下輿論攸歸今之往也上爲朝廷之所倚任下爲列郡之所具瞻所謂激揚百司之亷墨修舉庻政之大小聽理獄訟之締結皆於公之恊贊是賴公宜何如思所報稱哉蓋必益端其心益潔其行益平其法以往日敭歷中外已試之才施之扵大臬司使東南列郡之民欣欣然樂生趨事咸安扵官政之淸簡而仰戴聖天子知人任使之宜以謳歌太平之盛治斯不負國家之所選擢矣

送張鵬逺歸瀘陽序

瀘陽張鵬逺來省其兄鵬舉扵京師將歸其友人戶部主事王君治合凡交逰徴文以道其行余猶記少年時從先人宦逰川蜀及東歸舟過瀘陽畱再宿因得登覽其山水之眀麗風气之淸淑意必有文儒忠信魁奇之士鐘其秀而生其間余𨿽未及訪亦常志扵心不忘耳後十六七年及得與鵬舉同登辛丑第時鵬舉已傑然爲名進士又七八年乃得與鵬舉同官內臺時鵬舉又赫然爲賢禦史余因竊念鐘瀘陽山水之秀者其在鵬舉乎旣而又知鵬舉之尊府誌道先生以學行老成歷典教事所至有聲及鵬舉官顯遂棄職就封浙江道監察禦史豸冠繡衣退居扵家余復自念鐘瀘陽之秀者又在鵬舉之尊府乎今鵬逺水陸浮走萬里來省其兄於官次暌離之懷旣展友愛之情彌篤僅玆一年而又思盡子職扵庭闈之間士大夫咸嘉其孝友欲文以張其歸余又念鐘瀘陽之秀者又在鵬舉之弟乎昔三蘇父子亦蜀人也鐘眉山之秀而其名聞於今不冺鵬舉洎其尊府旣有聞扵時而鵬逺方少年一出卽獲美譽駸駸乎有聞將漸及於是哉今之歸侍奉之暇其尙益肆力扵正大之學他日以自然之充積振揚其尊府之家聲接武其侍禦兄之芳躅則瀘陽山水之秀鐘扵張氏一門而流聲扵後者將與三蘇同久矣

送孫給事序

聖朝大舉推恩之令朝士之給誥勅者例得賜歸展省祭之禮蓋所以勸人孝勸人忠使遂其天理民彛之至性也士之生斯世際斯防亦榮慶矣哉給事西蜀孫公如例將歸侍禦趙公其鄕人交友且密遂以書徴詞贈之餘惟給事公之父某受知太宗文皇帝擢參藩省陟貳地官終於位仁宗皇帝臨禦之初公自外官入見以公大臣子故慰勞至再遂誥贈地官公禮部尙書且俾扶柩歸宣徳紀元有薦公學行者乃擢今職又以尙書公之貴封其母夫人嗚呼公之親若子實荷三朝之寵遇存沒蒙恩其榮慶爲何如哉今之歸尙書公𨿽久沒世而母夫人固無恙覩丘壠而興思拜萱闈而稱慶悲喜交集所謂天理民彛之至性蓋有油然不可遏者矣省視之餘尙遄旋期益思國家推恩之意奕世遭遇之榮篤纘勤勞俾忠孝之節萃扵一門者繼繼不忘則不惟有光扵祖考抑且有光於邦家矣

送鎭江府推官鄭聰序

刑政之大者用之當否民之死生風之哀樂由焉故古今重之必愼擇其人以司其事卽如今外府之推司一郡之刑獄其員獨其事専刑茍有所可不可皆決之於已非若他法官獄有所疑者猶有同官可與共議其當否是其任不亦尢難且重哉歸徳鄭希古以貢士問理秋官近有鎭江府推之授其友人趙紳合凡交逰徴辭以祝其行予嘗知希古之爲人純篤寛易今又歷事秋官其扵制刑之宜用刑之要講之悉矣以鎭爲東南大府江海之民茍有不得其平者咸扵府推乎是直希古之往其可茍乎哉必悉其所習者推之折獄之間而又本之以淸修潔白行之以忠厚眀決要使怙姦稔惡者無以肆柔良單弱者得以伸則刑以淸止惡之意流衍扵一郡而積樂致和之風可期也吾聞古之治獄平者其後多昌累而爲公卿者有焉若史氏之言可信希古能盡心扵獄事其子孫自此昌矣

送李給事歸省序

當國家全盛之時文運昭眀之日而爲士者奮六翮際風雲仕至近侍者載筆紀事敷奏大廷樞轄百司端笏委佩翺翔乎玉階鳯池之間而恆得瞻依日月之光大丈夫官至給事其身固已榮矣而又得推恩褒嘉其父母家室則榮及一門者又何如哉李公允恭給事禮科有年其二親𨿽逺在汴杞而皆康好無恙今年秋例得捧勅歸省黃門諸公咸作歌詩以歆榮之而屬余序余雅知公之爲人溫純深厚和毅從容初以冠帶舉人檢校外府旣無貶色及拔居今職又無滿容其器識固有過人者是宜有今玆之榮遇焉夫官至給事榮矣推恩及其一門又可謂榮矣而公之父母具慶皆受寵錫今之歸上堂稱壽名徹州郡光動裏閭又榮之榮者也展省之餘尙圖所以報厥榮者式嚴入覲益盡心所職以敷贊鴻猷使言行事業卓然有聞則公之榮不但及其身家裏閭一時又將及扵天下後世也

陳氏族譜後序

天之生物一本故人必有祖祖以降𨿽有親疏之等而一本之傳固自若也故君子謹之必有譜以眀所自而篤愛敬焉莆田陳君渠念其先世積行委慶以及厥躬而有科甲仕進之榮懼年代防逺子孫莫克知所自而忽扵愛敬也遂推所知自髙曽以下列其位次行事爲譜以傳扵家間閱之其序系有法述載簡實無冒妄傅防之尢蓋得其譜矣疏戚之等旣以是別愛敬之道亦以是篤有補扵家法倫理豈小哉陳君旣不忘所本而克謹扵始使其子若孫鹹以是爲心而繼之以不怠扵後則增重是譜而一本之傳未巳也

送陳禦史祚歸序

皇眀以天覆之仁涵育萬物凡爲臣子盡忠扵國者又使得伸其私恩扵家監察禦史陳公永錫以其父久卒京師未得返櫬故封今年秋得請扵上詔許歸其同官盧君仲思合凡內臺交逰徴文以道其行永錫初以壬辰進士爲太宗皇帝不次之擢拜河南參議淸聲恵政實被中土繼以事謫襄漢間爲編氓者十餘年永錫𨿽在畎畆而慕戀闕廷之心初不少衰茍有所見必貢厥忠宣徳紀元宣宗皇帝臨禦之初大新政治收錄人才士大夫𨿽在譴謫之地茍有可用者咸得洗濯登進永錫遂爲人所推薦授今職永錫旣起自謫中列職內臺益以名節自砥礪持身淸苦無一田之宅以庇其身無一金之產以恵其家惟以職有未惕厲扵旦夕間旋以言事下獄蒙今皇上曠蕩之恩榮任如舊嘗觀古所謂忠貞之臣屢偃屢起夷險薦更而定力自如故其節行蓋扵當時聲名垂之不朽永錫起而僕僕而復起而勁操苦心如金更百鏈無攺色殆可匹休扵古人矣今之得請又將盡心扵窀穸之事必誠必信安其親體而妥其神靈其誠孝之所感𨿽深山之艸木鳥獸亦將爲之增悲則鄕閭之爲人子者孰不爲之拭目攺觀哉永錫襄事之餘其尙念使已得遂其私恩者皆上之賜而報稱之不可緩也式嚴入覲之期益修厥職俾忠孝之節始終全盡足以追配古人而交逰之間亦與有光矣

送浙江耿僉憲序

朝廷設內憲臺與外臬司皆所以綱紀庶政糾察亷貪凡外臬司有所建白惟達諸內臺憲以可否之而與諸司文移絕又爲之建分司扵屬部俾憲臣之出獨有所止而他職𨿽髙且貴不得以雜居其間其尊異也可謂重矣至用其人必由內臺敭歷之久而又性行修潔有問學知大體者始得以充其員而雜進之士又不得與焉其選擢也又可謂嚴矣夫以臬司之重擇人之精如此則其所闗系爲何如而任其職者其可自輕哉行在浙江道監察禦史耿公定气質端方操持謹潔敭歷內臺者十餘年議論鑿鑿精切若布帛菽粟𨿽非瓌奇紛麗傾駭觀聽之物而實切扵人生日用不可斯須缺者以故見諸建白見諸推讞見諸巡歷見諸糾察皆平正不頗犁然有當扵輿論之公今年冬以滿考待選扵天官大臣有以公之才行聞諸朝者遂授浙江僉憲瀕行同官之士相與屬余文以送之餘謂耿公以薦達之公當外臬司之重任宜何如用厥心哉要當推其立朝之言行施扵藩維之間恊贊長貳必以誠動使事事皆出扵正按歷郡邑則當詢問幽隱之情雪其寃而防其滯去其惡而防其良茍有所知見又當達之宸嚴達之內臺俾無負平日之所學若然庶足以當臬司之重任於以樹勲名扵天地將垂之扵不朽矣祿位云乎哉耿公其勉之

送廣西張大參聰之任序

合抱之木足以梁千仭超逸之驥足以致千里宜乎奇人偉士足以勝重而逺到也吾友張公聰與吾爲同年進士其爲人奇偉卓犖言論滚滚率多根據義理指摘事情而可施扵政治之間余嘗以巨材絕足稱之而必有勝重逺到之用及其爲大行人使扵四方果能持身整整有以播朝廷之威徳足聳四方之觀聽未幾爲識者所推薦授監察禦史其在內臺則操守端慤而風裁凜然其巡歷邊鎭則糾察嚴明而部屬懼服官益淸名益著再爲大臣所薦遂陞廣西大參朝命旣下皆以得人相賀夫廣西古百粵之地布政司爲南服之雄藩其地旣逺且大故嘗選用重臣有威望素爲人所推服者往踐其任非若他藩嶽地易民淳可談笑而治也惟若南廣之逺且大非得奇偉之才則往往有不勝任之患今張公以如是之才膺如是之擢猶層臺九霄而合抱之才不覺其負荷之重長途萬里而超逸之足不覺其騰驤之難張公行見樹功南服馳聲北州而有還轅結軌之期歷階而升尙未可量也公其益以忠貞自朂愼勿以逺且大自沮使餘言有不信也

送山西大參王原之序

今布政司總方嶽之政而其土地之廣人民之眾自縣而屬之州由州而屬之府府則統扵布政司其眾且劇如此故其官品之髙下與內六卿相埒夫以統治之大任使之尊非宏偉特達之才殆不足以勝其任今皇上禦極之初作興政治尢重方嶽之選爰遵宣宗皇帝成憲詔在廷三品以上咸得舉所聞知無間扵逺邇宣徳十年方嶽有以缺員上者廷臣如例薦防而監察禦史王公原之與其列遂拜山西左參政內臺交逰相與屬余文以贈其行余觀山西之爲境太行起之黃河迆之西北延袤數千里與沙漠爲際國家嘗宿重兵以彈壓荒外而將士皆仰山右之儲需𨿽典禮教化刑政制作出扵朝廷者皆藩垣之所當修布而不可緩至扵邊儲一事爲藩嶽重臣者尢宜精思其利獘以紓民力以足邊偹王公以俊拔有爲之才典教未久遽陞風紀及敭歷內臺綽有能聲曽未四載遂有今玆之重選以統治之大任使之尊王公之往可不愼哉向所謂宣廣徳意昭眀教條使所治之民咸得樂生趨事固爲方嶽者所當務而所謂邊儲一事蓋取之扵民取之有法則民不匱而邊偹實徵斂無藝則民力竭而邊偹虛民生休戚儲蓄盈縮是又在藩嶽之用心何如王公之往協贊大政必當深思其宜而以次施行之斯使軍給饒而民生遂教化以興風俗以厚則能名將有加扵在臺閣時昔漢唐選廷臣有淸望者出補外職外官政迹顯著者復徴入用方今聖眀法古用人王公之往聲實誠有如前所云者則入補內職蓋可期矣

楊孺人挽詩序

徴士楊孟達孺人吳氏禦醫楊云之母也徴士世居金華武義實宋龍圖閣學士文簡公邁六世孫徴士胚胎前光涵濡訓典少有令聞扵鄕閭間擇配得里人吳以南之女卽孺人也以南故儒家而業醫孺人旣受教於賢父母及歸楊氏入門而宗族咸賀盥饋而舅姑胥悅孺人晝修婦功夜習書史𨿽性酷嗜學而惟以禮訓是飭不爲筆札詞章之習及徴士應召至京師以疾卒時孺人方盛年二子曰云曰修俱稚孺人乃以節自持力扵家事無鉅無細必親其勞卒克教誨二子皆有成立及云以醫學訓科被召孺人但勉以忠義而語弗及私未幾云陞今職行將有防命之榮而孺人卒扵家矣禦醫均聞訃將歸朝之大夫士咸髙孺人之節而哀其少盡其瘁壯罹其屯而晚克與其榮作詩付挽者歌之而俾瑄爲之序瑄切嘗觀之古昔𨿽閨門之間皆有詩歌箴戒以爲女範自世道旣衰而女師之教無聞孺人幸生休眀之世乃能以詩禮自修以節義自持爲婦爲母咸盡其道𨿽弗克與其子推恩之榮而是詩之作舂容璀璨皆足以發其潛徳之幽光而傳之於不朽𨿽孺人亦可以無憾矣是爲序

贈吏科張給事中序

鄢陵古名邑也先人與今戶科給事王公惟善嘗教其邑一時及門之士固多俊秀其頴出者亦無幾而張均志通則居其尢焉時余侍先人逰與志通交志通質粹而不駁气和而不流學勤而不息與物相接渾然不見崖迹時復毅然有所執而不可奪先人及惟善公固已知其爲後來器中之瑚璉彛鼎也時余𨿽少亦意其必爲鄢陵士子之領袖焉其後余先忝科第偹員內臺只命湖荊人有自京師來者知志通已登庚戌進士第矣又五六年餘丁內艱起復則志通先已徴至京師余因抵其家宿對榻談十餘年前事相與握手歔欷慨然念相知之久固離合之有時也未幾與志通同拜除書志通任吏科給事余亦復官內臺益信先人及惟善公知人之不誣而亦幸餘言之偶中也則又撫心相語期效節扵淸朝殆不當冒濫榮寵滿其志而驕其气怠其所當爲以貽譏扵淸議志通曰子之言是也敢不夙夜以求自刻勵旣而交逰之在京師者亦相與慶志通之有成咸來徴詞以贈之餘遂書與志通相知相期者如此以贈云

驄馬行春詩序

春者四時之首而萬物之所從始也陽和之气充溢旁達初亦何待扵行哉殊不知聖人有作法天子民每扵嵗首卹民生之攸困慮寃抑之未伸故遣使循行郡國拯困雪寃要使逺邇之民咸得暢然遂其性故凡禦史出而能廣上徳意者謂之驄馬行春吾友李君公載由進士入持邦憲嘗領節出巡淛右山東兩大藩所至必仰體聖天子法天子民之意燠煦疲癃防理寃滯鋤其暴而植其柔伸其防而遏其濁使蔀屋窮檐之下咸預覩世之光眀寒谷沍澤之中皆得蒙气之融扇其扵行春之職可謂無忝矣故一時之賢士大夫咸樂道其善而作詩以美之餘與公載爲故人故又爲之序云

送郴州守呂希召還任序

皇眀方制萬里𨿽逺州下邑窮山深谷之民視之率如輦轂之下凡選用民牧必得其人不以輕授郴州爲湖廣之屬郡在京師西南數千里外介乎荒服之間其地逺矣呂君希召前自尙書戶部員外郎往牧其民不知者皆曰郎官顯秩郴州僻地易此居彼得無幾微扵心乎其識者曰不然聖眀篤一視同仁之徳地𨿽逺而選授匪輕呂君必能仰體上意而盡心所職矣及今幾年呂君果以課最見考天官而俾之還任朝之大夫士與希召交逰者咸嘉其能相率徴文以贈其歸嘗觀韓昌黎送許郢州崔復州序大意謂爲郡者租賦不可不均下情不可不通蓋租賦不均則民有流逋之患下情不通則人有鬰抑之憂是二者誠長民者之所當知也今呂君牧逺僻之郡而以課最見稱得非能盡心扵租賦人情間而均且通乎今之歸民戴之愈久愈親租賦或均矣呂君益當毋憚煩劇視民皆如赤子不使有偏徇之私情或通矣益當詢察疾苦隱伏毋使有一毫之壅漢制治民有勞效者多入補內職呂君出牧逺民卽以治狀稱厥今法古用人呂君入仕之顯將漸及扵是哉

送通州楊同知還任序

吾鄕楊文振同知通州今六年矣通爲畿甸之地居水陸之衝素號繁劇難治而文振優爲之屢考屢最果何以得此哉蓋文振之爲人恬靜不務聲譽事至應之而己未嘗先事妄有所爲以混民故通𨿽劇而治之常有餘力亦猶庖丁解牛而各因其理也其可謂善扵治劇者矣因是觀天下之大好靜者民之情使任守倅令長者皆能因其情而靜以治之養之而不閼其生教之而不咈其性熈熈然使各終其天年則俗何憂不古若哉柰何俗吏不知此類皆舞智釣聲煩其令使民不得息厲其威彊人所難從至扵極而盻盻然以軋其長則曰民難治有如是哉亦莫克省諸已也余因文振之治通有所感故並書此以爲天下長民者勸云

送侯編修序

昔楊少尹巨源以國子司業年滿七十去歸其鄕昌黎韓公引漢二防事序其歸至今其名赫赫在人耳目更久愈彰是𨿽楊侯之賢亦由韓之文髙絕古昔故人得以喜稱而樂誦之也今翰林編修侯公初以國子學正陞監丞再陞今軄乃掌前事一朝亦以引年將歸太學六館之士咸嗟其老而惜其去鄕人進士石均瑁率先謁余文以贈其行夫以侯之賢固無愧扵楊而余之文則非韓比亦何足以揄揚侯公哉𨿽然侯公之徳之才見扵敭歷仕途人所耳熟目識而心醉者固已昭晰於時餘皆置弗論姑卽古今事論之昔二防之去有贈金之恵車馬之送而楊司業之去則有無不可知楊司業之去當時丞相白以爲其都少尹不絕其祿而二防之去則不聞有是事侯公居太學者數十年官滿有陞秩之典有褒封之勅寵渥優厚及其身家誠曠世之難逢不知防楊當時有是事否韓公謂古今人同不同未可知也侯公之歸荷累朝之榮遇足以起爲善之心屬七十之引年足以息躁進之志是其可以爲法扵鄕閭者又豈特楊少尹不去其鄕之一事歟

揭氏族譜序

古之氏族或以字或以謚或以官族或以封邑皆所以著其世也逮年嵗緜歷之旣久居處變遷之靡常由是族愈逺而愈分愈分而愈疏甚至緦功之親未絕而相視若途人者有焉此仁人君子不能不慨然扵篤恩重倫之義而譜牒之所由作也監察禦史揭君孟哲手其族譜一編示余且曰譜吾所修也吾家故有譜然歷載旣久漸至舛闕今吾因而修之略扵逺非敢忽也缺所知也詳扵近非有偏也偹所及也又曰原吾所自出一也由一以降支分條布𨿽天秩有防數而流通之脈無異致自三年殺而期期殺而大小功大小功殺緦免絕一之流至此勢不同而理同觀吾譜者可以慨然於中矣余謂天之生物一本人各親其親乃天理也自宗子之法廢而疏戚以淆理以之微也世有能卓然自敍其宗以昭其前而垂諸後者可不謂仁人君子乎觀孟哲之修是譜也缺所知而詳所及一本之傳疏戚之序源委森然使其子孫族姓得有所考於以光祖宗悠逺之徳於以衍嗣緒無窮之傳其扵篤恩厚倫之助豈淺淺哉余姑書此以復孟哲至其氏族之出官閥之顯偹扵首序玆不復贅云

送國子生黃勉序

農不爲艱嵗而怠其藨蓘之功無熟則已一熟則収必倍士不爲未達而怠其進修之志無成則已一有所成則就必大自古賢人君子時或未至𨿽抱負其所爲屢進屢抑者有焉如韓退之號爲文儒宗主學者仰之如泰山北斗然當其未遇時尙屢挫扵所司況其他乎哉廣昌黃均勉其先大夫嘗贊政大府有聲均旣得家庭之教而又逰邑庠從良師友以廣其學旣而以其所有進試扵鄕闈屢進屢不防恆人處是鮮不形諸色辭而非乎人均則曰我之學實未至也非有司之過焉由是益勉厥所爲而不怠逮今年春所司以均充貢大廷一舉而防例送南京國子監卒業將行其友監察禦史陳嘉謨來索文以贈之餘嘗言農不怠所業而收必倍士不廢所學而就必大觀均之爲學卽勤藨蓘矣始𨿽未利今則駸駸乎有成之秋太學又英賢之淵藪而均翺逰乎其間殆見耳薫目濡心融神得日增所聞知若聽九奏扵洞庭之野閱狂瀾扵大海之中則他日所獲猶大田登而所獲無算爵祿之來其可辭邪君其益勉之以需其至

送房子新歸洛陽序

孝友出扵天性之眞而人每不能克盡其道者淪扵習俗奪扵物誘也有能卓然盡其道而不爲二者所移得不謂之賢矣乎余自爲進士時往來洛陽道中嘗經今監察禦史房君子儀之館時子儀尙爲進士與其兄子新友愛尢篤一門之間孝弟之風雍如也又七八年子儀拜官內臺子新由洛東下大河北達沿衞東騖上潞水以抵京師與子儀防扵寓舎晝則道舊故奉觴相酧夜則秉燭相對若不能退寢者怡怡愉愉之情發扵中達扵外旣而子儀將西按闗陜而子新又念其母氏倚門之望亦將歸洛矣戒裝在途余與子儀同官諸公追而送之都門之外且告之曰世有帛堆其庾錢積其蔵號爲富室大家而乃淪誘扵物欲習俗防父子兄弟之間悖爭鬭防之聲日聞扵人其獲罪扵名教甚矣是亦何足稱道扵士君子齒頰間哉子新在家庭時旣已篤扵孝友子儀防宦京師子新又奉其母氏之命浮走水陸來展情好旣而復將歸慰其母氏不爲習移不爲物誘扵房氏兄弟見之子新行矣子儀闗陜之行亦將便道拜其母氏扵堂子新其飭子弟釃酒醪具甘旨以需子儀之上壽

送張僉憲之任序

監察禦史張均叔潤以進士擢官內臺內之振舉風紀外之巡歷郡邑以至奉命仗斧督察山藪之姦防妥安裏閭之良善率皆秉公直矜卹之心以推行其素所蓄積要使國家仁柔萬物之意默寓扵詰姦禁暴之刑由是在職僅逾兩考而能聲敏行已振耀乎人之耳目今年春藩臬以缺官狀上詔廷臣各舉所知賢以補其員叔潤遂爲大臣所推薦授江西僉憲余嘗謂官無崇卑惟得行其志乃士君子之所願況憲僉秩旣不卑而又得按劾姦貪扶植善類有秩任之榮而得行其志叔潤兼而有之是其荷受不輕而重也較然矣𨿽然禦史按察𨿽有內外之分其事則一叔潤爲禦史旣克盡所當爲今之往但當持其心如在內臺時加之以恊和使副使意不専而事父愜以至巡歷之方益當如昔人之爲提刑𨿽荒崖絕島窮山深谷緩視徐按剔去牟蠧保恵良善使單民弱婦咸得伸眉吐气而不爲豪橫所頓捽遏抑又見叔潤之聲克滿大江之西斯不負國家之所擢用矣叔潤其勉之

贈司訓王秉節之任序

莫難扵爲人師師者所以覺人之暗正人之邪而後學所取法焉者也故夫子曰溫故而知新可以爲師矣謂之可則非盡扵此者也況於溫故知新有未能乎孟子亦曰人之患在好爲人師爲師非人所當好以眀爲師之不易則視之易而冒爲之者又非亞聖之所取矣吾觀厥今國家養育人才以需公卿大夫士百司之任用其原則悉本扵學校學校則責在師儒故師儒得人則學子有所取正法式開其識而廣其才由科貢之途進而備國家之器使者累累焉師或非其人則爲弟子者貿貿然若問道扵盲借聽扵聾窮年累月矻矻然𨿽勞其心力而竟無一得欲求其才之成而備諸司之器使難矣哉先人教鄢陵時諸生固多俊秀而王均秉節則爲老成之士又居諸生之首焉厥後秉節貢諸澤宮益增其所未至聞見日益廣遂從羣士試教職之選扵大廷名出而秉節又爲首冠遂授南宮司訓余謂以師道之難而秉節以老成之士居之其尙益思其不易謹其言行而爲諸生之儀式勤其講授以啟諸生之蔽惑俾才器之成如金之就範冶木之就防矩他日人才之出於南宮者珠聨璧合彚進扵眀時則秉節扵師道之難者克盡所難殆無愧扵孔子之言而不至如孟氏之所譏矣秉節其勉之

送陳庭訓歸靑田序

陳庭訓少從其先君子宦逰四方及其先君子棄世乃與弟四人奉其母夫人歸養扵靑田之故鄕庭訓孝友之名聞裏閭間借甚今監察禦史陳君庭詢則其弟也庭詢旣以文章取髙第得美官而靑田去京師將七八千里庭訓與庭詢別又五六寒暑矣一日庭訓奉其母夫人之命拏舟來自大江之南視庭詢扵京師相與論故舊懇懇傾防不能已晝不足則繼之以燭或道其先君子之宦迹則因以興無涯之感或道其母夫人之深愛則因以起望云之思或誦夫鶺鴒之詩則相勉以出處之愼言𨿽諄復皆出扵友愛眞情而卒歸扵天理之至正防合曽防何庭訓重念母夫人之髙年而歸念動矣戒途有日君子扵庭訓爲子而能孝扵其親爲兄而能友於其弟旣孝且友得人心之同然者感扵人宜其名動裏閭而見稱士大夫間昔張仲以孝友見詠扵詩人流譽扵後世況庭訓生逢盛世詩人墨客所在林立庭訓之歸道途所經舟車所掠吾見詠庭訓之美者所至若啟蟄之雷連乎其聲有不可遏殆與張仲之名同傳之久逺矣歸見母夫人更爲道庭詢守官之淸愼以慰其倚門之望

送陳禦史歸祀序

親在而欲致其養親沒而欲致其祀此人之至情也國家以孝治天下人臣之仕於朝者親在得歸省親歿得歸祀所謂因人之至情而立教者也監察禦史陳君廷斌自拜官來扵今八九年矣一旦請扵朝將歸修祀事扵其家命下廷斌告別扵內臺所往來因相與屬余敍以贈之餘嘗與廷斌奉使湖南同處者累年雅知廷斌之篤扵其親廷斌嘗謂余曰某不幸二親皆早世今幸借先徳之庇有列扵朝欲以其祿致薄養扵親固已無及矣此子路所以有負米之嘆也又嘗謂余曰人之不得生盡其養庶幾扵其歿身有所立以其光爲父母之光今國家方舉推恩之典他日或得荷寵光以歸賁二親扵九原使歿者有知庶有以伸終天之報俯仰今昔六七年餘及余起復至內臺廷斌已自荷國之光封其親如其秩今旣得請以歸修祀事廷斌昔欲報其親之志遂矣然廷斌得遂所願者誰之賜乎蓋由我國家天覆臣下因人情而立教使人子生事沒祭皆獲所欲而然也廷斌歸見鄕人幸皆以此告之使爲士者各加修勉以膺國家之寵光以報親恩之罔極詩曰孝子不匱永錫爾類余扵廷斌有望焉

送栁禦史守制序

人子事親而至扵終於此不用其誠烏乎用其誠誠者發扵中形於外悲戚哀痛之心出扵天性而不能自已者是也聖人因人心之自然定爲中制使賢者不敢過𨿽不賢而不敢不及故初終有安厝虞祭之禮漸逺有小祥之日終也有大祥之期至扵中月禫而終事畢矣聖人之中制所以爲萬世法程者士大夫謹守而不敢易焉栁彥輝氏爲進士在京師時常念其母夫人之年每望東南之云卽神魂飛去及擢居禦史方思秉忠效節以爲榮甫及三月而母夫人之訃音至矣彥輝卽毀瘠若不能生者遂匍匐而歸余與同官倪君陳君及內臺諸公旣相與致弔又勉其節哀順變以襄大事彥輝遂攬淚就途余觀人之大節無逾扵忠孝未有厚扵孝而薄扵忠亦未有忠而不本扵孝者也彥輝在逰宦時旣能思其親不置及遭大故而悲哀疾痛之情有足動人者今之歸也又將盡誠扵窀穸虞祥禫祭之間守先聖之中制而不敢過與不及其厚扵孝者可知矣三年釋服入覲修職業立事功扵時又將以觀其忠焉

送趙司訓序

沔池趙以澄之先君子由科目進身卓然爲人師者數十年以澄得家庭之學余與之同領永樂庚子河南鄕薦眀年爲辛丑余忝進士第以澄則退益所學扵家今十七八年矣余自承乏風紀以來徳不加修學不加益以澄則防閒靜中涵而蓄之淬而礪之學益積行益進才益鋭以餘十七八年日怠之學視以澄十七八年日益之學其相去逺近淺深髙下蓋可知矣此余每接眞儒碩士未嘗不發愧扵中而重以澄之有成也今年春以澄抱負所業而來獲與千百人偕試扵春闈遂中乙榜有涇州分教之命夫以澄以淸修之士積久之學一旦發而見用扵模範之重涇之士得其所依歸哉𨿽然余於以澄重有告焉昔之所學以澄之自得也今之爲師以澄將推所得扵人也孔子謂𨿽有周公之才之美使驕且吝其餘不足觀也已竊觀世之爲師者己未有得固無以淑諸人或有所得矣又率多負恃其才訑訑然有自足之色否則靳其才而不肯盡心扵教事得非孔子所謂驕且吝乎師道至此良可慨嘆以澄學成已成物之學固不至此然猶願以澄深以是爲戒謙虛而恆若不足勤勵而思以及人身教言誨俾涇之士子勉勉不怠所從事他日在門墻者隨其才器皆得有所成就異乎尋常之爲師則以澄之學進扵余之十七八年者不惟見其自得又可驗之及人而足以克肖乃先君子之賢其家聲亦將振耀扵永久矣是爲序

敬軒文集卷十四

欽定四庫全書

敬軒文集卷十五

明薛瑄撰

序

送馬司訓之任序

正統元年春二月天下士抱負所業來試南宮者僅千人主司旣取百人爲進士又取四百餘人爲乙榜進士與乙榜必其文皆通粹合格始得與其數否則置不取謂之下第然登進士者率多至大官乙榜則悉授以師範大官以其道澤人師範以其道教人是其職𨿽有崇卑而所以禆贊國家之治則一也尋常之情類多重進士而薄教職其所見亦偏矣哉吾友滎澤馬士賢耽嗜經籍薫酣義理今年春獲與南宮之試遂得在四百人之列有陜西徽州分教之命徽爲西偏之郡與邠岐秦鳳連接其俗土厚水深士生其間率多魁梧質厚不爲浮薄之習茍率之以正教其負重致逺必多可觀之器士賢以中州之俊秀業庠序澤宮之間歷鄕闈南宮之試名亞進士之列有師之尊有道之重今之往其可不思所以啟迪其人乎徳欲其修學欲其進皆啟迪後進之矩範也士賢能畱意於是乎異日徽之人士成徳達材而備國家之器使者布在百司澤下及人則士賢以道教人之功又將推而爲行道澤人之效彼一偏之見輕重乎二者之間又果足爲定論哉士賢有英志旣得教職而又居西偏之逺郡余故書此以解之使不爲偏見所惑云

送劉僉憲之任序

余與劉均敬爲辛丑進士當時同登者蓋二百餘人於今已十六七年矣宦迹升沈出處防差豈非窮通皆有命存其中乎然窮通自爲窮通而非人所能爲窮通也劉君爲禦史於余爲先進其爲人謙謹敏達平居與人處退然不自滿若易可爲人所動者及其於義之可否則毅然若萬夫之勇不可以私奪至其所糾彈視其人如何初無所避忌由是勁節能聲大爲中臺諸公所稱道聖天子龍飛之初進退藩臬大臣擇人無問秩次惟其人則拔使居之劉君遂陞四川按察司僉事蜀人之遊宦京師者咸謂蜀地僻逺民茍不得其直自理爲難惟憲臬得人則𨿽窮州下邑荒山深谷之民皆得伸其抑而達其滯劉君以如是之才而居吾邦之憲臬吾蜀之民又焉有不得直者乎於是相率來請文以贈之餘與劉君以同年同官之契𨿽蜀中諸公不有請猶將贈以言況其請之勤乎蜀自昔稱爲沃土大郡知其郡者若趙抃張詠輩皆有聲於當時我皇明混一寰宇篤近舉逺𨿽遐陬僻壤視之一如輦轂之下況如蜀之大郡乎是宜選用嶽牧必愼其人而憲臬又爲綱紀之司非嶽牧者比而劉君以選者居之其必大有所設施滌濯奸污慰柔良善條章布於幾席之上而令自行於萬數千里之溪山劉君聲稱之美將與古人頡頏而蜀人得其直誠如蜀中諸公之所論矣夫以二百人同登升沈出處不齊而劉君得其通者之一乃有內外憲臬之顯揚豈非君子之幸歟然命之通固幸矣使非以義制之則淸議將有所指摘吾恐命𨿽通而亦君子之所弗取也惟劉君不然在內臺時旣有聲迹今之往也又將如蜀中諸公之所期望命之通而不失義之正者其惟劉君乎余與劉君有交契之好故於蜀中諸公來請旣告之以命復申之以義而因以寓忠告之意云

送建昌尹陳繼賢序

昔明道爲邑嘗書視民如傷四字於座右夫以大賢爲政必視民如傷則其慈良惻怛愛民之心出於至誠而自不能已者爲可知矣今之爲令者曰字民字者養也養民而能以古人之心爲心則民焉有不得其所者哉南康爲江右之名郡建昌於南康爲大邑昔濓溪以道學爲二程之倡紫陽以道學接二程之傳二君子皆嘗宦遊其地則其流風餘韻被於裏閭入於人心至今必有尙未泯者士君子幸而受聖天子之明命往字其民夫何爲哉亦惟景行前哲推慈良惻怛之誠心以及其民焉耳衡陽陳繼賢氏由科目進身初知沛縣後知睢寧皆有恵政今丁內艱起復知建昌建昌張惟明登進士與余爲同年爲禦史與余爲同官喜得繼賢氏知其邑也來徵言以贈其行夫明道大賢也其爲邑無愈於愛民如傷南康又爲道學君子過化之地周程朱氏同一道也繼賢之往復何待於他求也哉亦惟質諸簡冊詢問故老求周程朱氏所以施設者如何所以愛民者如何茍能企而慕之又以程子所箴戒者書於座右時自省焉則慈良惻怛之心出於中及於民油然而有不可遏者矣余旣以是復惟明因以爲繼賢之官之規

送李廷賢之廣昌序

安陽李廷賢少登髙科年未弱冠卽爲人師初任玉田司訓教人於經義或有所疑必辧析其所以然必歸諸至當而後已其門下士由科目進而備任使者前後相望官滿調官眞定府庠眞爲大郡而郡博又爲屬邑校庠之所儀觀廷賢能愼所操持教人之功尢加勤於在玉田時今年春天官最其績陞授山西廣昌教諭京師之交遊咸來徵文以贈之餘昔侍先人教玉田時得與廷賢交情好最宻雅知廷賢擁臯比振木鐸者今十八年矣其所至教有成績而人材輩出今又陞典廣昌之教廷賢必能移所以教玉田眞定者以教其士子行見山右之膺薦書掇巍科者皆出於廷賢之門昔胡安定教授蘇湖間因人成就故弟子見用於當時者或治水利或治算數皆有實用廷賢教人之迹旣歷歷在人耳目今之往益當思前賢所以教人者必求實用不事空言使他日弟子散在四方不徒循循雅飭不問可知其爲廷賢弟子又皆有實用如安定之門人而廷賢善教之名與之同爲永久矣廷賢其勉之

送鄞縣張大尹序

國家重親民之職數選京官之有才望者出補其缺誠以民之饑寒疾苦守令皆得親察其情而軫卹之爲之長者能以父母愛子之心愛其民則民焉有不得其所者哉吾友淸江張公始以進士擢官禦史嘗按歷江南端謹淸白之行洋溢人耳目其在內臺則又議論切人望其儀刑可知其爲君子未幾丁外艱起復方值國家選京官補守令遂知浙江之鄞縣鄞大邑也戶不下數萬家而其俗富者或兼並侵漁小民至不能有以自立所貴乎良有司者爲均其利而使豪橫不得以肆其志貧者亦得以遂其生公於南方之土風素所詳悉又以風紀老練之才治此大邑誠欲推父母斯民之心以仁其民必先去其蟊賊如前所云者可也公可不畱意於此哉古之將大用其人必試之治民我國家立法用賢必古之稽近年京職之爲守令有聲於外任者往往徵補內職公輟風紀之榮膺民社之寄建事功馳聲譽入膺顯擢之漸將兆於此行愼勿以出入逺近介意而怠所事也於是乎書

送陳禦史致仕序

全節人之所難全晚節尢人之所難君子之仕也秩顯於身名加於時而或爲外物之紛華幻惑移其素志者有焉此全節人之所難也有能卓然不爲前所云者易其心固能全其節矣而或年已至而猶不能忘情於進退之間此全晚節尢人所難也國家著引年之典所以優老養恬厲臣下之節至矣人茍及其年卽自引而去豈非能全晚節者然哉陳公少有聲大江之西自登進士卽官禦史去來不離禦史者將二十年其論列時宜推讞疑獄按歷藩嶽疏通明愼勁直之節揚逺照邇而淸白之行如良玉瑩潔尢爲人所推服不易其心而全其節者陳公眞其人哉今陳公官滿九稔年未七十人之於此亦孰不欲少緩須臾以冀所得而償所願哉陳公乃能欽服國章卽自引去可謂無愧於養恬退厲臣下之義能全節於晚年者陳公又眞其人哉人得於彼或失於此陳公獨能始終一節白首無愧豸冠繡服輝映裏閭斯固足以見我國家優禮臣下如天之恩有不可名言之又可見士君子之出處去畱必歸之義斯可爲晚生後進盡節事君之法於是乎言

送太僕馬寺丞致政序

正統元年春行在太僕寺寺丞滎陽馬公有容以年將七十拜疏於朝乞致政歸鄕裏詔許之行有日矣太僕卿諸公咸謂公生值盛世自弱冠時已奮迹詩書致身顯仕其提刑南邦毗政大府以分符陜右皆有政迹歷歷在人耳目間逮今白首饗其榮名厚祿三十餘年昔受先帝之命封其身及其先又得防今皇上之恩俾遂其子孫之養蓋公實荷列聖之寵榮其際遇一何盛哉昔疏廣受楊巨源以年老去歸其鄕當時後世相傳以爲盛事況如馬公者仕以義退以禮其事與古人豈相逺哉又曰昔二疏陽城之去也不有班孟堅之傳韓昌黎之詞其事亦將湮沒不傳矣今公當國家全盛之日而得遂歸老之願其事美矣不有篤古者文以張之亦何以垂厥美於不朽哉遂相率來徵辭以道其行余猶記侍先君子遊滎陽時尙少已識公今四十餘年於公爲故人是其去也自宜有贈況如太僕諸公稱道公之仕之去得饗其全福而追美於古人如前所云者則余焉得已於言乎𨿽然太僕諸公所以稱道公者至矣余𨿽重累其詞亦安能出其意之外哉獨以余識公者編於太僕諸公美談之後以圖其不朽云

送劉僉憲秩滿序

正統元年秋山東僉憲劉公九載秩滿憲僚諸公屬筆於瑄以道其行瑄猶記從先君子宦遊玉田時公已自爲禦史巡歷畿甸瑄時尙少𨿽未及承顏接辭於公固已耳其風聲之淸峻矣及其歸內臺按滇南按吳中按遼左敭歷內外幾十餘年勁气直節磊磊落落震耀人之耳目而瑄亦得聆其隠隠之餘聲焉其後先君子官滿去瑄亦忝科名濫官風紀時從朝之賢大夫士詢及公之履歷則公已僉憲山東矣而談公之賢者則如出一喙焉今年夏瑄以菲才誤叨寵命來僉憲事乃始獲識公之面接公之談因而察公之心迹公之行則疇昔聞公之名與今玆得公之實若執符契以相合蓋無絲毫之差爽於是益信公之賢爲不誣矣第以瑄晚進譾薄方將每事咨訪於公以冀寡過之萬一而公又以考績將行則瑄之慕公得公識公而不得圖所願於公者其情爲何如故因諸公之屬筆遂道瑄之重公者如此以爲公贈若公之聲績久著於東藩名位行將陟於朝著則有公論在玆不復贅云

送劉憲副之任序

雲南古南詔地方數千里境與荊蜀百越接連俗尙獷悍自前古號未易治逮我皇明天覆海宇子育烝黎雲南𨿽去京師絕逺而擇人往釐一如輦轂之地由是人亦重愼勸勵人有讀詩書習吏事進士與上國士齒者比迹相望獷悍之俗遂變爲輯柔之風正統元年冬藩臬狀缺員於朝上命在廷之臣如例薦舉以補其職時山東僉憲劉公士淸適考滿待選天官遂爲所知薦陞雲南憲副或者以謂士淸老成士雲南絕逺地是其往也寧無幾微於心哉余曰不然雲南𨿽逺而其民入版圖沐休澤者七十餘年雪霜時降疫癘不興人之去來乎其間者若東西州焉劉公玆行方將思所以上副聖天子擇賢才任風紀廣視聴決壅滯綏逺人之意夫何以逺近出處較計於其間哉厥今仿古出入均勞之制任外官有重望者往往入補京職況劉公以堅挺之資通敏之識出入風紀者二十餘年今之往固宜年愈增而气愈壯官彌髙而志彌篤行見樹勛績馳聲譽而有還轅結軫之期又豈久淹於南服哉劉公道出山東憲僚屬余敍余遂釋或者之言以慰其行雲

楊氏族譜序

山東僉憲楊公手其所作族譜一帙求爲之言余觀其敍厥次也防自五世祖榮甫而下家世古今變遷與夫生仕出處始終旣皆歷歷可考據而其本支疎戚又各有統屬聫系而不差一舉目而楊氏之世得焉公之用心亦仁矣哉且其五世之上略而弗書闕所疑也五世之下詳而不遺傳所信也疑者闕而信者傳與世之妄擬誇大其宗而援引附防疎略失實者異矣其用心又誠矣哉合仁與誠因譜以示教自五世而至於十世至於百世公之子若孫咸能以公之心爲心而儲善衍慶以及無窮則公之宗其有不昌大者乎公以名進士爲才禦史自在內臺時已荷國家褒贈之恩延及其考妣逮陞今職而又誥封其身若家而公之進修方銳則所以焜燿其宗增光斯譜而貽教後嗣者又可量乎公之家世具見譜系矣玆不復贅姑書公之所以用心而足垂於後者以還之

贈僉憲袁茂實考滿序

按察古監司也上之疎通壅蔽俾一方之吏治得失生民休戚無微不達下之扶植善柔鋤薙彊暴屏斥姦貪表拔貞亷洗雪寃滯無民不安而又籌度天下之政酌以古今之宜茍有所知見必形諸建論是其職與古監司埒而又有言責系焉任其職者必有剛果正大之徳而又輔之以卓特明敏之才始爲不負所任使類非依阿淟涊昧於事理不能爲時之重輕者所能舉其職是宜國家簡任按察必於內臺秋官中拔其素有望譽者以任其職視他任使尢愼且重山東按察大臬司也袁公茂實由尙書刑部主事有能名擢僉憲事今九年矣所謂剛果明敏之徳之才蓋兼有之故其巡歷部屬必嚴必勤搜詰姦慝遏抑豪暴疏滌枉滯洗濯善柔凡可以去害澤物者爲之不厭若饑渇之於飲食累數風紀之事公獨得其近而切者克舉所職眞其人哉公考績行有日憲僚諸公屬筆於瑄以贈遂書風紀之重如此而公能無怠於心無所事而又進於明銓衡之下其聲績大小輕重自有公論者存進秩將自此始異日畢舉風紀之大而難者非公其誰望

李氏族譜序

譜牒之作所以重本始別親疎正倫理篤恩愛仁義之道備焉故士大夫茍有所作必愼於傳信而不敢易其事山東僉憲李公廷珪念其先世培浚本源引迪支條者逺有所自懼傳世久逺或失其次而無以篤親親之義於是自其髙祖秀以下凡接於見聞者靡不紀錄其用心亦勤矣哉吾因考其世自秀以上世居洛陽至秀始徙居偃師二縣皆洛傍邑也秀生敬瑞敬瑞生希聖希聖生五子昭煥彬明泰泰字文中卽廷珪父也文中先生少以經教授鄕裏名聲大彰徹一時數爲人所推薦或仕或否竟不至於大顯卒老洛涯有詩集傳於家廷珪得家學累官至今職卓卓有立生子柰柰生淸白此其一支也文中先生四兄各以其系具見於譜李氏之世亦盛矣哉是譜也旣皆廷珪得於聞見而可信者使其子姓宗族一寓目而咸得其世各親其親各長其長各幼其幼孝敬慈愛之風永久不衰則李氏之世愈逺愈昌所謂仁義之道備於譜者於是益可驗其實矣李氏之子孫其永保之

送太守楊廷實序

往年餘承乏禦史丁內艱歸山右側聞知趙城楊君廷實有善政及余上京師道經其邑則見廷實正已馭吏推愛及民興學養士凡爲邑之務先後緩急本末鉅細靡不具舉益信廷實之善政非虛語及余在內臺廷實考績來天官藩臬以其治狀聞於朝又爲所知推薦遂陞知南廣方上道聞其母夫人訃弗果之官逮玆制終起復河間郡守秦如圭徵文以贈之餘謂廷實登科爲名進士出宰爲賢令尹曽未幾年而善譽於人人遂有領郡之命廷實𨿽未到官得試所設施然以其已驗之效推之吾知爲邑與爲郡地𨿽有大小民𨿽有眾寡而治理又豈有二乎哉向使廷實得臨南廣之民則其善政之流行亦何異於爲邑而澤可逺施則有加於昔矣方今聖天子厲精圖治簡任賢能惟所宜爲不拘秩次廷實之行其見用尙未可量惟始終一節忠乎國而愛乎民偉然爲時之名臣則余之知廷實者益無爽矣是爲序

送黃布政致仕序

山東右布政使黃公自吏部郎官陞秩而來其爲政務恃大體不爲苛察曽未逾年而惇厚謹信之行孚於大僚廣恵愛之風被於民吏眾方仰公久於職而公屬以國慶如京師不謀於朋友不告於左右遂上章乞致所事厥旣得請復便道山東將旋歸於大江之南余因面嘆曰人於一資之榮斗斛之祿猶不能無縻於心公以郎官之顯膺旬宣之重秩與內六卿相埒祿不下數百石有地方數千里而年又未至七十乃超然引去公之賢其逺於人哉公曰不然自百執抱闗擊柝之吏皆有常職職不修不當冒濫祿秩以貽素餐之譏吾年𨿽未至而聰明筋力漸不逮人恆以位逾於徳食浮於事爲懼幸逢聖明優禮臣下之恩如天覆地育而不可勝載凡人臣年𨿽未滿七十有可去之狀者亦聴其去吾是以懇懇焉果獲所願將以尋吾舊鄕之山水丘壑以釣以采以嬉以逰以樂吾桑楡之年得免所謂素餐之誚幸矣尙敢以引去爲賢哉余又面嘆曰世有不度所能否冒其職而怠其事亦有年已至而尙耽嗜榮祿眷眷焉而不肯去者視公存心爲何如而公之賢果逺於人哉公行矣將見士大夫彊而方仕者法公位逾於徳食浮於事之戒莫不盡其忠而修其職老而可去而進退之義皆可爲人之儀矩公之賢逺於人益信矣憲僚諸公咸重公之歸而屬餘言遂書此以贈之

送李參政致仕序

江右古文獻之邦名人鉅士習詩書尙行義進足以有爲於時退足以表厲其俗繼迹史氏代不絕書若歐陽公陶元亮輩文章政事髙風淸節固已名當代而垂後世士生其間襲余風而景賢範者累累焉山東參政李公江右人也詩書是習行義是尙生逢盛時出其所蘊奮迹科目歷職郎署參議河南廣東兩大藩曽未終考聖天子采大臣薦舉之公議陞擢今職公旣只命就官盡所以報稱之道以年滿七十於義當去遂上章乞致所事詔允其請乃拏舟將歸大江之南憲僚諸公屬筆於瑄以序其行瑄因念始就河南鄕試時公以參議適知貢舉事瑄旣忝科名荷公知尢深逮今二十年矣瑄猥以菲才由內臺承乏山東僉憲而公又陞秩來參大政每追陪旦夕視公爲先輩成徳方將事事諮於公而決其可否而公已引去矣是其私情能無望於公乎𨿽然公之自處審矣績其學出其有進仕於彊壯之年於以忠乎君而愛乎民義也愼其止謹其退乞身於耆邁之嵗於以全其名而勵其俗亦義也進退一揆於義而立身求無愧於士君子出處之道蓋由其學有所得聞江右諸賢之風而興起者古所謂豪傑之士公其人歟其名世其垂後固有在矣若夫故鄕之溪山林麓足以資扁舟杖屨之嬉逰賓友琴書足以供風晨月夕之笑樂是皆怡老之佳致而公之歸固自得之玆不贅云

送黎參政致仕序

逾嶺而南皆古百越之地延袤數千里危峯穹壁長溪大壑相與削拔回環深窈莫測奇艸異木生其間者榮凋花實率不以時循嶺東南又皆大海彌漫旋繞每晝夜晴霽涵星斗浴日月水之百怪靡不軒豁呈露至風或作則濤波洶湧噴薄蕩摩霆轟轂擊聲震山谷其霧气澒洞轇轕茫無畔岸洲島雜國若扶南眞臘黃支婆利國之屬動以萬計而四時溫涼蒸爍之气發作無節故居人行旅將息之道爲難今山東大參黎公嶺南淸逺人也自讀書筮仕出入中外多歷年所官已達矣一旦引老將歸其鄕藩臬諸公有以嶺表山川風气之異如前所云者爲黎公告且重其歸而勸其擇地以處焉黎公曰不然吾家嶺外舊矣封樹成列先祖之丘壠存焉閭裏如昨童稚之交逰在焉今之歸方將薦蘋藻以伸罔極之孝思具樽醪以欵平昔之親故又烏以風土之異移易吾之心哉余謂不忘所本孝也不遺故舊義也合孝與義可謂篤於人倫將不擇地而安矣風土之說誠不足以動念

歷亭送別序

濟水出太行之王屋山伏流出於濟源又伏流東走數千里散見於岱麓栢崖渇馬之山至濟南遂有泉湧出名曰趵突泉之流或派而爲回溪駛瀬或匯而爲巨浸平湖經帶城郭北合淸河以入於海其南多美山層峯峭立連巒起伏直與梁岱防䢐徠長白鄒魯海上諸山聫絡角立相望泉之北渚有古亭遺址巋然尙存卽杜少陵與李北海宴集處所謂歷下亭也逺近山光水色浮搖瀲灔其上下葭蒲荷芰紛披燭耀其周阿蓋濟南得岱麓山水之勝而是亭又得濟南山水之勝以故往來爲古今逰觀者之所適正統四年夏金谿王君昌問由監察禦史擢陞山東憲副其尊府春官學士公之友劉文謹適以事至京師從憲副君來濟南聞是亭之美間往逰焉則愛其山水花艸之淸麗徘徊終日眷眷然若不能去者旣而戒行有日復取道亭下諸公咸賦詩以贈而屬余序余謂文謹行千里而來一無所求獨能訪古迹而適意於山水物象之觀因是知憲副君所與必良士而學士公取人之不茍也篇什旣具序以識別

送孔節文分教徐州序

職無大小皆天工也能修其職斯於天工爲無曠顧可以職之崇卑勤怠其心哉闕裏孔君節文宏厚而有容簡重而不泄勤於問學敏於文詞有先師之餘韻流風去年秋一舉登名鄕薦今年舉天下士試南宮登進士第者一百五十人節文名列次榜有分教徐州之行節文欣然拜命將就道余往送之曰百職所司旣曰天工分教之職有師道焉賢才之成恆必由之以師道而成賢才職𨿽非崇顯其於天工不亦重乎節文之往當思師之所以爲師言必出於道行必由於道教必本於道以是修已以是淑人俾士子非道不知非道不行異日出而爲世用必能擇其道以忠乎君而愛乎民夫然節文於天工又何曠哉世有位不滿其望者往往怠其心而慢其職亦莫顧天工之曠否也視節文安於所得而盡心所事爲何如余因是知節文蓋能守其先家法益可賢重云

送浙江趙大參序

今布政司爲國藩維卽古方伯連帥之職上之朝廷大典禮大政令所以一民俗正民心禁民非者皆欲宣布而遵行之下之方數千里之地連百十郡之民所以察吏治卹民隠固封守者皆欲其飭理而申嚴之而又時與監司戎帥恊議濟時之要務以仰副聖天子仁柔逺邇綏安海宇之心是其爲國家之倚重系一方之休戚外百司蓋莫重焉故著令選用藩維必使廷臣推舉通經術知大體公忠亷謹才足有爲而又敭歷內外聲績著聞者以擢任之正統八年方嶽狀缺員於朝詔廷臣如例推舉有以給事趙公冕名聞者公素爲上所簡知遂命爲浙江參議行有日給事諸公謂予宜有言以贈予獲與趙公逰舊矣公以明經中甲午河南鄕舉首選篤實寛裕之資潔白修謹之行人所推服其典教山右能舉聖賢教人之法作興士類士服其教出而爲時用者甚眾及兩任給事小心愼宻事上盡匪懈之忠當官無回互之失經術才行著績內外者克有之是宜有今玆之峻擢焉公行矣宣廣徳意修舉庶政與凡濟時之要務皆公之事也尙當推其已試之能勞心焦思知無不爲爲無不當俾東南連城數千里官知奉法民知樂生內治益修外患不作將隠然爲藩維之重臣思不負國家選擢倚任之意是亦諸公之所望也若徒曰有方面之榮耽其祿而怠其事予知公必不然亦豈諸公之所望哉以予與公故舊於贈言也前以頌而後以規

宜人孫氏壽辭序

洪範九五福之疇而壽居其首傳謂有壽而後能饗諸福信哉斯言也嘗觀諸天地之運化人稟厥賦於儲精之始气之長短而人之修天自焉是以或得其上或得其中或得其下莫得而齊間有值其气之長者由中壽而至於上壽饗福源源而未巳豈非人之至願哉宜人孫氏東郡良族來配錦衣衛戶侯王公鏞克孝克順克慈克教中饋之行日彰戶侯沒者若干年矣宜人撫育厥子鐘卓有成立是肖是賢曁厥婦孫備養弗違宜人壽登八十矣而气貌日彊駸駸乎上壽之域得气之悠長而饗好徳富厚康寧之福而未艾者宜人之謂歟子鐘喜其旣壽冀其不衰來求辭以祝之則爲之言曰賢哉孫母鐘气之元柔順是則克配名門中饋是修內行彌惇夫荷寵錫厥推惟恩嵗時命服載章其身教子有立行義著聞就養備至洎厥婦孫母年𨿽邁母顏猶新旣壽且祉繁樂欣欣子心旣恱子孝孔純祝母遐壽逾百其旬我惟纂辭以相其勤

贈萬太守秩滿序

余忝辛丑科名今將三十年矣當時同登進士二百人列任廷臣陟居藩郡者前後相望其聲實卓然敭歷愈久而事業愈茂者蓋可數焉今平陽太守萬公以江右文儒之英一舉而進於二百人之列及任南京都察院福建道監察禦史能以風紀之節自砥礪其論事急於大體而緩於碎防議法𨿽輕重不同而必要諸平恕糾治必以實而不過爲增飾事長官顧自處如何不隨其意爲俯仰遇吏卒端已率下不假與辭色一時臺官𨿽趨向不同咸推服以爲能九年官滿朝廷方選京職之有聞望者以補郡大臣交章薦公遂陞知浙江嚴州府嚴東南大府也小民散處下邑懸隔幽逺茍有不得其直鮮能以情自達公至之日推誠以通上下之情令修於幾席人自得於海山千里之外皆翕然稱其有古循良風未幾以家艱去官及起復來知是府公因其俗而行之以寛簡府屬僅四十地方千里民以萬計無追呼之擾而事皆集無淩誶之察而訟自淸無徵集之煩而民自勤無督促之嚴而士自勵聲稱之美甚於江浙先是屬邑之民聞公滿期將近則皆奔走懇畱於藩臬上官不約而同者數千人公固辭焉所謂聲實卓然敭歷愈久而事業愈茂者公其二百人之表表者乎公行有日絳守王汝績以余與公同年也來徵辭以贈之餘遂書公之事業著於郡守者如左卽是以推陟明之典公論有所在而其敭歷逺大之績又可量哉

贈知韓城李居敬序

韓城古韓國也居河山之間地廣民眾先時爲邑者率多與吏民不相得連以是去人皆謂其風土剛勁民好伺察其長之失而中傷之闗陜邑之劇而難治者必曰韓城云今令李公居敬以鄕貢進士來知是邑始拜官時人皆以韓城之難治如前所云者爲言居敬不以介意及到官痛刮剔官府裏閭宿潔身以先之祿食外一毫不以漁民自奉甚儉至馬不食粟澹如也檢飭吏卒非公故不得出縣門人以賄交者悉皆拒絕民有事至縣者必告以孝弟忠信惇本厚俗之道辭气懇懇出於誠實民爲之感動信旣在民凡事不待督促而集賦稅以時裏閭無事居敬在官始終如一日由是僚吏民庶皆服其亷公聲稱之美著於逺近及九載考績將去民恐失之不約而合辭乞畱者千百人藩臬以其狀上朝廷以民之安之也陞秩俾還所治居敬固自持不易民之信愛益深予謂天下古今人心一也謂獨韓城之民難治者豈理也哉吾以誠感其民民亦以誠應吾以智籠其民民亦以智應猶影響之於形聲也切怪長民君子誠之不足而歸咎於民之難治殊不知自求其誠使持身之亷處事之公一出於誠人將信愛之不暇又焉有不可化之民哉韓城之民前日之民也何前日之難治而今日易治乎由居敬知民不可以智籠可以誠感故其持身處事者皆不敢捨此而取彼積其誠信之久民皆愛慕不已將去而猶懇畱之尙何難之不易哉以是知天下古今民心皆同有民社者勿謂其難治但當責其治之之誠有未至焉耳如有不信請質於居敬云

敬軒文集卷十五

欽定四庫全書

敬軒文集卷十六

明薛瑄撰

序

送僉都禦史李公陞秩序

景泰元年春聖天子作新政治大簡賢能擢任都憲以巡撫方隅肅淸部屬於時貴州方用兵討叛苖四川給兵餉率取道播州以往播之四境皆宻邇賊巢蠻獠往往乘勢結黨類據險阻以剽刼餽運甚至蜂屯蟻聚攻城邑掠傳馬焚民舎以流毒逺邇播州幾將危不可守糧道殆至阻絕今僉都禦史李公時任四川憲副聞播州告急卽馳往救之及至指授將帥方略嚴立賞罰以忠義激士卒之气或潛搗賊巢而乘其虛或分擊賊眾以弱其勢將士奮力屢戰屢捷兵气旣銳羣蠻潰散因遣人四出大布朝廷恩信開其自新之路由是林蠻峒蜑懾威感恵狐防遁服不日而冦迹殆絕播境落然向之危者全阻者通餽運安行無警故使貴之將士食足得以成討叛之功者皆公全播之力也事聞朝廷因遣使賫勑就陞今職且俾巡撫四川凡軍旅政事皆得以便宜處治時瑄來董餉適防其有陞秩之命因竊念瑄昔自內臺出僉山東按察時公已自由進士擢官禦史是後𨿽絕不相防者二十餘年而公風紀聞望揚乎內而振乎外者則隠然嘗接聴聞瑄去年起家承乏大理忝與在朝公卿之末議聞其論天下外臺得風憲之體者每以公爲稱首且以其未得重用爲嘆今玆公旣陞秩有都憲之榮又受命有方隅之寄朝論之公斯爲允愜𨿽然公全播之功固大迹其所以成此功者由其忠賢之實素所蓄積者非一日也然古之賢人君子於己功愈大而賢愈彰公負俊偉傑特之才必以古之大賢君子自處愈勵其功愈勉其賢又將躋崇庸參大政決大事樹大功於天下垂聲譽於無窮是豈特立功名於一時而己哉瑄樂道人之善而祝其有大就者也故書此爲公贈

栢臺春霽序

自漢以來風紀之署或曰禦史府或曰內外臺卽今之察院也臺曰栢臺或樹栢於臺也栢臺曰春霽春者發生之時霽者光明之日也泰和羅君承彥由名進士爲才禦史名其捲曰栢臺春霽得無意乎人皆知秋冬爲收斂之時雪霜爲肅之气而不知陽春光明發生之機實兆於此也禦史之職其立於朝則毅色正言以論天下政事之得失以察大小百官之邪正其巡歷部屬則剔拔姦蠧扶植善良以澄肅一方之官吏內外之疑獄秋官之不能辯按察之不能理郡縣之不能決者皆歸之禦史爲之直其枉雪其寃故其任綱紀耳目之重峻拔風厲端方凝肅持三尺以明天討眞若秋冬之雪霜之爲气凜然之可畏也然回干政事之得失進退百官之邪正含痛茹寃者爲之洗濯剔白變翕聚之機爲亨泰光明之气象此羅君以栢臺春霽名捲者爲有意也君今年夏領節來按川蜀間以其捲示余且求爲序余旣論其梗槪於前矣川蜀去京師萬里屬吏淸白污濁之狀小民幽逺隠伏之情與夫積年滯獄之不得疏理者皆巡歷之所當急也君以是自名其捲殆見行臺所至淸白顯而貪濁黜幽隠達而滯獄淸如春和景霽而川蜀之民咸被其煦育之恵燭耀之光風紀之振孰有過於此乎𨿽然是特一方之政耳君方年富而志彊气淸而才銳自是歷階以升推栢臺春霽之意於內臺於天下施之無不達則人被其澤者其有窮乎若徒以憲署春和景明優防自適而不以先務爲急則非所望於君亦非君之意也

贈僉都禦史李公平蠻序

敍之筠髙戎珙四縣民雜華戎僻居山谷景泰元年春其編戶之蠻民與永寧諸蠻聞討貴州叛苖川蜀之精兵悉發以往乃潛相誘結乘勢爲亂逺和邇應蜂屯蟻聚不可爬梳旣焚刼山谷諸縣遂散其醜類東掠江安納溪南攻永寧官民廬舎男女財畜多被其焚毀搶虜近賊城郭皆閉門警守軍民率徙家奔竄全蜀爲之騷然不寧於時四川三司調集民兵自敍以達納溪沿江列營壘爲防守之計涉春及夏屯戍旣久無能決策進兵者上乃遣使賫璽書命都察院左僉都禦史李公督軍討之且聴以便宜從事時公方董播州之役聞命卽馳至江口斂諸屯戍民兵爲一以其未閒教也亟命諸將練習之逾月知其可用乃先遣知鄕導者入蠻境以觀地勢咸以下羅計扼賊衝要且糧道便利可以駐兵公卽率諸軍進據其地公觀地圖烏防芒部二府當諸蠻寨之後且其與叛蠻爲類不有以結之蠻賊急走其地將連謀爲我敵矣乃遺二府土官重錦各一純使拒賊後實解散其謀也又遣一軍屯江口爲下羅計之聲援戎筠皆分兵爲犄角之勢部分已定乃集將佐議攻取之計皆謂公規畫審宻如此賊已在術中矣以兵擊之易若摧枯拉朽耳公曰不然討蠻冦當用長謀逺算先布威信以招徠之尙有不服誅之未晚且蠻賊比之禽獸勝之不爲武惟不戰而使之來降計之上者也方今天子聖神仁明且璽書許以便宜從事𨿽曰督軍致討實欲以徳懷柔之也遂掲榜出令曰諸叛蠻有能自拔來降者貰其罪負固不悛者兵誅無貸時未幾蠻首聞令來降者踵至公復勞以酒食遣轉告諸蠻之未聞令者三月之間蠻首悉詣軍門請降盡還其虜掠之老小公乃陳兵集諸蠻諭之曰天朝總統萬國威令所加無彊不服爾蠻乃無故相率爲亂以王法言之必誅不赦惟聖天子神武慈仁以爾蠻頑無知故不忍卽加誅滅略爾旣往之愆開爾自生之路自此以往當謹守約束共饗太平若仍懷反側卽誅無遺種羣蠻皆惶汗伏地曰願永遵條教不敢再萌前惡公卽散遣羣蠻使各還其居罷黜諸縣官之貪暴無狀者選賢能爲令佐以招徠撫摩流散瘡痍之民蠻冦旣平逺邇之心遂以寧輯師還四川軍民父老塡郭溢郛懽呼前後迎公以入藩臬都閫文武大吏咸賀公之成功公曰是役也皆聖天子之威徳將士之用命某何功之有藩臬都閫諸公旣相與言曰惟此敍功實僉都公之成公又推而弗居其賢愈不可及不可無文以張其事乃相率來求余辭以贈之予謂僉都公伐敍蠻兵不刓刃而坐致一方之寧息是𨿽聖天子之明能委任公以便宜之柄然非公深知懷柔爲上防其孰能宣布聖天子丕休顯徳哉及羣公賀其成功又推讓而不居誠得大易勞而不伐有功而不徳之義矣且僉都公之美績如此將見朝廷陞賚之命不日而下寵冠方隅名光史防𨿽欲辭之不可得也

贈四川大防楊伯玉序

人之防合出處豈偶然哉蓋皆有理存乎其間也正統紀元之夏餘自內臺出僉山東按察事一時多君子之僚同官楊君伯玉與餘情好尢篤不數年間伯玉任滿陞四川防議余亦誤防朝廷拔擢承乏大理少卿正統七年伯玉朝覲京師余得與之一防又明年餘以不能厥官放歸田裏遂躬耕河汾之間分將與世終老無聞西望川蜀江山萬里𨿽欲與伯玉再防知其必不可得已前年冬餘復起家爲大理丞無幾何卽有川蜀董運之命復得與伯玉防於此夫以余之老劣無能退耕田野伯玉之精明練達參佐大藩出處途異相去萬里已謂玆防之必不可得而乃今得之所謂有理存乎其間者信不誣也且理者天而已孟氏以行使止尼皆歸諸天其不以是哉今伯玉九年考滿余亦上章乞老於朝伯玉旣將東去余得報亦且北歸矣後來防合又未可必余與伯玉亦惟皆聴於理之自然復何容心於其間哉伯玉敭歷內外風紀之司陟參大藩旬宣之政其處心其操行其事業其聞望卓卓在人耳目今玆考績之行自有重用老成之典在固無庸於贅言姑序余與伯玉之防合出處皆有理存乎其間者以識別

送鄭侍郎歸省序

景泰三年春南京刑部侍郎鄭景陽以其尊府侍郎公年及八十有四上章乞歸省於家詔允其請戒行有期京師士大夫與景陽逰者咸屬予序以贈其行予與景陽爲同年進士知景陽爲尢深景陽自給事中累陞秋官左右侍郎值聖朝舉推恩之典其尊府兩受褒封之榮皆如景陽之秩今景陽之歸去其家廬之舒城水行不滿千里想其升堂展省之際命服在躬樽俎在席昆弟在列子孫環擁於先後親朋盈集於庭闈以次奉觴而祝其尊府之壽考康寧者內外同然一辭循循秩秩愉愉怡怡徳音和气藹於鄭氏一門天下之榮且樂孰有過於此乎𨿽然景陽之尊府所以有此榮樂者夫豈無所自哉蓋由徳爲之基也余嘗聞景陽之尊府好讀書急於行義惟以孝弟忠信教其子孫而語不及私利其子孫又能恭順敬畏而不忘其義方之訓居家修徳於其鄕爲仕修徳於其官孝弟忠信之行充諸內而達於外故景陽得以荷朝廷之寵光其尊府得以饗子孫之榮養貴富以徳致故其事有足稱者使其無徳以爲之基𨿽有如昔人貴出一時祿厚萬鐘備軒冕三牲以奉其親者人將以爲幸而致亦何足道哉景陽行矣展省之餘其尙遄歸官署益擴其尊府之訓専心一志修其徳而盡其職推而爲國家之偉績著而爲刑期無刑之事功始終一節惟徳是崇又將播之聲詩勒之金石垂之後世於以顯揚其尊府之徳譽於無窮又豈特快榮樂於一鄕一時而已哉予弗獲辭所屬遂書此以贈之

送陳僉憲永言序

皇明內設都察院各道外設按察司以綱紀百僚作興政治禦史憲司官爲朝廷監司耳目之寄得其人則綱紀以振百司以肅而天下之政治爲之興起列聖相承咸重玆選禦史必於進士及有望儒臣擢任憲司有缺員必於禦史有操爲者陞用之而凡吏胥雜進之才皆不得預焉風紀之職厥惟重哉陳君永言以名進士任南京山西道監察禦史操守堅正於眾之所嗜好者輕如鴻毛不爲區區外物動其中逮玆歷職五年淸白之節始終如一日其疏時政雪寃抑剔姦蠧撫善柔擊豪暴皆以公平剛毅行之而無所回互曲撓不惟風紀振於畿甸而爲文武庶司之所稱揚𨿽一時同官咸推以爲不易及其於耳目之寄殆無愧矣哉由是聲名著於兩京適陜西僉憲有缺員天官卽具述永言所以能官之狀於朝上卽陞前職詔使便道之官繡衣諸公相率來請余序其行夫風紀之重永言之能余固已言之矣今玆闗陜之行永言但當益思所任之重愈勵其節而以其已誠於內臺者擴行於方嶽之間政事有壅滯必思所以達之刑讞有寃抑必思有以伸之姦蠧在所當去柔良在所當植彊暴在所當擊與凡風紀之當爲者以次修舉而無替其前日公平剛毅之心行見風紀振於闗陜者將倍於南京矣近年方嶽藩臬之臣有聲績入而爲列卿都憲大僚往往有之誠使永言之聲實著於闗陜流於天朝其入膺重用之漸蓋可期哉

送朱知府赴任序

古者封建五等之國分土不過百里下乃五十里而止耳後世列郡土地之大者方千里小者亦不下六七百里其視古之侯國蓋加數等生齒之繁動以萬計而凡禮樂教化之宣布法度綱紀之防範民業在所惇厚浮末在所懲抑官吏在所廉察盜賊在所消弭與夫租稅儲積軍國之需疆域城郭保障之方皆萃於郡守之一身得其人則百政備舉方千百里之民相與熙然以寧不得其人則庶事弛人有不得其所者多矣是則今之列郡重於古之分土者較然明甚以是國家選用郡守必於耳目近侍六卿之屬有才賢聞望者擢任之南京山東道監察禦史朱廷儀爲天官推選遂受朝命陞知湖廣常徳府事將行其內臺同官諸公偕來請余文以贈之夫郡守寄托之甚重朝廷選用之匪輕余固已言之矣余聞廷儀以其尊府國子先生希亮家庭之教其講夫修己治人之道必以古聖賢爲師法故廷儀自舉進士登風憲振綱紀去貪猾雪寃滯卹民隠以及巡歷部屬閱練軍士靡不正已以正人由是能聲赫然彰著於兩京蓋推其家庭之學見諸行事者如此今玆之行常徳爲荊南之大郡襟黔巫而帶江湖方百里蓋八九民庶散於山谷川澤之間所謂禮樂教化刑政綱紀之宣布防範民事吏治冦盜之廉理淸肅以至錢谷封略之區畫廷儀行將次第舉行而無遺又豈待於餘言哉然風紀民牧事體𨿽殊而治理則一廷儀疇昔之振風紀旣以正已爲先今其綂一郡之民布一郡之政獨不在正已爲本乎已正而左右僚吏正屬部正以至庶事無一之不正則事修於幾席之上而人得於湖山之外所謂千里之民熙然相與以寧者有必然矣古之賢諸侯多入而輔朝政漢之郡守有治績者或徵爲相天朝在廷大臣有缺亦於外郡守有能聲者陟用之夫以廷儀之賢固安於所職而無僥望之心然使他日政績茂著聲名揚播則公論有所歸廷儀𨿽欲緩入用之期其可得哉是爲序

送於知府赴任序

大理古南詔之地唐虞三代不及以貢賦漢唐宋歷代不登於版圖惟我皇明有天下徳威誕敷無逺弗屆由是南詔之地列爲雲南布政司而大理則爲雲南之大府八九十年之間朝廷禮樂教化之所漸被而南徼之俗稍變而有華風然以其地去京師萬餘里尙有獷悍未盡革者故視中國諸郡爲難治朝廷選用牧守必於風憲近侍中有操持幹局練達時俗者俾往踐其任由是南京戶科給事於廷玉爲天官所推薦有知大理之行命旣下南京通政司參議李震偕黃門諸公來請序其事以贈余謂大理爲雲南大府地控諸畨人雜苗獠其視中國諸郡𨿽曰難治然地有險易之殊而心無彼此之間廷玉誠能正已心以正其左右以正其屬吏以正其編民凡典章法度爲治之具無非心之正以推行之則彼獷悍之難治者皆將各以其心而體廷玉之心不勞於刑法之嚴峻智術之籠絡自皆感化於正而相安於無事之域又何難之不易哉使不能以正心爲本而徒騁乎刑法智術之末以彊其人之必從𨿽易治如鄒魯之民亦將扞格而不可化況逺人乎夫不遇盤根錯節無以別利器廷玉由名進士列官近侍者有年今旣以操持幹局練達時俗之行之才爲朝廷之所簡擢以牧逺郡之民必能正心以爲政如前所云者則彼難治者將不見其難而但見其易於以樹柔逺之佳政於南服流淸淑之令譽於天朝則考績之公論有在廷玉𨿽欲辭崇髙之峻步其可得哉是爲序

送劉知府赴任序

景泰三年秋南京刑部湖廣司員外郎劉茂先以吏部移檄知四川重慶府事將行其闔部同官來言於余曰茂先老成士也爲永樂甲午山東舉子初授監察禦史兩任開封彰徳府惟一參都督府戎政五轉而陞秩秋官敭歷中外者四十餘年矣持身謹飭無愆尢之及所至俱有聲績近爲大臣所推薦受朝命陞知大府吏部檄俾便道之官行有日矣願先生一言以張之餘惟今方嶽之間旬宣有藩垣監司有按察皆挈治民之大綱而已至於郡守則於治民尢親而重者其政自府而達之州由州而達之縣民之休戚系於州縣郡得其人必能正已以廉問州縣吏治之得失能其官者奬勵而舉揚之貪虐病民者條奏而黜罷之使州縣之吏舉稱其職則小民遂樂生興事之願無愁苦嘆息之聲而藩垣不勞於旬宣按察不形於糾劾而一郡大治矣故自漢唐宋以來選用牧守率難其人朝廷近年尢重玆任往往選臺閣之臣有名望者出知列郡夫其任之也難則其責之也重得與玆選者其可不思所以副朝廷選任之意而盡其職哉今茂先以老成練達之才受知重臣拔自郎官出知大府誠欲盡其職而副委任之意惟能推余所謂正已以廉問州縣吏治得失之言以行之則千里之民防其恵於下藩臬二司安其賢於上而重慶之治績將冠於川蜀之列郡矣茂先其勉之哉是爲序

送楊恆健先生歸徽州序

景泰二年冬禮部尙書楊彥謐承詔調南京大司冦余亦奉命承乏大理與彥謐偕來之官彥謐道語其家故錢唐先考尙書公洪武間教諭星子叔父侍先祖就養後尙書公以教有成績兩任邵武徽州教授丁先祖憂服闋遂家於徽州於時某與弟宜俱幼鞠於叔父教以經史諸書遂皆有成立某登進士第歷任秋官陞侍郎再陞禮部尙書今調官於玆弟宜亦由科第爲禦史每念其兄弟所以累荷朝廷之寵擢得至顯官饗有厚祿者皆先尙書公之積善餘慶今叔父之教育大恩先尙書公旣早世養已不逮矣今叔父家居康寧吾不可以無報彥謐之官明年九月遂迎其叔父自徽至南京其叔父卽恆健先生也於時彥謐同逰在京諸卿大夫皆往拜先生於門彥謐旦夕啟告定省承顏溫色所以怡其心志致其甘防之奉者靡所不至蓋移其欲孝尙書公者以孝先生也居凡幾月適彥謐之弟宜衣繡持節亦使廣南道過南京乃得拜先生於彥謐之官舎叔侄兄弟遂一時之防合天下榮且樂何以加於此哉旣而先生將歸徽州諸卿大夫咸謂余宜爲文以贈其行余惟彥謐嘗談其先尙書公之世徳始終以及其叔父恆健先生之鞠育教誨而克有今玆之光榮蓋皆感念存歿仁孝慈良之性發於心而見於辭者及先生就彥謐之迎養彥謐又盡其所事之誠孝如此先生有猶子如彥謐者固已充然而樂無不至矣又適彥謐之弟宜衣繡持節便道省謁則其樂又何如哉先生今之歸也其子侄之仕者旣能秉公正廉淸之道盡忠孝於國家其子孫之處者必皆習禮義退讓之教盡忠孝於鄕裏忠孝之行萃於楊氏之一門不惟可爲鄕邦之矜式亦可垂諸後世而爲忠孝勸矣𨿽然京師去徽不滿千里今先生之歸興𨿽切而彥謐孝養之心未巳也時和景良先生尙數來逰以慰彥謐之心則慈孝之風益可仰也是爲序

送鄧大參赴任序

景泰三年冬福建鎭守大臣走驛馬上章闕下以福建布政司左參議員缺乞選老成持重有施爲者來任其職前四年時福建境內冦賊竊發流刼爲患𨿽官軍討捕久已寧息而民困於輸給掊斂尢甚數年之間凋瘵尙未盡復而危疑在所當安故大臣奏欲布政司參佐得人如此之急且重蓋以安民之政出於旬宣也鄧君不二由名進士兩任刑部主事陞南京刑部山東司郎中凡十餘年持身敬謹不妄有所爲用法平而恕凡事情之盤錯難析者不二剖決之立得其理所謂老成持重有施爲者不二眞其人也先是大司冦楊公應詔薦舉賢而在下僚者以不二爲首章上未幾適福建缺官奏亦至天官乃具履純之行於朝上遂擢爲福建布政司左參議且使馳驛之任命下秋官與不二交逰者來請余文以贈之餘嘗竊念我太祖髙皇帝混一華夏仁義禮樂之澤涵養煦育無間逺邇八九十年之間海宇民物熙然寧息惟時福建之民卽前日之民也何前之感恱誠服者如彼而近年之冦賊竊發者如此𨿽其弄兵假息之誅不容貸然爲之長而司方隅牧民之政者其可不求其故耶往事旣已然矣今不二蘊所有負所望當大臣奏請之急爲司冦天官之知荷聖天子之明陞貳旬宣其可不思所以盡其心哉必當推其在秋官素所蓄積施爲者於大藩潔已以正左右俾大小之事無一不出於正持正道以臨下欲民之安必先去其病民者大而貪殘守令在所當黜小而豪猾吏民在所當治牧守得人豪猾斂迹小民無朘削脂膏之苦無吞噬兼並之害則向之凋瘵可以復而危疑無不安庶有以廣國家涵養煦育之澤如前時而連東南數郡之民莫不樂生興事室家相安方將頌太平之治歌旬宣之良不暇又豈復有近年之患哉不二之政績旣著於南服其聲譽自流於朝右又將躋崇庸參大政而所施者詎止方隅而已乎余以諸君之請不獲已旣祝規之又期望之是爲序

送黃僉憲之任序

聖朝外設按察司以綱紀方嶽之庶務廉察百司之邪正與凡時政之得失生民之休戚皆得以直言而無隠其職分行事與內都察院各道相表裏官之亷明忠良者得以舉揚而姦貪廢事者有司自六品以下皆卽逮治五品以上及武職則奏請擒拏隨其情之重輕謫罷懲艾之按察闗乎政體之大而受夫委任之重如此居其官者其可不思所以盡其職哉南京雲南道監察禦史黃君廷永領福建之貢元登進士髙第學知有用自任風紀潔已正人持公用法直言正論深達憲體之宜故其聲譽振敭乎兩京值朝廷大明黜陟遣大臣巡考藩臬諸司之不職罷斥之由是按察多缺員廷永遂荷朝命陟僉浙江憲事且俾便道之官戒行有期其同官諸君重廷永之去偕求言以序其行夫按察與內臺相表裏闗乎政體之大受夫委任之重余固已前言之廷永以內風紀之職陟外風紀之司今之往也余知其閒於所職譬之車走阪舟順流駃騠之騁康莊鷙鳥之便順風庖丁之防刃無餘地師曠之審樂無遺音凡憲職之宜行者將無絲毫畱滯繆錯之患亦奚待於餘言𨿽然余尙有告焉勤於前而怠於後者人情之常竊見古今號稱名士大夫或能建名節於壯年而不免計丰約於晚嵗故曰官怠於宦成廷永賢者必無是失尢願始終其心始終其職始終其節則年愈進而望愈隆任愈久而績愈茂異時歷階以膺顯擢其將以其振風紀於一方者推之於逺大恵及生民光於邦家不惟著顯譽於一時又將垂英聲於無窮矣余知廷永之賢能受盡言故於諸君請序其行也舉風紀之重旣頌之於前而復規之於後云

贈淩大參之任序

聖天子臨禦之四年大明黜陟之典以作興政治乃勑遣大臣巡考天下方嶽郡縣大小百司廉明有爲者奏陟之濁闇冗懦者罷斥之由是藩臬多缺員南京刑部郎官淩文琬老成練達乃爲天官所推擇以其名聞於朝陞湖廣布政司參議湖廣爲天下之大藩東北與京畿河南相接西南連黔蜀貴播嶺南及諸溪峒地大以逺故其租稅之入兵土之出倍於他藩而凡條章之宣布吏治之得失民生之休戚盜賊之淸弭以至撫柔蠻苗之方皆於布政司是責文琬爲天官之所推選朝廷之所陞擢佐此大藩其任重而匪輕也明矣今玆之任宜何如以盡其職乎必當念厥今布政司總統千里之土地吏民蓋與古方伯之任相埒其僚有使有參政以及參議皆髙品大官也夫其秩之崇則其責愈重所謂租賦兵甲條章吏治民隠弭盜安邊之庶政旣萃於旬宣之司文琬欲盡其職所當盡心於是蚤夜勤志審度其先後緩急之宜次第而舉行之使方隅百事理治於上庶民安生於下斯無愧於旬宣而可追擬方伯之任不然一方之政弛卽一方之民不得其所旬宣旣罔稱方伯亦難擬夫何免於誚讓之及哉文琬發身舉子必習於修已治人之學又三爲卿屬必閒於爲政設施之方今玆寵擢而膺重寄殆見其必能以公防私庶政畢舉以是而盡旬宣之職以是而擬方伯之任他時政績茂著聲譽流播陟明之典將有所歸參佐云乎哉文琬陞秩之命旣下且俾便道之官行有日其同官王公載合凡法從交逰來求余文以贈之餘𨿽未獲交文琬而知其處心行已之詳然以天官遴拔之公聖朝陞擢之峻與其朋好惜別之勤則其爲人必有可取也無疑遂書此以塞諸君之請而道文琬之行

敬軒文集卷十六

欽定四庫全書

敬軒文集卷十七

明薛瑄撰

序

送歸州尙司訓序

天以是理與人𨿽同而覺有先後先覺者以其所覺覺後人故謂之師師者天理民彛所自出而人之邪正由之是其任豈易云乎哉自古師道廢師之所以覺人人之所以受覺於人或出於異端他岐而不由於天理民彛之正是則師之名𨿽是而其實則非矣國家建學立師所以教人者粹然一出於天理民彛之至正而異端他岐不得以淆其間師道之復古於是乎在正統元年春聖天子龍飛之初天下士抱負其業來試於春官者於時濟濟僅千人焉主司旣取進士百人又取其文學之通粹者四百餘人以補教官之缺員保寧尙志以四百餘人之一擢授歸州儒學司訓監察禦史姚君克修於其行且屬餘言以爲贈余嘗論爲師之道不過以已之所得乎天者以覺乎人而已得乎天者如五品人倫是也師舎是無以教子弟舎是無以學禦史君嘗稱尙志之爲人資稟篤而學問正夫質以本之文以輔之不雜乎異端不惑乎他岐是可以爲人之師矣尙志到官其思無負於禦史君之所知必正其身必進其學俾天之所以與我者旣求知其理又求踐其理將見歸庠士子皆得以啟其蔽而辟其途豁然獲覩斯道之光明坦然率循乎天理民彛之正他日以若輩人備國家之任用必能推其學以忠乎君而愛乎民於時尙志師道立而善人多可以追蹤於古之爲師者矣愼勿爲異端他岐所惑哉

竹深處序

杭之土宜竹郡人朱景暉環其室種之幾萬竿冒煙雨搖星月戛風飈淩霜雪寒暑晦明動息之變千態萬狀皆因竹以得勝而境益淸居益邃忽若不知塵之紛聒也景暉時與一二佳客往其間商確古今道理誨子孫以孝弟廉恥禮義之行治其家以勤儉整肅人倫內外之防脫去習俗之浮靡一還古人之淳朴蓋皆自於竹深處思而得之非若昔人有以放逸自髙者往往恣肆於茂宻之間或以博奕翫好爲樂或以酣飲歡呼爲達否則溺意於詞章圖畵字書技藝之淺事而不知天理人倫之大道甚矣其皆非中庸之行也是豈景暉之用心哉監察禦史謝君衡景暉友也常造其處而得景暉之議論知其必有可取者因求文於余遂書此以還之使知所擇焉

贈汪徳容致政序

少而仕老而歸此人之所至願也至於歸而又得奉其親以盡桑楡之樂又豈非人之至願者歟四明汪徳容先生博學耆徳模範元氏之士子者十餘年士子賴其追琢造就之益進而登仕版著能聲者累累焉繼而陞秩王府教授則又輔翊世子以正道官屬咸推稱之今以年至請於朝得致其政而歸監察禦史曹君習古先生友也來徵文以贈之餘謂先生遭國家熙洽寧謐崇尙斯文之時而得列淸秩著顯迹被榮名饗厚福者數十年其於少而仕可謂盡其道矣逮玆耄老荷朝廷優渥之恩冠服偉然去歸故鄕於老而歸又豈非得其義乎先生已白首而其母夫人年滿八十尙安好無恙今之歸又將具甘防節寒溫左右就養怡愉其志欣欣焉愛日之誠蓋有不能已者其樂又何如耶𨿽然先生始終一節得饗全福固爲儒者之至幸然又足以見我國家深仁厚澤涵煦之久使凡爲人臣者得以從容遂其進退之義尙論治平之气象又當於此而觀之是爲序

絳州知州王汝績挽詩序

孔子疾沒世而名不稱焉蓋謂無爲善之實可稱於後世𨿽聖人猶疾之也然則世有君子𨿽沒世而猶爲人所思慕詠嘆之不已得不謂之賢矣乎金谿王汝績知絳州九年能節儉以自律興學以勸士去以養民禱神以弭災與凡政之善者大小具舉故其任滿將去而小民相率連狀欲保畱之不可得則相與刻石以紀其政迹不獨恵在絳人者久而不忘及汝績旣沒而中外士大夫素與汝績交好以及樂道人之善者亦皆作爲詩歌以哀述其善行類若古挽者之辭著於集者凡若干首長篇短制渾厚流麗皆足以傳世行後使後之人諷諸口而感於心因以得其實而慕其人則汝績𨿽沒世而名愈彰者得不亦有賴於此乎汝績二子政佐皆從余學故余知汝績尢深旣爲備述其行已爲政之迹表諸隧道之石又爲序其詩歌哀挽之意以冠其集之端

送刑部鄭侍郎序

景泰五年夏南京刑部左侍郎鄭景陽以三年秩滿來朝京師旣而將歸秋官內臺洎大理諸大夫與景陽厚者咸屬餘言以贈之餘與景陽爲辛丑同年進士景陽爲給事中余亦濫官禦史後景陽陟亞南京秋官余亦出入外臬大理中間契濶者久之前年冬餘又承乏南京大理復得與景陽防旦夕過從談經史道舊故懽然無間未幾余復承召備員於玆而重得與景陽防夫以同登仕三十餘年之離合如此於景陽行烏得無情士大夫𨿽不有屬固宜有言以爲贈景陽舒人也質貌魁奇性度宏厚少卽聰敏過人其尊府侍郎公知其有立也旣嚴家庭之訓尢擇善師友使從之逰以講貫礱磨爲學行已之道治經之暇尢肆力於史學嘗聴其論旣往年代之久近而出不窮若昆侖發源而洪流東注也其論前世人品之正邪而見甚明若巨海涵秋而纎毫畢露也與夫國統之分合書法之抑揚禮樂刑法天文地理之志凡史所當載者莫不挈其綱而振其目間出其餘爲詩章亦淸新古雅沨沨乎有作者之遺音景陽以如是該博之學故自縣庠弟子員發迹擢髙科官近侍貳秋官事業聲譽與時俱流景陽亦榮遇矣哉景陽初爲右侍郎九年轉爲左侍郎今又三年矣其學行宦業老成練達允爲時望今又來朝也班行之間咸推爲偉人碩士而三法從諸大夫尢重景陽之爲人故於其行皆不能無眷眷之情是又不特余與景陽有同年好也復有論景陽之去者曰方今聖天子作新政治以得人爲急而尢重老成若景陽者眞其人也獨不可畱以輔理耶余則曰南京爲國家根本重地自北視南猶有周視鎬京之與成周在昔保釐尙重其人況南京畿甸以及列郡刑獄之系皆於其秋官是詰是治是理庶獄淸而民心樂則和气應而有以培固國家之根本景陽之任又豈不重且大邪𨿽然景陽之在南京也久矣而明刑之績已著於秋官今兩京大臣更疊任用自其常事他日在廷列卿大臣或有缺又焉知景陽之不入贊大猷邪余以諸公之屬旣述與景陽有同年之好且備道其學行宦迹見重於時而又書此以需其或入贊大猷又將樹偉績於當時垂聲光於無窮云

廖氏族譜序

自古宗子之法廢而世之人類不知所自來往往親未盡而相視如楚越者有焉故士君子有志於復古者必修其族譜紀世次序疎戚使其爲子若孫者得有所考據而知所自來𨿽五服之漸窮亦不忘水木本源之義而親有未盡者益惇其孝敬慈愛之心此族譜之作亦古宗子之遺法而有闗於家道人倫爲甚重也大理少卿廖君安止慮家譜之弗修無以紀世次序疎戚垂子孫而後世慈孝之風薄乃防自始祖以下至於九世列爲經緯譜而成書尢必冠以處州廖於譜端者所以推原漁梁之廖所自來以其世代寥逺故書之也略而必起自漁梁之廖爲本祖者所以著其世之所自始以聞見所及故書之也詳故卽其始祖以下二世以至九世宗枝聨屬整秩不亂如水之有源而脈絡分明如木之有榦而枝柯散達𨿽自親以及疎漸殺而漸薄然其一气之流貫則不以疎戚而有間使廖氏之後疎而漸殺漸薄者得而觀之尙能遡流知源循末知本而興起其尊祖之心不忘其親親之意況親且厚者乎是則廖氏之門仁孝之風無間於久近而常存者實有賴於斯譜也安止是作實有得於古宗子之遺法而增重於家道人倫之大矣安止爲人坦易寛厚好學不怠自擢進士爲給事爲大理議論獨能識其逺者大者余嘗與之同官知其爲人尢詳安止家譜修葺旣完書來求爲之序余旣備論其作譜之意於前又附書安止爲人梗槪於末將使其後之人又知安止用心仁且賢而或有所景慕觀法而益光大其譜牒益振立其家聲於久逺云

劉太孺人挽詩序

太孺人姓郭氏諱妙淸髙祖允明仕元爲總管曽祖啟誠韜光弗輝祖徳仕元爲萬戶父能亦晦迹不仕比四世皆爲滁人仕者行其義於時處者修其行於家皆以積善鐘慶於太孺人故其生而端靜長而柔娩且閒於女教女儀女事擇所適從遂歸於贈兵科給事中橘庵先生劉某爲繼室給事先娶李氏生四子曰安道守道存道全道曁女二人太孺人生子淸於時諸子女皆幼太孺人裁節飲食衣服撫育慈愛咸適其均人不見其有絲毫疎數厚薄之異以是太孺人尢得善譽於宗族閭裏間其後安道守道以醫業將從事於臨棠太孺人謂給事曰君二親皆髙年我當畱滁以奉事君可自從二子以往給事以太孺人言爲然遂畱太孺人偕餘子於家獨與二子行太孺人竭力孝事舅姑年皆逾八十以天年終凡所以送終棺槨衣衾安厝祭祀之禮靡不周備旣而太孺人乃盡出其所有付存道全道二子曰爾祖妣旣沒葬已襄事我將往汝父汝輩宜以此勉立生業勿墜遂赤手攜子淸至臨棠時臨棠事有異給事已覺其防太孺人亦勸給事戒其子宜愼靜晦處後竟免大咎獲戍遼東太孺人隨往戍所凡數年艱厄備嘗而太孺人所以克相給事教飭諸子治生業處患難莫不有法故𨿽在流離窮困中夫婦父子亦相與泰然安於義分不失其正旣而給事例以年至偕太孺人攜諸子得歸鄕裏給事雅知子淸器識不凡太孺人因勸給事遣入滁學從良師友讀經史講道理求所以修已治人之術數年淸竟以學有成就中鄕舉登戊辰進士第又以材俊選爲翰林庶吉士授兵科給事中復以智略爲知者推薦內以協贊軍機參預宻勿外則參理戎政殄防叛苖事竣還朝防恩特陞刑部右侍郎時給事沒已久其贈官與太孺人之受封皆以侍郎爲兵科給事中時之秩推恩焉先是侍郎還自貴州道滁奉太孺人來京師就養方且左右承懽日如不及竟以景泰五年十二月十六日疾卒於官舎饗年八十有二矣朝廷旣遣禮官致祭侍郎又將奉其柩返葬於滁之北原朝之士大夫與侍郎交遊者咸重太孺人爲女而克著其賢爲母而克盡其慈爲婦而克盡其孝爲室而克盡其道不惟窮通一節灼灼在人耳目而又相其君子給事公教子有立皆荷國家貤恩有勑命之榮有品秩之貴有褒祭之典其可謂善始善終者矣旣相與走弔賻祭又作爲詩章將使挽者歌之以相侍郎罔極之悲以發揚太孺人之善於久逺篇什旣多編爲巨帙余遂序其事於首簡云

送王都禦史致政序

右都禦史王景暘奉勑出鎭河南之三年爲景泰五年春乃上章引年乞歸詔允所請遂遄驅詣闕拜恩且行有日矣一時同逰法從謂余宜文以道其行猶記景暘爲秋官時余亦濫職內臺景暘爲山東憲副余先已承乏僉憲而官舎又與景暘爲鄰余固知景暘之爲人久矣厥後余以大理少卿罷歸西河與陜右相接時景暘又自陜西憲副陞布政使轉副都禦史余亦起家丞大理復與景暘防京師是與景暘爲交舊矣今景暘以都憲出鎭河南得致政之命拜恩闕下將去歸其鄕余又適備員大理以數十年之交防離合固宜有言景暘少以俊拔之才擢髙科躋顯仕淸庶獄於秋官振風紀於憲臬以至旬宣之有恵與今出鎭之有能四十餘年之英聲美迹固已赫赫在人耳目餘皆弗贅獨惟進退乃士君子之大節古固有建丰功偉績於當時而猶或耽嗜榮祿於晚嵗不能剛果引退者亦未免爲淸議所少景暘乃能以六十之年卽自引去無分毫顧惜其賢固加於人一等矣況我聖朝著引年之典所以優耆英養恬退立人臣節義之大防者超出千古而景暘乃能欽若國憲乞老拜恩而去其又可謂得人臣之義矣𨿽然士君子少而進固有爲老而退亦有爲也景暘自筮仕以來敭歷內外事功顯著進而有爲固歷歷可稽今其退也又當老其學老其徳皆足爲鄕裏小子後生之儀則使居家者有詩書禮義之風入官者有忠貞廉介之行則退而有爲又有在也

送趙都指揮協贊序

聖天子中興景運文徳誕敷之餘卽大詰兵戎分京師操守之士爲十營營各有督將總其綱恊贊貳其事皆特進之選景泰五年春果敢營恊贊員缺詔於諸將中擇有才略者以充之夏官以山東都指揮僉事趙弼良佐者累世將家以名上詔允所請良佐卽奉命往贊其營之營之日督將安其賢士卒服其略營中之事大和其姻友王昌問來求文以序其事余亦識良佐之父於十餘年前且知良佐舊矣良佐之伯祖徳勝公佐太祖髙皇帝芟除羣雄混一四海以功封梁國公享祀功臣廟其祖亦以功任都指揮父任邳州衛指揮陞山東都指揮卒良佐襲授濟寧衛指揮使後爲知者薦陞前職遂領士卒分番操守京師良佐𨿽四世將門生長驕富獨能折節讀書廉靜少欲自奉如寒士視膏粱子田園之利便財產之丰殖是務第宅之崇廣衣馬之鮮好是尙洎夫迷心於珍奇難得之貨溺意於妖翫妨行之物良佐皆能脫去其好而輕之如鴻毛故才略𨿽良佐所素習而立行超卓尢爲士大夫所稱重是以連被薦擢有今玆恊贊之榮駸駸乎重用其可量哉夫今玆之恊贊他日之重用皆將業也世之擇將者類皆以韜略才勇爲先余獨以仁義爲將之本夫能使士卒親之如父母投之所往不避水火而無堅不摧者仁義結其心也不然韜略𨿽長其如士卒不同心何才勇𨿽長其如士卒不同力何如此而欲成將業也難矣良佐能折節讀書儉於私養而脫去膏粱利欲之習庶幾乎知仁義之道矣能由是深求力行以推之於師律必思東徵之若何而卹其勞苦古人之若何而受命不問家事若何而庫廩不有餘積若何而分賜不入私家若何而志防彊冦何以家爲若何與下人同其甘苦若此之類悉以仁義之心推行之不怠卽自今玆之恊贊他時之重用無往而不得士卒之親愛如是而輔之以韜略才勇於以行師也其重如嶽峯其整如列星其疾如飈風之不可遏浩乎如江河之流行𨿽甚勁者亦將僕防之不暇折衝禦侮殄冦安民隠然爲時望將業由是而可成哉受封當時垂聲竹帛不惟有以仰答聖朝選將錫命之榮抑且有光於前烈多矣良佐其尙知所本勉於今而需其後是爲序

贈太子少師兼工部尙書江公序

士君子之所以見重於當時可垂於後世者豈徒以歷顯職負顯名而得於眾人之所樂得者爲可貴哉蓋以職𨿽顯而有能以舉其職名𨿽顯而有實以稱其名故其卓越俊偉之事功見重於當時可垂於後世也茍徒以得眾人之所樂得者爲可貴而無其實以副之果足以見重於當時可垂於後世乎今太子少師兼工部尙書江公時用自其先大夫歷官大參時已自講明聖賢有用之學於家庭其後學益進行益修才益充遂登庚戌進士髙第卽入翰林爲庶吉士旋任編修繼陞侍讀在翰林者久之正統十四年秋超拜刑部侍郎未幾轉戶部侍郎又轉吏部侍郎兼翰林學士復入翰林景防五年冬仍以太子少師兼冬官其鄕人之官翰林者合凡交逰偕來徵言以爲贈余惟翰林爲近地列卿爲要職少師爲重望今之顯職顯名孰有過於此者乎迹江公之歷此職而得此名也其始入翰林綽有著述討論之能聲及超拜秋官值邊吏報警詔公督師近郊以時殄勦公卽戎服鞭馬赴師籌畫方略而動合機宜號令行陣而應時整肅由是將士莫不出奇奮勇爭先摧防而遇之者方奔北之不暇遂追逐余防盡境而還又被璽書行視山右邊闗所至措置有方邊備大飭旣還轉職兼官復入翰林公旣居論思之地大能以扶進正人持守正論恢廣正道爲己任旣又奉勅巡輯河南山東兩淮乃退貪猾表循良便民之政莫不修舉又大發所在儲粟以賑活窮饑招集流散使還其土由是中夏東南方數千里之民莫不欣欣然樂生興事以感朝廷一視之仁還朝未久遂陞兼今職而冬官之政又日益修舉矣以是而觀則公之歷顯職而得顯名者豈徒以得眾人之所樂得者爲可貴哉蓋能隨所居而舉其職有其實而稱其名宜其俊偉卓越之事功可重於當時可垂於後世也𨿽然古之君子𨿽有卓越俊偉之事功皆以爲人臣職分所當爲無一毫之自滿今公旣得顯仕顯名而有其實其卓越俊偉之事功殆去古人不逺矣其必皆以爲職分之當爲旣不自滿又愈勵其能篤其實一念不忘乎忠國愛民之心則方來之丰功偉績益著於當時垂光於後世者又可量乎哉是爲序

並蔕蓮詩序

南京兵部尙書南郡張公志忠以書來曰正統戊午某以監察禦史陞行在都察院僉都禦史旋奉勅澄汰南京各道禦史舉職者畱鰥官者去遂卽任南臺以蒞事且奉勅兼督操兵正統丁夘夏臺前池荷盛開有並蔕結實者觀者異之明年爲戊辰某朝京師遂防恩陞右副都禦史俾還南臺景泰二年辛未夏池蓮復有並蔕如前者是年冬復被朝命卽陞今職參贊機務某私驗之凡三陞擢皆先有並蔕蓮之兆意者物與人事或有相應之理乎某旣自賦詩紀其事士大夫之能詩而屬和者甚眾聨爲巨帙焉某與子爲同年且相好也丐一言以序其端且使某益勉所當爲而答此嘉兆余惟人與天地萬物之理流通往來初無彼此之間隔故作善降祥如影響之出於形聲亦無毫髮之差爽是以獲榮名之報者必有徳善之積而致諸物之和物之和兆於先而榮名隨其後此理之必然也志忠以名進士官禦史由僉都四陞而至兵部尙書位列司馬爲六卿之極品然其毎一陞擢必有嘉蓮之兆豈非以徳善之積而致物和以物和之兆而獲榮名之報乎且志忠敭歷顯要將四十年旣總風紀又職戎政其存心處事一以恵愛爲本嘗議江北軍士越江來操者有資糧乏絕往往私乘小舟渡江以取糧類多遭風濤覆溺而死不若使就操江北旣便於糧餉又可以備南京之藩垣且免人於溺死事𨿽弗克遂行而其籌防之良愛軍之心可知又行其議於南京出官米煮粥以食餓者而所全活甚眾恵𨿽不及逺施而其卹民之意可推嘗選用帥長有非其人而欲幸得者則執議以謂用此人必害此軍眾莫能奪其議而其人卒不用凡有所論列皆軍民利益事多施行又聞其先在鄕裏能出所有以濟饑民相傳爲故事志忠之大節灼灼可見者如此其餘小者可知所謂徳善之積致物之和而獲榮名之報夫豈偶然哉𨿽然古之君子以盛徳而居顯位者徳愈盛而心愈下位愈顯而心愈謙志忠以徳善之積而致物和獲榮名固爲可驗尢望其不以物之和爲可喜而愈修其徳不以位之顯爲可樂而益勉其謙將見徳善之感殆無往而不通事業之修又與位而俱盛𨿽古所謂歸禾之書彛鼎之銘亦可馴致其榮名偉烈將垂之無窮又豈特兆和於一物位顯於一時而已哉是爲序

送按察使黃公之任序

聖朝內設都察院爲四方之風紀外設按察司爲一方之風紀內外風紀舉得其人百僚以之澄肅庶政以之修舉而政治隆焉故凡選用其人必於科第有學術時望者以任其職而雜才不得以濫預之至於都憲按察之長又必推老練知大體者爲之而非新學驟進者所得致是以按察使𨿽爲內臺所轄而實相與爲表裏擇是人而居是職不亦重且難哉景泰六年夏四川按察使缺員詔吏部擇其人以任之吏部遂以廣西道監察禦史黃公溥名上詔允所擇遂陞前職將行監察禦史髙明合凡交逰來請曰溥字澄濟江右弋陽名家之子由進士任禦史將七年今玆膺峻擢而有外風紀之重寄求一言以爲贈予亦素知其賢不辭而爲之言曰外按察司旣爲一方之風紀庶官之澄肅庶政之修舉皆系焉澄濟公當若何而盡其職哉然按察禦史一體也澄濟公爲禦史時獨能知大體急先務而不掇拾人之小過不毛舉時之細事其巡歷四方所至能表抜廉良之吏而黜罷其不職之尢者使人得自新效職而不以察察爲明與凡利有所當興害有所當去政有闗於時者莫不條陳次第施行之尢能廉公正大自持而爲振舉風紀之本由是聲稱大著於一時而有今玆之峻陟今之往也但當充其所以爲禦史者以施於川蜀之間卽一方之庶僚爲之澄肅庶政爲之修舉聲稱將日加於前時矣且聖朝簡用在廷之臣往往於方面藩臬中有操持有施設有聲迹者取焉澄濟公乃篤古好學之君子今之爲按察也固能安於所職而無幸進之心然將來川蜀之風紀振舉而聲稱日旣洋溢余恐內外公論自有所歸而入膺重用殆不可辭又將樹偉烈於當時垂休聲於悠久夫豈止於専一方而不能哉是爲序

慶畱耕張處士壽誕詩序

昆山有處士號畱耕者姓張氏諱稹字廷秀實吳中名家子少能安於恬退治別業於淞南課僮僕耕稼其間暇則賦詩鳴琴以自適澹然與時無競蓋有肥遁之趣焉且其資性旣端良明敏又濡其先世積善行義之澤尢能以孝敬之餘推而爲友愛之實廷秀有弟二人曰和曰穆俱有淸通溫粹之稟廷秀旣以家庭相傳之教啟發而薫涵之又爲之擇賢師友使從之防以講貫聖賢之學由是和穆兄弟大有進遂以明經習舉子業同登乙未進士和又名冠二甲一時翕然有機云並譽軾轍齊名之稱旣而和任南京刑部主事穆任刑部員外郎𨿽兩京宦迹相望而毎念得以致此成立者皆由其長兄廷秀之賢之教未嘗不詠兄弟旣翕和樂且耽之詩而馳情於吳中也今年夏和以考績來防穆於京師連牀聚首之際相與言曰今玆嵗在乙亥七月三日實爲長兄之初度春秋蓋五十矣吾二人者旣限於所職不得連袂接踵奉觴上壽於家庭中情悵怏曷以自宣重念際玆明盛之世而文運聿昌士大夫之以詩鳴者沨沨乎有隆古之音誠得其長篇短制聫而爲捲寄爲長兄壽將見諷詠之間金石鑑鏘律呂諧和庶有以慰長兄之懷而吾二人者亦得少紓馳想之私也乃相與徧求名公之詩歌得若干首旣錄在捲則偕來請序其事於捲端余惟兄弟之友愛乃天理人倫之至但克知克盡者旣寥寥而又或爲利欲所撓而暌乖焉如和穆二君子旣不爲利欲所撓而暌乖又克知克盡不忘其兄之友愛教誨乃能求賢士大夫之詩歌以爲壽誕之慶其於天理人倫之厚爲何如吾想其兄廷秀展是捲也誦是詩也益知其二弟𨿽道裏遼逺而厚於天倫之情則不以遼逺之故而有間殆將又因詩而益興起其友愛之心推而爲一鄕一邑之仁愛矣孔子曰仁者壽廷秀旣篤於仁愛則自厥今五十之艾等而上之至於耄至於期饗永年之福又可量乎是爲序

送大理寺李少卿序

孔子稱晏平仲善與人交久而敬之蓋以常人之情交久則敬衰交久而敬不衰所以爲善此晏子所以見取於孔子也今南京大理少卿李公在大理時與餘同官者五六年矣交愈久而敬不衰李公不特與余爲然凡在同官莫不皆然及今玆有南京大理之行同官諸公皆有戀戀不舎之意且謂余交且久宜有言以道其行夫交友人倫之一而敬則能久推之他事又何往不以敬爲本乎李公由名進士始官廷平歷陞大理寺少卿以學問之淹貫推而爲讞錄之明愼凡事有可者卽行之果而無所疑有不可者必虛心平气精思審處兼取眾論以求至當之歸蓋皆以敬爲本而不敢易其事也以故忠厚老成明允之譽大彰徹於時考察南京百司之賢否審錄南京法司之系獄皆重事也而李公特爲聖天子之所簡知前後兩奉勑以往考察旣允愜於公論審錄又克盡乎詳明及歸奏悉防聖天子兪允施行今之往也其素望已表表在人之耳目吾見其到官也又能推其平日交友任事之敬必謹必恪必明必允無一事之少忽行見南京法司以洎東南列郡武衛之庶獄莫不燭其隠而得其平其老成忠厚明允之譽又將愈盛於前時他日入躋重用宏大所施者又可量哉余儕始重李公得交友之敬者乃其善之一端至推而爲立身行事之顯赫如前云以及將來者則敬之效殆未可以涯涘窺也是爲序

杜安人挽詩序

安人姓楊氏成都人金堂處士楊湧之女也安人生有貞靜之性工於女事閒於禮教處士尢所鐘愛嘗曰是女也質巧之徳特異眾女吾不與凡子必擇才可配者妻之今封刑部主事杜君榮與處士爲邑人時方年少性度溫宏行止端謹𨿽生於大族富家不爲矜驕俊爽華靡逰娛世俗子弟之態在家孝弟恭遜凝然如老成人處士知其爲賢子弟遂以安人適焉安人入主事君之門盥饋而舅姑胥悅在室而娣姒交慶克相主事君孝弟行於家庭行義著於鄕裏而教道及於子孫時主事君二兄早喪安人偕主事君鞠二兄之孤憫愛保養不異已出安人得鄕人之棄女育之長之具裝奩爲擇所歸鄕人不知其爲養子安人生子五人曰勝剛曰勝海曰銘曰勝能曰勝拳而銘少有聰敏警悟之資安人偕主事君旣嚴義方之訓長使爲邑庠弟子員從良師以講貫經史子籍習舉子業遂領鄕薦登乙丑進士髙第初授刑部主事今遷郎中階奉議大夫銘方爲主事時得荷朝廷推恩之典安人與主事君皆以子貴授勑命之封冠帶命服具慶在堂光耀裏閭人咸羨之景泰六年銘奉勑有事貴州便道省二親於家主事君安好康寧而安人病適危殆安人顧銘曰吾與汝暌違幾年且懸隔山河數千里不意垂終而得一見豈非天耶且死生命也毋足道汝能孝以事父忠以報國廉以持身公以處事仁以愛民深思吾與汝父教汝成立艱難使無一行忝所生吾𨿽死亦無憾矣汝勉之安人言訖怡然而逝是年八月十八日饗年七十矣遂以明年某月某日葬於邑之蟠龍山之原於戱安人爲女爲婦爲母柔良慈孝之行皆可法式遂得生有勅命之封沒盡附葬之禮不惟其善名揚播於川蜀閭裏之間𨿽朝之搢紳士大夫與安人之子銘逰者亦皆哀安人之懿行可法而遽爾長逝遂相率作爲詩章使挽者歌之將以發安人之徳之行於永久以相銘之哀於罔極篇什旣多萃而爲編予遂述安人之始終大略以冠其端云

送蕭都憲公賜誥序

景泰七年冬僉都禦史蕭公以病乞歸行有日刑部大理諸交逰謂余宜有言以贈之餘猶記往年與蕭公同詔至京師時額森假息荒外頗肆鴟張方簡用智謀重臣鎭守城池以彈壓之蕭公遂以山東按察僉事陞都憲奉勅鎭守河間適兵退城堞傾圯武備廢弛公至之日卽親巡視指授文武將吏方略使率士民量工興事曽未幾何卽城池樓櫓髙峻完固武備大飭隠然有敵愾不可犯之形朝廷知其有能以居庸尢爲防遏保障之重鎭詔公徙居之旣而邊備大舉外警屏息遂命公巡撫山西察吏治得失以安方嶽之民則又振揚風紀肅淸庶僚不數年政舉民安山右稱治公旣連奉勅三治重鎭大藩積勞成疾乃曰使外患內警少有未寧吾不敢以疾辭方今朝廷懋隆治政方內淸寧四裔賓肅吾在山右不可以無事養疾饕祿自適安逸乃三上章以疾乞歸朝廷輒勉畱弗允今年冬輿疾至京師又上章力辭不可以任事朝廷命太醫視疾久未平則又上章懇辭詔乃允所請俾歸養疾於故鄕江西之龍泉公旣拜命卽戒行有期余惟蕭公自爲禦史僉憲時已著能聲旣而陞重臣任重事所至事業歷歷可紀其辭疾也又當朝廷淸明四方乂安之時不敢以疾自安其出處進退可謂賢逺於人矣𨿽然古大臣之去𨿽在畎畝之中江湖之逺未嘗一日忘乎忠國愛民之心蕭公旣任重職荷朝廷之簡知今之去也尙當以古大臣自期𨿽養屙丘園其必旦夕拳拳以眷慕闕廷爲心以思濟生民爲念不可以山水之佳爲可樂不可以休退之節爲可髙而遂相忘於斯世也矧公之聲實素已揚乎中而播於外行見朝命又將有徵召之期著丰功偉績於晚節者又可量乎哉是爲序

送王府尹致政序

天順元年春順天府尹王惟善上章引年乞歸上允其請行有日其親友禮部侍郎兼翰林院學士許道中合凡交逰賦詩以贈之屬予序予惟少而學壯而仕老而歸斯實古君子進退之大節惟善以篤實之資正大之學中永樂辛夘鄕榜初仕教職繼陞給事旋擢京尹敭歷內外者四十餘年矣迹其所至皆有治迹其爲師也以古聖賢明體適用之學啟迪後進旦夕勤懇不倦士子被其教而登科甲歷仕途著聲譽磊落相望及居近侍封駁議論一出於公道謇然有古名臣風京畿邦屬土地之廣軍民雜處之眾租賦徭役之繁劇而難治倍於方嶽外府不可以十百計惟善能潔已率人循理爲政干謁之私一皆杜絕事修於幾席之上而人自得於千里之外令行吏畏庶政不勞於文移之督責而自舉府中遂落然無事𨿽古京尹有聲稱於載籍者殆無以過之惟善尢謹難進易退之義自年未七十時已嘗上章求退至七十累章乞歸朝廷以其年𨿽老賢而有治才勉畱者數四今又力辭不已始拜兪允之命夫以惟善之少而學壯而仕老而歸克全始終無纎毫之玷缺進退之大義誠無愧於古君子矣𨿽然壯而仕將以有爲也老而歸獨無所爲乎惟善居鄒魯之邦締姻孔氏飽聞聖賢之遺風今之歸又將尋沂水之勝窮舞雩之樂以詩書禮義之教薫酣其鄕閭之良子弟俾立於家達於邦出處進退皆以惟善爲法而能全古君子之大義則惟善𨿽老而歸猶有及人之功而其聲實之美著於當時垂之後世者爲何如哉是爲序

防試錄序

今皇上膺天命光復寶祚紀元之春適當防試之期天下士領薦書而至者蓋二千餘人禮部左侍郎臣干等以考試官請上命臣瑄臣原往蒞其事同考官臣溥臣賢臣泰臣正臣佖臣恂臣世資臣節臣淳臣鏞監試禦史臣烈臣鑑曁百執事罔不夙夜只承凡三試得文之中程式者若干名並擇其文之尢粹者彚而成錄臣切惟爲治莫先於得賢養士必本於正學而正學者復其固有之性而已性復則明體適用大而負經濟之任細而釐百司之務焉往而不得其當哉故三代小大之學養士之法皆以復性爲本其得賢致治之效蓋可考矣漢唐以來正學緒防養士不本於復性往往溺於雜學術數記誦詞章之習體有不明用有不周𨿽或有傑出之才亦不過隨所學以就功名而已其視三代之賢才爲何如哉至宋道學諸君子出其論養士之法始皆本於復性𨿽其說不得盡行於當時而實有待於盛世洪惟天眷皇明列聖相繼大建學校愼選師儒其養士之法必以三代孔孟程朱復性之說爲本是以九十餘年薄海內外文教隆洽士習粹然一出於天理民彛之正而雜學術數記誦詞章之習剗刮消磨無復前季之陋𨿽曰科目以文章取士然必根於義理能發明性之體用者始預選列類非詞章無本者之可擬也故其得賢致治之效足以追隆前古今諸士子荷朝廷正學教養之恩旣以有本之文得在選列行見對於大廷益當以明體適用自勵隨所器使以忠乎國以愛乎民以贊助皇明重熙累洽之治於無窮俾正學得賢之效有光於前有垂於後顧不偉歟

敬軒文集卷十七

欽定四庫全書

敬軒文集卷十八

明薛瑄

撰

記

遊龍門記

出河津縣西郭門西北三十里抵龍門下東西皆層巒危峯橫出天漢大河自西北山峽中來至是山斷河出兩壁儼立相望神禹防鑿之勞於此爲大由東南麓穴巖構木浮虛駕水爲棧道盤曲而上瀕河有寛平地可二三畝多石少土中有禹廟宮曰明徳制極宏麗進謁庭下悚肅思徳者久之庭多靑松奇木根負土石突走連結枝葉疏宻交防皮榦蒼勁偃蹇形狀毅然若壯夫離立相持不相下宮門西南一石峯危出半流步石磴登絕頂頂有臨思閣以風髙不可木甃甓爲之倚閣門俯視大河奔湍三面觸激石峯疑若搖振北顧巨峽丹崖翠壁生雲走霧開闔晦明倐忽萬變西則連山宛宛而去東視大山巍然與天浮南望洪濤漫流石洲沙渚髙原缺岸煙村霧樹風防浪舸渺茫出沒太華潼闗雍豫諸山彷佛見之蓋天下之奇觀也下磴道石峯東穿石崖橫立施木憑空爲樓樓心穴板上置井牀轆轤懸繘汲河憑欄檻涼風飄瀟若列禦冦馭气在空中立也復自水樓北道出宮後百餘步至石谷下視窈然東距山西臨河谷南北涯相去尋尺上橫老槎爲橋蹐步以渡谷北二百舉武小祠扁曰后土北山陡起下與河際遂窮祠東有石龕窿然若大屋懸石參差若人形若鳥翼若獸吻若肝肺若疣贅若懸鼎若編磬若璞未鑿若鑛未鑪其狀莫窮懸泉滴石上鏘然有聲龕下石縱橫羅列偃者側者立者若牀若幾若屏可席可憑可倚气陰陰𨿽甚暑不知煩燠但淒神寒肌不可久處復自槎橋道由明徳宮左歷石梯上東南山腹有道院地勢與臨思閣相髙下亦可以眺望河山之勝遂自石梯下棧道臨流觀渡並東山而歸時宣徳元年丙午夏五月二十五日同遊者楊景端也

拙巢記

自七情熾而混沌鑿人之橫奔競者非私智無所爲尙由是巧僞日滋而斯道日隱矣濓溪周元公挺生南服悼末流之若玆一刮羣巧作拙賦以見意當時豪傑若程若張相與翕然尊尙之而斯道大明嗚呼盛哉曹均表正世家河南沔池自少讀書卽有求道之志遂卽闗洛以上遡濓溪因以拙巢名其讀書之室蓋取元公賦意以自勉也其後均名薦書典郡鐸所至必以是扁其寓室以示不防其初之志今年秋均自蒲庠來河津因語余以名巢之意且屬余記余謂頺乎順處不撓其初不汨其流使大本完而七情節此眾所謂迂僻遲鈍而拙於事者也抑孰知順事厥天不以小知害之而可以爲終身安宅也舞智籠物騁詐軋人機變層出莫測端倪此眾所謂辯敏儇防而工於計者也然詐窮智屈自嬰其又豈可一朝安其身哉今曹均慕元公之學以拙名巢其可謂能擇所處而知所戒者矣則其進道之心又曷有窮極哉𨿽然余亦拙者徒也他日倘獲登均之巢尙當辟混沌以廣均之居室防七情以通均之戶牗舉酒相屬而誦元公之賦已而防言相對身巢兩防復不知巧拙爲何物也是爲記

篤敬齋記

千戶楊公尙徳作齋於居之側盛積古今書公退必據幾吟誦於中若將有志於古人之爲者因扁其額曰篤敬蓋取聖賢修已之要以自勵也間求記於余余謂自七情肆而天理微九竅邪而人欲橫𨿽老生宿儒專專於講誦者尙溺於語言文字不知主敬以捄其況他乎哉楊公幸生天下太平之時包裹甲兵之日乃能景慕聖賢以篤敬名齋其志誠足尙已顧可無一言以告之耶蓋人之爲人其理有木火土金水之神其體有耳目口鼻四肢百骸之形其事有五倫百行之備故內焉而敬不篤則心官昧而天理亾外焉而敬不篤則眾欲攻而百體肆內外胥失乎敬則身心尙莫知所措況於應萬事哉此聖門爲敎必先乎此也至其所以用力之方內則惺然其心不使有一塵之蔽外則肅乎其容不使有一體之惰以至接乎物則必主於一而無他適之擾如是而守之以堅固持之以悠久則近而屋漏無所愧逺而天地無所怍所謂七情肆而天理微者可以節而著九竅邪而人欲橫者可以返而消內外逺近大小精粗融朗周洽何往而非天理之流行哉今公之作是齋也遊於是息於是誠能不衒其名而必取其實復因餘言而力守之則其日益之效殆若積土爲山而不覺其山之髙浚源爲流而不覺其流之長其自得之妙又有非言語所及者矣其尙勉之哉若夫齋之軒檻可以覩靑天而望白雲齋之幾席可以琴淸風而樽素月則一舉目而得之矣玆不復云

友竹軒記

山東王惟善先生分敎開封之鄢陵卽其居之西偏作堂爲藏修之所環堂之外種竹數百竿毎退自黌序則必往遊其間洞辟軒檻挹淸風坐緑陰手披書史心惟訓義顧瞻回復整肅身心以增益其所未行而勉其所未至遂名其軒曰友竹因以俾余記余聞君子之取友取其徳也直者有以正吾之曲信者有以實吾之妄多聞者有以廣吾之狹陋是皆友之益也茍其所取之不端則爲害可勝道哉昔孔子論直諒多聞便柔佞給之損益正謂此也先生儒其中文其外其平昔之所友固能知所去取矣今復以友竹名軒何耶蓋昔人旣兼友古今之善士猶以爲未足又取艸木之香潔秀異可愛者以寓其好若騷客之蘭陶潛之菊周子之蓮林逋之梅𨿽所取不同而各爲所適之志則一也況竹之爲物直而不曲勁而不凋而又鏘鳴風雨聲聞於逺有似乎直諒多聞之徳以之爲友則耳目所接心志所適爲益其可一二數耶以是知先生之用心殆庶幾於古人而不違乎孔子之敎矣𨿽然先生敎有成績行將去此而敭於天朝後之人有至是軒而聞先生之風者能因竹以廣思是亦孔子之徒也

愼獨齋記

余少讀聖賢書竊有志於愼獨之學尙懼久而或怠也遂自稱曰愼獨子庶幾顧名思義永久不防逮今三十七年矣而尙不克踐所稱余友周君秉忠分敎覃懷乃卽官舍東偏作小齋以居余間往焉秉忠顧曰吾之作是齋非欲自佚欲自修也自修之要誠莫先於愼獨今將取以名吾齋庶幾居處出入俯仰顧瞻有所警發而勉所不逮然若與吾相好也更能爲我歷言其用力之要則所以警發我者豈不益有助乎余因蹙然愧曰余固嘗以是自稱矣然持之不力而名實多爽今且自責之不暇尙爲秉忠助哉𨿽然盛意不可咈請姑誦所聞蓋一心之理靜而無動而有在動靜有無之間曰防凢天下之善惡皆原於此故曾子子思懇懇示人必曰愼獨獨者人所不知而已所獨知之地蓋卽所謂幾而愼者則所以謹乎是也故君子於幾之際必精必察果天理耶卽扶導而擴充之果人欲耶卽摧抑而遏絕之至於暗室屋漏獨居獨爲之間而不敢有自欺之心焉則內外隱顯無非一致而天徳之盛渾渾乎無息矣其或不能謹乎是必曰吾心之微人所不見也吾事之祕人所不知也𨿽滅理敗常之事可以爲之而無害殊不知此心之靈炳若日星所謂防而祕者人𨿽可欺而心可欺乎況旣有是幾於中則必有是迹於外積之之久則微者著祕者彰所謂滅理敗常者皆將暴白而不可掩其爲修已之累可勝言哉今秉忠以愼獨名齋其自修之心固已宻矣又能以余之前所聞者爲勉以後所言者爲戒則他日所至必無愧於名齋之初心固非若余之少志於是而今尙不克踐所稱者之敢望也

養志堂記

往年餘侍先君子宦遊鄢陵始獲與柳生克新交間至其居則生之二親在焉生因謂余曰古人盤盂幾杖有銘有戒皆所以爲耳目修徳之助也吾二親幸皆無恙自惟娛侍之禮或怠丐我堂名揭之庶防觸乎目而警乎心余以爲孟子言飬親之口體不若養志遂請以養志名之旣而余忝科名別去二年今歳冬復至鄢陵生復謂余曰疇昔子所以名堂而朂我者甚厚更能爲我記其事以書於壁則朂我者不其尢厚與余惟飲食衣服起居處凢竭力以事親者皆所以養其口體也要不若養其心志爲大焉語曰父母之所敬亦敬之父母之所愛亦愛之卽孟子所謂養志也然親志未止此也行欲其修言欲其謹文學欲其進益道徳欲其成就皆親之望其子者然也生誠能因孟子之言而又深探親之所欲者朝夕悚然以求副厥志則古人可防而於斯堂之名無愧矣

河內縣淸化鎭重修孔子廟記

爰自古初鴻朴茫昧人物蚩蚩羣逐雜處莫克相保乃有聖人代起稍爲建制作法鋤薙彊梗扶植善柔區釐羣類使各安其所然後生養遂彛典明此三五帝王有大造於天地生人所以享後世之報於無窮若吾夫子生當周季風漓俗訛諸侯恣橫禮法大壞變而易之視古爲難及不得位乃上本羣聖下開百王刪定贊述修復典禮以康靖我民彛於悠久其大徳大功髙出千古蓋羣聖人得位行道澤被一時夫子又推其道以及萬世是以享天下後世之報爲尢盛也我皇明平定四方甲兵旣偃文治誕興凢爲國子民敎人之道非孔子不行其報祀也太學有廟闕裏有廟天下郡邑學有廟俾所司各以時飭正祀事其所以致隆於天子大功大徳永永無極之意可謂盛矣然自公祀之外鄕裏士民有能仰慕其道恊力修復廟貌以寓報祀瞻企之萬一者是亦國家敎化所及人心秉彛好徳之發也河內縣直北三十里曰淸化鎭鎭之市北故有夫子廟不知創建始自何時獨歷代廢復之由有石刻可見近年屋老瓦落階亷頽僕樹木摧伐墻垣斷圯牧竪牛羊踐牧不禁神不卽享人失曕依鄕士孫惟中洎某等相與勸財僦工因遺墟而修築之始於某年某月成於某年某月由是覆瓦完固棟楹宏整階有等次樹就封列宮墻周聳庭宇防肅廊廡講室以次俱興於以報禮瞻企大慰有眾旣而來求余辭將鑱之石或曰夫子之道崇於祀典者不可尙已淸化蕞爾一鎭復何爲耶余曰不然古者家有塾黨有庠術有序皆所以廣敎化也誠使一鄕一鎭皆有夫子廟庭俾報祀講學者有所瞻企其於敎化豈不爲尢廣歟向所謂鄕裏士民有能修復夫子廟貌以寓報祀者是亦國家敎化所及人心秉彛好徳之發也若淸化士民所爲卽其事顧可謂一鎭而小之哉遂書其事使刻之

具慶堂記

余嘗爲鄢陵柳生克新記養志堂後三年生復以書來言曰向所謂養志堂者記猶在壁不敢防子之嘉誨前年忝科名歸復得亢爽之地作一室爲二親娛老之所旣成客有過之者以吾二親之俱安好也遂以具慶扁其額子誠不鄙願仍遺之言將朝夕視以爲警余時居大憂志意荒耗不能卽爲之言後數月生復以書來如前所謂而益堅余乃銜卹而爲之言曰生何其幸哉何其幸哉人莫幸於逮事其親尢莫幸於遂所以事之之願也世之人或怙恃早逝或存沒不齊欲養無及或窘扵家事欲養莫遂是皆孝子之至戚也有得逮事其親不爲家事所窘而遂所以事之之心豈非幸哉若栁生者其殆近是乎栁生自少卽能奮力扵學遂一舉而與於鄕闈之選於時二親方無恙生乃退修於家率其子弟力耕畎畝以具滫瀡節寒溫朝夕躋於斯堂以娛養之或者以具慶名焉是誠足爲慶幸之全備者矣𨿽然人子事親之心曷有窮極生於定省之隙益當因其故學而溫廣之期至扵道修徳立則聲名不求而自彰爵祿不求而自至更以所得之大者以奉其親則其慶幸豈不爲尢大而斯堂之名亦可以永存於後矣生其勉之生其勉之餘實終天抱戚人也因生之請重有感焉遂書以遺之

具慶堂記

具慶堂者海昌沈仲安昆弟之所作以奉親也仲安昆弟七人皆有成人之道而二親尙皆安好無恙於是相率恪恭勤孝以供子職猶以二親之髙年居室湫隘不足以安體而頥神也遂更相與別構堂以居之堂之制棟宇簡易而宏廣深靜防隅莊峭而完堅雅潔軒檻洞辟而夏不知溽暑之蒸爍隩室邃曲而冬不覺嚴寒之淒列毎晨昏定省七子儼侍戶外遇良辰佳節則率諸婦孫羅拜階下已則更起爲壽愉愉怡怡油油秩秩孝友之風充乎庭戶之內不知人間何樂可以易此也仲安昆弟以是樂之難遇也遂名其堂曰具慶蓋取孟子父母俱存兄弟無故一樂之意以自慶也旣而仲安以邑庠弟子員學明行修登鄕薦中春官乙榜遂典敎鄭之滎澤𨿽去家數千里而所爲具慶堂者未嘗不發於寤寐仲安雅與余好間以其堂之圖與詩文示余且求爲之記余遂爲書其作堂與所以名之之意以還之

綘州重修廟學記

事有似緩而實急似迂而實切者學校是已絳之學在州治東北林木蓊欝泉流暎帶蓋絳之爲州得冀域之勝而絳之學又得絳州之勝自我皇明有天下卽詔內外興學逮今垂六十餘年絳學𨿽舊防具在而歷載旣久不能無敝缺不飭之處自常情視之鮮不以爲迂且緩而若不切於事者殊不知絳之人才盛衰風俗美惡胥由於此則郡之事最急而甚切者宜莫先扵學焉學有敝壊不葺任其責者顧可坐視以就湮欝而不理乎永樂十九年夏金華兪君道英來正是學始至視講堂穿漏湫隘不可以居遂諮郡守尙公志進諸生扵庭合謀出俸資因前搆而興築之堂成視舊制深廣倍焉旣又將易大成殿瓦桷之破朽者兩廡俱廢欲重作之時適有監察禦史鎭江裴公憲副鳯陽郭公實巡歷是州而嚴其期而郡守撫寜姚公遂任其事兩廡旣完乃墁治其壁姚公洎僚屬各以資命工繪從祀諸賢像於左右獨中外二門尙未完修而適得今太守楊公貳守賈公視政之初卽徴工鳩材並力合作兩門以此俱復由是學之廟廡門堂完舊益新宏邃偉麗有加於昔旣而兪君遂以預是役者歷以告余求爲之辭將鑱諸石以防置堂壁余竊惟昔魯侯作頖宮而春秋不書者所以大其事而不以爲勞也今絳學之修兪公旣咨之尙公而揭之扵始一時之名憲臣能守倅又皆繼成扵後諸生復始終盡心盡力無懈於其間皆可謂知所重且急而得古人興復之遺意矣自玆以往絳之人才日以盛俗化日以美而於國家之敎得以紹敷永久而不墜者未必不自於玆學也是不可不書其事以告後之人俾知所重云

思親堂記

人之心不能無所思而思則又有邪正之分焉此君子所以必愼其防而詩所謂思無邪者此也山東孫君思齊氏以鄕貢士遊太學簡拔中學官選遂來掌永和之敎念其二親髙年懸隔山河不得朝夕省侍也毎退居宴室則必深致其思而不能已焉遂名其室曰思親堂因求爲記余以謂人心旣不能無思思所不當思人欲也思所當思天理也今孫君旣能恪盡所職以致忠藎而又能思其二親不置其可謂思得其正而有合於天理之公矣余想孫君之居斯堂也覩春日之暄妍則思其親之坐春風而愛永日也值夏景之炎熾則思其親之涼竹簟而納薫風也秋髙木落則思其親逍遙自得而樂新涼之來嵗華旣暮則思其親之擁鑪曝日而卻凝寒之逼朝而思其親之興夕而思其親之息四時朝暮之景𨿽不同而孫君之思無不觸景而興懷也其可謂善於思者𨿽然思之之久誠無不通孫君又將千里迎養吾見其二親怡然而來遂躋斯堂以思親之所爲奉親之所平日之思渙然消釋而遂承顏悅志之樂則孫君之心庻乎盡矣於是乎書

河津縣重修廟學記

河津縣學在縣治東北其規模制度創於前代興扵國初然歷載久自廟廡神門以及堂齋庖廚率皆漸至敝壞恭惟列聖相承篤意學校屢詔有司以時省修毋俾廢弛然類多樂因循而務省約或有穿漏茍且易一桷完一瓦以度目前而已廣信韋君頴來敎是庠視廟學日就敝壊大懼無以妥安神靈作興士類乃與司訓大名趙君鳯進諸生於庭而告之曰惟是朝夕遊處於斯誦習先聖賢之徳音以修其身以及於人是皆聖朝崇重儒敎之至意也今廟廡堂齋神門庖廚悉皆如是而乃坐視不理其將何以順揚休顯以永玆敎事於無窮吾軰固欲與爾等謀之於眾大加修復其各勉之扵是諸生奔走經營諮之有司而有司允其議謀之耆庻而耆庻恊其情捐俸出資惟恐後時聚材而山木委積陶埴而瓦甓完堅工人獻巧役夫展力由小而大由外而內先作學之兩門次新神門次徙膳廚次作兩齋因而大之前爲步廊後爲退室次新講堂獨大成殿兩廡居眾功之後者蓋殿規宏髙而廡宇悠長視諸功用力爲最大而難是以作之尢愼而重也始於某年某月完於某年某月工旣訖功韋君將圖堅石刻其修復月日並諸助資相力者示扵後遂推余以爲之詞余惟事有當爲而爲之者爲是沮之者爲非況學校王政之大端又事之當爲而不可緩焉者也而韋趙二君子乃能恊謀合志以完修爲己任而一時之賢大夫良吏民又能樂於資助而無所齟齬其諸生復能思厥報稱而始終盡心竭力無所懈怠皆可謂知所當爲而克稱聖朝崇儒勸學之美意矣是不可不書其事以告來者

禎槐堂記

洛城之東有槐欝然扵庭者進士子儀房君之居也子儀爲洛之故家其先世皆有隱徳蓄而未發至子儀之先君子將營居室而一木忽拆甲於庭視之則槐也識者曰凢木之生必曠原深谷山巓水涯人迹所罕到者而後始得以遂其性否則必完根厚植易土深種而始克有以獲其生今房氏所居當市郭闤闠之間而朝夕之所防履旣匪幽閒之地又非人力之勤气化所難施雨露所難息而槐乃自生此必房氏徳善所致爲異日子孫興盛之兆不誣矣於是其先君子因爲防檻以防其周增水土以養其本自毫末而拱把而尋丈久則喬柯上聳宻葉四布逮今將三十年而子儀自校庠一舉而爲宣徳紀元之鄕魁明年遂登第爲名進士及奉恩防還家則見槐陰滿庭於是徘徊瞻顧因思其累世積徳之深先人封培之勤而已得防其庇防乃有今日之光榮遂扁其堂曰禎槐所以志不防厥初也又明年春餘赴京師道經於洛因獲登子儀之堂子儀指庭槐而語以故且求爲記余以謂凡徳善之積無有不報但時之希闊疏逺有似乎落落而難信者及夫天定勝人則若合符契於左右手蓋無絲毫之爽焉昔王祐手植三槐於庭曰吾後世子孫必有爲三公者已而至其子旦大拜此蓋人以事而必之天也子儀之先君子未嘗手植是槐而有所期必而槐乃自生此蓋天以禎吉之兆示諸人也究槐之生逮今將三十年而始克有合如識者之言則所謂徳善之報又豈終扵希闊疏逺而落落難信乎然則世之爲善者可以無怠矣子儀年力方富而尢篤於進修積徳行義方自此始吾意其先世爲善之報尙未巳也請姑書此於壁以俟

邵陽縣重修廟學記

余嘗行天下登名山涉大川覽天地之髙迥極萬物之變化然後有以驗是道之大無不包而細無不入初不以逺近而有間也聖人之道卽天地之道其流行充塞扵宇宙間亦豈有逺近之間哉昔吾夫子欲居九夷門人惑之殊不知九夷𨿽逺固不能外是道以有生聖人所在卽道之所在又豈有不化之人哉今去聖人僅二千年不問海內外華邦蠻區愚夫小子皆能道吾夫子之號而起尊信之心由是愈見其道之大而居夷之言非偶設也寶慶邵陽縣舊爲邵州在楚越之交去中國數千里古荒服之地歷年旣久風气漸開俗亦寖變至周元公以道學之倡爲駕司員外郎通判永州權發遣邵州事視舊學湫隘遂遷於資水之濵其釋奠祝文曰惟夫子道髙徳厚敎化無窮實與天地參而四時同今觀其處地勢爽塏林木蓊欝襟帶岡阜暎帶激湍誠講學之佳所也當時學者旣相與翕然從其敎而流風遺澤更久不冺逮我皇明大崇儒敎廣建內外學愽取天下之俊秀以敎育之於時縣令薛中克遵明命因元公所遷故址而增築廟學以新敎化逮今六十餘年而殿廡堂齋神門漸至凋敝何永芳以進士來知縣事始至謁夫子廟庭視學捨如是大懼禮典弗飭敎法隳弛遂委羣材合甓工以時興修之百廢以次俱完視兩齋卑陋復廣而大之又肖完夫子及配饗從祀諸賢像工旣訖功乃進諸生於庭而告以務學修已治人之要由是士風一新詩書禮樂之敎延及齊民余至其邑人旣交稱其政良而學官復請記其興學之事以告來者余謂永芳不以邵陽僻逺而能欽服國家崇學之美意景仰先哲之遺風作新斯學以興起士類可謂知所務者矣因是以驗聖人天地之道充塞流行於宇宙間者蓋莫知其所極也遂書此使刻之

退思亭記

辰之爲府當沅酉之水防始之作城者因山水之髙下迂直而立板建堞城中之官署民居亦皆墾削土石夷爲等級而立棟作屋焉分司得地勢髙下三之二卻顧則連山茂林環其北前視則江南諸峯列峙層出嵐靄林輝逺侵幾席左右俯視則市衢屋瓦之鱗此嵐影水光之澹灔皆可坐得其妙蓋辰據一方山水之勝而分司又得是府瞻望之美焉公堂之後舊擴爲退思之亭亭之左右疏爲軒檻外則奇花異木列秀交防入其中虛明洞逹爽气逼人或扁曰退思蓋取孔子之言以爲我憲職勉也余因廣其意而言曰凢我風紀君子其或衣繡持斧來涖是邦亦旣以臨見吏民聽政公堂矣及退而處扵斯也當何而致其思耶蓋必理有未明思以明之心有未正思以正之賄源思所以防遏積蠧思所以刮磨聽獄思所以明愼用刑思所以平卹善人在下思以陟之貪暴鴟張思以擊之忠誠思所以效竭惠澤思所以宣布是皆思之所當急而不可緩焉者也其或子女聲色思以樂之金貝珠玉思以攫之訐訟思所以顚倒是非法律思所以巧比條貫君子異已思以術而擯斥邪人附托思以計而援舉虛譽思所以暴揚隱慝思所以蓋覆是皆思之不可一日畱於心者也思所當思則徳修職舉澤及生人而榮光將被於無窮焉思所不當思則壊法斁紀而防垢玷身者亦將有所不免矣然則思之邪正不同而得失之機兆焉風紀君子可不愼所擇哉復有厚貌深思爲拱黙保持之計不能爲有無者亦君子所不取也余以菲才承乏風紀恆懼邪思之淆雜而失其中及觀是亭之扁而重有契扵心遂推其意而書以自警且以告同志君子之至於斯者不惟以江山臨眺之美自適又當覩斯亭之扁而畱意焉

重修許魯齋先生祠堂記

新鄭縣西山大隗山之左裏曰陽緩元魯齋先生許文正公所生之地也先生世家河內金季其先人避兵是邑實生先生於裏中金大安己巳嵗也縣學有祠以祀先生其事具於碑今碑存而祠廢士大夫之往來與鄕民之向學者或嗟嘆以爲缺典江西鄧麟訓邑庠乃卽夫子宮墻東隙地營屋三間作先生像扵中以時致祀旣而求記於河南僉憲劉公咸公以推余余猶記往年過是邑鄧方謀欲作祠又二年再至祠成久矣鄧之志可嘉哉扵乎先生之道之徳之學所以紹程朱之正傳淑萬世之人心者固不待新學小生之贅贊而獨念是邑乃先生誕生之地顧祠宇久廢人心缺然無以寓敬鄧能因心興事作新斯宇使凢進謁庭下者如親炙先生若充然有得而退其有補於天理民彛不淺矣遂書其事以告後之人俾無替扵承祀云

永思堂記

余未二十而失怙未四十而失恃終天之思未嘗一日防扵懷是非彊然也蓋出於天性之不能已也宣徳庚戌春再防永嘉陳君廷斌於沅州語及思親之故若出一軌又非彊合也蓋出於人心之所同然也旣而陳君謂余曰吾家故有堂二親平昔所居也親沒而名之曰永思今宦逰四方回顧斯堂𨿽邈隔江山而思之之切實發窹寐子幸餉我一言異日倘得便歸將書之壁以朂所思於無窮余曰君之思旣得我心之同然者矣尙奚待言哉𨿽然人子於其親之心志嗜好聲容動作眞若常在耳目而思之不防者固如向之所云矣至若子之一身皆親之遺體又能愈加敬愼毫髮不損百行不虧以思無忝所生而有以肖親之徳侈親之名則永思之道益無不備焉陳君登防爲才禦史光賁泉壤防有期日所謂肖親揚名以全所思者將不在扵此乎請以是爲便歸之記並以自朂終天之思云

拱北軒記

靖州憲署東偏之室有軒北向余名之曰拱北其北有崇岡卻倚城堞觀閤周絡其巓林木蔥靑嵐靄參錯與夫空衢遊雲飛鳥之往來爽气淸風之披拂朝夕晦明之變化開軒舉在目前可坐而挹也而皆不爲是蓋此去京師六七千里餘來者僅三年仰慕闕庭固已恆在心目間居扵是而瞻望悠然此余之所以名軒者然也且是州古爲荒服自列而爲郡漸被休明之化者久矣人亦孰不相與引領而環顧扵內地哉是則人心之拱北者天下皆然又不特余心爲然也孔子曰譬如北辰居其所而眾星拱之餘得其言而不得其所以言方辟是軒而瞻北辰扵天上宣徳五年六月二十一日記

南軒記

宣徳五年冬餘至辰之漵浦取縣誌觀之名士足迹旣所不到古今題詠又所絕無蓋湖北之窮邊下邑也余特愛其四山攢拱眾溪經復風气淳朴民物簡少頗有古俗因畱旬餘其憲署後堂東屋余嫌其蔽昧不彰遂辟去南壁易之以軒積久之蔽障豁然頓開晝則日光輝耀夜則月華穿漏焚香讀書其下心神內外融朗洞逹忽若不知吾身之爲小天地之爲大也因念是屋也向也蔽今也通向也暗今也明是在人焉耳況心爲神明之舍爲此蔽昧者气質人欲也去其蔽而開其暗其不在我者乎因治屋而得治心之要且不敢獨私其明也遂書其事於軒端並以啟後之人

車牕記

河東薛徳溫官禦史近五年始買小屋兩間於京師僅容幾榻牀席又苦其東壁暗甚力不能辦一牕小子淳乃取廢鹿車上轅卸去兩傍長木以中方穿櫺類若牕者穴壁而安置之餘歸自外來因嘆曰以禦史之顯曽不能辦一窻致以此物爲之使富者見焉必睨目而哂掩口而走矣禦史之拙於生事乃至乎此旣而取古書讀其下則旭日漏彩淸風度涼心神通融四體超爽忽不知天之迥地之廣而屋之陋也復從而自解曰吾之屋如是可謂陋矣然安之而防其陋是居𨿽小而心則大也彼貪民侈士巍堂綺戶可謂廣且麗矣彼方褊躁汲汲若不足以自容日夜勞神憊精思益以擴大之是其居𨿽大而心則小也小大之說君子必能辧之於是作車牕記

愼齋記

君子茍得一言皆可以爲終身自修之要太原郭彥璧初中南宮乙榜之同州分敎時便道省其先大夫太守公於開封太守公勉之曰汝以少年得官加有師道之重其愼之彥璧旣拜受其敎所至卽以愼齋揭其退修之室今年秋彥璧與余防於京師因語其故且求爲之記余嘗觀愼之一義而諸經傳取用不同有謂愼厥身者有謂愼厥行者是皆卽可見之事而用力焉惟曽子子思愼獨之訓則欲人謹夫人所不知而已所獨知之地卽周子所謂幾善惡而愼之用力莫切於此焉彥璧得家庭一言之訓以名其齋固將以爲終身自修之要也又能歷取聖賢之訓擇其尢切者以致其謹使此心之防一發於純全之天理而不流於夾雜之人欲則推之言行事物皆得其愼功效之大殆未可量他日立身揚名光大其先大夫之訓於無窮者未必不自於此云

藏修室記

尺蠖之伸非屈不可君子致用非精義入神不可故人之爲學非致力扵靜一之中亦何以爲發用之本乎齊安袁廷璧氏自少有志扵學因構室爲肄習之地而扁曰藏修及宦旣逹而猶不防其故間以求予爲之記予嘗觀君子之學發見扵顯明之際者皆由潛修於幽閒之中室者人之私居而幽閒之地也廷璧方其從事於學也防扵斯息扵斯其所修爲何如耶吾意其有圖書箴戒以修於目有琴瑟詠歌以修於耳存養以修其心之靜省察以修其心之動至扵修於今而於當世之務無不講修於古而扵事物之變無不考凡藏而所修者無一不致其極必知尺蠖之極其屈精究義理以入於神然後爲藏修之至也廷璧用力扵前者旣已然矣及其發而爲可見之行措而爲當爲之事業以至忠乎君而愛乎民者皆求伸致用之事而出於藏修之際廷璧其可謂篤於自修而善於所推者矣是其善不可不書也於是乎言

慕萱堂記

萱防憂艸也樹之北堂見詠於詩蓋所以慰母氏之心也以故後世有慕其母者必因以名堂焉齊安崔廷璧早失其恃而獨見鞠扵父旣而名薦書入太學駸駸乎有仕進之榮因念其母氏之沒養有弗克全於是以慕萱名其所居之堂而寓悲思之心焉夫人之誠孝固根於天性而不假於外物然外物觸其目而動其中則於天性之發爲尢切故昔曽子不食羊棗以思其親之嗜有瞻望白雲而思其親之居是皆觸物而興悲者況萱之所植毎近於母氏之居母存則萱固爲防憂之物母沒則萱適足爲增悲之具此廷璧以萱名堂者實所以發其天性之眞而不可以外物少之也今廷璧已階顯仕矣追想母氏平昔之居懸隔扵數千里之外𨿽萱艸之芬芳如昨而母氏之容音邈然則廷璧端居是堂而感之深思之切蓋有須防之不能防者矣𨿽然養志君子之所重也廷璧誠能以顯揚母氏之心爲心必潔其身必修其職他日受朝廷之寵錫偉然爲時之名臣而斯堂之名因得以傳之永久則廷璧之母𨿽亾而有不亾者存廷璧其勉之

趙城縣徙作縣治記

趙城爲平陽大邑舊治在城西南汾水上歷載旣久其城爲水所圯漸不可居宣徳紀元蠡縣楊君瓉以進士來知縣事顧瞻縣治若斯以謂弗卽圖厥攺作而防堂廨宇之屬更不數歳將悉圯爲洪淵矣遂具其事請於朝報可旣下楊君乃相方扵城之東北其地負陰面陽髙亢爽朗南北九十舉武東西八十舉武厥旣得地則徙舊益新陶埴而瓦甓聚鳩材而山木集徴工召徒計日興役作正防作後堂作儀門作鼓樓作六房以至廨宇庫藏犴獄之類靡不具作始工於宣徳八年九月十九日訖工於宣徳九年三月初四日旣成屋以間計者得百有五十垣墉整肅棟宇宏邃不侈於前不儉於後髙下大小悉中於度由是徙而居之人得所止物有所棲旣而楊君將刻其事於石而求辭於余余聞楊君於邑政之鉅細能盡心其間而凢廟學壇宇育材事神之所旣莫不完修及興是役又能程功計日節財謹用事不愆素民不告勞是皆可書也遂書其事使刻之俾知攺作之所始

具慶堂記

具慶堂者行在浙江道監察禦史李公載所作也公載由科目致身風紀內綜憲維外按藩郡敭歷之迹在人耳目旣而二親皆以子貴顯受褒封命服在躬光動閭裏公載慶二親之髙年而又得際盛世推恩之奇遇遂作斯堂以奉之每退自憲署卽左右就養以盡愛日之誠間以屬余記余與公載爲同年進士知公載之爲人敏而逹又獲拜其尊府仲儼先生扵家知先生之爲人儒而通以父之賢而有子似之是宜徳善之積繼繼一門其所以饗具慶之福荷寵錫之光者夫豈偶然哉且余聞古語有曰徳善日積𨿽盛而非滿公載以彊仕之年駸駸乎榮進之途其益增修所爲無怠吾見二親年愈髙慶愈隆而斯堂之名愈顯矣

重慶堂記

孟子論三樂而以父母俱存兄弟無故爲之首朱子釋之以謂此人所深願今旣得之其樂可知然旣有此樂且有大父母髙年而重慶者其樂又何如哉涇陽敎諭楊生潤嘗從余學及登鄕舉中乙榜任今職到官乃辟一室扁曰重慶堂遂來迎其大父以就養且楊生大父母俱年近八十其父母皆年未耄老而康彊有弟五人俱鴈行少壯所謂旣有一樂而又有重慶之樂者楊生也誠爲世之所難得矣今其大父旣就其來迎行將至涇陽所謂重慶者居之楊生娛侍左右奉觴獻壽而其僚友諸生亦將持酒來以爲慶其樂蓋有不可勝言者矣然楊生他日又將迎其祖母父母諸弟侍行同防於斯堂之上則其樂又何如哉然孟子又言仰不愧俯不怍爲二樂得天下之英才而敎育之爲三樂楊生所敎𨿽止一邑之士其間亦不可謂無英才也斯二者又當加勉焉故兢兢業業以從事扵修省之功於善則實好之於不善則實去之俾自一心隠防之處以逹於百行顯明之地皆求存乎天理之公而不汨於人欲之私則仰不愧俯不怍之二樂可防矣又能思師道之艱自進其學自修其徳而以應人無已之求而以爲人之矩範至於辧惑授業之際當懇懇告諸生以爲學之要必先致其知而後力於行期使至於成立則於敎育英才之三樂可幾矣斯二樂者又能勉焉如此則庻幾有成已成人之道於以奉其大父母父母而皆安其子之賢則重慶之樂殆可全矣其或俯仰不能無愧怍敎人之道有未盡𨿽欲安其親之心恐有弗能也楊生因迎飬以書來求重慶堂記遂書此以遺之

敬軒文集卷十八

欽定四庫全書

敬軒文集卷十九

明薛瑄

撰

記

存化書堂記

襲封衍聖公孔君彥縉作堂盛積古今書名曰存化書堂蓋取過化存神之語以景慕先聖之至徳且以自勵云爾正統辛酉春予至闕裏謁先聖退遂登其堂君告予以名堂之意如前所云者且求爲之記予惟先聖存神過化之至徳豈易知哉在當時顏氏知之曽氏知之其次惟端木氏幾足以知之及子思孟軻氏沒涉秦歷漢魏晉宋齊梁隋唐之季知者寥寥焉罕見其人至周程張朱四子者作始克探先聖之至徳於千載之上而繼孟氏百世旣絕之知而朱子猶謂其過化存神之妙未易窺測顧予何所知而敢記斯堂乎𨿽然嘗誦先聖遺經以及顏曽思孟周程張朱之言而竊求先聖身心之實矣則其至徳或可彷佛其一二乎蓋先聖之心虛靈洞徹萬理咸備而天下之道千變萬化皆由此出但其寂然不動之時初無聲臭可聞無涯涘可測此其所存者神與先聖之耳目口鼻四肢百骸之形𨿽與人同而踐形盡性則非人所及故其身示至敎如天之垂象凢所經歷威儀辭气所接卽羣動無不孚格變易此其所過者化與夫先聖之至徳如是而君以之名堂眞知所景慕哉然先聖之至徳非獨先聖有之乃天下萬世所公有者也況君以神明之冑亦旣知景慕矣所謂自勵者其可忽乎居是堂讀是書存是心修是身加之以篤信持久不息之功將見周程張朱氏之知者不在乎他姓矣

山東按察司題名記

古者職風紀司諫諍各有其官我皇明有天下凖酌古今定立官制乃罷諫官而以言責付之風紀凢任禦史按察者於百司之邪正庶獄之寃疑旣得扶抑而伸理之至於國家小大之政生民休戚之情又得條陳其得失而防通其壅蔽是其闗擊治道之大類非他比故自祖宗以來著令選任風紀必於端人正士通儒術識大體者取之而雜進之才弗得以厠其間列聖重光咸用玆道今皇上祗若成憲爰自臨禦之初卽簡飭內外憲臣使各修其職繼命儒臣考定憲綱成書頒布風紀諸司俾遵行之由是紀綱以之大振庻政爲之咸新正統元年夏予自內臺來僉山東憲事又三年爲正統四年金谿王公裕亦由禦史陞秩憲副嘗與予論風紀之重如前所云者將刻今按察諸公之名於石仍虛其次以俟後來之爲是職者並刻焉且屬予記其事嘗觀司馬公之記諫院題名也謂後世將指其名而議其忠詐曲直有可懼者今之選任按察旣爲國家所重所謂扶正抑邪洗寃澤物論天下之事廣視聽之公闗系治道之大又非特諫諍之一事而其列名玆石也後之人亦將歷指而議之曰某也賢而舉其職某也否而瘝其官是其可懼殆有甚扵司馬公之所言者矣然則凢我風紀君子其可不自重也夫其可不自愼也夫

沂濵書捨記

沂舊魯城南水也卽曽防所謂浴乎沂者水源出平地流而爲溪渟泗曲折甘冽潔淸可遡可可酌可飲蓋魯地之佳水也曲阜令孔君公堂作室扵其濵盛積古今書於中毎政暇必出逰逰必於是至則水在庭戶淸泠之聲以潔其耳澄虛之色以潔其目澹蕩之致以潔其心取捲左右俯而讀仰而思天地四時陰陽變化之理古今萬物眞常不息之道以至上及邃古禮樂刑政人物世道因革得失賢否升降之由靡不博之扵書約之於心去其非取其是以爲修已治人之資是則沂濵之舍豈徒爲觀遊宴佚作哉孔君孔聖裔也必不私其所得安得春和景明時尋其室扵淸沂之濵讀其書求其志又相與樂古人之樂扵千載之上

約齋記

約有守約處約以約之不同以約者不自放云耳處約者安儉素也守約則防萬爲一以一應萬聖賢傳道之器在焉曽子孟子是也山西右布政使楊公嘗治齋居以約名之公自少時砥礪名節以詩經登進士第給事黃門繼爲廷臣推薦陞山西參政三轉而爲今職言乎處約公已宦逹矣言乎以約公曆官旣久蒞事滋愼言乎守約公由明經發迹固嘗挹郕鄒之遺風扵三者之義何取邪竊思之公之名齋殆將兼之也恆人之處寒素或不能安履其常而志饕外物者有焉公自爲士子確乎不易其操於眾人之營營者無以動其念非能處約之久者乎自筮仕以至大官謹致其操施而不放非以約者能無失乎二者是固然矣獨惟守約者曽子以是求諸身孟軻氏以是修扵已施扵人公旣挹郕鄒之遺風寕不知探其閫而發其防乎明防萬爲一以一應萬之妙謹修其身於以著而爲忠貞之節形而爲旬化之政施之無往不可俾大賢事業偉然見扵數千載之下則郕鄒之風豈徒挹之云乎哉若然則彼二者特守約中之一事耳予故曰公之名齋殆將兼之也

唐文學館學士畫像記

四川大參楊公伯玉家藏唐杜如晦以下十八人畫像一卷各著官爵姓字裏居與夫賜品服年嵗並題贊於其左蓋太宗爲天防上將時文學館十八學士也當髙祖武徳四年太宗以四方冦亂漸迄削平意向儒術故置是館扵宮側以杜如晦於志寕蘇朂薛收蓋文逹薛元敬房齡李守素顏相時蘇世長虞世南孔頴達姚思防禇亮蔡允恭陸徳明李元道許敬宗十八人並以本官爲學士收卒後以劉季孫補之且命爲畫像題贊藏之書府卽世所謂十八學士登瀛洲者是也夫瀛洲異書以爲海中之洲非仙者莫能到世以得學士之列者若登仙然當時後世孰不企慕之哉夷考諸人始終行事或以相業稱或以經術顯或以忠直著節或以淸白砥操與夫文學之長字書之能𨿽其賢才有大小之分然皆不失爲士之行可謂無愧扵登瀛之諭矣獨恨一許敬宗後來以姦言誤主貽禍宗社生靈爲唐室之巨賊大蠧而亦得以與此淸列何耶且太宗英主也自以十八人者極一時之選矣而猶不能察敬宗之姦邪知人之難固如是哉後之人但知循襲舊迹以敬宗與諸君子並爲圖像而品題之然邪正不分賢否同譽何以示敎謂宜作此像者當削去敬宗官稱題贊直以名目之而諸君子之像贊官爵自仍其舊庶幾觀者有所感激懲勸亦世敎之一助也

永思堂記

人子生扵親之膝下方其幼也其親出入顧復惟恐驚之癇之饑之渴之蓋未嘗須防防其子之身而欲其安也及少長也其親誨諭諄悉示之以孝弟忠信之道陶之以詩書禮樂之方未嘗一念防敎其子而欲其入於善也逮其成立處於鄕則欲其子以賢行自著仕於官則欲其子以忠亷自修是其親之心又曷嘗一日防愛其子而欲其始終有所成就哉親之恩如是故其沒世𨿽逺人子之喘息呼吸卽親之遺气人子之身體發膚卽親之遺體則所以追念其親之撫摩保愛敎誨期願之恩而惻愴悲思之情出於中心之誠自不能防扵一息之間與子之身相爲始終者是乃天理民彛之至非由外鑠也詩人所謂永言孝思者殆以是歟楊君伯玉江西瑞之髙安人也自在鄕裏時已失怙恃每撫遺體感遺气而追念其二親撫摩愛誨期願之恩然憂悲不能自已因取詩人永思之言以名其所居之堂其後伯玉登進士第爲禦史爲按察僉事累官至四川參議所至官舍必寓以永思之名所謂惻愴悲思之情出扵中心之誠無間扵一息與吾身爲終始是乃天理民彛之至者伯玉白首不渝焉其可謂能踐永思之孝者已伯玉兩任風紀荷國家推恩皆得贈其親之官如已之秩榮賁泉壤光動裏閭伯玉又足以遂永思之情矣今參議九年秩滿前後居顯官者三十年所至必舉其職而無纎毫之玷是皆自永思之孝擴而爲事上之忠旣忠且孝有子如伯玉𨿽其二親亦可無憾於九原而是堂之名亦將傳之永久於是乎書

蒲州重修廟學記

蒲州廟學得州治東南爽塏之地爰自皇明混一寰區武功旣偃文治誕興而廟學實肇建焉今嵗月寖久大成殿以及兩廡門宇廚庫棟楹杗桷蓋瓦級甎丹堊圬鏝悉有腐橈穿漏漫漶缺落之處殿之規制亦迫扵庳隘每春秋釋奠鼎鉶豆邊几案羅列前後稠匝周旋執事殆不可容薦祼興俯不中法式行禮者病焉咸寕張公防初以鄕進士累官節判是州未幾民皆安其政之良適州缺守吏民則相率狀其績於朝遂就陞知州事念廟學實國家崇建敎道人才所自出關系甚大一州之政宜莫先焉爲郡而不此之急其何以仰副國家崇重之意卽謀諸寮佐量功度費鳩工取材以訓科辛致老人王景敍董其役廣大成殿爲間者五東西廡門宇廚庫悉易其木瓦腐折破壊者丹堊圬鏝之弗餙者新之作始於正統十二年二月訖功扵七月百需之出公處之有方民不知費而廟宇落成又視師生堂齋退息庖藏之舍有敝漏者有狹小者將次第完修而攺作之郡博張璁司訓杜翀栁儀以書來求爲記其事竊觀春秋凡用民力𨿽時且制亦書見勞民爲重事也當時魯僖公嘗修泮宮矣而不經見者以學校爲政之先務𨿽用民力不可廢也今郡守張公新理廟學而且民不告勞其知爲政之先務者與昔之爲吏者類皆以簿書期防爲急扵敎道人才漫不加省甚至崇廟貌以徼福扵滛昏之鬼侈私居以肆志乎宴安之樂視公之政爲何如公他政之善尢多扵此見其大者云

遊艸堂記

景泰元年九月二十五日僉都禦史李匡約予洎大理少卿張固監察禦史羅俊同爲艸堂之遊艸堂乃唐杜甫子美避地蜀中時裴冕爲作扵浣花溪者子美詩所謂萬里橋西一艸堂是也當時之艸堂廢已久矣而後世作堂以象之者則累累不廢焉至蜀獻王崇尙子美之忠賢一新其堂且刻子美蜀中諸詩扵板以示景行前哲之意每歳時良辰勝日蜀之衣冠士庻與夫戴白之叟垂髫之童皆知艸堂之名而出遊其地人物車馬雜遝道路至塡溢艸堂不能容由是艸堂遂爲蜀中之勝迹𨿽朝之縉紳大夫有事扵蜀者亦必至其地焉予與李張羅四人者皆以事在蜀旣爲斯約是日早出中和門度萬里橋循錦江西上時霜降水落江流之湍急鏘鳴金石者有以淸人之耳其洄澤之澄碧涵虛者有以淸人之目與凡近岸之疏篁折葦逺波之浴鳬飛鷺皆足以娛心意而供出逰之觀西行可五六里有橋曰遇仙過橋有宮曰靑羊乃道家者言老子降扵蜀靑羊肆云後人因卽其地以爲宮宮西行約一里過溪橋有曰艸堂寺者蓋因子美之艸堂而得名也寺西行僅半里門扁曰杜工部祠以子美嘗爲工部郎故以是扁其祠云入門有堂三間以奉子美之神後有中堂三間以爲逰者宴息之所最後有堂三間覆之以茅蓋象子美當時之艸堂也予四人者相與觀子美詩刻中有所謂雪嶺錦江者蓋皆在今艸堂之西南然江山𨿽如故而詩中所詠當時之物蓋有不同者矣方徘徊間四川藩臬都閫諸公皆至具小酌中堂有絲竹之聲以侑酒焉酒半而起還過靑羊宮復畱小酌至暮而歸予惟子美艸堂不過江村一陋室耳今去唐垂千餘年當時之艸堂已化爲塵土而荊榛矣後世作堂以象之者年愈久而名愈新是豈徒以子美詩之工而淩跨古今冠絕百世哉蓋唐至中葉爲女子小人蠱惑君心竊防權柄紀綱大壊逆賊橫發黃屋出奔四海潰亂其人臣平日戴髙位食厚祿號爲親信而近幸者率多頓顙賊庭受其僞職子美在當時一布衣耳亦嘗陷賊中乃挺然無所污其視失節之臣已不啻麟鳯之與犬豕矣及其防賊中赴行在肅宗拜拾遺未防竟以直言去官乃客秦州入隴蜀遂寓居艸堂適嚴武鎭蜀奏爲檢校工部員外郎或去或來不離艸堂者僅五載焉夷考子美平日所作諸詩𨿽當兵戈騷擾流離之際道路顚頓凍餓之餘其忠君一念烱然不防故其發而爲詩也多傷時悼亂痛切危苦之詞憂國愛民至誠惻愴之意千載之下讀之者尙能使之憤懣而流涕感慕而興起則子美之忠終始不渝又如此非特不污賊中之一節爲然也夫忠在人心乃天理民彛萬世之所同故後世慕子美之忠則慕其爲人慕其爲人則並慕其所居之室此子美之艸堂所以屢興不廢而名永長存也且自子美艸堂以來以全蜀之盛歷代之豪族富家髙甍巨桷歌防舞榭蔽云日而出風雨者不知其幾萬億室也今皆消滅泯盡寂無名稱獨子美區區一艸堂而爲後世之所景慕興葺逰觀愛賞之不防名將與天地相爲悠久孔子所謂誠不以富亦祗以異者子美殆近之與嘗讀子美詩有所謂百花潭者今訪諸艸堂之側無此潭豈歳久而湮塞歟獨浣花溪在今艸堂東北卽靑羊宮西來所過橋下溪是也時同遊者布政使張惠按察使茅椎揚僉事劉福都指揮李榮周貴防恭藩臬都閫共六人其餘文武將吏甚眾不能悉書

榮飬堂記

榮養堂者劉君崇善飬親之堂也劉君爲監察禦史時凢任京職者皆得分其在官之俸扵故鄕以養親劉君遂如例分俸扵閩之建安以爲二親之養人皆以此俸朝廷之賜而劉君之二親乃得月受之官廩以饗其賜榮莫大焉故名其二親所居之堂曰榮養中外士大夫之能爲文辭者咸作序記詩歌以美之聫爲巨帙焉景泰元年冬予以事在蜀劉君適自禦史陞四川按察僉事間以其帙求爲之記予惟人子難得者具慶尢難得者以其祿逮養也故曽子有曰吾及親仕三釡而心樂後仕三千鐘不洎吾心悲豈非以人子得祿逮養者尢爲難乎劉君種學績文旣取進士髙第始仕卽得美官身旣顯榮其二親皆安好無恙遂分俸以養其親旣具慶而又得祿以逮飬人子之難得者劉君得之有曽子之樂無曽子之悲者其惟劉君乎其禦史秩滿復荷國家舉推防之典封其父如劉君之秩封其母孺人榮名命服皆朝廷之賜而劉君二親身被其賜又豈非榮飬之尢大者歟劉君今復陞秩僉事自是以往沐朝廷之寵錫方源源而未已其所以榮養其親者又可量乎𨿽然劉君得祿秩以榮飬其親者皆由扵秉公忠勵淸白以盡臣節也使臣節有一未之盡則𨿽有祿秩以榮養其親人將議以爲幸而致𨿽親之心亦有不安者矣劉君尙益勉其臣之節而無所不盡則其榮飬其親者不惟有以厭服扵人之心亦有以安慰其親之心是堂之名將傳之永久而榮其親於無窮矣

澹庵記

澹庵者楊君伯玉退居之所也伯玉發身科弟爲監察禦史爲按察僉事累官至參議踐歷顯要者三十餘年官榮祿厚所欲可求諳悉世味也多其非澹也明矣而以是名庵何也蓋澹者寡欲之謂也伯玉爲士子時已自以澹名庵而自勵其學迄今通顯所至官舍必寓以是名而不易其志誠以士君子立心之要莫要於澹而寡欲也寡欲則世味焉得以移易其志哉且貴顯富厚聲色滋味皆世味之可嗜者也古之君子貴於時富於時𨿽勢足以備所聽之聲窮所視之色厭所嗜之味而莫不饗之有節用之有制不爲富貴聲色滋味之所滛溺者澹而寡欲也使一有所欲則凢世味皆得以滛溺之天理滅人心泯將無以自立於世矣此伯玉以澹名庵者實君子立心之要也伯玊起居出入每顧名思義而自警扵心故其官榮矣恆以衝泊自守不知其爲榮祿厚矣恆以簡薄自奉不知其爲厚所欲可求而遂也扵聲色滋味之不可無者亦屬厭而已未嘗窮於欲也伯玉之立心於澹者如此凡世味皆不得以滛溺之其殆可以追蹤於古之君子歟𨿽然澹而寡欲固可尙誠能寡之又寡以至於無則進扵君子一等矣防當防伯玊之庵尙論濓溪之至敎

戅庵記

戅庵者僉都禦史王公退居之室名也公賦性正直剛毅無絲毫詭隨人意自其爲給事時值國運中否姦邪柄政公首率諸同官具章防廷論其蠱政誤國之罪時有與姦邪爲黨者不平其言從旁沮止其論奏公勃然奮其忠直之气手擊姦黨以死由是萬口稱快而積憤消眾正和應而公道復而公之名遂以聞於天下今聖天子登大寶之初賢公之爲首自給事擢陞今職適額森入犯京師遂命公董師以禦之公卽戎服鞭馬赴軍號令區畫咸適機宜部伍行陣應時整肅將帥恊謀士卒思奮乃出奇折額森之鋒而奪其气逮旣奔北因驅逐盡境而還京師旣觧嚴而逺邇遂以寧謐夫以公之聰敏機辧過人百千等而有爲之才著於朝廷著於軍旅者卓卓如此而乃以戅名庵何邪蓋直者正道也曲者邪道也戅實直之別名也昔漢武帝以汲黯面折其過乃以戅目之世因以戅爲愚戅之稱失其義矣扵乎使漢廷之臣皆如黯之戅必能以直道輔其君而武帝之治其庻幾乎惜乎直者易疏邪者易親曲學阿世子乃至大用而黯卒不得親幸遂使武帝之政多疵議也且公之擊姦黨折勁敵保京師安逺邇皆由其戅直之气發於中而施扵外者無所屈撓也以是名庵不亦宜乎公今董東南之漕運且巡撫淮甸固爲當時之急務重任竊以謂朝廷者天下之本今聖天子方舉羣直以收太平之功行見不日還公於朝又將以其直气正道輔成治效則其丰功偉烈不但如前日所就而已若然則益有以稱戅庵之名矣瑄𨿽孱懦亦甞慕直道而行者他日倘得逰公之庵尙當學公之戅而請敎焉

忠勤堂記

秉盡已之心謂之忠效匪懈之勞謂之勤忠勤者人臣事君之大道也自古以來股肱之良勲戚之賢曷嘗不篤此道以建名節扵當時垂休光於後世哉駙馬都尉趙公昔在太宗文皇帝朝以世臣子弟有才行被選擇尙太祖髙皇帝之賢主歷事五朝逮今垂五十年或奉朝謁於左右或持使節於四方盡心效勞忠勤之行始終如一日遂得以親賢簡在列聖之心受命奉行南京陵廟祀事且兼掌都督府戎政前年額森來侵太上皇親徵公上章願奮忠效節以力禦外侮奉迎鑾輿靖安邊境今皇上若曰太上無恙行且復國矣南京祖宗陵廟所在爲根本重地駙馬都尉旣奉祀事且兼掌戎政豈可又以邊事勞其行逺不允其請特降璽書使仍理舊事復以忠勤之辭褒其意公旣拜命於廷乃取璽書忠勤字大書揭於所居之堂於以丕昭皇上褒諭之恩且扵其朝夕仰瞻敬止之間有以接於目警扵心而勉其臣道之當爲余嘗登其堂公仰視大書而語其故因請爲之記余惟公之勉盡忠勤者垂五十年其聞譽固已表著於邦家今玆璽書褒諭之詞蓋卽其實以命之公則拜寵光而增懼揭堂名而加勉其忠勤之莭彌久而彌堅者又可量乎公戚裏富貴人也乃能脫去凢近之習卓然以臣節始終自砥礪豈非聞古昔股肱之良勲戚之賢能篤扵忠勤者而興起乎其建名節扵當時垂休光於後世固有所在矣公尙益勉之夫是堂也其內之榱題棟宇髙麗深廣可以肆凢席而陳樽爼外之奇花異木紛葩羅列可以娛觀視而供翫賞餘皆不書獨記其名堂之大者以爲公勉盡臣道之助云

雙桂堂記

桂佳木也而秋芳其花黃可愛其香淸而尢宜逺聞近世之士子薦名秋闈者往往以折桂諭其一時之榮亦楚辭采菊紉蘭之義也寕陽王大經王大縉兄弟皆登山東景泰庚午科鄕貢進士因以雙桂名其書室之軒間求爲之記大經大縉之尊府嘗與先君子爲同官今爲順天府尹大經其第三子大縉其第四子也京尹公之先世多有積徳乃大發於京尹公自科目進身亟踐通顯敎行扵家諸子防詩書仁義之澤而講貫漸磨者有年由是大經大縉兄弟一舉而接武鄕闈在他人不啻足矣而大經兄弟乃以雙桂名軒者蓋以謂吾之兄弟已得者固若折秋桂之聫芳然豈可以是自足哉方將退修於是軒之中扵家庭之敎已知者愈精其知已能者愈習其能深翫潛索之久彊勉力踐之篤必使詩書仁義之道渾融於一心散見扵行實宣著乎文章則他日禮闈之試大廷之對亦惟攄發吾之素蘊以應之不惟掇髙科若升階之易亦將有服庻官措之事業大有可觀者矣若然則大經兄弟向之接武鄕闈者又將齊名天下而雙桂名軒之實亦可垂之無窮豈但若世之折秋榮而誇耀於一時者之可比哉是爲記

唐陸宣公廟記

有唐三百年逢時建防所以成翊戴濟之大功者累有其人至扵學術純正事君以格心爲先論事以行義爲急隠然有王佐之才者余於中唐獨得一人焉陸宣公敬輿是已當建中艱危之際公居近地竭忠藎以籌畫機宜代王言以感召人心𨿽提兵討賊諸將是賴而其運謀帷幄再造唐室之功居多是皆載之信史天下後世所共知余置不論獨推公有王佐之才者蓋三代之佐皆以正君行義爲本自漢以來爲輔相者鮮克知此而其所論不過人才政事故無以淸出治之源明義利之分以致主於王道獨公之告徳宗者有曰一不誠則心莫之保一不信則言莫之行誠信之道不可以斯須去身必愼守而力行之又曰民者邦之本財者民之心心傷則本傷本傷則枝榦凋悴而根柢蹷拔矣夫知誠信不可不存則心必正知財利不可厚斂則義必行人君正心行義使天下萬事粹然一出於天理之公此王道也惜乎公言𨿽大所告不合入相未久卽有忠州之行而卒不得大行其志遂使後世論唐之賢相曰房杜姚宋而公不與夫豈知公有王佐之才使時君能用其言三代之治可待豈復貞觀開元之盛而已哉故善論相業者當觀其學術防模之大小不當以事功成與否而髙下之也史載公蘇州嘉興人卽今之嘉興府城北有公遺廟世傳以爲公之故宅前代碑志備載其事景泰二年知府事江西舒君敬上章以公乃唐之名臣忠節著於當時奏議行於後世其遺廟𨿽存自昔以來官無祭饗宜量給官錢修舉春秋祀事以褒表忠賢激勵臣節詔從其請又二年爲景泰四年舒君以書來求記其事余惟世之爲守者類以督辦爲能而於世敎風化所關者漠不畱意獨舒君卓然以表忠勵俗爲急乃論奏公之事迹於朝舉久缺之文以秩登祀典廟貌益崇血食不泯其所以爲天下後世人臣盡忠盡節之勸而有補於世敎風化甚大是不可不記也遂具述其事俾刻之石使千萬世知崇舉公祀以樹風敎於無窮者自我天朝始

寧州重修廟學記

聖朝建內外廟學所以崇聖道飬賢才以臻治道之隆天下之政未有重而光於此者是以列聖相承莫不申重其事寕州爲陜右之名郡郡之廟學營建旣多歷年漸至敝漏亦有屋宇當建而缺扵始作者前有司類多務因循而莫之重學政因而弗飭今知州事山東黃縣劉謙發身鄕舉歷官來涖是州進謁大成至聖文宣王廟庭周視兩廡神宇學捨俱杗桷棟楹甓瓦腐壊風雨穿漏無以揭虔事神考業育才大懼不能仰副列聖申重廟學之意乃先作大成殿次及兩廡又次大成櫺星門易瓦木而完新之規制悉有加扵前神庫神廚宰牲房亦皆事神之宇不可緩者悉加新理焉明倫堂後堂東西齋生徒退修之室或仍或增俱作於廟宇旣完之後其所需瓦木丹漆鐵石百物及工匠役夫皆處之有法旣儲積有素又取之在官不斂一物於民而妨其業始工於天順元年三月畢工於次年四月由是廟學屋宇靡不周備司訓寗鐸乃具其興工竣事之本末專人走千餘里來求文將鑱諸石以垂後夫以國家建廟學有闗於治道重且急如彼劉守乃能知所重而篤意修建之功如此固可書已而爲師爲生徒者亦豈可不因是感發而各知其所當務哉故知隆治道必本扵養賢才養賢才必本於崇聖道則爲師者必當以道率人爲生徒者必當以道治已敎以道立才以道成推之於用斯道之澤無往不被庻幾有補於治道而上不負國家建立廟學之意亦於劉守興學之政有辭云

華州重修廟學記

道之大原出於天而備於聖人吾夫子爲出類拔萃之聖孟子推其功賢於堯舜故以王者之禮通祀於天下學校所以崇聖道育賢才開太平也我天朝列聖相承以道治天下稽古王政尢重學校之敎所在郡縣廟學旣宏大其初建之規或有久而弗飭者俾有司以時葺修務崇祀育才咸底其實今陜西之華州爲闗右大郡其廟學之建歷嵗滋久棟楹瓦甓侵淩於風雨率多敝漏今西安府知府西蜀閬中楊勝賢發身太學前五年來知是州進謁大成殿退視學捨俱有弗飭如前所云者大懼學政之墜弛遂謀諸同知李防儲材用集工匠先徹廟宇木瓦腐壊者易之以新好次及兩廡俱葺理之棟楹榱桷蓋瓦級甎悉壯固於前時丹雘墁圬之餙輝煌完堅又命工畫歷代從祀諸賢像於廡壁以及奉神之廚庫器用靡不完具天順元年仍攺作明倫堂齋房防食堂士子退修之室由是廟貌尊嚴士習有所爼豆弦誦之風延及州裏學正張乃進諸生而告之曰楊公先知是州時祗承國家崇重學政之典克修廟學咸底完新今楊公𨿽陞知大府是不可以其去而無所記述以沒其善乃具其事遣人來求文於予將刻之石予惟大莫大於道吾夫子備是道爲賢於堯舜之聖我朝以道治天下崇重夫子之道俾通祀於內外學校蓋欲以道育賢才而資世用也楊守旣知興學爲重而爲師爲士子者其可不知所重乎則爲師者必當以道率人爲士子者必當以道自勵講是道求是道士子之彚進於明時者咸以道忠乎國而愛乎民或至禆大化建大節亦卓然惟道之與歸斯學政大有實效而於楊守興學之功亦有辭焉

讀易軒記

四川滎縣龔生文淵嗜學好易因取朱子警學贊首讀易二字名其書室之軒求爲之記予惟讀易之法朱子之贊備矣尙奚待予言請姑述所聞爲文淵朂夫畫前之易奇偶之未形者也伏羲之易奇偶之已形者今先天圖是也自圖隠於異學千百年世之讀易者但知自乾坤以下六十四卦文王之彖周公之爻辭孔子之十翼而已而於伏羲先天之易則莫之聞焉至宋希夷陳氏始以羲圖授穆修修授李之才之才授康節邵子邵子乃大爲之發揮然後知文王周公孔子之辭皆本於先天之畫由是易之本原復明而朱子本義亦明乎此而已若程子之傳𨿽未及乎先天之畫而義理精深包括廣大朱子所謂邵傳羲畫程演周經誠皆永著常式彌億萬年也文淵誠能肅容端席扵斯軒之下深探畫前伏羲之易熟玩周孔之辭精究程朱氏之傳義又必以朱子之贊實體之於身心則於讀易之法彼此交盡庻乎有得矣文淵其勉之

平陽府儒學重修記

平陽爲山右之大郡統屬三十有五而郡學實人才風化之所自出爲支屬之所觀法爲郡之政固非一端宜莫先於學政今姜守徳政三衢名家子蚤防太學出令上元上元爲應天劇邑素稱難治姜守歷軄九載事無不舉遂陞禮部郎官又三年陞知是府涖任之初進謁大成至聖文宣王廟庭退見神廚學捨率多敝漏及有屋宇當立而未備者因志諸心及半載間值時丰人和乃區畫埏埴之具斵削之材以及礱雘百需旣合矣扵是就工先作神廚次作明倫堂作學門以及師生宅居退室繚垣道途靡不完整平直又表頖宮之扁覆以重屋始事於天順五年二月凡五閱月而工訖學捨爲之鼎然一新郡博生徒咸願刻石以紀其事乃來求余文余惟道之大原出於天若古唐虞三代之敎學𨿽名有不同而皆本於道蓋道之明卽人倫之明考諸載籍可見矣自孟軻氏沒堯舜禹湯文武周公孔子顏氏曽思之道不傳歷漢唐以來間亦設學立經置師弟子員然道旣欝而不傳而其所以爲敎爲學者徒矻矻於訓誥名物已耳枝葉之譾陋甚至雜於異端惑於功利汨於百家眾技之偏曲支離𨿽有臨雍拜老增廣生員如漢唐之盛亦不過侈當時之觀美卒莫能究大道之歸而復隆古明道明倫之盛至宋河南二程夫子出始有以接千載不傳之統於是發明性卽理也以見道之大原出於天表章大學中庸明古人爲學之次第造道之閫奧以讀論語孟子而不知道𨿽多亦奚以爲周子以剛柔善惡中焉而已矣論爲師之道張子敎人必欲變化气質復天地之性至朱子防萃周張程子之學以遡堯舜禹湯文武周公魯鄒之道注釋四書爲講學之本又集小學爲大學之根基以及詩易旣有傳義諸經亦發其大防資治通鑑綱目則理一天人義兼巨細由是敎人之法大備𨿽所入之途各異而其要歸皆本於明道明倫如唐虞三代之敎然當時講論極爲明備而乃屢爲狂言所阨竟莫能施其敎扵學政達其道扵天下逮我皇明統一萬方道隆千古內建國子監外設府州縣學而師弟子之所講習小學四書諸經史之義理皆本於周程張朱之說以求堯舜以來千古聖賢之道而前季訓詁詞章異端功利偏曲支離諸說皆不得淆雜乎其眞由是濓洛闗閩之學得以備施於學政盛行於天下而大有以復古昔明道明倫之盛今平陽郡學人才風化所闗姜守知爲政之先務而新理之事神育才咸有其所爲師爲生徒者其必仰思朝廷建學之意篤志講明正學而無怠庻幾人才所出有實用而風化之美亦延及於支屬所謂明道明倫者將不爲虛語斯於姜守之興學與有稱焉於是乎書

陵川縣廟學重修記

陵川爲澤州屬縣廟學自我皇明定天下卽防建置逮今歷年旣久大成殿兩廡櫺星門以及堂齋諸屋宇皆穿剝弗治事神育才咸適其宜知縣事任通發身鄕舉涖任之初謁廟視學大懼學政不修乃謀及僚佐以農隙時斧斤山木陶埴瓦甓與凢作屋之不可無者悉具焉乃新大成殿新兩廡新靈星門次及明倫堂東西齋皆新之棟桷覆瓦圬鏝丹碧之飾壯固光彩巍然煥然皆有加於前時以至神庫牲房與士子防食退修諸室悉皆增葺始工扵天順元年二月訖於是年九月敎諭張瑄訓導郭堅陳祐乃具興工竣事之迹因進士張瓉來求記將刻石以示永久余惟敎學乃爲治之本自唐虞有司徒典樂之官以職敎事至夏商周學政寖備於時有小學大學敎人之序灑掃應對六藝三綱八目爲敎人之條要其歸則在乎知性分之固有盡職分之當爲而已漢唐歷代以來𨿽亦有學校求其如唐虞三代敎人之法則寥寥焉蓋唐虞三代之時聖道大明故敎人有其本自孟子沒道旣不傳故敎法失其實至宋二程朱子旣有以接孟氏之傳乃深探隆古敎人之法必由小學大學語孟中庸以達夫六經之蘊奧其歸亦在乎知其性分之固有盡職分之當爲其爲說𨿽明值時枘鑿而三君子之道竟不得大行扵學政逮我皇明當文運大隆於是內外建學而敎人之法一本於程朱氏之說由是敎人之法大有以復古道是豈漢唐歷代建學之可擬哉今任尹大新廟學扵事神旣竭其防而士子之遊於斯者必循序以進其學以求知其性分之所固有以盡職分之所當爲爲子必孝爲臣必忠俾大節卓然炳然斯於國家建學爲有實效焉於是乎書

大寧縣儒學重修記

大寧縣在漢時爲北屈縣屬河東郡今爲隰州屬邑其地僻在河山之間土皆磽瘠戶僅十里前之爲邑者惟租賦簿書期防是急漫不畱意於學政以故學捨嵗久侵淩於風雨悉皆穿漏圯壊且無士子退室而師因以弛其敎士因以荒扵嬉大無以副國家崇敎之意天順三年二月知縣王溥主簿梁宏乃儲積材木用度旣具遂集匠役卽學徹諸屋之敝者大而新之堂凡若干楹齋凡若干楹皆髙敞宏廣可以考業其中是年四月適山西右參政楊璿行屬至縣謁廟又命重修靈星門學門及作士子退室二十間廩宇十八間學捨大小由是悉皆完整訓導劉翺具其興役訖事夲末來求文刻石以記之餘惟唐虞三代之學其盛不可尙矣自洙泗鄒孟之敎微而道失其傳至暴秦焚儒書禁儒語殄儒生儒敎旣廢秦隨以亾𨿽漢興數十年猶以黃老爲治而於唐虞三代之學政莫之興舉武帝𨿽曰表章六經罷黜百家置博士弟子員而無其本明帝唐太宗養老立學之具𨿽可觀而無其實至宋道學諸君子講明隆古敎人之法𨿽極詳備而不得行扵當時是蓋將有待也洪惟天朝列聖相承建極於上立學於下自京師延及遐壌弦誦之聲相聞學政之本末具舉蓋將逺追隆古彼漢唐之侈虛文者奚足比儗哉今大寕𨿽極僻陋而學校敎法與通郡大邑無以異其學捨未備與敝漏者大參旣有以成其後縣僚又有以成其前將見敎有成法而可副國家崇學之意矣是可書也於是乎書

一樂堂記

陜西淸水縣儒學敎諭廣文李生防平陽觧州安邑人其中鄕舉依親讀書時嘗來河津從余講學及之官淸水之三年爲天順六年乃以書來曰防迎父母就養且有兄弟來隨侍因扵官舍中辟一堂爲奉親之所取孟子父母俱存兄弟無故一樂也之言因以一樂名其堂乞記其事將以自警焉余觀孟子又曰仰不愧於天俯不怍於人二樂也得天下之英才而敎育之三樂也先儒林氏曰此三樂者一系於天一系於人其可以自致者惟不愧不怍而已今李生扵可以自致及系於人之樂皆不敢自居獨以父母俱存兄弟無故之一樂名堂者何哉蓋彼二樂者皆聖賢之極致故不敢自居惟此一樂幸而得於天安得不以之名堂哉然李生旣以是名堂必當盡其實以稱其名可也其事親則必以古君子自期先意承顏左右就養不但養其口體又必養其心志而諭之於道焉其扵兄弟且敬且愛必思父母之子重於已之子不以妻子之言而有間不以財利之私而有爭期於詩所謂宜兄宜弟焉夫如是則於堂之名庻乎有實以稱之矣𨿽然彼二樂者固爲聖賢之極致而李生不敢自居然士希賢賢希聖亦學者分內事也李生其必用力於顏子非禮勿視聽言動克已之目朝斯夕斯而勿怠則私可克而禮可復庻幾乎仰不愧俯不怍之樂矣李生敎育一邑之俊秀其必以所學之正推以淑之俾循小學大學之序以及乎論孟中庸六經與凢聖賢之書必涵養本原思索義理篤於實行各因其資質之髙下使循循勉勉不已則士子中豈無可與進於道者乎若然則𨿽於得天下之英才而敎育之之樂不敢望亦知所從事矣然余又有說焉父母俱存兄弟無故固天倫之可樂使李生不能自致扵克已之功敎人之方則心徳有未修師道有未立將貽誚於時而父母兄弟之心亦將戚戚然不寕抑何以樂斯堂之樂哉是以余因李生以一樂名堂並舉三樂以告之俾知所警而自廣焉

雙桂堂記

山西憲副定興李文英之長子翔鳯次子鳴鳯俱以習舉子業同中天順三年順天府鄕榜復家居以俟禮闈大廷之試文英因作堂名曰雙桂俾二子居以日進其業天順六年冬十一月文英調陜西憲副道過余扵河汾因語以名堂之意且求爲之記余惟桂乃木之美者也文英以雙桂名堂蓋以比二子欲其盡知行之功以美於身耳夫人爲萬物之靈誠欲盡知行之功以美其身亦惟求諸經與大學語孟中庸以及濓洛闗閩聖賢之書所載大訓格言學問思辯致知格物則可明其理躬行約禮誠意正心則可履其事爲翔鳯者以是自勉以率其弟爲鳴鳯者以是自勵以企其兄兄弟篤於知行之正學沈潛玩索勇猛精進勤修於一堂之上仰追千古之賢至於用力之久積累之深將於身心萬物之理庻幾昭灼無疑扵是體而踐之自人倫之大以至事物之防靜存動察皆以一敬而貫乎其間則知焉行焉將兩盡而可美其身則所蘊者磅礡深厚由是發而爲文辭皆自所蘊中流出他日試禮闈對大廷文皆有本不但髙第不求而自至又將可措之事業以澤物是豈若口耳記誦枝葉浮華無本之文止扵釣聲名幹利祿者可比哉翔凰鳴鳯誠不以愚老之言爲迂而用力於斯則所成就必有可觀而於憲副均期望進學美身之意亦不負將見斯堂之名可垂之永久矣於是乎書

敬軒文集卷十九

欽定四庫全書

敬軒文集卷二十

明薛瑄

撰

哀辭祭文

愚村居士哀辭並序

愚村居士諱存善姓劉氏世爲江西泰和人居士質貌魁壘談議偉然在鄕裏常斥其有以周人之急尢重然諾尙气節一出言人卽信服之由是人咸以鉅人長者稱焉居士家故饒財至元季俶擾羣盜公行剽掠鄕邑苦之居士慨然嘆曰大丈夫不能建功立業垂聲萬世猶當小設計慮保庇一方於是盡散其財糾合鄕民爲立約束相與戮力禦冦居士旣倡義人皆愛護室家勇於捍守羣盜聞之相戒避去而不敢犯鄕邑卒賴居士之謀以克全於難於時有司將上其勞而官之居士愀然曰吾豈以是徼利達哉吾特盡吾心而已遂固止其事而卒不聞逮國朝平定四海搜舉遺才有欲薦居士者甚眾居士曰吾少之時猶無意扵進取今老矣筋力智慮耗矣復何能爲哉諸君幸相愛使得優防餘日扵太平之世幸矣薦者意猶未已居士乃辭去城郭退居邑南村葺茅爲屋編竹爲籬決渠以蔬鑿池以魚日與田翁釣叟水陸上下追攀往來酣嬉歌呼一以愚而自混於俗因更其村曰愚村而自號曰愚村居士居士𨿽以愚而自屏扵野然士君子愈賢其愚以爲不可及及居士卒鄕邑老稚垂涕曰善人長者沒矣吾其何從居士沒後若干年當宣徳二年其孫某以進士第致位僉憲哀其祖生而祿位不顯扵前沒而素行或泯於後也遂述其事以書來俾作哀辭以發其潛徳之幽光余惟居士早能自立於鄕裏散財舉義遏冦保良其心固已厚於仁矣及將錄其勞而官之而復固止不從其行又何篤扵義邪合仁與義宜享榮名盛福扵太平之世而又堅辭薦達退老丘園蓋其讓而不居蓄而未發是宜大有以振耀扵後嗣也故僉憲公兄弟連中科甲亟踐通顯居士其可謂不死矣遂作哀辭以摭其行以彰其報以傳於後云嗟嗟居士兮誰之賢如稟玆魁奇兮徳言舒舒惟義是急兮不有積余遭時方艱兮防鴞嘯呼居士孔悲兮聿良厥圖倒嚢出廩兮糾玆義夫式遏冦橫兮以安裏閭事已則去兮功豈我居澹若無情兮浮雲太虛屬時休明兮羣賢攸趨獨守幽貞兮以辭辟書恬然退處兮惟才之愚野老爭席兮鷗鳥與徒婆娑水石兮以樵以漁何積之逺兮其發匪徐賢孫多有兮乃徳之符居士𨿽亾兮不亡者餘流芬永揚兮原末本初嗟嗟居士兮名誰可逾

王處士哀辭並序

處士王君友直祖通州三河人世多顯者逮元季兵作處士從其二兄避地於兗今爲寕陽人處士淳實君子也早失怙恃移其孝於長故事二兄如事二親焉長失二兄移其愛於幼故撫諸孤如已子焉蓄而未發欲推其有於人故賙卹鄕裏若已責焉處士旣行積於中名孚於外有欲以處士充茂才舉者處士曰凡吾所汲汲者乃任吾性焉耳豈以是釣譽干進哉遂逺迹江湖之上放意山水之間以謝免之及薦者議息乃歸鄕裏杜門卻掃日以惇行義飭閨庭敎子孫爲事澹然無所慕於外由是人皆服其眞能安分者而遂弗之彊其後處士之長子賢今給事公以科目得鄢陵校官來迎養處士旣至則懇懇以爲人師之難敎人所當先爲誨給事公之師道立而克遂成就後學者蓋皆得於處士之訓焉及處士歸給事公後以官滿便道省於家而處士病矣處士𨿽疾革猶以善道誨諸子而語不及他及卒宗族感處士之撫愛者哭處士如哭親父母而哀必盡焉鄕裏受處士之賙卹者哭處士如哭其親戚而傷必至焉給事公旣以禮塟處士又立石以表於墓及服除入朝擢授今職鳴呼處士其可謂有子矣夫人之生也丁亂離之時鮮克保其生者而處士免亂厄遭理世受子孫之養享太平之福者四五十年是則處士生無所歉也世之人或多行不義至扵玷身壊名者而處士力於爲善克享天年終於桑梓安於窀穸是則處士沒無所愧也人之子孫或不能顯揚其親至扵親沒未久而遂泯泯無聞而處士有子若給事公旣表其行義於墓次方且汲汲求名公文士之著述以發揚處士之潛徳於無窮是則處士𨿽亡無所憾也嗚呼處士其可謂不死矣𨿽然自處士觀之始終皆可以自足而給事公方駸駸於榮進思欲更以所得之大者以奉處士而固已無及則其抱終天之戚曷有窮極也哉余遂作哀辭以述處士之行以慰給事公之悲以傳之久逺云若有人兮稟朴專承顯則兮導淸源生艸昧兮歷屯艱徙儒邦兮室家安時休明兮尙盤桓篤孝愛兮行實繁聞譽洽兮來薦言徼利達兮吾豈然賦逺遊兮遡江邊陟嵚岑兮防潺湲倦防歷兮乃言旋桑麻圃兮松菊軒掃軌迹兮門常闗篤義方兮謹大閒子翹翹兮乃儒官來迎飬兮遂承懽悉誨語兮謹師傳樂未究兮返家園乘淸氛兮乃大還卽窀穸兮卜髙原風蕭蕭兮白日寒鳥獸嘷兮愁空山林木悲兮凋蒼顏石峩峩兮表新阡發幽光兮潛徳宣子黃門兮感終天養不滿兮涕汍瀾嗟處士兮人所賢善日逺而日邈兮是亦可攀

朱孺人哀辭並序

朱孺人贈文林郎監察禦史朱公則文之妻監察禦史朱鑑之母孺人世襲衣冠詩禮克服訓典允就柔嘉及歸朱氏𨿽弗克逮事舅姑而能助其夫竭誠於祀事以至處外內親黨疏戚莫不中度𨿽嫁久而尢不忘父母誠孝所感蓋有異云孺人方盛年而已失其儷乃能苦節勞心自力於衣食敎其子曰鑑曰鎛皆有成立而鑑卽監察禦史也鑑旣致身淸要遭逢國家舉推恩之典勅贈禦史公以及孺人時禦史公𨿽久逝而孺人尙安好無恙鑑得請歸將爲孺人榮而孺人亦逝矣嗚呼孺人爲女爲妻爲母各有法式𨿽早罹艱屯而晚得享福孺人以及禦史公皆可無憾哉鑑旣襄大事求爲之辭辭曰有淑孺人兮徳音孔嘉胚胎前光兮歸於其家誠孝振聲兮行浹邇遐所天云亡兮矢徳靡瑕勤躬敎子兮蘭茁其芽有降自天兮龍光賁加奄逝滔滔兮悲曷有涯辭以慰哀兮孝子其柰何邪

祭文

告土神文

敢昭告於后土氏之神曰曩爲先考敎諭某卒於官次家逺不能卽歸於先塋而旅厝於是實賴坤幽之徳是保是庇今將遷柩西歸謹薦庻品用伸報祭

遷柩告先考文

洪熈元年十一月二十五日孝子某謹以牲醴頓顙流涕告於顯考敎諭府君之靈曰自尊容奄違人世九月於玆感時敍之變遷沸五內而興悲曩以倉卒未卽歸塟遂權厝於濟水之涯逼側浮淺實非神靈所宜今以吉旦謹啟櫕窆返柩於故山之陂敢告

祭先塋文

維宣徳二年嵗次丁未十二月甲寅朔二十五日戊寅孝孫進士薛瑄敢昭告於髙曽祖考考妣之靈曰嗚呼惟我先世宏大深厚積善衍慶以庇防我後人是以藐末不肖得以防其福澤由進士以發身逮玆朝命屢降將拜辭先壠而恭覲紫宸區區松楸之戀哀貫衷曲敢因薄奠以僣陳惟我先世幽靈防徳昭昭不昧者其尙鑑玆懇勤

祭王侍禦文

宣徳四年十月初十日友生監察禦史薛瑄謹以雞酒之奠致祭於年契侍禦王公尙文之靈曰惟公中州英俊夙已有聲鄕試春闈實忝共登奉命南旋並舟話情再防梁苑懷抱防傾一別九載音信罕通君登栢府可謂顯榮淸亮詳雅人無間稱我忝同列有事湖荊君時南按暌違莫逢將謂旋歸接武大廷孰知一逝遂隔幽明今玆便道官船暫停殺雞沽酒以酹旅封君如有知其尙鑑

祭王太守文

宣徳四年嵗在已酉八月乙亥朔二十一日乙未友生監察禦史薛瑄謹以時羞淸酌之奠致祭於武昌太守王公大惠曰嗚呼惟公質朴忠信蓋出於天處心制行率由自然在卑不競在髙不騫風紀淸峻人視侈焉公任惟久畏愼幹幹卒逺尢悔名祿以全及秉郡符操持愈堅臨事不撓有嚴有寛武昌繁劇剸治實難公爲數載屬邑妥安承接中度交口稱賢方兾逺騁胡不少延惟我與公年齒絕懸公不有挾交好篤專昔主公家畱連半年乃傾囊槖沽酒割鮮放懷許與揮毫成篇久別一防笑語蟬聫孰謂玆來明幽永捐進拜旅柩公不我言風飄繐帷塵凝幾筵追念疇昔有涕汍瀾返櫬何日令子在前義當匍匐愧因職牽有負交道中情曷宣文以自攻酒寫忱悁惟公有知其尙鑑防

沅州禱雨告神文五首

維宣徳五年九月二十三日巡按湖廣監察禦史薛瑄謹齋沐以瓣香告於城隍之神曰今玆之嵗自春䢐夏雨暘以時稻之早者已穗而可獲矣而晚稻山田之類尢多皆焦然困於秋雨之愆期重念小民皆賴是以爲生若悉稿死則國之租稅神之粢盛尙無以給又何免私室之寒饑惟國家之所以棲神以宇祀神以時者以神能保庇一方之黔黎逮玆旱虐日甚民懸懸有望扵神而神之聰明胡不聞知禦史來按是方敢以誠告神其無爽明靈膏雨賜以時施謹告

維年月日謹差沅州知州李果以淸酌之奠告於明山之神凢山之髙大表爲一方之望者爲其能興雲雨也明爲沅之傑然挺出荒服以神爲之主也宜乎祀典代承而莫敢去也逮玆秋旱爲虐禾將盡槁而民無以處也神司膏澤胡吝不與也禦史緘誠遣告神必惠然許也云勃興斯須雨天宇也四野大穰欣欣歡子女也民獲報祀進牲醑也吹擊管皷式歌且舞也禦史當侈神之名播中土也尙饗

維年月日謹差沅州判官周恢謹以淸酌之奠告於英顯林公之神惟神血食玆土往必有功其靈莫測潛與化通沅旱秋甚百谷悴容神鑑在下胡不憫窮窮莫之繼百需曷供禦史來按敢有不公不公降罰民實可矜雨則時賜俾世其承毋作神羞急急如律令

維年月日謹差沅州衛經歷岑團以淸酌之奠告於漢車騎將軍張公之神曰赫赫炎靈祚四百率土孰非其臣子自東都之政不綱致四海之流橫潰時豈無智謀之奇才而皆遑卹逆順之至理獨將軍之先後數奮忠勇而效之以死𨿽千古而名永長存聞者孰不爲之興起彼姦雄之擾擾扵一時遺臭至今其未已固知是非之定於將來豈有力者之所能彼此相陰陰有肅之叢祠臨宛宛東流之沅水在祀典昭然而有稽豈荒怪滛昏之可比玆闔境之雨澤愆期特致詞而祈以淸醴尙饗

維年月日差知州李果以淸酌之奠告於城隍等神曰間者秋旱爲虐一何極也是用有祈扵羣神羣神聽果不惑也有云欝興一雨滿三日也晚稻將槁神賜以實也山稼將枯神賜以粒也小民將饑神賜以食也百用將竭神賜以給也官宜卽罰神賜以釋也凡百有心感神徳也何以報神選肥潔也詞以侑之神未格也神惠其繼之承事永無斁也尙饗

祭戶部惠員外文

維年月日監察禦史薛瑄謹差戶部辦事人材趙福以淸酌庶羞之奠致祭於尙書戶部員外郎惠公之靈曰惟公渾厚惇朴狀貌魁然加以學識文質幾全久防庠序累陟地官宦成年耋有榮無愆瑄以後進獲陪周旋欵我防殽悉我誨言交𨿽未久情則甚專玆南於邁惠問其先謂將促膝以窮素歡孰謂一疾遽爾永捐哀聞甫及悲心遙懸敬遣微奠寓詞柩前公識不昧其惟鑑防

辰州府告神文二首

維年月日巡按湖廣監察禦史薛瑄謹以香燭告於城隍之神曰國家之所以立祠宇修祀典俾所司行事以時以飭者以神能福一方之民而除其所疾苦也今年夏是府境內不雨者殆逾旬月山稼將盡槁死而下田亦無以成實若更十日不雨則百谷將盡國賦無以供生民無以食神之牲醑亦無以給民之疾苦莫於是乎極禦史𨿽愚無知猶動念於懷豈以神之聰明而不加卹抑長民者之弗告邪果神有待而匪亟也禦史來與神言旱已甚矣神其導迎休徴沛布時澤除去厲虐化爲丰碩則一方侈神之威感神之徳神饗厥報爲無忝而民之事神亦無斁尙鑑

維年月日監察禦史薛瑄謹差辰州府同知余存諒告於漢伏波將軍馬公之神曰公生爲名臣沒爲明神是皆一念忠誠之欝積夫豈聲音笑貌矯僞者可得而比倫禦史少讀公傳見公行事磊磊落落嘗偉公之爲人及領節南按乃得拜公像於壺山之陽瞻公廟於辰水之濵屬玆辰境夏旱百谷將槁民用憂辛禦史平生以正直自處豈以是而濫禱於滛昏獨念公之忠賢爲祀典之崇重其精爽烈烈固宜與山川之气流通而常存是用敢以旱告詞以侑禋公其妙運化機大雨玆土以濯辰人之焦槁以慰禦史之懇勤尙鑑

代陳禦史作焚黃文

維年月日行在雲南道監察禦史陳詔謹以淸酌之奠及行在雲南道監察禦史勑一通告於考監察禦史之靈曰考以孝弟謹厚之行特達敏絕之才爰自國初搜舉遺逸弓旌之聘賁及丘園靈時起應召歷官𨿽止佐邑推心逺大以故隠徳餘慶是蘊是崇是衍是施被及我後人休者廣矣而男詔以孱愚之資荷生成之力克勤克瘁以育以誨考業邑庠發身科目遂任行在雲南道監察禦史實有風紀之榮毎念音容悟發寤嘆逮玆三年遭逢聖天子以孝治天下率祖宗之憲章舉追榮之盛典以謂人臣之盡忠扵國者蓋必有敎於其家寵光之施及其身者又必上延於其始由是推恩以行在雲南道監察禦史之秩贈及先躬以孺人之命命及今夫人恩浹幽明慶兼存沒是皆先徳之懿所致其曷敢忘謹以前勑一通用伸告祭若聖天子褒嘉之意則具載於訓詞尙饗

祭賈昭司訓文

正統三年三月初二日山東按察司僉事薛瑄謹以淸酌之奠致祭於司訓賈公之靈曰昔逰覃懷交契最宻徳言相酬經義與析其懽甚焉無間朝夕我丁先憂返塟河北大雪隆冬泣別沾臆契濶幾年寒暑屢易中得一防暫話往昔爲將他年數展良覿寕知生死遽爾永隔玆叨憲節部有所歷道經貴居公已窀穸市酒是沽只雞是炙奠𨿽云薄情則孔極公鑑余其不有識

祭刑部侍郎曹文

正統四年正月日山東都布按三司某官等謹以淸酌庻羞之奠致祭於行在刑部侍郎曹公之靈曰惟公發迹秋官陟於亞卿奉命巡撫江淮山東持身廡謹臨事寛平民感其惠吏服其公連數千里熈然以寕得人委任惟國之明方玆賴仰一疾俄傾謹遣薄奠以達哀誠尙饗

祭魏希文文

維正統四年嵗次已未閏二月十八日山東按察司僉事薛瑄以淸酌之奠致祭於友人魏希文之靈曰扵乎希文好古信道力慕聖賢顚沛困阨心不少遷憶時永樂俱客玉田始獲君友我惟少年君不有挾惠與周旋我卽君室至夕乃還君來我屋竟日畱連相與誨告皆古格言乃開我愚乃砭我頑往復十載交道篤焉逮我別去君心如煎徒步送我握手拳拳逾三十里觧袂長嘆寕知一別幽明永捐今來君裏宻水萊山俯仰疇昔中情慨然問君妻子旅食寒單仁者有後其不有天欲尋君窆道裏隔懸遙設一奠君其鑑防尙饗

祭王素亨文

正統四年九月十九日友生薛瑄謹以淸酌之奠祭於王先生素亨之靈曰忝接交防實篤古道十餘年間箴誨懇到任自湖南抵宿展好中失良朋徳孰我造久要不防敢違聖敎聊薦菲儀辭以申告

祭少師江時用母夫人文

某氏太夫人之靈曰惟靈生扵茂族歸扵名門內範有自懿徳斯存髙堂安其孝敬中閫底於肅溫作配君子參大藩而資其內助貽敎厥嗣官少師而鐘其慶源夫何命服在躬方享全福而大化遽及歸於九原悲傷貫其宗姓惻愴動扵裏鄰令子旣奉命而奔其哀訃所司復凖式而營其壙墳掩幽堂之石以銘徳樹隧道之碑以刻文存沒榮哀誠鮮與倫某等忝與令子接迹朝紳並陳誠以致奠庻有格於幾筵尙饗

敬軒文集卷二十

欽定四庫全書

敬軒文集卷二十一

明薛瑄撰

碑

漢伏波將軍馬公廟碑

古有功蓋於一時名垂於後世享生民之祀於無窮者豈非大丈夫抱非常之材識本之以忠誠行之以悠久而有以通神明貫金石達古今而無間者乎漢伏波將軍馬公援天與魁奇器識宏邁當漢統中微新莽竊命四海橫流之日乃逺迹邊陲混身田牧時人弗之識也獨其兄況謂曰汝大才當晚成且良工不示人以朴且從所好公亦嘗曰大丈夫爲志窮當益堅老當益壯公之所立固已見於此矣及其盡散財蓄志淸時難遨逰隴蜀擇所適從知崛起艸竊之徒皆酣豢富貴於一時不足以計安生民於萬世也遂謁光武於洛陽一見之頃卽以恢廓大度同苻髙祖稱之因委質臣事效忠戮力以匡復漢室若聚米之開示山川銅柱之威服殊俗皆公之奇謀偉績其他蕩除戡靖維調贊翊之防尢多中興之功公無與讓及天下底定朝廷淸明𨿽剖符受封爵列五等榮寵並極而公不以是自佚嘗奮不顧身志欲效死邊疆以盡臣節及武陵羣蠻撓邊公遂請行兵至臨鄕蠻卽摧破師次壺頭伐功未就而公卒先是有以兵事聞於帝者時遣來監軍之人素有憾於公及至軍而公已沒遂厚加誣毀以快其防而薏苡之謗亦與焉嗚呼若公之所立卓偉奇特駕一世之橫騖挺百代而獨出猶不免巧夫之唇舌他尙何言議者又以不從充道而從壺頭爲公失計夫曠日老師而費糧與防徑出奇以制勝二端利害甚明而公之慮審矣設使如或者之言從充而進又安能必保蠻寇之無齟齬乎是又不得爲公失計也夫以宗均之常才矯一節以入羣蠻猶足以致其震懾來服若公少緩死當有他防以致蠻矣又豈云云者所能測哉夫其韜晦自養散財濟難公之大志也鄙斥姦豪獨歸眞主公之大識也奇謀勇烈光輔中興公之大功也不懷宴安以死勤事公之大節也世之人臣四者有一焉猶足以名當時而垂竹帛公乃兼而有之而又本之以忠誠積久之心宜其功蓋一時名垂後世而血食無窮焉向之謗者風休電防漠無蹤迹曾何損於公之忠賢哉今辰卽五溪故地距公沒垂千年而野夫女子猶知道公之威名在在有廟以祀公斯又足以見忠義之感人心不以古今而有間也我皇明大秩羣神公廟之在辰者獨登祀典有司以時行事無敢怠弛人有水旱疫癘則禱焉廟故有亭或以爲神出逰之所址存而亭廢辰人合志興構並他屋宇門墻之弗治者悉完理焉余少讀公傳嘗壯公之爲人及往來武陵江中親見所謂壺頭山者壺頭距辰水行可一日至彼亦有廟而修祀事於辰者便於人之瞻依云耳廟亭旣新余遂刪取公之大節俾辰人刻之並系以詩曰矯矯馬公惟志之偉志在功名气不少萎貧堅老壯公言則然懷奇蘊朴罕識其賢云乎欝欝雷乎震震紫色蠅聲炎輝斯燼公晦於時爰牧爰蓄飈氛九縣顧瞻安之曰述曰囂狼貪豕飽鄙不少畱聿求漢道來覲眞主應對防通謂帝大度髙祖則同遂委臣質遂效臣節聚米討羗悍虜蕩越四方底平人懷安娛公不晏佚許國以軀滔滔武陵蠢蠢雜種梗化撓邊負險恃勇公曰玆役老臣馳驅堅請於行秉節舒舒不驚不亟旣安且式試兵臨鄕蠻卽摧辟扼於壺頭匪公之尢天少須假孰測厥猷公𨿽沒世因則成事乃招乃來羣蠻無貳云胡巧夫防言朋興豈不暫翳事久滋明迄玆千載有顯愈赫名徹聽聞功載史冊壺山之南辰江之滸公迹如新公廟惟古逮我皇明祀典秩申行事以時委在守臣惟公忠精厥徳不爽疫癘旱澇應求如響民感公惠欽服國章廟亭完構其敢廢荒乃圖永久乃磨良石我纂其詞爲示無極

絳州大成廟碑

臨川王汝績以儒官陞知山西之絳州始至進謁大成至聖文宣王顧瞻廟貌庳陋年久杗桷腐撓大懼弗恭明祀及薦更釋奠薦獻周旋迫於狹隘且風雨穿漏不足以揭防妥神益深悚惕遂下北山之材聨爲巨筏順流而至擇土埏埴瓦甓完堅百用具備眾工齊作撤去腐壞易以新好廟以間計者三廣而爲七厥制崇髙峻整宏闊深邃巍然堂座聖像益尊顏曾思孟四公作配十哲位次序列左右禮殿旣成攺作從祀賢儒兩廡而擴大之門宇堂齋率皆壯麗深廣克稱類宮之度工旣訖功釋奠備禮儀之盛士習有弦誦之勤風化之美延及民庶汝績乃進諸生而告之曰昔周元公有言夫子道髙徳厚教化無窮實與天地參而四時同我聖朝所以極尊崇之禮天下通祀而罔間內外者其不以是與惟是絳學祀典人材所闗汝績大懼學政墜弛有彛憲是用恊力一新財用民功皆國家有所興事底功惟祗若崇祀育材之意而已迄玆有成誠不可不知所自爾諸生考業於斯師法先聖當以唐虞三代學校士習自勵勿以俗學詞章聲利汨其心尊道綂之正黜百家之非居仁由義竭忠盡孝庶幾身有古人之學才爲用世之良斯實聖朝建學之意諸生旣旋惟而退學正劉章等遂以其事來徴文將刻之石餘謂汝績能新廟學以祀神育才而不自以爲功又勉諸生以正學是可書也爲之銘曰惟玆廟學爰始爰作厥制陋庳禮儀靡度亦窘風雨圮漏弗支神罔攸格士習以嬉時維汝績文儒是職有蘊有施潭潭秩秩適求民牧陟俊防尢大廷有命來守郡符守來自東人士咸喜不以崖威而尙豈弟進謁先聖廟貌罔稱退謀厥役靡安靡定遂鳩羣材遂興陶埴百工獻巧齊心一力撤益新丹堊斵礱翼翼禮殿有赫斯崇周廡堂齋悉廣其宇神有妥安士有常處工告訖功汝績有云玆惟成憲祗命在臣乃進多士敢有誠告師是聖賢篤玆正道明體適用允罔不休髙視萬古忠賢可述彼哉俗學實頗實側治已治人鮮不爲慝惟順所始惟端所趨捨曰無知不有聖謨士感守言匪獨我惠神人具依守無我替乃纂其事乃來徵辭麗牲有石刻以永垂

永壽縣大成廟碑

幹州之永壽縣實古豳州之地縣學大成至聖文宣王殿創自前代我皇明混一寰區首崇儒教大詔天下建學立先師廟俾所司以時致祭母俾廢怠於時宣聖殿以及兩廡固嘗新理之然歷年旣久漸迄敝漏及創始之際又卑陋不足以展禮事神今縣令山西髙平郭質以鄕舉發身來知是縣始至進謁聖廟瞻顧大懼無以仰副國家崇明祀育賢才之意退而卽欲興修然以邑民僅千室力單財寡所需之物無自出遂行視縣城內外逺近官宇園塹隙地得數百畆督令有役於官者假借耕具給與種子俾以時種獲其間積凡三嵗得穀麥若干斛復借民車輸至咸陽渭水之次易木以歸且先於農隙時以余谷僦工埏燒瓦甓覆蓋墁飭諸物百用旣具乃於天順元年七月吉日洎其丞馬騏典史宋凖恊心鳩工興作擴舊大成殿三間爲七間兩廡舊各五間今俱增四爲九以至防門靈星門神廚神庫次第攺作之皆髙廣壯固有加於前始事於七月某日訖功於次年七月明倫堂兩齋生徒退習之室用力小而先已葺修獨殿廡神宇鼎新之功爲大於是教諭薛澄訓導安廣進諸生而告之曰惟是廟學因循敝漏者數十年矣今郭令以學古入官之才於爲政知所重𨿽居小縣民寡事務叢劇之際能出謀儲用不勞民力不取民財而克底廟貌之成髙廣嚴翼有盛於昔以及他宇亦皆葺理事神育才咸盡其道實有以仰副國家崇重儒教之意𨿽古良有司之興學者殆無以過之夫令之有善政不可使無聞於後世乃具其事之本末遣生員張俊嶽凱來求文於予將刻諸石以示永久爲之銘曰惟此永壽惟有廟學十百其年爰始爰作或度孔庳或宇寖隳神不顧饗士荒於嬉有令學古式臨玆土乃怵於心乃惕於覩顧玆小邑式寡於丁睠言興之孰資於成我思其方有田斯植乃耕乃耘有年有積輸之百輛淸渭之涘以有貿無萬木委止工獻其巧人執其勤廟廡攺作撤舊益新葺理之周爰及百宇神祀孔彰士有攸處師曰斯役惟令之功欽服國典教道日崇不有纂述將泯其實我銘是求勒示眞石

濟南府重修舜廟碑

有大聖人之道而功被於天下萬世者固宜爲天下萬世之所崇奉如濟南府之有舜廟是已舜耕於歷山史記以山在河東今濟南府歷城縣亦有歷山故後人因以立舜廟焉夫歷山之地不足深辯獨舜以大聖人之道功被天下萬世人得而知之則濟南立廟以致崇奉者夫豈過哉正統初瑄以菲才濫官山東憲司嘗進謁廟下因追仰聖道於數千載之上今去濟南垂三十年矣方以老病退居河汾山西憲使王允郡人也以書來曰吾濟南故有舜廟歷年滋久木瓦腐漏殆不可妥神揭防天順二年都察院左副都禦史年富巡撫山東因謁神廟見其圮剝之甚退謂藩臬官僚曰舜大聖人也是郡之人旣立祠宇以致崇奉而乃弗治如是幾於慢神矣盍圖所以新葺之於時嵗值少丰不可興事又二年爲天順四年嵗旣連稔民生亦紓於是都憲洎藩臬以濟南知府陳銓才可集事俾董其役銓量材計工皆取之帑余在官而民不知擾自殿寢廟廡以及外門次第俱新宏廣壯固皆有加於前時且擴其隙地繚以周垣樹以名木幽防淸肅允稱神棲始事於是嵗之正月逾月而工訖由是官民小大咸愜瞻依斯役也寔乃崇奉聖神而有闗於世教不可無辭以紀其事敢丐文俾刻之石以垂諸後瑄因念數十年前旣嘗謁聖廟而追仰聖道今玆之舉固宜有言夫舜之所以爲大聖者以其爲人倫之至而精一執中乃萬世道統之源禹湯文武之君臯陶伊傅周召之臣孔曾思孟以及周程張朱之聖賢𨿽行道明道之功不同而其相傳之法實皆遡其流是其功被天下萬世者曷有窮極哉今聖朝方以有虞之道治天下薄海內外咸底休風然則是廟之新匪徒崇聖道於往古實有以仰若聖朝爲治之意是誠大有闗於世教也遂書其事俾刻之

東嶽泰山廟重修碑

東嶽泰山之神故有廟在山之陽朝廷有大典禮大政務則遣使告焉廟屋歷年旣久類多圮漏弗治先是守臣嘗奏請修建而未克底完天順已卯泰安州復以其事達之濟南因以上請詔允修葺於時都憲年公富方議興役而去左副都禦史賈公銓繼來巡撫乃洎巡按藩臬恊議旣擇有幹幕職以董其役復俾濟南知府陳銓月一往以綜理焉銓始至泰安州以謂修葺嶽廟所以祗若朝命致謹大神然尢當以省民財重民力爲本財匱民疲事亦非可因詢及守廟者具言數十年所積禮神之物甚富遂遣人持市木之巨細與其他修屋之不可缺者及旣合而匠役皆在官之人而農民不知有役銓旣綜理有法董役者亦因其意不亟不徐功日就緒始事於天順庚辰秋七月次年辛已春三月訖工殿宇周廊門觀繚垣悉皆完治不陋於前不侈於後咸願刻石以紀其事山西按察使王允濟南人也因以書來求文於瑄惟孔子有曰必也正名乎夫明則有禮樂幽則有鬼神其理一也然則祀神之道其可不以正名爲先乎如嶽鎭海瀆其在古昔帝王之世皆以名山大川稱之初無封號之加蓋以其爲天地儲形萃秀神气流通能興雲雨以惠物能出財用以濟民故𨿽載在祀典而不可加以封號自前季以來道學不傳幽明之理不明於天下邪誕諂妄之說日作於是有封五嶽爲王爲帝者有封五鎭爲公者有封四海四瀆爲公爲王者而又各加以美號夫嶽鎭海瀆其形峙而流其气神而靈古禮五嶽視三公四瀆視諸侯而乃崇其號人其神名旣失正神豈顧享洪惟我太祖髙皇帝定有天下之初卽稽古祀神之典乃頒大明詔防於嶽鎭海瀆諸神曰考諸祀典知五嶽五鎭四海四瀆之封起自唐世崇名美號歷代有加瀆禮不經莫此爲甚今依古定制凡嶽鎭海瀆並去前代所封名號止以山水本名稱其神仰惟詔防所載大洗前訛隆復古制其所以達幽明之理嚴上下之分允宜表正斯世垂法將來而爲萬古不易之大典孔子所謂正名者於斯見之猗歟盛哉今東嶽泰山之神爲眾嶽冠聖朝旣正其名秩其祀而廟有弗治又俾所司以時修葺而巡撫憲臣洎藩臬得綜理其役如銓者不竭民之財力而克底完新皆可謂祗若朝廷之丕休顯命而致謹於大神者矣遂序其事而銘之曰一理宰幹二气互根淸浮無際濁墜斯存柔行剛峙川洪嶽尊惟此泰山造化鐘萃巃嵸太虛磅礡厚地匪魯邦瞻實眾嶽最其蓄罔測其施靡量云守石甘雨八荒功旣載溥厥報宜章有廟在陽奉命新葺重臣是承守臣是職民不匱勞事底完集殿宇廊觀聳立縈回髙下中度不騫不卑神气欝欝流通在玆昔古山川明祀有體夫何前季封號薦起儕嶽於天紊三公禮逮我聖世道復古隆斥絕僭誕率循大中嶽鎭海瀆悉正其名惟岱宗神神稱允格迄玆有役咸願石刻述理纂辭以示無極

韓城縣重修學碑

韓城卽古之韓城襟帶梁山大河爲今陜右大邑邑學大成至聖文宣王廟及學捨創建旣久皆有弗治處河南湯陰王鼎以貢士來知縣事旣勤庶務尢重學政自大成殿以及兩廡神門神庫神廚有圮漏者悉完理之重作明倫堂東西齋俱增舊兩間擴明倫堂後地作退堂一所生徒退室悉修葺焉土木蓋瓦級磚繪飾壯固鮮彩經始於天順五年正月至八月訖工廟學旣新又申舉教條以勵生徒咸願刻石以紀其事乃來求余文余惟爰自隆古神聖禦極未嘗不以學政爲先蓋以人之性出於天而性卽理理無不善其气質則有淸濁之異故不能皆知其性之所有而全之以復其初聖神君師億兆必施治教俾气質淸濁不齊者皆有以變化之而復其性若唐虞之司徒典樂夏商周之庠序學校皆教人之政也是以當時治化人才極其隆盛時至東周學政不修有若孔子之大聖𨿽不得位以行其道而其教人之法曰仁曰性與天道之類則皆本於復性故顏曾思孟皆宗其教而與乎斯道之傳及孟子沒性學不明漢唐間𨿽或建學立師而教人之法則異乎古矣至宋周程張朱眞儒繼出大有以發揮堯舜三代洙泗教人之法𨿽亦不得施之學政而性理以之大明我皇明統一寰區大興文治內自國都外薄四海莫不建學立師其學政則純用聖賢教人之法治化人才之盛聿追隆古夫豈漢唐所能彷佛其萬一哉列聖相承咸重斯道數申敕天下以時修舉學政勿禆廢弛今韓城王尹祗若上命克舉學政如此爲生徒者其深體聖朝隆古教法防濓洛闗閩之學以上遡洙泗堯舜禹湯文武周公之道必由經以窮理窮理以復性爲臣盡忠爲子盡孝與凡職分之所當爲者無不盡斯於人才風化有禆於萬一而於王尹之興學與有辭焉於是旣敍其事復詩以系之曰惟梁有山惟邑有韓韓城之學王尹是完完之伊何蓋瓦棟宇神有妥棲士有息處釋奠考業旣飭且釐媚學之子惟道是資道體於穆曰命曰性性該萬善全畀神聖神聖在昔極建教敷唐虞肇迹典樂司徒延及三代教法隆備聖賢相傳千載一致蓋人之稟理一气殊明誠兩盡斯復其初夫何前季性傳晦昧學名則同學實非是逮我皇明道際嘉亨學建內外復性是崇玆韓之校有成斯役磨石纂辭以朂無斁

蒲州廟學重修碑

蒲州儒學著令釋奠大成至聖文宣王仲春仲秋上丁凡一其弟子以及歷代有功於聖門之諸儒皆配饗從祀於殿廡焉廟後列堂齋爲生徒講習之所事神育才各有其宇然或敝於久或缺於初皆學政之不可緩者今徐守孚浙右臺之黃巖人家世業儒旣由庠序中鄕舉防賢闗歷事春官於神典民政熟於講聞及來知是州凡政事先後次第修舉因進謁大成殿庭以大成門東西廡神庫神廚牲房皆事神之宇大成門嵗久穿漏乃葺而新之兩廡迫隘不足以周旋禮節遂擴增其楹數復外爲周廊以障風雨神庫等屋悉加修治生徒𨿽有講習堂齋舊乏退息之室因創增號房數十間又樹扁學門以壯觀仰其材皆儲之於素匠役取之在官民不知擾而役底於成始事於天順四年月日凡幾閱月訖工於是神宇學捨巍然莫不峻整又訪郡之先達可爲鄕先生者屍而祝之以勵後進師生樂其崇學好禮而役之成也咸願有辭以鑱諸石乃來求記余惟古之學政考之載籍可見已蓋自夏商周以上之教法皆可以復人性之善孟子所謂學則三代共之皆所以明人倫者是也漢唐歷代𨿽或建學而道學不傳又爲異端雜術所淆而知以復性爲教者鮮矣至宋道學復明朱子序大學有曰治而教之以復其性如唐虞司徒之職典樂之官以及三代小學大學教人之次第節目皆所以復其性故又曰學焉者無不有以知其性分之所固有職分之所當爲而各俛焉以盡其力者此也洪惟我天朝道隆前古治底文明內外建學其所以育天下之英才者皆以復性爲教故凡五經四書小學性理書自周張程朱之說以達乎堯舜禹湯文武周公孔子顏曾思孟之道學校之講學者旣一於是科目之取人者亦一於是推之禮樂政治者莫不一於是是以學政粹然一出於正而異端雜術不得以淆乎其間豈漢唐歷代之學而鮮知以復性爲教者之可擬哉今徐守旣克舉學政諸生瞻依宣聖諸賢之廟廡有所興起必由所謂五經四書小學性理諸書周張程朱之說以求古聖賢之道以求復其性以追古俛焉盡力之君子庶幾於學政有實效矣於是旣序其事而復系之以詩曰惟此蒲學守克新之新之伊何道化在玆有神之宇靡不完葺有士之居靡不增立春秋釋奠禮必防誠朝夕礲琢業必專精於道自天全畀神聖繼天立極治教斯盛昔在唐虞典樂司徒三代法備學則有區區以小大慮百致一爰防其歸復性是極延延鄒魯心法相承曰命曰性一以貫通孟氏往矣正緒邈絕術裂多岐理難同轍宋儒勃興道統是接皇明運泰道隆古先學建內外正教是宣其經有五其書有四性理眞儒發揮詳至於以表章於以作人人知復性化底熈淳玆賴有政政旣理治朂哉明誠聲實永世

安邑縣修孔子廟碑

皇明定有天下之初卽隆古聖王之學政設國子監郡縣學廟祀先師大成至聖文宣王及七十二子凡先儒有功於聖門者亦皆從祀廟庭選師儒以育天下之英才由是學政大備於內外列聖相承咸重斯道今皇上治洽重光尢重教事近年復申命憲臣分督天下學政天順七年二月解州之安邑知縣事楊磬乃祗若上命以孔子大成殿及門廡皆嵗久圮剝弗治遂集匠役量工興事撤去棟桷之腐壞者悉易以美材蓋瓦亦埏埴堅致以至繪彩無不完飭又一新聖賢之肖像旣以是月興役不亟不徐至八月工訖師生洎邑之耆庶雜然相與言曰是役也寔楊令祗若上命克有成緒不有所紀何以示後遂來求辭將鑱諸石餘惟學政之崇卑實闗世道之隆卑三代學政崇而世道崇固無間然漢唐歷代亦皆以崇舉學政饗國長久惟若秦之廢學政焚詩書其效可見我皇明建學純法隆古旣正聖賢之祀典教人之方則自周子張程朱子以上遡孔顏曾思孟子堯舜禹湯文武周公之道以復性爲先明倫爲本而異端雜學皆不得以淆乎其間是其學政又非漢唐歷代可儗今以安邑一縣楊磬能舉學政觀之則自畿甸以達方嶽爲守令者孰不祗承徳意以各舉其學政而天下之英才被朝廷教育之恩陶聖賢禮義之澤皆將以正學自勉古人自期思有以培植國家之洪祚於億萬斯年之久世道之隆足以逺追三代矣楊磬陜西靈臺人丁卯舉子涖政有能稱學政尢其首者故咸願有紀遂次第其事復系以詩曰惟此淸廟聖賢是棲緜歷嵗久圮剝弗治皇有大命俾時葺理凡在守臣孰不悚靡楊令安邑惟祗惟承乃作周廡乃新大成爰及門宇無不崇舉有翼棟梁有堅甓礎延於肖像聿克就新髙宏儼肅允稱典神濟濟士子爰瞻爰止學仰正傳人倫天理有造其徳進釐百工罄竭忠藎仰答盛明匪圖榮肥式篤仁義庶學有光垂實永世

敬軒文集卷二十一

欽定四庫全書

敬軒文集卷二十二

明薛瑄撰

墓志銘

明故奉議大夫山東按察司僉事崔公墓志銘

山東按察僉事崔公卒於官將返葬故鄕其弟理奉公行狀請銘於其兄同官河東薛瑄謹按狀公諱碧字仲玉永平昌黎人大父彥名祖妣齊氏彥名有隱徳鄕人嘗被兵無食彥名以其家積谷千餘石貸與之食兵息取劵焚棄一無所責償父得母齊氏生四子長卽公次叔琮次叔璘次卽理公少有美質大父母父母特愛之遣充縣庠弟子員習經史舉業中永樂十五年鄕試登辛丑進士第宣徳初拜交阯道監察禦史立事舉職彊幹不屈籍籍有聲逮國家推恩例封父得文林郎交阯道監察禦史母齊氏封孺人時公大父母俱髙年安好無恙父母又皆顯受褒錫公嘗衣繡歸省於家祖子孫三世一門壽慶光顯鄕邦以爲榮正統紀元調行在江西道監察禦史明年爲廷臣薦擢陞今職分巡部屬剔濯姦垢振挈紀綱事以無墜竟積勞成疾以卒正統四年十二月二十三日也享年四十又九矣先是公有疾因念大夫人已卒大父父母俱年老在故鄕不得朝夕見愈憂思不置遣理往迎之旣而大父曁禦史君俱弗克來獨母孺人至公輿疾迎郊外相持感泣不已疾遂增革公初娶張氏早卒贈孺人再娶劉氏泰州同知浩之長女封孺人公存日嘗命理之子善聚後已公沒理如其命善聚甫四嵗幼不任事理奉公柩歸以正統五年四月初二日葬於故里司家庒鵲鳯山之先塋銘曰胡丰其始胡嗇其終命實爲之嗟嗟乎崔公

滎澤令張宗原墓志銘

宗原諱本姓張氏濟南歷城人祖子敬父直卿咸以善人稱衍慶種徳以及宗原宗原生異凡兒其父尢器愛之遣充郡博士弟子員卽刻志務學兩經師授習舉子業兼明書春秋經在庠序時固已見稱於人丁外艱家居平原令禮延訓諸子弟洪武二十六年遂以春秋魁六郡士明年疾弗獲預試春官遂入太學益師友天下文儒之選者以廣其學三十年中乙榜授山西應州學正宗原以師道自勵率五鼓而作進諸生誨以務學成已成物之道正身率下嚴毅淸苦𨿽隆寒盛暑不少易其勤厥後北方罷學攺署浙江奉化縣學其教人如在應州時固無怠永樂紀元仍任應州學正五年編管薊之丰潤宗原𨿽居畎畆中恆以士節自持不少貶以求合簡出入正容體𨿽市井負販望之知敬有所不合者亦知其爲端謹士而不敢慢易也居數年志益堅行益修名益著有以宗原應詔舉者遂起自布衣賜冠帶往使川蜀未幾丁內艱服闋擇授河南滎澤令宗原時年已六十餘矣以其素所蓄積施於爲邑正已以束吏行恕以及民驅遊惰悉歸之南畆治姦民告訐尢無狀者中州習俗男婦無目者多彈琵琶道鄙俚歌揚載道男女聚聽通宵不止禮度悉愆耕織或廢宗原立皆禁絕瞽者皆去境內風俗頓變宗原尢重育才時就校庠令諸生執經問難從容教語士皆知奮宗原始至人疑其拘儒迂執不閒於政而不知明體適用正儒者事宗原能推行之不數年邑裏富庶士民信服正統攺元宗原朝正京師因引年還鄕裏時從士大夫同休致者徜徉裏閭衣冠偉肅鬢眉皓然後生小子莫不望之起敬郡邑士子或執書史就問其門者甚眾而藩臬大臣亦皆禮下之都指揮李公進武而好儒時延宗原於家講說春秋大義泛及古人臣之盡節盡忠者李公聽之欣欣忘倦而士大夫因是以重李公云宗原生於某年某月某日卒於某年某月某日於乎士於爲學或不得其方以至終身顚倒迷繆鮮克自立者往往有之宗原乃能自少至老於學獨得古人之遺意爲師而能淑諸人爲邑而能惠於物卒至完節歸老於家歷考其事豈復有恨哉宗原娶王氏生二男三女男曰顒曰頫女皆適良族葬得期曰某年某月某日卜得地曰某山某水某原李公以其子狀來請銘則爲之銘曰有學有行有事有業壯仕老休旋履罔缺考終耆年歸於其穴鐫石幽墟以著永極

故孺人王氏墓志銘

孺人姓王氏太原陽曲人其上世多顯者以譜牒防失莫考其詳獨孺人之父能甫卓卓有立克世其家繼善儲慶寔鐘孺人乃生而端秀少而靜淑長而孝慈姆教不勞而婉娩能聽女工克巧而績制惟勤以至佐長者視事親之具禮相祀事女行細大靡不能勵及笄擇所適得縣人朱守益乃故家子遂以歸之孺人入朱門饋禮旣舉公姑胥賀婦道日修長幼咸悅尢能以勤儉相其配故家計𨿽裕而費出不冗鄕人有匱乏來假貸於守益者孺人卽罄所有以助施予𨿽求者屢至無厭色遂得享有多福子女蕃茂孺人又能自其嬰時悉教之以正其長子紱者生有美質孺人勸守益遣之就學旣入郡庠孺人夫婦尢能嚴家庭之訓不數年紱果以學行有進登名薦書遊於太學今皇上在潛邸時愼選官屬紱爲吏部所推擇卽授典寶未幾守益卽世孺人哀毀若不能生者乃率諸子盡悴以襄葬事遂絕膏沐屏服飾者數十年益以禮義善道誨諸子使永守益之慶而光朱氏之門紱旣服除上特陞湖廣道監察禦史僅三載又陞大理寺丞因得以禦史秩防勅贈守益如紱之職孺人受今封命下紱卽具冠服往奉孺人榮溢家門懽傳閭裏而孺人逝矣孺人生洪武已未沒在景泰癸酉十二月二十五日享年七十有五孺人生四子長卽寺丞君次曰旺曰綬曰纓女一人適邑人髙名孫男七人曰瓛曰瑢曰璘曰防曰理曰琮曰瑤瓛中癸酉鄕榜寺丞君聞孺人訃歸謀葬事乃奉其友刑部侍郎周君之狀累然防服來請曰不肖孤卜以景泰五年三月某日祔葬母孺人於新村先子禦史公之塋敢乞銘則爲之銘曰有令女徳惟孺人是持有良厥配惟孺人是歸有繁厥子惟孺人是儀女婦母道惟孺人咸宜故能享有多福而考終於期玆孺人之安蔵鐫幽石以永貽明故正議大夫資治尹刑部左侍郎孔公墓志銘

公諱文英字世傑系出宣聖之裔大父諱彥明娶曹氏父志學娶蔣氏自彥明值宋季兵作徙家武安再徙邯鄲父志學又徙陜西安化縣遂家焉比再世皆積行隱徳弗耀於時志學生五子次卽公也公生有美質其父遣入縣庠從良師友習舉子業中永樂十五年鄕試登辛丑科進士宣徳元年初知江西廬陵縣未幾以事至京師擢任浙江道監察禦史三年累奉璽書巡視北直民瘼事訖條奏所以消弭之方大荷寵賚值浙江黃巖有健訟者搆揑齊民三千人相聚譸張爲非公奉勅諭俾往體量鞫問公至則取其文狀防察端緒所自起遂得其所以構造者皆羅織之詞一訊眾情皆服立遣詿連之眾獨械首訟一夫來京處治人皆交口以明果稱之十年丁內艱正統紀元廷臣奉詔選能禦史分理天下軍政公以廷臣薦乃驛召至京攺河南道奉勅淸理江西軍伍九年滿考陞支五品俸仍理前事正統五年陞湖廣按察使九年丁外艱部屬軍民狀公公平之迹相率訴禦史乞畱禦史防奏得防報可奪情起復涖事後以事至京師景泰紀元今皇上詔擇有文武才謀可鎭邊闗者吏部以公名上遂陞大理寺卿俾奉勅鎭守紫荊闗及提督緣邊軍務公至練兵有法設險有要弛置得宜闗備大飭內外晏然無警軍民皆得以樂生興事六年春上以刑部左侍郎員缺且邊闗無事乃驛召公補其缺次年爲景泰七年二月二十八日卒於官詔如例遣官諭祭修墳安葬公生當洪武甲戌五月初七日卒是年月日蓋甲子一周又三嵗矣公娶陳氏生子男四曰宇曰宗曰宙曰宏女四孫男三公性資溫厚居家孝友接人謙和於世利澹然寡嗜好旣力學尢通吏事登科爲名進士治邑爲賢令尹出入風憲綱紀卓然鎭守邊闗事功就緒入貳秋官庶獄明愼其行已歷官大節可見如此又歷仕淸朝荷國家舉推恩之典贈其祖通議大夫大理寺卿祖妣淑人封其父文林郎監察禦史贈通議大夫大理寺卿母封孺人贈淑人公加授正議大夫資治尹陳氏封孺人至淑人實有三世防封之榮公旣沒又荷聖朝褒卹之典諭祭有文窀穸有造其可謂有光前後善始善終者矣公之子宗將以某年月日奉公柩葬於某山之原乃奉公狀累然防服來乞銘則爲之銘曰有璞必追有木必材孰人之瑰而用與違君惟其魁孔牒世輝有胎有胚有敷有爲所持不回所職不隳所積旣徽所成惟丕祖考逺綏嗣慶世累甲子訖推幽銘永垂

故沈彥正墓志銘

君姓沈氏諱本字彥正姑蘇人也沈之先出季代有顯人歷宋齊梁陳隋唐尢盛在梁有沈約者文學伏一時仕至侍中蓋君之逺祖云厥後月湖仕宋提刑庫官階迪功郎於君爲曾祖月湖生正卿仕元淛江仁和縣典史正卿生君考諱原業儒不仕君少以行義稱嘗構雙桂堂率兄弟以奉親親沒毎至葬所輙攀松以泣已而復爲瞻松捲求名公言以揄其志君昆弟二人已爲長嘗喟曰吾先世聞人累累逮先君子𨿽斂徳不耀而所以望我後人甚鉅吾以經紀門戶事於文儒業已無及幸吾弟慧而敏誠使其有立以紹先志吾可無憾俾其弟贄郡先生以稟學焉其後果克成就如君所謂君於逢掖士尢加敬延賔客必丰殽盛飲極懽而罷家頗饒貲人以匱告則周之無吝色在鄕裏能卑身遜言以下人故尢得眾譽咸謂其善行出於資性云君娶馬氏生四子男二人曰旒曰【闕】女二人曰淑淸淑安皆適良族君享年六十有五以疾卒於京師文明之寓館子旒奉其防南還道過滎陽時君弟復方爲滎陽令能而辯始由貢士知湖廣蘄水後調是邑以君之沒於外哭之逾時而哀遂卜葬期曰良卜地亦惟良乃泣而謂余曰吾兄將以年月日歸祔於吳縣太平鄕薦福山之先塋吾縻於職不得親視其窆悲曷可勝敢以狀請予銘銘曰允矣沈君不華以質行由內修善斯外及有弟孔彰有嗣孔立甲子一周五不滿七興化廓然可謂無戚言祔先塋言厝宅礱石鑱詞以著永極

故處士楊君師魯墓志銘

處士姓楊諱曾字師魯世爲河津舊家其大父天錫官至監事家牒不存莫考其詳天錫生三子曰元曰亨曰利元無子亨仕元國子學錄生希先仕元絳州學正利生二子長繼先次紹先紹先生二子曰曾師魯曰侃師冉師魯卽處士也處士生而資質端重不妄嬉戱少與其弟學益進聲日彰駸駸有仕進之漸處士曰弟爲忠兄爲孝各行其志可矣乃退處龍門之故居日以省視先塋飭敬時祀教誨子孫爲事未幾其弟師冉果以學行貢諸南宮初授湖廣黃州府教授就陞推官處士兩寓書戒之曰天地間生人至眾能享官秩者幾何郡庠風化之首府推理刑之司二者皆匪易職汝其勉之其弟克遵教戒遂以文雅明愼見稱於時而卒逺悔尢以終其祿於官次處士享年五十有五終於正寢其配劉固無恙處士二子長曰峙次曰【闕】女【闕】人皆適良族處士歿後【闕】年其子峙以內外教謹又克進於學遂中永樂二十一年鄕貢進士因念其家世積行之深先人衍慶之逺而已得籍其餘澤而獲薦書之光榮獨墓無刻詞大懼不任顯揚之意遂述其行來徴銘於余銘曰有浚其源有引其流謙謙處士讓顯樂修進退兩榮於行爲優後嗣本徳銘以闡幽

侍禦趙君墓志銘

君諱寛字子裕姓趙氏河南汝寧人髙祖誠贈開封府知府曽大父志善贈吏部尙書大父好徳吏部尙書父毅工部侍郎兼詹事府少詹事惟君先祖考四世生仕沒贈皆顯有名位積善餘慶以及君躬君少而聰頴長而俊爽壯而恢達讀書爲良子弟登科爲名進士列官爲才禦史其所勵操捐行惟先徳之忠孝是肖是嗣推其心蓋甚將有爲而皆弗克自必也饗年四十以宣徳六年十一月十三日卒於京師厥配謀以君之柩歸適君之弟敏來遂以君之柩歸卜吉於宣徳七年月日祔葬於鶴荘之先塋君所娶尹氏生二女一男女素英桂枝男通【闕】君於兄弟爲次兄曰恭弟曰信曰敏敏好學而文與余爲庚子舉子君與余爲辛丑進士敏以余與其兄弟皆同年且相好也遂狀其事來求余爲銘銘曰或衍其源而不昌其流或丰其才而不騁其遊命實尸之銘以慰幽

山東按察司僉事楊潤妻陳孺人墓志銘

孺人諱秀瑛姓陳氏山東按察司僉事楊公伯玉之妻江西瑞州府髙安處士仲同之長女也孺人之生淑愼端靜天性孝友雅異凢女處士爲擇所宜配得僉憲公之賢又爲同邑遂以歸之孺人入門恪修婦道旣逮事僉憲公太夫人趙氏至事其舅松溪處士如其父事其姑吳夫人如其母處娣姒如其弟妹而又以砥節學力惟僉憲公是贊是勸楊氏閨庭雍睦而整肅僉憲公業修而行立者孺人皆與有助焉及太夫人松溪處士吳夫人相繼沒先後孺人相僉憲公治防祭如儀良多鄕邦尢稱道之僉憲公旣釋服遂由鄕薦登永樂乙未進士第拜浙江道監察禦史值國家舉推恩之典遂贈松溪處士如僉憲之職吳夫人與孺人同封於時孺人從僉憲公官居京師有貨獄者窺僉憲公出密賫白金百兩來懇孺人孺人遽命其長子蕃執送官卒正以法宣徳四年僉憲公修職舉事有聲繼又荷國家推恩僉憲公進秩奉政大夫而孺人已病矣孺人疾旣革適其子蕃至自江南是夕卒正統二年十月日也享年五十有三矣孺人生子男曰蕡曰芾曰蔚與蕃爲四人女二人慕貞永貞皆未適人孫男曰顯孫女曰遇眞明年爲正統三年僉憲公命蕃以一舟載孺人柩南歸將以是年月日葬於其縣萬石鄕道士岡鳯山錦水間從趙夫人兆次乃狀孺人行實求爲之銘銘曰於乎孺人爲女賢於父母惟徳之貞爲婦宜於其家惟徳之馨故有貴於夫而命服在躬有積其後而子孫繼承有考其終而歸於窆封是宜銘以掩幽而永著厥聲

故奉直大夫蒲州知州張公墓志銘

天順二年七月十七日致仕奉直大夫蒲州知州張公卒於其家之正寢八月初吉其長子鼎以公狀遣其弟鼐來乞志銘葬按狀公諱亷字惟淸世爲陜西西安咸寧人公髙祖徳用仕元翰林學士承防曾祖思忠祖恭諒考秉文三世皆蓄善弗耀秉文娶範氏生公有美質自童穉時已不好戱異凡兒父母鐘愛特甚方十二嵗卽遣入郡學從師友習舉子業二十二領永樂癸卯鄕薦入太學僅三年以才中時用不次選擢刑部照磨未幾攺除山西臨汾縣丞佐政有聲調蒲州判官用保陞知州事蒲爲大州事劇難治公旣正職蒞事乃剗刮積獘以身率人自家及官皆有撿飭條法教民作業以時與民以信凡賦調不督而集極力扶植柔善於豪彊則重加繩抑不少貸尢知爲州急務修舉學政如有不及寅恭祀典壇塲祠宇悉皆修治蒞事數十年無非法一事以擾其屬縣予嘗使西蜀道過其州見其防治落然無事惟聞誦讀聲問之則曰課吏讀律使知畏法其不暇遊惰耳若公者可謂能其職矣蒲去咸寧甚近時公父母俱康彊乃迎致就養極其娛奉及二親先後沒世俱葬祭盡禮又可謂能其子矣公丁內艱時蒲之軍民合詞保畱又可見其爲人所愛慕焉及謝事去時方年五十有二家居惟教子孫與宗族朋舊過從爲事他無所勞其心又可謂能安於退休者公娶王氏生三子曰鼎曰鼐曰鼒鼎嘗從予學中癸酉鄕貢方待防試於家女三長適咸寧士人傅珍次適蒲州守禦正千戶石洵季適千戶孫達享年五十有七三子皆在側鼎洎其二弟以是年九月初三日葬於韋曲從先兆也嗚呼公之行已始終無玷如此是可銘已銘曰或早其發而疾其萎或惠在人而不及私或丰於前而嗇其垂不萎於早不偏於施有躬其裕有後其貽胡終無憾公其咸之

墓表

汾陰阡表

河津古河東地我先世自得姓以來卽居之鮮有徙寓四方者故族屬蕃大不下數十百家沒而葬於汾陰之南坡者封樹累累焉我先考教諭公旣卒於河內官次其年冬孤子瑄扶柩還鄕裏明年爲宣徳元年遂以正月十一日葬於南坡之先塋前三日自他窆啟先妣齊氏柩以禮祔又二年瑄服徐入朝授廣東道監察禦史瑄竊惟先公先妣鞠育之勤教戒之嚴慶澤之深而藐末不肖乃有今玆之光榮先公先妣旣相繼卽世而欲以微祿致滫瀡之奉固皆無及是以獨居靜處追慕音容展轉歔欷痛心泣血而莫知所措因念昔之君子追惟其親而不能自已者必有纂述之詞勒之金石以發揚先徳若柳子之紀其先侍禦歐陽公之表瀧岡是已顧小子瑄曷敢自附於前賢然念大恩之莫報抱終天之大戚而所以表述先徳之心出於悲思繾綣之餘而不能自己者亦竊冀其萬一焉是用摭取先公曆官行已之詳敍次如左先公生於元季甫七嵗先大父卽授以四書先公誦習晝夜不輟比十餘嵗皆能暗記不漏一言旣而以選防爲縣郡弟子員益肆力於經史子集諸書時國家肇運興創百度以元季科目文字過於冗衍而古賦乃詞章之流遂定新式皆從簡約而古賦易之以論文格旣新士多病於舊習而卒莫能變獨先公以經理充爲舉業卽合其程度先進老生皆推讓之而後學小子有所述作學官儒師必悉令先公爲之刪潤焉洪武甲子行科舉先公以書經應山西鄕試一往卽領薦明年爲洪武十八年試南宮授北平眞定府元氏縣儒學教諭年二十九矣時建學未久士荒於習先公以身率之時束以教條比及九年而諸生行業可觀者眾官滿赴闕太祖髙皇帝詔吏部擇儒官可備顧問者吏部以二十員名上而先公與焉毎旦禮官引入敍立於丹陛內百官退乃退太祖髙皇帝當禦奉天門命諸儒臣講五經先公講書大禹謨音暢義明克動宸聽及罷流軰咸推道焉凡三閱月仍授河南開封府鄭州滎陽縣教諭其先校官以教無成績罷去先公深念教法隳弛無以稱育材意乃擇諸生之秀者列之別室爲定程法以嚴督之餘亦因其資使進於學先公率以五鼓而作終日爲諸生盡所以誘勸磨礱之道或至日中未食亦不知倦也如是者五年諸生業已就緒以北方罷學攺官四川馬湖府平夷長官司吏目其地古西南蕃去中國絕逺時瑄輩皆幼先公防持以行水陸間闗萬里旣至其處則人皆苗防雜類野無良田率芟山而火之側耕危獲茍以給食江流迅暴毎盛夏水漲則舟楫不通商旅殆絕官無廨宇俸無儲積先公不以其地僻惡介意欣然結茅以居資以衣食克己守約一毫無所私於人或至食不繼累日怡如也先妣復能薄衣食安貧淡以助其亷於上下以賄交者一切閉絕惟於民事則盡心焉若饑渴之於飲食故人𨿽苗獠亦皆心服而樂道之永樂紀元詔諸攺官者悉從舊明年冬復任滎陽舊生卒賴成就而資任用者比迹相望任滿移官玉田勤誨如在元氏滎陽時固無怠人才亦不減於昔九年爲永樂十七年徙教鄢陵丁先大父憂去官繼丁大母憂家居五年起復爲河內教諭到官未久仁宗皇帝禦極朝京師歸道病輿至任卒洪熙元年三月初一日也享年七十有一矣嗚呼我先公自讀書應舉入仕一聽之自然未嘗少屈以干人歷官三十餘年教人治民必勤必盡不以秩卑祿薄而分外有一毫僥冀心是𨿽不得大行於時而操持施措亦可槪見矣先公天資謹厚簡澹寡欲幼卽不妄嬉戱在庠序端坐終日出入造次以禮自持交友未嘗至於變色毎休假歸入裏門恭謹過甚見老少咸接以敬讓無毫髮矜傲態鄕裏父老至今談先輩在庠序有行義者必舉先公爲首其在元氏迎大父母就養極恭順之道俸廩餘資一錢尺帛皆歸之大父母室而已無私積於宗族尢極念卹於子孫尢極慈愛事上恭而不諛處僚友和而不比奉身極儉一毳襪或數年不易食取充腹而不屑於滋味衣取雅潔而終身無文繡器用麤朴而不求華巧衾褥用大布爲之不厭所至廨宇因其故而無所增飭𨿽或支撐隘陋風雨不蔽而居之裕然囊篋不問有無惟於爲學爲教則汲汲若不及至白首皆然與眾防集或縱酒喧嘵已獨黙然靜處若無所聞者性不喜酒飲不過三爵教人以身先之毎日常以雞鳴而起未有至旦而出者教瑄輩爲學以正心修身爲切要瑄少性急易怒嘗大書於牕曰暴怒猶有亦宜戒之瑄自是痛自克治而不敢恣戒家人衣食以省儉或見飲食稍丰必顰蹙曰汝等不知農作之艱難而乃如是其爲學以仁義道徳爲本析經義以先儒氏說爲主爲文詞以理勝而不爲浮靡論道以三綱五常爲大而異端邪怪之說無以干其思嗚呼我先公處心制行爲學之正自少至老無所矯易又可見矣重以大父母義方之訓培於前先妣嫓徳之賢助於內故居易履順保節逺尢永終官祿歸祔先塋誠所謂善始善終者矣而小子瑄又以庚子河南鄕試忝登辛丑進士第始仕卽叨淸要所謂鞠育之勞教戒之嚴慶澤之深誠不可誣而罔極之恩旣無所報用敢僭摭歷官行已之實流涕頓顙表於墓次以明我先公承休於躬衍慶於後者尙未已而我後之人當恪恭孝思永永服膺先徳以求無忝所本云

敬軒文集卷二十二

欽定四庫全書

敬軒文集卷二十三

明薛瑄撰

墓表

處士牛君墓表

古有司冦牛父微子之後也子孫因以父字爲氏而牛之姓實出於是隋之以徳量稱在唐豳國奇章公咸階峻顯堪以太學生爲昌黎公推道見諸文宋臯以勇略爲鄂武穆部將牛姓者聞者代相望史不絕書今處士興父福淵大父尙輔尙輔之先世居山西潞州有仕至樞密使者代逺不詳其字與世自牛父逮處士亦不知系自何出至處士大父始居鄢陵遂爲鄢陵人比三世皆積善行義遁迹丘園處士娶柳氏女生子男四人曰忠曰麟曰景曰良女四人良最季處士視諸子中惟季質魁壘且性開敏宜有立遂遣充學官弟子員讀書日有聞中永樂某年鄕舉入太學益廣所聞見天官才之上其名於朝授西安府同知侃侃有操施能舉其職人皆服處士爲知其子處士𨿽不治章句業孝友樂善出於其性子季旣業儒餘三子家居處士教以孝弟和謹戒以勿崇貨勿刻貪服事惟勤厥敷菑不得惰荒嬉慢處士尢急人所無傾囊倒廩無吝色人有負處士者必自引咎弗與之爭以故家庭閭裏咸服處士之篤於行子季之爲學也處士必使嚴其師擇其友專精其業凡伐性敗徳隳業之事絕使不爲良之爲賢子弟爲才舉子爲名太學生初仕而得佐大府貴有大夫之秩固皆處士之善教且積慶自其先世來者逺且長而始發於良作善之報耿耿其不可誣福淵娶於氏生三子長處士尙輔娶李氏生五子其一福淵也處士四女皆適大族士人處士與柳氏先後沒俱葬其先塋良爲同知之五年距處士沒若干年矣因念處士墓表未克刻無以顯揚其祖考之潛徳懿行以垂示於後人乃詳其世次行實可知者以書投河東薛瑄求爲之辭用稱薦述之意則遂刪取其書之所載者刻之墓道俾牛氏子若孫得以覧觀皆知其防慶澤者其來有自且永永無怠於爲善以思嗣續其世云

訓導趙先生墓表

故大名府滑縣儒學訓導趙先生正統八年三月初六日以疾卒於家是月二十七日葬於峨嵋山之先塋明年夏其子駪以先生狀走河津求爲表其墓謹按狀先生諱字玉鉉世爲平陽蒲州人祖諱伯通考諱良皆以淳質行義稱於鄕比兩世隱徳弗耀先生生有美質少卽端凝不嬉動止異凡兒良視諸子中惟先生可教遂遣受業郡博比長習程朱氏易中洪武二十八年鄕舉入太學益從老師儒及四方之英俊以廣其學識端其趍向適天下教職多缺員所司得請合太學六館士考其業精行修者以補其缺先生時在選列授鳯翔府汧陽縣儒學訓導隴俗獷悍諸生事弧矢网罟漁獵以荒其常業先生至卽督絕嚴條約以身先之數年諸生遵禮教篤詩書由科目進而仕於時者累累焉官滿調順天府三河縣儒學訓導教人如在汧陽時固無怠九年丁內外艱起復調今任先生年益髙學益進行益修士子賴其造就者益眾正統元年以年逾七十致仕歸僻居鄕裏疏逺紛囂安靜自頥𨿽不出戶庭而蒲之人士皆推爲先進成徳加敬畏焉及卒年八十有一皆曰善人逝矣吾其何如奔走賻祭於其門者相屬焉先生娶楊氏生子男六曰馴曰駪曰曰駿曰騘曰驥馴傳家學以易經中永樂丁酉科鄕舉先卒餘皆紹其家業無墜女一人適良族孫十人於乎先生爲子而能肖其親爲師而能淑諸人爲父而能善其後少而學壯而仕老而休全歸壽考其可謂卓乎有立克保終始者矣夫有善於當時者宜表見於後世予故刪取其家世行已歷官之防表諸墓隧俾來者得有所覧觀焉

贈文林郎後軍都督府都事李公墓表

公諱士成姓李氏世爲定興人大父伯通仕元爲保定路總管有惠在人父欽甫亦仕爲路官家牒防失弗克詳其秩次行實公名家子生質淳茂能脫去貴習恬於紛華乃優遊鄕裏適意山水田園間日以整齊家法訓飭子孫惇美俗化爲事公有治人才斂而不施獨成人之善急人之厄周人之乏若饑渴之於飲食爲之終身不倦裏閭翕然尙其義公娶邑人劉氏女生子男二長福次祐公嘗曰祐子守吾家者也福子可教遂教以讀書綴文服勤儒行稍長遣爲邑庠弟子員使從善師友遊以卒其學中永樂某年鄕貢進士初任行在廣東道監察禦史後知滎陽縣攺任都督府都事於時公洎劉俱已沒世若干年矣值國家舉推恩之典勅贈公文林郎行在後軍都督府都事劉贈孺人咸以子貴福都事官滿任大理評事陞山西按察司僉事福之次子俊任定興訓導九年陞浙江道監察禦史於乎有其具而弗克試施其徳而不饗其報者必顯揚於後而鐘慶於子孫此人事天理之必然公有可用之才及物之惠乃獨蘊而不出種而弗獲逮其沒世未幾果克顯受聖朝褒贈之恩榮其泉壤光耀鄕閭而其子若孫又皆以文儒致位風紀兩秉憲節內外相望天於爲善之報耿耿其不可誣夫遡其流則知其源之有自以公之子孫咸克衍其流之長則公之承祖考之餘慶者益可見其宏深而有本是宜表見其潛徳幽光以垂示罔極以爲行義積善之勸云

趙孟周墓表

有於其親沒之久於凡祀事旣以時修又念其親之生平行義著於家庭著於鄕邦歷歷在人耳目者不有所托以圖不朽將與嵗月俱逺終於泯泯無聞矣故上自公卿大夫下至庶人而欲顯揚其親之善行於無窮者皆出於降衷秉彛不能自已之良心夫何間哉粵觀漢唐宋以來凡官居野處之人欲顯揚其親之名者必求立言之士述其行實勒之金石以耀無窮所托以圖不朽者宜莫過於是君子尙之蒲州趙仲愽其始得姓爲趙城人逺祖有世昌者始家於蒲歷漢英良甫三世至君卿爲仲慱曾大父大父文簡生孟周卽仲愽父也仲愽於孟周旣沒能修凡祀事不怠又欲圖垂其親之名於永久乃走河津進薛氏之庭拜而泣且言曰仲博蒲之編氓也𨿽世居田裏而凡供民事無敢後今竊有請焉吾先人孟周承先祖之業日累月益家計日饒然能不以利自專人有匱乏不足於用者卽斥其餘以周之無吝色有貸其物不能償者往往拆其劵性尢孝友謙恭在州裏接少長貧富一以和不立崖岸有纎毫乖爭意與朋友交遊酒食過從懽笑無倦全交道始終至白首無間言又嘗逰天下名山川陸走陜洛襄鄧梁宋鄒魯之郊舟泛江漢洞庭彭蠡淮泗之波老而歸子婦羅列家庭養無違意杖履東阡南陌朋儕童稚追隨徜徉嬉逰以樂其樂竟以壽終於永樂八年正月十九日葬於城古庒之先塋逮今四十年矣𨿽報本追逺之祀勉修其一二尙念其行義著於鄕閭在人耳目者未有所托恐遂湮沒無聞於後懼莫大焉竊聞先生篤古而文者倘略其愚且賤而憫其區區不能自已之心辱賜之言以表諸墓庶先人之善行有所托而名永長存幸莫大焉余按仲博之言其父孟周爲蒲之善人行義以沒世仲慱旣修凡祀事不怠又圖顯揚其父之行於不朽所謂降衷秉彛之心於仲博見之遂爲次第其言以表諸墓俾其子若孫皆知孟周所以承先貽後者一本於善庶有以繼承不怠益衍其善於永久云

故贈兵部主事陳先生墓表

浙江富陽陳復初先生以宣徳十年十月初十日卒於河南汜水之官次又十五年爲景泰元年始克表於其墓先生諱原復初其字也其裔出陳太丘之後自漢晉隋唐宋以來陳氏仕於其世者代有顯人以家牒弗存不能詳其世次至先生曾大父子髙大父仲逺父思明比三世皆積善行義於鄕裏種而不食其獲施而不求其報思明尢讀書好禮及生先生有異質知其必有立也遂遣逰庠序從良師友以開發涵養其心性時未幾學識驟進不凡流輩咸推服以爲不可及後以明經入太學益考業於明師儒且得盡友六館天下英俊之士聞見日益富聲稱日益著值選學行有成者分教四方學校先生遂有山西沁源儒學訓導之命先生旣至官喟曰官無崇卑顧職所盡何如耳且天下莫大於道訓導爲人師師道在焉道有不修何以盡其職乃充其學以道自勵早夜懇懇以啟迪諸生者皆經籍所載聖賢所傳三綱五常之道異端誕妄不經之說無以干其念由是學子翕然從其化山右稱善教者皆推先生爲最後調閩之興化縣學兩任江西饒州府河南鄭州郡庠皆以舊職合四任秩滿陞汜水教諭又九年將去而陞秩諸生狀其善教之績上章願畱以卒業詔許其請竟以疾卒於官享年六十六矣汜人慕先生之徳教者不但庠序諸生又延及裏閭齊民旣葬先生邑東龍泉鄕之原復畱其家占籍於汜焉先生旣有美質又充之以正大之學歷教五郡邑將三十年無倦之心始終一致所至成就人才隨其器質弟子名薦書入官躋仕途著聲迹於世者林立相望若先生可謂無忝於師道而能盡其職矣先生信道旣篤安於所職無絲毫自貶求人知薦意性復樂易寛大接人洞見表裏坦然明白不爲防畛崖岸茍賢矣𨿽貧賤禮之有加茍不肖𨿽顯者亦視之漠如也居家不問有無尢喜賔客毎客至卽呼酒延欵連日夜不厭急於行義嘗斥其餘以賙貧乏人有死無葬具者卽助之棺槨其友葉全寄先生以白金百鎰全亡召其子以金還之鄕人孫景原戍邊客死汜水先生遣人護其骸骨並妻子以歸嘗道經睢州逆旅張貴家見庭槐羣烏護巢哀鳴問其故貴曰家貧無以自活已售此槐以給食伐者將至烏懼傷其雛故哀鳴若此先生問槐價幾何卽如其數探囊金使還市槐者責舉家羅拜槐得不伐羣烏卽噤不聲先生平昔舉義甚多此特其一二耳他不能盡述也嗚呼先生自其曾大父以來皆積善行義隱徳弗耀至先生始以文儒起家益衍先世之慶又位不滿徳而以教付厥子其長子鑑克守家業次子銓登進士第今爲兵部職方司主事三子鈍中鄕試禮部乙榜任大名府儒學教授銓爲主事三年例得推恩於其親於是勅贈先生如其子之官其配呼氏贈孺人光寵赫然動於一時先生𨿽沒亦可以無憾矣夫惟所蓄者久而深故所發者逺而大蓋其理有必然也余少從先君子典教滎陽其地介鄭汜間余往來嘗抵宿其館捨先君子沒於覃懷官舍先生又遣人致賻復遣銓從余學故余知先生履歷行實頗詳用敢序次其事表於墓左以明先生所以承休於前而貽榮於後者皆本於徳善之積不惟其子若孫當永永嗣服無替而世之人亦得以有所觀覧興起焉

故嘉議大夫陜西按察使何公墓表

何公諱自學字思學其先閩人逺祖諱瓊者仕五季之周爲尙書僕射瓊子輝爲屯田郎中始家金谿今爲金谿人公曾大父諱伯啟大父諱宗哲父諱秉煥號緑水翁比三世皆修已行義晦迹弗耀緑水翁娶曾氏有婦徳生二子長卽公也公資性夙敏舉止異凡兒緑水翁知其必有立八嵗卽遣從鄕先生防讀書數徧輒不忘江西按察司僉事行部至金谿選鄕學子弟可充增廣員者得公大喜卽抜登邑庠時年十五矣公遂從孟司訓授書經益肆力於學比弱冠已自習熟諸書所謂舉業者綽有餘力間爲古文詩章尢渾厚淸新有作者步驟公試鄕舉一往卽中前列登宣徳丁未進士第初任刑部河南司主事公以謂賁之象曰明庶政無敢折獄故折獄於庶政爲大於是早夜以中正明達自勵盡心獄事時稱明允如辯寃獄白能等事迹俱入史館編錄值朝廷選刑官之能者分理天下滯獄公首被推擇得閩浙公旣奉勅以往𨿽山郡海邑惡瘴狂有所不憚必親至其地爲防理其系囚二藩旣大以逺人得昭雪而防其惠者甚眾公竣事還未至而已馳聲京師適歷官三載例得推恩緑水翁封如公之職曾氏封安人公復上章乞歸省詔許之且賜以楮幣公並以所得恩賜白金之類悉歸奉二親一毫不入私室一時之榮慶孝義動於裏閈正統三年公爲廷臣推舉陞廣西按察僉事其地乃嶺表百越溪峒猺獞不時竊發剽攻甚則狝之以兵𨿽得少靖而民已病於餉運公於所分巡地必大示威信猺獞𨿽蠻性亦知畏服因得減徵行之擾其編民亦雜夷獠不通道理毎構訟輒爲譸張詞不可防詰動引百十人連嵗不已公嘗偕奉勅郎審錄所部系囚其勤愼如在閩浙時夷獠積年久滯之獄咸得伸理旣而丁緑水翁憂營葬一如古禮復廬居墓次者三年釋服調除山西按察僉事其憲體益謹而尢能興學以教人表亷以厲貪時大同方宿重兵以防控荒外利害系於守將公常巡部至其府作書勸其守將當恊和共事者以濟邊功後來事多如公所料人服其先識未幾復丁曾安人憂歸家山西巡撫及三司連章以謂山西邊事方殷古有金革變禮之制宜奪情何某以任事詔從所請公復官未逾月詔陞陜西按察使公旣屢更法司事任益詳閒於大體洞達其細微及長外臬司凡端澄聽折表拔刮剔之政以次行之令修於庭戶風行於方嶽事方就績竟以暴疾卒時景泰三年正月二日也享年五十有六矣公初室李氏繼室徐氏封安人俱先逝今室楊氏子男二曰步勲步恩女一人皆徐出也孫男二曰源曰溶公在陜西不以家自隨旣卒公之子步勲自金谿來奔防卽奉公柩歸以是年十二月某日葬於其邑之某原明年爲景泰四年七月步勳以吏科給事王君所述公事狀來南京謁余求表其墓余猶記往年公過余河汾出二書其一卽勸邊將恊和共事者其一與冢宰論進退賢否之法甚備公又語余曾爲執政者言當起退休老成者某等用之於乎使此三事得行於時其有補於世亦豈小哉且公自爲學歷官舉職忠孝大節灼灼著於當時者固人所共知至於與余所論三事又其所蘊而人未知者余旣述狀之所載並附余之所知表於隧道之石俾後之人知公之已試者旣如彼而未用者尙未可量也

故奉直大夫絳州知州王公墓表

奉直大夫知絳州王公汝績歿之四年爲景泰四年其子佐奉汝績狀自江西走京師謁余請表諸墓按狀公先世居鐘陵其大父諱忠宋末爲金谿塲官因家焉今爲金谿人自曾大父復茂至其考處士仲允比三世皆韜徳弗耀處士娶林氏有婦行生公質異凡兒處士識其他日必有立自童時卽遣從邑庠良師友讀書砥行爲儒者事公果能專心一力進修不怠比長通習經史子集優於舉子業永樂庚子江右大比一薦卽榜前列春官防試得分教福建政和公以師道自勵勤於誨人出其門而登仕版者甚眾九年教有成績至京師大臣薦其才可治民遂陞知絳州絳在周爲晉國在漢爲絳侯封邑其地包汾隰土陋民繁產簿稅重人鮮知教而健於訟前守不數年率以事去未有滿考者公至州以謂人給則教行知教則訟息因行其土利有未興者興之視民業有偸惰者董之不數年民業饒給乃大修孔子廟益廣學宮篤興禮義教養具修絳俗日變爭訟衰息獄至空虛公尢善處事先時事有未集者督以豪猾吏卒因夤緣爲姦民茹其毒公卽有事但書片紙爲期約布告鄕市民相勸趨下不知擾而事亦集州租率嵗逺輸給邊軍旁郡惟徵銀易米公則布帛氊裘諸物任民所賫持取租辦而已人甚便之境有虫類蝗將害稼公禱諸正神虫害隨息有行刼者出其境卽掩捕如法人服其明其他善政甚多不能悉紀大者如此細者可知公在官九年考績當去耆民相率將詣藩臬乞畱公固止之則相與刻石以紀其政迹行有日暴疾卒其子佐跣絰奉柩歸以某年某月某日葬某原生於洪武丙子三月十七日景泰元年五月二十七日卒享年五十有五公初娶何氏再娶吳氏皆先卒後娶胡氏子男二並二女長政蚤卒次卽佐也爲縣學生二女皆適人公在絳時先遣其家歸金谿胡氏聞公訃哭泣防明妻貞子孝又知公之教行於家也公爲人性坦夷不爲防畛篤於孝親追逺與人交始終無失其知絳州時嘗校文山東惟視某優於理者取之後登進士榜於是年舉子爲多人以公爲能因言以知人山右多聲妓官以音樂佐酒取敗者相踵公速客不用絲竹惟禮飲終宴不嘩其雅致尢不可尙已於戱人才爲難有才而驗諸設施爲尢難公之才見於教人治民灼有成效如此謂將逺施而止於斯豈非命耶𨿽然公自筮仕以來將三十年克致完節以沒有子克襄葬事亦可謂無憾也已公二子皆從余學故知公尢詳旣按狀並取所未載者述其行實事業表於墓道以告來者

故處士顧君伯常墓表

夫士君子之積善行義者不於其躬享厚福於當時必【闕】慶厥嗣而獲顯揚於後世此理之必然也處士顧君諱【闕】字伯常別號友石世爲常州江陰大族處士曾大父諱仁約妣許氏大父諱壽之妣陸氏父諱誠號晚節翁妣楊氏比三世皆以夫良婦貞齊內明外著聞而又皆能斥已之餘周人之匱施惠利於鄕裏至處士通敏夙成端方性稟守三世之家法而擴行之不怠其配邢氏荼溪隱君子邢履道之女織紝組紃裁制凡女事無不勤熟而又以其餘力兼習孝經列女傳等書麤通其大義自歸處士盥饋而舅姑胥悅修行而婦道有聞克相處士事親奉祭致謹致孝處宗族鄰里禮意疏密隆殺咸有節序處士所以益大其家者邢於內助爲多處士旣累世行義不怠遂鐘慶於寺正琳琳之生質厚異凡子處士早卒琳大父晚節翁識其有立遣充校庠弟子員且俾從良師友朝夕講習書史啟迪磨礱以益其學厥後琳以學行有聞充貢太學歷事內臺吏部以其習於法律卽除南京右寺副未三年遂陞署寺正琳之讞獄能別白其情而行以平恕三年考滿來京將有推恩之命以及處士與其配琳間持其鄕人何太守所爲處士狀謁余且泣而請曰琳三嵗先妣卽世十嵗先考亡時大父晚節翁尙無恙則誨琳曰汝父卒時嘗撫汝曰吾家世業儒而未有顯者吾命今不永汝宜自勉力學問以圖顯揚吾地下庶無忝所生汝宜無忘乃父訓琳時𨿽少已自能記其言逮今二親沒世已四十餘年矣琳不肖奉遺教敬懼不怠麤得紹家緒以學以仕而借餘慶以有今玆之光榮𨿽有斗斛之祿欲具朝夕之養而已無逮毎念鞠育之勞訓誨之切輒汍瀾弗禁罔極之恩欲報無所獨念古之人有弗克遂榮養於生前者尙圖發揚其實行榮名於後世不有善於辭者莫克揭其詳琳不肖將磨貞石以刻其事惟先生不鄙而辱賜之言得表諸墓道使沒者有知亦將無憾於地下而顧氏之子若孫覩玆刻者亦得以知承休委慶有所自敢再拜以請余謝之琳請不已則以謂非前人之善無以貽諸後非後人之孝無以光於前若琳者其先世旣累積行義自家及鄕深厚悠逺所以貽厥後者固有所本矣及始發於琳以儒業致身廷平駸駸乎膴仕乃能深念其二親之早逝欲纂辭鉆石以發揚其潛幽又可謂能盡光前之孝矣遂按行狀次第其家世積善之實俾琳刻諸隧道之石以表著於人人以觀示於子孫以垂耀於永久庶少慰琳追述之心且使琳繼今以往覩玆刻表又當益永孝思益勵名節期無忝於乃祖乃親而益振大其家聲云

故處士楊禮墓表

凡人子能孝其父母者已鮮能孝其大父母者爲尢鮮陜西涇陽縣儒學教諭楊潤中景泰癸酉鄕貢天順四年中禮部乙榜授前職旣分俸本貫以養其父母又迎其大父禮至涇陽官舍娛奉孝養幾一年復求重慶堂文於余以紀其事及禮歸天順七年二月初六日卒於家享年八十矣其子興旣以禮葬之潤追慕其大父之恩不已意謂爲孫者能揚祖之名於後世不使與艸木同腐庶幾古人之孝於萬一乃狀禮之家世行實並致書於余求爲表其墓潤嘗從余學因嘉其篤於孝如此義不可辭按禮之父志文元大都人後徙河津志文𨿽自他郡僑寓以爲人好義故無僧疾之者所娶孫氏生禮禮自少謹厚承順其親無違怠及其考妣繼沒葬祭以禮鄕閭稱之禮旣自立行已以質直朴實鄕鄰有爭者來質則諭以是非各知曲直感愧而去及年旣髙又有徳眾推爲耆老毎嵗有司舉行鄕飲邑大夫必延以爲上賔潤方童稚時資質可敬禮遣入縣庠從師授春秋與朋儕習舉子業克有今玆成立鄕人皆以禮有知孫之明之所致禮娶靳氏亦柔慈勤儉相禮成家先禮一年卒所生一子二女子卽興也女一適太學生臺春興娶張氏生六子長卽潤也次滋次澄次濟次浩次瀚女三人皆適良族於戱禮上承考妣之志下享子孫之養克終天年禮葬原域可謂無憾也已遂述其事以表其墓以示永久以伸潤之志云

行狀

山東按察司僉事崔公行狀

公諱碧字仲玉姓崔氏永平昌黎人大父彥名隱徳不仕太夫人齊氏父得母齊氏生四子長卽公次叔琮叔璘次理公生洪武二十四年十一月二十九日幼有美質其大父母父母遣入縣庠讀書習舉子業中永樂十五年京闈鄕試卒業成均登辛丑進士第宣徳初授交阯道監察禦史當官謇謇有能聲正統紀元調行在江西道監察禦史明年爲正統二年爲廷臣薦陞山東按察司僉事分巡濟南道勾稽文移欺瞞滯弛摘刮姦猾巧訐中傷大肅以威而以寛濟之民吏咸畏服四年夏蝗生所部公行視督捕立絕時大暑爍蒸遂感疾歸藥石攻砭百端病勢不可敗公病中念太夫人旣先卒大父曁父母逺在故鄕且俱老不可見因遣理往迎之獨齊孺人來公彊疾迎郊外相見哀感流涕疾益增劇是年十二月二十三日卒於正寢公性孝友喜賔客𨿽貴不忘故舊故其卒也皆痛悼焉公先室張氏繼室劉氏泰州同知浩之長女公存日嘗謂其弟理曰以而子善聚繼我後公歿理如其命公父封文林郎交阯道監察禦史母封孺人先室贈孺人繼室封孺人俱以公貴葬有日謹具公之家世歷官行事狀求作者以圖不朽

敬軒文集卷二十三

欽定四庫全書

敬軒文集卷二十四

明薛瑄撰

箴

謹言箴

誦謹言之訓習謹言之事將三十年夕悔其失寤寐惶汗而旦或復然殆將漸流於放終不克謹以速尢召愆汝縱不自愛獨不念先人遺體之重降衷秉彛之全誓自今始語不妄發保厥中之靜專至此而猶飾虛詞尙循故態者當指正於蒼天

愼行箴

思厥一身或動或靜日可見者皆謂之行行有天則至明至正云胡小子操履靡定語黙或流於羣妄應接復牽於多病是以徳業不至於崇廣馳鶩將迷於蹊徑其自今始加夕惕以干幹欽聖謨而非禮勿動

懲忿箴

在損著象懲忿有教樊昔辧惑孔亦以告蓋觸物易動惟是爲先茍勃然而妄發必焚如以自煎徳旣有乖生亦受賊速禍召尢變故匪測我思我心本自湛如雲胡震撼弗克寧虛制之有法必懲必戒懲摧其暴戒思其害惟暴若苗惟忿若稂稂除苗剪事我天君天君旣安百職從令怒或當然因感而應應已而休無迎將畱𨿽曰顏樂亦以是求

攺過箴

繼善成性天然之中安行者聖纎失曷從降自眾人人有舛駁自心及身靡過不作所貴士賢希聖希天希之之要攺過爲先如思之邪如事之失旣炳其然必去必亟過去善復日進可期尢謹再作迷復斯迷藐予小子仰賴先業气質庸愚過兼隱白亦云有覺厥迨不剛頻復厲矣徒發赧惶恐遂頑然將不省憶天畀謂何而乃自棄因是發憤自訟以箴風雷宜法大壯宜斂日悔日攺期無則止希之之功勿替終始

存理箴

惟天生人惟人有理理爲之何物則是矣圓外竅中五性渾全感而遂通四端秩然貌色手足口鼻耳目以及眾體至微之物直溫重恭止肅明聰或動或靜咸有厥中身之所接萬事五品其理昭如各有程凖凡此眾善悉備吾身放之則失操之斯存存之之要明誠有教明炳其眞誠踐其道惟此二者功不可偏循之勿失士賢聖天

持敬箴

一刻之謹心在理存一刻之怠心放理昏是知敬之一字乃直內之樞機養性之本根昔在伊洛道繼孔學開示羣迷敬爲要約其曰主一無適者欲人必專其念而不雜於多岐其曰整齊嚴肅者欲人必極其莊而不失於怠隳斯實內外交養之法持循之久自不容私其及門之士有曰惺惺法者蓋必有事焉而提撕於頃刻有曰其心收斂不容一物者蓋中虛無物而必極其靜一偉哉晦翁統承二程小大之學一以爲宗慨彼前修年代云往豈無瑤琴寶匣絕響在未小子气質愚頑七情內蠧百妄外幹𨿽曰爲學徒侈華慱防厥本眞久矣戕斵一日大覺前爲可羞蓋昧往訓放心靡收念彼寸膠黃流可碧顚未旣陳期守勿失

愼微箴

忽之間其動曰幾防其所極千里斯違是以作易君子觀羸豕而著象因地雷而謹微言發乎口𨿽捫舌其靡及行達乎逺知駟馬之難追惟兢兢焉日嚴乎斯語庶逺悔尢而天理靡虧

大理箴

惟左執法廷尉象焉稽古之職士師庭堅官曰大理歷玆有年其名不一其事則然蓋天之公陽開陰闔立法憲天仁柔義遏不率典彛或過或惡天討以施低昻斟酌乃有凖臬職斯常刑讞厥當否則歸廷平廷平攸執時惟鑑衡鑑灼隱伏衡持重輕持照兩得克允克明罰當民服气恊休徵惟刑弼教聖所欽卹死者弗生絕者弗屬而居而官冝何警肅勿狥貨利勿任憎欲勿偏縱釋勿好刻酷有一於玆靡乎靡燭斁紀瘝官賫痛飲毒譬火銷膏辜亦已速邈哉千載乃有良臣釋之定國持公體仁曰民不宄曰無寃民功光簡冊慶及子孫髙山宜仰景行宜遵小子述誡敬朂我人

銘

悅心齋銘

人孰無心心孰無悅悅匪其正爲心蟊賊大哉孟氏儒林之綱悅心著訓式炳以彰其悅伊何曰理曰義理則從物義則制事二者匪人實降自天得之而悅天乃斯全卓卓沈君齋居云作扁曰悅心惟孟之學豈無肥防秖飽以酣弗專弗從道腴是耽齋旣作止銘亦書止日居月諸勿替經始

勿欺齋銘

動而未形此心之幾幾有善惡人莫吾知吾旣知矣其將何爲賢有明訓而曰勿欺蓋欺之爲義不專所持𨿽曰好善若有所疑𨿽曰去惡若有所縻謂之勿者庸以禁止於斯故知善可好如嗜甘肥知惡可去如厭糟醨果專專於是道復念念而無違則眇之善端可以擴之於天地之涯美哉張君令徳是頥勿欺名齋顧以自防庶幾匪懈賢可士希

惜陰齋銘

大化茫茫斯物斯億人爲物靈所貴者徳徳原於天心防其極其體密微其用周悉云胡气拘所得者失顧玆百年曾不瞬息弗亟循之將遂迷溺所以往哲晷景是惜惜之惟何明誠致力明則道通誠則道立從事二者遑遑汲汲朝復一朝日復一日靡間毫髮靡懈頃刻於玆捲舒於玆語黙慨彼前修瞻望靡及有卓君子希慕軌則爰作齋居爰圖進益古訓是名古法是式由學而仕勤勵夕惕豈曰道悠由近可卽豈曰髙山由下可陟敢贊一言以朂無斁

恆齋銘

有海之瀕有岱之麓挺生儀公質負魁篤公始知學旦夕孶孶顧此彛徳思厥保持乃愽其方乃要其統雷風法義有恆師孔恆者伊何悠久常然立心行已篤此一言遂揭齋楣出入是覩若鑑神明若臨師父爰自筮仕屢擢屢陞官有內外齋無二名夷考厥迹昭哉歷歷持鐸教尊剖符民輯溥彼旬宣江漢是式允於出納喉舌是職晚亞南宮朝推耆碩啟沃經筵忠忱彌積載承恩詔懸車故鄕乘化消息孰不榮光繄公之賢惟恆之幹夷險一徳終始靡倦公𨿽逝矣名永長存風流奕世子子孫孫孝思維則安則安仿匪曰髙山恆齋是仰

思儀堂銘

昔有令伯祖母成之更相爲命以孝以慈百世之下人感其詞嗟哉陶君災屯少罹怙恃兩失孑然孤遺皤皤祖母收拾保持就燥避濕驚癇渇饑孫笑祖悅孫啼祖悲祖孫一气同安共危逮玆成人伊誰之思惟祖母氏邈不可追乃作髙堂肖貌在斯溫溫笑語宛宛容儀致慤則著動息無違令伯是式令聞是垂銘以告之永久勿隳

孝思堂銘

有巍者堂伊誰居之居惟王君式是孝思思之云何曰恃曰怙匪怙曷生匪恃曷顧生我顧我實惟我尊怙旣先亡恃罹艱屯乃績乃紡乃誨乃養憫玆藐孤矢徳無爽嵗月旣邁孤亦有成天胡不弔恃亦先零遂蘊遂發亟踐顯達祿位日增孝心彌切惟此一身父母肢體獨享光榮孝養已矣而獨何心安厥敷遺深居是堂其有弗思思之之至如臨庭戶如聞笑語如見喜怒振振王君孝思孔昭有通於天有徹於朝帝曰孝子予惟汝錫錫汝考妣如汝之秩禦史孺人有格其神一世之屈萬世之伸王君振振孝思維則載銘其堂永久弗忒

存誠齋銘

惟天地萬物實理爲之樞機本厥一源諒無不齊自稟賦之雜揉紛虛僞之交馳爰有元聖乃曰無爲斯太極之全體兼動靜而靡違降聖而賢必由保持視聽言動敬以主之羣邪退伏誠斯不虧溫溫李生往哲是希爰居爰處左箴右規韋是服絲桐是揮沈酣古訓詠歌古詩斯須動作靡敢怠隳窒欲止水如防如隄庶邪妄之可閒冀存誠之在玆美厥志之名齋述法言以勵之

世厚堂銘

惟人秉徳惟始不恌篤邇行逺仁理孔昭云胡昧者楚越人已弗惻弗恫薄亦甚矣吉有君子家以厚傳渴猶已致危猶已顚乃設寒漿大飲行旅乃懸杙索大濟險阻其事𨿽微其心則仁能以類推旁達無垠爰作髙堂名曰世厚式昭於先庸戒於後給事鐘慶世徳是遵譬之水木培根浚源惟厚弗替乃福所自視此堂名欽於永世

贊

獬豸贊

疾惡者天地之正性而人心之所鐘云胡淪胥其類不知其醜而甘與之同有物於此匪兕匪虎非羆非熊名曰神羊曠世莫逢乃能觸回邪而無避合輿論之至公則彼臧否莫辧者覩其狀類寧不爲之愧生於中邪

又

爾形不類爾出不世是蓋稟陰陽之情英具天地之正義心之靈旣鑑物以靡差角之剛復觸邪以無避宜其端居而百怪惴伏正視而羣小悚畏故能與麒麟同逰騶虞作配擅執法之英聲爲國家之美瑞也

無庵贊

老氏之無乃無而無吾儒之無乃無而有有非聲色形迹之可求𨿽無聲無臭而實爲造化之樞紐其在人也寂然不動者無聲臭之可窺實萬象森然已具之淵藪卓哉無庵心學是潛所以啟大易之闗鍵識濓溪之指南其取號也𨿽無而實有其體道也𨿽虛而實涵斂之則約施之則覃或翺翔乎武選或正職於大參凡其著赫赫之顯迹何莫非體立而用兼及其老而休也因人事之乘除悟陰陽之消息斂疇昔之敷舒爲所捲之微密順大化而怡然乘白雲以髙適凡其貫始終而不二由其合有無而爲一彼以天地爲幻妄以萬物爲麤迹空諸實有而爲反道悖理之邪說以聾瞽斯民蠧害正道者又豈可以比擬無庵之眞識邪

王先生畫像贊

其貌充然其色溫然精心思探索乎岐黃之編髙外化焉其爲術也通變審密而鄕閭稱焉殆將與張長沙孫思邈劉素異世而同傳也耶

畫龍贊

能大能小能屈能伸能顯能晦能雨能雲蓋至陽之精爲萬物之神故其功在天地功在庶品功在生民可敬可畏可瞻可仰不可得而馴非聖者之至徳又安足以比倫

歸一老人畫像贊

其貌充而全其神粹而完識之正旣超軼乎習俗情之適復笑傲乎林泉是宜享簡穰之多福樂期頥之永年然則其孤標時服固丹靑之可彷佛而靈臺春意豈筆畫之能盡傳邪

拙巢先生畫像贊

質純气和理明心定篤信好古拒邪閒正有言有行以淑後人美哉君子輝光日新

劉紹僉憲畫像贊

東吳之精中朝之英粹乎其質確乎其聲察其操金百鏈而愈固望其儀鶚獨立而無朋推其心蓋欲使善惡之著白要其歸實欲觀惠化之流行是誠所謂有守有爲之君子而可爲新進晚生之儀刑也

禦史張勉夫贊

東吳之英中臺之傑身也繩直心也玉潔持所見不隨俗以低昻蘊其奇毎因事而發越宜其勁節挺然忠言剴切身𨿽歷乎險夷功乃歸於潤澤是猶一鶚之髙騫異乎鷙鳥之累百也

章奏

上講學章

大理寺右寺丞臣薛瑄謹題爲緝熙聖學事切見近日有臣下進言欲開經筵以緝熙聖學者𨿽防聖徳允納未見施行蓋欲俟軍旅事平之日以開講也臣愚以爲當聖主中興之時天步維艱之日正講論爲學爲治之道不可一日而緩焉者也昔漢光武躬擐甲冑討除羣凶猶且投戈講藝息馬論道軍旅之間未嘗一日廢學故能舉羣盜如鴻毛復大業猶反掌此講學所以有資於成大功也唐太宗興義兵掃除寇亂一時潛邸從龍之臣皆文學智謀之士日久相與論爲學致治之道乙夜之覧身忘其倦故能剗刮僭僞拯濟生民此講學所以有資於戡大難也近者因額森京師𨿽屢戒嚴而內外禦侮各有其人堂堂天下號令一施風行艸偃非至如漢唐艸昧之秋也顧可以斯時而少緩講學之事乎伏望皇上命廷臣集議經筵儀式務從簡約不尙奢華仍愽選公卿侍從文學之臣有學術純正持已端方謀慮深逺才識超卓通達古今明練治體者一二十人使之更代入直恭遇皇上視朝之暇日禦便殿卽召各臣進講其所講之書先大學論語孟子中庸兼講尙書春秋諸史則資治通鑑綱目務要詳細陳說聖賢修已治人之要懇切開告帝王端心出治之方以至唐虞三代漢唐宋以來人君行何道而天下治安爲何事而天下乖亂與夫賞善罰惡之典任賢去邪之道莫不畢陳於前如此則勸講之臣庶可日修其職講讀官之職旣修𨿽皇上聰明上智之資實由於天錫而朝夕緝熙啟沃之力亦有益於聖心聖學日新聖徳日明於以修治道則正心以正朝廷正朝廷以正百官正百官以正萬民而治道有修明之效於以攘外侮則修軍政以簡將帥簡將帥以練士卒練士卒以守封疆而四境有寜謐之期此講學有資於成大功戡大難宜急行之而不宜緩焉者也且漢光武唐太宗一時英主耳猶能勤講學於搶攘之時以收戡靖之績伏惟皇上有唐堯虞舜之聖徳將以立殷周中興之大功誠於此時舉行開講之事以緝熙聖學則神功聖徳髙出千古矣又豈漢唐二主之可比哉臣猥以衰邁懦柔之資章句迂僻之學自忝科第屢叨法從昔嘗獲罪先朝放歸田裏分將終老丘園瞑目溝壑幸沭皇上龍飛九五運啟昌期將以立莫大之治功故不遺艸茅之賤士防臣布衣之中授以淸要之職日夜思慮愧無補報故敢昧死妄陳前言伏望皇上開天日之光采而行之不勝懇悃之至緣系緝熙聖學重事未敢擅便謹題請防

乞致仕第一奏

欽差大理寺右寺丞臣薛瑄謹題爲致仕事節該欽奉詔書官員之中有老疾不堪者並聽自陳致仕如年未七十疾病者亦許自陳欽此切照臣年六十三嵗𨿽未及七十自幼稟受气薄常有怯弱疾病早已筋力衰微連年又患眼疾昏花文書字畫不能防視及跌傷臂膊屈伸不便景泰元年六月內在貴州永寧衛感冒山嵐暑气又患風濕痿痺病癥兩足無力動止艱難已成痼疾寒熱不時發作飲食減少肌膚瘦弱至今常服湯藥調理未痊委實老病不堪辦事伏望聖恩憐憫乞照詔書事例放歸田裏不勝感戴之至

第二奏

大理寺卿臣薛瑄爲老疾乞恩事臣今年近七十稟受原已怯薄血气早衰發白齒豁眼昏聽重加以老病侵尋乃於景泰六年五月初七又因將理失宜邪气乘虛以入感發舊病攻刺腰腹等處疼痛嘔吐幾至危殆旋防聖恩特遣禦醫調治已經服藥數日緣血气已衰卒難平復若不瀝陳愚悃卽今不能掌管印信深恐曠官誤事伏望皇上宏天地生成之仁憐臣老病放回田裏不勝感戴之至

第三奏

禮部左侍郎兼翰林院學士臣薛瑄謹題爲老病乞恩事切照臣見年六十九嵗气體旣已衰憊疾病連年發作天順元年三月內舊患淋疾並右臂風气疼痛舉發請醫調治日久稍痊五月初七日前病又發調治至本月二十四稍痊六月初三日前病又發調治至今未痊緣血气旣衰藥力無效疼痛不時已成痼疾及兼齒牙豁落髮須盡白肌膚瘦弱眼目昏花委實辦事不前臣切自念委受朝廷陞用之恩補報莫伸於萬一老病轉覺於侵尋伏望聖恩憐憫衰朽不堪辦事放回田裏俾得歸骸骨於丘原不勝戰栗感戴聖恩之至緣系老病乞恩事理謹題請防

敬軒文集卷二十四

