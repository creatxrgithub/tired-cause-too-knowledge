

欽定四庫全書

集部六

歸田稿

別集類五【明】

提要

【臣】等謹案歸田稿八卷明謝遷撰遷字於喬余姚人成化乙未賜進士第一授修撰歷官戶部尙書謹身殿大學士贈太傅諡文正事迹具明史本傳遷之在內閣也與劉健李東陽同心輔政史稱其秉節直諒見事明敏天下稱爲賢相庶乎能以道事君者其文集全稿以嘉靖中倭亂被燬此乃其致仕以後及再召時所作自題曰歸田稿以授其子至者

國朝康熙中其七世孫大名府同知鐘和復加釐輯梓而傳之集中奏疏類多晚年陳謝之作而在朝時嘉謨讜論均已亡佚無存卽以史所稱請罷選妃嬪禁約內官諸疏卓卓最著者而亦不在其閒則其散失者當復不少然遷當歸裏以後正劉瑾焦芳等挾怨修郤日在危疑震撼之中而所作詩文大抵詞旨和平惟惓惓焉托江湖魏闕之思以冀其君之一悟老臣憂國之心實有流溢於不自覺者讀者知其忠悃所存固毋庸以文字之工拙論矣乾隆四十四年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

歸田稿卷一

明謝遷撰

奏疏類

謝存問疏

致仕少傅兼太子太傅禮部尙書武英殿大學士臣謝遷謹奏爲謝恩事臣遷伏防聖恩賜勅遣官存問且加賜羊酒輿官廩臣遷誠惶誠恐稽首頓首拜受竊念臣本菲才誤防孝宗敬皇帝知遇之隆顧托之重欲圖報稱勉竭駑庸不自知其力之不足旣而格心無術輔導罔效引身退避杜門省愆俯仰懷慚罪責難逭分與艸木同腐幸而溝壑未塡玆者伏遇皇帝陛下天啟聖明嗣承大綂一新萬化雷動風行凡在疲困之徒咸遂更生之願如臣衰朽特軫聖慈不加負國之誅重錫優老之典寵命下及慚懼交並顧玆垂暮之年諒無圖報之日惟有一言獻納庶防少效涓埃臣聞傳說之告髙宗曰學於古訓乃有獲又曰監於先王成憲其永無愆此誠告君之至言爲君之要道也自今觀之所謂古訓者二帝三王之典謨訓誥及諸經史之所載者是已成憲者聖祖神宗之典章法度凡今諸司所職者是已仰惟陛下聖性之睿哲固出於生知而聖徳之成就必資乎問學經筵儒臣分直進講所以薫陶防養者在是燕閒之時尢博覽羣籍以廣見聞茍有疑義難明卽召勸講之臣靣賜質問務求通解戒一暴十寒之失積日就月將之功則聖學緝熈而聖徳之成可以追蹤古昔帝王之盛近代不足言矣我朝祖宗之法斟酌古今之宜諸司而能恪守萬世可以常行柰何世逺人亡政久積漸失其初者有矣聴覽之際謂宜申飭百司講求成憲茍有窒礙難行卽召執政之臣面加商確務合舊制究詰舛訛之端振革廢弛之則聖政有恆而聖治之成可以紹休聖祖神宗之盛垂裕於無疆矣夫一日萬防固未易縷陳而一心萬化惟在於知要臣故特舉君道之至要以裨聰明之萬一其他軍民利病政治缺失陛下明詔許諸人直言無隱況以言爲職者林立於廷必能爲陛下次第陳之惟望畱神省覽不以疏淺而或遺不以拂逆而見拒則宗社幸甚生靈幸甚臣受恩深重不勝瞻仰懇切之至爲此具本専令長男謝正賫抱赴京謹具奏聞伏候勅防

謝時加存問疏

致仕少傅兼太子太傅禮部尙書武英殿大學士臣謝遷謹奏爲謝恩事臣先防聖恩賜勅遣官存問具本令長男正賫抱赴京謝恩荷防聖慈溫防慰諭褒奨過情且錄防臣男正爲中書舍人隨該正以母徐氏病故在家具本乞恩終制復防聖恩欽賜臣妻徐氏塟祭並齍糧麻布之賻近又該都禦史何天衢奏爲優老乞言以裨聖政事濫及臣名節該欽奉聖防還著有司時加存問陛下防臣之私旣及臣子又及臣妻而於臣之微軀尢荷軫念猥厪告存仰惟天地防育之仁不遺衰朽顧臣桑楡垂迫之景莫報恩私惟遙瞻闕廷勉效嵩祝而已爲此具本令男亙賫抱赴京謝恩臣不勝懇悃之至謹具奏聞伏候勅防

辭免恩命疏

致仕少傅兼太子太傅禮部尙書武英殿大學士臣謝遷謹奏爲衰病陳情辭免重命事臣某伏防聖明因大學士楊一淸等論薦特遣行人賫勅召臣又命鎭守巡按等官來卽臣家惇趣起程臣聞命驚惶罔知攸措竊臣本以駑劣之資昔叨重任負孝宗敬皇帝顧托之命死有餘責皇上嗣承大綂之初不卽誅戮曲加恩禮存問優卹有隆無替臣銘心刻骨圖報無由玆又渙頒寵命賁及丘園起臣於衰廢之餘欲還臣於密勿之地且許以優逸預斷辭章異數殊恩自昔罕比臣非木石寧不感激思奮柰臣犬馬之年垂及八旬疾病侵尋衰憊已甚耳目之視聴不眞手足之動履欠便加以痰暈不時交作摧殘無用之狀實有難盡言者𨿽欲勉彊就道誠恐委頓不前反累陛下優老之仁莫副陛下虛席之意且以一淸等之所推薦勅防之所期待臣自揣淺薄𨿽在彊壯之時亦非敢當況今衰殘如是之甚乎臣是以趦趄縮恧寢食靡寧慚汗憂惶措身無地遙瞻天闕徒切馳戀而已恭惟皇上英明天縱聖徳日新寤寐求才宵旰圖治此誠雲龍風虎之防而臣以桑楡景迫犬馬力疲不能就攀鱗附翼之列咨嗟感泣不能自已伏望聖明諒臣愚衷憫臣朽腐容臣辭免恩命俾得保終於丘壑不致隕越於道路則始終成全之恩眞同天地矣臣不勝懇切仰望之至爲此具本令男某賫抱赴京謹具奏聞伏候勅防

乞恩仍賜歸休疏

致仕少傅兼太子太傅禮部尙書武英殿大學士臣謝遷謹奏爲懇辭重命事臣昔濫叨任使奉職無狀引疾乞休跧伏海濱二十有餘年矣誤防聖明軫念召命下臨臣自知衰病不堪已嘗具本辭免伏蒙溫防慰諭且命有司惇趣臣感荷殊寵莫報涓埃只得力疾奔馳不遑他卹幸獲進趨闕下仰瞻天顏慶忭之私無可云諭退自省念慚懼交並恭惟皇帝陛下聖明天啟政化日新方將展古昔帝王之大猷廣祖宗列聖之丕緒惟玆密勿之寄必需卓越之才如臣庸劣衰頺豈宜謬玷行列此臣審知愚分實非崇飾虛詞伏望聖慈俯垂矜察仍賜歸休庶不貽覆餗之譏以負虛席之意臣不勝懇悃之至謹具奏聞伏候勅防

辭免新職疏

致仕少傅兼太子太傅禮部尙書武英殿大學士臣謝遷謹奏爲辭免新命事臣以庸劣衰殘勉趨召命自懼不堪重任懇乞賜歸伏蒙皇上不輕棄遺益隆恩寵旣奉溫防慰諭又蒙特勅吏部陞臣屍部尙書謹身殿大學士臣聞命戰兢措身無地竊念臣自退休田裏優遊散逸二十餘年今方進趨闕廷未及勉效分寸而遽叨殊錫𨿽欲彊顏承受寧不內懷慚悚臣感荷聖恩思圖報塞萬一再不敢固求賜歸但乞容臣辭免新陞職銜仍以舊銜供職庶防心安理得可以圖效涓埃臣不勝懇悃之至謹具奏聞伏候勅防

陳政事疏

少傅兼太子太傅戶部尙書謹身殿大學士臣謝遷謹題爲獻納事臣以庸劣衰朽不能仰稱任使累疏乞休未蒙兪允竊自思念無可以報厚恩敢陳一得之愚冀效涓埃之益恭惟皇上赫然勵精鋭意更化深懲寛慢之痛革黨比之私此誠大有爲之資不世出之主臣愚何幸躬逄其盛然臣嘗聞之君道固貴乎剛居上以寛爲本求治不可太急更張亦須有漸若驟加嚴迫恐惶駭失措者多矣且爲政惟在得人人才亦甚難得若棄短取長則人皆可用小過不宥則下無全人況更易頻數則人無固志茍圖免責事亦難就緒矣臣願陛下大擴天地之量少霽雷霆之威明察之餘濟以寛簡剛斷之際加以含引廣招賢之門開自新之路使有過者可以攺悔不及者可以勉力至於用捨之際務合眾論之公如此則人不乏用事功可成矣陛下以納誨輔徳待臣臣願陛下成雍熈太和之治故不敢不盡其愚伏望聖明俯賜采納豈惟愚臣之幸實宗社生靈之幸也謹具題以聞

求納諌疏

少傅兼太子太傅戶部尙書謹身殿大學士臣謝遷謹題爲獻納事臣退休衰耄分與艸木同腐荷蒙聖明篤念舊臣特勅召用不容辭避且待臣以納誨輔徳之任夫朝夕納誨以輔臺徳此商髙宗之所以待傅說者也顧臣庸陋何敢妄希古人然思無以仰答陛下之殊遇因敢竊取古人之緒餘以獻傅說之告髙宗曰木從繩則正後從諫則聖後克聖臣不命其承疇敢不祗若王之休命蓋謂君徳莫先於納諫君能納諫則臣下不待命令而信從矣天啟聖明嗣承大統從諫如流天下稱聖旣而進言者執見或謬拂逆過甚致有齟齬間隔而近來諫諍之言日益稀矣此固臣下不能將順聖徳之過也臣又嘗聞伊尹之告太甲曰有言逆於汝心必求諸道有言遜於汝志必求諸非道蓋謂鯁直之言人所難受防順之言人所易從難受者未必皆非故必求諸道不可遽以逆於心而拒之易從者未必皆是故必求諸非道不可遽以遜於志而從之蓋欲矯乎情之偏也臣愚伏願陛下兼聴廣納於諸逆耳之言曲賜優容以作忠直之气於諸遜志之言詳加審察以遏諛佞之風則聖徳日新聖治日隆矣此輔徳第一義也故敢冒昩陳之伏惟聖明畱意緣系獻納事理謹具題以聞

乞賜歸休疏

少傅兼太子太傅戶部尙書謹身殿大學士臣謝遷謹奏爲衰老陳情乞賜歸休事臣犬馬之齒今年已八十矣去嵗誤防聖恩特勅召用不容辭避臣勉彊奔趨忘其力之不足旣獲瞻覩天顏恭謝恩命自惟衰殘昏耄無以仰副驅策卽欲懇乞歸休伏防皇上不棄駑朽進臣戶部尙書謹身殿大學士職銜照舊內閣辦事旋復憫臣拜起艱難免臣常參異寵殊恩益深感激黽勉從事又自入朝以來仰見皇上聖徳天縱而日新聖學緝熈而罔間鋭意更化夙夜勵精此誠千載之奇逢也臣𨿽無似亦欲思依日月之光以觀雍熈之治柰病隨年至力與年衰視聴不眞動履欠便又況昡暈時作神思不淸今就列備員已更時月而納誨輔徳莫效涓埃𨿽皇上不咎素餐臣心能不自愧乎伏望聖慈曲賜矜憫容臣仍舊歸休俾得及未盡之年遂首丘之願則陛下始終成全之恩眞與天地同矣臣不勝懇切仰望之至謹具奏聞伏候勅防

再乞歸休疏

少傅兼太子太傅屍部尙書謹身殿大學士臣謝遷謹奏爲衰病懇乞歸休事臣以年衰力憊不能仰稱任使具本乞休伏蒙聖防朕圖任老成贊化理卿先朝耆舊徳器才識公論素孚召用未久方切倚毗況精力未衰豈可遽求休致宜卽出供職盡心輔導以副朕懷所辭不允吏部知道欽此臣仰承恩命益深慚懼竊念臣迂愚無似休退有年自分與艸木同腐而已猥蒙皇上不輕棄遺起臣於衰廢之餘還臣於密勿之地實出望外臣當鞠躬盡瘁圖報恩私使臣能效涓埃之益則𨿽捐軀隕首臣亦何敢自愛柰臣衰頺已甚槁木不殊而謬玷崇班虛縻厚祿此臣所以朝暮懷慚不能自已者也仰惟皇上英明天縱赫然勵精寤寐求賢共圖化理今調爕重任已甚得人而臣以朽腐無用之資濫厠其列誠不足爲有無若復茍且淹延不求退避則尸位素餐之誚必不能免而妨賢病國之罪亦將何所逃乎伏望聖慈俯察愚衷蚤賜兪允使臣得生還故里則未盡之年皆陛下之賜也臣冒凟宸聰無任戰栗之至謹具奏聞伏候勅防

謝恩疏

少傅兼太子太傅戶部尙書謹身殿大學士臣謝遷謹奏爲謝恩事臣昨以衰病乞休荷蒙溫防慰諭未卽賜允情不獲已再疏懇乞復蒙聖防卿兩疏乞休情詞懇切朕所深諒但朝廷任賢求舊卿碩徳舊臣方切倚任豈可固求休退宜卽供職不允所辭欽此卽又重荷聖慈軫念命太醫院官診視用藥又命內臣頒賜酒肉米蔬等物又命鴻臚寺官來家宣諭殊恩異數倍萬常倫臣感極而泣不能自已卽欲詣闕稱謝勉彊供職以圖報涓埃柰臣痰火暈之疾舉發無時恐或顚僕階墀貽笑班列是以趦趄縮恧尙在調理謹先具本謝恩竊念臣年旣耄身已衰甚病非外感藥物難療每自忖度朝不保暮恐終無以報塞厚恩伏望聖慈曲垂矜憫蚤賜允兪俾得生還故里則始終成全之恩沒齒豈敢忘哉臣無任懇悃之至謹具奏聞伏候勅防

三乞歸休疏

少傅兼太子太傅戶部尙書謹身殿大學士臣謝遷謹奏爲懇切陳情乞賜歸休事臣以衰病昬耄不能仰稱任使累疏乞休荷防溫防慰諭未卽賜允卽又重荷聖慈命太醫院官診視用藥又命內臣頒賜酒肉米蔬等物又命鴻臚寺官來家宣諭皇上篤念舊臣不忍輕棄恩禮優渥有加無已而臣不能圖報萬一是以靣熱內慚寢食俱廢惟乞身引退庶可少贖負恩之罪隨卽具本陳謝復申前懇乃又節蒙聖防如病痊可宜照前防卽出供職以副朕召用倚毗至意不必固辭欽此臣聞命戰兢益切慚懼己於今月十六日力疾入朝陛謝思欲勉彊供職圖效涓埃柰痰暈之疾忽復交作動虞顚僕不能支持臣年旣衰邁病復纒綿𨿽欲茍延不過虛縻廩祿而曠職怠事之咎抑將何所逃乎臣是以不避煩凟冒昧懇陳伏望聖慈曲垂矜憫蚤賜允兪俾臣得遂生還之願則始終成全之恩眞與天地同其大矣臣不勝懇悃之至謹具奏聞伏候勅防

四乞歸休疏

少傅兼太子太傅戶部尙書謹身殿大學士臣謝遷謹奏爲懇陳愚悃乞賜殘骸事臣以老病乞休再四陳懇伏蒙聖防朕以卿先朝耆舊況輔臣所薦特虛席以待其所倚毗非輕望以匡弼朕躬贊襄化理卿屢屢爲辭固欲求去大臣事君當以竭誠盡心爲忠捨邪從正爲本庶可引君當道爲善治以福斯民卿宿儒博學理欲公私豈不曉然可勿以去爲辭卽出辦事副朕求舊召用之意欽此臣聞命驚惶不勝感泣皇上所以俯念老臣者禮遇優崇慰諭諄切天髙地厚之恩有隆無替顧臣何人可以當此臣遵奉聖諭敢不痛自修省仰承徳意卽欲勉彊供職圖效涓埃柰臣犬馬之年已及八十元气虛耗疾病交侵手顫足痿目昏耳瞶痰鬱气逆胸膈痞憊而暈顚僕時切懷憂朝夕不能自保恐難久於人世此臣之所自知而急欲求去者也若年力尙可支持而崇飾虛詞茍求安便則臣之罪無所逃矣恭惟皇上好生之徳眞同天地優老之仁逺邁帝王臣是以敢冒昧陳懇煩凟宸聰伏望聖慈曲垂矜憫蚤賜允兪俾臣垂盡之齡得全歸於首丘而未朽之骸不隕越於道路則臣𨿽不能圖報於生前亦當感恩於地下矣臣不勝激切仰望之至謹具奏聞伏候勅防

謝恩疏

少傅兼太子太傅戶部尙書謹身殿大學士臣謝遷謹奏爲謝恩事臣以衰老病憊懇乞歸休荷蒙聖慈憫念特賜允兪而寵禮優渥體卹周備已不勝感激今日蚤陛辭復蒙加賜白金襲衣文綺寶鏹以爲歸榮聖主所以惠養老臣者無所不用其至誠天髙地厚之恩也臣稽首頓首拜受訖顧臣桑楡景迫已無圖報之日卽今違離闕廷徒切戀慕惟廻瞻北極祝聖壽於萬年尢願慶協前星綿本支於億世此臣區區犬馬之忱沒齒不能少忘也謹具本稱謝以聞

歸休謝恩疏

致仕少傅兼太子太傅戶部尙書謹身殿大學士臣謝遷謹奏爲謝恩事臣以年邁力疲不能仰承任使懇乞退休荷蒙聖慈憫念曲賜允兪厚加恩典且命臣男中書舍人正防送還鄕臣以垂盡之齡幸叨恩庇遂得道路無虞生還故里茍延殘喘以終餘年仰惟皇上優老之仁眞同天地而臣以朽腐之質莫報涓埃還家以來捫心自愧惟朝暮引領遙瞻天闕防祝聖壽無疆同天長而地久更願聖學罔間務日就而月將用康九有之生靈益隆萬年之宗社此臣區區犬馬之忱也謹因臣男正回還具本令其賫抱赴京少申謝悃謹具奏聞

謝恩疏

致仕少傅兼太子太傅戶部尙書謹身殿大學士臣謝遷謹奏爲謝恩事嘉靖七年閏十月初六日臣本府官欽遵詔防恩例備防帛羊酒來家問勞天寵光被閭裏歡騰臣不勝感戴謹稽首頓首登拜領受訖恭惟皇上孝治天下尊親爰舉彛章加崇徽號又推廣孝之道誕敷錫類之仁詔示萬方恩覃庶類甚盛典也臣以衰朽之質荷涵育之慈方遂歸休躬逄嘉防濫叨殊錫夐出常倫何幸如之愧不能趨覲闕廷隨班慶賀仰瞻宸極馳情祝頌而已伏願皇上純嘏天錫益隆至養於萬年聖治日新永得歡心於萬國臣不勝懇悃之至爲此具本令弟謝遜賫抱赴京謝恩謹具奏聞

謝恩疏

致仕少傅兼太子太傅戶部尙書謹身殿大學士臣謝遷謹奏爲謝恩事臣某伏蒙聖恩以明倫大典書成特差鴻臚寺序班楊孫元頒賜臣一部天寵光被閭裏歡騰臣不勝感戴謹稽首頓首登拜領受訖恭惟皇上誕膺天命纂承大統倫序素定普率歸心誠非前代嗣統之君所可擬倫者也皇上徳隆孝治禮重尊親明倫大典之作昭揭萬古之綱常式成一代之典則此誠大聖人之制作非尋常膚淺之見所能仰窺者也臣質本迂愚年復衰耄往嵗彊趨召命旋乞歸休重荷聖慈憫念俯賜允兪𨿽嘗濫叨總裁之命未能少效微勞及至書成進禦之時不獲追隨班列上辜恩遇內省慚惶念玆寵錫自天臣實措躬無地禮當詣闕稱謝而又衰病不前謹具本令男謝豆賫抱赴京謝恩臣遙瞻闕廷無任戀慕之至謹具奏聞

歸田稿卷一

欽定四庫全書

歸田稿卷二

明謝遷撰

序類

山莊唱和小序

是嵗夏雪湖三過余杏莊夏初迄仲頗有旱暵之虞旣而連得雨農事孔嘉且雨中倍涼爽吾兩人相與盤桓甚適時復賡一詩爲樂韻仍舊而意彌新各得詩二十四首而別別後餘興相往復又各得四首時則夏季向秋旱復如初夏故其間不能無憫農之意也自予歸汝曲閒中與雪湖以文字相娛唱和不少今夏防尢數詩尢多故特錄爲一卷後防有作當更續書之也時甲戍六月晦日木齋識

湖山唱和序

予旣謝事歸養屙海陬知舊多疎絕蓋以零落殆盡間有存者亦相逺逾時經嵗不獲一聚首雪湖素莫逆居甚邇且彊健無恙日相與往還雪汝兩湖之間山水頗幽勝盤桓不厭雪湖工於詩酷好吟詠興至時輒有作予𨿽拙彊而企焉有唱斯和因以爲樂不知老之將至也居無何予橫罹罪累戒吟思咎於時雪湖亦有母夫人之憂杳然絕響者防三載洎予蒙寛宥雪湖亦從吉乃復作積久遂盈卷帙蓋𨿽消閒遣興而其間懷君愛國憫世憂時之意亦自有不容已者吾邑尹劉侯應徵知吾二人之有是也彊索觀之不以爲蕪陋輒令從事史錄之以去將以供燕覽且請予識其顚末予不能拒也嗟夫采詩以觀民風固王政之大端國風所陳無間美惡非徒然也去古旣逺有司者從事於簿書期防之間日不暇給能者亦不過取辦承應茍免督責而已矣其知觀風審音不以爲不急之務而蔑棄焉者防何人哉不圖今日乃於吾劉侯得之良可嘉也吾軰詩𨿽無足采然閭閻之疾苦稼穡之艱難施措之缺失茍因其端而推見其至以究心於其間則亦豈非善政之一助也哉夫然則侯之尙文好古誠不爲虛飾而吾軰之吟風防月亦不爲無用矣詩凡若干首爲二卷聨句若干首並附錄焉

防老嘉話序

宮保大司冦兼都憲兩峯洪公其先上虞人也今年秋自杭城歸展先塋旣竣事乃訪予海濱予初與公同進士第意气孚合相視如弟昆宦路周旋餘三十載迄予謝事歸道經淮揚值公以巡撫之節兼總漕運畱戀不忍捨慨然以女許配吾子亙遂締姻盟後五年公總師川陜荊洛旋休致歸杭公女不幸殤折然時節問遺不廢往還公二子靜夫鉅夫亦視吾諸子如昆弟通家眷愛之情有加杭城去吾邑僅三百里乃有錢塘曹娥余姚三江之隔舟車跋涉良艱欲與公一晤言不可得停雲之嘆恆切於懷聞公來喜不自勝亟遣吾子正丕往候於上虞途次且邀憲副雪湖馮公過予山莊出髙橋同迓之雪湖吾姻家老契與公同鄕薦同官秋曹素莫逆者也已而同年友太守滑公宗源亦來防時則鄕彥孫生維獻介公行而吾弟廸及正丕皆侍焉杭州衛總麾白侯允章頗好事公推愛之適有事臨山偕揮使李侯克明俱來謁李亦吾姻家公徳輝所及人固快覩之也盤桓累日賓主盡歡最後同過臨山訪雪湖復盤桓追送至上塘而別予與公話舊之餘時賦一詩道意公和之眾皆屬和自始至曁別凡得詩若干首鄕邦縉紳亦有聞而遙和者正總緝成捲曰將以爲後日嘉話之徵也於戱太丘朗陵之防漢史傳之至於今人羨之不衰豈非以其名徳之盛有足起人敬慕者乎余陋劣不敢妄希古人若公望重當時視古無忝況公之是行水源木本之思姻親交友之誼實兼得之又有出於古人之外者安知後之視今不猶今之視昔也耶

贈都憲何君巡撫河南序

聖天子嗣承大統肇更化理剗剔蠧登崇俊良於是吾浙左方伯何君道亨遂有巡撫河南都禦史之擢予聞之喜因仰而嘆曰聖智天授眞知更化之要哉夫亷恥者士大夫之大閒風俗者國家之元气也往自怙勢竊柄之姦作大啟僥幸之門而士習爲之一變貪污奔競波蕩風靡尅剝之政日加於下而生靈困憊有不忍言者矣今欲一洗而新之不在表率之地激揚之任乎道亨初爲禦史卽著聲臺端間以直言爲防邪所中傷紛紜之際濫系黨籍已而大憝就戮善類稍蘇乃起爲郡守薦歷憲副至長吾浙憲陟方伯盤桓居貞於玆有年淸白堅持終始如一吏畏而民懷之不次之擢縉紳屬望久矣玆當善治之初首膺簡抜則夫所謂激揚表率於一方者眞可謂得人矣且道亨嘗守河南儉徳雅操素孚於人今其往也風聲所至蓋將不令而行郡守庶寮有不惕然革心者乎閭閻小民有不蒙被其澤者乎中州大藩切近京輔異日政成化洽入長內臺以當股肱耳目之寄以昭四方風動之休以成一代明良之盛又將不在吾道亨乎道亨行予以知舊之愛旣爲作一詩而藩司諸同寅復以贈言請不能辭故復道吾意所未盡者如此

使軺贈言序

余自乞骸歸海壖十有六年於玆每竊思念辜敬皇末命罪無所逃幸而茍免誅責乃閉戶養屙待盡而已皇上誕膺天命嗣承大統聖徳廣被政化一新以某先朝舊臣特蒙軫念賜勅遣官存問於時錢塘進士邵君某試政春官攝行人捧勅以來君小心翼翼將命惟謹至則奉宣徳意旣優且渥光被艸萊遐陬僻壤之間老穉歡呼塡塞閭巷臣某寵榮逾分愈縮恧戰兢措躬無地而鄕裏縉紳大夫士乃以爲曠世殊典咸爲某歆羨不置故於邵君之還侈爲詩歌以贈非直以壯行色實以頌聖徳昭盛傳於不朽也謂某亦不可以無述余何以爲邵君贈哉余嘗讀皇華之詩始而曰周爰咨諏旣而曰周爰咨謀曰周爰咨度曰周爰咨詢反覆丁寧不一而足蓋古昔聖王遣使於外欲其宣上徳而達下情故以廣詢博訪委之爲臣者亦惟恐不盡其職而諏謀度詢無所不用其至也方今聖明更化諏咨善道下逮民隱如恐不及邵君奉使𨿽爲存問老臣而來然自京師而抵南服往返數千里間道路之所經行耳目之所見聞得咨訪者多矣抑古者采詩觀民風蓋謂閭閻里巷之情狀率於歌謡見之君於諸縉紳贈行之作而玩索焉則民風之堙郁亦或有得於言意之表者歸而並獻諸當寧以廣聰明之萬一則亦豈非老臣之所願望者哉

贈邑宰丘君以義被召之京序

吾余姚以文獻稱久矣而蒞玆土者往往有畏難之色豈文獻足徵之邦顧不若荒野鄙陋之地之易治乎是蓋有說矣夫惟地大故人眾人眾故事繁事繁故政劇茍非操持之有要施措之得宜則簿書塡委期防叢脞日給不暇誠有不勝其難爲者勢固然也今觀吾丘君之蒞吾邑則又祗見其易乃知非地之難人自難耳君以妙年登進士第初踐仕途卽蒞玆大邑閱歷未深而臨事之際從容裁決動中肯綮若老於世故者始至持法甚嚴凜不可犯及夫威令旣行豪滑斂避則更濟以寛和所謂平易近民者君實有之久之上下相孚令不煩而事集蓋其明敏果防天資過人而將之以亷愼勤恪故能得夫操持之要施措之宜如此吾邑負難治之名至君而一洗之矣故今甫及二載聲譽籍甚觀風之使數加旌奬銓曹以聞於上召命遂下將有臺憲之擢吾旣喜公道之明而又悵吾邑人之失所恃賴欲畱之而不可得也噫若君之品識固宜駸登顯秩洊膺重任以膏澤天下豈吾一邑之人之所得私也哉君行矣其尙益堅乃志益愼乃心益乃業庻幾永終令譽以慰吾邑人去後之思是則區區之所願望者也

贈都憲某公序

某公當代風力士也當其官都察院右副都禦史領四川巡撫之節藩司同寅諸公重其行以贈言見屬公之來蒞吾浙也雅志爲民事必循軌度其律已甚嚴無所撓屈時方有貴幸來有事於浙憤有司將迎之弗至文致其罪而波及於公坐是待報者累閱月人皆爲公危之公自處裕如惟俟命而已旣而聖明察知其非辜俾還職未防乃有超擢之命輿論咸以爲宜蓋公之節行夙有源委卓然樹立不忝其家乘粵自初登進士第列職郎署以至敭歷藩省在在有聲爲縉紳所推重予病臥海濱𨿽罕所交接亦頗聞其槪洎來吾浙目擊其行事益信所聞之不誣今其行固予所喜聞而樂道者言何能辭顧惟衰耄之言何足爲公重然亦竊有欲告焉者夫致治之要莫急於厚民生以固邦本自昔聖帝明王之治未有不以是爲先務我祖宗列聖相承尢惓惓焉百數十年來深仁厚澤固結於民心者至矣故𨿽或有釁孽而逺近無離心良以是也比嵗災沴頻作饑饉薦臻而官府無名之科需日益以繁生民之膏血日就竭矣任司牧之寄者乃恬不介意眞若秦人視越人之肥瘠何哉蓋自權姦竊柄以來幸門大啟士習爲之一變惟其身之謀而罔知閭閻疾苦之當卹者亦多矣𨿽更維新之化余風尙未盡殄此有識者之所深憂而竊嘆者也轉移之機不在激揚表率之地乎公今之蜀蜀固其舊治也一方興革宜知之已悉今之權任又非曩昔之比卽其所被及於吾浙者而推之則其所以慰棠陰之思於蜀人者不言可知矣蜀之人一何幸哉異日政成化洽譽望益隆進長內臺當天子腹心耳目之寄則其膏澤所及又豈直一方而已哉請以是爲公贈

胥谿八詠詩序

胥谿八詠詩者建平呂君文郁思其親而作也士大夫交於君者從而和焉久之成巨帙而以序來請予憶曩嵗鄕友賈郡博汝易嘗道文郁之賢與胥谿之勝領防心目之間有日矣於其請也能不爲之言乎夫所謂胥谿者蓋文郁所居之地當吳楚之界伍子胥棄楚入吳嘗渡此谿而憇息焉後人仰子胥之忠孝遂以名谿文郁之父仲和翁因取以爲號其名益揚翁性恬澹日徜徉於胥谿之上當其耕讀釣隱意與景防之時𨿽世所謂臺鼎之榮陶猗之富舉不足以動其心而移其志是胥谿之景天若爲翁而設然非翁則亦莫能賞識如此其至也翁沒十有三年文郁登甲科官郎署翁獲褒錫之榮而養不逮胥谿之勝固在也古者孝子思其親於居處笑語志意樂嗜必極其想象形容之眞文郁之於胥谿其能一日已於情乎此八景之詩所由作也此諸君子所以繼聲而不容少靳也嗟夫勝景之在天地間不幸遇非其人而淪沒於荒煙宿莽之中者多矣胥谿之勝固以翁而勝然非文郁爲之揄揚則有聲之畫摹寫逼眞又未必若是其工且富也是集旣傳豈惟益著胥谿之名而文郁不死其親之孝亦於是乎顯矣抑水注川爲谿是其涓涓之泉可達之而爲盈科放海之勢翁之所取於胥谿者不有在於是乎源故澄而濬之以比潔已之操流故長而導之以諭澤物之功是八景之外又翁之所獨得而未及究竟以望其後人者玆文郁推胥谿之意潤漑斯民固足以潄餘芳矣他日以其澤澤天下使谿山人物並美交重則有志乘史冊在是集特爲之發軔耳予𨿽老尙拭目以俟正徳丙寅孟夏旣望記類

旌忠詞記

旌忠祠者有司奉上命以祀死忠之臣也正徳已夘夏六月十有四日寧藩逆賊宸濠反假宴防集撫按藩臬曁諸司於庭環列兵刃首呼巡撫都禦史余姚孫公燧詐稱密防令起兵脇使從逆公正色抗詞折之請見密防濠語塞公復矢以天無二日臣無二君之義次問按察副使固始許公逵亦毅然曰惟有赤心耳豈從反乎濠怒令兵校曵出惠民門戕之二公罵不絕口延頸受刃時方盛陽日慘然無光忽有黒云蔽其屍竟日父老奔赴飲泣爲斂於僧捨朝夕哀之濠見黒云之異亦驚怖遣人爲市棺而棺已具諸民矣蓋逆濠之蓄異謀爲日已久孫公窺見其萌凢所以預爲之防者靡不用其至濠務剝下以結權幸民不聊生公志在卹民每裁抑之動拂其意許公亦同志濠故知其必不可屈也首肆毒且用以威眾民亦以是哀感之深也旣而巡撫南贛都禦史王公守仁起義兵討賊濠敗遂伏誅恭遇皇上嗣承大統詔禮部官議褒卹而巡按禦史唐龍復疏請廟祀二公奉防贈燧禮部尙書謚忠烈逵左副都禦史謚忠節賜塟祭有加各錄防其子且命立祠享祀南昌城中舊有土神廟一區父老撤去神位奉二公祀之私號曰全大節祠以時謁禱及奉朝命有司遂修祀事於玆而淺隘弗稱巡撫都禦史陳公琳嘗檄布政使陳策蔣曙按察使曽大有謀攺作事未就緒各遷代以去都禦史盛公應期繼至巡撫素重風教慨玆祀典宜隆乃檄布政使王藎嚴紘參政徐瓉林廷防馮馴參議陸溥陳墀曁吾弟廸按察使丁沂副使周廣諮度之僉謂貢院舊址靣俯東湖明爽宏邃足以妥英靈而起瞻仰白於鎭巡諸公咸可其議乃委南昌府同知劉守愚率縣丞彭齡等董其役經始於嘉靖癸未秋九月迄甲申春二月而落成矣先是正徳壬申瑞州華林冦猖獗按察副使安陸周公憲督兵追勦身先士卒父子俱殞於賊事聞已蒙贈憲按察使謚節湣而未與祀典盛公疏請於朝下禮官議合以死勤事之義特允配享旌忠祠綸音逺降適新祠考成乃奉孫許二公並位南向而以周公配享於左於時左布政使陳洪謨始至率僚屬祗薦嵗事廟貌崇嚴山川攺觀忠魂義槪儼若著存式慰邦人瞻仰之情祠五間前爲享堂又前爲中門爲外門各殺其二廂廡庖湢及諸供祀之所以間計者凡二十繚以周垣深以丈計者四十有八廣以丈計者二十有七旣完旣固瞰湖竪綽楔石爲之扁曰旌忠遵聖訓也凡木石工役之費皆出自官帑於民無秋毫之擾經畫調度纎悉畢舉皆盛公所指授也於是盛公遣使致書屬予紀其成吾弟亦以書來促此固區區之所欽羨而樂道者也何敢以衰耄辭嗟夫爲子死孝爲臣死忠誠天地之大義也義當死則捨生而取義降衷秉彛人孰無之聖賢立教垂訓昭如日星章縫之士亦且素講而飫聞之矣然非見之眞信之篤守之固而能不迷於臨難之頃者防希若三君子者捐軀殉國從容慷慨白刃如飴視昔顏袁二公之在常山張許二公之在睢陽蓋異世而同符非其胸中確然素定能如是乎眞可謂無忝所生不負所學者乎彼蠖屈防伏茍一時之生者能無愧於心乎江西舊有康山廟祀三十六人豫章廟祀十四人皆開國時死忠之臣也仰惟我聖祖再造區夏振綱常於淪斁之餘故當時同徳不二之臣云合景從其盛有如是者百數十年來列聖相承仁涵義育內寧外安仗節死義之士無所於見往嵗逆豎竊柄摧挫善類余懼夫士气之沮喪也每竊憂之今適遇事變而二三君子挺然繼作光昭前烈所謂疾風知勁艸嵗寒知松栢信不誣矣天地之正气祖宗之遺澤不於是在乎此又深爲世道慶也嗚呼旌忠之祠與前二廟列峙邦域輝映古今以風勵於天下豈直一方之偉觀一時之美談而已哉

重修定海縣學記

正徳庚辰都禦史髙密李公昆左遷浙江按察司副使領巡視海道之命駐節定海首詣學謁廟目擊圮敝慨然以修復爲己任適邏吏獲海艘非式者鬻直足其費遂定議於巡視都禦史許公庭光巡按禦史唐公鳳儀僉曰宜乃以厥成責之知縣鄭君餘慶始事於是嵗之夏六月訖工於辛已之冬十二月像設嚴整規制宏邃自殿廡祠宇以及齋堂廨捨庖湢之類罔不攺觀甃石凡若干所繚垣凡若干尺辟地凡若千丈增屋凡若干楹財不告匱民忘其勞是𨿽鄭君經營之功大都出李公指授也考之縣誌定海有學自宋雍熈始中間興墜屢矣至我朝成化間憲副朱公紳嘗一新之迄今五十餘年而修舉盛美乃於更化之防見焉不亦有數存乎其間耶鄭君重念李公之績不可泯乃托吾姚鄕進士毛君復懇以記請遷何敢以難爲言辭哉惟定海爲萬水之防東望滄溟浩渺無際潮汐之往來日月之吞吐魚龍之出沒一舉睫而具見實大觀之區也昔我夫子亟稱於水豈徒取其周流無滯而已哉蓋道之所遇觸目防心自不容已川上之嘆可想見也玆宮墻再新聖靈斯妥亟稱而嘆之意宜必有無間於存亡者乎然則逰聖人之門者當何如必探無窮之道體事有本之學術朝宗之念大廻瀾之力庶防其無愧乎斯固李公作新之意也是役也縣丞胡良主簿吳恭典史趙大和教諭李儒訓導劉綬李防生員沃汝信薛俊周南義官兪章皆與有勞者因得附書

墓志銘

明故安處士墓志銘

吾邑宰西夏楚君書每爲予談其鄕人安氏之盛累世不分財異食家眾千指雍睦無間言予聞而嘉之旣而安氏之子指揮廷璋遣其弟來托楚君乞予爲銘其父處士之墓予以衰耄筆硯久荒辭之固而楚君之請益力不得已則序而銘之處士諱海字士溶其先姑蘇長洲人也髙祖諱福三國初從軍以功陞總旗調寧夏中防衛系籍至今曽祖諱忠祖諱昱考諱某今官千戶者曰廷璧蓋處士從子也處士自少倜儻負槪不羣涉獵書史頗適大義天性孝友事親能先意承志不少忤遇同气怡怡如也識達事體每億料多中人有疑勿能決者多就質焉縱遊淮浙荊湘間惟意所適晚樂維揚風土之勝遂僑寓成家家素殷裕至處士益拓貲累鉅萬然好施予周貧卹匱𨿽倒囊傾槖無吝色鄕鄰姻黨有依之以終身者四方文人墨士與之遊者無間逺近久而益敬每以古人嘉言善行訓廸諸子姓子姓服其教皆循循雅飭家族眾盛今且六世矣無異籍者比有司以事聞詔旌其閭正徳丙寅二月朔日以疾卒於維揚距生景防甲戌四月望日得壽五十有三配孺人黃氏西夏士人諱璟之女有淑徳善理家政處士遨遊湖海無內顧憂家聲輯睦無少間亦以有孺人助於內也孺人卒於嘉靖癸未四月一日距生景防甲戌八月十一日得壽七十子男四人長卽廷璋例授寧夏中屯衛指揮次廷璽廷珍俱秦府引禮舍人次廷瑨善服賈克家女一適寧夏中屯衛百戶劉瑨孫男五宗文宗武宗賢宗哲一尙防女三長適衛庠生陳經世次聘髙烈兪權廷璋軰將奉處士及儒人柩合塟夏城之南原塟以某月某日嗚呼自世教衰民行日薄能惇徳崇義承家睦族內外無間然者蓋亦寡矣而有之豈非君子所樂道哉若處士者宜可書也故銘以章之銘曰九世同居昔聞公藝寥寥千載乃見安氏家眾千指而食不異雍雍一門亦且六世詎謂戎伍懋玆徳義啟後光前實惟處士夏城南原堂封斯閟我銘非諛用詔來裔當克承之引而勿替

墓表

憤齋先生墓表

先生吾先妣夫人之弟諱珙字廷璧姓鄒氏憤齋其自號也先外祖悠然處士與外祖母兪孺人徳善重於鄕慶鐘先妣及諸舅先生自防秀頴異常長而篤志力學風格凝峻言動不茍人望之而起敬愛與先考簡庵少傅年相若以學業行誼相砥礪友愛如同气先祖直庵少傅視之如親子弟然初蒞官閩藩時攜以自隨遣就政和縣學司訓錢塘馮先生浩授詩經業成而歸鄕裏大家爭延致爲子師吾謝氏族屬頗眾曽叔祖克成處士素好禮合一門子弟師之某時方垂髫獲從諸生後見先生終日端坐不惡而嚴諸生一聆謦欬卽竦然各肄其業罔不就規度蚤暮升散出入在途次亦循循有序鄕中父老見而知其爲鄒先生學徒也臨山衛帥李侯選城中子弟之秀者防百人辟館捨十餘楹延先生教之武弁家素號多頑劣先生學規嚴整率皆領其教無敢違气習爲之一變至今衛中人猶慕之成化初詔求經明行修懷才抱徳之士余杭知縣朱某舉先生應詔至京師在朝縉紳大夫士聞其名多遣子授業已而銓曹泥於例須本縣官舉遂爲有力者所奪先生拂衣歸仍應浙江鄕試復不偶無何嬰股疾醫藥罔效遂不起成化戊子冬十二月十二日也時年方三十有六鄕邦衣冠之士無問識與不識莫不痛悼之嗚呼某嘗聞之記曰凡學之道嚴師爲難師嚴然後道尊道尊然後民知敬學世敎衰微師道之不立久矣使如先生者得見用而任國學郡邑之師則其所造就豈胡安定得専美於前哉乃終不獲一試惜哉先生𨿽専經業而雅好吟詠詩法盛唐所著有憤齋稿藏於家先生世業儒家不甚充裕而篤於孝友平素所得束脩之資悉以供門戶費無一毫私蓄及其歿人始知之配胡氏烏山處士諱鼎之女淑愼儉勤相先生恪遵婦道子男三人昌蚤卒升仕武平衛經歷杲未周而孤能自立女一人適同邑魏某孫男五人紡紀絢組練絢組俱爲邑庠生絢力學如先生頗有時名繼述顯揚之美其將在絢乎先生歿六十有餘年矣而墓上之表尙缺是某之罪也某今亦老矣恐後遂湮沒無聞焉故力疾爲纂述其梗槪如此令吾子中書舍人正爲書而刻之若其家族世系則具見於悠然處士行狀此不復贅處士狀先祖直庵少傅所撰也

題跋

題史都憲墨竹捲後

嗚呼此吾友一拙公手筆也以遺仲子鸞鸞珍藏之如拱璧旣免喪間以示予予爲之然者久之公平生樂易簡澹不役役於利而獨好遊藝適情墨竹其尢工者也每以是自詫人求之亦不甚吝然公歿未防而流落人間者已不可多見豈人與琴俱亡耶悲哉鸞以手澤存焉寶愛之至可爲能子矣鸞素稱孝友愼篤予愛之重之今觀於是而益信視彼狥利忘親𨿽其親所甚鐘愛者不啻秦越之相視而惟利之圖人鄙之殆若犬豕而彼方且自以爲得計者豈直雲霄糞壤之相逺哉予不欲斥其名而於是焉發之猶庶防其或因吾言而有所悔悟耳

題旌節錄後

旌表節婦所以樹風聲勵眾志昭物則厚民彛甚盛典也近例其人未及旌而沒不復與是典此實執事者沿襲拘礙之過也豈朝廷立法之本意哉夫自世教衰民俗漓貞志堅操完節全名求之縉紳大夫士已不可多得況婦人女子乎而有之則𨿽異代隔世猶當搜訪而表章之以示後況在當時耳目之所及者乃復旁出條格而沮尼之俾湮沒無傳焉謂之何哉吾固以爲執事者之過也若洪雅李節婦者州閭鄕黨信之無間言郡邑亦旣以聞於上矣方下觀風者覈實未及報而節婦歿事遂寢及其子吉爲廷平乃具疏懇請至再至三不己上憫其情特許之於是旌表之詔與貤贈之勅一時並下而節婦之勤劬堅苦始獲暴白於世不然防何而不泯然也耶嗚呼是母之貞節足以信輿論是子之誠孝足以動宸衷皆可傳也使非遭際聖明洞燭幽隱亦何以得是哉然則吉之所以移孝爲忠以圖報塞殊遇者亦當何如也耶

題趙禦史丹陛糾儀圖後

此監察禦史古巴趙君像也君嘗侍朝糾儀繪爲圖以侈榮遇守谿翁爲作贊詞意已獨至君來浙間以示予夫禮莫嚴於朝廷故朝儀以禦史糾之懲不肅也然殿陛森嚴天顏咫尺𨿽甚獷猂無良者至是亦神悸膽落其誰敢不肅哉乃或有愆於儀者蓋奏對興伏之頃進退周旋之際倉惶失措故爾朝廷設禦史俾司風紀以肅百僚則其職之所當糾繩者豈直儀節之末而己哉置流歠而問齒決捨豺狼而問狐貍君子謂之不知務君之賢宜必知所擇矣君玆來鹽法是綜施措得宜憲節所臨姦豪屏迹吏民畏而懷之非知務能如是乎操是以往所至殆未可量也君尙朂諸

題李西涯翰墨卷後

涯老詞翰精妙人求之不甚靳予與公爲寮友餘三十載相愛甚厚吾兒丕又獲與其子兆先同筆硯麗澤相資者有年兆先不幸蚤逝公視丕如其子故尢加之意此卷精絕大非尋常應酬者比暌違來追惟疇昔遊從笑語之歡邈不可得未嘗不悵然興懷每見其翰墨如接風采聊以自慰今年秋聞公奄作古人矣俯仰之間已爲陳迹殆非虛語嗚呼悲哉閒中偶閱此卷爲之然因識之

題西涯詩篆捲後

甲戌夏杏莊與雪湖唱和消遣詩頗多間因便摘寫數首寄西涯已而西涯寄和還以吾長子正稍習篆學素愛之故特示以篆體又慮傳附者或爲殷洪喬再寄一通至此其後至者也正什襲謹藏之念昔居京時吾三人雅相好無何雪湖蚤暌違予與西涯居獨久今歸老復得與雪湖遊而西涯逺隔數千里疇昔燕笑之歡邈不可得每形諸夢昧來和有云惟應兩巾履長得夢中遊又云羨君江海上猶得舊同遊者乃彼此之衷曲而公道之也不意公奄忽長逝矣嗚呼聚散存沒之感可勝言哉偶與雪湖一展捲相對酸楚不能已因以唱和原韻列於前而以哭公之詩系其後云

題趙松雪墨迹

趙松雪翰墨妙絕當世後人乃有美女揷花之譏蓋病其太媚媚則媚矣不知其筆法自晉來媚中亦自有遒勁處近世刻本失眞殊非本來靣目學之者復效顰太過遂漸相逺往往見其墨迹何嘗如傳刻之甚耶西賓朱國材出此帖示予予爲持此論國材素得書法三昧者不以予言爲不然遂識之

題一拙墨竹捲後

都憲史公善墨竹每以是自適所作甚富然不吝與人公旣歿其家篋笥所遺者無防此卷蓋其得意仲子鄕貢進士鸞特寶藏之嵗久如新嗚呼平泉花木丁寧告戒不知當時子孫竟能保守之勿失否公雅量博愛𨿽所好不自私未嘗以戒子孫鸞乃愛防惟謹亦可謂賢矣鸞孝友淳篤謹節不茍繼述之圖實逺且大此特其細者耳不幸天不假其年賫志以歿哀哉鸞歿無後吾子編修丕自少同筆硯知其志意所存懼或流落非人也代爲收藏之公與予莫逆視丕猶其子丕今於公手澤不異乎鸞也固宜間以告予予爲忍淚而識之

題範以貞太守誥勅重榮捲後

朝廷錫命於臣而及其親所以勵臣節也涖官盡職爲人所稱道誠足以貽親之榮否則辱亦隨之以貞守寧國去郡防三十年矣而其人思之不衰且有去思碑之作眞可謂無忝所生而於上之錫命亦無負矣展捲之餘爲之三嘆

直庵存稿後跋

先祖光祿公豪邁曠達平生有所作握筆伸紙頃刻間𨿽數千百言未嘗須搆思惟其易也視之若不屑爲故未嘗存稿晚年家居時某始將成童出就外傅之餘侍左右私竊記錄得數篇及稍長略通文義則公已棄背矣旣又重蒞海溢之變家下文籍斷編殘簡皆沮洳之末故所存者止此耳痛哉某今亦已老懼公手澤遂泯焉無傳也命兒軰輯錄之以系諸家乘嗚呼天機云錦僅存尺寸識者固可窺見其全幅矣

曽祖考妣行實

先曽祖考府君諱廣字原廣以字行姓謝氏其先臺州臨海縣人也始祖諱長二宋末徙家余姚東山汝湖之汭上世譜牒失傳玆不敢妄述長二生明四明四生還一還一生壽松壽松生回益回益生見賢配余氏生府君自始祖定居來子孫繁衍多至數千百指遂爲一巨族而世業耕讀安分自守無怨惡於鄕人雅稱善門至府君坦夷惇篤喜怒不形自少至老與物無競尢以長厚稱比鄰有無賴者陰鷙狡黠肆爲橫逆睚眥之際輒昬夜火其廬鄕人畏之如蛇虎府君朝夕相與一於信誼終不以惡人視之彼亦不敢有所加也旣而其人爲怨家所報復合門煨燼寒舍棟宇密比防爲所延少頃風逐火熄巋然無恙鄕裏嗟嘆咸雲天道爲有知也府君弱冠而孤克自樹立門戶賴以不墜與弟原度處士相友愛白首不渝處士得子遲以庶子璲爲之子己而處士自有子亦竟不返蓋其友於之篤彼此無間也故今孫支相承𨿽五服已竭而雍睦弗替至於宗族姻黨親疎逺近𨿽不同亦無不感其徳者至於今猶頌之不衰府君生洪武甲寅正月七日卒正統壬戌十一月二十六日壽六十有九明年某月日卜塟湖南雞鳴山之麓夫人嚴氏出同邑望族家素殷厚不好奢靡初歸府君時值生事稍落乃以勤徳相更益裕門內百口罔不宜之天性慈仁或聞傷人害物之事掩耳蹙額若將凂焉尢好施予老而彌篤遇有乞貸者盡脫簮珥不吝先祖少傅公性至孝見簮珥有缺輙備具以奉未防復舉以賑施親鄰中傳之以爲美談至其見理明白不惑邪妄則有人所不能及者初曽祖沒先祖卜塟湖南雅不信風水之說鄕人有術士恥不售乘間醜爲危言冀夫人惑之而先祖不敢違夫人毅然斥之曰旣塟矣庸何攺耶其人慙而退後亦竟無他也夫人生洪武癸丑十月二十四日卒天順庚辰十月十有六日壽八十有八明年某月日合塟焉子三人長曰瓊次卽先祖諱瑩歷光祿署丞調福建布政司都事今贈光祿大夫柱國少傅兼太於太傅禮部尙書武英殿大學士次曰泯女一人適同邑陳禮廣東左布政使云鵬之叔父也孫男十一人浣澤次卽先考諱恩累封右春坊右諭徳今贈光祿大夫柱國少傅兼太子太傅禮部尙書武英殿大學士次溢滔瀚經綱紀綸繼女四人適汪【闕】諸詵潘府胡鏜府今爲廣東按察司提學副使曽孫男三十一人邇次卽不肖道逵選贈翰林院編修迅述吏部聴選官暹逾逑廸兵部武選司員外郎遴巡逡遒遡通達遨遲遇迥迵迂運延近適逸逕過邑庠生女四人適宋【闕】李潮韓煉徐暘孫男女未可數計玆不贅列竊惟曽祖考妣積徳累仁以遺休於後先祖初官光祿有貤封之典而竟不遂抱恨終天遷今仰借余廕幸獲追贈三代庶可伸先祖之志稽諸典禮謂當立碑墓道乃不自量敢以干執事倘蒙不鄙俯賜一言則光被泉壤感激當何如也抑曽祖考妣平生善行甚多顧去世已逺遷復顓蒙無知不能詳述苐摭其聞於長老者如此伏惟髙明采擇正徳丙寅仲夏糓旦

歸田稿卷二

欽定四庫全書

歸田稿卷三

明謝遷撰

祭文類

祭吉太守文

惟公宏才偉識蚤遂登庸郡邑之政澤及疲癃一跌弗振終老於窮天乎命乎實系其逄昔在吾郡某方童蒙小試以言受知於公成我之徳生我者同圖報未能恆切於衷曩過京口杖履獲從公猶矍鑠笑語雍雍今我來歸墓木成叢摳衣瞻拜如見儀容陳詞薦酒啜涕臨風尙享

祭甘拙鄒處士文

惟公世積善良家傳詩禮信義之聲洽於州裏嗟予母黨譜牒是通往返於錫眷愛甚隆予昔銜哀逺煩存弔公今淪逝曷勝傷悼趨拜墓下聊表予忱公靈不昧庶其鑑歆尙享

祭外母文

嗚呼壽先五福孰全以生福自天錫誰其允承惟我外母克享遐齡逾八望九耳聰目明況當晚景家道日興孝養無違子孫繩繩天祐淑徳諸福具並考終以令何憾幽冥尙玆傷悼半子之情輀車將發祖奠於庭靈其不昧鑑我微誠尙享

祭八舅文

嗚呼昔我外祖積徳深厚慶澤所鐘我母諸舅金玉其章松栢之茂次苐先零惟公獨後公方矍鑠宜享遐壽曽防何時而遽顚踣嗚呼哀哉我母視公如足如手母不可見見舅如母公忽棄背復何云覯彼蒼者天吾將安咎時序推移新嵗易舊音容如在敬奠巵酒悠悠我哀公其知否尙享

再祭八舅文

嗚呼吾舅傾逝方切痛悲日月易邁奄及周期宅兆旣下窀穸攸宜敬奠一觴奉送靈輀天地茫茫永訣於玆瞻望勿及涕淚交頥嗚呼哀哉尙享

祭滑安人文【同年宗元太守之配】

嗚呼攖寧世澤久而不替篤生聞孫亦有賢配太郡撫摩式助於內歸老鄕邦白首相對宜壽而康遐齡未艾云胡一疾遽玆長逝某忝托年家聞訃興喟靈輀載途敬陳一酹尙享

祭陳周常文

嗚呼昔在芹泮同遊有年曁登朝著復相後先匪直交期防媾且連悠悠晚景擬共林泉胡我來歸公忽棄捐感今懷昔涕淚潛然敬陳薄奠表我微防尙享

祭十叔祖文

嗚呼吾謝族姓數千百指領袖宗門如公者防博古通今惇徳秉禮信睦之行孚於州裏義方之訓施及孫子粵有嘉名汝濱居士徳與年俱後生仰止某於諸孫夙蒙佑啟教之誨之載提其耳嵗在乙未乃初筮仕挈我妻孥至於京邸跋涉風濤歷數千里朂之官箴晨夕亹亹奉以周旋罔敢或替隙駒易流倐忽三紀幸獲歸休日侍杖履公猶彊健私心竊喜維天相吉宜錫遐祉眉壽無疆副我瞻倚云胡一疾溘焉弗起窀穸有期拜奠靈幾丹旐曷歸湖南山趾顧我先塋相望伊邇哀思倍增有淚如雨尙享

祭五叔文

嗚呼昔我先考生寡兄弟防防孑立辛苦百倍叔惟同堂情猶一气動輙相隨終始不二昊天降割先考遐棄夫何奄忽叔又傾逝家門不幸言何可旣敬奠一觴寫我哀思尙享

祭十八叔處士文

嗚呼昔我先考羣從實繁濟濟一堂惟叔最少次苐凋喪存焉無防叔年未艾又忽傾逝家門不幸痛如之何日月易流幽明永隔臨棺一奠用寫我哀尙享

祭馮太恭人文【佩之憲副之母】

惟靈天賦淑質諸徳旣備天錫遐祉百福咸萃毓秀成賢逺近瞻企祿養善養終始不異壽迫期頥倐然長逝在昔罕儔今豈有二某於令子忝托交契載拜登堂夙欽慈懿靈輀將發奉觴一酹尙享

祭毛太恭人文【世章憲副之母】

惟靈蚤以淑徳克配俊英専門之禮科甲成名中道淪沒乃顯幽貞柏舟自誓玉潔冰淸教成令子式繼家聲內省外臬執法明刑錄養旣富薦沐褒榮曽孫滿前蘭桂斯馨壽躋大耄動止康寧考終以令厚積之徵某夙蒙眷愛遂締姻盟實惟尊庇施及後生聞訃傷悼什倍恆情輀車載道薄奠表誠尙享

祭太僕鄒公文

惟公精勤之學旣發其身堅彊之操不挫於人蹇蹇宦途屢躓而起勇退急流保終如始繼志有子林壑優遊胡爲厭世奄忽仙遊某自弱齡過蒙眷愛今玆歸休幸接佳防天不憗遺遽失儀型臨歧祖奠涕淚交零尙享

祭六叔處士文

嗚呼吾家伯叔彬彬濟濟天降喪割存者無防惟叔彊健謂宜遐祉何期一疾而又弗起叔之存日親愛莫比念我顧我朝夕亹亹遽玆永隔哀痛曷己祖奠一觴靈其歆止尙享

祭毛太淑人文【應魁之母】

嗚呼忠襄大節光炤汗靑內助惟賢自昔著稱桓桓大參克紹家聲實亦慈訓於今可徵天道不爽佑於防防褒封祿養壽且百齡倐然長逝全福完名某托交令子復忝姻盟靈輀將發薄奠表誠尙享

祭陳氏侄女文

嗚呼吾弟蚤逝僅存汝息時方周期呱呱在側汝生不辰乃至此極念汝孤防孰不隱惻幸而長成克肖父徳於歸有家婦道不忒男女成行式維宗祏視汝鹹宜吾心稍釋所期永年壽弟一脈彼蒼者天胡奪之亟日月如流寒暑再易佳城旣卜幽宮是卽遣汝弟兄送汝窀穸茫茫泉壤遂成永隔倚門遙望老淚沾臆嗚呼哀哉嗚呼痛哉尙享

祭潘親母文

嗚呼昔我先考托交良人吾弟𦇤褓遂結姻親中𨿽不幸親愛益篤某遊泮宮深蒙館糓銘佩厚徳萬一莫酬嵗月荏苒已及歸休再拜登堂慈顏喜見年𨿽耄耋步履彊健夫何奄忽遽聞訃音感念疇昔傷切我心厚賻則宜無驂可脫敬奠一觴涕零嗚咽尙享

祭華封官文【商器大參之父】

惟靈蚤承家學名著鄕邦慶鐘令子教擅義方甲科髙第烏臺未央祿養褒封茂膺晚福宜臻耄耋胡遽仙遊積善餘慶爲後遺畱某托契姻連傷悼不已靈輀將發薦此微禮尙享

祭七叔文

嗚呼我叔稟性最良聲利不營陶然醉鄕諸子林立教以義方幹蠱有托家道目昌未及中壽胡遽淪亡家門不幸實切痛傷窀穸有期先隴之旁敬陳祖奠涕淚沾裳尙享

祭毛親母文

嗚呼昔在秋官蜚英郎署家政聿修實維內助秋官蚤世有子若孫森然成立慈訓具存婦道母儀鄕閭欽企宜膺晚福胡遽淪棄眾皆傷悼況托姻盟敬陳薄奠用表哀情尙享

祭邵母恭人文

嗚呼昔方伯公敬事我祖恭人擇配一言而許偉哉憲副不負所期冰玉輝映室家咸宜憲副蚤休安於澹素志操不渝亦惟內助善人天祐宜享平康未及下壽胡遽云亡顧予姻家實兼舊誼松蘿失依悼傷曷旣屬玆衰疾執紼莫從陳詞遣奠聊表哀衷尙享

祭魁一兄處士文

嗚呼吾宗昆弟無慮千指疏通易直如兄者防解紛導和爲眾所倚善者好之洽於鄕裏宜臻耄耋享有遐祉胡天不憗遽止於此宗門衰薄哀何能已臨棺一奠有淚如此尙享

祭劉太夫人文【應干大尹之配仁仲宗伯之母】

嗚呼花封惠政庶防卓魯去後見思稱賢內助明庭禮樂接武防龍成徳曷由慈訓之功載錫褒章厚綏祿養積善在躬百祥天降壽臻耄耋諸福具全溘焉仙逝亦何憾焉某受知良人托契賢子遙聞訃音傷悼不已瞻望西蜀執紼莫從緘辭寄奠聊表哀衷尙享

祭十一叔文

嗚呼先考羣從藹然一堂次第凋落惟叔壽康天胡降割又忽淪亡門祚衰薄實切痛傷宅兆旣卜爰歸其藏奉送靈輀奠以壷漿念叔平生以醉爲鄕冥漠有知更盡一觴尙享

祭妻兄華處士文

嗚呼太朴旣散民風日漓以智以力相詐相欺今人古風於兄見之自少至老無競無爲人皆如兄官法奚施天道福善耄耋則宜詎意兄壽而止於斯傷悼之情匪直予私敬奠一觴奉送靈輀瞻望滸塘泣涕漣濡尙享

祭蔡親家太守文

嗚呼與公交遊粵自韋布辱締姻盟奄及衰暮新親舊知慰我心愫向在杜門久曠承晤曩嬰賤恙重煩枉顧握手論心歡如平素玩水登山公猶健步別防何時遽聞公訃嗚呼哀哉惟公盛徳眾所向慕傷悼之情又況親故轉盻幽明倐更嵗序遣男代拜一觴聊具瞻望靈幃有淚如注尙享

祭妹夫韓日成洎亡妹大娘子文

嗚呼日成勤於幹蠱以夜爲晝知其有家罔卹厥躬吾妹之賢克相於內劬勞萬狀協力同心家道日隆甲於鄕邑克家之稱人無間言天而假年駸駸未艾胡遽降割相繼淪亡千年彊計一旦澌泯嗚呼哀哉𦇤褓之兒孤嫠之婦魚之肉之將無不可扶植之念實切予懷室爾逺而徒深惻愴日成平素篤於親親周卹保愛不遺餘力無徳不報在理則然君子忍之天其昭鑑予何爲哉言亦贅矣日月易邁嵗序忽攺宅兆安厝尙未有期行路咨嗟冥漠知否薄陳一奠聊寫予懷尙享

日成與亡妹勤苦成家厚於骨肉撫二孤侄眞如已子待其妹及諸甥尢厚羅氏之富大半日成爲之日成沒遺孤在𦇤褓其妹與夫及其甥生員羅瑞七軰肆爲侵漁略無顧復之念其二侄亦然嗚呼人之不仁一至此哉予無所泄其哀憤也故爲文以祭之祭孫徳成都憲文

嗚呼人孰無死死得其所𨿽死猶生也若吾徳成之死可爲得其所矣爲國捐軀素志堅定從容慷慨白刃如飴生气凜然與嚴霜烈日爭耀嗚呼孤忠全節如吾徳成者古今防何人哉天地之正气於是乎在祖宗烈聖以來作士之效於斯見之豈直吾一鄕一邑之光而已哉聖明在上公論在大廷褒卹之典不日天降必有以慰九原之靈者區區衰耄之言何足爲輕重哉顧惟夙昔相許不負所期激烈感慨之懷悲哀痛悼之意自有不能已者尙歆鑑之

祭同年佟大參文

嗚呼同年之情異姓骨肉公守吾郡相愛尢篤惟公抗直困於煩言驥足未展僅參一藩閩山遙遙素稱瘴癘旌斾南馳中道而逝公在仕途屈抑已多載罹酷罰天其謂何憶昨京師握手言別詎謂匆匆遂成永訣過淮聞訃痛悼不勝臨棺一奠涕淚交橫尙享

祭劉仁仲太宰文

嗚呼天祐斯民爲國生賢惟才與徳亦罕具全徳稱其才見於東川質由天賦學自家傳精専三禮淹貫羣編恂恂退抑似不能言其中朗耀如珠在淵妙齡發解唾手魁元明廷三策大對莫先爰擢史職旋躋講筵徳業日富令聞日宣乃陟卿曹乃司代言不激不隨無黨無偏柄用之望眾口同然聖明嗣統側席虛前登崇俊良茅抜茹連胡不憗遺而館遽捐孰屯其膏不及黎元柰之何哉彼蒼者天旣厚其賦乃嗇其年嗟余衰耄久已歸田江湖暌逺顧念勤惓長箋短札誼重意防遊從之好終始弗諼詎謂奄忽遂隔九原瞻望巴蜀心旌徒懸緘辭寄奠有淚如泉尙享

再祭妹夫韓日成洎亡妹大娘子文

嗚呼吾妹云亡方切痛悲曽未旬月日成繼之昊天降割乃酷如斯哀哀門戶防防孤嫠雙殯在堂奄越三期平生勤苦亦復何爲今聞安厝實慰我思嵗聿雲暮凜冽侵肌欲從執紼衰病莫支預陳一奠奉送靈輀瞻望弗及老淚雙垂尙享

祭蔡茂成憲副親家文

嗚呼人羨二難曰兄與弟學貴家傳曰詩與禮孰兼得之吾鄕蔡氏仲禮伯詩後先振起靑雲甲第聨芳具美追隨敭歷紆金曳紫勇退急流同歸故里錦衣晝遊光炤桑梓怡怡一堂宜享遐祉夫何奄忽相繼云逝某夙忝交遊姻盟再締葭玉失依傷悼曷已祖奠一觴聊表微意尙享

祭姻家蔡孺人周氏文

嗚呼家道興替實由內助慶鐘善門淑質天賦良人隱徳安於韋布儉勤相成不愆於度義方教子識達時務克紹家聲旋登仕路祿養有期年未衰暮夫何一疾遽聞哀訃傷悼同情況在親故宅兆旣卜靈輀卽路遣奠一觴聊表哀愫尙享

祭王龍山文

惟公篤志力學省魁殿元列職詞苑執經講筵旋司邦禮峻陟天官勇退急流優遊故園乃有賢子繼志非凡奇勲驟建懋賞世延貂蟬赫奕寵賜駢蕃天胡不憗公逝溘先某鄕曲宦途與公周旋迄於歸老復締姻聨悼傷之懷其何可言執紼莫從心旌徒懸遣男致奠涕淚潛然尙享

祭思齋兄文

嗚呼先民有言兄弟孔懷世降俗漓動致喧豗嗟我與兄少小相隨出入起居秩然和諧迄今白首片言無乖我官京師兄處海涯相望相念日往月來我方歸老兄尙未衰邱園行樂幸與兄偕兄先棄我嗚呼痛哉時序易邁奄及塟埋遣奠一觴聊寫我哀臨風號慟老淚盈腮尙享

祭八舅母文

惟我舅母夙昔稱賢儉勤慈惠終老弗諼積善在躬福祐自天壽躋大耄子孫滿前考終以令百福具全痛惟我母棄背溘先我見舅母如見母顏今亦已矣哀何可言奉奠一觴有涙如泉尙享

祭親家王方伯文

惟公官至方伯位旣崇矣人猶以爲未究厥施壽躋古稀福亦隆矣人猶以爲未及期頥公之素望允孚於人者於是乎槪可知矣蓋棺事定是曰全歸而況森然蘭玉接武靑雲又不卜而可期矣復何憾哉輀車將發遣兒一奠用寫哀情此固吾親友之私耳尙享

祭馮雪湖親家文

嗚呼世降不古朋友道喪久要不忘防何人哉惟我與公夙惇道誼自壯至老曽無間然晚締姻盟愛好彌篤胡天不憗溘焉棄予俛仰之間遽成永隔湖山行樂誰復與俱嗚呼哀哉惟公達生宅兆預卜嵗聿雲暮言歸其藏奉送靈輀敬陳一奠悲傷之極言不成章公靈不昧其知之乎尙享

祭王守谿文

嗚呼惟名與節是謂大閒名節之難全也久矣士君子行藏進退始終無玷缺者古今防何人哉惟吾守谿蚤冠賢科文名籍甚晚躋臺輔徳望益隆及夫時與志違卽引身求退優遊桑梓全而歸之嗚呼若公者庶防其無餘憾矣乎某自蚤嵗獲從公後心孚意契終老不渝密勿之地謬先忝竊蓋嘗慕推讓之義而不獲同升歸休之日相望伊邇亦嘗有防老之約而未償宿願夫何奄忽遽聞訃音追念平生可勝痛悼玆聞靈輀將駕執紼莫從瞻望吳門惟含淚嗚咽而已緘詞致奠聊寫我哀靈其鑑之尙享

祭洪兩峯文

惟公宏才偉略超抜時英甲科髙第列職明刑中外敭歷臺省兼並望重縉紳曰維邦禎正徳之初羣盜縱橫乃膺簡命四省提兵姦宄矯防漸次殄平媢嫉當途讒謗蝟興公卽見防抗疏辭榮湖山佳勝鄕社良朋盤桓笑傲彊健康寧輿論攸屬國有老成謂當復起以弼明廷胡天不憗溘焉上徵某自蚤嵗忝同科名意气相與異姓弟兄宦路周旋載締姻盟天緣弗竟眷愛彌增奄忽棄予痛悼曷勝奔赴則宜衰病未能江闗渺渺徒切馳情當寧聞訃念昔股肱卹典優渥將卽佳城執紼之役遣兒代行陳詞致奠寫我平生瞻望兩峯涕淚交零尙享

祭楚母大孺人文

惟靈夙全懿徳表則閨門慶鐘令子致身靑雲循良之政惠我邑民潘輿就養閭井歡欣云胡一疾奄忽沈淪百里何怙哀動縉紳顧余衰耄病臥海濱靈輀將駕瞻望徒勤遣兒執紼薄奠聊陳尙享

祭韓上捨文

嗚呼安陽流澤施及云仍司冦淸徳再振家聲偉哉猶子蘭茁其英冑監防敍寵命是承允期驥足奮迅雲程胡爲中道一蹶而傾嗟我防子方締姻盟葭玉失依傷悼曷勝玆聞靈柩將卽佳城祖奠一觴聊表哀情尙享

祭胡母黃太淑人文

嗚呼家道之興實由婦徳維太淑人閨閫之則篤生賢子天賦頴特文苑蜚英賢科發迹宦路翺翔士林矜式祿養丰腴褒封烜赫慈訓足徵善慶是積壽考令終福履不忒鄕黨姻親猶切悼惜玆聞靈輿將歸窀穸敬奠一觴庶其昭格尙享

祭姑夫太常少卿南山藩公洎家姑恭人文

昔我先祖愼於擇壻東牀之選得之途次公時垂髫頭角頴異立談之頃姻盟遂締公承我祖式克自勵我姑於歸儉勤相濟積學成名甲科髙第中外敭歷學優而仕臬司提學實惟重寄廣右大藩稱善作士親老乞休心切養志林壑優遊學力益肆著述専攻屢空弗計名動縉紳薦剡相繼太常淸銜寵命薦至壽躋古稀我姑先逝曽防何時公復奄棄當寧褒賢錫以諭祭兼命有司助營塟事卽公平生可以無愧嗟我與公夙惇契誼少小相親老而不替公今全歸卜吉得地我方衰病召命忽至執紼莫從徒切馳系遣兒致奠不勝涕淚尙享

祭應天府尹陳公文

公剛勁之气足以振風紀亷潔之操足以勵貪墨明敏果斷之識又足以辧曲直而明是非是故來長吾浙憲也未及一載而聲聞四達已徹於九重遂有京尹之擢縉紳之徒孰不以公道昭明賢俊超抜爲慶幸也夫何寵命甫臨忽遘危疾竟以不起矣可勝悼哉嗟予衰耄病臥海濱辱公以吾子同年之雅顧念勤惓予方期公大用詎謂遽止於斯耶然予之所以悼公者又非通家之私情而已也靈輀將駕遣奠一觴英靈不昩其鑑於衷尙享

祭晦庵老先生文【劉健字希賢號晦庵河南洛陽人也】

嗚呼敬皇禦極時稱盛治至仁如天覆冒斯世公居元寮明良相際讜論嘉謨直節勁气誠意交孚委任無貳某忝從公後協力同志素性迂愚言多率易荷公優容曽不爲異濫厠密勿茍免罪戾榻前末命同受重寄龍馭上賓權姦恣肆守正不同橫罹讒忌我時從公引身退避都門一別江湖兩地轉盻光陰二十餘禩緬想風儀每形夢寐我今北上公已長逝悠悠河洛徒切瞻企緘詞寄奠臨風啜涕尙享

祭姑胡太儒人文

昔我先考生寡兄弟曰維二姑是爲同气天降酷罰大姑先逝未及再期姑復相繼嗚呼哀哉姑蚤孀居栢舟自誓撫孤成立幸躋祿仕闗柝𨿽微亦足養志迎養未防胡遽奄棄某欽奉召命道經徐沛瞻望夾溝曷勝馳系嚴程有期不遑畱滯寄奠一觴潛然涕淚尙享

祭西涯先生文

惟公海內文宗詞林人傑嗟我晚生幸從後列荷公接引不鄙疎拙紫閣同升屢更嵗月敬皇殊遇我慚淺劣同寅協恭不爲容悅榻前顧托相期盡節龍馭上賓憸邪作孽於時乞身艸艸言別詎謂與公遂成永訣自我告歸茫茫燕越公嘗念之音問不絕聖明嗣統邪黨熄防我已衰頽困臥巖穴召命下臨勉彊赴闕公不可見徒勞企渴公墓在玆敬來瞻謁宿艸已荒含淚嗚咽公靈不昩鑑我防切尙享

祭九叔處士文

嗚呼昔我先考羣從如雲次第零落惟叔僅存我歸自京叔已臥病猶及一見動色相慶曽未旬日叔遽云亡家門凶禍曷勝痛傷日月不居遂將安厝祖奠一觴老淚如注嗚呼痛哉尙享

祭諸戶侯文

惟公交我先君情若同气朝夕往來終始無替先君不幸公亦長逝我今防防傷痛曷旣靈柩在堂奄忽更嵗謹具薄羞遣男一祭尙享

祭陳南坡文

嗚呼昔我侄女賦質柔嘉獲配君子宜室宜家侄女不幸中道奄棄姻親之情終始弗替天胡降割又奪南坡念及侄女傷如之何窀穸有期靈輀將舉遣奠一觴老淚如雨尙享

祭王陽明文

嗚呼陽明而止於斯乎天生異才非偶然也固將以爲楨於國胡爲嗇其年而不使之究厥施乎夫名髙毀來自古已然陽明不理於多口亦甚矣豈平素之所自立毋乃太奇矣乎然戡定亂逆之勲表表在人耳目者九重固深知之矣又安得泯遺於鼎彛乎吾之所以悼陽明者爲國惜才故爾豈直區區交親之私乎嗚呼陽明九原茫茫其亦知予之悲乎尙享

祭趙古愚老先生文

夫人生有聞於當時死有傳於後世是亦足矣而亦何悲惟公淸資矯矯勁節危危忠孝之夙植識望之髙逺而輔以學術之精微頃以天潢首擢閩魁云衢旣奮蜚聲郎署分校禮闈幸歐裁之是協匪左右之爲媒感受知而旃勉咸頌公之神鑑於不衰陟秋曹而督學乃輿論之攸推掄才品藝星光日輝指幽摘隱制電轟雷姦宄凜凜其詟服而學者則翹然仰太山北斗之巍巍詎昊天弗弔聲聞畿甸魄降番禺𨿽迍邅踣躓中道摧車視彼富貴壽考待生而存隨死而亡者果孰昂而孰低嗚呼公其已矣而不泯者有積慶之表與斥範之詩庶乎英風靈气不同物而腐敗長在乎宇宙之間爲後學之依歸遷也悵哲人之云萎能不爲之泣涕而躊躇嗚呼公旣有文爲不朽有名爲不死而臨風遙企不能忘情者蓋爲斯文慟而豈以哭吾私

歸田稿卷三

欽定四庫全書

歸田稿卷四

明謝遷撰

像讚類

陳都閫像讚

雅志詩書折衝尊爼名重縉紳威加行伍爲國爪牙傳家簮組篤生賢孫克繩祖武轉餉有經粵維政譜萬艘一麾世澤斯溥嗚呼此其遺休餘烈猶兄起吾敬於瞻睹

此吾浙都閫朴庵陳公遺像也公𨿽世承武弁而惇尙儒雅爲縉紳所重予初登第時公方總浙漕來京每接其言論倐忽餘三十年公捐館久矣而其孫汝玉克紹前烈復以都閫之節總漕事玆予謝事南歸適汝玉漕事竣獲與並舟而南間出公像示予感念存沒不勝愴然敬爲題此

楊先生小像讚【名池字一淸】

學足以潤身而不飾其外才足以致用而不諧於時袖手靜觀有眼空塵表之意掀髯髙詠或時出胸中之奇固宜鄕邦稱之爲碩彥而子弟尊之爲嚴師也歟

自題野服行樂圖

才乏經綸器非瑚璉意廣智疎量狹中淺幸際昌期濫叨盛選迹誤厠於廟廊榮謬膺夫軒冕固知小載不可以大受而綿力不足以致逺每臨事而兢惕恆捫心而懷赧徒追先皇之殊遇欲圖報塞而彊免結舌之際持論侃侃匪躬之故遭時蹇蹇觸危機而罔卹當逆鋒而直犯豈見可而忘難惟以縮而自反向非聖明之防持蓋將大僇之不免旣防庥而瓦全亟奉頭而防竄寂寞之防寛閒之畈農圃是親麋鹿爲伴茍藏拙而引恬因習閒而成散謝世路之紛華遂平生之疎懶肆川泳而林棲玩霞舒而云惓振素衣於髙岡濯敝纓於淸澗借嘉防以夷猶求素心而往返遵王路之平平履幽貞之坦坦內深省乎百愆徳敢忘乎一飯時歌詠夫太平聊優遊吾衰晚

東谷像讚

充積之學見於文詞和粹之徳發於威儀才固足以致用志亦存乎濟時何聞譽蚤重於鄕邦而選舉竟詘於有司噫昆岡玉韞滄海珠遺實維輿論寧獨舊知豈天有意於後學故畱此耆宿之師耶

邵憲副先生像讚【文實方伯之祖】

溫溫恭人謙謙君子是固其徳之厚也簉羽臺端蜚英翰苑抑又其才之茂也敭歷薦久偃蹇而休尢足見其端確之守也旣丰其積乃嗇其施豈天將大昌其後也堂堂遺像端拜仰止是惟先光祿莫逆之舊而實吾鄕邦前軰縉紳之領袖也

邵封官像讚【文實方伯之父】

蚤閒庭訓無忝所生晚貽燕翼有美其承暢襟懷之坦夷谷空川曠偉儀觀之丰碩鵠峙鸞停笑傲優遊𨿽卒老於泉石褒封赫奕終不失夫簮纓嗚呼斯人也其聖世之遺逸吾鄕之耆英也耶

王文煥像讚

蚤志存乎用世學亦勤乎明經豈賦命之不辰胡名乖於垂成旣削迹於場屋遂寄傲於棋枰生不事夫產業惟優遊桑楡之景言不阿其所好抑庶幾月旦之評年幾大耄動若後生蚤暮善飯幾杖靡憑人徒見其矍鑠或猶訝其寧馨不知胸次之蕭散直任性眞之流行是誠無忝於三槐之華冑固宜時稱爲四明之耆英銘類

古愚齋銘

吾邑張駐泊氏以醫名世守惇恪其聞孫曰淵字徳深尢白眉之良乃以古愚自號其志蓋將紹先徳而矯頽俗可嘉也予故爲銘其齋以朂之銘曰粵稽古初風气未辟民生多愚其愚也直乃賦或偏匪貎斯飾渾然天眞其宄安宅世降日污淳風漸忒外貎若愚中心孔棘機巧橫生姦僞百出舉世滔滔莫知其極維駐泊孫思紹潛徳業儒用醫居今稽昔抱仁以施活防是力劑不妄投方傳思邈藥不二價信慕康伯行類迂疏衷全隱惻曰愚自將繄古乃則古愚伊何厥初罔易絕慧棄智惇孚秉塞詘華去浮蹈悃履愊彼巧我拙彼佞我黙不徑不竇不逆不憶志則移山心靡轉石終日不違千慮一得是謂古愚允維矜式懋哉爾承永延世澤

詞類

戊寅臘月予幸七十初度同年王守谿少傅寄梁州序爲壽依韻奉答

茫茫江海悠悠昬旦嘆惜年光易換迷途世故從來百樣千般眼底翻雲覆雨狂浪頽波天也那能管白雲堆穩也與公眠吳越相望兩地仙傳雅調正家宴便當筵髙詠愁懷散賡一闋賽彊健

守谿明年亦七十中秋後二日其初度也仍用前調一闋寄壽

中秋前夕今辰初度萬里淸光快覩香生叢桂廣寒眞境淸虛但見鬥牛相映奎璧聨輝元是文章府洞庭深處好勝蓬壺靑雀西來蚤寄書王母降玉娥舞笑鶴南飛曲吾來暮遙祝讚壽彭祖

歸田稿卷四

欽定四庫全書

歸田稿卷五

明謝遷撰

五言律詩

過彭城驛哭恆孫二首【辛亥年省親還京女孫恆奴沒於路寄塟驛邊鐵佛寺園】

憶昔過彭城吾孫禍獨嬰倉皇埋旅櫬嗚咽赴嚴程骨肉久應化星霜倐屢更傷心此停棹老淚彊吞聲野寺鄰荒驛孤墳出短垣老懷難割愛舊鬼亦煩寃歳晚鄕心廹天髙淚眼昬哀歌不成調爲爾一招魂

哭母舅二首

諸舅惟公在淸彊步履便承顏如見母抱恨又終天白鶴歸何處靑山入暮年傷心誰共語涕淚獨澘然陟屺已無地私情尙渭陽十年違杖履兩鬢各星霜壽算期方逺仙遊別遽長西風撼秋木淒斷老烏腸

鯧魚餽雪湖辱詩見貺依韻奉答

賔館無魚日馮讙嘆孟嘗淵臨輸結网芹獻侑稱觴鄕社新詩劵煙波舊釣航海鮮甘住久筌在敢相忘

汪進之通判重慶堂次李西涯韻

鄕評推世徳家慶擅華名桂籍方鐘秀蘭階賸茁萌祿分三釡足官喜一身輕【時進之已棄官歸養故云】猶憶班衣後趨隨進壽觥

和雪湖冬菊一首

寒徑餘香滿疏簾倒影髙詩狂仍落防酒債擬償袍第品增新譜餐英按古騷同心不同賞望眼爲君勞

素箋餽雪湖辱詩來謝次韻答之

華篇酬素楮使至一舒睂悞此瓊瑤報慚非玉屑姿粗疏承用乏雅澹慰心知聊伴中書老淸風舊鳯池

雪湖詩謝谷種次韻二首奉答

歉歳僅存種先春蚤力菑歸耕雅同志敷播合乘時今雨應非昔公田遂及私秋成倘如願再續屢丰詩取盈傷往歳作苦念荒菑鄕井通吾力鎡基待此時嘉禾原有種大造本無私飽飯西成日從公細和詩

和雪湖屏迹二首

林臯聊寄迹瀛海久忘情郤老方頻檢耽詩癖已成晴山雙屐穏煙水一舟輕日上眠猶熟心閒夢亦淸谷口藤蘿密雲間碓磑幽萍開喜魚躍花褪怪鶯流自與靑山約誰因白髮愁閒身習成懶君莫笑科頭

恭和禦制除夕詩韻

宇宙三陽泰衣冠萬國來皇圖眞永固聖徳厚加培麗日無私炤明廷足俊才老臣慚朽拙遭遇亦奇哉

和除夕詩

大道今猶昔靑陽往復來八荒歸至治萬彚賴深培天啟重熈運川慚巨濟才交修佩明訓寤寐敢忘哉

和羅峯先生新春詩二首

太簇初回律明堂恰祀春微風來淑气光霰浥輕塵惠澤行多慶丰占信有神閭閻歌頌滿聖徳與時新生菜堆盤細新醅溢甕香迎春先鳯沼退食總羔羊宣賜眞殊寵官寮合對嘗素餐慚莫報醉飽熱中腸

和羅峯郊壇韻

圓丘分獻爵平步上天梯野闊旌旗擁壇髙象緯低塵埃九陌淨干羽兩階齊禮畢候回輦虛聴曙雞五言古詩

暮宿扳罾渡口

水涸舟易膠舟人時復喧暮阻沙岸側野曠地亦偏問津尙云逺西日已含山寒林北風急飛鳥盡來還泊舟悔不蚤兀坐黙無言

慈節爲朱彥明乃堂作

苦節良獨難慈訓尢不易有兒歸義方庶矣栢舟誓百年未亡身祗爲家門訃於今幸兩全辛苦遂初志他年泉臺路良人見無愧

蚤過山莊避暑用陶韻

侵晨理孤棹山居將避喧好風忽南來吹我烏防偏宿鷺未移渚落月猶在山門兩稚子問我何時還髙山與流水此意向誰言

山亭晚眺用陶韻

山中多白雲深谷芝可采吾慕陋巷賢簞瓢樂不攺塵世饒風波桑田倐成海人壽知幾何河淸詎能待淡薄順吾常庶矣寡尢悔

和答雪湖見懷及述懷各二首

束髮履宦途妄意遵伊周遭逄悞明主黽勉三十秋乞骸賦歸來荒蕪念田疇所學期不負此志終遂否飄飄赤松子聊復從之遊

投簮事耕稼菑畬夾道周禾黍日以長少昊將司秋晨興出門巷杖防臨西疇俯首問童僕塲圃各具否屢丰幸遂願社防尋舊防

馮公夙勤業雅志存孔周髙才不獲展皮裏余陽秋歸來守衡茅心田盡平疇世人知者寡蒼天亦知否食報諒在後卒歳仍優遊

南華發髙論吾昔聞莊周朝菌無晦朔靈椿八千秋塵世一夢幻彭殤杳難疇逹生貴及蚤君已洞此否往者亦已矣且復同歡遊

舟至直沽長子正來迎喜而有作時正自家來省先還至徳州聞予得請復來迎也

維舟向天津潮落日已晚燎火明渡頭大兒忽在眼離合豈偶然慚愧勞往返骨肉保團圓今幸遂初願喜極翻成悲相看淚如霰秉燭坐忘眠卻怪寒更短

冬日過山莊感興二首

山居寡人事初冬風日佳霜林鬭紅葉時復墮空堦興至不自懶防杖臨水涯潛魚或在渚寒藻舞沿洄逝川渺東注睠然興我懷坐久無與語興盡還歸來

人生固有涯胡爲苦形役晚歳賦歸與林間數椽屋紫芝曄春榮白雲滿空谷怡云更采芝泮渙吾自足易理永垂訓所貴不逺復白日坐來暮且向山中宿

賞殘菊

養屙日髙起防手步前楹淸霜萃百卉殘菊有餘馨愛此傲霜姿巡檐掇其英掇英釀美酒酒熟當自傾人言杞菊甘可以制頽齡頽齡安可制聊用陶吾情

閔菜

種菜辟東園課童時灌畦禦冬借防蓄抱甕勤可辭戾气逐時作菜秀防食之食葉猶自可食心根株摧閭閻多菜色歳饉薦加疲肉食忍獨飽喟然傷羣黎

聞鴈

旅鴈乘風翺薄暮聲嘹嚦寒云暝前途營營雙倦翼問之何從來逺自沙塞北爾性固隨陽爾心乃謀食原田有稻粱亦復多矰弋空濶蓼花灘胡不暫棲息

蘇司訓考妣雙挽

榮榮堂北萱零落秋霜蚤依依愛日心但願椿不老養志夙所欣儒官詎云小東平來訃音別駕殞中道椿庭回首空此恨終天抱風木號慈烏啞啞徹昬曉

和答王守谿少傅

陶翁樂天命乘化復奚疑乞身詎嫌蚤孔戣知二宜行樂偶玆遊荏苒歳何其山林幸深密久與俗駕辭春池芳艸生秋菊白露滋冥搜窮萬彚野興隨四時金蘭邈何許望望長相思

將至臨淸感懷

昔年送嚴君淸源艤舟待今日抵淸源獨與妻孥防【庚戍歳乞告送先君南還追至臨淸始獲奉侍今年家累先行亦至臨淸相防也】筮仕兩還家先後十七載【甲午偕計上京至庚戍始獲乞告又自庚戍至丙寅先後皆十七年也】光陰如轉燭不覺星霜攺生還古所欣今幸偶然遂家山望非遙庭幃痛安在鄕人誇晝遊吾心負萊防臨風不勝悲客淚空銀海

泊臨淸遇雪

千林斷飛鳥萬里寒云同朔風吹霰雪倐忽彌長空入夜猶未已浙瀝嗚船蓬侵曉起推牖兩岸如堆瓊秋來久不雨暖气乖深冬來牟閡生意渴望憐村農素心重憂國所願年時丰如今兆三白庶矣蘇疲癃

聊城懷古

戰國信多奇妾婦良足恥悠悠千載余吾重魯連子信義屈彊兵堅城書一紙功成不自居長揖歸故里諸侯欲帝秦寧蹈東海死砥柱回狂瀾流芳炤靑史𨿽非孔氏徒不媿天下士聊城已非昔髙山勤仰止

答衍聖公【舟次濟寧衍聖公以書來迓不及赴瞻望闕裏悵然興懷】

濟河經信宿闕裏鬰岧嶤禮樂餘三代宮墻富百寮淵源洙泗合蒼翠栢松喬未遂摳衣願空煩折簡招浮雲寒擁日逝水暮侵潮冰凍愁將合鄕闗望轉遙歸與心正急仰止意難消慚負賢東道緘書首重翹

獨酌

杯盤恆自足風月底須期往事眞成夢淸歡總是詩塵喧隔市逺晚色上簾遲醉倒花間石乾坤兩不知但願一樽滿何妨三徑幽身常閒便足事已老宜休塵夢盧生枕風情庾亮樓書無封禪稿任待茂陵求

賀雪湖得馬

大夫不徒行老足難爲力有馬借人乘此道已非昔雪湖一欵叚往失今復得得失底須論代步良足惜曽記魯論語驥祗稱其徳泛駕亦何爲尋詩隨所適阪無九折途行不費鞭防過我勿憚煩靑芻盈皂櫪

山莊值風雨燈前寫懷

薄暮掩衡扉獨坐風雨夕孤燈影明防虛檐聲淅瀝擁鑪撥寒灰焚香玩周易歳序倐雲暮陰陽互相逼山林深且密久矣托心迹有懷在何許茫茫煙水隔夜闌淸不寐曷以慰岑寂外一枝梅預報春消息

和禦賜羅峯少保韻一章

明禋儼如在祼獻禮必親維玆孟春祀鳴鑾出嚴宸駿奔藹百辟電矚凝藎臣持論秉一徳孝思賴以伸精誠格九廟萬嘏天錫純腹心與手足恩義眞一身維賢乃至寶異瑞何足珍喜起方賡歌歡聲同兆民

再和羅峯先生宸韻一首

同方誌乃合傾蓋卽相親江鄕素寥闊何幸聨奉宸君才本經世聖主方得臣事久論乃定道在志亦伸彚徵萃賢俊濟濟素絲純衰殘已無用念慮惟乞身丘壑自安分敢謂席上珍惟應揚聖化去慰遐方民

徐善應西白軒次雪湖韻

卜居鄰泮宮道在地亦偏過庭悲失怙禮學思紹先惟白乃受采所貴惇其原藏修靣西牖日章由闇然惜陰駒過隙養和玉生煙室中更何有頴淸輝聨爽气忽朝來舉頭見龍泉天光與云影靜晝時盤旋道心永無寐坐對冰壺寒

和答王守谿少傅

形影兩不愧獨行胡徘徊苦憶素心人葭玉眞相依朱弦被防越不與俗韻諧防聚安可常離索良足懷岐路啜楊泣素絲成墨悲尊酒對花飲倚醉歌莫哀拂拭金盤陀壯心殊未摧閒雲偶出岫薄暮還歸來靑雲幾萬里渺渺雙鴻飛

寄員外弟

輕風吹客衣旭日炤行李南還遂初志老穉盡歡喜膏車復踟躕牽情獨吾弟宦轍偶追隨數載同京邸晨昬不暫離手足眞相倚忽漫逍遙堂慚愧姜肱被一日成三秋兩地各千里防合定何時惆悵殊未已寒雲淡更濃斷鴈飛復止矯首倚蓬離懷逐流水

新正喜雨

旱暵迄三冬新正才一雨潤澤徧荒郊膏脈動深土憶昨恆陽時淵泉皆斥鹵河渠斷舟楫負載眾良苦除夕見兒童競作商羊舞東風扇祥雲入夜送甘澍始和已應占節候將可數吾衰更何求所願丰年屢丁寕向兒曹勤力事南畆時雨復時暘含哺腹頻鼔

題西涯篆書卷後感懷

端居數舊遊忽忽漸凋落懷哉西涯翁令徳兼善謔追隨三十年文字日相樂朅來各一方歳月驚電爍行藏杳難期竟負卜居約夢寐或見之談笑宛如昨簡札時往還良用慰離索如何轉盻間翁已不可作展捲覩遺墨使我情懷惡長歌伐木篇悲風振林薄

寒夜吟

冬夜何漫漫展轉不得曙山城送寒更長短杳難數憶昔趨朝時夙夜畏遲悞夢中驚覺來顚倒著衣屨如今足晏眠飽食慚逸豫祖生聞雞鳴慷慨忙起舞志士不忘公而我已衰暮寒灰寧復燃頽墻詎堪圬末命孤重托何以報殊遇擁被一酸吟枕席淚如注

勵學示貞五弟秀才

學也本謀道聞道若發防孰云苟占畢而以圖自奉往聖有明訓人心如糓種敷菑貴勤力不勤乃蕪茸末學更紛紜頰舌徒泉湧成功惟靜專一靜制羣動吾弟純篤資抱璞知所重科第事抑末云衢尙修永三北豈眞怯一鼓有餘勇下帷仍絕編沈潛對周孔

恭和禦制聴講大學衍義詩

聖功本資學求道學所先道具人一心大原出於天進修必有序治化乃均平大學示綱目燦然羅目前功至徳自固外物詎能遷宋儒衍奧義口末窮其顚吾皇勇緝熈光明火始然儒臣日分直勸講無間焉聖心契妙理精言發長篇臣愚續贊和微衷罄勤拳

詠泉爲宋通政乃翁作

鉅野擅幽勝源泉引慶長卜居元世業志道擬成章釀秫延賔滿研硃防易忙閒來時一酌澹久日相忘酒渇頻濡吻詩枯或潤腸濯纓塵滅迹洗硯墨生香桂籍多分芹宮賸采芳謾爲曽防詠不作次公狂歸老眞成逸褒封荷寵光承歡羨萊子稱壽寄霞觴

江西官氏二烈女次雪湖韻

節義眞大閒浮生僅朝露誰謂捐生仁乃出兩荊布濟濟冠佩徒講習亦有數臨難輙易心寧愧所學負憶昨大江西凶逆嘯而聚皎皎雙白璧不受纎塵污一死等鴻毛裕若身爲度頗聞官氏宗自昔遵王路世徳貽範謨奕葉昌祚丈夫槪可知大節況童孺詔防掲門閭褒旌豈虛譽

霪雨嘆

密雲同四郊雨腳紛麻縷稍霽忽復陰晦朔窅難數淖泥沒車輻冥煙失村塢小民深怨咨田家倍辛苦於時當斂獲是處空場圃滯穂被原隰銍艾傷沮洳濕薪不得燃濡粟那可杵晨炊不謀夕富室翻成寠杞憂夙所懷天漏伊誰補翹首望晴曦淸光邈何許安得掃重陰一快萬物覩

界首驛寓長至書懷

甓社接髙郵驛界兩湖涘官舟倦行役深夜暫畱憇玉律應黃鐘報道日長至拜舞違淸班闕廷瞻企稽首祝吾皇聖壽千萬歳雞鳴問前途新河號康濟夙昔饒風波如今穏無滯平生康濟心視此發長喟蚤起效書云萬里無纎翳赫曦出東隅扶桑凝紫气元化互推移新陽已回地所願君子長共樂太平世

懷禹穴

居閒遂成懶春來偶尋勝杖防窮冥搜此約先已訂禹穴幾千載宮墻餘數仞梅梁嚴防呵玉笥肅淸靜石刻經雨昬谷響隨風應旌旗憶東遊弓劍遺南鎭𨿽無羣後朝猶聞六飛騁念哉水土平濟此烝黎病魚鼈未忘憂家室何由慶端拜誠素心玆遊復乘興興盡扁舟還嘆息二難並重來防有期行止由天定

靣墻爲西賔王先生作

一室眞環堵端居總靣墻進修寧自蔽退息解深藏掃榻塵無漬翻經隙有光沈潛思闕裏寤寐見陶唐燈火黃昬靜弦歌白晝長受墁非糞土充棟是書香沽酒當頭過觀梅倚角芳春隨鄰蝶至雨洗甃苔荒檐旭畱冬暖山風透晚涼窺云穿甕牖待月轉廻廊俗駕何緣入佳聲定逺揚我來試推倒同上振衣岡

種松苖

杪冬天宇霽陰崖冰雪消荷鋤向西崦課童植松苖眾卉豈不榮未雪已先凋松姿貞且勁淩寒見孤標巖谷勢幽阻土脈亦不墝栽培借雨露但苦牧與樵樵牧茍不侵拱把遂成喬當年手所植今已百尺條歳月尙吾與見爾復昻霄湖山歸舊隠依云結新巢嗟嗟赤松子自昔成久要松間路不迷來往任逍遙

世壽堂爲周僉憲作

一人辟區夏萬方歸壽域於時有天民壽百十有六陛見來安車溫綸錫優復郡宴首賔席異數表鄕俗餘慶流孫曽耄耋相嗣續五福惟壽先壽固人所欲眾情罔不同君家胡乃獨天道本生生而亦因材篤世徳厚栽培膏澤賸防育髙堂掲華匾明言常在目於今有聞孫況乃富天祿仁風載播揚憲度愼明肅崇基更加培永以延後福

摘橘餽雪湖

馮公獨樂園木奴動千百蒼翠鬰成谿頻年自封植秋實何累累淸芬釀瓊液霜風旋披拂彈轉黃金色昨朝驚一空頗怪穿窬客仁者物與同亡弓楚人得髙堂具甘防此物良足惜我亦愛園居窈窕淸溪側牛屯望雪湖煙霞兩山隔陸吉與黃甘馨香通咫尺愛防勤兒童秋來幸全璧慢藏戒在玆蚤向霜前摘承歡已不逮抱恨徒朝夕錫類念封人墮地懷陸績傾筐一分遺聊用寄吾臆

食有感

衰年困炎熇閉門臥山房忽聞戶外聲呼童倒衣裳僕擎兩至初熟請翁嘗大盎試載浮輕刀如截肪入手玉飛屑薦齒冰含香豈惟淸渇吻亦足潄枯腸憶昔忝黃扉天廚出瓊漿二月中已破內園固非常東陵歸故侯倐忽幾星霜農圃理舊業園田嗟久荒勸課勤荷鋤力至蔓長蔓長味亦佳持以詫窮鄕流傳實異種沾漑有餘芳野人知美芹何由獻君王回首九天上一飯胡可忘涓埃未能報撫案徒自傷

峨睂云

南望峨睂峯去天不盈咫東來千萬疊巍然獨尊峙旦時或興雲雲興雨隨至瞻望倚方隅膏澤被遐邇比來夏秋交妖魃忽爲厲旱暵動旬月赤地幾千里山云杳無蹤鄕民愁欲死無乃炎威酷云與山俱靡朝來望山巓云膚觸石起焦枯懷更生疲癃不勝喜斡旋諒在玆沾漑亦易爾胡爲復吝施倐忽隨風駛悠揚遽天末敷賁滿山趾滂沛定何時渇望殊未已爲云固山職不雨乃山恥寄語謝山神無爲孤仰止

次韻詠麻糖答雪湖

荒陬乏奇品屑稌成膏糖香分云子白色轉鵞兒黃堅膠凝鳯嘴柔曲回羊腸調劑或受和佐饔先得嘗仙洞出花蕋頻斯來桂漿刀圭不遺末鼎鑊無畱良沃釡嗤季倫戴防嗟彥光溫醇擬酥酪皎潔逾冰霜歳時具甘防秋獲丰茨梁膠牙黙自固鼓腹歡欲狂初煎火亦急止沸湯再揚流傳本鄕俗取笑宜大方盤餐幸茍足珍名何敢當美芹知野人爲君獻髙堂弄孫值元旦敷筵佐稱觴瓦礫合居後珠玉矧在旁陽春彊答和慚愧不成章

病起有懷柬雪湖

籬菊傲靑霜庭槐拂晴昊寒簾步前除愛此風日好伏枕動旬月徑路生秋艸晏起毎科頭能避管寧少平生炯雙眸眥睨空塵表遐觀淩太行俯矙滄溟小纎翳忽爲孽天豈息吾老閉門養沈晦虛室樂閒悄逹人戒用明至道貴冥杳獨醒對羣酣淸白太分曉世路方崄巇塵纓顧縈繞習靜信良圖知幾明不蚤餘光幸來復衰容覺枯槁形影兩不愧天眞願相保浮名等身外安能寘懷抱簡編夙所眈此志殊未了摩挲向明努力尙探討寂寞睠同心矯首城西道鵲噪燈含花衡門頻卻掃一笑定何時芳樽共傾倒

哀池魚三十韻

閒居學養魚山池故深鑿水深恣游泳艸近足饞嚼萬物本吾與雅志與魚約數罟戒無侵微生忻有托旦夕坐臨池魚樂吾亦樂藻定預知潛萍開忽見躍始舎卽悠然稍閒遂咸若信孚久相忘覯影不復郤於焉得縱鱗安用尋巨壑𨿽乏化龍姿頗異求伸蠖維時夏景長當午暑气薄梅天雨初霽山村澤不涸艸滓積以淤土苴泛而惡對時喜魚育藏垢卹魚瘼倉卒命僕夫黽勉施畚杓泠淵出污檅澄波翻混濁惡臭一濫觴中魚如毒藥喁噞盡浮挺於牣頓蕭索拯救術罔功慘怛心如灼殃非城門及孽自主翁作憂之誠太勤愛之反爲虐揠苖嗤宋人種樹聞郭槖孔門貴多識周詩毎咨度至理固難窮細物胡不愽愚因慮多得事戒忙後錯優防詎知非閱歷乃先覺良醫三折肱失險牢著腳一咽乃廢餐旣醉識斟酌魚亡池尙存恐使成濩落緣木復求魚庶用慰寂寞

歸田稿卷五

欽定四庫全書

歸田稿卷六

明謝遷撰

七言絕句

南旺湖【湖水南北分流以濟濟寧臨淸諸閘其源出山東萊蕪諸泉永樂間上命尙書宋禮經營之漕路遂通始免海運之艱】

南旺湖通黒馬溝濟南汶北兩分流淵源直是䢐徠出眞重前人爲國謀

南北闗河總防通泉流分濟恰當中供輸坐免鯨波險千載洪圖仰太宗

舳艫銜尾轉儲胥閘澑垂虹接漕渠廟食龍王亦何事可憐湮沒宋尙書

湖水經秋分外淸順風南下片防輕尋源不盡平生興翹首萊蕪詠濯纓

北軒小飲次陳徳孚韻二絕

嫩緑園林雨後天漫開花塢防羣仙落紅不遣家童掃畱取餘香薦客筵

松醪春濺玉缸香喜洽親朋笑滿堂山雨似知畱客意檐前向晚送微涼

和陳徳孚見懷絕句五首

北人靜日從容臥看輕陰落磵松剩欲與君同采藥萬山深處白雲重

擬慿大藥駐衰容蚤向山南植萬松未問茯苓今幾許眼前嬴得晝陰重

平生不耐抗塵容興在淸溪石上松郤喜年來人事少衡門晝掩底須重

數畝山居膝可容老龍鱗甲手栽松茅亭正在云深處長夏陰陰紫翠重

靣靣溪山列秀容鹿眠芳艸鶴巢松登臨不倦時乘興直上雲峯十二重

題相如題柱圖

淩雲气槪欲何如萬里橋邊駟馬車詞賦偶緣楊得意郤將負弩詫鄕閭

松云白鶴

孤松偃蹇白雲深返炤仍畱半壑陰老鶴有巢歸倦翼个中應不受塵侵

一醉韻

幽居嬴得寸心寛獨酌花前也盡歡醉後不知明月上醒來惆悵共誰看

酒量眞同徳量寛昔年曽侍罄交歡於今渴想頭濡墨無惜因風寄我看

題菊壽上虞陳處士

古稀華誕屆重陽采采東籬菊正芳想見聚星堂上客壽觴齊舉溢秋香

爲制頺齡藝此花淸芬全屬太邱家壽筵仍及重陽後勝采金英泛紫霞

和西涯新搆園亭韻二絕

獨樂園深引趣長江南有地亦宜桑素衣不怕淄塵染京洛相忘卽故鄕

諸葛當年算亦長成都八百勝栽桑南陽回首終遺恨錦裏祠堂是異鄕

對菊二絕

山莊過雨菊含香十月中旬未著霜天爲衰翁畱好景賞心何必定重陽

呼兒揷竹補殘籬籬下經秋菊未衰欲借晚芳娯老眼故教重防傲霜枝

苦雨二絕

向來井底欲生塵一雨如今動浹旬爛盡晚禾方種麥閭閻疾苦向誰陳

昨朝新霽又沈霪叵柰泥污巷陌深七八月間愁渇死當時何苦不爲霖

潘南山辭祿已久銓曹忽薦之初詞甚嘉閱二載陪防三次不果用乃知薦者之虛飾也因賦一絕

桃李紛紛足艷陽春風何意到枯桑蕭然白髮丈人行郤作少年三伴郎【縉紳間以陪防爲伴郎蓋善謔也】

牙藥餽雪湖因寄二絕

老來生計只加餐欲效張倉諒獨難余齒無多願加愛莫矜舌在忽衰殘

秋風蕭瑟未須悲天道虧盈自有時但得此身彊健在重徭凶歳謾支持【時歳旣歉加以重徭頗爲所窘故此奉慰】

和林待用都憲雲莊二絕

生涯爭似故園長田有嘉禾樹有桑千頃白雲山萬疊个中眞是地仙鄕

聞道雲莊野興長山雲飄渺接扶桑素心願結逍遙社恨不移家共一鄕

摘桕次雪湖韻

霜桕枝髙白間紅珊瑚淩亂玉璁瓏芳膏擬作春臺燭炤破羣陰大有功

雪湖自杭還辱示對雪見懷之作次韻二首奉答因致問勞之意

雪坐對一燈靑逺道懷人倍覺醒想見歸舟夜乘興忍寒直過浙江亭

悠悠世路眼誰靑可是羣酣對獨醒報道山園梅破臘待君同上雪香亭

小仙壽意爲魏二尹題

王母西池啟壽筵羣仙歌舞正喧闐是誰來獻蟠桃實請問湖南吳小仙

葡萄爲楊仲謹題

瑤池秋蚤動涼風吹落珠萬顆同拾取一枝聊把玩只疑身在水晶宮

題範以貞太守去思碑

千里棠陰去後思宛陵眞續召南詩流芳寧復需貞石終古閭閻口似碑

和羅峯郊壇一首

萬世承祧歸聖哲一時匡弼備公孤嘉謨入告君無忝屍素優遊獨愧吾

又和羅峯郊壇一首

路入靑雲淩紫閣調髙白雪擅騷壇耄年何幸從公後蹇步追趨更覺難

贈眷弟陳一之之任南昌司訓詩一首

吏部傳家羨太常銀臺秋署倍增光君今莫厭芹宮冷一脈書香足紹芳

癬瘡有感

癬瘡在告憶當時問勞慇懃荷聖慈畎畝老癃仍病癬捫瘡懷舊不勝悲

思母懷徳二絕爲孫薌作

鄕塾髫年鼔篋遊倚門長抱渉波憂石梁穏架慈闈杳日日經行淚暗流

人羨孤甥亦肯堂西溪宅相倍增光當年造就伊誰力白首銘心感渭陽

七言律詩

歸途漫興

初出城懷李西涯

乞身歸去荷溫綸當寧深仁念舊臣犬馬力疲徒戀主金蘭誼重更懷人鄕心已負靑山久客路眞慚白髮新猶幸潞河冰未合匆匆解防問前津

蚤發潞河柬何冬官

千里鄕心逐鴈飛晨光初動尙熹微送迎深愧勞賔主今昨何煩問是非自在沙鷗眠岸迥凋零霜葉掛林稀十年京洛歸來晚猶喜淄塵未染衣

舟次曉起書所見

淸曉推篷滿地霜舟人呵手防帆檣孤村蕭索炊煙尠髙岸淩兢引防長潦水帶冰趨瀚海寒雲夾霧擁朝陽平生憂國心仍在回首神京一慨慷

與迥弟戱奕

飽飯舟中漫奕棋虧成何用置欣悲平吳論協推枰日破賊功輕折屐時閒裏紋楸供伴侶老來駑馬倦驅馳舊時賭墅荒蕪久今日歸來慰所思

舟中課兒誦習

一經舊業本家傳盛世遭逄亦偶然匡濟已孤明主托繼承猶望後人賢陶翁飲酒寧非逹杜甫吟詩祗自憐分付爾曹勤努力未來吾復任蒼天

夢先隴

先隴睽違十二秋夢防合眼到松楸覺來枕席頻淸淚歸去防檣足勝遊逸少閒情還自誓淵明雅志復何求從今不負牛屯景煙月晴花共樂邱

蚤發臨淸喜晴

昨宵風雪阻嚴程今日前途喜復晴萍水襟期成汗漫鴻泥蹤迹尙分明舊遊乍覺三秋逺歸路眞誇五兩輕海上閒鷗迎野老向來塵席任誰爭

東昌道中遇雪

夜牀冷徹舊靑氊蚤起推篷雪滿船縞帶迎風輕著水琪花拂樹逺連天崢嶸閘澑懸冰柱迢遞村墟破曉煙爲語兒童寒莫訝屢丰應復兆來年

柬商茂林郎中二首【文毅公之子時方總理河道】

斯文鄕曲舊通家宦路相看幾歳華邂逅紅亭煩駐節慇懃靑眼未生花石尢風急仍畱客都水司存逺建牙南旺湖頭重分手碧波離思兩無涯

當年知已辱尊翁艸野諸生揖上公璞玉久慚虛重價芝蘭今喜見芳叢疏星向曉芒猶北潦水經秋勢亦東欲寄椒漿酹松檟歳寒心迹後先同

朱節婦壽詩卽彥明之母

瑤池絳燭藹芳辰靑雀西來送喜頻歡動防衣歸上國香生壽酒熟先春閭門詔防旌慈節尊爼詩歌集縉紳花甲才周知未艾老天應念苦心人

次韻答【闕】冬官拯【徳懋祭酒之侄時方專理沽頭諸閘】

菲才久已成屍素宦路眞宜避俊英漫向江湖尋範蠡盛陳車馬詫桓榮邦家末命孤先帝鄕里斯文屬後生珍重通家情獨厚相逄靑眼倍分明

謝溝閘阻風柬黃敬夫

驛舟才過下沽頭竟日飄風阻謝溝亂石狂沙深閉戶酒杯棋局漫添籌險夷有分眞隨遇行止無端可自由寄語同途諸逆旅前程何必嘆淹畱

舟次彭城同年洪憲副以書來迓賦一律奉答

淮揚封畛接靑徐滿道風霜按節初雞黍偶成千里約寒暄先枉一緘書交情誰復如同防宦路吾方媿二防只恐相逄又相別嚴程欲進更趦趄

呂梁阻風奉懷洪都憲年兄

望中雲樹兩馳情風雨連朝阻客程使介逺煩都憲節交期不負歳寒盟呂梁自昔開天險禹貢如今賴地平明日相逄成一笑波濤過眼未須驚

次洪都憲韻懷馮佩之憲副二首

當年已怪馮唐老一別於今又十年洛社衣冠原有約汝湖風月浩無邊衡門舊業荒三逕鬥酒新歡擬百篇更喜登臨隨意足不勞重費買山錢

結社久慚違素約歸休今喜共餘年悠悠世事俱身外防防霜華漸鬢邊幸有賜金供客具漫勞郵卒遞詩篇舊時行樂湖山在明月淸風不用錢

京口遇鄕人聞得曽孫喜而有作

人報丹山又一雛客途尊酒足歡娛傳家敢謂多陰徳對鏡無煩鑷白須歸去庭前添玉樹閒來掌上防明珠鄭公事業吾慚比舊笏惟應付阿謩

偶逄鄕曲話寒暄報道蘭階雨露繁林下舊遊歸一老眼前新喜見曽孫公卿知已慚先徳淸白惟應遺後昆囊底賜金供具足閒情寧復問田園

答馮佩之用前韻

髙閣小車眞渴望迎門一笑正新年聚星光燭稽山下防老堂開汝水邊防月吟風償宿債投桃報李續殘編吾儕眞率無兼味卻怪何曾食萬錢

人日喜晴仍用前韻柬佩之

歳暮還家頻苦雨今朝忽霽喜占年陽回泰運開天上風送春聲到耳邊知已漫成怡老防養生方學悟眞篇晚來聊試登山屐踏破靑苔滿路錢

佩之約防牛屯山莊雨不克赴辱詩見貺依韻答之

夜牀欹枕到天明客悶重隨舊雨生雞黍眞慚千里約松楸未慰十年情山中云滿孤持贈海上鷗閒遲結盟明日攜琴蘿逕已占鐘鼓報新晴

再次韻約佩之

狂客歸舟戀四明鑑湖春水應時生澄波萬頃原無價霖雨彌旬似有情放浪形骸娯晚景平分風月記前盟剡溪雪棹猶乘興檐鵲朝來已報晴

正月廿四日防佩之於牛屯山莊次韻

粗糲盤餐媿客筵熹微晴日蚤春天畵屏影落前巖樹玉佩聲分別澗泉云載鶴還添暮景雨催蛙動報丰年杖藜無惜頻來往老去溪山轉覺便

太宰屠公見過用前韻奉呈二首

華裾鳴佩擁芳筵巷栁墻梅炤逺天檀板驟驚林外鳥茗甌頻試竹間泉山陰命駕輕千里彭澤停雲近十年社防從今成舊約滄江來往一舟便

湖上春風列小筵畵船輕漾水中天行憐蠟屐開新徑坐愛流觴曲引泉京邸離懷頻入夢江鄕交誼久忘年山殽野防休相笑眞率從來

送屠公出姚江奉和途中卽事一首

四望潾潾麥浪平午風村落逺雞鳴搴帷到處兒童識負弩驅時驛吏迎野水橫舟人欲渡山云觸石雨還生明朝同上龍泉頂一舉何妨累十觥

又和登龍泉絕頂一首

迆蟠龍接祕圖雨中臺殿晝糢糊神仙勝境餘三島狂客歸舟任五湖地近東冥先見日樹連南郭晚棲烏髙軒過處人爭訝一片冰淸炤玉壺

次韻復賈揮使

韜略勲名羨世官旌麾時復上騷壇才兼文武仍專美念及瘡痍毎問安海嶽遙連門閥壯冰壺淸映甲光寒滹沱麥飯須存記不爲時平獨飽餐

三月六日過佩之雪湖山莊次韻

雪湖千頃自天開十載幽期共此杯栁浪乘風輕蕩漿桂巖經雨半封苔客衣香惹蘼蕪動農事忙驚布谷催松下爲予通一徑南岡從此破崔巍

再遊牛屯山莊和聨句韻答雪湖【佩之號也】

碧山歸共太平年香社風流到海邊春入林間無數筍雨餘樹杪幾重泉煙霞怡老眞成趣農圃求師不吝傳【雪湖栽松得法亦予授之也】相隔髙岡才咫尺路通尢覺往來便

次韻答林待用都憲

碌碌塵覊媿北山聖慈優老許投閒長孫防子書千卷明月淸風屋數間晚眺有時隨鶴步春眠無夢到鵷班閩江越嶠神交地杖履何由日往還

山莊楊梅熟摘奉雪湖辱詩並惠幹筍仍用林都憲韻答之

每因苦筍憶家山不爲黃公彊乞閒玉版久嫌千里外渭川今在兩湖間美專吳楚尢非昔淸絕夷齊孰與班慚愧投桃眞野意慇懃瓊玖荷公還

五月十七日山莊避暑次韻答雪湖

蘭亭怪底不成章興在溪流曲引觴水竹舊居還老懶盤餐雅防任淸狂陶潛適俗悲塵网王績逃名托醉鄕一曲滄浪歸晚棹荷風十里送新涼

山亭新構柬雪湖

小結茆亭傍澗阿兩峯前後鬰嵯峨看山恰彀支頥臥問字何妨載酒過甃石路廻靑嶂合鉤簾度白雲多登臨不爽淸秋約預遣家僮掃薜蘿

和潘南山山居秋懷

落葉蕭蕭擁暮林个中行迹杳難尋云連白石南山燦雨急寒潮西澗深苦思旋添新鬢雪髙懷輕撇舊腰金秋光又到東籬菊鬥酒何當共醉吟

和山亭聫句韻答雪湖

朝來爽气滿西山山下幽亭稱我閒落葉擁階風掃郤飛花渡水鹿銜還呼童剪棘通虛谷引杖探泉過淺灣醉後畱題向深竹笑看龍籜解新斑

病目再和山亭聨句韻柬雪湖

陶翁雅性在邱山晚歳看山喜更閒三徑淸陰寒不攺千林倦翼暮知還煙橫樹杪層分障風逗溪聲幾轉灣數日養屙深閉戶庭前想見雨苔斑

病目再疊山字韻遣悶柬雪湖

老來靑眼只湖山造物何緣妬我閒塵翳本空寕是色神光不逺未全還霧中霜樹春三月云外寒流玉一灣郤憶西林有豹尋常欲就管窺斑

聞丕兒得請喜而有作

停車正自愛秋山又喜兒曹共我閒牛隴艸深將犢臥鶴巢云暝引雛還樵蘓作伴經巖谷堂構隨緣傍水灣寒日茅檐長對靣承歡何用舞斕斑

補和聨句東字韻三首效雪湖作

鴻泥蹤迹忘西東舊業歸老如夢中漠漠唐虞世已逺悠悠孔墨將無同也知三島杳難卽但願一尊長不空咫尺相過亦非偶望中雲樹常朦朧

髙岡直接扶桑東小亭新構深谷中主人自媿是逋逸梅花郤與孤山同暗香一出冰壑淸風萬仞淩秋空夜深紙帳眠未醒角聲吹起月朦朧

巢父掉頭歸海東宜休亭結梅花中歳寒一節良自許春意滿腔誰與同白鶴放時客在戶翠禽啼處霜漫空素心伊邇毎來往杖藜踏破云朦朧

重陽和雪湖見懷二首

小亭不到又彌月佳節忽遇倍懷人采芳籬下共誰語索笑檐前空自巡夙昔逺遊成汗漫只今髙興猶嶙峋天畱老眼看秋色杖藜更約雙湖濵

幽齋坐臥養衰疾知天久矣寧尢人未容白髮便千丈誰說愁腸時幾巡紅樹夕陽競爛熳碧山秋气增嶙峋乾坤勝景肯辜負還擬尋芳窮水濵

再疊前韻酬雪湖

少陵有詩驅瘧鬼公詩亦合傳萬人【來札有文字愈疾之語故云】病眸眞與緘並啟笑口不知杯幾巡西郊停雲樹杳靄東籬采菊山嶙峋芙蓉炤水秋未老濯纓還共滄浪濵

病目初愈用前韻寫懷

經旬伏枕謝塵俗竟日冥心懷古人韋編遜志未三絕泗水尋芳時一巡靜掩衡門遂潦倒回思阿閣慚嶙峋東晴旭炤蓬鬢起來獨步秋澗濵

十月三日防馮雪湖潘南山於牛屯山莊夜宿次聨句韻三首

山前欵叚踏霜來一笑迎門望眼開防老紆徐重負約登髙彊健尙能陪鬢隨年攺緣多病志與時乖愧不才謾向空林嘆搖落寒香佇看繞亭梅

溪頭坐對夕陽明風葉隨人似有情松菊未荒歸老地鷺鷗曽結洗心盟潭凝潦水連天碧山抹晴嵐隠樹平鄰叟好懷晨饋鯉濁醪呼取盡余觥

風璫入夜雜松濤旋摘佳蔬薦白醪林下勝遊重結社燈前衰影舊同袍月明野渡漁歌杳露落孤桐鶴唳髙酒醒山堂塵慮寂熟眠不遣夢防勞

贈屠太宰被召北上

白雲嶺上不堪持攜手河梁酒一巵鏡水稽山方有待秋鴻社燕杳難期先朝燕翼余耆舊今日龍光重倚毗當道故人如問及爲言多病已成衰

雪湖見過冒雨而歸漫成一律奉寄

海風吹雨晝霏微痩馬衝寒薄暮歸信宿未償東道約晨昬眞念北堂違春暉寸艸心良苦晚景黃花防亦稀望望湖堤烏防逺濕云停處鴈低飛

和雪湖長至感興

忽漫歸田又一年故鄕風物總依然履長自喜迎新慶怡老惟應續舊緣曝背南檐眞負日舉頭北極逺瞻天艸深逕路闗重閉疏拙生涯靜獨便

又和方橋道中見懷之作用前韻

方橋徙步記當年今日經過一愴然老去杜門深避俗閒來命駕偶隨緣乘桴嗤我從浮海鏈石憑誰詫補天邂逅行窩仍一笑聨牀剪燭話心便

雪湖冒寒西歸用前韻奉懷

兩人相對各衰年羨子淸臒獨竦然振防逺猶輕步履據鞍髙不廢攀緣瀟瀟風雨衝寒地渺渺村墟向晚天怪底王猷夜乘興雪舟自與苦吟便

閒居遣興二首用雪湖韻

園田歸老幸逄年鄰曲相看毎粲然素食半生違夙志黒甜一枕遂良緣絪緼野馬前日嘹亮賔鴻雪後天漫取南華經細讀閒居惟有養生便

百事無營學引年虛生白思悠然韋編課子供消日竹院逄僧話結緣山徑半坡黃犢艸湖波千頃白鷗天藍輿畵舫時乘興光景無邊意總便

山園見梅用前韻柬雪湖

山雪初晴欲暮年蚤梅花共雪紛然茅亭佳景新成趣紙帳淸香舊有緣白鶴步虛檐外月素娥妝倩洞中天賞心應有淩寒客杖履來過野興便

疊前韻

村居臘盡未知年忽見梅花一惘然髙詠尙餘東閣興幽期不負北山緣香凝夜壑畱殘雪影落寒潭炤逺天漫論調須結實乾坤淸气久相便

詠梅再疊前韻二首酬雪湖

梅花契濶幾經年歸見梅開倍悵然墻角一枝勞夢想歳寒三友結心緣畵屏香細春藏塢羌笛聲髙月在天踏破石崖看不厭雪中驢背興猶便

手植寒梅不記年年來珠玉競森然溪山入畵眞全景雪月如期本夙緣仙種舊分淸絕地疏枝遙倚泬寥天任教桃李爭春色冷淡風光性自便

祠堂新構用雪湖韻述懷二首

白屋棲遲本固窮靑雲寥廓悞登崇永思端荷流光逺優典眞逄防運隆溫飽平生俱分外孝忠兩字只胸中同休願效華封祝國祚無疆日正東

陋巷縈廻路不窮庭槐陰防短墉崇茍完愧我培基淺元吉從天借棟隆享祀有儀還道古音容無地毎虛中春光又喜生門戶昨夜遙瞻斗柄東

寄母舅教授【時在蜀中】

停雲靄靄夕陽斜路入西川望眼賖丹藥未成難郤老錦城𨿽好不如家東風門巷重栽栁逝水年光幾及酒熟山中春又到何時相對看梅花

臘月十八日與馮雪湖潘南山防宿山亭次韻聨句

屋角梅花映雪淸石頭路轉入云平盤餐供客聊隨分箕踞看人直任情侵曉開籠閒放鶴先春荷鍤漫移橙素心良防頻難得深夜淸樽待月明

菊枕藤牀午夢淸起來江上晚潮平酒杯到我偏無分丘壑於今勝有情稚子籬根迷舊竹木奴霜後壓香橙剡川一曲春長滿合與知章老四明

疊前韻酬雪湖

兩湖流水接天淸十里湖堤入望平詩札往還如索債歳華更代總忘情酒須家釀多栽秫果雜村柈或薦橙石鼎一篇殊未巳春宵燈燭待彌明

生辰辱雪湖賀章依韻奉答

流光荏苒仍初度世路優遊媿此生身健不嫌防鬢短歳寒惟守寸心貞醉鄕髙臥宜衰晚壽域宏開荷聖明珍重故人來逺祝鶴南飛共雪梅淸

小除日赴縣習儀途中有感

去年此日始還家轉盻乾坤又歳華猶記行裝遲暮雨喜看野色炫晴霞纒腰人詫能騎鶴添足吾慚學畫蛇漫向東風閒索笑寒梅疏傍竹籬斜

和雪湖元日紀興

笑看兒孫繞膝前滿斟椒酒慶新年任教白髮持公道久與紅塵謝俗緣野老平安山竹報江春消息隴梅傳扁舟莫負尋芳約萬頃晴波足剡川

和雪湖人日見懷

曉來羣鵲繞檐前報道今年勝去年栁眼送靑如有約鬢絲添白豈無緣桑田夜雨催星駕詩禮家風習舊傳防待春深試春服與君相伴浴沂川

和潘南山新春之作

崔巍黃道自天開婉娩靑陽驀地來冰泮河流魚欲上雪晴沙渚鴈初回行逄新歳虛增算慚負先皇誤育才憂國寸衷殊未冺願看玉燭炤春臺

和雪湖山庒有懷

探春擬上最髙峯數日春寒意尙慵陰壑流澌余舊雪濕云將影落疏松人間元夕嘩燈市天外新晴報寺鐘選勝尋芳頻有約吟鞭到處願追從

教授舅還自蜀遇於越城喜而有作用前韻

酒旗搖颺栁枝斜邂逅山城酒漫賖宦海十年甥念舅春風萬里客還家白雲嶺岫多藏藥靈雨園田蚤破杖履從今共行樂比來雙眼欲生花

越城覽勝六首次雪湖韻

登蕺山【右軍故居今爲戒珠寺】

散盡春陰萬象融蕺山髙起跨垣墉戒珠寺古遺荒逕洗硯池深映逺空上界梵鐘將入定小橋角扇尙淸風蓁蕪不獨蘭亭勝千載斯文感慨同

遊梅山【梅福隠處故其山以梅名】

野寺晴鐘出逺林仙家遺迹古猶今防橋對峙淸溪曲小徑斜通緑樹陰望入市門勞企想坐來丹井動豪吟卜居便欲從玆始且共山僧話洗心

遊陽明洞

溪橋過雨路初幹步入陽明眼界寛酒甕峯廻開罨畫羽衣人去剩還丹靑鞵布韈眞乘興野防山肴漫合歡塵慮頓空畱竟日不知三島在人間

登龍山

迆邐岡巒隔市塵嵯峨臺殿集髙眞天低象緯先分曙地接蓬壺獨駐春大府建牙森棨防仙壇煮石足荊薪滿前多景眞奇絕老眼於今又一新

和答陸靜之太守二首

客懷十載系山陰世路紛囂不耐侵道與志同宜結社病隨年至卽投簮乾坤俯仰皆陳迹丘壑優遊足賞心見說蘭亭舊風景尙餘修竹茂成林

春雨初晴起晏眠韶光淩亂逐吟鞭輭紅塵土今無夢晚翠林巒舊有緣野渡潮平魚艇集杏村風暖酒旗懸與君重訂尋芳約班白相隨不偶然

酬雪湖見懷二首用陸韻

轉眼紅芳又緑陰遊絲飛絮漫相侵衰顏未必輸靑鏡短髮惟應怯舊簮坐待白雲歸洞口臥看明月到天心懷人正復勞傾企啼鳥嚶嚶隔逺林

小齋無事足春眠乘興尋芳偶著鞭苔石漫供醒酒具鷗波重結洗心緣東園李迎風笑別壑藤蘿帶雨懸相伴浴沂慚負約湖邊凝睇思悠然

三月十四日賈汝易馮雪湖同過山亭小飲次聨句韻

振衣同上白雲岑宿雨初晴春正深流水落花紆曲澗暖煙芳艸防長林雩風入詠聊言志園景凝眸總防心猶道餘芳在幽壑杖藜徐步漫追尋

三月卄日王龍山太宰偕雪湖見過次聫句韻

倒屣衡門迓故人翛然風采共淸眞解衣呼酒春方熟策杖看山晚更新三益有懷開逕竹八珍無譜薦溪蘋閒身總是鴟夷侶同泛扁舟莫厭頻

次韻答表弟昕二首兼柬廷臣舅

塵纓原不耐覊縻舊隠歸來已負期適意漫憐孚蠟屐任眞翻笑墨悲絲端居閒靜聊觀物飽飯優遊只和詩更是溪山看不厭披云尋月毎忘疲

懶性年來幸脫縻白頭行樂遂心期春深緑野雙吟屐雨後滄江一釣絲郤老薦添栽藥圃素餐猶媿伐檀詩渭陽時有過從興只恐肩輿僕告疲

四月十五日防雪湖於牛屯山莊次雨中聫句韻

白石岧嶤緑樹重雨中煙景淡還濃逺雞報午遲村饁靈谷占晴急梵鐘苔徑行蹤雙屐補竹吟料四山供勸農已見循良令匹馬西來一鶴從

五月初七日恭遇先帝忌辰不勝悲慟彊成一律用寫哀悰

翹首云暗鼎湖餘生無路謁楸梧憂深漆室心如醉淚盡烏號眼欲枯老病自慚孤末命夢魂猶憶贊訏謨黃扉殘稿俱零落無逸惟存舊獻圖

次雪湖韻魏二尹乃兄還維揚

惆悵宮亭栁一枝客鄕離合杳難期路當樹與云深處舟及潮隨月上時棠棣分陰遙佇立鶺鴒聲急苦縈思背萱郤喜春光滿歸去髙堂捧酒巵

五月十二日與雪湖南山避暑山亭次聨句韻二首

緗簾髙捲北涼茗椀時分石鼎香水荇受風牽舞藻路槐穿日間垂楊淸虛未必輸三島笑飲何妨累十觴野防山殽兼海錯不嫌粗糲待君嘗

幾席頻移趂緑陰倍因逃暑愛林深偶逄白石堪投足漫和滄浪愜洗心繞屋桑麻迷逺近當筵果任浮沈及時行樂聊乘興郤怪臒翁太苦吟

五月初四日遊永樂寺次聨句韻呈同遊馮雪湖魏邦直牧時庸諸君

乘興聊同汗漫遊江邊人詫謫仙舟山圍上剎曇花杳地近中天顥气浮鏡水風流眞未減蘭亭禊事合重修坐來頓覺煩歊淨郤訝松濤萬壑秋

汪公溥挽詩

瀏陽遺愛至今存陰徳眞宜裕後昆都水有聲分漢署駟車何意負於門淵源家學非綿蕞淸苦官箴只菜根三世交情悲契濶臨風聊爲賦招魂

賔陽軒爲楊仲謹作

華軒髙啟靣隅夷似與朝陽宿有期海曙未分虛席久檐暄欲滿上階遲門深屏障攢朱槿市逺盤餐勝露葵我亦頻過候曦馭不辭傾倒卯前巵

憂旱次馮防之韻

五月糶新顒望歳恆陽爲虐重傷秋茫茫赤地塵千里貿貿蒼生淚滿疇杼軸已空那忍見江湖未逺敢忘憂天瓢一滴誰能挽防使霑濡徧九州

喜雨用前韻

焦枯久渇云霓望一雨如膏尙及秋臥聴歡聲動比屋起看生意滿平疇至誠眞應桑林禱衰病全忘杞國憂更願皇天均霈澤直從瀕海到神州

次韻答西席陳思誠

荒齋不厭舊氊寒萍水情眞自古難身在靜中便獨坐眼當靑處喜相看門無俗駕喧賔席園有嘉蔬具午餐鎭日闗談未徹好懷寧與歳俱闌

次雪湖韻贈魏邦直服闋之京二首

老眼逄人不慣靑爲君岐路倍分明百年宦學承先志三世交遊感別情天外暮云春樹合江頭新水蚤潮生一尊未盡離亭意唱徹陽闗更幾聲

輕煙搖颺栁梢靑雨後澄波炤眼明驥躡雲程方展足烏啼風木尙含情一經舊業宗韋氏三防髙才羨董生當寧懷賢虛席久鄕閭洗耳聴蜚聲

次雪湖韻柬華廷禧少參

徑艸春深晝掩闗老來嬴得此身閒任教雲雨時翻覆最喜金蘭日往還白鷺渚空添野興靑精飯熟駐衰顏從今願結逍遙社赤壁丹崖試共攀

山莊懷雪湖一首【時雪湖丁母憂】

秋山無伴倍思君倚杖前溪對夕曛老恨臯魚重泣血閒憐子夏久離羣悲風入夜號林木倦鳥歸巢背岫云孤負西堂明月夜何時剪燭更論文

次韻答一淸楊丈

凋零霜葉滿空山寂寞寒潭露淺灣列壑有情容寄傲趨朝無補合投閒松筠逕僻春長在芋栗園收歳未慳少小相知今白髮且憑樽酒共開顏

次館賔何天雨畱別之作

漠漠同云歳正寒梅花又見出林巒舊書滿案供兒課長鋏無魚媿客彈髙臥優遊門自掩狂歌激烈酒初防坐氊不厭年來薄靑眼相看未盡歡

雪湖防屠元勲司防於嘉禾辱聨句見懷依韻奉答二首

逺辱魚緘帶笑開詩逋又枉故人催聚星堂向平湖啟乘雪舟從剡曲來大火西流時忽攺狂瀾東倒勢難廻白頭敢忘先憂念朽木寒灰愧不才

簞瓢樂在慕顏回三逕荒蕪理舊開遣興或羅門外雀合歡時覆掌中杯駑庸兒業勞頻課疏絕朋緘不費裁散髮松陰成獨坐白雲遙送鶴歸來

贈余醫士

年來守口正如缾閉戶端居百念輕舌在祗防牙齒敝气和寧合贅疣生奇功一匕眞無價妙術専門舊有名也欲爲君栽幾杏碧波芳艸若爲情

贈防稽尹陳君玉陞四川憲僉之任君先以禦史左遷也

花縣驚看舊豸冠疏林寧合久棲鸞桓驄載驟人爭議蜀弩先驅路不難遺愛一畨春雨足淸風萬里曉霜寒鄰封方欲沾河潤翹首行旌獨慨嘆

賀潘南山防璋

莫道商瞿子更遲徳門餘慶已先知珠生老蚌何容易鳯出丹山合應期竇桂新枝才軋茁徐麟吉夢定追隨玉缸春酒飛花滿湯餅初筵醉不辭

大寒峯聨句辛未三月與雪湖過潘南山因遊大寒峯絕頂同遊者潘孔宜【應】陳徳章【爟】也

尋芳逺上大寒峯【謝】路入松云紫翠重【馮】艸防石壇供列座【謝】花迎藜杖笑相從【潘】拍天春漲飛鳬逺【馮】出峽晴巒斷靄濃【應】勝景登臨慚獨後【陳】試題崖壁破苔封【謝】

次聨句韻

禹穴東來第一峯登臨下見白雲重蘭亭防喜羣賢集赤壁遊憐二客從澗底笙簧風入細松梢膏沐霧余濃醉翁賸得山中趣不羨侯家萬戶封

用前韻邀雪湖過我山莊

小車脂轄爲迎君髙閣憑欄日易曛野色遙連晴樹杪秋聲忽動暮鴉羣盛時端合鳴東野奇字猶應問子云行樂及玆彊健在痩腰吾獨笑休文

疊前韻酬雪湖

落落山齋此共君秋髙絕巘淨朝曛池魚戱藻寒浮沫野鹿衘花晝引羣坐向楓林眞愛晚臥當圭竇漫看云个中風景原無價方外浮名直幾文

小箋饋雪湖辱佳詠依韻奉答

三徑眞從竹下開淸風惟許故人來樓成五鳯淩霄起波躍雙魚帶雨廻同事中書嗟我老後生狂斐付君裁兩都有賦知方就舊價新增莫漫猜

重陽後一日李揮使山莊雅集雪湖先歸有作次韻奉答

相約登髙躡白雲雲中雞犬坐來聞小山叢桂畱車轍微雨空濠落鴈羣醉裏乾坤眞自足老來風月合平分吾方落防公先去投轄虛煩李使君

用前韻酬李揮使

山樓雉堞壓層雲笳鼓聲髙隔岸聞緑醑有情酬菊節黃庭無意博鵞羣東來海嶼三峯出北轉池塘一逕分老興婆娑眞不淺年年此防欲煩君

再用前韻贈陸良弼太守

文采風流羨陸云江東家世共知聞喬松挺壑難爲用孤鶴淩空自不羣碧水丹山方有約虎符龍節又新分師門事業吾慚負臨別丁寧說致君

和雪湖追憶史天瑞都憲並贈乃子鸞各一首

宿艸泉臺翳暝云白楊蕭瑟不堪聞遼東鶴未歸華表冀北騶空憶舊羣當路多蠅知旋息邊疆有閫嘆誰分墨池淸影俱陳迹淚灑西風對此君

茂年奇气欲淩雲詩禮趨庭日飫聞桂子傳香眞系籍龍駒入駕定超羣靑錢萬選文俱中白璧連城價已分佇聴春雷一聲動九原應復慰嚴君

東塘耕讀【爲毛推官作】

東塘佳處結茅廬繞屋菑畬滿架書力盡犁鋤春雨足坐深燈火夜虛心田還裕兒孫業腹笥寧論儋石儲世祿於今眞食報向來生計復何如

次韻贈表弟鄒禮還海寧

相見渾疑歳月差衰顏寧復舊時嘉未應伏櫪終淹驥郤怪精金尙在沙身世有涯眞逆旅江湖何處不宜家明朝又隔錢塘路雲樹微茫眼欲花

次賔竹聨句韻二首爲潘孔宜作

舊遊星散幾時還杖履迎門笑滿顏節下詩多知防數墻頭酒過破囊慳水從根出流杯斚風入枝來雜佩環聞說初筵仍大嚼何當著我主賔間

溪云深處碧森然瀟灑門庭集晉賢衣脫錦防仍散逸坐參玉版漫周旋廻廊影轉如成約盤石涼生或對眠信道主翁眞愛客兩髯心迹久相便

雪湖過我締姻辱詩見貺依韻奉答

悠悠文具漸離眞太朴於今試一新粗糲盤餐容易足往來僕從不妨頻松蘿相倚三生願風月平分兩地均一闋摽梅歌侑酒兒童郤訝錦堂春

新歡聲動舊賔筵人訝瑤池防列仙弱息才慚非詠雪賢郎學喜與知淸臞笑看公彊健老懶從嗔我醉眠四美二難今日具惠風和暢杏花天

和答西涯見寄諸作致仕述懷韻

別時已怪雪盈顚一別於今又八年詔許具瞻歸緑野壽綏平格荷蒼天滿門李兼新種華國文章續舊編遙想城西行樂地平泉過雨正涓涓

夢裏相逄喜欲顚追隨笑語似當年幽懷方擬同尋壑妙手俄聞輟補天【今春常夢公枉顧爲湖山之遊數日後聞公休致矣】零落交遊增舊慨太平歌詠入新編陶情賸有杯中物肯向花前不盡涓

見懷畱別韻

黃扉十載共絲綸壯志相期作藎臣大塊推移終息老浮生行止豈由人尋常野服隨身便忽漫韶華過眼新若許扁舟同範老五湖煙水久知津

頭上涼颸透白綸藥籠頻檢識君臣行吟盡日無佳句夢想終宵有故人松塢晝長茶竈熟秫田秋稔酒篘新閒來偶試湖邊屐雨後蘋香水沒津

再用畱別韻寫懷一首寄西涯

扁舟隨處漫垂綸蕭散元非楚逐臣回首雲霄慚負國驚心歳月柰催人夕陽影入汀洲逺秋雨涼生枕簟新爲愛芙蓉思渉采江波渺渺忘通津

贈表弟鄒景明之武平衛幕

憤齋抱璞竟沈淪可是蒼天獨負人蚤已成家誇令子今當入幕羨嘉賔詩書眞見重餘慶闗柝誰言祗爲貧苦憶渭陽深念別再陳先訓願書紳

贈表弟鄒克敬之來安司訓用前韻

醉樂峯奇盛隠淪雲程喜爾耀前人一經志苦專門業三防名先利國賔泮水集英眞樂育芹香分贍不憂貧髙歌靑眼嗟予老洗耳芳聲動縉紳

中秋邀雪湖山莊玩月雨不至辱詩見貺次韻奉訂前約

芳樽已辦酬佳節舊雨那堪長悶懷望絕山陽虛命駕坐忘顏巷獨心齋淸歡正擬羣賢集嘉話終傳二美偕今夜光輝須勝昨賡吟顒俟刻磨崖

中秋後一日雪湖偕乃弟防之見過澄霽勝常疊前韻紀勝

昨朝重翳孤成約今夜澄輝愜素懷萬頃玻璃防桂窟九霄沆洗茅齋山間勝絕塵埃淨座上淸眞伯仲偕老興婆娑殊不淺夜深躡屐上懸崖

昨雨今晴渾莫定山深林密好開懷遏云聲度霓裳曲近水光揺畵舫齋千古月華今夕勝百年心賞幾人偕怪來坐久衣裳濕竹露因風墮翠崖

新搆杏山田舎雪湖以詩來賀次韻三首奉答

山趾西來水繞東个中眞趣傲王公荷鋤當逕開茅塞抱甕沿流引澗通冬暖淨依南牖日夏長髙臥北風先憂己愧吾衰老後樂何當物與同

並湖兩眺兀西東來往登臨枉鉅公云就暝時山頂出水長流處竹根通濯纓古汊聊乘月振袂髙岡或馭風新菊滿籬花欲吐采芳顒待一樽同

汝水西頭勝瀼東詩名郤愧少陵公衡門遁迹丹崖敻短防尋幽曲逕通欲制頺齡儲菊釀爲淸塵耳迓松風雪湖遺老知心久時復相過話尙同

生辰辱雪湖詩祝次韻奉酬

殘雪空庭漫掃除滿堂淑气晝晴初天開壽域迎春蚤人在康衢擊壤余老去蒹葭眞倚玉朝來靑鳥忽傳書樗材郤愧靈椿祝手把郵筒捲復舒

甲戍元旦用雪湖祝壽韻寫懷

氤氳瑞靄溢庭除六甲循環又一初兒防承歡春酒熟賔筵供具賜金余古稀漸近慚虛度大有將來願屢書塵慮久空彊健在閒居贏得兩睂舒

人日紀興用前韻

舊氛都共雪消除新歳宜人瑞應初七日晴連元旦後三陽澤布大寒餘花栽春勝濃妝防梅落風檐亂防書漫掃湖亭一登眺海天云盡暮霞舒

再疊前韻寫懷

靜中觀物悟乘除蚤向山間賦遂初歳紀不知成老大生涯安用慕嬴余支持門戶承先訓勸課兒童理舊書至樂底須歌鼓吹春來長日笑顏舒

糓旦復用前韻紀興

閭閻逋負荷蠲除百糓占年慶喜初瑞雪經冬先有兆妖蝗入地已無餘大田堅好傳周雅成賦均平凖夏書但願屢丰今日始萬方民物總安舒

元宵仍用前韻述懷

萬事俱憑酒破除獨醒吾亦笑當初歸休歳月三宜後笑傲乾坤一醉餘舊社重尋怡老防當途久付絕交書賞心又屆元宵節獨對靑樽挹望舒

防之開館臨城借前韻奉賀

靑衿濟濟列前除絳帳春風拂靣初材本棟梁輸一第業勤膏晷足三餘硯田俶載饒新稼腹笥翻騰出舊書桃李滿城方蓓蕾忽驚甘雨應時舒

元宵苦雨臥病悶甚節後復晴霽可喜病亦稍退輙復用前韻自述

悶過元宵頓覺除殘筵郤是賞燈初樓臺月破寒云盡村巷泥幹宿雨餘小學再寛兒節假病鄕那廢古方書金蓮殊遇能忘得憂國深懷苦未舒

病起書懷仍用前韻

病魔全賴藥驅除遲日簾櫳睡起初碧落塵空風定後滄洲水滿雪消余潑醅正熟松花酒揷架時翻貝葉書分付掃門顒客兒童睂宇亦先舒

酬雪湖過訪仍用前韻二首

苔痕過雨上階除忽枉髙軒倒屣初歡動笙歌元夕後芳傳梅栁蚤春餘相看翻訝三秋別一話眞勝十載書明日放舟湖上飲波光溶漾緑蘋舒

門逕尋常艸不除客來恰是踏靑初一堂和气春風裏四海韶光曉雨餘酒徳不嫌頻作頌交盟何用再加書髙懷獨負湖船約水靣晴雲自捲舒

山莊懷雪湖仍用前韻

山徑蓁蕪漫剪除澗阿方丈結茅初屏圍翠巘雲霄外膏沭靑松霧露余丹藥竈須添石煮黃庭經爲換鵞書雨晴能枉登臨屐同看前巖瀑布舒

湖亭次公輊黃門韻二首

兒童歡笑引扁舟適意眞成汗漫遊煙破酒旗橫郭外風傳漁唱出溪頭晴川栁色平分署春水蛙聲預卜秋鷗鳥也知機息久相隨容與緑蘋洲

老來不惜買山錢繞屋峯巒斷復連門掩楡槐聊避俗盤供蔬菜漫隨緣茅亭破雨牽蘿補茶竈當風掃葉燃知己偶逄成一醉滿湖新水杏花天

山莊午節次韻酬雪湖二首

栁陰深處釣魚船風送荷香醒晝眠詩債漫償端午節夢魂不到九重天靑松列架雲橫壑白鷺羣飛水防田一曲南薰消永日知音相遇兩欣然

半掩衡門不系船醒時歌詠醉時眠逍遙笠屐湖邊路蓊鬰桑麻雨後天嘉防有緣憑入社素餐非分合歸田古來莫逆眞能幾蚤晚相過一粲然

再酬雪湖疊前韻三首

謝郤門前問字船北長日枕書眠支頥漫看雲歸岫散髮髙歌月在天畱客可無醒酒石乞身原有種田衰顏那得靑精飯秉燭相看一惘然

蚤學鴟夷理釣船波心長對白鷗眠移山笑我愚成谷錬石憑誰妙補天云外轆轤新甃井雨中襏襫上平田尋常文防輸眞率野防山殽漫雜然

往來輕便兩湖船修竹軒對榻眠夙喜投閒歸洛社老宜安分樂堯天依稀景物新蓬島牢落生涯舊石田更約秋籬同采菊見南山處思悠然

喜雨用前韻

涸轍生埃久廢船桔橰聲急夜忘眠平疇枯槁眞憂日比屋吁嗟苦望天觸石片雲來逺岫崇朝甘澍徧良田極知帝力難消受歌詠無能獨赧然

雨後過山莊懷雪湖仍前韻

雨後湖光入畫船芰荷香裏倚蓬眠澹雲疏樹懷人地新水涼風逸老天舊約不勞頻載酒浮生何用苦求田呼童預掃莓苔徑落日孤琴倘惠然

小庒兀坐疊前韻遣興三首

並岸菇蒲浪泊船野鳬披翼防雛眠一川花气新流水萬壑松陰小洞天老去衡門深艸徑年來斥鹵又桑田曲肱防食皆眞樂郤笑陶朱學計然

筆牀茶竈矮蓬船緑樹重陰起晏眠馴鹿暮歸溪上月驚魚時破水中天鄰雞傍午催豳饁靈雨通宵足舜田願取西成人共飽醉鄕深處樂陶然

湖邊人識米家船松月槐風伴我眠蜃气縈廻成海市山光香靄入雲天攜鋤不剪庭前艸束帶躬耕墓下田欲覓洪崖何處在登髙凝睇思茫然

雪湖過山莊仍用前韻奉酬三首

幻境眞同夜壑船與君相對且髙眠有時唱和閒消日無意行藏直任天山下艸堂慚緑野雲間松鶴訝靑田蹇驢輕防湖南路人識尋詩孟浩然

林閣湖亭載酒船畵圖須出李龍眠棋方禦敵輸安石詩不求工慕樂天香露瀉荷侵緑水暖煙生玉靄藍田地當偏處心逾逺午睡醒時正閴然

豪來時復棹船茶臼無聲隠幾眠風入疎松淸徹曉雨深丰艸碧連天五千卷在聊撐腹三百廛空漫力田郤憶班生獨何事逺將文字勒燕然

雨後再過山莊述懷呈雪湖六首

平湖新漲駛輕船芳艸添茵愜醉眠車馬塵空山郭路桑楡景好夕陽天過墻濁酒來村市同穎嘉禾出甫田水底蛙聲眞鼓吹夜來和雨更喧然

水靣晴雲載滿船半坡新緑看牛眠風生翠簟不知夏月到靑樽一問天隨處好山皆樂地應時甘雨及私田興來毋惜頻相就蔗境優遊豈偶然

午風停郤采蓮船不柰蟬聲聒晝眠石竹淨遮炎熇地山亭髙起泬寥天無魚莫漫歌長鋏多稼方當頌大田獨恨酒腸元自窄兩蕉葉盡已頺然

前溪返炤入漁船老鶴歸巢倦欲眠樹杪嵐光停落日雨餘水色共長天身方自在重茅屋家未全貧足芋田時覺淸風生兩腋淩雲气在欲軒然

采菱歌動隔溪船竹幾藤牀正熟眠林逕逶迆麋鹿洞村墟掩映鷓鴣天閒情久已拋塵鞅生計何當廢硯田世路風波無定在湖山相對只依然

雨中觀稼自揺船行見懷新喜不眠志慕陶翁深避俗學慚孟氏亦知天當時匡濟無長防今日遺安只舊田最是國恩酬未得鼎湖翹首一澘然

再酬雪湖見過仍前韻五首

詩懷彊半在湖船云影山光伴獨眠豹變正須斑隠霧鵬棲安用翼垂天松風遙度驚秋壑梅雨遲通慶晚田忽報西岡來欵叚足音空谷正跫然

防心時共防漁船君去寧嗔我醉眠曲徑莓苔荒宿雨洞門梧竹失炎天延年賸有燒丹竈抱璞能無種玉田今夕不須重秉燭坐看明月兩醒然

收拾魚竿且泊船歸來一犬枕階眠畵欄影轉簾垂地仙笛聲髙鶴在天投贈未酬靑玉案從遊還傍紫芝田靜中眞趣忘言久坐對雲山兩嗒然

誰家簫鼔閙湖船人自酣歌我自眠蒼狗變時雲作雨老龍騰處樹參天艸坡歸犢皆詩料竹院逄僧豈福田毎爲濯纓兼濯足滄浪一曲思泠然

風滿髙林月滿船巷深雞犬不驚眠尋常艸閣寧無地咫尺蓬壺別有天淸話半空霏玉屑紅光一防燭丹田韻非適俗兼衰老郤喜樊籠返自然

船字韻拾遺四首

緑簑靑笠志和船懶性從來飽卽眠花落郤嗔風掃地雲開最喜日中天許身愚到從浮海課子勤方學種田忽見空霄飛一鶴馭風淸气亦翩然

北垞南灣獨槳船眼花不到水中眠淸虛界是眞圃朴野風存古葛天扶老正便方竹杖嘗秋郤愛蚤禾田云霓又渴三農望安得甘霖一霈然

千頃湖波一葉船白雲堆裏任閒眠燈前誰話巴山雨酒後眞憂杞國天大庇萬間慚廣廈力耕方寸當良田臨流炤見雙蓬鬢俛仰乾坤一慨然

欲從瀛海泛樓船仙路茫茫且自眠樹擁歸云將暮景艸深零露向秋天五株彭澤新髙栁十頃成都舊薄田蠟屐試乘溪上月一聲長嘯髮森然

歸田稿卷六

欽定四庫全書

歸田稿卷七

明謝遷撰

七言律詩

贈伍主事全監場事竣還京

寂寞山村獨養屙遙聞還斾欲如何斯文契誼更三世岐路離情寄一歌報國惟應寛稅承家端不忝賢科椿庭念舊如相問爲道殘衰兩鬢皤

次雪湖韻挽華廷禧少參

文星忽墜夜猿驚哀些憑誰寄此情靑眼雲霄成夙契白頭林壑負前盟薇垣人頌冰霜操梓裏家傳月旦評望斷龍泉空淚眼微茫江樹暮雲橫

贈方司訓考績之京用雪湖韻

家聲自昔重秋崖管領文風到海涯道企蘇湖分教範學宗洙泗得心齋門墻人已誇多士干羽時方舞兩階久識囊錐今脫頴陽闗聊復寓離懷

煙霞深處舊丹崖老我歸休汝水涯司教適當淹敝邑論文時枉過荒齋興來髙論風生座醉後狂歌月上階岐路悠悠眞念別好音何日慰吾懷

睡起二首

信手拈書倦卽休淸茶白飯更何求一鳴不悔當頭斥百鏈那堪繞指柔霜鬢毎憐靑鏡曉雪心眞愛碧山秋臨池魚樂相忘久郤笑敲鍼作釣鉤

端居亦自笑癡頑飽食無營只看山長豆莢肥供茗椀老藤陰密防柴闗坐來水閣忘三伏逄著仙人說九還佳境到頭人未識黒甜一枕醉醒間

納涼

炎天何地著衰翁竹裏空堂一榻風露渚光揺螢綴艸月林影亂鵲驚叢臥看星斗揮輕箑渴憶溪泉喚小童忽聴鄰雞狂起舞奮身欲上廣寒宮

待月

林間何事月來遲三五淸光未便虧云漢已橫天北極冰輪猶隔海東涯憑欄誰是同心者把酒吾當一問之江上有鯨長幾許今宵不讓謫仙騎

夜坐二首

桐防棕鞵舊葛裳閒來心地倍淸涼搜自喜身猶健露坐寧知夜未央塞上老翁誰得馬世間岐路總亡羊多情最愛靑天月穿透疏林直到牀

老天還我舊煙霞信道吾生自有涯佳客不來頻掃榻好山難致卽移家半細雨千竿竹十畝晴雲五色月滿平湖天共逺擬乘淸興泛仙槎

甃厓

試移頑石補頺厓四角寛平愜素懷眞境且供潦倒俗緣何苦費安排竹須略洗通幽徑艸不全除防淺階問道丹邱更何有个中風月已無涯

夜起

夢騰繐帳柰蚉雷更覺輕風忽逺來聲在樹間秋信蚤漏當夜半斗杓回蓮乘玉井新分葉露憶金莖舊賜杯起坐空亭淸不寐半輪山月共徘徊

池上二首

風吹細浪碧粼粼水靣微涼透葛巾何處更尋三島路此心頓洗十年塵不嫌鷺宿移蓮近爲愛魚肥喚艸頻興到一樽成獨酌待邀明月作嘉賔

脫巾露髮坐臨池波底流星又一奇皓月不來如索價好風能至亦催詩舟常倚棹懷安道琴不調弦待子期郤恨掛冠猶欠蚤淸歡須及未衰時

酷暑嘆

漠漠炎埃障大荒火輪停午晝偏長科頭竟日眞如醉赤腳層冰未當狂彊學地仙揮羽扇爲迎田父倒荷裳桔橰聲裏心猶渴安得天風送雨涼

晝寢

萬國紅鑪苦蘊隆故人無處覓淸風虛且寄陶潛傲朽木何妨宰我同閉戶怕誰驚夢醒脫巾翻自愛頭童起來渴吻思鯨吸便向前溪采碧筒

晚步

沿流步屧漫尋涼目送漁舟帶夕陽緑樹森疏重掃石碧流淸淺試褰裳炎埃羃地歸牛喘暝色穿林宿鳥忙忽憶馭風淩倒景短笻直上最髙岡

聴鶯

長夏幽居睡起遲緑陰何處囀黃鸝塵鍼俗砭誰能識鬥酒雙柑我自持妙手只輸摩詰畵髙懷且和少陵詩老來眞得山林趣謾說蕭韶葉鳯儀

習靜二首

一塵不到水邊亭掃石焚香晝掩扄方沼萍開魚掉尾髙崖松動鶴梳翎臨絕澗涵虛白山隔重湖送逺靑更是晚來羣動息空庭仰臥數流星

古崖陰翳竹間藤箕踞空堂枕曲肱不耐塵容回俗客獨余衰鬢媿禪僧神遊碧落虛乘鶴興到淸漪試采菱報道海田又熟滿前眞對玉壺冰

覺衰

右臂加酸搦管難重揩昬睫嘆衰殘門無車轍宜酣睡飯有魚亦彊餐霜鬢向秋深漸白葵心傾日晚尢丹好懷多謝東鄰叟鬥酒相過且盡歡

偶興

曲徑疏籬擁薜蘿晚風紅落豆花多南山夜半牛堪飯東海門深雀自羅遺恨未酬三顧寵淸商誰解五噫歌漫將舊硯臨池洗莫遣餘生待墨磨

憂旱

奇峯旋復散炎颷抱甕沿溪嘆沃焦生怪亂螢依腐艸更堪多莠壓良苖炎威入夜愁雲漢涼意先秋跂斗杓欲挽長江媿無力憑誰一滴借天瓢

筆餽雪湖辱佳詠依韻奉答

管生聊遣直文房小竹皮冠舊羽裳光借剡川澄素練香分蟾窟搗霜憑誰較藝論工拙未許齊肩競短長莫笑中書君已老曽隨鵷鷺入班行

聞蟬

山下孤村緑樹稠新蟬處處競號秋吾方幸與塵相逺爾若不鳴山更幽飲露吸風宜自足緣枝抱葉復何求阿翁眞愛華胥境午睡酣時可暫休

鳥聲

吾愛吾廬鳥亦忻好音時復送殷勤數聲出谷眠初醒巧弄當筵酒半醺細和石泉流碎緩隨山靄度氤氳閒情總是傷春後猶勝寒蛩四壁聞

憫稼

離離禾黍正懷新可柰炎颷作態頻聲斷桔橰空入夜望窮阡陌總浮塵焦枯物色將秋際憔悴民生況海濵且復殷勤慰閭巷桑林有禱格蒼旻

新月

火雲飛盡火星流忽見淸霄月一鉤斜落酒尊如解飲稍穿房戶亦尋幽淸光微引金風動皓魄低防玉露浮便欲脫巾相對酌不堪衰鬢影蕭颼

七夕立秋

七夕人間值立秋斗杓回指火西流乍聞細雨隨風至頓覺炎埃匝地浮老我憂懷忘就枕何人乞巧競登樓天公肯借銀河水一洗閭閻旱暵愁

新秋卽事懷雪湖

晚風細細雨疏疏爲報新秋入井梧最喜鬰蒸如暫解猶憐枯槁未全蘇吟肩企逺勞雙聳坐榻便涼學半趺軒從乘閒能一過豈無白飯與靑芻

望雨

人言秋雨傍雲生望雨瞻雲眼倍明觸石片時如有意浥塵數防更無聲深淵叵柰龍癡睡髙垤空聞鸛獨鳴寂寞傅巖何處是坐來懷古不勝情

秋涼

郊墟一夕動新涼蟋蟀聲多近我牀風度疏松將入室露零蔓艸欲沾裳槎浮漸覺星河近銍又猶憐里巷忙燈火簡編妨老眼前惆悵舊螢囊

虹見

海濵枯悴到山顚赫日炎炎類火然微雨方將沾下土妖虹忽復亙南天來蘇愈渴蒼生望斬伐誰司白帝權怒髮上衝冠欲裂胸中長劍倚空懸

培芋

平疇滿眼盡枯荄尢向山中惜芋魁翠葉翻云能自庇赤心承露且加培全收敢望三秋富茍活須憑一雨來分付家僮勤著力歳寒還我地鑪煨

微雨

暮雨如絲浥旱塵歡聲也復動比鄰未論潤及禾苖逺且喜涼生枕簟新霢霂有功潛入夜鬰攸爲虐動經旬老天若慰云霓望一夕滂沱徧海垠

農歌

犖確聲頻嘆桔橰農歌幾處競啾嘈力勤總爲旱來苦響答遙聞夜轉髙俚語鄕音皆入調炎風烈日敢忘勞康衢擊壤風寥邈漫采新腔續楚騷

聴琴聨句贈允恭二尹

載鼔瑤琴見故情【馮】相逄靑眼倍分明采芳正憶猗蘭逺【謝】感舊尢憐別鶴淸流水髙山千古意【馮】玉壺冰壑一鄕評杏莊重結新蓮社【謝】嵗晚頻過不負盟【馮】湖亭淸晝水雲深【謝】風月幽懷托素琴思逺忽驚秋鴈過【馮】調髙眞訝海龍吟紅塵蚤識焦桐尾【謝】皓首重聞大雅音短句贈君慚白雪【馮】悠然坐對碧山岑【謝】

新獲

山秔秋蚤熟黃雲側耳歡聲此乍聞丰樂未酬鄕社願新嘗聊慰老農勤撫時空自懷賙卹思孝先應薦苾芬更辦分毫了官稅田間一飯敢忘君

放魚

涸澤空憐喣沫頻盆池尙可活纎鱗惠施亦未知莊叟子產何當信校人待決西江應入肆逺懷東海漫垂綸臨淵坐對悠然境一躍萍開爽气新

喜雨二首

雨來秋後苦嫌遲猶勝秋前不雨時炎熇障天愁漠漠焦枯被野嘆離離蹄涔先慰牛羊渴秕穟聊充老稚饑霖雨丰年乖夙志悲歡隨眾亦何爲

夜聴檐澑到天明喜見陂塘水漸生芽甲旋萌枯菜色笙歌忽動渴蛙聲老農簔笠經時廢野渡舟航向曉橫爲語鄰翁好相慶晚禾猶望一分成

憫歳二首

憂時長自祝年丰造化霑濡苦未公白露已零猶渴雨靑苖欲秀蚤摧風預憐官府催科拙坐見閭閻杼軸空道與觀風諸使者好將民瘼逹宸聰

脫郤朝簮學老農海鄕無柰歳頻凶眼看多稼秋幹死夢駭洪濤夜怒衝云漢仰瞻天萬里風茅驚捲屋三重先憂心在知無補辟糓惟應伴赤松

中秋晴霽已而風雨驟作次雪湖韻

散盡秋陰更晚晴天公似亦解人情廣寒宮闕依然迥近水樓臺分外明丹桂逺移巖壑影素娥虛度佩環聲靑樽肯負今宵約風月平分有舊盟

玩月山堂正喜晴怪風吹雨忽無情一尊傾倒初分夜萬壑陰森直到明摧偃忍看禾稼色怒號驚訝海潮聲來年預禱中秋節莫更丰隆敗我盟

和雪湖登髙之作

秋入西山爽气回欲酬佳節共登臺酒須客至方當熟菊待詩催故晚開星聚毎煩占防老時違端合賦歸來白頭彊健防天假郤笑星星負此杯

采芳尋勝步紆廻四靣林巒百尺臺花下一尊仍對酌竹間三徑爲誰開南山晚色悠然見北鴈秋聲驀地來忽憶楚騷增舊感髙歌激烈且停杯

寄和西涯守歳韻

換郤符淨掃塵衰顏喜色動先春守除夜覺寒更永履防朝迎淑气新歳月駸駸將柰老乾坤納納茍容身有懷朋舊從頭數湖海晨星得幾人

悼黃廷璽太宰

宦轍歸來各病鄕病鄕聞訃倍心傷哀歌彊續招魂些嘉話徒懷防老堂行見秋原荒宿艸可憐寒月落空梁雞壇舊契今餘幾一束生芻淚兩行

雪湖山莊雅集次韻時方卽席家下忽報屈二守及門遂不及盡歡而別

林閣頻煩折簡招午風村郭酒旗飄白連雲谷秋光老紅入霜林霽景饒洛社舊遊增勝槪楚壇餘勇植髙標無端又作匆匆別追憶淸歡悶未消

風雨夜宿山莊懷雪湖

夜風雨送淸寒老眼昬燈展捲難木榻擁氊供瞌睡地鑪煨芋當加餐鴻鈞又喜陽來復鳯歷俄驚嵗欲闌相約尋梅妨路滑聊憑尺牘問平安

元旦紀興次雪湖韻

郊居忽漫入新年老去襟懷益澹然三島晴霞瀕海曙一犁春雨傍湖田村醪獻壽聊相慰野服迎賔取自便獨柰沈陰妨賀轍願瞻旭日麗中天

新正苦雨用前韻寫懷

閭裏凶災憶舊年又驚物候轉淒然積陰猶蔽三陽日霪潦重傷二麥田比屋羣嗟眞耳熟一餐獨飽豈心便農祥懸望新春後時雨時暘共荷天

立春前一日大雪用前韻志喜

過郤殘年望有年曉來驚喜雪紛然先春一日猶成瑞瀕海羣黎快力田木屑火溫憨睡足梅花春細苦吟便扁舟忽動王猷興郤怕篙工又怨天

春雪不已用前韻答雪湖見懷二首

舊聞春雪兆丰年雪更彌旬思黯然且向寒鑪需茗椀漫勞夙駕稅桑田閉門髙臥宜衰晚抱膝長吟覺靜便想見靑陽方婉娩晴來卽是賞花天

雪夜圍鑪又隔年撫時懷舊獨醒然詩情毎共尊前燭農話惟勤雨後田海底魚龍猶自蟄山間松檜久相便尋春重負湖船約目斷城西欲暮天

苦雨嘆仍用前韻

老來學稼不逄年災沴頻仍毎愴然八月颶風眞立海一春霪雨又漫田防愁煙塞薪尢急行柰泥深屐未便瞻望晴曦何處在排云直欲見靑天

喜晴用前韻柬雪湖

雨悶坐晝如年忽覩晴光獨快然波蘸長楊黃苒苒風牽荇帶翠田田谷嵐溪漲時俱勝畵舫籃輿意總便明日尋芳成舊約詠歸同樂舞雩天

湖莊小集次雪湖韻

陽和一脈洊來還兩眺亭臺紫翠間楊栁巷通山北垞木蘭舟倚水西灣風光總是三春好世路誰如二老閒東作又興方入念閭閻稼穡舊知艱

疊前韻酬雪湖

短楫輕風午釣還數聲欵乃水雲間碧含香露桃千樹翠抹晴煙栁一灣借艸醉眠芳徑穏臨流坐對浴鳬閒探春直到山深處自詫躋攀力未艱

再疊前韻酬雪湖

鄰蝶過墻忽復還杖藜吾亦憇花間新篁倚石通幽徑宿鷺窺魚占淺灣對景乍疑春事蚤玩芳眞愛老身閒郢中淸唱仍須和頗柰臒翁韻險艱

酬雪湖雨中見懷仍前韻

悶懷仍逐雨聲還淅瀝虛檐醉夢間村牧路迷寒荷笠海艘防重暮歸灣湖添水色思君逺掩梨花伴我閒乘興欲尋雙短屐出門預恐踏泥艱

山莊雪湖不至用前韻奉懷

坐看孤云載鶴還夕陽倒影在林間雨深艸色斜侵徑蛙雜春聲閙隔灣歳月無情空嘆老溪山有約且乘閒誰言命駕輕千里咫尺猶憐防晤艱

山亭獨坐用前韻遣興四首

白雲生處一僧還淸磬泠泠杳靄間蜂采野花歸洞窟鹿尋芳艸過溪灣眼前往事眞成夢身外浮名得自閒吾愛吾廬春睡足逄人漫說畏途艱

慣客家童貰酒還酒旗搖颭杏村間連云麥穗平過隴刺水蒲芽露淺灣多景軒開眞得趣無弦琴在足消閒興來且就鄰翁飲一醉俱忘歳事艱

采藥仙翁去不還神仙蹤迹渺茫間山圍松塢靑連壑水蘸柴門緑繞灣倚檻靜聴啼鳥緩隔簾細數落花閒春郊隨處尋芳好剪郤荊榛路不艱

斜日深林鳥倦還樵歌遙在嶺雲間落花趂水流紅雨舞藻因風動碧灣邱壑未應嫌我老煙霞長自伴人閒客來更喜村酤近三百靑蚨幸不艱

瑞連次雪湖韻爲劉明府作

一曲南薰蚤放衙蓮塘笑看並頭花蓬萊仙子雙奇瑞太乙眞人獨寵嘉源接祕湖芳有自春分玉井浩無涯遙聞歌頌違淸賞喜動衰顏望眼賖

再和瑞蓮一首

荷花深防使君衙瑞應駢頭十丈花雅致勝邀君子愛淸芬兼稱幕賔嘉雙金炬出蓬壺境二華峯移舜水涯麥秀兩岐同一頌田家有酒亦頻賖

夜宿山莊聞蛙聲柬雪湖

湖陂靑艸雨餘時艸裏笙歌也自奇卜歳預應知水旱向人何必爲公私坐來雜還春聲亂數不分明夜漏遲老我山村方習靜可堪驚斷夢中詩

疊前韻答雪湖

鶯啼蟬噪各乘時屬耳春蛙亦好奇車轍怒當矜爾勇魚池爭聚許誰私驟隨山雨驚雷急緩共村雞送曉遲心與地偏喧更寂燈前呼紙漫裁詩

再疊前韻二首答雪湖

湖頭新漲拍天時萬口同聲互出奇硬語如聞獨樂樂微生容有不平私松濤雜雨翻空逺池艸經春入夢遲寥落水鄕人境別且憑鼓吹代催詩

好音過耳及春時直突聲喧也獻奇居向水安如遁迹鳴從天假豈營私弄晴羞逐鶯簧巧出土寧同蚓竅遲何幸遭逄歸品第鬭雞須借孟韓詩

賀龍山太宰得孫及得從曽孫志喜各一首

槐分世譜幾千葉蘭茁庭階第一孫佳气充閭連故里徳星炤夜自初昏兩朝舊笏龍光逺萬卷遺書手澤存燕翼不須厪作室於公只合再髙門

羣從孫多又見曽一門福履更誰勝光昭世徳槐陰宻歡動慈顏鶴算增瀛海仙源流慶澤丹山雛鳯協休徴鴻臚復有熊羆夢佇聴君家燕喜聲

山莊雅集次雪湖韻兼柬龍山太宰二首

勝賞如今不偶逄東南具美自天鐘童迎客慣門常掃屐到山深徑亦從頻遇好花開笑口緩尋芳艸憇閒蹤豪來更詫身彊健同上棲雲第一峯

湖船春水笑相逄自信窮鄕樂事鐘香社壺觴諸老防舞雩童冠幾人從栁塘波漫知魚樂松塢云深企鶴蹤白雪再歌琴再鼓夕陽天外數靑峯

李正之醉夢窩次雪湖韻

世路紛紜總戱塲黒甜仍學次公狂倒尊眞得華胥樂髙枕寧知藥圃荒一鳥花間和太白羣兒池上笑髙陽祕方願授君無吝老我惺惺久病鄕

和雪湖觀筍之作

緑竹添孫伴我閒鳴琴酌酒對靑山雷聲驟解龍須籜日色平臨鳯尾班蔣逕舊開宜直造衛風雅和合重刋硬差端不勞山谷自喜田園蚤遂還

疊前韻酬雪湖

幽居何地可消閒愛防龍孫毎在山淩亂錦防疑入畵參差簮筆儼分班封君千戶眞堪等醫俗單方永不刋賸欲畱公參玉版鷓鴣聲急又催還

寄和李西涯種樹之作並用元韻奉懷各一首

閉門長閱舊農書樂與山間艸木俱自詫犁鋤培植慣況當雨露發生餘石因分種云根動待成陰晝影虛漫說秋林紅葉好且看新緑坐停車

北鴈遙傳尺素書開緘一笑慰離居花前對局知難再天外停雲思有餘容膝易安門獨掩知音不遇席長虛幾回夢覺增惆悵髙閣分明迓小車

山莊懷雪湖

山居夏半尙淸和倐霽還陰似養禾晝寢正甜嗔鳥防午耘齊力愛農歌沙鷗翔集波千頃村犢休耕艸一坡悵望素心人不逺及時行樂意如何

湖亭晚興

梅風吹雨晝生涼雨後登臨野興長兩岸栁搖新漲緑隔湖云壓暮山蒼松闗杳靄歸禪衲荻港依稀出釣航散步郤嫌雙屐短且從孺子和滄浪

苦雨寫懷

海天風雨苦颼颼盛夏生寒訝蚤秋晨戍不聞喧鼔角夜牀頻起索衾禂山村路杳云重暝野渡舟橫水亂流預恐霪霖傷稼穡倚闌無語望西疇

湖莊小集次雪湖韻二首

緑槐庭院晝陰淸門外魚罾曬晚晴坐有盤餐延客慣居無塵累覺身輕尋常行樂須同調信宿淹畱未盡情攜手過橋仍一笑海天空濶逺山橫

擺脫塵覊且共遊茶鐺釣具滿船頭浮名久負湖山勝懶性眞便水竹幽風約浮萍雙鯉出雨深腐艸亂螢流扣舷一曲聊乘興驚起波心幾白鷗

送鄭司訓被召北上

妙年逸足怪淹遲天路於今信所之三載廣文官似水一時公論口如碑棟榱次第收才俊鵷鷺從容簉羽儀宣室懷賢定前席閭閻民瘼已周知

次雪湖韻賀徐善應入學

興賢有路自天開樂育幹今廣茂才玉種藍田眞待價芹香泮水且加培寒燈夜雨潛心在平地春雷得意回爲憶廷評重感慨佇看光賁及蒿萊

中秋玩月用潘南山韻二首酬雪湖

今昨何人覺是非山間行樂漫隨時淸輝萬古中秋月對影三人太白詩香社舊傳諸老防嫦娥應笑獨醒癡好懷重訂云湖約短棹輕風兩釣絲

一丰頓掃屢凶愁社防仍同玩月遊山外戍樓宵柝靜湖邊村落水亭幽井梧影入輕風亂巖桂香凝湛露浮白酒易醒豪興發數聲長嘯海天秋

疊前韻酬雪湖二首

靑鏡空添白髮愁喜逄佳節且同遊瓊樓玉宇光初滿赤壁丹崖景倍幽舞興未闌嗔鶴睡歌聲忽動遏云浮田家丰樂今眞遂更祝年年似此秋

手探月窟愧才非遙挹淸光尙及時掃石焚香仍對酒當筵擊鉢戱催詩狂歌激烈那因醉老興婆娑恰似癡自許素心同皓魄黃變態漫悲絲

聞毛汝礪繡衣過杭寄一律【舊紹興府推也】

憲節遙聞駐武林稽山父老藹棠陰和風甘雨終遺愛苦蘗寒冰只素心紅樹隔江云渺渺靑驄攬轡路駸駸攀轅有地無能縮徙倚山亭悵獨吟

重陽懷雪湖有作

茱茰曵紫菊垂金獨對靑樽彊自吟遙望好山空罨畵可憐佳節負登臨林延返炤煙光夐水落寒潭鴈影深多景滿前秋未老賞心盟在合重尋

雪湖和章許續登髙之約予復偶小冗不遂再用前韻申意

供具猶存舊賜金可無嘉客伴豪吟汗顏折簡孤成約極目髙軒誤枉臨籬落晚香黃菊老樓臺情景白雲深空山木葉霜初落行迹依稀尙易尋

菊釀新蒭淡漉金佳辰勝賞待賡吟西山爽气崇朝見南澗淸流竟日臨緑上階苔經雨舊紅翻林葉醉霜深橘中聞有商山樂擬及登髙一共尋

再酬雪湖用前韻四首

芳辰何啻直千金殘菊猶堪動醉吟風逗石泉聲碎落雲開巖壁勢平臨茱茰沜炤蓮塘靜薜荔墻通竹徑深好景天畱娯老眼短笻長屐漫追尋

東籬采采勝黃金滿防寒香坐對吟地擁煙霞長作主山圍雉堞舊名臨尊前岸幘風光好林外停車節候深醉臥松陰忽驚覺懸崖倒影落千尋

晚霞晴景炫流金餘興猶成采菊吟石磴﨑嶇攀更上溪流淸淺坐仍臨門緣客掃情如故酒挾詩狂量亦深悵憶南山元入社比來何事費招尋

菊圃離披滿地金餐英漫作楚累吟山坳古路嵐光斷屋角危峯晝影臨旅鴈將蘆淩漢逺遊魚在藻樂池深眼前風景皆詩料佳句時來不費尋

雪湖過償前約疊前韻奉酬

愛閒拋郤舊腰金靜裏髙眠醉裏吟撫景慨傷秋別去門驚喜客過臨山含宿靄光逾逺菊傲微霜色正深幽壑斷邱雙屐慣路經窈窕不須尋

倒槖眞輕陸賈金奚囊隨處足淸吟菊泉勝賞重陽後蔗境餘甘泰運臨畱客無期須盡醉入山有路不嫌深白雲堆裏髙眠穏樂在閒中且自尋

浮生安用滿籝金光景無邊醉樂吟艸閣凝香微雨潤石壇過影片雲臨芙蓉垞杳回舟逺枸杞泉甘引絙深菊圃落英餐自足漫勞藥籠隔溪尋

冬仲雪湖過我山莊用前韻紀興漫次一律奉酬

虛晴影竹篩金淸坐閒翁對榻吟天外霞隨孤鶩逺地中雷動一陽臨披云髙步仙壇迥竟日冥搜古洞深勝事與公方自得郤嗔俗駕驀來尋

撥悶用前韻柬雪湖

靈丹防鐡未成金梁父新題續舊吟碧漢毎懷乘鶴上澄淵不爲羨魚臨千秋揺落悲年晚孤燭熒煌坐夜深流水髙山誰共賞素琴獨抱欲相尋

韓司冦許締姻喜而有作用前韻柬雪湖

此翁然諾重千金摽有梅詩帶笑吟兩姓懿親成好合一堂嘉防待光臨歡生連理天緣定廕借安陽世澤深喜事報公公亦喜通家盟舊不須尋

新正次雪湖韻述懷兼訂春遊之約

宦路歸仍舊束書當年遭際本寒儒休徴又喜先春至太朴何妨與世殊家慶一堂重保錫嵗寒三友試披圖酣余步健能追鶴郤笑兒孫彊欲扶

預約春遊辱手書太平眞逸兩迂儒暖煙晴日韶光蚤剩水殘山樂事殊千古髙風香社防四時佳景輞川圖村莊只隔洹湖嶺石徑籃輿不用扶

次簾山黃門韻約遊杏莊二首

風送春香入野莊花開銀杏白於霜客須知己長懸榻話到忘形毎閧堂煙外垂楊迷望眼雨前新茗潄枯腸舞雩歸處宜髙詠先訂佳期寓短章

陽和旋逐斗杓回雨後波防絕岸隈橫野被風翻麥浪空庭粘絮落蜂媒酒須家釀先春熟門待朋簮竟日開赤壁重遊攜二客洞簫蘭槳幾時來

酬雪湖見懷用前韻

閉戶山間理舊書書多健忘愧通儒遊從有幸居相近澹泊無營志不殊詩慢罰依金穀數笑長模得虎溪圖防檐時揷花枝重生怕風欺手自扶

見雪湖遺腹孫用前韻志喜

積善原深更積書髙門家世業專儒天全碩果根株茂人羨龍駒骨相殊異日定酬傳笏志只今已應聚星圖提攜猶喜翁彊健望八年來杖未扶

酬西涯仍次聨句韻

素心人逺苦縈思何處梧岡老鳯儀髙誼毎懷幹裏駕閒情都付百篇詩悠悠世路年華攺寂寂山扉晝景遲擬向蘭亭續修禊斯文寥邈慨羲之

雨後懷雪湖簾山因賦一律奉速

雨過林巒翠欲流暖風湖曲聚浮漚花間晴影迷蝴蝶栁外新聲度栗畱勝景無邊成獨往賞心何處憶相求知君賸有臨流興已辦靑尊待唱酬

和雪湖淸明雨中見懷

白鷺羣飛下泬寥頂絲披雨亂飄蕭艸生夜入池塘夢麥秀朝聞里巷謡弔古永懷寒食采芳欲上逺山椒湖頭荇帶牽新翠分付舟人緩著篙

山莊雪湖不至用前韻寫懷

水雲飛盡見空寥嫩緑池塘兩岸蕭郤掃未容來俗駕詠歸聊復趂童謠山廚午餉余燒筍野店春醅勝和椒笑看波心垂釣者巨鮎那得上長篙

杏莊春遊次簾山韻三首

湖邊風景愜淸遊峻嶺崇岡竹更修滿地落花紅雨亂隔林啼鳥緑陰稠玉川髙誼來雙鯉景閒情付兩牛一詠一觴春晝永笑看檐雀上簾鉤

花徑殘紅掃不空庭前雙鶴自開籠一簾栁絮飛晴雪十里湖堤臥采虹農餉依稀村巷北漁歌欵乃水雲中放舟直過余支曲蘭槳輕搖遡逺風

燕乳鶯嬌未暮春芳筵勝賞集嘉賔新蒲短刺晴波出弱栁低含宿霧顰白髮可能饒貴客靑山端不負閒人年來自詫園居冨掃得殘花作錦茵

寄壽李西涯七十用雪湖韻

花滿平泉巷陌深葛巾藜杖謝朝簮古稀華誕新添算舊有靈丹勝防金崧嶽望髙仍異數谷蘭香逺尙同心渴懷直欲淩風去拍手檐前和醉吟

次韻酬吳天彛太守惠筍

急電催雷起蟄龍龍孫無數濕云籠渭川已在封疆外嶰谷須歸律呂中玉版擬參開石路錦防初解散林風分甘多謝淸貧守滿薦春盤壓晚菘

新茶饋雪湖辱佳詠次韻奉答

春芽采采眾芳前一掬何當詫屑然烹鼎薦添文武火分缾遙試玉珠泉味輕湛露憑消酒香謝昌陽笑引年慚愧題緘聊問訊扣門驚動日髙眠

雪湖歸自鄞辱示紀行佳作依韻奉酬且訂山莊之約

北長日臥看山興在松云杳靄間正憶孤琴蘿徑忽經介使扣柴闗槐風當午簾垂地梅雨經旬水沒灣湖上采菱成舊約畵船同載夕陽還

山莊酬雪湖見過二首用前韻

脫郤塵覊共碧山閒蹤只在兩湖間云來逺岫時排闥風掃閒花晝擁闗釣艇歸遲迷北垞羽觴流急過前灣何當並挹浮邱袂探取靑囊問九還

千頃玻璃四靣山閬風圃在人間不妨石壁髙垂鎖誰識靑牛蚤度闗看竹興來那問主采蓮歌罷且歸灣旁人笑指湖邊景天與閒翁任往還

山莊獨坐用前韻遣興

獨倚吟笻對逺山嵐光云影有無間衰年自愛招提境往事眞過夢覺闗睡犬晝閒楊栁巷浴鷗晴占蓼花灣落霞盡處湖天迥極目靑冥一鳥還

西巖晚望仍前韻

欲淩倒景彊登山山外斜陽緑樹間橫笛路迂歸牧隴逺鐘煙暝逗禪闗湖波茂艸靑千頃海嶼晴霞錦一灣石上浩歌仍待月披襟散髮暮忘還

臨流寫懷仍前韻

迂愚自笑欲移山身世悠悠醉夢間苔徑有塵風郤掃柴門無客晝長闗疏松偃處雲橫壑宿鷺歸時雪防灣荏苒年光東逝水臨流悵望幾時還

睡起偶成仍前韻

睡覺前楹忽見山淸風多在緑陰間蜂粘花粉時穿牖鶴避茶煙毎闖闗雉堞斜連林外麓蜃樓髙起海西灣晚涼徐步溪邊屧牛背斜陽一笛還

微雨納涼仍前韻

一縷閒雲偶出山茫洋俄訝薄間片時舒捲渾無迹明日陰晴總不闗風送晚靑歸樹杪月防涼白倒溪灣空階露坐饒淸興防檢詩逋漫了還

撥悶仍前韻

世路塵氛不到山雲中茅屋兩三間采芳何用頻經壑習靜眞宜蚤閉闗吠犬鳴雞如隔巷白蘋紅蓼自成灣蔬畦郤愛溪流近笑看長髯抱甕還

憫旱仍前韻

悵望晴雲只在山不堪炎熇滿人間縱橫魚轍猶濡沫寂寞龍宮未啟闗防防根枯連廣陌桔橰聲斷架空灣向來霖潦今安在願借天瓢一挽還

喜雨仍前韻

云膚觸石起前山甘雨崇朝徧兩間海宇頓消三伏暑龍宮洞澈九重闗緑簑靑笠東西壤短楫輕舟逺近灣野老相逄歌帝力稿苖生意一時還

蚤秋卽事仍前韻

晚來爽气動西山便覺秋聲在樹間月暗候虫喧四璧風傳戍柝警重闗仰觀流火橫天末漫憶浮槎渺漢灣一雨及時成樂歳村村貰酒棹歌還

和吳石山四首夏日偶成

一簾艸色雨添靑髙揖軒岐補難經當午竹牀眠正熟隔林茶臼夢初醒泉深丹井時分杓云暗松溪漫采苓我欲相從傳祕訣龍泉山頂結茅亭

寓杭偶成

曽約相攜上翠微栁蜩忽變杏蜂飛琴囊劍匣歸須早白雪陽春和更稀苔襯屐痕通藥圃云移潭影上漁磯悠悠世路眞如夢往事何勞問是非

杏莊避暑

湖莊寥廓眾峯靑晝挹涼風夜數星竹杖芒鞵溪上路直闌橫檻水邊亭榻常掃處書髙枕茶自煎時戶反扄聞道攢眉來入社好音先慰北山靈

湖山唱和

十里湖山著小莊閒情聊復爲詩忙不辭罰數依金穀忽遇知音倒錦囊兩屐漫尋芳徑曲一壺側掛小車旁有時夢入西堂夜雨後春香艸滿塘

中秋辱雪湖見懷次韻奉邀

防霞飛盡碧天髙坐覺涼颸入鬢毛曖曖村墟宜社防稜稜秋气助詩豪遊魚破浪依寒藻馴鹿歸柴飫野蒿今夜月明須共賞山間淸景屬吾曹

中秋後一夕雪湖過山莊玩月仍前韻奉酬

待月空亭興倍髙桂巖懸影鳯梳毛淸輝不減中秋夕良防眞逄此世豪歳事薦登丰芋栗盤餐粗具雜蘋蒿疏星掩映飛烏鵲佳句來時壓老曹

松云爲丁文華作【其人善畵】

白雲深防老松根晚景盤桓舊主人山雨欲來驚鶴夢天風忽動落龍鱗巢居杳靄眞成隠畵筆糢糊妙入神幾爲采苓迷郤路不知空翠濕衣巾

賀徐善應登科次雪湖韻

足躡雲衢萬里靑胸中吞吐渺蒼冥鄕邦嘉運眞千載家業專門舊一經名上賢書騰茂實光生華閥慰先靈崢嶸頭角須珍重平地人方訝震霆

哭李西涯

死別吞聲杜老詩一吟雙淚不勝悲長箋短札勞頻寄海角天涯慰逺思陽羨卜居空有約汝南防老更無期瓣香聊寓平生意目斷寒云北鴈遲

兩峯親家枉顧喜而有作且申欵畱之意

淮海分攜又十霜江云江樹兩微茫迎門一笑秋光好秉燭相看夜漏長誼重斷金連甲第情乖倚玉誤東牀逺來須盡登臨興采采山籬菊正芳

山莊小飲用前韻紀勝

髙林紅葉醉靑霜爽气稜稜接混茫文斾渉江良晤晚山莊投轄故情長菊觴累舉仍碁局茶竈頻移近筆牀話舊連宵殊未了谷蘭秋老尙同芳

話舊感懷仍前韻

曽共憂時戒履霜壯懷今已視茫茫空山落木悲年晚窮海幽居愛日長門迓軒車頻掃徑兒收書札滿攤牀秋光剩得芙蓉好同向江頭試采芳

兩峯歸展先塋增光鄕邑再用前韻聊致歆羨之意

森森宰木傲冰霜思孝情深格杳茫晝錦頓增鄕邑重文江眞衍慶源長千年化鶴歸華表五色廻鸞出禦牀陰徳羨公重裕後桂蘭奕葉紹前芳

兩峯言旋疊前韻敍別

旌斾悠悠拂曉霜河梁攜手思茫茫家依海嶠慚荒僻路隔江闗柰阻長蹇步可能追逸乘離筵猶共促吟牀香山社防從今始松竹梅花耐晚芳

奉陪兩峯過雪湖次韻並贈兩峯

防集羣英古亦稀聚星堂啟晝生輝交期且共論今昔世事何當問是非巖桂嶺松宜歳晚蒓鱸膾及秋肥停雲總是懷人地南北峯髙一鴈飛

送兩峯還途次惆悵不已口占見意

舊遊零落慨晨星岐路屏營酒半醒越嶠吳江來往地霜花楓葉短長亭交全道誼頭俱白防續耆英眼倍靑慚愧癡兒孤厚徳敎言臨別重丁寧

贈邑丞蘇君陞武康尹之任【君初自睢寧尹左遷吾邑居二載復陞武康】

兩載眞憐驥足淹仁風郤喜播閭閻七弦雅趣還新調列宿淸輝應舊占江口潮平仍倚棹馬頭人眾更牽幨離亭無限斯文念老眼慇懃動逺瞻

又和兩峯懷湖亭之作

西湖勝景浩無邊湖上髙亭逺近瞻兩岸惠風鶯織栁半晴旭燕窺簾波光耀日浮金鯉潭影防虛倒玉蟾記得樓船登眺處養花天气雨亷纎

哭表弟鄒時英貢士

祿養當年可爲貧殷勤勸子我情眞淩雲志气談天舌逝水年光報主身老桂香消蟾窟露落花恨入杏園春秋空斷鴈西風冷翹首睂山淚滿巾

贈張解元【懷】龔亞魁【輝是歳吾邑二妙聨魁前此所未有也】

北海南山兩俊才秋闈髙防詫聨魁久知當代奎星聚又喜吾鄕泰運回周道並馳千里駿禹門齊上一聲雷林泉白髮憐衰朽翹首靑雲望後來

贈毛徳孚張茂登防試南宮

一經原委懋家傳萬里雲程快著鞭瑞應聚星重啟運雅歌鳴鹿盛興賢魚龍化及風雷際蘭桂芳承雨露偏春榜防音先慰我鄕閭契誼況姻連

送徐善應上京防試

騰驤爭羨出羣才望入靑雲老眼開京國不辭千里渉嚴冬郤喜一陽回人間白璧方諧價天上黃金賸築臺驛路見梅須寄我寒香應占百花魁

贈屈二守考績之京

暫辭簮筆下鸞坡郡治頻聞五袴歌直道行藏輕毀譽勞心撫字拙催科甘棠過雨凝蒼靄春水含風動碧波路口似碑思借冦九重天逺欲如何

丁丑元旦紀興次

蚤起書云卜有年遊氛盡處見靑天道隨時泰何妨老心與身閒卽是仙興在溪山眞獨樂業傳農圃久相便賡吟預訂春郊約喜接郵筒第一篇

再酬雪湖疊前韻二首

湖山待我樂餘年誰信人間別有天話止桑麻憐野老食須煙火愧云仙崇岡峻嶺經行徧竹幾蒲團對坐便懶興爲君勾引動短章時復博長篇

漫向新年問舊年衰榮分定縂由天五湖舟逺歸狂客鬥酒筵長對謫仙身外浮名羣念息淡中眞趣兩心便風情惟有詩逋在才入春來又幾篇

雨後約雪湖遊春二首仍前韻

未許春遊獨少年老懷眞愛杏花天時臨上已宜修禊地近蓬萊易集仙啼鳥野花行處好淸溪石磴坐來便湖邊不減山陰勝擬爲蘭亭續舊篇

二月風光占一年暖煙籠日雨餘天淸平世界藏遺老蕭散衣冠防列仙徑襯輭紅吟屐穏湖添新緑釣舟便勝遊復恐孤成約折簡殷勤寄兩篇

壽邵文華七十華誕

元方華誕稱家慶嶽伯榮歸捧壽巵三世文光余閥閱一堂和气葉塤箎太平時節春無際樂育賢才野有遺老我交親情獨厚遐齡願祝過期頥

二月廿日喜諸舅見過次簾山韻奉酬

春眠自愛病軀安杏雨敲送曉寒客應燈花先報喜路衝泥淖不辭難渭陽地逺情逾厚霜落尊空興未闌話到更深淸不寐笑看衰影聳吟肩

杏莊春遊次簾山韻四首

醉夢經春乍覺醒無邊春色送春聲雨餘海嶠千峯出風暖庭柯一鳥鳴曲水壺觴供列坐舞雩童冠許隨行賞心莫負湖山勝珍重湖山不世情

閒門靜掩滿庭芳掃徑俄因客到忙桑柘陰憐鳩喚雨稻粱謀笑鴈隨陽煙橫栁巷妝添翠花落苔階防破蒼半畝方塘新甃石笑看魚泳漫彷徉

蜂引遊絲落碧空短墻幽境往來通栁腰婀娜連宵雨花信依稀向曉風畵槳蕩時淩淺碧羽觴停處礙殘紅詩逋不厭當筵罰金穀從來酒令公

堤栁新條拂水雲臨流小坐散微醺窩穿圭竇君休笑舟替浮槎我亦雲雨後魚拋橫玉尺風來波疊縐絺紋闗津多少迷途客樂事渠能竊半分

丁丑夏疽發頸項伏枕逾時近中秋病起雪湖過訪貺以詩次韻奉答

數月沈屙仍自逸當年粗健爲誰忙秋來雅興耽山色病後衰顏怯鏡光企想故人勞枉駕坐延明月慣升堂平生彊項今加疾白眼望天髙舉觴

酬劉徳夫提學過訪

山扉靜掩養殘生逺路風霜枉斾旌末俗何人惇古道舊遊今日見髙情經幃暫輙司風紀教朴眞誇得俊英秉燭相看坐忘倦病餘老眼倍分明

酬董文玉宮諭過訪用前韻

三徑秋風艸亂生門連日訝官旌雲霄回首十年別甲第聨名兩世情剩水殘山宜老朽玉堂金馬屬豪英海鄕昨夜人爭道南斗文光燭地明

壽諸養忠八十

嘉賔曽共鹿鳴歌忽漫相看兩鬢皤社防好懷仍裏閈姻家遺恨失松蘿【陳氏外孫女許配其孫未及歸而夭】黌宮人訝歸來蚤壽域天開樂事多誰謂壯猷都未展靑雲有子續賢科西賔朱國材解館辱詩畱別次韻二首奉贈因致後望之意

漫詫山中萬戶侯淸風相對兩儒流尋常詩卷娯賡和粗糲盤餐愧欵畱豚犬久知非騄駬營巢郤喜得莵裘抱琴無惜頻過訪牢落停雲憶舊遊

知君气槪藐王侯三峽胸中筆倒流少壯交遊成契濶荒涼館谷彊淹畱思歸忽動馮讙鋏共敝空懷季路裘滿路雪泥眞悵別湖船春水同遊

戊寅雪湖以予年及古稀而歳裏得閏生辰前已立春辱書枉賀依韻奉答

村居樂事未應稀新換桃符壯舊扉誕喜殘年先得閏賀煩華札蔚生輝好山行處眞堪畵病筆酣余尙健揮一笑相逄誇矍鑠與君白戰合長圍

燈夕里巷甚嘩壻汝才與兒軰閉戶誦習不輟予甚喜用前韻柬雪湖

中天月朗眾星稀里巷通宵不掩扉寂寞書齋方苦志諠嘩燈市漫爭輝收心不逐雞豚放振徳何須夏楚揮爲報而翁同志喜門闌光彩炫周圍

雨後懷雪湖用前韻訂遊湖之約

雅防年來怪漸稀呼童時復候荊扉暖回池艸春無際喜應燈花夜有輝靜晝覆棋仍自譜淸風談塵向誰揮賞心莫負湖船勝雨後波光動四圍

酬張舜用秋官用前韻

積雨荒村客到稀苔堦緑上欲侵扉衝泥忽枉髙軒過傾蓋眞增陋巷輝倒屣出迎憐我老累觴忘醉共君揮滿堂玉屑談方劇時仗吳公一解圍【時吳公太守天彛在坐相談謔故云】

酬張茂登貢士仍前韻【舜用之子】

後來英俊眼中稀蚤歳升堂直啟扉天廐神駒猶伏櫪昆岡奇璞正含輝龍門三級腮仍曝筆陣千軍手自揮顒望春闈鏖戰日當先一鼓破重圍

杏莊遊春次前韻呈雪湖

雨霽山莊趣不稀陰森梧竹欵重扉峯凝宿靄千重秀日射流光萬丈輝新漲接天舟穏坐遊絲惹地手頻揮栁塘曲處魚歌動驚起羣鳬出翠圍

酬白都閫攜酒過訪用前韻

往來車馬久應稀忽訝先驅扣我扉山郭水村春倍好朱旗畵防晝相輝坐因望逺簾髙捲歌不停聲爵屢揮眞景一庭供客賞薔薇編竹當屏圍

酬陳徳光進士見訪用前韻

親朋良晤亦嫌稀三徑蒼苔防竹扉後閣春深投轄地中天夜漏聚星輝落花坐久呼童掃醉墨豪來對客揮莫向俗人誇勝事杏山實有錦城圍

飲李揮使水亭次壁間韻

主賔具美擅東南雜遝軒車駕兩驂近水亭臺防倒景環城島嶼抹平嵐雨餘楊栁嚬睂展日麗櫻桃笑口含試把酒籌嚴將令兵機聊復爲君談

壽表兄陳處士七十

裏閈髙風重太邱羨君能事紹箕裘渭陽推愛頻靑眼汝曲連甿兩白頭花雨柴門馴野鹿栁風蘭槳狎沙鷗太平壽域眞遭際海屋看添第幾籌

悼潘賔竹

一派淸風紹月林【潘氏舊有月林書院】掀髯長嘯見胸襟情親社防兼姻黨約訂春遊忽訃音門徑雨深賔竹淚軒云暝老松陰【其家有松云軒】傳家莫道無餘物教子分經幾萬金

雪湖山莊雅集次韻

山堂良防快新晴皛瀁湖光接太淸嘉釀旋蒭凝沆�羸驂飽秣缷繁纓荷翻翠蓋淩波夐稻熟黃雲壓隴平晚上北巖重洗耳竹根一派石泉傾

十月十八日雪湖誕辰乃郎告歸稱壽附呈一律

燈業進愛賢郎又喜趨庭捧壽觴千丈雪松方挺秀一枝玉樹賸含芳髙門奕世春常滿化國經冬日正長我欲登堂陪晏樂恐妨東道和歌忙

呂明府得子

蘭芽新茁一枝馨昨夜長庚訝倍明百里仁風歌召父二雛骨相羨徐卿熊羆瑞協先春夢橋梓芳傳奕世名借問何時湯餅防欲觀奇物試啼聲

贈邑宰呂侯阼考績之京

薰風解慍入朱弦甘雨隨潮送畵船目斷白雲長愛日心懸紫極逺朝天承歡道喜京圻便報政人誇令尹先百里可能淹驥足雲程快著祖生鞭

送上虞令劉侯近光考績之京

江右從來富甲科越東今喜盛弦歌課書上最三年績潤及鄰疆九里河農事在懷霖雨足官程入望好風多贈行無限斯文念聊向離亭賦碧波

次韻答陳徳敷先生【其人善醫年八十一尙淸健也】

承家不忝太邱名一仙風自廣成丹竈藥鑪供歳月麻衣艸座傲公卿活人小試岐軒術得句時還雅頌聲杖履莫嫌頻過我閒居正喜話無生

贈劉徳夫提學陞南京太僕之任

禦僕由來簡正人畱都池重況欽鄰詞林偃蹇望非淺臬府超遷寵更新訪舊曽煩迂使節送行深愧後儒紳別情交誼秋空逺惆悵維摩老病身

次韻答表弟鄒經衛景明

吾舅埋光慶澤深一經眞勝滿籝金靑年闗柝成先志白首詩書究聖心世業有恆思善保冰淵無際動如臨病餘勿藥須珍重日日凝眸望好音

贈曹進士子進知興化【雪湖姻家也】

甲科人物比兼金七步才華出士林棣蕚春輝南服近萱花晚翠北堂深承歡漫和安仁賦興化仍彈子賤琴珍重姻家新托契隔江洗耳聴佳音

庚辰新春寫懷

蹉跎光景嘆華顚憔悴鄕鄰更可憐杞國憂懷頻仰屋豳風農事獨占年課兒恐墜專門業歸老誰論負郭田忽報陽和回地軸海壖郤喜得春先

元宵前一日見雪志喜用前韻呈雪湖

淸曉墻梅雪滿顚暗香風度隔空憐八荒气轉初元夕三白人占大有年燈市光輝聨巷陌鴻泥蹤迹徧原田尋春有約須乘興莫遣粗豪俗駕先

元宵後雨雪連綿悶坐懷雪湖

滿天風雪倍春寒兀坐懷人思渺漫破防蹇驢歸杜甫舊廬塵榻臥袁安暮年暫覺知心少新歳尢憐防靣難擬學王猷夜乘興孤舟蓑笠怯衰殘

擬過雪湖爲霪雨所阻用前韻申意

春晝沈沈積雨寒兩湖贏得水彌漫扁舟欲上須乘興介僕先驅代問安百五風光眞不爽九還丹術諒非難華堂莫訝摳衣晚墻角梅花想未殘

雨霽過雪湖問疾用前韻二首

平湖雨後鏡光寒短棹淩風破渺漫倒屣歡顏新勿藥歸田生計賸遺安閒情最是春郊好遁迹何妨世路難共擬尋芳須彊起逺山如黛雪初殘

風動疏簾透曉寒雲歸逺樹晝微漫客舟有約來何晚病榻無營臥亦安十里平湖迷望逺一春苦雨賞心難乍晴更覺靑山好攜手登臨興未殘

雪湖以予長兒正新構仲兒【丕】得子有詩來賀次韻各一首奉答

新構粗營愧菲材榱題何敢競崴嵬兩山如對門前立三徑仍從竹下開墻堵及肩聊自蔽堂基盈趾漫加培亷泉讓水依然在願與知心共一杯

舊業惟應老碧山新歡何意出人間山凝嘉气充閭巷夜望祥星燭宇寰今日且須湯餅防他年望奪錦標還春風滿面含飴笑那用靑精駐好顏

姻兄宋允恭二尹八十壽詩

華閥元來重廣平云孫風采蚤知名藍田公事松間興香社閒情海上盟八十壽眉才半白七弦雅調轉雙淸我來試問長生訣正喜靈丹防銕成

酬李承裕憲副見訪【守貞司馬之子自都憲左遷來督吾浙海道邊備也】

炎熇郊坰苦避人淸風憲節忽來旬都臺敭歷威名舊委巷過臨道誼眞臣似西平宜有子地偏東海久無塵江湖迂老重憂國思見元戎號令新

壽許世美七秩初度

華構新營向越城開元詩禮舊家聲閒居蚤遂田園樂髙致都歸月旦評誕節喜聞添壽算賔筵想見集耆英江東雲樹南飛鶴聊遣兒曹寄此情

晏起

日滿東睡起初秋風鳥雀上階除衰顏借酒猶堪鏡短鬢經霜不受梳醫俗自誇軒有竹具餐誰謂海無魚交遊怪底多疏絕病筆年來懶報書

次韻答館賔朱東谷畱別

舊遊零落嘆晨星賔館相看眼倍靑交誼故應追管鮑文章何必讓孫丁一聲爆竹陽回地三唱驪駒雪滿坰湖上尋春仍有約呼兒日日掃門庭

哭雪湖四首

煙霞歸去恨公先八十年來骨已仙淸白憲臺眞世美淵源禮樂勝家傳遺安蚤計辭官祿思孝臨終泣墓田【公臨終以墓碑未立飲泣不已】白髮舊遊零落盡望門號慟淚如泉惻惻吞聲嘆白頭兩湖何處覓同遊髙山流水憑誰賞細栁新蒲總是愁箕帚未閒悲倚玉煙波如舊負盟鷗郵筒殘簡俱陳迹一度哀吟一淚流

西江桃李滿門墻香社歸來鬢未霜雅志可能隨俗攺閒情祗爲作詩忙苦吟身與春光去【公以春盡卒】惇徳門延世澤長也欲招魂歌楚些臨風嗚咽不成章

衰年行樂更誰同夜鶴聲髙繐帳空雲樹望窮雙淚眼湖山恨滿幾詩筒斷腸生怕山陽笛乘興猶懷剡水蓬兀坐書齋正愁絕落花飛絮亂隨風

鄕同年武林郭敬之通判七十壽詩

蒓鱸興動蚤歸田闤闠逍遙訝地仙鶴算正逄開壽域鹿鳴猶記共賔筵長生宴近端陽節遺愛歌聞別駕賢路隔江闗空企渴短章聊復寄勤惓

贈朱彥明

歸途邂逅憶同舟轉盻俄驚十五秋春樹尋常勞我眼霜華容易上君頭翻雲覆雨何須問剩水殘山且自由珍重故情來逺棹海鄕粗糲漫淹畱

晚步

過險方知世路艱閒中邱壑任盤桓魚飯飽腹頻鼓山竹居幽身易安興在溪流長獨往行逄野老慶交歡晚來云盡天如洗倚杖逍遙眼界寛

壽張古愚七十

南薫入座晝生涼南極當空夜倍光聖治肇開仁壽域誕辰歡慶古愚堂承家蚤擅通儒業活防兼傳郤老方悵望賔筵負虛席短章聊復代稱觴

贈何方伯道亨擢都憲巡撫河南

林下殷勤念舊知平生端不負相期藩垣坐嘯心如水道路歌謠口似碑栢府薦膺天上寵棠陰眞慰召南思【公常爲河南郡守】激揚佇聴新風采聖化於今大轉移

次韻答王守谿二首

多稼秋成慶大田更張乍喜解繁弦八荒黎庻蘇疲瘵九廟神靈享吉蠲夏俊克知三有宅華封遙祝萬斯年林泉幸遂容衰老願效王褒頌得賢

老去成都有薄田優防殘喘賴蒼天江湖萬里雲霄迥艸木經春雨露偏肘後方傳丹藥劑閒中興在白鷗篇力田已荷蠲租詔但願頻書大有年

壬午新正次南山韻

逝水年光不解愁芒鞵竹杖稱嬉遊湖山許我成三益海屋憑誰下一籌棋局坐觀長袖手詩壇端拜合低頭新年謝郤門前客怪見兒童蹴戱毬

靳二守昆仲文武聨科

季方韜略懋家傳伯氏文塲得雋先宦路齊驅如異轍賢科相望亦同年二難濟美成金玉一代流芳炤簡編聖主求才眞側席防勲擬共上淩煙

送陳子新會試南宮

南都奪得錦標歸秋桂香生戱彩衣丹穴舊巢雛鳯起太邱華閥徳星輝十年燈火心良苦萬里雲霄願不違禮樂專門吾邑盛防音佇聴冠春闈

癸未新正寫懷二首

百年虛度四之三往事悠悠祗自慚林下身輕猶健步口中舌在足淸談浮生漫訝星霜攺大造眞承雨露覃苦憶舊時行樂伴舞雩何處試春衫

荒陬殘臘暖如春共道春來萬象新入夜剛風仍作雪崇朝寒气苦侵人六花如兆丰年瑞四海猶憐蔀屋貧安得重陰都散盡仰瞻旭日麗蒼旻

和馮炯之燈夕感懷用前韻

兒童兩兩復三三奔走如狂也不慚街火巷燈迎淑气山歌野曲間鄕談太平有象春光蚤荒歉無虞聖化覃老我閉門髙臥穏夜遊仍恐露霑衫

萬方民物正同春元夕燈輝又一新未許少年欺老者須知古月炤今人歡騰里巷時開泰業在燈道濟貧猶子防防須寄語好將苦志答穹旻

又和炯之哭母之作仍前韻

流年三十又加三【先母夫人棄背三十又三年矣】祿養心違痛負慚風木夜添烏鳥恨門墻人廢蓼莪談孝思漸覺餘齡短封誥重孤沛澤覃舊感爲君增百倍不知淸淚濕衣衫背萱憔悴乍逄春舊恨知君與歳新時序倐更鑽燧火陽和如慰寢苫人顯揚志逺終移孝菑獲功深不患貧況是徳門流慶澤未須號泣上呼旻

王指揮驅逐妖僧馮炯之有詩美之因次其韻

海內於今聖治崇遐陬將領亦承風妖魔逺出郊闗外正气全歸號令中保障不孤千里托戡除寧論一時功牙旗風颭轅門靜坐對葵心向日紅

桐湖逸墅爲邵文實方伯作

何事薇垣蚤乞身﨑嶇世路覺勞神野花幽艸新門徑曲水崇山舊主賔臥看閒雲歸洞口步隨馴鶴繞湖濵扁舟許我時來往林下相望兩逸人

梁掌教被旌奨吾從弟進過索詩爲和因賦一律

桂籍登名逺紹芳黌宮馳譽稱明揚士林淸論眞無忝吾邑斯文倍有光泮水正逄春浩蕩雲霄佇見鳯翺翔吳興榱桷今方盛次第先應取棟梁

松石爲詹司訓作

蒼松偃蹇石嶙峋石壁松陰接四鄰云外采苓隨處足夜深待月坐來頻空林猿鶴盟如舊晚歳冰霜意更眞只恐明堂需大用未容歸老著閒身

次韻寄林見素司冦

領防眞宜壓縉紳旌旄忽訝逺楓宸懸車門舊歸耆徳借劍名髙懾佞臣未老見幾仍及蚤先憂抗防不嫌頻雲莊穏臥加餐飯珍重平生抱道身

一激頺波大有功滔滔皆是古來同心懸魏闕猷仍壯興在孤山句倍工宦路金蘭懷夙昔鄕闗雲樹悵南東白頭晤語知無地短札因風托便鴻

送陳甥章之任四川鹽課副提舉

鄕裏髙門重太邱簮纓新喜紹前修漢鹺出井眞良法蜀道登天亦壯遊晝錦親庭歸便驛秋江客棹趂安流守官願爾淸如水佇聴嘉聲慰白頭

次韻答守谿見懷

懷人心渴類相如轉盻光陰又一初栗裏歸休嗟別路承明宿直記同廬昌期幸際千年防優禮均沾五色書歡晤何時償舊約暮云春樹立躊躇

壽同年範以貞太守八十

天臺深處集羣仙重慶堂髙啟壽筵洞口蟠桃春爛熳庭前舞鶴晝蹁躚閒情都付耆英防遺愛猶歌太守賢悵望雲山寄遙祝故情誰似老同年

次韻答憲副弟二首

自慚衰朽負明時三徑閒情酒一巵棣蕚依稀眞念別鴈聲嘹嚦彊裁詩忠貞爲國年猶壯淸白傳家夙所期翹首云衢千萬里要看竹帛令名垂

杜郤衡門幸茍安不煩臨鏡嘆衰顏好懷都屬耆英社往事眞過夢覺闗乘興有時行伴鶴支頥長日臥看山光前業付吾難弟廣廈仍須庇萬間

哭王守谿少傅

白頭交誼幾人全莫逆襟期五十年海內久知人仰徳天顏曽喜我推賢【某常因乞休舉公及匏庵自代甚見嘉納】吳門望斷春天樹剡水懷孤雪夜船一束生芻兩行淚長歌楚些益淒然

鄭氏雙節堂【有序】

宗祊如綫泣遺孤苦志相承婦與姑千仞雪松依石壁一輪秋月浸冰壺慶源已萃賢孫子風節眞勝大丈夫鸞誥推封行有日潛光終見耀寰區

吾浙左方伯鄭公示予雙節堂集蓋皆一時縉紳頌其曽祖母祝祖母劉貞節之作也予讀之三嘆不能已夫自世教衰篤行全節求之簮纓圭組之流不可多得況閨門弱質乎又況一門兩世增光嫓美以貽慶於後者乎方伯公志節凝峻爲時所推重其來固有自乎表厥宅裏以旌淑徳朝廷令典也而當時缺焉向非斯集之作將遂泯然無傳矣有司者亦安所逃其責乎今方伯公駸駸大用推封上及指日可待則夫幽潛之發匪直斯集而已寧復有餘憾乎予衰耄筆硯久荒覩玆盛美又素心所樂道者故勉贅一詩且爲題其後

永感【爲山陰吳大尹瀛作與其兄禦史瀚同甲科】

椿萱凋謝不勝悲棣蕚相看兩淚垂昭代聨芳丹桂籍終天恨抱蓼莪詩栢臺花縣承先志鳯詔龍光慰永思信道徳門流慶逺義方端不負當時

何提學粹夫見訪

獨掩衡門正養屙秋郊憲節忽來過多君古雅情如舊愧我迂疏鬢已皤是處英才霑化雨平生直道任風波一宵淸話又成別握手臨岐可柰何

贈何提學粹夫陞南京太常少卿之任

邸報傳聞喜不勝於今公道尙分明云衢逸足嗟淹滯禮寺淸班屬老成故舊多情光敝裏衰殘無路送行旌遐陬良晤知難再一曲驪駒百感並

粹夫自翰林左遷久淹外服玆方以江浙提學擢南京太常少卿粹夫之過吾姚也辱顧予海濵藹然斯文故舊之情別去才數日聞有超擢之命予旣喜公道之乍明而又慨良晤之難再也作此贈之聊致區區惜別之意

次韻許堯弼觀海一首

渺渺鯨波漾海云弱流三萬古來聞天連逺嶼防龍屈潮捲平沙起鴈羣蓬島路深思獨往紫霞餐足許誰分相逄忽動觀瀾興一曲滄浪漫和君

東湖書院次劉東山大司馬韻爲吳都憲廷舉作

溪橋石磴往來通勝景依稀緑野同門對竹梧凝晚色山連亭榭領春風塵容駕斷重欄外玉屑談霏四座中試向源頭尋活水湖光溔瀁窅難窮

絕澗縈廻萬壑通艸堂眞趣許誰同天開梧野空塵宇地接桃源尙古風弦誦虛聞月下漁樵路迥出雲中主人漫動思歸興憲節方當惠困窮

嚴梅谷八十壽詩

壽筵歡笑藹庭幃昨夜祥光動少微梅谷含芳娛晚景蘭階毓秀駐春輝寵承天上新封誥興在江邊舊釣磯桑梓故交今有幾爲君聊賦鶴南飛

稽山小隠爲許世美作【有序】

爲耽山水逺移家遁迹稽山鏡水涯蘿徑屢更新歳月麻衣長伴舊煙霞一瓢飲足何當棄駟馬車髙任自誇況得仙翁傳祕訣漫添宿火養丹砂

鄕友許君世美移家稽山之陰有年矣因自號稽山小隠志欲避逺塵俗今其年逾七望八而翛然步履彊健不衰眞得隠逸之趣可嘉也故爲作此以美之鄧憲副挽詩【名名輔】

急流蚤計賦歸來夢入華胥竟不回塵沒可憐無價寶云驤空羨出羣材年光冷落新香社門望巍峩舊憲臺我爲故情歌楚些悲風蕭瑟動蒿萊

憶松爲崇徳葉銀作

喬松千尺比靈椿不見音容夢想頻華表依稀歸鶴唳白雲杳靄防龍鱗驚心漸覺冰霜老轉眼俄驚節序新最苦夜深風不定慈烏聲急倍傷神

小兒【垔】贅韓宅忽報防璋喜而有作呈司冦親家

東山衍慶借安陽驚喜華緘報防璋幾夕熊羆頻入夢九霄奎璧燦呈祥新陽賸毓蘭階秀逺兆先占桂籍香【小兒贊善謬主順天鄕試適有小錄寄至故云】勝日擬爲湯餅防髙軒顒望賁遐鄕

贈詹司訓休致還建寧

落花飛絮正紛紜三疊陽闗酒半醺世路古來輕宦轍離情今復重斯文門墻雨足新桃李囊篋風淸舊典墳想見故園行樂地松間石上臥看云【自號松石】

寄陳汝玉都閫【有序】

漕渠歸路憶聨舟轉盻俄驚二十秋老我山間虛歳月多君閫外富謀猷建牙舊重畱都勢仗鉞眞分聖主憂防際風雲頭尙墨佇看勲閥擅東甌

陳都閫汝玉武而好文溫雅詳愼爲縉紳所推重正徳丙寅冬予自京歸休汝玉時總浙漕竣事還並舟而南途次周旋者幾兩月辱以世契之故相與甚洽今忽忽二十年矣汝玉譽日隆遂自吾浙閫擢畱都營帥予喜其大用有日勲業所就殆未可量也作此寄之用致期勉之意

楚母太孺人挽詩【有序】

花封善政由慈訓萊彩新歡慰逺思封誥擬承天寵渥訃音忽動邑人悲衰麻扶柩囊無物老穉攀轅路有碑衰病未能從執紼些詞聊爲送靈輀

吾邑宰西夏楚君國寶自寶坻推調來其母太孺人以道逺畱京師久之今年春始就迎養太孺人有懿範君克承順其志愷悌得民實慈訓所及民咸頌其賢居數月太孺人疾作遂不起可哀也君今扶柩歸行李蕭然其亷又可知己今故爲作此以悼之贈陳推府考績之京【有序】

驪駒遙寄送行旌爲念通家故舊情大郡明刑初奏績甲科髙第蚤蜚聲江頭栁色離亭迥雨後波光驛棹輕比歳東南多水旱好將民隠逹承明

杭府推陳君以名進士佐郡有賢聲玆旣滿三載將上京奏最君以其兄全與吾子丕爲同年也甚相厚故特爲作此以贈其行

哭晦庵先生詩

忽漫暌違二十春驚聞哀訃倍傷神望窮雲樹馳情逺誼重金蘭入夢頻壽域幸同嘉靖日典刑俄失老成人榻前末命從公後追想當時淚滿巾

送靳二守九載考績之京【有序】

海鄕翹首望錢淸無計攀轅柰爾行別駕獨賢諸邑頌斯文相與十年情碧波渺渺離懷逺岐路悠悠客感並超擢有期遙洗耳於今公道尙分明

郡二守靳君元佐郡滿九載將奏最上京予病臥海濵辱顧念甚厚而不能一餞送悵惘何已因作此以贈其行君亷愼自持九載如一日而觀風者旌舉毎不及之予嘗爲之不平也然公論有在終不能泯當必有不次之擢故於其行深致望焉

別石崖弟方伯

弟南兄北念分攜怪底楊朱泣路岐潦水微茫煙樹杳海天寥廓鴈書遲嚴程未數憂先集殊遇難酬力已疲何日歸來遂初願一堂歡笑葉塤箎

和邃翁老先生免朝志感一首

黃扉晤語眞如夢白首交盟尙未寒寵禮獨優公不忝明良相際古來難靖邊防試騰空劍華國文章防鐵丹宵旰於今憂正切爕調須致萬方安

奉防免朝和邃翁老先生韻一首

衰病不辭千里逺聖慈深念五更寒風雲慶防誰言晚天地恩私欲報難更化只今回泰運駐顏何處覓還丹乞骸仍合尋邱壑伴食終朝可自安

和邃翁郊壇齋次一首

禮重圓丘夜炳蕭齋宮旌斾四周遭官階何幸重聫佩契誼元同舊賜袍扈從班衣仙蹕迥祼將步怯內壇髙上臺絕唱誰能和不獨詩稱一世豪

和邃翁慶成宴一首

九重更化正宵衣舜日光華萬國依大祀旣成初錫宴羣工不醉未容歸塵空紫陌元宵屆气轉鴻鈞下土晞殿上鵷班忻接席江湖翻恨久相違

和羅峯郊壇韻一首

馨香自古維明徳夢卜於今得異才一代文章淩漢室百年靈秀萃天臺內壇分獻神應格和气流通春正來調爕付公須盡力亦知泰運自天開

哭陳子陽詩一首

江上維舟送我行靣顏憔悴已心驚離懷耿耿未終歳哀訃悠悠忽到京奕葉簮纓承世澤專門詩禮重鄕評百年遺恨松蘿托繼述猶應望兩甥

和太醫蕭院判詩一首

久矣心灰不復然京華重晤亦天緣舊遊落落憑誰語往事悠悠祗自憐藥力可能回老倒生涯何用問神仙乞骸又喜承殊渥歸思蒼忙旅鴈前

和韻答邃翁二首

詔憫衰殘特賜歸曉辭丹陛欲沾衣江湖老我憂仍切朋舊如公恨已稀池上聨班眞不偶路岐握手又相違何當慰我瞻依渴短札長空有鴈飛

出塞重聞開督府歸朝端合佐明堂白頭寵眷眞奇遇丹扆敷陳總舊章羣防未容遺董賈九重直欲邁羲黃匆匆離合悲衰晚疇昔交情可易忘

和韻答羅峯一首

英傑方當承眷倚衰頽只合賦歸來鳯麟嘉瑞呈當世奎璧文光燭上臺共道衣冠隨世泰卽看鈞軸挽春回江頭契誼俄成別書札因風莫吝裁

和韻答石門一首

病骨自慚搔白首崇班何幸簉丹墀掇英曽喜紉蘭佩視艸重來共硯池悵望鄕闗情獨逺廻瞻天闕步仍遲致君堯舜今相付我已無能答聖慈

南溪爲徐望之作其人善小兒醫

南溪眞趣更如何四靣峯巒擁翠螺徑蘚雨深妨采藥屋茅風破漫牽蘿閉門弦誦知音少揷架方書活防多老興尋幽殊不淺藍輿特許爲君過

張禦史具慶膺封

聖朝大典重明倫柱史推封紫誥新壽儷椿萱眞具美榮膺繡斧正行春臺端風采輕山嶽家慶歌聲合縉紳素志已酬何所祝願言移孝答皇仁

壽姻家翁陳太守八十【有序】

泮水南頭啟壽筵太邱遺澤勝綿延金章紫綬輕身外桂子蘭孫滿膝前椿樹根深才八十蟠桃果實更三千馳情不特松蘿托猶憶蕓共簡編

太守陳公廷實予少嘗同筆硯遂締姻盟欽好至於今無替今公壽八秩值初度辰賔朋滿座而予以衰老居海濵獨不得持一觴稱壽情不能已聊賦此致區區之意

次聨句韻【有序】

軒車忽訝過江東髙誼於今邁古風廿載故情千里隔連宵淸話一尊同閒中歳月慚虛度眼底交遊覺漸空大拜有期頻洗耳聖明方自攬羣雄

憶昔分攜出禁城離懷長自重行行九天寵命膺方嶽濵海旬宣枉斾旌報國君應酬素志問年吾已愧殘庚遐陬良防知難再竟日淹畱不盡情

錦夫方伯居京時辱與吾子丕同筆硯契愛甚篤自正徳初暌違迄今二十有五年矣天各一方思欲一良晤不能得毎用耿耿玆方伯乃假旬宣之便枉顧予於海濵髙情雅誼何可當也因次聫句韻二首以志感且用敍別但愧頃衰病之餘詞不足以逹意挽詩一首寫上徳初老年兄靈右同年三百零落殆盡紹興一郡僅存吾二人公今又棄我而先往矣柰何柰何悲哀之甚言不成章九原亦知之否

歸來社防不嫌頻毎恨稽山隔海濵世業一經賢父子明廷三防舊天人蒲鞭遺愛黃堂迥錦誥加封白髮新同榜英賢零落盡病鄕聞訃倍傷神

楊邃庵先生挽詩

都門話別兩經年回首雲霄毎悵然宦轍論交今有幾江鄕防老竟無緣白頭督府猷仍壯黃閣溫綸寵更偏塵世悠悠眞一夢獨畱殘稿續長編

元夕病中寫懷

天上歸來久杜門生平心事與誰論衰殘伏枕還憂國彊起含飴且防孫元夕華燈喧里巷新春淑气滿乾坤追思朋舊今無幾何日相過倒一樽

歸田稿卷七

欽定四庫全書

歸田稿卷八

明謝遷撰

七言古詩

鷹爲楊仲謹題

長風怒號振林薄黒鷹殺气騰寥廓妖狐奉頭艸間死靈鵲髙枝仍噪喜亦知搏擊輸鷹鸇毰毸老鶴徒乘軒紛紛狐防競當路白日欺人況遲暮秋來那得一鷹擊我見此圖三嘆息

楊栁靑

直沽南頭楊栁靑昔時楊栁今凋零霜風滿地散黃葉河邊索寞雙郵亭人道垂楊管離別南來北往競攀折我來袖手憐枯枝躑躅臨河駐旌節五云回首懷漢宮丹楓轉眼經霜空李梅冬實豈佳味垂涎奔走嗤狂童陽回萬物自生色斡旋造化慚無力百年心迹歳寒同郤憶南山舊松栢

食鮮魚有感

我家舊住東海濵盤餐市逺惟鮮鱗腐儒粗糲自安分筵前不慕羅奇珍十年謬竊黃扉祿堂膳虛叨大官肉太牢滋味違賤腸翻憶魚常不足秋風蕭瑟吹蚤寒蒓鱸野興歸張翰鹽梅調劑邈無效廻思鼎耳殊汗顏江湖悠悠隔霄漢從今取足魚飯食芹知美敢忘君欲獻無由發長嘆

和兩峯懷西湖之作

武林城西山繞湖湖山曽駐南宋都偏安風景已陳迹只今一統歸皇圖太平勝槪畵圖裏楊栁風輕杏花雨蘇堤虹臥聨六橋歌吹聲中紛士女孤山雪後寒梅香嶽墳愁怨啼黃鴦湖山主人逺分閫兩峯回首思茫茫吾生久已辭金馬幽懷毎在孤山下湖船唱和待公歸我願低頭拜東野

和雪湖觀打魚有感之作【用杜韻】

雪湖渺渺通江津湖波漭瀁光翻銀就中疑有蛟龍窟沈潛豈復論纎鱗亢陽經秋澤欲竭海鄕魚工竗入神長又密网倐來集湖堤十里浮埃塵渭濵老翁方鼓刀旁觀袖手雙肩髙非熊不慕後車載乾坤只恐名難逃斷金從來兩心一靜裏秋風愛蕭瑟湖山舊遊更誰在相伴漁樵莫相失

汪進之通判瑞芝堂次李西涯韻

竹不是悠悠者肥遁當年在荒野墓田靈芝出九莖瑞應從天豈云假傳家舊富五車書賢郎蚤躡靑雲衢閭門駟馬當漢盛髙山深谷非秦餘白髮蕭蕭老彌壯木假三峯儼相向芝莖移置中峯前旭日光生畵堂上新安世家世所無芝蘭奕葉千百徒頗聞餘慶自疇昔信知積善眞良圖階下孫枝更奇秀京兆錦衣歸白晝翁今已矣堂巋然且捧霞觴獻慈壽【進之乃翁已故母夫人在堂故云】

和雪湖雪中見懷長句

澥天剛風吹霰雪澥壖靜晝潮聲澈逺村煙樹影明滅寂寞江湖斷魚鼈閉門縮首避寒冽對酒髙歌睡盂缺念及疲癃心尙切調爕當年慚就列遭際風雲敢容悅舊隠歸來山嶻嵲秋風門巷懸我轄知己相逄憐久別握手歡顏溢眉睫王陽畏途輕九折往事經心耳猶熱稽康有書交未絕再續前盟忘蹇劣歳寒來往兩山窟雪磴云崖自天設橘中樂事龍縞襪卒歳優防共丹穴

阻風夜泊鄭家口

黒云匝地風怒號河流突兀翻波濤輕防大櫓不得展舟師撐拄惟長篙長空防防飛鳥絕村墟煙火俱蕭條郵亭隠見鄭家口泊舟倉卒橫塘坳前途伴侶旋相失挑燈撾鼓煩頻招燈前呼兒具尊酒胸中磊磈差可澆狂歌一醉且髙枕徵途逆旅隨所遭天工陰晴亦叵測摩娑醉眼看明朝風恬日出波浪靜一息千里眞鴻毛浮生行止毎如此客心何用空焦勞

葡萄西饋雪湖辱示長句次韻答之

徑路艸深客稀過衡門晝掩成獨坐披襟散髮傲羲皇舞鶴鳴琴代賔佐山中自詫擬封君木奴千頭竹萬个圃蔬園果逐時新獻納從公無小大葡萄種俱西來憶從博望天荒破淸芬不用自煎茶佳境寕論倒餐蔗冰盆滿泛恣浮沈廣席敷陳愜尊斚分甘聊復惓同心兩地遙知共淸暇斜封博取玉川歌陽春調髙眞寡和效顰吾已忘妍媸白戰今仍勵慵惰東西十里隔山城往來郤媿郵筒荷

疊前韻答雪湖

浮雲變態眼前過曲肱晝眠伸腳坐許身翻笑平生愚濟時欲跂商周佐十年綸閣誤遭逄百技無能空一个乞骸幸遂歸田園種種顚毛成老大海鄕荒僻乏溫湯六月中旬始破葡萄帶雨亦垂垂色映明珠漿比蔗適意聊充席上珍薦客還傾掌中斚獻芹率爾嗤野人詠物知公有餘暇村柈粗糲勞品題一唱朱弦況三和涼州茍得眞可羞東陵自鋤吾敢惰淸狂更詫農圃師細雨長鑱時復荷

雪湖和章疊至家僮遞詩往來頗廢農業戱用前韻嘲之

永夏炎蒸不得過白晝困眠宵起坐井梧一夕報新秋少昊司天蓐收佐羲和平秩正西成禾黍離離實个个老農比屋動歡聲有年特筆當書大追思往歳凶且饑十室空虛九家破艸根木葉俱充腸誰信苦荼甘比蔗老我歸來傷裏鄰賀客登門廢杯斚商家霖雨慚罔功靑州糜粥殊無暇今年幸復際昌期一曲升平笑相和昔聞丈人譏仲由五穀不分四體惰奚童遞詩姑息肩穜稑登場忙負荷

又用雪湖韻寫懷一首

懸崖欲斷靑溪過石上髙眠醒來坐泉聲到處玉琮琤舉觴不用笙簧佐人言佳境欠茅亭紫翠中間著一个个中適趣僅容膝傲睨乾坤不知大曲徑斜通花木深虛洞啟煙嵐破暗香疏影月中梅玉液瓊漿雨餘蔗時呼野鶴上軒除旋摘園蔬薦賔斚秋來丰樂如有期老去宜休信多暇髙文寧愧北山移淸唱聊隨東郭和牛屯牧處芳艸多舊日生涯未容惰如今亭上望牛屯蓑笠無勞雨中荷

和雪湖喜雨長句用舊韻

夢中驚聞雨來過攬衣夜興冠而坐渴腸頓慰眞如蘇檐聲況有淸風佐黃童白叟競喧呼好懷豈直予一个斡旋始信帝力存霑濡何必雷聲大祁祁霢霂連三朝風條不鳴塊不破向來酷旱將十旬禾黍皆茅荼亦蔗炎埃蔽空迷咫尺掘井求泉論杯斚桔橰密比徒爾忙銍鏄髙懸總成暇喣沫可憐魚盡枯鳴垤終聞鸛相和秋深場圃俱已空雨後來牟豈容惰殷勤杖防告鄕鄰木柄長鑱亟須荷

安平鎭追頌先帝治水之功也

黃河夜決荊隆日馮夷怒逐天吳吼洪流洶湧奔張秋長堤一掃津吏愁波濤入海運渠竭南來北往舟航絕下流昏墊尢可傷多少蒼生侶魚鼈奏書星馳揷雙羽宵衣旰食厪當寧大寮承命合分憂夙夜經營靡寧處丁夫百萬如蟻集連延市鎭成聚邑皇仁惻怛重勞民詔防丁寧戒毋急四方畚鍤眞子來伐石捲埽聲喧豗不須沈玉媚河伯堤完倐忽功奇哉圭告成自天錫百神效靈人效職安平再續神禹績萬歳千秋歌聖徳

宴鎭越堂【酬錢二守】

石防如揚石傘張鑑湖萬頃云微茫龍山中盤據奇勝巍堂鎭此神仙鄕懸崖千尺濺飛澑淸渠九曲流羽觴華筵髙防總冠冕文如滕閣來三王道同賔主意眞洽坐深爾汝形相忘良辰況直時雨霽東風扇暖呈農祥陽春有腳沛膏澤霑濡合郡殊汪洋嘉賔滿座成燕喜主人令徳宜龍光落花紛紛石墀淺鑪煙裊裊春晝長樓臺倒影日欲晚觥籌交錯情未央酒酣起舞爲君祝丈夫勲業銘旂常歳旱誰當作霖雨濟川自古須舟航福星不獨炤吾郡窮檐蔀屋俱彷徉

次韻爲雪湖壽母

碧桃花殷爛錦堆洞門夾徑通楡槐髙堂防孫飴滿頦壽筵尊爼方規恢海鮮嘉味雜鯸鮐軒墀舞鶴霜毰毸八荒壽域自天開背萱日暖根重培靑雲甲第近蓬萊彩霞屏障時低徊滿堂賔客皆仙才傳書靑鳥晨初回王母駕自瑤池隈最後劉阮由天臺南山當戶碧崴嵬作朋三壽非今才承顏萊子戱學孩上堂詐跌還持杯隊舞諸孫紛後陪獻笑或作方朔詼繁弦急管喧春雷賔筵末坐遲我來鶴南飛曲塤箎偕不須投轄銜自駘爲君倒盡先春醅天瓢願借添金罍從今一歳來一廻

次韻詠芍藥酬雪湖

春來玩芳浩無盡淩亂穠華與時競最憐紅藥殿餘春當堦凝露埃塵淨林塘一逕斜通幽暖風扇動煙霧收佳人懶妝日髙起翻身欲舞低含羞翠鈿步搖紛可撮霞佩玲瓏欲霏屑未須金帶圍已奇獨占瑤臺地尢絕養花天气陰復晴緗簾半捲虛明玉缸春酒舌不飲蔗漿茗椀眞雙淸君家池館舊分種兩地相望人比重酒杯無分亦頗同花前想見吟肩聳看花莫論媸與妍閒中適意俱悠然夏蓮秋菊各隨偶對景且復陶餘年花開花落等閒過世事如花漫髙臥賞心無惜杖藜頻君若歌時我來和

和雪湖題史都憲墨竹長句

虎頭猛气摧彊敵八陣雄圖歸畵筆醉墨淋漓恣揮灑俗塵未許輕相逼雪湖自號太痩生髙誼直薄秋雲橫吟肩雙聳碧峯立長歌時出摩空聲兩公詩畵非茍作延平寶劍成對躍風恬波靜朝雨晴匣中隠隠猶雷鳴庖丁遊刃有餘地目無全牛輕一世鳴球戞擊互鏗鏘恍疑韶濩陳廟堂嗟余飽飯惟捧腹百事忙然癡睡足世間巧拙未須論防手旁觀眞碌碌歳寒三友梅竹松冰霜節操由來同孤山䢐徠邈何許蕭蕭淇澳生秋風眼前物色自分曉世情郤愛春楊栁安得妙手添松梅著與修篁共堅守魏侯寶此長如新瑯玕珠玉爭嶙峋髙堂相對亦自勵要使淸風動海垠

歸田稿卷八

