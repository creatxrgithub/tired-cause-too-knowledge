

欽定四庫全書

集部六

王忠文集目錄

別集類五【明】

卷一

賦

四言詩

五言古詩

卷二

五言古詩

五言律

五言排律

七言古詩

七言律

七言排律

卷三

七言絕

歌

曲

卷四

論

辯

原

卷五

序

卷六

序

卷七

序

卷八

記

卷九

記

卷十

記

卷十一

記

卷十二

詔

制

誥

表

檄

銘

卷十三

擬

卷十四

擬

操

卷十五

議

贊

頌

箴

卷十六

碑

書

卷十七

題防

辭

卷十八

雜著

卷十九

雜著

卷二十

雜著

卷二十一

傳

卷二十二

傳

字說

行狀

卷二十三

哀辭

誄

祭文

墓志銘

卷二十四

墓志銘

墓表

【臣】等謹案王忠文集二十四卷明王禕撰禕字子充義烏人官至翰林待制使雲南梁王殉節死事迹具明史本傳是集前十二卷舊題鄱陽劉傑編輯廬陵劉同校正十三卷以下則編輯者攺題同校正者攺題傑意二人各刋其半歟傑卽正統六年爲義烏丞時表禕之忠於朝得贈官賜謚者也禕有華川前集十卷後集十卷此本卷端胡翰胡行簡二序皆爲前集作宋濓蘇伯衡二序皆爲後集作其楊士奇一序則爲此本作也禕師黃溍友宋濓學有淵源故其文醇朴閎肆有宋人軌範濓序稱其文凡三變初年所作幅程廣而運化宏壯年出防之後气象益以沈雄曁四十以後乃渾然天成條理不爽可謂知禕之深矣集中多代擬古人之作蓋學文之時設身處地以殫揣摩之功者非防戱筆也乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

王忠文集原序

古之爲士者文行皆備而必行爲之本故三代以上文最髙古而無以文名者其所本不系於文也秦漢以來士始有專以文名如防違道畔義君子不道也楊子云劇秦羙新是已若斷斷焉發於忠君愛親之誠讀之使人感激奮發希慕之不置𨿽去之千載猶目前然者諸葛武侯之出師李令伯之陳情是已近數百年來士多喜讀韓文公歐陽文忠公蘇文忠公之文要皆本其立朝大節炳炳焉有以振發人心者也我國家隆興之初金華宋公景濓王公子充相繼入翰林持文柄時詔修元史二公皆任總裁巋然一代之望也已而王公以翰林待制奉命招諭雲南之未下者至則以天命人心從違吉防之道反覆開諭其人初已向服防有倔疆拒命者公奮義死之後十年天兵下雲南王公死事始暴白於中朝然旌褒之澤未及也皇上嗣大統之五年義烏丞劉傑白其忠於朝下諏於眾而信詔贈翰林學士奉議大夫賜諡忠文於是距公之死七十年矣命下之日輿論欣快蓋忠孝人人性分所固有者爲天下者必表章之以正人心善俗化治道所系也其防晦於前而必彰於後者天道顯忠佑善𨿽久逺必不爽也傑又輯王公平素之文將刻以傳屬予序公之文蚤有聲於勝國時旣入國朝首見用於朝廷於郊廟宋學士諸公序之詳矣予特錄其死節事以著其文之本也嗚呼王公之死以使命蓋與唐顏魯公同魯公之書傳於後𨿽片楮尺素人得之千金不易矧文者至理要道之所寓乎其傳無疑也公名禕義烏人死年五十有二傑所建白十事采用其九論公死事在焉其亦可爲逹於政體者矣廬陵楊士奇序

王忠文前集原序

吾婺以學術稱者在至元中則金公吉甫胡公汲仲爲之倡汲仲之後則許公益之桞公道傳黃公晉卿吳公正傳胡公古愚卓立並起而張公子長陳公君采王公叔善又皆彬彬和附於下當南北混一方地數萬里人物不可以億計而言文獻之緒者以婺爲首稱則是數君子實表礪焉逮至正以後黃公猶秉筆居中朝於是淪謝殆盡而得吾子充紹其聲光子充黃公里中子也嘗負其所有渉濤江防吳中者久之又自吳逾淮溯黃河而北逹於燕趙畱輦轂之下久之嘗用薦者檢討經筵編修史館訖無所遇合傫然布衣耳然自京師及四方之士不問識與不識見其文者莫不稱頌其美則其得之黃公者深矣余間謁公華川上質其所業公不以爲不可敎引之就學退見子充英妙之气奕奕文字間未嘗不駭且媿意銳欲追及之其後每見則出其文以示余而亦每不同雍容俯仰如冠冕佩玉周旋堂陛之上馳騁分布如風雲蛇鳥按兵行陣之間而音節曲折則與黃公如出一律勃乎水湧山立而其進未已也余亟讀之不暇古之君子病無聞焉非有待乎其外也待乎外而聞焉者則君子之不聞者多矣君子之學將以求道而已茍得其道則其見之立言者猶其措諸事業也自吾識子充埀二十年縉紳學者不必才且賢率多就功名以取富貴然不旋踵而摧折身防死地翦爲俘囚者其人往往而子充幸而相見固無恙也以其所得者計之其取諸造物者果孰優乎今子充年壯未艾才气足以有爲天茍使之有位而措諸行事則不敢知由其所得益推而逹之古吾見其無不至矣昔汲仲有言千古聖賢相傳之道由斯文而知之後之千古亦將由斯文而知今之道上下千古其人不相及矣必待此而後知其道焉然則吾子充之文不可不傳也以余處其師友之間知之深不自知其言之過揆之於道學術之在吾鄕猶其在天下也吾何嫌而不樂爲天下道哉同郡胡翰序

防蒙作噩之禩余沿三史事使浙見祕監黃先生西湖僧舎髙第弟子王君子充在焉始相識明年冬詔徴先生入翰林爲學士子充從至京時得陪緒論又明年餘奔祖防曁還燕而先生懸車告老子充且亦南歸矣深以不得承敎爲恨又數年浮海過上虞防林供奉希元詢及浙水東人物希元稱子充之美不絕口且曰子充之文黃先生之文也余驅馳王事不遑細論乃今得子充文集而讀之其材贍其學博其識正凜然有良史風擬左氏史遷諸文譬之璆琳瑯玕大玉夷玉雜然陳之於前識者知爲至寶終莫敢優劣也他所著述皆溫潤典雅成一家言攷其源委𨿽本之先生而超出乎規矩之外者蓋深造自得之矣希元以與先生之文並觀余謂駕宋軼唐轢西漢先秦而駸駸乎三代也先生在朝罕所接納惟危君大朴傅君子通得相講貫二君之文余歸田後不能知其所至卓然可傳於世子充一人而已子充靜重篤厚謙恭自持其交於人久而彌敬其敏於學不恥下問所謂有徳有言者於是乎見之矣余少也持未成之學漫仕以干祿玩愒嵗月老而無聞敲瓦缶於黃鐘之餘操斤斧於公輸子之側瞢不知恥於是乎書廬陵胡行簡序

王忠文後集原序

文者精醇之器也惟其醇而精則有非粗駁之流所能致者然謂其爲精且醇焉何也近取諸身內而五藏外而百骸榮衛之回連經絡之纒束各有所管攝而相爲流通逺取諸物則夫一艸木之微自根而榦自榦以達於柯而葉始敷焉人見其若離披而不屬也細而察之𨿽一脈縷之微皆有所附麗而無自外至者此其故何哉形眞而體完也世之爲文者多如牛毛而麟角未之或見者有若美丈夫然眉目如畫而貼牛耳以爲司聽貞栢蒼寒方不可狎玩乃綴芍藥翹於枝顚非惟弗之類縱炮鸞以爲膠而欲其聫系尙可得耶論文至此𨿽若甚易而實爲至難其能無愧於斯者惟烏傷王君子充之爲然乎子充少濂一十二嵗頗觀其幼時所爲文幅程廣而運化光焰奕奕起諸公間譬之搆廈屋者揣材甚夥而基緒亦以廣矣及齒逾弱齡輙出防浙東西復渡江渉淮歷齊魯之墟至燕代而休焉所見喬嶽長河摩日月而蕩雲煙精神翕然與之防防故其爲文波浪湧而魚龍張風霆流而雨雹集五采競明而十日並照譬之臺閣已建楹礎駢列觚稜髙騫而气象益以沈雄薦紳之徒咸以爲不可企仰而子充自視則猶欿然也於是退藏重山宻林中愈沈酣於古而宻體於方今凡天人之理性命之奧皆肆其覽而養厥靈淳其學遂底於成而年亦已逾四十矣故其爲文渾然天成而條理弗爽使人挹之而逾深味之而弗竭其平日華綺豪放之習至是刋落殆盡譬之堂戺嚴邃左爼豆而右瑟琴鴻生鉅夫冠冕佩玉雍容揖遜於其間而閭巷布韋之士欲望其餘光有不可得非其一而弗二宻而不繁而造夫精醇之域者其孰能與於此哉烏傷有四君子曰諭叔奇何茂恭陳徳先諭季直皆以文鳴於近代蔚茂汪洋固不可涯涘若以子充厠於其中濂未知其孰爲之先而孰爲之後非深知子充者鮮不以斯言爲過情也如濂不敏與子充同受業黃文獻公之門亦嘗有志於文辭海內作者無不得觀之每讀子充之文獨心醉神融若飲醇酎子充亦以濂爲知已俾序後集之首簡昔者雷雅州嗜老泉蘓公之文以爲天下奇才且欲麋珠虀芝躬執匕箸而飯其腹中恐爲他饋之所傷也濂之愛子充揆於雅州蓋有過無不及焉者序欲不作可乎𨿽筆意荒弱無所發明安知無雅州者興緣斯序而求子充之文不但以濂爲知言而其愛防子充者要當無所不用其情也金華宋濂序

夫聖人逺矣後世於聖人之道猶有知焉則由六經之作其所以載夫道者以言爲之舟車也言行道由行焉所系不已重乎道至於聖人矣猶不能無言而況君子乎是故學於道而有得焉修辭以惠後之學者其言𨿽未至於經其意則不悖於聖人矣蓋道也者妙而不可見者也與其得於心人無得而見焉孰若言以傳之已有得也人亦有聞故古君子一是皆以立言爲事豈非成己成物之一端歟自宋南渡以來尙論學術之懿未有過於吾婺者也上下數百年作者往禪來續至於今而華川王先生出焉先生以絕人之資承家傳之舊而與侍講黃文獻公居同裏防其門最久心傳指授悉得其蘊奧且山林之日長考索之精造詣之深尢非諸人所能及故發而爲文溫溫乎其純雅恢恢乎其辧秩秩乎其宻察也而要其歸無不本扵經者可謂有徳有言之君子非歟文爲華川集前後各十卷前集胡君翰旣序以傳先生復俾伯衡序之於後伯衡少先生八嵗蚤又不能忘情於科目訓詁箋注名物度數是講是肄以追世好殆二十年後厲志於古學又不得碩師造就之視先生之夙有譽於斯文起敬起愧之不暇尙何能贊一辭哉𨿽然窮鄕晚進仰望先生之風采而莫之見也想聞先生之議論而莫之及也得覩其言語文章以觀其志之所存學之所至道之所成庶防有所啟廸焉此固先生立言之微意也傳曰誦其詩讀其書不知其人可乎然則求知先生者夫亦徴諸其文而已矣眉山蘇伯衡序

欽定四庫全書

王忠文集卷一

明王褘撰

賦

思親賦

天臺陳君敬初幼孤事母盡孝壯嵗逺遊所寓之室因名曰白雲著思親也吾內翰黃先生旣爲作白雲之辭同門友王褘復造斯賦焉賦曰仰蒼旻之防漠運化之渾淪何賦授之殊致或偏頗而不均撫予身之薄祐慨此生之多屯豈造物之見靳將受命之匪辰嵗越在乎稚齡倐棄捐乎嚴君曽志學之未逮已過庭而無聞寄眇眇之弱植托微微之孤根灑血淚於枯柏結哀號於愁雲痛蓼莪之旣深幸菽水之可樂調旨甘於瀡糝余粒於藜藿躃積雪而筍生斵層冰而鱗躍奉慈訓之溫恭承懿範之柔恪𨿽防極之莫防固終養之有托急景不息芳年易䢐曷致三釡曷賁重墟恐令名之不振使先猷之弗舒奉堂上之明命離膝下之深娯廼辭故里廼遊名區薦紳是從冠蓋爲徒摛麗藻於淮浙覲淸光於皇都朗節矯以遐奮蜚聲韡其旁敷嗟功名之蹭蹬慨日月之居諸處違離以自適與憂憤而長俱盼丘園之雨寂睠桑梓之云腴烝嘗其弗逮溫凊倐其久防豈初服之難返念夙素之已渝感風樹以浩嘆閔燧谷而長吁至若靑陽布和縟景騰美風揚柔飈日轉華晷𨿽行樂而何歡恨承顏之非邇朱明啟節南薫奏琴果散嘉實樹聫芳陰枕炎蒸其孰理襟邑郁而莫任瀼露宵零嚴霜晨被阪逺萎蘭隰空摧穟雁哀哀以翔霄葉蕭蕭而隕地怵此日之苦思激往年之餘涕冥臨禦重陰涸寒蕭條徼塞揺落鄕闗日韜光而弗耀川積凍而成幹伊天意之猶慘豈物情之能歡矧予懷之含瘁固觸景而增酸撫四時之推移靡一息之停緩年旣迫於喜懼日宜較乎長短指白雲之在望緬丹丘之未逺遡歸風而效誠借流月以寄欵倘微榮之可養固逺防之焉敢閔幹祿以辭親曽爲吏而逾險在往哲其猶然可吾儕之不勉誓至恩之少酬期餘生之無忝持寸艸之微心報春暉於未晚獺設祭以報本烏反哺而效慈彼蠢蠢之細物亦靈明而有知察妙理以彌戚曠大觀而遐思悵意長而語短聊擥翰以陳詞

藥房賦

浦陽鄭仲舒讀書之室曰藥房友人王禕爲之賦蓋美其好尙之修潔又以寓吾思慕之意云辭曰夫何美人之練要兮謇好修以爲常旣昭質之弗虧兮又姱節之孔彰爰托物以自表兮曰淸修之是將滋幽蘭而樹蕙兮蘭爲佩而蕙爲纕褰薜荔以爲衣兮集芙蓉以爲裳旣所服之孔修兮粲芬芬其文章所處欲其芳華兮又申之以藥房何斯房之結構兮獨以藥而爲之薦芳馨之菲菲兮絢繁飾以陸離文杏煥以成梁兮琢辛夷而爲楣橑木蘭之差差兮棁文藻其紛披繚防牖以杜衡兮扈素壁以江蘺桂樹郁其當軒兮陰團團而成帷敶百艸爲庭實兮肆把玩乎瓊枝襲蕓編以緫緫兮縆空桑之朱絲餐繁英與落蘃兮飲沆瀣以自怡澹逍遙以容與兮聊棲遲而偃仰撫榮華之未艾兮睠玆藥以自況維藥之澤兮所以示昭質之匪飾也維藥之馨兮所以表姱節之不忒也朝夕處乎斯房兮信修潔之不忘茍所好之絕俗兮人不知其何傷方世俗之混濁兮糅薫蕕而莫質蕭艾蔽乎中野兮葹菉薆其盈室彼惡榝果何物兮亦雜然而充幃眾捨是而尙非兮孰於芳其能祗何美人之耿介兮乃獨爲此度也夫豈傲世以自異兮亦惟好修之故也委厥美以自棄兮固非其心之所安也使矯名而無實兮又胡若是拳拳也顧予生之侘傺兮曽靡求乎安處塊獨守此敝廬兮蓬蒿紛其環堵𨿽凝塵之滿席兮情晏然猶衝豫外物一無所狥兮曰惟徳之爲馨兾和順之積中兮致英華之外形徒潔修以自表兮媿非予之所能旣好尙有不同兮又孰揆予之中情幸美人之嬋娟兮夙與予其目成欲相仍乎斯房兮恐莫堅乎芳盟命靈氛爲予筳篿兮靈氛告予以吉占曰外好𨿽不同兮實中情之可堅聞斯語以邑郁兮恐佳期之遲莫思美人而未見兮悵盤桓而延竚將何物以結言兮恨眾芳之已萎采芳洲之杜若兮聊遺予之所思願相從而相羊兮終嵗晏以爲期慮誓言之未固兮結微情以成詞

詠歸亭賦【爲沈仲說作】

夫何若人之耿介兮志與俗其背馳絕紛華之外騖兮壹衝澹以自怡守忠信以佩服兮被道義之光煇豈修禊之徒事兮將聖賢以爲師睠笠澤之沃野兮實若人之所居豈藏修之無所兮有廈屋之渠渠廓閒田以開圃兮俯平川而結廬木參參以繞捨兮水湯湯而循除爰有亭其新搆兮謝雕甍與綺防旣琴瑟之在前兮亦左圖而右書來良朋於逺方兮聊於焉而樂娯揭亭名曰詠歸兮示聖門以爲徒仰聖門之多賢兮各負材而懷器求藝能之孔多兮由剛勇而尙義彼願試於爲國兮蓋同科於政事赤循循以謙讓兮嘗適齊以通使彼小相之願爲兮亦量能以自計迹三子之所志兮徇功名而規規何防爾之曠達兮獨從容以無爲謂我服之旣成兮屬暮春之芳期集冠者及童子兮浴沂水之戲嬉遂風涼乎舞雩兮同詠歌而乃歸惟所志之若斯兮斯脫略乎物累弗捨己以從人兮殆春融而蟬蛻侔气象於堯舜兮同化工乎天地宜有契於聖心兮亟嘆賞而興喟念去今逾千載兮孰此志之能承何若人之耿介兮乃感慕以作興亦見道其庶防兮匪惟飾乎修名繼寥寥之絕響兮長詠歌於玆亭日遲遲以載陽兮云油油以成雨鳥和鳴以在樹兮魚羣躍以在渚任眾情之變化兮嘉萬彚之樂所撫物我之各適兮肆安居而逸處彼世俗之混陿兮囿利名爲网羅眾羣趨以競進兮紛遑遑其謂何茍返求乎初服兮亦所得之已多餘倀倀之無類兮誓蹈道之弗頗微若人吾誰與依兮願從防以靡他

四言詩

義烏括田詩【並序】

至正十年浙東部使者言民役不均繇民田有不實廼俾屬郡括其實以賦役且命有田者隨其田之所在而受役眞定範侯公琇遂被檄來蒞其事於義烏義烏婺屬縣而侯實仕衢爲錄事衢婺異郡而檄侯者愼重其事非其人不以諉之也侯蒞事精敏凢所行科條具有繩墨以故令旣下而事易集法旣定而民不爭竣事還衢縣民相與言曰侯之來部使者之命也𨿽然所以易獘革姦引公示正使吾富者不敢私其逸而貧者得以遂其安者侯之惠也侯之惠在吾義烏曷有窮已吾黨之士茍喑無詩以誦其事將何以表吾感思之意善於辭者盍聲爲詩於是王禕爲之詩曰

維縣義烏有腴其田畇畇原隰有陌有阡田則民有稅入於官嵗取幾何石萬三千民之繇役視稅寡多維民之媮虛實以訛富累千百役僅一加貧或斗升顧同其科官有臬司視民孔明曰玆富貧弗均弗平宜括其實使無遁情役以稅差稅由籍徴維事之殷匪才莫支孰以才稱範侯在衢臬司檄侯侯莫敢違義烏之事俾侯來屍侯來尸之躬其勞勤凢民有田俾其自陳裏胥載覈䢐隰䢐畛且稽故籍質其僞眞鉤隠弗遺增崇弗逾旣括而實廼籍廼圖圖籍旣完弗繆弗污按籍以役庳髙用敷豪民大家繇兼役重單夫窶人獲免於傭富旣弗病貧將終丰民情載愉頌聲沨沨頌聲伊何民役孔均匪役之均惟侯之恩侯恩曷忘膏澤我身我身之餘施及子孫願侯毋行侯行不畱豈惟我人人皆徯侯侯其行矣莫維侯舟我歌我詩以相民謳

婺州新城詩【並序】

婺濱谿爲城城重築於宋宣和間國朝以來圮壞弗葺久矣至正十二年中原俶擾南方繹騷江浙省臣豫備不虞非城郭不可下其事於列郡俾各完其故城浙東憲司實治於婺屬郡守亟遵行之然役鉅費殷捴其事者非才猷之優著不足以堪其任乃以諉處州靑田縣尹葉侯侯至則合郡守與州縣之長吏定爲要束揣厚薄略基址使富民皆來受役庶民則輸錢致助焉城成其周一千四百八十丈髙二防有二尺而廣如之自春三月庀事至秋七月而遂訖工蓋侯材裕識周濟之以威而本之以仁恕故捴是大役事旣集而民不病成功速而績可永於久婺之民乃相與告禕曰維是婺城葉侯之宣力至矣今侯且去而其績之在吾婺將與城相始終子盍作爲頌歌推美誦勤以道侯於無窮乎於是禕不敢辭而爲之詩詩曰

頟頟婺城十里其周昔圮今崇伊誰云謀謀夫𨿽多材則匪優憲司有命捴於葉侯侯來自括其政有捷乃頒役要乃定土法乃稽民籍第其乙甲庶民畢來遐邇爰發取土於隍取石於岡築之登登鼛鼓載揚侯來戾止督我巡功載劬厥躬食息靡遑自春䢐秋爲日凢百功以告成不緩不亟雉堞云連樓櫓山植旣壯旣嚴勢乃雒雒方役之興民訛孔騰侯曰爾民爾毋卒爭凡今之爲圗爾於寧爾寧爾居其潰於成城旣成矣民則具喜我有室家我有父子昔危莫保今獲攸止匪侯我恩疇克臻此維古有言民心靡堅可與樂成慮始則難維侯不疑事以卒完維侯不欺民以卒安至堅者金不朽者石金石可毀孰載侯績維侯之績有永無斁作此頌詩用播鄕國

存存齋爲沈仲說賦

理有太極至全而純厥分動靜曰爲陽陰化育之妙運行無垠維帝降衷賦於下人凡人之生其稟匪殊匪厚於聖匪薄於愚是謂成性至善弗渝存而又存乃其本初道由此出義由此立存之之功彌久不息維其不息與聖合徳與天爲一天之牖民亦孔之明如何愚人自戕其成幸玆哲人日夕戰兢尙克敬哉以無忝爾所生

五言古詩

家居二首

家居華川上及此三百齡老桂蔽後堂長槐列前庭槐陰夏散緑桂花冬畱靑重惟根本茂枝葉借以榮吾先久種徳嘉種乃休徵撫躬良自愛遺防庶其承

東鄰職胥吏西鄰業屠沽酒炙日狼籍錢財肆求需口體旣華飽自謂樂有餘寧知生死間身與糞壤俱鄙人有逺志屢空非所虞閉門臥風雨窮年理詩書所憂道未至不得成名譽修名倘樹立千載以爲圖

寄贈申屠教諭

學官本閒曹愽士非冗職人存政斯舉道在時乃適卓哉申屠君令聞重珪璧恥隨茂才名羞蹈隱士迹前年擢鄕書比者承省檄束帶主歙庠橫經擁師席想見百里間文風變疇昔大音姑小鳴淺蓄那淺測區區抱歆慕所恨未良覿願言執麟經與子相扣擊他年老韓門敢用追湜籍

贈別髙進道赴廣西憲府

舉酒且勿飲請君聽我歌我歌亦激烈君行莫蹉跎聖主禦宸極治道臻泰和文章布海隅玉帛來巖阿人生遘新防鮮不自濯磨痛哭上賈防笑談決韓科經濟一以展功名良亦多維君瑚璉噐貴重含光華持以薦淸廟孰云或偏頗蕭條嵗年晏坐使發皤終然棠溪精百錬非有他憲府新辟掾簡書起媕娿及玆復自傲恐爾時已過由來九翮鳥猶值一目羅勿謂行路難且對雙眉蛾桂林斂煙瘴炎海恬風波道塗𨿽云逺行邁須逶迆爲君陳此詞比贈瑚柯

次韻孫道士思仙

我本仙中人所友皆飛仙飛仙亦何爲逍遙度遐年飈輪朝蓬島羽駕夕蘃淵周遊無停蹤八極及九泉口咀三危露手弄五色煙自從墮塵世不復肩期佺念之恍如夢使我心茫然何當返初服淩虛恣孤鶱

贈別李千戶

丈夫生世間𨿽死期不朽寧令七尺軀泯沒百年後聖主居九重太平日云久勾陳肅羽衛列象應星斗柰何折衝具往往猶掣肘豢養空復勤驪黃紛牝牡徭蠻昔梗化淮盜近興醜奇防殊不聞深恩詎堪負桓桓李將軍仗節海隅守鐵甲縈緑縢金符綰朱紐平生韜略書披繹長在手智勇未及宣靑萍夜常吼先生制夷夏武備殊不茍先事防不虞威聲詟飛走馬援革褁屍王羆箭如首一懷報國志爵祿隨亦厚雙瓶送君別行斾依官栁贈言豈徒爲醉擊秦聲缶

常熟西郊

稻禾斂嘉實蘭蕙摧孤芳華滋日已歇遊子多慨慷林臯集鳥雀畎畝散牛羊物情各有適心與歸云翔

金徳元西園宴集得第字

旭日散微暄喬林動淸吹𨿽忻气候佳頗覺眾芳悴朋簪得稍盍客隨所憩華年嗟易䢐嘉防況難值開尊引淸觴有酒須盡醉情眞略儀飭理防忘物議維予二三子夙宿諧深契豈無西掖才未擢南宮第淹時姑陸沈誰云果忘世獨憐飄泊蹤萍蓬渺根蔕未知今日懽明年復何地

鎭江望京峴山有作

艤舟大江口矯首峴京山山色近目睫泄云護層巒吾鄕忠簡公丘隴在其間嗚呼靖康亂九鼎紛播遷建炎旣南狩國事已艱難公方任社禝百戰心力殫神州將全璧抗防請回鸞大誼表日月言披膽肝誰歟獨何心忍使棄中原星殞孔明死王業遂偏安惟畱忠誠節宇宙垂不刋遺墳托玆土孰敢樵牧幹客途有程期無由拜荊菅遺武幸可蹈英風杳難攀天昏白日落淒然灑淸澘

登黃樓

昔讀黃樓賦頗疑過鋪張今晨獲登覽始覺詞致長緬懷澶淵決彭城預爲防千年文章守恩徳在此鄕只今河爲患居人極災傷誰爲任民社乃獨循故常山川今如昔防子多慨慷長風城上來飛雨濕我裳摩挲舊碑刻欲去重徬徨

贈別昝徳明歸省

嗟我逼貧賤束書來京師長懷出門日含淒拜親闈恐傷慈愛情忍淚不敢揮飄零靡所時拂身上衣今晨與君別令我慘不怡念君富文采烱若瑚枝成君未卒業如何遽言歸謂言非有他重此定省違𨿽無毛義檄故有陽城規燕郊涼風動淮甸白雲飛還家造膝下再拜獻酒巵防衣舞且飲此樂孰與夷人生適意少處世多暌離東門送子行薄言歌我辭

十一月七日出南城別陳三檢討

窮冬朔風怒冰霰滿城闉淩晨防我馬言送同心人爲問將安之南轅返江津闗河嵗已晏胡不少逡巡才髙世所疾時昌命逾屯鸚鵡偶作賦畢方亦遭文天地亦云廣寧不容子身子窮非我憂道在志須伸所憂犯霜雪此行多若辛平生離別淚爲子一沾巾相期有後日去矣復何論

至正庚寅二月十六日同韓秀才發都門南歸並懷陳檢討

渫雲散連陰旭日照畿甸百卉皆華滋靑年倐流轉駕言驅我車南還涉江漢帝鄕非不樂他適豈所願平生抱區區期結明主眷天闗九重深先容孰吾援低佪出都門顧闕情戀戀行矣徒自傷懷哉又誰怨朋友幸知已祖道紛繾綣枉被軒冕崇飭此韋布賤隕獲思故人風流逐時彥出處有素期離合足深嘆仰惟聖有訓學道貴無倦繼玆益自修敢待髮變

贈別張舜兪

東南夥租賦富庶稱三吳吳田苦卑下浩渺平江湖菑害動連嵗官府仍徵需紆余脂膏地坐見民力枯維時都水司軄任在開防朝家重民命務使疲瘠蘓選官皆名卿興利多良圖張君實令噐家世習文儒三載爲列掾豈惟承簿書定膺贊畫間利澤能施敷春風二三月行李赴皇都謂將謁天官序績待新除驅車指河朔還涉徐濟墟洪河久爲患黔黎防成魚比聞用羣議極力事防虞兵民十數萬官吏千百俱累月始就緒國費寧無虛𨿽云幸平復焉知久何如水利子所習識見元非迂余防湏上獻庶以禆廟謨鄙人處畎畝夙昔懷區區世故屬可嘆贈言匪勤渠

贈別彭仲愈分得水字

平生喜求友結托盡名士英遊非不多落落鮮知已夫君文章伯問學富經史大器湏晚成至寶不輕市相逢吳防間論議發蒙鄙未防神先交遽別情曷已蕭條嵗云䢐飛雪徧千里江寒蟄魚龍路逺積煙水離異未足嗟合並寧可擬獨懷同門朋爲我謝屠子

友怡齋爲東陽蔣伯康賦

鴻鴈動成序脊令長在原物情各有知人獨無弟昆弟昆本一气至愛心所根世媮俗云薄天性幾不存伐樹亦何卹防墻或爲寃昭哉聖有訓有耳如無聞東陽望蔣氏詩禮遺子孫昆弟篤友愛怡怡若春溫我觀友怡訓爲爾陳此言匪爲蔣氏歌庶使薄俗惇

吳門贈淩秀才

我家華川上君住蘭江濱百里通一水總是金華人自我與君別三載幽燕住及此防吳門朱顏各如故同爲異鄕客誼重情依依東風足擕手君何復言歸歸去金華山日看好山色紫翠集芙蓉緑艸眠白石若逢牧羊子爲我寄深情莫令猿鶴怨行矣防初盟

感興四首

淸夜耿不寐仰看天象移天非有形體實乃列宿爲列宿附天轉五星自參差日月復自行晝夜互東西三者不相謀各各無停機坐使嵗年邁令人嗟老衰

婦工務蠶桑農力勤稼穡人理此其本庶用給衣食丈夫生事疏壯大轉窮阨積學復積文將以代耕織藝成無所售撫捲空太息千載尙可期豈憂寒饑逼

秋風戰庭樹落葉如敗兵觸目感時艱油然百憂生四方晏安久一旦災禍興干戈半天下積骸比丘陵天子仁如堯夙宵念蒼生無乃訏謨者法度徒紛更致玆豈無由何時復承平嫠婦不防緯智士若爲情

女貧適人難士窮事人易堂堂七尺軀道義非不貴孰知一失身祿爵反爲累由來食人食有死心弗替出門愼其隨大易著深義所以古達人隠約居亂世我懷管幼安髙風邈難繼

飲橫城蔣氏別墅

春華被眾卉巨細皆敷榮牡丹旣舒葩荼防亦含英撫物惜芳景開筵暢塵縈時從石邊坐或復池上行繁花轉侵袖埀條動鉤纓心防言屢防理愜感忽生防魚何洋洋鳴禽自嚶嚶悠哉行樂意契彼禽魚情

偶作

人言靑雲路欲登元有梯古來功名士極力事攀躋我身亦兩足我馬亦四蹄如何十年走猶復迷東西乃知旣得意靑雲偶追隨寄語山中人好同白雲棲

贈徐生

丈夫貴問學有學身乃尊聖賢炳謨訓方冊幸具存求之非有他所在用力勤譬如山下水其出初有源盈科方浩浩遂作波濤翻又如玉在莫辧瑉與璠雕琢旣成器孚尹爛焞焞人身本一物不學復奚論學成自見用不必事趍奔上焉爲國華下以大其門我觀膏粱子志气亦軒軒尋芳紫陌曉買笑靑樓昏年少誠足樂面墻將何言徐生英俊姿家世襲衣冠結髮事書史終年不窺園螢囊暑夕照蠧簡霜晨繙及玆種植立豈不培本根一朝功名至看爾髙飛鶱我言厚勸子願子心毋諼

錢唐贈別姚卿

仲春若淫雨彌月不停滴時時雷電交俄復飛霰積渫云甫開霽陽精仍剝蝕二气豈錯行人心轉惶惑維時錢唐上屬子有行役謂言將何之去作金華客已脫郡曹羈姑從憲府辟金華實吾鄕比嵗羅困厄前年理城隍軍需更徴索斯民竭脂髓誅求殊未極凶荒乃相繼斗粟無所糴紛紛田間農往往溝中瘠只今鄰境間從橫猶盜賊相望警烽燧道路動榛棘誰歟司民命豈不懷怵惕不然遭數乖振救果無防風憲耳目司號令易闔辟況君有長材足以資贊畫行聞疲瘵甿旋被撫摩力往哉勿躊躇及物事須亟防防江花紅杳杳闗樹黒歌我危苦辭壯子行邁色功名貴自致奮髮須有激獨憐飄泊蹤仰羨防飛翼

十二月二十一日同堵無傲朱伯言郭公葵過西湖至南屏山明日予將渡江東歸賦此畱別

北風有餘淒眾卉無畱芬寥寥湖山際淸防接歡欣嗟我二三子平生歷多辛天道諒非逺如何久邅迍幸玆稍憩息頗覺防趍奔感今長慨積道舊郁懷伸世情日已變友誼古所惇嵗晏各自愛毋徒惜臨分

陳元禮太常以使事至錢唐三月十七日堵無傲陳君從朱伯言陶中立韓與玉諸公西湖同泛分韻得气字

錢唐積雨餘景物散春媚時暉被原隰逺映皇華使良晤愜久暌新情諧曩契朋儔集芳宴舉酒疊相慰念昔天子都與君久畱滯夜眠每連牀晨出時並轡愛深均骨肉往往佩髙誼別離未多年升沈遽殊勢頌臺司禮樂子職亦雲貴況乃銜君命光采增意气鶱騰誠足多防合初不易淸歌送窈窕畫舫蕩空翠庶洽平生歡聊盡今日醉持觴且徘徊臨風復歔欷

陳元禮奉詔徵彭處士於崇安卻歸永嘉省親還京師撫事感時因集杜少陵詩四十韻奉贈

南風作秋聲蒼茫雲霧浮客子中夜發烏啼滿城頭長嘯宇宙間維時遭艱虞兵戈滿邊徼中原有驅除天未厭戎馬積屍艸木腥原野轉蕭瑟靑山猶哭聲紆余膏脂地連云列戰格園廬但蒿藜何由似平昔貴人豈不仁不似問瘡痍萬里煩供給上官督有司誅求何多門出師亦多門借問大將誰不獨卿相尊羣盜何淹畱慘淡壯士志激烈思時康銷兵鑄農器聖心頗虛竚經緯固密勿豈在多殺傷實欲邦國活子負經濟才久在王侯間文彩瑚鉤正直朱絲弦帝曰大布衣使者來顏闔實籍長久計時議歸前列詔從三殿出嚴程到湏早徵塗乃侵星掛席窮海島名賢愼出處終媿巢與由未達善一身潛魚不防鉤故鄕有弟妹家貧仰母慈倚門固有望逺道素書稀家鄕旣蕩盡防子去日長人事多錯迕不如早還鄕翳翳桑楡日白日照執袂超然歡笑同相對如夢寐堂上防親戚久念與存防三日共一筵一舉累十觴無乃太匆忙今年又北歸浩蕩想幽薊公家有程期世故莽相仍豈無濟時筞賢豪贊經綸天子正前席勿爲新婚念平生感意气努力輸肝膽騫騰坐可致鄙人奉末眷別離已五年逍遙展良覿不敢墜周旋送子淸秋暮含淒向寥廓不得相追隨居然成濩落艱難媿深情生別常惻惻有使卽寄書慰我深相憶

贈別陳希文北上

自予別京華荏苒經五載蕭條山林蹤時論寧復采命蹇嗟事違藝微轉身怠空懷戀闕心鈞天夢猶每玆晨送君行感慨覺殊倍羨君英邁姿早嵗志湖海俊辭何鏗鏗偉气眞磊磊平生經濟筞欲以獻君宰屬時搆艱難四郊尙多壘趙國仰魯連燕昭師郭隗是事古則然於今豈無待君行勿躊躇髮容易攺壯士須特達鄙人愧庸猥昔年舊交遊零落知誰在音書久間闊迂慢豈予罪云泥旣遼絕道路仍峞臨岐離別淚那忍爲君灑

贈陳憲史之福建

夫君英妙姿家世聨仕籍弱齡濟烏臺所掌在文墨致身已靑雲騰譽如白璧序勞合優遷隨牒更逺役七閩處南陲憲府堂堂辟君往試所長俯就列曹軄相逢錢唐濱秋風動行色嗟玆遘時艱天地滿兵革嗚呼凋瘵甿何乃際斯戹生者困科差死者墮鋒鏑貴人豈不仁胡不懷慘惻我觀得意者及是翻取適旌旗出廣路百步人辟易假威濟誅求生事徼玉帛髙堂日置酒秉燭燕賓客芳除紅錦借珍饍靑紗羃嬌歌絕艶舞女婦擁前席埀酣不上馬歡樂未知極寧思公餗傾便受素餐責維時風紀司厥軄務紏擊矧今愼掄選充位皆名徳願君勉贊襄要使去淫慝及物攄至情匡時展良筞顧予狂者流撫事常感激平生賈生志臨別長太息

紫雲山房爲王景周賦

華房敞虛明繡櫳聫綺防皓月粲瓊戶回飈揚流蘇其中棲祥雲澹蕩紛紆余非卿亦非矞紫色燦以敷亭亭忽爲蓋藹藹或成圖縹縹映白鶴依依覆丹鑪房中居者誰髙標列仙臞春晨禮太乙秋夕朝虛非無長年術亦有養生書逍遙度人世與天以爲徒何當寄幽蹤謝此紅塵區

贈別黃仲恭同知之官余姚

錦衣映朝日道路促徵鞍舜江水如鑑待君照容顏還從得意處應念作官難

七月八日同季髙渡江東歸述懷分得龕字

蚤年志湖海嘉遁非所甘驅車燕趙北弭節吳越南季子誇逺適虞卿勞負儋謂將風翮翔詎能轍鱗淹蹉跎嵗云壯頗覺世事諳致君術豈謬枉己意己慙乃知兔株守殊勝虎穴探遭時兵革興江淮戰方酣日夜羽書急列城俱戒嚴況玆錢唐俗險惡人何堪千錢購斗粟累日食無鹽吾徒事文翰不解從戎驂客囊更羞澁愧乏黃金兼歸歟豈不樂何待霜露沾長揖別英遊明發張云防同行借佳彥髙誼中心防依依共蔬食靄靄接叢談長路頓藍輿涼颸浮葛衫原田畢新獲村釀如蜜甜顧惟出處意幸子同酸鹹子家峴山陽第宅深潭潭藏書故可讀一一懸牙籖稍須襆吾被相從坐山龕世故易翻覆人情劇寒炎殷勤亦何屬寶爾筆鋒銛

舟中口號

挽舟上逆水欲進不得前丈夫得意日何異下灘船

秋夜雙溪上對月懷故人

秋气日以肅秋夜日以長蕭然淸溪上對此明月光月𨿽照我身豈能知我心我心亦何爲所思在所欽嗟君玉雪姿與我同心期此月若照君君能不予思

感懷示城中一二同志

飛飈滌煩郁散筞步廣庭明月流素采照我六尺形稍欣羣動息忽覺眾感並結髮事文翰夙志在功名庶將爲國華亦復致親榮所望則已淺況乃不得成屬時遽右武四海干戈興賈誼防豈迂劉蕡第弗登悠悠年運䢐促促世故嬰伏枕勌中夜撫躬慨平生埀名有千載享壽無百齡嗟哉身外事孰重孰爲輕惟當托名山理此羣聖經後聖倘可俟吾言庶其徵

九月廿三日同徳基宿城西王莊敏公故宅有作

長塘散寒菱老屋防喬木百年文獻家同此淸夜宿食非爲盤飡意在窺簡牘弄翰旣紛紜抽辭亦芳馥論深理何情浹誼彌篤前修未寥寥朂哉繼遺躅

貢憲使持節閩中過蘭溪有詩畱別次韻

風榘儀禁署詞華照儒林蹔持閩部節寧防魏闕心薫風蘭江上弭檝舒煩衿念此違離遽徒令馳戀深頗聞議環召當寧有兪音行膺紫泥詔旋獻丹扆箴不才托末契終當侍華簮

十一月五日重登南溪蔣氏懷逺亭

石逕融積霜桐檐散霏煙良辰擕佳友登覽思悠然靑山如故人歷歷揖我前獨憐亭前松嵗晚含淸妍昔至始過膝今來已齊肩撫物動深慨人生無百年浮華易衰謝流序倐䢐遷不朽防可托吾將企前賢

乙未嵗家居不出偶讀淵明詩因集其句爲一首曰歸田園

丈夫志四海驅役無停息榮華難久居嵗月相催逼縱浪大化中人生不滿百時駛不可稽前塗漸就窄吾生行歸休營已良有極念念動中懷行行向不惑守拙歸園田貧居安稼穡司田眷有秋苗生滿阡陌幽蘭生前庭灌木荒余宅閉門不復出何嘗失顯黙時還讀我書抗言譚在昔窮通靡攸慮我心固匪石濁酒聊可恃素衿不可易懷此貞秀姿諒哉宜霜柏

贈別王季野判官入閩兼柬其弟季畊照磨

維王望閩中載徳今奕世堂堂忠湣公致身當宋季道學承紫陽名位埒眞魏忠湣實猶子全閩屬制置天兵旣南徵奉籍來附世皇重嘉嘆仍托七閩寄嗟哉日本役遺忠更昭晰是生淸獻公犖犖公輔器髫年擢縣宰弱嵗膺閫貳敭歷參大藩率用儒飭吏廉名貴華皓重望壓同異英英羣公子金昆聫玉季維君美無度梧竹含標致詞華丹鳳毛宦業皂雕翅譬如昆山玉不琢自純粹又如古幹將芒采不可閟自余諸伯仲家業俱善繼僑居吳中久門閥擅崇貴良田與美宅先帝之所賜忽時遭艱危干戈徧天地吳城甲江左曽是一朝棄嗟君脫虎口老幼得擕累錢唐及金華亦是少安憩世塗仍多虞更作入閩計喜玆新命攽防擢南劍倅南劍介閩闗忠湣所嘗治詎期未百年乃覩拜防事頗聞故里間丘壠多蕪廢晝錦人所誇行矣毋濡滯念昔陪英遊十載托深契時方樂承平南吳北燕薊春嬉並遊鞭夜宴接歌袂時時發吟詠倡和防夢寐玆樂豈復得臨風起歔欷黃塵障赤日驛道千里逝願言寶爾軀逺大自今始慷慨丈夫懷淒惻兒女淚贈篇覺詞繁庶用爲君慰

采芙蓉次韻答友人

秋江芙蓉花豈不顏色好日夕霜露侵其柰容易老花老不自知猶謂色無攺愛花惟愛色莫恨人不采涉江采芙蓉莫采芙蓉蕋蕋開猶耐久畱以映秋水妾家江水南君住江水北采花以寄君聊慰相思憶

哭蔣季髙

丁酉七月初予作防稽客有人東陽來蹐戶遺書尺訃音季髙氏死矣就窀穸初聞意渾迷旋叩气愈塞此事豈有無此理誠叵測嗟嗟吾季髙稟賦甚殊特短小精悍姿英邁不可抑沈潛理義窟畢志究經籍緒餘乃外發文辭舒蘊積粲然春葩敷湧若秋濤激翺翔薦紳間聲譽比圭璧淵源本家傳法度由師得庶培逺大業用趾綿衍澤人望嗟則然天道慨何極華年未三十夭奪無乃亟譬如千里駒竟斃鹽車厄又如荊山璞砉碎樵斧擊此寃孰從訴此痛果難息念昔與子交寒暑將十易子少吾所畏我長子所敵大誼相切劘微辭共探剔異姓諧弟昆深交契金石杖屨華川晨燈火南溪夕從容見古道嵗晏期靡忒薫風端陽節別子雙峴側臨岐亦何言彼此愼愛惜豈期兩月別遽作千古隔云深山水遙日落闗塞黒夢中欲見子精爽無處覓風塵屬浩蕩天地方逼仄防歸執杯酒酹子泉下魄遡風一長慟灑淚滿胸臆

送宣十判官之平陽

疾風捲原野寒气襲重裳送君玆晨別之官適平陽羨君卓犖才本是靑雲器英華映詞林相府早從事得官發已白無乃與願違庶推夙昔志出身匡時危不觀今公卿徒然享丰祿視民如仇讐旋亦覆公餗維溫實名郡平陽溫屬州其州經甲兵井邑成荒丘匪君才有餘曷往濟危急諒防忠厚心及是湏澤物君行到州境正及霜柑時豈惟有嘉政定復多新詩惜君念君行臨別情繾綣願言益自朂修已在無倦

至正戊戌三月卜居靑巖與同志分得行字

窮年困廛市愛此山中行出郊步稍逺入林懷已淸天地正逼仄嵗月方崢嶸卜居樂深境斂迹逃浮榮久矣采薇曲非歟浣花名肥遁豈初志防棲亦眞情竚諧桂松契敢負猿鶴盟沈玆雙澗水可以濯吾纓嵗晏倘可托於焉寄平生

偕宋景濂戴叔能陪蔡士安韓思學遊月泉書院得矣字

良晨盍華簮出郊餘二里精廬防月泉散筞稍遊止吾邦宋鉅儒厥有呂夫子淵源自濂洛述作偕經史維時考亭翁志合道尢似律呂相倡宣規矩互模擬傳緒斯有歸正學固如此玆土昔過化百世崇明祀餘思猶藹然盛徳非逺矣後生抱區區結髮蹈先軌今遊𨿽云樂車馬謝繁靡望逺登髙丘臨幽玩淸泚仰惟古人意豈敢肆娯憙仙華翠如削引領足頻跂

次韻奉答林彥文參謀

西風戒郊原百谷斂嘉秀屬玆樂丰登乃爾亂離遘使節辱東臨敝邑素云陋驚心劇盜逼觸目編甿疚匪資經營功世故孰匡捄鄙生非時湏閉戶守迍逗遁迹懷樊英著書擬劉晝布衣倘非窮吾將謝文繡

次韻友人山居秋日就述鄙懷八首

月出東嶺光風來西樹聲秋景倐然異令人心意驚君子有所蘊不時終不鳴獨憐靑鏡中白髮日夜生白髮容易生況復聞秋砧觸物動深感感此嵗月深子期詎堪鑄舉世誰知音取琴爲君彈請彈梁甫吟梁甫不可追何由繼華躅永懷古達人未易食人粟寧將七尺軀甘爾隠屠牧誰持明月珠卻向窮途哭明珠有照乘其熖百尺長如何污塗泥世人不得將終然有時出奪月爭夜光至寶非可私獻之天子傍憶昔天子都三載竟忘歸謂將拾功名所志非輕肥翻然忽自悔自售古所譏歸來山中居坐看雙輪飛山居亦何樂所樂在泉石盤桓撫松桂玆樂豈易得白雲如飛鴻過眼時歷歷俯仰天地間孤蹤寄幽僻幽僻靑巖中結屋開荒畦羣山列左右雙澗鳴東西蕭然守岑寂環堵蓬蒿齊兵戈徧天地吾將托防棲天下兵未息何當騁予懷富貴非可待少壯豈重來百年亦偶爾千載眞悠哉惟應抱遺經獨立山巖隈鳳林鄕乃王氏初遷之地子孫散處旣久至正戊戌兵戈擾攘余至鳳林訪諸宗族爲避地之計因賦詩見意示子姓雲

鳳林縣南鄙山僻田衍腴維婺望王氏吾祖始所居子孫旣散處往往鄕相都綿延四百載余裔猶紛敷懸知本根茂枝葉自扶疏我家縣隅北去此兩捨塗避地乃此來屬時正艱虞所來爲宗族豈以勢利趍羣從相溫存恩意何厪渠謂言貸我粟亦復假我廬而我懶生事俯仰缺所需未應造物者困此七尺軀蠖屈本求伸兔藏非過圖重維首丘義詎敢昧厥初尙思朝陽鳴瑞世諧貞符

雜詩十首

古人不可見古月還至今每因古時月得見古人心月卽有圓缺心非有存沒將心與月比光明祗如一一日復一日一月復一月坐看明鏡中顏色曉夜別日夜不我與少壯能幾時寸陰倘不惜後悔將安追天地最鉅物人身實至微身焉不自尊曷以配兩儀仰惟古聖賢充實有光輝因憐蠢蠢徒鳥獸安須麋讀書𨿽窮經學道在窮仁經通乃知至仁得斯成人束髮吾有志辛苦今十春朝聞可夕死誰當負斯文燈殘花猶結木爛菌方采物旣就凋零秀气終有在惟人最靈明愼勿輕自待堂堂七尺軀不朽可千載腐艸幻熠燿光焰終不遐雀入水爲蛤乃更混泥沙根器本如此變化亦復爾不聞北溟鯤一舉三千里鳳皇無竹食無以充朝饑麒麟遇畋夫乃比麕與麋君子負道徳不遇將奚爲所以魯中叟終身竟棲棲人情本多欲外物相牽攻富貴恨不早功名恨難崇孰知二物者轉盻春華空君看燈上蛾何以保其終南園種藜莧北苑藝姜食蔬豈不美淡薄味孔長如何元相國胡椒積盈倉終然襪塞口徒死可憐傷山枯因產玉川竭緣孕珠珠玉到人間禍胎不可除脫粟足爲飯裂布足爲襦吾寧謝華好朴素以爲娯

雜賦七首

大化莽冥冥曜靈無停候往古復來今吾往渺何究無始在我前無窮在我後其間僅閱世曽不百年久百年亦頃刻彭聃詎云壽悲哉浮休身不及道傍堠不學劉伯倫陶然付杯酒

窈窕靑樓人二八多嬌艷朝朝明鏡中芙蓉嫓生面春花紅艷殘緑葉秋容變白髮日夜生衰莫如轉盼所以學仙人形神每精鏈吸景制頺齡長生凢骨換

萬物何總總錯糅兩儀間人身亦一物於何較妍古人有不朽身後貴名傳鴻勲勒惇史奧學在崇編托玆以名世庶用埀不刋孰知竹帛壽不似金石堅夙予秉微尙外慕俱棄捐獨持方寸心千載明月懸

驅車適秦京筞馬來燕國所見何堂堂莫非侯與伯甲第金張家乙觀王謝宅旌節出廣衢百步人辟易威權自其口气焰何烜赫安知公餗傾反掌遂狼藉魯連彼何人肆志寧自適

梧桐生巖陽下俯淸澗潯柯葉雨露滋鳳凰宿其陰稟材一何良裁作緑綺琴被以朱絲綴以徽黃金澹然三尺中實涵太古心唐虞世已逺末代崇哇淫匪無南風曲欲鼓孰知音

終朝飲醇酒舉杯易成醉終日讀古書撫捲不成寐義理亦何深嵗月一何駛功名實外物山林乃無事昨夜西山雲秋雨生爽气笑指二尺檠終當勿相棄

門前兩松樹千尺何靑靑白雲枝間宿縹緲姿態生驚飈來吹拂復作笙竽聲物情豈有適偶爾相合並須臾遂分散彼此各無情因之感世故超然欲忘形

夜坐擬古二首

新月如弓彎流星如箭長惜哉弓不況乃箭無鋩借問羽林軍何以射天狼

織女居河西河東住牽牛柰此一水隔數防曽無由精衛勿塡海爲我塡河流

三韻三篇

巨鳥有六翮大魚有重鬐回翔棲鄧林噴薄遊天池終焉觸罔罟性命不自持

曲曲溪水流東折復西轉潭底一何深灘面一何淺人心亦復然何從測夷險

靑天靑如石眾星粲光芒牽牛望織女廐駟馭王良誰其挽弧矢爲我射天狼

次韻劉先生古詩十首

元气播羣彚雨露均沾濡洪纎各生成孰爲乘與除物形自有偏造化無遺余大道亦如是聖域同所䢐譬如挹樽酒置彼四達衢飲者隨爾量初何間親疎人身參三才盍思居廣居

我居固云廣我力敢不勤結髮爰有事外物視浮雲分陰深所惜矻矻窮朝曛孰謂參也魯一貫乃獨聞望道吾未見憂來心如燻彼哉誇毗子方將樹功勲

勲名旣以髙禍患隨以至軒冕等桎梏古來同此事象齒及翠毛玆身適爲累咄哉若而人生死如夢醉古人吾焉從欲往無兩翅

有翅亦安之且學斥鷃雛棲遲一室間究觀古人書誰云古人逺朝夕同我居其言有若此其心定何如見心不見面令人發長吁

人心如人面觀人所宜愼古人心坦夷攺過豈嘗吝今人心險艱筆鋒作刀刃古今人不同光景同一瞬置此勿多談且復談世運

世運有污隆代謝由一气人身囿其中艸木共榮悴柰何桃李花顏色圖久媚所以特達人每灑英雄淚百年未足憑千載當可覬

所覬身後名遺芬比猗蘭身焉匪金石詎傲霜雪寒不朽茍有托年嵗任其防朝聞夕可死用力非無端心至力靡逮撫膺徒慨嘆

慨嘆將何爲願言啟茅塞先生括蒼彥長髯漆光黒平生守勁節枉直較尋尺著書三萬言石室豈寥寂還擕靑黎杖來作朱履客不才托末契承訓庶朝夕

朝夕操鉛刀而以親龍淵銳鈍固遼絕物類幸相連斯文如一綫蕭條今可憐孰其任玆事回瀾漲百川念之心皇皇中宵不能眠

不眠亦何如如醉不能醒幡然披衣起仰視靑天靑驚飈戒髙林疏雨過廣庭秋意殊可攬河漢方西傾徘徊復徘徊誰歟領玆情

性初餘同門友也至正初定交錢唐及玆兩紀中間出處離合之不同有足慨者頃辱以先師黃文獻公所贈詩見示感今念昔撫捲然因用次韻追和𨿽辭不能工而師生之誼庶防見之矣

憶昔與子遊我齒始逾冠子年頗少我已復飽經傳白璧信少雙明珠合同穿吾師文獻公淸愼寡推薦而獨敬愛子揄揚儕眾彥庶將托斯文豈特誇詞翰緬思韓公門至者凢骨換其時籍湜輩抱爭自獻何言百世下徽猷乃重見寥寥古道逺忽忽陳迹幻我時事逺遊歷攬天下半三年客幽燕坐使黃金散卻歸巖穴底還覓靑精飯惟子負奇才年長气逾悍不受世鞅羇歸釣東海防誓終究遺經世累忘貴賤鮫鱷者何爲騰凶起淸旦誰云屠龍手祗解挾書卷揮劍剸其鬐腥雨灑流汗終然𨿽裂眥竟爾成解腕逺害圖全身有足奔走健自玆十年來宇內皆麋爛我猶跧故園子乃處遐甸蹤迹無由聞頗類離箭及是重盍簮各詫經防亂故業共討論殊覺賢否判子才云錦機組織五色綫待詔金鑾坡講經白虎觀此事誠所優吾將迫衰晏遡風一然徒有情綣綣

王忠文集卷一

欽定四庫全書

王忠文集卷二

明王禕撰

五言古詩

國賔黃先生之官義烏主簿因賦詩奉贈義烏乃防鄕邑故爲語不覺其過多然眷眷之情溢於辭矣

黃君古君子制行粹且夷恂恂美儀榘藹藹贍文辭峩冠映長鬛大布以爲衣去嵗應辟舉來自旴江湄久爲金陵客旅食困鹽虀層樓斷春夢新亭傷夕暉邂逅展良晤遊從獲委蛇苦乏尊中物淸茶瀹新磁朝家方需賢用以備羽儀如君眞典刑朝著合先躋今玆得一官其軄在勾稽道明𨿽怏簿母乃秩猶庳吾聞君子心愛民仁所推茍不務澤物卿相亦奚爲烏傷古漢縣土壤非膏腴我實此邑民習俗固昔知君今蒞其邑爲爾略陳之昔當暴秦世孝子曰顏宜親喪負土葬哀感羣烏飛防土來致助吻傷血流滋邑由是得名遺塜故累累淒涼千載下林風撼餘悲建炎宋南度中原戎馬馳時維宗忠簡獨建勤王師汴京旣恢復渡河將有期回鑾二十防瀝血以陳詞神州未全璧訃表砉緘哀遂隳中天業南北成分離至今讀遺事令人雙淚揮忠孝實大節至行出天彛吾邑乃兼有簡冊耿光輝余習之所被其民良易治可施禮義化難用威詐驅柰何邇年來其力不勝疲誅求苦無藝大小含創痍須憑長民者煦嫗勤撫綏茍復事敲朴愈使其心乖至公民不病至誠民不欺以故昔循吏務先恩惠施所居其民富所去民見思願君勉自奮前哲諒堪追華川十里澤近在縣郭西曩當嵗大比吉防驗淸漪暑雨芙蕖渚春風楊栁堤仙官聨梵宇煙樹蒼參差吾師文獻公其傍有新祠妥靈設虛室麗牲植丰碑頗聞闕主守荒艸滿堦墀煩君下車後爲我薦一巵蘋藻幸可擷豈必牲肴肥先廬在縣北棟宇就傾頽老桂當北堂髙槐蔭前扉頃者處州軍肆暴如狼羆毀我西南軒以作軍營圍吾母颯埀白獨在其中居不知風雨夕何以庇其軀煩君下車日語我弟與兒𨿽然力綿薄家事要維持稍須加繕葺先業不可隳憶我裏居日親友常提攜覓句輒裵回尋杯每淋漓只今亂離後在者知有誰仲實忠簡裔篤學號醇儒開門授章句後生所歸依仲玉類許丞庠序賴綱維優防裏閈間年已向艾耆徳元負才气少也不可覉援經復據史歷歷談是非酒酣卽狂歌襟度無畛畦左足久蹩躠想更容顏衰惜哉承平世遺此磊落姿近聞處村僻轉與世情違髙氏好兄弟和气溢塤箎仲顯最卓犖處物善隨時往者築新城趨事不敢遲比予遘家難尉書逺相貽殷勤見髙誼使我重相懷仲祥乃難弟倜倘絕猜疑時時暢郁抱卽物賦新題亦遭官軍惡狼藉桃李蹊定應稼軒下仍可肆娛嬉漢英成均彥語話甘如飴一自去京華力耕理東菑平生經濟具蕭條嗟已而國器意跌宕篆法效秦斯酒禁近嚴甚無從啜其醨山田秋芋紫自足供午炊國章我所畏爲文時出奇詞鋒動橫厲頴脫囊中錐也從靑巖隠依山結茅茨凢此數君子吾邑稱白睂可以咨政務可以談防煩君相見頃爲我道區區自我去鄕裏三載於今玆學殖反荒落宦業亦何禆惟贏髭與鬂星星摠成絲未續歸田賦空誦陟岵詩今晨送君別令我慘不怡柰此臂不羽不得從君歸山川豈遼邈夢魂無相隨新寒入絺綌別袂風披披抗手秦淮上我歌多嘆噫情眞覺辭費後防以爲資

贈別宋先生東歸

憶從夫子防嵗月今兩紀義維師友兼道實賢哲儗及玆客江東三載接棲止辯理鐘扣筳論文車合軌晨昏奉周旋骨肉同彼此琴音子期知劍气張華指斯文已云墜髙誼庶玆倚君今荷君恩予告旋田裏𨿽云抱微疢寧無動深喜髙堂有嚴君門多稚子初筵諧笑談中饋具甘防以玆自怡愉亦足防藥餌返岫曯飛雲歸海觀流水物理諒皆然人情詎能已綢繆念往昔契濶慨今始愴焉惕中腸臨書淚盈紙

允載章生歸括蒼賦詩四十韻贈別

自我來金陵閱歷經六載取友日滋多雲萍摠湖海誰其最知心生也情藹藹若翁中丞公髙誼尢慷慨其量淵汪洋其器山峞起家本詩書致位今鼎鼐眎余猶弟兄往往過期待古人不可見賴有若人在生能繼翁志愛我曷嘗怠寂寥旅邸中過從不嫌每晨遊輒交申夜語恆到亥繼晷焚膏油列饌羞脯醢哦詩卽成諧索紙不爲賄生也姿甚良爲學如築壘基固益加崇力勇那嬰痗窮經鉤隱微臨文絢光彩摛藻掞英華春空云靉叇求教生實渇待問予則餒譬如處暗室何從視髙塏又如枯竹笻安足扶防坐此眞可慚生猶不予猥居然膠在漆逾久好逾倍玆焉舎我去契濶將無乃故山栝蒼蒼筍蕨春可采臨淸挹潺湲摘鮮收蓓蕾歸哉誠足誇類戰獲旋凱新憂固服期具慶須舞防父書讀仍勤聖轍遵母殆卒業究逺圖失學徒後悔君子惜寸陰發容易攺我方墯疏庸長路媿駑駘區區二三筞不足獻君宰投閒未防恩冒進祗增罪此心獨生知盍亦匡不逮臨別傾巨觥聊用澆磊磊寧無別離淚不效兒女灑宣室行召賈燕臺正需隗重來儻有期話言勿余紿江花思澷澷贈別乏蘭茝短歌寫眞情庶當珠一琲

南康郡齋

承恩紆郡紱服軄效官箴秩厚幸粗給力孱非所任𨿽忻民訟簡恆恐吏議侵殘氓旣摩撫宿蠧亦搜尋此邦乃名郡經變已年深荊榛猛獸處瓦礫悲虫吟道院存故號公庭蔽荒陰前瞻彭蠡澤後揖匡廬岑緬懷昔朱子遺愛在人心往軌儻可踵吾將自玆今

南康書事十首

五花出靑穹宛若金芙蓉日射光燦爛云生气鴻蒙誰其淩絕頂笙鶴駕長風

山前雨瀑流勢欲翻崒嵂銀河九天傾玉峽雙龍出六月幽壑間陰風動蕭瑟

飛橋架絕澗怒湍若雷音直比三峽險豈特千丈深頗聞陰雨夜下有潛蚪吟

言尋白鹿洞欲訪紫陽翁一溪浸山月萬壑號松風前哲不可及悵望將焉從

臨湖作幽亭湖光淨如鏡仰觀云翼翔俯覽淵鱗泳景會樂自生悠然孰吾競

郡廨新落成繁木蔭階戺稍忻吏牘希粗覺民事理檐雀不相猜羣飲硯池水

晨興畢公事坐憩六老堂堂前松桂疎堂後桃李芳親手爲培植畱以此甘棠

居齋未爲陋暖翠名吾軒嵐气沾細簟花光照淸尊廬山眞面目相對每防言

山園一畝許種竹復栽蔬摘蔬作朝饌對菊供晚娛澹泊固有味無酒當何如

古人樂吏隠所貴性有適著述本吾事催科豈其軄咄哉彭澤翁惆悵爲形役

三月十六夜枕上作

防醉苦易醒多愁不成寐雨露故園思關山遊子淚明發復何如言歸尙濡滯

長安雜詩十首

自昔天子宅雄麗稱長安右瞻控隴蜀左顧俯河關淸渭北據水太白南聨山其間八百里陸海莽平川神臯奠天府風气固以完周家本仁厚國統最綿綿漢唐能樹徳亦復祚延秦隋秉虐政二世卽傾顚在徳不在險古語諒弗諼嗟玆異代後遺迹已茫然宮殿皆刼城市盡荒阡迆邐隴首阪縈紆樂遊園老樹帶落日平蕪被寒煙憑髙一覽古千載在目前盛衰有天運興廢復何言我行咸陽野但見多墳塋大者王與侯小者猶公卿隧前無碑碣莫得知姓名想當在世日貴富臻顯榮賞罰自其口語出神鬼驚焉知百嵗後泯然無所稱累累一抔土僅與螘垤並聖否共堙沒後人爲傷情

秦王並六國漢武開西方兵威如雷電滅戮皆暴彊功成無所欲但欲年壽長樓舩往東海仙劑求扶桑金盤出云表沆瀣承天漿盼睞蓬萊藥舕防瑤池觴終然乖所覬日夕徒遑遑欲火旣已熾反使情內傷神仙不可得壽齡亦尋常我聞古神聖與天同運行服食享太和呼吸調陰陽躋世爲壽域斯民咸樂康優遊道爲軆凋落後三光曾是弗能效安得命無疆坡陁驪山下零落茂陵旁至今行路者佇立爲徬徨

崔嵬終南山形埶甚磅礡西來挾崆峒東亙聫華嶽長云覆重巒紫翠入寥廓杞梓產深林龍蛇蟄幽壑淑靈之所鐘宜有異人作如何千載間蹤迹轉蕭索姬旦不復生三代已云邈復來王佐才勞我思景略

渭水何湜湜涇水雜泥淤其源各異出其末乃同趨淸濁旣以混終然成合污人生實異此稟性同厥初所習日益逺竟爾分賢愚安得涇渭水淸濁永相殊

昔在元世祖分地王關中潛藩富才彥一一皆防龍誰歟任儒學先正推許公沾濡布教雨鼔舞振文風後來踵其軌厥稱蕭與同發揮聖賢道張生皇王功出處𨿽異致徳義非殊宗至今關輔間教思藹無窮前哲日云逺悵望吾焉從

羣經載聖道昭掲如日星秦火一何烈燒燔滅其形漢儒事掇拾區區補殘零𨿽然有遺闕其功亦已宏唐世尙文學君臣益畱情琬琰刻文字後先十三經謂玆金石堅不與竹帛並自從東都後此刻最爲精羅列黌舎內奎壁映晶瑩我言金與石有時亦銷崩有形必有獘斯理詎難徵安知聖人道所托非所憑天地其終始猗歟罔能名

長安王覇都中更九朝業城夷池亦陻復孰窺浩刼舊物奚所存獨有慈恩塔髙標穹昊摩壯阯坤倪壓緬懷唐盛時士子重科甲石間所題名先後紛雜遝嵗月曽幾何聲光俱濌濌吾將登絕頂俯仰淩六合天風從東來涼意客懷愜

步出城東門穹然見丹墻不知何王宮金碧猶煒煌云是元帝子分茅鎭此疆傳世僅三葉嗣今滅亡深宮閟珍菓回溝亂埀楊撫物足流盼感時忽凝傷自古有興廢天道非茫茫

人生百年中窮通無定迹譬如風前花榮謝亦頃刻當時牧羊竪尊貴今誰敵顦顇種翁乃是封侯客丈夫茍得時糞土成拱璧一朝恩寵衰黃金失顏色古昔諒皆然今我何嘆息

五月餘還至渭南適克正博士爲丞於玆欵遇有加意義兼至因用賦詩以道舊並以畱別

曩余客南京結交盡名友文采競聨翩气義互纒糾子也時所需翻然起江右譬如丰城藏紫气映牛斗神物一朝伸光價孰能扣五年教成均後學資善誘紛紛貴防子成材郁先後交契豈不多於余誼尢厚誓偕古尊罍共棄俗盆缶世情略外緣古道堅素守艱難共嗟咨疑惑同析剖黌齋夜燈若輦路晨轡偶蹉跎嵗年深顏面俱老丑我從去年秋將指事西走今春予亦出丞哉實爲負豈期淸渭濵乃此獲攜手始晤含悲辭稍坐開笑口旣懸徐孺榻且酌陶潛酒問勞益情傾談諧仍意掫延畱甚殷勤未厭浹旬久會合烏可常別離諒非茍炎埃滿徵塗我馬不堪趣明當復東邁行止庶無咎上以奉明君下以慰慈母平生功名心蕭條亦何有惟是故意長欲報乏瓊玖英英華陽云勞我重回首

五言律

立春日次韻答友人

獻嵗新開統初頒鳯歷春文章千載事宇宙百年人對酒聊同醉看花要識眞平生二三策微賤向誰陳

簡分水明惟一監縣

分水百家邑民安俗事閒驅雞聊作吏騎馬稱看山劍倚萍花冷詩題杮葉斑秋風一杯酒及此慰朱顏

次韻答友人二首

憶賦逺逰曲長爲異土人簫聲淮甸月栁色帝城春發故粘漆素衣空染塵歸來林壑底聊復養吾眞古今千載短天地一身貧述作須埀逺功名要及新無心去書癖有酒酧花神自謂平生志無慚食肉人

吳江別蓮上人

飄零有若此離別復如何情劇酒杯少愁添詩句多荒村黃葉樹極浦白鷗波回首相攜處秋風瑪瑙玻

吳中客懷二首

獨對一壺酒自斟還自吟句從閒裏得愁到醉邊尋擬廢班超茟猶懷季子金故廬湖水上誰似蹔幽沈日暮涼風急蕭然一旅身酒邊歌艸艸畫底喚眞眞亂防因多想閒愁不爲貧苦爲懷土意此際更傷人

送人之官永嘉

送客闔閭城初秋宿雨晴潮平船早發山險馬遲行吳越鄕關近甌閩貢賦輕玆防勞撫字聽爾藹仁聲

次韻答徳元金友二首

納納乾坤內紛紛萬事牽文星猶似漆兵气正如煙轉覺心憂世其如命在天同君暢懷抱一醉杏花邊愛聽箏聲曲貪看錦上花靑年去如失白髮坐來加政復憐身世無徒戀物華勸君堅晚節湖畔臥煙霞丁酉五月六日吳善卿宴諸公越城外唐氏別墅分得輕字

亭館鑑湖曲開軒水气淸戰袍當暑換舞袖傍筵迎受雨枇杷熟欺風翡翠輕杯行敢辭醉不負主人情

送管教諭之官遂昌

聞說遂昌縣靑山繞郭多民居時間樹學捨只依坡春雨香芹藻秋風冷薜蘿遙知講經暇髙興托歌

贈別汪先輩歸永嘉

憐君負才藝命與壯心違回首已華發半生猶布衣山空芳艸歇海闊蟄龍稀嵗晚東陽道含淒賦式防

吳門懷友人

三月長洲苑重來意惘然江南春似海客底日如年舊約今何處新題定幾篇相望不得見獨立最堪憐

越上別陳子雋

十載論交久相親若弟兄同爲天上客復此越中行暑雨田苗秀斜陽驛樹明分攜亦常事此別各關情

法濟精舍分題賦會稽山

東浙佳山水玆山勢孰儔朝儀曽會禹祀典尙因周作鎭誇吳越分纒屬鬥牛登髙攬今古千載思悠悠

沛縣

茫茫瞻曠野稍稍見孤城沙鳥樹頭沒夕陽波面明歌風懷往迹戴斗咲玆行遙見京華道猶須半月程

濮上懷友人

天末孤云去城頭落日沈蒼黃遊子意寥落古人心已覺河山異空驚嵗月深由來桑濮地千載有餘音

懷鄭仲舒兄弟

自嘆成何事知心更杳然交防惟二妙別久又三年夜月琴聲古晨霜筆意專京華俊防地有日接周旋

陪善卿樞密諸公看潮得流字

八月濤江上風髙萬里秋瑚歸鐵网琬琰落銀鉤談笑眞能事追尋盡勝流憑誰挽彊弩百箭射潮頭

九日同劉敬思黃彥美登蕭然山

身世眞如寄登臨得及時地髙風起急天迥日沈遲緑鬂欺紗防黃花照酒巵不知陶靖節歸去亦何爲

贈別何徳原南歸

東風才解凍又復送君歸客久交遊廣才多志願違惜無毛義徼故有老萊衣莫遂終南隠令人少微

錢唐贈黃子中還江西

逆旅蹔攜手東風拂面塵乾坤戎馬日江海別離人歸路鄱陽外羇愁浙水濵歸哉倍珍重行勿負蒲輪

雨一首

野水已吞防人家多閉門田疇成巨澤市井訝荒村曉冷衣仍夾愁迷鏡似昏滄洲無限思獨立共誰論

鄭本初還吳門有詩畱別

暌離嗟已極飄泊定何如不廢陰鏗句空懷樂毅書故鄕飛劍外徵路禁鐘余寄語吳中友毋嗔問訊疏

傷季髙

气化嗟何極英靈杳莫求共期文作冡誰遣玉爲樓燈火微茫夜風塵澒洞秋平生交友意魂夢結悲愁

同許一秀才宿山館

山家偶同宿觧後覺情多世故政如此人生能幾何涼風侵白薴暮雨濕靑蘿且盡今宵酒乘酣發浩歌

秋日山中二首

撫物情何極經秋景未窮禾根生晚緑樹杪變新紅城壘風塵隔川原雨露同家家熟醅酒得似醉鄕翁山曲東西塢原髙上下田牛羊歸薄莫禽鳥樂丰年避世龎公老思農季子賢欲爲畊鑿計出處媿茫然

春日繡湖上與徳元同行二首

十里華川上年來足勝遊雨花林下寺風栁驛邊樓漠漠芙蓉浦依依杜若洲平生身外事未許付浮鷗相擕偶出郭縱目路忘賖山色初晴好湖波積雨加春農浮酒興人壯惜年華世事猶多故芳辰重嘆嗟

自嘆

自嘆何爲者謀生事事艱才庸心力苦憂極鬢毛班天下兵方息人中我獨閒遺經倘終抱已分老空山

春日過吳子善故居

風雨分林夜蕭條十載前故廬仍緑樹精魄已黃泉妻子今難托詩文後日傳不堪生死意爲爾久淒然

過淞泖中

入夜初過泖蒼茫興杳然大星懸樹杪新月出防前野酒聊供醉漁歌屢惱眠歸歟繡川上欲辦釣魚船

題溪山風月樓

城南遺迹舊復此搆新樓山色風余淨溪聲月下幽華裾時共接紅粉任遲畱寄語登臨者無詩莫謾遊

送許時用歸越

舊擢庚寅第新題甲子篇老來諸事廢歸去此身全煙樹藏溪館霜禾被石田鑑湖求一曲吾計尙茫然

寄欒使君

別我又三月思君如一年信來知近事劇絕新篇夜雨靑燈外秋風白雁前陽城書下考此事恐虛傳

郡齋偶賦

宦況眞蕭索虛齋足晝眠思親懷愛日閱史記疑年白髮生愁裏黃花立醉邊風流陶靖節輸爾早歸田

臨漳雜詩十首

漳水南邊郡閩鄕到此窮地偏冬少雪海近夜多風百粵山川屬三吳景物同昔賢遺化在千載紫陽翁此地多煙瘴時淸喜漸除阻山猶盜賊並海盡鹽魚田稻春秋種園姜伏臘需不才叨郡寄廩祿頗嬴余奢競仍民俗纎華亦土工杯盤簫鼔裏燈火綺羅中茉莉頭圍白梹榔口沬紅良宵上元節紈扇已搖風近嵗兵戎後民風亦稍衰蕃船收港少畬酒入城遲緑暗桄榔樹靑懸橄欖枝薫風荔子熟舊數老楊妃可是閩南徼陽多气先麥收正月盡茶摘上元前緑筍供春饌黃蕉入夏筵南方吾所適久值亦相便文物如鄒魯斯言信不虛科名唐進士道學宋元儒祠宇依山曲遺書布海隅風流今孰繼林子亦其徒【進士周莊物先儒陳淳北溪林子名唐臣字元凱】

是防方言別漳南覺更彊兒童皆喚囝男女摠稱郎不雨猶穿屐因暄盡佩香人人牙齒紫盡爲嚼梹榔山秀英靈聚溪淸爽气開水晶凝石髓月彩耀珠胎瑉紫裁爲硯犀花解作杯最憐沙上艸顏色在根荄試上南樓望羇愁覺易消雨溪遙合港大海暗通潮白露埀靑野丹霞映碧霄夢神曽獻吉日莫不堪招郡署經年久吾來爲一新重門森畫防別駕儼朱輪榕葉軒陰晚梅花閣气春祗憐去國逺爲政愧能循

陳州舟中述懷

去國已兼旬飄零嘆此身虛名天所靳薄宦命常屯承詔驚逾隴修書幸獲麟扁舟風雨惡愁絕宛丘津

臨洮書事

此郡臨邊塞時平不戒嚴民居蕃漢雜僧語梵唐兼翠石磨堪研咸泉食當鹽秦城何處是日暮動遐瞻正月十日臨洮會宗明尙書克讓王傳

憶昔同朝日仙班及屢陪一從離禁禦便以墮蓬萊人向客中老春從天上來邊城且擕手母負酒盈杯

重到蘭州

重到蘭州境吟魂覺暗消驛城遲倦馬春气動重貂塞雪昏藏虜河冰凍解橋將軍誰得佀一一漢嫖姚

臨洮畱別如晦同知鄕兄

來往客臨洮途窮幸見招故交眞耐久歸路不辭遙別去逾山嶽憂來勝海潮朝簮倘容謝晚嵗共漁樵

客鞏昌次韻答崔黃二公見寄二首

離家今九月蹤迹似蓬飄河北重驅騎洮西更渡橋思親嫌夢短報國覺心遙歸路須先後終期共造朝可柰歸心切渾如水向東命屯宜蹔屈道在豈終窮天意時時別人情處處同前塗擬相行李敢匆匆

寧逺縣中書事一首

舊縣開新廨髙城接短垣水聲爭入渭山勢逺連村雨韭供春饌春桃照晚尊故人情意厚暫此駐歸轅

秦州道中書所見簡袁同知

入得秦州境川原生意多春田無曠土雪水有深波鵑韻兼鸚鵡驢綱帶馲駝州侯有佳政五袴競聞歌

秦州

水積從天降山連與蜀通遺碑李廣宅廢寺隗囂宮度隴遲回際遊秦感慨中長憐少陵老曽此嘆途窮

隴州

度關情浩蕩關樹似相迎花謝胡桃結雛飛鸚鵡鳴汧聲晴入郭隴色晚侵城行役吾眞勌聊淹數日程

贈別髙彥淸憲郎

相見卽相別其如念子何汧云隨晚騎隴樹照春羅仕志靑霄逺髙吟白雪多重逢定何地闕下聽鳴珂

久不得家信

家鄕消息斷屈指已逾年憂極渾如醉更深轉不眠梧桐驚夜雨薏苡怯秋天浩蕩滄洲興終期理釣船

澠池道中

九月忽又莫吾行只自傷秋兼人共老愁與路俱長野果迎霜赤園花帶雪黃故人相慰藉日晚引壺觴

十月一日得南京音信喜而有作

有使天邊至傳來消息眞至尊煩軫念當寧重埀詢老矣丹心在歸歟白髮新賜環今可待江上早梅春伯貞長司自京西還臨洮與余重會關西且致余家信賦詩二首贈別並述鄙懷

邊境古熙州長城據上游渭從同宂出洮入大河流佐郡蓮依幕還京雪滿裘聞君欲歸養寧得久淹畱家信經年隔君來慰我心平安惟兩字珍重直千金東望京師近西將嵗月深無端歸興切夜夜夢家村

排律附

奉贈王尙書入朝

聖代臻熙運皇衷憶舊臣弛張時有待防擢命維新魯國崇勲後王家重望人蹔持田使節旋總夏官鈞亞相登庸近中朝獻納頻兵謀方倥傯衮職要彌綸發白緣憂國心丹敢愛身遙知趨覲日花栁禁城春

奉贈彊仲賢之官廣東帥府

百粵連交廣雄開大府權撫綏誠有托殺伐果難專嶺海風塵肅乾坤雨露偏仍尊藩外閫重選幕中賢碩畫煩襄贊皇威要布宣文星南斗避漢節朔風旋劍采防鵜血賦辭鸚鵡篇宦遊非逺役從此更髙騫

贈章子端憲史遷江東並呈周憲使

章子吳興彥多才遂壯圖藍田元產璞滄海不遺珠事業雲霄展年華翰墨紆苑花春躍馬臺栢夜聞烏辧物能懸鑑爲圜肯破觚從容陪憲節慨慷握兵符近日聞江左連城作盜區逆徒千國紀妙略合時須況是周夫子眞如漢大夫繡衣仍直指鐡甲每先驅佇見收奇烈誰猶翫細娛敬亭山色好勝賞未容孤

雪夜與友人同賦四十韻

碧宇凝瑤雪璇霄散彩蟾淸華交燦爛勁气稍沈濳漏凍更偏永堂虛夜正嚴徘徊雲母帳綽約水晶簾鶴夢疑還覺蝸防莫覘近林生薄曙傍水奪初暹逺近迷鴛瓦髙低濕艸苫乾坤同一色海嶽混羣瞻轉訝膚生素因疑首變黔無端瓊屑屑有底玉纎纎積處逡巡厚消時次第漸應期三白見觸物六花黏沙際漁收艇街頭酒宿簾靑樓嬌管歇瑣闥禁鈴恬火殘雞舌冰折兔尖囊琴棲寶匣臺鏡掩芳奩茶椀醒仍索樽醪醉稍厭沈腰吟後瘦潘鬢暗中添阮籍今靑眼孫權故紫髯髙懷期曠世俗態鄙趨炎題出尋腔和防藏覓防拈消閒淸事疊肆謔笑聲兼坐久情逾浹歡濃睡未忺錦防溫翠被緗帙冷牙籖日杮含脂膩霜柑剖密甜擁鑪容少憩促席絕微嫌靄靄深露霏霏賸馥霑町畦應遂略崖防竟忘謙病怪當隅鵩難思上釣鮎且須聨石鼎未用嘆衣鎌有客歌如玉何人詠撒鹽剡舟懷返棹關馬憶徵韂牢落梁園賦淒涼渭水占秉忠蘇節在克敵蔡師殱焦祖稱髙士袁僵舉孝廉世徒誇盛麗誰復防閭閻門有仙人氅家無孝子縑平安傳竹屋妝防向梅檐興逸眞何適才疏乏我砭摛辭聊紀述文彩媿江淹

同防鐘山分得塵字

名境居近甸勝遊屬芳辰寶珠佛塔現珍葩禦園春曽是布金地乃復刼火塵迹陳情所感理契意爰臻探奧窮防窱曯遐極嶙峋躋攀稍畢景俯仰殊傷神吾將謝往業庶以儕前人

簡性初

念爾仍多病天寒近若何或疑詩作祟莫訝藥爲魔帶緩知腰瘦巾深怯鬢皤雪聲燈外聽香气枕邊過客至還題鳯書成卽換鵞寂寥鸚鵡賦慷慨扊扅歌夢記靑綾直春回絳帳多尋芳倘能出南陌共鳴珂

贈別葛孟桓

情逐白雲飛匆匆賦式微故山皆可隠今子獨能歸曉日芙蓉佩涼風薜荔衣丹房窺火琴屋理金徽度嶺疑山長經秋喜秫肥鶴書如赴隴莫遣壯心違

庚戌七月十五日離南京作

秉筆侍鑾坡兩載嘗禁臠旣防金鐀藏亦掌絲綸演渙汗慙敷揚直書媿褒貶才疏軄匪任性僻迹如嬾方期竭鄙能忽爾防嚴遣左遷責己輕西邁程頗逺得災或無妄止謗在不辧洪造本至仁薄命信多蹇渡江心搖搖戀闕情宛宛行矣復何言賜環諒非晚

余至汧陽辱彥博明府孟昭贊府相畱連日有郊行之樂同賦近詩八韻爲別

客路勌驅馳郊防稍息機正緣尋淡泊豈是覓芳菲堤樹迎行斾檐花撲舞衣曲聲渾覺輭酒力尙嫌微嵗月驚春盡功名嘆志違寫情汧水去矯首隴雲飛坐席醺仍促回鞭晚不揮人生多聚散明日遂東歸

七月十日新安縣同權令沈子讓校官張可舉張子鄰登縣東雞鳴臺述懷十韻

早秋未阻暑亭午忽凝陰旅居坐局束勝餞思登臨幸獲陪眾彥駕言陟幽岑出關僅百武攀磴無十尋稍已騁遐目遂玆舒鬰襟乾坤正納納嵗月何駸駸斯文付重托吾力愳難任道在已逾困命天可諶終應守素志誓勿枉初心浩嘆眞有激微言聊自箴

七言古

憶昔

憶昔當年二十七一旦辭家赴京邑翠眉新婦白頭親相送出門雙淚泣亦知離別難爲情志期年少早成名囊中束書無長物欲以文藝幹公卿公卿門前盛冠蓋棨防未陳人已待頴脫且讓毛生能瑟工敢卜齊王愛三年鞾防東華塵驅馳鞍馬多苦辛謾嬴虛譽落羣口結托誰是知心人爲驚嵗月匆匆去翻然南歸理吾素季子寧無妻嫂慚長卿本乏家財顧歸來故山今兩年男兒未遂坐長嘆功名何物倘可待湏畱緑髩與朱顏十一月十日宿陳敬初館中臨別有作

嵗十一月當嚴冬江湖水落潛蛟龍蕭條長途客旅散而我買棹過吳淞玆行豈爲饑餓逼念子髙誼來相從托交同門已十載蒙被教益開愚惷時時彼此互有激譬持寸筳撞巨鐘姑蘇臺前攬秋色麗正門外尋春容中間欣戚每相系要復終始猶駏蛩一自去春與子別旌旗滿眼紛縱橫及玆相見恍如夢中夜論議披心胸君言祿爵非所願但願擊壤歌時雍卻因文章著不朽韜晦養粹甘爲農顧我所願頗異子謂欲與世相奔衝黃金鑄印錦懸綬時至未敢辭侯封丈夫出處𨿽二致非系愚哲由乖逢得意觖望亦常事所貴自寶如璜琮計長較短語輙久坐聼曙鼓聲咚咚人生防合良不易柰此物役相牽攻君畱仍泛越來水我去猶對金華峯區區離別不足惜且復醉子雙尊醲郊翺自附湜籍輩此事逺矣須追蹤

贈別毛景淵

毛君落落人中英能以六物推人生失明𨿽嘆卜子夏有術未讓嚴君平眼前紛華付防漠胸中造化通防精時復開口論世事言議激烈非縱橫錢塘六月暑如炙一見使我囂煩淸謂我生辰吉無咎亦或有日成功名而予壯志日已倦頗覺與世如忘情詠歌太平本我事蕭條此意將誰明重山宻林長在夢幾欲歸去終銷聲逆旅別子乏投贈白璧非重言非輕但期珍重勉自愛與子會結滄洲盟

贈別幹生

北風吹寒木葉稀之子訪我林間扉山空嵗晏將何之且復夷猶湖水湄若翁起身自書詩一官甫就鬢已絲與我托交自京師羨子正及靑春時朱顏緑鬢玉雪姿名駒汗血不可羈一日千里誰能追相逢一杯聊共持酒邊喚取雙蛾眉淸歌慢舞華燈移人生行樂復奚爲酒酣我有慷慨辭子勿聼之慘不怡只今艱難值時危戎馬滿地干戈揮褰旗射馬功或奇朝廷便有爵賞施況復竹帛聲名埀子弓甚良又善馳胡不早奮乘時機丈夫要作逺大期願子努力無遲疑往哉壯志不可違黃金爲印錦爲衣看子他年得意歸

題髙房山畫

風流一代房山老胸中丘壑蘊天巧有時意匠稍經營萬疊雲山筆端掃嗚呼斯人往矣不可攀畫圖千載遺人間

長歌一首寄壽子進家兄五十

戊申之嵗暮春初二月四日天气舒我兄行年五十旦今日初度喜樂胥東風吹緑盈桑楡藹藹佳瑞充門閭堂上拜母答勞劬兒侄婦女聨裳裾親朋雜遝亦來趍獻壽旣畢坐亭廬筵前淸酒列百壺賸刲鵞雞剝羊豬俗樂次第鳴琶竽年當冨貴非可誣此樂之外復何如惜哉仲弟畱京都不及奉觴同笑呼朝來起望東天隅再拜祝兄不敢諛願兄壽年八十餘種田有秋倍獲租登山足樵水足漁奉我慈母永無虞子孫識字作農夫莫羨系紫並紆朱想兄今日甚歡娛還曽念及弟也無弟也十載走官塗備嘗苦澹忘甘腴年來霜雪生眉須頗覺厭佩腰間魚便欲掛冠遂懸車行問君王乞鑑湖長歌式防賦歸歟與兄共讀先人書

二月望在鞏昌客館夜夢歸裏中與金十二丈傅九文學同遊髙五處士別業旣覺有感而賦

東風觧凍春二月東還隴西駐吾轍中宵好月入牕明孤館殊花應時發慷慨旣罷倚醉眠夢裏迢迢返東浙我家住在縣烏傷奕世衣冠紹先烈靑巖之下華川湄古木修篁防門閱裏中朋友不數人總角交遊到華髮金丈𨿽老文益昌傅子方彊气難遏縣南髙叟故所居別墅新營最幽絕大田多稼廩不虛華屋有軒席常設自余便道過家時三載於今成闊別今日何日乃盍簮固應舊好三生結竹林藤簟坐崢嶸橘逕梅蹊行蹩躠篇章雜遝詩句哦盤饌紛紜酒杯啜旣誇答客語仍狂頗憐哭子言猶噎儼然相對如平生抵掌論心盡懽悅寒鐘驚覺頓無聊一防靑燈自明滅倍思故隠只山中卻嘆浮蹤向天末嗟我文章非古人虛名在世眞叨竊一從螭陛到鑾坡久侍靑光入金闕每多杜甫能自期許身欲比稷與卨政圖事主盡愚防豈意謀身轉迂拙肅將使指往西埀迢遰河山重防渉嚴風裂面沙瞇眸冰髯霜鬢莖莖折瘦馬衝寒不自禁狐防貂裘仍狗襪得非定逺泛星槎無乃中郎持漢節道塗梗塞竟莫通使事須還遂中輟歸報吾君扣九重天顏只尺容趨謁儻矜弱質賜恩光便向明時乞骸骨慈母手綫猶滿衣先人遺書故盈篋鑑湖一曲非所望家山自可采薇蕨

律詩

讀書有感

束髮耽書便下帷編蕓簡蠧費繙披文從東漢言辭陋詩到西昆體气衰千載未知誰獨立昔人何事苦爭馳願言獨抱遺經防刋落紛華與道期

淸明日訪景元隠居

接席生徒靜不嘩先生燕坐防巾紗淸明門外新埀栁寂寞籬邊舊種花爭云問字揚雄宅或是飯牛顏闔家長安道上紅塵客得似閒居閱嵗華

西湖

波光一碧淨無瑕楊栁芙蓉紫翠加防防樓臺圍綺麗船船歌管載繁華蘇堤北去嶽王塜葛嶺西來賈相家富貴功名總如夣孤松嵗嵗自梅花

有懷陳三秀才

丹穴翩翩紫鳯雛幾年文彩照江湖觀光上國吳公子屏迹南園楚大夫自古荊山無棄玉只今滄海有遺珠秋風定卜重相見出處悠悠得細圖

畱別前人

百里春防到海隅不堪回首拂徵裾少年未慣長爲客有便須煩數寄書言子歌遺化在吳王城塹劫餘英遊從此成防闊後夜懷君月上初

贈別楊巡檢之官嵊縣

西陵渡口發徵鞍去斾蕭蕭二月寒雲淡蘼蕪連驛路雪晴鸂防落沙灘客懷盡向尊前遣山色宜多馬上看莫向剡溪懷舊事從來髙士寄微官

贈術者林易東

傾蓋涼風落日邊多情談命復談山林誰是靑雲器湖海還尋白社緣楊子才髙終老守賈生年少更超遷窮通自古眞由分此語從人莫浪傳

次韻髙仲原錢唐寒食

又見錢唐節禁煙極目風光殊索然芳艸自生兵後地畫船猶醉雨餘天甲乙樓臺非舊觀東南富貴復何年客中無限登臨意都付歸鴉落雁邊

登姑蘇臺有感

故壘蕭然起暮塵憑髙何處弔忠臣山連吳越東南近天入江湖上下均嵗月多因催發變文章未足濟身貧悠然今古無窮恨落日商歌暗損神

東歸畱別吳中一二同志

明發閶門早問津梅花有意似畱人誰憐孤館靑燈夜遙憶髙堂白髮親對酒論文期隔嵗到家獻壽及新春石田茅屋猶無恙飄泊江關媿此身

贈虞幼恱並簡塗仲宣還江西

京華一別六經春浙上重逢若易分多喜聖君深念國盡煩儒士逺從軍靑油幕冷三更月晝錦衣裁五色云壯嵗功名須樹立媿無長防助斯文

柬陳徵君

匣裏幹將席上珍中吳人物見斯人才名籍籍今誰敵世議悠悠若未伸近喜邱園俱束帛可能江漢埀綸太自是精微學卻笑揚雄反誤身

過濟州城南

蒼茫煙火雜風沙商館民廬一萬家橋上朱闌人系馬門前緑樹日蔵鴉州名近爲災年攺土俗猶將俠气加闕裏崇崇空在望客程相促又登車

餞吳伯尙之江西

一生臺閣綴淸班磊落文章重泰山特總憲綱膺帝眷兼持戎律靖時艱威聲漢將靈旗出宦業韓公晝錦還應是功名身退後更推家學繼修刪

桐廬舟中

瀟灑溪山夢此邦輕風細雨過桐江川回幾訝船無路林缺時看屋有牎野果靑包埀个个水禽白羽去雙雙到家正是重陽節新釀村醅正滿缸

次侍講先生遊方巖韻

靈迹初開不記年危峯如削路如懸曾聞匹馬臨池飲恐有羣羊化石眠風引佩聲來上界雨連香气落中天昌黎亦有衡山謁今古淸遊豈浪然

通州有作

此生蹤迹付飄蓬幾度憑髙眼欲空芳艸合時初北上白雲飛處正南中淸朝物論聞多采蚤嵗辭華恨未工矯首神京天咫尺明朝喜拜玉堂翁

至漷州夢陳敬初有作

我行已到漷州城想子河南尙駐程千里相期終誤約一宵入夢始關情容顏喜見月梁照才思多疑春艸生何日登臨共擕手秋風還滿白雲京

贈別晉秀才

逆旅論交未一年匆匆爲別覺淒然官河去棹多春水故里歸畊有石田名姓不從當世顯文章可得後人傳多才還射君門防遲子重來住日邊

贈別周季長舎人赴淮西帥幕

昔時紫綬侍雲霄今日春風換緑袍閫幕共誇從事重朝班猶憶舍人髙衣冠望族如麟趾伯仲文名比鳯毛回首京華寧久別看君平步列東曹

贈別馬謙叔憲史

自是南方气遲羅衫十月尙相宜何人繡水防杯日不似金陵攬轡時天地風塵三尺劍江湖嵗月一篇詩只今已是功名晚況待星星兩髩絲

次韻韓與玉上都道中阻雨見寄

北度居庸去路修平郊如海夏如秋賦髙合擬揚雄獻年少誰當賈誼憂黒雨漫山渾未歇赤城何處定遲畱不知鞍馬驅馳苦得似慵夫晝臥不

陪樞密髙公鎭撫吳公宴於亭山席上賦

樓船歸路望蓬萊十里荷花映醉腮小幟大旗斜日照短簫長笛逺天回將軍自是王孫貴坐客慚非處士才分付沙頭雙白鷺忘機彼此莫相猜

畱別京師諸同志

帝都冠蓋盡才賢兩載追隨得後先珠履食魚春日上褐衣騎馬朔風前蘇公去蜀八千里韓子客京三十年從古辛勤有名譽慚予早賦式微篇

贈韓執中赴京師

迢逓吳防入禦河都城又見鬰嵯峨去天尺五九重近行路三千一月多治世未煩陳上防髙才自可擢巍科春風曉日橋門外同舎相迎振佩珂

常熟舟中

一自歸來東海涯每依北斗望京華才疏謾結交遊廣身逺時驚夢寐賖風雨扁舟今若此功名壯志倍堪嗟故人只在虞山下同看寒梅雪後花

偕遊任氏蕭然山堂和髙則誠璧間韻

暑雨涼風七月盡蕭然山上看飛雲海水江水咫尺合吳山越山圖畫分干戈滿目正崇武筆硯隨身誰賣文幸得風流二三子淸吟劇飲到斜曛

陪黃先生至東陽謁胡先生有詩次韻

壯遊回首各成翁猶憶當年共際逢二老往來看鶴髮十年先後對鼇峯由來元白名相並歸去防楊迹更重莫道山林足忘世只今海內仰儒示

又

今代文名屬兩翁況兼出處每相逢秋風官馬濼陽道春日肩輿峴首峯酒盞未空渾覺醉羅衣初試已嫌重多應杖屨從容地前輩風流得共宗

吳江客中冬至日

十年奔走竟何爲轉覺謀生事事非時序每驚愁裏換家山長向夢中歸吳江嵗晚寒波積楚塞天邊鴻鴈稀酒後登樓倍惆悵緇塵猶滿舊徵衣

次韻答蕭山友人

長憶蕭然山下縣去秋爲客日招邀夕陽度飛輪塔曉雨文通夢筆橋搜檢虫魚窮爾雅詠歌艸木續離騷舊遊回首成凋謝莫遣音書似路遙

陪侍講常侍二先生宴趙氏家園次常侍韻

翠峴峯前畫水邊相擕勝地似平泉容臺先生形似鶴禁林學士性如政喜典刑存故老從教談笑挾飛仙良辰勝集何能繼他日應須話往年

述懷柬王季野判官

自負平生意气髙飛揚無力可徒勞未能董子陳三防已嘆潘郎鬢二毛癸巳流年冬至節庚寅初度楚臣騷一巵且復同君壽坐對梅花映錦袍

次韻答金徳元見寄

蹉跎三十未成名況復時危事足驚嵗月逼人渾似夢江湖浪迹若爲情已知幹祿無他術可信爲儒誤此生多謝知心能念我歸歟獻嵗對持觥

次韻朱一中新正試筆

甲午元正逢甲子也知人事合天時頒春喜見新年曆問竹猶看舊日枝香散屏圍煙陣陣雪消檐澑雨絲絲承平气象今行見定復重歌旣醉詩

錢唐贈別陳秉彛歸天臺約九月來吾邑故末及之

寥落春城物色荒況堪寒雨薄衣裳時危離別心渾醉路逺懷思夢倍長賈誼論髙仍見屈禰衡才俊莫教狂秋風肯負華川約爲子開尊舉十觴

送僧至杭

上人乘興到杭州飛錫逍遙物外遊結社有人邀惠逺題詩是處謁湯休山深月白猿聲夜湖闊風髙木葉秋若訪炬公天竺裏艸堂應作數宵畱

送貢有煇上舎還宣城並寄其兄有行有初

南湖水落雁初來公子仙舟此日回梓裏又誇新閥閱雲林猶映舊樓臺靑春牀上傳家笏白髮堂前獻壽杯多是弟兄相倡和暮云詩句爲予裁

京城春夜漫興

金水橋頭輦路分深沈庭院栁如雲春來天上渾無迹月到花間似有防酒思瞢騰欹枕臥鸎聲軟媚隔窓聞千金欲買長門賦誰似相如善屬文

次韻答周尊師

行李西來自豫章東風拂面栁絲黃壺中日月靑銅鏡方外神仙白羽裳老子藏書嘗作史太執防謾爲郎十年亂後重相見頗覺形神欲兩忘

書季髙捲後

金華溪上發仙舟越水吳山漫意畱老去才名天上望重來道路夢中遊敢向同門附籍湜幸從異代師韓歐俯仰乾坤今是昔憑將詩句托風流

與徳元國章解後光明溪上

眼見兵連婺女城吾邦騷亂若爲情已應防緯無他防要復窮經了此生少室山人空索價杜陵野老欲吞聲荒村避地相來往日暮班荊蓋共傾

排律附

文窓十二韻爲仲溫憲郎賦

中州勝槪說彭城戲馬臺前俯大坰汴水北交河水混淮山南入楚山靑百年故老遺文气今代奇才尙徳馨喬木依依臨巷陌世家隠隠見門屏未妨仲蔚蓬生堵政喜濂溪艸滿庭雨案蕓香春辟蠧風檐竹暗夜藏螢圖書畱意年華蚤燈火關心夢寐醒劉向謾登天祿閣揚雄自著太經常時下榻來今雨幾載驅車從使星浙水東西遷逸足靑雲上下振修翎才名要使囊穿頴宦業懸知刃發硎媿我逺遊殊已倦過從何日話飄零王季畊奉命徵吳謀武於江浙還賦長律以贈

公子英姿汗血駒一朝千里尙徐徐近膺妙柬隨銀棨旋被兪音降玉除討叛載攽丞相鈛徵才遂遣使臣車皇華馳英蕩束帛戔戔賁艸廬滿地干戈今若此至尊宵旰定何如已應智勇俱收錄行使姦妖盡洗袪錐入囊中誰頴脫瑟登門下恐音虛劉蕡自有經綸防賈誼寧無痛哭書落落客懷眞慷慨悠悠世故足欷歔廟堂到日煩多語儒術由來未闊疏

贈林先生

誰似君家閥閱髙宅前喬木勢淩霄一門科目連三代十世儒名冠兩朝仍羨先生膺碩望坐令後進仰余標少微埀象光輝映皇極推禮數超江左豈容安石臥淮南曾赴小山招明時冠帶俱爲用此日弓旌重見邀家學發揮疑刃剖廟謨參贊譬羮調春風談笑靑油幕曉日追隨碧羽翹鸚鵡洲邊新汗漫鳯皇臺上久逍遙卻回故國頒周祀猶夢鈞天舞聖韶雲路功勲方烜赫山林蹤迹未蕭條瓣香麗水祈靈貺疋馬蒼山觸暑熇近喜三苗繩系頸共誇六國印懸腰歸來晝錦諸親在老去秋霜兩髩饒懷土未妨淹使節觀風也復采民謠靑田爲語劉夫子莫使亡羊付寂寥

王忠文集卷二

欽定四庫全書

王忠文集卷三

明王禕撰

絕句

唐三學士圖

衣冠相肖不相侔棋局琴牀樂勝遊想象開元全盛日太平人物摠風流

奚官牽馬圖

太液池邊新浴罷未央門外乍牽來若教立仗丹墀下恐負平生泛駕才

宣和禦馬圖

睿思東閣倚闌干貌得龍駒帶笑看回首天閒成寂寞靑城塵土晝漫漫

滄浪池硯圖

滄浪池水碧生春當日臨池玉作人故物流傳遺澤在龍鳯咮未爲珍

題趙魏公木石圖

朝罷鑾坡春晝閒籀書飛白恣揮翰多因遺墨淋漓後冩作虛篁木石看

贈別毛先輩

赤日黃塵徧九垓故山無日不興懷西溪精舎君歸看書帶春深緑繞齋

揚州

春滿揚州廿四橋何人騎鶴聽吹簫瓊花芍藥猶閒事且訪平山舊栁條

八月十二日夜夢

庭外紅梅艷染坯徑邊緑橘宻懸杯老妻指防分明說是子爲官出後栽

贈穆生之任崇徳

江花江水思防百里徵防帶曉星欲托東風將別意驛亭無許栁條靑

寄陳子雋憲郎

一月不見陳公子便覺令人鄙吝生秋風白蘋已可采幾日芳洲擕手行

美人家寄湖水陰相望不得去相尋不去不緣舟楫少生怕門前波浪深

題萬里江山圖

昔年曾作子長遊萬里江山一客舟攬得瑰奇滿胸臆怪來開卷思悠悠

枕上有懷

天寒遊子客衣單夢繞家林到夜闌應是吾親念兒切倚門日日望歸鞍

諸曁道中訪方隠君不遇

竹屋新成繞澗阿年來避地隠煙蘿門前不是長安路卻笑行人也謾過

題畫二首

緑侵雞距疏分葉黃染鵞雛淡著花暑雨涼風新入畫不將穠艷競春華【黃葵】

暖日脂顏凝曉困東風翠袖倚春酣一枝貌得渾相似翻覺情濃思不堪【海棠】

題畫馬

沙苑秋深苜蓿肥五花毛色爛生輝奚官莫把靑絲鞚自是龍媒不受鞿

春早漫興二首

泄云漏日淡無光薄暖輕寒互送將醉眼莫嫌春色淺東風新染栁絲黃

步出林東過水西可人不見思如迷曉風偏妬墻頭杏吹盡胭脂污作泥

古意二首

手織紋羅始落機便將裁剪作郎衣衣成卻惜與郎著著時恐帶酒防歸

一片如水靑銅鏡懶教拂拭任昏沈只爲妾顏憔悴甚照時分曉易傷心

漫興四首

掛网山前秋气深斜風細雨思難禁淸溪曲曲空如畫不狀愁人此叚心

乾坤氛气日蒼黃南北干戈恣擾攘安得彊弓三萬手向空著矢射天狼

常怪棲棲杜少陵愁篇苦句每相仍只今世故多離亂欲寫艱難媿未能

天邊消息杳無期獨立蒼茫有所思摠說梅花春意早幾時還到北邊枝

寄趙子將二首

又見東風緑栁絲客懷長是怨春期休文腰瘦成何事未必風流只爲詩

憐君落魄不堪羈笑我如君不我癡世事只今如戲劇也甘晦迹向明時

題宗原常毉捲

傳家自有回鑾防擇術深攻素問篇莫道史遷今日少倉公同傳待他年

題淵明醉像

彭澤歸來縱此身每從醉裏見天眞白衣不至渾閒事自有尋常漉酒巾

送綬東歸十一首

靑巖山下萬松靑雨露沾濡嵗月經莫遣樵夫來剪伐嚴君軆魄暫須寧

手種堂前宮樣梅燕脂染色瓣重臺梅邊好獻慈親酒暖日花容映醉腮

舊宅年深縣治西蕭條門外帶荒蹊喜聞令尹存忠厚畱我梧桐待鳯棲

文獻流風百世師華川東畔有新祠殷勤爲謝同門友蘋藻時將薦一巵

一曲淸江一畈田閒居畊釣足長年龎公城市何嘗入千古令人說隠賢

靑村地僻稼軒幽來往過從摠白頭酒盞詩篇𨿽不廢已應非復少年遊

螭陛趨朝星在戶鑾坡出直日沈城鄕書欲寫渾無暇千里懷思獨此情

客邊別我覺驚心遺汝囊無一寸金歸路迢迢吾頗熟夢魂隨汝到家林

吾家十世紹簪纓媿我才疏似不勝𨿽是文章無可用詩書遺緒要相承

多年爲客倦馳奔賴爾艱辛植戶門臨別欲言無可說但將甘防給晨昏

歸路錢唐莫久畱西陵渡口趂官舟到家已是將殘臈好會親鄰酒旋篘

九月八日灞橋戲題

驢背蕭蕭帽影偏斜風落日灞橋邊玉堂仙客無人識謾說當年孟浩然

蘭州

洮云隴艸都行盡路到蘭州是極邊誰信西行從此始一重天外一重天

無題回文七言絕句四首與友人同賦

微醉帶歡春意足宻期成約晚晴多飛花落處焚香篆乳燕歸時捲幔羅

風生竹徑迷深緑雨過蓮池浴膩紅銅鏡對妝臨牖北練裙題字戲墻東

芳謝菊葩含重露瘦侵梧葉著輕霜涼宵怯扇藏紈素逺路將書寫紙長

殘雪喜傳三臈信早梅欣報一痕春寒欺獨枕鴛鴦夢悶結雙蛾翠斂顰

客牎

客牎風雨夜沈沈形影淒然擁衾只有靑燈如骨肉寂寥相伴到更深

宿寧逺縣道中題田家二首

門前栁樹緑云屯院裏梨花白雪新滿目春光誰占得不應也復有來人

擕妻抱子白頭翁逺出城西近塢東卻笑長安名利客半生多在別離中

歌

黃河水

黃河水西來一折一千里四折東流歸渤海渾濤濁浪深無底舊傳一淸三千年聖人乃出天下安河水之淸一何少吁嗟至治何由還我願河水年年淸聖人在上聖復生千齡萬代長太平

題九江秀色圖

昔聞廬山謠今見廬山髙廬山之髙幾萬仞九江秀色不可招山南山北盡佳致五百僧房宻脾綴香鑪直削金芙蓉瀑布長拖靑翡翠晴嵐暖靄日夕浮畫圖彷佛不得求謫仙仙去三千秋安得起爾從之遊

築城謠

朝築城暮築城築城欲髙髙輒崩江南五月盛霖雨隨崩隨築人人苦大家築城多賣田小家賣產來助錢朝築一寸暮一尺盡是齊民膏血積爭道城髙可防賊民力已窮何所益君不見陛下盛徳猶如天四海一家千萬年金湯之固非所恃何乃坐令民力敝

白翎雀圖

白翎雀雪作翎羣呼旅食啁哳鳴何人翻作上聲傳與江南士女聽南人聽聲未識形畫師更與圖丹靑圖丹靑一何似知爾之生何處是秋髙口子艸如雲風勁腦兒沙似水

五禽言次王季野韻

力作力作人言田家樂誰識田家苦養蠶一百筐種田一百畆田蠶非無收不了輸官府但願官府不我虧田家力作非所辭

提胡蘆勸美酒春風三月滿花栁持此一杯爲君壽人生壽命不滿百日過一日眞可惜身名倘不立徒令後人哀不如一飲三百杯日日不管玉山頽

脫袴脫袴人情憐新不憐故故袴綿所妝新袴但裁布薫風四月天微炎人人著布便脫綿綿袴非不完失時誰是憐

泥滑滑塗滿泥我身兩足馬四蹄欲行向前不得馳不得馳心勿惱跛鼈也行千里道若教得意早成名自有靑雲腳下生

行不得哥乾坤滿眼紛干戈荊湖骨如丘江淮血成河道路斷絕可柰何君行將何之欲投遼東去卻向海上過行不得哥海水寧可測只今平地皆風波

靑潭山神祠樂歌

義烏縣東三十里有山曰靑潭山之神曰樓府君發祥應瑞廟食玆土然莫詳其始所自或傳與梁雙林傅大士同時人府君之爲神大士有助焉宋慶元間江州守王公寅縣人也始列神之休績聞於朝勑賜廟額曰順應有元至正十五年江州七世孫禕復作迎享送神樂歌三章俾鄕人嵗時歌之以祀神其詞曰

靑潭山郁崔嵬窟龍蛇蓄云雷繄靈君此焉宅欻威稜霈福澤靈之遊東以西雨裔裔風淒淒靈之來霾曀銷慶陰陰爛昭昭靈之旂翠旄披煜秀華紛葳蕤靈之車朱兩輈靷文霓駟蒼虯靈之至形放顏如荼服如繪靈殷殷藹繽紛恍兮惚儼若存澹容與晻常羊盍其畱享我將

右迎神靑潭山一

靈旣臨矣膋蕭載馨靈之格思鑑我純誠我酒旣釃其防百末我牲旣疈厥角繭栗侑以音聲函宮吐羽左祝右巫秩秩咸序備玆嘉薦有肅其承春祈秋報熙事迄成我誠孔昭豈曰惟儀假儀薦誠靈用宴娭

右享神靈臨二

穹穹厚厚奠髙卑髙莫可扣卑莫敀我人中處其儔依匪靈焉依將孰求我之依靈豈無期春秋祀事粵多儀靈旣享矣不我違嗟我民人苦害災災有紮瘥害旱饑況有干戈橫逆加惟靈威力善拒排蕩滌妖沴臻蕃釐丰年穰穰谷如坵耄耋稚孩逸以嬉靈之福我匪我私好生之徳體穹示靈將逝兮不可稽首下凥髙拜靈旗千齡萬祀靈之思

右送神穹厚三

趙將軍歌

趙將軍須髯如畫六尺身年未四十勇且仁不獨好武兼好文弓彎烏號滿挾月旗騫大赤髙淩雲拳毛紫馬白玉勒雙脊寶劍靑萍紋自從弱冠領戎伍及此百戰成功勲有時閒散卽緩帶席上濟濟延嘉賓月夜投壺翠竹下風晨埀釣紅蓮濵談詩論曲曾不厭歌聲更對蛾眉顰臯蘭山下大河上嚴城屹立開重闉近控西夏逺西域種雜蕃漢多居民聖皇在禦重邊面夷夏一視施威恩將軍承詔來坐鎭上體睿意綏逺人戎羌酋首咸慕義奉贄納欵歸如奔設施布置未期月轟轟績譽遐荒聞豈不見昔時漢家趙充國金城旣守田先屯其防十二務持重夷裔帖服稱如神古今邊將推第一竹帛所載光焞焞將軍將軍重自愛太史有筆吾將伸

題積慶堂歌

武川之谿浙水所發源西流到金華合爲雙溪波流益沄沄當其發源處粵有徐氏居其村渠家奕世尙詩禮種徳植義素以積善聞有弟與昆有子及孫一門之內藹然若春溫世業不隕善之所積是乃慶所存試觀在昔或七葉珥貂或三世列防悉由微賤髙其門積徳所致詎謂無其因彼有稔姦肆惡乃獲尊富安榮者天之未定非天實薨薨我願徐氏有引而勿替百世𨿽逺慶孟惇謂予不信請看武川水源深流長非可諼

擬唐凱樂歌

按唐書樂志凡命將出徵有大功獻俘馘其凱樂用鐃吹二部樂器有笛篳篥簫笳鐃吹歌七種疊奏破陣樂等四曲一破陣樂二應聖期三賀聖歡四君臣同慶樂初太宗平東都破宋金剛其後蘇定方執賀魯李勣平髙麗皆備軍容凱歌以入貞觀顯慶開元禮乃並無儀注而太常舊有破陣樂應聖期兩曲歌辭至太和三年始具儀注又補撰二曲爲四曲今觀其辭語意凢近無足取者乃因用其曲名別撰歌辭以備采擇云

破陣樂

惟皇應寶歷受天命以興赫赫揚神武隆隆震天聲秉黃鉞白旄四徵討不庭蠢彼梟獍徒屯蜂蟻營營蕭斧伐朝菌一揮不畱行大憝旣已夷乾坤永淸寧

應聖期

千載開昌運三靈恊睿謨金輪神化衍玉牒慶源儲礪帶河山誓幅員夷夏圖大明眞普徧萬物盡昭蘇制作興王夏歌謳屬帝虞從此承平後禎祥紀瑞符

賀聖歡

軒轅埀衣裳虞庭舞干羽至治一以臻聖作物斯覩闔辟侔乾坤經緯用文武濊澤均漏泉仁風動率土大君徳猶龍羣臣拜如虎萬嵗復千齡大平亙來古

君臣同慶樂

天地旣開泰君臣咸應期明良元一體慶樂得同時魚水情眞契龍云勢每隨周王資望奭虞後賴臯防鼔舞千年運經營百世基賡歌一堂上共詠角招詩

澠池縣丞王侯驅虎歌【並序】

洪武四年四月括蒼土侯熙陽爲丞於澠池先是境內虎害人者無虛月民以爲患侯至則爲文與城隍神約自今以往虎盡去卽不去責且有所歸言甚激切已而果絕迹民以爲王侯徳化之所致也余道經澠池目擊其事因爲作歌曰

澠池之境最多虎道路行人共愁苦狂風吼怒振塵沙落日驚魂慘煙雨王侯承詔來作丞民有創痍手摩撫下車走謁城隍神親寫文移對神語爲言幽顯𨿽有分我與爾神均守土猛虎今玆實害人責不在予還在汝早遣惡類離境中爾神無愧爲民主精誠一念旣感孚陰逐潛驅固其所驛使郵夫中夜馳畊農賈客淩晨聚前時出戶卽畏塗今日連村皆按堵童謠籍籍相謂言孰使吾人樂居處我侯之徳與神通故令孽沴成銷沮豈不見古來循吏美迹多虎有渡江及渡河澠池之事同不磨王侯王侯柰爾何

曲

南城曲二首

素羅束髮雙髻拖大紅衫子小紅鞾並馬早出南城路問人杏花多未多

南城杏花如錦紅就花索酒醉春風郎君入儤猶未滿爲言歸去莫匆匆

次友人離別曲

東風吹春滿南陌楊栁靑靑李花白花栁年年好顏色妾容已覺今非昔

自從結髮爲君婦君往長安幾寒暑定知時去宿靑樓不似孤閨長夜苦

丈夫謾道功名好不道別離人易老令人卻羨田家郎白頭夫婦得成雙

江上曲

木蘭船系門前樹阿郎今朝棹船去去時爲問幾時歸約道歸時日須暮江上風水不可期日暮不知歸不歸

荊樹曲

紫荊樹當軒靑眾枝只共一本生去年風吹北枝損憔悴南枝顏色隕北枝今嵗喜如前南枝顏色皆鮮鮮樹木無知寧有意同本故應休戚系君不見桃生路井上李樹生桃旁虫來囓桃根李樹代桃僵桃李異樹尙如是況此一本相連理人皆兄弟無則已若有還須荊樹比

憶別曲

低低門前兩桑樹憶君別時桑下去桑樹生葉靑復靑知君顏色還如故桑葉成蠶蠶作絲絡絲織作綾滿機欲將裁作君身衣恐君得衣不思歸

荊門曲

任城北行三百里官樹如雲夾河水樹深水淺船行遲五日才到荊門西

荊門津吏不開牐前船後船似鱗壓名驅利逼貪塗程落月在地登車行

王忠文集卷三

欽定四庫全書

王忠文集卷四

明王禕撰

論

河圖論

河圖出於六經未作之前六經之作二千餘年於此矣而其爲說未明也易大傳曰河出圖洛出書聖人則之夫圖出於河伏羲因之而畫卦書出於洛大禹因之而敍疇固也而其說所以及今未明者其失在於不知圖書之辧自今觀之戴九履一左三右七二四爲肩六八爲足五位於中以奇耦相對而數九者劉氏所謂河圖朱子所謂洛書也一六居北二七居南三八居東四九居西五十居中以生成相配而數十者劉氏所謂洛書朱子所謂河圖也然朱子之以九爲洛書十爲河圖謂本乎邵子之說而邵子特曰圓者河圖之數方者洛書之文而已且九一三七二四六八之圖其象圓一六二七三八四九之圖其象方則邵子以九爲河圖而十爲洛書蓋未可知故朱子𨿽力攻劉氏而猶曰易範之數誠相表裏爲可疑又曰安知圖之不爲書書之不爲圖是故不能無疑於此也先儒或以爲河圖卽八卦或考幹鑿度及張平子傳所載太乙下行九宮法以爲卽戴九履一之圖而疑其爲河圖或以邵子爲主或以列子爲證而皆以九爲圖十爲書或又以先天圖爲河圖生成之方圖爲洛書此其爲說各有所防而初莫有至當者焉然孰知九與十之皆爲河圖也何者奇耦相對而象圓者河圖之數散而未合者也生成相配而象方者河圖之數合而有屬者也圓圖以一九二八三七四六相對而中以五縱橫皆十五卽方圖之五十居中方圓二圖皆河圖也然則何者爲洛書洪範初一曰五行至威用六極六十五言其洛書之文乎鄭氏曰河出圖天地有自然之象洛出書天地有自然之理蓋文以錯綜而理載焉謂之書數以布列而象寓焉謂之圖圖經而書緯圖約而書博者也是故知圖之爲圖書之爲書則有以知昔之所謂洛書者皆非洛書而河圖非止於一圖矣故曰河圖之說所以及今未明者其失在於不知圖書之辧或曰果如斯言則當其時圖之數固簡而易見而書之文實繁而難詳不幾於怪妄矣乎曰非然也昔歐陽子嘗以河圖洛書爲怪妄矣而曾氏非之曰以非所習見則果於以爲不然是以天地萬物之變爲可盡於耳目之所及亦可謂過矣嗚呼曾氏之言固予之所以爲言也

六經論

六經聖人之用也聖人之爲道不徒有諸己而已也固將推而見諸用以輔相乎天地之宜財成乎民物之性而彌綸維持乎世故所謂爲天地立極爲生民立命爲萬世開太平者也是故易者聖人原陰陽之動靜推造化之變通以爲卜筮之具其用在乎使人趨吉而避凶書者聖人序唐虞以來帝王政事號令之因革以爲設施之具其用在乎使人圖治而立政詩者聖人采王朝列國風雅之正變本其性情之所發以爲諷刺之具其用在乎使人懲惡而勸善禮極乎天地朝廷宗廟以及人之大倫其威儀等殺秩然有序聖人定之以爲品節之具其用在乎明幽顯辧上下樂以逹天地之和以飾化萬物其聲音情文翕然以合聖人恊之以爲和樂之具其用在乎象功徳格神人春秋之義尊王抑覇內夏外夷誅亂賊絕僭竊聖人直書其事志善惡列是非以爲賞罰之具其用在乎正義不謀利明道不計功由是論之則六經者聖人致治之要術經世之大法措諸實用爲國家天下者所不可一日以或廢也孔子嘗曰我欲托諸空言不如載諸行事之深切著明也後世學者因以謂聖人未嘗見諸其行事而惟六經是作顧遂以空言視六經而訓詁講說之徒又從以浮辭曲辯淆亂之其獘至於今幾二千年於是聖人致治經世之用微矣嗚呼聖人之用載於六經如日月之明四時之信萬世無少替也天地之所以位萬物之所以育世故之所以久長而不壞者繄孰使之然也或曰六經聖人之心學也易有先天後天之卦乃聖人之心畫書有危微精一之訓乃聖人之心法詩者心之所發而禮由心制樂由心生者也春秋又史外傳心之典也又曰說天莫辧乎易由吾心卽太極也說事莫辧乎書由吾心政之府也說志莫辧乎詩由吾心統性情也說理莫辧乎春秋由吾心分善惡也說體莫辧乎禮由吾心有天序也道民莫過乎樂由吾心備人和也心中之理無不具故六經之言無不該也然則以聖人之心言六經者經其內以聖人之用言六經則經其外矣心者其本而用者其未矣舎內而言外棄本而取末果可以論六經乎曰非然也心固內也而經則不可以內外分內外一軆也而尢不可以本未論聖人之道蘊諸心而不及於用者有之矣未有措諸用而不本於心者也況乎六經爲書本未兼該體用畢備吾卽聖人之用以言之則聖人之道爲易明而聖人之心爲己見本軆之全固在是矣若夫徒言乎心而不及於用者有軆無用之學佛老氏之所爲道也豈所以言聖人之經哉

四子論

四子論語大學中庸孟子也論語孔子及門人問答之微言而記於曾子有子之門人大學亦孔氏遺書其經一章孔子之言而曾子所記傳十章則曾子之言而門人記之中庸三十三章子思之所作孟子七篇孟子所著或曰其門人之所述也論語先漢時已行蕭望之張禹皆以傳授而諸儒多爲之注大學中庸二篇在小戴記中注之者鄭也孟子初列於諸子及趙岐注之後遂顯矣爰自近世大儒河南程子實始尊信大學中庸而表章之論語孟子亦各有論說至新安朱子始合四書謂之四子論語孟子則爲之注大學中庸則爲之章句或問自朱子之說行而舊說盡廢矣於是四子者與六經皆並行而教學之序莫先焉然而先儒之論以謂治六經者必先通乎四書四書通則六經可不治而通也至於六經四書所以相通之類則未有明言之者以予論之治易必自中庸始治書必自大學始治春秋則自孟子始治詩及禮樂必自論語始是故易以明陰陽之變推性命之原然必本之於太極太極卽誠也而中庸首言性命終言天道人道必推極於至誠故曰治易必始於中庸也書以紀政事之實載國家天下之故然必先之以徳峻徳一徳三徳是也而大學自修身以至治國平天下亦本原於明徳故曰治書必始於大學也春秋以貴王賤霸誅亂討賊其要則在乎正誼不謀利明道不計功而孟子尊王道卑覇烈辟異端距邪說其與時君言每先義而後利故曰治春秋必始於孟子也詩以道性情而論語之言詩有曰關雎樂而不淫哀而不傷又曰可以興可以羣可以怨禮以謹節文而論語之言禮自鄕黨以至於朝廷莫不具焉樂以象功徳而論語之言樂自韶舞以及翕純皦繹之說莫不備焉故曰治詩及禮樂必始於論語也此四子六經相通之類然也𨿽然總而論之四子本一理也六經亦一理也漢儒有言論語者五經之錧鎋六藝之喉衿孟子之書則而象之嗟乎豈論語孟子爲然乎故自陰陽性命道徳之精微至於人倫日用家國天下之所當然以盡乎名物度數之詳四子六經皆同一理也統宗會元而要之於至當之歸存乎人焉爾

分野論

分野之說其傳也逺而周禮春秋傳始詳焉春官保章氏以星土辧九州之地所封封域皆有分星以觀妖祥左氏內傳曰參爲晉星商主大火外傳曰嵗星所在則我有周之分野也此分野之說見於周禮春秋傳然也至漢地理誌乃言分野爲始宻謂秦爲東井輿鬼之分野魏爲觜觹參之分野周爲栁七星張韓爲角亢氐趙爲昴畢燕爲尾箕齊爲虛危魯爲奎婁宋爲房心衛爲營室東壁楚爲翼軫吳爲斗粵爲牽牛婺女而鄭康成則謂堪輿𨿽有郡國所入度非古數也今其存可言者十二次之分也星紀吳越也枵齊也娵訾衛也降婁魯也大梁趙也實沈晉也鶉首秦也鶉火周也鶉尾楚也壽星鄭也大火宋也析木燕也觀乎左氏謂熒惑守心宋景禳其咎實沈爲祟晉侯受其殃鄭氏謂分野之妖祥主用客星彗孛之气以爲象則驗菑祥於星土其法蓋古有之不可誣也然而吳越之地南而星紀則在醜齊之地東而枵則在子魯之亦東而降婁則在戍東西南北往往相反而不相配是則誠爲有可疑者杜預等注旣莫能詳而鄭氏則謂諸國中之封域於星亦有分焉其書亡矣夫有其書而旣亡此後之人所以求其說而不得自漢以下星官史家參之以度數分毫析縷各極其至而十二次之分野相配之理卒莫有明言之者嗟乎夫豈以不足言而弗言之歟唐天文志浮圖一行皆以河漢爲言固以防逺及賈公彥軰乃援古者受封之日嵗星所在之辰其國屬焉以爲證若然則三代之分野皆當不同而列所屬亦必有同焉者矣嘗試論之分野視分星古不謂地也地有彼此之不齊而分野在天則一定而不易以彼此不齊之地必欲求配於在天十二次整然之分野其說之難通也固宜蓋天有三垣紫微太微天市是也紫微太微皆將相輔佐之位而天市下垣則列國星宿之所在其星東西二十二宋南海燕東海徐吳越齊中山九河趙魏韓楚梁巴蜀秦周鄭晉河間河中曰分野者指列星所屬之分而言也鄭氏所謂星土星所主土是也其國在此而星則在彼彼此若不相配而其爲象未嘗不相屬非地之在北者其分野在天亦居北地之在南者分野在天亦居南也列國之在天下彼此縱橫之不齊猶犬牙然而欲以其地之不齊者求合乎在天分野之整然彼此之不相配無足怪者甚者至於天之北極爲天之首其體反背故有吳北魯東之差其惑甚矣易不云乎在天成像在地成形水火金木土其形在地者也而天有其星焉所謂象也豈惟五星哉凢物莫不皆然矣故夫齊吳燕宋韓楚周秦魏趙諸國之地地之形也而其星在天象之謂也地有是形則天有是星有是星則有是名曰齊吳燕宋韓楚周秦魏趙列國者非後世有是名而舉以爲分野之名也何以知其然也徴諸東海南海九河河間河中巴蜀中山有以知之也東海南海九河河間河中非國中山巴蜀非若諸國之顯也故曰地有是形則天有是星而分野者指列星所屬之分而言也或曰若然則十二次之說將無所徴歟曰十二次所以驗天運之度數日躔之次舎此蓋古法而歷家之所取驗者也因其度數次舎之所在而妖祥見焉則其所屬之地從亦可徴矣抑分野之說固豈專系於是哉

正統論

正統之論本乎春秋當周之東遷王室衰微夷於列國而楚及吳徐並僭王號天下之人幾不知正統之所在孔子之作春秋於正必書王於王必稱天而僭竊之邦皆降而書子凢以著尊王之義也故傳者曰君子大居正又曰王者大一統正統之義於斯肇焉歐陽修氏曰正者所以正天下之不正也統者所以合天下之不一也由不正與不一是非有難明故正統之論所爲作也嗚呼三代之下有天下者大抵皆不正不一而不能合乎至公大義之所在是非之際於是難明者多矣蓋當其難眀之際驗之天文則失於妄稽之人言則失於偏是故熒惑守心應乎魏文帝之殂而吳蜀無他故若可以魏爲正矣然月犯大心王者所惡則蜀昭烈之殂實應之而吳魏無事也是蜀亦可爲正也此非失於妄哉自晉之滅而南爲東晉宋齊梁陳北爲後魏後周隋私東晉者曰隋得陳而後天下一則推其統曰晉宋齊梁陳隋私後魏者曰統必有所授則推其統曰隋授之後周後周授之後魏此非失於偏哉嗚呼論正統而不推天下之至公防天下之大義而溺於妄於偏其亦不明於春秋之防矣且歐陽氏正統之論以謂正統者聽其有絕有續而後可不必猥以假人而使勿絕也猥以假人而使勿絕則至公大義有所不行矣故正統之序歷唐虞夏商周秦漢至漢建安而絕魏武竊取漢鼎得之旣不以正劉氏𨿽漢裔崎嶇巴蜀又未嘗得志於中國而孫氏徒保守江表而已皆不可謂居天下之正合天下於一者也及晉有天下而其統始續故自防始元年復得正其統至建興之亡正統於是又絕矣晉氏旣南天下大亂故自東晉建武之始止陳貞明之終二百餘年其間乘時並起爭奪僭竊者不可勝紀其略可紀者猶十六七家旣而大小彊弱自相並吞而天下猶爲四東晉宋齊梁陳又自分爲後梁而爲二後魏後周隋又自分爲東魏北齊而爲二離合紛紜莫適爲正皆不得其統正統於是又絕矣及後周並北齊而授之隋隋並後周又並陳然後天下合爲一而其統復續故自開皇九年復得正其統而唐繼之自天祐之亡正統於是又絕矣梁氏弒其君盜其國以梁爲僞固也後唐之興籍曰名正而言順實非所以復唐晉氏受國於契丹尢無足議而漢周亦皆取之以非義況此五代者皆未嘗合天下於一則其不得以承正統夫復何疑及宋有天下居其正合於一而其統乃復續故自建隆元年復得正其統至於靖康之亂南北分裂金𨿽防有中原不可謂居天下之正宋旣南渡不可謂合天下於一其事適類於魏蜀東晉後魏之際是非難明而正統於是又絕矣自遼並於金而金又並於元及元又並南宋然後居天下之正合天下於一而復正其統故元之紹正統當自至元十三年始也由是論之所謂正統者自唐虞以來四絕而四續惟其有絕而有續然後是非公予奪當而正統明也嗚呼吾之說至公大義之所存歐陽氏之所爲說也歐陽氏之說廢則吾之說不行於天下矣

攺元論

古有攺正朔而未嘗有攺元非無攺元也弗以是爲重事而弗之異也夫有國者將以明一代之制度也於是乎有攺正朔若稱元年而後累數之者是蓋史官紀述之常軆所以志夫人君在位之久近者也是故春秋於魯公卽位之始皆稱元年公羊傳曰君之始年也史記漢興以來諸侯世表髙祖功臣侯年表類於每國書某王元年某侯元年淮南鴻烈亦稱淮南元年許愼注云始封之年也夫魯周之諸侯而所謂王侯者漢之臣子也使攺元果爲重事耶則信如說春秋者所謂諸侯不得攺元非王者不攺元矣柰何周之諸侯漢之臣子不皆襲稱王者之年而輒自攺元而春秋史記顧又因其僭而書之耶故曰古未嘗有攺元也考之帝王世紀文王卽位四十二年嵗在鶉火更爲受命之元年其更爲元年也蓋曰受命於是始焉爾及周之衰列國爭稱王其始卽位時不過以諸侯之爵稱及旣王矣則將以自異也於是又攺稱元年故史記秦惠王十四年更爲元年汲冡紀年魏惠成王三十六年攺元稱一年其所以攺元者蓋亦曰稱王於是始也是豈以爲重事而異之耶自漢以後一變於文帝之稱後元再變於武帝之名年以建元後世因之遂重於攺元矣嗚呼旣已稱元而又攺元不惟攺元而又名年以建元記注繁蕪莫之勝紀是以弗可革矣或曰使攺元不以爲重事而直史官紀述之常體則曷爲變一而爲元也吾聞之杜預曰人君卽位欲其體元而居正故不曰一年一月也曰元年曰元日此唐虞三代之所常稱又何足以爲異乎

兵論上

古之用兵以圖天下之事者未有不以有名而能有成者也夫名者豈可以僞爲哉天命人心之所屬而有以應而順之焉耳故應天順人者名之名之所以立也吾觀於書於湯武之事見之湯之伐夏也有曰夏王滅徳作威以敷虐於爾萬方百姓爾萬方百姓罹其凶害弗忍荼毒肆臺小子將天命明威不敢赦武王之伐商也有曰商罪貫盈天命誅之予弗順天厥罪惟鈞天矜惟民民之所欲天必從之嗚呼湯武之師以至仁伐至不仁者也當其告誓之際未嘗不拳拳於天命人心以爲言由是言之豈非應天順人者名之所以立乎名之立事之所以成也此湯所以東徵西怨南徵北怨而武王所以一戎衣而天下定也湯武以後用兵而有名者幾希矣𨿽然吾於漢之髙帝猶有取焉秦爲無道天下所共患苦諸侯並起孰不名其師曰誅無道秦秦已滅亡諸侯各有分地而楚漢角戰彼此成敗獨未可知方項籍願與沛公入關懷王不遣籍而沛公是遣人皆謂漢事之成實原於此而吾以爲不在入關之時乃定於爲義帝發防之日何者懷王立爲義帝楚漢皆北面事之者也及籍弒義帝而沛公發兵討之則籍爲天下之賊而沛公天下之義王矣天命人心之所屬於此可見天下之歸漢可以計日待用能不五載而帝業成鄕使髙帝不用董公之說則漢之爲漢未可知也董公之言曰順徳者昌逆徳者亡兵出無名事故無成明其爲賊敵乃可服此正武王明義孔子正名之意髙帝之明固宜有出於此矣然則湯武以後用兵而有名者豈不猶於髙帝見之乎若夫諸葛亮之師亦庶幾焉而君子又不可徒以成敗論之矣魏相論用兵之明有五一曰義兵二曰應兵三曰忿兵四曰貪兵五曰驕兵然吾謂義兵得用兵之名王者之兵皆義兵也漢髙帝諸葛亮之兵是也至於應兵亦王者所不能免焉者也外是則𨿽漢武之三十六將軍王尋王邑苻堅百萬之眾吾未見其有名也嗟乎用兵一也有名無名之間而事之成不成系焉名之一正則天命人心自不能以他屬而世之用兵欲以圖天下之事者乃不審於是焉何耶然天命本難知而人心爲易見因人心之向背以驗天命之去畱而兵用焉王者之舉如是而已詩曰於鑠王師遵養時晦時純熙矣是用大介夫待時而動而正名以爲先而舉事有不成者吾未之信也

兵論中

取天下者必先定其所守得所守則天下之勢在我而兵力所向可以無往而不克昔之有天下者鮮有不善於審天下之勢者焉方三國之分裂也魏之境北盡幽兾南盡揚雍而都洛陽吳之境北防江南極海盡有交廣之地先都鄂而後建業蜀之境盡益與梁而都成都鼎峙而立其正僞不大相逺而吾未嘗不嘆魏氏之無謀也夫鄂防大河上游建業亦以大江爲限而成都有劍門以爲天險者也今而吳蜀實守之陜以西有長安其地四塞爲固左殽函右隴蜀被山帶河而內沃土千里秦漢之所都河以南有南陽其地夷漫數百里皆沃衍之墟東有漢輿鳯林以爲闕南則菊潭環屬於漢北有白崖聨絡西有上洛重山之險光武之所興王此兩地者又非鄂建業成都之比一能守之則其勢足以制中原而控天下今魏氏乃有其地而不居而洛陽是守夫洛陽四面受敵非用武之地非若長安南陽之形勝爲天下之大險可恃以立國也故夫吳蜀不滅則魏終不能以息肩是故周瑜嘗請於孫權欲並張魯防襄陽以蹙魏諸葛亮之說先主欲命將將荊州之眾以向宛洛身率益州之眾以出秦州及吳蜀合而攻魏赤壁之役𨿽以曹公之智水步騎十萬之兵而周瑜以三萬人敗其眾渭南之役𨿽以司馬仲達之能全魏諸將之勇而諸葛亮以十萬眾挫其徒何者天下之足以爲守者不能守則天下之勢非我所能有故我之所向無往不受制於敵矣是以戰於夷陵魏必合吳而後蜀可勝而漢中之舉吳蜀復合而遂以勝魏然則吳蜀合而魏之不亡者幸也故吾於三國未嘗不嘆魏氏之無謀也𨿽然曹公司馬仲達不足道也而諸葛亮亦未爲得焉夫成都𨿽以劍門爲天險然其險也守則不可出出則不可繼兢兢自完猶且不給而何足以制中原控天下哉故亮之棄荊州而就成都亮之失也荊州以江陵爲要上有夷陵下有武昌洞庭亙其左漢陽固其右視成都則四達之會也亮有之而弗爲守則其區區一隅而不能以究其志之所欲爲無疑矣抑非特亮爲然也項籍之兵足以百戰百勝非漢髙及也髙帝已入長安而籍復防有之旣遷髙帝漢中則宜定以爲守矣不知出此而乃東都彭城彭城者山東之要害而非天下之勢之所系也故使髙帝卒以還定三秦而天下之勢已在漢而不在楚楚𨿽百戰百勝何益於事爲哉故其事之無成非不幸也宜也故吾謂項籍之力足以奪天下諸葛亮之才足以治天下而皆不善於審天下之勢者也不善於審天下之勢而欲以有天下亦惑矣

兵論下

極天下之智始可以用兵兵之變無窮必我之智亦無窮也然後兵皆足以爲吾用兵之用有正有奇而奇又有二焉有奇之正有奇之奇嗚呼用兵而至於奇之奇則其變不可勝窮而智之用其變亦不可勝言矣故用兵者非用兵乃用智也用兵而善於用智者寡可以勝眾不善用智𨿽眾亦敗也陳余以二十萬而敗於韓信之數萬王尋王邑以百萬而敗於光武之三千曹公以八十萬而敗於三萬之周瑜苻堅以百萬而敗於八千之謝元是也故眾勝寡寡勝於眾常道也至於以寡勝眾則非極天下之智而神於兵者不能也夫極天下之智而神其所用於兵者其數術大抵不由於古法而應奇合變特顧其一時方略之如何霍去病漢之名將也武帝欲教以兵書乃曰顧方略如何不至學古兵法則兵固不可以法傳也夫歸師勿遏曹公所以敗張繡也皇甫嵩犯之而破王國窮寇勿迫趙充國所以緩先零也唐太宗犯之而降薛仁杲百里而爭者蹶上將孫臏所以殺龎防也趙奢犯之而破秦軍虞詡犯之而破叛羌彊而避之周亞夫所以不擊吳軍之鋒也光武犯之而破尋邑石勒犯之而敗箕澹兵少而勢分者敗黥布所以覆楚軍也曹公用之拒袁紹而斬顏良臨敵而易將者危騎刼所以防燕師也秦君用之將白起而破趙括若是者不可悉數皆所謂奇之奇而非法之所得膠者則兵之不可以法傳也明矣蓋法有定論而兵無常形膠一定之法而欲以應無窮之變則勝負之數已戾安往而不取敗矣乎惟夫不以法爲守而以法爲用緣法而生法離法而會法順求之於古逆施之於今出入離合動有節制向背取舎各適事機非特夫人莫知吾之所以然𨿽吾亦不能先必其所以然斯謂之極天下之智譬之槃之走丸丸走於槃縱橫圜直系於臨時不可必知所可必知者丸之不能出於槃也孫武之書曰兵家之勝不可先傳又曰奇正之變不可勝窮又曰人皆知我所勝之形而莫知吾所以制勝之形故其戰勝不復而應形於無窮故古之以兵爲書者無若孫武后世之言兵者無不孫武之書是學按其書之遺法以取勝者有矣然武之自言如此則其法誠有不能盡言於其書者矣是以趙括能讀父書而藺相如謂徒能讀之不知合變也至括論兵𨿽其父奢無以難之而奢不以爲能且知其必敗者知書之無益於括而智之在我者非特書之所不能盡言而亦非吾口之所能宣也嗚呼世之徒能如括者多矣況乎又不皆能如括焉宜乎良將之無聞於後世也

辧

河圖辯

河圖出於書契未作之先載籍以來幾千年於此矣而所以爲河圖者其說未明也易系辭曰河出圖洛出書聖人則之書顧命曰河圖在東序論語曰河不出圖河圖之名見於經者如此而其爲體則固未始經見也後世儒者因其體之不經見也顧遂以其私傳臆說互相模擬穿鑿聖祕淩厲道妙各自以爲得其說矣然卒莫有至當之歸於是河圖者天地自然之數而聖人所以示萬世陰陽造化之理者乃反視之若神奇怪妄者焉自今觀之爲關朗氏之說者曰河圖之文七前六後八左九右五十居中洛書之文九前一後三左七右四前左二前右八後左六後右是以十爲河圖九爲洛書也爲劉牧氏之說者曰一六居北二七居南三八居左四九居右五十居中者洛書也戴九履一左三右七二四爲肩六八爲足者河圖也是以九爲河圖十爲洛書也二氏之說其相反也若此邵子曰圓者河圖之數方者洛書之文又曰圓者星也歷紀之數其肇於此乎方者畫也畫州井地之法其放於此乎世皆謂邵子以十爲圖而九爲書也然戴九履一之圖其象圓一六二七之圖其象方是九圓而十方也安知邵子不以九爲圖十爲書乎朱子發張文饒精通邵學者也亦皆以九爲圖十爲書而朱氏推序其源流以爲濮上陳搏以先天圖傳種放放傳穆修修傳李之才之才傳邵子放以河圖洛書傳李漑漑傳許堅堅傳範諤昌諤昌傳劉牧修以太極圖傳周惇頤惇頤傳程顥程頤程子解易大傳大槪祖劉氏說也及新安朱子始力詆劉氏之非而引大戴禮書二九四七五三六一八之言以證洛書以爲大傳旣陳天地五十有五之數洪範又明言天乃錫禹洪範九疇則九爲洛書十爲河圖夫復何疑然而猶曰易範之數誠相表裏又曰安知圖之不爲書書之不爲圖則朱子尙不能無疑於此也臨卭魏氏則又疑朱子之說以謂朱子始以九圖十書爲劉長民托之陳圖南辭而辟之而引邵子爲證然邵子第言圓方而不言九十果孰爲書孰爲圖也又謂靖士蔣山以先天圖爲河圖五行生成數爲洛書戴九履一圖爲太乙下行九宮數此不爲無見者蓋九宮數見之幹鑿度張平子傳卽所謂太乙圖而劉牧以爲河圖固有可疑先天圖卦爻方位縝密停當其爲古書無疑乃僅見於魏伯陽參同陳圖南爻象卦數猶未甚白至邵子乃大明今定爲河圖𨿽無明證而誠有可取者是則魏氏𨿽擬朱子之說而亦無有一定之論也厥後言河圖者復數家新安羅端良嘗以河圖示人謂建安蔡季通得於蜀隠者其體如車輪白黒交錯而八分之以爲八卦純白者純陽而爲幹純黒者純陰而爲坤黒白以漸殺之而爲余卦此其一也江東謝枋得以爲嘗傳河圖於異人其爲狀依仿八卦以爲體坎離中畫而相交焉乃與方士抽坎塡離之術相彷佛此其二也或曰凢與太極圖合者乃河圖也或曰九十二圖皆河圖也由是論之先儒之論河圖其爲說甚不同也後世將孰從而孰信之且河圖出於伏羲之世至孔子時數千年矣其間羣聖人未嘗言之孔子固嘗言之矣而不言其所爲圖自孔子以來又千餘年亦未嘗有明言之者而自近世關氏劉氏以後乃若是紛紛而莫之統壹焉余聞之師劉歆以八卦爲河圖王肅曰河圖八卦也王充亦曰伏羲王河圖從河水中出易卦是也此其爲知河圖者以餘論之謂聖人因河圖以爲八卦則可謂八卦卽河圖則不可系辭明言聖人則之則之云者因之以爲之之謂也孔安國曰伏羲氏王天下龍馬出河遂則其文以畫八卦謂之河圖是則聖人實因河圖以畫八卦其可卽謂河圖爲八卦乎大抵世儒因其軆之不經見也故得以肆爲異說而莫之顧而亦孰知河圖之體未嘗不見於經也系辭曰天一地二天三地四天五地六天七地八天九地十朱子防之曰此天地之數陽奇陰偶卽所謂河圖也是河圖固經之所載而見焉者也竊意河之所出者此則其本文謂之本文者自一至十五十五防有如星象故謂之圖也其位以一六居下二七居上三八居右四九居左五十居中以生數合成數而分配如此者其本文自然之定位也蓋其中五爲衍母次十爲衍子次一二三四爲四象之位次六七八九爲四象之數二老位於西北二少位於東南其數則各以其類交錯於外而八卦定矣於是伏羲則之而乾坤艮巽坎離震兌之卦畫焉是則聖人之因河圖以畫八卦茍謂河圖卽八卦亦可也或曰審如斯言則以八卦爲河圖固有可徴然謂河之所出者天一至地十卽爲其本文無乃渉於怪妄歟曰非然也天地啟造化之祕以示萬世則其事固非世之數數然者歐陽子嘗疑河圖洛書爲怪妄矣而南丰曽氏非之曰以非所習見則果於以爲不然是以天地萬物之變爲可盡於耳目之所及亦可謂過矣嗚呼曽氏之言固予之所爲言也

洛書辯

洛書非洪範也昔箕子之告武王曰我聞在昔鯀陻洪水汨陳其五行帝乃震怒不畀洪範九疇彞倫攸斁鯀則殛死禹乃嗣興天乃錫禹洪範九疇彞倫攸敍初不言洪範爲洛書也孔子之繋易曰河出圖洛出書聖人則之未始以洛書爲洪範也蓋分圖書爲易範而以洪範九疇合洛書則自漢儒孔安國劉向歆諸儒始其說以謂河圖者伏羲氏王天下龍馬出河負圖其背其數十遂則其文以畫八卦洛書者禹治水時神出洛負文其背其數九禹因而第之以定九疇後世儒者以爲九疇帝王之大法而洛書聖言也遂皆信之而莫或辯其非然孰知河圖洛書者皆伏羲之所以作易而洪範九疇則禹之所自敍而非洛書也自今觀之以洛書爲洪範其不可信者六夫其以河圖爲十者卽天一至地十也洛書爲九者卽初一至次九也且河圖之十不徒曰自一至十而已天一生水地六成之水之位在北故一與六皆居北以水生成於其位也地二生火而天七成之故二與七皆居南以火生成於其位也以至東西中之爲木金土無不皆然至論其數則一三五七九凢二十五天數也皆白文爲陽爲奇二四六八十凢三十地數也皆黒文而爲陰爲偶此其陰陽之理奇偶之數生成之位推而驗之於易無不合者其謂之易宜也若洛書之爲洪範則於義也何居不過以其數之九而已然一以白文而在下者指爲五行則五行豈有陽與奇之義乎二以黒文而在左肩者指爲五事則五事豈有陰與偶之義乎八政皇極稽疑福極烏在其爲陽與奇五紀三徳庶徴烏在其爲陰與偶乎乃其爲陽與奇之數二十有五爲陰與偶之數二十通爲四十有五則其於九疇何取焉是故陰陽奇偶之數洪範無是也而徒指其名數之九以爲九疇則洛書之爲洛書直而列之曰一二三四五六七八九足矣奚必黒白而縱橫之積爲四十五而效河圖之爲乎此其不可信者一也至河圖洛書所列者數也洪範所陳者理也在天惟五行在人惟五事以五事參五行天人之合也八政者人之所以因乎天也五紀者天之所以示乎人也皇極者人君之所以建極也三徳者治之所以應變也稽疑者以人而聽於天也庶徴者推天而徴之人也福極者人感而天應之也是則九疇之自一至九所陳者三才之至理而聖人所以參贊經綸極而至於天人證應禍福之際以爲治天下之法者也其義豈在數乎豈如易之所謂天一地十者中含義數必有圖而後明可以索之無窮推之不竭乎漢儒徒見易系以河圖與洛書並言而洛書之數九遂以爲九疇耳審如是則河圖之數十也伏羲畫卦何爲止於八乎此其不可信者二也先儒有言河圖之自一至十卽洪範之五行而河圖五十有五之數乃九疇之子目夫河圖固五行之數而五行特九疇之一耳信如斯言則是復有八河圖而後九疇乃備也若九疇之子目𨿽合河圖五十有五之數而洛書之數乃止於四十有五使以洛書爲九疇則其子目已缺其十矣本圖之數不能足而待他圖以足之則造化之示人者不亦旣疎且逺乎而況九疇言理不言數故皇極之一不爲少庶徴之十不爲多三徳之三不爲細福極之十一不爲鉅今乃類而數之而幸其偶合五十有五之數使皇極濟於庶徴之恆陽恆雨六極之憂貧惡弱而亦備一數之列不其不倫之甚乎且其數𨿽五十有五而於陰陽奇偶方位將安取義乎此其不可信者三也班固五行志舉劉歆之說以初一曰五行至威用六極六十五字爲洛書之本文以本文爲禹之所敍則可以爲之所負而列於背者則不可夫旣有是六十五字則九疇之理與其次序亦已粲然明白矣豈復有白文二十五黒文二十而爲戴履左右肩足之形乎使旣有是六十五字而又有是四十五數並列於背則其爲贅疣不亦甚乎此其不可信者四也且箕子之陳九疇首以鯀陻洪水發之者誠以九疇首五行而五行首於水水未平則三才皆不得其寧此彞倫之所爲斁也水旣治則天地由之而立生民由之而安政化由之而成而後九疇可得而施此彞倫所爲敍也彞倫之敍卽九疇之敍者也蓋洪範九疇原出於天鯀逆水性汨陳五行故帝震怒不以畀之禹順水性地平天成故天以錫之耳先言帝不畀鯀而後言天錫禹則可見所謂畀所謂錫者卽九疇所陳三才之至理治天下之大法初非有物之可驗有迹之可求也豈曰平水之後天果錫禹神而負夫疇乎仲虺曰天乃錫王勇智魯頌曰天錫公純嘏言聖人之資質天下之上壽皆天所賦予豈必是物而後可謂之錫乎使天果因禹功成錫之神以爲瑞如簫韶奏而鳯儀春秋作而麟至則箕子所敍直美禹功可矣奚必以鯀功之不成發之乎此其不可信者五也夫九疇之綱禹敍之猶羲文之畫卦也而其目箕子陳之猶孔子作彖象之辭以明易也武王訪之猶訪太公而受丹書也天以是理錫之禹禹明其理而著之疇以埀示萬世爲不刋之經豈有詭異神奇之事乎鄭康成防春秋緯文有云河以通幹出天苞洛以流坤吐地符又云河龍圖發洛書感又云河圖有九篇洛書有六篇夫聖人但言圖書出於河洛而已豈嘗言龍之事乎又烏有所謂九篇六篇者乎孔安國至謂天與禹神負文而出誠亦怪妄也矣人神接對手筆粲然者冦謙之王欽若之天書也豈所以言聖經乎此其不可信者六也然則洛書果何爲者也曰河圖洛書皆天地自然之數而聖人取之以作易者也於洪範何與焉羣言淆亂質諸聖而止河出圖洛出書聖人則之者非聖人之言歟吾以聖人之言而斷聖人之經其有弗信者歟劉牧氏嘗言河圖洛書同出於伏羲之世而河南程子亦謂聖人見河圖洛書而畫八卦吾是以知孔安國劉向歆父子班固鄭康成之徒以爲河圖授羲洛書錫禹者皆非也或曰河圖之數卽所謂天一至地十者固也洛書之數其果何所徴乎曰洛書之數其亦不出於是矣是故朱子於易啟防蓋詳言之其言曰河圖以五生數合五成數而同處其方蓋掲其全以示人而道其常數之體也洛書以五奇數統四偶數而各居其所蓋主於陽以統陰而肇其變數之用也中爲主而外爲客故河圖以生居中而成居外正爲君而側爲臣故洛書以奇居正而偶居側此朱子之說也而吾以謂洛書之奇偶相對卽河圖之數散而未合者也河圖之生成相配卽洛書之數合而有屬者也二者蓋名異而實同也謂之實同者蓋皆本於天一至地十之數謂之名異者河圖之十洛書之九其指各有在也是故自一至五者五行也自六至九者四象也而四象卽水火金木也土爲分旺故不言老少而五之外無十此洛書所以止於九也論其方位則一爲太陽之位九爲太陽之數故一與九對也二爲少陰之位八爲少陰之數故二與八對也三爲少陽之位七爲少陽之數故三與七對也四爲太陰之位六爲太陰之數故四與六對也是則以洛書之數而論易其陰陽之理奇偶之數方位之所若合符節𨿽系辭未嘗明言然卽是而推之如指諸掌矣朱子亦嘗言洛書者聖人所以作八卦而復曰九疇並出焉則猶不能不惑於漢儒經緯表裏之說故也嗚呼事有出於聖經明白可信而後世弗之信而顧信漢儒傅會之說其甚者蓋莫如以洛書爲洪範矣吾故曰洛書非洪範也河圖洛書皆天地自然之數而聖人取之以作易者也

湖淸辯

義烏縣治西有繡湖自昔相傳雲湖水淸出狀元在宋季時言屢驗至正四年嵗當大比其夏湖復淸邑人曰今年大比而湖淸其爲邑士科第之兆明矣旣而士之貢於有司者皆不中邑人曰天之示人𨿽顯而其定於防者人莫得而測也天其或者將應於他日乎而窮鄕之士有不得與於鄕舉裏選以爲恥者則爲之說曰今縣令之爲政也寛而明恵而矜人和而訟平年丰而嵗登湖之淸此造物也所以彰其善云爾則作爲誇誕之辭以鋪張之客有聞而詰之曰楚旣失矣齊亦未爲得也何也湖之淸與否適也淸而應與否亦適然爾且湖之水始淸也士固有取科第者矣彼又何所取徴耶以湖淸爲科第之兆訊諸父老接諸圖志𨿽可徴不誣然其言近於誕薦紳者弗道也今而曰邑士科第之兆不驗則縣令善政之符也此其言之無稽不又甚耶縣令之有善政者非今爲然也何不聞於昔而獨見於今耶肆爲誇誕之辭而妄致謟諛之意此曲學阿世者之爲有識之士宜不若是春秋之法紀災異而不書其故洪範之義推五行之運行以關五事之得失而已後世儒者因春秋所書傅防以一時之事因洪範所載推尋其所致之由故皆失之膠固而不通今也不得於彼而必求於此豈不知其失而蹈之耶𨿽然彼誠不足以語此也不足以語此則其言之無稽亦誠不足貴矣予竊鄙之因志吾言以爲妄言者之戒

原

原儒

儒之名何自而立乎儒者成徳之稱蓋其稱肇於孔子至荀卿氏論之爲悉而其後復有八儒之目及秦漢以下儒之名𨿽一其學則析而爲二有記誦之學有詞章之學有聖賢之學士之爲其學者其爲道舉不易也而其尢難者莫難於聖賢之學矣聖賢之所以爲學者何也必其性之盡於內者有以立其本而才之應於外者足以措諸用也方其防也禮樂射禦之節書數之文無弗學也凢知類入徳之方亦旣習而通之矣比其長也三才萬物之理必推而究其極也推其理所以致其知也致其知者思也思則有以明諸心矣仁義禮知心之所具之性也心之明則性之盡也盡性則理之具於我者無不明而視天下無一物之非我矣故曰惟天下至誠爲能盡其性能盡其性則能盡人之性能盡人之性則能盡物之性也夫能盡其性則大本立矣而推而至於盡人物之性又由其才有以應之也故自日用之間以及乎參天地贊化育所以品節彌綸之者非才莫有以應之才之周事之所以成也此其所以小可以爲國家天下之用而大可以用天下國家也故曰才與誠合則周天下之治也是故天下之理無不有以明諸心者性之盡於內而推已以及乎人物使天下皆有待於我者才之應於外也夫有以盡於內未有不能應於外者也不能應於外由不能盡於內矣故自格物致知誠意正心以至齊家治國平天下皆一本也自本諸身以至證諸庶民考諸三王建諸天地質諸鬼神俟諸後聖無二用也其本末軆用所以內外之兼至者誠也內而性之盡者其本旣立矣外而才之應者其用復周焉誠之至也此所謂聖賢之學者也嗚呼周公仲尼已矣孟軻以後自荀卿揚雄已不能臻乎此而董仲舒韓愈僅庶幾焉於是聖賢之學不明也久矣蓋千數百年而周邵張程諸君子者出始有以爲其學而周公孔子不傳之緒乃續焉本諸易詩書語孟以明時用春秋以驗行事三禮以節人情而後知人所以官兩儀裕萬物者在此而不在彼五三六經不爲虛言而匹夫匹婦皆可以與知迨考亭朱子廣漢張子東萊呂子又皆同心僇力以倡其學至是而聖賢傳心精微之本經世博大之用發揮無餘蘊矣然至於今未久也而其學已不復傳凢今世之所謂儒者剽掠纎緣飾淺陋曰我儒者辭章之學也穿鑿虛逺傅會乖離曰我儒者記誦之學也而人亦曰此所以爲儒也嗟乎昔之稱詞章者唐之燕許宋之楊億其詞章蓋誠足以華國也昔之稱記誦者漢之馬鄭宋之劉敞其記誦蓋誠足以窮經也使若人也其記誦詞章而止若是焉固亦何取其爲儒名耶是故吾所謂聖賢之學者皆古之眞儒而今世之稱記誦詞章者其不爲孔子之所謂小人儒荀卿之所謂賤儒者幾希吾友鄭君仲舒儒者也其所謂儒志乎聖賢之學者也是吾斯之謂儒而非今世之所謂儒也鄭君遊京師受知今相國遂入經筵爲檢討儒者之用庶幾有以自見者乎故吾於其別也言以贈之作原儒

原士

嗚呼人之各習其業以爲世用者其爲道舉不易也而其尢難者蓋莫難於爲士矣士之難爲何也必其性之盡於內者有以立其本而才之應於外者足以措諸用也蓋方其防也禮樂射義之節書數之文無弗學也凢知類入徳之方亦旣入而通之矣比其長也三才萬物之理必推而究其極也推其理所以致其知也致其知者思也思則有以明諸心矣仁義禮智心之所具之性也心之明則性之盡也盡性則能不以聞見梏其心而視天下無一物之非我矣故曰惟天下至誠爲能盡其性能盡其性則能盡人之性能盡人之性則能盡物之性也夫能盡其性則大本立矣而推而至於盡物之性又皆其才有以應之也蓋自日用之間以及乎參天地贊化育所以品節彌綸之者非才則莫有以應之才之施事之所以成也此其小可以爲天下國家之用而大可以用天下國家也故曰才與誠合則周天下之治也是故天下之理無不有以明諸心者性之盡於內而推己以及乎人物使天下皆有待於我者才之應於外也夫有以盡於內未有不能應於外者也不能應乎外由不能盡於內矣內而性之盡者其本旣立矣外而才之應者其用復周焉非所謂成徳逹材之士者歟嗚呼古之爲士鮮有弗若是矣自世降俗龎道術分裂於是士之爲業者訓詁而已矣辭章而已矣夫使訓詁辭章而盡爲士之事焉斯亦不足以爲難矣況乎訓詁辭章亦不易能而今之精其能者又未嘗數數然也剽掠纎碎緣飾淺陋曰我爲士也穿鑿性命淩厲髙逺曰我爲士也而人亦曰此所以爲士也嗟乎爲士而止於如是焉固亦何取其爲士耶是以古之爲士者道徳明秀小大無不適於用而後世之士飾虛矯僞其不卒歸於無用者幾希矣吾友鄭君仲舒久遊京師而客於今相國之門以所長自見得從事於經筵殆爲士而適用者也夫京師天下之士之所集也相國之門又京師之士所由萃也仲舒與之遊焉吾向之所謂士亦嘗有其人乎茍有之其必知之矣抑天下之廣山林之士如吾向之所云者未始無其人而仲舒未必盡知之也茍知之其亦能使有以用之乎嗟乎吾見他日有薦士於相國而使相國盡用士之名者其必仲舒矣仲舒如上京作原士以爲贈

原諫

人君之軄莫急於納諫人臣之軄莫先於進諫納諫難矣而進諫爲尢難進諫之道有二曰諷諌曰直諫諷諫固難而直諫又難也是故引義托物從容開譬不動聲色而其說已行悟主意於片言置君徳於無過者諷諫之謂也危言切論銜鯁骨批逆鱗正色而不阿犯顏而不忌必究其說乃已𨿽殺身而不顧者直諫之謂也禮上諷諫而下直諫豈不以謂諷諫以悟主將君臣兩全其美名直諫以匡君則君或至於遂非臣或至於蹈禍是君防拒諫之惡而臣獲盡忠之害也故曰人君之納諫爲難而人臣之進諫尢難進諫之道諷諫固難而直諫又難也𨿽然爲人臣而事明君諷諫直諫蓋無施不可不足爲難也茍事暗主而用直諫則鮮有不及其身而況於諷諫其將若之何於是二者之諫均爲難矣嗚呼唐虞三代逺矣近而論之漢唐之世號能納諫者莫文帝太宗爲盛矣文帝寛仁盡下羣臣𨿽切諌常假借納用之若馮唐之論頗牧張釋之之論嗇夫所謂諷諫也及賈誼論時事則流涕痛哭袁盎引郤愼夫人坐指人彘爲說所謂直諫也而文帝皆容受之太宗英明能斷從諫如流臣下而使之言如魏徴之言昭陵王珪之論廬江所謂諷諫也及徴防十漸極陳時政得失祖孝孫謂陛下負臣臣不負陛下所謂直諫也而太宗靡不優納焉是則以直諫諷諫施之明君固無乎不可也若夫蕭望之張猛京房言石顯於元帝王章言王鳯於成帝王嘉鄭崇言董賢於哀帝李膺陳蕃範滂之徒言閹宦於靈帝長孫無忌褚遂良上官儀言武氏於髙宗張柬之輩言韋氏於中宗孟昭圖言田令孜於禧宗然皆不免於殺身是事暗君固無事於諷諫而因直諫以蹈禍亦理之所必至矣嗚呼知無不諫而諫之以直者人臣之分也傷於直而蹈禍不測使其君防拒諫之惡而已獲盡忠之害者非人臣之得已也自古無道之君其過行非一端也而莫甚於拒諫言而殺諫臣拒一諫言殺一諫臣其事若未害也而家國之敗亡輒不旋踵殆如燭照而卜不亦深可戒哉和陽王先生夙有大志負气節而敢言者也今擢居諫諍之軄士大夫咸曰先生遇明主諷諫直諫將無施而不可矣金華王禕辱與先生遊因原夫諫之所爲難者爲文以贈之嗚呼言其所爲難則其所以不難者固有望於先生也夫

王忠文集卷四

欽定四庫全書

王忠文集卷五

明王禕撰

序

宋景濂文集序

文章所以載乎學術者也昔之聖賢其學可謂至矣其於三才萬物之理仁義道徳禮樂制度治亂是非顯隠鉅細之際凡天人傳心之妙帝王經世之略無弗察而通也其眞知實踐旣有得於內矣於是將以自見而淑諸人也然後托於文章以推其意之所欲言故程子以謂聖賢之言不得已也有是言則是理明無是言則天下之理闕焉又謂後之人始執捲則以文爲先平生所爲多於聖人然有之無補無之無闕也由是論之所貴文章之有補者非以其明夫理乎理之明不由其學術有素乎然而古今文章作者眾矣未易悉數也姑自吾婺而論之宋南渡後東萊呂氏紹濂洛之統以斯道自任其學粹然一出於正說齋唐氏則務爲經世之術以明帝王爲治之要龍川陳氏又修皇帝王霸之學而以事功爲可爲其學術不同其見於文章亦各自成其家而香溪範氏所性時氏先後又間出皆博極乎經史爲文溫潤縝練復自成一家之言入國朝以來則浦陽栁公烏傷黃公並時而作栁公之學博而有要其爲文也閎肆而淵厚黃公之學精而能暢其於文也典實而周宻遂皆羽翼乎聖學黼黻乎帝猷踵二公而作者爲吳正傳氏張子長氏吳立夫氏吳氏深於經張氏長於史而立夫之學尢超卓其文皆可謂善於馳騁者焉然當呂氏唐氏陳氏之並起也新安朱子方集聖賢之大成爲道學之宗師於三氏之學極有異同其門人曰勉齋黃氏實以其道傳之北山何氏而魯齋王氏仁山金氏白雲許氏以次相傳自何氏而下皆婺人論者以爲朱氏之世適故近時言理學者婺爲最盛然爲其學者上而性命之微下而訓詁之細講說甚悉其頗見於文章者亦可以驗其學術之所在矣嗚呼尙論吾邦之文章所謂無是言則是理闕焉者固班班而是而有之無補無之無闕焉者尙足謂之文乎吾友宋君景濂早受業立夫氏而私淑於吳氏張氏且久遊栁黃二公之門間又因許氏門人以究夫道學之防其學淵源深而培植厚故其爲文富而不侈覈而不鑿衡從上下靡不如意其所推述無非以明夫理而未嘗爲無補之空言茍卽其文以觀其學術則知其足以繼鄕邦之諸賢而自立於不朽者逺矣景濂旣不求用於世而世亦未有以用之其於文章尢自愛重不輕以示人以禕辱有同門之雅間出其所著俾有以序之禕聞朱子序廣漢張子之文謂其不知年數之不足是以學日新而無窮其見於言語文字之間始皆極於髙逺而卒反就於平實嗚呼不自滿足而勉焉不息者聖賢之爲學也自髙逺而底於平實則其學之所至豈不較然矣乎禕輒誦是以序景濂之文以致吾區區之意且因以自厲焉

送鄭君序

豫章鄭君士亨之東遊也與予相好爲最深君气銳才富發而爲文如逸馬健車馳乎九軌之塗防不可及如奔湍怒濤之在江河浩乎莫之能禦也其自見者旣如此而尢樂於取友𨿽以予之無似亦辱與之定交不寘君之於我厚矣竊願有以質於君夫文者才與气爲之也三代而下詞章之士鮮不以才驅气駕而爲文非才與气不足以爲文然徒恃乎才驅气駕則嵗慆月邁气有時而衰才有時而盡而文亦有時而躓矣蓋才命於气气稟於志志立於學者也孔子曰吾十有五而志於學我學不厭所謂志立於學也孟子曰我善養吾浩然之气志壹則動气所謂气稟於志也茍非有志以基之有學以成之气有不衰才有不盡而文有不躓然者未之有也抑聖賢之基乎志以成乎學者非徒欲見於文而已也文者聖賢不得已而托之以埀世者也六藝之述七篇之作出於歷聘不遇之後而荀卿揚雄亦皆老而著書當其歷聘而未老也固蘄有以見諸用也及卒於不用而後托之於文則文者豈非聖賢不得已而爲之者乎後之人志未立學未成大之不圗用天下國家而小之不思爲天下國家之用汲汲焉鰓鰓焉徒因其天資之美口耳之知惟詞章之爲務雕刻藻繢以盜名而嘩世卒亦歸於泯滅而無傳其於聖賢之道不已末乎斯言也予之所夙聞者也以君之厚我不能不爲君道也予有志而學未成者也道所聞以質於君者幸君之輔我使底於成也士亨謂予今玆別去當入山益深入林益密而愈益肆力於爲學嗟乎君之志予之志也於君之別其能不自媿乎詩云毋金玉爾音而有遐心此予所望於士亨故序之以識別

朱左司集序

厲志先生朱公集若干捲禕與公之曽孫烈旣訂定而編次之因序其後曰公諱元龍字景云婺之義烏人宋嘉定十六年進士歷溫州平陽池州靑陽兩縣尉饒州司理參軍皆有能名遷處州縉雲令攺官擢幹辦行在諸司糧料院除宗正寺主簿尋陞宗正丞兼權左司郎官國史院編修官實錄院檢討官公之在左司也京局官或挾權貴勢求舉牘輒拒之曰舉牘可以勢取耶宦官陳詢益求建節事下都司議公以謂優異內官寵賁節鉞𨿽出於特恩主張國是愛惜名器必由於公論於事爲不可宰臣傳防令攺擬公曰吾職可罷筆不可攺也有宗室與民訟圩田眾莫敢引決公曰於法品官不許佃民田柰何天子屬籍之親乃有爭田訟耶毅然決之嵗大旱宰臣請徧禱羣望公曰雨暘之應各以其徴大臣有燮理之責皇皇禱祀母乃末乎時議括兩淮浮鹽公謂王制冡宰制國用惟藏富於民量入爲出不聞與商賈小民爭什一之利不可又兩上封事自宮禁朝廷以及百官萬民皆痛哭流涕言之先是史嵩之在督府公劾其殺富民王倫爲非已而嵩之入相公遂斥去矣郭右司磊卿正士也聞而嘆曰嗟乎朱左司亦遭煩言世道猶可爲乎因憤而死公旣斥得予祠秩滿差知衢吉二州皆旋予祠祿除知臺州以憂不赴曁服除而鄭淸之再入相淸之尢素惡公切直或告公有可以回宰相之意者則應之曰吾生爲正人死爲正鬼耳於是家食十年卒老以死矣自禕幼時從長老得公言行想見其人巖巖然不可犯竊向慕之及讀公家集獲窺其剛大之气浩然無餒益信公之正色立朝危言峻行不可奪者一本於誠非世之矯訐而盜名者可同日語也始公受學鄕先生毅齋徐公僑旣又從四明絜齋袁公燮防徐公考亭朱子門人袁公象山陸氏弟子公之學蓋防朱陸之異以爲同是以著於大節表表如是惜乎不克展其所蘊賫志以死旣死史闕其傳其言行又無以暴於後世不亦可悲也夫故禕序其集特論著其大節俾後有考焉

浦陽文藝錄敍

歷代史家於凡文籍旣刪其要而備著之爲志曰藝文而文學之士復采而列之爲傳曰文藝志以著其人之文傳以列能文之人也然而志之所著苐存其文之名目傳之所列特敍其人之行能而已夫史者一代之書無所不載者也於文人之文有難於具載是以司馬遷班固諸家間嘗卽其人之傳而附錄其文之一二後之君子有志史學而心存至公者於郡邑之間取古今人之文而錄之使其人恃是以不朽豈非史家之遺意乎此宋君景濂於浦陽之文裒集柬選而文藝錄所爲作也浦陽於婺𨿽小邑而山川淸峻名人間生其文往往緯俗經邦有闗於世教景濂總古今得若干首爲內篇而他邑之人其文有爲浦陽而作足爲其鄕土之黼黻者復得若干首爲外篇通內外篇爲書八卷曰文藝錄者合其人與文而稱之也嗟乎景濂於此不其有取於史家之遺意乎然予聞之歐陽子之論以謂秦漢以來著書之士多者百餘篇少者三四十篇其人不可勝數而散亡磨滅百不一二存焉言之不可恃也如此嗟乎言語文章誠有不可恃者矣豈其所以傳與不傳要亦有幸不幸歟茍其不幸𨿽聖人之經且或厄焉而況後世之所著述其散亡磨滅也固宜使其幸也郢書燕說猶傳於世況於作者之文乎今景濂之所錄片言半簡之僅傳者其人輒將恃之以不朽可謂幸矣而謂文章𨿽麗言語𨿽工無異艸木榮華之飄風鳥獸好音之過耳爲果不可恃可乎抑徒其人之幸而所不可恃者因爲其不朽歟𨿽然彼其道徳之修於身功業之施於當世則所不朽者固在彼而不在此矣故予爲之序以道景濂有志史學而心存至公以表其述作之意若裒集之博柬選之精玆不詳論云

河朔訪古記序

河朔訪古記二卷合魯君易之所纂予爲之序曰合魯實葛邏祿本西域名國而易之之先由南陽遷浙東已三世易之少力學工爲文辭旣壯肆志逺遊乃絕淮入潁經陳蔡以抵南陽由南陽浮臨汝而西至於雒陽由雒陽過龍門還許昌而至於大梁歷鄭衛趙魏中山之郊而北達於幽燕於是大河南北古今帝王之都邑足迹防徧凡河山城郭宮室塔廟陵墓殘碣斷碑故基遺迹所至必低徊訪問或按諸圗牒或訊諸父老考其盛衰興廢之故而見之於紀載至於撫時觸物悲喜感慨之意則一皆形之於詠歌旣乃裒其所紀載及詠歌之什以成此書夫古之言地理者有圖必有志圗以著山川形勢所在而志則以驗言語土俗博古久逺之事古之言詩者有雅頌復有風雅頌以道政事美盛徳而風則以驗風俗政治之得失故成周之制職方氏旣掌天下之圖而邦國四方之志則小史外史實領之太師旣掌六詩而列國之風則觀風之使實采之所以然者蓋志之所見王道存焉風之所形王化系焉故設以官守達諸朝廷所以考一代之政教豈徒取爲虛文也哉然則易之此書其所紀載猶古之志其所詠歌猶古之風歟惜乎今日小史外史之職闕而觀風之使不行此書不得達於朝廷之上以備纂錄廣而傳之徒以資學士大夫之泛覽而已抑予聞之古之志領之固有其職古之風采之固有其官而其爲之者類皆博聞多識懷道秉徳之士故曰誦其詩讀其書不知其人可乎然則學士大夫觀乎此書其亦可以知吾易之之爲人矣易之名乃賢其北遊嵗月具見篇中玆不著

國朝名臣傳序

古者作史之體大要有二曰實錄曰正史是已實錄之體仿乎編年而臣僚之得立傳者其傳皆系乎月日薨卒之下及爲正史然後紀表志傳門𨿽品別而傳又分名定目各以類相從焉然傳之在實錄者不過具其行能勞烈之始末而正史之傳加以論贊之辭者實錄修於當時正史撰於後代且其體有不同故也國朝沿襲舊制其修累聖實錄咸有常憲而名臣之當附傳其間者久猶闕如蓋自大徳丙午迨今至正戊子屢詔史臣纂修以補實錄之闕亦旣具有成編矣而金匱所藏人無由窺之逺方下士於聖朝盛事先後本末賢相良將之功績鉅儒循吏之徳業鏗鍧炳煥可以震耀於無窮者皆莫及知在天歷中史臣蘓天爵嘗攟摭名臣家傳碑志以爲書謂之名臣事略然以國朝人物之眾盛而與其列者僅四十七人則其未及搜訪甄錄者固多也禕不揣不才因仍四十七人者復博求於世臣之家又得七十三人人各爲傳而贅以論贊名曰國朝名臣列傳總百有二十輒用正史之體仿宋東都事略而爲之其文𨿽不能馳騁而辭則質其事𨿽不能該博而實則眞於是一代之人物可槪見矣其於妄作之誅固所不免然傳之同志非惟可以廣見聞其間一二有可取者他日上諸朝廷未必不足以備史臣之采擇云

送金華尹徐君序

婺之屬縣六十年以來爲令而有循良之名者吾得三人焉於義烏得一人曰臨江周自彊字剛善於武義得一人曰天臺許廣大字具瞻周君治民一以恵慈務阜其財而綏安之民之愛之不啻如父母生爲立祠旣去且久猶思之不忘許君之治濟以剛果爲民興利除害政績殊異嘗攝金華令武義之民訴於大府曰吾願還吾許君金華之民亦訴曰幸勿奪吾許君也二君之得民如此不問可知爲循良之吏矣繼二君之踵者於金華得一人則今平陽徐君允益友直其字者也蓋婺爲郡治金華而今復爲浙東憲司所治政務繁劇號稱難爲徵需所集沮而不辦則取怒於上官一切奉承之民將不勝其敝矣君材周而用裕謹身帥先居以防平民之幽隠罔不通達上有需斂必其所尢急者乃爲之辦而能使不至於病民民有來輸物以供上之橫斂者輒瞑目嘆曰吾不忍見也由是悉感其誠意而樂爲之役他恵政及民者甚眾仁心仁聞藹然著聞邦之人士咸以謂周許二君之後善爲令者無如徐君矣嗟乎守令之於民近且重易知也天子大臣所以選任之者固甚勤也選任之旣勤復命奉法之吏嚴刺察之科以繩治之其不任職者往往輒罷去而日者又詔廷臣各舉所知以應選舉當其選與不中選者定爲賞罰各有差又郡縣上下則使遵督攝之法以相激勸是天子大臣憂閔斯民而重守令之意可謂無不至也而歷年於玆勤於求而應之者愈乏密於法而遵之者益慢今之足稱者卒未之多見也故𨿽以婺之六縣更六十年之久爲令者亡慮二十餘人而以吾所得者僅此三人令難其材固如是哉然而周君許君之終更也朝廷知其材皆長於治民周君𨿽已陞五品階而猶選之令金溪公卿薦許君可任館閣而復選之爲鄞令豈以令之材難其人故歟今徐君之滿考也廷臣持銓衡行省者乃除鎭撫於漕府豈徒計其品秩而不知材之所長何如也予因金華失良令爲其民惜且怪持銓衡者不能盡人之所長遂道予所常論者序以送之以告於上之人並勉天下之凡爲令者焉

夏小正集解序

夏小正世以爲夏書其書在大戴禮中傳之者戴氏也鄭康成爲之注或曰盧辧注謂爲鄭氏非也潁川韓元吉氏嘗以範太史家藏舊本校定之然與故所傳闗本訛舛不同防稽傅崧卿氏又據闗本而爲訓釋實多所補正及考亭朱子集儀禮尊信小正而用之經其論定者防益加明矣今括蒼趙君復集諸家之說而爲之解於是爲尢詳密者也以予論之小正之爲夏書不可無疑者孔子定書斷自唐虞虞書以歷象日月星辰敬授人時爲重事小正其遺法也孔子嘗曰我欲觀夏道是故之杞而不足徵也吾得夏時焉及答顏淵以爲邦曰行夏之時而作春秋用夏時以冠月其有取於夏時如此設小正誠夏書則在孔子所必取然而不與禹貢同列於百篇何耶鄭氏謂夏時者夏四時之書其書存者有小正則以小正爲夏書者鄭氏也不信聖人而漢儒是信可不可耶禮記月令漢儒皆以爲周公作而其中雜有虞夏商周秦漢之制殆漢末諸儒采呂氏十二月紀淮南子時則訓等書爲之耳大戴禮之有小正小戴禮之有月令烏知其非類耶或曰呂氏據夏小正以正四時或曰小正具十二月而無中气有應而無日數至時訓乃五日爲三候爲气六十日爲節因小正而加詳也意者小正特出於月紀時訓之前者耶是則以小正爲夏書誠有可疑者也趙君之言謂鄭氏以小正爲夏書本無左驗所紀昏旦中星與星之見伏率與月令月紀時訓不合唐一行推以曆術知其實在夏時其爲夏書無疑是又不然天𨿽髙星辰𨿽逺茍求其故則精歷數者悉所能考蓋自上古以來天行日至星辰之次舎其度數無不可知況在夏后之世安知非精歷數者逆考而遡推之求其故以著於書亦豈可遂信之而不疑乎世以本艸爲神農之書素問爲黃帝之書其果出於神農黃帝否乎本艸素問不可必其出於神農黃帝月令不可必其出於周公則小正之爲夏書予固不敢不致疑其間也惜乎趙君已不可作不得以予所疑者質之然君之爲此書則旣考覈詳而論辧宻卓見絕識往往而是不其有可傳者歟苐其眞本及所著他書皆厄於兵而此篇者乃其伯氏掇拾遺槁重所繕錄章句字畫之脫誤不能無之覽者擇焉而已君諱有桂詵仲其字學行志業且載宋太史所爲墓志玆故弗道而論予所疑者序其書焉

水經序

水經漢桑欽所作藝文志缺弗錄而隋經籍志有兩水經一本三卷郭璞注一本四十卷酈善長注善長道元字也然皆不著撰人氏名舊唐志乃云郭璞作宋崇文總目亦不言撰人爲誰但云酈注四十卷亡其五至新唐志始謂爲桑欽作又言一云郭璞作蓋疑之也按前漢書儒林傳古文尙書塗惲授河南桑欽君長晁氏讀書志謂欽成帝時人也今以其書考之濟水過壽張卽前漢壽良縣光武所更名又東北過臨濟卽狄縣安帝所更名荷水過湖陸卽湖陵縣章帝所更名分水過永安卽彘縣順帝所更名則其書非作於成帝時若順帝以後人所爲矣又其書言武侯壘又云魏興安陽縣注謂武侯所居魏分漢中立魏興郡又雲江水東逕永安宮南則昭烈托孤於武侯之地也又其言北縣名多曹氏時置南縣名多孫氏時置是又若三國以後人所爲也又云攺信都從長樂則晉太康五年也又河水北薄骨律鎭城注云赫連果城則後魏所置也此其書又若晉後魏人所爲也意者欽本成帝時人實爲此書及郭鄜二氏爲傳注咸附益之而璞晉人道元後魏人也是故山海經禹益所記也而有長沙零陵桂陽諸曁之名本艸神農所述也而有豫章朱厓趙國常山秦髙眞定臨淄馮翊之稱爾雅作於周公而云張仲孝友蒼頡篇造於李斯而云漢無天下要皆後人所附益非復其本文然則水經爲欽作無疑蓋久而經傳相淆而欽之本文亡矣本文𨿽亡可不謂爲欽作哉通典謂郭注多疏略迂怪而已不傳今酈注四十卷固完而舊本往往失於遷就有錯簡金蔡正甫氏嘗作補正三卷而亦不傳今惟酈注舊本猶行而已夫天地之間惟水爲多故水者地之脈絡也大川相間小川相屬而凡郡縣州道列棊布皆因水以別焉地理之書始於禹貢而禹貢之分九州必主山川以定經界誠以山川之形緜亙無易州縣之設更革不常故兗州可移而濟河之兗不能移也梁州可遷而華陽黒水之梁不能遷也此禹貢所以爲萬世不易之書也後世史家主於州縣以爲書州縣更革其書亦遂以廢而不傳以彼之易於不傳則水經之書其果得而廢之歟大抵此書所引天下之水百三十有七江河在焉而酈氏注引枝流一千二百五十一其源委之吐納沿路之所經纒絡枝煩條貫手夥搜渠訪瀆靡或漏遺總其槪而覽之天下可運於掌矣故自禹貢以後此書最爲近古而不可廢豈亦所謂萬世不易者歟顧世之爲地理學者莫不卽邇而昧逺就簡而憚煩而卒亦紛紜而無所據桑氏之學廢不復講久矣不亦惑哉故予因爲序論以致予意抑予之力豈能重其書覽者考其迹求其故而觀其防通必有能識其要者矣

章氏族譜序

龍泉章氏族譜四篇二十一世孫溢之所著而章氏有譜自溢始前乎此非無譜也蓋其族盛於建之浦城而分於處之龍泉其居溫之永嘉婺之永康者亦本於浦城與龍泉爲同祖四族子孫碩大繁衍在故宋時每間嵗或數年輒爲防防則各出譜牒互考而續書之曰慶系圖則其族各有譜舊矣龍泉之譜尢稱詳備然皆薦經兵燹亡軼弗存溢爲是愳乃因本房小譜及歷代墳記之僅存者復旁搜逺采裒集而次第之著爲是書本支原派秩然有序於是章氏號爲東南巨族者益可考不誣則其族之有譜𨿽謂始於溢可也夫氏族古史官之所記也周有小史定世系辧昭穆故有世本錄黃帝以來至於春秋諸侯卿大夫名號統系左丘明以爲天子建徳因生以賜姓胙之土而命之氏諸侯以字爲氏以諡爲族邑亦如之自後受姓命氏日益眾多遭秦滅學公侯子孫失其世及漢興司馬遷約世本修史記因周譜明世家人乃知姓氏所由出終漢世有鄧氏官譜應劭氏族篇王符姓氏論魏晉以來有司選舉必稽譜牒以考眞僞故官有世冑譜有世官宋何承天作姓苑復以充廣前志至唐有貞觀氏族志元和姓纂路敬淳姓略栁衝族姓系錄當世薦紳之流無不明乎姓氏之學者自王學之後喪亂相仍譜牒俱廢士大夫之習其學者遂鮮矣嗚呼崇徳貴功尙論氏族此聖人所以維持天下別婚姻辧族類厚風俗扶世教大宗小宗之法所賴以久存者也自宗法壊而門地盛門地盛而譜牒興及譜牒旣亡人始不知其本矣章氏序系所從來者逺今溢獨鰓鰓焉推念本始而究心於譜牒迄能以亡而爲完尊尊親親之道藹然可見其可不謂知所本哉𨿽然論氏族之盛衰由子孫之賢否若漢之袁氏楊氏陳氏唐之栁氏宋之戚氏呂氏其操義風槪累世不替皆足以厲天下矯異代豈徒以貴富之故乎章氏在異時嘗顯矣然則世濟其美而令聞長世固有不在彼而在此者溢字三益方以宏才粹徳向用於時古稱能世其家庶其在是矣乎

贈丹徒令呂君序

呂君敬夫由中書掾出爲丹徒令或有言者曰呂君醇厚恭謹之士也若之何而爲令耶今之爲令者必其智足以籠民威足以箝民然後民從令而事功集也是故智以籠民近乎詐非恭謹者之所習威以箝民近乎猛非醇厚者之所務若之何敬夫而爲令耶予爲之言曰世道之變不同而民情之好惡無不同夫民之情未有不好善而惡惡好徳而惡刑者也故長民者非得醇厚恭謹之士不足以從民好是故醇厚有以使民勝殘去殺而樂其生恭謹有以使民惇禮興讓而易其俗徳以本之善以刑之與民同其好而治功成矣然則醇厚恭謹之士固所以長民者也古之長民者何莫不然顧獨不可有爲於今世耶抑爲令於今世者亦誠難也古之取民井田十一而已古之役民嵗三日而已今也粟米力役之徵蓋無藝也取之以非所產役之以非所能民力且已竭矣民力旣竭有不堪命而長民者徒以催科期防爲急務於是籠之以智以愚之使不敢喘息箝之以威以詟之使不得怨嗟而民情益以蹙矣亦豈從政者所樂爲哉詘於勢故也故曰爲令於今日者亦誠難也𨿽然變而通之不存乎人乎夫茍崇徳而聳善使民得以樂其樂而利其利則民且將尊君親上而樂於效死矣徵徭之重云乎哉傳有之平易近民民必親之平易之政非醇厚恭謹之士而孰爲之也厥今在上之人知人惟明用人惟允敬夫素以文學名今特用爲丹徒者豈不以從政而尙威智武夫俗吏之所爲故擇醇厚恭謹之士如吾敬夫者試嘗之以爲之兆耶嗚呼是殆未易與世俗道也徐君炳文與敬夫爲僚友於其行屬予爲言書諸簡以贈敬夫予惟敬夫儒者也儒者之用不著於世久矣故因或者之言而推論之蓋望吾敬夫之益勉之也丹徒隸鎭江鎭江守曰楊君亦儒者予所友也敬夫往以予言質之其必以爲不佞矣夫

孝經集說序

孝經有古文今文之異當秦燔書時河間顏芝藏其書漢初芝子貞出之河間獻王得而上諸朝長孫氏江翁後蒼翼奉張禹之徒皆名其學凡十八章所謂今文也武帝時魯恭王壊孔子宅得孝經與尙書於壁中以爲秦時孔鮒所藏昭帝時魯國三老始以上獻孔安國爲之傳凡二十二章所謂古文也劉向典校經籍實據顏本以比古文除其繁惑以十八章爲定鄭眾馬融鄭皆爲之注専從今文故古文不得列於學宮而安國之本亡於梁隋開皇中王劭始訪得之以示河間劉炫炫遂分庶人章爲二曽子敢問章爲三又多閨門一章以足二十二章之數且序其得喪講於人間時議皆疑炫所自作而古文非復孔氏之舊矣唐開元間詔諸儒集議劉知幾請行孔傳司馬貞力非之獨主鄭說宗自爲之注用十八章爲正先是自天子至庶人五章惟皇侃標其目冠於章首至是用諸儒議章始各有名如開宗明義等類爲之疏者元行衝也至宋邢昺爲正義訓詁益復加詳而當世大儒司馬溫公範蜀公則皆尊信古文司馬公爲古文指觧謂始皇三十四年始燔書距漢興僅七年孔氏子孫豈容悉無知者必待恭王然後乃出蓋始藏之時去聖未逺其書最眞與歷世疏逺轉相傳授者不侔且孝經與尙書同出孔壁世知尙書之眞而疑孝經之異何也迨朱徽公爲刋誤亦復多從古文以古文七章今文六章已前合而爲經刪子曰者二引書者一引詩者四凡五十七字以餘章爲傳刪先王見教以下六十九字以順則逆以下九十字凡其章之次第文之異同皆用古文爲據謂經一章者孔子統論天子諸侯卿大夫士庶人之孝蓋一時之言而後人妄分之其傳十四章則或者雜引傳記以釋經文者也而近時臨川吳氏復以謂隋時所得古文與今文增減異同率不過一二字文勢曽不若今文之順以許愼說文所引桓譚新論所言考證皆不合決非漢世孔壁之古文爰因刋誤重以古文今文較其同異焉夫今文最先出自劉向鄭等以及唐世君臣皆知表章之其書固已通行古文出稍後而安國之傳旣亡劉炫之本又以爲非眞至宋二三大儒始加尊信而其書以顯豈其顯晦各系於時之好尙哉今行中書右丞公以古文今文及刋誤三書𨿽皆行世而學者皆習而不察乃與儒者議彚次其先後且刪漢唐宋諸家訓注附於古文之下刻本以行於是孝經之爲書本末具矣嗚呼孝者天之經地之義而百行之原也自天子達於庶人尊卑𨿽有等差至於爲孝曷有間哉五經四子之言備矣而教學必以孝經爲先則以聖言𨿽眾而孝經者實總防之也是書大行其必人曽參而家閔損有闗於世教甚重豈曰小補而已

贈吳生序

金谿吳生禴來金陵客其外兄周君所數辱從予防見其質粹而气和秉操執誼不諧於流俗而辭章溫潤亦可喜於是知其可與進於學者因其歸也爲之言曰君子之於學豈茍焉而已哉固將有諸已焉耳夫道非逺人者也以道爲逺而自難於求之則道與人且相離烏能以有諸已乎是故畫於易道於書詠於三百篇筆削於春秋節文於禮難疑答問於孔孟之遺編者大抵爲言明白而坦夷天所以命於人人所以受於天帝王所以立極聖賢所以傳心其爲道悉載焉人皆可得而求之也猶之風雨霜露日星山川精義至教無隠乎人妙極乎仁義之奧陰陽之賾而不外乎匹夫匹婦之所知大而至於位天地育萬物而不出乎日用飲食宮庭屋漏之無媿若殊而實一若逺而實近非若異端小道之空言而無實也故爲學者博采而泛覽窮索而精討旣知其故矣必反觀約取而深體篤踐焉然後道在我而可以有諸已夫茍有諸已也則其見於事爲顧何施而不可君子爲學之大要復有過於是者乎自夫秦漢而下師異指殊斯理之不明久矣至近世大儒始有以倡其說載諸方冊旣明且備而學者類皆習而不察行而不著淩髙履虛者旣失之太過承卑襲陋者又失於不及而學術之獘遂有不可勝言者焉惟生之尊父明善先生博學篤行之君子也家庭之所訓教其必及於是乎故余於生不敢徒以言語相諛說而舉夙昔所嘗聞者以爲告生歸以質之先生茍以爲然則繼今以往其益勉彊而有事毋怠焉以自恕也毋矜焉以自畫也日進月益思必有諸已而後已若夫記誦以爲功纂綴以爲能誇博衒奇而務以出入乎口耳文字之間者此固世俗之所謂學非吾之所望於生者也

贈陳伯柔序

有元以來大江之西有二大儒焉曰吳文正公虞文靖公文正之學主於爲經其於羣經悉釐正其錯簡折衷其疑義以發前儒所未發而集其成討論該洽封殖深固視漢儒之顓門名家者有間矣文靖之學主於修辭其於文辭養气以培其本知言以極其用凡以載斯道而傳之世故其羽翼聖教黼黻人文卓然爲一代之所宗而自成一家之言者也二公之學𨿽其逕庭有若異向然要皆聖賢之爲道其趨一而已矣後學之士烏可妄議乎哉方二公之講學也天下學者翕然師之從而遊者眾矣而以裏中子受業其門者有陳君伯柔焉伯柔之學爲經則推本於文正修辭則取法於文靖淵源之所自誠有不可誣者以余所交二公之門人如伯柔者何其不多見也於是二公不可作矣故余獲交於伯柔不異聆緒論揖聲光於二公之門不知生世之晚也伯柔識見髙邁而篤於自信操志秉節不務諧於流俗遭世多故益將韜晦不茍事仕進蓋庶防立言以踵二公之軌躅而今年幾六十亦旣老矣昔者伯柔之逰江東也文靖嘗贈之文其言以謂伯柔有志於聖賢之學而二程子之學初無同異且極其歸於天徳王道之論蓋其望於伯柔者甚至也於今已三十年餘嘗讀其文而深慨焉前哲日逺斯文之墜緒猶千鈞之一發纉而承之不其在於人乎伯柔用辟舉而起再調官於越之諸曁夫今之官州縣者苐從事於簿書期防此胡足以盡人之所長余故於伯柔復舉虞公之論以爲言是則伯柔之所任者其亦重矣而余何足以知之書以識別以見余之知伯柔者固非茍焉而已也

丙午嵗余爲伯柔先生制此序今四年矣伯柔今得謝西歸而舊槁已軼因重書以贈之然則世之論伯柔者其果有出於此者乎

楊季子詩序

故贈太常禮儀院判官楊君季子詩集三卷其友塗頴屬予序季子楊氏諱鑄其字季子豫章人也楊氏在其鄕世以文學稱至季子之兄諱鎰字顯民益以所學自名其家而尢長於詩其詩淳厚典則浸淫於漢魏視唐宋不多讓也然韞道蓄徳不屑爲世用竟以終其身季子承家學之懿所爲詩視顯民體裁風致若出二律至於衝邃幽靚之思往往能道人之所不能言則蓋有不相蹈襲者矣用是與其兄齊名至正初季子遊京師朝廷方修三史用薦者以布衣入史館爲校勘史事畢調唐元衛教授出爲徳慶路知事尋由廣東帥府都事入爲中書檢校官於是天下已多故朝廷遣名臣經略江南得承制行事季子辟從事以行至閩中遽以疾不起蓋其才甚富其志甚逺庶幾見於事功而有以自暴於世矣而天不假年不克盡其才之用以究其志之所欲爲其所賴以傳世者獨其詩而已嗚呼君子之傳世不必同也或見於文辭或著於事功要其所以自致者何如耳若季子兄弟𨿽出處有不侔然其於詩皆能自致於不朽豈其托諸文辭者猶其施諸事功也歟季子平生所爲詩亡慮百千篇薦罹兵革槁軼不存塗君得十一於千百僅僅若是與餘言而深惜之餘以謂文章所爲傳世者以其精不以其多也古之人嘗托片言半簡而傳矣使季子之詩皆可傳也則𨿽此三卷不啻足矣而又奚惜哉獨憶予年廿七八時在京師季子不鄙其晚出也言於丞相太原賀公曰宰相安可失此人防余南還且世亂聲迹遂不相聞及今十有五年而季子死久矣然則季子之知余甚厚而餘言固何足爲其重輕也姑述其志行之大略序諸卷首俾讀其詩者知其人焉爾顯民之詩有武威余公闕臨川危公素所爲序論次已詳以其宜互見也玆故反覆並著之

廬山遊記序

匡廬奇秀甲天下昔有是言也嵗丙午秋餘自左史補外佐郡南康而郡實治廬山之陽然自十五年來兵燹薦罹凡山水名勝之窟皆爲荊棘虎狼之區人迹所通僅一二數而已暇日往防焉防輒記之以文蓋以慨人生之如寄而勝踐之不多遇也

朱元防文集序

君子之於文止於理而已矣是故理明則气充而辭達气也者理之寓也辭也者理之載也孔子曰辭達而已矣孟子曰我善養吾浩然之气气至於浩然辭至於達皆理之明致之也茍爲文者不明諸理而徒欲驅駕以气馳騁以辭气有不餒而辭有不蹙者未之有也故曰文以理爲主理明矣气不求充而自充辭不求達而自達而始足以言文矣大江之西近時有大儒曰吳文正公其學主於理者也當時及門之士眾矣而獨金谿朱君元防爲髙弟元防之學精敏闓博以明理爲本原講辧論議之際悉尊信其師說故其著於文也敷暢而淵厚譬之水焉自流而窮原木焉自本而及末莫不粲然而有章秩然而有序人見其气之昌辭之達而不知其所以然者理明故也江西之文如元防者不可以一二數矣元防諱夏其字元防一字好謙嘗以春秋中延祐丁巳鄕貢進士舉赴春官不合又兩防京師皆無所就而歸益窮研理學涪湛鄕裏不復出江西部使者吳君當文正之孫也以隠送薦元防於朝不報至正壬辰盜起鄕邦元防竟遇難以歿初金谿以文章名家者同時三人焉危君大朴曽君子白及元防也危君以布衣入經筵位至翰林學士承防曽君起家進士仕爲翰林直學士皆顯榮當世而元防獨以隠約終是以君子讀其文而悲其才之不用也元防之子復亨至正丙申鄕貢進士能以文學世其家裒集遺文得若干捲屬余序余不識元防而嘗內交危曽二君以故得元防之詳且復亨之請尢厪故不讓而序之

練伯上詩序

大江之西近時言詩者三家曰文白範公徳機文靖虞公伯生文安掲公曼碩範公之詩圓粹而髙妙虞公之詩嚴峻而雅贍掲公之詩典雅而惇實皆卓然名家者也繼而作者復有吾練君伯上焉伯上之詩溫厚而丰麗足以紹其聲光而踵其軌轍者也其少時所爲虞公蓋嘗序之公歿且二十年伯上近嵗所作不及見矣以故伯上復徵余爲之序余因序其後曰古今詩道之變非一也气運有升降而文章與之爲盛衰蓋其來久矣三百篇勿論已漢以來蘓子卿李少卿實作者之首此詩之始變也迨乎建安接魏黃初曹子建父子起而振之劉公榦王仲宣相爲倡和正始之間嵇阮又繼作詩道於是爲大盛此其再變也自是以後正音稍微逮晉太康而中興陸士衡兄弟潘安仁張茂先張景陽左太衝皆其稱首而陶元亮天分獨髙自其所得殆超建安而上之此又一變也宋元嘉以還三謝顏鮑者作似復有漢魏風然其間或傷藻刻而渾厚之意缺焉視太康不相及矣齊永明而下其獘滋甚沈休文之拘於聲韻王元長之局於褊迫江文通之過於摹擬陰子堅何仲言之流於纎瑣徐孝穆庾子山之専於婉縟無復古雅音矣此又一變也唐初襲陳隋之獘多宗徐庾張子壽蘇廷碩張道濟劉希夷王昌齡沈云卿宋少連皆溺於久習頺靡不振王楊盧駱始若開唐晉之端而陳伯玉又力於復古此又一變也開元大歷杜子美出乃上薄風雅下掩漢魏所謂集大成者而李太白又宗風騷而友建安與杜相頡頏復有王摩詰韋應物岑參髙達夫劉長卿孟浩然元次山之屬咸以興寄相髙以及錢郎苗崔諸家比比而作旣而韓退之栁宗元起於元和實方駕李杜而元微之白樂天杜牧之劉夢得咸彬彬附和焉唐世詩道之盛於是爲至此又一變也然自大歷元和以降王建張籍賈浪仙孟東野李長吉溫飛卿盧仝劉義李商隠段成式𨿽各自成家而或淪於怪或迫於險或窘於寒苦或流於靡曼視開元遂不逮至其季年朱慶余項子遷鄭守愚杜彥夫吳子華輩悉纎弱鄙陋而無足觀矣此又一變也宋初仍晚唐之習天聖以來晏同叔錢希聖楊大年劉子儀皆將易其習而莫之革及歐陽永叔乃痛矯西昆之獘而蘇子美梅聖兪王禹玉石延年王介甫競以古學相尙元祐間蘇黃挺出而諸作幾廢矣此又一變也建炎之餘日趨於獘尢延之之淸婉朱元晦之衝雅楊廷秀之深刻範智能之宏麗陸務觀之敷腴固粲然可觀抑去唐爲己逺及乎淳祐咸淳之末莫不音促局而器苦窳無以議爲矣此又一變也元初承金氏之風作者尙質朴而鮮辭致至延祐天歷丰亨豫大之時而範虞掲以及楊仲元復初栁道傳王繼學馬伯庸黃晉卿諸君子出然後詩道之盛幾跨唐而軼漢此又其一變也然至於今未久也而气運乖裂士習遽卑爭務粉繪鏤刻以相髙效齊梁而不能及伯上於斯時獨不移於流俗益肆其學而昌於詩藹然和平之音有融暢之工無藻飾之態凡出處離合歡欣憂戚跌宕抑鬱之思無不托於是焉此所以自成其家而無愧也余嘗聞之楊公之言曰詩當取材於漢魏而音節以唐爲宗也黃公之言曰詩貴乎平實而流麗也嗟乎言詩之要無易於此矣讀伯上之詩者合二公之言而求之則其爲詩可得而識也伯上與予同官爲左右史相知也厚故因序其詩而歷道古今詩道之變而與之商略焉

金華兪氏家乘序

兪氏世爲吾婺衣冠家其先有仕錢氏爲戶部尙書兼營田使諱公帛者自錢唐來遷義烏之鳯林鄕義烏之有兪氏自尙書始尙書之孫處士諱又自鳯林遷金華之孝順鎭金華之有兪氏又始於處士處士生一子二孫皆儒而不顯至其曽孫八人有諱昌言者宋大觀三年上舎釋褐進士卒官左朝奉郎知越之蕭山縣事而其族之仕宋者又自知縣始由是八人者之子若孫入冑監領貢舉取科第而致名官者比比而是其他以文學行義著於鄕者尢不可以悉數邦人榮其盛因稱之曰八宅兪氏兪氏之爲吾婺衣冠家可謂盛哉蓋自尙書而下及今十有六世世有族譜以紀系序然一壊於宣和間之睦冦再壊於宋之亡國三壊於元祚之衰𨿽屢修而屢軼十四世孫慶懼愈久且益墜博考精求畫爲譜圗並裒彚墓記遺文及他雜述總爲十卷書成題曰兪氏家乘而屬序於余兪氏與吾王氏同出於鳯林皆以盛大著聞世之稱者一曰鳯林兪氏一曰鳯林王氏而其居裏之名又各以姓表曰兪村裏王村裏云及兪氏再遷金華而吾之先亦徙縣東之沙谿兩姓之先後出處無不同焉者故世爲昏婣家至今益篤揆乎義余宜序已古有大宗小宗之法聖人所以敍天倫系人心明教原惇政本者也漢魏以降宗法廢而門地盛於是譜諜之學興焉族之有譜其猶宗法之遺意歟宋世言族譜者二家曰廬陵歐陽氏眉山蘇氏而二家之法厥各不同歐陽氏則世經人緯取法於史氏之年表蘇氏則聮系屬如禮家所爲宗圖者及論其所爲同則皆使人均重其本之所自出有尊尊之義焉各詳其支之所由分有親親之道焉尊尊親親之意盡而譜法備矣是故宗法旣廢之後聖人敍大倫系人心明教原惇政本之道猶粲然於族譜見之君子之有志於存禮者其忍置而弗講乎兪氏之族逺矣其所爲愈逺而可考者以有譜存焉耳今慶於亂離散軼之餘惓惓焉是書之修復盡合歐陽氏蘓氏之法而兼有之四百年衣冠家世之盛何其詳且備哉爰自頃嵗天下多故士大夫家莫不茍簡以廢禮而慶獨能於此加之意焉可謂知禮也已抑可謂能世其家也已慶字大有博雅而好古惇義而有文知名於時云

敏求錄序

求物者必於其所防於所防則易於求今夫市焉自金玉珠璣犀象以及布帛谷粟茶鹽藥石一凡適於用者靡所不有索其一物而其逺近彼此精粗美惡之不同者又莫不並蓄羅列以備求者之所需故隨所欲以往購焉鮮不獲吾所求者矣茍不求於所防而顧於其所產則凡適於用者旣不可俱得而逺近彼此精粗美惡之不同者亦烏得備見以審所擇乎蓋吾於是知制度名物之猶然也夫以載籍之廣自聖人之經儒者之傳注箋疏以及代史百家之述作誠可謂博且廣矣凡制度名物之散見雜出乎其間者豈得而易求乎然而將以究其本末考其同異則不可謂難於求而弗之求也此類書所爲作也書之有類其猶物之有市乎吾觀杜氏通典鄭氏通誌之屬書之類編者無慮數十百家學者於制度名物誠易於求矣夫孰知夫本末之有不符也同異之有不合也而其難求抑又有甚焉者此吾於沈君敏求錄之書所以有取也蓋君之是書𨿽不過襲儒先已成之業而加之意而考據之宻本末無遺辧論之精同異無舛其爲功則已多不特資後生小子塲屋之用博雅之君子或有取焉將不能外此而他求矣嗟夫今人爲學談性命者窮髙極深而不切於用工辭章者矜奇衒巧而不復反諸本要之皆足爲學術之累亦孰知制度名物乃聖人所以立天衷奠民極彌綸世故而不能自己者茍於此而有得焉則成天下之事業無難矣此吾所以有取於是書也書凡若干捲自郊祀以後爲類凡若干

張仲簡詩序

吳郡張仲簡詩若干篇予爲之序曰文章與時髙下代有是言也三百篇尙矣秦漢以下詩莫盛於唐而唐之詩始終蓋凡三變焉其始也承陳隋之餘風尙浮靡而寡理至開元以后久於治平其言始一於雅正唐之詩於斯爲盛及其末也世治旣衰日趨於卑弱以至西昆之體作而變極矣由是觀之謂文章與時髙下而唐之詩始終凡三變豈非然哉然唐之盛也李杜元白諸家制作各異而韋栁之詩又特以溫麗靖深自成其家蓋由其才性有不同故其爲詩亦不同而當時治化之盛則未嘗不因是可見焉國家致治比隆三代其詩之盛實無媿於有唐重熙累洽抵今百年士之達而在上者莫不詠歌帝載肆爲瓌奇盛麗之詞以鳴國家之盛其居山林間者亦皆謳吟王化有憂深思逺之風不徒畱連光景而已夫其達而在上則人所共知而山林之間人有弗及知者予獨於仲簡有徵焉仲簡之詩所謂溫麗靖深而類乎韋栁者也後之人讀其詩非惟知其人𨿽論其世可也仲簡之鄕先生文昌於公謂爲有盛唐气象嗟乎公之言豈欺我哉或曰詩者情性之發也夫發於情性則非有待於外也柰何一吟詠唱酬之際而直以爲有系於治化乎噫唐虞之世樵夫牧豎擊轅中韶感於心也而況於作者之詩哉昔人蓋有以艸木文章發帝杼機花竹和气驗人安樂者矣則詩之所見夫豈徒然而已哉

治政萬言書序

聖天子在位之十有五年並相勲賢更新治政詔求天下直言極諌若曰朝廷得失軍民利病許極言無隠遐方之人凡所言事所在有司爲轉以聞於是朱君垕方防成均覩詔書而嘆曰天子望治之意隆而求治之心至矣凡有知於鳶飛魚躍之間者孰不鼓舞而思以自效吾顧可黙然而遂己乎則條天下之事自朝廷以至於邊鄙自政理以及於財用所以矯其獘而反其正者本末備陳綱紀畢舉其目凡二十曰治政萬言書亦旣獻諸中書將轉聞於上同志之士復圖有以廣其傳而屬禕序之禕讀是書而有感夫時之難得也蓋自治古以還上有納言之君則下有盡言之士上下相成故太平之業可致也國家承平日久天子務以仁厚淸靜休養元元至於是非予奪則虛已盡下一歸於公議而不自用而二三大臣方相與同心僇力以圗天下之事故人有不言言無不納而有志之士有不知也知無不言上下之際相成如此可謂千載一時者矣於戲朱君之書可無作乎其有不用而徒爲空言者乎是故天下無事公卿之言輕於鴻毛天下有事匹夫之言重於泰山昔者漢文帝時天下若無事也而賈生之諌乃謂有可痛哭流涕太息者焉惟夫人皆以爲無事而賈生獨云然也故其言卒不用於當時方今天下若非有事而不可謂無事也其可痛哭流涕太息者蓋不無如賈生之所言朱君以天子諸生而言事於有事之日吾是以知其見用不徒爲空言也歟𨿽然賈生之策不用於文帝之時而主父偃之徒得其緒餘終施之武帝之世施於武帝之世孰與用於文帝之時之易也是以有志之士惟知時之所得而盡言至於言之而不用用之而不及其時者則亦豈所能必也哉朱君字仲端徽國文公六世孫

送羅傳道序

新安羅君傳道之宰山陽也三年於玆矣公卿大夫士與凡將命南來者余輒問之曰今江淮間守令之可稱者爲誰皆曰山陽令羅君其人無異辭者傳道以考滿用例入覲余解其裝得詩文百十篇悉鴻生畯人之所作歌頌美徳以贈傳道者也於是益信向之稱傳道者其言出於人心之公又知傳道之得此於人人者皆其所自致非偶然也蓋傳道之先仕宋累世爲名卿而鄂州之名尢著傳道生於文獻之家好學有文材優器宏足以爲時用余辱與傳道定交久故知傳道者如此以余之知傳道豈竢他人之言而始信哉特以信夫是非議論之公有不可掩焉耳傳道旣陛見復以例還山陽余竊以謂傳道爲令旣有循良名則宜舉而陟之使之充其操而大其施而顧復局之於一邑使不得展焉何耶以餘論之百里之任亦難矣考之前史其以縣令獲登名簡者比比而有若夫冒尊官都顯位碌碌無侶而聲名泯沒者不可勝數以彼較此其得其失孰爲多乎余忝職太史氏有善必錄有如傳道政績之可采固將因其實而具書之矣𨿽然傳道之才非止百里者也由是加勉而益思以自致夫茍是非論議之公終不可掩則傳道之顯融余又得計日而竢矣傳道之行國子先生李君克正率凡幹友賦詩爲贈余固得序之於篇端

王忠文集卷五

欽定四庫全書

王忠文集卷六

明王禕撰

序

上京大宴詩序

至正九年夏五月天子時巡上京乃六月二十有八日大宴實喇鄂爾多越三日而竣事遵彛典也蓋自世祖皇帝統一區夏定都於燕復采古者兩京之制度闗而北卽灤陽爲上都每嵗大駕巡幸後宮諸闈宗藩戚畹宰執從寮百司庶府皆扈從以行旣駐蹕則張大宴所以昭等威均福慶合君臣之歡通上下之情者也然而朝廷之禮主乎嚴肅不嚴不肅則無以聳遐邇之瞻視故凡預宴者必同冠服異鞍馬窮極華麗振耀儀采而後就列世因稱曰奓馬宴又曰濟遜宴奓馬者俗言其馬飾之矝衒也濟遜者譯言其服色之齊一也於戲盛哉豈非國家之茂憲昭代之偉觀歟列聖相承是遵是式肆今天子在位日久文恬武嬉禮順樂暢益用勵精太平潤色丕業於是彛典有光於前者矣然則鋪張揚厲形諸頌歌以焯其文物聲容之烜赫固有不可闕者此一時館閣諸公賡唱之詩所爲作也故觀是詩足以驗今日太平極治之象而人才之眾悉能鳴國家之盛以協治世之音祖宗作人之效亦於斯見矣禕嘗於詩之小雅如魚藻三章實天子宴諸侯而諸侯美天子之詩然惟稱王在鎬京以樂飲安居他不復贊一辭者誠以君徳之盛非形容所能盡而樂飲安居非盛徳其孰能之今賡唱諸詩其所鋪張揚厲亦不過模寫瞻視之所及而聖天子盛徳之至埀拱無爲所以致今日太平極治者隠然自見豈非小雅詩人之意歟顧禕微賤不獲奔奏厠諸公之列竊推本作者之意以爲詩序詩自宣文閣授經郎貢公爲倡賡者若干人總凡若干首

送樂仲本序

至正戊子予與樂君仲本胥防京師於是仲本之齒長七年而客京師己三年不以予爲後生未至辱相與定交焉久之爲予言曰四明之定海其西二水焉曰大浹小浹並流東入海小浹之上吾之所居也山水之樂足以佚吾私吾將歸而益讀書以修吾業暇則泳遊於小浹之間蓋達則期有以自見於世否則樂天安命終焉而已爾吾之歸也子寧無有所言耶予聞昔日新安朱氏象山陸氏一時並興皆以聖人之道爲己任而其所學不能無異𨿽以鵞湖有防終莫能絜其異以歸於同陸氏之傳爲慈湖楊簡氏絜齋袁燮氏皆四明人故四明學者祖陸氏而宗楊袁朱氏之學弗道也東發黃震氏果齋史防卿氏者出而後朱氏之學始行於四明黃氏得於朱氏之遺書而史氏傳於湖南大陽先生岊小陽先生枋二陽氏傳於蜀人防淵氏而防氏實朱氏之髙弟子也及今國家建學立師設科取士一用朱氏說天下學者咸推朱氏爲大宗而四明陸氏之學莫或講矣仲本受業於敬叔程先生而先生學於史氏者也承師之所傳因時之所尙朱氏之學仲本蓋以致其力矣陸氏之學向之所以祖而宗之者承傳之自故未冺也仲本可不兼致其力耶先儒以謂陸氏主於尊徳性朱氏主於道問學然尊徳性道問學未始可以偏廢此臨川吳氏學基學統之篇所由作也防而同之顧眞知允蹈何如爾予於仲本寜無望乎仲本識明而行果有志於聖賢之學而不以得失累其心觀其出處之際可知矣故其歸也予竊致其愛助之私欲已於言不能也抑予圗以自淑其身之不暇而顧爲仲本言之者知之深故望之厚而言之至爾仲本其亦以予言爲弗畔矣夫

送顧仲明序

永嘉顧君仲明由蘭亭書院山長考滿來赴選集京師調常熟州教授其南還也士大夫咸餞之以詩俾予爲之序予聞古之言學術者必尙論其師友之淵源本乎師友之說以求先王之道故能信而不悖質而能通其業易成而術易行也永嘉東南名郡也山川峻淸偉人間出在宋世號稱六藝文章之府許景行氏周行已氏皆登程子之門而載伊洛之道於東南南渡以還言性理之學者故宗永嘉而鄭景望氏實承之然當其時薛士龍氏之學復自成一家其說詳於古今之經制以謂自周季絕學先王制作之原晦而弗章若董仲舒名田諸葛亮治軍王通氏河汾之所講論千餘年間端緒僅或一見及二程子張子作相與發揮本末精粗綱紀悉備而後之傳者莫得其要於是發憤覃思深究體統興王逺大之制叔末寡陋之法禮樂刑政損益同異之際必審其故實研索不遺於經無不合於事無不可行自薛氏一再傳爲陳君舉氏葉正則氏戴少望氏而陳氏尢精宻討論經史貫穿百氏年經月緯晝驗夜索一事一物咸稽於極上下千載珠貫而絲組之綜理當世之務於治道可以興滯而補獘復古而至道條畫本末粲如也此所以永嘉經制之學要在彌綸以通世變操術精而致用逺博大宏宻封植深固足以自名其家也論者顧謂其說不皆本於性命以故近時學者一切黨同伐異惟徇世取寵之爲務其學遂廢而不講而不知穿鑿性命窮髙極逺徒鶩於空言其將何以涉事耦變以適世用哉嗚呼永嘉之學可弗講乎君生長是邦師友淵源之懿殆習聞而素講者也而君之職則人之師也暢其師友所承傳者以淑諸人寧非爲人師者之責乎君累爲教官凡所至得士譽人莫不多其才而鮮或知其學術之所自故今玆之官常熟也予不復以人之多君者爲君美竊取人所鮮知者歷道其故爲告焉

送劉志伊序

至正九年禕在京師獲識宜春劉君志伊而內交焉禕旣倦遊而歸志伊尋亦南還將以采選天下之文章復相見於錢唐十一年十月也旣防且別禕於是慨然爲之言曰古者天子巡守則諸侯各陳其國之詩以考政治之美惡而輶軒之使又行天下采詩以觀風今也不惟諸侯不復陳詩而輶軒之使亦不復行韋布之士如吾志伊顧汲汲以采選天下文章爲己任圖以彰國家气運之盛而表斯世人才之多若志伊者不亦有志之士哉蓋禕聞之文章之在天下非一人之所爲也散見而雜出博聚而廣藏求之蓋甚難也夫其人之顯而在上者其文章固亦顯而易求故國朝文類之作眞定蘓公采之頗悉若夫山林巖穴之士文章𨿽工人或鮮知之知之鮮則不能以盡求求之不盡則人將有不公之論矣此昔人所以有難於此也抑采之非難也而選之爲尢難是故漢以下有文選唐文粹梁昭明姚鉉皆以後人選前代之作東萊呂公之於宋文鑑亦僅止於宋南渡之前而鮮有以時人選當世之文章者以時人選當世之文章則惟蘓公之於文類而已是故前代之是非易定一時之取舎難専以昔人之所難而志伊且將繼文類而有作焉則吾志伊謂之有志之士豈不信然哉𨿽然文章經國之大業也昔之論世者以此識气運之盛衰觀人者以此別才气之逺近猶所謂見禮聞樂而知徳政者也有志之士采而選之惟圗以彰國家气運之盛而表斯世人才之多至於采之不能皆徧選之不能皆當亦將無如之何矣此禕於志伊之別所以重有慨也志伊之別也錢唐之士大夫咸分韻賦詩以餞之禕不佞輒繼作者之後道所願言者書以爲志伊贈

麟溪集序

婺之浦江縣東三十里其地曰白麟溪鄭氏之居在焉鄭氏合族而居者今九世朝廷援著令旌表其門曰孝義鄭氏之門而復其役於是時之元夫鉅子髦士畯生莫不爲之感嘆而歆羨或形諸詩以道其美或著於文以紀其實月累嵗積所得旣多其家長大和懼夫久而至於散逸也爰裒輯而彚次之詩爲樂府古近體若干首凡十卷文爲碑頌序跋記辭銘志雜著若干首凡十有二卷總爲一書因所居地名之曰麟溪集吾卽是書觀鄭氏一家之盛有以知國家教化之盛也夫唐虞三代之世盛矣惟其教之旣明化之旣成故當其時民俗之善至於比屋可封可不謂之盛歟然稽之載籍旌其門閭唐虞之時則然而表厥宅裏見於成周之世夫其民俗旣無不善矣而於其間假其旌表焉者所謂樹之風聲使民不懈於爲善也國家惇教崇化承平日久田裏之民安於無事而習於爲善如鄭氏能以孝義著聞防被旌表若此不猶唐虞三代之民而加以唐虞三代之令典歟吾故卽是書觀鄭氏一家之盛有以知國家教化之盛也昔日周之尹氏以天子大夫故五葉不別食防食數千人而春秋書尹氏以志世卿其能與周同盛衰者有家法以維持之也今鄭氏非卿大夫家而合族乃至於九世可謂難矣況其家法之維持可借以永久弗替引之𨿽百世可至宜乎使人嗟嘆之不足而形於詩稱述之不置而著於文積累之多而後之作者固未巳也是故詩之召南詠歌南國民俗之美必推本於文王之躬化而前史所纂孝友等傳亦以彰顯當世風化之所致故吾以謂卽是書觀鄭氏一家之盛有以知國家之盛豈非然哉嗚呼天衷民彛夫人之所同然者也是書茍出而廣傳之將使爲善者益知所勸而孝義之未至者亦感發而興起其有補於世教甚大寧獨俾其子孫之不隕而已乎大和字順卿鄕裏尊稱之曰貞和先生實生五百有二十二甲子屬予爲序者先生之從子欽能承其家者也

經筵錄後序

今天子以上智之資誠明並至動合天運優入聖域臨禦日久將遂躋斯世於靖嘉而尢迪文是先典學爲務乃至正更化之始薦開經筵博延儒流敷繹古藝所以廣資政理參求化原而成帝王之治者也維是經筵之設國之楙憲其事體之重旣領以丞相帝宰執侍從必由妙柬得預勸講至於講文則視成於檢討檢討則具稿譯畢白於丞相及諸講官眾論允合然後進焉故檢討者其秩𨿽輕所職甚近皆以布衣自廟堂公選爲之士之爲之者因得以聖賢仁義禮樂之道古今治忽成敗之故徹聞當寧而寤主意於片言誠可謂不負所學者矣浦陽鄭仲舒之爲檢討也裒其所進講文爲一編曰經筵錄總如幹篇故事講文月凡三進每奏一篇天子旣以置諸左右比三嵗又總每月所進爲錄以獻以備乙夜之覽鄭君是編蓋錄其副而蔵於私家其各篇之首悉記日月與天子宴問之所講官奏對之名者謹其事也昔者曽子之言曰尊其所聞則髙明矣行其所知則光大矣髙明光大不在乎他在乎加之意而已斯言初若爲學者設也及漢董仲舒舉以告武帝於是有以知帝王之學亦不外是焉今觀經筵文剖析精詳陳述曉暢其實類乎唐人之粹擷經史之防則切其法效乎宋儒之大學衍義而詞尢直而其大要不過以尊聞行知有望於吾君誠以聞之則必尊聞而不尊猶不聞也知之則必行知而不行猶不知也然則今日天子之盛徳宏業髙明光大而成帝王之治者豈非聞而能尊知而能行以加之意乎嗚呼觀乎是編而文儒唘沃之功聖學緝熙之效以及國家一代之典故皆可見矣竊惟孔子贊易序卦居末敢卽斯義序其略以系諸末簡云

送分水達嚕噶齊之官序

髙昌莽賚布哈君惟一由休寧主簿擢江浙行中書掾考滿除達嚕噶齊於建徳之分水將之官賢大夫士凡內交於君者皆爲詩歌以餞予爲序其首簡曰天下郡縣之凋敝莫甚於今日而今日國家於守令之選亦可謂重矣比嵗用大臣議首嚴保薦之法賞罰黜陟旣定爲著令繼申督攝之制而郡縣上下之相統政理之相成而不紊者益加宻焉嗟乎若之何而凋郡敝縣猶不加少循吏之效曽不加多也大抵今之爲民牧者其失有二好名者過於爲茍祿者憚於爲過於爲者則咈民情憚於爲者則遏民志情之咈而不安志之遏而不遂也此民所以不得職政理所以乖戾而不成也故夫善治民者不過使民各得其所願而已傳曰民之所好好之民之所惡惡之此所謂民之父母嗚呼治民之道蓋無以加於是矣予聞君之官休寧也正經界均賦役興學校平物估能與民同其好惡民甚徳之其才可謂長於治民者也今爲分水吾知他日言循吏之效者必於分水見之矣且君讀書爲學有年於玆善論古今識本末慨然有志於當世其才固不特長於治民方今聖天子勵精圖治視民如傷而賢宰相不次用人以修舉廢墜君姑盡心於職分之當爲夫茍美績昭彰令聞顯著其有不見大用者乎𨿽然西漢循吏見於傳者止六人黃霸丞相也班固以其長於治民特傳之循吏吾又知君他日𨿽見大用而史氏之傳循吏者其必不遺於君矣其必有以取於君矣夫

送申巡檢之官序

至正十一年海內多故天子命勲舊大臣行中書以鎭外服且以爲去朝廷逺事有機速不可律於常制稟命而行凡軍旅錢糧銓選之事一聽其便宜行之蓋今行中書其位尊任重視古方嶽而江浙尢地大物眾所統列郡三十有二賜履所及不啻數千里矣未幾而事變愈亟𨿽以列郡之事猶不能盡出於行中書所在牧守往往自擇人以爲用而行中書亦視其可者輒聽之而不違嗚呼天下不幸而有故將撥亂以反正則行變以從權誠勢所必至然有志於當世者固未嘗不深憂於此焉婺與處爲鄰郡比者行中書實承制用婺之同知總管府事黃公遷守於處而吾婺人申君觀逺常受知於公辟爲屬縣遂昌之巡檢觀逺識優而行敏用其尊父之廕已再任筦庫巡檢乃其資所應得方待選於行中書而未及署黃公用之於是有知人之明而無越授之失矣觀逺將之官其友王禕語之曰嗟乎今日天下所以多故而弗靖者非以冦盜之繁劇乎盜之生也猶火之始然始之弗戢遂至於燎原而不可遏今子之職職乎求盜者也善求盜者能於其始而襲之故事易而人不擾以子之能其必有以盡乎職矣官無崇卑茍皆盡乎職焉天下之事其變亦豈終不可圗也哉𨿽然子之職止於求盜而不能使人不爲盜能使人不爲盜者牧守也稽之前史若龔遂渤海之政是已吾聞黃公有牧守之才其爲政務以徳化人庶幾有以使人不爲盜而求盜之職又能用吾觀逺若人焉將見環處之境田裏晏然雞犬不驚無異乎承平之日矣觀逺是行吾蓋竊有望焉而於世故因又慨然重有感也婺之士大夫凡與觀逺交者咸謂非言不足以爲贈爰相與作爲歌詩予乃道今日之故及所以語觀逺者序之於首簡

贈醫師張君序

古之言良醫者出於秦爲多春秋內外傳所載若醫和醫緩以及尸子所稱醫竘者皆在秦以良醫名和能察肓上膏下而知疾之不可爲緩能辧六气五味五色五聲六疾而知疾之所由致而非止此也和之對晉大夫也以謂可以醫及國家而緩於晉侯謂其良人將死天命不佑則其思慮之所及固又不止湯熨鍼石之際而已一則曰良醫二則曰良醫皆於秦乎出謂之秦多醫豈不信然以予觀之今之良醫蓋其多莫逾於中吳矣夫豈以吳地富饒人鮮輕身重財故挾是術者趨之恆多歟將習俗之盛淵源之傳有所自也然吳醫之多予固未嘗敢以淺中窺之而求夫庶幾於古良醫者張君志行殆其人焉志行之良於醫夫人之所知也而夫人之所不能知者吾意非志行不足以盡之夫所貴乎醫者以其能以意爲之也靈樞素問諸書遺說昭然固在所必守而人之疾病有萬不同若夫推五運六气之標本察陰陽升降之左右以定五臓六腑之虛實以合經緯血气之流注而知疾病之死生之期者必於脈見之唐許宗謂脈之妙處不可傳惟思慮精則得之又曰吾意所解口不能宣也由宗之言觀之則脈之不可易審必矣和緩之能知疾不可爲與疾之所由致而其思慮所及不止於湯熨鍼石之際者夫豈外是而他求乎然則志行其殆知審於脈者乎不然何其術之良而人稱之者之眾矣是故人之稱志行知其術之良而予知志行者因在此而不在彼也郡人秦文剛君子人也嘗得疾志行治之隨愈秦君因求予文以道其美夫志行之術之所施其效不止於秦君而秦君獨徳之之深者非志行則莫之能爲其疾也吳醫之良不止於志行而予輒樂道其美者因夫人之稱信其術之良爲可書也使志行於是益精其思慮而愼其術焉將見今世求良醫於吳者必求志行而吳多良醫世亦將謂吾言有不妄矣

贈葛仲正序

友人陳舜道爲予言吾往年畱吳門得疾傷寒他醫莫能治病勢向劇有劉太常者吾所厚也爲致葛仲正來視以其術治之疾旋愈吾旣感劉君之愛我且念葛君爲術之良非言以彰之則無以著吾私子能言者幸爲我一言之予觀近時言醫者莫盛於中吳而吳中世業醫者莫盛於葛氏葛氏之醫其術善於推五運六气之盛衰以審病證而定治法此仲正之術所以異於人人也蓋仲正之諸父曰恆齋者嘗自著書其說以謂醫當視時之盛衰而爲損益劉守眞張子和輩值金人彊盛民悍气剛故多用宣泄之法及其衰也兵革之餘饑饉相仍民勞志困故張絜古李明之輩多加補益之功至宋之季年醫者大抵務守防元气而不識攻伐之機能養病而不能治病失在不知通其變也其爲說如此可謂能明夫气運之變而通於陰陽之化者矣嗟乎醫之爲術至於劉李諸君子出而藝極矣以予觀乎其書其言甚明其理甚微其用物也簡而近其取驗也速而著而其要在使人觀形察脈求病之所始以施其術而不膠於一定之古方蓋無非推明所謂五運六气之說今其書大行於世學者非其術弗道也而葛氏之傳獨得其要如此以仲正有得於承傳之素推其家之遺書以博極乎諸君子之書其術之良而有異乎人人也固宜矣仲正之季曰可久於其術尢精予嘗與爲友以故因得識仲正而仲正之諸子業其術者復彬彬焉嗟乎葛氏之盛固未艾也

送湯子誠序

溧陽湯君子誠所謂有用之材者也湯爲鄕之大姓衣冠詩禮相繼不絕而子誠早以材自見用禦史舉試吏郡府海道漕府復推擇爲屬掾今以累考當陞而浙東帥閫遂以文書來辟子誠其宦業之隆蓋兆於此矣予聞士之懷抱利器者非遇蟠根錯節無以自試其材之有用今子誠至浙東予謂以浙東之事言之浙東地瀕鉅海在異時沿海常設制置之司其事權爲甚重而所統領者皆水軍夫海之爲物險矣而軍之習於海戰者爲不易能非素教而積練之鮮有不取敗於臨時者今之帥閫實兼兵民之寄非兩有文武之材莫宜居之其事權視昔爲尢重而所統領者乃無復有所謂水軍者焉是以一旦海冦竊發莫之能禦至廑天子親命大臣招安而與之官冦心無厭顧以我爲無備以禦之未幾輒復叛朝廷務全大體於是命再下而官益加夫招安而至於再三則威重或者爲己防而不圖有以豫防之則愚頑無知尋服尋叛其爲患吾未知其所終也故今日浙東之患莫苦於海冦而禦之之策莫亟於復水軍蓋寇盜之生治世所不能免顧所以豫防之者何如耳今子誠以有用之材而又往往爲上官所見信夫惟不言言必行之故吾願子誠有所建明益以自試其材之有用若夫區區簿書文墨之爲事而徒累嵗積月爲出身計者斯固眾人之所爲而非吾黨所望於子誠也嗟乎舉浙東之事爲子誠言之而知今日天下之事可言者多矣子誠尙亦有慨於予言乎

送葉子中序

禕至正七年至京師與葉君子中最善旣別六載與子中再防錢唐則子中以太夫人之喪旣葬將復還京師因然爲禕言曰子愛我者凡吾平生子未必盡吾知也吾之生也十有六年吾父方受命知賀州而遽棄諸孤吾於是始刻志於學出逰郡庠余公徳防陳公眾仲先後爲提學皆謂進之故能頗知向方思有所樹立然自吾祖文簡公之告老也所被賜田宅寶貨悉表還於朝家無畱貲而吾父又蚤世賴吾母扶樹門戶不以鹽米細故累吾身遂至京師得用薦者入國學爲諸生亦旣滿年積分及優等將用例釋褐取榮名歸爲吾母壽而吾母不及待矣吾匍匐南奔而吾父之殯猶在錢唐及是皆奉以祔於富陽吾祖之兆域已畢大事此吾之遘禍而憂艱也重念吾祖之薨埀六十載而襃崇之典闕焉曩者力請於朝賴天子明聖故舊不遺贈諡有加庶幾哀榮終始矣而墓隧之碑猶未有刻吾將由是復有請焉子愛我者其能不言於吾行乎禕爲之言曰古之聖賢未有不由患難而致乎光顯者蓋不如是無以成其徳而致其用也聖賢逺矣試卽文簡公而論之公在宋季爲京學諸生時宰方専權誤國輒率同舎上書斥其罪寧被竄逐而無悔及世祖旣取江南首見錄用自布衣爲提學尙書省立則拜右丞法度紀綱多其所更定遂爲一代之名臣矣是其始之患難乃其終之所以光顯也今子所謂遘禍而憂艱者孰與爾祖則後日之光顯夫豈基於今日耶凡木之可爲梁棟者鮮不久之以嵗年飫之以霜雪而後全其材夫人亦若是而已耳是故身愈詘則徳之成也固事愈歷則用之致也宏視夫躁進妄求汲汲得之而力有不勝因以取敗者其相去爲何如耶吾觀諸易有處困而亨之道焉夫困人之所不免處之以亨所以不終困也然則子中今日之所處其殆困而能亨者乎子中曰噫子之言吾之志也遂書以爲序

送施掾史序

至正十四年秋吳郡施君克讓以監修國史掾史乘傳至浙右爲師相徵嵗入之租賦蓋克讓之尊公寛厚長者由丞相府長史累遷都水少監爲時名卿而克讓服習家庭之訓早有以自見其才敏而練其智周而防覩浙右之民凋獘已甚而師相方上體宵旰之憂以恩徳恵綏黎元不宜無以承其意故租賦之入旣平其量復下其賈而凡逋負之無徵者又驗其實蠲免之於是浙右之人皆多克讓之爲而知師相器使之得人矣昔戰國時馮驩爲孟嘗君收責於薛辭曰責畢收以何市而反孟嘗君曰視吾家所寡有者及之薛召諸民當償者悉來卽矯命以責賜之孟嘗君怪其反之疾也衣冠而見之曰責收畢乎何市也驩曰君言視吾家所寡有者臣計君家無不有所寡有者義耳因矯君命以責賜諸民乃臣所以爲君市義也今師相恩徳結人心天下固己莫不被其賜克讓是行亦可謂能爲師相市義矣且孟嘗君列國之卿馮驩者防說之士其事初無足道而予以爲言者諺所謂此言𨿽小可以諭大也𨿽然一事之足稱非予所望於克讓也漢杜欽延年子也少好經書深博有謀時大將軍王氏輔政求賢智自助國家政務與欽共慮之而欽爲大將軍言皆國家之本數稱達名士救解人過當世善政多出於欽及大將軍政權太重欽復以周公謙懼爲說其補過將美不可勝數𨿽其官止於議郎而在當時最爲知名今師相位望之隆殆過於漢大將軍而克讓之賢智視欽將無媿然欽之有助於大將軍者其予所望於克讓乎克讓之還京師也士大夫以言爲贈者甚眾然徒以詞語相諛恱而已此可加於好名之人而不可陳於有識之士況有識之士如吾克讓乃可以詞語相諛恱耶予是用復爲之言以道吾愛助之意抑非克讓久相知則予言亦豈若是過情也哉

送沈仲達序

昔太史公言法家者流嚴而寡恩其信然哉以予觀之所謂嚴而寡恩者特其法之爲獘如是爾茍爲法家者操心制行一如是焉則其人必皆陰險之小人而無復有君子矣此豈人之情也哉漢史言張湯爲吏務在深文舞智以禦人又以爲舞文巧詆以輔法則其謂之嚴而寡恩宜矣然其身旣致位三公其子孫又世有令望徳器自取爵位尊顯久而不墜迹其福祚元功儒林之後莫能及也抑所以致是者寧無故乎蓋湯平日務揚人之善解人之過而史氏謂其推賢揚善固宜有後也夫推賢揚善君子之厚徳也而湯能之又可徒以嚴而寡恩少之乎且湯由文墨小吏顧知務此則夫以學士大夫自居身都崇貴而不復以爲意者其不爲湯之罪人也幾希吳郡沈君仲達爲法家學素稱文亡害而兼能潤飭以儒術用是獲見知於上官至正十四年春都水少監施公以使事至江浙仲達實從以行久畱於杭吾辱與防焉其他細行𨿽吾不能詳至於揚人之善解人之過則仲達未嘗有靳焉此夫人之所知也夫仲達以儒術飭吏事則固非舞文舞智之爲而又身非崇貴乃能以推賢揚善爲意其視世之爲法家者相去何逺也有張湯之失而善足以蔽之其所致者且如此況無其失而有其善天之報施當何如哉此吾黨所以有羨於仲達而於其還贈言所爲作也贈言爲詩總若干篇而予輒以不腆之言爲之序蓋非特於仲達私有羨焉將因以爲今世爲法家者之勸云爾

送詹君序

臺之臨海有詹君者悃愊而無華朴茂而淵靜習通孔孟之學而兼精岐黃之術邦人莫不敬服之蓋其鄕之隠君子也甲午之春漫防錢唐與予同假館宗陽宮間爲予言曰吾老矣無所求於世矣然吾觀夫人之生於今世者亦何其不幸也國家太平日久一旦寇盜蜂起而天下遽苦於兵蓋自天子之大臣以及於羣僚庶士而京畿中原以及乎邊疆絕徼無有貴賤尊卑皆不遑奠安而己不勝其獘矣吾於是時僻處吾鄕乃得自放於山窮水絕之境戰徵不接於耳目差科不及於門戶詩書以教吾之子弟藥劑以濟人之菑害耕有稼穡居有屋廬摘芳釣鮮尋幽探防起居無時惟適之安吾於世復何求焉顧吾𨿽老誠亦今世之幸民也歟吾且歸矣子尙有以語我哉予聞之昔之隠君子不羣乎俗而未嘗離乎俗葆眞練性銷聲養粹以樂其天所謂有道之士𨿽古或希也意者大山長谷之間必有其人而未之見而今乃於君見之若君者豈特爲世之幸民而已乎君之歸也其從子居文率諸公賦詩爲贈而屬予書君之言以序之昔者詩人嘆賢者之隠遁而不可致也作詩曰考槃在澗碩人之寛又曰皎皎白駒在彼空谷諸公之詩其亦用此意哉

送吏部貟外郎伊君序

國家數年以來亦可謂多事矣十一年兗濟之間塞決河十三年京畿之內開營田二者皆大役其費累鉅萬而猶幸有利存焉然自十二年以來頻嵗用兵天下騷動丞相禦史大夫以國之柱石相繼董師宗王重臣莫不總戎於外𨿽寇盜寖就殄滅而國用之費已不可勝計今長淮東西大江左右勍敵猶在兵未可以遽弭凡轉輸供億縣官不足則盡徵諸民而所在之民大札大侵之餘存者無幾創痍未瘳悉刳剔脂髓以應上之科斂又楮幣者天下之大命也而乃沮不克行上下均知其獘莫或有以救之而朝廷之上綱紀法度且日紛更而未己國家之多事莫此時爲然矣然而事變之殷盛世所不免抑所以弛張彌綸之者其猶在於人乎是故天地之大也萬物之眾也而位之育之者皆夫人之責也此君子之學所以貴乎用世也賈誼之言曰天下大器也今人之置器置之安處則安置諸危處則危天下之情與器亡以異在天子之所置之又曰慶賞以勸善刑罰以懲惡先王執此之政堅如金石行此之令信如四時據此之公無私如天地陸防之言曰捨己以從眾違欲以遵道總天下之志以助聰眀順天下之心以施教令又曰均貨財以同欲惜名器以賞功行三術去七患以覈羣材致八利除六失以嚴守備嗚呼二子之言可謂經國之要道匡時之急務無媿於用世之學者矣賈陸之學於是不行於世已久今日之告吾君者其亦有出於此者乎不出於此而欲以圗今日之治安吾知其爲難矣此予於伊嚕布哈君之行所以重有望也君起家進士歷仕外服乃入爲王官今年春以吏部貟外郎和防於江浙尋丁太夫人憂朝廷謂其材猷優著時用所急奏使起復君旣襄大事遂詔北上君親之道殆兩盡矣是行也其所系爲甚重守一官效一職不足以爲君之能能以賈陸之告君者爲吾君告庶幾上不負其君下不負所學矣乎夫當天下多事之時自山林艸野之士孰不思有以自獻而況以名卿爲吾君相之所信用者哉詩曰無競維人四方其訓之予敢誦是言以爲贈

宣城貢公文集序

國朝統一海防气運混合鴻生碩儒先後輩出文章之作實有以昭一代之治化蓋自兩漢以下莫於斯爲盛矣當至元大徳間有若陵川郝文忠公栁城姚文公東平閻文康公豫章程文憲公吳興趙文敏公皆以前代遺老值國家之興運其文龎蔚質奧最爲近古延祐以後則有臨川吳文正公巴西鄧文肅公淸河元文敏公四明袁文淸公浚儀馬文貞公侍講蜀郡虞公尙書襄陰王公其文典雅富潤益肆以宏而其時則承平浸久丰亨豫大極盛之際也今天子元統以來致治爲尢盛而文學之士至於今則遂以日繼淪謝而幾於寥寥矣如廣陽宋正獻豫章掲文安公待制東陽栁公承防濟南張公參政趙郡蘇公皆不可復作而承防廬陵歐陽公諭徳東明李公侍講金華黃公𨿽巋然猶存而亦旣老矣其方向任用而擅文章之名者惟吾宣城貢公乎公之先君文靖公在延祐中與諸公齊名公克承家學又蚤防上庠受業諸公門故其問學培植深厚見於文章者气充而能暢詞嚴而有體講道學則精而不鑿陳政理則辧而不誇誠足以成一家之言而繼前人之緒矣後之欲知一代治化之盛者此其有不足徵者乎𨿽然公之所表見不特文章而已其於政事尢長也其爲理官治行最列郡其爲禦史所論列皆天下之大務居夏官則奉詔覈驛戶於北境列水衡則朝廷復以中原餫饟之事倚之凡其所至輒有偉績不可遽數也大抵政事文章本一揆也達事情而號令明執法度而賞罰允此政事也而文章豈外是乎嗚呼兩漢逺矣考之唐宋論文章則韓文公歐陽文忠公論政事則陸宣公範文正公而已公之文章實追韓歐之法其於政事不猶陸範之志哉抑非韓歐不施於政事而陸範不著於文章也就其所長合而求之斯爲善論公者矣夫讀其文必也論其人求其人必也論其世故禕序公之集因得以具述焉公名師泰字泰甫起家國子學生累遷官兩入翰林爲應奉遷宣文閣授經郎陞翰林侍制除國子司業遂爲吏部郎中拜監察禦史尋陞侍郎復入吏部俄遷兵部侍郎出爲都水庸田使今遷福建閩海道肅政防訪使云

木巖禪師語錄序

佛法行於中土千二百九十餘年爲其學者離爲異門曰禪曰教曰律凡三焉教以明理性之要而簡冊之載爲至詳律以示開遮之義而科條之著爲甚備若夫不立文字單提直指而使人明心見性以成佛則惟禪學爲然所謂教外別傳者也蓋自菩提達摩以摩訶迦葉所得無上正法東至直接上根其後支分爲二而心印獨傳於曹溪派別爲五而宗風大振於臨濟而得人之眾莫臨濟一宗爲盛矣七傳至於楊岐白雲五祖圓悟誠所謂不立一法根源直絕者乎悟之傳有虎丘隆公大恵杲公皆卓然樹立教道於故宋南渡之初東南禪門之盛冠絕於一時而隆之傳爲應庵華公宻庵傑公破庵先公無凖範公及雪巖欽公蓋五世矣當宋之季年宗門耆宿相繼淪謝欽公獨毅然自任以斯道之重得其傳者是爲虛谷陵公公遭逢聖時防被帝眷其道尢爲光顯而其上首弟子則吾木巖植禪師是己師之入其室也非惟參決其心要而且兼傳其文印故其爲道無所不同於公焉初師出世於寧之西峯旣主袁之仰山而今遷居杭之慧雲門人集其三防所說日用動作之語用故事次第而錄之謂師之道𨿽不専任乎言語之間而因其言語之所及亦可以知其道之所存也然竊觀師之言機鋒峻峭誠足以唘學人之領解至其敷演之切告戒之嚴則所謂教律者其道亦不外是焉夫何近時禪學之獘其徒惟口耳之是務襲取昔人之言語疊相師用誣己而罔人脫略方便顚倒眞實而莫之或省然則於一大事果何相與乎學者於師之言語茍能以筌蹄視之庶幾目擊而道存矣陵公與師皆予同里人予生也後不及登公之門而於師幸有防從之雅始述其淵源之所自以序其語錄焉

送笪生序

笪惟芳氏以旃防大荒落之嵗夏五月自處來升過余僦舎言曰某無佀獲交於夫子竊願有請也升吾父母邦也笪邦之著姓世有聞人吾曽大父龍渠府君大父溧陽府君二世墳墓咸在城南十里飛溪之原自吾父去官他郡由廣而閩晚調處之龍泉尹又爲推官處州以卒某也從宦而遊遂爲東西南北之人於是去升十有七年矣昔之吾父之沒也適時多艱不克反葬以從先世之兆域因卽龍泉以葬而築室奉吾母居焉蓋吾視龍泉猶鄕土矣今玆之來當干戈攘搶之後凡名宗貴其堂坊馬鬛之所在無弗毀也而吾先世兆域封識宛然若有非偶然者展省之餘低徊彷徨愴焉懷思吾不忍舎以去也狐正丘首代馬依風物之情也而吾奚忍而去也𨿽然龍泉吾先人體魄之所托而又吾母在焉其不可以莫之去也吾將安處此耶夫子愛我也者尙有以教之也言訖然流涕不能已余爲之言曰嘗聞諸禮士之去國止之者曰柰何去墳墓也子路之去魯也顏子俾之哭於墓而後行是古之人未嘗不以不得守其墳墓爲戚也禮曰樂樂其所自生禮不忘其本其是之謂也中世以來士大夫以官爲家於是捐親戚去墳墓者往往而是然論者不皆以禮絕之者以其情之不得已也情有不得已故禮有常又有變也昌黎韓子廬陵歐陽子唐宋二大儒也韓子幼孤仕居於京先世墳墓之在河陽者或時往省而已歐陽子葬其親於鄕而宦畱中朝又居潁上蓋終身不復返其鄕焉是皆情之不得已處乎禮之變者也今吾子先世墳墓𨿽在升而親之葬則於處也由親以逮疏自近以及逺禮之常也子去而之處以守其親之冢舎而間以時來升卽其祖墓展省焉旣爲乎韓子之所嘗爲而又爲歐陽子之所不能爲揆之於禮處乎變而不失其常殆庶乎其可也子其擇於是而處之而吾烏以教子哉惟芳再拜謝曰美矣哉子之言之也某無佀敢不奉以周旋以終吾身以昭吾子孫𨿽然願著之簡以爲遺庶其不忘也乃次第書之以歸之惟芳

棣鄂軒詩序

蕭山爲縣地偏而俗尙質其人之能自奮於學以有聞於時者未嘗數數然也然縣當吳越之衝四方賓客之往來者皆防焉其人耳目之所接气習之所漸染亦無異處乎名都大邑之間矣縣人有包氏兄弟者所謂能自奮於學而又樂從四方之賓客相與防焉者也包氏之先家山陰來居蕭山今再世其先府君無恙時扁其兄弟燕居之軒曰棣鄂望其兄弟恩義之相親也於是其兄弟者皆先訓是奉其爲兄者躬門戶之責以芘覆諸弟而逸之以學而爲弟者刻志問學不敢懈有以承其兄焉故君子以爲包氏兄弟能無負其先人之訓居乎斯軒庶幾其無愧矣且小雅詩人言人兄弟之親厚獨托興於常棣華鄂之韡韡何哉說者謂其華能覆鄂能承也夫茍兄以恩覆弟弟以敬承兄相親而榮顯不有似其華鄂之韡韡者乎嗟乎世之人能有感於華鄂之承覆而念兄弟之不可以不相親則孝友之習將天下人人有之不獨於包氏見之矣昔唐世有花樹韋氏者兄弟眾多最親厚皆貴顯嘗制宗防法每退食必飲花下以爲常當時岑參諸人爲賦韋家花樹歌稱其一門華鄂之盛流傳於今未冺也今包氏兄弟𨿽家居未顯用而能相親厚將有以見於世安知昔之稱韋氏者不復以稱包氏耶說者蓋謂人欲致韡韡之盛莫如兄弟之相親兄弟相親則致榮顯也其言豈欺我哉包氏斯軒劉君伯溫爲之記而作者又爭爲之歌詩其兄弟所與防者皆一時之選歌詩之作豈岑參其人乎予不佞因本諸詩人之意以爲序包氏兄弟凡五人予所與遊者與直與善也

南昌李氏譜序

南昌李氏系出唐宗室其先世家肇慶之四防縣者曰三八府君譜軼其名實生宥玫宥玫生保延保延生士防四世皆不顯士防生積中宋元丰三年進士歷官殿中侍禦史元祐間以直言入黨籍謫居南昌因家焉積中生良弼衛尉丞良弼生安國尙書戶部侍郎安國生七子大性端明殿學士吏部尙書諡淸恵大異乾道二年進士寶謨閣學士大理乾道五年進士朝奉郎知眞州大東龍圖閣學士兵部侍郎大鎭朝奉郎大原朝散大夫知衡州大成承議郎知衢州西安縣大性生伯恭朝散郎知臨安府余杭縣伯恭生宏規朝奉郎贛州通判宏規生以能仕元爲從仕郎彬州宜章縣尹以能生福祖福祖生宗頤仕國朝爲國子學正自侍禦而下九世皆爲南昌人此其世次之大略也李氏族固有譜頃年兵戈之餘幾散失不傳宗頤乃博加搜訪而詮次之以爲成書因屬予序其首嗚呼古稱世其家者非世其爵祿之爲貴而世其道徳爲貴也漢袁楊之四世五公非以太尉司徒而稱之也晉王謝之百世卿族非以丞相太傳而稱之也誠以其名徳之重髙風盛烈爲世楷範載篤其慶以預大其緒此世家之所爲貴也余觀李氏自侍禦以直道正行爲古遺直及戶部淸恵寶謨龍圗父子兄弟又以淸才粹徳爲時名卿信史所載先後相望而後之承之者又悉能以學業自植至於宗頤益祗厥紹而弗殞其家聲𨿽古所謂世其道徳者何以尙此七葉列防三世珥貂曽是以爲貴乎故予序其譜特著其世次使覽者因得而詳焉

義烏龔氏家乘序

義烏龔氏方冊所載系出漢渤海太守遂之後傳至諱孟舒者仕陳太建中拜太中大夫河南觀察使歷世變故遷徙靡常其詳莫究逮宋南渡後諱寔府君居縣之西郛松門裏子六人皆從東萊呂成公遊鄕之先達兪公良能目之曰六瑞孫九人有諱明之淳熙中仕宣教郎服銀緋明之從弟諱應之登嘉定進士第仕至右史中大夫直寶謨閣封金華縣開國男食邑三百戶應之從子曰軾紹箕裘之業明五經號五登士又曰康仕太學學錄曰愷仕直閣侍禦史自是蔚爲衣冠之望族矣六世孫原善懼其族大而譜逸也於是撰爲家乘一卷乃仿司馬遷年表之法畫而爲圖字名卒葬咸具防之旣成復屬予序予與原善有世姻之好知其序系所從來者逺乃爲之序曰夫氏族古者史官之所記也皆原於世本公子譜二書則本春秋左氏傳則因生賜姓胙土命氏及以字以諡以官以邑五者而已後世得姓氏多至三十二類益淆亂而難明況襲氏冒姓之不一者乎毋怪乎附錄之不足徵也今原善推原本始而惓惓於譜諜不敢忘則尊祖敬宗之道藹然可見亦可謂賢也已因爲序其世防系諸篇首使其子孫有考焉原善字仲寶方以積累世其家業鄕稱爲善士云

送伯達王君序

禕至正戊子己丑嵗客燕東時臨川王君伯達先在焉伯達善爲古文辭名稱籍甚禕得而內交甚相好也明年禕南還已而天下兵起南北阻絕不相聞問者二十年賴今天子以神武定天下防內混一於是伯達今年春自勝國來南京禕乃得與伯達復相會因知伯逹擢庚子進士第歷京學提舉國子助教入翰林爲編修復遷成均爲博士效官累年積階至五品然伯達𨿽有官爵可以爲身榮而與余亦皆發種種矣相與慨然者久之防天子重名節以厲天下有防俾凡大夫士自勝國至者皆聽還鄕裏使得遂其志焉伯達卽束行李翩然西歸吾黨之士莫得而畱之也吾聞昔者詩人嘆賢者之去而不畱也爲之詩曰皎皎白駒食我場苗縶之維之以永今朝蓋欲其畱之甚也又曰毋金玉爾音而有遐心言欲其毋相忘於久逺也嗟乎伯達之歸吾不得而畱之矣伯達尙毋棄我而有遐心哉於是書之爲序以贈伯達

王忠文集卷六

欽定四庫全書

王忠文集卷七

明王禕撰

序

送胡仲淵參謀序

至正十五年二月有詔命江浙行省參知政事恩寧普公鎭禦饒城公幕下有文武士曰胡君仲淵實預在行君之學本於仁義禮樂而於天文兵法術數技藝靡不精通蓋有用之材而其志慨然欲以功名自見者也先是溫之戍卒殺其守帥防城以叛時公以浙東元帥往討之訪得君龍泉山中而問防焉君以謂溫城險而賊守固可以計取不可以力攻公一用其謀畫賊果就擒故溫城之平公之功君之防也及是公有饒城之命復倚君參謀軍事而饒處江湖之防最爲江浙屏蔽自數年來鞠爲盜區斯民生業蕩析殆盡今遺孽尙在軍旅仍戒嚴殺戮撫綏之際誠主帥所宜愼以公之明決而君以沈機邃略濟之吾知冦不足平民不足安矣是以君子旣多公能求士爲國且益望君必將爲知己盡相與以有成也君嘗爲禕言今天下之獘極矣南北用武未有休息而將帥之權不相統一朝廷之賞罰不能明信此殆不容言矣至於軍卒之單寡而無所於調發錢糧虛匱而無所於徴需變而通之則有其術夫軍旅錢糧皆民出也而今日之民其困已甚誠使常徭橫斂悉不復以病民止令民有田者苗米十石出一人爲兵而就食之以一郡計之米二十萬石當得精壯二萬人軍無逺戌之勞官無養軍之費而二十萬之糧固在也又減而訃之當亦不脫糧十五萬兵一萬五千行之數年可使所在兵彊而財富矣其操識持論異於尋常大抵此類而固亦未遂於施用也嗚呼自我世祖皇帝平定天下建不防之基以開長治久安之道規模宏逺矣其制度綱紀之法後世所宜慿借夫何僅及百年而天下遽已日入於敝若或不可支持甚而理財制兵之術旣窮皆坐視而不防是豈事變終不可爲乎抑亦任當世之責者未之思焉耳宋儒有言管仲復生商鞅不死天下乃可得而治其言𨿽失於有激然而一張一弛文武之道意者變通之術誠不可以非其人以任之諸葛孔明王景略之流不世出此有識之士之所爲深慨也今天子在位日久圖治日切方舉羣防以收太平之功士之懷奇見而欲立功名者寧能不見於施設而有不盡用之嘆耶匪朝伊夕參政公行大用君之所自見必又有大於今日者矣於其行禕故道夫人之所望於君者序以爲贈焉

送貢公守平江序

上在宥二十有三載寤寐治道圖修太平重念天下黎元比歲失軄興師討罪久無成功乃更登庸舊臣屬以政柄於是綱紀薦飭眾正並進始擢南士有時望者爲各道廉訪使而吾宣城貢公被命涖閩中居亡何遽召爲禮部尙書而廷議以平江闕守任難其人俄復用公守平江或者以謂憲使膺耳目之司尙書處喉舌之地其權位爲旣要而顧又爲守於一郡於物論若有未愜者禕竊以爲不然今日郡守之選重矣而平江爲江南大郡其守視他郡爲尢重以故朝廷恆選剛嚴碩博之材諳人情而防民隱者托之以郡寄所以尊大藩重外庸也惟公以文儒名家爲士林之冠冕歷官中外所至政績輙暴著頃爲都水庸田使實治平江其民之利病蓋所稔知朝廷視邦選侯其用公爲守也固宜公之宏材無施不可亦奚彼此之計乎嗚呼惟我祖宗統一宇內百年於玆重熈累洽式臻承平四方無虞煙火萬里可謂盛矣夫何四三年間海內鼎沸河之南北淮之東西戎馬輮踏已無完區而大江以南列城殘毀生靈塗炭亦靡有息肩之所世故之艱難於是殆有不忍言者幸而平江以地利人和之故隱然爲南方之保鄣然餫饟之給比諸郡率十七八百需供億動以萬計而其民亦已不勝夫凋瘵今公爲郡以父母其民寧不有以輯綏撫摩之以阜其財以結其心乎嗟乎財者民之心也不取諸民無以給國用取之無藝無以得民心品調消息之間公得無其術哉是故一城之完朝廷免一城之憂一民之安國家賴一民之力公也任郡寄之重上體宵旰思治之勤而布宣其及下之仁不久政成天子且亟用之當大任矣邇者濟南韓公鏞守鄱陽南陽成公遵守武昌皆卽其官召入參預大政庶幾漢世郡守入爲三公之意朝廷今日之用公意其在此豈非天下士大夫之所望者乎顧禕艸澤之人而有當世之志於公之行因區區一言之公平日知禕爲最厚將以其言爲不佞矣夫

少微倡和集序

處以星名州其地多處士而隋時處士星嘗見處士星蓋少微也其爲州在浙東最左僻其土俗簡以質其田賦薄以寡自昔易爲然其四境大抵山谷溪洞形勢險絕豪猾羣黨因防爲窟穴往往嘯聚嘑亂相攻剽賊殺而其爲害比歲尢甚於時號難治矣至正乙未冬沿海萬戶栁城石末公持閫帥之節來鎭是州亦旣除去姦宄而撫其善良復其疆土而振其弛壊明年春江浙提學靑田劉公奉行中書之命實來相與輯綏之又明年秋政通人和州以無事先是詔建樞密行院於江浙行中書丞相兼領院事至是丞相乃承制以石末公爲判官劉公爲經歷卽是州分院涖治焉於是石末公以元勲世臣文武兩全夙負重望而劉公起家進士雄文直節冠冕士林及諸僚佐賔屬皆鴻生畯夫極一時之選東南人物於斯爲盛矣惟其志同而道合故其𨿽當多事之際發號施令日不暇給而攬事觸物輙爲詩歌更唱疊和殆無虛日長句短韻眾制並作藹乎律呂之相應粲乎經緯之相比情之所至肆筆成章譬猶天機自動天籟自鳴有不可遏者兩年之間摠之凡三百餘篇名曰少微倡和集詩作於是州州以星名故亦因星以名集也禕得而讀之竊嘆其愛君憂國傷世閔俗之情見於言辭者何其惓惓哉昔之論者有謂非能言之爲貴而不能不言之爲貴少微諸詩其不能不言而言之者乎夫其宏音麗采蕩山川而賁艸木題詠所及有榮耀誠可謂是州之遭而百年之盛事與韓愈氏荊潭之什曽子固氏齊州之作後先配美人之所知也若其微意奧防之所存有以系人心關政理明王化而爲世道勸者憂深思逺有古風人之義則固非夫人之所知而君子必能審之矣序而傳之將不有慨然而興感者哉

送朱仲桓序

予往歲客吳時與朱君子安防而善子安儒者而業於醫四方大夫士莫不與之防然於予情尢親是時其子仲桓甚少好讀書數從予問學有相觀而善之意焉別去五六年世道益多故予亦歸隱金華山不復出於是與仲桓父子聲迹不相聞久矣今年夏予偶防會稽邂逅仲桓驗其學益進气益充志益彊而齒尙少也竊心喜之仲桓間嘗然爲予言去年之春避難而來囏難險阻實所備嘗然流離顚沛中非其人固弗與交授館教生徒用束脩之入爲衣食而常有餘推其餘以周人之急亦未嘗不足也獨念吾親在吳中音問久疏引領西望不勝白雲之思焉今幸疆圉日靖兵事且解嚴吾將還吳中爲吾親之省子其不有以告我乎予因爲之言曰士生今時欲以所學自見亦何其難也夫周公孔子之教仁義禮樂之道所以爲家國天下之具者儒者之學也今茍有其學矣而時方右武惟智名勇功之爲尙其孰從而用之故夫知信乎古而不知合乎世知志乎道而不知同乎俗者儒者之學大抵皆然而今孰從而用之也嗟乎學何負於人人適自負之非人則負之豈時使之然哉𨿽然時有污隆而君子爲學不可因時而作輟予蓋竊望仲桓之益進於學也豈特有望於仲桓進之以不止而庶幾於古道者固予之志而不敢以不自勉者也不合乎世不同乎俗而時不吾用吾何與知焉予平生交友畱吳中居多仲桓見之幸爲吾謝曰故人王禕將長往窮山中無復有求於世矣茍有求我者君其問諸山靈

送孫實夫序

士之處遠方而求用於今之世者其進亦難矣朝廷淸明幸門不啟往歲方且汰省官吏諸冗貟而比年以來天下用兵𨿽賞功入粟之爵稍濫自非履戰陣脫性命於萬死及有雄貲鉅財足應令者名軄亦未異以戾契致夫其大者旣不可以幸得則爲其小者不過試吏於列郡而已然爲郡府吏者積勞累考僅出爲州縣幕軄其能卓然自奮厲通材圓機能趍時合變者乃得擢用憲漕諸司曆掾宣閫上行中書考滿及格始類名銓曹予所得官而其能至是者蓋亦無幾耳然則事進取於今世者豈不誠難矣哉若吾孫君實夫所謂通材圓機足以趍時合變者也實夫初見推擇給事浙東憲府最受知憲副伯嘉訥公顧大者旣不可得乃甘小者之是就因用憲府舉試吏於越郡而越之郡長則玖拾公也吾觀近時持憲節而能防大軆者莫如伯嘉訥公握郡符而能勤小物者莫如玖拾公二公之賢皆可謂無媿於國家之倚任者也傳言事其大夫之賢者夫得其賢大夫以爲所事因其所長導吾之所短卽吾之所有以輔其所不及則上下相與而無間矣實夫誠以事憲副者推以事其賢郡長夫焉有不獲者乎予嘗以謂士凡見用者𨿽所居之地有崇庳所守之軄有優劇而已之所以立者宜無不同也何者本之以誠而先之以不欺持之以廉而濟之以無倦立乎己者其果有易此者乎茍出於此將無往而不獲乎上而況事其大夫之賢者乎人徒知實夫之善於趍時合變由其通材圓機之適於用而孰知其所以立者蓋未嘗不出於此也吾知其自是必見擢用逸上防出歷藩閫而登省垣譬猶拾級而升非足爲難豈吾之所謂難者固實夫之所不難也耶實夫臨川人畱吾邦者久與予相識將十餘年故予不能不言於其行越中多名士其鄕先達夏先生叔通郡博士杜先生彥通者予嘗辱與防焉實夫暇日過從以予言視之其必以予爲能知實夫者矣

鳴道集說序

古者立言之君子皆卓然有所自見其學術不茍同於眾人而惟道之是合故其言足以自成一家有托以不朽是故聖人沒道術爲天下裂諸子者出言人人殊然要其指歸未始不合乎道夫茍合於道矣而其言有不傳者未之有也嗟乎君子之立言難矣若屏山先生李公者其庶幾古之立言者乎先生諱之純字純甫州人金章宗承安間進士仕至尙書右司都事資識英邁天下書無不讀其於莊周列禦寇左氏戰國防爲尢長文亦略能似之三十歲後徧觀佛書旣而取道學諸家之書讀之一旦有會於其心乃合三家爲一取先儒之說箋其不相合者著爲成書所謂鳴道集說也觀其爲說前無古人誠卓然有所自見學術不茍同於眾人而惟道之是合者也遺山元公嘗以中原豪傑稱之謂其庻幾古者立言之君子豈不信乎嗟乎立言之難久矣世之學者知守經以篤信而不知會通以求道故有以一人之見而決千載之是非者鮮不羣疑而眾駭之先生是書其雄辧閎論以一人之見決千載之是非者往往而是予故竊論其大防著於篇端使覽者得詳焉

浦陽戴先生詩序

昔日浦陽之言詩者二家焉曰仙華先生方公韶卿烏蜀先生栁公道傳方公之詩幽雅而圓潔栁公之詩宏麗而典則大抵皆取法盛唐而各成一家言用能俱有重名於當世然方公隱者其詩傳之者鮮而栁公嘗待制翰林天下莫不膾炙其言辭於是二公不可作矣繼其學而昌於詩者又得吾戴叔能先生焉叔能之詩質而敷簡而密優柔而不廹衝澹而不攜庶幾上追漢魏之遺音其復自成一家者歟蓋栁公學於方公而叔能師事栁公爲最久淵源之懿信不可誣禕嘗讀其詩而爲之言曰三百篇而下莫古於漢魏莫盛於盛唐齊梁晚唐有弗論矣今而浦陽之詩實有之叔能之詩其傳也必矣嗚呼世有知言者其以吾言爲足徴也哉

漢七略序

七略漢侍中奉車都尉劉歆所作自秦人無道燔滅典籍文章蕩然漢興攺秦之轍大收篇籍除挾書之律開獻書之路孝武時又建藏書之防置冩書之官外有太史太常博士之藏內有延閣廣內祕室之府下及諸子傳說皆充入焉至於成帝復遣謁者陳農求遺書於天下典籍旣以大備乃詔光祿大夫劉向校經傳諸子賦步兵校尉任宏校兵書太史令尹咸校數術侍毉李柱國校方技毎一書已向輙條其篇目撮其防意錄而奏之會向卒哀帝乃詔其子歆續父前業於是剖判藝文摠百家之緒種別而爲七略故有輯略有六藝略有諸子略有詩賦略有兵書略有數術略有方技略及班固因之爲藝文志而於其間頗出入不同其存者蓋六略而輯略不復可考載籍之興尙矣自聖人之經賢者之傳名人魁士之述作以及諸子九流百氏眾技之雜出誠有終年不能窮其防累世不能究其業者是可謂廣且博矣然而求之未嘗無其要也求之之要分其類例而已矣類例之不分學術之所爲不明也蓋書者所以載乎學術者也有專門之書則有專門之學而學術之異言人人殊自非大雅宏博之士爲之簿判而區別之撫末而探其本遡流而極其源以分其類例之所屬則載籍之廣何自而求之此劉氏七略之書所爲有功於載籍也所謂輯略者會稡眾說掇拾精義以究大道之變者也括囊大典統一聖眞詳傳注之羽翼破後人之附會是爲六藝之略兼舉儒墨推明道徳列名法農雜之流著陰陽縱橫之術是爲諸子略備道揚風諭雅正侈麗之詞是爲詩賦略具權謀形勢陰陽巧技之利是爲兵書略歷象五行形像占驗蓍夢卜之法則術數審焉砭劑脈絡寒溫佐使神仙性命之說則方技詳焉類例之分較若畫一使凡學者一開卷間得以攬乎載籍之梗槪而審夫學術之所存無復博而寡要之患此其爲功夫豈可少哉蓋向歆父子爲漢宗室號稱博極羣書而世膺文儒之任載籍之充乎內府者受詔悉加校理亦旣參合同異別白僞眞刪其重復正其脫誤無復魯魚亥豕之譌然猶慮其類例不可不分而七略是作門離戶別條同貫共稽其本防明著於篇俾不勝異之說莫能相亂而古人學術之所存如指諸其掌謂之有功於載籍豈非然哉故嘗論之十二野所以分天之綱者也其要在明乎纒度而已九州所以分地之紀者也其要在明乎疆界而已七略所以分書之次自非明其類例烏能得其要厥後王儉之七志阮孝緒之七錄率皆因乎七略之遺而劉氏之功於是爲不可廢矣大凡序六藝爲九種諸子十種詩賦五種數術六種兵書方技皆四種而藝文志所存六略三十八種凡五百九十六家萬三千二百六十九卷云

唐五禮序

唐五禮者非唐始有是禮也自三皇五帝至於三代五禮之名未之有攺及唐而損益之定爲一代之制𨿽謂之唐五禮可也若昔伏羲造儷皮作瑟而嘉禮興神農播種制飲食致敬鬼神而吉禮興黃帝與蚩尢戰而軍禮興九牧倡教而賓禮興葬於中野而凶禮興五禮之名於是乎兆唐虞修防類帝以爲吉禮遏宻八音以爲凶禮徵於有苖以爲軍禮羣後四朝以爲賓禮釐降嬪虞以爲嘉禮五禮之文用厥以具沿夏曆商而成周五禮之文蓋禮儀三百威儀三千粲然大備矣故曰自三皇五帝以至三代五禮之名未之有攺也三代而下歷秦漢魏晉以及於隋儀章制度莫唐爲盛矣初太宗旣定天下踐帝位卽詔禮官學士修攺五禮舊義房齡魏徴等乃定著吉禮六十一篇賓禮四篇軍禮十二篇嘉禮四十二篇凶禮六篇國防五篇摠百三十篇爲百卷貞觀七年頒示天下是爲貞觀禮髙宗以貞觀禮節文未盡重修正之顯慶三年禮成爲百三十卷是爲顯慶禮而是時許敬宗李義甫用事其取捨皆依違不中節學者不便尋廢不用惟依貞觀禮爲定及其後復顯慶禮行事禮司益無所慿宗開元十四年集賢院學士張說奏唐之五禮儀注𨿽兩經增修而其間頗不合者莫或折宜詔學士官講求斟酌古今定著而頒行之乃令徐堅李鋭施敬本等同加檢校刪之功不就說卒蕭嵩繼其軄復奏令王仲丘續爲之二十年九月禮成是爲開元禮一曰吉禮其儀五十五二曰嘉禮其儀五十三曰賔禮其儀六四曰軍禮其儀二十三五曰凶禮其儀十八摠百五十有二勒成百五十卷終唐之世迄遵行焉曰貞觀曰顯慶曰開元摠而言之所謂唐五禮也夫禮先王以承天之道以理人之情者也是故設其器備其物定其數立其文以待其有事者凡皆因天道以爲節原人情以爲制推而示之天下國家故可得而正也然其器其物其數其文儀章制度歷世未嘗相同而所以制禮之意本末先後未有不同焉者也蓋上世之居也土處而已其葬埋也爲溝而已至於中古爲之宮室不以土處爲不可更也爲之棺槨不以爲溝爲不可易也又其後也更采椽之質而兩觀是設也易瓦棺之素而文梓是攻也夫聖人者豈好爲相反哉其所爲相反者乃所以相成所謂因天道原人情而爲之節制也故五禮者自三皇五帝以至三代下更秦漢魏晉以及於隋其間或因或革未嘗有同而制禮之意無不同也大抵古今之變不同儀章制度不能久而無獘及其旣獘則必損益之以求其當審其宜而後可行是以禮之用在乎適時之變而其本在乎因天道原人情本末先後求合乎先王之意也故禮之本所以合理也不可不同禮之用所以適變也不必盡同此聖人制禮之意也唐之爲禮其器其物其數其文儀章制度𨿽不能一一以合先王之迹然百代之損益三變而著明折乎古今酌乎文質求其當審其宜以爲一代之制者其本末先後固不可謂不盡合乎先王之意而議之也是用爲之序論以著其說庻議禮之家得以愼所擇焉五禮之目舊以吉凶軍賓嘉爲次而唐以嘉賓次吉軍凶次賓其義類相從終始無黷爲尢足防依矣

劉氏族譜序

劉氏在康山爲望族世居縣南八十里之三臺系出漢中山靖王之後有諱衍者仕晉爲水衡都尉封關內侯曰登仕齊爲右丞相曰明仕隋爲東郡太守曰徳威仕唐爲大理少卿徳威之後曰玢曰鋹皆仕南唐李氏隨煜自金陵遷洪都再徙鄱陽玢居南源之虎墩鋹居西源之龍灣二族皆繁衍簮纓詩禮爲郡邑之冠鋹後曰孟鎭者克紹先烈有聲於時譜牒之述亦嘗修葺厥孫宏堂復爲贅婿於樓裏謝氏因居三臺之下生子祿明祿明生玉玉生金翁金翁生用一用二金翁乃予所交者然𨿽潛耀弗仕其所以振起士風汲汲於家譜之修誠爲劉氏之賢子孫矣間以劉氏得姓之由始徙傳緒之詳列爲譜圖持以示禕而請序嗟夫古有大宗小宗之法自宗法廢而有譜牒以維持世族蓋俾夫爲之後者知其本之所自出而有尊尊之義焉詳其支之所由分而有親親之道焉尊尊親親之意盡而譜法備矣今觀劉氏之族逺矣其譜所載干支防暢綱网聮絡昭穆次序秩然而不紊親疏逺近昭然而可考孟鎭聿修於前金翁維新於後可謂知所務矣爲劉氏之子孫者覩是譜則知家世之源流思祖宗之盛烈以嗣以續綿綿延延引而弗替矣

贈熊君序

士之出於三代之時者何其幸也蓋其養也有井牧以爲之田其處也有比閭以爲之居其教也有塾之左右師以爲之師其學也有仁義禮樂徳行以爲之教及其藝成而可仕也鄕裏推其賢者能者而賓興之以達於王朝論定而使之官上之人蓋汲汲以求之而爲士者固未始有求於其上之心是則士之出於其時者其心爲甚安其力爲甚易也自世斁道散四民失其業而莫士爲尢甚田非有井牧之分也居非有比閭之連也師非有左師右師之軄而教非有仁義禮樂徳行之素也至於仕則又在上者操爵祿以誘其下在下者懷智術以要其上上下之間皆非誠心以相與故爲士者恆產恆心之旣無則往往窮困顚踣之不暇而其能自卓立以表見於世者無幾焉嗚呼士之不幸而出於三代之後者其成之之難有如此而況頃年以來防內多故爭尋常以盡其民未有休息也則爲士於今日者宜其窮困顚踣視昔有加其心甚勞而力甚囏也是豈勢使之然不得不至是歟臨川熊君負其才藝而年方盛古所謂譽髦之士也使其獲出於三代之時吾知上之人將有以求之矣而今也君曽不急於自見漠乎無求於上之心來防江左居無幾何卽幡然而歸其鄕其不謂之賢歟歐陽子有言後世之所謂賢其可貴於三代之士逺矣豈非信然歟抑吾聞之小雅之詩曰菁菁者莪在彼中沚旣見君子我心則喜賢者之所在固夫人之所同好也又曰皎皎白駒在彼空谷生芻一束其人如玉賢者之不畱其以系於人之思也乃若是然則熊君之來而遂去也吾安得不爲之慨然也哉

送胡先生序

尙論吾婺學術之懿宋南渡以還東萊呂成公龍川陳文毅公說齋大著唐公同時並興呂公以聖賢之學自任上繼道統之重唐公之學蓋深究帝王經世之大誼而陳公復明乎皇帝王霸之略而有志於事功者也卽其所自立者觀之𨿽不能茍同然其爲道皆著於文也其文皆所以載道也文義道學曷有異乎哉有元以來仁山金文安公以其傳於北山何文定公魯齋王文憲公者傳之白雲許文懿公實以道學名其家而司丞永康胡公待制浦陽栁公侍講烏傷黃公以及禮部蘭溪吳公翰林東陽張公則以文章家知名𨿽若門戶異趨而本其立言之要道皆著於文文皆載乎道固未始有不同焉者淵乎粹哉皆可謂聖賢之爲學者矣以故八十年間踵武相望悉爲世大儒海內咸所宗師夫何后生晚進顧乃因其所不同而疑其所爲同言道學者以窮研訓詁爲極致言文章者以修飭辭語爲能事各立標榜互相排抵而不究夫統宗會元之歸於是諸公之志日微而學術之獘遂有不可勝言者矣故禕與仲申胡先生毎論及此未嘗不太息焉蓋慨夫鄕學之淵源不可不勉於繼承也嗟乎先生其可謂能繼承者乎先生資器卓絕自許公栁公而下皆及師友之博考精思封殖深固其言明潔雋健善自馳騁用以雄文奧學著聞東南然素無仕進意今宰臣雅重其名遣使聘之而重煩以政乃授三衢郡文學禕竊告之曰師道之不立久矣況比年以來海防多故惟干戈是尋而禮樂俎豆之事廢不復講然碩果不食君子無終窮之道主教一郡𨿽其軄非顯榮而斯道之作興系焉昔文定公之教授湖學也分經義治事諸科以教弟子凡出其門者皆爲成材東都言師道者莫於斯爲盛文定於先生爲逺祖其所以教湖學者先生於衢將不以爲己任乎嗟乎繼鄕學之懿而任師道之重吾之望於先生於是爲至先生其以爲然否乎

盛修齡詩集

新昌盛君修齡詩若干捲金華王禕爲其序曰詩至於唐盛矣然其能自名家者其爲辭各不同蓋發於情以爲詩情之所發人人不同則見於詩固亦不得而茍同也是故王維之幽雅杜牧之俊邁張籍之古淡孟郊之悲苦賈島之淸邃溫庭筠之富艶李長吉之奇詭元白之平易典則韋栁之溫麗靖深蓋其所以爲辭者卽其情之寓也而今世之爲詩者大抵習乎其辭而不本於其情故辭𨿽工而情則非有若吾修齡之詩其有得溫麗靖深之情者歟予嘗評其詩譬如芙蕖出水污泥不染而姿態婉然如春鸎出谷音韻圓媆而自諧律呂儗諸唐人其韋栁之流矣至其力追古作又如紫霞琴譜𨿽時變新調而古意終在有得乎漢魏之音爲多是可謂情辭俱至足以自名其家者也修齡早推擇爲郡吏後乃以進士起家調奉化州判官辟江浙行中書省掾除福建行中書省管勾遷檢校官又除儒學提舉不赴隱居龍泉山中葛巾野服自放於煙霞泉石間邈焉不與世接富貴一不累其志若將終身焉嗟乎讀其詩必也論其人有不知其人觀其詩可知也不知其詩者茍徴予言其亦可知也夫

郁離子序

郁離子若干捲靑田劉先生所著也六經以後諸子者出其立言皆將以明夫道也而其爲言人人殊蓋其患在於求勝求勝則尙奇尙奇則立異夫聖人之道不可以異求也愈異則愈不奇愈奇則愈不勝故諸子者門分戶列各立標凖奮其私智騖其臆說爲書日繁而能不詭於道術者幾希宜其傳於後世者恆鮮而泯滅不聞者不可勝道也先生是書𨿽寓言居多然其於天地陰陽性命道徳世運政治禮樂法度之際詳矣揆之聖人之道蓋所謂不悖焉者固不特言語之工而已此其有不傳者歟先生名基字伯溫治春秋以進士起家仕稍不顯而狷介之名素著遭世大亂益韜晦不茍出𨿽出不茍就也用是人尊信之以爲有道之君子云

匡山詩序

穹壌閒扶輿淸淑之气鐘而爲名山凡其幽遐瑰詭閎壯之觀皆天作而地藏之故造物者恆祕而不輕以遺人人之離世樂道者或從而得之旣抉幽攄閟以防其形境之勝又莫不托之題詠以寫景致而宣物情蓋山因人而名人因文以傳此自昔之所同而今匡山之詩所爲作也匡在龍泉西南百餘里最爲峻險或曰山之形四起而中窊狀類乎筐故名匡或曰以其山似匡廬因名匡山也縣人張三益先生實居之先是山深蔽翳於荊棘人迹所罕及先生得之乃始有以發其形境之勝焉山多古松旣防其絕勝處結庵曰看松庵西南有深淵中潛蛟龍雲气所常出又爲亭其上曰煙雲萬頃庵西南山益髙上入霄漢逺近數百里可俯視又爲亭曰惟天在上庵東北林樾幽邃當夏亦寒又爲亭曰淸髙庵正南地夷曠而明迥東西山諸峯皆若拱揖者又爲亭曰環中於是匡山幽遐瑰詭閎壯之觀天作而地藏者至是攬拾無遺矣太史宋公嘗爲之記先生復屬一時之鴻畯各按題以賦詩秀語奇辭層出踵繼其多至若干首卽而讀之非惟匡山之所爲勝從可槪見而先生之髙標逸操亦固托之以永傳也蓋處爲郡山川最淸峻而龍泉處爲屬縣重嶺復嶂尢爲險絕其地上直少微故世有隱者如近代周啟明管師復軰皆肥遁其間余風遺韻邈然不可及已先生韞徳韞器雅志丘壑將以古隱者自期夙昔晦迹於玆山若將終身焉今𨿽不果於離世復出爲世用而其樂道之心今昔無間意其諷詠諸人之詩一展捲間巖姿壑態應接不暇如身在山上而嘯傲雲煙之表洞視千載遐矚八紘胸中油然之樂人蓋有不能知之者矣是則諸詩之作𨿽以儗諸靈運石壁精舍等什亦復何媿故予爲之序俾傳焉

羅鄂州小集後序

羅鄂州小集故爲書十卷鄂人嘗以刻板其州新安鄭氏家亦有刻本歲久皆廢軼今其存者五卷其七世孫宣明力搜訪之復得雜文若干首附於五卷之末而郡人趙汸氏新諭趙壎氏皆爲訂其譌舛乃重刻板以傳屬予序其後羅公諱願字端艮新安人也防頴悟彊記絕人比長落筆動萬言若不經思者旣乃悚焉自悔力探精索或數月不妄作一語刋落世俗陳腐之習悉取法於秦漢蓋其學號稱宏博而其文雄深典雅幾於古矣公蚤以防補官紹興末調臨安府新城縣監稅又監饒州景徳鎭稅尋監南嶽廟非其志也乾道二年擢進士第歷知饒州番陽縣不上予祠主管臺州崇道觀八年除通判贛州攝其守事以簡易爲治贛人化之部使者列其治行以聞淳熈六年知南劍州陛辭奏防其言剴切深中時獘孝宗嘉納之從臣又交薦其才攺知鄂州旣至郡上防言鄂自古用武之地下流陽羅堡尢險要城壘皆不可不治民饑以田質谷而本息不侔宜爲立其中制彊盜法當死而貰之者諸州所配其數不實當究其數以絕姦宄瀕湖曠土新舊佃種者皆有獘覈其實而定著之則租稅可易集民間臧獲多邊鄙良民姧人誘略以來宜聴其自言官而官出之其政事若此類多所施設而尢以勸學劭農爲先久之績用大著藹然有循吏風適天旱禱雨立日中得暴疾而卒年四十有九十一年七月也鄂人懷其徳圖其象靈竹寺祠焉初公父汝楫政和二年進士官至禦史中丞吏部尙書兼侍讀以龍圖閣學士提舉太平興國宮以卒立朝有風槪爲時名卿及公又以文學世其家公兄弟六人兄顥吁並通判福州頡通判防州頌知郢州弟頎通判蘄州亦皆以文學名而其後子孫復彬彬然多可稱道者故論新安之世家未有盛於羅氏者也公平生所爲文甚多此所謂小集特存十一於千百朱徽公蓋嘗深服其文有經緯而亦惜其傳之不能多也嗚呼公之於文觀其所自致誠足以自名其家而卓然有立於不朽矣列諸儒林文苑之間無足多者而史闕其傳後生晚出幾無所於考非可嘆哉余故序其書特述其履官行事並其家世淵源之懿蓋以補史氏之闕使讀其書者因得知其人焉公所著別有爾雅翼若干捲新安誌若干捲行於世

陳氏族譜圖序

宣城陳氏世爲其郡衣冠家有仕南唐爲刑部尙書者諱初明自升來遷而宣城之有陳氏自尙書始至宋紹興間敷文閣待制諱天麟仕旣光顯而其族益盛蓋自尙書而下及今十有六世子孫蕃衍其間以才學自見者殆不可悉數故有族譜以紀世次而薦經防亂簡篇散軼十四世孫敏懼愈久且益墜乃裒輯成編復爲圖以著明之旣成屬余序序曰古有大宗小宗之法聖人所以敍天倫系人心明教原惇政本者也漢魏以降宗法廢而門地盛於是譜牒之學興焉族之有譜其猶宗法之遺意歟宋世言族譜者二家曰廬陵歐陽氏眉山蘇氏而二家之法厥各不同歐陽氏則世經人緯取法於史氏之年表蘇氏則系聨屬如禮家所爲宗圖者及論其所爲同則皆使人均重其本之所自出有尊尊之義焉各詳其支之所由分有親親之道焉尊尊親親之意盡而譜法備矣是故宗法旣廢之後聖人敍天倫系人心明教原惇政本之遺意猶粲然於族譜見之君子之有志於存禮者其忍復置而弗講乎陳氏之族逺矣其所爲逾逺而可考者以有譜存焉耳今敏旣因其舊悉加詮次而又重爲之圖蓋合歐陽氏蘇氏之法而兼有之爰自頃歲天下多故士大夫家莫不茍簡以廢禮而敏獨於此加之意焉其可謂知禮也已敏字季明前鄕貢進士以文學知名今時云

孝行詩序

宋之季年滁陽有篤行君子曰範君諱酉新字孟東學者因其別號稱之曰靑山先生仕嘗贊閫幕教郡庠𨿽不顯融而純徳懿行當世儒者皆尊慕之其設教於鄕閭也患後生小子淩虛厲空而不省乎孝弟之實乃爲詩三十篇極言父母孕育鞠養教誨之劬勞與人子之所以孝弟乎其親者情切而理明義正而實備質而不失於俚詳而不流於煩讀之使人孝弟之心油然而生誠可謂有補於世教者也三百篇之詩其言人之大倫至矣自當時閭閻女婦皆能習而知其義而後世𨿽老師宿儒猶不能通焉者則以去古逾逺弗達其辭故也先生此三十篇者其於辭可謂達矣廣而傳之有弗習而通之者乎昔者子朱子之爲小學書也蓋嘗欲取近代之詩有關於世教者類而列之然弗果也嗚呼先生之詩其殆成朱子所欲爲者歟先生之孫常嘗守姑孰將刻板以惠學者以余辱托斯文之雅俾爲序其首故余爲掇其大防而書之

章氏兄弟字序

龍泉章三益先生以書來謂余曰吾同母兄弟凡三人焉伯氏有子曰存仁仲氏有子曰存質皆幸冠而成人朋友之間字存仁曰允恕字存質曰允忠旣教之矣惟是制字之義不宜無說子尙有以重教之也蓋嘗聞之天以是理賦諸人人稟之以爲性謂之仁故仁乃理之具於心者理具於心而推之以及乎人物者恕也恕者以己及物之謂也是以聖人之教人必彊恕而行爲求仁之先務是恕固仁之所以推也天以是气畀諸人人受之爲形而質凝焉質固一於朴者然而且已趍於文矣故其所以爲質者忠也忠者渾然誠確之謂也是以三代之爲治有尙忠者矣而後繼之以尙質則忠固質之所爲本也從是論之仁非恕則莫之推是恕者仁之用也質非忠則莫之本是忠者質之先也是則存仁之字允恕存質之字允忠揆諸名義固可謂有合而稱情者也抑余聞之君子之制字也所以尊其名也名之所爲尊將望之以成人之道也故君子之志於成人者因其所爲名字者而反求之亦可以造其至矣然則於仁也力於恕以爲入徳之方於質也本於忠以爲立誠之要各從其類而致其至焉豈非聖賢之爲學者歟防其說以貽之並以眎先生何如也

贈郭士中序

余客升取友於其土得郭君士中士中六人家故多貲而尙義十年間避兵乃徙升其兄士言嘗爲國子生好學善持論前年以兵死豫章余不及識之而士中辱與余定交日相過從講說經史疑義或取古今文挈長較短如是以爲常久之聆其言觀其行不見其非吾愛也乙巳冬中忽爲餘言將溯大江而至武昌由武昌泛重湖而抵長沙行且有日願得一言以識別余聞之憮然若自失噫自余頃歲憂患之餘閉門聞風雨聲心輙怦怦然出門適康莊亦若躡羊腸蹈虎尾兢愓不自持蓋其志气選耎久矣故聞士中之行冒嚴冬涉逺道𨿽壯其遊而竊不勝其媿也而士中顧乃徴餘言其將奚所云耶然追念餘三十許時驅馳於吳越楚宋齊魯燕趙之郊防涉山川防犯霜露不以爲難其好遊視今士中尢甚士中少餘十數歲政余好遊之年也則其操舟趣駕爲是二三千里之行宜乎無難是亦志气之盛使之然也𨿽然余聞之昔人之好遊非徒遊也昔之好遊者無如司馬子長其足迹殆且半天下而其所歷攬山川之形勝悉用資以爲文其得於大江長淮洞庭彭蠡則爲文奔放浩漫淵深而渟滀得於龍門劍閣九疑蒼梧則爲文嶄絕峭峻紆郁而幽深泛沅湘弔忠魂則其文感憤而悲激過大梁涉丰沛觀爭戰之墟則其文沈雄而淩厲講業齊魯鄕射鄒嶧想聖人之遺風瞻泰嶽之尊安則其文典重溫雅有正人君子之儀焉是其所以奇於文者庸非以防故耶若子長者其長於防者耶今士中之防計其所歷固不能子長之十一意其歷攬所及而資以爲文者亦必將有得焉殆非徒防而已也士中他日歸以其文相眎吾見渾雄奇崛而變態橫生者未必不因玆防之故則士中之長於防也寧獨有媿於昔人也哉

送紹興守張侯序

聖天子以神武取天下海內爲一天下大定重念比年以來民生失職思有以惠綏之以謂近民之官莫切於郡縣故守令之選毎加愼焉比遣使者行浙東郡縣問民所疾苦至金華金華父老告使者言數年前吾邑有主簿張君愛民甚吾民至今思之不能忘朝廷倘嘉惠吾民願得張君復來爲金華使者還以其民言聞上爲之嘉嘆卽命以張某爲郡守守金華於是張侯去金華再遷官方爲侍儀使朝夕在上左右會紹興闕守中書省臣奏命張某守紹興爲宜有防從之張侯行在朝僚友咸屬余爲言以贈之以餘金華人爲能知張侯也嗚呼自兵興以來天下凋郡獘縣比比而是民生不遂久矣惟是浙東西民被兵少生齒故繁庶然徵需科斂之薦加其民之困亦已甚矣𨿽郡縣政軆有不同而均之爲民牧愛民之心宜無不同今張侯之爲越卽前日金華之愛民者推而行之越之民有不從其惠者幾希余忝職太史氏竊知皇上所以愼選守牧之意故特爲張侯言之侯行矣他日政成其必無負聖天子見用之意而以循吏著稱史冊者其必張侯矣余不敏尙能執筆以竢

周易演說序

周易演說京兆石君伯元之所著也石君之言曰聖人之作易也立象以盡意設卦以盡情僞系辭焉以盡言變而通之以盡利鼔之舞之以盡神必如是故天下後世之人悉能知而行之在天則道器之變通也在人則日用之事業也此聖人所以爲生民立命者也自漢以下易道無傳諸儒之傳注百有餘家然考象辭者咸泥於術數談義理者或淪於空虛以故聖人設卦觀象贊辭而明吉凶以爲開物成務之用者其本防因晦而不明夫易道不可以傳注求求易道於傳注則其道爲愈不明矣於是諸儒之說悉棄弗省間獨取河洛二圖以玩索之一旦恍然若心領其義而神會其防者遂乃筆而爲書毎卦有說其引物指事也爲甚近其析理陳義也爲甚著大抵專以明象爲要取之有所從推之有所用非茍爲空言而已至於河圖洛書之數重卦變卦揲卦之法又爲十有二圖以發揮其要指摠名之曰周易演說其言皆出於自得之妙而未嘗有所蹈襲者焉余嘗以謂君子之爲言不必取異於人亦不必務同於人也求與人異是驕己以勝夫人也求人之己同是彊人之隨乎己也要皆失之偏而不能適乎至當之歸今石君之於易非故與人爲異同也推其所自得者以爲言以求夫至當之適故不能無異同焉耳𨿽其所以合乎聖人者非人所能知茍非其自信之篤烏能及是哉抑餘論之易至程子爲傳始一於言理及朱子本義又專於卜筮其道蓋已甚明後世言易者殆無以尙之矣演說之書石君以爲繼程子而作然非惟諸儒之傳注有所不取而於程子朱子之說有不合焉亦不卹也嗟乎石君其誠篤於自信者乎君在異時常舉鄕貢進士爲陜西第一已而隠不仕關輔之學未能或之先而今亦老矣蓋其學受於賈仲元氏而賈氏學於蕭貞敏公同文貞公一出於正者也石君以余能相知也出其所爲演說者屬爲序余不得辭世之不知君者因餘言而求之則其爲書固可得而知也

王氏迂論序

聖賢之道所以致用於世也禮樂典章制度名物蓋實致用之具而聖賢精神心術之所寓故在學者尢不可以不講是故致用在乎經邦經邦在乎立事立事在乎師古師古在乎隨時茍不參古今之宜窮始終之要則何以涉事濟變而彌綸天下之務哉秦漢以來儒者之學或泥於訓詁或淪於辭章或滛於淸虛或滯於功利其於聖賢致用之道能通焉者鮮矣至於宋而有永嘉經制之學焉蓋自鄭景望氏薛士龍氏以及陳君舉氏葉正則氏先後疊起其於井牧卒乘郊丘廟社章服軄官刑法之類靡不博考而精討本末源流粲然明白條分縷析可舉而行當其時吾金華唐與正氏帝王經世之術永康陳同父氏古今事功之說與之並出新安朱子皆所推嘆然於永嘉諸君子之學獨深許之豈不以經制之講固聖賢之所以爲道者歟近時有鄭天趣先生者永嘉人也其於鄕學能備究之縉雲王熈陽氏蚤歲嘗從先生防聞見之際所得者旣多乃復卽羣經諸史百家之書而大肆其力焉推其所得著而爲書有書海通辧三禮纂要左氏鉤摠若干捲凡廬井車服禘祫泉幣之屬禮樂典章之所系者皆爲之論議其事之本原大抵兼取杜氏通典鄭氏通誌馬氏通考等書而其爲論則務以發前儒之所未發條理明順聨如貫珠考覈精詳審如中鵠旣乃掇其所爲論別成一書若干捲曰迂論嗚呼經制之學世不復講久矣今吾熈陽乃獨肆力於此豈非有志於致用者歟世有觀會通以行典禮者吾知於熈陽之書其必有所徴矣熈陽學博而才贍頃用內翰臨川危公薦入翰林爲太史屬尋奉使安南還擢工部員外郎辭不拜補外調澠池縣丞其他所著有交山文集若干捲行於世余與熈陽交久且契其學問之所至頗能知之故因序其所謂迂論者使傳焉

黃子邕詩集序

旴江黃子邕氏善爲詩其詩有曰醉防槁者皆古樂府歌行五言古軆摠若干捲其辭簡質平實壹本於漢魏而絕去近代聲律之獘殆幾於古矣嗟乎若子邕者豈非其意欲追古之作者以爲並然可不謂爲今世之能言者歟予嘗論之三百篇之詩其作者非一人亦非一時之所作而其爲言大抵指事立義明而易知引物連類近而易見未嘗有艱深矯飾之語而天道之顯晦人事之治否世變之隆污物理之盛衰無不著焉此詩之軆所以爲有系也後世之言詩者不知出此往往惟衒其才藻而漫衍華縟奇詭浮靡之是尙較妍蚩工拙於辭語間而不顧其大軆之所系江左以來迄於唐宋其習皆然是其爲獘固亦非一日矣今子邕乃能斥漫衍以爲簡屛華縟以爲質黜奇詭以爲平祛浮靡以爲實讀其辭知其於天道人事世變物理之際詳矣等而上之詎止於漢魏而已哉故予以謂子邕之詩殆幾於古今世能言之士如子邕者蓋不可多得也子邕嘗北防遭世叔季其言不見用其志鬱鬱不得遂賴今天子明聖盡收前代遺才而甄錄之故子邕遂擢官於禮部會朝廷方務稽古禮文之事討論潤色出於子邕者居多蓋子邕之學不特善於詩而已予故論其詩並及其平生之槪使讀之者因得以悉其人而又以見予於子邕之詩能知其意之所在與其學之所至非茍焉相好而已也

送鄭仲宗序

上之三年夏詔徵江西諸郡縣民凡稱大家者悉赴闕旣集闕下則造之於廷而親訓諭之凡天地陰陽性命仁義古今治亂盛衰紀綱法度賦稅供給風俗政治得失之故諄諄焉累數千百言又恐其或遺忘而不能詳也則刻而爲書以摹本分賜之乃六月十三日庚午上禦奉天門翰林臣宋濂臣詹同臣王禕及起居注臣陳敬奏事畢賜坐從容問曰卿等知朕所以訓諭斯民之意乎臣禕謹對曰自古帝王皆身兼君師之任君以治民師以教民三代而下爲人主者知爲治而不知爲教今陛下主天下爲治之道已備而又集凡民而訓諭之耳提面命不啻嚴師之於弟子此政古昔帝王教民之意也又問卿等亦嘗見鄕人有論否乎臣濂對曰臣鄕人浦江義門鄭氏實來受訓諭爲臣言陛下教之之防甚至今還且將以所賜書重刻而摹之使其鄕裏之民家有是書以廣宣聖意矣越數日仲宗來請別且求言以爲贈仲宗卽所謂義門鄭氏者夫仲宗之來旣承聖天子之丁寧告戒至詳且悉天下之言宜莫有加之者矣而顧又求言於禕何耶禕也聞之三代之民人有士君子之行豈必皆待上之人匡直輔翼而振徳之哉蓋其性質本善而又薫陶漸磨之素至故一鼓舞之間莫不興起於爲善而比屋可封之俗成矣今仲宗之家十葉聚食藹然有仁義之風庶幾一家之三代今又昭受聖訓而且圖使鄕裏之民同興於仁讓上下相成如此豈非三代之君民者與夫紀述上徳而推揚之以風厲乎四方者史臣之軄也禕故具志其事書以告仲宗若仲宗才學之懿行役之勤則凡賦詩者當能稱誦之玆不復道

王忠文集卷七

欽定四庫全書

王忠文集卷八

明王禕撰

記

滄江書捨記

滄江書捨徐君方舟之所居以讀書者也桐廬濱江爲縣君居在縣北距江不百武而近蓋唐比部方公勛之別業而宋名臣方公慤之故居君間來屬予爲文記其捨壁夫書之在天下可謂博且廣矣聖人之經儒者之傳諸子百家之著述歷代太史之紀錄以及天文地理陰陽律曆兵謀術數字學族譜之雜出敷落旁行虞初稗官燕談朏語之並興其爲說不同爲教亦異而其爲書類皆學者所當讀而通之者也𨿽然學問無窮嵗月有限誠有不能徧觀而盡識者而惟聖人之經則弗可以莫之究也是故易以明陰陽之理書以紀帝王之政詩以道人之性情春秋以示世之賞罰禮以謹上下之節文樂以通天地之气運凡先王之道所以立天下之大本先王之制所以成天下之大業者皆於是乎在然自厄於秦訓詁於漢聖逺言堙愈傳而愈失時異事易愈變而愈非其流遂有不可勝言者矣且仁義性命中誠太極鬼神皆所謂道也妙極乎無聲無臭而不離乎匹夫匹婦之所知皆講學之樞要而乃以善柔爲仁果敢爲義气質以爲性六物以爲命依違以爲中鈍魯以爲誠虛以爲太極冥漠以爲鬼神或至以佞爲忠以詐爲信以察爲智以蕩爲情以貪爲欲以反經爲權捷給以爲才譎詭以爲術而世皆謬迷於聞見之陋莫之或省若夫法制之遺其獘尢甚井牧以居民而丘乘卒伍之不合則參以管仲穰苴之法封建以經國而百里五百里之不同則托諸歷代之異郊丘禘祫大事也或以郊丘爲二或以禘祫爲一焉廟堂明堂大典也或以爲異所而殊制或以爲一廟而八名焉帝號官儀悉承秦舛郊兆廟室雜踵漢誤以及貢賦選舉之設皆不過一切之法而已嗚呼六經之書先王道學治具之所在而後世所取法也然其爲說之獘乃至於是蓋千數百年宋河南程子關中張子者出始克實踐精討而聖賢明徳之要帝王經世之規所以垂憲後世者乃大有所發明其後朱文公張宣公呂成公一時並興而當其時如永嘉薛氏鄭氏陳氏葉氏閩中林氏永康陳氏後先疊出各以所學自成其家大抵均以先王之道爲己任以先王之制爲必行而所以立天下之大本成天下之大業者咸粲然方冊間矣然及於今學者顧遂因儒先君子講習旣明之餘因循茍簡承前襲舊習矣而不察行矣而不著甚者以先王之道爲莫之可行以先王之制爲無所於用夫然故書自爲書人自爲人而學爲空言矣嗚呼此其爲獘不有甚於前日歟是故學者之於經不可徒誦其文而已也必將求其道以淑諸身明其法以用於世蓋惟誠求而實見篤信而力行然後知人之貴果可以爲聖賢果可以位天地育萬物而所學不徒爲空言也予夙有聞於此竊嘗有志而願學焉比與君定交錢唐辱遣其子膺從予遊會予亟東歸不得與之相講習故因道予所聞者書以授膺以復於君並請掲諸舎壁以爲記

知學齋記

人不可以不學而非所當學不可以爲學知所當學而學焉斯可以言學矣所當學者何聖賢之道是也聖賢逺矣而其典籍具在其言可考其道可求勉焉以至也知其學而學焉𨿽未至於聖賢蓋亦聖賢之徒也夫人莫不有是性也有是性則有是才盡其性而充其才者聖賢之所以爲學也性者萬物之一原非有我之得私也盡性則理之在我者無不明而視天下無一物之非我矣子思曰惟天下至誠爲能盡其性能盡其性則能盡人之性能盡人之性則能盡物之性夫謂之盡人盡物之性則天下含智之人肖翹之物舉必待我以遂其生樂其所矣所以然者由我之盡性而又有我之才有以應之也是故家國天下之事眾多不易爲也而所以品節彌綸之者非才則莫有以應之周子曰才與誠合則周天下之治也蓋盡諸己而及乎人物者性之所以盡也盡乎人物而本諸一己者才之所以充也性出於天才出於气而气亦天也盡其性充其才則有以合乎天矣合乎天而無間焉則與天爲一矣而其至於是也亦本於誠而已矣是故盡性至命未有不本於孝弟也窮神知化未有不由通於禮樂也大至於位天地育萬物而實不外乎屋漏之無媿妙極乎危微執中之奧而實不離乎匹夫匹婦之所知自小學以底大成本末𨿽殊而無二致自一己以對天下軆用𨿽別而皆一理所推者廣而所守者可謂簡所行者若近而易知而所任者不可不謂逺且重也此聖賢之學所以爲天地立心爲生民立命爲往聖繼絕學爲萬世開太平者也堯舜禹湯文武之爲君臯陶伊傅周召之爲臣孔子顏曾思孟之所以爲教者其不以此也歟嗚呼三代以還聖賢之學於是不明不行也久矣當戰國時蘇張以縱橫之學行管商以功利之學顯申韓以刑名之學見楊墨以異端之學名及漢有黃老淸靜之學有專門訓詁之學有災異之學有防緯之學至晉有淸虛之學至梁有佛氏之學至於隋唐又習爲詞章之學百家之所立各奮其私說一代之所尙皆徇乎時好道術爲天下裂至於宋蓋千數百年其間如荀卿揚雄董仲舒賈誼王通韓愈氏歐陽修氏庶幾明聖賢之學矣而其道不大顯諸葛亮陸防範仲淹司馬光蓋欲行其學矣而亦未能以有爲也惟舂陵周子者出始有以上續千載不傳之統河南兩程子承之而後二帝三王以來傳心之妙經世之規煥然復明於世關西張子因之崇執禮之教考三代以示方來推一鄕以達天下皆可謂卓哉聖賢之學者矣迨考亭朱子又集其大成而折之廣漢張子東萊呂子皆同心僇力以閒先聖之道而當其時江西有易簡之學永嘉有經濟之學永康有事功之學𨿽其爲說不能盡同而要爲不詭於道者豈不皆可謂聖賢之學矣乎易曰智周乎萬物而道濟乎天下故不過此聖賢之學所以爲盛也智足以知一偏而不足以盡萬物之理道足以爲一方而不足以適天下之用此百家之所立一代之所尙其學所以不足貴也人莫不有耳目肺腸也而莫不誘於髙逺蔽於淺陋天之與我可以爲聖賢者不能以自信也有能知性之具於己者不可不盡才之盡乎人者不可不充篤信實踐而本之以誠焉𨿽未至於聖賢獨不可謂聖賢之學者歟吾友天臺徐君大章非其學不學而慨然有志於聖賢之道者也故名其所居之室曰知學嗟乎君子之於學豈徒知之而已乎知之則必能好之好之則必將至之以不止勉焉以求其至可也吾故推本聖賢之學與大章商略之大章亦尙有以教我而同底於成哉

天機流動軒記

浦陽戴叔能氏所居之軒曰天機流動者東陽陳先生樵金華胡先生翰旣皆爲之記叔能且謂其友烏傷王禕曰子能復爲我一言乎禕惟二先生之言其防不同而要各有所本叔能徴言於禕豈以二先生之言猶有未盡乎抑以禕言或能有出其言之外乎故久而未敢以復命𨿽然禕嘗觀於物察乎造化之理而得其說矣其敢終於吾叔能愛一言哉夫造化之理一至誠無息之妙而已易之爲卦取象有八曰天地定位山澤通气雷風相薄水火不相射是八者爲物不同而其爲理同一至誠無息之妙者也夫天確然在上者也而日月之代明寒暑之疊運其行至健未始或息也地隤然在下者也而艸木之並育河嶽之悉載其承至順未始或息也山人見其爲止也而物俱由以成未嘗息焉澤人知其爲說也而物咸賴其潤未嘗息焉雷若有時而息矣而復於地中風若有時而息矣而升於地中亦未嘗有息也水洊習而常流火繼明而常照又皆不息者也非特此也凡物之有形於天地間者其消長禪續生生不息舉無異於是焉其所以不息者何莫非至誠之妙造化自然之理也造化自然之理所謂道軆也道本無軆然軆物而不遺故妙萬物而無不在與萬物相爲用而無窮也吾故觀於物察乎造化之理而知爲至誠無息之妙也中庸曰至誠無息叔能有取於天機流動意豈不謂是乎天機之流動豈非造化自然之理至誠無息之妙乎然而觀物以察其理察理以反諸身者學之要也故君子所以貴乎軆驗之功也天之健也地之順也吾因以充吾健順之徳而自彊焉山之止也吾因以成物而不倦澤之說也吾因以潤物而不厭觀水之洊習吾因以常徳行觀火之繼明吾因以常中正觀風雷之恆吾因之以久於道而立不易方此之謂觀物而察其理察理而反諸身也反諸身者誠之之事也誠之之至則誠矣中庸曰誠者天之道也誠之者人之道也自誠之以至於誠純而不已謂之與天合徳可也嗚呼爲學之要其有外於是者乎不出於是不足以成其徳而叔能獨有契焉則其軆驗之功殆庶幾矣顧於禕言復有徴者豈自信之未篤而猶有資於人乎禕也於學蓋有志焉而鹵莽滅裂不能從叔能防於髙明之域輙誦所知如此以復叔能叔能之所與防而宻者宋先生濂亦禕之所師友焉者也儻過叔能幸爲相與訂定之

陳氏萬卷樓記

臨海陳氏有藏書之樓曰萬卷樓其書之藏以捲計者不啻萬數而曰萬卷焉者萬盈數總稱之也陳氏世儒家五季時自金華來居縣西之松裏族大以蕃衣冠相繼至宋少卿府君始卽所居作樓藏書逮其諸孫大著府君復新之入國朝大徳間大著之季待制府君又新作之而聚書亦多矣樓爲楹間者五東西兩偏皆實以書虛其中以爲賓客之所登覽而歲延名師集弟子肄業於樓下宏壯而亢爽四面谿山環繞如拱下臨廣池荷芰交茂其北則忠順堂存焉待制之孫楧子雋頃畱京師予辱與爲友嘗以記見屬會予南歸不果爲子雋尋以使事至錢唐復請予記乃爲之記曰載籍者先王道術之所寓也文藝之文箋防傳注之說諸子之述作歷代史氏之紀錄以至天文地理歷法律數權謀兵略字學族譜之傳星官藥工山農野圃旁行敷落虞初稗官之遺與夫論美刺非感微托逺山鑱家刻浮謗詭異之詞章皆三皇五帝以來下更秦漢以迄於今聖人賢者魁傑之士鞠明究曛竭精憊思各推所長而載之於此可謂博矣然於天地人物小大精粗之理修身理人家國天下治亂安危存亡之故莫不具在反而取之又不可不謂之約也故爲學者於凡載籍求之必博而取之必約求之不博則無以極其廣而於道術之分裂不能會其異而攻其偏取之不約則無以守其要而於道術之純全不能得於心而推諸身故曰博學而詳說之將以反說約也夫學而至於能約而有得於心則道在我矣在我者重則外物不能累我矣茍能推之則大可以用天下國家而小可以爲天下國家之用矣如弗用焉則又將以吾而得於心者托之言語垂諸載籍而已矣嗚呼此君子之爲學所以有賴於書也今陳氏之所藏書無所不備而陳氏之用於世皆書故也近而論之大者以宏材碩學擢倫魁躋膴仕爲時名卿待制以雄文奇烈卓然樹立尢一代之偉人旣皆見於用矣而書故在也是以子雋尊父員外君克謹其承享有祿仕以子雋兄弟益祗厥紹方向進用詩書之澤實有衍哉陳氏子孫防斯息斯俯攬遺編仰瞻華構念前人積累之不易而繼嗣之惟謹肆力於學固有所不能自己者矣予故因子雋之請爲著其說特詳云

思媺人辭後記

思媺人辭一首吾友宋景濂氏所著其著此辭蓋深閔東萊成公呂氏之學不復講也嗚呼呂氏之學可不講乎夫自唐虞而降七聖所傳洙泗而下四子所授斯道之統由周衰以來不絕如綫大抵溺於訓詁辭章之習者不能究道徳性命之原怵於權謀功利之術者無以建禮樂刑政之本而又異端邪說橫流錯行其間而不可遏道之不明亦旣甚矣歷千數百年至宋東都而後河南二程子出始續其旣絕之統斯道賴以復明及南渡後新安文公朱氏集聖賢之大成而廣漢宣公張氏以及呂氏同心僇力以閒先聖之道三氏鼎立皆奮然自任以道統之重者也維呂氏自正獻公踐修相業其子榮陽公實受業程子之門奕世載徳是生成公本諸家庭文獻之淵源博諸四方師友之講習其學以孝弟忠信爲本收斂持養爲要會諸理以成身推諸己以成物凡天地之運化萬物之紏紛世故之推移人事之始終悉加尋繹夙夜靡遑其著書立言皆以羽翼六經而尢長於史無非明民至理經世大法推而廣之足以尊主而芘民引而逺之足以立教而垂世蓋稟之旣厚而養之者復深取之旣博而成之者復備究其所至蓋庶幾經綸天下之大經立天下之大本建諸天地而不悖質諸鬼神而無疑百世以俟聖人而不惑者矣故其與朱張二氏同功一軆均爲道學所宗師迄於今玆其能使大道以明而人心以不蔽學術以不繆者伊誰之力也嗚呼呂氏之學可不講乎呂氏定居於婺至成公蓋三世故婺於公爲闕裏公之沒已百五十年年運而往前修日逺後生晚進能自興起以圖繼其廢墜者曽寥寥無聞焉景濂生公之鄕特起而防出其學博其志篤恆以呂氏之學不講爲己憂而不勝夫景行之思思之不可見故辭而著之托物連類婉而成章其意蓋眷眷焉是殆將以呂氏之學爲學者乎禕與景濂居同郡學同師而竊亦有志斯事故景濂此辭旣成卽書以見貽嗚呼前修逺矣墜緒茫茫懸千鈞於一髮使之旣絕而復續不在我後人之自力乎昔者竊聞之公常誦程子之言曰寧學聖人而未至不欲以一善成名其立志蓋如此然則欲學公之學者其可不志公之志哉因防其說於辭後旣以復景濂且用自勉云爾

錢淸江浮橋記

錢淸江古名浦陽江俗名小江在山陰東北五十里江北則蕭山境也禹貢三江旣入韋昭注三江者松江錢唐江浦陽江也十道志云婺州浦江一名浦陽江蓋江之導源實出於此北流一百二十里入諸曁溪又東北流由峽山直入臨浦灣以達於海十三州誌雲江水至會稽與浙江合自臨浦南通浦陽江亦謂由臨浦而北則達浙江而入海也而酈道元水經注云浦陽江導源烏傷東逕諸曁東流南屈又東廻北轉逕剡縣又云浦陽江東北逕始寧又云東逕上虞烏傷今義烏浦江乃其故地謂之導源信矣始寧卽上虞剡縣今嵊縣信如其言以爲東廻北轉則是自山陰會稽溯曹娥江由上虞至嵊縣也非也又云余曁之南余姚西北浙江與浦陽江同歸海余曁卽諸曁距余姚二百餘里謂余姚西北浙江入海亦非也又云臨平江上通浦江下注浙江臨平在浙江之西其源殊別謂浦陽江與之通尢非也蓋道元之論以謂東南地卑萬流所湊故川舊瀆難以取悉又未嘗身履浙江以東故其誤如此案地理誌柯水東北逕永興東與浙江合謂之浦陽江永興卽蕭山而山陰北二十里有柯橋其下爲柯水注於江然則浦陽江發源浦江逕諸曁入臨浦而後合柯水由蕭山以達於浙江而爲海古今蓋不易也其復名錢淸者後漢劉寵作守郡中大化及去山陰有五六老叟人賫百錢送寵寵爲人選一大錢受之尋投諸江故後人因名江曰錢淸今俗惟稱錢淸而不復道其爲浦陽者地因人而著也江自臨浦而東若千里是爲柯水所注卽所謂錢淸其地控驛道而江流至是勢以益大又潮汐之所經操舟而渡動致覆溺舊有浮橋蓋比舟爲梁以濟不通而近歲廢不治厲深濟盈涉者告病至正十七年秋寧夏吳君以憲臺行軍都鎭撫分鎭蕭山山陰兩縣覩橋之廢慨然嘆曰是不亦有司之缺失歟亟命襃民戶之義助斥公帑之羨儲計其物力度程而新作之凡爲舟十有二上架板庋相屬以爲梁其長三百有六十尺廣十有七尺聨之以鐡絙絙如橋之長而維其兩端於南北隄使舟常比而梁常屬與波濤相上下𨿽水湍悍而往來者固無虞人莫不以爲利也橋成眾欲書其事於石以永君惠而以文屬之禕古者辰角見而雨畢則除道天根見而水涸則成梁橋梁之修有司之常事耳今會稽憲臺治所號稱會府而錢淸當四會之衝橋以濟人厥系斯重乃皆坐視其廢曾弗之顧君方挈兵民二枋以防臺治威望素著而且以惠利及物爲先務故玆橋以廢爲成有所不難夫焉可以有司之常事例論乎是故門關道路廬館舟梁修除以時非直爲觀美也凡以通國野敬賓旅卹老防遷有無實三代爲政之法而周官尢謹著之當時覘陳議鄭皆不越是而近世亦有以驛傳橋道觀人者今君之於橋役不以諉之有司而汲汲力成之其可謂善爲政矣春秋之法常事不書是役之成固不宜於不書禕故備書其事而並考夫地理之沿革特詳焉君名穆爾古蘓字善卿起家進士調紹興錄事司達嚕噶齊今擢江東建康道肅政廉訪司經歷仍畱鎭山陰蕭山云

靑嵒山居記

靑嵒去義烏縣南十里其山由東陽兩峴峯西來三十里至於龍門勢益穹窿由龍門而西又二十里是爲靑嵒至是山支爲二南支則重巒疊嶂北支則崇嶺峻嶠皆迆邐西行方二支之分也有山從中出峯阜圓粹累累若聨珠曰齊山而其勢遂卑南北兩山勢相環防左昻右伏當其前如龍虎齊山儼然而中居齊山之陽坦爲平壤廣袤可一里民居廬雜處其間者皆傅氏其外繞以雙澗澗源出於二支之所分夾齊山而出至是乃合而爲一行二三里與羣水匯爲大陂曰新塘而塘適當西山昻伏之會塘外復有一小山巋然特起若遏水之衝者大抵雙澗之外兩山之間陵谷幽邃川原夷曠而艸樹甚繁茂雅宜爲隠者之居初傅氏有以才學顯聞仕爲侯官主簿曰光龍者與予祖母爲同產故傅氏予外家也至正乙未之春予始至焉愛其雙澗內屬兩山外拱淸淑之气若有所鐘乃卽傅氏居旁度平壤之中買隙地數畝結屋居之爲屋僅三數楹間屋外植以竹木右偏別爲小軒庋書其內讀書之餘出緣澗而行南澗水稍深昌蒲生石上與異艸靑翠相錯絕可愛北澗石淺稍雨水激石靣聲潺湲輙不休有老梅數株偃蹇橫岸側由雙澗所合直兩山之間而西望金華芙蓉峯近在目睫可攬也予於是居而樂之若將終身焉或謂予曰仕與隠其趨不同也古之君子未嘗不欲仕特惡不由其道耳吾子學先王之道且將爲世用胡爲而遽言隠耶予告之曰仕隠二趣吾無固必也十年以來吾南走越北走燕而惟利祿之是幹其勞心苦思殆亦甚矣是豈志於隠者乎今天下用兵南北離亂吾之所學非世所宜用其將何求以爲仕借使世終不吾用吾其可以枉道而徇人則吾終老於斯益研窮六藝百家而考求聖賢之故然後托諸言語著成一家之書藏之名山以俟後世何不可哉君子之行止視時之可否以爲道之詘伸是故得其時則行守窮山宻林而長往不返者非也不得其時則止汲汲於幹世取寵勇功智名之徒尙入而不知出者亦非也一山之隈一水之涯特吾寄意於斯焉耳吾之行止安敢固必乎哉或者無以詰因防其言掲諸壁間爲靑嵒山居記

龍泉王先生祠堂記

君子之制行不以出處爲間而能忘己以爲人其可謂志於仁也已夫天地萬物舉吾一軆仁者之心也故凡人之顚連而無告者茍吾力足以振之則務以推吾志之所爲而所居之地始不暇計古之人蓋有處畎畝之中而以天下自任一夫一婦不獲其所若已推而納諸溝中者非其志於仁故歟是故身不必尊也要其心之厚於仁人物不能俱使其盡性也要其仁之不忘於其心君子之於仁如是而已爾嗚呼古人吾不得而見之矣有若龍泉王先生者不其庶幾於此乎先生諱毅字剛叔別以木訥自號夙稟異質篤志問學早從上饒鄭君原善防旣聞聖賢求仁之方及登金華許文懿公之門又有得乎理一分殊之防所學一出於正教授鄕裏戶外之履至無所容講解經義於天理人欲勝負消長之際尢極懇切感悟者或泣下鄕邑化之皆薫爲善良人有善稱道之不置有不善引而教之納諸無過之地乃止其鬭爭不能直者不求直於有司而取直於先生之一言率悔服而去會歲祲先生勸邑長髮閭右之羨粟以賑餓者全活數萬計有以患難疾苦來告必竭力營防而拯捄之斧鑕在前弗防也蓋其飭己厲志動以古人自儗其心恆皇皇焉務推己以及人視凡物之失所若已不得辭其責者其風槪節操𨿽古篤行之君子何以尙之至正甲午盜起旁縣良民被害甚先生領鄕兵往禦之裏井恃以爲安夫何遺孽之未殄者陰設狡謀而先生竟不幸遇害矣嗚呼先生隠居約處非有當世之責也而忘己以爲人如此謂其爲志於仁非歟或者顧以出位訾先生其亦淺之知先生矣先生之心世固孰能明之歟先生之沒門人胡君深旣勒兵討賊申復讐之大義又與章君溢等卽其所居蓋竹裏爲祠以祀之則禮之以義起者也祠之建在乙未之歲屋室規制完飾具美且合財置田若干畮用其入爲歲時祭享之需祠之所宜有者靡不畢具於是胡君章君乃以記屬於禕夫以先生畜徳孚道以化於其鄕沒而獲祭於社固爲無媿而門人弟子尊其尊賢其賢以致謹於祠事其不足以矯末俗勸後世哉是用推述先生學行之槪刻諸牲石以詔來者其詳已見金華胡君翰所爲墓志宋君濂所爲家傳玆不悉書

王氏鳳林亭記

鳳林亭吾王氏之所作也鳳林鄕名在義烏之南鄙故老相傳嘗有鳳凰至因以名其鄕今來山之陽復有小山巋然起於平壤之間卽其地也王氏之先太原人唐末五季之際有諱彥超爲節度使者自會稽來居焉是爲始遷之祖厥後子孫日蕃以衍至宋皇祐五年固登進士第仕爲恩陽令義烏有進士實自恩陽始而禕之十世祖宣奉公悅九世祖正議公永年逮七世祖中散公寧朝請公寅復自鳳林遷居縣東之沙谿其分適他邑而顯者在金華則尙書莊敏公師心丞相文定公淮在浦江則太常忠思公萬皆同出於鳳林而鳯林王氏之盛號稱衣冠家著聞東南矣若吾族之世居鳳林者𨿽不表顯以自見而能以詩禮相傳襲守其家業而不隕宋之季年嘗卽山之麓作亭焉以爲宗族歲時之所會聚卽所謂鳳林亭也歲久而亭廢今族子徳生又因故址而重作之遵先志也嗚呼王氏之居鳳林鳳林之有王氏四百餘年於玆矣林姿谷態藹然如昔曾不與時而變遷凡吾族人逺近親防固有間也而追念厥始千百人之身同出於一人之身初曷有親疎逺近之間哉登斯亭者觀夫水之有源木之有本尊祖敬宗之念孝弟之心其必油然而生矣且吾祖宗奕世載徳厥維深厚故其澤延於今愈久而愈緜所謂徳之厚者其流光也我後之人纘承遺休繼迓先祉有引而弗替必將圖無媿於前人或以功業而名世或以文章而華國出爲邦家之瑞而羽儀於天朝豈非所當自致者乎𨿽然豈惟吾族人凡鄕之人之至於斯見夫原之深而流之長也本之茂而末之昌也歆艷之意不能自已其不奮起作興思致於光顯而求儷美於吾王氏乎詩曰鳳皇於飛翽翽其羽亦集爰止藹藹王多吉士維君子使媚於天子此禕所望於吾族人與吾鄕人者也書諸石以爲記用以告來者云

醉經堂記

中山竇君伯輝有讀書之堂名曰醉經故國子祭酒富珠哩先生君所師也名實其所命且嘗爲之記而文軼不存今戶部尙書貢先生於君爲同舎生續又記之而論或弗及詳於是君復徴言於禕禕惟聖人之道猶通衢之尊也酒注於尊而尊設於通衢人之過之者咸得挹而飲之隨其分量莫不有獲而沾醉焉人之於聖人之道也亦然其至焉者造其深而樂之猶能飲者之飲其醇而多也其未至焉者渉其淺而好之猶不能飲者之飲其醨而恧也或飲而多或飲而少而莫不獲醉焉由人之分量淺深有不同非道於人有淺深也然則聖人之爲道也曷從而求之曰求之經經者聖人之道之所載也易以明陰陽書以紀政事詩以理性情春秋以示王法禮以謹節文聖賢傳心之要帝王經世之法皆於是乎載焉所謂道也窮經以求夫道味道而會諸心心與道一融液而無間則自得之妙莫有知其所以然者矣斯不亦醉經之謂歟今君年旣艾而學不倦累官郡博士所至以經術教授弟子見推儒林蓋其有得於經深矣其於聖人之道不猶能飲者之飲其醇旣多而沾醉歟漢世儒者或皓首不能窮一經汨於訓詁而昧其指趣故也是故訓詁經之糟粕也汨訓詁以求經猶啜糟粕以求醉其有醉焉者幾希矣吾是以知君之於經其所得者爲旣深也承學之士來登斯堂者尙亦知夫淵源之懿也哉禕於二先生無能爲役姑誦所聞復於君以爲後記

大事記後記

東萊先生呂成公躬任斯道之重諸經旣皆有所論著而於史學尢長其用古防書遺法作大事記誠史家之大法也當時朱文公蓋深服之謂自有史防以來無如此書之奇者初公爲是書務存古意故其與解題各自爲書今用春秋經傳相附之例以解題附見於各條之下𨿽知非公之本意而庶幾習其讀者獲便於觀覽間竊以臆見復加搜輯而補其一二不韙之罪則固所不敢逃也

靈谷書院記

靈谷書院在麈湖山中麈湖者貢溪之名山崇峻而幽最爲奇勝與龍虎山相距十五里相傳昔有學仙此山者常見羣鹿飲湖水麈鹿之大者故山以得名由饒嶺之阿從山阯東陟有大石中判離立澗隈作門焉曰龍磜關由龍磜行數十步北過澗兩崖壁立從崖隙仰見靑天如橫石梁白水兩道迸落厓底蜿蜒數仞若龍狀曰靑天白龍由澗北往東行俯瞰靈湫湫前百十步兩石偶立如削者雙劍石也逕折經石下邐迆過濯纓澗澗流至是渟而深洌可濯可防過此而行稍就夷曠有雋峯出澗南峯下石室可坐數十人別取道涉澗乃至其處曰得道巖有仙者祝氏嘗居之又東過雲門隔澗列嶂如幨幃其下有石防起數十丈綽約秀整狀若飛仙澗左羣石盤防爲臺遙睇飛仙石如將迎之曰迎仙臺至是徑阻絕勞攀躋折而少南徑出臺上俄而回眄向所見飛仙石乃在下矣復東去逕益峻風泉益駃有大石約十許圍髙可四五丈崷崪峙澗北其阯無所附著曰飛來石自是長林喬木防宻蔽翳行二三里復有兩厓削立瀑流濆薄下注者峽口飛泉也稍進有門曰云雪之關入關度橋曰問津而橋北則爲麈湖矣湖東北築堤灣環如偃月曰駐鶴壇壇北有屋曰天防庵由庵東南入桃坪遡澗流西轉澗側皆桃墜紅泛波演漾可愛曰流花嶼復益西入廣中壤土甚膏潤異艸苯防曰玉苗塢塢西行百步攀援而上有亭翼然攢疊巘皆在履屐下而仙都闤闠平疇逺水參錯乎煙霏渺莽間舉在目睫曰一覽亭又北經庵後上淩絕顚望彭蠡防灔如杯雲林三十六峯若薺在地自山阯至是約行十餘里而山之峻極矣乃循來逕還庵前防澗東行北過漱芳橋入東谷兩山相並如負扆其內則廓然以虛所謂靈谷也入靈谷而望第見峯巒旁拱淸泉怪石與古樹長蘿相映帶邈然若與世隔而書院在焉書院者里人桂先生之所建也初桂氏在其鄕最爲著姓自司空公顯於五季之世其後往往擢儒科躋仕籍詩書文澤繼繼繩繩凡十世而先生出焉先生諱本字林伯承家學之淵源覃思經術推其所得托諸述作以衛翼聖賢之道其所著有四書通義五經統會三極一貫圖金精鰲極類纂道統銘等書皆能致力於前儒之所未及而自立於不朽者也故其講學玆山知道之在己者爲旣重而不以世好動其慮一時學者翕然從之防書院所爲作也書院成於延祐中爲屋三楹間東爲端彞齋西爲鈍齋而講說棲息曁庖湢之所咸備焉自昔君子之爲學必居乎深山幽遐寥閴之境紛華盛麗無所接於耳目故能精神澹而志慮專而於道爲有得也宋如臯胡公翼之及平陽孫公明復奉符石公守道實相與讀書泰山者十年學旣成矣故出而用世皆卓哉聖賢之爲道者也今先生之居玆山可謂古人之爲學𨿽終隠不出爲世用而其立言亦足以紹前哲而垂後昆其於聖賢之道復何媿焉且麈湖之東有象山者陸文安公之所講學也陸氏之學簡易正大然與新安朱氏並立而異趨先生固繼陸氏而興起者而所學則本之朱氏爲多蓋庶幾會朱陸之異而同之學術之懿不其有可徴者歟嗚呼九原不可作矣而先生之子孟元方尢力學善文章號能稱其家自先生沒元方與其徒仍講習於玆麗澤之益久而不替何其盛哉元方屬余書其顚末故爲之記而並道夫山水之勝俾來學者知其所自云爾

雲林小隠記

金谿葛君孟桓爲餘言其所居在雲林之北雲林者其邑之大山有三十六峯峯各有名曰白馬石諸出云三峯又諸峯之雄俊而防起者也山之支岡裔阜蜿蜒邐迆散出而錯峙數十百里間爲髙丘長壑參差相屬往往形勝廻合而風气融會故凡厭聲利嗜閒曠者莫不宅幽防勝樂居之其地有曰太平原者兩岡互向重阜外拱而溪流出其中谿之旁岡阜之麓大底丘壑深邃土壤夷衍又多修篁古木相掩映居其間者皆鄧氏吾家世居葛坊距此半舎頃歲避地而來卽鄧氏之偏結屋定居焉吾居在溪東而溪之西爲吾弟仲躬之居卽所居而南望所謂白馬石諸出云諸峯者相距十許裏秀色爽气可攬而致也於是吾居焉而樂之朝出畊夜歸讀古人書或釣或防以適吾適而吾父又棄官學道築庵雲林之原相去六七里可早晏候溫凊以盡子道又吾之所師友者有桂君叔臨善爲詩而尙風操與吾居甚邇尢便於劘切而不至爲庸人之歸吾何求於世哉逍遙於玆隠約以終焉不啻足矣好事者因題吾居曰雲林小隠願有以記之蓋孟桓之尊父起家風紀而季父發軔儒林俱爲時名公及孟桓兄弟又篤學有文循謹雅飭能稱其家余托交其父子兄弟間旣久不爲之言得乎漢範滂之稱郭林宗有曰隠不違親貞不絕俗而史言林宗有至孝其親欲使給事縣廷又舉有道皆不應𨿽善人倫而不爲危言激論恂恂善導使士纂成名墨孟之徒不能絕也孟桓嘗用薦者授儒學官不就事其親以孝聞且馴行素爲鄕裏所推服然則滂之稱林宗者固所爲孟桓稱也而余復何言耶因念往年客京師危公太朴嘗示余雲林記其道三十六峯名狀甚悉余讀而愛之恨不身至其處太朴因言其居在白馬峯下門與山對當雲霧收斂時羣峯前獻如列簴可歷數他日儻乞身歸老子幸訪我相羊泉石間一一指以相告庶知吾文爲不誣也嗚呼危公不可見矣今乃爲孟桓記斯居其亦有慨於余心也哉

楊氏義塾記

古者二十五家爲閭閭有塾裏居之有道有徳者爲之左右師而閭中之弟子學焉其爲學也事父母親師友睦族婣防則灑掃應對之節禮樂射禦書數之文也長則格物致知誠意正心修身齊家治國平天下之事也於是焉朝益而暮習其茍未出而從仕未始離乎塾也若夫庠序則歲時以屬其民行射飲讀教法序齒位而書其徳行竣事則復返於塾焉蓋教之於塾所以惇其孝弟之本養其徳性之知而屬於庠序則習容閒禮考徳問業以觀其材以驗其用是故去民愈近則施教爲愈宻凡屬民歲讀法州長僅四等下之則黨正七族師十有四而裏胥殆無時焉以是知民常在塾非出而仕不離乎塾也惟夫民聚故教易成而人材以多俗化以美此三代所爲盛也自後世學制廢民散無所系往往越鄕違親以就學而其學亦非復古之所爲學矣於此有人焉卽其裏閭建塾立師聚其鄕之子弟而教之不猶三代之遺意歟處之松陽有楊氏在其鄕世以好義稱所居曰西谿自其父祖皆有志建塾而弗克遂至文煥字景堯知學而尙行乃祗紹先訓卽所居之近度閒曠之地創爲屋廬其中爲寢象夫子燕居而前爲論堂堂左爲室祠範文正公朱文公又左爲齋曰主敬爲弟子之所肄習堂右爲室以祠其祖父又右爲齋曰守義爲師友之所棲息髙門外閌重圍四周庫庾庖湢及凡器什莫不具完蓋其經畫者累年而以歲庚子某月日告成割腴田百畮之以二十畮供祀事八十畮以給其師其田之入悉入於塾楊氏皆勿與又置田二十畮別儲其入以濟族黨之窮乏者郡士桑君天定嘗爲其縣文學延禮爲之師子弟之來學者恆數十人事聞大府爲蠲其田役而部使者復移文奬厲之規制之詳幾侔於庠序矣嗟乎學制之廢已久況乎邇年干戈相尋而儒服俎豆之事舉不暇講楊君乃獨倡爲義事圖以淑其鄕之人使爲成材而備國家之用藹然有一家三代之意此固君子之所喜聞而樂道者也楊氏之鄕友薛君益爲之來取記余故推言古制而書其成役俾刻諸石以告來者焉

心迹雙淸亭記

上淸程外史卽其宮東偏靑雲墩之麓作亭焉初云屋陳君嘗建山居其所久而以菑廢希石黃君繼卽其所作懷雲山居壬辰兵燹復廢不存外史之亭所爲作也亭凡三楹間髙可數仞絫石爲阯崇亢而防敞遙對麈湖琵琶聖井諸峯層巒疊嶂如翠屏排空杳在天半藐姑象山隠如隆如出其東瓊林仙巖或起或伏列其右羣山秀色可攬而致也前臨大溪縈紆如帶而俯瞰瓊臺琳館浮丹湧碧掩映於林霏蒼莽間亭之四周大抵長松修竹蒼凝翠結錯雜相蔽虧林颷徐興振發天籟而猿白鶴淸響互應防其間者疑爲眞神仙境非復人間世也客有語外史者曰吾之防斯亭也蕩開靈襟助法神觀恍兮惚兮如神行萬物之表而情超八極之外意者列禦冦之禦風莊周之天防殆不是過心之郁者廓然以攄迹之累者超然以舒是可謂心迹雙淸者矣盍卽是以爲亭名也外史曰噫子之言就子之所得言之耳抑吾之所聞者非是之謂也謂吾果有心乎吾心泊然其猶太虛耳止水耳日月之明不能燭其微鬼神之靈不能測其倪𨿽吾亦不自知其主宰我者此也是可謂之有心乎無心乎謂吾果有迹乎吾𨿽不能不與物接而固未嘗物於物也當吾乘天地之正禦六气之辧以防於無物之始而無所窮止𨿽吾亦不自知所當止而止矣是可謂之有迹乎無迹乎心與迹俱無矣而果孰爲淸乎且吾聞之心迹俱無者至人也至人無己己不有矣於心迹奚取哉吾之所造非敢及是也然卽是論之與子之所得者不其有間乎𨿽然吾之作斯亭固將與眾人同其得耳子之言吾安敢廢也乃遂以名亭而並述客語以爲記外史名元翼字南防程姓防京師嘗侍祠竹宮居久之出領鎭江某觀事遂加號眞人遷領杭州顯應觀尋棄軄還居上淸云

鄭氏水木居記

鄭子防先生家於安仁縣西十里髙嶺之陽大田衍原其平若掌一望彌數里而小溪出其間縈紆如帶曰朱溪朱溪之流南入於大溪曰云錦溪當春夏時溪水泛溢舟檝可通也朱溪之上喬木陰翳蒼然相蔽虧而鄭氏之居在焉先生謂禕曰昔者吾友豫章胡伯友氏學行之士也與吾防而宻嘗名吾居曰水木居而虞文靖公掲文安公皆爲之賦詠上淸方方壺外史又從而圖之吾之家居也坐繁陰臨碧湍水木之淸華接於耳目而會於心者無時不在也自兵興以來所至焚燬鄕井丘墟而吾故居蕩然矣於是吾旅食於外者久之戊戌之歲始返初服誅茅以爲廬庶將優防而終老焉水淸木華向之接於耳目者故在也而諸公之篇翰廢軼不存矣吾寧無有慨於心乎子幸爲我述其意時時覽觀焉尙或有慰也禕自頃歲獲定交於先生先生之詳能知之蓋其早歲卽受業於鄕人李君仲公李君之學本於濂洛而兼尙乎簡易之說封殖深固踐履堅慤可謂聖賢之爲道者也先生從之久其所得者可知況虞掲二公以一代文章宗工而先生又皆及其門聲光气習之漸染尢非他人所能及用是江東西間名譽藹然著稱焉然其重自韜韞不茍爲進取所蓄者厚而發之薄所用者宏而出之微於是今也年逾六十亦無復當世之志矣宜其卽平生藏修防息之地隠處以爲樂而感今懷昔之情有不能自己也昔者詩人美賢者之隠處是故考槃之詩作焉其首章曰永矢弗諼言其樂之弗忘也其次章曰永矢弗過言其樂之不逾也至於末章又言永矢弗告則其爲樂有所獨得且不復以告人矣禕方與時浮湛入而未能出聞先生之風深用自媿他日或相從水木之間而載賡考槃之什獨得之樂儻能告我乎哉姑志此以爲記

開先寺觀瀑布記

廬山南北瀑布以十數獨開先寺所見者最勝開先瀑布有二其一曰馬尾泉其一在馬尾泉東出自雙劍香鑪兩峯間爲尢勝或曰瀑水之源昔人未有窮之者或曰水出山絕頂衝激入深澗西入康王谷爲水簾東出香鑪峯則爲瀑布也十一月十八日日南至余約郡守呂侯肩輿十數里至開先主僧志一作丈室未成邀坐茅屋中乃訪潄玉亭卻至龍潭石峽口由寺至亭可二百步由亭至峽口僅數十步蓋自逺觀之瀑布出自兩峯間如防天半由近而觀則二瀑下注匯爲重潭潭水出石峽乃爲溪循山足東流以入於彭蠡當峽口仰望但見水從潭中出巖谷回互二瀑所從來不可復見矣峽石上刻靑玉峽及第一山字大二尺米芾書也石間多題名石枯字畫淺初不可悉辧命左右掬水沃之字乃見大率宋南渡後人其人無聞者居多可識者才十二三因慨君子惟植節砥行乃可不朽茍不出此𨿽托名巖石未久人不識也又從石壁間讀淳熈中郡守禱雨神龍示現事一公爲餘言歲春夏交大雨後瀑水盛潭遽溢積葉墜梗皆蕩滌去不畱謂之龍洗潭或歲旱人來取水潭中禱龍神輙有應至今常然回坐亭阯上亭廢已久亭下池亦爲石所堙初寺僧作石霤接潭上引水至寺中給庖湢又鑿石作此池卽蘇長公賦詩處也徑八九尺霤水從潭上來流入池乃從池中復入霤以去而石霤廢亦十五六予命一公葺之一辭力弗贍也明年三月廿六日雨初霽郡中又無事復約呂侯及通判羅從道幕賓徐君弼姬執中星子令葛俊徳防焉比抵寺諸公皆先詣一公餘獨徑往潭下坐石上瀑水方怒防奔騰蕩激聲震如萬雷令人心怖神悸股戰栗不休頃焉諸公至見余獨坐又顏色變皆拍手呼大笑然水聲洞呼笑聲亦不聞也寺僧雲龍適洗潭矣於是一公丈室已完又作竹莧接石霤引水過階除下淸駛極可愛余命取水煮新茗一公謂近從後巖下得泉一窪以煮茗味比瀑水乃倍佳試之果然暮乃回六月十日余被召將赴京念人世行止不可必萬一有他累則淸防不復得因與郡人段謙曹元同泛過落星湖約得路之半舎舟以行一公與光應知余來逺出迎乃與二僧擕手行至招隠橋坐橋上橋在寺前五十步潭水爲溪所經也其西東松杉楓杞蒼翠色掩映從底望鶴鳴諸峯髙出杪僅尺許隠然如畫圖中見又從隙見巖腰采薪人衣白大如粟初疑此白石耳有頃漸移動乃知是人也橋下流水觸石防防鳴塵慮俗想蕩滌殆盡久之不能去乃造一公所眎余其所賦詩又出楞伽經使予讀讀盡捲頗悟微防一二應公者戒行淸峻略涉書史年且老不欲他走一公邀畱與同處郡中亂後無讀書人可與語余因數與往來一公請予詣潭下是時久不雨瀑布流且絕餘指筧中水謂曰此水一耳何必復往也是夕宿寺中夜半雨大作比曉余未起應扣門告曰瀑布流如故矣盍亟起觀之餘欣然攬衣起倚防睇視良久日初出紅光徑照香鑪諸峯上諸峯紫靄猶未斂光景恍惚可玩不可言也應因誦李太白觀瀑詩又誦笑隠題太白觀瀑圖詩餘笑曰安知今日無太白耶胡可謂古今人不相及也比午乃還一公間爲餘言開先者舊傳梁昭明太子之所棲隠南唐元宗在潛邸亦嘗讀書於此招隠橋其所造也後歸踐尊位乃卽此造寺故以開先名有了巖和尙者實開山宋以來住山者皆名徳寺前有松毎株大數十圍佛印元禪師手所植近時南楚越公乃盡伐以建寺見者惜之而寺今亦爲刼灰矣豈非數乎一之居此所願圖復其舊而適此大法淩遲有志未遂幸丈室茍完聊安餘息而已公尙丐我一言以記之吾之願耳余諾之未果爲也

防白鹿洞記

余到郡已數月欲至白鹿洞甚渴左右爲餘言往時荊棘塞路不可往頃因伐大木往者眾路乃始通然路上虎縱橫茍欲往非多擁騶從不可用是欲行輙復止會行省符檄郡府取大木余因挾星子令及都昌主簿彭能領丁夫與同往去郡北行十五里至羅漢寺路分兩岐由東入棲賢谷西則至白鹿洞也比至兩山勢回合當其合處澗水出焉過澗逾小嶺嶺有缺若關門然入關路循澗北並山轉澗南皆良田也約二三里乃至書院遺址正當五老峯下書院燬已十五年樹生瓦礫間大且數圍前有石橋曰濯纓其左又有石橋曰枕流過枕流則從列女廟登北岡岡上有大杉木六七百年物也有司今盡伐爲禦殿物矣於是書院所存者獨此二橋從卒指殿堂齋廬及風泉云壑樓故處以告甚歷歷慨想昔日規制不可見惟聞山鳥相呼鳴山谷虛餘韻悠揚恍類歌聲或雲從此右折東南逾重岡行二三里乃至所謂白鹿洞卻從洞後復右折陟嶺乃可到尋眞觀望水簾也不果往徘徊久之而還按白鹿洞唐李勃讀書處也南唐升元中始卽其地爲學給田以食其徒所謂廬山國學也宋初天下未有學惟有四書院睢陽石鼓嶽麓及白鹿洞也太平興國二年皆賜白鹿洞九經當時學者數百人至崇寧末乃盡廢及淳熈七年考亭朱文公爲郡始斥其舊而大之又定爲學規示學者來學者益眾而白鹿洞之盛出他書院右自後守其成規二百年如一日也而隳廢今乃如此余亦無如之何也余嘗怪世之爲佛老氏之學者其宮室一廢壊輙修舉之不旋踵豈佛老氏之學能盛於儒者哉蓋爲其徒者有勤行之意堅持之操能必其成故也至於世儒習聖人之道常骫骳不自振不能以有爲而聖人之道顧因委棄郁塞而不得行嗚呼此其獘也非一日之積矣余於是蓋重嘆之也

防棲賢院觀三峽橋記

五老峯於廬山爲西靣卽郡治北望峯如屏障蔽其後違郡治北行二十里轉五老東入巖谷中棲賢寺在焉余舊讀蘇次公棲賢寺僧堂記雲棲賢谷中多大石岌嶪相向水行石間其聲如雷霆如千乘車行者振掉不能自持𨿽三峽之險不過也故其橋曰三峽度橋而東依山循水水平如白練橫觸巨石匯爲大車輪流轉洶湧窮水之變寺防其上防右倚石壁左俯流水石壁之趾僧堂在焉狂峯怪石翔舞於檐上毎大風雨至堂中之人疑將壓焉問於習廬山者曰𨿽玆山之勝棲賢蓋以一二數矣又聞蘇長公云廬山奇勝處不可勝紀獨開先漱玉亭棲賢三峽橋爲二勝棲賢寺於是廢已久殘僧數軰皆出居田間左蠡有僧曰惟賢頗通世間法余謀於府僚俾之住棲賢賢曰俟吾結屋山中完公當來防也七月望賢使來告曰屋幸完可防矣明日卽偕呂侯曁葛君往時暑甚輿夫暍屢從道旁石坎中掬水飲至谷口日卓午矣未至橋十許步石巖下觀陸羽泉乃至橋上從橋上俯視澗底亡慮百千尺或云以瓶貯水五升許從瓶嘴中出水縷縷下注瓶竭水乃著澗底欲試之不果又云橋魯班造蓋謂賢經壯奇惟般乃能造耳非謂眞造於般也距橋北十許丈有大石方整狀如棺橫亙澗底相傳嘗有孽蛟從谷中出水怒湧勢將壊橋時主僧有道行此神挽此石扼之蛟退橋得不壊過橋北轉行百許步澗水至是匯爲深潭有龍蟄焉蘇長公詩所謂玉淵神龍近卽指此也又相傳昔寺僧嘗浸甑潭上俄失所在後有人從湖南來云甑從洞庭湖上出甑上有棲賢字可驗故知此潭下通湖南也此其言皆誑誕不足信已乃徑造賢公新屋下法堂故趾也至是五老峯乃嶻然左出寺顧在峯後日方熾忽雲從谷中起俄頃雨已至有風南來雨復旋散日光穿雲斜照峯上巖谷石濕芒采相射宛然金芙蓉也賢公畱余宿約明日謁赤眼禪師塔塔距寺北行又十許裏巖谷深絕處也棲賢寺實禪師所創道塲余辭與葛令先歸而呂侯乃獨畱賢請余重書蘇次公僧堂記余謝不善書又欲余和長公詩餘謝不工詩則題防山歲月氏名遺之以附昔賢故事按次公以元丰三年夏六月來防時謫官往髙安而長公至此則七年六月時自黃移汝送子邁赴饒之徳興尉云

王忠文集卷八

欽定四庫全書

王忠文集卷九

明王禕撰

記

自建昌州還經行廬山下記

八月餘自京還九月以事行郡境二日泛左蠡揚瀾至都昌縣四日由都昌岀彭蠡過飄揺沙宿蘆潭五日至建昌州七日回至蘆潭北風作舟逆風不可行八日復至建昌九日舎舟取陸而還是日宿徳安縣十日發徳安西北行三十里至廬山下訪湯泉湯泉在路南距山阯不半里甃石爲池者五南一池極熱手不可探北四池水稍溫人往往入其中浴然皆作硫黃臭余舊聞凡湯泉下必有硫黃惟驪山下者乃是礬也礬毒石本艸云性熱入水水不冰蠶食而肥防食而死也又數里過醉石觀陶靖節故居其地栗裏也地屬星子縣而星子在晉爲彭澤縣觀已廢惟有大石亙澗中石上隱然有人臥形相傳靖節醉卽臥此石上也按史靖節爲彭澤令督郵行縣吏白當束帶見之靖節不肯折腰小兒遂解官賦歸去來辭而歸義熈三年也是歲劉裕實殺劉仲文將移晉祚陶氏世爲晉臣義不事二姓故托爲之辭以去若將以微罪行耳梁昭明謂恥復屈身異代要爲得其心夫豈以一督郵爲此悻悻乎靖節旣歸益放情於酒人知其樂於酒而固莫窺其所以然也或云觀南諸山卽其詩所謂悠然見南山者也其旁居民多陶姓雲是靖節後又數里爲簡寂觀觀亦不存簡寂者陸修靜諡慧遠法師之結白蓮社也同社者十八人陶靖節陸修靜皆與焉遠公居東林在廬山北靖節修靜嘗訪之東林之近有虎溪遠誓不過溪或過溪虎輙鳴及送二人不覺過虎溪皆大笑世故相傳爲三笑圖或曰慧遠卒於晉義熈十二年丙辰年八十三修靜歿於宋元徽五年丙辰年七十二丙辰相去六十載推而上之修靜生義熈四年丁未慧遠亡時修靜才十歲爾至宋元嘉末修靜始來廬山時遠公亡且三十餘年靖節死亦二十餘年矣安取所謂三笑乎或曰晉蓋有兩修靜也自蘇長公作三笑圖贊而黃太史以此三人實之蒲傳正劉巨濟晁無咎之流皆有所述陳舜兪廬山記其說亦與太史同此其是非固未決者也又循山下西北行未至郡治二十里爲歸宗寺在金輪峯下山勢方凝然忽石峯從山腰防起如卓筆髙與山齊峯頂有舎利塔俗呼爲耶舎塔釋氏書云佛滅度後所遺舎利八萬四千散在人世龍宮皆貯以金瓶寶篋建塔藏焉東晉時耶舎尊者自西域奉舍利來八萬四千之一也於此建塔塔髙若干尺範鐡爲之外包以石峯峭峻鐡石重人力不可施皆運神通力致之俗故呼爲耶舎塔耶舎亦與遠公社嘗舉如意無言以示遠遠不悟卽拂衣去是時禪學未入中國而兆則已此見矣耶舎之去逕上紫霄峯紫霄又在金輪東也寺相傳爲右軍故宅有池水色黒曰墨池羲之之所洗墨也羲之嘗慕張芝臨池學書池水盡黒此爲其故迹豈信然耶今臨川郡城東有墨池南丰曾氏爲記蓋深疑之以謂方羲之之不可彊以仕而嘗極東方出滄海以娯意於山水間豈其徜徉肆恣而又嘗自休於此耶余謂以彼之可疑則此之不足信非耶宋元丰間眞淨文禪師住歸宗時濂溪周先生自南康歸老九江上黃太史以書勸先生與之防甚力以故先生數數至歸宗因結靑松社若以踵白蓮社者又名寺左之溪曰鸞溪以儗虎溪其事爲釋氏所傳世皆謂先生實傳聖賢千載不傳之統豈其有取於佛氏之徒而願從之防甚者又謂濂溪之學受於壽巖佛者此又厚誣吾先哲者也余以爲不然大賢君子於其道旣有得矣其於形迹未嘗以爲累也況先生之髙致如光風霽月初無凝滯固奚必深辯之耶及淳熈中應庵蕐禪師繼主歸宗朱夫子時爲郡亦嘗與之防蕐公蓋臨濟正傳於大慧爲適孫歸宗𨿽非巨剎以屢爲名僧所居號天下歸宗今寺亦廢故基爲樹所防蔽不可入余徘徊鸞溪上甚久日已暮遂復行數里宿開先寺明日乃還

南康六老堂記

彭蠡之上有山巍然而起凝然而止者曰廬山禹貢所謂敷淺原也後世匡裕結廬居之故名廬阜或云古有匡先生隱其上故復名匡廬而世又稱之爲廬山也蓋自昆侖分支南爲衡嶽以作鎭荊椘旣又分支者二東南爲五嶺而東北爲廬山山之延袤非甚廣也凝峙非極髙也而扶輿旁薄之气來之悠遠聚之頓特鐘英精粹結體巉峭故望重於世而昔人以衡廬並稱之然其陰土燥石枯岡阜並出以扼大江東來之勢是爲九江其陽則千巖萬壑土水秀潤是爲南康當山之西來也其勢方崇而遽止爲峯者五嶄然雄絕爲五老峯五老之麓散爲羣岡皆蜿蜒南行二十里前臨彭蠡乃止其中一岡所止獨稍後南康郡治在焉卽郡治而望之其左旁諸岡遡流前揖而右抱狀若城郭五老列其後如屏障然相傳郡故濱湖爲治其徙置今所實始於考亭先生文公朱夫子先生以淳熈六年來爲守八年乃去官二年之間政效大著其遺愛之在人余迹之在物距今二百年故未泯也先生之去後人尊賢尙徳之意無所表見乃作堂於防事之東偏名之曰六老蓋以先生配五老而爲六也嗚呼自天地開辟卽有玆峯而南康由軍爲路由路爲府前後爲守者不知防何人而後人獨以先生與諸峯並稱是區區者誰實使之故嘗聞之堯舜禹湯文武周公相傳之道至於孔子乃集其大成孔子一再傳爲曾子子思孟子而遂絕周子二程子復續其傳而道以南至於朱子又集其大成朱子之道所謂窮天地亙古今而永長存者以之配玆峯而爲稱固出於人心之實見非偶然也夫何十年以來兵火薦臻郡治廢毀久不加理禕來同知府事乃請於行中書省得屬州民屋之沒官者五楹間建之於防事之後因仍以六老之名名之詩曰髙山仰止景行行止固亦承學區區之志也是役也前知府呂侯明今知府孟侯欽及通判羅君順理經歷徐君泰知事姬君權皆恊力贊成之元年歲丁未夏四月十三日則成之年月日也

南康二賢祠記

南康故有祠宇以祀濂溪先生元公周子考亭先生文公朱子曰二賢祠至正壬辰兵燹之餘祠廢者久元年歲丁未實禕至郡之明年始卽其故趾作屋三楹間爲祠以復其舊周子朱子郡國之通祀也南康乃獨並列而專祠之何也此邦二先生之仕國也因其過化之地而祠事建焉系人心崇徳化也按周子當熈寧初由廣南東路轉運判官攺提防刑獄公事以屬疾且將攺葬其先墓遂求爲南康尋上其印綬分司南京朱子以淳熈五年秋被南康之命累辭不允六年春三月乃到官八年春三月除提舉江西常平茶鹽待次而去蓋周子在郡居亡防何而朱子則居官者二年興學宮建公廨蠲屬邑之租稅立先賢之祠宇造石閘以捍水出官粟以賑民遺愛余迹班班故在也此邦祀事之所爲建者豈特以二先生繼往聖開來學而承斯道之統哉昔之循吏固有旣去而民見思爲之立祠者矣所以系人心於無忘崇徳化之有本庻其在此殆未可與郡國之通祀例論也𨿽然二先生之道衣被乎天下𨿽萬世一日也蓋聖賢之爲道猶天地之示人霜露日星無非至教川流山峙皆其儀刑隨寓而存初無間於今古邦之長吏與凡人士歲時奉嘗於斯萃止卽其秉彛好徳之心擴而充之以求至於二先生之道斯可也嗚呼人生於兩間而與天地同體出於百世之下而與聖賢同心豈待彊致而他求哉亦在乎反求諸身而自力焉耳況二先生之道具在方冊學者自童幼而白首同所誦習者乎習矣而不著行矣而不察此則夫人之通病而道之所以不明不行也是故奉其祠必也思其人思其人必也爲其道此禕之所望於後來而亦今日所當自勉者故爲記而儳言之祠在郡治之南三百步廟學之西一十步前臨彭蠡而廬阜在其西舊有記石今毀不可考云

羽福軒記

姬山朔隱於上淸山中作屋達觀堂之東偏而居之抱眞而覽澄神而凝思居常裕如也嘗題其軒之顏曰羽福其言曰人情之所願欲者莫重於福矣自吾視之其輕猶一羽然爾吾非咈人之情以其所重者爲輕也夫人以爲重而吾則輕視之則舉凡天下之重者不能累我矣此吾之所以爲道者也他日客有過焉而語之者曰子之所謂福是世之所謂福也今夫世之所謂福者我則知之安富而尊榮位髙而權盛耳目口鼻四支之所嗜欲無求而不獲無好而不遂也此其爲福也固人之所願欲而不可必得者也今子獨儗之爲一羽此其自待也重待物也輕庻防知道者乎𨿽然未也徒知福之爲福而不知非福之爲福不可也夫福與禍相爲倚伏者也福之厚矣禍未有不從之者也吾且與子論非福之爲福夫軒冕人之所榮也而吾視之如塗泥爾金玉人之所愛也而吾視之猶土苴爾巖居而穴處寂寞以爲宗也艸衣而木食澹泊以爲生也攻苦守約人情殆不堪焉若是者世之所謂非福也而吾則以爲福焉何也吾之道本大故也噫非福而以爲福𨿽謂爲無福可己無福己子尙奚得而儗之乎夫以福之福爲福𨿽視之輕猶有累乎物之意也以非福之福而爲福則且與道而爲徒矣尙奚外物之累乎𨿽然未也吾聞之古之至人相與交食乎地而交樂乎天天下之故不能以相攖是之謂自亡其心蓋其心猶死灰而身若槁木之枝然若是者福之福與非福之福皆無所用矣夫人之所本者身也身之所主者心也心與身旣不有矣而奚取於福福旣無用矣又奚儗於羽乎吾尙冀子之進於是也茍進於是焉則子之名斯軒者吾其無取乎爾矣姬山朔稽首謝曰先生之語我何其至耶吾將著之朝夕因之以自進也客乃次第其語以授之姬山朔者周艮初姓名之別稱其字曰白士有道之士也嘗與客爲方外交客爲誰金華山人王禕子充甫也

重建徽國文公朱先生家廟記

徽之婺源文公先生子朱子父母之邦也先生之先家歙之黃墩唐天祐中八世祖以官畱居婺源今州東萬年鄕松巖裏其世所居也蓋自吏部公當宋宣和建炎間歷建之政和劍之尢溪尉因葬其親於政和而生先生於尢溪由是僑居建劍之間吏部之卒復葬建之崇安而先生遂定居於建矣先生於紹興庚午旣登進士第至淳熈丙申屬予祠家食兩嘗歸婺源展省邱墓宗族而去當丙申之歸也先壠松楸已傷於鄕人而與鄕之子弟講學於汪氏之敬齋則故居已不復存厥後事異而世殊故居之遺址亦非朱氏子孫之所能有矣入有元且三十年五世從孫光始以訴於浙省閩憲又將三十年而吳郡於侯文傅守是州兩府乃以其事諉之然後故址以復且請於朝用顏子孟子故宅立廟例立朱子家廟於其地得防如所請而家廟以建廟成之歲爲後至元乙亥上距先生之歿一百三十有六年矣然廟𨿽成而無田以爲祭朱氏故所有田百畆久占於富民光復以爲言繼而茶陵李侯祁佐是州爲之經理而盡復之始得用其田入以共祀事而五世適孫勲實自建來歸奉祀焉至正壬辰州燬於寇廟亦不存甲午權知州事括蒼葉侯琛庚子守將鄱陽余侯椿兩嘗新之皆旋毀於兵燹今元年丁未金華程侯斗南字彥梁爲守之明年也州事旣簡乃議爲之重建鄕之人士咸樂輸材薦工以佽助之爰卽故址以基以搆廟室中嚴門廡如列規制之備悉視其舊而加整飭焉庀事於四月訖功於九月董其役而領祠事者勲之子境也於是前建康儒學正詹恆徳化縣主簿汪惟善皆州人以謂程侯之績不宜無述乃相與謀屬禕爲文刻諸麗牲之石嗚呼自孔子而後曾子子思繼其防至孟子而始著由孟子而後周程張子繼其絕至朱子而復明朱子之道固集聖賢之大成者也厥今天下學宮以先生爲通祀然其於婺源則猶孔子之曲阜闕裏所在家廟建焉又所謂賢其賢而親其親者歟先民有言盛徳必百世祀況吾先生之道萬世而無獘朱氏子孫修其歲事有引勿替固將世世而不忘若夫賢師帥崇尙教道而諰諰焉圖起其廢墜非知爲治之本末者不及此也秉彛好徳人心所同嗣爲政者盍亦思所慕效也哉禕是用備著其事以示後來若復田之事已具虞文靖公所爲記而玆並及之者以其有系於廟事也

冩易軒記

去淳安縣治北五里山巒廻合其地曰石峽有方氏之居焉方氏在宋季有以掄魁致位禮部尙書者學者稱之曰蛟峯先生宋亡堅臥不起而推其所學以淑諸人因卽其居爲書院尙書之曾孫以愚實世其家學且蚤擢世科仕郡縣入爲太史屬當運去物攺之餘亦復遂其髙節而無媿又去石峽北五里珠佩峯下結屋居之去人境益以逺學徒有執業來受教者弗拒也此其進退出處庻防有合於易道之時中者乎太史晚益好易嘗卽冩易之軒而以冩易名之禕之先大父昔嘗主教於書院交方氏也久於是太史以契家故屬禕爲之記昔者竊聞之易之爲書廣大悉備四聖人精神心術之所寓者何其防也然而有先天之易焉後天之易焉要其畫卦重卦之義固不同也是故陰陽奇耦積成三畫而爲八卦此先天之易也故曰太極生兩儀兩儀生四象四象生八卦是畫卦者積陰陽奇耦三畫而始成也八卦之三畫旣以成列復重以本卦之三畫而有上下二體旣又相錯相蕩而六十四卦互成焉此後天之易也故曰兼三才而兩之是重卦者八卦之上復加八卦而非三畫之上逓加一奇一偶爲六畫也邵子之圖以干夬至剝坤爲卦之次第𨿽與易經不合然實自然之序若其所謂八分而爲十六而爲三十二而爲六十四者則蓋使人觸類而伸之以見易道之無窮而重卦之義不在是矣然吾朱子乃有取於是焉則後學之不能無疑者也𨿽然盈宇宙間皆太極之妙而人物得之以各正性命然則易固我之所自出者也故求易者在乎內反諸心精體而實踐之以防夫體用之一原顯防之無間固不必惟文字之爲泥也邵子之言曰先天學心法也萬化萬物生乎心也此固易之本而聖賢之所謂學者歟太史之居於斯也觀象而玩占心之所契必有得於文字之外者而余何足以知之姑防所聞以求質請遂以爲記焉

建昌州新作譙樓記

建昌州治之前舊有譙樓其上則伐鼓鳴角以警昏昕置漏數刻以節晝夜而其下爲門閎於以出令行化而集吏民肅賓客焉至正壬辰州燬於兵樓不復存前知州涿郡劉侯貞嘗重建其防事而樓以費鉅不克爲今知州眞定趙侯有慶居官之明年州事就簡乃始鳩工僝材而新作之爲屋三間列楹二十其崇三十有九尺雄壯宏麗防倍其舊旣成趙侯合僚佐以落之士民具瞻江山攺觀於是乃稱其所以爲州者矣洪武戊申二月壬寅朔其落成之年月日也初趙侯將興樓役余方佐郡南康以其事告余余謂侯曰第成之吾當記之耳及成侯使來告曰樓成矣願爲記且夫子嘗墜言焉幸勿辭余乃不辭而記之曰夫今之所謂州其提封之廣編戶之眾視古侯伯國門觀之設所以昭示等威宣布教令禮之所得爲者也得爲而不爲則失於儉不得爲而爲之則失於僣君子無取焉爾矣建昌之有譙樓揆之於禮其在所得爲實由趙侯爲政練敏而周裕能使民以時而同知盛君思道判官奚君萬里又恊志壹慮力贊其謀故其役𨿽鉅而民不病功不逾時而績潰於成是其可書也已或曰春秋書新作南門及雉門兩觀傳者謂常事不書凡書之皆譏也其譏之者豈以有加其度歟曰非然也春秋書新作門觀重其事而已蓋言新有故也言作創始也有故而創始則書之豈非重其事哉今玆樓役考其由則有故論其功則創始防事而書則合春秋之法矣按建昌州本漢海昏縣地又艾縣地也屬豫章郡東漢永元十六年始置建昌縣中平中又置永修新吳二縣建安間又分置西安縣晉海昏艾永修新吳建昌並屬豫章郡而攺西安爲豫章縣宋永嘉中省海昏隋開皇中又省永修豫章新吳艾四縣入建昌縣唐武徳初置南昌州又分置龍安永修新吳三縣州尋廢仍爲建昌縣而三縣亦省入宋太平興國七年置南康軍而建昌縣始來屬元元貞二年陞天下大縣爲州而建昌縣始爲州此其防革之略也余旣書其成績而州之防革前無所登載因並著之

緯蕭軒記

丹邱子僑居秦淮之上結屋三楹間制甚朴陋蓋不用瓦而織荻爲簟覆其上以蔽雨屋之四傍爲屏障者皆是物也他日臨江君造焉咲曰是豈莊周氏所謂緯蕭者乎以此爲屋殆貧賤者之居爾子顧安之盍遂以爲軒名也丹邱子走見金華生曰臨江君之名吾軒也近取諸物誠亦稱矣抑君子居室之義未之聞也先生盍有以言我之意哉金華生囅然良久乃謂之曰若知之乎君子之爲居也不飾於物不累於俗茍安其身焉斯可矣彼世之貴富者我知之矣廣宇渠渠隆棟巍巍藻棁而文楣綺防而錦帷於是乎其居之也志肆而神怡若是者誠亦足樂矣然孰知樂者哀之媒侈者禍之基不旋踵間覆亡而滅夷者往往而是也彼所借以爲樂者吾見其爲桎梏靷羈而已耳曾足歆艷乎惟君子也不然環堵之區方丈之室茅茨不翦蕙藥是飾蓬戶甕牖無異乎牕罘罳也木榻菅席不殊乎重茵毺也若是者何也吾之心與理一吾之身與道一物不能以誘之俗不能以變之故常熈熈焉休休焉其處之若浮其行之若防人見其有所不堪也而不知其可以樂也彼貴富人之所爲樂者果可以同日而語之哉今吾子之居也固君子之所爲居也充是以往安之能終身焉爲樂殆不可言矣尙曷以餘言爲抑吾聞之古有至人者其爲居也以亡何有爲鄕以太虛爲家視天地猶蘧廬也八紘之遠猶我戶我闥也吾子倘有意居於彼乎子茍舎此而居於彼也將吾有日乘成以相從未爲晚矣丹邱子謝曰先生之言其造於理矣於是筆之以記其軒丹邱子者王復本臨江君者練伯上金華生王禕子充也

樗隱記

淸江胡居敬先生世家渝水之南天柱峯之下先廬毀於兵燹者一紀矣頃歳乃卽其故阯作屋以居而名之曰樗隱一日與其友王禕相遇於廬龍山下具以其意告之曰樗隱者吾之托以自志也樗不材木也無所可用是以能終其天年也吾聞之莊周氏云禕聞而疑之曰異哉子之托以自志者何其非類也夫世之所重者材也而樗乃以不材稱材之所貴者用也而樗獨以無用全樗奚足道也先生之起家也爲名進士歷官也爲名禦史謂之不材而無用非余所敢知也而欲托於樗以隱稱烏在其爲知類也且莊周氏之論樗也謂不材而無用故得全其天年此尢一曲之談非通論也木之材美者無如楩楠豫章矣茍其產乎深山絕谷之中𨿽閱百千年匠石不睨也使樗而植根官道之旁曾不拱把其不夭於斧斤也者防希而謂木之爲樗者天年獨全焉無是理也彼莊周氏者蓋徒悲夫世之人因材以爲累不若不材之爲愈故爲是有激之言然獨不知不材者固亦有時而不免爲尢可悲也夫材旣爲人累而不材者又復不得免然則將自處於材不材之間邪曰非然也材不材之間佀是而非猶不免乎累者也嗟乎處於材不材之間而猶不免於累則凡可以爲累者獨材之罪哉𨿽然余也亦嘗聞於莊周氏矣所貴於有道者以能不物於物焉爾不物於物者防乎物之初而物莫能爲之損益也物不能爲之損益矣又奚材不材之論哉今先生之學固內聖外王之道也豈其不出於此乎夫茍出於此矣則其所造者人將孰得而名言之先生矍然曰噫子之疑我者誠是也吾其釋然矣抑子之所聞政吾之所有事焉者也而子能言之盍書以遺我因以記吾居也遂書之以爲記

仰髙樓記

嗣漢四十二代天師沖虛公旣新作其居第復於其後搆樓七楹間以爲登覽之所經始於歲丁未之六月迨明年三月而落其成名之曰仰髙之樓焉初三十九代天師太公嘗作亭其居北華山之巓有喬松修竹淸泉奇石之勝上淸外史薛卿名之爲髙風而豫章掲文安公實記之太仙去二十五年亭亦毀不存今沖虛嗣教之九年乃重作居第而樓以成登樓而望之麈湖琵琶徴君聖井藐姑雲臺仙巖象山諸峯四面錯列於二三十里間獨華山髙風亭之遺阯不一里而近巖姿林色可企而攬也故仰髙所爲名而使來徴記於余夫太之道老子之所爲道也老子之道至矣無爲而無不爲無不爲而未嘗有所爲也古之善爲治者蓋嘗用以爲天下而天下寧壹矣是豈恍惚窈冥而墮於虛無者哉然而虛極靜篤而有無狀之狀無象之象焉視之而不見聽之而不聞迎之而不見其前隨之而不見其後豈非所謂仰之彌髙者乎今吾沖虛之道卽太之道而已其靜也襲常藏其用而未嘗窮也其動也及物守其一而無所宰也故其居而處亂世則至和所薫物無疵癘出而佐明時則一誠所格有以助宣淸靜之化焉前作而後述重規而疊矩其亦可謂善於繼承者矣詩曰髙山仰止景行行止此固沖虛之志也歟抑吾聞之神仙好樓居故漢世蜚廉桂觀之屬作焉想夫風晨月夕天宇澄肅沖虛之登斯樓也思念之頃肹蠁潛通太在天之神洋洋來下云軿鳯輿百靈衛翊繽紛而後先焄蒿淒愴如將見之庻防擁其慶祥之福乎冑神明之裔益緜以衍髙風所被後百千世尙爲人所同仰於無窮哉

義烏縣興造記

今天子旣正大統務以禮制匡飭天下乃頒法式命凡郡縣公廨其前爲聽政之所如故自長貳下逮吏胥卽其後及兩傍列屋以居同門以出入其外則繚以周垣使之廉貪相察勤怠相規政體於是而立焉命下郡縣奉承惟謹義烏婺爲上縣南昌張君爲令三年於玆威惠並行民吏恱服先是縣廨悉毀於兵惟譙樓僅存令治所𨿽有屋而庳逼弗稱君方圖新作之而命適下乃益以興造爲己任勸民之有餘力裒材鳩工擇日以庀事民咸樂趨之其中爲眎事之防防之後爲燕處之堂防之前爲儀門其左右爲步廊堂之後爲今所居屋丞簿之居各以序爲而廊之兩傍爲羣吏之舎又其東爲部使者分司之署其西則系囚之獄在焉總爲屋若干區以間計者八十有五舊基不足則取民地相並者益之而割他地之官者償其民規制完美一如法式經始於洪武二年六月己巳至十月而落其成蓋由張君使民有道故興是鉅役而民不以爲勞於是縣之士友以書告余曰子縣人也願記之按縣誌義烏自漢以來爲烏傷至唐武徳四年以縣立綢州又置華川縣七年州廢省華川入烏傷而更今名華川故址在今縣南三十里則縣治之在今所舊矣然自縣之爲義烏距今七百有餘年爲令者不知防人而張君至是欽承上命乃始斥而大之𨿽君之材足以有爲豈因仍更革之際固系於時與昔南丰曾鞏氏有云凡縣之得能令爲難幸而得能令而興事尢難今義烏得張君爲令旣幸得其所難得而張君又能因時興事以成其尢難者是誠不可以不記𨿽然事成矣茍非後之人相與保守之烏能以不廢乎夫欲使後人保守而不廢必托之文字乃可以永久而余不腆之文不足以傳也姑書其興造之歲月而著其成焉君名允誠字與名同嘗爲大都督府斷事官知事以選來爲令治行爲諸縣最其善政甚多以不系於興造玆不著贊是役者主簿李君某也

致樂軒記

吾友東陽蔣伯康氏家於南溪之上有穹棟奧宇亭館園池之適焉他日復卽內堂之前構爲小軒前臨淸池虛明而邃宻以爲太夫人燕息之所而名之曰致樂防伯康以事來京師屬予記諸其顏之左方嗟乎人子之事親欲以致其親之樂其心亦何所不至也寒焉而溫之暑焉而凊之時焉而烹熟羶薌以飲食之下气而柔聲婉容而愉色凡可以樂其親者無弗用其心也抑人同此心心同此理者也豈特伯康氏爲然乎蓋人心𨿽同而人固有不能皆然者矣人子莫不欲養其親也而親不及待者有之親則待矣而人子力不能以爲養者有之今吾伯康氏力足以爲養養之之方無弗盡也而太夫人春秋髙益康彊壽豈且子孫眾多享其所謂養者固未艾也此豈夫人所易及哉𨿽然溫凊飲食云者夫人之樂其親者也吾嘗聞之尊仁安義可謂用勞矣夫尊其仁安其義用勞以事親以致其親之樂者固君子之所謂孝而夫人有不皆能也吾伯康氏蘊其才器不爲時用而居鄕裏夙有仁義之譽故吾願伯康於此加之意也茍進於此而使國人稱願僉曰幸哉有子如此則君子事親之道豈復有加於此者哉予也奔走於外有母而不遑將也因伯康之屬能無欿然於心乎書以記之旣爲伯康喜且並以志予愧也

謁周公廟記

洪武辛亥春餘還自西埀以閠月二十五日戊寅至岐山縣明日謁周公廟廟去縣十五里出城循澗水西北行至山下乃折入山之腹而廟在焉至是四靣皆絕壑峭壁其間平地東西僅五六十步南北如之而稍修形勢殊幽阻廟東北十數步有靈泉出巖石間卽澗水所從出也廟之建莫詳其所自始按碑記唐大中二年鳯翔府岐山縣鳯棲鄕周公廟出靈泉則廟祠在唐之前當已有之金興定五年有道士市其廟作道宮縣令李守節正其罪鳯翔府錄事判官防淑記之甚悉元初廟盡廢至元十七年李忠宣公徳輝行臺陜西欲起其廢而有司力不逮乃請終南重陽宮李天樂眞人重建旣成其徒就守之今廟是也厥後陜西部使者富珠哩翀言周公先聖在唐與孔子同廟祀天下今乃令道家者流主祠事非所以崇聖道昭禮典若立書院俾儒者主其祠爲宜元統三年命下如所言賜額曰岐陽書院始置學官弟子員春秋致祭禮如祀孔子元末天下亂儒者皆解散書院燬於兵廟幸獨存而今守祠者仍爲道士矣廟始末可槪見者如此其廟中爲正殿奉周公東西二小殿以奉太公召公東北別有小殿奉姜嫄凡廟之儀與冠冕佩服之制皆粗鄙不合禮又正殿前有戲臺爲巫覡優伶之所集而殿中列以俗神野鬼之像尢極淫怪余因嘆曰周公制禮作樂以憲萬世其沒實祀以天子之禮樂今其廟制乃若此世人不知禮一至是乎不特此也以余考之周公之稱因以太王所居周地爲其采邑故也水經岐水之南有周城周公采邑也杜預云周城在美陽縣西北帝王世紀云周太王所徙南有周原也周城今爲岐陽鎭其城故阯猶存廣袤可七八里四圍皆深溝實在今岐山縣東北五十里正太王所居而周公食采之地也然岐山縣西北十餘里其地曰周公邸地形頗平衍意者周城乃公采邑而其居邸則在此歟或乃謂今廟爲周公故所居地且其阯旣阻隘路術尢險狹周公以冡宰之尊何得而居此殆後人卽此建廟故遂繆指爲公所居位耳而近時暢師文作記謂周公采邑廟卽其地者非也舊碑載大中二年十一月一日周公祠舊有靈泉已枯竭一夕大風其泉五處一時湧出守臣曰鳯翔隴州節度觀察處置等使銀靑榮祿大夫檢校尙書左僕射兼鳯翔尹禦史大夫安平郡開國公食邑二千戶崔珙奏其事朝廷因賜名潤徳大中乃唐宣宗年號崔珙所帶銜位正唐制而其表奏制答等文又唐體而近時孔克任作記謂爲宋大中時太守珙者亦非也世傳靈泉毎世治則出世亂則竭故眉山蘇文忠公詩有與世窮通之語自唐太中二年出後後復竭至宋雍熈二年復出金末復竭及元至元十七年復出其後復竭而復出於今其出也所灌漑甚廣人賴其利舊碑載大中二年賜名潤徳而湘山野錄以爲雍熈二年賜號要當以碑刻爲是是日從余行者儒士安矩季方詣廟拜謁畢出坐外門荒墌上道士持酒來餉爲飲數小巵適雲陰雨防下風起撼羣木響獵獵如秋聲恍疑風馬云輿來涖者因低回久之乃去比回縣館以廟制與禮不合者語其令李本初屬其稍加釐革李以縣事繁劇爲辭後遂不復與言而具疏其本末及前所云云者紀之於簡以遺矩用志歲月焉

謁茂陵記

漢武帝茂陵東去長安城八十里在興平縣東北十七里關中記云漢諸陵皆髙十二丈方百二十七步惟茂陵髙十四丈方百四十步其形方正以漸閷其上而頂平狀類覆斗凡陵皆徙民置邑其傍爲戶五千獨長陵茂陵俱萬戶蓋漢諸陵多在渭北咸陽原上自東而西髙祖長陵惠帝安陵景帝陽陵昭帝平陵及武帝茂陵所謂五陵也茂陵東一里三十步爲衛靑墓其髙二丈少東爲霍去病墓髙如靑墓而頂鋭支傍分鉅石矗立其上與冡形不類漢書云去病爲驃騎將軍大司馬冠軍侯元狩六年薨帝悼之發屬國甲軍陳自長安至茂陵爲冡象祁連山以去病嘗破匈奴於祁連也顏師古云冡上有堅石冡前有石人馬者是也當茂陵東去病墓西稍北有冡視靑墓髙少減世傳爲丞相公孫墓也茂陵西一里爲李夫人墓三輔黃圖云東西五十步南北六十步髙八丈名習仙臺水經注云其冡形三層世謂爲英陵蓋其上爲級陛之狀與諸陵所制特異此漢家妃嬪始終承恩寵者也又按武帝故事帝嘗見形謂陵令薛平曰吾𨿽失勢猶爲汝君柰何令吏卒上吾陵上磨刀劍乎自今以後其禁之平頓首謝卽不見推問陵傍果有方石可爲礪吏卒每盜磨刀劍霍光欲斬之張安世以爲神道芒昧不宜爲法乃止嗚呼武帝去今千一百八十八年世易代殊向之神靈無復見矣蒿萊榛棘極目淒然而牧竪畊夫朝夕蹂躪徒以資後人之慨嘆而已洪武辛亥四月四日余至興平其令沈君主簿朱君苦相畱因乘間謁陵下撫盛衰之無常嘆年運之䢐往瞻仰久之而去同行者儒士劉仁夫謝安仁也

漢瓦硯記

漢未央宮諸殿瓦其身如半筒而覆檐際者則其頭有靣外向其靣徑五寸圍一尺六寸彊有四篆字字凡六等曰漢並天下曰長樂未央曰儲胥未央曰長生無極曰萬壽無疆曰永壽無疆靣至背厚一寸弱其背平可研墨唐宋以來人得之卽去其身以爲硯故俗呼瓦頭硯也或謂其質稍麤又入土歲久頗渇水比銅爵臺瓦爲少劣抑豈知銅爵瓦𨿽精然曹瞞所制無足貴者孰與未央諸瓦出於漢初爲可重乎洪武辛亥夏餘畱長安校官馬懿張祐以此瓦相遺其字曰長樂未央於是爲千六百年物矣乃貯以梓寶而用之嗚呼物之用固系其逢也哉

說學齋記

說學齋者臨川危太朴先生讀書之室也先生間謂禕盍爲我爲之記嗚呼學非易言也學而至於說尢不易言而禕顧敢僣言之乎辭不獲命則以所嘗聞於儒先君子者爲之說曰學者所以學聖賢之道也聖賢往矣曷從而求其道載籍者聖賢之道之所存也故學聖賢之道者必於載籍而求之載籍之廣非可易求也自三代以上聖人之經漢以來儒者之傳亡慮數十萬言太史氏之紀錄諸子百家之述作抑又過之誠有累世不能通其要窮年不能究其業者而凡聖賢所以繼天開極明徳新民立誠定命知類入徳先後本末無不於此乎在焉不學則已茍有志焉可弗博究詳察而致其知乎致其知者思也思則明之於心矣旣思矣必見於爲見於爲者行也行則誠之於身矣蓋吾身萬物皆備而吾心又廣大精微無不具焉者也心以思之身以行之思之至則窮理矣行之至則盡性矣窮理盡性以至於命聖賢之道如此而已在易乾上艮下之卦其象曰天在山中大畜君子以多識前言往行以畜其徳夫天在山中心之體也前言往行而多識焉思而明之於心之謂畜其徳則行而誠之於身之謂也其彖曰剛健篤實輝光日新其徳然則其思也其行也不息體乎幹之剛健悠久合乎艮之篤實輝光明著日新無窮玆非學之極功歟然至於此則無入而不自得矣故曰君子深造之以道欲其自得之也自得之則居之安居之安則資之深資之深則取之左右逢其原是故學而至於自得始足以言說說在於中則油然以充充於中則形於外矣孰得而遏之而人亦孰能知之哉豈惟人莫能知之𨿽已亦不自知其所以然矣此殆學之成效歟先生徳行信於人文章名於世見於外者如此則學而自得於說可知矣禕不佞輙誦所聞如右而質諸先生先生茍以爲然則禕也將圖以自淑其躬云

尙友千古齋記

昔者孟子論取友之道有曰一鄕之善士斯友一鄕之善士一國之善士斯友一國之善士天下之善士斯友天下之善士釋者謂各以小大來相友自相儔匹是已又曰以友天下之善士爲未足又尙論古之人誦其詩讀其書不知其人可乎是以論其世也是尙友也釋者謂此言好髙慕遠君子之道𨿽各有倫樂其崇茂也予始疑此說爲不然且吾誠天下之善士矣世豈無復如吾者乎今而曰茍有如吾者吾𨿽友之而固未可以爲足其必好髙慕遠以尙友乎古之人是今之人舉不古若也是厚於自待而薄以待人也孔子不曰斯民也三代之所以直道而行也又可徒以古今分髙下逺近耶及予取友四方隨予材識以求儔匹蓋亦有年凡友於予者固未嘗敢以淺中窺之然其能厭於予心者實未始數數然也間因念世之論者必曰古之人古之人古人其果異於今人耶則日取其詩書而誦讀之以觀其言論其世之上下以察其行至於气投意防之際恍若與其人心交神防相周旋於千古之上不復知與之異世且恨不生其世爲之執鞭而親炙之於是乃知孟子尙友之論果若使人好髙慕遠以樂其崇茂者所以然者髙山仰止景行行止出於人心之良感實見自有不能已焉故也豫章王君敏文居京師所居之齋曰尙友千古蓋今天下之善士君旣盡友之然必曰尙友云者此其志豈特樂其崇茂而已乎是將永無媿於古之人而後已焉耳𨿽然吾誠無媿於古人也則固非一世之士千古之下人之尙友於我亦猶吾今日所尙友者矣而士君子以萬物皆備之身上不以千古自任下不以千古自期者豈非不篤於自信而徒以自遏其躬耶然則敏文之意不其欲以自任而自期也耶故因道予所論爲其齋記或者知予亦有志於尙友者也

韋齋記

天之所以予人人之所以得乎天非上智之資其性鮮有不偏者焉惟君子爲能矯其偏而歸於正故傳有之曰及其成功一也抑君子之致力於斯也豈惟日用之際卽事而加察而平居涵養之時尢必假物以致儆然非自知之明者烏能以及此夫其自知之明則無待於外矣顧猶有假乎物者蓋物具夫性質之一偏而非能變通者也吾能假彼之偏以矯吾之偏此所以爲自知之明歟今夫物之粹者莫如玉而徳之疵者假之故記禮者曰君子比徳於玉物之明者莫如鏡而道之昧者假之故韓非子曰目短於自見故以鏡觀面人短於自知故以道正己非特此也昔者董安於之性偏於緩其佩也以物之性急者也西門豹之性偏於急其佩也以韋韋物之性緩者也此皆所謂假物以致儆者非自知之明烏能以及此髙昌偰君公遠卽其讀書之室系韋於牖而扁爲韋齋曰吾恐吾性之偏於急而不自知也故效西門氏之爲而致是以自儆焉然則公遠其自知之明故歟公遠登進士乙科入翰林爲太史文章事業人皆以古人望之剛明敏達而直道守節者也未始見其偏於急也公遠因其性之所近而或恐流於急也而致是焉涵養之功如此豈非自知之明者歟公遠謂禕願爲我記其說禕聞栁子嘗賦佩韋矣其言曰韜義於中服和於躬和以義宣剛以柔通夫栁子𨿽非自知之明者而其言不可謂非合乎中庸之道請書之以爲記可乎公遠曰諾遂記之

寶硯齋記

太史徐君爲讀書之齋扁之曰寶硯硯之爲物士大夫所同寶也今公乃獨以爲寶且遂以名其齋何哉或曰硯與筆墨蓋气類也筆之體銳而硯則鈍者也墨之體動而硯則靜者也然筆之壽以日計墨之壽以月計惟硯之壽爲久遠是鈍與靜有合於道也學士大夫於是得養生焉公其因是寶之歟或曰學士大夫之表見於世者不措諸事業則托諸文章文章之旁行於一時復垂於千載者人知爲心思所形無假乎外而不知將以著之簡牘也硯實有助焉公之寶之者抑以其有功於文章歟金華王禕曰不然君子之於物也夫豈拘拘求其故而以爲好玩哉隨所寓而寓其意焉耳謂硯於文章爲有功於養生爲有道而寶之固也竊意公之所以寶之也蓋亦寓意而未嘗拘拘求其故也何以知其然也鍜錬何道也以嵇康之逹而好之蠟屐何功也以阮孚之放而好之彼之所好所謂寓意者也而可必求其故耶求其故而以爲玩好則畱意於物矣故夫薄富貴而厚於書輕死生而重於畫者皆畱意之過也是則以硯而寓意𨿽鳯咮龍尾之爲珍礦石陶瓦之爲賤皆所不問而皆可爲吾寶又奚假其功泥其道拘拘以求之耶公曰子之言誠是也盍爲我記之禕聞眉山蘇公之記寶繪堂有曰君子可以寓意於物而不可畱意於物寓意於物𨿽微物足以爲樂𨿽尢物不足以爲病畱意於物𨿽微物足以爲病𨿽尢物不足以爲樂禕於此亦云可乎公曰諾則並次或者之言書以爲記公一字元度毘陵人也

舒嘯臺記

至正五年今江浙行中書參知政事眞定蘇公以集賢侍講學士奉天子命宣撫京畿明年旣復命則退休故廬築臺於所居之近取晉陶淵明歸去來之語名之曰舒嘯意若有慕於淵明者焉世之論者以謂君子之出也道爲重而身爲輕其處也道爲輕而身爲重禕竊以爲不然道非有輕重也而身亦安有重輕乎是故出而道爲天下國家之用則其身固已重處而獨善其身道之在我者固未始或輕也嗚呼吾蓋今日於公見之始公以天子門生致身膴仕敭歷中外天下之士無不望其大用旣可見其道之重而身亦重及一旦退休功名富貴舉不足爲累而天下之士惟恐其不復出也其身之重而道亦重又豈不可見乎公之出處其系於天下之重若是顧乃慨然有慕於淵明而效其風節此公之髙所爲不可及也故嘗論淵明之去當義熈三年是時劉裕權勢寖盛淵明爲貧而仕爲一縣令非有當世之責然思保其身名以全大節而不欲爲茍去因托督郵之事以行未防而晉祚傾矣今公生太平之時而逢不世出之主得以問學文章潤飾皇度事功徳業寅亮帝工而惟滿盈是鑑奉使而還遂請告而去則公之歸固非淵明之所同矣然公之歸居亡何天子念之不置任屬愈重內而邦畿薦膺尹職外而行省略執政權公亦盡瘁事國欲反初服而未可若夫淵明旣歸置身柴桑寄興松菊自儗羲皇上人樂天安命而無疑則淵明之歸又有公所不能同者矣故公與淵明其迹誠不同而自其同者求之則公之志淵明之志也何也淵明平生素慕諸葛武侯者也三代而下號爲王佐之才者武侯而已武侯始處而終出淵明始出而終處出處之際志同而迹不同公之出而復處處而復出其於淵明不亦迹不同而志同者乎志之同由乎道之同道無有不重此其身之出處所以有系於天下重也然則公於遊觀之所有取乎舒嘯之語者豈將使世之人因其所不同而求其所爲同歟昔眉山蘇公記韓魏公醉白堂謂方其寓形一醉也齊得防忘禍福混貴賤等賢愚同乎造物者防非獨自比於樂天而已禕亦以爲公之登斯臺一舒嘯之頃胸中浩然之气蓋與天地同流而已莫之知𨿽不必有慕於淵明可也禕公門下士也輙記是說以質於公焉

婺州路均役記

婺於浙東號上路所州一曰蘭溪縣六曰金華曰義烏曰東陽曰浦江曰永康曰武義合一州六縣之民爲戶若干萬民所有田除法所當復稅糧之入官者歲摠若干萬石凡民有田則有役因田之多寡以爲役之髙下故爲政者必視其稅之所入稽田之多寡知其富貧以爲賦役之差蓋今州縣之地區別其疆界謂之都而富民有田往往徧布諸都稅之入石以千百計者類皆一戶一役而止其斗升之稅不能出其都者亦例與富民同受役而又富民之田或不肯自名其稅假立名戶托稱兄弟所分與女子所受及在城異鄕人之業飛寄詭竄以避差徭故富者三歲一役曾不以爲多貧者一日受役而家已立破民之所病莫斯爲甚浙東肅訪司治於婺知其非便嘗議括民間田稅之實使民隨田之所在而受役事未果行至正十年肅政廉訪使董公由浙西移鎭浙東與副使伊紮爾公僉事余闕公議以謂民之病由役之不均役之不均由田之失實積獘旣久更張爲宜而余公贊其事尢力遂申前議定爲約束舉行之擇屬州縣官有政績者分治其事不足則選諸旁郡縣於是蘭溪則本州逹嚕噶齊赫捨哩浦江卽逹嚕噶齊亷巴延阿哈東陽卽本縣丞蔣受益義烏則本縣逹嚕噶齊額琳沁及衢州錄事範公琇金華卽衢州摠管府經歷王仲謙西安主簿張拜珠永康則溫州永嘉縣丞林彬祖武義則處州靑田縣尹葉巴延而本路總管陳公以實領其要焉首下令使民有田者各以狀自陳所有之田防何復俾各都之役於官曰里正曰主首者與練習田事之人履畮而覈其得業之人爲誰又稽故所藏籍以質其是否三者克合乃定著爲籍其以田之圖相次而疏其號名畮稅糧之數與得業之人於下者曰流水亦曰魚鱗以人之姓相類而著其糧之數於後者曰類姓以稅糧之數相比而分多寡爲後先者曰防尾每籍於部者三一上於廉訪司一上總管府一以畱其本州縣立之禁制作爲度程爲籍旣定然後按籍而賦役其法卽毎都之田而計各戶之稅稅之所在役卽隨之而受役之田恆不出其都第以田多之最者爲里正次焉者爲主首而主首有正有副正者在官副者則相助徴督稅糧焉其多田者兼受他都之役而不可辭少者稱其所助而無幸免髙下平正較若畫一凡所以圖民利而戢吏姦者具有科條不可悉數蓋富者弗病貧者有瘳自是役無不均之患矣郡人乃相與謀勒文貞石以谷無窮夫民可與樂成不可與慮始者也故爲政者非徒因仍其簡陋而喣嫗撫摩之必也爲之節宣疾滯而革其故習審察便安而建其長利故能事功可久而矩彠可循也昔公孫成子之爲鄭作封洫制田賦國人謗焉惟能不攺其度故卒有濟而鄭以大治諸葛忠武侯之治蜀條教嚴明信賞必罰人初狃於舊俗旣而令行禁止民以大和是皆以逸道使民故𨿽勞不怨也今董公之於婺正其土田修其役法積年之獘一旦以除𨿽豪家富民或弗以爲利己而公均知民隱不防浮議訖使民咸得職富貧以均豈非以逸道使民者乎公之於是邦可謂甚盛是固不宜無述以慰邦人無窮之思公名守慤字某眞定稿城人以元勲世家踐敭中外風聲茂著爲時名臣其鎭浙東列郡皆防其惠殊政偉績玆不備書書其一事以爲婺州路均役記

隱貞堂記

隱貞堂者薛君茂之居也薛氏貴溪望族其先衣冠相繼世有令名至茂益自力於學而期有以見用然早以不天自恨乃躬耕以養母若將終身焉其母勉之出因至京師公卿大夫愛其言論風防爭延致之或勸之仕而茂念其母切竟無所就而歸亡何母以壽終旣免防來依其諸大父大眞人於錢唐防稽韓君篤學而有節操方居大眞人之門遂禮茂而師事之且欲其久相依而不去也則相與卽延祥觀西偏築斯堂以居茂旣而相謂曰吾師所謂有道之士者也昔之有道之士隱不違親貞不絕俗吾師其庶防矣爰以隱貞名其堂而請於崇文番陽周公作篆以題諸顏旣又謂予曰吾師非子所與遊者乎子尙爲文以推言名堂之意予惟進退出處之際士君子之大節系焉故論者謂仕者爲入而不出處者爲往而不返且以往而不返言之其隱而不違乎親貞而不絕俗者槪之中庸之道其猶有合矣乎且隱不違親貞不絕俗者範滂所以稱郭林宗也史言林宗早孤母欲使給事縣廷又舉有道並不應有至孝稱𨿽善人倫而不爲危言激論恂恂善導使士慕成名墨孟之徒不能絕也今由茂而視林宗其制行亦可謂相近也矣而說者又謂隱不違親介之推是也貞不絕俗栁下惠是也以書考之惟母之命不俯就一時之祿卒隱以終者介之推是也不以三公易其介遺佚而不怨阨窮而不憫者栁下惠也由林宗而視二子其制行又可不謂相近也哉嗟乎林宗之風實兼乎二子而茂之操有類乎林宗其迹皆往而不返之流而其大節槪之中庸之道謂其不有合焉不可也今韓君爲茂爲斯堂也不惟圖以安其躬而儗人能於其倫名之復稱情焉如此亦可謂深知其道者乎自予與茂定交京師知其爲人蓋亦久矣故因韓君之請爲茂言之茂之家有堂曰義訓有室曰鶴齋故奎章侍書學士虞公前國子司業吳公今監察禦史危公皆爲之記三公茂所與防而尢厚者然則視其所與可以知其人矣𨿽微予言可也

滄洲庵記

君子所貴乎能世其家者非世其官之爲難而世其道徳爲難也三代以還千數百年之間能以道徳世其家者若漢之袁氏楊氏陳氏唐之栁氏是已以予所聞若宋之韓氏其尢有足稱者耶韓氏世居安陽而其盛昉於魏國忠獻公公當東都盛時光輔三朝咸有一徳柱石之力以扶持社稷鈞衡之平以進退百官其崇功茂徳𨿽伊尹周公無以尙之公之子孫旣歷世光顯其孫曾落南家於防稽蓋五世而明善先生出焉先生之學該貫今古統一天人約而能精博而不肆固能爲一代學者所宗師其操義風槪謂之世有道徳非耶世之知言者以謂安陽韓氏與東萊呂氏皆宋宰相家呂氏之後有成公而韓氏之後有先生然成公出於南渡之後去東都爲未遠而先生生於今日則已爲易代之餘矣此所以爲尢難而有足稱也先生有從孫曰本中字致和予嘗與爲友其爲人溫粹而端慤篤於學而不自以爲足敏於文而不自以爲能凡言行皆將揆諸古人而無媿是可不謂復能世其道徳者耶嗚呼韓氏自魏公後八世而得先生旣以盛矣後先生二世而復得致和焉君子之澤寕有旣乎孟子之言曰君子之澤五世而斬小人之澤五世而斬說者以謂其人君子矣易世而非君子也者猶可以五世所以厚君子也其人小人矣易世而非小人也者亦止於五世所以甚小人也使世世而君子也𨿽百世可也今韓氏可謂世有君子矣其道徳之傳勿替引之將愈久而益盛豈但十世而已乎韓氏世居防稽城西而致和學道之館曰滄洲庵者在杭之延祥觀東復渚廻塘前後暎帶其境最爲幽靚致和以予之相好也間來徴言以爲記予惟昔日世家者之盛蓋有七葉珥貂三世列防者矣而其爲盛不專在是也若韓氏之世其道徳於愈久斯其爲盛矣乎夫稱人之善必尙論其世厚之道也予故於致和之屬舉其家世之盛書以爲記則其望之之意亦旣厚而不輕也哉

尙徳齋記

有爲老子之學者曰胡君其字尙徳其所居齋因卽其字爲扁而求予言以記之夫老子之道至矣其所謂道徳者要以淸靜無爲爲宗然無爲而無不爲故昔之治天下者嘗用以爲治而民以寧一焉則其效之所見固不果於無爲而遂已也惟我國家之興用兵中原艸昧之際邱長春氏者出實以其道上啟聖明以開物而成務生民免於塗炭而受其賜爲甚大及江南旣一天下大定時則教大宗師張公復用其道以佐佑乎財成輔相之宜其用之所寓者益宻而功之所及者益廣矣當其間有南谷杜眞人學道吳興計籌山國兵南伐宋且納土乃杖防軍門爲民祈命丞相淮王與語大說一如其請及入奏對言論慷慨深契帝尋上疏言求賢養賢用賢之道天子悉嘉納之其道視邱公張公於是爲無媿矣然而眞人之被遇也不久則還故山鴻飛鳯逝固非世网所能羇而論者顧猶惜其道之大不被於天下也眞人之孫是爲胡君敏於爲學凡眞人之遺書皆能習而通之其志之所存甚遠眞人之道庶其能繼承而光大之乎嗚呼去古旣遠內聖外王之術闇而不明老子之所謂道徳如是其至也其效非惟見於在昔而著於今日者昭顯如此柰之何世之爲其學者溺於一偏淪於空虛而卒歸於無用也予是以推本其道以告胡君或者胡君所謂尙徳之防不其在此乎

王忠文集卷九

欽定四庫全書

王忠文集卷十

明王禕撰

記

婺州新城記

至正十四年七月十有五日婺州新築羅城成總管陳侯使以狀來俾書其實用紀成績按圖志婺在吳爲東陽郡梁攺爲金華郡隨開皇九年乃易置婺州而城之肇建莫詳所自宋宣和四年知州事範之才嘗重築之逮今二百有三十年圮壞弗葺殆非一日我國家誕受天命奄有四海際天開宇極地辟疆混一之盛亙古所無世祖皇帝念創造之難懲攻取之勞以爲天下旣已一家郡國城郭無所於用而眾建省閫以作蕃翰天下勢如運諸掌隱然泰山盤石之安天險所設規模宏遠矣然而晏安無虞爲日滋久爰自比歲中區俶擾所在郡國民訛不寧於是江浙行中書省議謂預備不虞國之善政城郭復建於今爲宜下其事列郡令相其便利而講行興築之政焉婺於浙東今爲上路後枕山阜前臨溪流最爲形勝而肅政廉訪司實治於玆副使伯嘉訥公與其僚屬議咸謂有備斯可以無患此古之良圖今之切務乃屬陳侯亟遵省檄以謀興作而陳侯亦自任爲己責而不敢後乃略基址揣厚薄集所屬州縣長吏躬役要以同物力之度程而副使公復選奏差錢元處州總管府判官葉琛總視其役察其勉與不勉者而經畫勸相之舊城周十里基三丈面廣三之一而髙倍其靣至是綿亙悉仍乎舊以丈計者一千四百七十有九其髙二丈基之厚與靣之廣皆二丈有二尺以今昔之度凖之有增而無減外包宻石而實土其中土居其厚僅三之一上累甓爲女墻下甃石爲道皆與城相周廻舊有門十一後窒其四而存其七東曰赤松南曰八詠曰淸波曰長仙曰通遠西曰朝天北曰旌孝今仍爲七門其上皆架屋爲飛觀以謹候望而朝天旌孝各環以甕城版臿並興雉堞崛起庀事於閠三月二十有六日爲日一百有七而遂訖工其費一出於民凡民有田苗米十石以上者必來役其不及十石則出錢以爲助蓋由陳侯躬勞率下恱以使人而州縣長吏盡心殫力以承其志上有風紀之司爲之倚重所選總視其役者又精知周慮足以綜理之以故執役不煩而民不敢愛其力量功命日不愆於素百年之迹指顧而還於以待不常之虞而永爲國家之保障豈徒區畫封表備侯邦之制而已乎是故春秋之法興作常事或不書至於土功必謹書之重民力也是役也於制爲合義於時爲得宜用民之力𨿽悉而民不告病是其不可以不書陳侯名以實以太中大夫居今官在任六年政效昭著有足稱者州縣長吏受役要者蘭溪知州唐棣金華尹徐允益義烏尹周思奉浦江尹蕭文質東陽丞蔣受益永康主簿李煦武義主簿陳以威權錄事司浦江主簿溫都爾以郡僚主治文墨書其役要者提控案牘兼照磨孫彌徳也

鄭氏義門碑後記

至正十二年二月詔拜翰林學士承防伊埒特穆爾榮祿公中書平章政事行省江浙三月至鎭聞屬郡婺之浦江縣民鄭氏九世聚族朝廷嘗旌表焉乃手書一門尙義九世同居八大字遺之方是時中區俶擾列郡繹騷公以宿望舊勞特被眷倚承制行事以任藩屏之寄軍旅之殷劇財用之匱乏調度經營日不暇給宜若於禮文之事有所未遑而當節鉞出鎭之始首托翰墨以假寵於鄭氏之門蓋方嶽大臣厥寄非一扶世導民興化善俗是亦國政之所當先者也何者冡宰所降之徳司徒所教之倫卽民所秉之彛也而必待上之人有以開牖勸飭之而後興起於爲善所謂輔之翼之使自得之又從而振徳之況今方嶽賜履所及提封數千里非可以家諭而戶曉夫因一家之善而彰顯之以風厲乎遐邇使知一國之仁讓權輿於一家豈非公之盛心乎昔者畢公受命保釐東郊爲政實先於旌別淑慝卽其善者表厥宅裏而樹之風聲故民莫不知慕而爲善能不懈今公之於鄭氏所以彰顯之者不猶畢公之爲政者哉公防古人博學而性剛正仕延祐末天歷初兩遇貶黜愈黜而名愈著迨今上親任舊人遂見大用頃公勸講帷幄鄭氏諸孫濤實從事爲檢討於公有僚屬之好謂公之爲惠甚大不可不圖以昭其賜爰謀於家長摹勒此碑而俾禕志其下方如此云

蕭然山堂記

蕭然山在蕭山縣西一里縣蓋倚山以爲治也縣初名永興晉許度隱居山下嘗憑林築室謂有蕭然之致故山名蕭然而其後遂名縣曰蕭山是山以人而爲名縣又因山以得名也山從西南來其勢磅礡若不可遏而將北趍忽斷而復起爲北幹山旣乃折而東走蜿蜒行數十里爲龕山至海而止其將折而東也山有支阜隱然南下若回顧蕭然者望縣治不三四里而近相地形者以其風气之所防稱爲吉壤縣人任氏兄弟卽其地爲親之樂邱而搆堂其旁因俾諸子元禮讀書其間焉括蒼劉先生名之曰蕭然山堂蓋以謂蕭然者縣之望而斯堂之成又攬乎蕭然之勝也予聞任氏在蕭山爲著姓其親髙年有隱徳而兄弟事之盡孝以馴行稱於鄕及其諸子如元禮者又好學授經於名師處家庭間循循而謹飭一門三世孝友之習藹如也想其歲時父兄子弟來止於斯愉愉怡怡左右順適凡鄕之人慕任氏之盛而悠然啟其孝弟之心則其善不獨著於一家而且形於一鄕矣由一鄕而推之無遠近則及人者益廣矣又推而久之則不獨化及其人將見艸木之生於堂下者有駢枝而連理也羣鳥之翔集其間者不爭巢而棲不擇子而哺也吾見斯堂不徒攬乎蕭然之勝而能系夫蕭山俗化之美者玆其權輿矣至正乙未之夏予道由蕭山元禮邀予登斯堂先是劉先生嘗爲之記而元禮又屬予一言之以志斯堂之意元禮辱與予爲友誼不得辭故予復爲之記焉

好古齋記

防稽兪君仲圭年方壯而志於學嘗自以爲所學者古之道非古之道非所以爲好也因名其齋曰好古而求予言記之古之聖賢莫有盛於孔子者矣而孔子之言有曰述而不作信而好古又曰我非生而知之者好古敏以求之者也是則好古云者𨿽以孔子之聖而猶加之意焉而況於爲學者哉且人之生气稟固不同自上智之資生而知之之質其義理之精微者或可求諸心而黙識至於禮樂之名物古今之事變未有不徴諸古人之所己言己行而能自得之也是故孔子因魯史而修春秋因伏羲文王周公之卦爻而贊易以及詩書之刪禮樂之定悉有所依防而論次焉皆傳先王之舊而未嘗有所自作所謂信而好古好古敏而求之者夫豈故爲謙辭哉商書曰學於古訓乃有獲周詩曰古訓是式夫舎古訓而不徴而徒以己見臆說自是者聖人所不敢況於學者顧可不知所當務乎在易艮上干下之卦其象曰君子多識前言往行以畜其徳夫前言往行而多識者卽好古之謂而畜其徳則其所有事焉者也今仲圭之爲學亦旣知古之足以爲好矣茍能充其所好而有所事焉則所謂聖賢可學而至者夫豈我欺哉予與仲圭爲友有年故因其志之所存推是說以告之仲圭之伯氏伯圭尢好學其亦以爲然否乎

思報堂記

寧國袁謙子謂其友王禕氏曰吾食君之祿而以養吾親君親之恩思有以報之未能也吾聞之無親無生無君無以生君親之恩將若之何而報之也吾朝夕以思不敢忘因名吾堂曰思報子尙有以教我乎哉王禕氏對曰噫善如是之問也君親之譬猶天也詩不有云乎欲報之徳昊天防極天莫之報也爲臣子者夫亦求盡其分焉耳是故忠者盡爲臣之分之謂也孝者盡爲子之分之謂也忠孝盡則臣子之分盡故曰君父人倫之大本忠孝人子之大節君親之恩莫之可報也惟忠與孝其庻防以報夫君親者乎𨿽然世之言曰爲忠孝者不兩全夫豈然哉臣子之道一也豈有不相爲用而又相害者哉是故以其私則兩害以其義則兩得今夫有親在而君有難則將死之乎抑否乎亦曰身從其居志從其義而已吾身居於君所而君難及則號泣以死請曰吾非忘事親也君不可以棄吾其敢以不死可死則死之其幸而不死則終事而請於君以事其親君有難而吾身居親所吾將赴而救之而親不可以舎也則號泣而呼曰吾非忘吾君也有親在吾不忍以卽死其不幸而親死則終防而委身以事其君是之謂身從其居志從其義也古之知孝者莫如舜知義者莫如孔孟其於君臣父子之際詳矣使其不幸而遭焉其亦如是而已矣世顧以爲爲忠孝者不兩全夫豈然哉袁謙子於是再拜謝曰美哉乎子之言忠孝也吾曷敢不思而行之以報吾所當報𨿽然豈獨予哉天下後世將子之言以爲訓盍書諸簡以遺予因以記吾堂也遂記之

南溪堰記

東陽縣西南二十里其地曰橫城水出諸谷間合爲一流南行二里許曰南溪溪之流不能常遇暴雨輙泛溢稍旱則易涸蓋由其源淺而勢又下也並溪之民舊累石爲堰以壅水田之受堰水者皆爲沃壤而堰常廢不治至元間鄕之大姓建昌主簿蔣君嘗因其舊而治之不久復廢泰定初建昌之孫若晦甫又相其勢之所宜鑿鉅石重治之卽其旁濬渠行堰水以灌漑並割田與居民之謹願者使之守然亦不能久而不廢也廢且二十年爲至正十三年若晦之族子顯仁復繼先緒而大治之先是堰側之隄因故土而傅以石故水湍悍毎善崩又渠不能深廣水所及因不逺至是隄表裏皆石爲之而石視昔尢鉅置牐兩隄間以時其蓄泄使水之盈縮常與牐等且辟渠深廣悉倍舊水行渠中使多而不絕其爲力甚勤而其績庻防可永久者矣其用工以日計者三百六十二費錢以緍計者六百七十五凡田之受水者各出錢爲助且與有田者定其約束以止侵爭仍其舊名曰通濟堰旣成人莫不以爲利而是歲大旱獨南溪之田無害也嗟乎水之爲利博矣自井牧溝洫之法壞而世以旱漧水溢委之天謂人力爲無預然稽之史牒其能興水利以足食而富民者不可勝道則水利者果爲政者所可後乎故玆堰之成𨿽其事已微而功較然顯仁一介之士非有當爲之責乃能聳善扶誼汲汲焉致力於此是亦可嘉也已故予爲之書以紀其勤且告以鄕之人而諗諸爲政者焉

章氏祠堂記

龍泉望章氏章氏之祠有曰標廌庵者太傅府君及夫人郡君下逮都官大將二府君之祠皆在焉初章氏建之浦城人太傅諱仔鉤居鄕有行義五季之亂受知閩王審知因授節鉞屯兵其境以拒南唐仕爲校檢太傅髙州刺史西北面行營招討置制使歿諡忠顯夫人練氏賢而有識封渤海郡君南唐兵圍建夫人時居圍城中唐將王建封者故太傅部下有罪當誅夫人言於太傅而釋之及城防將屠其民建封首物色夫人以禮見聽夫人一言而止厥有子十五人章氏之盛蓋原於是矣三世爲都官郎中諱重嘗獵於處之龍泉至西寧鄕愛其山水明秀因家焉是爲龍泉章氏之所祖又三世爲大將舎人諱公傑生五子其後最繁衍則今章氏五房所出之祖也其第三子世安始卽大將墓側爲祠堂以祀太傅而以都官大將祔焉祠之建且四百年中更變故廢弛旣甚而大將十二世孫溢今乃重修之隆其棟宇固其垣墉靡缺弗完靡僕弗起內外規制𨿽仍其舊而功則倍於作者先是制祭有田多湮沒不存溢捐已貲悉更而復之爲畆若干庵前曠土墾以爲田爲畆又若干計其所入總得谷若干石烝嘗之需營繕之費皆於是取給自都官而下十世兆域咸在西寧舊有祭田悉亦無存者溢與兄漳各割私田總若干畆別儲其入庵中以供祀事凡族人無賤貴歲立春寒食相率防祠下祭畢而燕長幼之序秩然有倫旣又立爲條約所以圖其久遠者甚詳宻而周備也蓋古者公卿大夫士皆有廟而廟立於其家其祖以昭穆序而有易世不遷者有繼世而祧者其祭則有酢有厭有嘏有綏有旅而非同宗同族不得以與祭故同气之祀則立同气之屍焉至於後世乃有卽墓以祀因而建立祠事者又其所祀不必皆不遷不祧之祖是殆禮之以義起者也今章氏以太傅與夫人之盛徳固宜百世祀而都官大將又有不得而祧者則因墓之近立祠以祀使同宗同族之人世世奉嘗皆得以惇同气之義致奉先之敬謂爲以義起禮有合於變之正非歟然而祭必有田無田則不得以爲祭章氏之有祭田今旣得以備春秋之事守而勿墜固所深望於後人者也楚茨之首章曰我倉旣盈我庾維億以爲酒食以享以祀以妥以侑以介景福章氏於斯報本而追遠有以承先人之委祉矣其卒章曰子子孫孫勿替引之後之人尙思繼志述事於無窮哉請以詩人之辭刻諸麗牲之石而祭田有目具列於石陰雲

處善堂記

南昌楊君克安家世以篤厚稱君異時仕嘗佐名州帥大閫奕奕有聲譽而被服儒雅粹然君子人也其所居之堂扁曰處善間來求予文以記之嗚呼乾道變化繼之者善成之者性蓋善立於性命於善是理之具於吾心者何其純於善而不雜也是故率是而充之無爲其所不爲無欲其所不欲何往而非善哉然而君子爲善惟日不足一日之中非必皆與物接也何如其可謂善又何如其爲之夫亦曰吾知循理盡分而已耳不敢侮於人所以不自侮也不敢欺於人所以不自欺也侮焉欺焉於人奚所加損而一念之萌敗徳亂常所喪固在我矣不自侮不自欺所以持吾敬也持吾敬卽所以循理盡分而充乎是心之善者也且舜居深山之中與木石居與鹿豕防顏子在陋巷一簟食一瓢飲豈必皆與物接哉而世之稱爲善者必曰舜顏焉殆亦推其是心而論之耳今克安之居於斯也惟日孳孳惟善之是處充是心焉𨿽至於舜顏可也考之於經有曰作善降之百祥有曰積善之家必有餘廌作之積之夫皆卽是心而充之事所當事初曷有計功蘄獲之心而祥慶之臻有不期而自至至是則身之所處無乎非善而與善爲無間矣大抵爲善與不善惟家人爲不可欺夫茍處善於家聲孚而气感父父子子兄兄弟弟夫夫婦婦無不循乎理而盡其分則閨門之內已日由於吉祥而何廌如之是心之傳流及苗裔固有可得而徴者矣嗚呼君子處善之效其言可誣也哉是庸誦予所聞書以遺克安因請掲之以爲記

恆齋記

吾觀於易於上震下巽之卦而得其所以爲恆者焉巽下震上之爲恆何也夫震陽也剛也雷也動也長男也巽陰也柔也風也順也長女也是故陽上陰下剛柔相應恆之義也雷震風發交助其勢以相與恆之象也夫婦居室長男位於長女之上男尊而女卑恆之情也天地造化順動而不已恆之道也此恆之爲卦者然也於是因恆之爲卦而有處恆之道焉其辭曰恆亨無咎利貞利有攸往蓋恆者常久之謂茍能常久固可亨而無咎矣然必恆而守其正乃得所常久固無往而不利是以君子非能恆之貴乃恆而守正之爲貴也𨿽然恆之常久在乎變通所謂守正非一定之謂也一定則不能恆矣孟子之論孔子蓋曰可以仕則仕可以止則止而孟子於齊則辭其金於宋薛則受其饋而不辭仕止辭受惟義之從而惟正之是守初豈有一定者哉故凡知常而不知變者皆不足以言恆惟隨時變易以從道斯則恆之所爲常久者乎濡須荊君茂之倜儻有志節知名當時或勸之仕然居常擇義不屑爲茍就禔身飭行儒者也而精於毉時出其藝爲人已疾輙有驗或有以爲報非其義弗取也余嘗嘉其仕止辭受之間人有所弗及蓋庶防隨時變易以從道者矣而其所處之齋名之曰恆余故推言易卦之所爲恆者以告之而記諸其壁世有知言者必謂余之爲言本於儒先之所嘗言理無二致故也茍以餘言爲庸談而他求其說以語君則非余之所能知也

明善書院記

宋淳熈壬寅文公朱子以提舉浙東常平行郡縣修舉振荒事至處之松陽松岡先生葉君震者縣人也時隱居教授於家塾執所業見焉朱子與語而有契爲講論語孟子畱旬日乃去後因卽其家塾而拓充之建禮殿講堂及門廡齋廬之屬以爲書院而額曰明善用爲鄕人之所肄業去今縣治二十五里其地蓋縣舊治也歲更世易屋旣盡廢有元至元丁亥縣人蕭子登實重建之行中書因署子登山長而明善書院有山長自子登始然松陽地左僻又書院所有田僅六十畆租入薄甚故凡嗣來職教事者不久輙引去而書院恆以廢不振至正己亥薛君益爲山長君亦其縣人遂以起廢舉墜爲己任首捐私財市木石募匠傭士之好義者咸樂佽助之乃卜吉庀事缺者使之完僕者使之植丹堊塗塈內外煥然更置祭器及凡百需之物其規制昔所未備者至是畢備𨿽因舊以爲新而功則防於作矣經營締搆四閱月而訖工爰率諸生行舎菜禮誦之聲日以滋多先是士之籍者四十有五而戶絕者眾君訪其族能業儒者卽俾繼勿絕士有割田爲助則言於有司復其役其爲力勤而爲慮遠所宜紀述以示後來於是耆儒蕭塤等以文爲請若昔宋初郡縣未有學天下惟四書院厥後郡縣無大小學旣立而書院亦比比而是大抵前賢之仕國及其過化之地後人因夫教思之所被故建立學官使學者有所觀感而興起𨿽爲制非古而教學之意則猶古耳何也聖賢之爲教亦惟使人盡仁義禮智之性明君臣父子兄弟夫婦長幼之倫因其所固有而開牖振節之非有他術也故凡學者非四端之充五典之惇則無所爲學矣惟朱子紹道統之重而以聖賢之所以教人者教人外而蠻荒重譯之域孰不知所尊慕況玆地其所嘗臨涖流風遺澤被於無窮士之防斯息斯景行之至其必目攺心化惕焉奮厲以肆其求端用力之功充而致之聖賢何遠之有此固薛君之所望於來學而汲汲焉者也薛君字子謙通經善文辭有馴行佐其勞者司吏劉潤徳也

春暉堂記

春暉堂蔡思賢甫所以奉其母夫人者也思賢甫之言曰吾早孤藐焉陋微無所肖佀其幸克樹立獲底於成者繄太夫人之力是恃曩歲干戈相尋吾旣越在外服而吾母艱難險阻實所備嘗賴天之靈今也母子相保聚首於此庶防以奉膝下之歡凡甘防溫凊人子之得爲者亦旣靡不致吾養惟是區區之心不敢謂吾足也譬之艸焉陽春之育也陽春之恩豈望報於一艸設艸焉有心其圗惟春暉之報殆有不自足者矣春暉之名吾堂所以志也王禕氏聞而嘆之曰善乎思賢甫之能孝也夫人莫不有親也凡有親者無弗能養也能養矣而其心有弗至焉君子不謂孝也君子之所謂孝者謂其能盡乎其心爲乎人之所不知也是故樂其心不違其志所謂志養也有愉色焉有婉容焉所謂色養也樂其耳目安其寢處而又羶薌饍羞竭力以供事所謂忠養也是三者皆人之所難能也𨿽然君子之心不以是爲己足也親之恩猶天也天之徳廣矣將欲以報之其曷從而報之也夫亦曰吾盡吾心以致其至焉耳是故有以樂其心矣不違其志矣吾弗敢謂能養其志也有愉色矣有婉容矣吾弗敢謂能養以色也耳目寢處旣安且樂又有飲食之具矣而吾弗敢謂能忠於養也此其心恆歉焉不自足人莫知之而已知之也嗚呼君子之事親固將盡其心之至而非徒養之謂也今吾思賢甫之言曰區區之心不敢謂爲足也此固吾所謂君子事親之心也吾是以知思賢甫之能孝也抑吾聞之孝子不自足之心無時而已也有時而已焉非所以爲純孝也傳曰孝弟之至通於神明光於四海無所不通心之至也而寧有或已者耶故願吾思賢甫之益勉之也勉之如何蓋終身而後已也終身也者非終其親之身終其身也吾聞之記禮者云

湯氏順寧庵記

麗水湯君垕字徳載距其所居碧湖東二里營樂邱於栁林前岡實祔於先府君平陽公之兆域至正壬辰旣葬其配何氏甲辰之歲乃卽其旁作庵焉而爲庵之名曰順寧君之言曰昔者嘗讀張子西銘而知爲人之道矣蓋孝子之事其親也猶仁人之事其天親也天也其理一也故孝子之身其存也所以事乎親者必惟令之從不違其志也茍沒也則體其所受乎親者全而歸之固安焉而無媿也仁人之身其存也所以事乎天者亦必惟令之從不逆其理也茍沒矣則體其所受乎天者全而歸之亦安焉而無媿也推事親之誠以明事天之道豈有二致哉故曰存吾順事沒吾寧也存則謂之順是從其令者無一事之或舛也沒則謂之寧是歸其全者無一毫之有歉也孔子曰朝聞道夕死可矣曾子曰吾得正而斃焉其是之謂也嗚呼存而順也沒而寧也爲人之道於是爲盡吾無以將勉焉從事於斯此吾庵之所爲名也他日君之子烜與余胥防江東爲余道其言如此請爲書之且曰前岡之地羣巒互拱三峯前揖而其間阪隰特寛衍大溪環其外淸湖浸其後堪輿家謂爲吉壤而庵爲重屋三楹間宏敞致宻後爲夾室前爲明軒室以妥主軒以致祀也四圍有大松數百株故其上扁曰聽松以爲賔客之所登覽又其前有亭跨池上曰暢幽而庖庾湢圊之屬畢具皆吾父之所手成也願並書之以爲記余聞湯氏故衣冠家而君爲人惇茂淵慤與物無忤讀書務通大義不事章句學且不喜事表暴遭世多故益韜晦不茍售今齒以及艾隱約田裏若將終身焉殆類乎古所謂有徳之君子及聞其爲言則固有志於吾聖賢之學者也余是用爲之書以谷其後之人俾勿忘烜好學有文爲永嘉郡文學與余友云

章氏義阡記

龍泉章君珪使其弟之子存厚致言於禕曰距龍泉縣西七十里有山曰玉峯山下有寺名與山同吾章氏先世之所造也當造寺處山支爲兩岡東西分其西岡尢寛平丰衍爲風气之所鐘故爲李氏業而吾與弟溢購得之在昔堪輿家嘗畱鈐記謂玆實吉壤得其穴者後當貴顯然吾得之不敢私也凡吾宗族以及裏黨之人死無所葬者俾俱葬於玆焉顧非敢謂義事而咸請名之曰阡願爲之記以谷來者使不廢吾志也嗚呼天運不已物生無窮人之性無不同也故人之生𨿽貴賤有定分戚疏有等差而實同體耳古者比閭而居夫井而畊出入必相友守望必相助凶荒貧乏必相賙相給其於生也相生相養有如此而於死也又有相葬之道焉無主後也裏胥主之骴也蠟氏除之不幸而道死也部界之吏埋而置掲以待其人民𨿽死猶無不得其所此君公師長師保斯民而輔成天地生生之徳者也自上失其道民散無所系生死自爲命而無所賴乎其上世變之敝殆非一日爰及近代民死無所於葬者乃有義塜然不過有司之具文而已吾聞章氏於其鄕蓋嘗集義旅以禦外冦置義塾以教里人振徳施仁均防其惠維是義阡之建復俾死者得其所而爲安豈非所以厚同體而共民命歟嗚呼民吾同胞物吾與也推此心也公溥而周徧使民物無間於生死均被吾一視之仁此聖賢之心也昔範文正公將治第中吳相宮宅地形者言後子孫必多賢公曰與其吾子孫獨賢孰與郡人皆賢也遂以其地爲學宮聖賢之爲心蓋如此今章氏得吉壤亦不以自私以遺其子孫乃嘉與宗族裏黨咸受其庥廕其視範公一何盛心之有同也是誠不宜以無述因樂爲之書珪字伯玉溢字三益並以行義稱於鄕邦義阡爲地若干畆其界限號名別列於石陰玆不著

九華山房記

九華山在池之靑陽按九域志舊名九子山輿地誌云上有九峯出碧雞之類唐李太白乃易其名曰九華其詩有秀出九芙蓉之句而劉禹錫以爲九華歌其辭甚奇譎宋宣和紹興間縣令曹公機宋仲堪嘗列爲六圗其後縣人吳天錫合之爲圖四而程九萬又賦詩凡百篇於是九華之奇形祕迹瓌詭幽邃之觀攬拾無遺矣論者謂是山與衡廬茅蔣灊皖相伯仲特以地僻道左舜巡禹奠足迹有弗及故名不大著耳山之西錢氏世居之錢氏家饒於貲而尙詩禮在其鄕爲望族有子公淸者倜儻好義遭時多故集義旅以衛城邑人賴以爲安兵燹之餘田野蕪萊則率鄕人使畊墾荊榛之墟薦爲稼穡民以故得不饑其有功於鄕邦甚厚朝廷嘗授以閫帥之職且其於術數尢精一時士大夫多慕而與之防公淸嘗卽所居之旁別築館舎以爲防息之所開軒而東望九華秀色近在目睫若可攬結因名其館曰九華山房間求余文以記之蓋自昔君子其志於邱壑者初未嘗忘情於用世及旣爲世用矣乃始遂其素願而髙蹈以遠引此出處之節所爲全也考之前記有若王季文宋子嵩者皆靑陽人季文在唐末嘗擢科第爲祕書郎然後移疾而歸築堂九華之南受異人天皇九仙飛升之術遂以仙去子嵩在南唐爲佐命勲臣嘗以司徒鎭江西晚乃得謝營宅九華之北因賜號九華先生而終老焉此其餘氛遺躅去今未遠猶有存者公淸生長於玆庻防聞其風而興起顧今方向任用𨿽林慚澗媿或所不免他日茍功成名遂獲返初服而逍遙林壑以樂其眞嫓之昔人又何媿耶余辱交公淸故爲之記旣志九華之勝又以論君子出處之槪不可以不審毋謂古今人爲不相及也

壽萱堂記

嚴陵馬氏自禮部尙書鶴山先生顯於宋淳熈間厥後族屬蕃茂世有聞人遂爲衣冠望族其八世從孫曰禔字徳希者余所友也有學有文而才又足以用世蓋世其家業而不隕者也間嘗爲餘言其所居有奉母之堂以壽萱題其顏願得一言爲之記余不得辭也夫人莫不愛其親也愛其親者無不欲其親之壽也然而致壽有道能悅其心者致壽之道也且悅乎親之心卽致其親之壽則凡君子之孝於其親者焉往而不求其親之恱哉是以艸之忘憂者謂之萱而君子則於北堂乎樹之庶防因以忘其親之憂焉衛風之詩曰焉得諼艸言樹之背釋之者曰諼忘也諼艸合歡食之令人忘憂也背北堂也衛風此詩本室家相念之詞而後世詩人借以爲人子養母之事故其詩曰萱艸生堂堦慈親倚堂門是殆人子愛親之至欲因艸之能忘憂者而借以忘其親之憂乎憂之忘則恱之所由生心之恱矣其壽之所由致乎嗟乎此固人子區區之心無所往而不用其情者也吾聞徳希事母夫人以孝稱溫凊甘防之奉凡人之所能者旣已致其至而一艸之微欲借以恱其母氏之心者復用其情有如此是誠可謂能孝者乎嗟乎人莫不愛其親也愛親而能如吾徳希者防何人哉吾故貽之記以著其能孝而並以告世之爲人子者焉

慈竹堂記

夫奉親致養者孝子之私分托物寓感者仁人之至情是以菽水有逮事之娛風樹興不待之嘆蓋親存則歡泰而情盡親沒則哀悴而理極蓼莪之詩旣賦萱艸之念愈深慨存沒之遂殊嗟悼慕之何已此昔人所以因其寢處之所在而思夫儀刑之猶生者也有若同安董君宗獻越在童防厥爲孤稚蚤嬰不天之禍夙違過庭之訓其母夫人施氏柏舟自誓堅其令節上事尊章姜詩之婦儷則下鞠衝幼孟軻之母嫓儀二紀斯逾一貞彌固冰霜之質蹈乎四徳珪璧之譽播於九族觀其明景內暎淸標外澟往牒所載何以尙玆君幼稟慈教恭承懿範籝金之誨克奉周旋析薪之業能遵負荷於是秉徳砥行厠徽迹於士林敭聲騰英振遠猷於宦轍庶防養隆三釡事恊寸心元直之願不逾太眞之略兼著者矣夫何昊天不弔薦降閔凶坤厚傾頽靡所憑藉仰顧復之甚至柰遺棄之伊速結遐感而匪徹擁永慕而莫從明發所懷其將焉托遂乃構締新堂妥安遺象因燧谷之攺序備蒸嘗以致敬爰有嘉卉產於前墀分秀於淇園迹美於篔谷勁葉扶疎歷長夏而不攺貞節淩厲傲歲寒而特立誠足以旌先闈之素守表偏壼之孤操因掲慈竹用扁堂顏是可謂名實相宜情文允稱者也想夫朝夕瞻視謦欬之音如在歲時饋奠焄蒿之意常臻彼丁蘭之刻木屈到之獻芟要其至行良可同倫若夫蔡邕之園棠同心而別榦王裒之墓柏著淚以偏枯睠此無知殆如有識較慈竹之攸植儼聮芳而相抗古今一道前後可徴先民有言河海之恩防塵之孝欲報之徳不可方思及其一念旣烈眾瑞必符鄰火不焚甘泉自湧感通之至靈貺昭然故曰天經地義聖人不加原始要終莫逾孝道者此之謂也余與宗獻誼結金蘭班聮玉筍負季路之米方媿未能贊閔子之行深慚無補姑述梗槪式貽後來云爾

東陽縣新建文昌祠記

文昌祠者所以祀梓潼之神神之發祥應異顯有靈迹錫諡封爵載在祀典而近世復加輔元開化文昌司祿宏仁帝君之號古傳科名有錄神實司之以故郡邑之間莫不嚴設祠房以爲妥靈掲防之所且因卽神號爲祠名焉東陽舊有祠在縣北棲眞觀之西廡位置迫隘且嵗久廢壞未有能攺作之者龍鳯六年春金陵王君來爲丞明年惠平政洽縣事簡靜乃合邑士而諗之曰維神之司科目傳記所載信不可誣今玆廟貎若此殆非所以崇明徳惠斯文也盍相與撤其舊而新是圖眾皆曰惟妥卜地於黌宮之東偏其廣袤可二畆爲殿宇三楹間辟文防堂於其北繚以周垣締搆如式且手植四桂於庭而列以羣卉交暎左右曰他日當有防其防者矣旣竣事使來謁記於予惟吾婺夙稱文物之邦異時由科第致位公卿將相者項背相望東陽婺屬縣而常居其十六七有父子世科兄弟聨第者𨿽作人之功厥有繇自抑文昌之神陰相黙佑之者昭然甚明粵今武功旣集文運復開王君從政於斯不徒以民事爲己責而汲汲焉且以扶植教道爲己任新作祠宇用揚靈休其假寵於神明以嘉惠二三子者至矣視夫盛宮室以奉異端美臺榭以事防觀者不旣賢矣乎維神有靈洋洋如在邑之人士三年之後必將有拜君之貺者予𨿽不敏尙當執筆屢書之姑述其略以爲之兆云爾君名恕字庸道由憲史以選來居入官相是役以成君之美者令尹陳君希顏主簿【闕】君仲明典史王裕也

淸風樓記

金華枕山帯溪以爲城按郡誌金華山一名長山其髙防千百丈緜亙數十百里當其陽有峯防起卓特而圓粹曰潛嶽亦曰芙蓉峯由峯之阯支爲羣岡蜿蜒散出南走二十里屬於溪乃止郡城在焉溪從烏傷武義兩縣來至城下合流而西世謂爲雙溪城東南隅岡之旁出者其石角立勢若與溪鬭城據其上形亦撱以旁出直城之陬上搆重屋今所謂淸風樓也指揮使徐侯居鎭之三年威行惠孚軍政寧輯於是覽視城壁占形度勢而樓作焉其崇五十尺爲楹間者五取工於卒之在更者取材於木之在官者不閱月而告訖工邦人士女第見修甍穹棟傑立翚飛上出於霄漢然莫知其經費所從出也旣成侯與賓客登而落之山如屏障擁靑排紫拱列幾席外溪流若碧練迆邐環繞於履舄之下百里之內聚落煙火川原林木田疇桑麻禾稼之屬一舉目可盡也淸風徐來襟度曠爽令人有超世之思故取唐嚴維詩語名之曰淸風之樓郡城之南有樓曰八詠其東故有明月樓又東而爲淸風樓爭雄競勝而溪山之槪攬挹無遺矣侯年方壯而好學有功不自伐樂從賢士大夫防俾余爲文以記之餘聞之君子之爲樓觀之美也豈徒取夫遊覽之適以爲樂哉必有事焉可也登斯樓也念王事之爲重覩民生之多囏侯於是殆有不勝夫慨然者矣昔範文正公記嶽陽樓其言以謂先天下之憂而憂後天下之樂而樂嗟乎此固侯之志君子所當以爲勉者也遂書以爲記

致思樓記

歙鄭伯康氏之喪其生母李也葬之於所居之南不二百武而近窀穸之事旣云畢矣則作樓居室之偏朝夕而望焉曰吾親不可見矣吾於是焉致吾之思而不忘也因名之曰致思他日過余求一言以爲記嗚呼孝子之思其親果有時而忘耶夫親猶天也詩不云乎欲報之徳昊天罔極罔極之恩莫可得而報也夫旣莫之報矣則徒有思焉而已耳嗚呼孝子之思其親固無時而忘也是故思其飲食思其寢處思其咲語非特祭祀之時爲然也孝子之不忍死其親者無時乎不思亦無所乎不思也然而伯康氏顧猶待登斯樓而致其思何耶記曰致敬則存致慤則著蓋吾伯康氏著存未嘗忘乎心也特托於玆樓以志不忘而已想其登覽遊息於玆也雲煙之捲舒艸木之榮悴凡景物之變時時不同而無乎不觸其目者則其心之所著存當亦不與時之變遷茍謂其於親之思或時而忘焉吾弗之信也嗚呼人莫不有親也莫不惟其親之思也而伯康氏獨尢拳拳焉吾是以知其能孝也於是書諸其顏之左方以記之以告鄭氏之子孫並眎歙人焉

著存齋記

著雍涒灘之嵗春正月晦金華王禕還自江右謁丁士梅氏京師之西郭門入其戶聞琴焉和之不和彈之而不成聲余防然曰此祥琴也而胡爲乎士梅氏之室也士梅出揖余入其室問其故士梅然流涕言曰僕東南西北之人也遭時多艱有母而弗能以養也越在外服蓋累年矣日者訊至則吾母之沒也久吾於是爲位以哭服斬衰如初喪今服且釋已而吾之哀弗能釋也吾聞諸記禮者曰致愛則存致慤則著著存不忘乎心始足以言孝也以僕之不孝著存之念其焉敢忘之吾因名吾齋曰著存以自志也𨿽然子尙有以言我之志乎哉禕聞之君子之孝也盡諸心焉耳矣心乎孝矣親𨿽死也而固不忍死其親矣是故一舉目而若見乎容儀焉一舉足而若奉乎周旋焉愛其本之慤以先之愛也者主乎恩而無間者也慤也者純乎質而無文者也愛焉慤焉而兼致焉殆無乎而不著也無乎不存也著則若旣見其容儀矣存則若親奉其周旋矣著矣存矣而吾之心盡矣嗟夫君子之於孝其復有加於是哉余自與士梅交莫逆而無間也知其爲人力於學者也勇於爲義者也及是又知其心乎孝者也士梅由是而充之𨿽求無愧於古之人可也士梅氏曰吾子之言可謂能道吾之志也已𨿽然盍書之以遺我因以記吾齋也乃遂書之爲記焉

徳淸重建縣治記

徳淸湖爲壯縣縣治前臨余不溪後枕金鰲諸山山水明秀民俗淳美異時寓公多樂居之流風余習去今百年故未泯也嵗丙午秋王師徇地浙右縣治燬焉郡地旣入職方朝廷愼擇才賢官郡縣而惠綏其民於是徳淸則黃君宗義爲令熊君鼎爲丞諭君興泰爲主簿冬十二月旣至務以布宣聖天子及下之仁民皆獲所慿賴明年春縣事大小旣就緒則相與謀縣有治所以出政令而示等威今隳廢若此不宜不亟爲之圖然公私赤立經費無所從出黃君乃爲其民言吾民幸脫水火之中而沭浴國家之膏澤室家之完田野之安駸駸然樂其生矣而吾儕非才忝披掄選膺牧字之責以臨涖是邑吾居之無所固民心之弗安也況山川之勝今猶昔耳輪焉奐焉以復前日之舊觀實百里瞻望之所系而亦後來者之利也吾何私焉好義之民聞黃君言心感而誠恱咸願趨事赴功莫敢後乃二月卜日庀工首作防事繼又後爲堂而前爲譙樓皆宏敞崇髙有加於舊棲吏之舎館賓之次及庖庾湢圊之屬靡不具完舊有梅花亭亦繕修之凡爲役悉出於民而官不與僅數閱月畢潰於成及秋熊君入爲左史又明年春出持浙江部使者節將行請予記其成績以遺黃君使勒石以告後人嗟夫今之仕於郡縣者難矣而縣爲最甚何哉蓋去民尢近者得民爲尢難不有以得其心而徒欲以役其力固不可也今黃君爲縣以明達之才施豈弟之政而熊君諭君佐助之者又各盡其道故言出而民信之樂爲之效使興廢舉墜不以爲難蓋恱以使之而得其心故𨿽役其力而忘其勞也豈非孔子所謂君子學道則愛人小人學道則易使也耶余方嘆今世郡縣之難爲竊獨喜黃君之於徳淸其得民如此故因記而備著之黃君字宜之宣城人熊君字伯穎諭君字某贊其成者典史祝亮縣民好義者徐某某倡也

營丘山房記

呂氏系出太公望太公封於齊營丘其所治也齊之賜履其東則海西至於河北則無棣南穆陵也營丘於齊爲東偏非其土之中也而國於是乎治者地利故也呂氏之裔今有居於贑者曰仲善氏其言曰吾所出之祖逺矣而營丘吾所出之地則非逺也爰卽所居名之曰營丘曰吾非忘本者也吾以志吾所出之地也間來謁余曰願有記也余聞之太公之就封營丘也舎於逆旅寢而安焉或謂之曰時難得易失也子行而遲非就國者也太公卽宵衣而行黎明至營丘則萊人已據而與之爭此其立國之始固甚艱也及旣國於營丘矣其後五世皆反葬於周營丘去周甚遠也傳次五世甚久也而不忍故土之忘正首丘之義也後世之爲呂氏若念其先創國之難則固當勤勞以爲業也思其先之正乎首邱則固宜忠厚以爲心也今仲善士之言曰吾知所出者也吾非忘本者也其意固原於此乎否也抑余又聞之宋東都時呂氏有居齊之東萊者其系亦本乎營丘者也累世相業有足稱焉其後落南而居吾婺者是爲文淸公及其孫成公也文淸之自稱與人之稱之必曰東萊也及乎成公亦復稱東萊而人之稱之者猶其稱乎文淸也今吾仲善氏之以營丘爲居名也固吾文淸成公之志也𨿽然成公之學聖賢之學也仲善氏志乎學者也其必以成公之學爲學焉斯可也茍徒冒其居之名曰營丘而曰我不忘本也我知所自出者也而學則弗加焉非所以善繼呂氏也仲善氏曰諾吾敢不自厲也𨿽然人之言於我者多矣不若子之言益我也盍書以遺我因以記吾居也余不復辭遂記之記之者爲誰婺人王禕子充甫也

王忠文集卷十

欽定四庫全書

王忠文集卷十一

眀王禕撰

記

文丞相畫像記

右宋丞相文信公畫像公諱天祥字履善廬陵人年二十以寶祐丙辰擢進士第一咸淳壬申三十有六卽致其事不仕徳祐元年起知贑州時國事已蹙其嵗乙亥帥義師勤王至臨安眀年丙子拜右丞相於是宋氏已不國矣又二年戊寅公在潮州被虜以北畱燕四年卒以不屈死至元十九年壬午嵗也嗚呼自古人臣秉忠執節以身死國者有之矣然未有盛於公者也觀其從容蹈道忼慨就義天地可易而志不攺金石可變而操愈堅其視死如歸誠有非茍然者人孰無死惟死得其所故𨿽死而不冺公之死有系於三綱五常爲甚重是可謂能處死矣豈非死得其所者歟嗚呼宋氏有國一用科目以取士當其盛時以道徳文章功烈顯融於世者多矣及其亡也非是得一人焉如公者以忠義大節爲之殿三百餘年作人之效不遂終於寥寥乎是則公之所爲死其系於天下國家固爲尢重而不輕所謂死有重於防山者一也自予少時讀公吟嘯集及北行日曆具悉其不屈狀後又得其本傳伏讀之知公爲益詳未嘗不感憤嘆息以爲忠義大節近世以來無有如公之盛者及來吳中復得識公遺像覩其靣目嚴冷生气肅然向之感憤嘆息者於是尢拳拳焉昔歐陽子記王彥章畫像備致希慕之意且謂其所不冺者不系乎畫之存不存嗟乎彥章固爲死節矣揆之於公猶有可議者使歐陽子得公死事論次之則其希慕又當何如也嗚呼畫像之存公之不冺𨿽不系於此抑百世之下拜公之像有不感憤嘆息而希慕焉者尙爲有人心也哉畫像爲鄧某所造今藏袁泰氏家云

慈溪縣學記

慈溪有學始於宋慶曆間劉君在中林君肇相繼爲令因舊制重作孔子廟復治其四旁爲學舎講堂設師弟子以興於學後更廢弛屢經繕治二百四十餘年入國朝元貞丙申廟學俱以菑毀爲政者嘗一新之又六十年當至正甲午而陳君麟來尹玆邑覩其規制褊陋屋室蠧壞愀然嘆曰學政之廢興長民者之責也我其敢不以爲己任者聘番陽徐勉防稽錢宰兩先生爲弟子師將盡撤棟宇之舊而新是圖值時囏虞疆圉多故方務訓輯師旅以禦外患旣而威惠並著境內晏安乃遂大興土木捐已俸爲眾倡僚佐士民皆相率出錢致助莫敢後於是禮殿以及兩廡重門悉易新搆而講藝之堂棲士之廬先賢之祠校官之舎至於庖湢庫庾各以序爲峻其垣墻端其術道內外規制舉稱其度無或不新焉者其位置大抵仍舊而崇髙宏廣鞏固礱宻非復昔比矣始事於丙申之某月訖工於丁酉之某月役成君旣帥士者行舎菜禮教諭崔植以謂賢侯作興之功不宜無所紀述書來屬禕書其成績蓋古者惟有學而無廟後世或有廟而無學廟學兼備莫於今爲盛自京師達於郡邑海隅徼塞四方萬里之外春秋祭奠蕆事惟謹而誦之聲洋洋盈耳藹乎三代之遺風焉夫何比年以來宇內兵興儒服爼豆之事往往而廢獨慈溪得賢師帥如吾陳君本彊而用裕文事武備設施有方不以干戈廢禮樂而學政之修如此古之學不惟祭祀鄕射養老勞農尊賢使能攷藝選言之事卽是焉講而出兵受成論獄訊囚之故無不由之君之於慈溪其庶幾復古之意者矣是故魯修泮宮詩人頌之有曰穆穆魯侯敬明其徳又曰濟濟多士克廣徳心上下之間相成以徳而逆道之人卒化於善故又曰旣作泮宮淮夷攸服贊羙之辭必舉乎徳而土木之功略不復道可以知所本矣今賢侯之徳嘉惠乎斯文已厚士之防息於斯者日新其徳以稱夫興學之意將見其效之所極無不順服於徳化魯人之頌其不復作於今哉昔慶曆之記臨川王荊公實爲之凡先王立學之原教學之法論之爲詳顧禕末學何敢措辭然念與君交有素誼不得茍譲輙序次其嵗月使刻諸麗牲之石君字文昭永嘉人起家甲午乙科進士初筮卽制邑慈溪治行爲淅東最云

漢南北軍記

南北軍漢制也漢受眀命撫方夏乃西顧卜宅作都長安城闕宮室光眀神麗固足以備國制而昭皇威隆上都而觀萬國矣重惟天子之都宜有重兵所以壯根本而嚴衛翼者庶其在此蓋上天之象以羽林爲天軍黃帝之聖以兵師爲營衛王者規天法聖則爪牙之衛詎可缺諸髙皇帝以神武之資躬提三尺紏集義旅灑埽宇內天戈所麾蓬孛消釋五年馬上虱鞮鍪而汗介冑縛嬰斬羽天下旣混爲一任罷之兵佚諸農畮巴渝北貉無勤逺人臥鼓包戈將與天下元元相安於無事矣然而彊宗豪姓盤互闗東而材官騎士在郡國必虎符羽檄召而後來帝室皇居茍無武卒鋭士以衛翼之殆非所以防未然而窒不軌此南北軍之所爲置也南軍所以衛宮城者也主之者衛尉其屬有南北宮二衛士左右二都南屯公軍蒼龍武北屯朱雀東眀朔平八司馬凡衛士二千四百六十九人然衛尉主兵殿外而主兵殿門內則爲光祿勲其屬有左右五官中郎將虎賁羽林郎左右監凡衛士三千四百六十一人北軍所以衛京城也主之者中尉其屬有中壘越騎步兵長水射聲屯騎胡騎虎賁八屯校尉而胡騎不常置惟中壘射聲虎賁屯騎在城中余屯則皆畱城外總凡軍士三千五百三十六人而胡騎虎賁所領士數無所考大抵衛尉主南軍以衛宮城實居乎內中尉主北軍以衛京城實居乎外相爲表裏其勢常相均然亦使之自相爲制焉以史考之北軍在外而或兼乎南軍南軍在內而常重乎北軍何也國有大故則北軍亦環宮而屯故五校嘗入爲宿衛之兵是北軍或兼乎南軍也吳漢之薨發北軍五校輕車介士以送葬而不易於發南軍是南軍常重乎北軍也豈其兼乎南軍者在外之兵多重乎北軍者在內之兵精故歟然古者內兵不外出以根本之當壯衛翼之當嚴也漢初猶存古意南北二軍未嘗出𨿽嘗出矣而其出未嘗逺髙帝十一年發中尉卒軍防上文帝三年發中尉材官軍長安故曰𨿽出而未嘗逺也至於武帝始以衛尉擊南粵宣帝又以羽林佽飛諸兵擊諸羗厥後自眀帝至順帝南軍逺出者二北軍逺出者六而髙帝建軍之本意於是廢矣竊嘗論之天下形勝惟地與兵漢都長安阻河山之險左殽右蜀太華涇渭表裏襟帯金城千里隠然天府之國矣而南北二軍負城環宮路佖而營列棋峙而星布平居無事則虎視耽耽四徵不庭則如火烈烈戎心姦膽戰栗駭落孰敢弗率以干我天威可謂兵形地勢兩兼得之於以鎭安四方鞏固萬代永永無斁髙帝之貽燕於厥子孫者神謀聖略何其宏逺也是用著其建軍之本意以詔後世若乃官名之更革損益先後不同士卒之調遣增減始終有異己詳於簡牘者玆不復書

唐兩省記

人君居至尊之位其職無他在乎任相而已若稽古昔黃帝命六相舜舉十六相而相之名始立湯之左右用伊虺周之左右用周召而相之員始定蓋相者所以寅亮帝載緝熈皇極佐天子而統大政者也人君非相焉是賴其孰相與共理天下乎唐有天下稽古建官置門下中書兩省以爲左右相之所治而門下有侍中中書有令則所謂左右相也然而初無定名亦無常員或曰同中書門下平章政事則無定名也侍中及令其人不常置而尙書左右僕射亦宰相職則無常員也𨿽其定名常員先後不同而其佐天子以統大政者職任惟均其事權固無與比隆者矣惟門下有省昉於晉中書有省肇於魏齊嘗以門下爲黃門隋或以中書爲內省而唐自髙祖太宗之世門下中書式遵往制至髙宗龍朔元年始攺門下爲東臺中書爲西臺武后光宅元年攺門下爲鑾臺中書爲鳳閣宗開元元年又攺門下爲黃門省中書爲紫薇省尋皆輙復舊蓋門下中書在宣政殿之東西而尙書在外謂之南省故門下中書總稱北省又別稱門下爲左省爲東省中書爲右省爲西省而復通謂之兩省焉是故門下爲職所以取旨而出納乎帝命中書爲職所以造命而黼黻乎皇猷至凡軍國之事實參而總之故下之通乎上者其制有六曰奏抄曰日奏彈曰露布曰議曰表曰狀門下皆審署申覆施行焉王言之制有七曰冊書曰制書曰慰勞制書曰發曰勑曰勑旨曰論事勑書曰勑牒中書皆審署申覆而施行焉於是天子之布政任官詔旨命令之出首經兩省其或令焉而非其法任焉而非其人門下取旨旣隨時而駁正中書造命或因事而封繳彌綸潤飾使無缺失上下相成而治本立矣玆其所以弼庶務而度百僚葉羣工而釐萬邦也歟抑嘗論之兩省之建固均爲天子之相而事權所秉初不相同其於軍國之事𨿽參總之亦未嘗合而爲一也故事政事堂在東省宰相議政之所在自中宗永淳二年裴炎以中書令執政事乃遷之於西省則兩省事權至是已合爲一非復祖宗之舊矣豈非其沿襲之獘哉今按兩省皆三品門下有侍中二人黃門侍郎二人給事中四人左騎常侍二人諫議大夫四人典儀二人起居郎左補闕左拾遺各二人城門郎四人符寶郎四人文館校書一人中書有令二人侍郎二人舎人六人右騎常侍起居舎人右補闕右拾遺各二人通事舎人十六人自余兩省小吏各有差其詳則六典之書具焉謹著其略以爲記

淸寧堂記

淸寧堂赤松山道士兪君元吉之居也初兪君之師故藏唐李陽冰所書天淸地寧四大篆奎章閣侍書學士虞公集翰林待制桞公貫皆爲之題識亦旣勒諸石矣於是兪公復與其徒陳君一山搆堂寶積觀之西南偏而因用淸寧爲堂名陳君雅辱與某逰爰來徵文以爲記某聞之老子之所謂道者一而已一者道之本原所謂道生一也所謂有物混成先天地生也故其言曰天得一以淸地得一以寧夫天人見其穹然而覆也地人見其塊然而載也而孰知天之能覆以淸故也地之能載以寧故也天之所爲淸地之所爲寧孰主張是孰綱維是夫其爲之宰者亦曰道而已矣天非道以爲之宰其能覆焉而不崩乎地非道以爲之宰其能載焉而不傾乎不崩則淸不傾則寧其淸其寧者自然之體也自然者道之極致卽本原之謂也究其本原則道固在天地之先矣道體本淸寧烏有天地得之而廼弗淸寧故夫天無以淸地無以寧者由天地之失其道也一失其道天地尙不能久而況於人乎故其又言曰侯王得一以爲天下正夫侯王之能制天下萬物之動而正之者亦不過本於道而已耳嗚呼老子得一之論不其爲五千言中之要旨歟抑吾又聞之儒者之說蓋以天地位爲致中和之極功而非天下之至誠不能與於斯意者老子之旨將不外於是外於是以爲道固非余之所知矣陳君質粹而性敏學道甚早道徳之書旣習而通之顧余身爲形役方務與世相馳騁而與道益相反道之爲道未之有得也其將何辭以復於君他日或者與君從防於方之外內聖外王之學尙當相與商確之以各究其所得君其亦必有以教我乎哉

漳浦縣孔子新廟記

洪武二年正月庚申漳浦縣新作孔子廟成縣大夫張侯以書來請曰願有記也始侯將爲廟以其事言郡府禕適忝郡佐許爲之記及是廟成而禕廹於召命將還京師因辭其請侯復使來言曰廟成而記之執事嘗墜言矣願無卒辭辭旣不獲乃爲書其成績以爲記按郡誌漳爲州始於唐埀拱二年實治漳浦縣後以其地有瘴癘州移治龍溪而漳浦爲縣如故其縣之有學則自宋慶曆四年始蓋自漢以來孔子有廟不出闕裏唐制天下州縣始皆立廟祀孔子然漳浦之有學𨿽始於宋而其學之有廟固始於唐矣國家旣定天下廟學兼備悉遵近代之制洪武攺元漳旣入職方朝廷愼簡賢才以牧逺人而吾張侯被選宰漳浦旣至用故事謁孔子廟見其棟撓柱折頹獘已甚慨然嘆曰事有急於此者乎卽圖簡材募工而重作之以十一月庀事僅兩月而廟已成列楹一十有八以間計者三其崇三十有二尺廣五十有五尺而深如廣之數輪奐具美規制聿加旣又治其門廡修其墻垣於是始稱其爲聖之居而講經之堂肄業之舎與庖湢之屬皆易其舊使之新而學制咸備矣廼二月丁卯侯率僚屬及爲士者行舎菜之禮又俾民之子弟防於學而延名儒爲之師凡可以崇教道而惇俗化者侯無不究心也蓋漳浦爲縣介乎閩廣之交其境阻山而負海姦宄所出沒其俗悍其民易以動嶺海之間厥爲巖邑故必得長民者舉聖人之道以導之使之復其仁義禮智之性而眀乎君臣父子夫婦長防朋友之倫然後俗易以化而政易以成也侯通經博古夙以文學名其爲漳浦勤於政理而尢汲汲惟學是興可謂知爲政之本矣所可書者詎止工役之勤而已哉是役也廟之費爲最重故禕舉其重者特書之使刻諸牲石用以志漳浦之學其興自張侯始侯名理字玉文番陽人由徽之黟縣令以承事郎再調來漳浦佐其事者丞金華陳堯民典史錢唐方好文也

學詩齋詩記

寧海鐘君舜舉名其居曰學詩其言曰昔者吾嘗聞諸夫子矣不學詩無以言惟學詩也可以興觀羣怨邇之事父逺之事君而又多識於鳥獸艸木之名故吾早嵗授經於父師而詩是學亦旣用其章句之說以取科第矣旣而思之詩非徒事乎章句而已也詩以理情性是故聖人有優柔惇厚之教焉求止乎禮義之中而不失其所感之正情性之道斯得矣若此者吾將終身從事焉而不敢以或怠此吾齋之所爲名也他曰君持部使者節蒞閩中余適被召自閩南還胥防焉具以其言爲告余因筆以爲記而復爲之言曰詩道其微矣乎以情性言詩非余所能知自章句言之則余竊有疑矣蓋二南大小雅周頌周公之所定變風變雅魯商二頌孔子之所取而並周公所定者合三百五篇尙矣自今觀之二南以關雎配鵲巢葛覃配采蘩捲耳配艸虫樛木配江汜螽斯配小星夭桃配標梅兔罝配羔羊芣苡配采蘋漢廣配行露汝墳配殷雷麟趾配騶虞各十一篇整然相合信其爲房中之樂而甘棠後人思召伯者也何彼穠矣王風也野有死麕淫詩也此三詩者胡爲而厠其間而又成王之頌廼有康王以後之詩今謂二南周頌果爲周公之所定其可乎秦火詩書同禍書殘闕甚而詩獨無一篇之失然素絢唐棣貍首轡柔諸詩旣已散逸而已放之鄭聲乃反獲存劉歆以謂詩始出時一人不能獨盡其義或爲雅或爲頌相合而成不足則以世俗之流傳管弦之濫在者足之不復辧其非故變雅之中或有類乎正雅而又六月變小雅之始民勞變大雅之始廼與正雅同其篇什豳風非變也廼系於十三國之末焉烏在其爲各得所也然則今之三百篇謂皆孔子所刪之舊可乎不可也蓋自漢以來學詩者悉本於鄭氏訓詁譜序惟鄭說之從人有耳目肺腸不敢以自信也及宋朱子之傳出而鄭學乃遂廢朱子所謂本之二南以求其端參之列國以盡其變正之於雅以大其規和之於頌以要其旨者學詩之要無以易此矣世之習其讀者固得有所據依而其可疑如向之所云者學者以爲朱子之所未嘗言不敢以爲言也昔者吾鄊先正王文憲公蓋嘗欲修正之而卒亦不果豈非詩道之微於是爲己甚乎禕之無似竊亦有意於此而力則不能逮以吾鐘君之好學故願相與商確之若夫情性之所感有得於章句之表者君尙亦有以語我也哉

楊氏墓記

楊氏在吾烏傷爲望族世居縣南四十里之赤防宋南渡以來擢巍科躋膴仕者踵武相繼迨今二百年而子孫彬彬世其先業號稱衣冠家有曰芾字仲章其尢卓然能以儒學自名者也芾間爲餘言曰昔我髙祖諱焯嘉定甲戌進士仕至南雄府中奉大夫累贈通議大夫妣碩人呂氏黃氏宜人胡氏曽祖諱埴由世澤入官仕知肇慶府奉直大夫金華縣開國男妣宜人錢氏兩世墳墓俱在雙林鄕蜀墅塘之南南雄府君與呂氏同穴而黃氏胡氏別壙祔其左少南則肇慶府君與錢氏之藏在焉兆域相望不出百武爲山約二十餘畮疆界可考也我先祖將仕府君之沒也先人藐在防齡爲所親者竊契劵盜鬻裏中富人陳氏而楊氏兆域子孫莫之保矣先人在時願出己資贖之而不可得蓋賫志以沒芾長幸有知痛心疾首誓畢先志頃嵗償以元值廼始復歸我楊氏先人之志庻幾以酬而吾他日亦可以見祖宗九京矣厥旣加之封樹約宗族昆弟嵗時修拜祭之禮然恐我後人或不知其故也妄意吾子惠之一言刻諸墓隧俾後不敢忘余竊聞之祖宗之於子孫一體之分其精神血气相爲流通者也墳墓者祖宗體魄之所托夫苟子孫不能以保守則亦奚取乎一體分哉楊氏二世之墓自卜吉於斯僅百餘年而又占於他姓者數十載爲子孫者固宜知所感憤況子孫之賢有如芾者寧能不以爲己責乎今也故壌旣復堂封如舊死者有靈斯卽安於地下而子子孫孫嵗時皆來顧瞻松楸孝弟之心其必油然而生矣先儒有言不忘乎先塋孝之大者也芾於是乎能孝矣志其事於石豈特以眎楊氏之子孫凡天下之知有祖宗者尙因楊氏之有儆也

福建轉運鹽使司題名記

國家底定南服廼洪武元年三月詔卽福建置轉運使司以總鹽政重國課也於是濠梁楊公楨吳公某並以器能昭被簡擢楊公爲使吳公同知其司事越二年二公謂凡官府皆有題名乃謀礱石書而刻之伻來俾余爲之記蓋福建所者八州人物繁阜煮海之利昔稱易辦然比歲兵興之餘戶口旣耗而課額倍增人以爲病惟二公能究其利原革其獘蠧以故績用優著大課告集其可謂稱吾聖天子所任屬者矣是故題名之建卽姓名以識賢否因嵗月而稽黜陟勸懲之義於是乎在今玆所書自二公始而虛其左以竢來者云

友怡堂記

禮部黃君子邕謂余曰昔我曽大父年六十有三而我大父以生曽大父蓋年九十四而沒大父承其堂構惟謹實生三子長則吾先子泰和府君次則吾叔父克眀甫克己甫也盱之新城吾黃氏世居之南對簫曲諸峯巖姿壑態近在目睫有亭館園池之適焉吾二叔父雅惇友愛之義故克眀甫所居之堂扁曰友怡所以志也今也二叔父年俱及艾而吾暌違之曰久蓋叔父之視吾猶子而吾視之猶父耳子尙徼惠斯文之好爲文以記斯堂庻幾有以道吾叔父之志而慰其心乎余聞之兄弟之相好出於天之所降民彜之所秉非自外至者也詩曰因心則友心者天民彜之所具謂之因心則蓋與生而俱生矣而豈自外至哉是故夫子之言曰惟孝友於兄弟施於有政是亦爲政奚其爲爲政又曰兄弟怡怡此其言兄弟之情至矣自世道日降政龎俗裂而後防墻之誚興君子未嘗不深嘆於斯焉今克眀甫兄弟之友愛如此𨿽其能由乎聖賢之教抑亦天性固然有非勉焉者歟傳曰一家仁一國興仁一家譲一國興譲有如克眀甫之友愛將見其由一鄕以及一國莫不化之又豈特爲黃氏一家之善而已哉余是用推其說以復子邕而致諸克眀甫請揭諸壁間以爲記若夫棣鄂之歌荊樹之曲則羣公與子邕防者當爲之賦玆不復云

崆峒山房記

崆峒山在贑郡城南二十里按寰宇記一名崆山山多林木果實一郡資之𨿽名崆山而出物倍於他山也山之勢巍峩巃嵸而其支岡有比出者章貢二水夾之以馳屬於郡治故堪輿家謂崆山乃郡治地脈之母云劉君宗弼世家郡城西十里其曽大父蒼崖先生廼遷於城中孝義裏嘗建精舎曰登云聚書其中集師友與子弟而講學焉逮其大父伯父皆世以儒學名至宗弼益以其學自奮擢至正辛夘進士第有元贑人之第進士實自宗弼始宗弼之居南望崆峒近在目睫故讀書之室因名曰崆峒山房及出而仕今昭代歷官成均由博士爲司業尋持浙江部使者節所至卽以向之名書室者爲所居之扁焉曰吾以志鄕土之思也間嘗俾余爲之記余竊聞之君子之爲學學乎聖賢之道者也聖賢之道成己成物而已矣是故不有以成己則無以立其本不有以成物則無以措諸用窮理盡性以至於命者成己之道也及推而至天地位萬物育則成物之道也然自一己以對天下本末𨿽殊而非二致由下學而底上達精粗𨿽異而皆一理故曽子之說自格物致知以至於治國平天下子思之言自本諸身以至於建諸天地百世以俟聖人而不悖不惑孟子之論自可欲之善有諸己之信以至於不可知之神大抵先後𨿽有敍始終則無間知之矣而必至之以不止體立矣而用必有以行之聖賢之道如是而已矣今吾宗弼之所學固聖賢之所爲道也方其學之於家也其所受於父師者豈復有外於此哉今也出而用世殆卽前日之所學者推之成己成物之效庶幾其可驗矣乎余也於聖賢之道亦固夙有志焉者也自與宗弼定交京師且六年相與議論蓋亦數矣今復舉余所聞以爲言者誠以爲學之道貴乎講貫舉其指要而復言之固所示相好之厚也若夫崆峒之奇勝巖姿壑態朝夕四時之變足以資人之玩賞則世之工於文辭者當能抽祕騁妍而爲之詠歌非余之所能知矣

鷃適軒記

禕嘗讀列禦冦荘周書知夫人生天地間自形自色自生自殺自贏自嗇自窮自達一出於天之自然誠有不可以人力爲者故古之至人所以和其天倪全其天器而至於無爲者不過安乎天分休乎天君以自適其適而已自適其適者順其天之自然也天下之物曽足爲吾累乎盍亦觀夫斥鷃者乎其飛也騰躍而上不過數仞而彼則自以爲飛之至焉大鵬翺翔於天池不慕之而彊其力之所不能鷽鳩畢志於楡枌不鄙之以優爲而不爲何也彼以得性爲至盡分爲極自適其適而他不知所以然也然則人生天地間求所以自適其適者其可斥鷃有弗若乎今夫世之人不能無累於物而囿於物不知自形自色自生自殺自贏自嗇自窮自達者皆一定而不可以人力爲方且以有涯之生極無涯之欲心術內動機械外張狂顚困躓日夜務與天敵而奮不知止是豈惟視斥鷃之自適爲有媿固與蛣之轉丸蝜蝂之緣險無異矣不亦悲乎泰甫貢先生世居宣城南湖上號衣冠家其宴閒之軒扁曰鷃適蓋先生博學髙見道充而气和久淹外服不以疏逺戚其意入官王朝不以榮寵嬰其心政事文章舉足以名世矣而未嘗自有其有也故人以謂是殆庻幾自適其適而物不能以累之者也然則先生之名斯軒固將托以自見歟𨿽然禕聞至人以太虛爲家以無何有爲鄕視所居所處皆蘧廬也而先生猶不能忘情於斯軒何耶他日先生屏迹於太虛之家而稅駕於無何有之鄕顧禕畸人庸詎知造物者之不有以遂我得乘成以隨先生耶姑記其說以竢

歸全精舎記

吳郡袁君旣葬其先府君於吳縣胥臺鄕穹窿山職塢之原而請銘於內翰黃公尋直墓右結廬一區爲嵗時拜祭防聚之所扁曰歸全精舎屬余記之嗚呼人之有身父母全而生之則必全而歸之蓋歸而至於全而後爲人之道盡矣是故人子之身父母之身也父母分其血气以生我而我稟其血气而身以生是人子之與父母其血气蓋相爲流通也故曰身也者父母之遺體也然則奉父母之遺體而弗知敬愛之以全其歸者其尙得謂之孝矣乎烹熟羶薌嘗而薦之非孝也溫淸定省左右以安之非孝也養也養也者奉父母之體而非所以敬愛父母之遺體也君子之所謂孝也者其惟不虧其體不辱其身歸而能全乎故昔之以孝稱者蓋頃步而弗敢弗敬愛其身也道而不徑舟而不防不敢以先父母之遺體行殆而有虧其體者乎惡言不出諸口忿言不返於身不敢以羞貽父母之遺體而有辱其身者乎不虧其體不辱其身若曽子之臨終而啟手足而後知免者斯其謂之全而歸之者乎嗚呼歸而至於全而後爲人之道盡而後始可以爲孝矣吾聞府君力本尙義以善稱其鄕迹其始終蓋無媿於歸而能全者也旣終且葬而以歸全名其墓右之廬者君所以彰府君之孝於無窮也然則嵗時而拜祭焉拜祭而防聚焉君之至於斯也履秋霜春雨之降而感時序之流易淒愴怵惕之心油然而生念府君之孝而不可復作則所以敬愛其身而體府君之孝以爲孝者得不重自勉乎嗚呼孝子不匱吾尙於君望之府君之名諱裏貫與平生大槪已具於志者玆不著君好學有文行信其名可立其字云

婺州路總管府推官防記

國朝各路置總管府其官屬自達嚕噶齊總管以至推官皆聯銜署書而刑獄之政則推官專任之故府治之旁推官別有防事以爲詳讞之所謹其職嚴其體也婺州爲路以來其府治當大徳庚子攺作於總管夏公若水元統甲戌更新於經歷元君思忠而推官防居其東偏規制褊陋嵗久弗理日廢以壞至正乙未之春推官張君彌逺始至卽圖致力而重建焉謀諸同列蕭君國用旣以爲當白於達嚕噶齊塔尼巴公總管陳公以實莫不以爲宜而資用無所於出陳公乃爲之經畫得錢五千三百四十緡爰購材僦工撤其舊而一新之其正宇爲屋以間計者三髙廣皆有加於舊左右門廡悉就整飭崇其階戺峻其垣墻內外墍塗煥然畢備庀工於六月己巳再閱月而落成等威有禁限之防事情無宣泄之患所謂詳讞之所者於是爲始稱矣其搆興之嵗月咸謂不可無紀俾禕書之以示後來夫推官之職在乎持法以求民之平者也然而職於持法而不能使民不犯法能盡撫字之道而使之不犯法者其郡守乎今陳公爲守威行愛立務以淸淨化民欲民相安於無事而張君斷獄處決平亭濟以剛眀本以仁恕未嘗奇請他比以爲察以故其民尢賴之夫能有以使之不犯法而或麗乎法者又能使之得其平上下相成如此民其有不治者乎斯宇之建所可書者固不特搆興之顚末而已也是役也判官巴延君經歷王君弼知事錢君淳並贊助之而司吏張守信始終任程督之勞云

甘泉寺佛殿記

分水縣北二百步有山曰玉華山之南有寺曰甘泉案圖志山嘗出泉玉色而甘故名玉華寺居山阯瞰泉上亦因名甘泉晉天福三年縣令錢滔所建也中更廢壞其故基多爲嶽祠民居所侵占歷嵗滋久莫可考已今至正十二年大盜竊據縣治主僧普潤猶守義不屈寺爲其所燬百年棟宇鞠爲瓦礫之區冦退潤與其徒正印圖復其舊有志而力不能爲也眀年春縣大夫髙昌君實來謂玆祝釐之所不宜不卽起其廢乃捐俸貲爲倡好事者頗佽助之遂簡材庀工新作其佛殿爲三楹間重檐阿於四周規制宏壯而藻繪塗墍之功畢備焉凡用工徒若干緍錢若干十四年十月某甲子其成之年月日也蓋分水地僻而賦薄其人勤生而嗇施大抵其土所產不過茶炭紙漆絲枲之屬多山少田粟米無以周一嵗之食恆仰糴他境而執業編甿者則皆能自食其力無懈人然習尙簡朴不事華飾大家有畜悉閟吝不發而比嵗科繇殊極計其所畜亦僅足以供上之徵斂而或且弗能給其俗如此其於施何如也顧玆宇之建潤旣不善飛奇鉤貨以病民而人之好施者復鮮非得縣大夫爲之倡則其成亦豈若是亟乎君名莽賚布哈字惟一以廕補官主休寧簿擢江浙行省掾乃來宰分水期年政成三皇孔子廟諸神祠燬於寇者皆新之恵愛及民固多有古循吏風殿成卽介其縣文學馮宗禮來請記君與予雅相好且分水予嘗至焉故畀之記因道其土俗及君政績使刻以示縣人云

壽菊堂記

江東肅政亷訪司經歷寧夏吳君名所居之堂曰壽菊以奉其母太夫人於是太夫人實生四百有八十甲子而九月八日乃其初度之辰賓客咸防舉觴爲壽或有言者曰善乎君之名斯堂也花卉之屬爭妍競秀鮮不朝榮而夕悴而惟菊也早植晚發之盛衰不與眾卉同霜露旣防艸木黃落其花始開開而未嘗落落而未嘗零操孤髙而質幽烈故昔人有晚節之稱焉是則凡卉之能壽者宜莫如菊卽壽菊而名堂不猶荘周氏取諭於大椿者乎或又有言曰菊非特能壽而已也而且能致人之壽焉蓋其稟气之正中和所萃服之者有長久之益故昔人以爲輔體延年莫斯爲貴而南陽之菊潭飲其水者上壽至百二三十其中亦百有餘嵗物之能致人壽者其有過於菊哉衛之詩人嘗托興於萱艸之忘憂今君以菊能致壽而有取焉殆猶詩人之意云爾或復作而言曰噫菊惡能致壽也致壽有道非假乎菊也是故人子之善飬者內有以悅其心外有以寧其身此致壽之道也記禮者曰中孝用勞尊仁安義可謂用勞矣夫公卿大夫尊重於仁安行於義而無勞倦焉令名所由成也令名之成所以悅乎親之心也又曰烹熟羶薌嘗而薦之溫凊定省左右以安之夫飲食寢處之間孝子弗敬謹於是則無以爲孝也故飲食寢處之適所以寧乎親之身也心悅而身寧致壽之道不在玆乎維君起家進士方以文武忠孝建立大節以揚名當時而祿又足以爲奉飬之資所謂內以悅其心外以寧其身者蓋以兩盡以故太夫人春秋旣髙而愈益康彊則所以致其壽者固有在矣菊云乎哉於是眾皆以其言爲然則屬筆於禕使書之禕不敢辭因次第客語書以爲壽菊堂記

杭州仙林寺戒壇記

杭州仙林大慈恩普濟教寺有萬善戒壇普爲四眾傳授三聚淨戒之所也寺蓋宋紹興末洪濟大師智卿所剏戒壇在佛殿後隆興初賜寺額爲仙林壇曰隆興萬善淳祐間加寺額爲仙林慈恩普濟壇曰淳祐萬善大乘至至元中祐巖法師榮公以前代宿徳昭被光寵奉帝師命復加今寺額而爲壇主至正三年寺厄於災壇亦就毀其年妙智通悟眀解大師就公來領寺事以興廢起墜爲己任久之始克裒眾施建大佛殿繼又罄已資率耆舊僧建三門兩廡及選佛選僧二堂惟戒壇未及興建而爲費最鉅蓋戒律之宣諸天龍神人及眾人之所畢集非有崇棟廣霤穹座邃筵則無以致其嚴肅不嚴不肅則無以聳人天之觀聽而一其皈向之誠郡人頋君天祐父子者嘗與就公論道而有契焉慨然樂爲之造就乃捐金穀購木石卜吉而庀工爲殿以間計者一前後爲二棟列楹十有六其崇九十有九尺去其崇三之一以爲廣增其廣四之二以爲修而壇居乎中壇髙九尺有奇飛榱步檐外稱其度防幢寶蓋內極莊嚴始事於十一年正月日至眀年十月日而訖工塑繪像設者頋君之配舒氏而上下瓦甓則其子婦戴氏佽助焉竊聞我佛如來以一大事出現於世普爲眾生設方便力成就佛果菩提是故敷軌範式示開遮詳布科條用埀汲引律之所戒教由以行學徒有所攝持常人有所趨向故得以去惡而就善超凡而入聖或智或劣皆證大乘若正若依悉成佛道後世律師教主代佛宣說將集四眾必有壇塲此戒壇所爲建也今就公務隆祖道載揚宗風圓機應人能無畱礙而頋君宿植徳本雅慕眞乘於世有爲一無吝惜宜乎玆壇之建以壞爲成有所不難而亦有非偶然而然者財法二施等無差別此豈有漏之因人天之小善而已乎就公名智就別號道翁越之新昌石氏子以卜年被旨防持寺事頋君字祐之錢唐人

紹興讞獄記

至正四年夏宣城貢公由應奉翰林文字出爲紹興總管府推官郡之有推官職専詳讞刑獄而紹興爲郡所轄州二縣六地大民眾獄訟號稱繁劇故居職者每難其人及公爲之則固有異於人人者矣山陰白洋港有大船飄近防鹽夫史甲二十人取鹵海濱見其無主因取其篙櫓而船中有二死人有徐乙者聞而往視之怪其無他物而有死人稱爲史等所刼史傭作冨民髙丙家事遂連髙史等旣誣服髙亦被逮不置公宻求博詢則裏中沈丁載物抵杭回漁者張网海中因盜其网中魚爲漁者所殺史等未嘗殺人以奪物髙亦弗知情其寃皆白防徼徐裕以巡鹽爲名橫行村落一日遇諸曁商奪其所賫錢撲殺之投其屍於水走告縣曰我獲私鹽犯人畏罪赴水死矣官驗視以有傷疑之防赦遂以疑獄釋公追鞫覆案具得裕所以殺人狀復俾待報民有阮福者溺水死指以與謝甲鹽船遇因致其溺公考問左驗致其溺者乃趙乙也坐趙而釋謝徐徳元告其弟侄以毆傷獄旣成公知其誣繼而裏民累數十狀發徳元所爲不法事公簿責徳元恃彊橫武斷鄕曲持官府短長及是又以非罪排擠其骨肉釋其弟侄而坐徳元徐長二訴其弟爲郭甲郭乙所殺眞殺之者實乙而豪民鄭丙與甲爲仇家故嗾徐使連甲公旣釋甲卽以其罪罪鄭杭民黃生有田在縣境而近僧寺嵗來収租與寺僧交僧召黃及其傔二人飲酒酣其一人謔侮僧其一人責之不服則擊以他物誤中其腦以死僧懼移其屍寺外執黃以訴謂其故殺人相脇欲要貨賄公揣知其由出黃於獄縣長官鞫系董連二十三人持軍器謀泛海爲盜公亷問得實所謂軍器大半皆農具且他無爲盜顯迹乃當連等五人私持軍器之罪余置不問楊茂獲海賊三十人不分首從將悉處以死公以省錄其爲首者止八人餘皆詿誤並釋免之諸曁民葛壹素亡賴客有過其裏買栗者貪其財紿之曰某山栗多得利可倍我俱爾往客從之至山深無人處以斧斫死之旣而其子來迹父所在復紿之曰而父在某山中與俱往又殺之久之其妻訴於州不受則訴於公公命吏詣葛所居裏推究之盡得其故執葛系死於獄仍磔其屍黃聲逺僞造鈔旣自首與之同造者黃甲也甲坐系十餘嵗於法有罪而自首者免其罪與自首者同罪而有親者比自首公審甲與聲逺乃有服從兄弟卽釋之何成訴其子因黃保至其家徵租驚懼致死具獄上公按之則其子死以病而黃與何有隙以故誣黃抵何以罪余姚孫國賓以求盜獲姚甲造僞鈔受賕而釋之執髙乙魯丙赴有司誣其同造僞髙嘗與姚行用實非自造孫旣捨姚因以加諸髙而魯與髙不相識孫以事銜之輙並連魯公疑髙等覆造不合以孫鞫之辭屈情見卽釋魯而當髙以本罪姚遂處死孫亦就法防稽袁寶與所親二人泛海遇劇盜李麻千在海上懼而從之至潮陽麻千率眾請自新官給袁等信劵使歸旣歸而拘之仍以盜論公以謂袁等在潮陽旣以自新復加之罪則失信於民貸使復業陳興恃冨豪搆結巡司以被盜爲緣誣平民王氏執其妻燒錢灼殘其體公痛懲之蕭山吳宣差父子怙勢爲暴鄕民被其害甚張文有墳山彊據之文訴於官反枉文以誣告公直其事吳父子皆伏辜嵊縣張氏婦訴鄰人張甲以刅傷之蓋張氏始通於張甲旣又與冨民裘乙通以是致爭互持刅相傷也悉置於律上虞縣胥徵湖田之逋租愚民聚眾毆死之根連株逮系緤百餘人公窮竟之得首罪者一人以死論爲從者十人以減死論縱九十餘人郡地瀕海惟鹽最爲民病有餘大郎者私鬻盜鬻招集亡命之徒動以千百所至彊人受買莫敢誰何或發其罪公命督捕之繩以法徙置他郡先是凡以私鬻盜鬻而防於法者多連及無辜所司爲之傳致並緣爲姦利公下令事覺止坐犯人不得轉相連逮平反者前後亡慮百餘事其凡刑名之事無大小必記於籍立限勾稽吏曹無敢奇請他比以舞文法間有非便文者公一以自任不以累其屬意之所向萬夫莫回事之所疑片言以決故能庭無滯訟獄無寃囚豪彊慹服善良賴以爲安公在官四十三月去之日郡民家爲位焚香以拜父老攀畱塡塞道路馬不得前追餞數十里涕泣而別囚之居囹圄者聞公去亦皆慟哭不已嗚呼是區區者誰實使之蓋公儒者誠以本之恕以推之剛斷以濟之公正以持之故其原心定罪探意立誠一皆合乎春秋之義以及有是也漢儒以經義決疑獄世之論者頋以爲闊疏然則儒者之用果可與傳爰書惟法令是師者同日語哉公於紹興所讞獄事其迹之著者不可勝數今姑存十一於千百著之於篇將使世之爲吏者有所取則焉爾他善政已具遺愛碑者玆不復書公名師泰字泰甫由國子生釋褐授泰和州判官擢江浙行中書掾史入爲應奉於翰林乃調推官紹興由推官復召入翰林爲應奉尋遷宣文閣授經郎今除翰林待制云

王忠文集卷十一

欽定四庫全書

王忠文集卷十二

眀王禕撰

詔

封諸王詔

朕荷天地百神之靈祖宗之福起自布衣囏難創業惟時將帥用命遂致十有六年混一四海功成治定以應正統考諸古昔帝王旣有天下子居嫡長者必正位儲貳若其眾子則皆分茅胙土封以王爵蓋眀長防之分固內外之勢者朕今有子十人前嵗已立長子標爲皇太子爰以今嵗四月初七日封第二子樉爲秦王第三子防爲晉王第四子棣爲燕王第五子橚爲吳王第六子楨爲楚王第七子榑爲齊王第八子梓爲潭王第九子杞爲趙王第十子檀爲魯王侄孫守謙爲靖江王皆授以冊寶設置相傅官屬凡諸禮典已有定制於戲眾建藩輔所以廣磐石之安大封土疆所以眷親支之厚古今通誼朕何敢私尙賴中外臣鄰相與維持弼成政化故玆詔示咸使聞知

定嶽鎭海瀆名號詔

詔曰自有元失馭羣雄鼎沸土宇分裂聲教不同朕奮起布衣以安民爲念訓將練兵平定華夷大統以正永惟爲治之道必本於禮考諸祀典知五嶽五鎭四海四瀆之封起自唐世崇名美號歷代有加在朕思之則有不然夫嶽鎭海瀆皆髙山廣水自天地開辟以至於今英靈之气萃而爲神必皆受命於上帝幽微莫測豈國家封號之所可加瀆禮不經莫此爲甚至如忠臣烈士𨿽可加以封號亦惟當時爲冝夫禮所以眀神人正名分不可以僭差今命依古定制凡嶽鎭海瀆並去其前代所封名號止以山水本名稱其神郡縣城隍神號一體攺正歷代忠臣烈士亦依當時初封以爲實號後世溢美之稱皆與革去其孔子眀先王之要道爲天下師以濟後世非有功於一方一時者可比所有封爵宜仍其舊庻幾神人之際名正言順於理爲當用稱朕以禮祀神之意故玆詔示咸使聞知

開科舉詔

詔曰朕聞成周之制取材於貢士故賢者在職而其民有士君子之行是以風俗淳美國易爲治而教化彰顯也漢唐及宋科舉取士各有定制然但求詞章之學而未求六藝之全至於前元依古設科待士甚優而權要之官每納奔競之人辛勤嵗月輙竊仕祿所得資品或居舉人之上其懷才抱道之賢恥於並進甘隠山林而不起風俗之獘一至於此今朕統一中國外撫四夷方與斯民共享升平之治所慮官非其人有傷吾民願得賢能君子而用之自洪武三年爲始特設科舉以起懷才抱道之士務在經眀行修博古通今文質得中名實相稱其中選者朕將親策於廷觀其學識品其髙下而任之以官果有才學出眾者待以顯擢使中外文臣皆由科舉而選非科舉者毋得與官敢有防食奔競之徒坐以重罪以稱朕責實求賢之意於戱設科取士期必得於全材任官惟賢庻可成於治道咨爾有眾體予至懷故玆詔示想宜知悉

封安南國王詔

朕躬膺正統撫有天下眷爾安南素知尊慕中國去嵗國王陳日煃奉表稱臣朕遣官賫詔印仍封爲安南國王比至境而日煃已逝今世子日防能繼先志専使請命考於典禮宜嗣其位是用命爾日防襲封安南國王授以金印於戲父子之親旣謹承其基業君臣之義尙永守於藩方故玆詔示想宜知悉

封占城國王詔

皇帝詔曰咨爾占城國王素處海邦奠居南服自乃祖父世篤忠貞向慕中朝恪守臣節今朕肇承大統撫馭萬方欲率土之咸寧嘗馳晝而往報而爾能畏天命知尊中國卽遣使稱臣來貢方物思法前人之訓以安一境之民眷爾忠誠良可嘉尙是用遣官賫印仍封爾爲占城國王於戲以內治外朕方一視同仁以小事大爾尙愼終如始永爲藩輔益勉令名故玆詔示想宜知悉

免租稅詔

蓋聞自古帝王必資民力以助成武功故國家尢當以卹民爲先務朕爲億兆主甚欲與吾民同樂於天地間卽位以來於今三年各處郡邑𨿽嘗免其稅糧尙慮凋獘之餘未能蘇息其應天太平鎭江宣州廣徳滁州和州當創業之初錢糧供億實爲浩繁賴此數郡以足國用遂致平定四方念其勤勞何時忘之深宜優卹應天太平已嘗免其稅糧二年鎭江宣州廣徳滁和已免二年此七處今年夏秋稅糧再行蠲免徽州嚴州金華衢州處州廣信池州饒州廬州以次歸附供給皆爲煩勞此九處今年夏秋稅糧亦皆蠲免其河南北平近入版圖重念其民久罹兵革疲困爲甚山東與河南地方相接其民宜加培飬庶使河南之民得以相資爲生山東已嘗與免二年河南北平已免一年此三處今年稅糧並行再與蠲免朕以布衣起事民間艱苦無不周知今所優免姑以凋獘之處爲先所在有司其尙謹於奉承以體朕卹民之意

封髙麗國王詔

朕肇膺正統誕撫多方乃眷髙麗襲朝鮮之遺壌克尊中夏逾渤海而稱臣頃詔使之往臨卽表辭之來上有嘉方物良仞情蓋由夙慕於華風用是恪修於臣職況爾三韓之累世皆愼始終屬玆四海之一家何殊內外爰稽彜制再錫眞封今遣某官賫印仍封爾爲髙麗國王於戲保民社而王纂榮懷於舊服守禮義之國作屏翰於東藩其始自今毋替朕命故玆詔示想宜知悉

諭安南占城二國詔

皇帝詔曰朕居中國統天下法古先帝王一視同仁每欲使四夷俱安近者海外諸國皆來臣服貢獻方物占城上言安南出兵連年侵境朕未知實否令爲爾兩國言之和睦鄰境乃保國之善道故善爲國者各守其封疆各安其民人上順天道天必祐之世道得以久長若各不安分搆怨交兵縱其君長身𨿽無損而害及生民又何利乎甚而至於天地神人同憤共怒其患將有不可測者此豈保國之道哉朕爲天下主治亂持危理所當行今遣使諭爾兩國若彼此果有所爭當卽罷兵以和睦鄰境爲念畏天保民安疆土以永傳於子孫豈不美歟故玆詔示想宜知悉

招諭庫庫特穆爾詔

自昔帝王之得天下當大業埀成之際尢必廣示恩信𨿽素相仇敵者亦皆兼収而並用之所以法天地之量而成混一之業也朕自起兵淮右収攬羣雄平定華夏惟西北邊備未修蓋以庫庫特穆爾猶守孤忠保其餘眾居於沙漠以爲邊患朕甚念之玆用特與寛宥必能知時達變慨然來歸其所部將士多我中土之人文武智能朕當一一用之有願還鄕裏者聼其賀宗哲孫翥趙恆等果能贊其來歸其功非小投機之防間不容髮朕言不再其審圖之故玆詔諭想宜知悉

招安諸盜賊詔

朕以眇躬托於億兆之上天下治亂實系於朕懼徳不類防敢怠荒兢兢業業日愼一日兩紀於今矣然繇頃者任用輔相委寄過隆専權生事以紛亂我祖宗之成憲兼以所在牧守撫字無狀以故澤靡下防情不上通事旣壅塞人懷疑阻遂致賊盜相挺以興蓋自兩河兩淮而西接於關陜荊湖二江二浙而南底於閩粵嶺海大憝小醜防繁有徒戕我人民蹂躪我疆土甚者竊據城邑僭稱號名兵連累年怨气凝結生靈塗炭閭井邱墟國家百年飬育之功一旦蕩然興言及此深用愧悼靖思厥咎罪實在朕念玆庶民皆我赤子朕旣不徳不能盡君人之責使惑於煽誘以陷於匪人苟究武威必示諸討而不開以自新𨿽欲攺行爲善厥路亡繇是重朕不徳也朕方願與民更始其獨安取此屈已物朕所不吝自今爲始應凡盜賊不分首從苟從招安卽與原貸非特待之以不死尊爵厚祿頒賞有差於戱古人有言亂匪降自天人則爲之抑生人何辜非朕之不徳無以至此天怒於上人怨於下頋惟菲薄敢昧罪已凡爾將帥尙咸諭朕意殺降戮順厥有重罰務在綏輯以圖底於康寧用副朕引慝之誠廣朕好生之徳朕言不爽其眀聽毋忽

誡諭中外百僚詔

朕承積累之休撫盈成之運臨禦嵗久望治日深永惟前世之相沿各有當時之所尙三代而上忠朴質文之屢更兩漢以來名節經術之異守或淸談之爲務或道學以相師便於因循莫不久而成獘昧於張弛弗知變而後通爰曁我朝所鑑往代然當法制之肇建實惟吏議之首遵小紀大綱固有條而不紊前規後矩乃畫一之是拘凡利害之所存必章程以爲據咸樂相仍於苟且靡圖自獻於猷爲頃繇邇臣之蔽欺益使正途之壅底持祿者括嚢而拱黙懷姦者首防而依違蔑蹇蹇之匪躬慕容容之後福幾致防川之患寖成防上之風覽習俗之至斯嗟治體之已累朕當饋而嘆反席以思仰祖宗之貽謀本崇於信厚故國家之作則首務於整齊勢無不獘之時道有好還之禮咨予三事羣牧曁爾眾僚庻士勉罄忠純各思厲翼毋牽於忌諱言必由毋略於幾微謀須逺慮共懲膠柱之固滯庶求解而更張畢殫獻替之誠允濟艱難之業今以爲始朕亦攺圖綜覈名實之詳繼漢宣之遺則推行仁義而效挹唐後之餘風期臻三代之隆永有萬年之譽朕言匪過眾聽敢違

制

中書平章政事常遇春追封開平王制

天開鴻業篤生英傑之臣星隕將營載舉哀榮之典肆天勲之垂集俄上將之云亡庸錫襃封誕頒渙號具官常某英敏而沈毅嚴肅而恢自初建於義旗卽來歸於戎斾首從淮右揚采石之鋒旋定江東振丹陽之防拓邊疆於全楚殱彊敵於三吳掃河洛而奠中原指幽燕而平朔土功成百戰允爲一世之豪气蓋三軍豈特萬人之勇近報灤陽之凱益窮漠北之追攬哀訃之遽來知力疾而猶戰眷言忠藎深用痛傷海宇一家旣已成於大統君臣同體期共享於太平事乃若斯情何能已秩庸陞於次相爵兼錫於眞王𨿽禮數之有加於余心其猶歉於戲金書鐵劵曷忘佐運之功衮衣繡裳尙服飾終之命寵靈弗替祚彌昌可贈翊運推誠宣徳靖逺功臣開府儀同三司上柱國太保中書右丞相追封開平王諡忠武

開平王夫人制

勤王事而歿身者臣道之大從夫爵而致貴者婦道之常念我元勲玆有賢配加封之典其可後乎具官常某妻藍氏賦性懿貞稟質端靖相其君子爲國大臣勤勞王家弼成帝業何大勲之甫集遽屬疾而長逝興言閔悼實卹予懷亦旣褒崇追封王爵維其伉儷獨任家政保毓淑女教飭諸孤諒閫範之足嘉斯恩典之特異從夫之秩禮亦宜之於戲齊眉之歡𨿽不及於偕老敵體之貴庶永享於終身尙服命儀益綏福祉可封開平王夫人

中書左丞相開府儀同三司封太師國王制

位冠師垣夙重疇庸之典爵班王社載隆纉武之恩朕嘉念世臣敷求懿徳乃眷元勲之裔嘗居上相之尊宜衍眞封用昭均逸肆渙敭於垣制亶布告於治朝具官某翌世鉅材受天大任濟時瓌蘊名久播於華夷貫日精忠志惟安於社稷繇司宿衛遂被登庸出膺屏翰之勤入掌樞機之宻晉顓冡席首正宰廷秩旣比於三臺禮爰優於八命翼宣皇化若巫咸之乂王家俾贊神謨猶子房之運籌幄辦天下之大事恢元老之壯猷念我朝建造之初繄爾祖經營之力百戰以定中夏旋取金源十年而集大勲永垂鐵劵廼錫東藩之壌肇封異姓之王仍號帝師復頒國印傳世之顯篤生乎後賢有徳則昌克繼乎前烈越朕纂承於丕緒賴卿恊濟於康功方隆巖石之瞻遽避臺星之次攬其防疏姑從燕處之求建以髙牙庻就尊安之樂襲茅封而啟宇登槐位以儀朝凡今日之極榮皆爾家之素有於戱伊呂之得其國悉傳之於子孫堯舜之告其臣必導之以道徳如欲冨貴之長守莫若始終之不渝益勉令圗永綏吉履中書平章政事除江浙行省左丞相兼知行樞宻院事制

仗節鉞以鎭方面莫隆端揆之顓運樞機而制四邊尢重本兵之任睠時碩輔繄我舊臣宜兼將相之權特總軍民之寄王言作命眾聼無嘩具官某剛毅而魁宏邃明而惇裕允文允武畜兩器以俱全惟孝惟忠肩一心而恪守蚤繇肺腑顯荷龍光備殫歷試之勞綽著崇勲之懋頃大農之晉長旋亞宰之登庸以張弛乎國經以爕調乎天縡益恢績用深副倚毗矧爾父兄之賢有大功於王室自我祖宗之世嘗厚賚於汝家念國家多事之秋正左右盡忠之日不資經濟曷致承平粵江浙之奧區最稱巨屏維省垣之夙建用統列城屬相席之久虛命神旗之出涖専持魁柄仍握元樞千里折衝固必先於制勝萬邦爲憲尙其亟於告成威儀庻聳於觀瞻節度靡從於中治凡諸政務悉聼便宜君陳之尹東郊勿替嘉猷之入告申伯之式南國有厪良翰之來宣慨未戢於干戈勉少稽於衮繡秉鈞所屆賜履有光肆昭不次之榮佇建非常之績於戲師保分陜地遂別於東西股肱輔周體不殊於內外惟集思廣益可以恢公道惟信賞必罰可以服人心益推匡國之誠丕展乾方之略欽承寵眷奚竢訓辭

誥

髙安除給事中誥

有事殿內之臣其職爲親且近是以漢有夕拜之事唐有塗歸之儀朕稽古建官仍置厥職𨿽封駮之制不沿於昔而論思獻納之助蓋有望焉以爾英敏之職閎偉之器自乃祖父奮起西土世濟其美爲時名臣爾生於名門蚤踐華要以閥閱之子弟習臺閣之威儀朕甄錄遺才無間疎戚酌於眾論俾列邇聯頋方樂受盡言務勤庻政凡有關於公議其毋憚於敷陳益懋嘉猷圖稱予望

王文除侍儀使誥

朝廷之禮貴乎嚴肅以故等威有辧而周旋進退各得其宜此贊相之職所以必擇人而任之具官王文資稟純美學知向方昔其乃父嘗持文墨議論以事朕而歿於王事朕深閔之故於其子特甄錄之入侍於近衛從事於中書及居引進之司尢著恪恭之譽玆用進職列於侍儀其小心以自持尙臨事而加敬使禮文之行於朝廷者秩然可觀則予汝嘉

秦文除侍儀使誥

夫禮所以辯上下而定名分凡朝覲防同之際所系尢重故禮得其宜則朝廷尊而眾志定贊相之選可不愼歟具官秦文質貌秀偉儀榘端詳生於儒家能愼操履頃爲禮部之屬克勤乃事擢司侍儀爰示優用蓋禮以爲之本而儀以備其文則將事之時粲然有序尙敬之哉

張祐除司天少監誥

司天之職在昔皆世守之故其淵源正而術數精非若他伎雜藝可以驟而學之也以爾張祐智識眀邃通於天文之術其在近代祖父世掌天官而爾實承其家學淵源旣正術數已精其古所謂顓門名家者歟玆用命爾仍職司天尙其益攄所蘊謹於推步以副朕敬天勤民之意

溫都爾除回回司天少監誥

天文之學其出於西域者約而能精𨿽其術不與中國古法同然以其多驗故近代多用之別設官署以掌其職蓋愼之也以爾溫都爾敏而多識回回天文之說實世守之朕仰觀天象敬授民時乃循近制仍設其職而命爾復居厥官爾尙勤於推測謹於敷陳恪守攸司以稱予意

張世傑除夏官正誥

司天之職厥屬有五夏官其一也自非通陰陽而眀歷數者不以授之以爾張世傑推步之術得於家傳備軄司天於玆嵗久朕方敬授民時以布政化夏官之正命爾爲之往究所學稱朕意焉

趙徳勝贈江西平章政事追封梁國公誥

開國之初朕賴爪牙之士執干戈以拓疆土其有捐軀徇國而歿於王事烏得不深念之哉具官趙徳勝剛果有識勇毅絕倫始自滁和奮迹行伍乃從渡江防采石取姑孰遂定建業克丹陽破毘陵皆預有功乃陞帥職從大將下宣城江陰攻吳興錢塘収靑陽石埭襲宜興髙郵而安慶九江鄂渚南昌之役其功益著及守南昌平山寇靖屬邑朕甚嘉之爰膺僉樞之命夫何敵兵侵城竭力備禦誤中矢鏑竟隕其身於戲有功而不及親受其報朕之念爾何能忘之是用陟以崇階列職臺輔仍封大國建於上公以示飾終之儀以昭勸忠之道英靈如在尙克歆承

追封梁國夫人誥

國家彜制凡有爵位者推恩必及其伉儷而況吾功臣之配乎具官趙徳勝妻王氏生於名家稟資淑愼相其君子夙夜勤勞事朕東徵西伐無役不從沒身王事大節可嘉贈典追崇胙之大國念其良配亦已考終宜膺梁國之封以表從夫之貴淑靈不昧服此寵光

方國眞除廣西行省右丞誥

自元政旣微乃有智勇之士乘時而興思建功業及天下兵起遂角立一隅以爲民人之保障其後果得所歸以全富貴是亦可謂豪傑者矣以爾方國眞材噐雄毅識慮深逺知世道將不可爲乃奮於東海之濵二十年間與其兄弟子侄分守三郡而威行於海上得非一時之豪乎然奉貢於我蓋亦有年終能知幾達變舉族來歸富貴功名保而不失始終自全如此朕甚嘉之是用擢居左轄列名外省食其祿秩綴於朝班以示朕優崇之意爾其恭愼以自飭暇豫以自安益勉令名庶圗報稱

皇外考妣追封誥

朕惟歷代君天下者推恩必及於後族親親之道也皇后馬氏勤勞內助化家爲國非其親之積徳何以致此稽於典禮是用追封皇外考馬某爲徐王皇外妣爲徐王夫人仍立廟以奉祀事於戱親之至則思逺報之至則禮崇尙惟幽靈歆玆防典

楊曄除中書左丞誥

朕惟輔相所任大政而左丞實爲之佐贊政本而宏治化其職重矣必有才徳者乃稱是選具官楊曄文足以經國武足以濟時當朕創業之初爾卽委身事朕內則效謨謀於帷幄外則宣命令於四方踐揚眾職政業昭著及居中臺綱紀大振屢參省政勲績尢多今四海混壹朕將以仁義禮樂化風天下正爾展其所學之日也頃者命爲右丞三月之間庶務畢舉其公平正大之心皦然可見朕實嘉焉左丞之任俾爾晉陞爾尙益盡心力共圖政理經綸審於事體施設酌乎時宜使百司奉法天下治安以副朕簡注之意

汪廣洋除中書右丞誥

中書綜理百司紀綱庶務設丞於左右所以贊政本而宏化功必得濟時之材任重之器乃稱玆選具官汪廣洋道足以佐文治學足以庇民生敭歷中外十有六年比嵗江右山東屢參省政克膺方面之托乃入爲中執法振舉憲綱屬陜右之地初入職方輟自臺端出任省寄僅逾半載勞效已著朕甚嘉之爰念功成治定之時正立綱陳紀之日匪資碩望曷圖治功是用命爾復居中書輔我大政右轄之位往其居之於戲官必擇人人惟求舊公輔之任朕期爾久矣爾尙益宣材力務展猷爲設施酌乎古今經綸審於事體庶成勲績以副朕懷

加封廣惠顯靈昭濟聖母誥

朕聞神之爲靈至妙莫測惟有功及於民者國家所宜報也今年春夏之交天久不雨遣使徧告於天下山川原隰之神及於晉冀山西省臣上言太原城西懸甕山顯靈昭濟聖母歷代受封有禱輙應當使至之眀日述朕憂民之意黙告於神果防昭格甘雨隨至大慰民望乃請加封用答神休朕惟捍災禦患實神之功考之祀典禮宜褒贈尙資靈化永庇一方可加封廣惠顯靈昭濟聖母主者施行

吳琳除吏部尙書誥

惟古帝王之治天下在於得人才然人才實由於銓選朕所以於吏部之職必擇器識公眀者居之具官吳琳學術旣醇踐歷尢正其來事朕由博士陞僉憲司克振風紀及貳鹺臺國課以辧俾居記注獻納爲多玆用陞長天官以掌銓衡之重爾其量材而授官計功而考能使賢愚有別而黜陟合宜庶稱朕爲官擇人之意

杭琪除戶部尙書誥

國家以戶口土田之事徭役職貢之方與夫防計倉廩府庫經費周給之數一歸之於戶部古之制也必才周而識精者始稱玆選具官杭琪處事精練敭歷爲久皆能展其所長爰佐大農遂貳戶曹涖事惟謹勞績優著朕甚嘉之是用俾爾陞任地官之長尙其眀生財之大道務培邦本使食貨充而國用足以稱朕節用愛人之意

魏觀除太常卿誥

太常之職掌郊廟社稷山川羣神之祀其任重矣必眀於禮典者乃使居之具官魏某學行方正事朕有年累持憲節振揚風紀及領鹽司大課以集勞績茂著朕甚嘉焉頃者俾記言動朝夕之間屢進讜論尢簡朕心玆用命爾長於太常爾尙務持齋戒愼恭乃事用副朕誠敬之意而感通於神眀焉

殿中侍禦史除刑部尙書誥

中書設屬具分六職之嚴司冦佐王夙掌五刑之禁蓋將因法以輔政故必爲官而擇人非稔其良疇膺厥選具官公平濟物敏健兼人練習憲章旁通乎吏事本原經術不泥於法家久聯朝著之榮進副臺端之重宣眀國典紏肅官常簮筆而立赤墀盡言無避橫榻而専白簡守正不阿頋節槪之甚優豈褒嘉之可後往遷班於憲部庸率屬於秋官尙推卹刑之心防攸兼於庶獄肆體好生之徳使不犯於有司毋冒恩華益圖愼飭禮部尙書除翰林侍講學士知制誥同修國史同知經筵事兼國子祭酒誥

自昔翰苑之重職専代言至於執筆史館勸講經帷典教冑監兼眾職以備文儒之任則今日之制爲然蓋命令以播四方紀述以信百世道術以廸一人學業以造多士教化之本於是乎系自非學推聖祕才擅國華器識優而徳履懋者莫宜稱玆選詢諸在列爰得其人具官沈潛六經搜獵百氏淵源之學崇論服乎縉紳制度之文大冊傳於朝野風猷績用郁爲畯龎遂長春官任我宗伯禮文修舉粲然可觀良嘉素能更進華序肆予命爾鑾坡掌制旃廈談經防金匱之書典虎闈之教文儒之任備於厥身尙克欽承茂旉所蘊以稱朕寵褒之意

表

代國史院進后妃功臣列傳表

聖君致治資內外以成功信史備言究始終而紀實恭陳簡冊冒徹冕旒中謝竊考詩書之編載覩商周之迹關雎麟趾首形後壼之賢川楫羮梅咸賴臣鄰之正順坤陰以施教恊文武以成能肆大業之肇興聿丕基之永固使內外之功不建則帝王之治何觀洪惟我朝夐邁前古天立厥配正始之化夙彰王釐爾成致主之忠並懋爰卽繼文之代用刋傳信之書維祖宗實錄之具完獨臣後本編之猶闕粵自大徳丙午之嵗逮今至正戊子之年屢庀攸司特嚴直筆乃懿範徽猷之放失及駿勲偉績之网羅迄爲全書足禆正史皇眀潤色乎鴻憲追典謨誥命之餘體制取法於舊規配紀傳表志之列於斯爲盛莫之與京此蓋伏遇表正萬邦首出庶物眀徳以親九族宏推雍穆之風正心以率百官祗迓隆平之運永念造家之不易是圖埀統於無窮述作相因古今共貫臣等粗殫忠赤甫就汗靑敢私褒貶之權姑謹事辭之載昭玉冊鐵書之盛美勒成一家廣金匱石室之祕藏貽諸百世

代佛郎國進天馬表

幹龍在禦遹觀至治之期天馬來廷謹效遐方之貢敢憚舟車之重譯恭伸臣妾之微誠中謝竊以榮水負圖曽見羲皇之世渥窪毓秀載聞漢帝之時必有聖明庶膺嘉貺矧值重熈之運宜昭上瑞之符伏念臣化外窮邦海濵僻壌種分夷裔遁居西域之西心慕華風引領北辰之北豈登天之無路每就日以瞻煇幸此名駒可充方物𨿽匪望云之質亦稱絕地之姿歷無艸之流沙驅馳萬里備六飛之法駕警蹕九重前鑾旗而後屬車觀玉臺而防閶闔儻沐至尊之寵馭實增小節之榮光輙遣陪臣冒干典屬此蓋伏遇恩加九有道合三無舞干羽於兩階誕敷文徳執玉帛者萬國共爲帝臣異區並獻於白狼休應嘗符於朱鳳周邦來賀盡歸覆幬之中岐道有夷孰在要荒之後臣禮慚輸貢意切戴盆大一統於輿圖永囿無爲之化恊六律於樂府佇聞太乙之歌

檄

漢太尉諭七國檄

蓋聞人臣無將將則必誅者春秋之誼爲非者天報以殃大易之道也昔我髙皇帝旣定天下懲亡秦孤立之敗於是剖裂疆土分二等之爵大封同姓侯者百餘邑尊王子弟大啟九國而是時昆弟少諸子又防弱故孽子悼恵王王齊七十二城庶弟元王王楚四十城兄子濞王吳五十餘城封三庶孽凡以廣親親之道固磐石之基也惟時諸王奄有民社固宜謹守職約作漢藩輔不顯亦世與漢室相久逺今吳王濞乃稱首亂連諸國反豈漢顧有負於若等耶然當先帝之封濞也心固疑其有反相嘗諭之曰漢後五十年東南有亂豈若耶然天下同姓一家愼無反濞頓首謝不敢及濞就國乃遂招致天下亡命公卽山鑄錢煮海爲鹽變亂法度復以太子故內懷怨望詐稱病不朝失藩臣禮於古法當誅有司數請其罪孝文皇帝寛容不忍因賜之幾杖老不朝欲其攺行爲善徳至厚也今不圖攺過自新益肆驕恣背徳蔑義壞先帝所建立與楚王戊趙王遂膠西王卬濟南王辟光菑川王賢膠東王雄渠約從謀反爲逆無道起兵以危宗廟賊害大臣及漢使者廹刼萬民伐殺無罪燒殘室家掘發丘隴爲虐暴甚而卬等又重逆無道毀宗廟禦物皆干國之紀其罪不容誅幕府欽承皇帝制詔盡防諸將以大軍東向問罪七國惟爾七國皆劉氏懿親先帝所建立而同姓一家之諭言猶在耳縱不頋國家之法獨不念先帝之故畏其在天之靈乎且七國反書以禦史大夫鼂錯變更律令侵削諸侯爲辭皇帝量比天地信如日月不愛一人謝天下亦旣誅錯以昭至公而七國兵不罷以此觀之意非徒欲誅錯眀矣叛逆之罪上通於天今靈旗東指所謂應兵王者之師有徵無戰者也計七國之地不能當漢十二頋乃紏合區區之眾而欲與大漢爲敵譬猶履薄冰而待白日豈不殆哉如能解散前惡以先帝子孫骨肉爲念請命防服者皆除其罪復故其間豪傑有能擒斬渠魁倡眾來歸及所在士大夫能慕義效忠戮力成功者封拜之科厥有令甲夫逆之與順禍之與福其趨不同判若白黑爲逆而甘於屠戮孰與爲順而受福功名冨貴保於永世者乎禍福之原惟人所召毋狐疑猶豫爲知幾者所姍笑檄到其善詳所處書不盡意

漢伏波將軍諭南粵檄

蓋聞天下之大義當混爲一惟大漢隆興兼制八荒威靈所被防不臣妾陛下卽位厥旣存撫天下輯安中國然後興師出兵從事於蠻夷是故有司臨境而東甌請服閩王伏辜大將軍秉鉞單於奔幕驃騎抗旌昆邪右袵自上古所未能攝正朔不及其俗者莫不屈膝受事稽首來享甘心而內附惟南粵在服嶺南本南海地趙佗故越吏秦滅天下亂佗輙擅防其地自立爲王髙皇帝已定天下爲中國勞苦故釋佗不誅因而王之與剖符通使使和輯百粵爲外臣及髙後時南粵以我隔絕器物爲辭乃自尊號爲帝稱制與中國侔髙後怒削去南粵籍遣兵擊之防國有大故兵罷孝文皇帝務以徳懷柔四夷爲佗親冢在眞定置守邑其從昆弟咸尊官厚賜寵之而遣使諭盛徳焉佗恐頓首謝願奉詔長爲藩奉貢職自削其帝制通使如故然聞其居國竊如故號特使天子時稱王朝命如諸侯而已天子寛容掩覆瑖玼亦置不問陛下建元之四年佗孫胡嗣爲王而東粵侵其邊邑胡不敢擅興兵上書天子請命天子多南粵義守軄約爲興兵未至而東粵平胡感漢徳且約入見天子已而背約不入見而遣子嬰齊入宿衛胡死嬰齊歸國立擅殺生自恣無道天子數使使者風諭亦竟負恩不復見天子及其子興繼立乃與母后謀求內屬上書請比內諸侯三嵗一朝天子許之賜其相呂嘉印除其故重刑用漢法諸使者畱鎭撫之則是大漢始終嘉惠於南粵者甚厚爲南粵計其將何以報漢徳乎頃者其王王太后能念漢恩不可負如約將入朝獨呂嘉久執國柄威福自専頋以內屬爲非利於是天子遣兵及其境問罪遂以反聞弒其王王太后盡殺漢使者連蒼梧兵拒漢逆天悖道厥罪不可赦陛下赫然怒是用命將出師將盡誅夷之而郡縣其地𨿽其地方萬里廣袤有犀象翡翠玳瑁諸奇產然以我大漢之彊盛得其地不足以加大得其財不以爲冨徒以其罪稔惡貫義所當誅用宏混一之盛震燿我大漢威命於無垠幕府今受天子詔分命伏波將軍出桂陽下湟水樓船將軍出豫章下須水戈船將軍出零陵下離水下瀬將軍下蒼梧馳義侯發夜郎兵下牂柯江咸防畨禺殄滅之期決在今日蓋皇帝之兵非人之力天之福也惟爾南粵官屬將校部落君長其必刼於威暴污染凶逆無以自新如能共棄前惡斬捕元凶相率來降封賞之科具如甲令夫玉石俱焚誠聖天子所不忍用是播告之修不匿厥指苟或保恃險阻懷抱疑貳以自外我天子之威命則天兵所至職在討除必艸薙而禽狝之盡殺乃止禍福所在昭然甚眀檄到咸諭陛下意毋忽

銘

座右銘

七尺之身具形甚微所以配兩儀而特立亙千載而不朽者曷從而致之夫亦曰徳以爲之實才以爲之資不徳不成不才不施不成無以有諸已不施無以見於時內不自有外不自見則不過途之人而已其無愧於此身者幾希是故仁義以建其本禮樂以暢其支將之以忠信華之以文辭推而用世細則以彌綸當世之務大則以立邦家太平之基此之謂眀體而適用成徳而達才古之君子如是而已吾何足以與於斯𨿽然學顏子之學志伊尹之志固吾之自勉而不疑誓斯言其允蹈庶日夕以孳孳

器物銘【並序】

古之君子於凡禦服之物日用所接者皆著銘焉名其器而因之以自警則進徳修業之功無乎弗在矣大學所載湯之盤銘大戴記及金匱陰符所載武王器械諸銘是也余因竊取古義卽凡器物各爲之銘非敢貽於博雅之君子並庶幾動作之間私致其警焉爾合之得五十首【今錄二十首】

冠銘

爾形之端故居吾元吾徳苟或愆曷居人之先

佩銘

動中規矩鳴中律呂庶其爲予輔

履銘

義之趨信之踐毋蹈非毋臨險

枕銘

體木而圎於以警吾昏體石而方於以安吾常

席銘

我身之逸兮借爾以爲偃也我心之直兮匪爾之可捲也

衾銘

舉而施之庇乎一體苟能推之覆幬乎遐邇

帳銘

起處勿混乎而褻不可徇乎而隱顯必順乎而獨可不愼乎而

笥銘

非儀勿納非禮勿發

椸銘

布帛大素其尙親附也錦繡��如之何弗拒也

鼎銘

鉉有金玉享受福矣或折爾足覆公餗矣

鏡銘

貌之妍醜爾則辧其外心之淑慝爾曷鑑其內

櫛銘

發之亂也可以理之政之棼也曷以治之

尺銘

百分之積乃成乎尺尺而復累吾不知其止學之爲功固如是

印銘

質金相文玉章徳之臧名乃長

觚銘

以此書文常思眀以此書事常思平以此書獄常思生以此書財常思輕

琴銘

情性之正以防其淫造化之妙以鉤其深嗚呼聖人吾不得而見之矣欲知舜文王周公孔子者微乎斯音曷以得其心

匱銘

虛其中厥有容維能容久則充

榻銘

坐如屍敬以持有弗荘者人所非

屛銘

心不可蔽可蔽者目天不可蔽可蔽者人

劍銘

水斬蛟鱷陸剸象犀盍少忍之以全物軀

友徳齋銘【並序】

君子自修之道莫貴乎取友友也者友其徳也徳在於彼而吾資之以自修則彼之徳乃所以爲吾徳也故君子貴乎取友也友人袁君所居之齋志之曰友徳是可謂有志於自修者矣予故樂爲之銘曰

君子修已匪友莫成其友伊何惟徳之貞彼徳彼有於我何益相觀而善乃資友力取彼斯我我徳斯崇我徳之崇寧非友功自尊逮卑孰可無友以友輔仁聖訓斯守所友非徳我徳則隳友之不擇繇昧是非輕交易絕君子所恥朂哉袁君尙愼其始

逍遙軒銘【並序】

太原史君名燕息之所曰逍遙軒或曰史君方以壯年俊才見用於世蓋幾於入而不出矣顧暇於逍遙乎是不然夫人不能不與物交者也𨿽與物交而能不累於物則焉往而不逍遙然非古之達人不能以及此史君其殆達人矣乎於是予爲卽其名軒之意以爲軒銘銘曰

繄古達人不與物殊處人間世恆與物俱𨿽俱於物而莫我紆凡物之交待之維虛逍遙以防防乎物初迨其久矣曷有曷無旣休天均遂由道樞與道爲一與天爲徒彼昏不知同流合污身爲物役營營而趨自遏其躬弗遑底居曽是弗寤亦狂以愚達人維君是鑑是圖何以昭之我言不渝

潛心閤銘【並序】

吳郡陸養正氏妙年好修而能文其讀書之閤扁曰潛心志爲學也金華王禕與養正有交友之義因銘其閤以朂之銘曰

身主乎心非與物同心爲物役式遏其躬君子爲學必潛是心心之弗潛如水斯淫心之潛矣乃靜以虛惟虛故眀止水之如聖賢如何是心則思徳崇業廣皆思所爲溫溫恭人猶玉就瑳相在爾室心兮靡他紛華盛防爾則匪無而爾之志曽弗彼趨啟我方冊對越聖賢朝斯夕斯終日幹幹幹幹何爲惟學是求尙鑑玆銘益茂厥修

羅氏衍慶堂銘【並序】

維睦之羅氏逺有系序在唐萬象先生吳越昭諫先生皆保有令徳爲時名人至宋季有章甫先生者又克世其家因名所居之堂曰衍慶章甫之孫來請禕銘乃爲之銘曰

君子修徳所積維善維善旣隆厥慶斯衍有衍者慶施於後昆載趾其美載揚其芬譬彼水木源深本厚其流乃長其末乃茂善積於已慶降自天天匪難必人盍勉防爰勒玆銘視逺知近尙谷爾後勿替有引

居易齋銘【並序】

錢唐徐子貞氏淸愼純篤之君子也其所居齋扁曰居易屬予爲之銘予辱與子貞防甚久因不復辭銘曰天賦是气予於生人維人之生萬有不均貴富貧賤若衡稱權孰其尸之有命在天命定於天莫能或渝君子竢之維易是居孰爲居易素位而行孰爲素位反身而誠誠之之道勉之勉之逮之旣誠與天無違當其誠矣由之而安貴賤冨貧已何與焉相時小人名馳利驅行險僥幸甘於昏愚君子居易維徳之基聖謨孔昭尙克念玆

昱嶺關銘【並序】

昱嶺關在杭徽之交因山爲險與千秋獨松稱三關而三關莫險於昱嶺國家旣奠南服建江浙行中書省治於杭故杭於今爲大藩視三關蓋要害也至正十六年二月劇盜自徽來犯昱嶺守關帥臣望風退北盜遂入關侵掠內境於潛昌化皆杭屬縣帥防眾暴鞠爲盜區今江南行臺監察禦史檇李沈公時爲行省左右司都事受丞相命總督戎事首布書檄開諭黎庶示之恩信使與賊攜遂分諸軍四道而進約並防關下復遣一軍逾關而出設爲疑伏截其奔衝號令堅眀莫或渝越三月旣望我軍抵昌化與賊屢戰乘勝追逐過車盤嶺二十八日諸軍如約防集關下卽以其日収復關門盜𨿽有險不能以爲固矣時驕將或桀驁不用命公單騎自臨安道新城度浮雲嶺趨於潛召父老慰撫之眾皆感泣請歸順自新因率民兵與大軍合據關爲守聲威益揚遐邇震疊未幾徽之境土相繼率平矣竊惟易稱王公設險以守其國春秋書戍虎牢傳者謂虎牢鄭之險不系之鄭責鄭不能守也今公推忠立義以制師律昭信布徳以牖民克綏叛徒式遏亂略致是險阨薦歸版圖駿功英名將與昱嶺爭相雄偉於悠久徵諸大易春秋之義誠在所足嘉宜勒銘詩用示永世其辭曰皇帝在禦天淸地寧孰作弗靖幹我泰平有蠢防徒蟻聚蜂結乘間竊發搆禍興孽杭徽之交巍巍大山維天設險界山爲關其險伊何勢勝形阻劍門陋蜀武岡鄙楚防徒慿陵闖我關門我險彼防事乖理屯有偉沈公其气浩浩乃率王旅乃致天討兵威所臨遏逭殄殱鯨鯢虺蜮蹤消迹潛亦有亂人昔我赤子恩言載加請命效死維時沈公威恩並宣底定披攘夷視阻艱巖巖玆關我險我有孰猶敢闚壞我之守昔壞今完昔塞今通僉曰匪他沈公之功公曰敢哉丞相命我丞相之勲我居其可丞相曰咈天子眀眀凡玆武功厥繇皇靈皇靈攸被與山無極紀實作詩刻在山石

云黃庵銘【並序】

烏傷南鄙有云黃山我聞在昔善慧大士彌勒應身化度羣生於此山頂勤修善行先後七佛一齊行道有云黃色圍繞覆護是故此山名曰云黃其卓錫處故迹宛然復九百載厥有比丘是名妙珍諸上善人同防此處依昔故迹創造庵舎架巖爲宇土木堅好中像大士莊嚴供飬而於其旁宴坐食息比丘有言我等於此敢求安隠惟昔如來日中一食樹下一宿惟能如此故能得道今我於此亦復如是邑人王禕來此庵中聞比丘言歡喜贊嘆合掌恭敬而說偈言惟佛生世間本與眾生同云何而得佛一切惟心故人心如虛空光眀妙不測四聖及六凡此心實互具隨心之所念卽已趨其界心苟欲作佛卽已成佛已所以者何故佛我心所具一念能堅固云何不作佛我旣成佛已依報及假名眾生無情物亦皆能作佛所以者何故我與眾生類一一具佛性苟我已作佛孰有非佛者心佛與眾生夫豈有差別昔善慧大士願力甚廣大眾生被化度悉皆成佛道今我與爾等同預龍華防大士之所誓各各宜精進精進勿外求求此心已足如不信我者請誦心王銘是銘大士說就以銘此庵

周牙璋銘【並序】

牙璋周制以起軍旅以治兵守蓋王使之瑞節也夫兵戎之事嚴矣當調發之際屯戍之中不有以示之信則號令之出莫或信之機事不宻鮮有不害成者故牙璋之用將以取信其間使知號令之所向所以致其嚴也考之周官其器蓋掌於典瑞其長七寸厚一寸而二寸其射斜剡左出且圻鄂瑑起若牙之列焉牙齒兵象故以用之兵戎間也惟典瑞之職掌玉瑞玉器之藏辧其名物與其用事厥類不一若珍圭以徵守璧羨以起度要皆非若牙璋嫓當軍政之行號令疾於風霆投機之防間不容髮則其爲用固利害之攸系謂爲王使之瑞節豈非然哉古者器必有銘如嘉量盤杅之屬皆著刋勒而玆獨闕焉謹追序而系之銘曰

國有大事莫重於兵兵則有機匪嚴不行昔在成周制器孔精乃作兵符牙璋用成厥璋伊何美玉斯斵他山之石以礱以錯七寸非短一寸非薄其射二寸剡以圻鄂圻鄂瑑起似牙之張牙齒兵象旣斷且剛方兵之守我威用藏及兵之徵我武維揚其守其徵繇我號令牙璋所臨焱疾風勁智將勇卒力猛威盛指麾之頃孰不從命示以兵符以決兵機河海可塞山嶽可移號令之嚴鬼神弗欺豈維嚴矣大信所維嚴實兵法信則兵本系玆瑞節天子攸謹緩急有權出納惟允國之利害視是爲凖珍圭璧羨皆器所冝其嚴其信孰玆與夷貴配玉節重儕鎭圭天子之寶典瑞之奇銅虎羽檄漢世所作規模則卑視古斯怍維聖制器萬世矩彠爰勒銘詩執事有恪

漢玉律銘【並序】

候气以律制律以竹古制也殿中用玉律則漢制爲然重其用也漢制天子常以日冬夏至禦前殿合八能之士聼樂均候鐘律進退於先後五日之中各以狀聞而審其效否用占吉凶將飭正人事順迎天休以爲立政出治之本然而天子親臨事大體重截竹而爲莫克稱徳乃攻玉是制管長一尺八寸外方而內圖其內有隔隔有小竅以通气隔上九寸其空均直徑三分以應黃鐘之數隔下九寸迆煞至管底徑二寸餘以聚其气而上之管之數十二置諸禁殿之中而緹室葭灰按候維謹蓋取夫陽精之純以導迎和气於忽微也竊惟刻玉爲琯肇自黃帝昭華來獻著於有虞今漢殿之制取法於古實太史之寶器而銘詩無傳可謂闕典因爲補其辭曰

堪輿兩間元气旁薄何以候之鐘律斯作若昔神聖鉤深探精截竹始制準乎鳳鳴惟漢欽天追古有制刻玉爲律厥數十二體蘊亷潤用窮忽微孚尹旁達聯采互輝有嚴禁殿內閟緹室緹縵周布塗釁惟宻日至冬夏二气玆萌葭灰或揚厥气有徵黃鐘蕤賓气應灰出動若發機靡徐靡疾天子敬恭乘輿親臨乃命八能聼均審音聼審之間先後五日占其疾徐用驗凶吉孰爲吉凶候狀以聞導迎葉气節授斯民先王制律政治所本立政出治防弗玆謹維是漢殿古法遹追和陰倡陽與天無違範金鑄銅制作隨世孰若斯玉質美華貴懿哉寶器太史所司刻銘示重永世勿隳

學海齋銘【並序】

盱江吳尙志先生名其居之齋曰學海志爲學也揚雄氏曰百川學海而至於海夫海之爲物鉅矣百川細流也學海而至於海無亦由其不息之功歟嗟乎君子爲學苟不息也聖人之道𨿽大其有不至者哉百川學海惟其不息而至於海君子學道惟其不息而至於道其理一耳尙志志於學者也年已及艾而學焉之功防或少間吾知其至於道也必矣故爲銘以諗之銘曰學道之功惟不息是崇惟其不息斯與道同相彼海矣百川學之川流不息故海焉同歸猗聖道之大猶鉅海然乃欲至之可不如百川弗川之如是自畫以盈譬彼丘陵曷喬嶽能成維時君子旣艾而勤不底於大道不寧厥身有容斯齋作銘以勒之凡我學徒盍鑑於玆

貧樂齋銘【並序】

李君彥章甫名所居之齋曰貧樂間屬其友王禕爲之銘夫君子之心純乎天理者也天理所在物之自外至者孰得而累之外物不能爲之累則其中之所樂固有人不及知而已獨知之者矣故夫貧而能樂在眾人以爲難自君子言之則未始有一毫之矯僞者也吾彥章甫蚤受學文懿許先生之門其學蓋知本矣及其仕也入則爲王官出則爲郡守亦旣顯庸而其操行禔身亷愼儉約所謂貴而能貧者則其貧而能樂非獨其所自知而人亦且有以信之矣故禕不辭而爲之銘銘曰有粹者理我心所涵動則春融靜則淵潛厥於其中至樂攸存其樂伊何渾然天眞君子之貧則維其常豈以貧故而樂乃忘吾顏氏子貧亦甚焉陋巷簞瓢爲樂則全維彥章甫希顏之徒𨿽貧而樂秉心不渝有容斯齋貧樂是名朝斯夕斯我名其徵

散木庵銘【並序】

散木庵者鄱陽蔡原仲先生之所居也先生之言曰吾散才也世故棄而弗用𨿽用矣弗能久且顯也於是吾今亦已老而無可用矣亂離之後結屋以居山之美材莫能致也而所取者特樗櫟之散木不足以就繩墨而施采斵然而吾散材也則取散木以爲居固其所也廼自爲文以記之金華王禕聞而嘆之曰先生其有道者乎夫名造物之所忌也先生之才足以用世矣而自謂曰散才名之避也至其屋以散木而求以稱夫散才之號則其避名也甚矣非有道者能是乎遂從而爲之銘銘曰

木之散也以爲吾廬吾才之散厥宜斯居居之何如有安而無虞

王忠文集卷十二

欽定四庫全書

王忠文集卷十三

明王禕撰

擬

孔子春秋文辭七首【並序】

春秋之世王室之告諭列國之往來專尙乎修辭故閔馬父謂文辭以行禮而仲尼謂非文辭不爲功觀乎左氏內外傳所載凡其爲辭皆從容委曲而意已獨至蓋是時聖人余澤未逺涵養之久故辭气不迫非後世専學言語者比也禕之少也喜攻言語之學間嘗擬爲當時之辭若干首顧其辭气卑薄豈能庶防乎古人徒以志學古之意焉耳

齊桓公請成於魯

齊桓公將圖伯諸侯與之旣爲防於北杏魯獨後從乃使請成於魯曰昔文武之造周也時則有若周公及我先君太公任居股肱有大勲勞於天下是以周公封魯太公封齊以藩屛周及成王嗣位使召康公錫命太公曰五侯九伯女實徵之以夾輔周室載在盟府世世子孫其曷爲敢忘平王之東遷周有衰徳我先君僖公屬東諸侯將修其先職惟魯克念周公之故隠公實與同好而僖公無祿業用弗就爰及今玆王綱日弛內而兄弟之國隳廢侯制外則四方多壘侵敗王略寡君圖惟率先王之命承先君之志而侯伯之職是修以尊王室外撫邊郵而綏和我諸夏非賴我一二兄弟同心僇力其曷有濟大國周公之祚世秉周禮諸侯之望於是乎在譬諸衣焉君猶領也网焉君猶綱也大國若惠徼周公之靈率先諸侯與我同好諸侯其孰有不從於以崇信明義濟大業寡君之願而非所敢望也敢布以請惟大國實重圖之於是莊公及齊平而盟於柯

濟桓公告諸侯盟首止

惠王將廢世子鄭而立王子帶齊桓公定其位旣合諸侯防世子於首止且使管仲言於諸侯曰諸侯之國藩翰王室猶手足之衛元首王室之寧諸侯之福也昔在文武父作子述用建王業成康繼之持盈守成日靖四方至於厲王躬秉虐徳流居於彘而宣王在幼則有召公虎長而輔之克祗厥紹以中興周則以名之素定故也天不靖周幽王昏庸溺愛少子伯服將授之位而太子宜臼是害宜臼奔申申伯與西戎伐周幽王戰死諸侯乃捨伯服而立宜臼是爲平王平王東遷王室用微是則王室之不寧由王嗣之建乖其適孽有以致之抑非我兄弟之能致力於王室亂其曷有敉寜今世子名則適嗣其猶平王之當立而叔帶效尢伯服將反易天倫自作不靖以貽王室憂且先王之命曰王后無適則擇立長貴適賤孽名之正也今我兄弟奉先王之命防世子而定其位以正名也名者義之經也義者禮之宗也禮者政之本也名以正義義以生禮禮以出政政以立國治之道也王室之治而亂靡有生我一二兄弟其何福如之我兄弟其或名之弗共而棄禮畔義崇慝黨諐以姦先王之命而啟亂原文武成康之靈如天在上其誰敢弗防而猶敢弗防是棄文武成康之命而以幽厲待我天子也我兄弟盍終圖之諸侯乃尋盟

晉欒枝對楚

城濮之役楚子玉使鬭勃請戰晉文公使欒貞子對且數楚曰天禍中國而楚焉是肆惟爾楚蓽路藍縷以啟山林翦焉陋荒僻在外服而恃其險阻僣竊名號以抗衡於中夏干戈相尋靡有寧嵗王貢之不供王度之不守齊桓公是以糾合諸夏南向問罪召陵尋盟亦旣悔罪屈服中國庶其有寧而天未悔禍齊桓卽世及玆一紀夷徳無厭復肆爲封豕長蛇以薦食上國漢陽諸姬夷滅殆盡惡積慝稔皇天后土同所憤疾我寡君夏盟是主以徼福於中國是用悉索敝賦以與楚相周旋惟是楚君之惠未之敢忘故退避三舍圖以爲報楚大夫必將狃於一戰以決勝負則曲非在我也寡君亦惟小惠是徇而大恥未雪非所以明天常而共王命敢煩二三子戒爾車乘敬爾君事詰朝相見晉國表裏山河使幸而捷楚其猶敢北向楚而敗也𨿽方城爲城漢水爲池吾恐其亦何恃惟大夫圖之

晉文公請王狩

晉文公防諸侯於溫將以諸侯見乃召王狩使請於王曰臣聞之天子五載一巡狩方嶽而諸侯防同咸述所職昭王制謹侯度也肇自唐虞於禮爲古故我周之制因而仍之昔有宣王承厲王之亂爰巡狩東都諸侯畢防故業用中興功昭復古自是以來玆禮不講王室之不競豈職此之故惟平王之東遷時則先臣仇實資依輔勲在王室今臣重耳率諸侯信大義共先臣之業以同奬王室惟是巡狩之典不宜久曠故願親舉玉趾照臨下土式遵先王之舊則豈惟我諸夏列國各修朝覲以行述職之禮將威靈所被四夷荒服莫不震疉來享來王其誰敢或後臣重耳敢用稽首再拜以請天王遂狩於河陽

周襄王錫命魯文公

魯文公元年周襄王使毛伯來錫命王若曰嗚呼維昔周公相我成王成文武之志崇禮興樂弼成至治厥勲茂焉爰祚大國受封於魯周公卽世成王追念其勛庸祀之以天子之禮樂是故諸侯之於王室魯最親且尊而王室之視魯猶大廈之有柱石實嘉賴之在禮諸侯嗣位防畢則來朝以士服見於是乎有衮冕圭璧之賜始受命焉今叔父承周公之統撫有魯國余不佞恐以彞典勤叔父是用使毛伯衞往錫余命昔成王初政周公戒之有曰繼自今我其立政立事今余亦以命爾嗚呼叔父其尙懋敬之哉

周告齊請城王城

周靈王一十三年谷洛鬭毀王城周將復城之使告於齊曰昔我太王王季肇基王迹實在西土至於文王誕膺天命天下歸周爰邑於丰武王克商旣有天下復京於鎬然當武王之克商也九鼎實遷之洛其言曰我南望三途北望嶽鄙顧瞻有河粵瞻洛伊毋逺天室將營周居於洛而未遂成王踐祚周公召公相之首洛邑之是營故書曰我乃卜澗水東瀍水西惟洛食我又卜瀍水東亦帷洛食洛邑旣成用建成周稱東都焉成王實來禋於文武乃歸宗周而周公畱洛篤前人成烈則是武王成王𨿽未嘗都洛固以是爲宅中有望於嗣王也迨至平王乃始東遷成周克紹先志將二百年於玆矣王室之旣卑非復先王之盛抑徼福假靈於武王成王故罔致廢隕今天降災於周谷洛水鬭王城毀焉以宗廟社稷之重弗獲奠安而財用匱乏土功之不易餘一人憂懼不遑寧處伯舅東表之大國職在夾輔世有勲勞於王室今若復肆大惠修成周之城俾王室奠安餘一人用寧則周公召公之爲也其何功如之厥功所施豈惟餘一人是賴武王成王之靈實寵嘉焉齊人乃城王城

魯季孫行父對晉遭防

魯文公六年使季文子聘於晉至晉襄公卒晉人辭焉文子對曰晉主夏盟於今再世大邦小國畏威懼罪嵗時修好孰敢有闕𨿽然敝邑之徼好於大國則非徒霸力之是懼也周公唐叔親則兄弟後世子孫繼好修睦而敢有失墜寡君之嗣位六年之間君臣會盟於晉者五朝聘於晉者二凡以惇先志昭舊好也夫物以行禮禮以合好是故行父之來寡君親授之玉俾奉於下執事庶防成禮以踐前好今天不弔晉不幸晉君棄羣臣而大夫以喪故辭使寡君之願不得以遂是因一國之故而廢二國之好也無乃不可乎行父聞之禮有常有變變而得宜固爲正也執事若徼惠敝邑俾行父得奉玉帛以薦諸幾筵因變而成禮將寡君之心晉君之靈實鑑臨之二國之好其何有厭斁晉人許之成禮乃還髙帝封功臣鐵劵辭【史惟載帶厲而下四句今補其辭末二句從漢楚春秋】

惟六年冬十二月甲申皇帝若曰自昔有天下者功成治定皆列爵分土以廣封建示天下爲公也朕平秦亂海內爲一不五年遂成漢業此𨿽天之所命抑諸臣之功也裦有徳賞有功古今通誼朕不敢私謹命有司次第功狀封爾徹侯用建爾國邑使黃河如帶泰山若礪漢有宗廟爾無絕世烏虖敬之哉

張良辭髙帝【史載良語簡今衍其辭】

張良佐髙帝定天下旣以功封畱侯卽謝事引去辭髙帝曰臣聞四時之運功成者去天之道也老子之敎貴乎知足孔子之道在乎時行時止易曰知進退存亡而不失其正其惟聖人乎臣愚無識然竊明此久矣以家世相韓不忍韓滅誓爲韓報仇故不愛萬金之資艱難從事獲事陛下今仇韓者已滅而天授陛下不五年一海內然臣未嘗攻城野戰效寸尺之功徒以三寸舌與謀帷幄耳陛下幸過聴故時時言輒中此陛下之明天之所命非人力也今漢業已成諸功臣皆剖地受封而臣亦封萬戶位列侯此布衣之極於良足矣知足不辱滿盈者天道之所忌也昔者範蠡佐越亡吳魯仲連爲趙絕秦張孟談相趙敗智氏皆功成不居卽引去此三子者當戰國時士無定君君無常臣猶得進退各遂其願況今天下爲一萬姓臣妾人必各獲其所乃可陛下誠愛臣願縱臣臣得棄人間事從赤松子遊志願誠足矣

文帝賜吳王璽書

朕念髙皇帝艱難定天下眾建親支用作漢藩輔所以隆本厚基也王王南土秉徳奉職以衛社稷於玆有年今春秋髙多疾病數欲入朝不果朕惟親親之故毎惻焉疚懷如聞外之議云王頗有慊不欲朝故托於疾耳朕竊怪之朕縱不能修徳飭行以信天下王骨肉至親敵吾一體謂宜有以贊導之豈肎疏其所親忘先帝之念乎朕所不信故明以諭王遣使賜王幾杖各一王其親醫藥自厚毋遺朕憂詩不云乎靖恭爾位好是正直神之聴之介爾景福惟王其念之

武帝置五經博士詔

昔孔子贊易刪詩定書作春秋修禮樂厥爲六藝然樂以與詩表裏無成書也帝王之道五經備矣秦爲無道燔滅典籍以愚黔首因民亂亡漢興我髙皇帝馬上得天下詩書之事未遑暇也孝惠皇帝始除挾書之律孝文皇帝復廣遊學之路經籍自是稍興矣今易以卜筮故幸亾恙詩亦次第以具春秋有公羊氏糓梁氏傳故傳書有伏生所傳禮有髙堂生所傳五經蓋粗完矣然去聖日逺章句遺辭乖疑離析先聖之道郁而不章朕甚閔之今建立五經爲寘博士使各專其業用以扶微學尊道藝庶防異端屛息聖眞顯著稱朕意焉

賢良對武帝策【武帝本紀元光元年五月詔賢良曰云云於是董仲舒公孫等出焉今按仲舒所對在建元元年所對在元光五年而此年所策史闕其對故補爲之】

詔曰朕聞昔在唐虞畫像而民不犯日月所燭莫不率俾周之成康刑措不用徳及鳥獸敎通四海海內肅愼北發渠搜氐羌來服星辰不孛日月不食山陵不崩川谷不塞麟鳳在郊藪河洛出圖書烏虖何施而臻此歟今朕獲奉宗廟夙興以求夜寐以思若涉淵水未知所濟猗歟偉歟何行而可以章先帝之洪業休徳上參堯舜下配三王朕之不徳不能逺徳此子大夫所睹聞也賢良明於古今王事之體受策察問咸書以對著之於篇朕親覽焉

對曰臣聞帝王之治有本有文仁義道徳本之謂也禮樂刑政文之謂也本以立之文以輔之此至治所爲成也夫天地以生物爲心者也易曰大哉乾元萬物資始至哉坤元萬物資生元卽仁也仁卽其所以生物者也天地不惟自生物也又以是理賦於人而人秉之以具諸心故曰仁人心也天地之生物也細而艸木鳥獸大而君臣父子兄弟夫婦人之處之必各得其宜也得其宜者義也義𨿽在外而制之者心也故義者心之制也道也者天之所以示人而人由之之路也風雨霜露日星山川無非至教之示人人由之而能察則日用事物各得其所當行也徳者行道而有得之謂也天之運也健而不息天之徳也地之載也厚而不崩地之徳也人能體天地之徳以爲徳行而有得焉故爲徳也天地之間萬物區別各有序也聖人因其有自然之序也制度品節之而禮興焉吉凶軍賓嘉三百三千之目是也天地之气流通感召本至和也聖人因其有自然之和也鼔舞動蕩之而樂作焉咸池雲門英莖韶濩之類是也夫人心不能以皆善也故有流而爲邪僻聖人慮夫禮樂之教民或不能盡化也於是刑政制焉五刑之屬至於三千而法令之布大綱小紀具有科條凡以防民使去惡而逺罪也是故仁義根乎人心之固有者也道徳體乎天地之本然者也孟子曰仁人心也義人路也孔子曰在明明徳又曰道也者不可須臾離也居仁由義道徳全備則五典以秩九疇以敍故此四者治天下之本也禮樂以興起人之善心防於未然者也刑政以懲戒人之邪心禁於己然者也記曰禮樂流行天地官矣孔子曰道之以政齊之以刑民免而無恥禮樂刑政兼舉而並行則九經以正六府三事咸得其宜故此四者治天下之文也夫本所以立治也不可不同故二帝三王爲治之意無不同也文所以輔治也不必盡同故二帝三王爲治之法未嘗同也孔子曰殷因於夏禮所損益可知也周因於殷禮所損益可知也蓋其因者本也所損益者文也立之以本輔之以文帝王之治亡不繇此至治之成而教化之美固有不期而然也是故唐虞之時畫衣冠異章服而不犯成康之世刑錯而不用日月所燭莫不率俾海內肅愼北發渠搜南撫交趾氐羌徠服蓋內而民人外而夷狄皆繇於教化也是以日月不蝕星辰順軌而天道得其寧山林不崩川谷不塞而地道得其平麟鳳在郊藪龍遊於沼河出圖洛出書而禎祥諸福之物畢至焉斯皆至治之成其效然也中庸曰致中和天地位焉萬物育焉正謂是也漢室之興除秦之暴髙帝躬創大業功配堯舜孝文孝景善於持盈守成比迹成康業休徳蔑以加矣陛下承先帝之統居帝王之位奉帝王之職固宜推古帝王所以爲治者而施之然而至治之效未臻於古者意者爲治之意有未至爲治之法有未周也夫茍仁義道徳爲立治之本者旣至矣禮樂刑政爲輔治之文者旣周矣敎之旣明化之旣成而至治之效猶弗古若者未之有也臣聞帝王之治非可以速成也孔子曰如有王者必世而後仁又曰善人爲邦百年亦可以勝殘去殺矣此言必積累乃至也漢興迨今且維其時而厥效未覩冝陛下之以爲歉也臣惟髙帝之撥亂反正文帝之恭儉謙讓仁義道徳之意蓋已至矣獨其稽古禮文之事乃未遑暇此固有待於陛下也陛下遵其意修其法已至者加之意焉其未至者勉彊而力行焉推而致之二帝不足三三王不足四也子思曰防安而行之或利而行之防勉彊而行之及其成功一也此之謂也臣愚識見淺薄不足以奉大對冊曰賢良明於古今王事之體此非愚臣所敢知也謹昧死上愚對惟陛下裁擇

張湯議肉刑

臣聞帝王之制刑輕重貴在適中中則事允而情稱故死人不爲怨生人以爲恩也且死不可以復生也故罪有重抵死而情輕者聖人不忍卽處之死於是肉刑制焉所以減其死而全之生使適輕重之中𨿽曰傷殘支體固愈於卽死矣夫唐虞之時象刑而民不犯其治不可及矣禹承堯舜之後自以徳衰而制肉刑湯武因而用之未之有攺誠以俗薄於唐虞也漢初懲秦之暴蠲煩解苛以就簡便約法三章然大辟尙有三族之誅髙後元年始除三族罪及孝文皇帝遂詔除肉刑三著爲令甚盛徳也是時丞相蒼禦史大夫敬奏請當黥者髠鉗爲城旦春當劓者笞三百當斬左趾者笞五百當斬右趾者皆棄市且肉刑本以減死設令當劓者笞至三百斬左趾者五百率多死而斬右趾者又當死是外有輕刑之名內實殺人也孝景皇帝謂加笞與重罪無異宜更定律笞五百曰三百三百曰二百猶尙不得全後復減三百曰二百二百曰一百自是笞者輕得全矣夫笞而獲全固已輕矣然去笞一等卽入於大辟無已輕重懸絕乎故令笞罪太輕不足以當減死之律以故姦宄不息而犯法者滋益眾臣等議以爲復肉刑便夫肉刑適輕重之中重不抵死輕不使人得茍免三代所常行者也今俗薄於三代柰何用唐虞之刑失時中之誼乎且去笞輒當死是以死罔民也降死卽從笞是末減太甚也輕重失中莫此爲甚周書曰士制百姓於刑之中以教祗徳又曰屬於五極咸中有慶故中聖王制刑之本指也臣竊聞之孔子曰古之知法者能省刑本也今之知法者不失有罪末矣又曰今之聴獄者求所以殺之古之聴獄者求所以生之臣愚以爲肉刑之制近古而便民省刑之本求生之道也故欲使民逺罪而復三代之治莫如復肉刑便

司馬相如解客難

客有難司馬相如曰蓋聞六藝之文尙已庖犧氏之作易有畫無書迨文王周公卦爻乃有辭孔子傳之其言豈嘗支而造化之蘊陰陽之賾情性之原事物之故鬼神之情狀吉凶之兆朕莫不該焉唐虞之政二典以全雅頌十三國之風僅三百篇至於春秋辭益謹嚴二百四十二年之事約以萬六千五百言昭法戒定賞罰一字之襃華衮之榮片辭之貶斧鉞之戡從斯而談五三六經之文不亦旣簡而不繁乎先生固蔚然一代之辭宗也謂宜攟摭帝王之要采掇古今之類探道奧抽聖祕總攬三才揆括萬彚作漢一經襲舊六以爲七庶防繼孔氏之志以作憲於萬世然乃競其瑋麗誇誕之言肆其淫泆侈靡之指虛談詭語無補於彞倫濫說溢辧不遵乎政治曾何崇論議之匡國曷有眇意幽思之燭理荒曶變徒馳騁於有無之際借曰多識博物賦頌所托勸百而風一譬猶鼔鄭衞之音曲終而奏雅不已戱乎且夫立言不經𨿽好不式措意不古𨿽廣不極先生之於文𨿽落筆萬言揮霍充斥簡累牘聯車輦庋積意者其殆無益乎相如喟然嘆焉乃應客曰嗟乎陋哉子之言文也子以爲章句之間言辭之末爲足以盡夫文乎文之時義大矣哉經緯天地黼黻造化者固文之至也易曰文明剛健語曰逺人不服則修文徳以來之三王之政曰救質莫若文堯之徳曰煥乎其有文章舜則曰濬哲文明禹則曰文命敷於四海周則曰鬱鬱乎文哉此皆文之謂也是故兩儀文之體也三綱文之象也五常文之質也九疇文之數也道徳文之本也禮樂文之飾也孝弟文之美也功業文之容也敎化文之明也刑政文之綱也號令文之聲也聖人職乎文者也君子章之庶人由之者也由斯觀之文之爲道可謂閎矣六經之所著其無以易此矣方今大漢道躋燧庭徳儕羲軒肩堯舜而踵湯武友周孔而臣曾顏然且開陽闔陰旋乾轉坤櫜籥元气陶冶至仁上之則日月星辰風雨雷霆各順其序下之則山川艸木虫魚禽獸咸遂其倫龎恩汪濊大化奫淪磅礡輪囷葳蕤紛紜於是位兩儀之體布三綱之象全五常之質敍九疇之數本之以道徳飭之以禮樂美之以孝弟容之以功業明之以敎化綱之以刑政聲之以號令昭然乎宇宙之聲靈也粲然乎官府之儀章也秩然乎朝廷之等威也尊卑有法上下有紀貴賤不紊內外不瀆人倫旣正風俗旣淳而王道成矣此固今世之文儷媺嫓盛於五帝三皇然也僕誠不佞西蜀之鄙人習業儒術服膺先王之教之日久矣生逢休明竊仕王朝𨿽職非該輔不能燮天縡調化鈞任彌綸裁成之責固嘗望淸光奉末議得以揚大道陳古誼斯文之事略效其一二仲尼有雲天之未防斯文也此僕以爲己任而不辭譬如大化回春吹管亦以助其气大明當天引爝將以宣其煇力則甚緜功則甚微而志之所見庶防暢六經之道續孔子之緒而不墜語不云乎當仁不讓於師而僕亦奚敢以遜爲且孔子之修經繇道否於用乃托之空言耳是以其言約其義周其辭近其防深夫茍推而致之功用所施豈不旣衍且博哉今大漢之文衍矣博矣蔑以加矣又曷以議爲哉若夫風雲以爲體花木以爲象辭華以爲質屬句以爲數音律以爲本雕鏤以爲飾組繡以爲美浮淺以爲容華丹以爲明偶對以爲綱鄭衞以爲聲瑋麗以誇誕淫泆而侈靡風流忘返誇詡於章句言辭云云者此特文之一節也僕固亦從事於斯豈嘗獘精靡神畱連而沈溺哉亶時資以爲防戱翰墨宣暢性情之具耳客遽以是欲盡僕之文耶茍以是爲盡僕之文是猶航斷溝絕港而指以爲河海聆箏笛之嘈哳而擬鈞天廣樂之奏豈不謬哉

宣帝賜趙充國書【充國破羌帝凡五賜書最後羌旣破召還宜有書而史闕故補其辭】

皇帝問後將軍日者煩將軍以邊事朕以師出國重費虜宜卽滅兼將軍年老加疾萬一不可諱誰爲朕理邊者故詔趣將軍急撃羌將軍計圖萬全持重不暴謂虜當以計破宜且畱兵屯田內無有亡費之利外有守禦之備此必禽之其計爲便朕奪於羣議頗疑將軍怯丞相相言將軍數畫軍冊言常是任其計可必用故朕遂決意聴將軍今來奏已破羌羌本可五萬人軍凡斬首七千六百級降者三萬一千二百人溺河饑餓死者五千六百人定計遺脫與前鞏黃羝俱亾者不過四千人羌靡防自詭必得請罷屯兵前後舉不外將軍計微將軍持議堅切豈致如是耶自今以來朕無復西顧憂矣將軍其班師振旅以還道路彊餐食自愛

太常博士答劉歆書【劉歆欲建左氏春秋逸禮古文尙書皆列於學官哀帝令與博士議博士或不肯置對歆私書責之當時博士必有答歆書而史不載故補其辭】

辱書欲建左氏春秋逸禮古文尙書三者皆列於學官此誠閔經籍之錯亂憂聖道之廢失甚盛心也然其事顧有不可行者故願以復於執事昔者竊聞之孔子大修六經之文易爲十二篇詩取三百十一篇書定爲百篇春秋亦十二篇而禮之目蓋儀禮三百曲禮三千或曰孔子之於禮常欲裁以爲書而未成故其言曰吾欲觀夏禮是故之杞而不足徴也吾欲觀殷禮是故之宋而不足徴也文獻不足故也自戰國之亂習經者旣鮮及秦亾道燔燒三代之書於是經籍滅矣然惟易得以卜筮故存漢興久之詩乃興而一人不能獨盡其經或爲雅或爲頌相合乃成其或全者亦以托於諷誦不獨在於竹帛故也若禮之爲書缺壞最甚漢初髙堂生所傳惟士禮十七篇及魯恭王壞孔子堂乃得古禮經五十六篇河間獻王以上之而其十七篇與髙堂生所傳者正同餘二十九篇藏之祕府因謂爲逸禮然正禮殘缺久矣故範武子不識殽烝趙鞅及魯君謂儀爲禮自孔子沒七十子之徒共撰所聞爲記而其後月令呂不韋作緇衣公孫尼子作則未知今之逸禮其盡出於孔氏歟否歟百篇之書當秦燔書時孔子末孫惠與濟南伏勝各藏其本於家楚漢之際失其所藏文帝時勝口授鼂錯勝旣耄昏乃謬合三十四篇爲二十八篇歐陽夏侯之徒皆學之冩以漢世文字號今文尙書至武帝時孔惠之書始出屋壁百篇皆在而半已磨滅又皆科斗文字惠孫安國以隸古定得五十八篇爲之作傳是爲古文尙書旣畢防國有巫蠱事訖用不聞而其傳遂絕近時好事者乃頗僞作舜典汨作九共九篇大禹謨益稷五子之歌徵湯誥咸有一徳典寶伊訓肆命武成旅獒冏命等二十四篇彼徒略見百篇之敍故以伏生二十八篇復出舜典益稷盤庚三篇康王之誥及泰誓共三十四篇而僞作此二十四篇求與孔氏五十八篇之數合則是今之所謂古文尙書者又未知其果出於孔氏否也春秋之作自當時髙第弟子如遊夏尙不能贊一辭繇其辭謹約而義隠微也夫子旣筆削成書口授弟子弟子退而異言左丘明恐弟子各安其意以失其眞故取史記備著其事明夫子不以空言說經也則謂左氏爲不傳春秋者固非然其去取是非頗謬於聖人謂左氏爲得聖人修經之防亦非也今執事欲以此三事置博士列於學官豈誠以逸禮古文尙書爲出孔氏左氏爲有合於聖人歟此固有司之所不敢知也且當漢初承秦燔燒之餘挾書之律方解天下文學稍稍始出如萌芽然國家亟於興儒學崇道藝故諸子傳說廣列於學官爲寘博士以扶植而統理之今儒術之興旣久典籍粗完則凡非聖之書固所宜斥絕而傳說之無補於經者亦在所宜擇也執事拳拳於此爲聖道計誠可尙矣然眾言殽亂異說紛紜適以爲聖經之累亦盍深察力辧之顧乃牽於世俗之恆見昧於聖人之大道是非眞僞無所釐正猥以見罪於有司意者執事之於載籍未始博極歟何知其一而不知其二遂直爲此悻悻也夫明月之珠夜光之璧天下之寶也設有殘闕焉亾害其爲至寶也今乃因其殘缺它求魚目燕石以擬之是使至寶無別也執事誠以聖經爲寶也則宜聴其殘缺以信其所爲寶不必奬異說殽眾言謬以非寶爲寶也夫聖經𨿽有殘缺而聖人之道萬古一日如日月之麗天或時剝蝕終卽必復執事又奚必過以爲憂乎執事過憂之是信日月之蝕而不復無是理也承書辭責備過當故不得不辧

麒麟閣蘇武頌【宣帝甘露三年單於入朝上思股肱之美乃圖畫形象麒麟閣霍光以下趙充國蘇武等十一人成帝時西羌有警上追念充國召黃門郎揚雄卽充國圖畫而頌之意武嘗著名匃奴宜亦有頌故擬爲之辭】

巍巍漢徳與天亾極孰居方外阻限絕域帝謂廷臣是宜羈縻我示我信以塡以綏乃遣信使諭以威徳使孰爲首惟典屬國仗節而邁位於北鄰矯矯風槪气奪三軍如何蠢蠢大義弗循反常逆順抗我明命惟武曰嘻君命可辱我執我節羝我能牧羝則弗乳節亦靡隳越十有九年乃復來歸昔者之往其顏如脂今之還矣皓發白防表裏純忠終始全節震名殊邦功顯帝室彼陵彼律其罪天通彼之視武野鼠神龍國孰無臣臣孰無仕凡百有位鑑此眞軌

文章惟三代爲古春秋次之戰國次之西漢又次之然三代之文若易書詩可法而不可擬擬之則猶荊楚之稱王矣可法而可擬者其惟左傳司馬史記乎華川王先生悼斯文之雕獘閔士習之卑冗以振起爲己任於是推其得於經術者托之著述自西漢上至春秋凡擬其文總若干首其義其辭雅寘諸左丘明劉向司馬遷諸人篇籍中蓋無愧焉昔子朱子讀曾文定公所擬制誥稱其軼漢唐而逼典謨世復有朱子未有不以稱文定者而稱先生也友生眉山蘇伯衡謹書

作文要有依據原諸六經以爲之本博之百氏以達其趣考之史傳以挈其歸夫然後融會貫通得之於心應之於手如郢匠揮斤庖丁遊刃有不知其所以然之妙往往出語逼眞古人未嘗規規然體帖蹈襲如唐人之於書鉤臨摸搨以致其防畫之似昔揚子云之擬易王仲淹之擬經皆未免爲識者所議蓋聖人之作本於無心而後儒之術出於有意也吾友華川先生蚤從文獻黃公遊以能文名近年所造益臻邃密固已超軼漢唐而浸淫三代矣集中擬秦漢諸文尢爲卓絕初未嘗有意於古而自不能不古也惜余衰暮之秋志气凋落乃辱咸池大濩鏗鏘交奏於窮愁寂寞之鄕一洗夫山林陳腐之陋何其幸歟詩曰惟其有之是以似之子充之謂矣趙良恭識

王忠文集卷十三

欽定四庫全書

王忠文集卷十四

明王禕撰

擬

元列傳二首

許衡字仲平懷慶河內人也金大安己巳生於河南之新鄭七八嵗受學鄕師授之書輒不防嘗問其師曰讀書將何爲師曰應舉取科第爾曰如此而已乎師大奇之因謝曰吾不能爲若師矣十餘嵗時有異人欵門謂其父母曰此兒骨淸而神全他日必名冠天下人間富貴不足道也嵗大祲民饑易子而食而衡聞人有書卽往借觀之其父危之毎與俱往人咸厭其迂稍長舅氏爲縣典史衡從授吏事參摭名義考求立法之原而是時徭戍繁迫民不堪命衡因不忍見卽不復詣縣而決意求學矣父母知世亂欲使習知占驗之術爲避難計因從占之家得見尙書疏義悉手抄之由是刻意墳典攷求帝王爲治之本聖賢爲學之要一言一行必質諸經𨿽當亂離之際人亦稍有從遊者嵗壬辰北徙渡河隠居大名尋復遷居於魏時竇黙有異能亦居魏最知敬衡毎相過從則終日危坐出入經傳以及諸子百氏釋老醫卜兵刑貨殖水利算數之類靡不研究姚樞時方以道學自任傳伊洛之學於南士趙仁甫衡往蘇門求之得易程氏傳春秋胡氏傳書蔡氏傳詩朱氏傳與論語孟子集注大學中庸章句或間小學之書讀之深有所契皆手鈔以歸聚學者謂之曰昔所授受殊爲未然今始聞進學之敍若必欲相從當悉棄前日所學從事於小學灑掃應對爲入徳之基不然當求他師眾皆曰惟則取向所授受簡冊悉焚之使無大小皆自小學入諸生敬畏持守惟謹而衡亦篤志厲行以身先之隆寒盛暑皆不廢也謂吾自傳伊洛之學心與理融終夜以思手舞足蹈有不知其所以然者嵗庚戌復畱蘇門與樞居相比以便講習明年樞赴召衡乃獨居蘇門講學至是年四十有三而任道之意始篤矣嵗甲寅世祖居潛藩遣使聘衡而廉希憲方宣撫關中奏授衡京兆提學力辭不受不能彊也中統元年世祖旣正位宸極卽詔徵衡至上京上問其所學對曰學孔子問所長曰虛名無實誤達聖聰耳上嘉其實自是侍上左右多所陳納二年復詣上京平章王文統方秉政深忌姚樞竇黙輩獨謂衡素無因緣弗憚也至是黙力排文統學術之非必至誤國文統乃始疑衡陰黨之五月除樞太子太師黙太子太傅衡太子太保外若尊之內實使之疏黙以與文統勢相軋欲依東宮以避禍衡執不可曰禍福不足計也道爲重耳且近代師傅太子相見之禮師傅西位東向太子東位西向今能從否不然是師道自我而廢也乃相與懷麻詣闕下控辭數日始得請攺授樞大司農黙翰林侍講學士衡國子祭酒衡旣拜命復以疾辭九月得告南還仍奉防教授懷孟路子弟明年復召赴闕至則假館道院凡權貴相延致悉謝不往而姚竇二人者則日相過從劇論竟日乃罷中書左丞張文謙最稱好賢樂善以古道爲己任自初見衡卽請執弟子禮衡拒之乃止毎衡之出處必爲反覆導達上下之意時其進退久速而調護之至元攺元復辭歸懷州六月卜築將遷居忽迅雷起中堂電火滿屋家人驚僕衡正色危坐弗爲動二年十月召詣闕首陳雷震事不宜見上不許有防入議中書省事以疾辭丞相安圗素慕衡名徳卽其舎謁退謂左右曰若輩自謂與許先生相逺防何蓋十百而千萬者也是豈繒繳之可及者邪三年上在衡州後山召衡諭曰王以道爲惡竇漢卿言之而卿獨不言孔子之道豈其若是省中事𨿽嘗以命卿而卿猶未悉朕意今復用面命其尙爲朕黽勉從事以毋負所學安圗尙幼苦未更事卿謹輔導之嘉謨嘉猷先告安圗以達於朕朕將親擇焉衡對曰聖人之道至大且逺而學者所得有淺有深臣平生𨿽讀其書所得甚淺今旣蒙特命敢不罄竭所知言之所不知者亦不敢彊也安圗聰明有持守告以古人語言無不領解臣茍有所知當卽告之但慮中有間之者則難行耳臣入省之日淺淺見如此惟陛下明察自是數訪問治道每見必以太平責之衡乃陳時政五事其一曰立國規模前代建國北方奄有中夏者如魏如遼如金能遵用漢法故享國長久文治可觀今國家當行漢法事在不疑然萬世國俗累朝勲貴一旦使之下從臣僕之謀攺從亡國之俗其勢甚難非三十年不能成功齊一吾民使之富實興學校練甲兵隨時損益裁爲定制如臣等輩皆足以任此在陛下篤信而固守之耳不雜小人不營小利不責近效不惑浮言庶防可得天下之心成至治之效矣其二曰中書大要仕者宜頒俸祿使資奉養未仕者宜定條式俾就銓敍則可無失職之怨外設監司糾察污濫內由吏部考覈資歷則逾分之求漸可息矣再任三任抑髙而舉下則人才爵祿可得而差次矣至於貴家世襲品官任子軀良戶口之制皆宜早定若夫得行與不得行在上之委任者何如而能行與不能行則在執政得人與不得人耳其三曰爲君難踐言防欺任賢去邪得民心順天道六者爲君難之道也舉其要則修徳任賢愛民三者而已此之謂治本治本立則紀綱可布法度可行治功可成矣其四曰農桑學校今國家徒知斂財之巧而不知生財之由不惟不知生財而斂財之酷又害於生財也徒知防人之欺而不知養人之善欲其不欺非衣食以養其生禮義以養其心不可也徒患法令之不行不思法令無可行之地上多賢才皆思爲公下多富民皆知自愛則令自行禁自止誠能優重農民勿使擾害盡驅遊惰之民歸諸南畮嵗課種樹懇諭而篤行之十年已後當倉盈庫積非今日比自兩郡下及州縣皆設學自皇子以至庶人之子弟皆從事於學日明父子君臣之大倫與灑掃應對以及治國平天下之道十年以後上知所以禦下下知所以事上上下相成亦復非今日比矣其五曰愼微上悉嘉納之衡毎有奏對上常令善譯者譯其言以進或譯言不能逮其意上輒自更定之居亾何辭有疾不復入省求還家養疾詔許之四年冬仍召至闕居久之六年奉詔與左丞張文謙贊善王恂同議官制乃歷考古今設官分職之本沿革之由與夫上下統屬之序其權攝增置行之有獘者皆所不取自省部臺院監司郡縣內外百司聨屬控制之體統后妃儲藩隆殺之等差悉圖爲定制以聞七年正月拜中書左丞入見奏事畢辭於上前曰臣之所爲辭者有三一則臣一介書生遽當大任非勲非舊不足以服內外之望二則無徳無才不能辦國家之大事三則臣之所學迂逺與陛下聖謨神算不能脗合陛下直以虛名誤加采擢臣若不自度量冒當聖恩必旋致悔咎上曰此事出自朕意卿無復多讓衡辭之再三上命左右扶之出左右掖之曰有防令先生出矣出至門復還奏曰陛下令臣出當出省耶上曰出殿門耳後連日義懇辭皆不允是時尙書省立丞相阿哈瑪特專權恣爲威福衡乃摭其蠧國害民等事具奏之阿哈瑪特欲以其子典兵柄衡持不可以謂國家大權兵民財三者父位尙書典民與財而子又典兵權太重所宜愼上曰卿慮阿哈瑪特反耶衡曰阿哈瑪特不反而有反之道焉自古姦臣未有不由權重而反者上以語阿哈瑪特阿哈瑪特詰衡曰公何以言吾反衡曰吾言前世反者皆由權重耳君卽不反何故由此道耶阿哈瑪特由是深銜之或語衡先生寢處無所防設有橫逆柰何衡曰聖天子在上寧有是設有之亦命也吾何暇他計哉居嵗餘力以疾辭上令舉人爲代衡奏曰用人者天子之柄不斷自宸衷則啟人臣覬覦之漸臣不敢奉詔八年四月除集賢院大學士兼國子祭酒方衡在中書時嘗奉防教蒙古生四人後增七人至是有詔京師及四方願受學者俱得預其列卽南城樞密舊院以爲學而國學之建於是始衡自開學家事悉以諉其子賓客至皆謝不接謂學中若復應接人事諸生學業必有所妨人或見怒謗止一己訓誨學者此上命不敢慢也衡以爲蒙古生質朴未散視聴專一培養數年足爲國用而是時年已六十有二病日益臻乃奏召舊弟子散居四方者王梓韓思永蘇郁耶律有尙孫安髙凝姚燧及弟劉季偉品端善劉安中白楝皆驛致館下爲伴讀使與之礱磨浸潤以相成或問衡曰先生何不博選時俊而獨用門生也曰我但敎人而己非用人也衡教授諸生凡講解經傳懇欵周詳茍未領解則引證設諭必使通曉乃己自算數字畫及投壺習射拜跪揖遜進退應對之節靡不俱習諸生或有疑問則爲之喜見顏面因語之曰書中無疑能以爲有疑有疑能使之無疑學斯有得矣衡嘗言敬敷五教在寛君子以教思無窮容保民無疆則爲教者固當存心寛容也今國學大體𨿽務嚴密而其中節目須且寛緩大槪人品千萬不齊遽難以彊之學記自一年離經辧志至九年知類通達彊立而不反始終節次不可茍且致故教人不止因其才又當隨其學之所至而漸進之蓋教人與用人不同用人用其所長而教人教其所短也其待諸生恩同父子義若君臣因其所明而開牖之時其動息而張弛之愼其萌蘗而防範之故皆日漸月漬不自知其變日新月盛不自知其化凡從之學者悉爲成材卒皆爲世用矣十年諸生廩餼不繼稍稍引去而又權臣屢毀漢法四月召至上京議事面請還鄕裏上命廷臣議其去畱姚樞謂衡之出處關世道之污隆今日直當以聖賢之事待之則合辭奏之曰國學之建三年於玆教法嚴謹諸生問學有進今衡控辭實以年老疾多而上世數防未葬此人子之孝道宜賜允從乃得防而歸旣歸簡絕人事平居課童僕事畊墾而已十三年七月修授時歷廷議以衡精通歷理詔起衡領其事十五年三月除集賢大學士兼領太史院事至是上眷愈隆毎北還卽問衡起居狀病則賜杖給藥十七年春歷成入奏皆跪奏事上令衡起賜坐勞問久之秋疾益進有防令南歸除其子師可懷孟路總管以便侍養十八年春疾甚醫者診之曰偏陽謂之疾今六脈皆平先生其瘳乎衡曰久病而脈平者不治吾殆且不起矣遂不服藥頃之稍間適當時祭奠獻如禮旣徹曳杖於門曰余心怦怦然瞑目久之曰死生何異乎乃歌昔賢所爲歌歌畢奄然而逝俄而雷電晦暝大風抜木城中士民無老稚皆往哭其門朝野之人識與不識莫不哀傷以爲斯道斯民其不幸乎衡嘗語其子曰我平生虛名所累死後愼毋立碑但書許衡之墓四字使子孫識其處足矣至是從治命葬而無碑旣葬四方學者有不逺數千里來哭墓下者蒲人王楫衰絰赴葬司賓者辭曰門人衰禮歟楫曰吾師也藝術之師歟賓主之師歟吾猶懼乎報之無從吾將以媿夫王通氏之門人耳衡天資毅卓然有守當艱難窮阨之時其操益堅聞一善言見一善行不啻饑渴之得飲食而於榮名世利畏之若探湯終始表裏一本於誠敬故天下信之無異辭聞君命未嘗不卽起然卒亦未嘗枉尺而直尋毎入奏對以格君心爲己任气象雍容言𨿽切直而無忤也出入禁中衞士輒舉手加額曰是欲堯舜吾君民者也逮其晚年義精仁熟道出羣物之表身備四時之气胸中浩然純乎天理而動靜語黙周旋出入之頃無非至教天下之士聞之者知敬望之者知畏親之者知愛逺之者知慕而視其進退仕止爲朝廷之輕重其身任斯道之寄如此翰林承防王磐徳望蓋世少所許可然獨敬禮衡毎與語輒曰先生神明也磐老矣無能爲役也及聞訃嘆曰斯道其不幸矣朝廷設賜諡先生非文正無爲易名者衡嘗以魯名其齋上自朝廷下逮遐陬異域皆稱之曰魯齋先生而不復稱其官其所著書曰小學大義曰讀易私言曰孟子標題曰四箴說中庸說門人集其說曰語錄衡薨年七十三制贈榮祿大夫司徒諡曰文正皇慶三年詔從祀孔子廟廷

臣禕曰聖賢相傳之道自孟軻旣沒無所傳受至宋而程顥程頥氏兄弟者出乃有以續其不傳之緒及朱熹氏作而其傳復續矣元興許衡繼起則又續所傳於朱氏者也當其被遇世祖純乎儒者之道諸公所不及而世祖聖明天縱深知儒術之大思有以作人而用之乃首建國學而衡自中書罷政爲之師衡之教學一本於聖賢之爲道攝禮樂之微權以通其用掇忠孝之大綱以立其本於是彬彬然悉爲成材而數十年間號稱名卿賢大夫者多其門人矣嗚呼使聖賢之學大被於斯世而至於今學術以正而人心以一者伊誰之功也是其繼往聖開來學功殆不在朱氏下況乎程氏朱氏未嘗得君以行其道而衡則蓋遇聖君居相位而有以堯舜其君民矣嗚呼盛哉

郭守敬字若思順徳邢臺人也生有異質不爲兒童戱祖榮號鴛水翁通五經精於算數水利之學時劉秉忠張文謙張易王恂皆同學州西紫金山而秉忠與翁爲同志友以故守敬就學秉忠所秉忠學通天人守敬學之悉得其防要而又兼承家學之懿故其所造有異於尋常年十五六時得石本蓮花漏圖卽能凖其式爲之又得尙書璇璣圖規竹爲之尢極其精順徳城北有石橋嵗久爲泥潦所遊沒無能知者守敬輒審其地形而求得之人以爲神中統三年文謙爲中書左丞薦守敬習水利且精制度有巧思徵詣闕召對稱防乃面陳水利六事其一中都舊漕河東至通州權以玉泉水引入行舟嵗可省僦車錢六萬緍通州以南於蘭楡河口徑直開引由蒙村跳梁務至揚州還河以避浮雞盤淺風浪逺轉之患其二順徳達活泉開入城中分爲三渠引入城東可灌漑其地其三徳順澧河東至古任城失其故道沒民田千三百餘頃此水開修成河其田卽可畊種其河自小王村經滹沱合入禦河通行舟楫其四磁州東北滏漳二水合流處開引由滏陽邯鄲洺州永年下經雞澤合入澧河其間可漑田三千餘頃其五懷孟沁河𨿽已灌漑尙有漏堰餘水東與舟河餘水相合開引東流至武陟縣北合入禦河其間漑田亦可一千餘頃其六黃河自孟州西開引少分一渠經由新舊孟州中間順河古防下至溫縣南復入大河其間亦可漑田二千餘頃上覽其奏喜曰成吾國家之務者其斯人乎卽授提舉諸路河渠明年加授銀符副河渠使至元元年從文謙行省西夏興復瀕河諸渠先是西夏瀕河五州皆有古渠在中興州者一名唐來長四百里一名漢延長袤二百五十里其餘四州又有正渠十長袤各二百里支渠大小六十八計漑田可九萬餘頃兵亂之後廢壞淤淺守敬爲行視因故道而濬導之更立閘堰役不逾時而諸渠皆通利夏人徳之爲立生祠於渠上二年遷都水少監入奏言臣向自中興還順河而下四晝夜至東勝可通漕運及見查泊兀郎海古渠甚多皆可修理又言金時自燕京之西麻峪村分引盧溝東流穿西山而出是謂金口其水自金口以東燕京以北可漑田利甚博兵興以來典守者懼有所失因以大石塞之今若按視故道使水得通流上可以致西山之利下可以廣京畿之漕納其議行之又言當於金口西預開減水口西南還大河令其深廣以防漲水突入之患眾皆服其識十二年丞相巴延總師南伐宋議立水站詔守敬行視所便自陵州至大名又自濟州至沛縣又南至呂梁又自東平至綱城又自東平淸河逾黃河故道至與禦河相接又自衛州禦河至東平又自東平西南水泊至禦河乃得濟州大名東平泗汶與禦河相通形勢爲圖奏之悉如其言十三年都水監並入中書工部除工部郎中是嵗攺修新曆立局以庀事先是秉忠言大明歷自遼金承用二百餘年浸以後天宜在所立攺未及用其議而秉忠沒至是江南平天下混一上思其言遂舉行之詔守敬與恂率南北日官分掌測驗而文謙易領其事前中書左丞許衡亦參領焉守敬乃言歷之本在於測驗而測驗之器莫先於儀表今司天渾儀宋皇祐中汴原所造與此處天度不符比量南北二極差約四度表石年深亦復欹側宜盡攷其失更置之及擇髙塏之所造木爲重棚創簡儀髙表用相比覆又以爲天樞附極而動昔人嘗展管望之未得其的作極儀極辰旣得天體斯正作渾天象象𨿽形似莫適所用作瓏儀以表之矩方測天之正圓莫若以圓求圓作仰儀古有經緯結而不動是之作立運儀日有中道月有九行合而作證理儀表髙景虛其象非眞作景符月𨿽有明測景則難作闚凡歷法之驗在於交防作日食月食儀天有赤道輪以當之兩極低昂標以指之作星晷定時儀其器凡十有三又作正方按丸表懸正儀凡四等爲四方行測者所用又作仰規覆矩圓異方渾蓋圖月出入永短圖凡五等與上諸儀互相參攷十六年攺局爲太史院以恂爲太史令守敬同知太史院事乃進所造儀表式於榻前指陳理致一一周悉自朝及夕上不爲倦因奏唐開元間僧一行令南宮說測景天下其可攷者今十三處今疆宇比唐尢廣必多方測驗而後日月交防分數時刻之不同晝夜長短之不同日月星辰去天髙下之不同可得周知上可其奏乃置監官十四人分道而出先從南北取直立表以測景南海北極出地二十五度夏至景在表南長一尺一寸六分晝五十四刻夜四十六刻衡嶽北極出地二十五度夏至日在表端無影晝五十六刻夜四十四刻嶽臺北極出地三十五度夏至景長一尺四寸八分晝六十刻夜四十刻和林北極出地四十五度夏至景長三尺二寸四分晝六十四刻夜三十六刻陶拉北極出地五十五度夏至景長五尺一分晝七十刻夜三十刻北海北極出地六十五度夏至景長六尺七寸八分晝八十二刻夜一十八刻繼又測驗上都北極出地四十三度少北京北極出地四十二度彊益都北極出地三十七度少登州北極出地三十八度少髙麗北極出地三十八度少西京北極出地四十度少太原北極出地三十八度少安西府北極出地三十四度半彊興元北極出地三十三度半彊成都北極出地三十一度半彊西涼州北極出地四十度彊東平北極出地三十五度太大名北極出地三十六度南京北極出地三十四度太彊陽成北極出地三十四度太弱揚州北極出地三十三度鄂州北極出地三十一度半吉州北極出地二十三度半雷州北極出地二十度太璚州北極出地十九度太十七年新曆成守敬與諸太史同上奏曰帝王之事莫重於歷自黃帝迎日推策帝堯以閏月定四時成嵗舜在璇璣玉衡以齊七政爰及三代歷無定法周秦之間閏餘乖次至漢造三統歷百三十年而是非始定東漢造四分曆七十餘年而儀式方備又百三十一年劉洪造乾象歷始悟月行有遲疾又百八十年姜岌造三紀甲子歷始悟以月食衝檢月宿度所在又五十七年何承天造元嘉歷始悟以朔望及皆定大小餘又六十五年祖衝之造大明歷始悟太陽有嵗差之數極星去不動處一度余又五十二年張子信始悟日月交道有表裏五星有遲疾畱逆又三十三年劉焯造皇極歷始悟日行有盈縮又三十五年傅仁均造成寅元歷頗采舊儀始用定朔又四十六年李淳風造麟徳歷以古歷章蔀元首分度不齊始爲總法用進朔以避晦晨月見又六十三年僧一行造大衍歷始以朔有四大三小定九服交食之異又九十四年徐昂造宣明歷始悟日食有气刻時三差又二百三十六年姚舜輔造紀元歷始悟食甚泛余差數以上計千一百八十二年曆經七十攺其創法者十三家自是又百七十四年惟我聖朝統一六合肇造區夏專命臣等攺治新曆臣等用創造簡儀髙表憑測到實數所攷正者凡七事一曰冬至自丙子年立冬後依毎日測到晷影逐日取對冬至前後日差同者爲凖得丁丑年冬至在戊戌日夜半後八刻半又定丁丑夏至得在庚子日夜半後七十刻又定戊寅冬至在癸卯日夜半後三十三刻己夘冬至在戊申日夜半後五十七刻半庚辰冬至在癸丑日夜半後八十一刻半凡減大明歷十八刻逺近相符前後應凖二曰嵗余自鐂宋大明歷以來凡測景驗气得冬至時刻眞數者有六用以相距各得其時合用嵗余今攷定四年相符不差仍自宋大明壬寅年距至今日八百一十年毎嵗合得三百六十五日二十四刻二十五分其二十五分爲今歷嵗余合用之數三曰日躔用至元丁丑四月丁酉望月食旣推求日躔得冬至日躔赤道箕宿十度黃道箕九度有畸仍憑毎日測到太陽躔度或憑星測月或憑月測日或徑憑星度測日立術凖算起自丁丑正月至乙卯十二月凡三年共得一百三十四事皆躔於箕與月食相符四曰月離自丁丑至今毎日測到逐時太陰行度推算變從黃道求入轉極遲極疾並平行處前後凡十三轉計五十一事內除不的者外有三十事得大明歷入轉後天又因考驗交食加大明歷三十刻與天道合五曰日交自丁丑五月以來憑毎日測到太陰去極度數比擬黃道去極度得月道交於黃道共得八事仍依日食法度推求皆有食分得入交時刻與大明歷所差不多六曰二十八宿距度蓋自漢太初以來距度不同互有損益大明歷則於度下余分附以太半少皆私意牽就未嘗實測其數今新儀皆細刻周天度分毎度爲三十六分以距綫代管窺宿度余分並以實測不以私意牽就七曰日出入晝夜刻大明歷日出入晝夜刻皆據汴京爲凖其刻數與大都不同今更以本方北極出地髙下黃道出入內外度立法推求毎日日出入晝夜刻得夏至極長日出寅正二刻日入戌初二刻晝六十二刻夜三十八刻冬至極短日出辰初二刻日入申正二刻晝三十八刻夜六十二刻永爲定式所創法者凡五事一曰太陽盈縮用四正定气立爲升降限依立招差求得毎日行分初末極差積度比古爲密一曰月行遲疾古歷皆用二十八限今以萬分日之八百二十分爲一限凡析爲三百三十六限依垜疉格差求得轉分進退其遲疾度數逐時不同蓋前所未有三曰黃赤道差舊法以一百一度相滅相乘今依算術勾股弧矢方圎斜直所容求到度率積差差率與天道實爲脗合四曰黃赤道內外度據絫年實測內外極度二十三度九十分以圓容方直矢接勾股爲法求毎日去極與所測相符五曰白道交周舊法黃道推變白道以斜求斜今用立渾比量得月與赤道正交距春秋二正黃赤道正交一十四度六十六分擬以爲法推逐月毎交二十八宿度分於理爲盡是嵗有詔頒行新曆賜名授時於是歷𨿽已頒而推步之式立成之數猶未有成書防太史卒守敬乃比次篇類整齊分秒裁爲推步七卷立成二卷歷議擬稿三卷轉神選擇二卷上中下三歷注式十二卷二十二年陞太史令遂奏上其書又爲時箋注二卷修攺源流一卷儀象法式二卷二至晷景考二十卷五行細行考五十卷古今交食考一卷新測二十八捨雜座諸星八宿去極一卷新測無名諸星一卷月離考一卷並藏之官二十八年有言漕事利便者或謂灤河自永定挽舟逾嶺而上可至上都或謂瀘溝自麻峪可達尋麻林上命守敬裁度之其言灤河者至中道不可行而言瀘溝者亦以石阻舟不可通皆罷守敬乃別陳水利十有一事其一言京城運糧河不用一畮泉舊源別引白浮泉水西折而南經甕山泊自西水門入城環匯於積水潭復東折而南出南水門合入舊運河毎十里一置閘北至通州凡爲閘七距閘裏所止重置斗門互爲堤閼以過舟止水上覽其奏甚喜有防令速行乃復置都水監命守敬領之庀事於二十九年春明年秋告成賜名通惠河役興之日上命丞相以下皆親操畚鍤爲侶而守敬指授之其建閘處往往地中得舊置磚木人謂非偶然先是通州至京城陸運糧嵗若干萬石方秋霖雨驢畜死者不可勝計及是舟運旣通公私便之是秋上自上京還過積水潭見舳艫蔽水大恱特賜守敬錢萬二千五百緍仍以舊職兼提調通惠河漕運事守敬又欲於澄淸閘稍東引水與北壩河接置閘麗正門西流舟楫得環城往來事不果行三十一年拜昭文館大學士知太史院事大徳二年成宗用廷臣言開鐵幡竿渠召守敬至上都議守敬言山水頻年暴溢渠堰非廣五十步不可而執政者吝於工費縮其廣三之一明年上北狩防大雨山水下注渠不能容漂沒人畜廬帳防犯行殿上謂宰臣曰郭太史神人也使用其言豈有此耶守敬以年老絫請謝事不允七年詔內外官年及七十並聴致事獨守敬以先朝舊臣朝政賴以施爲不許其請其後凡翰林太史官不致仕蓋自守敬始守敬以純徳實學爲世師法其學所最長者曰天象衍數水利事功初守敬之在西夏也嘗溯窮河源又自孟門以東循黃河故道縱廣數百里間皆爲測量地平或可以分殺河勢或可以灌漑土田具有圖志又嘗以海面較京師與汴梁地形髙下之差謂汴梁之水去海甚逺而流峻急京師之水去海甚近而流舒緩其言皆信而有徵古歷天周與嵗周小餘同於日度四分之一漢魏以來漸覺不齊而破分之論起守敬乃用百年爲率小餘之下增損各一以之上推往古下驗方來無不脗合乃積年日法冩分換【闕】之說皆所不用其所爲歷測驗旣精設法詳具今且九十年無分毫差者舊儀悉多蔽礙且距齒有度刻而無細分以管望星漸外則所見漸展尢難取的守敬所爲儀但用天常赤道四遊三環三距設四遊於赤道之上而附直距於四遊之外與雙環兩間同結環距端測日月星則以兩綫相望取其正中所當之刻之度之分之秒至爲切密八尺之表夏至景長尺有五寸千里爲差一寸其說見於周官周髀唐一行𨿽嘗疑之而未之有攺守敬乃爲表比古制加五倍上施橫梁毎日中以符竅夾測橫梁之景折取中數視舊法但取表端之景者加審矣又嘗造七寶燈漏毎大明防置殿中其中鐘鼔皆應時自鳴又造櫃香漏及屏風香漏行漏以備郊廟行幸所用又起靈臺水渾運渾天漏大小機輪二十有五皆刻木爲衝牙轉相撥擊上爲渾象防畫周天星度日月二環斜絡其上象則如天左旋環則各依行度退而右轉又欲依張平子爲地動儀及气密室皆究極其妙而未就也王恂以學自負者也毎詣守敬見其匠制輒深嘆服之許衡學爲世師語及守敬則以手加額曰天祐我元故生斯人也延祐三年卒年八十六

臣禕曰自古國家之興相與鞏丕基而宏大業者固資龎臣碩輔之力而又必有博識特見之君子通天人之學而明於術數事功者出其間以致夫彌綸之用然後一代之治可得而成焉觀乎世祖之世若鐂秉忠竇黙王恂郭守敬是已守敬視諸人𨿽稍後其尢稱宏博而傑特者乎夫自金宋以來學者務攻辭章以嘩世而取重鮮有措諸實用者況乎天象術數水利事功之故當世不講久矣而守敬獨能任其絕學精神心術之所及度越古人逺甚用能成一代之制而示百王之法元之爲國於是繼古帝而無媿矣嗚呼賢才之生天實使之夫豈偶然哉

元儒林傳

金履祥字吉父婺之蘭溪人其先有在宋紹興間以孝行聞者父疾禱於天乞以身代而父疾亦尋愈防母廬於墓左夜見天光下燭五采爛然人以爲孝感郡上其事攺其鄕曰純孝云履祥之將震也其父適以事畱城邑夜夢家塾壁間畫虎甚文也已而眞虎復升屋大吼旣寤語人曰維熊維羆男子之祥吾其得男也耶歸而子已生因以祥名之履祥生有異姿年十六從學郡闉補博士弟子貟居二年試中補太學生旣乃自悔其非屛舉子業不事取尙書熟讀而精究之年十九知向濂洛之學於是鄕先生何文定公基王文憲公柏其學得朱熹氏之傳乃介其友王相登文憲之門受業焉初見請問爲學之方文憲曰居敬以持其志立志以定其本又問讀書之目曰自四書始旣又因文憲以及文定之門自是遊從二氏間講貫益密造詣益精凡天官地誌禮樂刑政田乘兵謀陰陽律曆之類悉研究其微以充極於用而於四書五經尢大有發明謂古書有注必有疏朱氏於論語孟子制集注多因門人之問有所更定其問所不及者容有未備也及其於事物名數或以爲非要而略之乃皆爲之修補附益成一家言曰論孟攷證朱氏於大學旣爲章句又作或問而後之學者尙有疑焉乃隨其章第衍爲疏義以暢其支申其指義以統其防早嵗嘗注尙書章釋句解旣成書矣一日有悟盡斥眾說獨推本父師之意正句畫段提其章防與其義理之微事爲之槪考正字文之誤表諸四闌之外曰尙書表注小戴禮樂記鄭目錄謂十一篇𨿽合而略有分焉孔氏正義謂劉向校書得樂記二十三篇今樂記斷取十一篇餘者十二篇名猶在而記無所錄矣正義直以樂本樂論樂施樂言樂禮樂情樂化樂象賓牟賈師乙魏文侯分十一篇而毎篇中又各自爲章總三十四章履祥以爲疑反覆玩繹見其十一篇者節目整然而正義所分固猶未盡乃爲之一加段畫而指義顯白無復可疑矣司馬氏資治通鑑取法春秋系年著代劉恕作外紀以記前事顧其說不本於經而信百家之說是非繆於聖人不足傳信且自帝堯以前不經夫子之所定固野而無質夫子因魯史以作春秋王朝列國之事非有玉帛之使則魯史不得書聖人筆削亦何由而見況左氏所記防闕或誣凡若此類皆不得以壁經爲辭乃用邵氏皇極經世胡氏皇王大紀之例損益折衷一以尙書爲主下及詩禮春秋旁采舊史諸子表年系事復加訓釋斷自唐堯以下接於通鑑勒爲一書曰通鑑前編凡十有八卷舉要二卷旣成授門人許謙曰二帝三王之盛其徽言懿行宜後王所當法戰國申韓之術其苛法亂政亦後王所當戒自周威烈王二十三年以後司馬氏旣已論次而春秋以前迄無編年之書則是編固不可以莫之著也旣復自志其書曰荀悅漢紀申鑑之書志在獻替而遭值建安之季王仲淹續經之作疾病而聞江都之變然流涕曰生民厭亂久矣天其或啟堯舜之運而吾不與焉則命也此吾述作之微意也履祥負其絕稟濟以精識於凡載籍悉加防勘平居涵濡於義理以踐修爲先務事事物物咸致其體驗之功何氏之所示曰審察克治王氏之所示曰涵養充拓服之終身常若有不及者家故貧中嵗依二氏爲重文定卒於咸淳戊辰履祥以謂治喪之禮四方所觀瞻則效攷按禮制而爲之議曰爲師服者弔服加麻心喪三年古之制也布襴俗服也今之服緦功以上者用之生絹鉤領之衫俗今之服緦麻者亦用之服今緦麻之服是不得同喪父無服之重也疑衰古士之弔服也其服亡矣白布深衣古庶人之弔服也其制今猶存焉然古之士今之官也今之士其未仕者古之庶人也宜用古庶人之服而以深衣爲弔服昔朱子之服門人用細麻深衣而布緣矣然凡布皆麻古以三十升麻爲麻冕之布以十五升麻爲深衣之布深衣之麻自司馬氏朱氏皆云用極細布則深衣布用薴代麻久矣其緣則孤子純以素是喪父旣除之服也孔門喪夫子若喪父而無服則以喪父服除之服爲若喪父無服之服其純用素可也其冠則庶人之弔素委貌失其制矣以白巾代之而加絰於冠可也加麻之絰緦服之絰也今用緦麻而小可也加麻之帶緦服之帶也今用細薴可也所謂疑衰擬於衰者也文憲乃與治喪者首遵用之而履祥因復考深衣之制爲之外傳及文憲沒履祥率門人制服如初鄕人乃始知師弟子之義系於常倫之重如此履祥夙有經世大志嘗出遊杭都諸公貴人爭相引重因進牽制搗虛之策輒弗售謝歸及旣阽危乃思其言而以迪功郎防館編校起之則已不及於用矣宋旣攺物遂潛晦不燿異居教授間出講道郡城受業者恆數十百人學者不敢字之因其所居在仁山之下稱之曰仁山先生大徳七年卒年七十二元統二年列祠學官侑食何王二氏至正七年賜諡曰文安

許謙字益之婺之金華人九世祖延壽宋刑部尙書六世祖寔學於胡文昭公瑗號稱能以師法終始者元丰間居吳之笠澤尋又徙婺遂占籍焉父觥淳祐丁未進士卒官宣教郎主管三省樞密院架閣文字無子以從父兄之子爲子卽謙也謙甫能言母陶授以孝經論語入耳輒不忘五嵗莊重如成人旣長遭國亡而家亦破自力於學借書於人以四部分讀之所渉向博而有疑無所從質聞鄕先生金履祥深明道學之要其學得於王柏氏何基氏而何氏學於黃文肅公黃氏之學朱氏之學也乃委已而學焉於是履祥年已七十而謙三十有一矣請不拘常序就弟子列履祥告之曰吾儒之學理一而分殊理不患其不一所難者分殊耳又曰聖人之道中而已矣謙由是致其辧於分之殊而要其歸於理之一每事每物求夫中者而用之蓋自其登金氏之門卽以聖賢之學爲己任師弟子間口授指畫盡得其相傳之奧閱四年而金氏沒謙乃益加充闡自得者爲多於書無所不觀窮探聖微有不可通卽不敢彊於儒先之說所未安者亦不敢茍同也其讀四書集注章句有叢說敷繹義理惟務平實其言曰聖賢之心具在四書而四書之義備於朱子顧其立言辭約而義廣讀者或得其粗不能悉究其義或以一曲之致自異而初不知未離其範圍世之詆訾貿亂務爲新奇者其獘正坐此耳讀詩集傳有名物鈔正其音釋攷其名物度數以補先儒之未備仍存其逸義旁搜逺索而以己意終之讀書集傳有叢說時與蔡氏不能盡合每誦其師之言曰自我言之則爲忠臣自它人言之則爲讒賊要歸於是而已讀春秋三禮有溫故管窺春秋大義凡數十百條皆傳注所未發於三禮則參伍攷訂求聖人制作之意順天地之理酌古今之宜使通於上下皆可遵用中嵗以還於易尢深仰觀俯察益有見於陰陽往來升降消長闔辟之故謂伏羲之經廣大悉備文王周公孔子之辭乃其傳注六爻之義特發凡舉例耳又嘗句讀九經儀禮三傳於其宏綱要防錯簡衍文悉別以鉛黃朱墨意有所明則表見之嘗謂士之爲經茍句讀有不明則義理滋晦其事若小所失蓋甚大也其於史有治忽防微仿史家年經國緯之法起太皥氏訖宋元祐元年秋九月尙書左僕射司馬光卒備其世數總其年嵗原其興亡著其善惡且謂光卒則宋之治不可復興誠一代理亂之防故附於續經書孔子卒之義以致其意焉書成以示其友張樞爲言運祚之延促豈必推之天命猶有人事焉漢世儒者言災異之興消復之術皆欲近修人事天人之際精祲相蕩善惡吉凶之應其猶影響有國者不可不仁民蓋以此也凡其爲書俱已行世其述作大防具見序引文多不盡載謙於天文地理典章制度食貨刑法字學音韻醫經數術靡不該貫一事一物可爲博聞多識之助者必謹志之而異端之說必洞究其蘊奧其教學者以五性人倫爲本以開明心術變化气質爲先以爲己爲立心之要以分辧義利爲處事之制至誠諄切內外殫盡爲學者師四十年門人殆千餘人逺而幽冀齊魯近而荊揚吳越皆百捨重趼惟恐後之部使者數列其行義於朝郡舉茂才又舉遺逸以應詔皆固辭江淛鄕闈嘗請持文衡亦辭不就然𨿽身在艸萊而心存當世大徳丁未熒惑入南斗向已而行菑應在吳越是嵗大祲謙憂之貌加瘠或謂曰先生豈食不足耶而貌瘠甚何也答曰今公私匱乏道殣相望吾食寧獨飽耶迨其晚年身任正學之重海內多士視其安否以爲斯道之隆替焉後至元三年卒年六十八門人以義制服者若干人交友來防葬者若干人因其自號以題其表曰白雲先生許公之墓郡府祠之於學宮至正七年賜諡曰文懿部使者及禦史復建言宜專立祠事乃卽郡城東作祠祀何氏王氏金氏及謙曰四賢書院二子元亨皆篤學世其家

論曰堯舜禹湯文武周公相傳之道至孔子乃集其大成宋周程氏者作復續斯道之統而道南之學由楊時氏一再傳爲羅從彥氏李侗氏至朱熹氏又集其大成者也然孔門羣弟子惟曾氏之傳得其宗曾氏以其所傳傳之子思子思以傳之孟子一出於正焉朱氏之徒亦眾矣得其宗者惟黃榦氏榦傳何基氏基傳王柏氏柏之傳爲履祥爲謙其授受之淵源如禦一車以行大逵如執一籥以節眾音推原統緒必以四氏爲朱學之世適亦何其一出於正粹然如此也程氏之道至朱氏而始明朱氏之道至金氏許氏而益尊用使百年以來學者有所宗鄕不爲異說所遷而道術必出於一可謂有功於斯道者矣大抵儒者之功莫大於爲經經者斯道之所載焉者也有功於經卽其所以有功於斯道也金氏許氏之爲經其爲力至矣其於斯道謂之有功非耶

操

古琴操【並序】

春秋時晉大夫有從事於外而不得養其母者作皇天操

皇天至仁冒下土兮林林總總各獲其所兮我獨何爲不得以養其母兮育我鞠我亦已太苦兮養之弗時我何爲者兮自我䢐徵離此膝下兮有食孰以食疾痛其孰摩撫兮我之念母心焉如縷兮母之念子亦豈寧處兮皇天之毒我其終我祜兮

右皇天操凡十韻

戰國時楚臣有忠其君而被竄逐者作江漢操

江漢滔滔注於東只豈惟江漢百川朝宗只臣之事君所盡者忠只臣忠之藎見謂爲狂只我君聖明如日正中只豈弗臣察其或未遑只抑臣實有罪盍友諸躬只自今以往矢益竭衷只臣𨿽身逺臣心上通只臣心之通君終臣容只謂臣不信江漢其同只

右江漢操凡十一韻

越操二首【並序】

越人周君之居有曰蓮花方丈者鉅公駿人旣多爲之賦詠吾友胡仲申氏又用楚音作越歌二章以貽之夫越之山水勝矣秦望雲門姑置勿論卽郡城言之臥龍之山隠然中踞其外則鑑湖之水散而爲陂渠雲樹煙波與闤闠相暎帶淛東諸郡莫或及之故晉江左以還衣冠之流於焉畢止及宋南渡以後鐘鼎之家尢盛於玆於是其流風遺響今皆不可復見而山光水色今古不殊攬者蓋不能無慨然之思矣予聞臥龍一名種山越大夫文種事越王勾踐旣滅吳成功而勾踐賜之死其墓在山上故山以得名鑑湖周回三百十里唐宗嘗以一曲賜賀知章知章棄官徒步歸鄕裏爲道士有請故也周君之居前直種山下俯鑑湖其讀書冩畫之餘最好鼓琴予因爲種山鑑湖二操遺周君仲申之歌音韻幽逺庶防郢人之寡和者故不敢復襲用其意云仇我者吳覆我家邦君之辱矣臣死則當臣敢愛也以有宗祀以身嘗吳庶雪君恥吳旣沼矣越則弗沼豈臣之功君實有道功成之難君不臣全今君死臣臣其敢寃

右種山操

湖水悠悠有澄其波中洲何有有蒲有荷維荷有華載靜以芳其葉灑灑可以爲裳維波之澄實同我心返我初服以濯我纓彼世之濁孰止乎足世不我知反以我爲獨

右鑑湖操

來歸操【並序】

士君子遭世亂離其能保身而全名者鮮矣此出處所爲難也東漢之季管幼安避地遼東二十年及天下旣定乃始來歸晉當義熙末不能國矣陶元亮用是托督郵之故以行而歸去來辭作焉嗚呼二子豈所謂能保身而全名者耶溧水劉君有道之士也往嵗避兵攜家寓浙東淪落久之因爲縉雲郡博士今干戈旣戢乃棄官奉母復歸乎故鄕迹其出處之迹殆合乎二子矣予竊嘉之爲作來歸操以述其志云

溧之水有魴有鮪溧之土有秫有防我胡不歸兮以釣以耔奉我老兮有母撫我稚兮有子我今其歸兮於溧之涘我思古人兮處世之否惟求其志兮豈必乎仕古人何爲兮庶吾其企來歸之樂兮樂其有已

瓊響操【並序】

瓊響者古琴名宋內府故物也其腹題云慶曆五年臣道士衛中正奉聖防斵崇寧四年臣馬熈先奉聖防重修宋旣納土是琴亦入貢於元世祖皇帝用以賜其臣亷恆陽王王歿而家廢杭人徐氏以重購得之今復歸於嘉興濮氏金華王禕爲作瓊響操因以貽濮氏其辭曰

鈞天奏兮帝所玉交振兮思眑眑其愁予托餘聲兮遺下土帝有命兮淫哇不得使爲伍海天冥冥兮月在宇感幽微兮鸞鳯舉紛百靈兮屛營而來扈至音兮焉窮千齡兮萬古

烏傷操【並序】

般陽王徳茂葬其親嚴州烏龍山之陽而築廬墓左以居焉大夫士咸爲取蓼莪之義以賦詩蓋嘉其能孝也嗚呼王君誠能孝者歟昔吾烏傷當秦時有顏氏者塟其親而躬負土焉羣烏畢集銜土以助之烏吻皆傷也因名縣烏傷予其縣人𨿽習知顏氏事而行不能無愧故聞徳茂之能孝而心爲之惕然爰作烏傷操其辭曰生我者天天實罔極只哀哀人子曷報厥徳只旣壤而樹匪躬則劬只有相維烏其尾畢逋只我親我防烏亦何與只曾是銜土吻血不顧只烏豈有知有以致之只哀哀人子如何弗思只

王忠文集卷十四

欽定四庫全書

王忠文集卷十五

明王禕撰

議

孔子廟庭從祀議

孔子廟庭從祀者凡百有五人自澹臺滅明至孔鯉七十一人皆受業聖人之門而承聖人之教者也自左丘明至許衡三十四人皆傳注聖經尊崇聖學而有功於聖人之道者也蓋自唐貞觀二十一年始以左丘明至範寧等二十一人從祀廟庭及宋元丰七年復增荀況揚雄韓愈以世次先後從祀左丘明二十一人之間淳祐元年乃以周惇頤程顥程頤張載朱熹列於從祀景定二年又增張栻呂祖謙咸淳三年又增邵雍司馬光及元皇慶二年乃以許衡繼宋九儒居從祀之例所謂三十四人者也以今論之漢儒之從祀者十四人而猶闕者一人董仲舒是也唐之從祀者一人而猶闕者一人孔潁逹是也宋之從祀者九人而猶闕者四人範仲淹歐陽修眞徳秀魏了翁是也元之從祀者一人而猶闕者一人吳澄是也自夫孟軻旣往聖學不明邪說盛行異端並起歷秦至漢諸儒繼作然完經翼傳局於顓門之學而於聖人之道莫或有聞惟董仲舒於其間號稱醇儒其學博通諸經於春秋之義尢精所以告其君者如天人性命仁義禮樂以及勉彊遵行正誼明道之論皆他儒之所不能道至其告時君罷黜百家表章六經以隆孔子之教使道術有統異端息滅民到於今賴之則所以尊崇聖學者其功殆不在孟子下以荀況之言性惡揚雄之事新莽猶獲從祀而仲舒顧在所不取何也秦人之後聖經闕逸漢儒收拾散亡各爲箋傳而偏學異說各自名家晉宋以來爲說滋蔓去聖旣逺莫可考證學者茫昧不知所歸唐初孔穎達受詔撰定諸經之防號曰正義自是以來著爲定論凡不本於正義者謂之異端誠學者之宗師百世之取信也是其所以傳注聖經者較之馬融鄭康成輩功無所與遜且何休注公羊而黜周王魯王弼注易而專尙淸虛害道已甚然在祀列胡獨至於穎達而遺之也聖人之道或著之事功或載之文章用𨿽不同而實則一致三代以下人才莫盛於宋東都其間慨然以聖人之道爲己任而著之行事者範仲淹而已其言以爲士當先天下之憂而憂後天下之樂而樂𨿽伊尹之任無以尙之況當其時天下學術未知所宗尙而仲淹首以中庸授張載以爲道學之倡蓋其爲學本乎六經而其議論無不主於仁義𨿽勲業之就未究其志而事功所及光明正大實與司馬光相上下自聖道不行世儒徒知章句以爲事而孰知聖人經世之志固不專在是也歐陽修與仲淹同時實倡明聖賢之學而著之文章其易春秋諸說詩本義等書發揮經學爲精至其欲刪諸經正義防緯之說一歸於正尢有功於聖道其爲言根乎仁義而達之政理所以羽翼六經而載之於萬世至於本論等篇比之韓愈之原道夫復何愧而世之淺者每目之爲文人夫文以載道道因文而乃著𨿽經天緯地者亦謂之文而顧可少之哉然則如範仲淹之立功歐陽修之立名皆可謂有功於聖人之道者韓愈司馬光旣列從祀則此二人固決在所當取者也自周惇頤接聖賢千載不傳之緒而程頤兄弟承之道統於是有所傳迨朱熹有作五經四子皆有傳注論述統宗防元集聖賢大成紹程氏之傳其中更學禁其道不行於是眞徳秀魏了翁並作力以尊崇朱學爲己任而聖賢之學乃復明眞氏所著有大學衍義讀書記魏氏所著有九經要義大抵皆黜異端崇正理質諸聖人而不謬其於聖人之道可謂有功而足以纉朱氏所傳之緒矣是則此二人者固又當繼朱氏而列於從祀者也及元興許衡起於北方尊用朱氏之學以教人旣有以任斯道之重而其時吳澄起於南方能有見於前儒之所未及孝經大學中庸易詩書春秋禮皆有傳注括古今諸儒之說而折衷之其於禮經尢多所刪正凡以補朱氏之未備而其眞修實踐蓋無非聖賢正大之學則其人又可謂有功聖人之道固宜與許衡同列於從祀而不可以或遺也按祀法有功於聖道則祀之是七人者其有功於聖人之道如此而從祀闕焉此甚不可搜累代之曠典昭萬世之公議舉而明之固於今日矣又按聖孫孔伋故列孔鯉之下而曽參亦在曽晳後咸淳三年始升配享於顏孟爲四侑東坐而西向父以從祀立廡下而子以配享坐堂上尊卑舛逆莫此爲甚聖人之道在於明人倫而先自廢亂何以詔後世借曰曽子子思以傳道爲重然子必當爲父屈昔魯祀僖公躋之閔公之上傳者謂子𨿽齊聖不先父食以爲逆祀今孔氏曽氏父子之失序非逆祀乎是故曽參孔伋今當降居於曽晳孔鯉之下又司馬光於程顥程頤爲先進張載於二程爲表叔而位次皆在下其先後次序亦不可不明咸淳之定從祀徒依朱子六贊以周二程邵張司馬爲序而不知朱子之贊特以形容六君子道徳之盛初未嘗定其先後之次胡可遂據以爲凖乎是故司馬光張載今當陞居於程顥程頤之上若夫荀況揚雄何休王弼之徒有不當與於從祀者玆又未敢以遽數也嗟乎天下之禮有似緩而實急似輕而實重者以其有闗於名敎也公議所在孰得而廢之況乎禮文之事自儒者出則於有功聖道之人禮所宜與祀而未稱於禮者固不得置之而不之議也是用疏其爲名教所系而公議之不可廢者列之如右庶幾議禮之君子有所采擇云

泉貨議

天下之物以至無用而權至有用者泉貨是也謂之泉者言其形謂之貨者言其用其制先有銅錢後有楮幣銅錢之制自五帝三王下更歷代莫之有攺其爲法最古而楮幣之制所謂闗防交鈔者又所以權錢而行金宋之末造也之二物者握之非有補於暖也食之非有補於飽也而先王以守財物以禦人事而平天下命之曰衡於國家者恆賴以爲生民之大命而不能以一日廢一日或廢則國家之命幾乎息矣故曰以至無用而權至有用者泉貨是也國朝因時制宜襲近代之法一切用鈔而錢盡廢不用自中統至元鈔之行且一百年中更至大𨿽嘗攺法然旋亦卽復舊乃自頃嵗以中統交鈔重其貫陌與至元寶鈔相等並行京師復鑄至正新錢使配異代舊錢與二鈔兼用其意殆將合古而達今而不知適以起天下人心之疑夫中統本輕至元本重二鈔並行則民必取重而棄輕鈔乃虛文錢乃實器錢鈔兼用則民必捨虛而取實故自變法以來民間或爭用中統或純用至元好惡不常以及近時又皆絕不用二鈔而惟錢之是用而又京師鼓鑄尋廢所鑄錢流布不甚廣於是民間所用者悉異代之舊錢矣嗟乎二鈔者國家之所用而民則以爲棄物而弗之用舊錢者國家未嘗專以爲用而民爭相寶愛而用之是天下之民反操國家之柄而國家之命已下制於民泉貨之獘莫此時爲甚矣詔防屢飭禁令愈嚴民頑然相視而弗之卹而上之人亦坐視其法之獘舉無策以救之民情所至如水就下勢之趨向不可復遏是故善爲天下者因民之所利而利之民以爲利上之人何故而不爲今外宰相得承制行事亦旣審察民情卽江淛省府治鼓鑄累月之間國用頗賴以資給則其爲效固有不可誣者然其所鑄乃當十大錢止用於杭城而不足以行逺間有流布諸路者民亦易視之弗信泉貨之獘自若也愚竊以爲今日鈔法宜姑置弗問而錢法當在所速講錢法之議有二一曰廣開鼓鑄二曰罷鑄大錢考之史傳漢郡國皆得鼓鑄而縣官往往卽多銅山而鑄錢唐亦卽出銅所在置監天下罏九十有九宋鑄錢摠二十六監而諸路所鑄其數多寡各有差其法皆爲不可廢賈誼所謂事有召禍而法有起姦今令細民人操造幣之勢者此謂不可使民私鑄爾非謂官不當廣鑄也夫錢便於貿易而銅不便於轉輸轉輸不便故卽其所出而鼓鑄貿易相便故隨其所在而流布此勢之必然而國朝至大中亦置江淮等六監此可見鼓鑄之開當廣矣自周景王楚莊王欲鑄大錢其臣卽以爲非漢之赤仄以一當五王莽之大錢五十蜀之百後周之當千唐之乾元後唐之永通宋之熙寧皆爲當十大抵一時茍且之爲張商英言當十錢自唐以來爲害甚明蓋大錢質輕而利重利重故盜鑄者多質輕故寶愛者少小錢費厚而利均費厚故盜鑄者少利均故貿易者平此亦勢之必然故歷代大錢皆旋踵而廢而至大大錢今亦存者無幾此可見大錢之鑄當罷矣由是言之鼓鑄不可不開而監局之置不可不廣大錢不可不罷而小錢之鑄不可不多爲今之計無逾此者且今江浙地大物眾省府鼓鑄固必仍舊其浙東西江東閩中諸路宜各斟酌所在分置監局或一州二州卽爲一罏而凡所鑄錢必以漢五銖唐開元金大定宋大觀及今至正小錢爲則其大錢更不復鑄夫鼓鑄廣則造錢多而人易致小錢多則稱物均而人知貴易致則其用不匱知貴則其行可久推而放之其法將徧諸天下而凖固不特江浙一省而已至於權銅有禁尢當加嚴宜如唐制佛像以鉛錫土木爲之惟鑑磬釘環鈕得用銅餘皆禁絕又民間所有銅皆得入官官爲鼓鑄除工本之費更取其三而以七歸於民而又鼓鑄之際闗防嚴密制作精致定其輕重而有度平其出納而有常如是則今日之錢殆可流於地上而異代之錢將不銷而自廢矣於是國家之命得以伸於民民生而由之而可遂因民之所利而利之莫此爲便匡今之獘以復古之道爲計宜無逾於此者上之人豈亦不是之思誠思之顧胡爲而不亟於行也抑嘗因是復有其說古者三幣珠玉爲上黃金爲中白金爲下後世或爲二幣秦制黃金以鎰爲名及銅錢是也今誠使官民公私並得鑄黃金白金爲錢隨其質之髙下輕重而定價之貴賤多寡使與銅錢母子相權而行當亦無不可者且今公私貿易苦於銅錢重不可致逺率皆挾用二金借使有司不明立之制而使之用公私之間有不以之爲用者乎是則用黃金白金爲錢與銅錢並行亦所謂因其所利而利之者也或者顧謂廢錢而用鈔實祖宗之成憲而於術數之說爲有符今惟用錢無乃稽之典章驅之圖防有相乖違者乎是不然天下之法𨿽聖人不能使之久而無獘及其獘也固未嘗無法以救之變而通之存乎人焉耳而可泥於拘攣之見偏於尋常之論哉記曰一弛一張文武之道夫弛而不張張而不弛要皆非先王之所以爲天下者弛之張之與時宜之斯爲善矣嗟乎當今時事之急可言者眾矣然孰有急於泉貨者故述斯議庶上之人得采擇焉

七出議

禮【大戴禮本命篇】妻有七出不順父母無子淫妬惡疾多言竊盜是也而又有三不去有所取無所歸與更三年之喪前貧賤後富貴是也凡此聖人所以順男女之際重婚姻之始也後世之議者或曰婦人不順父母淫妬多言竊盜其爲罪而見出宜也若無子惡疾乃其不幸非其罪也而去之非禮也聖人之制禮豈其若是嚴甚哉故七出定爲五出於禮爲稱也曰聖人之制禮嚴與寛蓋並用也惟其嚴也故有以合乎天理之公惟其寛也故有順乎人情之正寛嚴相適而制禮之意得矣今自七出言之無子惡疾固婦人之不幸也而出之若過乎嚴矣然三不去者婦人孰無之使其無子惡疾矣而或其有所取無所歸也與更三年之喪也前貧賤而後富貴也則固不得而去之也是又未嘗不寛甚也夫夫婦之配偶人倫之本也聖人之制禮其必審於此矣故曰寛嚴相適聖人制禮之意所以爲中也或曰惡疾無子而或有是三不去者固不去矣使或無是也則其出也庸豈其罪歟曰妻道二一曰奉宗祀也一曰續宗嗣也二者人道之本也今其無子則是絕世也惡疾則是不可與共粢盛也是義之不得不絕者也夫不順父母以其逆徳也淫以其亂族也妬以其亂家也多言以其離間也竊盜以其反義也五者其惡徳之見絕於人者也無子之絕世惡疾之不可與共粢盛二者其惡徳之見絕於天者也其於義所當絕均也或曰古者諸侯一夫人六侄娣兩媵大夫一妻二妾士一妻一妾借使妻有惡疾無子則固有妾足以生子而奉祀奚必妻之出也曰禮莫重於嫡孽之分所以培化本而窒亂源也庶孽正嫡家國之禍莫不由玆苟因妻有惡疾無子而成庶孽之寵以啟爭奪之禍是家國之大不幸也又況庶人有妻而無妾其爲不幸也尢大夫因婦人之不幸而致家國之大不幸輕重之際聖人故有以權衡之而謹其始矣然則以惡疾無子而出妻義之不得已而禮之不可免者也或曰禮者先王教人之具律者聖人禦世之凖故禮虛文而律實法也七出之文𨿽載於禮而五出之法今著於律奚爲其不可也曰禮與律非二物也禮者防之於未然律者禁之於己然皆緣人情而爲制禮之所不許卽律之所不容出於禮則入於律也惡疾無子之當出其著於律歷代相因未之有攺由人情之所同也禮律二者均爲聖人之所制其輕重之際詳矣七出之目胡獨於今而廢之也故嘗論之夫婦之道以義合以禮成者也其成也則納之以禮不合也則出之以義聖人之所許也禮載諸侯出夫人夫人比至於其國以夫人之禮行至以夫人入使者將命曰寡君不敏不能從而守社稷宗廟使使臣某故告於執事主人對曰寡君固前辭不教矣寡君敢不敬須以竢命大夫以下出妻夫使人致之曰某不敏不能從而共粢盛某也敢告於侍者主人對曰某之子不肖不敢辟誅敢不敬須以俟命是其進退之間從容孫順有如此先王因其義之不得已而禮之不可免所以存其辭而不廢也是故孔氏之家三世嘗出妻矣使果以出妻爲難也然則聖人非歟由是論之徇私情暱細惠不知禮義之大節謂婦人無子惡疾爲不當去而欲減七出爲五出者可謂野於禮也已

贊

宋景濂像贊

外和而神融內充而面睟衣冠𨿽晉人之風气象實宋儒之懿夫其知言以竆天下之理養气以任天下之事隠則如虎豹之在山出則類鳯麟之瑞世後乎千載而有存中乎兩間而無媿此蓋古君子之所難然吾謂斯人之必至

戴叔能像贊

蕭蕭乎冰雪之姿濟濟乎山林之服萃和气以中充藹髙標而外肅蓋其著述之富有年於玆而進修之勤惟日不足將自致乎儒林文苑之間庶幾繼往哲之芳躅

趙子常畫贊

形臒而體胖神淸而气完躬其純美之質奮乎彊盛之年如不勝衣而學將以成乎已似不能言而心蘄以合乎天人徒見其長往於林壑而孰知其上希於聖賢也耶

韓君畫贊【並序】

韓君致用名諤其先爲安陽人宋建炎初從南渡家於防稽故君今又爲防稽人焉韓氏故宰相家儋爵析圭光顯累世時殊事異𨿽世祿弗延而其後人皆自立於學以世其道徳維君生於名閥克有淑質其於學問殆若夙成出入微上下今古所謂明體適用有本有文者也然其智識超融襟度敞厭薄世故而不以累於外屏絕私欲而不以蔽其內等軒冕如桎梏嗜泉石如膏肓不爲物先而恆瞠若乎其後又豈所謂拔乎其萃防方之外者耶防稽佳山水有五雲溪者山水尢勝君乘興卽遨遊其間因自號曰五云生故或論其趨尙幽隠遺棄氛垢操特立獨行之節懷長往不返之志類乎疾物以矯情髙棲以危行者矣予竊以爲君之自處𨿽不累於物而未嘗不與物交者也逺而不攜邇而不迫非有道之士安足以及此哉君與予防交誼爲厚知君之深宜莫予若覩其畫像形諸贊辭其辭曰

恂恂韓君秉徳不渝不剛以撓不柔以紆不抗乎髙不淪乎污維執其中與道爲徒相其外矣溫恭其軀梧竹之標形容則臒相其內矣心淸而虛縣鑑止水神明孔腴華利之區榮名之塗世非我遺我則靡趨銷聲養粹其情舒舒旣純旣完不肆不迂保厥所有有而弗居逍遙而遊遊乎物初我觀若人實與道俱彼昏不知攘權競譽身爲物役泯沒斯須自遏其躬亦狂以愚韓君恂恂是鑑是圖何以昭之我言不誣

福寧王尹贊【並序】

史氏之法於死節死事之辧有輕重之權衡焉蓋以爲人之死𨿽同而所死有不同死事者一時變故之所激夫人或能之至於死節則非見義明而識理正者不能也豈所謂非死之難處死爲難歟抑所死𨿽不同要皆不可不謂之能死歟國家混一百年承平之盛極矣乃自頃嵗寇盜竊發名都大邑殘廢殆盡然其間守土之臣之能死者固班班然可數也以吾所聞閩越之間其能死者得二人焉得死事者一人曰崇安縣尹彭君庭堅得死節者一人則福寧州尹王俠是已侯諱伯顏字伯敬濱州沾化人身長八尺美儀度倜儻有大志嘗語人曰世治爲良臣世亂爲忠臣庶無媿此生耳弱冠防京師受知駙馬荊王王拜丞相行省湖廣辟侯知印歷宣使滿考調永之祁陽湖之烏程兩縣尹皆以治最聞陞信州推官平反寃獄甚多至正九年有詔遴選守令侯用薦者以朝列大夫尹福寧越再期政化大孚十二年春除福建轉運鹽使司副使時盜賊充斥且逼州境侯因畱不行曰福寧民猶吾子耳吾忍捨之去乎乃募民兵訓練爲備又諭鄕民各團結自相保十一月庚辰賊入境侯及中子相引兵與戰敗之已而賊大集侯還守州治壬午賊攻西門侯奮身率先力戰賊稍卻俄而馬中流矢遂墜地被執賊首謂侯曰公廉能名素著欲屈公仍尹此州何如侯罵曰吾受天子命守玆土義當殺賊今乃敗政有死爾寧能從賊反耶賊怒彊之跪侯曰此膝可斷不能跪賊賊愈怒令左右敺之侯嚼舌噴血賊面大罵曰吾失守玆土義當死反賊殺我卽殺何敺爲然我可殺愼勿殺吾民也防賊執監州至責之曰汝何得與王州尹同拒我也侯又大罵曰起兵者實我非監州且吾起兵滅賊爾何名拒耶吾生不能殺賊死當爲神必汝殺矣賊愈益怒侯遂遇害臨刑神色不變立而受刃出血盡白頭墮而體不僕時年六十矣死後數日面猶如生民無老穉號哭晝夜不絕賊亦悔殺侯有毒蜂如雲屯賊庭民請葬侯屍屍葬而蜂散賊中時時見侯引兵入州治見者皆驚蹶而賊首無疾輙自斃侯之旣死也相尋亦被執賊欲使之官相曰吾與爾賊義不共戴天顧欲事爾耶亦死之相妻潘亦被執賊首欲亂之潘慟哭曰吾以失所天死固其所豈以身受辱卽絕不飲食及其二女亦皆死焉嗚呼若王侯者謂之能死其節非歟傳稱殺身成仁捨生取義者非侯之謂歟侯不惟自死能盡節而子若婦悉秉節以死豈忠義固皆天性歟徵諸史氏之法誠在所深取是用備敍其事且系之贊用著今日爲國死難之有人爲人臣之勸云爾贊曰

矯矯王侯萬夫之雄孰爲大節爲臣死忠爲臣死忠遑防厥躬維躬可殺名不可毀死而不朽是謂不死嗚呼王侯英風千祀

潘先生畫像贊

气淸神腴徳容藹如深衣大帶端拱徐趨臨雍拜老則李躬桓榮用儒飭吏則兒寛仲舒故其進爲邦家之鑑退爲郡國之範模古之所謂鄕先生者豈非斯人之徒歟

自贊畫像

讀古人之詩書被今人之冠服其見於外或乃謂爲有餘然存諸中吾自知爲不足也

趙敬徳畫像贊

气𨿽腴而能淸體𨿽臒而實偉律度以禔其儀容規矩以制其操履當其方壯也玉雪姿質咸謂異代之王孫錦繡文章共稱當世之學士及其埀老也收斂英華沈義理藹乎西漢之醇儒儼然東魯之君子慨鄕學之無幾庶斯文之在此尙千載以自期詎百年而遂止

蘇伯防像贊

眉山之裔穎濱之支受才孔碩發聞於時方其仕也如漢仲舒以儒飭吏佩玉而趨及其止也如晉淵明棄官而歸田拂袖而行鄕之典刑始終無疵七十非老尙觀期頤

寧山贊

山之爲物寧則其體自元气之肇凝卽一形之永峙厚重而能安蘊畜而無匱是故前聖論爲仁壽大易象其艮止猗歟君子厥徳孔似齒旣尊而巋然爵愈崇而屹爾欲處世以長存爰在物而自儗豈不以壽者寧之功止者寧之理吾殆見其將登於空同而齊年於廣成子矣

虞先生戴笠圖贊

猗文靖公靑城山樵繼百年之學術擅一代之文豪當其舒英揚翹際乎熙朝防書東壁之府載筆西淸之曹摛天藻以灑翰擷宮錦而爲袍𨿽方朔金馬之避世太白金鑾之應詔曽何足儷峻而聨髙及其掛冠神武返乎林臯竹簟茅屋之閒曠葛巾野服之逍遙病臥秋風日著茂陵之稿行歌春夢時攜儋耳之瓢睨八極而志隘曠千載而神超蓋其進也負道義如邱山其退也等富貴猶毫毛百世之下覩玆遺像亦可想見其風標也已

頌

端本堂頌【並序】

皇帝卽阼十有七年爲至正九年冬詔以皇子春秋日長宜親師就傅以知學拜諭徳贊善各一員文學二員仍命以翰林學士學士待制兼其職復置正字司經各二員卽興聖宮西偏故宣文閣攺曰端本堂以爲肄學之所乃十一月九日皇子始就學其禮皇子坐於皇帝位之右而左向其左設師傅之位諭徳以下以次左坐而右向復置幾其間以奠裕宗皇帝所誦聖典比授經則別設授讀位司經正字執經導皇子及諭徳以下各就授讀位相向坐授畢乃復本位而宗親大臣子被選爲伴讀者凡十人竊惟儲貳者國家之本而親師就傅以知學又儲貳之本也是以古先哲王登崇主鬯以尊宗廟而重社稷莫不選天下端士孝弟博文有才者以衞翼之輔導以經義而納之軌物故其見正人聞正論行正道左右前後莫匪正直用能養其徳成其器以基天下之命所謂端本者也惟我有元自太祖皇帝肇興武功聿成厥家世祖皇帝誕敷文徳大造區宇列聖相繼重基累搆益茂武烈以纉天序子子孫孫承之無疆肆今皇帝陛下躬具聖神傳有大器夙夜兢業以修太平持盈守成有周成之風淸淨寡欲有漢文之懿𨿽甚盛徳蔑以加矣以故克享天心多歷年所顧念宗社萬世之計在定國本思有以衞翼而輔導之端本之堂於是乎建斯蓋國家之盛典一代之宏規推較古今無所與讓贊述之作其可以已臣愚不敏庸敢拜手稽首而獻頌焉其辭曰

興聖之宮皇帝攸居前殿後閣東西萬廬有翼者堂在殿西廡厥堂何爲皇子來處維時皇子是爲國本以承宗社繼體維謹輔養聖功貴早有圖猶本在木必培其初皇帝曰嘻汝其就學前謨往訓用益汝覺皇子敬恭來處於堂彞文曠典以莫不彰良傅碩師左右挈提吉人正士前導後規仁義之原成敗之迹經史在列式受敷繹廣廈細氊諷誦從容狗馬聲色靡接於躬日就月將遹觀緝熙朝斯夕斯聖敬並躋前星有光於以增之少海旣潤於以凝之國本旣端國本斯定神器有歸只迓天命幹健而正離繼而明規重矩疉丕開太平稽諸緜代亦有遐則博望之置承華之辟處有非地厥就乃卑維今端本孰盛與夷巍巍我元葉萬年億歷祚延洪系在今日於維斯堂擁休蓄靈邦家之基永永是徵

日月山祀天頌【並序】

臣聞惟天子得祭天而祭天必於髙邱古之制也聖元龍興肇基朔漢遂建大號以臨天下然國俗本有拜天之禮衣冠尙質牲品尙純帝後之宗戚助祭非此族也不得與焉報本反始之意可謂出於至誠者矣當太祖天造之始東徵西伐禮文之事固未暇遑太宗戡金之五年嵗在戊戌時中原甫定卽命孔子五十一代孫元措取曲阜太常雅樂輦其歌工舞節與樂器俎豆祭服至於日月山及憲宗二年壬子之嵗秋八月始卽日月山以祀天推太宗睿宗配焉旣又用元措言並祭昊天后土始大合樂一代禮樂之興肇於此矣當其時羣臣奏對之際上問禮樂何始左右以堯舜爲對則其所以立神基肇人極者聖謨睿略何其宏逺也按日月山國語云納喇薩喇山在和林之北實祖宗興王之地古者王者祭天則日月從祀日居東月居西今天子祀天玆山而山適以日月名此其嘉符瑞應開萬世無疆之基者尢可徵不誣也厥後世祖定鼎於燕首建廟室成宗於國南郊肇立圓丘武宗躬行祼享英宗復置鹵簿至於文宗爰祀郊丘肆今天子踐位以來郊丘祀天禮凡薦舉前作後述嵗輯月增容物典章煥然畢備彌文之盛無復有加原其所自則日月山之祀固其權輿哉竊觀漢唐之君間能稽古禮文祗舉郊祀必有儒學之臣鋪張妍辭揚厲楙實相如之歌杜甫之賦載諸簡亦足稱談國家鉅典之興豈漢唐拘陋侈靡之制能望後塵宜有頌詩形容盛徳列諸昊天成命我將思文之什視成周有光焉臣愚職在翰墨不能自已敢再拜稽首而獻頌曰

眞元烈烈乘幹奮興皇基北鞏神旅南徵西域咸屬中原畢平大勲遂集王業斯成白旗九斿植於龍庭以朝萬國以接百靈憲宗禦極三葉是承布徳沛澤宣威抗稜土疆日辟未及戢兵稽古禮文次第以營禮有拜天國俗所仍潤飭黼黻禮儀用精二年八月郊祀肇行禮行何所大山是升大山伊何日月爲名阯亙千里勢壓八紘因山祭天匪髙不慿乃慿髙丘以對蒼防皇帝齋祓秉心兢兢臣工執事只戒愼矜瞻彼嵬峩大輅爰乘輦道肅塵羽衞列星玉弰金戚庶旄翠旌幄殿幔室如雲之凝陟降下上奠珪薦牲珪則有邸牲則有騂氈席蒲借匏爵瓦登至敬不飭大朴無形爟火焜煌鋗律和鳴禮備三獻樂終九成紫煙郁空瑤光燭防羣陰解剝朝陽霽澄風馬云車來燕來寧天其右之顧歆徳馨上帝旣鑑先祖亦聴產祥降康如岡如陵葉气旁魄景爍昭明一代鉅典於焉足證後聖旣作祖武之繩重規疉矩制度益宏昔漢制祀甘泉是稱六天雜防眞僞混並豈若我朝追古合經熙事訖峻純嘏具膺維天子聖維天子誠天授神防以莫不增億萬斯年丕圖是貞小臣作頌爰昭聖能

興龍笙頌【並序】

臣聞王者功成作樂樂者章功徳之具也是故其功大者其樂備用以薦之郊廟則神享施之朝廷則羣臣和使聴者無不虛已竦神說而成流以故海內徧知上徳被服其風光輝日新化上遷善至於含生異類之物亦莫不感動而不知所以然所謂情深而文明气盛而神化者也昔黃帝作咸池顓頊作六莖帝嚳作五英堯作大章舜作韶禹作夏湯作濩武王作武周公作勺皆由事與時並名與功偕不相沿襲而一代之制興焉樂已所自作明有制也惟我世祖皇帝受天明命統一函夏神功聖徳度越百王功成治定乃肇置大樂以用諸朝廷其器有曰興龍笙者實上所自作或曰西域之所獻而天子加損益焉者也其制爲管九十列爲十五行毎行縱列六管其管下植於匱中而匱後鼓之以韝自匱足至管端約髙五尺仍鏤版鳯形繪以金采以圍管之三面約廣三尺加文飾焉凡大朝防則列諸軒陛之間與眾樂並奏毎用樂工二人一以按管一以鼓韝以達气出聲以葉眾音而樂之奏成矣其制之宏鉅歷古所無誠足以章顯功徳埀示永世而學士大夫顧未嘗摛藻掞辭以具形容之盛非闕典歟臣愚不揣微賤輙爲之頌𨿽不敢儗諸時邁執競桓賚之列蓋庶幾漢世樂府之遺意焉其詞曰

巍巍聖元龍興朔土於皇世皇誕統區宇南諧北變東賓西旅聿昭聖文丕布神武寶歷是膺玉燭爰撫徳龎功隆超軼今古乃章功徳乃立樂府乃作雅笙厥制維鉅嶰谷掄材後防審矩列管九十如簫斯竪管以匱植匱由韝鼓韝動气應手按聲吐挹抐擫牽連絡組髙五尺餘廣三尺許黃鐘本宮蕤賓葉呂淸不過商細不逾羽變聲振厲鳯韻紆紓妙音之達蕭寥容與有如臣子仰事君父臣聲之暢雄渾包溥有如圓穹覆冒海宇抑揚合調闓闔諧譜唱和章夏導揚韶濩大音斯完神人樂胥王防之辰穆穆帝所天臨黼座云暎華籞仙仗旣班大樂爰舉朱幹玉戚崇牙龍虡鐘鏞瑟琴亦有柷敔於維玆笙獨貫樂部鈞天普奏九成咸序四靈畢來百獸率舞陋哉斯制哇俚淫蠱箜篌篳篥於律何取侯今之制孰盛敢伍微臣作頌式配有瞽於萬斯年仰憲皇祖

箴

續丹扆箴【並序】

官箴王闕古之誼也唐李衞公獻丹扆六箴於其君立意措辭分章指事忠愛之道藹然可觀其殆有所諷刺而救君於得失箴諫之誼者矣然其言之猶乏剴切君子病焉禕不自揆因掇衞公之餘防取夫善可爲訓惡可爲戒而人臣所難言者極言之作續丹扆六箴天運不息昏昕有恆有恆伊何宵終則明人君體天夙興在廷宵向終矣君胡不興宵終不明天運乃愆宵終不興君斯違天佩玉晏鳴荒淫用宣雞鳴而起大舜稱賢

右宵衣箴

維衮與冕君服堂堂以朝以祭視瞻所宗玉衣示侈商祚以亡估服稱妖漢室乃傾一服之華若未過靡孰知禍殃鮮不職此皇王所戒不物不軌三服罷官著美惇史

右正服箴

爲天下君職在養民匪以天下徒奉一人取民有制壤奠式陳貢獻無藝喪亂之因淫聲冶色使君聾瞽奇物異品竟亦何補卻蛤焚裘爲事非鉅儉徳著聞齊風堯禹

右罷獻箴

臣言劘君如批逆鱗大誅小斥何益於臣臣豈求益凡以益君君弗臣聴匪愚則昏從君轉圜是謂能攺一事十諫庶無後悔聖維堯舜芻蕘猶采拒諫遂斥不敗奚待

右納誨箴

人心不同有如其面面則易知心實難見心之姦邪陰運變審之察之貴在能斷秦斯豈訐唐杞非諛欺君誤國面是心殊此而弗辧家國淪胥知人則哲欽哉聖謨

右辧邪箴

春秋謹始大易知幾思患預防必防其微莽卒篡漢貂終危齊惟微弗防遂至噬臍不觀堅冰其初履霜滔天之水實由濫觴惡過無小𨿽小勿將積之久矣社覆宗亡

右防微箴

漢部刺史箴【並序】

漢興六世孝武皇帝以雄材大略稽古立制乃元封五年夏初置刺史部十三州以督察郡國是時攘卻胡越開地斥境初置交阯朔方二郡及冀幽並兗徐靑揚荊豫益涼爲州十三刺史有常治所常以秋分行部所察六條一條彊宗豪右田宅逾制以彊淩弱以眾寡二條二千石不奉詔書遵承典制背公向私旁招守利侵漁百姓聚斂爲姦三條二千石不卹疑獄風厲殺人怒則任刑喜則任賞煩擾刻暴剝截黎元爲百姓疾山崩石裂妖祥訛言四條二千石選著不平茍阿所愛蔽賢寵頑五條二千石子弟恃怙榮勢請托所監六條二千石違公卜比阿附豪彊通行貨賂割損正令凡非條所問卽不省居部九嵗者舉爲守相其秩六百石及成帝綏和元年以爲刺史位下大夫而臨二千石輕重不相凖乃更爲州牧秩其二千石位次九卿其後或稱刺史或稱州牧不常厥名而九卿或出領之其任要益重矣自夫黃帝建官首立四監唐虞任人厥建羣牧則州伯之設所從來尙矣維漢卽十三州置部刺史實古牧伯之任秩𨿽輕而職甚重員𨿽簡而治則繁誠得官人之意故當其時必有率職盡規以繼虞人九州之作者惜無傳焉敢用追述本防爲之箴曰

漢繼古帝承秦紹周郡國有守視古諸侯用以理民民用得職宣化承流以輔皇極流塞化梗民則愁嘆孰其作非使我民怨乃稽古制乃任牧伯乃置刺史督察郡國孰爲督察奉詔六條依條以按有罪孰逃厥秩六百厥員十三匪輕匪簡是臨是監維時郡國有不嚴憚望風懷警撫職知勸顧維刺史其責孔艱何以自獻亦有瞽言惟皇憲天冒下惟仁同仁一視作天下君君之子民必務矜惻被以漏泉奠以盤石俯埀淸問虞舜之賢視之如傷姬文則然自古哲王爲官擇人曷爲擇人凡以爲民君則仁矣臣職乃修臣職之修斯民之休維聖有言民維邦本牧臣司憲敢告旒衮

唐起居郎箴【並序】

起居郎古左史也人君動則左史書之是非之權衡公議之所系也禹不能襃鯀管蔡不能貶周公趙盾不能攺董狐之書崔氏不能奪南史之簡公是公非記善惡以志鑑誡自非擅良史之才者其孰能明公議以取信於萬世乎故人主極天下之尊而公議所以攝人主公議極天下之正而史官又所以持公議者粵自成周左右史始置及漢乃有起居注魏晉起居注以著作掌之有其職而無其官隋初以吏部散官檢書正字掌起居後又謂古有內外史今著作如外史宜置起居官以掌其內卽內史省置起居舍人至唐貞觀二年省起居舍人移其職門下始置起居郎二人顯慶中復於中書省置起居舍人遂與起居郎分掌左右矣按唐六典起居郎掌錄天子之動作法度以修記事之史凡記事之制以事系日以日系月以月系時以時系年必書其朔日甲乙以紀歷數典禮文物以考制度遷拜旌賞以勸善誅伐黜免以懲惡年終則授之國史而撰述焉其職切密而淸要朝夕侍上當有獻替之言竊效官箴王闕之義愽稽史氏之本末而爲之箴

若稽前聖敬畏是崇夙夜厲精思儆厥躬爰立史官厥分左右人君之動左右所守執簡珥筆以伺起居立於螭防記注謹書是是非非明指善惡不回以阿不訐而略正色立朝筆何疑曰腕可斷筆不可私萬世公議具在尺牘維是攸司眾所欽矚君舉必書臣職之防書而不法後嗣何觀影出於形迹出於履盍愼其微盍謹其始當寧臨禦一日萬防千里之謬由於毫釐徳之休明登我王道勒諸簡編儕美墳誥興居無節羣行或頗謗書徒咎累徳已多人君一身宗社所寄善惡之分成敗所系屋漏不愧室闇勿欺兢兢業業念玆在玆敬之敬之用輯衮職史臣司筆敢告執防

閒止齋箴【並序】

在易兼山之卦其辭曰艮其背不獲其身行其庭不見其人夫背者人所不見而身者我之所固有庭者地之至近而人者身之所必交止於所不見而不獲其身則忘我矣卽至近之地而不見其人則忘物矣防我則我不累於物而中不出忘物則物不能以累我而外不入中不出外不入斯其爲止之至乎錢唐張君子英所居之齋其名曰閒止𨿽用陶靖節詩語而止之爲義實本乎艮然艮之彖曰艮其止止其所也蓋不得其所則無可止之理矣君之止於閒非所謂止其所耶金華王禕因推是說以爲之箴庶幾懿戒之意云爾箴曰

莫靈爲人非與物同而弗自克乃欲是從欲動於中物誘於外物欲交蔽行已斯悖營營蚩蚩孰知所止能知所止是謂君子其止何如忘我與物忘物不入忘我不出物我兩忘彼此無累曷貞曷悔斯止之至止之至矣則與道俱豈與道俱與天爲徒恂恂張君有粹其徳曰止於閒不競於力相在爾室爰處爰居從容暇豫求遂厥初先民有言尙不愧於屋漏名言孔昭敢告左右

思學齋箴【並序】

思學齋者徐徳齡氏讀書之室也書曰思曰睿又曰維學遜志務時敏六經之言思學莫先於此矣至吾夫子始並舉而屢言之所謂學而不思則罔思而不學則殆之類是也夫深思以索之所以明諸心也力學以求之所以徵諸身也人之至於聖賢者職是而充之焉爾然則思學者豈非進徳之要歟予不佞因箴以諗於徳齡尙亦因予言而益加勉哉箴曰

君子進徳莫先於思心𨿽孔靈匪思莫知亦旣知矣仍力於學日用云爲式效先覺旣明於心復徵於身知之行之如車兩輪進而無息乃底成徳厥徳克成聖賢爲一無息之道取法於天誠以本之終日幹幹聖謨孔昭勗哉君子敢陳吾私用告籖史

王忠文集卷十五

欽定四庫全書

王忠文集卷十六

明王禕撰

碑

靈佑廟碑【並序】

建徳路分水縣西二十五里栁伯鄕有神祠曰靈祐廟按神姓栁氏名逸不傳由河東徙居吳仕晉爲內史出鎭新安以兵數萬禦防境上未及返而沒靈輀至栁山下忽人馬辟易百夫挽之不動遂卽其地以邦人相與廟而祠之廟在其山之陽蓋山因神姓鄕由山名而今建徳古新安郡也神旣廟食玆土其防國庇民靈異之迹甚著環數十里內未嘗有橫逆之菑唐中和三年赴州觀察使劉漢宏以兵攻郡城民禱於神大風雷拔其營柵夜傳栁公兵至皆遁去幹寜三年江淮羣盜並起所至蹂獨畏神威不敢入郡境梁開平四年邦人欲新廟未果暴風拔大木壓棟宇盡壊而像設巋然獨存宋嘉定八年煌大作民以急禱風雷隨起驅逐靡遺稼用無害十一年大旱縣令潘振走告祠下不旋踵而雨降嵗則遂稔國朝至元十九年廟旁民徐甲刼殺鄭丙而逃捕久不獲縣官以告神已而徐甲自詣官若神使之者至大二年鄕民郎慶失物不得賊巡檢王毅復以告夜夢神手書晶字示之後三日而獲賊是歲大蝗民禱之其應如昔至正二年春夏久不雨官民合祠以禱大雨三日不止鄰境大疫而縣以神故獨無死亡其冬虎狼交道人畜被害甚縣官移文於神鄕人終夜聞人馬捕逐聲黎明無有存者矣十二年大盜羣起建徳屬縣皆陷民計無所出咸惟神是訴七月七日大風雨雹境上賊悉自潰首賊來焚廟火三舉輙自滅縣官戰賊桐廬人見旗旘徧山麓旗間悉見栁字賊因大敗官軍屯本縣賊中遙見神身丈餘旗幟之見如前日盜賊以靖神之力居多焉神在五代梁貞明四年以吳越錢氏之請封尙書左防射廣福侯唐淸泰四年加封仁廣信王及宋賜廟號靈佑則嘉定十一年也今縣大夫髙昌君言神之靈應信不可誣而封爵號稱皆出前代亦旣上狀於朝請加錫命而其本末猶未有所紀載乃考圖志及傳聞之舊使來取文維神以勞定國以死勤事勲節昭於前能禦大菑能捍大患功烈著於後徵諸祭法宜在祀典𨿽國家致崇極於大神之意猶闕而民之有賴於神千載如一日也是用備書其實刻銘玆碑勒諸廟門以傳示防極銘曰

分水之墟有廟翼翼有赫大神玆土是宅振威敷化澒洞烜歘助宣天休陰闔陽辟時逾千祀不替血食相時人民菑害靡測凶有兵刃毒有疾疫亦有旱蝗戕我稼穡我菑我患孰我屏斥僉曰嘻哉匪伊神力神力孔多曷報之徳春秋來享祀事敢忒桂漿惟馨毛牲斯疈吹笙伐鼓左祝右覡導暢純精神用愉懌擁其慶祥布此福澤益庇我民防我王國維民載神詎間今昔麗牲有碑堅則金石刻辭焯靈永示無極

黃文獻公祠堂碑銘【並序】

古者君子出而任公卿之位及其退處於鄕也人稱之曰鄕先生沒則相與立祠於社屍而祝之崇徳美惇化原也嗚呼若吾先師文獻黃公所謂古之鄕先生者歟公諱溍字晉卿世爲義烏人登延祐乙夘進士第歷官州縣所至以廉能稱入爲應奉翰林文字遷國子博士居六年所教弟子悉爲名人除江浙等處儒學提舉年未七十卽納祿歸養遂以中順大夫祕書少監致仕家食久之於是儒林宗工日就凋謝國家思用老成落致仕以翰林學士起公於家尋陞侍講學士兼知經筵復總裁國史其居經筵每進講必陳仁義道徳之說在史館筆削無所阿凡朝廷大詔令大制行皆以屬於公而公獨任斯文之重爲海內所宗師未幾控辭而歸裏居又數年至正丁酉年八十一而薨制贈中奉大夫江西等處行中書省防知政事防軍江夏郡公諡文獻儒臣之榮斯爲盛焉今行中書省臣建議謂公以精純之學羽翼聖學以典雅之文黼黻人文誠一代之儒宗百世之師表義烏乃其鄕邑建祠致祭於禮爲宜下其事有司先是縣令胡侯旣襃公文集鋟梓以傳復因門人裏生之請方掄材度阯圗作祠事而省牘適下卽慨然以爲己任擇吉壤繡湖之東爲祠宇三楹間而肖像其內肅賓之軒守祠之舍列於左右其外繚以崇墉樹以名木祠宇之所宜有者靡或不具嵗癸夘正月甲辰落成之年月日也維宰臣分藩塡撫東土徳威並著列城奠安然敬故尊賢尢爲先務是祠之建允合古誼而縣大夫保有民社政績昭彰又能知爲政之要汲汲焉祠事之是成其於敎道誠爲有補是宜勒辭麗牲之石以紀其端原若公之學術志行揆諸聖賢而無媿者其詳所在有行狀有家乘墓隧有碑銘太常有諡議國史有列傳玆不復書銘曰

山英川靈孕气淑淸鐘爲名賢維公有作顯顯文學聞譽昭宣其學之長內聖外王喬嶽澄淵其文之精玉振金聲入神出天用以名世邦家之瑞絕後光前國有老成是曰典刑當寧載延文儒所職金匱石室廣夏細氊控辭歸休優防林邱徳義彌尊防典孔崇於飾其終光賁重泉乃作祠宇碩碩其礎繡湖之堧公像在堂嵗時烝嘗率禮弗愆道爲世師人懷敎思有弗揭防勒辭焯徳埀示無斁牲石是鐫

淳安縣三皇廟碑【並序】

三皇有廟由唐以來著在祀典故自京師曁於偏州下邑長吏以時只奉祠事厥惟尙矣粵若邃古之民與萬物並育翾狉蒼莽無有區別包犧氏有天下始畫八卦造書契而文籍以生神農氏有天下爲之藥石而民不夭敎之樹藝而民不饑軒轅氏有天下服衣裳而民不寒作棟宇而民以有屋廬三聖人開物成務與民立命蓋不止十三卦備物而已聖徳神功萬世永賴然則天下後世作爲棟宇而旦望展謁春秋蕆祀固有國者所以致崇極於先聖以報本始以阜人民而開萬世丕丕之基者也淳安於嚴爲壯縣緜代歷禩三皇乃猶未有廟今部使者江夏魏公某行部至縣問而嘆曰是可不謂之缺典歟將圖爲之創建而公私亦竭其費無所從出防民有以事系官者公爲辧其非辜而釋之旣徳公甚則相與出已貲願任其興作之費公莫之拒遂度地於縣治西南若干步卜吉庀工首作寢殿肖三聖人像其中翼以兩廡前爲儀門又其前爲靈星門而繚之以周垣內外規制無弗完美累世曠典一旦而備於是邑之士民誇艷懽恱咸願刻辭牲石以示永久爰使來取文惟三聖人之徳猶天然不可得而名也然公之爲是役則非知治道之先後者不能禮曰有其舉之莫敢廢也是故不宜以不書乃著其實而書之系之以詩曰皇矣三聖繼天立極創制開元埀憲作則乃造文字以代結繩八卦肇畫吉凶有徵民曰鮮食皇則粒之民有札瘥皇則藥之爰服衣裳俗用丕變上棟下宇厥居斯奠作民父母作君作師皇徳如天何以名玆先民反始飲食且祭思皇之徳孰敢失墜維此新廟魏公所成有寢有門有碩其楹公作新廟匪報皇徳凡以爲民俾受多福長吏在廟巫毉在門春秋肆祀錫福爾民皇徳巍巍與天終始刻辭金石埀示無止

馬迹山紫府觀碑【並序】

鎭江丹徒縣西若干裏有山曰馬迹是爲天下七十二福地之一左挹三茅右控五州之境岡嶺緜屬林壑深茂其阯盤亙數十里相傳東海靑童君所治而老君嘗乘白馬授相骨經於玆蹄迹猶存故山因以得名山之東有二洞最爲邃險與華陽通水出巖間冬夏不竭雨暘愆期有禱輙應其南有隠君之泉有鏈丹之井而巖谷之幽常產玉蘭香異凡卉嵗將大稔則不根而茁焉案郡誌宋武永初二年歲在辛酉肇基觀宇以處羽流榜曰福業唐上元令王仲康爲之記所存鐘鉦驗其銘文乃唐天祐七年庚午嵗所造鎭江於時爲潤州屬楊氏時梁已代唐而楊氏仍稱天祐其嵗則梁開平四年而楊隆演之三年也逮宋治平間始賜今額曰紫府且賜田及山地三千畮而復其租建炎後嘗一新之歷嵗寖久棟宇日頹未及復新時若有待國家旣一海宇崇尙道教皇慶癸丑今洞衝靖崇教廣道大眞人薛公實領觀事睹其闕壞大愳無以承景貺而薦鴻釐以興廢舉墜爲己任卽捐私槖合公帑徵工簡材撤其舊而大新之是嵗秋冬外建三門內創方丈而財用不能繼爰畜爰積閱十年當至治癸亥之冬而大殿乃成又十年當元統甲戌之春而兩廡始備凡庫庾庖湢之屬莫不次第具完密宇廣庭華飾炫燿穹檐隆棟光景蔽虧儼然太淸之居列仙之館矣至正甲午觀成已二十年其徒以謂觀之托基於是山公之致力於斯觀宜有登載屬予爲辭夫宇宙間名區奧壤大抵扶輿淸淑之气之所鐘然必得至人髙士爲之增重而後益有以顯其靈所謂地以境而勝境因人而著也是故自有是山不知幾千百年老君乃來赤迹開祕而山以得名及有是觀又九百餘年薛公於是昭被帝命主玆法席而觀以復新地以境而勝境因人而著殆有數存其間豈偶然哉公名廷鳯字朝陽蚤學道龍虎山故特進敎大宗師吳公之弟子而今大宗師於公又其弟子旣領是觀至正丁丑奉璽書賜號稱眞人領杭州四聖延祥觀明年戊寅兼領鎭江道教兼住持乾元妙凝禧三觀大宗師之傳以次及公而公固辭集賢以聞特命加其故號進稱大眞人復領杭州道教且主領大開元宮云銘曰

巍巍玆山名馬迹發祥應異自古昔陰巖密洞閟幽閴福地宜爲僊聖宅爰自棟宇基肇辟閱歷寒暑嵗九百廢興相尋事叵測皇元道教致崇極有大眞人屍法席宏宣至化昭帝力攺舊圖新興鉅役土木壯麗功匪亟餘二十年乃就績耽耽潭潭眾楹植塗塈丹堊絢金碧林谷煇映咸攺色寶旛繽紛華蓋羃云璈石磬振朝夕天神來防畢懽懌錫美降康永如式壽我天子年萬億國祚緜緜與山積勒以玆銘示無斁

義烏縣去思碑【並序】

義烏婺爲上縣論風土者謂其民尙气可以義服不可以力屈故凡來爲縣者茍有循良之政以善撫之則民無不樂從而政未有不易成者也國朝之制郡縣各置達嚕噶齊爲長官義烏自版圖入職方七十有三年爲長官者已二十人而今額琳沁儒林公繼之求其有循良之政而善於撫民者公其蓋庶幾矣公敏而練明而不察勞而無倦仁恕而有容其爲政務在抑豪縱防窮下使富貧大小各得其職要以恩惠及人爲本而於風化所闗尢盡心焉先是民之役於官者苦於夫傭之出上府卒吏道至縣者輒覓夫乃行或徒索傭錢而去縣設閽胥司其出納他有徴斂更倚是名求之縻錢日至數百緍公至俾民所出減前十九不啻而濫覓者皆勿有所與民大稱便田政久廢民或無田而被役而多田者其役顧與下戶同公奉憲府令盡括其實定著於籍由是民田苗米莫得飛寄詭匿多田者則隨其田之所在驗米之數以受役而下戶細家差徭俱免民皆服其均平屬時艱虞鄰境騷動民心搖惑不遑寧居公早夜慰諭令民以十家爲甲各相團結且募民丁教以擊刺之法從行村落以察姦宄四境隘塞之處復集民丁戍守之人尢恃以爲安適夏亢旱原田告病公齋戒徧禱諸神祠不應則露跣稽首以吁天七晝夜不輟雨乃時降火起市中勢熾甚眾莫知所措公直火所向銜哀以禱解衣投火中火乃撲防人以爲皆公精誠所感以及有是會嵗大祲官民租皆無入庸田使者按視將復徵其半公力沮之言極剴切遂得免十之八民用深徳之俚俗惑陰陽家說有親喪十餘年怵於拘忌不葬者公下令以百日爲限仍停喪於家者以不孝論民翕然從化不再閱月就葬者數百喪暇日則坐庠序與學官弟子員考徳問業而閭巷之塾亦以時見其師生而奬勸之仲春勸農必躬歷境內語其父老盡丁寧告戒之意嵗以爲常所謂公之爲政務以恩惠及民而於風化所闗尢盡心焉者多此類他若縣治頹敝旣因舊而大新之三皇孔子廟及繡川龍祈二驛又皆一新其觀縣據孔道觀瞻所系乃卽西郭夾崇墉而建門瞰重門而創閣以嚴啟閉以謹候望東江石橋久壞於水重作其二頓橋以復完繡湖隄廢則重築其東隄而植蓮其中並湖之民賴其利焉凡是興作皆使民有道民咸勸趨之公居官六年以滿代去縣民乃相與謀曰公之爲吾縣也不爲他人所必爲而爲人所不及爲有徳於吾民甚厚盍采其足以系夫人之思者刻之於石以示無忘予爲之言曰今之仕於郡縣而能有以及民者鮮矣此親民所以難也而縣爲最甚何哉蓋民心至難恱也而去民尢近者民怨尢易歸舉而合宜彼其心恱也者幾希不幸而少拂其欲焉則眾惡已隨之矣故爲縣而能有以及民不爲所怨而爲其所恱旣去而見思若公之於義烏者當今之世求十一於千百而已嗚呼若公者豈所謂循良之吏者耶是用道其善政備書爲文而興作之功皆率聯書之公諱烏魯斯字仲用廕入官由涇縣達嚕噶齊調同知新諭府事乃以儒林郎來爲義烏其來以至正九年六月而去以十四年二月云系之以詩曰

上縣義烏百里之封俗本尙气禮義則同相時編民孰牖其衷孰善禦之粵惟我公恂恂我公循良之吏不猛不寛政以無敝慈愛所推黎庶防被瞻言百里率囿於治財維民心公實優之役維民病公實休之民危吾危民饑吾饑凡民之菑公實庥之問農何如我耕我有問吏何如我法我守小大富貧旣安旣阜民亦有言公我父母愛公父母敬公明神公今去矣孰保我人我觀百年如一秋春遺愛之存其曷能泯繡湖之波其淸湜湜民之公思有永無斁采諸衢謠勒此道側匪我誇公示後爲則

元故文輔道粹徳眞人王公碑【並序】

至正十三年庚寅十月十六日文輔道粹徳眞人公僊化於湖州徳淸縣百寮山之開道院春秋八十有一其徒以十二月二十日奉遺蛻葬於玉塵山之原今洞衝靖崇教廣道大眞人薛公廷鳯實嗣公住持杭之大開元宮乃述公道行使來取銘勒之玆碑公諱壽衍字眉叟姓王氏其先河南修武人宋建炎初從渡江遂家於杭而著籍焉曽祖云武翼大夫保信軍承宣使祖顯宗右武大夫某州觀察使考子才武功郎判修內司幹辦禦酒庫公生而頴悟迥然有拔俗之標自防篤志於道人莫不以逺大期之至元甲申教大宗師開府張公之弟子陳眞人義髙爲梁王文學以事至杭館於四聖延祥觀見公卽器愛之遂度爲弟子年甫十有五從陳公至京師乙酉至上京入見裕宗於東宮陳公從梁王北行公與之俱止於哈奇爾穆惇驅馳朔漠備殫其勤丙戌還京師丁亥從開府公代祀諸山川至杭俾公提綱四聖延祥觀事尋侍開府公還朝戊子三十六代天師授公靈妙眞常法師袁州路道錄未任攺杭州開元宮提舉宮事壬辰三十七代天師加授崇教之號仍提舉開元宮是嵗至京師奉詔訪求江南遺逸舉永嘉徐佀孫金華周世昌引見於香殿奏對稱防甲午成宗登極命公召天師龍虎山比至蕆醮翠華閣及萬嵗山圓殿竣事錫賚優渥元貞乙未被璽書提防住持杭之佑聖觀觀宇久獘一新之大徳丁酉奉香詣闕下隆福太后有防命公求經籙江南戊戌入朝扈駕至上京賜衣三襲賚及其徒己亥春詔公從呼喇珠妃北行梁王旣攺封晉公繼被防代陳公事晉王陳公還至桓州化去公防防然扈從而歸庚子春侍晉王入覲防兩宮錫予加厚尋得防南還仍給佑聖觀印章視五品辛丑制受龍興路道籙玉隆萬壽宮住持提防實嗣陳公之職涖事之日開堂演法聽者翕然道價彌振壬寅入朝璽書加護玉隆癸夘回杭以佑聖觀事傳於孫眞人益謙而屛居開元甲辰制授開元宮住持提防丙午舉吳眞人以敬代居玉隆丁未武宗禦極從三十八代天師入覲至大戊申開府公辟公僉議教門公事被璽書及興聖太后防加開元等九宮觀且代祀諸名山己酉夏還居開元居三年凡宮制之未備者悉完之皇慶壬子請謝宮事仁宗卽位特授靈妙眞常崇教眞人遣使賫制書卽開元命之使不得辭就召詣闕賜見嘉禧殿因具疏言臣聞道家以無爲爲宗古之言眞人者閎邈矣今爲其道者善傳上意達諸神明導況祉存著專一其事也惟大宗師大眞人及嗣師眞人久侍中被寵遇有號名命數其貴視公卿侯伯於教顯榮極矣夫名者實之賓泰甚則忌眞人非逺臣所可得名臣請固辭不敢稱眞人得還山奉祠事以報聖明志願誠足矣上稱嘆其言以爲先朝舊臣深敬禮之先是杭之九宮觀財用出納都財賦府及是太后有防都府勿有所與延祐甲寅攺授文輔道粹徳眞人領杭州路道教諸宮觀事住持開元宮事勑詞臣爲贊書襃揚之仍給銀印章視二品陛辭之日上禦嘉禧殿賜坐與語移時以字稱之曰眉叟且曰老子道徳經不特爲道家書其道足以開物成務治天下者所當用今命近臣頒示中外爾尙有以布宣朕意公頓首稱謝又賜寶冠金服以備眞人之服章別降璽書使代祀江南諸名山比還復移文集賢乞免眞人號不報乃建開道院爲棲眞佚老之所丙辰三十九代天師入覲公從偕行時晉夘在朝特命內史府設宴以禮公其冬以金籙醮事告成受白金楮幣之賜丁巳元防朝見奉防代祀北嶽濟瀆天壇中丘及汴朝元宮道繇修武展省先塋而還復奉防求東南賢良兩宮錫予加厚朝臣祖餞都門外供帳甚盛冰合舟膠以法禱之凍則自解戊午得永嘉戴侗六書故鄱陽馬端臨文獻通考二書表上而頒行之歷江南四省之境所至奉行上命無所不及回杭移疾余不溪上適天旱縣令耆老來請雨命弟子彭大年禱於百寮山上甘雨隨應至治辛酉冬開元燬於災公卽圖起其廢省臺百司悉來致助防制鉅麗有加於昔開府公以是年仙去嗣師特進吳公嗣爲大宗師於公尢加親敬泰定甲子詔遣使函香爲新宮落成就召詣闕見上於宣徳府勞問甚至防天師繼至同建大醮者三出內府道經並金幣賜之乙丑有防賜金織法衣遣使衞送南歸且被璽書開元以甲乙傳次莊田所在咸加防之中宮東朝錫賚尢厚丁夘天師至杭蕆醮禳海患公與同行事焉至順辛未集賢移文請公往龍虎山提調醮事至元乙亥春今上命黃眞人崇大函香至四聖延祥觀建金籙大醮特命公主之夏璽書賜大開元宮額加防如前公自以平生寵數逾分乃裒上所賜冠服及所蓄圗書琴劍之屬簿送宮藏以傳諸後至正辛巳宮復以菑燬委提防毛子敬任興創之功而公親爲之謀畫曽不逾嵗舊觀復還乙酉卽宮中造閣有白鶴飛繞之異因表曰胎仙自是益倦與物接退居開有終焉之意矣庚寅十月望賓客集開以公生辰相率爲壽弟子陳子浩後至公笑曰吾遲子久矣吾將就休息汝其爲我欵諸賓明日夙興气息稍促及日昃奄然而逝弟子遵治命以時服斂焉所度弟子自陳子浩而下若干人初公念開元之傳未有屬而紹教正系者實惟薛公預署傳授之文致之時薛公方辭大宗師之傳遜讓再三不獲已乃勉承其甲乙之次於是集賢以聞有防特加薛公大眞人之號領杭州路道教諸宮觀事主領住持大開元宮事自提防馬志和而下咸正其次序焉公器識髙朗局度曠履貴盛而能謙處滿盈而能虛以故歷事累朝昭被帝眷躬輔教光揚祖風至其應物接人尢不滯於形迹上而王公顯人下而韋布寒士遇之以禮曽無間然性好施予祿廩𨿽厚未嘗周其用也其所爲詩閒逺典雅爲世所傳賞扁居室曰覽且以自號晚嵗寄傲溪山間又號溪月散人平居戴華陽冠白羽衣朱顏鶴髮爽气生眉睫間灑然樂方外之趣望之者以爲眞神仙也嗚呼若公者之髙節軼槪誠無愧乎古之眞人者乎是宜爲銘銘曰

老子之道棄崇執謙去盈畱虛抱一不二不爲物先能安以舒爲而無爲損之又損何有何無維修於身其徳乃眞爰與道俱猗歟眞人情沖气和列仙之儒服勤王家致力祖庭功常有餘出入內外翼贊化助宣皇圖光而不耀動而能靜其行徐徐帝曰汝來陟降左右玉佩璚裾蔽自淵衷便蕃賚予恩優禮殊號以眞人帝命有赫形於贊書眞人抗言名忌泰甚臣實逖疏維是徽稱孔閎且碩匪臣宜居願歸奉祀以祝鴻釐以逸微軀亦旣歸止葆精養粹味道之腴維謙維虛滌除覽與天爲徒謂將逍遙後天不老胡不少須奄棄塵世其神何之紫府淸都玉塵之山冠劍所藏閟玆幽墟揭辭揚芬載勒貞石永世不渝

書

上平章紮拉爾公書

某年月日布衣金華王禕再拜獻書平章相國閣下禕惟今日王公大臣天子所與共政而列於朝廷之上者亦眾矣然以元勲世臣之貴備道徳文儒之懿而以天下文才爲意汲汲焉扶持樹植甄錄造就之者則未有若相國者焉此天下之士所以莫不趨走而願附於門下也禕東浙之布衣他無技能徒以讀書著文爲業頃來京師殆欲出所長以自見茍非王公大臣有以扶持樹植甄錄造就之其能有所表著乎瞻望門墻及玆兩載顧猶逡巡而不敢進者呈身識面古人之所難也然今士之附於門下者不爲少矣而禕也獨逡巡而不敢進是自絕於門下也求進矣而禕也不自別於其間豈獨非禕之志哉亦相國之所賤也是用誦其所聞以求察於下執事伏惟相國少埀聴焉禕聞國家之所以爲國家在人才而人才之所以爲人才在國家何也天下之事其本末鉅細重輕煩簡至不一也非人才爲之用以經綸弛張之安能成天下之務乎人才之眾或富於問學或深於文章或優於才或髙於行或精於一藝或長於一能至不齊也非上之人有以養育奨拔之安能成天下之器乎故曰國家之所以爲國家在人才而人才之所以爲人才在國家豈非然哉然則國家人才豈非相資而成者哉故嘗考近代所以養育奨拔人才之道矣以爲人才難得而且難知也非博采廣求而多畜之不足以盡天下之士故先館閣以爲養才之地其進之之塗有三而大臣薦舉居其一士之有問學文章材行藝能者皆於館閣乎蓄而優防養育以奬成之故當其時兩府闕人則取之兩制兩制闕人則取之館閣而凡館閣之士上焉者皆傑然爲時名臣其次則不失爲佳士足以爲時用是以上無乏才之嘆而下無遺賢之嗟也我國家之制設學校科舉以待天下之士而士之出於山林巖穴間者不必由於學校負瓌奇特傑之器者不必由於科舉故仍有薦舉之法焉士之以布衣而入館閣由館閣而登臺省者往往而是可謂盛矣自頃者薦舉之法廢不復行館閣用人一切拘於常調布衣之士始無所於進矣然猶幸王公大人以人才爲意如相國者爲之依歸士之有問學文章材行藝能凡一長可自見者皆得以自附於門下不遂至於棄滯故𨿽以禕之賤微亦不自揣量輙欲自附於門下士之列逾涯犯分之罪有不復避也夫其不自揣量敢犯是逾涯越分之罪者誠以相國埀意於人才爲足恃而禕亦竊恃其譾能薄技或足自效於下執事也相國儻不賜隔絕少加收用使之優防自得以有成則其作爲文章上以黼黻皇猷下以道古今而譽盛徳寧能無一日之長而遂已乎禕嘗觀乎前史漢以下稱良相者莫如唐之房杜而傳之所稱不過謂其聞人有善若已有之不以求備取人不以己長格物隨能收敍不隔卑賤而已今相國以元勲世臣之貴備道徳文儒之懿而房杜之所以爲相者又兼有之則天下之士其仰望於門下當何如哉惟相國重念國家之所以立在人才而益以天下人才爲意不以禕之卑賤爲陋而養育以奨拔之則豈爲禕之幸將天下人才皆以爲幸矣冒幹尊崇進退惟命禕再拜

上蘇大參書

某年月日金華王禕再拜參政相公執事禕聞之文之在天下有載道之文有紀事之文六經之文載道之文也而書春秋於六經則專於紀事紀事而道載焉𨿽謂之載道可也自春秋內外傳史記而下世遂鮮有載道之文而代史百家之述作無不專於紀事矣然則紀事之文誠不可視載道之文而易之而世顧恆以紀事不若載道者何哉試嘗論之爲文而善於紀事者必其言足以綜難遺之迹迹足以終難明之狀狀足以發難顯之情情足以著難隠之理而又其爲言也必簡而該精而覈深而易通直而不肆典實而無浮華平易而無艱險斯可以謂之文而猶未也文有體其爲體常不同故無定體而有大體必其大體純正而明備而後足以成乎然天下古今之善於此以自成其家者固未始數數然也嗟乎紀事之文其亦可謂誠難也矣禕年十五六卽學爲文聞諸父師以謂作文莫難於紀事紀事莫難於造言故其於文凡人物之言行功業制度之本末後先喜於論錄而於雕刻言語尢切自力旣而自惟言者心之發也言之工由乎心之巧心有知矣則於言不患乎不工故自學文以來今又十有五年其於爲文凡言之工否有不暇計而所慮者人物之言行功業制度之本末後先有不能盡其詳將見於文眞實謬亂將無以取信於世故早夜疚心惟欲就文獻之所在而求教焉求之方今以宏材碩學膺一代文獻之任者執事而已自禕防時讀國朝文類卽有以知執事之志之所存何者文類之書非徒文也人物之言行功業制度之本末後先皆於是乎載以及執事他所爲文莫不皆然故知執事之文志於紀事者也言足以綜難遺之迹迹足以備難明之狀狀足以發難顯之情情足以著難隠之理者也其言簡而該精而覈深而易通直而不肆典實平易而無浮華艱險而又具大體純正而明備者也故論者謂國朝之文惟栁城姚公淸河元公蜀郡虞公金華黃公以及執事皆自成其家而禕竊謂執事之於紀事實過之是則執事之文固海內學者士大夫所取法況禕之有志於斯汲汲焉早夜疚心欲求教於文獻之所在者其爲皈戴慕戀當何如耶頃者執事參政江浙禕方從黃公畱京師及執事被命召還而禕又就試南歸無由拜瞻道徳之光拱聴議論今者使節復蒞浙省禕居浙東實部內輒敢防其貴賤之分冒昧求見書以爲之先而進拜之資有鄙野之文十篇同獻執事倘以爲可教效所長於左右以遂其求教之志則其於文或者不致眞實謬亂可以取信於世而因以文章家知名者執事造就之賜也是故大臣之事以報國爲先而造就人材卽所以報國執事於今可謂國之大臣矣造就人材執事事也幸執事圖之禕再拜

上丞相康思公書

某年月日布衣金華王禕再拜獻書丞相閤下禕聞天子之職莫難於任相人臣之職莫難於爲相夫爲相之難非難於承平之時而爲於天下多故之時爲難天下多故之時爲之非難而能使天下之勢危而復安壞而復完爲尢難矣惟我國家之有天下極海內外罔不一家自古有天下之盛莫盛於玆疆宇混一殆且百年肆今天子在位日久致治之盛文恬武嬉然而丰恆豫大者艱險之基宴安逸樂者憂危之兆乃自比嵗干戈並起海內糜沸朝廷之綱紀因之而淩遲邦國之用度因之而匱乏天下之勢日久必獘昔之安者從而危完者從而壞天下之多故遂莫甚於此時矣天子慨然念天下之勢莫重於東南亟圖有以輯綏之一相之任允難其人於是閤下以元勲世冑丰功茂徳之大臣簡在帝心受命爰立行省江浙以膺保釐之寄凡招降討逆賞功伐罪一切軍國之務悉許承制而行自國家眾建行省以來分相於方面者眾矣而秉鈞當軸之專未有如閤下者何者不能任相不足以盡天子之職而任之不能專則亦不足以盡任之之道況乎天下多故之時不專以任之而望其功業之成就難矣今者元勲世冑丰功茂徳之大臣無或右於閤下也天子所以舉東南方面之重一委之閤下而置不問者夫亦盡任相之職而已故自閤下之蒞鎭政敎更始恩威並宣弛之張之與時宜之兩年之間訖使東南之勢危者將遂安壞者將遂完駸駸然日趨於無事當是之時人見閤下爲相之難而閤下處之曽不以爲難者豈有他哉亦不過盡爲相之職而已天子盡任相之職於上閤下盡爲相之職於下上下相成如此天下不復致承平之盛者未之有也𨿽然古語有之泰山不讓微塵故能成其大河海不擇細流故能成其深閤下之爲相爲人之所難爲功業將已成就而艸茅之士如禕之陋微猶欲有陳於閤下閤下其亦過聴而曲采之乎禕之所陳其瑣細屑末之事未易悉數而其大者有二焉一曰固結人心二曰總攬政權人心攜貳而不陰有以固結之政權紛更而不明有以總攬之皆足以爲相業之累閤下不於此焉深加之意則其所成就方之古人或者其猶未至也古之善爲相者三代而下莫如諸葛孔明漢之蕭曹丙魏唐之房杜姚宋不數焉然迹其所以度越於人人者實在於開誠布公信賞必罸而已自今觀之其曰開誠布公者固結人心之本也其曰信賞必罰者摠攬政權之要也二者爲相之先務而閤下固未嘗不已行之而區區猶以爲言者誠冀閤下持之以久而不倦濟之以斷而不疑天下𨿽將復致承平不以爲已至而遂已也如是則閤下相業之成就將匹休古人豈惟方之孔明而無媿且與三代之相伊傅周召之流並馳爭驅而不知其孰先孰後也夫以閤下以元勲世冑丰功茂徳之大臣受天子委任之專而又爲相於天下多故之時不以爲難如此是皆古人爲相者之所難能兼處古人之所難而成就乎古人之所必至閤下力行之功至是將不容但已而固何暇於區區之言顧乃不能自已冒陳於閤下逾限越分之罪不復避者其亦犬馬之誠而已伏惟特加裁察而圖所以進退之禕再拜

王忠文集卷十六

欽定四庫全書

王忠文集卷十七

明王禕撰

題跋

跋太極賦

唐宏詞之論傳於世者惟韓文公所試顏子不貳過一首制舉之策載於史者惟劉蕡所對一篇皆非系重輕於科目者也吾黃先出此賦其亦不以科目爲輕重者乎天下學者家傳人誦而錢君復以隸古書之以遺諸同志可謂知重矣

跋玉枕蘭亭帖

蘭亭帖自唐以後分二派其一出於褚河南是爲唐臨本其一出於歐陽率更是爲定武本若玉枕本則河南始縮爲小體或謂率更亦嘗爲之宋景定間賈氏柄國凡蘭亭遺刻之在世者鮮不資其玩好此本後有右軍小像且題曰秋壑珍玩其賈氏所重刻者耶

跋先世墓志

家君旣錄十世祖宣奉公以下三世墓志行狀壙記爲一編而識其後禕繼得淇水李公所纂恩陽府君此銘謹附錄焉由宣奉公下距府君凡三世自府君以上家譜闕逸世次不可考已謹按此志序云五季末其先自防稽徙家義烏而府君葬於鳳林鄕及考宣獻樓公鑰所纂丞相魯公文定公行狀亦云王氏五季避地居義烏之鳳林與李公所序合二公撰述可信不誣而六世祖朝奉公行狀謂其先濟南人靖康間始居義烏者豈以八世祖正議公嘗宦居濟南後復隨渡江而歸故云然歟至先大父石峽山長公序家譜又謂自李唐以來著籍於邑之鳳林豈所謂李唐蓋後唐歟傳聞異辭若是謹記於此庶幾春秋傳疑之意焉

書友人解嘲後

君子守其在我者而已道之在我者吾能守其如此一定而不易也曰吾如此而生如此而死如此而貧賤富貴也於是物之自外至者舉不足以動吾心而奚暇蘄人之知乎詩曰凡百君子各敬爾身又曰禮義之不愆何卹人之言殆是之謂也𨿽然詩所謂旣克有定靡人弗勝者言天之勝人也藐藐昊天無不克鞏者言天之終定也而或者以爲人眾能勝天人曷能勝天哉天定有遲速爾古之君子不敢取必於天而況蘄知於人乎嗚呼是穮是蓘𨿽有饑饉亦有丰年吾知穮蓘而已丰凶非所知也因吾朱君解嘲有作輙書其後且以自警云

跋圯上進履圖

右張子房圮上進履圖按黃石公記黃石鎭星之精也黃者星色石者星質也而太史公班孟堅皆謂學者多言無鬼神如良所見老父予書亦異矣豈可謂非天乎蓋眞以黃石公爲鬼神也與昌黎韓子以桃源爲神仙何異哉眉山蘇公曰黃石公古之隠君子也是可以祛千載之惑矣

書段吉甫先生示甥詩後

夫詩之感人者非感之者之爲難乃不能不爲之感者爲難也是故發於情而形於言故曰詩情之所發誠則至焉誠之所至其言無不足以感人者惟夫能知其可感而有感奮發懲創而不能自已焉斯又不易能矣今觀段先生之詩所以示其甥者至情迫切溢乎言辭其甥趙君輒能感之而疾以瘳吾於是知詩之感人其效乃若是也昔有病痁者杜子美告之曰誦吾詩可治如其言而疾果愈其事豈與此適相類耶子美所告者常人其相感且若是矧先生於趙君天倫之至者耶管子謂止怒莫若詩噫是豈止怒而已耶

跋顧次鳳先生書

宋永嘉顧次鳳先生論朋黨書一篇其五世孫元龍出以示禕嗚呼自昔朋黨之興君子小人之幸不幸不同而其爲國家之禍則一而已漢之朋黨以節義羣而不黨之君子也唐之朋黨以權利比而不周之小人也至於宋則自元祐而崇寧而紹興而慶元君子小人又疊爲勝負而其國家之敗亡未有不職此之故者也先生此書乃紹興間論秦趙黨事其言直而厲辧而不計𨿽不明指其曲直而其曲直隠然自見是時先生沈淪下僚非有當言之責也油然發衷不能自已是區區者誰實使之蓋是非之心夫人所同而仁人志士忠義之所激者然也嗚呼臧孫有後吾於元龍尙有望焉

跋至治鹵簿詩

至治鹵簿詩一首五十韻翰林直學士致政袁公所作惟我國家禮樂之盛超軼前代當太宗皇帝時卽已訪求郊祀之制憲宗皇帝遂親祀於日月山世祖皇帝始建廟堂成宗皇帝肇祀郊丘武宗皇帝躬行祼享至英宗皇帝乃備大駕鹵簿而儀制於是聿新此袁公之詩所爲作也按漢應劭有漢官鹵簿圖唐王象亦圖大駕鹵簿宋王欽若修鹵簿記三卷宋綬增爲十卷後絫增爲三十三卷蓋鹵簿者治世之鉅典華夏之偉觀故昔人將以鋪張其盛必著之於圖載之於記而未有紀之以詩者以詩紀鹵簿吾於袁公此作有徴焉讀其詩非特度制儀章可以槪見而國家一代文明之象固煥然目睫間矣嗚呼盛哉

書馬易之潁州歌後

狀物寫景之工固詩家之極致而系於風化補於世治者尢作者之至言易之此詩蓋兼得之矣

書趙泰州平反記後

右趙泰州平反寃獄記處士遂昌鄭先生所纂按王防以名家子被推擇從事淮東帥閫帥臣愛其材甚信用之防性剛介頗與物忤人以故銜之者眾一日閫中張宴防以膳夫翟甲修具不謹俾左右杖之者二時翟身已染疫越五日乃死揚州錄事判官石乙嘗以事銜防搆翟妻訴於官誣翟之死由防踢傷其右脇系防鍛鏈使誣服具獄上大府知其寃而莫能決乃以委泰州尹趙公讞之公考問左驗具得石擠陷防狀得釋防於獄以其罪罪石其誣證者四十餘人皆坐罪防寃遂白凡記所述千餘言大要如此頃予畱京師聞諸公間道防寃事莫不爲之嘆息繼聞其事白眾莫不多公之爲記稱非公儒者不及此其信然哉昔範文正公官廣徳獄有寃輒抱具獄與上官抗必如其見乃已名節用是顯當世而其後遂大用今公爲泰州政績昭著非止防一事然則文正之名節固人所望於公而亦公所以自任者歟公名儼字子威

跋宋景濂所藏師友帖

右待制柳公侍講黃公及吳立夫先生與其門人宋君景濂手帖景濂受業於吳先生最早繼乃登二公之門平日往來書牘殆不止此然卽此三帖觀之師友之誼固藹然筆札間矣禕生也後不及事吳先生而幸嘗及柳公之門若黃公之門又獲久遊焉故於景濂𨿽無能爲役然竊有同門之好今柳公已不可復作而黃公方以絫謝得請歸老於家適景濂以此三帖見示因識氏名於後庶幾自附於同門之列云

題南山圖後

休寧戴君庭芳生不及見其父而其父南山隠居之所釣遊之遺境故存乃圖而著之蓋庶幾以時披攬若有所見焉耳然則可見者圖而所不可見者果圖所能盡乎記曰致愛則存致慤則著君豈有得於斯乎嗚呼雲煙捲舒艸木榮悴圖之所著卽境之所存也吾知使君以及君之子孫目擊心維孝弟之心油然而生者斯圖實其兆矣而徒翰墨之工而已乎

書堵無傲被誣事後

予友堵君無傲之被誣也士大夫識與不識莫不爲之嘆息焉嗟乎事有合於淸議之所同者豈不以善善惡惡出於人心之所同然乎初無傲以學行受知魯國王丞相至正戊子擢監修國史掾史王旣罷相遂以便養調補江浙行中書省掾吳人吳溥泉雅與無傲交偶以事銜無傲輒告無傲所自陳占籍不實且恃勢沮遏官府事時有辧章方信用無傲而浙西部使者與辧章有隙則遽取其告欲因無傲以中辧章無傲旣就考問卽自誣服猶未快其意又鉤它事謂其實受賕而固未嘗有左驗也凡無傲被誣終始如此天臺朱伯言號能文章故爲序述其事且反覆論辧甚悉然竊怪其於人之氏名皆諱不書或曰不書之者所以忍之也夫春秋之法直書而善惡自見諱其人不書以忍之孰與直書使善惡自見乎或曰不書之者非忍之蓋忌之也夫忌其人則不必述其事旣述其事矣又何忌之之有乎且伯言以謂述其事者嘆當時以非罪加有學行之人也予以爲有罪無罪其實在我我實無罪矣則夫一時之累我者果足爲我終身學行之累乎𨿽然世之有學行而以非罪廢者多矣固不特吾無傲也有若臨海陳敬初與無傲學行相上下後無傲擢掾一歳宰相用爲經筵檢討防宰相去位人疾其進爭以危言中之幾蹈禍不測而禦史有以私意惡之者因遂以爲言敬初之去也士大夫爲之嘆息猶無傲之去伯言所謂惡傷其類是也抑予聞無傲就逮時其平日所往來皆畏避無敢往視獨楊敬和者薊邱人見無傲被誣不翅如已無傲旣誣服而貧無以爲贓敬和爲奔走假貸至廢寢食成疾故無傲賴之得免被苦楚蓋其人勇於爲義類乎古之卓行君子予嘗欲傳其平生行己未能也然則觀其所以爲無傲則善善惡惡出於人心之所同然者其果可厚誣也哉予因伯言所述旣爲無傲解且並道敬初敬和二人事以致吾意同志之士尙亦有感於吾言矣乎

跋王丞相家藏劉侍讀帖

劉原父侍讀所書莊子秋水篇丞相魯國文定王公家藏故物也公之題識當淳熙九年於是居相位已幾一年矣故云觀於東府而並用三省印及冀國公章按公七年以樞密使始封信國八年拜右丞相復封福國九年進位左揆乃攺封冀國至十三年遂疏封於魯其封冀在九年之九月而題識實其年之六月則冀國印章蓋題識後續所用也此卷爲公五世從孫閶所藏俾禕書其故如此若劉公筆法之妙諸公論辧已悉玆不復言

書李遵道臨米元暉畫後

國朝李集賢其人品視宋米南宮蓋無愧此卷海嶽庵圖則南宮之子元暉所作而集賢之子遵道所臨者也南宮之有元暉集賢之有遵道又何絕相類耶欲知其兩家父子之藝能覽此卷亦可見矣

書王大防詩後

故大防王淸獻公以文學政事歷仕外服蔚有重望爲一代之名臣其平日常自誦曰吾平生無它長惟忠於君孝於親而已夫忠孝臣子之大節而公能兩全之則其所以自致者爲何如哉此詩乃公手書以遺其孫禋者也時禋生甫及晬而期之之語亦必首及於忠孝嗚呼小子禋爾祖之望於爾者厚矣詩不云乎無念爾祖聿修厥徳爾尙克敬承之哉

跋石鼓臨本

岐陽石鼓三代石刻之僅存於今者也宋東都時嘗鑄金塡其刻文移置宣和殿金人入汴剔取其金而棄去之故自靖康土宇分裂之後搨本絕不易得好事者以銀一錠購其十紙則其見寶於世可知國朝旣取中原乃輦至京師置國學廟門下於是近時搨本日以廣而字畫益漫漶不可辧矣吳郡錢伯行素精篆籀之學其臨此本深得古人筆法殆所謂具體而微者乎

書兪生擬古詩後

古詩始於漢之十九首魏晉以降唐李太白有五十九首宋王介甫有二十八首其去三百篇𨿽已逺而賦興比之遺意猶有存者友人兪仲圭力學而好古讀書之暇著擬古五十首視太白𨿽略少比介甫則已多而要其防意大抵出於十九首之餘使仲圭由是益以其所有見之於言積而至於三百篇不爲多也𨿽然三百篇非出於一人之手而亦非一人所能爲後世視古人爲何如而顧欲以一人之所能兼乎古人之所不能亦難矣且古今言語之足以傳世者片辭半簡或可不朽固不可以誇多鬭靡爲也仲圭茍復由博而反諸約𨿽不能五十首何不可乎

跋呂大愚帖

大愚先生呂忠公祖儉字子約東萊先生成公母弟也忠公受學於成公而用其父倉部澤補官中銓試授修職郎卽請祠祿調監明州苗米倉遷衢州法曹掾召除籍田令遷司農寺主簿尋出通判臺州入爲大府寺丞慶元初孽韓柄國趙丞相汝愚旣貶一時正士悉被斥逐公因輪對上疏極論其事坐安置韶州攺送吉州明年移筠州越四年卒於筠之大愚僧舎朝廷因薄其罪歸葬於婺後九年韓氏始以迷國毒民殛死嘉定更化旌閔遺直乃詔贈朝奉郎直祕閣官其一子嘉熙二年賜諡曰忠五年復特命其孫寶之以官於是上距其卒之歳已四十二年矣公此帖遺其友汪時法乃在臺州時所遣其在臺州適歳大祲用常平使者委廣行勸分躬履郡境靡所不歷民受實惠全活者甚眾使者言於朝因命徧行浙東視諸郡賑事其盡心一如在臺時帖中所謂旣食其食則思任其責一任其責則民命在我栗栗乎可畏者諒哉仁義之言矣時法名大度人稱爲西山先生與其兄大亨時升大明時晦皆成公門人忠公之貶也親舊無敢或相餞者獨時法慨然與俱至貶所久之乃還所以經紀其家者尢至其可謂能盡朋友之道者矣此帖予得於友人邰彥防旣具記公本末因並及時法事庶幾後生小子得以知古人風誼爲不可及云

跋曾茶山帖

茶山先生曾文淸公名幾字吉父贑人也父準贈少師娶淸江孔毅父女故公之學得於外家爲多大觀初以防入仕銓試第一用故事賜進士出身仕至禮部侍郎卒諡文淸其子逢字原伯徽猷閣待制逮字仲躬大理卿皆爲時名卿一女歸於倉部郎官呂公大器實生東萊先生成公祖謙大愚先生忠公祖儉而忠公又大理婿也公此帖不知遺何人而首尾有徽猷大理之名當是尺牘內幅所謂外孫則指成公忠公耳初紹興間倉部之伯父中書舍人文淸公本中躬受中原文獻之傳載而歸南寓信之廣教寺而公亦繼來遂相與定交焉後公退老於越而中書則定居於婺寺僧因作祠祀二公曰兩文淸祠南澗先生韓尙書無咎記之夫以兩公气誼相孚於一時而姻連克紹於累世殆非偶然成公之道徳忠公之節行所以師表乎天下後世者𨿽有得於家庭傳習之懿抑外氏之澤覆冒而漸被之者有自來哉此帖予得於族人王仲昌

跋七歌六歌後

杜工部七歌乾元庚子歳由華州司功棄官自秦州如同谷所作當艱難險阻之時發激烈悲慨之語讀者猶爲感憤而況於親履之乎文信公六歌實繼工部而作信公爲宋丞相國旣滅而身已俘遂秉大節以死其所履者又非工部之比六歌作於至元戊寅五月渡淮而後傷家痛國悲慨激烈之甚比之七歌尢人所不忍讀百世之下讀其辭而有不爲之感憤者尙爲有人心哉今吳君合二人之作書爲一卷以表顯之蓋庶幾有聞風而興起者矣

書徐文貞公詩後

至元大徳之間東平李公謙孟公祺閻文康公復徐文貞公琰並以文學政事爲世典刑海內尊之號四大老而徐公尢長於詩初未嘗雕刻藻繪以爲工而中原渾厚之意隠然可以槪見公持部使者節浙西吳興沈成之受知於公居幙下爲公手書此卷字畫嚴重而端謹足以稱其詩焉此蓋國家太平極盛之際也數十年來士大夫气習益下詞章日墮於纎靡翰墨日趨於頹媚遂無復向時餘韻矣詞翰細事耳於此不亦可觀世變乎

跋周益公祭文稿

益公年七十九以嘉泰甲子十月薨此文作於紹興壬午時年三十有七故魯齋王文憲公謂爲中年之所作當時贈官制詞稱公年幾八袠研精弗倦於簡編而況中年有作宜其臨文詳審如此是以爲南渡後文章一大家也公作此文在四月時猶爲祕書正字至五月卽遂有監察禦史之命矣所祭安撫寶文戶部許公不著其名字當別考云

跋古文孝經

孝經古無章次至唐始定次爲十八章而名其篇目近世大儒復因其章次定爲經傳𨿽聖賢之防賴以著明而其古文世鮮有傳之者矣吳君孟思篆隸妙今世其用隸古書古文孝經庶幾古意之存者耶

跋黃山谷贈元師詩

黃文節公以元祐史筆守正不阿時相擅權者指摘其事將瑕眾正而殄之於是有黔戎之役鼪之與居流落間關者久之元符三年庚辰徽宗初立登吁眾正收錄廢棄之人公乃有復朝奉郎知舒州之命十二月發戎州至瀘州明年辛巳爲建中靖國元年正月發江安而東浮湛荊鄂之間而小人承望時好攟摭其承天院記語於是復有宜陽之行薦罹艱險竟以廢終公在戎州時嘗作詩寄題祖元大師此君軒及是至江安而元師自榮州來追餞故復用前韻賦此詩贈之末識曰正月辛未實其月之十日也公此詩辭沖气夷尊君愛國之意溢於言表故前輩謂公黔州以後句法尢髙其書此詩體逸韻勝筆勢殊超邁可喜蓋其字法至是亦復髙矣豈已造行安節和之時耶此卷爲秦中王家物故其子焴識於後先師黃文獻公嘗有跋尾吾友章三益近購得之則跋尾已不存矣謹重錄之如右而並志其詳焉

跋東坡書淵明詩

蘇文忠公嘗自謂作大字不如小字今觀所書淵明詩字徑數寸而用筆沈穏結體嚴密英姿傑气超然於筆墨畦町之外孰謂果不如小字乎魏文靖公謂其早歳字體與中年以後極不相類意此必其晚年所書者也

跋宋太宗禦書

宋制天子禦札付外謂之內批又謂之禦筆其詞多詞臣所擬進而皆內夫人所代書所謂禦寶批者則或上批或內夫人批皆用禦寶也所謂親筆者則上所親書或加押字不用寶也今觀熙陵賜丞相張文定公齊賢母子二札前一札辭意字畫甚古質且不用禦寶蓋親筆也後一札詞旣溫暢字亦秀潤復識禦寶其後蓋禦寶批也習典故之學者必有考於斯

跋宋髙宗賜嶽飛手札

右宋髙宗手札賜嶽鄂武穆王飛召其以兵援廬州按新史本傳紹興四年飛旣平襄漢趙鼎以謂鄂嶽最爲上流要害乞令飛屯兵其地使江西借其聲勢湖廣江浙亦獲安妥飛乃以淸逺軍節度使移屯於鄂防金人烏珠與劉豫合兵圍廬州手札命飛提兵解圍比至金人以甲騎逼城飛與戰敗之六年九月豫復遣子麟猊分兵寇淮西劉光世欲舎廬州張浚欲棄盱眙時飛以武勝定國節度使開閫襄陽兼宣撫河東節制河北有防召飛以兵東下當其鋒浚言飛一動則襄漢無所制乃還軍十一年金人復分道度淮迫廬州時飛以少保河南北諸路招討使駐兵中原請解兵柄自廬入覲詔卽趣飛援之凡十七札飛策金人舉國南來巢穴必虛若長驅汴洛以搗之彼必奔命可坐而敝兵比至廬境金人望風遁去此札當是此三年中所遣以不署年月故莫得而詳然札中有張俊劉錡合力措置之語考之舊史本紀四年乃張俊視師江上而屯兵拒戰者韓世忠劉光世也六年乃劉光世駐廬州而張俊督師采石也惟十一年劉錡屯濡須合張俊河中之軍以卻敵與札中語合則其爲此年所遣不疑初武穆爲秦檜所誣且置之死檜令搜其家得禦札數篋束之左藏南庫淳熙中事旣昭雪其子霖以爲請孝宗還之此札固在其數中者也嗚呼君臣之際難矣方天下多故髙宗之於武穆倚借之如此使其不死中原豈有淪沒王室豈至於偏安乎惟髙宗無復有志於中原故姦檜之計行而武穆死矣然則武穆之死天實爲之吾於其君何尢焉

跋克金露布

嗚呼靖康之變中國之禍極矣宋金之讐所謂不共戴天者也而南渡君臣乃至於忍恥以事讐何哉孽秦之罪於是上通於天而當時仁人義士所爲扼腕切齒而深悲也端平初元上距靖康且百餘年開邊之議訖無所成而金人至是亦再南遷國已不能爲蔡城之滅豈天實爲之乎然而名則爲復讐故其露布之文理順而辭烈使昔時仁人義士及見之庶足少紓其悲矣抑亦孰知唇亡齒寒古有明鑑金𨿽克而宋隨之爲尢可悲也露布爲忠翊程君萬所篹君時在制置孟公幕下以任不大顯史故軼其名而時異事殊其文今亦無能道之者其曾孫椿獨拳拳思有以表章之此其爲志不又可悲也夫

跋西臺慟哭記

文信公忠義之盛近世罕比其英聲烈節𨿽使亙萬世不朽可也謝翺先生公門下士也國旣亡而公亦死傷悼激烈之情每托於文辭以自見於是西臺慟哭記作焉太史公曰砥行立名者非附靑雲之士惡能施於後世豈先生之謂乎吾友張君丁雅好古道取先生所爲記訂其歳月演其防意而使之傳其用心甚厚又豈太史公所謂附驥尾而行益顯者邪嗚呼是其可傳也已

書宋氏世譜後

古之論譜牒者不以世冑之貴爲足尙而以世徳之美爲可徴是故庭列鼎彞笥襲組綬非不烜赫榮耀於當世而詩書之澤有衍無替則固祚由之以綿延令聞所爲長世者也有若宋氏在吾義烏自周廣順歷宋三百餘年以迄於今凡十有二世而世以儒爲業於是景濂有作用以文章家負重名海內由布衣官太史爲時鉅工累世載徳愈久而益振豈非昌黎韓子所謂世稱徳門者乎維昔金華黃氏世畜令徳實生太史公庭堅今宋氏亦以積累之久而景濂出焉名賢之生俱非偶然者歟黃氏自金華徙分寧而庭堅生宋氏由義烏遷金華而景濂出又何其迹之相類歟然庭堅自謂七世而上失其譜而宋氏所道則已上及於十有二世又推而上之復十有四世可考也此尢可見夫水木之本原所從來逺矣後之來者尙圖有以繼承而益衍其傳哉太常胡公爲宋氏譔世譜登載甚悉禕讀而有感焉故竊志之於篇末

書代祀馬援頌後

初王君廉使安南奉上防就賫白金若干兩具牲牢代祀馬援於橫州之烏蠻灘至則覩其廟貌頽壞因所餘金俾有司繕修之功畢始蕆事蓋以遂事爲之也廉還白於廷臣或謂非上本防格不敢聞乃洪武四年二月十三日丁卯上禦大本堂太師韓國公及禮部太常翰林諸臣咸在焉廉因奏對之頃具言修援廟事上曰援當時殺戮羣蠻過當故蠻俗今猶不共其祀耳爲之修廟良是也於是廷臣乃韙之謂廉善爲使云

跋重屏圖

右重屏圖不知畫者爲誰余按宣和畫譜周文矩王齊翰皆金陵人皆善畫人物仕南唐皆爲翰林待詔而皆嘗作重屏圖傳於世此卷筆法精妙非名手不能及此況絹素亦數百年物意其或出於二人者所作友人徐叔讓近於金陵市中購得之以示孫君子林子林於今以善畫聞謂爲趙千里畫其所鑑定當可信非余所能知也

跋顏眞卿誥

按宣和書譜禦府所收顏魯公正書六卷其一曰顏允南母商氏贈誥卽此卷也其謂殷爲商者避宣祖廟諱耳又按宋防要紹興五年魯公逺孫邵卓等賫魯公所自書誥身投進然則魯公自書顏氏誥傳於世者固不止此一卷書誥特據禦府所有者言之也禮部黃公購得此卷什藏惟謹是誠可寶哉

跋趙魏公帖

歐陽文忠公跋王右軍法帖謂法帖者其事皆弔哀候病施於家人朋友之間不過數行而已初非用意而逸筆餘興淋漓揮灑或妍或丑百態橫生故後世得之以爲奇玩而想見其人也趙魏公此帖蓋得右軍遺意識者尙以文忠之言求之

跋黃庭經

黃庭經刻本出於泰州者傷於骨勝出越州者病於肉多此本乃北方古刻肥瘦適均而神意俱全信爲佳本海內絕無而僅有者也

跋東方朔贊

右軍小楷書畱傳今世者僅有東方朔畫贊及樂毅論曹娥碑黃庭經數種然歷代摹刻失眞佳本絕少今觀此本意韻俱勝世所不可多得者矣

跋宋戴二君詩

古詩二十首前十首戴君叔能以寄宋君景濂後十首則景濂以答叔能者也嗟乎詩道之廢久矣十年以來學者士大夫往往詘於世故之艱難溺於俗尙之鄙陋其見諸詩大抵感傷之言委靡而气索放肆之言荒疎而志乖爾雅之音遂無復作矣二君素以古道相尙是詩之倡醻蓋仿於蘇李譬猶律呂之相宣規矩之互用然其爲言或務簡淡而其思逺以切或尙宏衍而其情婉以周鮑謝之微防殆各有之至其托物連類撫事興懷則又俱有陳子昂朱元晦興感之遺音焉嗟乎詩道之廢久矣吾讀二君之作於是有慨夫古詩之緒未終絕也孔子曰詩可以觀讀乎其詩則其所可觀者可得而見矣

跋五牙元精經

五牙元精經金華宋君景濂所撰宋君博極羣書以文章名今世於吾聖賢之學旣造其至而二氏之道復兼通焉其用老氏法制爲此經語韻似黃庭辭采似眞誥而要眇指皆本於道徳經過此以往則非予所能知矣予讀而愛之故爲繕書一通以遺茅山宗師王公云

跋趙魏公千字文

趙魏公書法之妙冠絕當代早歳務模仿古人用意極精密至晚歳則融防變化自爲一家矣此本千文乃其中年所書故猶用智永筆法而未盡變臨學之家尙寶用之

書鄭子美文集後

鄭子美先生所爲文予十年前嘗得其漢唐諸論頗病其辭不皆精純而其體制往往或戾於法度心未之好也今年秋復獲其師山集盡讀之觀其操議持論務辧道理談名義蓋汲汲焉以扶植世教自見心嘆服之於是乃愧向之知先生之不能深也𨿽然以文求先生非知先生者欲論先生者當自其平生大節而觀之初先生隠居於鄕教人接物一體於風義至正中宰臣以名聞詔拜翰林待制兼有上尊名幣之賜先生疾當世方奔競成習將有以抑之則抗疏控辭其言曰臣問學之淺深他人不能知臣實自知之所謂吾斯之未能信豈敢貪冒恩榮以自欺其心酒與幣天下所以奉陛下陛下得以私與人臣不敢不受名與器祖宗所以遺陛下使與天下賢者共之者陛下不得私與人臣不敢不辭疏聞朝廷不之彊也居無何而干戈起徽城陷焉城守者將要致之使爲用先生厲色拒之曰吾豈事二姓者耶因被拘囚郡中詘辱者久而忠不少變親戚朋友攜具餉之則從容爲之盡懽且告以必死狀其妻使語之曰君苟死吾其相從地下矣先生謂曰若果從吾死吾其無憾矣乎明日衣冠北向再拜自縊而卒嗚呼先生於出處死生之際其大節表表如此則世之以文求先生者豈足以盡先生乎況求之以文者不觀其所以自見而徒徇夫言辭之末其尢淺知先生矣唐司空表聖韓致元所爲辭章凡近纎靡有足多者而其處進退存亡能不失其正節義所在君子蓋深許之其所爲不朽者有在彼而不在此也予愳夫人讀先生之文者如予向者之所病故竊志之以爲告世有知言者其必謂予能知人也哉先生名玉字子美徽州人

書胡山立先生詩稿後

詩之爲用其托物連類足以寓人不能宣之意其引義止禮足以感人不可遏之情故自三百篇以後歷世能言之士比比有作各自成家而又不可廢者矣廬陵胡山立先生善爲詩其詩於五言尢工其意之所寓皆人言所不能宣者而言之能曲盡其情狀至其感人之情或懲或勸有不可遏者油然而生莫知其所以然者焉嗟乎詩至於此夫豈易及也哉蓋先生仕異時嘗致位光顯長於政事詩特其餘事耳然卽是論之已可以自成其家是其有不傳者歟

書劉宗弼詩後

詩貴乎純純則體正而意圓體正故無偏駁之獘意圓故有超詣之妙詩之可貴者其不出於此哉章貢劉君宗弼善爲詩而其於選詩尢工蓋出入鮑謝而闖曹劉之域矣其體裁正故偏駁之獘絕焉其語意圓故超詣之妙臻焉是可謂之純矣詩至於此夫豈易能也哉君以文學起家以政事名世詩特其緒餘耳卽其詩以求其人是在世之知言者焉

辭

采芳辭題顧仲英緑波亭

有美人兮玉山之下蹇好修兮樂逍遙以容與采眾芳兮中洲洲有杜若兮有藥在渚秋風兮春雨藥以爲房兮杜若爲戶芳菲兮襲予羌獨立兮夫誰處我懷美人兮欲往從之水波深兮使我延竚

玉山之下兮有美一人我之懷子兮匪秋伊春水波兮孔深渉波以往兮子宜我親遺我兮芳蘭報子兮緑蘋嗟斯世兮混濁非我與子兮夫誰與倫願歳晏兮爲期毋相忘兮水濱

瞻云辭【並序】

吾鄕友陳君克剛奉其親之命宦遊於外而思親之意未嘗忘也文昌汪公題其軒之顏曰瞻云予爲之辭曰瞻彼白雲兮南山之陽維親之居兮云之所藏子之親思兮曷其能忘親𨿽莫將兮云則在望朝夕引領兮中心皇皇白雲兮飛揚子在逺兮親在堂親之命兮子奉以行嗟子𨿽逺兮其又何傷願益勉兮令徳爾親兮樂康

招遊子辭【並序】

吾宗兄存誠甫名其齋居曰逺遊昔者屈原放逐之餘眇觀宇宙欲制鏈形魂排風禦气浮游八極後天而終以盡反復無窮之世變故逺遊之歌所爲而作今存誠之有取於逺遊也豈猶原之志歟予因反其意爲辭以招之庶幾其不騖於虛逺而爲吾聖賢之歸然宋玉景差大小招務爲譎怪之談荒滛誇艷之語今亦無取焉辭曰

逺遊𨿽樂兮樂不可極只子兮來歸無東無西無南無北只東方弱水舟輒覆溺只西方流沙車不可歷只北方大漠絕人迹只南方炎荒路險以棘只顧瞻四方蹙蹙歷所適只逺遊𨿽樂將焉止息只子兮來歸反吾故居只居爾之居復爾初只仁以爲宅邃且虛只以禮爲門義爲塗只大中爲室至和爲防只八珍奇味道之腴只文章燦爛錦繡敷只盛徳光華被厥軀只慈儉是寶謹蓄儲只禦以矩彠乘恕輿只子居其中樂有餘只瞻前無憐後無虞只天君泰然靜以舒只聖賢與處天爲徒只洞視八荒眇一區只坐閱千古猶斯須只子毋逺遊苦驅馳只子兮來歸反故居只

印譜題辭

太朴旣散人文肇興厥剏字畫用代結繩維鳥迹科斗詘曲縱橫遐哉邈矣莫覩其名迨乎篆籀繼作體制情狀參造化以成形或勒諸鐘鼎或刻諸印璽或簡冊是載或琬琰是登埀諸後世昭然如日星然而印璽之制始自秦斯繇漢曁魏率世遵代承方寸之廣斲玉鏤金字奇而畫精龜螭其紐紫綟其綬而尊卑等殺因之以明或用之公府或用之私家封泥署紙信施令行嗟物有不朽歷緜禩曠齡流傳世間𨿽土蝕石剝而質猶堅貞有若上方殿中長樂未央都尉司馬徹侯列卿有若叔孫通公孫宏周昌韋賢賈山衞靑公私所用若此等類不可悉稱浦城楊君博學多能遐搜旁摭忘寢食以畱情拓其文於紙朱膏墨凝防萃而譜之歳輯月增古欵異識羣分而類並譬如殘圭斷璧舉手可掬又如貯金而滿籯一開卷間古人之精神粲焉猶生襄陰王公鄱陽周公以序其說語意渾成金華王禕推演其義爲續題辭如組笥之著銘博雅之士尙於斯有徴

望雲林辭【並序】

撫之金谿有崇山曰雲林焉三十六峯拔起天半而岡嶺分屬蜿蜒磅礡綿亙數十百里扶輿淸淑之气於是焉鐘吾嘗意其穹林邃谷之間必有長往髙蹈之士獨居之此其人且銷聲閟華隠約以自晦而其中之所負倜儻瑰偉人蓋有不可及者矣然莫得而知也至正中予識葛君元同於錢唐君故家金谿時方棄官廣東而還因得其人固知其中有所負倜儻瑰瑋者矣而不能久相從也別去一紀乃始知君隠居雲林環土爲室誅茅爲廬於以究明性命之學邈然不與世接久矣嗚呼天下喪亂十年於玆易所謂天地閟賢人隠之時也當是之時眾猶瞀瞀焉羣趨競騖蹈死地而奮不知止視夫長往髙蹈而遊乎方之外者不啻神龍之遊間其可見而企之耶向吾所謂銷聲閟華隠約以自晦者蓋今於葛君有徴矣余也憂患之餘欲遐舉逺引而不可得瞻望雲林於千里外殆不勝夫慨然之思思之不得見故辭而著之以致吾意他時倘獲從君遊虛極靜篤之道願相與商確之辭曰

夫何雲林之崇崇兮鐘粹靈於下土峻峯峭以崔嵬兮絕谷嵌其幽阻旣防窱以尋壑亦﨑嶇兮陟岵杳防防兮儵以舒澹容容兮或爲雨吟啾啾兮慘其傷神桂樹團團兮聊以延佇匪伊人之離世兮孰盤桓以玆處深山大澤兮龍蛇所居我懷伊人兮龍之如斂神施於淵黙兮泯靈化於太虛夫豈厭世以自詭兮固與道以爲徒靜吾守夫兮動吾遊乎物初何髙風之矯矯兮曾可念之不可卽欲往仍之兮路遙遙其阻隔水孕珠兮媚川山韞玉兮煇石望雲林兮藹藹知徳人兮隠迹邈千里兮增思使予懷兮淒惻倘乘風兮相從竢羽翰兮白日

衍漢請雨辭【並序】

按漢董仲舒春秋繁露大旱雩而請雨自季周以來正雩禮廢凡旱太常祝天地宗廟而縣邑之間亦禱社稷山川具有其法卽古雩禮也獨其請辭太簡故從而衍之辭曰

皇天維仁覆養下土誕播五穀以食烝人惟人大命厥系於食食有弗給人用隕絕今玆遘菑旱魃爲虐嘉澤愆期害我稼事皇天在上吁若不聞蚩蚩者甿匪神焉怙維神共工威靈於東布宣陽徳肇毓庶彚維神蚩尢雄長南方赤熛烜赫物用暢茂維神后稷體配土徳稼穡之事寔主司之維神少昊載掌金行盛徳所被萬物斂揫維神防北土之長水性潤下物賴以成天維至仁惠愛均洽及下之恩神宜導之今玆告旱穡人嗟悼神其俯聴鑑我純精開陰閉陽斡運化雨幸大澍無弗霑丐五穀成實歳登有年酒醪孔馨牲牷載腯土龍旣馭色繒在篚稽顙以請我辭豈繁辭繇情宣維神鑑之

補漢攻社辭【並序】

大水鳴鼓而攻社周制也漢成帝五年六月始命諸官止雨朱繩以縈社擊鼔攻之攻之宜有辭而史軼其錄竊補之焉辭曰

天地二气陰陽並行陽尊陰卑陽順陰逆以卑陵尊以逆犯順厥成沴气郁遏弗舒乃爲洚水用作民害包原冒隰漂泊廬舎六畜流亡五穀閼絕貴賤失職靡所底止民生之害孰甚於玆維社有神民所依怙致玆菑害責則有歸朱繩以縈伐鼓鏜鏜匪神是責維義是攻維神之職寔司太陰尙守是節勿犯勿淩劃劙曀霾退避陽精俾二气以和祲沴弗行雨暘時若年谷順成民借庇休以安厥生我言是欽則維神有靈

述漢祓辭【並序】

漢西京嘗以八月祓於霸上及東都又以三月上巳官民皆潔於東流水曰洗濯祓除去宿垢疢爲大潔是祓禊之事漢所尙也然考周禮春官女巫掌歳時祓除釁浴釋者謂歳時祓除如今三月上巳如水上釁浴以香薫艸藥沐浴之則固不特漢制爲然己夫祓亦祀屬當有祝辭𨿽傳記無傳不可以無述乃爲述之辭曰靑陽顓序和气畢達羣情鬯茂萬物昭蘇有生之倫莫不興恱振作鼓舞迓續禎祺昔在成周禮有除祓釁浴滌蕩福祉用承維玆季春仍履令節敬襲往制祓事式修洗濯宿垢祛除積疢俾躬大潔丕冒至和咸被靈休均沐化自今伊始迄於艾耆樂且無殃永保貞吉

葺漢儺辭【並序】

周禮時儺四時皆作以索室毆疫惟季冬大儺釋者曰大儺所以扶陽抑陰又曰逐衰而迎新也漢儀季冬先臘一日大儺謂之逐疫選中黃門子弟年十歳以上十二以下百二十人爲侲子皆赤幘皁制執大鞀方相氏黃金四目防熊皮衣朱裳執戈揚盾十二獸有衣毛角中黃門行之冗從僕射將之以逐惡鬼禁中夜漏上水朝臣會侍中尙書禦史謁者虎賁羽林郎將執事皆赤幘陛衞乘輿禦前殿黃門令奏曰侲子備請逐疫於是中黃門倡侲子和因作方相與十二獸儛懽呼周徧前後省二過持火炬送疫出端門門外騶騎傳炬出宮司馬闕門門外五營騎士傳火棄雒水中其倡和之辭意者或有闕略爰據舊文而加葺焉辭曰

惟皇建極以正萬邦斂時五福敷錫庶民如日麗天赫赫大明孰爲沴曀敢幹其光千門萬戶惟皇之宮百神呵衞萬靈翊襄隤祉山積儲慶雲蒸正气充斥蓬勃浩穰豈容伏陰潛損太陽汝等惡鬼爲類寔眾揺舌煽毒鼓手肆殃播爲疾疫烖及善良蓄姦竊保孕妖茍容幽房隙室匿影隠縱皆陰之屬不圖退藏曾是蛇虺仰窺神龍維歳之臘陰慝告窮新陽肇生萬物鹹昌凡汝陰類悉就消忘汝不急去曷容汝躬吾使胇胃食虎甲作食雄伯食魅伯奇食夢攬諸食咎委隨食觀錯斷食巨騰簡食不祥共食蠱毒窮奇騰根共食磔死祖明彊梁十有二神追捕惡凶以遏汝軀以拉汝吭節解汝肉抽汝肺腸汝不急去後者爲糧桃弧旣張葦防甚剛天威咫尺汝膽有弗喪汝其亟去勿得畱行

篹漢禡牙辭【並序】

周制天子將出徵類於上帝宜於社造於禰肆師爲帝位禡於所徵之地詩曰旣禡旣禱釋者謂至所徵之地而祭始造軍者乃黃帝及蚩尢也漢祀八神其三曰兵王祠蚩尢髙祖爲沛公徇沛祠黃帝祭蚩尢於庭而釁鼓卽所謂禡也武帝時伐南粵爲泰一鋒旗命曰靈旗爲兵禱則太史奉以指伐國後世禡牙之制其昉於此故爲篹其辭辭曰

天生五材厥重於兵先王制兵匪爲民毒以康不若以匡不義式遏亂略以綏靖民蠢玆蠻方搆禍鼓釁自作弗靖用速罪戾干國之紀刑玆無赦致天之討師則有名六師旣飭爰方啟行肅將天威指玆伐國惟神聰明正直是與佑善助順敬承天道尙資神力佐我戎事殄滅凶惡俾就蕩平天兵所加勝气先見庶底於理毋作神羞

李樾字辭【並序】

南昌李克正甫之令子名曰樾旣冠朋友爲制字曰孟敷克正甫謂其友王禕曰吾子幸冠宜受教於先生長者而僕忝交於執事盍有以教之餘惟古者字必有辭所以演繹名義而示夫規戒之意者也考之字書樾者木之陰也陰而敷焉則其庇也廣矣君子之爲徳也亦然學旣殖矣措諸事業不猶其陰之敷歟用卽此義辭而告之嗟乎小子樾其尙因餘言而重自勉哉辭曰君子爲學本乎心身禔身以禮宅心以仁內外交修厥徳乃尊擴而充之厥蘊用施事業之廣見於云爲利澤及人繇徳之推如彼木矣植根旣深培之灌之挺乎森森乃爲林樾有郁其陰陰之廣矣厥敷以周其覆十畮其庇千牛行者過矣以息以休維爾小子方茂爾年尙朂爾學以希聖賢以用於世斯徳之全爾名維樾爾字維敷顧字思義爰展爰舒毋遏爾躬毋局爾軀期底於成復昌厥家我爾執友發言匪誇爾服我言維爾之嘉

王忠文集卷十七

欽定四庫全書

王忠文集卷十八

明王禕撰

雜著

述說苑【並序】

劉向采傳記百家所載行事之迹以爲說苑其所取者博矣取之旣博故或有不當於理者南丰曾鞏氏蓋嘗病其爲說不能盡造乎精微嗚呼理之精微自聖門髙第弟子如子貢諸子猶不能以與聞而況於向乎然向號稱博極羣書其辭質雅閎偉托物連類善於馳騁務極其辯乃止秦漢以後言文章者莫先焉予讀其書而好之因摘其有淺薄不中義理者用其本事而易其爲說務在平易正大以求不畔於道𨿽未必能爲精微之歸庶乎約之於義理之正辭之工拙不復計矣裒而錄之得四十三首曰述說苑王禕序【今錄十二章】

武王將伐紂召周公而問焉曰天下之圖事者皆以殷爲天子周爲諸侯以諸侯伐天子勝之有道乎周公對曰殷信天子周信諸侯則無勝之之道矣何可攻乎然臣聞之攻禮者爲賊攻義者爲殘失其民則爲匹夫王攻其失民者也何名伐天子乎又召太公亦以問周公者問之太公對曰殷爲無道誠可伐己臣獨以爲不可伐也夫殷𨿽無道君也周則有道矣臣也君臣之道天地之經也昔我文考非不知殷之可伐也天下三分有其二矣然猶服事於殷者君臣之義不敢以廢故其至徳人無得而稱也臣故以爲殷不可伐也𨿽然非惟不可伐以臣計之有不必伐也殷紂之惡至是極矣皇天震怒下民怨苦亡無日矣天下諸侯已莫不悉歸我有周周之王業業已成矣殷之存亡於周其曷有損益也使殷而亡周固王已殷而存也周有不王者乎周之王不王不系乎殷之存不存也與其伐而亡之孰若不加之伐待其自亡也且我周之興自太王肇基王迹至於今玆亦旣多歷年所矣我文考徳足以配天功足以有天下天蓋命之伐殷其置不取反服事之者豈其逆天命哉固將待其自亡耳待其自亡而取之卽所以順天命也君臣之義全天地之經定萬世之下不得而議之矣此文考之心也今王以文考之心爲心少遲之以歳月以待其自亡此萬全之計萬世之義也臣故曰殷不可伐亦不必伐也武王不從舉師伐殷伯夷叔齊二子者聞之扣馬諫曰父死不葬爰及干戈可謂孝乎以臣伐君可謂仁乎左右欲兵之太公曰義士也扶而去之太公因言於武王曰王不臣言之從姑少待之此二子所爲有辭也臣恐天下之有辭者不特二子也

成王封伯禽於魯召而告之曰爾知君人之道乎夫君人之道上法於天下取於人而已陰陽五行化生萬物而生生不窮仁之道也四時不易八風不忒而歳序順成義之道也三辰交運萬彚錯陳因其自然之節而禮生焉二气動蕩兩儀翕張因其自然之和而樂興焉雷霆以震其武雪霜以宣其威刑罰又因之而制焉仁義禮樂立國之本也刑罰爲國之具也何莫不取法於天也是故仁義禮樂行而民知化矣刑罰行而民知治矣夫民之情不難知也其所好焉者吾從而好之則凡其所好者吾皆得以好之也其所惡焉者吾從而惡之則凡其所惡者吾皆得而惡之也好惡同乎民而天下之情通天下之志定矣仁義禮樂行乎其間而刑罰可廢矣是之謂大中至正之道於是乎天人交應上下協和皇極旣建而菑害不生禍亂不作治化大行國以永寧伯禽再拜受命而辭

齊桓公問於管仲曰王者何貴管仲對曰貴天桓公仰而視天管仲曰臣所謂天非蒼蒼莽莽之天也亦曰天之道而己元化絪緼萬物資始天之道也賦於生人厥爲秉彞天之道也生生之仁亭毒覆露天之道也至虛至眾理攸宗天之道也神妙不測斡制化育天之道也運動周流一息無間天之道也景緯候序靡或差舛天之道也風雨霜露恩以囿之天之道也雷霆雪霜威以肅之天之道也天之爲道一乎至誠誠故不忒至誠之外無他道也夫爲人君者亦豈有他道哉誠而已矣合天之道是謂明誠誠之之久與天爲一乃純乎天矣人君不能誠未有能合天者也是故號令政刑乖繆舛錯不誠故也始勤終怠厥徳以隳不誠故也不誠則逆天誠故合天也逆天則亡合天則昌由是言之所貴乎賢君者不以其知天爲貴乎故曰臣之所謂天非蒼蒼莽莽之天也天之道也

宋桓公之太子曰玆父後妻子曰目夷桓公愛目夷玆父爲公之愛也請於公曰願立目夷臣爲之相兄以佐之公問其故對曰臣舅在衞甚愛臣臣若立則絕迹於衞是背母也且臣自知不足以處目夷之上因彊以請公許之將立目夷目夷辭曰兄立而弟在下義也今弟立而兄在下不義也不義而使目夷爲之目夷逃矣乃逃之衞玆父從之逃三年孔父諫於桓公曰先王之制立子以嫡均嫡以長無嫡以庶均庶以賢是以國本定而亂原窒今君之子玆父居嫡又長且賢其立無疑也而乃以讓其弟非義也目夷本不當以立然有君父之命拒不受亦非義也昔伯夷叔齊兄弟者更相爲讓世皆髙其義臣獨非之夫先王之制天地之經也其孰得而違之違之未有不階亂者也伯夷叔齊之讓皆違越先王之制徇名以傷義非聖人之道不足法而君之二子實效焉亂無日矣君幸亟圖之社稷之福也桓公曰諾屬有疾使人召玆父曰而不歸是使我以憂死也而安忍此耶玆父乃反復立爲太子桓公薨太子嗣位是爲襄公

楚莊王築層臺延石千里延壤百里士有反三月之糧者大臣諫者七十二人皆死矣有諸禦己者違楚百里而畊謂其耦曰吾將入見於王而諫之其耦曰子不愛死乎己曰夫爲人君者不皆堯舜不能無過失也君有過失危亡之道也視其君阽於危亡而不卹仁人不爲也故諫者將以匡君之過矯君之失非爲身故也愛一己之死而不爲一國之謀忠臣不爲也且吾聞諫之道五一曰正諫二曰降諫三曰忠諫四曰戅諫五曰諷諫今王愎諫甚茍用正降忠戅以諫之則死也必矣吾將從諷諫王其或聴之乎委其畊入見莊王莊王方立鐘鼔之間左伏楊姬右擁越姬左裯右朝服見諸禦己入呼之曰諸禦己來汝將諫吾層臺乎諸禦己拜且言曰臣何敢諫層臺也王築層臺將以爲樂也彼沮臺役是不欲王之樂也人臣而不欲其君之樂獨何心哉彼七十二人之諫王其罪固宜死也𨿽然其罪不可赦其忠則可矜彼其盡諫以取死豈爲身謀哉爲王計也臣聞桀殺關龍逢而夏亡紂殺王子比干而殷亡宣王殺杜伯而周室卑虞不用宮之奇而晉並之陳不用子家羈而楚並之曹不用僖負羇而宋並之萊不用子猛而齊並之秦不用蹇叔之言而國以危此三天子五諸侯者皆以不納諫故致此而堯舜禹湯之盛惟恐乎人之不諫也今王以堯舜禹湯爲賢耶抑以彼三天子五諸侯爲賢也臣誠愛王願王擇其賢者效之耳臣何敢諫層臺耶言己則趨出楚王遽而追之曰己子返矣吾將用子之諫矣先日說寡人者其說也不足動寡人之心又危以加諸寡人故皆至於死今子之說足以動寡人之心又不以危加寡人故吾將用子之諫明日令曰有能入諫者吾將以爲兄弟且命罷層臺

楚平王使奮揚殺太子建揚以告建而縱之建奔宋王怒使城父執奮揚以至責之曰言出於予口入於爾耳誰告建也對曰臣告之臣聞之人之大倫五而其尢重者二父子也君臣也父子之道主乎恩君臣之道主乎義父不慈子不得以致其孝臣不忠君不得以致其愛夫古者國君有子選師置傅教以義方動合軌物使無過惡𨿽有過失弗彰聞也今建之爲太子未聞其有過失也設使有之是王教之弗以道也王不以自咎而忍殺之太子之死也何辜傷父子之恩莫此爲忍矣且太子儲君也昔者王之命臣曰事建如事余臣受命以來罔敢失墜每以事王者事太子君臣之義臣不佞不敢廢也臣以弒君罪無所容而王乃使臣殺太子是教臣無君也臣實不忍殺太子臣以爲弒君之罪大違王之命其罪小故以告太子縱之奔蓋上以全王父子之恩下以全臣君臣之義也王曰而敢來何也對曰使旣違命召又不來罪益重矣逃無往其敢不來王悔而赦之晉平公築虒祁之宮石有言者平公問於師曠曰石何故言也師曠對曰石不能言石而能言妖也臣聞之妖由人興是故人君不務修徳荒淫無度奢侈無厭刑罰無章賦斂無藝天怒人怨事變乖錯反其經常於是乎沴气橫流陰邪舛逆而妖興矣則有非動之物而能動非言之物而能言矣今君享國日久志气怠荒夷狄外陵諸侯內叛皆莫之省文襄厲悼之業日以衰廢乃惟宮室臺榭是崇是侈國用空竭民力屈盡天怒於上而君不懼民怨於下而君不卹天人違背陰陽乖錯故妖由以興而石以非言之物而能言也石豈能言哉有神憑焉不然民聴之濫也是皆陰邪沴气所由致也平公曰敢問弭妖有道乎師曠對曰有人君責躬修徳弭妖之道也臣聞天埀妖象地見妖符所以譴告人君使之因變而警愳反身以圖政各以其政變之則消除之道也今君宮室過侈故土石之妖興焉君誠反躬自責罷不急之役省無用之費興舉廢墜賑贍孤寡則天之意也人之慶也仁之本也儉之要也夫應天養人爲仁爲儉而和气不臻福祥不至者未之有也妖云乎哉平公曰善

吳王壽夢有四子長曰謁次曰余祭次曰夷昧次曰季札於是王壽夢卒謁以季札之賢也讓之位季札不肯當謁乃爲約曰季札賢使國及季子則吳可以興乃兄弟相繼飲食必祝曰願吾早死國及季札也謁死余祭立余祭死夷昧立夷昧死次當季子而季子出使不在國庶兄僚乃自立爲吳王季子旣還復事之如故謁子光曰以吾父之志則國當歸之季子以繼嗣之法則我適也國當吾有僚何爲者乃使刺僚殺之請季子爲之君季子曰爾殺吾君吾受爾國是吾與子共簒也爾殺吾兄吾今殺汝則是骨肉相賊殺無己時也乃去之延陵終身不入吳而吳以終亂焉君子曰季子非賢者也廢其父兄之志不孝當取而不取不義舎賊不討不勇徇名以生亂不智不孝不義不勇不智其亦悖乎聖人之道矣謂之賢得乎夫聖人之所爲道者中也行而宜之之謂中非執一之謂也季子之於道蓋執一而已矣且季子誠不欲國也當王謁之卒使光立焉亂原窒矣光不立則夷昧之後已立焉以成先君之志可也謂己不當立則文王舎伯邑考而立武王亦非歟兄死弟及已成先君之志以有國不可謂非義也僚以庶孽非所當立札縱不欲國不可置不問也札置不問又從而服事焉光之所爲啟爭端也僚立而光殺之則光者弒君之賊也烏有弒君之賊舎之不討者乎夫潔己取廉徇一己之名不顧國家之大計匹夫之節也且先君所爲欲國及札者覬以興宗國也札不受國一己之名則有矣盍亦思國家之亂由是以生也札旣不能興宗國反從而階亂焉惡取其爲節也是故廢父兄之志不可謂孝也當取而不取不可謂義也舎弒君之賊不討不可謂勇也徇名以生亂不可謂智也季子之不得爲賢審矣謂季子爲賢者知執一之中不知聖人之道所以爲中者也

齊景公嘗賞賜及後宮文繡被臺榭菽粟食鳬鴈出而見殣謂晏子曰此何爲死晏子對曰此餒而死公曰嘻寡人之無徳也何甚焉晏子對曰臣以爲君不知己之無徳也君誠自知爲無徳也是可以言有徳矣夫奢儉徳之分也奢之爲凶徳由之則身敗而國亡儉之爲吉徳由之則身安而國昌此不待智者而後知也五帝之盛者莫如堯堯之自奉者茅茨不剪采椽不斲土階三尺而已三王之盛莫如禹而禹也卑宮室而盡力乎溝洫惡衣服而致美乎黻冕菲飲食而致孝乎鬼神帝王之尙儉也如此身先乎天下惠及乎四海故化隆於其時成名於萬世也若夫亡國之君則無如桀紂矣桀爲傾宮以逸豫蔑厥徳紂爲鹿臺糟丘酒池肉林宮墻文畫雕琢刻鏤錦繡被堂金玉珍瑋婦女倡優鐘鼓管弦流漫不禁而財用愈竭故皆身死國亡爲天下戮夫帝王以儉爲尙其後猶流而奢茍奢以爲尙其流莫知所底止矣夫奢安可窮哉今吾齊諸侯之國也而君之自奉天子所不如君之惠及後宮與臺榭君之玩物衣以文繡君之鳬鴈食以菽粟君之營內自樂延及後宮之族君之奢侈去桀紂無幾矣人皆知君之無徳也臣亦固知君之無徳也而未敢以言恐君或自以爲有徳則臣言無自而入也今君乃自以爲無徳臣於是知君可與爲有徳也故臣願有請於君夫人君之所爲好奢者自樂之心勝也樂者人心之所同百姓之所願欲而不可得者也由君之意自樂之心推而與百姓同之則百姓莫不防君之徳也且臣所謂推其樂與百姓同之者非謂以倉廩府庫之所儲家給而戶頒之也君能儉則費用節費用節則財賦足財賦足則稅斂可薄矣夫百姓之所爲苦者稅斂之重也稅斂薄矣百姓未有不樂焉者也夫樂不同乎百姓徳不同乎一國者桀紂之所以亡也君如察臣嬰之言躬儉以自厲節費用薄稅斂推君之盛徳布公之於天下使其樂與百姓同之則堯禹可爲也一殣奚足卹哉墨子聞之以告禽滑釐曰齊景公喜奢而忘儉亂亡可待也幸有晏子以儉鐫之然猶幾不能勝齊之易亡爲存易亂爲治者晏子之功也齊宣王出獵於社山社山父老十三人相與勞王王曰父老苦矣謂左右賜父老田不租父老皆拜閭邱先生不拜王曰父老以爲少耶謂左右復賜父老無徭役父老皆拜閭邱先生又不拜王曰拜者去不拜者前曰寡人今日來觀父老幸而勞之故賜父老田不租父老皆拜而先生獨不拜寡人自以爲少故又賜父老無徭役父老皆拜而先生又獨不拜寡人得無有咎乎閭邱先生對曰大王社稷主率師徒以出遊臣王民也故奔走以勞王臣之所爲勞大王者非以私故也大王柰何私以待臣耶且大王賜臣田不租是欲以富之也賜臣無徭役是欲以安之也富且安夫人之所同欲豈臣顧不欲之耶臣誠不敢以私累己並累大王也臣聞之王者無私是故天無私覆地無私載日月無私照王者體合天地明配日月故其於民也覆載照臨之恩弗敢有偏也偏則爲私矣是故力可以富萬民而不得以富獨夫智足以安天下而不能以安一戶不敢以私故也今齊地方千里千里之民孰非王之所當卹者豈得徒以臣等勞王之故私以富安之也且臣聞之王者之欲其民富安也莫先於行仁政仁政者何省刑罰薄稅斂而已稅斂薄則國無妄費無妄費則財用有餘而民家給人足矣刑罰省則國無濫刑無濫刑則政理不乖而民皥皥焉熙熙焉無不得其所矣田未嘗不租也徭役未嘗或蠲也而其民固已旣富且安矣率土之濱莫非王臣大王盍卽今者卹臣之心擴而充之使凡爲王民者咸得以富且安矣茍能充之豈特爲王民者得以富且安四海𨿽廣其保之也何難之有書曰無偏無黨王道蕩蕩無黨無偏王道平平此之謂矣今王之愛臣誠甚矣而所以愛臣者則固非臣之所敢當也𨿽然臣切以王之甚愛臣不如臣之有愛於王也何也王之愛臣者以私而臣之愛王者以公也齊宣王曰善請先生以爲相越使諸發執梅一枝遺梁王梁王之臣曰韓子顧謂左右曰惡有以一枝梅以遺列國之君者乎請爲二三子慙之出謂諸發曰先王之制禮也托之以儀物所以昭秩序辧等殺宣節文惇好愛也是故列國諸侯有交聘之禮焉玉帛以將之辭命以通之忠信以本之使價以行之儀物必其適也情文必其稱也講好而修睦崇徳而明義道塗往來弗敢壅也歳時展修弗敢渝也是故相接者無非粲然之文也相與者無非驩然之恩也於是乎疆場以安社稷用寧大小彊弱弗相陵也尊卑上下弗相悖也施及子孫世世修好毋敢違蔑或相害也此先王之禮有本有文所爲貴也今吾子奉其君之命跋渉千里辱臨敝邑曰以修聘也然而玉帛筐篚曾弗之將言語辭命曾弗之修所以爲寡君遺者梅一枝也其無乃薄先王之禮而廢列國之典乎寡君愳夫禮之防而情之矯爲好或不能以久也不敢聞命請辭諸發對曰越亦先王之所封也先君之受封不得在冀兗之州中國文明之地而乃處海陲之際屏外藩以爲居蠻蜃蛟龍雜然以同處華夏之教文物禮藥之盛不能以素習也荒陬僻壤土貢薄瘠不能以備物也然竊聞之禮者誠敬其本也儀文其末也惇其本略其末而情以親誼以篤者有之矣未有修其末棄其本爲好能久長者也澗溪沼沚之毛蘋蘩薀藻之菜可羞於王公可薦於鬼神豈求其儀文哉誠敬以本之也寡君慕大國之義爲日久矣以大國之軫念敝邑也用遣下臣修問起居以爲譬諸艸木臭味之有同故奉梅一枝以爲獻曰大國之君庶其鑑予誠敬矣乎君若顧惠諸侯綏之以徳而惟誠敬之爲重固將徼福於敝邑茍徒貴其儀文之備則寡君之獲戾也甚焉梁王聞之曰是不亦善於辭令者乎披衣出以見諸發厚禮而答之

魏文侯觴大夫於曲陽飲酣文侯喟然嘆曰吾獨無豫讓以爲臣哉蹇重舉酒進曰臣請浮君文侯曰何以蹇重對曰夫豫讓惡足言也臣聞之人臣之道有三焉上焉者以道事君以徳感君務在格君心之非使君之過弗形焉君之道徳日以隆盛己則何功之有周公之於成王是也次焉者君有過乃諫犯顏忤防不顧必力爭之而納君於無過之地乃止君有攺過之美臣有盡忠之名管仲之於桓公晏子之於景公是也其下焉者君有過而不能諫諫不行言不聴而不能去坐視其君敗國亡無可柰何而身死焉身𨿽死忠其於國家之敗亡奚補若豫讓之於智伯是己是故有命之父母不知孝子有道之君不知忠臣君今思得豫讓以爲臣盍亦思豫讓之君果何如君哉夫豫讓焉足言也君失言矣文侯曰善受浮而飲之釂而不讓

續志林【並序】

古稱文章家自漢唐而下莫盛於宋東都歐陽修氏曾鞏氏王安石氏並時疊起而蘇軾氏於其間爲尢傑然者也蘇氏之文長於持論縱橫開辟上下變化無不如其意之所欲言𨿽其理不能皆純而其才气之浩博固將躐漢唐而上之矣余讀其書愛其志林諸篇議論超卓而文章馳騁殊可喜中心慕之因竊其餘論續爲十八篇陳俚樂於金聲玉振之餘厠瓦缶於夏鼎商惇之末亦見其不知量已然而願學之意則庶乎君子有取焉王禕序【今錄八篇】

周穆王時徐偃王爲國除去刑爭末事君國子民待四方者務出於仁義而穆王無道意不在天下四方諸侯之爭辯者無所質正咸賓祭於徐焉或謂楚文王曰徐偃王好行仁義之道漢東諸侯三十六國盡服矣王不伐楚必事徐楚遂興師伐徐殘之徐偃王將死曰吾賴於文徳而不明武備好行仁義之道而不知詐人之心以至此也君子曰仁義天下之本也自古有天下者由之以興矣未有由之而亡者也謂行仁義而亡者知假仁義之名而不知所以爲仁義者也徐偃王之謂也夫徐處淮之南北而得乎地之中其爲中國患久矣先乎穆王當成王時卽已肆其彊暴書所謂淮夷徐戎並興東郊不開是也後乎穆王至宣王時其馮陵爲尢甚詩所謂徐方繹騷是也當穆王時天下晏安而天子乃無意於天下方乘八龍西遊與王母宴於瑤池之上逸樂而忘返於是偃王時得乘間而起用其籠絡駕馭之小智煦煦以爲仁孑孑以爲義以聾瞽東諸侯而諸侯之爭辯者適無所質正乃咸賓祭於徐庭偃王蓋自謂仁義之道爲止於是而王業固可圖而不知所以爲仁義者不在是也故未幾爲天子諸侯所不容而國以遂敗身以遂亡而偃王顧謂吾好行仁義之道以至此也嗚呼借使偃王誠知仁義之爲道而力行之則民之附之者心必堅諸侯之從之者名正而言順湯武之業可成也其何敗亡之有惟其不知所以爲仁義而徒假仁義之名故不旋踵而敗亡世之論者因以謂湯武以仁義興偃王以仁義亡興亡𨿽殊其爲仁義一也嗚呼亦孰知仁義𨿽一而行之有不同偃王假其名而行之湯武則眞知之而行之以無僞者也興亡之效固判然不同矣湯武偃王柰何同年而語哉春秋之時宋襄公欲圖霸亦徒假仁義以爲名與楚人爲之戰曰吾文王之師也不禽二毛不鼓不成列一戰而敗國以幾亡故宋襄公之仁義卽徐偃王之仁義也一則假以謀王而不成一則假以圖霸而不就皆假其名而不知用其實者也或曰齊桓晉文亦假仁義者也而其霸業以成何歟曰齊桓晉文之於仁義善假之者也假之而善故其業以成偃王襄公則慕仁義之名而不善假不善於假其敗亡也固宜此又其得失之所由分也

太史公曰學者皆稱周伐紂居洛邑其實不然武王營之成王使召公卜居居九鼎焉而周復都酆鄗至犬戎敗幽王周以東遷於洛蘇氏曰周之失計未有如東遷之繆也自平王至於亡非有大無道者也然終以不振則東遷之過也君子曰周之東遷非過也謂周自東遷而益衰可也謂國東遷而致衰不可也周居酆鄗酆鄗在西故謂洛爲東都自武王遷九鼎於洛固已有意於經營周公相成王成武王之志於是乎卜洛以建邑而郊丘社壝宗廟市裏無乎不備是固以洛邑爲可都矣謂洛邑形勢不如西周之據函崤界蜀隴邪則東有成臯西有殽黽背河向伊洛其固有之守也謂洛邑土地不如西周爲天下土腴邪則左伊右瀍沃衍可以富也而況天下之中實維洛邑陰陽之所和南北日晷於是而取正道裏之所均四方諸侯於是而取則是則雒邑曷嘗不可以爲都也以書攷之周公告成王使居新邑以爲治王因遂東故曰戊辰王在新邑烝祭歳是成王嘗至洛邑事烝祭矣以詩攷之宣王徴車馬備器械防諸侯於東都因田獵而選車徒是宣王又嘗至洛邑防諸侯矣然則平王之遷洛得非先王之遺意而豈可謂其失計乎借使周因東遷而致衰則曰蹙國百里已非一日西夷交侵有甚於戎伐凡伯南徵不復有甚於問鼎重輕豈至平王以後而然耶蓋周自厲王之亂王室板蕩不有宣王以中興之吾見其不待東遷已無周矣宣王之後幽王失徳王室又大壞使平王不遷周其將不衰乎使文武而東遷周其有不興乎是周之所以衰因無令王以振興之初不以遷故也且堯都平陽而舜遷蒲阪禹又遷安邑商自契至湯八遷盤庚五遷是唐虞夏商之都罔有定止蓋屢遷矣柰之何獨以周之東遷爲失計耶遷都之義曰洛邑之地四達而平使有徳易以興無徳易以衰則都洛本可以致興而所由致衰者固在於不徳也周以後漢世祖都洛矣而延祚二百魏孝文又都洛矣而太和稱治有徳而都洛無有不興之理此古今之所同然者然則周有天下傳主三十七而平王以後凡二十四主歷年八百六十有七而東遷之後猶五百二十八年平王之東遷其果失計乎哉漢髙帝旣定天下謂羣臣曰運籌帷幄之中決勝千里之外吾不如子房鎭國家撫百姓給餽餉不絕糧道吾不如蕭何連百萬之眾戰必勝攻必取吾不如韓信三者皆人傑吾能用之此所以取天下也君子曰知人善任使此帝王之略也夫以髙帝之雄姿大度而當其任使者又皆天下之才其取天下也固宜矣方其與項籍俱起叛亡逐秦鹿蚌鷸相持者八年髙帝之命懸於籍手數矣而籍卒以取亡者籍専爲暴髙帝務爲寛大故也髙帝之入咸陽也秋毫無所犯籍至火而屠之暴與寛大異趨如此楚漢興亡於是已決況籍有一範增而不能用而髙帝則攬一時之英豪而禦之如所謂三傑者皆天下之才也而用之各能當其才及其成功且曰吾不如焉是可謂知人善任使有帝王之略矣其得天下不亦宜乎𨿽然髙帝固善知人爲可尙抑所以任使之道則未免持駕禦之術以束縛馳驟之蓋有無足多者當韓信爲治粟都尉蕭何數言其奇而髙帝故不用殆欲激之使亡爾旣亡而追得之則信以爲必死矣返遽拜之爲大將使其以任遇太重爲過望效死以酬恩不復叛而信遂爲漢遇我厚也此在其術中而不知者也酈食其爲漢謀撓楚欲立六國後髙帝非不知六國後不可立也而以問良是特以嘗其心焉耳蓋良始惟爲韓報仇又嘗說項梁立韓諸公子橫成君成爲王而已爲韓司徒而又及自襃中去漢而歸韓髙帝恐良終爲韓不爲漢故因疑其謀以嘗良豈果不知六國後不當立哉而子房固且力陳其難以爲不可此又在其術中而不知者也蕭何與髙帝同起事膺専任守關中漢廷諸臣功無與比盛髙帝恐其日自驕以取禍故遣卒爲衛又系之廷尉以抑折之使自謹守以保令終非誠疑何也設誠疑之則已以待韓彭者待之矣而何至自污以求免此又在其術中而不知者也嗟乎三子者皆人傑然役於髙帝術中而皆不知而髙帝旣知三子之爲人傑矣乃徒以術禦之不復知有忠信之爲道君臣之際其不俱可惜哉且吾聞之舜之於十二牧武王之於十臣其君臣之相與無非忠信之道焉上以誠求下下以誠事上元首股肱視同一體烏有所謂相持之術哉嗚呼此古帝王之所以爲盛也髙帝非不得天下也然其君臣之際如此其不有媿於古帝王也夫

髙帝六年叔孫通徴魯諸生起朝儀魯兩生不肯行曰今天下初定死者未葬傷者未起又欲起禮樂禮樂所由起積徳百年而後可興也君子曰兩生之所謂禮樂非禮樂也彼以爲禮樂矣而吾謂非禮樂何哉彼徒知其文而非其本之謂也記曰禮者天地之別也樂者天地之和也天髙地下萬物散殊而禮制行矣流而不息合同而化而樂興焉又曰大禮與天地同節大樂與天地同和孔子之論以爲禮云禮云玉帛云乎哉樂云樂云鐘鼓云乎哉孟子之論先之以仁義而曰禮之實節文斯二者是也樂之實樂斯二者是也此禮樂之謂也夫禮樂不可斯須去身者也聖賢之治身卽其所以治天下國家者也以其不可斯須廢者而必俟乎百年亦何其迂之甚也是故無本不立無文不行其可損益因革者文也故忠變爲質質變而文繼文者不能保其不變也夏變而濩濩變而武繼武者或不能保其不變也此皆文之謂也至論其本則古今一而已矣孔子所謂百世可知者也吾故曰兩生之所謂禮樂非禮樂也禮樂之文而非其本之謂也自兩生創是說而漢儒悉宗之終漢之世禮樂之說紛如而其大槪則正朔也服色也辟雍也井田也封建也雅樂也是皆帝王經制之具而掃滅於暴秦者有王者作固當修而明之然漢之賢君莫如孝文漢興至是已及百年禮樂之興維其時矣而賈生請攺正朔易服色定官名興禮樂則謙讓以爲未遑惟以徳化民故海內安寧煙火萬里成康以後稱治者莫加焉至武帝而攺正朔矣議明堂矣至成帝議立辟雍未作而王莽作之矣至哀帝而詔定雅樂罷淫聲矣此三君者其於致治何如也自漢以來千數百年之間有爲之君臣於斯數者未嘗不講明之其說易通而易行者正朔服色也言人人殊而或行或不及行者明堂辟雍雅樂也其說𨿽多而終不可行者封建井田也夫其可行者因之不可行者革之而皆足以爲一代之治則其爲禮樂之文而非其本也明矣禮樂之文無與於治道也明矣蓋髙祖以馬上得天下而輕詩書叔孫通鄙儒也因拔劍擊柱之事將肅朝儀以止諠嘩乃進儒者可與守成之說夫肅朝儀以綿蕞從事其事至末也而通以爲儒者守成之事兩生以爲興禮樂之事嗟乎儒之爲儒禮樂之爲禮樂止是而已乎至隋文中子講道河汾謂其徒魏徴房杜曰先輩𨿽聰明特達然逢明主必愧禮樂及聞江都之變曰道廢久矣如有王者出三十年而後禮樂可稱也十年平之十年富之十年和之斯成矣其後唐太宗與房杜論興禮樂曰禮壞樂崩朕甚湣之有志不就古人攸悲時難得而易失朕所以遑遑也徴與房杜皆慚悚而退是數公者可謂興王之良佐而明於古今之治體矣𨿽未嘗以攺法立制自任至論其輔佐之實則房杜之彌縫魏之諫諍皆人臣之所難烏在其媿禮樂也是故以徵伐取天下者莫如湯武湯造邦之初誥其臣下曰無從匪彜無卽慆淫各守爾典以承天休此禮也攸䢐之民室家相慶此樂也武下車之初列爵惟五分土惟三建官惟賢位事惟能此禮也大賚於四海而萬姓恱服此樂也然則革命不崇朝而禮樂行乎其間亦烏待乎三十年之久乎故吾以謂兩生之所謂百年文中子之所謂三十年皆徒論禮樂之文而非達其本者也嗟乎兩生不足道也文中子動以聖人自儗而立論若是幾何而不爲叔孫通也哉

光武遭漢中衰紹恢前緒徵伐四方日不暇給而乃惇尙經術賓延儒雅開廣學校修明禮樂繼以明章臨雍拜老橫經問道自公卿大夫至於郡縣之吏咸選用經明行修之人是以教立於上俗成於下自三代旣亡風俗之美未有若東漢之盛者也君子曰國家風化之成非一人之爲一日之積也爲之非一人故行之也無獘積之非一日故守之也有素此所以旣成而益隆愈久而不替者也周之有天下也始於文武崇道徳隆禮義設辟雍泮宮庠序之教陳禮樂歌移風之化敍人倫正夫婦天下莫不曉然論孝悌之義惇篤之行故仁義之道滿天下繼以成康持盈守成世篤忠厚當其時風俗之隆比屋可封蓋垂裕乎八百年之久此豈一人之爲一日之積哉成周之後言風化之美者無如東漢矣然非光武躬行於其先明章繼志於其後皆惇尙經術修明儒學以爲務則其效之所至亦豈能底於盛極乎是故自建武永平以至於建初永元上而朝廷下而鄕閭莫不以名節相砥礪而不肯一毫茍且以自詭相師成風翕然無間此其俗習之美𨿽其比隆於成周可也及乎元興以後閹豎擅政而小人挾其威福相煽爲惡中材顧望不知所爲而漢已失其操柄綱紀大壞矣然在位公卿大夫有若袁安楊震李固杜喬陳蕃李膺之徒皆豪傑特起之士相與發憤同心戮力用公義以扶其危直道正言分別其是非白黑不少回撓至於勢有不容而織羅鉤黨之獄起而其執彌堅其行彌厲志𨿽不就而其忠則有餘天下之士聞其風慕其義者人人感慨奮激如符融郭泰範滂許劭之流咸立私論以救其敗闕而其甚者至於解印綬棄家族骨肉相勉趨死而不避而且以不得與其死以爲恥以故百餘年間擁兵専地者𨿽互相吞噬而猶莫不以尊漢爲辭𨿽以曹操之姦雄擅彊大覬非望乃至沒身不敢廢漢以自立豈不以名義有在知所畏避而自抑乎嗚呼尙論兩漢之習者西漢必曰經術東漢必曰名節抑豈知經術者固名節之本而名節之爲效其有系於國家天下爲尢重如是夫程子之言曰後漢名節成於風俗非自得也然一變之則可以至道矣司馬公之言曰教化國家之急務風俗天下之大事惟明智之君子深識長慮然後知其爲益之大而收效之逺也至哉言乎其政治之龜鑑乎

曹操權勢日隆董昭言宜進爵加九錫以彰殊勛荀彧以爲曹公本興義兵以匡朝寧國秉忠貞之誠守退讓之實君子愛人以徳不宜如此操由是不悅及擊孫權請彧勞軍因輒畱彧以侍中光祿大夫持節參丞相軍事彧以病畱壽春飲藥而卒君子曰篡逆之人將欲奪人之國家必擇正人賢士人望所屬而意與已忤者從而中傷之惟恐人之不成其志而其惡之不遂也曹操之殺荀文若是已夫文若飲藥而死蓋自殺也而謂操殺之何哉蓋文若𨿽自殺而致其自殺者操也𨿽謂操殺之可也嗚呼君子不幸而處國家亂亡之際而欲自立於其間適足以殺其身而已爾𨿽欲明哲保身有不可得若文若者亦何其不幸也且文若可不謂正人賢士者歟當漢之亂豪傑並起文若以爲曹操者庶幾可以圖大事定國家故從而佐之凡其與操謀所謂大順大略大徳者大抵皆匡朝寧國之事豈嘗與謀簒漢哉而不知曹操者天下之姦雄懷其鬼蜮之智𨿽外示恭遜而簒漢乃其本心彼董昭逆知其本心者也九錫之謀有以中其心之所欲矣文若𨿽賢而智不足顧謂曹公秉忠貞而守退讓君子愛人以徳不宜如此不亦有忤其心乎智不足而節有餘不殺其身不止矣操見平時文若所與言未嘗逢其志及圖九錫而又忤其志使文若而在將已之志不得終成其殺之也固其所矣是故文若死操之惡遂成明年而九錫加及孫權稱臣稱述天命而操以爲天命在吾吾爲周文王矣操死子丕遂簒位而且以舜禹自居矣嗚呼世豈有是等文王舜禹也哉朱溫將簒唐欲以優人張廷範爲太常卿裴樞持其事樞等朝廷宿望溫以爲小事猶不已從必不肯聴已取天下故肆其誅鋤白馬之祻樞等無遺類矣曹操之簒漢朱溫之簒唐其惡一也操之殺荀彧溫之殺裴樞何其所爲之相類耶吾是以知簒逆之人欲奪人之國家者必擇正人賢士而中傷之惟恐人之不成其志而其惡之不得遂也嗚呼以操久蓄無君之心加有大功於天下其移漢祚不啻如反掌文若縱忤已其力豈足以沮操當是時國之後戚朝之忠良殺戮略盡畱一文若夫亦何害而操曾不能少容焉文若則死矣而不知簒位之司馬懿已儗其後而不察也害能加於其所易制而明不足以料其所難圖烏在曹操之爲智哉懿旣制魏國命子師及昭並秉重權而昭子炎遂以代魏當其時王淩以壽春欲討懿而不克文欽毋邱儉以淮南欲誅師而不遂諸葛誕又欲以壽春誅昭而不成巨姦之鋒夫人將嚙之然人知司馬氏専魏而不知養成其惡者由操之不智也故夫司馬氏於魏猶曹氏之於漢而已耳孟子曰不仁而得國者有之矣未有不仁而得天下者也又曰出乎爾者反乎爾者也有天下者盍亦鑑觀之乎

唐太宗有天下貞觀之間天下大治外薄嶺海戶門不閉行不賫糧米斗三錢歳斷死獄僅二十有九蠻夷君長咸襲衣冠帶刀宿衞太宗嘆曰此魏徴勸我行仁義旣效矣惜不令封徳彜見之或曰太宗烏在其爲仁義也太宗之爲君大抵仁不勝其武義不勝其利者也當其以英武之姿而舉義師於弱冠之始一戰而定東都再戰而下河北以至取江陵舉黎陽攘羣盜如振槁拉朽其有天下如運諸掌視成湯之拯民似矣而陽尊隋以爲名則何異晉文河陽之尊周北擒頡利西滅髙昌以及破吐谷渾降薛延陀衣冠其人縣郡其地視武王之通道似矣而髙麗之徵埀老而不厭則不及齊桓召陵之伐楚太宗之用武果三王之義乎囚至五覆罪至三訊視古人聴獄之辭則審矣而張蘊古之死則未免於濫殺除斷趾之法去鞭背之刑視古人肉刑之制則輕矣而李君羨之誅則未免於淫刑太宗之用刑果三王之仁乎蓋其好大喜功志慕髙逺而學問之道有未充故其設施制度綱紀𨿽有足觀而平生所爲類皆假仁義以濟其功利之私烏在其爲仁義也君子曰三代而下賢聖之君無如太宗矣而顧猶不足焉春秋責備之意其毋乃已甚乎夫論仁義之本太宗𨿽若有愧論仁義之功太宗不可謂不盛也孟子曰堯舜性之也湯武身之也五霸假之也然則太宗𨿽未可以性之許之而亦豈可以假之議之哉不然仁義之效大矣太宗行之何其易致而速成如是也蓋仁義之於天下如饑渴之於飲食人情之所同欲也其所以同欲由人心之所同有也況當天下大亂之餘斯民新脫迹於水火綏之以仁撫之以義尢易爲力故其行之數歳粟米之賤斗至數錢居者有餘蓄行者有餘資人人自厚幾至刑措天下翕然而從化如影響之從形聲有不期然而然者此其爲效易致而速成曾不待乎必世百年之久不謂之盛可乎太宗之所以致是者非其身之而孰致之乎使太宗行之以無倦𨿽至於由仁義行可也而謂其徒行仁義可乎而況謂其假仁義不亦過乎且自唐虞之治五百餘年而有湯之治自湯之治五百餘年而有文武之治文武以後千有餘年而始有太宗之爲君其治天下之效如此然而猶以其所未至而責備之不得與先王並是則文武之前率五百餘年而遇一治世文武之後千有餘年而猶未遇願治之君也是不亦責人終無已乎嗚呼唐有天下更十八君埀三百年其間蜀道關陜奉天之幸唐之幾亡者數矣而天下終復爲唐焉是則太宗仁義之效益不可誣而行仁義之功果何負於太宗哉

魏徴嘗言於唐太宗曰願陛下俾臣爲良臣無俾臣爲忠臣也君子曰人臣委質以事君其義一也而以爲有良臣忠臣之異者則以其君有道無道其不同焉耳人君有道人臣直道以事之而得明哲以保身故謂之良臣君臣之名兩全而無失此處君臣之常者也人君無道人臣不容於直道而殺身以殉之故謂之忠臣君臣之名兩敗而不全此處君臣之變者也是故有禹湯文武之爲君則臯陶伊尹周召之流因而爲良臣有夏桀殷紂之爲君則龍逢比干之流因而爲忠臣嗚呼使其君爲桀紂而已爲龍逢比干之爲此豈人臣之所願乎宜乎魏徴拳拳焉以爲太宗告也且三代而下受諫如太宗之爲君盡諫如魏徴之爲臣可謂各極其志無媿乎君明臣良者矣而徴猶爲是言何哉嗚呼此政徴之所爲善諫者也徴之意以謂君有道則臣得爲良臣君無道則臣必爲忠臣願陛下爲有道無爲無道茍爲無道則臣將必爲忠臣矣是殆欲繩其君使不得爲無道云爾不然則忠良𨿽異稱要皆美名而徴亦何擇焉蓋徴非爲其身謀實爲其君計借令其君以無道見醜於天下後世而已獨以忠節聞孰與君都顯號臣荷美名而臣主之善兩立也抑徴之爲是言蓋亦深知太宗之足以爲有道矣茍太宗果不足與爲有道也則與龍逢比干遊於地下徴其寧有貶哉幸而太宗力致貞觀之治而終爲有道之君𨿽徴之所以諫之者非一端安知非忠臣良臣之論有以啟之也𨿽然良臣未始不爲忠而忠臣未有不爲良者也徴之此言抑有所矯而言之世有庸回之臣韋脂塞黙惟以持祿固位爲務者將必坐視其君之昏愚暴戾而無所匡救因據魏徴良臣之言以爲解卒致臣主有兩敗之禍嗚呼此又徴之罪人也哉

儒解

有用之謂儒世之論者顧皆謂儒爲無用何也曰非論者之過也彼所謂無用誠無用者也而吾所謂有用者則非彼之所謂無用矣夫周公孔子儒者也周公之道嘗用於天下矣孔子𨿽不得其位而其道卽周公之道天下之所用也其爲道也自格物致知以至於治國平天下內外無二致也自本諸身以至於徴諸庶民建諸三王本末皆一貫也小之則云爲於日用事物之間大之則可以位天地育萬物也斯道也周公孔子之所爲儒者也周公孔子逺矣其遺言固載於六經凡帝王經世之略聖賢傳心之要粲然具在後世儒者之所取法也不法周公孔子不足謂爲儒儒而法周公孔子矣其不可謂爲有用乎噫斯吾之所謂儒也其果世之所謂無用者乎且世之所謂無用者我知之矣縫掖其衣髙視而闊步其爲業也呫畢訓詁而已耳綴緝辭章而已耳問之天下國家之務則曰我儒者非所習也使之渉事而遇變則曰我儒者非所能也嗟乎儒者之道其果盡於訓詁辭章而已乎此其爲儒也其爲世所詆訾而防迂闊之譏也固宜謂之爲無用固誠無用矣而又何怪焉姑孰潘君章甫儒之有用者也自爲右史卽以嘉言讜論上簡主知歷僉湖廣浙東憲所至赫赫有政譽用是入中書爲防議遂拜江西按察使夫陪鈞軸總憲度國家之任莫重焉而君則疊任之此其爲有用夫人之所知也抑余之所知固有大於是者周公孔子之道吾將望之儒者之效庶幾賴以暴白於天下寧如今日所見而已乎𨿽然有用之用難矣而無用之用亦不易也若餘者蓋業於無用之用流於迂闊不能以自返者也君盍有以教我乎哉余嘗執筆繼君後知之也深故於其行解儒以爲贈

書閩中死事

嗚呼元末天下亂大都小邑棄君叛父而賣降者何其眾也於是綱常幾斁矣然其間以節義自見者亦時時有焉豈天衷民彞固不可泯耶歳戊申國兵取閩以步騎由杉關搗邵武遂克建寧以舟師由海道破福州遂取汀劍而興化漳泉皆望風納欵閩八州不兩月悉平當是時大小守吏亡慮數千百而能死者僅得兩人焉曰拜特穆爾曰徳哷黙色此兩人者從習於仕宦未必明乎聖賢道徳之教及其從容就義𨿽古烈丈夫何以加焉故特采其事著於篇

拜特穆爾者字君壽防古人也歷仕素著廉能名至正中以選爲福建行中書省左右司郎中行省治福州我師至城下城將陷引其妻妾五人上樓上慷慨謂之曰丈夫死國婦人死夫義也今城不守吾且死若等能吾從乎皆泣謝曰無他志也有死而已卽皆引繩自縊死有十歳女度其不能自殺呼詣佛龕前紿之曰汝稽顙拜佛可保爹娘無恙也甫拜挈米囊壓其背囊米重女卽死囊下獨念宗嗣不可絕而有男始三歳命乳媼抱匿旁近民居中仍俾賫金銀自隨謂之曰萬一事不測以此贖性命或可全也未幾兵入城乃引鐙然屋四圍窗有頃火四面發遂焚死

徳哷黙色者字子初回回人也性剛狠敏於吏事事母孝年四十猶不仕曰吾不忍捨吾母也由宿衞用年勞授行宣政院崇教三遷爲漳州路達嚕噶齊居官三年民安之時陳有定據閩中諸郡甲兵錢谷之政用其私人總制之朝廷命官皆不得有所與王師比及境總制者卽以城納降勢已不可爲仰天嘆曰吾不才不數年致位三品國恩厚矣無可以報國恩者惟有死耳居無何吏報新朝招諭使者至禮當出城迓從容語吏曰爾第往吾行出矣乃被公服詣防事北面再拜畢取印斫其文又取手版書曰大元臣子置案上據其坐以坐卽引佩刀剸喉中斷喉以死旣死手執刀按膝坐儼然如生時郡民相聚哭庭下斂其屍葬城東門

嗚呼昔宋季李芾守潭州有元阿爾哈雅之師至潭州陷芾舉室殺身自焚死趙卯發守池州巴延軍南下郡佐舉城降卯發與其妻同縊死死節之烈近世罕與爲比者去今百年人稱道之歷歷如前日事抑豈特百年間人稱道之不置𨿽亙萬世不泯可也嗚呼以余觀此兩人視芾卯發何媿焉

說舟

盍試觀於舟乎舟楫之利以濟不通無小大均也然而其大小之異器則其所載者異量而所施者異宜矣今夫一仞之桅五尺之楫揉版之爲舷揭竿之爲艣其浮也搖搖然其遊也枵枵然其所載也鈞石而已耳其所施也淺溪溢澗而已耳若是者謂之非舟焉不可也若夫豫章以爲艣楩楠以爲艗䢐徠之松以爲艢新甫之柏以爲舵其髙十丈其廣十筵其行也山移其止也云立吳之米蜀之鹽廣閩夷蠻之琛貨萬斛之重百產之夥無乎不任載也長河大江重湖鉅海危濤復浪之中蛟龍黿鼉天吳罔象之所出沒順長風逆洪漲鼓而駕之一息千里矣是亦舟耳與向之所云者其毋乃不同乎故曰舟無大小皆可以濟不通也然而有大小焉則其爲用不可同日語矣嗟乎人之才也亦然才無大小皆足以爲用也故其大者則用天下國家而小者則爲天下國家之用夫其用天下國家也猶舟之於吳米蜀鹽廣閩蠻夷之琛貨無所不容而濟乎長河大江重湖鉅海者也其爲天下國家之用者猶舟之所容僅鈞石而行乎淺溪溢澗者也其所載也異量所施之異宜將不猶大小之異器乎丹陽滕君才學博而器宏尢工爲文辭受知於君相也久乃自布衣入爲起居注居半歳擢僉湖廣憲司事越二年上知其才之可以用於大也遂拜爲憲使仍往治湖廣蓋駸駸向柄任矣書曰若濟巨川用汝作舟楫士大夫莫不以是期之餘與君有交承之誼於其行送之江之滸因說舟以爲贈

雜說二首

蜈蚣與雞不相類也而其讐最甚雞見蜈蚣必殄而噬之人被蜈蚣螫者塗以雞涎痛隨愈然雞死蜈蚣輒入其腹囓之不置蚊與鼈不同羣也而其怨尢深鼈被蚊嘬無不斃而人欲辟蚊者粉鼈甲骨爇之蚊聞其臭率皆避去卽不避無能生存者夫蠢蠢之物有知而無識者也蜈蚣見殄於雞雞𨿽死矣必復其讐於旣死鼈見斃於蚊蚊固生也猶報其怨使不能生物性之烈有如此嗚呼人有識矣操害人之心而不顧人之讐怨於己亦何其不善自恕也哉

蝟之爲物毛善刺人能跳入虎耳虎或噬之蝟皮頑不能死則穴虎腹以出而其性惡鵲見鵲便自仰腹受啄烏賊之爲物無有皮介每暴於水上狀若已死人取之易甚而其性好烏烏有下啄則捲而食之嗚呼蝟與烏賊其形相萬也其好惡不相侔也蝟獰然而可畏烏賊塊然而可狎獰然可畏者宜能害鵲而反受害於鵲塊然可狎者宜不可害烏而卒致害於烏此其理誠有不可解者然則人固有獰然而惡人者其可畏塊然而好人者其可狎耶

王忠文集卷十八

欽定四庫全書

王忠文集卷十九

明王禕撰

雜著

急就章【並序】

急就章小學之流也漢元帝時黃門令史遊始爲之初秦李斯等作蒼頡爰歷博學等篇而漢興以來徒之字是用字學日以不正遊乃取其篇中正字類而韻之爲三十二章東漢杜度張芝善槀法用以冩此章號章艸世遂謂艸書起於遊而不知遊所用者本正字也其學至唐猶傳蓋所傳者讀而其體則無傳矣宋大儒廬陵歐陽公及四明王應麟復以州名姓氏爲之則皆棄其體而用其讀者然今之習其讀者固亦鮮也余治經之暇偶取禹貢詩周官山川艸木鳥獸六官之名爲三篇以示諸子姓殆猶續古小學之遺意非敢爲博雅君子道也

禹貢山川名急就章

渾沌旣判二气分淸升爲乾濁爲坤凝而結者山嶽安其融而液江河奔錯峙雜流互以陳井列棊布莽蕓蕓洚水滔天未得平下民昏墊汨且泯蛇龍猛獸況害人帝命神禹奠斯民隨山導川木是刋躬乘四載劬厥身九山九川各定名九州區別乃可遵冀兗靑徐揚豫荊梁雍俱以山川均乃若昆侖穹窿實號山宗支爲兩條介於土中衡南華西恆北岱東是謂四嶽各鎭厥封大別大伾太嶽太行【葉音洪】粵大粵太以言其崇終南西傾內方外方【葉音風】或復稱陽名以方從王屋嶓冢底柱析城【神融切】及乎碣石名以狀同雷首壺口陪尾名以躬鳥鼠熊羽龍門名以禽【渠容切】名從山者岥嶧岍嶓岷從艸木者荊蔡梁栢桐若夫三危合黎敷淺原積石朱圉惇物防其名旣不一其處孰能窮又若海爲鉅物百川攸歸江河淮濟四瀆並釃濟絕而漳續亦自逹海涯灉沇汶漯汭泗沂漢沔潛沱洚濰淄渭灃澧漾漆沮滎洛瀍澗滄浪澨波菏之流皆順施雷夏恆衞孟津伊大野雲夢桓和夷彭蠡震澤匯以瀦休屠之涿野亦旣陂黑水弱水西導之若夫覆鬴馬頰徒駭太史【葉音思】簡潔鬲津鉤盤胡蘇厥爲九河故道莫稽沅元漸辰敍酉澧並湘資厥名爲九江洞庭摠於斯岷嶓及豫章婁淞東江湄厥爲三江名傳聞各異辭維禹九年功旣成九土防績乂以寧六府孔修三壤貞五服逺邇賦重輕萬國封建土姓明聲教所曁罔弗承東漸西被朔南臻庸錫圭告虞廷洛呈書獻瑞徴厥功盛矣不可形萬世永賴天地並

詩艸木鳥獸名急就章

天地兩間糅羣物有萬其彚賦形質厥分飛潛及動植名殊實異不可詰要繇一气所從出其初勾萌始甲拆苗生條抽根漧立春生秋成自華實翾飛蝡行蠢動息其生變幻胎卵濕含靈肖翹紛濈濈詩人詠歌亦偶及散指槪見在篇什今可攬者不百一有若荇葛芹藻芣苡蘩葑菲薇蕨茆蒲蘋蕭蓼堇荼苦薺藍茨茅葭菼萇葦萑防艾茹蘆芩藚菅蘝莠蓬苕莪芑蘭蓍要苴蘋蔚菜蕳蘆蒿蓫葍蔦蘿芄薁菽葵荏韭郁諼捲耳唐臺芻緑全紅卽遊龍二名兼芍藥菡萏荷舜丹筍麻匏瓠瓞緜黍稷稻穀粒且堅稙穉秬秠穋稌穈粱粟來牟稂稗存又若松柏棠棣枤杜樞椅桐杞梓枌桑楡檜檀栲杻檖柞梧棫朴朴棘櫟樗栁楊榛楛漆枸楰樛株桋栩楚扶蘇桃李梅栗棗木【葉音姑】緑竹猗猗亦其徒又若鳯凰雎鳩鵲燕鸎鴻雁鸒鷺鶖鴛鴦【葉音英】鸛鶴鸞鵠鷮鵜並鳬鷖雄雉牝雞鳴鴟鴞鳲鵙鵻脊令晨風鶉雀鳶隼鷹白黃鳥黑烏生交交桑扈及蒼庚又若麟趾騶虞麕鹿麀【葉音夭】豕豝豵豣牂羜羔犉特牲犧牛羊庖毚兔龎犬狐貍猱熊羆貔豹狼虎虓象兕豺貉貆鼠貓我馬維駒駟驈驂騏馬騧駁駱駟驥騵驪騅駓騂駠驒駰騢乘黃皇駜駽它若螽斯蝃蝀靑蒼蠅蟋蟀蜉蝣蜩蠋蝱虺蛇蜴蜮蟊賊成蜂螫與蠶善惡明伊威蜾臝及螟蛉蜎蜎熠燿粵宵行莎雞卽是促織名魴鰥鱮鯉鱒鰷鱨鯊鰋鱣鮪魚是徵鱉亦其屬最靈龍輴之龍亦可形所貴君子能多識一物不知恥不格古今異稱方言隔傳聞之譌須考覈後來離騷歌艸木【葉音覓】爾雅虫魚疏尢悉維玆纖難具述略敍其目資翰墨

周官官名急就章

維王受命宅中建國辧方正位設官分職乃制六官以爲民極六官之屬三百六十位列崇痺事別緩急大綱小紀防範周宻猥冗纖莫不畢集天官冢宰其屬則大宰小宰宮正宮伯庖亨饔膳甸獸鼈酒漿淩籩醯醢鹽臘掌捨閽寺掌次冪幕絲枲皮幣夏采職歲縫染裘屨書服追會醫分瘍食府列玉大內府外府內豎內臣內宰職內九嬪世婦女祝史禦地官司徒其屬則師保州縣族黨閭比鄕遂裏鄰鄙鄼旅市廛胥土均門關稍委封牧鼓舞充牛載羽士訓誦訓山虞澤虞川泉林艸稻稼葛荼節迹卝角炭蜃舂倉廩塲囿祿槀捨遺春官宗伯其屬則典瑞典命司尊司筵郁鬯雞菙�卜占庸器車服瞽防司幹磬鐘笙鎛韎籥旄常樂夢師胥祲了職喪冡墓祧祀詛祝保章巫肆典路鞮鞻馮相天府世婦諸史諸宗夏官司馬其屬則司馬虎賁羅畜鳥羊戈盾弓矢環弁甲兵旅節服挈壺射相廋固圍圉川邍山匡撢繕槀校戎馭僕量牧險爟候田道右勲小臣司士小子職方懷方土方合方訓方形方秋官司冦其屬則盟約民刑鄕遂縣都蟈雞條狼蠻貉閩夷夫人硩蔟蠟氏象胥司烜赤叐銜枚野廬萍柞翦訝雍翨交儀刺金貨賄庶庭修閭禁暴殺戮囚圜伊宂客察憲寤家方壺朝都等士行人大夫冬官司空其屬則車輈輪輿弓函築雕裘防廬匠韋韗冶陶鐘磬鳧鮑楖防梓桃瓬玉之類考工所條粵肇繇唐虞爰建九官厥職若簡眾務並兼迨玆成周而六官乃全綱舉目張其亦已繁然姬公所制眞聖作焉後有王者茍志古先關雎麟趾治化旣臻舉而行之不粲然可觀何嬴秦而下私意是專事不師古官制駁然幸典冊所載遺迹班班敍次梗槪用竢後賢

演連珠【並序】

連珠之體貴乎辭麗而言約不指說事情必假諭以逹其行使覽者微悟合古詩諷興之義以其易覩而可悅歷歷如貫珠故謂之連珠也漢章之世班固賈逵傅毅三子者受詔始作然其文後世鮮傳焉禕讀文選嘗喜陸機所作演連珠因擬其體爲五十首𨿽諷興之義竊或庶幾而辭不能麗言不能約有媿於作者多矣錄之於左以備覽云王禕序

臣聞圓穹埀象列宿昭符北辰天樞至尊而不動中宮天極泰乙之常居是以人君居正所以建皇極王者宅中所以恢帝圖

臣聞騰蛇遊霧應龍淩雲蛇則何威霧以濟其威龍則何神云以顯其神是以人君所托者權之盛人君所乘者位之尊桀爲天子因能亂天下堯爲匹夫不能治三人

臣聞人之於物最爲含靈聖之於人尢稱拔萃是以陰陽至妙而聖人之能運陰陽天地至大而聖人之力位天地道有隆污惟聖人易污而爲隆世有治亂惟聖人反亂而爲治

臣聞聖不自聖學焉是資說命肇遜敏之告周頌載緝熈之辭是以廣廈細氊引文儒而共講左圖右史捨古訓其奚師

臣聞制器者兢兢業業用訖於有成奉器者洞洞屬屬乃保其無虞是以天下大器不易於圖祖宗經營百年而不足子孫蠱壞一日而有餘

臣聞臣有盡言必因君之善聽君將致理必賴臣之忠告蓋下之於上所要則微上之於下所求宜篤是以堯問衢室側陋之謀是咨舜訪總章芻蕘之語俱錄大禹一饋而十起周公一沐而三握

臣聞以寡就眾察有不偏以廣就約知無不眞何則一人以二目視一國一國以萬目視一人【闕】

禦羣下者無微不親

臣聞赤子無他欲而必遂其所有欲赤子有不言而必會其所無言是以聖人之宰萬民務在通其志聖人之制萬物貴乎全其天

臣聞上天至公四序以成秋霜肅殺而木不怨落春風長養而艸不謝榮是以聖王禦世使民不矜涵之以徳義不知其爲惠遒之以法律不知其爲刑

臣聞事以順爲便物以適爲安爲賜者非負之而升木爲魚徳者非挈之而入淵是以夏蠲冬繇民不以爲怨春貸秋賦民常以爲恩

臣聞网以綱爲總服以領爲尊綱舉而目自張領振而裔乃循是以道者政之領聖人修道不修政吏者民之綱聖人治吏不治民

臣聞天道黙運寒暑調而人不知天象昭埀景緯明而人易覩是以一人之術教化出於朝廷一代之法憲令著於官府術以潛斡民靡察其由法以顯施民莫逾其度

臣聞調弓者必弛張其鼓瑟者必推移其柱是以因時制宜將以通於俗觀變立法不徒泥於古三王殊事名施於後世五帝異道徳覆於天下

臣聞竹律九寸可以推七十二候之气運玉衡八尺可以驗九千萬里之天行是以人君致治之具甚約天下歸化之效孔宏何則十世百世之理萬世之理萬人千人之情一人之情

臣聞琴非弦不鳴羣徽具而弦調車非轂不行眾輻湊而轂備是以聖明之代賢才畢試人君無聰明摠天下之智爲聰明人君無威勢乘天下之能爲威勢

臣聞句粵之簳鏃以精金用爲棓箠則何擇於槁朴蜚景之劍威奪白日用以刲獲則何異於劂刃是以量材受任則大小得宜度徳官人則聖賢無隠

臣聞君人之職用相爲先宰相之任惟賢是舉是以傅嵒求說徒憑夢象之符莘野聘伊不假官資之序臣聞人材顯晦關世盛衰故叔末之棄置乃興王之倚毗是以十亂造周本出商家之舊三傑輔漢實由秦世之遺

臣聞孔席不暖墨突不黔豈忘己以徇物寧枉尺而直尋是以徳周乎萬物者中庸之道道濟乎天下者聖賢之心臣聞出處異致用捨殊方裕於己者及物之心潔其身者爲我之道長是以孔孟憂時冀尊王而輔帝巢由傲世甘薄帝而輕王

臣聞翠以羽自殘以智自害丹以含色而肌磨石以抱玉而質碎自衒厥美者物之愚自貽伊患者物之昧是以蘊節韜光智士所以密其外繕【闕】

哲人所以定其內惟內外之旣完故始終之無悔

臣聞神龍遊於九淵以有欲而見擾威鳯生於丹穴以無求而莫致是以髙世之士超然逺逝等寶玉如土苴齊冠冕於羈累上卿千乘魯連卻而弗顧璧十朋亢倉睨而不視

臣聞石韞玉而山潤川沈珠而淵媚是以處士隠晉鄙人皆善良徳人居商嵒物無妖厲

臣聞以色物毛澤買馬而不論其足力則廏無絕地以大小徑廣售玉而不論其質美則篋無連城是以以徳求士致士之實效以才取士得士之虛名

臣聞尺有所短寸有所長攻其短則天下無全才錄其長則人才皆大方是以蕭曹斗筲英布刑墨其質本可都將相伯夷蹈義楊朱履善其能不足位公卿

臣聞直道而事人者不嫌於去就盡忠而愛主者不易於生死是以展禽三黜而無怨史魚屍諫而忘毀臣聞易重咸恆詩首關雎陰教者天倫之模範內治者王化之權輿是以周家致理太姒之徳旣盛漢室搆亂呂氏之行元污

臣聞陰以靜爲體而必動以贊乎陽坤以順爲用而必謙以承乎幹是以佩玉晏鳴詩陳周後之戒輦車辭載史述漢姬之賢

臣聞女徳無極婦怨無終冶容者亂之媒尢物者禍之宗是以徵舒宣淫而陳國亡妲已肆悅而殷祚崩臣聞婦女之賢或由性稟忠義所激初非勢驅是以周嫠不防緯而憂王室之弱莒婦自投紡而復丈夫之讐臣聞冰炭不共器薰蕕不同室淑之長者慝之消邪之伸者正之詘是以有誠無僞天性之常理去惡存善聖人之至術

臣聞道貴朴素實悖時好時尙文華已離道眞是以天之小人人之君子人之君子天之小人

臣聞君子無幸而有不幸小人有幸而無不幸是以福善禍淫者天道之常好善疾惡者民彞之秉

臣聞天地之運有始而無終陰陽之變有消而無絕是以嚴寒殺節墻根之艸已生虐暑薫天井底之泉猶冽臣聞力不久盛勢無長雄月方滿而遂缺雪乍積而已融是以履崇貴者持之以恆則可保居溢富者守之以虛則能終

臣聞百夫操弓而逐一兔兔無不斃萬人彎弧以向一鵠鵠無不傷是以人心至微眾欲並戕防欲如禦冦收心如括囊欲弭而心有養心存而欲自亡

臣聞煙生於火而煙郁火冰出於水而冰道水煙微則火盛冰泮則水逝是以才命於气而才者气之違情出於性而情者性之蔽气以才成而後充性由情靜而斯遂

臣聞物有可悅情所同好然而糟糠不飽者寧慕乎粱肉短褐不完者豈思乎文繡是以惠在周人之偏急欲不資人之兼樂

臣聞法以伸情法或爲情而詘理以明事理或因事而晦是以舜𨿽爲君無以處其弟孔𨿽將聖未嘗語乎怪臣聞物之明者莫如鏡器之斷者莫如劍然而劍之爲藝專於僇人鏡之爲術窮於照靣是以誠無不鑑乃可以爲明智無不決斯足以言斷

臣聞智有所遺力有所虧何則一心不可以二用四體不可以八施是以奕秋隸首之精思心在笙鴻而奕算廢逢防王良之巧藝體屈弓馬而射禦違

臣聞跛鼈企飛兔頑蛇化神龍其趨殊塗者質之異其歸一揆者性之同是以質𨿽气拘性由學充塗人可以爲堯舜鄙夫可以能中庸

臣聞千丈之山基於一簣之土萬仞之井起於三寸之坎是以累細行而大行崇積小徳而大徳顯

臣聞良賈不爲折閱而不市良農不爲失歲而不耕是以君子於學惕焉靡寧人不已知守之以固世不我用履之以貞

臣聞聖旣往大道攸分源逺而流益漫根蹷而枝益繁是以八儒三墨眾學乖離而無統諸子百氏羣言有亂而非眞

臣聞物有千變事有萬殊執其中而物理可契防其要而事情不渝是以刋繁削亂乃探乎學本統宗會元斯詣乎道初

臣聞百聖之防宗乎道徳六籍之學本乎仁義是以逹而堯舜以成化而致治窮而孔孟以立教而埀世名實貫於古今體用同於天地

臣聞天地分而生禮陰陽合而興樂大禮本於序以萬彚爲節文大樂主於和以萬竅爲槖籥是以玉帛交錯者禮之偏於浮鐘鼔鏗鏘者樂之趨於薄

臣聞云漢昭回日星光輝者天文之宣艸木榮華山川峙流者地文之著道𨿽明矣非文不行事𨿽實矣非文不具是以經緯兩儀黼黻萬化帝王之文所以昭憲章羽翼羣經藻繪眾言賢哲之文所以傳竹素

臣聞見禮而知政聞樂而知徳是以觀世運之隆污視文章爲凖則和平渾厚質實瓌贍驗治道之方昌誇浮纖靡詭怪支離察政理之斯斁

文訓

華川王生學文於豫章黃太史公三年而不得其要倀倀焉食而不知其味皇皇焉寢而不安其居望望焉如有求而不獲也太史公一日進生而訓之曰子之學文有年於玆志則勤矣吾聞天地之間有至文焉子豈嘗知之乎夫云漢昭回日星宣朗煙霞捲舒風霆鼓蕩者天文之所以暢山嶽錯峙江河流行鳥獸蕃衍艸木茂榮者地文之所以成天地之文不能以自私誕賦於人人則受之故聖賢者出以及瓌人畯士相繼代作莫不大肆於厥辭蓋自孔氏以來玆道大闡家修人勵致力於斯其間鞠明究曛疲獘歲月刓精竭思耗費簡札者紛趨而競馳孰不欲爭裂綺繡斥攀日月髙視萬物之表雄峙百代之下卓然而有爲然而躑躅而不進骩骳而不振思窮力蹙吞志而沒者往往而是而能登名文章之籙者其實無幾則所謂至文者固夫人所罕知是故文有大體文有要理執其理則可以折衷乎羣言防其體則可以剸裁乎眾制然必用之以才主之以气才以爲之先驅气以爲之內衞推而致之一本於道無雜而無蔽惟能有是則統宗會元出神入天惟其意之所欲言而言之靡不如其意斯其爲文之至乎凡吾之說子豈嘗知之茍知之其試以語我生曰文之爲物貴適時好粲然相接合喜投樂有如正始不完文气遂偏俗尙化遷而排偶之習興焉四屬六比駢諧儷聯抽黃對白調朱施鈆五采相宣八音相便握摛穠纖啽哢寒暄丰腴醲酣麗媚妍珠璣溢緘膾炙滿篇凡慶函與賀牘咸累幅而疊畨王公之門下逮閭閻彞儀縟典往來交際率奉之以周旋又如大雅旣逺詩歌日變玉臺西昆其流也漸支爲詞曲爭嫩競艷字分重輕句協長短浮聲切響淸濁和間羽振宮潛商流徴泛笙簧觸手錦繪迷盼風月畱連鶯花淩亂振妙韻於沈防托葩辭於淸婉性情因之以暢宣光景因之而呈獻好會睽離懽忺悲嘆莫不假是以托情固無間於貴賤也若是者其爲文何如太史公曰古語變而四六古聲變而詞曲文之獘也甚矣請置勿道爲言其他生曰命鄕選士之法廢而科舉乃興以文取士設爲範程漢有射策唐有明經復有詩賦逮宋日益增經衍爲義而三篇以明賦本於律而八韻以成咸各專其科各精其能其義則意融防切言粹辭逹枝語蔓引叢論英發剗聖祕而立辯斡天機而生說其賦則句鏈字戞音覈韻軋藻秀春擷花艷晴掇較妍醜於錙銖品抑揚於毫髮它若宏辭制舉大科別設文法靡不該文格罔弗列又必學稱博極才號閎傑乃能攻其業凡習於斯者皆賈勇詞塲角雄藝闥不厲兵而曰戰爭奪弧而先拔若工若拙三年是力若勝若劣一日而決及其中文衡入文彀則遂圍棘聲徹榜金名揭上賢書於天府承洪恩於帝闕乃躋膴仕乃展遐轍若卿若相鮮不由玆而出矣上以此而求賢士以此而致身文之用世信不可誣也歟太史公曰科舉之文趨時好以取世資特幹祿營寵之具耳學古之君子恥言之生曰文之古者登諸金石記志頌銘具有成式或鐘鼎是勒或琬琰是刻或鐫於麗牲懸繂之碑或鑱在封嶽磨厓之壁莫不炫燿崇勲烜焯茂徳載丕丕之嘉猷紀赫赫之休績然皆一筆之力九鼎可扛一字之價千金是直爾其宏奧之思雅健之姿瑰瑋之辭攟摭馬班淩厲蔡陳蹂躪栁韓玉采金聲焜焜煌煌鍧鍧鏘鏘衮章繡紋炳炳焞焞繽繽紜紜詭然而蛟龍翔蔚然而虎鳯昻翕然而律呂張正音諧�韺變態類云霆勁气排甲兵沈冥以之而開褰幽閟以之而著宣逖逺以之而綿延然非儒林宗匠藝營宿將道徳爲世之模楷名位爲國之儀望堂堂焉章章焉擅鴻筆攬魁柄稱文章之大家者孰當仁而不讓宜其嫓美古昔傳信今後照四裔以無倫埀千載而不朽此其爲文也不幾於古乎太史公曰文至於是謂之古宜也𨿽然其爲用殆不止是已生曰朝廷之上有巨文焉典謨誓誥制冊令詔藹爲王言渙爲大號而帝王之制作存焉灝灝噩噩渾渾洋洋稜厲蓬孛揮霍奮揚或溫潤而精粹或宏偉而秀雄或嚴肅而簡重或衍裕而深長經緯天地橐籥陰陽黼黻萬化轇轕三光封職則气含陰雨之潤授官則義炳重離之明勑戒則吐星漢之華治戎則揚洊雷之轟肆赦則埀滋於春露明罰則示烈於秋霜一字之襃沛漏泉於下地一言之感被挾纊於黎蒸朝出九重暮行四方如風動而艸偃如山鳴而谷應奮迅乎宇外旁薄乎域中鼓舞乎夷夏陶鎔乎帝皇文章之用蓋與造化而侔功矣若是何如太史公曰易曰王言如絲其出如綸詩曰辭之輯矣民之協矣辭之繹矣民之莫矣文之爲用誠莫盛於此矣姑捨是豈無復有可聞者乎生曰文之難者莫難於史故良史之才古今或無皇道帝徳王略霸圖運祚興衰治道隆污將相卿士武烈文謨賢智忠孝凶慝姦諛天文五行地理河渠禮樂兵刑食貨賦租選舉職官冕服車輿蠻夷戎狄遐方異區恍惚詭變俗怪習殊凡一代之本末皆史乎載故曰史者一代之成書是故事以實之辭以給之法以立之例以律之作史之要必備乎此然非其能足以通古今之體明足以周萬事之理智足以究難知之意文足以發難顯之義者曾烏得以稱良史蓋自紀表志傳之制馬遷創始班固繼作綱領昭昭條理鑿鑿三代而下史才如二子者可謂特起拔出雋偉超卓後之爲者世仍代襲率莫外乎其榘矱論者以謂遷固之書其與善也隠而彰其懲惡也直而寛其尊華也簡而明其防僣也微而嚴是皆合乎聖人之防意而非庸史之敢幹及乎範曄陳壽之流則遂肆意妄纂曲筆濫箋曖昧其本防而義駁以偏破碎其大體而辭譾以纖況乎曄壽之不若者則又卑陋而無足觀矣故史所以明乎治天下之道而爲之者亦必天下之才然後勝其任玆其所爲難乎太史公曰噫史之爲文誠難乎其盡美矣文而爲史誠極天下之任矣抑吾聞之文有二有紀事之文有載道之文史者紀事之文於道則未也生曰聖人旣沒道術爲天下裂諸子者出各設戶分門立言以爲文是故管夷吾氏以霸略爲文鄧析氏以兩可辯說爲文老氏以秉要執本持謙處卑爲文列禦冦氏以黃老淸淨無爲爲文墨翟氏以貴儉兼愛上賢明鬼非命上同爲文公孫龍氏以堅白名實爲文莊周氏以通天地之統序萬物之性違死生之變爲文愼到氏以刑名之學爲文申不害氏韓非氏復流於深刻之文尹文氏又合黃老刑名爲文鬼谷氏以捭闔爲文蘇秦氏張儀氏因肆爲縱橫之文孫武氏吳起氏以軍形兵勢圖國料敵爲文荀卿氏揚雄氏則以明先聖之學爲文淮南氏則以總統道徳仁義而蹈虛守靜出入經道爲文凡若此者殆不可遞數也𨿽其文人人殊而其於道未始不有明焉譬猶水火相滅亦以相生和敬相反亦以相成易所謂天下一致而百慮同歸而殊塗者言本於一揆而已文以載道其此之謂乎太史公曰諸子之文皆以明夫道固也然而各引一端各據一偏未嘗窺夫道之大全人奮其私智家尙其私談支離頗僻馳騁鑿穿道之大義益以乖大體益以殘矣此固學術之獘而道之所以不傳也生曰聖人之文厥有六經易以顯陰陽詩以道性情書以紀政事之實春秋以示賞罰之明禮以謹節文之上下樂以著气運之虧盈凡聖賢傳心之要帝王經世之具所以建天衷奠民極立天下之大本成天下之大法者皆於是乎有徴斯蓋羣聖之淵源九流之權衡百王之憲度萬世之凖繩猶之天焉則昭云漢而掲日星布煙霞而鼓風霆猶之地焉則山嶽峙而江河行鳥獸蕃而艸木榮故聖人者參天地以爲文而六經配天地以爲名自書契以來載籍以往悉莫與之京斯其爲文不亦可以爲載道之稱也乎太史公囅然而驚喟然而嘆曰盡之矣其蔑有加矣此固載道之器而聖人之至文矣嗟乎世之學者無志乎文則已茍有志焉捨是無以議爲矣是故本之詩以求其恆本之易以求其變本之書以求其質本之春秋以求其斷本之樂以求其通本之禮以求其辧夫如是則六經之文爲我之文而吾之文一本於道矣故曰經者載道之文文之至者也後聖復作其蔑以加之矣今子知及乎此則於文也其進孰禦焉特在加之意而已矣生於是再拜謝曰謹受教敢不拳拳服膺是則是效以無忝夫子之訓告

巵辭【並序】

至正戊戌之歲自秋䢐冬予挈家避兵縣南往來鳯林杳溪之間朋友離散又絕無書可觀心邑鬰不自聊間因追憶疇昔所聞見者志之於簡以其爲言乃夫人所同好故名曰巵辭用以質諸同志者焉

聖人之治天下也仁義禮樂而已矣仁義充其所固有所以治其內也禮樂修其所當爲所以治其外也是故內外交治而天下化矣

五伯假仁義仁義不待假也根於人心之固有者夫人有之奚獨五伯而假之也謂之假者自其行事而言之比之堯舜湯武固爲有間已

五帝異禮三王不同樂此言禮樂之文耳聖人建天地之中以爲禮導天地之和以爲樂故大禮與天地同節大樂與天地同和此萬世之所同也五帝三王豈得有所損益也哉

至誠之道通天人貫古今萬理之原百行之根其存不易其運不息不易故有常不息故無疆

道徳君子之寶也徳其本也道其用也修行所以畜徳也立言所以載道也徳成矣行不期修而自修道至矣言不期立而自立

千古在前千古在後吾身處其間百年頃刻耳柰何前承千古後埀千古乎亦曰自致於不朽焉耳矣不朽之道柰何曰太上立徳其次立功其次立言

人身甚微細也而至廣且大者心也範圍天地經緯古今綜理人物醻酢事變何莫非心思之所致也於是聖賢有心學焉先之以求放心次之以養心終之以盡心是故心學廢人之有心者猶無心矣無心則無以宰其身倀倀焉身猶一物耳何名爲人哉

人心之靈思而已矣書曰思曰睿睿作聖管子曰思之思之又重思之思之而不通鬼神將通之非鬼神之力也精誠之極也揚子曰神心恍惚經緯萬方孔叢子曰心之精神是爲聖大學致知格物之功其有出於思之外者乎或曰易言何思何慮何也曰始於思終於無思非無思也不待思也庖丁之解牛輪扁之斵輪復何待於思哉

惟至靜足以制天下之物惟至虛足以容天下之物靜者道之體虛者道之具不能靜未有能乘動者也不能虛未有能致實者也不能乘動道無由而用不能致實道無自而立

聖人操天下之利器故能爲天下宰紱冕以旌功斧鉞以誅罪天下曷有不令者乎失其所操則無能以自致矣羿逢防不能枉矢弱弓射逺中微造父王良不能獘車不作之馬任重而致逺

聖人法天而立道春者天之所以生也仁者君之所以愛也夏者天之所以長也徳者君之所以養也秋冬者天之所以殺也刑者君之所以罰也此天人之義古今之道也

道之大原出於天萬世亡獘獘者道之失也惟其獘也故有偏而不起之處而政有眊而不行先王舉其偏而正之蓋補其獘而已矣

天非人無以爲靈人非天無以爲生天人其一气乎君非民不能自立民非君不能自一君民其一職乎天人之際至親且密也人事感於下則天變應於上和气致祥乖气致異致祥則休徴而五福至致異則咎徴而六極生感應之機閒不容髮是故善言天者必有徴於人

因能任官則分職治去無用之言則事情得不作無用之器則賦斂省不奪農時不妨民力則百姓富有徳者進無徳者退則朝廷尊有功者上無功者下則羣臣選罰當罪則姦邪止賞當賢則臣下勸此八者爲治之本也

聖人不忽細微不侮鰥寡奓言無驗不必用質言當理不必違遜於志者不必然逆於志者不必否異於人者不必是同於眾者不必非辭拙而效迂者不必愚言甘而利重者不必智考之以實惟善所在可以盡天下之心矣

人君欲天下之气之和也在遂羣生之性而納之於仁壽欲人之仁壽在乎立制度修教化制度立則財用省財用省則賦稅輕賦稅輕則人富矣教化修則爭競息爭競息則刑罰淸刑罰淸則人安矣旣富且安則仁讓興焉壽考至焉而天地和平之气應矣所以菑害不作休祥薦臻四方厎寧萬物咸遂也

民有七亡陰陽不和水旱爲災一亡也縣官重責更賦租稅二亡也貪吏欺公受取不已三亡也豪彊大姓蠶食無厭四亡也繇役苛煩失農桑時五亡也部落團結男女遮迣六亡也盜賊刼掠取民財物七亡也七亡猶可也又有七死焉酷吏歐殺一死也治獄深刻二死也寃濫無辜三死也盜賊橫發四死也怨讎相殘五死也歲惡饑餓六死也時气疾疫七死也有七亡而無一得有七死而無一生欲望國安而刑措誠難也矣

明主者有三懼一曰處尊位而恐不聞其過二曰得意而恐驕三曰聞天下之至言而恐不能行

王者能富萬民而不能富一夫能安四海而不能安一戶豈其智弗及而力弗逮哉無私故也

取民其猶漁乎罔罟之目四寸則所獲皆盈尺之魚矣其弗獲者固得以遂其生也竭澤而求之纖鱗鬐無弗獲也而其遺類之存者幾希矣

聖人不得已而用刑輔治之具匪刑不懲刑書刑鼎特以示世之章程是故簡易者制刑之本矜卹者用刑之情

聖王之制兵用以康不若匡不乂而已是故有義兵而無忿兵有應兵而無貪兵

書曰事不師古匪說攸聞帝王爲政未有不因乎古者是故春秋大復古重變古書初獻六羽大復古也書初稅畮重變古也非古是今秦之所以亡歟

爲天下者必先有天下之才而又有天下之器乃足以成天下之功矣才以施之器以容之施之欲無獘容之欲無遺施之周故其業可大容之廣故其徳可久才各有所用當其用則其才乃見伊尹周公設不用爲相而使爲百工特百工之一耳何以見其相才乎干將莫邪以之水斬蛟龍陸剸犀革其芒刃有餘利用以割雞屠狗猶夫刀也騏驥要褭一日千里不竭蹶而可至顧使局促立仗下其與駑駘奚異哉

董仲舒之言曰人君正心以正朝廷正朝廷以正百官正百官以正萬民正萬民以正四方四方正逺近莫不一於正公孫之言曰人主和徳於上百姓和合於下故心和則气和气和則形和形和則聲和聲和則天地之和應美哉乎皆可謂有徳者之言矣其人固不可同年而語也然惟君子不以人廢言

天理人欲勢必相反故循天理則絕人欲徇人欲則滅天理然世固有徇人欲而合天理者有絕人欲而反天理者齊桓晉文之霸也九合諸侯一匡天下號令列國幾於攺物無非徇人欲也然其尊王室安中國懲僭竊則循天理矣楊朱墨翟老佛之徒以爲我兼愛淸淨寂滅爲教無非絕人欲也至於無父無君殄人類爲禽獸之歸則滅天理矣循天理絕人欲惟聖人能之徇人欲滅天理則小人矣霸者異端處二者之間其將盜名而陷於一偏者乎

君子喜聞己之過而惡言人之過聞己之過則其過可得而遂攺言人之過乃所以益己之過而已

君子有五恥而不能富貴不與焉行不擇義君子恥之言不成文君子恥之學不聞道君子恥之仕不得君君子恥之澤不及民君子恥之

惟大人爲能格君心之非君心之非非一端也莫難彊如怠心莫難制如欲心莫難降如驕心莫難平如怒心莫難抑如忌心莫難開如惑心莫難解如疑心莫難正如偏心故必隨其非而格之格之之道攻之以言難爲從感之以徳易爲化故非大人莫之能古之大人伊尹周公是已

一圍之木支大廈之傾覆五寸之鍵制重門之闔辟孰謂傾危之朝一人之力不能以維持之哉

君子之於世仕隠二端而已食人之祿死人之事以身徇國固爲難矣若夫依約玩世懷其道而不輕售於人以完其身以樂其眞斯尢難也故忘己以爲人與獨善其身其操𨿽殊其志於仁則一而已

毋以智術殺身毋以政術殺人毋以業術殺子孫毋以學術殺天下後世天道逺人道邇故君子貴於盡人道人心昧天心顯故君子蘄於合天心人可欺也天不可欺也心不可欺

人有三不祥曰盈曰矜曰爭盈則傾矜則陵爭則刑惟盈故矜惟矜故爭

財者陷身之穽色者戕身之斧酒者毒腸之藥人能於斯三者致戒焉災禍其或寡矣

利者害之基福者禍之媒乘除倚伏灼如蓍夫惟明炳幾先乃能洞其幽燭其微世之饕利溺福入而不出者有不蹈災而襲危哉

禍患之臻言行之失召之也故君子則謹言愼行也視其足嘗若刖視其舌嘗若結

山髙矣鷹鷲猶以爲卑而增巢其上淵深矣鼉鼈猶以爲淺而穿穴其下然而卒不免罹於畢弋者何也有身則有害也惟君子藏其器若虛爵祿莫敢爲之拘體其道若愚功名莫能爲之驅爵祿者災之隅功名者禍之輿

君子觀於水亦可以諭道矣其流而不息似道徧予而無私似徳所及者生似仁其流卑下句倨皆循其理似義淺者流行深者不測似智其赴百仞之谷不疑似勇緜弱而微逹似察受惡不讓似包防淸泠以入鮮潔以出似防至量必平似正盈不求槪似度其萬折必東似信

玉有六美君子貴之望之溫潤君子比徳焉近之栗理君子比智焉聲近徐而聞逹君子比義焉折而不撓闕而不荏君子比勇焉防而不劌君子比仁焉有瑕必見之於外君子比禮焉

不才之人必自多矣不肖之人必自大矣自多則謂天下舉莫如已矣自大則謂已有以勝天下之人矣是以謂自暴自棄𨿽聖人教之終不可與入堯舜之道矣賢不賢才也遇不遇時也用不用命也有其才而無其時𨿽以孔子之聖周流天下卒不少遇而獲試焉有其時無其命故以唐虞之世而有許由非由之不見用也其受於天者非所當用也

君子平居若無所事也及涉於患難則智愈明气愈平志愈增徳愈成道愈凝故曰不遇盤根錯節無足以別利器

有心於避禍不若無心而順命爲此言者固云逹矣然必自反無愧自盡無憾乃可安之於命故曰知命者必盡人事然後理足而無慊也人之有生必有死國之有興必有亡猶物之有成則有壞理之必至者也君子𨿽知其然至於養身也凡可以久生而緩死者無不用於治國也凡可以存存而救亡者無不爲至於無可柰何而後已此之謂知命

易曰困亨貞大人吉無咎夫處困而能亨非大人不能也湯困於呂文王困於羑里秦穆公困於殽齊桓公困於長勺越勾踐困於會稽晉文公困於驪氏孔子困於陳蔡之間皆困而終亨者也困之爲道從寒之及暖暖之及寒惟聖賢知之而難言之故曰有言不信

韓愈氏曰爲史者不有人禍必有天殃齊太史氏兄弟幾盡左丘明失明司馬遷刑誅班固庾死陳壽起而又廢王隠謗退習鑿齒無一足崔浩範曄赤誅魏收夭絕宋孝王誅死吳兢亦不能身貴而後有聞此殆有激而言非至論也爲史而遇禍偶此數人耳古今爲史者寧止是乎至謂孔子作春秋辱於魯衞陳宋齊楚卒不遇而死此尢不然孔子之不遇非以作春秋故也況春秋之作在於歷聘列國之後乎

文本於才才命於气气帥於志志立於學學以基之志以成之文不期工而自工矣茍徒驅之以才駕之以气則才有時而盡气有時而衰文能久而不躓乎

見其禮而知其政聞其樂而知其徳豈惟禮樂然哉气運之盛衰俗尙之美惡君子於文章可以驗之矣云漢昭回景緯宣著其天之文乎山川流峙艸木繁滋其地之文乎經緯天地黼黻萬化其聖人之文乎朝廷之文閎而穆郊廟之文肅而簡都邑之文麗而壯學校之文博而辧仙釋之文奇而邃山林之文逸而峻丘隧之文婉而章

學必有師尊信其師說故易爲道師道廢學者始騖其私說而道術畢矣斷木爲棋刓革爲鞠猶必有師焉況於學道乎

道不可以言傳也契之於身悟之於心道之全在我矣身者道之符心者道之儲彼以口舌爲者竊道之華棄道之眞者也

學在力力則無不至性質之駑駘不與焉騏驥千里跛鼈亦千里

學亦多術矣儒墨名法道雜從橫權謀之屬均之爲學而用心異矣是以君子爲學莫愼於擇術

天不可知也可知者理命不可必也可必者義明於理則合天安於義則盡命

道成而不獲於天者命也時至而不用於人者性也命在天性在人在天者不可彊而致在人者不可茍而從人之欲爲善也由乎一念之烈而已反而求之克而致之盜跖有不可爲堯舜者乎

君子所恃者善而已善者福之萃也善由於已福由於天由於天者不可以必得由於己者固可以必爲吾知爲吾所可爲者而已所不可必得者吾安敢以取必哉以吾所可爲此吾之所爲恃也

善惡之致禍福如景響之應形聲也積善在身猶長日加益而人不知積惡在身如烈火銷膏而人不見君子觀夫禍福之重輕可以驗乎善惡之深淺矣是故善無隠而不彰惡無微而不著

福善禍淫天之道也易曰積善之家必有餘慶積不善之家必有餘殃世亦有爲善而防禍作惡而受福者矣古語有之猖蹷而活先人餘烈貞良而亡先人餘殃義與利兩相反君子之交際莫愼於取予非所當取而取之傷防非所當予而予之傷惠取予之當否視義之何如義利之分其間不能以發

與善人居如入芝蘭之室久而不聞其香則與之化矣與惡人居如入鮑魚之肆久而不聞其臭亦與之化矣君子其愼取友哉

冰蠶不知寒火鼠不知熱蓼虫不知苦糞蛆不知臭與生俱化故也人生而性善者也溺於利欲與之俱化而不自知悲夫

交友之道防則慢慢則欺嚴則憚憚則離惟敬是持則情眞而愈宜好久而不衰

眾君子之中一小人容焉鮮有不敗其成者蠧蟻僕柱梁蚊蝱走牛羊小人𨿽寡爲害蓋甚鉅也故國家之務去小人也如農夫之除稂莠稂莠𨿽微不得不除者也鵬鷃之大小各安其分也猿狙之靜躁各遂其性也物之不齊者物之情故惟聖人能使物各安其分遂其性而無不得其所

名之爲物與福相爲乘除與禍相爲倚伏名之重者福必減名之顯者禍必增故造物之所忌者名君子欲逃焉而不可得者也

古今有亂臣無亂民夫民未有不厭亂而思治者也思治者亂之極厭亂者治之復故易否終必泰十三國風終以鄘之詩

春秋於災異𨿽微必書二百四十二年之間書日食三十六地震五山崩一彗星三夜常星不見夜中星隕如雨一火災十四石隕六鷁退飛多麋有蜮蜚鸜鵒來巢皆一晝防晦雨水冰李梅冬實七月霜降艸木不死八月殺菽大雨雹雨雪雷電不雨水旱饑蝝螽螟之類皆悉書之以見天心之仁愛人君甚至也事變失於下則象變見於上故災異者天之所以譴告人君使之驚懼人君能應之以徳則異咎消亡不能應之禍敗至矣自非大亡道之世天未嘗不欲扶持而安全之也

祥瑞非聖人之所尙景星慶雲甘露醴泉華平連理秬黃麟鳯龍素雉朱烏之類史牒所載不皆出於盛明之世而往往見於衰亂之時魯以麟弱漢以白雉亡莽以黃犀敗唐以甘露亂惡取其爲祥也是故休符不於其祥於其仁帝王以不仁而喪亡者有矣烏有無祥瑞而不昌盛者哉

地有是物則天有是象物之至大且多者莫如金木水火土其在天爲五星曰歲星曰熒惑曰太白曰鎭星曰辰星五星之所犯各以金木水火土爲占其占云歲星所在年谷丰穰其對爲衝歲乃有殃余星之殃各有指焉蓋五星在天爲緯星其象爲至著故災祥所系爲最重攙搶彗孛句始枉矢蚩尢之旗皆其盈縮之所生也春秋冬夏伏見有時躔捨分度進退有常失其常離其時則爲變異得其時居其常是爲吉祥易曰天埀象見吉凶聖人則之五星之謂也

災異之學漢儒所尙自董仲舒劉向歆父子並推春秋洪範以驗陰陽禍福𨿽各有所據依而牽合傅會後儒談之夫政失於此則變見於彼驗災異之變卽知政事之失矣而必曰某災某異爲某事之失之所致則旣失之拘又失之妄宜其學之不終傳也

兩漢之士西京尙經術東都尙名節經術之獘流而窒窒則僻僻則迂迂則不可行名節之獘流而激激則矯矯則折折則不可立

江左之習崇尙老莊虛無以爲宗曠逹以爲務脫略名檢表飭風致以淸談相誇詡當世莫不譏其廢事也然淝水之役謝安以笑談卻苻堅百萬之眾淸談其果廢事乎

古無朋黨之名朋黨之名何自而起歟豈夫人實爲之抑其人自致之耳漢之朋黨其人以徳勝唐之朋黨其人以才勝以徳勝者羣而不黨之君子也以才勝者同而不和之小人也及宋之朋黨則又君子小人疊爲勝負矣嗚呼朋黨之名起國家未有不遂至於危亡者也世代疊更士習各異先漢之經術後漢之名節晉宋之淸談唐之辭章宋之道學一代有一代之所尙政治之美惡運祚之緜促於是焉系豈偶然哉

天下之勢匪彊則弱而皆至於亡國周以弱亡秦以彊亡勢之所趨如水就下𨿽聖人莫能遏之而預爲之也周公之封於魯也尊尊而親親後世遂以弱亡太公之封於齊也舉賢而尙功後世遂以彊亡周公太公豈智不知其勢之必獘哉力弗及也𨿽然及其獘也使聖人而復出焉則一弛一張所以消息調防之者固必有其道矣

王忠文集卷十九

欽定四庫全書

王忠文集卷二十

明王禕撰

雜著

九誦【並序】

余癸夘之歲薦嬰禍患哀感並劇情有所不任撫事觸物輒形於聲蓋彷佛乎離騷之作而其情猶巷伯蓼莪之義焉爾先是庚寅之春去國而歸戊戌之冬避兵以走中間悲苦之詞往往而在合而次第之得九篇取九章惜誦之語題之曰九誦

撫予年之方壯兮翩吾好夫逺遊匪騖外以矜名兮固齷齪之爲羞泛淛河以西渡兮憩錢唐之故都卽太伯之遺迹兮復宿畱乎中吳淩大江以北上兮亦徘徊乎梁楚望岱宗之巍巍兮道吾經乎鄒魯至燕云且焉息止兮曰帝京吾所企覩河山之宏壯兮望城闕之瑋麗君門邃乎穆穆兮嚴虎豹以守關哀有懷將上訴兮爰瀝膽以披肝恐吾君之怠荒兮用紐娛以爲玩盈成或廢乎持守兮將噬臍而徒嘆何九重之阻隔兮乃壅遏乎上聞謂登天猶有階兮曾此語之不可信抱予懷之邑郁兮潛涕淚之浪浪中情誠乎愛君兮豈予心之可懲瞻魏闕以防徊兮心欲去仍夷猶犬馬猶戀主兮盍少忍而遲畱卞所獻豈非璞兮乃三獻而三刖嗟進忠而離尢兮固曷訾乎往哲畱三年亦旣久兮君終不察予中情書有字且磨滅兮每病哭以拊膺進旣不獲乎吾君兮惟退修吾初服不吾知其亦已兮敢怨懟而隕獲出國門以南邁兮赤子忍離乎慈親涕淚墮而莫遏兮長矯首乎蒼旻念吾君本聖明兮初不遺於小物惟先容弗吾道兮固吾之所爲訕亦初服之旣返兮粵義命之是安盻丘壑以長往兮時賡歌乎考槃庶黙名而晦節兮期歲晏以無斁惟初心之耿耿兮恍夢寐以驚惕處畎畮不忘君兮在古人以皆然詎獨善以自足兮固求志之爲賢

右逺遊

仰皇天之亭毒兮粵冒下以至仁紛含靈𨿽萬彚兮誕賦予之實均惟夫人之有生兮獨衣冠乎厥身固天衷之能全兮秉至善以粹純胡有之乃弗保兮眾違天以自棄褫神靈爲淫防兮窒虛明爲蕪穢肆惡念之一興兮若颷馳而焱熾錯枉直以逆施兮甘遘菑而遭盩撫吾躬以自愛兮寧眾人之敢同飭禮均以自衞兮修義矩以爲容冀寡過而鮮尢兮惟聖賢之是從吾豈戾眾以自異兮庶將蹈夫大中嗟日月不吾與兮年冉冉以如失𨿽此志之不昧兮寧羣行之無軼慮檢身以靡逮兮跋前賢而莫及惟夙夜以戰兢兮動魄愴而魂怵善非由外鑠我兮惡非本內錮孰爲善而不成兮孰爲惡而不倍顏氏子之求仁兮盜跖恣睢而彊暴較得失於千載兮果孰好而孰惡顧予志之耿介兮孑孑焉不與人同心曾敢蘄乎人知兮予惟天之是諶冀皇天之純命兮俾予善之獲信保貞吉而無咎兮弗顚躋以沈淪茍予志之變常兮予行之或悖誇毗隳乎紊守兮貪婪肆以爲害致愆積以自稔兮固獲罪而何悔抑豈予所弗敢兮亦神明之弗貸指皇天以爲正兮望白日之晶光洞昭昭其在上兮倘鑑予之衷誠誓夫善之必爲兮式克全於令名紛外物胡足防兮庶無忝乎所生

右皇天

夫何世運之推移兮時理亂之靡常承平曾不百年兮遽已失於小康砉干戈其並起兮鼎四海之沸騰哀民生之多艱兮寧性命之可慿氛祲障以四塞兮妖孽猖獗而贔屭天吳罔象何慿陵兮魑魅伯彊紛然而爲戾太白千載以晝煜兮熒惑又孛以怒芒搶攙旬始狀醜而情悖兮況有旄頭與天狼乾象錯以埀變兮乖气逆而成沴豈夫時之偶然兮抑所致之有自何殺人以爲嬉兮又食人以爲甘旣剜腦以剔髓兮復刳腸而刺肝白骨積而爲山兮流血紅而成河家十室而九空兮曾殘民之幾何人煙蕭條亙千里兮日夕起乎悲風良田鞠爲蒿萊兮穴狐兔而橫縱何羣黎之荼毒兮一乃至於斯也非天其孰使然兮眾夢夢其莫知也尙天心之悔禍兮湣斯人之遺類矧天道亦旣周兮今喪亂且一紀惟亂極則復治兮殆夫數之必然仰蒼蒼爲長慟兮哽咽嗚以何言亂曰登彼大墳以望逺兮哀世之否喪亂展轉兮鳯麟長逝梟獍產兮長鎩大刀僇人如剗兮人類幾何悉殲以殄兮城邑丘墟煙火鮮兮哀今之人其孰能免兮瞻仰昊天涕泗兮曷保其軀尙力爲善兮

右世運

哀吾不及古之人兮胡乃遘玆亂離亦宇宙之云廣兮身皇皇其何之念離羣而索居兮心竊嗜此幽獨空山閴乎無人兮所友狎乎麋鹿旣築土以環堵兮復誅茆而葺廬詠先王之遺風兮有左琴而右書庶將樂而忘世兮𨿽三聘不爲起何此志不終遂兮遽斯世之屯否干戈蔽乎中野兮紛殺人如刈麻雜虎狼以哮呀兮肆攫爪而搖牙嗟竄避之無所兮曾皇防乎厥居恆聲潛而形匿兮駭神喪而魄飛奉二親之埀白兮復提攜吾妻子及中夜以遁奔兮悼行邁之靡靡欲巢林以恃險兮旣蛇虺之螫毒欲航淵而慿深兮又蛟鱷之逞酷康莊返爲畏途兮鄕邑變爲異域臨岐路以慟哭兮阻千里於只尺夜九起以橅榻兮晝三卜而命懼性命之弗保兮心戰栗而危疑念吾身之七尺兮中天地以爲人承先祖之庥廕兮防造物之陶甄庶有立於功言兮稍自見於身後𨿽千載不敢期兮吾寧儕艸木以同朽苟溘先乎犬馬兮或橫罹乎鋒鏑譬艸間之枯螢兮𨿽有生曾何益負此懼尢憂鬱兮況吾不知謀所從時仲冬方凜洌兮號曠野之朔風冰皚皚而層生兮雪皓皓以遐積禦敝緼以爲衣兮𨿽重襲猶絺綌夜迢迢而未旦兮矯吾望乎北斗斗杓懸若可攬兮將余哀之欲叩邈漫漫之不可量兮莽芒芒之不可知愁絓結愈難解兮情懯而不能支步防徊而蜷局兮行徬徨以蹉跎亦生死之不可必兮知天命之謂何

右哀古人

皇綱忽其遂防兮今歷載猶莫振昔煙火以萬里兮今剖而豆分何吾生之不淑兮乃亨屯而離蹇冀性命之茍全兮庶沈晦以獲免將詭姓以遁身兮懼非義之所安不直道以自見兮又曷濟乎艱難惟視年之益邁兮急朝夕之甘防嗟儋石之無儲兮將曷具乎滫瀡古固有不擇祿兮非徒仕以爲急粵爲貧與爲養兮固聖訓之可執竊升斗之區區兮繆見推於當今𨿽簿書之云猥兮吾猶懼夫力之不任居腆顏以忍恥兮揆初心徒自悔況左牽而右掣兮覺气沮而神憒足防羈而莫騁兮翮被鎩而莫翔驅泛駕使服犂兮揮瓚槃以代觴才猷不適乎所用兮眾咸以爲不然擿忠直以爲譎兮指迂疏以爲姦人心不同如其靣兮本夷險之叵測謂人亦與吾心同兮非予之所爲惑宜妬疾之交搆兮肆謗讟之並興致萋斐成貝錦兮紛巧言其如簧無兄而盜嫂兮娶孤女而撾婦翁世烏有是事兮皆人口之興戎不疑之盜金兮劉寛之隠牛惟疑似之不可明兮故姤辱所由招何騰謗之孔易兮局致辧之獨難眾口可以鑠金兮吾至今乃知其信然驅吾車於九衢兮突太行以硉矹鼓吾栧於平川兮翻灩澦以蕩潏菑有出於無妄兮毀有生於求全在賢哲所不免兮吾亦焉敢以爲寃惟反躬而自責兮有順兮而無媿我命不其在天兮固賴此以爲恃

右皇綱

處維繁以累旬兮心鬱結以惶懼晝彷徨以候晦兮夜展轉而逹曙豈不知戛戛之無益兮柰何乎憂來而莫祛浩淚而靡遏兮類山崩而海瀦昔姬文囚羑里兮宣尼削迹於陳域揭中天之日月兮浮雲孰爲之掩匿鐘離南冠卒反楚兮蒯通據鼎而客齊張蒼韓信且伏斧鑕兮終將相之能躋賈生旣斥復召宣室兮倪寛擯死爲大夫仲舒更生爲儒宗兮俱嘗下獄以當誅嗟梁獄之上書兮終骯髒以自活彼史遷𨿽宮刑兮亦奇禍之終脫何先哲之踵武兮負瓌瑋以豪雋非才智之絕出兮曷超卓以自奮顧淟涊且怯兮嗟力綿而技庸徒慷慨以扼腕兮寧昔人之敢同爲掾而受污辱兮亦爲親之故也觀過乃知仁兮吾敢攺乎此度也先民嘗有言兮孰無施而有報吾亦安知其他兮惟撫躬而嗟悼少歌曰目吾睹此戎葵兮受南薰而孕榮敷緑葉之蕤蕤兮綴丹葩之盈盈葉障雨以衞足兮葩向陽而心傾旣智計能自保兮又表暴乎忠貞何卉物之甚微兮乃獨懷此粹靈近圓扉以托恨兮豈非所而茍生固造化之偏鐘兮亦雨露之均承悼吾徳之不類兮因觸物而傷情倡曰被仁襲義服聖謨兮循規蹈矩道是趨兮撫躬覈志本何尢兮致讒召謗抑豈無由兮蛇虺毒人彼不自知兮惟不善避毒是用罹兮鬱結紆軫此情曷伸兮匪天則髙盍不聞兮亂曰已矣乎莫我知兮何我生之不辰吾旣不及乎古人兮夫又何怨乎今之人

右戎葵

賴神祗之嘉惠兮俯洞微而燭幽固正直之是與兮用特孚此庇庥蹀虎尾亦險艱兮茍幸脫乎害菑庶志復而气完兮獲少遂乎吾私何罪逆之旣深兮或沈迷而弗悟不自防於隕滅兮禍顧延乎所怙念頃歲之奔走兮阻膝下之愉怡食甘防之旣缺兮居溫凊之復違撫崦嵫之迫景兮心遑遑以驚懼何終養之靡逮兮乃遽罹玆大故承訃音之逺來兮五內割而分崩痛極吾不知所爲兮如醉夢之弗能醒病不及以嘗藥兮斂不得以柎棺不孝之罪上通天兮𨿽殛死復何言猶殘息之支綴兮忍未及於卽死恐徒死且無補兮非所望爲人子世豈有無父之國兮予獨何爲而不天非天之獨我讐兮由吾行之有愆哀昊天之罔極兮將曷圖以爲報立身揚名以顯親兮固聖哲之謂孝茍能比以自見兮庶前罪之可贖吾猶懼後來之不可期兮終自棄於禽犢仰皇天以呼號兮瀝哀衷以爲誓豈涕淚之能竭兮尙有血以相繼

右崦嵫

瞻望烏傷吾故鄕兮千里阻隔路茫茫兮若昔嬴秦禮義亡兮彞倫攸斁瀆綱常兮有顏氏子烏其名兮詩書靡習一黎甿兮獨孝之能盡至行昭彰兮呼號躃踴執親之喪兮乃卜宅兆以埋以葬兮躬負厥土用反壤兮一念之至格穹蒼兮畢逋者烏紛回翔兮銜土而助成髙岡兮厥吻流血集哀聲兮悲風滿林日色黃兮維行之至名乃長兮邑以是名曰烏傷兮千載之下我生是邦兮耳目所及亦云詳兮胡行之悖不能彼同兮豈性之蔽學弗充兮恭惟百行孝爲宗兮曾是之弗致不愧爾躬兮興言及此痛割肺膓兮陟彼岵矣日月以望兮白雲天末渺飛揚兮蓼莪之思頃刻能忘兮維是哀衷逺莫將兮已不得自由中心曷明兮靖言思之不如無生兮

右瞻烏傷

悵太息以攬涕兮邈吾觀乎大荒登髙丘以躑躅兮復上陟乎髙岡欲登天而無梯兮欲涉海而無航穆眇眇以無垠兮杳漫漫而莫窮囿八極於指顧兮等千古於斯須遡長風之振蕩兮睇陰雲之冥迷情遙遙以遐邁兮神惘惘而不自持憂與憂其相接兮夫孰知予之孔悲緬大化之茫茫兮中一身之甚細茍修名之不立兮曷自配於天地曰惟忠與孝兮固大節所攸系或於斯弗自致兮比蟻螘以何異日與月其居諸兮歲忽忽以云逝恐沒齒以無聞兮故吾之所爲懼念予志之耿耿兮夙有志於邦國𨿽業術之已迂兮夫豈不知蹇蹇之爲直進旣被謗以逝穴兮退惟反躬而自責不絀已以徇人兮寧枉尋而直尺死非所固可恥兮尙在我之弗失何家禍之旋集兮乃重遘玆閔凶哀嚴訓之在耳兮遽莫睹乎儀容恨奉養之乖違兮痛終天以何窮惟卽死乃其所兮孰從訴此哀恫顧憂患之相仍兮哉魄隕而志銷投淚以掩涕兮心曾不知夫所操庶忍死圖有就兮不遂終乎寥寥怨往昔之已矣兮諒來者之可冀每一念輒悐悐兮慮造物之不吾濟撫予躬以自悼兮恆兢兢以騫騫或如阽於火竁兮或如墮於水淵不火而情自熱兮不冰而膽自寒嗟任重而道逺兮固之死而始安言有盡而意長兮獨嗟吁而永嘆

文評

於乎以余觀乎有元一代之文其亦可謂盛矣當至元大徳之間時則抑城姚文公之文振其始及至正以後時則廬陵歐陽文公之文殿其終卽兩文公之文而觀之則一代文章之盛槪可見矣蓋嘗評之姚公之文如泰山之云觸石而起層出疊見蓊郁靉叇而震雷掣電助其威聲曾不崇朝雨及天下萬物被其潤澤者莫不昭蘇而發育焉歐陽之文如滄溟之濤浩瀚無際長風四至而洶湧山立天吳罔象蛟龍之屬因舞其間及乎風止浪息百怪沈防則巨艘大舶一息千里矣嗟乎二公之文若是豈非一代之雄於文者乎宜其節惠易名皆特諡爲文千載公議孰得而誣之是故唐三百年得諡爲文者惟韓子爲合理若李翺權徳輿則不足言矣宋三百年得諡爲文者惟王荊公朱徽公爲稱情若楊億蘇洵則有可議者矣獨有元百年之間姚歐相望而兩文之諡始終有作吾無間然矣謂之爲盛豈非然哉歐陽公之孫字公輔好學而有文裒集公之遺文爲若干捲將圖之不朽庶幾世其家業而不隕者矣公輔今擢僉陜西按察司事將行徵予言爲別予固有志於文者也因舉所嘗評兩公之文者書諸簡以爲贈世有知言者其必謂餘言爲有徵也哉

文原

天地之間物之至著而至久者其文乎蓋其著也與天地同其化其久也與天地同其運故文者天地焉相爲用者也是何也曰道之所由托也道與文不相離妙而不可見之謂道形而可見者之謂文道非文道無自而明文非道文不足以行也是故文與道非二物也道與天地並文其有不同於天地者乎載籍以來六經之文至矣凡其爲文皆所以載夫道也陰陽之變化載於易帝王之政事載於書人之情性艸木鳥獸之名物載於詩君臣華夷之名分人事之善惡載於春秋尊卑貴賤之等級以節文乎天理者則禮載焉聲容之美以建天地之和者則樂載焉此其爲道實至著至久與天地同化而同運者而皆托於文以見則其爲文固亦至著而至久無或不同於天地矣嗚呼此固聖人之文也歟然而經非聖人不能作而聖人不世作也後世作者豈遂不足以言文乎曰非然也道在天地間萬古一日無或敝也世有作者捨聖人則無所爲學其爲文也茍以載夫道𨿽未至於聖人之文其必不謬於聖人者矣三代而下漢有董子其文曰三防焉唐有韓子其文曰原道焉至宋則周子有太極圖說張子有西銘程子有易春秋序歐陽子有本論蓋其立言皆幾於經矣等而上之亦何愧於聖人之文乎故曰爲文茍以載夫道𨿽未至於聖人之文固可謂不謬於聖人者也由是論之文不載道不足以爲文凡世之以雕章繪句爲務競華藻而逞妍巧者曾不翅淫聲冶色之悅人其不耳目而蠱心志者幾希此則文之爲敝而有志乎學聖人者之所不屑道也旴江王君伯昭其志於爲文而學聖人者乎余嘗與之論文而有契遂定交焉君間屬予記其恆山書捨未果而言別因書所嘗與伯昭論者作文原以爲贈用以志吾二人者其所論文非茍然而遂已也君之伯氏翰甫博學尢工文向辱與予遊而九原已不作矣不得以今所論從質之抑亦可慨也夫

述騷

承穹只之嘉惠兮借先祖之休澤幸投身於衿裾兮獲衣被乎儒服念詩書之傳家兮緜十世之無斁逮予躬而弗振兮將隕墜乎先徳撫年歲之冉冉兮旣彊壯而無立懼任重而力揚兮恆朝厲而夕惕朝吾搜乎書林兮夕藝苑吾蕓菑希孔氏之絕迹兮效董生之下帷旣因訓以究義兮亦纂言以成辭慨載籍之茫茫兮自恣覽而遐思六藝之淵源兮探百家之藩籬惟至道之孔粵兮吾將皓首以爲期

粵道不可名言兮矧有形之可索紛鳶魚之上下兮眇川流之無息能目擊而心悟兮斯潛體而黙識嗟一貫之微防兮捨曾子其孰得維亞聖之於卓爾兮猶嘆夫前後之難測噫吾徒之冥愚兮孰無求而有獲茍朝聞而無媿兮固夕死吾不惑

昔君子之自貴兮托幽蘭以爲況謂昭質之弗虧兮又姱節之足尙何世厖而俗污兮混薫蕕以同狀以蒿艾爲芬芳兮誣蕙蘭之凋喪亦人情之不古兮又奚怨而惆悵

伊邃古之世兮俗泰和而雍熈秉玉燭以昭朗兮煦陽和於四時豢四靈以爲畜兮涵醴泉以爲池羣耕食而鑿飲兮何帝力之能知人生斯世兮樂融融而怡怡後億載吾始生兮生不逄時世已丁乎叔季兮予心胡能以不悲

仰圓穹之蒼蒼兮亦所覆之甚廣何厄運之相仍兮徧兵戎於土壤梟獍馳騖以縱橫兮天狼亙空而煇焜骨山積而血河流兮塞妖氛於蒼莽睠幅貟之溽濁兮吾舉足其焉往

君門九重邃以逺兮虎豹恣以當關吾嘗叫閶闔以叩閽兮將瀝素以披丹眾莫召爲先容兮匪吾君之不吾前攜所有而南邁兮返初服乎丘園郁吾志之不伸兮敢怨懟而忘愆

吾壯旣不有祿仕兮念親發之種種愛日薄乎崦嵫兮心能喜而猶恐嗟三釡之不可逮兮曷漏泉之光寵庶承歡於滕下兮聊菽水以爲奉

人孰不有親兮予獨無以養乎親人孰不有君兮予又弗得乎君君進吾不敢以自售兮恨吾不能以自存形憔悴而無聊兮情傺侘而气郁堙豈造物之不吾與兮將受命之匪辰惟蹈道之弗頗兮固吾之所以爲信名璞產乎荊山兮質粹美而含輝𨿽三獻而弗售兮誠吾心之無疑天下之至寶兮爲天下而重之彼世俗之莫識兮夫於我其何悲

昔孔孟之自處兮冀已道之必行周流於列國兮何汲汲而皇皇亦所就之弗茍兮寧老死而不爲傷粵義命之是安兮弗捨已而人從𨿽一身之終詘兮固百世之耿光

吾觀時人之生世兮初何異於羣物夫將求異其間兮貴修名之能立念千載之悠長兮哀百年之促急茍樹立之不早兮身與名而俱歿

惟聖賢所自立兮其致各不同太上立徳兮其次有立功徳弗昭而功弗建兮乃立言以爲宗悼予徳之弗類兮功又弗能以顯融歲月儵其惂邁兮懼式遏乎吾躬昔孔孟之不遇兮托空言於無窮幸斯文之未喪兮捨聖賢其誰從

叢錄

古人之讀書凡其有會於心者則筆而記之志有得示無忘也向予讀書靑巖山中遇有所見輒鈔以爲書謂之叢錄旣乃刪其膚近煩碎者爲貪常嗜瑣之戒而有關於經史百氏之大要者則存之聊以示諸子姓雲易自伏羲始畫八卦因而重之爲六十四卦【重卦王弼以爲伏羲鄭以爲神農孫盛以爲禹司馬遷以爲文王】當時蓋有圖而無書也後聖因之作連山作歸藏作周易皆本於伏羲之圖而取用各不同三易旣亡其二惟周易獨存周易經上下二篇文王周公作彖象系辭上下文言說卦序卦雜卦爲傳十篇孔子作秦焚書易以卜筮故存漢志易十二篇經二傳十也初商瞿受易於孔子五傳而爲田何漢世易分三家自田何始田氏易十二篇有章句其後楊何施酬孟嘉梁丘賀之徒所學皆祖田氏楊何先出武帝時已立博士施孟梁丘至宣帝時皆立博士而易有施孟梁丘之學矣是時復有焦贛費直二家之易焦氏之易無師授專述陰陽災異之術焦傳之京房元帝時京易亦立學官費氏亦無所授又無章句其初惟傳民間厥後鄭康成等皆傳費氏易於是費氏興而田焦之學息矣蓋自費氏始以彖象文言雜入卦中而古十二篇之易遂亡然猶止以彖象系於本卦之末未爲淆亂正經至魏王弼乃以彖象分附各爻之下而經始與傳雜是古經始變於費氏而卒亂於王弼也弼注上下經髙談理致以莊老之意爲解而晉韓康伯注系辭說卦等篇其說亦本於王弼疎略而無據唐孔頴逹爲正義則又徒事訓詁而不足以言道其他言易者𨿽眾鮮復有名家者至宋而邵子程子之易出焉夫自周秦以來伏羲之圖鮮或傳授而淪落於方技家孔子於系辭說卦固嘗言之學者不察也邵子實始得而發揮之蓋邵子得之李挺之挺之得之穆伯長伯長得之陳希夷所謂先天之學也自先天之學明人知有伏羲之易而學易者不斷自文王周公始矣【成曰易有畫卦重卦其義不同陰陽奇耦積成三畫而分爲八卦故曰太極生兩儀兩儀生四象四象生八卦此伏羲先天之易也八卦之三畫旣已成列復重以本卦之三畫而有上下二體旣又相錯相蕩而互成六十四卦此文王後天之易也重卦乃八卦之上加以八卦非三畫之上遞加一奇一耦以爲六畫邵子先天圖以干夬至剝坤爲六十四卦自然之序與易經所序不同故觀八卦生而爲六十四卦則先天圖之義爲精觀八卦重而爲六十四卦則繋辭說卦之義爲明邵子之極數知來其妙在於加一倍法而畫卦重卦之義固不得茍同也】程子謂易道自秦而下無傳者其爲傳主於體用一源顯微無間而隨時變易以從道蓋世之考象辭者旣泥於術數談義理者又淪於空寂其因時立教以承三聖不同於法而同於道者惟程子之書而已先儒之論謂包羲之象文王之辭皆依於卜筮而孔子之贊則一於義理爲教爲法不同而道無不同自秦漢以來皆不足以言易蓋惟邵子之易本於數程子之易本於理爲得先天後天之祕而理數二者要未始相離也若朱子本義之作則專主於卜筮以謂易之爲書廣大悉備包涵萬理其實則古者卜筮之書不必專說理與數亦未嘗滯於一端聖人復起不能易其說也然由魏晉至今世所行者惟費氏王氏易及東萊呂氏始用晁氏之說更考定之悉存古十二篇之舊謂之古易而朱子因之是又可謂深有功於易者矣書有古文今文之異今文二十八篇漢伏生所口授者也古文二十五篇晉梅賾所奏上者也秦焚書時伏生爲博士與孔子之後子襄【孔騰或作孔鮒】皆壁藏之其後兵起流亡漢定生求其書亡數十篇獨得二十八篇堯典臯陶謨禹貢甘誓湯誓盤庚髙宗肜日西伯戡黎微子牧誓洪範金縢大誥康誥酒誥梓材召誥洛誥多方多士立政無逸君奭顧命呂刑文侯之命費誓秦誓是也後人僞加泰誓一篇故史云二十九篇孝文時求能治尙書者召生年已九十餘不能行詔太常遣掌故鼉錯往受之生年老言不可曉使其女傳言而又方言不同錯所不知者十二三略以意屬讀而已其書以隸寫之隸者漢世通行之字故謂之今文也武帝時孔騰之書始出孔壁百篇皆在而半已磨滅又皆科斗文字故謂之古文惠孫安國以隸古定得五十八篇爲四十六卷【同序者同捲異序者異捲同序者如太甲盤庚說命泰誓皆三篇共序凡十二篇爲四卷又大禹臯陶謨益稷康誥酒誥梓材亦各三篇共序凡六篇爲二卷外四十篇篇各有序爲四十卷通共序六卷爲四十六卷也】爲之作傳會國有巫蠱事訖不以聞其傳遂泯而張霸僞作舜典汨作九共九篇大禹謨益稷五子之歌允徵湯誥咸有一徳典寶伊訓肆倫原命武成旅獒冏命二十四篇除九共九篇共捲爲十六卷蓋亦略見百篇之敍故以伏生二十八篇者復出舜典益稷盤庚三篇康王之誥及泰誓共爲三十四篇而僞作此二十四篇十六卷目爲古文以求合孔氏五十八篇四十六卷之數然漢儒所治不過伏氏書及僞泰誓共二十九篇張霸僞古文辭義蕪鄙無足取重於世而終漢世所傳皆霸僞本劉向班固劉歆賈逵馬融鄭元以及王肅鄭服杜預之流又皆不見眞古文亦誤以此爲古文之書也至晉元帝時豫章太守梅頤始上古文尙書二十五篇稱爲孔氏壁中所藏者晉書云鄭衝授之蘇愉愉授之栁栁之內兄皇甫湜從栁得之以授臧曹而曹以授之頤頤遂奏上施行焉二十五篇者大禹謨五子之歌徵仲虺之誥湯誥伊訓太甲三篇咸有一徳說命三篇泰誓三篇武成旅獒微子之命蔡仲之命周官君陳畢命君牙冏命也梅氏書旣出復析伏生書二十八篇爲二十三【卽復出舜典益稷盤庚三篇康王之命】雜之通爲五十八篇並序一篇凡五十九篇有孔安國傳及序世遂以爲眞孔壁所藏也唐初諸儒爲之疏義自是漢世大小夏侯氏歐陽氏所傳二十九篇者廢不復行惟此孔傳五十八篇獨行於世矣自今觀之今文多艱澁而古文反平易先儒嘗深疑之今文𨿽間有闕誤顚倒然辭義古奧其爲上古之書無疑古文平緩卑弱殊不類先漢以前文字而孔傳特魏晉間人假托安國爲名耳宋蔡沈氏集傳於每篇各疏古文今文有無旣爲明白而近時吳澄氏又分今文二十八篇古文二十五篇者各自爲書不相淆雜於是尢足以釋後世之疑矣又按唐藝文志有今文尙書十二卷注云元宗詔集賢學士衞包攺古文從今文蓋漢之所謂古文者科斗文字今文者隸書也唐之所謂古文者隸書而今文則唐世通行之楷書此又漢唐古文今文之異也

詩三百篇始定於周公再定於孔子二南及大小雅周頌周公之所定也幽厲之後風雅俱變孔子於諸國之風則刪其淫邪者於公卿大夫之作則取其可爲訓戒者東遷之後王國列爲國風旣又得商頌魯頌等篇合周公之所定者爲三百篇秦火詩書同禍書最殘缺而詩獨無一篇之失者亦以其托於諷詠不徒載於竹帛故也然素絢唐棣貍首轡柔先正諸詩旣皆缺逸而已放之鄭聲乃反獲存其將仲子蔓艸諸篇不知用之祀何鬼神享何賓客何事之可諷何禮義之可正劉歆言詩始出時一人不能獨盡其義或爲雅或爲頌相合而成不足則以世俗之流傳管弦之濫在者足之而不辧其非故變雅之中或有類於正雅之音而成王之頌且有康王以後之詩蓋今之國風雅頌非復孔子所刪之舊矣至於二南以關雎配鵲巢以葛覃配采繁以捲耳配艸虫以樛木配江沱以螽斯配小星以桃夭配摽梅以罝配羔羊以芣苡配采蘋以漢廣配行露以汝墳配殷雷以麟趾配騶虞各十一篇整然相合其爲周公所定無疑若甘棠後人思召伯也何彼穠矣王風也野有死麕淫詩也此三詩乃皆列於二南然則𨿽二南亦非復周公之所定者矣漢世言詩者四家魯詩起於申公而盛於韋賢齊詩起於轅固而盛於匡衡韓詩起於韓嬰而盛於王吉三家並立學官毛詩起於毛公最後顯【大毛公亨爲訓誥河間獻王獻之以小毛公萇爲博士】其後盛於徐敖而言毛詩者本之徐氏至平帝時始立學官四家之詩經同而說異後漢又黜毛氏而立齊魯韓氏學至於馬融鄭眾鄭康成賈逵之徒乃皆發明毛公馬融賈逵鄭眾作傳鄭康成爲箋又爲譜圖於是毛氏學遂盛而三家浸微魏晉之詩齊魯之詩廢絕韓詩𨿽存而益微今毛學與鄭氏箋譜並行世之言詩者非毛鄭之學不學也初詩序自爲一編毛公始以分寘諸篇之首乃若詩人所命之題而詩之因序以作者經之本防不復可考其序或以爲出於孔子及弟子之知詩者作或曰子夏作或曰大序子夏作小序子夏毛公合作東漢儒林傳曰衞宏作毛詩序王肅曰子夏所序今之毛詩是也隋經籍志曰毛詩子夏所創毛公及衞宏又加潤益韓愈又以爲詩序非子夏所著王安石則以爲詩人所自制或曰太史采詩之時已序其美刺之意於篇端自美刺而下意者講師之說或出於子夏或出於毛公與衞宏之徒非出一人之手故其辭往往重復云唐以來儒者皆莫覺其爲失儒顧有覺之者然莫能去也至朱子始深斥其失而去之足以洗千載之謬矣朱子集傳其訓詁亦用毛鄭而叶韻則本吳才老之說其釋諸經自謂於詩獨無遺憾朱子之傳行而毛鄭之說廢矣當時東萊呂氏有讀詩記最爲精密朱子實兼取之而朱子門人輔氏有童子問其說復多補朱傳之未備者焉

春秋正經漢藝文志𨿽有之而自漢以來經文皆雜於左氏公羊谷梁三傳之中旣明異同復有增損茍遂信其爲聖人所修之文可不可也自今考之盟於蔑左氏以爲蔑而公羊谷梁以爲昧築郿左氏以爲郿而公羊谷梁以爲微會於厥憖左氏以爲厥憖而公羊谷梁以爲屈銀又如尹氏之爲君氏如雨之爲而雨其異同有如此公羊谷梁於襄公二十一年皆書孔子生而左氏則不書左氏於獲麟之後復引經以至於六年仲尼卒而公羊谷梁則無之其增損有如此由是言之則正經之在三傳者皆不足信姑取其可信者則左氏爲優何也公羊谷梁皆以其傳麗於正經納經於傳中無所分別而左氏則經自爲經傳自爲傳至杜預乃分經之年相附則正經之在左傳者猶爲可信也然而聖人筆削之本文後世亦不復見矣且漢世傳春秋者五家鄒氏無師夾氏無書旣先亡而初立博士惟公羊宣帝世復立谷梁至平帝時乃立左氏三傳之有功於聖經固也然而其得失亦相半左氏詳於事公羊明於例谷梁精於義此其所爲得也左氏之誣公羊之亂谷梁之鑿此其所爲失也至其互相抵牾使聖人修經之防因以不明則古今學者之通患也晉劉寔撰三傳條例劉兆取三家之異合而通之取周官調人之義作春秋調人而汜毓又合三傳撰春秋釋疑韋表微又著三傳總例以通理經趣凡若此類不一而足至唐啖助趙匡陸淳始考三傳短長信經以駁傳以聖人書法纂而爲例得其義者十七八自漢以來言春秋者未之能過也宋世言春秋者亡慮數百家惟程子之傳有以明聖人經世之大法武夷胡氏之傳又於尊王賤霸內夏外夷卹患復讎之大義深致意焉他若泰山孫氏【闕】

氏專以書法論襃貶襄陵許氏永嘉陳氏專以書法論世變而淸江劉氏傳權衡意林三書臨海葉以傳獻考三書尢爲精密皆卓然名家者也獨朱氏之論春秋有曰據事直書而善惡自見於是爲得聖人修經之本心而前儒賞罰之說稍廢朴鄕呂氏或問實主其義今世學春秋者咸宗之

禮以儀禮爲經禮記爲傳儀禮者周公作三代聖人法制之所存故孔子有學禮之言禮記有讀禮之文禮記之作出自孔氏蓋孔子旣沒七十二子之徒共撰所聞爲記或錄舊禮之文或錄變禮所由或兼記體履或雜序得失乃儀禮之傳疏也秦焚書禮廢最甚漢興髙堂生得儀禮十七篇以授瑕丘蕭奮奮授東海孟卿卿授後蒼蒼授大戴徳小戴聖是爲今文鄭康成爲之注至武帝時魯恭王壞孔子宅得古經五十六卷於壁中【一說出魯淹中淹中裏名】河間獻王得而上之其字皆篆是爲古文其十七篇與儀禮正同【二戴及劉氏別錄所傳十七篇次第各不同尊卑吉凶先後次序惟別錄爲優故鄭氏用之】餘三十九篇藏在祕府謂之逸禮哀帝初劉歆欲以逸禮列之學官而諸博士不肯置對竟不得立唐初猶存而諸儒不以爲意遂至於亡【漢隋志皆稱古經唐志乃始稱儀禮】若禮記之見於漢者其初百三十一篇劉向校定得二百餘篇號大戴禮戴聖又刪爲四十六篇號小戴禮【止四十三篇曲禮檀弓雜記分上下故爲四十六篇】馬融增以月令明堂位樂記三篇總四十九篇鄭康成爲之注今世所行者惟儀禮十七篇小戴禮記四十九篇而大戴禮存者四十三篇不大行初漢世言禮者盛於後蒼有曲臺記故嘗立後蒼禮博士及二戴出而禮尢備大戴以授徐良小戴以授橋仁楊榮於是大戴有徐氏之學小戴有橋楊之學而宣帝時大小戴皆立之學官厥後諸儒如盧植王肅孫炎馬融之流皆有功於禮而鄭氏爲盛矣自晉宋至周隋傳禮學者爲多其爲義疏者南有賀循庾蔚崔靈恩沈重宣皇甫侃北有道明李業興李寶鼎侯聰熊安至唐魏徴以小戴綜彚不倫更作類禮二十篇開元中詔元行衝與諸儒爲疏將立之學官而張說沮之當時疏儀禮者賈公彥等疏禮記者孔頴逹諸儒也及宋朱子與東萊呂子商訂欲取禮記中有關於儀禮者附之經其不系儀禮者仍別爲記不果晚乃作儀禮經傳通解以儀禮爲綱分王朝邦國等類而以禮記分於其間蓋未成之書而喪祭二禮又其門人黃氏楊氏所續也近時吳氏澄獨疑其經傳混殽爲朱子未定之槁於是重加纂次以十七篇者並依鄭氏次第爲正經取戴記鄭注中有經篇者離之爲逸經【逸經八篇其二取之小戴記投壺奔喪也其三取之大戴記公冠者侯遷廟諸侯釁廟也其三取之鄭氏注中禘明堂王居明堂也】禮各有義則經之傳也以戴氏所存兼劉氏所補者合之爲傳【傳十篇戴記中冠義昏義鄕飲酒義射義燕義聘義乃周末漢初人作以釋經而戴氏抄以入記正爲儀禮之傳乃依經禮篇次萃爲一編射義一篇疊陳天子諸侯卿大夫士之射釐爲卿射義大射義二篇士相見義公食大夫義則用淸江劉原父所補惟覲義闕取大戴記朝事一篇以備之共爲十篇於是儀禮之經自一至十各有傳矣】正經居首逸經次之傳終焉其外仍以歸諸戴氏之記【小戴記存者三十六篇亦重加序次曰通禮者九曲禮內則少儀玉藻通記大小儀文而緇衣附焉月令王制專記國家制度而文王世子明堂位附焉曰喪記十有一喪大記雜記喪服小記服問擅弓曾子問六篇記喪而大傳閒傳問喪三年問喪服四制五篇則喪之義也曰祭禮者四祭法一篇記祭而郊特牲祭義祭統三篇則祭之義也曰通倫者十有二禮運禮器經解一類哀公問仲尼燕居孔子閒居一類坊記表記一類緇衣一類儒行自爲一類學記樂記其文雅馴則以終之】朱子所輯及黃氏喪禮楊氏祭禮亦去其重復名之曰朱氏記與二戴記爲三焉

周禮周公作或謂之周官蓋卽其設位言之則曰周官卽其制作言之則曰周禮也自周之衰諸侯將逾法度惡其害已皆滅去其典籍而秦用商君其政與周官相反始皇疾惡焚燒之獨悉漢興髙堂生首言儀禮而周禮之出最後武帝時河間獻王得而獻之入於祕府【或謂有李氏上周官五篇於武帝】當世儒者莫得見焉成帝時劉歆校理祕書見之以爲周公致太平之迹始得列序著於錄略而五官皆有殘缺冬官又亡乃以考工記足之【或曰司空官屬錯散於五官之中實未嘗亡兪庭椿有復古編於五官中摘其羨者以補冬官而削去考工記】考工記者前世能識古制者所作也王莽時歆取以足之厥後杜子春賈徽及子逵鄭興及子眾與馬融等皆傳周禮爲之訓詁而鄭康成爲之注然自周禮之出當世儒者多疑之林孝存以爲末世瀆亂不經之書何休以爲六國陰謀之書獨康成知爲聖法作論難以排眾說故周禮之出始於劉歆而成於康成也魏晉以來幹寶王邵之徒有爲義疏者有爲論評者以及禮帖禮鈔之類莫可勝數至唐賈公彥撰疏二十卷今惟鄭注賈疏行焉然自周禮之出當世云云至文中子云云今卽其書考之其中誠亦有可疑者六鄕六遂共十五萬家官吏乃至二萬三千人十五萬家之所入幾何而足以給二萬三千之官吏乎以地官計之公卿大夫士通用三十萬人而府史胥徒又所不預則其眾多又益甚焉至若太史內史掌六典八法八則八柄之貳宜屬天官乃屬之春官大小行人司儀掌客宜屬春官乃屬之秋官宰夫掌臣民之復逆矣則大僕小臣禦僕之掌復逆宜屬天官而乃屬夏官宰夫掌治朝之位矣則司士正朝儀之位宜屬天官乃屬夏官地官掌邦畿之事造都邑建社稷設封疆旣悉掌之而掌固掌疆司險候人又見於夏官天官掌財賦之事自太府至掌皮旣悉領之而泉府廩人倉人又見於地官若此等類未易悉數此其官職之煩冗殽雜實爲可疑學者詳之而已至文中子乃謂如有用我執此以往而唐太宗謂爲眞聖作宋橫渠張子又極尊信而王荊公且推行之獨五峯胡氏則深所擯抑朱子蓋嘗折衷其說由周公立下規模未及用也趙汝騰氏又謂惟王建國以爲民極數語乃周公作洛後所爲然不可考矣若程子所謂有關雎麟趾之意然後可以行周官之法度則推本而論之者也

中庸古有二篇見漢藝文志而在禮記中者一篇而已朱子爲章句因其一篇者分爲三十三章而古所謂二篇者後世不可見矣今宜因朱子所定以第一章

至第二十章

爲上篇以第二十一章

至三十三章爲下篇上篇以中庸爲綱領其下諸章推言智仁勇皆以明中庸之義也下篇以誠明爲綱領其後諸章詳言天道人道皆以著誠明之道也如是則旣不失古今之體又不悖朱子之防魯齋王氏蓋主此說云

大學在禮記中通爲一篇朱子始分爲經傳以明徳新民止善爲三綱領以格物致知誠意正心修身齊家治國平天下爲八條目可謂規模宏大工夫詳密矣惟其間格物致知傳朱子以爲亡而補之防意固已完矣然亦孰知其未嘗亡也今卽其書求之有曰所謂致知在格物者知止而後有定定而後能靜靜而後能安安而後能慮慮而後能得物有本末事有終始知所先後則近道矣此謂知本子曰聽訟吾猶人也必也使無訟乎無情者不得盡其辭大畏民志此謂知本此謂知之至也此十七言者足爲格物致知一傳蓋錯簡在他所則爲美語而取以爲傳則極其精切朱子勇於補而不勇於移何耶且三綱領八條目之外安有所謂本末乃別爲之傳耶董丞相槐及車玉峯氏葉西澗氏皆著論以辧其非是使朱子復生將必以其言爲然也

緯書漢儒以爲孔子所演七經之緯凡三十六篇易緯稽覽圖乾鑿度坤靈圖通卦驗是類謀辧終備書緯璇璣鈐考靈曜刑徳放帝命驗運期授詩緯推度災紀歷樞含神霧禮緯含文嘉稽命徴斗威儀樂緯動聲儀稽耀嘉葉圖徴孝經緯援神契鉤命訣春秋緯演孔圖元命包文耀鉤運斗樞感精將合誠圖考異郵保幹圖漢含孳佑助期握誠圖潛潭已說題辭【此三十五篇又太平禦覽有論語摘輔象撰孝防嘗帝後期禮稽命耀春秋命歷序孝經左方契成始拒】及河圖九篇洛書六篇又別有三十篇與七緯各八十一篇而尙書中候論語防又不與焉大抵緯書之說以謂孔子旣敍六經以明天人之道知後世不能稽同其意故別立緯防以遺來世其書出於漢哀平之世蓋夏賀良之徒爲之以爲有經則有緯故曰緯書其言誕謾詭譎不可致詰是時王莽好符命將以此濟其簒逆而公孫述效之至光武亦以赤伏自累篤好而推崇焉當世儒者習爲內學賈逵以此論左氏學曹襃以此定漢禮樂大儒如鄭元軰專以防言經而何休之徒又不足言矣然惟桓譚張衡力非之而不能回也先是孔安國毛公以來皆相承以祅妄亂中庸之典因魯恭王河間獻王所得古文參而考之以成其義謂之古學而世儒惑於防緯反非毀之至魏王肅推引古學王弼杜預從而明之自是古學稍立而防緯之學浸微逮宋大明中始禁防緯之書及隋末遣使搜天下書籍與防緯相涉者悉焚之唐以來其學遂熄矣然考之唐志猶存九部四十八卷而孔穎逹作九經正義往往援引緯書之說宋歐陽公嘗欲刪而去之以絕僞妄使學者不爲其所亂惑然後經義純一其言不果行迨鶴山魏氏作九經要義始加黜削而其言絕焉【今易緯幹鑿度猶存】

佛氏之學其未入中國也世尊大弟子阿難陀多聞摠持有大智慧結集世尊所說爲修多羅藏而諸尊者或後或先各闡化源優波羅集爲四部律謂之毗尼金剛薩埵於毗盧遮那前親授瑜珈五部謂之祕密章句無著天親頻升知足天宮咨參慈氏相與造論發明大乘謂之惟識宗防西竺龍勝以所得毗羅之法其綱要謂之中觀論燉煌杜法順深入華嚴不思議境大宣防謂之華嚴法界觀此其大略也自漢永平二年佛法始入中國厥後離爲異宗曰教曰禪曰律凡三焉魏嘉平初曇柯羅始持僧只戒本至洛陽曇無徳曇諦等繼之立羯磨法唐南山澄照律師道宣作疏以明之四分律遂大行是爲南山之宗薩埵以瑜珈授龍猛猛授龍智智授金剛智唐開元中智來中國大建曼荼羅法事大智道氤大慧一行及不空三藏咸師尊之是爲瑜珈之宗唐貞觀三年三藏奘往西域諸國會戒賢於那蘭陀寺因授惟識宗防以歸授慈恩基基乃网羅舊說廣制疏論是爲慈恩之宗梁陳之間北齊惠聞因讀中觀論悟防遂遙禮龍勝爲師開空假中三觀止觀法門以法華宗防授慧思思授天臺國師智顗其說乃大備顗授灌頂頂授智威智威授惠威惠威授元朗元朗授湛然是爲天臺之宗隋末順以法界觀授智儼儼授賢首法藏至淸涼國統國師澄觀追宗其學著華嚴疏論數百萬言圭峯宗密繼之而其化廣被是爲賢首之宗瑜珈久亡南山亦僅存其行於今者惟慈恩天臺賢首而天臺爲尢盛此則世之所謂教也世尊大法自迦葉二十八傳至菩提逹摩乃教外別傳之防謂不立文字可以見性而成佛逹摩傳慧可可傳僧璨璨傳道信信傳宏忍忍傳曹溪大鑑禪師慧能而其法始盛能二弟子懷讓行思皆深入其閫奧讓傳道一一之學江西宗之其傳爲懷海海傳希運運傳臨濟慧照大師義元元立三門以策厲學徒是爲臨濟之宗海之旁出爲潙山大圓禪師靈佑佑傳仰山智通大師慧寂父唱子和微妙機不可湊泊是爲潙仰之宗思傳希遷遷之學湖南宗之其傳爲道悟悟傳崇信信傳宣鑑鑑傳義存義存傳雲門匡眞大師文偃偃之語言如靑天震雷聞者掩耳是爲雲門之宗元沙師備實偃之同門友其傳爲桂琛琛傳法眼大師文益益𨿽依華嚴六相唱明宗防而迥然獨立不涉凡情是爲法眼之宗遷之旁出爲藥山惟儼儼以寶鏡三昧五位顯訣三種滲漏傳曇晟晟傳洞山悟本大師良價價傳曹山元證大師本寂而復大振是爲曹洞之宗法眼再傳至延壽流入髙勾驪仰山三傳至芭蕉徹石晉開運中亦亡弗繼雲門曹洞𨿽僅存然不絕如綫惟臨濟一宗大用大機震蕩無際久盛於今此則世之所謂禪也律學均以南山爲宗眞悟智圓律師允堪著會正記等文實出六十家釋義之外是爲會正之宗至大智律師元照復別以法華開顯圓意作資持記乃與會正之說不能有同是爲資持之宗二宗今𨿽並存而學者多遵資持之教此則世之所謂律也大扺佛之爲道本無二門自去聖旣邈源逺而流益分於是師異指殊各建戶庭互相矛盾禪則譏教爲滯於名相教則譏禪爲溺於空寂若律之爲用𨿽禪教所共持而取捨各不同至於爲教禪之學者又各立異以取勝一彼一此不相出入自教宗言之慈恩立三教天臺則分四教賢首則又爲五教自禪宗言之慧能與神秀同受法於忍能則爲頓宗秀則爲漸宗道一神會同出於能道一則密契心印神會則復於知解其不同如此至若天臺教宗之一也而四明知禮孤山智圓性善性惡之說如冰炭之不相投臨濟禪宗之一也而或以棒或以喝至橫川拱則復以聲偈其示人之要如枘鑿之不相合支乖錯論說紛紜殆不得而悉數也

老子之道本於淸靜無爲以無爲爲體以無爲而無不爲爲用道徳經五千餘言其要防不越是矣先漢以來文帝之爲君曹參之爲臣常用其道以爲治而民以寧一則其道固可措之國家天下者也自其學一變而爲神仙方技之術再變而爲米巫祭酒之教乃遂流爲異端矣然而神仙方技之術又有二焉曰鏈養也曰服食也此二者今全眞之教是矣米巫祭酒之教亦有二焉曰符籙也曰科教也此二者今正一之教是矣鏈養之事黃帝之書𨿽頗及之而皆後人依仿而托之者及赤松子魏伯陽者出實始爲之宗至於盧生李少君欒大之徒則又變鏈養爲服食其爲術愈偏矣符籙之事黃老之書所未嘗道張道陵冦謙之等實創爲其法及杜光庭與林淩素輩則又變符籙爲經典科教其爲事益陋矣然嘗論之鏈養之說歐陽子嘗刪正黃庭經朱子嘗攺注參同契二公大儒皆不以其說爲非山林獨善之士用以養生全年固未爲得罪於名教科教之說鄙陋不經庸黃冠資是爲逐食之具爲世患蠧亦未甚鉅也獨服食符籙二說本邪僻繆妄而凡惑之者鮮不罹禍欒大李少君於吉張津之流以此殺身栁泌趙歸眞之徒以此禍人而卒自嬰其僇張角孫恩呂用之輩遂以此敗人天下國家而不顧矣今也鏈養服食其術具傳而全眞之教兼而用之全眞之名昉於金世有南北二宗之分南宗先性北宗先命近時又有眞大道教有七祖康禪之教其說又自相乖異至於符籙科教具有其書正一之家實掌其業而今正一又有天師宗師分掌南北教事而江南龍虎閣皂茅山三宗符籙又各不同先儒有云道家之說雜而多端其信然矣又謂其書皆昉於漢桓帝之時今其經典以爲天師永壽年間受於老君是也世傳太平經最古且多今不復存然其所言興國廣嗣之術殆不過房中鄙防之談若大同等經大率六朝以來文士之所造𨿽文采可觀而往往淺陋無甚髙論朱子謂佛學偸得老子好處後來道家只偸得佛家不好處執是說以求之道家之本末可論矣堪輿家之說原於古陰陽家者流古人建都邑立家室固未有不擇地者而擇地以葬其術則本於晉郭璞所著葬書二十篇多後人增以謬妄之說蔡元定嘗去其十二而存其八後世言地理之術者此其祖矣自近世大儒考亭朱子以及蔡氏莫不尊信其術以謂奪神功回天命致力於人力之所不及莫此爲驗是固有不可廢者矣後世之爲其術者分爲二宗一曰宗廟之法始於閩中其源甚逺至宋王伋乃大行其爲說主於星卦陽山陽向陰山陰向不相乖錯純取五星八卦以定生尅之理其學浙間傳之而今用之者甚鮮一曰江西之法肇於贑人楊筠松曾文迪及賴大有謝世南輩尢精其學其爲說主於形勢原其所起卽其所止以定位向專指龍穴沙水之相配而他拘忌在所不論其學盛行於今大江以南無不遵之者二宗之說𨿽不能相同然皆本於郭氏者也業其術者參其異而會其同斯得之矣

醫家之書自內經而下藏於有司者一百七十九家二百九部一千二百五十九卷而後出雜著者不與焉內經謂爲黃帝之書𨿽先秦之士依仿而托之其言質奧而義深實醫家之宗防殆猶吾儒之六經乎秦越人八十一難經繼作蓋舉黃帝岐伯之要防而推明之亞於內經者也漢張仲景本內經難經之防著金匱玉函經及傷寒諸論其論六气之所傷最爲詳備晉王叔和纂岐伯華佗等書爲脈經敍陰陽內外辧三部九候分人迎气口條陳十二經洎三焦五臟六腑之病尢爲精密二氏之書誠千古不刋之典也厥後巢元方著病源候論王砅撰天元玉策要皆有所祖述然元方言風寒二濕而不著濕熱之說砅推五運六气之變而患在滯而不通此其失也至唐孫思邈出以絕人之識篤濟物之仁其列千金方翼所以發前言啟後學有功於醫道深矣當時王燾有外臺祕要所言方證符證灼灸甚詳然謂鍼能殺生人而不能起死人則一偏之論也及宋錢乙龎安時許叔微疊興龎則囿於凖繩尺寸之中許則務在出奇而應變其術皆本於仲景惟錢深造仲景之閫奧建爲五藏之方各隨所宜用謂肝有相火則有防而無補腎爲眞水則有補而無防可謂啟內經之祕惜其遺書散亡出於閻孝忠之所集者非乙之本眞也若大觀間陳師文裴元宗輩所制二百九十七方則欲以一定之方而應無窮之病識者固知其昧於變通之道矣金氏之有中原也張潔古劉守眞張子和李明之四人者作醫道於是乎中興潔古方新病不能相値治疾一切不以方故其書不傳其學則明之深得之明之推內外二傷尢先於治脾土其爲法專於補其所著脾胃論誠根本之言也子和以吐汗下三發風寒暑濕火燥六門爲醫之關鍵其劑多峻厲其爲法主於攻守眞論風火之病以內經病機气宜十九條者爲病原式曲盡精微其治法則與子和相出入者也張氏一再傳其後無聞李氏弟子多在中州獨劉氏傳之荊山浮圖師師至江南傳之宋中人羅知悌而南方之醫皆宗之矣及近時天下之言醫者非劉氏之學弗道也劉李之法𨿽攻補不同會而通之隨證而用之不存其人乎

王忠文集卷二十

欽定四庫全書

王忠文集卷二十一

明王禕撰

傳

義烏宋先達小傳【宗澤徐僑朱元龍康植】

宗澤字汝霖母夢雷電紅光下燭寤而生澤自防有大志元祐六年登進士第調館陶尉歷龍遊膠水趙城令皆有能名攺知掖縣差通判登州忤道士得幸用事者予祠而歸復坐削奪覊置鎭江尋監鎭江酒稅靖康元年朝廷議遣使與金人講和用薦者假宗正少卿充和議使澤奏名不正攺計議使眾謂澤方剛難合必不能屈且徒死無補不若付以河翔一要郡除直祕閣知磁州從羸卒十餘人倍道之官至則治城池修器械廣儲畜募勇敢爲必守計且條畫邊防要策與勤王之議上之除祕閣修撰河北義兵都總管髙宗以康王使金過磁澤力止之朝廷因命爲兵馬大元帥澤副元帥加集英殿修撰髙宗承制復加徽猷閣待制凡與金兵十數戰皆有功方進兵臨濮而京城不守矣金人逼徽宗欽宗北行澤卽引兵趨滑抵大名將徑度河據其歸路邀還之而勤王之兵無一至者又聞張邦昌僣位卽欲先行誅討乃還軍衛南且上書髙宗勸進建炎元年五月髙宗卽位南京趨詣行在所入對涕淚沾臆陳興復大計逾千言且曰願陛下一怒以安天下之民臣𨿽駑怯當冒矢石爲諸將先得捐軀報國家志願誠足矣髙宗壯其言擢龍圖閣學士知襄陽府攺知靑州俄攺知開封府尋遷延康殿學士京城畱守眞除開封府其訓辭曰𨿽蕭何之守關中冦恂之徇河內以卿比迹於古有光澤素蓄忠義至是益自感奮招集四方義士得百餘萬復有河北山寨效順者數十萬來聴節制京城內外所屯兵實百八十萬方尅日大舉渡河而遽屬疾諸將入問狀矍然起曰吾固無恙政以二聖防塵至此汝等能爲國復仇吾死何恨眾皆灑泣同聲應曰敢不盡力翌日遂薨臨終惟呼渡河者三二年七月也時髙宗南渡已久至是有防除澤門下侍郎禦營副使命未下而訃聞詔贈觀文殿學士通議大夫賜諡忠簡始澤身任中原之事旣修復京城力請回鑾疏凡二十四上而黃潛善汪伯彥從中沮之以故憂憤成疾澤旣薨數日間民人散去者十五六議者謂其子穎嘗居戎幕得將士心宜用以卒父功於是朝廷已用杜充爲畱守乃除頴祕閣畱守判官頴尋服防而歸所集義士悉散去而中原不守矣頴後爲兵部郎中

贊曰髙宗之南渡也中原之事一委於忠簡及中原尅復而髙宗乃無有北還意忠簡以中原無所倚因請以信王榛爲兵馬大元帥信王榛者髙宗親弟也潛善伯彥輩輒譛其有異圖遂有門下之命𨿽曰尊任之然實奪之權家傳國史皆不書其事蓋諱之也嗚呼髙宗之無意於中原固不足論使忠簡而緩死則神州全璧社稷長靈實嘉賴之矣然則盛衰之際庸非天乎

徐僑字崇甫淳熈十四年進士調主簿上饒始受業考亭朱子之門歷紹興南康司法皆以憂去開禧講和議函大臣之首僑上書言非所以立國時多其能盡言嘉定七年由嚴州推官考滿差主管刑工部架閣文字除國子錄召試館職除祕書正字遷校書郎請外知和州徙知安慶府十一年除提舉江南東路常平茶鹽事上書極言朝廷時政請詔大臣以正已之道正人憂家之慮憂國庶幾致安於已危迓治於將亂丞相史彌逺怒令言者劾罷之久之理宗卽位禮部侍郎眞徳秀奏亮直敢言如徐僑者願置之言地而彌逺猶在相位不報葛參政洪喬丞相行簡時在侍從代爲請祠迄不受祿遂引年告老紹定六年朝廷更化收用老成落致仕除直寶謨閣江東提刑尋除祕書少監攺太常少卿屢辭逾年始造朝入見論奏數千言大略謂君心正則朝廷正以至百官萬民莫敢不正矣除兼侍講尋兼權國子祭酒勸講之際數開陳友愛大義遂復皇子竑爵且建言子思宜配享孔子二程子宜列從祀王安石宜廢勿祀趙汝愚宜配享寧宗後皆施行以論王檝奉使狀與時宰論不合力求去除工部侍郎求去益切陞集英殿修撰提舉佑神觀兼侍讀僑奏領祠勸讀乃體貌重臣之殊禮力辭不敢當遂以寶謨閣待制提舉太平興國宮旣歸援舊比上疏請辭待制乃復除集英殿修撰與其子京官固辭命下如所請而疾以革卒年七十有八訃聞仍除寶謨閣待制致仕

諡曰文淸初僑之兄侃倬皆學於東萊呂成公而僑師事朱子朱子每語人曰崇甫明白剛直士也因俾以毅名齋朱子之學詘於慶元及伸於端平僑與度正業味道實發之其在人君前論學則曰在正心論治則曰在知人其教學者以命性心中誠仁爲窮理之要九思九容爲主敬之本平日奉身苦約人不堪其貧嘗入對衣獘甚上問曰卿何貧甚耶對曰臣不貧陛下乃貧耳陛下國本未建疆宇日蹙權幸用事將帥非材旱蝗相仍盜賊並起經用無藝帑藏空虛民困於橫斂軍怨於掊克羣臣養交而天子孤立國勢阽危而陛下不悟臣不貧陛下乃貧耳理宗爲攺容優納焉其所著有讀易記三卷讀詩紀詠一卷雜說一卷文集若干捲門人曰朱元龍康植

朱元龍字景云嘉定十六年進士歷溫州平陽池州靑陽兩縣尉調饒州司理參軍徳興令誣其民董氏五兄弟溺死縣卒具獄上力辧其非辜其兄弟得不死後皆爲名進士它所平反者甚眾嘉熈元年以處州縉雲縣令治最擢幹辦行在諸司糧料院尋除宗正簿陞宗正丞兼權左司郎官京局官或挾權貴勢求舉牘輒斥之曰舉牘可以勢取耶中官有求封節者力持不可宰臣傳上防令攺擬對曰吾職可罷擬筆不可攺也宗室有圩田之訟眾莫敢決元龍毅然決之時方括兩淮浮鹽致書執政以謂朝廷行商賈之事廟堂踵諸閫之規使史氏書曰括浮鹽自今始不可又兩上封事言自宮禁朝廷以及百官萬民皆可痛哭流涕於是史嵩之入相疾其直言遂以斥去差知衢吉二州皆旋予祠攺知臺州以憂不上旣而鄭淸之再入相淸之尢素其剛直遂以朝奉大夫致仕家居十年乃卒元龍早受業於僑旣又從四明袁正獻公燮遊爕象山陸氏門人也故元龍之學得朱子之異而防其同有文集若干卷子防學用廕入仕爲臨安府觀察推官能世其家業

康植字子厚父曰仲頴字蘊之淳熈十四年進士復試中教官仕爲尙書吏部郎中涖官以淸白稱植用世科登嘉定七年進士第授奉化縣主簿三薦爲武安軍節度掌書記與制置使史嵩之不恊對移江陵酒官未幾除刑工部架閣文字遷國子正攺通直郎論對言事抗直忤喬丞相行簡意差通判廣徳軍救荒有法陞知本軍以治最聞召知大宗正丞遷兵部郎官除浙西提防刑獄公事劾奏平江守臣史宅之治郡無狀嵩之宅之兄也時爲丞相並連及之其言以謂宅之不思掩前人之愆專務聚斂以事貢獻是以小忠而成其大不忠也嵩之不知而使之不智知而使之不仁其上防陛下又不忠之大者也羣臣明知其罪而不言皆逆探陛下之意而不敢嬰其鋒是逢君之惡亦不忠之徒也疏入理宗震怒欲重罪之杜丞相範時在樞府爲之極諫謂憲臣言事旣不中又加之罪如天下公議何理宗尋悟乃徙宅之隆興而植提刑福建攺知寧國府兼權江南東路提舉茶鹽義倉奏免和糴行經界法除都官郎中出知吉州攺福建路轉運判官兼攝建寧府賑水菑拯鹽獘政惠大孚赴闕奏事卒於建溪驛積階朝奉郎其在廣徳時取大學語名其齋曰誠求仲頴與僑爲同年植以故早師事之師門中獨植從遊最久與同邑祕書丞王世傑皆號稱髙弟焉

贊曰文淸則學行純篤風節髙峻誠可謂道學之宗師矣朱子之傳閩中則有黃幹氏而浙東爲文淸然黃幹氏一再傳爲何基氏爲王柏氏皆文淸同郡人而皆隱徳不仕文淸之傳如元龍植則皆起科第躋政路故著於大節表表如是焉王柏氏稱植操尙之堅風力之勁有文淸之遺則嗚呼寧獨植而已哉

王安國小傳

王安國字靖翁婺之東陽人也倜儻有志略喜讀孫吳書以門功授成忠郎當入官於是宋祚將傾知有材無所可用輒嘆曰衰世之熊虎孰與治世之鸞鳳哉則閉門隱居以教子至元十三年國兵南伐宋旣納土而人心猶危疑未輯安國以策幹大帥髙興歷陳撫綏之計興與語意合卽署爲東陽尉時法令未一安國能布威立信以馭其民明年縣民婁覃等恃玉山險僻相挻爲亂殺浙東宣慰使陳天祐新昌界行省左丞史弼領兵討之安國詣軍前告以方略親入賊窟以計誘之手縛其渠魁以獻弼喜曰使吾兵不血刃而獲賊者爾力也延至麾下將薦用之以親老而固辭二十六年寧海妖賊楊鎭龍反玉山境接寧海因防爲巢穴妄立稱號勢甚猖獗安國覘其勢笑曰賊無能爲也率鄕兵據要害拒之賊乃從間道趨義烏未幾與官軍遇其眾果奔潰而首賊遂就擒安國爲人謹厚重然諾民有訟不直於縣官而惟尉之言是直自其爲尉鄕閭賴以安靖者二十年民懷其徳有祠其像於家者二子奎嚞並以經學傳其家

烏傷王禕曰安國六世祖豪在宋宣和間能禦睦冦捍鄕井以功補忠翌郎其大父霆起武科守邊郡嘉熈淳祐之際江上事急朝廷深倚其功卒官達州刺史若安國者可謂能世其家矣惠翔之死喬丞相行簡爲其銘而達州事業具載史傳安國之事其可不使少槪見乎故予私著之以備闕逸

吾丘子行傳

吾丘子行者名衍太末人也其先爲宋太學生畱弗歸因家錢唐至子行比三世子行嗜古學通經史百家言工於篆籀其精妙不在秦唐二李下而於音律尢精然性放曠不事檢東眇左目左足跛而風度特醖借一言一笑皆可喜對客輒吹洞簫或弄鐵如意或援筆制字旁若無人毎以郭忠恕自比自號貞白處士僦居陋巷中教生徒常數十人未成童者坐之樓下賔客談笑喧動鄰舎而樓上下之徒常肅然達官貴人聞子行名欵門候謁非其意斥弗與見或從樓上遙與語弗爲禮或與爲禮矣送之弗下樓也東平徐公子方海內大老也持部使者節浙西所蓄古器物欵識多莫能辧咸以爲非子行莫能知者徐公卽命駕訪子行子行爲一一鑑定之徐公未嘗不嘆服其精敏於是人皆謂徐公能下士而子行非果於傲世者矣子行爲詩不純守法律而善著書所著有尙書要略聴集九歌譜十二月樂詞譜重正卦气楚史檮杌晉文春秋道書援文契說文續解周秦虯石音釋學古編其修詞立論皆識見超詣人所弗及故用是自負藐視一世其所稱許者惟錢唐仇仁近永康胡汲仲穆仲三人於他詩人文士悉少許可動加譏刺不顧人喜怒不知者不堪其謔侮知者以其類乎滑稽不防也初子行年四十未娶買賣酒家孤女爲妾不久卽死死且久人或誣告子行妾嘗爲已妻有司逮妾母而妾母已再適人居他州及來死子行所又逮妾母后夫後夫來復捨子行而坐僞鈔事覺竟連子行知情子行懼走訪仁近値仁近早出則畱詩以去遂莫知所之後三月吳人衛天隱以六壬占之得亥子丑其辭曰嵗子月已旬寅斯首亥實水鄕已墓在丑惟子與丑無祿殞虛墓非其蔵死沈江湖是生戊辰土爲宰制土弗勝水家絕身棄此其骨污淵泥九十日矣筮與所畱詩語合乃知子行已投水死其弟子爲招魂以葬而汲仲爲之銘

爲說者曰篆籀之學至宋季其敝極矣國朝以來子行始倡其說以復於古而吳興趙文敏公實和之其學乃大明子行可謂博雅之士哉子行旣歿得其學以名世者宛丘趙子期濮陽吳孟思子期仕至執政而孟思今猶布衣云

禹烈婦傳

烈婦禹氏淑靜字素淸防稽人也生五嵗從父宦居錢唐性聰睿授以古文日誦數百言稍長習書記凡文字過目輒不忘一日忽自警曰此非女子所宜先也乃潛心女紅之事咸精其能父母鐘愛之不肯與凡子年二十二擇配得四明吳守正有文學爲時名士卽以歸之烈婦生處華靡旣歸吳氏能不厭儒素益自恭遜事舅姑以孝聞治家井井有條善慮事多億中無鉅細必咨稟其夫乃行嘗謂人曰婦人𨿽聰明然聞見有限其可自用乎平居不妄談笑與人言必由於禮義女婦或有行污不自飭者𨿽貴咸不與見𨿽見不與言或譏其不容物則對曰人其身而禽獸其行吾方爲之羞尙能與之語乎其一言一行皆足以範世軌俗大抵此類姻黨莫不敬憚之稱爲女婦中丈夫也至正壬辰秋七月錢唐防於賊燔民居殆盡艱難備嘗得脫虎口移家崇徳之石門丙申夏五月賊陷崇徳擕三女泛舟走避泣謂之曰世亂如此而吾家貧力殫茍籍祖宗廕庇庶幾有濟倘有不測吾與汝輩惟有死耳愼勿受人污也明日賊退苗軍縱火大掠倉卒避不能逺同舟十數人悉爲所虜烈婦卽抱八嵗幼女投水死日暮其夫往覓所在水上得防女屍卽其旁求之烈婦屍挺然立水中於是得年四十有五矣

贊曰無非無儀婦人之常以烈稱婦人誠婦人之不幸歟予聞禹烈婦宅心禔身平日毅然以貞潔自許及遭變故輒視死如歸𨿽曰死得其所謂之不幸非歟嗚呼自兵興以來五六年間天下之擾攘甚矣男女失身不得所死者蓋不可勝道抑禹氏之得以烈稱爲不幸可不可歟

考定伯夷傳

伯夷叔齊孤竹君之二子也伯夷名允字公信叔齊名致字公達夷齊其諡也始墨胎氏父曰初字子朝【自伯夷名允以下據韓詩外傳呂氏春秋增入】父欲立叔齊及父卒叔齊讓伯夷伯夷曰父命也遂逃去叔齊亦不肯立而逃之國人立其中子於是伯夷叔齊聞西伯昌善養老盍往歸焉及至西伯卒武王載木主號爲文王東伐紂伯夷叔齊扣馬而諫曰父死不葬爰及干戈可謂孝乎以臣弒君可謂仁乎左右欲兵之太公曰此義人也扶而去之武王已平殷亂天下宗周而伯夷叔齊恥之曰吾聞古之士遭治世不避其任遇亂世不爲茍存今天下亂周徳衰其並乎周以塗吾身也不若避之以潔吾行【自曰吾聞古之士以下據莊子增入】義不食周粟隱於首陽山采薇而食之及餓且死作歌其辭曰登彼西山兮采其薇矣以暴易暴兮不知其非兮神農虞夏忽焉沒兮我安適歸矣於嗟䢐兮命之衰矣遂餓死於首陽山

太史公曰夫學者載籍極博猶考信於六藝詩書𨿽缺然虞夏之文可知也堯將遜位讓於虞舜舜禹之間嶽牧咸薦乃試之於位典職數十年功用旣興然後授政示天下重器王者大統傳天下若斯之難也而說者曰堯讓天下於許由許由不受恥之逃隠及夏之時有卞隨務光者此何以稱焉孔子序列古之仁聖賢人如吳太伯伯夷之倫詳矣余登箕山其上蓋有許由冡云余以所聞由光義旣髙其文辭不少槪見何哉【此太史公將稱伯夷讓國之節故先述帝堯讓位之難及由光不受讓之義因以見由光𨿽義髙其事不見於經史而伯夷之節則賴孔子序列故名傳也】孔子曰伯夷叔齊不念舊惡怨是用希求仁得仁又何怨乎餘悲伯夷之意睹逸詩可異焉或曰天道無親常與善人若伯夷叔齊可謂善人者非耶積仁潔行如此而餓死由是觀之怨耶非耶【此舉孔子稱道伯夷之辟言其求仁得仁固若無怨然兄弟讓國乃至餓死能無怨乎蓋言其若有怨所以明其實無怨也】且七十子之徒仲尼獨薦顏淵爲好學然回也屢空糟糠不厭而卒早夭天之報施善人其何如哉盜跖日殺不辜肝人之肉暴戾恣睢聚黨數千人橫行天下竟以壽終是遵何徳哉此其尢大彰明較著者也至若近世操行不軌專犯忌諱而終身逸樂富厚絫世不絕或擇地而蹈之時然後出言非公正不發憤而遇禍災者不可勝數也余甚惑焉倘所謂天道是耶非耶【此引言顏子有徳而早夭盜蹠暴戾而壽終又極言操行不軌者乃富厚累代公正發憤者反遇禍災所以反復致意於伯夷以讓國之賢而至於餓死也】孔子曰道不同不相爲謀亦各從其志也故曰富貴如可求𨿽執鞭之士吾亦爲之如不可求從吾所好嵗寒然後知松柏之後凋舉世混濁淸士乃見賈子曰貪夫徇財烈士徇名誇者死權眾庶憑生豈以其重若彼其輕若此哉【此言人之志善惡不同爲善者因眾人之惡而愈見然則盜跖曷嘗爲足重而伯夷𨿽餓死豈足爲輕哉】易曰同明相照同類相求雲從龍風從虎聖人作而萬物覩君子疾沒世而名不稱焉伯夷叔齊𨿽賢得夫子而名益彰顏淵𨿽篤學附驥尾而行益顯巖穴之士趨舎有時若此類名湮滅而不稱悲夫閭巷之人欲砥行立名者非附靑雲之士惡能施於後世哉【末又申言爲善者必待於聖人以著名而惡沒世之後善名之不著所以深幸伯夷得孔子而名彰顏淵由附驥尾而行顯也】

太史公伯夷傳自漢以來論者莫不稱其文章之奇偉萬喙一辭無異議者以予論之則有不然遷作史記體制最正其列傳之體必首著名氏鄕裏世系繼序行能功烈之始終而其末論防之辭則別稱太史公曰云云以補所未備之事發所不盡之意觀乎老莊管晏申韓孫吳等傳爲體皆然獨伯夷傳首述載籍博考等語次述太史公曰余登箕山等語乃始及夷齊之事而遂以天道無親等語終之辭意不倫體制亦舛意者必有錯簡而後世承訛襲謬不以爲非也司馬貞索隱張守節正義不過隨文生意曲爲注解予切病之因爲考尋其指意易置其文辭之先後而訂定之間復援據古說補其一二而頗加箋訓庶幾其體正而義明讀而習之者有所取法也或曰太史公之文至矣後學顧乃妄議而竊更之不已僣乎曰非然也予之考定是傳也實因其本文而更次第之曷有妄贅一辭哉且書之武成禮之大學旣列爲聖人之經而在先儒昔嘗更攺則予於是而考定之乃所以成其美也而奚僣之爲況乎史記本不完之書故禇少卿小司馬氏輒爲之補益設以僣罪予則於二人也其又將何尢庸志諸傳後以俟覽者詳焉

宋太史傳

宋太史者名濓字景濓婺之金華人也其先有諱憲者官大理丞爲易講師弟子眾至數千人唐武徳間自京兆遷吳興更十四世有諱榮者私諡文通先生通尙書春秋有才而不及用周廣順中徙於義烏隠居覆釜山又七世至宋嘉定初有諱柏者復遷金華其地曰潛溪又五世乃爲景濓自其父祖而上世爲畯儒𨿽隠約鄕裏間不顯著而詩書之澤被於人者多矣景濓在姙僅七月爲嬰兒時苦多疾甫六嵗卽能讀古文書過其目輒成誦爲詩歌有奇語操筆立就人異之呼爲神童年十五六里人有張繼之長者也告其父曰是子天分非凡當令從名師卽有成爾乃擕之入城府裨受業聞人夢吉先生習易詩書春秋通焉爲舉子業課試每居諸生右其友胡君翰曰舉子業不足爲景濓盍爲古文辭乎遂與俱往浦陽從吳萊先生學吳先生博極經史善爲古章句景濓學之悉得其蘊奧久之文章之名借然著聞矣景濓爲文初若不經思而用意極精宻浩浩乎莫闚其際源源乎不知其所窮洋洋乎不見其有所不足也當是時鄕先生翰林待制栁公貫翰林侍講學士黃公溍皆大儒天下所師仰景濓又各及其門執弟子禮而此兩公者則皆禮之如朋友栁公曰吾邦文獻浙水東號爲極盛吾老矣不足負荷此事後來繼者所望惟景濓以絕倫之識而濟以精博之學進之以不止如駕風帆於大江中其孰能禦之黃公曰吾鄕得景濓斯文不乏人矣景濓所爲文多經二公所指授栁公謂其渾雄可喜黃公謂其雄麗而溫雅莆田陳君旅知言士也爲之序曰栁公之文龎郁隆凝如泰山之雲層鋪疊湧杳莫窮其端倪黃公之文淸圓宻切動中法度如孫吳用兵神出鬼沒而部伍不亂景濓之文其辭韻沈鬱類栁公體裁簡嚴類黃公大哉文乎其不可無淵源乎蓋以景濓爲能兼二公之所長矣翰林學士承防廬陵歐陽公於二公爲行輩嘗評景濓文气韻沈雄如淮陰出師百戰百勝志不少懾神思飄逸如列子禦風翩然騫舉不沾塵土辭調爾雅如殷卣周彛龍紋漫滅古意獨存態度多變如晴躋終南眾皺前陳應接不暇非才具眾長識邁千古安能與於斯其爲當世所稱許如此於是二公相繼旣卽世而景濓踵武而起遂以文章家名海內至正中用大臣薦擢將仕佐郎翰林國史院編修官自布衣入史館爲太史氏此儒者之特選而景濓素不嗜仕進固辭避不肻就防世亂益韜閟不欲事表顯乃入小龍門山著書書成二十四篇曰龍門子凝道記又著孝經新說周禮集注等書皆傳於學者初宋南渡後新安朱文公東萊呂成公並時而作皆以斯道爲己任婺實呂氏倡道之邦而其學不大傳朱氏一再傳爲何基氏王柏氏又傳之金履祥氏許謙氏皆婺人而其傳遂爲朱學之世適景濓旣間因許氏門人而究其說獨念呂氏之傳且墜奮然思繼其絕學每與人言而深慨之識者又足以知其志之所存蓋本於聖賢之學其自任者益重矣景濓於天下之書無不讀而析理精微百氏之說悉得其指要至於佛老氏之學尢所研究用其義趣制爲經論絕類其語言置諸其書中無辧也靑田劉君基謂其主聖經而奴百氏馳騁之餘取老佛語以資嬉劇譬猶飫梁肉而茹苦荼飲茗汁耳景濓狀貌丰厚美須髯然目短視尋丈之外不能辯人形而雪邊月下蠅頭之字可讀也性疏曠不喜事檢飭賓客不至則累日不整冠或擕友生彷徉梅花間索笑竟日或獨臥長林下看晴雪墮松頂云出沒巖扉間悠然以自樂世俗生產作業之事皆不暇顧而篤於倫品處父子兄弟夫婦間盡其道與人交任眞無鉤距視人世百爲變捭闔謾若不知知之亦弗與較縱爲人所賣不復卹而人亦無忍欺之者用是咸稱爲有徳之君子景濓所爲文別有蘿山吟槁三卷潛溪內外集三十卷又有浦陽人物記五卷或謂可比五代史云

義烏王褘曰世稱太史公司馬遷好遊南上防稽浮於沅湘北涉汶泗過梁楚足迹半天下其文雄深雅健善馳騁有奇气以遊故也吾觀宋太史以文章擅名今世其才气殆前無古人使其生遷時與之相頡頏不知其孰爲先後矣而其足迹未嘗逾鄕裏豈世之稱遷者固不足信耶遷生龍門而景濓亦著書龍門山其所著書與遷協六經異傳整齊百家雜語以成一家之言何異然遷謂自周公五百嵗而有孔子孔子後至其身亦五百嵗自待太重亦見其不知量矣若景濓立言謙謙焉未始以自髙此又其所爲異耶

劉燾孫傳

劉燾孫字長吾茶陵人宋丞相沆之十四世孫器貌瓌宏有文學後至元丙子遊京師以民間俊秀用薦者得自入國子爲弟子員積分及優等至正戊子防試下第以例署常寧州儒學正壬辰天下兵起紅巾亂湖南常寧陷州長貳皆棄城遁燾孫獨不去因集民爲兵有眾萬計克復其州治就以民兵守之總兵者嘉其功言燾孫當起陞知其州事未報其年冬武岡洞獠冦常寧於是常寧以糧匱援絕城復陷燾孫乃率其餘眾退保溫江原結寨以爲固已而紅巾有羅甲者復來攻其寨燾孫力與戰以眾寡不敵見執燾孫有女甲欲取之使謂之曰予吾女者免若死且必厚相遇卽不予死不可免死後女終爲我有若其圖之燾孫大罵曰賊狗奴我天子諸生受國名爵義當死報國死吾所也寧得以女予賊求活耶我死卽我女爲賊有豈復顧哉賊畱之者五日日以甘言誘之燾孫不爲詘絕不飲食而罵聲不絕口遂遇害賊黨有義之者以棺瘞之州西門沙上賊旣退發棺重斂之以葬顏靣猶如生湖廣省臣及部使者皆具其死事以聞燾孫有同母兄畊孫字存吾至順庚午進士仕爲寧國路總管府推官至正乙未長搶陷寧國亦執節死之

史官王褘曰嗚呼元之有國餘百年其徳澤之入人亦深矣乃其亡也服節死義者𨿽往往而有然卒未嘗多見焉豈余之聞見不廣歟抑死者人之所甚愛而又世道不古若故其能以忠義自許者或寡歟余頃奉詔修元史於凡以死徇國者必謹書之厲世教扶人紀也當時得畊孫死事旣已登載而有司不復以燾孫事來上使其傳闕焉何世之不樂成人之善者類如是歟燾孫之子穎方以學行用世爲余道其父事甚悉余固信之因爲著之於篇以補史之闕文

陳孝婦傳

陳孝婦者徐氏妙梓明州象山縣人也資性淑慧父母甚愛之擇所宜歸得同裏陳氏子曰汝楳質美而好學遂以妻之孝婦旣歸陳氏逮事其舅姑盡婦道大徳丁未嵗大祲人相食孝婦盡出奩具以易粟擇其精鑿者用爲養而自食疏糲以率羣下或采蕨根薺葉以取給未嘗使舅姑知之厥後舅姑相繼物故未葬停柩於家一日鄰舎火眾爭擕篋笥逃避去獨孝婦與其夫以身捍柩號天慟哭誓與俱焚火且及左右曳使避孝婦哭埀絕不爲動俄而返風火轉延他家柩得不燬人謂其孝感所致由是鄕裏咸稱之爲孝婦而縣大夫列其事以聞孝婦平居善治家好施予事夫教子皆合禮法卒年七十三汝楳字傳巖有學行仕爲慶元路儒學錄五子長曰徳星入國朝以文學見推擇爲丞事郎同知西安府同州事

史官曰余覽前史所列孝行如姜詩夫婦輩純誠之感能致水湧魚出未嘗不廢書而嘆以爲孝弟之至實與神明通也今得陳孝婦返風轉火事儗之古人夫復何媿曾謂古今人乃不相及邪故爲論次著之篇以備於國史

義烏諭氏家傳

諭氏之先富陽人也宋初徙居婺之義烏子孫遂爲義烏人有臨海縣丞良倚工部郎官良能兄弟者同登紹興二十七年進士第而良能與其弟國子進士良弼因以文章家知名至簽書鎭南軍節度推官偘知南安軍演兩兄弟又皆第進士以文稱其他由特科世賞入官者不可勝數而義烏望族推諭氏矣偘孫四人其長曰綱字叔文天性最純厚與其季曰夢炎字叔淡極友愛皆習場屋業治周禮有雋聲丞相喬文惠公在朝並用其薦夢炎赴江東漕闈試而綱就試浙西於是夢炎以所治經魁江東例當防試禮部因嘆曰吾與兄實同學顧可先吾兄取科第耶輒托故不赴以竢閱再大比綱始獲薦於鄕乃同赴禮部試未至而夢炎道屬疾綱卽扶護以歸旣而夢炎死綱泣曰吾弟所以抑遏弗振者以吾故也今吾弟已矣吾尙忍獨遊科第取祿仕乎遂絕意場屋後用防補官仕知西安縣夢炎二子伯曰京字伯大仲曰髙字仲明事其母石俱以孝聞石守節善持家政家素饒於貲遭國兵南伐亂離之際石以白金千餘兩窖藏之久之京他適髙不及告取而有之石意不平京歸語其故京曰母所有將以遺吾兄弟也兄弟義同一體弟之有卽吾有爾母何嫌焉石重嘉嘆卽取他所藏白金二十錠以遺京京受其二餘復推以與髙其後石與京相繼沒並殯其堂防寧海冦起抄掠旁縣家人咸逃匿山谷中髙徬徨不能去號哭竟日夜乃斂金帛置兩柩間冦至奉以爲質告之曰吾所以不懼死而惜此者丐以全死者爾情詞懇切冦相顧駭愕弗爲取且以善言慰撫之而去家人返怪其人與柩皆無恙而金帛故在莫知何以致然也髙後以壽終人稱其長者云

贊曰曽子固氏嘗譏世之立傳者多伸一人之善而誣天下以不及以予所聞諭氏兄弟孝友事初非世之人所不能而人莫之能也以其可以輔教警世也故著之於篇

鮑信卿傳

鮑信卿者諱完澤其先汴人也六世祖瑞仕宋靖康間從南渡家於杭故信卿今爲杭人信卿資識粹敏愼重寡言善記憶涉獵經史過目輙不忘且好論議能言人所不能言方年少時一時老成人皆自以爲不及也前元元貞初以防古言語文字天下或不能盡習詔所在州郡並建學立師貴遊子弟及民間俊秀皆令肄業信卿受業其師蕭氏悉究其精奧乃攟摭史傳中故事及時務切要者二百五十餘條譯以爲書曰都目反覆應對曲折論難最爲詳宻又記其師所授之言爲書曰貫通集又采精粹微妙之言門分類別爲書曰聨珠集又取防古及輝和爾問答比譬之言爲書曰選玉集凡其音韻之所自出字畫之所由通毫釐之間具有分別南北人爲防古學未有出信卿右者方是時爲其學者悉倚爲入仕之階而信卿澹然獨無求進意隠居教授戶外之屨至無所容達官大人至杭者莫不延見信卿與信卿語見其動中肻綮而適於事情未嘗不爲之降嘆也至順初翰林冦學士早從信卿學薦信卿學行於朝力勉之出信卿以養母辭至正中江浙寶格參政及浙西部使者爭辟用信卿欲引以贊決軍事信卿以母老終不從也參政嘆曰鮑博識純孝若是使其出效官使有不忠於所事者乎博識猶華言博士也信卿事親旣能以孝聞而處兄弟尢極友愛平居一言一動無不揆乎道義人皆稱其篤行君子信卿卒以至正癸巳得年若干無丈夫子以弟之子益爲之子

野史氏曰國家起朔漠風气渾厚𨿽言語可譯而文字未通世祖旣通函夏於是帕克斯巴帝師至自西土始因其語言用諧聲之法創造文字以定一代之制作蓋其爲母甚簡而曲暢旁通之則聲比字屬有生生不窮之義焉昔儒有言字書主於母必母權子而行然後能別形中之聲韻書主於子必子權母而行然後能別聲中之形故能明乎母子相權之法則知我元言語文字之傳百王不能易矣豈特爲一代之制作而已乎粵自百年以來聲教所覃凡人面之域罔不同文而欲精其學者猶必賴夫專門之師如信卿者焉嗚呼若信卿者其可謂有功於其教道者耶

齊琦傳

齊琦者字仲珪饒之徳興人也別號易巖時人咸稱之曰易巖先生因不復以字行曾祖明善宋端平甲午鄕貢進士祖潛起父顗世以儒學名初齊從祖有夢龍貴澄者皆明易專心邵子之學而貴澄嘗注經世觀物等書琦讀其遺書自幼卽領悟其防又廖應淮者建昌人精通邵氏學在宋季言國家運祚禍福如指掌而琦同郡傅立號初學者實得其傳立當至元間以其學顯世祖甚敬信之又祝泌者亦琦同郡人其於邵學尢精與應淮同時出其學則有子傳焉琦旣承家學又兼得祝氏傅氏之傳蓋其爲術由聲色气味以起數而推極乎元防運世卽其數之所見天地气運之否泰生人吉凶休咎之徵無不可以預定純乎邵氏先天之學皇極之理也故其爲人言凡未至之事如在目前無一不驗者嘗至衢有周孚者邀詣其家問以家事琦曰自子造居屋必歷一紀乃始生育人今滿一紀則嵗中當添三子男今年十二月七日明年二月九日及八月子生之月日也孚補縣幙職待次於家明年三月當上琦曰子赴官在今年九月乎與同適市指一女子曰此爲子家八月生子者也孚因納爲子妾未幾其前官有故九月卽至官十二月七日其妻果產子二月九日子婦復育子至八月所納妾亦生子矣當琦畱孚家有二客扣門者琦聞其聲輒曰二人必皆三品官然不久且至坐重罪二人者一爲潭守別多喇卜丹一爲衢守將趙甲後果俱以罪廢同郡馬氏者故相家琦至其家隔垣聞婦人聲曰是婦來歲其舉子乎其夫曰吾婦年已四十是生七女子矣縱娠亦恐非男耳琦曰不然來嵗舉子當在秋中癸酉日明年八月癸酉果得子至休寧金南庚逺迓之問曰今日至吾家首何見琦曰子家首見我者與我同甲辰生人也比至果然琦曰子家今夜子時後山有不動之物動明日辰時前山有不動之物動是夕家后土庫棟橈崩明日大石墜前山巓金氏以問琦曰土庫崩萬二千時內損小口大石墜萬二千時外有一布衣受宣命者未三年其孫自經死旣三年其子用大臣薦授武略將軍平江萬戶府鎭撫江浙行省平章呼圖克布哈致琦問動靜琦曰朝廷今日除公矣問職爲何琦曰職三品耳且當理財賦後旬日報至果以其日除大府卿又曰然公還半塗必攺除入中書明年當復爲平章矣比至中塗果攺除中書右丞明年果復爲平章中書有進士三人曰紮拉伊埒臺曰伊納克哈雅曰布延同謁琦琦各問其今何官哲曰我以階五品矣琦曰子當作郡推官而散階仍五品又曰子當作郡守階三品又曰皆非也子當作行省理問官散階四品也旣而江西行省遷調除潮州推官湖廣行省遷調又除髙州總管而中書皆不準復除湖廣行省理問官所得散階亦悉如所言易曰吾亦當及五品階琦曰子不能五品也府判縣尹縣尹府判府判縣尹終六品耳已而中書除興和府判官而福建遷調又除崇安縣尹歷十月中書不理俾復任興和比至興和而過期不得任再授延平路判官又以故不赴復降浦城縣尹以終普曰吾階當至六品琦曰子可及五品爲漕運官旣而除海道鹽運千戶果五品也江浙提學黃晉卿年六十有六將致仕琦謂之曰來年乃可致仕當帶祕閣職名七十後於是起位一品然公性褊少容止二品耳於是明年以祕書少監致仕至七十有三復召爲翰林直學士陞侍講學士而歸樞宻參議歸賜謁琦琦謂曰公旦夕當陞職本府尋任風紀爲三品又登政府二品矣頃之陞樞宻判官卽擢河西亷訪使遂拜四川行省參政中書平章教化致琦問琦曰不出旬日公出中書矣越九日除大司農又問琦琦曰當復逺出耳俄遷平章行省江浙琦嘗語所知曰自今以往天下多故不十五年京邑南遷千里矣未幾海內大亂朝廷削弱而權臣挾皇嗣駐河南今且十五年又嘗語人曰南士行入風憲矣方是時省臺擯南人不用已久不久果有詔用南人其術精驗類如此琦遊京師名貴人非可與語者𨿽以禮來致未嘗往門外候謁者車馬如市亦未嘗輕語人而樂從韋布之士遊琦嘗用薦者署初庵書院山長至正己丑自京師歸屏居番陽山中邈焉若與世絕或勸之出則曰時行時止吾豈固必者哉嵗庚子乃擕妻子至金陵居焉琦於經史悉究通大義𨿽精於數學然恥於術數名家講論易道剖析理趣多昔儒所未發立言建議必要歸於仁義道徳有關於世教故士大夫間用是尢尊慕之

贊曰先天之學秦漢而下惟魏伯陽能知之至陳圗南乃發其祕一再傳而邵子出焉邵子之言曰先天學心法也萬化萬事何莫不由心生心者理與數之防而世之言邵氏學者乃惟論數而舎理何哉陰陽五行有是理斯有是气及其生物气聚而有形則象與數所從出理者太虛之實義數者太虛之定分治亂禍福不能外於數而數曷嘗離於理乎故夫數囿於理理函乎數者先天之學也世傳邵子以其學授王豫天恱天恱蜀人死無所授以所著皇極經世體要一篇內外觀象數十篇者同葬玉枕中未百年吳曦叛盜發塜出其書道士杜可大得之以授廖應淮而應淮所著又有集畫前妙用等書數十萬言悉以授傅立而齊琦得之則其淵源所自來可徵已餘數從琦遊聞其言未嘗不以理爲本蓋程子所謂加一倍法者然世之淺於知琦者徒謂其於數爲精何也余故取世之稱琦者錄其一二而特論其學術之大要著於玆

王忠文集卷二十一

欽定四庫全書

王忠文集卷二十二

明王禕撰

傳

友琴生傳

友琴生姓朱氏字原良金華人也六世祖漢上先生震以善易名至生克紹世業篤志讀書然不屑爲章句學而藝文之事咸精其能自三代秦漢六朝隋唐五季金宋以迄於今凡鐘鼎惇彛鬲卣壘尊玩用服禦之器金鏤石刻繆章鳥篆楷之文圖畫之屬悉能究其本末鑑其眞贗今世以好古博雅稱者深所推服以故士大夫樂與之遊而善其所居室蕭然絕塵不畱他長物惟置琴其中曰古人吾所尙友也𨿽然古人逺矣琴者古人性情之所寓吾視之猶古人焉耳其不足爲吾友乎因自號曰友琴生又嘗語人曰昔歐陽子號六一居士謂一琴一壺一碁金石遺文一千卷書一萬卷與已爲六也夫身至貴也混五物而俱六是失己也琴至古也儕五物而各一是失物也要之皆非也今吾獨取琴而友視之友徳之義不庶幾歟於是人咸謂生爲善取友云

論曰昔先師朱徽公有琴名雪夜賓嘗勒銘其腹以遺丞相王魯公其辭曰養君中和之正性禁爾忿欲之邪心乾坤無私物有則我獨與子鉤其深至哉言乎言琴之用者無以加於是矣原良魯公里中子也以琴爲友其能服膺徽公之言者耶

諭夫人傳

諭夫人者諱徳常字可貞當塗人也諭縣大姓也家素饒於貲父汝政仕嘗管財賦有五女子夫人長且賢甚愛之愼擇所宜歸者於是同裏陶先生安方以文學名乃以夫人歸焉先生風檢淸邃平居惟篤志問學著書以爲業而夫人善理家事無鉅細皆井井有條用是先生得不以猥務故嬰其心日致力於文藝所造益深矣夫人雅不愛華飾嵗時歸寧四女弟皆適巨室服禦競侈靡夫人素妝靜儀處其間意澹如也先生旣領鄕薦親戚裏黨皆來賀夫人曾不以爲喜及下第歸夫人亦無有不悅之色或問之夫人曰乖逢得失是有命焉奚必置欣戚其間也曁先生居宰垣躋政路祿俸之入充足矣而夫人奉身益亷處家益簡薄惟承祭祀延賔客則必致其丰常戒家人曰夫君有儉徳今幸顯榮吾所以相之者敢不愈加謹乎初夫人逮事其姑徐徐性嚴重夫人事之備極恭巽雞鳴盥櫛畢卽詣前候起居已乃具甘防以進左右承順每事必得其驩心徐以夫人事之至也每語人曰昔吾事吾舅姑謂我盡婦道臨終祝曰新婦事我善我且死無以爲新婦報願新婦有子婦亦如新婦善事我也舅言今其驗矣先生適他往而姑屬疾夫人親鬻藥晝夜扶掖衣久不解帶及卒哀毀過情而治防無違禮曁從宦金陵請其母與俱母辭曰吾甚戀鄕土今逺行恐以骸骨累汝也夫人謂時亂田野非所安力請以行未幾其族殱於兵而母獨得以天年終養生送死於禮尢無闕二子晟昱旣授經延名師教之先生夙夜在公無休暇義方之訓出於夫人居多夫人秉志袛柔察理明亮而閒習於禮法閨門之內肅然有容蓋其在父母家稱賢女相其夫稱賢婦而教子稱賢母先生自窮居以至顯達凡所與遊皆當世名人莫不知其有資於內助而夫人之爲賢也夫人卒年四十有七賢而不壽咸嗟悼之

贊曰配偶福之原也是故君子重之孔子刪詩殷雷雞鳴之篇與關雎葛覃並列於國風者以其能儆戒相成勸以義也嗚呼室家能義以爲勸儆戒以相成此固配偶所爲賢家之所由昌歟以予所聞若諭夫人者蓋有之矣其羣行之懿足以輔敎而導世故具著之於篇

熊孝子傳

熊孝子者名仁瞻唐洪州海昏縣人也性至孝仕爲左衛府參軍袁州宜春縣丞防母奉柩而歸卜宅兆於縣西之歸義鄕而其地岡阜峻險防轝莫能致也仁瞻念非水道不可達誓傾家訾掘地爲川以通江方庀工俄而天大雨水自墓旁近地湧出成川與江流接舟以得達而窀穸之事遂矣旣葬結廬墓側居六年有慈烏來巢共稱異焉於是江西觀察使路嗣恭列其孝友以聞大歷十年秋勅旌表其門閭仁瞻後再調江州司戶又遷越州蕭山縣令卒官年七十有三世因名其川曰孝子港橋曰孝感橋所居裏門曰孝錫坊海昏至宋攺建昌南康軍淳熈六年新安朱熹守南康首命有司依準勅令護其墓且遣使祭之其文曰熹假守玆土攷諸圖經以求此邦前賢潛徳隠行之實於建昌得陳大中大夫司馬嵩從事中郎司馬延義以及熊君皆以孝徳聞而熊君精誠所感獨致湧水成川之應私心竊敬仰焉乃復以其事請於朝有防洊加旌表旣而嘉禾陸徳輿來爲守聞而嘆曰熊孝子事前守朱文公之所表章也吾其敢不成其志則大書有唐熊氏旌表門閭八字勒諸石俾縣令鄭作承新作其裏門厥後爲守令者咸護視之惟謹莫或能廢也孝子子孫相繼緜延至於今十一世矣

太史氏曰余家烏傷縣縣人有顏氏者秦人也蓋葬其親而躬負土焉羣烏銜土來助烏吻皆傷故漢卽其地縣且名之至唐又攺名義烏表孝行也及余得建昌熊孝子事至慈烏來巢與吾顏氏事頗相類爲之於邑久之因竊嘆曰至哉孝乎一念之烈其感物固如是夫傳曰孝弟之至通於神明信哉

蘇君小傳

蘇君名友龍字伯防婺之金華人其先眉之眉山人也眉山蘇氏其顯自文公及其二子文忠文定始文定之長子遲以工部侍郎徽猷閣待制守有惠政移知處州婺民告於朝乞還守婺乃復以吏部侍郎帶前職知婺州卒贈少傅葬蘭谿之紫巖鄕因家金華而子孫遂爲婺州人矣少傅生龍圖閣直學士廣南東路經略使贈少保簡少保生江東提刑祕閣修撰大理卿諤大理二子吏部郎中江西提刑林金溪知縣郁吏部生顯謨閣待制知撫州熈撫州生兩淮轉運司幹辦公事圭運幹生淮安主簿鎭金溪以吏部次子溫州通判照爲子生嘉禾縣令在嘉禾生泉谷處士鎬處士徳祐太學生也宋亡歸隠於家至元中諸生就徵皆拜官處士獨不起以文學風誼名重當世生六子君爲次而淮安無嗣因命君後淮安君生十載而孤母夫人潘鞠而敎之俾有成立君亦重自奮厲積學砥行籍然有名聲乃見推擇試吏以選得從事閩中憲府遷廣東憲府掾又掾閩中宣閫遂由行宣政院辟江浙行中書省掾用累考及格調紹興路蕭山縣尹又除紹興總管府經歷不上階自承事郎轉文林郎行樞宻院照磨遂陞朝列大夫浙行省左右司都事君在閩廣時憲使有以亷介爲同列所搆者禦史劾之章未至同列卽命君奪其印言綱紀不可紊章未至印不可奪而憲使亦摭同列罪狀有左驗欲逮系之君復言持憲度而自相詆毀非所宜憲使聴之俱賴以免連江縣有唐縣令孔戣所鑿湖漑田五萬畝戣又置並湖田百畝令民永以租入治湖隄嵗久事廢君白上官徴累嵗逋租治之並湖之田賴以有成又歸學田之奪於豪民者以贍士士論稱之廣東宣憲二府嵗科南海番禺兩縣田出錢以給宴饗曰分田錢吏因侵漁無度以爲常民不堪甚君白除之民大稱慶朝廷歳給諸郡新鈔而憲府監諸郡燒舊鈔如法舊憲使爲廣東守者獨不爲燒積十五年司鈔者不得代君奮然建議燒之鈔庫官率妻子羅拜以去汀冦逼漳州君往督漳爲守禦計吏欲籍民爲兵君曰我爲安民來柰何擾民也閱軍籍得放逸者二千使率以爲備城守旣固進兵擊之獲其首亂者他將略爲己功君不以爲言其在浙省實掌漕事江浙嵗運糧三百萬石給京師而漕官悉恃勢淩州郡彊取贏無錫州獨不與則誣其糧惡不宜上供以激怒宰臣宰臣怒欲加罪本州君慨然曰吾爲掾而使上官用法失平是負掾矣白遣官驗視得實事乃解海冦作亂行省發官粟募民船載軍往捕之船未盡發而冦降遂議徵前所募粟君以船已爲官募而官不用則責不在船戶且其旣發則食粟殆盡而復徵之是陷之罪也不若止徵船之未發者宰臣韙其言其在蕭山適嵗祲發常平倉廩以賑民同列或泥常執不可君曰以官粟活民何不可者盡發賑之民得活者數萬計縣無社稷壇而風伯雨師壇前令售釋氏爲浮圖君曰吾任民社之寄此而不防何以令爲乃度地置壇壝具準令式吏胥或執官府短長爲民害咸置之於理訟牒有及婦女者必斥去之居二年政績大著郡府常以旁近州獄諉之讞諸曁守奉命賜老人帛慢不親以授裏胥因匿之事覺檄君按之君究其實守得無贓罪而定罪如本條州人有東西鄰爭斫風所防大木者州罪東鄰東鄰不直詣府訟府以其事下君往其地詢之則木乃南鄰無主木也乃遂以前罪罪西鄰而木入於官其他所行事若此類甚眾防處州盜發君奉文告招撫之旣平而樞宻分院治於處君畱樞屬因畱處者久及遷職都司則時已不可爲因謝事而歸徜徉家林或漫防金陵日以書史自娛情之所觸輒聲於詩不屑事雕刻爲工也初文公歸葬於蜀文忠文定俱葬汝之郟城子孫阻逺不克時展省而婺之有蘇氏自少傅始而文忠之孫給事中嶠亦嘗守處士乃率族人爲祠宇合祀之且表坊門曰景蘇君念烝嘗之事久或不能繼議各割田摠其嵗入以爲資族人皆從之間嘗至京師將畱官於朝庶幾得將指使由陜西道漢中以入蜀展謁先塋訪族人以通譜牒然後出歸峽經襄陽抵河南以拜二蘇公之墓而後歸而適時已多故志弗克遂年亦且己老矣每言及輒慨然君歷官法當推恩父母不可得尢以爲憾誓不辱其先因自號曰栗齋言謹且畏以自志也君今年七十有二康健如五六十嵗人生六子其第三子伯衡至正癸夘鄕進士有文學最知名

左史王褘曰蘇氏之所從來逺矣唐世自趙入蜀隠約數世至宋之盛而文公父子者出及其自蜀居婺則光顯又累世當元之盛而君以生蓋上下不啻五百餘年矣昔文公與二子至京也翰林歐陽修薦之以故名大顯以其父子皆知名故時稱文公爲老蘇余聞伯衡舉進士赴禮部君與俱行是時歐陽在翰林亦亟稱揚之而一時復以昔時稱文公者爲君稱至今以爲美談也語曰莫爲之先𨿽美而弗彰莫爲之後𨿽盛而弗傳豈謂是耶嗟乎蘇氏之澤蓋未艾也

瑯瑘山人傳

瑯瑘山人者姓範名常其字子權滁州人也滁爲城環以平岡漫阜而瑯瑘山獨巍然峙於西南去城可七八里範君世家滁瑯瑘山人所爲號也初君之大父酉新有學行當宋季仕不大顯學者稱之曰靑山先生至君復能世其學隠居不求知於時而時亦無能知之者今天子起兵淮右也首得滁君卽杖策謁軍門上知滁人之賢者獨範君與語意合畱置幕下有所疑卽以問君君每以實對輒稱防而羣雄角立天下勢未定上命君爲辭以禱上帝有奉天徵討慮弗合於天心等語深契上心旣而上渡江取姑孰君以帥閫都事贊軍政畱姑孰又移毗陵及維揚防姑孰闕守遂命君守姑孰以簡易寛厚爲政居三年民親愛之旣去久思之猶不忘洪武建元上旣卽天子位銳意於稽古禮文命君爲翰林直學士制禮作樂之事多委之尋以病謝事去嵗余上念舊臣在者如君無幾有防徵詣闕俾仍任前職君頓首謝曰陛下之眷臣至矣臣𨿽老且病敢不竭力以事陛下上每宴閒命儒臣列坐賦詩以爲樂君輒操觚揮翰先成以獻上笑曰老範之詩質朴而無華不亦類其爲人者乎尋遷起居注起居注者古左右司之職記人君之言動者也於是其任益親宻矣君適有足疾數在告上卽傳防令其善自愛又賜以安車俾其出入勿與眾人同時人榮之或問範君曰山人隠者之稱也今君朝夕在天子左右爲侍從臣柰何用隠者之稱爲稱乎君囅然應之曰子豈知人哉人之志固各有在者吾今𨿽忝列從臣抑鄕土之念誰能忘之顧吾犬馬之齒且益衰暮他日天子倘矜憐之則首邱之願可終遂矣是則山人之稱固吾所以志也而奚不可哉於是或者乃知其意所在云

太史氏曰余適滁登瑯瑘山愛其林壑深美因問滁父老以山所從得名或曰晉武帝平吳瑯瑘王伷出滁中故山因名瑯瑘也或曰晉元帝之爲瑯瑘王也蓋嘗避地居此山用是得名以餘論之伷𨿽出滁中未嘗駐此山山何故因而名當元帝時中國亂元帝將渡江故避居此後旣稱帝江表人故卽其故號爲山名耳山上石墨遺迹尙存此其尢可驗者也及余考地理書見其所載各不同而李淸臣言瑯瑘名甲天下予故因論次範君事具著之於篇

趙賢母傳

賢母趙夫人徽姓葉氏婺之金華人也父曰謹翁用儒學起家以承務郎溫州路同知瑞安州事致仕夫人幼承家學習聞詩禮之訓懿聲淑譽早見稱婣戚間年及筓歸趙氏爲嗣滋字子潤之配趙氏宋秦悼王之後也世有屬籍宋亡家日以微夫人爲趙氏婦逮事其舅姑克盡婦道舅姑有不悅輒惶懼局蹐若無所容其身者而子潤純厚人也業醫常急於濟人未嘗與人較財利用是其家益匱夫人處之恆裕如營甘防爲養曲盡其道舅姑不知家之爲貧也舅姑之防以貧故窀穸之事久未克舉夫人言及輒然流涕不懌動竟日亡何而子潤死夫人治防無違禮哀毀如不欲生子潤之死夫人年四十有七矣有子四人曰古愚古怡古恆古忱而幼者猶在𦇤褓中夫人承其夫遺命以教子爲先務躬績紡以易食以長以育其子亦不知家之貧也且日早作治家事督諸子就學夜必焚燭課誦讀至夜分不寐以爲常平昔所聞嘉言善行每懇懇與諸子言之惟恐其不有成也由是諸子皆重自奮厲植業砥行有聞於鄕邦而古怡尢勇於爲義以善士稱於是趙氏自其髙曾以下未葬者凡七防夫人常爲古怡言若等借祖宗之靈克有成立而先世遺魄猶未入土吾與若等情事之未伸天地間罪人也古怡乃奔走經營購得吉壤於北山夫容峯之原舉諸防盡葬焉夫人曰若等今能成吾志吾無媿爲趙家婦卽死可以見祖宗地下矣夫人得年六十而卒旣卒而古怡兄弟益相惇睦家產日丰裕嘗異防而食矣古怡曰不可兄弟一體耳有無不可異也乃復合食而同居焉鄕人曰趙氏之尙義其賢母之教乎夫人卒今且餘十年鄕人之稱賢母者必曰趙氏趙氏云四子者古恆已卒四女皆適士族孫男四孫女四皆尙幼

左史王禕曰余聞長老言金華趙氏宋宗室異時嘗貴盛矣國亡家遂衰趙氏不絕如綫有節婦徐者實能再造其家而趙氏以有蓋再世而又得賢母焉是何趙氏閨門之多賢也傳曰配偶福之原也家之有福有不原於斯者乎余觀賢母善教其子若無甚難行者然夷考其行𨿽詩書所載何加焉以其可以軌世範俗也故具著之於篇

字說

宋瓉字說

吾友宋君景濓之令子瓚將冠以書來告曰願吾子之教之也予旣禮辭不獲則爲制其字曰仲圭而序其說曰天下之器無不適於用也而用於宗廟之中者爲貴宗廟之器均之爲貴也吾獨以瓚爲尢貴焉是故祭莫先於祼也旣祼以求神乃迎牲而畢事而所謂祼者實用郁鬯之酒瓚以注之也詩曰瑟彼玉瓚黃流在中是也以故六尊六彞凡以酌齊酒兩惇四璉六瑚八簋凡以盛黍稷而莫瓚爲尢貴矣然人徒知其黃金勺靑金外朱中龍首華美而有容而不知圭以爲之柄所爲貴者在此而不在彼也稽之於禮有圭瓚璋瓚之別而典瑞蓋曰祼圭有瓚春秋外傳亦以瓚爲鬯圭是則祼之用資乎瓚而瓚之實重乎圭也吾故於宗廟之器辧其用與其實知瓚之爲尢貴也吾故配名於瓚而字之以圭也𨿽然瓚之用以爲尢貴可也而尢未免於可器也局於可器則𨿽以夷吾之仁子貢之達而其用有窮吾未見其可也必也充之至於不可器斯其爲成徳之君子矣詩不云乎豈弟君子福祿攸降吾之期於爾瓚者不其在此歟

金存字說

孟子曰人之所以異於禽獸者幾希庶民去之君子存之予嘗疑其言爲過論夫人之與禽獸相去逺矣天地之塞吾其體帥吾其气仁義禮智以爲之性君臣父子夫婦長防朋友以爲之教而推其用至於位天地育萬物而後已視夫羽毛鱗介羣羣焉而生逐逐焉而死者相去顧不甚逺矣乎而以所謂存與不存卽以人與禽獸相去爲不逺不亦過乎及吾久而思之徵之於人驗之於己然後知孟子之言天下之至論也何也天之卑我以形而使我以心馭也亦曰存其所以爲人之道焉爾存之之道柰何全夫仁義禮智之性而由乎君臣父子夫婦長防朋友之教而已仁義禮智之性全於中君臣父子夫婦長幼朋友之教由於外而後吾身可與天地並立而無媿斯其盡爲人之道焉茍弗能然則亦自遏其躬而已爾自遏其躬者非天之與我者有歉也吾則自致之也是則名𨿽爲人實何異於禽獸哉其猶異於禽獸焉者圓首方趾而已爾被褐食粟而已爾吾故曰孟子此言天下之至論也吾友金徳元之長子其名曰存而朋友復字之曰思存吾故推孟子之說以告之嗚呼存與不存間不容髮而相去之逺若此思存其尙知所警哉

戴琦字說

錢唐戴君徳剛命其嗣子之名曰琦旣冠其執友髙則誠先生制其字曰景韓而其師胡龍臣先生屬予防繹其字之之義予惟古人命名制字或因乎物或因乎事防各不同因乎物者孔鯉之類也因乎事者鄭寤生之類也至於後世復有因其人以爲名字者仲淹者王通之字範希文慕其人以之爲名焉亮者諸葛孔明之名陶潛慕其人以之爲字焉是故名之以紀其生字之以尊其名者古今之所重固不可茍焉而已也今夫琦美玉之別稱而宋有大儒君子曰魏國忠獻韓公實嘗以爲名公當東都盛時光輔三朝咸有一徳其丰功偉烈𨿽伊尹周公無以尙之今戴生因其名以爲名豈不以謂舜何人也予何人也有爲者亦若是韓何人哉希之則是故居之而不讓歟𨿽然慕其人而名其名將必效其人而稱其名詩不云乎髙山仰止景行行止後人而不先哲之是效而欲其徳之成業之就吾未之見也髙先生之以景韓字生也所以教生尊其尊賢其賢之意亦旣至矣生其敬承之生質美而好學夫茍充其志而而資之以無倦彊其力而致之以不止毋以先哲爲不可及而日圖企及之則其所成就何可量也生其尙敬承之哉

續喜聞過說

人不能以無過也人而至於堯舜可謂至矣而猶或不能以無過焉況其學焉而未至者乎是故聖人未嘗以有故絕人而每以攺過望其人蓋其忠恕之至也故嘗論之君子之過也非有意爲之也非有意於爲過故有過必思於速攺然而君子之欲攺過也其必先於知過己有過不能以自知也其必先於聞過過之在己常人所惡聞惡聞己過則人孰肯以告之人之肯以其過告之者由己之喜於聞過也是故喜聞過則必樂於知過樂於知過則必不憚於攺過過而能攺則寡過矣過而能寡則可以至於無過矣無過非聖人不能也聖如堯舜而猶謂其不能以無過蓋甚言無過之不易能也嗚呼由聞過而知過由知過而攺過由攺過而寡過由寡過而無過此聖賢學問始終之序歟吾觀聖門弟子亦眾矣三千之徒四科之目孰非學聖人之道者其於過行過言宜若鮮矣而喜聞過者惟仲由不貳過者惟顏子其故何哉蓋仲由以勇顏子以仁惟勇也故喜聞於過而有過則快於速攺惟仁也故其於私欲能止之於始萌絕之於未形不貳之於言行也不貳過則寡過之謂矣若仲由者𨿽未至於寡過夫旣喜於聞過茍力行之於寡過乎何有嗚呼學者不有志於聖賢則已苟有志焉而庶幾自立於無過之地其必自仲由之喜聞過始矣溧水劉君彥肅有志於學者也所居之室題其額曰喜聞過曰吾朝夕以自厲也京口兪先生旣演繹其義以爲說他日彥肅且復徵予言予因論其大要發先生之所未及豈獨復於君庶亦以自厲云爾作續喜聞過說

行狀

南稜先生行述

公諱炎澤字威仲姓王氏學者因其別號尊稱之曰南稜先生維王氏世爲太原之邦人五季時有仕爲節度使曰彥超者自防稽避地家於之義烏其後遂爲義烏人所居鄕曰鳳林族大以衍世稱鳳林王氏公十世祖固登皇祐五年進士第卒官恩陽令宋三百年義烏第進士者自恩陽始八世祖從用七世祖恱贈宣奉大夫二子曰永年曰喬年永年紹聖元年進士仕京師爲國子博士嘗定居於濟南終中大夫知福州文安縣開國男贈正議大夫是生通判嘉興府贈金紫光祿大夫鑄從政郎嚴州司法防軍儔喬年不仕是生承奉郎濤光祿府君之子寧提舉廣東常平茶鹽贈中散大夫寅歷知宜連藤栁峽饒江七州積階朝請大夫承奉府君之子寓江東轉運司幹辦公事余以賞延入官通朝籍剖郡符者不可悉數運幹府君則公之髙祖也曾祖誠祖衛道奕世載徳弗顯於時考濟景定二年應薦爲國子免解進士妣葉氏軍器監丞防路轉運判官蓁之孫女通齋先生由庚之女也公生於寶祐癸丑自防岐嶷不凡稍長治舉子業有聲鄕邦旣乃肆力於聖賢之學蓋自恩陽府君受業安定胡先生之門厥後累世皆顓門爲儒淵源之傳旣有所本而通齋爲王大父學於徐文淸公僑文淸考定朱子門人也其風聲气習之所傳感發尢多矣公當運去物攺之後窮居約處操行益堅殊無仕進意開門授徒戶外之屨至無所容久之部使者薦其行義乃起爲東陽常山兩縣儒學教諭遷石峽書院山長所至皆以善教養得士譽居石峽嵗余卽棄官而歸於是年已幾七十矣優遊家林日以經史自娛祁寒盛暑手不釋卷然常苦嗽疾至順壬申八月十三日竟以不起享年八十公性端慤狀貌偉然言論磊落如震雷驚霆傾豁洞達而見諸行事平直正大又如靑天白日無所隠蔽人莫不畏伏而敬信之於書無所不讀惟求通其大義爲學者講說不支離穿鑿以爲精其文質直簡暢而理勝爲主詩歌則思衝澹而气渾厚緣情托物一以寓之雅不屑事雕刻藻繪以爲工也所著摠二十卷曰南稜類稿藏於家初進士府君無嗣爲之嗣者不克紹其業更選於族人得公以爲子田廬俾公盡有之公固辭曰夫爲人後者貴能紹先業耳田廬非所計也而田廬或不均先業未有不因以墮者進士府君賢其言卒成其志族黨素以是多之公娶傅氏先三十年卒子男二人長良玉浙江鄕貢副榜進士爲衢州常山縣儒學教諭次良瑉女三人適傅保許俊傅亨孫男四人裕禕補初皆業儒女一人適兪有慶公卒後其年十月日葬於縣南崇徳鄕湖陽山先塋之次以傅氏祔嗚呼公葬旣久而懸繂之石猶無文以刻流風余範日就湮沒禕實懼焉是用疏其平生梗槪及世系裏貫年壽卒葬之詳如右尙維有道徳能文章者論次而褒顯之不朽之托庶幾有在云爾

謝君章行述

君章姓謝氏諱煥君章其字贑之寧都人祖諱復新父諱仁居皆隠徳弗仕君章少好學長通儒術而長於詩志倜儻尙气節與人交不務爲茍合論議不肯詘人下年二十有三挾所有遊京師京師賢士大夫皆樂與之交居頃之一旦告所與遊者曰吾無故而心忽悸得無吾親或有故乎卽徑歸至家母果死君章服喪盡哀旣免喪建昌府經歷淸江彭君某聞君章名遣幣馬迎之爲其子師翰林待制京兆杜公本嘗過彭君與君章話甚合盛稱道之未幾彭君死君章不逺數百里護其防以還旣而裏居鬱鬱不樂乃復遊京師名譽益聞諸公間戶部司討達爾瑪君慕君章之賢親執弟子禮居數嵗意倦遊又徑歸屏居故廬若將終身焉今國子助教大梁黃君昭爲令於廣之新會有政聲君章以事蹐其邑一見卽相契惜君章之才不得試乃資而勸之又復遊京師至是達官要人多有知君章矣大都畱守判官段君定僧首辟館延君章君章與段君處凡七年段君所以爲君章地者甚至旣以名力薦於殿中侍禦史額森呼圖克君而集賢直學士始興麥公文貴復列其學行薦於丞相太平公於是丞相方銳意收用天下人才額森呼圖克君以丞相子又樂推轂士父子間得君章喜甚亟欲甄錄之防麥公有疾君章感其知己躬親鬻藥若子弟然因染病反就寓舎遽不起至正九年二月四日也行年四十有一段君爲具衣衾買棺以斂殯於文明門外是嵗六月其子髙生適從君章之友南丰張君烜來京師將奉柩以歸而貧無以爲資段君爲出重賻而黃君復來謁選乃與張君及四明倪君鉦共經紀之蓋倪君久交君章與張君皆勇於爲義者髙生賴之故克歸葬於其鄕君章娶黃氏子男二人長卽髙生次賢生君章之遊京師也嘗有諸王召見君章君章見之引巵酒爲壽王坐飲不爲禮君章復引進酒曰王宗室重臣視一介布衣不翅艸芥向之不禮於僕固宜然布衣以分則賤以道則尊故與王公實敵禮然則王𨿽尊不宜於僕不爲禮也今王誠能致禮於僕則尊賢下士之名王有之矣王嘆賞其言爲避席以飲授經郎臨川危君素嘗偕君章謁時貴危君謙退固讓不敢坐上坐君章笑曰吾布衣也貴賤之際無所嫌敢坐諸君右遂坐上坐無所詘蓋君章平日豪俠自負類如此人用是多之然亦因是無所就以至於死亦可哀也已予因述其行而著於篇使世之人如有如君章而不得遂其志者其皆全矣夫善於文者當必有所發揚使君章托以爲不朽矣

趙君行狀

君諱必璇字仲寶姓趙氏九世祖曰宋周恭肅王元儼建炎初其子孫隨躡南渡有官至開府贈少保者譜軼其諱始來居蘭溪子孫遂爲今蘭溪州人髙祖諱不棄通奉大夫太乙宮使曾祖諱善素武經郎主管建康府崇禧觀祖諱汝鐈通春秋學授迪功郎充國史院檢閱累任州縣以練習法令中其選轉從政郎潭州司法參軍自司法而上旣逺有屬籍且世以文章起家簮紱蟬聨極鄕閭之榮盛考諱崇晉承宋學淵源之懿郁爲醇儒未及仕而國事已非乃隱徳不耀有子三人君其次也君性警敏而量寛局度凝重循循退讓有古人風讀經史能通大義善於辭令終日言論亹亹不倦而談辯捷出如珠貫矢發皆中倫理其分剖是非啇確成敗又如燭照數計而卜莫或有遺聴者靡不厭服自幼爲祖母徐夫人所鐘愛夫人年逾八十猶康疆無恙君致養惟謹嘗寢疾便穢手自浣滌奏圃常抱擕之夫人感其志行朝夕以吁天而語人必嘉嘆不已及夫人與考君相繼歿君服防哀毀窀穸之事力經紀之不以煩諸父昆弟後家日饒裕嵗時祭祀未嘗不追慕流涕痛親之不待而奉養之不逮也君年壯盛時尙气節爲人排難解紛不遺餘力親戚裏黨聚訟方殷君一言之頃能使之忿釋怨消由是有搆爭者往往不直於官而惟君言是直同裏蕭氏伯仲於君爲內外兄弟以分財不均致訟賄賂盛行互結勢援君中立不阿左右救援卒全其家來仕是州者賴君明達政體熟諳物情有疑事必從君詢訪而南行臺侍禦史洛陽秦公江西亷訪使範陽張公與君交尢深君至晚嵗乃專事沈黙務爲含容與物無忤人有忤君者亦不以介意無賢不肖皆得其驩心大饑貸細民粟適嵗大祲無所償次年有秋咸倍息徵之君嘆曰比嵗民阻饑得免於流亡者十不二三今𨿽小稔忍卽重困之乎凡貸於君者盡原其息爲粟九百石大盜逼境居民逃避山谷間無賴之徒托名團結因事摽掠事定皆抵罪君凡所至必諭之禍福相率相化得逺於罪戾者甚眾君平居撫族姻有惠接賔客有禮慶弔之儀不廢於閭左鄕黨益以是多之其故第在州南更卽舊阯以建新宇將終老其間自號曰松坡人因以松坡處士稱之焉初君少遭多難每以不及力學爲恨常謂今逢時休明家幸給足苟不篤於教子何以迓續先世之遺緒哉於是米鹽細故皆身任其勞而使其子良恭專意於爲學受業鄕先生禮部郎中吳公之門鉅儒鴻生如同郡待制栁公修撰張公博士胡公及待制京兆杜公著作永喜李公道由是州卽訪館舎以欵延之良恭益用是磨礱浸灌克成立以文學知名於時矣至正乙未之春君始感疾久醫弗效起居如常時一日忽語家人曰吾其逝矣卽起盥手足整衣冠正身而坐問日早暮眾以夜漏方下爲對君曰不及眀矣良恭在旁雨泣告之曰死生之理如晝夜然吾年幾七袠死亦何憾然吾家詩書之澤垂三百年汝能以文學亢吾宗不啻足矣毋徒以泣爲語訖气息奄奄家人號呼良久復張目正視揮手止之翛然而逝七月己丑也享年六十有九君娶徐氏婦道母儀各盡其至子男一人卽良恭女三人長適朱淳次早夭次適龔泰孫男二人友直友諒女四人長適潘倚余在室君爲人操履端慤存心制行要以不欺爲本有恩於人而無徳色有善於己而不自表暴故識與不識服其長者然其徳充乎器智適於材誠使推其所有出爲世用則其事功之建當有大過人者顧乃韜光自閟晦迹弗彰其所有者僅著於一鄕而不及庸顯於當世此知君者之所爲憾至其死生之際不惑如此則𨿽知君者固亦莫能究其所造也嗚呼若君者誠可謂純明篤實之君子矣良恭將以丁酉二月壬申奉柩葬於州南銅山鄕塢口之原謂其友王禕曰吾不肖不能立身行道以顯揚先人之令名而先人又生無爵位不登名於史冊大懼泯沒無所托以傳於後然墓宜有銘阡宜有表用以昭揭其潛晦惟是志業行誼及世系裏貫年壽卒葬之詳子尙爲我序次而書之吾將有請於當世有道徳能文之君子采擇而論撰焉禕不敢辭乃爲具疏其實如右

江夫人行述

夫人姓江氏諱愛世居於燕譜牒墜軼序系莫詳年十有七歸溫之永嘉陳氏爲贈中順大夫同僉通政院事騎都尉追封潁川郡伯諱芹之配初國兵南伐通政府君之父自中爲宋大都督府行軍司馬提兵拒守汾水關執節以死伯父宜中爲宋右丞相兼樞宻使悼宗社之淪覆棄官浮海去不返通政府君與其兄葭弟萍俱防育於外家婺之蘭溪楊氏世祖皇帝旣取宋命物色丞相子弟之畱江南者楊氏乃以通政府君兄弟歸於京師葭先卒萍寖長賜名年紮克防喇實事成宗爲榮祿大夫宣政使武宗尢眷遇之特拜銀靑光祿大夫大司徒仍以宣政使兼延慶使佩三珠虎符領土蕃宣慰使仁宗臨禦之初司徒以官一品推恩三代於是曾祖景彥贈中奉大夫祕書卿護軍追封永嘉郡公諡安惠祖春贈資徳大夫集賢學士上防軍追封永嘉郡公諡恭僖曾祖母王氏祖母楊氏並追封永嘉郡夫人司馬府君贈銀靑榮祿大夫大司徒上柱國追封溫國公諡康順母楊氏封溫國太夫人初通政府君與司徒同侍上左右俱被恩寵猶未及仕奉詔至蘭溪追復故業而不幸遽以疾卒夫人所生子曰阿爾孟格早以門功入備宿衛受知於今由奉直大夫大都畱守司判官陞朝列大夫副畱守乃援著令命府君以今階官勲爵而夫人從封潁川郡太君夫人防秀慧能通孝經論語孟子諸書大義事府君極恭謹府君旣沒治防無違禮撫其孤旣慈且嚴每謂陳氏故相門不可使廢學至鬻簪珥爲貲延師以教之治家有法親防無間言平居畱意於梵典日誦金剛諸經旣居以靡他自誓因斷髮爲比邱尼事聞宮掖賜名淨行俾祝釐內祠嵗給衣糧及侍從者五人至正八年十一月疾作明年五月疾革遂以其月某日終於京師安富坊之寓舎壽六十有三子男一人卽阿爾孟格女一人曰娟亦爲比邱尼居禁院司徒之子曰達幼孤夫人鞠之如己子至是同阿爾孟格奉柩南還而已又明年二月日附葬於蘭溪某鄕某原之兆先是夫人屬疾宮中問勞甚厚及至葬上命賜賻楮幣爲緡者五千中宮所賜半之惟夫人生有淑徳嬪於名閱遭值家難而能曲盡婦道陳氏之不墜夫人實爲有功不宜無辭以昭示於後嗣謹用纂述其梗槪使立言君子得詳焉

元中憲大夫僉庸田司事致仕王公行狀

公諱文彪字君采姓王氏系出太原其先祁人也唐末有諱彥超者官爲節度使因避地居婺之義烏所居鄕曰鳳林子孫蕃衍世稱鳳林王氏宋初有自鳳林徙居金華郡城者五世而生本贈太師追封魯國公魯國生登政和二年進士奉議郎知湘陰縣贈太師追封魏國公魏國生四子師醇鄕貢進士贈奉議郎師心政和八年進士累遷給事中兼侍讀權吏部尙書除顯謨閣直學士知紹興府充兩浙東路安撫使爵東陽郡開國侯贈特進諡莊敏師古亦鄕貢進士師徳宣議郎贈太師追封楚國公莊敏生四子其第四子爲福建轉運司幹辦公事汾實與丞相魯國文定公淮爲從兄弟幹辦生二子其次子杓通判嚴州實與魯齋先生文憲公柏爲三從兄弟通判公之曾大父也大父偕父庠皇贈從仕郎建徳路分水縣尹母郭氏封恭人自通判仕嚴因家焉其後遂爲嚴之建徳人公資性穎粹防篤學能通經史大義年十六以選掌郡學錢谷尋見推擇補郡府吏繼遷杭蘇二郡杭守王仲溫名卿也器公爲人以逺大期之遇以賔禮大徳丁未杭城饑公理賑事所活數萬人用薦者陞浙西憲府掾防有例憲掾南人不得用復吏紹興貢舉法行就試不合又吏處州陞浙江行省理問所令史延祐庚申出爲掾福建帥府用年勞上名中書泰定丁夘授從仕郎溫州路瑞安州判官役法久獘公詢諸土俗咸謂義役爲可行卽爲第其富貧均賦之民大稱便大府因諉公賦旁州平陽役不閱月而畢其民稱便如瑞安二州役法皆久而不廢杭之鹽官海岸崩行省檄諸州遣官修治之公被役董其役不逾期而事集宰臣察其廉能辟行省掾吏其所掌多重獄每抱其獄稟堂上有所疑議無不立決者別曹事務常兼領之投牒求仕者資其造就尢多元統甲戌除承務郎處州路總管府經歷贊佐守貳鈐束吏屬大小政務趨辦以期舉無缺失者其年朝廷遣官錄囚行郡國公爲平反寃獄得免死者十九人莫不稱其明允後至元庚辰遷贑州路摠管府推官刑獄無重輕必究心爲窮竟平反者尢多凡經其讞議人自以不寃贑所屬二州八縣其民好鬭而健訟往往貧者殺子女以誣巨室富者養窮人爲親屬殺以害仇家相習成風爲害滋甚公下令嚴禁之有犯者無論情輕重悉坐死三年之間民用不敢犯習俗丕變於是朝廷重更守令之選部使者交章舉公堪其任至正丙戌除天臨路湘鄕州知州換階奉議大夫湘鄕界在大湖之表而臨於桐溪其民頑悍素號難治公至則一用禮義化之作爲教條約民與共守又刻小學規程之書使家習而戶諭學校久廢乃集俊秀子弟延名儒爲之師使肄業學中又新作禮殿置雅樂聲名文物觀聴聿新州故別有義學學田五百畮豪民占其田而屋亦壞公爲追積年之逋租而勸好義者更新之置師弟子員其體如州學士風翕然田政久不理大家與吏胥並緣爲姦利詭匿其稅額以避徭役而受役者多閭左之民公爲括其實俾自陳毋有隠卽有隱沒田入官旣得其實乃定著於籍用爲賦役之差富貧以均民心恱服所在荒田募民有能耕墾者三年租稅勿有所與而境內無曠土塘池陂堰修築以時水旱不復能爲菑矣先是夫邏卒持文書行村落間需求貨賄雞犬不得寧又民有寃詣官欲自訴者姦胥輒把持之或嗾無賴之徒誣人以非罪公灼知其情痛繩以法且禁在官之人悉不得下鄕凡以訟至庭中者是非曲直立爲辧決鉤深索隠動中其肻綮而原情制罪一本乎寛恕民有鄧辛者以造僞鈔系獄公鞫之初無左驗也破械釋之有胡正者告其侄不率教撻之因縊死驗視之其死非縊實正踢中其腎致死也當正以本罪有譚公保者二嵗而孤家產不貲盡占於叔父公諭以理卽以還公保有唐用者以養女嫁陳福爲贅婿因勒福爲奴福不服則誣以他罪公問之得實俾福引妻歸本家有豪胥以女許嫁王必忠旣乃悔之嵗久不成婚必忠以訴公命以中人家禮納其幣當日卽成婚豪民陳淸素武斷鄕曲握持官府事家貲累鉅萬復眾募姦人僞造鈔其家久輒殺其人以滅口陰結大官爲勢援所爲不法人莫敢誰何公發其罪惡父子皆坐死仍籍其家而還其所占田土於民大抵公之聴訟斷獄無問事輕重當避嫌茍得其情片言以決一日坐防事有牛突入膝跪而淚墮公語之曰若有寃乎苟有寃若第往乃令人踵之往牛至屠家而止得私屠牛者痛懲之以已貲贖其牛而申嚴私宰之令咸謂公有神明之政矣防鄰郡武岡寶慶猺獠反朝廷連嵗用兵討之軍旅使客皆道經是州公督運糧餉十餘萬石營辦軍器亦以鉅萬計州非驛道無傳置且舟楫不通轉輸供億之費悉資於民公賦之有方不擾而事集不足捐以俸錢三千緍佽助之故民𨿽勞而不怨大軍之討賊也不能習知山川之巖險以故持久無成功公募凡敢勇諳武藝習知谿洞形勢者助官軍戰數有功復令大家集民兵阨塞之處戍守之民恃以爲安著令民有鰥寡孤獨者居以養濟院而院廢甚公旣重爲飭治又新作捕盜司及賓館迎恩亭而神祠佛剎所當理者亦爲之新又定勝廣濟虞塘三石橋悉繕完之其役尢鉅由公使民義故民樂於趨事而赴功土俗拘陰陽家說親死或三四世不葬公與民約限六十日皆就葬不葬者以不孝論宿柩得入土者餘二千有客使其州防櫝不能葬者則爲擇地以瘞之賜髙年帛必手選厚繒面授之俾受實惠焉公在湘鄕三年信義旣明威惠並著教洽化孚變爲禮讓之俗倡優屏迹道無行丐之人凶頑之徒更相教戒習爲善良曰吾茍爲不善何面目見王公耶龔玨有隠徳仇演有孝行皆表聞於朝雨暘風火有禱卽應又數有芝艸之瑞入其境民情舒以和有熈熈之風焉於是治行於湖南諸郡最以年七十致其事士民相與告大府願畱公毋行日千餘鏹屬於道塗憲帥二府咸止公必竢乃可去公爲之勉畱明年庚寅力辭而歸民庶攀畱塡塞路道號泣而別相率立公生祠三十餘所又編大夫士所頌歌鍥於梓爲甘棠集列人民所慕思鐫於石爲遺愛碑公旣東歸日徜徉於家林適時多艱行省承制起公攝建徳路總管府治中惇迫就職不容辭避而有攝郡守者方專權自用勢不相下則搆危言以中公賴省臣辧其誣事遂解而公竟以疾卒於杭之寓舎朝廷除公中憲大夫僉庸田司事致仕命下而公不及待矣公生於至元戊寅二月十九日卒於至正癸巳正月十七日享年七十有六以其月二十七日歸葬建徳縣西靑山之原公狀貌魁梧衣冠偉然剛正之气動形於辭色遇人待物一以誠敬無少間節操亷介門無私謁在湘鄕時有二官塘漁利歸於州守公曰官利乃可私用邪斥去不受故談者謂其如朱絲之直玉壺之淸家居奉祭祀悉遵朱氏家禮事其母備極孝道教其子皆有學有文公元配方氏封恭人子男五人淵用止善建中壽康尙雄女五人適姚至能吳升齊唐卿姚昂朱元澤馬元達孫男十四人穡稠穆秉廩積谷穎穥穉秩穟穜程女九人惟公生於文獻之家夙以材自見拾級而陞爰有祿仕能名異績所至著聞晚乃專任民社之寄克以所學施於有政觀其化民成俗本乎禮義以爲治𨿽古循吏如文翁之治蜀韓延壽之治渤海何以尙之公歿且葬而世系官代治行之詳未及有所登載建中以告禕曰先人之所不朽者維文字是托失今弗圖恐遂湮沒豈無他人以惟子也屬禕不敢辭乃摭其實具書之庸竢述作之家采擇而論次焉

故防軍縉雲郡伯胡公行述

公諱深字仲淵姓胡氏系出漢安定宋初有諱棟者自潤之丹陽遷處之龍泉因家焉棟生璠璠生文虎文虎生竦竦生晟晟生滂滂生衢州錄事防軍松年松年生鄕貢進士應辰應辰生溫州樂淸縣令防防生江南西路兵馬都監見大則公之曾祖也祖諱堂妣李氏考諱鉦仕元爲徵東行中書省左右司員外郎妣趙氏公生有奇質讀書過目卽成誦貟外府君早嵗宦遊京師公甫十嵗而季夫人與趙夫人相繼沒公侍大父撫幼弟艱難刻厲以自植立而學業益以進下筆爲文數百言可立就弱冠遊京師適員外府君仕髙麗乃往候焉居久之員外府君捐館舎而繼母實生弟海年尙防公泣謂海曰天禍我家我父棄諸孤萬里外今我奉匶南還爾其畱此以事母他日我當復迎吾母與爾矣舟行一日泊大崕下夜夢父老語之曰此崕且崩宜急避驚覺趨移舟俄傾大風雨至崖果崩墮水聲如萬雷霆人謂此其孝感所致云旣歸葬遂廬於墓左悉取諸子百氏天官地誌兵謀醫藥術數卜筮佛老之書而研究之然於醫尢精常曰窮而在下者不能及物惟醫可能濟人耳乃建藥肆市中有以疾病來告者輒與之藥弗與計直也至正壬辰江淮俶擾盜賊蔓延閩浙間由建之浦城松溪入龍泉公嘆曰浙水東地气白矣生民無所賴禍將及矣乃集鄕民共爲守禦計而結寨於湖山於是處州境內民相挻爲盜江浙行省調萬戶舒穆嚕宜孫戍處州辟公參謀其軍事一見懽如平生舒穆嚕公喜曰吾事濟矣胡公籌策今無與比區區小醜不足平也卽檄屬縣募壯士爲軍十日間得數千軍於竹口傳檄賊中曰爾等皆良民因詿誤故爲亂棄仗卽仍爲良民耳賊中傳相謂曰胡君長者其不欺我盍歸之盡燬器械相率肉袒來請罪公一綏之以恩余冦次第而平嵗甲午二月舒穆嚕公還臨海公亦歸隠於湖山三月溫州戍卒韓虎陳安國殺主帥據城叛行省命宣慰使恩寧普討之道由處州辟公計事公與語意合軍事請公防謀之公曰除暴所以救民今溫城叛者止一二人若破其城玉石不分如平民何此宜以計取不可以力攻也乃遣辧士入城說其黨曰韓虎陳安國悖逆亂常今王師致討大兵四集旦夕卽攻城𨿽金湯無不破者若等胡爲爲賊守自取作韲粉耶今將軍念若等未忍卽加兵若等能去逆效順悉從原宥茍稔惡不悛城一破悔無及矣其黨聞語已咸相向泣曰吾屬自度皆旦暮鬼耳今乃防將軍開生路敢不惟命六月果殺韓虎等以城降溫城濱海民以漁爲業是時城閉者三月民貧甚公卽請發粟賑之事有不便者皆爲之更除驩聲載道曰吾民早得見胡君豈至顚沛如是耶恩寧普公欲列公功以聞於朝公謝曰幸遇明公爲知己得效寸尺志願足矣何以功爲旣而恩寧普公以行省防政總兵番昜復辟公與俱行軍務無巨細悉諉之信任之者益至嵗丙子六月靑田潘惟賢華仲賢聚眾爲亂聲言攻龍泉縣長吏聞風遁賊遂焚縣治公之師曰王先生毅與門弟子集義兵擊退之縣長吏及裏中惡少年疾其功因害王先生公時在番昜聞之馳而歸語同門友曰昔毛術能爲師復仇吾徒顧不能耶乃引兵執害王先生者盡殱之遂從事於靑田而麗水之浮雲泉溪賊並起嵗丁酉春縉雲之黃村松陽之白巖遂昌之大社無籍之民盡爲賊勢連結不可遏行省丞相喀喇公承制以舒穆嚕公爲行樞宻院判官分院鎭處州旣至卽假公本院行軍都事統兵以討亂九月攻泉溪賊寨防之十一月又平浮雲嵗戊戌正月白巖賊來降五月縉雲賊亦平八月移師攻遂昌賊酋周天覺方友元傾其巢穴出迎敵公望見笑曰此非天授我乎使賊堅守窟穴未易卽殄滅今日之來送死必矣乃分部諸校以正兵與接戰以奇兵左右翼夾擊之別遣遊軍入山搜其伏匿比戰賊三面受擊大敗斬首數千級生擒八百人獲方友元梟之乘勝直搗大社周天覺降乃班師嵗己亥秋以兵討靑田賊黨金徳安誅潘惟賢兄弟以降於是處之境內諸賊悉平矣先是國兵取浙東衢婺旣下獨處州爲舒穆嚕公所守不肯降是嵗冬今上皇帝遣僉樞宻院事胡公大海由間道取處州舒穆嚕公出戰敗北大軍遂入城而分兵取屬縣未附者公時以假元帥統龍泉慶元松陽遂昌四縣兵欲閉關爲拒守計四縣士民咸請於公願內附以全民命且曰公治兵十年勤勞亦至矣而朝廷未聞有一命之錫國家則負公公何負於國哉公知時事已去不得已挺身見胡公而四縣因得不受兵上素聞公名驛召至南京待以殊禮居無何擢中書省左司貟外郎上日與公議論天下事公有言上未嘗不稱善也嵗庚子秋命公相龍灣虎口形勢築二城以衛京師工不煩而事以集嵗辛丑秋有防命公還處州招集舊所部將校士卒以從徵西嵗壬寅春從上平江西命公以親軍指揮領兵守吉安防浙東苗軍叛婺守將旣被害而慶城亦爲其所防上命公以所部軍馳還復處城比至城已復卽除公浙東行中書省左右司郎中摠制處州軍民事時山冦乘苗之亂往往竊發公隨方招捕凡首惡者盡誅之於是守兵猶單寡公募之得勝卒萬餘人軍需糧餉𨿽取給於民而民素受其惠咸樂輸之無敢後時江西俱食浙東鹽而有司十分抽其二商賈絕少公請二十分取一從之販者乃通軍用以給嵗癸夘春諸曁守將謝再興以城叛兵犯東陽平章李公擊卻之公引兵去赴援因建議以謂諸曁浙東藩障諸曁不守則衢婺不支矣乃度地距諸曁五十里五指巖下別築一城不旬日而成樓櫓壕柵靡不畢備上聞諸曁叛遣使議別爲城守計使者至城已完上嘆賞不已已而浙西將李貞大舉入冦兵號六十萬頓城下城堅不可攻乃引去上念公立城之功遣名馬賜之靑田之廬茨地接閩境人素懭悍恃其地險惡屢叛屢服至是乘我師在外復爲冦公還引兵直抵其地二十年逋誅之徒悉就殄滅人咸快之嵗甲辰秋溫州方明善取平陽時平陽已爲我所有公出偏師復之並復瑞安所侵地而親領大軍攻溫州明善窘蹙乃與其叔國珍議納嵗貢銀三萬兩有防俾班師公乃入覲上欲遂柄用之公以邊境未寧願還守外以自效時上旣卽王位乃除公王府防軍仍總制處州等翼陛辭上諭之曰俟閩浙俱平當還汝中書矣嵗乙巳春福建陳有定來冦邊公率師往徵之遂取建之浦城旣而建之崇安建陽二縣亦俱下上遣使賜以所禦名馬將士賞勞有差建之守將阮徳柔以兵四萬屯錦江實出我師後公還兵擊之破其二柵有定大恐盡率精銳來圍我營公突陣與決戰馬蹶因被執有定旣得公甚相禮待公因具道主上神聖四海歸心羣雄樂爲之用且援竇融歸漢故事以撼之有定初無害公意防元使至督迫之公遂遇害於福州得年五十有二訃聞上痛悼不已遣使卽其家祭之命中書議加卹典追封縉雲郡伯有爵而無階官職勲者有司之制未備也公天資穎防智識絕人其於藝術弗學則已學之無弗精詣者性倜儻好施予賢士大夫有貧乏者傾槖以餽之弗吝也其守鄕郡凡五載馭民一以寛厚用兵十餘年未嘗僇一卒恩惠在人甚多故其沒也聞者無不流涕鄕人爲立祠以祀之公先配項氏先五年卒生二子長曰禎今爲宣武將軍僉處州衛指揮司事次曰杞女一人適同裏章存厚繼室楊氏故中書左司郎中元杲之妹也公旣沒之二年禎等乃刻木爲象具衣冠以葬實附於圍原先塋之次防國兵旣取閩俘有定至京上命禎臠其肉以祭公禕辱與公交二十年知其爲人學贍而才裕慨然有志於功名者也遭時叔季未及有所樹立及旣結知眞主庶幾有以自見於事功矣而昊天不弔不及竟其才之用以究其志之所欲爲豈非其命也夫公當定諡於奉常立傳於國史而勒銘於神道然行狀久未克爲於是楨來以爲請誼不得辭謹爲攟摭其平生大凡而寔書之𨿽於公之頴識淵度無能有所發揮庶幾無愧辭者矣

王忠文集卷二十二

欽定四庫全書

王忠文集卷二十三

明王禕撰

哀辭

陳仲晉哀辭【並序】

仲晉陳氏諱溍仲晉其字也其先趙州普寧人五世祖忠私諡茂行先生四世祖安贈資徳大夫在金皆不仕入國朝至忠定公天祐文忠公天祥兄弟而仕乃顯忠定仲晉曾大父也大父防芍陂屯田萬戶父思讓晦徳不燿而從父思謙今爲淮西肅政防訪使自屯田官於衢因畱居焉故仲晉今家衢之龍防仲晉少英俊讀書善記誦年十九用例入國子學爲弟子員旣滿年積分入優等當釋褐授官防丞相廣平王開監修國史府仲晉見推擇爲掾史及王罷相遷掾史宣政院亡何宰相聞其才擢中書省掾史著令凡以布衣爲一品府掾者悉歷九十月得七品官或轉而掾中書出身卽得官六品於是仲晉歷月已通及八十不幸遽得疾死其死以至正十年某月曰得年三十有七先是仲晉在宣政從帝師至五臺山風土不宜因感羸疾明年入京師扈駕上京往來勞勩感疾益深旣還京師疾少間宰臣趣起治事而仲晉所掌有重獄獄成抱具獄稟堂上自朝及夕力不能堪歸就寓舎疾增劇遂以不起仲晉操廉介家素貧又久病旣死囊無畱貲中書援故事給錢爲賻同舎生又相與合錢始克買棺以斂而返柩南方嗚呼是可哀也已始予識仲晉錢唐一見如平生驩厥後同客京師情好尢篤每相見輙竟日談論傾盡底裏誼若骨肉然然仲晉爲人倜儻不立崖岸其與人交皆然非於予獨然也今年春予將南還往別仲晉怪其形神消耗已甚爲之怵然心固憂其必死南還未幾則聞仲晉果死矣夫以仲晉之才之羙使有所就以行其志固亦何媿而天者使之止於若此嗚呼是誠可哀也已仲晉無丈夫子有弟濬仲深亦與予善因爲哀辭以寄予哀以慰仲晉且遺仲深云詞曰

噫嗟仲晉歸來兮衢之上水淸土且溫子家三世居此兮有屋並有墳有親在堂望子顯榮兮及其身子今死矣孰繼爾後奉二親人孰不有死兮哀子之死良可嘆爾居甚良兮九軌之塗摧爾轅爾壁有借兮裼襲旣備乃棄捐方鬯而享遽閼以折兮彼天胡不仁匪天不仁兮窮逹壽夭系於命宰臣防爾友朋念爾贈金孔多兮返子之柩衢之濵子宜有知兮順爾之命心無寃噫嗟仲晉歸來兮爾家有屋有墳安爾神

王處士哀辭【並序】

遂昌有隠君子曰樂天處士王君鑑翁字子明性資粹夷風裁雋茂外衝遜而無絫內淵廓而有容秉操尙乎剛貞植學務於惇實蓄志蘊業弗狥於功名閟迹銷聲甘老於丘壑終始一節蔚乎可觀初君之大父嘗創義塾淑其裏閭仁厚之澤流衍無斁及君益繼先志務推惠利以及一鄕凡鄕之人服其言行事有不斷必求直於君得其片言無不愧悔母氏遘疾藥弗能效君露禱北辰刲股和糜而進之疾以遂瘳幼失所怙季兄教育之甚至君事之猶事父也其孝友著於家庭信義化於鄕裏大抵此類夷考其行可謂有徳之君子已君之卒也二子滋浚能以禮太史宋濂氏實爲之銘而浚復徴言於禕惟昔眉山蘇明允卒其子軾轍旣請銘於歐陽公又屬其友曾公鞏爲之詞曰銘以納之壙中詞以表之墓上也禕於浚爲友誼弗敢讓乃爲詞以哀之其世系行業之詳已具於銘者弗復道也詞曰

括蒼之山沓嶂復嶺摩蒼穹蜿蜒磅礡孕靈蓄和粹以融抽英防精良金勁鐵礦在鎔少微垂象晶采霍翕上下通光气膠葛厥生偉人居其中猗處士君產才甚媺器甚丰神完志暢維內剛直外謙沖抑遏不振匪世不用時不逄閟全葆眞以樂其天樂其窮旣孝以友旣信以義逹家邦是亦爲政豈必智名並勇功繄古之人大丘少室將母同軌世範俗庶幾永逺承休風期頥未迄胡爲一疾遽長終嗟鄕之人懷仁戀徳誰適從白雲寥寥靑山寂寂儀型空嗚呼悲乎詞不多薦哀恫

汪元明哀辭【並序】

嗚呼元明禕祀汪姓世居金華予友也年四十有八不幸以至正十二年二月十八日得疾死元明長予十七年予年十九時識元明一見卽定爲忘年交時予方鋭於爲文元明輙語之曰以子之才當有所就然涵養之功未至文不可以徒爲予竊心服其言而不能從也自後予出走四方不及與元明常相防卽防則必彼此以文字絜長較短各盡言乃已於是予將借元明爲益友以底於成而孰謂其遽止於斯也嗚呼予觀士之窮無如元明矣元明防孤貧無以自存異流賤技業之以爲食旣乃重自激厲刻苦問學業成遂開門授徒用其束脩之入爲歳計而其弟貧尢甚元明有所入必分給之且身爲邢氏贅婿邢氏之老皆仰之食平居粥或不繼而元明處之常晏然旣死家無一錢凡棺與事皆朋友事之有男生始再期朋友又爲賣其所有山得錢買田五畝畀其妻以爲贍嗚呼士之窮無有如吾元明者矣始元明受經於文懿許先生人固已知元明其後復奉書防今侍講黃公故修撰張公而防其門及待制余公持憲節浙東見元明所爲文尢加奬譽由是元明名聞薦紳間求文者多之元明而元明亦喜於自見因以發其所蘊蓄然亦頗用是自負與人辧論必如其說乃已稍不合則形諸色辭而其所以自負者人或莫能知也蓋維其修之勤故其文有以著於人見之確故其說無以詘於人人之知元明者望之甚重而孰謂其遽止於斯也嗚呼士之窮無如元明而能卓然自立以表見於世亦無如元明矣予旣傷元明之窮於前又懼其泯沒於後也作辭以哀之辭曰

維窮則亨兮天理之常何君之生兮乃卒於窮伊世之人兮莫不有逄官爵榮顯兮寶物又丰車馬眾多兮食有牛羊姬侍列屋兮子孫滿堂雍容歡忻兮旣壽且康彼何人斯兮享玆福慶何君之窮兮曾不少亨妻孥饑餓兮腹或不充志願坎兮終身遑遑曰道爲華兮學以爲榮文章孔有兮又有名聲身則𨿽窮兮其存者長卽此較彼兮彼猶粃糠造物之施兮孰謂不平嗚呼哀哉兮君則旣亡朋友遲君兮嗟君不揚交防零落兮我將焉從防溪之水兮其流湯湯人之思君兮曷其有忘

衛處士誄詞【並序】

維至正十四年四月九日華亭衛處士諱徳嘉字立禮卒享年六十有八以卒之月二十九日集賢鄕余山之原處士之卒也先一月語其二子曰死生晝夜之道吾所素聞四月九日之夕吾其逝矣已而果然鄕裏之人無賢不肖皆爲之咨嗟流涕曰處士厚徳之君子也今亡矣乎蓋處士生於名家負其淑質有溫恭之徳有周通之才而重自葆閟不樂仕進初左丞郝公嘗見推擇辟充從事宣慰羅公復加薦舉署儒學官皆以養親辭不就厥後都水任公其外舅也俾居列曹掾則曰仕而得祿以爲養也今吾親已矣猶爲是乎於是蘊材懷徳不復施用躬其文獻上趾羙於先世充其基業下垂裕於後昆善始善終隠然爲鄕邦之望孔子所謂吉人孟子所謂善士處士有之嗚呼如處士者其誠厚徳之君子矣處士生旣不有爵位沒茍無以振其幽爲善之徒將曷知勸是用序述其私爲之誄焉詞曰

衛以國氏其宗蟬聫華亭之支由汴來遷始遷伊誰自宋建炎其諱曰僑實爲王官子曰宗武繼踵髙騫躋階朝散分符外藩朝散有子是之謂謙象數之學造於微際今熈朝世祿益延別駕永嘉仍有譽聞衍休委祉承乏宜賢是生處士餘慶之緜猗歟處士毓秀名門厚質岐嶷淑資粹醇六藝之書百氏之言咀其英華闖其根源旁搜博覽旣肆以涵不托詞章巧爲雕鐫反諸其身厥徳乃完內方以正敬而能嚴外和而周弗徇以偏無瑕之玉匪刻匪剜至和之音不懘不惉推之於家有倫粲然孝以事親敬以奉先晨昏溫凊時其防甘歳時祭祀哀思致防夫婦之際閨門之間肅焉如賔執禮不愆友於二季篤其愛恩鞠育從子教之成人益廣厥施以芘宗姻又推於鄕惠澤維均適時遘菑大札大祲不遺餘力以卹厄艱穆乎其義藹乎其仁仁風義聲洋洋以傳撼於鄕邦薰襲裏廛維是處士維徳之純禔身操行勉勉循循不愧於天無慊於心萬室之邑同所觀瞻視如蓍龜如邦之翰善類所依謂將百年儵其淪亡孰不痛酸嗚呼哀哉君子之徳自昔爲難而況於今俗偸益儇誇毗成習奪利攘權不有君子孰矯而惇嗚呼處士三代之民今則已矣休徽曷泯誄行謀諡古道所遵私述梗槪我言用陳凡百同志尙鑑斯文

務光先生張君誄辭【並序】

古之君子出而用世則天下被兼善之澤處而立言則後世防嘉惠之私其操𨿽殊其志則一皆所以究心而信道及物以爲仁者也有若臨海務光先生張君殖學厚深秉志貞亮攬儒林之英秀搴藝圃之芳華自其壯年有意當世防詔求直言時丁多故爰采家國之利病酌古今之權宜撰爲政事書將詣於朝廷獻諸君宰而事不果行志弗能究遂乃居鄕闡教開門授徒執業者皆英才講經者無虛日蓋其學術一本於伊洛而上逹於洙泗純而不雜信而有徴於是推其躬行心得之緒餘托諸毫分縷析之章句所著有言志錄六藝編世運略等書凡三十八篇皆辧理精詳論事明暢鄙王通續經之僣陋揚雄守之譏誠足以自成一家永垂千載者也嗚呼先生執徳不回𨿽齟齬於當世而立言不朽實惠利於後來謂其無愧於古君子非歟維昔學士大夫之歿禮貴飾終請諡謀誄厥有彛典先生之卒學者旣因其所自號稱之曰務光而誄未有詞無以較實揚徽在禮爲闕是用追述而補陳之其詞曰

嗚呼先生實古君子制心維敬飭身維禮學苑揚翹儒林振鞾卓操世模貞猷俗軌志𨿽當世義寧茍仕鏟采弗耀韜鋒自骳鄕邦歸重君公遜媺有來學徒敎被時雨業崇六藝術廣百氏爰茂道譽益隆徳履理繇意融行自躬體推其緒餘托以言語攟摭遺經羅网軼史發擿祕要抉剔微防著爲羣書戶列門峙絕編𨿽嘆續經非儗勒成一家垂示千禩先哲是迓後聖其俟嗚呼先生厥就愈偉嗟世之人其孰無死死有不朽立言之韙令聞長世其曷窮已嗚呼先生今則已矣易簀全歸蓋棺正斃儀型旋逖嘉惠猶侈後生晚出將孰憑倚藹焉教思匪文無紀以濯其潛以焯其煒庶無愧辭敬薦哀誄

祭文

諭龍文【並序】

東陽縣西鄙有石潭在崇山上相傳有龍居焉凡虵虺防黽蜥蜴之出其間者人皆謂爲龍也至正十三年夏大旱縣民相與詣潭下祈焉有頃而龍見旣見而不雨自若也烏傷王禕曰物之有知者宜莫靈於龍龍之靈爲其能雨也龍弗能雨則失其職無取其爲靈矣予哀斯民之無所訴而龍之失職莫之靈爲可罪也爲文使投諸潭以諭之龍如有知其尙有激也文曰

維民之生兮命縣於天天之生民兮食以爲先雨澤或時兮嵗乃有年年之弗登兮民食則艱今玆之旱兮誰實使然我究厥繇兮豈龍之愆伊龍之靈兮神變化乎間憑陵乎八區兮奮迅乎九淵飛廉爲禦兮挾丰隆使後先雨天下曾不崇朝兮功莫可以名言今玆之旱兮寧爾龍之弗聞𨿽聞而不雨兮亦獨何心芃芃者苗兮徧於郊原民口嗷嗷兮食之所存枯槁就盡兮日化爲塵大命近止兮哀我斯民上帝好生兮冒下維仁至仁所被兮生意畢臻夭札疾癘兮詎輙加此下人爾龍胡爲兮視民如寃逆拒帝命兮使壅閼而弗申以忍自持兮怠以自安赫赫上帝兮厥鑑孔明如或知爾兮將大罰於必行天怒人怨兮叢於爾身爾龍誠靈兮盍悔於今

祭胡侍郎文

維至正十二年歲次壬辰三月乙巳朔越十有五日己未裏中子王藻傅時中王禕陳友孚等謹以淸酌庶羞之奠致祭於宋故兵部侍郎致仕胡公之墓曰

公當宋初顯擢科第婺有進士實公始之十握州符六持使節選曹計省無弗踐敭晚以從官全身而退有功有徳大庇斯人歿爲明神光靈烜赫兩浙之境廟貌相望家祝戶祠罔間遐邇矧維錢唐公昔所守是窀是穸體魄攸歸兆域巋然孰不愛防婺人拜掃嵗有彛典屬玆寒食集於墓下薄陳一奠式表慕思惟公有靈益庇鄕梓歷年緜代來瞻來崇尙饗

祭黃侍講先生

維至正十七年歲次丁酉閏九月壬寅朔越十有七日戊午門人金涓屠性宋濂王禕朱濂傅藻等謹以淸酌庶羞之奠致祭於元故侍講修史先生黃公之靈嗚呼人物文章有盛有衰其所關系意者天則使然非人力所能爲昔在唐宋韓歐之出實當其盛時時則劉栁蘇曾相承並起有以聳當世文治之巍巍及其旣沒文章遂卑而君子於此亦以驗其世運之推移惟國家之興隆元气混合三光五嶽結粹而凝輝鐘爲人物著於文章律倡呂和規重矩疊莫盛與之夷然當至元大徳之世龎儒碩生布列於朝廷者大抵皆前代之遺祖宗作人爲日旣久逮乎延祐設科取士而得人之盛遂及於今玆公當其時奮乎東南褎然舉首文名赫然而四馳歷仕外服晚乃登畿典冑監領儒臺學者翕然而宗師當代文章之柄咸公是屬而公亦不得以茍辭肆今皇上崇尙儒術慨念老成有足倚毗幸公之獨在爰起公於旣老用公於未衰掌制玉堂勸講經帷任尊而軄邇將倚以爲王猷之黼黻國論之蓍龜天下仰之如韓歐謂朝廷爲有人士類爲有依公不久畱控辭而歸出處進退卓然而無疵公今沒矣一代之人物文章於是盡矣非天其孰使之切嘗論公學博而操則約力而造則微統壹聖眞融貫理奧不大聲色任斯道而委蛇故其形於文章譬如周廷重器圭璧鼎惇分置離列蓄光采而嚴等威又如漢廷老吏持法精謹引經傳古以斷獄而決疑性靈以之而發舒造化以之而補禆聖賢經傳以之而羽翼古今事理以之而綱維公之名世者人皆知其出此抑所以致此者固夫人之莫知嗟公已不可復作斯文之未防者幾希昔歐陽子之歿也臨川王公以謂生有聞於當時死有傳於後世茍能如此足矣而亦又何悲今公之有以不朽誠亦無憾而吾黨小子傷悼摧痛不能已於言者又眉山蘇公所謂上爲天下慟而下以哭吾私曽日月之不居屬大之有期薄陳一奠維以泄哀嗚呼哀哉尙饗

祭蔣季髙文

維至正十七年嵗次丁酉十月辛巳朔越七日丁丑友生烏傷王禕謹以淸酌庶羞之奠致祭於亾友季髙蔣君之靈嗚呼季髙其竟死也未可以死遽爾云亡不仁者天忍至此極初聞子死人實不信謂吾季髙無有死理今乃死矣孰不子哀嗚呼季髙行粹以夷事親從兄孝弟兼至處族交友又誠以信譬如美玉絕無玷瑕嗚呼季髙學精而敏獵史搜經傍渉百氏發爲文章筆力甚雄譬如神駒有逸無蹶人謂季髙必就逺大防出畯林顯融當世至於壽考乃理之常而其得年甫廿有九曾是一疾遂以不起嗚呼季髙當壽而夭謂天可必斯理曷究天豈不仁亦獨何忍旣降之材不降以年有年有材固罕兼得較之二者材不如年借令有材促不得展孰與有年以享貴富有年無材常情所甘材丰年嗇人用嗟怨抑人之生稟气於天是气之賦厥有厚薄所稟者厚得年故壽𨿽曰有壽而孰無死子之夭死由稟气薄气之薄者子適稟之天亦何心獨薄於子我觀眾人碌碌庸庸鳥獸同羣艸木俱腐名與身沒無足道者𨿽壽而死與無生同凡若此者天實薄之其孰如子克自樹立受材之丰學行俱懿名譽昭晰沒世有聞𨿽則云夭其猶不死天之於子可謂已厚子達理者宜勿怨天孰得孰失孰重孰輕造物其間豈果無意嗚呼季髙又何怨爲子𨿽無怨人則哀子夫人所哀況吾朋友交誼之篤無媿金石死生契濶日逺日疏不有話言何以慰子子善自信豈待我言子母子兄其哀尢切匪言之復無以慰之酒肴在前我言孔多嗚呼季髙聞乎不聞尙饗

祭靈星祝文

天田所次實維農祥百谷旣成繄神之祐爰稽彛制式修明祀神其來格歲歲有年

祭髙麗國山川祝文

髙麗爲國奠於海東山勢磅礡水徳汪洋實皆靈气所鐘故能使境土乂安國君世享富貴尊慕中國以保生民明神之功於是爲大朕起布衣今混一天下以承正統比者本國奉表稱臣納貢朕嘉其誠已封王爵考之古典天子於山川之祀無所不通是用遣使敬將牲幣往修祀事以答神休惟神其鑑之

墓志銘

元故中山府判官墓志銘

府君諱鉉翁字中實王姓處之遂昌人五世祖景防宋慶曆間仕知錢塘縣遷淳王宮敎授自髙曾至祖采父蘭並晦徳不用用府君貴贈其父忠翊校尉溫州路同知瑞安州事母鄭氏封宜人府君噐資不凡自幼負志節瑞安常奇之曰大吾門者其此子乎旣長渉獵經史通大義禔身律己必由於禮處物制事必本於忠信人亦莫不以逺大期之年弱冠至京師受知於司徒陳公防福院立爲其院宣使出將使指逺而吐蕃雲南靡所不屆備殫其勞考滿授進義校尉平江路吳縣主簿郡守杜公名卿也素知其材大小政務悉以諉之豪民顧鐘朱郭四大家怙勢爲不法則發其罪惡咸寘於理政聲卓然居歳余以憂去官調兩淮都轉運鹽使司東臺塲鹽司丞國課所資淮鹽居廣催督趍辦如期而集見稱廉能除忠翊校尉臺州路黃巖州判官所掌捕盜司猾吏凶胥結黨肆惡久爲民害至則以法痛治之亭戶洪甲恃不統於有司恣爲暴橫以私忿殺平民吏白不宜問府君曰殺人之人乃可置不問耶逮捕系獄坐罪不少貸姦民有挾僞鈔板詣官自首者覬事發因得誣連富人肆其詐察其情詰之果自服立命焚其板不爲問州北有浮橋久且壊捕盜司屋亦敝甚皆撤其舊使之一新居三年政績具舉遷忠顯校尉兩淮都轉運鹽使司余東塲鹽司令於是倦於宦防不俟引年得請納祿以昭信校尉眞定路中山府判官致仕尋屬疾遂不起至正丙戌八月八日也享年六十有三壬辰十二月七日於家北君子山之原元配鄭氏封宜人繼室潘氏張氏孫氏初府君未有子以弟鑑翁子浚爲子晚始得子曰浩用廕調衢州路龍防縣水北巡檢早卒無子浚乃以其子棟及從子機爲之後府君性英邁儀榘峻整其材敏而裕練而不矯治家內外有法居官蒞政不務爲茍同事無鉅細難易無不勇爲爲無不當者故其所至輙有聲維王氏之先奕世載徳厥後宜大及府君出位𨿽不克稱其材亦庻幾光顯矣浚來徴銘故爲銘銘曰

王望遂昌厥稱徳門承乏維材用亢其宗維材之良有蘊必伸乃卽官序厥聲以聞進也儃佪胡不大振亦旣光華昭受寵恩君子之山宅兆攸存春雨在樹秋霜在原歲時來思衍爾後昆悼幽著銘爰勒貞瑉

劉先生墓志銘

處有文學之君子曰劉先生演字浩卿生於大徳庚子九月十日卒於至正壬辰三月九日享年五十有四嗣子師曾以己亥十月十三日奉柩於麗水縣孝行鄕之桐原旣乃以書抵禕曰先人所與防者眾矣然相知之者宜莫子若必有銘玆誼爲古銘先人者非子而誰以惟子也請昔先生之典敎義烏也禕時在諸生列托斯文雅故非一日重以師曾有請銘安敢辭劉氏世爲處之麗水人祖桂父澤皆不仕先生生有羙質於書無不讀自少攻爲文章有聲籍甚上饒鄭君原善其學長於經而明於性理天歷間以名進士爲處州錄事先生因從受業焉磨礱浸灌所資日深其於經書春秋尢精著其大義輯爲成書一時學者皆誦習之其爲說務以發前儒所未及非特利後生小子塲屋之業而已其他所爲文皆從容順適不戾於榘彠講辧論議咸足以逹其意要其歸無不本於理者至於詩歌則防容大篇如奔濤怒颿勢不可遏鏗鏘短句如鳴金戞玉粹然成音流麗而平實自成一家言嗚呼先生之所自致若此可謂文學之君子非歟先生姿貌丰整儀度醞借性倜儻且和易樂周人之急與人交無間親疏久益相好四方士大夫至是邦無不欵門者先生與之防或談經術或論政理或以詩章相倡和莫不厭其情乃去余膏賸馥霑被於人爲多至正初起爲義烏儒學敎諭又爲敎諭龍泉後署明善書院山長未及上而遂卒蓋先生之志甚逺其材甚周也惜乎不克顯融不及展其材之蘊而推其志之所欲爲故其卒也無不爲之嗟悼嗚呼抑豈知先生之自致於不朽者固不在彼而在此也先生娶同郡葉氏有婦道前十一年卒至是合焉子男三人長則師曾次師夏皆能世其家業者也次師雍蚤夭孫男一人煜女二人銘曰

嗚呼先生邦之良也學韞於躬气又昌也振華舒耀爲文章也儒林文苑肆翺翔也𨿽遏厥施所存者長也亦旣全歸玆其藏也後千百年勿壊傷也

故薛君墓志銘

維薛氏逺有系序其先望於河東而盛於永嘉宋紹聖中有諱堯章者來守處因畱居處之松陽子孫遂爲其縣人堯章生虞佐虞佐生景防廸功郎景防生士榮宣義郎士榮生南通春秋學爲某軍節度掌書記南生殊行沿江制置司幹辦官殊行生三子君其長也君諱必慶字天福資性純篤自幼沈粹不凡言不妄發動必由於禮旣長益力學不務華靡事自聖人之經下逮諸史百氏之說靡不渉獵而通其義然雅不喜事章句常曰讀書將以求聖賢之道逹則推之見諸用處則蘊之有諸己文章殆餘事也平居接物遇事悉本於誠慤恥趨媚權貴與人交煦煦有恩意聞人有善稱道之不置不啻若己出己有善未嘗以自矜也以故賢士大夫皆樂從之防相與徜徉泉石間世故邈不以經意時年方富盛退然如老成人徽聲休聞播揚於時辟聘絫至而髙蹈之志益堅因自號曰雅山處士云初幹辦君之配張氏無子而宋氏實生君葉氏生必茂必振君事異母如其母撫二弟如同母弟祖母徐氏髙年多病曲意養之得其懽心其孝友甚著君𨿽韜晦不自見而不以獨善其身爲己足每思推以及物人防其惠利甚多而不幸年不及艾以卒故其卒也聞者莫不嗟悼之君生於宋開禧己未十一月日卒於元元貞丙申六月日得年三十有八先娶項氏再娶劉氏子男一人溶劉出也孫男二人益莊曾孫男五人圭堅增塤坤君卒後十六年至大辛亥八月日溶始奉柩於縣北城後之原且五十年益乃奉鄱陽丞李貫道所爲狀來乞銘惟昔眉山蘇公軾嘗以大父之銘屬諸其友南丰曾公鞏其言曰大父行甚髙而不爲世用故不能自見於天下然古之人亦不必皆能自見而卒有傳於後者以世有發明之者耳嗚呼行髙而不爲世用者獨蘇氏歟益方以文學名將無媿蘇氏之有孫而所以發明之者禕非其人也然益與禕辱爲友銘其敢以卒辭銘曰

薛家松陽由溫來遷世業載纉弗蕃而綿六葉逮君益祗厥紹徳蘊於躬不詘不矯不震以燿銷聲閟煇委祉於後孫曾是貽彬彬孫曾旣茂以碩維善有徴視此貞刻

劉母徐夫人墓碣銘

鄱陽劉君爆告於金華王禕曰以吾子之厚於我也竊願有請焉昔我先君子隠居以求其志凡可以聳善扶誼者無弗爲也用是見稱一鄕之善士抑所以警戒而相成者實吾先夫人內助是賴初我外家徐氏宋建炎間有來守鄱陽者因家焉三世爲外大父瑞用中漕司試爲昌江書院主學兩娶皆黎氏先夫人諱妙靜生六歲而失所恃天性慧敏外大父鐘愛之敎以列女傳等書靡不通曉淑聞用彰先君諱籌字竹友有學有文始娶王氏而卒繼乃請婚徐氏外大父以我劉氏詩禮鉅族而先君又賢也以先夫人歸焉旣來歸逮事我先大父備盡婦道先君好施予族屬裏黨之困匱者必振給之而又賓客欵門無虛日先夫人佐之理粟帛具酒食內外設施舉中其度未嘗有徳色處妯娌必以禮禦臧獲必以慈貞譽懿聲藹如也不幸先君子蚤捐館先夫人於是獨持家政益斬然有條延聘名師以教諸子皆使有成立晚歲究心內典然猶躬織絍不廢且復以敎其子者敎其孫蓋年六十而遂卒其卒當至正丁亥五月某日先期以語其子乃衣冠端坐而逝子四人榮爆光烱伯季皆卒獨爆在焉女三人壻曰陳善陳備章潮孫四人防翼亦已卒次曰翯圭嗚呼此吾先夫人世出行實然也痛矣吾邦頃歲薦罹兵革以故先夫人之防久猶權厝乃今得卜始克以某年某月日奉匶於某鄕某山之原必有銘故用爲子請幸無以讓爲禕爲之言曰嗚呼人子之所謂孝者以能揚名而顯其親也君今以文學名卓卓自表見是可謂能孝矣而曷以銘爲𨿽然夫人事夫則能成其志教子則能成其才徳之所致者厚矣是固不宜無述也庸次第君言爲序如右而系之以銘銘曰

夫也善士子則名人曷其致之化由閨門黃裳元吉嫓徳爲坤著玆石章以永於聞

謝節婦墓表

節婦謝氏諱黻金華人也謝氏儒家有女不肯與凡子擇所宜歸得同邑吳履字徳基以爲壻節婦性剛而質柔巽平居不妄娭笑勤儉以治家而事舅姑奉賓祭舉無違禮履爲儒學官宦防於外其得無後顧之憂者節婦內助之功居多歲己亥大軍下建徳勢且東節婦語其夫曰亂將及矣盍爲走避計先事弗圖後悔何追察其夫意猶豫不決則恚曰盍不歸我母家我母家有深池萬一事不測當有入水死耳義不身受辱也未幾蘭溪破亂兵四出摽掠而履適他往節婦擕男女走入金華山中途失其幼男號哭求之弗獲而兵且至自度不可免行至向塢巖險處以幼女投巖下身繼之而死十月七日也死十餘日履以物色求之得其屍叢棘中靣猶如生遂附向嶺先墓之次於是得年三十有九矣生男五人今存者二曰頴稚女二人今存者一曰媛適張惠旣履屬其友王禕爲之銘王禕曰嗚呼頃歲以來天下大亂彞倫之斁甚矣自學士大夫猶不敢望其盡節而況於女婦乎當是時謝氏乃能秉節以死賢於人逺矣銘其曷有媿辭銘曰

人孰不有死死其難乎烈烈節婦處死爲安乎豈躬之弗卹將歸全乎貞名懿標圭璧其完乎倫紀用以立不永傳乎勒銘昭之盍玆鑑觀乎

錢夫人羅氏墓志銘

夫人諱靖羅氏池州靑陽人也羅故靑陽大家居九華山西之宏谿父某母程氏皆鐘愛夫人擇所宜歸年二十以歸於同邑錢氏爲處士諱龍祥之配錢氏在其邑尢稱望族夫人相其夫承祭祀禮賓客植門戶防閭黨備盡婦道逮事舅姑以孝聞不幸處士君早卽世夫人乃專秉家政能使貲產益丰而家日愈盛然性慈愛好施予恆語諸子曰家幸充裕茍羨財余粟不推以及人其若造物何凢宗族婣戚與鄕之人匱乏不給或貧無以自存者有來告必量輕重賑貸之𨿽賑之厚無吝意𨿽貸之數未嘗有徳色又常戒諸子以爲人之爲人在乎親師取友相觀而善及有成耳以故賢大夫士踵其門必命諸子曲盡禮意而從之防蓋自處士君歿夫人居者餘二十年貞聲徽譽藹焉著聞鄕邦之間莫不稱錢氏有賢母也夫人生於至元辛卯十月日卒於至正丁酉九月日享年六十有七卜以歲乙巳某月日攺塟於貴池太平鄕錢仲山之原男四人濟澤淸濬女一人適羅執中孫男五人女六人初夫人篤於教子濟從學禮部尙書宜城汪公遂以文學稱而淸尢精於藝術且倜儻尙義遭時多故率民旅以衛鄕井用功累遷武略將軍淮西道宣慰使司副使僉都元帥府事方向用於時於是濟澤皆已卒淸旣畢襄事而紼纚之碑無文以刻及使來請銘銘曰

婦主內事無非無儀其以善稱乃變之宜猗嗟夫人相夫以隨中遭家難秉節弗渝益丰其畜益厚其施敎誨厥子式充嗣之有婉淑徳揭貞揚徽維是壼範女婦攸師錢衝之原气深襄夷堂旣固尙安於玆

故松江府判官致仕王公墓志銘

公諱肖翁字傅朋姓王氏世爲婺之金華人宋太師左丞相魯國文定公諱淮之孫中大夫太府卿贈少師東陽郡開國公諱棟之曾孫中奉大夫直敷文閣福建路轉運計度副使金華縣開國男諱佖之孫朝奉郎將作監主簿諱琦之子也公自幼卽知問學旣長才業兼茂爲宗防所欽仰又其姿表明秀風猷醞借𨿽運去物攺之餘望而知其爲相門子弟矣起家衢婺二郡儒學錄大徳中陞婺郡儒學正考滿當得教授一郡而國制教授必年艾以上始得爲之公名上天官未四十也是時奎章閣侍書學士蜀郡虞公集與公生同歲亦以儒學正考滿同在選中而年皆不及格有司以常制持之廷臣言虞集雍忠肅公孫王肖翁魯文定公孫皆前代名宰相家子且學藝不羣不得拘於常制於是虞公得教授京畿而公爲靜江敎授南方歊暑多瘴公到官居亡何卽移病而歸家食十年延祐末復起教授南康防白鹿洞書院山長缺郡守請公攝山長事書院久廢公爲復興之新其屋宇廣其田租而來學者滋眾士譽翕然至治初辟江西行中書省掾史贑人有因覈田虛增糧額萬餘石而生變者事數年不決公以爲民變𨿽靖而糧之虛額宜在所必除儒學官待選者以千數先是持選衡者皆顧憚不敢理日致壅滯公閱選簿爲之銓注數日而畢由是宰臣噐重之惟其言是用休聞以彰防定四年積年勞除將仕郎海道都漕運萬戶府知事海道歲漕東南百萬之粟供億京師以事興法從事其任至重自漕帥主僚吏率以選居公居幕中三年上下克協漕事訖辦僉以爲能仍紀至元二年轉從仕郎嘉興錄事適歲祲部使者檄公行視田公爲具實以聞得免荒租數萬石它州郡有姦利事部使者悉以諉公決公決之無或不當者惠利及人甚眾政績益著未幾屬疾請致其事遂以承務郎松江府判官致仕命未下而公卒其年十月癸巳也享年六十有五以五年二月壬寅於金華縣婺女鄕施家塘之原公娶唐氏子男六人萱某官藻杭州路海寧州判官蘭鎭江路錄事判官荃葵藥髙節書院山長女三人適劉文同申蔓吳某孫男十人女八人公天性孝友事親無違禮養寡姊弱甥無失所者教諸子必由於禮法家庭之內肅然有儀所得祿秩多以周親黨賑貧乏內顧不足不以爲累髙懷雅興一寓於詩而尢善筆札論者謂其酷似吳傅朋短章醉墨人爭寶愛之初魯公在淳熈間久居相位是時南北講解中外無事一用柔道佐時絀尙利喜功之說以休養其民人以故南渡以還論相業者咸稱王氏魯公之從子是爲文憲公公實學於何文定公基以傳考亭朱子之道而敷文又受業於文憲以及防堂劉先生炎防饒先生魯其學皆本於朱子於是言道統者復推王氏爲濂洛之適傳矣維公之生憑藉世徳相業之隆道統之重萃於一門者累世承傳逮於其身不可謂無所托也惜乎不大顯融不足以究其志之所就然論天道者謂王氏宜有後而公侯之子孫必復其始後之來者尙有徴焉銘曰

大山穹林良材所生世家名閥是生畯英婺衣冠家孰盛王氏相業道統聫徽襲奕業載徳委祉於公公繼承之文憲在躬際今昭代仍有祿仕明世其家克濟厥羙君子之澤維衍益延盍觀水木期有本原斵石刻辭爰志陵谷尙其嗣人是似是續

王忠文集卷二十三

欽定四庫全書

王忠文集卷二十四

明王禕撰

墓志銘

贈禮部員外郎葉府君墓志銘

至正八年正月國子助教葉君恆以官六品援著令推恩於父母贈其先府君承務郎禮部員外郎先夫人追封恭人於是夫人前府君七年卒而府君之卒今二十年矣恆謂予曰我先府君之壙侍講學士虞公爲之志而吳文正公實書我先夫人之表日月行矣以恆之無似克有祿位於時者其來有自而褒崇所及國家廣孝治以勸勵臣子之意非藐焉小子所能當固不敢如昔人之有待而所以致此者不宜無所撰述以侈上恩而昭先徳子尙爲我爲之銘以刻諸墓上之碑予不敢辭則取二公所不書者列書之府君諱遜字謙甫姓葉氏祖父以上皆潛晦不仕世居越之餘姚今著籍爲明之鄞人初府君無它兄弟而伯父死亡嗣方病革時召府君語之曰爾其爲我後府君未知所對而目已瞑乃爲服三年喪後生二子遂以次子恂奉其祀而恩禮得兩全矣父年耄病且殆府君焚香酌水露禱於天願減己年以增父壽恍若見空中有神人示以三指者病隨愈後三年乃歿府君服喪過哀旣免喪猶不禦酒肉人稱其純孝焉府君待人無間尊卑疏戚一以誠實尢樂周人之急大徳間歲祲朝廷命富民出粟以賑貧乏有司擇鄕裏爲人所素服者俾第其多寡府君首被其選大家小戶咸服其公平旣而疫大作府君致醫者爲人切脈而合藥施之門閈中賴以全活者甚眾其行修於身而惠澤及物多此類府君卒以防定五年正月日享年六十有七明年正月日與夫人合縣西儀鳳鄕靑山之原夫人禇氏相府君治家有法孝於舅姑仁於姻族母儀婦道見稱於鄕其卒以至治元年十二月日而則明年正月日也子男二人長則恆由國子生釋褐授從仕郎紹興路余姚州判官除翰林國史院編修官今轉承務郎遷國子助教次恂也爲伯祖後女二人適陳某王某孫男五人女二人昔歐陽文忠公之言曰惟爲善者能有後又曰爲善無不報而遲速有時此理之常也嗚呼以予觀於府君庶幾所謂善人矣𨿽弗克自見於世昭被融顯然卒以子貴享身後之榮於是有以知天之所以報施善人者非可誣也銘曰

君子爲善旣積於躬受報或嗇後其必丰猗歟府君厥積維厚承之有賢徐觀身後皇用褒贈有隕自天龍光所被賁於漏泉善無不報斯乃常理刻玆石章垂徽千祀

故孫君墓碣銘

君諱辰龍字君旂姓孫氏其先由婺之金華徙睦之桐廬遂爲其縣人髙祖顯曾祖寶祖濂宋漕貢進士父之才承奉郎致仕母方氏贈孺人三子長潼發咸淳戊辰進士第一由衢州軍事判官辟禦前軍器所幹辦公事宋亡不仕學者稱爲盤先生次堯龍咸淳庚午鄕貢進士次卽君也君資識穎敏篤志問學一門父兄自爲師友業成期有以自見而運去物攺矣至元丙子國兵南伐縣燬於兵君攜家避地萬山中艸棲露宿備嘗險艱久之乃與其兄歸復故宇以養親蜀名卿史公繩祖爲取承奉公誥語扁其堂曰志樂君事親以養志爲先不特服勞飲食而已親有疾憂形於色食不下咽故相畱公夢炎告老南還來訪君尋舊好嘉其志行嗟嘆而去居喪過哀毀瘠成疾二兄旣先卒君獨營襄事無違禮宰木拱矣而孝思無忘歳時祭掃猶涕泣不已教子以義方律己悉用禮法𨿽子姓來省不冠不見也然性剛介人有不直輙靣直之有以篋貯物寓君者歳久且死則物色而歸其家人咸服其質實至大間部使者行部至縣處以學職滿考當得教官辭不就延祐初科舉法行人未之習君教其鄕人子弟爲之皆知所取則縣乘嘗修於先生而未就君繼志續成之後人故實得有所徴焉晚歳屏絕家務惟防居黙處間挾書史以自娯暇則與朋舊相羊山水間不復知有世事因自號曰求心云元統乙亥君年八十而十月九日乃其初度親黨咸防宴勞累日不倦尋感疾不起二十五日也以其年月日縣北大隠阡先塋之次娶王氏後三年卒合焉子男二人師道師徳孫男五人曾孫男三人昔者先生娶將作大監朱公傑之女久居義烏與禕先大父石峽府君相友善禕生也後不及識先生而君之孫紳辱與禕交因以君銘爲屬惟春秋之所謂吉徳大易之所謂幽人君實似之沒世之後其潛光逸迹誠不宜使之泯泯無聞乃爲序述其志業行誼而系之銘焉銘曰孝於親所以成其身求諸心所以復其眞旣全旣純弗舒弗振弗替有延其在後之人

趙君墓志銘

趙君觀光字觀國慶元之鄞人其先仕宋曾大父逢龍宗正卿兼侍講大父建知徽州婺源縣父佀翁始晦徳不仕君幼多智識稍長好讀書通達時務以郡博士弟子員得推擇試吏奉化州尋遷昌國至正十年冬黃巖海防薦起而昌國爲州在大海中距黃巖一息可至也其州侯特穆爾布哈問計於君君謂今州兵寡弱且不諳水戰惟蘭秀二山居民悍勇善鬭擊習海事若募以厚貲示以重賞其人必樂爲我用用以擒賊無難矣侯然君言卽以其事委君君招諭有方不擾而事集明年正月從侯引兵出海閫帥摠軍民兵同防海門洋俄而賊船百餘艘卒至眾皆惴縮莫敢進獨君所部民兵與奮戰至晚無大勝負明日君方分給軍饋巡隄上賊船又大至卽說侯進敵而賊眾數倍我軍莫支君持短兵接戰矢石交下軍與賊不可辧且後無援兵遂執節以死侯亦遇害是月二十五日也方君募民兵時或見其不憚勞勩私謂君曰侯受天子命守玆土盡忠報國固宜君不過一小吏設有功功且不顯倘有不測寧不重貽父母憂君曰人臣食祿難其死所也吾𨿽小吏亦旣食其祿矣臨難以避可乎於是卒戮力捐軀以及於難得年三十有五以某年月日某山之原娶戴氏子男二人君爲吏廉而有守勇於趍事赴功上官悉信用之然皆夫人之所能至其死事昭顯如此則有人所難能者矣嗚呼忠義天性也由之而致死故死皆無媿而世徒論其人之貴賤以爲其死之重輕何哉銘以表君之藏他日史氏傳忠義者尙或有徴也銘曰

死有不朽殺身成仁名則旣完遑防厥身我作君銘刻在貞瑉

袁母奚夫人墓志銘

吳郡袁君泰喪其母夫人將哭泣以告禕曰防不天生十有四年而先君棄諸孤維是諸孤藐焉無依袁氏不絕如綫賴吾母左右維持以長以教故我兄弟克有成立獲祗厥紹袁氏之不墜繄吾母之功也吾母之幼也卽以令淑聞爲親所鐘愛擇壻縉紳家我先君早以文行知名遂以歸焉時年甫十八躬織絍親酒漿以致養舅姑承事賓祭夙夜敬共罔有違徳自先君之歿嫠居四十年艱難憂患蓋所備嘗我兄弟恆以不能盡孝爲慊不幸今不及養矣防也支綴殘息厥旣得卜奉柩合於長洲東吳鄕緒墩先塋之兆而未有銘也敢惟子也請禕惟君之先君靜春先生之銘內翰黃公實爲之顧禕末學乃敢銘夫人乎𨿽然禕之交君有素誼不得固辭則爲序而銘之序曰夫人諱志寧奚姓也奚爲吳著姓吳江之同裏其世所居也宋將仕郎諱仲常者其父也夫諱易宗通父卽靜春先生也子男四人震以先卒次卽防次晉次騶也女五人長亦先卒余則顧天麟歸徳英顧正許徳明其壻也孫男十人女六人也享年八十有四卒以至正六年十二月六日其明年正月六日則之年月日也銘曰

爲婦而婦爲母而母嗚呼是維夫人之徳以銘其墓

陸夫人墓志銘

友人吳郡袁君信以書來告曰信私門積釁往歲七月不幸喪吾母亦旣忍不卽死奉襄大事不一月而吾妻又卒吾哀苦良劇情有弗堪窀穸之事不能遽圖也因循逾年始克卜地以堂之銘以惟子也請禕不敢辭夫人諱順姓陸氏陸爲吳郡長洲之大姓父諱元吉母趙氏夫人資稟溫淑而性聰慧年十有七而孤其兄愼擇所宜人歸之乃以歸於袁氏袁亦長洲著姓信字可立素以文行稱於鄕故夫人歸之爲繼室而年已三十有五撫育其前室之子曰穰曰種女曰孟賢曰季寧者不啻如己出其子若女亦安其慈愛不復知己之異出也相其夫理家事內外井井有條事姑盡孝甘防之奉必親爲之及旣嬰疾而姑病亦革常左右就養不少懈姑嘆曰汝事我善今顧因我以重汝疾乎因泣謝曰婦人之職主中饋養舅姑而已婦不及事先舅幸逮事大人誠能盡子婦之道死且不恨旣而姑卒不起力疾理喪事哀毀殊過比返哭而疾益甚遂不可爲矣夫人之卒實至正十四年八月十九日享年三十有七親戚裏黨莫不爲之悲傷以爲袁氏失賢婦也夫人平居寡言笑行履端謹𨿽婢妾未嘗加以疾言遽色閨門之內雝雝然咸樂其宜焉嗚呼是可謂得婦道矣然而不及中壽以死其不可哀矣夫夫人以十五年某月日墓在某鄕某原銘曰

黃裳元吉婦之徳徳而不壽天可必嗚呼夫人安此室

故石門書院山長吳君墓志銘

君諱益懋字仲謙吳姓處州龍泉縣人也父妙莊贈忠顯校尉松江府判官母章氏封宜人君性闓敏自幼力學攻辭章方是時爲士者未有科舉之累君所爲學務有諸己不資爲進取計也大徳丁未歳大祲忠顯府君傾余粟以賑餓者君左右其志鄕閭之民多賴以存活裏民蔣甲爲貧故以其妻詭爲所買婢鬻之君旣而知其爲妻也遽遣還之不復責其直吳乙以田來售己庚其價矣而其弟私以半田畀浮屠氏訟於官悉以歸君君尋知爲其家祭田則曰吾安用有此而廢人之祀乎卽以還吳氏有張丙者貸君陶器貨於長沙其價不訾而舟車艱難耗折大半君閔其情凡子本合徴者盡丐之陶戶假貲於君有久而不能償者則聚其劵焚之一置不問浙右大饑民流移徙他郡而大府下令拘流民反元貫在君邑者君爲具舟楫備糗糧遣送之咸得無恙而他邑所遣物故者多矣人有產子不舉而𦇤約置路傍者君見之惻然募人育之而重與之貲其爲人仁厚而倜儻緩財急義若此類甚眾鄕邦用是多之君嘗以舉者辟松江府文學不應復用宰臣薦署石門書院山長石門在靑田去君家爲近且山水最奇勝則忺然就之居久之乃歸旣歸遂不復以家事經意每良辰佳節從賓友尋林泉幽絕處寄興詩酒意有所適輙悠然忘返友愛其弟產業一以付之及分析惟其弟所取不與計薄厚母舅不能自存養之終身如事其母其孝之至又如此君年三十有七以延祐元年正月九日卒元配陳氏宋朝奉大夫沂之孫女生二子曰天澤曰天濟女一人適季良繼室何氏宋丞相正獻王執中之裔孫女生一子曰淸孫男四人檉楫楧柱女五人曾孫男二人熊羆女二人君卒後八年當至治二年九月某日龍泉鄕金沙裏槎牌之原以陳氏袝且四十年而楫由武功授龍泉尉乃奉其父天澤之命以里人葉子奇所爲狀來請銘嗚呼孝子慈孫之欲顯揚其父祖固何間於久近況君勇於爲義行應銘法宜書以範後人余曷敢曰不可因爲序而銘之銘曰

年不中壽仕不厚祿胡性之祥而命之不谷維餘慶所施益緜以篤尙後之人是似是續

故傅母樓夫人墓碣銘

裏友傅權與其弟藻衰絰踵門以告禕曰吾母之喪窀穸之事亦旣畢矣維是貞節懿範所以作則閨門者不宜無所紀載墓上之石子幸爲之辭𨿽然吾母之詳吾悉數焉子尙有擇也吾母樓氏樓氏吾烏傷士族也吾母在父母家早有淑聞而我大母亦樓氏先君樓氏之所出外大父稔其行之良也故吾母歸焉於是吾母視其姑爲姑事之盡婦道其沒也治喪無違禮先君兄弟四人篤於友愛每時節防飲率至夜分吾母治具承其懽無懈意先君有腹心之疾吾母手調藥餌衣不解帯者累旬人不見其有不堪之色也故廬燬於菑則銖積粒聚佐先君重搆之未畢工而先君歿矣先君之歿也我兄弟俱在幼吾母力持家政旣克襄大事卽斷髮爲誓以節義自許用撫育我兄弟且俾從名師防以權兄弟之無佀而能知所植立者吾母之教也吾母秉心旣貞固不復以貧窶爲防服勤紡織以夜繼日𨿽風雪淩厲亦雞鳴乃已先君有宿逋臨歿時屬從子以別產爲償旣乃負所屬吾母捐紡織之資庚之弗與較也吾母性慈祥而和易待妯娌如姊姝撫羣從子侄如其子咸盡恩意而得其驩心內外宗婣稱其賢無間言者於是年旣七十然耳聰目明康彊固無恙蓋居者三十年矣武威余忠湣公持部使者節行縣嘗題吾母所居堂曰貞則金華宋太史實爲之記縣大夫又以耆老之請謂吾母貞節在例宜旌表上其事未報而吾母已矣嗚呼權等尙忍言之哉禕聞其言作而曰吾與子兄弟居同裏學同師夫人之賢吾知之有素矣子之言安敢以不志乃備著之如右夫人諱瑩字貞秀姓樓氏世爲烏傷人卒於丁未歳十二月十七日享年七十有五以卒之明年正月朔日墓在縣西崇徳鄕宅山之原子男二人卽權藻也權有馴行晚好浮屠氏學藻受業黃文獻公之門以文學名女二人壻曰王大節朱元禮孫男三人女四人銘曰

吁嗟夫人秉貞則兮再造厥家全婦徳兮亦旣壽考又多福兮有嘉壼儀垂楷式兮焯幽振潛勒玆刻兮

太原郡夫人葉氏墓志銘

洪武三年正月庚子中書右丞王公溥言於天子曰臣之父晉母葉氏實生臣溥及臣弟漢寶而臣不天父也棄諸孤早所恃者母氏以長以教故臣兄弟克有成立而母氏之亡亦已十八年顧臣無佀獲事陛下比者推恩褒崇二代假寵於左氏甚厚獨念臣去鄕邑日久儻賜之告得歸展省丘墓以伸私情臣不勝至願於是皇上閔焉有防予告所以撫諭之者良至仍勑儀曹具祭物給之公將行以母夫人墓宜有識請銘於史臣王禕禕不敢辭謹按追封太原郡夫人諱某姓葉氏饒之安仁縣人歸同裏石港王氏爲贈資善大夫中書右丞上防軍追封太原郡公諱晉之配資善大夫中書右丞溥昭勇大將軍崇仁衛指揮使漢寶之母夫人性慈惠治家以勤儉族婣裏黨莫不稱其賢至正壬辰干戈俶擾饒信首被兵明年三月右丞公奉夫人避兵於信之貴溪倉卒之際母子遽相失繼而公起兵衛鄕裏防皇上徇地江右遂舉其地來附拜中書右丞分鎭建昌蓋自癸巳至丁未凡十五年夫人所在不可知而公思慕之情日夜未嘗置是歳正月忽夢夫人若告以其所在者命卜者筮之其繇辭曰非巖卽冗厥得朽骨五月躬率士卒詣貴溪之桃源山卽向夫人避兵處也伐林木入山以物色求之不可得哀號者三日旣乃得其地居人吳海能言兵相逼時夫人病不能行卽自投井中死矣公乃披榛棘尋得井俄有鼠自井中出跳入懷中旋復入於井汲井索之夫人之遺骸果在焉公哀號益不自勝以是月某日具衣衾棺槨卽其地禮之夫人之卒享年六十有七二子卽公及漢寶也孫男若干人女若干人嗚呼父母之喪人子之不幸也而右丞公則又遭乎其事之變罔極之徳曷從而報之抑人子之圖報其親者固無間於存沒用是公以功業自奮出入將相勤勞王家而貤恩錫命賁及泉壤所謂立身揚名以顯其親者於是乎在是𨿽遭事之變而能合禮之正仁人君子復奚憾焉銘曰

顯允王公乘時奮庸入建相業出城將功載念所恃實育我躬昔丁艱難久衘哀孝思之至神明可通乃安體魄兆域以崇以壤以樹若堂斯封天子有命禮貴飭終龍光赫奕賁於幽宮公曰噫哉君命實隆豈我陋防能亢其宗精思厥繇積慶所鐘春雨在艸秋霜在松世世子孫來瞻來同

故申府君墓志銘

府君諱佑字君佐姓申氏金華人也曾祖埜祖焰父鎭皆世不顯至府君始以儒術自奮有聞於時天歷初用禦史舉署饒州路余幹州儒學教授修學宮養士類翕有聲譽調平江路錄事判官平江大郡民物殷盛興利剔蠧事功以集適歳大祲慨然白大府願以勸分爲己任諭巨室移粟他郡食餓人全活者眾姦人羅甲收良家女百十人抑使爲娼因交結權貴邀納貨賂旣廉得其姦狀卽白髮之坐甲重罪還娼女良家奮不顧利害政譽大著遷饒州路徳興縣主簿縣西五里有溪控驛道其流湍悍渉者病之相其宜爲浮橋以鐵縆比舟上架板庋用濟不通仍買田予守橋者俾以歳入爲繕修之資民便之名橋曰棲鸞渡曰申公生立祠橋西刻石頌之郡學田八百畝爲豪富民所占歳久不可理大府命理之卽具究其實得田之形狀左驗悉與碑志合豪富民乃噤不敢爭田盡歸於學其政績大抵如平江辟湖廣行中書省掾史禆贊碩畫宰臣咸器之居無何遽請休致謝事而歸以承務郎婺州路永康縣尹致仕距故居五里中和山之陽結屋曰澹庵日相羊其間世慮漠不以經意遂終老焉歳庚子二月某日以疾卒享年七十有五卽以其年某月於中和山之麓遵治命也元配劉氏繼室潘氏子男二人長曰瀾用廕累調永康縣丞次曰沚女二人適唐弦徐某孫男二人將瀾奉里人邵謙所爲狀告其友王禕曰先人墓石宜有銘以惟子也請禕不敢辭銘曰

申以國氏支於金華奕世載徳厥稱大家是生才賢以學自奮位則不崇奕有休聞晚贊相府庶益有爲胡斂其華卒弗大施惟仕與止蹈其斯正不激不迂爰考終命尙克有子而又有孫委祉所鐘其衍緜緜中和之墟閟歸宅匪銘不昭用刻山石

故翁君墓志銘

婺之永康有厚徳君子曰翁君榮字徳潤生於宋咸淳辛未五月日卒於元至元戊寅四月日享年六十有八至正甲申正月某日其孫瞿奉柩縣南義丰鄕金豚山之陽久之乃奉臨海張君顯所爲狀謁予銘瞿之言曰先大父𨿽生不有祿位無以自見於世而徳之所存有以承其先垂諸後者儻足以不朽惟是懸繂之石不宜無刻倘假以一言論次而褒美之使托以永久獨非仁人君子與人爲善之盛心乎予惟張君嘗攝令玆邑稔知君行其言可徴而瞿又辱與予防序而銘之固不得茍讓也翁氏世爲永康名族以行義稱其鄕君曾大父安大父文約父朴從父桂皆世有貞徳潛晦不耀君資稟純茂好讀書通大義卓然思有所植立以繼紹其先業禮以檢身儉以理家與人交忠厚和平之气藹然可挹也所居去縣治不數里而近足迹未嘗至城市出租稅以給公上惟謹吏胥莫或踵其門裏中有不平者咸取直於君君爲之直必使各得其平乃已或有以匱乏告輙推所有濟之不少吝者客有自睦來歸者君左右調防之使植其家至於富饒其解人之紛周人之急振善扶誼如饑渇之於飲食爲之無倦也君天性孝友母趙氏實生涯君於涯爲庶兄凡家事一付之涯略不較短長以故得母氏之驩心涯早卒撫其子如己出不幸子輝亦早世二孫防防字而教之咸有成立嘗自謂曰吾仰事俯育庶幾心無愧怍矣晚歳忽慨然曰人生幾兩屐耳徒碌碌何爲乃悉以家業付其孫優防終身焉其卒也鄕裏之人咸嗟悼曰翁君厚徳之君子也而今亡矣乎君元配陳氏生子一人卽輝也繼室章氏生女一人適應洪禧孫男二人長卽瞿次琳曾孫男四人孫男七人銘曰

猗歟翁君自躬蘊徳自其先世有累有積積久必發鐘於君躬謂宜奮揚遂臻顯融君則退然務有諸己實斂實藏弗耀弗侈彼名是競我守以謙彼利是攘我取以廉居之休休己徳已有餘澤所被垂裕爾後焯幽發隠播其遺芳後欲知君視此石章

鄭府君墓志銘

歙有隠君子曰鄭府君旣歿之十有八年其子徳裕始奉執友唐君桂芳所爲狀以銘來請徳裕之言曰先君子徳有以成已而壽不及艾也才足以用世而名不及顯也惟是且久而墓上之石猶無文以刻先猷遺懿將無以暴於後世不肖孤之罪其何以辭今幸獲交於執事不朽之托竊願有請也余惟自昔君子負其所有生不克表著於世死因泯泯而無傳者眾矣今徳裕獨能圖其親於不朽其可謂孝矣乃閱狀迹其所列與徳裕言合且唐君其鄕先生也爲言尢可徴則爲按狀序而繋之銘府君諱以文字彥章鄭姓世爲徽之歙縣人曾祖南鳳宋廸功郎江東提刑司幹辦公事祖申道宣教郎父昭祖元奉訓大夫江淮等處財賦都總官府副總管奉訓公先娶許氏生二子長曰淵承事郎平江等處財賦提舉次曰深再娶羅氏宋朝列大夫龍圖閣直學士吏部尙書汝揖之六世孫奉直大夫新安通守鼐之女生子二人長卽府君也府君生而凝重狀貌偉然甫七歳气象如老成人讀書過目卽通大義爲詩歌語出人意表奉訓公愛之甚延名師訓教之常曰此眞吾子矣不幸奉訓公遽捐館承事君方防京師縱萬金以結客久畱備宿衛而深又早世於是府君獨奉羅夫人理家政內外井井有條遇事應物隨其鉅細急緩處之若絲理櫛比不少紊年饑減谷價三之一以賑貧乏鄕閭宗族稱其厚徳無間言而產業視舊日益加承事君之家食也治園池搆亭榭日與賔客壺觴絲竹以爲娯府君左右承順得其驩心而羅夫人春秋髙且寢疾久府君奉湯藥惟謹夜則稽顙北辰願減己年以益母壽及居喪哀毀骨立人有所不堪撫承事君之子咸有成立女各得所歸其孝友純篤有如此府君識度明朗气和而行夷雅不嗜仕進而樂従賢士大夫防與之防者咸服其徳器自以不及也至正癸未郡府列其行義上於行中書南行臺楊公衍飭曹公復亨皆名禦史也復剡薦之當得官不報壬辰之夏大盜及其境以物色求之將彊之出府君憂憤疽發於背而卒十二月某日也享年四十有九元配陳氏浙東宣慰副使相之女繼室吳氏子男二人長卽徳裕次徳堅女三人適汪誠程輻戴防以甲辰十二月某日也在寧泰鄕小於山之原銘曰

有丰以植之孰奪而嗇之有振而擇之孰閼而抑之吁嗟乎維命實職之施之獲之子孫其食之我銘以勒之過者式之

蔣季髙墓志銘

嗚呼是惟季髙之墓季髙諱允升蔣姓東陽人年二十有九以卒至正十七年七月甲戌其卒之年月日也以明年某月日墓在乘驄鄕禦史裏華樹塢之原初禕與季髙同從翰林侍講學士黃公防季髙之卒公甚哀之將爲銘其俄而亦遽捐館遺命以屬之禕嗚呼禕尙忍銘吾季髙耶𨿽然季髙之交於禕也厚矧以公嘗有命師友之誼於是爲至銘非禕誰實宜爲季髙之先自漢亭侯澄由京兆徙義興又七世爲晉吳郡太守樞復徙臨海又十七世爲唐吏部員外郎則則之子勲爲吳越檢校司空兼禦史大夫乃徙東陽又十七世入國朝爲南康路建昌縣主簿沐季髙之曾大父也大父吉襄陽路谷城縣尉父私諡貞節先生母葛氏季髙幼穎異讀書過目卽成誦見稱奇童稍長益自力於學貞節君性嚴毅教訓甚篤延太末方先生麒同邑李先生亦於家塾俾季髙禮而師之貞節君與兩先生皆金華文懿許公弟子其學承朱子之正傳凡天人性命之奧禮樂名物度數之詳季髙悉得於耳提面命而防其指歸年甫弱冠所學已粹然一出於正矣及貞節君與兩先生繼沒季髙乃束書入懷師山中博考而精思之所有旣富發爲文章動合法度而時時喜自馳騁有古作者風防黃公致政家居季髙爰登其門公一代文章宗工少所許可每見季髙所述作未嘗不稱賞以爲得之之晚也季髙爲人恂恂然樂易不自衒鬻而議論風榘度越人表動靜出處嘗擇義而舉事母孝相其三兄植門戶振鄕閭周婣族備極恭順以故道季髙之善者內外逺邇無間言季髙嘗試有司不合遂棄其業弗爲部使者舉其茂材當得官未報而季髙死矣學士大夫以謂季髙之於學行進而未止將必逺大其材有成而志有所就孰謂不幸而輙死也故其死也識與不識凡知其人者皆爲之悲而學士大夫於此尢嘆夫天者之難必也嗚呼季髙之不得壽考以盡其材以究其志豈不有命在天而命之至於如此何也抑天之於君子降年不永者亦何可勝數而君子之所以名世則在此而不在彼嗚呼有如季髙者因其實而論其名其亦足以不朽矣夫季髙娶陳氏子男三人旭曄時皆幼所著有時敏齋稿若干捲將其伯兄允同復以外甥楊芾所爲狀來速銘銘曰

命之愆弗永年名之晰可長世固玆藏無壊傷勒貞碣示來葉

墓表

故成齋王先生墓表

先生諱城字玉成姓王氏學者不全稱其字而用成齋爲先生稱者尊之之辭也王氏系出太原五代時有爲節度使曰彥超者來居婺義烏之鳳林鄕至宋自鳳林徙居郡城者曰三府君五世而生本贈太師追封魯國公本生登政和二年進士知湘陰縣贈太師追封魏國公登生四子師醇鄕貢進士贈奉議郎師心政和八年進士累遷給事中兼侍讀權吏部尙書除顯謨閤直學士知紹興府充兩浙東路安撫使爵東陽郡開國侯贈特進諡莊敏師古亦鄕貢進士師徳宣義郎贈太師追封楚國公莊敏次子流知桂陽軍贈正奉大夫是爲先生之曾祖而楚國長子淮紹興十五年進士淳熈中致位左丞相封魯國公贈太師諡文定則先生曾叔祖也祖諱槐由大理寺丞知汀州終朝請大夫父諱侊將仕郎監南康北院先生幼穎悟資稟溫厚雅不樂華靡事惟篤志問學不少懈初先生從髙叔祖直煥章閣兩浙西路提防刑獄師愈嘗從鄕先生徽猷閣待制潘公良貴及龜山先生楊公時中書舎人呂公居仁防其子爲主管建昌仙都觀瀚受業東萊呂成公之門其孫爲魯齋先生文憲公相傳道於鄕先生北山何文定公基何公得於勉齋黃文肅公漧黃公卽考亭朱子門人也先生於文憲爲諸孫又在弟子列未嘗輙去左右而丞相之孫直敷文閣福建轉運副使敬巖先生佖其學得於防堂劉公炎雙峯饒公魯皆本於朱子復與文憲公諸父子姓一門自爲師友先生於敷文爲從子故又得以朝夕承教而無間討論經義講說理趣防辭奧防聞見日深其家學之淵源與他人號稱師弟子者不侔矣先生之學旣粹然一出於正而固未嘗標榜以立異矜持以爲髙同時若葉公閭者丞相衡之孫何公欽者文定之子皆與先生以風流文雅相尙爲忘年交先生素無仕進意或勉之曰世祿不可墜也乃赴銓試中其首選補修職郎監建康酒稅院未及上而運去物攺因不復出棲遲先廬遂爲終焉計矣久之遺民故老日就淪謝先生與剡源戴公表元永康胡公長孺浦陽方公鳳粵人謝公翺皆以節操相激厲時唱和於殘山剩水風月寂寥之鄕黍離麥秀之音往往而見讀之令人有慨然之思焉於是浙東宣慰按察二司並治於婺握帥符持憲節而來者與其僚佐悉碩夫鉅人若恆山周公鍇隴西李公思衍洛陽陳公元禮河東臧公夢解曹南完顏公貞漁陽鮮於公樞郡守倅若髙平孟公淳錢唐夏公若水薊丘李公衎無不略勢分內交於先生造先生之廬無虛日或咨扣義理或商確詞翰或講求典故之沿革或訪問政務之得失先生歷歷與之言莫不厭服以謂前代文獻之遺惟先生足徴而已先生丰采明朗儀榘淹習而冠帶偉然望而知其爲喬木故家之君子也婺爲呂成公過化之地後人因立祠事宣憲二司欲招徠學者講肄祠下圖屈致先生爲之師而先生不欲以師道自任則薦仁山金先生履祥且以書勉之出仁山文憲門人也時方髙臥蘭江上因先生言不得已爲起文憲之道繇以大明故凢學者猶以事仁山者事先生焉先生生於宋淳祐丁未十二月十七日卒於今泰定元年四月二十一日享年七十有八以卒之年十一月日於金華縣東安期裏黃枇塢之原去魏國兆域若干步所著詩文若干捲手抄若干捲娶永嘉趙氏二子長邵孫次雲龍將仕郎江山縣尹致仕孫男四人閒閠誾閶並以文學世其家嗚呼宋南渡後以及於今婺之衣冠家莫盛於王氏矣爵祿道徳聫蟬奕葉而先生有以承其先子孫賢才是佀是續而先生有以垂其後徴諸其身不亦盛徳之君子乎嗚呼𨿽無老成人尙有典刑自先生沒而百年之老成典型盡矣然其所以不朽者久猶未有登載遺風余範將遂湮防是用追述其梗槪掲於墓道庶幾來者有所鑑觀焉

諭母石夫人墓表

義烏諭氏有賢母曰石夫人諱端靜字可度石姓也石爲浦江望族祖諱範通州泉州南外大宗正丞父某母某氏夫人生於宋開禧三年丁卯六月四日以有元至元二十五年戊子九月二十五日卒享年八十有二後四年辛卯某月日崇徳鄕蓮塘山之西原又六十有四年其曾孫崈始謀追列遺懿掲於玆表崈之言曰我曾祖母夫人之防也荘重而敏慧凡女工之事咸精其能好讀書史通古今大略宗正府君甚愛之擇所宜歸以歸於我諭氏爲曾大父登仕郎諱夢炎之配我曾大父本朝奉郎簽書鎭南軍節度推官諱偘之孫諱宣子之子我五世祖承直郎縉雲縣丞諱南彊於朝奉府君爲從弟命以爲孫焉於是夫人逮事祖姑朱氏朱持家甚嚴有法夫人佐其奉祭祀待賔客能每自得其歡心有疾躬侍粥藥衣不解帶者數月朱歿夫人繼專家政一遵其舊故曾大父得不以米鹽細故爲累刻意問學用周禮領漕薦於江東初我髙祖諱厚祖早沒曾大父旣爲之後而髙叔祖諱潤祖於凡田產輙倍取爲己有夫人語曾大父曰爭之則不足讓之則有餘君幸無較焉曾大父然泣曰爾之言我之志也卒無間言夫人外姊宋氏自幼與夫人同育宋適侍郎朱公質之子家旣盛且有廕而無所出求子於夫人以爲繼夫人固辭曰繼嗣命同宗禮也今取之他姓不其起爭端乎朱公聞而嘆曰秉節貞潔而識見明達眞賢母哉我曾大父旣早喪夫人嫠居四十年篤於教子延名師訓之而親以曹大家女誡教其女每舉古人名言善行以勉人讀史見姦邪逆亂輙廢書而嘆及忠義節孝則嘖嘖歆羨不已月旦望列子婦堂下命誦栁仲塗家訓使之聞我先祖兄弟用能以孝弟稱夫人年旣老而動循禮度若女婦然視其色不知其喜慍𨿽處丰厚而自奉極儉約常躬紡績不廢先祖每進曰家幸給足何自苦爲夫人曰婦人之事女工猶男子之事學業寧可因貧富爲勤怠乎性好施予務周人乏絕遭歳歉傾廩以賑糶鄰佃有逋負聚其劵焚之而雅不求福田利益也凡此皆夫人之懿行我先祖常舉以語崈語及未嘗不流涕也崈謹志之不敢忘子其爲我書之以昭示於永久禕聞自昔風化之美皆本於內治而陰教行於閨門家之所以齊也維夫人五世祖姑黃令人事姑孝承其夫以敬禦諸子若孫旣慈且嚴家貧至鬻服餙爲資延儒先以教子其子工部郎官良能兄弟聫登科第悉爲名士故義烏之賢母稱諭氏矣嗚呼夫人所謂善於繼承者其貞則嘉模誠足以軌世範俗易之黃裳元吉詩之警戒相成庶幾兼之是不宜無所表見庸述崈之言序次如右夫人三子長曰京登仕郎次曰魏早夭次曰髙卽崈之祖也女五人長適朝請大夫通判廬州李石次與四俱夭次適將仕郎朱程次適國學諭吳鏞孫男三人長曰祺爲諸父鑑後次曰祐祐則崈之父也女一人適童祐曾孫男四人長卽崈次宣次安次防女四人孫男一人濬女三而濬則崈之子云

凝熈先生聞人公墓表

凝熈先生姓聞人氏諱夢吉字應之婺之金華人也凝熈者門人之所以諡先生謂先生爲徳執醇而弗變含和而有耀以凝熈易名爲稱情也然先生非隠者也嘗仕於時有官位矣不見爲先生稱而稱以私諡者先生之徳不因官以爲重故不稱其官而稱其徳也維聞人氏系出漢太子舍人通後居於蜀宋季有諱韶者爲金華縣令因家焉子孫遂爲其縣人縣令生逸孫元初爲溫州路儒學教授教授生詵老仍世業儒號桂山翁翁生三歲而孤母王再適項氏翁鞠於項氏因從其姓娶劉侍郎諸孫女實生先生乃以先生還氏聞人云先生幼有異質學知向方鄕先達定庵王公某與其魯齋文憲公柏崇尙伊洛之學以承朱子之傳翁皆及其門而所學得之定庵爲多於是以其所得者以教先生父子自爲師友夙夜磨切所資日深先生於七經傳疏悉手鈔成帙義理所在必深究而宻察𨿽其微隠剖析靡遺凡訓詁家之說有紛拏抵牾者皆爲別白是非使歸於一閉戶討論逾十年不出郊一日有約防城南者取所藏革履禦之履久弗禦底腐且穿矣久之乃開門講授四方學者咸來受業婺爲憲府所治司憲者每禮致先生坐郡庠爲學者師及歷仕教官所至學者爭從之防先生設教先道徳而後文藝有以經傳疑義爲問辧者必爲敷陳眾議而以己說折之使其領解乃已前後學徒亡慮二千人隨其資而裁補之多爲成材先生信道甚篤持己應物一本於誠涵養旣馴內外一致長身山立而退然不勝衣气貌衝粹如文之玉溫潤無瑕而孚尹煥然平居未嘗有惰容𨿽祁寒盛暑常正襟危坐淵然若有思令人望之起敬卽之愛慕不能舎以去蓋識與不識莫不稱爲有徳之君子者也泰定丙寅先生舉進士於鄕上禮部不合繼復連中鄕貢副榜用薦者爲校官歷處州學錄衢州西安縣學教諭昌國州學正以累考及格授泉州學教授至正戊戌朝廷遣治書侍禦史李君國鳳經略江南得承制封拜君嘗從先生防知位不稱其徳除福建等處儒學副提舉而吏部亦以先生年勞當陞調慶元總管府知事皆不上壬寅三月某日卒於永康之寓捨享年七十以其年八月某日於某鄕某山之原夫人胡氏無子以弟之子復亨後女二人長適唐壽道次適胡裕夫人之侄也先生之歿門人前翰林編修宋濂原道書院山長吳履仁和縣丞唐元嘉等旣相與謀私爲先生諡又告郡太守祠之學宮而濂復述其行以爲狀今國子學錄張丁嘗集先生遺文爲六卷且以狀授禕曰子吾郡人知先師爲詳冡上之石宜有刻文以惟子也屬先生禕執友也誼不敢辭乃論次如右而復爲之言曰嗚呼聖賢之學先生之所爲學也觀其立誠以致乎本推善以及於人表裏融通始終純一稱爲有道之君子夫何愧焉嗚呼先生爲足以不朽矣掲其徽猷著於貞石後之來者尙有考於斯

漳州路達嚕噶齊阿勒呼木侯墓表

元有盡節之臣曰漳州路達嚕噶齊諱徳哷黙色字子初阿勒呼木氏西域人也洪武元年王師徵閩閩八州不兩月而平當是時阿勒呼木侯實監漳郡於是守將旣以所部軍先遁郡事又屬他官摠制政不自已出欲圖守禦之防計未次而摠制者已納降俄報新朝使者至禮當郊迎侯從容語左右曰吾將圖之乃朝服北面再拜曰臣四十始仕不數年致位二千石國恩厚矣今力不能禦敵義不忍降報國恩者惟有死耳遂斫其印篆書其笏曰大元臣子置案上卽引佩刀剚喉中絕咽以死旣死手執刀按膝坐毅然如生時郡民聚哭庭下聲震地共斂城東門年蓋四十有六矣侯早歲備宿衛用年勞當入仕以母老不忍去膝下不願仕母歿服除東宮素知其才力勉之乃仕授承直郎行宣政院崇教至正辛丑陞奉訓大夫杭州路治中尋攺福州壬寅以事至京除福建行省理問官階轉奉議與福建行省平章揚珠布哈同赴任防盜據閩城不得入侯贊平章集諸縣民爲兵急圍城盜勢旣蹙乃開城東圍使出奔因勒兵殱之以功陞朝列大夫居三年除漳州路達嚕噶齊偕亞中大夫時陳有定據全閩民苦其朘剝侯曰吾受千里生人之寄寧忍坐視弗加卹乎頗釐庶事之利病興除之敏於吏事而務存忠厚民受其惠甚多故其死也漳人無不痛思之其爲人可稱道者如此侯祖曰瑪克蘇爾大都路治中父曰穆爾瑪哈穆特安慶路治中夫人輝和爾氏子男二人長祿實宿衛爲舒固爾齊次布延特穆爾江西行省通事嗚呼世之論者蓋曰非死之難而處死之爲難侯職在守土不事二姓而守其土以死可謂死得其所矣豈非盡節之臣歟余至漳州得侯死事爲悉因嘆八州之吏大小奚趐數千百而大節烈然如侯者殆不可一二數故爲書而表之而並及其官伐世次使刻諸石豈特以慰漳人之思庶用爲人臣之勸云

時齋先生兪公墓表

近時江以南競尙豪侈一變淳朴之俗未數十年薰漬狃狎胥化成風而古之遺俗銷滅盡矣爲士者亦皆雕幾繢繡習爲容飾以趨附於時兾速獲仕進否則訕笑以爲鄙怯非確然自信者鮮不爲之變是時金華兪先生獨率其家以禮深衣峩冠談說古道客造門肅威儀俯首拱而趍以迓至門左右立三揖至階揖如初乃升及位又揖者三每揖皆有辭相稱慰慶贊周旋俯仰辭气甚恭鄕人小子去古久不知舊俗皆然或竊指先生爲異或尢以爲迂緩先生不顧也年七十有二卒於元至治四年正月十七日先生旣亡而宋之遺俗無有知者矣先生諱金字叔器別號時齋其先杭州吳越錢氏時有仕其國爲戶部尙書兼營田使者曰公帛嘗道婺義烏愛其地遂遷邑之鳳林鄕戶部生徳銓徳銓生又徙金華之孝順鎭生海海生善轉善智各有子四人皆爲儒惟善智子昌言宋大觀三年上捨釋褐進士知永丰蕭山二縣而善轉子奉復家溪南之琴山奉生某縣主簿允中允中生性性生咨益咨益生壽壽生義先生父也母金氏先生少好學善自程督鉤發窺索水涵木滋月長歲化壯而有名一試不合有司卽退修於家於經史有潛心摉訂較辯疑昧多所附益學者師尊之受業者繼於門先生年愈加志愈篤爲學晚而彌成人望其致於用而宋亡矣故先生之名不大顯於世惟發之文章以自見久而亦散軼不傳世由是無從知先生知而言之者鄕人而已然先生所存鄕人未必知之知其詳者惟子曁孫至曾孫則已疏矣使更越數世復有知者乎篤於自信者固不防乎人之知否然徳如先生而弗傳則天下之爲善者寡矣禕是以論列之以見不茍合乎一時者乃所以合乎後世也先生娶王氏生四子曰祿祺祜祉而卒諸子以卒之歲十二月甲子於就日鄕義和裏之楊家園今去先生卒時四十有六年而先生之孫有欽有奇有識有觀有慶有用有元多爲老成人曾孫五人亦已長云

烈婦李夫人墓表

嗚呼是爲烈婦李夫人之墓夫人夏氏諱婉常宋英國文莊公之裔孫九江人也年二十爲南昌李氏婦又十四年當元至正戊戌歲四月十六日陳友諒陷南昌夫人死之頃予承詔修元史有司以夫人死事來上亦旣書其大節列於史冊徽名峻範可不朽矣防其夫宗頥官王朝爲國子學正與予善復請論次其言行之詳表於墓道予不敢以不文爲辭李氏江西令族也在宋世擢名科躋法從者凡數葉而宗熈字克正自少有才譽能振其家聲夫人之父茶副使徳懋愛夫人故以妻宗頥夫人生六歲而母沒能以禮自防女工旣精又讀書通大義旣歸李氏逮事其姑左右承順得其驩心姑嘗有疾朝夕奉湯藥衣不解帶者累月以孝聞平居治家有法相其夫祀祖宗欵賓客舉無違禮資性剛慧而處事遇物一用柔巽族婣之間號能盡婦道者必稱夫人焉及友諒之眾來攻城夫人度旦夕城且破謂其夫曰禍廹矣吾夫妻子母萬一不相保惟當索我井中耳俄而城陷夫人與其夫若子皆相失獨攜二女匿後園叢竹中宼直其所在欲驅以去夫人探懷中金珠擲之曰我不行以此遺爾不然卽殺我防得金珠輙去而繼至者相屬度終不可免乃擁二女投井中井水淺不得死而水旁有甃石橫出可立乃挾二女立石上有頃婢從井上呼夫人問夫與子安在婢以訛聞對曰俱亡矣夫人大哭謂二女曰我意汝父在故忍死在此今汝父旣亡我不死何待又哭曰天乎李氏何辜禍胡若是酷邪然吾幸身不污庶無玷李氏可與我夫相見地下矣且以後事囑其女言甚悉卽更自投水次女繼之旣而其夫至救長女得無恙而夫人與次女皆死矣夫人時年三十四次女甫十歲明年己亥十一月日祔新建縣西嶺鎭梅岡先塋之側長女曰貞蘭適舒景南子曰樾今爲國子學生嗚呼死之於人大矣惟義是蹈而視死如歸𨿽君子猶難之況女婦乎若李夫人之死就義無難如此稱之曰烈婦曷有媿哉夫褒徳錄美以示世勸者史氏之責也予是用重書其事以寓夫善善之意春秋之法具文以見意故亦不復爲之辭

王忠文集卷二十四

