慶芝堂集

﹝淸﹞戴亨撰

●目錄

序

卷一

卷二

卷三

卷四

卷五

卷六

卷七

卷八

卷九

卷十

卷十一

卷十二

卷十三

卷十四

卷十五

卷十六

卷十七

卷十八

跋一

記

跋二

●序

慶芝堂詩集敍

通幹戴老先生詩集序

序

自序

重刻慶芝堂詩集序﹕陳序

重刻慶芝堂詩集序﹕林序

重刻慶芝堂詩集序﹕李序

重刻慶芝堂詩集序﹕朱序

重刻慶芝堂詩集序﹕邵序

○慶芝堂詩集敍

海上兩大鳥一鳴一止三千春秋物之見異於眾者大抵不孑處也𨿽然龍無雲弗克神變化當其戢鱗鬣潛淵谷固自有其靈怪哉余邂逅遇通幹目爲神仙謫墮人間相視莫逆而笑通幹數十年破屋冷銼力戰於風雨震電之中而學乃成爲人質有其文義所不可賁育奪之不能以故世皆欲殺而余獨憐其才又嘆其窮以老也間披其詩卷如武安交鋒屋瓦皆震忽而飆靜雹止空山寂歷其包蘊無垠而精力直入元始噫嘻此音絕響久矣余少刻意爲詩洞冥沈精舉世不望一人知而對通幹恆欲尊酒叩其老去詩律之細也嗟乎斷鰲立極可推也雲門咸池可辧也通幹之詩豈無所自哉余心識其然而不欲爲世俗道也通幹以詩卷屬余序聊識數語弁其端乾隆十四年己巳八月望後同學弟陳景元題於燕山居白書屋

○通幹戴老先生詩集序

籍隸遼陽居依冀北族由才大慧自性生春日吟成逼謝貞之挺秀秋聲詠就媲徐鉉之標英自此藝苑蜚聲文壇樹幟九秋月朗手攀丹桂之枝十里花紅躬與瓊林之宴乍傳臚於金殿卽需次乎銓曹筆擅三長乃屈一行作吏才非百里那甘五斗折腰用是荒徑言歸遂初是賦袁安髙臥孰踏雪以尋蹤子云著書誰載酒而問字類孫登之長嘯空谷傳聲並郢客之善歌曲髙和寡所如不合豈詩人少達多窮隨遇而安由君子樂天知命籠雞梁燕詎如天際鴻冥穠李夭桃怎逮歲寒柏勁洎乎箕裘丕振堂構重新子則頭角崢嶸早卜幹城之選侄則文章光焰聿徵黼黻之材韜略素嫻不乏緩帶輕裘之度簿書方展仍有惇詩說禮之風惟子侄之多賢爲門庭之盛事气之同也侄固比兒本惟一兮伯原稱父爰同車而就道遂冒暑以長徵易水燕山回眸漸遠吳頭楚尾極目非遙歷途次之關梁吐胸中之磈磊板橋茅店行人寫羈旅之情殘月曉風奇句獲山川之助前此舉頭見日仰瞻雙闕之巍峨今玆釃酒臨江俯睇五湖之浩蕩斯固行祕書之博洽遜厥蕭巰元才子之風流讓其峻整者矣【彥曾】夙叨世好久欽水鏡冰壺忽覯髙賢近挹光風霽月快傾蓋之如故臭合芝蘭得接膝以談心孚如膠漆席間肴饌儼謝家別墅之遊架上琴書宛阮氏竹林之勝親示一編之訂神遊千載而遙惇厚溫柔宗三百篇之旨嵚崎歷落裕十九首之長五字追蘇李之遺七言奪柏梁之座或爲唱酬之作頌不忘規或爲諷諭之詞變寧離正或泉流風發長歌則橫掃千人或琢玉鏤金短韻則推敲一字排比饒縱橫之致淡遠淸幽豪宕兼頓挫之音抑揚宛轉向使登歌朝廟敷陳續雅頌之餘今旣終老林泉瀟灑接羲皇而上尢惜一唱三嘆作者之蘊甚長寸晷分陰閱者之時偏短微雲疏雨嘆浩然之淸吟流水髙山愧子期之善聽所謂望洋而嘆浩乎不知其津涯向若而驚茫乎不知其畔岸者也矧夫沅蘭湘芷靈均直溯髙陽溪水花橋子美常懷天寶玆則言情之語皆根至性之眞風雲月露之詞槪加屏削俊逸淸新之句俱受陶鎔寧第攜酒聽鸝作詩腸之鼓吹與夫解經重席奏書圃之笙簧已乎是日也細雨初晴小春方屆庭無爭訟邑有弦歌雛鳳新添占協熊羆之夢靑箱舊付耳盈誦讀之聲喜賓至之如歸盤桓永日恨相見之已晚懷抱頓開我情將移如遇子春於海上天工所到疑對摩詰於畫中樽酒論文當前款洽暮云春樹別後相思此地豈卽剡溪卻似泛舟而訪異時來遊茂苑行將倒屣而迎也夫是爲序時

乾隆十九年歲次甲戌九月日講官起居注司經局洗馬掌局事兼翰林院修譔加二級紀錄二次年通家同學弟韓彥曾拜譔

○序

余伏田裏聞遼東三老人聲藉甚思見其人求其書讀之竟不可得三老人者李鐵君陳石閭戴通幹也甲戌季夏餘至眞州見通幹老人於官署老人篤於至性然諾不侵有忠孝大節先是老人誦余古文獎借推轂甚力及見則大喜揭藏稿示余瞿然洞心其富至星匝海孕總占作者之能而諸體盡得其勝渾涵萬狀直齊肩少陵而無媿曰偉哉世無此作久矣自風雅淩遲蘇李濫觴建安七子分路揚鑣至少陵遂奄有古今爲繼三百之宗子老人起朔陲不由師傳覃思精契雄入九軍趣令諸子北面而頓挫沈鬱不使古人有餘能嗟乎數千年來號爲作家多割裂大道不合不公標詭構變塗人耳目迢迢古今起衰之功捨老人其誰與歸老人登進士第令齊河以伉直不苟合投劾歸鄕使老人少屈節已尊顯列貴人矣然所作未必不朽如是可信天之位置人才其好惡輕重非世俗所能測量也余窮於世久矣旣悲鐵君石閭之已沒不得見獨見老人卒然所以慰藉之甚厚然則艸就太玄不待後世子云豈非生平之幸歟乾隆甲戌孟秋谷旦年家晚生任瑗拜題於眞州之春風艸堂

○自序

余幼病目失學年十五始就塾見王母圖爲七古詩先君子見之驚喜曰汝異日當以詩名天下時攻舉子業未暇也間爲五七言律一日請五言古道何從先君子曰十九首其源也手取讀之茫焉研思捐眠食者三日悟曰此非一人詠一事也風格古厚固不待言其中義蘊似亦有深淺之殊先君子以爲然先君子負經世略復於藝術無不精深以抵其極其論詩也根柢毛詩楚辭涉於漢魏李杜盛唐以上他不必效也釋褐後肆力各家一以究十九首之法讀之取道之艱有倍蓰於世之營度所求者不惟姿性後人抑古人之堂奧有未易窺尋也久而知詩非藝術末技蓋體托於明道而語發乎性情山川雷霆風雪虫魚花鳥可喜可愕之情狀日出而不窮皆道之散見者也如但取而寫目前之景豈知比興之遺哉必治吾之性情一軌於道而發於聲音者纏綿悱惻俾人讀之忽而咨嗟涕洟忽而奮袂起舞人心之同然𨿽百世如相接焉而髙古雄厚博大精醇之气骨識力又足以發其蘊而窮其變斯能盡詩道之極而無憾詩豈易言者哉余懶不自收拾僅存者若干首敢謂能知道哉抑生平之精力嘗萃於此聊爲子侄輩錄而藏之固不欲與世之立壇坫者較工拙念得之匪易時一覆視以自賞於荒墟寂寞之濱云爾乾隆戊寅八月遼左六十九歲老人戴亨書於昭文官署

○重刻慶芝堂詩集序﹕陳序

沈陽爲我國家龍興奧區山川風气磅礡郁積人文應之故遼左之詩大抵蒼莽髙涼沈鬱深厚稱其土風其乘時得位以勛業自見者無論己百餘年來詩人之雄尢推李鐵君陳石閭而通幹老人頡�其間鳳覲虎視同時有遼東三老人之目今讀慶芝堂詩集則和平淹雅才力大而根柢深古體寢饋於建安七子而波瀾意度出入少陵韓蘇之間近體則胎息沈宋以泛濫於大歷十子揜有眾妙集詩人之大成何其盛也予早讀先生詩而不能見其全集旬宣吳門庫尹荊君梅伯適重琹是集告蕆而請序於予歍虖國家承平垂二百年雅化漸摩無間南北先生以名進士出宰齊魯循良之績炳於載籍中歲致政益肆力於詩上下千古以求國風二雅三頌之淵源練奮末廣賁之音底正大和平之域益有出於鐵君石閭所不及者非一方之詩天下之詩也是集乾隆戊寅刻於昭文縣署鐫版久佚印本亦漸稀梅伯爲先生外孫復梓以行世夫先生之詩騰光揚輝千態萬狀自足不朽而梅伯篤於外家凱風寒泉之思抑亦有得於詩者歟時道光丙申孟夏江夏陳鑾譔

○重刻慶芝堂詩集序﹕林序

遼陽三老人獨遂堂先生舉進士由儒官爲縣晚從其猶子江南任所遊歷較廣詩尢卓然舊刻漫漶其外孫荊君道復佐藩來蘇購得昭文縣齋初刷本重付剞劂去先生之卒數十年矣古來文章家其傳之久且遠者每在後人之珍重愛惜而後人非賢有文者其視先人手澤所畱曾不如田宅貨貝之可重子孫且然矧他姓乎近乾隆間余姚盧紹弓學士傳其外祖馮山公解舂集播稱蓺林今乃再見荊君矣抑荊君有言是其母夫人嘗有志於此記不云乎善則歸親其斯之謂乎而先生之詩其猶子始刻之兩郎君校之久則傳諸其女以及其外孫視中郎柏匱之感幸不幸何如者而遼陽三老人詩獨先生所傳更顯不可大慰於地下乎至於气格之髙邁神味之淵恬則體托於明道而語發乎性情先生論詩之旨世必無以易之也荊君請序於余爲言略如此道光十有六年丙申秋七月侯官林則徐書於吳門節署之小滄浪館

○重刻慶芝堂詩集序﹕李序

余歸田後出處殊途不與當仕通一剌丁酉夏遇藩佐荊梅伯於黃氏園中卽心識其人然猶遲徊不通剌者半載今年春始一往見壁上懸艸書一幅書自著五言詩一章【卽集中自遼東抵京晤天峯云浦鶴亭訂西山之遊作也余以時考之先生由京解館赴遼營窆百日事竣時在乾隆甲子五月下澣先生年五十有四】寫作並臻髙邁決爲名人手筆媿余孤陋不知爲遼東三老中通幹先生也越三月梅伯邀飲衙齋出其所刻外大父慶芝堂詩集十八卷貽余具言其購本重雕與所遺壁間墨迹顚末甚詳余受而讀之竊嘆先生眞天生詩人也古人詩集編年者易悉生平此集序體而兼編年一生之顯晦安危窮通順變與夫學問根柢性情植品百數十年後猶髣髴如見其人蓋先生幼遘家難克自樹立登賢書成進士試校官遷縣令政聲卓卓爲時所忌假使少貶其操阿意曲從則上官能殺之亦能生之秩奚止七品遇何至終窮而先生不屑也讀感遇第五章

當日之上官气焰可知讀畱贈張稼蘭第二章

當日之同官迎合可知先生自此一蹶不復振矣先生詩學自此日進而無疆矣綜計一千三百一十二篇中絕無隻字干謁當軸亦無詞組諛媚要津間有介壽稱觴由此感深知已偶涉微詞托諷無傷小雅怨誹先生之篤天倫愴霜露見於母病奉窆喜捷諸篇先生之重友誼尋車笠見於哭陳憲圖陳石閭諸篇先生之戀軍國痛民瘼見於鐃歌金川苦雨行憫流亡驗被水諸篇至其胎息毛韓醞釀漢魏殫精覃思瑤情瓊想則先生訓士吟十八首及與友人論詩已自言其得力之由導人以尋源之祕無庸贅信乎先生眞天生詩人也客有從旁哂餘者曰子謂不與當仕通剌藉非遇梅伯於黃園出全豹於席上何由津津樂道如此余解之曰梅伯固吏而仙者詩不云乎文章有神交有道少陵此語非虛浮從古名山畱大業知音端不在當年【皆集中句】客唯唯退是爲序

道光十有八年四月立夏日長洲李淸傑書於秋心書屋

○重刻慶芝堂詩集序﹕朱序

詩與文無二道深於理者其詞必醇是故江都中壘昌黎歐陽考亭之文非復尋常之文而陶靖節杜文貞之詩尢非復尋常之詩自有以唫詠爲抒寫性靈之具不盡關學問於是妖浮纖靡俚淺之響雜然競作而風人之旨蕩然盡矣戴通幹先生爲沈陽三家之一就傅時卽耳其名而全集流傳甚少常以不得披覽爲恨今年攝藩中吳筦庫士荊君梅伯以所刊慶芝堂集乞序反復研誦如仰嵩華如臨江海挹之彌深而望之不竭旨哉淵乎詩道之隆軌乎夫遼左爲國家龍興地山川雄厚磅礡郁積以發爲人文其瑰奇雄傑固宜然而受气過厚者發現往往或過暢浮天之瀾不能循畔厈絕足之驥不屑範馳驅而何以先生之詩獨能優而柔之固而存之以造極於博大精純如此及觀其自敍言詩非藝術末技蓋體托於明道而語發於性情始恍然先生之學固厭飫於詩之外而後流露所得於詩之中是固可媲美於董劉諸賢之文而嗣響陶杜者也斯事近少陵遲矣讀玆集者就其字句以溯其所得庶不徒作風雲月露之詞爲李諤所訶乎梅伯爲先生外孫憫鑴版久佚裒集校勘使復見精好其用心勤而致力亦甚篤昔張元之之於顧和殷覬庾恆之於謝尙皆爲名人然未聞誦其淸芬振其遺響則梅伯固加古人一等哉道光十九年龍集己亥八月鳩玆朱襄序

○重刻慶芝堂詩集序﹕邵序

論詩乾隆年間金陵寓公以其漫衍詭偉之才披猖恣睢盡決作者之藩籬承學之士靡然從之獨吳門沈文愨主持三唐劃分畫寸無稍踰越學者又苦貌合而神索詩之卽與離均足爲蔽也大抵東南富才華之彥故稱詩者眾西北風气朴遫人多逡巡不敢爲詩雪苑有言其不爲詩詩之所以存耳遼陽爲本朝龍興之地山川深厚其精气發泄靡盡人文旣與中原相埒獨三老人以其詩稱李陳遺編不可得見慶芝堂稿獨久而益著計老人作詩之年正袁沈主壇坫日也南北風气不相接而老人乃自有其詩詩心聲也聲人之聲以爲我聲曰是爲漢魏爲三唐卽漢魏三唐之聲猶非我聲而逞率胸臆頹然自放謂始有別乎人之聲不知伶倫之制律呂也八音同器哀樂互奏不得以朱弦疏越聽者易倦而可進以新聲也夫詩亦猶是而已然爲漢魏三唐之說者亦尊以其體若曰將以明道此宋儒之語錄爲詩而斷爲詩人所不許者今老人之自敍曰語發於性情性情靈苗也體托於明道道根柢也根柢植立饜飫古今蒸雨露以滋之閱歷艱險練風霜以堅之然後挺爲扶疏之幹足以干霄結爲甘美之實可以飽人斯其立言之盛軌乎袁主言情而靡沈主裁體而拘讀老人集當求所謂自有其詩者矣惜乎鐵君石閭徒聞有其姓名不知其詩與老人同格調否也

道光二十一年孟春旣望北平邵甲名敍

●慶芝堂詩集卷一

藩【藩﹕瀋】陽戴亨通幹撰

四言古詩

騷體

◆四言古詩◆

東岡二章章十句

臘月四日六章二章章十句二章章八句一章章十四句一章章十二句

立春聞雁

髙堂三章章八句

李徵君虛齋九十初度四章章八句

山東朱中丞同年母程太君八十四壽

安化寺刻竹詩八章章四句

○東岡二章章十句

東岡月出照我薄衾商飆凜冽蟋蟀哀吟中懷悒郁起撫鳴琴一彈再鼓悲弗成音明發不寐涕泗沾襟

東岡月出照我北林關山阻修江湖迥深云鴻孤往過我檐陰持此遠慕托寄好音迅飛不息傷哉我心

○臘月四日六章二章章十句二章章八句一章章十四句一章章十二句

歲聿其暮月屆嘉平嘉平四日曰爲餘生元陰蔽野皓雪盈庭謖謖其風有室如冰翳忽不樂潸然涕零

魚亦有淵鳥亦有陵以遊以泳載飛載鳴我來自東孑然其形豈無他人莫往莫迎

父兮母兮罔極深恩嗟余行役倚閭倚門緬懷兄弟朝煙暮云婦嘆於室子甫能言自我不見於今三年靜言思之奮飛不前安得美酒煩襟滌蠲

有客叩扉倒衣出迎左手提榼右手攜罌入門再拜一舉十觥十觥不辭用感君情對酒髙歌君其我聽

人生幾何鮮滿百春儵如蜉蝣忽如飆塵旣儵旣忽終窶且貧況在天涯歡會豈頻我思古人熊經鳥申其生也勞其死也均

爾酒旣旨我飲如鯨且飲且醉頹然欹傾不矩有死焉知有生生死兩忘悲樂俱冥

○立春聞雁

伊玆春始餘寒未融有雁哀鳴過我房櫳豈避南暄眷此北風靜言思之似罹罦罿驚弦旣脫棲息靡蹤提提鸒斯載西載東維鵲有巢亦以禦冬凡鳥有托爾獨孤窮我聞其聲翹首長空瞻望弗及憂心有衝

○髙堂三章章八句

建彼髙堂爰求豫章幹霄踞地爲棟爲梁爲榱爲楹眾材斯張秩秩其臧大廈輝煌

崇階峻宇碧瓦朱甍其正其冥乃寢乃興以延似續以燕嘉朋鐘鼓旣設鬼神其寧

厥基旣固厥貌復恢噲噲噦噦不崩不摧反是弗思或傾或頹旣傾旣頹追也可回

○李徵君虛齋九十初度四章章八句

鶴鳴於天魚躍於藻有美一人冰雪在抱縞衣茹藘於塵之表我欲覯之蒹葭縹緲

南山在宇源泉在戶稅駕東郊遵彼畎畝課我農人欣覘禾黍非力不食安玆樂土

衡門之下有書有琴爰居爰處載鼓載吟天地其廬萬類其襟山髙出云庶幾遐心

優遊泉石九十其年云詭波譎變歷萬千惟玆髙蹈徳音不遷旣壽且康以篤後賢

○山東朱中丞同年母程太君八十四壽

麟遊盛世鳳噦髙岡造物所鍾邦家之光豈無其自源遠流長我公秉鉞惠厥海疆遡徳惟舊實由義方稽古賢媛孟母共姜伊我太君懿軌同芳秀毓名閥性秉和良蘭馨蕙馥冬月秋霜嬪我太翁琴調瑟張陳椒謝絮斂藻韜光同善相勗同患相將孝嚴寢膳勤戒翺翔偕隱泉石追蹤孟梁誕生夔契夢葉嘉祥鹽梅舟楫輔我陶唐八旬有四旣壽且康芝蘭競發繞膝琳瑯欣玆春茂嘏祝遐昌綸誥自天恩覃華堂欽承萊舞錫福未央興言述徳歌以侑觴

○安化寺刻竹詩八章章四句

苔光瑩瑩云影皚皚髙窗雨過落花飛來

二

雨霽雲沈天光侵戶趺坐觀空遊心太古

三

燻風書炎飄蕭疏雨日之夕矣差池月宇

四

淸風蕩揚颯然襟開白雲不去幽鳥時來

五

闇闇孤叢落落禪宇載陰載晴惟我與汝

六

濃露零兮林枯山老時兮柰何靑蒼獨保

七

髙節嶙峋葆汝天兮霜風凜冽吹汝寒兮

八

爾心虛兮徳不爾孤爾節堅兮時寧爾渝

◆騷體◆

人禽歌四章

擬曾晳莫春唱答歌六章

歲暮歌三章

○人禽歌四章

天地絪縕兮一气孔蒸肖厥形兮繩繩爲龜麟兮爲鴞鷹隨大化兮生成

龍飛潛兮咸知其靈人變化兮孰如其能爲鴞爲鸞兮此情龍之靈兮其形

天局形兮心我操奴於物兮徒勞居有室兮禽有巢補葺缺兮風飄颻

气備萬物兮稱人豪地並厚兮天爭髙隨波流兮斷蘋飄少壯幾時兮歲月其慆

○擬曾晳莫春唱答歌六章

風和煦兮水容與偕童冠兮行蘧蘧萬物得所兮吾亦樂吾初

春風融融兮沂水洋洋髙天厚地兮供我相羊何思何慮兮與時偕行

物無心而成化兮覺天地之無私紛欣欣而茂育兮身亦遊於化機人害匪徒兮地害匪宜

冠兮童兮浴且風兮夫何求兮與天遊兮

羣適其時兮余將奚待唐虞事業兮於焉斯在

望衡門兮日熹微隨杖履兮歸來琴瑟在禦兮且鼓且嬉世莫我知兮將上質乎皇羲

○歲暮歌三章

若有人兮在山椒衣云錦兮佩瓊瑤持芳芬兮猶豫將誰贈兮心煩勞太息兮遐睇路漫漫兮山嶕峣

若有人兮在山陰葛藟累兮石崎嵚陰陽摧兮歲暮風蕭蕭兮猿狖吟臯蘭萎兮不馥誰余慕兮深林

若有人兮在山麓飄風發兮隕艸木陟椒邱兮不返髙余冠兮被初服庸愚樂兮賢心悲不我知兮誰告

慶芝堂詩集卷一

●慶芝堂詩集卷二

沈陽戴亨通幹撰

樂府

◆樂府◆

聖人出

君子行

芳樹

臨髙臺

東門行

遠遊篇

戰城南

長城歌

飲馬長城窟

陌上桑

君馬黃

箜篌引

古別離

車遙遙

野田黃雀行

隴頭歌

隴頭水

釣竿

行路難

關山月

門有車馬客

薤露

蒿裏

莫打烏

妾薄命

愛妾換馬

登髙邱而望遠海

○聖人出

聖人出泰階平麟鳳來川嶽靈萬匯昌百谷登雨暘時四海寧朝廷肅牧守明蠻夷賓服稽首殿庭刑罰省賦役輕井裏親睦如弟兄上有政下有情庶政熙眾情傾風俗美治功成

○君子行【簡同學】

有玉者錯有刀者礱不錯不礱誰貰爲功【一解】田甫田莠喬喬思遠人心忉忉【二解】逐情欲入禽門獵道義躪聖藩【二解】賄玷精乏易計境能移實自棄【四解】倚孔門彈衛章衣未成轉爲裳【五解】弗捐弗壹弗鉆弗出一矢兩禽左右俱失【六解】弸其中彪其外能則榮否則敗【七解】鑄金鑄人孰賤孰尊宏深肅括可以褆身【八解】

○芳樹

桃李不言下自成蹊中有芳樹眾木生疑疑爾花不當春葉不因時輪囷古幹背繩尺安知爾抱中心奇芳樹之芳眾木之防芳樹不芳芳樹之常

○臨髙臺

臨髙臺豁雙目心多憂悲還續云斂長空雪銷谷海不揚波山升朝旭仰穹蒼俯眾族喙息跂行蕓生並育有鶴苦饑孤飛野宿天風四吹哀鳴若哭

○東門行【庚午年貧甚友人勸其遠出作此答之】

出東門慨以嘆年如矢去不還壯盛已過出入無歡白日昭昭不照遊子顏雪霜淒愴漫荒原鳥無翼河無船甘隨艸木俯首凋殘嗷嗷八口號寒饑賃春作苦精力衰頹縱有所獲難餔糜思遠出競刀錐天黯慘日西垂兒女羅列跪奉一巵欲飲未飲心酸悲平明就道妻子牽衣啼憫我老問我將何之山有豺虎水有蛟螭徵途況瘁骨肉違安危莫測魂夢驚疑男兒結志山不移邪贏穢竇聖所非遵古道以尋路將安往而不迷停旅橐解徵衣從今以後無復別離生相慰死相依

○遠遊篇【爲門人李懷白作】

天路髙不可步河水深不可渡隴首飛雲變朝暮冬采薇日苦饑被敗絮難爲衣風雨飄颻室將頹茫無策告母將遠之母謂兒懦兒去當告誰兒謂母老母當自保持莫我兒長苦思彊欲無悲悲不自知愁顏憯憯淸淚漓漓呼兄嫂與妻同至母前且囑且辭欲語未及發气結聲慘淒懷中黃口小兒聞父去倉皇釋乳握手牽衣舉家哀哀號泣刺骨煎脾知君此時難別離出郭門路多歧行遲遲中心悲道逢坎險車怠馬罷山鬼夾路猛虎縱橫來我肉瘦虎腹饑山鬼迷人忽笑忽啼仰天嘆發浩歌拯我者少噉我者多煢煢孤客將柰何亂曰思故鄕書斷絕念慈幃心碎裂淸漏沈沈淚成血

○戰城南

戰城南城南烽火促兩鋒相接鼓聲死將軍帳前鬼夜哭錦衣朱襮飲酒食肉生受國恩甘殉溪谷我豈不同仇我實不谷

○長城歌

猛虎肉人可嘗壯士心不可傷猛虎𨿽猛猶能縛壯士心傷大難作君不見隴上夫釋耰鉏斬棘矜奮臂呼嬴秦宗社成荒蕪長城築怨非良圖

○飲馬長城窟

朝飲馬暮飲馬朝朝暮暮長城下長城秋髙月色昏哀笳吹月愁雲屯陰風黯慘低不散中有萬古徵人魂秦皇漢武勤遠略百萬健兒委沙漠白骨縱橫化鬼燐屍屍閃閃驚羈魄封侯之願久已灰父母妻兒生死疑猜登髙望隔黃埃但聞窟中水嗚咽水流盡是當年血欲哭不成聲肝腸已寸裂

○陌上桑

執懿筐遵微行摻摻女手爰采柔桑桑萎蠶餒心彷徨蠶成繭繅沸湯繅絲白白於霜憑君染赤染黑染靑黃蠶在釜中泣惟願天下黃耈臺背安且燠無凍傷王侯貴介衮衣繡紱佩玉鳴璫威儀秩秩相輝煌縱死鼎鑊職所當念之哉勿但供孌童嬖媵逞麗質鬭鮮裳吳歌楚舞斷人腸

○君馬黃

君馬黃臣馬蒼臣馬不如君馬彊君馬彊臣馬良君馬追風籋雷電臣馬低頭蹀躞身摧藏身摧藏背髙價絕足能老櫪下執轡如繻載馳載驅越陌度阡中有崎嶇遵軌道【葉】磬控在手騏驥駑駘皆善走

○箜篌引

不鼓雍門琴不學牛山啼當尊歌慷慨一曲箜篌詞滔滔江漢水東逝無還期少壯幾日儵忽衰頹人無貴賤今古同悲翹首望神仙精魂天外馳天風飄飄空中起吹我蓬萊山之涯道輕【輕﹕經】紫泥海海水沾我衣欲往虞淵沐日莫空遲疑

○古別離

大義聯夫婦恩情豈中移旣生亦已育勞瘁妾所宜指天發明誓皓首以爲期新人顏如花婉轉扇微譏憐深情易入聽之甘如飴昔爲比翼鳥今爲濁水泥水濁無時淸棄捐從此辭辭郎顧郎面淚落眼中迷分明結同心胡爲永分離但言妾薄命不怨郎乖違有始鮮克終誰能不如斯百年金石交各貴自保持

○車遙遙

車遙遙將安之遵軌度防傾危日易暮僕夫頹人但見燕羽捷於鳳翼狐躍超乎麟馳豈復知輿行陸舟行溪空則疾重則遲車遙遙將安之

○野田黃雀行【乙亥江南饑民攘糧獲咎者眾時猶子秉瑛宰儀徵作此示之】

黃雀黃雀軀命何微田中水闊無粟無干泥黃雀饑繞樹啼黃雀棲霜雪摧隨風飄泊忽東忽西瞥見大屋屋底囷鹿累累黃雀下來网羅髙施雀飛投羅宛頸低垂哀哀乞告羅者我實苦饑苦饑柰何我命當危饑不擇食我罪當治惟矜惟卹仁者當念之

○隴頭歌

隴頭水流湯湯疑是洪荒萬古之血淚流向邊庭流不止遂令徵戍至今聽此心惻傷心惻傷心欲折單於髙臺望明月明月臺端思故鄕寒聲傍耳偏嗚咽拔刀割斷胸中悲蹲身磨洗刀頭血刀頭凝寒飛雪霜雌雄誓向沙場決共道封侯骨相奇水渾照面生猜疑慷慨向前去吉凶非所知君不見漢家開邊三萬里衛霍膚功照靑史

○隴頭水

隴水湯湯塞艸茫茫登髙遠眺孤雲南翔眷彼孤云泣下沾裳

○釣竿

釣竿何修修施於東海頭巨鱗如山嶽乘風渡洪流島嶼深闊不可以垂鉤澐濤蕩激不可以方舟吁嗟乎柰之何或謂夜光之珠潛於靈虵珊瑚木難照耀金沙聳身濡首珍寶盈車失身不測徒虛誇吁嗟乎柰之何若木生海東丹水發其榮【葉】羣眞上下驂鸞龍千年如旦夕至樂無終窮吾欲遇之將奚從吁嗟乎柰之何

○行路難

豈不知行路難胡爲乎復遠適父母妻兒欲畱不住淚下渫渫聲悲惻人無賢不肖出世皆有營多爲饑所驅遂使身命輕經歷山陂人困馬饑虎豹來猙獰舑舕忿怒紛攫持此時車不得轉力不得施倉皇卻走道逢故識願借爾力導我出危急言未竟掉臂疾趨欲語不相及局蹐山坳西日將頹林木深黑中不可知秣吾馬膏吾車遵尋舊路返我故時廬返故廬兮發長歌人生苦行役世路多砍砢歸來兮歸來安義命兮守巖阿

○關山月

關山月苦如雪如霜照我羈人憯憯心傷

○門有車馬客【簡道者】

門有車馬客來自萬里途崢嶸百寶裝昂藏雙龍駒腰懸轆轤劍兜輝明月珠入門驚四座气宇淩九區問客何所能問客何所求客亦無所能客亦無所求但傷塵壒內斯人無時休一朝意气盡白骨堆荒邱蛆蜹穴枯臘妖狐竊髑髏遊魂苦無依陰雨時啾啾誰解養玄關而將奇齡修東海蓬萊山五城十二樓上有飛仙居吾曾與之遊授我延年術教我守中樞專气而致柔陽昌陰魄消緣督轉玄機淵鏡恆內畱得一萬事畢金水分恩讎天人互相盜靈苗結縣旒虛室漸生白皓月當淸秋神與太虛盟形與元化謀萬感鬭其心相刃復相劘鬼伯入虛捨遂受陰陽欺生死操方寸端倪爾自知再拜受祕籙拳拳中藏之大道貴喪我吾將祛滑疑安能同混濁甘爲異類摧

○薤露

薤上露薤露何易晞歌鐘未歇儵忽悲啼骷髏作人語歡樂不可以久稽鬼伯斂魂苦難暫違汲汲將奚爲

○蒿裏

裏中蒿蒿已齊啾啾喞喞鴞夜啼鴞聲淒人心悲雪霜慘慘蕭葦離離生不能生死復何追

○莫打烏

莫打烏烏生八九雛巢中喞喞饑哀呼烏遭鎩羽眾雛何辜莫打烏烏能反哺人不如忘勤劬私妻孥父母老病羈孤腹充粗糲體無完襦兒則衣狐白乘堅車朋從狎辟陸博樗蒱歸來醉飽妻妾子女相歡娛父母求衣索食言語齟齬拂袖去气結不語展轉長噓莫打烏烏能反哺人不如

○妾薄命

乾坤鍾靈秀絕代產殊色容光競明月蘭蕙萃爲飾紮紮弄機聲文錦光擊射懷貞不肯字懼無蕭史敵老父爨下炊母借鄰燈織拮據日不遑不克謀朝夕妾心愴以摧養女不得力含羞信蹇媒情因菽水迫良人同此心一身何足惜吁嗟輕薄兒嘻遊狎便辟錦衾遺巧笑好逑而擯斥膏沐爲誰施幽房常局蹐展轉不能寐瑤琴怨終夕琴聲一何悲心傷柱促激旣不成婚媾又遠去親膝身心兩不遂悢悢不能抑明月照我懷揮淚長嘆息

○愛妾換馬

郎若空中云變幻在儵忽妾若階前艸去畱從所欲自顧傾城姿嬌貴比珠玉蓄願配君子貯之黃金屋貞一誓死生沒齒以自勗豈謂他人心視之如賤畜信誓方旦旦棄蠲一何速詎忍千金軀復受驪黃目捐生謝主人此身難再辱

○登髙邱而望遠海

登髙邱望遠海三神山海中峙長生大藥竟何在安期生羨門子我從爾遊爾應我待情已奔憂還起自顧頑劣軀得無遇君君不禮波濤蕩潏陵麓施靡靈槎茫茫引頸延佇不知奚艤猿鳥啼風樹淒期窅冥西日頹仙乎仙乎我心悲

慶芝堂詩集卷二

●慶芝堂詩集卷三

沈陽戴亨通幹撰

五言古詩一

◆五言古詩一◆

雜詠

感懷

擬古

古意

都門冬夜

春望

秋懷

母病

鴻蒙

訓士吟

讀書偶得七首

贈陳進士憲圖

贈戴進士通幹

述懷六首

和程侍禦四首

夢王貢九

夢楊澍三

雨後陳道機招飲環翠亭

題友人行樂

○雜詠【十一首】

炎精始隆赫玄陰朕已萌圓魄麗中天隔宿分虧盈斯理判洪荒今古遞相更神人握蘆筦寒律吹忽暖黔羸讓其能三五遂不遠優遊乘化機升沈自流轉

鴻鈞旋大運至道推隆古危微凜唐虞胼胝親神禹萬類躋春和一身何太苦所以耄倦勤思以讓天下許由抱幽貞虛名何所取勞逸道且分飄然問仙侶

一身勞萬姓萬姓奉一身齊晉遞爭霸今古判然分憸民一墮地造物弛其權謀生計百出奔趨各不閒吁嗟縫掖子寧不苦饑寒

歲月忽已䢐鶗鴂相悲鳴霜霰作嚴寒繁華傷伶俜美人隔云端悵望馳遠情光彩緬中夜惝恍朝玉京精霸召玄感鸞鶴驂羣靈燦然啟玉齒含笑相逢迎鈞天聞廣樂環佩解瑤璚授以不死藥一粒千萬齡世罕衡【衡﹕衝】霄骨焉能測淵冥寶籙示不識酣飲終餘生

髙人無近情仙靈多變化【葉】鑑別分髙卑器量難彊加崔生冀沖舉白蜺忽委虫﹖﹖親手授丹藥驚怪揮長戈昭昭望天路白日儵已暮大鳥飛不還覿面空成悞庸碌何足言深爲奇士憐

三月儲芻糧駕言適萬里資斧竭中途遠道行將已熠耀散宵光鼓翼亦自雄金气一朝至零落隨飄風所嗟軀命微不復歷春冬神鯤圖南溟誰能測始終

髙樓臨大路上有妖冶子麗色耀朝陽新妝何斐亹巧笑啟朱唇嬌歌燦玉齒當筵試舞衣纖腰矜旖旎東風吹芳菲紛紛落紅蕊紅蕊落春前徘徊怨羅綺長夜垂空幃耿耿情緘髓詎知與士耽棄蠲從玆始

賈胡利美珠深藏剖其膚懷寶未及售身命已先䢐緬彼蓬藿士終歲棲繩樞富貴等浮雲所樂非世圖身貧遭鄙賤蔑視如泥塗誰知百年後名與天地俱

椅桐百尺柯鸞凰資其實蓬藿燦枝條當秋乃蕭索寒暑更相遞歲月一何迫人生日不遑終焉將奚得蓬室豈無謀所寶非金璧百年會當盡榮枯惟自植

螭珠晦其光賈胡目亦盲【葉】靑萍韜其鋒薛燭鑑亦窮【葉】被褐雜駔儈誰知爲韓康生意汨嚴寒枯荄茁春陽蓄徳貴玄同迷陽乃無傷光芒眾所指躍冶驚不祥𨿽有萬鎰珍用之何能臧

進退能自權道重身亦安鄙夫患得失災禍乃相干神龜曳其尾泥塗甘自委迹遠廟犧榮所處無悲喜蜻蛉遊天地飛飛無已時膠飴一朝調遂爲童子欺貪者或不察旁觀爾應知

○感懷【十首】

西風夜作聲遊子不能寐攬衣起彷徨淚下沾衣袂黃葉墜髙枝蟋蟀鳴前墀玄陰結重靄白月沈幽輝菁華喑【喑﹕暗】銷鑠所苦不自知良辰忽已晚皓首含酸悲

燦燦星河水皦皦天衢月縱橫不斷流盈虧何太疾碌碌淹卹子奄忽成白髮人生非艸木安能任枯茁神玥扼龍頷奇翚探鳳穴持此希世珍冀邀美人悅緘襲歷險艱中道傷跛蹩跂足望所思眷戀生悲淒慚彼鸞鶴侶髙騫厲羽儀

初日照髙樓桃李爭鮮妍皦皦彼妹【妹﹕姝】女挾瑟侍春筵流睇蕩人心顧盻自生憐佳人恥行觴雙手裂華裳甘心被麻葈凜凜天雨霜霜寒歲雲暮玉顏增芬芳妖冶離爲容測【測﹕惻】然爲悲傷

良冶鑄吳鉤愛子投紅鑪器成不見寶冤魂鳴嗚嗚精誠召神鬼誰知此器殊匣中倚天劍雌雄乏眞鑑風胡去不還鋒鍔長慘淡

金蠶食柘葉肝腸成五色吐絲制文錦光輝相擊射裁爲紱衮裳雜佩鳴珠璧被之可彰身獻之可華國金蚋一朝來奄忽遭污蔑

晨風揚北羽秋鴻思南飛微生感虫豸棲息各有歸茫茫望四海此身何所依歲月不我畱展轉傷支離瑤琴膝上橫瞧殺激哀鳴初彈行路難再彈冰雪凝移商忽變徵貍首殘其形颯然起風雨黯慘天地冥

矯矯海東靑奮翼思飛鳴出門鎩羽翰﹖﹖離褷非故形髙騫阻云漢雌伏悲巢傾風雨時見欺眾雛隨飄零天地大無私豈獨遺生成

■﹝口雝﹞■﹝口雝﹞雲中鴻喞喞窗下蛩招搖西北指乃知歲將終遐情淩嵩華客路傷飛蓬飛蓬逐旋飆飄颻何所窮睍睆鳴春禽奮翮騰髙岑棲托旣得所安念昔同林已矣復奚求金石皆虛浮

神蛾吐冰絲繚繞七朱弦瓊玖排雁柱金石激龍唇猗蘭聞白雪流風中纏綿太古畱逸響可以格神人陽春气不和四壁陰風寒終日不成音仰首坐長嘆

冉冉蔦蘿絲輝輝麗喬木委身答蹇修諧和擬琴瑟弦柱一朝離徽音中斷絕白日不照顏膏沐爲誰設蓬首卻婉孌新妝工磬折芳蘭雜眾艸朱蕤覆霜雪餘香襲衣裾幽情聊自悅

○擬古

皦皦牛女星東西隔明河跂足不能前終歲長咨嗟金气障天路停梭怨霜露纖腰濯涼颸玉顏亦應故雜佩紉崇蘭飄颻揚云端懷芳散羅綺餘香落塵寰幽思結襟帶長夜不能寐顧影自徘徊持情空相待

○古意

見郎眞欲去郎去攜郎手問郎幾時歸郎去念儂否灼灼桃李花翩翩堤上柳去去日以疏逐處畱人久雙淚從此枯瘦骨﹖﹖棄速朽任郎歸不歸終當爲郎守

嘉樹郁中庭上有雙棲鳥好音相和鳴飛止狎昏曉念子不能歸沈憂令人老豈乏歡娛場日令顏色好

○都門冬夜

慘雪失昏晝栗烈沍乾坤朔風震陵莽獵獵驚徵魂朱火凝蘭膏重衾夜無溫羈緒結淒愴淚下聲忽吞客身豈不惜深懷岡【岡﹕罔】極恩燕市寒如此絕塞何堪論寄裘苦無資況久缺雞豚人生七十稀寧不念晨昏

○春望

陌上楊柳枝幾見春牂牂陟岵望白雲白雲緲茫茫樊籠日苦羈念之心忽傷■﹝虫陳﹞蜳竟何成心旌空中揚徘徊重徘徊淒然淚沾裳

○秋懷

少昊司淸秋炎盡歲忽移淸露結嚴霜山山紅葉垂黃鵠翔萬里寒鳥鳴追隨四時更代謝盈虛理亦宜耿耿抱隱憂馳情茫所之

壯遊適燕趙綺麗相競逐寶馬燦金珠纖羅雜露縠冶容耀春華新聲奮竹肉博歡竭嫵媚歡情豈終一嬖男不敝輿嬖女不敝席色衰愛亦弛勞瘁終何益

白石何鑿鑿蒼松何歷歷吁嗟世上人崇朝不謀夕安能抱一經終歲長局蹐髙踞要路津咳唾驚霹靂天威下嚴霜須臾不可測華亭鶴唳悲黃犬安可得膏明長自煎泉甘每先竭何如保良貴千秋誰復易

豕鬣虱所安豕俎虱亦隨榮華有憔悴此義終告誰茂林陰且重羣鳥相因依秋風拔其根斂翼各分馳所傷在繒弋奮翮不能飛斯時富貴子何如貧家兒

寒風吹廣漠白日忽西頹陰雲起重阿圓景暗無輝中夜聊行役行行將何之髙樓連大廈擊鼓吹笙篪鳴鳩偕旅燕髙棟相追飛吁嗟窮經子寧不寒與饑烈士多悲心發文每新奇恕己諒同志誰能不如斯抱甕徒自苦桔橰心所非忘機憩蓬蓽海鷗諒不疑夙慕詎不卓明發系吾思捲舒寧自必此身權所持瑾瑜惟自保積久貴不衰志士窮得已遭遇安天時

天馬產渥窪累世偶一出云潑五花紋權奇聳異骨馴徳堪死生風蹄追落日昭王築金臺千金價空設散轡臥荒原哀鳴震林樾豈慕駑駘榮但傷知者汨

神鵬髙摩空背負靑冥遊列宿充饑腸銀河飲不流千年一脫羽瞬息八垓周四海等蹄涔五嶽如荒邱大物有大年將與造化儔安能狥■﹝斥鳥﹞鷃下與蓬蒿謀

○母病

伊昔生我時家室遭顚倒我父罹禍羅我母誓不保倉卒就長途親知慘避悄餘生甫二月仲兄年周小路險慮活難存嬰費𦇤褓謀奪乘危機紛紜甜言巧曲折轉柔腸欲捨心懊惱懷幼仲臥膝病弱聲微渺車中嚴戒約動息愁驚攪憔悴抵貞番黃沙抱荒艸家鄕夢暫歸魂斷哀笳繞永夜坐長嘆月苦霜天曉絕域無親知饑寒向誰道更遇年歲凶溝壑轉瘠殍力謀死中生糟糠延昏早饑困不得乳沿求向鄰媼求之日以頻鄰媼厭煩擾兒哭母亦啼兒饑母豈飽手作口復哺百計望兒好此事幼不知長聽心如搗欲報昊天恩詩書奮讎討寒燈敵塞雪情奔忘集蓼一檄捧可幹冀親長壽考昕夕力不輟摛詞漸古藻初試錄黌宮再試賢書標三試擢禮闈聲名振矯矯自分亦英奇立可申懷抱事竟與願違羈愁若籠鳥三年餓病危歸省貧如掃感嘆復欷歔兒成母亦老四體抱病屙骨立顏枯槁省問兒心傷沈痛迫中腸含悲詰良醫參苓宜服長參價貴如珠且復無私藏聽之不能語涕淚滿衣裳醫問余何悲欲答心愴惶菽水且莫飽安冀母病臧人生能幾時白日行天忙親老不能養親病弮空張吁嗟不肖身何以齒周行

○鴻蒙【四首】

鴻蒙辟大道萬類轉貞元天地與螾蟻勞勞局形神巨細𨿽懸殊受造亦以均寄身泱漭中藐焉雜眾倫兩間爲我用萬物備一身始知維皇意設局爲斯人

大道超形聲天地亦渣滓幽居謝人事澄虛窺至理菁華具靈明生機梏經史湛然絕外緣天懷契無始仁義竊虛名翻爲庸碌恥

違時多不祥徑情每弗惜造物與我讎動卽遭顚阨似欲驅之返使蹈眾行迹百折死不回鬼神愕無策嚴酷緩我攻暄燠回朝夕脂韋空辱身反若喜我逆始知司命者礪之成金石

修名眾所趨造物每深忌今古無幸邀終有物敗棄桃李艷春花苔蘚延秋砌飄颻風雪交奄忽傷憔悴所以賢哲人孳孳惟自勵天命變崇朝人心求萬禩

○訓士吟【十八首雍正乙巳年河間府作】

北方有潛客性嗜蘭蕙姿培根復誅蔓汲淸灌漑之吐芳出羣卉豈曰國香衰顧玆桂與茝將隨九畹滋枝葉峻以茂采擷冀及時奉爲君子佩連茹以爲期

野鶴失云侶日暮各孤飛隨風無定羽棲息意何依彩鸞振六翮髙踞瓊樹枝璚樹茂且崇眾鳥忘所歸歸飛托深蔭此蔭諒不衰持此固綢繆綢繆安可遲

種桑采桑葉采桑養蠶子風雨忽縱橫葉盡蠶欲死抱蠶對蠶泣淚落桑園裏詎緣綿繡心淹沒遽爾爾所傷萬人寒不織從此始不織傷人寒不修道則否所以古聖賢殷勤誨不已一語不能行萬卷徒糠粃

猗嗟此一生生難盡慧識幸不墮頑蠢造物豈我嗇況藉古初人闡微先我力得每不踐機失亦難僞飾用轉欺慊機愼哉勿自賊

嘉魚樂澄淵好鳥鳴髙枝徳輶鮮克舉安宅曠棄之物微知有托人胡不如斯生才不擇地自彊安可期良工得奇木丹雘亦應施委置任腐蠹深負玆淑姿

置身在宇宙擔當復誰諉人心能不死天地因之位廣廈覆萬人交疏綺筵備所賴大匠能經營使不墜艸甲出勾芒芟刈從此始荊棘忽成林長鑱不可治爾我固陋姿仔肩成不易日月不停䢐反躬多疵累先師已有言四十不足畏

探奇及牛渚窮幽入鬼隙畢世誰能知知之復何益春至花妍娟春去花落魄花開復花謝明明大道迹塊然藐中處但傷彼岸隔不傳者已死會心在晨夕豁然識此機應悲逝者迫

羊質虎其文𨿽美而不彰躬行苟不逮何必徒文章篤論竦眞聽摛藻闡徳光立言固所重飾僞棄厥常安得華與實內外無低昂

原泉流不息積水成巨川爲山簣不輟積土淩雲煙積跬致千里積善成聖賢孰微而不著孰行而不前嗟彼器一滿不復增涘涓所以英俊人虛受而徳遷

灼灼盆中花迎風故妖裊眄睞睫未移儵忽成枯槁根株未能深焉得長美好植彼棟梁資豈不自弱小防之偶一疏斧斤伺昏曉吁嗟眼中人故物誰能保胡不一此心孜孜至於老

天運更代謝气至物不遺芳樹花忽發好鳥鳴其枝流水淸且閒遊魚漾綠姿欣欣物各得吾身亦化機物欣吾亦樂坐此春風時宇宙何空闊嗒然忘所私

人匪道害依交匪道害臧輔仁賴將伯詭隨警無良旣載失善禦鮮不毀轅韁俗目悅蕭艾珵美或不當寧以直不回不防參與商

朝見槿花開暮見槿花死非無一時榮不久長如此獵獵谷中風冷冷磵中水蒼蒼松柏姿亭亭水風裏凝寒詎不酷貞性素所履良禽擇木棲戢羽欣來止托根貴托堅永爲歲寒恃

步出城東門徘徊歧路旁東門何所有歷歷種白楊秋風自西來颯然起悲傷嗟此泉下人安知非侯王造物無妍媸有生同喪亡富貴固所欣貧賤事亦常斯人正鹿鹿金烏不停翔人非金石固誰能得久長胡不惜嘉名及時自奮彊

求人人則賤求我我自尊曷弗安所遇反復梏靈根緬彼空桑子崛起自邱原不物而物物抱道豈終淪苟子能自淑文錦在結鶉快捷方式而窘步福伏禍之門所重在自立貴賤無定論

日出扶桑陽月落鹹池陰日月不徧照安問他人心明珠忽夜投罕不按劍臨琰琬持自粥𨿽美吝其金所以古大人潛迹甘泉林豈故卻榮顯枉己非所欽

鷦鷯托羽翰載憩芳樹枝棲托豈不穩安能薄天飛裋褐裹珍玉�晦待厥時神龜不受縛曳尾甘塗泥朝雲乘天升膏澤沛無遺出處良有會蓄徳貴不衰玙璠惟自寶沒齒以爲期

人但知旦夕志士爭千古神禹惜寸陰蓄念亦良苦花落不再春羲馭豈長午吾業不增修時去將焉補纏牽偶一長不能行數武敬愼爾威儀周旋有規矩勿謂隱可欺勿謂狎可侮放閒恣遊逸如水趨遠浦與子共勉旃臧否惟自主

【以漢魏古音發聖賢精諦纏綿悱惻一唱三嘆絕無理障犯其筆端詩人以來未嘗有也已逐首細評命友人龔念倫另錄一本傳之子孫奉爲龜鑑繼思非手書數語不足見余傾倒之誠也因書此而歸之峩山孫勷訓士吟亮節古音眞得漢魏神髓至命意之瑰奇寄托之深遠直如五夜鐘聲足醒學人聾瞶則髙過魏晉遠矣人人有此借以助流教化何患士風不古若歟反復吟哦令人嘆絕靑陽吳襄十八首溫厚忳摯纏綿痛切婆心苦口和盤托出所謂以士大夫身得度者卽現士大夫身而爲說法此段慈悲不度盡恆河沙數斯文不止焉得人盡蘇章負笈來書一通去置之座右耶昆明陳善言】

○讀書偶得七首

元化無端倪絪縕運野馬動寂辟冥機羣肖遞陶冶繼善分天靈貯形如傳捨道近在胸臆俗務紛來假祛擴叩本眞寂寞自陶寫

形存我有天形解天有我性量反厥初理眞气不墮望月空中明逐水月碎瑣天人同一原以此識擔荷惜情但猶豫流光悲石火

經綸起方寸所恃寧不危積微潛自引靈輝擴無涯纖雲蔽朗照日月用以虧況乃汨嗜欲自戕良可悲

乾坤無息運此實大道機至人握其要懼與化育違紛綸物雜投操之在幾希幾希爭人鬼內是外則非應者不拘方受者各有歸

大業在宇宙大用根虛無神以斂而照智以用而疏所以古至人容貌類庸愚妍媸形自現淵鏡仍其初

造物吾慈母厚生詎所惜諸艱篤儆策素懷試不易安貧貞順事昧缺動忍益怨尢顯逆情神聽不咫尺愼密飫道腴足以驗晨夕

新花被和煦娟娟發故枝好鳥應時來翩翩浴淸池感候會冥搜觸目物不遺大化運無心孔契顏猶非【謂孔子與天合撰而顏子猶未能也】日暮赴賒程資用懼莫支敢吝耳目前而矜道在斯

○贈陳進士憲圖

陳憲圖名【善言】滇之昆明人中康熙戊戌進士雍正八年三月餘客京師李某邀飲席間出數紙索書近作憲圖旁睨者久之及溪鳥不飛去山云欲下來句拍案叫絕曰有靜力余訝其言當知非常人也叩所學則肆力於風雅者三十餘年矣爲余誦數篇雄邁奇偉气體遒上相與劇談痛飲鐘動猶綣綣不能去旣歸各擬以詩贈陳得餘詩慷慨悲泣廢食者終日余初不解詩之感人何以若是之深也無何余除順天教授往來者一載遂成至契憲圖性嗜酒崯崎磊落不與俗偕貧徹骨有所遺贈非其人不屑也以是人多忌之寓景忠庵病篤且死絕無一人相問視者獨余有資給則欣然受無難色學署距庵幾二十里𨿽饋問不絕終慮調攝失宜緩急難驟達八月十六日輿至署親視藥餌者月餘竟不起於雍正九年九月十七日病故爲治殮具厝原寓之景忠庵一時知己之感不自覺其哭之過慟始悟從前生死感古人知音難再期之爲詩讖而憲圖之得詩而痛哭者其機之先見者歟更有哭憲圖詩九首分類載七言律中憲圖贈詩附後

老鶴慕云侶孤飛傷願違翹然發厲響日暮空遲疑六合不滿意所見非所思遐心宅霄漢卑棲當告誰奇翮從南來慰若平生知哀鳴相激烈各言心中悲生死感古人知音難再期

○贈戴進士通幹

陳善言

吾道憐杯酒焉辭百罰深風塵無另眼天地有同心苦俠猶存劍孤鳴欲碎琴如何忘醉裏似久屬知音

○述懷六首

家貧需祿養審處惟司鐸慚無啟沃功知足安素約老母年九旬性亦甘藜藿藜藿𨿽不飽庶免外患作妻孥愚無知似能同索寞食未慣肥甘粗糲亦踴躍文酒惜芳辰同輩相酬酢西山秀色佳秋髙眺林壑時亦頗饑寒歡顏長自若自問何能爾俯仰鮮愧怍無求賤亦尊無貪貧亦樂

饑寒苦巖穴馳情慕寵榮居此詎不樂稱此責非輕所嗟當途子紛紛但奔營我豈耽苜蓿度徳素已明談經迪英俊足以娛我情春雨日已滋蘭蕙日已生馨香滿懷袖此非眾所爭

晨興審污穢晷影忽上屋感逝驚復傷來者去何速百年半已無途遙怵幽獨故情匿不祛天倪汨深伏抉隱發靈輝愛時以自淑

天地儲精輝日月合其明綱常得朋友詎不貴潔淸砥礪質前代萬古同一情所愧無曲折迂气多徑行亦知非人事枉己違素營中孚苟不窒相與無虛生

大業惜居諸朝夕奮所營謀生憂覆餗出處量重輕官閒如其材薄祿免躬耕懼幹聖賢訓恥徒廁公卿遭逢想古人實大乃洪聲疇昔不踐言惡在虛其名

通塞非吾力事貴與願俱東作苦不勝祿足代耰鋤暇豫丰儒官我還讀我書微言竭智慧陶鎔天地初時或有所得欣然盼庭除

○和程侍禦【鏕】四首

藤屋讀書

聽曲

持偈

蘆舫尋詩

藤屋讀書

絕壁蒼藤深虯條結精舍淸籟激微飆髙云宿檐瓦悠然太古心攤書北窗下

聽曲

靡顏嬌上春新聲復淸絕流睇逗層波纖喉遞緩節花茵落葉深一曲回風闋

持偈

枯偈持九年心境長自照月落萬川明山禽時一叫拋卻破蒲團拈花忽微笑

蘆舫尋詩

虛舟載孤月月浸蘆花白天影浴澄波波回漾空碧吟魂渺何依煙霞久成癖

○夢王貢九

晝想夜復親夢談暢魂魄互惜十年餘曾不如賈客志奢遂覺難情懷各千百慷慨多苦心奮激髯如戟攜手不忍判相對數疇昔世友孰君良閱歷思尢迫釋耒起蓬蒿賢路坦不僻髙蹈勿庸言乾坤此重責

○夢楊澍三

故人來我夢告我家垂死同生百年中半生已如此聖賢漠不援詩書徒空紙憐君愧我貧淚下不能止精誠結中夜欲別情逶迆輕肥徧市朝蹭蹬君獨爾古調乏賞音庸碌多知己男兒不驚人等倫直無耳經綸起屠釣勉力願無已

○雨後陳道機招飲環翠亭

天淨雨初霽艸木相新鮮碧水縈低檻好鳥鳴樹間浮雲薄太虛去去亦何閒開軒挹蒼翠秀色淩盤餐疏松動涼飆蕭然開我顏況有忘憂物重觴累我前放情遺滯慮良會非偶然落日散孤霞墟裏明炊煙何當復相尋披襟弄淸泉

○題友人行樂

雄鷄斷其尾不罹廟犧网我𨿽風塵客每動出塵想此卷知爲誰對之心神爽流水不肯住終古但長往浮雲蕩虛壁儵忽歸渺茫有生疇不化達士襟懷敞散發入山深箕踞靑苔上

慶芝堂詩集卷三

●慶芝堂詩集卷四

沈陽戴亨通幹撰

五言古詩二

◆五言古詩二◆

太極

戒除艸

秋雨不止步海涵百齡原韻

秋雨不止再步前韻

題趙經歷寧侯紅葉小照

再題紅葉小照

自萬松嶺尋仙人洞

種牡丹分得長字

種牡丹和戴明府遂堂韻

正石

題長城驛姜女祠

司貞女

喜年家子毛秋岑來自京師

送秋岑還京師

畱別戴明府遂堂年伯

感遇

畱贈原長淸張明府稼蘭

再別稼蘭

悲秋

畱別歷城王明府古巖

贈原昌邑王明府二首

喜晤李復堂

與陳石農師徒講學

送門人楊赴烏程主簿何赴東鄕縣令尢赴雞澤教諭

聽門人沈彈琴

憶西山

兒女

勸農

夏日偕云浦鶴亭郊外納涼

喜猶子秉瑛鄕試報捷

題采桑圖

○太極【並序】

太極者天地之理陰陽者天地之气天地有終窮太極無終窮有終窮者气之合散無終窮者理之純一也所以然者太極無質而陰陽有質故也人能以太極爲主則陰陽自不能侵故聖人全體合道卽全體太極自與太虛同其悠久至若忠臣孝子義士烈女見危授命心無回惑此一念之精誠一念卽太極亦卽可長畱天地間也道有偏全理無二致均之不受制於陰陽也莊子薪盡火傳之諭確然有不易者請以質之天下

太極虛其中森然萬象具道裕形器先乾坤受陶鑄日月轉神樞往來成寒煦坱然气機流羣動非自由旋生而旋滅靈蠢同一籌哲人識至奧潔慮篤冥修手握天帝心神與元始謀元始妙無質陰陽豈能讎薪盡而火傳斯理宜潛搜

○戒除艸

春風來幾日已綠窗前艸造物露機緘會心在微渺靜念察始終霽情驗榮槁一艸不忍鋤萬卉從玆好眞趣欲誰言枝頭聞啼鳥

天機運不息往往汨庸儒東風敷至教綠我窗前芻蒙茸方幾日儵忽盈階除感玆惠雨力殷勤與之俱榮枯以一息我亦念其初

東風吹無私有地皆芳艸新甲拆勾萌刪刈恐不早惻然憫羣生生機何由保所樂因天時欣欣向我好顧玆窗下榮吾亦愛吾寶

鳶亦不在天魚亦不在淵飛躍察春艸窗下呈機筌大哉造化心萬類無私偏天懷暢無礙適意盡目前荊棘起方寸蘭蕙色不妍此中識眞趣悠然悟前賢

○秋雨不止步海涵百齡原韻

柴門閉深晝心境喜雙寂涼气散疏襟塵慮一時滌晚筍茂新條蘿筱掛頹壁遠籟送微飆淸心聞夜笛淅瀝響古煙松窗翠雨滴

羣葩苦烈日生意因之短經旬惠雨滋欣欣榮我館顧玆庭砌幽無事遂我懶移坐就芳叢蒼翠浸茗椀悠然憶巖棲巖中白雲滿

○秋雨不止再步前韻

烈暑收靈澍蒼茫衡宇寂幽懷暢暇豫芳翠喜新滌薜荔抱雲煙森黑下陰壁坐久竹風靜隱隱聞遠笛散步撫前軒西山翠欲滴

苔艸延陰砌蕉葉新抽短所欲非幽深會靜疑山館浮雲知我心歸山意亦懶開甕渥詩腸獨酌不計椀醉臥南窗下衣受落花滿

○題趙經歷寧侯紅葉小照

孤坐生涼陰庭砌轉蕭索气候物色俱新花悵疇昔單車曲折輕窅窕入林僻科頭憩云根霜姿結寒赤盈目炫朱霞過時亦陳迹西風不斷吹搖落還嘆息艸色戴霜痕蒼然秀巖石石罅澑寒音泠泠沁心膈簿領非閒曹委蛇自公隙蕭灑淸秋懷幽契塵埃隔顧玆炎熱場愧爾幽靜客

○再題紅葉小照

幽賞索秋痕輕車遠城郭連磴玩回蟠驚新非意度邨墟闃見聞踞石眺巖壑淸泉越遠岡崎嶇繞石落紅葉掛寒條參差綺雲灼感此淩霜姿賞心別有托陰霞生莫崖歸懷展領略追憶發奇吟吟成獨斟酌

○自萬松嶺尋仙人洞

松柏礙云日■﹝石犖﹞確石色古峯影入溪流天水相吞吐虵徑縈乖厓攀躋足莫主崱屴閱重岡幽深窺洞府懸泉暗相激穴﹖曾穴﹖弘澑石乳向背勢超忽移步不可覩入林疑晝昏出林日尙午嚶嚶栗畱鳴前山不數武

○種牡丹分得長字

積翠古名園頹廢無人賞榮華有憔悴天香委榛莽我來宰玆土搜奇悵已往念此絕世姿移置瑤臺上瑤臺一何崇榛莽一何枉殷勤灌漑心重是百花長艸木感知己酬報情豈爽倍發來春花髙堂供色養

○種牡丹和戴明府遂堂韻

邢鄂

名卉恥自炫懷芳欣獨賞長恐入豪家種植遭魯莽比感購者心未見神先往珍惜殊異姿位置羣芳上深培灌漑之得地洵無枉況多雨露滋蘭叢日同長樓閣待春風繁華定不爽卽看滿縣花多賴神明養

○正石【齊河縣署有石背立命夫役正之頓覺攺觀感而賦此】

蒼翠辭髙峯背向人間立閱歷幾來官相顧不相識我性耽冥搜轉移施微力眾情詫攺觀喧然嘆奇辟邃穴欲生云隨風升虛碧位置失本眞頑蠢一拳石始知殊異材多爲世所惜

○題長城驛姜女祠

新秋天气佳羣鳥鳴林木公事旣云已策杖越山麓是時雨初收萬象喜新沐髙原擴奇懷遠邇紛來目古祠覆茅茨修篁夾徑曲云是秦時女殉夫長城窟斯言似不經史傳無專錄山海有髙墳【山海關外有姜女廟墓】余曾弔昔夙覩玆然疑生錯誤沿流俗應是杞梁妻夫死死於哭姑置無復道徘徊眷遐矚

○司貞女【並序】

山東髙唐庠生女也幼爲禹城庠生於配公長子翰音聘妻年十八及笄翰音疾篤女白父母願於歸視疾許之過門之三日翰音卒女誓守節

斲彼冬靑木練玆冰蠶絲不奏合歡音翻鼓別鵠詞結褵自髫齓沒齒以爲期不謂永決絕乃在及笄時妾心非朝露不爲白日晞芙蓉負霜死不作浮蘋移平生味鳧藻何以執婦儀願言覿君面爲君守孤帷

郎若東流水永逝無還期妾若蔦蘿絲松折猶逶迆三日爲君婦未識君容儀含羞侍君疾但覺心酸悲哀風出繐闥夜夜啼羈雌白頭自玆始九死亮不移郎有堂上親郎有柩下兒仰事兼俯育勞瘁妾不辭遂此區區心願赴黃泉期

○喜年家子毛秋岑【嘉模】來自京師

昔別是何時心悲安可論歸來重握手欲語復何言商飆起庭樹蕭蕭落葉繁螢火收夜光椒樧已空園寒暄更代謝榮悴變朝昏亭亭松篁柯靑蔥今尙存相對成一笑相勸酒盈尊

○送秋岑還京師

君來慰我愁君去愁如何慷慨結交歡閱歷已云多孰是際顚危而能心靡他屏營濟河側遠水生寒波西風吹旅雁嘹嚦雲中過感玆歲將晏況復當離歌儵忽一尊酒遠隔雲山阿雲山緲難及瞻望淚滂沱

○畱別戴明府遂堂年伯

毛嘉模

明月照庭樹落葉盈階墀絮語兩無已深情滿離巵人生苦行役聚散無常期君操如松柏我情如菟絲此意良不朽終當附髙枝雞鳴催曉夢明發悲天涯感君纏綿意報之以驅馳

○感遇

方柄而圓鑿齟齬詎相適所守誠拘墟所遇寧不逆世情苦未練疏懶成離索名𨿽擢禮闈宦途實云隔承歡希祿養黽勉就司鐸官閒職易稱亦恐嬰禍阨訓迪匝六年聲譽漸隆赫蒙恩授劇邑力辭不能卻【亨曾以親老難奉遠任肅折恭辭】駑馬蹶長途弱材困重責事去方覺非道窮惟自惜

蘭若生空谷冉冉揚其香殷勤采華姿將以遺遠方不謂至中途淸露結嚴霜枝葉怱搖落歲暮不成芳芳香自玆歇誰知我心傷所傷王者瑞將同秋艸黃

許由避天下館人疑竊履顏淵萬世師煙煤議諸子從古不相知顚倒有如此浮雲過我前安能測起止禍福亦有天人心胡爲耳

天馬龍之媒來自渥窪淵毛色燦雲霞飾以錦繡韉四蹄疾於鳥馴良尢足賢驂乘並騕褭隨宴昆侖巓羈靮不及轉中道成迍邅空有遠駕能誰復信其然

虎視何耽耽髙負山之隅所性嗜食人安擇賢與愚牙爪非不利積惡已盈辜搜苗殄異類除之不須臾𨿽無救所傷報復快萬夫凶頑適自戕天网孰云疏

妍媸苟不現無鹽詆西施貪廉苟不著盜跖罪伯夷人心豈盡亡神鬼難久欺水濁不見月水淸石離離吁嗟轉瞬間儇詭何所施

瑩瑩席上珍什襲藏緘縢臨淵忽墮水終古悲沈冥晨雞一失曉斂翼恥再鳴琴材收爨下焦尾有希聲滕公活連敖無知薦陳平知己一朝遇功業垂千齡我無二子材敢妄希身榮不如反初服坎壈終此生

佳人鍾靈秀抱性淑且忱容色傾幃闥遂使眾生慚羣丑妒蛾眉謠諑謂善淫偭規而攺錯自昔不惟今眾口鼓炎飆能不樂其金曼倩蛇龍訓漁父波泥吟前言詎不卓非余心所欽東海狎樵牧逍遙散疏襟

靈虯潛深淵江湖任所逝常服易其初風濤多滯泥哲人覩未形愚者觸機棙前途已云迷回轍豈失計變化看浮雲失得塞翁諦禍福互爲根榮枯亦更遞荷簣誠我師深淺隨揭厲

埏埴隨大造結沫亦已危人命如朝露人心若陽暉陽暉酷煎曝朝露寧不晞蜉蝣延刻晌螻蟻營寸壤寧知不崇朝方作百年想人生無智愚同入夢中趨在夢無不有夢去成空虛富貴樂難久貧賤亦須臾萬象不停睫榮悴何足吁所以古至人離幻保眞如況我年半百秋霜滿鬢須此身非我有身外何所須

○畱贈原長淸張明府稼蘭【並序】

張名【若谷】

亨自戊午冬至被禁長淸凡九越月老母時年八十有八居齊河病篤相距四十里𨿽嘔心泣血無計歸省己未七月張自平原除調長淸甫任事親來慰問立命夫輿送回齊河母子相依四月而後終其天年俾亨得以奉藥餌視含殮不致抱恨終天張之力也刻骨鏤心何敢暫忘臨別賦贈旣攄鄙懷且志大徳

蘭蕙同芬芳枝葉故相連傑士慕道義不在多晤言憶昔初遇君平生昧周旋世人正欲殺君情何纏綿豈爲結交歡急難心炯然慈闈老病篤望子不得還中心握湯火歸我解倒懸我歸見母拜淚下如迸泉不謂生聚時卽爲死別年錫類向微君抱痛恨終天何以諭君情深同九仞淵何以致余感將與石同堅淵或有時竭石或有崩騫惟此區區心歷劫永不遷

濯濯新楊柳當春揚芬芳秋風一夕起枝葉盡萎黃世情一何脆君情一何長情長令我感亦令我悲傷冉冉京華道歷歷仕宦場到處露肝膽歡愛伏禍殃順逆忽異勢拯溺固難望慷慨甫昨日殺之何太忙意有所倚薄寧爲少彷徨交途飽閱歷世孰如君良昔未接杯酒今賴卹存亡始知天下士蓄念迥尋常願定百年交千里若同堂我心已匪石君徳信圭璋

酌我盈觴酒贈我河梁詩對酒不能飲涔涔涕淚垂誦詩多苦言言苦令我悲宦遊十餘載奉母未暫違昔與母同出不見母同歸長途三千里哀哀哭靈輀念想平生恩中夜魂依依我母見我拜怪我來何遲恐我復離去雙手牽我衣見我顏色瘦憫我腹中饑道路阻且長慮我囊無貲淒愴牀幃下眷戀如平時雞鳴驚我夢儵忽緲難追號泣呼蒼天血淚灑齊衰嗚咽促嚴裝霜笳曉寒吹邊風利如刀刺我骨與饑黃沙連雪捲日暗天慘淒我馬骨欲折我僕痡且危回首望中原此情君獨知

嘉會能幾時儵忽悲路歧僕夫宛已駕勢復難久遲行行更攜手不忍便分離情懷千萬端欲語先歔欷歔欷復何言淚下不自持仰視雲中鳥歷歷相隨飛俯察淵中魚游泳同陂池況當甫脫難與君新相知從此一分手會面未有期人生感知己豈但惜離巵何以寫中懷興言寄新詩新詩情繾綣音節愴以悲上言長相感下言長相思

○再別稼蘭

春云作靈雨沾灑成膏澤琰琬得善價聲光日烜赫良材不隱世君實任此責枳棘暫棲鸞翀飛在晨夕況當明良會朝廷正側席努力崇明徳功業垂金石腐朽不足稱臃腫背繩尺永爲盛世褫時亦還自惜用捨𨿽殊途持身貴自擇去去從此辭相期在賢哲

○悲秋

良辰去何速秋艸綠已萎北風動地起吹我單裳衣賈用旣不售曷久紲塵羈遊魚亦有淵棲鳥亦有枝我母不我恃遊子寒無依食口日嗷嗷凍餒气慘淒三歲乳下孫日莫向母啼其母怒嗔喝告母腹中饑哀聲刺我耳使我心酸悲人生如朝露歲月能幾時親柩不能返骨肉危天涯回身叫孫抱淚下不可支

○畱別歷城王明府古巖

旅館閉昏晝迥與世人隔淒淒破牖風陰陰陋巷雪婦孺日號寒炊煙屢斷絕時讀古人書往往慕前哲髙詣豈能追固窮亦素悅志士蘊苦衷溝壑非云烈顧玆母氏靈鄕關遠難涉中心愴以摧愁腸己寸裂自分禍患余久爲人不屑詎知一遇君義气動顏色遊好非平生情同麥舟切結契方自玆誰堪儵離別賦詩未終篇感君泣嗚咽

○贈原昌邑王明府二首

蘋藻無定根因風自來去人生無定遭綢繆有散聚憶我初來東識君傾蓋際一見展殷勤異姓聯同气東西旋就官先後遭時忌救禍各不遑有情徒相思轉瞬忽三年變幻如夢寐風過花離披雨收途路泥茫茫尋舊交誰能不遐棄同病自相憐君情無攺易相憐復相親執手一歔欷君顏𨿽如初我已發髭異得失何足論人生且如寄慷慨付達觀恥揮兒女淚君家酒正醲且盡今朝醉

我醉復何言相期在終始削籍歸故鄕我事已如此君才世所稀蹭蹬偶然耳云來月無光云去天如洗譬劍新發硎寒芒若秋水騏驥歷坦途一日可千里君達不失望我窮不失己他日若相逢無忘下車禮

○喜晤李復堂【鱔】

自命天下奇長懷天下士所遇或非期懼浮此生理抱此已多年相見但充耳菁華寓古今迂儒泥經史孰是眞不惑暢談略文字攜手遊太初端居悟終始豁然開襟期相顧灑然喜

○與陳石農師徒講學

木以繩而直璞非鑿不寶大道蘊淵深立言非艸艸虛衷積眾奧靈府豁如掃新花發故枝嚶嚶聞啼鳥眺聽感芳春當軒盡朋好妙緒觸天工經綸探懷抱萬世盡浮雲所性貴自討古人非無書過信見亦小飛躍露機緘迂疏但枯槁出言苦不經君應恕我老

○送門人楊【湄】赴烏程主簿何【玠】赴東鄕縣令尢【淑孝】赴雞澤教諭

春風吹飛雲飄颻隨所之交遊豈長聚亦知當乖離況君行就官詎復能久羈行矣不可畱念我此何時棄婦歸無家覽鏡惜容儀出亦無所適入亦長苦饑不謂同心友各自東西馳徵人慕前程寧知我心悲心悲勿復言且盡今日歡歡罷還成泣願君少畱連

○聽門人沈【周頲】彈琴

朝雨生微涼塵客絕來徑枝上鳥聲淸階下苔痕淨獨坐小窗前名花素磁瑩邱壑結遙想淸吟寄孤興爲我張鳴琴澄心發眞聽泠泠太古音天宇夜深靜【靜字道徳經作去聲】

○憶西山

春雨潤蒼翠邐迆徧山麓野趣情所鍾泉石縈心目思將釋塵勞采蘭磵之澳昨夜西山云來我窗前宿

○兒女

大兒憐余老艱苦知自持小兒初學語喃喃索餅飴兩女彊解事繞膝向我啼問女一何啼哀哀前致詞無衣長苦寒無食長苦饑況復當弱齡值此深秋時嚴風雜浩雪凜冽摧肌皮麤絺裹枵腹性命安能支聽之生慚赧欲答心先悲心悲彊歡笑握手雙提攜撫摩爲拭淚甘言相戲欺緬彼蒙袂子困阨嘗如斯嗟來恥不食溝壑分所宜柰何小兒女亦同罹此危

○勸農

喈喈倉庚鳴陰陰膏雨滋田家勤力作所懼違天時丁男事南畝婦孺餉東菑烈日曝爾體毒澇煎爾肌豈不憫勞悴生人道在斯拮據幸有秋衣食固其資時或歲不稔室家良苦肌【肌﹕饑】孰是任魯莽丰裕而能期歡言勸時務壺餐聊爾遺

○夏日偕云浦鶴亭郊外納涼

積雨負花期雨霽興難遏聯袂出城闉迎眸森翠列重蔭晦平皐茶瓜藉莎蘗蓮淨心亦淸淸談義超越涼飆度深香煙霏互興滅何必覓芳尊己覺炎威歇

其二

澤閱懷已澄念復前山結引步緣溝塍菇蒲度曲折流水淡容與髙云駐修樾披襟暢遐睇西峯翠如涅羲馭頓陰厓遊情眷芳潔涼颸不斷吹惆悵林泉別

○喜猶子秉瑛鄕試報捷

夜眠不能寐起視天未明少頃聞報錄云有瑛侄名聽言色忽變失喜心若驚歡呼旋默坐嗚咽泣有聲妻孥怪趨問不自得其情呼瑛執其手雙淚流縱橫自爾喪爾親爾年甫弱齡萬苦至今日我語爾諦聽爾祖隸遼東家室久飄零年老望兒孝赤手空經營爾父眞克家助我如鶺鴒我後捷南宮三載畱燕京獨任力不支親重身命輕兼之教爾輩冀望興門庭積勞成沈屙奄逝爾伶俜平生舊相識生死不渝盟況是同懷子豈不當力承伯母𨿽若母惟恐異所生保護常自任時與共寢興夢中啼索父感我同悲鳴攜爾至河間教育堪自憑豈意歲奇凶餓殍塡溝塍【雍正二年任河間教授此地大饑】旋卽得凶問我父耄倦勤舉室陷危地肝腸碎裂崩眾口且莫保安顧膝前嬰此境逾三年萬死勢甫平繼復屢遭難延師力不能朝夕自訓迪提命爾能聆爲長心愈苦夢寐無時寧懼我年就衰不獲見爾成爾今幸舉鄕天地非無情聊足謝吾責亦慰爾父靈爾其重勉旃愼勿隳厥行語罷命杯酌歡飲濁復淸頹然忽大醉懵然天已瞑【瞑﹕暝】

○題采桑圖

春日采柔桑桑葉飼蠶子飼蠶蠶不食舉家愁欲死結繭酬辛勤公私庶有倚練作萬縷絲織成一端綺綺羅遭僭濫狼籍若麻葈誰念養蠶家艱辛乃如此賣絲易斗升粗褐不蔽體

慶芝堂詩集卷四

●慶芝堂詩集卷五

沈陽戴亨通幹撰

五言古詩三

◆五言古詩三◆

贈陳石閭

贈戴通幹

寄答李眉山

寄贈戴通幹

送孫在原回黔南龍泉縣任

壽喬山人兆三八十初度

送王齊嶽歸裏

送同年戈絅公赴開化令

題李於野秋夜對月圖

寄贈朱泗山

寄贈許覲光

讀鮑步江海門集卻寄

送單靑侅任龍門令

送楊子安任犍爲令

送李眉山挈眷南遊

送何檢討西嵐出守涼州

送李壽先南遊

送劉編修殿虎出守九江

題沈爾介垂釣圖

送國侍衛天峯

悲秋

懷遠

壽慶祠部松喬五章章十二句

送尹四孝廉柏亭下第歸裏

孫烈婦

節壽詩爲鄧主事錫禮伯祖母湯太孺人八秩初度

國云浦來自遼東已四日矣不我肯顧郁思曷申欲往從之復愁道左聊述短章用達鄙意

和云浦送春之作

送國云浦之蓬溪縣任

連夜不寐因成苦調

送王兼善之任黔南錦屏縣任

○贈陳石閭【景元奉天鑲紅旗布衣】

古樂久淪喪抱瑟猶孤鳴宮商郁不舒中含萬古情情深世莫測哀怨難爲聲孤鸞慕儔侶翺翔徧九宇雌雄倘頡頏髙飛戢毛羽季女婉孌姿出入長苦饑容華坐消盡翻爲嫫母嗤安能結同心生死不相離

灼灼春前花裊裊路旁柳所遇非堅貞欲折遲攀手日月如轉丸夙願歲空守不恨契闊長但恐此情負往者不可援來者復何有宇宙渺茫茫欷歔搔白首

冥鴻翔壙埌矰繳安得施神虯潛瀴溟网罟空爾爲仙人握鴻寶舉世誰能知緣崖拾璚蕊披云采紫芝芬芳溢襟抱郁爲金玉詞金玉無凡響芬芳無已時願言躡髙躅遂此平生期

騕褭鳴薊野萬馬喑不嘶鸑鷟飛摩霄羣鳥失羽儀南風久不競北裏聲卑迷引商雜流徵音響入云悲翩翩鸞鶴下冉冉神靈馳誰能爲此曲此曲知者稀君獨向我彈我情爲君移

赫赫五都璧朗朗照乘珠光芒發蒙昧驚怪委泥塗衝霄兩龍劍神物豈終疏邂逅延平津精靈相趨扶髙天懸明月中有玉蟾蠩明月有盈虧蟾蠩心不渝精輝照天地萬古同須臾

○贈戴通幹

陳景元

白玉不事雕美珠不假文天地授良質安用華其身陰陽爲門戶否泰爲轉輪運用在秋毫大道貴得神滔滔看逝水落落湮灰塵縕眞匪外鑠但恐常人聞

人旣不我知焉肯虛受憐十月淩澌結無衣先抱寒南走拒馬河東臨山海關落日照遠水洪波無定瀾饑鷹彊六翮背天空盤旋歸來何所有白髮間頹顏晚值戴安道興言行路難

雷陳古所崇張陳世常恥窮達守一籌於以見君子與君𨿽新歡本爲同鄕裏皓首始相知相知幸未死和璞匿璘彬光芒畏人指三獻甘殞身有目乃如此

妙技不示人祕密懷其寶皇天實愛才坐使趨庭燎爰攜宓子琴遠治祝阿道白月照髙城流光驚四表龍蛻棄金鱗鳳棲遠凡鳥一語不相能甘心辦枯槁

折玉迸奇響哀琴無正音大器不受制賤工空覓尋回首望河梁天低日已沈蕭蕭戒行李卻背雙南金故鄕阻關山道遠力難任靑鳥鎩羽翮窮棲枳棘林王母祕靈駕誰能識苦心

我昔走天下失業曠生平目矚千萬人難測幽隱情孰知金石交而乃同一城彼亦無所立此亦無所成執手定交誼鬢髮徒星星前路旣如漆況已西日傾各守貧賤軀勿使兒女輕潁陽有流水與子濯長纓

○寄答李眉山【鍇奉天正黃旗布衣舉鴻博經學俱不第】

大塊鍾名區端爲曠士宅所以千古人往往在艸澤世苦滯塵网百年如有迫試問終何成相顧惟太息始知巢許輩淵衷不可測磵水流空山孤云出虛壁於以陶性天兼之識化迹

朝隨白雲去暮與淸溪還有時不欲往竚看門前山山色儵隱現變幻常無端人事有得失亦在須臾間冥鴻翔髙云巨魚潛重淵豈故耽離羣百年心獨閒

蒼蒼盤山峯藹藹羅村塢巖谷帶茅茨煙霞互賓主中有良田疇卜築安樂土時與植杖翁欣瞻好禾黍歸來掩柴荊著書窮太古皓月同琴尊孤云共寢處舉世仰髙風襟期誰能覩

我𨿽在風塵性亦耽邱壑長懷隴畝民窮耕有餘樂旣足免饑寒且少外患作中歲嬰簪組此志成瓠落孤鳥失林鳴浮雲無定著晚識田盤翁髙情侶鸞鶴企慕縈心神出處增媿怍

未見勞我思旣見思復起荏苒忽三年私心常如此結交不相知覿面仍萬里所趨道旣同四海如鄰比望云情遠馳存舊欣來止君來缺晤言君歸恨莫已嗣還遺我詩開緘發狂喜三復冰雪吟故人心尙爾

○寄贈戴通幹

李鍇

委巷精廬小過從正苦寒詩吟百徧過酒借一杯寬激楚朱弦瑟淒涼百【百﹕白】玉盤故交京洛滿妻子恕艱難

三老遼東舊而今各暮途寒風自蕭索幽艸不荒蕪冰雪春心長風塵此態無市中逢皂帽曾識管寧無

○送孫在原【諤】回黔南龍泉縣任

羣鳥遊芳洲同類自相呼和鳴成匹儔歲久終不渝飄風一朝發分飛萬里途中心長不釋眷戀棲息初重云隔天地山川邈難逾豈不思頡頏鼓翼空踟躕

瓊瑤久不寶芝蘭委蕭荻翩翩誇毘子慷慨聯膠漆膠漆旦夕解對面不相識感彼蜉蝣衣變化生悲惻古人重結交長恐非金石金石蘊堅貞歷久恆如昔磨亦不能燐鎔亦不攺色

獵獵朔風吹蕭蕭黃葉飛嗷嗷雁南度戚戚我心悲浮雲西南來聚散無長期君身若鴻鵠我身若鳧鷖鴻鵠將遠翔鳧鷖戀涸溪能不感離羣引頸以歔欷

愁雲結重陰遊子將跋陟徘徊眷歧路悢悢情難抑邊風吹枯蘋飄颻離本根食蓼長覺苦懷冰長覺寒愁人多酸辛況當離別難惟念復來歸慰我桑楡年

○壽喬山人兆三八十初度

美玉不受制韜奇完太璞混沌鑿未施眞機葆深蓄離俗淸道心亦藉煙霞沐化迹畱空山神悴知者孰會心豈在遠靈景生坦腹充然養天和誰能量盈縮

少小破塵見結宇山之麓扶杖占天時但願桑麻足比閭釋猜嫌犬貓互收育時復邀鄰叟田家酒初熟雞黍列盤餐兒童工戲局歸臥衡茅下農經恆夜讀

翁年今八十貌古發未白朝看原上山暮看松間鶴泉石茹淸貞林巒資盤礡𨿽有歲功營未能免力作卽事多好懷兼之忘城郭漢陰有淳風於焉老棲托

余久滯泥塗心契巖棲樂世務不攖衷龐眉友鸞鶴令子通殷勤探奇有夙約望云結遙想此意成離索豁見冰雪姿駐塵聊稱酌終當入深林相隨看邱壑

○送王齊嶽歸裏

彷徨復彷徨忽憶長安好決去無遲疑老母驚持抱嚴冬十月交此行道路杳冰雪挈空囊性命何艸艸答言非浪遊饑寒勢難保得志早歸來庶幾贍昏曉想君昔時情離別心如搗

長安名利都才智紛紜聚豪家勢燻天噓气成煙霧臧獲被文錦駑駘飾金璐奔趨望汲援門庭日如鶩卻望生慚赧失路誰相顧旣悔羝觸籓還傷輿脫輻行則不能前退則羸其角

喔喔雞初鳴驪駒己在門臨發檢行囊囊空無一錢慈幃日倚閭注望遊子還遊子不得意何以慰朝昏執手一歔欷淚落秋風前秋風颯然至吹爾衣裳單踟躕不能判淒愴摧心肝

君緣不得志慷慨來京門京門徒偃蹇忽復返家園進退嗟維谷方知行路難璘彬蘊奇石誰能戕其天遊雲棄靈巖隨風成播遷古來賢達人身外非所幹勸君守蓬廬繞膝終天年

○送同年戈絅公【錦】赴開化令

叢蘭馥華堂眾賓集長夜酣歌曲未終遊子將遠駕發軫自燕京揚帆向開化慷慨臨路歧恥爲兒女悲人生非鹿豕聚散會有期鵰鶚厲毛羽乘風起髙飛鷦鷯困六翮枳棘潛卑棲污隆道各殊努力貴自持相期在久要豈必歡聚時願爲古松柏歲寒無攺移

○題李於野秋夜對月圖

天地變气候萬象澄幽光白月下野艸蟋蟀鳴東廂淸飆乘因來淅淅吹單裳感彼離根蓬飄颻隨風揚達人滌滯慮獨坐親寒芳遊目送孤云遐心與俱忘

○寄贈朱泗山【並序】

名【垣】號闇齋江南句容人由廩貢舉孝廉方正有四兄先後物故數十年來送往事居撫孤訓侄心力俱殫

驅車遊太行詰屈歷九阪世路多險巇履道誰坦坦人心匪澄淵烏能測深淺濾鬼潛身形飛丸不聞聲他人何足道骨肉還相傾疇能篤至性生死同一情冰雪作肝腸貯之璚瓌罌皦潔映朝日寒苦心所輕

○寄贈許覲光

名【從龍】號復齋江南句容布衣嗜學著有讀書私言數卷得修齊治平之要幼失怙事母孝

生民各有營得失紛憂樂至味在簡編棄之如糟粕好修有嘉名多爲世所托微言懼終淹闡幽祛束縛慨然慕隆古淵情世豈度天畔燦朱霞雲中翔白鶴願言覿斯人胸臆一開拓

○讀鮑步江【臯】海門集卻寄【丹塗布衣】

神鯉甘泥淖鸞凰伏莽榛豈無變化能所懼戕其眞原﹖﹖﹖有遊龍灼灼耀光彩西風縱橫吹零落隨蕭葦名山有大猷難與肉食謀男兒不矢志何以垂千秋榛苓思美人引領生離憂

○送單靑侅【烺】任龍門令【山東己未進士】

黃鐘廢己久秋蘭在虛谷古音誰復考孤芳媚幽獨人生不相知深情向誰告榛苓望所思道遠隔川陸頭白甫交歡旋傷離愁續相遇一何難相違一何促君歌遊子吟我奏離鴻曲歌曲聲激昂褰裳野躑躅

○送楊子安【鸞】任犍爲令【陜西己未進士】

霜雪凝嚴寒隨風飄孤館登髙送遠人蕭條歲月晚雲山相陰翳遊子去日遠抗懷企古先知音良獨難締交方幾時離情忽相干況我當遲暮懸車照頹顏臨歧欲有贈泣下不能言願寄瑤華音慰我心纏綿

○送李眉山挈眷南遊

雲山髙崔巍中有太古琴歌聲出金石四顧誰知音奇響震天地硠硠開我襟綠蘿附松柏纏綿遂至今杳杳潞河水陰陰田盤岑音容偶不接夢寐勞追尋況今遠別離山川阻且深宛轉不能畱黯然傷我心

我久客京師欲歸苦無家今君復遠出挈眷遊天涯老爲饑所驅不得安巖阿去畱同一情相送發長嗟車輿宛在路將發復延佇攜手一爲別涔涔淚如注冰雪滿前途君應愼朝暮

○送何檢討西嵐【徳新】出守涼州【貴州乙丑進士好道術】

南州有奇鳥戢羽昆侖顚【顚﹕巓】渴飲沆瀣露饑餐靑瑯玕翩翩唼蘭沼矯矯翔雲天永與塵寰隔翹首招羣仙螭珠不隱世湛盧不終淪美材收匠石作棟淸華班淸華簡賢俊出守向函關函關騰紫气詰旦謁玄元授以靑雲芝服之可長年相期在萬古富貴何足論

煌煌華燈懸髙堂羅佳賓歌筵飲正酣起視眾星闌送子將遠行欲贈非常言矯矯人中龍結想在靑雲因風生羽翰飛鳴翼紫宸盛滿難久居終當保其眞朝著王喬舄夕浴穎川濱攜手覓煙霞逍遙侶鴻鸞隱顯從變化誰能測其端冀君長識察此志勿中淪

○送李壽先南遊【並序】

名【振椐】山東壽光諸生博學工詩攜生平所作八千餘首訪余燕邸單靑侅楊子安皆因壽先來未幾相繼就官故篇內及之

貧老嗜謳吟鬱鬱長安邸風雅豈能當愁懷聊自弭繞徑塞蓬蒿終歲絕行軌傑士求知音訪我數千里投贈非南金相慕在蘭茝翩翩以其鄰圭竇羅英偉秋風吹行雲奄忽隔山海【靑侅子安各赴縣任】已覺傷離羣君復戒行李名勝恣遨遊我情徒迆邐振衣躡髙岑應悲在泥滓旅雁鳴髙空春北秋復南豈獨避寒暄江海有遐心今君欲遠適感我一何深百花競時榮芬芳發中林遊雲無滯迹髙飛慕幽岑平生抱微尙五嶽思追尋困頓不能前跂睇徒悲吟對君寫中曲朱弦張素琴霜雪作春寒凜凜天地陰仰首羨冥鴻俯首悲陸沈

○送劉編修殿虎【炳】出守九江【直隸任邱人壬戌進士】

孤云不出山連綣抱奇石隨風入九霄變化成膏澤出處何容心遭逢隨所適君無甔石糧結綬遊遠鄕豈爲誇榮顯頤養娛髙堂奉身有良璧皎皎生夜光前路夷且巇願君愼其防

茫茫瞰四野惻惻心忽淒皓雪盈天地集樹成枯枝中有皥寒禽懷春聲正悲悲聲震聾瞶賞音來何遲遇子風塵中升沈途路歧孤松結盤石寒暑心不移今將捨我去作郡九江湄思欲遠從之褰裳復猶夷悠悠望南天心與徵云馳

祖客餞將歸遊子懷往路我何長嘆嗟徘徊獨延佇遠遊背鄕裏逢故卽色喜況是人中龍五載久知己會面𨿽有時倉卒情難已明月沈深淵茝蘭散江涘撫躬還自傷衰年逝如矢同气而遠離思心從此起

○題沈爾介垂釣圖

江水澄淸波水淸石見底披襟絕俗營垂綸兼洗耳此中滋味佳不爲得魚喜漁子操輕舟截綱橫江汜漁利非娛情風波有時起何如守一竿心境淡如水淮陰終此身寧悲兒女子

○送國侍衛天峯

情語方夜終徘徊悵歧路旭日升髙岡秋風滿髙樹憂來白髮生誰解相思故茅檐鳥雀喧獨坐聽朝暮

○悲秋

驚飆振陰林殘萚紛零落榮枯動鼻感酸風栗羈魄登髙望所思煙霜蔽廣陌豈乏平生親眷戀五情灼羣物囿鴻鈞藐焉何所托

○懷遠

寒月照孤影戚戚生怨嗟故人被奇服遠隔天之涯對此盈尊酒獨酌酣且歌歌聲雜悲嘯感慨一何多精霸倘相召舟楫渺江河嘆息永終夜天漢西南斜

西南望不極天漢誰能通欲致一紙書遠托雲中鴻杳杳逝無憑耿耿情所鍾芳艸委寒谷嚴霜凋其華馨香時欲歇歲晚紛欹斜悵望南歸云引領徒咨嗟

○壽慶祠部松喬【柱】五章章十二句

世情尙諛佞祝嘏多浮詞跨鶴躡蓬萊揮手拂云蜺否則願榮貴顯赫耀當時發言涉荒謬無乃識者嗤爾我惇道義薄俗應所非新詩聊復吟堅貞以爲期

堅貞若松柏崔嵬南山岑綠蘿覆髙枝蒼蒼結濃陰古人重知己徳業每相欽締交苟莫逆和鳴如瑟琴弦柱偶不諧安能揚淸音我有大藥資可以成黃金

黃金藥可成願君莫輕棄情殷責苦深摛語劚肝肺被之榮心神遭逢隨所際彩鳳摩霄盤凡鳥奚能企寓形百年中長懷千年計修短亦由人金石可自勵

自勵祛俗情菁華浚靈腑況玆大塊春俯仰供吾取枝上鳴新禽窗前過疏雨默識造化心幽室自太古妙劑餌微言嗜欲紛斤斧性靜心亦淸莫妄希翀舉

翀舉希淩霄疾足爭光【光﹕先】馳豈不矜儇捷勞瘁令人悲靈源竭深蓄安覩淸漣漪達非徒自榮塞貴堅所持寶此壽世資出處兩不移憫彼榮競子自戕安足知

○送尹四孝廉柏亭【和】下第歸裏

世何愛桃李桃李多妖姿世何愛楊柳楊柳多柔枝妖姿易消滅柔枝易摧折遑復計歲寒相見成懌悅華言互相傾欺妄聯同聲賦性苟木訥噂水﹖臼憎無能文詞貴朴老今人競佻巧瑾瑜恥自衒誰知是奇寶歸去東海頭滌蕩祛隱憂學品惟自信努力事姱修

神鯉困泥沙身命亦何輕風雷一朝會飛騰眾所驚盲俗無定見毀譽隨時更昔日讒譖子身貴來佳名君當效鸞鶴奮翼起髙鳴鬱鬱守蓬蓽誰能諒其誠

○孫烈婦【杭州人夫工車卒於京婦聞之不食死】

人生如秋萚隨風遞飄落年命如朝霜儵忽晞驕陽人鬼互爲鄰今古縮朝昏朝昏日哀哭天地何不仁大義聯夫婦和鳴若琴瑟男兒重功名安能免離別忍淚彊相勗柔腸暗摧折疑懼正徘徊遽爾成永訣豈復貪餘生展轉空泣血何如覓泉臺猶得死同穴

郎去京華道妾望西湖濱功名旦夕成歡愛亦相因情敬方纏綿比翼忽乖分旅魂招不來惝恍空畱連庶幾墮天﹖山弓攵﹖山嶽通精魂吁嗟年少婦矢志金石堅金石不苟完烈女不苟全攜手遊夜臺悲嘯轉歡言玉顏期速朽貞性還乾坤幽足欽神鬼明亦動九閽

○節壽詩爲鄧主事錫禮伯祖母湯太孺人八秩初度

造物無缺陷人生罕奇節萬類轉鴻鈞靈蠢遞生滅秀气之所鍾樹立迥殊絕鄧君伯王母賦性如冰雪百年篤坎坷適以成貞烈十八喪所天弔影啼孤鴂痛欲殉九京髙堂念方切俛首事翁姑兒職代無缺猶子錫禮父煢煢四齡孑保抱如親生注望隆閥閱恩勤未及立遽爾隨電掣太君偕幼嫠性命相依結是時錫禮君𦇤褓猶未脫眾雛仰重慈存孤互提挈天意酷諸孫母氏復永決【決﹕訣】柩下繞孩啼索親淚成血酸聲剌慈耳聽之心慘裂哀哀寒無衣未寒謀補綴嗷嗷饑求餐未饑籌餔啜熊丸助精修策勵希英傑經史窮精微詩文懸日月教育冀有成勞肩庶可歇次第願有家襟褵聯名閥新婦燦成行雲仍綿瓜瓞事事身自親勤劬心力竭戚裏稱賢淑天家褒純潔一生歷崯崎堅白老磨涅皇天鑑徳操昌後巍科掇銓部授分司太君年大耋乞假被新榮稱觥承慈悅懿軌播京華瑤艸徧賢哲錫禮眞賢孫成名慰白髮太君顧之笑歡極反悲怛回首憶諸艱淚下聲嗚咽鶴髮映霞篁玄芝采盈襭松柏色不寒云鸞奮丹穴祿養正無疆食報非饕餮伊余媿不文巴詞爲細述豈足備風詩表微勵閨闥

○國云浦【棟】來自遼東已四日矣不我肯顧郁思曷申欲往從之復愁道左聊述短章用達鄙意

客往遼東去關山阻修越客從遼東來奚囊貯冰雪見君誦君詩兼之釋饑渴胡爲不我顧令我增愁結我有一尊酒足慰風塵客思欲攜致之歧路愁行迹旣駕情已馳徘徊復回轍

○和云浦送春之作

浮生若夢寐能得幾時好況我年就衰蝸居悵枯槁戶外春忽來欣然見庭艸選勝攜芳尊花間坐聞鳥結念方未申春去一何早韶華難久畱百年亦易老一觴聊自吟念之傷懷抱

○送國云浦【棟】之蓬溪縣任

巖冬風雪交凜冽摧羈客念爾遠行人道路逾千百衰年多暮感聚散何悤迫與子十年交歡晤幾晨夕傷離情倍親疏闊悔疇昔老淚向君彈眷戀無終極邛郲𨿽云險叱馭揮前策燕市有貧女餘光候鄰隙升沈道各殊相期勗明徳

男兒抱偉志富貴非所希因循竟無成日暮傷路歧賴有靑雲交時吐胸中奇今復去萬里再見知何時髙館列綺筵紛綸進華詞臨觴不能飲默坐含酸悲年老別離難況是平生知束帶候明發賓眾出郊畿行李已戒途望望情遠馳情馳結中夜髣髴見容儀願言愼始終慰我長相思

○連夜不寐因成苦調

玄冥作重陰慘雪紛揚播冽冽交樹風凜凜侵書捨側聞暖寒杯歡歌動四座歌聲遏行雲歡呼累長夜顧影自生憐終宵不能臥萬感結愁腸默默對書坐出處兩無能生涯日趨下憶昨返家門妻孥令我怕悴憔非人形懸鶉僅掩胯戰栗向我言口噤艱出話室內靜炊煙盎底積塵堁繞膝黃口兒苦道腹饑餓哀哀哭叫娘頓足裂衣破相顧正彷徨髙呼索租課【房租】婉語匄遲期嗔怒雜嫚罵身貧世所欺非關性怯懦此境誰能堪聽者足驚訝皇天豈不仁我獨遭坎坷年衰悲道窮八口任難卸炎涼迥分途餘光恥相借逼處實在玆展轉增摧挫東方日不明歌鐘且未罷安得酒如澠沈湎縱杯斝旣令百情遠又令磈礧化

○送王兼善之任黔南錦屏縣任【並序】

王孝廉【達】字兼善旗人住通州康熙壬寅余與通州範蘭亭賦詩往來王私見之輒稱善余不知也嗣後各官他省王則逢人說項且屢寄聲枉訊余亦未省爲何人乾隆辛未秋忽投詩見訪有三十年前願執鞭之句余仍訝其無因及見爲道其故始瞿然於王之愛才若渴而余之有負知已也年老相交旋傷睽隔遙遙萬里再見何時臨別贈言淒然泣下

人生不相知百年徒聚首聲气偶一投萬里如左右往昔少壯時慷慨慕良友獻策來京門疏狂縱杯酒酒酣詩亦成往往在人口流傳感君聽謂我才八斗撫躬𨿽自慚思君願攜手客路每多歧未免牛馬走蹉跎出雄關遂令此情負嗣復各一天宦途豈能偶知已會良難神交實已久去秋一邂逅旣見還疑否相對如夢中相憐惜老醜所幸身尙存相期各不朽豈謂事多違離別隨其後相送發長吁寸心誠何有

世路隨所遭飄忽無定依歡會如浮雲聚散豈能知結思三十載一見已酸悲晤言未幾日又值今乖離爾我況遲暮誰復能堪玆蠻荒萬里外令我神魂飛重逢昧遠識初心貴不移與君愼厥終百歲以爲期

壬申三月三日李眉山招同人萬柳塘修禊寧王喜聞其盛親攜杯茗肴核以助雅遊

三月月初三品類暢以達幽人識化機眞想在林樾修禊聯同聲尊俎待名哲晨出踐佳招襟懷頓披豁念子隔層阿經時恨契闊良辰共褰裳遵渚采芳潔遲暮感人心蘭英亦易歇眷玆文酒歡嘉會豈中絕三五淸輝圓期君弄明月

造物運無心浩然化育流胡爲古昔人而能與天遊眞機暢胸臆觸景成奇搜況玆大塊春蘭茝盈芳洲斯理苟不達多爲形迹畱賢王具曠識萬物將同儔憺然忘物我情與韋布周梁苑侶鄒枚陳思宴應劉慚乏數子才安能揚其休

慶芝堂詩集卷五

●慶芝堂詩集卷六

沈陽戴亨通幹撰

五言古詩四

◆五言古詩四◆

入安化寺詩社

柬同社諸君

癸酉上元後一日集安化寺續同明舊社

題運使盧同年抱孫畫屏十二首

題亡友史卽山行樂

題喬氏家乘

題劉至誠行樂

題王郎中蘭谷古槐堂

題倚松觀瀑圖

燕山古迹

中途阻雨

約遊王園雨阻不踐歸而作此將希再聚也

索秋吟

擬挽歌詞三章

雨後遊金魚池因述其事用戒諸生

夏夜偕許虞輯對月口吟用廣其意

題柳下飯牛圖

範家店遇雨

喜雨

新婚詞

寄懷眉山

送顏孝廉維聰旋裏

讀任東磵史論囈林等作賦此贈之並示同學

題郊遊聽僧彈琴圖

答金仁趾

乙亥春得讀遂堂先生慶芝堂集旣卒業遂成長句以志向往之誠

乙亥二月望前二日觀察盧同年雅雨招同牛眞谷沈沃田江松泉遊眞州潘園

雨後讀吳好山詩刻

贈吳好山

邀張封君建宇金孝廉棕亭門人諸生施鐵如國學陳竹香潘園看桂花

挽詞二首

題棕亭秋江擁棹圖

詠史

題陳懿章照

題馮玉軒納涼小照

題陸用九行樂

題行樂

題友人秋郊野望圖

茶宗室八十初度

胡母王孺人壽

慶母趙恭人節壽

馮玉軒六十初度

尢母金孺人七十壽

○入安化寺詩社

夙昔抱微尙邱壑結遙思一爲塵网羈此志終弗遂時每出郊坰挈杖尋初地聊博少時歡豈足酬幽憩不謂素心人相期同把臂僧寮作詩壇窅然忘塵世咫尺不見招知非我遐棄誤疑精力頹而不耐勞瘁聞之卽披衣旣見果無異陰陰苔雨痕翛翛竹風籟流水淸俗情孤雲淡塵累旣不廢遊觀且聯文友契遙謝沮溺翁遠遁誠非計

○柬同社諸君

孤云久無依倦鳥亦應返胡爲遲暮年而不思棲遁勞生會有營泉石情空緬俗務詎能羈人苦不自遣方外覓佳遊聊作塵世隱況玆同社人襟期盡蕭散相見無俗談淹畱暢淸眄觸目各成吟晚就齋廚飯入山何必深會心不在遠形迹誰能拘越禮亦非善豈學嵇阮徒山陽恣慢誕

○癸酉上元後一日集安化寺續同明舊社【詩成玩月故號同明】

皓魄懸靑霄九垓照何廣奔走汨囂塵有月誰能賞遂令太陰光髙空自來往都城城東隅安化勝地敞卓哉山陰翁【謂史卽山】襟懷超世网雄幟樹詞壇應聲紛肸蠁余𨿽老不才振策亦趨向俗慮澄冰壺新裁共抵掌鬼伯妒髙明變故生俯仰朱弦轉哀些陰風吹繐幌吟魂渺何追風雅沈榛莽開春月復圓流暉照人朗同輩集精廬觸景情惝恍山陽笛韻悲泣下同慨慷因思續舊盟兼之慰靈爽舊契燕名流新知魯夙養【新知謂林太守森麓】嗜好薄膏粱章甫更鶴氅道機生靜緣奇情逗靈壤願言篤久要姱修懋遠想天地有陰晴明月遞消長同盟期不渝渣穢慚滌蕩大業貴大醇磋磨望吾黨

○題運使盧同年抱孫【見曾】畫屏十二首

雅集圖

載酒圖

試茶圖

看花圖

浚湖圖

文燕圖

北顧圖

注易圖

喜雨圖

授經圖

觀海圖

樂山圖

雅集圖【盧釋褐後與同年賦詩棗園客寓】

通籍客京華身顯心仍寂耽吟聚名流溪山亦生色春秋佳日多尊酒謀良覿倚樹聽新聲涉露采芳澤振筆發髙吟奇情透金石欣賞傾眾情歡飲忘形迹日落各言旋相思復相覓

載酒圖【盧令洪雅時嘗作淩雲載酒之樂仿效東坡】

羣峯聳蒼翠延賞豁心目載酒呼朋儔探奇向山麓登頓出云厓煙霄聊置足俯躬拾瓊玖舉手攬朝旭萬象逞殊觀胸臆屢超忽憑虛發長嘯流聲振林谷乘醉招鸞凰髙情逸埃俗

試茶圖【霍山小峴歲春入貢由六安州封進盧時爲州牧】

政簡夜心淸明月照幽獨春露泫雜花微風扇芳馥崖竇澑鳴泉泠泠潄疏竹掬之注精窯活火煎蝦目拭盞試龍團芳香透毛骨采焙法羽芻封題貯箱簏敬愼小臣心涓滴沾殊渥

看花圖【盧爲亳州牧時徧賞名花標題園榭】

在昔宋廣平世號鐵石腸及其作花賦彩藻何芬芳萬物生有情背之多不祥百花逞奇麗大塊情所將此身隨化轉當春神明昌至道懷環瑋撢掞胸中藏日莫采蘭歸佩之終不忘

浚湖圖【汝陰西湖爲唐宋燕遊勝地東坡所謂未知杭穎誰雌雄者也久淤塞盧守郡時始浚治之】

昔人盛遊覽杭穎無低崇風雅久淪沒廢爲葭葦叢譬彼億兆情壅滯不得通𨿽有惠下心政治難爲功賢牧爲疏導眾生欣相從天水望空闊豁然開心胸中流一灑酹懷古酬髙風

文燕圖【轉運維揚時會四方名士於平山堂賦詩】

美玉恥自炫湮沒豈初心同气不相求吾道將中沈所貴忘勢分亦在眞知音大名久自擅詩酒偕登臨遂令枯寂士聲譽馳古今此意良獨厚世罕測其深至今平山上誰復能追尋

北顧圖【盧被逮後登此】

北固當金焦京口爲門戶大江日夜流滔滔自隆古萬派此中分千峯奔棟宇興廢感梁陳蒼茫辧吳楚廣陵謝榷鹺邊庭將射虎男兒志四方敢復怨行旅北顧心神傷依依戀明主

注易圖【盧坐臺時事】

古人處憂患著書長不朽出身膺世務此事不暇有寬閒天付君大業期擔負曠渺無雜緣神明通戶牖心遊法象初道闡羲文後濟蹇宜反修默默驗奇偶通塞何庸心艱貞以自守

喜雨圖【乾隆甲子北平久旱饑民走險起盧灤州牧以撫之】

灤水不上天旱魃形猙獰小民懼無歲囂然遂不寧撫之失其道何以銷未萌奉詔起循吏精禱格皇靈化雨應時來枯禾盡回生發粟宥其愚眾庶謌歡騰天人相感召斯理洵可憑

授經圖【盧守永平建敬愼書院】

魏相宰茂陵文翁治巴蜀經術持化民往往易成俗使君今名儒建塾親教育俗學每拘墟糟粕轉相勗豈知導肯綮批卻隨心目況以身爲律寧不爭自淑士气頓攺觀英才待收錄

觀海圖【任天津轉運時】

中庭懸滄溟雲濤翻棟宇據厓者爲誰浩落須眉古仰看蜃市變俯視蛟螭舞隱顯虛無間三山若可覩惝恍羣靈來雜沓偕風雨此際一乘槎大藥應相許望望馳心魂飄然若空舉

樂山圖【盧家徳州古平原地無山圖此者志在髙山也】

達人無滯情出處隨所宜茫茫涉宦海倦遊亦應歸況玆歲云邁風波時有之緬彼山嵯峨終古無攺移山椒招白鶴山麓采紫芝煙霞換身骨歲久不自知樂山誠至計勿爲世所欺

○題亡友史卽山【深義】行樂

少壯遊京華馳騁聲譽場王侯爭識面裘馬趨道旁輕財重然諾揮斥千金裝陰風吹盛夏呼吸變炎涼魑魅不匿山行處難周防中年易名姓歸隱剡溪旁剡溪入空谷猿鳥願同行長林任偃蹇流水淸俗腸科跣挹涼颸濯纓晞朝陽歲久毛骨換因之乘鸞凰玆圖儼在目混俗豈云臧人事多錯悞髙蹈遂不遑荏苒時已逝哀哉悲溘亡賫志不能遂魂將返故鄕詩名滿畿甸永爲詞壇傷

○題喬氏家乘

亭亭百尺松枝條森以茂洪柯歲月深山靈亦陰佑源遠自流長斯理非虛謬四馬兆髙門充閭徳由舊苟無忝所生亦足昌厥後鋤蘭莫鋤根鋤根蘭不秀培土莫培淺培淺易傾覆生計詎不營方寸宜耕耨立身期顯揚成名羞穢竇以此遺子孫繩繩盡堂構

○題劉至誠行樂

溪回蕩云容虯松勢妖矯日月摩髙巓石瘦靑苔老科頭信芒鞋臨風恣幽討箕踞憩云根蒼翠午陰悄觸目與神謀精理擴懷抱得意已忘言隔磵聞幽鳥邃壑古煙深呼童覓瑤艸

○題王郎中蘭谷【蓮】古槐堂

好鳥偕其侶同飛復同止志士抱奇情慨然慕知己白璧委泥塗光輝非始初遇者棄不顧難言玆器殊伏櫪上峻阪老驥愁日晚伯樂一下車眾乃驚奇罕兩物不相關契合誠良難磁石與鐵俱安得不畱連

蘭谷居蘭陽髙臥古槐堂堂中午夢醒蟻視侯與王種槐槐成樾培根根固結花葉蕩淸風吹香香不絕上有鸞凰雛棲托長自娛文彩華且丰口銜瑞國圖振翮辭故巢髙飛來上都上都羅俊彥君子將豹變枉駕戾蓬蒿遂此平生願

○題倚松觀瀑圖

髙松摩穹蒼虯龍日吟嘯飛泉激云厓終古長浩浩髙士遣俗情倚松發長嘯松老色不凋泉淸淨懷抱愛此山中泉熟玆松間道淸興嵓壑知誰與君同好

○燕山古迹

昭王築金臺折節延奇士樂毅感主知功業從此始騏驥不見收鹽車困將死古來英俊人零落隨荒枳千春感我心重士昔如此憑眺動遐思落日下頹址

蕭蕭古易水秋風吹白楊荒臺恣遐矚日暮縈悲傷幽薊多壯士任俠險不臧輕身噬猛烈白虹經天長報丹事不成荊髙空激昂吁嗟於期頭千秋誰復償

嚴霜凋萬類鴟鴞鳴不止吁嗟文文山柴市悲風起誇父化鄧林精衛塡海水豈不知力微寸心終不死讀君正气歌哭君作蒿裏我哭君傷悲君悲何時巳

夭壽多古墳秋風艸離離白日蔽髙樹野鳥巢其枝終古窀穸下世替豈知悲云仍渺何處但見牛羊嘶吁嗟世上人爲樂安可遲

○中途阻雨

行路難何如中途雨不止欹側車轂膠馬臥鞭弗起虎豹下崇岡鵂鶹鳴荊杞惆悵日將頹相顧顙流泚遣力覓耕牛助挽出泥滓急遽赴荒村情詞彼已揣慢顏捋髭須居奇橫無比出險復罹險日行不數里前路正迢遙囊橐空如洗陰雲晚復濃中夜愁欲死吁嗟行路難行路難如此

○約遊王園雨阻不踐歸而作此將希再聚也

人老春去忙良辰倍珍惜王園秀色佳新雨滌芳陌飛詩約同輩文酒樂晨夕相與理輕舟荷風引深碧或隨細流聲泠泠探泉脈不則看西峯偃仰岡巒脊山翠落我衣松風吹我幘興酣發髙吟篇章戛金石名勝括奚囊鶯花收蠟屐林亭覺增輝煙霞瘳痼癖是夜鬼神驚精靈驟奔迫抗手招雨師連袂呼風伯邱壑忽被囚芝蘭亦妒斥巾車轂輻膠蹇衛足顚踣吁嗟離垢場遂斂髙人迹歸來坐書空鬱鬱情莫釋不分窮途子淸賞亦困阨爲報山靈知遊興還如昔

○索秋吟

秋气爾何物來亦烏能索鴻雁聽無聲霜花尙非夕隔水望村墟林色遠煙白錦藻媚階墀離披蓮欲落哀蛩鳴艸根疏螢度欞隙涼雨滴髙梧衾幬夜殊昔物色感人心秋來有顯迹

○擬挽歌詞三章

我命自我立不受陰陽欺夭壽無貳理朝聞夕死宜所生誠不忝造化豈能違舜文稱壽考顏冉非短期周孔終正寢龍比死亦怡鼎鼎宇宙間均之全所歸生理苟不盡龜鶴亦奚爲

性爲形之主形乃性所依二者不終聚性盡形可遺所以古志士生死惟自持敏皇若不逮蓄念人豈知修短何足介聖凡更共之肖形百年中百年能幾時奄忽溘朝露此生亦虛縻

四運遞更代精華暗銷鑠形神一夕離遽爾成䢐落相送出遠郊幽宮閉廣漠丰饑【饑﹕肌】豈暫完虵孫飽蹊壑華堂不復居山魈款狐貉萬鬼聚爲鄰孤魂何所托平生營此軀百計愁疏略綢繆未及終轉瞬隨電掠人生疇不然念之徒驚愕緬彼古英賢千秋事如昨

○雨後遊金魚池因述其事用戒諸生

雨歇雲未開出門泥淖滿貪幽意興濃遑卹途路窘欹側屐屢膠猿臂時相引行潦限危橋褰裳立展轉懦者怯弗前黠者誇捷敏方思接後人超騰戒遲緩發言未及終儵忽自顚隕嬉遊𨿽偶然得失理應辧行險難幸全相期共黽勉

○夏夜偕許虞輯對月口吟用廣其意

日入炎暑消松際月初起淸露滴蘭芽幽香散筵幾浮雲淡所之天容淨如洗披襟臨涼飆對之灑然喜羣動漸無聲艸虫鳴不已豈必出郊坰已覺忘塵市榮華世所希貧賤亦應爾役役空勞生盈虛有定理卽此明月光陰晴亦難恃況在天之涯相對我與子與子且徜徉勿爲境所累

○題柳下飯牛圖

垂柳煙霏霏甘霖沛昨夜乘時蓑笠翁春耕喜初罷不聞叩角歌心知望禾稼時復飯牛歸偃仰綠陰下

○範家店遇雨

夏五歲將半旱魃誠可危甘雨一朝霈縱橫澤無遺枯禾頓懷新欣欣田園滋余時在中途當之心亦怡豈不沾衣裳慰眾忘所私

○喜雨

皇天屯其膏驕陽烈若毀爆尫與焚巫紛紛議閭裏仰天望陰雲中夜坐復起父老妄奔趨出入怨妻子室家不遑卹租賦將何倚此時遠近農望歲心已死儵忽沛甘霖歡聲動遠邇萬匯回春姿蔀屋紛舉趾我𨿽無田疇深爲農人喜歲事固難知已免家懸耜隨風沾我衣欣然立庭戺

○新婚詞

首夏燻風長鏗然調玉琴弦柱本異體合並成佳音佳音出鈞天聲作鸞凰吟雌雄相頡頏聽之歡同心和鳴自玆始歲久還如今絲白膠復固纏綿遂以深

○寄懷眉山

白日下崦嵫秋風吹廣漠升髙豁遠眸重陰蔽林薄願言懷故人謦欬儼如昨旣來不久畱虛齋增索寞何當縶白駒解此五情鑠

○送顏孝廉維聰【光謨】旋裏

世久厭眞率所遇寧不違相逢一握手相聚情依依日夕商微言襟期豁以披歸懷迫至性別我天之涯離情結春艸千里遙相隨契闊非云久胡爲歧路悲索處寡良儔惓惓不能辭西山有遊約莫負秋風時

○讀任東磵【瑗】史論囈林等作賦此贈之並示同學

上世重立功後世重立言此間關運會窮達何足論玄圭錫大禹萬古流安瀾姬公洪制作能令百代遵下此𨿽乘時時移績已淪況復但素餐崇髙以自尊韋布潛艸澤胸臆羅星辰俯仰閱今古萬載如朝昏淑身爲世範抱道忘賤貧當時莫能用括囊葆其眞時復發所蘊出語驚天人幽隱莫能遁眾象窮精魂書成世莫識自足雄千春流傳如日月赫赫光乾坤造物位奇士豈與尋常倫軒冕膺旦夕安足榮其身立言誠至重吾輩宜邅迍

○題郊遊聽僧彈琴圖

山淨滌秋霖皐蘭被淸露時與山僧俱鳴琴坐幽處聰耳磵聲流息慮松風度一曲聽欲終精義妙超悟天際孤云生心與孤云去

○答金仁趾【夢麟】

陰陽旋大造賢愚雜其中紛紜各有營誰復念所終逝者日不息來者仍悤悤逐欲何時已轉盼咸虛空哲人遺細務滌蕩開心胸立言期利俗亦足昭洪功百年有時盡垂休將無窮

先民攄奇抱往往托謳吟精華寓糟粕萬古傳其心婉轉誦微言感我一何深豈非發至性喧以金石音余始學吟哦拳拳遂至今變化𨿽殊端軌範夙所欽非曰乏綺麗與世相浮沈

咸池久不考經首遂已沈瓴甋競新響比戶方追尋豈不悅眾耳聽之傷我心大樂遡隆古髙唱驅浮淫春雷震大地萬匯出幽陰方圓豈能周所遇成商參異道而求安深非我素襟

大物須大勇力用方不窮苟以徑寸莛叩彼萬石鐘所持旣微弱發響安能洪良農無水旱頻年不輟耕播植或魯莽仍復無秋成爾我慕前修收獲希丰贏操狹而望奢亦防稂莠生

○乙亥春得讀遂堂先生慶芝堂集旣卒業遂成長句以志向往之誠

金夢麟

風雅道旣遙斯文久淪喪往者不可作來者將安向所以浮靡音啁啾轉相餉苟非絕代人焉能持風尙天心覺顓蒙中原起宗匠師古得精意見者驚奇剏出入漢魏間或溯先秦上晉唐諸巨公屹立不相讓眾善旣兼綜變化窮殊相大業包隆古近代誰與抗遂令奮往心專一無他向詎曰能追隨慰我平生望

○乙亥二月望前二日觀察盧同年雅雨招同牛眞谷沈沃田江松泉遊眞州潘園

一室閟官署偪側忘寒溫東風灑然至俄見庭艸新萬類欣向榮生意陶洪鈞孤吟寄遙想暢觀大塊春馳情整巾屐欲出還逡巡觀察駐旌節惠然存故人折簡治丰膳邀我遊潘園雜花爛邱壑修竹森瑯玕登樓豁遠眸遙見江南山山色帶長江煙水羅靑天飄忽悅髙鳥胸臆超云巒主賓況名輩謌詠淩謫仙直令造化機蓊勃攄毫端玆遊洵足樂俾我情屢遷還期理舟檝一泛西湖濱歸來握詩卷重訪平山巓

○雨後讀吳好山詩刻

曉風散微涼階前昨夜雨淺艸新綠滋佳禽隔窗語獨坐聞皐蘭幽香度遠渚展讀好山詩蕭然滌塵慮仰首見孤鴻遙向前峯去

○贈吳好山

龐公隱鹿門申蟠潛內黃豈乏用世才實爲廉恥防燦燦繁華子奔趨日不遑一朝矜所得顧盼生輝光髙人慕云鶴摩霄振六翮宇宙任逍遙時與飛仙約回首望塵寰紛紛嘆銷鑠同聲每相應山川失寥廓偶來武陵城邂逅欽述作相與一把臂足以慰離索

○邀張封君建宇金孝廉棕亭門人諸生施鐵如國學陳竹香潘園看桂花

秋日天气佳鬥酒邀近局同志四五人聯袂趨名囿緣徑匝修篁磵戶紛紆曲海棠嬌向人秋心若相屬桂樹隔重廊芳馨遠迎撲坐久涼風生紛紛落金粟憶昨酷炎暉看荷愛淸穆幾日未開扃商聲動林谷感玆歲月馳登樓暢襟目連峯翠障深中有髙人宿長江終古流帆檣日爭逐喧寂𨿽殊趨百年從所欲我老無奢營所願亦易足隨時惜良辰雞黍聚文族談笑狎樵漁登眺無拘束重陽節復臨還期醉籬菊

○挽詞二首【並序】

目擊心傷用申勸戒直言易曉不暇涵容或有病其傷雅者余不惜也

榮石【石﹕名】眾所希得失有天意柰何辱其身辛苦工獻媚官骸失所司精神竭寤寐喜怒伺奴顏喪心傾所忌詞色一相假歡躍矜同輩妻孥不忍聞旁觀恥無地自謂巧入神崇髙可立致孰與鬼謀能變更出意計轉神【神﹕福】爲禍胎歷歷誠可畏榮競無時休惻然憫眾慧

美利眾所歆稱心有止極天道惡盈滿貪夫長戚戚金玉積邱山貧者望涓滴鄰里死饑寒親知行乞食哀聲聽不聞黎顏見豈識逐臭無時休昧厥死期逼饞鬼嘯蕭墻禍變難意測荊棘上華堂蝸涎遺斷壁似續苦無依轉幸他人澤烱鑑懸當前仁者爲悲惻

○題棕亭秋江擁棹圖

木落秋气深江聲日東瀉扁舟獨往情豈爲耽休暇旅雁唳霜皐孤月耿遙夜時發遊子吟暫泊楓林下

○詠史

中山饗朝士子期忽不與忿怒構楚師國亡何悤遽壺漿憫饑人事亦偶然遇危急䢐厥亡倉皇絕生路詎知餓夫兒赴難無轉顧怨亦不在大恩亦不在小生死判一餐報施亦何巧

始皇愚黔首焚書坑諸儒扶蘇諫不納遠使西防胡鮑魚一朝臭賢嗣遭枉誅元凶得肆志萬姓怒已張英雄起艸澤嬴族遂滅亡禍機之所伏天人豈渺茫

宋國有義士父子目俱盲【葉】天道佑良善此理疑荒唐楚人逞兵威殺戮塡溝隍失明者不役遂得安其常人世有迍邅勿遽云不祥

名利中人心父子且相啖樂羊伐中山食子事已慘猶曰忠其君絕恩露肝膽列鼎烹而翁分羹語何險英雄不顧家言出事幸寢敵倘不受欺大惡將奚掩

漢祚至桓靈气節競相尙處士操權衡賢愚盡傾向衿【衿﹕矜】誇標俊廚置身千仞上誰甘處卑污側目興羣謗黨錮禍遂成國脈因之喪豈若申屠生與世不相抗

英雄抱偉略徘徊營四海賣畚向田家舉世誰知己中原正陸沈懷才忍坐視杖劍詣軍門獻策赤須子捫虱但空談瞻烏竟何止飄然西相秦中心豈得已人生感意气功名偶然耳千秋諒其衷初念不及此

陰陽相剝蝕龍戰血玄黃唐祚遘陽九四宇紛搶攘忠良死無類盜賊爲侯王事理不能窮天地疑荒唐我欲咎眞宰仰視但蒼蒼已矣勿復言紕繆自鴻荒

○題陳懿章照

淸溪滌炎威披襟坐危石好風吹我衣荷香度深碧目送歸山云冉冉越髙壁聊舒離俗情淡爾出塵迹松泉伴幽棲苔徑誰通屐稚子戲膝旁天機隨所適瑤琴設不彈知音世難覿道書不去手冥心惟自繹歸來一局棋山月掛檐隙

○題馮玉軒納涼小照

朱明耀炎威局蹐誠難度臨水敞華軒披襟坐晴曙萬象澄氛埃方塘夜初雨蓮淨生晝涼輕風散髙樹芳气襲人衣閒情緩舟趣延樂玩魚禽天機偶然遇

○題陸用九行樂

鬱鬱長安道心境久不淸時復探邱壑翛然怡我情幽憩發遙想之人渺雲層覯君傾坦率君意如淵澄身世亦塵市山林托孤鳴山中何所見歷歷蒼松靑林中何所聞寒泉聲泠泠蒼松多勁節寒泉非俗營樂此遠人境將同鹿豕盟

○題行樂

雄鷄斷其尾不罹廟犧网我𨿽風塵客每動出塵想此卷知爲誰對之心神爽流水不肯住終古但長往浮雲一出山儵忽歸渺茫有生疇不化達士襟懷敞散發入深山箕踞靑苔上

○題友人秋郊野望圖

蕭蕭庭樹鳴嗷嗷雁鴻度傾耳盡秋聲秋容邈何處呼童攜尊罍緩轡郊原路芳菲節已非凝霜結寒素紅葉徧山明朱霞媚煙樹西風作新涼披襟野延佇云色雜陰晴山容遞回互淸瑤落遠椒鱗鱗杳東注空翠濕人衣林深失昏曙矚玆秋景佳暢君泉石慕駐馬索大觥雄飲不知數暝色帶棲鴉歸吟白雪句繪作西郊圖超然出塵趣

○茶宗室八十初度【並序】

宗室裕王后父封貝勒茶屏居不仕年老起爲宗學長

喬松何不凋蒼根結深谷老鶴何長年霜毛戢幽麓緬彼遐齡子韜機寡營逐世苦紛自戕心悴形詎淑盈縮不在天達人解眞福祖烈晉王封丕承隆帝族富貴等粃糠抱道甘巖宿靜寂可忘年眞機暢幽獨耆徳表羣公教育董天屬忠孝督童蒙敬愼儆夕夙聖意眷方隆虛懷憂覆餗告休繾綣衷豈爲侶鷗鹿三鳳聲聞髙風翮九霄速繼述盡英奇煙霞遂貪欲軒車下蓬蒿迂儒荷靑目忘分交情深坦白露眞朴值君杖朝期稱觥慚苜蓿何有罄交歡荒詞爲君祝

○胡母王孺人壽

亭亭老松柏蒼蒼抱貞堅深根盤厚地秀色磨髙天陰陽不能囿蓊郁巢雲煙中有鸞凰雛蔭此百尺巓振翮屬霄漢文彩淩星躔銜圖瑞邦國因風起聯翩顧瞻髙堂上松柏無攺顏造物之所鍾誰能測偏全

○慶母趙恭人節壽

凝膏有餘光朱火揚其輝幽蘭有餘馨淸風播階墀繄母裕偉節造物顯其奇淑愼自生初內則嫻弱笄嬪爲君子配翺翔警房幃相助歷官階廉能聲譽馳一旦失所天礪節如金石奉尊代良人甘脆竭心力髙堂逾大耋慰若兒侍膝糜鹿銜芝艸呦呦鳴其麛雙雙巢中雛引羽習髙飛教育各成名辛勤侔斷機文孫服母誡一一皆國器鸞凰奮階前聯翩紛接翅宰輔舊家聲箕裘昌厥繼維皇篤堅貞錫予大年歲

○馮玉軒六十初度

靈椿膺殊鍾逍遙傲寒煦春秋以八千大物此其固盤石亦何奇幻歷萬煙霧堅貞者不華人罕知所務涉世難孤淸蓄意軼朝暮滯慮滌歆戚休拙迥殊路馮公道合玆淡爾世情慕古貌屏腴談丰植若寒素今當甲子周一陽萌初度須髮耀漆光精神抗松簬巖鶴戢霜翎冰胎結梅樹稱觥敞謌筵貂錦賓姻聚巨觥共八仙【杯名】還各持一具旋飲旋復添赴喉如泉注虛疑力不勝觀者咸驚怖須臾盡百人周旋仍故步旣發老者嘆還生少年妒卽事徵遐齡豈局陰陽數

○尢母金孺人七十壽

源泉澄幽深渾渾流淸白巨巖蟠洪柯亭亭茂松柏緬彼尢子母平生抱奇節生子能文章幽光詎磨滅七十壽小春寄言心素折淑質育名門懿行踐賢迹婦徳欽夙成於歸卜尢吉浙東聯北平門楣褵遠結舅時副總戎桓桓列棨戟族盛家政繁坐理無紛劇先意承朝昏器使良楛別舅曰婦賢能母心愈凜栗盛衰多倚伏卓識超巾幗相夫終明經髙蹈樂泉石願偕冀缺妻韜光饁阡陌所天遽不祿素志增嗚咽痛欲隨九京肝腸免碎裂顧玆柩下兒大義難決絕習苦勵熊丸畫荻寸陰惜閥閱懼衰謝督責心轉迫虀粥潛辛酸寒燈照孤孑堅此鐵石心冀子成名切孟仁激母教感痛奮自策精理研纖微摛毫祛詭譎憶昨戰秋闈立可彰母烈風翮礙九霄霜蹄偶一蹶造物位傑士不拘尋常格學使采篤行排眾獨超擢行當薦九重功業難意決有子旣不羣足以慰疇昔況母壽無期甘脆陳瓜瓞積厚自流光誰曰非母澤

慶芝堂詩集卷六

●慶芝堂詩集卷七

沈陽戴亨通幹撰

七言古詩一

◆七言古詩一◆

進學篇寄坦居五弟

題王母蟠桃圖

盧峯謠

寶劍行

題劉道官畫像

醉歌行贈葉聖嘉醫士

題謝某畫像

投贈任邱袁明府坼

題蘇武牧羝圖

張侍禦平魏閹墓碑歌

雲峯歌

題閻佩升爲盧公亮寫歲寒圖

長城歌題紅瓦店壁

贈錦府張太守樵客

索竹詩簡慶松喬

雨中移得秋色十餘株種竹側意更欲種菊花數十本復簡松喬

正气歌爲節婦王母單孺人作

還馬歌

謝馬歌

題畫竹

廣西義寧令倪懋公盡難詩

題觀海圖爲張同年蔚千作

乙丑秋孟穎仙告予貧甚質衣助之偶檢文篋見其舊字感而賦此不必寄孟也

寄年家子毛秋岑兼廣其意

爲蔚千張同年壽

題喬兆三觀荷小照

題蔚千荷庭

○進學篇寄坦居五弟【名髙康熙乙未入學余時在京聞之寄此篇】

君不見東魯泰岱髙絕淩靑天磨厓日觀窮躋攀捫蘿披石躡危磴聳身直上雲霞巓又不見黃河穿塞決昆侖排山倒海驅蛟黿衝波逆折不畏險扁舟直抵銀河邊仰止脇息坐長嘆望洋驚阻空流連邱阜之堤溝澮之水亦將聽其嵯峨而潺湲君不見仲尼沒後聖道孤姦臣賊子無日無辟楊排墨正人心子輿生將天地扶干戈擾攘遞狂秦文運否極遭屠誅董子崛起烈焰余天人義利非齟齬承先開後賴此人誠哉不愧爲醇儒自漢以還千餘年出玄入空紛馳驅擇焉不精語不詳茫茫道脈悲荒蕪五星聚奎炎宋興名儒輩出微言明人知堯舜皆可學日月麗天江河行天生大人何巍巍賦性不異我與而男兒奮興能自立邵大周精安足齊君不見一簣爲山平地中累累不絕起髙峯疋繒將完絲忽斷機軸空勞不成練地易崩摧天易老日月禪代無昏曉人生百年能幾時朝如春花暮秋艸靑年乘時不早圖儵忽萬類同枯槁

○題王母蟠桃圖【甲午遼東作】

靑鳥●書過西海祥光瑞靄騰蓬萊紫電鞭龍役鬼神鸞旗絳節排天開排天開天樂發飛瓊曲度流云遏纖羅霧縠煥雲霞羽蓋飆車駐承華承華殿上謁天子縹緲仙音淸入耳云是九靈太妙龜山金嫗先天地生陰陽未布轉辰樞立鰲柱曾見日浴金烏月生兔縱橫八極播洪鈞出入九重紫微步邇乃衍乎閬苑憩昆侖瑤池翠嶂漫煙霧弱海洪濤萬丈深影滅輪回安可渡明星玉女供玉漿麻姑搔背指爪長三千歲結蟠桃香錢鏗小兒未及嘗老二儀凋三光獨有刀圭不死之神方蟠天際地任翺翔語闋玄靈忽迓空神雲飄舉回鳴璫武帝玄霜終不得金掌髙擎空斷腸

○盧峯謠

盧龍山上峯崔嵬盧龍山下云不開古來徵戍骨已朽天陰鬼哭聲悲哀

○寶劍行【辛丑都門作】

洪鈞陶鑄昆吾岡木厲遁辟山精藏騰雷滚電揉陰陽天神驚愕來趨蹌海嶽爲鍔日爲光星辰的爍森鋒芒莫邪焚身幹將亡精魂幻結雙龍翔大江水闊盤石厚淬礪寒光貫牛斗團金鏤玉獻明王曠代奇功垂不朽割下銀河天上水大沛蒼生無凍餒割去太虛云與霞天容日月增光華割去泰岱嵩衡千萬山盡教大地成良田剸蛟截兕魑魅驚海不揚波陸路平旋取人間心與膽割去險巇畱平坦那堪終歲壁間懸吳鉤卞匣塵埃滿空教簏簌燦流霞龍藻龜文气亦短昨夜風雷匣中吼千人辟易驚卻走天髙路遠鸊鵜稀銅花鏥紫鐔龍口嘆息抽看破牖光飛躍神威脫吾手

○題劉道官畫像【雍正甲辰遼東作】

冠峨帶博雜金玉厚貌丰髯气蓊朴方士不受衣冠羈胡不黃冠不野服自言十五初學道腳踏天根攀月窟眼前富貴等粃糠澄懷明月秋潭浴赤松黃石指顧招軒冕偏將許由辱漆吏原不礙天倪八口饔飱享天祿城隍宮闕塵市中世守神器飲神福塵寰放逸卽蓬壺何必幽深入空谷露洗春花月洗霜澆花聽月呼■﹝酉靈﹞醁邀歡一飲動十旬不許韶華空去速掀髯鼓掌酣且歌身心直躋神仙族始知曲糵勝靈丹九轉刀圭徒自毒所貴神仙在歡娛誰能此身同槁木古來熊經復鳥申勞瘁誰拘死誰促眼中如君眞達觀余曾躋堂接淸穆對雪開樽酒政嚴罰杯大於市頭斛三載微名羈帝鄕重訪崆峒駕鴻鵠凜凜遺貌畱人間眉睫如生觀者肅赭顏猶帶舊酒痕昔日歡呼儼在目何年化鶴復歸來天雞曉唱蟠桃熟此時金樽讓綠云糟邱嵲屼爲君築

○醉歌行贈葉聖嘉醫士【甲辰遼東作】

遼海海厲鞭疫魔驅風鼓浪注滂沱鬼語呼人幻麗娥調笑夜月邀女蘿陰風潛袂舞傞傞浹人肌髓成沈屙葉生橘種城東阿疲癃到處回春和獨我痼疾奇且頗癡癖鈍礧塡胸窩縱使陰陽掌握搓十人九視咸吟哦力疾曾經冒雪過但言沽酒且髙歌園蔬剪摘春婆娑侯魚﹖砉不羨天酥酡盍簪玉樹珊瑚柯分曹對數組鸛鵝爭雄樹鼓擊靈鼉酒政恣意生煩苛酬酢雜沓揮仙螺目眩狂華朱顏酡參差眾醉聲喧囉避席欲逃遭主訶罰杯大叫金尀羅尀羅注酒何其多眾賓魄奪驚倒戈振頸獨效長鯨呵舉觥倒瀉傾江河二豎錯愕爭搬挪百竅盡爲浮蟻窠安能纖悉容其它天地混沌低昂訛胸懷澒洞生洪波六腑重結鳴相摩毛髓洗伐膏盲瘥人生歲月易蹉跎少壯幾時柰老何愁戕慮賊紛逶迆當之鮮不燐於磨逢場痛飲眞神科刀圭玄霜盡禍囮安得與君百年三萬六千日日飲中山之酒三百金捲荷糟邱曲車髙築羅列相嵯峨

○題謝某畫像【甲辰遼東作】

嚴風吹空聲凜冽摧肌砭骨須眉磔入門呼酒索大觥指直唇結喝不得主人持杯向口傾手足漸融寒漸釋繡囊綺匣出眞容丐余呵凍題其額展捲霜髭朴貌迎錦■﹝毛兪﹞云屏儼貴客我問主人今何爲面頰生赬气忽噎積年舊忿一時來欲言不言舊嗗吶遙遙派系出東山襄平世職傳先烈天厭舊徳羣寇興乾坤萬象重胚結興朝定鼎有驅除蛟龍爭向朱門活飆回影附迹非初縱是驊驑任駑劣語罷嗚咽淚沾巾滿堂賓客色不悅飲酣狂叫問靑天滿地霜華延霜月我歸出門謝主人丈夫遇合難豫決君不見衛靑將相出平陽史冊千秋昭壯節【謝系石附馬媵臣】

○投贈任邱袁明府坼【乙巳河間作】

梅巖翁後虞邱長耳熱長安動遠想繄予寒氈來郡城霢霂蒙蒙晝莽蒼泥淖釀途行人稀心衋咫尺不得往阿香碾空車忽蠹輪翻倒海雨如注雷公頭觸天關摧石迸媧皇補天處地軸震仄久不安漁人网觸蛟龍怒揚鬐掉尾決滹沱波濤澒洞迷朝暮桑麻盡爲鱗介居萬傾良田叫白鷺我正兀兀愁卑棲上官羽檄紛飛馳七十二邨命查驗壯者逃亡老弱啼此時披云得見君痌瘝民瘼眞英奇民瘼痌瘝起凋獘有田無田均其利嘆息與君一夕籌父母斯民眞不愧別來荏苒數月間君名嘖嘖我丁艱五內崩裂死復活血淚迸灑衰麻丹老母促歸歸不得【是時奉母在任】去畱展轉摧心肝萬里茫茫隔煙霧生死天涯兩難顧滿室嗷嗷日苦饑夢魂夜夜遼河路經旬不見突中煙男啼女號命豈度男兒生不能養死不葬何惜此身溝壑喪父喪未奔母在堂遲回未可輕骯髒聖賢守身不受憐事急亦或酌其權出門四顧心茫然投詩贈君君心酸賻我百貫靑銅錢此身不死報應先上有靑冥之皇天下有浩渺之長川

○題蘇武牧羝圖【乙卯都門作】

蘇卿奇節古所無丹靑爲寫當年圖手持漢節節旄落驅羝就牧陰山枯朔風如刀砭肌骨彌漫浩雪埋穹廬蚩尢愁慘作妖霧老狐叫嘯羣邪趨孤臣萬里將何如鸞鳳罹笯龍受縛久﹖﹖棄肝腦塗沙漠陰陽爲炭天爲鑪險阻巓危篤攻錯陶鑄偉器撐乾坤詎比凡材任銷鑠終教皓首復歸來千秋萬禩聲隆赫君不見李陵歌送褰行裾仰天泣血空欷歔

○張侍禦平魏閹墓碑歌【並序】

侍禦名【瑗】辛未會元巡視西城故有是舉乾隆丙辰令嗣【全熹】任大興令丐余賦詩

自古閹豎傾朝綱前有劉漢後李唐受禍無如明代烈蒙塵土木汪劉猖列卿將相盡名士稱功頌徳甘奴婢黨籍誅羅作爪牙一時英俊難逃死熹廟復寵魏忠賢烈火毒焰燻髙天醴交勢合走東廠東林善類坑炎煙磔死何足蔽毫末銅駝石馬髙硉矹糞壤壯麗侔橋陵名勝何辜遭污蔑我朝定鼎日華開曲江風度居蘭臺西山偶停驄馬足穢碑鐫列何崔嵬孝男孝孫盡勛戚一瞬空山飛霹靂凜然鐵筆吹霜風百年凶臭俄濺滌吁嗟乎當年身首已加刑卽今撮土猶夷平後來貂璫應震懼張公靈爽山林憑碧雲寺前好雲樹去年曾踏盤紆路振藜穿翠坐髙軒月照千峯儼凝素

○雲峯歌【長淸作並序】

長淸縣東南皆山歲己未余羈畱數月每薄暮對山看云出沒奇形怪狀頃刻之間變化萬端偶卽所見聊述短歌

自古夏云多奇峯奇峯乃在山之中披襟臨風向山坐山峯雲峯爭插空初如羣仙戲山麓山中有石若瓊玉初平叱之欲成羊嶄然石上生頭角鬼物猙獰雜沓來飆輪火炬空中排紫焰光騰赤虵仙靈奄忽遭焚摧目眩心搖駭奇絕淅淅涼飆起天末怪形詭狀須臾間紛紛落落歸澌滅我因述作雲峯歌雲峯變幻亦何多眼前榮悴速如此古來萬事復如何

○題閻佩升爲盧公亮寫歲寒圖【庚申齊河作】

天臺雁蕩絕人境滄洲渤澥無纖埃身嬰俗務不能去目斷神遊心往來閻公逸興揮毫素驅風走石滄溟開不繪赤城霞不繪桃與李赤城霞色多變端桃李繁華難久恃潑墨寫作歲寒圖凝雲浩雪紛滿紙炎天凜凜肌粟生眼底蕭蕭朔風起何處髙人抱膝吟左有髙山右流水數點梅花亦可憐冷艷幽香散庭戺禿頂蒼松不畏寒槎枒老幹巓厓裏深山大澤余所思鳳吟鸞嘯天爲低但覺髙吟玉屑飛姓字不願王侯知我今淚盡梁山操天涯僵臥復誰告微名深媿鶴氅尊東郭先生望晴曜削籍歸來悲白頭投閒空被山靈笑

○長城歌題紅瓦店壁【辛酉入山海關作】

日出滄海洪濤裏崷崪千山萬山累嚴墻蜿蜒盤峯巓長城萬里從此始東連碣石北居庸西走陜益臨洮中一道生將天地割防邊設險心何雄誰知皇天無私好四海窮愁戍卒叫萬世不傳二世休千秋史冊空遺笑當年築此胡爲乎祖龍力政非良圖白骨撐塡飲馬窟至今鬼哭聲嗚嗚

○贈錦府張太守樵客【名景倉辛酉錦州府作】

襄平才子錦城守政治不異陳太邱間關薄宦二千里【謂予宰齊河也】企慕但有神交遊披云一旦昤謦欬襟懷朗月懸髙秋詩情突兀軼開寶落筆恥與黃蘇儔余曾讀君醫閭山人雪景歌大雅獨奏誰能酬眼前作者徒紛稠當之不異鳴蟬蜩我亦吟哦三十載曾無一語幹諸侯欽君大匠運斤斧願將良楛從君謀洋洋千頃波濤闊不能利涉增煩憂吾聞靑芝赤箭兼牛溲良醫藥籠罕不收茫茫宦海悲白頭徘徊六合誰靑眸文章有神交有道少陵此語非虛浮龍門快意鍼芥投旋隨徵雁生離愁嗚呼旋隨徵雁生離愁

○索竹詩簡慶松喬【癸亥都門作】

陽燧燒空烈炎毒倒喝親看人代速芭蕉短盡桐葉焦使我窗前艸無綠愁死不遑遑計他驚魂定後思娛目浣花老翁平生居到處先栽數竿竹子猷不教一日無坡仙寧可食無肉爲愛虛中節復堅森萃涼飆戛寒玉亭亭翠幹齊榮枯精神不畏霜風酷我性愛竹逾諸公塵垢兼須竹澣浴相對靜夜兩忘言明月髙秋伴幽獨蒼根親許移上林詎有成言久不復君不見眼前繁卉漸枯凋蕭蕭颯颯隨狂飆老夫對此心煩勞安得勁節排雲霄

○雨中移得秋色十餘株種竹側意更欲種菊花數十本復簡松喬【癸亥都門作】

種得階前數竿竹連朝霢霂頻澆沐檀欒爭效嬋娟姿但恨孤叢少聯屬雨中荷鍤過西家移來秋色如春花耐寒俗稱老少年不與柔脆同欹斜菊花能仙亦能壽霜姿露質丰臺有籬邊擬種三百株蒼翠隱映成三友人生歲月能幾何君顏少壯我發皤安得終年局蹐不稱意四時佳景成虛過

○正气歌爲節婦王母單孺人作【癸亥都門作】

乾坤有正气絪縕磅礡無終始鑄人形載人理綱常不立熙熙攘攘如此而已天地虛生亦虛死玆气之所鍾不獨在男子黃鵠思故雄柏舟悲天只鐵骨堅剛火莫鎔玉質晶瑩泥不滓死者復生生者弗恥精誠可以變天地梁山一哭城崩圮絅先之婦單孺人矢心礪節無乃是結褵歲甫更良人命忽傾願隨地下袪螻蟻不願局蹐貪餘生腹中有子難決絕大義不合鴻毛輕夫死三月兒出腹一綫呱呱延似續手作口哺傍繐幃鬼語吹窗梟夜哭撫畜甘四年辛勤難備述兒成母責終貞魂含笑歸幽谷事達九重苦節彰寒泉幽壤褒天章陰靈皓月同輝光君不見木槿花朝始嬌嬈暮泥沙君不見新楊柳濯濯春條儵枯朽隴畔有喬松亭亭翠蓋無春冬磵底有盤石怒濤崩奔不攺色人生百年瞬息間砥節不如此天地虛生亦虛死嗚呼不及此女子

○還馬歌【甲子都門作】

塞上長途走原野躡蹻趦趄愁踵踝事促囊空喚柰何倉皇借得公侯馬此馬飾韝玉雕鞍矜寵芻糧飼大廈觔攣骨弱肉空肥鞭策未施人未跨況我書生體不尊一見驕嘶兩瞳赭昂首咆哮怒正凶屈身低轅豈甘下決銜裂靷恣奔騰輿人錯愕驚躍冶自分寒酸非等倫遲回牽送主人者始知身賤物亦輕嗚呼世路誰相假

○謝馬歌【甲子都門作】

借馬還走無力更向誰家幹棧櫪國氏昆季今仲由輕肥與共常不惜投轄畱我飲深宵脫驂贈我眞良匹此馬若識主人心甘就寒儒受羈靮雄姿崷崪豈凡才气象深沈穩無敵間關萬里往且還過都歷塊無欹側主人徳粹馬亦馴詎比從前性猛烈始知交友有道物亦然不稱其力稱其徳

○題畫竹【甲子遼東作】

我性愛竹老成癖客寓常栽伴孤宿爲君獨抱歲寒心雨幹霜條看不足今來塞上無此君幽夢遙情繞深谷我欲披圖作臥遊畫師今誰能畫竹與可已沒仲圭死衛風淇水空三復玉翁好畫古所無畫師爲寫瀟湘圖展捲瑯玕崒森爽株株卓立根蒼梧湘娥晝泣天黯慘嗚咽幽磵流淸渠怪石猙獰立山鬼雲濤煙海相模糊炎天揮汗一對吟涼風謖謖吹蓬廬

○廣西義寧令倪【國珍】懋公盡難詩【乙丑都門作】

孝廉倪公成都豪出宰義寧控有苗苗性凶頑不可撫結巢深箐如猿猱赤腳騰跳善奔走殺戮連年到雞狗懋公建議立兵威當事逡巡畏尾首但令親諭勸不必事徵戰持重謂能收眾心養晦妄冀凶徒變賢宰受檄初踟躕拔刀崛起英風䢐馬革裹屍臣子分但恨謀國非良圖身探猛虎窟委作餒獸肉未及交一言蟻聚蜂騰恣芟戮手提墨綬血模糊振臂一呼天爲哭寧甘寇盜求生全昂藏八尺蠲溪谷殺身成仁未足奇百計千磨事慘酷埋身敲齒截其舌噀血嗔目猶罵賊從者殲盡無一歸沈屍潭底誰能識赫然忽動萬乘威雷霆下擊成灰飛忠魂披髮來助戰白晝袒裼爲前麾寇平事達九重耳睢陽奇節差可擬嘆息褒忠異數加難蔭恩榮及兒子天家不識顏平原臨難忠丹乃若此嗚呼懋公終不死

○題觀海圖爲張同年蔚千作【丙寅都門作】

崇明縣治海中起賢宰升髙望海水元气茫茫浸坤軸波濤瀉入胸懷裏此中有螺蚌咀噢濁泥滓此中有神鯤水激三千里此中復有三神山縹緲虛無住仙子陶鑄堯舜但粃糠靈風扇物物不死天吳效順蛟龍馴螭珠燭夜虺蜮徙洪蒙開辟畱大觀生物之奇乃如此秦皇漢武一何癡長生大藥空勞思聖王有道不揚波遐荒重譯紛來馳煙消霧淨氛沴滅日輪照耀扶桑枝須知利涉要舟楫安瀾亦借經綸持前代此間爲要害設險翻爲盜賊資余觀此圖心駭愕鰲擲鯨呿安可測身老飄蕩畏風波每欲浮家苦無策何人爲我艤靈槎孤島羣鷗是安宅

○乙丑秋孟穎仙告予貧甚質衣助之偶檢文篋見其舊字感而賦此不必寄孟也【丙寅都門作】

南海有奇香置諸崔嵬博山之金鑪朱火揚其芳光彩氤氳淩上都豫章楩楠在空谷雨露之所濡造物之所育堅理直幹經千春梁棟不爲用樵夫牧豎摧爲薪君不見歐冶子能因國君銅鐵利鑄作金鐘大鏞器而令爲身謀不能自作一鼎觶園女拾寶戟但用刈秋葵肓者得寶鏡不堪蓋陋巵干將莫邪補破履不如市頭三錢錐君不見百里奚鬻身僅直五羊皮陳平宰割天下奇奉身安能烹只雞古來賢豪遇合有遲早其中不遇亦豈少遇則堪爲帝者師不遇但爲蓬蒿老君不見唐時宰相張公鎬

○寄年家子毛秋岑兼廣其意【丙寅都門作】

吁嗟毛生酒酣擊劍慷慨悲沈淪臣之壯也不如人頭白猶作諸侯賓胸中礧塊吐不出長短謳吟感鬼神豈果儒冠多誤身請君聽我言其因人生休佑仰蒼昊富貴才學兼壽考丰玆嗇彼理固然淸濁久暫非艸艸君不見長安道上軒蓋紛綸馳坐享龐禠亦豈少問誰才名震世髙問誰造詣眞奇矯一代之中不數見千人萬人可盡掃始知世所重者天所輕人所忽者神所寶君今道重身亦尊君今才大气骨老聲光萬古且長新詎比世俗營求但目前朝見榮華暮枯槁遭遇自應長坎坷麄糲自應常不飽假使生兒有目不識丁妄希榮貴希丰贏輕裘肥馬相驕矜以其所有易所無毛生毛生甘心乎

○爲蔚千張同年壽【丙寅都門作】

世人垂老心不灰誰肯蚤賦歸去來世人束帶走炎午誰肯脫冠掛神武欽君惠政被吳松至今蔽芾歌村農【張令崇明遷松江太守】欽君賢名動黼座井田復古宣仁化【由太守充井田正使】酬勛三載擢曹郎懼與胥吏同奔忙豈知大廈要梁棟抽簪嘯傲風月場風淸月朗出泥滓浮世升沈若流水局外閒觀十五年朝榮夕悴紛難紀慚余世路遭危顚無錢難買歸山田白首寒氈苦不放海鷗空負前賢篇

○題喬兆三觀荷小照【丙寅都門作】

喬翁入山不入城煙霞吞納身骨輕久占名山作山主山中但見魚樵行長安少年誇疾走汗透衣冠貌塵垢升沈得喪豈由人坐看白衣變蒼狗遁迹髙蹤數十年探幽選勝胸懷寬芝艸菖蒲豈仙藥甘與苦李安天全晚節嗜好同濂溪芳塘寫作芙蓉姿芙蓉亭亭水淸淺白鷺閒鷗紛近遠漁子輕舟時出沒身與煙霞共隱顯舉頭天外見羣山芙蓉亂插靑雲端水面嬌姿遙映帶樵歌漁唱生賓筵披圖頓覺心神開會須對飲三百杯髙齋四壁無氛埃香風淅淅空中來

○題蔚千荷庭【丁卯都門作】

浦鳥嘔啞雜漁語葭菼蒼茫失幽處蕩漾新荷透碧紗爛漫淸瑤洗煙緒桃笙含風生晝涼匡牀髙枕遊羲皇閒看浮雲任舒捲棹歌欲下聞滄浪

慶芝堂詩集卷七

●慶芝堂詩集卷八

沈陽戴亨通幹撰

七言古詩二

◆七言古詩二◆

浩歌

仲夏科東巖招飲並閱近作

題教獵小照

題徐文長敗荷畫軸

題王外史昆霞小像

題查承齋九石圖歌

苦雨行

張烈女歌

博浪行

沙邱行

隴上行

黃葉歌

題佟鐘山先生畫松

題扁舟歸釣圖

題猛虎驚羣圖

早春行

覺羅八姑貞孝詩

題聶松厓印譜

贈樂秀才匯川

眞州九日偕署中諸友遊吳園舟中燕集二首之一

題沈敬軒秋江歸棹圖

詠水仙花

題金仁趾秋風出塞圖

題吳好山采藥圖

拜嶽王墓

題金孝廉棕亭詩冊

題張建宇富春垂釣圖

題滇藩宮怡云七柏圖

題方竹樓畫竹

○浩歌【丁卯都門作】

旣不能招手立挽瀛洲來又不能騎鶴直上蓬山去百尺紅塵滚滚中老弱顚連目空顧仙乎仙乎爾獨遠居縹緲之丹邱瓊階玉宇結爲樓哀樂不聞心不憂嗚呼哀樂不聞心不憂使我盼望生離愁

○仲夏科東巖招飲並閱近作【丁卯都門作】

山中玄豹深霧藏化作斑斕云錦張丹穴鴛雛戢修羽彰身瑞彩呈奇章君秉丰年良玉質但加追琢成圭璋愛才慕道及衰朽爲君往往酣華堂志士立心豈凡近世間紈袴徒輝煌別來三月功力進摛詞造意皆老蒼騏驥旦暮可千里詎同駑鈍羈轅韁況有名師廉衣子隨珠卞璧騰祥光袖出數篇曾示我雷電震繞蛟螭翔燃犀照海鬼膽裂小儒色阻驚且僵軌範當前有如此亦趨亦步名飛揚千秋大業期不朽再與李杜爭光芒【科欲學詩餘勸學制藝】余老才盡不足數但知君家酒甕香他山之石不我棄賞奇痛飲呼大觴

○題教獵小照【戊辰都門作】

不願學迂儒終歲朱墨塗殘書不願腰金紫蝸角浮名攖禍樞不願長生學枯槁不願選佛髠髭須爨下無薪盎無米妻子呻吟愁欲死身中無衣囊無錢壯士低眉無好顏首陽餓夫何足道端木貨殖稱髙賢但能規利博溫飽鑄冶灑削人爭傳埋照韜精每相抑英風有時難自戢雕鶚橫秋厲羽翰勁气摶空思攫擊昔曾寫作郊獵圖角弓羽箭神龍駒風沙蕭蕭原野闊一日怒殺三封狐今復繪圖坐秋野丹穴雙雛隨上下秋水爲神玉爲骨環立渥窪汗血馬昂首嘶風若待馳指授射禦何瀟灑王濟愛馬謝愛山馬有神駿山幽雅曠士襟期烈士胸欲將二子歸陶冶莫但拘牽紙上文坐談經濟成虛假

○題徐文長敗荷畫軸【戊辰都門作】

徐生一生任狂率潑墨有時恣塗抹敗荷殘葉狀秋容挺立泥污伴孤月老夫見此心感傷可憐歲晚徒芬芳荒江零落纏風霜

○題王外史昆霞小像【庚午都門作】

黃鵠飛飛薄霄起健翮徘徊營四海排風捲霧任翺翔南北東西無定在徜徉世外全其天虞羅至老無患殆長安市上繁華郎裘馬照耀生輝光坎險當前昧不識歡娛往往潛悲傷蘭蕙遭刈豈由人琬琰器美多自戕簪我切云冠披我芰荷裳朝看錢塘水暮遊荊楚鄕芒鞋竹杖徧天下遇君燕市結客場髙樓沽酒說興廢陰雲儵起天蒼茫錢醪【醪﹕鏐】霸業今安在屈原詞賦沈沅湘黃金臺畔骨已朽荊髙擊築空激昂人世滄桑頃刻耳弔古悲今動流涕嘔吟長短括詩囊飡霞茹芝隨甪綺

○題查承齋九石圖歌【庚午都門作】

瀚海海涸惟沙礫地脈鍾靈產奇石瑰異堪爲席上珍邊人頑劣目不識元戎秉鉞如鷹揚匈奴遁迹寧邊疆功成振旅作臺輔囊橐歸束巉巖裝巉巖海石來遠服齊州九點儼在目峯巒突兀生煙雲陰森滿室精靈伏令公一朝欲捐館九石如聞鬼夜哭舊物飄蕩無一存惟餘此石遺兒孫刼火燒質質不壞至今光怪淩璜琨傳家至寶非丰殖無用之用惟靑白堅金良璧行世間禍患每爲人不測君不見藏金塢燃臍炬發成焦土又不見郁林太守賢至今有石人爭傳

○苦雨行【庚午都門作】

四月五月風怒號驕陽肆虐田園焦放牛懸耒不得種農家奔訴聲呶呶羣龍忽駕滄海起晝夜掀翻坤軸洗眼前大路成江湖河決堤崩村落徙兆姓披髮隨洪濤皇天疾威勢方始我幸城居免此戹昏墊途窮阻行趾驚聞鄰屋時崩摧中夜哀呼聲震耳披衣走立不能眠屋漏淋漓徧牀幾婦孺饑餒難出謀沾濕欲炙無干機【機﹕機】昏昏兀坐仰天愁掣電驚雷殊未已我欲驂神虯乘飛飂排閶闔陳閔憂天髙路遠無羽翰聳身奮步行復休於戲聳身奮步行復休

○張烈女歌【庚午都門作並序】

直隸天津明經張廷錡字鼎彜女也許字同邑王垺將娶垺卒女聞之溺水死

古今人物之生盡仰天地慈天地亦賴人支持男兒百行不能踐綱常往往鍾閨幃閨幃之所鍾難易亦不同琴瑟旣調弦忽斷捐軀殉夫事每見𨿽云顧義不顧身猶有恩情中系戀豈若親迎禮將成合歡頓折孤鸞驚凶問驟至不展轉泰山一擲鴻毛輕夜臺不識良人面安知兒女情繾綣但奉完璧還乾坤貞魂豈冀旁人鑑同時更有烈婦殷身殞慘酷人僉聞奇節眞堪作儔匹精靈攜手同芳芬【同時殷烈婦姑有淫行迫其婦不從慘斃之】

○博浪行【辛未都門作】

滄海壯士勇無敵博浪沙中奮狙擊一聲霹靂從天來獨夫倉皇喪魂魄海內英雄盡驚起黃石老人心不喜涵養新朝佐命才圮上從容教納履大人舉事應天人堂堂弔伐光乾坤尙父渭陽且屠釣阿衡莘野潛耕耘諸離盜賊偶然中荊髙效之空殺身黃石黃石知是誰令我再拜思丰儀

○沙邱行

荊卿匕首失便利博浪揮椎復空計脫死遊魂虐愈張茫茫莫測穹蒼意慘酷身兼桀紂行求仙滄海希長生肘腋大憝昧不察書儒何罪遭焚坑惽怓不受扶蘇諫天奪其聰機兆見一朝鮑臭走沙邱矯詔殺兄胡亥篡積惡盈辜祚乃終斬蛇狐嘯興羣雄族先自赤身授首【二世盡殺諸公子】子嬰餘孽收重瞳假使當時刺擊死九有神器歸賢子幹蠱反正迓神庥天報奇凶豈若此

○隴上行

沙邱載臭祖龍死二世流毒勢方始誰知隴上有英雄狐嘯一聲鴻鵠起男兒決志四海驚水深火熱援羣生指揮大權能自握諸侯聽命皆虵行揭竿倡義眞豪傑一夫首難彊秦滅柰何成敗論前賢弔伐惟稱髙祖烈

○黃葉歌【壬申都門作】

嚴霜凜冽天泬漻調調刁刁風怒號感玆黃葉歌且謠黃葉未黃重陰交脫離根株隨所遭黃葉欲下風欲髙旋看墜地旋靑霄風葉相激聲蕭騷此時孤客正寂寥四海無著東西飄懷鄕倍覺關山遙

○題佟鐘山先生畫松【壬申都門作】

吾聞黃山之松天下奇奇物自荷神扶持夭矯輪囷豈臃腫梁棟不用誰殘摧深山邃谷自千古惟與猿猴鶴鹿相攀躋畫師如林苦未見濡毫慘淡空遲疑佟翁健筆古莫比潑墨淋漓爲我擬夢中開口羣龍趨幻作精靈出肘底陰森鱗鬣蟠樛枝半似飛騰半枯死松根抱石石倔彊石勢欺松松譎詭松石相爭不相讓雄挐怒攫來撐抵離奇迥出永嘉僧健挺空傳畢庶子茆堂展掛心神開蒼濤聲逐淸飆來惝恍如申夜義臂杈枒空際排云雷又疑老怪潛身骸遂令晴晝生陰霾昨日庭前風雨作蒼茫滿壁流煙霧呼童收卷復緘藏恐化神龍向空去

○題扁舟歸釣圖【舟內琴劍書集美人捧酒泊默林岸系寶馬癸酉都門作】

丈夫及壯當封侯崢嶸气槪淩九州島所如齟齬不稱意飄然一笑回扁舟扁舟垂釣錦江涘萬樹梅花香國裏日落收綸每得魚烹魚開釀親芳菲掀髯起舞仰天歌解曲娥眉彈綠綺一闋關山月漸髙少年嗚咽傷流水流水滔滔去不歸韶華荏苒蒼須眉絕足名駒志莫展純鉤黯慘無精輝何如飲醇醪嗜甘肥且歌且醉玉山頹美人如花拂枕簟繡幃香暖畱春遲男兒讀書萬卷終無用耽酒好色誰云非我亦長安老羈魄茫茫四海身無托覽玆圖畫動遐思羨爾浮家祛世縛

○題猛虎驚羣圖【癸酉都門作】

君不見遼東東北數千里連峯疊嶂煙雲紫中產苜蓿丰且肥春夏靑蔥冬不死夷王牧馬任胡兒毛色繽紛散錦綺塡溝委壑自爲羣牝牡驪黃難數紀揚蹄翹尾嬉天和雪落冰飛朔風起朔風蕭蕭胡地寒艸枯木槁徒荒原饑獸紛馳肆攫獵虓虎震吼聲搖山萬馬詟伏縮如蝟凶挐猛噬充貪殘羣獸因之盡余肉豈解駑駿分憎憐九方皐徐無鬼相馬眞能入骨髓此中豈無超羣絕足材埋沒荒原雜泥滓縱教履尾幸全生誰解驚奇獻燕市吾聞道逢老驥脫鹽車仰天嘶沫感知己世間伯樂不長生龍媒困頓應如此

○早春行【二月十五日詩會癸酉都門安化寺作】

謌早春謌思窈春光可憐亦可傷詞兼哀樂情顚倒春過已是二月中卻憶初春春日好此時君相正調元恩及孩虫答蒼昊繄余野老復何知但解扶筇事幽討寒風冰雪尙盈途柳色鶯聲亦杳緲幾點梅花天地心生機勃勃萌芳艸萬類將隨大化春吾輩因之暢懷抱歡樂情正酣憂心忽悄悄髙談四座羅佳賓眾中未有餘年老回首韶華骨暗驚舊事蹉跎豈堪道寄語吾徒少壯人修名建立應須蚤君不見新楊柳幾日秋風儵枯朽

○覺羅八姑貞孝詩【並序癸酉都門作】

姑名學誠字丹奉宗室大宗伯【蘇庫】公幼女浙江撫軍【雅爾哈善】公胞妹幼傷背不字事親孝讀書尙實學不以文詞見長乾隆十七年十一月卒年二十九著有素言八十六則粹然儒者之言噫惇倫砥行吾輩所難而竟得之閨閣處子且敬且媿歌以紀之

吾嘗披捲讀蒙莊天有所全角可忘至人委體若遺土菁華內運神明昌相刃相鬭萬感集官骸𨿽具中先戕誰能外形篤至性祓濯靈府生輝光覺羅有八姑派系出天潢父爲大宗伯兄秉節鉞膺封疆姑生幼傷背天欲厄之人則彊世人重貌不重徳惡能低頭宛頸希頡頏蘭蕙甘心在幽谷不與凡卉同芬芳瞻依怙恃永朝夕天倫無忝樂且康研經練史發精蘊陳椒謝絮殊虛張冰作肝腸玉作骨賢媛自古誰能方安得長畱此姑作軌範盡化天下閨閣咸端莊柰何維皇不佑善年未三十旋中殤慈闈白髮呼孝女兄亦蹀躞悲雁行殘編摭拾在人口將與日月爭輝煌八十六則聖賢髓熊熊瑞焰騰篇章男兒讀書萬卷騁才駿幾人肯構顏曾堂見此■﹝目咢﹞眙應阻喪撫躬翻覺形摧藏吁嗟嘻我亦具此堂堂七尺之丰儀嗜古豈屑矜文詞卽今因循忽衰老不覺汗下慚須眉燻沐反復還自嘆縱能憤激時亦遲我朝徳化如關睢公族公姓多歧嶷詎意殘驅弱質一女子姱修直與名儒齊支離疏申徒嘉古人立說非吾欺天全眞覺形可遺於戲天全眞覺形可遺髙山仰止窮攀躋

○題聶松厓印譜【癸酉都門作】

君不能身佩長劍趨明光又不能手提孟勞開八荒鬱鬱蓬蓽不得志慨然嗜古窮軒蒼一藝精專可千古何須奔走榮名場但持昆吾五寸鐵直探隆古龜龍穴陰晴寒暑四十年心摹手擬精神結天不雨金鬼夜哭魂招斯籀來奔謁長安文苑多英奇揮毫灑墨咸繇�偶得邀君爲篆刻便覺名姓生光輝陋我逢君苦不早晤言歡若平生好爲我購石鐫數方但覺鴻黃气邃窈印譜傳爲希世珍譜中人識遼東老文三橋何雪漁髙名已並前賢驅勸君懷寶且歸去煙霞嘯傲棲蓬廬蓬廬之樂樂莫比琬琰休向街頭市君謂絕技可贏饒千里辭家客燕邸時方重利較錙銖眞賞於今竟誰是況君負郭有良田丰歉不至啼妻子勸君早賦歸去來我實饑寒不得已

○贈樂秀才匯川【癸酉都門作】

伊余削籍遊京華疇昔知交絕來往踽踽孤蹤近十年邂逅石閭非夢想髙才逸气淩九霄冰雪奇文共欣賞眉山卽山相繼來睥睨今古分雄長三人磊落天下奇世求一見恆難期況與交遊日把臂此生此世誠一時年來知己盡凋喪詩文到處含酸悲羣鴟聚族爭腐鼠安知溲渤潛蛟螭一椽索處類屈蠖誰復問字來卑棲樂生靑雲客慕我如饑渴月明乘興叩荊扉疑是山陰夜中雪金尊綺饌玉作盤邀我醉飽燈元節愛我作大書不惜絹素供塗污愛我作長句頻催屢促如追逋自愧才同白頭豕何能揚鬣傾江湖感君意爲君謳滔滔隴水去不休各自南北東西流紛紛艸木無堅性幾日飄蕩隨殘秋與子共采明月珠與子共寶荊山瑜男兒立身貴不朽莫教歲月空荒蕪我今願作他山石攻金攻玉成璉瑚君不見少年慷慨酣杯酌移山倒海輕一諾口血未幹盟已寒星移雨散何澆薄

○眞州九日偕署中諸友遊吳園舟中燕集二首之一【甲戌儀徵作】

吳囿遊回日將暮解纜隨流認歸路炮蝦劈蟹聊具觴臨觴緩領舟行趣須臾璧月麗中天照見長江隔江樹滿目秋光盡畫圖中流擊檝爲君賦魏主詩臺久已頹壯觀亭子空煙霧白沙江村不可尋靑蓮髙樓在何處但見江聲日夜流徵鴻又向江南去江鄕傳捨今獨存【江鄕傳捨吳園額匾】我輩登臨暢遐顧褰裳遠引且未能曠懷每借江山吐況復尊中酒不空良辰恰與名園遇諸君此日須盡歡莫使林巒笑空度

○題沈敬軒秋江歸棹圖【嘉興人任儀徵閘官甲戌秋上官勒令休致】

宦海茫茫浩煙霧破浪乘風不能渡片帆髙掛大江秋指點家山暢歸路江上閒雲任捲舒江上浮鷗自來去門前松菊未荒蕪隴上桑麻足租賦較雨占晴學老農農家伏臘相勞苦一尊酒對鴛湖濱煙雨樓中閱朝暮【樓在嘉興城西南四面皆水卽鴛鴦湖也】歲月閒消天地寬精神老受煙霞鑄回首名場一笑看富貴眞同艸頭露

○詠水仙花【甲戌生辰儀徵作】

洛川川上淩波子蹁躚弄影煙波裏環佩聲沈幾度秋幻作春花愛春水素貌亭亭冰雪姿爭春恥並妖紅紫空谷蘭英品亦尊葉長猶恐拖泥滓爾獨塵居不受塵淸泉養質隨烏幾我將攜之與俱飛褰裳飄緲空中舉瑤琴海上招成連萬載千秋長不死

○題金仁趾秋風出塞圖【乙亥儀徵作】

君不見井中鼃但解盤遊樂井水安知溟渤有蛟龍洪波一擊三千里大塊蕓生豈能齊巨細懸殊類如此金生仁趾全椒雄縹緗萬軸羅心胸奇情偉抱不能遏吐气噴薄如長虹縱橫藝圃懾儔輩筆峯髙峻淩華嵩神駒伏櫪志千里豈同駑劣局蹐轅下嘶酸風江南江北盡水國天吳海若紛出沒煙霞變幻入奇懷洋洋揮灑波瀾闊猶道齊梁舊習非淮揚歌管聲淒迷南風久不競不能卓絕開襟期巖疆巨鎭動遐想北走荒外探雄奇秋風匹馬桑乾道連峯突兀煙雲繞秦關西去亙長城跨海包山勢窅窵關山月照隴水寒塞馬驕嘶獵枯艸衛霍丰功壯士歌蘇卿奇節羌人表明妃靑冢弔貞魂李陵臺畔妖狐擾登髙四望野茫茫回看反覺中原小從此襟懷頓豁開從此詩思增奇矯酒酣擊節一悲歌歌聲激壯風骨老慷慨編成出塞吟吟同白雪知音少

○題吳好山采藥圖【丙子杭州作】

胸中萬卷羅經濟世不我知將焉逝方袍篛笠入深山孤情冥結煙霞契松巓老鶴盤空靑石上流泉濯流穢還隨鹿豕歷崯崎采劚靈苗調沆瀣此時已覺身骨輕無待仙眞授緘祕那知名早列丹臺靈風導引虛無際耳邊密語世稀聞指點天根在西兌歸來閉戶養玄關得一堪矜萬事備始知大藥非外求个中自有眞天地從此儴佯作散仙提筐荷鍤原兒戲

○拜嶽王墓【丙子杭州作】

錢塘門外嶽王墓羣山重繞西湖路循湖西去展祖墳墳上歸來見髙樹夕陽斜照向南枝枝頭啞啞烏正啼對墓踉蹌忙下拜老淚迸落心酸悲血戰中原思雪恥天子深愁不利己十二金牌聽檜謀風波亭上忠臣死據此名勝且歡娛棄捐君父如芒屣丹誠𨿽並日爭光國讎未報忠魂傷時聞風雨萬靈走戈戟夜半聲瑲瑯石馬嘶風毛鬣豎還如酣戰黃龍岡繄余拜罷日將泯遠近明湖目光騁南屏山下見髙墳忠肅先生復堪湣吁嗟乎有才用世豈良圖羅剎江東好歸隱海气茫茫島嶼深海上千峯捩孤隼月出天地浸冰壺流光蕩漾三山影何如此去學長生縹緲仙槎相導引

○題金孝廉棕亭【兆燕】詩冊【丙子儀徵作】

髙天明星麗東壁照臨下土司文章精華陊地化才子上與朝日夕月同輝光大塊不語賴宣泄靈奇窅眇咸森張冥搜造化入閫奧陶鎔萬象分否臧但覺毫端百靈集誰知呼吸通天閶篇終有時一吟嘯【葉肅】天地震驚鬼神夜哭波濤儵忽翻江湖蛟龍騰踔搖山谷詩人之筆隱顯變化乃如此豈與鼃吟蟬噪爭申縮何人頹其風相趨入樊籠遂令風雅大道埋沒荊榛叢我欲鼓洪鈞煽大冶鑄萬石之金鏞登髙一撞驚羣聾又欲髙瀉黃河之水昆侖峯洗伐毛髓之疲苶浩浩元气流心胸自顧才气短老馬力盡日復晚吁嗟乎吁嗟萬鈞之任誰能挽金子逸才眞出羣身騎鸞鳳翔風雲行將上界朝紫氛丰隆列缺紛來賓口吹昭華云璈之玉管手執金支翠羽之朱竿指點英奇導仙路擔當巨任將屬君嗚呼擔當巨任將屬君愼勿降心屈節希悅乎凡耳之聽聞

○題張建宇【連山】富春垂釣圖【丙子儀徵作】

男兒居世間蓄志貴堅貞自待苟不重遂爲世所輕古人立身期不朽出處去就何分明君不見嚴子陵萬乘之尊不能屈足加帝腹星辰驚甘心垂釣終此生淸風千載髙崚嶒嗚呼淸風千載髙崚嶒張君卓識慕野服扁舟遁迹臨海屋售世豈乏經濟才心不希榮身不辱人間得失不關心釣竿日對溪山綠閒看鷗鳥浴江天雲霞過眼紛相逐江光山色變陰晴聚散升沈駭儵忽日夕收綸喜得魚牀頭有酒腹有書髙歌一曲聲嗚嗚飲酣歌罷呼妻孥莊光髙節今何如

○題滇藩宮怡云【爾勸】七柏圖【丁丑揚州作】

大璞不畏戕遂爾成奇珍男兒順逆不中變始能涉世稱完人山左孝廉宮怡云挾策萬里官南滇循聲屢著屢遷擢天家重賴爲屏藩鈞陶萬姓甫三載頌聲屍祝將千年那知瀘水出妖蜮能使陰晴變朝夕含沙吐气生毒霪潛身射人人不測炎天呼吸成嚴冬當之艸木凋靑蔥我公植身如古柏根蟠厚地枝撐空獨能歷險不受剝長畱黛色參蒼穹歸來對鏡須眉白荏苒行年已七十回首榮枯境屢更持身終始無攺易黃生爲寫七柏圖狀君堅節生年符【時年七十】丹穴鴛雛受密蔭老幹中有神靈扶從玆日月任流轉亭亭屹立髙山隅

○題方竹樓畫竹【丁丑儀徵作】

縣署西偏地疏豁瑯玕森翠千株列離立潛通江上云靑蒼不畏嚴冬雪眼中繁卉任榮枯歲晚奇姿挺孤潔我時乘興步亭林微吟徙倚捫髙節千畝何須傲列侯三徑矜能款明月靜對幽叢妙悟生爽聆淸籟天機發自昔文人愛此君我亦鐘情若饑渴方生爲我作畫圖雨幹煙梢盡奇絕黃筌與可未爲工瀟湘淇水懸蓬室盛夏攤書作臥遊中有涼飆掃炎熱

慶芝堂詩集卷八

●慶芝堂詩集卷九

沈陽戴亨通幹撰

五言律詩一

◆五言律詩一◆

旅懷

客牛鎭

歲暮返裏

烽臺秋望

送車宜年復入都門

送艾明徳入都

贈趙南村二首

春望

山行

宿新城

公交車入都畱別蔡宗魯

春日過趙氏山莊

春感

友人簡邀踏靑詩以謝之

讀書丁家窪雜詠

秋日都門感懷五首

旱

微雨忽晴

與諸同人泛舟天橋灣得骸字磨字二首

再至紅橋

都門喜晤方問亭旋送出關憑達家書三首

三至紅橋

宿鎭安堡

春望

將至房山先寄寄齋先生

邃壑

袒腹

再過佛氏山莊

查驗任邱被水山莊

宿里長

書懷

須白

發白

送秦妹丈之中江縣令

梅

寄中江秦妹丈

須白

石琴步屈悔翁原韻

仲夏過紅橋阻雨次日尋幽至暮

香山看紅葉得黃字秋字二首

宿來靑軒

晚至永安寺遲海涵百

再遊香山

臥佛寺

再遊臥佛寺七首

自洪光寺至說法亭

宦豎張鯨墓

過朝陽洞遂登朝陽絕頂

聽泉

別香山二首

過馬氏園林

自福建接富氏姊來齊河官署

題畫壁和同年子毛秋岑原韻

歷下亭懷古

自雒鎭放舟回縣

生日書懷

瓶中臘梅

雨後省耕過劉氏山莊

書感

倚檻

歸自長城驛經劉園小憩

雨後憶西山寄海涵百邊識珍趙珍兄弟

和毛秋岑濟上之作

編籬

長淸縣道中

夜至長淸縣

崮山望岱

立秋前二日夜坐懷屈悔翁邊識珍海涵百

初秋過五峯山

過靈巖寺

過裏峪泉

靈巖寺夜步

再過靈巖寺

訪余隱居久候不遇

詠佛手柑

詠方鏡

題千佛山精舍二首

○旅懷

孤館蕭條日嚴霜酷烈時鄕關憑夢寐潦倒剩須眉事業愁中酒文章醉後詩百年如過隙寧不感羈遲

○客牛鎭

月破殘云出淸光上幾筵溪喧魚唼藻窗暗柳垂煙花气燻深酌泉聲入夜弦身安忘在客倍覺主人賢

○歲暮返裏

經歲羈京國隆冬返塞垣嚴霜翻白晝饑虎獵黃昏面削風塵悴身歸皮骨存老親驚拭淚艱苦到衡門

○烽臺秋望

慘淡黃雲戍陰森白骨堆望鄕無故識弔古有荒臺海月三更出悲風萬里來愁心當此夕鴻雁不勝哀

○送車宜年復入都門

才釋經年恨旋看臘月行一杯今夕酒千里故人情邊塞此何地詩書豈衛生知余惟賴子相送淚縱橫

○送艾明徳入都

曾說君西去初聞不作眞徵車明在眼別酒暗傷神愁極今誰侶貧同獨爾親臨歧重把袂瑣屑問回輪

○贈趙南村二首

離索懷良侶逢君宿願伸論交傾肺腑落筆幻蛇神邊塞風塵際冰霜酷烈辰一尊相晤語應訂百年身

著述空前代經綸屈盛朝沈懷甘水石野服近漁樵龍劍秋長嘯螭珠老未凋莫貪禽尙隱蒼赤望甄陶

○春望

天涯登眺淚滴滴墮淸笳雪汨峯頭樹春遲塞上花滯遼歸雁少望越暮云賒心境同莊舄哀吟爲喪家

○山行

險路行山塢陰風聒土囊大云幬厚地寒雨灑穹蒼側足淩■﹝山艮﹞崿提心畏虎狼將投何處宿翹首望茫茫

○宿新城

百戰興亡地千秋眺望情荒溪量白骨明月弔空城霜冷鷹秋擊燈昏鬼夜鳴平生履險慣當此亦魂驚

○公交車入都畱別蔡宗魯

脂轄龍沙道悲風愴客神饑寒離二老冰雪去孤身絕域誰堪告傾囊爾又貧壯懷思急遂不敢畏艱辛

○春日過趙氏山莊

野樹緣溪密欹橋一徑通枝低衣墜綠花落鳥爭紅山忽開云出村仍隔水中主人吟望久攜手步林東

久厭囂塵穢晴郊豁旅顏蕩胸春水活滌慮野雲閒徑曲偏宜竹窗低不礙山貪吟林色暮帶月返柴關

○春感

旅眼經春色翻生物候悲禽聲呼舊侶花蕊破新枝懷土情難抑吟詩句不奇片雲天際遠望久意俱馳

○友人簡邀踏靑詩以謝之

迢遞猶爲客乾坤空復春禽聲增別恨艸色總傷神苦被愁中境頻摧病裏身誰堪還出郭攜榼坐花茵

○讀書丁家窪雜詠【在房山縣北巢大司寇寄齋先生別業】

春隱

攜尊

雨後偶成

掬月溪

邃壑

整屧

雨後山行

午睡

山曉

山雨

山行

春隱

不出繁華境焉知避世心泉淸消俗慮雲淡靜塵襟鷺浴盤渦淺鶯巢接葉深物情欣自得相對惜春陰

攜尊

花開千樹錦柳嚲一林煙鹿過溪畱迹雲歸月滿川攜尊乘逸興掃石俯流泉苦被微名束空知靖節賢

雨後偶成

微雨新晴後髙軒獨坐秋眾峯拔地起遠水接天流詩有江山助吾來汗漫遊疏狂成野性甘狎海中鷗

掬月溪

一帶煙光合柴門隔岸開乍離塵市遠頓覺利名灰溪鳥不飛去山云欲下來忘機終日坐幽意自瀠洄

邃壑

策杖孤村北攜尊邃壑前席陰雲出谷溪響石流泉魚躍開蘋葉鶯啼過柳煙物微知有托吾道亦從天

整屧

整屧緣樵徑柴門日色低鷗行分水葉燕語落檐泥藉艸杯常把閒吟杖每攜古來恬淡者多半樂巖棲

雨後山行

宿霧收林薄探幽興不違過橋通蟹捨卓杖立漁磯疏雨灑山麓野風吹葛衣看雲閒出岫踽踽欲忘歸

午睡

竹軒貪爽豁髙臥與峯齊枕上夢初覺檐前日已低野花開絕壁山鳥浴晴溪識得浮生理閒雲過嶺西

山曉

花气燻殘夢禽聲喚宿醺岡頭一瀑下村落數家分樵牧人皆出飛潛物自羣慚余行役子終覺羨耕耘

山雨

遠峯深翠裏隱隱起輕雷石气蒸云上山風挾雨來亂流爭磵落棲鳥破煙回明月東岡出披襟坐釣臺

山行

每至幽棲地長懷出世心緩隨流水去漸入白雲深墟裏淡斜照煙蘿生暮陰道逢樵牧侶閒坐話中林

○秋日都門感懷五首

商聲摧木落生意在松柯大化已如此孤貞柰若何采芝山邃窅捧檄歲蹉跎出處悲身世秋風感慨多

漠漠孤云細遙連渤海東日光吞野馬山色悴秋風骨以懷親瘦囊因絕俗空歸心千里外飄轉逐旋蓬

世情濃極處偏喜絕無聞徹骨貧應爾謀身事豈羣蒼松寒嘯雪孤鶴健淩雲敗葉經風雨蕭蕭落正紛

萬物逢秋殺榮枯此日看回風山骨栗落葉雨聲幹煉炭炊長餒懸鶉衣自安敢云貧亦樂頗惜後凋難

迂儒投俗尙那得好懷開野性從人議剛腸每自回歸鴻衝塞入蒼隼刷天來吾道惟安拙呼朋縱酒杯

○旱

風鼓邊聲勁塵埋日色懸但看陰匝地不見雨垂天割下銀河水應沾萬頃田自慚無羽翰惆悵意茫然

○微雨忽晴

正喜甘霖沛旋看螮蝀東斷雲攜雨黑落日散江紅鳥濕愁深樹魚歸會晚風獨饒憂國意沾漑望年丰

○與諸同人泛舟天橋灣得骸字磨字二首

呼艇緣城角移尊向柳涯棹回天忽破帆正浪空排野景開晴旭髙云補斷厓中流同嘯詠眞覺忘形骸

雨暗昨霄月煙開此日波陰晴時不測天地意如何云色風頭靜天光水面磨悠然若有會山鳥忽來歌

○再至紅橋

再至曾遊處山家熟更宜迎人村犬狎入室野雲隨地僻孤峯秀天空獨鳥遲坐深心境靜忘卻夜歸時

○都門喜晤方問亭旋送出關憑達家書三首

昔別龍沙道同悲異域身長安重破涕故國未歸人事業頻虛歲衰彊互問親平生關切意患難覺尢眞

七年才一晤一晤復分襟辛苦成何處乾坤共此心夢中鄕國杳天外海云深歲月驚虛擲吞聲塞上吟

話舊君能主【問亭酤酒市脯畱飲竟夜】君行媿我貧交𨿽形迹外倍覺愴離神陟岵天涯子倚閭塞上親一函憑遠達心逐渡遼塵

○三至紅橋

頻來幽賞地林壑意相迎倚杖緣溪立晴雲隔水生吟情隨處遠野性覺名輕得意忘言說松風拂面淸

○宿鎭安堡

慘雪搏風急陰雲覆野寬馬羸思轍臥身病怯衣單獵虎饑來慣羈人夢未安祇愁途路塞不敢夜衝寒

○春望

云卷千峯翠煙消萬壑晴欲看春景麗翻使客心驚鴻雁摶風健鷦鷯托羽輕雄邊望不盡歸意若懸旌

○將至房山先寄寄齋先生

客捨頻遷次飄零媿腐儒愁來惟仗酒囊盡不能沽翠嶂晴雲細淸溪浩月孤思君吟賞處早晚就菇蒲

○邃壑

已遠孤村北還過邃壑南雲峯騰峻嶺天影浸空潭入世情何淡看山性頗貪幾時沾薄俸歸去覓煙嵐

○袒腹

解衣掛蘿薜袒腹淨塵氛幽意慚髙鳥煩心羨白雲何時祛世務終歲出人羣結屋同泉石襟期一證君

○再過佛氏山莊

塵寰意不愜策杖問莓苔橋斷依山曲溪流礙石回蒼煙樵子徑老雪故人梅坐我春風裏談深發舊醅

○查驗任邱被水山莊

永夜不能寐晨興信僕夫人煙衰艸白秋色暮云孤野艇衝冰入殘黎隔岸呼皇恩來救汝不是吏催租

○宿里長

里長昏投宿浮邱見水燈柴垣一破寺鳩面兩枯僧禦臘縫山﹖﹖罽充饑曬水藤【生水中有節饑民取之充腹】自誇逃竄盡生計有餘能

○書懷

韜精超俗慮幽想洽巖棲結屋峯千仞侵籬月一溪聳身霄漢近放眼白雲低此際堪逃俗相觀物性齊

戴笠理荒穢晨興出露垣誅茅培屋宇移石讓松根收柿工書翰分泉灌竹園百年長此役今世卽羲軒

○須白

吾須方四十白間黑中絲精力衰何遽平生境可思學慚余未進老逼爾先知辛苦年年事殷勤怯歲遲

○發白

對鏡驚霜雪絲絲入鬢新忽思千古事轉慮百年身不老亦無術長存自有神顏彭今日看修短定誰眞

○送秦妹丈之中江縣令

十年膺一命此去自難畱叱馭蠶叢道懷親燕市樓江聲流萬古風葉下殘秋知爾中途淚潺湲不可收

○梅

艸木凋枯日冰霜酷烈時香深天地苦花發古今奇歲月嗟何暮風光占未遲孤芳誰獨賞應與野人期

○寄中江秦妹丈

蜀道𨿽云險中江政不繁民因招募聚官賴撫循恩云棧懸丹嶂松濤撼夜猨專心思報最鄕淚莫潺湲

○須白

須白已多日無如近轉添蹉跎成底事寂寞感華年修慝頻看鏡扶衰不學仙數莖畱警惰吾道豈從天

○石琴步屈悔翁原韻

一與靑峯別居然綠綺橫古風吹壁冷幽谷響泉淸誰解臨厓聽空令逸韻生知音如可遇天地有新聲

他山蒙在禦雕琢已無辭輕薄憐膠漆風塵豈燐緇霜峯寒雁落哀峽斷猨遲別調成孤賞空山雨雪時

再疊前韻

山川藏不住劚作紫瓊橫身帶波濤潤音傳巖壑淸廟堂𨿽不禦蒼翠覺長生堪惜米顚拜何知聽此聲

不知補天用聊傳淸廟辭柱徽殊習玩堅白涅難緇霖雨鳴崖細松風度隴遲髙山今在望識曲慕當時

三疊前韻

玆琴非近樂不許膝前橫本以重難禦兼之音太淸風霄玄鶴下丹穴彩鸞生應與鳴球貢燻風一奏聲

解鼓神人格知稀棄不辭絕無凡指弄翻少俗塵緇掛壁侵苔古遊魚出水遲昔賢成此意應不悅當時

○仲夏過紅橋阻雨次日尋幽至暮

耽幽忘溽暑特地到君家艸色分行鹿鶯聲老落花於陵逃俗遠陶令去官賒野性偕孤鶴相隨看早霞

陰雲畱過客攜雨到柴門杯酒謀鄰叟園蔬乞近村深燈連曙柝幽夢繞山樊自古惟蕭索方知重友倫

葛衫朝覺爽宿雨夜初還溪漲來新鳥雲開見遠山偶憑丞相圃暫豁旅人顏回首燕城內風塵咫尺間

飯後復來坐淸風開我襟山云低度磵溪鳥不歸林日色回峯影詩情惜柳陰春風沂水後懷古一何深

欲窺羣物理非獨愛村晴臨水知魚樂看山識鳥情天機眞自暢幽緒亦旋生遊衍閒居地榮名頓覺輕

避日頻移席殘尊落照間農人歸隴犢樵爨隱雲山佳景隨時得勞生貴自閒還將無盡意乘興叩松關

○香山看紅葉得黃字秋字二首【海涵百有詩相約】

山寒經宿雨樹樹雜丹黃名士耽幽勝新詩寄艸堂偶依流水坐翻嘆俗塵忙嘉會還期再秋風引興長

幾載塵勞夢名山得暫畱杖藜探絕壑雲樹狀髙秋野性看飛鳥寒聲聽夜流憑將幽僻興攜手問同遊

○宿來靑軒

已覽香山勝還尋勝地眠陰崖連戶竹疏磬出山煙月色緣階上泉聲到枕邊夜來魂夢冷身在白雲巓

○晚至永安寺遲海涵百

竟日曆巉巖耽幽不覺艱遠煙歸鳥路淸磬夕陽山石磴雲霞引松門鐵鎖攀主人相失後徙倚暮崖間

○再遊香山

一從遊賞後念此意何殷伏枕夢流水開窗想白雲林巒經再過煙月會平分幾日濃霜下丹楓落葉紛

○臥佛寺

虛空天地外淸冷對金仙已證眞三昧應參不二禪塵勞何所得登眺忽茫然心契幽香妙筌蹄欲棄捐

○再遊臥佛寺七首

西風吹杖履來往亦無端山色飛晴翠鐘聲過遠灘鶴巢雙樹老鹿徑一僧寒佛臥何時醒階前落葉丹

雲起從遮簟風來任落花溪光搖戶牖山色浸袈裟一入希夷境金消世俗嘩忽思遂初服身臥白雲賒

我來尋眺聽慈眼自朦朧頓覺見聞寂眞教色相空虛窗通遠翠髙樹下秋風心境渾無著悠然念始終

雲霞隨過客泉石繞香臺大塊夢誰覺空王睡不回野花開欲歇溪鳥去還來靜驗浮生理孤亭坐蘚苔

大千同一夢佛臥亦何因恍接無言教旋多有累身霜蛩鳴晚砌風籜墜寒筠豈是維摩病西來大義眞

松窗雕檻外日日下朝暾一榻空今古深山冷夢魂云陰侵座濕鳥語入林昏眾衲何多事經聲響暮村

望佛佛猶臥還尋舊路回野禽隨上下流水亦瀠洄來處云何在歸途日已頹回看深翠裏瞬息隔塵埃

○自洪光寺至說法亭

說法人何在探奇性頗貪九盤松磴石雙乳石泉甘【九盤松雙乳泉任洪光寺西北】鳥道隨云入霜林墜葉酣幾時深【脫樹字】裏添得一茅庵

○宦豎張鯨墓

岧峣閹豎墓松柏上雲霄鑿翠開山穴淩空跨石橋攀蘿尋舊碣拂蘚認前朝惆悵夕陽下蕭蕭紅葉凋

○過朝陽洞遂登朝陽絕頂

洞口朝陽寺山坳日色曛佛天開鬼斧【佛室佛像皆依山鑿石而成】石窟護神云偶結林泉侶髙瞻鸛鶴羣探奇聊憩息峯頂望氤氳

振策猨猱徑身躋翠巘崇濤聲驚地軸人語落天風宇宙收雙目蒼茫立太空桑幹東去疾舟楫海門通

○聽泉

幽磵聽泉聲山中約二更野風生竹�孤月入懷明俗慮一時淨閒心永夜淸轉愁明發去塵市若爲情

○別香山二首

已命歸途駕猶看旭日前山容增爛縵我意倍流連泉石別今日鶯花想來年再遊愁不遂把酒囑林泉

殷勤傾濁酒與爾結幽情已快連朝賞還申後日盟白雲常在眼流水莫收聲題徧巖間石君應更著名

○過馬氏園林【以下丁巳齊河縣作】

𨿽未出城市來玆意己欣小庭初過雨密竹暗通云魚鳥咸知樂囂喧靜不聞暫偸忙裏暇亦覺遠塵氛

○自福建接富氏姊來齊河官署

昔別遼河畔今來濟水濱尋常一分袂二十七年人兄弟尙誰在存亡各愴神髙年思骨肉庶一慰慈親

○題畫壁和同年子毛秋岑原韻

滄海誰仙隱飄然去不還天容空映水雲气暖蒸山老屋升沈外扁舟出沒間浮家計未遂心向畫圖閒

遠水浮天地孤舟日往還到門惟白鳥舉目卽靑山遙憶風塵際誰知住此間相期婚宦畢身入个中閒

○歷下亭懷古

歷下亭猶古昔人曾此遊我來尋勝迹霜冷荻蘆秋萬卷藏書屋【邊庭實】幹霄白雪樓【李滄溟】徘徊風雅地山色遠含愁

○自雒鎭放舟回縣

歸舟耽自在晚興覺偏濃漁火驚棲鷺柴扉聞夜春煙籠寒渚月風度遠村鐘柔櫓菇蒲外前山隔幾峯

○生日書懷【時年四十有九】

寂寞成何事蹉跎忽至今聰明過壯歲道徳負初心斜日延疏竹寒花逗晚林昌黎箴自在讀罷一沈吟

○瓶中臘梅

不隨梅競白迎臘吐芳菲於道色惟正先春气不違暗香聞靜夜幽室發淸機意趣忘言說寒窗對月暉

○雨後省耕過劉氏山莊

覘農出東郭林壑夜初晴春雨旣雲足田家各有營窗虛通燕語花暖聚蜂聲民物欣如此相看慰我情

○書感

故國田園盡無謀奉老親迂疏希用世俯仰學隨人十載空勞瘁殘生尙汨陳終愁經事淺有玷白華身

○倚檻

春風輕拂袖倚檻一開顏宿雨朝初霽孤雲淡未還菱歌生極浦鳥語話靑山何必滄洲去悠然意自閒

○歸自長城驛經劉園小憩

芳徑轉幽僻孤亭淨俗氛檐花風靜落人語竹深聞灘響疑來雨松陰欲下云淵明曾試仕野性卒離羣

○雨後憶西山寄海涵百邊識珍趙珍兄弟

獨坐新晴後官淸憶昔閒西峯偕舊侶采藥駐衰顏紅葉林中寺斜陽雨後山別來幽賞地勝事孰追攀

○和毛秋岑濟上之作

濟上春風暖臨流暢我情長橋分甸服一水界齊淸泰岱云來近虛空雨易成田家八萬戶沾灑徧深耕

○編籬

編蘆成小圃籬落近農村野蔓縈新葉綠云垂滿園漸能羅蝶翅疏不礙花魂領取幽棲意閒吟坐竹軒

○長淸縣道中

輪鞅𨿽云瘁溪山興頗濃炎蒸消澍雨雲壑作秋容禾黍知民力棉機校女傭百年生計足蕭灑是桑農

○夜至長淸縣

雨收雲尙在泥淖阻官程隨役呼相應肩輿歇復行野香生夜露荒徑逐虫聲比至嚴城下譙樓報二更

○崮山望岱

岱宗何處是崮頂正當衝登眺豁雙目蒼茫隔數峯云來疑作雨心寂若聞鐘何日磨崖上髙尋歷代蹤

○立秋前二日夜坐懷屈悔翁邊識珍海涵百

露下消煩熱淸言欲二更桐陰延夜月虫語作秋聲觸景情何遠懷人句忽成興心飛鳥上離思覺旋生

○初秋過五峯山

不是因公至何知此境仙奇峯爭插漢秋水遠浮天老衲藏深峪疏鐘出曙煙到來心境寂覓勝且流連

云構盤空邃仙源入境淸過橋通鳥道穿竹忽泉聲峯壑階前秀山禽時一鳴林梢風葉落點點動秋情

素性耽邱壑玆遊暢我情野花隨意發山鳥不知名圭組心俱淡煙霞念頗生攜笻閒眺望緩步覺身輕

坐久花時落風輕水自紋松陰寒欲雨石罅暖生雲山寂樵歌起風霄靜裏聞忘機親牧豎鷗鶴亦同羣

斜陽催返駕無計復淹畱好鳥啼將別淸泉咽不流霜催紅葉曙山養白雲秋再至幽棲地應﹖﹖棄信宿遊

○過靈巖寺

鐵縷袈裟舊【佛圖澄鐵袈裟尙存】虯松枝榦長【玄奘西去摩松曰汝可西長一年枝忽東向弟子知師歸矣】神僧歸寂寞林壑望蒼茫野鳥啼空谷虛堂聞妙香筌蹄何處覓心向靜中忘

○過裏峪泉

巉巖循僻路窅窕入林邱見水知村近看山識歲秋鳥啼幽磵竹人倚夕陽樓安得關橦手相隨記勝遊

○靈巖寺夜步

日入興難盡看山夜若何寒潭生月小空谷受云多樵唱出蘿薜禪燈下芰荷疏鐘聲遠近隱隱隔巖阿

○再過靈巖寺

松窗侵翠靄經案接旃檀疏雨度髙閣輕風生暮寒再來禪院淨眞遠俗塵幹蓮社開何日靑山不厭看

○訪余隱居久候不遇

覓勝來幽境兼之訪所思到門寒綠繞隔岸落花遲淺艸歸村路斜陽罷釣時徘徊原野上芳躅暮何之

○詠佛手柑

霜柑懸色相佛手是耶非伸屈皆禪諦駢枝亦悟機掌應摩頂現香逐散花飛靜味拳拳妙西來大意微

○詠方鏡

虛中生皎潔靜裏察微茫照老須眉熱菱花心事涼萬端無定象隨應不拘方纖翳防虧鑑摩挲爲發光

○題千佛山精舍二首【在山東省城正南八里】

磴道歷殘雪攀援陟翠巒諸天龕石穴淸梵落云端妙諦閒中悟塵寰世外看萬家煙霧裏攘攘正衝寒晴日擴奇胸崖端卓瘦笻髙城浮片水平野聳三峯云竇藏冰雪風霄響檜松卑喧尋解脫此地覺從容

慶芝堂詩集卷九

●慶芝堂詩集卷十

沈陽戴亨通幹撰

五言律詩二

◆五言律詩二◆

籠鳥

螢火

式微

古書

古劍

古琴

古鼎

古鏡

古碑

古寺

古樹

出籠鳥

小硯跌破命兒廷璋膠固詩以識之

賦得軒皇鼎

古書

寶劍

磨劍

雨後見月

畱別盧公亮

孔員外爲余刻齊淸集賦謝

孤雁

古廟二首

曉寒

云

饑

題明復庵別業

春日書懷

或有勸余復官者詩以答之

靑氈

夏日書懷

仲夏與諸同人遊王園先至明復庵別業卽與同往乘興復至丰臺分韻得詩五首

自笑

題慶員外松喬小室

再題松喬小室

養性

寄贈喬山人兆三兼訂遊山之約三首

種竹後復簡松喬

秋日寄興

買蛩

立秋雨後訪沙門無垢

憶西山簡喬梅庵

宿僧捨

秋感

賞菊

秋郊縱目

聞雁

九日簡毛秋岑明復庵

題明復庵別業

答巢六國學世馨卽用原韻

再贈巢六世馨

驚秋

九日郊行

國進士云浦齋中檢得騎都尉白鶴亭舊詩數紙筆意迥異時蹊卽同過訪二首

贈舒進士乃來

盆松

再詠盆松

明惺齋招余偕隱滄洲

哭明惺齋三首

送六給諫居魯巡察臺灣

新春書懷

甲子正月八日重館竹梧軒

新正訪舒乃來不遇

雨後講席示諸生

將出南郊看桃花先簡明復庵

簡同人

題孟穎仙治平略後

雨窗獨詠

新秋對月口占

詠寶鼎

○籠鳥

雲路飛難進樊籠亦偶然羽毛原不類羅弋自應先物小能關化機危但信天𨿽慚雞斷尾終弗乞人憐

知機焉蹈此豈敢怨離羣飛止將安遇哀鳴亦不聞低頭修翠羽側目望靑雲遐想冥鴻翼髙騫絕俗氛

○螢火

但看生爾處腐艸亦何神托命長依夜窺天未及晨濕光寒自照陰火故相親旦夕隨風雨飄零若有因

○式微

天心開大悟海量悔深非近難何能脫名山不早歸野花寒結子淸露夜沾衣羈緒兼秋殺淒然賦式微

○古書

數行讀不到豈是眼前書痛惜生民後窮搜天地初精華陶睿智糟粕餉迂疏莫以韋編敝蕓窗飽蠹魚

○古劍

神物𨿽韜斂光芒碧漢橫祗因驚北斗遂使在丰城利鈍何曾見恩讎總不鳴轉愁脫贈後烈士意難平

○古琴

自絕王門後孤鳴尙有琴諒因知者少畱得到而今一曲猗蘭操千秋泗水心悠然塵慮寂滄海意何深

○古鼎

寶玆非贗質鉉耳復能全餬口聊初試銘功殊不然鷓鴣班自燦饕餮象空懸折足何堪重深爲覆餗憐

○古鏡

寶鏡今何古秦臺照膽余積塵渾不覺秋水失眞如昏濁成蠲棄虛明憶始初猶看團似月覿面一欷歔

○古碑

不作石頭夢空畱泉下哀一朝辭翠巘終古臥蒼苔功業歸何處文章安在哉從來稱峴首姓字亦塵埃

○古寺

傾頹巖谷裏何代梵王宮不見天花落眞成色相空禪關鄰虎穴山鬼嘯林風蓮社凋零盡憑誰問六通

○古樹

秦皇封未及甘入不材林老幹擎天直盤根拔地深風霜堅勁節日月飽淸陰且未浮槎去焉知遲暮心

○出籠鳥

蒙君垂盼意小鳥亦何知已破樊籠出方思性命危驚魂棲未穩覓食意還疑毛羽經磨損飛鳴愼所之

山林飛不去罿﹖﹖辟已難辭彩翮兼殊眾先鳴詎所宜自應隨位置敢復恨羈縻從此垂堂遠知幾亦未遲

○小硯跌破命兒廷璋膠固詩以識之

一片端溪石相隨歷歲時吟哦長我共辛苦獨君知此破𨿽關數斯文實在玆豈甘來護棄將效範馨遺

○賦得軒皇鼎

鑄此畱何意軒皇仙不還鹽梅非所用艸野亦徒閒無疾遭顚趾余丹可駐顏蛟龍防駁落珍重莫輕攀

○古書

一卷知何代咸云是古書但教余見擴何必宋人余濡墨補殘字燻蕓辟蠹魚豁然糟粕外先哲若同居

○寶劍

匣內作龍鳴鳴應有不平千金輕價值百折重聲名射斗原非妄投珠總弗驚奇功何處立神物感精誠

○磨劍

寶劍誰能識霜鋒汨沒中雌雄憑論斷利鈍在磨礱流水鳴秋磵寒窗走夜虹防身兼許國何處有丰功

○雨後見月

久雨天初豁移礅坐晚風月無虧皦潔云不礙虛空身老名猶在官休道豈窮靜中觀大化吾自得吾終

○畱別盧公亮

官罷絕來客相親獨有君間關歸故國杯酒惜離羣朔雪祝阿道春城玄兔云何時重把袂翦燭細論文

○孔員外爲余刻齊淸集賦謝

老雪衡門積虛窗皓月孤知音甘閴寂閒詠對荒蕪得句慚圭璧多君重碔砆風流王宋後【謂阮亭牧仲二先生】此意世人無

○孤雁

雲路誰相導先羣眾所推將飛行忽斷欲落意還疑影只驚弦及霜寒奮翼遲陽回神自旺髙舉迥難追

○古廟二首

傾頹何代廟四壁但埃塵老樹干云日虛堂聚鬼神燈龕藏野鼠風葉恐行人宿艸秋墳路荒原自結鄰

深山藏結構髙樹帶斜暉羅网牽珠箔莓苔繡寶衣江云來復去梁燕乳還飛望望村人遠依稀隔翠微

○曉寒【壬戌京師作】

霜花侵客袂嵐气障山容初日出東壁流輝含遠峯徵車尋古道村捨指喬松下馬思微飲香醪何處醲

○云

來往渾無著虛空自古今捲舒如有意隱現亦何心不霈髙天雨旋畱邃谷陰風來時莫測斂迹爾應深

○饑

搜廚無所得相對耐恆饑涼雨澆蓬徑金風砭葛衣世情趨盡異吾道識應稀飄泊秋深燕無家何處歸

○題明復庵別業

官淸成吏隱卜室傍林間迹與市朝遠心隨水石閒尋泉逢野衲啟戶見靑山時有故人問灌園猶未還

○春日書懷

崇替何須論身尊道不違琴書堪送老花鳥共忘機莫以肥甘是而輕蓬虆非但知安素履隨意惜春暉

○或有勸余復官者詩以答之

於世眞無補餘生合棄捐功名拋敝帚歲月在殘編呆戇安時議【交遊中有謂予呆謂余戇者故云】顚危賦性偏誰能狥世務俯仰白頭年

○靑氈

性命研精蘊詩書發快談閉門無接納落筆有煙嵐交態貧逾見人情老漸諳靑氈吾故物垂白復焉貪

○夏日書懷

百年無定著蹤迹老風塵櫻熟時將夏花殘歲不春平生成底事往古類何人自叩慚驚汗臨風一愴神

○仲夏與諸同人遊王園先至明復庵別業卽與同往乘興復至丰臺分韻得詩五首

數椽棲息地萬木翠陰環時策手中杖閒看門外山同人來造次野石坐斑斕知爾耽幽勝相攜叩竹關

前度何悤遽山桃不滿園再遊行徑熟幾日樹陰繁溪愛新荷色庭憐舊雨痕拂林逢故識隔水問寒溫

遊興連朝劇玆辰遂熱衷山光迎屐齒松徑引樵風亭榭幽深入渠荷曲折通丰臺遙在望覓勝意何窮

遊情方戀舊前路復懷新淸淺溪隨屐呢喃燕趁人吹來山翠雨沾我谷皮巾更喜初晴後芳郊絕點塵

談深花漸落飲罷日初低醒酒風生竹烹茶水掬溪松間云欲去枝上鳥還啼臨別頻回首煙光滿大堤

○自笑

自笑平生志常思賦遂初升沈今已定蹤迹竟何如巖穴懷髙侶風塵寄索居幾時歸皂帽閉室注虫魚

○題慶員外松喬小室

結室何須大能無俗務侵靜虛攤捲處髙潔入云心蕉葉抽窗翠盆魚樂藻陰公餘思太古雅韻寄瑤琴

○再題松喬小室

逼近髙堂側精營一小軒退思扃竹徑防客破苔痕今古羅繩甕行藏究本原從來經濟手得力在忘言

○養性

養性宜蓬徑幽徧絕俗埃塵情刪故枿靈蘊茁新荄風起防蕉葉人過惜蘚苔靜中時有會小酌對花開

○寄贈喬山人兆三兼訂遊山之約三首

遁迹西峯麓生涯獲遂初俗塵終歲隔靈境百年居割蜜攀巖石分泉養蛤魚隨時招近局尊酒狎樵漁

沃土耕耘暇無營不散襟尋僧過寺慣拾菌入云深遐契巖棲境閒生泉壑心柿丹秋有信將擬踏霜林

邈矣超塵境跫然有足音淸心對流水聰耳聽鳴禽適俗原非願髙棲素所欽興言隨杖履幽夢結遙岑

○種竹後復簡松喬

莫訝餘情僻偏於竹有私繁華非不媚眞性獨能持風動涼生牖陰過翠拂卮更看霜雪意無語若相知

○秋日寄興

入世難孤立投閒可自仙山齋黃葉雨漁笱碧潭煙放迹形骸外行吟艸澤前塵寰如我問鷗鳥狎江天

○買蛩【都人用飼鬭雞余見而憐之買縱階下遠近皆鳴】

秋蛩𨿽細小慘毒爾何安聚族逾千命呼雞罄一餐世情惟魯莽吾意憫貪殘買縱梧陰下天全戢羽翰

乍似潛陰砌旋疑隔曲房哀鳴聲遠近明月夜蒼涼客夢秋長醒淸心聽不妨東山嗤謝傅絲竹近淫荒

○立秋雨後訪沙門無垢

披襟憐霽色仰首愛天容溽暑沈宵雨新涼散候蛩茅堂尋野衲石徑度深松塵外淸談永寥寥響梵鐘

○憶西山簡喬梅庵

滄海何年去漁樵樂此生自聞髙隱處每動出塵情老樹經霜色懸泉落磵聲秋來多勝事羨爾遂躬耕

○宿僧捨

訪衲過精舍身輕翠藹中云根泉吐月松頂鶴翔風欹枕渾無寐淸心聞夜鐘悄然思古徳垂老半歸空

○秋感【癸亥年】

飄泊無家客乾坤一講堂鐘魂搖夢醒槐蔭潑階涼歲月三秋逼關河萬里長此身何處著搔首問穹蒼

世際羲軒盛身慚稷契良幽靑新旱厲淮海舊懷襄滄水何年使桑林近日禳文章思報國此意竟荒唐

明主巡方切賢臣補衮殷睿謨崇帝舜折檻有朱雲遠獵威胡虜虔禋報祖勛荒寒邊徼外深念聖躬勤

所學終何用空餘澤畔吟徘徊千古業孤負一生心秋老黃花悴風回落葉深感時還自惜霜雪鬢毛侵

孤立安時命遑知拙與工問心期不愧入世豈求同風力摶鷹翮霜威損桂叢煙霞滄海外脈脈系初衷

衰謝塵心盡琴尊野興長人情秋藻麗吾意古苔涼引杖隨溪水看云度石梁足纓思徧濯淸濁問滄浪

瓠落竟何似浮蹤濁水萍那堪孤客況不盡九秋情夜月蒹葭色寒窗蟋蟀聲長公頭未白歸去早埋名

○賞菊

華堂虛位置低彩自榮鮮霜力催無恙人言服得仙乾坤鍾晚節孤潔類髙賢蘿薜誰家圃吾將老一椽

○秋郊縱目

廣野開晴旭襟懷擴遠天輕雷山腳雨空翠寺門煙秋老茱萸節人閒艸木年一尊當夕照紅葉下前川

○聞雁

髙曠平生志艱辛老不移深秋如有恨久客始能知歸雁聲何苦中宵淚欲垂關河無限路隨爾到天涯

○九日簡毛秋岑明復庵

志士悲年迅重陽節又臨欲尋黃葉路髙寄白雲心惠子濠梁樂榮期帶索吟芳蹤誰可繼懷古意何深

○題明復庵別業

爲吏兼爲圃園蔬每自耘偶來前浦雨多是近山云羨爾親林壑慚余滯俗氛種瓜思結耦小築傍楡枌

○答巢六國學世馨卽用原韻

世情輕道義交際復誰眞碩徳思前輩論心篤後塵乾坤三大業今古百年人此意孤懸久逢君倍覺親

生涯餘白髮世締得同心乍見驚余老雄談識爾忱孤鳴琴已碎苦詣道方深何處求眞賞寥寥太古音

○再贈巢六世馨

大塊惇龐气偏於爾獨鍾九重陶偉器萬卷擴奇胸【世馨讀書內廷】通塞天君泰艱虞道味醲慚余衰朽質深望後凋松

○驚秋

幾時不出戶已徧帝城秋貞脆榮枯遞江河日夜流懼孤天地徳深感歲時遒莫謂分陰志專爲運甓謀

○九日郊行

登眺林臯霽蕭森霜露餘一從遭斥逐深喜近樵漁蘆雪人家岸槐煙野衲居置身圖畫裏隨步得相於

○國進士云浦齋中檢得騎都尉白鶴亭舊詩數紙筆意迥異時蹊卽同過訪二首

大雅誰能繼孤吟動感傷篇章搜故紙金石振華堂年少能如此功深豈易量平生輕薄意見爾覺荒唐

宦途經蹭蹬一笑拂塵襟霜重鴻飛遠山空豹隱深靑燈終古業白首訪君心不棄他山石乾坤是賞音

○贈舒進士乃來

少壯成名日文章報國心奇書資銳討精理渥靈襟邂逅慚余老風塵契汝深孤鳴人境外傾耳聽希音

○盆松

矯矯虯龍勢亭亭數寸陰詎知霜烈日獨抱歲寒心老石嶙峋白蒼根礧砢深無材堪大用烏幾伴枯吟

○再詠盆松

妖矯盆中勢蕭森幾上陰根株年久固霜雪歲寒深寂寞安貧日崢嶸未老心臨風時對爾音響入鳴琴

○明惺齋招余偕隱滄洲

我厭塵情穢君耽遁世髙靑山畱傲骨滄海壯詩濤禾黍占晴雨園蔬自桔橰相偕成沮溺回首笑空勞

○哭明惺齋三首【名善蒙古人庚戌科進士任禮部祠祭司副郎住直隸滄洲卒年五十八】

夜夢方疑信晨興報溘亡窮途誰我重交誼獨君長風雅壇空在煙霞願未償他時聽玉笛何忍賦山陽

十載論交地千秋此徳鄰升沈終不易道義老逾眞久病欣方減新詩覺有神【數日前有招隱詩寄余】如何違數日倉卒失斯人

交道今誰重斯文世所輕艱難羈客淚生死哭君情慘雪迷歸路滄波空舊盟那堪招隱句吟作斷腸聲

○送六給諫居魯巡察臺灣【並序】

癸亥三月旣望後祠部副郎明惺齋介余授經祠部慶松喬宅給諫居魯復以惺齋言兩次訪余竹梧書屋適余俱以事他出不獲晤然心竊異之餘被議後辛酉入都迄今已三年矣窮愁潦倒幾塡溝壑仕宦故人惟惺齋始終不貳外此絕無一人相往來者若居魯素非謀面且應陽馬之選居蘭臺不數月拾遺補缺直聲振天下𨿽任封疆資燮理指顧間事耳乃肯畱心一窮愁幽冷之儒殷勤不倦至於如此此必非常人也願見之私正切余念越數日復來親如夙契相與抵掌劇談莫逆於心遂成水乳往謁則爲余治杯酌命令嗣齊禮執子侄禮甚恭因想古人投契一日卽可終身歷盛衰而不變其節者蓋相慕在道義文章相勗在身心性命而非區區勢分崇卑所能間隔也先生殆其人歟締交未久旋赴臺灣知已之感離情倍切爰述近體四章並序玆訂交始末憶惺齋已物故矣未識余兩人者亦能如其始終不貳否耶

豈有千秋望空耽數卷書謾將屈蠖地錯擬臥龍居謀道親樵牧虛懷媲古初感君驄馬客三次到荒廬

舊識疏貧賤新知正閴寥白頭甘濩落靑眼重簞瓢朔雪燕城暗雲帆瘴海遙那堪情始洽離席祖星軺

應運生申甫乘時薦馬陽讜言謨誥協憂國鬢須蒼海角敷功烈葵心注廟堂所嗟賢補闕迢遞出蠻方

臺灣閩海外奉命代巡行旌節三年駐雲山萬里程乘驄臣子義別淚故人情計日徯回棹銜杯續舊盟

○新春書懷

不攬範滂轡從揮祖逖鞭名山畱大業吾學慕前賢白髮爭先後新詩記歲年所傷時屢易江海意空懸

○甲子正月八日重館竹梧軒

壯志銷磨盡他鄕老病俱還搜殘卷帙重課舊生徒天地蘇羣動饑寒困腐儒厚生憐八口吾道乏良圖

○新正訪舒乃來不遇

獨坐理瑤琴空鳴太始音出城尋故識策馬度荒林靄靄檐前日嚶嚶窗外禽相思不相見歸路感何深

○雨後講席示諸生

竹梧新講席冰雪舊文壇業進心逾怯功深道覺難陽春回黍谷時雨潤芳蘭默默和風轉靑燈莫畏寒

○將出南郊看桃花先簡明復庵

每爲娛吾性南郊匹馬過竹籬春圃外沙嶼野鷗多已覺非塵市兼之足嘯歌誰能忘此地花信近如何

○簡同人

云豁南郊路名園擬暢遊綠蓑漁捨雨靑旆酒家樓俗慮澄秋水孤情托野鷗年華看旅雁又過白蘋洲

○題孟穎仙治平略後

萬姓食爲天風淳賴養先均平懷往政兼並抑何年飽暖憂禽獸饑寒困聖賢古今商治理遺軌在斯篇

○雨窗獨詠

喜聽連朝雨耽吟五字詩叩門無俗物鑿句有奇思鶴唳千尋岫蠶抽獨繭絲襟期誰與共窗外綠梧知

○新秋對月口占

庭院早涼輕臨風戀夜晴碧梧疏月影哀角入云聲縹緲關河望推遷歲月驚詩成還自詠展轉動離情

○詠寶鼎

三代調和器胡爲卻在玆金精誰解重宗廟不終遺饘粥恆於是傴僂尙有詞函牛堪大受少汁莫輕施

慶芝堂詩集卷十

●慶芝堂詩集卷十一

沈陽戴亨通幹撰

五言律詩三

◆五言律詩三◆

盧峯口

憫流亡

寧遠州

寧遠道中

經牧馬場

胡家窩鋪

陳家臺述事

望北臺早發

宿大石橋

述夢

奉窆先二人後述哀

懷都門諸友

懷竹梧軒諸生並門人沈周頲

畱別門人何公符兼謝厚貺

與友人論詩

背陰鋪遇雨

將赴遼東約門人沈周頲攝館事兩月餘歸遲沈已如期去一月矣悵然有作

自遼東抵京往晤天峯云浦鶴亭卽訂西山之遊得山字

前題步天峯韻

秋夜讀書

庭前殘卉爲秋風所捲惟寒蛩疏竹而已反覺淸耳豁目

冬

送年家子毛秋岑歸窆祖塋余有同約至期不遂

再送秋岑

三題松喬小室

四題小室

北牖

往晤云浦畱飲竟日

賦得歲寒松

除夕

元日

客齋見月

仲夏過明復庵別業

秋

贈年家子戈編修芥舟李編修廉衣

雨後偶成

簡明復庵

負遊

懷李廌靑居

送孟穎仙任東平州佐四首

題贈平主事弼侯新居

連日苦熱因憶明復庵別業

荷溪晚步偕諸同人

荷溪夜步用前韻

荷溪

荷溪獨往

荷溪偕門人昭信

荷溪獨往

立秋前荷溪

荷溪偕慶祠部松喬

荷溪示諸生

和白鶴亭送無凡上人結茅盤山原韻

秋夜懷臺灣六巡察居魯

送云浦出塞覲親

聞警

秋懷雜感

寄答邊趙珍

讀道書

季春晦日晚步金魚池得通字

聞蛩

九日郊宴

古廟

○盧峯口【以下甲子年往返遼東作】

險阨盧龍塞經過一愴神悲風吹戰壘白骨弔徵人月落喧狐語山空耀鬼燐前途投宿處冉冉汨行塵

○憫流亡

龍沙風雪道資斧怯前程忍見流亡像哀聞乞命聲饑寒方切己胞與復關情我欲將圖繪風塵隔帝京

○寧遠州

出關二百里州治覆寒云亂石堆墻短流泉入圃分野狼昏截徑山鬼夜呼羣問俗難投止驅車背夕曛

○寧遠道中

徵軺超崱屴落葉照沙塵石險頻驚馬山空偶見人鳴鴻哀曠野荒艸白深春此際逢歧路憑誰一問津

○經牧馬場

龍堆千里道極目望茫茫艸木窮寒麓風雲慘大荒地鄰箕子國居近管寧鄕有客懷南土魂驚牧馬場

○胡家窩鋪

險溺胡家鋪行人莫不聞地頑常帶鹵山蠢不生云艸滑埋蛇穴風腥過虎羣往來經此處躑躅畏斜曛

○陳家臺述事

歲儉多宵小頹垣戶牖通旣眠愁盜馬不寐聽嘶風豈是燕臺駿深慚塞上翁晨興看結蚓驤首海云東

○望北臺早發

曉起天無色星光浸冷溪荒榛塞古道野戍聽晨雞林黑椎埋匿風生艸樹嘶此心長惴惴殘夢逐輪蹄

○宿大石橋

去家三十里猶隔一宵程兩岸眾峯斂一鉤新月明近鄕思愈切久別恨旋生不寐聽殘夜荒雞下五更

○述夢

豈是塵寰境寧無棲隱心空香生繡陌碧澗瀉松陰我欲桃源去人言山徑深徘徊歧路側曙色動窗禽

○奉窆先二人後述哀

風木悲今日雞豚盡此生一抔黃土淚終古北邙情雲起結愁色溪流湧恨聲乳鴉思返哺繞樹但哀鳴

○懷都門諸友

芍藥期將過安橊花復開遙知淸賞處應念白頭回片月千山裏孤云萬里來相思情正劇鄰笛不勝哀

○懷竹梧軒諸生並門人沈周頲

遠客情懷惡出門日已多諸生狂未減瘦沈病如何海角吹殘戍邊風湧白波長安斜照外翹首望巖阿

○畱別門人何公符兼謝厚貺

失路同爲客君情迥出羣搜廚謀一飯傾橐贐千文夢繞遼疆月心催漢戍云那堪今日別魚雁莫稀聞

○與友人論詩

曠代斯文責肩玆若有神謳吟恆自得商榷定誰眞風雅將興日乾坤未死身立言誠大業天意屬何人

○背陰鋪遇雨

日午增煩熱徵途汗透冠風生來驟雨雲起忽埋山深慰農家望旋愁行路難賒程看旅橐不寐聽潺湲

○將赴遼東約門人沈周頲攝館事兩月餘歸遲沈已如期去一月矣悵然有作【以下都門作】

遠行念諸子館課爾堪招作客身多病懷親路覺遙夢回燕塞月心折海門潮歸去瓜期屆予誠媿久要

○自遼東抵京往晤天峯云浦鶴亭卽訂西山之遊得山字

道路三千里風塵百日還盍簪欣晤語林壑想追攀孤鶴立寒渚斷雲歸遠山披襟同嘯詠俗慮淨巖間

○前題步天峯韻

西麓饒名勝幽深別有天官閒曾過賞塵隔幾經年樵子石梁路漁罾荻浦煙相期蠟雙屐幽興寄林泉

○秋夜讀書

斷絕浮塵夢支離世外居靑燈堪耐久白髮不違初陰砌虫鳴露寒更月照廬功深風雨後甘苦竟何如

吾道殘編在秋齋翠色深杜門如老衲力學尙童心霜葉鳴寒牖風枝動夜禽年來人事少稽古遂抽簪

○庭前殘卉爲秋風所捲惟寒蛩疏竹而已反覺淸耳豁目

荒穢驅風力三秋貯月明未歸湖海棹聊寄薜蘿情翠竹獨居色寒蛩夜坐聲寂喧隨萬感心與境俱淸

○冬

羈客傷遲暮隆冬發浩吁市居慚大隱講席愧通儒牢落精華鑠冰霜月夜孤無裘難卒歲掩卷意踟躕

身世餘殘夢琴書滯遠天嚴風摧萬匯衰骨凜深淵久歷炎涼境今非少壯年老安夫子願應倍憫寒氈

○送年家子毛秋岑歸窆祖塋余有同約至期不遂

卜阡余負約夙願爾無違灑我思鄕淚沾君返國衣越江孤棹遠燕塞早鴻飛有夢隨荒麓相攜上翠微

○再送秋岑

杯酒送君行秋風落葉聲同悲衰老日可柰別離情孤嶼扁舟夜荒江古月明遙思淒絕處噭噭聽猨鳴

○三題松喬小室

小室藏幽邃公餘足自娛縱橫四五步花竹兩三株長日鴉反哺晴檐燕引雛家庭饒至樂豈必羨華膴

○四題小室

入世仍塵迹公歸卽散襟移花邀月近款竹閉門深魚亦濠梁樂云畱谷口陰此中眞味永得意托微吟

○北牖

南榮思曝背北牖苦寒侵風透成冰室云畱釀雪陰客心增歲暮老貌覺愁深逸調彈隆古寥寥孰賞音

○往晤云浦畱飲竟日

龍塞縈遙思蝸廬減壯裁寂寥殘臘候冰雪故人來遼海傾詩橐燕山共酒杯更看周急意襟抱對君開【適聞友人貧甚慨助十金】

○賦得歲寒松

萬物凋零日靑蒼見爾辰𨿽能甘苦節非不願陽春豈羨知稀貴偏於歲暮親四時無攺序淹寂亦何瞋

○除夕

慘淡謀尊酒妻孥坐夜闌歲從明日攺臘盡片時歡艱苦年來慣身心老漸安敢同顏子樂頗識送窮難

○元日

一從辭宦籍五載客長安湖海難酬願風塵且駐顏繁華新物態詩酒自人間來往從紛劇衡門鎭日關

○客齋見月

出世心如昨羈塵迹尙初深宵聞遠笛孤月照荒廬詩句隨年老交情隔勢疏茫茫天宇下何處卜吾居

○仲夏過明復庵別業

仲夏苦炎熱幽棲出郭尋淹君髙樹蔭淸我遠塵襟山鳥偶然下谷云時作陰對玆眞作樂聊可傲華簪

○秋

晝夜無停運乾坤自混蒙萬殊陶大化一物雜昆虫甘苦緣生命榮枯各始終無端秋又至蕭颯下天風

索居多物感孤坐易情傷白露幾時下西風昨夜狂雁歸知塞苦人老覺秋忙回首思年少悤悤兩鬢霜

白帝司秋令當之艸木棼但知成委折那復辧蕕燻霜杵敲寒月邊鴻叫夜云商聲無遠近孤客不堪聞

覺後原吾任逡巡未盡迂風塵無巨識今古薄眞儒作客非長計依人豈壯夫雲中瞻白鶴翹翮笑樊笯

濁穢方從俗幽深豈自如煙霞思海屋風雨戀蝸廬遐契何能遂塵情未易除去畱難自主搔首問晴虛

百齡渾易盡垂白尙浮蹤老樹延孤鶴陰叢集亂蛩一燈寒夜雨雙鬢暮秋容惓惓終何益名山有桂松

○贈年家子戈編修芥舟李編修廉衣

宇宙誰同調風塵歲月驚斯文逢二子吾道不孤鳴旦夕庸人計千秋志士情問年均可畏頭白感商聲

○雨後偶成

庭前新雨歇把卷思無端明月露松隙艸虫鳴夜闌詩文隨我賤肝膽向人寒薄劣從浮世幽偏覓古歡

○簡明復庵

煙海茫茫世卑棲但濁塵交遊四十載寒士兩三人每愛石林靜兼懷襟抱眞攜笻頻出郭沽酒莫辭貧

○負遊

空齋增抑鬱遊約負前盟幽夢靈崖結孤懷俗務嬰蒼山懸暮雨黃葉下秋聲誰識殘年裏殷殷世外情

○懷李廌靑居

邂逅盤陰叟旋生棲隱情爰居驚海祀黃鶴恥軒榮已沐煙霞久懸知身骨輕髙蹤慚沮溺結耦事躬耕

○送孟穎仙任東平州佐四首【並序】

名智佺揚州人寄籍大興由拔貢授玆職其尊人斯美先生與先大夫交至契予輩髫齡繼好復將四十年矣

兩世金蘭舊千秋徳義新白頭將共老童稚早情親崇替經交態初終見古人別離分顯晦邂逅復誰眞

學業誰堪並迍邅可若何濟東新雨露燕市舊悲歌知己情難別期君意倍苛爲貧聊試仕遠抱莫蹉跎

著書期壽國夙願未全非【孟著有治平錄變通井田學校遺意誠壽國良圖也】舊俗東平厚今春麥秀肥題輿勷牧治捧檄出皇畿學道思言偃牛刀用豈違

雄飛傳趙鼎佐嶽起陳蕃脫穎錐初試衝霄劍欲掄濟云連粉署岱色覆琴尊政暇饒佳制因風寄蓽門

○題贈平主事弼侯新居

官授小司空君曾遠戍戎野狐秋拜月塞馬夜嘶風舊曆邊庭險新營竹石工巾車期不忘此意亦何窮

何人勤在昔畱此待君娛林壑气相結岡巒勢不孤苔生新履迹庭敞臥遊圖心遠齊喧寂朝昏樂故吾

退食耽淸課幽人樂在斯隨花閒甃石就水暗通池邀客舒吟嘯呼童具酒卮一從叨末座畱戀意長馳

遙識炎天爽幽居愜素襟藤蘿經暑薄松竹受陰深就榻宜髙枕登臺豁遠岑憑玆離俗意堪證出塵心

連朝愁酷熱臺榭擬攀躋瓜菓消炎日詩文寄赫蹄長林麋鹿性丰艸野禽棲乘興探幽邃應教出處迷

○連日苦熱因憶明復庵別業【復庵時任八溝司馬】

朱明增酷烈離垢想淸芬槐蔭畱長日山房接斷雲園蔬經雨摘村酒隔籬分風味宛如昨孤吟悵夕曛

僻處違城市相求獨往還人嫌茅屋漏我愛竹林閒艸色荒行徑松陰覆掩關徘徊時北望雲樹隔頹顏

○荷溪晚步偕諸同人

緩步循溪岸探荷滌暑氛風輕鷗夢覺水淨月痕分佛火明僧梵簫聲隔浦云冠童人五六歸詠自成羣

○荷溪夜步用前韻

荷香邀客興柳岸淨塵氛明月照沙際披襟坐夜分身閒寬杖履頭白眷煙雲鳧雁情何逸將隨爾作羣

○荷溪

終年長作客何處可娛情貪看橋西水時爲飯後行湖光生靜緒山色召幽盟科跣無相識孤吟每月明

○荷溪獨往

咫尺橋西路香風動芰荷罷餐長散步無伴亦相過逸興親魚棹閒心羨雨蓑新詩吟欲就隱隱起菱歌

○荷溪偕門人昭信

湖上風光好千回不厭勞天連平水闊山接暮云髙牢落從時輩逍遙付我曹爾能隨杖履解此亦人豪

○荷溪獨往

最可披襟處紛趨但市寰人情殊好尙吾道合湖山魚鳥若爲侶煙霞相與閒月明羣籟靜踽踽踏沙還

○立秋前荷溪

書齋西數武別有遠塵天芒履偶然到滄洲久自專藤蘿垂暮雨桑柘起疏煙景色新秋近輕涼亦可憐

○荷溪偕慶祠部松喬

未遂巖棲志聊尋逆旅歡看云思鄭谷臨水憶湘蘭塵市形骸局湖山天地寬此情君若達應不戀閒官

○荷溪示諸生

百年惟適意富貴欲何如直道人情遠迂儒世務疏溪山畱造化天地餉樵漁爾輩成名後應思早遂初

○和白鶴亭送無凡上人結茅盤山原韻

振錫超塵境飄然遠絕羣松門銜峭壁石榻漚寒云一法心無住千江月不分遙知蓮社侶攜笑虎溪聞

性空𨿽不昧塵海亦徒然撒手名山去歸心古佛前嶺猨淸妙悟松月靜安禪回首泥塗界人天隔幻煙

前題再疊原韻

此去成長往甘心艸木羣移花秋貯月種石夜畱云禪室鐘魚靜齋糧鳥雀分山窗空際雨應向定中聞

結茅空翠辟燭徑野花然樵路侵廚過峯巒赴榻前澄潭空眾象秋月照枯禪時有探奇興攜笻磵底煙

前題三疊原韻

田盤髙莫極淸冷出人羣霄漢長懸月虛空不住云鐘鳴山谷應竹引石泉分紅葉蕭蕭落秋聲靜裏聞

誰識根塵淨今能得自然鳥啼山月上門掩谷云前漉酒閒中課敲詩醉後禪遠公髙臥處翹首但蒼煙

○秋夜懷臺灣六巡察居魯

嘹唳雁聲髙秋空月麗霄孤齋親濁酒萬里隔寒宵灘雨蠻煙路星槎海國潮故人官絕域書札望迢遙

○送云浦出塞覲親【云浦新丁內艱】

每至黃花節頻傷出塞軿況當新抱恨不比舊趨庭桐杖扶邊月風林慘客星乳鴉哀苦韻忍畏老親聽

曉起嚴徵橐霜花入望紛馬頭升旭日鴻背落寒雲海气深秋肅笳聲絕塞聞旅懷當此際一倍感離羣

貪程悲不覺遊子暮何依落日孤煙遠遼天古木稀長途趨色養回首念慈幃霜露情淒愴中宵淚滿衣

居鄰遼水岸牧野舊非田【云浦尊人時司馬政】驕馬嘶風燒奔狼駭獵煙君經沙漠地我憶雪霜天羈旅憐同調空齋計日還

○聞警

九重敷徳化萬國凜王章致亂伊誰咎安危廟算長輿圖全盛日宵小敢跳梁應瘽如傷慮哀矜慰善良

晉陽邊寨接倉卒報煙塵擁節虛名將宣威遣大臣饑寒趨險步盜賊本良民四境期寧謐嘉謨在撫循

○秋懷雜感

一身隨化轉萬感逼秋來老骨風霜練殘年日月摧寒生邊地苦愁結暮笳哀豈有超塵識雄心卻早灰

精華疲出處歲月縛饔飧售世才無用傳經道不尊云心盟海鶴風翮變神鯤近得吳山逸相期隱鹿門

碌碌成何事紛紛困濁泥人情同畫虎吾道類酰雞不識靑雲路終當皓首迷煙霞泉石外信有好樓棲

婆心堪自信苦口事全殊已歷人情久方知吾道孤發蒙無厚力立雪有前儒抱瑟歸蓬戶齊門恥濫竽

力學何終極耄年志不昏寸心爭日月斗室貯乾坤春雨濃花徑秋霜老樹村寄情榮悴外得意向誰論

久稔人情幻頻增景物愁霜蛩寒叫月風萚夜鳴秋海嶽思平慶雲山憶點求和光宜用晦終覺此心不

西峯縈靉叇翹首望連延紅葉空山雨靑槐古寺煙林泉誰作主登眺我無緣咫尺違佳賞遐心一倍懸

乾坤操大運今古遞相推庸碌歡娛日英賢恐懼時披書堪自鑑處世畏人知囊括期無咎將隨木石居

聞說畿東路陽侯肆虐豪三齊成巨浸萬姓委洪濤調燮資華衮流離惻縕袍鑾輿將遠幸恩澤慰呼號

豈樂羈塵世中懷願莫酬兩棺貧未舉八口計難周慈孝非能盡神仙不可求敢言乘六气無待與天遊

詩書千載業辛苦百年身嗜古甘違俗爲儒不厭貧靑箱承世澤白首付何人展捲然疑作空聞有徳鄰

百歲難辭累淒然念此生飄零親屬計【富氏姊諸甥乾隆二年自福建接來至今同寓】孤寡遠鄕情【家三嫂捨侄居遼貧甚】黃卷終何用丹沙未易成雪霜盈鬢髮皎皎鏡中明

舉世誰知己深秋倍郁陶風霜摧勁節蘭蕙悴盲飆大業愁擔荷名山正寂寥抗懷期尙友樂道有簞瓢

才過黃花節蕭條滿目傷山川囚苦月天地梏嚴霜皐比愁空坐文章气不揚扶笻時出戶風色望蒼蒼

蘋藻襄公事知誰是女宗妍媸無定態進退欲何從棄婦多貞操新妝但麗容不忘葑菲詠旨蓄禦嚴冬

才華矜敏捷裘馬鬭繽紛隴水原無定初流勢已分苦心乖世好老貌雜人羣自顧形骸穢身藏豈用文

眠食安常性麤疏亦任人事多增旅況病易入衰辰老驥猶存骨神鷹恥受馴羈絳何自束將欲遂天眞

生涯𨿽淡薄啟處覺徜徉別有榮華境非關富貴場朱弦流逸韻湘茞發寒芳相賞塵囂外知稀亦不妨

窮途安此日宦海憶當年容膝論何地抽簪遂所天藜牀穿可坐鍛竈暖堪眠在昔庾開府深知二子賢

○寄答邊趙珍

荊山和氏璧流水伯牙琴豈不宜髙價其如乏賞音功名陶大塊學業粹分陰不受窮通囿方知玉汝心

○讀道書

精純堪入聖玄妙亦非狂不壞人間相兼希物外方道參天地始心契鬼神藏生死眞消息羣言豈盡荒

○季春晦日晚步金魚池得通字

魚沼尋昏黑崎嶇僻徑通沾衣垂露艸迎面落花風石髓鳴幽磵星光炯太空歸途增夜寂淸梵出云叢

○聞蛩

秋來人不覺偏爾識涼溫淸露下庭際哀音動艸根孤蹤長冷落荒徑易黃昏微雨兼明月誰堪永夜喧

○九日郊宴

折簡邀同輩登臨破郁陶但知狂縱酒不敢妄題糕捲地驚沙起鳴霄旅雁髙殘陽欹遠樹天畔落雲濤

○古廟

後起千年樹先來一片山老僧勤導引頹磴苦躋攀蘿薜牽秦月箴銘勒漢環諸天皆寂滅何處問無還

慶芝堂詩集卷十一

●慶芝堂詩集卷十二

沈陽戴亨通幹撰

五言律詩四

◆五言律詩四◆

過金魚池

雨後魚溪

對鏡

對鏡步張生光模韻

散步

廷璋兒以武舉效力京營千總秉瑛侄以進士試用戶部主事數年資其薄俸以供饘粥今二子前後歸班候選生路遂絕賦此見志且勵二子固貧之志不可不堅也

贈金魚池酒肆主人

過金魚池酒肆

宿臥佛寺精舍

戊辰七月六日舉子命名廷璧

久雨忽晴

秋曉

秋日溪行

雨後看山

寄懷單靑侅

寄懷楊子安

李廉衣來京己兩月矣徧尋不晤感賦

客境

聞蟬

壬申正月十一日紀事

任東磵訪余儀徵縣署畱話三日賦贈

眞州距杭城僅數百里自夏䢐秋己歷三月不能一省祖墓雨後見月感賦

題觀稼圖

送金紉芷歸全椒卽用畱別原韻

遊潘園酬沈沃田江松泉

乙亥上已約署中諸友遊吳園雨阻不踐

三月八日吳園修禊

題見山樓

晚齋坐雨步紉芷原韻

九日遊吳園步韻

和金仁趾乞任東磵譔大父竹溪先生詩敍原韻

乙亥生日書懷

佛手柑

瓶中紅梅

答東磵老人

熊某爲寫小照詩以贈之

丙子二月二十七日自眞州赴杭省祖墓

瓜州渡江

晚泊

三月八日桃源嶺展祖墓

展墓後述哀

五月十六日奉窆曾祖母陳太君祖父葭湄公於杭城畱下之安樂山

五月二十日自杭返儀徵舟中紀行

京口渡江與金孝廉棕亭同作

官齋

維揚遠眺

秋日同金孝廉鍾越遊新城汪園五首

遊新城汪園步遂堂先生韻

冬夜聽沈江門彈琴

聽琴

聽沈江門鼓琴步棕亭韻

送棕亭公交車北上

丙子歲暮得王進士簡泉書卻寄

寄答遂堂先生

聽彈塞上鴻曲

聽彈秋江夜泊

聽彈滄海龍吟

聽彈水仙操

題觀察盧同年雅雨平山髙會圖

九月四日錢少司寇舟抵維揚同年盧都轉雅雨放艇眞州邀余往會至卽同飲官齋更期九日平山堂登髙二首

九月四日同年盧雅雨都轉喜余來赴登髙之約卽放艇眞州邀同年戴通幹來會是日同飲雅雨官舍期以九日遊平山堂通幹得詩二首卽次其韻

送錢司寇香樹

余將返棹長水通幹有詩言別次韻爲答

○過金魚池

暮春偕道侶春服試初成經雨林花色銜泥水燕情野風吹面暖嵐气傍衣生浴詠思前哲遙遙結遠盟

違俗原無意餘生自有涯談經尋僻地沽酒就晴沙野日遲菱浦風泉落磵花但教予性適誰識世情賒

野酌無專向幽尋信屐蹤沼魚晴弄影沙渚細含風虎僕抽新藻龍玆藉落紅蕭然濠濮上胸境一時空

幽思縈新句奇情戀落暉淸風時拂座空翠偶沾衣疏野眞成癖嬉遊未盡非歸來天欲暮乘興叩僧扉

○雨後魚溪

昨苦泥途滑今來霽景分詩情隨笠屐林壑絕埃氛白石蒸殘雨靑天補漏云往還行徑熟鷗鳥久爲羣

興來無早暮放步卽邱林擁鼻從人笑探幽且自吟煙雲工變態魚鳥識閒心眷戀斜陽下遙山入望深

萬匯晴光裏微軀物色俱澄懷親水石觀化會虛無綠藻魚遺子微風燕引雛眞機隨處得相賞有吾徒

沽酒延淸賞攀荊坐綠叢溪云停宿雨沙鳥落輕風避俗身耽寂看山興不窮疏狂成痼癖此意復誰同

但有開襟處相將興不闌路從漁父得山許野人看素尙𨿽難遂幽尋亦自歡乾坤容我放未肯信衰殘

○對鏡

形色根於性虛明照若神檢身慚寡過覿面不驚人歲月誠難假須眉到老眞遐思姑射子冰雪貌長春

○對鏡步張生光模韻

皎潔君能守眞常我不如髮須將白盡願力未酬初深慮精華鑠頻驚歲月虛前途難預鑑相對一長歔

○散步

散步開荊戶支頤聽鳥音斷雲侵榻冷小雨過山陰世事終難測交情不敢深天畱閒歲月遙寄鹿門心

○廷璋兒以武舉效力京營千總秉瑛侄以進士試用戶部主事數年資其薄俸以供饘粥今二子前後歸班候選生路遂絕賦此見志且勵二子固貧之志不可不堅也

生機何所賴官罷廢饔飱不有安貧樂焉知陋巷尊無謀宜困阨守死報乾坤應笑臯夔侶饑來叩富門【杜少陵詩云竊比稷與契又云朝叩富兒門暮隨肥馬塵】

○贈金魚池酒肆主人

相逢沽酒肆混迹亦泉林閱盡塵寰態無妨棲隱心山光當戶列云色傍檐陰時有觀魚樂銜杯濠上吟

車馬紛馳地惟餘此際閒襟懷耽泌水闤闠卽深山庭敞峯爭入池幽鳥去還應嗤茂陵叟賣賦向人間

○過金魚池酒肆

酒肆人間世【杜句】幽尋不覺喧千峯奔座榻一水潄籬根茗椀親魚藻詩情寄鹿門呶呶沈醉客相顧兩無言

○宿臥佛寺精舍

日入眾山悄谷禽時一鳴閒房畱半榻明月上初更云去天無迹風來樹有聲根塵何日淨相對說無生

○戊辰七月六日舉子命名廷璧

夜乏維熊兆朝聞異雀鳴果能承父業敢望大家聲白首嗟余老何時見汝成幾篇殘著作辛苦歷平生

○久雨忽晴

經月苦淋澇彌漫天地昏豁然開暮景相約出衡門碧水沈云色靑山帶雨痕髙飛看野鶴去去沒遙村

○秋曉

短杖策晨露髙天過塞鴻孤云宿危石幽艸生涼風秋色旣如此暮懷相與同徘徊無盡意舉首望長空

○秋日溪行

斜日明村巷商聲動暮蟬一年將欲盡百歲豈徒然坐起艸沙際夷猶云鳥前愁心無處著隨意此畱連

○雨後看山

望久山無色蒼茫立釣磯豁然髙壁露知是薄雲歸鵝鴨愛新雨兒童嬉落暉世情難盡遣聊且學忘機

○寄懷單靑侅

偶然得聚首遂爾成知音濁酒冰霜別故人關塞深東風變芳艸離思結春陰望久無來雁徒增岑寂心

○寄懷楊子安

相識未云久相知覺己深寒風吹別淚芳樹靄新陰漏靜發遙思月明無兩心蠶叢西蜀道魂夢歷危岑

○李廉衣來京己兩月矣徧尋不晤感賦

道義偶然合綢繆遂至今早知松柏性不畏雪霜侵闊別三年久相思此日深徽音如在望跂睇緲云岑

幾度扶笻出尋君空復還蕭齋腸若結孤榻夢相關梁苑何能到【時授讀平邸】靑雲不可攀窗禽春喚侶終日語綿蠻

○客境

客境從飄泊生涯若有無饑寒持歲月潦艸聚妻孥敢謂人情薄深慚吾道孤謀生原不易況是老迂儒

○聞蟬

三伏時方半炎威勢正橫哀蟬聲忽咽涼露意潛驚多是窮愁客易生遲暮情白頭孤館裏偏聽爾長鳴

○壬申正月十一日紀事

炊煙斷蝸室慘雪灑鵝毛溝壑安吾分饑寒愧汝曹衰殘難自諉奔走亦徒勞此境平生慣髙吟且自豪

○任東磵訪余儀徵縣署畱話三日賦贈【甲戌儀徵作】

就養眞陽署深藏異隱淪薄材安腐朽同气別風塵不患無知己終愁遜古人逢君旋復去相送意逡巡

○眞州距杭城僅數百里自夏䢐秋己歷三月不能一省祖墓雨後見月感賦

來此夫何事淹畱起暮愁江山鄰故國風雨滯行舟白髮心多感他鄕月易秋望云揮老淚魂夢越江遊

○題觀稼圖

身膺民社寄民以食爲天命棹隨流水覘農徧野阡沙鷗浮遠渚山雨灑平田豈博循良譽公私望有年

○送金紉芷歸全椒卽用畱別原韻

契合原非易分攜倍覺難尊醪殘臘候風雪暮江寒白髮詩文約靑燈歲月寬回舟梅正發相待早春看

○遊潘園酬沈沃田江松泉

園小依城築樓髙傍水開春晴一登眺山色渡江來廉使饒淸興諸君不易才鶯花陪勝燕衰朽愧新裁

○乙亥上已約署中諸友遊吳園雨阻不踐

客齋逢禊日相約出塵氛花鳥摧淫雨林亭阻大云春光聊滯我髙致豈虛君待得新晴後登臨意倍欣

○三月八日吳園修禊

名園喜初霽修禊踐幽尋石聳峯巒古煙生洞壑深和風吹老貌春水滌煩襟忽憶山陰會遙遙隔古今

○題見山樓

縹緲立髙樓新晴豁遠眸天垂荒野闊山夾大江流花鳥三春麗乾坤一望收蒼茫東海外彷佛見瀛洲

○晚齋坐雨步紉芷原韻

時序春光晚昏埋雨气深水連髙岸闊云湧大江沈歲月淹胥浦鄕關動越吟松楸天際望展轉莫愁侵

○九日遊吳園步韻

晴色麗朝暾肩輿出郭門招攜酬令節取次歷名園邱壑髙人致煙霞過客魂小山叢桂外將擬采芳蓀

○和金仁趾乞任東磵譔大父竹溪先生詩敍原韻

大父眞人瑞【竹溪時年九十有三】文孫亦世賢詩歌垂隱徳揚扢賴洪篇艱苦惟斯道嗟跎及暮年江淹才欲盡把卷意茫然

○乙亥生日書懷

殘年心易足回首事多驚歲月崎嶇過文章慘淡成湖山新老眼梅竹遂平生東望錢塘近扁舟獨往情

○佛手柑

斷卻黃金臂髙秋世外懸未參心卽佛先示指頭禪接引空垂相歸依待有緣何人求解脫稽首問眞詮

○瓶中紅梅

靑障回殘臘紅梅放早芳折來供幾席生意見冰霜貌古非無色寒深自有香誰於蕭索候相賞弗相忘

○答東磵老人

冰雪雙蓬鬢乾坤兩布衣久甘身寂寞不問世輕肥老益詩情壯狂憎酒力微百年閒事業耽此未全非

○熊某爲寫小照詩以贈之

科頭非戾俗覿面豈驚人顧我才無用知君筆有神棲崖云自古采藥磵長春他日酬微尙名山繪始眞

○丙子二月二十七日自眞州赴杭省祖墓【並序】

康熙辛未先大夫安置奉天亨生甫兩月迄今六十六年始能一往

遼海歸無日西泠舊有墳靑年頻入夢白首但空聞帆掛長江月心依故國云裹糧酬夙願春景正氤氳

○瓜州渡江

瓜步扁舟曉金山翠靄澄鶯花三月渡風土百年心地勢分南北江流自古今廢興思往迹感嘆一何深

○晚泊

古岸維舟後淸燈對酒時竹深漁唱晚江迥雁飛遲無計酬黃石空懷茹紫芝飄零歸故國慚媿老天涯

○三月八日桃源嶺展祖墓

策杖緣湖岸披荊覓墓門望空三酹酒翦紙一招魂淚灑流泉溢悲深野日昏欲回天色暮惆悵立郊原

○展墓後述哀

艱難依北塞生死絕南徵古冢荒榛合悲風薄暮生老親他日淚遊子百年情幸不先朝露猶來獻一觥

○五月十六日奉窆曾祖母陳太君祖父葭湄公於杭城畱下之安樂山【艮山坤向】

開尊澆厚土卜吉妥幽魂遠水瀠沙岸羣山拱墓門相形宜震巽表石示兒孫敢妄希榮顯相期篤本原

○五月二十日自杭返儀徵舟中紀行

舟行眞自在風順不稽程天逐江流轉帆隨鳥翼輕越山靑未斷吳岫遠相迎少泊依沙岸東岡月色明

其二

已解嘉禾纜兼程一葉輕雨收黃歇浦帆掛呂蒙城未覺勞行役閒生弔古情忽聞江上笛淒切作離聲

○京口渡江與金孝廉棕亭同作

行李發江東帆輕禦便風幾朝同嘯詠千里破空蒙天入南徐關山經北固雄君才堪利涉吾道近蓑翁

○官齋

官齋三載住公事一無聞就養非髙隱勞生且出羣性憐嬌女慧學喜幼兒勤猶子循聲著淸貧意頗欣

○維揚遠眺

邗水雲初散蕪城目暫舒江山通楚越風俗重鹽魚董相崇祠在昭明舊閣余古來繁盛地歌舞近何如

○秋日同金孝廉鍾越遊新城汪園五首

肩輿出近郭引纜赴遙岑興發淩虛棹心淸浴水禽岸沙疏雨潤村路白雲深未覽林園勝晴郊已散襟

捨舟登彼岸策杖踏秋原苔滑欹橋路云生古寺門溪山娛老性尊斝就名園持此幽偏意應同靜者論

入門披竹露覓勝信芒鞋瑤艸潛幽磵山花墜古厓煙霞如有待樵牧且相偕眷戀林泉好經過每暢懷

飛閣淩霄起登臨入望寬江聲流檻外山色撲檐端時序淸秋晚風霜白日寒東西連楚越乘興一憑欄

景物探幽邃風光解送迎林巒多變態登眺屢移情南北身無定歡娛感易生名山何處卜歸老遂躬耕

○遊新城汪園步遂堂先生韻

金兆燕

主人緣愛客載酒訪林岑逸興同嵇呂髙懷友尙禽城隅荒徑僻江步晚云深暫作開籠翮隨君豁素襟

白沙村畔路日腳下髙原山色靑垂岸江流碧到門苔侵靈運屐花滿辟疆園並坐盤陀石閒心試共論

積水明如鏡輕舟小似鞋晴天彌曠野遠勢接平厓宿霧千林合歸云一鳥偕川原堪極目虛閣自開懷

樓俯三江闊堂開十畝寬晚煙屯屋角新月出林端翠影修篁密香風老桂寒何時重到此盡日倚雕欄

扁舟帶暝色隔岸遠相迎魚鳥皆儔侶山林足性情荒唐過壯歲偪側嘆浮生堪羨巖居叟秋田已早耕

○冬夜聽沈江門彈琴

滿座容皆肅希聲入耳淸片雲江上白孤月夜深明滄海神龍躍空山老鶴鳴知君弦指外懷古有餘情

○聽琴

風定寒梅發幽香小室融虛窗彈古調明月照枯桐山靜泉流細天髙鶴唳空曲終羣籟寂心境接洪蒙

○聽沈江門鼓琴步棕亭韻

孤雲歸遠岫羣鳥入寒林天宇澄秋水江門鼓素琴虛齋人盡後明月夜方深默坐心如洗聽君弦上音

○送棕亭公交車北上

到去南宮捷君才自不難文章期大用風雨隔交歡行李殘書重綈袍朔雪寒故人惟念此蚤晚報平安

○丙子歲暮得王進士簡泉【昶】書卻寄【蘭波來書欲得餘詩選入湖海詩傳】

淞泖聲名久金閶邂逅新維舟方繾﹖﹖眷分手忽逡巡湖海千秋業榮枯百歲身廣摉同大廈古調愧陽春

斯文欣契合時序感推遷不朽期今日論交罄百年眾流趨下壑孤嶽聳髙天大業非知己難將此意傳

○寄答遂堂先生

王昶

當代稱耆舊如公復幾人髙名傾鮑謝儒行媲荀陳濩落風雲气飄零海岱身扁舟曾把袂款款話前塵

雁塞風沙遠龍荒歲序遷生涯仍北地涕淚憶南天雪鬢他鄕攺萍蹤客路懸武林煙水窟回首一淒然

作吏來山左分符近濟陰治才尊卓茂政績數盧欽腐鼠誰能嚇靑蠅已見尋遂初偏得計浩蕩謝朝簪

才擅風騷體名傳翰墨場經年空想象遠道各蒼茫暮雨江潮急春陰驛路長白沙官舍裏計日喜升堂

○聽彈塞上鴻曲

一鼓塞鴻音關山雨雪深淩雲飛乍起傾耳韻還沈遠戍中宵淚孤臣萬里心聽君無盡意感我欲沾襟

○聽彈秋江夜泊

秋气森庭戶江聲沸幾筵何人舟夜泊沈子坐操弦孤雁鳴沙岸哀猿弔嶺煙歸心千里外聽罷淚潸然

○聽彈滄海龍吟

空齋調雁柱滄海聽龍吟弦指風雷聚波濤棟宇深揚鬐聲裂石坐客晝驚心漸覺音和緩春膏沛遠林

○聽彈水仙操

希音今絕響古樂獨安弦濁俗誰同調孤鳴憶水仙空江招白鶴遠嶠迓成連如共幽人語靈槎艤日邊

○題觀察盧同年雅雨平山髙會圖

欲變繁華俗將成弦誦區平山開盛會都轉是名儒士萃東南秀詩標主客圖流傳千載後眞不愧歐蘇

○九月四日錢少司寇舟抵維揚同年盧都轉雅雨放艇眞州邀余往會至卽同飲官齋更期九日平山堂登髙二首

旌節來長水扁舟發夜分官齋同燕飲天象動星文深磵流甘乳髙松養白雲久邀賢地主相待共淸氛

憶弭嘉禾棹曾登樂順堂【司寇堂名】別來霜再白相見菊初黃詩思增奇崄交情篤老蒼欲窺千頃度終愧隔微茫

○九月四日同年盧雅雨都轉喜余來赴登髙之約卽放艇眞州邀同年戴通幹來會是日同飲雅雨官舍期以九日遊平山堂通幹得詩二首卽次其韻【時予泊舟邗江】

錢陳羣

獨立遲秋月淸光恰二分故人來舊雨逸興發髙文目極還山鳥心空出岫云登臨好攜手何處著塵氛

力疾遊仍遠重尋三過堂淸淮添酒綠秋露濕橙黃但得千場會寧辭兩鬢蒼蜀岡松外路山色辧微茫

○送錢司寇香樹【陳羣】還長水

年老懷知己相逢每恨遲可堪衰颯候又是別離時煙雨樓頭月鑾江渡口詩美人隔秋水無計慰相思

○余將返棹長水通幹有詩言別次韻爲答

錢陳羣

海內存年輩同傷歲月遲那堪相見日又是暮秋時瓜步半輪月眞州一卷詩雙魚憑問訊彊飯慰相思

慶芝堂詩集卷十二

●慶芝堂詩集卷十三

沈陽戴亨通幹撰

七言律詩一

◆七言律詩一◆

元日書懷

艾掄元招康東侯葉聖嘉魏文壁艾明徳車宜年詩集余遠歸聞赴同用雄字

送富氏姊隨夫閩南

送車宜年鄕試

接閩南富氏姊書載饑寒甚迫感賦二章

都門秋

西徵聞捷三章

生日書懷

塞外戰場

宿北塔堡

邊城秋感九首

入都會試途中作

赴試答蔡宗魯

入山海關感賦

辛丑會試題禮闈號壁

徐秦二孝廉與餘同客南泉寺旣去簡邀小酌

贈田隱居

七夕詠牛女

哭徐五孝廉天柱

九日旅情

畱館京師

旅情

病中秋夜夢歸

接閩南富氏姊書

酬屈北雄

代門人趙玉送前師夏晴江歸裏

秋日登通州城樓

雨後復登通州城樓

初秋郊望

■﹝虫陳﹞蜳

秋日與友人分得時字

中秋望月

蛩

歲暮館阿員外宅

秋日與姜孝廉華圃賦感懷詩得鸝字

都門立春

畱京教習

春日書懷

春晴郊望懷諸兄弟

寄懷艾明徳

寄蔡宗魯

巢大司寇書齋暢觀名畫索題長句

重訪範蘭亭喜晤卽同泛舟得天字

秋日偕諸友人舟中望月得更字

秋日寄懷葉聖嘉

範蘭亭索贈限梅岑送潘問奇八首原韻

九日飲同年何公南書齋

贈無厓上人

送楊澍三之粵東

甲辰元日紀事

送康東侯門人髙宏同赴鄕試

秋日寄懷都門友人

雨後簡葉聖嘉

葉聖嘉許九日傾囊沽酒屆期不果詩以嘲之

步馬秀才原韻贈徐葉張王四子

哭坦居五弟

將赴河間教授任奠別五亡弟髙

雨後由保定縣放舟抵省

贈同年吳學使七云

贈河南兵備道署臬司朱某

○元日書懷

西溪空有梅千樹卻向遼東久索居萬里關山蘇武夢一牀冰雪管寧廬鄕心未釋庭闈望逝水空嗟歲月虛樽俎相看人盡醉龍荒風景獨愁予

○艾掄元招康東侯葉聖嘉魏文壁艾明徳車宜年詩集余遠歸聞赴同用雄字

聞說詩壇樹幟雄徵塵初拂過鄰東到來執簡非安道座上披襟是孔融大麓寒英飄白雪梅花古韻出焦桐相歡樺燭應嫌短遮莫天街丙夜風

○送富氏姊隨夫閩南

風裂蓬窗雪暗吹殘燈相對各含悲正當朔漠饑寒日況是冰霜離別時萬里關山從此去百年骨肉會無期驚魂頃刻同杯酒又聽天街夜漏移

○送車宜年鄕試

年來辛苦共磋磨咫尺髙齋早暮過賢聖心傳懸日月文章气勢走江河扶搖鵬翮淸秋健爛縵琪花上苑多不患明時嗟不遇寒窗夙願定如何

○接閩南富氏姊書載饑寒甚迫感賦二章

一緘經歲抵荒陲驚定將開喜復疑萬里身孤艱苦日十年音斷別離時繁言不盡思親淚展讀如聞覿面悲極目南天空浩嘆角聲哀咽朔風吹

萬里蕭條別塞關十年魂夢繞煙巒雁回北地腸應斷書望南天淚未幹閩徼饑寒空我報邊荒衣食勝君難行間斑剝啼痕滿不忍臨風再展看

○都門秋

經年迢遞阻關梁節物驚心倍感傷遠戍霜摧楓嶺赤野塘風起雁沙黃筆傭千里音書少夢返三更道路長此日知親憂子切白頭朝夕倚閭望

○西徵聞捷三章【康熙庚子】

魯夷釁鼓寇邊陲帝子分符過月支萬里轉輸天地迥十年徵伐羽書遲元戎初奏疆場績丹陛欣瞻拜舞儀獨念渠魁猶未馘將軍何日議班師

彈丸負固狎天威新破烏斯捷羽飛荒服輿圖收聖版中原戎馬耀神機乾坤且未銷金鼓將士還應臥鐵衣只恐九重憂正切籌邊何以靜邊歸

廟堂喜溢下綸音艸野偏多慮遠心鬼嘯沙場邊月冷馬嘶陣鼓塞云深乘威急絕豺狼釁搗窟還防出沒陰赫怒己加應奏凱虞廷干羽舞森森

○生日書懷

一朝綸命出彤墀𦇤褓隨親徙北陲有識但悲風土異無才甘棄盛明時白頭堂上思鄕切彩服階前怯歲遲慚愧賢書空蚤竊桑弧蓬矢悵虛施

○塞外戰場

萬里龍沙古戰場荒臺殘壘望蒼蒼雪中衰艸連天白塞上愁雲匝地黃孤劍臨風懷往事中原回首隔斜陽可憐多少英雄血化作丹林一夜霜

○宿北塔堡【此地歉收】

結靷衝寒落日微昔年煙火望全非空林鳥雀饑啼急荒磧牛羊晚下稀投宿問年心欲折探囊呼酒興還違中宵展轉愁難寐颯颯風聲浩雪飛

○邊城秋感九首

一夕西風起大荒蕭條景物別殊方三韓戍北徵鴻急五國城南塞艸黃華表不歸丁令鶴閭山空寄管寧牀幾聲羌笛連云發杳杳哀音斷客腸

興王將相奮雄圖此處曾經裂虎符江走烏龍穿紫塞山開長白障畱都遐方貂貝歸朝覲盛世恩膏及朽枯大地重熙歌樂土故鄕風景憶西湖

心隨歸雁頡云翔曉日關山望帝鄕憶昔鳳池瞻徳化正當龍塞靖妖芒襄平雞犬新丰社渤海樓船舊戰場羨爾居民安故土盡銷兵甲課農桑

遼海西陵道路長提封萬里隔嚴疆百年芳艸迷歸夢幾處寒砧動早霜云壓秦關山疊疊風驅胡燕海茫茫生還有願何時遂瀋水西流晝夜忙

愁絕長因蠟炬消江南塞北集寒宵庭闈頭白烏難白拜掃人凋墓亦凋泉石心慚綺裏季功名身媿霍嫖姚請看月落天將曙猶向酸風泣泬寥

霜淸水落海天空莽莽雲山夕照中故國音書憑旅雁窮途蹤迹類飄蓬黃龍紫塞身長客越水吳山路不通指點眞番臨浿郡古來徵戍苦遼東

風雪連宵走百靈將軍獵隊出郊坰呼鷹馬去衝雲起射虎人歸帶血腥劉向有才虛對策兒寬無遇但橫經頓思投筆從戎伍破虜功成早勒銘

戍樓岡勢郁岧嶤峣暫一登臨破寂寥玄兔羣峯環碧海白狼髙浪蹴靑霄朝鮮東走諸番近督亢西連斥堠遙身在異鄕歸未得故園松柏亦全凋【近聞故鄕墓捨被人盜賣】

死生契闊數何奇南北東西系所思失主精魂同落寞喪家骨肉久乖離那堪羸病羈愁客又值嚴風酷雪時悵望穹蒼搔首問茫茫消息總難知

○入都會試途中作

遼海悲風接帝京公交車西指淚縱橫饑寒正痛親雙老冰雪何堪子獨行回望白雲連塞遠愁聽烏鳥向人鳴爲求祿養輕離膝魂夢長懸捧檄情

○赴試答蔡宗魯

立身豈必定榮華計乏娛親願漸奢養志實無田可力望云空有夢還家公交車夜渡遼河雪細雨春開上苑花顧我與君同出處時淸休種邵平瓜

○入山海關感賦

萬里塗膏築怨年詎知二世祚隨遷界分天地華夷限計並山河日月綿堠吏千秋仍守鑰戍兵此日正防邊風塵寂寞驅車入望裏閒愁起暮煙

○辛丑會試題禮闈號壁

迂儒只合掩荊扉何事頻年苦棘圍入世已知經歷淺服官還覺性情非每傷邊塞庭闈老卻慮君臣遇合違早使鹿車歸故里臨溪數畝伴漁磯

○徐秦二孝廉與餘同客南泉寺旣去簡邀小酌

塞客同來重作客客中蕭索復分離須知孤館深愁處正憶三人共話時愛我定思河朔飲爲君早置建康卮莫因怯暑遲云履點檢風塵更有誰

○贈田隱居

放眼乾坤一笑看欽君髙致隱煙巒功名親老予難已出處身輕爾自寬水浸碧天孤月皎山懸飛瀑落云寒狂吟散發無拘束不信人間行路難

○七夕詠牛女

經年此夕慰相思徙倚天街漏漸移歡會明看銀漢接深情偏渡鵲橋遲應知頃刻相逢處便是離魂欲斷時舊恨新愁和夜永人間且謾說佳期

○哭徐五孝廉天柱【名廣益戊子科孝廉】

百年懷抱竟何成倉卒羈魂恨未平客裏一棺憑友葬邊荒八口仗誰生義當身任無他諉淚爲家貧暗自傾杯酒酹君君有識九泉應鑑故人情

○九日旅情

秋深景物盡蕭條此日登臨興豈豪風捲黃沙連野闊鷹摶紫塞振云髙閉門不落儒生帽懷土愁沾客子袍獨對茱萸頻自酌醉橫孤劍讀離騷

○畱館京師

挾策艱難獻帝閽冀邀升斗贍朝昏那堪孤客天涯境盡是雙親夢裏魂刺眼寒花三次發驚心白露九秋繁望鄕時倚庭前樹冷雁哀笳滿薊門

○旅情

髙原原上暮橫煙遼海燕山路幾千霜介樹頭催落葉衣寒天畔未裝綿砌蛩淒語深更月風木﹖﹖寒敲欲曙天展轉寸心摧已折秋來終夜不成眠

○病中秋夜夢歸

衰艸離披白露涼艸根蟋蟀近匡牀支頤恍惚聞殘木﹖﹖欹枕迢遙到故鄕悴貌入廬驚弟妹髙堂揮淚詰行藏一聲夢斷南歸雁月照寒窗秋夜長

○接閩南富氏姊書

萬水千山信使稀書傳艱苦到邊遲謾言絕粒眞難拯卽便多金豈易賫目斷武夷雲起處魂迷沙漠月沈時兩鄕悵望榦坤末淚灑悲風總未知

○酬屈北雄

百年超識慕樵漁牢落長隨萬卷書震世聲名歸藝苑出塵蹤迹寄僧廬黃沙蔽目燕山道白艸連天塞上居潦倒逢君應一醉髙樓呼酒雨晴初

○代門人趙玉送前師夏晴江歸裏

久欽道範甫追隨旋送文旌出鳳池易水沙淸霜落後燕臺風急雁來時暮云遙憶孤村暝曉露寒思匹馬遲立雪心依歸路杳前途應見別離詩

○秋日登通州城樓

髙城吹角滿江樓樓上登臨動客愁陵谷參差隨去鳥河山迢遞任歸舟凋零書劍誰靑眼縹緲鄕關憶白頭極目那堪風景暮雲峯天外寫髙秋

○雨後復登通州城樓

放眼城端萬里分雨餘蒼翠滌塵氛霞飛峻嶺晴燒石天入澄波淨浴云野樹遠連山色暝淸砧淒雜雁聲聞蹉跎歲月成何事空使歸心望裏殷

○初秋郊望

西風吹雨過燕城茂艸芳叢踏已平介樹嚴霜看未落穿雲歸雁聽無聲碎琴久絕王門操歸夢長牽故國情此日髙堂聞畫角遙知淸淚爲兒傾

○■﹝虫陳﹞蜳

■﹝虫陳﹞蜳心境日懸空臧谷亡羊事總同書帶艸摧連夜雨洛如花死一秋風屠龍有技虛成巧﹖﹖辟絖微長亦建功翹首西溪明月下芰荷衣對綠蓑【蓑﹕衰】翁

○秋日與友人分得時字

紫陌商飆撲面吹天涯王粲倚樓悲鳳城景物凋零日龍塞冰霜酷烈時望子老親情正切傍人孤客夢空馳塡胸羈緒何能遣慷慨畱君且賦詩

○中秋望月

月碾髙天萬象開寒光淸夜逼人來金盤玉露凝仙掌滄海明珠結蚌胎顧兔養年空想象嫦娥竊藥久疑猜聊憑瓜果傾■﹝酉靈﹞醁一任乾坤有劫灰

○蛩

薜蘿窗下命如絲翼鼓寒音字字悲花影扶疏風靜夜碪聲斷續月明時驚心頓覺宜歸早絮語如聞說歲遲潦倒羈人愁不寐斗疑霜雪鬢邊垂

○歲暮館阿員外宅

紙田墨稼稔收難時序催人歲復殘壓塞凍雲含雪暗失林孤雀墮風寒馬融舊擁笙歌帳薛令長吟苜蓿盤慚愧程門曾立雪長安落魄笑儒冠

○秋日與姜孝廉華圃賦感懷詩得鸝字

鳳城風鼓夜聲悲此日雞棲無盡思豺祭空山驅虎豹珠潛滄海抱龍螭金丸彈雀己輕用腐鼠驚鵷卻太疑鄕國但能歸款段雙柑鬥酒聽黃鸝

○都門立春

春日膏車逐塞塵淹畱京國復逢春驚看鳳歷開新歲愁憶龍沙惜別辰樹翦繁花虛煥彩盤陳雜饌總成辛和風未布冰霜滿回首魂消潞水濱

○畱京教習

敢云才識出人羣羈滯愁心空自焚春色曉瞻天路迥鐘聲遙隔帝城聞嗣宗謾灑窮途淚賈誼能傳治世文家望扶桑歸路遠碧霄遮斷海東云

○春日書懷

捧檄盧江空有願一身京國悵閒畱彩衣未遂階前舞白髮重增塞上愁碧艸何心榮客徑黃鶯底事喚晴洲百年馬首終無角出處頻傷歲月流

○春晴郊望懷諸兄弟

碧霄雲淨樹無煙此日相思倍黯然好鳥有情皆喚侶雄邊不盡遠連天排江畫鷁催潮急背郭哀笳向晚偏兄弟他鄕如我問生涯猶擁舊靑氈

○寄懷艾明徳

蝸角深慚拔十名長安旅食寄浮生曲成流水誰新賞詩和寒窗憶舊盟日落暮雲橫遠塞春來朝雨暗邊城何時歸去重攜手點檢淸樽對月明

○寄蔡宗魯

衡門咫尺隔微波乘興朝來暮復過花覓深春詩句富坐邀明月酒杯多別來佳會誰重續想到同心欲浩歌我已風塵增旅困故人消息近如何

○巢大司寇書齋暢觀名畫索題長句

麻姑仙馭出昆侖海上方蓬海市吞蒼狗吠來天入夢素娥奔去月消魂筳篿𨿽設靈氛遠椒醑空陳帝闕尊一自瑤池巡幸後祇今飄泊有龍孫

○重訪範蘭亭喜晤卽同泛舟得天字【去秋曾訪不遇】

片帆曾訪暮秋天采藥遊蹤去未還久步園林看竹罷猶瞻云鶴向河邊迷茫歸棹愁中境忽謾同舟夢裏仙已判疏狂畱信宿平分風月入詩篇

○秋日偕諸友人舟中望月得更字

天光水色兩澄淸孤月含秋傍艇生逐浪千尋無定影懸空中夜爲誰明煙波不盡詩人意雲樹偏多故國情畫角又吹黃葉落可堪千里詠殘更

○秋日寄懷葉聖嘉

一夜枝頭玉露濃曉看花柳作秋容自傷燕市紅塵客空羨緱山白鶴峯張敏夢迷髙惠路退之云附孟郊龍寸心直可同千古爲憶君爲歲暮松

○範蘭亭索贈限梅岑送潘問奇八首原韻【蘭亭好道術】

遐霄有願畏摧頹蠻觸虛名卻早灰花徑只容明月到松關惟見白雲來誤人圭組看籠鳥避地衣冠傍釣臺聞得羅浮尋舊約不知親折幾枝梅

林園寂歷繞煙洲岸幘披襟出世求蒼竹吟風棲老鶴玉簫吹月下髙樓人間誰是靑雲侶天上空懷紫府遊自我溪山乘逸興應拋丹鼎共漁舟

臨流背郭結精廬十頃良田及雨鋤曉簟侵云無俗夢夜杯入饌有佳魚香風石鼎烹梅蕊明月蕉窗讀道書何事閒中不可樂一邱一壑盡扶輿

納納乾坤任爾狂搜羅今古入奚囊千峯翠滌三秋雨孤鶴長鳴萬仞岡乍聽霓裳歌月殿忽驚滄海走風檣縱橫六合誰同調杯酒多君許細商

堂堂祖烈舊知名海立分符各討徵三楚寇招宗澤騎八閩星墮武侯營【蘭亭伯祖承勛湖廣討夏逆逆奔海眾潰祖承謨總督福建耿藩叛被執三年遇害】功垂竹帛身堪祀忠在乾坤死亦生纂述前徽憑傑士如君端不墮家聲

龍沙萬里隔煙雲地北天南望不分烏未白頭悲二老魂招紫塞哭孤墳【予祖母靈在遼東】哀笳背日吹荒戍野馬迷空戰夕曛誰可開誠傾肺腑風塵歷盡喜逢君

○九日飲同年何公南書齋

嚴風驅雁盡南飛枯坐蕭齋悵落暉鳳闕恩沾桑落賜龍山興與菊花違難期地縮壺公杖卻憶尊開靖節扉深荷主人情繾﹖﹖眷天涯歡笑亦如歸

○贈無厓上人

不忍慈眸見世人煙霞深處寄閒身崖懸飛瀑驚風雨月落深潭聚鬼神一指臞禪來鶴聽六時枯偈有云親避入蹤迹應如此飄泊深慚席上珍

○送楊澍三之粵東

腐爛文章仗琢磨饑驅萬里逐風波長安親見知交少南粵還愁瘴癘多家返錢塘身又去書傳梅嶺雁難過卻傷無計畱琴劍揮淚離亭一浩歌

新州竻竹有荒城一夕西風弔古情舊址沙沈文獻宅髙標苔沒馬援名天涯亭上徵鴻斷夢覺關頭夜月明回首那堪家萬里思君祇此亦魂驚

○甲辰元日紀事

正苦寒風吹欲死忽驚闤闠祝融馳謾誇席奪談經日卻憶霖垂噀酒時諫爵誰當開白獸恩綸曾徧錫丹墀臨軒彩筆如相授不獻椒花燦麗詞

○送康東侯門人髙宏同赴鄕試

雨後天髙道路淸徵車西指趁新晴金臺驥過風生鬣桂殿花開月有情一榜雲龍標傑士雙輝珠玉競芳名南宮再捷應簪筆莫但隨班聽漏鳴

○秋日寄懷都門友人

髙齋花暖夜歸遲幾日長安對酒時別夢尙迷芳艸綠徵鴻忽背曉煙馳燕山雨過金臺暮遼海云深畫角悲兩地秋風人不見幾回珍重寄來詩

○雨後簡葉聖嘉

玄兔城頭夜雨過黃龍岡下水增波離披塞艸紆行徑咫尺仙輿緲絳河叫露寒螿孤月白驚霜徵雁北風多重陽沽酒登髙處我欲題詩藉薜蘿

○葉聖嘉許九日傾囊沽酒屆期不果詩以嘲之

風捲黃雲浪捲沙風晴浪息起邊笳奚囊久廢尋山句籬菊偏開索酒花自許攜尊傾篋笥虛疑遣使報煙霞踟躕令節終難負斟酌旗亭傍晚賒

○步馬秀才原韻贈徐葉張王四子

四君丰格舊同儔才子瑤篇掃壁畱筆挾風雲騰彩鳳槎回星漢憶牽牛巖間蒼鼠穿松過石上寒泉帶月流我暇欲追諸子勝丹峯翠巘一囊收

云鴻海鶴憶同儔勝事空悲去不畱久懾風濤甘守兔每思圭組鑑犧牛盍簪盛友皆名輩扛鼎雄才絕俗流欲吐胸懷謀一醉黃龍岡上雨初收

○哭坦居五弟【名髙廩膳生卒於雍正甲辰十月十七日年三十一歲】

百年空有事功期和葉塤箎不竟吹鵩賦長沙終作崇【將病之夕曾有所見】刀無王覽更誰遺崢嶸气向丹霄盡迢遞魂歸故國遲書閟石函何日啟【五弟獨得先大夫武備之傳】一生懷抱獨兄知

窮邊猶幸得團圓幾載微名各一天京國人深遙別恨衡門相聚未盈年簀移倉卒疑難釋醫視分明病己痊冥默穹蒼髙莫問空揮熱淚朔風前

如君眞是克家郎靜念平生事可傷雁塞窮愁羈骨肉雞窗健志敵冰霜市燕騏驥宜髙價瑞國鸞凰竟不翔自是衰微興尙早斯人空作一門祥

雙親垂白隸眞番艱苦襟懷詎可言砥礪正期成國士文章端可大寒門一朝玉樹埋荒艸終古黃沙弔旅魂攤捲傷心孤燭夜蕓窗鐵硯復誰論

三十才過命已隳天生大器竟何爲誰咨孔坦臨終略不媿曾參啟足時野寺一棺荒薺合破籬三徑夜烏悲何堪把臂論文地衰艸寒花寂寞滋

荊樹庭前葉正森忽驚風雨折濃陰望云應墮思親淚殘捲空餘教子心一室孤燈寒欲燼數聲哀雁月初沈知君魂魄時來往風雨靈旗每夜深

○將赴河間教授任奠別五亡弟髙

死後經營恨未申【此時尙未卜葬】間關千里逐風塵情同毛義膺徵檄事異王尊叱禦輪罇酒倘知來一奠泉臺應起問雙親顯揚柩下孤兒望黃卷靑燈代爾身【一子秉瑛七歲後成乙丑進士】

○雨後由保定縣放舟抵省

雨歇風微雁陣斜揚舲擊汰蕩晴沙波光白卷千尋日山色紅燒一片霞過眼雲峯奔岸樹近村煙火失漁家旗亭前路堪沽酒暫一停橈問杏花

○贈同年吳學使七云

文章髫齓壓臨城仙籍芳名震玉京潛邸儒臣周睿簡飛龍天敕授文衡心傾殿陛葵同赤日辧瑉矼鑑遜明荒署寒氈沾化育泰山北斗望崢嶸

憶昔同攀月桂枝金山玉海識丰儀大鵬奮翮淩霄勁孤雀翔風接翅遲養志莫酬甘旨願懷親空誦蓼莪詩靑雲已作帡幪覆錫類應捐紫陌悲

○贈河南兵備道署臬司朱某

大梁廉憲握軍機皂蓋朱幢獎徳輝才贍雄韜銷壁壘身膺殊渥徹�幃揚威萬�貔貅勵卹法三章狴犴稀吏治兵儲歸赤腹彜尊象勺錫黃扉

慶芝堂詩集卷十三

●慶芝堂詩集卷十四

沈陽戴亨通幹撰

七言律詩二

◆七言律詩二◆

教授順天府

哭陳進士憲圖

老虎洞尋張某晝晦失路墮荊棘中野宿達旦見張治酒慰勞因述其事

櫻桃溝

九日題來靑軒

燈花和同年子錢東麓因呈香樹學使

贈顏維聰

秋蟬

九日與邢卓哉毛秋岑用杜少陵宴藍田莊韻

種竹

劉園看牡丹同用眞字

送毛秋岑去後次日作

雪後簡盧公亮

示女尼性魁

春郊

酒徒

月中桂

壽山東巡撫朱同年母程太夫人八秩初度

題懊道人臨趙松雪水墨鴛鴦兼書崔玨詩

伯夷叔齊廟

出山海關是日宿葉家墳

艾明徳葉聖嘉蔡宗魯魏文壁與餘皆庚午年生交最善十年來相繼物故歸而哭之旣痛逝者且自念也

沈陽畱別家人

姜女祠和壁間韻

紅瓦店曉發

腐儒

孟夏雨後簡毛秋岑明復庵相約再遊王園

再簡毛秋岑

詠落葉敬步禦制原韻

漁父

九日燕臺懷古

答明惺齋招隱滄洲原韻

招戴遂堂偕隱滄洲

將赴遼東營窆先二人並大兄嫂三兄畱別在京諸友

三河縣訪趙邑宰康已遷大興去一日矣

客有問餘詩者賦此答之

長城弔古

宿山海關

夏屋屯

松山

望海店弔古

弔古戰場

十里臺避風遇故人話舊

甲子三月五日抵沈陽

春郊曉望

過某隱居感賦

覓塋地得

別沈陽

遼東離席座上盡江浙人感而畱贈

贈尹相國四公子卓庵

送毛秋岑

書懷

弔嶽忠武王

讀易

送童覲王南旋

大侄秉瑜來自湖廣

春日簡孟潁仙

蔚千春筵詠梅花

贈李徵君廌靑

寄答戴通幹

立秋前一日典衣邀同人看荷

答友人道意

○教授順天府【雍正辛亥】

謾道嵇康七不堪偶因稽古服微官宦情莫敵煙霞癖儒味聊甘苜蓿盤一代勛猷歸鼎鼐千秋書策屬單寒閒開講席臨軒坐已見燻風長蕙蘭

侯門幸不曳長裾數仞宮墻寄廣居敢詡聖賢眞事業免教隴畝自耰鋤庭無一事曾撓性天假閒身且著書西麓煙霞春正好冠童攜手樂公餘

○哭陳進士憲圖

眼底如君鐵石人誰能相賞出風塵炊煙屢絕才偏富瘦骨孤撐語不貧佛火夜寒悲自詠旅情春劇苦同申瑯玕贈我畱君淚每一吟哦一愴神

從古英雄遇合難每憑健筆發長嘆遺編蒙土將誰賞灑淚開函獨我看花徑宛然詞客杳松窗無恙酒杯寒生芻奠罷攜僧別惆悵斜陽下遠灘

十年科甲老閒身萬里艱難應詔臣深痛玉樓徵記日正爲鄕國夢歸人恩讎滿匣畱金劍俠烈孤魂質鬼神簡練陰符終未試應教傑士淚沾巾

有才無命復何言賫志重泉死亦冤旅櫬暫依鄕衲寺【景忠庵僧亦雲南人】客骸誰返故園魂箕裘有子空瞻望苫塊無親奠曉昏最是傷心憑弔客淸晨烏雀夜深猨

避俗荒齋寄索居傍人饑飽任粗疏佛燈光照朝磨劍梵語聲淆夜讀書一榻臞禪僧自在滿窗明月客非初詩人死後魂難瞑定把煩冤問太虛

屈指交遊更幾人滇南塞北獨相親榮名苦勵英雄志衰病先摧逆旅身寡和焦桐音歇絕多愁詩句字酸辛文壇從此誰同調欲撿殘編化作塵

淨地依然竹覆池老僧相見犬相隨石傍細路敲詩處花外髙軒對酒時鴻雁帶霜歸瞑漠神雅背日泣寒枝思君景物皆堪淚翹首滇南恐未知

遠客饑寒病復牽況當杯酒恣流連魂歸燕塞霜初落書寄滇南雁始還殮具斂來朋友淚靈輿歸冀子孫賢人生﹖山弓攵﹖袠終𨿽解珍攝渾疑未盡年

○老虎洞尋張某晝晦失路墮荊棘中野宿達旦見張治酒慰勞因述其事

陰雲萬頃大荒屯失路無從可問津月黑豺狼饑獵獸山深魑魅夜呼人朝暾隱顯尋煙火古道微茫歷莽榛相顧主人成一笑招魂何惜酒杯頻

○櫻桃溝

山前山後雲峯立艸笠芒鞋此一經怪石猙獰蹲虎豹急湍髙下鬭雷霆攀藤路古緣纖末斜日煙深入杳冥攜手■﹝石含﹞砑時一嘯野鷗驚起落沙汀

○九日題來靑軒

來靑縹緲起山阿連袂躋攀恣嘯歌眾壑髙從檐外落千峯低向檻前過漁梁樵徑煙霞古翠石蒼松歲月多自昔龍山傳落帽不知風景竟如何

○燈花和同年子錢東麓因呈香樹學使

螭膏鳳腦結根芽色相天然吐異花烈焰騰時偏磊落丹心傾處自光華應憐破牖凋紅蕊著意春風護絳紗照我夜吟辛苦後好同江管競奇葩

○贈顏維聰【名光謨復聖後將適楚余時教授京學畱課兒輩】

托迹宮墻別有天花酣月滿獨流連庭縈艸徑隨云遇階列松陰讓鶴眠避俗閒情親冷署碎琴孤韻欲安弦姱修萬古薪傳在欲問心齋坐忘年

陋巷尼山舊徳鄰飄零書劍走風塵傳家法物簞瓢在負郭先疇井洫淪燕市只今潛郭隗荊湘何處訪春申宮墻且共談顏樂云淨髙天月滿輪

○秋蟬

秋來偏爾獨知機幾處寒聲咽落暉雲樹若愁時漸晚市廛𨿽到迹仍稀但餐淸露寧求飽偶得閒枝欲罷飛節操如君何太苦稻梁生性已全非

前題

淸風涼露忽成啼林遠煙深望欲迷黃葉空山秋色裏斷橋古渡夕陽西聲聞已接猶難見地步寧藏不肯低聽汝去年曾醉後黌宮松畔亦畱題

○九日與邢卓哉毛秋岑用杜少陵宴藍田莊韻

放懷天地覺增寬酒社文壇幾度歡雲裏霜聲排雁字檐前秋色上雞冠龍山雅會人俱往藍水空傳句不寒此日登臨存我輩應將今古幻中看

翠竹黃花野外寬籬邊溪畔各追歡蒼髯得句狂呼酒【卓哉】玉樹臨風醉不冠【秋岑】霜葉滿林秋燦爛丹峯橫漢气髙寒天空縹緲樓千尺乘興登臨一笑看

○種竹

鄰園修竹許我移冒雨栽傍書齋宜徑掃古煙秋黯淡窗橫疏影宵參差淩雲老幹勢矯矯抱節新箭枝離離何須結實待鸞鳳已覺霜雪非能欺

○劉園看牡丹同用眞字

名園選勝結芳鄰取次看春及暮春擬構新詩酬國色爭澆濁酒奠花神云來深竹庭逾靜客到忘機鳥亦馴政暇不妨頻出郭招攜童叟話天眞

○送毛秋岑去後次日作

槐蔭陰陰覆索居泉聲﹖﹖虢﹖﹖虢澑空除論心昨日尊仍在握手今朝事已虛江冷丹楓人去遠月明孤館雁來初思君驢背秋風裏定爲羈愁一念予

○雪後簡盧公亮

朔風吹雪徧河乾啟戶銀花入望寬官閣吟梅慚水部洛陽臥病類袁安遠峯積素明斜照饑鳥羣飛噪夕寒命棹無勞剡溪去山陰咫尺興何闌

○示女尼性魁【並序】

性魁五歲出家尙畱辮髮年十八始盡祝之眾檀越欽其戒律精嚴丐余長句以代偈言

剃度離家自弱年歸空猶有發堪憐數莖香髻拋殘業一點芳心入靜緣夜叩寒鐘霜月下曉聞淸梵露雞先長將寶鏡懸胸臆洗淨鉛華不坐禪

○春郊

晴郊緩步艸芊綿背石臨流設小筵媚耳鶯聲新出谷嬌春柳色細垂煙已知吾道人情遠且喜芳尊野興便如意醉歌如意舞和風相送入茅檐

○酒徒

共笑眞儒是腐儒英奇自昔困屠沽學談洙泗薪傳尠劍說丰城俠气孤險阻久經身跮踱風塵數被鬼揶揄不須進退嗟維谷興在髙陽一酒徒

○月中桂

不老靈根月窟蟠豈同凡卉有凋殘嫦娥纈佩生仙界顧兔和丸壽廣寒衰盛每隨圓缺轉榮枯應向晦明看偏於玉露金風後萬古香飄碧落端

○壽山東巡撫朱同年母程太夫人八秩初度

金山玉海舊家聲旌節遙臨政治平東海洋洋齊大國菁莪藹藹魯諸生丰功共道如公肅慈誡同木﹖爯軼憲英蔀屋茅檐趨十郡一時瞻拜祝長庚

○題懊道人臨趙松雪水墨鴛鴦兼書崔玨詩

蘆荻風起橫塘秋雙雙貞鳥相匹儔惡彰文彩斂錦翼還防羅畢藏沙洲水墨吳興號逸品詩篇崔玨稱名流道人摹擬盡神妙欲辧眞贗勞淸眸

○伯夷叔齊廟【在永平府北卽古孤竹地】

天畔巍巍弔古臺徵衣遙望拂塵埃荒榛合水﹖臼山間路頹壁陰森雨後苔悴貌入來方暫拜名心相對已潛灰前途西望寒雲起牢落秋風首重回

遺蹤舊是墨臺城景仰髙風入聖淸萬古君臣存叩馬兩人心事遂逃名瘦臒親炙當時貌頑懦應興此日情檻外愁聽秋色裏雁行風斷別離聲

天倫父命未分明又值商辛歷數更才智云興方應運黃農歌罷已捐生西山岫聳當年綠灤水波流萬古淸野曲至今傳牧豎淒哀如聽采薇聲

雲山髙峻水流長淸聖名爭日月光逃國衣冠同揖讓采薇歌曲憶羲皇齊桓競霸雄風盡唐帝徵遼故壘荒地下應逢吳泰伯可堪攜手說興亡

○出山海關是日宿葉家墳

又逐西風出塞垣卻將遼海作家園黃沙白艸荒城曙衰柳殘煙古戍昏風景空增遊子恨江山不返二親魂回看萬里雲天杳淚灑龍岡暮雨繁

龍岡夜雨曉初收驚見霜花艸際浮一劍淒涼人出塞萬山■﹝山截﹞嵲雁鳴秋驅馳世路余空橐荏苒光陰已白頭把酒自悲還自笑古來得失只荒邱

○艾明徳葉聖嘉蔡宗魯魏文壁與餘皆庚午年生交最善十年來相繼物故歸而哭之又隨徵雁上長安月照離筵慘不歡滿眼窮愁悲骨肉空囊冰雪走饑寒炎涼作客肌膚慣天地無家去住難八口關心聊復爾松楸回首淚闌干旣痛逝者且自念也

一官匏系逐風塵十載歸來問故人嵇阮莫酬靑史願【明徳嘗云人能飲酒賦詩如嵇阮輩亦可不朽蓋自謂也】軒岐不救白華身【聖嘉精醫沒後有母年七十餘】詩書世澤空文藻【宗魯並尊翁雪成先生皆善詩字】鴻博徵名付莽榛【文壁應博學鴻詞選未與試沒】幸我同庚未同死生芻猶奠一卮春

○沈陽畱別家人

又隨徵雁上長安月照離筵慘不歡滿眼窮愁悲骨肉空囊冰雪走饑寒炎涼作客肌膚慣天地無家去住難八口關心聊復爾松楸回首淚闌干

○姜女祠和壁間韻

嵯峨片石對秦城千古存亡動遠情過客謾深姜女恨芳名翻幸祖龍成山雄絕塞當祠落海捲洪濤到岸平瞻罷出門頻嘆息貞魂縹緲望中生

○紅瓦店曉發

夢回邊戍月朦朧海嶠嗷嗷過雁鴻滿眼霜花連塞白驚心燎火徹天紅侵星入谷驅羸馬鶴骨鶉衣戰朔風老去壯心窮未減那知羞澀一囊空

○腐儒

歷徧諸艱返故園百年蓬蓽腐儒尊煉成鐵骨磨天地撞破煙樓讓子孫髙揭云心參大化深探月脇識眞源玄猿老鶴來三徑朱艸琪花自一村

○孟夏雨後簡毛秋岑明復庵相約再遊王園

燕地春寒景物湮尋春春盡不逢春連朝已渥催花雨淸興還思附騎塵山翠自添前度色鶯聲應喚再遊人過遲太早均無當斟酌良辰辦酒緡

○再簡毛秋岑

名場蟬蛻歌式微重來燕市故識稀冠裳久乏眞知己俠義終歸大布衣野鳥野花足寄傲醉歌醉哭咸忘機況君不趿信陵履春光誰復能羈違

○詠落葉敬步禦制原韻【並序】

一片愁心不爲牛山隕涕兩行痛淚非關宋玉悲秋別有傷情響因寂叩興懷落葉緒觸章成至於睿藻輝煌自有詞臣賡和分居艸野何敢蕪塵

露折霜摧豈自由花殘鶯老債誰畱無邊晻曖成虛蔭不斷蕭騷付濁流棄婦機中明月夜離人江上白雲秋何須更聽回風曲滿眼榮枯導客愁

東西飄泊散殘紅寥落關山夕照空豈向禦溝流錦字已甘憔首逐飛蓬集無枯菀隨涼雨望斷靑蔥憶好風最是蟬鳴淒絕處蕭蕭聲亂五更中

瞥眼驚看節序殊流光那得住斯須已傷茂苑差池隕旋感深林次第無力怯云衢甘委壑巢憐風影泣棲烏枝頭未盡蒼黃色慘淡余榮尙守株

風木無端驚客心臯魚隱痛對伊深飄來濕處疑含淚盼去空庭失舊陰憶接芳蕤徒繾﹖﹖眷情依喬影費追尋羈人不寐愁聽汝中夜蛩音雜雨音

田家荊樹近如何淚灑枯莖感慨多紛與斷霞爭渡水亂披殘靄下寒波虫書未就餘殘萚蟻夢初回盡攺柯鴻雁影稀孤幹在愁心搖落徧關河

天髙地迥感深秋無定萍蹤相對愁夢逐樵蓑穿石磴魂迷漁笠上蘭舟窮途有哭如狂阮隨處堪埋類醉劉敢以巴言賡睿藻自傷身世等浮漚

○九日燕臺懷古

陟身千仞覽遐荒往古遺蹤事緲茫燕市幾曾收駿骨召南何處覓甘棠云來西北連陰嶽雁過髙空帶曉霜我但呼朋謀醉飽黃花白酒蠏盈匡

○漁父

江間漁子釣初罷蓑笠背負斜陽歸山鳥有時入茅屋溪云隨艇停荊扉爲耽泉石偶遁世遂與鹿豕相忘機烹魚沽酒聚樵牧酣歌嘯傲誰人非

○答明惺齋招隱滄洲原韻

名場削籍滯長安幾載悲歌行路難海角一椽思野處天邊孤鶴任髙盤爲郎顏泗虛遷尉多病文園欲掛冠潦倒風塵知已盡桂叢深處擬追攀【攀字原韻】

石徑茅茨覓舊安宦途深覺立身難天人籟發將齊物薖軸吟成繼考盤養性不貪雞肋味尋山應制鹿皮冠扁舟舊說滄洲遠云鶴髙蹤孰可攀

拂衣滄海夢魂安南畝桑麻課不難收雨懶雲歸嶠遠培風雛鳳薄霄盤尊當花月烹肥羜座雜漁樵著小冠回首應憐榮競路緇塵鴛鷺正追攀

○招戴遂堂偕隱滄洲

明善

匏瓜何久系長安曉起興懷出處難畫角吟風傳雁唳霜林嘯月動雅盤燕臺芳艸誰逢駿滄海淸波可濯冠心侶魚樵雲水興髙軒肯過一追攀

○將赴遼東營窆先二人並大兄嫂三兄畱別在京諸友

夢繞遼疆夜渡河倉皇東去恨如何千秋華表仙禽邈萬里羈魂絕塞多難後死生無定計愁來天地盡悲歌欲知前路眞消息血淚應增海上波

○三河縣訪趙邑宰康已遷大興去一日矣

單車羸馬任蹉跎連日徵途阻嘯歌山擁孤城當大路地排三水走長河故人昨已朝京去行李今方冒雪過我自思君倍惆悵雞壇車笠竟如何

○客有問餘詩者賦此答之

豈有元音重廟堂干求當世避炎涼荒山暮雨勞行役紫塞秋風過戰場遠道懷人生死淚陳編弔古廢興腸更多身外閒歌哭慷慨無端每醉鄕

○長城弔古

祖龍冀立萬年基鹿馬盈庭祚已移蹈海仙船人遠遁防胡力政計空奇楡關障嶺通遼薊碣石波濤控島夷中外一家歸聖化寧知王者大無私

○宿山海關

崨山﹖﹖羣峯暮靄多長城蟠掛勢巍峨防邊夜警重關木﹖﹖出塞聲悲壯士歌見慣雲山頭已白春深瀛海雁初過憑髙萬里看秦塞明月蒼茫隔絳河

○夏屋屯

隴頭滚滚飛驚泉奔崖注壑聲潺湲髙峯靉叇暮春雪空谷紆郁寒燒煙磧裏危途少人迹道傍廢冢看牛眠深林穴﹖叫窱隔村落箴﹖﹖篥淒楚吹遙天

○松山【洪承疇歸命處承疇將數十萬眾屯松山濱海一夜潮湧盡爲波臣承疇遂降】

想象先皇用武奇書生背水陣何爲眞人天啟無疆祚滄海潮吞百萬師此日河山存戰壘盛時冠帶奉邊陲生逢累洽重熙後開國規模動遠思

○望海店弔古

茫茫何處是蓬瀛萬頃銀濤混太淸徐市孫卿眞大猾秦皇漢武豈長生雨來島黑看龍掛風起崖崩聽虎鳴險歷重岡閒弔古夷歌羌笛總邊情

○弔古戰場

落日悲風起塞垣暫停車騎眺髙原黃沙荒磧徵人墓野月哀笳壯士魂何代廟謨勤遠略至今殤鬼哭黃昏由來徳化消兵燹四海渾忘樂利恩

○十里臺避風遇故人話舊

邂逅同酣濁酒杯謾將往事費疑猜迂儒自分難投俗聖主何曾肯棄才野日荒荒春艸白黃沙滚滚塞鴻哀郵亭飲罷旋分袂淚灑龍堆十里臺

○甲子三月五日抵沈陽

歸來身世感歧途廿載飄零菀復枯蓬室棲遲慚甪綺金門飽死媿侏儒雲山無恙人將老天地多情艸又蘇風木空餘遊子恨蓼莪吟罷淚模糊

○春郊曉望

扶桑晴日曉無煙縱目髙岡極遠天山勢北來雄帝闕海潮東去見朝鮮豳風業就神龍躍紫塞春隨旅雁還形勝先皇遺迹在鬱蔥佳气滿遼邊

○過某隱居感賦

衡泌何時遂息機避人蹤迹任褒譏已安濩落材無用不分漁樵願亦違過眼煙�難久住羨君鸞鶴早同歸芳蹤一去經千載寂寞雲山舊采薇

○覓塋地得

折臂三公貴亦凶牛眠豈敢冀前蹤但求安土歸窀穸能妥幽魂不樹封海角奇經搜地骨【海角經葬書】云根奧窟隱山龍嵸嶐陵寢從西望朝夕氤氳紫气重

○別沈陽

風淳地沃丰岐並旅食頻年骨暗驚未獲潛身安樂土爭求識面但虛名蠮螉塞下黃雲路雞鹿山前白髮生幾日歸來席未暖又攜詩卷向神京

○遼東離席座上盡江浙人感而畱贈

江左山陰道路賒一尊邂逅聚天涯最憐滿座思歸客翻送愁人遠去家細雨深孤新菡萏離筵慚對野橊花欲知別後相思處班馬嘶風落日斜

○贈尹相國四公子卓庵

濡首泥塗不覺非宦途恬退世人稀誰如宰輔佳公子甘作林泉老布衣振策髙峯看蜃市濯纓滄海立龍磯知君心契漁樵侶我亦風塵久息機

○送毛秋岑

野水經霜鏡遠空西峯過雨翠崇嶐正期蠟屐尋僧捨無那蒲帆返桂叢昔日煙霞詩社在扁舟蓑笠酒人同燕臺應念羈愁客翹首南云望雁鴻

○書懷

百年深懼此生浮懷古心希第一流風雨鬼神窺陋室艱難天地策精修阰牽蘭桂悲徒遠芳樹蘺蘅悵未收荏苒須眉空老大崦嵫西望冀淹畱

○弔嶽忠武王

嶽墓朱仙鎭等作篇什如林若崆峒弇州輩雄裁鼎峙俱堪不朽余獨恨忠武之死由姦相秦檜二聖還朝置陛下何地一語滅其天良髙宗遂委棄君父無意復仇自壞長城竊位偏安司馬氏之心路人皆知之矣作弔忠武一律非敢媲美前賢庶幾春秋誅意之法歟

英雄血戰奮蜺旌雪恥忠丹貫日明不忌犁庭回二帝忍教姦相壞長城魂騎箕尾歸蒼昊地湧波濤走巨鯨從此中原終莫救至今烈士恨難平【低二格】經聖祖仁皇帝圍場恭紀遙和明惺齋奉使查邊舊作

威胡狝狩出嚴疆萬乘旌旗耀日光驍騎合圍營細柳侍臣簪筆賦長楊云畱峭壁呼鷹處艸滿平原射虎場昔日壯圖勞聖主至今神武凜夷王

○讀易

百年甘作老迂儒矻矻深愁歲月虛掃盡塵情棲陋室辟開靈腑讀奇書陰陽順逆生成後消息絪縕法象初敢謂撫躬能寡過聊搜精義遣居諸

○送童覲王南旋【並序】

童覲王名相扆杭州仁和人康熙辛丑遊京師年少能詩餘亦甫壯時與當代名流登通州城樓覽古興亡泛舟天橋灣覓紅橋諸勝狂吟劇飲樂而忘死初不知人世復有險阨也於是者一載童南旋予亦東歸音塵歇絕蓋二十有五年矣歲乙丑復晤京師蒼顏白髮熟視愕然幾莫能辧相與把酒譚當日事歷歷如在目前同遊諸君如王貢九楊澍三江敬夫何宮南範蘭亭安孟述羅寶成姜華圃圖千里捨弟坦居俱物故余則潦倒宦途屢濱危殆僅以身免童𨿽歷仕十年亦遭擯斥文士命窮亶其然乎臨歧賦贈再見何時死生契闊之感愴然泣下矣

二十五年悲契闊天南塞北兩茫然風塵此日猶重面親友當時半九泉後會未知文酒地淸秋還是別離筵從玆我欲尋黃綺乘興應迷雪夜船

○大侄秉瑜來自湖廣【並序】

康熙三十年辛未二月先大夫被謫遼東餘生甫二月大兄華西仲兄武侯俱相隨出關大兄旋卽回京次年生秉瑜侄京數載不能自振攜眷南遊流離飄泊迄無定在乾隆乙丑冬秉瑜侄自楚抵京蒼顏共對漠不相識回憶遘難至今已五十五年矣至親叔侄始能一晤且喜且悲感而賦此

當時顯考黜綸扉爾父飄零我北依塞上庭幃生死隔天涯兄弟信音稀迢遙鄕國重云暗纂述箕裘舊業非五十餘年方見汝蒼顏白髮對歔欷

五載長安寄客身遊蹤知爾楚由秦乍逢不識生離貌細語猶疑夢里人憶自孩提家遘難忽相哀咽淚沾巾卽今飄泊同衰老鄕國茫茫那問津

○春日簡孟潁仙

晴郊野趣耽腐儒出郭尋春親鷗鳧花柳多情久相待溪山有約焉可孤載酒扁舟故人共隨笻淺艸新雨濡收來蘋池竹裏句將繪輞川摩詰圖

○蔚千春筵詠梅花

老乾離奇歷歲年花迎首祚發華筵空矜玉貌堪誰贈久抱寒香欲自仙時愛尙需桃李艷孤情不愛蜨蜂憐漫言托地非暄暖松柏精神蔭後先

○贈李徵君廌靑

田盤髙蹈逸風塵五載縈思不易親道誼文章關運會煙霞泉石掩經綸向平婚嫁尋山晚攸緒榮華出世眞此日泥塗逢大隱虛疑姑射有神人

○寄答戴通幹

李鍇

故人哆口說儀型歧路蕭條見客星獨立望鄕聊自遣一酣倚酒未全醒越中蹤迹潛張廌海上文章著管寧莫問盤陰老樵父斷雲枯木共沈冥

○立秋前一日典衣邀同人看荷

久客光陰感慨中花時難遣酒杯空況兼白髮傷遲暮寧惜靑袍作主東千疊雲山環北郭一溪煙水自離宮須知雅會非長得幾日秋生大塊風

○答友人道意

茫茫塵海隔靈槎身世蜉蝣日已斜李杜文章名濫竊臯夔事業願空奢金門偶駐王喬舄笙鶴如瞻緱嶺霞借問祕函玄妙訣春風消息到梅花

陰陽來往運無端電掣風馳易老殘千古興亡紛蟻壘百年辛苦轉蜣丸蓬山仙路云車引遼海簫聲鶴駕寒指點塵寰奔競地可堪華表一回看

慶芝堂詩集卷十四

●慶芝堂詩集卷十五

沈陽戴亨通幹撰

七言律詩三

◆七言律詩三◆

友人邀飲卽席賦贈

簡答友人

簡余省三

壽金總戎毓昆七秩雙慶

五月望後熱甚憶李廉衣柯東巖園居卻寄

寄答邊選拔趙珍二首

立秋日攜近詩過天峯飲

弔錢中和

送葬

辭館

賀同年張太守蔚千新居兼值誕辰

題蔚千荷庭

仲夏望日過蔚千飲

簡問蔚千花信

偕同人過蔚千看荷

雨後偕同人過蔚千飲

蔚千索題新居

過蔚千荷庭謾興

過蔚千荷庭飲

偕同人過蔚千荷庭分賦

過蔚千荷庭晚歸二首

立秋七日蔚千招同僧司業理齋陶侍講西園荷庭燕集得卮字

秋日過蔚千荷庭索飲花事已闌

歲暮寄懷年家子毛秋岑

送秉瑜大侄從軍大金川

劉編修殿虎贈餘詩己三年矣賦此答之

讀史

蔚千七十初度並賀生女

夏至日蔚千招飲荷庭

邯鄲夢和屈北雄原韻

蔚千荷庭

出郊遠眺

簡蔚千索飲

飲蔚千荷庭因書己意二首

飲蔚千荷溪

七夕後一日飲蔚千荷庭

遙同明復元奉使北夷渡黑龍江舊作

送門人楊伊水赴烏程主簿

題孫在原江行小照

代張稼蘭送懷來令吳文正

代張稼蘭送白水令梁善長

哭陳石閭

壬申冬過天津贈同年盧運使雅雨

詠瓶花

甲戌眞州九日邀署中諸友遊吳許二園林

秋日偕任徵君東磵集龍門橋歸泛江口看山之作

將至杭州便道訪劉野鶴山居

秋日寄懷任東磵

寄答遂堂先生

乙亥九日偕署中諸友登北山寺

九日登北山寺懷都門諸友

秋日偕富甥介偉遊龍門橋歸泛江口看山

題汪西灝奉萱圖

奉窆曾祖母祖父後畱別地師朱匯徵

送沈馭風歸遼東

和友人遊仙雜詩

和葉某畱別原韻

九日同年盧都轉雅雨邀同錢少司寇香樹平山堂登髙

和同年盧都轉雅雨紅橋修禊原韻

送宮方伯怡云往嘉興用同年盧都轉雅雨韻

送同年宮方伯怡云返嘉興

○友人邀飲卽席賦贈

彌漫冰雪歲將殘失路空嗟範叔寒賣賦幾時逢狗監論交何處覓雞壇寸衷久抱千秋恨鬥酒聊謀一夕歡我亦吹箎同落魄長安裘馬笑儒冠

○簡答友人

奇才孤詣企前賢百歲遭逢但信天生不同時多後憾身𨿽覿面亦徒然蒼松歲久脂凝珀黃鶴丹成骨自仙從古名山畱大業知音端不在當年

○簡余省三

蒯緱結佩踐朱門偃蹇才華詎可論吾道自應紈袴賤窮途誰識縕袍尊中宵鄕夢吳山遠幾載羈愁塞雪昏乘此秋風未搖落扁舟歸去問家園

○壽金總戎毓昆七秩雙慶【名懷瑋生四子三進士一孝廉】

華堂瑞靄映朝霞堂上齊齡歲月賒黍谷松虯持杖國天中橊火結丹砂蠻煙瘴雨元戎績繡虎雕龍甲第家忠孝綿綿傳世澤何須蓬島問仙槎

○五月望後熱甚憶李廉衣柯東巖園居卻寄

人間何處覓蓬壺相國園林世所無遠水千盤通沼榭秋風五月落松梧山搜奇景看晴雨詩媾精思狀畫圖應念老夫塵垢裏支頤西望正踟躕

○寄答邊選拔趙珍二首【甲子科嚴禁懷挾二場驚散多人趙珍亦去】

邂逅相逢棘院時愁懷未罄十年思忽驚投筆倉皇去欲悔謀尊繾綣遲雲樹正牽羈客夢雁鴻遙寄故人詩開緘讀罷眞堪淚知我如君更有誰

潦倒非關世路歧君才卓犖數何奇無媒拙宦時應棄落第頻年事可疑海內文章聲價重室中風雨鬼神知名山大業爭千古吾黨榮枯貴自持

○立秋日攜近詩過天峯飲【是日熱甚】

對酒髙吟客裏詩驚看梧葉墜階墀三秋消息萌深暑一歲寒暄判此時敢道才雄搖海嶽但知巨斝吸鯨螭百年多難身長在賴有奇情老未衰

○弔錢中和【並序】

中和字育庵蘇州人髫齡學道徧歷名山黃冠野服者四十餘年矣一旦塵緣湊合娶妻數載而卒幼孀弱子累遺身後哀哉

徧歷名山覓返還可堪垂老釋黃冠徒令弔客悲膏火豈有穹霄降玉棺薤露歌前風日慘北邙山下水雲寒不須泉路通消息定悔紅顏縛羽翰

○送葬

縞素衣冠塞路塵白楊風起正愁人恩榮分隔泉臺夜金粉情拋翠幄春縹緲遊魂從變幻招搖丹旐插荊榛智愚今古皆淪沒誰解玄關養谷神

○辭館

懷璧休言價十城生憎海鶴向人鳴平原好客遺毛遂越石寧囚謝晏嬰遼水東西堪采藥緱山縹緲羨吹笙冥冥蹤迹孤鴻遠翹首雲霄去後情

○賀同年張太守蔚千新居兼值誕辰【並序】

蔚千移居官坊口東南西三面皆水荷芰鷗鳧環繞其前盛暑銜杯相對涼爽如秋相約每來必飲每飲必詩不覺篇什遂多

瀲灩湖光繞帝州杖藜科跣任遨遊欣看荷芰盈新夏知是蓬瀛第幾洲待客雲山今得主逢君海屋正添籌人間欲問耆英叟遙指蒹葭秋水頭

○題蔚千荷庭

衡門荒徑遂棲遲復有湖塘性更怡養鶴何須尋閬苑卜居今已近瑤池山云髙覆槐陰席卮酒閒談竹馬兒牢落風塵誰得似茫茫煙水憶鴟夷

○仲夏望日過蔚千飲

謾誇遠水與遙岑城市山林此又尋南浦雨過湘簟爽西峯雲起曉窗陰忘形禮數捐虛謬坐客尊醪任淺深借問當時河朔飲可能來往有髙吟

○簡問蔚千花信

閒把幽情問碩薖別來花信近如何幾番澍雨催紅蕚應有明霞漲碧波瞥眼升沈同白髮頹齡風景合髙歌知君不厭淸狂客竹杖芒鞋早暮過

○偕同人過蔚千看荷

照眼花光露未幹拂云槐蔭覆杯盤世情多爲榮枯累吾輩從來禮法寬北海髙風賓座滿炎天六月艸堂寒十洲三島誰能到對此林塘足盡歡

○雨後偕同人過蔚千飲

幽棲豈必出人羣水繞柴門絕俗氛聯袂來看三徑雨解衣先坐一牀云泖湖皂蓋當年事禦沼淸尊此日勛卓犖滿堂佳客聚應占星象動天文

坐看空際雨霏微雲气蒼茫繞竹扉供客佳魚隨网得開筵野鳥近人飛浣花溪晚少陵醉折角巾欹郭泰歸聊爲盛時畱太古往來賓主盡忘機

○蔚千索題新居

傍居咫尺卽囂氛心遠偏能絕弗聞檻外時鳴幽磵鶴檐前長宿近山雲長公出處原無礙仲蔚蓬蒿久不耘幾次辟書徵未起北山君豈媿移文【蔚千自井田差滿屢徵不起】

○過蔚千荷庭謾興

萍蹤浪迹滯天涯誰可開懷共酒卮每向槐陰尋舊雨幾經苔徑覓新詩地非巢父牽牛處人是濂溪解綬時同在風塵名利外孤云野鶴自相隨

○過蔚千荷庭飲

子眞谷口遠離塵弘景白雲只自親豈有湖山同翠水不勞舟楫問迷津一尊風雨時畱客近市煙霞可贈人遂使遼東老羈旅常拋書卷過西鄰

○偕同人過蔚千荷庭分賦

碧雲香霧望中迷晴雨皆堪命杖藜濠上襟期君不減輞川柴館我頻題詩篇淡老逢陶謝人物風流盡阮嵇咫尺枌楡來往易避炎深坐夕陽西

○過蔚千荷庭晚歸二首

塵囂何處挹淸芬髙詠新詩每過君眞羨幽居堪寄傲敢誇健筆足淩雲煙沈霞起閒中諦鳥語溪聲靜裏分長夏淹畱忘溽暑倚欄淸嘯日斜曛

落落遐心遠囂俗洋洋泌水堪樂饑圖畫昔時已愈瘧棲遲此處眞忘機村犬吠云日欲暮荷溪照月花仍輝老夫短笻策沙岸隨風香气吹我衣

○立秋七日蔚千招同僧司業理齋陶侍講西園荷庭燕集得卮字

初秋涼气散庭墀髙樹云陰蔭酒卮紅漲雨溪花煥爛翠翻風壁竹參差閒吟屢接山陽燕爽籟新傳太史詩忘卻扁舟鱸鱠思林塘正有好襟期

○秋日過蔚千荷庭索飲花事已闌

盍簪幾日覓佳遊歲月推遷大火流出世襟期醇酎滌隔簾葭菼禦河秋修篁拂露侵賓座旅雁含風過釣舟花事已闌時欲暮愁聽白紵滿中洲

○歲暮寄懷年家子毛秋岑

分攜南浦淚盈裾三載愁懷望雁魚淸夜雲山魂幾去蕭齋風雪歲將除君方松泖耽鱸鱠誰解臨卭問子虛寂寞空吟梁月句不堪衰謝悵離居

○送秉瑜大侄從軍大金川【並序】

前廣督鄂公【彌達】曾命大侄制造九節火炮進呈今苗民梗化因奉諭旨命秉瑜解送軍前效用

天家神器出龍堆問罪雄師走迅雷借箸書生�武備登壇大將是奇才幾年巴徼兵戈梗計日蠻荒瘴癘開顧我談經頭己白免教投筆起徘徊

○劉編修殿虎贈餘詩己三年矣賦此答之

吾輩迂疏世共聞難將知已問塵氛況當遁迹如張儉誰信談經類子云識具古今仍嗜學交空南北始逢君芝蘭贈我聯同气懷袖三年吐異芬

碧雲蒼霧講堂陰燕市離羣聽雁音傾蓋一談天下計開襟眞見古初心浮沈聲气交嫌晚商榷人天道且深白雪若教容易和豈煩歲久始追尋

○讀史

獨坐荒齋思渺茫千秋遺事感興亡漢平楚霸疑韓信宋逼金人用李綱山湧風雲關塞黑霜摧洲渚荻蘆黃不堪搖落傷秋晚鴻雁聲哀下夕陽

○蔚千七十初度並賀生女

雲間太守仲弓才晚節襟懷傍釣臺天假湖塘娛大隱人因煙水戀深杯淩霄老柏棲鸞翼明月新珠出蚌胎矍鑠如君誰得似檐前橊火報初開

○夏至日蔚千招飲荷庭

驕陽隆赫正斯時獨有林庭暑更宜苔厚階除人迹少水侵欄檻鳥飛遲陶令歸來惟嗜酒杜陵老去漸工詩髙吟劇飲無拘束不覺狂遺白接﹖﹖離

○邯鄲夢和屈北雄原韻

盧生獻賦去仍還歧路蕭條此遇仙旅館徒傳千載夢邯鄲誰續再來緣天空孤鶴鳴丹嶂風駕晴雲憶彩鸞何處黃粱尋勝迹遙遙墟裏見炊煙

靈黍何須問大還熱心頓冷卽神仙羣生苦戀浮塵夢一枕誰空欲海緣久棄名場閒養藥未應雲路禁驂鸞追尋往事邯鄲道陵壑蒼茫繞夕煙

○蔚千荷庭

駭汗衝炎事早休朅來杯酌對芳洲涼生幾簟非關雨風起松篁忽訝秋唐相冰山消烈日石家金穀衂危樓天畱爾我升沈外疏放憑誰笑白頭

○出郊遠眺

萬里關山煙霧重巍峩宮闕動疏鐘入云春燕差池羽逐水桃花爛漫容事業久甘終卷帙性情偏喜近筠松滄洲東去無多路樵牧將隨出世蹤

○簡蔚千索飲

每到炎天苦烈暉便思荷檻叩荊扉隔窗幽鳥羣呼雨繞塵�云�濕衣但許疏狂揮素壁不須弦管亂淸機老來珍惜閒中會風起花溪落易稀

○飲蔚千荷庭因書己意二首

髙樹鳴蟬晝亦陰門環靈沼受涼深溪山得友方成賞風雨開尊每過尋鳧雁慣來離垢境主賓相對出塵心臨軒一曲橫焦尾髙詠成連海上音

舉目無非執熱場特來此處就淸涼買山未結髙人侶對景翻生久客傷采采芙蕖難涉水靑靑荷芰可縫裳煙霞有約空相待矯首南天憶故鄕

○飲蔚千荷溪

繞捨東南盡水鄕冰盤雪檻映壺觴淸風獨厚羲皇叟野客偏宜薜荔裳龍岫已凋梁國苑錦棚不羨富家莊更從何處容疏放揮灑煙雲嘯詠長

𨿽有湖塘供老眼也因心遠解徜徉靑槐晴下重階蔭白鷺炎飛幾片霜隔岸輪蹄紛冒暑爽人庭榭且銜觴天時世事從無定水色山光總未央

○七夕後一日飲蔚千荷庭

何須銀漢艤靈槎對此湖光意己賒樹里人煙疑海屋雲中雞犬近仙家暮年醇酒爲生計早歲榮名作幻花我亦從玆思遠遁武林深處問桑麻

○遙同明復元奉使北夷渡黑龍江舊作

使臣銜命戾江濆江水澄源接紫氛蚌吐珠光爭夜月龍騰潭窟起祥雲星槎擊汰雙旌耀天語開函絕域聞才仗濟川聯部落共占聲教奉明君

○送門人楊伊水赴烏程主簿

黃鳥嚶嚶求侶聲春風餞別赴烏程存心利物一官好折柳離亭百感生仇覽己成鸞鳳質於陵終屬廟堂英多年世契文章友淹卹何堪送遠情

○題孫在原江行小照

五溪三峽出黔陽賢宰朝京道路長蜃雨蠻煙收健筆雕題卉服送行裝孤帆身拔蛟龍窟【峽中舟沈幾濱於死】萬里心依日月光【解官例應引見】履險如夷看道貌乘風應不羨宗郎

○代張稼蘭送懷來令吳文正【吳梁皆廣東順徳人張曾宰玆邑】

書劍翩翩塞上游鶯花首夏送行輈舊從珠浦瞻丰度新綰銅章喜獻酬水落桑幹環帝闕山連陰嶽壯神州秦城代邸多遺迹歌詠無忘寄白頭

○代張稼蘭送白水令梁善長

十年宦海涉風波白髮名場老復過【張時罷官居京有起復信】燕市逢君重握手龍江回首一悲歌正堪花月談當日無計河橋挽去珂愁絕秦關雲路杳分攜莫惜醉顏酡

○哭陳石閭

北宋南施次第推百年風雅久虺隤不從隆古爭雄長誰信文壇有霸才紫气虛瞻函谷尹大招頻上郭生臺謾言三老遼東舊郢技空存質已摧

○壬申冬過天津贈同年盧運使雅雨

潦倒燕臺已暮途耽吟知已遇全疏冰霜路繞長蘆陌棨戟門瞻大海隅敢詡叔鸞稱獨步爭傳子幹是鴻儒編成出塞誰能和風雅逢君道不孤

○詠瓶花

膽瓶斜插兩三枝丰致嫣然亦可怡滿室馨香春煥爛隔簾蜂蝶影參差易傷艷質紛紛落好勸燻風細細吹景物隨時看不盡名園回首事多悲

○甲戌眞州九日邀署中諸友遊吳許二園林

眞州吳囿城東湄扁舟九日來探奇湘芷江蘭雜洞壑古柏老桂蟠蛟螭忽訝遠山渡隰岸那知髙閣淩厜■﹝廠外義內﹞乘興鄰園賈餘勇短笻登歷忘饑疲

○秋日偕任徵君東磵集龍門橋歸泛江口看山之作

西郭乘流出市闤龍門橋畔聽潺湲修篁尊酒方延賞遲日扁舟未擬還煙樹蒼茫胥口渡雲峯突兀潤州山不緣官署身拘限長共浮鷗野外閒

○將至杭州便道訪劉野鶴山居

萍蹤無定復南遊垂老天涯且未休滿目波濤窮厲揭空山薜荔自春秋久﹖﹖棄塵匣淪雙劍應有靈槎到十洲擬向劉安問仙訣莫將鴻寶祕丹邱

○秋日寄懷任東磵【名瑗山陽人舉鴻博不第】

君住山陽淮水畔余家遼左鴨江濱一朝邂逅憐同調千古文章信有神待價驊驑虛苜蓿髙棲鸞鶴老松筠相思北望秋將晚鴻雁聲髙落葉頻

○寄答遂堂先生

任瑗

憶坐冰齋夏日涼歸來兩見菊花黃懷奇敢望孔文舉推轂還聞盛孝章鷗夢不知江水闊鴻音時隔嶺雲長可知寂寞墻東客錄盡牀頭種樹方

○乙亥九日偕署中諸友登北山寺

九日招攜出郭遊淸尊野菊對閒鷗狂吟我欲題靑壁落帽君無笑白頭人滯江鄕風月老雁橫霜浦荻蘆秋南朝剩有佳山色乘興登臨一放眸

○九日登北山寺懷都門諸友

傍城孤嶼石崚嶒九日扶笻試一登東走江聲趨鐵甕南來山色障金陵回看京國傷離別久客天涯眷友朋此日知君懷我處丹厓應上最髙層

○秋日偕富甥介偉遊龍門橋歸泛江口看山

西門之外龍門橋森森萬竹參天髙扁舟欹側入荻浦秋云黯淡橫江臯連峯隔岸勢奔走巨舸爭渡聲嗷嘈乘醉披襟一鼓棹詩成吟嘯輕波濤

○題汪西灝奉萱圖【名沆杭州錢塘人舉鴻博落第遂奉母不仕】

偶辭鷗鳥趨徵詔旋返錢塘老布衣自有閒居眞事業獨畱至性在庭闈茅容對客烹雞後和靖臨湖放鶴歸應使勞勞朝市士披圖潛息利名機

○奉窆曾祖母祖父後畱別地師朱匯徵

萬里艱難投絕塞百年存沒隔遼天平生灑盡思鄕淚垂老歸來買墓田腳踏煙嵐窮豹隱巒回沙水卜牛眠我曾我祖安窀穸別後寧忘括地仙

○送沈馭風歸遼東

眞州城中浩雪飛眞州城外行人稀肩輿僕僕晨出餞江風颯颯寒吹衣萍蓬飄泊我猶客關山迢遞君能歸垂老他鄕豈易別遙瞻雲水心依依

○和友人遊仙雜詩

年來蹤迹但支離世味人情老漸知材與不材堪自處道非常道覓吾師鸞音鴻爪同消息老屋荒江閱歲時笑看蚍蜉塵垢裏熙熙攘攘欲奚爲

三才相盜復相媒消息人間莫浪猜識得蟾精隨月滿直教龍女獻珠來井轤倒綆牽泉脈犀火靈潭照蚌胎另立乾坤身再造佇看名姓列丹臺

先天一气叩關元窅窅冥冥大藥存顚倒乾坤成泰象往來離坎立玄根狂瀾海底探蛟穴逆水灘頭過劍門送得眞人歸洞府溫風桃熟武陵源

聞說仙人十二樓琪花瑤艸祕神州身探月窟金初現手挽天河水逆流滄海露凝珠顆潤藍田風暖玉苗秋萬靈呼吸皆從令不讓盧敖汗漫遊

遐思未遂赤松遊大道𨿽聞不解愁荏苒光陰驚逝水飄零天地感浮鷗襄王綺夢懷神雨嬴女簫聲隔鳳樓羨殺瑤池陪宴飲蕊珠宮裏露華秋

人間天上事如何謾道黃姑別恨多自有鵲橋通碧落不教織女隔銀河彩雲結綺成華幄玉露凝珠墜錦梭從此星垣羅襪斂豈煩歲歲久淩波

○和葉某畱別原韻【並序】

葉杭州仁和人學道多年自覺有得將謝人間世遊名山爲不死計辱詩畱別依韻和之得十六首

濁俗誰堪性命親出塵丰格慕長春云衾石枕名山夢月徑苔磯野鶴茵混沌鑿開天上路大千甘溺幻中身從玆抉出樊籠外萬虛糾紛一霎馴

入山惟覺與山親鳥語花香識歲春雨過紫芝生繡谷風來朱艸落云茵地無名利戕眞性天假煙霞鑄道身莫訝形同黃鶴健已將心共白鷗馴

但解繁華著意親那知轉瞬不成春貂蟬冷落麒麟冢歌舞銷沈錦繡茵太上洪施延命訣百年忍作斷蓬身惟期大事因緣就山鳥山花處處馴

微軀天地亦何親玄發朱顏旦暮春剌眼鶯花摧大塊驚心冰雪積寒茵燈殘漏盡三生夢蔓艸荒原百歲身不待劉家叢桂長便思葉縣兩鳧馴

飛夢遙連海外親懼將塵网汨芳春鳴泉落磵羞歌扇幽鳥銜花薄舞茵趼足行吟名嶠頂破瓢飲掛老松身龍沙符瑞今當會八百叢中鶴馭馴

香園善水性天親蟾血鸞膏養大春時與白雲歸洞府月隨瀛海上屏茵乾坤有象泡中影今古難醒醉裏身憫世婆心知不倦佇看龍杖葛陂馴

和光虵虎亦須親避世襟期別有春大地蜉蝣悲浩刼先天消息迓文茵晤言頓醒浮生夢把臂還驚頃刻身是否請君回首看新人爭逐舊人馴

澄懷無礙與天親靈蠢皆成大地春老鶴玄猨塵外友落花芳艸洞中茵雲山此去千年計陸海重來再造身我亦心期朝五嶽深慚狂象未能馴

有道眞能害作親冬藏秋殺盡皆春鼎鑪鮑石烹神火海嶠蛟珠列翠茵銀漢槎頭徵往事白雲鄕裏悟前身任教軒冕羅天闕龍性從來不受馴

聞說仙源夢寐親桃花流水武林春巖端果熟分猿俸洞口云封坐蘚茵捐佩久暌朝市客逢人誰識牧樵身敢云眞誥從空下老覺年來性漸馴

百年惟有道堪親歲月從教秋復春劍吐龍文翔佩帶座邀天樂奏花茵恩深亭毒歸靈宥情款陰陽結壽身解得仙凡通咫尺云旗風馬總能馴

難把玄珠寄所親崖花榮悴紀冬春靈溪此日畱丹竈仙迹他年感臥茵陰谷蒼藤藏日月冰壺石髓澡心身大還有藥君知否慧劍成龍豢已馴

鹿豕堪同眷屬親襟懷何處不陽春壺中甲子還天地袖裏風雷護枕茵過去徒畱千載恨悟來方識此時身定知萬化從心運海澨煙霄羽駕馴

山中宰相我情親得訣君歸洞裏春行處藥鋤隨杖履夢回松月照衾茵十洲潛影雲霄路五嶽淩空鶴背身蹤迹人間如借問谷神昌後毒龍馴

靑城烏目一朝親石室陰崖萬古春術祕丹梯金作簡藥收銀海月當茵揮叱雲煙鸞鵠馭往來天地主賓身應嗤土窟屍鄕叟但解羣雞繞屋馴

一與羣眞笑語親八千秋過八千春藍橋結眷邀神女丹穴流珠醉錦茵蓬島月明朝貝闕扶桑日出控鰲身若逢望气關門尹吩咐靑牛且暫馴

○九日同年盧都轉雅雨邀同錢少司寇香樹平山堂登髙

重陽連袂眺髙臺雨歇平山景物開樓閣參差排地起峯巒突兀渡江來白雲端爲秋卿駐【是日薄雲不雨】肅气還因使節回【連日雨寒是日暖】落帽風流傳勝事何如此日共銜杯

○和同年盧都轉雅雨紅橋修禊原韻

花光夾岸擁仙舟觴詠良辰競逗𨖻一自江濱開鄭驛頓令海內識荊州淸尊到處金衣勸好句成時錦簟酬莫怪畫橈喧柳浦風流都轉作遨頭

裠屐才名盡少年彩毫爭艷萬花前紛趨巨壑滄溟外羅列羣峯太華巓曉日僧開無礙塔春風人坐總宜船炊煙一片晴光合遙指江城碧樹圓

交流碧玉四橋通輦路紆回翠檻東曲沼春波涵帝澤層臺仙籟下天風離宮宛轉窺靑瑣絕嶠依稀認紫蒙此日太平傳盛事人人身到五雲中

看花老眼倍添明聽徧枝頭百囀聲愧我文章眞少技知君心迹自雙淸笙歌隊里長春國燈火光中不夜城獨撚霜髭賡麗句水明樓上月三更

○送宮方伯怡云往嘉興用同年盧都轉雅雨韻

平山髙閣憶同遊傾蓋論交恨白頭伏處豈徒欽宿望晤言眞不愧儒修鑾江隨養趨烏目邗水揚帆向秀州何日尊醪重把袂碧雲紅樹已深秋

前題又步原韻一首

邂逅逢君雪滿頭憐才慕徳兩綢繆百年耽詠心長泰萬里乘風事早休都轉雷塘思握管客星嚴瀨訪披裘老來我亦無拘束願與湖山結勝遊

○送同年宮方伯怡云返嘉興

盧見曾

四紀離羣兩白頭【榜下一別四十八年矣】那教小聚不綢繆花才開處席先步月已殘時吟未休墮淚有碑畱汗簡立錐無地著菟裘郎君佐郡西湖近【令嗣官嘉興司馬】何必勞山始釣遊

慶芝堂詩集卷十五

●慶芝堂詩集卷十六

沈陽戴亨通幹撰

五言排律詩

◆五言排律詩◆

壽河間陳太守十四韻

題貞松圖壽謝母蘇節婦

題竹石牡丹圖壽謝母蘇節婦

贈濟南梁太守十八韻

畱贈長淸何明府淡園二十韻

制藝

癸亥五月二十後酷熱異常死者萬計六月五日恭遇皇上省躬求言是夜北風大作繼以膏雨沴戾頓除仰見聖主至誠格天捷於影響賦此紀異且私幸其安全也

賦得汲古得修綆

賦得登云梯

賦得日暖萬年枝

賦得燻風入禁松

賦得五月五日揚子江心鑄鏡

代壽山東中丞朱母程太夫人八秩有四初度

上丁日皇上親詣太學行釋奠禮恭紀十二韻

○壽河間陳太守十四韻

冠冕南都麗文章北斗懸太邱光史冊東武軼陶甄幟拔巍科早風移太邑傳彤廷隆譽洽瀛郡徳星連撫字勞丰歉恩膏匝陌阡珠光輝合浦麥穎秀旻天邵杜聲華著龔黃事業肩腐儒依絳帳舊物有靑氈蠹飽神仙字炊荒苜蓿田徒聞三絕譽深愧兩齋賢雪釀梅花白春歸柳絮妍觴稱臘去後筵敞月來先覆冒承殊渥輸忱尠滴涓叨陪羣屬末泥首祝遐年

○題貞松圖壽謝母蘇節婦

老手狀貞容離奇類古松煙蘿偕婺隱臃腫卻秦封節勁寒增茂心堅歲失冬栽培深得地枝榦欲成龍空有盈虛數偏爲造化鍾仙人應駐駕試看鶴來蹤

○題竹石牡丹圖壽謝母蘇節婦

竹抱淩雲節根移自海東一從飛鳳去甘伴古苔終籜老色逾碧年深勢轉崇枝髙無過羽葉茂不雕風甘與巉巖寂全看富貴空但教筠箭發足以慰孤窮

○贈濟南梁太守十八韻

贈濟南梁太守十八韻【大學士文恪公長孫】

相國家聲舊孫謀奕葉光才華眞挺拔建樹豈尋常賢以爲郎著名因出守揚恩膏被齊魯政績繼龔黃儒術通敷治詞章允擅場披云瞻器宇偉度識琳瑯祖武繩經濟嘉謨卜廟堂欣叨大廈覆私覬薄材彰腐慢遭時棄提攜愧徳涼我生同泛梗天意酷亡羊色養哀無祿親喪復異鄕恆饑從婦孺中夜獨彷徨淚盡衰麻赤靈歸關塞茫麥舟誰解贈愁病欲成狂寧不惜殘命還應乞大方深情蒙繾綣濃蔭憶松篁斗水枯魚活鴻慈再造長吹噓寒谷暖冥報吁穹蒼

○畱贈長淸何明府淡園二十韻【如漋】

大邑掄才子長淸擅勝形萬山朝泰岱一水會滄溟【長淸萬山東向縣西濟河北注直接大海】寺著圖澄迹【靈巖寺佛圖澄鐵袈裟尙在】人傳石虎靈【石虎山祈子最驗因攺名石靈山】云來常入牖鳥浴不離汀十里松前月【在靈巖寺西】五峯山後屏【五峯山爲長淸勝境】林巒揮麗藻政治發新硎操苦塵生甑風移戶不扃慈祥深雨露剛斷走雷霆騏驥馳周道鵰鵬振紫冥循良眞父母經濟待朝廷愧我遭顚覆伊誰辧渭涇乞塗憐白壁埋獄惜靑萍脫難悲張儉歸耕慕管寧世人皆欲殺君眼獨垂靑賦筆慚鸚鵡原情類鶺鴒解驂深繾綣周急免伶俜飽徳心方洽分襟淚欲零間關縈夢寐望月緬儀型陋巷安初服嘉音佇遠聽他年功業就端不負鐘銘

○制藝【並序】

辛丑釋褐不作已二十四年甲子春應從子秉瑛請勉爲數藝頗覺先正矩矱不甚刺謬並示從遊諸生

醞釀墳皇奧研抒性命余身當多難後心隔少年初勉擴塵中境聊攄腹內書風雷隨煆煉冰雪蕩空虛艱苦文章在支離世務疏此中堪自信諸子意何如

○癸亥五月二十後酷熱異常死者萬計六月五日恭遇皇上省躬求言是夜北風大作繼以膏雨沴戾頓除仰見聖主至誠格天捷於影響賦此紀異且私幸其安全也

癸亥五月二十後酷熱異常死者萬計六月五日恭遇皇上省躬求言是夜北風大作繼以膏雨沴戾頓除仰見聖主至誠格天捷於影響賦此紀異且私幸其安全也【十四韻】

旱魃從來有驕陽似此無干坤三昧火晝夜一洪鑪督亢山疑灼桑幹水漸枯熇蒸當五月瘴癘徧燕都烈日焦軀體炎飆中喝痡書齋團火獄天意欲焚儒聲怵街鄰哭心茫去住圖陰陽無間隔人鬼但須臾精禱誠能格蒼生譴頓除大風驅沴戾霖澤渥膏腴勢定方妻子身存再發膚親知相慶弔遠邇盡歡娛羈魄驚初復香膠喜亦沽髙穹呼吸接玆理信非誣

○賦得汲古得修綆【用修字八韻】

聖賢遺大業慷慨慕前修纖悉𨿽曾獲淵深不易求譬窮江海闊須自滴涓謀歲月爲長索詩書汲眾流轆轤操巨手甘苦渥枯喉濡首探精蘊衝波習勇泅一朝登道岸百尺上竿頭瀱汋無超識空餘抱甕羞

○賦得登云梯【用梯字八韻】

靈巒幹碧落雲路有丹梯振步淩■﹝山艮﹞崿登峯豈杖藜足音鏗石齒山腦縮芒鞮漸與塵寰回還隨鸞鶴躋明河流耳畔佳气滿關西影出煙霞表身承雨露低攀緣無蹭蹬髙下受提攜不奮淩雲志終當困濁泥

○賦得日暖萬年枝【用枝字八韻】

曈曨升大地晻曖茂芳枝旭景融貞幹蒼髯耀赤墀栽培蒙厚土精彩發明時纖翳無虧曜傾陽早若葵敷榮堪獻壽勁節復能持已受離光照還思夜露滋豫章欣有托梁棟自多資樗櫟𨿽凡陋流輝幸不遺

○賦得燻風入禁松【用風字八韻】

夭矯古松樹栽培禁苑中祝融宣仲侶偃蓋引南風鴛瓦聲初起虯枝勢暗通鬱蔥雲气下蹌濟佩聲融靈籟森靑瑣蒼濤動碧空虞弦欣在禦民慍解何窮每羨淩霄幹深蒙被物功堅貞期自勵樗散薄幽叢

○賦得五月五日揚子江心鑄鏡【用江字六韻】

水心天寶鏡靈異世無雙神匠鳩重午鴻鈞繞大江一輪光繼日對月夜懸窗時有龍鸞翽還教心膽降涵虛長皎潔鑑物別瑉矼應祀甘霖霈無勞水滴駹

○代壽山東中丞朱母程太夫人八秩有四初度

冠蓋盤江盛家聲奕葉長祖勛傳博穆母徳媲桓光自有充閭慶因來九鶴祥誕生公輔器襄佐聖明皇伊洛思猶切【曾任河南藩司】淮揚頌不忘【曾任淮揚道】經綸聞黼座節鉞授封疆膏雨周齊甸仁聲播魯邦三春成壽域大耋慶髙堂天語嘉賢淑恩綸錫誥章承歡開幕府祝嘏獻霞觴鶴髮初萌鏡霜姿翠映篁孫云紛繞膝蘭桂燦成行祿養今方熾松年老逾康荒詞何足貴聊借祝遐昌

斗極鍾靈气名賢曠代生巨才堪鼎鼐雅量協樞衡學富窮三篋文成壓兩京巍科先獲雋太守蚤蜚英乘傳淮揚路維藩河洛行懸魚標峻潔攜鶴表廉平廷有徵黃論天回借寇情經綸資鎖鑰齊魯枉麾旌畫笏爲籌策藏胸富甲兵使君眞福曜東土作金城款曲求民膜淵衝秉國成臣心銀箭直官況玉壺淸杞菊衙齋飯羔羊道路評史云遙並駕伯起實齊聲屬吏親圭璧餘芳綴杜蘅春陽熙浩蕩夏屋蔭崢嶸每欲鑴銘頌時同驂竹迎及玆逢母壽欣與祝長庚蓂莢祥初驗恩綸詔屢榮瑞光凝棨戟彩服映璁珩慈貌臞於鶴佳孫秀若瑛板輿扶月穩玉佩受風輕麟髓應調饌冰桃亦助觥仙姬攀玉杖奼女奏鸞笙璇鬥經天朗臺精照地明無勞問鉛汞眞已近蓬瀛偉矣旗常業皇哉巾幗名雀環人擬獻葵日我先傾敍徳慚窺管抒懷悚報瓊擊轅聊有頌郢曲不堪賡

壽母垂僖頌共姜錄衛風節髙成子孝心苦教臣忠虎尾災曾履春臺暖漸融郎君當運會夢卜兆羆熊彩鳳淩霄起神鵬絕漢翀襟披樂廣霧才發士元空淮豫傳芳績經綸簡睿衷名懸三島北身障百川東遠邇周民隱恩威沛澤公千秋欣遇合一徳動昭融汲引寧餘力聲華每發蒙淸流同注壑弱翮早依叢感激緣明義追隨願始終慈幃逾大耋寵誥錫髙穹懿則誰能並芳規播不窮闡幽存史筆作頌獻雕虫已覺慚圭璧還知類管筒何人歌絕調冰雪在梧桐

○上丁日皇上親詣太學行釋奠禮恭紀十二韻

文治開天運明禋重國黌鑾輿移禁籞鳳冕出嚴城對越天顏穆趨蹌士气榮百靈森羽戚九奏戛簫笙道契尼山祕心通泗水靈上丁修祀典至聖感精誠恍接無言教欣看大道行森嚴神馭悅震憺眾情傾雷動回云日山呼誦聖明祥光余殿廡春色滿神京翹首宮墻近齋心刻漏驚幸叨陪祀列踴躍發歡聲

慶芝堂詩集卷十六

●慶芝堂詩集卷十七

沈陽戴亨通幹撰

五言絕句詩

◆五言絕句詩◆

古意

子夜歌

四聲曲

秋夜旅情

都門晚眺

對月口占

秋夜

石橋

板橋眞武廟

谷口茶棚庵

渡灤河

撫寧道中

磵底花

楡關遇雨

出關聞雁

翡翠花

野茶花

口占贈李復堂

山寺

春齋

白鷺

讀書丁家窪雜詠

題畫冊十七首

明妃

孟才人

題吳園二十景

題采藥圖

靑陵臺

淮陰釣臺

子陵釣臺

對鏡

午睡

秋宵

調碪

題年家子盧主事秋燈夜讀圖

題沈學子徵蘭圖

題興福寺

○古意

白雲起前山遮斷郎歸路妾欲往從之知郎在何處

明月掛前軒秋風下髙樹忽動別離情出門望江路

虫語響空階髙梧落疏影秋夜月華明獨照孤幃冷

郎愛蕙艸花花多恐難久妾有幽蘭香願君莫去手

嘉樹植中庭號爲女貞木歲寒色不凋霜雪從相酷

○子夜歌

妾有五色絲織作同心帶綰以結不開試看郎心耐

采蓮蕩輕舟蓮房含未吐但見蓮花嬌誰識蓮心苦

鴛鴦傍蓮舟欲打心忽變俄見有人來佯羞整金鈿

瞥見雙鴛鴦交頸戲珠箔慚笑隱房櫳低聲罵輕薄

○四聲曲

日落山峯紫月出溪水綠時聞款乃聲隱隱過巖曲

深山絕行蹤輪囷多古木時聞樵采聲丁丁出幽谷

喬木囀倉庚春雨昨夜足時聞叱牛聲村村野相續

羊牛相呼鳴夕陽含雨足時聞橫笛聲遙遙下山麓

○秋夜旅情

明月浸疏桐空階虫語響伏枕夢不成淒其動遠想

○都門晚眺

吾家在何處遙遙白雲蔽佇望白雲飛雲飛杳無際

○對月口占

閒夜步苔階一身萬里客明月照我懷顧影長太息

兩地不相見共此明月光殷勤望明月展轉心內傷

○秋夜

檐端露明月月苦鄕心儆艸虫寒夜鳴疏桐落秋影

○石橋

略彴石欹斜菖蒲映淸水水流細有聲泠泠潄石齒

○板橋眞武廟

古寺覆寒云下馬聊獨往四顧無人聲風蟬樹間響

○谷口茶棚庵

谷口施茶僧擊磬迎來往松棚午陰涼時有松風響

○渡灤河

霧气暗河幹霜花浮艸色行路詎不難如何遠跋涉

○撫寧道中

上山復下山時行山磵底落日恐夕心遙遙望墟裏

○磵底花

空谷媚幽姿寒花抱一枝秋風吹不息搖落復誰知

○楡關遇雨

蕭蕭紅葉落歷歷雁聲過一夜楡關雨愁聽出塞歌

○出關聞雁

匹馬秋風道荒山夜雨時音書如解寄爲報客行遲

○翡翠花

山中翡翠花秀奪炎鳥色采擷充佩幃應教美人悅

○野茶花

塞上牧馬兒采葉調酥酪空有珍珠花隨風自開落

○口占贈李復堂

傑士多奇情往往不得吐相遇素心人一日可千古

○山寺

古寺翠煙深日入空山靜漁火隔溪明寒松落疏磬

○春齋

野性逖塵情荒齋人獨宿昨夜春雨過窗前發新綠

○白鷺

野性依沙渚﹖﹖離褷淨雪襟風蘆棲未穩延頸憶云岑

○讀書丁家窪雜詠

擁翠庭

南陂

煙霞匯

琴石

掬月溪

龍潭

獨樹庵

山館

畱云塢

瀑水厓

白石渡

山寺

山云

望前山

步屧

送人歸山

芳樹軒

山泉

尋春

訪隱

新晴

秋夜

山出云

整屧

早行

登房山

看紅葉

秋齋

宿山館

幽尋

石闕

老衲

漁舟

野寺

題畫

題畫梅

山窗

新霽

雨後山齋

步月

題畫

贈僧

獨吟

夜雨

首夏

獨行

晴

新秋

早春

月夜

暮

曉行

蔬圃

隱幾

秋燈

秋蘭

秋虫

秋苔

秋雨

秋空

秋墳

秋田

送別

懷友

白頭吟

山居

冬日山行

別趙南村

掛劍臺

懷淸臺

擁翠庭

石骨壘爲墻石皮蓋爲瓦淸風送微涼髙臥南窗下

南陂

蒼翠帶平岡坐見南山路白雲淡無心遙遙向山去

煙霞匯

山勢髙逶迆溪流復淸絕虛谷寂無人煙霞自興滅

琴石

山月漸欲髙泉聲響巖竇石上理鳴琴松風落衣袖

掬月溪

美人弄明月淸輝長在手欲以贈他人虛明懼難守

龍潭

山坳郁潭窟蜿蜒神龍藏有時欲行雨雲起山蒼茫

獨樹庵

蒼翠掩禪關夜深人說法老僧獨無言倚樹看秋月

山館

攤書坐南窗虛室絕塵想風過壁琴鳴鏗然流細響

畱云塢

朝作隴頭陰暮作田間雨卻怪此山云不樂塵中去

瀑水厓

冰雪懸重岡驚飛落奇響來者不可畱去者悲長往

白石渡

飯牛山之南垂釣山之北行者莫問津前途不相識

山寺

古杖策秋云遙望雲中寺時有林梢風吹雨落山翠

山云

行步望前山白雲若堪把入云不見云白雲在山下

望前山

盈眸蒼翠深詰屈尋樵路轉瞬嵐气生忽失前峯處

步屧

羣鳥暮歸飛夕陽在髙樹步屧下平岡白雲橫去路

送人歸山

君歸隱名山山中結茅屋應有太古雲長伴幽人宿

芳樹軒

芳樹郁晴軒山禽相聚語樹裏白雲來輕風復將去

山泉

靈液吐云根﹖﹖聒﹖﹖聒流泉注泉在此山淸莫向人間去

尋春

寂歷踏空林兼之訪樵牧相見指南山山南艸初綠

訪隱

空山太古民茅茨結深處溪谷漲流云惆悵山前路

新晴

積雨澑階除臨軒玩新霽幽鳥不驚人飛來啄山翠

秋夜

空山气候淸夜深人未寢流螢入座來忽覺衣裳冷

山出云

閒雲偶出山時作山前雨流光若近人卽之無覓處

整屧

整屧啟荊扉尋源約鄰捨忽聽水聲潺新泉迸階下

早行

石磴歷崯崎野花泫朝露空際但聞香欲覓不知處

登房山

崇岡髙崔巍登頓猿鶴路指點下方云雲中幾家住

看紅葉

霜葉燦朱霞溪水相映帶水上多白雲人家白雲外

秋齋

野樹著新霜靑黃映窗左歸鳥棲復驚山猿竊巖果

宿山館

朝出雅初鳴暮歸日已暝淸夢不離山還踏蒼苔徑

幽尋

汗漫恣幽尋峯林相蔽隱隔浦見炊煙知有山家近

石闕

采芝石闕西放鶴石闕東此中有天地不與黃埃通

老衲

老衲竟何爲堅坐理鶴髮有時渴欲飲汲碎寒潭月

漁舟

仰看山色靑俯看溪水綠夜泊蘆荻灣白雲伴孤宿

野寺

老樹出頹垣客至雀驚起僧雛款禪扉烹茶掬溪水

題畫

荷鍤采紫芝山深迷所在應有商山翁攜手雲峯外

題畫梅

冰霜結嚴寒生意久寥落此時天地心獨有梅先覺

當春不發花春去不著葉獨抱歲寒心芳香吐冰雪

蒼根如積鐵夭矯枝條勁天地浸冰霜寒香欲誰贈

山窗

紅杏發南枝山窗鳥聲集落花飛不髙隨風復飄入

新霽

新霽葛衫輕閒吟步庭砌松軒晝忽陰冉冉流云至

雨後山齋

山齋雨乍晴新月照茅屋萬籟寂不喧殘聲滴疏竹

步月

煙消萬壑淨獨步平林東披襟一長嘯明月懸髙空

題畫

扁舟溯回溪溪窮崖石陡我欲問桃源白雲橫渡口

山老骨燐燐水淸石楚楚明月下漁舟野煙生極浦

贈僧

虛室聞空香窗前落溪水相對兩忘言坐看山雲起

塵市結精廬雜花映修樾欲識妙明心寒潭貯秋月

獨吟

枯坐耽微吟默與天機會靜裏聞孤鴻彷佛層霄外

夜雨

夜雨灑山齋幽人入虛聽朝來啟戶看落花滿苔徑

首夏

首夏日初暖佳樹新陰茂蒙蒙細雨滋階面蒼苔厚

獨行

閒居愛邱壑獨行常踽踽空谷無人聲坐聽山禽語

晴

小雨天忽晴盈眸盡空翠花落寂無聲隨風沾衣袂

新秋

露滌山徑淸秋气滿林薄寥寥天宇空髙飛唳孤鶴

早春

策杖緣流溪迆邐春山裏隔浦望村墟山桃發紅蕊

月夜

天髙秋月明澄潭復皎潔山靜無人迹此景惟自悅

暮

疏雨過空階暮禽將侶去野雲不歸山夜宿檐前樹

曉行

淸眺入深林露气燻芳芷野寺聞山鐘遙遙隔溪水

牯牛下崇岡野禽浴溪水煙霞蔽茅茨犬吠深林裏

蔬圃

野老愛佳蔬種植資膏土林中灌汲聲軋軋鳴秋圃

隱幾

幽討日欲曛歸來聊隱幾魂夢不知疲仍在羣峯裏

秋燈【以下題九秋畫冊】

秋宵萬籟淸天地歸眞靜一燈對古人默默自深省

秋蘭

涉江采芳蘭正值秋風起美人期不來懷香向誰是

秋虫

孤月照髙梧蕭疏落寒影喞喞候虫鳴秋聲露中冷

秋苔

扃戶少人蹤苔痕厚階砌山鳥愛幽居銜花落蒼翠

秋雨

峯頂擴奇懷天地收雙目長嘯月橫空流聲滿巖谷

秋空

孤艇泊楓林夢繞江天路寒雨帶歸鴻飛向江南去

秋墳

商飆起原野悲響在楊木荒冢亦何知行人爲躑躅

秋田

老農幸有秋殷勤望田谷牧子獨無心驅牛下寒綠

送別

笙歌興已闌歡笑轉淒楚別語正依依殘鐘天欲曙

懷友

別酒怨徵鴻攜手衡門道新鶯忽作聲綠徧階前艸

白頭吟

白頭兼莫春非復芳菲節展轉心忽傷深悲蕙艸歇

蘭香發芳春春歸香欲歇佳期久已慳獨立庭前月

山居

茅屋下斜陽攤書臥北窗片雲生棟宇化作雨蒼茫

危磴轉寒山窅窕麏�路丁丁發木聲遠隔云深處

邃石吐蒼云參差落檐瓦時與好風俱甘霖被原野

春雨潤前村扶笻每孤往百谷性不分時聽農人講

冬日山行

石凍流泉細林枯落葉幹扶笻過鳥道風磴入云寒

別趙南村

相逢應未遠何事轉淒其才得與君遇冰霜又別離

掛劍臺

寶劍值千金欲贈徐君死解掛墓門前千秋吳季子

懷淸臺

巴婦飲丹穴芳聲動廟庭所遭非令主曾爲築懷淸

○題畫冊十七首

溪流淰淰淸山色鱗鱗碧空亭雲气深何處幽人迹

野老不入城家在云深處山徑結危橋看云日來去

茅屋隱山坳石磴崯崎上時復掉船歸空江孤月朗

樹里人家屋柴荊傍水隈江空天一色帆影日邊來

頓僻數間屋扶疏幾株樹野老坐垂綸日送浮雲去

山繞鹿門靑龐公舊隱形欲空天地眼峯頂結孤亭

攜杖石橋東松風起幽聽白雲滿空山誰識幽人徑

浩雪盈空山天地還淳朴欲識造化心寒梅發深谷

羣峯云上立亂石風前走蕩胸嵐气生看山背兩手

訪衲登危巘聽泉倚臥松回看山下路已有白雲封

厓石森精靈長松礙云日科頭何處翁攤書坐蓬室

鹿門空有約林慮舊山孤何處尋眞隱人間見畫圖

漠漠洞壑云蕭蕭蘆荻岸月明天宇空孤鶴橫霄漢

怪石立山鬼猙獰古渡頭濤聲催賈客風雨急歸舟

雲起羣峯動溪流眾壑喧荒村枯木外蹤迹老衡門

流水繞重山茅茨隔煙霧借問捕魚翁莫是桃源路

蹊柳初垂綠平橋接水田荷鋤新雨足沽酒話丰年

○明妃

奉命和戎主甘心朔漠來望鄕時灑淚不上李陵臺

○孟才人

妾命何堪惜恩深殉九泉一聲歌未竟腸斷舊君前

○題吳園二十景

白沙翠竹江村

見山樓

華黍齋

千尺桃花潭

站臺

分江

仙人洞

東溪白雲亭

虛舟

三峽餘波

古柏

芙蓉沜

柳風麥浪之間

復嘯亭

冬缸書屋

江鄕傳捨

雪窟

煙霞多處

因是庵

小山秋

白沙翠竹江村

水淨白沙明花滿江村路策杖入修篁淸談坐深處

見山樓

蒼蒼樓前山連峯數千里上接蔚藍天下帶長江水

華黍齋

養髙絕外營郊居愛華黍江上無心雲飛來落甘雨

千尺桃花潭

灼灼桃花紅澄澄潭水綠疑是武陵源人家匿深谷

站臺

明月麗中天羣動一時寂獨坐理鳴琴淸輝照幾席

分江

淸江可濯纓分來就溪壑應有濠上人相攜看魚樂

仙人洞

坐久寂無聞眞人潛深窟靜裏察玄機白雲蓊欲出

東溪白雲亭

戢茅傍東溪溪光搖屋宇白雲往復來時作亭前雨

虛舟

結屋號虛舟閒心絕世忤一任水禽來銜花滿幽處

三峽餘波

江源不可窮餘波注芳澤髣髴坐瞿塘淸猿叫虛壁

古柏

老柏蟠虯龍夭矯鱗鬣古時有淸風來吹落藤花雨

芙蓉沜

涉江采芙蓉江流水平遠欲渡無舟航惆悵秋風晚

柳風麥浪之間

垂柳帶平疇孤亭坐山翠野老叱牛歸夕陽下平地

復嘯亭

彈琴坐修篁長嘯懷往昔明月無古今還照幽人夕

冬缸書屋

文史富三冬靑缸照往哲欲識天地心寒梅吐冰雪

江鄕傳捨

胥口渡已沈鑾江非故迹亭林幾度更燈【燈﹕登】臨悵疇昔

雪窟

叢梅發嚴冬光輝映白雪一曲郢中歌寒宵對孤月

煙霞多處

煙霞逞殊觀變幻不可測轉瞬歸虛無靑蒼見山色

因是庵

妙諦悟眞空淸淨邱園裏明月照檐端還照前江水

小山秋

小山叢桂花秋風吹不落此地近淮南余將老棲托

○題采藥圖

偶隨玄鹿徑已入白雲鄕此際逢劉阮相攜渡石梁

○靑陵臺

淫雨霖霖歇江河水不深祇今臺上日萬古照貞心

○淮陰釣臺

不耐王孫餓收綸去此臺曾經淮水渡千古爲生哀

○子陵釣臺

人生各有志乃在去就間一釣成千古髙風不可攀

世代更千載髙人去不回富春江上月獨照子陵臺

○對鏡

冶容耀春花妝罷自矜惜顧影復徘徊低頭長太息

○午睡

燻風淸枕簟嬌睡暈潮生微笑朱唇啟應知夢裏情

○秋宵

芙蓉落葉疏鴛鴦怯波冷銀漢耿中宵孤幃淸漏永

○調碪

孤妾調碪杵空閨生早寒思君沙漠外風雪走彌漫

夜气侵雙臂深宵睡未遲妾心難遠寄辛苦月明知

○題年家子盧主事【隆】秋燈夜讀圖

明月照髙天靑雲傍庭戶心靜夜攤書欣然慕前古

○題沈學子【大成】徵蘭圖

涉露采芳蘭花開被九畹將爲王者香莫畏秋風晚

○題興福寺【卽常建所詠破山寺也】

破山唐代寺潭影浸禪房偶共髙僧坐閒雲滿石牀坐久山光淡禪關日色低微聞孤鶴唳聲在數峯西

慶芝堂詩集卷十七

●慶芝堂詩集卷十八

沈陽戴亨通幹撰

七言絕句詩

◆七言絕句詩◆

長信宮

春閨

春怨

秋碪

九日登髙

塞上詞

少年行

昭君

詠荔枝

和人經某花園墻外看花之作

題牡丹圖

題雙鵲圖

盆菊

過某舊園林感賦

過某新居感賦

爲尉千題牡丹圖

鐃歌三章

盧龍縣

盧峯謠

獨樹庵

石闕

煙霞匯

柳泉

南陂

梅花書屋

倚檻看荷

仙山樓閣

虹橋玩月

蘆岸漁舟

佳人倚竹

棧道騎驢

艸坡牧羊

題陳生小照

戲贈友人納妾

九日

瓶花

渡溵澑望別山

立秋後一日玉田聽雨

題綫渠茶棚庵

胡家窩鋪聽雨

過石山站懷林大搢

夜泊簫聲

瀟湘泛棹圖

扁舟萬里圖

西湖泛月圖

秋江泛棹圖

溪橋飲牛圖

牛背橫笛圖

散牛嚙荻圖

聞笛

聞雁

冰鑑

秋夜

枯樹寒雅圖

雪竹

墨蟹戲題

寄答毛秋岑

荷溪口號

聞雁

口占一絕送松喬陪祀

仙緣

遊仙二首

示從遊諸生

秋懷

畱示從學諸生

胥江弔古

○長信宮

當春蘭蕙競芬芳金殿筵開捧禦觴幾日承恩歡樂地秋風花落禁宮涼

九重恩斷妾難忘日日焚香掃禦牀朝罷探君何處樂人傳歌舞在昭陽

西宮芳艸正添愁沸耳笙歌樂未休莫羨腰肢輕似燕當年恩眷妾曾優

○春閨

花落庭閒睡起遲倦欹鴛枕蹙蛾眉穿窗忽見歸來燕長嘆一聲雙淚垂

○春怨

別語分明計日回香閨深思轉徘徊傷心有約庭前樹寂寞無人花又開

○秋碪

月照孤幃夜正長淒淒碪杵搗秋光妾身不畏西風冷只恐天山下早霜

○九日登髙

笳聲淒切雁聲哀風起髙原獵騎回無盡愁雲吹不散望鄕空上白龍堆

○塞上詞

平沙漠漠戍樓陰一派邊聲動暮碪塞上秋風吹不盡營州城北古云深

郊原雪後黑山枯風捲黃蘆射獵初小隊韜弓馳馬去亂雲堆裏有穹廬

○少年行

把酒髙歌出漢關少年豪气可移山寶刀脫贈還抽看指點鋒頭戰血斑

○昭君

寧邊廟算遣朱顏不比文姬出漢關忠節豈勞傳畫史巍巍靑冢壯胡山

○詠荔枝

中原菓食備珍奇此物由來道路遲多事尉陀通獻納至今南海貢離枝

○和人經某花園墻外看花之作

爛縵花枝生曉寒重門深院避人看懸知百寶雕欄裏風妒繁華春易闌

○題牡丹圖

楊家姊妹鬭明妝花發天香繞玉牀譜出淸平新樂府沈香亭北教霓裳

○題雙鵲圖

靈鵲雙雙羽翼成髙枝飛近日邊鳴傾心側耳惟聽汝奪盡人間烏鳥情

○盆菊

淸韻幽姿伴歲寒秋心老貌對伊寬楊家空有隨春檻不待西風吹已殘

○過某舊園林感賦

此度看春異昔春生憎亭館石嶙峋黃鶯依舊花間囀不解尊前問主人

○過某新居感賦

舊是誰家舞袖長又看此日鬭新妝春來秋去年年燕閱盡興亡在畫梁

○爲尉千題牡丹圖

嫩綠嬌紅繪鼠姑雨情風態一株株老來興寄煙霞外閒看人間富貴圖

○鐃歌三章

西域降王款聖朝森森甲仗蔽霜臯拜爵邊庭資牧圉我皇親授虎龍韜

云﹖﹖幹星旃帳殿齊受降臺下拜雕題英豪赤腹歸誠後靑史無慚漢日磾

天驕戎馬盡騰驍帶甲傾心附聖朝萬里環邊爲保障九重端拱聽簫韶

○盧龍縣

匹馬遼疆道路遲海云東指不勝悲盧龍古戍笳聲起孤竹臺邊日暮時

○盧峯謠

盧龍山上峯崔嵬盧龍山下云不開古來徵戰骨已朽天陰鬼哭聲悲哀

○獨樹庵

庵門闃寂咽流泉髙樹乘風拂暮煙萬籟不聞花自舞一聲淸磬說枯禪

○石闕

兩峯盤結望氤氳鶴唳猿啼透壁聞采藥歸來誰是伴一條枯竹帶蒼云

○煙霞匯

策杖■﹝石含﹞砑汗漫遊狂歌山曲和閒鷗一溪煙水斜陽外天際雲峯淡沲秋

○柳泉

弱柳迷煙渾欲雨柳根﹖﹖虢﹖﹖虢泉吞吐春來黃鳥喚春晴水面金梭織金縷

○南陂

南陂髙下接煙洲峯頂千秋水自流十畝桑田耕夜月淸光端爲白雲畱

○梅花書屋【以下八首題畫冊】

生來未到梅花塢此日西溪畫裏看羨殺竹林攜屐過一門晴雪照人寒

○倚檻看荷

風淸水閣芰荷香卓午鳴蟬日正長何處蘭橈喧笑語飛來七十二鴛鴦

○仙山樓閣

參差樓閣玉爲梁來往仙姝躡鳳凰百尺丹梯容我上吹笙親乞杜蘭香

○虹橋玩月

混迹塵寰說餅師江南人物系相思柳湖松島三更月丁卯橋頭許渾詩

○蘆岸漁舟

霜林彷佛似苕川水漾空明映碧天隔岸炊煙生一縷荻蘆深處泊漁船

○佳人倚竹

劍鋩山色割愁難風緊秋林玉臂寒閒卻空庭金鴨火爲誰長袖倚瑯玕

○棧道騎驢

峻嶺危峯斧劈痕崖懸古木倒生根詩人愛說蠶叢路秋雨騎驢過劍門

○艸坡牧羊

濈濈來思亦寫眞平坡如簟艸如茵眼中臧谷都兒戲不見山前叱石人

○題陳生小照【僧服坐蒲圖旁置酒甕】

忙中歲月靜中看醉裏浮生醒自寒富貴功名皆是幻一齊收拾上蒲團

○戲贈友人納妾

繡幃春色夜來多啼鳥聲催曉夢過倦起妝成還對鏡扶郎肩臂問如何

○九日

幾度重陽客裏過一身長病柰秋何少年壯志蹉跎盡回首煙雲塞上多

久客難登客裏臺況當多病菊花開鄕心已逐秋風急鴻雁偏從漠北來

○瓶花

花是名園樹上枝折來裊裊媚春姿如何瓶水求生活不爲深根憶別離

○渡溵澑望別山

淡沲秋光鳥去還風蒲煙柳水潺湲林梢一抹鱗鱗碧共指前山是別山

○立秋後一日玉田聽雨

昨日髙梧減片靑亂山髙下雨冥冥秋來已覺增愁緒況復寒聲旅夜聽

○題綫渠茶棚庵

卸卻徵衫敞葛襟素磁僧捨浥淸芬髙槐風動層層影滿地莓苔蕩綠云

○胡家窩鋪聽雨

龍荒東指路迢遙鴻雁聲髙度泬﹖﹖寥旅捨孤燈愁不寐坐聽寒雨夜蕭蕭

○過石山站懷林大搢

石山古驛眾山前沽酒郵亭握別年幾日歸來重駐馬斷蓬衰柳鎖寒煙

○夜泊簫聲

小艇銀塘夜泊遲木樨風細夜銜卮簫聲隱隱漁家外正是前峯月上時

○瀟湘泛棹圖

雨過瀟湘近午鐘芰荷風暖水溶溶帆檣曲折隨流轉看盡衡山九面峯

○扁舟萬里圖

艸蓑篛笠一扁舟萬里長江任去畱直破雄風到滄海白雲深處是瀛洲

○西湖泛月圖

鴻雁聲髙夜露濃一湖淸冷浸芙蓉碧天深處舟初泊月在孤山第一峯

○秋江泛棹圖

科頭人在木蘭舟紅藕香中覓勝遊昨夜雨過新水漲沿江添得蓼花秋

○溪橋飲牛圖

飲牛朝夕潁川陰眞羨巢由出世心蹤迹不通朝市路過橋東去海云深

○牛背橫笛圖

前山飼罷日斜曛橫笛聲聲斷續聞野老扶笻閒出望心知牧子下寒云

○散牛嚙荻圖

一犁耕老脫危韁從此逍遙下石岡野食不須愁自覓道旁秋浦荻蘆黃

○聞笛

竹影橫階月色涼秋風淅淅灑衣裳驚心忽聽南歸雁回首雲山萬里長

○聞雁

竹影橫階月色涼秋風淅淅灑衣裳驚心忽聽南歸雁回首雲山萬里長

○冰鑑

謾誇水鏡別妍媸一夕嚴風異昔時我自不嫌寒徹骨獨畱冰鑑照須眉

○秋夜

天涯久客厭秋頻蟋蟀聲悲泣露筠孤館深宵愁不寐入簾殘月靜依人

○枯樹寒雅圖

陰雲如墨樹蒼黃空谷無人雪滿岡野雀集枯甘寂寞不隨春燕入雕梁

○雪竹

慘慘寒聲一夜雪千章喬木經摧折勁節排風能力持後凋不獨稱松柏

○墨蟹戲題

艸泥郭索徧江幹匡滿玄黃菊未殘把酒持螯秋正好不應空作畫圖看

○寄答毛秋岑

河梁怨別酒方酣凜凜淸霜拂劍鐔幾日鶯花春事盡空教離思滿江南

○荷溪口號

菱塘荇渚受涼風漁唱鷗吟夕照中舉目駭看天水外雲峯千笏插晴空

○聞雁

百年蹤迹感飄蓬兀坐蕭齋聽早鴻紙帳梅花孤客夢月明幾度換秋風

○口占一絕送松喬陪祀

岡回水抱陟還涉紫气氤氳射眉睫悄悄無聲一夜霜歸途馬上看紅葉

○仙緣

海外三山接玉京誰知靈黍祕雲英裴郎不遇藍橋渡搗藥空聞玉杵聲

○遊仙二首

縹緲仙姝下鳳樓桃源渡口木蘭舟亭橈顧我搴珠箔笑與華池露一甌

羽駕蹁躚馭紫煙霓裳仙樂奏鈞天蕊珠宮裏陪春宴鱗【鱗﹕麟】鳳洲前月正圓

○示從遊諸生

換骨玄霜日夜春【春﹕舂】問誰服食駐芳容他時我欲尋仙侶鸞鶴空懷去後蹤

○秋懷

坐破寒氈不解愁西風獵獵又�秋丈夫別有千年業莫但爭誇定遠侯

○畱示從學諸生

茫茫塵海問仙山亦解神丹遇者艱行到桃源最深處幾人堅信不思還

上乘髙談誤眾賢非關頑骨不成仙塵根滌蕩靈根露剩粒殘砂亦厚緣

○胥江弔古

兩岸蘆花對客愁雁行南下楚云秋臨江忽灑英雄淚明月簫聲古渡頭

慶芝堂詩集卷十八

●跋一

余自癸酉春自楚入燕至甲戌秋始歸裏舊侶相見備詢遊歷余曰吾此行有三得溯九江得見廬山道經齊魯得見泰山居都下得見遼東戴遂堂先生然亦有三憾過廬山而未觀瀑布過泰山而未登日觀見先生而未獲讀其全集盡聞其緒論也蓋余自童時卽聞北地有所謂遼東三老者一爲李徵君眉山一爲陳布衣石閭其一則先生也私心向往每於友人之自北來者或傳其零章斷句必珍重省錄藏之篋衍甲戌落第後客居尠歡求所謂三老人之蹤迹而物色之有知之者曰眉山石閭已棄人間世惟遂堂巋然獨存余亟訪謁一見如平生歡互出其所作以相質不作一面諛語未幾先生就養於其猶子藍輝明府儀徵官署余亦匆匆南歸丙子春客杭州遇先生於吳山之麓執手大快遂相與俱歸江北畱館眞州共數晨夕者半載一日盡出其生平所作以示余余讀之旬日而卒業躍然喜復爽然自失如河伯之見海若望洋而嘆也如聞張樂洞庭之野滿谷滿坑而守神塗卻也余夙昔愛南朱北王之作奉爲圭臬厥後聞趙秋谷貪多愛好之論始稍稍厭去之將爲溯流尋源之學而風塵奔走日不暇給今讀先生詩乃知返虛入渾自有境地從前之紛紛耳食盡成土苴矣先生詩上自漢魏下逮初盛唐諸大家皆擷精取液如金入冶而鎔鑄之不肯稍降一格以狥時目而於贈離賦別感生傷死之際尢纏綿悱惻委曲動人蓋其性情眞摯有流露於不自知者兆燕辱先生知已之愛爲忘年交故不揣檮昧敬綴數語於簡末憶昔初見先生時問江南名士余以鮑海門對先生曰吾神交此人久矣因示以懷海門詩且備詢其遊歷居處後來江南遂與成莫逆契余族叔麟洲訪詩學於先生先生館之幸捨歿而爲之殯殮哭之甚哀余所交海內名流殆徧而愛才好士未見有如先生者雅材百五而谷風伐木詩人三致意焉後之讀先生詩者其亦知所興起也夫乾隆丙子孟冬全椒晚生金兆燕拜手謹跋

●記

乾隆甲戌春秉瑛奉伯父養於儀徵官署卽擬刊伯父詩囊橐蕭然三年未果都轉徳州盧公謀選遼東三老集錄稿中什二三去因檢三年中居眞州所作隨意付剞劂廬江陳葑池侍禦秉瑛同年友也讀而驚之索觀全集秉瑛以未有雕本對戊寅春調任昭文侍禦遣信相問且致金助犁棗費伯父欲勿受秉瑛曰鑴書非不義也侍禦與侄惇夙契且甚愛伯父詩姑受之以爲藉可乎乃益以一歲俸錢急鳩工不三月而蕆厥事計四言古體廿五首騷體十三首樂府廿八首五言古體二百七十一首七言古體五十六首五言近體四百三首七言近體二百六十三首五言長律十六首五言絕句一百六十三首七言絕句七十四首共得詩一千三百一十二首爲卷十八秉瑛少孤鞠於伯父伯父自齊河解組後萍居京師益貧困授徒以供饘粥樵蘇不爨簞瓢屢空未嘗一日廢吟詠數年與江左人士接後進之輩耳三老名者爭以得傍門墻爲幸而盧公方大振風雅壇坫與諸名士觴詠無虛日司寇夫子嘉興錢公方伯髙密宮公皆聞風遠來春秋佳日凡有文燕必折簡招致畱數旬不歸秉瑛沈迷簿領朝夕靡暇不能執杖將車敬隨左右然心實竊慕之昔劉賓客白太傅以其贈答之作編成兩軸一付劉之子一付白之侄各令收藏至今傳爲佳話不知秉瑛何日得謝去塵网一侍九老六逸之側與買宜輩共歡噱也乾隆戊寅季秋從子秉瑛謹記

●跋二

外王父戴遂堂先生慶芝堂詩集十八卷乾隆戊寅藍輝舅氏初刻於昭文縣署江左間有傳本後舅氏移官甘肅又移貴州往來數千里板藏友人處年久散失先母戴太宜人屢命搜葺重梓問世而傳鈔訛脫至不可讀徧訪親故亦絕少善本逡巡未果道光戊子【道復】捧檄來吳專心訪求歷五六載始得原刻紙墨完好因亟加繕寫體例卷帙悉遵其舊於道光乙未重付剞劂蓋距舅氏初刻之時七十餘年矣私幸不終負太宜人之命又傷太宜人不獲親見其成編也是集顯而幾晦晦而仍顯𨿽若有數存乎其間而太宜人表章先人之心惓惓不釋遂使七十年來遺詩僅存江左者猶得重見舅氏初刻之本一經校刊頓還舊觀嗚呼何可忘也外王父在當時與李鐵君陳石閭齊名稱遼東三老宇內久有定論故別敍鳩工歲月並重雕緣起如此云道光十五年十一月旣望外孫荊道復謹跋

