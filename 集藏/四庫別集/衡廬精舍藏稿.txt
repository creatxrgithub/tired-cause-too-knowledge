

衡廬精舎藏稿原序

先生之所謂防府也阿平無險四徹中繩寡艸木而無鳥獸悉其所制作可掩古可昭來者舉而藏焉荊揚之間語無險而中繩者孰逾衡廬蓋神禹經之矣尙書惟揚州彭蠡旣豬惟荊州荊及衡陽山海經載南海之內有衡山有三天子之都一名天子鄣卽廬山也而禹各有藏衡之藏在岣嶁云密嶽麓凡七十七字廬之藏在紫霄石室中百餘字不可辧堇識所謂洪荒漾余乃攆是已廬陵湊二山中北距廬東距衡俱不能千里予師胡正甫先生生於其間自號廬山名其居曰衡廬精舎先生少讀古人書長學於歐陽文莊羅文恭二公契余姚之防以上窺孔孟之際所著書若干捲其宗鄒魯其文洪範國雅其詩賦建安大歷修胸中之誠以攄之書棄知棄意以明道而略物閎而盧牟六合斂而綜攝一貫鉅而敷陳皇王纎而箴縷醫筮靡不蹠其元閫協厥六經子章自少從先生遊得而卒業焉間請付之剞劂先生曰非吾志也吾名吾書曰藏之衡廬耳子章曰有藏則有副以俟後世聖人君子乃謀之二三子而刻之嗟乎衡廬之藏兆自神禹文不盡解大都紀決排敍疆理至其見知堯舜爲萬世文命之祖說在人心惟危道心惟防精一執中數語予觀先生所藏不禹之績而禹之心其教子章曰聖學始於仁而要在無欲語學至於無至矣克伐怨欲不行不得爲仁有所恐懼憂患忿懥好樂則心不在有所未無不行未盡無而何以名仁孟子論養心在寡欲養浩然之气在無害故曰無適無莫君子也無意無必無固無我聖人也無聲無臭天也至於無則道心防而中執是乃所謂仁是先生藏稿之大都也楚周元公論聖學以一爲要而直以無欲當一先生之教恍若券合而說者謂元公產於衡止於廬先生宅於廬締於衡其迹亦若片合豈二山之靈兆於禹嬰薄於元公而凝翕於先生耶嗟乎禹之學以柏翳光元公之學以洛陽衍今所爲先生柏翳洛陽者屬之誰乎子章不敏敬告吾黨諸君子相與共淬礪焉

欽定四庫全書

集部六

衡廬精舎藏稿目錄

別集類五【明】

卷一

賦

卷二

古樂府

卷三

五言古詩

卷四

七言古詩

卷五

五言律詩

卷六

七言律詩

卷七

五言排律

五言絕句

七言絕句

卷八

序

卷九

序

卷十

序

卷十一

記

卷十二

記

卷十三

辯

卷十四

論

卷十五

議

說

卷十六

解

頌

贊

卷十七

策

卷十八

題跋

卷十九

書

卷二十

書

疏

卷二十一

碑

祭文

卷二十二

傳

墓表

卷二十三

行狀

卷二十四

行狀

卷二十五

墓志銘

卷二十六

墓志銘

卷二十七

雜著

卷二十八

雜著

卷二十九

雜著

卷三十

雜著

衡廬精舍續稿目錄

卷一

賦

詩

卷二

序

卷三

記

卷四

書

卷五

頌

贊

跋

卷六

行狀

卷七

祭文

卷八

墓志銘

卷九

墓志銘

卷十

墓表

壽藏志

卷十一

傳

臣等謹案衡廬精舍藏稿三十卷續稿十一卷明胡直撰直有胡子衡齊已著錄泰和人嘉靖丙辰進士官至福建按察使是集爲其門人郭子章所刻凡賦一卷樂府一卷古近體詩五卷文十九卷雜著四卷又續集詩賦一卷文十卷不知何人所編卷首悼才賦下注少作二字殆其後人取初集簡汰之餘與其晚年未刻之作裒爲一帙也直家泰和東距衡山不千里北距廬山亦不千里故取二山之名名其書室因以名集直初從歐陽徳遊又從羅洪先遊其學一以姚江爲宗故所作胡子衡齊八卷大抵闡明心學然明儒學案稱其少駘宕好攻古文詞年二十六始講學故其文章頗雅健有格無抄撮語錄之習又其宗防謂釋氏主於出世故其學止於明心明心則𨿽照乎天地萬物而終歸於無有儒者主於經世故其學在於盡心盡心則能察乎天地而常處之有故其文章亦頗篤實近理未至王學末流之誕放至於雜著諸篇如設罿獵人之類詆訶薄俗未免少傷忠厚考直初見歐陽徳時徳病其疾惡太嚴一切憤憤不平是已先失仁體殆亦其夙見未融故嬉笑怒罵不覺言之過歟乾隆四十五年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

衡廬精舎藏稿卷一

明胡直撰

賦

雙松賦【有序】

去桃源六十里鄭家驛堂背雙松喬碩奇古閱人多矣予數過加瞻仰焉近年采巨材雙松以非杉楠幸完莊生所謂材不材之間驗矣予獨訝其不托深谷而處孔道終非其所故爲賦云

猗與雙松閱防百齡防云漢以布葉掩日車而抽楨偉峻極之瓌質匪羣品之攸京奚結侶之太狹爰伉儷以居貞類海濵之二老嫓魯國之兩生爾其違文陛謝上林逃岱嶽之封爵脫閟宮之斧斤抱貞陽之烈气乃根托於置亭𨿽隠約於一舎終挺特於霄旻參日月以飛節貫四時而晶英欽爲徳之崔嵬虞處身之未諶背幽寥而弗都據闤闥而稱永撫孤操以峣峣匪藏珍而匿景此之孰得孰失孰智孰愚予獨郁伊而絪緼將卬言之弗恂請決策於詹尹

誚螢火賦【有序】

予夏夜月堂皇觀流螢下上飛明因感世儒小明不能窺乎大道遂爲之賦用自警云

維朱明之熇蒸禦空館而偃仰明月以延竚覩夜色之沆漭闃熠燿以飛螢懸三五而下上突流星之的爍熲隙光而搖颺紛瓊葩以繁滋散蠙珠而輝晃抱孤明以自照奮重陰而如煻或循涯以飄颻時出林而穿莽類明哲之篤保豈犇熱而防戕同飲露於寒蟬焉嘈嘈以競響長虞表乎忠貞安仁綴以殊奬予獨悲子之姱修曽未覩太陽之焜爌贊昊淸以赫曦焜八荒而非廣偉大明之無外熯萬物之穰穰彼月星之霄出破闇昒於窮壤或隠翳於靉防亦明徳之中朗豈若子之耿耿終何禆乎防兩子且不能煒華燈於堂皇抑照乘而晶爽獨悄悄而涼涼恣違物而惚恍將矚子以大道寧辭予之譙讓

感蒼蠅賦【有序】

餘暇閱室中有靑蠅掛蛛网得脫者復鑽窻紙求出不得翊日防斃因鑿竅出之感而爲賦

眇玆一室牕楮玲瓏光生虛白案几昭融靑衣羽客倐爾遊從三三兩兩營營翀翀於時有舎隅爾朱之宗家世网業手口並攻儀天象之懸畢類虞師之設罿有翼而來必絓其中旣資夕膳復薦朝饔嗣覩一客蒼顚修容已縶復脫一奮殊功人曰是其族之傑雄也已乃欣一生於九死依容光以遂衝背巍閽兮弗趨鑽故紙兮求通𨿽縱掉於羅罻終悲吒於樊籠淹翼日以枵餒將枯死於櫺櫳爰有博徳先生睠矣其恫鑿竅方寸導使由從復乃厲色聲而誨之曰爾蒼顚者能弗忘縶网之厄鑽楮之忡乎爾乃弗知一膜之表曠浩靡窮下何地而非衍上何天而弗窿子將翺翔兮汗漫逍遙兮混蒙放身太虛飲露餐風笑尋芳之太污眇附驥之非隆縱鵬飛而九萬亦胡大於域中於是彼蒼者子俛首鞠躬聆言若怵一躍騰空弟子晉曰若非遘先生將朽此虫矣先生儼然正襟愀然攺容曰弟子識之彼世方以觸网爲恱鑽楮爲工不知防千萬兮羌靡方以瘳其曚徒惝怳於目前抑胡樂以自功

志歸賦

余嬀州之瑤裔兮胎初諜乎顓昌淑有周之錫茅兮卜鳳皇之鏘鏘中綿邈而幽寥兮延明徳其防千祀維先大夫之黯修兮遵重華之遐軌代蹠鉤而儀矩兮重擷英於芬藝赤奮若之麗文明兮防壯月以蒞防絓慕古之靈喆兮嘗夢寐而見之衷奇服以爲豫兮冠切云而佩纎離罹元天之不弔兮浸綰髮而殞余怙身惸惸而繚悷兮抱淒惻而血爲雨伏蓬衡之圭竇兮操瓢瓠以奉慈母𨿽頷顑而瀕九死兮志不跌而山峙縱時命之長遻兮儕醜旅之爲恥紛其嗤此鶉結兮竊黼衣而自比登賢書於防壯兮猶枵腹而突不燬幸至人之遘兮指孔道於中天曰塗人爲禹而不越塗兮啟跬步而覽羲軒子則繇周露而端履綦兮毋爾蹈岐劇之旁偏予趨風以雀躍兮蹇惟溺博而騖言詮逖道眞之醇腴兮親時俗之漓言珍遷固之瑋兮口尼軻而足延擥荊玉扺飛鵲兮曽不識重輕之所緣左予軿於伽兮亦罕爲犁其城庭旣仰祿於三茅兮紛多岐而戰此修名時曖曖其彊齡兮猶狐疑而因仍繆連袽而升南宮兮攀紫極以攸徵宅爽鳩之卑仄兮鼔蟬翼而補靑旻遘時路之蕪穢兮防元云而蓋夫皎明羿不逞而執衡兮浞彊圉而奪要津赫乳虎之銜命憲兮糅防玉之均焚豢防梟於家衖兮斥鳳雛於雞鷷恣闔國之狂泉兮莽饕餮而酕酲六合澒洞若顚舟兮乾坤防頗而不平余菸悒飲涕兮射天狼之未能奮欲斬此長虹兮恨無倚天之斧斤後賈子千禩兮弔靈均於湘潭掇江蘅以充餓兮亦何埤乎時難撫祝融不足舒嘯兮酌洞庭而隘吾盼攺吾幟於巫峽兮涉九折阪而停驂吾騰騭萬仞之岷峨兮摩金幹而撫兩丸睇北辰之在睫兮猶欲叫乎帝閽悵疢疾之遄摧兮緬白髮於髙堂朝勃然舎紱而東兮返翼軫之故疆倐三嵗之薖軸兮旋回節乎武昌猋徙斾於八桂兮又結軫乎禺陽惟予躬之贔屭兮世齟齬而卒莫當余安能賈冕冔於甌脫兮奏那頌乎揚阿之場方再請而返服兮足彳亍而吭弗張盼太階之爧爧兮思美人於西方仰華蓋之連座兮懷三臺之煌煌鞭扶搖而淸挈貳兮顧日月之自芒扣洪鏞而排閶闔兮亶非余之所臧巫咸旣與余違兮又寡妁介以相將老冉冉其彌晏兮塗漫漫其愈長邊馬虺隤而不進兮河鼓不可以服箱彼孔席之靡溫兮孟車數十乘而弗侈吾誠菲修下兮亦奉教於君子余故敶曰萬宇吾一軀兮時夏吾一肢胡嶄絕而捲懷兮倐與世而長辭魂一宿九繚兮疇弗惕乎明時已矣哉河淸之難俟兮允閼志而節彌鳥獸不可同羣兮指箕山而非期昔夫子欲浮海而遁九夷兮亦匪余心之所如思九埏之博幅兮羌奚處而頓輿赤將氏謁予而欷兮悲世故之崄巇導予以天路兮啟予以珠曰眞人之休逸兮豈乎濁穢餐元气而囁金華兮焉需瓊田之蕤穟駕虛無之爲駟兮靡所如之弗豫王母來宴西維兮華公款於東汜嘯父翩其響瑯璈兮女從風而回集羽乘八景而入天門兮踐九宮之防宇吒丰隆移防旄兮回祖洲以容與俯昆閬之下土兮曽不勝眾眞之舄履極九天而至愉兮羣仙夫其咸娛超氛而托星辰兮閱自古之多徒薊子元放詭莫追兮豈無成公之與魯女前史班班可鑑兮奚齮齬而稱誣抑西方之有聖兮夫不治而不亂彭籛非修兮殤子非短彼恂往來天地之神精兮亦何鳬鶴之爲續斷紹詹尹而防兮夫惟子之邁也神龍變化亡弗可兮何必都此塊也予抗臂而莫然兮久揲蓍於宓羲惟用行而舎藏兮有孔氏之遺懿亶中道之自虞廷兮乃天命之爲皇指皜皜以爲鵠兮撫蕩蕩以爲牀古盡性而至命兮又何擇於遁藏余確乎不抜兮亦時止之爲光崦嵫猋其飛曜兮曽不揮魯戈以再陽縱皓髮之萷颯兮防十駕於途長苟朝聞而不偭兮夕則可而勿恨惟餘之坦然居休兮亦何謝養空而翺翔晚發憤兮忘老又何必去乎不死之鄕誶曰返衡匡兮故遊偕二三子兮夷猶忻鳴鳥兮出谷浴沂水兮悠悠鼓一兮故琴樂吾天兮何求螺水泂乎洙泗孟山屹乎泰岑不下帶而佩宇宙兮豈必罟羣籍以從禽彼磻溪釣於非熊兮久矣非吾之攸珍矧二家之齗齗兮浸若蜾蠃之與螟蛉

衡廬精舎藏稿卷一

欽定四庫全書

衡廬精舎藏稿卷二

明胡直撰

古樂府

劉生

劉生气若虹身跨五花驄西京然諾重北闗姓名雄結客三輔外揮蓋萬人中直繞河源地歸來第一功

紫驑馬

三花汗墮紅萬里自防戎駔駿龍爲友繽紛錦作幪獨乘元莬塞如馭大鵬風幸奉英雄駕狼居蚤勒功

隴頭水

隴水掛隴頭霜笳咽共幽那堪來去淚分作東西流飲馬寒仍渡磨刀夜未休直取樓蘭破東歸不顧侯

卞和獻玉退怨之歌庚子年作

桐栢水出荊山傍華精固結郁以藏魍魎夜哭怖神芒穴山采之寶璞彰於以獻之楚兩王悲嗟嗟王胡不自中聴信讒人乃有賤工一言詬之雙足離躬嗚呼欷歔心之痛兮口不能訶足之離兮無可柰何吾獨悲哉寶璞而題以凡石眞士而誣以誑賊悠悠蒼天曷其有極投彼讒人乃明白黑嗚呼欷歔寶璞可剖以自見我思王兮勞心惻

明月篇

朝發兮采石暮蕩兮馬當散炎靄於輕飈流皓魄於船艎耀江波之鱗鱗噴萬里兮珠光矯玉螭兮璇宮舞素娥兮霓裳渺下上兮混素浸無窮兮漭泱蕩予目兮天外浮予躬兮銀潢彼湘累與明妃邈不足以絓予腸予將騎白龍歌少皥挹南斗而酌酒漿又詎知鸒斯跔跔焉之控地大鵬羚羊角於蒼蒼

柘枝詞【有引】

余從京師初覩戎戲莫諳其節思必古柘枝之舞因作此詞寓有感焉

將軍長劍倚西極志欲滅戎方閫外屯營三十萬鉦鼓震遐疆落日初掛昆侖側戰酣气彌揚長鋌直搗河源外生縛吐谷王殺戎血作黃河水洗刀生赤鋩玉闗從此無亭燧喜气發春陽天子禦門賜顏色雙賜小蠻娘金鈴抃轉呼萬嵗萬載樂平康

步出上東門行

步出上東門回回起念思今日不作樂何復待來玆【一解】君家有淸酒席上有琴鳴良遇心所歡可用解愁情【二解】舎下無斗粟囊中無半錢不肯學龍蛇自委蛇何不去而海上從彼辟穀仙【三解】騎當飛兔馬佩當步光劍男兒墮地雄奇必有爲何能坐愁喞喞悲此寒與賤【四解】

枯魚過河泣

枯魚過洞庭延望波濤濶泣涕自漣洏感是舊棲托緘書報白龍愼哉勿輕躍風雲未有期懼爲豫且獲所貴知徳希奫淵詎可脫

銅雀臺

君王營四海西伐復東徵頓棄三分業空餘八佾情舞衣金薤葉歌調白楊聲妾恨非神女無由入夢傾

昭君怨

毳幕易璿房氈裘掛錦囊雪悲調粉白雲想換流黃未荷龍顏顧曽傳雞舌香得還故宮冷猶是沐恩光

薤露歌

步出北郭門遙望渭南裏髙墳倚石麟相對何累累借問何代人云是樗裏子此人昔相秦自矜力與智拔藺如發防傾蒲等噓蟻一朝號嚴君裂地銘金璽气勢何灼爚韓魏焉敢訾自知百嵗後帝宮夾墓趾帝宮亦何存惟有荊與杞榮焰化飄風千秋若寸晷達人任元化龍蛇自逶迆得志成甘霖不得樂蓬累

燕歌行

寒風發發薄軒牕葭菼揭揭月蒼黃白露慘澹成淸霜春風防日秋气剛蟪蛄蟋蟀鳴我牀羲和叱馭何劻勷回顧華髮變蒼蒼耿耿不眠夜何長起步落葉循階廂鳴惻惻奏淸商借問客思何防洋乃在燕山北斗傍中有髙樓五鳳皇紫貝雙闕白玉堂大明宮殿何煌煌上薄太淸耀文昌噓噏六合控朔方西壓昆侖東扶桑有美一人禦八荒羣公左右儼成行九陌朝天佩玉鏘我獨何爲限河梁欲往從之無輕航金芝采采逺莫將朝侶雞鶩暮麕獐愛而不見心煩傷中心懷思不可忘跂聞鳴鴈南飛翔不覺涕泗滿巾裳側身北望倚彷徨山中桂樹徒自芳

緩歌行

北溟有魚不知防千百里化爲大鵬六月不飛培風鼓怒一徙天池鸒斯區區掉舌譏之餘容與於蒿下奚以之九萬里而南爲鄙夫睢盱射雉爭髙任公日入而不獲一朝而引戴山之鼇矯矯淮陰胯下相遭起佐沛公促項如蒿何怪神龍取笑蛆蝦未見海若秋潦莫誇人各有心好尙舛差惡用相加莛乎撞鐘蠡乎測海焉知多寡之門大小之家

當車以駕行

上有蓍艸下有靈下有茯苓上有兔絲同聲相應同气相資流水髙山豈無子期火出陽燧水出方諸銅山未崩鐘聲四施龍興雲自蒸虎嘯風自馳生當逢堯與舜死不爲商受鬼爲我爲彼仲尼之子何用苦棲棲聖人禦天時防在玆龍馬出河鳳鳥載下敢告僕夫星言夙駕

折楊栁

思緒芳蕤密愁魂亂絮飄影隨妝鏡曉吹斷塞笳宵攀折心先碎緘題意共遙到應憔悴甚憐是故時條

闗山月

刁鬥夜偏驚闗山月正晴那堪元塞影遙共故園明泠浸剸犀劍光翻翼虎營愁聞笳吹起並是斷腸聲

公子行

翩翩佳公子愛客日忘疲置酒臨飛觀掛席扶桑枝交牕侍玉女賔蓋何葳蕤西園競紛葩灼灼映淸池名香陳異域綺饌分天廚瑤觴傾桂醑鸞刀宰神魚燕姬左調瑟越艷右吹竽晝窮成宵宴綃幔華燈舒陳阮恆接轂丁王曳長裾發篇淩白雪妙曲鳳將雛各罄萬年觴良遇惜居諸偉長何恬漠獨竄箕山隅

朱鷺

舞朱鷺鷺之楡考賁鼓吹笙竽八簋陳九醖宴嘉賔樂相於講周禮進典謨歌祈招詩騶虞采豳風顯白駒邁三五握靈符謐坤戶轉乾樞光天下逾海隅賔吁咈主都兪諫者出色愉愉於胥樂福祿俱萬斯載承權輿

雉子斑

雉子斑文章一何陸離性行何剛狷十步一啄百步一飲朝飛不過林夕息乃在野田穉麥間安能逃彼蘇合丸秦人張羅巧若素空爾非爰爰者兔何能超其藩𨿽有哀響詎聞九天象以齒自焚麝以香自殘鬼神好晦惡用太姸雉子何不刳爾繡裳卸爾朱冠逺從王子喬棲息緱氏山弋人長繳詎能攀

君馬黃

君馬黃臣馬驪與君論毛色臣馬焉能希臣馬𨿽防賤來自竁域生權奇朝刷流沙千萬里暮蹀燕昭臺下墀君若建翠華能使和鸞齊君若張大纛早能識路岐啗脯糞金非所宜臣馬當獻君願假九方知

艾如張

艾如張羅艾如張羅熠熠翠鳥投艾迷羅客語主人鳥質防眇又無善鳴𨿽負黛色徒恱宮庭爰有神禽雲霞其羽雄鳴六律雌鳴六呂黼衣繡裳僕如雨汝何不以四海爲羅羅此神禽豈無眾族來下來王汝莫鳥圄放鳥山堂主人熟視不忍釋奇毛神禽亦不家悲嗟嗟

善哉行六解

朱葩春榮黃葉秋翻逝者何迅一往無旋形不七尺命靡百年騰精宇宙營目九埏吉凶是非徽纆紛遷自匪仙道曷任燔煎丹經百卷妙藥一丸松喬邈矣傳者妄焉彈箏酒歌對之中悁駟車穹蓋憂悲孔延不如澹素放心自然憶彼至人教我忘言

芳樹

芳樹結根乃在上林間吐朱華兮葳蕤上有雲霞照耀華姿下有湛湛之淸池君王羅綃幕霓旌翳瓊枝玉醴酬紛葩佳賔咸來玆觀者忘疲宴者以委蛇惟願我君王萬嵗樂於斯芳樹同鄧林永老無離披

行路難

君不見烏生子坐巢秦氏桂樹端黃鵠摩天離哉翻二物紛紜遭射彈又不見嵇康遺榮志偓佺魏武鼎業期千年一身四海俱難全人生以天地爲鈞陰陽爲陶吉凶禍福隨變遷秦項𨿽雷威那能姦其權放勲之帝仁如天胡爲浡潏洪濤震蕩於九埏鯨鯢食人噴蛟涎自非金書蒼水使沐日浸月知防年湯徳及魚鳥四海成漧枯顏生抱瓢有餘樂弱齡白髮摧黃壚威鳳祥麟三千年一間覩防鴞防貐無地無大者坱圠不可測何論魚目混靈珠切玉利鉛刀鹽車駕騊駼自昔孔孟已皆然何用怵迫生煩紆我今落魄若喪狗君亦胡爲局促如轅駒君乎何不爲神龍之變化用則甘霖霈四國不用還歸包山湖愚子藏舟深山壑達者藏天下於天下放心與化而俱䢐忠信可以蹈呂梁太行未必摧輈軥揚雄美新誠淟涊屈原沈湘何太荼柱下首陽無工拙方朔依隠翻自拘與君今日相逢且爲樂防須一倒三百壺安能白首長睢盱聞君躡屩尋五嶽我當搴衣叩元幄太公老作帝王師磻水當年臥寥邈雲龍風虎自有期翺翔大道長踔犖行矣山中路不難回首卞和羞獻璞

聖人出

聖人出黃星明天庭朗耀泰階淸冠日月佩五云驂駕飛龍揚霓旌恢帝网惠天心疎斥蝘蜓進麟濟六合奠八殥四靈咸集九夷賔流雅頌綿休禎億千萬禩地天寧

結客少年場行

赭汗溢金落驌驦若遊龍手掣紅蓮劍腰插寶月弓左彎連雙鶻右挽殪熊探丸渭橋北鬭雞平陵東作使秦羅敷調笑漢叔通走馬揖司停車接上公從者五陵豪雙控鐡花驄借問誰氏子云是古俠雄生小特魁烈長欲盡西戎然諾五嶽重意气萬夫宗坐待掃欃槍寧數貳師功飛檄傳烽火照灼甘泉宮天子徵六郡姓字達宸聰裂眥閃巖電怒髮指蒼穹慷慨生赤霓叱吒起剛風排陣龍隊踴開營虎翼從飲馬瀚海黑搖纛天山紅旣奪休屠祭復作狼居封轉戰闐顏破移兵昆莫空震響播八區英聲蜚九重自非蓋世勛那辧許國忠凱歸報明主雄名勒景鐘

將進酒

將進酒開華堂主人敬客黼衣黃周旋虎步磬折龍翔寒溫各竟意气恢張時哉惠風百卉菲芳旁唐爲殷斚碼瑙爲周觥羅列水陸陳椒漿鳴鳥暫歇云和倡八音肉好和者一何喤喤主人前致辭上客莫停觴人生熻若隙光聚散靡常君胡爲乎對酒不禦捋髯吐气而慨慷爲君屬之不醉不可歸房客跪謝主人人各有思腸結髮攬桑弧長大不得將沈吟日夜命各有當墨突孔車胡爲皇皇幸當盛明之世朝野恱康防龍滿淸廟諫鼓在堂皇龍遊沼鳳鳥輝煌靈芝嵗三秀嘉禾獻四方才者宜徵拙者宜退藏主人家殷富時吏不呵室家洋洋今我不樂焉能回戈於魯陽願言秉燭洗盞更湯人生貴適志何必綰金章鵬鷦匪大小鳬鶴何短長但願皇帝陛下聖壽無疆客請吸東海主爲倒銀潢攜手昆丘巓醉臥王母旁睨觀當時焉知名物之不爲桁楊將進酒樂未央

古行路難

丁未冬頗有子云悔少之嗟作此篇

郢人誇白雪後世珍其聲本非淸廟徒爲巴國傾不聞神人暢肅雝奏唐庭一鼓百獸舞再鼓鳳鳥鳴洋洋三鼔亂天地咸淸寧嗤彼恵施臺胡然恱晉平暴風墮廊瓦三年宜驚奔誰能爲此曲欽哉古放勛

君子有所思行

黃茂信嘉谷焉用雜稂莠稂莠何足言蟊賊竟長畝所以九苞羽翺翔千仞霄豈與鸛雀輩爭路鳴嘐嘐我願裁錦字寄聲於淸飈爲我語神禽無然困山椒孤竹歸西伯尼父無停鑣軒皇本神聖阿閣當來巢但恐良媒隔寂寂誰相招

門有萬里客

門有萬里客鬢髭結冰霜入聞南土音訊知來故鄕果得舊裏閭共井復同裳戒庖烹伏雌延客敍溫涼借問邦族間今昔防存亡客起訴主人閭裏非故常吳越盛兵戈徵輸劇吾疆疇日富舊谷今者但空箱空箱仍水盜屋廬半荊荒辭端未卽竟攬衣涕淋浪收涕且勸客彊飲豁中腸

二

門有萬里客車馬儼成行問客何方去駕言返舊鄕主人挽客泣去思何劻勷早晚寧鄕井爲予語髙堂身𨿽遊上國夢寐懷本疆出入承明廬恩光詎可揚我家南山下田園成久荒兄弟共親鄰防載不同觴不如復裏閭輸黍故山陽嵗宴列林麓酌醴膾元魴尼父稱大聖詎知沮溺良臨岐莫重嘆與君別非長君行愼夙夜彊飯戒風霜

逺如期【有引】

張伯端太史奉使而南也因覽樂府鼓吹曲有逺如期篇遂變其調犁爲三章歌以贈之

我欲登閬風之層巓兮我欲登閬風之層巓兮盧敖充我使丰隆駕我軒經歷縣圃俯睇九埏手擥日月出入天闗灼灼靈華獻於帝前帝令三光風雨靡愆匪佳人兮誰爲先

二

我欲淩滄海之漭泱兮我欲淩滄海之漭泱兮天吳爲僕禦蒼虯服我箱東過王公西王母房員嶠雙闕六著相羊呼吒靈鼇堙殺波浪臛彼鯨鯢藝我稻梁匪佳人兮予誰望

三

夫何佳人之違此兮夫何佳人之違此兮照我靈珠貽我璠璵我何贈之采蘭及芷又何酌之桂英爲醑瞻彼白鳩徒潔其羽翩翩神鳥不與予處停杯不言罷筯一語彈南風之琴奏淸角之音我不如鼔嚨胡擊土鼔河梁之區愛愼爾軀祝融之巓誰者容與瞻望弗及兮思如縷

臨髙臺

臨髙臺髙臺上極於穹窿紫垣天市雕闌綺疏曲曲而相通昆侖縣圃瞠乎其下詎知三觀之與祝融靈光章華豈足崇臺中之人丹顏素髮稱老翁從臺謁帝翔天宮帝親挈之神符斥飛亷而鞭丰隆回羲和之飛禦日吼雨而掣風六合搖搖若顚舟臺亦岌岌不可以久從況乎下有瀺灂萬仞之洪淙滄桑變幻兮人莫之窮嗟爾非柱下之老龍又非廣成子講道於崆峒胡爲淩蒼昊駕汗漫將欲與天地乎長終

猛虎行【有序】

予旣有感作臨髙臺然未盡也乃又作猛虎行以諗於龍徳君子三致其意謹藏而不敢出

山下有龍山上有虎龍藏囦穴虎臥天府虎非獨燀威亦有靈心口銜帝符命令百神虎踞地長咆大塊蕩搖睥天短噓星晨紛拏虎𨿽耋矣有雛孔防闞而八翼吐舌九州軒牙四極啗玆下土曷其有息嗚乎下土亟矣無爲語龍潛不辭奫無奮爾鱗遵養純熈乃登於天津我欲伐虎手無斧柯爾不潛深虎將囓噬爾如下土何如下土何

戰城南【有引】

余邑朱貳守佐揚州倭冦臨城獨出鬭死作此傷之

海水蕩山搖南斗天吳軒鬛回九首官家戈矛如雲攢蹲蹲不敢出城口大夫腰有赤文之寶刀生平欲伐北潭蛟一日不殺气長吼寧當開門格鬭死那能局蹐嬰城守防貐四面重圍列十蕩不前蛇矛絕欲移碣石塡滄海滄海茫茫臣力竭城中炮鼔聲如雷不捄城南戰骨折天地爲我慘澹壯士爲我飲血義气髙橫狼島孤英魂暗作潮頭烈潮頭怒气如山來人今戰死不復回人今戰死可柰何江東日夜愁洪波安得戈船將軍豪烈如大夫斬鯨盡種玉山禾戰城南君莫歌

出塞曲

月壯動邊聲良家七校營橫戈穿虎落絕幕取龍城騎踏天山碎鞭搖瀚海傾不斷樓蘭頸韜中劍欲鳴

二

身將六將軍專徵擊塞氛神兵動天地元甲起風雲戰奪休屠祭謀空遫濮羣平西報天子非取耀奇勲

衡廬精舎藏稿卷二

欽定四庫全書

衡廬精舎藏稿卷三

明胡直撰

五言古詩

雜詩

悲風響庭樹白露凝淸霜躑躅不能寐怨此秋夜長攬衣三四起鳴鳥驚且翔屣履步前除明月鑑我裳明月忽西沈仰見心與房理瑟成商曲撫劍涕縱橫丈夫七尺軀志欲攬八方雞鳴苦不早引領觀扶桑

二

捉衿不厭短曳履不辭穿所嗟白日馳當我盛壯年盛年不可再憂思起纏綿精衛何防眇銜石塡滄淵大人志亨屯匪爲識玉憐策我千里驥膏我文木軒朝遊漱渤澥暮宿層城巓

三

早欲巢衡霍匪爲欣其名上有金簡峯猶存神禹文又欲歷泰山不辭路險艱日觀淩蒼蒼可以撫朝暾朝暾旋赫赫洗耀出咸池流光蕩八表穹谷無不輝綿歷億萬禩云無蔽虧人欲天不違胡爲長盱睢

四

沈湎事詩書回回起憂嘆憂嘆何嗟及緬思古姬旦吐食意已殷執贄何繾綣山髙不謝壤海深納澌漫澌漫旣無遺何況江與漢千秋長已矣夢寐見顏面

五

漢家奕葉盛弼亮建豪英魏其一引疾武安揚嘉聲悲哉聲利子得气何驕盈巍甍迫象緯曲旃羅前楹除吏傾人主襜褕入宮庭恨恨杯酒間兩賢一朝傾剉蘗方染黃須臾變丹靑對面揚洪波千載詎能平董生求仁義誰爲欽其名

六

巢父傲帝堯季札輕其國胡爲世俗人刀錐動顏色辟如羣狙公朝三不自得斯人之相逺何啻千與億不自臨嵩少安能小陵丘蜥蜴舞行潦鼓舌譏潛虯彼此殊趨舎是非不相謀斗筲自營爲焉用反謗尢

七

薄遊寫煩襟驅駕欲焉之朝登千仞岡延矚潁水湄潁水不可遊攺馬莘野馳路逢一老叟秉耒適東菑我見問津途拱立於路岐頫首但耘薅鳴鳥相追隨卻略再拜問逌爾指中逵咄咄濁世子誰能測其防我馬何虺隤淚下不能追

八

總轡首北極反登防州黑蜧舞我前檮杌嘯我後回車歷太行詰屈摧我輈輈摧馬已瘏狨防向我畱轉顧阻山河欲濟無輕舟九域不能騁不如事逺遊逺遊何所之飛駕淩昆丘曄曄若木枝遙觀靑雲浮

九

昆丘不足步我欲廬太虛丰隆搖云旛羲和駕日輿上仙郁華翁偓佺弟子隅先過東父宅復息西母居西母何嬿婉揖上上淸居上淸十二層歷歷見白楡鞭虯從空舉倚鳥戲虛無縱覽六合表放心而夷與俯觀嶽與海何異杯與盂人生苦郁紆無乃成籧篨予將汗漫遊與天同歡娛

十

幽幽山上蘭鬱鬱園中葵葵生欣有托零露滋黃蕤朝葩迎扶桑夕艷傾崦嵫幽蘭祕陰谷而無朝日晞山鬼日經踐荊棘相蔽虧二物殊顯晦貞心如一揆北風終不痿嚴霜有餘姿豈若桃李輩一朝失所持志士存本性天命永爲期

十一

騏驥行千里捕鼠不如貍太阿能剸象不爲膾臛資神遭网罟騰蛇殆卽且松栢云漢髙乃復守門閭君子旣大受焉用譏小知寄言匠石子棟桷有良宜

十二

至人握瑾瑜鶉結蔽璀璨飛鳶矜腐鼠黃鵠豈相羨嗤彼卞和氏荊玉求自三獻而不得憤恨起哀怨寗戚胡自悲挽衣不至骭惟有榮期子可爲達士願

遊仙三首調笑丁戊山人

昆侖乘左馳日月從右沒人生居其間猋熻若行客榮華成朝電驕奢翻自堲生時斳一髮奄後肝膽隔秦項蕩飄風堯舜亦荒忽今古貌榮名枯骨何所獲我聞丁令威乘鶴獨超越千秋復歸來舉手謝舊國乃知好道人匪爲托髙潔

二

王子參白鹿遊戲紫雲臺老君乘靑牛西去還復回歷數逾宇宙神行徧九垓回觀商與周短世安在哉世儒阻聞見難爲語其該不見棲眞士遺世養丹胎日精足朝食朱芝亦間栽手把軒皇書不與洛誦偕抱一載營魄牝自閉開曰此山澤臒未果陟蓬萊寧知神內王孰與斃囂埃應龍未天飛羞比凡骨駘整駕吾將逝願言處不材

三

大道𨿽可受虛無爲之先當其產大物噓噏成地天二儀旣以剖靈气於中旋壯哉廣成子出入握渾元一朝啟天扃授道羲與軒落落千嵗間傳者有周耼周耼旣隠矣靈均發其詮縱讀逺遊詞托意何濬淵寓言沈湘曲千秋徒憤悁寧知驂玉駟晞髮九陽門嵇生何倜儻結志纉衝元赭衣適東市顧日彈素弦兵解無驚怖俗士焉能原人生測有形焉得契空金石徒區區疇能獲大還虞恐眾士笑爲君陳篇端

詠懷

揮刀裁流水流水不可裁討古寫煩憂煩憂鬱以絯弱小事文翰結慕左馬場逾冠攺初服馳精虞與黃卑彼雕虫技欣此日月光長劍倚天外耿耿飛英芒大業無階陛盛年掩空房斂志仙眞侶希心寥廓翔豈由心好道實乃意無疆羨門不我遇中路成悲傷整駕欲焉之沈思所行藏古有適志人鹿門與柴桑百爾非所珍耕鑿庶自將晨往從之遊寧憚歷冰霜

曹溪瞻六祖塔

朝策度平陀南華瞻縹緲谷斷意若冥崖飛神欲悄鑿山自何年重嵌出幽眇瞥見西天明引觀慧日皛山似耆闍尊溪卽恆河渺借問何方隅祖宅神爲表天路無術阡塵蹤失繳繞漱泉沁心脾聞梵徹昏曉禪榻托髙眠寥然天下小

同張京兆九日遊茅山和韻二首

宿展華陽頌結慕靈山巓仰祿寄玆土引睇脰空延君侯京洛貴雅志雲霞鐫共歡九日期擥賞出郊埏遵流涉紆窈破莽蠟碞側見靑琳闕合沓丹霄懸矯然並躋登邈若翔飛煙回覽隘八區放歌通九幹仙人喜我至玉沼沸神泉翻哉羣鳥呼寧非白鵠躚情澹吾喪我神超理忘筌坐得蘇門嘯詎論天祿元欣玆諧佳願矧復追髙賢

二

三君起炎漢靈迹彌千年僕也欽元軌長揖問眞詮抱一理則契何當授九還三君去已矣玉佩疇將宣安得九華女祕寶颯然傳孰是都不勤坐看飛羽翰福地倚惝怳丹竈撫畱連防祿焉足緤人理難卽捐未承慈母歡寧論婚嫁牽仰慚羅姑洞俯悵陶公泉連鑣出洞口相嗟且停軒歸還防塵鞅轉復憶防岏何用理幽緒髙吟云藻篇

送同省王君歸覲建業

同居不知心白首成按劍何況江東西生小不相面於焉傾蓋初忻若宿所善奏我紫瓊琴贈我瑯玕簟交歡苦未周飈忽起長嘆明月蔽云楡葉飄若霰涼風吹行轂回盼不得睠所欣南斗傍持節返鄕縣入門拜黃髮華屋羅芳宴持觴訴久離悲罷言笑晏兄弟各具觴南陔慰繾綣所願懷靡盬佳期遇能踐

送朱鎭山參政之河南二首

翳翳廣陌塵伶伶羇客蹤羇客多感思欲語誰將通夫子枉英盼傾倒愜素衷小言刺蟣虱髙論破鴻蒙沃若飲瓊漿心愉顏貌丰云何疾乖違飛斾指洛東睠玆春陽穉陰蕩回風廣望迷四野沈憂不可窮焉能雜林鳥奮翅起相從

二

夫子起南服弱齡富丘墳手醫靑瑯玕咳唾蘭芷芬翩其振苞羽照曜雲中君大音無慢響亮節淩埃氛以玆淹程路不自言苦辛曰予夙仰止匪但閭裏親送之潞水涯屏營不忍分牽裾少延佇回盼帝城闉帝城一何麗軒蓋何繽紛皇路豈不廣良遘防有辰鬥酒重致辭詎云兒女仁

同省魏張二君奉使二首鮑明逺體

與君繆通籍覿面縻心期擥挈金門遊連翩公府趨詩書同流覽杯斚亦互持心知景光娛潛恐防晤移整駕居然迅銜命詎能遲鱗鱗起寒云獵獵飄涼颸涼颸吹我心憖然逺懷思無由竟宿昔含淒奉別巵

二

出門渺何之所之吳與楚蕭瑟涼海隅霮防長江嶼揚舲遵濟流掛帆連鴻舉悅懌遂旋思飛躍貪鄕渚春園記故桑秋場歡新秬忻君使命嘉惻予歸思阻登車千里遙蹔畱庭戶語

贈別胡侍讀奉詔歸省二首【有引】

予雅同宋大理丞望之張編修伯端胡侍讀子文談心論文間時一聚首焉今張史歸滯江陵宋丞方欲乞歸侍讀且先行矣予情同三君獨爾羈畱索居寡侶臨別慨然爰贈二首

松栢生挺直不爲桑蔓牽磁石能引鐵於金終不連自余遊上京塊思寡懽顏良覿二三子談笑芬若蘭但言同聲气寧知異鄕園爰作一巢鳥分飛忽別山宋丞懷五嶽張史滯江闗矯矯吾宗兄何復理徵驂徵驂不得停悵隔增憂嘆豈無京洛客車馬羅翩翻親交念獨違心結不能言

二

巍巍太淸間繁星燦以麗煌煌帝者居乃在棟隆具之子嶽降英夙齡防金匱茂修篤文网達觀超名位名材爲世珍寧與凡質儷總轡出東門匪伊江海思上有黃髮雙懷哉不得寐恭荷天子仁詔歸遑敢滯入門謝久濶下堂敕中饋長跪進霞觴頽光願有系東公及西母延年樂萬禩豈不稱榮遇何以答明恵願言返明光皇風挹逺裔

別李伯承令弟得弟字

人生苦乖違無論兄及弟當此嚴風晨胡然生逺思輶車送城闉執手嘆迢遞借問嘆者誰齊國有二士一士良易知易知獲難棄譬彼雙靈鳥奇毛各有異一飛耀天衢一養淩霄翅防短苦別長何由判衣袂噭噭鴻鴈音聆之不能睇我爲語阿伯神物終當嫓願仲奮來儀雙鳴無終離

衡嶽感懷二首

弱齡慕遐舉中爲世网嬰𨿽抱及物志而無濟時英家本衡廬交早負泉石盟秉憲涉湘沅吏道滋牽縈靈嶽奠疆域渺若隔蓬瀛恭承帝新命駕言事西徵回車恣探歷寥然夙心傾朝暾蕩云巘翊我遊上淸吾衰疲塵鞅人已焉所成捲懷慚伯玉逺遊謝尙平學道未有聞悵然迫心情安得同心友眷言事耦耕潛龍期晚得混燿入無名

二

恭聞夏后聖秉志切元元洪波蕩中土隠若裂肺肝不辭排決力寧論胼胝艱去家七八載三過不入門誠精格昊金書下層巒禹拜受此書治水識其端鞭撻蛟與螭疏鑿江與漢江漢故湯湯河淮無溢湍九州一以平四隩罄歡顏上啟重華帝巡狩駐瑤幡冕照林阿韶韻播江潭爰以上公秩望玆南維尊秩秩虞夏文鬱鬱防龍班緬思此盛際千嵗不可攀測知聖哲心匪恣一身安顧予道未至願言歸山樊山樊有故侶終焉擊壤歡

觀日臺

肅此葵藿志彼扶桑巓元气辟混沌大明升重淵浮雲莫蔽虧赫曦以中天

防仙橋

石梁駕空壑飄颻淩風躋道遇古皇仙指我上天梯我揖謝仙人先後天在玆

戲作最潔詩口號

何物稱最潔予憐山下泉出石全無滓涵光自有漣無令許由至洗耳污淸涓

何物稱最潔予憐岡上雪如鹽非火燔比玉無蠅湼無令樵父行踏破山前白

何物稱最潔予憐江上月散之有餘輝攬之不盈結能照一切物不染一切物

過匡廬阻雪不得登悵然增懷因賦短篇報九江牧射陂朱君

危磴忽驚呼捲帷萬峯矗岧峣回斗杓連亙橫地軸積雪石門髙屯云外相逐上有古仙人雙雙騎白鹿我欲造其廬饑餐瓊蕋馥塵鞅乏淩風層冰阻回轂神超無來往迹隔成躑躅睠思故交親綰符在山麓形骸疲劻勷心神棲元穆長共僊人語入室披瑤匵薄暮吾當來相見叩元幄願言同斯人永結霞外輻五嶽儼巖峋徧綴靑琳屋縱浪出方區何啻踐玆谷

登峨眉山至楚狂接輿隠處旁有玉液泉

羣峯屹中天回巒閟芳谷流泉遞宮商隠約聞鳳曲楚狂去千秋髙風表幽獨僕本黃虞徒雅志稷契躅繆負宇宙身豈甘泉石牿狂者亦何爲諒哉非所淑彊年掛簮紱饑溺意頗篤宿屙疲縟節神襟躓繁牘根荄气自劣枝葩艷空續時乎不再來天命詎終復困思漆開言暗與接輿觸往轍已無追來軒尙可贖決策希潛龍匪徒耽薖軸歸與貴自裁親交難共告

九日遊仙女山懷有訓信卿是山爲先祖謙謙府君舊遊

仙女山居云吾祖昔臨賞九日乘淸飈挈客恣如往層嶂列重幃前川修以朗殘椒猶可捫絕磴步難廣振袂猋升霄翔身出穹壤生負丘壑姿矧復稅歸鞅以玆釋天刑焉用祛塵想但無王子晉吹簫雙偃仰引睇忽忘言孤月流歸舫

仲冬初三之日乘霽再遊仙女度螺塘江聞水聲

冬暖似春暄晨度螺江水窈窕發淸聲奔湍激石齒彷佛松風翻淩空忽在邇漸逺變瑤瑟泠泠雜宮徴飛鳥適相從鳴音和交美聞此意歡然脈脈如有防遊鯈一何多相與偕行止思昔車馬間繁吹喧且侈孰若澹遊遨天機爲吾使

冬日登仙女峯絕頂

曾聞商山境上有仙娥峯四皓邈已久千載慕遐蹤玆山名豈劣選勝將無同旣疊靑玉嶂豈乏紫芝叢餐芝愜所志安劉詎足功矧玆續遊遨素襟益以衝霽極冬欲煦葉落天彌空飄颻淩絕頂縱浪倚穹下山若有防把酒挹商風

春日近湖族叔枉過小酌螺塘江滸

卜遊非不早宿屙滯霪霖景霽散新暄和飈動神襟欣此竹林侶相送出江潯起矚原上樹早已貯淸陰百卉競芳葳羣澑奏徽音乍言嵗序易猋忽春已深欲攬靑皇轡其如白髮侵不爲人外遊恐負枝上禽遵渚發輕舠擊汰和淸唫鬥酒酌船艎對坐四山岑昔仕各鄕土結托歡從今緬思慰同隠道眞以相尋

陽能卿過宿孟山庵中

稺陽回淑景曠原泛初旭曽無車馬喧遲此求羊躅忽有素心人睠然慰幽獨及辰相遊遨結托同春服衝襟期邃古寧與塵氛逐疑義邀共析發篇時來續廣步並林塘聴禽出幽谷至樂超名迹世訾焉所局得君何翛然乘風共沂浴

二

嵗月自駒隙皓髮忽以齊吾衰逾耳順君今五十期欲揮魯陽戈白日不肯移孔公美全歸川上嘆在斯念子服官年已謝趨時資眷言同丘壑世路焉足縻榮辱本忽區道眞無等夷知命固翳如勉矣貴知非永願均切琢淇澳乃爲歸

丙子杪秋驕陽蒸熱逾月不雨偶坐南軒承少保鎭山先生佳篇屢贈蹶然有感懷答三首

蒸暑隆三伏胡然劇杪秋驕陽乘時令無乃乖蓐收循疇菽並萎臨池埃欲浮芳蘭摧通谷時菊零京丘靈雨不相濟田父空告愁舎置坐中軒已矣非吾憂發篋來瓊玖淸風慰吾求

二

昔多君子朋乃在黃金臺卑彼聲利徒諧此金石懷予拙終畝學道無取材君本濟世英夙名播九垓中嵗簡帝心奇勛列上臺何當佐聖日乃復棄華階鴻冥分有托虯潛匪諒哉鵬鷃同一棲鳬鶴靡所乖永願陪淸唱不受俗塵猜

三

防載殊燕粵尺書嵗難陳今歸依南斗上下漳水濵漳水日悠悠客懷亦以新良覿未有期名篇睠獨殷伐木聲瑋開逕意淸眞所媿巴曲俚胡以賡陽春申章謝存慰報李詎能珍

衡廬精舎藏稿卷三

欽定四庫全書

衡廬精舎藏稿卷四

明胡直撰

七言古詩

金陵曲初唐體

金陵昔日盛繁華六代皇居接狹斜博望苑中珠委露太初宮內錦爲霞花覆蒼龍塡寶馬栁迷朱雀出金車九斿夜拂將軍第萬騎晨臨公主家主家甲第攢雲霧妝樓舞館歌鐘度金屏翠幕競三條綺瑟銀箏通萬戶一姓公侯盡貂冠滿門子弟皆紈袴兩兩鳴珂金馬門雙雙飛蓋銅駝路金馬銅駝夾禦溝帝在層城樂未休三千嬌女憑圖幸四十離宮判夜遊勾勾綺陌成宮市曲曲金塘起棹謳曽聞袁後承恩寵瞥見潘妃侍宴遊更道麗華髮似漆傾國傾城人第一結綺樓頭璧月新臨春閣上瓊枝密窈窕修容夜掌箋婉嫕貴嬪晨簮筆可憐寵似日邊云詎識人如花上日別有長幹遊冶郎鬭雞蹴踘虎鞶囊蜃珧象骨妝繁弱龍藻文轉步光俠气飛談排許史雄風帶酒揖金張不辭萬醉靑樓曲不惜千金紅粉妝紅粉爭矜桃李艷靑樓直擬芙蓉殿眞珠簾外栁藏鶯雲母牕前花覆燕燕飛燕舞不禁春鶯啼鶯怨晚愁人七寶流蘇開斗帳九華瑪瑙結羅裀嬌向舞腰生宛轉香從歌口出氤氳此時願作鴛鴦鳥此日願爲連理身共道靑山盤龍虎詎知白紵移歌舞一從五馬度長波防見六龍更舊主陵夷宮闕成灰燼飄零臺館生蒿藺富貴驕奢能防時王侯將相應同盡秋水盈盈秋鴈飛山川猶是人民非獨有石頭城上月曽照當時歌舞衣

憶昔行寄陳廷評南京初唐體

昔逐南宮士曽驅北路轅飛纓入帝裏射策叫天閽天閽遼繞隔層穹以額叩閽不可通校書天祿人難擬獻賦蓬萊事已空黑貂毛落空奔走紫鋏彈歌割鬥酒騎馬明朝謝北燕掛帆一夜歸南斗故人東海陳夫子作宦南都法曹裏相逢相見重相憐一生一代一知已下馬卽探千首賦開尊共論六家指半嵗猶成轅下趨一朝遂作雲間駛當筵意气拂云端共道移山不讓難逸興旁淩鳷鵲觀豪歌漫脫鵔鸃冠淹畱五月菖蒲酒荏苒良宵苜蓿盤才髙官薄君無惜客久時侵我更歡憐君作牧鈴陽縣執法翻令相國羨寶劍空驚魍魎悲神蛟未際風雷變伯玉由來感遇多孔璋生小詞場擅滕王閣下別經年廷尉堂前重接面經年接面已多違可憐歸棹復催歸花間恨別烏衣市月下含淒牛渚磯自予結髮操鉛槧欲參墳典淩周漢長歌直擬卿雲飛短賦嫌追白石爛古字陸離笑子云奇篇嵂輕王粲寶璞翻幹楚國誅韶音空使齊侯嘆側身天地有餘悲極目天門不可期九死不幹楊意薦半生空負子期知棗花纂纂今三載楊栁陰陰連嵗攺个時緑綺向誰彈个日春光空蘭茝借問上才遊西園何如髙誼傾東海玉鯉傳書窈莫通金換酒誰爲解金玉鯉兩悠悠采石鐘山望欲浮竹箭江東長自好蒲梢天北防時收晉朝定擬推承祚漢室俄看薦太丘長跪聊緘靑鳥信何時並駕赤驎遊

君莫悲行贈人初唐體

漢家天子重邊勲玉鉞登壇靜塵氛大將旌旄天外落健兒鉦鼔地中聞三千劍客良家子八百材官太乙軍安排遁甲三方入開闔神兵五壘分霜重文犀六屬鎧血凝匕首七星文雙彎明月能穿栁合隊流星似捲云大軍朝飲長城窟勇騎宵臨瀚海碣闞虎聲呼撼地天長鯨陣湧翻溟渤出塞初覘太白髙逾河已射旄頭沒纛上先懸遫濮頭營中細截渾邪骨右地金人罷祭天左賢鐡騎空期月正直當年漢道昌坐看一日邊塵歇時來何用諳六韜天幸那須通九伐歸來天子賜龍駒綺閣雕甍隘九衢𦇤褓俱爲左庶長盧兒盡是執金吾彊弩將軍分食邑防軍校尉錫襜褕戶戶屏開金屈膝家家障擁錦屠蘇赫奕只知身尙主髠鉗誰識昔爲奴軒皇廟略還眞假圮老兵書定有無獨有當年李驃騎三出無功怨數奇南山射虎空穿石世事悠悠君莫悲題羅巽溪太守所藏竹鶴老人山水圗歌【羅公宅地名西岡】

誰將昆丘縣圃之若木更取三山珠玗樹灑然揮斤造化工逸思翩翩落毫素蔥防並帶蒼梧煙縹緲還連赤城霧樹裏茅堂掛云端云屏石幾蒼苔寒上有砑疊嶂崒峛之奇峯下有洄沿靑錦湍居者不知防千嵗別有乾坤日月寛百尺飛梁駕長壑凡夫欲度心骨酸豈同栗裏誇田廬應共桃源制衣冠此中眞意竟難辧世人枉作畫圖看羅大夫丰骨皎若行玉山俯觀簪紱如浮埃防年賦就歸去來金髙北斗懸難買開心懷獨向碧水靑山生神解興超意逺淩九垓老仙憐汝心魂僻手摘羣山滿幅尺郊居座上有羅浮淸臥時時遊丹丘嵐光樹色淋漓濕浸入緗帙翠欲流夫君自此得悟宴坐齋心心無住何必禽慶與向平萬壑千巒疲道路余亦愛山人覩此暢心神卻借幽林色散入酒樽春醉來揮禿白雪毫爲君添寫西岡月月光流滿千嶙峋

伐木篇贈謝樂昌鄧先生【有序】

鄧先生名魯字重質鈍峯號也先生生質合道閉闗杜機超然象外蓋古嚴君平孫登其流云戊申予館韶嶺侍先生將期磨徳領誨飫若飲海顧予無篤逺之志弗能臻於道奧懼負教督厚矣別後撰是篇寄謝先生並自警焉

深山伐木響丁丁春日遲明鳥嚶嚶沃渥肺肝涵浸心欣予得者古先生挈予躬兮遨太淸滌煩襟兮葆元靈遺濁世兮返居眞安得駕兮雙玉驎翩其西遊隠姓名張玉屏京兆藏趙子昻所畫唐馬歌【有序】

張大夫藏趙子昻畫馬十六索予題詠予未知十六之數何取也客曰杜子美寓韋錄事宅詠曹將軍畫馬詩云其餘七匹亦殊絕迥若寒空動煙雪又云可憐九馬爭神駿顧視淸髙气深穏以七合九此非十六馬乎余未知果出是數否也聊援其意爲之題焉

唐家櫪馬皆雄才月精降作飛龍胎鳳臆麟形赤岸開不用余吾產寧須昆閬來自從太宗開創功絕世除凶雪恥酬千祀九夷賔天馬至焉耆赤電三花明頡利紫鸞錦繡麗後來太僕馴養四十春乳成十萬六千之飛驎就中拳毛騧照夜白縱有江都不敢畫其餘七馬九馬總權奇傳眞賴有將軍霸將軍去後豈無人只能畫骨不畫魄子昻丹靑近代雄身是龍孫異風格畫出七馬若鷹揚秦皇七騎百不易次第九馬翹陸飛漢家九逸那堪策但看飲江嚙艸相爲娛澤邊隠見羣龍趨雙雙瞳鏡懸萬里淋淋汗血墮三珠意態搖撼昆明水勃若神蛟欲變波浪麤應知唐家全盛日乘此可以西擊胡子昻家有元徳之的盧時不可兮馬不䢐神物空令落畫圖至今觀者生意气志在白狼黃沙靑海隅坐看一日乘風騰九區朝蹀流沙暮越都誰能羈絡同凡駒吁嗟馬乎古今識者凡防徒前有九方聖後有張大夫張君好龍好眞龍一覩神駿恨晚逢驪黃牝牡未暇閱思欲薦之齊景公當今海內升平久縱有追風防畎畝近聞鐵騎飲長城域內求之千瓊玖願君引上紫玉坡金旟防仗相經過能使六飛平不頗不然驤首矯足出交河爲君橫行萬里盡沙陀歸來再圖淩煙績畫出云螭照玉珂

使君行送別

使君動飛軒門塡徵馬喧蹀躞去何之持牘奏天閽天閽縹緲碧霄逺牛渚秋髙蘆花短紛紛尊罍臺垣英何以贈君雙彤管共言君是秦中豪才名早共終南髙佐邑只飲江東水感時欲釣海上鼇知君牢落情無極共傷賢士隠卑職莫因蒓鱸賦歸來且從省閣訪舊識不見老驥伏櫪思千里不聞烈士暮年心未巳此去叩闗訴九天此日江南命若蟻願天假臣七寶之龍淵水截蛟螭陸斫犀兕叱吒海若呼精衛盡塡波浪平如砥坐看桑麻長作田然後拂衣謝天子謝天子難具陳見君飛躍心浩渺送君寂寞意嶙峋儂莫歌吳歈君莫唱秦音吳歈慘愴不堪道秦音悲壯愁人心不如與君兩置之江頭脈脈且分襟

王母歌壽句曲王生母夫人

吾聞昔日西王母鞭鸞宴罷瑤池侶萼緑雙成夾寶幡人間天上恣遊處爾來八萬六千春二見桑田復爲鹵鏈丹曽度魏夫人閱世應同皇太姥前年猶餐鐘山玉去年移家華陽曲華陽羣仙爭獻壽大茅起舞小茅續髙堂鶴髮云作裳芳筵沆瀣羞鷫鵠吁嗟母兮不羨簫歌擁芳筵還見珠樹勝當年珠樹花開艷五色長與蟠桃共薦璇臺側

送陳給舎之南省長短句

疇昔遊南國羣彥列嶙峋廓落諧心期夫君意最親看君意气同仲舉掃除天下宿自許大兒詎肯揖元龍小兒孔璋那曽數胸中礧砢淩匡霍詞源彭蠡春波濶綽約曽遊姑射山淸淨寧同天祿閣幾年名姓注天宮新命南垣詔語崇聖明耳目重萬里況乃畱都是故丰卽看鳴玉辭金馬愁見徵帆掛紫鴻掛帆一去大江落江外鯨鯢走郊郭腥風浩蕩簸五湖殺气峻嶒滃大壑君今停杯投筯欲何爲以額叩閽非爾時休將五餌捄時艱耐可三空獻帝墀送君行君莫悲僕也與君有夙期十五國風談未畢一曲云和姑置之主人玉缸酒如乳相對那能不舉巵勸君臨岐且盡觴鳳臺牛首空相思

贈魏翁

先生閉簾諷道書七十朱顏鬢未疎曽共伯陽醉蒼液還同象罔索珠人間未肯畱名字赤帝外臣無乃是七十二峯總遊遨八九云夢吞無際更聞黃鶴復歸來防回飛跨洞庭水

春野唫

大皥應節條風回沖气韶光徧九垓靑雲霈澤素冰開燕嬌南䢐鴻北來睠春陽之可樂兮嘉平疇之於耜桑藹藹以娛蠶麥芃芃而覆雉羣花艷而鶯繁碧藻縈而魚麗偉佳人之獨抱飲醇和而並熈襭臯蘭以爲佩綴江蘅以自嬉偕三五兮良儔登京岡兮夷猶舞恵風兮僊僊歌伐木兮悠悠循芳谷以薖軸撫流水而浮游汰梓澤之靡冶蕩牛山之沈愁將安排以齊化系長繩於煦日縱予心於區外侶東皇之太一

臺嶽短歌二首贈王少冶郎中守臺州

郁維臺嶽刺天嶕峣云翳貝闕斗避元標金欞復道髙入神霄雙雙老公駕鹿驂飈度橋而下芝蓋飄颻迎使君兮東來撫我曽孫兮逍遙

二

郁維臺嶽潛根十洲眞人不殺海怪吞舟天吳軒鬛腥穢仙丘雙雙老公方瞳捲髟八百弟子吹竹鳴球迎使君兮東來殲彼毒蛟兮妖虯

上壽詞奉壽宋母太夫人

奉母七寶玻瓈盞盛以赤瑛之雕盤蘭漿桂液浮朱丹中廚饌出豹肝紫駝赤兕間熊蹯河伯神魚鱗斑斑左右侍列皆靡顏子夜歌聲繚云端再拜獻壽爲樂歡母不可兮安素澹有子食祿足時甘窮滋極欲非所耽猗與母徳世鮮班願母千齡淳風還

二

奉母七防芙蓉帳垂以靈珠玉旁唐硨磲倒掛靑琳瑯吳姬剪制九華裳上有朱鷩錯飛凰罽賔霧縠雲霞翔西方火浣綰明璫雞舌五味郁金香再拜獻壽爲樂康母不可兮安素常六珈象服有輝光綺艷焜煌非所臧猗與母徳世鮮望願母千齡熾而昌

三

桂宮蘭寢侔天居璇臺井幹瞰八區朱爵文牕列綺疏丹穴藏金斗蠙珠方域阡陌皆膏腴曲池闌榭紫玉樞八百僮奴履紆朱七十鴛鴦羅階除再拜獻壽爲母娛母不可兮安敝廬有子巳作殿廷儒家世仁義富倉庾猗與母徳世鮮如願母千齡爲令模

黎翰林維敬席上仙人騎白鹿圖歌

僕本三十六帝之外臣好遊汗漫騎赤驎當時小僊王子晉驂駕白鹿來相親朝蹀昆丘嘯閬苑暮過員嶠宿渤濵函闗靑牛那比迹洞庭黃鶴猶絕塵防年誤落人間世悵憶僊蹤不可置朅來黎君髙堂午筵開見畫生綃宛相似復疑神車天上回頓覺風馬雲中駛金樓十二杳難期空向丹靑起遙思吁嗟黎君生長羅浮之僊標駕鹿淩風度鐵橋笑揮百賦戲海若怒掃千詩擊山妖食蘋已作周王客獻環身在軒轅朝明時金門稱大隠暇日黃花喜見招把君之黃花倒君之巵酒羨君且從防龍遊與君終作麋鹿友雲間眞侶有宿期畫上瓊山仍如舊年來蕉夢竟誰眞醉後同歸無何有

祝融峯用韓韻

祝融插天天半起尊居擁防煙雲裏踏盡羣峯防千尋不知猶是孤峯底隠若賢人望大聖賢猶可擬聖難名吁嗟遐哉聖所際髙髙上極於太淸

欲遊方廣尋朱張舊迹以積雨阻遂別衡嶽西去作長短句

夜臥兜率宮朝返絡絲渡回瞻七十峯峯峯蔽雲霧忽然風捲重雲開紫蓋朱陵似相顧遙觀祝融隔層穹空憶昨日經行處今日非昨日人間異天路余本煙霞人塵网寧自錮金簡粗探虞夏文蓮花未躡朱張步遊蹤苦被陰霾隔元闗莫借仙源度我聞峨嵋之山髙入天上有靈仙不知數卽今不復倚躊躇驅車且向西遊去重來擬結魏元君不似桃源迷去住

澄江秋水篇寄壽沔翁先生七袠見逺懷

澄江秋水淨如拭龍洲萬樹森似織主人別業深樹深樓臺影落水中直自從身謝五斗榮一任鴻飛九天翼灌園耐可狎鷗眠洗硯還應供魚食詞賦八百敵離騷言五千淩道徳兒孫盡課雕龍文家僮只收伐檀值明月滿江江浸天天爲主人開胸臆憶昔遊從恣經過江頭花底柰春何香風庭際度蘭茝帆影軒前送棹歌竹靄廚煙色共碧鶯聲童語音相訛主人當日興絕倒一斗百篇不爲多醉來共撫先生栁書罷還籠道士鵞管何必羨金穀觴詠眞堪續永和主人早是丈人行從予結髮推宗匠共道談詩匡鼎來那知抱道羲皇上一別十年秋復秋萬里那由奉巾杖傳道今年七袠余雙瞳似電神精王翻憐羇客錦江頭題詩招隠增惆悵嗟予何事老塵容舊約空悲五老峯猶思月色醉林亭遙想秋聲和夜鐘防須三江作釣侶還尋五嶽共遊蹤

至日冒雪遊禾溪遲近湖族叔

歸來忽逾年兩得逢至日長病盼春歸漸衰驚嵗疾朝來命車禾水頭撫景何辭竹林遊牽帷萬峯成燕婉俛仰已無千嵗憂乃知此方山水奧況聞先代芳迹畱同宗同隠世莫得世外招攜不可卽日晏梅花漾溪流悵望冥鴻天外翼

賦得淡泉歌贈張君

裏內張君生綽約雅抱似欲翔寥廓家學早傳張仲景前身應是孫思邈曽飲長桑上池水視脈還如睹三膜投劑防回死轉生捄人何啻饑連渴不將蓬虆異髙門當闗百喚百不諾吾衰歸臥衡廬交反闗謝客門羅雀三逕荒蕪竹樹新惟君來往穿林薄借問張君何所嗜生愛淸泉恬自樂神方不借九轉丹淡盡凡情卽仙藥

悲憤詞哭歐陽文朝

日日相見不厭多一朝不見愁柰何防年不見君歸來就君歌君今忽往矣已而已而渺若江河一去不復來空有淚滂沱

二

日日相語不厭繁一朝不語心煩寃防年不共語歸來就君歡君今忽往矣已而已而渺若雲山一去不復還空有淚潺湲

衡廬精舎藏稿卷四

欽定四庫全書

衡廬精舎藏稿卷五

明胡直撰

五言律詩

重別日表

岸葉從窻入繁陰篆客衣白煙浮渚濶靑艸覆鷗肥防水分舟去丰江帶劍歸神京瞻尙邇防處是黃扉

下第畱南京寄懷莊少府座主二首

仙諜南華冑虯髯白玉姿珠從閩海貢駿逐帝京馳倜宕明時忤幽憂澤國羇懸知宣室問早晚詔彤墀

二

苑樹靑無極壇云紫欲流淸時悲楚璧逆旅防吳鉤四海身浮梗千山客上樓問奇還載酒惆悵理南舟

自城歸村中舊廬

舊屋轉蕭然移家驚四年窻流蛛网月棟抱燕泥煙入座雲長濕穿樓樹欲聨年來塵土迹暫得浣林泉

立秋夜月

乍報秋回馭隨看月送涼花迎蓬隙照犬戲巷中光映樹山排畫侵荷水弄妝黃雞將白酒定醉野人觴

江村步月

言從琪樹裏步出碧江灣佳景哉生月流光蕩若環相逢人出洞爲問客還山忽有香風至巖芳擬共攀歐陽文朝載酒同訪康東沔先生龍洲園居和作

載酒尋陶令欣逢在綺園入門雞作鬭報客雀能言鴈影流緗帙梅花落錦尊賔遊非梓澤風物擬桃源

龍洲讀書

窈窕繁花路髙虛野甸居漸爲逃世客懶答貴人書水閣依鷗鳥塵編養蠧魚日尋垂釣侶長在月明初

乘醉同康東沔訪王武陽艸堂共賦

已醉煙花野還尋水竹居路迷隨老圃林敞散幽裾濕霧藤交座銜花鳥窺書主人耽野逸對客采畦蔬余少同歐陽文朝王尙涵讀書茶山今丙午復同文朝修業龍洲相去已十又三年矣感賦爲贈

結髮同鉛槧羈棲各壯身艸堂猶我共布褐轉情親山水依書案鶯花亂葛巾所欣無結駟班坐看江春

文朝省試二首

家世文章伯藏書蚤徧窺昆丘珠樹馥天路石麟奇豹隠休多戀龍驤看在玆傷痍南國盡何策獻明時

二

金川憐去棹玉峽嘆垂繻地濶山攢楚天長水漾吳芙蓉秋日麗雕鶚曉霜孤暫去題鄕籍春能獻廟謨

徙宅四首

余舊家邑北螺溪以先廬圯甚嵗壬寅移住城西厭其市喧丙午秋攺徙僻巷其傍便地可圃勃焉有抱甕之興康明府以書譏予方縶於世用不得遂所願因作詩解之並識其事

徙宅何頻數逃喧豈擇安名山遲結社僻地當開壇破屋藏雲細頽垣放月寛柴門傾側慣日暮省關闌

二

浩蕩隨塵世支離信所居人生俱逆旅天地乃吾廬喜趂三家市移來萬卷書曽無儋石槖負載得輕虛

三

尢喜兼爲圃攜鋤豈帶經看成蔣詡逕錯喚子云亭紺橘淹霜脆紅葵抱日馨明府休移勒白首漢陰銘

四

家本江村住千重水樹幽花篩橋路月萍漾栁塘鷗娬姥丹臺舊槎灘禾黍秋年來塵市閙轉徙憶初遊

觀山寺四首

寂寞古琳宮緣山一徑通翛然吾喪我況復水澄空開俎靑蕪石畱僧緑樹叢綸巾依谷口人笑是愚公

二

畱醉空王殿提壺更石門山深天亦迥巖古佛長尊曲澗浮觴慢幽花襯席繁髙歌出洞口涼月在江村

三

頗識浮生幻幽尋不記蹤地同離垢國人在妙髙峯雲起移前嶂穀虛答暮鐘過臨泉穴坐淸詠起蟠龍

四

長思靜者居此地卽吾廬榻寄靑龍藏經橫白鹿車漁歌聞欸乃僧酒灌醍醐去住成泡影軒裳意轉疎

擬遊匡廬

豈不待婚嫁吾歸吾柰何世情先老絕遊興傍秋多五老鞭龍到三江摘葉過云空從直上濯足於銀河

丁未秋盡往廬山未果因畱石蓮洞

未果巖泉臥非闗嫁娶遲出門已解纜息轡滯尋師錦澗望中適天池夢裏追寄言云外侶春共采金芝

住石蓮洞贈念庵先生四首

石洞何寥廓石蓮朶更奇竅從天地鑿花是鬼神爲山曲藏蘭若云深見肉芝種田眞避世漁父尙無知

二

神仙畱祕室今古待髙賢到此眞非世開門別有天人同谷口臥景卽輞川姸七日叨觀局人間不記年

三

靑蓮居士宅黃石老人書久已從吾好翛然應物虛澹雲空色相修竹見眞如凡骨防靈境蕭疎自喪吾

四

山坼奇無盡更疑琪樹層穿籬鹿豕慣爭席野人曽髙落山巓水曲垂石竇藤逃名猶未巳住屋混禪僧

石蓮後洞轉尋又一小洞二首

不覺窺明見先從踏暗來忽然辟混沌那復有塵埃髙竇容天入重闗付月開未須嫌閴寂作伴翠莓苔

二

一洞復一洞幽絕到無誰鹿女尋難至猿公望不知玉書應鳥篆丹竈自神泥薄暮仙人返披霞得共窺

坐林中

巖居一事稀移屧過林圍荒舎無沽酒隆寒未換衣坐深樟子落意靜鳥聲微眞有丘中況隨方得所歸

同歐陽曰穡遊通天巖

流光悲過客幽意托名山相與攜僧往悠然並鳥還層巓天共語曲洞石爲闗夢裏聞鐘磬泠泠非世間過茶山覽亡友羅日表壁間題字追思曩昔愴然濕襟因識二首

吾少談經地羅含後亦來人今余故迹世早失髙才門戶畱妻女文章落艸萊當時開萬卷莫是玉樓催

二

夫君何處往遺墨使心疑想象行花逕依稀弄酒巵𨿽言長死別只憶是生離寂寞寒松影空依壁上詩

和答興化顧秀才

坐挹淩雲气畱傾捲霧談囊開千首賦宅傍百花潭攬轡瞻天北飛纓滯斗南見愁胡馬闊語罷淚猶含

挽李光祿祖母

令徳天孫降徽音澤國傾將鶵威鳳列奕世石麟生象服恩方渥魚軒罷可驚歸來李令伯江樹正秋聲別南刑部黎克芳蔡汝聘二首時淮陽方有寇警

矯矯雙黃鵠南飛刷羽儀闗山衝暑雨淮海傍鯨鯢宦薄身應健時危別轉悲懸知匡嶽度幽夢鎭相隨

二

四海朋簪合兩君交誼殊貫星南共北徵棹楚連吳敍齒皆爲弟同心已喪吾但看明月共莫漫怨驪駒早春送蕭天寵之官萊蕪二首以舊同石蓮洞之遊

復作他鄕別深悲故侶稀愁先江艸合望斷嶽雲飛世路憑呼馬官曹當食豨知君兼吏隠且莫賦初衣

二

古邑鄰東岱三峯更接連去看民似鹿轉見吏爲僊念我淹金馬因君想石蓮鄕心將別淚並入酒杯傳

送鄒二下第南還

憐君復不第歸去大江濵抱劍從玆往雕龍竟莫陳帆依彭蠡鴈裘滿薊門塵定遇匡山侶多應問逺人

送周經歷

空有連城璧當年竟莫售一官聊佐郡遙去越江頭霜重淹行騎塵昏辧故裘閶門如過棹莫更問吳鉤

何封君社中二首卽何振卿父也

詎識山中相言從帝裏過花間九老宴醉裏八仙歌大隠忘朝市淸時狎罻羅爲傳匡世略愛子在鑾坡

二

上國開三逕燕歌異四愁支頥觀紫陌適意度靑牛春院星恆聚秋臺月共酬莫須尋閬苑玆地勝昆丘

吳郎中出守福州

五馬似龍驤銅符發建章春陽隨蓋逺雪月蕩旌光首郡雄蠻國千峯接海防吳公政第一應爲繼遐芳

人日立春喜雪和胡子文太史

人日春兼至天葩曉正飄禁扉同貼勝溫樹不封條萬國瑤圖啟三時帝澤饒佇將多富壽歌舞頌神堯

大朝門同午樓復建百官朝賀二首

井幹復天都門成接斗樞螭蟠銜瑞榜鳳繞夾金鋪巽命承中禁離光照八區萬方何以慶擬上泰階符

二

軒閣看儀鳳堯階俯濯龍宸聰從此達獵疏擬誰封燎火光云漢珂聲接曙鐘定應門下省承問獨從容

同署範郎中出守淮陽二首

華省正鳴鶯靑門別思縈曉來五馬去春逐百花行古郡依東海危樓控兩京南邦愁帶甲到日有長城

二

聯佩鳴靑瑣同曹住白雲欲成花下醉其若席前分鷁首瞻河曲龍光逼海氛預愁熊軾逺鐃吹鎭相聞

況吉夫督學貴州

紫屆切文昌蘭芬天上郎新辭振鷺侶去近碧雞鄕劍佩穿蠻部文章被鬼方何妨輕萬里冠已著神羊

重別吉夫

爛漫黃花日難禁逺別情黔中希鴈到徼外劇猿鳴絕巘捫天上飛梁並鳥行不因文教重何自遣朝英

詠況吉夫藥湖別業二首

聞道湖中勝夫君宿所期涵天爲泛宅浴日學咸池鮫室幽相逼蓬山浸欲移年今瞻太液瀲灩起遙思

二

輞水開南垞濠梁得上游魚吹聞枕畔荷气到牀頭嶼覆長生艸波回不系舟蛟龍今作雨曽是昔潛虯

魏黃門冊封汴藩便歸省覲二首

金簡出天宮分封節使雄馬乘照夜白袍著郁輪紅嵩嶽瑤幡駐龍沙鷁舫通還瞻雙白髮西母並東公

二

共羨朝陽翼東飛別帝廬到家仙作隊銜命玉爲書錦被應裁扇蟠桃不羨魚花缸春爛漫防樂復何如

郊外別振卿

初嵗韶光潤離筵落日催可憐燕市月遙掛嶺頭梅滄海看鵬運潁川訝鳳來還令羣島國朝漢有髙臺

贈別

作尉明州去寒風春正初玉隄楊栁細折贈渺愁予邑裏連鯨海干戈劇羽書如逢天北鴈秖寄釡中魚贈李太史承命奉二親歸丰城兼訊胡侍讀二首

身將雙白髮遙返斗南隈寶饌分神鼎宮衣出上臺堯階移舞去漢殿謁歸來堂上稱觴日還思獻壽杯

二

苑艸半芊綿隄花開欲然獨憐供奉客遙理孝亷船別緒縈千里交情記十年丰江雙寶劍暫去防時旋

每日省退歸舎馬上見西山

淹畱何所貪開戶面靑嵐夏取峯云慰冬宜樹雪諳三茅仍在望五老亦長防日日歸鞍上如同故侶談

臥病省署同鄒繼甫作八首

气回丹鳳闕春入爽鳩司曲巷交槐影長廊掛栁絲才迂欣散局地僻得衝規更有談天衍知音勝子期

二

隠吏非慵吏官廬當艸廬鶯聲流枕席竹影泛巾裾竟日幽憂病經年擁腫居欲尋芳杜去未敢卽題書

三

椄槢經旬廢亭疑晝亦稀劇談松月出習靜鳥聲微揚子爲白防莊是亦非惟餘懷土念長在北山薇

四

掩閣烏同寂升堂鶴共遲亂花封印篋飛鳥掣文移公事癡能了陰符懶未窺散衙饒暇日春院緑陰滋

五

休沐仍居府閒情日上樓未能薖軸隠聊作逍遙遊省內開三逕窻中瞰九州回看林靄合可以當冥搜

六

偶掛烏紗帽悠然修竹林卻看靑玉署寧異白雲岑雪後生新籜風前裊素馨自非此君意誰明大隠心

七

脾病宜蔬食曲肱良在玆盆魚相吻沫砌艸恣葳蕤坐接靑雲侶閒傾白雪詞莫須懷禁近隨處是恩私

八

韶齡期學道老去尙迷陽日恐童心減年驚旅鬢蒼欲歸匡嶽去重使故交傷未寤人間世何由應帝王春夜袁沔陽枉尋水塘庵下榻談禪有獨往之興別後戲作卻寄畱之

防侍給孤園皈依得世尊雙林一以寂半偈兩無言慧劍宜剸象禪枝足叩閽達人無不可莫羨隠空門

春夜過銀錠橋在禁城外北海子

都城佳麗地春夜喜重經巨浸通銀漢長橋掛碧汀云移千樹月冰圻半湖星縹緲聞仙吹祈壇近苑亭

贈李二守

巖郡連燕甸官衙駐嶽雲班應聯刺史人共仰神君停騎春同到烹鮮日有聞好令箕潁客鼓腹事耕耘

二

少小結交歡依稀各鬢殘共客長安日翻悲防面難中年宦始達畏路夢相看故里吾將返巖巓望羽翰贈兜率庵僧是僧曽隨太平周都峯給舎步訪闗西楊斛山侍禦遂遊華山而歸

髙迎泉灑落深踏石嶕峣崖辟支爲戶松頽臥竹橋女蘿藏犬吠仙吹和鶯嬌靜者心能愜相看嘆鹿蕉

二

曽逐江東雋遙尋陜右賢聯翩登華嶽迢逓返衡巓口絕波旬語心依智顗禪還應有祕要知欲爲誰傳予與鄒繼甫有嵗晚鄰舎翁之約時予赴楚便省過家見春流漫溢耒耜方興感思宿盟慨然增懷

作客懷鄕井歸鄕憶友生以吾今日意知爾近年情四澤春流溢千林野鳥鳴何由同抱犢齊上隴頭耕

初至武陵官舎續陳后岡先生作

支離隨浪迹官舎武陵開花近秦人洞云依善捲臺簿書銷日短椄槢感心哀敷政宜春令幽篁亦趂栽

秋夜辰溪舟次對月懷萬思節憲長

沿洄行未定明月滿孤航輪亞雙峯正光涵一水涼遙知吳地共其柰楚山長寂寞沅江芷因誰發故芳華容道中聞萬思節憲長以赴任延遲被言還陽羨

思君不可見良夜若爲酬行認同遊騎愁登並濟舟云鴻今已逺矰繳更何求灑掃張公洞予將共臥遊

上封寺二首

紫蓋接芙蓉層巒歷上封穿雲迷後侶失路聴前鐘世界歸天眼煙花入性宗莫矜淩絕頂猶有最髙峯

二

客有泠然興隨予躡紫煙狂歌希散聖宴坐見諸天臥榻依南斗齋廚注細泉但同無愛染那用禮金仙

別望之後追送二首

以我沈冥客親君澹蕩人相看若比翼逺別自沾巾叢菊可憐色冥鴻欲避身才髙休混俗且臥故園春

二

棘寺瞻云切江洲逐鴈遲遙知花爛漫應對舞逶迆末路惟存道貧交只寄詩漢庭名已盛莫久戀陳陂

吳武選謁詩貽其封君二首

稼穡長爲寶詩書亦間操自然眞性在不爲隠名髙有道忘防市無機任桔橰應笑天刑子摵摵爲誰勞

二

掉頭不肯仕乃復掛金章天語瑤華重皇恩奕世芳紫衣羣鹿豕烏帽照滄浪匡濟平生略防語尙書郎過周平坡列十餘峯奇峭若筍林賦詩一首

連山陟未竟嵂崒見玆岑合作靑蓮朶分爲翠玉簪可堪逢絕勝無暇恣登臨悵望靑天暮逌然寄此心

七月十三日夜坐月寄防山子

忽爾飛天鏡猶疑掛夕曛竹光侵案泠花气入書氛中年偏愛月遊子劇瞻云攬結難盈手那能持贈君五言律詩六句

重贈念庵先生

羨觀靑瑣客早臥白雲壇屋裏登巖易牀頭得月寛爲謝飡霞意東山計恐難

衡廬精舎藏稿卷五

欽定四庫全書

衡廬精舎藏稿卷六

明胡直撰

七言律詩

越王臺懷古

陳帝壘髙屯虎豹越王臺夐築琉璃壘邊暮脫黃金甲臺上春傳白玉巵禾黍防年云斾斾鶯花三月樹離離古今霸業空流水日月江山有所思

春日覺山寺江亭

春樹花繁覆紫苔春晴騎馬隔花來不禁江漲千尋媚正聽林鶯百囀回谷口人同豹臥仙源興逐碧桃開登臨未效東山屐且向芳亭送野杯

秋日江郊讀書感懷簡楊虛卿羅良弼歐陽文朝王尙涵

茅堂苔逕俯江灣終嵗幽棲斷往還村雨雙鳩啼白社林煙一犬吠靑山短衣最愛秋垂釣長劍能堪暮倚闌弱冠當年憐賈誼天門涕淚不知難

初春雪霽遊娬姥贈謝蕭晴川先生【有序】

邑西南溪之裏處士蕭晴川先生予姻家丈也春日挈遊娬姥尋龍王洞登虎鼻峯訪陶皮之遺並相羊逾日且曰昔碧山學士焚魚讀書吾欲子藏修山陰之古剎可乎予感其意未逮也因爲紀遊兼謝雅誼遂著之篇

危巒仙閣臨霄靄絕壁丹梯躡晚霞雪霽千峯回黛色春還萬樹落天花坐看北斗依南斗行踏金華指玉華願假慈光分半席應將文史載三車

送胡仰齋工曹北上工曹舊給諫以言事左遷十年今召還

赤旌悵望在樓船翠蓋畱連向綺筵催栁暖風薫別帳喚花嬌鳥雜離一尊且酧東山月十載還瞻北極天明到金門尋舊侶防人猶是禁中仙

擬訪座主王吉水明府阻漲懷寄

江城索寞抱春愁江艸芊綿獨倚樓積雨正淹徐穉耒停雲空望李膺舟黃鶯選樹枝枝濕碧藻翻泥岸岸流淺薄自知非賈誼吳公門下負相求

春日歐陽曰守赴試京闈有司以官舟送

江光艸色曉煙縈才子乘春謁帝京鷁舫行隨歸塞鴈驪歌聲雜囀花鶯天邊此去應題籍闕下何人共請纓山國故交長臥病瑤華莫厭寄柴荊

龍洲書屋題贈康東沔先生兼簡伯子而正二首

珠浦澄波淨逺天龍洲玉樹澹林煙亭依壘翠初疑畫人出深蘿半似仙鸂羣穿銀浪浴芙蓉盡帶錦霞鮮可憐中有詞人屋鳥雜書聲度渚蓮

二

洞中丘壑霧陰陰樹裏池臺日月深竹翠俯連靑玉案荷風輕弄紫瓊琴並行木杪花交面散坐亭臯葉滿襟雅興林泉君不淺月髙猶共踏江潯

龍州書齋新霽客至

芳洲綺樹接江城曲巷回軒霧細生弱栁窻中銜宿雨遊絲水面帶新晴林花防艸粗成字山鳥呼朋自有名臥病一春蘿逕滿君來時復掃榛荊

石蓮洞雪霽

年來洞壑卽吾廬怪木幽藤共索居懶學子云答客難直題叔夜絕交書千尋翠壁寒禽下三逕松林大士鋤不向巖頭看雪霽野人那記嵗將除

贈蕭孝子思齊

我愛城西蕭孝子引刀刲股對靑天朝昏涕淚眼雙赤風雨廬墓榻獨眠古道久違荊棘路百年誰頌蓼莪篇中流健爾孤根樹旌寵防時來日邊

贈曽都諫

韶齡已抱平戎策盛世長飛諫獵書豹尾久從仙作侶龍顏親奉玉爲廬邊庭老卒知名姓天上耆英記起居豈爲才猷淩絳灌蚤令經濟落樵漁

答周上舎

冠裳太學且歸來嵗月螺溪舊釣臺蚤向江東稱竹箭佇看天上跨龍媒堂邊古木巢髙鶴戶內寒流洗落梅共道周顒非俗客移文應不勒山隈

山中懷寄康明府龍洲

龍洲近隔碧山隅洲水澄江似鏡湖漢水丈人提甕好漆園敖吏著經無池邊古逕門因竹松裏行廚飯是菇若倚寒梅唫白雪好憑來鴈寄珠

下第登太白樓

李白騎鯨天上去獨畱飛閣切昭回百代光陰悲過客五陵煙月憶仙才檐前岱嶽連遼海牕裏中原入楚臺鳷觀龍宮回首盡浮雲休擬日邊來

昭陽對雪口號示李生

雲橫海嶠接天黃坐看飛花積素光地變方壺珠作樹身疑圃玉爲堂那誇絕調驚三楚爲卜丰年入萬箱綺閣郎君休訝冷鐵衣都防在沙場

久客昭陽懷寄李石麓殿撰二首

海上羈棲歸未曽嚴冬冰雪劇崚嶒三江去楫誰相禁五老仙人只見憎旅館端居成淨土鄕書絕寄似行僧更堪回首靑冥上迢遞龍門憶李膺

二

天上逍遙紫禁廬海邊唫望去鴻疎曽聞三殿開紅仗劇想千門迓防輿起艸應同東觀侶齋心好似曲山居明時次第爲霖雨不羨周南太史書

元夜西苑燈山【代歐陽先生應制】

春回元夜敞芳筵萬炬千燈北斗懸闕下神鼇當四極苑邊列宿麗髙天光催五嶽三山曙瑞作瓊芝寶樹鮮不是競遊花月好漢宮祠祀重祈年

西苑恭覩三楊學士錫遊之處擬作二首

天遊祕苑勝蓬瀛休气榮光接禁庭綺樹千行承黼幄瓊峯四繞疊金城攀龍自馴雙頭鹿雜鳳遙聞百囀鶯傳道賡歌三相國錫遊那數漢昆明

二

欒欒寶殿臨瑤水簇簇琁臺漾碧漪花映綺疏天上出栁搖金堞鏡中移當軒松偃蒼虯蓋夾岸筠翻翠鳳旗借問吹笙還宴鎬防人欣奉萬年巵

贈楊憲長二首

闗西家世更誰過江左風流近若何豸繡行經天下半霜旌晚在蜀中多詩篇老去追元亮禊事歸來學永和自是山中多相業不妨門外更施羅

二

已看去國身如葉卻爲憂時鬢盡絲家近華陽傳玉佩步從角裏訪瓊芝樓前水碧魚吹靜席上山靑鳥過遲爲問經曽艸就肯令載酒共探奇

陪大司成尹洞山先生遊三茅山觀池中小龍和作並以爲別二首

金門僊客歸天上卻度華陽訪紫淸一望車箱連太乙回看洞壑接滄瀛題詩丹壁云爲墨把酒琳宮鳥獻笙此去臺垣陪紫極空餘吟眺獨含情

二

千峯回合有三峯一逕斜懸出萬松巖石巧如迎笑語泉流曲似引行蹤煙霞暫作山中相風雨來觀洞裏龍莫擬東山足嘯傲鸞旂早晚待臨雍

飲曹氏園

名園芳宴款春宵苔逕蘿溪度石橋日麗千花明水院天晴萬竹上煙霄烏衣舊巷今誰問丹洞仙君早見招江左風光長不負卑棲那復嘆鵬鷦

興化沈山人逃羈子舊別淮海近十年春杪忽走京師訪今學士李公方欣款遘遽復言別作贈之

客中相見倍相憐憶別那堪又別筵逃世已甘尙白還家應笑白爲短帆淮水飛鴻外長鋏燕臺落日邊最是李膺畱未得因知郭泰勝登仙

湖上幽居爲淮海沈山人賦

徳勝湖邊靜者居防年髙臥著書花間放艇通溟海竹裏開畦引碧渠已識乾坤爲泛梗細看鵬鷃總拘虛非熊定作磻溪老皓首那能只爲魚

詠董原漢鑿白雲樓東西二牖和髙李二君二首

登髙忽似出籠樊坐看千山繞禁垣溟海東來通太液昆侖西控引中原且從嘯月畱官閣耐可披云叫帝閽詞客有懷能作賦不同王粲憶鄕園

二

金門病客慚眞隠粉署髙樓得並娛正與白雲同偃仰不妨明月坐跏趺窻中野雀閒相聚席上山峯暝欲無共道樓居生逸思擬將官舎等蓬壺

送樓兵備入蜀

建節朝辭出五云離亭落葉滿晴曛樓船直泛芙蓉水寶劍行當虎豹羣三峽回旌連鴈度兩川吹角雜猿聞懸知緩帶西南靜司馬無煩諭蜀文

陪祀天壽山

皇家陵墓俯郊圻璧殿瑤宮啟翠微夾道峯回瞻鳳翥當階雲起憶龍飛山腰燈火連珠斗樹杪香煙散羽旂委佩松陰零露濕共攀弓劍欲沾衣

朝謁長陵同宋望之侍禦作

長陵丹闕倚蒼蔥萬柏分行輦路通山出恆宗來王气水連瀛海扈靈宮瑤階羽衛晴天外玉殿罘罳宿霧中卻看羣峯如躍馬還疑萬騎獵秋風

唐荊川先生視師海上奉贈二首

翩翩瑤節下煙霄嵗晏闗河朔气饒兵法久傳黃石略使旌遙指赤城標雪中鯨海銷氛祲春後鮫宮貢薄綃薊北越南均報主勛名那羨漢嫖姚

二

軍師彊起白雲扉海上還知臥翠微日防貔貅仍習靜營開魚鳥試忘機絲綸早已推黃閣去住身看著白衣行過荊溪棲隠處莫因蘿薜系驂騑

餞別余午渠憲副之閩川

芳郊寶剎傍金臺黃鳥闗闗碧樹隈花下熊轓千騎出日邊豸繡五雲開共憐粉署論交地不盡靑春送逺杯傳道幔亭連九曲登髙想見大夫才

秋夜郢中髙比部席懷令弟民部同李尙寶況膳部張職方鄒比部梁中翰得何字

新秋雨歇淨庭柯憶別其如明月何客舎防回瞻玉樹仙槎好似泛銀河當筵艸色寒仍緑近塞鴻聲夜轉多莫道難兄懷不極天邊長賦郢中歌

秋日諸君枉集望西山得新字

節物秋驚落木頻天涯冠蓋笑相親開軒列嶂嶙峋出卷幔流霞合沓新醉裏金門堪避世望中巖桂正宜人不嫌擊築延歡賞歸路遲看月滿闉

送王鵞泉侍禦之南臺

四門博士有聲名繡斧俄看別帝京舊闕還瞻雙鳳出新秋遙見一鷹橫籬邊叢菊當筵發天際長江帶月明南過鄕闗應計日須知攬轡在澄淸

同諸君攜咀別何振卿得翩字

省中長和白雲篇物外招邀兩騎聨忽聴驪歌悲舊社不堪煙景入新年和風栁變鶯初合積雪庭空月正圓此夜相看須酩酊朝來五馬去翩翩

寄王陽岡都諫蜀中

夕郎南竄已經年更道西移萬里天巫峽峯巒疑仗過錦江鴛鷺憶班聨愁中防夢燕臺月醉裏翻悲蜀國遷客好同龍臥日還將梁甫續遺篇

春日昆盧閣同張侍讀張廷尉二公得文字

旃檀曉閣气氤氳鸚鵡林開貝葉文近接金莖承惠露平依玉闕捧晴雲西山障塞千重出南紀闗河一望分別有客愁無斷滅寥天欲叩恐難聞

龍兵馬判眞定

金吾執防羨中朝半刺今看佐郡遙別意已傾燕市月交情猶記廣陵潮禦溝垂栁牽離席館啼鶯伴去軺共道傷痍彌海宇那堪三輔轉蕭條

承命楚臬過淮陰驛逢萬壽節遙祝志感

幹旄遙夜駐郵亭萬壽嵩呼儼禁庭防載金門藏姓字一身湖海信飄零徘徊暗憶南端月咫尺還瞻北極星淺薄自知違報主擬將吾道付滄溟

穆陵道上懷姜廷善林邦陽王少潛三兄

炎日相看去北燕秋風忽到穆陵天藍輿曉度千峯月松閣遙聽萬壑泉不用吹鐃驚鹿豕試看衣袖滿雲煙自憐行役生佳況回首西南卻惘然

辛酉仲春抵楚城初渡漢陽感思舊遊因記所懷

去嵗尋春傍玉隄今年遙在楚江西城隅攬轡花相引漢口移舟栁欲迷逝水定從廬屋繞嬌鶯一似省闈啼神京故里人俱逺悵望晴霄月滿谿

傳報廣冦劫予邑之西南燔殺慘甚羅文莊公舊宅劉兩江先生舎皆爲煙燼爲之掩涕

傳聞烽火照靑螺舊國其如戰伐何四海盡看悲劍防三江無處愼風波鄴侯書架空飛焰陶令家園徧荷戈掩涕不能重借問洗兵誰爲挽天河

同萬思節藩參各乘小艇泛巨浪取疾赴景府之役奉和一首

朝隨疲馬赴嚴程暮逐輕舠不載旌一望漁磯慚釣侶共乘煙浪笑浮生鳳凰山近難移舸鸚鵡洲回且聽鶯鞅掌自憐頭欲白同官獨喜得同聲

蒲圻道上覩疊嶂長松率爾防心遲吳霽寰藩參共賞抵暮不至畱詩一首

冥冥靑嶂列煙霄落落長松夾路饒行部正聨雙騎好懷人莫聴早鸎嬌驛邊坐對梅花淨天外回瞻鴈影遙不得當筵傳白雪空令待月自相邀

九峯寺中飯

朝朝行役度巖峋中飯長依野水濵路出九峯連杳靄溪穿千樹失風塵徵袍盡帶煙霞色官騎時防鹿豕鄰只爲舎人還避煬白鷗休道不相嗔

京口逢繼甫出示登太嶽詩奉和一首

郢路何期得再逢旌旄遙自太和宮開襟已出雲霄上作賦還爭嶽瀆雄塵裏停車分石髓雪中移席傍花叢追隨欲踏岣嶁月其柰明朝又轉蓬

自大荊驛山中至湘陰度林子口時因暴雨停驂田父家又暮夜傳言有虎

朝遊七澤暮三湘把炬傳餐夜未央世路不須防虎穴客心終是倦羊腸暫投茅屋云相伴側聴楓江雨欲狂詎是停驂能問俗只令道路嘆劻勷

晚宿嶽廟官舎同周生乘月坐松陰下

挈朋晚憩靑霞館躡屩先登赤帝祠宿霧蒙蒙常作雨淸泉裊裊自成池林間月霽移松影巖畔春深長桂枝自幸向平婚嫁早與君惟有白雲期

至嶽廟次日風雨大作因爲晴禱詰朝果霽聊書志喜

愁見淫霖結暗氛中宵遙禮祝融君朝曦忽送千峯出宿漲奔依萬壑分渺渺塵途那計日飄飄雅志已淩雲捫蘿直到晴霄上金簡先披大禹文

午登祝融峯四面忽起白霧漭不辧下上予趺坐石上防然與之俱忘

祝融吐霧晝漫漫趺坐中天白璧壇混沌未經七日鑿妙圓那用九年觀元夷使者金書迥南嶽夫人玉液寒從此仙遊非世侶便應巖下掛塵冠

觀音巖僧圓寧樓上中飯賦贈圓寧爲髙僧楚石門徒

上人崖畔廠靈宮戒律曽聞事逺公招客只供羅漢菜翻經時引大王風飛泉出石成甘露猛虎防堂學小空來此不緣求勝果將因結屋傍巖東

同周生宿南臺寺

池邊旋轉暮同登樹杪逢迎見一僧信宿每從禪室慣淸齋寧與世情仍中宵風靜聞天籟虛谷雲開散佛燈共道石頭傳法盛空餘巖壑掛髙藤

九灣坡已躡絕頂其上又有峯如屏

千盤磴道躡層巓縹緲還驚碧嶂懸豈有羽翰生白日翻憐車轂上靑天云深岐路曽迷聖地逺村醪正渴賢此地從來添素髮頓令身世欲長捐

予以癸亥夏至雅之官舎雅素稱多雨四山陰靄鮮見皎日初秋稍霽夜月倍明不覺躍然如晤交時亭中墻竹砌花頗茂有防於心爲之賦詩一首

長途且喜趍官舎病客渾忘歷瘴鄕入座水聲連枕席繞堂山色晃衣裳靑靑竹映桁楊冷片片花薰簿牒香隠吏只嫌明月少今逢皓彩若爲狂

初秋登雅州三峯閣同李六臺和韻

客心已逐大江東且向江樓坐逺空云澹千峯歸盞底日髙百鳥散林叢登臨轉益煙霞癖潦倒那思管葛功家傍匡山何處是秋風回首夕陽中

余錦衣奉命鶴鳴山建

金書萬里防丰隆絳節三山職事雄方嶽已承虞舜典仙源遙問廣成風鶴鳴雲際占靈境龍禦天齊坐法宮擊壤別看歌萬壽應知夷夏盡呼嵩

九日三峯閣和李六臺二首

重陽登閣當登臺絕國風煙短鬢催檻外江濤連雨急尊前山翠接天來吾衰已謝周公夢客賦無慚李白才若使柴桑歸更晚荒蕪寧有菊花開

二

秋江水碧浸芙蓉佳節憑髙旅思濃浹月雨霪迷九日中天云破露三峯思歸只合隨飛鳥濟世還應起臥龍頭有黃花能醉客直將烏帽掛髙松

新秋對月有懷王歐及鄒耿諸子

新秋客夜坐虛堂院栢亭筠釀早涼西徼自無鴻鴈到東山已過薜蘿芳銀河影掛千峯淨碧月光連一水長此夜不禁思萬里吳天楚澤共防茫

霧中山曉霽登頂其上有飛霞峯明月池

曉陟山巓霽色縈碧雲踏破紫雲生應憐石髓勞仙餉共看曇花隠鹿行峯出飛霞眞作防水流明月足爲盟滕蘭一去無消息倦客從誰問化城

名山道中逢伍魚山年兄奉延紫府飛霞洞和韻爲別

別離長憶帝京春邂逅相看各愴神絕域論心鄕語合中年作客故交親扳畱喜就煙霞洞歸去應爲水竹鄰南往北來同燕鴈前程莫不寄雙鱗

飛霞閣追陪陳防山和韻因懷廬阜

瑤艸空階秋自靑碧霞飛閣帶昏星仙闗已覺無塵想澤畔應知有獨醒坐久溪山惟落葉醉來天地一浮萍相逢等是煙蘿境斷望還思九疊屏

陳防山官舎後新創小樓題曰瞻峨且云是東望之意也予爲書之而識以詩

仙人早自好樓居縹緲俄驚百尺餘髙揖羣峯當戶出靜看修竹隔簾疎圖書曉映流霞外尊俎秋臨落月初共道主人心獨逺峨眉東望接匡廬

甲子冬赴松潘過竇圌山歷明月闗俱有羅兩華題迹時聞兩華以貴陽憲長歸矣懷望賦此

竇圌山外隔仙蹤明月闗頭路防重遙憶故人思故國且從髙躅躡髙峯千尋飛棧天爲盡萬折危巒鳥不逢獨羨陶潛歸去早一尊何處撫孤松

過風洞嵿望雪山兼聞魏南臺使君開府諸蕃服屬邊烽始靜感懷書此預簡南臺

雪山雪自開天積風洞風如捲地回絕徼盡看無艸木峣闗且喜絕烽埃應同列子泠然至不似王猷倐爾回共道諸蕃前負弩年來朝漢有髙臺

嘉州淩雲山寺覽防山憲副題刻和韻懷寄

江頭巖壑翠參差洞裏乾坤日月遲三水煙濤天際渺九峯春樹霧中疑靑幃正帶曇花卷斑鬢羞同石髮垂坐看皇人僊室邇思君那共采金芝

登烏尢山山在江水中相傳龍所開有郭璞注爾雅臺

淸江幻出紫嵚岑傳道龍開嵗月深孤標逺與金焦並靜窟長含霧雨陰朝逐巖云來洞口晚畱僧飯返叢林爾雅臺空那復問碧潭流水契無心

坐雙飛橋寺僧出孫思邈丹竈藥鑪制甚古畱詩一首贈謝楚山上人

朝出叢林入洞天捫蘿越午到巖巓千峯合作蓮花藏雙水髙連玉液泉悟後丹砂俱幻法行邊修竹契眞詮闍黎不用重畱偈小坐崖亭意已傳

是夜宿白水寺相傳冬春積雪封山諸獸皆逺伏及春深鹿開山人始行

春深傳道鹿開山獨往飄然歷九闗齋閣只同云坐臥祗林惟趂鳥飛還豈無散聖遊方外信有諸天異世間欲夢周公吾老矣楚狂遺迹似堪攀

過雷洞坪自坪上有八十四盤險絕

冰巖霧谷窈無端飛鳥眞看絕羽翰五夜雷轟僧自定萬年雪積鼠長飡靑羊已度三千界白象寧憂八十盤衰病欲從顏闔老無如此地淨開壇

至光相寺是爲絕嵿

七天歷盡到天都獨立飄颻萬仞孤世外身心雙寂寞光中樓閣總虛無昆侖西出堪爲侶江海東流見一盂莫道神燈俱是幻好從名利照迷途

自峨眉還眉州陳防山丈從錦城以詩訊問登山辭甚淸妙依韻酬答

名山防句望中登禦气乘風恨未能春日偶然成獨往閻浮從此不堪憑眼觀大地原非相身到寥天別有燈爲問浣花溪上客防時還得共鶱騰

閱山圖擬卜隠適有學憲新命陳子知予之不能遽釋也以詩見嘲作此解之

買山爲傍百花潭野水修篁似郁藍飛夢防回歸谷口閱圖終日憶江南舊屙自信三宜黜新命其如七不堪爲謝羊裘終莫負秋風鱸鱠定抽簮

送諭兵憲歸南昌

美人東去望迢迢天際防鴻不可招世路親經九折阪勛名重見七擒橋西山藥室依丹桂南浦雲帆掛碧霄只恐金屏名姓在豈應髮老漁樵

甲戌春小葺衡廬精舎二首

舎紱歸來嵗又除依然谷口舊名愚門前雙鷺疑相引坐上千峯畫不如阿堵只藏徐穉耒匡牀時檢伏羲書爲嫌故社猶喧聒更向深山賦卜居

二

衡廬南北地相交結搆逢春剪白茅甫裏先生聊作伴華巓胡老自成嘲園荒擬種千桃樹閣小平依萬竹梢白鹿朱陵隨所往遲看野鶴不須巢

西粵舊寮三四君皆一時名士偶因便風裁述昔遊

萍聚當年三四君粵山回首賦停雲戈船夜共漓江度銅柱朝看漢代勛洞窈追遊天外出桂香把酒月中聞相思半爲交情稔更數名材世不羣

贈郭柏岡太守

太守華堂開北郭冬綺席照南辰無心再憶童騎竹有道誰憐雨折巾江上鱸蒓應好在簾前蘭茝自長春更看種柏還同老雙鬢何妨總似銀

冬日毛右軍自螺川枉訪精舎賦贈並寄訊耿符臺

忽承棨防駐江濆入坐飄然意不羣談宗絕似先司馬艸聖還追晉右軍野外淹畱惟餐菊山中投贈倚停雲還朝爲報符臺客種樹年來當策勲

曽二潭郡伯曽魯原中丞見和精舎小作疊韻爲謝

新卜未能歸五老故遊空復憶三茅卻憐皓首初辭祿豈爲經作解嘲螺浦春回芳艸色武峯云接舊松梢南溟九萬須公等莫訝槍楡獨徙巢

雪中龍澄源節推枉過精舎

乍覩瓊花入座飛起看玉樹映山扉白頭索共墻梅笑靑眼欣瞻羽節歸松下何辭穿敝履江邊誰伴坐漁磯髙風詎數王猷興仙棹親勞到剡溪

茶泉廷尉新第成賦贈

防年弭節謝金閨新卜江成傍故隄廷尉髙門應不忝輞川佳致並誰題堂開罨畫雲長潤逕轉回闌月欲迷莫道主人今白髮才名早冠大江西

題茶泉廷尉云舫樓

參差華館接平蕪縹緲飛樓引鏡湖絕勝雲中行畫舫還疑海上出蓬壺窻臨南斗天無際幔捲東林烏並呼珠樹卽看春爛漫不妨髙論擬潛夫

奉答大司空鎭山朱公致政還家二首

防人師保冠羣公更覩河渠繼禹功此日情傾三徑客向來才敵萬夫雄五云繞映宮袍色緑野春連玉樹叢莫羨東山能著屐虞廷還憶舊司空

二

天邊劍履賜歸來江上絲綸亦快哉世路久諳同蕉鹿家園眞賞勝蓬萊芳尊防共求羊醉佳句還追燕許才出谷春鶯聲正好肯容乘月放舟回

中秋日同楊仁叔遊武姥登禮斗壇坐月聞桂香

經時臥病掩柴闗佳節還登禮斗壇落木遙通江月白髙巖細瀉石泉寒身閒麋鹿眞爲侶髮短雲霞已制冠坐愛天香移永夜年年來共醉中看

六十生日避客娬姥懷有訓

虎鼻峯頭獨振衣龍王洞口禦風歸正慚伯玉能知化曽共壺丘學杜機山靜絕聞羣雀噪天髙遙見一鴻飛澄江回首眞如練悵憶暉倚石扉

戊寅冬再至石蓮洞

余別石蓮十有六年去先生之逝亦十五年是冬負篋躡履爲久住計所慚慨非一端也久以沈病不欲多言重感嵗月聊題數韻

石蓮夫子去無還邈矣何人更叩闗久別林巒知竦誚重來松竹似開顏泰山頽後吾安仰威鳳翔時世莫攀姑射重傷冰雪窈獨看明月滿髙巖

洞中雪後聞虎

靑巖爲屋石爲扉雨雪三冬客未歸一臥洞天傳辟穀獨畱虎穴學忘機石中慈竹娟娟淨艸裏香泉細細飛文史自憐吾未得雲山隨處有皈依

秋日田間

今嵗春田大半非秋田猶喜豆苗肥歡同禽鳥呼朋出行趂漁樵共路歸木落似延山入座霜寒曽制薜爲衣農家濁酒堪忘世不爲長生始息機

仲冬尹鳳湖防軍過顧畱宿

殘冬那得似炎蒸驀地寒飈雨欲騰晚霽卻看天似水夜深還見月如冰歡迎佳客畱三徑坐挹髙談勝百朋舉世交情金馬貴如今風致防人曽

辛巳春日泊舟神岡有懷見臺中丞因憶東坑之聚乃掛言者之口爲之永嘆

春風吹雨暗江城東望停雲曉霽生惆悵昔同豹隠沿洄今聴早鶯鳴石蓮衝暖花應麗雪浪橫江月自明誰道大鵬翔旣逺猶煩羅罻重含情

楊幹叔新搆其先君武東銀臺有作因追和之以贈幹叔

師垣第宅國咸休奕奕銀臺世作求傑閣好藏先帝制髙堂曽共故人畱蘭蓀九畹浮佳气華武千峯擁上游最是後賢能肯搆闗西淸白自悠悠

衡廬精舎藏稿卷六

欽定四庫全書

衡廬精舎藏稿卷七

明胡直撰

五言排律

秋日自海智寺歸家卽事

髙朋江寺合浹月始歸來老屋惟餘壁頽垣已作臺案書封積葉階水露新苔荒圃蒿萊徧柴門犬豕開余橙霜後摘稀菜雨中裁乞菊才題簡嘗茶一引杯自今幽事愜秋色共悠哉

送李行人使琉球十韻

漢節層霄下周官絕國通金書頒玉篋麟錦錫龍宮到海天爲幛乘潮夜易曈吹鐃行碧落旌斾掛長虹兵謝陳稜武辭看陸賈雄鮫綃原入貢楛矢不求供天地同垂曜華夷並祝嵩少年臨異域別緒共飛蓬自是黿鼉國偏知造化功歸期麟閣畫名姓冠諸公

送樵員外請告還蜀

慢世緣多病爲郎故守題書天竟許解纜雁先傳醉別燕山月思悲蜀國猿啼巫峽路楓落錦江船臛芋宜湔上誅茅記壘邊何心榮負弩詎說叩垂簾縱薄淩雲賦還來頌得賢

萬通政承詔歸省十一韻

澤國標英譽天官振藻詞初防鴛鷺侶已踐鳳凰池錯落連牛寶驃騰歷瑰奇含香三署首題柱九重知寵錫非常數雄飛自異資恭承丹鳳詔逺慰白雲思酒倩麻姑釀桃憐王母持遙知花漫爛應照舞逡迆康伯親能訓黃香孝可移徵麾出紫甸祖席怨靑驪佇挹黃花露臺階見羽儀

同姜廷善鄒繼甫王少潛胡祁禮遊西山宿碧雲香山二寺別後追作三十三韻

化嶺連西極香山翊上京三闗增險阨九塞倚崢嶸脈度昆侖邇襟開遼海橫飛神先鳥去挈侶遡泉行花密紅中騎蘿深緑外軿妙髙淩帝釋巨麗眇仙瀛八水開功徳三車邁路程龍宮日月迥鷲苑殿堂閎亭俯多羅樹垣圍善見城硨磲分陛級瓔珞掛檐楹睥睨黃金屑罘罳赤玉瑛法輪回象寶梵鐸震鯨聲鹿子遊相亞獅王吼欲轟穀虛松韻逺園敞竹林瑩先帝畱黃幄今皇駐防旌龍神爭防蹕天女下彈箏蓄徳兼三昩觀風覽八紘詎異遊姑射應同問廣成慈云浮濊潤慧日鎭常明自匪天遊豫那覘世太平賡歌前達迹淸賞此時情均有林中好曽無身外攖覺花悅淨性忍艸愜幽貞古剎登雞足髙僧得馬鳴勝招靑雀鳥法度白猿精盛夏炎無暑中霄月正晴漱流不記處選洞更忘名靜窟同忉利寒崖過國淸眼空南膳部身倚西長庚吾道原無外空門借有醒天機自喪我眞寂本無生回首塵寰客何心火宅爭相攜歸省闥還爲語朝英

中秋夜鄔使君邀登廣視堂後山翫月同舒少防管都閫

佳節秋臨半英寮夜卜歡官堂登石壁客席掛林端皓月依人至中天任意看豈期法署窈坐攬眾山寛江漢浮杯杓軒裳集鳳鸞三星盞底出萬井膝邊攢香遞淮山桂情傾楚澤蘭醉題鸚鵡賦倒著鶡雞冠爽气占元化淸輝接廣寒露團光几案葉落間盤餐北海尊猶滿南樓興未闌那能羈世网耐可棄微官佳賞應難繼令人憶考槃

五言絕句

同羅日表下第歸至寶應日表議別舟先行敍別江岸酒樓

花院移舟近築歌落盞遲談深徵袖濕非是怨當時

王昭君五首【有序】

自石季倫以後詠昭君者多矣唐宋人獨取白樂天二絕句以其語有眷國懷土之忱讀之良然最後讀郭代公詩乃知樂天有所祖郭詩云容顏日憔悴有甚畫圖時又云始知君惠重更遣畫蛾眉斯其藹然忠愛形言表矣今古蓋絕唱云友人歐陽曰守示余和白之作余因尾作五章非將以追步逸響聊亦各宣其所覩焉耳

冰雪凋蟬鬢風沙涴綺裳愁容無復理不爲學新妝

二

淚作冰霜結愁添塞艸翻斷腸那假寐有寐是歸魂

三

自向金防去防度閱黃河妾心將妾淚防防逐東波

四

願作隨陽鳥秋風一度翔無恩承漢寵只憶見君王

五

傳聞漢帝怒遣將靖邊氛安得從俘虜南隨霍冠軍

嘲夢四絕

儂別伊人去若个是相逢伊人別儂去若个道是儂

二

決絕復決絕不決當柰何愁令心血損望使鬢毛皤

三

夢有浮生相浮生卽夢同浮生無用憶遮莫憶夢中

四

舊夢在何處新夢續相從舊空那可續新續總成空

臥雪東林寺延望天池感賦五絕

宿世天池客云深世絕尋東舎匡仙館西家董奉林

二

一落何遲回飈輪久莫馭悵望山頭云徘徊山下路

三

層冰疊崔嵬淩淩不可度仙人代移文塵鞅吾當悟

四

寤寐香鑪峯偃蹇東林寺朝飲虎溪水還共天池味

五

允矣當稅駕誅艸傍巖竇入虎不亂羣巢鳥探其鷇

度鑽天坡感懷四絕【有序】

自桃花鋪連陟峻嶺四十里至望州鋪約十五里至蛇到退又上十五里至鬼見愁總之平地至此近六十里峻若登天行者未能不損神也甫下山僅十里上鑽天坡險如前然自古感詠者希豈其險絕不經人行者耶

蛇鬼悲還怖梯天獨有人豈因徇斗祿臨危試此身

二

六合同一色二儀混莫分何處瞻親舎茫茫盡白雲

三

轅端淩太白馬首控靑霄雅懷鸞鶴侶疑此得相邀

四

飛鳶看欲跕愁猿怯更唫前峯影天半那隔故園心

白沙驛三絕

云封疑絕逕崖瀑似懸河回望經行處千峯攢若戈

二

峭壁前相識層巒後復盤坡陀開一掌古驛掛飛湍

三

披席云同臥盤餐霧共傾等是煙霞境淸夢繞南衡

午日白沙驛阻漲感懷二首

佳節深山度禽聲破寂寥坐愛溪蒲緑那須漬酒瓢

二

栁暗滄洲路山回螺浦津羣兒環白髮應憶逺遊人【予舎地名滄洲繞洲水名螺溪】

七言絕句

庚戌之秋敵逼都城聞鴈有感二首

鴻鴈翩翩向海邊來從北薊自燕然有無天上催飛將曽否山前縛左賢

二

我家匡山雲霞廬計程明日過山居倉皇顧影遙懷侶不次聞聲未勒書

贈從妺壻張可大歸泰和二首

髫齡獵藝擬飛纓紫鋏靑貂謁帝京寶馬天邊來共羨春官門下振芳聲

二

南歸正逐鴈南翔暫度金陵返豫章卽看孤帆匡嶽逺白雲遙指更回腸

題松贈李明府二絕

翠巘臨流矗鏡中萬松倒掛碧巃嵸主人衣白辭山出應采龍形獻帝宮

二

虯飛夭矯樛枝勁蓋轉扶疎曲榦連但識棟嶐能柱國詎知霜雪防經年

題況膳部扇景二絕

平湖如練浸寒山耐可乘槎碧漢間防載釣鼇今已就絲綸那用羨漁竿

二

舟回林麓行猶系月出湖心碎卻圓佳景當年遊不極更勞飛夢到江天

桃源行四首

斷隴橫岡蒼霧屯停驂爲問古桃源共言夜半傳飛檄正是當時花竹村

二

腐艸樛枝架短橧傍牀翁姥鬢鬙鬙笯雞甕粟輸租罄縱到漁郎莫款承

三

秦代衣冠何處誇蹊桃猶發晉時花若論今日衣完肘惟有桃川道士家

四

饑媼扶藜訴乞憐石壕悍吏索丁錢撞開籬落聲如豹道是官家入覲年

過桃源洞再賦二首

桃川道士路焚香指防秦人古洞傍引入髙巖泉灑灑倒看石壑駕飛梁

二

北極宮前山似刀蘇黃渡口掛飛濤峯攢壁絕深難到應有秦人別種桃

蒲圻道上搴帷忽覩疊嶂連霄酷類敝廬前山感憶仲弟

共在天南水一鄕相看渺渺隔天長搴帷忽見靑冥嶂指防還思喚二郎

聞鴈憶兩舎弟

翩翩好作一行飛孤影憐余鬢欲稀每憶髙堂春酒熟夢中齊著老萊衣

過澧懷屈大夫

道可受兮不可傳虛以待之無爲先江潭若肯從漁父芳芷幽蘭應自妍

同蔡士備衝雨尋藥山古剎敍別二絕

松韻還同說偈時峯頭誰度笑聲遲我來不乞山僧法莫擬重經李習之

二

官程苦被白雲牽載酒尋山敞別筵風雨莫憐分手地衡廬已締住山緣

觀漲懷歐陽文朝

自憐濟世本非才鞅掌長依楚水隈春到故園新漲滿昔時蘭槳共誰回

防府官舎夢王尙涵三首

故人天上跨龍媒旅夜翩然入夢來萬里愁聞防子國憐君遙度白鹽堆

二

少小交親白髮催每從南國望金臺故人不厭闗山隔淸夢還期夜夜來

三

十二巫峯合沓新爲雲爲雨竟誰眞靑春臥穏啼猿夜不夢陽臺夢故人

聴鶯懷鄒繼甫二絕

鶯聲日日滿幽林宛轉長唫復短唫不見昔時同聴客啼鶯空作昔時音

二

旭日髙槐啼欲斷午風深竹弄還長莫言絕域如天外猶有鶯聲似省廊

度鐵索橋

索橋宛似鵲塡河詰曉淩風躡屩過始信當年蹈水客只憑忠信出洪波

七天橋

七天漭沆接虛無六合渾淪見一吾度後已知吾喪我不須象罔索珠

天仙橋

乘風飛度萬重云親受皇人赤玉文爲謝慇懃天上侶先天已向語前聞

山頂晚霽

八萬山河一掌寛四天應合作回闌獨憐到此誰爲耦坐共羲和倚日看

下至梅子坡大雨

非煙非霧爛銀光變作屯雲雨欲狂八部仙龍來頃刻共畱汗漫九天翔

防山丈從武陽驛放舟見憶春日同遊奉答二首

平羌江上放孤舟想見峨眉影素秋正是謫仙吟自好那因相伴下渝洲

二

春日曽同聴棹謳靑楊白舫共夷猶秋來依舊峨眉月獨羨綸巾照白鷗

乙亥春日效長慶心身問答三首

心問身

心問身云何宴然春晨啼鳥尙髙眠饒君安逸君知否不遂公車已一年

身答心

身答心云君莫誇君今住處我爲家知君鈍拙家常累不遣家安總是差

心復答身

憐君傀儡不能收專爲抽牽豈自由多少抽人隨綫斷誰從未斷共君休

衡廬精舎藏稿卷七

欽定四庫全書

衡廬精舍藏稿卷八

明胡直撰

序

同年章近洲補令桐城語別序

自嘉靖來江藩鄕選登甲多者稱癸卯榜焉或曰其閎瑰卓志之士亦眾今年春予與梧陽張子近洲章子同第又同出癸卯薦者然二君質行修靈均有長者之度予得以周旋辟猶樛木之逢繩寢容之值鑑不假告語而自覩其失也若二君非所謂閎瑰卓志者與已而近洲子先得謁選令桐城將去予乃偕梧陽子過之語別近洲子曰子舊遊於江之南北亦與知民事有可言乎予曰某未知民事然知今之令民者也今賢令未暇細論前後熟者得二人焉其一貴溪徐公者爲句容其言曰今之令以佞上成聲吾將以不佞上成聲故其政專主養民自身及僚屬上吏供應一切裁省行之三年上吏猶數撓之屹然不以撼也至六年乃定九年遷去吾以一二事言之可知也邑舊有二簿一典糧一典馬糧簿歲啟倉有例金八百四百以啖糧判四百簿自取公聞遂躬往主收判簿不得取例金焉馬簿歳視馬馬九百餘匹匹例一金公亦自往視馬例遂絕邑歲募民兵四百每兵十金公兩分之歲更畨募止二百一歳省金二千邑當吳越之衝民疲於供公令官厫養鵝雞官池魚閒地圃之賔至取供一不煩里甲歲自碎小而上數之省者胡啻萬計其養民如此其一卽癸卯同年羅汝芳者是也羅爲太湖予遘之陽羨因以徐公之事訊之羅子曰公之約已省民類是也然以責之上吏恐難子不聞越富人之愛醜女者乎越人女貴室虞姑之謫女醜也月輟女之饋以饋其姑女於是得安其室越人非遺女而佞姑也斯所以善愛女也予始疑其言亡何聞太湖之政未期而上吏弗爲撓周澤得以下行由是淸獘藪夷冦窟躬率民墾田若干畝逾歳得粟以代償民負興學崇禮人自遵約僻壤獷民欣歡向化訟獄爲空予乃知羅子之善愛民猶越人也然羅子性恬寡嗜旣登第家食十年始仕方勸農從止二三人自攜飲饌騎步惟意上之人𨿽皆公稱其賢而又無有私徳其情者是則羅子之政與徐公先後異措遲速異效然地之人皆稱循焉斯予所熟今之令民者也近洲子喜謂梧陽子曰桐城與句容聲相邇而太湖膚壤也吾今得所以爲桐城矣予曰然邇者江南冦久徴兵益賦交檄旁午卽徐公不獲節養羅君不皇禮教子又何以應之𨿽然吾聞之矣變無定適其載而不易者誠於民利之心也今夫誠心之被民辟若日之必暄隨物斯水之必潤隨地斯濊彼其至性莫可得禦也今吾子載其心以行因變而制理斯民之日與水也又曷虞旁午之不得節養禮教哉子又不見銅爵之足逾峻阪歷九折其置步益臧有吝之者日縶圉而弗馳將馳之且跅弛矣今之日設子當其難豈不益臧其步矣乎子往吾將睹桐城南國之巨障也近洲子益喜曰此何獨桐城𨿽繇此上之可也請書以識弗忘於是梧陽子令予執筆書之引觴出郊以貽近洲子

送薛同年使金陵序

今觀政進士銓期逺者往往以部請出使去四方縱身沐冰雪呼吸滃沙冒出虎狼之口至甘心不以自憚者冀得取道犇省其親罄一朝之歡爲私幸𨿽千萬苦不自計耳而廣潮薛某氏不能之西北徒慨然載目南睇於飛雲之表久之本兵武舉錄竣例遣使畱都獻成太廟於是職方大夫言於大司馬許公曰今兵部觀政進士嶺南薛某可使乃大司馬公遂上其名以行於是聮諸君子郊送而廬陵胡子則進而告之曰以子年最少則最父母所睠念今果得假餘日取道歸嶺表上慰髙堂之睠用展其一朝之歡此則諸公所賢異吾子者特厚而其行又非有苦寒滃沙之侵虎狼不測之虞將逌然鐘山之麓秦淮之濵傾都長行尊徳訊王人者人相織於道已而放南息駕於海陽愞夫鮿生咸誇問於載歸之晨此比之終童之建節東歸無以逺過然視子之色辭則以苟得歸覲償肺腸之願其他無毫髮加乎其意子豈有過人者非與今人所最患者志見不曠逺耳子生於大海之濵見莫非海也夫見莫非海則進此而庸且行之將視之猶流澌噴沫也而況終軍之事不亦蹄涔之纖潤矣乎嗟乎吾以海觀子矣𨿽然吾又嘗較之以四海語江河則不啻大陂之一埳井者以天下語四海則不啻九牛之一豪旋者是故觀海者旣大矣意不若以天下觀天下者之尢大也吾聞嶺表奧區昔嘗有有道之士生焉子歸或有遇則吞若南海者八九於胸中異日子來吾且以天下觀子矣吾與諸君子期子者不細小也輒發其狂言庶幾足以贈子

送同年黎叔期尹盩厔序

初涪州黎叔期舉進士與予同伺座主李先生門予視黎子色辭若不欲華一第而已者予固心奇之已而又同觀政兵部凡在兵部者餘三十人多四方俊辧之士有所論議則莫不奇黎子於時晉國李某先選得令淸丰乃卽謀黎子爲贈文黎子則稱引聖學而激之以漢吏其言曰今天下人士童而習者類皆祖漢儒然循良之政竟不聞隆於漢者何也意者漢儒承斯文敝壞之後𨿽其考辧未析然各卽見之所到而眞意行之斯亦足有立於世今之操管爲文大者罩天地而細入於無倫然言不必行行不必實及解褐登仕簿領奔謁勢利交而得失求如漢儒之眞意者鮮矣而況聖賢之學乎一時讀者然知黎子之賢有本末且曰使黎子爲令不獨不爲今時吏且不爲漢吏今黎子果領選補盩厔令諸君復委贈於予嗟予何以贈黎子哉聞之昔時有國主者獨喜聚谷粟金帛牧畜至不可萬計其視當時之錦玉妖姣則曰是不可以衣食人者也來輙唾而絕之客有欲爲國主壽者聚族謀曰今主人性不喜珍吾𨿽有南海之晶珠西昆之璇樹無敢獻也若其所喜聚者則彼且山積谷量矣又非吾斗斛尺丈之可進者吾殆何以爲獻或教之曰子無以獻也子惟告主人以若所蓄擇飲而安食擁輕而防肥少發其餘以仁其里人使日相鼓舞爲主人壽斯主人之爲福徳甚盛噫斯言可謂工於獻主人矣今以黎子之所論說則何異國主之絕浮玩而甘實得者乎駢辭枝說吾不敢以獻予將欲效實以語子又何加於子之自有也予之告子則亦曰飲食斯服禦斯捐其餘以及盩厔之民繇是贍於一國一世以逮無窮斯子之所樹不將出漢儒而上之者乎不然人將曰漢儒少有而少用之且效矣今大有而不大用之則與未有而無所用者其過均也是則非黎子之所自志而自誦者也若予則終無以贈子者

別同年陰定夫序

天下有不可常者有可常者朝作而夕以陳宿爲而明以幻此𨿽近蹔不可得而常也而況遠久者乎生於無始而不爲老延於億萬世而不知其所終此𨿽遠久不能以不常也而況近蹔者乎然古今域內之夫不獨其身都三事肘掛六印之大者靳以爲固也卽有飛羽之權康瓠之儲莫不擁據以爲萬世之業至於耆生碩士號稱博通者覩人地勢之巍章服之炫則見以爲矯然而龍興聆人呼喏之眾頌譽之叢則見以爲烜然而神變得之則魄與之俱翔失之則神與之並禠此不猶憑海以觀蜃气黼閣璇臺奇物姣人絢焉可攬也然閴忽變消猶睢睢養養而盼其來是不知其不可常而以爲常也夫以不可常爲常則常者防矣此不亦天下之至悲也乎以予之涼菲自結髮迨今所際變若秋云猶幸知有常者存也今年春始得舉春官列三百人之中方其唱闕廷燕省闈解褐於成均林林乎出絡絡乎入果若鉅宗之昆弟之爲出入者已而各觀政於部寺署數十人居合一室暮而散轡晨而聚肩果若昆弟之析而爲出入者而定夫陰子則與予合室而同志又若昆弟中可以語心者甚不可一日去也然自首夏抵今四選向之三百人去者大半數十人者僅數人今定夫又將出爲南省戶曹予顧視左右稀矣予因感斯人異時榮落顯曶不可知升之或爲龍虎沈之或爲蛇防殆亦如此矣非獨此也卽凡有科以來隆貴拓落類若此也又前之楚漢曹劉齊晉湯武之事類皆若此也然則自往古以來直忽區耳其終何可常也乎嗟乎其常者奚在也守夫蜀內江人蜀之先其人之隆貴俱已朽滅久矣獨其文辭之瑰功烈之輷巍至於今不朽滅者將不謂之可常也乎然其文辭功烈𨿽世世誦人口而其誦而傳之者蓋在人不在已也況其人亦遞相朽滅久矣是終謂之可常也乎𨿽然是必有爲之本者矣生之無始而不爲遠延之億萬世而不知其所終斯其有借於物者乎亦不借於物而貴傳於人者乎抑不必借於物傳於人而獨在其一身也乎定夫合而觀之其略可知矣定夫以文辭首蜀士其他日功烈非可量其能不以隆貴易志意者不以予言也而予猶欲定夫知文辭功烈之必有本也然則天下之至可常者不在定夫之身而又孰望之定夫之邑有銀臺趙公者同志之楨表也至南省以予言訊之然也不然又略可知矣若予與諸君子之不得常晤處也固無憾矣

壽徐桐湖年伯先生七十敍

余姚徐桐湖先生少治禮經不爲訓詁而好研其防歸凡受經先生門者類陟顯仕已乃魁鄕士先後令福淸古田治教節養一切以禮其語民若語在門者所至以異政稱而上吏有嫉其好古者撓之遂發憤謝去民至攀號莫畱乃爲建祠樹石以志不忘旣歸授學三子子某第丙辰進士官比部郎又再歲先生年七十矣比部君以縻於官守不得躬觴懷悒悒不自得而其竂友聞之則謀所以壽先生者以廣君意且曰先生砥躬治民進退鉅節爲世禮宗壽得如禮可乎某惟古者先王養老之禮隳已久矣今猥欲以子弟親好之私行之其將不爲瀆歟夫先王之養也視其老且視其所以老是故國老隆矣非莫爲奉也而必以鄕射之節崇焉非莫爲使也而袒酳鞠躬爲之薦焉非以無議臣也而一有所問則躬就其室以珍從焉天子所以擎拳跂踶若奉其王父母者何哉誠以老者道徳之尊匪是不足以導愉而示嚴也夫導愉則引年之道備示嚴則憲徳之忱將此先王之上下所以交相成而事業隆也今是禮旣闊絕而先生又珍其道徳寥然屏乎山窈水奧之區天子不爲聞有司不爲問而獨其子弟親好各以其意願瀆而伸之可歟𨿽然先生再仕不樂而去身隱矣又焉所歆慕於其間故以彼膠序鄕射之勞其躬孰與其子弟親好奉席撰杖於山窈水奧之爲適也以彼袒酳鞠之警其衷孰與子弟親好致其菽麥蕡稻椇榛飴蜜雜饘酏酒醴芼羮隨所欲敬進之之爲飫也以彼笙簧琴瑟歌咢之煩其耳孰與擊土鼓扣瓦缶而歌烏烏之爲快也孔子不云乎禮失而求諸野是故先王非蘄乎人之愉之也蘄自愉其愉而已非蘄乎人之嚴之也蘄自嚴其嚴而已然則先生之爲壽誠在此不在彼也而奚所歆慕於其間某也請爲先生以是焉頌比之土鼓瓦缶附諸奉席撰杖之末卽先生其寜有拒乎若其嘉謨懿畫天子有問而遠不可致則幸有比部君得於過庭者之旣閎也君出而賦政入而告我後有日矣是則所以壽先生之大者而又奚囁囁焉以躬觴爲

送周縣丞之元氏序

余與萬安周繕部君同年友善因熟其從子某者某始爲府掾守吏部十年得元氏縣丞職典馬於是介鄕之搢紳及繕部君請餘言爲贈余雅聞繕部君之論官也曰比民莫如令最比而狎則莫若丞簿丞簿良耶民將謂保母否耶民將謂家虎故擇邑貳宜愼乎郡貳信斯言也君之語子也篤矣余復何言然子職馬也無已則請爲子言馬夫牛羊之馴伏童子得麾肱而來之馬則不然馬有駿駔使牧者弗得其性則將奔踶逸駕騫阪超塹顚而斃者多矣不然者則宿無半槽之飼而朝有毒箠之威其豗而斃又多矣故牧馬視牧牛羊難五方之民各殊獨燕趙有慨慷悲歌結客少年之气使牧者弗適其情則將鷙悍鷹擊鼓煽相起其顚於法也亦不少矣不然者則身有繁賦之累而官有圉奪之菑又未嘗不蹙蹙然豗也故牧燕趙之民視他方亦難然馬誠得其性則可以過都越國他畜弗能望燕趙之民誠適其情則可以急公死義他方弗能先是又在乎善牧者而已矣今元氏趙地也子素稱謹敏溫克急人甚已其能使人馬之兼適也斷可識矣其爲保母不爲家虎也亦斷可識矣𨿽然予又有感焉天下一大馬也旣已首燕趙則項臆齊梁腹腋吳楚肋脇閩越蹄足廣蜀尾滇貴肩背長塞以之今自項以下未嘗無事獨首領得密邇皇仁然亦已疲矣牧者不尢爲大急乎夫一邑一方之積一職一邑之積也子行試之可也

送太守範君之任淮安序【代作】

淮治左海而右河河又挾沂泗沭漣汜濉之流以合淮而入於海近代又疏防溝泄湖水以達之河爲運道以故淮之地畎畝半爲巨浸民歲食或不能半菽而況公租不可後又況公租之外必給力以奉文武大吏分司郡邑之需且以當孔道上下往來之衝不重難乎哉然是三者均不可以貸且殺也而頃年益以防警民外苦劫戮之慘內困兵餉之繁其間桀黠拳勇逋公販私之徒輒復捨法從賊滋爲民盭故淮之疲爲可矜而其轇轕最爲難治又今仕者之所聆而畏也往予之撫淮也適防始爲菑民力已不支甚矣今予去淮已四五年予不知淮之可矜而可畏者其狀何也今年之夏予秋官曹郎防稽範君承命守淮將行而請所以爲治予以淮之爲郡辟之孱弱之人外有迵風不畱食之病內有癰毒莫可忍之害偏治之則傷其一兼治之則勢不可意非人醫能醫之也必有神醫醫之而範君其謂之何𨿽然古法有云安谷者過期不安谷者不及期然則穀气者生人之原而病所從治者也卽令有神醫者作非不兼治也而治之必自迵風始予家濵海往聞海上戰常北訊其所以則曰下之人困於取財而從冦爲鄕也故北上之人困於乏材而賞罰難操也故北夫以下方困於取財上方困於乏材而上吏之給一供不啻伯之四方往來之給一供不啻十之川泛觴濫之給一供不啻倍之此上下之所以益困而畔敗隨之者蓋穀气薄也穀气之旣薄掲掲然惟癰毒之治則其人棄已久矣醫𨿽神奚爲也噫以江南之壯實且爾而況淮之孱弱乎予往有慨於淮不得良二千石相與戮力反本而圗之則其病必不可瘳今幸獲範君以往方人皆畏淮而範君以恬介獨得淮然範君惇大中堅有逺謀其於治淮蓋其人也不然淮南北之喉領也淮終不治將又有大可畏者存焉範君之行也旣先植其穀气爲之三年有勇知方捐其所自畏以釋天下之大可畏者又孰與於淮民之易異日天子徴神醫能造命元元安利社稷者非範君誰耶

別王尙涵序

余結髮共學忘形期許內托骨肉之誼而外承拂弼之交者則與歐陽文朝氏王尙涵氏爲最而尙涵以庚子舉鄕試第一人余得踵上春官久不相離也則又爲最二人幼貧食苦其道所經嘗肝膽相悉又最當是時二人方年少气勁今忽忽偕年四十髮星星白矣前年丙辰余始以學諭就試成進士乃尙涵復試己未不第亦復授華亭學諭以行邑之縉紳以爲贈尙涵者宜莫如余始余之少也騃不曉事覩尙涵精敏持重揆物中情然而慕余性駘蕩多易好爲往古之談覩尙涵之擇地後蹈擇言後發則瞿然而卻余入慕道徳出悅紛華欲寡過未能也覩尙涵之掲掲自果成於少不易於彊則茫焉以不恆懼三者余方資鏃羽於尙涵自視枵然無所用之也余又安能以無用之言而益夫有用之器也耶𨿽然物有之矣工之爲輪也規之萬之量之權之旣無不至矣然必水之以眂其平者何誠以水無心而虛也故函牛之鼎萬石之鐘中實其窽則不足以入溪毛而鳴巨梃而況於用乎周道之繇也以其廣也有好計者曰人之厠足方尺之外無繇也盡方尺之外而塹之人尙能繇之乎故曰九層之臺其下千畝尙其基也馬之良也非不直中繩曲中鉤也自九方視之則曰此法馬耳非康衢不行也然而以之峻阪則躓是故君子未嘗不揆物也而虛者通未嘗不擇地也而宏者逺亦未嘗不自果也然蹶而後臧習而後調蓋屢遷之爲善也由是言之無用者固有用者之所爲用也余又安知無用之言不益於有用之器也耶曩余之教句曲也走師而問焉師曰教不在學乎嗟乎敎固難言而學尢難言也尙涵夙爲今少傅徐公所器華亭公梓裏也公必有以語尙涵者矣尙涵往矣觀於水得東海焉景於人得少傅公焉聆於學得公之言焉進之爲水鑑爲鼎鏞爲千萬人所厠足爲康衢峻阪不易其轍寥乎爲逺浩乎爲大又惡知此之爲用彼之爲無用也嗟乎斯尙涵之所爲用於世者也余於尙涵分當爲規不當爲防餘言果奚以益之

別諸南明太史歸越序

始紹興諸南明君以丙辰對大廷天子親擢第一官翰林修撰縉紳榮之而君弗有也則退與二三友講求仲尼孟軻之道將大肆力焉旣三年君得貤恩贈所後父封其母乞恩贈封所生父母如所後又得請告奉二母歸咸出殊典縉紳又大榮之而君弗已也則又日與二三友求所以肆力斯道者曰吾將山居而靜觀焉比部羅子鄒子侍禦耿子及二三友咸有贈言令直爲之序直常偕君試南宮凡就試者不下三四千人此三四千人者始嘗登等於數萬人已而得對大廷者止三百人而君獨冠獨能致殊典於其親是君固千萬人之一人也君之於親誠榮矣然觀之古今制科冠者不知凡幾人惟宋之呂王張文數公獨著使今有數公則又億兆人之一人也然數公𨿽著於世謂之聞仲尼孟軻之道則又未也至近代羅呂二公迨今羅贊善公始皆有志於道蓋上下千百年數人而已乃玆復有君是君之爲志固可以軰推而世計之者哉夫仲尼孟軻皆旅人耳而聞於其道卽不可以世計則其道果在於榮遇而已乎君又豈以一日之榮遇爲足顯其親而已乎𨿽然自宋以來尼軻之道明矣然使人知皎然求之於心者自越始而後之學於越者郎未有能臻於其道此又何哉意者悟未達乎則旣有敏識元解稱妙悟者矣說未詳乎則旣有廣譬博諭稱篤論者矣抑未有必爲之志乎又或不免重內輕外與尼軻之防殊乎非直足知也君越人也然則今日不溺於悟不耽於說有必爲之志而無輕外之獘用能光大越學以紹尼軻之緒果不以輩推世計以顯其親者非君疇則勝之某聞之仲尼之徒顏子至矣而其所聞爲仁之目則惟曰非禮勿視聴言動軻氏亦曰行有不慊於心則餒矣而卒歸其功於集義嗚乎此所謂尼軻之防未始以內外異觀之者也君將山居而求諸此焉則靜可也動亦可也異日出而柄世而君之復我者必不有殊於尼軻之防而可以行者也

胡氏世敍

胡氏之先衛國公贇自金陵辟地來吉伯公霸居廬陵至資政殿學士銓而著仲公貞季公陽居秦和至屯田員外衍南城縣丞箋而著語在楊文節文貞二公載記中衍家南岡官至工部屯田員外郎階朝奉大夫所至以循良稱與黃魯直友善倡和語在省郡誌中又幾世曰太字宗元始徙今義禾田繇宗元公幾世爲子忠府君子三伯曰雅字興詩國朝永樂丙戌進士未官卒季曰和字成樂成樂府君子四仲曰哲字亶明寶坻訓導以儒行著稱子爾極爾極府君早世娶月池彭孺人生子二伯曰行恕字民悅仲曰行恭字民敬是爲謙齋先生謙齋先生生六月而孤幼穎敏彊記絕人不爲兒弄家貧感奮常夜樵柴讀書忘寢弱冠作運甓論師陳公異之令請於母彭孺人爲縣諸生而祖姑固止之曰汝孤無作業行孰爲資又孰爲若娘持門戶者先生泣下已之遂去裏中嚴莊蔣氏爲童子師因得備朝夕間辦滫瀡奉彭孺人盡歡平時出必揖以告夕入如之晨起櫛縰伺寢問所宜苦夜則張枕衾夏扇冬燠以時抑搔之竟後日力彭孺人末年病不能臥起先生率其妻蔡孺人更持抱之藥必親嘗溲必視色夜呼未嘗不在側也如是者三年歲戊辰彭孺人終哀毀防絕忌日必哭以祭其天性篤孝如此彭孺人旣逝家無儋石食芋半菽或竟日絕炊披誦坐中庭曠然若不記餓否也先生於讀書嗜古亦出天性書貧不能購則從其從伯敎諭君匡及所善蕭載沃者乞假手錄至數十部由是博通六經子史下逮醫卜陰陽小說靡所不闚初得性理羣書近思錄卽手錄誦曰此鄒魯正脈也遂殫思天人之際究極物理之原毎有意防輒箋疏其義旁於易書詩禮行間家居稱引內則少儀及孝順事實爲善陰隲二書語懇懇敷腎腸羣從子弟服行凜凜無飲博忿爭者四時家祠經費祗祀獨首族人率一歲間不授徒講業必半之祠下也雅慕範文正之義田曰吾家作者無忘吾所欲爲族人寓楚囊家譜如楚編名養生鴈二以歸曰有行親迎禮者得遞獻之眾𨿽迂其言不敢駁於時廬陵瑯湖蕭氏辟義塾重請師乃禮先生敎之先生之爲教也先孝弟容禮然後舉業雜體文科授之故其在門言辭繭繭如也體貌雝雝如也見者覘知出先生門以是鄕黨延頸致之恐後始先生從授學者陳公名某篤行有矩度防其門者獨器先生而所善蕭載沃者卽出瑯湖敏辧有志操喜栁子厚之爲文旣連蹇鶩爲卓詭不可目前人操行與先生異然相親友稱莫逆云少又與裏中故刑部尙書郎周公尙化友善周公砥節剛亷居鄕獨推先生一日貽書及詔書裁抑生員私議其可否先生報書曰吾子校論吾儒者今日事甚幸教我與世俗議異然伏覩今上嗣位之初下懷材抱徳一詔布天下此則神謨睿算絕等於後代萬萬者若今頒裁抑生徒冗濫一例徧天下此恐佻者倡和爲玆無俚之畫豈宸斷之初心哉且今靑衿冗濫固宜更張之日遂例裁定額以爲尊聖祖訓非不謂韙也至於大邦千百中僅存其什一不至數盈而彊小邑數十輩中不刲其一二不至數虛而縮使大邦所出如小邦所存之上上者則在大邦何不幸之多也使小邦所存如大邦所去之下下者則在小邦何幸之多也假有希奇佐王之夫挺出其後亦以例格而不得入則何以能無棄玉之嘆況大邦旣黜之徒將襲籍來於小邑是導使欺君而翼於敗之風爲甚者也以此廣材埤國豈不增撓哉僕則以爲不如因人才爲去取不以眾寡格因風土爲希稠不以郡縣拘倘可爲取士之效歟且窮居懷天下憂布衣談當時事誠莫逃出位之譏然因吾子論難輒次裁答亦柄世者之樂采也幸不爲過其再書曰裁抑之說昉於靑衿之子規免差徭請謁公事假私蹊以備員名借冠服以圉齊民此則流獘之甚吾子所以齗齗言之豈不然與僕則以爲周士之貴秦士之賤皆有繇來非可以一一罪士也夫提調教官造士之本也督學憲臣簡賢之綱也誠令在上者敎育絀錄首士以徳行導士以公正則本端綱挈就有奇衺之人懷無狀之心者不得厠其間矣乃欲膠爲定額以抑之不亦後乎且科舉之法未有悉今日者然而獘之不衰才之不昌則以薦舉之未行舉主之未坐故也夫欲導爲射示人操矢欲導爲禦示人執轡今盡以科舉而督實行是猶誨射而示轡誨禦而示矢也豈可值乎是故科舉之外必行薦舉則篤行之風倡必坐舉主則憑私之路塞此不可易之勢可見之績也或者因謂士稽徳行則有刲股廬墓轉用爲欺之患此又不究其原而猥以俗議掣之也僕甚不然昔者三代敎以徳行而賔興之若是則人當無完股而墓舎充郊鄙萬不爾矣漢舉孝弟力田又舉孝亷國初首重薦舉累累得名世士豈聞有殘軀捨塜以規之者乎夫殘軀捨塜以規進非今獨難𨿽古亦難也寡悔寡尢以得祿非古獨易𨿽今亦易也彼豈有輕捐其易而重幾其難者乎且今患不有此等人耳假誠有此等人卽賈名幹世猶當登而揚之以樹標於末世比之買骨以爲駿招豈不可也今柰何遂以臆見拒良法哉萬一今日能復此法則𨿽踵虞廷之比屋蹀文王之濟濟不足難矣僕之區區祛獘振靡亶先於此爲國禔祉不竟大乎吾子異日圗之周公得書嘆服且曰使若國初薦舉法行則首詣公車者捨先生誰耶已而又擬爲防問自代爲對詞防偉特一時並傳誦焉蓋先生𨿽伏蓬虆不忘當時𨿽行鄕閭要亦有所及非苟沾沾自好已也最後都禦史王公講學防臺其意指出入朱子先生心不然之防公道吉上書陳辧公曰待歸相見細講先生退曰昔之處士多遊公卿以相引重吾不爲也遂竟不往年逾五十意嫌逺出遂館族之陽田時孫直方六七歳挈以教又手錄國朝名臣言行錄授焉今手澤具在館數年猝病中風輿歸一夕不語卒時嘉靖丁亥十月某日也得年五十有九鄕戚知者嗟悼涕下中桀黠者更爲之痛曰嗟乎寕天斃我何殱乃善人先生生平仁愛無猜先人後已𨿽優禮若嚴賔𨿽戲劇臨之對必誠悃其容人慕婁師徳有防之者獰甚直面壁而已或延謝則歡然往𨿽曵止之不得其楮墨卷帙衣篋皆有常置倘廹無疾言遽色步履禦用不可得亂也故人𨿽以莊見憚又皆樂傾其誠至指目之曰劉髦先生也劉先生者永新人故學士文安公父質行悃愊出言爲世口實與先生頗相埒故云故居扁曰謙齋又自稱謙謙子所著詩文防逺辭鬯頗類豪者吉水贊善羅公嘗讀其貽子帖題曰先生誨子以知行爲學以務名爲戒富貴利達一不置諸口斯言覩見其心矣書法鐘王勁逸如其人配蔡孺人宋安撫某之後生有賢徳能始終成先生之髙誼旣卒歐陽文莊公爲銘其墓生子三伯某是爲晴岡先生仲某季某皆早卒女一適同邑南溪蕭仲嵗庚寅附葬廬陵某都之小江邊祖塋園乙辰向晴岡先生天鳳字時鳴貌晳白遒雅自童逮壯未嘗就外傅獨受學父謙齋先生謙齋先生先授小學孝經稍稍通記始授四書詩傳以貧故未冠出爲童子師謙齋先生悔曰吾不忍貧令兒子奪舉業不可也於是先生復專業舉子數年裏中故刑部郎周公延之教子侄眂先生所爲偉之先生天性介特旣內承嚴訓又得周公觀摩故其行益方格不可犯卑視儕俗之懻忮機利者裏士有機利自喜先生恥而絕之退著蛙說以自廣嘉靖癸未年二十八補邑庠士時家益窶食益繁乃出館防州之蕭氏又數年館雩都之袁氏袁氏有士曰貢號稱博通獨與先生莫逆相期許而雩士又有何公秦黃公宏綱皆學於陽明先生最久稱髙弟日過從論學曰聖人之學貴反諸心不事窮討先生初不然之已而疑半信半時冬夜思家感更鼓之失然後釋然信曰陽明先生之學蓋獨有本矣於是著自信篇曰余家雩陽冬暮思歸中心忴忴怦怦靡有定也乃夜從友人家劇談久之返舍已漏下三鼓矣旣返逾時而後寢若熟寐而後晤旣晤而聴猶三鼓也余曰噫何三鼓之永也久之聞鼓聲已四下余復就寢又若熟寐而後晤旣晤而聴猶四鼓也余曰噫何四鼓之繆猶三鼓也余乃攬衣起坐覩牕櫺隱隠有光自計初寢夜且逾半今其時愈久矣東方之白豈非將昧旦耶而司更者繆盭若此使吾爲令必笞司更者爲上吏必詬爲令者於是起而步於中庭眎牕櫺光則月色瑩瑩然白也已而憶曰尙未鳴雞耶諏之僮曰果未也又諏鄰壁亦曰末也余乃正襟危坐俟之良久才聞五鼓頃之雞聲始喔喔然浹耳矣瞿然悟曰吾過矣過矣夫司更者始非加疾也以吾劇談而忘其永也故疾後非加永也以吾憂思而望其疾也故永心之歡戚以意遷時之疾徐以心移是吾且繆盭若此柰何以罪司更者哉使吾誠爲令也而司更者是罪誠爲上吏也而令是詬焉則吾之繆盭不尢爲甚乎吾是以知心之所系大矣故一塵瞇目則天地易位一指塞耳則鐘鼓失聲苟由吾繆盭之心以察物而窮理是猶瞇目以求上下之分塞耳以求淸濁之辧也不可得矣故鑑誠明然後妍媸別焉衡誠平然後輕重異焉人心誠定靜而安也然後至理得焉故曰惟深也能通天下之志惟幾也能成天下之務不然未有不繆盭而妄欲罪人者也余於是信陽明先生之學蓋獨有本矣今夫靈哲煌煌萬理從生物瞇以塞病孰爲甚曰饑渇之害莫甚焉孟子曰人能無以饑渇之害爲心害則不及人不爲憂也噫是予存心立本之始也吾於是著之篇以自信且以告諸同志請事終身不敢怠棄於是先生慨然發憤反出諸宿學者尙矣館暇則從何黃二公及諸同志切劘退而靜坐黙觀𨿽夜不輟讀書惟防大防爲舉子業貴發其精意不爲訓詁又著理論其略曰後儒所以異聖學者惟以理爲外者之也後儒旣曰性卽理也而又曰在物爲理則謂性爲在物可乎旣曰在物爲理而又曰處物爲義則謂義非理也可乎又作常勝論散佚不傳戊子冬謙齋先生病中風暴卒於家先生奔歸痛哭欲絕終身以不得永訣飲恨言之未嘗不隕涕覆面也乃著思親記以自警其言痛切觀者感動庚寅冬先生旣襄事復如雩都究異同於何黃二公蒸蒸乎造宏深矣壬辰雩歸病痢醫者投以熱劑遂病瘵癸已之臘月十日先生辭世終矣得年才三十九臨終語不及家惟痛恨不得終養老母而絕先生生平以學古爲期濟物爲心其旣聞學也則以孔孟爲期以不愧屋漏爲功以得其本心爲的以一物不得所爲恥以恭忠敬爲日履其再至雩也其气春融其色玉瑩其謦欬如金石鏗鏘其遇事如遊刃而有餘地其人之接也如登臺飲醇莫不薫心戀慕而交稱其誠也一日著新履行道上有荷擔者擠之泥淖履盡涴乃族人從旁欲毆擔者先生力止曰彼非故也誤也麾其人速去之先生從邑庠歸天未曙憇鹽水嶺之石上見一人臥石側齁齁然酣也袖有物嶐起先生懼人掠去乃偕僮候守抵曙視之卽其族子鬻產金以輸官者也先生立戒遣之先生居雩三年其及門士惟今袁侍禦某周訓導文最諸生文嘗從遊山寺見一人病痿攣臠局地旁一人曰使得一金謝我我有奇方起之先生爲探囊不及一金與之同行者曰是安能待其起而驗之耶先生曰吾聞言不自已吾又安能待其起而驗之耶文一日侍行問曰今人視色輒動心何以止之先生曰今人子女𨿽容未嘗不愛然未嘗有不善之心者一體故也若能視天下色皆子女也何動心之有先生言行類此以某年月日葬坤塘大隴西盤形之原負辛戌面乙辰娶裏中漆田周氏子三長卽今湖廣按察司僉事直是也直字正甫第丙辰進士初授刑部河南司主事以三年考陞雲南司署員外郎於是先生蒙貤典亦贈爲刑部雲南司署員外郎次諒字誠甫邑庠生次問字【缺】甫孫四人順字進道庠生顒字進逵顯字進通頴字進迥

龍洲稿序

予方捉髮好攻文詞至厭棄舉子業久不錄歲丁未旣壯始有子云悔少之嗟故所爲古近詩多散落不記存賦二首竟亡逸丙辰官上都庚申出補楚臬歸檢故簏及門弟所藏讀之如隔世語追憶夙抱似亦有所寓寄且多野人之況因令存之間涉靡冶如白紵諸詞促爲削去題曰龍洲稿龍洲在余邑南二水夾出廣袤五六里中有各故姓菓園花榭修竹巨材回塘疏澗槿籬棘巷蓊蔥莽蒼負勝而奧余少與數子者讀書其上𨿽去餘十年心常到焉故自予未試以前𨿽有四方之作咸附是編表歸志也詩文凡若干首如左辛酉二月日識

華陽稿序

華陽者金陵句曲三茅山之第一洞余昔仰祿教句曲蓋三登三茅山焉山殊無奇詭獨華陽洞幽勝志稱洞與江通山擁波下上故昔名地肺洞其竅也自茅盈後若左慈陶景之徒咸依洞居余雅遊輒徘回不能去然時方溫經治章句應南宮試因有覩於聖人之防誠不欲殫精於詩所作詩僅八九首遂題曰華陽稿云

白雲稿序

予不喜弄翰逾二年矣丙辰官上都覩詞家學士麟麟稱盛又方爲社防雅亦引予予故以病自卻然予獲在西省省居禁城最西其入則陌紆而逕窈兩廊槐栁夏春交防諸分司咸有砌艸盤花甕魚怪石修竹嵬松碩栢古藤穉蘿蔚蔚夭夭與塵案敗幾掩抑宛若古剎其南有白雲樓樓北瞰上谷羣峯其西西山也予雅與二三子臥省闥經旬簡出四時相羊登樓四眺若可攬結曰曛若綺雨霽若黛雪晨月夕若白虹素練東與黃屋熛闕相映照卒然遇之若依嶠壺而覩神宮夜則乘月步庭階隱約若在林麓當休沐偕出西直門尋各名剎步溪流登西山往往直罥幽耿輒不能無感發吟詠或酬贈追逐間作咸歸寄情而已始𨿽有求工之心然知終不能工竟亦置之弗爲深求因並錄存曰白雲稿比部古稱爲白雲司因以名樓又予懷也故云

唐詩律選序

世多以律詩爲非古予獨不然詩之古不古不系於體之律不律也辟之求古人於世將以其質行耶抑以其狀貌耶如以其狀貌則必若植鰭削瓜然後爲古人可歟其取冠服字畫皆然有聖人者出𨿽貴麻冕而用必巾幘𨿽貴蝌斗而行必眞艸夫豈聖人不好古哉以爲取古於裁制防畫固不若取古於頭容心畫之爲眞也其於用詩何獨不然詩之作義取含蓄溫厚足以感人而體制次之今世惟騖詞葩體奇以爲勝其於感人之義咸蓋而不彰漢儒議司馬相如勸百而諷一者以此夫相如之文體古矣使皆勸百而諷一則又何以貴爲予與郡人鄒繼甫官西省政暇間取唐人律詩刪其繁猥令吏人錄爲四帙相與讀之往往有當於心者若今世所共道者不假言矣其他七言律如張燕公云空山寂歷道心生虛谷迢遙野鳥聲張曲江云遺賢一一皆羈致猶欲髙深訪隱淪王摩詰云爲乘陽气行時令不是宸遊玩物華五言律如張燕公雲山城丰日暇閉戶見天心忽有南風至吹君堂上琴岑嘉州云勤王敢道逺私向夢中歸儲光羲云恬澹無人見年年長自淸如此語其幽懷忠抱𨿽千載猶能感動其於古三百篇之義何以加焉若獨以其律體而異之是專取狀貌而不貴頭容心畫也豈可格乎昔王荊國選唐詩百家後自悔曰費日力於此良可惜也予與繼甫遊而詠之未嘗費日力焉因並敍其意以歸繼甫

送履庵萬公赴江西憲長序

某嘗從武進唐先生遊則聞履庵萬公詞防爲勝鄭大司寇聞之曰其政事蓋兼優云時公在湖北某方被命爲同官或謂公已有休疏某蓋惝然戚也尋聞疏上不報乃翻然喜辛酉春某至湖北公一見語合歡若平生久之蓋知公之爲有道士也詞藝政事只緒餘耳已而同寢食接舟車事至纎巨重輕唯唯否否𨿽不語亦合其相期也非獨某不可一日無公而公亦不欲以一日去某也公治湖北期年首先敎化痛抑貪吏導以亷恥公私往來宿所溢費盡汰而令甲之懷撫苗民動中其情故自公所在獄無滯囚驛無濫供吏不敢爲暴閭閻安堵流民𦇤負不煩秉戈而苗土歸者至萬餘指天子奬賚有加自他人視公𨿽一楮蔬不煩民一夫騎不使盡力以爲難而自公行之自若也是嵗夏公以資遷爲江西憲長以去而共事兩憲副若南昌張公臨淮李公與公遊從尢習咸不忍別相屬爲言某以公之遷也其喜也同而憂也獨公連疏請休今操柄者能陟公以奬恬而又適在予省固某與二君子之所同喜也然公行則吾身逺於蓍蔡而湖北驟失保母其爲某一人之憂豈可勝道哉然則公當有以處某而某又奚暇以言混公也且使某也告公以職事之內則公所有也某不必言也使某望公以職事之外則勢所難也某不當言也𨿽然公固今之有道而望於人者也古之人曰達不離道故民不失望今者號稱有道享一時之望天下惟恐不爲大吏作而爲大吏也則斯民竟失望何哉某嘗有大憂於此而非公則誰爲言又誰爲慰彼有道者以爲不曲而通則道不行不知其曲而通也未嘗不逺道而病於民也民病而望失焉又烏取所謂行其道哉孔孟非古之有道而望於人者乎孔子於佛肸公山欲往矣然所之不三年淹又何其逺引也孟子嘗後車數十乘矣然萬鐘不以槪受又何其介然也孔孟烏有以變通而先失所以爲行者哉夫孔孟之不忘天下視眾人什百也然得之不得而猶曰有命而況眾人乎然則眾人豈欲逾於孔孟者耶其皆未忘上進而不知命也耶公學乎孔孟其道上退而不上進詞藝政事𨿽所兼擅猶粥粥焉懼人知而名之公之往矣作而爲大吏其不離道而答民之望也決矣公豈獨爲吾黨慰且爲天下慰公其無嗜退不返也而又令人憂

督府董近淮先生疏稿序

有爲進西昆之璧貢南海之珠者焉有爲漕江東之粳運關西之粟者焉二者其孰良於用乎曰子不聞昔之人有握珠璧不得食而斃者未聞有積谷粟不得珠璧而饑者也當其燕豫則庸璫嬖媛貴家紈袴之子寶珠與璧何啻千金一逮窘急則珠璧豈可與谷粟同年而語哉有用之與無用不待較而明矣君子之獻言於君也亦然著封禪之書申與引之論非不有宏詞爛說馳騁天下之巨麗絢然如西昆之璧南海之珠然使人皆循其詞以陳事於上則上必不能曉辧以有行皆循其詞以諭事於下則下必不能曉辧以有承𨿽自享以千金之價其無救於生人之枵腹也久矣則又將焉用之信陽近淮董公以節鉞鎭川湖貴三省暇日出其疏稿示直因命以序直伏讀嘆曰若公之言則誠所謂漕粳運米人得食之以寄其生者也異夫世之聚璧珠以蠱時人者矣公自辛丑起家進士兩爲令民食其徳咸爲之祠及晉爲禦史視鹺兩浙移按貴陽陟撫延綏政績多顯白今總督川湖也則逆酋授首而膚功適成凡此公皆豫疏於上已而奏效不易其畫辟之朝而食夫人也則朝生暮而食夫人也則暮生其鑿鑿乎有實用於當時蓋讀其疏卽知其政不假論也予獨以寛海禁一疏則當時讀者或未盡悉未嘗不爲掩卷而嘆公之言曰海隅窮民無田可耕若居者禁不下海下者拒不入闗彼豈肯俛首就死鳥窮則攫兔駭則奔此嚴海禁之隱禍也已而數年之後公言一一皆驗其極至塡人於壑連結數省之禍竭東南之血髓到今而未巳噫公之言用而福未用而禍辟如饋之谷粟食則生弗食則不得生存乎其人而已公又可少乎昔者賈生欲分割諸侯王消未萌之禍當時弗能用已而主父偃舉之而漢室用安今公以名材簡陟方未艾又安知不身究其用而無假諧偃之言乎直於是知君子之言必爲谷粟之可食以生夫人使誠足以生人卽或以斛珠而易斗粟吾不與也

壽總督中丞近山羅公序

國家涵育無類函夏內外防防恬謐生理之極惟楚西南連蜀貴陽萬山防嵬攢防刺天巗谷谽谺箐薄蓊阻間出平陀人獸藂育則昔所稱苗鬼西南夷之鄕魋結蝟聚間山編屋貌人性獍慓輕易亂一不可意動相鏦剚猱奔防擁不可櫛理酣怒豪吞劉我邊氓𨿽屬羈縻實作不憓逮於庚子辛丑之年剽肆日猖朝家始議遣重臣出督楚蜀貴陽兵事開府沅水之上授以不禦之權繇是奉聖天子威靈芟夷斬刈如解髖髀如搏虯螭旣數年而稍定已而屯戎設哨星羅棊列如障逝水大勢浸息滲沫猶滋又數年而始靜方稍定也邊氓咸曰吾民幸哉更生而未逮安生吾督府謂何及始靜也邊氓又曰幸哉安生而未逮樂生吾督府謂何歲之壬戌今大中丞總督南昌近山羅公適來鎭撫而容山小醜方就奴累羣夷仄立且震且疑公至則下所屬各條利害采擇可行著爲令甲耳目不怠昕夕有程節靡簡苛堲墨導亷汰弱易窳飭藩銷萌將必遴驍哨必歷久鎭扼其衝苗𨿽獍也不絕以獸聴民交易無相紿敓於是車轍之邇旬月之迅文經條達武緯恢章徳施廣宻聲威旁鬯民恬耒耜士狎鋋戈將卒無私漢土輯和近臨夜郎卭筰僰人西極冉駹南帶粵猺綰轂昆明貢獻相望昔在撻武之君三年始克漢戈船將軍屢出之不能收者公一旦緩紳而坐撫之魚魚然畜也詵詵然馴也頺乎若髖髀之迎刃而解也遊乎若虯螭可引系而豢也寂乎若淵停之不波𨿽滲沫而不爲溢也山險斯夷水奧斯明千里旄倪咸忻以躍曰吾何幸獲樂生矣匪我督府孰胎孰成何以報之願永千齡而午月之谷日實爲我公初度之辰湖北各屬大參蔡君兵憲李君都督石君參戎洪君李君梁君申士民之請乃觥五溪之水俎明山之簌登獻爲壽公曰惟聖天子大徳曰生宵旰靡寜斯繇以致我何有焉羣屬不已授簡末寮某撰述以晉某乃爲公誦江漢之詩曰虎拜稽首天子萬壽又爲士民諸大夫誦魯頌之詩曰三壽作朋如岡如陵於時上下永貞同禔於治如天生而地成靡有疏數靡有竟旣豈惟遐壤食福匪替

西曹集序

始予入西省省中稱山東人李伯承嫺詞賦而伯承語予輒推轂郢人髙伯宗當此時兩君結都中文學士爲詩社稍亦引予相從好日篤然予稔病才詘間睨諸君搦筆席間咄嗟成篇往往縮朒不敢進予又與伯承論相抵伯承重气骨喜瓌壯語予以气骨尙矣而神韻先之辟人之生有頎然魁碩鷙飇虎視叱吒風雷者至扣其計畫無所之則何取焉假令志意摧三軍智勇饒王公𨿽身不七尺或狀類女婦子其烏可尠哉是故人不專頎碩貴在神智詩不專瓌壯貴在神韻𨿽然世之語神韻者希矣伯承聞予言或然或否至相與共讀伯宗詩則又未嘗不交口同然目相視而笑也豈伯宗與予二人所稱道庶或有兼之者與予嘗塊臥省署伯宗時叩寢縱論天下大計自負其奇不肯與世比方廕臣竊魁柄頥指中外士伯宗獨據法裁其私人屢堅請不回又嘗贈言事者詩柄家大銜遂因藩封出伯宗爲右史時予先佐楚臬逢伯宗郢上相與道舊引滿盡歡出詩數篇皆灑然冷汰於物無弔湘之悲已又出西曹稿指曰此非子與伯承曩所然可者與伯承旣敍之矣子寜獨嘿乎予聞楚有杞梓不用棟章華而置爲麗禪榜其文采猶炳炳著也他日匠石顧之始徴其餘材爲棟今是篇固伯宗之炳炳者也惡覩其不徴於匠石者與予因述疇昔伯宗修業之勤並逮其大節若此覧者不爲膠體而談藝局藝而論世也則庻幾哉知伯宗矣

刻擊壤集摘要序

予旣以致學而又苦病侵時時思歸田野以求所未至適同郡防山陳子與予同官川南而又同此懷也則相與追憶唫望無目不在靑原白鷺之濵匡山湓浦之間且云吾二人者非獨歸也蓋將有大歸焉暇日取古人歸田詩共讀之以寄所懷多見其有激而云獨淵明之作可謂夐矣亦終不免於杜子美枯槁之譏予二人者𨿽愛之詠之而未足以盡當其衷何則以其猶有人之言者存也一日予爲出堯夫擊壤集眎陳子陳子手而讀篋而玩逾歳復予曰吾讀他詩非不如珍羞可口然似有遺防焉讀此詩則知天下無遺防矣異日水邊林下舎此奚歸因相與摘其要者將刻之而屬予以述其故予少聞先師歐陽公曰堯夫聖之樂者也今讀其詩然後知先生之樂非常樂其學充焉爾矣先生之學非常學其幾先焉爾矣幾先故體防體防故應妙應妙則化而順化順則達而充夫旣充充然達矣然後能交食於地而交樂乎天故樂非欲言也而不能不爲言言非欲韻也而不能不爲韻韻非爲詩也而不能不爲詩今夫大造至矣惟剝而復乃見天機始胎而姤姤孕而震震上坤下雷出地奮庶物馮生此先生之所爲矢詞而成篇也予𨿽能知其然而不知其所以然而況能與於其幾也哉予將以晚節師淑先生之萬一以庶幾所爲歸者非陳子其誰予挈之𨿽然大音不響大羮不嗜久矣摘而刻之者匪獨爲予二人水邊林下之計亦將有和而好之者矣或以其辭非漢魏調非盛唐則又如九方臯之馬吾知其千里而已而詰之者曰是牝且牡耶驪且黃耶非惟予不能言亦不能知也

刻喬三石先生文集序

文章之作何近代品議之異乎蓋近代作者闇於大道而專仿子長以稱勝其語人曰是規矩在焉其實襲也夫古之文眾矣子長與莊荀孫韓老左凡六七家咸未嘗相襲等而上之讀彖象者若未知有典謨讀雅頌者若未知有訓誥讀語孟者若未知有系辭何則彼文者道法之所出不得而襲焉故也譬之爲居棟角肖也然各一其材今曰阿房靈光材最古乃采截而益之亦曰規矩在焉可乎今夫規矩各一物自巧匠運之爲規而員出焉橫之爲矩而方出焉故規矩者方員之母也而方員豈規矩哉是故道法者聖人之規矩也道法備而文言之以詔諸世此聖人由規矩出方員之迹也方員之迹無定體故爲典謨爲彖象爲訓誥雅頌不可窮極執之則窒子長之雄健則亦方員之迹見乎一體而已乃獨逡逡焉執子長以爲規矩而襲用之是焉知規矩當時惟何大復力爭之惜矣知言如大復而早世未酬也關西三石喬公自少爲大復督學髙第故其文𨿽不顓仿子長而實郁然有漢人气考其人悃愊介特憂國急民厚倫樹風瞿瞿慕道法者也讀其言可見公他行具予友孫淮海君敍中獨其一事世罕聞方嚴氏盛時天下名人無不序鈐山堂集者徴文逮公公遂引避不復仕若公可謂壁屹偉丈夫矣公又豈肯承他人涎唾緣襲爲文者耶淮海攜其集入果果守愼齋伍君又公督學髙第弟子也將翻刻於果而屬予敍之於右

南富王氏續修族譜序

方予齡齒已知邑南富王氏族屬繁爚至捾髮侍海陽尹自齋公常徳二守劈泉公自齋方格恂亮劈泉宏濬明懿一見咸以古聖賢之學見屬予時喜宕莫入也後又與自齋公家子貢士仁卿姻婭因謁其伯父太僕修齋先生覩其儀刑臒然長者繼與子敏侍禦同年子薦太守惟弼令尹同試南宮三君子語余必以學而余亦下上切劘不敢自委放余然後追嘆自齋劈泉二公之逝不得復相從爲可悲也今惟弼與余又同宦西川荷麗澤有加焉而惟弼乃緘其家譜示余曰此修齋與半峯郡伯續編屬爲之序閱其先世自唐荷山長者邁種潛徳肇居連嶺奕世有明逺翁始移今南富又再世生明道美道二公當宋之時二公子孫蟄蟄麟麟昌家勤王聲光已爛江介到今七百年內井竈第宅蕃數萬指冠緌鼎甲侍從方面兩埒峙煜乎盛矣乃以余所覯則又特異蓋王氏之盛自太原瑯邪勲庸文藻非不都防然未有翩聮以興於學若今南富諸君子之眾者也夫學學爲仁者也仁者以天地萬物爲身而莫先於親親今惟弼與諸君子訂譜惇宗約範嚴飭以興一家親親之義偉焉乃又有循政裨於民物其學非沾沾者倫𨿽然予嘗見自齋劈泉恆有憂先天下之志而未之酬諸君子繼出譽髦任重彌力寖明寖昌𨿽以仁壽斯世防合天地而族萬物可也然則大王氏之學者自玆譜始予故樂爲序之

刻督學集序

道原至一而防見於至不一是故以至不一求至一固不可得以至一而拒至不一尢不可得何者至不一者固至一者之無爲爲之而不能不爲者也不觀日與月乎貞明之體至一而防見於下土𨿽寸壤尺波容光隙地莫非明之所被誇父逐之於隅谷犀牛矚之於兩角固不足以得其體然謂下土與隅谷兩角所見非明也乃欲截而拒之以專求於無所被無所見之間則亦將二而違之矣是故苟不得一則𨿽塊立尸居杜機忘言固非一也苟誠得一則天地之持幬日月之臨照山川之峙流庻物之馮生吾得絯而論之無非一也上之二帝三王下之九流六家內之六經外之諸子百氏巨之家國朝廷郊廟庠序貢舉饟餉軍府之制細之禮器樂舞少儀內則藥工師稗官小說之故吾得絯而論之無弗一也古今之學術上下之政治吾得絯而論之無弗一也然而一之一也易不一之一也難予不能知一而幸友於淮海孫子方予與孫子足未相數言未相洽駸駸乎合矣已而足相數也言相洽也不知孫子之爲予予之爲孫子也孫子生神穎長學於道林子視其气杜機忘言弗諜一光至讀其詩文凡數千萬言達於天地庻物究於帝王辧於諸家放於上下內外巨細尢嚴於學術政治而皆出於幾防之所絯其韻不假揣度而靡不應律其辭不煩比擬而靡不合軌予知孫子之無爲爲之而不能不爲𨿽千萬言無言也進乎一矣孫子督學闗西門人嘗刻其詩曰督學集今臺山邵子刻藏保寕者增文類復仍其名豈不以孫子悟道得一自居闗中寖盛也夫孫子名滿天下而莫逆莫予若序而傳之以明孫子之學非予誰耶

刻正學心法序

學術之異同非謂近代蓋自孔門而已然矣孔門弟子惟曾子子夏最少至晚年各以其學爲列國師蓋曾子之學一貫自得而發之大學以傳子思孟子孟子之後凡幾千年始續於濓溪與明道子夏之學篤信聖人其言有始有卒意以末爲聖人始事以本爲聖人終事故傳其學者能遵聞見謹器數今著於記者可考波被漢儒而訓詁繁增太史公稱當年莫竟其指屢世莫究其說者蓋其極也已而浸淫晚宋到於今而盛行故二家之學皆出孔門傳及後世而異同相訾何哉蓋爲曾子之學以由本達末爲序爲子夏之學以溯末探本爲序由本達末者心外無理而物無不通也遡末探本者索理於物而求通其心也是故本末異序心理殊觀而異同之訾興焉此豈一朝夕之故哉當子夏在聖門夫子已詔之曰無爲小人儒夫子夏豈若後世騖利小人哉蓋警之無爲小儒也已孟子論北宮孟施一曰似子夏一曰似曽子已而又曰不如曾子之守約則學之大歸蓋已較然辧矣明道以後作者非一然斷然示人先本後末反求諸心則未有顯赫如近日陽明先生者也直長不知學方壯遊南野念庵二師與聞先生大旨弗克自決及讀濂溪無欲爲要之語已渙然矣已又見明道述天理由自體而得又曰不可以窮理爲知之事曰天理具備元無欠少曰以誠敬存之不待防檢不須窮索其訓致知格物曰物至知起物各付物不役其知則意誠不動又曰人心莫不有知惟蔽於欲則亡天徳然後益信陽明無一語不與濂溪明道合其逺接孔曽以上遡道心精一之防復何喙焉乃摘取三先生語彚之以時觀省蓋自知其贅而未能已玆者柄學蜀土日語諸士𨿽興發頗眾猶復牽於文義有若予昔之不決者同門髙泉謝公謂曰子盍以三先生語刻示之聞之今撫臺二華譚公公曰此正學心法也遂以名篇巡臺近麓李公重嘉韙之乃屬果守愼齋伍君入梓因以二師論學數書附焉直因序其所繇爲諸士朂嗟夫諸士不予信而信數先生不數先生信而自信其心可也然猶有懼焉學莫辧於本末尢莫辧於身口學墮諸末不及反本猶懼其牿若墮口耳則將奚捄此又直之反躬自皇而重望諸士也

賀撫臺三川劉公晉陟少司徒序

事變之興非一日成也蓋必有積而醖之者焉戡難定傾遏劉保大發噓噏之猷而樹瑰雅之烈亦非一日成也蓋必有待而借之者焉益州之部三面阻夷不隔一塞自卭筰以東冉駹稱大綰轂夜郎也黔相牙其間皆土夷酋長及江介逋逃所爲都宅而竄伏者非一日矣其俗雜氐其民易動而難戢旋撲之則振起而眾緩治之則虎負而深夫旣緩之而醖其禍矣然欲以一旦戡定而殄戢之非誠文武忠猷任事之臣何可幾也唐南詔之亂得李贊皇乃服宋李順之變得張忠定乃安國家往爲藍鄢寇劇至司馬彭公西來乃定越玆五十年矣復見今三川劉公嗟乎此豈非所謂待其人而借之者耶公之始臨也支羅挾冉駹之憑虎負之勢抗命已五六霜先時備兵憲臣莫敢孰何惟日撻我民冀泄賊忿賊視而笑如是者數年去年八月公議親徵有司猶上書諷上公愸然曰吾弗往則臨敵將佐何取進止維時九月之初秉鉞東徵某不佞覩公文武忠猷可動鬼神贊曰行其防乎公果夜夢巨神仗劍叩寢告曰吾爲若殺賊公占之曰是必神翊予破支羅也詎謂白蓮黨從中崛起神乃翊公而戮之耶白蓮黨者故妖賊張寅亡命潛秦晉蜀地糾煽爲逆積數十年凡一省中從者不下數十萬而蜀蔡伯貫者亦魁傑也蔡之徒防曰重慶蜀壯郡吾出不意破之則與支羅連坐遣一酋擁兵北取漢綿直薄成都其先置者內應舉火則全蜀定矣不虞公提重兵臨重慶若從天降潛伐其計不得逞攻破旁州縣公立命中軍受方略分兵搗賊賊見有絳衣巨神遂敗乃盡根株斷之而先遣伐支羅兵將亦以是冬蕩定俘斬至不可勝紀蓋未半年而二巨宼盡平防甫平則公晉陟司徒之命下矣或曰公曆卿佐舊矣往權家燀赫薰炙而公獨外出乃玆始從蜀臺晉今秩則前之拓落而艱關者固爲西川待之此豈人力也哉其天也夫而西川人士與官西川者何其幸與以某竊觀公才猷近贊皇剛決近忠定然敬寡屬婦墨作亷退然以民隱攖念宏度虛衷從善如流溫恭而有禮則於古人不知孰後先嗟夫天之所以待公者蓋又有大者存焉於是凡西川在蜀三司咸曰吾黨被陶教席勛猷非欲一日捨也然又無能奪乎其大者則授簡小子某敬爲之言以發其眷眷又爲天下賀其待之大者故序

刻武經七書序

直嘗慨古軍政司馬法不傳而孫吳獨以辯譎徼稱武經非王者宜用有長老先生哂曰子無異也夫易傳戒機事不宻孔子貴好謀有成兵家多算勝少算不勝此𨿽黃帝太公不能違也而況後世乎方猾夷之剽攻巨盜之盤噬羽燧交施主震民搖師興十萬日費千金存亡死生噓吸霄淵而將兵者不有奇算密畫以取勝敵乃曰我爲王道是不仁之大也黃帝太公之異孫吳非異其法異其心也心之公私卽道之王伯分焉子烏得廢其法乎久之目擊倭虜爲變一時諸將敗衂漂血千里其間非無鷙擊颷發之士而傭帥寡於宻策愞夫詘於先發往往爲賊計所乘然後知孫吳之不可已而訝上之人之未有以教也孫吳之書具在世之武冑有終身莫諳其名文者或諳其名文矣又止於墨誦應科竟未能有皎然試之其身者則何殊吾黨之誦孔氏而未能身明其道者也夫孔氏之能興治已亂至明也人不能身明孔氏而治之莫興亂之莫已則尢孔氏之不效是重誣也今之誣孫吳者亦然以不教之將撫不鏈之兵一旦事起上下靡從徒使文臣輟民務以經武事齊民旣出食食兵矣乃復荷戈而代之死以至近募逺徴莫非朘閭閻之膏以塡其腹蓋宼未殄而國已先癉矣所用非所養所養非所用則以不教將之繇獘也而談者乃咎諸時勢將卒之乏不亦左乎侍禦近麓李公承命按蜀曰吾所按惟文武大事而樹風正表旣丕振斯文矣又念蜀地近多故而武弁坐遐僻無從得書乃屬閫司管君某陳君某刻武經七書徧示各將佐而屬直以引其端直因述其防爲執事者深矚其六韜非出太公穰苴尉繚文非古玆不遑論著

瑞泉南先生文集序

予自童喜攻文詞騖爲奇詭不肯休頗自矜嚴以號於人曰古詩文法當爾也比壯有先生長老訓之曰若小子柰何以萬鎰珠彈飛肉不可還以連城湛盧辟錦石不折則闕寕不慳乎今夫人至靈者心也而道出焉可以三天地首庻物自陶唐氏得之以協萬邦有虞氏得之以光海隅三王得之以式九圍淸四海尹陟得之格皇天周公得之興禮樂孔子得之卒爲萬世師系其大哉奚啻萬鎰連城而子小用之奚翅彈飛肉掘錦石吾不暇爲子笑且爲哀之予始聞搪焉若有阻也而問曰文終不可爲乎曰文者聖人之所有事也吾告子以協萬邦光海隅式九圍淸四海格皇天興禮樂師萬世文亦至矣聖人奚不爲文哉且子之所謂文是猶女歸刺繡文之工而未覩山龍火藻之從生是猶宋人雕楮葉之奇而未知䢐來新甫之松栢之爲眞也是奚足語文子不見自漢司馬相如工富麗中人心髓延及魏晉六朝凡數百年刼奪不可已甚矣哉其禍天下萬世之蠱毒也子尙攘攘焉慕之以誇嚴於人仁者固樂爲乎予於是惶然汗下口禁不能言又怳焉若有醒也已而悔棄所習凡有年矣𨿽未得於道然灼然知蠱毒不可近又未嘗不自哀且以哀人雅聞渭南瑞泉南公少喜詞賦日爲數千言旣守紹興偕其弟姜泉公聞陽明王先生語學遂悔棄其宿習奮志求學蓋有先得予心之所同者當其時王先生始以學倡東南要歸於本心正所謂三天地首庻物者而信者尙希公生闗內居西北爲辭賦藪乃一旦棄去變而之道豈非所謂天下大勇者哉公旣聞學以書扺其侶馬西元溪田諸君挈而之道諸君錯愕不能決第稱公之言以爲宏大不知公旣澤於道而文之猶之覩山龍火藻自不屑組繡樹䢐來新甫之松栢者固知楮葉之不足矜也先生旣終之幾年姜泉公裒其先後詩文得若干捲已付之梓姜泉公之子叔後予友也以序見屬予考公方彊聞道未傳年而逝孝友之徳循良之政風被四方久矣向使天假之年公所就不可涯進則格皇天興禮樂退則求爲萬世師無不可企者悲哉已矣玆集之刻俾世之彈飛肉掘錦石而矜爲組繡楮葉者讀而思之慨然感於公之大勇咸有得於大小虛實之辧則斯道斯世之從系不尠小也序惡可辭

別趙堯卿序

果州趙景雍堯卿少慕聖學遊庠厭舉子業求諸物理茫無入又厭之遂偕其友二三子者去而學仙釋旣獨反正閱十年矣適予視學按果乃介其子庠生從吾者從予訂學無一不契時年六十餘而志彌勁而功彌殷予以病致歸堯卿買舟浮江別數百里外請曰雍也幸有省又安得令二三子翻然歸乎予仰而嘆蹙蹙然而惻曰吁哉難言夫二氏之於聖人不異於異而異於同今世儒守吾之粗而異攻彼之異而粗非不厲戈矛嚴藩塹也不知肘腋之士方退考其有同而內顧決裂靡所從歸則又安得不捨而趨之乎是則世儒之驅之也久矣吾與子又惡能使之歸哉𨿽然子不聞之有天者有天天者有地者有地地者二氏以爲吾得其天天地地者足矣吾焉知其他不知聖人得其天天者以成天而物無不覆得其地地者以成地而物無不載是故二氏之私不如吾聖人之公也二氏以爲天有時隳而天天者無隳地有時裂而地地者無裂吾得其無隳無裂者足矣吾焉知其他不知聖人𨿽物無不覆而不隳者固自若也𨿽物無不載而不裂者固自若也是故二氏之偏不如吾聖人之全也堯卿盍爲吾告二三子公者聖人之所以盡性者也全者聖人之所以至命者也二三子全性命無以爲則又惡能必爲其私且偏而不爲公且全乎是故善辧二氏者辧異於其同吾知歸者之不獨二三子也此予之所以別堯卿者也復何言

梁陶貞白先生集序

夫性命之精不以生存不以死亡故老子曰死而不亡曰壽其謂不亡非後世名與教之云也彼其身有不可亡者𨿽以後天地長存可也是以孔子與老子未嘗二然孔子翕張變化如四時之並運而大業以生歲功以成故萬世仰其爲聖之宗老子固欲治天下而張之意取數也少翕之意取數也多是猶執秋冬而廢春夏其於歲功乖矣然遂謂其秋冬之气非四時並運之气也則可乎故孔子不惟不絀老子且復嘆其道而師之後世儒者動舌則絀老子然其於性命之道莽如也是當爲純孔子徒否耶夫純孔之徒已不可多覯借後之世有純老之徒焉𨿽與之遊而咨之可矣況夫有得於性命之道而不爲老之純者謂不可因其遺文以得其人之世也斯不亦過乎貞白先生陶景生於齊末少讀仙籙夐焉有志然猶貫聯於周孔之教硏精於金石之奧憮然以濟天下拯蒼生爲念仕於亂世優遊卒歲而未嘗遽藏年及四十神靈知幾乃始掛冠神武門外遁去時旣以隱居自號茅嶺自終而猶有敖散談空之慨與奪紛紜之悲則又未嘗不心在當時而隠惻於含靈也恭𨿽翕之意多而亦與丈人荷蕢之儔異矣至其耆年遷化屈伸如常而顏色不攺此非性命旣全離合在手所謂死而不亡者歟是其宗𨿽逺出於老子吾不謂其純老之徒者也嘗讀其傳思覩其人以爲後世儒者或不及求其遺文閱之迄不可得防吏部黃君大雅博物搜求奇得其文集冩本於吳郡黃勉之勉之欲梓未及餘十年吏部君因復校緝屬蕭氏刻之而以序見命直始得覧閱其指發元防則略具於答朝士大夫一書當時序者欽其博綜咸方之劉向馬融之徒是議其毛甲而遺其膚肉其於神髓大相萬矣余因推廣其道爰達於孔老遂以復吏部君

碩輔寶鑑序

儒者稱大人之學豈虛語哉孟子云萬物皆備於我旣曰備我則天地民物通諸人心有痛癢焉其大者固然也而君相者所以行其大之具而制與文乃所以行大之迹而大弗在是也是故得其痛癢之固然者以立大之本而出制與文則可以裁成輔相左右斯民夫是之謂大人之學繇載籍以來若古臯益之徒大者著矣而尢詳於伊尹之事尹始一耒夫耳非其道義𨿽千駟一介不以自滑如其道義𨿽五就桀湯不以自嫌弗自滑故忘利不自嫌故忘名利與名旣交忘矣則尹何心哉心乎堯舜君民而已矣夫尹心乎堯舜君民故君不堯舜若撻之市民不被堯舜之澤若已推而溝之尹之負痛癢甚矣尹能一日已乎故尹之道所以能佐時保衡格於皇天卒售其志蓋其大有本也是故尹者古今之相凖也山甫以後斯義無聞孔氏之徒闡發大學歸於知本可謂至矣而未嘗一試由秦逮宋閱嵗二千閱君凡百閱相凡幾百然皆不知所學之大豈天未欲續堯舜三代之治者與抑後之儒者暗於反本徒以其制與文者當之世君時宰望其籓垣悸而卻焉故也而斯民一何罹於涸轍之久豈不悲哉余友耿在倫氏持禦史符督南畿學日以大學廸士間摭古今碩輔事要凡若干人編曰碩輔寶鑑附以讚述意勤而防逺緘書數千里外屬爲序題某何足以與此然俯仰數千年間未嘗不撫捲低回蓋繇山甫而上其道行繇山甫而下其事近耿子之意以爲事近於道者當時君民尙食其福向使此諸君子皆志於大學而反其本其福斯世詎止是哉乃若時際道明之朝身事聖修之主贊平章而翊協和咸揆自瘝躬敷錫皇極俾天下士有不知反本而甘爲葉言者則樵夫恥之罄伊尹之衷蹀臯益之輒償孔子孟軻之所未酬斯則萬世一時也宇宙一機也寕不重延頸於今日

王氏內外篇序

夫學得其本而後治得其要學不得其本而獨堂皇其言曰吾學在是吾治天下在是是猶舉亂絲不辧其緒其禍斯人必無捄矣往荀況氏好論修身治世纚纚焉其言之也然而其待試之則以亂世王荊國自恬經術齗齗然語於君也然而其身試之則以殘民何以故荀氏迄不知性荊國主在法制固皆恣其習聞而自謬爲實見也且夫登泰山者身履其全𨿽防言之而全者見其他得其一曲一隅往往詫爲圖記以彰大之後乃有因圗記加圗記者足未嘗一涉而曰是眞防山也異時有躬履泰山者語以神霄之巓坐撫羣峯而籠簇八荒輒反彈射之謂非吾圗記所有則習聞者奪之也彼又烏知禍之所抵也哉是故君子非必得已也而言不可苟已予邑王自齋先生生有操持旣長聞東越之學曰是獨有本也遂私淑而學焉已而舉鄕籍得令掲陽以不諧上吏遂歸旣老學益明觀於時務益審則慨然自幸曰此非一人一家事也乃不自已攄而成書其首篇曰靜談次篇曰法言而又有勢論及馭夷禦盜闗治體者別見於文集中欲以示諸人人而逮來世予獲讀之未嘗不三復三嘆也昔者成湯與孔子非所謂身履泰山者乎其於性咸槪言之曰惟皇降衷下民若有恆性曰成性存存道義之門夫衷與存存蓋言心也謂衷爲性謂性之存存爲道義之門則自古未有外心求性外性求道義者也故知性則能盡心盡心則天地萬物之理得故曰正其本萬事理𨿽治天下有餘地矣季世儒者非不見泰山然止得其一曲一隅而獨圖記之爲詳後之專信圗記者則喁然曰理在物當物物而求之不揣其本而齊其末其流紛而無統執一而不可達而猶自信爲圖記之眞間有躬登泰山若東越一二君子則至今彈射之不已天下學士至於諱言本而甘守習聞之一偏則已非一日矣先生之學得之東越爲多其曰性也者心之本體也又曰惟無物然後能物物無物見心物物見性斯則上與湯孔所槪言下與無欲爲要廓然大公之防如出一撰𨿽其內外篇中節目扶蘇殆數萬語然皆遡其本而出之絕不狃於舊聞之謬將令是篇示諸人人逮於來世皦然而明且行之胡不可也予昔炙先生覩其方格凜若嚴師又性不喜辭華則其爲言豈欲苟與窮愁著書文采表見者爭後先耶仲子一兪與予同出羅文恭公門嘗手是篇屬邑大夫唐仁卿校之屬予序之予因題曰王氏內外篇而其他文則犂爲王自齋先生文集而論敍於其首蓋益幸知本之舉必有明且行於世也先生名貞善字某自齋其號一兪字信卿今爲吳川令

衡廬精舍藏稿卷八

欽定四庫全書

衡廬精舍藏稿卷九

明胡直撰

序

滄洲稿序

予先世自義和徙今滄洲相距里許環洲水樹交錯平疇橫浦逺山近岡足稱考槃然予從蜀歸卽罹季弟及歐陽生變故宿病日加又嵗苦冦戒靡有薖軸之況自丙寅禁詩且謝避徴文間有不可已者誠非有意於爲作也復起之楚収得文如乾首因令童子錄藏備擇曰滄洲稿云

念庵先生文集序

文者聖人不得已而用之是故文非聖人不能柄也自孟氏沒道術大裂文王孔子之文湮閼不著百氏雜出竄竊工巧而文柄遂旁落於能言者之家近代儒者所著若易通西銘若定性書易傳序彼能言者無容喙矣降是則不免於萎薾而近俚彼其視之不引而去則曰此文之別種此豈細故哉道術不一而枝末之析太繁也語道不昉於虞書乎書云道心惟微旣曰道心則外心求之者未可以語道也旣曰惟微則枝末承之者未可以識心也故語道莫善於一莫不善於析方其析之惟恐不至而不知萎苶近俚之言渙若摶沙彼傑然好言者且唾之矣惡能使繹而行之孟子曰言近而指逺者善言也守約而施愽者善道也夫惟不約是以不近此道術之益裂文柄之益落蓋交相厲也此亦儒者之過也國家自正以前棟道之儒不嫺於文柄文之士不究於道蓋亦不免於交厲之失惟白沙陽明二公之爲道也巋然獨得於本心之微故其言不下帶指逺辭達有非能言之士所防念庵先生生兼江陜之秀挺出二公之後年甫十三已慕爲古文比十五遂慨然以斯道爲任方良知之學之旣流也髙者憑幾寂照而曰在是矣其次則或認識解气機爲良知之流行先生始嘗惑之旣而悔曰惟無欲而後入微惟微而後知無不良今皆以欲機合微體將求道心不可得也故旣壯之後其學一主無欲所舉主靜歸寂辯答數千言要皆不逾其防力踐之二十餘年然後廓然大悟沛然眞得始自信於不惑之地所著異端論蓋其徴也其教學者恆取證於靜無動有之語久之徳與年偕邁矣則曰是未始有夫存與不存者又焉有夫動靜之有無寂感之先後蓋微而一上達天徳非膚學者能測也嘗試窺之先生之學凡三變而文亦因之先生少學文仿李空同棄之曰是未見端委者旣入宮寮又與唐荊川趙浚谷相講磨大放於文久之語直曰吾無意爲之矣移答友人取辟於水曰古之人有能之者必其中有自得實見斯道之流行無所不在𨿽欲不爲波濤湍瀾之類不可得也以是知先生之於文所謂一以貫之者也夫子曰文不在玆直於先生亦云文若干捲舊刻諸撫又刻南畿咸漏而泛先生病之邑前令王君某將營刻以內召未果今令蘇君某以先生生平力於道匪徒力文宜愼擇語學者彚編以相警發監司施君華江聞曰先生之文孰非道也宜並刻之乃徴吏部曽君見臺偕及門士分校語學各體編置於前仍其年次俾覧者知先生所得之繇其他酬應爲外集又爲別集統凡若干捲蘇君屬直序其端直慚從遊之久旣未聞道又焉知文乃爲著其崖略後之誦繹有知文柄必出道術則二三君子之嘉惠斯文功不尠矣悲夫先生之道未逮大行然見諸邦家徴諸遐邇皭然而經乎世明物察倫盡性達命咸出無欲之體可以考堯舜孔孟不繆質天地鬼神不疑百世俟聖人不惑者也奚俟直云

重編王文端公文集序

直嘗觀於古之盛際若五臣弼亮莫不與勛華相終始保衡耆矣而嗣君不惠猶隠忍保乂率惟有陳卒就配天之休君奭之告老非不殷也而竟畱於固命之一言彼皆在平時而從容徊翔未嘗有艴然決去者此豈誠縻於圭爵哉彼古仁人視天下一家中國一人非故爲示廣也內而父昆子侄外而君寮民人皆吾之不可解於心無所逃於身而迄無彼此之分爲之大臣者時當劻勷而身系安危一有不可則艴然亢必去之節若朔馬越鳥之不相戚揆諸古仁人之心有之乎必不然矣當宋之中艱李綱以不合求去其言曰吾知盡事君之道不可則全進退之節若綱之言誠足以媿世之縻圭爵蕩名檢者然槪之古仁人之心則或未也國家當正綂末運在位耆宿惟予邑王文端公獨存觀其處英廟景皇之變與屢疏以乞休旣畱而徐去庶防乎有古仁人之心者與公始以文學列禁近積官至冡宰方英廟議親徵公獨不可率百官諫止旣大駕北狩景皇嗣位公力求歸章凡二三十上上皆畱以重語莫遂其請逮於沮南遷議監國請迎復至面頸發赤詞色奮厲聞者卒不敢貳而國是以定一何其壯也嗟乎使公不從容去就之間寧有是乎有識者誠得公之心以眎世之齗齗然決一去爲韙者其大小相越何逺也向使公得柄大政與宻勿又安知不有早計回六飛於北轅邪某自童仰止旣冠友公之孫別駕於寅大愽翥從讀公集知公之著作最富皆足以敷王體贊鴻猷闡幽擅雄作者之林而偉度淸徳標表一時覽者咸可槪見若公之心則世之能考鏡者或鮮也公五世孫有霖屬梧守劉君教約舊本捐力重刻而委序於某某不敢辭乃爲昭揭其大節以驗於後之論世者庶其見公心於百世之上

郭母吳太夫人八十壽序

天下之語水者至湘漢廣矣已乃適江河而失之比適於海則無江河夫海之大豈惟其防演不可以虛盈已哉海之中不知其防千萬洲島也計一洲一島又不知其防千萬里而海不有也不知其防千萬鯤鯨也計一鯤一鯨又不知其防千萬里而海不有也海之大類若此而學者之爲見也亦然是故有能麾千金輕一秩者自謂廣矣而上此則難之又有卻王石之富薄金張之貴者此其見誠廣矣然使臨一身之大利害則未可知也此爲湘漢江河之分不得以彊齊者夫惟前有不可試之險後有不可幸之虞君子以道忘情而屹無色怖彼其眎天下之勛名轟鍧者曽不足其一眎又況區區貴富已乎是則捨江河而觀於巨海不知其涯涘所極也而非聞於聖人之學不能也余友一厓郭君始起進士都給捨以讜議石畫受知先皇帝遂膺特簡以正使逺臨琉球固極海之東也方將犯稽天之浸涉鰻鱺之窟處人情之所必怖眾咸縮頸蹙額而君慨然承荷無可忴之色退惟念太夫人髙年難割便道省謁逡巡不敢言太夫人聞亦無怖容且慰之行勉以致身之義一厓君覩太夫人神王气愉占兆無疆乃行不疑旣逾年歸天子加恩晉君卿佐太夫人喜曰吾子致其身而身安殆天相哉一時聞者謂君常聞聖人之學故能以道忘利害其爲見固當與巨海絜長量大也已可謂至難矣若太夫人閨流耳乃亦無所怖懼勑其子以致身是不亦有海觀非耶又數歲一厓君正位大卿思念太夫人彌篤旣遂解組罄歡林園陶陶融融與太夫人之康豫相爲鬯悅不知世之有辱榮是非蓋益坐進斯道矣是歲季春太夫人年登八袠族彥門士郭生移孝等謂非知言者不足以揭君之道而侈其至樂乃不逺三百里乞言於予予非能言請以海爲太夫人祝將冀太夫人福壽若海之防演彌漫不可以盈虛冀君之學若海之不見有洲島鯤鯨固相爲無極也若夫稱海上神人員嶠蓬壺酌沆瀣神瀵誕其詞爲太夫人娯媚則吾豈敢

賀歐陽鑑齋先生七袠晉秩序

山澤之臒與巖廊之工各相訾而不得相爲豈故相毒哉彼其身世殊觀而不明於通一之撰故也不知古之仁賢都華膴者搰搰然爲世瘁也而未始遺身樂恬漠者休休然爲身珍矣而未始捐世夫是以身善世也世善身也身與世交相善而無不相爲則通一之撰不可得異也是故召公固命新邦而雅切明農孔子浮雲富貴而夢寐周公彼一賢一聖者蓋不必易地而無不相爲矣夫無不相爲則無仕無隱而無不仕也而無不隱也而已矣而又曷相貲爲吾邑歐陽鑑齋先生始嘗守廣徳佐河間飡櫔服疏櫛星颒露嚴身危處子而煦民渥慈母到於今唫誦人口繼爲比部擊目世事遽奮裾上書以去故相嚴公故世好也亟推轂不可得旣歸遇鄕戚族人無老穉一出悃愊𨿽寒畯畸士俛若爲之下恆犯而不攖年甫七袠磬折愈壯夫有召飲未嘗不造席終𨿽立繼百觥不亂或導之干謁輒色赭擁耳不願聞其自視猶然處子也猶然慈母也邑俗故厚十餘年間得先生益渠渠相惇矣故郡邑監司造請尊禮無敢後當道咨薦人材必以先生對若先生其於身與世何若也其所謂交相善而無不相爲者耶其亦有得於通一之撰者非邪今皇禦極詔舊臣致政十年者晉一秩而先生以年例遂得綰金服雀與鶴髮相映照方命至先生無喜色亦無倦容於時鄕戚子弟爭相誦曰是典也先生實宜之始先生以請告歸假令早自出詎一秩之崇已哉今先生自捨寘而上恩猶眷然是惟先生宜先生適七袠滿期以稽於徳咸尊矣用能不玷今天子新命是惟先生宜先生膺是異數浸知其徳與年交相引長將永爲世鵠俾鄕戚子弟日欽風而知刑也日瞻色而知敬也日防被其更端而知所承也豈不幸歟是惟先生宜而直以通家子欣從一陽之月將效誕辰之祝乃鄕戚諸士駢過而屬之言直謂予衷也猶慮先生辭避不可卽已乃思之今聖天子隆三代之治將登先生憲老之重涓爵而問道不爾則問政之使下矣先生旣有明於通一之撰則又曷得讓焉而況鄕戚小子跽而上一觴先生素灑然不百觥不已也夫亦何辭

奉送陳寅齋赴召序

予嘗遊蜀登峨眉始自山麓仰瞻其巓若已跨金維翔太淸髙拂井絡之間旣乃捫天躡雲歷蛇鬼猨猱所卻者而升之自謂至矣而視其上猶有所謂跨金維翔太淸縹緲一巓也故𨿽壯夫往往登至其中瞠而休焉況靡者乎嗟乎此何其峻也峨眉之產在宋有蘇氏廼今數百年後復有寅齋陳君君生有奇質自其齠日記數萬言甫冠遂魁蜀士人曰此今之蘇長公也繼登制科出宰吉之安成逾年予道其治其士民爲誦君之循政若出一口且曰君有冰雪之介水鑑之明父母保鞠之政卓乎殊矣然不自表見不設畛域蓋自程松溪之後未有覩者而予兩接君其言動發自天眞心益異之又二年君以異政內召行有日時予方深閟山隩而邑友王信卿君門士也叩關而責之言予曰予深山之芻言也何以贈君予也請以登峨之事終之今夫峨眉一也而人之登者異耳是故始之仰而瞻其髙者此賢人之操也一節可見者也其巓之上又有巓焉此聖人之學也其全體不可名言者也予嘗聞蜀人以蘇氏期君矣夫君文詞蘇氏也循政蘇氏也今者去爲侍從行且指切天下利害以寤明主咸必蘇氏然予以爲此山之仰而可瞻者也非君所爲休也若君者其將期於巓之巓乎而蘇氏未盡君也𨿽然予昔登峨至其中意且休矣有芻者曰子誠休則雷洞天門倒景光相與夫接混蒙攬昆丘撫兩丸而隘八埏者咸莫得之予感而躋其上固不能無徳於芻者之一言也嗟乎異時傳峨眉之下有道濟天下出蘇氏之上者必吾陳君君亦必無防於予小子之芻言也於是乎言

贈何宜山先生督撫閩臺序

某嘗言天下事非必大也苟得人則補天柱地之績可以坐奏亦非必小也苟不得人則股疥脛癬之害不可以疾除聞者以爲知言方倭夷之發難也旁海郡國膏野血川人莫能孰何朝議創列督府而一時秉鉞大吏皆便文自營未有亶忠於國之忱越十餘年海壖上下僅得揚之廟灣閩之平海兩戰克防差彊人意以天下纓緌之眾而遏亂捄時若斯其鮮者則得人之艱也夫東南得人與西北殊西北仰給帑儲故獨急於鷹揚之士若東南則自揭其民力而以圖冦譬之治病攻伐蠱毒則重增尩羸非有秦越人之神技不可爲也曩吳越揮金若灌漏卮民力坐憊然而內無潢池之警則以地力稍舒而民志尙固也若閩海則不然閩地𨿽腴而幅稍儉氓趨利不復覩害士或志急而喜族議方冦之攻興化也有力家止募伉健內捍私門而當關呼守陴隍卽誶而弗應久之沿海兵民反爲倭向而弄戈潢池者猋若驚波不可止以是閩省數易督撫而獨成平海之防者則惟二華譚公與總戎戚公所謂有秦越人之神技者是也故談者以東南得人尢難若夫得安閩之人則又難矣頃天子重念邊隅下各大臣臺省察舉異才於時中外交舉臨海何公時公新除服卽起家掌楚臬又不數月擢閩撫臺蓋異數云楚藩臬寮宷方伯劉公憲副毛公索言於某以爲之贈往某薄遊建業時公居南省而南省稱傑節敏才必首公比某典蜀學時公去成都已先擢柄文西粵矣然蜀士民頌公徳政謂公當艱大防然不稍動咄嗟事辦若操豪曺不擇犀象縉紳中語屬大事者亦必曰何公今某起病廢又得侍公楚臬益知公之文武才猷脫頴軼塵亦天植使然至決獄亭疑稱敏錬者公餘事耳若公豈亦所謂秦越人再見者歟公之閩必能以神技先易其肺腸然後調飬尩羸鍼砭蠱毒無不可也則今獨能安閩者孰與公賢而能誦公行事以相贈處亦孰與直核𨿽然以公文武才猷之殊匪獨安閩已也

刻王太史詩序

予昔與友人論詩獨珍神韻友人唯唯否否至或爲論說相抵惟丹陽姜廷善潭州王少潛不予逆然神韻亦難言其上必有道君子之撰褐外而玉內又如稻麥食人無修醲溢味而非此弗生此豈可與妍色象矜名稱者論哉其次則如陶謝王儲崔孟李太白諸作咸飄飄有象外奇驟不躡塵闠之气間渉世故亦無爲艱難愁苦狀蓋物莫得而欺之者矣明作興者若何仲黙髙陳諸子或庶防其次焉此亦未可爲不知者語也王少潛往不多爲詩間作輒近仲黙旣卒之七年廷善官大司成始獲搜求凡若干首刻爲小帙題曰王太史詩寄予山中而槪言其少予憶與少潛宿金臺西直門外古剎防梧坐月談詩宛若昨朝今披讀其帙追撫往事未嘗不淒然欲涕屬者予自畎畝再奉命入楚渉湘復弔問少潛家因出是帙屬朱令某刻諸潭示覧者廷善所謂得其一斑是也夫得其一斑以闚其全則少潛詩固非少也

湖廣鄕試錄後序

主上執皇序尹天下閱四歷矣楚藩歲當比士考試官教諭黃某偕某等奉禦史檄實典厥務故事某當敍諸簡末無讓方某之未被聘也聞楚山川甲天下已至望之祝融紫霄盤亙乎東南拂拭乎蒼旻曽不得肆足而馳騁相與誦之何若是乎其崴嵬莫躋也江漢洞庭沐浴乎日月窟宅乎蛟龍曽不得正視而容與焉相與誦之何若是其防瀁無際也逾時戾楚廩廩祗役防敢怠佚旣竣錄其士之登等者九十人評隲其文締觀其意指其質厚馴雅不詭於訓故者蓋靡得詳稱云至其瑰偉俶儻不牽章句卓乎窮要眇而鑿乎當日用浩乎括天地而確乎中物理綽乎其不畸於古而鞠乎可措於當時異時則可以楨榦王國腹心帝猷者蓋不敢謂無人焉嗟乎此豈非山川風气使然哉不然何其與崴嵬防瀁相埒也𨿽然子多士固咸擅風气之勝者也借曰擅之遂囿之焉某知不然也夫風气之勝五方各殊自孟氏以後士囿風气以表樹於天下豈獨楚哉聞諸楚之先自祝熊肇封而神農舜禹之蹕迹在焉蓋古帝王之所從過化也厥後若倚相之慱物靈均之忠憤世世人口而或謂愽者溺文憤者逾中此又豈非囿於風气之左驗與子多士不聞若國之先達有周子者學聖人之道其足以陶風气以約於中者與𨿽然周子語道淵且閎矣然學聖要領則獨眎以無欲之一語是故使人人無欲則天下家國可坐理矣風气曷足囿之何以明之夫士方伏艸野業呫畢日啖不能重味歲衣不能十襲未嘗不安且愉也一旦宅民之尊握勢之便則𨿽列鼎不爲厭𨿽霧縠不爲華𨿽綺閣璇房不爲適𨿽吳歈越唱不爲豫其極不爲蠧亂不已則多欲之爲害也子多士已與計偕行將宅尊握便有家國天下之寄矣自非無欲未見其能尊主芘民者也昔者伊尹道恊一徳功格於皇天世嘗誦其勛烈冠古今而不知其不視不顧者則根荄固也嗟乎此無欲令甲也非周子所望斯人以志之者與子多士姑無索其淵且閎者亟欲報明天子不恧於股肱腹心請相朂於無欲之訓敬書以竢

贈賀大方伯吾南劉公考迹序

予頃居江介見岡隴巖嵁詰屈嶄防鏟目劌心迄無燕豫衍之觀屬者以職事徧歷楚部涉云夢之澤騁壇曼之墟卒然遇之心夷神曠若接混茫遨太淸知南維有大觀也夫以江南輪廣防千百里獨得此此豈易遇哉往予與今大方伯吾南劉公同鄕書又同郡居相邇見公𨿽少綽然溫懿若老成人其顙頩似春覿者鹹醉心焉及予始登仕公已舉進士爲才大夫頎然稱先達其不相值者三十年矣比嵗己巳予起畎畝典蜀學乃獲附采末相見歡逾夙昔載炙徳猷惇大體要澹若無事然紛挐靡密斤斤畫一吏莫能姦裁大政決大議未嘗一動聲色楚連嵗大儉公斟酌贏縮裒益上下爲民續命民以載寧兩臺承命察舉異才特首公公亦未嘗自見其能歆其徳公遇人無猜腸不爲甘詞縟禮亦不以微文苛節督過於人以是人莫不安公爲公出力恐後又明年公以左轄三年報政期至藩寮檢庵李公劍湖顧公屬予書曰方嶽報政希覯也子不可無言予乃慨然嘆曰嗟乎不履云夢不知公之大也曩分宜秉政倚銓爲市公家巨閥相距數捨聲相答也使公少貶以叩閽戶則已都華膴久矣而公獨不然今天下幸無大憝士爭自濯磨以懋績猷然議政者喜繳繞近督責建事者競鑱刻尙表見辟諸一岡一巒不越詰屈嶄防之奇非所以語於大觀者也何則天下不患無可見之功惟非作而致功斯上功也天下不患無可書之名惟非要而樹名斯令名也古之大臣以道事君次安社稷咸若瘝躬豈忍作且要哉有作且要則天下之元气且坐削矣奚功名足云方今或以詰屈嶄防爲奇而公獨得其大公非江以南之云夢乎蓋公自童已澡徳家學夙志向道從州牧到今官介若抱冰故其神明內王不營而物綜焉公所爲本末固如此公𨿽不善伐將書其績獻上惟上仁聖公孤咸惇尙大體必爲公書曰是能爲國植元气者古有社稷臣某則近矣是惡可不在天子左右

湖廣武舉鄕試錄後序

直甞覽觀國制至文武科之繼設未嘗不翔首頌服也自三代後登儁羅材若我國家何其周與何其周與然生長南紀覩大江東西少有以鷹鷙士樹魁磊之績者而獨楚之先則鬻熊吉甫傳頌甚遠歷漢底宋代有著稱迨我神祖造鼎金陵則康廖二子首摧勍敵以是東南武事咸推先楚士當春秋時楚負其傑虎視肆夏漢稱荊楚劍客奇材豈不諒哉今上登極之四年冬楚復當大比武士代巡燕野陳公飭紀督試其防檢眎文場埓焉直獲以監試式觀得雋之盛爰受末簡敍諸其後今夫國家不難羅材而難任材不難任材而難得材神祖聖宗創府創衛列爵置屯其育養世冑不可謂不腆今者繼鹿鳴防大饗異時樹牙振纛秉鉞專閫其簡用武臣不可謂不崇乃至向者倭夷內掠膏原血谷吳越佳麗猋爲飛燼而傭師愞夫踆踆不敢出城口放一矢竄則畏影尾則怖形往往駢首委饑虎喙徒令儒紳士代以經武齊民旣漕粟食兵乃又代荷戈而之死其極至借力象郡鬼國而未己若是者何也豈非羅材而不得其眞與夫不得者非生靳之也人不習之繇也彼漢之嵩雋宋之飛錡咸當季運而成駿烈曷爲際玆隆盛而將種寥閴若斯之至豈不亦悲乎爾諸材官良家子翩翩來也橋弓累礪鏃鳴羽自視爲中鵠搦筆操楮入經出史自名爲成章若可雄今而蓋昔也不知卒然敵遇其不爲踆踆不出城口其必內能坐防爲鬻熊外能奏公爲吉甫子將然耶否耶𨿽然今天下果非無材也材生於習習兆於志志胚於忠故君子質有報國之忠然後能有致身之志有志矣則習精而智鉅𨿽欲不爲材不可得也子不聞霍去病深入闐顏致幕南無王廷嶽武穆志復中原挫巨張席勝之敵彼豈皆幸至哉去病奮云匈奴未防何以家爲武穆自爲禆將已刻肌自矢盡忠此二君者謂成於忠志非與直所屬爾諸材官及良家子首必篤忠志增益其所習廓之慮在天下命曰訐謨引之計及萬世命曰遠猶材哉材哉𨿽拜自獻於司馬晉而腹心帝庭可也若夫任材之道則固有握樞者存直奚云

奉贈劉撫公唐巖先生晉陟南少司空序

直之始至楚也三寮大夫交語直曰若非今劉撫公閭右者與若國𨿽名獻纂纂然能保大刪難若劉撫公者則亦不數數矣若知公治楚耶公治務振紀急民時時爲民湔獘剔墨然惇體尙要洞悉隱曲不爲苛防遇人溫恭語出至誠造次批答一字畫翼如也然未甞假人嚬笑難犯以私剸堅制變機決遊刃之餘而智出漏船之表所措設必爲民永利不騖近名楚水國堤固楚命也楚無完堤民與魚鱉遊者餘十年公至邊江漢各樹堤計共千里費不徵民且寓賑先是楚堤連遭漲壊自公築牢甚防無漲故民得有秋時謂公造楚動天矣楚故兵弱公選將督練遂成勁兵公之爲之又非若玃挐競武者流一何其備徳也又曰是奚足盡公曩公守嘉興倭冦猝至矢死捍禦創築各邑城棊布墩臺而嘉興地竟全大吏督師啣公不賂已檄公領兵海上驅之虎口公顏色不變率師出城父老子弟蟻集號畱遮不得行時大吏自怙能生殺人臺臣以下靡若艸矣忿公方最公未嘗求解免人曰公不避倭夷易不怖大吏難古所謂鐵人石心非耶公後十年三過嘉興海民咸先期出逆最末愈眾嗟嗟誠所謂備徳也卽若國豈多覩耶直聆其言逾嵗公提兵出討土夷防其酋以歸於時公已晉陟南大理卿尋又晉少司空諸大夫復語直曰公兼資文武類如此某等迪教防休將謀贈於若以若戇不阿若無以鄕故辭直曰予言惡足有無𨿽然將曷逾諸大夫曩言哉夫古今人才非不希保大刪難而難於備徳昔者臯陶論官必凖於九徳未嘗及材智彼豈左材智弗尙哉誠以備徳者所以孕眞材釀鉅智也故人知智之智材之材之爲用而不知徳之材智之尢爲用也衛文公秉心塞淵騋牝三千甞試號於人曰爾能塞淵則馬政蕃將孰信之乃不知塞淵之不獨蕃馬政也若公豈亦務爲九徳而塞淵其根抵與𨿽然豫章托崇山而明珠固不產淺淵也公之先自大司冦至端毅公忠孝衣徳所從來遠矣至公繩而大之𨿽吾鄕果不數數覩也諸大夫曰若言未有加於公者諒哉戇不阿矣可以爲贈

曹中丞詩集序

紀山先生起家詞林出爲柱史繼踐藩臬涉左丞所至咸有賦詠總題曰曹翰林詩中嵗解政歸築佚老堂東湖之上有佚老堂稿又移嵗有善福閣藏山稿相繼梓行彚之曰曹中丞詩集胠貽鄂渚屬衡廬子序諸首衡廬子讀至末簡曰先生殆隠矣乃令弟子遡流設難而告之曰先生曷隠哉始讀先生詩中祕敷揚淸廟之逸響也藩臬勞役屏翰之遺音也樂府塞上之什則采芑鐃歌之流聲也假令先生卽仗鉞甌脫才力尙健可以收金人十二鐫績闐顏不爾則當爲巖廊型表胡爲鏟光收華而固隠爲彼八十而感非熊九十而傳壁中書者抑何人也今先生年未耄又胡呶呶惟呂伏之逃而陶韋之是髙語未竟先生莞然應曰子惡知之自予歸佚荊南予方以東湖爲神瀵奚羨洞庭西園爲閬風奚羨衡武予堂與閣卽淸都天宮奚啻巖廊子固不知鵬鷦之大小彭顏之修夭予又安知呂伏之爲多而陶韋之爲少子休矣勿言弟子不能難歸且報曰先生言大不可器局殆隠矣夫衡廬子囅然咲曰小子識之先生之言與所撰同可以興矣子又安知先生之隠非隠也夫遂書以識簡端

贈瞿睿夫序

予與子言內外吉凶之辧詳矣予言所可言而所不可言者亦靡不著辟人投之美食誠食之則防而思飫也彼耳食者終無以益饑亦猶之夢中談夢其談愈奇而夢益弗瘳浸淫而終身饑終身夢也能勿懼乎予慚無埤子子之鄕二顧丈者於予有對病良劑子歸當先予得之子且爲予諗二丈以堯舜孔子之脈大仁體仁非在外也又爲予諗耿伯子曰仁體愈微則愈大微非在內也世之恣汪洋者不足言而泥於見大猶未可語微而它喋喋惟微之語亦或耳食者流予駒陰逾百半猶焉瀕耳食也子當爲予戚之子乃戚予粵署之孤過矣予之不孤由二三子之不耳食也不然𨿽終嵗促膝予孤彌甚子自信不忍予孤也當欣欣振防出西粵門東指九疑道五峯之麓眇若洞庭者什伯於胞臆矣何戚爲

贈總督李蟠峯公晉陟大司防序

江藩稱人才舊矣繇上世閱今數千百禩凡夫瑰士霞蒸云族麟麟炳炳爲世魁宿大抵多子墨客卿禮園耆碩未有擁繡蝥牙纛騰龍豹之略磊炎朔之勛總文武而憲萬邦者也正統嘉靖間始有羅公樹功薊門毛公耀武交南其它則寥寥一何其艱也至近代文武兼資翩焉繼作自克齋李公後爰有自湖吳公二華譚公兩溪萬公逮今大總督蟠峯李公並峙一時轟嵬逴絕焜煌宇內又何其盛也蟠峯公筮仕卽以經術文學推轂名流繼乃颺歷楚粵總轄蜀藩祥政膴澤殊操石畫聲實覃中外搢紳語文武才屬大事者屈指必公先皇特簡以大中丞鎭撫眞保控扼北陲公至逾年老上之子不復敢彎弧南牧而公之名蓋幕南矣屬者公旣以常調陟南工侍適兩廣未靖議帥亟甚天子若曰匣豪曹之鋒閒銅爵之足欲求剸堅致逺非計之得也則又攺公兵侍兼職臺憲仗鉞出鎭刻期平賊不一年間遂進剿兩廣蠻獞克復古田邑疆未防連徵東廣潮惠蕩夷冦窟不可殫紀又未剿殱倭海堧捉生尢夥防奏當寧偉公傑烈恩嘉腆重已又陟公南大司幾鄕之仕二廣列藩臬者五人咸相謀爲報贈因屬直勉之某曩得侍公見大度長算負荷碩屹然有措天下泰山之志然又抱衝業簡未嘗爲突梯之行炙轂之辯又非若世之攘臂籍疆埸之利者也其有是成功豈非所謂允文允武者哉公旣竣事卽疏陳歸養當寧虞公去遂有是命意欲公取道拜大夫人請得就養畱京地裏最邇良便大夫人樂哉公往哉某因觀古周人之詩旣曰文武吉甫萬邦爲憲乃又推本其友曰張仲孝友是吉甫之所繇憲萬邦者孝爲之基而忠成之也某固繇公知古人矣公行且入承燕喜爲龍爲光上翊明明矢文四國庶防畢公忠貞之志孝徳之大是爲贈

鶯谷山房藏稿序

洪都大司冦蟠峯李公自韶齒攻文學修業鶯谷之山平時撰作若文與詩無論晦顯咸篋山房題曰鶯谷山房藏稿蓋公之述作最富曰藏稿珍所擇也間出眎其門人藩防龔君君因校刻西粵之署乃公復緘貽以命不佞而爲之序不佞曩甞趣承大雅習奉教於侍史矣聞之吾邦之詩派自天稷彭澤上矣不佞少讀彭澤詩超忽蛻埃沖融絕鑱刻意其獨得諸天非人力可勉企比長知問學稍能涉道之藩復讀其詩至神釋一篇反覆其意然後知彭澤之達道而子美未悉也其能蛻埃溘絕鑱刻者有防哉故人之爲言不患不能蛻埃溘絕鑱刻而患不知道甚哉知道之難得也彭澤之後嗣其響者在洪郡莫若山谷山谷始甞踵杜與韓其末則能刳剔皮毛直詣精髓一不襲其畦徑繹其趣若幽入絕島饑餐古雪𨿽未得於道未甞瀕俗第令歌之不中金石被之管如擊稿然故近世作者多少之乃若近世作者獨喜追古轍朋相擬效於時洪郡則有熊士選氏士選詩酷擬杜不敢一失銖寸形模肖矣而以求山谷之精髓不可防也然則詩文亦難矣哉矧言道耶公古詩逼謝近體出入岑劉文則取法漢宋間然皆發諸肺腸語不屑銖寸之合而音中於金石之防至其澹足雍容雕琢靡事又庶防彭澤之沖融故公之言曰苟不見道曷貴於精公蓋蒸然向斯道矣公豈與今作者爭鴈騖行哉公筮仕使滇升庵楊公一見推轂名才宦轍歷五嶽登遊逮四咸有詠賦唫人口屬者仗鉞南紀壯猶膚功語具兩廣防音防中若公所謂文武兼資坐操三不朽者非歟公之本末不佞別有述玆不載

廣東鄕試錄前序

今上生而神靈乘幹統天是爲萬曆紀元首禩於時聖學隆興敬惠重晞文治駿發武節猋橫防東粵以地逖孽芽防虺卯滋蛋島鮫宮木樵水維之間訌然贅聚劉剚我民屢十嵗不能下上乃特嚴大吏握鉞平之山魅海氛詰朝而告淸明九眞以表暹球夷亶日域星之種貢艦賈舶來復舊壖無論象犀珠琲沈檀海山之精繽繽然葳蕤乎函夏天子若曰屬者嶺海用武豈若昔癉國之君惟方物是騖哉惟其材賢之足楨也而東粵嵗當賔興適應敷求之典乃巡按廣東監察禦史張某振颺百紀鬯宣上徳彌篤譽髦士聽欽風咸翔翔容容興快覩之忱禦史乃明典申制合提學副使王某所遴士二千五百有奇鎖闈試之凡三提調則左布政某右布政某監試則按察使某僉事某典試同試則以前巡按禦史楊某檄聘教授某某教諭某曁百執事咸精簡從事禦史夙夜嚴屬百司冀獲材賢足楨者以報明聖而翊文徳凡得士登等者七十有五人並錄其文之韙者上獻闕下某當有言以告玆登等士某惟國家掄才凖周制士始育學繼舉於鄕升之南宮晉與廷對卽周所稱升司徒司馬告王者是也而今之日固成周再遘也東粵又昔重譯所繇入之舊鄕也諸士浸聞周之教乎今夫周教士稱三物曰六徳六行六藝夫士旣養以徳行而又摩揉之以藝故其庸之足爲國楨者此物此志耳世之副墨洛誦之子亦鮮不聞其說假令今日號諸士以六徳則應者十且一二號以六行則應者四五號以六藝則應者七八何則教學之失其本匪一日矣今世教惟藝士自捉髮以藝學且藝非其藝矣矧曰行又矧曰徳故驟而語曰若學務知仁蒸於聖義而極詣中和無異乎其目相睢盱口相嚄唶而重愳莫當也故應者希也惟髙者止愛防名檢卑者則曰吾取貴富華當世足矣焉用它此非獨海邦𨿽畿甸侯綏咸然某請姑說海爲海邦士辟而解之今夫人見江河以爲廣矣見江河之坻凡數十里焉必畫縣邑樹萬家至相競惜不捐尺寸及觀之海茫沆潤天地其間不知幾千萬洲島也計一洲一島不知幾千萬里又不知凡幾國都也而吾赤縣神州適據其中彼以江河一坻成縣邑者乃吾赤縣神州一鋭毳耳曽何足有無繇斯以談士之爭一藝之奇者辟之爭一坻之縣邑萬家彼皆未以海觀故也孟子曰觀於海者難爲水柳氏曰海者聖人至道之本所以浩然遊息者也是故學者誠學於聖人之道則其觀進於海矣視彼一藝亦一鋭毳也又何足有無乃或取貴富華而已者則是執漚生以爲已有益微以幻矣𨿽然百川學海與學者學聖人之道非躐取其大也原本先也子不觀海竇於原泉而聖人之道實本諸心是故心之覺爲知覺而生生爲仁生而無不通爲聖通而宜爲義其極爲中和而六行以立六藝以正繇之而大業以出至不可名言此非外至也而覺且生其從入之要道也噫斯海說也子東粵士海觀習矣其先若始興逮余崔二君忠猷文采抑亦涉海之大洲大島者也而謂能得原本以竟其大用者則有間也明興辧朝海上有儒作焉亦庶防哉得原本者也以今校於諸士之文則皆翩翩忠猷文采之流光亦彷佛乎志其本矣某獨意今上濬哲訪落敬學將觀其原本皇乎巍乎攬斯道之大登明蹀三五有日矣東粵士旣多海觀豈不能返其本以進其大而以學弼亮乎聖主永肩成周之治仰成國禛之矚者與又豈不令重譯以不波告禎弢長鋋彊弩稇載之弗復試將世世稱東粵冠古今極盛者與斯則大自爾身諸士無愳其莫當也而士之爲見恐終限於鋭毳終淪漚生之幻已耳不亦左乎是舉之先則前所稱握鉞大吏實維提督兩廣都察院右都禦史兼兵部左侍郎殷某曁提督南贑都察院右僉都禦史劉某以逮都督同知總兵張某左防政某右某某副使某某僉事某某其左參政某僉事某前期以入賀行都司某某咸有維系於斯文者也故書

廣西鄕試錄後序

今天子統承丕丕基握符紀元聿新鴻猷濬哲狥齊神資絕出聖學日蒸彰聞中外寤寐賢雋賔興海宇爰自畿甸達於侯綏江介嶺海之間甌脫斗辟之內士有章縫而呫畢者咸忻聖作而快先覩於時巡按禦史唐某監臨廣西試事錄成某以職事宜敍諸末簡某聞之重華南巡警蹕賁於衡湘聲教達於梧野西粵固古帝之流化區也秦漢以戈船載辟桂林象郡歷唐彌顯奇人墨士與桂蠧翠翿文犀馴象並貢稱珍明興樹藩設學材賢彚徵名卿碩輔勛猷代著下至酋長莫不慕義趨風解結投弩競列纓緌之林猗其盛哉然某甞涉湘浮漓攬結西粵之勝海陽中峙支嶂萬分攢防列珪翥鷟翔鴛甗錡柴虒嶺嵤閜砢云譎波詭不可狀陳而其間二三巍巒赤立乎漢表若偉丈人儒長者髙踞俯視羣子弟蒲伏趨走聽指授之不皇也又若元戎搴旗連百萬熊羆虎臣驍騎角力之恐後也斯其山川奇勝𨿽秦蜀莫之甲也蓋蹶然嘆曰西粵材賢之眾多其間名公卿之勛猷以揆之今日其方權輿而未可津涯者與何則昆侖之气鼓行域內自北䢐南而西粵固南國之極壤精華之尢萃也以彼其山川而値精華之萃故曰今日未可以津涯也曩聞蒞玆土者惟固守簡闊舊畫多未甞事事曰吾無攖也已而虺穴木樵魋跣之餘孽卵育日繁豪噬我民其極至侵疆奪邑戕官剚吏嵗罔虛日襟喉爲之鬲塞諸司猶然視曰吾無攖也頃得節鉞大吏繡斧使臣毅然議徵於是古田先復府江繼通刋除蓊郁旁鬯日南之遐談者則曰西粵之人事又何其與天運地靈相恊應也然則西粵材賢駿發而鴻宣引長而勿替斯又非其時與玆者大比賔興羅搜卓犖諸士乘昌運遘盛時而適際聖作之期則三試之所揮霍有司之所鑑遴谹詞奧義鏗耳溢眥纚纚林林固足以進叩南宮矣不知其翊運應時仰對聖人求賢之實詎止斯藝已乎夫士之爲藝談儒行則宗聖修而詆老佛論治法則尊王道而卑五伯籌國計則上商周而下管桑非不彰彰著也然一朝布之中外較其行事與曩所言者若兩人焉何哉則以未達國家求賢之實者也詩曰濟濟多士維周之楨士胡以克楨哉書曰不惟逸豫惟以亂民詩又曰百爾君子百辟卿士不解於位民之攸曁是則國家自養士布列有位冀爲國楨非斯世斯民無爲也士自始學至列有位爰楨乃國非斯世斯民無事也此國家求賢之實亦士之自靖也士旣不知其實而修之方其學操翰輒私心卜曰吾得繇是飽刀泉華閭裏足矣他吾奚有有晉是者曰吾得繇是樹名檢階顯融則身名兼之矣他吾奚有又有晉者則又曰吾得繇是抒猷悃垂後世可也是非無世與民之事也而其實非也旣非其實則士𨿽日日操翰而宗聖修是楮生聖修也其行有老佛覆詆之者矣𨿽日日操翰而陳王道是楮生王道也其政有五伯覆卑之者矣日日操翰而偉商周是楮生商周也其計有管桑覆下之者矣夫國家求賢之實若此而士固如彼則世與民將焉賴國家亦焉用三試士爲也是必有古之已饑已溺一夫引辜者作夫乃可以斡世而膏斯民則士於國家非獨楨之且龍之矣嗟夫今西粵士欲以翊運應時仰對聖人求賢之實安知不有若而人者繩繩繼繼贊睿徳而鬯鴻化也某滋望矣故曰今日未可以津涯也

趙浚谷先生文序

自易象以風水語文而文之變備矣彼水至大者莫如海鄒孟氏甞以海況聖言海固不易談已其次莫若江河予甞浮彭蠡絕淮泗固江河之巨滙也方其微風颺波紆紆容容涵雲霞之麗抱日月之晶覩者固已蕩胸臆皇耳目矣已而噫气噴薄雷震霆踶萬馬舞三軍鬭虯螭而咆熊虎覩者震掉不敢正視頃之則又恬如寂如放乎無有凡此不出晷刻而其變不可窮詰非獨彼水與風不得知𨿽造物者亦不知其然而然也此非天下之至神其孰與之自鄒孟氏以後其文之盡變有若此者惟莊荀司馬太史韓蘇數子擅之柳歐以下亦頗得其七八然予又觀江河下上有三峽龍門其變不在風而在石彼其石之嵲崱屶與波防撞天下希奇也而莊荀太史數子間極其變亦或有似之然不常有也何則使天下水咸爲三峽龍門則利渉者阻矣故三峽龍門謂江河間出之奇可也非所以語於文之大凡也國家自正間文章復古學士詞人競尙剞劂往往語騖嵺崤而音入焦殺其極至襲古人勝語以相矜嚴此何異獨誇三峽龍門不復知江河風水自然之變亦少過矣嘉靖間三四君子起而定之若趙平涼之作髙者雄渾頓挫不襲一家而姿態不可系視數子最爲近予甞得平涼集未全稍錄其粹予友鄒繼甫故平涼髙第弟子也將梓行之而屬予爲序因尙論之如此

萬安倉前周氏族譜序

予聞漢人之語士曰修之於家壊之於天子之庭嘗竊怪之以爲士果修也而又奚壊乃不知今之修於官者或壊之於家則又何哉今夫君子之語修也以身而其所以爲修者以仁身固一矣而仁尢至一夫惟君子之仁其身者無弗一也是故當其仁家則民與天地萬物未始違當其仁民與天地萬物則其家未始置至其異日釋而返服於家其素所教又未始更端也何則彼其所以爲家國天下者疇非身也亦疇非仁也又惡有修此而壊彼哉故世之有修而有壊者非所謂修也予少與萬安周方伯洞巖君共事歐陽先生與聞求仁之學繼同舉又同朝昕夕通家予不能盡語君之修甞試觀之其梱內雍雍子弟翼翼僮僕魚魚如也其愛人無崇卑眾寡戚防屬屬如其當官侃侃憂國卹卹如其然諾石如辧是與非山如也其道人善規人過又挈予而道之規之繭繭誾誾如也已而出爲郡爲藩臬其眎采屬民庶胥盧兒猶其一家其刪難濟變猶治其家艱至於下上之間辧是與非導善規過猶曩之予導予規者然君竟以是取憝下上遂致而歸天下士共惜之而君弗以屑意惟日篤於睦宗輯譜教家飭族將興鄕人而趨焉君豈不知家國天下之異勢哉蓋君之所欲以仁其身者一也而又奚有兩修兩壊之殊予聞君之先有遊濂溪先生門者爲某翁防世爲方伯某翁又防世而有君從弟某舉進士令宣城咸以正學聞則周氏之爲世修久矣其譜實自某公創修之至君凡防修而以序屬予予以爲君之修譜者影也其修諸身者實也君將俾族之人索影而求其實則必自君之仁身者始由是而鄕之士與四方之士興焉將亦自君之族彥始然則君𨿽隱矣而君之欲爲國與天下以達於天地萬物者今未始減曩也是在斯譜而君之修固亦與斯譜爲無窮也

金陵三勝紀略序

夫覽觀方輿纂圖列勝此愽綜者爲稽而已而非以爲遊也登躡崇幽抒詞掞藻此遊觀者爲適而已而非以爲道也是故君子苟渉乎道則遊非遊矣舂陵古稱山水之域其大者若九嶷舜陵其次濂溪月巖稱三勝萬曆攺元孟夏予掔二三子從湘源謁濂溪窺月巖濂溪去州捨許去元公廬不里許泉汩汩從石出相傳元公濯纓其下月巖又去濂溪捨許巖辟東西雙闕中空洞透天圍不啻百十丈遊者從西入視之類月下東入爲上踞中則中天矣予行四方探陟有年未覩有若斯殊勝者也遂偕二三子畱宿嘯歌不能去已而州大夫出三勝紀略請序予披誦顧二三子曰爲此編者其亦有鄕道之心乎昔者精一之防發自虞舜曠數千年闃乎寥寂無欲學聖之防又發自元公夫無欲精一之門也學不從無欲而自謂能入道者誣矣誣矣二三子識之而況舜之藏元公之生咸不越封內山川之靈疑若有屬今州大夫編次得之是豈爲稽與適而已哉不然自三勝而下澹巖稱稀於天下矣大夫曷爲其絀之也二三子識之於是予與二三子爲九嶷之期別大夫而序以遺之大夫羅某銅仁人其先出予鄕之淸江二三子蔣論曹學參全州人周鳴球羅田人

衡廬精舍藏稿卷九

欽定四庫全書

衡廬精舍藏稿卷十

明胡直撰

序

刻白沙先生文集序

夫人心者天地萬物之都宅而道之本也記曰物有本末事有終始知所先後則近道矣故古之學未有不先本後末者也自後世以趨末爲工苟有爲古之先本者則不問其所底輒羣然詆之曰是非老則禪也而世之末儒畏形而避影者乃又甚其說以自表異曷怪乎數百年之甍甍而和懵懵焉而趨也夫先本非絕末也以爲非本不足以生末故古之君子先從事焉善養其易知簡能者而天下之理自得則天地萬物將爲舉焉故曰正其本萬事理又曰本立而道生猶之樹材者先壅漑其根柢則枝葉自從而敷榮焉非必若剪綴然枝枝以營之葉葉以修之者也故記者謂之近道若夫老與禪則顓焉以閟其根逆焉以銷其枝葉與吾聖人先本後末之學大有間矣夫惡得擬其所似而槪詆其眞反以拒天下知本之士甚哉後之末儒之難與語學也白沙先生自少有志聖人之學始從臨川吳聘君未有入乃返求諸約端居十有二稔然後見吾心之體隱然參前倚衡應務觀書若馬之有啣勒水之有源委乃渙然自信曰作聖之功在玆矣而措之日履堅貞明懿孝友天至𨿽寠極且劃田廬以食太夫人之兄子買婢出良族輒選配爲婚友喪服緦佐奠至數千里外自彭惠安劉志宣羅文毅以下靡不景從邑令執弟子禮服行其教輶軒過者挹其徳容至稱之活孟子云片撰只語咸踔絕出塵表可輔世而翊道嗟夫若先生之學豈嘗枝枝而營葉葉而修者哉蓋亦崇其本而自丰其末者彼二氏者有是乎哉而世之談者未誠有向道之志知向之矣又未能若先生反約而深造且不亟考先生之貞履則皆逐塊尋聲隨陽浮而爭置一喙是猶守澮洫而議淵海執碔砆而評荊璧亦左矣夫或者經怪其出語間用釋氏是又不然昔程伯子亞聖儔也蓋亦間用之而尼父徴言於老聃軻氏借證於陽貨咸自顧眞脈何如耳豈必善避其語者哉苟不以其脈而獨屏形聲取善畏避者以爲韙是亦自附剪綴之工已耳而於先生又曷爲有無於時予寮僉憲何君重刻先生文以傳予慚無能爲役乃爲敍其先本之學或以回避影者之轅而知學聖之有歸然則世欲繇先生以入聖則亦求諸先生虛立本之防而自得之愼無逐末儒自左其趨以日逺於大道何君名某字某南充人贊其成者劉君某字某某縣人李君某字某思南人

南溪蕭氏續修族譜序

予少好覽觀郡邑志而知邑蕭氏之蕃且著也邑蕭氏以十數而瀘源甲瀘源分以十數而予裏南溪甲南溪上世語具信史曁先哲載記中迄五代時軍巡覺始避地禾溪七世至大承事遷今南溪又幾傳爲堯舜漢三祖自三祖之支裔繁碩歷宋到今其著代不下十數世嵗時伏臘被服楚楚相與謁拜乎祠屋者其擢指不下數萬眾列井分竈聮甍累第糓鐘萬廩薪藳萬畦蔬萬牛驥犬彘蹄躈萬秔千釀魚陂千畆後列千章之材奄山跨谷奕布而云騫者其奠方不下數十址入國朝自宮師以下官臺省部司以逮郡牧邑長其繩武不下數十人拽靑矜逰黌序者其列籍不下逾百士其一丘一壑以行誼賦詠稱者不可以數嗟夫若南溪豈獨甲蕭氏哉南溪譜修自某公至某公凡防修矣乃者其族彥黃陂令樓岡君韶府丞武泉君今將樂學論君集羣議續修之而屬序於予蓋予捉發客武陵橋蕭徴士家學文於二江先生繇是獲讀其駢義傳知自成鵬舉二公叔侄爭死𨿽古今希矣已又與鶴臯侍禦並遊邑庠與樓岡武泉並試南宮而將樂君又挈其羣從從予問學有年則所爲序南溪譜者孰與予予嘗稽之矣昔蕭之先其宅端揆任相導者何承承也自鄼侯下逮嵩復俛仿勛名灼爚照當時流後世者抑又何磊磊也然鄼侯僅獵柱下之防而宋國世溺泥洹之教其於儒道詘焉今南溪繇孝友發家其子孫若宮師之文學給捨侍禦之讜直郡邑之政教云仍斌斌非周公孔子之道弗詢也閱其譜絕不有近世駢枝之則誠所謂儒家者冠也夫儒之道始孝友行家邦加海隅而漸被於鳥獸魚鼈艸木則天地萬物舉矣古之大人所以相天下者用此道也予所望於南溪之後豈不有希古之大人者作而儒之道始全

正終稿序

余讀友幹江君正終稿而然涕下也予逾冠從學夫子得友君交若弟昆然余彊年才稍知自力每移書激君君晚刻勵出予上又日移書余規余方倚君共老以幾全歸何啻斷金然朝飛書而夕報防遊矣余奚獨君恫哉今藳中學箴醫戒皆黙與余心契者蓋出其終之先三五日而晚修篤矣時君喪大夫人已逾禫猶以未襄大事固持小祥服夜侍靈輼忽晨興端坐正襟委化以今世人若君之得正而斃復誰何哉二孤方擗踴未皇治君他文而先刻是稾貽後死者讀之且恫且慕自不知終之所至能幾君一二否因雪涕題簡端云

醫戒附

月在季夏予抱濕痰之屙行坐弗良日偃仰牀褥痛苦弗寧也醫脈之曰是其原久矣君手百家之編竟日忘疲不久坐乎予曰有之握管操觚無輟思乎予曰有之夫坐忌太久久則血气凝滯天地蒸濕之气淫之與俱滯矣思極傷脾腎爲智府亦且傷腎脾傷則食凝而爲痰腎傷則水不升而火熾火痰之母也此豈一嵗之積哉予然後恍而覺慨而悔曰嗟乎予之罪也不謹疾乃至是哉坐與思二物者非能病我也內賊主之釀之以成而又治之不早治也蓋予始而殫思則病萌矣謂暫廢而靜黙其可也果未逾時良已矣始而耽書危坐則病萌矣謂暫拋而徙倚其可也果未移晷良已矣始而驅馳刺謁則又病矣謂休騎而端居其可也果未逾日良已矣不知因芽之萌而札其根又不知其根之存第隨發而剪其芽無乃蓄之使滋茂必待斧斤於醫乎是故上醫不治已病治未病養生者而達斯理和扁無奇功夫人而臻壽域矣乎凡治貴防於未然而萌爲已後貴愼乎微而著爲難遏感醫談悟治心治國之理因著之篇爲戒云

送郭相奎冬官赴任序

予嘗陟巨嶽未至數百里間其地維已嶐起連數郡故其髙能興雲而造天異時顧視他山凡突兀防巉防起者其爲髙亦僅僅無甚峻至若培塿與平地逶迆者又不足言矣予然後知天下有殊物巍峨絕出之髙非大其基則不可以成古之聞人多矣而學者必以大人爲至夫大人豈好爲大哉其天之授斯人人之受於天本大故也昔者伊尹氏耕於莘野方其表操固已有撻市內溝袵席斯世苞裹宇宙之心已乃翻然從湯堯舜君民上格於皇天若反手然又豈以一旦突爲之哉彼固樹基於本大者非一日也近時自一體之學倡天下學士知忻忻從大矣然或至汪洋浩蕩大而無當出處取予之間日逾其閒猶曰此一體也斯蓋未覩本大之實而恣其意見精魄以當之其於大千里矣余嘗覩爲大之實在微愈微故愈大古先峻徳始於惟微子思語大至位育而其幾則肇於不覩不聞記曰聖人耐以天下爲一家中國爲一人非意之也此爲大之實也余對學者每不敢語大蓋有懲也南冬官尙書郎郭君相奎舊學於余然資故溫懿服官著聲廉明今其赴南署也特走別余余無爲贈則獨以大進語曰適千里者三月聚糧則大之貴積也審矣夫風之積不厚則不可以負南溟之翼水之積不厚則不可以浮萬斛之舟然則積豈易言哉其惟微乎若夫切琢浸磨以入於微則有畱京諸君子者在予可省言也

刻濂溪先生集序

甚哉學術之難言也非學之難言言之者異也嘗試譬之祖父之造家莫不肇迹南畮樹谷務本然後能操贏以殖其貨此非獨人事亦其勢然也而後之子孫徒見貨殖之利惟旦夜持籌課算子母記籍充棟而居積自矜遂捐捨南畮任其污萊有務之者則詆之曰是西鄙野人之事吾祖父無有也力本之論不勝其逐末之說故談者恆難於言𨿽然亦取衷於祖父而已矣堯舜者中古之祖父也文王孔子近古之祖父也濂溪明道二先生又近世祖父也堯舜語學曰人心道心精一執中何其詳也豈不以心一也惟動於欲而失其本然者爲人心惟不動於欲而不失其本然者爲道心然則道誠不出於心而欲固賊道者與至哉道心精精是而不以欲雜一一是而不以欲貳蓋自堯舜千百載之前而無欲之防已彰彰較著矣其在文王無然畔援無然歆羨乃造於穆穆孔子江漢以濯秋陽以暴乃底於皜皜皆是防也四代聖人先天開人鮮不自道心精一而盛徳大業繇斯以出始未聞外心而專求物理也濂溪先生去孔子千有餘載其著書不多惟獨揭示聖道曰聖誠而已矣而指其學聖之要則曰一爲要一者無欲也無欲則靜虛動直靜虛則明明則通動直則公公則溥夫誠非道心乎無欲非精一乎靜虛動直明通公溥非執中乎是近世開先肇家逺與四代聖人異言同符固孰與濂溪先生今先生遺書具在其防尢彰彰較著亦未聞外心而專求物理也異時學者恇惑影響之間忽道心之防謂理不生心而出於物乃至鰓鰓瞡瞡博求諸物以有涯隨無涯至於當年莫防累世莫殫迄不自知其逺人以爲道而猶尊近聞珍末見以相防長其間有能原本道心亟先無欲者則反詆之曰是不爲老必爲禪嗟乎是不知老與禪相去且千里也乃俾學者盡棄南畮專趨貨殖而重怖於西鄙之訶將益爲逐末者增赤幟而堅壁壘天下後世莫不畏形避影聞謦悸響孰敢爲力本者一置其喙吾故曰非學之難言言之者異也嗟乎是當如祖父何哉且夫天地之運不息自窮天地觀之後千百年將不知有防聖人者作而爲之開先肇基以祖父乎天下斯學豈不復大明中天哉彼區區兢逐末者又何虞其不終醒且瘳耶直獨虞今之未逮乎醒且瘳者將倀焉適燕而越轅避渴而海飲而卒莫之捄也可不爲悲乎𨿽然亦取衷於祖父而已矣某曩督楚學竊不自揆雅欲釐正先生遺集刻眎學者以見取衷之意庶防少回逐末者之瀾迄未皇也萬曆甲戌太平崔君某爲永州理官念先生昔嘗判永乃求先生集刪其附益者刻永郡中明年先生冡孫博士君某命其子某某走余山中以新刻寄且曰道州故刻亦漫漶久矣今且圖復刻請爲之序予聞之躍然因推本學術重有感於本末古今之異而妄欲爲天下瘳且以驗崔君並刻之

贈別習豫南太史序

明興吉郡以文學蟬嫣都館閣者麟麟稱盛至正後稍陵夷希矣至近愈希旣閱多年乃有今豫南君嘗試較之當時事業籍甚則莫與楊文貞文貞之膚公天下士所熟誦競書不絕也予獨喜誦其一二細微而知當時名哲之履蓋文貞以元宰歸省過湖中邂逅一張參政者風駛舟上下則各舉手一笑竟別底維揚郡守令先日無耗翊日舟至守令竟不相聞過去訪友人則相與聮寢語達旦自常廩外無別供鄕人得以只雞束薪相辭受其細如此其大可知也予因是又知當時上下省事殫力民務而化國日長矣豈其人與世咸幾於有道者與然予觀文貞爲此良有本文貞雅言天下事當以天下萬世心處之嗟夫末世之有天下萬世之心者誰哉乃又較之古近事業籍甚匪一人予則獨喜誦伊尹事予所誦非以其出處勛伐爲也伊尹恥君不堯舜至引辜於一夫其自任之重蓋自畎畝而已殷矣夫伊尹以一荷鏄寒畯任天下之重如此亦豈無本哉尹之自名曰先知先覺彼其所以先天下而知且覺者其體量固也故曰大人耐以天下爲一家中國爲一人非意之也豫南君與餘同事念庵先生學大人之學舊矣今以銜命事峻歸報天子將繇是踐大人位而君且停過顧別予山中予慚無爲別以文貞之事伊尹之言納諸行李意者繼文貞以振起吾邦而道則上志乎尹者也

賀朱兵憲平黃鄕寇序

夫哲人治國若神醫用藥然神醫之爲用苟當其病𨿽射幹甘遂咸使伐毒及非其病𨿽耆參烏頭反爲毒胎乃其進退盈縮之間則非庸者能諳曉也吾省贛南兩郡綰轂嶺海通道漳泉習爲盜區自正徳間新建公始仗鉞平之公初招各酋惟黃鄕葉氏先附公用以平各賊繼徵寧濠能出死力以是督府例用葉家兵而葉家兵驕气日哆哆張矣嘉靖間逆節稍著迨今萬曆乙亥巨酋葉楷等席威肆鬭動號數千殘剚良民不啻百家其極稱元戎自署中軍睥睨城池蔑法逾制叛迹至不可勝道於時督府新原江公握鉞適臨奮然議徵乃屬兵憲朱公偕分守張公簡將矢師期在殲魁蕩巢脇從撫之則又屬贑守葉侯密馳招檄而各保聽招咸鼓舞更生爭先鄕道各將佐益麾兵死戰斬其伉健賊眾遂潰已而分哨疉進圍屯火攻自楷以下巨酋盡血刃下其戮死捉生俘獲及收錄器仗逾制者咸不計其數而百十年奧隩逋寇一旦盡蕩滌之於是督府請於朝建縣治以永鎭撫其地遂埒則壤而齒平民功何穹也贛之南旣多盜區而黃鄕自怙宿勩獨防各區兵動輒躓適今不剪則上通潮海積逋下厝毒於吉臨滋厚卽若辛酉之變猋忽蠭起將胡以禦之自非魁賢操符定畫威徳並運而又獲同心恊防動應機宜吾未知其厝毒復何如也然則今日之防自吾吉以下咸衽席而嬉矣其功豈獨在贛南哉蓋昔在新建公是用射幹甘遂之力也今督府監司是除耆參烏頭之毒也其爲國計一也而贛南兩郡侯咸曰是役兵憲朱公功最多爰徴予言以頌且曰是當勒石傳諸永永朱公諱某敍州人贑守葉侯某某方人南安守某某方人

重刻王心齋先生遺錄序

心齋先生遺錄若干捲始嘉靖間門人張水部峯刻諸江浦隆慶間先生仲子某偕諸門人編校年譜並遺錄刻永丰仲子嘗屬予序而未之逮今萬曆四年水部重刻於家乃亦以序見督予少讀遺錄而得先生學脈之大較矣今且半皓乃以水部所刻讀忘寢食而益得其防歸然後掩卷吁曰是刻其可已乎先生之學先知本故立其身以爲天下國家之本則位育有不襲時位者此防歸也然先生所以語立身者甚詳非曰不辧不肖之身而徒出身以師帥一世之謂也先生所自爲立身者甚嚴非曰不辭不腆之倄而輒委身以鼓舞一世之謂也先生錄中曰顏子有不善未嘗不知常知故也知之未嘗復行常行故也又云誠意忠恕彊恕致曲皆爲立本工夫平時揭示無欲之訓不一而足所著勉仁等篇則又循循示人遷善攺過反躬自責不爲葉言是先生所語立身之事如此水部雅爲予言先生最嚴取予不苟一縑一葛予又考先生自童不文義而孝誠天至厚義薄利咸出性成及聞東越致知之防而深造自得日以光大巨節細行咸可昭日月通神明故嘗以一身而活千萬人以褐衣而師表乎王公非獨纓緌詩書之士欽風而起覿顏而消而下逮農賈儓齠穉禿翁一間謦咳若澡雪其胸臆而牖發其天機是先生所爲立身之實又如此而今之學者未少有得則皆好爲人師至南面抗顏號召後生猖狂鼓舞自爲大於一時亟髙其言曰吾學卽止至善又焉用致知焉有所謂無欲之功其極至習爲圓通恣爲權譎以便功利大徳旣隳猶自與曰吾誨不倦卽學不厭不知所誨果何物也所謂出身以爲天下國家果何身也嗟夫先生所爲訓與其自立者豈端使然哉夫衡懸則不可欺以重輕繩陳則不可欺以曲直規矩設則不可欺以方圓水部旣重刻遺錄而又附以墓文志傳豈非所謂懸衡陳繩申飭規矩以示斯人之徒者歟𨿽然聖賢立言猶善醫者因病而施方非可以方執而局泥也先生錄中有云出則爲帝者師處則爲天下後世師予則以爲聖人出爲帝師而未嘗不師天下後世處爲天下後世師亦未嘗不師帝者是故時潛時躍時見時飛而未嘗有家捨用捨行藏莫不在天地萬物是乃先生所學孔子家法學者亦善觀善學之而已矣水部嘗令江浦有惠政民生祀之豈亦有先生一體者歟是刻爲學者慮至殷也故援其意爲之序且以復仲子

別曽舜徴序

夫研窮非不學也然而滯物髙儒未嘗入其門焉褆修非不學也然而泥迹通儒未嘗入其門焉主敬而嚴主靜而寂非不學也然而涉念聖儒未嘗入其門焉夫聖儒曷宗宗乎盡性而已性之體非有內外虛實動靜之別亦非有先無後有先寂後感之異尢非可以知識求意見測語其量則囊括宇宙發育萬物而其實不越乎至微學者誠得其防非不研窮由吾性而窮焉則𨿽物非物也非不褆修由吾性而修焉則𨿽迹非迹也非不敬以靜也由吾性敬靜而無所主焉則𨿽念非念也是故其學能開物成務裁成輔相盡人物天地之性而不爲勞夫盡性不勞則眞全不毀矣故又曰盡性以至於命性也儒者知言之而不達防之體故雜百氏微也老釋能言之而不求盡之之功故成二氏甚哉知微之難言也耒陽曽子舜徴自衡五百里訪予孟山之麓畱十日與語聖人盡性宗防而莫予逆也巳而浸及於微舜徴躍然屬予著之篇以示人人嗟乎道心之微自虞廷啟之予𨿽未深知而曷敢愛言𨿽然舜徴寧知今之患乎患不在不知微而在知微也不知微之患譬之食蘇藿者其病吐吐者易療知微之患譬之食參耆者其病茹茹者難泄子盍觀於今之士可省也𨿽然又有譬焉外入者非家寶貨羨者非居積然則予非患知防而患眞知者之艱也子行勉哉子將聖儒其志盡性其宗精之一之乃見其防以執於中姑毋多談

賀劉養旦憲副歸省齊壽序

予友少衡劉君始以江西藩防請告歸侍其父封吏部公母陳太安人餘十年矣防朝家彊起君補粵藩屢陳辭不可不得已行逾年防命陟雲南督學憲臣君聞報捨然取道歸覲請得復告終身二大人側於時封吏部公壽八十有四太安人壽七十有九𨿽誕生殊時而少衡君將集宗戚並舉一觴冀解頥申告已意而或者語君曰先生之悅親左矣夫二大人豈不願君膴仕哉君倘順二大人以行則必能萃四方之珍以腴口腹奚止取諸湘湖之芳洞庭之鮮必能僃四方之音以娯耳目奚止取諸激楚之調思郢之曲必能爲明天子外握斧鉞內提銓樞龍光溢被親闈加尋常萬矣奚止爲裏閭之頌禱宗戚之燕逰先生胡不爲彼而爲此乃先生門弟子聞之紛然起曰是且未識吏部公之心焉識先生蓋昔者公方年彊食貧猶然勑先生逺從羅文恭公學古聖賢之學斯時豈以口腹之腴耳目之娯龍光之溢營計念哉況今加耄矣其所期於先生有不珍而腴不音而娯不斧鉞銓樞而光被膴仕又焉爲有無乃相率惇譚生某走數百里謁予言以爲二大人歡又介其門人萬安令某申之夫予與君同年同學玆又同情蓋予嘗請告重怫慈防乃亦舉一觴跽告吾慈闈曰若子在千百里外念大人奚能越晷刻若大人念子在千百里外脫有急盼不得卽從左右亦奚能越晷刻若是𨿽日飲飡大官綰黃金章不樂也今得奉一觴惟阿在左右無乏事其樂豈與身都三事論哉而吾慈闈及宗戚相聞絕倒盡歡若公與太安人豈不同情而少衡君且必有先得予心同然者矣子歸將覩公與太安人心愉色康飲飡日加眉壽之綏以莫不增君以是燕喜亦且日臻於壽考祺吉殆相爲無彊子又奚虞譚生聞言喜津津執簡請次其語爲獻歌南山而行

贈唐曙臺父母入覲序

君子之學始於仁身終於仁天下後世夫君子一身何以能若斯逺且大哉惟仁則非獨四肢百骸身也其在天下後世疇非身也吾以其宰四肢百骸者命令天下後世各以其相宰者仁其身而君子其庶仁矣哉當其在上爲君而明明爲相而休休咸必曰吾爲天下得人以爲仁而處於其下日命令天下後世相宰而爲仁乃所爲左右君相以毗得人而佇其用也吾嘗譬諸醫國者采擇上藥以佇主人緩急其視爲人解一紛拯一戹其功豈百一論也然而君子惟曰吾以旣吾仁而他非所知也昔者子遊爲武城夫子問以得人儒者止知其足以益政而未知夫子之意蓋出此也吾邑人文陵夷漸矣自唐曙臺公以更賢來首政在易俗節靡而尢孳孳務典人才日進諸生從業舉中講習卒澤於道其意其饑渴今翩翩與計偕陳生以躍秉浩梁生滂廖生同春康生夢相皆朝夕侍更端髙第弟子也於是吾邑中皆感公善能作人奇諸子得師行且彚徵予則知公之爲天下得人毗也公以是月某日戒車入覲此四五子者請爲贈子以爲公持此報主上較四方循政孰功哉孰功哉公志在旣吾仁不自功公且爲吾君相進明明休休之道其亦不逾此夫

西昌鄕約後序

昔予食司守上川南嘗飭保甲寓行鄕約而駁之者曰是將於里甲外增民役也無乃爲厲與予應之曰昔周室井牧兵賦與比閭族黨義取相維豈故相厲哉乃下令行未周期而民訟大寢防四封妖冦盛作境內獨完繇是兩臺臣遂檄行全蜀焉予歸里人聞而慕亦相與講行不輟萬曆丁丑予邑大夫唐令君來臨首議民風輒欲以鄕約從事出其科條語簡而義尢僃未幾士民舉防防趨繩束積俗丕變閭閻若更生焉公復露冕躬履四境作新考成誠精爲竭且過予曰子不可無一言以相予見是約也它方有行者矣然而非有保民之忱則功令寄諸彌文而民不可孚非有安民之政則殘蠧生於穴而民不暇爲始令君甫下車民覩顏色已知其防防焉學道愛人矣乃予邑宿號逋賦公爲更令不施桁楊而輸先峻過此予知其吏格囹虛比屋向方化國日長而三代之政左驗一邑矣予何幸躬親揖讓其間而敲壤歌成也於乎休哉

副將康氏續修族譜序

夫自昔有食邑相襲簪笏充家奕世乘朱輪者至數十人有世業詩書代擅著作一門文集至七十餘人是何其名位之穹而文藻之郁也然其子孫皇皇樹利浮華防實若楊惲劉孝綽焉則禍敗隨之君子之語世家與所爲遺子孫者其孰爲借甚哉是故食不必八珍要在菽粟𨿽終身弗餒也衣不必紈綺要在布帛𨿽易世足溫也遺子孫者不必名位與文藻要在徳義𨿽百世弗匱也𨿽然自孔門以知徳爲難苟有閭巷砥行慕義若渴內睦於家外誦服於鄕人衣徳傳於世世則有不膺爵而穹不摛藻而郁者存它不逺引卽吾江介若陳伯宣布素士耳乃獨以雍睦利濟訓廸子孫鄕邦化之後不數世有昉有競有旭與度而簪紱科第輒磊磊焉金谿陸公賀嘗以學行教授鄕閭而成其子稱三陸先生及孫持之咸爲一代大儒彼其在當時若蔡秦父子孫曽歷世鼎其後人至不敢俎豆而莙蒿之覩此何相萬也然則古今稱世家與所爲遺者可彰彰見矣予邑東南康氏最古其先家金陵十世有二十評事生延孝延孝生八十評事國輔國輔取司馬氏一乳三子南唐主喜曰此人瑞也咸錫封爲京兆男伯曰子文爲正將仲曰子忠爲參將季曰子信爲副將以世亂咸奉母避地泰和卜曰聞鐘則止於是伯居銅庒仲居橫幹季居古瑞山皆邑近地今所續修譜則爲副將季派季之後仕朝之系多居古瑞至徳隆分徙達捨道泰徙譚山武城徙千秋象嶺仕玉之系叔忠徙金灘𨿽咸未有燀爚赫奕而其間著於鄕者爲武城永髙著於官者爲玉成爲遇衷與某某名位文學亦有聞舊譜歐陽恭簡公敍之今續修曰堯圖氏獨捐費二百餘金其兄堯命集子姓編梓成帙皆可謂慕義偉然者矣康氏長少某某以侄思齊受學於予乃相介紹屬以序予昔受學於歐陽文莊公公與千秋亦世姻也嘗館谷其家爲述康氏習朴近古而公又壻於金灘以其先譽髦翩翩如也頃者康氏義問彌著若古之雍睦利濟競向往焉而金灘夢相氏已與計偕試南宮又多蒸蒸慕學其燀爚赫奕孰禦哉𨿽然子所矚望康氏繇其慕義則九江無弗可繇其慕學則金谿無弗可其它名位之穹將以翊世非爲榮也文藻之煜將以明道爲非侈也昔者文莊必有語康氏矣

爵譽康氏重修族譜序

儒者之治譜也鮮不以宗法言此特歆其名耳而非實也古之宗法有世爵以臨之夫是以導則率禁則齊而理在其中其在庶人兩賤之勢不以相使而況爲大宗者或顓愚而售詬則又將孰導而孰禁之是故先王之於庶民家有廟以萃渙黨有塾以發蒙而導善禁不善之爲理者寓焉烏在乎宗法之舉與廢也至於後世則又有譜以爲著代敍齒之辧自譜作而廟之萃益篤塾之教益明推諸先王所爲理者益周以洽故譜足尙也而譜之行不患無宗法而患其家無老成之人譽髦之士不足以觀磨申飭則𨿽其譜牒不軌於宗法亦奚以禆𨿽然古者又有比閭族黨相翊於導善禁不善故能一道同風𨿽在環堵之中咸有老成與譽髦者相望而駢起此先王所爲必世而仁者也乃若以今之世而責以昔之人而欲其旦暮遇也不亦北首而南轅乎嗟夫此豈獨一家爲然哉予鄕在邑北最平衍巨姓棊布而康氏稱著焉康之先在宋立極府君繇金陵宦太和畱家爵譽厥後分徙雷岡至幾世祖仲衍來壻裏之周氏因復居其故趾始作爵譽康氏譜其後乃有舫川司馬務信徴君樹聲相承繼有存吾處士養浩贈君復編譜牒菊庒二尹北轅長史又續修之越今逾四紀而齒日防居日析家老長曁文學至徳等咸以譜不可無修也乃申諭其子弟某某等增修之而請序於予予不揆方以孔門求仁之學爲鄕士興而康氏子弟從者獨多已而約束爲鄕防而其家老長咸向往焉頃予以講學防友登其門巍甍古第麟列櫛比班行中龎眉皓首冠纓履綦抑抑顒顒望而知爲老成人也子弟從事請席奉匜匪舒匪棘望而知爲譽髦士也此康氏譜之繇成也非苟然矣予旣辱世戚又若是習也予固不可無一言以颺之夫古之比閭族黨之相翊於導善禁不善者咸以處仁而已仁者非小器近道也而人豈槪能之蓋大賢由是以達於道小賢由是以習其事今康氏譜一事耳而有三善世之援華冑襲穹爵以相詡而實則決裂枘鑿不蓋其贗惟康氏自立極公以下首末若引繩然靡有附麗之謬其義例則曰賤藝弗遺老佛弗錄又何其厚且正也康氏歷宋元逮明興以明經發家相繼登賢科膺貢辟簪組嬋嫣承承到今未艾而譜之速就未嘗伐其能防其成此三善者皆世所難而獨易之康氏其將爲仁裏前驅哉若夫雅志求仁以漸漬乃祖康公之業而際於馮翼孝徳之盛休也是在二三子者

張氏續修旌忠錄序

吉郡忠義推文丞相𨿽孺婦咸知誦之然不知其一時景從艱關勤王則邦之子弟居多若張履翁之徒是也履翁生永新巨宗官學士院檢閱雅與丞相妹壻彭震龍善當丞相督師嶺外柬震龍爲援履翁聞輒傾貲起義結邑人顏司理偕震龍爲城守王師不至城屠死之三族爲赤悲哉入國朝治丞相得專祠故里震龍配食獨遺履翁嘉靖間禦史李公采公議疏諸朝履翁竟得從祀而吉人士聞者莫不咨嗟詠屍祝肸蠁宛有生气履翁之裔始�避荼陵安成者代有顯人其居泰和沙裏自學正君惠幾傳登正徳戊辰進士爲煥煥弟某等感先烈榮國典因錄刻省郡誌所傳履翁死事及防襃巓末題曰旌忠屬予友王尙涵氏序諸首今二十年餘梓燬孫元澗等又續刻之請予爲序予嘗怪荀子言性惡及讀其書曰物之動者有气而無知禽獸有知而未有義人生有气有知而有義夫人有气有知而有義則性未始惡也荀子之言不自左矣乎今觀履翁事予益知人心之義之不可後也孟氏云所欲有甚於生豈不諒哉𨿽然自宇宙來未有若丞相之義烈亦未有若從丞相者奮義之多也卽後之崇報𨿽人列俎豆只益爲勸曷爲繁當其時予邑死事劉士昭出鍼工予宗靜山當敷天爲元矣而獨以一夫操耒抗之其事尢最奇士昭未知得從祀否靜山後履翁十年始得從祀祀不祀不足言予獨信人心之義不可後而又慶奮義者之必有後也序可寢乎亡何元澗等又率其家之遊予門者曰朝儒朝海曁予妹壻可大偕來視成遂奮筆著之篇端

賀陳柱峯六十壽序

昔陶淵明衝襟逸度絕交賖於世途而獨捲捲責子之篇其故何哉今夫大夫士之在世也鮮不欲其身長久身長久矣然返顧無繼志之男承學之嗣則𨿽壽等老彭徳防周孔而其衷未能以盡釋蓋觀於詩書所稱則古今人情大略可知也何必淵明然則人子期爲釋親之衷壽親之至者豈不誠有道哉𨿽然此未可易語也何則道之所存世之爲親者鮮不曰是奚所與於已奚所爲修短而爲子者亦鮮不曰是奚與吾親奚所爲修短然以是語於親之喜刀泉田舍者則可而以語於其衝襟逸度之前者則咈矣以是安於其身之營刀泉田舍者則可而以安於繼志承學者之衷則疚矣彼固不知爲人子者圮道與不圮道其爲親修短尢不眇小也嗟夫此其爲父子者蓋不易値矣而矧爲易言乎予昔與柱峯陳君始爲友相取在古文詞非獨舉業也而爲姻又爲鄰相左右在徳業不督縟文蓋君先世元總管梅村先生嘗壻予之先世總管有行誼不濵於俗故君世其徳而於予爲姻亦非若世之以機利相與者予叨仕官而君歷試竟弗舉然君之情致髙朗忘懷得失遇酒輒引滿不醉不已蓋有類淵明之爲人君與予今年偕六十而予皓首柴立不若君靑鬢翛翛酣嘯勝夙時是秋君嗣子惟直適登鄕籍與計偕而文學友某某等謀先惟直北行奉觴申祝以爲致詞莫逾予予觀君自任曠懷灑然出物表視世人鰓鰓仰機利者其所享已十百之矣乃又獲淵明所不可必之願此非所謂天人交鬯者哉爲之賢嗣所爲壽親之至則將曷以君家之先元方季方咸有勲徳以承太丘非不偉煜惟直豈以是爲道之存乎夫道之存以萬億世爲期者也其身以萬億世爲期則其親亦以萬億世爲修其視世之以一勛一徳顯親者何啻徑庭之逺卽世之巍膴者已非其匹而況懷刀泉田舍區區相矜嚴者乎惟直辧夫否則未可爲至而終咈且疚非惟無以事衝襟逸度而亦非所謂繼志承學者也於是諸君咸忻曰然乃相率介予言登堂再拜慶洗腆致用酒

歐陽南野先生文選序

歐陽先生文莊公旣薨之十有五年其門人淮南李公

晉秉大鈞【闕】

天下學士大夫延頸歡曰歐陽先生抱聖人之道未獲大行今恢而張之終先生志必李相君也於是李公慨然嘆曰宏先生之學者予不得讓焉乃取先生文集摘其要者彚成若干捲江陵公序而廣之以屬方伯馮公謂吉故先生鄕也謀諸太守周君刻置郡齋而先生仲子中書君復屬直敍之直少從先生遊最久且宻面授手勒更僕莫殫未嘗屬艸故多不見集中然耳習先生之學則直亦不得委焉自孔子語理曰易知簡能天下理得夫易知者卽吾心良知是也故明道之訓格致曰物各付物不役其知則意誠不動不役其知非所謂良知乎學者不信孔子明道惟取決在物爲理之一語兢力窮討莫克反其本學術皆爲天下裂陽明王公起自絕學亟示之曰大學致知乃致吾之良知非專外也一時豪傑響應而獨稱歐陽先生爲盛先生始學近空寂而從政疑於思索乃以書質諸公公答以自私用智喪失良知之語先生遂悟良知眞體明覺自然隨感而應燦乎條理自周於天地民物不見有動靜寂感內外之殊是以謂之良知亦謂之天理繇是沛然不疑躬行益篤不遺日履而上達淵微根心生色人我靡形積久宥宻愈眞醇而愈輝吉筮仕州牧民士屍祝兩守成均教學寢昌天下士方沈訓故競詞章信學者希然一聆先生謦咳飫其誠飲其和莫不爭師事之先生教人不事規條而雅善開發要其防則以自知爲入門以庸言庸行一循其獨直而行之不動於气爲格致之實以大人萬物一體明明徳於天下爲志願以無有作好作惡蕩蕩平平爲操鵠以與人爲善爲程課蚤嵗貽書大宰羅公中年往往復雙江聶公決千古疑若指諸掌稽其所語人者其卽所自得者歟故言出而天下莫不傳誦事成而天下莫不悅服推其心惟懼一人不入於善防其門殆亦不下三千非獨元夫鉅人競相師慕𨿽夙稱神姦炙先生言貌未嘗不瞿然傾化也晚起宗伯荷知先皇益以斯世自任若有宇宙在手之意弼亮閎猷已見崖略血誠至公風動上下其利害不入心故憑河而不卻其毀譽不姦志故包荒而忘遐遺其度休故常任天下而人不疑其道遷故變通鼓舞以盡神災異建儲二防皆當時所禁舌難言者而獨發之識者謂先生之學允乎周於天地名物上承孔子明道之正脈而迹之在朝則夷防之直淸寅恭伊旦之瘝躬吐握殆兼有之自陽明公後稱全才者先生弗可班矣而時勢之左竟莫遂其初志乃聞退語所親有捐世之意比寢疾方欲乞身而不幸長終矣悲夫先生視宇宙誠吾身矧曰斯道大行不在其身已在其門人而淮南公又能防繹遺言以嘉惠今天下士將逮於無窮至是則先生復何憾焉直獨念良知之體其本無一物而其防則所謂周天地名物者不可以聲臭求而形骸隔故先生雅言良知無外而有外之學非眞致其良知者是以先生之學蒭蕘可備采擇而罝兔可爲腹心其能自任天下之重良以是也𨿽然是道也廣矣向使有一物岐於其中則崒乎其爲之隔矣又烏能通於天下之大彼隔焉者不足言而世之學者又多以有物之體依傍於無外之道遂至縱任自恣無復格致之實以致憂道君子又復捄以虛寂若指良知爲不足者誠如是則異乎吾夫子所謂易簡理得者矣噫此非良知之不足也由學者未能眞見良知故也夫良知本無一物則旣不可以縱任而亦未嘗不虛寂故必有眞志然後能眞見其良知眞見其良知然後能以無物達無外家國天下可坐理矣此固淮南公之深矚亦先生遺防也直何足以竟其蘊

衡廬精舍藏稿卷十

欽定四庫全書

衡廬精舍藏稿卷十一

明胡直撰

記

臥冰記

余曉過獻縣見荷鍤而鑿冰者紛焉亦有寢板於冰之上其頭面則垂諸冰竅若熟寐然問之乃以暖气餌魚以伺鍤取之者也余因與同行者引觀而嘆之或曰吾與若破曉夜馳萬里道冰須而垢面雪沐而風飡攘攘朅朅犇名利而來其不以身餌者亦寡矣又奚彼之嘆爲或曰吾與若皆將有事天子之庭所謂致其身者也非餌其身也余曰二君子之言然哉然余聞之昔王祥寢冰得鯉以奉母世以爲孝意其法亦若此矣非必冰自剖而鯉卽躍也以是知古今人事不相逺而其心特異假令今人之爲此者皆有勤君父之心則其於致身竭力也何逺哉然吾見今之人或不然者𨿽謂之不餌其身吾不信也

荊塘圖記

距句容縣治五十里爲方山自方山東折爲三茅山又蛇蜒三十里萃乎回巒摐乎奧嶂望之若屏立帆駛若丈人者踞坐環瞻羣弟子蒲仗趨其間也然後降爲林麓盤爲周原原之上多嘉木良卉紆郁透迆而爲平壠是之曰荊幹村村水自山谿而淮爲巨浸曰荊塘以其地舊多荊樹故名而地著者鉅姓許氏許氏有好修之士曰某少遊太學友天下士返而讀書谿塘之上益種以可實可材之木可名之葩日引羣從諸子盤旋樂之諸子以君之樂遊也命工圖之且圖荊以置諸中堂庶防君之出而盤旋以嬉者入而偃仰無一離也始予至句容君來訪視其气貌知其自腴於名山佳水者旣而其仲子學道果以圖來請記夫子之欲竄於丘壑久矣然有數而甚艱今君不絡一騎不輦一石悠然得諸盤旋步履之暇而諸子又致之偃仰寢食之常何其快也乃吾復以其雍睦愷悌之行日相蒸感荊且榮無日矣蓋山川之靈秀其緒者爲名葩異艸而精者爲魁賢碩徳自魁賢碩徳之生則其蒸感乎艸木者益異斯理之必可卜者焉君之不種於原而工樹於圖豈其意歟矧君將出而理人必能使幽巖遐壤之夫安其閭閻若已之豫復以谷其子弟茁其艸木及其致而歸也其爲山則光華且盛然則君必有封植於玆者矣於是記之以俟諸它日

彈子洞記

辰溪之幹溪北山有石洞谺然張也土人指曰是名彈子洞昔有過者又字之曰靈洞凡幹溪眾水咸歸洞底伏流三十里出銅馬潭合廬溪江東去予數過異之至是始單騎往觀將逼洞口卽步循亂石攀緣履口外憩盤石上仰視中巓皆峭壁壁上怪石糾拳倒垂若鱉首然旁兩崖峙天若雙門辟兩掖焉水落石間雷吼輪輷或爲鏜鎝之音石勢如動予嘿坐久之復攀緣度流始抵洞中洞髙廣俱可數十丈下徧水石因選石攱而外觀則見眾流之歸也如歸飲啗之內洞中之右又一小洞窈不測則伏流入深處也小洞當門有橫石負小方石又疊負一巨石其上若覆荷又若茄房咸如人所置予欲久畱則石燕數萬穢下不可坐也方未入或言穢或言無他奇旣出或言奇又或言幽予曰嘻子未遊於物之外也又烏知淨穢之辧奇不奇之分予獨訝者今時旱虐苗稿盡矣乃不使眾流分布漑之乃獨飲啗其腹甚非仁者澤物之意而或謂楚水國也水橫溢連年江漢洞庭不得率其職則又不若玆洞獨斂而懷之之爲愈也予曰若是則洞之蓄淵矣非予所及也因並記之以自思

余功亭記

繇桃源之辰沅抵界亭萬山崴崔危若梯天至七盤嶺旋轉崒崿夫役負乘踣斃不可數守藩參履庵萬公出鍰金募浮屠人從七盤東擇稍夷坦辟新道十里接淘飯鋪經馬料洞掛洞壁飛泉數十丈下爲湫渴者就飲困者就息過車當煩敲驟就淸泠翔幽未嘗不毛骨灑灑稱曰此萬公功也然公來湖北絀墨節疲興學正士績膴澤沃而辟道特余功耳於是大參雙南蔡公繼至與兵憲檢庵李公議建亭泉右題曰余功又名其泉曰噴玉令爲之記今夫功者當時所賴而非君子之所樂也天至大矣時雨時暘物孰煦而澤之惟淫霖而晹虐旱而雨則煦而澤之者眾矣其在於人朝饔夕飱神王气和𨿽食以膏糜人孰徳之惟夫旅餓而獲半菽之餉病亟而値一劑之良則徳之者眾矣國家無事𨿽有聖相虎將無所爲異惟當國步搶攘有賢將相易之安寧則異之者眾矣若是則功者生於患害者也豈君子之所樂哉𨿽然使虐旱而無雨淫霖而無暘旅餓而不有半菽之餉病亟而不値一劑之良勢危而不有賢將相之力則生民之大命去矣故功者爲當時之所賴又有不可以誣焉者萬公欲以其學行天下𨿽使有蓋世勛非所樂居也而況區區辟道己乎諸君子與予猶云然者誠以其賴之不容己也亭成兵憲沙城阮公亦至咸誦曰宜因並記之

愛日堂記

蘇子瞻云人之至樂莫若心無憂而身無病予嘗讀而嘆曰此引年之樞也彼方術士豈足諭此哉𨿽然惟心無憂而後能身無恙自非有志之士以道自勝則出有爵位之營入有蓋藏之慮上有堂搆莫承之懼而下懷箕裘不續之虞故嘗以不能盈百之年而抱千嵗之憂以兼所愛之身而不免四百四病之侵斯人也焉蹙蹙焉𨿽當皎日如伏陰霾𨿽居廣廈而坐幽狴𨿽有髙車膴座如局局靡爲騁𨿽子嗣盈前日擁長姣竭要之音亦蹔得頃時謔浪景陳卽戚矣此莊子所謂日消老洫不可以長者且縱令長至耄耊比旦暮耳其曷有享乎然自通人博士則莫不身知其獘而又身蹈之夫人身知之且身蹈之則使移以告諸其父兄曰願無其然是大不能也彼有志之士𨿽能以道自勝而目撃其父與兄不能自享若此則其心不尢太憂乎予以是知仁孝君子之慶所遭也余自捾髮友歐陽文朝氏因獲侍文朝太父侍禦公及嚴君鑑齋先生先生始仕守廣徳淸惠絕一時累級至比部郎以年例且遷矣而先生防歸獨殷時余畱以書元相亦慰畱不可奪旣歸仍其先業日引族戚賔從爲娛夫人尹賢徳冠裏閭又能贊先生惟所爲文朝爲之子則卽所謂以道自勝之士伯孫遊邑庠且抱子先生日相閱者四世若是則先生眎爵位蓋藏果奚物也而況堂搆之承箕裘之續靡一不酬天下之物孰有能攖其衷而動其憂者先生將繇玆至百齡一無恙可坐卜矣乃文朝氏又懼無以爲娛別搆一堂以奉先生及夫人題曰愛日緘書千里令予爲記予旣慶先生父子之間以道交相望又交相成且相遭也予知先生以百齡不啻之身延千億齡不可旣之道又奚羨嶠壺之客享區區遐算而靡所短長反自誇而嚴之乎予獨念童時偕文朝侍侍禦公忽忽二十載咸如昨然靡有寸益而獨仕官先文朝嘗逺違老母甚逮數年感愛日之義則𨿽以吾百日易文朝之一日不可得也然以文朝材賢什伯於余不日爲世庸亦將逺於庭闈則文朝之在今日其夙興夜寐日進無忝且以承歡膝下左右無方𨿽惜寸陰可也予辱先生及其夫人宿誼最深情不後於文朝故述其意歸而爲壽遂爲記

雅安分司題名記

嘉靖壬戌冬予以楚僉分司湖北未二期報遷蜀藩之右參議而湖北民士不予釋也因不自揆妄意畱楚久任之議戒舍人上書闕下具言久任不久任善之故乞勑行自臣始書至都中𨿽一時願治之士咸詆譏格不得上予乃以次年夏抵蜀分司駐上南川之雅州焉旣至問雅民止四里周遭山石占三之二問向之分司玆土爲誰氏不能舉二三曰前至者遷去不常不能悉也余不覺嘆曰嗟乎此久任法不行則民士且不能道官司名氏況能洽而治乎乃披公移稽志籍得若干人因令有司具石書各名氏籍裏及其到日書竣予又感焉夫語治多矣而莫益於久任簡官之爲大今上川南以藩參分司特駐雅良爲奉璽書督建昌六衛糧餉俾各呈請覈支道裏近耳不知建昌抵雅千餘里往復經月値公出益艱斃瘴癘者不少司道相去遼邈武弁侵漁穴百千𨿽神智莫得盡剔數奉欽查則衛所官罹罪网者過半況雅以四里石田之民嵗供分司百役及其往來寮屬夫騎給使之煩是固有割骨朘髓而上吏弗爲覺耳凡此皆不便之大者夫考全蜀之兵糧孰愈於松茂意者當仿松茂制例卽以建昌六衞糧餉就建請覈支於兵道以雅黎二所就卭請覈支於巡道而藩參移歸總司專職分守則道理之近稽剔之易供費之省其與前之所稱便耶否耶可不較而知已若此則𨿽不及簡官而所爲簡者不尠矣予方有懷欲言又未知如久任之防譏訶否也乃因述題名之繇並附記於此云

三峯閣記

雅州在萬山中山防嶧霧雨常蓊翳不可時遊嘉靖甲子首秋之日適土夷平定田稼碩登余乘霽出閱城東已而渡小澗歷土神廟之前閣閣南向橫徑不二丈周井幹四眺若懸空翠屏龍觀金鳯雅安嚴道諸山綿絡蔡防之間咸歸几案獨其南牛心山三峯端聳卓出殊眾山若賢正士安處羣眾中𨿽覩者莫不辧之而亦屹無自見之意閣後周公平羗二水交焉予顧樂之竟日至是秋之九日偕鄕大夫六臺李君復來賦詩甚適或請其名予曰夫遴山於蜀猶遴澤於楚非以其特不足貴因遂題曰三峯閣予嘗見洹詞詆醉翁之遊近晉風乃不曰昔文王日昃不皇食則又時在靈囿何哉晉王右軍倡梓澤之詠當時諌止虛則見右軍一人而已夫江湖與魏闕一致此不可爲曲儒道也而余不足語此余方病骨濕將東謀藥醫陟望指白雲所在耳因諗李君而書諸石

夢記

予以甲子孟冬某日之夜夢人署余考曰小醇大疵夢中曰余不及荀揚尙何言哉旣覺憶余少駘宕壯𨿽學常興僕不一每自考曰難乎有恆旣彊頗自飭然未可以言仁復自考曰色取行違今稍知所求而習心未瘳諒哉所謂小醇而大疵也卽使余醒而自驗亦何以易此以是益自惕己而至今年孟夏之望日方就假寐夢腰系三帶其一小者或指曰此出揚子云也其差大者曰此出董仲舒也又最大者忘其名旣覺又自惕予其爲子云仲舒所系乎然又有系之大者其可不察此予之神智所爲自啟發者也蓋學不出於自性卽古聖與稽皆爲系耳夢之警予深矣嗟乎是果夢耶抑非夢耶若本無系而自系也夢乎何醒

衡廬精舍藏稿卷十一

欽定四庫全書

衡廬精舍藏稿卷十二

明胡直撰

記

遊峨眉山記

予以乙丑仲春之念六日晨發峨眉縣西城從了寶樓陟華嚴寺過楚狂接輿隱處潄玉液泉徘徊懷之西上爲中峯牛心二寺爲雙飛橋雙飛者以二水從山巓懸澑百千丈始合流於谷底震蕩林木間聲轟如也南爲後牛心寺爲孫山洞寺僧出眎孫思邈丹竈藥鑪制甚古西爲白水寺寺後羣峯林林若筍然是夜宿寺閣詰朝卸去車從乘小籃輿上頂心坡坡嶃峭行若躡壁眾戒下窺予下窺自若也又上爲九嶺崗長老坪猢孫梯咸斗絕又上至峯名初歡喜雪皚皚封崖壑猿鳥盡絕以爲至矣己而歷蛇到退至梅子坡最險雪益塞道不能以輿乃與從者魚貫縋牽彳亍傴僂五管在上一休一升仰視峯腰咸雪白一色絕嵿蒼郁髣髴倒出漢表𨿽自顧疲殆而神從景王不羽欲飛又上至雷洞坪坪上巨木凡防千章皆金鐡幹被緑髮苔雜冰雪磔格聲琤琤然中通一徑可七八尺許左右深陷倒視窈黒雲霧茫沆相逐不知幾千百丈也相傳雷雨居其下一聞人語鼓吹聲則雷大作過者毛骨洗然非人世矣豈亦所謂倒景非耶又上爲八十四盤險逾前比上至峯名大歡喜路始平入天門石石雙峙如門歷七天橋抵光相寺寺殿皆鐡瓦是爲絕頂環顧白雲滉瀁若身在混沌視天腳反在下有二鳥名佛見及異防咸就人取食若相�然僧告予曰時暮矣明晨請暏光相予宿至晨起稍霽眾躍曰光必現矣比予跂崖巓陰霧漸塞靡所覩有儒者曰是不必見彼下有放光石焉當其云蒸日麗與石相映蕩之爲光光不爲異余曰唯唯有禪者曰是大不然此光出時一切見者於彼光中各見已像甲不覩乙乙不覩甲若此光者出於云日則當如水中鏡中彼此互見今不互見乃知是異余曰唯唯於是峨眉曹尹進曰某去年侍訪院王公守巡楊王公公咸値光現各睹厥相果不互見今人譽其所常見而毀其所不常見姑不逺引卽此蜀地若火井油泉皆所目徴若皆以常見毀之豈不誣哉子思子曰及其至也𨿽聖人有不知歐陽子曰聖人治其所可知置其所不可知者是謂之中道余亦曰唯唯至午有驛騎捉余歸下至梅子坡雨如注行者艱倍前日竟不得睹所謂光相佛燈及雪山瓦屋之奇下逮黑水龍門咸莫到焉至雙飛橋有僧楚山潛奧洞十年忽自牛心山後披荊莾間猿行出逆余訊曰山巓睹光相乎余告以登陟危阻未有所睹楚山囅然笑曰公豈以未陟峨眉爲安乎彼未嘗安也以未覩光相爲少乎此未嘗少也余又曰唯唯旣還雅久之有峨眉馬鞌山僧某者自山五百里踵雅稽首乞予紀遊予憫其勤爲書大略貽之俾加諸石以諗來者

謁蘇老泉墓記

客爲言蘇老泉墓前山水稔矣乙丑三月之四日余方寓眉乃偕鄕大夫張中丞往謁焉先後出東門十里石龍裏之柳家溝逶迆平岡間有墓在焉墓前列祠屋三間槪視前後山水無甚異里人曰墓湮久矣去玆有廣福寺蓋宋哲宗勑建爲老泉守墓者曩鄕大夫士疑墓在寺後已嘗加土特封不知眞墓隱玆地也乃近年鄕大夫士尋訪得之始又加封表以潁濵記墓有可龍裏今稱石龍字相近又旁有井卽老翁井所號老泉是也予與張公拜畢又走二三里至廣福寺寺後果有墓又有石刻廣福禪院字甚遒勁云潁濵書又云東坡未可知予二人咸感嘆暮歸過蟇頥觀覽四目仙人像相傳仙人有四目庭前丹洞先年龍出洞石迸裂龍所揚泥沙髙在屋壁予視良然旣歸翊日有州氓萬錦者扣馬訴曰官府第逺尋蘇老泉墓不知近有萬閣老塋萬閣老名安錦祖也祖塋荷勑葬今塋道牧豪民馬牛樹木伐盡翁仲羊馬咸爲鄕民某某舁去幾年矣力不能返故特訴理予曰嘻有是哉已而思曰蘇老泉宋布衣官主簿耳去今五百嵗其子孫無聞而大夫士哀其湮特封表之萬閣老國元輔近成化間諭葬夫防年其子孫尙存墓爲人侵伐而大夫士若罔聞知此何以致焉嗚乎噫嘻孔子所稱夷齊齊景公之事數千載而下何其相埒也吾黨士可以鑑矣𨿽然豈獨蘇與萬哉因備書之以告凡百

江源記

書稱導江自岷山太史公以岷爲汶故括地誌稱岷山在蜀之汶川縣余嘗遡江走汶川求觀所謂岷山土人指一山無甚異問江出是山乎非也余又遡江行凡四日至松州見江愈隘可丈許以爲源也而其人曰是江遡而上二日至彰臘繇彰臘而上不知防何日至岷州則江從出焉時余又訊之彰臘守備官良然蜀省方伯楊公賢山東人嘗爲洮岷兵憲駐岷州予旣歸省詢之答曰岷城之北有岷山未知是江源否余退嘆曰事不目覩而獨信書𨿽千百禩名賢相傳猶然訛也矧其它乎余又考汶川縣古稱廣柔自隋乃有今名則非太史公所稱汶山之地明矣釋書者云岷山在湔氐道西徼外今自汶茂至松皆氐種所謂西徼是也而云猶在西徼之外其在岷州不可推乎或云岷州昔轄蜀故稱松岷而蜀山最著稱峨岷云余亦未竟其源者也因記所目嘗以啟後之窮源者

果州正學書院記

學一也而有正學何哉當漢太史公六家要指已置儒學雜刑名陰陽家列稱之則學之失正蓋久矣其外不一家其後有訓詁家有辭章家漢明時泥洹教入爲佛家近代有舉業家號名經義實與幹祿字學無殊學龎極矣此正學繇別也均之學正學也則又有先本者有先末者二家亦自相詆訾並駕於天下然則正學奚取衷哉學不昉堯舜乎舜言道心惟微則自古未有外心語道者也精精是一一是則亦未有外心語學者也有知求諸心先其本者矣然又有躬行言說之異學墮言說凡皆同於不正而已矣不正之龎易指正之不正其龎難求此憂道君子不能不爲之所也果州舊有書院嵗久圮壊予同年友愼齋伍君治果將取九州邑髦士彚教之乃撤書院之舊增修講堂一區學捨幾間後爲祠屋祀先儒仕蜀若濂溪先生以下凡幾公產蜀若南軒先生以下凡幾公因予董學至果方進諸弟子以正學乃請匾之曰正學書院自予奉璽書曰崇正學迪正道竊嘗仰窺列聖學術逺追堯舜陋視漢唐卓乎偉哉今伍君又力以是訓諸學官弟子則自漢以下刺史罕有也漢文翁遣諸生入京不過傳訓故而已張叔最有名亦靡所建樹司馬相如工麗藻以蠱人心爲古今作俑然文翁獨稱化蜀則亦正學旣龎之過也今幸辧夫不正之龎矣爲諸弟子者其務反諸躬行以無蹈於正之不正俾後刺史以正學化蜀自今始豈不休哉是又愼齋君矚望之至意也工旣告成君以記請予與君均有厚責必與諸弟子交勉之是故力言以爲之所

世徳樓記

貴陽南明先生性孝履厚口不臧否人甫弱冠以禮經魁多士筮士教犍爲六年膺五薦遷保山令保山新置雜夷獠而屋先生治以廉信民翕然服爲諸令冠六年凡六薦擢雲南府同知雲南府爲滇都防號難治先生蒞三年事舉而民化凡三騰薦剡例當內陟以父監察公母宋孺人憂曁承重太母王恭人九年服闋戚防勸駕先生曰吾結髮期報主已乃碌碌郡邑間非吾意吾已矣夫時伯子山甫君已登上第遴翰苑補給捨名蒸蒸起方向用先生復曰將代吾有行者不在吾兒鰲乎遂焚牒不復出築廬之西爲南明精舍植花卉果樹日引二三耆舊倡和薖軸視世味泊如也又好覽觀古今書史防探原本而尢精易乃又築學易齋日兀坐其中有以自得嵗丙寅先生已六十有二曰吾晚好樓居又築一樓扁曰世徳適山甫君以蜀州憲使歸省落成比至蜀告其友生某記之某聞古今稱樹徳士至自卜其子孫之興門閭之充已而酬若左契者何哉其感應之機固然也夫感應之機固然而人區區焉有意以爲之又有心以卜之是可以言人徳未可言天徳也可以逮一世二世未可逮不世也易首言乾元天徳蓋幹始能以美利利天下而不言所利無心於爲徳故曰天徳先生旣嘗利一方矣尋退而學易山甫君又將其徳以行於天下濊澤丰功嶽嶽然著而爵祿名譽一不以姦其衷蓋方焦然爲之而又防然忘之黽乎揭乎以盡夫人而恢乎遨乎以遊其天若先生父子豈非其以天徳相承者哉𨿽然乾元之道大矣人知幹之資始而不知資生之功皆幹也山甫君之學固奉幹贊元之學也宇宙生乎身而不爲大造化運乎手而不爲巧範圍不過曲成不遺而不爲有增此先生之厚望於山甫君固不可以世計者也山甫君著書數萬言行闗以西江以南莫不滿家然多發闡先生易防不爲葉言某與山甫君有弟昆之好亦嘗辱先生逺誨媿病不能從事故特推其意爲山甫君誦之山甫君行且償先生所欲爲者又奚假於某之葉言

武功九龍山勝佛禪林記

余郡名山大者蓋稱武功山最友人鄒繼甫雅談其勝余恆耳之得神遊焉今年春有僧本教者三踵余門求記其九龍之勝佛禪林乃知九龍在武功山腹而勝又最本教祖號寧州者僧臘旣髙自衡嶽柄教惠眾一旦攜其法侶某某等數十人始集玆境壤剔芟夷約逺虎蛇盡占其勝後築淨室中剙佛殿東西列飯堂禪堂兩楹列鐘鼓樓前辟三門門之前爲止景橋橋下水入安成縣江可百三十里其左浮屠曰湼槃眞境右曰千僧寶塔最後峙一浮屠曰鎭塔摠題曰勝佛禪林覽之瑰嵬蓊蔚爲武功冠自嘉靖癸丑創始至丙寅凡十有四年而竣自一瓦石至殿閣材費凡化八千金而彊嗟乎何功之鉅且完也彼學大防氏者非獨能勤苦嚴果報恫喝人而得之蓋亦有大同之義焉彼其初逃淨飯王居反丐居於袛園精舍捐身毒國祿反丐食於捨衛城中彼𨿽以是自摧折其慢相亦豈非示大同於人人者乎故其丐而得居也亦以居人無擇穢淨丐而得食也亦以食人無問貴賤彼固未嘗立物我而私之也則人之所繇感動施與而克就其事良亦非偶然矣不然何若是乎其鉅且完也往余董學西土嘗檄有司緝先師廟取費官帑而就之反艱察其故乃以官爲私之過也此豈吾儒之教使然哉蓋大同之道本出吾儒今不得於此而徒見諸彼豈無故哉余重有感又寓思繼甫乃爲記其本末且將撰杖尋屠坪之奧颺箕峯之曠灑然禦飛雲於雷巖仙洞之巓覩廖廓中之果非有物我也當別爲賦云

甘白齋記

甘白先生字國賔名仰生儒族治儒者書有年矣而顧好老氏又傳異人交幹履斗魁罡七元之術自署其居曰甘白齋遂號甘白子於是老之徒相與詰曰吾老氏之教知白守黒今先生乃獨白而甘之何也先生忻然應曰子以吾老氏之指專墨墨而黑乎今夫窈窈之內言有物防防之中稱見曉是殆有白存焉彼豈專守其窈防已哉若專守窈防而已者是墨墨而黑也故知白而守黒則黒非墨守黑以養白則白非皦子固安知白之不爲黑黒之不爲白子又安知白之非白黑之非黑者與詣者無以應而其族子直聞而異之乃趣告先生曰不聞吾儒者之道亦有白焉吾儒者皜不可尙是內白也涅不可淄是外白也先生曷捨此而從老氏其言唐然吾莫知所適矣先生乃俯躬唯唯亦若無以應𨿽然直嘗考先生之履矣先生少事父母生罄歡而死且骨立教二弟詩書弟亡教猶子如二弟又教授鄕之子弟懇篤如教猶子焉家故貧吟詠不輟娛情花艸每宴坐一室焚香正襟人莫測其防嗟夫是乃先生所爲自甘者也若先生豈亦所謂服乎儒而隱於老者耶今上隆慶攺元先生年九十一矣直方從蜀臬請告歸謁先生耳目洞然步履翔然聲響鏗然神气衝衝然指目直曰吾所署齋名子爲記之直敬諾而未皇秋杪先生微疾自知終命呼弟侄端坐箴戒皆平時禮法語又爲七言律一章貽直勉以忠孝晚節詞甚壯瑋詩畢端然而逝聞者誦曰是眞能不詭於儒者耶是眞隱於老者耶子冠魁冠朝世其淸白一日以遺命責記乃撮其大者爲之書

王氏冠山墓記

古墓制無傳而江南地湫繁蟻浸食骸遴葬者必循形家說族�不一所從來久矣墓可無記也哉予友王有訓氏葬所後父春谷公祔七世祖妣曽氏之墓右稍後而左則自爲壽藏東挾其故妻蕭西則妾劉也其外累土苞爲巨塜有訓特訪予鄂城委爲記按王氏先虹溪先生名叔可宋大學生以孝著稱友揚文節胡忠簡二君語載省誌配曽氏葬邑北四十里冠山防傳爲稼軒翁卽楊文貞所記稼軒是也子某生某某娶某氏實生春谷公某字於春者公少承家學獵經弋史抽錄古詩人傑句軒然哦詠至忘酬答气岸峭直不能容人過然孝友天至初母弟罹誣坐圄公爲竭貲營解生平薄利厚義倒囊賑急人爭誦之蓋公之節行偉矣然竟短世乏子其卒以正徳己卯正月十一日至嘉靖初始葬旱塘繼阡石壁咸爲湫廢至癸亥十月有訓乃克定卜冠山以祔曽夫人之原豈亦其數然耶有訓名杔公仲弟拙逸公之季子出後公者也有訓與予偕事念庵先生聞學其營度公葬地祈免湫蟻凡幾窨試矣乃敢奉窆愼可知已有訓妻蕭孺人出南溪著姓父諱其訓母劉氏蕭孺人旣生長巨宗嫺禮度又得有訓刑於故其賢最蕭孺人孝誠天至事有訓所生翁母與所後埓事春谷公妾易氏與其姑埒有訓從先師學取友四方逺越數千里近或百里多至逾年少或逾月浹旬蓋不知其幾而孺人爲緝衣峙粻脫簪卸珥亦不知其幾咸未嘗有怨色懟言故有訓得內罄孝友外獲友天下士蕭孺人之助翊膴矣蕭孺人產子一八嵗殤女五坤承嫁楊典瑩坤極嫁曽一惟坤止許聘蕭效恕坤過許聘劉仕鑾蕭孺人生正徳乙亥四月日沒嘉靖甲寅八月日年才四十拙逸公哭之痛曰天殞我孝婦其祔葬墓左者則嵗之癸亥冬也嗟乎若蕭孺人其賢足祔矣予乃並爲敍其閫行附墓記之末咸以昭徳闡幽誼不可以彊辭

承天府學田記

往滁陽孟令令黃黃人有以左道被幸得气憾孟之貳已也遂誣奏危事中之詔遣禁衛臣劉君愷逮孟道余所轄武陵地相邂逅予語曰孟良吏也盍優之劉君曰何也予曰非良吏寧與左道貳乎劉君首肯遂禮孟賓之卻其饋數百金引同撰飲久之孟得釋貽書道其事予曰嘻偉哉髙義禁衛臣乃有是是不可不爲孟君報徳蓋心藏之十年矣乃者予起田畆復督楚學遷秩過郢詢郡中學田博士弟子咸言田出劉錦衣捐貲計一百十有四石訊其名則卽前所禮孟令人也予乃知君之爲義良有本末又非獨卻金一事蓋低回爲之嘆羨已而劉君遂過顧予謁爲之記予顧博士弟子語之曰今人多言古事寥廓不可近若劉君先後爲義謂近於古事非與又或言宿衛貴近下直走馬長秋靡不辟易啣命建櫜之四方不啻健鶻乳虎今若劉君始非三物之訓然能先後爲義不漸靡於所習豈其所自爲亦出於人心固然者非歟嗟夫等而上之大道之行天下爲公若禹稷之已饑已溺伊尹之撻市瘝躬乃顓謂古人有之今人不可有又謂非人心所固然者可歟爾博士弟子本以固然之心浸彼三物之教昕夕食劉君惠貺感思髙義有不稷契伊尹其心者是重慚劉君也矧郢爲先皇潛邸劉君先世起家從龍防被聖澤用能厚施爾諸弟子爾諸弟子涵育棫朴之化爭自奮爲王國之楨其所自爲之者又可獨後於劉君哉予故樂記其事以風諸弟子且報劉君云劉君字某相其事者君弟庠字某己未進士子某學廩生

髙齋記

昔夫子問二三子曰如或知爾則何以哉蓋探其用也乃曽防獨欲挈侶爲風浴詠歌事未嘗一掛於用而夫子亦獨稱與之出由求上豈以其髙致爲哉以其心不系物而與物偕也夫天下未有系於物而能理物者也亦未有偕於物而不能通物者也紫陽先生主簿同安扁其廨捨曰髙士軒而以令甲所當爲者大書揭之楣間豈亦不系物之防與嵗之己巳予起田間督楚學又逾年遷佐西粵藩事四方同志勸予當告去者書不下四五函疇昔之夜夢人贈予詩有髙齋語予尋考髙齋乃趙淸獻致歸扁室之名因自念曰予之當去非獨人言𨿽鬼神示之矣然余始亦有去意已而逶迆安之日親簿牒與蚩蚩者語反若有防間出涉奇巖奧洞臨流同二三君子逌然共適今忽忽遂忘前念予亦自不知其是且否也卽移髙齋名姑名予廨捨方且治文書其閒暇則焚香展讀易書時復哦焉歌焉浩浩焉優優焉頽乎若虛舟之縱蕩於大壑也或曰子竟忘去乎曰行且告矣

遊西粵龍隱巖記

陽月之五日余先出東江門蕩小艇絕江抵東岸其友黃子劉子從之過花橋橋側巨石抜地數丈有樹相摟結倒影漾波余卻觀裴回循橋南山轉行又有石竪山角若卓杖愈南從怡云亭址先入後洞至則二君已軒軒翔且歌矣洞面西俯江瞰城然不見城獨見羣山之巓𨿽隆冬翠冉冉飛几案間矣闊可坐二三千指髙不下數丈上懸若幢蓋後壁稍左有宋磨刻二其一卽蔡京所書元祐黨籍首司馬光呂公著蘇軾劉安世諸君子凡三百餘人其一爲寧宗書字頗遒勁二君酌而弔宋之君臣曰彼京者憑天子命謂足以貶斯人百世矣不知反襃且逺也自今觀之則孰襃孰貶孰榮孰辱余曰天下有道則是非在上在當時天下無道則是非在下在後世相與嘆且笑出洞石多墻立磨刻宋方信儒三大字頗偉又有記儂智髙事折而東卽龍隱處初入稍狹中乃穹朗上有龍迹夭矯長數十丈鱗鬛宛然疑龍從上躍出印石成文古稱龍拏石如泥其或然與穿巖而出卽漓江支流下深不測春夏水彌巖非舟不通今水落舟止停石下予與二君登舟酌酒放歌二君曰巖藏司馬諸君子名所謂龍隱非耶余曰龍神物非隱非不隱非顯非不顯故曰與時偕行龍何心爲乃爲歌曰山之谾兮維龍之宮兮與道衝兮山之辟兮維龍之隲兮與道適兮歌未闋遂鼓枻去而東

遊省春巖記

別龍隱巖視日未晡則捨舟北過七星山繞東度石橋循拖縑港並髙崖上類多睥睨下露齗齶臨巗有道人導而入中稍豁旁垂石乳狀若蛇鱉之首視其側有穴黝黑傴僂度之漸就虛明石乳垂益多後壁爲道家莊嚴前架小廊題觀稼亭客曰王孫題且構也面俯平疇自堯山絡羣峯奇詭並獻余與二君倒壺酌盡歡微酡气休休乎意乎浸不知身之所寄喪其所爲歸寧知曩昔是非之攸存暝色漸合乃從別穴出歸時微月泛江波到捨已人定矣

遊隱山六洞記

余旣遊龍隱則詫於其友合溪子合溪奮曰子不聞有形遊有神遊苟知神遊則天之寥地之日月山川之羅列與夫艸木禽鳥羣物之糾紛何遇非遊奚必龍隱余曰富哉子言然孔子蓋嘗登泰岱觀呂梁樂山樂水咸有天遊存焉第貴勿溺耳故遊而溺者非非遊而溺者亦非奚必不遊於是至前之日合溪子命觴邀遊於隱山之六洞隱山者唐李渤吳武陵咸有稱述亦名山也是晨西出麗澤門里許至山下小亭憲長桂君都閫錢君咸來乃先尋南華洞洞水浮碧可鑑西轉北牖洞歷夕陽洞愈西至嘉蓮洞或云石似蓮又云昔有水產蓮折北躋一石廣長如牀轉至白雀洞末乃穿谽谺入小門至老君巗卽朝陽洞也東對獨秀山上鑱石成老君像左右垂石彷佛鶴鹿咸天造因共酌賞之愈北萬石巉防遂南步而酌於亭良久復南走里許登披云閣閣據叢石之心延覽益遙或曰是閣當春花秋月彌佳閣內一石立如樹與羣樹混從後北轉爲石藪益防嵯狀如蓮瓣如敗蕉葉又縱觀四面之山皆石也萬桂二君喜且酌且奕余坐其旁悠然思睡忽然鼾也諸君撞余起曰遊可寐乎余啽囈語曰余寐則不知天之寥地之日月山川之羅列與夫羣物之糾紛亦不知境之非我我之非境兀兀爾陶陶爾咸莫非遊也又奚必醒遊於是相攜下山穿紅葉林而返

遊七星巖記

是山亦純石巒凡七而巖竅其腹余以孟秋遨其上巖奇之而未知下巖之奇之難狀也上巖始入有眞武閣回觀漓水西北屈曲入人抱左顧羣峯旖旎云攢把炬穿後穴抵巖寛可羅百座上湧濤文勢澎湃左右石柱凡三北則哆張而天入焉出口轉到下巖門外覩棲霞洞字遂返輒謂奇止此耳久之聞都督兪公談下巖之勝時維仲冬方伯萬公廉憲桂公曁予三人乃惇兪公偕遊於是盛張烈焰令道士前導下歷數十級旋就軒曠迸出平臺危數十丈上坐老君像下鑱仙李洞字旁有石鯉躍濤文中再進一色若白浪飛撞虯螭百千駕濤奔角力不可弛上有石乳倒垂者三滲泉滴下之三柱若相吻然又進則交撐疉闗漸束就狹道士告曰此地中天界也是爲一天門入門有仙龍潭石欄防之已而歷第二門中立石柱從旁登降入三門愈益寥闊石乳垂數十丈者不可勝數變幻詭絕縱橫萬防不啻辟秦宮漢苑飛閣叢臺復道井幹璇閨珠箔駢列錯映雜遝蔽虧抑亦啟甲乙之藏發牛渚之怪馳長楊之異獸森縣圃之若木覩者目神颺應接失次道士搪然指曰是爲毬爲防爲牀爲架爲獅爲駝爲网爲氊爲瓶爲燭爲將軍爲諸佛爲須彌普陀爲百果又云穴通九疑名言固多然實巧畫不能設色瑰詞不能傳神不知孰生化孰經營至是也旁有大壑澄不測或曰羣龍家焉愈南窈窔偃傴僂行數十步又復衍其奇視前未肯下又數百步爲曽公巖約共里許覩天日矣度石橋始出洞休慶林觀咸若超然自世外歸引觴各舉其奇不能悉胡子曰巖奇獨珍閟固隱不一暴其倪𨿽予亦嘗少之豈誠所謂深藏若虛者耶𨿽然使非能眞際其奧者縱獲聞予言尢不能悉

還珠洞記

還珠洞卽伏波山前麓濵江穹起谺張中垂二石瑩防如磨一不及地綫許志稱有紫白二蛟相向弗之類也左右石轉相通如夾道後有數穴相傳昔有漁父從穴深入覩物如犬熟寐旁有一珠拾歸或謂曰此龍珠也恐觸其怒戒令還之故名又云名由馬伏波載薏苡經此誤謂珠也皆不可知洞中獨宋刻最多其下皆平石懸水上若與波下上予欲延矚久矣適余友少微邊子從西蜀至因送之鎭邀共覽焉邊子謂蜀山𨿽崇峻選洞遜西粵矣同遊卽萬桂二公錢將軍曁予凡五人

學孔書院記

始予友淮海孫公解大中丞歸而逺近問學者履盈戶公乃選偉拔山之麓得其勝者止焉遂辟爲書院以居學徒中爲堂曰某堂齋曰某齋軒曰某軒亭曰某亭後爲寢室旁兩楹爲學捨凡若干間公自以平昔所學捨孔子無繇也因名曰學孔書院而以書抵不敏而屬之記凡四易載矣不敏豈故爲緩哉誠以孔子至聖自鄕黨記其威儀言辭下逮服食莫不有法若是密也自家語諸家記其爲政未防而誅正卯墮三都卻萊夷若是勇也辧商羊萍實之繇對羵羊專車楛矢之異若是博也自宰我子貢有若贊其賢於堯舜罄生民未有之盛若是髙也自子思子述其祖述憲章上律下襲自孟氏稱其金聲玉振始終條理若是大且全也後之人苟有欲學之者猶之逐日有擬之者猶之繪天彼天與日豈終可得哉是故不敏非愛言也不能言也已而不敏亦以癸酉解粵臬歸而自顧老矣方不自揆將畢力所學以冀全歸則反思曰夫日至明矣必有所以明者天至大矣必有所以大者孔子至聖矣必有所以聖者昔者孔子嘗自名其學曰發憤夫憤何爲也憤之文從心從賁誠以人心有至賁焉蔀且多矣孔子之發之也江漢以濯秋陽以暴極之於皜皜則意識盡冺而賁之全體見矣賁之全體見夫然後施於四體見於仕止久速其緒餘爲政事其土苴爲多能其不得已爲六經之刪述後之人從而稱其爲密爲勇爲博爲髙爲大且全皆賁之至也卽孔子自言志學而從心不逾者是也孔子豈嘗獵取之哉末儒者不得孔子所從入而遽欲討求其至者而學之未見其能孔也𨿽然不敏旣慚於老無聞也而猶幸其晚而不迷於從入也又一年孫公復起大中丞仍鎭鄖臺使來督記不敏知公之得於孔子深矣而竟不能捨從入之言以相質正且以爲公之在門告作學孔書院記

端溪書院記

百粵自島夷發難宼攘飈起連數十嵗不能平今少司馬古歙殷公兼大中丞秉鉞南來遂移鎭端州督師討平甫二期而殱夷凡數十窟民復安堵公乃奮然諭諸羣屬以講求刋亂之原於是兵憲丰城李君承公意防將遂營分司廢宇以大興於教化請於公允焉乃顏其堂曰某堂以專防講稍益其旁爲房舍以居多士有池亭以寓遊息下至庖湢廩廐有所題曰端溪書院旣峻走使數千里委記於某某嘗讀詩至召虎江漢之師旣告成功乃請於天子曰矢其文徳洽此四國古人敷文於經武之後何其汲汲也今公之功視江漢旣烈乃又以興文屬之李君君不假官帑因仍舊貫咄嗟告成其事皆追蹤於古人𨿽然古人之爲教豈若今之剿章句襲墨義取榮利已哉且夫章句墨義今之庠序其督課已顓矣而奚假於書院夫書院乃以補庠序之逸而考社學之成是故羣國之耆防月雜靑衿而教之俾之翩翩乎連袂而興於豳風二雅之歌詩也蹌蹌乎駢足而肄於士相見冠射三禮之儀則也屬屬乎摩肩而服於小學所稱引孝弟之故實也而功令著矣則就其中之秀民頴士日語以大人之學俾日有明而時有邁將謂嶺海不爲鄒魯吾不信也何則詩興民然後知狂呼怒跳之爲暴也禮肄民然後知楬竿舞鍤之爲鄙也孝弟服民然後知悖公死黨之爲大戾也而又有大人之學以浸浹震鍧其間民其不鄒魯哉𨿽然大人之學難言久矣古大人之學先知本後世學失其本則治失其本亂何尢焉蓋兵莫慘於志而鏌鋣爲下志之所繇慘者以其生生之心滅熄故也生生之心滅熄則爲暴爲鄙爲大戾何不至邪是故今之欲爲知本之學則亦去其害生生者而已矣生生者之害去則豈獨生禮樂而服孝悌哉極其大至於彌綸而位育參天而貳地亦何不至耶然則大學之本卽刋亂之原矣某昔仕粵臬與聞公指退而共朂於李君者也故不辭爲端之民士告端民士其必有擇矣是爲記

雙鶴樓記

邑大夫曙臺唐侯以書抵山中曰頃鐘樓工竣竊已銘鐘而樓不可無名與記於時有鶴翻然翔集巍甍之巓僉曰鶴來異耶因遂扁雙鶴樓非足下記不可蓋予邑宿有祝聖古剎旁列鐘樓峙居邑學左形家者以是稱控壓焉嘉靖間方毀寺遂逮樓邑父老類以樓之興廢卜邑之隆替防唐侯稽古樹表以作人文輒唶唶請復樓侯乃復其地建祝聖殿題曰萬壽宮繼建樓層三髙七丈又二廣若干而懸鐘最髙處視之尊據一方峻出乎大塔快閣之上登者四矚則南撫天柱達於五嶺東望王山放乎廬霍西北引盻華武極而瞻夫帝京其致淩太乙隘神區而浹乎無垠蓋初不知鶴之所期玆乃蹁躚而翔集其上豈亦有類於漢之神爵感祥政而來者與矧曰侯之祥政皆希蹤於仁聖之遺非若世之標表爲循良者也鶴靈禽其不先得乎哉休矣夫鶴之爲侯祥矣侯曰鶴當爲萬壽宮來此聖天子祥也吾何足以辱之予則以爲聖人之祥在時丰民阜才賢丕興斯其大者然則謂侯以祥政被予邑之士民蒸蒸有興也則亦疇非聖天子之祥哉乃爲燕鶴之歌歌曰載丹冠兮披裳橫四海兮絕漢翔感徳光兮來下輿我侯兮帝鄕再歌曰聳修趾兮引員吭鳴九臯兮九天揚翊徳音兮來下啟下邑兮賢昌三歌曰鶴千年兮羽蒼蒼千六百兮侶鳯凰侶鳯凰兮來下介聖壽兮無彊

先妣周太安人壙記

先妣周氏出裏中漆田古族父山字樂樵娶胡氏以治丁已年三月十三日生年十八歸先贈君晴岡先生諱天鳯字時鳴以不肖直官刑曹防恩贈先生刑部員外郎先妣封太安人始贈君卒太安人方三十有七窘匱絕難堪而太安人安貧奉姑誠孝天至晚稍貴慈煦儉朴如一日其細行見邑大夫唐侯所爲志銘中邑大夫非漫與可者也卒丁丑三月二十八日年八十有一次年四月卜塟在邑東四十七都鄭家原之牛欄丘艮脈庚向螺絲形其後列三員峯形家謂品字三臺云前有池山水滙爲之買諸廬陵蕭氏後界山巓左砂界山脊至前案右砂界山脊至廟背山左肩之外有寺曰蟠龍山楊梅寺創自唐不肖直方欲買田寺中爲醮需未逮也佇當圖之右砂麓外有蕭松者守塜太安人生子三長卽不肖直任嘉議大夫提刑按察使仲諒庠生季問先卒孫四順字進道庠生顒字進逵顯字進通頴字進迥孫女四嫁某某曽孫男五士紀士統士縉士經士綸曽孫女四聘某某地去吾家義和約五十里不肖直大懼異時湮沒故爲記焉於乎昊天罔極痛哉何言

衡廬精舍藏稿卷十二

欽定四庫全書

衡廬精舍藏稿卷十三

明胡直撰

辯

太極圖說辯

昔陸子辯無極太極反覆數千言予以爲無極可無辯其不可無辯者圖與說也蓋據其說曰無極太極訓者曰是無形而有理夫旣稱無形之理矣則惡可以形圖哉今夫圖天者蒼蒼然日月著也圖地者莽莽然山川布也而天之上地之下可復圖乎豈惟不可圖亦有不得而指言之者假令有人指言天之上何狀地之下何形則世必吒爲怪誕人矣何況太極所以生天地者而可圖乎今乃規之而若輪團之而若鏡與丸也是孰覩而孰傳之耶非獨太極𨿽陰陽亦不得圖也據其說曰太極動而生陽靜而生陰則是陰陽特一气猶夫水之有寒燠亦一物也今乃白而陽之黒而陰之外之則左陽而右陰內之則左陰而右陽是果然哉自畫卦者以一爲陽以一爲陰其取象亦足矣今又爲白黒而左右之不旣贅乎太極陰陽之不可圖明矣而其說則尢有不可通者說曰太極動而生陽靜而生陰是則太極先動而後靜也夫先動後靜則未動之先果何爲卽且旣穆乎沕乎其無極矣而又何動靜之可言又曰動極而靜靜極復動當其昆侖未生七政未立不知防何時其爲動之極也防何時又爲靜之極也且太極之理果獨立而動靜耶抑附气以動靜耶如以其獨立則穆乎沕乎固不可以動靜言如以其附气則气之膠轕坱軋不可停止謂爲動極猶可言也至其靜極則又何狀是必凝久爲塊而已其可通乎旣曰五行陰陽一太極太極本無極是無極與二五始無不合也則又何待於妙合而凝雲者旣曰五性感動是仁義禮智信始無不定也則又何待聖人先益以中正後繼以仁義而後爲定之者也旣曰中正是不可以動靜偏言之矣則又何獨以主靜云者至以五性之感屬神發之後善惡之分出五性之動則與書之恆性易之繼善益逺且誖也慿其辭繹其意非獨是非謬於聖人卽其所自言者亦首尾衡決而脈理始不可尋矣是可謂周子之書哉古之善言至理者莫若易其次詩與中庸易止言太極生兩儀而未言兩儀未生之前有若是次第也詩止言維天之命上天之載中庸止言天命之性天地之道而未言天地未生之前有若是之次第也有問天之外者或對曰气也問气何所際際之外又何物焉則𨿽伏羲不能以對非不能對也不可得而對也故曰六合之外聖人存而不論而況二儀之生與其未生之故又可得次第詳言之乎後世惟三墳僞書則有太始元胎太極父母之說周子豈效之乎曰若子之言則周子手授二程子非歟曰然蓋予嘗逆於心而求二程子之書其昆仲師友天人至理殆數萬言獨未一及圖與說者二程子豈以師之所特授者而故特遺之與考之胡邦衡記周子祠亦未及焉周子自爲易通書言太極而不言無極言仁義中正而不言中正仁義則其非出周子亦明矣或謂出陳希夷爲之潘興嗣誤取以入志予則曰周子必不爲此希夷亦未可誣或者希夷之流爲是以附聖人之教未可知也曰然則朱子表章亦非歟曰朱子尊信周子之篤者也古之傳僞命者𨿽忠臣孝子或信奉之非不察僞命忠孝至也朱子其亦猶古之忠孝者與夫朱子何可尢

太極圖說辯後語

右辯予作於蜀臺云蜀有固陵先生者讀之語予曰太極未動之先果何爲耶此語𨿽周子復生無以答予曰予非疑周子也疑此非周子作也而從旁者贊曰此必非周子作假令出周子二程何不以示人程伊川作易傳訓易有太極章未嘗一語及圖亦未及先動後靜之說伊川豈訓易而反祕師說哉此可知其非矣予又讀宋末許白雲書知昔人已疑動靜先後之繆而白雲答之殊覺矯彊近歸讀予邑羅文莊續稿載太極述其序略曰愚嘗熟玩其圖詳味其說𨿽頗通大義不能無少疑又曰圖之作𨿽極力模擬終涉安排視先天圖之易簡精深恐不可同年語也豈元公未嘗見耶是文莊亦指其非周子作也又謂天地造化之妙聖學體用之全易中言之甚悉於是錯取吾夫子十翼中語組織成篇以盡愚意凡皆傳夫子之舊不妄贊一詞名其篇曰太極述直謂朱子表章圖說而文莊尊信朱子素若神明豈故於玆有異同耶豈亦不得已而爲是耶學者觀所述亦可知圖說之贅且謬其非出周子明矣其述云易有太極是生兩儀兩儀生四象四象生八卦是故剛柔相摩八卦相蕩鼓之以雷霆潤之以風雨日月運行一寒一暑乾道成男坤道成女天地絪縕萬物化醇男女搆精萬物化生一陰一陽之謂道繼之者善也成之者性也仁者見之謂之仁知者見之謂之知百姓日用而不知故君子之道鮮矣君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞大哉乾元剛健中正純粹精也

月借日光辯

月借日爲光其說見參同契宋儒遂有銀丸黒毬之譬予竊疑之今夫月陰精也腐艸之蠕映書徑寸之珠照乘明星有爛云漢爲章小大𨿽殊咸各有光況其精者而獨無光乎此必不然也宋儒以爲月晦則疊日而死月朔則離日而生月望則正對日而盈以是知其借光此又不然夫以日疉而月死則曷爲不死於晦之夜而死於念八也以日離而月生則曷爲不生於朔之夜而生於初三也以日之正對而月盈則月在上日在下浮雲之微尙足翳之曷爲大地之隔閡而竟夜能盈乎且日月之正對卽不當有分數之差池也又何月蝕而有分數之異宋儒豈未思耶無亦泥於窮理之過而彊自智也夫惟其彊自智也宜又有四邊光射與夫暗虛之說則亦曲且勞矣宋儒又謂星光亦受於日不知日蝕之時日尙不見而星光反著是又將孰射之然則月有死生何哉或者謂陽無顯晦而陰有盛衰潮汐珠胎魚腦與月盈虧此亦其驗與然卒未可知也噫使果有人淩倒景旁日月者則必能知之亦或能言之然而終未有淩倒景而旁日月者也

衡廬精舍藏稿卷十三

欽定四庫全書

衡廬精舍藏稿卷十四

明胡直撰

論

戒殺生論

世儒語不殺生則必斥曰是慈氏之訓非聖人所爲教是固未考於聖人之教而猥以習見論之也禮曰天子無故不殺牛諸侯無故不殺羊大夫無故不殺犬豕夫天子尊也諸侯大夫貴也然皆無故不得殺生夫無故不得殺則有故而殺者蓋無防矣孟子曰見其生不忍見其死聞其聲不忍食其肉夫見生聞聲君子咸不食之則不出於見聞而食者蓋亦無防矣聖人之教蓋如此世之儒者柰何以不殺歸慈氏而以樂殺歸聖人夫胡視慈氏之仁而視聖人之暴也聖人不得已有故而殺曰祭曰養曰賔三事而已然其養之有道其取之有時其用之有制獺未祭魚漁不登魚豺未祭獸獵不告狩鳩未化鷹不設罻羅艸木未落不入山林昆虫未蟄不以火田不麛不卵不殺胎不殀夭不覆巢不合圍不掩羣弋不射宿釣不以綱田不以禮曰暴天物聖人之愛惜生物何其周也聖人𨿽爲祭而殺然在天子不過曰一元大武諸侯以下不過曰剛鬛柔毛曰肥腯翰音曰防趾明視曰尹祭商祭其數可舉其義可陳而未嘗以四方之食供焉庶人之祭春韭以卵夏麥以魚秋黍以豚冬稻以鴈其數可舉其義可陳而未嘗有二修焉𨿽爲養而殺然六十止食宿肉七十乃食二膳八十常珍又曰庶人耆老不徒食孟子亦曰七十非肉不飽則未至六七十者𨿽孝子不得以享其親𨿽爲賔而殺然天子適諸侯諸侯乃膳以犢諸侯相朝灌用郁鬯無籩豆之薦大夫聘禮以脯醢又曰大夫燕食有脯無膾有膾無脯士不貳羮胾其在於詩其語嘉防不過曰脾臄曰鱉鯉至矣其語富多不過曰四簋曰八簋極矣聖人何嘗教斯人日斷刲之以天子諸侯無故不殺之物乃取而饔飱焉一膳而斃數命一飲而殘百種舒鴈之外鱉鯉之餘乃至豹胎熊掌鹿胃麋膏麕麞虎兕以下誅逮犢麛殫山之族而醢脯之乃至鴈腎鴇奧鴞胖雉腒鶖鵠爵鷃以下磋及卵胎殫林之族而熬淳之乃至鱣鮪鱘鱑黿鼉鯨鯢蝸螺蚌細極鱦鯫殫水之族而膾炙之秦漢儒者恣其饕餮附防記者則著之爲教曰大者爲軒小者爲膾燔烈腫膷猶未饜也乃至薌之蓼之芥之蔥之桂之姜之梅之藙之椒之苽之粱之麥之極鼎爼之芳窮易牙之巧將使大羅氏之適藪澤見毳介之影則啞啞然笑憾不頓四極以爲之网也大庖氏之入市肆覩魚肉之林則津津然涎憾不鼔龍泉而爲之割也將使�鳥愀然不安其林穉獸焦然不寧其穴其於天地之心太和之气其不姦乎聖人之教寧有是乎甚矣世儒之愈於不仁之流也今夫人之一身膚甲爲疏毛髮爲最疏然俾人日殘膚甲而啖之𨿽悍夫不能日殘毛髮而啖之𨿽忍人不爲聖人視喙動皆膚甲而艸木毛髮也有一艸一木不得其理聖人理之如理毛髮何至殘食膚甲而教人爲堯舜之政三王之治能俾天地防合陰陽和鬯胎生者不防而卵生者不殈獸不狘鳥不獝魚鮪不淰四靈可以爲畜故其稱曰鳥獸魚鼈咸若曰百獸率舞鳳凰來儀鳴呼此豈以殘殺能致之哉喙動之物莫不有性虎狼至毒而有父子螻蟻至微而有君臣鴻鴈之有兄弟雎鳩之有夫婦騶虞不履生虫不踐生艸烏鳥爲其母反哺牛爲人代耕犬爲人居守此其爲仁義何可勝數而人或不如斯物也反日殘而啖之可乎鹿斃於矢其麛反顧惻之射者未能不憮然也鶉將就食感主人以轉轂之詠聞者未能不動心也射鶉者引弓入林則一林之鳥皆鳴屠狗者帶索行市則一市之犬皆嘷彼物豈甘就死亡哉而世之悍夫忍人乃誣物爲無知旣日殘而啖之儒者又重佐其焰至誣爲聖人之教甚矣世儒之愈於不仁之流也或曰子不聞伏羲氏之王也教民网罟以佃以漁王制月令季夏命漁師伐蛟而取鼉周禮天子之羞百二十品然則伏羲爲非教而周之制豈未仁歟曰是不然當伏羲氏之王五穀未生鳥獸至多羽翮之健齒角之獰與人爭橧而居爭穴而處驁驁然相搏哆哆然相噬也生命之害大矣人不得已以其智勝而殺之茹其毛飲其血而害猶未損也伏羲氏則又不得已敎以漁佃使善取之所以消人害而捄腹也伏羲豈創教以殺生者乎禹驅蛇龍而放之菹湯徳及禽魚周公驅虎豹犀象而逺之召公戒珍禽奇獸不貴異物吾聞之矣未聞聖王以伐蛟取鼉而爲政者也禹菲飲食文王惟正之供日昃不遑暇食靈囿靈沼自麋鹿魚鼈之外靡有奇稱孔子不以四方之食供簿正吾聞之矣未聞聖王以百二十品爲食者也月令周禮可盡信乎不然則周之生民其斃於供久矣漢武之射蛟於江唐憲之徴蚶於粵當時史氏非之廷臣諍之又何甚乎予故曰秦漢儒者附防以愈於不仁之流者也曰若是則與慈氏何以別乎曰子以殺生爲天地之心乎以不殺生爲天地之心乎如以其不殺而已矣則吾知從天地之心以爲仁可也又焉知聖人之與慈氏且夫聖人之教爲養祭賔養之有道取之有時用之有制固未嘗無別也

疑論

夫事自聖人爲之天下是之後世傳之苟吾求之有逆於心𨿽非之可也事自聖人爲之天下是之後有聖人者作復從而稱道之苟吾求之有逆於心非之不可也疑而存之可也武王之伐紂非獨孟子稱之也孔子嘗稱之曰湯武革命順乎天而應乎人此所謂聖人爲之天下是之後世又有聖人稱道之矣而蘇子獨非之謂武王不當以兵取紂又不當殺之是固蘇子求之有逆於心者也然而非之也亦過矣生民之初以其有欲而亂也然後相率就其仁能覆而智能宰者而君之焉非徒君之又從而服役之聽承其制令死生以之其極至不敢齒及路馬而蹙其芻若此者凡以寢亂而祈生也故曰惟天生民有欲無主乃亂克綏厥猷維後又曰天之立君以爲民也孟子曰民爲貴社稷次之君爲輕此公天下之論也故以殷之天下觀天下則武王之殺紂爲非以天下生民之命觀天下則武王之殺紂不爲非也所謂順天而應人也蘇子非之過也予固不敢以武王爲非然因蘇子之論怵予心而亦有逆焉蓋不能無疑者三事蘇子曰武王觀兵孟津而歸紂必攺過否則殷人攺立君武王之待殷亦若是已矣予則不然予以爲成湯放桀夏之子孫無可托者故湯自爲之若商尙有微箕二子者在箕子所陳洪範皇極之道逺紹執中使箕子有天下其錫福庶民豈下武王武王旣誅紂釋箕子囚訪聞其道卽尊而立之繼殷嗣可也非獨嗣殷也蓋箕子有敷錫庶民之道使爲南面宜也武王素殷臣率天下尊之從而北面焉亦宜也縱使箕子不欲有天下則微子亦可王也武王豈必自爲之乎武王必非如後世利天下者然而計不出此何也此予所疑者一也昔者堯之將耄求可以生天下者惟舜當其時堯止一子二女而已自堯視之其捐天下甚易其捐二女俾從一夫此人情所難𨿽堯不免也堯不獨捐其天下又並捐二女不爲情堯之欲得舜以生斯人者其爲心若斯之篤且亟也武王旣不能釋天下之歸已又不能彊箕子以有天下則延畱箕子置之中國天子師友而賔之大小臣工師事之又或分國而處之使中國之民咸被敷錫生人之澤則武王之心卽堯心矣然終置之朝鮮異域使與中國然不相爲何其左也此予所疑者二也周之先世太王生太伯及仲雍王季斯時去武丁未逺也殷之澤方未艾天下未有紂之暴其天與人未厭殷也其時季歷𨿽有聖子如文王而太王臣道也惡得先有翦商之志太伯又惡用逆探其父之志遂逃荊蠻以避之謂其說誣則孔子所謂三讓天下又何以稱焉若太王果先有是志武王終取天下而家之則武王實成其先世簒竊之志卽書所謂弋殷命者是己未爲可也此予所疑者三也予嘗求之武王必不能釋天下之歸已箕子或果有不可彊者存焉太伯之逃抑或以季歷父子足以當國而故讓之異日武王有天下是卽以天下讓也豈必先世先有翦商之志哉噫斯言也未有予證也今安得復有孔子孟子語予以其故則無復以容予喙作疑論

名論上

名何所昉乎自有眞宰斯有天地有天地斯有人有人斯有性性立眞宰竅矣竅乃有道道乃有物物乃有分數分數乃有稱謂蒼然穹而覆也吾無以謂之名曰天坱然塊而載也吾無以謂之名曰地若此者生於分之無以謂而彊以謂之者也其凡爲分名者類是也而分之實不在是也物有至寡吾無以謂也名曰一物有至多吾無以謂之名曰兆若此者生於數之無以謂而彊以謂之者也其凡爲數名者類是也而數之實不在是也辟之上古結繩以爲治謂治在繩不可也南夷刻木以爲信謂信在木不可也海外有國舉物不能爲辭而以手示其形形果在手乎又有國焉以艸木紀嵗以鳥獸紀官嵗與官果在艸木鳥獸乎向使古之制名者名天以謂地名地以謂天奚不可也名兆以謂一名一以謂兆奚不可也又使之名鵠爲黒名烏爲白名鳬爲長名鶴爲短亦奚不可也然則人之有姓名其亦無以謂之而彊以謂之者與嘗試觀之名何爲乎號於口者聲音也書於簡者防畫也以視之斯人果一耶抑非耶是故古今名相如者三矣固不皆相如也名無忌者亦三矣固不皆無忌也而世之君子譽則喜毀則怒以爲是非存焉貴則悅賤則悲以爲榮辱存焉不知名固無名而何是非榮辱之足姦乎乃若搢紳之彥負介之子鉛槧之士閭巷之俠以逮一行一藝咸欲貌榮名施於無旣三家之市三尺童子初無名師莫不喜名子不以情孝臣不以情忠兄弟不以情友朋徒不以情信藩垣起於屬毛而戈矛藏於投膠智競乎早力果乎誸而目則瞿瞿而身則捲捲而口含瓦礫而心懷詛盟焦形神捐死生以趨之則名之流禍深也吾知生無以救枵腹而死無以潤腐骼悲夫

名論下

甚哉世之以名爲實以實爲虛也是以老莊氏厭薄之譏曰名者實之賔曰徳蕩於名其言足醒也乃老莊氏遂欲絕仁義棄禮樂羶視堯舜而駢拇曽史將並其實而廢之則失之矣吾以爲君子非不名也貴實不貴名可也蓋聞之孟子孩提知愛及長知敬彼孩提𨿽堯舜之無忻也𨿽桀跖之無戚也豈故慮而知學而能哉其天性固然也今人乍見孺子入井必有怵惕惻隠方其乍見孺子固不知吾之誰何而吾亦不知孺子之誰何也豈暇惡其聲且納交要譽哉其天性固然也天性者天下之至實者也聖人爲教惟欲天下咸得其天性返諸實而已非以名也故孔子惡夫似是孟子斥夫假仁其防嚴矣而宋之範文正則曰聖人以名爲教湯解网文王葬枯骨太公直鉤夷齊餓死仲尼聘七十國以行道無不涉乎名若此則數聖人咸僞焉耳又何淺之覿聖人也文正又謂忠臣烈士因名而勸則亦非矣夫忠臣烈士𨿽或出喜名亦天性勝也否則焉望其能之死不回也夫子疾沒世而名不稱非疾無名也疾名不稱實也四十五十而無聞非謂無聞問也謂未聞道也爲已爲人是聞非達夫子之戒名也暸然矣若夫聖人惇奬名教樹之風聲其曰積善成名令聞廣譽乃不得已以鼓下士亦使之因名求性返諸實而已咸非以名也是故名者所以取人而非以自取也所以用人而非以自用也不然是聖人重導爲僞也非立教本指矣𨿽然聖如周孔亦不能免毀以全名況望之人人乎聖人之蒙毀辟之飽食者腹猶果然而人詆曰是區區枵腹者則未嘗爲有無也此聖人之常也然今之學者又欲冒毀以直造於性命此則自枵其腹以動天下之饑又從爲之辭斯益以逺矣名與實誠與僞王伯治亂之所從系也吾膠縢於斯久矣今若粗有辧故著之論

才論上

夫聖人以道濟天下而天下之能事畢矣然而夫子復有慨於才難何哉曰辟之車然道爲之軸而才爲之輪善治車者𨿽有堅好之軸而棄輪則莫爲之運是故才者其所以運之者也才乘於气气有通塞彊弱故才有敏鈍長短巧拙精粗之不齊夫惟才之不齊故才爲難而大才爲尢難宋荊氏之楸八圍自謂能防及之江介見豫章焉其枝圍十畆其防芘千乘則縮然羞包山之湖自謂廣大及出東海則不啻十洲三島𨿽百物幽怪靡不有焉則怳然失此大小之辧也甚哉大才之不可多覯然而求合其正性不詭於道者則又難矣是故有聖人之才有聖人之道以聖人之才合聖人之道斯大之大也𨿽然大之中又有間焉何以明之昔堯至大也堯讓天下於數君子者屢矣數君子者卒不以自與而必於與舜舜之後又必與禹者何也彼遇舜之才尢大禹之才次大故非舜不足配堯非禹不足望舜而非舜禹亦不足以用數君子之才者也𨿽然此三聖人與數君子者其才固不一而道無不一故其一時上下莫不相通以道相通以道則非獨此數君子者能以道而禦其才卽其他敏鈍長短巧拙精粗之徒咸能共成其大而恊贊唐虞之盛者亦良有此道耳自禹與數君子之後語君若湯與文武語臣若伊周孔子皆有聖人之才與道者也孔子𨿽未試而其才舜禹儔也自湯與文武伊周之後語君若漢髙漢武唐太宗所謂有聖人之才而未聞道者也語臣若孟子所謂有聖人之才與道而其才阿衡儔也孟子之後不可謂無人然其他敏鈍長短之徒彌有不齊而其道彌逺矣𨿽然使有近聖人之才學聖人之道或君或相興於其上亦必有以通乎其下而所謂共成其大者尢有在焉夫惡得千百載見之猶旦暮也此誠才之難也

才論下

聖人以道通乎其下者非他道也仁是也夫濟天下莫病乎無才尢莫病乎有才而不出於仁嘗試以人臣論人臣有才而不出於仁則不得不趨而爲術其次則以气其下以詐張子房始終爲韓非不忠也而卒以術勝彼非好術勝道不勝術也賈生之防度越漢廷非不達也而卒以气勝彼非好气勝道不勝气也至於詐則小爲湯大爲莽操禍至不可言乃若儒家者流窺竊古帝王之道依仿其近似以就事功又多以意行則子產叔向與諸葛孔明之流是也今夫術可以應變而不可以致理气可以發謀而不可以成務若可以致理成務而善能持世者則莫如意然所謂共成其大以臻唐虞之盛彼卒未逮也何則彼固作於意而未始怵於仁焉故也譬之水焉水能潤能漑能漫能彌其極至放海稽天而其源則始於山下之泉仁者才之泉源也不得其源而欲其放海稽天不可得也今夫人一也惟其生則膚甲怵於心腑其弗生則肝膽同於楚越此仁不仁之辧也聖人之心無弗生也則無弗怵也故其稱曰思天下有饑者由已饑之有溺者由已溺之又曰一夫不獲時予之辜今夫人當饑溺臯盤怵於其躬則𨿽鈍者靡有不敏怯者靡有不勇短者靡有不長拙者靡有不工狹者靡有不廣彼其措畫而營救之者曽不知內交誰何也要譽誰何也惡聲誰何也而才不才非論矣聖人之怵而生者亦若此聖人豈復作而致其意哉夫意與仁奚別也意者忻於名義因於往迹生夫人自外入者也仁者觸於不忍發於一體生夫已自內出者也故曰大人耐以天下爲一家中國爲一人非意之也夫惟非意則存神過化上下與天地同流然則才者聖人之神用者也而術與气不足言矣

論文二篇答瞿睿夫

古今論文若揚子云劉勰範曄顏之推歐陽永叔黃魯直等無慮數十家然予獨喜陸士衡韓退之殷璠蘇子瞻四子者語最確士衡文賦詳矣然獨曰石縕玉而山輝水懷珠而川媚則知文當求之色澤之表韓退之曰气水也言浮物也水大則物之浮者亦大又曰仁義之人其言藹如則文當先養气而仁義實致養之原以是則小慚蒙謂小好大慚蒙謂大好小稱意而小怪大稱意而大怪果惡足以惑軌轍哉殷生曰文有神來气來情來則知摹畫於步驟者神躓雕刻於體句者气局組綴於藻麗者情涸蘇子曰吾文如萬斛源泉隨物賦形嘗行於不得不行止於不得不止夫行止由已者文之至難者也而非絕世好者莫能與近世唐應徳有喉中轉气管中轉聲之諭凡皆可謂善語文矣而未逮文之從生予少不自揆見當時語文惟推先子長自謂當稅駕子長氏之廷長大涉道之藩然後知士非不學文之獘而不知己重之可憂嘗致書知己者曰士不知己重則無所爲易時而爲時所易無可爲命世而爲時所命逺捐萬世之猷而近貪一時之利內薄天壤之身而外厚蠅蝸之名苟患失之無所不至故抒爲文辭皆惟奉習聞以應求遵成語以塞問童誦於家長獻於國白首身退問之而不知其指間有騖古之士則亦不過摽掠其標格而追逐其聲響寸而寸之不敢以語尺尺而尺之不敢以語丈甚則借笑爲欣𨿽百娛笑不足以爲樂盜哭爲戚𨿽百號哭不足爲悲以若所爲卽令字字語語同於子長其無所用之明矣故嘗以爲今之時文辟鏤冰今之古文辟剪防鏤冰者壽時剪防者壽嵗二者有間其不足行逺均矣而士猶孶孶頊頊相矜相嚴以終其世愚竊笑而恥之嗟夫士之知道亦難矣道者非善其一身已也繇一家以逮天地羣物皆吾大一身也自大一身言則以家族準心腹以民庶準四體以天地準頭足羣物準毛甲故家族不得其任則殘心腹民庶不得其任則殘四體天地不得其任則殘頭足羣物不得其任則殘毛甲故君子和其家族使睦理其民庶使平相其天地使寧適其羣物使若皆所以調爕其身俾得其任而不殘也夫士以一身任羣物天地之大則以已易時時不得而易之以已命世世不得而命之如此則士之於已重矣士有重於此則𨿽山彼金璧莫能滑也𨿽立取卿孤莫能誘也𨿽刀鑊臨之志不可易也𨿽有璇閨綺閣姣顏膩理仙仙之舞靡靡之音極都麗之觀𨿽有汧渭之駿渥窪之龍躪飛兔而殪豝兕窮騰騖之樂曽不足引其盼回其聰也𨿽使近而一家逺而天下咸諾諾焉近而一家逺而天下咸諤諤焉曷足以易其作止也又尙何利祿爲有無哉故士得其時則發其和家族理民庶相天地通羣物之道於上而謨訓誥戒狀疏表札之文著不得其時則發其和家族理民庶相天地通羣物之道於下而論譔記述褒頌譏刺之文著蓋皆輸其成算而出其素有稽諸口實而申其事情當時用則治不用則亂後世循則成不循則壊辟之雷霆之鳴於春𨿽欲不鳴不可得也星辰之明於夜𨿽欲不明不可得也儉嵗之膏粱寒年之縑帛𨿽欲不適於用不可得也故六經語孟之語是非也若探其根而善敗之應也若見其果至若子長氏之爲言也𨿽未能望孔孟之藩然猶發其中心之誠然者故欲爲子長要亦有本末非今之士苟然茫然盜人哭笑以爲悲樂者之能之也予當時著此書語渉冗今櫽括大略讀者可以知文之從生矣異時予又爲董督府奏疏序其略曰有爲進西昆之璧貢南海之珠者焉有爲漕江東之粳運闗西之粟者焉二者其孰良於用乎曰子不聞昔之人有握珠璧不得食而斃者未聞有積谷粟不得珠璧而饑者也當燕豫則庸璫嬖媛貴家紈袴之子寶珠與璧何啻千金一逮窘急則珠璧豈可與谷粟同年語哉有用之與無用不待較而明矣君子之獻言於君也亦然著封禪之書申典引之論非不馳騁天下之巨麗絢然如西昆之璧南海之珠然使人皆循其詞以陳事於上則上必不能曉辧以有行皆循其詞以諭事於下則下必不能曉辧以有承𨿽自享以千金之價其無救於生人之枵腹久矣則又將焉用之予是書又似中近時顓騖辭勝者之獘作論文上篇

古今文不一體學文者亦不能以一體局聖人之文大都在道其次在法法所以維道也翺翔道法因物成體者非獨時習亦正變者之自然也今夫文之有正變猶兵家之有正奇織家之有經緯𨿽六經不能違也變之中不一體猶奇之中不一機緯之中不一色此𨿽六經亦不能違也是故易有易之體而玩易者若不與書謀書有書之體而讀書者若不與詩謀詩有詩之體而誦詩者若不與三禮春秋謀彼其不相謀者非意也自然而然者變也自非有大觀若孔子者通易詩書禮春秋爲一致則局易者必詆書局書者必詆詩局詩者必詆三禮春秋匪獨相詆且交相絀矣是故必有孔子然後知所以盡變孔子非好變也其道法通也繇是推之苟有近於道法則易之變爲爲老爲南華沖虛防同爲後之論說傳注不一體詩之變爲成相爲離騷爲琴操樂府爲後之賦頌五七言古近不一體書與春秋之變爲左氏公谷爲子長史記爲漢紀歷代史列國志爲後之書奏記述碑銘傳贊不一體周禮儀禮王制月令變爲白虎通獨防通典爲後之通考諸書不一體學庸孟氏變爲荀韓以下諸子爲漢唐宋之論議不一體論語變爲法言中說爲後之語錄不一體假令有孔子者作當必有所擇不有所局又繇是推之漢爲漢體唐爲唐體宋爲宋體而宋尢道法最近者也則亦豈當爲孔子局且詆哉然則孔子奚詆詆在道法離焉而已故道法離𨿽鄭衞出於春秋詞非不工也而聖人必刪而絀之道法合𨿽秦誓出於戎狄詞非獨工也聖人反存之列六經之中援之綴大學之末若是則聖人所爲文其大槪可知己嘗試譬之今天下九州所共聞者惟華音而擅諳華音惟優伶然優伶之言不貴於時者非其音不純華也舜東夷人文王西夷人舜與文王豈必脫然於諸馮岐周之音哉而其言貴千萬世者非其音純華也然則孔子所詆者亦猶時之不取優伶焉已矣孔子未嘗詆文之變體爲也今天下文盛矣然語者惟祖秦漢而防六經推子長而薄孔孟韓蘇之文實孔孟出也則尢今世之所深詆自北郡仿效子長不欲一離黍米而後之相師成風亦惟知榮一家之體崇一代之辭引篇挈紙獨眡有秦漢子長咳唾餘澌則相詫髙之假令誠有孔子之文而體涉六經辭近韓蘇則曰此別立門戶甚則爲鄭衞赤幟優伶左袒而駘宕後生大半贅道法而斥棄之然則塗天下耳目浸入六朝靡有旭旦非斯人之徒而誰歟嗟嗟予將不暇憂文而憂斯世予少𨿽喜文後自審才詘竟自捨置然於古今作者微有辧夫道法備於身不得已而文之不以一體局此上也孟氏以上是也是謂聖賢依仿道法而籠挫於百家嚢括於羣體者中也莊荀屈子子長揚雄韓蘇以下諸子是也是謂文人贅視道法惟摹畫於步驟雕刻於體句組綴於藻艷者下也相如鄒枚曹劉潘陸顏謝以下及近世詞家是也是謂詞人然近世非獨局一體其實襲也予嘗作喬氏文序箴之其略曰古之文眾矣司馬子長與莊荀孫韓老左凡六七家咸未嘗相襲等而上之讀彖象者若未知有典謨讀雅頌者若未知有訓誥讀系辭者若未知有語孟何則文者道法之所出不得而相襲故也辟之爲居棟桷肖也然各一其材今曰阿房靈光材最古乃截古以益今而曰規矩在焉可乎今夫規矩特一物自巧匠運之爲規而員出焉橫之爲矩而方出焉故規矩者方員之母也而方員豈規矩哉是故道法者聖人之規矩也道法備而文言之以詔後世此規矩出方員之迹也方員之迹無定體故爲典謨爲訓誥爲雅頌不可窮極執之則窒子長之豪健瓌瑋則亦方員之迹見於一體而已何乃踆踆焉執子長以爲規矩而襲用之遂至廢百家眇六經是焉知規矩是序蓋與前意相出入乃予又作羅文恭集序曰文者聖人不得已而用之是故文非聖人不能柄自孟氏沒道術大裂文王孔子之文湮閼不著百氏雜出竄竊工巧而文柄遂旁落於能言者之家近代儒者所著易通訂頑答定性序易傳彼能言者無容喙矣降是則不免於萎薾嚄唶而近俚彼傑然好言者且唾之矣惡能使繹而行之何者道術不一而枝末之析太繁也讀予是序則知文之獘其責又有歸矣予向者曰不暇憂文而憂世至是則不暇憂世且憂道矣噫安得有主宰道法正本達末以柄斯文則世在其中作論文下篇

序曰昔予督楚學獲二奇雋其一黃梅瞿子九思其一麻城周子禴知二子皆當以文名世予嘗挈瞿子遊西粵旦夜問古文法予慚非作者又懼奪之業舉未有復也今別四年瞿子巳與計偕名鬱鬱燀上下矣方千里走使訊予山中故勉撰二篇復瞿子嗟嗟予所屬瞿子文云乎哉文云乎哉

衡廬精舍藏稿卷十四

欽定四庫全書

衡廬精舍藏稿卷十五

明胡直撰

議

屯田議

大司馬許公以軍餉日匱計修屯政乃下羣屬議之於是觀政進士胡某議曰自三代之後兵農旣分則兵有待食不足之慮農有餉兵不勝之累於是欲爲寛民濟兵之防者則莫良於屯政故屯政者所以舒漕挽固守禦而古今足兵食之上計也乃若漢唐設屯記載昭灼𨿽各有用民用兵之不同然其寛民濟兵有利無害則一而已逮我國家經制各衞皆有屯田軍以十分爲凖有事則七分守城三分屯耕無事則七分屯耕三分守城又於各道專設風憲官一員以督理之是於守禦之中而收耕獲之利其法視古無良然而承平旣久法玩政弛內地則私相貿易外邊則侵占荒閒𨿽有屯名而無其實矧邊徼連年冦警荷戈被甲尙稱乏人而復能分兵以耕乎又益以客兵則軍食日亟軍儲日匱往往出師百里未及三日卒以食盡至煩當寧屢出內帑以賑其乏乃者內帑又復告匱比年以來計國大吏始有意於屯政之修若內地則增設撫臣以董其政外邊則勅遣重臣以稽其獘殆未甞不奮然求理也然旋設者復撤淸稽者未行此其利害所在豈亦有難與圖成者與嗟乎此屯政所以貴熟講也今夫內地之田不過一風力使臣盡心淸理則獘端可塞舊制可復至淮徐開荒亦可攝之兵備責之有司苟得其人其舉此非難也又奚必以疲病之地而增設一撫臣哉惟今日之勢莫急於邊亦莫難於邊蓋常深思今日修屯足邊之方則其說有六請爲當事者陳之一曰復侵占夫九邊不遑槪舉今獨觀諸宣大可知彼宣府舊納本色二十一萬一百七十六石有零大同新舊本折一十二萬九百六十七石有零其屯利亦不可謂不厚矣嗣是侵占荒閒損十之五近年勅遣重臣淸稽若指揮王鑵首出原種屯田四百畆軍人李天祐任仲義等告訐田地其數不貲而撫臣以爲邊地當簡節濶目以鎭定之豈以其激則爲變耶愚則以爲行之有漸而措之有方𨿽變無繇也不然則豈獘端終不可稽而屯政終不可復與故今日得人則侵占不可以不復也二曰復紅牌昔者永樂之時各屯置立紅牌刋書各千百戶指揮管轄旗軍姓名於上百戶一員則轄旗軍若干名千戶一員則轄百戶若干員指揮一員則轄千戶若干員都指揮則總其事專設僉事則稽其成至撫按邊郎督其入兵備守巡分其責故當時事皆修舉而田亦不廢兵可得濟然則爲今之計紅牌不設而欲屯政之修是猶治亂絲而無其緒也其有能得其理者必不可防矣三曰築墩堡昔趙充國屯先零必乘塞列隊而後可耕韓重華耕振武亦屯堡相望而後敵不爲暴此往事之較著者也聞近日墩堡爲敵所破壊似當刻日修補計裏相望勢若牽環使耕者不爲敵擾而刈獲有期不然則𨿽有李悝蒙恬以開地神禹后稷以導民萬未有能耕者也四曰增人戶夫邊徼之地不患無田而患無人今每邊主兵不逾四萬其不可以贍耕明矣議者謂欲修祖宗流徙之法凡富民殘眾贓吏武職犯法情重者悉令徙邊夫富民贓吏武官皆有顧戀至於子弟臧獲之多又可以佐力而疾耕也誠舉而行之則與募民實塞其爲利又大相懸矣五曰開荒蕪夫紅牌旣設則田各有屬至於荒棄之地袤延至廣若能出令令各兵墾種期以三年之後若百戶嵗增糧一百石艸至五千束千戶嵗增糧至五百石艸至二萬五千束則卽行陞用其有不及者亦量爲賞酬庶防人樂爲勸而荒閒不患於無耕矣六曰擇將帥夫屯政之修其責非獨憲臣而已蓋亦由將帥得人焉故初興之國將帥得人則我勢勝而兵力省糧餉舒矣以旣舒之糧餉而屯政益修者敵不得我擾故也繼盛之國將帥不得人則我勢弱而客兵煩糧餉亟矣以旣亟之糧餉而屯政反不得修者我望敵而棄焉故也當今之時正客兵煩重糧餉孔棘之秋也俾不求將帥而専責於憲臣特恃乎墩堡是猶徒手搏虎而欲以樵采也亦不可防矣昔者越國旣敗得範蠡則易敗爲勝齊國旣弱得穰苴則易弱爲彊夫以諸侯之末世且然而況擁天下之大據丰亨之力勝彊之權猶爲在我者乎今者當寧誠必求天下出羣之才置列大將以操其可爲之權振其我勝之勢則客兵可以全省而屯政亦復可舉矣而建議者猶謂鹽法與屯政相表裏曩年鹽法未獘各商賈趨邊自築墩臺自備牛具代治屯田且種且輸至便利也今欲復屯政當令眾賈如曩種輸可也𨿽然此亦昔之將帥得人故也今將帥擁千萬眾尙不得以存其闗堡彼鹽賈將何恃以無恐故將帥苟不得人則非惟徒搏不樵而虎害益以不支𨿽督鹽賈加之斧鉞不能責其耕矣以愚之議自謂屯政大略計無有易此者或者又謂其田敲鹵不可耕則請拆之以王鑵李天祐之侵占非其敲鹵不可耕者乎乃若墩堡牛具之費則內儲必有可措設者不然則輟內地冗員冗費以給之其置此亦不難矣書生過計未識廟算謂何如也謹議

說

巽說

夫聖人之學備於易而巽之說爲盡之巽者一陰伏於二陽其象爲風其徳爲順是故聖人委於天地萬物順應而不窮者巽之謂也然巽上爲旅下爲兌不能通於旅與兌之義而巽之說不可見矣夫旅逆旅也非吾恆能有也兌說也無弗說諸心也世之人莫不以其身爲萬萬不可壊毀自穹壤之大以至毛髮之細咸謂可執而有之是故視其身之膠於物若居不可出之狴而困不可解之梏當其時視世之爲旅人於江湖間逍遙者其霄淵相絕也如此則觸其目攖其手足罔非逆胸迫腸之地而望其委順於天地萬物者必不可防矣不能委順於天地萬物而令求一瞬之說於心亦不可防矣以吾試觀於古今人何莫不然是故聖人旅其身旅其天地萬物旅其身則不有我旅其天地萬物則不有天地萬物我與天地萬物皆不相有而後隨萬物之低昂而委順以應之夫委順則無事矣故聖人系曰巽稱而隠隠也者言無事也又曰巽以行權權卽所以稱也學至於能權則以我宰乎天地萬物而我無天地萬物之累以天地萬物宰於我而天地萬物無我之累我無天地萬物之累故我適天地萬物無我之累故天地萬物適我與天地萬物不相有而相適則其悅諸心也豈獨加於南面王樂已乎然非始諸旅則靡所入非終於兌則不知其所歸得其所入所歸則巽之說見而易之義盡斯聖人之學爲不詭矣永新劉某與餘同學於念庵羅先生因出其先君巽屏冊示予蓋先生所撰諸薦紳作者咸在固以其簡末屬予夫予不能知君之行事然而知先生之學聖學也君能勅其子遊先生之門則其人可知而以取諸其號之義吾亦可得而言乃於是作巽說貽某

賀鳴甫字說

永新賀夢凰氏始字爲岐甫旣來太學遘翰林殿撰唐君問字君以其嫌於山名又義無可繹遂以嗚甫易之賀子退語胡子以發其防且曰鳴世之事豈易承乎胡子曰不然世未知鳯凰又焉知所以鳴是無異其卻而不敢承也今夫世之語鳯凰者必以其鱗翼龍形背燕項九像六苞五色三文然後交口而信之者是惑於形也亦必以其胎於火精產於丹穴棲必阿閣翔必紫庭然後交口而信之者是惑於地也夫形與地鳯也使隼行而鶚聲焉亦將從而鳯凰之乎然或有鳥焉𨿽不鱗龍燕其形火精丹穴其地靜而黙固眾鳥也動而鳴則眾鳥之聲與之一是又不從而鳯凰之乎夫人亦然彼尊行魁徳而號賢聖者固人之鳯凰也則亦必堯眉舜目必平陽蒲阪而後與之乎是皆不然所上於鳥者非以其形與地也以其鳴足以一眾鳥之音斯其爲百鳥之王所上於人者亦非以其形與地也以其言足以一眾人之言斯其爲眾人之宗夫鳴足以一眾鳥則鳴之先必有以伏眾鳥者言足以一眾人則言之先必有以伏眾人者然則殿撰君之命子者豈不逺哉子少而警敏友大學之英益滌其俗學其將不以形地自限且知所以爲鳴者矣嗟夫子誠知之則𨿽不言不鳴可也𨿽世人不辧其形不信其地不謂之鳯凰亦可也不然則拘攣乎方隅擬議乎形似是宜其爲希世爲絕徳而寡見其羽儀雝喈於斯世也歟子其勉之

虱說

有壯男子焉始嘗擁貲江湖有聲旣而以聲伎豪盡濵老遂衣敗絮著敝褌層復垢穢竟爲虱藪其多至斗之不盡以是寢疾骨立轉復蕃息蕾藂蟻犇相尋以食其未竭之血而爬梳薰沐勢不可復施膚旣已漸土矣然後虱亦隨以盡滅惜之者曰彼其初壯男子其自以豪侈取匱病已不可追數然使斯人當病隙而烘蒸之則何遽以此物斃哉彼其終不然者亦由以微小槪之而層復之爲藪澤者厚也豈不悲哉嗟乎豈惟斯人夫國亦然當其中葉卽輦轂之近且多爲敝兵冗員之所盤食而況其外而逺乎然人亦槪以微小而其所托於藪澤益厚故國愈匱病則兵愈增官愈浮蓋自古及今而少有不然者是故國不虞匱與病也吾獨虞其不蚤烘蒸以至於斗之不盡爬梳薰沐之不得施則又何獨壯男子也壯男子粵人嘆其事者亦粵人余感而著之說

蟻說

予平時見羣蟻奔營如有急難無停晷以爲鬭也偶暇覩數小蟻擁半死蟬負移咫步蟬仰而躍羣蟻顚頓困不勝中一小蟻返穴次似鳩侶者未至值穴蟻出聚首若相語於是穴蟻復歸頃一蜉蚍巨若豆者領千百小蟻族出共負疾趨倒曳入穴戶其豆蟻卻弗入四顧彷徨復領羣小蟻魚貫出或挽虫臂或推饌滓紛紜旋轉不能了予乃知蟻非爲鬭口實忙耳予以天下至微惟蟻𨿽餐若蟣肝宜無弗充然奔營不已若此者是不可已乎又見雀鼠雞豕終日奔營亦然未嘗不發哂一日予登髙山俯觀山足若駕者騎者負者擔者趨者憩者呼而招者跂而望者隊而來又復往者其奔營亦何異羣蟻之無停顧而思曰彼髙人逸士臥雲霞漱泉石泊然而沈冥者又不哂吾黨之爲羣蟻乎或曰使人皆爲雲霞之臥泉石之漱則天下莫爲理矣彼髙人逸士曷以休哉禹八年不入膚焦不毛脛疾無胝孔子席不待溫接淅而行皇皇乎捐其身家以援天下然則彼皆非歟予曰不然禹孔子所以能捐身家援天下者以不爲口實奔營故也向使禹孔子咸奔營若斯蟻則又烏能捐所切以援斯人乎是故舜之飯糗茹艸若將終身伊尹囂然樂於畎畆夫然後能徴庸陟方上下五就援天下若斯之急也不然吾無哂於是蟻也

人龍說

夫鵬運而負天鷽決而控地鶴長鳬短鱣大鱦小各不相爲者以局於陰而範於質也惟龍則不然龍稟陽徳不可以質求無質故無方無方故倏大倏小倏出倏入簸蕩三光雨澤下土蟠身方尺細入幽眇龍無不可故大易以龍徳語聖人之時蓋有取焉人生而有質質有剛柔善惡惡者固不足言矣其善者亦各因其質之近而成乎習夫旣成乎習則沈潛髙明不得以相爲而陽徳微矣伯夷之淸柳下惠之和𨿽聖人且不能以盡防而況眾人乎給捨沈子某天性純懿喜怒不色見气質稱美矣比部羅子懼其範於質也因其請告歸山陰乃書冊以贈題曰人龍而求說於予予以爲人之生質剛而難柔者以不知剛故也柔而難剛者以不知柔故也大哉人心之知其諸所謂至陽赫赫者乎故質則有方有方則物而不化知則無象無象則神而能通君子之學以其無象而陶乎有方夫惟知而已矣故剛則可柔柔則可剛故曰知柔知剛萬夫之望贊陽徳也是故靈知煌煌崇效乎天則可以時乘六龍變動不居孔子之時中是已充沈子願學之心知至至之則人將曰沈子其猶龍乎沈子勉之

雜說四首

客有爲登守者爲予言東海蜃气成城墉樓臺五色縹緲出煙靄中髙鳥倦飛就棲輒墮气中竟死海波相與嘆曰悲哉鳥乎予因憶昔時艤舟洞庭夜張燭羣蛾飛而赴者不下千百麾之不得去觸而灼死者盈案燭竟不能明予乃置盤水其側死水中者亦無算予時嘆曰彼赴而死者固可悲而燭爲赴者之多至不能明尢可悲也此皆無異附勢而敗滅者固不足爲有識道然古今才智士自作而自罹者踵相望也書之亦可爲古今之一噱

予嘗見孔雀雄者毛尾金翠殊絕非設色者能彷佛也詢之性果妬𨿽馴久見童男女著錦綺必趂啄之山棲時先擇貯尾然後置身天雨尾濕羅者且至猶珍顧不復騫舉卒爲所擒予又觀博物志言山鷩亦愛重其毛終日映水目輒溺翟雉長尾適雨雪惜其尾坐樹杪不下食以至餓死悲哉是三禽何其智於羽毛不智其命也古今學士文人役終生事藻繢詞旣自沒溺其性命猶自珍曰吾有詩若干文若干捲足表見於後世視三禽智愚同耶否耶

莊子曰蚿憐夔夔憐蛇此各足其天不相憐可也西方有獸與卭卭岠虛者比急難則卭卭岠虛者負而走其名謂之蟨說者謂蟨足鼠前而兔後趨則頓走則顚故非附物不可以行水母無目以蝦爲目此二物一借足而行一借目而視信可憐哉今之文士尊秦漢勝六經模擬句字不敢失黍米語大道罔知所始襲晚宋儒者所言是非爭訟不肯下鮮不借足目於人者又奚二物之憐夫

越人談象其齒退輒自匿土泥中久復以鼻抓視存亡亡則怒而觸林木盡摧或傷人故人之取者恆潛爲木齒易之又麝亦珍其香香滿臍痛劇卽自以足抓出之覆穢溺中犬逼且死猶倒拱四足衞其臍客又言江海間有烏側魚八足能集足攢口縮口藏腹腹含墨值漁艇卽唾墨令水黑以自混漁人視黒水占魚所在网輒獲此三物者或善藏其賄或巧防其身然皆不能免則何益矣余嘗喜莊生之言曰藏舟於壑夜半有力者負之而趨不如藏天下於天下貴無心也然莊子又嘗訾伯夷笑單豹而獨贊樗木與支離滑欲自處材不材之間則又與其言左矣老子云聖人不死以其動無之死地也夫死生之來𨿽聖人豈能以意違之哉天下有不自致而至者有避而不得趨而或免者矣則老子亦未可爲通論也老子又曰福兮禍所倚禍兮福所伏斯言允矣孔子曰死生有命富貴在天是故堯舜不能違天而必其子文王不能違天而必其君周公不能違天而必其兄孔孟不能違天而必其時顏冉不能違天而必其壽故曰獲罪於天無所禱也言不自失其天而已予生平行止安危倚伏不自由百試百驗故餘多罔所顧慮無象麝之貨也將焉藏無烏側之術也將焉混𨿽然惟不自失其天固有不以危危不以亡亡者存

續知命說復耿伯子

嵗之甲戌耿伯子年五十又一其友周子就問之曰夫子所謂五十知天命者子則云何耿伯子爲之說以答周子大略言天之於人必有與而命之者堯舜以君禹臯以相孔子以師皆天寔命之惟知命在我不容辭故堯舜禹臯則若饑溺若內溝孔子則憤樂相尋教學相長矻矻無已時是夫子所謂知天命也已又介其徒劉生以緘示胡子胡子讀之曰淵哉命乎繇耿伯子言則可以知之矣劉生曰何謂也曰易不云窮理盡性以至於命惟至斯能宰惟宰斯能知辟之宰一家者則一家造自我矣故知一家宰一國者則一國造自我矣故知一國彼其至也久矣奚復較量其容辭不容辭哉故曰繇此可以知之曰然則宰之自我者何謂也曰宰之自我者是造化我出宇宙在手而天者不毀矣又曷爲窮通曷爲治亂曷爲生死曷爲古今蓋非無窮通而窮亦通也非無治亂而亂亦治也非無死生而死亦生也非無古今而今亦古也易曰先天而天不違則知命之境也中庸曰知天地之化育又曰達天徳則知命之說也老莊列窺其內則曰死而不亡制命在內曰長於上古而不爲老是未嘗有生死古今也唐李長源宋邵堯夫見其外則曰君相造命曰仲尼以萬世爲土是未嘗有窮通治亂也然皆未易言是故命者誠非聖人不能知也曰若是則何以入曰從耿伯子之憤樂相尋教學相長矻矻無已時則皜皜乎盡性立命矣立命則能至而宰矣又何憂於知悲哉予獨後時未逮有類於寠而談金者也若世儒則又今之睡而聽古樂者其能有入也益難矣曰知命不敢言敢問命何物曰知性則知命矣子歸求諸耿伯子將終得之

申說贈蕭希之太守北上【有引】

蕭希之太守旣解服而北轅也其同年友唐君令予邑雅相切琢無仕學之異瀕行爲雜說致贈凡十有二章而謬逮予予與希之不能無省發𨿽予於希之不可防言亦未能有加於令君之深致也故特爲之申說焉申之云者卽荀氏所稱前鑑旣明後復申之之義也諒哉非希之莫之契亦冀希之有以報我也其說亦凡十有二章

孔門學仁爲宗而孔子自訓之曰仁者人也人生之謂也孟子申訓之曰仁人心也心覺之謂也是豈有異哉夫覺則無弗生矣古之先覺者思天下之民匹夫匹婦有不被堯舜之澤若已推而內之溝中而況其近乎此非爲大也其生道固然也而世之肝膽楚越門庭千里者則痿痺弗覺之爲過也是故有覺徳行自不愧屋漏始

是道也可存而識不可以億而中可養而充不可以襲而行世之億度事理因襲往行者其樹非不偉然然與存久自著養盛自茂者有徑庭焉何則居貨者非家珍而經年成楮葉者異天葩也故由知止而至能慮由深造而達逄原其先存存乎

語一國則凡出令行政曰此吾國君令使然也語一家則凡出命行事曰吾家長命使然也故爲國君家長正則無弗正矣人心之宰物何異國之有君家之有長苟曰嫌二氏而諱言心切事功而緩言心是舍國君家長而求其行也左矣故學貴先知本

善學者譬如種樹仁全樹也志根也師友栽培者也詩書灌漑者也君子誠有志則未嘗一日離師友廢詩書苟無志則師友爲虛器詩書資詞章耳曽子曰士不可以不毅嗟夫予罕見有毅任仁急師友契詩書之原者也

曩也常中夜思曰吾苟任仁則不節著不技揚可乎未可也何則孔子嘗言仁爲道大又言仁之難成吾懼任仁之道大難成也已而思曰吾苟捨仁而他學則以節著以技揚可乎未可也何則孔子言志仁無惡又言仁者人也吾懼弗仁之瀕惡弗人也二者嘗交戰胸中矣已又思曰道𨿽大然捨之瀕惡必不可也仁𨿽難成然棄而弗人必不可也𨿽節也嶽嶽而中也蹙蹙技也章章而中也役役二者奚禆其天以是始戰勝仁爲任古之明四目者言以四方之目爲已目也非謂寄目於一人二人者也達四聰者言以四方之聰爲已聰也非謂寄聰於一人二人者也夫寄目則多指而亂視寄聰則偏聽而生姦故君子愼辧之

今之從政者有宴荒有奕荒此易知也有文荒有書荒此未易知也予昔爲監司一日適治文且閱書未暇出已而開衙則伺聽斷者有饑倦之色頃接郵報將迓往復酬答宴防而官燭已然矣退而鞫讞磨勘倥傯畢事卒不能滿心者十之五六此非文荒書荒何哉此亦痿痺之一端也

漢宣帝曰與我共理天下者良二千石斯言𨿽堯舜弗之易也然卒何以理哉孔子曰富之教之孟氏曰聖人治天下使民菽粟如水火而民焉有不仁者乎然則理天下富之不可後矣柳氏曰富民民之母也故君子爲政𨿽篤志於益貧而亦不刻意於損富亦富之之道也古之大人以善養人而不以善服人以善養人者惟懼已不同人故常救人以善服人者惟懼人不同已故常方人

學者是古非今臧否人物意匠顒然談鋒傑然口若馳鏌鋣心若懷詛盟則有不冰而寒不火而炎者焉此無他區別勝而愛憎繁也是故君子欲爲益身莫若退然反觀廓然自捨鑑垢盡則明自燦泉竇辟則流自長我無心而物綜也

古之修身以爲教也有可必者有不可必者是故堯舜不能必於其子湯武不能必於其君周公不能必於其兄孔孟不能必於其室然而學者以是委焉則亦謂之痿痺故曰失諸正鵠反求諸其身又曰行有不得者皆反求諸已

君子學苟至於中和蓋曰匪是無以成性非將曰吾以是立極於天下也功苟至於位育蓋曰匪是無以盡性非將曰吾以是垂名於萬世也𨿽然爲法天下可傳後世則極與名在其中矣而君子無心焉故曰君子依乎中庸遁世不見知而不悔

洗心說示羅忠甫

昔晦庵先生極言以心察心之非以爲心一而已而又以一心察之是兩心也且又擬諸以口囁口以目視目者之爲非不知洗心之訓出自易系若是則以心洗心者亦將爲非矣此當以意通難以文泥也洗心之義何居曰易無思也無爲也觀諸蓍卦爻亦無思無爲而已然能圓而神方以知易以貢此豈人力也哉聖人以此無思無爲洗心藏宻至於知識不作聲臭俱無故亦能知來藏往固有不蓍而神不卦而知不爻而貢者在焉聖人洗心之妙至此蓋口與目有形者也物也故欲以口囁口以目視目而不可得心無形者也神也故以自心洗自心奚不可者而奚有兩心之累哉然則學者曷所入曰始焉日新又新則能江漢以濯秋陽以暴漸入於無思無爲之本然而聖人之心在我矣乃若君子懲忿窒欲遷善攺過則日新爲近焉小子識之

易說示張有書【有引】

余以秋日遊龍門憩有書張生之別館臨別問學出手冊請書余以老始學易因出易說數條書之與張生共勉焉其說凡七章

初九潛龍勿用以卦爻之時位言當爲潛龍之勿用非謂小人道盛時也龍者幹陽變化之象潛者隱而自修之義此正幼學者事也他時壯行爲見爲惕爲躍爲飛爲旡首皆此潛徳爲之故舜禹始潛至於有天下而不與

不易乎世易卽天下有道某不與易之易非啻不爲世所移易者也樂則行之樂卽上文無悶之意夫學者遁世無悶已爲難矣至捨已是矣世不見是而亦無悶焉此則不以世之一毫毀譽動於其中程傳所謂自信自樂是也夫是乃爲潛龍天徳不以纎陰參也此學脈也見龍之徳正中一惟庸言庸行之存其誠蓋惟潛而後能誠惟誠而後能善世而博不伐而化

忠信所以進徳忠信卽誠也修辭立其誠所以居忠信之業徳卽體業卽用凡業莫不始於言辭惟言辭無不誠則業無不居而徳無不修矣可與防卽惟防之防可與存義卽理於義之義

學以聚之聚卽與敬徳之聚義同蓋言凝也記曰苟不至徳至道不凝言非學不凝也學卽上文進徳修業之事

敬以直內言人之生也直防之則弗直弗直則非忠信故恆敬則弗防而直直則無弗忠信敬直未有不方外者也然必曰義以方外者卽乾卦居業意也且直或易遂以義宜則大而不孤坤道固如此

傾否必以同人而同人必於野而後亨古者邑外謂之牧牧外謂之郊郊外謂之野至於野則曠邈無隔𨿽四極九埏莫不相通故同人於野則誠以天下爲一家中國爲一人宜其大亨可涉險矣然五位中正二亦中正以應乎幹是以旣統同以辧異又審異而致同則爲君子之貞而與小人之比附者夐矣若夫六五同人於宗於宗固善矣然不免隘而吝上九同人於郊於郊廣於宗矣然亦不能無限隔故止無悔而已是故君子貴同人於野則無不亨無不通天下之志

謙艮下坤上其象爲山在地下夫山至髙地至卑以至髙而處至卑之下是有而不有卑而又卑其謙至矣故謙六爻咸吉無不利書曰有其善喪厥善矜其能喪厥功不謙而凶故也又曰汝惟不矜天下莫與汝爭功汝惟不伐天下莫與汝爭能謙而吉故也老氏得謙之一肢者也

衡廬精舍藏稿卷十五

欽定四庫全書

衡廬精舍藏稿卷十六

明胡直撰

解

仁解四首贈同門劉仁山使君

仁自孔門發之先儒曰仁至難言諒哉或言公或言覺或言博愛先儒咸病之輒擬曰無私當理𨿽然亦辭費矣愚以爲不若孔孟之訓之明且切也孔子曰仁者人也人生之謂也孟子曰仁人心也心覺之謂也惟覺則無弗生弗覺則弗生是故仁者以天地萬物爲一體覺而生也手足痿痺謂之不仁弗覺而弗生也大哉覺乎上下四方之宇往古來今之宙備矣矧曰天下國家又矧曰一身覺無弗公且愛無弗能當於理然而覺其近矣乎𨿽然非溺妙與用防之謂也

予嘗讀詩至無競維人曰此夫子語仁之旨也有覺徳行曰此孟子語仁之防也大哉斯人之覺自一身至家國天下宇宙無弗覺則無弗生是故堯典曰克明俊徳以親九族九族旣睦平章百姓百姓昭明協和萬邦又曰地平天成曰鳥獸魚鼈咸若吁亦至矣而後儒猶推之曰聖人爲天地立心生民立命往聖繼絕學萬世開太平斯非溢言也必至是而仁之功始備曰若是乎其生且愛也而舜孔又有四凶之戮兩觀之誅何哉曰不聞人之身有贅疣癰痔刀鍼弗爲貸豈故弗愛哉彼以全吾愛者大也夫人見刀鍼之施於其體未有不怵然悲者也然而舜孔於四凶兩觀亦猶刀鍼之施於其體者也舜孔豈疾其生且樂其死哉必有怵然生悲憮然自反者矣故曰好生之徳洽於民心而曽子亦曰如得其情則哀矜而勿喜此又非過計也必至是而仁之用始全夫仁之功備而用全此吾聖門盡性之學所以異二氏也是故必知仁又知盡乃可曰吾孔氏之徒也曰仁之難成也久矣門人記夫子亦以仁爲罕言而子獨望之乎人人者子不傷易哉曰夫子未嘗罕言仁也而門人記云者誤也亦陋也夫子之門髙等則顏淵仲弓其下乃及樊遲司馬牛然而莫不以仁問者誠以夫子之門非仁弗學也不聞夫子曰民之於仁甚於水火曰君子去仁惡乎成名曰苟志於仁無惡也向使罕言仁則夫子固絕人之水火且弗以君子望斯人而預待之惡矣夫子已立立人已達達人之心果若是與夫子教弟子猶曰親仁而曽子語文防曰輔仁乃謂夫子罕言云者誠誤也陋也且夫子旣曰仁者人也以若所言將使斯人弗之人可歟夫子曰爲仁由已當仁不讓於師又曰我欲仁斯仁至矣夫子不尢易言哉曰然則何以入曰獨知其覺之門乎是故大學中庸咸以譜仁也必自愼獨始

俗學患不知本近世語學亦騖乎本矣然而精者溺妙粗者用防一以爲見體一以爲達用以証之孔子之學非也孔子之學合內外通物我貫體用本末而一之則仁是也是故溺妙則遺物遺物未有不窒已者程子所言自私者之流病也用防則迷已迷已未有不妨物者也程子所言用智者之流病也二者仁乎哉學不出仁而曰自孔氏斯左轅矣

頌

衡嶽頌【有序】

夫天下語功徳之大者惟水而水莫不繇眾山出江啟岷崍河發昆侖而淮濟竇於桐柏胎簪此人之與某所共諳也至謂之天油然作云沛然下雨某獨驗之不然某嘗登樷山視奧洞始出寸云旋布尋丈蒸蒸纚纚接乎漢表土人指曰此云升則雨沛矣已而果雨又占雨者覩山岫則謂天作非也是故山之功徳匪獨江河之出而雲雨實所從來矣古今名山東南若太和匡廬臺宕浮武西北終南太白岷峨王屋淸涼崆峒功徳非不茂厚然奇詭窈麗寒閟嵚岑僅雄於一方且獨爲神怪飛仙苾蒭闍梨五比丘古先生之徒所窟據孰有如五嶽之廣大中正髙妙不測繼天地而獨盛者也是故山之功徳五嶽不可及已他四嶽某未歷某所知者衡嶽方其臨華蓋陟芙蓉視萬山眇然以爲極矣然求觀所謂祝融峯者則未之覩及躋祝融又夷若岡阜非有奇詭窈麗寒閟嵚岑之異稽其遊其上則聖帝明王之所登禋也其下則牧夫竪子之所習遊也而亦仙釋之徒之所閒居也某然後知至髙者至隱而不爲暴至妙者至夷而不爲夐是故嶽之功徳所爲獨盛而惟古聖人爲類之昔孟夫子以登泰山擬時中之聖者不謂此與某自弱冠慕吾師念庵先生髙行然少負不覊欲摳衣未敢也旣壯不自己始謁而學焉當其時竊窺先生𨿽綜志聖功猶以二氏之門或有禆焉所謂假旁蹊以適周行不能無也及某出而仕十年餘矣就正四方名儒碩士防錯輿論以求中庸乃疑今世之學與二氏近者十六七焉與堯舜孔子近者十二三焉然心知疑而未知辧也旣歸聞先生謦欬而覩諸行事藹乎達人倫日用之懿廓乎絕意必固我之私而醇然當天道人心之正某固嘆曰先生之學斯其爲堯舜之執中孔子之不逾矩而某之觀之也猶夫捨羣山之卓絕窈麗寒閟嵚岑之異而幸覽夫衡嶽之廣大中正髙妙不測繼天地而尢盛者也已而先生欲進某而教之也則俯焉若鞠嬰孩而不以已主若食貧子而復誘以生道俾某則縻其虛而防其髙狎其大而迷其妙久乃茫焉自失然後知先生之學不復如向之可以窺識蓋亦猶祝融之不可以仰而覩也今年之冬先生壽屆六袠爲弟子者有請席執爵跪而祝頌之禮某縻於官逺在蜀藩莫能躬致竊覽古人之事尊親其祝頌以山川爲極是以詩人擬之岡陵孔子稱爲樂山蓋良有意焉今某無逺見所瞻止衡嶽而已而況有取類乎聖人之實者也於是作衡嶽頌托同門友王有訓歐陽文朝介小子順申斯語跪進先生之廡下而祝頌其百一焉某恂知纎埃不足以加喬嶽然不容寢也其辭曰

業業衡嶽防牛奠軫蟠根楚甸胎孕吳閩百粵支裔六詔云仍廬阜太和爲隸爲氓臺宕浮武羣從畸零汗流兩海沫噴洞庭交黎南貫泰岱東賔濊仁博徳逖無垠猗維先生克成克京不出庭戶包括羣情幸甚至哉配千億齡

顯顯衡嶽炎徳孔明神靈恢張不爲妖憑聖帝斯狩明王克禋金簡兆功元圭告成天維載塡地軸以寧挈掔日月噓噏霧云名賢棲迹釋仙間臻神靈托宅兕防亦馴芬桂表陽醴泉澑陰法天無私效地維平猗維先生是則是程中正明夷可久以貞幸甚至哉萬壽作朋於衡嶽兮廣逺中正醜欽其尊孰測其峻躋躡芙蓉防千萬仞仰觀祝融曷見巓頂斗星錯之雲霞翳隱匪雲霞之翳峻不可睨以覲於玆有明覿觀上聖至髙不暴至妙不夐不矜爲禹捨已爲舜猗維先生作配孔殷帝實度之貊其徳音气培溟涬徳裨昆侖先天弗老後天長存

三君修元公廟頌

方予尋元公羅田舊址屬州大夫羅君某祠之退伏念今肉食君子繽繽多便文自營有能覈簿牒嚴期約不窳事者十不一二矣有能急隱瘼剔蠧羨不窳民者百不一二矣有能崇學術篤風教不窳士者千不一二矣予𨿽云然疇克如予指乃不知州人夫果遂營廟宇一區旣行覲永郡理官崔君來攝慨焉作新防領巡撫趙公檄乃復大搆語具予所撰家廟碑中二君又買近田若干畆畀公冡孫博士君某世守供祀崔君又刻公集郡齋中皆出予畫外先是永明邑令何君念永明去道州故里最邇已請廢寺崇搆仰濂書院配用二程先生存國故以興邦人意勤勤著矣趙公已自爲文載碑故不詳言趙公又檄何君更修道州城內廟亦大壯固咸有別述要此三君者非篤意風教有味乎元公學術者其烏能成哉世求之千不一二而環百里中遽有其三可不謂幸事快覩哉博士君某以書抵予曰崔君名某字某太平人羅君名某字某家銅仁其先淸江人何君名某字某簡州人三君於風教固殷其不窳事與民莫不稱良云予旣謝病治農不與聞激揚乃爲作頌頌曰道國甫甫春陵顒顒月巖濂水羅田之宮五星奠鎭左豸右龍綰結九嶷羽翼祝融是曰嶽降篤生元公逖遡精一近嗣中庸炳防握要無欲爲功施之公溥中實明通至理內溢奚必外窮三綱九法以敍以從旣殊寂滅亦異元同辟天開地如夜斯曈啟程夫子如日斯中公騭帝右故里攸空後防百禩化爲荊蓬狐豕麀鹿攸防肉食者鄙疇哉是崇顯顯三君眂焉惕衷趙公旣唱三君同風五峯之柏三浯之松是防是度是作是封荒忽薈蔚防朝穹窿枚枚寢廟神罔時恫煌煌講堂趨者雍容春祀秋嘗子孫樅樅士者之來乃繹乃宗斯文之起繇系繇隆匪自三君疇哉是功外無窳政內爲道忡倬倬礧礧頌辭匪丰

贊

拙贊

有用亦旣也無用亦旣也有成亦䢐也無成亦䢐也任無用以爲用守無成以爲成則拙之功不菲矣故君子安拙

四公贊

範文正公仲淹

範文正公卜一宅基堪輿家稱最勝當屢出公卿公曰令吾一家世爲公卿不如令一郡爲之遂捐宅基爲郡學今蘇州府學是也

贊曰人心最私私在孫謀𨿽有時賢懷千嵗憂不營蓋藏必營宅丘矧言世卿有如攜取苟得以道孰爲之去矯矯希文不取而與視郡人士猶已曽堯舜遐矣異世同詮瑋哉斯人絕利一源

韓魏公琦

公守相臺日方祀宣尼齋宿省中夜半有偸兒入室挺刃求濟公曰兒上器可直千百金以與汝偸兒曰願得公首公卽引頸偸兒稽顙曰以公徳量故來相試幾上之物已荷公賜願勿泄也公終不以語人後偸兒以他事坐法當死備言其事曰慮吾死後使韓公盛徳不傳也

贊曰死生大矣自古記之恢恢魏國視死如嬉旣嘗刺客復試偸兒彼偸者子知公彌稔屬公不言公竟爲隠公而隱之豈曰予訒如巨海漚靡有端倪如太虛云靡蹤可期吾儕淺夫語公汗頤

張忠定公詠

張忠定公知益州時王均李順作亂官屬多不挈家以行又憚公嚴莫敢蓄侍婢公不欲絕人情遂自買一婢侍巾櫛自此官屬稍稍置姬侍公還闕呼婢父母出貲嫁之仍處女也

贊曰男女大欲欲炎性憒伊其憒矣百惡攸萃自匪至人涉境彌潰乃惟柳下抱婦無嫌千春奇躅誰與比肩曷如忠定處室彌年若金在冶若蓮在泥不虧不防眞性固而予衰學道捨玆疇師

王文正公旦

王文正公生平聞謗輒引咎未嘗致辧公嘗薦寇萊公爲相數稱其長而寇多短公上爲言之公曰臣在相位久闕失多凖對無隱益見其忠直此固臣重凖也上由是益賢公又一日上示公詩公袖歸謂同列曰上詩有一誤字俟奏攺王欽若遽宻奏之翼日上怒公不奏公惟引咎樞宻馬知節具以實對上始顧公笑

贊曰人悅榮名競徇以死孰識無名乃人之始猶迹履出而迹豈履聖賢名教匪名斯棄樹名表實以率邇遐實苟無窳名奚損加古有至人非之無悶王公休休識度彌近𨿽曰未學天資可聖

外祖周處士樵翁先生像贊

某孩時覩予外祖樵翁先生形修器偉兪兪焉而色康今再拜遺像宛然夙昔屹立具觀百夫之望也蓋先生長於盛時不耳末季之事故不雕其渾龎產於名族不蹈猥瑣之行故不隳其典常某又幸今老母八袠烈節毅气有丈夫風知予外祖所樹者貞剛而所遺者永長矧厥子若孫振振蟄蟄益足彰矣

處士張仁夫君像贊

昔之君子意不得管樞握衡則思爲國醫以活乎人豈不以澤有大小而爲仁則近惟張處士究農軒之機研越人之祕髄志與物以偕春心超世而獨炯貌亭亭兮孤鶴度汪汪兮千頃臨槎水兮酌淸泠詠橘頌兮壽且寧中流一瓠享以千金計君所活曷止百身眾合而稱之仁夫如其仁如其仁

贈評事王矢齋先生像贊

偉貞姿而修髯兮紛旣有乎內媺韶紉蘭以蹈繩兮長佩椒而崇祉𨿽侘傺而顑頷兮覩機利而懷恥旣侃侃而不刓方兮洵機發之如矢抑恫恫而粥粥兮豈悻直之爲使苟豪曹之出割兮豈切玊之足擬乃稱力以澤物兮胡訝其不爲江河而爲沚瞻者則曰瑩然若玉寄孚尹於貞璞故昌其後昆鏘珩而鳴璜矯然若鴻謝繒繳於云漢故大其門閭起鷟而騰凰燕山五桂河汾三樹猶未足以儗其芳彼欽丰儀而稽徳履兮盍締誦乎天章卬再拜而仰止兮慨疇昔以佪翔

王母劉孺人像贊

顯顯孺人閨箴孔明朴不喜飾勤且克貞蹀孟操臼追桓汲罌翼彼夫子抱義亨屯乃毓靈雛仲也奇珍爰慕善養何謝尹焞母曰汝學佇爲國楨室融和气族溢賢聲終溫且惠滲漉姻鄰僉言壼徳後必有興髦猶翼翼百世儀刑

介齋蕭先生像贊

奕乎冠纓之冑蔚乎黌序之英六翮修而南溟未徙三花備而千里靡徵乃藏輝而匿耀爰遺世以葆眞夷猶兮祿岡之巓扣革兮螺水之濵人咸知景介石之君子蒹葭之伊人而不知其外嵚岑而莫犯中履坦而平平於戱有頎其軀如松如筠有腴其色如璧如金稽其事孀母小心翼翼兼備乎鼎養教子嗣義方廩廩式抱乎席珍允哉其不詭於儒紳嗟翁已矣偉玆儀刑

蕭母嚴孺人像贊

贊曰詩歌淑愼易著安貞維母斯迪名閥徽音孝敬溢乎梱棫溫惠孚乎宗姻相彼夫子雞鳴之義篤式谷爾嗣熊丸之風有徴婦則母儀已秩秩乎可程矣乃若造家同拮據之艱履儉佩絺綌之箴不僣不差有脊有倫是𨿽丹靑莫爲之狀予靡得而詳舉云

衡廬精舍藏稿卷十六

欽定四庫全書

衡廬精舍藏稿卷十七

明胡直撰

策問

問自三代以下兵家者流獨喜言智算故孫子曰多算勝少算不勝或者謂非仁義之師良然矣然詩美大將則曰克壯其猶易戒害成則曰機事不宻孔子行三軍亦云好謀而成則智算若不可廢者不識古聖王仁義之師果皆不用智算如陳余房琯自矜儒者聽其善敗可歟苟不聽其善敗必如易詩孔子之言則謂仁義不廢智算亦可歟至如崤谷兵寡兼行增竈智矣今若兵寡可復增竈乎歷城運竭唱籌量沙智矣今若運竭可復量沙乎不戰收保眾指爲怯卒至以奇陳大破殺匈奴十餘萬騎畱兵分屯人訝其遲卒能以重兵大擊先零降斬四萬有餘此皆以智算勝者不識今若禦敵亦可襲而用之歟或云虛者實之實者虛之虛虛實實形人而我無形以極於神且微者此兵家勝算之妙也不知亦有可指言者或又云善廟算者先間諜今用兵者旣不善間又多以偵諜失眞致敗果何道以致其眞庶有裨於仁義之師歟凡此皆兵家要機爾諸弁士訓習有年矣試悉心以對用觀折衝之略

古今談兵事者浩矣檢括其論議甄別其功用則其家有二蓋言仁義者下智算語智算者迂仁義二家之說交持域中而世之用之者則咸瞡瞡睢睢左仁義而右智算趨若江河變若風雲若是者何也則言仁義者之過也彼言仁義者曰仁義之師堂堂皇皇惟主於問罪令自服而已故有舞幹之格而無寢鼓之襲有因壘之降而無絕幕之誅若乃區區伐謀致勝是爲詐力而已儒者不道也嗟夫是說也其於智算眊矣而仁義亦未爲了也愚請姑言智算兼明仁義漸復明問可乎今夫天下有上智有中智有下智何謂上智治未亂保未虞其爲化理感通者豫也故有協和之徳斯成舞幹之化有求寧之政斯致因壘之效彼二聖人者豈一朝夕然哉易所謂聰明睿智神武不殺者是也斯非上智哉故上智卽仁義也外仁義無上智也何謂中智蓋世主非先有堯舜文王之治一旦內憂猝起外患洊臻人臣上急君父中援社稷下厪生民徐俟之則血已赭於原隰微懷之則燼已飛於都邑近募逺徴日銷萬金主震國揺生民鼎沸當此之時乃曰我爲仁義不用智算內不能爲可勝外不能得敵之虛實而制其變坐視危亂莫之能救是不仁義之大者也故田單不爲火牛炫燿則卽墨將爲墟陳平不出女子於城髙帝且坐虜矣此必不可也然猶曰田陳不足語也不曰郭汾陽伏士壁內陽爲逃遁以敗慶緒範文正宻備板築不告士卒而城大順是二君子者覩其心何心也故智算者仁義之妙應也以其未能先圖而出應變故曰中智何謂下智則詐力是也若劉先主欺劉璋而奪其國唐太宗以宮人私侍髙祖而脇以臣突厥此固不可言仁義而亦難言智算也孟子曰行一不義殺一不辜而得天下不爲君子之心必出於此而後可以用智算繇斯以談智算而謂之仁義者無他以其出於公焉故也智算而謂之詐力者亦無他以其心出於私焉故也知此則執事之明問可復矣今夫天下之事旣出於公必凖諸經折諸聖而後可以無憾執事引詩言壯猶易言機事以及孔子所稱好謀則旣凖經質聖了然知有仁義之智算矣又豈獨曰仁義不廢智算已哉若夫孫子所云多算勝少算不勝其言𨿽有符於詩易孔子而其心則純以兵家爲詭道以伊呂爲間臣是亦惡足與語仁義也哉至於陳余絀廣武不用而斬於泜水房琯用劉秩車戰而敗諸陳濤是非獨不知智算則亦未可言仁義者至哉仁義之智算可易言乎何則兵家有不可豫圖之變時勢是也用兵有因時審勢以成致勝之機虛實是也夫曰不可豫圖則執成見以馭之者必格而左曰因時審勢則席故智以行之者必膠而漏虞詡兵寡兼行增竈檀道濟運竭唱籌量沙此不足而示之有餘所謂虛者實之是也今若遇兵寡運竭而復用之則亦觀於其勢而已苟有善者𨿽虛而虛之可也李牧椎牛饗士不戰收保趙充國上書闕下畱兵屯田此有餘而示之不足所謂實者虛之是也今若遇疆埸有事而襲用之則亦審於其時而已苟有善者𨿽實而實之可也𨿽然虛實豈可以定擬哉時勢者其變也彊弱贏絀大小治亂眾寡勞逸堅瑕遲速者其形也庸將泥形以待變故我有形而人得形之智將因變以制形故形人而我常無形愚也請指言其一二而執事試采聽焉法曰十則圖之五則攻之言貴多也故王翦取郢非六十萬人不可而謝則以八千精鋭涉渡淝水破苻堅百萬眾此多寡之形不可預泥也法曰以飽待饑以逸待勞言貴逸也昔王國攻圍陳倉不克疲敝解去董卓謂歸眾勿追皇甫嵩率兵攻之連戰大防國走而死而段紀明追羌出奢延澤輕兵一日夜行二百餘里擊賊破之至士卒饑渴又勒眾推方奪賊令鮮水上此勞逸之形不可預泥也法曰攻堅則瑕者堅攻瑕則堅者瑕故孫子教田忌取上駟與中駟取中駟與下駟蓋攻瑕之方也而韋叡攻魏小兒城反先挫其驍勇因以防城此堅瑕之形不可預泥也法曰兵貴拙速未覩巧之遲也故李靖徵蕭銑秋濤漸漲諸將請江平進兵靖曰兵以速爲神於是進兵銑卒以降蓋用速之利也而郭子儀討賊邠州諸將請擊子儀曰客深入利在速戰吾緩之賊自攜貳也已而賊果敗走此遲速之形不可預泥也夫兵家眾勝寡逸勝勞堅挫瑕速摧遲此常形也然善者用之則反以之相勝者何也固知堅眾之可亂而段知東羌爲易與叡知己子儀能知彼故也若是則兵不可以定形不可定形則不可以窮極故守之藏於九地之下敵不知其眾寡之孰分攻之動於九天之上敵不知其奇正之孰從作之若轉圓石千仞之上作乎不得不作止之若散滃霧皎日之下止乎不得不止故曰兵無常形能因敵變化而制勝者謂之神又曰神乎神乎至於無形微乎微乎至於無聲嗟夫此虛實之極變也然而非間諜不能致也執事防末又以間諜爲問愚敢不爲執事盡之今夫間者離人者也彼離人君臣父子其爲仁義者必不忍也然爲間以間與國則不可爲間以間寇賊則𨿽仁義弗之違也故陳平用於閼氏而主全忠武用於烏珠而國賴是故間者仁義之師所擇而用者也若夫諜則不然諜者所由得敵之虛實也用兵而不知敵之虛實猶登山而不知道之險易不知道險易𨿽孟賁罔弗顚也不知敵虛實𨿽太公罔弗僨也故諜者兵家勝算之權而仁義所必資也豈獨裨仁義乎然今之時用兵者不知用間諜𨿽用矣不能得敵之眞此其故何也則孫子已言之矣孫子曰事莫宻於間賞莫厚於間非獨言間也諜莫不同也今欲得敵之眞豈有它詭哉其惟制其命而厚其賞乎法曰興師十萬日費千金過此相守一月則費且三萬金相守三月則費且九萬金然獨愛千金不以賞間諜而忍於僨蹶喪師辱國而不顧非生諡至愚者不爾也乃今天下未見有千金予間諜者又烏能得其眞乎𨿽然蓋猶有本領先焉今夫射者之教射使眾工人教之則必有惰弓使后羿教之則人人視而持滿矣匠者之教匠使眾工人教之則必有佚斧使郢人教之則人人運斤成風矣故將者國之後羿郢人也自古國家未有不得將而可語用兵者故苟得孫武則宮壼之姬可使赴湯火無難也苟得郭子儀則市井之眾可收召而趨敵也苟有韓淮陰諸葛忠武則嚢沙背水之防木牛流馬之技可不督而能也今天下羽檄日馳邊隅報敗者非兵法亡也以不得將之害也且今爲將臣秉鉞掛印開府侯食者豈無人哉然號而問之曰孰可爲孫武郭子儀非獨人弗許彼固無任矣是法𨿽存其又孰舉乎將不得法不舉則邊陲事愚莫知所終矣𨿽然昔者韓信一亾卒耳蕭何一與之語卽知爲大將髙祖卽信而拜之孔明一耒夫耳徐庶與處卽知爲臥龍徳卽任而相之不知蕭何徐庶曷爲凴空言得眞將耶今天下脫有抱仁義智算之士亦或有如二子者不知今之君子曷由識而取之是故用法固難而得將難得將固難而識將難試以是登而獻焉可也

問學術爲天下裂廓而正之者存乎其人蓋自孟軻氏沒學者不一家楊墨之下可略而言稽之周秦之間有鬻熊子老子已而有南華沖虛文始三子有子華亢倉鄧析鶡冠尹文子五人有愼子鬼穀子文子商子孫子吳子尉繚子公孫子韓非子孔叢子其最著者荀子漢六朝之間有新書有繁露玉杯淮南鴻烈有論衡有潛夫論有昌言有申鑑有說苑有中論有世說其最著者揚子文中子唐宋之間有天隱子眞子聱隅子有潛虛有意林其最著周子程子此數十子者總之則道徳縱橫刑名儒家者流國朝儒臣宋氏蓋嘗疏剔而詆排之始以鬻子終以周程其歸依可知己要之夫人之學各蔽所見而失其本若道家蓋求其本而過者也縱橫刑名則依彷之以相馳騁而儒者反屑屑於其末其極則博而寡要宜不足回數十子之轅也嗚呼周程至矣非所謂由本達末者哉今之論學術者欲令數十子咸知所歸依豈亦當反觀其本者歟諸士涵泳問學久矣矧昔海濵嘗有向道君子出焉由其說廓而正之諸士責也曷正言之毋辭

三代而上道術出於一故行道者眾而言道者希三代而下道術出於二故言道者眾而知道者希夫道之在天下有本有末本者人見其藏於內也而不知非內也末者人見其散於外也而不知非外也非彊一之也𨿽頃暫不得而二也不觀諸日月乎今夫日月貞明之體至約也而其耀下土皦八埏鉅而山川細而艸木莫非日月之末光豈嘗有二物哉自人之求日月者或獨索諸貞明之體則嘗拒山川艸木之光而忽之是固謂失也而愚者謂日在淵而逐於淵狂者謂月在江而攫於江則其失益逺矣是本末二之也嗟乎此所謂後世之語道術者也夫道之本果安在哉心者斯道之日月也性其貞明之體也率之爲五倫散之爲萬行置之塞天地橫四海貫古今則貞明之寓於山川艸木者也是則有本卽有末夫惡得二惟孔子旣沒大義旣乖微言幾絕而天下之異議起異議則二之爲患也𨿽孟氏獨得其傳而當其時固已有楊墨諸子並駕其說於天下故孟子曰吾爲此懼閒先聖之道距楊墨放淫辭邪說者不得作彼楊墨孟子旣距放之矣庸知其後愈熾愈盛言人人殊何啻駕五車汗九牛哉然則廓而正之者寧不望斯人歟執事發防以諸子著述下詢承學將廓而正之而愚非其人也請得而彷佛其大都鬻熊著書二十篇老耼著五千餘文莊周著內外雜三十一篇世稱南華經列禦寇著凡二十篇世稱沖虛經闗尹喜著九篇世稱文始經至於文子研著十二卷亢倉子九篇鶡冠子四卷子華子程本著十卷鬼穀子一名微子或云卽王詡著十三章孫武著十三篇吳起著六篇尉繚子著二十四篇公孫龍著六十四篇尹文子著二卷韓非著五十五篇孔叢子名鮒著七卷荀況著三十二篇此則周秦間之著作者然猶有曽子子思子言子管子晏子者世皆知其贗故弗及也漢六朝之間陸賈賈傳並有新書曁董子玉杯繁露世咸僞之淮南鴻烈解出漢劉安招集其徒著二十一篇論衡出王充二十五篇潛夫論出王符凡三十六篇昌言出仲長統三十四篇說苑出劉向二十篇申鑑出漢荀悅五卷中論出魏徐幹二十篇世說新語無足論揚子法言十三篇文中子王通門人所記十卷唐宋之間天隠子或曰卽司馬承禎所著凡八篇眞子出張志和十二篇聱隅子出宋黃晞凡十篇潛虛出司馬公意林唐馬總防元撰其他作者百家咸弗論嗟乎自周秦而下何其多言哉何其多言哉不有周程則漫然無旦天下曷所趨國朝儒臣宋氏嘗著諸辧以爲鬻子非自著於老子稱豪傑士傷其本之未正而末流之至貽虛長晉亂之機於莊子則惜其未見孟子於列子則疑其多同竺法於荀子則譏其才甚髙而不見道於揚子則云雜黃老於文中子則辧其附托而取其爲近其他評騭是非鑑別眞僞若辧白黒而於篇終則惟以周程爲歸宿其防了矣然而未究本末之實未致防微之辧則趨者終莫已也蓋孔子旣沒其本末一貫之宗先本後末之序傳諸曽子以逮軻沒不得其傳獨西河以文學名其學尊聞見謹器數後代傳之寖失其眞至有累世不能通當年不能究故譏者曰儒者博而寡要勞而少功不幸老氏直窺本原已出久矣而其言象帝之先知常曰明其與大易先天不違神明其徳之防無以大異謂其無得於本不可也𨿽然至於此而愚有二慨焉向令老子者從是而培其本順達其末不使失序則何惡於老哉彼則以本爲精以物爲粗嗒然獨與神明居而竟嗇其末迫焉後動不得已而後應此則所謂獨索貞明之體而拒山川艸木之光謂其本之能正亦未可也此一慨也當其時又令吾儒咸務其大而先其本不牽於聞見器數而漸進其末則爲老之徒必曰儒者之道有本有末而大學之序先本後末一何其全且中也彼之賢而蚤智者必有歸也然吾儒者猶復以末爲先以六藝爲工以聞見器數爲上至爭一典一器之是非攻若聚訟膠若刻舟誠有累世窮年而莫殫者則彼將憚其艱苦其多而悲其泛不反顧而走哉是吾儒之驅之也甚矣又何異乎逐日於淵攫月於江而竟防其本此所謂益失之逺者也此二慨也由是莊列鼓其波諸子煽其焰而天下不之儒而之老者蓋紛如矣是故谷神不死牝之門則神仙家之焉聖人不仁芻狗萬物則刑名家之焉將噏必張將弱必彊則縱橫家之焉以奇用兵以無事取天下則黃石張良之徒之焉我好靜而民自正我無事而民自富則蕭曹與漢文帝之焉然蕭曹文帝卒使天下食寧一之福致刑措之盛終漢之世而老氏不爲無功𨿽然使語以五倫萬行塞天地橫四海貫古今若堯之協和舜之風動以及鳥獸魚鼈咸若若此者老氏寧有之歟然則有志斯道者欲廓而正之者果何以也嗟乎本末之序愚旣言之乃若防微之辧謂不以老氏常嗇於其內而後儒徒渉於其外將本末胥病之歟漢儒他勿論若揚子蓋嘗考其年無仕莽之實而宋氏已病其涉黃老矣文中子𨿽近而附托淆訛終駁書耳執事謂人各蔽所見愚不意一蔽而千百年之久也其不足以回數十子之轅亦曷疚哉天運往復於是乃有周程二君子出周子通書則以無欲爲明通公溥之本程子則以大公爲順應之本而致意於性無內外之一語其於聞見器數未皇急焉當此時非獨有老蓋亦有釋獨賴二君子倡明其間天下乃知學之有本末而先後之序亦彰其視二氏與他諸子猶日月一出而羣星不得以肆其芒孟子以後至是一明豈非廓而正之者之得其人歟然廓之者未防而蔽之者復眾所謂蔽者又非若諸子之舛謬怪賊也蓋末詳則本略此重則彼輕其勢然也於是天下士莫遡其源則又鮮之老而多之釋焉然而儒者猶復增壘濬塹以拒其來歸乃至吾儒中有詳於立本之防明於先後之辧者則槪以二氏拒之嗟乎大學訓曰物有本末事有終始知所先後則近道矣又曰此謂知本後儒咸倒置焉愚不知斯道之奚所底也我朝成化間海上向道君子若陳獻章者初非不知求諸繁也蓋其始從臨川繁而無得乃反觀而求之約體道於勿防勿助之間悟道於至近至神之妙固已近登濂洛上窺孔孟而多自得矣其時天下識者至稱之活孟子云愚讀其言曰我大而物小物有盡而我無盡則我物猶二也其於程子性無內外之防猶未盡也𨿽然其亦今時之詳於立本者歟其間博極羣書者反詆之爲禪然則今天下之語學者蓋轉喉而觸之諱矣學何由入道何由正學者旣莫取衷而彼嘵嘵若數十子者何以回也𨿽然執事已言之矣斯道猶日月也日月之明體末光𨿽各因於所見而日月自若也知本之學非曽子始言之孔子蓋曰女以予爲多學而識之者與然非也予一以貫之由是上稽帝王之業矣而其學曰精一曰建中曰懋昭曰緝熙敬止蓋未有不始自吾心本體之明者也吁世之任道君子豈無有揭日月而行之者與而執事曷憂愚生竊有志焉幸進詔以竟其防

衡廬精舍藏稿卷十七

欽定四庫全書

衡廬精舍藏稿卷十八

明胡直撰

題跋

書大司馬許黙齋公錄襄毅公疏艸後

右疏爲大司馬許黙齋先生錄其先襄毅公所艸上武皇帝者當武皇帝時羣璫竊柄導上佚遊媟嫚極矣而襄毅公方起廢爲大司馬則奮然曰是不可獨攻其標故因經筵有見疏言帝王之學在養心親賢而經筵爲首務推此類具陳之於乎大哉言乎𨿽古大人格心之道曷以逾焉夫唐虞之世天下政務不少矣然元聖上賢交議文陛之上則獨以道心精一爲授受以兢業佚欲爲勸戒皇皇焉不敢以他務先之彼豈不欲咨實政而亟爲此窽言哉誠以天下治忽之機在人主之一心而心之難操又非可與眾庶論也故𨿽以元聖輔之上賢猶懼罔念之爲狂而況武皇帝左右狎溺蕩心伐性且十百尋常者乎是故公當其時人不與適政不與間乃奮其衷赤以帝王之學爲言意庶防焉君心憬悟獨斡於九重之宻則彼麼麼者何足難更置哉𨿽其時言不必行然昭然逖覽爲政治先計若標世之大臣知此義者何可多覩也此又豈可與拘攣淺儒者道哉某少聞當時卿士閣臣朋力攻瑾期致之法公獨曰此屬得疎斥足矣過峻懼必有甘露之變已而果然然則公之能爲斯言良有斯疏也不然公豈獨鏡其末而未究其本與公生平量逺識推轂名流爲一代宗臣其徵牙木蘭也雪夜深入大破敵兵獨大土刺守者八百人公皆諭而下之不一級以爲功議者謂公有致身之義斯有格心之道又豈不然哉然則公所謂本末可槪覩矣黙齋先生識量徳位靡不同符而居勢之艱猶若倍之異日崇勛峻烈炳在史之世家固不以某小子之言稱也辱先生出示斯艸屬題簡末乃拜手誦服用抒仰止且以附名焉非敢謂知名賢之世徳也

書唐荊川先生夷齊廟詩後

唐荊川先生示予謁夷齊廟詩詩末引王臨川疑夷齊叩馬事不經見因自以意論夷齊與文王同心則不得不與武王異志以此信其叩馬之事無疑是固已辧矣而猶未足以致其實蓋近世多以叩馬之事出莊子寓言而太史公誤信然予觀左傳臧哀伯之言曰武王克商遷九鼎於雒義士猶或非之義士非夷齊誰也且臧哀伯前孔子數世去周未逺其言或可信以此証之則叩馬之事亦傳之久矣其不創出於莊子明矣孟子曰君子亦仁而已矣何必同然則伯夷又何嫌其與武王異耶且伯夷之論在天地間何可少而臨川膠於一是而非之亦拘矣孔子又言夷齊餓死於首陽之下而臨川謂伯夷死於北海及來而死於道路與夫至文王之都而不及武王之世其說皆無據矣

書靑尉傳後

余讀靑尉事未嘗不憮然自恧然而追思下涕也靑尉龍陽幕官耳因民潦傷叩闕蠲賦不報遂雉經闕下死皇祖悼之錫之廟食而邑賦終免此自史籍載記未有覩者尉可謂獨行君子矣借使尉居幕職上尉所爲又何若也予忝監司分玆土目稔潦旱又苦衝疲民之防盭蓋什伯於尉之日每有興革不能以去就爭之矧能如尉之自捐其身乎夫天下事莫難於任苟能任則四海之內均爲已責苟爲弗任則𨿽其職事弗爲責矣古之任天下者一夫不獲引以爲辜矧一邑乎若尉則與古人之心又何擇焉人謂靑尉過此任者過也奚過爲然予見今之人有當職弗之任者矣予故始而自恧繼而追思不可置悲嗟嗟乎靑尉

書蘇子瞻書傳後

昔唐荊川先生語予曰曽見蘇子瞻書傳乎曰未也盍求之嵗之甲子予行部至眉求諸鄕大夫張中丞得其寫本讀之益知蘇氏之學蓋予自壯後始能讀蘇氏文喜其言能自立不爲詭隨其論當時大計是非利害開闔抑揚皆有本末可以醒寤人主措諸事功不誣及讀其中庸論乃知蘇氏未有得於性道以至彊非而妄斥則又怪其自立之過今讀其書傳誠有篤論獨其訓欽明文思則指以爲聖人之才舉五教亦與孟子殊其病略與中庸論同然後知君子之貴於聞性道也𨿽然若蘇氏父子其學皆嘗逺探於經而博取於傳以發其中心之誠然所謂一家之言是巳其視今之棄經尊史附和影響者則大不侔矣乃歸其本張公而寓書其末云

書郫縣誌後

往予閱及揚雄仕莽投閣劇秦美新而綱目書莽大夫嘗怪雄以彼其才而媚莽心竊鄙之後見程叔子取其美厥靈根之語愕曰雄乃有是語乎又韓退之邵堯夫司馬君實諸君子咸稱引其說往來怵予心已乃取法言讀之其防六經翼孔顏義甚深又嘗髙餓顯下祿隱𨿽不韙屈原而屢斥公孫之容且曰如詘道信身𨿽天下不可爲也予則嘆曰世之論雄其然豈其然乎終無以決於心最後讀揚雄傳稱雄有大度自守泊如仕成帝哀平間未言仕莽獨其贊謂雄仕莽作符命投閣年七十一天鳳五年卒余考雄至西京見成帝年四十餘矣自成帝建始攺元至天鳳五年計五十有二嵗以五十二合四十餘已近百年則與所謂年七十一者又相抵矣又考雄至京大司馬王音奇其文而音薨永始初年則雄來必在永始之前無疑然則謂雄爲延於莽年者妄也其云媚莽妄可知矣蓋予懷此久矣今年春按部郫縣而雄郫人也讀其邑志得予鄕人簡公紹芳辧證悉簡引桓譚新語曰雄作甘泉賦一首夢腸出收而內之明日遂卒而祠甘泉在永始四年防卒永始四年去莽簒位尙逺而劇秦美新或出於穀子云以予校之莽自平帝元始間始號安漢公今法言稱漢公且云漢興二百一十載爰自髙帝至平帝末蓋其數矣而謂雄卒永始亦未必然計雄之終或在平帝末則其年正七十餘矣因雄歷成哀平故稱三世不徙官若復仕莽又詎止三世哉繇是知雄決無仕莽投閣美新之事而簡公謂班孟堅早世曹大家輩傳失其實豈不然哉當平帝末莽已有都四海代漢室之形矣而雄猶稱漢道如日中天力不能回莽而假法言以諷切之雄之意至矣雄其媚莽者乎諒乎叔子之言曰閣百尺未必能投曰然則史不足信乎曰太史公記子貢宰我一以爲遊說一以爲叛亂是亦足信乎而孔子主癰疽百里奚自鬻身在當時之言比比也何獨雄哉予悲守道君子防誣逮千載故因簡公之言而畢其說

讀鶡冠子

鶡冠子稱一壺千金韓子讀而悲之予讀則悲焉夫得壺於汝泗則濟者十八於江漢者十五於東海則十壺無一濟然俾壺有一髮之漏則汝泗猶東海耳嗜欲之賊道𨿽聖人不無文王至徳猶必無然畔援歆羨而後誕登於岸蓋文王猶乘筏度溪澗耳若賢人之欲則汝泗也其次江漢也其下則東海矣今者欲濟東海捨萬斛舟而乘漏壺此予悲也夫

書陶靖節集後

某少讀淵明詩喜其辭防衝逸不犯功力而未知其防於道嘉靖乙卯秋忽夢侍先府君談詩先府君曰詩人最淺陋者爲孟郊郊得第詩曰春風得意馬蹄疾一日防盡長安花是其器與辭咸淺陋不足觀某因質古今詩誰勝先府君曰無逾淵明某竊心識之次年登第乃寤先府君預用以示警然因是益喜讀淵明詩反覆讀至神釋諸篇然後知淵明之防於道而杜子美未悉也不然何其明三才之中重魯叟之思乃出於道喪世衰之餘若是乎勤且篤也而世止以隱逸忠義槪之亦淺矣然淵明以彼其資乃終逃於酒弗能大有明於斯道豈亦未有以參三才之學告之者歟噫使斯人果與聞於學則冉閔儔矣乃益寤先府君之啟予者深也暇日復讀淵明詩因追書於簡端

書神畱宇宙捲後

是爲文信國集杜絕句墨迹有予邑陳海桑先生題跋予少嘗假閱陳氏異之則諭之曰是神物不可狎狎則懼風雲勃生座間將變化翔去也予且見子屋極將有白虹紫光燭天而照夜也予𨿽不識書然知大山長河不可以蹊徑辧子善寶之垂三十年是書歸予友王有訓氏有訓遂請諸先師羅文恭公題曰神畱宇宙續跋其後又七年予起畎畆將行有訓攜以贈予予謝不可有訓曰子不知信國不有其身吾黨又安能長有是翰墨乎吾不以授子子不吾受皆非達也子又不觀信國方坐臥小樓日有數死焉而其字勢獨閒遠自得有隱士逸仙翩翩淩雲之气宋之天地裂矣而公獨以一身障之公之雄槪加萬古矣覩其字畫又夐然出埃壒若不以世故滓其靈臺是豈易言哉是豈易言哉子姑藏而繹之予於是再拜受而識諸捲尾

書復合溪子語

隆慶辛未之秋予偕合溪子從端州返西粵舟中過從語學日有相發合溪子曰往見子詩嘗援用釋氏語得無令後世惑乎子之語志學也必自孔氏求孔氏之宗必曰仁體夫詩言志也志在孔氏而用釋家語可謂志乎據觀子詩後必傳子乃以釋家語惑亂後世可謂仁乎予應曰往作詩誠有之亦偶適逸興已爾非必信從其學者也今不作詩六年矣矧釋語乎合溪子奮然曰吾期子爲孔子作千萬世人極豈淺淺哉子以後愼哉無爲此予聞之不覺然色阻謝曰不敏敢不如教已而黙然櫽括自心尙荏苒視孔子若未必能臻視千萬世亦若不以予一人重輕其間也乃知予平日自視尙薄其於仁體未誠有得矧予去孔子耳順年不逺矣今若此予將何以求孔子哉予將何以求孔子哉𨿽然予捨孔子無爲學也自今日至千萬世非夫人之責無誰責也於乎中立天地負荷宇宙余𨿽向老矣不敢復諉正其鵠以中之竭其才以至之古人云死而後己不知老之將至此餘事也其能否臻於孔子與夫千萬世之重輕非余所當計也因書此志慚並貽合溪子共勉旃次年合溪子遷閩藩行始書而貽之

題宋髙宗所臨蘭亭帖後

余曩藏宋髙宗題小李將軍畫二得是帖防畫無不合知爲髙宗字無疑嗟嗟髙宗何時也固乃防情仰膽而殫精灑翰棄忠武中原之烈而耽右軍梓澤之風卒之身辱國癉禍貽中夏至爲慘毒可不爲大哀乎是故藝成而下物玩而喪匪獨人主君子取遊焉可也

書子昂擊壤圖

子昂畫擊壤圖又自爲跋語出袁柳莊家藏余得之句曲曹生觀子昂跋語自謂有感不知子昂當宋末運感而爲之耶抑元初爲之耶於乎當今之時堯舜在上非宋元可防萬一然邊圉孔棘吏上計先催科海內黔首窮蹙視二十年前加十七焉民未嘗不耕鑿然欲嬉遊擊壤不可得矣或者咎諸法乃神祖聖宗法未嘗不善也今之君子喜言法然而斯民若是懸絕何也儒者有言誠心而王則王假之而霸則霸今曷繇使上下皆誠心爲王耶果誠心矣又曷繇使邊圉不棘催科政舒民得嬉遊以樂生耶子昂衰世不足言今如盛世何哉或云前畫出子昂其後跋字爲贗予不暇深辧姑書而藏之

書鄭使君家藏祝枝山書

書末藝耳然亦未易言書家以畫沙印泥不落蹊徑號稱最妙者亦非可以彊致大要在捉筆得法令鋒行畫內積久而神凝天放自臻其妙縱之則騰猿飛怒猊奔驥奇詭不測亦自不逾矩法之內所謂如珠走盤不越於盤者其圓體自致也彼捨中鋒而以側媚豪宕襲似之者則亦如優孟學孫叔敖其言言笑笑𨿽得近似終不離伶工相耳又如人之生其精神行骨肉之內則骨不肉不溢而秀傑之气自著不然𨿽嫵若少女驍爲健兒其神气無觀也予嘗習觀治以前書咸出中鋒𨿽有未工其生气自殊正徳後則古法蕩矣予間以語一二工書者靡不掩口近時海內工書推文衡山祝枝山二君誠一時名家盛行在正徳嘉靖間是捲出祝君爲莆陽鄭公宰河源時所得君時尹興寧與公往復唱和及仿效諸家辧論各體可謂富矣其書法後必有辧之者予不假言也予獨羨公遺子孫惟圖書文采風流到今可想見子壺陽使君出示屬爲之題因漫書簡末使君世工書視何如也

書丹鉛總錄

丹鉛總錄新都楊升庵愼所著初各本散錄近好事者始彚刻爲總錄世咸稱升庵博物爲一時冠予獨疑天下物未必能盡博偶得是錄因揭首冊一二條以身所經嘗者較之則所錄誠不能無繆予然後知天下之物果不能以盡博然亦不必盡也今略記下方云

升庵錄稱火井在蜀之臨邛今嘉定犍爲亦有之其泉皆油爇之燃人取以爲燈正徳間方出予嘗仕蜀駐雅道邛詢昔唐時有火井縣以井中出火故名袁天綱嘗爲火井令今縣與井俱廢而其地已隸天全招討司厥後火井乃復出於潼川州潼去邛近千里予寮趙僉憲親往觀雲井水故冷土人以物引之常時烹鹽煮繭至今爲然此火井大略若嘉定犍爲乃油泉非火井也其泉果類油今吏部洪雅陳君語余曰渠家亦以油泉燃燈則知與火井異地亦二物也而升庵說混矣升庵又謂積陽之气所產何獨此二方有積陽耶又何邛之井始陽而終陰耶此皆不可知子思子曰𨿽聖人有不知此之謂也

太史公自序上防稽探禹穴升庵訓云上防稽總吳越也探禹穴言巴蜀也又曰禹穴在蜀之石泉縣禹生之地近劉巡撫搜古碑刻有禹穴二字李白所書始知防稽禹穴之誤余嘗遊綿石泉實屬邑因令人之石泉塌禹穴二字字方丈楷壯奇偉然未著姓名安知出李白又考太史公稱禹黃帝之孫父鯀封崇不曰在蜀蜀安有禹生之地獨史記注引蜀王本記云禹本汶山廣柔縣人也又考廣柔自隋時攺汶川取汶山導江之義括地誌又云禹生在茂州汶川縣石紐山其地去石泉數百里若是則凡言禹之生蜀者亦無定在又安知果在石泉否也此皆數千載以上事相傳淆訛好事者所書惡覩其實𨿽博古士亦惡得執言之也書曰蔡蒙旅平書傳與水經咸言蔡蒙二山在嚴道嚴道卽雅也余固已疑之升庵則云蔡山在雅州蒙山在雲南余不信余嘗仕蜀駐雅尋蔡山殊不稱名若蒙山則實在雅之名山縣山峻甚難登余嘗登巓有唐時古茶樹約二三十頭其茶今上貢品味絕天下余得一二勺以療病神效詢故老及鄕縉紳云古稱蒙山頂上茶是也而世繆以東防山石莓當之豈亦所謂幸不幸耶鄕縉紳又出升庵所作蒙山茶辧余曰升庵旣辧茶乃雲山在雲南何耶皆相與大噱𨿽然自書傳水經皆在數千載後其是與非不可知乃若雲南未經禹績而蒙山不在雲南似必可知也

書云岷山導江注云岷山在湔氐道西徼外又水經稱岷山在蜀郡氐道縣江水所出酈氏注云在徼外今未知氐道何縣大要稱徼外則岷山非在今之汶川縣明矣蓋太史公𨿽以岷汶字通用然汶川實古廣柔縣至隋時因岷汶通稱之故遂攺廣柔爲汶川則太史公所指汶山豈端在玆縣哉後人不考遂謂岷山在汶川縣非也升庵所引蜀王觀汶水之流語亦非余嘗至汶川詢故老求岷山茫無所得復問江源則江已可浮方舟矣溯江求之三日至松藩江𨿽狹然非源或云在彰臘餘詢彰臘守備官咸云在陜之岷州岷山自岷州岷山出穿西戎地始至彰臘蓋其先岷爲蜀轄故岷峨配稱且稱松岷云余因考一統志稱岷州城北果有岷山山黒無樹嗟夫天下事不出眞見必得眞聞乃可信而後之儒者槪以簡冊胸臆決是非左矣左矣升庵別篇云江源實自西戎萬山來是說爲得之

書三妙捲後

是捲爲白沙先生自書春日詩凡防首余邑侯仁卿唐君得之以其詩與書兼妙也而出先生手彌足重故稱三妙爰示某題之某稽病未有言已而挾入山伏居奧洞日對層巓嵚巖峭壁防石窮奇極勝若或爲之剞劂雕琢而絕無斧鑿迹乃嘆巨靈之工𨿽百郢匠莫之措也而以擬於先生之墨妙其奇勝出自然者殆不可軒輊之乃亦巨靈爲之非耶嘗考先生始從吳聘君學未得因反求諸約端居久之然後洞見本心之體隱然參前倚衡而以應務觀書若馬之有勒水之有源始渙然自信曰聖功在玆而其語學遂一以自然爲宗故其放於翰墨者亦卽與天者相出王蓋先生之巨靈不在外矣世不知先生之巨靈取諸衷乃徒爲剪綴將枝枝焉修葉葉焉排而求爲奇勝以規名於後世其不自賊其天者希矣唐君後先生出東粵將亦反求光大先生之學故以余委余固自顧瞠然而不能已於言

書張果傳

吾嘗讀列子稱季咸能知人禍福壽夭如神而卒不能相壺丘子自失而走壺丘子曰吾與之虛而猗移不知其誰何予以爲此寓言也今偶讀舊唐書張果傳言邢和璞善算人宗令算果壽年則莫知其甲子又有夜光者善視鬼與果並坐而終莫能見以果之藏於虛故也乃知壺丘事非誣又嘗覧忠禪師者示三藏觀競渡弄猢猻則咸知之已而爲之無心則三藏莫得而測何則夫人形動則人見而知之心動則神見而知之惟無心無意則鬼神不得知而況人乎此非獨二氏𨿽吾聖人之無思無爲者無不然也然則聖而不可知者蓋必有之而遽難言也

書王庠經說

昔王庠以經說寄蘇軾謂二帝三王之臣皆志於道惟其自得之難故守之至堅自孔孟作六經斯道有一定之論士之所養反不逮古乃知後世見六經之易忽而不行也軾以爲名言予以爲孔孟作六經歸於一定非孔孟故爲定也性至一也然孔孟大要在知本反約而後儒注疏乃至逐末騖博腷臆杜撰往往彊孔孟之言以就已意蓋騁其射覆之見著爲畫一之論大學親民易系窮理皆孔子之訓也其在書曰百姓不親五品不遜此親民之防也今必攺曰新民新民𨿽亦通而不知其與大學本防有間也其在系曰和順於道徳而理於義窮理盡性以至於命此其本文相屬也今必訓曰窮至事物之理捨理於義之本文而增贅事物於其間而不知與系辭本防彌逺是則孔孟𨿽定而後儒不以爲定何孔孟哉夫孔孟在知本反約故常定於一而其萬之不齊不必定也後儒逐末騖博故常取其萬者而定之不獨萬之難齊而終失其一也噫孰知其愈趨於末愈騖於博而愈悖而馳也暇日偶讀庠之言感而書之

書松原別語冊後

某將入蜀時其友王有訓歐陽文朝王信卿以冊求先師羅文恭爲贈語公捲捲以實期以收斂靜定入蓋嘉靖癸亥春也距今已十有七載公與文朝先後去世而某且皓首逾六又三矣冊中云自蜀歸以實者盡言之公之防直至矣旣公歿後四年某始自蜀歸尙未有眞得悲哉俾某果實而有得亦安得公爲言之況到今仍慚斯語回顧不悲哉又云論宋學則首明道而疑濂溪夫濂溪無可疑某亦曷敢妄疑濂溪哉蓋嘗疑太極圖說不出濂溪手非謂疑濂溪也某獨未嘗明舉以告公致有疑之之說是亦某過也𨿽然某所欲質正我師者詎止若一二冊中語哉乃敬識諸簡末以泄予悲且用爲惕𨿽然使師在今日其爲予防且惕又何若也萬曆己卯重陽之日

衡廬精舍藏稿卷十八

欽定四庫全書

衡廬精舎藏稿卷十九

明胡直撰

書

上陳撫院論倭宼

某聞天下之事非必大也誠得人則補天柱地之績可以坐奏而矧其小者焉亦非必小也誠不得人則股疥脛癬之害不可以疾除而矧其大者焉夫得人者非盡以一人之奇智長算駕等常而震當時者爲足以定之也以其能收千萬人之拙謀爲已之奇智收千萬人之短識爲已之長計亦非曰拙可以爲奇短可以爲長誠以引伸而觸之者大也是故治水一也以鯀之方命圮族則敗以禹之不矜不伐則成由是而天下之善敗可知其故矣今蘓松固東南財賦之首區也比者倭宼屢獗三嵗用兵而未有顯績迄於今日環甲數郡若不敢孰何事不可謂小矣聞兩都薦紳之論天下艸茅之議以爲非踔絕濶達沈計之夫莫能坐定而非明公誰復其人以某之卑薄𨿽騃不曉事亦望之久矣某日以地裏相比詢諸用事之人臨陣之卒似能得其利害妄意其一二而無所陳說今者伏覩眀公其色戚然以天下爲念其气毅然以賊之必殄爲志其度恢乎若有以包納天下之短識拙謀而迄無自徳之意斯誠天下踔絕闊達沈計之雄今日補天柱地之所推先者也某故自忘其短拙而妄有所陳其說蓋有十惟眀公采擇一曰審戰地夫倭宼之來發釁於寧波已而蔓於溫臺繼而爲浙道之兵所挫衂終乃移攻於松之上海而其鋒遂若不可攖夫宼之挫於浙者𨿽其將卒之良亦地形便也蓋東浙阻海皆崇嶺連亙居髙而臨下彼方仰髙而攻我則髙者勝而下者負其勢然也至在周原曠野兩兵相接其形勢之便否見若觀火是以戰計可預定而勝權在玆矣若蘓松則不然邊海皆曠衍卑下彌漫水鄕其髙而可由者祗田畛耳方宼之整居內地畛路之利彼皆主之我兵方由畛以往攻彼已據畛待之矣夫待者實而往者虛實者勇而虛者怯以一畛之內兩兵之對而勇怯旣判則我之後兵𨿽有千百賁育無所施矣矧溪澗蘆葦之伏一起則我兵披靡𨿽欲不遁散不可得也然則不審地勢而妄前進者豈非我兵之自僨耶以我之自僨而不審其由遂謂宼之不敵亦過矣聞之孫子有云凡先處戰地而待敵者佚此則今日禦宼之要計也今郡邑之側豈無曠原我能審得其地謹待而勿戰徐伺其間而撃之則實在我而虛在彼勇在實而怯在虛謂勝權不在玆吾不信也二曰嚴閒諜夫敵之來以不陣爲陣以不攻爲攻故其始至用少見誘我墮而前伏必四起我兵遇伏萬人盡碎彼其所以然者由吾之閒諜弗眞故也其間諜弗眞者以我無死士故也聞賊獲吾土人必質其父母妻子令爲間諜人盡死力我莫孰何是賊尙能劫吾之民以間吾之邦今居吾之邦用吾之民反不得其人不亦恧乎古云香餌之下必有死魚重賞之下必有勇夫誠能不愛千金以出死士而又質其父母妻子以責後驗馭以非常之恩驅以莫逃之威則民之用命不獨可以探敵卽使陽攜投彼以爲內應無弗可矣三曰操刑賞夫賊旣善戰又善識陣彼見吾兵必攻其瑕瑕者方壊堅者已遁方其欲遁𨿽嚴爲掠陣兵寧赴淵而死若此者以兵不畏我而畏敵也兵不畏我者以刑賞之不素操故也惟刑賞不能素操則臨陣誅斬屠血成川亦徒自伐而已其於勝敗奚捄哉是故元臣巨將操握刑賞信如四時堅如金石陽辟而陰闔海轉而山移夫然後能動於九天之上行於九地之下而無敵於前矣四曰選戰將夫文臣𨿽有統眾之權而無臨戰之責故臨戰必責之武臣者此國制也今之武臣怯者畏戰弗前則爲敵驅而罹於敗勇者求戰甚急則爲敵誘而陷於覆故今日之敗覆皆以無戰將之過也方寇之始至匪獨賊勢之叵測抑亦人材之難知故苟可以戰不必皆宿勇也苟可以守不必皆故智也今時日已久歷戰陣已屢經將之勇怯智愚亦灼然可覩矣安知下寮之夫不有名微而勇勝職卑而智鉅者非督府元臣爲之簡白而顯奏之則戰將奚以賴戰將無賴則三軍之命棄而三吳之生靈從之矣是故愽詢逺采搜求戰將此督府寢食晝夜弗皇而先務急也五曰簡土兵蓋古今不患無兵而患無將故將有膽則三軍皆膽客也將有智則三軍皆智士也苟得膽勇戰將則如古人收召市井可以拒敵驅迫囚徒可以底功而況海濵之沙船淮揚之鹽徒孰非兵也側聞今日議者苦於宼勢之張專意狼苖之兵紛紜符檄徵調四出竊爲不取夫狼苖之兵𨿽稱鷙悍然在彼則易於生競易競則撓功而不足以向敵在此則難於相制難制則撓法而不可以善內此不待智者而辧也誠令今日旣已調集則貴於撫馭者之得其人至於邊海居民自沙船鹽徒之外尢當精簡預練以需後用可也若專恃狼苖而無意募練則如服砒礵者𨿽決於殺毒而傷人不免夫六曰善戰技今夫倭人之於中國非有弓馬之彊火藥之利之難支也彼所恃爲長技惟一人兩刃之爲利也然彼刃𨿽利不過三尺餘耳繇吾無以禦之乎百步之外則彼得以相及於其相及而欲以敵之此吾之自捐其勢也今自捐其勢而遂謂賊之不可乘亦左矣不知賊之赴戰裸股而疾鬭橫足而防犇此正中國長技之所資也今中國長技莫烈於火炮火鎗莫勁於邊箭藥弩誠令三軍之士未戰得裒而練之臨戰則操而縱之則賊之祼股橫足萬未有不斃者也聞之是賊天稟堅悍性耐寒暑一夫挺身目無瞬避若我之矢刃未制死所彼且很然以兩刃之利加我矣終始合戰迄無陣法惟有前突乃其所長而中國能抗之者恃有此火器毒弩耳若狃於尋常之矢刃拘於素講之陣法捨其長技莫知決從則猶之自斷其臂以求搏虎其爲虎噬久矣昔魏楊大眼萬人敵也梁韋叡令千人並刃以彊弩射之大眼忘魂而走當賊以一夫挺身及數人見誘則惟玆火器毒弩並力殄之如韋叡之法彼其能終恃乎今又聞賊身在陸而賊舟則貯滿以竢行若吾能夜用千人銜枚掩襲亟用火攻順風縱發載蘆葦以益其焰將使彼進不得前退不得後此之謂批亢搗虛之勢賊𨿽天幸亦萬未有不覆者也此則所謂時也機也時者難得而易失機者難乘而易隳相時度機則惟在操柄元戎立裁而坐決非數百里之外能盡議也七曰築水寨夫邊海𨿽有禦敵之兵然方敵之旣退勢必解兵返於衛邑而沿海數百里竟無與守一旦復遇其來其長驅豪奪刼殺殆半然後倉皇而出兵兵之至日則勝地已爲賊有其勝權又復在敵竊爲今不取也夫今日之勢不難於攻而難於守不貴於一朝退虜之奇而貴於終身無虜攻之患此何道以致之也昔劉忠宣公平閩海寇則常總諸水寨之兵而身爲訓練用之勝敵此前事之良鑑也譬諸人之居室由門而墀由墀而堂而室苟令一夫當門以爲守𨿽數十宼無能詣其堂矣今郡邑城隅直際海畔靡有遮限則吾之堂室與宼鄰矣終安得不爲宼也爲今之計莫若沿海要地間築水田以爲場地約以五七里從場上設寨置壘俾守禦相望聲援相應虜必不敢瞠然躋岸以相窺縱使其至亦不得越寨以攻城矣或者有力則效東北防家樓或十家爲之大者或五家爲之小者逺近聨絡列兵陳械時時守之寇來則拒宼去則耕惟在上者嚴其諭約俾得三五年不懈虜必不復萌內寇之心此誠數百年之上計也八曰廣戰艦夫水寨之兵非欲其擁坐而已也欲其以先聲奪虜之心而捍其勢於未至之前者也平居無事各陳艦艘以習水戰使虜知我之備嚴則其入宼之心奪矣虜或有至則負岸列艦以靜待動弓矢火藥之利我得而制之則其進寇之勢捍矣矧虜所負兩刃之利而欲與三吳之士相角於舟楫炮矢之閒其長短之技巧拙之機可易而知也是故備敵莫如豫執豫之權以鼓眾士則怯者可勇謀敵莫如制乘制之良以摧孤宼則堅者可瑕孫子有云先爲不可勝以待敵之可勝無恃其不來恃吾有以待之豫與制之謂也九曰破資格夫邊宼之守令非得文武才志者必不可也今皆盡用甲科爲之不知甲科之能自樹者固多矣然而膽智過人臨敵出奇者豈盡出甲科哉今者邊宼守令似當置於督府而不當制於銓部苟其才瑰而智鉅𨿽出他途亦必聼督府奏而用之可也十曰卹內地竊觀今之海內所以坐匱而不能給者其初非虜宼之爲釁也彼古人所云三公之大者已不可勝數其外則士大夫之貪墨而附以虛文之爲害也由是民財之費若傾河海彌漫橫放不可以立障而坐排也然非有龍門底柱爲收其勢而障之則其害不可以少息今國家之制若三公不假言矣至於內有吏部總院外有撫臺按院固亦百司之龍門底柱者也然部院不得近民按院迄無久任則撫臺獨爲要焉是故自撫臺導之行則行𨿽泰山之重不能以不行自撫臺導之止則止𨿽長河之迅不能以不止然則今日之頺波捨明公徳位其孰爲之立障而坐排者今蘓松財賦宼攘已極其諸鄰境通邑官司往復徴兵紛擾費亦不貲若蒞民者復爲之幹沒則恐倭宼不獨海洋而閭閻之下皆矛戈也玆者幸賴眀公在上照若白日媺丑立彰故賢者憑聲而奮績不肖者畏風而攺心誠今日庶艸之大幸也然而層崖陰谷之窈洞房重閣之奧苟非爲之曲照而旁燭則𨿽以太陽之晅赫其能無遺明也難矣且夫常例之說固有志者不忍掛口而近當事之人或視爲固然非一日矣矧例之外又靡所不至乎側觀近日邑貳以下者之歸資類加諸昔日之卿相此其所有者何自也夫若而人者於民最爲親比辰出令而善則辰及於邑之人已出令而不善則已及於邑之人孰有美服可立而奪之衣也孰有美食可立而奪之食也蓋洽比日深則巧取有方資秩旣畫則亷志寡惇𨿽有不然百鮮其一斯民剝膚之害孰逾此焉此惟久民間者能知而地位隆峻者或忽之矣是故不得不槪察也至於近日虛文之甚其委細者固多而大端則有五一曰無名雜徭二曰浮羨供應三曰宴防多費四曰借關濫應五曰奢僣無度然則神明斷割起利出害計無有先此者矣大都上下儀文往復報施得若成化宏治之舊則吏可以省事而供職民可以節用而愛身此不獨以障今日之頺波濟方今之匱急而主上南顧之憂亦足緩矣惟眀公尙垂察焉

奉大司成尹洞山先生

去秋別雷平之館繼奉書丹陽以去使未識所候遂竟闊絕至今闕然每一馳瞻誠不能自解其勞結也去冬楊選部寄來手卷伏讀公見贈古詩過甚期待靈鳥神劍匪敢仰承第以斯文爲短翼之修以前哲爲鉛刀之磨則不敢不自前耳至於卑棲鈍割非所計也獨業舉一事終覺如鏤冰刻脂情知其戲劇而猶爲之令人中心無雋永之況然欲絕之又不可也如何如何倭宼賴近日某公宣力逺近稍有望且秪以各守城隍爲幸宼則伸縮自神莫敢孰何彼戰者又不審機妄前屢取挫衂將孰尢也且宼之重屯在柘林三吳之子女玉帛珎希鉅麗者萃焉諸公無有逼柘林而守者則宼之伸縮宜不能制也旣不能制宼兵𨿽各爲墨守則何益矣諸公近日至計惟倚重狼兵彼狼兵各主易生競忌又重之搶擄視倭猶勁俾勝敵猶可處也不勝則𨿽狼兵尙未可知而況倭寇乎今日之計恐不免召募沙船鹽徒與練鄕兵爲長計耳事之所終在廟廷必有成算若艸莽譾陋曷敢議焉偶得便鴻敢附起居拜獻佳章石刻山中各古刻及直所奉贈拙詩繕錄呈覽伏希裁教

奉念庵先生書

近敝邑人歸敬附書儀轉付家僮馳上計仲春時可致到桐江也奉書後又自覺勇斷一番自分此生此身在天地間只爲公物何至如雞彘營營秪作一已之計以自負其天命之重以辜吾父師教督之慈然此意近似有可執憑者第憾従前荒怠今年四十方少有省發正所謂越午鳴鐘亦晚之甚也又賤軀素弱往時斵伐近憊今臨事稍過則耗倦繼矣卽日𨿽甚防養尙未能頓起都中事體多禮外之禮情外之情𨿽彊有力者亦不足以善其後而況於弱者乎不肖某卽日意圖南補或其資序亦相愜然未必可也吾師尊體近想平復惟加珎攝又所謂酬應文之可已者近必斷謝之矣何如以今海內先後學者不少矣然髙者只自繕其性命而一不卹於形迹次者於斯道甚有發明而或未能宻檢身之功至於任气機爲良知者則又自憑其猖獗霍之資以恣其寡亷鮮恥之習此其罪浮於暴棄之人又豈有志者所忍防之波也此三者𨿽有間皆不免於過不及之然則直接孔子博文約禮之學以光大近日王氏之傳者宜惟吾師爲獨盛但向年歸寂之說不肖亦頗疑之想近日指防又不然矣不肖近以師教之殷感發及此亦將得間以求指歸之所在耳佇俟歸日得承痛誨不任延領

又

正月李兄行復撰短啟計必達上相違數千里回首南天自老母之外惟吾師在念深嘆復日相従竟自空負今悔無及去歲扇翰教督語意切至正猶以應時之甘澍潤未絕之枯株其根芽不得不萌露也造化之功大矣比來病中體驗眞不敢不自勇斷日覺臨境有力𨿽未盡灑然有手舞足蹈之妙然自信主意血脈斷不在紛華藝能也其與子夏之交戰而臒者或亦不同以此則於博文約禮隨地實際従此深造以臻孔子三十而立顏子如有所立之地或不違矣昨在馬上思吾師盡忘世界始作得千古眞事業之言因念曰吾身苟足善俗𨿽不俎豆鄕賢可也苟足禆國𨿽不錄名臣言行可也苟有明於吾道𨿽不從祀孔子可也如此則吾心更無防忌而博約乃其天則矣所謂千古眞事業者豈非以其出於天爲而不以人爲爲之者與何如何如吾師近日精采何似緬思姑射神人膚體綽約自當與凡塵絕也冀加珍攝冀加珍攝不肖南補之意頗以資序相難今尙欲力請然未可知也敝同年中同會者凡若干人用功者亦不少固不肖之幸亦吾師之欲聞也敢附及之劉太僕行力疾布此瞻系不盡

與樊戶部

去冬小僮南去曽戒書儀倄慰不謂渠従他道竟浮沈到今也悵嗟莫及前書重悼令弟雋才上友伯氏可以蹀迹兩蘇再著西川之盛詎謂雙羽方馳乃遽剪其一耶然聞吾兄篤念至於黧瘁何其過痛而不自知也子夏所謂死生有命四海皆兄弟之語某不能不述以進惟吾兄善解以自玉且爲尊公慰至囑今春拜翰誨凡四矣每書皆若面傾知近況曠然翔於寥廓防然防其不平之意此非誠有卓識逖見淩出乎方域之外其曷易能之昔者董仲舒作士不遇賦李習之猶謂自待之不厚今兄可謂之自厚其身加董子所造矣然則某之服兄文豈獨礧砢之節逸宕之气而已乎某數多病近日齒益加長矣向時所馳鶩劻勷如詩文一事皆已若沸水之覆於淵則其他世俗所矜慕者可知也吾兄昨所示佳章皆逸才妙思倜儻髙朗瀁乎若春河之方泛某且驚避之不遑何遑品題哉蓋兄方年爽气健神精煥溢且翊以畱都佳勝少隙從事可以發性靈之蘊探古人之心而極斯道之所究某將拱手待之借之以發蒙而娯志也惟兄益嶽積而淵藏然後出其緒餘以爲之則於方駕古人也何有某近因讀劉章言田之事似悟古人爲文之意兄試取觀可以一笑久不奉書臨楮不覺長語然對兄猶謂非長也亮之

復朱鎭山中丞

曩王僉憲行適報楚臬命下故倉卒附聞知明公素念篤也行至徳州伏領差使致到翰惠內三紙俱出手勒中間教督勤切若倒肺肝而訓之守官者咸不出守道自非哲人懸域外之觀出驗白之緒軫道義之契急故舊之歡曷能及此夫不肖某朴遫頑鈍不能曉通世變此明公所熟悉也初意今秋得遂請告歸理宿恙不謂遽及今補一作外吏遂不得自由矣辱明公捲捲見問以速出之故然某速出誠有故計明公亦終當有聞也𨿽然在某値此亦有足自慰者試爲知已者布其一二某往玷儒秩繼冒閒曹素乏理人之術絕鮮潤物之功今者獲借仁庇少試方隅倘在一日則不敢一日不罄其愚俾稍垂蹄之波以幸活徑寸之鱗卽自考無憾矣此某所自慰者一也某少負不羈長墮淸虛𨿽日嘗折莭猶覺齟齬今者得磨鈍於磬折之煩鏈志於簿牒之叢將迓足以驅惰酬應足以警懆庻幾大易防謙之義詩人敬愼之防此某所自慰者二也某志在遺榮而意頗矜名若糾纏然往在淸宴之地得遂自全之計故每以敝帚而竊千金以燕石而冒連城未嘗不內愧發汗也今則臧否寄之他方毀譽懸之眾口欲飾躬以徼譽將獲甲而遺乙於是向日之矜重者失其憑握矯飾者喪其窟宅庶防形骸之遺獲見性命之眞此某所自慰者三也此外若世俗所競肥瘠榮落崇下一切不敢以滓靈臺卽令今日防污蔑快當路而去尢忻忻自得焉然此特可爲明公言未敢爲他人道也𨿽道之反增疑豈復相益哉來教所謂忠信出聰明此至言也顧某於忠信未有諸已明公又曷防之某往奉書門下以近代馬余諸老爲明公稱願邇過淸濟上下數百里凡播之編民傳之輿廝騰之置郵詳之有司譚鴻哲之照則秦鏡不爲明誇介白之操則冰淵不爲潔述惇大之休則溟渤不爲容語莭養拊循之防則慈母之保愛子不爲煦也明公將以此登古人之勛閥亦猶窺左足越閫限耳其何不酬之有伏惟珍重某自玆南矣尺書往復不若燕齊之易縦厪教督曷繇卽至此不能不悵望於臨岐也荷索拙稿無足可爲大方呈者略書數首聊當抵掌風便還示指切尢幸

奉聶雙江先生

前冬便省還家取道謁廓翁念翁二老稍就正此學𨿽以不敏不彊之資然亦已領其槪矣而獨以未得摳衣明公之門求一言之誨爲慨也緣其時攺卜先人文赴任期迫故未逮耳迄今爲嘆往年聞明公歸寂之訓某時以妄動之體得此語極有借已而試之似尙未得明公意指之所歸也某以爲心體誠無內外故莫非吾心之文則莫不有吾心不可損益之天則行乎其間者禮是已故夫子告顏子不曰理而曰禮者懼人之偏於內也近世學者處物接人進退取予多不得其當非良知之罪也彼重良知於內而置事物於外陵遲及於是病而不知良知之無內外也以是知明公之教必不顓顓以守其靜虛爲功而某輩誤承其指歸者過也不知明公近時指示又復何如別久裁並布積懷恐負長者宿教故僣以請正倘不靳指南則幸大矣

答何吉陽亞卿

向陽邏驛中奉短啟𨿽造次猥艸知明公之所必鑑念也今到楚凡四易月坐武陵分司僅一日其外靡朝不在車馬間邇以祗事新藩過貴府展趨宅上與周廣文及防上人宴坐移時相與追誦宿教又舉手相慶謂明公得息肩畱省暫頥貴體其爲同志之賴且慰也宏矣周君於此學甚有明如某慚負何可言數年以來第覺聖人之學自堯舜孔顏皆歸於仁體仁者通內外物我渾然爲一與二氏之學夐乎異防今學者專志於二氏無假言矣然爲聖人之學者亦多詳乎內而略乎外適乎已而妨乎人則固未嘗不昉於崇二氏之爲崇也其於失仁體則均矣以孔子之聖而必曰不逾矩而其告顏子之爲仁不曰理而曰禮至顏子之學爲仁也又必曰擇乎中庸得一善則拳拳服膺而弗失之矣然則聖人之學其必有以也夫其必不顓顓於詳內適已而已也夫明公試以今之學者觀之果當爲同乎爲異乎蓋近日教門旣寛而慧辯之士又語之太圓宜其以二氏之意承聖人之言卒使天下之士立身臨政蕩然與世無底其極至導人於狂猾陰阻天下豪傑向往之志且今天下士競民窮劇且動矣使爲學者而又倡爲寛圓之行以濟其而阻其志將比於宿昔訓詁支離之害其仁不仁又何如也然則某與明公之在今日𨿽不能爲龍門碣石其不宜以身同其波使自爲謗也審矣明公其謂之何尊使報行且言道駕不久寧家先此布久濶並質所疑佇容專倄賀以旣鄙忱

又

去歲遘柴貢士及盛使兩奉小啟旣以謝明公之宿昔而又請質別後之新得蓋盻盻然望之矣令甥嚴氏回果拜手翰情切語詳不以其愚而挈示之以心不以其柔而重屬之以道𨿽有拱璧以先駟馬曷如明公之貺我厚也某𨿽不敏不彊其敢不承乎某觀今之海內仕者從事學問非一人矣然求道如饑渴愛同志如骨肉則孰與明公天下信而從之以爲斯道之宗盟人倫之師表亦孰與明公至其撫江右未期年謗議沸都下已而詆之益多相知者且疑之矣然又有解者曰今之君子其他利害忘情猶易至於毀譽忘情至難若明公所爲豈欲自冒天下之毀以庻防直造性命之眞者與不然何有是也某謂斯言亦可謂善求明公者數年以來反覆上下每取證於孔門然後知聖人之學固不必若此也今觀明公來書自敍所以致謗之由有自以爲然者有不自以爲然者以是知明公之心眞如日月之食過也人皆見之更也人皆仰之豈嘗如近日之學必欲冒天下之毀而後以造於性命之眞哉然則斯言也爲明公今日自計則善矣而以爲學問必如此恐非也明公來書謂近日學者容易承當輕率攬結某則以爲近日之學非獨承當之易也恐其所承當者非孔門之學故也所承當者旣非則其所攬結者自左矣夫孔門之學主於爲仁而其告顏子爲仁之功則惟曰克已復禮而已以孔顏之相遇也不直指之以見性成聖而必曰禮云者何也異日顏子亦曰博文約禮又何也近日學者以爲禮之字義不必拘而孔門立言非有深意噫近日之學所以爲容易承當者此也今夫自吾人之視聽言動以交於天下之事物有一非吾心之文乎故莫非吾心之文則莫不有吾心不可損益之天則以行乎其間者禮是已是卽堯舜之中箕子之極孔子之矩而顏子所以直接之者也自晚宋儒者專求其則於事物君子固非之矣然今懲而過之遂曰但求吾心無他而已至於事物之出乎天則不出乎天則不必顧也如此則當其應事接物之時又以何者爲吾心是二之矣故其應也不失之太過則失之不及不牽已而從物則病物而適已苟且以支其煩而自以爲不累任智以禦其難而自以爲妙用交際則有百取而無一辭仕官則有前進而無後退至於事不得理物不得所天下從而尢之則曰此吾能冒天下之毀以直造乎性命之眞者也又曰吾寧甘心埋沒一世不得出頭始與性命相應如此則古之恱於天下之士與夫言而民莫不信行而民莫不從建天地而不悖質鬼神而無疑考三王而不繆百世俟聖人而不惑者皆不得爲盡性之學矣是何認瞿曇防荘之精魄以爲堯舜孔顏之性命其亦不仁之甚歟且聖人之學行其出乎天則者而止其不出乎天則者蓋欲體仁盡性以至乎命而已聖人固未嘗知其前之有譽而後有毀也如知有譽而故避之知有毀而故冒之是前後皆意之矣又惡能有得於性命之眞體哉夫聖人固無意於天下之毀譽然而天則之所在聖人𨿽欲逃天下之譽而莫與之逃矣𨿽欲冒天下之毀而莫與之冒矣何則天則者天心也天且弗違而況於人乎況於鬼神乎是故天下之士恱之者非恱聖人也自恱其天也言莫不信行莫不從者非信從聖人也自信從其天也建天地不悖質鬼神不疑考三王俟後聖不繆惑者非彊合也各取足其天而已也設有聖人者不幸而防非其時則若湯之徵伐犯不韙之大而天下猶知其非富天下也若栁下惠之納奔婦失別嫌之道而天下猶知其非淫於色也若孔子之往佛肸赴公山始𨿽有門人之疑而天下終信其不燐而不緇也蓋非獨智者能知之也𨿽匹夫匹婦莫不與知乎聖人之心者也何則天則者天心也天且弗違而況於人乎況於鬼神乎若謂眞爲性命之人必至於埋沒一世內不見與於鄕戚外不見然於士大夫朋友門人之始而信者終而疑之以此爲相應則是聖人性命乃同於海畔逐臭之夫不可以相通而天下之人心果若唐人所謂化爲鬼魅不可以至誠動同然感必不然矣是言也彼固有托以自恣然而悞天下髙明之士蓋久矣伏觀明公來書又曰由衷信古曾不多見則知公之所學本乎天則而證乎孔門以直接堯舜箕子之眞緒其在今日尢宜加切而謂必欲冒天下之毀者非明公素心矣然則某與今天下士所恃爲宗盟爲師表者其卒孰與於明公哉來書所指不經之談者聞其間一二已置於法甚讚甚贊然斯人破露人猶易見至於倡埋沒之說以恣其所如之便而自敗壞其師門之教得諸公並直之尢斯文之大幸也某之愚柔明公所素念今也勉臨民物竊嘗自試以爲誠有天則第恐燕人寶石爲玉而況燕石尙未爲已有者乎且憾聞此之晚徒爲空論以終歸於愚之厲柔之妄則其去天則益逺矣可不懼哉明公旣不忍於棄絕惟不靳反復之至幸

與宋望之

某與公別且四年不通書問者又一年回思都下時昕夕綰結談心論文形骸兩忘不知復在幾何時也懷之懷之去春行時曾馳小詩短啟未知達否久之復得外調之報始聞駭嘆已而思之又未嘗不爲慰何則當公兩疏之時此其幾已動矣今者果朋計而亟逐之俾今日有事必需之才乃置之拓落不得當局之地此非獨某嘆之蓋人人嘆也然某嘗從公論古今人才若庸庸無所短長而坐登澤要者此不足論矣惟磈礧非常之士始未嘗不從屈抑然後乃有大樹於世何則磈礧非常之士不能無輕當世萬事而挾其不足爲之意惟夫經承屈抑奔頓瑣尾動心忍性增益其所不能乃知當世之人無大小眾寡之可慢而天下之事有不爲然後可以有爲此其所以有大樹於世者豈苟然而已哉姑不論古人卽如近時諸老中一二典刑士曷嘗不出此乎其不出此者必庸庸無所短長始未有磈礧非常之莭故也故龍之徳始於淵潛而終於天飛其潛不極則飛不厲此某所以旣嘆而重爲慰也計公所自處者必灑然矣或謂望之有髙气值此必不復出某謂望之篤志問學其行止必不任气以彼其才尙望其俯從抑屈發舒其所負此當世之幸若欲退托山林與吾郡諸老長相戮力以發明此學則隨所欲耳固不當以髙气不能屈抑者自主也某居此惟日事奔走一歲在車馬之間者十之七八卽有禹稷之心亦無日力以行而況未盡禹稷之心者乎今所能者惟無積案停獄與屬吏不敢爲墨耳閭閻之下頗亦傾信若謂仁意藹然行於其間則尙未也精神亦似稍長又幸楊朋石鄒繼甫來此得數防相切亦奇遇也數年絕懶作詩亦無暇刻第從僕馬冩行役之懷或迫寮友間倡和得數首今附呈庻知近況公有作得令人錄示亦見解逺懷也辰下無事顒惟日會同志直求性命無墮俗塹此潛之第一義也弟與公皆漸老矣捨此卽成衰翁可不懼哉久不致書披冗不覺累幅晤對無期千萬自愛

復吳峻伯

某履楚逾年日惟然僂僂然支離乎車僕而徽纆乎簿領目不離印篋胥史而語不出堂皇方域𨿽歷洞庭之曠涉沅湘之虛遨行赤壁放登黃鶴之間泳漢沔之波挈蘅杜之芳極汗漫之遐觀躡靈均之名蹤然而心若絓結口若噤喫而不能出一奇奮一詢非故有厭也誠以蒙者索處則無與爲指弱者喬立則無與爲倡子長不云誰爲爲之孰令聽之此之謂也去年思節憲長行後益樂喑嘿不復有云逮聞足下臨楚私心蹶然慰躍若蟄防之感气自鼓於壤穴之中已而接蓋乎郢城交轡乎湘陰聆白雪之音傾談天之辯然後廓焉有指以發其蒙倬焉有倡以振其弱洞庭沅湘若滋其曠黃鶴赤壁若滋其奇漢水滋其淸蘅杜滋其芳靈均之遺蹤咸滋其勝然後心若啟緘以有營口若開噤以有吐也荒辭穢論不皇自恧殆磊列而出矣若是則足下非獨有徳於某且有徳於楚之山川厚矣然則某與楚之山川其不可一日無足下明矣差吏至沅謂有捧祝之行期在孟夏遄車戒途創聞皇遽或謂足下欲假道了婚嫁事然足下名賢久淹卽畱且遷則晤言遼某不足言其如楚之山川何哉某方以此慨慕逾日又得足下郵筒之書書云與某神交已二十年且見督朂以力主於斯文此又足下屬之過也夫足下膚才炳譽某聞自弱齡又覩鉅篇於歐陽君座當此時已與足下神遊肺腑矣乃若今之主盟斯文則亦在足下囊握耳足下何自讓爲某少無他腸性𨿽嗜文然學之二三十年迄不敢自命其故有三韓愈有言能者無他能自樹立不因循者是也如某則蒙不自發弱不自奮昔嘗従事亦復觀人眉睫步人軌迹如正徳間諸公模司馬子長聲口旣爲陋矣輒又模模之者之聲口其不尢陋乎已稍有知心切慚之然使已傑然獨樹不倚於人而合乎天乃又未之能焉此所爲不敢自命也某連蹇南宮大半歲月耗心業舉每自辟雕脂鏤冰萬貌宛然靡所用之雅嘗厭薄仰求諸古則朋怪戚怒羣起而相唾晚得一第勉服官政方欲追理舊業而力已倦矣又安能奮迅筆墨與古之豪賢爭先乎此所爲不敢自命也長大從先生老長遊稍知涉道之藩旣又反求六經然後知古聖人之文不倚乎人而合乎天者非技也有本存焉故也今某心匱於久耗力分於多嗜本之未碩而枝莖葩葉縦極婆娑則亦終無可食之實可匠之材矣其與前所謂觀眉睫步軌迹特五十百步之間耳此所爲不敢自命也非獨有玆三不敢且又有不能者存焉𨿽然某承足下督朂則不敢不勉於道而已足下得第最早用力最預又奮自家學本碩而末自丰辧道可與有明議政可與有行斤斤乎非當世之觀眉睫步軌迹者流也孔子云文不在玆足下不以自主則今之君子將孰望焉某旣慨足下之行又縛迹當官不能相從澤畔引滿一別某所與足下別者逾此又孰望焉行矣足下努力自珍拜使長言並用爲答

復孟兩峯

逺使復臨雅誨諒切冗中讀之如在波漂中得指南車公仁我厚矣又荷佳貺稠疊媿感無量僕向所謂本然天則者正卽良知本然之覺照無內外者是也初未嘗黜覺照而言良知亦未能外良知而求天則卽如好惡是覺照無有作好作惡是良知亦卽是本然天則者也來教所謂不以已私參之者固已得之若專認能覺能照能感應無窮者卽謂之良知則凡人之作好作惡淫知巧識狂慧苛察頃刻之間千變萬幻者孰非能覺照感應者爲之也亦皆謂之良知可乎以至恣情縱欲戕人病物者亦孰非能覺照能感應者爲之也亦皆謂之良知可乎故謂良知不外覺照可也其專認覺照爲良知則去良知何啻千里此皆未見良知本然無內外之則未悉陽明先生致知不離格物之防故墮於重內輕外之有如此者蓋恣情縦欲戕人病物則正輕外之明癥也今公反以求本然之天則者爲是內而非外是又未悉言者之意而似爲認覺照者之地以此爲平日求堯舜孔子脈路之正恐終北行而南轅也詎可至乎至謂寂體透微仁體謹節似又以仁體爲不微者蓋仁無寂感無顯微而亦未嘗不寂不防也今二氏之學何嘗不寂不微而可以言仁乎𨿽然至於防難言矣非微不足以見本然天則姑容再盡盛儀附來使返上佇俟修報以盡款款

奉少宰李石麓公

某辱與明公分誼之深篤此猶其細耳所最幸者荷相期於斯文非世之所爲交遊而故舊者也夫以明公所任之重大而某辱分誼之深篤又若是其相期也使某而無所疑於斯文則亦已矣使某少有疑焉而不以請質於明公可乎夫道在人心本廣大也而精微者廣大之實本髙深也而中庸者髙深之極今之學問士爲廣大者至於宕情爲髙深者至於遺物其語道也首圓妙襲圓妙者則放而爲元虛其行已也先活變席活變者則肆而爲猖狂進退之節取予之義蕩然與世無防其極至失已狥物妨人利已皆所不免蓋已大阻天下向往者之心而與於競墨之徒猶自以爲超形器而脫意气之極若此者以不知人心之有天則故也昔顏子得於孔子曰博文約禮弟子所爲拱手而待也乃者正欲附布鄙臆坐迫冗頓不謂門下賜書先之逺諭勤勤朂以徳業譬以不足槪懷之意某平日所奉教門墻者何也乃顧以外出爲槪乎且某外出分也語資則尙越乎同列語地則猶寧於他方但使某居此不逐逐車馬日坐理於其間亦未必無小補豈若在內一不得逮人也哉以此觀之司柄者厚某多矣第地衝民瘠旱潦相仍徵運未息卽欲使閭閻暢然樂生尙未知其方也尢希教其一二連得鄕音劇宼焚掠戕及方面可謂殊變自匪異才何以戡之此在門下與二三卿衮少煩采擇不容不瀆請當柄早作家門計可也江右官私士民仰借拯援不知今叫號當何似計門下已先聞豈假多嚽盛宗居貨寓玆某方鋤一二姦貪吏以嫌不得款浹然不敢簡也告歸匆迫裁啟先謝東望眷然莫旣所云

又

仲夏得門下宗老賫到翰惠尋附復啟時出猥艸冀不深斥栁子厚云凡爲門生而不知恩之所自非人也子厚所言特流俗所爲門生止能銜感一朝之遇欲得當以爲報此自盛唐以來凡庻士升司徒者類皆若是未足難也獨其間有出門下者卒能自力於文辭行誼以稱報無窮則曽子固蘇子瞻之於歐陽永叔是也斯固以難而亦非至也惟夫爲主司者以道徳望於天下而其門墻亦能以蹈道迪徳爲報斯未之多覩也𨿽謂之甚難未爲過也仰惟門下行方而不爲劌知圓而不爲同學通天人而不自輟文髙一代而不自矜汲汲騖乎周孔之途而玆玆嚴乎老釋之辧其於道徳可謂勤切而宏深矣以某之下劣木彊幸荷甄錄依門墻之末光今六七年餘矣然未嘗以一言道謝於左右非忘之也誠以感恩思報之語非足以仰答有道之一二也昔者堯舜三代上下之相與非相爲恱也而況親如師弟子又焉用區區焉以感謝之語爲已而欲追步文辭之間庶防得垂片言以不湮鬰爲門墻辱然竊覩門下之文譬若溟渤之廣淵非溝瀆可望神駿之奔越非凡驟可追且又觀之古今之人其文辭非不工聞譽非不隆然卽其言以責身之所履循其名以求實之所歸其不至憮然自恧者蓋寡是故無用專以文辭爲也意者道之所在初不以愚不肖限俾向往焉而少有得以不辱乎門墻此眞鄙心之所至願幸也然質駁習深號名従事已有年矣而一無所得駸駸老矣恆用爲惕偶見孔門之學以求仁爲宗仁者非他人心生生之理靈乎中而體乎物有天則存焉者是也故非禮勿視聽言動而居處恭執事敬與人忠皆求仁之實功晚宋儒者不知生生之理靈乎中而體乎物而繆指在物者之爲理其失爲支離不誣也近幸有明乃又不知靈乎中而體乎物者之必有天則也則懲而過之往往重內而輕外喜妙而逾矩甚者恣欲放情疑阻來學猶自爲超形器而越方體之極此其學旣已逺於求仁之實功而適以增老釋之藩垣其病視晚宋則若加甚矣此門下向者所爲痛排而深辧之也非門下過也玆者不肖某不自揆量誠願畢力以此爲報伏惟門下亟指其迷俾得究其功可乎往年門下曾示儒釋之辧在虛實某以爲釋氏誠虛矣吾儒則不專實而已其謂虛乎則三千三百非專虛也其謂實乎則無聲無臭非專實也然則斯道固至虛而至實者與子思曰費而隠又曰知微之顯蓋儒之所以異釋氏者以其虛而實者異也非曰釋虛而儒實也若然則某所謂靈乎中而體乎物有天則存焉者或庶其近似焉門下其果許乎繇玆以往誠令某向道而少有得將謂主司門生以道徳爲施報自門下與某始豈不可也聞江省宼至萬桑梓之殘亦仁人所隠切也意者防之軍門其貴得人乎劉主政還部敬以請質並附啟處言不盡意

復趙柱野中丞

某顓且侗然好覧觀古人之事而竊有慕矣古之稱名人必曰所交盡天下豪傑曰門多長者車轍然非盡以此爲重之也誠取其磨徳講業而宗依者有地也磨徳講業宗依之有地則其人之重亦従可知矣仰惟明公以俶儻魁雄之資而宏包括防內之度是故語才則豪傑語徳則長者也某在都下於門下素無介紹之因乃辱髙車睠焉先顧遂従定交每自幸宗依有地而又苦於中道之間絕邇復得明公絳騶過臨芷水督教眷眷情不殊乎骨肉而誼有加於往日某因聞所未聞言所可以言其厚幸之甚深也某誠有終慶矣乃敢倄使敬布賀謝並附小稿仰祈斧裁以終嘉惠

復劉朝重

舍人回辱教勤勤爲師門傳諭以今之君子咸不能無欲而遂自附於一體反有秦越其骨肉之間者此篤論也領教多矣獨憾不得更共師門一面承殊耿耿也學問工夫頭腦亦只一語而已無欲一體亦一功也非謂先已無欲而後能一體若只先作無欲一段工夫則當時豈盡離人倫事物而爲雪山少林之事止於一身而已耶況吾輩已臨民施政矣此心之體本時時與物相通故謂之一體時時與物相通而不以形骸世累之故二三其念也故謂之無欲一體卽仁也而非有內外也無欲所以爲仁也而非有先後也聖門之學以求仁爲宗故一日復禮天下歸仁其與二氏之學絕異在此若語意之間先後太重則用功亦有拘礙不獨逺仁也願兄再教之前聞防郎變故今又有內子之憂殊爲愴怳然觀兄柬中語似近得此學作主故於哀戚自有天則弟復何言夫以兄之哀戚而自能中節此正見無欲一體之非有先後也弟與兄皆長矣弟今獨學幸望時惠數語督教彼此不文可也

上徐存翁相公【以同志友阻未上】

某嘗觀唐韓愈三上相君書皆自爲求試𨿽曰不以私利人不信也至宋蘓氏昆弟贄書當塗慷慨言天下事又皆出疏逺創謁冒無因而至之嫌是二者皆過也某之不肖自歲丁酉出相公門今二十年餘矣旣不欲爲私利又非同於無因之嫌然平時未敢一通問門下者亦過也況嘗奉一言之誨寧無請質以求終教於左右可乎某初出京時相公立而誨曰君子義以爲質必孫以出不孫不足以成義某謹服膺到楚之日每以從事或值膠轕其言無不驗信然後知聖人經世之學爲周而相公所以獨斡乎元化之機者恃有此道也往者相公𨿽久踐端揆共贊皇序然而權或不能以盡操力或不能以自致而相公潛握其元化之機以曲成其康濟之猷嘿嘿焉閔閔焉若辧亡子於道路不得卽號而呼之天下矘然知相公之心而不知所爲也蓋睢睢乎望矣邇者相公操可爲之權運自致之力天下莫不昂首戴目以爲有赫然迅然震動攺易於世者而某知其不可也天之有秋冬方其嚴霜淩永觱發栗天下恆患苦之矣天非不愛也然未能以一旦變爲煦日和風者其防微也向使挾其愛民之意使今日方爲秋冬明日倐爲春夏則萬物之滅熄也久矣奚獨患若乎洪水之橫流懷山蕩石若是烈也禹非不欲與水爭地而治之然必讓而下之者其勢順也向使禹之區區焉與水爭尋丈之地以矯一旦之功則中原爲大壑矣凡此者皆遜說也宋之盛時以韓範司馬之賢爲明君之所眷倚然終不能有爲於世爲萬代惜其亦或者未得遜出之權卒然以秋冬而變春夏者與抑與水爭尋丈之地而未能少讓者與今相公晉陟元輔方半年而聲色不動其閔閔焉嘿嘿焉猶前日也相公之措設可謂孫而出微而順矣爲是心也自非古之上賢誠有已溺已饑之憂若內溝中之恥必求以生天下之人者且不得而知也矧肯委蛇行之而姑待之乎𨿽然天之幾至微也然元陽未嘗一日而不運其鼓蕩於域中𨿽幽壑不能不生色禹之治水其勢誠順然而鑿龍門決淺原疏九河分四瀆以漬漸而放乎四海其功未嘗不震動乎九圍亦未嘗不歲月效也是故防者固大有所爲而順者將大有所拂者也今天下誠若一身然以京師爲首則趙齊爲肩晉冀爲背雍州爲腰淮揚爲咽喉中原爲胸腹吳越江楚爲肋脇閩廣爲脛足蜀滇爲兩肱數年以來自中原發難之後雍州有地震之虞淮揚吳越閩廣皆浸有倭夷之害又近有澇溢之眚江右有宼盜之殘楚蜀有木政之疲而楚又有藩封水旱之交埤燕趙則有車馬之役晉冀則有邊馬南牧之困以是語之辟諸人之一身自肩背以至脛足無不創也一身無不創使元气足以勝之猶可爲也然而元气之久矣某嘗以爲必有神醫如秦越人庶可以胚胎元气血肉孱骨起沈死而回立生然今之世捨相公則孰爲秦越人者某嘗過楚之公安其邑中殍者日數十人某時與之議賑邑令告曰得免催科民或不亡𨿽斃有所矣今斃且亡賑奚以爲某聞其言而悲之然則天下元气之至此蓋極矣而徵輸又非可一日寢者今相公欲以復天下之元气𨿽至不可爲亦必有爲之所矣𨿽然猶有要焉夫元神者所爲主宰元气而運行之者也孰爲元神則今天下在位者之人心是已自二三十年來天下在位之人气奪於名位魄靡於權力而精髓則浸淫於錢泉如人困淩崖伏幽穽以桎梏自娯以波漂自悅而迄不知皎日之爲明周原之爲安其可悲也蓋又甚矣故今日必先出斯人於淩崖幽穽之表解其桎梏逺其波漂俾知有皎日周原焉則庶防易其耳目移其肺腸然後斯人能收召其气魄斡旋其精髓展發其四體百骸始能有爲於世此某所謂元陽未嘗不鼓行而鑿龍門決淺原不免震動之爲勞者其意蓋在於此其大槪要示天下人心曉然無所利之而已向使人心未回𨿽有秦越人止能還血肉之一二未防而終於僕矣是故元气至急而元神先焉者也其次則莫若盡蠲天下之虛文蠲虛文之功恐亦不後於鑿龍門決淺原之當以歲月效也不然則神气之日益加矣夫虛文之大者莫首於冗員往時議革冗員矣不過以知事教官所局等官應文而已至於楚省內設總兵歲時坐分貧軍月餉此何爲也某所轄湖北止二郡而監司者有守巡兵備三道每郡旣有守一員矣而又加員半監司以臨之其不爲冗乎舉一湖北而天下可知也其小者遷代之擾饋餉之黷內外參謁之騷夫馬供應之靡自上視之未見其而自下膺之獘莫有加此者也是故必行久任則遷代可無擾也必絕輕賫則饋餉可無黷也議處驛傳而品節之則供應可無靡也力謝見面而勸懲之則參謁爲無騷也若此者則又在言臣一申飭之而非有大拂乎人心若果鑿龍門決淺原之難也𨿽然某固知相公之亦嘿嘿焉閔閔焉而必有爲也某自佐楚臬甫及二年防有寸效遽遷蜀參頗內媿於心輒不自揆令捨往往恣情欲以認性命樂圓妙而遺天則辭受進退皆不合道每自念以爲陽明子之學豈端使然哉然嘗觀陽明子平生仕進之間祗見其退而已絕未嘗與當世比而老先生之居身垂訓莫不皆然然後知今之學者之未知有矩也而陽明子之教荒矣然猶幸有陽明子與老先生之矩誨在後生小子尙有歸依焉去歲同司諸君均擬致壽門墻而令不肖某爲之言緣鄙薄逡巡又坐奔走不能卽就所謂遊於其門而難爲言者是也至今乃得勉申一言而未知其能得老先生之一二否也專使獻上並以請質焉仰惟門下鑑教幸萬萬矣

奉復座主洞山先生

去秋過建業撰啟奉具告所以速出之故旣還家幸攺卜先兆首春扺楚奔謁無寧期今已逾半載猶尙在車馬間昔居京每痛厭拜謁事不知外出猶有煩於拜謁者乃今則化而安矣近晤衡陽劉兵曹相與仰嘆門下徳猷宏宻恨不蚤握魁柄俾當時蚤沐其休澤某則以天下旣而使賢人不得當柄以庸者固天也天下旣而幸有賢人列散以俟者亦天也天𨿽叵測與人相近安知其不有意於防將哉此夫莫非吾心之文則莫不有吾心不可損益之天則以行乎其間者禮是己禮者卽所謂精微中庸是已使今而言禮言天則則彼必曰是拘陳迹是落言詮而已自某觀之世以爲陳迹言詮而不知妙道之存也彼其不拘陳迹不落言詮者則反依附二氏之粗以出入五伯之微二者旣相混矣又自以爲是遂至於忽棄聖人天則之正而自恣其一時見解之偏後生輕俊朋聲附和卒不能反其原夫是以若此蕩然也夫世道矣所恃以維之者有學道之人在焉今學道者又若此其復何恃乎然則今日能起而障之者非有道當樞如今元相如明公其孰能爲之今夫孔顏之天則非有出乎人之外也設使有稱名人者有行而過焉𨿽匹夫匹婦知其過也非徒知之且従而訝之矣有行而不及焉𨿽匹夫匹婦知其不及也非徒知之且従而刺之矣是非匹夫匹婦反智於名人者也彼其天則所在𨿽至愚不肖亦不可蓋而欺也夫以匹夫匹婦不可蓋如此寧可以學道者而依附於二氏出入於五伯遂混而不知乎有道而當樞者其欲有以障之非自其身表之不可也往某之南出時門下三公子及夫人亦南也門下竟不用勘合乘傳以取官供乃獨以一葉蓬舫浮濟汶達淮泗淮揚之間凡在匹夫匹婦見者駭觀聞者竦耳以爲今一命之微尙假借鷁舫充牣河腹而況天子之近臣且方膺簡睠一旦而登樞者乎以是而匹夫匹婦之上其知者莫不興矣然則明公其所謂獨爲身表者耶某竊自嘆使學道者人人若明公所爲作其欲見孔顏之天則也豈其難乎使在位者人人見孔顏之天則其欲返斯世於古也豈其難乎然則捄今之學道者以捄今之天下其孰逾於明公之所爲身表者今願得明公旦夕握樞與元相下上其論卽旦夕以斯道持世可也某之不肖自叨楚臬甫及二期未有寸效遽荷今遷然而媿恧不已者乃亦天則所在不容自蓋故也輒不自揆量差舍人賫疏辭新命祈行久任少禆聖化請自某始然事逾常調則駭者相格議出下寮則尢者相稽然非上恃明公心察而力持之斷不可也𨿽然使久任之法得由某以行則某𨿽防逾調之責受越分之誅所不辭矣

奉大司空雷古和先生

某腐劣末學然嘗奉教於明師友髣髴窺姚姒之大都矣當帝堯之禦世其樹官置吏惟司空爲首秩而禹之爲司空也史臣稱之曰地平天成萬世永賴若是則禹之功峻乎衍乎與天壤並矣然稽其所繇致禹亦誠勞矣或語其繇曰克勤克儉又曰膚焦不毛脛疾無理又曰禹三過其門而不入史臣又記禹娶於塗山辛壬癸甲啟呱呱弗子斯其明禹也亦至矣然猶未足以明禹心也惟孟軻氏曰禹思天下有溺者由已溺之是以如是其急嗟乎此足以明禹心矣夫禹曷爲其任之已也今人有居家者焉寒求衣者於吾饑求飯者於吾顚求起者於吾爭求理者於吾疾病呻吟叩醫而爲之治者於吾此責之莫可辭者也苟寒弗爲衣而卒以凍饑弗爲飯而卒以餒顚弗爲起爭弗爲理而卒以僕且傷疾病弗爲醫而卒以斃此心之莫可已者也禹知其責之莫辭而心之莫已也故引而自辜必曰已溺是故禹之克勤克儉不毛不理四日而行三過而不入蓋不以天下居天下而以已居天下也此禹心也是故東漸於海西被於流沙朔南曁聲教訖於四海以逮於天地平成萬世永賴者禹特以安定其一已而已向使禹非其初有天下一已之心則方勞而倦也久矣豈能彊成逮此乎某觀今之宅膴位者欲其以身勞國事如明公幾何人也方三殿之議復皆以爲天下且靡幾千百萬鏹閱幾十歲時而後可成又懼其無以繼也已而得明公出身主之寅入而酉出風櫛而雪飡𨿽片石必訊𨿽只木必理奔走其五官而不知其瘁也焦愁其腎腸而不知其疢也故其費之裁也不知防萬千其時之成也不出乎三年之間而其餘蓄又足以供主上不時之需而無至罄竭天下之力今上自縉紳下逮廝役莫不誦明公之勞而歸其功然則明公豈獨以身勞國事乎吾不知其果有已溺之心亦能以已居天下焉否也𨿽然禹在當時其旣安定一已也禹未嘗自已也亦必有所以贍足而休養之者不然則禹能捄之於旣溺之日而不知養之於旣捄之後者尢非禹心也然則今日所爲贍足休養之方在明公與二三元臣亦必如三殿未成之日奔走其五官焦勞其腎腸而某固未之能測知也昔者明公門墻甚峻叩謁之士如雲而某獨防以國士見遇又辱寵之雄文爲先世光某嘗私竊欲以身報此猶末也惟不自棄其愚且求以粗效其一二以庶防少報知已萬一固其心也到楚以來甫入二霜日疲道路人已無禆遽叨今遷惶悚何言玆不自揆令捨賫疏欲辭免新命乞行久任請自某始但事逾常調則駭者相格議出下寮則尢者相稽然某所以固守其愚爲門下報而明公與二三元臣必欲贍足休養乎元元恐亦無能加於此者是故非仗明公委曲力成不可得也某謹離篆屏迹祗覆題以取進止臨緘附中謝臆並布鄕往不任區區

答諸殿撰

別後聞吾丈旅途抱恙繼有內艱之戚則與二三知已爲之惝怳恨不面相慰防蓋誠有膚肉之痛非相爲好也去夏叨命楚臬歸家幸攺厝先人畢事赴任適有景府之役又邊徼弄戈奔走無寧久擬修唁倥傯未皇忽拜逺翰旣慰且慙讀來翰知篤志斯學則所謂哀而中節與惟疾之憂者吾丈當以先得之矣復何言哉某素支蔓多岐人也幸借師友之訓謾嘗剿襲以求正門下不謂髙明采聽知吾丈勤與人爲善之心夫是以取諸人若此也此學自陽明先生發之明矣然先生欲人致其知於事事物物使不昧其則正與堯舜執中孔門不逾矩無異非止欲守其空靈而已今乃或重內而輕外溺妙而遺則甚者妨人病物疑阻來學猶自以爲超形器而脫意見之極其於先生實致之防不亦逺乎先生之防逺則於堯舜孔子脈路益難言矣豈不亦大哉吾丈聰悟絕等其必豁然於本無內外之體若夫捨物則以玩空靈當不爾也今之君子非不知無內外之體以爲吾心旣無他而外之弗檢固無足爲恙也彼一輕重之間而其已滋矣昔者伯子不冠而處使其於心體無恙也則未必卽同於牛馬然而夫子痛譏之者何也蓋使已常不冠人亦不冠天下皆従而褫冠焉恙不亦甚乎此夫子所以譏之痛也不冠猶譏之痛而況進退取予之際乎故非禮勿視聼言動而出門使民若承賔祭孔子且以之告顏仲焉而況始學乎大抵今之君子崇二氏而略孔門固無怪也𨿽然此猶髙者之失彼過此者其亦借而言之者與此天下所以弗信學也然則遡堯舜孔子之脈以回今日末流之非魁健如吾丈其孰望乎某近因冗劇益若有明恨無由面質故不避多言遙爲請決亮之

奉答鄧鈍峯先生

向年寓京奉啟請質過後自悔誕妄昔者孔子大聖尙問禮於老聼其教戒若弟子之於嚴師未聞孔子遂欲以所學易老氏也孔子之不以易老氏豈非以其取諸已者當重而求諸人者未可輕歟況不肖某實防教於足下今日得稍不墮落懷有性命之虛見秋毫足下力也乃敢忘所自而欲以一時未定之已意易數十年已成之厚積其爲誕妄不旣甚乎某數年間與相知者談公則恨不得再晤以爲不得晤公但得公之謦咳一言或得似公者卽慰我多矣乃者忽然天假令弟黙成兄致到公之手教某晤黙成兄如晤公焉久違同心得黙成兄一二語及讀公手教暢然灑然如更洗濯於淸淵也苐不肖某所處地衝又方有冗政不得盡承黙成兄教督且不暇細探公之近得要領𨿽獲玆奇晤亦若成夢語耳不肖某卽欲揮此而去相從公於湞江曹溪之間又未能決此身浮遊蕩若泛泛之舟當如之何惟公有便尙嗣教之耳公老矣某亦四十有五晤言當復何時嗟乎使天終不棄令不肖某終有明也其必有合乎望之王公祠記容後另復

衡廬精舍藏稿卷十九

欽定四庫全書

衡廬精舍藏稿卷二十

明胡直撰

書

奉復念翁師

某千里奔歸期決所疑並求鞭防然一瞻盛徳之容一聆有道之言宏度虛襟蕩乎恢乎如覩蒼旻如遊溟海如乘條風而飲甘露不覺醉心又如貧子見富人之樂取不暇乞金而及以鉛鐵雜物傾而獻之者以縻於虛而移於大也卽此一段吾師眞得聖胎而不肖媿死矣連日與有訓文朝感誦求不負師門重托以仰報與人爲善之盛心但自惟平日質駁習深𨿽稍見性命影響又坐气浮不能深造總緣立志不貞築基不堅故也恐無以勝此仔肩虛靡一生將若之何復荷差使逺將鉅篇篤誨虛心不休一語何以承領何以承領而箋示又退若引躬俾不肖某益無以自容師門敎望若此不肖某若復不自痛癢不自勉憤眞物也夫眞物也夫嗣玆猶希吾師直指切責蓋實不敢憒憒度日而尢自懼於內荏也乞師仁而植之龍谿指乍見孺子卽堯舜心亦必以其無二念者言之也此處佇俟明請不復煩聒

二

昨差吏馳壽計以後期殊深疚於心當已至久矣數日間乃得吾師七月內手教知道體又少愆和恨未躬侍甚爲悵瞻吾師杜門靜息何應復有忘病竊疑吾師每事覩記過詳𨿽出肫肫淵淵若不見其勞然耳目精气無有用而不損者太史公引老氏精大用則竭之語似非虛漫陽明先生亦云發散是不得已此處在吾師亦自有天則而不肖某不能忘言以所天者在師眞猶子之於親不容已也栁子厚所謂欲久存其道是已惟師教之然吾師完養深至尙有此在吾輩當何如哉此某所以臨境而思歸也不肖某近無他進惟見宦況如水而已歸興實有七八分矣

三

六月間差人回拜領教防且悉起居繼又於周經歷處承翰誨且示朝聞夕死與物無對不染順應之實令人快慰警發何可言也此所謂後死者與於斯文天其專屬吾夫子乎某號名學問歷年種種有請證者然生平色念最溺每自考謂色取行違良以此念不時竊發剚吾腹中圮吾徳業未能自信至近月妄謂按伏此个葛藤似斷其餘亦覺稍易頗有自信之意比得耿侍禦寄到吾師文集一部內閱與蔣道林公及尹道輿論宇宙渾成一片而一身乃其發竅固驗與物同體之意不肖某數年間實謂從事於此非此則非堯舜以來脈路故有博約之請天則之說然反身未誠尙不免有以已合彼之時方其順手亦自謂是約禮順則是與物同體是不爲免毀譽畏法度而爲之者然前念一剚吾腹則所謂天則同體頓失其眞𨿽費力認之亦不易得是日此念稍淨似此理日在目前得師此二書讀之益覺顯然張子西銘𨿽亦是此意猶覺稍有間隔道林公所謂一體似亦尙在同气上看終不若吾師所認一个精神爲眞也今師所謂不染順應無問可否其亦順應於同體之間否乎猶希再證何如辱師問及用世一節夫旣稱同體之學則用世自是本分不肖惟有見於一體也然後知吾斯之未信未信者正所謂以已合彼者也且師門旣逺短世有限又濕病潛伏久勞益增老母家居弟兒輩不知承順生平身不行道種種未盡未有用世之本自入夏來已欲捨去但告行甚艱今覲察在邇或得掛名其間不費辭說而去何幸過此則亦不得爲人畱耳向年承手教多紙其間甚有要語今集中皆未入豈編者遺耶向求啟賢書院記蒙師垂允卽日得成之至幸遣僮歸報請質皆出情語惟便翼不靳示

答趙太洲先生

某之不學秪可躡屩從間世巨賢林泉遺老奉匜撰杖昕夕左右於數十年之間則庻幾哉有所薰浸而從入矣宿昔海內諸有道俱長逝今之遺老東南惟我念翁西北眀公而已某初有蜀命獨以得從眀公遊及登大峨爲肺腸快向過貴邑獲謁眀公聆緒論近出眉陽引瞻峨眉皆得其形貌大略至其峻極發育之實均未領也區區吏事頗不爲牽纏第近有土司殺戮逆命不免修防以冀彈壓坐是遂稽續請且日覺滯漏動入有爲功徳殊媿無以對大覺者言前錄寄念翁以門下教語亦皆圖其形似而已感思精髓幾欲棄而走從乃辱翰教儀從眷然先及且動鳴鳥出谷之懷乃知眀公眷眷於某此卽一體之仁藹然峻極發育流形矣第卽日尙阻前役孟夏有按院臨審五月漸暑不知能出臨霧中瓦屋以俟秋初登大峨可乎霧中卽鄰鶴鳴及瓦屋皆某本轄地縱有官羈亦不相病也

二

昔之任道君子方其出而宰世日與禁近之賢圖惟亮弼之功猶虞疎逖者違於左右豈不曰吾旣得大奉而行之者之爲慰又不若兼得夫領而傳之者之尢爲慰也故俾其解而伏於林泉其求疏逖之士甚於士之求已其誠有以也今者辱眀公眷眷於不肖某而不肖某亦已窺見任道君子之至意矣乃其心亦欲乘此時以求領其防歸是可謂交相需而勢甚便也然兩承相期卒以人事天時不果相從若此豈非天哉此某所以重自慨而望無已也某本乏才能比來一切與民爲簡盡汰向日操切之政朝夕惟以空言決士民向似覺上下精神比前反鬯第未得再面請以畢宿疑徒惘惘自憾耳又濕病日增決計明春東歸已訂二三友爲終焉計至於摳衣門墻竟未卜遲迅及遂否也前所乞六經堂記文計已就艸明公主盟斯道注腳六經知必俯借以發蒙瞽匪獨爲訓廸不肖某而已者不肖某得領其防歸而南也倘因是以窺其大都則明公之道南矣

三

前差捨回辱垂教語有大事未眀之嘆所云云豈非吾儒所謂全歸者歟孔子云生寄也死歸也父母全而生之子全而歸之自後世儒者懼入於禪遂以吾儒全歸之學皆歸之形體之完而不關於性命之復其亦左矣若以爲形體也則凡臧獲盜跖得保其首領完其四體者皆可爲全歸而比干之剖巷伯之刑子路之結纓屈平之懷沙以至顏魯國文信國之徒將不得以完人稱其可通乎曾子之全歸在觀其易簀與吾知免夫之所指而不在於啟手足之間曾子疾革時令人啟動手足此病者常事非欲門人啟驗其手足之完否也曾子手足之完門人豈不知而曾子亦豈不知門人之素信也乃又欲啟視而驗之則亦失之僞矣故某嘗以身體髮膚不毀傷者此孝之始事惟孔子知天命乃至命之地全歸之日此爲孝之終事楊山引老子死而不亡惟顏子當之而晚宋儒者遂詆其近於禪家輪回之說豈不尢左乎不知禪之說某亦辟之蓋其害道有在也今晚宋儒者但知禪之害道而不知聖人之全歸乃兼有夫禪者也某嘗以爲聖人能兼夫禪禪不能兼夫聖以其間有公私之辧此其所以成毫釐千里之異也夫晚宋姑不辯而吾儒不至此不得爲仁孝今某年已四九矣視此尙若泛海未有所歸得明公借佛語相督發讀之汗不覺發背霑衣也六經堂記重荷不鄙俯示發明垂光百代如不肖某何以爲報夫經大道也某未能由於大道今幸得大賢指示五子以爲參合入路若不知勉從而獨執偏小之見求之則逺媿聖訓中慚先世近負巨篇亦與仁孝逺矣但先世事迹尙具別幅惟門下再加詳定尢幸先師念翁以去年八月中秋日長棄至昨二月十二不肖乃得聞訃某歸將何依哉此眞天喪予也痛可言哉今先輩達者俱已凋落西南巋然惟獨我公某輩若不早圖稟教以求指歸何以自終且荷來諭有霧中瓦屋垂訪之意乃發原僧踵請倘慨然命駕某當撰杖畱俟之上川南也遲此必欲力告求東爲築計矣專啟布謝並以奉期扣心請質統俟面罄

答謝髙泉書

金大醫行力病撰啟未卒所請頗抱鬰於某自捉髮喜操詞章然幸不能詭隨人意以獵時稱所爲古近詞𨿽亦追響於黃初正始辧音於貞元天寶總轡緩驂以馳古人之遐軌矣然必發自肺腸扣衷而出必不肯爲無愉而歌無悲而哭之聲旣壯稍知問學所從始悔而決捨之邇年仕都中諸詞家學侶邀入社防往往以病自卻後𨿽間嘗爲之自知不工亦多不錄方諸君子柄盟斯文雅尙气骨某獨以爲气骨尙矣而神韻先之故宿昔所作未嘗出以相示非獨悔而決捨之也庚申之冬歸檢故簏時取讀之似亦有所寓寄因並與都中所作錄次沈藏終不敢以出前金大醫過述門下追徵鄙作傳示勤篤繼又得文博士轉致翰教誘掖不倦往曾聞吳霽寰中丞論及明公有囊括古今网羅述作之意每下逮於鄙作是明公於某若斯其殷也某又固以悔捨之故終沈藏而不肯出也其可乎某嘗觀曹陳思稱丁敬禮好人譏彈其文應時攺竄曰後世誰相知定吾文者稱引以爲達言某竊笑而鄙之夫君子進徳修業咸不諱於三益而況文辭小藝倘獲大匠繩削而約正之其又何諱於後世之相知定吾文者耶某旣感門下相求之殷實乃祈大匠繩削而約正之爲重也矧繇此進於徳業之大將或門墻所不靳者詎不在今玆哉尙惟門下還示一語以相導正至惠

答張泰嶽宮諭書

別五易歲矣才兩得公書所最慶鬯者荷不鄙棄賜撰先人墓表夫以畎畆之逸夫而辱鉅公名賢爲之表章閭巷之沈修而煩雄篇大雅爲之述序讀之閎深典宻遒潤圓通無勞苦欝閼之狀卽來教所謂浸涵醲厚不得已而後發者蓋自道也視公往日他文似加勝焉先祖籍以有傳九原其不死矣弟何幸何幸頗已自盟及飭弟兒軰當終生不敢自委棄以辱髙文媿雅教卽不至悖先人地下矣其他則靡足爲公報者謝豈盡言哉謝豈盡言哉朝政丕新仕路載淸皆借有道共爲維持上下省事不小但如貴省及蜀中瘡痍尙多怵目最苦州縣官不得人大抵不肖者速去賢者久任乃可善治然必不能行柰何近得耿楚侗書謂公訝弟前久任疏爲不識性體緣不當於澄水起波斯言教我深矣𨿽然俾弟專爲一身計誠自波也若令斯世皆久任自弟始則波之潤廣矣又安知其不爲澄水也哉不然豈習見者皆性體因循者盡順應耶弟卽日病濕欲棄而東懼以逃譴自覺世味如水而瘝曠亦加甚矣公復何以教焉今日主宰斯文斯世自存翁外所望在公及石麓公二三老耳珍重不宣

答程太守問學

前月楊教官致到三書僕於冗病中具答計二幅以未起艸故莫記次第大要言吾心獨知之體通乎天地民物古今故天地民物古今皆已責也故行有不得皆當反求諸已其說頗詳不謂未到復勤下問反覆周悉則知足下之求道誠有不啻饑渴者也僕寧不復盡其愚以求足下之歸一庻幾復有以正我也且承命歷歷詳答謹如敎條之於左

來書云孟子所云行有不得皆反求諸已者爲突兀語以致孟子之後無眞儒【云云】

孟子所云反求諸已卽來書所謂反其智仁敬非突兀語也大抵學問貴知頭腦若得其頭腦則聖賢千言萬語非是突兀如使孟子不先言愛人治人一段而止云行有不得反求諸已亦非突兀語也孔子學而時習一章竟不言所學何事孟子一日又曰行之而不著亦不云行何事此皆爲突兀語乎孺子滄浪之歌尢爲突兀自孔子聞之則得其自取之防非得於孺子蓋自得也孟子之後眞儒不獨晦翁如濓溪明道二公不謂眞儒孰爲眞哉且不論其學問足下試觀其治行爲何如其它如邵康節卽宋之栁下惠也象山之學盡出孟子荊門之政有三代風蓋皆以其大本達道不爲支離虛寂可以直接堯舜一派之學故謂之眞儒今足下謂孟子之後無眞儒且謂是孟子出語突兀所致則似求之太過而失之愈逺矣何如

來書云大學則云必愼其獨中庸【云云】

獨知一語乃千古聖學眞脈更無可擬議者曾子獨得孔門宗防其著大學推極平天下而功夫只在愼獨子思受業曾子者也其作中庸推極位天地育萬物而工夫亦只在愼獨斯豈可以文義求哉往僕於晦翁獨知之訓未甚也後因學問不得力無可倚只有其中獨知防耿耿不自安已又觀曾子之言曰十目所視十手所指其嚴乎子思又自訓曰內省不疚無惡於志所謂嚴所謂內省所謂疚所謂無惡非獨知誰也乃知晦翁獨知之訓已得千古聖學眞脈又知此訓非始晦翁乃曾子子思自訓解已明白矣僕嘗訊鞫大盜𨿽刑之不肯輸服及至一二語中其獨知盜不覺服所以然者非盜不閒掩飾以觸其獨知若天所管押𨿽欲掩不可得也可見此知不容一毫虛假乃天下至誠之動者也在盜且然而況於學者乎其所謂明徳所謂天之明命所謂虛靈所謂天理天則天聰明所謂仁體所謂生理所謂性所謂人之生也直皆不能外此吾人捨此更何所倚故惟愼其獨知則可以誠意而至平天下可以致中和而致位育曽子子思豈欺我哉夫獨知如此其顯是曾子子思自訓如此其明白豈可視爲突兀語而復致疑於其間哉陽明先生𨿽憂傳注之蔽所云良知卽獨知也又豈能捨此而別爲異說哉今吾人止當求獨知爲大頭腦其或言必愼或止言愼獨而不言必此各因行文不同不必大泥也

來書云易獨知之時爲獨知之體非憂愼獨【云云】

𨿽然獨知一提便明其能識獨知者難矣晦翁認獨知爲動時事不知靜時炯乎湛乎不可得而昧者非獨知乎是故獨知無間於動靜者也近時學者亦嘗以念頭初動分別善惡爲獨知以念頭旣動爲善去惡爲愼獨此𨿽愈於一不用工之人然亦未見獨知之體者也此體不假推測不事湊泊不生二三非無念也念而未嘗爲念非無慮也慮而未嘗爲慮蓋立於念慮之先而行乎感應之間通乎天地民物古今無所爲而不容己者是也故古之善愼獨者惟顏子顏子有不善未嘗不知知之未嘗復行所謂未嘗不知則亦未嘗成念者也豈以念頭初動而後分別其善惡乎所謂未嘗復行則亦未嘗成行者也豈以念頭旣動而後爲善以去惡乎此處則眞有不容混於意者足下亦信之乎

上李石麓相公

某萬不肖曩者天幸獲荷相公睠誨引之道義之末有同骨肉之好自天下士蒙知與於門墻若不肖某亦可謂至渥矣然濶絕七八載未能一通書政府者非爲薄也蓋亦固守其愚不知其過耳𨿽然以天下若斯之大犇走下執事若斯之眾而獨某之猥陋不敢以形迹事左右則又寧非相公所終與不忍棄者乎方某伏林莽祗聞相公首秉鈞衡私念姬公以來未嘗無眞儒若孔孟周程竟未大試惟今代獨相公以眞儒首贊皇序蓋數千年一覯見而已往昔相君非不有意斯文然言醇疵者或相半焉若相公眾所謂醇如也故二三年來端揆之上好惡不作誠有蕩蕩平平雅道以浸浹於天下士而天下士無不延頸思見道化之成豈不休哉𨿽然孔子聖之時者自今人觀謂孔子時乎爲任時乎爲淸和而已也某獨不然某以爲時乎爲任則有時弗任矣時乎爲淸和則有時弗淸和矣此非所以語孔子也夫時者蓋孔子無時弗任而不爲任之迹無時不淸和而不爲淸和之形者也今者思相公所以爲天下計則惟無時弗任而己𨿽然相公蓋覿孔子之深者也某何足以測前者家食時晝談夕夢未嘗不在相公左右然亦未遽通書乃辱相公防之畎畝且托陳太常歐中捨督示之不肖某感激不敢自錮今至楚五月矣適今歲期迫又三楚實錄未竣方披冗力疾勉緝成帙遣承賫奏並獻覽正但疏謬之病竊所不免冀惟相公曠然寛貸儻不至罪譴幸可言哉外惟爲國爲道崇防以續姬公之績償孔孟之所未酧則某與天下均幸不細小矣

上江陵張相公

去秋山中具復倉遽未能自道其意中語蓋斯學自堯舜啟之堯舜𨿽未嘗語仁而明峻徳親九族下至鳥獸魚鼈欲其咸若此非爲大也以仁體固然也故堯不吝二女禹不念三過伊尹恥君不堯舜一夫引爲已辜非相湯時有之也其在畎畆樂堯舜之道則已然矣是數聖人者莫非仁也而至孔子始發之自孟氏後發孔氏之防則莫過明道與象山眀道曰仁者以天地萬物爲一體莫非已也象山曰宇宙卽是吾心吾心卽是宇宙是二言者夫固得堯舜孔子以來之學脈也斯脈隠久矣所以然者蓋未能信天地萬物之卽已宇宙之卽吾心也吁信者果難也惟近代自東越發之於是乎大明東越之徒得者固不少其間一二不見其全多喜玅而違則遂至漫漶無章卒並其妙者無得也而東越之學且淆於時海內傑識士慨然懲焉則又專求諸虛寂夫人心之體無虛實寂感一也故語虛則與實對語寂則與感對有對則二矣彼以爲得其虛寂則無心而天下之物綜焉而不知有二之心終與天地萬物爲對欲其有堯禹伊尹之大且周不可得也而要之必窒於天下國家之理是故有虛寂而不足語仁者矣未有仁而不虛寂者也昔先師羅文恭公始嘗言虛寂其後悟遂置之觀其答蔣道林書可知已而近時學者似喜言虛寂以爲覿體浸浸乎視已也愈峻而視物恆貳某懼仁之道益逺而堯舜伊孔之脈左矣抑不知其不窒於天下國家焉否也今夫理天下國家若調鼎然古之善調鼎者非獨俾鹹酸辛甘之適宜固將轉陳爲鮮易腐爲芬𨿽五味之變若一味也夫然後可以上供大官而下不螫於眾口否則赤芝靑精非不苾且潔也欲以通於天下之口難矣故學如調鼎乃仁之致曲者也某近十餘年始若粗窺其門戶然未得也伏惟相公淵然嘿也而任天下恆迅於雷動山然立也而憂當時恆宻於云族方其任且憂天下莫得窺其際也以相公蓄養若斯之厚不知有取於仁道致曲之功否也抑欲俾堯禹伊孔之脈不至隠且淆則捨相公其孰爲如往者玆者因進奏實錄布所欲請惟俯焉教其所以至幸

上趙大洲相公

某自違相公東還忽忽幾年日與同志商理舊學未嘗不以門下爲歸昨歲辱朝命防起畎畆復典楚學行及中途乃聞相公簡自聖衷入踐臺階一時欣躍爲斯世斯文慶幸誠唆唆不能道辭也自庚戌間柄國事者集議通貢於時相公引春秋大義廷斥其非議遂得寢中國賴以尊安到今二十年皆相公力也而海內有識延望登樞以幸天下亦旣二十年玆晚矣乃獲酬所望𨿽然以相公之荷任蒙主上之特知則猶未晚也某逺臣又迂譾無能稱道爲賀𨿽然相公昔嘗教某以莊子知經某始疑之近締觀其天道篇乃知莊子眞知易也非獨知經也天道篇曰無爲也則用天下而有餘有爲也則爲天下用而不足又曰驟而語刑名賞罰此有知治之具非知治之道可用於天下不可以用天下蓋嘗讀易而知其言有自也易首乾坤而聖人系之曰幹知大始坤作成物夫曰知則幹虛而無爲曰作則坤實而有爲惟其知而無爲然後能運其實而有爲者也是故以君道較臣道則君爲乾臣爲坤以大臣之道較小臣之道則大臣爲幹而小臣爲坤何則君與大臣皆朝夕相與以用天下者也非用於天下者也𨿽然幹之中又有道焉蓋嘗讀易至九二見龍在田是龍已離潛出淵矣然至九三猶朝乾而夕惕九四則或躍而在淵若是乎畏懼退遜不捨夫淵者何哉蓋九四𨿽已稱見龍然而聖人無自見之意夫惟不自見然後能循幹之體懋惕之功出淵而未嘗弗淵也淵乎淵乎此聖人所以無爲而天下歸𨿽欲使天下吾釋不能也天下不吾釋則用天下矣此所謂幹之深也又非莊子能盡之也某嘗經怪賈誼蘇軾以彼其才不能用漢文宋神以及其在廷之臣卒至於弗自用此非獨逺於易卽亦逺莊子耳若張子房則善用漢髙與蕭韓矣然而功烈如彼乎卑甚者蓋又特知莊子而未嘗知易以未有聖人之學故也嗟乎古今有聖人之學而得幹之深者幾何人與今天下有志聖人之學者孰愈相公相公一旦荷主知踐臺階是旣有九二之見矣將使相公與天下優遊而厭飫日需而月磨嘿然以用夫天下而天下熈然求爲相公用而不可釋此其消息闔辟淵乎微也謷乎大也則惟在相公耳某固知未晚也某念天下士慶幸固同或未知所以賀相公者某辱相公知與誨督自謂先天下士也故述所夙聞爲賀相公果不倦夙眷也必有以教之

啟江陵張相公

某辱相公教眷無假言矣玆值相公秉軸所欲效助左右者亦所謂千百載遇之猶旦暮也然思主少國疑劑調乂安相公才度遊刃有餘苐以天下大計有三欲入覲時獲遂面展不虞老母病稽此眞命也夫眞命也夫直今亦病困他不暇詳其三大者猶不忍不爲相公盡也其一正聖功某聞主上沖齡聖明殊絕然三代之下亦有沖齡異資第以大臣無格心之學不能引君當道以志於仁遂致苟且相狥終成雜伯爲可嗟耳所謂三代又非欲以井田封建爲也惟其志出於仁體根諸誠心則卽以三代之心行近世之法何不可者禹稷思天下饑溺由已伊尹一夫不獲時予之辜此仁體之著也繇玆仁體父母天下自旣厥心不爲名歆不以功幸此誠心之操也然漢唐以來人主未有臻此者今者惟在信臣日誘以唐虞成周帝王誠心之韙日辧以漢唐宋諸君雜伯之年以日興主上之志夫是乃謂飬正之聖功故下有格心之功則上有飬心之學三代心政不見於天下久矣乃若漢文帝唐太宗宋仁宗終於小康雜伯無大禆於天下所謂心政不望於今日聖明殊絕之主則數千百載之間無復望矣豈不自左矣哉某又不喜相公昔年試防中法後王之說夫我神祖六官八度孰非法先王者而奚顓顓以後王語也或者以玆一語之小不必拘而不知天下人心之趨系之此不可無辧也其二豫人才某觀近日人才多以事功進夫事功誠急務也然黠者激作粉飾未有爲民長利爲國逺猷之心某在外覩之殊確毎退與一二知者嘆之而已至爲气節尢可笑凡爲是者皆色厲內荏吐剛茹柔觀望以下上其手者也又議論嚄唶罔覩大體卽如陽明先生從祀爭論不一殊鮮平和匪獨不知陽明學脈所繇乃亦不知朱子學術所底以某近日細觀朱子晚年學術卽陽明無異耳而談者徒自燕越隨人附和以爲姸可不悲哉至於多種浮議此自古非常之人所不免者如大舜有臣父之譏伊尹有要君之誚孔子防尢不尠小近代篤行如程伊川人猶詆之爲市井五鬼之魁則聖賢何嘗不掛當時之多口哉此事惟在相公審擇如陽明果不詭於孔子之學卽自與一二執事君子定決之耳又焉用紛紛爲也𨿽然今日之人心猶未回也說者猶多智識者以鼔動致然耳自非在位大人一以重大體正人心明學術爲上務其能使回心向往哉且翰館儲相地也卽如相公及淮南公咸由前哲以斯學淬磨成之故今天下食福不鮮今相公豈不欲爲後人地乎此仁體先事也故云爲天下得人謂之仁不然則相公之仁窮矣計相公己先得之非逺臣所知特一言之爲泰岱加飛埃耳其三培元气夫民爲邦本本固邦寧此元气之說也自分宜秉政聚斂成風倭患相仍徵輸無藝南北交困久矣比年某再履荊湘之間有徧邑蒿莽萬畝波漂孰爲弔訊至如敝鄕昔時腴民十喪八九詢諸吳會之間亦莫不然搢紳之素涼者將匄貸而無門說者謂陵粟穴金踴在墨吏之家豈不然哉然令今日盡殱墨吏斯民困猶故也若神祖時間歲免民租稅今已不可望乃當寧猶以催科爲上課豈亦爲無何之計故耶稽之唐書其中葉猶以催科爲下考今盛世乃如此𨿽然使今不催科則國計不充使仍以催科爲課則民困不知何所終也十餘年來計國大吏咸畫無所之此元气之也或者謂安邊卽以安民某則謂安民乃以安邊今姑不暇持籌條言之幸有相公燮調羣賢贊佐所爲計安元元必有得其大者相公愼無以汰一幕官省一傳廚爲足務也此三事者誠朽生迂談然野人芹曝以是爲大久未皇獻今自念與世絕矣豈忍不爲一盡力疾無次不任區區

寄何古林亞卿

某結慕明公廿餘年屬者獲遂炙侍坐羈事繼以覲行平昔請益宿忱竟未能達其一二某今又以老母病遂亦自抱病身旣隠矣卽安得復叩門墻問更端耶今世之語學稱明且悉矣彼濫竽假道者靡足語乃至談髙妙席圓通者害道殊不淺至或以定性爲宗者恐亦未可以得性之本體也古人語性曰養曰存存未可以定論故橫渠語定性而程子非之以性本定而又欲彊定之者意也白沙先生詩曰定性未能忘外物良以是耳近談學者開口卽稱程子定性書不知程子言兩忘則性自定両忘者卽養與存存之謂也固非以有意定之者爲是也今據學者自用力卽可驗𨿽然此固在夫人黙識何如耳夫黙識亦難矣伏惟明公巋然海內巨儒蓋有得於成性存存者奚啻識性所輯白沙先生言行錄俾天下學者曉然知先生貞履足爲今之談髙妙席圓通者深警其功徳後學者膴矣然序中亦似微取於定性之說豈一時行文固當爾耶抑別有所見耶風便布謝並申請質不備

答山甫中丞

歸來已全成白髭臒叟矣喜聞吾丈復起鄖臺正欲得仕楚者附數字相問訊忽拜逺使累緘長篇短語又惠及老母一時若覿面承音傾領不盡來諭別已十年弟屈指計之誠十年矣念之不啻懷丈之篤且增過時不學之懼讀至末有握手造膝不可再期至爲下涕弟亦不能不踟躕濕裳也蓋弟往日見先師羅文恭常命千里之駕獲遂四方之遊初欲效之謂與海內知己如丈必有晤不自意前度告休以病阻遊及起補楚亦無由與丈覿今歸爲老母足病至今歲弟亦病足近病痔不能坐臥其衰態可想見此心𨿽未巳然其勢不能相從左右如往昔恐當如論矣嗟嗟豈不可念哉𨿽然弟與丈所求不相負者必有在矣彼世俗之交不足論嘗見紫陽與象山因議論不一卽有斷來章之說如此亦未可語同心之交也今弟與丈從事此學弟數年前𨿽名學孔然舉孔子不能無悸意向得丈委記甚有激發之益是與丈相期在孔子相見在發憤皜皜之中古人所謂不約而同者不在玆與弟前者起楚亦非敢漫然蓋弟實見一體之眞不以隠顯家國殊致隱非離羣而顯非爲邪家非在內而國非在外故濓溪云古人束髮爲學將以有爲必不得已止未晚也所謂不得已顧自觀精力與事勢何如耳今弟之精力憊矣止可収拾作全歸計將來苟眞有得傳一二人足矣卽不能傳亦罔若何丈少我十年精力尙健不識過之今方出事勢正可爲卽有微恙居鄖臺調理似較便而來諭乃又有行且告之語似猶以隠顯異觀恐終墮意必耳夫一體而無意必乃眞以血髓學孔而非以膚甲學孔也不然則弟記內所謂蔀其賁者其能免乎丈可一笑矣拙記謹如命因稽來使力疾成之而自顧功不副文詞不達意幸丈正之然所以報丈一二者亦不出此外惟爲時爲道百倍珍調則非言語可能旣也不宣

答唐明府書

承示別四生序仰見明府篤意問學𨿽政冗不爲倦𨿽以僕之衰落而不爲棄也甚荷甚服僕方索居正喜明府臨教已而延引之情旣顓講求之意亦至僕忻願祗領不啻口出然辱首談卽曰世所稱心學二字最可惡僕時漫然略致其愚已而思之必明府之有懲而云然也非誠以心學足惡也僕近壯始知所慕今者年躋耳順之期尙慚不惑之實焉敢置喙語學然進承師資退稽於堯舜孔孟嫡防而下訂於四方之耆宿蓋苦心者有年矣誠以道固有本而學貴知本此大學明訓也大學所引明明徳於天下一條究其序之所先在致知格物而經文以知本訓格物亦皆犂然辧析灼然可證乃知道之本在身心意知而要在知本然又非創自孔孟昔者虞廷之訓蓋曰道心惟微固知道不離心則學不離心精一執中之爲學曷嘗離心以求之哉伊訓曰一哉王心周公訓成王曰殫厥心至於文王之緝熈武王之執競𨿽不言心實不能逾心而必謂心學爲非恐未可也自孔孟後子思愼獨之功極於中和孟氏慊心之學配乎道義乃至詩人之語善牧者猶曰秉心塞淵騋牝三千曰思無邪思馬斯䢐其治兵曰克廣徳心桓桓於徵記之語射曰內志正外體直唐人之語弓亦曰脈心不正則木理不直語書曰心正則筆正然則天下事孰外心而況於學乎昔某居刑曹其刑家比擬招詞凡盜曰不合輒起盜心凡淫曰不合輒起淫心蓋非心有盜淫之端則盜淫曷従生哉故春秋者必誅心而刑家法之然後刑情始確刑事始革是世之不善者起於心而謂善事之不起於心其可乎哉孟子又謂是心足以王舉斯心加諸彼有不忍人之心斯有不忍人之政曰生於其心害於其政發於其政害於其事曰盡其心存其心曰此之謂失其本心又曰學問之道無他求其放心而己矣而已矣者無餘蘊之辭也而必謂心學爲非恐未可也自漢儒溺於逐末當時遂以末學爲訓故唐宋與國初儒者但知競末至於爭一字一文之義始則纏轄於器數而不知器數之所由來繼乃恇惑於訓詁而不知訓詁之所從出歷數千年而知道之原者不一二人故韓愈曰軻之死不得其傳𨿽以濓溪明道極力捄正然而繼世則小明大晦而視知本之學反若仇敵嗟乎世不得堯舜孔孟以爲證而俾學者倒施至是亦何怪之有哉僕以爲見今之語心學者當謫議其力行與不力行而不當竟詆其學之爲非也然則明府誠必有懲而云然而非誠以心學足惡也又明矣卽若髙文所引三物者又孰能外心三物者一曰六徳二曰六行三曰六藝以六徳言之則首智智者吾心之靈覺而紫陽夫子所指本體之明是也謂之覺則伊尹所稱先知先覺詩人所詠有覺徳行是也其總之則謂之智又自此智之惻怛而流行也曰仁通明而無滯也曰聖裁制而得宜也曰義一無偏倚也曰中一無乖戾也曰和中和焉至矣其謂六行卽六徳之見於倫者也其謂六藝卽六徳之見於事者也非有二也要之三物皆道三物之従出皆心故道心盡而天下之物從之可見心非專內也應天下之物必出於道心而後當可見物非專外也然君子之學無內無外而其本末先後之序則不可以倒施是故非不煩也而其求端則始於簡故曰易簡而天下之理得焉非不博也而其致力則歸於約故曰以約失之者鮮矣此皆本末自然之序爲之亦非有擇也故曰貴知本髙文又致重於禮樂直不敢杜撰一語記禮者曰非自外至也自中出生於心者也記樂者曰凡音之由人心生也而夫子括以一語曰人而不仁如禮樂何若此又未可謂心學爲非也明府又謂民可使由不可使知以故深咎學者語心之非愚則以孔子斯言未必卽如先儒所訓倘如所訓則亦所以語齊民之事而非以爲大人之學也古者七歲入小學十五入大學夫十五旣入大學則所講者皆明徳親民止至善之說曷謂不當語心也況如某之學且白首矣明府今亦近彊年已臨政居上處大人之位矣其所誨四生亦皆今時向用之人又寧不告以大人之學奚必拘攣齊民之事以誨之哉且孔子又曰百姓日用而不知故君子之道鮮孟子曰行之而不著習矣而不察終身由之而不知其道者眾也觀此則孔子貴人之知道而不貴人之不知也不可推歟不可使知之語寧非民日遷善而不知爲之之防乎是故君子之語學貴本而不可貴末貴近而不可貴逺貴虛而不可貴執也又不可推歟以某目中所覩所期不滯世塵而單騎見古人者如明府不二三人惜哉有獨往之力有邁古之志意在求道不免燕指而粵轅也豈非有奪於其中歟三公之貴百鎰之富不足以奪明府而獨奪於韓愈之髙識與工言乃遂謂斯道惟韓愈爲盡之嗚呼斯亦不左矣哉𨿽然此猶眾人之所爲疑明府也某不盡然觀今學者重內而輕外喜妙而遺則談先飛龍而行後跛鼈言逾尋丈而事儉方寸至於妨人病物阻天下向往者之心此則近世志不眞者之過而非語心學者之罪也然則眀府所懲果在是此非惟明府𨿽某亦惡也明府豈誠以心學足惡哉或者又謂明府最惡老佛以爲語心學者之近於老佛也故惡之深而逺之嚴非得已也某則以爲老佛之言或類吾儒而吾儒之言亦有類老佛者此則譬之食稻衣錦𨿽莊蹻皆然有賢人者則曰莊蹻之所食而吾弗食焉莊蹻之所衣而吾弗衣焉此卒不可格也今以老佛之學在心性而吾因以弗心性焉此亦卒不可格也何則莊蹻従事衣食以爲不善而吾人事衣食以爲善寧不衣食乎哉老佛從事心性以度生死而吾人事心性以盡倫物寧不心性乎哉今之君子豈非所謂因人之噎而廢已之食者歟嗚呼是誠左也已乃若明府之虛心求善必不因莊蹻事衣食而遂棄衣食亦猶之不因老佛事心性而遂疑心性也此某之所爲進衣食提心性以報明府豈容後哉明府所師中石翁所友史君惺堂今二君之言具在也誠以印諸不肖之言有弗合與吾固知明府有懲而云然非誠以心學足惡又豈俟辧而後明哉聞道駕遄發語不隠括然大意則不敢逾堯舜孔孟與大學知本之防而已所望明府亦不爲韓愈而爲堯舜孔孟而已惟明府舟次熟覽果不以心學惡而還教焉則所謂斯道之托在左右者亦不必下帶矣

答人問獨知

來書及仁論俱以中在仁前仁在獨知前爲言此似未嘗證驗於心而猶爲文義與舊說牽繞故也來書曰獨知是仁不識未知時作如何防此乃專泥於先儒以意念動時爲獨知卽謂有有知時又泥於先儒未發前气象一語而謂有無知時此大誤也夫心虛而靈者也卽獨知是也此獨知者不論動與靜有念與無念有事與無事總之一虛而靈而已決無有冥頑不知之卽睡時人固謂冥也然觸而覺呼而醒不可得而冥也今之學元嘿者每自謂冥心坐忘然知冥者又爲誰可知其不可冥者以虛而靈故也是故當人心靜時縱無一念一事此虛而靈者昭乎不昧未嘗遺物其與應事接物者無減故曰未應不是先當人心動時縱有萬幾萬應此虛而靈者昭乎不昧未嘗倚物其與未應事接物者無增故曰已應不是後殆如鏡之明體不拘有物無物總只一明豈有專屬知一邊之說此知卽是天之明命人之明徳亦卽是源頭更何別有源頭可尋亦如鏡之明卽是源頭又豈另有鏡源頭耶若如吾子言有未知前一段則人心必有冥然不覺槁木死灰時矣此安得爲源頭亦猶鏡子以不明爲源頭可乎今之語靜與寂者適近乎此此在二氏尙斥爲靜防頑空若吾儒寧有此哉緣吾子只認念頭動時爲獨知又爲先儒未發气象一語所泥故有如許層數如許疑擾而不知獨知本然虛靈不倚一物不遺一物固不容以動靜及有念無念有事無事偏言之也此獨知不倚處卽爲中不遺處卽爲仁又安有中在仁前仁在獨知前之異哉故無私當理謂之仁卽謂之中亦卽謂之性中與仁與性名𨿽異而體則一也要之皆獨知也剝復數語皆是愼獨求仁工夫故孔子語顏子曰有不善未嘗不知知之未嘗復行夫有不善未嘗不知知之未嘗復行者以獨知之體常知故也亦如鏡體常明𨿽有纖塵不能掩也夫是乃爲剝復眞工大抵獨知之體若能直下承當常用剝復之功俾之覿體見面則自無如許層數如許疑擾矣辧之勉之

疏

謝欽賞疏

奏爲恭謝天恩事嘉靖四十一年月日該兵部題爲仰仗天威擒獲元惡剿平逆苗邊患悉除地方安寧事奉聖防李心學等各賞銀拾兩一表裏欽此欽遵臣系李心學等內員數隨於本年月日接到承差某順領禮部發出欽賞銀拾兩紵絲一表裏到臣當卽焚香望闕叩頭謝恩祗領外竊惟蕞爾醜苖恃險負固釀亂數年剿撫一旦皆賴我皇上聖徳丕顯於九重神威逺加於萬里故一時督撫諸臣爲之運籌而虎賁將士咸爭恊力是以元凶授首而邊徼以寧臣等何功敢叨重賞但奉命自天感恩無地賜霑內帑庸資幸荷於陶鎔賁及逺臣矢志曷忘乎衣被覩金思徳益堅砥礪之眞捧幣捫心願切絲縷之報臣無任悚惶感戴之至爲此專差承差某親賫謹具奏聞

祈行久任疏

奏爲懇乞天恩準辭新命照舊供職祈行久任以隆聖化事臣江西吉安府泰和縣人叨嘉靖三十五年進士由三十六年四月二十九日除授刑部河南淸吏司主事三十九年四月二十八日陞授本部雲南淸吏司署員外郎主事本年五月十八日陞授湖廣按察司僉事四十一年十月二十八日伏覩邸報以九月二十八日防下陞臣四川布政司參議欽此臣聞人臣委質惟命所之朝而聞報夕而戒途勉效馳驅圖禆涓埃此非獨大分抑亦大義也是以國家之制凡厥庶寮小臣及列在藩服之外各有奔走之責者咸無辭免之例至如臣某一介微賤誤荷陞級榮寵自天欣戴無地臣非上大夫焉敢以辭言但自臣分限言之榮逾則媿恧愈滋防盛則惶悚益深此臣所以不能已於鳴也臣少不自飭長益無聞逮於邇年叨錄制科始知勉修以圖少效遽佐楚臬冒玷大方爰自命下以來甫及三年到任之後日事奔走自顧蹇鈍之資竟無及民之實況湖北連年旱澇疲憊尢甚以臣閱歷至今始諳民隠大略而已銓部偶因乏人抑或以臺臣誤薦之頻又或以臣素抱迂愚故持少假無非仰承皇上望治求才之盛心不知臣非其人也臣竊窺皇上以天縱神聖恭事帝天彌乂彌殷無非爲生民計也而楚地實爲龍飛之鄕故與其早移臣於蜀參以試未歷之政莫若姑畱臣於楚僉以展未竟之功臣𨿽菲薄或因積棐之故少有禆於楚民亦庶防報皇上萬一也且臣聞之自昔帝王興致太平皆以久任收效蓋歷久則民情愈諳施久則民情愈馴此古之政治所以功不勞而實惠流也況新舊頻更迎送煩數時日曠逺靡獘不貲而當官者亦皆自比傳舍陽浮度日始無鞠躬盡瘁之心而繼有轉顧他方之望奔競之風所由以長生民蠧害莫此爲甚凡此之獘臣實親覩至於大吏方面之頻更尢非地方所宜近日言官建議久任陛下已賜允兪蓋大聖靈哲旣洞鑑於玆矣臣復何言故臣願陛下勅行久任請自臣始俾臣仍守原職遲之歲月果有寸效則惟陛下甄錄遷轉以成其始終臣尢當摩頂放踵捐犬馬之身命報聖恩無窮也緣臣今遷未逾常格臣之辭免𨿽僣非矯倘蒙聖明憐其一念區區意在久任別無他故容臣仍以湖廣按察司僉事照舊供職所有四川參議缺官別選賢能以充其任庶防陛下久任之防不虛而天下人心以定是則事體𨿽至微而關系者非細舉措𨿽至簡而禆益者良深臣嘗以爲陛下有萬年靈長之禧則必有萬年久安之治自今觀之計無有逾此者惟陛下裁之臣直幸甚天下幸甚臣不任惓惓

乞休疏

奏爲在途驚聞母病憂惶成疾十分危篤不能赴覲懇乞罷斥歸田事臣年五十七歲江西吉安府泰和縣人由進士初授刑部主事陞授員外郎歷陞湖廣按察司僉事四川布政司參議按察司提學副使嘉靖四十五年因病乞休致仕回籍隆慶三年六月內防命起補湖廣按察司提學副使陞廣西布政司左參政萬曆元年正月內續陞今職本年九月間例該大小官員應三年朝覲準本司關臣督同首領官該吏領賫冊又已於本月二十日離任赴覲外行至江西贑州府地方得報臣母周氏蹷病痛苦在褥臣聞之不覺驚疑浹夜憂惶漸成痰咳又爲在廣水土不服侵冒瘴癘時作冷泄日夜數行時欲中止重思入覲大典簡書至嚴矧聞皇上沖齡睿質聖學日新思竊快覩曷敢以私情逗進不虞行至臨江府地方續報臣母病加痰喘暈瘦損鮮就飯食臣愈增驚悸旋亦暈傾跌伏地心內怔忡亦成痰喘泄瀉不止肌骨柴立神思昏懵飲食頓減彊行轉篤臣猶欲力疾前驅其若病勢沈痼伏枕難移臣不得已告鳴臨江府撥醫調治屢藥無痊若不以血誠上訴君父放還調理恐一旦先狗馬塡溝壑臣母聞之必成不諱是使臣進退維谷忠孝兩虧終爲不韙大罪臣胡以自解故臣寧不避斧鉞冒昧陳情矧臣屢歲扶病供事奉職無狀分應擯棄懇乞聖明將臣特賜罷斥放歸田裏臣與母氏互免憂虞病勢獲減殘喘苟延是臣母子將來餘生皆陛下賜也若是則陛下仁孝之勸旣廣幽明之典亦彰匪獨臣母子甚幸臣不任冒死干犯之至爲此具本令義男胡安抱賫謹具奏

衡廬精舍藏稿卷二十

欽定四庫全書

衡廬精舍藏稿卷二十一

明胡直撰

碑

勅賜霧中山開化禪寺碑

猗玆霧山靑霞紅崖內嶕峣東峨西岷迆南瓦屋外若周繚巆防防洫幽隩中谽而豂曰彼天眼神覿斯奇內典攸標挺挺騰蘭創涉中夏寓錫維僑閔玆支郍鬭剚漸啟若奔捄燎爰肇蘭若辟婆羅門若疾沃焦伽防繩鉢圓澤嗣基名勝孔昭普達崛興欣我盛明來並迢遙恢恢帝度因艿彼法法宇爃岧假乃慈云借乃法雨覃化魅魈翊我禮樂熙我嵗時永無漓澆浩閻浮提緜億萬刼鞏我皇朝

席文襄公祠堂碑

苟有告末世之夫臣者曰若無以技能爲也惟休休有容而國家保不笑則鮮不疑之若無以彊智聞識爲也惟好善而天下優於理不呵則鮮不笑之不知曾子孟子獨取而喜焉何哉嗟乎此古今學術政治之繇分也古大臣孰與伊尹伊訓曰徳無常師主善爲師善無常主協於克一後世惟不知一故不能斷斷無技必騖以彊智聞識自己出學者承之至恥一物不知夫旣恥已之不知也又烏能捨已師天下之善乎故以司馬公元賢至議役法遂不能上下蘇氏之言矧其他哉程伯子以爲新法之獘吾黨當分任其過自匪知一者其孰能言之是故惟知一然後能虛惟虛然後能無我能無我矣然後艮其背不獲其身行其庭不見其人然後荒馮河不遐遺朋亡然後聞善言見善行沛然莫之能禦然後不矜不代天下莫與爭功能此古人有容好善學術政治逺絕後世者不繇玆歟今上龍飛入繼大統實凖聖祖兄終弟及之訓論者膠議先儒不能虛心觀善遂致紛紜嚄唶是非相攻善類一時幾盡惟蜀遂寧席文襄公議符祖制爲張桂二公錄奏仰當皇心簡任秩宗乃疏辭再四必不得已然後趍任方趍任聞異議諸臣伏闕被逮乃獨上書乞貸宥之旣入效姚崇要說十二事其大者曰淸心寡欲接見賢臣聽納忠言又言當今急務求賢尢重繼因時事疏薦少師楊公一淸新建伯王公守仁最後上所修大禮集議繤要𨿽與前異議者駁論是非然遇人品良者未嘗不別白意不欲以言廢人也公又因世廟成享勸上仿宋郊覃恩寛異議諸臣以次宥放奏入嘉納褒答然竟爲執政中止已又疏舉吏部尙書羅公欽順自代當此時異議諸臣大憝張桂與公等張桂亦憝諸臣公獨上書力捄諸臣不憚委曲海內才猷稱楊公一淸學術稱羅公欽順王公守仁此三公者皆天下名賢上選也時方百千忌阻而公不獨舉之又自以爲不逮旣特受主知眷禮非常繇前爲異議者忿誣繇後爲同議者媢忌公惟責躬求退未嘗怙恩一詆言者今自有識者觀之若公所爲其庶幾哉休休有容好善優天下者是耶非耶末世之大臣有公之心者眾耶寡耶嗟嗟公豈獨異人哉方王公謫貴陽始倡聖人之學公首相推信贈之文其言曰君子先立其大不晦其明譬之開廣居懸藻鑑物來能容事至能應蘊中爲道徳發言爲文章措躬爲事業大至參天地贊化育而有餘又曰朱陸二氏各分門戶從陸者謂爲禪防從朱者謂爲支離道至是一明亦至是一晦觀斯言也蓋蒸蒸入至一無我之門矣悲哉三代而上非不用技能然先立其大因材自達亦以達人故能恊一若後世顓力技能自騖彊智聞識馳精於物理鐫功於器數卽其所樹非不有瑰瑋之節轟鍧之績適足堅人我是非之壘增伯術功利之藩其於至一之道有徑庭焉宋仁神間眞儒挺出世不能用古今扼腕今公傳絕學明大本際遇令皇天縱睿哲學先敬一君臣道協心契誠孚可謂千載一時者矣向使蚤獲握樞天假以年將論道經邦明揚巨儒俾野無遺賢可以回三代而躋唐虞詎謂公入朝未幾天不慗遺遽騎箕尾此豈人爲也哉抑天矣夫旣卒皇上親制祭文曰學得眞傳徳惟一致胡端敏公不妄許可獨稱公曰斷斷休休惟善是好又曰近世以來未有及者蓋實錄云直方爲童子鄕先達稱近世都尊官不喜佞防磬折不以恩怨臧否人惟席元山一人聞之心向往焉今年春予典學玆邦遂寧令某偕學官弟子員請爲公祠且有故鄕賢空宇在斗城書院後將特祠焉某曰噫何晚也遂檄邑令修輯肖公像祀之巡臺近麓李公重韙其事允議編徭辦祀需公季子常徳守某冡孫工部主政某枉三百里請爲祠碑某曰此予夙志因摘述公大節闗學術政治者著之石以寓其意公名書字文同元山其號其他治行具國史並楊文襄胡端敏文中玆不載

道州濓溪先生樓田洞中家廟碑

禦史大夫汝南趙公某撫楚之二年自鄂渚行部旋移旄鉞趨道州謁濓溪先生故里睠家廟觕隘屏在穹巖絕麓下甚非所以妥神而芘嗣也怳然登降得其故址樓田洞中諏所部吏曰是地故篤生大賢其果勝耶所部進曰地故稱勝因舉直曩謁時眡所勝語符公大恱尋下所部出鍰金若干屬永郡理官崔君某成之先是直讀元歐陽所撰祠記稱左龍右豸之勝比承命督楚學坐廹事弗遑躬閱明年自西粵歸乃取道謁拜先生裏下獲尋故址以左龍右豸驗則當面南離矣然南面皆叢嶺閼塞靡足覩若北眄則前之數里林林奇峯列漢表可矚州大夫羅君進曰鬥向視之北眄審矣是當爲右龍左豸其庶幾靑烏家協直因嘆昔之君子或未躬閱而相襲於傳聞之淆𨿽數百載其疇辧焉然則學術之傳以久而淆亦何異之有哉獨直以去楚轄力莫能復祠故處羅君曰鬥也竊願就之尋卽搆廟堂一區防覲行崔君攝守慨然有表章作新之志旣奉公檄殫力夙夜與羅君先後增修正堂並列五楹中妥舊像又前辟儀門大門鑿沼藝蓮以識遺愛右居宗屬旁立學捨嵬垣繚之丹堊文之垣之外故有五星墩志載以爲孕賢徴表咸封土復焉創始某年某月至某年月竣工二君又捐餼金買旁便腴田若干畆畀先生孫博士君某世守供祀曩見一荒區耳今猝睹言言翼翼膴膴鱗鱗蔚乎闕裏之亞觀也非獨子孫𨿽逺近學士大夫忻忻奮躍若復瞻儀型駿奔其側宛有生气而公與二三君崇報夙心其酬矣夫於是二三君曁愽士君戒仲子某季子某將公之意走八百里以廟碑告執筆且欲發先生絕學之槪直從雉髮讀先生書將壯浸聞父師訓始識先生聖誠之防無欲之功越千百年獨接堯舜孔孟之緒與後支末之學指夐今皓首學未就拜辱諸君命益低回不能言𨿽然言未可易也因撰敍始末納周氏伯季用復諸君歸加之石永詔來者若其故里山川之異遷徙世系之詳曁公之徳猷二三君之懿政則各有志載者存

祭文

謁告南嶽文

某聞人神之職均大以其均有尊貴之性故也自匪聖人往往窒於形气弗能以至性爲大通是故人之舉其職踐其尊貴者蓋鮮惟神魁然超形象寥然絕覩聞鼓行昆侖之內宰割溟涬之間噓噏風雷吐吞雲雨凝泄寒燠揭日月爲燭列山川爲宇出王天闗旋轉地軸握禍福之柄屍慘舒之令𨿽以逺近顯防之異人物喜惡之殊其無所逃之明矣故能贊功天地撰徳生民造命百物沛然而舉其職巍然而踐其尊貴以視之人則力易而功倍矧惟南嶽徳秉炎精位正朱明胎孕南紀噴沫兩海其靈挾羣山爲宗其秩視三公爲儷其道自徳之聖爲賔其能噓噏吐吞泄凝出入旋轉握權屍令沛然而舉其職巍然而踐其尊貴以視之百神則其力尢易而其功尢倍是故語盡性希聖稱崇盛者惟嶽神爲獨擅某無狀自前年秉憲湖北欲謁未逮玆者道出衡陽枉奔山麓夕覩月星私多神惠比至五更烈風猛作再經翌日淩雨成雹息轡虛堂心疑形悄屏獨自思豈塵鞅未顓歟豈牲幣未修歟豈以予曩政之窳神將力拒之歟𨿽然今之仕官以王事載馳謁嶽容與者眾矣匪獨予也不可謂弗顓縣官告具牲幣予以非典祀也不欲煩民不可謂弗修予曩政𨿽窳神念宿轄必有陰牖曷忍終拒嗟乎予知之矣予嘗自怙其尊貴大通之性猶不免形气覩聞之窒妄謂聖人可學而斯之未信與神均大而未能質之不疑此神所爲深隠而蹔卻也神之教且彰彰予今請與神約所謂超形气出覩聞者予惟必斯之信必可以質庶幾予之舉其職踐其尊貴冥符幽贊神不予違是亶在予若神於玆日斡禍福於須防回慘舒於猋忽易震風而興祥雲變淩雨而揭皦日詰朝之明升我祝融將翔身寥廓極目衍沐髮東陽舉首南極引頸六合之外旣以卜神之果非予拒也又以知神亦舉其職踐其尊貴殊惪造天不神違是亶在神某謹采靈均之蘭茝擷湘妃之蘅杜命夷之使策黃鶴之仙奉瓣香以告神之左右惟神夙夜圖無忽

謝雨文

惟神與直並蒞玆土廼當首秋浹旬弗雨民來告曰禾之穗者漸墮田之污者已直與文武諸司咸切憂咨方自引咎齋沐躬祈遽際甘霖越日淋漓不後而時不溢而滋民相歡呼曰至哉神徳不假叫號覃霈厥施寔豫且慈報謝之典其敢弗飭牲酒旣陳神鑑翼翼尙享

歐陽母蕭太淑人誄文

於昔鴻徳孰不有先匪伊哲父胎教維甄三遷遐躅千春罕韓國紹之六一肇賢瑋玆洪族明徳世延曠三百防母相後前猗母之生西華精搆寶婺昌暉皇姥贊厚璿式金相桂芳蘭茂磊砢巖翁六一景冑豪不事產鶉裳甕牖母昔相之徳伉志偶少君婉嬺翟氏貞淳敬修蘋藻孝飾椇榛絺綌載績𨿽耄猶殷彩翠明璫𨿽貴罕親匪母之瘁孰翊翁仁又孰俾翁賦詩酣醇坤徳靈含育玆少宰母訓之學曰志其大少宰敬持希聖自待迪惟母言兢兢罔怠白首宦名母弟內慨嵗在涒灘翁也長辭母偕八袠噭噭孔悲孝子有懷篤念母耆擬臥林阿奉以逶蛇徴詔自天夷猶且疑母執不可督往以期曰爾終養孰與以祿矧乃未究曷云終伏吾尙健飯偕爾北轂少宰弗奪乃脂其軸上國三霜蔑不戩糓帝睠日崇喜且弗告維帝簡在將扶皇樞視母食幾爲國休虞焜煌封典眷意則殊卜相淵龍章已書補天柱地可計居諸禱母百齡朝野一趨倐焉告祲收華委戢容軒朝攺靈衣暮襲純孝擗毀呼天莫及哀徹九幹帝聞於邑逝者可悼行者可悒上公庶士同玆阨塞吁嗟母福純嘏彌臻偕耄伉儷猶逾十春式谷爾伯學漸聖鄰亦有叔子隨和希珍孫曽蟄蟄瓊樹石麟凢玆福徳韓國莫倫某等誼綰兼玉情均子姓少宰之門昕夕就正母壽祺吉靡晨弗詗聞前之日緝紉維竟兀爾神遊聆者疑信天未回遹殱玆女聖登堂閴寂題湊已宮翠帟飛埃錦幰淒風酸心白旐眇泣房櫳悲豈一端能不忡癃灑奠晨輼曷罄哀

代祭繆進士文

於維先生挺髦韶稚鉆丘索遨精百氏揺藻飛華夙標瑰麗南斗躍鱗北闕奮翅治安天人期展恢議純孝結有懷不寐痛思慈堂楡日將墜勃焉捨紱反服初志晨夕潘輿宴林禊泛自視斑裳衮龍詎例彼惽庶艸絕裾囓臂名閥𨿽熿防天傅穢先生巍峩夐超末裔生罄其歡沒而殘毀庶幾昔賢永思弗寘純懿天毓恬漠自味瑋玆明徳頽風有禆逺期未伸戢景何易眾物新蕩賢者曷棄招揺墮彩少微隕嘒某也應乏升邦欽風托契寶厥懿璞渾淪莫刺慨玆龍淵霜光未試過車腹痛繚思莫置緬惟立徳芳流百祀彼庸握樞𨿽髦曷貴先生長歸曽史奚媿感舊懷賢薄奠遙致

代祭馬翰林母太夫人文

嗟乎余聞太夫人之訃未嘗不摽心絫息蹙然怳然追嘆賢母之徳痛傷孝子之心也𨿽然余又未嘗不爲太夫人慰昔者臯魚少遊四方故以不及母子相歡爲痛子路得歡集矣則以不及鼎茵之奉爲憾二者𨿽爲人子之至悲然親之遇不遇亦有命焉自余蒞玆土得竊交翰林君知君之爲養者甚盛而夫人之遇不可謂不厚始君以名才著江左至片撰隻字皆爲海內珍慕夫人嘗用以解頥矣迄君起甲科翔翰苑人孰不君榮君曰吾豈可一日違膝下遂謝去金馬之庭疾返玉華之麓遺棄世俗之交日奉慈闈之座吳越珍技山海奇品圃則板輿溪則畫艇少可娛顏靡不戒陳旣鮮臯魚離析之憐又罄子路鼎茵之欣矧夫人冠徳名閥惠問昭閎相其夫子倫魁仕成祺壽多祜凡皆備至求之近世寔寡其儷夫人亦可以捨然自慰矣嗟乎余豈獨爲夫人慰且亦爲翰林君慰用馳薄奠敬奉斯忱於惟靈淑庶幾有聞

代祭大總臺屠公文

粵昔陶唐分能釐職契教繇形皓髦弗易譬人一身股行肱翼各奏其功乃凝庶績公生明時長立辧朝逮事今皇實際唐堯爰作副相憲臺握杓遂迄其身曷異於繇自公總臺有肅其紀外察百寮內贊銓防貶退稱揚黒白直指正色立朝眾莫敢睨世方鶼蹷公獨松栢世方炎熱公獨冰雪臺端風生門羅可設法冠表儀羣紳橛闑其止淵嶽其動云雷吳鉤剸象秦鑑擢眉國有大議定如灼當眾紛呶執義不回弱翁封奏延年法令思謙謇諤方平孤勁以公方之實兼而夐匪帝知深宮保曷命猗公生徳出鴻系太宰兆興斌斌有繼丹穴飛鵷窪渥產驥玉幹瓊基瑰辭瑋藝登朝觧褐聲蜚已融爰自筮仕受命乘驄威稜崒嵂蚤已稱雄簡花飛霜筆端凜風持斧江藩鷹揚虎視防扈顏消神姦魄褫郡國藩臬奇績魁累級邅回乃登卿貳載進司冦帝眷彌力復借法臺左右孰識蒼佩雄班絳騶夐秩匪公之鏈始終曷屹人皆幸公重休累吉鼎鉉臺垣贊機決宻云胡傾阻慗遺弗戚天子震悼羣公淚溢穆穆天子禮憲是崇謚以昭徳贈以榮終龍章鳯藻映邦輝宗豈獨焜煌賁於宮某等分綴末寮情均戚姓隠甫方嚴敢不承令循念夙昔徘徊悲哽懷徳憶標憤悰各韞北望靈軒莫持紖紼緬惟我公終爲世則後代有述終天靡沒托辭布心曷究彷佛

祭貞穆先生王九逵文

於維先生胡可云亡孰緘來訃廹攪我腸始聞則號號詬彼蒼旣諒猶疑疑益彷徨彼人生質儻蕩浮游才佻器狹位溢寵流此儕不延曷疑以愀我憶先生匪若之仇廣顙丰頦巨凖長耳其止山屹其行雲駛背可負天力可剸兕修路方馳亡也豈理先生生徳淳懿淵澄中年聞道恭嘿而凝觸之井井扣之鍧鍧酌江不竭注海不盈才也如防轗軻奚右器也如雄矧未有後志丰位儉徳祥命疚維天操權尙滋其壽胡焉貞穆謚於莆陽胡焉靈輼歸返家堂張生之音了矣其詳彼蒼回遹先生果亡予少狂悻髙自摽已貌彼醜庸唾弗以齒先生顧笑欲規復止予觀其顏化吝消鄙於時先生彊仕年逾名貴長行遜避碩儒廼忘年徳降友於余靡日不談靡談不兪兩上春官同舟合捨庚戌之嵗閱涉春夏禮闈試蹶選部名掛防稱年例邑郡是借予曰不然曷審於玆薄書繳繞孰與學師朋怪僮怒先生罔移聞莆之教以聖爲鵠以身爲倡以志爲鏃賢愚大小如炎斯浴如飲於河各其腹閩士之慶吾黨之悲猶期誨我豈曰長離我於先生骨肉契誼哭未憑棺奠莫躬觶燕臺別手遂成永棄已矣勿言期之夣寐

蜀歸告歐陽文莊公墓文

初吾師之薨也不肖某操血爲文悲夫以重厚如勃之身馭變化猶龍之气乃不得大斡斯世徒騎箕而疾返於斗維今吾師墓木已拱不肖某猶鞅掌濶絕未能早歸伏宿艸而灑杯酒回視古人築獨居之事邈乎遼哉卽痛以殞其胡爲贖不肖某宣力四方逾十年𨿽於道未有得然自是驗知吾師之學灼然可以繼堯舜孔孟之眞者以出於仁體故也當師之時世之語學髙者溺虛寂而卑者入權術師慨而言曰是皆未見本心惟不忍人之心乃本心也一日不肖某陳述遭風舟顚不動爲難師曰旣不動而能討慮捄拯乃難嗚呼是乃見堯舜孔孟相傳仁體大而天地散而萬物逺而千萬世之上下四海九州之內外無不相通無不可盡者此也於乎吾師已矣獨恨不肖某不能以身發明痛毒何可勝言𨿽然師之道無先後亦無隠顯其致一也不肖某今𨿽病伏艸野猶期晚節要不隳仁體具以上報罔極之徳敬用粢體告師之墓惟師至仁尙黙相之

初歸告先祖父文

叨第十稔柄學二霜心欲有爲而病適相左時方可效而气未克充今荷皇命以歸寧寔借先徳之庇小子某敢不欽哉仰承我祖父忠孝一脈𨿽伏艸野彌求無忝謹用淸酌庶羞盟告我祖父之明靈

呼程後臺太僕文

嗚呼吾兄逝近載矣而某相去不千里尙不馳一奠寓一哀以告兄之靈某疎薄極矣然而痛兄莫某若也某往實愞弱始遘金鄰荷相挈於道當時視兄行若飭气若恬其語道若親又數年復遘燕臺當時兄別有得矣視兄行若達气若健其語道汪洋不可以畔岸某曰兄進矣已而疑之以書質於兄書之意曰人心有本然不動之體而無以气魄當之有本然無爲之用而無以气機承之仁者不憂勇者不懼此本然不動者也若夫身臨矢石了無驚怖者𨿽亦不動特气魄之雄耳故有持美人以悲歌面故君而戰悸則雄者餒矣而可以气魄之雄槪認之爲不動之體乎孩提知愛及長知敬此本然無爲者也若夫好色一接忻愛隨生者𨿽亦無爲特气機之順耳故有對賢妃而斂容覩桑妻而生媿則順者阻矣而可以气機之順槪認之爲無爲之用乎是故本然不動之體不以气爲雄餒者也本然無爲之用不以气爲順逆者也蓋性𨿽不離於气亦不混於气任气混性去道逺而嗚乎某斯言也非獨書也邇年兄官僕丞某又以告而兄終未有以明見復也詎謂兄自認其學浸淫病且逝矣而予猶不忍不以斯言告兄之靈也嗚乎兄已超形气翔大廓魁然與造物者防兄必有嘿以啟予者矣予獨憾不能盡於生前而徒申於死後也故也莫如某痛兄也

鄒東廓先生誄文

於昔姚姒執中啟傳文功紹之帝則以宣箕福之斂皇極攸先猗我尼聖獨纘其全從心不逾爰在傳年大哉斯矩靈承自天渾淪無朕萬感燦然裁成輔相維變所遷𨿽變無方天矩行焉微有低昻禍害孔延肆惟上聖兢兢業業亦惟上賢中庸斯擇晚宋之儒惑焉莫得弗揣其本外求物則探索紛紜訓故磔裂天啟粵賢獨稟靈特曰惟致知匪假推測致其本良匪外物格上遡中極千春一脈寔啟吾邦瑰哲駢昌煌煌鄒公登孔之堂繹公韶齒奮防帝傍左馬揚班非心所臧致知之學自信而當請事有年醇明堅剛國有大議精白飛章邅廻外服愈挫益揚孤忠碩節日月同光徳聲義問四裔彰彰起佐靑宮沃心孔亟圖上聖功施弗遑及嗣教成均士風是植匪惟多士朝紳有立爰及門墻達者匪一感事乞歸朝野共慼原公之志六合同室稽公之學位育可必旣捲而懷憂道彌力豈同淺夫悻悻自逸大推所學與世共明繼絕開來仔肩攸承下逮寒畯上比公卿有扣斯應兩端盡傾如彼喬嶽不震不騰文梓枯樗鮮弗抽英乂若溟海防瀁彌溋神龍毒鱷悠然並生公庶幾哉愽學難名維公道愽約之有主維公智員實方而矩行上庸徳言無綺語孝弟之行神明可覩進退之操云漢一羽細行必矜片善是取物俾得理人令所瞻其儀型慢者就度聆其磬咳狂者气阻教修林閭風加海宇乃當時士趣徑騖奇髙者悟性圎覺無迷妄者適情儻防載馳以是自堅蔑視典未及志學縱心委蛇取予進退謾無所持三千三百曰外威儀孔孟盈談迦周寔師流澌之桓文卑卑禍道之深豈曰支離獨賴我公正色自持手揭日月以開羣翳身爲砥柱頽瀾寔支曰知本良惟致乃盡赫赫帝矩罔念爲病全生全歸毅焉獨任豈謂今玆遂終正命豈孔之學壽算亦並公無少憾世獨弗幸某與令子世誼維夐矧荷公教豈殊子姓倐聞公訃五內崩殞人孰無逝孰無可傷惟公之逝豈闗一方維世於公冀還亮弼堯舜君民寧論召畢終老洛社僉猶望之一朝傾䢐天不慗遺斯世何辜斯道何阨公旣往矣魑魅晝列喬嶽若騫溟海若竭日月之懸𨿽明孰揭前年京歸走門請謁公面命之仁道是責我今復來誰爲我惻我哭無聲我痛何烈期與令子共率公教帝矩之訓願言自斆惟公之神無間顯幽尙期翊我鑑玆黃流

祭羅念庵先師文

維嘉靖嵗之乙丑二月十又九日不肖門人胡某寓蜀之彭山縣官舍於時聞先師念庵先生之訃設位致哭易七日矣乃敢以香楮牲醴之儀矢心陳辭告靈位前言曰嗚呼某自初春寓蜀省客有言先生以去年中秋日棄去聞之皇懼如墜如摧欲言弗忍欲詢罔從然而情知先生之逝也果矣蓋先生前年書云右臂不仁於夕死可矣爲近已而去年六月書又云某固知先生之已躋於全歸而又不欲先生之數數語此也孰謂先生亟爲永訣捐斯世而歸耶嗚呼痛矣夫善世者道善道者心自明道象山二先生之後學者仇心以索道辟諸掩目而求天至近世得陽明先生而一明得先生而天下始信今先生卽長逝歸矣其若斯世之將復蒙蒙何哉嗚乎痛矣如小子某少負不覊長益駘宕方壯而耳學也身棄之逾壯從先生遊入恱也而出違之旣近彊年始稍知尋繹十稔以來粗謂從事然兩歸就正先生兩訶之曰是子所謂目長而足短者某聞言廩廩亟欲解組卒業終身而謀歸不勇旋成長別自是以後將孰爲予訶而予證也天而喪予則喪予矣乃喪予先生予何歸哉某又何獨爲先生痛爲斯世悲已耶嗚乎生旣不能就左右以終至教沒又不能啟手足以聆遺音豈某也天厭之甚而先生遽絕之深耶報者云先生臨終沐浴冠服端拱而後化蓋報者未知其爲得先生之心也而某固已嘿覩之矣先生其誠全歸者與嗚乎某今年去先生之終少十有三年耳以先生之淵懿而不畱也況若某者其能久乎使某之學誠以日爲年則日且不足矣又安能望先生之全歸𨿽然捨全歸無用爲生亦無爲先生報異時曷從見先生九原無靦面耶嗚乎某之斯語心商之七晝夜而後敢告惟先生其終相焉嗚乎悲乎松原鬱鬱桐水湯湯哲人萎棄山川淒涼繹先生之末路𨿽閉戶其皇皇胡靈鳥之不至將令天下仰日而違光睠衡霍之崩頽羌何依以相羊維予心之憤慍橫大塊其靡藏魂乎乘九幹其飄防兮予獨覩儀型於秋陽爰矢心以報徳瞻昊天之茫茫惟反躬以爲歸兮或庶幾先生之毫芒神靈浩渺無不之兮驂雲气以來嘗

祭軍牙六纛文

自昔元戎聲討逆命建牙樹纛鵾熊交映指揮三軍威靈甚盛今承帝防戡玆不靖大兵啟行吉辰協應惟神精光驅電毅气乘風騎靑龍而翊白虎握太一而叱丰隆招揺東指直殱元兵不血刃妖穴坐空克謐蜀土用昭我聖皇安民之功爰修禡祭神其允從

祭張南軒先生文

自孟氏沒而功利之習日倡日錮堯舜孔子仁義之道日以闇蔽漢唐儒者徒知矜其名象涉其藩垣然而功利之入人者未瘳辟之陷泥淖之中𨿽有彊者左傾而右跋有能登其岸者彌寡惟宋濂洛崛興得千載不傳之緒以無欲爲宗以天理爲極其相繼而出者𨿽見有通塞得有淺深皆知求無欲以復天理總之歸於爲仁蓋皆向往堯舜孔子之徒然人𨿽知功利之非亦或有依違其見不知念慮之微少有所爲卽與粹然無欲皦然天理者不相爲矣南軒先生聞道甚早大本卓然先儒蓋嘗稱之至其立教以無所爲爲義有所爲爲利然後斯人灼然知一念之有爲者無論善惡咸出功利咸非無欲天理之眞而天下學道者之趍始從以定是先生之有功於斯道吾不知其與紫陽夫子孰後先而逺近某少喜駘宕長乃聞學然質駁而習深將就而繼渙邇知媿奮恨無若先生者爲之就正玆者繆執文柄過車遺裏髙山仰止載瞻載奠意者以一時對越先生之心一無所爲者卽無欲天理之眞將以此自終以此諭先生之鄕士俾皆繇仁義不入功利寧非先生之指先生鑑而牖之可也

大益書院祭文

具官某敢昭告於宋濂溪周先生之神維神崛興荊楚之介逺紹鄒魯之傳闡無欲之至教啟學聖之眞詮心法廸乎來哲身範賁諸西川爰惟玆土嵗祀孔嚴曁明道程先生伊川程先生和靖尹先生譙先生南軒張先生鶴山魏先生大明敬軒薛先生道林蔣先生或宦逰而往復或篤生以後先𨿽古今之殊代寔教澤之同源咸配享於無斁將佑啟乎來賢

祭蕭晴川姑夫墓文

惟公生於熙代醇气未失故能以太朴爲使純素爲匹𨿽世故之多更而迄不知有奇衺之習育於仕門家範彌殷故能以詩書爲腴禮讓爲芬𨿽先業之克守而終不知有勢力之榮不含舊惡不責宿逋眾或病其寛也而公則自喜其無尢於世不跋湖山不踐公庭眾或譏其懦也而公則自安其無累於已求之古人閒家若龎徳公之敬履世若李士謙之任公其或庶幾哉而無愧是𨿽謂公爲遺民爲處士蓋今一鄕之靡有異喙直不谷辱爲公夫人猶子爰自結髮粗諳詞章公愛若掌珠防若荊璧惟悸其或傷養若蘭芷望若梓惟忻其日揚蓋嘗舉先祖父之薄修以勗其大者又奚啻若世俗之冀以顯融而焜煌逮直壯領鄕書隨復連蹇世或見病公獨掉頭哂曰若子何虞不晚榮耶以公自負誠若古之冰鑑而直亦冒登一第官中大夫列職憲臣若足以償公之夙望然學不成身業不禆世顚毛半斑思報未能而公已仙遊無有之鄕矣玆者幸乞身於林莾懷知已之難忘尋龍洞之奧室采虎峯之幽芳憶儀型於故武裭百結之回腸謁靈丘而灑泣痛欲報而莫將跪酒而陳詞擬明鑑之煌煌終何以酬徳於九原耶期不靦顏乎斌姥之崇岡

奠歐陽蜀南兄文

於悲嗟哉兄乎兄乎乃曷爲乎遽前予而長往乃曷爲乎遽履玆而中斷彼蒼蒼者旣封殖其徳矣乃曷爲而不能引其年彼人人者旣傾誦其懿矣乃曷爲而不能衍其算予又曷忍搴帷憑棺燎香灑酒奮予臂也不能把兄之舊裾躡吾屩也乃復涉兄之防館兄之顧予愛而且望若屬於毛若比於目聯則達弗聯則弗達不啻若世之所爲肉骨予之視兄敬而相倚一爲腹心一爲藥醫有則生弗有則弗生不啻若詩之所稱塤箎維今之日翳誰之爲有此懜懜乃裂吾屬毛比目之親刲吾腹心藥石之重予曷繇自達自生竟天壤而抱長痛憶予綰髮操習時義妄獵古辭狂吒雄睨誤損髙鑑鐫心盟契有偉王生曰尙涵氏曁予三人陳雷自例鼎足交峙車輪互麗始從茶山龍洲相繼晨展共書夕眠合被廿年之間有離不季嬉笑罵怒寧知諱忌有亡臧否寧分此彼父同伯叔母成妯娌維妻與子各執分誼於頽波中特樹友紀孰使然哉惟兄之義豁達慷慨令人傾肺當此之辰兄出紈綺予孤且涼捉衿不蔽予反嗜狂兄獨陳義直諒貞風世孰爲儷曁予壯齒折節慕學躬弗逮言屢興屢落間趍二氏兄心厭薄彊仕天牖繆悟愽約兄聞欣欣蹶然而作月書嵗緘期共有獲晚復同師堅貞澡濯向道周饑聞過雀躍亦有王生有訓嶽嶽予兩君爲鑰爲郭惟兄毅然指瑕糾錯翊予恱親惇予體國小言繭繭重語諤諤是嵗之春予歸林壑茶山之剎襟簮復合予察兄志彌勵而卓兄訂予功若漸有覺追兩師門冀共光爚時雲暮矣皓可無怍予喜得兄殘齡有托繇斯以言兄之於予豈曰友之蓋友之上而師之末於悲嗟哉天而喪予則喪予矣前嵗殱吾師今嵗又殱吾友予果曷所依以畢此殘齡其爲弗達弗生決矣予嘗較量以兄之詞翰𨿽文蹀栁李詩闖岑王可幾也兄獨中斂而不揚其芬以兄之經猷𨿽小爲龔卓大爲姚宋可幾也兄獨坎而未導其乃徒黴迹於黌序局步於江城豈弟被於鄕閭孝友範於家庭俾裏之人士生而羣頌死而巷哭咸曰善人善人此蓋千百中睹兄一人而已天乎懜懜曾不裒益乃不爲千百中而延玆一人於悲嗟哉予歸未半期而兄以病聞予謂病常也抑有托也孰謂兄竟潦倒浸淫遂遄別而終冥若俾予徒懷萬斛而未逮一語若俾予共要千里而未升一程傳兄病殷亟呼予名豈兄計此將有云云予念及玆益靡爲心今也挈帷胡不聞聲呼天大叫秪摧我膺𨿽然若在他人死則死耳於惟我兄其必炳靈余來哭此豈不聆音維兄髙堂自抱徳馨余與二王起居必勤驥子麟孫日長以成久要之約豈獨世盟兄姑寧矣無淒以怦倘有來生猶冀長親於悲嗟哉兄生而期余逰五嶽覽重溟今兄翺翔太淸靡所不之翩然而洙泗渺然而洛濵其將閔餘聲之噭噭而笑余涕之淋淋者耶

祭歐陽幹江兄文

嗚呼嗚呼吾兄其果逝與抑非逝與其可逝與抑未可逝歟惟予創聞勃焉震墜旣信猶疑旣疑且悸疑信之間一欷百淚胡浩浩之回遹仇吾徒之特酷厝萬毒以蘊隆莾一朝而隕禍肆之子之遽遺若駒迅而飊促延倉公而舌橋扣華生其駭矚辰搦筆以摛章已遊神於防錄豈至寶之易毀抑吾道之竟孤爰雪涕以致詢偉孝誠其中紆依慈母之轒輼羌屏獨以云䢐曰余偶玆奇運適寢瘵而避居徒撫枕以飛血吭欲絕而猶呼將叫天而無從急憑棺之未得增頷顑而侘傺彌菸邑而繚結緬思子之防儀濡夫子之貞則少醇懿而姱修又益之以博物越旣壯而雄飛冠多士以稱傑謁南宮而屢剝試中祕以獨馳臺垣資其文彩同志倚爲蓍維訏謨與讜議世食福而弗知旋爲郎於都水屢宣力於曹司時瞻云而惝怳尋遄車於孝思世方欽世徳而景名才冀豹澤以大厥施何哲人之長萎若濟河而摧其巍桅嗚呼嗚呼人孰無死孰死於親惟兄之逝實孝之屯世孰無殀貴反於眞兄年五八視耄尢珍翳予小子逾冠防宕造謁夫子稟學函丈誤題狂簡槪語以上退辧於兄粗識如往閱歷歳年誼孚情鬯旣均裘馬亦恊餉異胎同心殊宗一尙維予質駁多岐亡羊中年仕官取友四方往轍徒悔來軒猶僵各成皓矣復合一堂期掎角於修途補東隅於楡陽方將朝聞以夕死庶不赧夫子之門墻縱侈哆以百車獨相保於心銘念尺書之昨飛展宿墨之猶瑩何虞子之舍我曽不畱信宿之爲停乃一語之未訣𨿽千號其孰聆矧慈母之未歸兄豈忍忘於怔營且令予矢力於末路又誰爲之啟扄亦孰芘而孰翊恫惟予之俜仃閴登堂而弗暏防諸孤以涕零奮百身以從之亦安能返子於幽軿知醴脯之空薦挈肺肝以敶明靈

奠袁生文

雩陽袁國用少從先府君學文今嵗萬曆甲戌春忽自雩獨身訪予山中盻予捨不里許移跬之間遽告終矣予創聞駭痛躑躅尋備棺殯之旁便地抵秋厥叔某遣迎其柩歸雩予適病不能送江滸情益愴惻乃治牲醴之儀爲文將之其詞曰

悲袁生乎悲袁生乎生昔者被服紈綺僕雲從乃玆則鶉衣擔簦獨行無徒胡丰約之異致也生昔者韶齒蕣華有力如虎乃玆獨孱骨愀容死道塗胡死生之變迅也子獨不知丰約者幻也幻不以先後執死生者常也常不以遲速避從古今不尠矣奚獨子哉然則人之寓世曷丰曷約曷死曷生如曷嗇如椿曷賒西昌曷旅雩陽曷家嗚呼靈其歸矣無滯以嗟

同郡防祭雷太母文

惟天孫有淑季字瑤姬而明靈睠秭歸之壤奧逼埵竈而气蒸出黃牛之神峽溯峨岷而始平將間世其氳崇孕三楚之奇珍駕列星以爲軫勅女須而導徵旣降芬於名閥防婉嬺而居貞厥相攸而獲樂逑君子以作盟彼君子之顯允偕令徳以爲行介和祉而祥發爰篤生此岐嶷鳯振輝以鳴漢驥驤首而騁逵庶淵騫而履順絢賈馬以文馳乃飛華而颺藻標瑰麗於彤墀亶執法於爽鳩爲律魁而靡緇誕帝眷其洵美曰惟繇玆母儀旣褒表以鳯冠又張之以嘉詞分大夫惟虎符牧下國其勿辭盍愉養以徹侯鼎五七而前施嗟此邦之湫陋獲神君與仁父首露冕以詢俗恫地瘠而吏窳袵白胔而肉之登沈溺於澳煦旣露湛於嘉禾亦霜淸乎狐防外防棠而瞿瞿內承萱以與與矧抱冰以璧仞疊九邑而風鼔合庶艸之忻忻靡不歸顧腹於太母方伺母之休虞指遐齡於西華之姥胡大命之有極致眡防之遽告旣大夫之崩穹亦吾氓之喪昊慨蘭茝之收華嘆驊駒之梗道誠吾邦之涼豈明賢之寡造嗚呼哀哉某等僉飲海而思河咸瞻璞而欽寶睹素旐之翩翻盼櫬舟之披縞外爲民而灑血中憂思其如搗爰悼逝而愴離跽陳詞而薦藻

同邑防奠劉軍門母太夫人

嗚呼豫章之材橫絕百畆上負靑旻下芘千乘而匠石者斵其末枝可棟王闕長河之流深灌地軸經帶秦晉潤澤中夏而都水者引其支可浮萬楫其功徳若是烈也而不知其托於靈嶽發於名山貞靜愽厚之蓄固敷森防瀁者之攸植而攸溢昔者五嶺之粵楚閩之交雄虺卯蕃恣睢吞餐𨿽當事者破斧缺斨不能定也維中丞公開府仗鉞布條教間飛尺鐵噓噏尊爼三省坐帖又昔以繡衣操斧巨芘渥波浸被下國不啻豫章長河之烈而不知其出太夫人貞靜愽厚之遺澤人之言曰可爲眾母不可爲眾母母今太夫人眾母之母寔靡慚徳矧聞聖善含祥紫金挺淑名族仇徳髙閽母儀璿式婦則蘭馨近蹀申國遐儗桓君乃中丞公奉乘傳於江介萃海錯而山珍方衍祉於下方遽掩彩而歸眞痛寶之墜曜愴天孫之闇明豈中丞之失恃洵吾邦之隕厥親倘逝者之可贖亦何卹千百乎斯民佇龍章之自天將焜爚於泉扄偉中丞之揚顯信振古而耀今嗚呼太夫人且逍遙從西華之軿而民士之將迓者又曷庸欷噓而掩襟某等或叨通家或激輿情悼逝悵離覿旐心崩抒悰寫詞薄奠聊陳於爍明靈翩焉居歆

祭少司馬張公母太夫人文

猗太夫人武閥焜嶐作嫓名哲轟振儒宗曷言振斯義方教崇毓驥渥北孕鳯河東溫溫少府循政稱雄曁少司馬漓水雙龍伊昔司馬爽鳩發軔時有重人繆操魁柄頤指朝紳從風奔命紛世澒洞寰海氛防英英司馬亭亭孤憤飛章熛闕借劍剸侫彼髯且都冠佩峨如聽咸縮頸語競全軀毎恃創至猝聞而愉大哉訓詞罔替乃初世之頌母女冠丈夫維漢滂母千載同符子戌夜郎母返西粵荏苒十霜國是再揭司馬登朝母惪彌赫鎭防撫楚修能濊澤彼谷者疇系母之烈帝曰允哉忠孝一轍簡倅樞府安攘是資視母健否計國安危司馬伈伈曷忍倭遲回車覲母封疏自題臣母耄矣將母有期帝意未釋母壽遽違我知二難擗踴摧裂捾紳共悼帝聞孔悒猗太夫人上壽屹屹矧維賢嗣芳流靡極矧玆司馬歸慰且訣純嘏世稀誠孝天格某也憶自觧褐云司共升司馬堂奧道義情忻邇侍楚臺飲徳滋深今官玆土休戚同襟耳熟聖善日領徽音慚未摳衣拜母階庭薄奠遙馳於赫來歆

祭歐陽鑑翁先生文

於維乎翁遽作化人寢於大室令人哀擗如摧如擊某也爰自束髮好文負气徬徨馮閎交遊紛集所不雜者惟與令子文朝偕尙涵氏少同研筆長共衣裘瑕疵相箴徳業相求出王衍防有若麗澤之爲儔緣是承接翁之顏采而沃領其風猷誼次骨腑情通戚休誠非一言之可以酬獨惟昔者予自蜀歸翁已縣轂七髙年髮鶴顏玉予隨弁紳搆文爲祝拜翁元配偕臨皓顚融融堂奧祖孫曽日宴賔友傾倒繾綣𨿽立酬百觥而令儀之不諼竊度翁之遐齡蓋有巫咸莫能測算而司命莫能制年亡何某起楚學繼辭廣臬感先慈之衰孱再馳疏而捨紱獲覩翁之風度猶曩而慶翁之年齡及耋擬爲翁賀情彌殷而意彌結乃今賀者未幾在門而弔者已卽及乎庭闑又曷彊爲之哀些某也憶翁之慈祥性植孝友天畀愴先人之手澤𨿽耋年而隕涕仁睦三黨初終不替守廣徳佐河間曾有部民夏氏藏金於茗簍翁則立拒峻卻有若防刺蓋旣追崇公斷獄之求生而又嚴伯起四知之尢勵兩地士民實咸有來暮之歌而翩聮去思之系頃以郎署疏歸𨿽故相推轂而拂衣罔滯迨抵家晉秩已近暮齒猶薾薾而若處女抑抑而逾壯穉或者語及干謁輒赭色掩耳而爲之引避蓋翁抱徳和復謵不餽已外非譽而忘人似矣以故鄕衮子衿日相評議不云古之長者則曰今之善士夫以翁之居家當官以逮處鄕非啻寡過寔垂典型彼造物者𨿽假之純嘏而綏以百齡庶足答姱修而慰羣情胡天使難弟文子之溘喪淑配冡孫之繼亡翁以一人亢完休畢一門不二三年翁亦病足痿而退養於闒房以粗牀敝席爲佳趣以劬躬燾後爲美詎其食飲起居靡有奇尢乃焱歘乎乘東維騎箕尾而神遊乎茫沆某也撫今悼昔又安知涕橫之短長於維乎翁人之聚散死生懸諸大鈞猶之大壑然注焉而不能滿酌焉而不能傾若翁之令徳冠鄕閭宿名重朝紳天壽八暢其緒業矧又有孫曾云仍衍麟定之振振翁亦何憾而不爲長瞑某自聞訃恫哭恨不飛越乃阻哀艱有功緦不弔之例然某與翁父子殊宗一體又詎可以例埓乃奠村醪乃宣積悰知翁之用物而取精丰溯虛泳爽冀必能憫鑑予之沈於維乎翁

祭太僕少卿劉仁山文

於乎銅爵逸足翠華是肩函牛九鼎弗以烹鮮大器重負自古則然悲嗟我公廼獨弗延百年長算短日而捐萬里修途末路頓顚公乎至此豈天弗憐予始聞訃涕泣有摽適也居廬沈屙百繞幾爲化人從公世表念至必吁談及生悄公秩僕卿秩若非尠公壽逾艾壽奚爲殀所孔悲者匪世之曉維公巨才匪擬常局六飛未駕虛稱髙躅試爲池沼豈罄淵谷世患無才才莫竟錄旣錄而晚乃至中墮於悲嗟哉匪予也獨追惟疇昔盍簪駢轂當斯之時楚材寔繁磊砢廓落惟公軒軒祝融是孕云夣可吞榜則連茹師乃同門情蒙例海學共探源予西公南各天異轅胡期西粵爰追熊轓職業旣聮心腑彌結昕逰膏繼夜集曈輟身箴是琢民理均切於時覿公如揮巨闕星軺所指霆颭雨澤計耘小醜兵殱巨賊蹇蹇鞠躬防防許國蠻煙毒霧積憊疇知早不登公暮稍陟斯扶揺奮躍竟逺天墀一朝長委如山斯隳方窺牙纛竟塞鐘彛天旣昧昧世則疇資矧予違世於公厚期公竟已矣百贖已遲公返夜臺今已三期掛劍有在絕爲誰表墓緘愫病不身馳孰諒予悲公必諒而

衡廬精舍藏稿卷二十一

欽定四庫全書

衡廬精舍藏稿卷二十二

明胡直撰

傳

盛公小傳

盛公者吳縣人也名防天順間進士授監察禦史以直諌謫羅江縣令爲政廉明務興利寢害不誰撓吏畏而民信之時邑寇胡元昻嘯集稱叛昶著檄諭散其黨遂緝元惡平之不煩只兵鄰邑徳陽寇趙鐸者僭稱趙王所至屠戮攻成都官軍覆陷殺汪都司勢叵測羅江故無城昶令引水繞負縣田畫開四門市中各閉戶藏兵於內約炮響兵出又伏奇兵山隈陽示弱遣迎賊賊入市未半昶率義勇士開戶聞炮聲兵突出各橫截殺賊賊不相捄山隈伏兵應聲夾攻殊死鬭賊大北斬獲不記數俘子女財物盡給其民邑賴以完父老泣曰向微盛公吾屬魚肉多矣肖其像今存初昶至邑衙後有廟神素妖左右以例請祀昶弗聽至夕有雞伏神前如釘置然昶曰神敢妖若此促毀之時前令張尙畱至夜神夢張令求解張晨語昶昶弗允張夜夢如前張夢語神曰若何不自訴神曰前者乃鬼卒爲耳盛公威靈何敢幹也其爲鬼神憚伏若此昶後陞敍州守而去至今羅江民祀其像於寺嵗不廢云胡子曰余校士按羅江訪名宦誰氏署邑者報邑自剏無名宦亦未有祠予檄責之而學官導士民以盛公事狀上余覽之不置蓋爲之斂容屬屬然而慕也盛公決策挫賊存無城之邑斯旣以奇矣廼能使鬼神憚伏其威徳此何以致哉夫行立則人知念動則神鑑然能矯於行者不能矯於念能逃人非者不能逃鬼譏若盛公事非其素念無頗不可矯而得也豈不亦至難乎余未暇考盛公始末粗傳其事將刻置祠中視吾黨士及吏玆土者得以覽鏡焉

蕭丈人傳

昔先太父謙齋府君布衣抱當時志方直八九嵗時屬望之固逺而直之姑丈人蕭晴川君一見與太父意合遂取而館谷之令從其族彥二岡先生學文先生語曰是子可教丈人輒忻忻解頥輒又屬先生教益篤先太父先君繼逝直昆弟俜俜疢疾惟丈人相弔問嘉靖癸夘直舉於鄕丈人迎之大噱生平難酒至是飲輒醉曰吾老矣無希於世吾獨念若祖父世修闇弗聞幸顯白有地耳久之直連落南宮不薦丈人欵接無倦或詆曰是將爲不食泉矣丈人奮激大言曰焉有如此士而終不名世耶退朂直無溺古文辭病進士業丙辰直成進士而丈人已先期捐館矣隆慶攺元直始從蜀臬解文柄歸始走哭丈人墓灑杯酒僅僅濡壠上艸耳悲哉直去丈人二十年顚毛攺矣自顧迂譾內無樹於身而外不能毗世不獨負丈人且負先太父直何以自償焉𨿽然以丈人之隠徳沈行俾終不暴於世則直之罪戾益不貸矣乃爲之摭其事以傳其傳曰

蕭丈人者諱川字仲號晴川居士邑南溪里人也性醇夷不爲攢眉遇人無猜腸少事父防庵公及繼母能得歡心兄卒遺二孤撫之尢恩賔客過從隨所有盡歡退居時時吟哦不休有紿之者後𨿽知其紿也無較意貸弗克償者無過督門無叱吒之聲僮奴逆節佯矯以好言謝過輒悠然不加挺事至遽委仗之出肺腑不記其甞逆也丈人族系最逺自宮師尙約公以後纓緌文學士益彬彬稱盛丈人毎見秀出者輒喜動眉睫嵗賔興族士捷者必先見夢兆無不驗故族人嵗視丈人夢卜進取丈人好形家學自以其學卜厝防庵公埋葬之具咸已辦弗逮弟侄家故住武姥山下山奇勝有龍王洞虎鼻峯丈人嵗時尙羊其間曰吾歸骨此地足矣然竟未可仟卒年若干葬某山之原子三伯某季某先卒仲某世其家論曰蕭丈人之質行懿度休哉有古含哺之遺韻豈非煦育孝皇帝濊澤太平之盛民者與以視今之人如包瓦礫揉榛棘其疲佚安殆何其相萬也嗟哉今之人何不爲丈人而爲此又曰丈人田畆士耳其愛樂後雋何異世之寶璠璵育蘭芷者睢睢然覬望其成猶懼一日毀而萎也彼非有希於世豈亦其天性固然者耶向使丈人居位有力其於當世何如也余故詳著其事匪獨追感今昔已耳

仙門先生小傳

仙門先生始業舉輒工登等竟弗售乃攺業奮曰吾豈復挾一經捐大防鐫墨義求有司提衡哉乃精讀六經博觀羣書下逮稗官小說靡不窺治一帙則究骫骳是非善敗若擊目指掌乃釋以是作爲文章無不當是非善敗者曰吾不爲欵言矣讀史至盛帝喆臣事踔絕者輒作爲傳贊以詔於其子伯元仁卿者曰是當仿是不當仿有王學諭者昆山人博物君子也一見大相引重至是而先生門徒履屩不啻百矣先生教人授經先行曰吾貴實不貴華始先生弱冠居約邑人弗知也鄕先達鄭令尹獨敬禮曰是吾老友竟後禮不輟嘉靖乙夘仁卿年十五侍先生館饒鄭令尹相見異之慰喜賦詩期許不淺鮮眾乃知鄭令尹有逺鑑云仙門者先生故里名也鄭令尹見輒呼仙門先生先生讓弗居則稱仙峯從門人號也鄭令尹沒先生乃勅仁卿從其子遊以明相報旣去鄭令尹逾十霜語及未甞不追慕嗟咨也先生治家恥纎然性勤約嵗督耕獲輙稍贏而性最好施予其姻戚待先生舉火者至四五家嫁娶其女男者六七人而先生不歆其徳人亦竟忘徳之然先生猶多量出而配某孺人喜施益甚常時不較有無不設猜疑叩輙倒囊故閭左右感誦孺人澤彌殷也孺人初歸時見田不五畆數匱輒解釵簮資先生防學旣稍贏先生爲父介庵翁上壽致客奉觴匜祝者不後縉紳家然其間多門下士覘知者曰孺人助不尠哉生平薄視榮利忘情得失鄕人或以貴富詡也領之兢是與非也必立解之世珍膏壤巍甍綺服玉饌瓊榭仙葩姣童駿驃之以相聞也未甞口之而獨嗜唫詠又喜閒其賦詩有求閒未得之慨人謂有淵明風旣晚益任悃愊極其致則芚愚之爲之左右也恬漠之爲之酣飫也寥廓之爲之行廬日月之爲之燭照也羅浮潮海之爲之琴瑟煙雲泉石之爲之角觝意未厭也蓋其於世夐矣仁卿旣長領鄕書浸知問學則獨勅曰學在實其辧在義利毋若近學者荏苒恣世譏耳其它與仁卿語者至多世咸莫得知仁卿自敍生平無外師父卽師耳萬曆甲戌仁卿第進士令泰和禔身刻亷政教純用仁禮蔚爲時冠而世莫不頌先生爲教者豫且也已夘三年政成天子下玉書褒封如子官母爲太孺人適先生曁太孺人偕年七人稱異數云先生姓唐名某字某潮之澄海縣人也胡子曰古抱珍之士逃棄塵鞅娛情泉石彼其於世豈崖然絕耶抑無所希而尙有貽耶今夫海人知其防瀁無端涯也而不知出於河河之先又胎於星宿海其貽者逺也黃石鹿門始不欲以名姓落人耳然亟求子房孔明而授以其道者何哉彼其抱而珍者固可以立濟天下之具也故其所貽於當時之天下若響應然彼豈它有慕哉然彼挈所抱以貽人亦豈必人人授之苟得一人焉吾事畢矣甚哉一人之難遇也昔之遇於四方或遇於鄕遇於家總之皆以立濟當時之天下者𨿽然遇於家者則惟古賢其他鮮聞今仙門先生與仁卿令君蓋庶幾哉蓋庶幾哉

墓表

袁東山先生墓表

昔先君抱道未試出授經於防之雩都友其士何公廷仁黃公振之袁公育秀及育秀之從叔東山先生三公皆用學顯而先生獨隠於醫云先生子淳受學先君直幼隨侍爲同學托館谷焉先生及今配王夫人眎以兒子直甞見防人稱先生醫道能生死人四方求診視者戶外履常盈先生無論戚疏貴賤治之多不問謝貧不能購藥者則自與藥藥之無不早愈者時有奇癥眾醫方縮手傍睨則必叩先生先生爲之切脈一過曰是可治是不可治疑不能決者先生色防防焉而不皇食目睢睢焉而不皇寐必究其端崖投之往往亦愈甞在逺鄕望見塗中人中暑死者遂停騎視之其目口血脈非人也獨其腹尙微溫曰是尙可生也因托宿二日治之竟愈訊之其人道飲水腹痛則伏地二日矣其槖資已爲人倒去則又與之鬥米遣之又甞合丸制膏槪與病者絕不責償其終身未甞倦也蓋先生少業舉已就一日感母病遂棄去學醫此其心發自仁孝非有所規而爲之者故能用志不分業精而奇中又甞居山中遇異人授以神術能呼召風霆役逐鬼疫者甞爲邑令及督府禱雨皆應已而雩都視他邑防視他郡皆獨受有年之慶邑東五里有巨潭中窈黝俗謂有物毎三年必沈其渡舟死者無算先生禱潭上旬日雷雨防晦頽山頂石以實其潭夙患遂息直甞視先生義重如山利薄如埃其幾席置古經方書多至拂棟前植花藥穴小池種魚數百頭休暇非閱視方書則灌畦飼魚於於栩栩若不知有塵世事者故其精神旁達若此其皆有以非專術也先生名某字某甞隱居東山故以爲號先世君賢公自泰和來家雩傳幾世生端公領鄕薦教授蜀中封刑部主事先生大父也父慶雲公以貢爲上杭司訓子淳第丙辰進士今爲監察禦史先生之始病也屬曰汝習諳靑烏家其爲我相厥宅兆已而郡守林公以官地某方畀侍禦君覘之果勝遂以葬焉侍禦君旣得顯者爲志銘復以墓道表委諸直直痛思先君與先生均未試今幸侍禦君閎紹先生之徳於先生之志當亦無憾矣又念直微時與侍禦侍兩父如前日今皆忽忽髮漸斑不知何者爲兩父酬其於述先生之遺行彌有感焉遂含涕撰所覩聞以表諸石

處士屠宜庵先生配汪孺人合葬墓表

余間閱今之縉紳士有能發言悃幅兢兢爲約躬之行大率皆有所興發不然則其先世喜修者也余於同年中昕夕切劘若三四君子者試發其先世咸然而寧國屠子因得悉其祖宜庵翁行義習吾耳已而屠子祖母汪孺人以今年某月日卒則又過予泣涕請曰昔者羲英先祖方盛年已能傾廩囷賑裏中饑旣匱竭卽又剖資買粟伺有急多寡食之旣又匱竭至自嚼艸根木實不厭非直不厭也方食卽又憮然語吾祖母汪孺人曰吾思某某家絕炊煙久將殍臥塡壑也吾與若其柰之何而吾祖母汪孺人亦忍餓節蓄恣吾祖之爲義日力先祖生醇厚自童至白不知有公門內行孝友外謙退好急人其天性使然又素諳靑烏家爲人相埋輒吉意未甞責報至延禮名師教兩叔父逮羲英而汪孺人皆贊佐成先祖意然先祖初欲羲英等不隳落士者業非知榮祿位而趨之者今羲英乃得從朝仕末惜不及吾祖猶幸吾祖母汪孺人存今又背棄去矣羲英旦夜莫爲心乃者家大人書來以今某年某月將合葬於先祖某山之兆誠得子一言表諸墓斯羲英之爲愜顧不小餘諾而退曰信哉屠子之賢有以也余因念古今之孕賢昌嗣皆自其陰善徳隠惻天至當上帝生生之心以翁孺人所施則非獨今日將世世閎耀其衣徳表於不可窮豈以餘言足發者於是爲次其言系之羲英舉進士爲戶曹主事卽余所稱屠子昕夕相切劘者是也

曽秋潭先生墓表

予邑南月岡曽氏有砥行之士二其一已用子貴其一則秋潭先生是也先生之行余不暇細舉予獨舉其大者三四事而槪可知也先生少爲時文初試有司見有賄合者卽怫然棄去闗戶不出盡讀其家藏書遂卒志蓬虆而不自悔父東峯公晚官嶺表先生畱侍已數年因自念曰大人適暮齡而不忘仕情吾兄弟過也力告公謝去公感其能養遂致以還先生率其昆弟竭力娛意凡八年而公歿一日江行感暴屍慘然命棺瘞之因嵗予貧者棺至終其身而上所居文水溪決旱涸先生首倡鄕人建堤數里躬荷鍤畚跣行赤日歌咲以勸工方工之成而先生告終鄕人哭之曰不有曽公疇或稷我至於今而裏得有秋者皆曰曽公恵也先生之行多矣若此三事者余甞較諸今世之士其守人閽戶借譽賈寵者弗怪也而先生則寧謝去而不悔子弟之幸利席貲混其先聲者且有也而先生則寧善養以爲安今官至上吏都侯邦者亦尊矣然能不殺人挺下暴虐取者卽謂爲難其有恩施於暴骸力竭於旱潦者十不可一二人也先生直布衣耳理亂不掛心是非不聒耳乃能爲古良有司之事以此而觀彼其相去何如也嗟夫古之王者以六行教民行成而上則有族師閭胥書之鄕老鄕大夫獻之天子令內史貳之於是進最於朝退憲於學而歿祭於社上之待者甚殷而下之所自待者其有所憑也矣自後世純用文辭不稽行誼故𨿽有賢望由夷行齊曽史者不得書於族閭焉況其他乎今先生之爲此又孰爲之書曰某行爲孝友某行爲任卹由前則無族閭鄕老內史之錄由後則無殿最憲老祭享之榮上無所憑而下無所利而獨爲之不已者是非所謂傑特之士乎哉先生名某字某自號秋潭逸人卒以嘉靖某年某月日年才六十有一子四人某某治進士業今以某年月日奉先生葬某里某之原見委爲墓道表予媿恧所言不能比於族師閭胥故爲敍古今之慨俾鑱諸石用以答孝子之心

南太僕少卿仁山劉公墓表

酃縣仁山劉公卒於南太僕之官邸其南省寮大司馬以下涕洟而誄曰天不弔殱玆賢哉大事疇屬楚之薦紳自元相而下咨嗟以唁曰天不弔殱玆賢哉卿士誰則四方同志縉紳以下欷歔以嘆曰天不弔殱玆賢哉斯文疇依而孤時舉等則犇奉旅櫬歸卜某年月日葬公某山之原其宗督學劉公爲狀其事其友少司空連江吳公爲銘其壙時舉等以予之友公不後二君子也遙請表其墓道而某之始聞訃也哭不置今而表公也奚暇愛言按狀稱公上世出永新劉楚公沆五世徙茶陵石陂又幾世徙中溪後割剏酃縣遂稱酃縣人傳至諱崇者以禮經領貢授縣令不赴則公曽祖也崇生灝灝生一峯翁泰一峯翁以貢丞嘉善服除補合肥取孟氏母有淑行先是一峯翁夢鹿鳴於堂又徵鄰夢輒卜產奇已而公生警敏殊羣兒稍長習春秋尋攺讀易邑令張某者試屬對含譏姍公對亦諷令令大驚攺容器之十六補博士弟子員督學使者至試輒髙等癸夘舉鄕書時衡守徳淸蔡公有文名獨偉公而公名益著丙辰第進士當此時四方赴公車者類多名士公旣喜交遊而四方士亦多縻公之謙而傾其誠公於是始折節叩聖賢之學從太僕何公防退而究異同於友人羅惟徳鄒敬甫耿在倫偕予三四子而識者已覘公幹濟才乃除公南兵部武選主事歷職方員外郎車駕郎中時大司馬克齋李公始未相知已而熟公行事乃獨才公公甞以徵料奉檄行江西湖廣間抵吉州謁羅文恭公北面而稟學焉曰此吾宿志也又之安成謁鄒文莊公參訂學防然後渙然當於心曰道在是矣往復書問具見文恭集中公官畱京幾四禩最莫逆連江吳公暇則偕之燕磯牛首間吟嘯若遺世然秩滿防恩贈封父母如其官尋得擢廣東僉事備兵南韶時南韶獞賊負固恣睢民習苦之公按部咨禍胎過在鹽禁而猾商遂鼔煽爲亂激使然也公不謀眾乃單騎突入賊穴諭以吏禁之過今皆貸不兵計自新各獞賊始愕眙繼相感泣羅拜聽公約束不復亂山寇馬五陳倫盧本淸等剽掠爲患眾頗虞之公悉以計擒不戰而耘迄無蹀血兩廣總督南贛軍門兩吳公偕綉衣使者咸偉公代疏諸朝就陟南韶兵備副使仍理道務公感奮曰諸寇幸夷獨黠賊官祖政者智勇雙絕爲羣冦雄長不殄戢之是翊於諸寇爲暴者也乃陽爲不問狀以懈其防宻令祖政妻舅何某者圖之故泄其事於祖政馬夫口於是二賊生猜互相格殺部落死者幾六百人公曰事可舉矣乃上書督府題請大徵分兵六哨夾進公督翁源哨追殺祖政於黃峝俘獲被虜男婦幾千數餘黨撫化不爲窮治羣黎讙呼動地至今翁源與黃峝各省公像樹祠祀焉又以英徳邊各賊巢相地增築外城郁爲巨障韶郡故有明經書院公爲葺修羣諸生督之課延宿學者一二導以正學昕夕樂育𨿽兵旅劻勷中意藹如也公體故臒以是積勞感病遂惄然有歸志聞之兩臺兩臺與士民固畱不可得乃爲代請得防蹔還調理疾痊舉用尋以前功防欽賚者凡二公旣歸勅家事勿闗白棲迹祝融天臺間復媾精舍於鴈峯之麓鑿石爲洞甞嘿坐其中中丞汝泉趙公問俗湖南造訪題曰龍鴈書屋公因稱龍鴈山樵雲又甞與同郡僉憲易公某南宮士危君某廖君某曾君某舉防相爲切磨逺近興者頗眾丁卯偕廖君出逰太和山從止一僮遇意防處輒徘徊詠歌以寄獨往之意相繼撫楚臺若唐巖劉公防溪陳公文川郜公疏薦靡不首公隆慶辛未省臺大臣以下應詔咸交口推公於是起補廣西副使分巡桂林道公聞報愀然曰吾仍病骨豈堪驅防擬疏乞罷而當事者力止之公不得已戒行防予亦起畆從楚臬擢廣西藩參蓋與公同年同門又同治一道喜不自勝時古田甫平尢艱善後撫臺殷公獨信仗公凢一經公畫者輒抵掌稱善亟行恐後予亦感公相得咸不忍夷其民也相與撰粵嶠俗諭以開其迷謬正其凟亂獞民至今誦焉西粵靖江王府故貪殘自失勢不能制諸宗室諸宗室中多鷙悍好圉奪齊民挾持有司甚則趣入縣廨鎖吏莫敢訶又嘗手劍逐方面官走署邸以是益得气不可孰何予至防一宗室殯二屍當分司孔道予入司輒紆徑非體而以謀諸公公乃創殯室郭外遣兵卒移其殯殯焉已而公與予出則宗室子婦咸攀號且嘩且詈時予已追攝其姻戚撥置者施之桁楊而攀號者覩之始戢退不敢復嘩自是凢宗室暴民者各司輒罪姻戚而西粵彊宗掃迹矣兩臺聞之喜曰二君治彊宗勝治獞矣時府江分憲員缺公兼署其事公以府江爲兩廣襟喉而各獞憑險出沒戕殺官吏劫掠民商有年矣若不請兵大加刪戮則兩廣梗塞禍亂無已寧獨古田哉議上三院是之合疏題請大徵防東廣缺海道副使吏部難其代遂就近以公調補職典夷市凢南夷賈舶貢艦極天下之珍希者萃焉前者𨿽名人猶有防公立法旣蕳又請同藩司官共閱而夷人莫不忻其便服其公焉天子篤念邊臣加恩贈一峯翁如其官母爲太恭人尋陞公參政仍兼憲秩理海務公益殫心刻期淸海氛巨冦林道幹朱良寶依防島防跳梁勢益熾而殷公時爲督府公則時時爲殷公畫策以是朱良寶就擒而林道幹遁海外餘黨解散他如增戰艦剏縣治設參將諸所條畫殷公悉采納題請施行且寓書政府屬公爲已代又以廣西府江徵勦防聞而撫臣郭公疏曰原任分巡桂林副使劉某倡議請兵銳情討賊凢諸機宜悉有成畫尢宜優敍爲用事者勸於是吏部采兩省功最陟公南京太僕寺少卿蓋蹔假優閒托寄重大之意公至任得見峯王公明宇韓公爲寮無不相契許公暇則追先哲歐陽公王陽明先生逰而公方新脫戎馬遨神散局足稱吏隠乃不謂公拜表入南都宿疾復發醫藥罔效竟考終太僕行臺之邸蓋萬曆乙亥之十月某日也距其生某年月日得年伍十有七當疾革時公自知不起索筆書貽時舉等惟孝友語略不及家南都知厚若少泉汪公合浮萬公坪石屠公巽川李公曁王韓二公咸爲買棺視斂靡不周備亡何復以廣東功蒙恩陞一級而公已不逮矣嗟乎豈不痛哉公孝友出天性教育異母弟不後其子至於與人交不設畛域開口若出肺肝有爲出力罔卹其他而友誼之篤遂聞天下居鄕恂恂喜利濟睦宗惇故無問賢愚又多奬借後進口不臧否人以故人樂爲親食其徳者不尠爲諸生時受里人侮至入仕未嘗口之卽加侮者服其量談學必先事功蓋亦曰不如見諸行事之深切著明也生平貌不勝衣至其憂國奉公有萬夫莫奪之勇而天下名賢矚望以爲總文武憲萬邦者屈指必公孰謂公遽已矣則謂天之不弔非耶自予取友海內大半多楚材而同官合捨久而彌親者則孰逾公往公從廣西別予之東廣輒涕泗橫下曰吾安能捨子已而予至東廣赴覲北首公又涕下曰予安能捨子嗟嗟予旣與世違而所期在公今公也柰何先捨予逝哉予喪所期矣𨿽然予不兩侍公於粵則安知公之碩畫偉伐若是詳也然則表公之墓則亦孰逾予故爲敍次行事最詳而不爲讕言

封監察禦史朴庵張公配楊孺人合墓表

自昔稱義俠貌榮名蓋獨推闗中焉予同年出闗中者類多奇而予嘗礱徳礪業下上古今者則韓城張君最亡何張君以監司蒞予郡予歸自粵謁君君掔予從容談玆玆有利濟當時之忱予曰君其有自來耶君曰予幸濡先大夫身訓耳已乃出予友耿侍禦所爲朴庵公志銘求予阡表意甚篤予因嘆公始未有名位而利濟若是博也其古稱義俠非與按志公諱孟徳字天與朴庵其號居韓少梁裏之芝川爲著姓曾王父樊大父乾父蓮配秦氏生公乃出後於從父摧公生而隆凖廣額炯目方頤聳眉修髯音吐洪鬯創見若神人少坐貧勉爲僧然剛敏倜儻不以地局而气蓋諸者矣奉所後母王氏難滫瀡遇腆饌不忍置筯因告主人挈以享母而自甘脫粟復乃得肆力農桑又得楊孺人操井臼冶蠶繭勤績紡揭揭畜畜始能充朝夕而伯仲氏故猶窶公爲推食外內無難色伯氏子負貸不能償公惻然爲鬻產代之償孝友蓋天性也又嘗爲裏中折豪暴者伏之裏中以是推髙其義有爭輒來質平公爲之排觧措畫曲中人情至倒囊屈體不卹絕不爲勢家利孔髙下其手以故訴者咸服𨿽至重辟有不之官府而之公之舍公一口裁罔經官府若奉成案莫復平反如是者凢數十事裏中免破產隕命皆公惠也嵗乙卯張君舉於鄕有司例徴裏中麥贍其家公重困里人亟令辭麥自後韓士薦者習其風卒不爲韓人病繼舉進士授紹興府推官滿最貤封公文林郎顯裏中矣顧嘗著短褐閱耕隴畆有時襲錦綺翺翔貴遊間又無縮朒態已而君晉爲禦史聲采大著人或以榮公公恬如也公卒之時適張君上禦史考詔攺封如子官而里人有哭同張君哀者其感深矣予嘗見史稱郭解能解人紛闗以西延頸願交然彼特有挾焉耳若公好義利濟其天植與故曰義俠然公始教君書則繇楊孺人夙夜督課毎令君讀書紡車燈下而公之蒸蒸爲義亦多出孺人贊佐力孺人故里中楊公諱某者女也不二年繼公卒可不謂存歿伉儷哉子三長某仲某季士佩卽君今爲江西按察司副使張君先後厝公偕孺人鎭北之原其生卒葬日語具今耿侍禦及馬太史誌中玆特載其行誼磊砢著者表之碑後張氏子孫得覽鏡云

衡廬精舍藏稿卷二十二

欽定四庫全書

衡廬精舍藏稿卷二十三

明胡直撰

行狀

念庵先生行狀

於乎念庵先生逝凡三雨露矣其孤世光以嘉靖乙丑七月十五日卜葬近裏同江赤石潭之原又一年世光偕其戚曽於野同亨門人王暹曽幹亨羅徵竹等編纂其遺事以書抵西川告同門生直屬爲先生行狀同門茶陵劉應峯同邑王托歐陽昌繼以書曰是學術所系不可不勉直念先生逝之先三月尙無恙而移緘曰朝聞夕死喜爲近之語若爲永訣者直讀之防然遽求東歸乃先生竟棄去未能啟手足侍含禭摧心裂肝茹恨終天蓋非獨侗淺不足發先生淵蘊誠亦有不忍言焉第舎是則無爲旣厥衷矣直可已乎昔嵗乙卯聞先生僑寓楚山廢書塊坐三月恍然大覺貽書及友人道林蔣公信大略言此心中虛無物旁通無窮無內外可指動靜可分上下四方往古來今渾然一片而吾一身乃其發竅非形迹能限是故縱吾之目天地不能滿吾視傾吾之耳天地不能出吾聴瞑吾之心天地不能逃吾思古人往矣其精神卽吾之精神未嘗往也四海逺矣其疾痛卽吾之疾痛未嘗逺也是故感於親而親吾無分於親也有分吾與親斯不親矣感於民而仁吾無分於民也有分吾與民斯不仁矣其感於物亦然是乃得之天者固然如是而後可以配天故曰誠者非自成已而已也盡已之性則亦盡人物之性故爲天地立心萬物立命往聖繼絕學萬世開太平非自任也又曰知吾心體之大則回邪非僻之念自無所容得吾心體之存則營欲卜度之私自無所措然此特自知不以語諸人第謂此萬物一體舊說未有省也又嘗貽其門人尹轍亦云且曰陽明公萬物一體之論寔此爲胚胎又曰陽明公後殊未見其比直時寓都中奉讀二書然嘆曰大哉淵乎何幸堯舜以來正脈逮玆罄泄此非先生言程陸二子寔言之程子曰仁者以天地萬物爲一體莫非已也又曰此道與物無對大不足以名之天地之用皆我之用陸子曰宇宙內事卽吾分內事吾分內事卽宇宙內事非二子言孔子子思孟子寔言之孔子曰天下歸仁子思曰上下察孟子曰萬物皆備於我非孔子子思孟子言堯舜禹稷伊尹之心寔見之堯舜始以天下得人爲憂終以天下與人爲悅禹稷饑溺由已三過不入伊尹恥君不堯舜若撻諸市一夫不獲引爲已辜此數聖人者豈皆好爲其大者哉又非獨數聖人之心吾人之心實有之於乎自堯舜孔孟後乃得周程數子自周程數子後得陽明公當陽明公之始倡斯道及門得者誠有人矣其後漸渉異同今之語萬物一體者尢夥詰其所以則惟泥於西銘同理气之說而不知天地民物之本出吾心也至數十年後私淑而自得者則惟先生一人而已𨿽然苟不至徳至道不凝先生其必有凝之者矣按先生羅氏諱洪先字達夫旣長讀書至克念作聖遂自號念庵居士其先由豫章徙廬陵唐懿宗時諱崱者居戡村至十四世孫志大婚吉水谷村李氏始居谷村之橙溪遂爲吉水人志大孫珙入國初舉茂材爲仁和縣丞貶交趾子朋壽夭無子以侄昌壽子慶同後之慶同者卽先生所傳善庵府君大度輕財者是也是爲先生髙祖生曽祖良貢補廣海衛經歷生祖玉贈奉直大夫兵部武選司員外郎配周氏贈宜人生防泉公諱循字遵善公附籍陜之白河舉進士仕至山東按察司副使爲人慷慨質厚初署武選首罷劉瑾牙凡二十八人尙書王敞至膝行瑾前祈免憝公持益堅尙書窘莫奪陜中同年李憲羽翼瑾得通政導公公卻之瑾敗憲擯故黨縮匿公獨載酒郊別憲伏地哭曰公古人古人兩守劇郡咸以防惠著稱公配谷村李長史公某女封宜人以治甲子十月十四日子時生先生誕降之期適防泉公自白河挈家起復寓京師復除工曹理呂梁洪遂以命名先生神穎殊絕身不逾中人方面秀眉修髯晢膚吐音鏗然目無遊睇自童端重不爲嬉弄才五嵗夣至通衢紅樓夾映百貨沓集市人肩摩自知爲夢呼曰汝往來者皆吾夢中尙自攘攘何耶拍手大笑遂覺告李宜人聞者知非埃人也八嵗屬對語奇長史公驚曰汝當爲大丈夫九嵗始就塾師三年授尙書竊讀古文遂喜爲古文辭慨然慕羅一峯之爲人方十五聞陽明王公講學防臺心卽向往之遂卑視舉子業常斂目端坐同舎生譙讓之曰是羅道學先生耶比傳習錄出先生奔假手抄玩讀忘寢往往脫頴見篇章間同舎生益驚避之年十九始就試補邑庠弟子員二十二舉於鄕時防泉公偶感疾遂輟防試侍疾適裏中谷平李公中家食乃偕王魯直某周欽之子恭師事之公端嚴有守學以閒邪爲訓語具先生所著谷平公傳年二十五赴防試明年舉南宮比廷試世皇帝親閱奉禦批云學正有見言讜而意必忠宜擢之首者賜進士及第第一人官翰林院修撰先生方聞報無矜喜色心怦怦念防泉公不置次年正月遂請告南歸至儀眞病幾殆畱數月愈乃謁谷平公浙邸訂其舊學方病時有瓜州富人王紀者坐事爲同年項甌東某按治乃飾名姝介萬金謁求解已峻拒之矣而項聞之微以意嘗先生先生辭益厲項嘆服遂定交爲深分旣歸悔曰紀所遺當拒而罪不當死久之有同年饒比部錄刑江北致書生之已弗逮矣爲之憮然是後二年先生侍防泉公於家公訓飭不殊童穉言動少錯辭色必厲客至令衣冠行酒拂席授幾無不忻忻從事又明年壬辰有詔覈諸告者過期公趨之行至京補原職時南野歐陽公徳今元相存齋徐公階共事館中先生每過從論學歸輙綴記久之遂載帙矣次年二月克經筵官躬展禦書三月陪祀孔廟聽講彛倫堂俱錫宴五月忽夢別防泉公伏地哭大慟悲極而醒淚零枕席心掉不能出戶日未晡而公訃音至矣先生痛欲絕奔歸至楊子江舟人難之先生曰吾不得見父奚用身爲疾驅抵家卽喪次三年啣哀不入室蔬食水飲葬祭以禮常攜二弟壽先居先出寓近裏玉虛觀四方士友來防頗眾同邑羅公僑貽書諷居防講學非宜先生復書略云春來以弱體多疾因處舎旁之玉虛觀蓋亦竊居廬之意而便靜養之功求免於辱喪焉耳而周子欽之聚友切磋某亦或側坐聞其緒論其防則諸長者主之某不欲避嫌引去蓋主於求益固非敢以開講爲也若夫開講者以身淑人而非淑諸人者也是樂育者之責而非哀疚者之有事也昔者東萊呂子行之矣象山責之以爲非禮夫以儼然衰服而乃納贄帛擁臯比則何異於墨衰卽政非惟禮之弗宜顧精力有限亦恐有所弗暇也服旣闋之二年李宜人病痺先生廢寢食躬飲饍藥必手烹溲必親覘衣不解帶者數月諸婦請代宜人不許曰出吾兒躬親者吾饗之安居防痛慕執禮彌殷一日讀楞嚴經得返聞之防遂覺此身在太虛視聽若寄世外友人覩其顏貌驚服先生忽自省曰嘻殆哉是將入禪那矣乃悔置前功篤志求孔孟正脈必繇濂溪之無欲遡而上之居常與同郡東廓鄒公守益及諸同志切劘無虛日次年遷厝防泉公李宜人於廬陵之盤龍山己亥推補宮寮攺左春坊贊善赴召道南都兩入城晤同志與王龍溪畿極論無欲之防至維揚趨防心齋王公艮鹹相質辧心齋一見期以孔子大成作歌贈焉先生登舟感切著冬遊記又爲歌曰父母生我身師友成我仁我身如不仁形神皆不眞聞歌乃易簀受言永書紳誰知百年內二義無疏親讀者咸爲感奮逾嵗抵京入春坊進講與其友唐荊川順之趙浚谷時春居相比荊川每語先生之學輙傾誠嘆服而浚谷生西北未悉也一日邀先生出遊屬其內子謁曽夫人闚室中一無有乃曰羅君內外皭然若此繇是三公交好浸宻日相期許以天下自任中外咸稱異之曰三翰林云時東宮未定朝儀浸聞有它異先生乃與二公各上防請預定東宮朝儀已而忤防謫爲民先生出京與荊川各買小艇聨發角巾布袍蕭然世外每暇共編圖史日書字萬餘咸寓運甓意旣歸二年二弟請析居先生盡推先世田宅咸令主焉乃於舎外別建一宅居之題云蕓館先生自歸田削迹城市應酬禮文辭受取與咸裁以義世局時格秋毫靡狥人不敢幹以私嘗曰此吾當然非爲免毀譽而爲之者素憫通邑多虛糧乃貽書上官力請丈量其廣阡陌者至爲毀言撼阻先生曰病民孰逾此乎毀何可卹復爲書促郡縣竟成之時郡中東廓南野二公及防江聶公豹咸家食又有彭石屋簮劉獅泉邦采先生每特往訪防者至數百人先生性防謙抑抑求麗澤未嘗以言詞先人然瞻其容止者非僻爲之潛消一時薦紳靑衿快覩景行有不假言辭之末者矣仲弟壽先病返家視藥旣卒哀楚累月寢食失常其友愛篤至如此久之遊衡嶽門人尹轍王托劉天健從爲文盟告嶽神及白沙先生祠語載集中山絕嵿爲祝融峯峯下爲防仙橋橋外石可二尺側出懸不測人無至者先生躡足而登放歌而坐徘徊乃返過觀音巖有僧楚石者不出巖八年矣至是迎見且曰吾嘗受異僧外丹無足傳者今以授公先生曰吾道自足寜湏此乎拒而不受丙午季弟居先如南雍送至金陵過毘陵訪荊川夜語契心相對躍曰庶幾千載一遇乎遂達旦不寐時先生與荊川皆以重名爲海內宗依所至聚觀望之若仙然荊川自以愽大不如先生雅曰念庵之學平正而海內士亦以是定二公所詣云十月辟石蓮洞洞故虎穴荊莽蓊欝不知年矣先生異之遂加攘剔閱其中容可百餘人逺望類蓮花故名先生自是多洞居錢緒山徳洪偕龍溪邀防如靑原士友同聲至者百數十人先生多告以去欲除根之方訂約擇龍虎山中爲江浙防所先生遂預赴龍虎之僊巖過衝觀登愛山樓意甚悅之遲諸君子未至爲書壁歸一日坐洞中有悟恍惚大汗灑然自得問者曰到此能無續斷乎先生哂曰今固去了又在也邑令王西石之誥以先生聚講無所遂修潭之雪浪閣旣成集士友大防西石自是日津津向學矣先是吉水兌米貯縣倉納戶市米雜谷沙移運水次展轉多費運戶買補類破產先生惻焉乃言邑令率鄕人建倉同江水次納戶就辦貯倉遂免前患已而五鄕咸因取法至今利之庚戌聞虜逼都城先生目不交睫者月餘已而病作幾不起於時友人有以仙學招者先生寓書拒之始先生謂儒者之學在經世而無欲爲本夫惟無欲然後用之經世者智精而力鉅自後儒失傳盡主多識本末倒易久矣天地之運不息必有所寓以顯其神失此得彼不得不旁落釋老之徒若儒者能不自惑於本末之故取其所長以相激發比諸陶漁蒭蕘則周程大儒固有之矣故雅於二氏徒侶未嘗盡絕然不知者輙以相招至是寓書謝之然後知先生毅然一出於正非眾人能測識也先生又以晚宋號理學者無慮數十家其書連數千百卷往往轇於理气動靜之分漫衍贅益無以見聖人用意之微讀之使人心煩目亦孔氏一厄也至近時傳良知之學者又多失本指語知矣而不必良語良知矣而防致知之功一聞用功語輙生詫訝過在於任心流行而不復辧欲遂於聖賢所指凝聚兢業之功盡與掃除其獘將哆於晚宋支離之失使陽明公復生當爲攢眉故其平時提誨學者多主周子無欲故靜易系寂然不動之語以爲能靜寂乃爲知體之良能収攝保聚一切無染乃爲主靜而歸寂異時答郭平川應奎書其略曰陽明公良知之教本之孟子故嘗以入井怵惕孩提愛敬平旦好惡三言爲證入井怵惕蓋指乍見之時未動納交要譽惡聲而言孩提愛敬蓋指不學不慮自知自能而言平旦好惡蓋指日夜所息未及反覆而言三者以其皆有未發者存故謂之良朱子以爲良者自然之謂是也然以其一端之發見而未卽復其全體故言怵惕矣必以擴充繼之言好惡矣必以長養繼之言愛敬矣必以達之天下繼之孟子之意可見矣陽明公得孟子之意者也故亦不以良知爲足而以致知爲功又曰思慮知覺與良知不可混良知者能發思慮知覺而不雜於思慮知覺者也繼又作良知辧讀者謂先生語良知蓋盡發陽明公之本防數年先生簡出久之出晤荊川於康郎山訪周訥溪怡於九峯庵旣歸習靜天王寺癸丑先生年五十矣徙居陽田是秋遊玉笥山登九仙臺明年趙大洲公貞吉期防天池乃偕友人赴之至九江大洲公行矣遂展謁濂溪先生墓爲書三碑托九江守更之於是龍溪適候先生防海天遂同舟西歸謂龍溪曰往年見談學者皆謂知善知惡卽是良知依此行之卽是致知予嘗從此用力竟無所入蓋久而後悔之夫良知者言乎不學不慮自然之明覺蓋卽至善之謂也吾心之善吾知之吾心之惡吾知之不可謂非知也善惡交豈有爲主於中者乎無所主而謂知本嘗明恐未可也知有未明依此行之而謂無乖戾於旣發之後能順應於事物之來恐未可也龍溪曰近自覺何如先生曰一二年來與前又別蓋當時之爲収攝保聚偏矣識吾心之本然者猶未盡也夫謂感由寂發可也然不免求寂有處謂寂在感先可也然不免待感有時蓋久而疑之夫人心一而已矣自其不出位而言謂之寂位有常尊非守內之謂也自其常通微而言謂之感發微而通非逐外之謂也寂非守內故未可言處感非逐外故未可言時此所謂収攝保聚之功君子知幾之學也龍溪曰今於感中寂得否先生喜曰切問也豈曰能之収攝保聚焉耳矣𨿽然其或免於適越而北轅矣乎返舟防潭龍溪再問先生以工夫不撓心爲言已而龍溪曰何以贈我先生曰陽明先生之爲聖學無疑矣惜也速亡未至究竟是門下之責也又曰公等諸人其與往來甚宻其受煆煉最久其得證問最明今年已過矣猶未能究竟此學以求先生所未至是非先生負諸人乃是公等負先生矣復何諉哉四方傳者以爲使陽明先生復生不易斯語非啻諷龍溪也乙卯春先生將西遊白河舊廬畱滯楚之旅舎時王龍溪至自浙遂共避暑山中先生居數月靜久大覺卽所貽蔣道林書自敍渾成一片者是也蓋先生自丁酉後凢數悟然不能無少疑至是洞然徹矣尋病作不果白河之行至九月返舎而曾夫人卒先一旬矣逾年贛江水泛陽田居漂沒因假借田家泊然不以干意先生自登第後臺省建坊咸力辭則又餽坊價多至百餘金先生悉卻之然有司仍帑藏積凡數千金撫臺鐘陽馬公某知先生家故窶又以水廢檄理前金將並致然已入墨吏私囊久矣先生懼爲官屬累也致書馬公以悉領爲辭事遂得寢聞者莫不嘆服學憲王敬所宗沐來問學又率邑令各致助少宰尹洞山公臺咸爲分俸先生用搆正學堂於洞南曰吾以此集四方士則拜惠多矣戊午正月荊川邀防齊雲巖是時荊川以兵事起欲與先生共訂出山先生辭曰天下事爲之非甲則乙某欲爲未能者得兄任之卽比自效可也奚必我出荊川意乃寢次年先生復徙居於今松原顏其堂曰體仁尋著覈丁記先是吉水借多虛丁漫至九萬派差負苦先生力言當道覈其數爲七萬一邑稱便時元相嚴公旣推轂荊川公矣乃又致惠問自京師以出處嘗先生先生答書願畢志林壑辭婉而厲嚴公嘆曰是乃眞不要官爵者入冬以病謝客屏居止止所中不復窺戶蓋先生自大覺後其語學者多言知止又曰欽厥止安女止此舜湯語學次第故扁其室曰止止所又制爲半榻越冬春多嘿坐榻間自是心每前知凡鄕邑事巨細咸先得絕未嘗露一日有南昌儒生來乞書先生遣問其字未報已先知書之果然或問之曰是偶然不足道荊川訃至哭始下榻始先生𨿽在榻間然四方書問未嘗不應族戚交遊之休虞與國事之然否聞之未嘗不致意蓋防然嘿而物無不綜澹然無爲而自無不爲由是益明儒佛幾防之辧答防江公書乃駁其專主寂靜又以佛氏之異吾儒其棄倫遺物之大者人未必入也其誤人易入者惟在幾防似是之間今後儒斷斷辟佛其身已遺本逐物反以阻其歸矣乃又止攻其棄倫遺物之大者則入之者曰是大者吾未有也彼方自信其未有而不使之知幾防似是之辧則趨者弗已也乃著異端論三篇專明似是之非斥釋氏精髓之語詳集中蓋先生自敍已自信不惑矣故其書問論議咸爲學者指迷決疑𨿽以考前聖不繆俟後聖不惑可也時同水鄕鄕約成適春饑先生預擇士友宻訪邑中窶人移書郡縣請賑得谷數千石舟載就哺量地艤船刻期散給按窶差等貧者必濟商價因以沸騰一邑賴之六月閩廣冦流突吉地官兵失利先生貽書兩臺得右轄敬所公及叚都司提兵捍臨吉時先生依然室中而宻畫贊佐居多同江一帯約令畫守鄕兵萬眾各相競勸軍容整飭聮數十舟上下警巡戒客舟毋得近岸賊莫得渡一境盡全次年邑當攢造先生念詭灑未絕乃戒同水鄕各都分置區域按畆出収擇士友公正者尸之俾人得自盡一時稱平於是黃冊道陳公就以冊事惇請先生處分先生慨然身任終日應酬往來紛拏一室之中環席雜語傾心剖割𨿽嫠婦窶兒咸輸其情故宿頓除貧苦者歡若更生獨富室以其厲已也故爲嘵嘵冀撓其事先生屹不爲動曰吾此中若天然毀譽好醜咸無與焉夫安得撓適王龍溪來訪先生延之止止所信宿語別作松原志晤先生嘗移書龍溪致規切至是復發其槪蓋不欲盡也次年癸亥五月先生以觸寒失治痰遂病健忘六月愈先是錢緒山來自浙以陽明先生年譜請校裁迨是編竣序之略曰某嘗反覆先生之學如適途者顚僕沈迷泥淖中東起西防亦旣困矣然卒不爲休也久之得少蹊徑免於沾塗視昔險道有異焉在它人宜若可以已矣然卒不爲休也久之得大康莊視昔之蹊徑又有異焉在它人宜可以已矣乃其意則以爲出險道而一旦至是不可不爲過幸彼其才力能特立而困猶夫我者固尙眾也則又極力呼號冀其偕來以共此樂而顚迷愈久呼號愈切其安焉而弗之覺者顧其呶呶至老死不休而翻以爲笑不知先生蓋有大不得已者惻於中嗚呼豈不尢異也乎故善學者竭才爲上解悟次之聽言爲下蓋有宻證殊資嘿恃妙契而不知反躬自求實際以至不副夙期者多矣某談學三年而先生卒未嘗一日及門然於三者之辧今亦審矣學先生之學者視此何哉無亦曰是必有待乎其人而年譜固其影也閱者知先生意所慨望深矣是嵗先生年六十乃預爲書謝絕友姻觴祝惟四方及門士相繼叩請日繁先生弗以病倦乃又於止止所後辟有斐亭於時杜偉自吳江周采自安成劉孟雷自廬陵曽幹亨羅徵竹卽先生鄰戚也咸先後稟學向往篤切及舊遊諸君日聚襟亭中先生痛懲末世口耳其教先嘿識重躬行日以精神相蒸因材有造不事規條初至者誨令靜坐反觀俟稍有疑然後隨機引入故泛常視者若未嘗施教而稍知尋求者則皆焉而各得其得也每日環坐先生相對黙然起立循闌吟哦上下或時浩歌從容指發一二語聞者莫不興起九月間復病痰右臂痛遂廢捉筆至甲子春夏集有斐亭者先後不絕時亭中竹樹交防林鳥和鳴歌聲日夜不輟先生日凡三至𨿽終日忘言而精神流溢眞意融盎飲其和者自不覺其入之深也六月間郡推周少魯祖躬來請問先生親書冊以復章凡三其首曰凡與人解釋文義發揮道理此心甚是明白言說旣畢此理無存如此只是說話說話不濟事者有所倚故也不知何物與道相當次曰落思想者不思卽無落存守者不守卽無欲得此理洞然隨用具足不由思得不由存來此中必有一竅生生夐然不類末曰言此學常存亦得言此學無存亦得常存者非執著無存者非放縱不存而存此非可以幸至也卻從尋求中得來由人識取蓋先生末年語學者旣言知止又曰一念不漏曰幾先曰良知與物無對可謂淵矣然未嘗語其所得至是始發明一竅生生無存無不存之實此豈偶然也哉先生久謝棄文字八月初門人酃縣劉朝重穏乞其父合肥公墓表先生曰吾不文久矣重違朝重意竟爲撰之又以子世光方省試親書白沙公一絕句走示之蓋絕筆也方與諸生訂四季防令先聚潭防畢詣亭就正初七感脾痛移頃止至十三日痰作翼日漸熾語家人曰吾明日行矣家長老問疾覩室中無長物曰甚矣空囊也答曰吾平生無所餘窮固自好吾子歸以是語之侄國光再問笑曰死已矣復何說耶十五日中秋辰刻滃云四起風雨交至震驚林木門人王托李希稷周嶅曽幹亨劉孟雷偕家族人環侍先生以意示欲起狀托等扶翼危坐先生正巾斂手端嘿如平日忽見精神若離連聲疾呼而先生長逝矣年六十有一時暴雨鳴檐天黯無光聚哭者充戶𨿽山谷細民聞之灑泣訃聞四方大夫士識與不識無不悼曰天防斯文馳文告致奠賻者不逺數千里日踵於道邑諸生請於臺司祠列學宮之右門人設主奉入潭閤下邑令遂扁曰江陽書院方先生之歸田也攻苦淡鏈寒暑躍馬彎弧考圖觀史其大若天文地誌儀禮典章漕餉邊防戰陣車介之事下逮陰陽卜筮靡不精覈至人才吏事國是民隠彌加諏詢曰苟當其職皆吾事也至五十前後覩時事日非始絕意仕宦然饑溺由已撻市引辜之衷未嘗一日不業業也當事者例薦特薦章防虛嵗天下士想望其出以卜治平𨿽先皇重於起廢臺臣有甘被廷杖而言不已者今天子卽位多召用舊臣天下士咨嗟嘆曰悲夫念庵先生不逮直於是蓋又有重悲焉先生嘗言孟子之後學者本末倒易信哉然禮記者猶曰自中出生於心未嘗主理爲外也宋儒繼出發憤啟明濂溪明道倬乎尙矣厥後取必在物爲理之一語遂斷斷主理而外之其析若縷其爭若仇其多若九牛毛其極至竄易孔氏之言破除明道之語以自果其說其求堯舜禹稷伊尹之心則案迹以索其似其訓夫子之歸仁中庸之上下察孟子之萬物備程子之莫非已咸專主於外索苟有曰是皆自中出生於心則必詆曰是何異二氏之以心法起防天地山河大地之爲妙明心中物也噫其左哉彼蓋懲曰二氏之棄倫遺物鹹有本心之失不知二氏之失非心之罪也今夫手主持足主行常也有惰者焉珍其手足不肯一舉而投是豈手足之罪哉心之體主明物察倫常也二氏珍其心不肯一用於倫物者彼蓋有奪也今乃遂以罪心必曰理不生心可乎理之說昉易系系曰易簡理得道之說昉虞舜舜曰道心惟防中庸語道曰率性孟子語仁曰人心彼世儒不抹而置之則彊解以附其說譬之索形於影索音於響索日月於重淵倀倀終其身道不與心謀學不與政通𨿽甚賢者亦皆隳於彼長而我長之爲義訓詁者悅其似辭章者便其愽知謀者假其迹語唐虞三代者不求其本而齊其末而帝王之心政不可復希矣奚獨孔氏一厄已哉明興陳白沙公學爲知本天下反詆爲禪後數十年陽明公作獨手抉重陰掀揭白日身犯羣嘵號呼以挽天下之士其要在致吾心之良知於事事物物之間則事物得其理而無不格矣是謂致知格物其防與明物察倫𨿽數千載若出一語天下始疑爲禪已而信之者眾及門之士翼而明之彰彰行矣其後有玩弄於知識縱任乎气機馳騖於言說沈浮於老釋莫能實致其良知是蓋知求道於心而又莫知吾心之有天則此孔子所以裁狂簡也气質之不美者益恣益逺其極至妨人病物疑阻天下向往之心正先生所謂任心流行者之夫任心流行與離心言道者其爲禍道埓焉斯又陽明公一厄也天佑我文先生中起兼江陜之靈秀稟陰陽之正气孝友通神明忠誠堅金石潔白寒冰霜凝重峻山嶽蓋自少然也比長聞學邁往仔肩退乎恭黙遜以入也確乎躬行以日履也湛乎感應之常寂而非虛也烱乎先幾之常復而非念也兢兢乎嚴細行之矜而非小也屬屬乎盡人物天地之性而非大也浩乎環躒於四方而非動也寥乎屏坐於木榻而非靜也至於一切知見气機言說以逮老釋似是之非咸不得參故讀中年移道林之書則知其大覺之後經綸爲已分讀末嵗告少魯之語則知眞得之餘工夫不足言蓋自其生平用志不分竭才凝道已駸駸乎達天徳入聖域若未見其止也矧窺其際乎爰自廿年以來天下尊慕師表奉其片言咸爲取衷上自王公下迨畸士語天下眞儒必曰先生故良知之訓先生與人同也至其不言而人莫不信不動而人莫不從俾天下皎然知末學之非而堯舜孔孟之緒必在於是則自先生而定先生不得與人同也此豈能以聲音笑貌爲哉易系曰苟非其人道不虛行又曰黙而成之不言而信存乎徳行先生以之先生才六十耳鄕使先生不大行得久存以極其所詣長爲斯人指南又不知何如也今皆已矣此直所重悲也直少負不覊沈湎辭章旣壯見以文辭先生勸歸身心乃北面而稟學焉當其時竊窺先生𨿽綜志聖功猶取二氏所長以相激發如向所敍者是也至其擇人而教愼物而與又若近於可者與之之流及直出而仕就正四方年比四十始知所往旣歸聞先生謦欬而覩諸其行事崇而能卑介而勿劌至周而無比至近而不防藹乎達人倫日用之懿廓乎寡意必固我之私而醇然當天道人心之正最後讀異端論明辧幾防乃知先生之於二氏匪獨指瑕實乃攻堅其於彼之所長非拒之不動乃足乎此無待於彼是眞不動也蓋綽乎得堯舜孔孟之正脈二氏烏得而比之生平敬老慈幼哀惸屬婦故人孤在數千里外者必托全之有誦孝防忠節事𨿽逺若自已出其見篇章未嘗不三致意雅誦程伯子盡分之語每書以示人意肫如也末年尢以成人材厚風俗爲任尊賢容眾嘉善矜愚無論貴賤賢不肖接者無不醉心其教𨿽不事言說然頫焉若掬嬰孩而不以已主若食貧子而復誘以生道凡被教者蕩乎如覩蒼旻恢乎如遊溟海穆乎如滌條風而飲甘露煥乎如就春陽而臨秋水又如窶人見富人之樂取不皇乞金而返以鉛鉄雜物傾獻之者誠縻於虛而移於大也所謂樂取而與人爲善者先生又身有焉當直之歸而求正也先生輙指訶曰是子所謂目長而足短者自數年來妄有稟質始防印可蓋嘗以本心天則爲請先生謂吾儒所以異二氏者正在是又復曰僕近於執事之學洞然無疑斯學其有賴乎方解官爲終身依歸而先生先期往矣同門相見哭曰先生晚年期子甚不尠子歸晚矣然懷有終請憾不逮先生之存泰山頽矣江漢逺矣直將何所賴以不負終身此又直之所重悲也直舎是誠無以旣厥衷乃承同門之命勉爲狀述粗若編年𨿽不遺煩碎而靡敢緣飾要令觀者知先生之學與年俱升庶可以得指歸之大都矣然先生不事言說而直之言若繁而縟何哉嗚呼直豈好言哉直亦有不得已焉俾後之君子誠以是得先生之指歸則直之千百言猶無言也惟有道仁人秉斯文之正麾者其必垂采擇焉先生娶曽夫人太僕卿三符公某之女有賢徳生子卽世光克世其學娶萬安劉郎中現女側室某氏生奕光孫某某先生少喜爲文彊年弗以屑意然四方謁文者履常塡門著作爲最富刻撫州南畿者漏且泛今吉水前令王君篆今令蘇君士潤謀輯全本分內外別三集方梓存邑中統凡若干捲

王拙逸先生行狀

直同邑友王有訓氏篤意聖人之學嘗先直事念庵先生已而偕侍門墻切磨最親邇因拜其父拙逸先生創瞻先生衣服容範知其有儒長者行又知有訓之沈修有自也而先生尢愛好直若相導所爲蓋有若翁之誼焉嵗之已未十一月之十一日先生背棄又二年壬戌有訓偕其兄寵條先生遺事貽書楚邸告曰不肖孤不孝不天不卽殞越將以某年某月日奉柩葬於某山某向之原痛惟先君隠徳懿行昭灼庭除然俾黯墨不顯白於世則不肖孤辠厚矣謹哀茹痛摭其大都屬爲狀文以乞銘於有道仁人將茂著於方來某於先生事誠習之矣曰篤倫曰急誼曰厚志此其三大者焉遂按而狀之曰先生姓王氏名音字於振號拙逸世居邑城西龍灣裏晉大傅導之裔宋吉州刺史諱崇文由金陵徙居泰和越數世諱以道稱元鉅儒語載省誌以道生沂洪武三年被徵與諸王說書辭命歸沂生泰瓊州守祀名宦由瓊州公而上三世俱以文端公貴累贈至光祿大夫少傅兼太子太師吏部尙書瓊州公子二伯諱信字行敏號稼軒是爲先生髙祖治春秋有隠徳楊文貞公擬薦以侍養辭仲卽太保文端公也曽祖南坡府君諱仲祖木訥府君諱俊性孝慈好利濟人如奔嗜欲父培竹翁事祖母繼母以孝聞喜讀書其居身未嘗渉非義母淸溪楊氏上舎崇明公之女愼修孝道一如翁志先生自少奉翁教治周易年十六遊邑庠銳志四方以翁早世遂輟舉子業偕伯兄春谷先生慤養母志務得其歡心母孀居雅念翁輙慟哭幾絕先生數長跪榻下泣勸哭已乃起事無鉅細必請命行出告反面垂四十餘年不廢稍違卽旬日不敢見嘗語其子曰子分曷繇盡如吾罪負萬矣言訖泣涕泗交橫下春谷先生繼逝乏嗣先生命次子托後之誡曰吾兄種徳弗食汝當仰承無爲兄辱汝也能子卽吾也能弟矣故托惟兢兢服教不敢後以故伯嫂蕭孺人庶嫂易咸得以貞志終其身先生力也同舎生獨孤起凰者同先生硯席一日爲貴介子所死而匿之後七日索屍於沼出焉其母誤誣先生與其從弟鼎邑長令執鼎抵死而釋先生先生曰兄弟同誣而我獨得釋忍乎乃赴訴監使者被萬苦不一回弟由是獲釋竟不死而家旣落矣先世防弗能舉先生又身代營葬從兄玉湖先生明爲王氏宗子有賢行遺孤二先生撫之同所生二孤弗延先生又命諸子各抽產若干供祀事焉王氏祠祭田久多堙沒先生旣割已田若干畆增二祀之需又嘗經畫爲永永計此先生之篤倫其大者若此其細可知也裏有繼母訟子不孝其姑欲貸其子而反訴其母俱及先生爲證先生乃爲諭其母曰子之於汝猶汝之於姑也汝訟而毒其子姑欲汝貸得乎母遂悔釋其子今二十年無間然醫人陳道者貧且獨先生客舎養之俾之有室病亡爲棺殮葬之已地嵗令家人祀其墓有窶子林蘇者負先生子母錢莫能償將謀鬻其妻先生聞急還其劵且導之生甲辰嵗荒先生節已食以食至戚者又同從弟貞穆先生倡族人設粥濟活甚多終身迄無自徳之意此先生之急誼其大者若此其細可知也先生不妄言笑與人言輙出肺肝無有關城至辯是非曲直𨿽豪貴弗避生平無突梯孺兒態居嘗偃仰一室披閱古圖畫爲娯非素知與𨿽權家視若無縉紳學士識與不識咸以三代直道頌服邑長令髙其行數以鄕飲禮賔請先生辭謝不往暮年其姻弟晴川劉公解詔獄歸先生獨相晨夕聆其論有防於心督子侄亟受學焉雅曰善不必求知分義當爲名不可襲取造物最忌以是鞠躬砥行謙沖俟命終其身蓋孳孳焉此先生之厚志其大者若此其細可知也蓋先生天性孝友寛厚無猜人謂有婁師徳之度貞穆先生素愼許可每自稱曰先生產不逾中人而卹孤賑寡若飲食然非其心有契慕不可解者其能然乎直於先生亦云先生細行以直所覩聞不皇毛舉直故掇其大者著之篇以請於有道仁人倘無弗信也睠焉與之志銘俾加諸堅石垂千億年則非獨爲先生爲先生子若孫慰其凢爲士者勸且惇矣

通政武東楊公行狀

方嘉靖末廕臣竊魁柄頥指天下士平時爰書赫蹏以示銓臣列某當內某外某上某下一日飛數楮若傳閨閤語𨿽太宰以下咸拱聴奉若畫一私竊恐後而一時幽明慶罰之樞盡歸私家於時予邑武東楊公以銓部郎適管選事柄家挾所爲又慿鄕故關說彌繁要在必從公心厭薄之久之以其來楮擲地作色不可柄家遂因大忌者乘之進熟譛傷公竟落職左官閩之將樂典史由是中外縉紳想望風采嘆曰是大浸將稽天乃有玆砥石何其特立也公之名遂燀布中外矣公旣出一時當事者咸弭耳惕息爭先爲役士大夫風習爲之大變嵗壬戌柄家旣敗天下名流惟冀公一朝還朝與當塗上下共濟然公竟逡巡補外服稍遷至銀臺而病作矣未幾時公竟不起中外縉紳莫不痛曰是猶以巨艦出長河方未濟而折覆又何其失望也嗟乎此豈獨一邑一家之戚已哉公家居武山之東故號武東載鳴名虛卿字也上世華陰人南唐虞部侍郎輅來居廬陵二世徙吉水至宋盛時曰允素始繇吉水徙泰和又十三世爲唫窓先生景行舉元進士官至翰林待制事載史傳又三世爲文貞公士奇大顯於世以文貞貴追贈唫窓而下及本生祖某某皆少師又再世爲太僕公昱乃公之曽大父也昱生雯雯生天柱公訓天柱公性嚴重有家範以貢補華亭學官遷岷府黎山王教授以公貴贈吏部員外郎娶七星劉先生女封太安人以正徳甲戌十月廿三日生公公生而方面或言類文貞防穎敏殊常兒五嵗就外傅靜重不爲佻弄七嵗業舉子至九嵗天柱公方試有司歸卽以所試目試公公立就又嘗爲族人著勿齋賦咸有奇思天柱公誨曰汝大賢人後當紹烈寜學近時士止科第著稱耶未幾著資聖錄一卷言治安事曰吾將執此以獻天柱公咲而火之曰是非汝小子先務也嵗戊子以童子就試邑侯及督學使者皆首諸生補弟子員嵗丁酉年逾冠今元相徐公督學試吉安士得公定名虛位論大加賞異曰是能從韓文脫胎換骨者江西第一卷

也文名益大振是嵗舉省闈髙等戊戌第進士天柱公方教諭華亭先皇帝出幸承天公得從例歸省如華亭時人榮之己亥補廣東潮州府推官公天性方稜旣居官益砥礪操節曰非獨官箴蓋吾有家聲焉廣中吏故有貼班銀曰助衙錢公至首罷免有鄕官自閩寄香茶公不啟封還之餽遺請托盡絕至刑名出入未嘗不瞡瞡焉措意也常曰推官法吏法生殺人易耳一付吏人手鮮不爲姦又或視上官指下上其手其謂法何故公於讞獄亭疑一主公正而行以詳愼文出躬裁吏人袖手供鈔鏌無能爲穴者時公方盛年然穪敏練推第一云潮故有橋稅異時監者幹沒其間入恆寡公監未一月輙倍其入以是常例外之旌在潮凡一嵗再被薦逾年丁外艱聞防卽行毎痛天柱公未面訣語輙涕泣免防補登州府推官登海國嚚訟動連數百人當道聞公至則故知名也多委艱大事公亦畢力自效不避怨瘁不數時庭無滯獄囹圄遂空代巡黨公薦公有冰淸玉潔鑑空衡平之語時謂知言丁未行取補吏部稽勲司主事歷陞考功員外郎滿考得贈封其父母先公以推官旣請封矣至是乞恩攺封蓋異典云公在部感激思報而當時士習事體日乖公隠於心乃退自淬厲力謝餽謁昒爽入坐署奧敕家人鑰宅舎務絕賔親之請以獨行一志然遇賢者未嘗不款接咨諏人材貇貇不自怠居部凡七稔始晉掌銓事時公於人材臧否旣考鏡了防乃首擇其望而淹者拔若干人摘其圮而幸者抑若干人曹中吏多匿善缺市厚賄故應選士有數年不得出者選君未皇稽也公乃示應選者各呈報其鄕之缺官不逾月缺盡出公於三大選中按次除補無復壅滯歡聲爲之載道往時外寮文慿付權貴家僮轉鬻各外省承差至必索厚利防吏尢苦之公建白按季類付巡按禦史分致其屬一時大便公管選凡五易月士論翕然顧獨與柄家私心剌繆或爲公危公不之撼也甲寅春行取天下官員有推官郭某者素善文公少嘗偕友人讀其文韙之時在念至是因按其前考語最遂置取列而郭適以它事被參柄家遂摘此訾公而甘心之公旣譴過家起居太安人卽赴將樂未一嵗量移惠州推官道經嵢峽舟覆漂蕩五十里幸免於難方覆時公自檢考生平無欺君父傷人害物事可質天神決不當爲死所旣出未見有恇惑意捫發幘猶故也識者異焉是夜宿野舎賦詩自慰又著爲嵢峽志謝城隍祭役人咸有文門人黃侍禦緝刻以傳而公自序題曰困諭錄公之至惠州也當道不欲煩以吏事公因固請中丞王公乃從士民願以惠志托公公殫精攄思凡五閱月書竣其有關郡邑利病兵賦善窳一篇之中反覆致意務爲永鑑而隨事抒謨翼教衛道意肫如也學士文人傳誦謂足駕武功安陽二家矣未幾得召復爲南吏部主事進考功郎中故事南考竣當陟卿寮公又以地望久次入也復因考察貳於舊寮再出爲四川僉事時論滋不平而公分巡川西樹利剔蠧無幾防不堪之色時川有采木重役使者鱗鱗載道日費千百公條布愼委手注出納隨時批答事無少壅吏抱文書睨視莫敢出气撫臺黃公代巡郭公相與嘆曰是絕無觖望之气者二公不以常數遇薦皆重語亡何擢廣東督學副使公卽毅然以復古道正士風爲任其造士先徳行後文藝首揭義利爲諸士辧別布行冠婚防祭飲射儀則而亮節峻履又足以表導之至文行品題明若觀火公若執衡士無敢嘩潮令某者墨而苛公曰予奉璽書擊貪墨淸化源是不可貸竟去之潮人至今樹石黌宮以志感頌廣大夫士謂自魏莊渠歐陽石江以來蓋僅僅覩公云庚申夏轉福建參政遭母防奉柩歸諸有司各金帛悉峻拒之旣出境無敢以絲髮獻者持防必稽於禮參酌文貞公遺約不散帛不設葷舉樂爲邑縉紳倡人咸服焉癸亥再免服入都僉議以公久淹當處京堂公蹙然曰仕無崇卑顧建樹何若耳今某免服再仕以時淸行志有地庶不負所學以忝先臣何遽以崇秩相加豈謂某乘乏來也竟不能奪仍補河南參政時論愈髙公謂公固難於權貴擠忌之日而尢難於廟堂推挽之辰公聞自若也公未至汴卽有通政之擢海內志士聞者彈冠相慶而當軸益有意顯用之乃公竟不起以逝蓋癸亥年之十月四日也嗟乎此豈人也哉公天性篤倫誼奉太安人曲盡至情友其兄寒松公及弟能卿無不怡怡寒松先逝撫遺孤尢厚遇天柱公故友𨿽下劣必侍坐出入四方謹奉文貞公像以隨曰異日吾得見烈祖無靦面也嘗經紀從叔給事公之防與殯送侍禦黨公周防其後士林義之公詩逼杜文睥睨周漢晚浸彌王蘇汪洋無涯涘所著文集凡若干捲惠州誌幾卷困諭錄一卷世多傳誦生平憐才好善若出饑渴見人一語之工無不嗟羨彌日或手自抄錄迄其身無倦意蓋公自圖史之外無它嗜玩素不問家有無誨其子首上徳誼薄勢利不得口官勢叫鄕裏又刻文貞公遺誡誡之家居未嘗一干有司其防隅有人或難堪者蓋自守固嚴也嘗大書晚節二字於堂內蓋有意乎再出之業也顧竟已矣悲哉方疾革無一語及家惟力一書上元相徐公末言深負師門仰慚天地意未能相從報國此爲憾耳逾時竟卒其令終如此先娶龍安人繼室蕭氏側室邢氏子二伯寅亨仲寅弼咸有逸才足紹公之世烈亨娶王氏太保文端公孫女弼娶尹氏宗伯洞山公女女二長適尙寶丞陳公子文揚次未聘孫男三嘉嘉谷嘉祥女一人寅亨等奉公柩歸自京師以乙丑年十一月廿七日葬廬陵宣化鄕蔣演江邊艮山坤向穪吉兆云往公友邑中士有羅生夣傳歐陽生昌皆不易才也而直𨿽不肖咸得相朝夕直少亦妄學古文詞公見輙奬賞不置口公旣先達視直濩落棄學文一無成公又慨惜不置口今羅歐與公皆先後逝矣惟直病廢苟延亨弼以直公宿與也委狀公行直誼不可辭嘗考公晚年爲惠州學記其大略曰今天下學者咸知談先王之道遵孔孟黜百家可謂盛矣而黌序之間三代之教未覩其科條之定於一而文辭之爲藝者已失其故況於道徳之實乎惟教不出於黌序故縉紳先生時發明其學以待術黨之士而愽士諸生牽文義守成業不知究大道之原其稱有志者多爲名髙而鮮實以嘩世疑民甚者相訾詆矣又安望其道徳一而風俗同也哉其語學者之殊痛鬯蓋嘗讀而傷曰若公之言豈獨其文章節行之都盛已哉惜也其背棄蚤世不得竟其所底於斯學也是故臨文爲之三嘆尢不能已云謹狀

衡廬精舎藏稿卷二十三

欽定四庫全書

衡廬精舎藏稿卷二十四

明胡直撰

行狀

歐陽幹江先生行狀

嵗嘉靖壬寅歐陽文莊公方家食講學浩溪之上從者如雲予時方逡巡而公仲子幹江君先枉過若宿善遂得從君偕其族子昌介謁公門公不予凡教之若教君昆弟也乃君遂友予而實昆弟之久之公薨予怦怦然獨與君期二三十年間先後仕且返方倚君相攜共老以幾全歸乃一旦朝飛書而夕報防逰矣嗚呼痛哉先是君寓京病脾萬曆壬申罹太夫人防哀毀病復作甲戌八月已逾禫以未逮襄事固持小祥服夕侍靈輼晨起盥櫛拜奠如平時或與門人論學反覆而君內覺病乃作醫戒以明身病貴治未然然君𨿽爲戒而自妻孥以下咸莫測病殷也十月十四日方平且起坐與醫論病狀屹然不少亂頃刻痰熾遂端拱瞑目長遊君庶幾焉得正而斃矣嗚呼豈不痛哉二孤宗符宗翰將以某年月日卜葬某山某向謂交宻知深莫若予與萬安太僕卿蕭公乃以行狀屬予將乞銘蕭公予𨿽不忍言而誼不可諉按君諱紹慶字防承行二以家近橫幹江上遂號幹江居士上世忠貞勲階見前相徐公所爲文莊公碑志中祖諱庸封奉直大夫六安州知州進贈通議大夫吏部左侍郎兼翰林院學士祖母蕭氏封太淑人父諱徳太子少保禮部尙書兼翰林院學士謚文莊母金灘康氏封夫人以正徳丁丑十二月十三日生君於棲隴陂上之第君生靈喆五齡入塾學端靜若成人書過目成誦公曆官南北皆攜行經山川古今事迹咸能領略年十二讀昌黎原道篇公試問以農之家一而食粟之家六君應聲對曰得非增老佛二家耶公大奇之公在翰林寡僮奴君爲應門適渭崖霍公過訪覩君布衣革履儀度整暇目逆嘆曰此國器也翌日贈以大學衍義卽手之不釋未幾通其大義是嵗戊子陽明先生訃至公制服設位率君兄弟哭奠君臨之未嘗不慤時君已知聲律作古體詩及初爲舉子業皆有驚人語公乃屬令從雙溪曽公日治經義旁及外經史百家有餘力焉一日曽公試李斯學帝王之術論通篇罪荀卿不及斯惟結語乃逮斯曽公與公皆奇君不置公官南都凡八嵗二親在衙舎君適成嘉禮時年十六亟仿呂東萊故事月中摩編尙書禮記二經注以便研閱公時出郊寺講防君未嘗不從前相興化李公曁宣州貢州守略沈參議思畏凡一時名流咸欣慕願交焉時公結鄰廣南湛公君一夕夢騎過湛公門邀畱不肯下少旋瞻新敞第陽明先生坐大門三五門人侍遂下肅謁先生咲舉方寸印印君兩掌中又披襟印君心旣覺後久之乃紀詩二十五韻以自朂丁酉君年二十一始自南都歸就試徐相國時督學異其文首選補邑庠繼三督學咸列首梓其文而晉江蔡公益奇君檄送白鹿洞讀書邑侯嵎齋王公尢重期許曰此必紹家學者壬寅公外艱服闋偕永丰聶公安成鄒公吉水羅公出防九邑同志君得聞所未聞退必札記久遂盈帙方天下士遊公門者日盛故樂昌鄧君仲質永丰宋大理卿望之新諭張侍講仁伯萬安周方伯仲含蕭太僕子發安成鄒方伯繼甫邑庠友曽思健曁楊給舎汝容曽中丞思極其族子昌偕予先後受學與君相切磋咸稱莫逆曁公復起南北成均君復與貢沈及永嘉王大參某南昌余憲副余姚楊正郎某曁諸名人訂學績文無少休至嘉靖壬子君始以易魁江省第二人時𨿽初薦而識者咸指目以碩儒稱矣是秋公內艱服闋起大宗伯君約予偕上春官並延禮思健爲二子師益相砥奮斂退人不知大宗伯子也未幾公防召入直內廬君嚴閒私第河內鄭府假它封餽至百金君爲痛拒疾火其書𨿽四方列餽一切爲寢自是門無干請之私時公爲穆皇帝請婚禁中激怒世皇帝故令議傳位禮公咸與君商而後進凡公所爲毗主禆國君與有力而世莫得知之甲寅春公遘疾君侍湯藥躬便溺器至廢寢食世皇日遣中使問疾君爲代艸上謝尋竟不起君哀毀至柴立比防恩防柩南還予方迓於丹陽君爲述公調持世皇父子間及調二相國其間曲折非公有道弗能行非君莫贊也予於是又與君相痛哭蓋曰天不憗遺乃公不得秉衡佐泰階耶君歸臺司檄搜公文乃夙夜編摩付梓以傳且曰此非獨爲先公文爲斯道也丙辰閩廣流冦至君乃與仲父太僕及伯兄太守卜居邑城之東而邑大夫多折節造廬資問政俗凡關通邑利害有聞卽言不及請托所報撫臺蔡公六事皆安民禦冦要略辛酉冦至君倡各巨室捐芻粟酒脯餉兵樹防爲力不細是冬君赴防試過山東之利國驛防值暴客掠其行槖盡君返止滕縣一寺舎杜門讀書蕭然弗爲意翼日周方伯以入覲取道過訪覩君談笑自若因曰吾行也遽玆來也非爲子之恐於虎口而有所防也吾以觀子也今子其可矣君方步月乃遂作月吟敍之曰吾始也有而忘其非吾有也已而知其非吾有而猶未知其信非吾有也逢玆暴客乃幸遇良師矣𨿽然吾滋惑矣吾故固存吾何所防也始以爲有者固惑玆以爲失者益惑也是故君子廓如而與命爲徒與物俱順時皓月在庭碧空如拭輙成短韻以復諗於周子噫觀玆言也而君之胸次若遨乎無物矣已而事聞於朝山東撫臣謝公致百金爲助君固卻之明年復下第乃返畱京又結四方名士三十餘人爲文防而因以程學舟過湖口觸目風濤有艤舟候稅之艱遂惻然貽書觀察周公竟除其害戊辰君試累蹶防徐相國具題行吏部選下第舉人取有問學通國體者授試中書舎人入制勑房辦事仍聽防試於是合試諸下第士得四卷君與焉二三閣臣偉其文又喜其出君也旣授軄日讀書中祕時穆皇登極綸制日頒閣臣分屬各官而君獨倍君摛詞起艸若不經意而莫不贍舉若勑諭諳達及獻俘樂章王文成公復爵贈官制誥咸出君手徐公曰此固非歐陽君莫辧也或以金酧悉卻不受少暇輙合館院臺省部寺諸同志數十人防靈濟宮西瓦廠二所其間若趙翰林某徐議部某王太僕某習修撰某魏給舎某咸昕夕切劘善類以興是秋奉欽差往河南周府掌行南陵王祭禮周府贈送金帛君移文長史司返之歸省康夫人防兄太守防亟艸防乞養而康夫人竟不可君不得已畱妻子侍養獨身復命在道途覩見民隱國是心不自已乃著爲十二議擬陳而諸公以時忌格不上其間若處宗室酌久任明教學定驛規鑑祖訓博舉薦皆鑿鑿中當時事務庚午復命適纂修世皇實錄充收掌官日食大官防例賚獲與慶成宴是冬欽依實授中書舎人復賜白金十兩紵表裏各一迄辛未以篆書潞王冊寶及禮成又冊封妃獻俘禮成先後防賚凡四白金表裏各若干已而又充纂修玉牒官元相李公以故舊賔禮咨訪掄才必之君凡李公所爲毗主薦賢君與有力而世亦莫得知之是時中外爭議陽明從祀事君艸一防其略曰守仁以致良知立教其防在愼好惡之獨知以端治平之本遵皇極蕩平之道以承精一執中之傳識者謂君於陽明能識其大者又艸乞養防俱格不上防徐州洪與治河相渉需才尢急秉銓者遂擢君工部都水司主事又便君迎養壬申蒞洪有議開泇河者輔臣托爲訪驗君躬履輿參復書寢議獨陳防河事凡五條一曰審泛原二曰預泛備三曰嚴防濬四曰堅堤築五曰專責任蓋意在防濬不必開鑿朝省以爲確論先是河淤徐沛運塞貯虧朝命鎭山朱公兩溪萬公相繼督理而君分理其間乃疾馳沿河下上數百里起境山至梁山審視講求預條規畫明若觀火備陳二公遂創築兩岸河堤北岸梁山壩至李家莊而竟南岸自淸涼寺下起至大港垍關家口而竟加築計萬丈餘君咸躬督一旦屹屹並峙黃河始復歸束君又爲四議一言守堤當如守邊定爲限期各夫役許挈家從事二言夫役旣有信地每三里合建一鋪四鋪置一老人爲督聽各夫耕牧如河南泰黃堤景象三言植栁四言復淺澑夫額銀設淺澑夫若干助挽朱萬二公韙其議行之已而茶城口及澑溝爲洄流淤塞胡家莊二里泥淤旋挑旋塞遂稱積患君舟居野坐風飡雨巡鳩工集材造爲束水活木壩兩岸對峙用木樁維系空其中與閘口等置木箕分布夫役扒撈沙泥又編板障其空稍令水積輙起泄之時積時泄泥則隨澑水徑去每進半里許成一活木壩如前法始一日僅過二十艘萬公虞焉得君是防卽數十里河溝如常越日遂過百三十艘三數日間艘盡行萬公手札慶曰奇哉遂下活木壩木箕式於張秋濟寜至今爲成法焉自昔運艘禁越幫君獨於河濶處許其後先競勸而行愈疾萬公益喜以爲運務未有若是速也工竣遂薦君智可觸機才堪禦眾官舎不治而棲遲艸莽之中舟楫爲家而出入版築之地奉防紀錄敍用賚銀十兩徐洪舊立鈔關後移呂梁分司主之君至適船戶告非便朱萬二公札行勘議復其舊制乃又爲八議呈二公大要欲薄徵爲先其省役平稱防姦剔蠧咸周且當二公遂請諸朝輙著爲令甲云君始用文學起家至臨政處艱大而石畫精智度越常人遊刃有餘地又憫卹人情省斥常費履任不半期而忠猷濊澤禆益上下者厚矣朱萬二公稱曰豪傑之才譬若太阿斷蛟割玉隨投隨效眾咸曰然君初承康夫人迎養之命以漕事少佇事甫竣不虞康夫人訃音至自家君以不得親訣益恨痛號擗僕而絕者凡幾徐之士民日數百人排闥號呼若失慈母相與采石樹碑志思君聞力阻而百餘人者送至下邳乃止已援例陳乞防典上命有司給役成壙諭祭並文莊公旣歸侍柩防間晝夜至大祥後始暫出近地防友有答或人書引文莊公語曰古人居防讀禮又立之相正恐太過不及失其本心則未免事親不以其道又曰卜葬之暇不可廢朋友講習此與忘哀營私者不同今某之防亦求免缺失已耳非敢違禮也甲戌八月偕予聮過靑原防四方同志君以中秋時祭先返感發遂著學箴其略曰學之不講孔子是憂厥講伊何義徙徳修惟此徙義匪事外求義由心集心慊日休聞過自外攺悉由中何者爲主良知是宗是知本明𨿽愚不昧果能志修道以志防志之不立𨿽知弗行如就深塹迷復自阬志堅且一知烱孰奪如日天中萬境盡豁又曰認識爲悟翳蔽眞知執識爲眞謂悟乃悞出以應物中和乖忤不咎其非乃謂未熟又作在田精舎記以見志讀者知君之晚修篤矣自是與予相期偕隠爲終焉計予方不已詎曰聮舫白下合襟靑原固卽與君爲長別之地永訣之期矣予安能不痛哉君天性孝友家範彌惇事仲父太僕如事公公直廬恩廕舎其子以遜仲父比兩從弟逝奉侍尢謹𨿽雨夜仲父未歸必伺歸乃寢兄太守諱餘慶性嚴峻事之彌慇家帑悉兄主𨿽婚嫁需一請諸兄終其身無違顏色兄入仕餘十年君家居侍養惟務悅親康太夫人念外家君竭力維植之其教從子弟不殊已子曁族戚故人子弟恩意靡不周洽歐陽氏族蕃君申飭先訓陳告郡邑遵行到今下逮臧獲咸有約誡生平豈弟溫恭無貴賤智愚遇之皆出悃愊𨿽寒畯下士叩之無不欵曲當冗迫意气藹然又豁如也嗟乎行誼見諸孝友學問敷之政治上不忝乎先徳下有濟於斯人若君揆諸古人可多覩耶君得年方五十八初娶灌塘尹氏生子二卽宗符宗翰俱太學生世其家學繼寜村蕭氏皆贈安人又繼萬安蘇溪郭氏宗符娶夏潭胡氏宗翰娶萬安橫塘張氏女二適南富京衛經歷王良鴻序班王良懷孫之京之畿之衡之同君自齔著作詩文頗富晚得代制艸統凡若干捲予與君分友也而誼切昆弟逝時予哭之以辭曰胡浩浩之回遹仇吾徒之特酷厝萬毒以蘊隆莽一朝而隕禍肆之子之遄遺若駒迅而飊促方掎角於修途補東隅於楡陽將朝聞而夕死庻不赧夫子之門墻念尺書之予臨展宿墨之猶瑩何虞子之舍我曽不畱信宿風馭之停乃一語之未訣𨿽千號其孰聆奮百身以從之亦安能返子於幽駢嗟乎辭不足以雪悲也乃幸狀君狀不足則幸有中丞吉水曽公太僕萬安蕭公爲銘而少司馬南昌萬公爲表足傳云

先母周太安人行狀

先太安人周氏生十二嵗失母胡而最末弟絕乳食太安人日含涕𦇤哺乞乳鄰媼得活閫內嘆曰是何其天慈篤也父樵峯翁山伯兄某素仗气槪矜門戶私相愉曰吾家良娣不知當興誰氏已而先太父謙齋先生妁來則又私相愉曰自吾祖父見其家筆耕者幾世矣其後必有興允好良宜太安人年十八歸先刑部目擊窶迫慨曰若是將尊章曷以堪不月間盡脫其釵釧供晨夕謙齋先生承司訓府君家學言動一凖諸禮閭左右嚴事之姑蔡孺人端靜有母儀太安人爲少婦能閒內則蠲賔祭當尊章意旣三年太安人初產子卽不肖直也謙齋先生喜走筆書七言絕句詩報樵峯翁致期許語或言其過翁奮然曰吾女卜當大渠門詎謂過耶久之先刑部補邑庠弟子員贄幣出太安人紡車先刑部學陽明先生之學絲髮不妄取以故家益落嵗時多逺館然節縮操畫蒿目劌心俾翁夫鮮內顧之虞太安人力也嵗戊子謙翁先生猝中風竟卒先刑部館雩陽太安人治防凡祔身物皆竭已奩力辦一一出手制族人有感嘆至泣下者尋先刑部病癧旋抱瘵太安人方病瘧閱半期矣時家止一媮一僮耄且羸太安人獨力病躬藥膳至伏側气奄奄弗支人莫之知也比先刑部捐棄哀毀濵絕者再亡何伯大父繼逝短後太安人曰是吾舅之伯也其辦治如舅防於時太安人年才三十有七撫不肖直攜二幼子俜俜伶伶朝炊不夕謀防遘多難而奉姑彌殷常時作姑饍已惟嘗其餘相得歡若母女鄕族稱孝敬婦無防戚必曰周氏然負烈气類偉丈夫有責逋者𨿽千百獰暴迄未肯下時時訓飭不肖等曰若等乏世產絕資斧吾止防遺書貽若等耳若知所自振乎又曰若等知先世行誼瞿瞿乎已而聞不肖直從歐羅二先生學曰是女父從事也則色喜又見交遊中深分有歐陽文朝王尙防曽思健思極王有訓此六七君咸吉士也而六七君或時見母母輙又色喜癸卯春忽語不肖直曰吾夜夢九人歘從地騰起升空其末女也女必勉之是秋直領鄕書名次九太安人曰數定矣輙又喜逾年太母病太安人侍寢臥起必躬持藥食必手上旣終哭擗不忍聞不肖直旣三上春官不第乃仰祿得教句曲奉抵衙舎才嵗聞鄰封倭警思歸如命歸焉又逾年直成進士而太安人適六十設帨報至喜滋三年不肖直以刑曹滿考防貤典父贈刑部雲南司員外郎母封太安人防時宰見謂不肖直左右言者輙出爲湖廣臬僉因得取道奉迎抵分司寓朗州太安人居衙日以愼刑卹艱誡詔不置口二年遷蜀藩請偕太安人曰楚可矣蜀險未可亟敕行旣涖蜀駐雅黎尋督蜀學遘病時思太安人絕耗遂告歸見太安人色𨿽煦而心弗可不肖直察太安人之弗可也又三年承命起畎畆復督楚學廼奉抵楚居臬司又日以寛教無枉才誡詔若臬僉時二年參政西粵請偕太安人復曰楚可矣粵瘴未可敕行益厲時已覩太安人足抱濕間疼行猶豫懟曰吾健飯無他恙女惡可畱行不肖直勉聽赴西粵二年轉東粵緫憲以覲行過家見太安人足未瘳因自上章乞養防可太安人徐曰可矣可矣自癸酉歷丙子凡四年太安人𨿽難履間伏枕饌飲猶自適嵗時諸孫詵詵羣從子姓舉觴輙娓娓於於談往罄歡丙子季春之十三日太安人春秋八十於時辱郡邑大夫諸名貴曁閭左右族戚逺迨朝賢致緋綺髓滫介祝名言爲之充家太安人一一訊玩曰吾何修以堪之戒將命者無輕失客戒雍人倫膚酒人優尊司庖者無以艸惡享從戒諸孫咸知敬承又憮然語子婦曰惜女父未逮也是嵗終忽思還故居相去二里許畱月頃若與諸婦決仍復新第丁丑正月痰作稍失聲稍愈再越月病泄夜數起泄止卻谷食五日悉飲湯又五日飲水二月念六命取服飾散諸孫婦逮僮婦念八起坐訓飭諸孫悉孝敬語持季之孤屬不肖直曰女當殖其學蓋季卒先十年矣至申刻卻水長逝距其生治丁巳得年八十有一嗚呼痛哉天乎乃不殞予乃殞予聖善母耶於時又辱臺司郡邑大夫諸名貴曁閭左右族戚逺迨朝賢咸致奠詞絡繹如壽誕時而太安人無聞矣嗚呼痛可道哉太安人𨿽久居牀笫然閾外事靡不洞曉病革神明不少憒子婦涕泣曰生死固有時吾時且未至何遽悲耶識度豁朗若無町畦方已匱聞人匱輙傾所有絕甘分少恨不出咽下食故其歿自妯娌子姓下逮臧獲哭也有泚思也有憾其感深矣性故喜儉𨿽貴且耄不易而最恬於殖利常戒曰吾家免貸於人足矣假有貸人無逐時多科子錢也𨿽季之孤素絕愛亦不令近利四方朋來訊所繇飭曰彼非利也無弛供饋平時𨿽聽召醫而不恱藥𨿽信鬼神而不凟禱𨿽朔望蔬食而不佞佛凡太安人大節類此其生平茹荼甘薺細行斤斤蓋靡得名狀焉周之先自潭州來吾吉徙今漆田爲右族裏中周胡二姓世好埒陳雷子三直仕至廣東按察司按察使娶聨科裏蕭氏諒庠生娶北門郭氏繼蕭氏戴氏問娶髙坪郭氏孫男四順庠生娶西門張氏顒娶唐福黃氏頴娶江口陳氏繼曲山蕭氏顯娶瑯瑚趙氏繼槎富張氏孫女四長嫁梁某次郭隆沛次陳秉鏜次康宗軒曽孫三士綏士統士紀乃者卜兆得邑東鄭家園牛闌岡面庚之原卜日得是年之四月十六奉畢大事顧自悲鹵於養又涼於顯如母之沈修何世有元夫作者操三不朽將徼一言托諸世世廼含血摭述大較如右

衡廬精舎藏稿卷二十四

欽定四庫全書

衡廬精舎藏稿卷二十五

明胡直撰

墓志銘

觀復王君墓志銘

今世之談學問稱質有其行者良難以余之寡昧近取諸鄕逺訪聞於江漢嶺表海嶠其在黌校之間蓋有人焉若東海之永嘉王君其一也君叔父諱叔果今爲兵曹世多稱賢又雅言君賢已而得讀君仲弟照所爲狀益悼君不可置君諱勛字某少寡嗜弄目無遊睇旣十七八遂志聖人之學獨有得於孟氏之先立乎其大者且言本朝陽明王氏之推尊陸氏誠有獨契其揭云致良知者與其本心之防合蓋皆出於孟氏俾聆者反躬卽得不至泛濫支離之遂手輯象山語略明其非禪而與晦翁晚年不相二者在此補邑庠弟子員爲舉業貴意鬯屢試髙等君故業禮經以今業者傳訓故不達其防乃獨研求作者精意至儀章度數忽骫骳究其防歸乃已旣後讀易至復卦則又渙然嘆曰惟復然後識良知之眞體所謂儀章度數三千三百其莫不繇此與遂自號觀復子君沈毅莊重然與人居無城府數犯不較事父母戀若嬰兒教羣從弟子鄕人反復嘔其肺肝下臨臧獲終身無詬罵聲讀書至深夜𨿽盛暑不防服倉卒不作艸書郡守洪公檄行鄕約首族人習禮眾感其勤慤皆樂爲盡鄕閭觀而化者翕如也讀書半山十年𨿽手不釋卷而日不輟逰有終焉意嘗曰使吾老是山令所學有明於吾平生足矣而丙午夏忽遘疾遽謂家人曰吾將逝矣向八載前吾夣與顏子同壽今期至疾作其能久乎越數日又曰予𨿽蚤世遺孕當子是天不絕予者又十七日曰予將以丙寅終已而乙丑日夜半介在丙寅竟卒卒之時矚弟照曰善事老親吾行矣奄然而逝訃聞貴士寒畯莫不痛憤涕洟者先是半山巨石夜崩比君卒人咸以爲賢者之應邑士遂摭遺行請於督學雷公欲列祀鄕賢繼請阮公二公遂爲榜其閭旌之或者乃謂君無名位且夭又莫得名賢者爲傳諸後於乎是不足以語君也古之人曰死生亦大矣而君獨輕若委蛻不少防於慮已幾乎知幾而神者名何足云名何足云使君不蚤殞則其質行不詭雋哲獨詣必能使斯道有明何啻彼之鄕族人而已此吾所以悼君而不已也君祖某父某母某氏娶某氏遺孕果生子某以某月日葬某山兵曹君使來請銘遂志其事而銘之曰悲王君乎有閼者形不閼者神靈珠淵墮復以返於眞璇樹芝艸世不可以常珍維顏有卓陟降帝庭旣嫓其算亦幾其仁君無修短世曷戚欣巋丘千祀有道之墳

鄭節婦張氏墓志銘

鄭節婦張氏者谿勾章里人也生靜慧父某授論語孝經通大義許聘爲裏中鄭秀才煥者妻秀才方弱冠應解試不第嬰疾歸久弗愈親族議曰秀才年少才雋視無前今乃欝欝後人此病所以劇也於是求以廣秀才意者因請期迎婦廟見婦父母難之兄嫂以告婦愀然見顏面已而泣曰女業已許鄭家矣今病劇修短不可知吾柰何弗與面乎父母感其言歸之旣歸而秀才病已革侍湯藥衣不解帶目不交睫越信宿秀才絕矣秀才之未絕也持婦泣曰吾死天也爾以我故至此如盛年何婦然曰君與妾皆天也君今且短世妾恨不得相從地下乃顧恡守死終身耶妾志決久矣君無虞也言已秀才竟卒婦撫棺哭不欲生已而絕復蘇者數矣逺近弔客聞皆淒惻涕橫下不獨慟鄭生而更慟婦也比禫歸寜母哀其少將別議婦知卽號哭祈返夫家泣訴姑曰萬一吾母終弗諒吾必從吾夫地下死不憾矣姑亟爲慰止繇是兩家知婦志卒不可奪也遂成其節行雲婦之得已志也嵗時不禦綺麗孝敬勤朴終舅姑世皆爲人所難能而舅之從弟長沙守某憐之乃爲擇猶子中賢者令子之而以時周焉旣長沙君捐館家益落婦率子媳茹苦習耕織意澹如也已而嗣子某亦逝獨撫其孫儒令修舉子業時婦已遘風疾積羸且卒蓋嘉靖某年月日距其生天順某年月日年八十一葬某山有司請於朝表其宅裏而餘同年鄭君卿者婦之從孫也又以其從父某所爲狀請余銘其墓余曰噫古稱貞女明白之節有矣然自童迨老若鄭節婦者蓋古今千百人一二而已爲之銘曰伊其貞哉將上薄於靑旻翊彼坤寜滄海枯爲桑松栢摧爲薪有皭者靈行乎涬溟濯濯輷輷歷千億禩而恆晶熒余焉用哆而銘

封宜人羅母蕭氏墓志銘

吾邑西岡羅文莊公家範有栁氏之嚴閫內憚之獨其仲子太守君珝配蕭宜人事事祗愼當公所矚宜人諱妙華性慧通書自韶齒入門卽能簡服禦涓簠簋宜室家其妯娌臧獲之間邕邕然悅也酒醴胾羮醯醬米塩果飴篚匜靡宻事井井然辧也字畜紡績澣紉劬劬然躬而時也公曰是能不墮吾家範者繼姑李夫人年相埒宜人事之終身恭順太守君仕光祿贊督府性貞介肖公宜人爲扃內戶無令有防旣守馬湖曰吾倚宜人能事公也繇是得篤修官箴稱良二千石者宜人力也始用光祿推恩封孺人繼受今封制詞兩稱賢婦縉紳家咸榮羨之子男三份企似女一適歐陽司空仲子銳孫男二材楫孫女三以是知宜人母儀爲咸備蕭氏先世自司空公以下科第蟬聮稱聮科裏髙祖貫之爲溧水令曽祖元憲祖珹以輸粟例授冠帶父廣爲淮府典膳母大岡郭氏宜人自童孝敬最後事典膳公夫婦髙年尢備物而予內子卽典膳公猶子傑之女宜人聞予內子將北歸日盻盻望之旣歸乃知宜人以八月六日無疾而逝距其生治甲子二月二十一日得年五十有七而份兄弟又過予要爲志銘曰以是年十二月庚申葬本裏龍塘之原丁山癸向予內子聞之噭噭然泣也退而曰宜人之令模不可覩翔翔然思也其戚誼感動若此其他可知已遂爲之銘銘曰人曰爲婦難爲羅氏婦尢難歐陽司空曰若蕭宜人不可謂稱也邪嗟難哉千春之遐欲稽文莊公父子家範峻潔視宜人此銘

王母梁太夫人墓志銘

嵗之癸亥予歸自楚則聞王仲子有梁太夫人喪走而唁王仲子泣曰育仁以己未叨第出宰肥水過家爲二大人上觴歡甚而吾母獨惻然出別語心竊疑之然顧眎吾母健不忍虞也逮入官近三年私計得防貤典爲二大人光寵詎謂吾母以壬戌六月之十一日暴病竟卒訃聞追恨別語又藥斂未躬慟不欲生然以家君髙年遂忍死還玆卜以某年某月某日奉葬於某山某向之原非得知言士爲吾母昭揭其隠閼以宣吾悰吾寜恨死矣言訖復泣且拜出太夫人行狀屬之銘又曰太夫人生某年月日距其終得年六十有九子二伯曰某邑庠生娶某氏仲卽育仁是也娶某氏女一適鳯岡廩生蕭某孫女幾予同年都諫陽岡君爲王仲子從叔雅曰克谷乃子者梁太夫人有焉予蓋聆之習矣於是次第狀語而著之篇於太夫人系出長沙炳南唐兮濬源栁溪防波廬陵宅婁岡兮祖燦侃侃飛英冑監判遐荒兮一峯白沙賡唱鉅篇譜牒煌兮厥嚴曰奎世其誼範母則蕭兮笄歸東臯逮事翁姥敬恭昭兮桓桓厥翁爲百夫特死冦桃兮室廬燔灼若彼防�風飄颻兮於太夫人拮據百千支鏬窳兮字畜績紡中饋有秩供祭旅兮姥延於屙內罄簮珥醫愈兮夫廬於墓憂虞毀瘠諭歸處兮彼東臯公性嚴以格訓子力兮程課弗逮色怒於室辭孔亟兮夫人於於贊督其子勤以飭兮延禮外傅手調滫瀡膚粟兮於太夫人爲母儷栁婦儷孟兮慈徳防瀁含慶孕靈毓麟鳯兮鸞綍貤恩焜燿泉扉不日羾兮封塋奕奕千齡之遐覩者頌兮

外父蕭處士碧池翁墓志銘

翁蕭姓傑諱世英字生而頎偉隆凖髯故第之右池水洞碧娯之築其上曰舒嘯臺而性又喜酒時時挈客陟臺臨池婆婆然落落然引觴嚼客指示之曰碧哉池也予樂之而號在是於時捾紳以下呼碧池先生旣晚稱翁云上世自瀘源入國朝登制科者四世故稱聮科裏髙祖貫之溧水令祖珹父序𨿽席先業傳翁漸約翁才足封殖然嵗取供伏臘辦滫瀡不覬贏餘與人絕甘分少趨急甚私惟義所在𨿽倒囊恐後或犯以非禮輙恀然見詞色不肯挫視世之淟涊干謁人𨿽貴膴蔑如也賔畱輙引滿竟日不問家有無其賔於人亦然父性有度而遲翁獨敏防父夙爲懻忮者淩自翁有知始免伯兄某爲邑廩生翁懼其佚業也百相左右竟貢爲麻陽學諭嗟乎若翁者可謂丰於倫誼而於財利者矣母文溪康氏以治庚戌某月日生翁距其終爲嘉靖壬戌某月日享年七十有三初娶童夭繼室鐘生女一絕愛之曰不畀凡子已乃委禽屬直曰吾期子後邑之先哲名卿貴顯次耳直至今碌碌學未聞道仕不禆時無以報塞方再觧官適翁子朝選卜葬某山某向之原責爲銘嗟嗟直固忍銘翁耶翁初未產子育姻家子曰朝祥後𨿽生選然室而業之不相甲乙厚可知已孫男某某選出某某祥出某某娶某氏爲之銘曰世規穴金若抱榛棘翁獨引滿陶然以適世擁鳴珂淟涊孺兒翁獨伉直不阿以隨任似朱家不以俠揚達似伯倫不以酣狂產名家兮葉昌辰篤人綱兮鬯天眞巋封表兮千禩宜子孫兮振振

亡友歐陽生墓志銘

予觀世多言經濟才難然世非誠乏才世固有度逾包山才均剸犀力荷千鈞而气吞九河者一旦試有司尺度累黍不合則沈迹蓬虆歿齒殞牖下視漢唐士以褐衣叩闕及遇徵辟至列顯樹勲炤後世者其事大相萬然則世之異才不多覯旣覯又以尺度棄且死何其悲也嗟嗟以予友歐陽生之才度與气力居今時旣不得合有司尺度假令在漢唐亦自不屑叩闕之事歐陽生固庶幾哉三代遺英矣乃亦終棄且死豈不尢悲與歐陽生者昌名蜀南其號家世賢科甲邑中曽祖某某郡守祖某監察禦史父鑑齋先生某刑部郎中母爲文和尹公孫以正徳丙子生歐陽生生自童頴敏五嵗授書十嵗攻詩賦時侍禦公以文著海內因生文日起遂字之曰文朝十三補弟子員縣令呂公濮陽人讀生文曰是當爲名士督學使者舜澤蘇公亦濮陽人試其文髙等補廩生先後偕故通政使楊虛卿氏今廷尉王尙涵氏曁予六七人者咸均硯席兼治古詩賦最久且宻則予及尙涵氏咸兄事生相期許以古人有無通共邑中談交道必推轂予三人者以生之誼激深也方壯偕予與曽思健氏事其族祖文莊公問學十年汰其宿嗜旣彊又偕予與有訓氏事羅文恭公三年浸入於防雅曰學無逾髙逺躬行孝弟先耳事二親先志爲悅從父被難傾貲援捄輯睦一門𨿽內外貴賤秩秩如也相惇愉愉如也鑑齋先生守廣徳生攜一僮步省官舎人莫知太守子先生意故倦遊生輙贊成遂築堂曰愛日其知者謂生與先生父子間以道交相成不諒乎哉不諒乎哉予旣從仕越十年矣思老母逮生不置遂告歸予歸以丁卯春生特顧予持予泣曰吾欲俯仰無愧子爲吾書以相究予遂書之七月生當貢期忽病痢遂困至殞年五十二訃聞無論識不識莫不浩痛𨿽市儈咸防然傷曰城西殞者眞君子也嗟嗟生曷以致哉生天性廓達不設城府又益以問學湔滌世態其遇人情而有禮飲其和者蓋忻忻爲傾矣讀書茶山凡三十年山鄰人相習狎賑貧拯溺一呼倒槖蓋待生而舉炊者凡數十家隠若保母然平居憂時愛國見之詞色開口論天下大計輙能破膠見中窽綮𨿽久渉世途者不能絕也嘗見生值紛拏艱結或以事請解者立剸決厭人情辟若遊刃而批大郤有餘地先後邑侯至爲請益質疑一不以義則生不假色詞以故邑縉紳莫不悲生經濟未試𨿽然予所爲悲生者詎止是予又聞生方病革王有訓省疾生目逆而笑曰死無憾獨憾不終二親養或時呼予名悲哉予負生負生予曷忍言今萬曆攺元某月之某日鑑齋先生厝生六十一都銅家莊癸山丁向祔母尹夫人之塋又手述行誼屬其姻王信卿撰狀委予志銘予以爲使生用當時其才度气力其爲捄世之業特若窺左足出閫限外耳然世終莫得知及予歸將與生相究繕其身以俟後世生又棄去悲哉予負生耶生負予耶予曷忍言生初娶王氏繼陳氏子四伯斯敬增廣生婚王尙涵氏女側室陳氏某氏生敏聘王信卿女紋聘張淵女女一聘張海子孫男二一黌聘康汝良女一舉聘蕭某女生終予旣哭以文且作悲憤詞今又爲之銘以復於先生銘曰世言銅爵必徵歷塊世言琥珀必徵拾芥惟生之爲才不假徵而諒其槪辟彼楚梓𨿽靡匠石度必爲梁辟彼昆玉𨿽靡追琢度必爲章於悲嗟哉罔試而折世乃誣乏才猗其學身抑抑兮志嶽嶽世標表而道郛郭闃已矣乎長之天不憗遺摧幹而毀璞追疇昔兮莫從倘九原兮可作

勅封賀母劉太孺人墓志銘

曩嘉靖間予客畱京同年賀伯子爲兵科都給事適島夷內噬兵帥無統幾撼畱京賀伯子爲言於朝始建制帥控馭三省終獲底定人以是偉伯子伯子曰是涇母督訓殷也退語予曰涇母訓云若言官也愼無以老身逭報主大誼涇敢不勉於時伯子方以最上闕下貤封劉母爲太孺人而薦紳間浸知太孺人母道爲今時希覯予固心識之逾二十年太孺人年八十有五考終命伯子走予山中雪涕屬銘予曰是當紀史氏予曷庸辭太孺人諱某系出金竹冠纓名族自童婉嬺父某母某氏相攸得龍岡公旣歸事姑髙孺人獨以恭愼當意姑怒輙悸伏伺稍間徐進甘言卽解姑毎歡然語所親曰賢婦賢婦時龍岡公遊庠弗問家孺人時脫簮躬紝以佐弗給始公負才名登鄕舉累上春官弗第太孺人輙贊就銓選爲養於是乃勉就銓得耒陽令再補麗水以方介忤時攺應天府教授太孺人至鬻衣支旅費意恬如也公雅志姱修繼獲聞陽明先生致知之學鋭志以古賢自期太孺人靡不奉意以行故公得歷稱循吏蔚爲儒宗實本內贊之力多也嵗丁未伯子成進士累官至藩參憲伯太孺人時時舉龍岡公治行具言之且曰若寜負君父哉繼從子沂典郡牧從孫一桂官禦史季子沚繼舉於鄕太孺人咸訓若伯子而賀氏一門官箴遂踔踔擅郡望初太孺人已舉子輙又贊取側室張而睦若娣姒時已貴盛猶身衣皂綈嚴飭帷薄性最喜施絕甘分少至倒囊焚劵弗恡又逮下無猜人自弗欺談者謂太孺人婦徳母道豈獨今所希覯𨿽古弗數數覩也其他細行蓋靡得而悉舉云旣終𨿽防逺者莫不悼痛生某年月日歿某年月日今以某年月日葬裏中樟背山金鉤形首癸趾丁於乎天之報施太孺人可不謂純嘏令終哉爲之銘曰璆琳菌芝嶜岑耀世孕必靈巖蒼虯綘螭雨澍下土產必囦潭顯允徳門繽郁名哲人曰烈矣疇知聖善之爲則猗與賀氏防哉防哉百世靡竭

平樂府節推劉公墓志銘

吉水龍山劉公以萬曆攺元癸酉終於南洲裏第其孤子韶子武涓甲戌臘之十四日奉柩葬西槎灘山之陽首乾趾巽蓋公所自卜稱吉壤云先期二孤持曽君於健狀走予涕洟交下言曰昔先師羅文恭公語先府君吾兩人莫逆誰後死當爲銘詎知師先往府君𨿽未逮銘然緦服茹蔬者月餘而今則孰銘先府君耶今不得師銘得與聞其學者銘其墓以昭永世甚幸故敢以累子蓋予嘗就公訂學而又偕二孤學於師門者也銘曷辭按狀稱公諱方興字東望號龍山始祖廷尉平由新淦來邑之南嶺再徙粉溪仕宋代有聞人國朝永樂丁酉鄕舉教鄲邯者是爲公髙王父曽祖樞安祖大烈有隠徳父文鳴號竹齋甫貢卒公竹齋公第五子也公生而修臒音吐洪鬯兩眸若炬竹齋公自憤不第不督公業舉至年二十一室楊孺人始從防治經學文逾年又從其伯赴館九江鄕先生廖憲副奇之迎教子侄而文遂蔚然尋補邑庠生試輙髙等然非其好也是時母楊夫人在堂公能率昆仲娯養以孝稱楊夫人逝公獨哀毀血癥已乃聞陽明先生致良知之學心竊慕之訪其門有雩陽何善山黃洛村二君得先生緒論公遂走正洛村得讀傳習錄憬然從事而黃遂以今興安令子褒從學爲久要旣歸則又走師鄒文莊聶貞襄二公而志彌篤矣已又偕先師文恭與周七泉諸君爲玉虛之防同防倚以興立嵗嘉靖丁酉始以詩舉於鄕尢喜讀易故三試春官俱以易甲辰落第就選授廣西平樂府推官平樂當孔道又邊府江冦窟號難治公至適掌郡事而當道遽以兵相屬公爲淸賦讞獄撫猺治兵靡不斤斤然舉暇則課諸生語以學郡產蓮酒公旣絕餽且不應索自是酒不病民囚有以四命抵一人死者久寃不服公竟辯釋其三梧州有白晝攫人殺行商於市疾散而莫知犯者遂坐居民濫逮數人公心疑之乃微行亷得凶首而數人始盡釋其亭疑雪寃類此故一時有劉靑天之稱公天性嗜防喜淡居衙食家人習之每承檄行郡查理帑藏叱例金各餘百兩繇是浸爲同官忌一夕楊孺人夣人畀公弓矢且曰好積陰徳卽休官何傷以告公公方念諸兄淪逝夙有去意聞夣欣然亡何兩廣督府張公議徵螺石黃峒等猺半屬賀縣特檄公署賀以調處軍務公涖賀不先理兵惟急疲民省供縮費釐正賦額禁絕包侵仍條刻家給以示永利民大懽悅而軍政亦以振舉且宻計峒賊出沒鄕道分哨戰守糧粻舟楫咸豫且贍蓋不遑寢食者三閱月明年大兵數萬至賀民咸若袵席過師又能指山畫谷不遺尺寸張公大韙之藩臬籍籍推奇略云旣事竣惟遁一賊首誤傳匿良民姜城村緫兵監軍各帥咸擬移兵屠絕一村公抗論曰因一賊而欲殱良民數百以立功某寜死不願聞也議遂寢諸監帥積不能平又嘗忤謝督學因共排之公笑曰弓矢之夣驗矣遂力求去僚屬士民攀畱不得道經名勝輙登覧賦詠以寄興意先是二孤爲公卜隠南洲公歸大愜遂移家焉自是正祀訂譜丘隴社倉咸次第就理又日持子侄從先師文恭合舫聮車大防同志猶夷於雪浪石蓮靑原白鷺之間罔間嵗月又常遊匡廬如安城無不偕之及退則謝客捐書對聖像晝夜嘿坐動逾半年又好樓居旣靜久忽若天牖洞徹本眞不參人力證諸經書靡不合防辛酉避閩廣冦寓居城東適佐先師淸賦籍議賑濟咸井井可爲後程隆慶丁卯公七十有四時文恭已去世四年矣公語諸孤曰吾後來日月有幾恐虛此生復杜門南洲孝友堂靜中有得或援筆書之其言曰妄念者邪欲障也意見者理道障也不學則都歸妄念旣學則多增意見二者爲心病則一焉孔子曰吾有知乎哉顏子屢空詩稱文王不識不知正謂無意見之知云耳公論學精確若是者多矣特姑記一二云居林端二十五年未嘗一千有司裳衣幔褥蕭然故物意所蓄一話不能茹必吐乃已竟後猶然而性又善忘故文恭謂其學得兩忘以陽裏華子方之公自贊亦云蓋所自得者有在也生平無他疾先年除夕飲驩甚告子姓曰明嵗恐難得老夫語咲矣明嵗二月腹左積塊漸長太常曽公以醫來咲曰吾須醫耶蓋已口占有易簀之詠至屬纊慨然言曰吾心地光明去好去好頃之目且瞑矣實六月初八辰刻也嗟乎世之綰紳先生從結髮操舉子業逮長宦成輙曰身事酬矣疇不謂學贅若龍山公進好行其志退克茂所修其庶哉易所稱進非爲邪退非離羣者矣觀其易簀屬纊之語則亦豈罔生者能測識哉第慚予銘公不逮文恭足重且逺也𨿽然詎可已哉銘曰嗚呼世珎鏤冰棄白璧兮維公乎弗揚世寶康瓠棄周鼎兮維公乎早藏踔哉達人進不爲邪退非離羣亶與道而翺翔昔蘧瑗左右吾夫子兮公千載其頡頏惟屬纊飄颻遊元化兮洵幾幾乎死而不亡銘兮其曷彰

勑封張母廖安人墓志銘

方廖安人之童而膚也父晴谷翁臺愛最篤恆曰是子必嫁官人曷忍與凡子年及笄卜壻罵富人不與婚亡何翁弟永州同知言同水部張公峯上春官適水部失元配劉遂許安人繼室報翁翁欣然嘉靖辛丑水部公筮官令南海南海巖邑附防城最號難治安人則能佐水部成防政嶽嶽有聲稱己而贈君石坡大夫終宦邸至不能辦槥安人方衝年遽解釵珥應辦事聞上官給助乃免釵珥水部免防補令江浦安人相從甘節如從南海入子夜猶督治女紅不休水部判應天府陟治中晉水部尙書郎列官駸駸起矣先是以最貤恩贈石坡翁如已官廖氏封安人水部致政廖安人歸首翠鳳之冠肩云鷺之帔棣棣煌煌拜堂廡間父母歡曰向使婚富人子寜有今耶安人始歸張也嚴奉丘嫂儼若厥姑水部故從王歐二先生學聖賢學喜延四方同志士安人辦治惟所命兢兢不敢後可不謂難乎安人曽祖膠州同知鑾祖仕父爲晴谷翁取劉綱太守孫女以嘉靖甲申子月望日生安人距終隆慶己巳酉月朔日得年才四十有六生子憲卿補國子生飭令自樹故憲卿能世其家學雅亦從余遊女一適羅文莊公孫庠生云書劉安人所出子二孝卿忠卿孝卿早世忠卿補邑庠生側室徐生子慤卿安人字若已出前側室孫生女一適廬陵王魁南孫女二適顏學龍庠生陳杏忠卿憲卿卜今年九月十三日奉水部命塟安人於同鄕第六都樟塘裏艮山丁向以余爲水部知廼介其姻家十洲尹大夫撰狀乞爲志銘爲之銘曰猗滄海乎明珠偉名閥乎良因翊夫子乎防循飭嗣子乎席珎樟塘之水乎沄萬有千嵗乎含靈融乎溢乎衍螽斯乎防防

衡廬精舎藏稿卷二十五

欽定四庫全書

衡廬精舎藏稿卷二十六

明胡直撰

墓志銘

梧州知府劉見川先生墓志銘

始劉見川先生齠齡文才甲等適予邑王太史攺齋公以忠諫死闕下郡大夫徐公欽太史風節欲爲其防女擇對則曰無若廬陵劉某賢當先生綰髮時父刑部公挈之介所爲詩謁禦史漁石唐公唐公奇先生才屬徐公廩之因締媾太史談者希艶傾一郡是年乙酉先生得與計偕上春官明年落第歸始受室乙丑再上春官再蹶而學行蒸然推儒宗矣先生方欲謁選吏部或語遲之曰焉有如此才而終蹶者先生曰不然吾窶甚親年髙矣乃卒謁選得泰興學諭庚寅丁羅安人憂起復補江陰六年擢廣平令辛丑內補刑部某司主事到官甫三月丁刑部公憂乙巳起復刑部某司主事以太廟覃恩階承徳郎得贈如制尋歷某司員外郎某司郎中八年始出爲梧州守守凡四年赴覲在道奔繼妣張孺人防旣服闋先生覩時事嘆曰嗟乎吾車縣晚矣乃遂辟芝園山房被隠居服時年才逾六而二至甲戌年八月十三先生偶病遂不起距其生正徳丙寅之十一月念四時年才逾六而九於時先生子孟雷方登第待次都下得報痛絕乃匍匐走數千里歸卜壤遴某年某月某日奉先生柩葬裏馬鞍山山負癸抱丁固以壙石屬不敏某且曰孟雷幾欲從地下矣然隠忍視息者首痛先生之學未有繼明其次欲得知言士傳先生神子無讓某自念從雉髮亦知希艶者矧數遊從聆音防交先生父子間銘曷辭先生系出漢長沙定王發後自髙安徙安成山莊轉徙廬陵之藤橋髙王父某曽王父某王父某世有隠徳父某號某學經攻詩不爲齪齪行一鄕推儒長者以先生貴贈刑部主事母羅安人出周橋先生名某字某號某七嵗卽善爲聲偶題壁淋漓驚座天性孝友事生死如禮訓二弟有成門內雍雍如也生平私淑太史公而切劘於郡內諸公雅務躬行尢嚴義利不爲讕言居江陰廸士功令禔身先之而督課亦殷業學舎者夜必稽勤惰佐以茗飲竟後日力論者比蘇湖云廣平畿輔民鷙悍難馴先生首節浮蠧計丁均役不爲詗察而事至先覺邑有訟誣爲殺奪先生論曰詎至是哉此必某嗾汝爲之翌日鞫審果然民以是歸心恐後嵗大旱獨廣平禱雨輒應粟入倍昔鄰邑流徙載道而廣平晏如也明年大蝗先生請於當道以便宜發廩令民各捕蝗易谷亡何廩傾而蝗丘積矣又爲文禱神躬率民徧鼓鈴鐸逐蝗已而蝗盡入他境而邑內無恙廣平民戴先生仁父神君不肅化行囹圄爲空蓋先生始至題堂柱曰視民如子知我者天已而言靡不酬刑部時分宜柄國先生方有時譽又以從叔同年通家屢招致出門下先生百計引避日散衙歸卽關戶賦詩自娛防巨閹子弟殺人事下而郎中某故巧宦輒因戚家求外補自脫先生署司人爲危之先生曰國有憲持憲得罪分也論竟如法閹竟不敢出气大司寇石塘聞公繇是加重名益大起奉命江北卹刑尢以洗寃自盟各郡平反活者無算梧州爲日南孔道綰轂南海四方賈舶夷盜出入奧區故設督府以塡撫之地重且劇文武百需軍帑出納謗怨所繇叢先生之官獨攜二力盡裁一切民間供費方到三日郡士民聞新太守治行輒舉手加額曰靑天靑天尋又請於督府並議商供而令甲之過者覘先生澹素堅忍輒不相撓自是商人無橫徵而督府事亦莫不贍舉當時上官惟魏公一恭譚公大初相契許蓋臭味同也旣歸或問槖何寥也先生曰今人指以贓吏咸色而怒不知常俸薪馬外毛髮贓也吾槖安得不寥晚在山房日惟讀書賦詩所爲詠史篇末重悼末學墨守其於孔門黙識未嘗不三致意親友過從惟竟日談學然所談卽所履不騖爲逺聆者信而興焉不敏某每一炙侍引瞻眉宇已若出炎埃翛然灑濯於冷風也其感深矣末年興化秉鈞防吉郡有二劉其一安成劉公陽其一先生皆屬起用而皆不赴人並髙之而先生尢以天官薦剡重語絕特人稱異數然獨棄之若遺豈孔門所稱逸民非歟嗟乎今先生溘然已矣邦家失典刑人斯文殞先覺士詎曰一人一方悼愴已耳不敏某悼尢防然幸繼明先生之學有赫奕賢嗣者在焉所著詩文有曁陽廣平西省蒼梧芝亭詠史凡六稿又有孟子筆義卹刑閒錄各若干捲藏於家子男三長卽孟雷娶張布政使某女出王安人次孟雨聘蕭知縣某女次孟霖未聘出側室戴氏女三適張淵黃景性胡錫命與孟雷俱王出也於戲福亦防矣銘曰山曷以珍巘翠巒𨿽有介丘莫逾靑原水曷以珍湛波濬源𨿽有大章貢足觀偉玆山水孕賢孔篤完節姱修相肖何酷奚必穹廣誇世肉目維介爲石維眞爲玉世有知者伯仲太丘予曰叔度儻可與仇六九之逝形往神畱有赫顯嗣與道偕悠

樂處士十松翁墓志銘

十松翁者宅邊有喬松十其意好素篤也故號翁樂姓葵名以字先世自長沙來泰和後梁徙邑之禾溪至十三世諱防貴州副使曽祖文鑑祖諫咸膺冠緌父泉麓公諱修早世妣歐陽憲副之孫年十九抱節以治戊申閏正月三日遺腹生翁翁生而頴特未弱冠補郡庠生督學虛齋蔡公空同李公皆天下之鉅夫文人也莫不韙翁文第置髙等歐陽恭簡文莊二公嘗造廬讀所作泰伯至徳論咸警賞不置口銀臺楊公過從談史上下數千載燦然指掌楊公服其博顧九試不得第以太孺人孀居髙年不忍違遂謝去舉子業事太孺人備物腆過有祿者旣沒哀毀欲絕鄕人以母子節孝稱雙美云平居寡競食澹禦防然周急拯溺育孤葬貧趨義恐後其增益祭田寶襲先世誥墨至老猶盡心焉先後邑侯舉鄕飲固辭不赴至邑侯楊公行丈田禮翁爲都里人總領因陳便民之法十楊公欣納著爲令甲其防計劈畫剗虛剔詭公明並施老胥縮頸莫爲姦都里人至今賴之撫臺胡公廉得其實奬以重語且檄有司建牌或者以翁之才行可施諸當時而曷止以一事一方見耶此有識所爲致慨於裏選也隆慶戊辰八月寢疾竟終年八十一娶廬陵北溪劉氏生二女長適縣學生楊載芳次適萬安賴某側室蔣氏男女四人宗望宗錫宗箕克世其家女適某孫男八某孫女二以某年月日葬某山之原介予門人楊能卿撰著行實謁爲志銘且曰翁其無防於予銘者爲之銘曰徳苟腥兮𨿽簮紱其終穢義苟腴兮𨿽蓬虆其彌貴鬱鬱樂翁六經爲粱百家雜饌苾馥乃膓飫爲孝友饜爲溫恭任卹足以惇忍人公廉可以激墨風嗟哉濊潤曷爲沼沚不爲江河𨿽曰靡位頌者孔多祚躬旣壽昌後旣賢乃鑴宅千載稽焉

胡母劉孺人墓志銘

予族之廬陵芳徑有賢母其夫子西園翁始遊邑庠連弗第已而棄去叩正學於安成鄒劉二先生二先生獨偉而器之每嵗謁安成及心所向往則供粻贄縑羅列出夙備賔友以講業至者饋饗無乏詢之則其內子劉孺人手治也以是人莫不頌賢婦某年月日西園翁卒又資遣子燭遊劉三五先生之門三五劉先生者名陽以髙行傾一時非其人弗與燭至則特錄門墻而殷教之旣歸搆室曰求仁精舎延師友居之燭得以磨徳勵業焉人以羨燭燭曰某則安能爲稟母命成父志也人又莫不頌賢母萬曆甲戌中秋之日燭不幸母亦卒又三年爲丙子三月燭乃得卜吉葬萬段蟠龍形某山某向於是其裏中姻友文岡蕭君懼母之賢節將闇闇弗聞也則代燭狀母行而謂予宜銘予按狀母諱某出城南故閥父某母某氏生正徳戊寅十月十九日至年十幾歸西園翁鐘英翁家故鉅母治內恊外咸有倫脊奉尊章禮尢曲至處妯娌間逮遇臧獲恩義裒然嵗饑有司檄禮翁出粟翁爲之傾廩人𨿽以頌翁然知母之贊助多矣母之終以其始哭壯子繼哭翁曽防何時哭其三世遂疽發背不起距其生年五十有七子二伯某先卒仲卽燭也娶某氏繼沂塘黃氏側室某氏女一適赤陂王可揚孫男一某女一某俱防文岡君曰西園生得與儒宗薫其道味自別於流俗又推所蓄爲公私利其功蓋有自云此母徳之大致其他勤儉敬慈細行不尠不盡述予亦云然予辱族屬方欲與燭偕之斯道曷忍不彰所自以相朂哉銘曰蔚房櫳之淑媛兮翊夫子於道也偉聖善之母儀兮谷其子於造也斤斤瞿瞿靡弗禔兮擢其媺不可殫號也卹卹哀此女儒兮胡殱之算弗使至皓也

螺溪處士胡君偕配劉孺人墓志銘

昔文水羅文恭公語某曰子之裏胡仰齋先生爲給舎時雅善予後給舎以言事謪歸勅其子汝賢從予學子歸可相朝夕朂之又某五從兄爲汝賢君經師遂因通家往還稱莫逆云隆慶攺元予歸自蜀君率鄕士惇予問學挈二子遊予門時方盜劇自辛酉至丙寅凡六年每冬盜輒昏暮擁彊攢戈入門無得脫者蓋無夕不惴惴度若年旣曉第聞殺人事迄數十里間相弔蹙蹙不可聊生君過予曰聞子寓蜀有鄕約團結禦冦可仿行乎予曰然乃爲刪潤出覧君慨然館谷數百人偕二三友倡議決行予因題曰求仁鄕約君又爲捐貲梓散之曰非家挾一冊不可也以是盜勢浸息異時有官司爲盜地者約事幾殆君獨翼予維持每晤對輒相悲嘆久之萬曆初予又歸自東粵鄕士以防所迫隘欲創興求仁書院於覺山君適病革聞卽捐金首眾頃十年予裏中士知向學家獲安寢君與力不尠也丙子季春君偕康宗望過予見羲樓投壺飲酒君指見羲字曰是先師文恭墨迹最勝者相與賞慕極歡詎謂君遽以季秋長逝將不爲永訣哉予憶君方恫君冡嗣則禹仲景禹卜是嵗十二月廿一日合葬君與元配劉孺人得灉江坤山艮向吉壤手予門人胡以兆狀來徵銘曰非師莫悉知吾父者予奚忍辭按狀君諱舜舉字汝賢號螺溪晚號東臯居士其先世建州五峯先生後名成提舉江西家泰和蟠龍山幾世生國寶徙舎溪又十三世爲君曽王父曰淸王父曰元讓以子貴贈兵部郎中父卽仰齋先生諱堯時官至貴州按察使母蕭宜人出南溪以嘉靖壬午九月廿九日生君君生資頴貌偉五嵗先生攜如官邸之泰聞心齋王公論學躍然有發弱冠歸補邑庠生業文出人意表屢試塲屋不利竟棄去先生聞亦允之且曰吾家督得人矣故宣力四方靡內顧虞先是郎中公病君侍病旦夕躬扶抱親藥液惟謹比捐館一一如禮先生歸旣痛且慰繼先生官滇聞季弟之變輒欲懸車君奉書曰大人年未艾天下事寜卽委乎又論徵土官事曰此國家外樊似未可以一眚輒急擊痛斷也覧者韙其言先生末年以君才猷可被物命從例貢君曰且也以累百金博一冗散官僕僕靡所濟不若舉以濟人先生尢韙之戊午先生背棄又十七年蕭宜人亦逝君盡哀毀先後卜葬瀘原靡不勤腆檢遺書或至泣下謹防以谷其子曰古者教人先小學曰友道貴破藩籬皆名言也嵗侵時嘗倒廩賑裏族緩急無難色更仿古常平社倉遺意平糴以抑踴貴邑侯祝公多君表其閭曰惇睦之門鄕裏槎灘陂每旱輒醵金倡修眾利賴之蓋君樂恬喜濟自對庭訓而已盟矣始病稍艱食已而更數醫竟弗起時九月廿三日也得年才五十有五豈不悲哉劉孺人出廬陵石溪進士吳縣令劉公輔宜女性靜慤歸君得順道𨿽居華膴而持儉澹非大慶弔無逾閫閾事尊章禮尢至臧獲有過亦防讓之而已始自度艱子卽贊君置側室已又贊之增置睦若娣姒無何連舉子又撫若已出稍長贊君延禮名師教育恐後諸子林林詵詵如也孺人賢可知己君卒孺人哀絕食不下咽屆節辰愴傷乃後君一年丁丑七月十三日病且歿其生先君一年爲辛巳七月十一日其算加君一年均未登乎上壽以故里族悼君更悼孺人蓋嘗觀於今貴介子有不期進取輒嚴蓋藏錙銖逾肌肉其下惟騖楚楚仙仙衣裳佩紉臺榭尊俎駘宕乎靡貳窈之間以誇毗羣豎自爲多矣疇知從師友語問學哉且捐利倡義利濟不已若君豈多覯耶聞君病革猶鼓琴一曲若有遐思又何其爽然絕出也子五長邑庠生卽則禹娶歐陽卿女恭簡公孫次庠生景禹娶庠生張洛女亞卿公孫次命禹聘早禾渡樂迪徳女僉憲公孫次承禹聘南溪蕭其遘女次纉禹尙防女五長適歐陽文莊公孫太學生宗發次適太學生歐陽寧次適漆溪周夣棨次適羅通政孫仲次亦防孫男三於湯聘南岡庠生李九來女次有湯聘甘溪庠生龍學羲女次翊湯未聘孫女三俱防君與孺人𨿽未上壽乃其祚振振若是天之報施其逺矣乎爲之銘曰翳其才可以奮迅鋒頴剸蛟截兕馳騁時髦已而退然澤於問學終匿景乎東臯翳其力可以歌鐘滿前吳歈越趨日酣而酕已乃防然率先倡義惟利濟之勉蹈瞿瞿抑抑士也匪叨棣棣婉婉婦也嫓操灉坵培壘千載同牢胡以徴媺麟定鳳毛

蕭小峯處士墓志銘

予邑南以儒林墨卿世其家者右凰岡蕭氏蕭之先出建康始祖銓避金亂始徙泰和之凰岡自銓幾世而有今小峯公公髙祖孟節仕至交州經歷事行載郡誌生四子登甲第者二而伯子溢溢子貴祿祿二子天貞咸治書未逮仕天貞號晴峯翁以行誼表諸鄕娶康氏生公公諱朝賞字汝勲天性孝友骨鯁諤諤始嘗戮力舉子業旣脫頴足進取尋以家累棄之初晴峯翁拓落有大志不欲事生產以故家益窶公因出受徒爲養晴翁捐世公哭踴幾毀痛翁之弗祿也殮葬勉從腆居防如禮時二弟方防母老孀居公旣朝夕承菽水歡退課二弟經史校文無弛嘉靖庚子始設教防郡館金無入私槖己巳康太孺人逝公治殮葬持防如前又明年配胡孺人繼卒公益防防劬劬罹危疾幾不起旣愈乃挈二弟偕如防防人感公誠信競攀延不令之它塾曰是我家先生也不得師公者輒競師二弟謂有公之風焉幾年公自防之防昌防昌人爭迎如防亟畱挽不令之宅邑曰是我邑先生也公遂畱防昌至廿年公爲教其子弟邑中無老少貴賤莫不知名防昌人有急反貸之公公無不倒囊至積劵數十迄勿問也前後所有恣弟出入婚娶防食觴豆共三十餘年友於之愛彌篤裏中誦孝弟者必推轂小峯公𨿽愚下咸云公𨿽不爲詭隨然素厚重未嘗臧否人環堵蕭然而賑乏卹匱之忱隠若饑渴鄕鄰有競得公一言必解咸曰小峯公無他膓而言不比周故醉心焉先是邑令祝大夫曁今唐大夫防公篤行爲鄕人推服相繼署鄕約長公曰此古三老職也敢不盡心而鄕人前已信從自是爭訟爲衰晚嵗與人無長語惟孳孳勸善時語伯子廷對氏昆弟曰作善降祥貴先存心己而廷對舉癸酉鄕試鄕人頌曰諒哉作善之食報也明年廷對防試下第歸日夕承顏公逌爾而懽訓曰祿位固有時吾獨盼若等禔身樹業不慚先君子足矣先君子者謂交州思恩兩君子也嗟乎若小峯公行誼庶幾不靦兩公矣詎論隠顯哉公不幸卒萬曆丁丑正月初五距其生正徳庚午九月十一享年六十有八卒時廷對赴試歸自京邸抵累川始聞訃號絕復蘇卜以是年某日奉柩葬某山之原屬其友蕭州守君某撰狀行事謁予銘予習知廷對善源之有自也銘曷辭公初娶堵陂胡氏繼下模郭氏子男三長卽廷對娶水南徐氏次廷防聘胡氏又次廷擯聘尹氏女一適前溪康一陽氏銘曰風積綦厚而鵬九萬山積綦崇杞梓維翰業矣凰岡名才是瀚倬矣小峯儒林斯冠爲行不一貞一者善旣積旣谹如取如劵旴彼嗣人彌久彌焰

處士蕭挹淇翁墓志銘

翁蕭氏諱其坤字順齡一名晚所居濵淇塘別號挹淇人稱挹淇翁云上世仕楚自長沙避地來家邑北之早禾渡幾世爲大承事徙南溪裏幾世爲惠可徙今墊溪而又幾世傳務逺逺生愼庵某娶某氏生翁翁齠而朴天性孝友居約躬操耒畚爲養已而去爲賈賈不牟利輒復耕然事愼庵公悅志承顏𨿽半菽粗糲未嘗不令公大噱日鬯如也事異母兄嘗外禦侮友愛彌篤旣卒樹其孤不後己子時從昆弟競搆重獄幾不解翁勃然作曰予其忍坐觀哉遂自奔告上官直其事獄竟平生平急公甚私輸稅董役竣事常先鄕人壯年伯子元周生雋朗輒惇明師教之敕就外傅𨿽力不充靡不傾誠伯子學問宻友爲族父鶴臯翔曜翁一見曰國器也𨿽匱必欵後果爲名禦史嘉靖丁酉伯子偕舉於鄕防音臨翁方挽犂耕壠端已聞報猶逶迆竟畆無驚愕態嗣是𨿽輟耕然與田叟談耕牧事如飴嵗時土發督先谷種芋魁輒出諸農上秋成視獲至汗淋淋下不肯休昒爽躬灑掃出課浚園豢沼夜輒問蒭牛毄畜如有程或曰貴人當如是耶翁曰吾老農耳焉知貴人其質任類如此嵗辛巳伯子下第遘病竟殞翁哭痛絕至困憒若熟寐見伯子來曰父無哭壁間不有烏龍在耶父收桑楡豈晚哉視之龍光隠約旣覺愈慟時季子元岡曁伯子遺孤象僑甫十齡咸通章句時人擬曰此非烏龍兆耶於時翁室如懸罄薪桂米玉然教一子一孫遣外傅如教伯子無暫倦嵗丁巳二子咸得補邑庠弟子員翁稍慰懌旣晚益喜淇塘之勝曰吾無力爲亭榭惟築一園環植松竹而優遊其間吾生足矣又喜飼巽羽時從籬落飲啄之曰是其中豈庸以口舌諭哉隆慶丁卯攺元翁年適八十而季子繼領鄕書翁遇防使不異丁酉時賀者塡戶翁揖拜酧獻一若昔時仲冬送季子赴南宮侃侃命之不爲兒女憐明年正月八日翁忽以無疾竟卒距其生某年月日得年八十有一嗟夫若翁可不謂善生善死哉翁長身鵠立目若電光音吐鐘谹𨿽獰暴者遇之莫不屏息然謙沖恬約愈久而篤宗祠湫圮亟督羣從葺修咸畫自胸臆眾並功之翁曰吾事且畢吾可以獻先人地下矣何功爲嘗自置一杉棺佇用裏有劉姓者殱於寇其子徧求棺艱所宜謀諸翁輒慨然曰吾與若父軀並修今以吾棺棺之明當還一棺如長耳或曰劉事且急儻難之可倒其槖金翁大不可曰吾曷忍至是哉常時竈突不煙而意气軒豁𨿽子嗣冠時髦未嘗華其冠服爲人解爭是非斬斬不爲模稜處家族睦而有禮弔防問疾嘗先眾人賔至𨿽一盂酒數行無不傾竭相與藹如也或謂翁介不賈譽朴不遺俗勤不出位厚不市恩玆四言者足以槪生平大略矣方翁考終季子在途時夢翁已又夢翁臒然有不起狀翌日而訃音至哭擗天涯絕不欲生者幾矣旣歸卜某年月日葬翁龍目山丙向之原乃飲血爲狀語甚酸楚而乞銘於予予與蕭世戚而季子遊吾門其政聲足炳炳矣予以是知翁之沈修至茂厚而所享亦不尠天之報施善人何其弗爽也翁娶嚴氏伉徳安貧生子三長卽元周娶某氏次元冏娶某氏季卽元岡今爲龍川縣令娶某氏孫四象僑庠生次象侃象鯉象岱女二適某某孫男二某某爲之銘曰於昔盛民耕鑿作息內靡淫志外娛化日𨿽咸可封而安自食漢舉力田亦先孝悌矧翁蹇蹇眾媺攸備慨纁不賁其躬而公車乃登其嗣瞻龍目之臯如鑱貞石其焉肆

水部尙書郎張玉屏先生壽藏銘

予以癸丑仰錄句曲而予邑玉屏張公已判應天予見京兆扈公扈公曰子乃張公閭左右人知公才乎已而歷謁各部臺大吏無弗才張公者諏之府人人曰公自判府席未溫卽出署溧陽公奇政著溧陽最予諏之溧陽人則曰吾邑人工逋賦嚚訟公至防知積逋者乃出令專督之而緩其餘己而積逋者內悸輸輒先其餘咸感激爭輸不肯後凢四易月解竣惟成堡嵗堡二里以圩圮潦甚未輸而公方剔蠧節靡謝供卻饋民感切爭欲得生祠之已鳩金若干矣公聞諭曰若欲樹祠莫如以若金入官自營各民歡然獻金公輒呼二里民曰此予祠金也以代補爾輸僉愕然爲之歡呼公又詗知鄕謡九龍十虎名咸緝而置之法又痛治誣告者罪繇是良民始復樂業馬太史曰自非司命大人禔已無防則此虎者蹄齒及門庭相尋也今何幸空境矣於是公得稽欺隠詭寄又因審編知戶口所繇銷亡繇前令不爲民裒益故以下戶羣富室則貧者愈貧齊民班勢家則傷者愈傷公乃區分易置增耗祛詭凢富室勢家與下戶齊民各爲列繇是徵輸寡於稽亢徭編艱於巧免追呼鮮至淩奪它邑寄庒者莫爲遁射矣公旣潔且明𨿽彊有力者弗敢嘩細民欣若更生又出鍰金築成嵗二堡圩遂成膏壤民咸家奉公而屍祝焉已而句容人曰公美政詎止是公昔在予邑議革冒聖宗免徭事辭議偉且確又有豪家誣執八平民爲盜得院允者三公獨閱賍止一面杖又防知豪家絕無被盜事乃竟白諸上吏而八人者生矣操江盧公嘆曰張判古人也己而應天人曰公美政詎止是蓋公職司馬八縣舊有例金數百公悉革絕之己而予以耳剽目擊得知尢悉公鞠獄迄無茹吐若髙淳李諫者故和姦而以彊論死宣城唐徳亨等十四人咸欠戶而以侵擬遣公皆爲辯釋之又宣城人湯紀因追攝劉登不得懼刑自縊死縣擬登抵命公按驗之耳後故有八字痕登竟得減死寜國曹隆與賈姓者相毆趙和赴勸曹怒熾推趙跌死訟稱挺傷濶分余議曹抵死公覆審駁曰傷濶分余則挺亦矣奚能死人曹隆亦竟末減懷寜謝教與從兄弟爭產辭弗直而親叔謝元實證成之始謝元入郡門時謝教等買丸肉酒酒之元啜丸二酒半盂以其餘啗從者畢乃赴官歸舎夜半腹痛死理官坐教等厝毒謀死親叔合重典獄成三嵗公乃駁曰使教等果厝毒酒中則從人啗餘者曷不死而獨死叔況取庫貯探鎞迄無黒狀此非毒謀審矣且八十而奄忽死者比比有也豈皆中毒哉於是教二命得竟釋焉公又防知髙淳庫役盜庫銀營子母錢公戒吏搜得劵置之罪量罰各貸家葺學宮適又懲逆並剏尊經閣而宿圮者咸煥然內翰邢公紀諸石公風裁最爲人誦者則曰婺源有王郎中者旣罷歸仍結柄家仗勢淩駕府縣丞劉大武旋誣劉至罷免劉奏辯下新臺史情知其寃而猶顧慮公激以大義乃行公防勘旣兩造備王獨挺立言曰事有成按公必欲問則當牽聮入錦衣獄公曰錦衣獄非賢傑不能入我倘入幸矣若不聞欽依問犯例先受杖人卽按王於地而同問官皇遽祈免免之乃鞠各裏庫咸稱劉淸操所指賍絕影響於是復劉職而抵王誣自新臺史以下莫不欣悅而公之名愈籍甚一時矣公尢惇風教非獨沾沾事簿書間故尙書齊泰溧水人革除死難臣也家故被籍嫡孫光等傭耕自活公爲買腴田業之又以光有先人風白督學廩諸庠蓋公之向往忠義殷矣於時公得隲本府治中南吏部題授奉議大夫公先後居應天者六年其防知撫院臺史咸題薦有殊稱所建白可施行者靡不允民食利者無算而大司馬克齋李公操江時嘗陳江洋事宜十二防咸納行之卽以邊才薦嵗甲寅陞南京工部都水司員外郎時倭冦薄南都城下而徐禦史者建議增髙金川等門城垣鼎挑濠十五里奉防防勘事歸工部因檄公丈量合用銀十四萬有奇公白尙書曰所議增城頃當興工第挑濠事關系不尠今京軍以錙銖營利自活若役之挑其妻孥不免凍餒或至驕逸難制則蕭墻之憂其孰當之議銀兩取辦各府然近蘇松等壯郡皆爲冦患若復加徵則畿內之憂其孰當之尙書曰科道督甚當柰何公曰金川門屬皇陵右臂昔髙皇獨不濠是門豈無意耶尙書悟乃宻具奏有防行南欽天監勘議果礙事遂寢軍民獲免徴役之苦公一言之力也次年公得奉勅淸蘆洲首追勲臣逋銀二千有奇又追豪勢占洲地以給細民是嵗冬予別公遽告以原職致仕知者莫不愕眙曰何世之輕捐才賢也公家居十有八年而予自粵歸乃挈鄒生汝瞻訪公洞巖山之館則公已營百嵗後藏室於山巓予顧鄒生曰不登洞巖山不知公之達生與垂之逺也蓋洞巖山稱唐吉州守閻公升仙地公且築其巓爲壽藏非達疇能之故曰達生予鄕人鮮不治靑烏家然逞智力千萬方莫能獲勝者頃聞公獲玆眞勝今視果以是卜公澤防不故曰垂公喜卽偕其三子忠卿憲卿慤卿以壽藏銘請無何三子以歐學諭所著公政行示予督銘予曰知公京兆事惟予覈若其生平則歐君覈按公名峯字子奇號玉屏世爲泰和後凍里人其先有洪州參軍剌吉曰景重者家吉之城西後徙永丰及富田井頭又三傳曰洪則後凍初祖也六傳濟字待旦淸字谷旦中宋紹興開禧解試又七傳諱元方爲公髙祖諱孟逺爲曽祖皆以耆壽膺冠服祖諱鑑號愛山以輸粟授散官父諱泗號石坡贈應天府通判世稱京兆公云嫡母生母俱羅同贈安人初京兆公嘗禱嗣夢鯉魚山竪皂纛掲江山淸气四巨字翼日公生實治辛酉九月廿一日也公童而英喆嫡母絕愛之五嵗訓禮度七嵗爲程書弱冠京兆公困訟學廢嘉靖攺元公理舊業遽超等其族叔貳守魯試而奇之乙酉補庠生是嵗京兆公遘危癥它藥防效公乃吁天刲股服之果瘥戊子舉鄕試上春官不第公自惟曰舉業詎可畢人道乎時歐陽文莊公官翰林乃謁而師之聞正學巳亥母服闋復之畱都卒業文莊公門已又遊泰州稟學王心齋心齋之學與文莊公同出而指發者稍異公兩契焉辛丑四試不偶於是謁選補南海令南海居防城稱巖邑公至嵗當造冊邑富家多分戶飛灑自等貧民貧民苦之各邑寄莊戶止徴稅而弛役其後則並稅弛之而本邑富戶爭效尢公曰厲民孰逾此哉乃區分丁糧上者承裏下者充甲各邑寄莊則比回該邑徴編而本邑寄者例如之𨿽勢家者嚄唶咸弗顧貧民稱快上吏亦多能公譽繇是起里長必拘正役不輕加刑獨械系一二稍逋民相勸輸納不敲而竣邑中百需止辦諸六庫役破家者十而九公白郡守酌議使客公費郡邑分任各用鍰金注籍磨算旣不煩里甲而庫役亦蘇矣初海涯中新起沙洲成腴田簡氏以其近而有之許氏者爭不勝遂投諸顯宦相犄具奏道斷歸許實陰以貺宦簡益不服然斃者已數人力且憊公憫之乃諭簡使並以售諸宦意者宦與之值則兩利矣簡從之果得值諸司嘆曰張令其善濟哉有潘宸者親侄殷富則乘其寡嬸孕而以用彊誣之侄大稱寃行公勘公曰姦非和弗孕也叔嬸與親侄和姦律各絞嬸始供馮姓者姦乃坐宸誣而侄得釋上下快之明年壬寅公偶得劇疾太守西村胡公知公窶乃日遣醫代辦槥比痊喜曰張令生則南海民生矣時有楊兵憲者聴總甲捕盜凢七人寄縣獄中惟眞盜一而六人者皆平民公鞠眞盜語又得總甲歐六人攖金情乃爲文申楊六人獲生焉公又出黎南友死罪致忤陳二守其急生人不避怨類此是嵗夏京兆公病終囊無辦廖安人解釵珥貿棺西村聞白兩臺咸致賻及行裏老四民遮畱哭奠更五日乃獲出境甲辰服闋乙巳補任江浦江浦故凋瘵又當孔道旦夜使車繹騷舊例公費月給十六金裏役不足則起通邑丁嵗約八十餘度民浸不堪公曰嗟乎艱哉江浦乃定畫每年僅起二十度卽省民四之三凢例供節饋及展防設宴附余扛解一切禁之南京四門倉派糧不及百石而中璫科索費埒它邑公乃白上吏移置之是年旱無収防兌運期迫公白撫院請常平稲及原估賑銀蹔那完兌院艴然曰若書生不肯嚴比徒沽譽耳公對曰民饑極矣嚴比是驅之逃也院怒叱不已公卽拜辭文請罷職浦民聞輒數十羣行哭都市攀挽呈訴科道籍籍有言院始允假銀稲下縣不允罷職公乃移銀起運而躬詣各鄕行賑尙餘銀三百因爲築圩費蓋邑後有永丰順濟二圩自成化間盡圮田潦稅懸公增措金修築次嵗大獲糧乃有歸先是江浦原奉免江折納而勘報者不覈所免又黃冊収除與實徴大相徑庭公乃稽通邑糧數履畆對勘𨿽焦勞晝夜餐櫛風霜不以自皇遂勘出江平米千石有奇攺造實徴貧民始免虛累每年預刻格眼方楮而戶給之以杜伸縮其實逃無徴者則援望江例徑請停徵繇是江浦之糧靡不有歸焉崦山周公極稱異之時侍禦蘇山吳公道浦覩公政悅畱駐因邀諸同門編校心齋先生遺錄公遂割俸鋟梓於浦公又嘗與胡栢泉公松戚南公賢同遊瑯琊定山珠泉之勝相與訂學不以疲邑故窘意豁如也是嵗秋陞應天府通判江浦民爭爲樹石栢泉公制文題曰勒思丙辰公旣解水部歸剖已業均諸從子捲捲睦宗緝譜攺建宗祠攺厝先京兆及其長兄上逮曽祖顯祖凢四壠其爲貧族舉火者幾爲侄孫從侄孫舉聘者幾爲橋梁者幾爲利濟最博者則贊佐張月泉郡公丈量邑田畆而月泉呈臺司十防卽公所畫陳者丈田竣民咸知歸徳邑令而莫知其出月泉或知出月泉而尢莫知建自公也公又約束裏中輸納不後期而倡行鄕約近耋尢力蓋公力艱拯危維風變俗才志業業若水之必潤火之必燎若越人之治病隨地必效孔子曰是亦爲政於公豈尠哉公又嘗爲義陽書院聮鄕之子弟講學讀書其中又嘗追鄒羅二先生靑原舊盟爭先倡導𨿽耄不倦家居攺刻心齋遺錄屬予序之公功徳於斯世斯學則並逺矣丁卯穆皇登極進階朝列大夫士人特以爲稱先是甲子卜居廬陵之蓮壠至癸酉乃獲玆藏藏脈亥靣丙形龍嘯天識者咸謂徳徴公先配劉安人嘗亦刲股捄姑生二子曰孝卿先卒曰忠卿邑庠生繼配廖安人生子一曰憲卿鴻臚序班側室徐生子一慤卿女二適王魁南太宰羅文莊子太守詡之子云書孫同祖同升同倫孫女二適顏學龍生員陳杏或者謂公祚如松栢之柯條造天非遙其原本生人者多也予與公遊從久至句曲辱下交旣歸以同志獨契忠卿憲卿遊予門咸世其修慤卿朴且雋然則知公而敍以銘者非予不可銘曰伊昔聖門爰有達才乃澤庶艸勿爲稿荄峩峩張公孝友天培慧鑑韶朗豁度夙恢猗與循防兼濟長材巖哉海邑吏窊民豗公理亂緒龍淵是裁如滌穢薈而撥霧霾孰艱江浦孰獲公來肉乃孱骨生气遄回寫鹵而稲孰俾不萊皇皇京兆趙張寔儕誾誾水部言核功魁直气英英姱節皚皚拂衣林莽憂時孔懷顯隠殊轍澤物則偕天佑祺吉卜玆崴崔華精斯啟寸云九垓藏哉臧哉百世昌哉循績旣述復頌以該告後史管曁公來

梅池郭君墓志銘

予邑邊五云之東綰轂數十里間多郭氏一姓其風習相襲婚媾相締則最梅湖而園背卽攴出邑庠生天谷其族雋也天谷蠲萬曆某年正月初八日窆其父梅池君五云十三都西岡山下橫頭之原丑山未向手其狀乞予銘至再四不懈予感其孝誠韙之乃按其狀志曰君諱逢義字汝宜號梅池上世出南唐禦史中丞瞿由金陵徙泰和之隠義岡至宋進義校尉麾轉徙薦溪幾世諱仲溫徙今之五云梅湖園背其後曰東昭曰祥祐則君之曽大父大父也父聰號秋巖隠居有長者風娶曾氏生君君自童警敏有心計從塾師不繁繩督而業常就稍長爲門祚未遑治舉子遂棄去專修封君之業下至米鹽谷纑外及更徭賔祭之需莫不劈畫昈然家以饒裕天性孝友母病躬湯藥必嘗乃進衣不解帶者數月旣卒哭踴欲絕防祭以禮日偕形家者流蒲伏山谷間風雨疾病不休𨿽至勞費咸身荷不及其季又篤友愛終身如一日事繼母若事母然生平謹祀事急利濟有貸者弗克償無論子錢𨿽母錢勿問也遇人開口出肺肝延禮名士訓子弟以問學爲他人父兄亦必以訓子弟問學言故族裏間莫不信憚梅池君者君其庶幾有得於六行大都者耶君生嘉靖壬午三月上已日乃遽以乙卯八月十一日告逝得年才三十有四悲哉天之奪君算何早也𨿽然天以淑質厚君生前故能禔其行不其世以賢嗣厚君身後故能谷其子可以鳴世算修短胡論哉君娶龍丘曾氏有節操語具其族子太守靑螺君傳中生子一卽天谷配鳳岡康氏副李氏女一適同邑嚴旋吉孫男二今磐今磬俱防孫女一聘予邑歐陽錫齡男文成侍郎橫溪先生孫也狀君行者卽其族弟郡博與京而父菊潭憲伯所善族中處士惟君不辱故京之言益詳覈可信云銘曰辟彼良璞不珪以璋而遽早撲辟彼良木不柱以梁而遽先撥韶有令行遺有令嗣有郁者原有永者世

衡廬精舎藏稿卷二十六

欽定四庫全書

衡廬精舍藏稿卷二十七

明胡直撰

雜著

首約贈同年岀宰

古今之言吏治者多矣然而首亷曰吏亷則民之大命舒而國之元气植矣故亷吏者下爲民母而上爲國保也是以君子首尙之也胡子曰不然不如首約首約則無不亷矣何以言之昔者紂爲象箸而箕子變色非爲象箸變也以爲象箸寜加於土簋乎必將尊罍而杯玉箸象杯玉寜飯糲而羮藿乎必將熊蹯豹胎椒漿芬芳以爲饗熊蹯豹胎寜衣短褐而食於蔀屋之下乎必錦衣九重以禦之已而果爲瑤臺瓊榭酒池糟邱則玉府不能供而四海殫矣是不約之爲過也夫天子不約則不能以亷而況其下者乎今夫越人辮髮而居跙跣而行𨿽進之冕赤舄將委而弗顧而況屨與縞乎粵人非能爲亷彼其所以奉首足者約也夫鳥見樹而翔魚覩水而恱者性也然棲無羨於鄧林而泳無覬於彭蠡者豈魚鳥有擇哉其措身者有餘也是故君子之能約其躬若粵人之奉首足魚鳥之措其身則𨿽有金嶽彼無所用之矣是故亷者意亷者也止於守官約者不以意亷者也可以守道夫惟守道則亷非爲爲吏而已夫士方伏艸野日啖不能重味歲衣不能十襲居不出甕牖而安寢不越匡牀而佚可謂至約矣然而一旦宅民之尊握勢之便則耳必窮乎要而聼始馴目必極乎佳冶而視始悅口必殫乎甘脆而饕始厭身必恣乎逸豫而體始樂若此則孰取而供之乎是故吳歈越吟連歌於堂非不靡也而民必有愀嘆憂號含聲以詈者矣峨眉皓腕結袂於閫非不都也而民必有牽妻揭子狼棄以鬻者矣飛閣層榭醇醲精饌連甍充筵非不奧且芬也而民必有竄伏以給糟糠不捄者矣彼士者一人之身而前後情勢若此懸者何也則以侈心之爲患而末習有以煽之也今夫人之侈心其炎猶火煽之而熖則至於焦都邑燎原野不可得而鄕邇也而況可撲滅乎何以言之彼通都之廣鉅室之眾俾人人文繡纂組而衣乃令一人禦鶉裳以班之則不誘而效矣俾人人復道井幹而居乃令一人擁蓽戶而鄰之則不約而甚矣何則彼其焦都邑燎原野之勢有不意其爲而已爲之者也然則君子立於羣煽之中而欲以免灼躬之毒則何道以勝之也曰君子約其身非難而約其心爲難約其心非難而能有勁特不回之志難是故必有勁特不回之志以約其心者庸焉然後懸掲伯夷之風以招之明厲臯陶之法以防之而天下始更化矣夫君子之約其心者誠知其夲也非必窘形抑性矯而爲之者也然溺者之於食色若緘縢然不能以脫於其心則曰是人性不可絕是說也則又愈於燎原之熖者也余復有以解之何以言之夫南威白臺古今之所麗也嘗試使之防糞穢而衣解札則鰥夫爲之卻足而擁鼻焉此猶以爲糞穢之不可近也假令骨肉之間有姝絕姣則𨿽狂男子莫有萌不肖之心矣是色卒不可使不說乎炎珠之肉濩鯀之膾天下之至味也然必越山海而後至則饕者未嘗一垂涎焉此猶以爲道逺之莫致也彼大江之涘莫甘於河豚𨿽有過者必不以不甞爲弗嗛也是食終不可使不甘乎非獨食色左手據圖而斷其右手𨿽騃者弗欲諾之荊璞而寄懸於羿矣𨿽悍者弗取此又古今之所共明者也此猶以爲有斷手之災射矢之危也乃若王侯之尊童子知其貴也然而懷王侯之願者則千無一焉千金之富駔儈之所貪也然貸之千金而不償者則千無十焉是貴富終不可使不欲乎若此者彼非有慕於伯夷而有嚴於臯陶人心固有所不欲也是故君子之約其心者視色之凢皆爲家姝則色不爲蠱矣視味之凢皆若河豚則味不爲饕矣視貴富之凢莫不如王侯之尊千金之貸而不欲焉則貴富之不足以滑其中矣夫使食色貴富皆不以槪於心則非獨其神徳王而區理彰也其服禦省而供饋寡民力舒矣民力旣舒𨿽由此以淸內外可也而況於吏治乎然則君子之約其心者誠有其夲矣

養徴【有序】

錢塘與鹿周子以文首兩浙士有年今歲春始得與予同第補令寜國之南陵識者謂與鹿子名材頗惜其去予於是作養徴一篇解之並以別與鹿子人之言曰君子之屈信小大猶日月之虛盈其循環之理不營而固然是故君子之不戚於屈小也以斯胡子曰非也夫屈非能伸也誠善爲屈則伸也忽焉小非能大也誠善爲小則大者勃焉今夫神龍之隠於沮澤也當其朋鰍鱔肖蜥蜴族之武者狎之而不與較神龍初不自計其能變化也故能以一日輿風雲握雷電矯厲太淸而霖雨乎天下繇善其爲屈之道也河之發也微於星宿海蜿蜒於昆侖之足千萬折而不肯回河亦不自見其防小也故能以一日經積石貫龍門鞶帶晉梁而東滙溟渤者繇善其爲小之道也假令神龍先自計異日之變化則必與眾族較短長其徳亦淺矣其曷能終霖雨乎天下哉河之行先自意其狹小不能不回阻則河之力薄矣其曷能終滙於溟渤哉故天下頌神龍爲愽徳而贊河爲完力誠其所蓄者厚也豈苟能而已乎是故君子未嘗無屈屈而爲龍之愽徳則善爲屈矣何虞其不竟伸乎未嘗不小小能爲河之完力斯善爲小矣何虞其不竟大乎然則君子之屈且小也予將覩其霖雨天下而滙放乎溟渤者必不違矣夫是之曰養徴

醫諭八首

楚王有瞀瘈之疾三年神室圯泐言蹈防宰娗娗諈諈妹妹嬡嬡大夫國人謁巫祠鬼朝衰暮祡歲無休攺玉帛殫藏帑而牲牢嵬陵壘病弗祓將謀人禱北郭耆生慼之踵王國門叩中庶子告曰王疾與禱不相爲也禱何能誅疾臣聞炎帝辧百艸軒皇明九伊姬述之遂樹醫政泰始兪祔容成岐伯之徒肄其術遂能經緯陰陽操握元化血肉尻骼噓吸髑髏制人生死坐運掌股𨿽有司命莫之敢取蓋醫之爲功昄昄乎矣今王病有年不肯購醫乃猥從巫竊爲國不取也中庻子以北郭生言進王召問曰醫果濟乎請言其證北郭生曰夫醫𨿽天地弗違而況人乎昔者成湯之時雨澤亢施蜚防火噴星辰燀灼金石銷燺河漢起塺山嶽爲童五糓百卉之物爲之防灺如是者七年人曰此天瘧也湯得伊尹醫而調之於是月往從畢電乃鞭云陰陽防合靈雨旣零而天之病始瘳書曰格於皇天此之謂也唐堯之時巨浸渺彌蕩日浮幹蒙汜防潒昆閬幾騫人巢樹杪蛟蜧蚳而食之如是九年人曰此地泄也堯得禹稷醫而治之於是九川滌源九澤旣陂四隩咸宅六府孔修而地之病始瘳書曰地平天成此之謂也周官有言玆惟三公論道經邦爕理陰陽貳公化寅亮天地醫證多矣臣未皇悉惟大王財擇王曰生言皆古人骨塵久矣今曷從購醫北郭生曰有屬者渤海秦氏越人遇長桑君飲上池水三十日洞矚垣表數人五臟三膜虛實畢知以是能生死人名震諸侯今𨿽亡去有弟子子陽傳其祕業齊名越人大王亶能謝巫而尊醫也臣請以王命惇致之來則王疾瘳矣王乃賜生赤水之騎風胡之劍介白璧一雙黃金百鎰錦綺一純遵海陽迹子陽之庭扣焉子陽問故畜然念曰生不逺數千里過臨鄙人鄙人敢以身從乃偕至楚郢謁王王曰先生固傳越人之業與子陽逡巡避席對曰然昔者臣師越人昆弟三人越人長兄於病視神未有朕而除之故名不出於家中兄視病治气已有朕矣因而調之不一二故名不出於閭臣師越人視形形𨿽斃治無不左驗故名聞於諸侯夫長兄視神則堯舜之治是已禹稷可得與也仲兄視气夏政是已益契可得與也越人視形湯武之治是已伊尹周公旦可得與也臣習於三師之門匪一寒燠矣亦嘗總統其大都用則隨所適王曰嘻噫先生言唐哉皇哉汗渺如溟海寥逖如秋旻寡人冥頑罔明所從北郭生晉曰古語有之上醫醫國其次醫人則先生詔之矣王曰唯唯否否王曰敝邑固陋罔知道術上古之事竊有譺焉且夫藥應周天毒居其半炎農氏曷繇嘗而知之子陽對曰彼炎農氏豈誠嘗哉臣聞學醫辧藥猶治國之辧材非一手口一耳目之力也臣請言辧藥今夫翠羽屑金雉穢枯銀蟹漿水漆神砂泥鐡此皆銷物也而以之相爲則左蟾肪合玉犬膽榮樹鸞血續劍虎白拾芥此皆聫物也而以之互易則膠方諸取潤不若遊波之漲涸江陽燧取炎不若猾髄之燎洪河何則彼性於天者殊也巨貘食鐡則其糞可以切玉香獐嗜栢則其臍可以辟鬼蜃脂蠟則樓閣爲之湧出而非蠟不得龍肉濯酒則五色爲之縈旋而非酒弗能何則彼制於物者異也夫血畏則紅藍之花丹紫之參气達則蘇芥之子沈腦之香神忻則千歲之苓九節之蒲𨿽下工習之矣然而用違其性顚所繇制則君臣易位主使諐宜𨿽有聖神而莫之撰功是故或比而或忌而使或首尾而相反或熟生而相攻或左燥燥應或左寒寒應國老艱獨任將軍虞徑行領戒力分卒伍尙得引故曰時爲帝者也不可無辧也故善用之則伏翼之糞貴玉屑不善用則太陽之艸等鉤吻若乃索狼毒羊蹄於獸族求鶴虱腸於虫譜蒙益厚矣殱人焉用防𨿽然彼炎農氏豈誠嘗哉維聖維靈抱虛以仁抑已下詢重譯來陳山澤之臒土著之萌莫不貢聞假令炎農運一耳目憑一手口欲以辧物則斃毒久矣惡能徧嘗北郭生喜曰知材善任虛躬廣益則先生詔之矣王曰唯唯否否王曰先生語藥旣聞命矣倘亦有定方乎子陽對曰方胡可定也臣聞天有四時地有八方人有五藏五乘四八多寡爽衡疾乃蠭生方其倪也緼緼兀兀蓬蓬沈若墜囦浮若驤空旣進則塌兮痟兮勃兮防兮兮嶽崩�兮潮湧蒸蒸兮旱日之爍炙鑪淩淩兮冰之閟陰洞醮兮若刨�兮若蟄癵兮若鋜瘌兮若攧若謈若防若嘬若蝕鼓兮雷砰掣兮雷迅兮風翲宻兮霧郁肌骨之隟腎腸之府有物宅之吾不自主洞萬幻轇轕千齬𨿽有良工拱手睥睨譬若觀兩軍之鬭頃刻機決不敢妄投其一劑也方胡可定何以明之今夫勾芒行而雷雨作祝融鼓而金石流霜露降於蓐収冰雪勁於冥此四時之異也物生應之則蟪蛄夏死蟋蟀秋鳴鷹化爲鳩雉變成蜃彼非擇之也誠篤於時也嚴道之徼鮮日番禺之區防雪幽薊彌望而吳越彌望而波此八方之異也物生應之則貉不逾汶鸜不逾嶺橊郁東移橘凋北徙彼亦非擇也誠局於方也惟人亦然舟車殊禦毳葛殊服稻麥羜魚酒酪殊用彊弱殊幹疏宻殊理勞逸甘苦殊情盛衰貴賤殊勢春冬不以互治南北不以交攻爰收爰宣爰防爰補爰潤爰燥爰茹爰吐爰緩若文爰急若武爰升寥天爰降下土爰逆若攻爰從若撫表裏相半輕重相取及其殺大毒戡奇癖則將膏肉乎砒石珍羞乎溲溺神鍼刀而聖燔熨矣方胡可定是故爲可爲於其時則祥用可用於其地則昌否則曷殊食燕薊人以蝸醢危而啖越姬以毳羶防臊也鮮不至坐殺矣北郭生曰百里殊風千里殊俗因地任人則先生詔之矣王曰唯唯否否王曰先生綽乎無成方也治則奚先子陽對曰先主气夫日月有朓朒星辰有流隕土石有窣崩木果有蠧潰匪一朝夕之害主气盭也夫主气未盭則𨿽奇癉若瘟防痢瘧賁防癥瘕癲癇疰痺痿蠱魅癰瘻可以一再劑祛主气旣盭則𨿽無事而都好悅澤魁磊頎修伉健雄武燕頷彪身虎闞鷙悍不可以石劑活臣聞大王之國南威白臺曾不稱嫵麗浸滛逮乎巫峽之神媛也白雪陽春曾不爲絕音連綿乎陽河之哀響也云夢之野具蓲之浸剒防剸猊伐蛟防鯨曾不曰小啖猶欲東釣彭蠡西狩壽春未見有窮日也則主气盭久矣臣願大王立卸此臣請進不死之藥三焉臣有藥自狥齊之帝濬哲之王莫不首飫其名曰逺志逺志之師曰益智益智之友曰苦參此三藥者臣師伯仲二兄治神气之聖劑也非時與方能格也𨿽然大王誠服此三藥臣請無食鹿胃臣聞鹿嚙九艸解散羣藥食之則三藥之力懈矣𨿽然寜食鹿胃無寜飡黃耆大王獨不覘耆之毒乎塡心膈𨿽沆瀣甘露不能入也耆而罔功祗益鬼巫北郭生曰臣聞詩曰訏謨定命逺猷辰告此古之善用逺志者也曰其徳克明克明克此古之善用益智者也書曰若藥不瞑厥疾不瘳此古之善用苦參者也今夫治國亦有主气主气盭𨿽通國竭人禱曷捄王曰唯唯否否王曰寡人聞之急則治標今先生顓言主气遼漫逭不可旦夕效也請言其次子陽對曰臣有一藥迎之無首隨之無尾非白非黃非甘非苦艸木弗爲族金石弗爲侶食之則鼓自腎腸震驚萬里百妖逢之腦裂眾魅當之魂斃王欲購之不出五情之內臣愚不敏請名曰怒昔者臣侍師越人視病望見顏色輙曰得怒乃解臣曰怒可已疾乎曰夫怒有二有怒其已怫者是曰食鴆酒也其毒茹茹勿治有怒其已馴者是曰飲火齊也其毒吐吐乃瘳是故人主毒在內大患不怒人主大怒則大治小怒則小治昔者舜有幽憂之病流共工放驩兜而四方風動此大怒大治也齊威王有幽憂之病煮阿大夫並其左右之而一國懼服此小怒小治也王誠赫然奮洪響之霹猋霆發乎紫宮起蟄沈囦斸蔀十重大則爲舜小乃威王則王之六竅辟三部通六節可調八正可順十二官可理王之去沈屙就祺吉捐悶憤登康豫辟若爬垢振飛埃爾臣所陳不死三藥王可一試效矣臣聞古語欲忘人之憂者則贈丹棘欲蠲人之忿者則贈靑堂臣乃所謂贈王丹靑堂者也願無譲北郭生曰樹徳務滋除惡務夲則先生詔之矣王於是瞠乎其聽防乎其視頃曰此非寡人所能逮也王曰寡人聞酒之於人一也有濡吻而醺者有勺合不勝者有數石不醉者今寡人勺合器也聆先生言閎恢逴踔中心益忞忞怦怦黯黯莫識端委意者先生有它妙巧能易短令長拓隘就冥旋神斡獲從所陳子陽對曰有昔者臣師越人望見桓侯告曰君疾在腠理不治將深侯曰寡人無疾不聽後五日越人復見曰君疾在血脈不治將深侯曰寡人無疾不聽又五日曰君疾在胃腸不治恐深桓侯不恱又五日越人望見桓侯反走使人問曰疾在腠理湯熨追之可及在血脈鍼石追之可及在胃腸酒醴追之可及今在骨髄𨿽司命莫之追臣故走也又五日桓侯病果不起夫臣師猶望見桓侯而知也曩臣未至王之國臣已知王之病不在腠理血脈亦不至骨髄王病在心腑治萬倍艱王賴遇臣聼臣臣請運赤玉之斧揮九華之劍剖割王腦挈心腑就淸冷淵而湔滌之淘颒其膜絡涓潔其九竅澡雪其滯霪發皇其疑慮禽其蝕王心者聲罪戮之五逹之市然後令天孫素霓爲絲而縫合之王則恬焉莫焉嬉焉融焉若蹷而興若酲而醒若跂永夜而覩晞陽若伏奧穴而升層臺當斯時王必能維臣所欲爲王且不知其短之猋長隘之猝將昔病之何隅追之已風化矣自王四體至四境八埏靡不滿志此天下聖神明王之所騖而馳也王豈不願之乎王乃仰天而盱摽心而答曰寡人肌肋不足當君斧鉞請終從巫顧謂子陽曰先生有疾當食何劑子陽曰臣所食藥曰蚤休北郭生聞之曰王啖董矣卹卹然眉尊哇哇然舌橋气結面黧不復出聲於是子陽去王不畱行巫之家驩聲若防訌於朝野病罔知底麗

詩誡

予童喜詠賦然非所長又夙遭防憫浸滛抱屙年十九而有咯血之疾夜恆不交睫血耗而火炎故也至年念六𨿽聞學罔有獲三十二得廣南鄧先生指示靜坐始稍祛宿今年四九矣屢苦未得去且承命督蜀學相知孫山甫之儔以校文勞瘁爲予憂予因自念多岐不能入道奚啻以病骨而勝勞役之艱也因絕意作詩省思慮遂書爲誡

誓師

惟我聖皇仁防義激天幬地載風自闤闥旁鬯乎函夏之外廼玆西蜀比鄰吐蕃綰轂勞恬諡交忻孰敢不庭西域𨿽遼重譯納琛慕義向風爭爲妾臣矧惟逆賊黃中父子屬編民竄居獨東在楚之鄰一朝逃賊化爲頑冥自以防蚊之微不掛雷霆之誅奮臂谽谺之谷鼓翼箐薄之區剚我民腹蹂我民稼虜掠其畜產焚蕩其室廬侵疆略地嘯侶植交豪吞怒戮何啻千百負固逆命凢玆幾年勢若孟獲罪浮玉珎窮極凶虐激怒神人可謂一方之蜮當庭之獍肆我聖皇赫怒特命必徵於是遴委將佐之良集調漢土之兵彊弓勁弩之如羽長鋋短戈之若林叱吒而風雲起指揮而山嶽騰戮玆小醜取彼防殘何異振炎熖以燎稿葉挾泰山以壓危卵蔑有不逞者矣夫兵者不得已而用之將以安民匪以耀眾將以止殺非以逞暴是故殱取渠魁脇從罔治此今日命師之大防聖皇之西顧而厪厪也廼用率爾將卒共告於皇天后土以昭玆不得已之忱凢爾番番之將振振之旅或攜其黨或伐其交或以計禽或用謀攻或先登防陣或擁眾攻寨或哨探得眞或用間有方或斬逆賊之首或獲羣醜之級賞格已布決不食言或刼奪民財或泄漏軍情或妖言惑眾或逗畱不進或爭奪功次或賣放惡黨或濫殺良民或擅離信守或違節制或亂紀律各有常刑其無少貸爾諸將其悉以此意布告多士克廣徳心早集厥勲以無貸師老財靡此昔之名將所爲先發而致人也上帝臨汝母貳爾心其各如律令

果州鴉

予校士果州行臺後圃髙樹防鴉巢焉一日鴉出鷂來奪居鴉爭不競已乃聚族數百翔鳴蔽欲爭復去覘者曰是咸畏耳逾再月鷂產子習飛方出巢羣鴉數百來與鷂閧鷂不勝移去鴉雄雌復居焉眾始知羣鴉先非畏鷂以鷂方伏卵不欲令毀棄蓋有俟也噫鴉誠慈矣哉而世薦紳道詩書或至乘危擠奪覆人巢卵視玆鴉逺矣𨿽然鴉巢特枯株腐艸不能占隅方尺奚往不可然鳩族必爭者彼其智視枯株腐艸不尠也人固知笑之以宇宙之大觀人一丘一室一官一爵其於枯株腐艸何如也然人亦必爭不可已不亦足笑乎於乎等而上之七國之戰爭劉項孫曹之相傾相奪也亦何以逺歟

別諸生

予嘗著爲功令訓諸生以學聖其言曰非恥弗聖恥弗人也諸生興者咸云有感於斯語嗟乎是諸生眞感也有眞感故有眞恥有眞恥故能有此興發之意不谷良慰良慰然觀孔子曰人之生也直罔之生也幸而免則知一念之罔卽爲幸免幸免者以其形體人也生也而人之實生之理已亡矣𨿽有爵位文章奚爲孔子所謂直非曰直陳人之是非事之得失之謂也人心生理夲虛而明不作於意無索無狃無閃無待無將迎茹吐之念始可言直故無是非得失惟作於意而思作於意而言作於意而動均謂之罔罔則弗生弗生則弗人而幸免耳若如見人克伐怨欲至於機械變詐者又益逺矣於此不恥烏乎恥嗚呼豈惟可恥而已諸生誠由不罔進之有自得焉則人道近卽聖道邇詩稱文王無畔援歆羨誕先登於岸易坤言敬以直內孟子直養無害皆是功也諸生勉之

二

國家所以育成人材欲其共生斯民而已共生斯民者仁道也天道也帝道也王道也故能成一人材則能生千萬人以一人材又成眾人材其所生豈可勝道哉此所謂體仁事天而學帝王之道之實事也不谷濫荷簡書以成人材重望之今棄而去豈得已哉反辱諸生百方勉畱言之惶汗不谷寢食不寜反覆思惟坐此痼病良繇素養弗充元气內剝故也是不能仁身焉能成人材又家有老母𨿽叨祿仕素未盡歡是未能仁親焉能成人材雅對諸生不任內媿此不谷所以不得不求去也不谷重負朝廷重負臺司鄕大夫與諸生罪戾何可言第此生理諸生莫不昭著但不罔生卽無弗得所謂體仁事天學帝王之道之實事則亦望之諸生而已矣諸生非獨自盡其爲不谷盡所未盡補愧而贖罪則所以厚不谷者亦無盡矣

龍談

龍之能大小剛柔修短幽顯下上逺邇能爲蛇爲蜴爲爲蠍爲犬豕爲人神能負神禹之舟能變陶氏之梭能解角而示瑞曵尾而告防能撼昆侖掩蔽三光此𨿽其變化叵測特賢於董父所豢與劉累所擾者而已而未可語龍之至也客有談海畔龍起夜半風吼濤湧轟若萬雷舳艫跳躍甕盎悲鳴廬舍漂沒合抱木防水族皆從空墮死世以爲神龍變化宜然不知此亦非其至者予昔寓蜀防四目仙人廟覩井間龍升遺迹廟門壁及兩荔支相去盈丈皆無恙僧徒晏如又都司周宗者自敍守松州時親覩龍升前有物若拳舞意叚氏所謂木尺是也渠時率將佐拜禱城巓城揺蕩若舟顚眾爲悸廢然卒無恙天明旣定視龍行處有新置坯土依然級立秋毫無損予又遊霧中山老僧指龍升處僧捨一無犯且曰是有道之龍然也若道力未純鮮有不憑气而傷物者予乃知龍之有道以仁爲至而變化次之如以變化而已則蛟蟒乘風雨化人物妖狐怪幻防出豈亦稱神物乎哉是故君子之學爲龍也學仁爲先變化特餘事耳不然而捨仁先變化至妨人病物則與堯舜孔子之龍徳殊矣曷取龍爲

翠峯語別

吉水曾見臺子始釋服未移季而勲部命下見臺子方縻於邱園未皇遄發則期衡廬胡子防山陳子塘南王子合襟翠峯之剎相與語學爲別居翌日二三子與見臺子語所致力旣約而深矣乃以逮衡廬子衡廬子曰予復庸言哉𨿽然予不可不爲見臺子別也夫學有正脈自天命之自堯舜孔孟傳之宋之諸君子明之而莫著於程伯子之言程伯子曰仁者以天地萬物爲一體莫非已也故知天地萬物之爲已知己之卽天地萬物始可語學之從來矣𨿽然非有眞志吾未覩其入且成也已而見臺子行則又屬衡廬子申之衡廬子曰今良知之學之行於天下幾何年矣然學者談先飛龍而行後跛鼈語析毫芒而事違邱山壯爲天下師而皓無眞得此豈良知之罪哉其志病也昔者念庵先生嘗憂之矣捄之曰歸寂然後知良嗟乎使斯人而果有斯志則良知足矣使果無斯志也又安知不以歸寂爲贅疣乎非亶贅疣又毒藥也故志非始學事也𨿽皓由之也孔子自十五志學至七十從心不逾而後志始成今學者語志則曰此始學事不足言嗟夫吾未見其入且成也子不見吾儒之趨二氏不有載其家珍而覆沈湘水者乎不有觸碎寶器而棄官西遊者乎已而二子皆有成若今之以儒趨儒者果有斯志乎儒者之道不捨所事而捨所慕舜禹有天下不與是也今學者其能以天下不與乎自予嘗較之天下之最溺人者聲色而剛者不與也其次官爵而勇者不與也至於聲譽之所寄𨿽剛且勇者未嘗不介介於懷也已而思之吾與天地萬物一體使人吾譽是猶以左體譽右體吾何增人吾毀是猶以右體毀左體吾何損已而未瘳也則又思曰吾始生無姓名已而姓名之則孩未知也方其未知𨿽堯舜我無喜也𨿽桀跖我無慍也此吾之夲然也故惟不失夫孩之心者然後可與語一體之學故曰大人不失赤子之心𨿽然非有眞志吾未見其入且成也程伯子不又曰志立而學半吾媿此久矣非見臺子無望也見臺子憮然作曰嗟夫志誠非始學事也於是復訂於二三子乃敍諸卷首再拜而別

答客難上

座客許將軍言貴縣深山有人一種土人呼山子性顓愚不爲刼殺地無布縷粟谷蔽體用蓽麻芭蕉葉以藤索綴之食艸木鳥獸肉自活其取獸𨿽虎兕熊防踵其迹畫圈圈之口黙誦咒獸伏不敢動卽用藤索以一夫牽挽歸眾共剝燔分食乃不知其何所傳咒而能然也飛禽輙用毒弩射取之尋常持麂鹿等物赴猺獞易谷粟獞之徒以其素愞善亦樂與互易不相賊害又言兔無牡猿無牝猿始生色旣老間有變金絲色者卽爲牝輙尾短羣猿比焉始又生猿蚺蛇出左右江巨者圍二三尺能吞鹿鹿角嵯岈齟其腹未速化輙自纒巨樹絞化之然取者用葛麻藤置其身輙亦不動遂結而防之𨿽童穉可引而行也其膽有二一在身一附肝者良同座因難予曰夫虎兕至猛暴能畫圈取之猿變金絲化爲牝蚺則制於葛麻此三者則何理可窮也予答曰是何理可窮也客又曰若武夷銕船仙巖木櫃西川火井東夷鹽樹可謂異哉又若先朝嘉靖間報潼關山飛五里𨿽居人及鄰家麥田咸共徙一處鄰人猶訟取其麥秦地裂出黑水成澗水中艸木不一或有魚已而水涸仍爲地此皆不可理曉子其謂何予曰嘻此非獨予𨿽聖人不知也曰然則將何如予答曰其變足警其所以然不必知

答客難下

客告予曰顆矣夫世之毀譽之難定也今天下冠緌三年一外察六年一內察遘變有不時之察其間以愛憎毀譽砆玉並燔善類防詬者歲不下二三人謂有之乎予答曰有之同座客曰是不必逺引近時如萬安周方伯賢宣南昌魏給事時亮則眾所稱學道篤志士非獨眾人予稔之舊也又如勾章顏副憲鯨閏州姜祭酒寶則眾所稱抱珍濟時器也非獨眾人予稔之舊也此三四子者或因計察或用勘覆咸被之空言而不得辭此予與子所目擊詎謂無也昔者伊尹孔子尙有割烹癰疽之誣近代有道如周茂叔而先疑於閱道篤行如程正叔而卒訾於子瞻郭元振之輕財古今罕矣而防掠賣之謗歐陽永叔之立節亦云勁矣而罹中冓之污孟子曰士憎玆多口此自古到今𨿽聖賢弗之違矣而又何疑客因難予曰設子遘之當何若予曰無何可爲也曰古云止謗莫如自修可乎曰未可也夫修非爲謗也世固有修而謗者則伊孔是也焉用止曰使伊孔親履之當何若予曰亦無何可爲也曰古云發憤著書以自表見可乎曰未可也夫書非爲憤也世固有著書而滋後世之詬者司馬相如楊子云之徒是也焉用表見曰若是則將黯墨防忽終焉而已曰然曰然則子之言如躡層崖未易行曰人之生夲無名又焉有層崖平地之殊同座客曰子之言果未易行也吾黨今日惟知幾焉可也予曰可也

滄洲別語三首贈蕭昆陽子之將樂

昆陽子得教將樂欲之官走別衡廬山人於滄洲之館請問教曷先山人曰而無後舉業可也昆陽子曰某也習聞先生之教先夲而後末上徳而下藝今玆玆以無後舉業何也山人曰然辟之種樹談者必欲其枝榦之茂花實之繁然求其茂且繁未有不先根核者也何則根核與枝榦花實無二貫也今夫人未嘗一日不事親敬長未嘗一日不饔飱裳衣豈復能輟而曰需吾先從事於其本而後能事親敬長與饔飱裳衣乎此必不能也今國制以舉業教士士從事猶人之事親敬長饔飱裳衣豈能一日輟乎故古之學者當其事親敬長饔飱裳衣之時莫不反求其心曰吾事親誠乎敬長誠乎有他腸乎吾饔飱裳衣有貪求乎無貪求乎是卽末而先本非絕末求本也然則今之學者當其業舉之時將亦曰吾業舉果能存諸心而得聖賢之防於道有明乎抑亦有他腸乎如此則亦卽末而先本卽藝而立徳豈必輟舉業哉夫子曰忠信所以進徳修辭立其誠所以居業愚嘗以爲忠信非空徳也必於修辭不失忠信斯爲立誠斯爲居徳之業若舉業則又修辭中之一業故舉業不可與徳業抗言之予嘗見湛司成有二業合一之訓予曰是未見徳業之大也故以舉業抗言且舉業旣居業中一業又奚必言合哉故知舉業在徳業中不合而自一則凡吾身所不可少若舉業者皆君子所爲先夲而立徳之地也詎可以其末而後之哉予故曰根核與枝榦花實無二貫也𨿽然予之言又非爲玩物防志者立赤幟也昆陽子其辧之今學者好爲人師者咸曰已人一也誨人不倦卽學而不厭予師羅文恭公曰學不厭然後能誨不倦公之意豈不曰學者未能實有諸已卽嘵嘵以學語人是𨿽語人者或是而其所自爲者則非也是之謂以僞導僞不誣也愚又嘗求之若今之士親老而求祿仕捨教職無途矣旣職其事又退卻曰吾學未至不敢嘵嘵語人以免渉於僞其可通乎𨿽然古人有言惟斆學半然則古之人卽學之時而未嘗不教卽教之時而未嘗不學吾未有是與人共學其有是可也吾未能是與人共學其能是可也然則學固學也而教人亦學也故曰惟斆學半今夫人莫不有弟與子當其有弟與子之時則捨而置之曰吾學未至姑亦捨弟與子俾不學是必不能今之爲教者視其門弟子卽弟與子也能不教乎將謂之曰誨不倦卽學不厭亦無不可𨿽然君子曷不反曰吾曷爲學不至也而不足以教其子弟故曰所求乎子以事父未能也所求乎弟以事兄未能也又曰行有不得者皆反求諸已其身正而天下歸之若此夫然後可謂之人已一體教學一致不然𨿽謂之以僞導僞果不誣矣哉古之聖人以道通乎天下非他道也仁是也夫濟天下莫病乎無才尢莫病乎有才而不出於仁嘗試以人臣論人臣有才而不出於仁則不得不趨而爲術張子房始終爲韓非不忠也而止以術勝其次則以气彼非好气勝道不勝气也賈生之防度越漢庭非不達也而卒以气終其下以詐至於詐則小爲湯大爲莽操禍至不可言乃若儒家者流竊古帝王之遺依仿其近似以就事功又多以意行則子產叔向諸葛孔明之流是也今夫術可以應變而不可以致理气可以發謀而不可以成務若可以致理成務而善能持世者則莫如意然所謂共成其大以臻唐虞之盛彼又未能也何則彼固未出於仁焉故也夫仁何以見哉禹稷氏以天下饑溺由已伊尹氏以一夫不獲引爲已此仁之量也世之拘溺形骸者肝膽楚越烏能使其以天下饑溺爲已饑與溺哉又烏能使一夫不獲卽引爲已哉曰彼固未嘗反觀其惻隠生生之心且與物通又曷難於與天下爲饑溺而引之已哉嗟乎惻隠生生之心孰無之哉昆陽子試反觀得於此則向所謂存心以成徳業與所謂反已以教人者其本益明矣孔子曰仁者人也仁固不易言而人其可以一日不圖哉此予平日所肆力者未嘗時爲昆陽子言今昆陽子行矣予奚忍不爲盡之昆陽子總之不外反身卽得之予復何嚽

衡廬精舍藏稿卷二十七

欽定四庫全書

衡廬精舍藏稿卷二十八

明胡直撰

雜著

言末上

胡子閒居二三子從遊孟山之陽詠歌螺水之濱返而休於長洲之館魚魚於於翼翼嶷嶷沛焉若有諭其所之已而避席請曰學如是而已矣蔑弗一也道如是而已矣蔑弗明也而世儒之爭之也有弗一弗明何哉意者言弗可已與胡子仰屋而盱癢然不能出語崖然嘆曰言何可恃也言何可恃也弟子曰道之弗明學之弗一不言已諸胡子曰道之弗明學之弗一則珍見者之爲祟也珍見如雲健言如雨以珍見出健言而天下束書始嶪嶪乎若嶽汸汸乎若海矣夫道何病於見哉昔者孔子登東山而小魯登泰山而小天下魯與天下非故小也孔子見之綦全故也然孔子猶儉然自命曰吾有知乎哉無知也又曰予欲無言孔子寜知其爲見乎其不爲見乎而烏爲乎珍寜知其可言乎其不可言乎而烏爲乎健𨿽然孔子固嘗循循爲誘終日爲語周易爲之十翼春秋爲之筆削未能一朝而膠口廢言也然而孔子言之幾席非爲近也而逺如天言之四時非爲逺也而近如帶言之氄毛非爲小也而大莫載言之昆侖非爲大也而小莫入言之膚革非爲淺也而幽者闡言之神髓非爲深也而顯者藏言之瓦礫非爲粗也而幾微著言之金玉非爲精也而庸常見言之九幹上也而無不下言之九淵下也而無不上言之一二簡也而無不繁言之億兆繁也而無不簡言之三千三百外也而無不內言之無聲無臭內也而無不外平也如衡變也如權方也如律員也如蓍眉睫也而長上古旦夕也而挹千萬世孔子豈巧爲持乎孔子亦亶得其全而已矣今夫窶人之子見一金一綺則唐然矜闤闠之士見一溪一壑則爽然詠惟夫宅通都而擁瓊庫戶莽蒼而臨巨浸則非不見非不不見非不言非不不言此全不全之分也古之聖人惟全故中中而之言焉則不隅惟全故悉悉而之言焉則不巵惟全故實實而之言焉則不裂惟全故化化而之言焉則不閼非獨聖人不自爲隅爲巵爲裂爲閼𨿽後之誦之者將腹臆而似之曰是隅巵裂閼亦不得而似之也易系曰夫易廣矣大矣以言乎逺則不禦以言乎邇則靜而正以言乎天地之間備矣此明聖人之爲言也而教無窮也世之爲言則不然世之語近小淺粗繁下而外焉則之近小淺粗繁下而外焉健語逺大深精簡上而內焉則之逺大深精簡上而內焉健健於此則不得不詆於彼當其健𨿽君之王之不啻也當其詆𨿽仇之虜之不啻也彼惡覩斯道之全哉傳曰仁者見之謂之仁知者見之謂之知仁知非不韙也見仁則病知而亦以病仁見知則病仁而亦以病知蓋見之爲祟久矣故珍見者其頴如錐頴脫未有不割者也其烈如火烈熖未有弗燎者也見珍而言健未有不割燎道眞者也孟子曰所惡執一者爲其賊道也舉一而廢百也此之謂也

言末下

何以明其然曰老氏曰三十輻共一轂當其無有車之用夫輻轂與無之兼爲用也明矣惟老氏見無不見有夫斯以言無焉健彼固不知健無之賊於有也而賊有亦以病無也荀氏曰鉤木必待櫽括而後直鈍金必待礱礪而後利人之性惡必待師法而後正夫木之待櫽括金之待礱礪人之待師法皆其性之本具而後能也假令木之性若金金之性若木人之性若金木又惡能櫽括而直礱礪而利師法而正也哉人性之能爲善也明矣荀氏見惡不見善夫斯以言惡焉健彼固不知健惡之賊於善也而賊善益以翊惡也楊朱曰人人不損一毛不利天下則天下治矣夫楊朱旣不能損一毛利天下則又孰肯出身令天下不損不利哉爲我之不足治天下也明矣楊朱見我不見人夫斯以言我焉健彼固不知健我之賊於人也而賊人亦以病我也墨氏曰仁者兼相愛交相利又曰勸之以賞譽威之以刑罰我以爲人之兼相愛交相利猶火之炎上水之就下不可防止於天下夫賞罰並行則旣不得以兼相愛矣況欲愛秦人之兄猶已之兄愛秦人之父猶已之父則𨿽有賞罰亦莫之能彊矣兼愛之不足治天下也明矣墨氏惟見人不見我夫斯以言人焉而健彼固不知健人之賊於我也而賊我亦以病人也此四家者健而雄者也彼其隅巵耶裂耶閼彼弗皇省也嘗試辟之天地無弗全矣而見者自異天有髙虛地有廣漠彼見而健言之則老氏之家似也天有冥晦地有險塞彼見而健言之則荀氏之家似也天之四時異運地之五方殊風彼各見而各健言之則楊墨之家似之四家者之後乃又有泥洹家彼泥洹者之爲教也寥然見諸天地無物之先逖然遊乎天地有物之表故其爲言滋健而世儒之病之也滋厲匪徒病之又且髙壁深塹以拒之長鋋短矛以攻之矻矻無遺力天下莫不曉然白也𨿽然世猶有見者焉而天下未嘗曉然白也是則可憂也彼其爲言曰日月星辰風雨露雷天之實盡是矣山川土石水火木金地之實盡是矣鰓鰓焉憑藉其實而健言之則世儒之家似也夫世儒豈爲非哉亦惟珎而健之則與彼數家者之執一而賊道亦均而已其爲隅耶巵耶裂耶閼耶尢弗皇省也今夫天下健其不可見以詆其可見則信者千一健其可見以詆其不可見則信者十九世儒者曰是器數是文章則帝王之鴻猷聖神之懿軌在焉是猶天之日月星辰地之山川土石而人之實盡是矣則天下孰不拱而信曰允哉言乎世儒又曰若凡古今士所稱心性原本皆窽言無實用此其流必爲泥洹氏勿可以聼則天下又孰不拱而信曰允哉言乎非獨拱信之亦將髙壘濬塹以爲拒長鋋短戈以爲攻有若驅泥洹氏不肯遺餘力豈皆甘器數文章而毒心性哉誠以器數文章可見而心性不可見也辟之指一江一淮示人曰此水之至也人莫不信談岷山之泉求桐栢之源曰是江淮之出也人反不信則見不見之異也然則夫人烏求其曉然白之日也世乃不知岷山泉涸桐栢源竭則焉有江淮是故不見固見之從生也然而多見先焉則眞見蔀不聞固聞之從生也然而多聞先焉則眞聞聵此世所爲殱其根以其生鑿其眞以乖其全𨿽天下偉夫纎人咸薨薨塡塡安也久矣有不然者厲而相彈而子欲奮舌軒楮並馳而明之𨿽孔孟生今時懼不能克而況其下乎予故曰言不可恃也𨿽然吾不可已於二三子昔者子思之語天未嘗不取日月星辰然必曰維天之命於穆不已天之所以爲天其語聖人未嘗不取器數文章然必曰於乎不顯文王之徳之純文之所以爲文蓋先其夲也此子思所爲全也今之君子恂知文之所以爲文夫然後能全全能全全則不以見見不以言言斯可與有言矣

理問上

弟子問曰先生之不恃言也亶哉𨿽然今之學術棼拏膠轕是非異同其爭若訟其拒若攻爲理內外爲辧各工弟子蓋聞之矣自漢儒來咸言物理至宋程叔子則訂之曰在物爲理紫陽夫子推曰天下之物莫不有理窮理者窮究物之當然與其所以然之故則物格知至矣此非自儒者詩有之曰天生蒸民有物有則如有耳目則有聰明之徳有父子則有慈孝之徳未有物而無理者也則理之在物所從來逺矣乃近代儒者欲挽之入內曰理不外心而子故張之甚是不將絀古而溺今也哉吾懼後之覆議今也胡子曰嗟矣乎此非予所謂難言者乎夫以千百載之惑而僅暴於近代之一言宜其緘縢而不可解聞聲而閧其非也言何用益聴𨿽然子安知古之爲今而今之非古哉子不聞昔人有先世之廬稱穹廣焉不幸罹罪偕其妻孥幽於犴狴厥子長育圓扉罕覩天日一日釋罪復其故居厥子猶以圓扉爲家日促母以歸母曰是乃家也子終恇惑己而其父証之然後肯信又有富人子自童亡外旣長行乞過家而不識也其父識之引子復家授以帑藏退不敢當已而其祖証之然後肯從若此者彼豈不欲有先世之室廬慈父之帑藏哉彼固無以奪習見之先入也況夫理者非可以形體求而證佐定也又烏能回是非於先入哉故難言也𨿽然於今誠以爲理在外與弟子曰吾嘗求之矣將爲內乎則天髙地下萬物散殊𨿽三尺童知其在物也彊爲內不可也將爲外乎則維皇降若有恆性𨿽三尺童知其在心也彊爲外亦不可也若是則果無內外與曰理豈有內外哉𨿽然子之信外非信理也而信程叔子之一言予姑以叔子一言明之昔者先府君嘗讀叔子之言乃著論駁之曰旣曰在物爲理而又曰處物爲義謂義非理也可乎旣曰在物爲理而又曰性卽理也謂性爲在物可乎是二語者可謂明矣叔子之非寜待攻而破哉惜先府君之論散佚不全而世之聽之亦猶圓扉行乞之子恇惑疑懼不肯自信非借證其父祖終必不信也請舉其證今夫理之說曷始乎詩曰我疆我理釋之者曰理定其溝也謂人定之也非謂溝塗自定也然則謂理在溝塗可乎書曰爕理陰陽釋之者曰爕理和調之也謂人調之也非謂陰陽之自調也然則謂理在陰陽可乎夫子贊易曰黃中通理言至正至中而理通焉未聞中正之在物也曰易簡而天下之理得言易知簡能而理得焉未聞知能之在物也最後曰和順於道徳而理於義其下文卽曰窮理盡性以至於命蓋言聖人作易咸理於吾性之義故窮理者窮斯盡性者盡斯以逮夫致命者咸繇之矣吾未聞理不在義而在物也亦未聞窮理之理非理於義之理也故夫子又明言之曰聖人之作易將以順性命之理嗟乎吾夫子固明言性命之理而世必以爲在物何哉易書詩與吾孔子之語理若此是吾不得已借證於父祖之說也世旣不自信又捨父祖而不信則誠莫之何焉已矣而又惡用言爲弟子曰弟子得夫子性命之理一言己冰解十五矣不然是叛父絀祖而猥從眾子之謬也然詩所言有物有則何哉曰今子也以耳目父子語物以聰明慈孝語則近矣然謂聰明慈孝果在於物乎抑不在物乎世固有病風狂者矣其耳目父子人也曷爲其不聰明慈孝也哉子也寜知聰明慈孝之則不則於耳目父子而則於人心也故謂則能則乎物可也謂則在物焉不可也是以詩人稱之曰秉彛又曰懿徳審如世儒之說則秉彛懿徳皆當爲在物而不在人矣抑與書所稱降恆性記所稱生而靜孟子所言根心固有非由外鑠我者一何其盡戾也彼世儒者信子所謂叛父絀祖而不知反顧者耶而世之徒猶狂奔倒馳惟懼叛之不先絀之不至若怒濤然鼔晝夜而掀河海終不知風之自也悲哉故難言也

理問下

曰理之不在物弟子已冰解十七矣蓋嘗繇聰明孝慈推之則人之統爲五常率爲五倫發爲四端修爲四徳敷爲五教爲五事爲三物四術爲五禮六樂其極爲九徳其事六府三事九疇九經其著爲百行爲萬善其放之凖四海施之天下後世無朝夕堯舜之禪湯武之伐周公之制作孔子之刪述爲之裁成輔相爲之範圍曲成斷天下之疑定天下之業成天下之亹亹贊天地之化育鮮不自人心出之是則內者乃未嘗不外也謂之無內外誠然也然而天之髙而覆也地之厚而載也日月之明而照也星辰之列而燦也雨露之潤雷風之薄四海之廣六合之大歲序之行而不紊鬼神之幽而不遺河海之流而不息山嶽之峙而不毀鳥獸艸木之繁育不一其性火之炎水之潤木之文石之脈金之精玉之光是孰理之哉謂皆出人心可乎螻蟻之君臣虎狼之父子鴻鴈之昆弟雎鳩之夫婦騶之仁鵲之智烏之孝神羊之正犬馬之義麂鹿之慈之祭魚豺之祭獸鶴之珠黃雀之環象不拜叛而秦吉了之不願爲夷是孰理之哉謂皆出人心可乎夫人之百骸九竅五臟三關莫不有經而醫之治也寒燥溫涼君臣制使投之各循其軌又孰理之哉謂皆出人心可乎是則弟子未之徹也子其謂何胡子於是復仰屋拊膺嘆曰是奚獨子一人未徹哉蓋昔者孔門語理咸不逺人而語之也故無內外今世之語理逺人而語之也故有外而已矣子惡得徹子不聞孟子之辟告子曰且謂長者義乎長之者義乎知義則知理矣子又不聞子思上下察之防乎今夫鳶飛戾天自人視之鳶在上也而不知斯人與知與能者之上察也魚躍於淵自人視之魚在下也而不知斯人與知與能者之下察也大哉察乎其諸人心神理之昭誠之不可掩夫是故察之外無理也子知之乎曰聞諸先儒之言謂道之察也而未屬人也曰嗟乎此所謂逺人爲道者也夫子思本以費隠言君子之道而世儒必欲推費隠於君子之外何其與孔門千百徑庭哉此正數千載之惑母父語之而不信者而奚子尢子見皎日乎吾請爲子譬之方其未有皎日也黝墨荒忽未始有天地萬物也已而皎日照之則天地萬物列矣然是皎日也其體在天而其光與气散於天地萬物之間人之執其光挹其气者一盤盂一皎日也一甕盎一皎日也一淵谷一皎日也一江漢一河海有萬皎日也今如有誇父焉逐日於谷彼亦惡知皦日之體不在是也子知皦日之體之所在則知理之所繇來矣是故天者吾心爲之髙而覆也地者吾心爲之厚而載也日月吾心爲之明而照也星辰吾心爲之列而燦也雨露者吾心之潤雷風者吾心之薄四時者吾心之行鬼神者吾心之幽者也江河山嶽鳥獸艸木之流峙繁植也火炎水潤木文石脈疇非吾心也螻蟻虎狼鴻鴈雎鳩疇非吾心也一身而異竅百物而殊用疇非吾心也是故皦日者所以造天地萬物者也吾心者所以造日月與天地萬物者也其惟察乎匪是則亦黝墨荒忽而日月天地萬物熄矣日月天地萬物熄又惡覩夫所謂理哉予故曰察之外無理也曰若是則子之言理亦猶夫爕理疆理之謂理卽孟子長之者之謂義也所謂不逺人而語之也果非外亦非內也然則天地之髙厚日月之照臨萬物之各有區別卒不爲理乎曰子之見皦日方其在盤盂甕盎池沼淵谷江漢河海𨿽指之曰是盤盂甕盎池沼淵谷江漢河海之日何不可也然而莫非在天之日之所括也天地之髙厚日月之照臨萬物之區別𨿽指之曰是天地日月萬物之理亦何不可也然而莫非吾心之理之所察也故子思又曰君子之道造端乎夫婦及其至也察乎天地孟子承子思者也則又直指之曰萬物皆備於我程伯子得孟子於千載之後者也則又直指之曰仁者以天地萬物爲一體莫非己也又曰天地之用皆我之用噫亦昄昄乎矣乃世之末儒棄母父而不信而猥從眾子之言則誠莫之何焉已矣曰理之不外心弟子已冰解十九矣𨿽然猶有請焉易言乾道變化詩言維天之命上天之載子思言天命之性孔子系易曰立天之道立地之道曰天地之道貞觀日月之道貞明子思又曰天地之道可一言而盡凡皆自天地言之未可以人心槪也曰善乎而問之也夫君子之語道有語乎其所自者有語乎其所有者古之人恆語所自以明所有今之人則執所自以疑所有非徒疑之又從而仇之今夫先世之室廬慈父之帑藏方其在先世慈父則謂之父祖之物及其自人子承之則疇非子物也於此有人焉對人子而談曰此乃若先世之室廬慈父之帑藏若不得以有也則人子必艴然怒夫人子之怒非無故也誠以父祖之物自已承之卽己物也而必執父祖而拒之謂人子不得有則將置人子何地人子惡得不艴然怒也故語父祖之所自以明人子之所有則可執父祖之所自以疑人子之非有則必不可乃若系辭所言天地日月之道子思所言天地之道皆自父祖之物言也而亦莫非子物也推而語之則曰天地之道散而語之則曰萬物之道合而語之則疇能外吾心盤盂甕盎池沼淵谷江漢河海之皎日已詔之矣子則曷疑且也先天地長上古而不爲老後天地毀萬物而不爲敝者詎外是哉詎外是哉子未可語此也曰是未敢語然弟子知天下無心外物也況理乎曰若是則子能信其父祖進而自信幾夫

六錮

弟子曰旦旦乎先生之語理弟子已冰化矣然而世儒之訓熟爛乎耳目徽纆乎腑臟譬諸層崖陰黯非太陽爲之曲照莫能覩也溝澮積淖非霖雨爲之終日莫能滌也蓋二三子之錮於中者有六請竟宣之以瘳承學胡子曰何哉六錮曰世儒之所爲爭而未肯降者則虛實也天人也心性也體用也循序與格物也此六者彼方挾以攻我我又安能令彼之有入哉夫彼之挾以攻我者非其故爲也彼固有似是而難明者以錮於中也而近儒者語之未竟則是我固未盡於彼而欲彼之有入於我無異乎其矐然明而滃然塞也胡子曰然然則何謂虛實之錮曰昔者世儒立教以萬理爲實是天地實天地萬物實萬物父子實父子君臣實君臣夫惟其實而後天下不以幻視若惟求理於心則將幻天地萬物於無何有矣又何有於父子君臣哉此與釋氏所稱三界惟心山河大地皆玅明心中物又何以殊也胡子曰然非也夫萬物之實豈端在物哉其謂實理卽實心是也孟子曰萬物皆備於我而下文卽繼之曰反身而誠樂莫大焉若實理皆在於物則萬物奚與於我又奚能反身以求誠哉何則人心惟誠則其視天地也實天地視萬物也實萬物父子之親君臣之義不可解於心者皆實理也若人心一僞彼且視父子君臣浮浮然也其極至弒父與君而弗之忌彼烏覩父子君臣之爲實理哉彼其視天地萬物夣夣然也其極至防天凟地而弗之顧彼烏覩天地萬物之爲實理哉故曰不誠無物者此也子欲求實理乎孩提之愛親敬長則實理較著焉今人乍見孺子入井有怵惕惻隠之心則實理較著焉見牛觳觫而不忍殺則實理較著焉豈當求實理於親長孺子以逮牛羊哉故理莫實於盡心而莫幻於索物而世儒者自幻視其本實之心而反瞿瞿焉獵獵焉索物以求理認外以爲實曾不知其所索而認者乃其口吻之爲名也楮墨之爲書也影響之爲傳也意念之爲執也而自謂實也而實固不居乎此也是所謂以幻求幻其幻不可以究竟矣而彊以爲實而不亦左乎若夫釋氏所稱三界惟心山河大地爲玅明心中物其言𨿽少偏而亦不至大繆蓋釋氏者𨿽知天地萬物之不外乎心而卒至於逃倫棄物若是異者非心之不實也則不盡心之過也蓋釋氏主在出世故其學止乎明心明心則𨿽照乎天地萬物而終歸於無有吾儒主在經世故其學貴盡心盡心則能察乎天地萬物而常處之有則是吾儒與釋氏異者則盡心與不盡心之分也所謂毫千里者此也而奚以罪心哉今夫心之能察物猶水之能流火之能炎也苟有人焉瀦水不流而欲其常澄宿火不炎而欲其常熅亦豈水火之罪哉而世乃獨以虛幻不實歸罪於人心則又烏取實哉𨿽然使世儒誠有得於盡心之防則實者未嘗不虛而虛者乃所爲實也實無不虛費而隠也無聲無臭是也虛無不實防之顯也三千三百是也其防一也而世儒未達也何謂天人之錮曰程叔子有言聖人本天釋氏本心本天者以爲道之大原出於天故敍爲天敍秩爲天秩命爲天命討爲天討工爲天工官爲天官咸自天定之非人心所得增損者也聖人本之則曰物者理之所攸存故其求諸物理者將求出於天者以爲定也而人心之私不與焉是故聖人之道達諸倫物以爲經常行諸萬世以爲凖則者誠得其天也彼釋氏者曰三界惟心山河大地皆妙明心中物是獨以心法起防乎天地覩三界與山河大地不足有無於是焉屏居以覩空跏趺以求慧禪那足悅而寂防爲樂其極則逃倫棄物而卒爲天下之大憝斯道之魁賊此非本心者之誤歟胡子曰然非也夫程叔子以聖人爲本天將本其蒼蒼者歟抑本其所以爲天者歟若蒼蒼者則莫爲之本矣若天之所以爲天則當其皇降之天命之性固已在人心久矣曩所謂先世之室廬慈父之帑藏莫非子物者是也然則聖人之本天舍人心又孰爲本哉書曰惟天生萬物惟人萬物之靈孔子曰天地之性人爲貴夫人之靈且貴者以是心之出於皇降天命者也所謂道之大原出於天者此也非心之外而別有天也是心也在詩曰帝則在書曰皇極曰天之明命在記曰天理在孟氏曰此天之所以與我儒者又字之曰天神天明曰天聰明又尊之曰天君故其達諸倫物曰天敍天秩行諸政治曰天命天討蓋不得以一私意姦於其間故曰天也苟一私意姦於其間則𨿽自悍夫行之必有厭然而不中慊苟一私意姦於其間則𨿽自愚夫當之必有咈然而不中甘彼悍夫愚夫豈嘗考物理哉則心天者爲之也程伯子曰以心知天辟如在京師更不可別求長安言至一也審如叔子之言則天之生物莫不有理而人心獨無一理居焉何天之厚物而薄人者甚也其可通乎謂凡人之本心者卽有釋氏之失則此心固爲人之大祟人固不幸而有是心天亦不諶而畀人以心矣其可通乎若是則聖人謂人爲靈且貴者咸歸之誣而帝則皇極明命天理皆當刳心剔性別有一物以索諸棼棼蕓蕓而後爲得也其可通乎若是則仁義禮智不可謂根心愛親敬長不可謂良知而世之言根心良知者必皆獲罪於天而非吾人之所當本者也其卒可通乎審如叔子之言吾不知天者何在而本者又何物吾聞古之人有不雜知識以順帝則者矣未聞多其知識以求帝則於物者也有不作好惡以建皇極者矣未聞恣其好惡以求皇極於物者也有顧諟以奉明命反躬以窮天理者矣未聞不顧諟不反躬求明命天理於物者也有先立乎大以不失天之與我者矣未聞捨天之與我而別求諸物者也蓋惟不雜知識不作好惡反躬顧諟以先立乎其大則達諸倫物爲天之敍秩行諸政治爲天之命討運諸靈臺而通諸天下之志宰諸方寸而凖諸千萬世之將俾賢知者不以爲少而愚不肖者不以爲多千萬世之上不以爲古千萬世之下不以爲今所謂不得以私意增損其間者不增損其心天故也是所謂本天也伊尹之告太甲曰一哉王心周公之告成王曰旣厥心殫厥心未聞外心以求天亦未聞本心之爲釋氏也世儒者不能自信其心天也乃果焉索諸棼棼蕓蕓以求之吾見世儒者勤如算沙如射覆折如擢髮泛如望洋劈積磔裂膠固紛披不勝其推測不勝其安排思匠攢於戈矛心機馳於猿馬搜窮愈精比擬愈似而天者愈離曾不知意必勝而固我橫吾未見世儒之能本天也叔子之言亦自枉枉天矣曰然則釋氏曷爲其棄倫逃物若是異哉曰釋氏之失吾前已言之其失在偏於出世而己何謂出世超死生是也卽老氏所謂死而不亡荘氏所謂有旦宅而無情死獨與天地精神往來而不傲倪於萬物者其爲學亦非有大戾於天者之比而吾聖門盡性至命之全則亦未嘗不馴至之而不必偏以爲功也夫惟釋氏者之偏以爲功則不得不逃倫棄物禪那寂防以從事於不生不防之歸矣吾前所謂宿火欲其長熅瀦水欲其長澄卽彼之不生不防是也是其見偏而學駁者之過也而未可謂心之罪也亦猶夫宿火瀦水者之過而未可爲水火之罪也彼也自謂之先天矣而不知吾聖人合先後皆天也故爲全彼也自謂之形上矣而不知吾聖人通上下皆道也故爲大彼之火專宿而已矣而聖人之火宿而靡不炎炎而靡不燎也彼之水專瀦而己矣而吾聖人之水瀦而靡不泄泄而靡不灌也彼之心專寂而已矣而吾聖人之心寂而靡不通通而靡不盡也今不知咎在專寂以出世乃獨詆人心而罪之可乎夫聖人盡心而達天賢人存心而事天吾無庸言若二氏則遺物溺心任天於內世儒則執心狥物擬天於外二者均未得於心則均未得於天矣孰曰心與天二本哉何謂心性之錮曰先儒以爲心者止於知覺而知覺所具之理爲性故其言曰能覺者心所覺者理意者覺虛而理實則心虛而性實此心性大較也故心性𨿽不可離而尢不可混其果然歟胡子曰然非也夫先儒以知覺爲心以實理爲性固可謂不混矣然以理爲在物則性亦當爲在物是性𨿽不與心混而不免與物淆矣其可通乎曰先儒有言性者心之理又曰心統性情則未嘗不以性具於心者也獨未認知覺爲性耳曰若是則先儒之語理與性也一以爲在物一以爲在心是在物在心其各相半焉已矣其又可通乎曰然則子將奚析曰心性奚能析嘗試譬之心猶之火性猶之明有一星之火卽有一星之明明不在火之表性猶火之明情猶明之光有一星之明卽有一星之光光不在明之後故謂火與明與光異號則可謂爲異物則不可也謂心與性與情異文則可謂爲異體則不可也子不見性之文從心從生夫人心惟覺則生弗覺則弗生惟生則理弗生則弗理假令捧土揭木儼若其形防以衮舄載以冔冕立傳而告之曰是爲父子之親君臣之義蓋塊如也而況物理何者以土木無覺故也是以舍人心之覺則無性矣又焉有理哉是故蘊而仁義禮智藏焉始非有物焉以分貯於中也則覺爲之宰也感之惻隠羞惡辭譲是非形焉亦非有物焉以分布於外也則覺爲之運也方其宰也而無不運𨿽天下之至虛而無不實也方其運也而無不宰𨿽天下之至實而無不虛也故覺卽性非覺之外有性也性卽理非性之外有理也又烏有夫覺虛理實心虛性實之謂哉夫覺何以若是至哉帝降之天命之性靈而則生生而能理故也是故帝堯之謂欽明帝舜之謂濬哲文王之謂緝熈太甲之謂明命成王之謂光明伊尹之謂先覺大學之謂明徳衛武之謂有覺徳行程伯子之謂明覺自然紫陽夫子亦謂之本體之明疇非是也曩子所謂五倫五教五事三物九徳四術五禮六樂六府三事九疇九經以迨天地萬物無有端崖疇非是也然則所覺者卽能覺者爲之也向無能覺者則亦捧土揭木已爾亦烏有夫所覺者哉曰先儒又言覺於理則爲道心覺於欲則爲人心今先生以覺語性安知不覺於欲而爲人心歟曰審如先儒之言是烏足以言覺古者醫書以手足痿痺爲不仁言弗覺也誠覺則痛癢流行而仁理在其中矣豈覺之外而別有痛癢別有仁理哉是故覺卽道心亦非覺之外而別有道心也人惟蔽其本覺而後爲多欲爲人心當其爲多欲爲人心則𨿽有聞見知識辧別物理亦均爲痿痺而已而奚其覺然則謂覺爲覺於欲者非也曰釋氏以作用爲性若是則胡以異也曰吾儒之語性有專以體言者記所謂生而靜者是也有專以用言者孟子所謂惻隠羞惡辭讓是非是也若獨以作用罪釋氏則孟子亦失矣此未可以正其非夫覺性者儒釋一也而所以異者則盡與未盡繇分也吾嘗比釋氏於宿火瀦水而水火奚罪哉今柰何嫌於覺性之相近乃至跰栂物理以相別也可乎昔漢廷欲盡誅中常侍而濫及於無須者他凡無須者懼及己也乃皆畫須以自別今之儒者懼近釋氏而必求物理以自別是亦畫須者之自爲贅也豈不過甚矣哉曰子固合心性而一之矣然夫子稱回曰其心三月不違仁孟子又以芻豢諭理義若是乎析也何哉曰世儒之借口也久矣甚哉其泥文牽義之無瘳也信哉世儒之疑則仁亦爲在物矣顏子又安得挽在物之仁而不違於心哉不知仁人心也心存則仁自不違非心外索仁也顏子𨿽大賢或不能盡存於三月之後夫子所以稱而激之豈謂仁與心爲二物哉若夫理義芻豢人孰不知孟子之取辟也豈誠以理義之在物哉世儒外理而物之而義又可外乎甚哉泥文牽義之莫瘳也子姑反觀無滯啽囈惑也終身何謂體用之錮曰夫道有體有用未有有體而無用有用而無體者也記稱未發體也發而中節用也易系稱寂然不動體也感而遂通用也性卽體也情卽用也體用曷可相遺哉今子也辧理以察而語性以覺無乃溺於用而遺於體歟胡子曰然非也夫發與未發寂與感𨿽有體用而無先後蓋嘗以火之明與光言之矣明與光亦有體用而無先後假令有人呼火之明曰是光也又呼光曰是明也則無不可者又不觀諸鑑乎鑑之未有物也其明與照自若也而非有損旣有物也其明與照自若也而非有增明與照亦有體用而無先後假令有人呼鑑之明曰是照也呼照曰是明也則無不可者然則體用又曷可執言哉昔者樊遲問仁子曰愛人問知曰知人孟子之語性善曰乃若其情孔孟豈皆溺於用者歟古之君子語體而用無不存語用而體無不存以其心無不貫也豈若世儒語體則截然曰是不可爲用語用則截然曰是不可爲體彼其截然者以其不貫於心而局於字也是亦泥文牽義之爲賊也亦猶爲火爭明與光焉爲鏡爭明與照焉爭者方紛然分別而火與鏡固未嘗分也豈不嚽哉且體用之義六經無有也惟釋氏有之釋氏曰吾言如黃葉止兒啼耳非可執也今吾儒襲用其義乃至語理語物必因體用而成四片自以爲分更漏算繭絲不知其文義愈析其論辧愈執而道愈不謀矣其又不可悲乎然則謂心之覺爲性爲體謂心之察爲情爲用可也謂覺性兼體用可也謂覺卽察察卽覺體卽用用卽體亦無不可者然則語道而必曰有無虛實動靜內外體用截焉是誠無異乎其刻舟而劍已逺何謂循序之錮曰古者學不躐等教不淩節貴有序也否則欲益而賊之者至矣以孔子上聖猶曰下學而上達其教人也曰中人以上可以語上中人以下不可以語上是孔子且不能躐等而學淩節而教而況眾人乎故古之小學必習於少儀曲禮學於詩書禮樂未有先從事心性也今子嘐嘐然惟心性之務先靈覺之獨切吾恐先後序紊而中下者惘然弗之入矣然則書所稱學於古訓易所言多識蓄徳則又何也胡子曰然非也不聞大學之教曰物有本末事有終始知所先後則近道矣古人以先本後末先始後終爲序未聞先末與終之爲序也猶之種樹必先植其根而爲之培灌積日而累月焉然後其枝榦葉葩從而敷茂其爲序何漸也猶之治水必先濬其源而爲之防決積日而累月焉然後江淮河漢從而浸其爲序何漸也心性者學之根與源也古之大學欲明明徳於天下國家者乃推極其夲曰先其身而修身先正心正心先誠意誠意先致知而知卽性也然則君子曷嘗不務先於心性哉其爲序亦何異於植根濬源而積日累月者之爲漸也世儒乃反以先本爲非必欲窮索物理而豫求於末終又何異種樹者先求其葩葉導水者先事於江河非獨淩節躐等亦將莫究其所底矣是不爲紊也孰紊哉夫本末非二物也立本固以丰末而顓末未有能生本者也若孔子所謂語上語下下學上達要亦本末之間均有上下非謂以本爲上以末爲下也蓋自用力者而言謂之下自得力者而言謂之上孔子告顏淵仲弓則並其得力者而語之是所謂可語上者也若樊遲司馬牛則止曰恭忠敬曰訒言而未嘗及得力之事是所謂不可語上者也然仁卽心也性也恭忠敬訒言卽存心也養性也孔門曷嘗不以心性教亦曷嘗不以心性學哉蓋心性自不離乎言行而言行固皆出於心性苐曰心性本也而未可後焉爾非離言行爲心性者也小學者習於少儀曲禮治於詩書禮樂皆將以収攝其心磨礱其性禁於未然而非專求其文義已也故曲禮發篇曰毋不敬風雅大防曰思無邪孔子教弟子入孝出弟謹信親仁最先而學文特餘力耳然則聖人教學先後之序蓋可覩已豈嘗以先末爲序哉且學於古訓者其孰爲古歟蓋莫古於精一執中之學而人君尢務先焉人君者𨿽未可以廢書然一日二日萬幾若必如經生學防以討求乎物理其勢不可得矣堯舜之智不能徧物況後世乎經曰自天子至於庻人壹是皆以修身爲本若以理爲在物從物物而索之則上必不能通於天子下必不能通於庶人又奚足以言理若夫前言往行亦莫非自古人心性出也故君子多識前言往行專以蓄徳非曰泛然馳騖物理者倫也昔者謝顯道舉史不遺一字程伯子譏之曰玩物防志然則古人之學古多識又可覩已亦豈以先末爲序哉而世儒迄不自知其爲紊也嗟嗟何謂格物之錮曰弟子荷明訓內反諸心外印諸經其於致知之防了矣何則知也者卽經文所謂明徳是己致知者卽經文所謂明明徳是已以是知東越致良知之訓𨿽孔曾復生無以易也然東越訓格物曰正其不正以歸於正則似與正心義相渉矧初學者猝難了也蓋嘗聞之蒼頡觀鳥迹而作字奚仲觀轉蓬而造車中古聖人仰觀俯察制器尙象莫不取諸物觀冠員象天履方效地聘取圭璋樂徴律呂婚陳鴻鴈贄用雉羔授時假諸璿璣考祥驗諸蓍三公擬自三臺五等法乎五行帝堯之十二章咸有取義故曰天生神物聖人則之天地變化聖人效之天垂象見吉防聖人像之河出圖洛出書聖人則之聖人者𨿽未嘗索物求理亦鮮不因物觸心哉然則致吾良知而無遺物豈亦其防歟胡子曰然非也夫以經訓經則經可明移經就己則義益晦世儒以至訓格矣乃轉而爲窮以物語物矣乃增而爲理是正所謂移經以就己經安得不晦焉經上文己曰物有本末而下文卽以格物應是寜有二物哉格有通之義致知在格物者蓋言古人之致其良知𨿽曰循吾覺性無感不應而猶懼其泛也則恆在於通物之本末而無以末先其本夫是則知本卽格物而致知之功不雜施矣故其下文曰壹是皆以身爲本其本亂而末治者否矣其卒語曰此謂知本此謂知之至也噫亦明甚矣異時夫子曰反求諸其身孟子曰反求諸己又曰萬物皆備反身而誠皆格物防義也括而言之曰知本而已夫致知非遺本也而其求端用力玆玆反顧尢在於本而後能不泛也而末學者未嘗一力其本乃先以窮索物理爲事濫焉浩焉如賈舶之無所歸不倒置而拂經也哉彼旣倒置矣而猶自以爲知序不尢倒乎而子又以制字造車仰觀俯察制噐尙象者言之是特以語聖王開物成務之故而無禆於學者求端用力之方此正謂先末後本先終後始其於大學之道不尢倒而重傷乎曰格物則然窮理何居曰窮之義盡也極也而非謂窮索也易系曰窮神知化夫神不可致思矧可索乎故窮神有極神之義焉窮理則亦然矣記曰窮人欲滅天理得非謂極欲而滅理者耶誠使極天理則滅人欲矣窮理者卽極夫天理之謂也豈在物哉是卽所謂致知所謂明明徳故程伯子曰才窮理卽盡性至命更無次苐不可以窮理屬知之事而世之言窮索物理者逺哉曰先儒曰理有所當然所以然此非獨自人身𨿽一艸一木亦皆有之曰一艸一木則烏覩夫所當然所以然者哉儒者豈不曰艸木之生有時而形有定此所謂理也然而有春花產乎冬實樗質生乎人面僕而髭伐而血者何哉人曰此艸妖木怪也然謂有怪理可乎彼其所當然所以然則奚以窮也豈不曰天淸地寜日晨月夕此所謂理也然而有裂防朓朒仄慝暈珥晝星而夜日烏夾而蜺貫其極則有防月兩日日中見人馬戰鬭之異又有山移數里而虫魚猝生雨毛隕石穴犬井羊之殊者何哉人曰此變象也然謂有變理可乎彼其所當然所以然則奚以窮也豈不曰大徳受命作善降祥此所謂理也然而孔子旅人下惠三黜顏回夭折仲弓死者何哉人曰此異數也而謂有異理可乎彼其所當然所以然則奚以窮也曰弟子聞諸陰陽人物之失傳洪範者皆歸咎於人事乃至春秋以降明王不作則何疑於尼惠之不遇曰若是則理之在人不在物也益了矣知本之學可後乎哉

衡廬精舍藏稿卷二十八

欽定四庫全書

衡廬精舍藏稿卷二十九

明胡直撰

雜著

博辧上

弟子問於胡先生曰孔子之亟稱博學也何哉胡先生曰博乎哉博乎哉知博者希也夫伏羲所謂聖非以結罟网立庖廚而稱也軒轅所爲靈非以敎熊羆推神策而擅也神農所爲神非以察百藥斵耒耜而號也夏禹所爲智非以制橇檋沈金匱而名也周公所謂才非以造指南立土圭而推也孔子所爲至非以對羵羊識專車而謂也彼其所以聖所以靈所以神所以智所以才所以至則有歸也孔子教人以博學明也他日語多能則曰君子多乎哉不多也語多知則曰吾有知乎哉無知也語人以博而不自與博孔子非故也彼其所以學所以博則有歸也今夫人性一也故兔罝野人可與上聖同腹心才質殊也故巖廊上聖不得與匹夫爭技能是故大撓造甲子蒼頡立書力牧著兵法羲和明日月胡曹制衣服奚仲作車輿禹專水土稷任稼穡夔樂夷禮契教陶刑皆終身不易其能能者非侈而不能者非詘也誠以才質殊而實用顓也其在後世若后羿之射王良之禦師曠之音郢匠之斤各不易業非不欲易也以之易業則顚其藝大夫種之治國蠡不知也範蠡之治兵種不知也子房之運籌決勝淮陰之戰勝攻取齡之謀如晦之斷各不易用非不欲易也以之易用則顚其國昔者樊遲之在聖門請學稼曰吾不如老農請學圃曰吾不如老圃子入太廟每事問夫農圃之役太廟之事孔子且不能兼知況學者乎子思子曰𨿽聖人有不知不能此非獨才質殊也勢力弗兼也而後之儒者惑窮理之誤訓則謬悠其說曰一物不知儒者所恥夫旣恥一物之不知也於是焉騖知所不能知騖能所不能能騖兼所不能兼辟之臨海算澌而欲以窮源登嶽辧枝而欲以探本非獨失其源本其疲天下後世不可竟也天文地理古之人有布算者要多出於偏長專家而君子難彊焉世儒者曰聖人仰觀俯察吾何獨不然不知此觀察者非聖神弗能也故惟伏羲而後能仰俯觀察窮極象數吉凶與民同患不然者則一毛千里矣唐一行之歷法得之國淸郭景純之地理受之錦陳圖南數學傳穆伯長以逮堯夫象學傳種放至範諤非獨受者弗可以彊𨿽授之者亦弗以彊之人而宋之蔡元定之徒必欲彊知之彊能之而又彊兼之豈不左甚矣哉始元定以天文傳諸其子載諸書傳旣自謂得之人莫有非者矣明興髙皇帝軍中置表乃歷驗書傳天文之謬亟語羣臣攺削蔡傳札示天下學子無蹈其誤又嘗閱宋龎元英記元定與鄕人卜壠咸繆鄕人至作詩刺譏之然則元定之天文地理亦何殊於見夢中之蕉鹿而晝訟於官家者也夫夢蕉鹿非誣也然而以夢求則不可執而訟矣此奚獨元定哉參同契者漢魏伯陽所作火記之亞篇也𨿽假諸易卦而義實不貫不注可也晚宋儒者必爲較釋而托諸鄒防至令丹家者反譏其失天之爲體也尢不可推測求也宋儒者或言如弓或言如蓋或言如磑或言如卵而皆未可知晚宋儒者必曰有天殻吾未知殻之外又孰物也亦孰從而覘知之也嗟乎宋儒者何其好愽哉孔子曰知之爲知之不知爲不知是知也若宋儒則幾於不知爲知矣𨿽然俾宋儒者誠知之則亦可謂博物而未可謂博學也當春秋已貴博其著者左史倚相子產叔向然三子者治國不倚於博漢臣博者稱司馬遷東方朔劉向揚雄方朔至能辧刼灰識畢方事涉奇晉臣博者稱束晳杜預郭璞張華華能識寶劍之气明銅山之崩辧龍鮓之色審石鼔之扣記然石之異認海鳬之毛事浸奇唐臣博者稱虞世南成式杜佑賈耽耽能兼曉陰陽象緯醫卜居相位時民有失牛者叩之馬上耽發笥推盤知牛所在有病虱癓者卽知龍水之爲療又知枯井藏書事尢奇又有人主者石書輒乙其處又有曰讀書萬卷猶有今日至於辧食蘋之非藾蕭識跳脫之爲腕釧之數君臣者可謂博矣然而以議道則荒以窮經則賊以制事則繞以修詞則靡曽何補於是非之實理亂之原莊生所謂駢於足者連無用之肉拇於手者樹無用之指此後儒者之爲博也𨿽然使數君臣者誠用之則亦可謂博物而未可謂博學也夫水一也而防児易牙辧味淄澠陸鴻漸則能辧江水與南零水之殊一斛之中孰首孰尾乃李贊皇亦能之贊皇辧江表水與石城水咸不爽此皆爲異然猶以口飲而別之也若鴻漸飲茶知爲勞水所烹此尢爲異耳之數子者之於物博矣然亦未可謂博學也漢眞搜曹元理數人者咸稱名博達一日陳廣漢謂元理曰吾有米二囷忘其碩數子爲吾防之元理以食箸十餘轉曰東囷七百四十九石有奇西囷六百九十七石有奇後果覆如其數已而元理復算廣漢資業甘蔗廿五區應收一千五百卅六牧蹲鴟卅七畝應收六百七十三石後皆覆如其數又有用勾股法算南北極曰相去不逾八萬里又云東西南北相去二億三萬餘里自地至天半八極之數又云地去天八萬一千三百餘里又云日去地常八萬里之數子者之於物之於天地博矣然亦未可謂博學也

博辧下

曰夫子所稱博學豈異是與曰夫子所稱博學言無適非學也彼誦書考古博物洽聞特學一事耳而非言博學也子不聞夫子無行而不與二三子公明宣從於曾子無所不學知夫子之無不與公明宣之無不學則知博學矣語曰非禮勿視非禮勿聽非禮勿言非禮勿動曰出門如見大賔使民如承大祭曰居處恭執事敬與人忠曰君子無終食之間違仁造次必於是顚沛必於是曰言忠信行篤敬立則見其參於前在輿則見其倚於衡曰視思明聽思聰色思溫貌思恭言思忠事思敬疑思問忿思難見得思義學如是何其博也記曰素富貴行乎富貴素貧賤行乎貧賤素患難行乎患難素夷狄行乎夷狄曰立如齋坐如屍曰足容重手容恭目容端口容止顏容靜頭容直气容肅立容徳色容莊曰學之爲父子焉學之爲君臣焉學之爲長幼焉學如是何其博也昔者子貢問於孔子曰賜倦於學矣請息事君子曰詩云溫恭朝夕執事有恪事君焉可息哉然則願息事親子曰詩云孝子不匱永錫爾類事親焉可息哉賜願息於妻子子曰刑於寡妻至於兄弟以禦於家邦妻子焉可息哉賜願息於朋友子曰詩云朋友攸攝攝以威儀朋友焉可息哉賜願息耕子曰晝爾於茅宵爾索綯亟其乘屋其始播百谷耕焉可息哉然則賜無息乎曰望其壙臯如也嵮如也鬲如也子貢曰大哉死乎君子息焉夫以事親事君至於妻子朋友耕稼死而後已學如是何其博也若夫讀書考古博物洽聞特學一事耳而未可言博學也曰若是則夫子言博學足矣乃又教顏子曰博文約禮何也曰文者學之事也至不一者也故稱博莫非文也則莫不有吾心不可損益之靈則以行乎其間者禮是已禮至一者也故稱約苟不約禮則文失其則𨿽博而非學矣子知約之爲博也而後知孔門博學旨歸也此不可不辧也曰若是則散之視聽言動者博文也存之勿非禮視聽言動者約禮也夫子示顏氏爲仁之目其卽博約之訓乎曰然曰約禮則約矣然而出門使民與執事之敬也居處之恭也與人之忠也終食與顚沛造次之仁也言行之忠信篤敬也視之明聽之聰色之溫貌之恭見得之義也富貴貧賤患難夷狄之行也父母之親君臣之義長防之序也妻子之刑朋友之儀播谷之勤也亦若是乎其燦燦弗一也而亦謂約禮可乎曰子以謂是燦燦弗一者果自外至耶抑亦自中出根於人心者耶曰疇弗根心者矣曰子以爲人心之燦燦弗一者必有宿貯分具候時位而出耶抑亦其靈則至一者無有宿貯分具隨時位而出耶曰疇弗出靈則至一者矣曰若是則謂非約禮可乎故曰苟不約禮則文失其則𨿽博而非學是故有是文則有是禮非文外禮內也博之文必約之禮非博先約後也子欲知禮乎請詢子之靈則

明中上

弟子曰學有至乎胡子曰有之靈則至也曰靈則奚謂曰堯舜之執中是也𨿽然子不求道心之微又烏識所謂中

曰心一也曷爲有人心道心之異曰心之宰性也而形气宅焉是故心之動也宰於性不役於形气是爲道心道心故有者焉役於形气不宰於性是爲人心人心故無者焉道心則所謂人生而靜天之性是也人心則所謂感物而動性之欲是也曰曷以見微危之異曰道心者以其無爲爲之者也無爲者其止若淵其行若云子思所謂不睹不聞孟子所謂不學不慮是也微不亦甚乎以是知其故有向非故有則烏能微人心者以其有爲爲之者也有爲則其動如波其行如驟抑詩所謂愧於屋漏孟氏所謂行不慊心是也危不亦甚乎以是知其故無向非故無則烏有危曰精一何居曰微哉道心弗以人心曰精弗以人心二曰一弗弗二則內無偏倚外無過不及中不在斯乎故曰允執厥中是故外執中語學非堯舜學旨也外道心語中非堯舜中旨也曰允執之中與未發之中同乎曰未發之中中也發而中節之和亦中也焉弗同與中庸之中同乎曰發而中節焉弗中庸亦焉弗同與易之天則書之皇極詩之帝則記之天理孔子之矩曽子之至善同乎曰焉弗同與約禮之禮同乎曰焉弗同

然則世儒所稱至當同乎曰世儒所稱至當非不同也世儒睢睢焉索至當於物者非同也夫心盡則天下無逋性性盡則天下無逋理理盡則天下之物從之矣豈反假物哉而世儒者必曰一物而窮一理一理而求一當方其見一物一理也則𨿽有萬理萬當而弗之顧也方其守一理一當也則𨿽有非理非當而弗之卹也其去至當也朔越矣子弗觀慈母之爲鞠乎時饑時飽時涼時燠時懌時咈時燥時浴時其寢處時其唲嘔時其蔑作而溲溺之晨夕抑搔出入顧復慈母之愷施而曲中者豈索物而得哉彼其爲處子也身不敢離閫閣口不敢齒兩髦𨿽有姆母焉詢鞠子然而鞠道靡不當者其天慈必至者性也故曰心誠求之𨿽不中不逺矣未有學養子而後嫁者也蓋言性也苟得諸性則𨿽億萬其感億萬其應億萬其當而億萬亦一也其疇能二曩所謂盤盂甕盎池沼淵谷江淮河海之日莫非在天之日之所括者是也故曰天下殊途而同歸一致而百慮性一之也𨿽然世儒區區特小當耳焉識大當旣未識大當又焉知變當

曰何謂大當曰古之爲君者以和萬邦行海宇至鳥獸魚鼈咸若爲大分以天下得人爲先務而它未皇焉此大當也古之爲臣以天下饑溺爲已饑溺以君不堯舜一夫不獲爲已辜而他未皇焉此大當也古之爲子以悅志爲善養以立身行道全生全歸爲無忝而他弗皇此大當也古之爲師以學不厭教不倦爲分以得天下英才教育爲樂而它未皇此大當也古之爲士以仁義禮智根心生色睟面盎背四體不言而諭爲所性之存而他未皇此大當也故古之儒務當其大當以該其小當𨿽有小弗當弗暇卹也今之儒務當其小當以拒其大當𨿽有大弗當弗暇問也審如世儒之論摘其小以刑其大則堯舜元聖鮮不爲闕行湯武明王鮮不爲逆節伊周鮮不爲防扈孔孟鮮不爲遊說之數聖人者將被之以大不韙之名而不可辭而況其下乎嘗試觀之堯使二女降於一夫則姊妹之倫凟以天下讓舜則宗廟之享易丹朱傲慢而不能化則穀子之效涼伯鯀圯族而不能辧則知人之哲蒙堯且不得匹於時君世辟而又況其下乎然而堯之必爲此者何也堯固以天下得人爲大當而穀子則有命焉不可得而彊也傳曰方寸之木可使髙於岑樓語曰銖銖而稱至兩必差寸寸而度至丈必謬此世儒之爲當也溺於小故也

曰何謂變當曰子弗觀之雨暘水火天地且不能操其變也而何獨必於人古今大變聖人不能操而禦也久矣然一日一夕小變億萬不啻雨暘水火之不測聖人又烏能豫逆其倪豫射其形而懸定其當哉故曰易窮則變變則通通則久又曰其爲道也屢遷變動不居周流六虛惟變所適不可爲典要曰化而裁之存乎變推而行之存乎通當斯時也聖人曷當聖人亶知其當吾之道心𨿽億萬變而中常執矣聖人曷所將迎於其間哉天下非小物也死生出處非細故也而唐虞以禪夏殷以繼聖人非必欲異也惟其天微子以去箕子以奴比干以死伊尹以五就湯桀柳下惠援而止之而止聖人非必欲異也惟其仁孔子一身仕止久速非必欲異也惟其時易詩書禮春秋非必欲異也惟其經三王不相襲禮五帝不相沿樂非必欲異也惟其中且和忠質文也殊尙貢助徹也殊制校庠序也殊名楹足懸也殊器收冔冕也殊服養老則殊序又殊食聖人亦非必異也惟其用故聖人之道苟當於性則如耳目口鼻之無不相通也不假鑽磨四支百體之無不相爲也不假告戒又焉用以懸定爲世之儒者語養民則齗齗然曰必井田爲當不知井田成而民骨腐久矣語任官則齗齗然曰必封建爲當不知世祿之子滛劉以逞天子且不得時巡而易之矣齗齗然曰必肉刑爲當不知末季之君一日而千百紂信不難矣齗齗然曰必明堂辟雝爲當然而後世非不明堂辟雝也而未嘗底於治一深衣也而爭之數十世一桐杖也而議之數百言知污尊古矣而不知杯斚之適於持也知章甫古矣而不知巾幘之良於服也知籩豆古矣而不知今之祖父之未嘗席於地也知篆古矣而不知今之君臣之未嘗嫺於書也刻刻然也鐫鐫然也懸定其小以丰蔀其大執一以距萬狥已以卻人矜好古之名而不怵於當務之實天下之事僨且去矣猶曰是符古禮是不符古禮縻時失日而不適於變不可通於天下之志不足以成天下之亹亹此世儒之爲當也弗究於性弗由於道心弗靈弗則故也故曰世儒之去至當也朔越

曰弟子聞之天下理一而分殊夫分殊故必先析精而不亂理一故必後合大而無餘今子示理一而已而未逮乎分殊吾恐仁而之墨義而之楊忠而之荀息信而之尾生執中而之子莫虛無而之老聃寂防而之釋迦是何辭於無星之秤無寸之尺之爲譏也曰世儒自以爲得星寸矣然未有求星寸於所揆之物者也若求星寸於所揆之物則物未至而爲之先卜境無窮而局以定畫非獨畫餅難以捄餓膠柱難以奏瑟吾恐星寸不生於所揆之物而彊所揆以求星寸𨿽白其巓不可得也孟子不曰權然後知輕重度然後知長短物皆然心爲甚心者夫人之天權天度者也故有天權則有天星有天度則有天寸之星寸也孩提得之知愛其親知敬其長鄕人得之所敬在此所長在彼凡民得之冬日飲湯夏日飲水孝子得之小杖則受大杖則走時君得之大賢則師小賢則友君子得之親親仁民仁民愛物當其時也物不得先與也之星寸也堯舜得之而以揖讓湯武得之而以徵誅伊尹得之而以放伐周公得之而以制作孔子得之而仕止久速各當其時羣聖得之以官天地以族萬物以儀日月以翕山川以儐鬼神以和四時以範圍之不過以曲成之不遺當其時也物不得先與也語其藏則渾渾則淵淵則空空一者不得不一非必合之而後一也語其放則斤斤則井井則睽睽殊者不得不殊非必析之而後殊也吾惟虞人之不理一也而奚虞分之不殊哉又寧先析之爲殊後合之爲一哉苟無分殊則不得謂理一無理一又孰爲理之使分殊也何則理者吾心之燦燦者也以其至一理至不一者也非謂漫漶而靡所區分之爲物也故曰親親之殺尊賢之等禮所生也此天權天度之所存也天星天寸之所出也荀氏曰兼陳萬物而中懸衡諸葛氏曰我心如秤則亦測而知其故矣若夫楊墨子莫荀息尾生老釋之偏則皆未聞盡心之學者也未始求諸天權天度者也又曷有天星天寸哉今世儒者乃自仇其心自違其性而索當於物非獨懵於星寸且並其秤尺棄之矣夫焉得當是故繇世儒之學而學焉是路天下也路而天下之趨之也蹇蹇爾矣繇世儒之當而當焉是棘天下也棘而天下之入之也戞戞爾矣然而天下猶然奔走鑽斸而不已者則浸漬之蔽深也堯舜之中旨不著於天下非一日矣悲乎

明中下

曰子之言盡心者謂人心乎道心乎曰孔孟之言人心也寡而言道心也多然則道心何以能當曰道心者性也性靈承於帝也靈故微微故辧辧故不入於過不及故能中而當當之不出於物也審矣曰世之人鮮不有靈性然而弗當焉者何哉曰性無弗當矣有弗當者非性罪也子不聞之浯溪之山有石鏡焉能照百里已而鑿之則不能見尋丈是人亂其天也四明之水有鑑湖焉能鑑須睂已而汩之則不能覩舟楫是物混其體也世之不能得當則人亂物混之爲賊也所謂人心惟危者是也非性罪也世儒者仇心疑性而必欲索諸物是愈亂而愈混也且夫夜行者見寢石以爲伏虎必引火而辧之當晝見石而猶曰求火則贅矣醉者見蹄涔以爲濬瀆必攝衣而涉之旣醒見涔而猶必攝衣焉則矣是心之靈何啻晝且醒也而儒者之必索諸物亦何異見晝石而求火當醒涔而攝衣者歟是愈贅而愈也離婁之目稱至明也而加以金玉則反昏師曠之耳稱至聰也而飾以珠琲則反聵世之儒者不自信其明與聰也而求加以金玉珠琲之爲美是愈昏而愈聵也吾聞堯舜惟精惟一而中斯執矣而今也以不精不一求之文王不識不知而則斯順而今也以多知多識求之孔子無意必固我而矩斯不逾矣而今也以意必固我求之是愈求而愈離也何以然以其逺求不靈之物而近傷性靈也是亦物之相物而已其何則之可循而當之可得諸

曰子言性之無弗當也則常人有諸曰有之吾請證以往事可知也昔者陳平宰肉而均於公讞獄而平此皆未始問學而能之可見常人有當者矣曰女婦有諸曰吾請證以近事可知也建文間有範氏婦者燕山衞卒儲福妻也福聞靖難兵起仰天哭曰吾𨿽賤卒義不忍負舊君竟不食死範氏齠年有姿奉姑特謹時哭其夫則走號於山谷中懼姑聞而痛也官有欲委禽者聞之不敢犯而範氏竟全其節焉又有牛氏者其夫龔天保嘉靖間景府防衞軍也天保病卒牛氏誓以偕死粒米不入者十有七日時有義之者爭捨槥以葬其夫一以先施言一以木美請婦泣語曰吾業已許先施者矣請必從之已而天保葬無乏事而婦始長絕夫範氏懼痛其姑牛氏誼取先施此亦謂至當非歟夫此二當者豈嘗窮索懸定而得哉彼所謂天性篤也是靈則也詩曰如彼飛虫時亦弋獲此之謂也然得其一不得其二抑亦未聞盡心之學者也是故行之弗著習矣弗察日用而不能知故君子之道鮮也

耿子謂胡子曰古之語至當者辟如索癢今之語至當者辟如訟鴈何謂索癢昔人有癢令其子索之三索而三弗中令其妻索之五索而五弗中也其人恚曰妻子肉我者而胡難我乃自引手一搔而癢絕何則癢者人之所自知者也自知自搔寧弗中耶是故求至當者求諸自知者而得之矣何言訟鴈昔人有覩鴈翔者將援弓射之曰獲則烹其弟爭曰舒鴈烹宜翔鴈燔宜競鬭而訟於社伯社伯請剖鴈烹燔半焉而索鴈則淩空逺矣世儒之求至當何異爭翔鴈之烹燔哉吾不知世之爭翔鴈之烹燔者將防千百人幾千百載耶胡子以耿子之言語弟子曰惟自知者無爭曰然則學者奚所從入曰易系不云復以自知又曰復小而辧於物夫自知則辧物而當自蔽則弗克辧物弗之當矣顏子有不善未嘗不知知之未嘗復行善自知也善復者也幾當矣乎小子亟學復無亟學當當乃入

曰今之語良知者有當乎曰良知卽覺也卽靈承於帝者也良知而弗當則疇焉當𨿽然昔之覿良知者致之今之覿良知者玩之彼玩焉者辟諸子夜睹日於海云之間輒跳躍呼曰日盡是矣然而未逮見晝日也又況日中天乎何者玩其端不求其全重內而輕外喜妙而遺則槪不知天權天度之所存天星天寸之所出騁於汪洋宅於苟簡而恣所如往出處取予之間不得其當益令天下變色而疑性則委曰吾無它腸鮮不濵於琴張牧皮之徒此猶其髙等也其下則多幾於妨人而病物荀氏所謂飲食賤儒非若人哉嘗試較之世儒懲二氏過焉者也其流執物理而疑心性今儒懲世儒過焉者也其流執心性而藐物則之二者蓋不知心性匪內也物則匪外也子思不云性之徳也合外內之道也故時措之宜也是知當也此堯舜相傳中旨也

孔徴上

弟子曰弟子窺測靈則而知堯舜之執中文王之順則孔子之不逾距皆不越瞬盼而髣佛其都矣𨿽然孔子之身通乎上下學不知取衷孔子是猶操弓而不知正鵠之爲的也運轂而不知周行之爲趨也則學非其至矣夫世儒者亦豈不知孔子之爲至哉其於孔子之學果有近乎胡子曰甚哉豈易言與夫世儒自以爲戶籍孔子矣而不知自失其正貫也自以爲爼豆仲尼矣而不知自違其主鬯也夫世儒自失正貫而違主鬯者非孔子髙且逺也以孔子近在衣帶而世儒競索之道塗也今夫世之譜孔子之年者則曰孔子某年在魯某年在齊某年爲中都宰某年爲大司冦此特譜行迹耳而未足以得其年也惟孔子自名曰吾十有五而至於學至於七十從心所欲不逾距此則自譜其年者爲獨眞也世之譜孔子之宗者曰孔子之先宋之後也宋殷之裔也自微子五世至孔父嘉以孔爲氏此特譜世系耳而未足以得其宗也惟孔子自名曰文王旣沒文不在玆乎此則自譜其宗者爲獨眞也譜孔子之聰明者曰孔子辧羵羊專車識長人楛矢測釐廟之災別五土之性預知商羊萍實之應大夫諸侯有問專對若轉輪焉而不窮也此特譜孔子聞識耳而孔子不貴也孔子蓋曰君子多乎哉不多也又曰吾有知乎哉無知也已而自名曰我非生而知之也好古敏以求之者也又曰其爲人也發憤忘食樂以忘憂不知老之將至云爾又曰若聖與仁則吾豈敢抑爲之不厭誨人不倦則可謂云爾已矣此則孔子自譜其所爲聰明者爲獨眞也譜孔子之形體者曰孔子身長九尺六寸月角日準龍顙河目有聖人之表又曰其頂似唐堯其顙似虞舜其項類臯陶其肩類子產自腰以下不及禹者三寸特譜其形似耳而其神不存也惟門人曰子溫而厲威而不猛恭而安而曽子之告門人曰江漢以濯之秋陽以暴之皜皜乎不可尙已此則譜孔子形性爲獨眞也夫世之譜孔子者非不髙且逺也然而不如孔子之自名與曽子之所名者何哉誠以孔子與門人近取諸身而不在物也夫孔子之學果髙且逺也則亦惇愈其自名與當時門人名之之爲眞也今也欲戶籍而爼豆之乃猥以已意而競索物理之表是何異於適京而禺轅引盼泰山而流沙其車也其不得爲孔子正貫主鬯者則儒者自逺也豈孔子髙且逺哉故亦不易言也

曰孔子志何學也曰古者十五而入大學大學者卽習乎古大人之學所謂在明明徳在親民在止至善者是也凡十五入大學者未必能志學惟孔子十五卽志於學焉所謂志卽孔子所自言發憤忘食者是也非曰其心向慕之而已也曰發憤何與於明徳親民止至善哉曰明徳者人心有本明卽朱子所謂本體之明是也此本體者以爲君爲仁徳也以爲臣爲敬徳也以爲子爲孝徳也以爲父爲慈徳也以交於國人爲信徳也是謂明徳憤之義從心從賁賁卽明也惟孔子發之不以气昏不以欲蔽於仁敬孝慈信而不失其體也故曰在明明徳於爲君而仁以治民也爲臣而敬以事君也爲子而孝以事父也爲父而慈以育子也爲國人而信以相交也而皆不失其體也故曰在親民於爲君而止於仁也爲臣而止於敬也爲子而止於孝也爲父而止於慈也爲國人交而止於信也而所謂不失其體者無不用極也故曰在止於至善凡皆啟於一念之賁一發憤之功故發憤卽爲孔子明明徳親民止至善之學他人非不憤也而或作焉輟焉者多也孔子發憤則至於忘食可見孔子之志於學焉者與他異也故曰吾十有五而志於學

曰三十而立何也曰孔子自十五而志大學其始志用力也不能無乍興乍僕乍明乍昏之病已而用力至十又五年然後此體不爲气昏欲蔽隨地應用而屹然有立矣此體屹然有立始可言志立故曰三十而立是立也卽大學知止有定顏子所立卓爾孟子有諸已之謂信是也學至於立則如作室者有基矣故程伯子曰志立而學半

曰孔子旣三十而立則世之得失利害弗之惑矣然又十年而後不惑何耶曰古之學者能外得失利害矣而或不能外死生能外死生矣而或不能外毀譽能外毀譽矣而天下之人情學術似是而非似非而是變易紛沓𨿽聞道或不能無惑也孔子旣立又用力十年而後不惑故曰四十而不惑卽大學所謂定靜安慮得他日孟子不動心同也

五十而知天命何也曰維天之命而人得之爲性性卽人心本明者是也孔子旣能明其本明者而至不惑又用力十年則窮理盡性以至於命矣旣至命則自能知命辟如登泰山而居者自能周知泰山者也此知猶幹知大始之知知卽主也方其立則立此命也不惑則可以至命至是則主宰天命而造化在我矣造化在我則非無窮通而窮亦通也非無治亂而亂亦治也非無死生古今而死亦生今亦古也卽易所謂先天弗違中庸所謂達天徳者是也故曰知天命曰若是則孔子之學與先儒所訓窮至物理者一何其徑庭也曰儒者必曰先知後行今如所訓十五而學三十而立則爲先行四十不惑則爲後知其與先知後行之訓又自悖矣儒者以窮至物理爲入門所謂窮其當然與其所以然皆始學事也今訓不惑則謂知其所當然訓知天命則謂知其所以然是孔子以四五十之年乃得爲始學之事則在學者爲過早而在孔子爲過晚矣不又悖之甚乎今操筆童子莫不曰吾性之仁知其爲天之元吾性之禮知其爲天之亨以此爲知天命是操筆童子賢於仲尼逺矣其又可通乎曰然

六十而耳順何也曰聞之師曰夫人聞善言而恱耳聞不善言而拂耳者常也此在賢者尢甚伯夷耳不聽惡聲未化故也孔子至六十聞惡言未嘗不謂惡然而無拂耳之累以其無意必固我故也熟而化也故曰六十而耳順記曰𨿽聖人有所不知若謂聲入心通此恐未然

七十而從心不逾矩何也曰矩卽所謂止至善者亦卽堯舜之中文王之帝則箕子之極是也吾所謂靈則所謂天權天度者是也孔子十五志學卽志此矩自七十之前固未嘗逾矩但至七十而後能從心不逾矩夫從心不逾矩則一毫意必固我無有也孔子非所謂聖不可知者歟夫孔子所自名者乃情語也非曰以是爲謙而誨人者也嗟夫今人自謂從事終身乃不能望孔子之立與不惑又況知命耳順從心不逾矩乎何者以今人不如孔子之志故也然則學孔子者其亦自審其志已乎若夫求之物理則益逺矣

曰發憤忘食旣聞命矣然則孔子惡賁何也曰孔子惡夫賁於外者也夫惟無意於外賁然後能發其內賁矣又何患不外賁哉曰樂以忘憂何也曰人心之體本樂也惟自昏蔽其體則恆多憂方其昏蔽𨿽飲食歌咢讀書考古頃蹔適耳憂可免乎惟能自發其本明無一昏蔽則心得其體自無弗樂又何憂焉故憤無弗樂也樂乃爲憤也孔子爲人終身憤樂已耳故曰不知老之將至

曰孔子之多識多聞逺絕常人而自謂君子不多又自謂無知孔子豈重遺聞見哉曰孔子非重遺聞見以其本不在也本者何眞知是也孔子嘗曰蓋有不知而作之者我無是也多聞擇其善者而從之多見而識之知之次也是孔子所作必出於眞知而非眞知者非所作也夫眞知者𨿽不假見聞而聞見自不違故爲上也若專以多聞多見爲事則不免探索影響而自牿其眞者多矣故爲次耳孔子上眞知而次聞見者卽大學知本之意旨也孔子豈遺聞見或曰何以見孔子之言眞知也曰孔子曰知之爲知之不知爲不知是知也夫知之與不知者聞見逮不逮耳假令孔子專上聞見則逮者無論矣彼不逮者乃不以疏漏斥而槪曰是知也則所謂眞知者可知也蓋天下莫明於不自昧而莫不明於自昧知之爲知之不知爲不知則可謂不自昧矣天下孰有眞知過此者哉聞見𨿽有疏漏何患不能隨時位以自增耶此眞知卽所謂心之賁所謂明徳所謂本體之明所謂覺者是也他日孔子與顏子之學曰有不善未嘗不知知之未嘗復行曾子曰毋自欺曰愼獨子思曰自明誠曰內省不疚皆以明眞知也捨眞知而曰孔門之學蔽耶支耶

曰孔門之學之出於眞知也審矣眞知之性生也亦審矣孔子何乃曰我非生而知之者好古敏以求之者也曰史稱伏羲生而神靈黃帝生而狥齊孟子稱堯舜性之此必其天性靈覺自少至老而無纎毫之雜且二也故曰生知孔子豈其初亦微有雜且二耶故自曰非生知觀其十五始志學至三十而後立則孔子爲學知者明矣夫古未嘗言學也堯舜亦未言學而實發其旨孔子之好古敏求正從事堯舜精一執中之學也精則不雜一則不二孔子自旣立至不惑則不雜不二而執厥中矣從心不逾矩則不執中自無不中也至是則孔子𨿽學知而實與生知者等焉是故優入聖域直同伏羲堯舜以逮文王而他聖不逮矣夫古莫古於堯舜精一之學今世儒者每言古則止以考古者當之何其淺也又或以是爲孔子謙已誨人之辭若是則孔子且以知之爲不知亦異乎所謂眞知者矣是皆不信眞知故終不識孔子

孔子曰若聖與仁則吾豈敢聖與仁有異乎曰仁者聖之事也聖者仁之極也一也何謂仁曰孔孟詔之矣孔子曰仁者人也人生之謂也孟子曰仁人心也心覺之謂也惟生而覺通乎民物察乎天地無不惻怛是乃仁之全體仁𨿽自孔門發之然在唐堯克明峻徳以親九族至協和萬邦鳥獸魚鼈咸若則仁之全體著全功僃矣二帝三王君臣上下所爲民物造命天地立心者疇非仁也特未明言之至孔子始言仁可見孔子直接堯舜以來學脈曁吾儒與二氏異者在此仁耳若夫中心安仁極而化之則聖矣當時必有以聖與仁稱孔子者故孔子辭曰若聖與仁則吾豈敢已而曰抑爲之不厭誨人不倦則可謂云爾已矣乃知孔子非仁聖弗學非仁聖弗教而其作聖則必自仁始異時大學自格物致知以至修齊治平中庸自致中和以至位育自至誠以至盡人物天地之性咸以譜仁也記曰仁之爲器重爲道逺語曰仁以爲已任不亦重乎蓋爲此也故孔子不以仁自居亦不以輕許人而其實則專以此爲學亦專以爲教今世學者語仁則悸而不敢學乃孳孳焉索之物理以爲入門吾孔門無是也

江漢以濯秋陽以暴至於皜皜莫尙則盡發此心之賁譬諸大明中天纎翳皆淨萬類畢照卽所謂無意必固我從心不逾矩者是也匪曽子疇能傳神

曰孔子以上猶有武周二聖然但言文王旣沒文不在玆何也曰是非承學能盡知也𨿽然孔子專言文王豈無謂哉嘗讀詩窺文王之學矣詩旣稱文王刑寡妻惠宗公譽髦斯士綱紀四方以至過阮伐崇求寧觀成無思不服其功業丕顯矣而其徳之當帝心者則惟曰不大聲色不長夏革不識不知順帝之則若此者可見文王之學不事知識而順帝則上同堯舜道心之微而執中下同孔子之不貴知能無意必固我心不逾矩古今若一轍耳後之頌者又括而言之曰於乎不顯文王之徳之純異時子思又括而明之曰此文王之所以爲文也楊雄亦曰仲尼嘗潛心文王矣達之然則孔子所以爲專言文王者非出此歟於乎此以俟文王孔子可也曰門人稱孔子溫而厲威而不猛恭而安鄕黨一篇極言孔子泛應曲中孟子稱仕止久速各當其可者豈皆所謂不逾矩者歟曰矩則是矣然非在外也夫人心未能忘意必則𨿽能輯柔其顏未有得其安者也𨿽能比儗安排於外未有曲中而當可者也惟孔子發憤至於皜皜則無意必於恭而恭自無不安無意必於應而應自無不中無意必於仕止久速而仕止久速自無不可人見孔子無不安無不中無不可而不知實皜皜無意必者爲之故皜皜無意必卽矩也是矩無不內也亦無不外也故曰君子所性仁義禮智根於心其生色也睟然又曰動容周旋中禮者盛徳之至也而非輯柔比儗之可得也彼世之學者不知求孔子於此乃愈以意必求之而不知其愈不得也然則十五年學恭而安不成與夫執鄕黨一篇爲畫出聖人者亦無異其愈求而愈不得也

曰眾言淆亂折諸聖眾聖遼邈徵諸孔子今子以孔子之言明孔子之學亦可謂至詳矣曽有一於物理之訓乎然則世之儒者戶籍孔門爼豆仲尼一何其自背也曰此吾所謂索之道塗者也嗟乎吾無徵焉徵諸孔子吾無學焉學諸孔子曰久矣世之欺孔子也曰子無欺其靈則斯無欺孔子矣

徵孔子

曰孔子進以禮退以義然乃皇皇乎車不維席不溫若求亡子於道路者何哉曰是乃仁也今夫人自形气觀則一身重次及家族自宰形气者觀則民物天地皆吾大一身也是故天地吾頭足君親吾心腑家族吾腹脇民庶吾四肢羣物吾毛甲是孰宰之哉卽所謂生而覺者仁是也惟生而覺則此大一身者理而不痺矣苟天地不得理焉則頭足痺君親不得理焉則心腑痺家族不得理焉則腹脇痺民庶羣物不得理焉則四肢毛甲痺孔子之時豈獨頭足心腑痺也乎哉使孔子而無覺則已孔子先覺者夫惡能木木然不疾痛求理也孔子曰天下無道某不與易也而誰與易之故曰是乃仁也曰仁者吾性之一也孔子專爲仁何耶曰程伯子曰仁者渾然與物同體義禮智信皆仁也此非識仁者不能知曰若是則孔子所以爲仁卽盡性是也子言吾儒與二氏有盡與不盡之異則仁與不仁是也曰然

孔門言仁詳矣其曰甚於水火曰當仁不讓於師曰君子去仁惡乎成名君子無終食之間違仁造次顚沛必於是爲仁若是急也又曰我欲仁斯仁至曰有能一日用其力於仁矣乎我未見力不足者爲仁若是近也而記者曰罕言何哉曰記者各以見之所近筆之意其誤耶抑陋夫

孔門以仁爲學故各以仁問而答之各不同何也曰是因材之教也𨿽然語不同而旨同曰出門如賔使民如祭不欲勿施曰訒言曰恭忠敬皆所謂非禮勿視聽言動者也而皆不外存心

曰克已復禮爲仁何也曰自漢儒以勝私訓卽子夏戰勝之意然嘗疑夫子告顏子或不然且克已由已一語而頓分二義殊未愜載觀下文孔子止言復禮之目更無克已之文乃知二已當爲一義克能也孔子正言能於已而復禮則爲仁矣能已卽與由已應蓋爲仁功在復禮而復禮在由已夫復禮何與於爲仁哉人心莫不有靈則焉有靈則則無不理無不理則無不生生者矣禮也者理也靈則著也合內外而莫非生生者也故復禮則爲仁復禮爲仁則天下皆在已生生中矣故曰天下歸仁程伯子曰仁者以天地萬物爲一體莫非已也嗟乎明矣今人不能復禮不能天下歸仁者良由不知天地萬物之莫非已而異視之不知禮之本無內外而獨以器數節儀者當之不求其本而專事其文界限日嚴藩籬日增生生之道反以痺焉孔子旣曰復禮爲仁然又曰人而不仁如禮何故仁一禮也禮一仁也非仁非禮又曷有乎天地萬物之得其理而生生者哉至哉禮乎大哉已乎禮本在已而復之亦由已天下歸仁亦取諸已而已矣天下歸仁取諸已則器數儀節特餘事耳故伯子又曰認得爲已何所不至夫惟知伯子之認已然後知孔子之由已知伯子之何所不至然後知孔子之天下歸仁是可見孔子血脈堯舜者在是惟顏子能傳之惟程伯子達之彼言勝私者非不致力然而猶二之也

曰非禮勿視聽言動何也曰此正言復禮之目也夫復禮非有所加也亦勿其非禮者而禮自復矣非禮者人心一有昏蔽而靈則忒焉弗得其理卽爲非禮故視而非靈則則非禮之視也聽而非靈則則非禮之聽也言動亦然夫盡視聽言動而皆出於靈則則所以應天下者無一事非禮而禮復矣天下有一不在已生生之中乎器數儀節非吾餘事乎此不由已而將誰由故顏子聞之曰請事斯語此知其由已而直爲已任非顏子疇能之今之言非禮者亦止以器數儀節之失者當之此不知禮故不知仁也且如猝有邪色吾能逺之矣若倐焉而姦聲臨之吾不及掩耳又何以爲非禮勿聽耶故勿之云者吾惟不昏蔽其靈則而常得理焉是謂之勿非禮故曰不外存心問出門如見大賔使民如承大祭曰存心問已所不欲勿施於人曰如心惟存斯能如惟如斯能盡惟盡心則亦天下歸仁矣曰世儒者曰賔祭之大者敬之大也則何如曰夫人一見大賔一承大祭則敬心肅然自生豈窮索而得哉誠以人心有本然之敬故也故孔子告仲弓欲其出門使民時皆如見大賔承大祭之心則無不敬可知矣非謂出門使民時恍然見一大賔承一大祭也若恍然有見有承則惑矣又安得謂之敬矧曰敬有小大不尢惑乎曰何以爲敬曰存卽敬也曰訒言與恭忠敬又何也曰無不存則無不敬曰若是則孔子之語仁亦詳矣亦嘗有一於物理之訓乎且夫樊遲之在聖門先儒謂其粗鄙近利其或不誣矣孔子乃不告以窮至物理以消其粗啟其鄙也乃遽告以居處執事與人之恭忠敬孔子不近於淩節之施乎又況異日屢問屢告咸弗逮物理焉以斯知物理之訓益無據矣不知先儒之窮物理胡不一窮於孔子之教而徒爲是杜撰紛紛者何也曰此亦未易言也曰博文約禮何謂也曰吾於博辧見之矣曰請申諸曰昔吾業舉嘗從事先儒之訓矣然私竊疑之意者以博文爲窮至物理矣然約禮之禮亦理也其亦在物乎若約禮爲在物則人心竟無一理恐必不然此一疑也訓禮者惟曰節文曰儀則若使約禮者於節文於儀則一一而求之則又不得以言約矣此二疑也仁義禮智性也若禮爲在物則性亦爲在物仁義智皆當爲在物矣孟子言仁義禮智我固有之又曰仁義禮智根於心謂禮爲在物亦必不然此三疑也若以博文爲窮諸物理以約禮爲歸諸人心則理自理禮自禮內自內外自外旣截然二叚矣乃欲先博而析之於外後約而合之於內吾懼二叚之不相爲用也此四疑也予有此四疑而無以自釋比得東越博約說而讀之粗若有明然似東越亦不免岐內外而觀之又以愽文爲約禮工夫則令始學者茫無入已而掩卷置之乃恍然若有契於孔子之旨孔子教顏子若曰夫今爲學不必求之髙堅前後也但日用事物變化云爲皆吾心之文也而學之事在焉事至不一者也故曰博文是文也孰宰之哉莫非文也莫不有吾心不可損益之靈則以宰乎其間者禮是也而學之功在焉功至一者也故曰約禮有是文則有是禮非文外而禮內也博之文必約之禮非博先而約後也故博文爲約禮之事約禮爲博文之功顏子領此則知文不可違而禮不可已固無間可罷矣故欲罷而不能然不竭才終無以得竭才者盡吾力而爲之諺謂獅子搏兔用全力者是也由是旣竭吾才如有所立卓爾立也者言吾心之靈則卓然呈露不爲事物所侵亂吾將以其至一而應天下之至不一無復髙堅前後之可惑矣此與孔子三十而立大學知止而後有定同可見其功力到也然顏子又自謂欲從末由非曰未達一間也夫如有所立則本無形象之可執𨿽欲從之而執之不可得矣蓋旣無髙堅前後之形則自不容有意必固我之私非顏子眞得此體其疇能言之曰若是則禮之外不復有理約禮之外不復有窮理庶乎免於先儒兩叚之失而亦不患於茫無入矣使孔顏復興子之言其不易夫曰吾安敢言不易吾又嘗求之孔子矣孔子言視聽言動之交於天地萬物者博文也非禮勿視聽言動者約禮也此其證昭昭乎又嘗證於孟子萬物皆僃於我博文也反身而誠約禮也此又不昭昭乎𨿽然孔子所言禮卽記所言有本有文無內外者也而先儒也外之今儒也內之學者愼無以內外裂孔孟正脈哉曰顏子擇乎中庸得一善得無有類於窮至物理乎得無應一事而擇一中庸乎不然何以曰得一善也曰孔子之書具在未見有言物理者也孔門之學較著未聞有窮物理者也若曰應一事而擇一中庸則萬事而有萬中庸其可通乎況一事之中庸且與化而俱䢐矣下文又何云期月守也豈以一事之中庸而期月守之乎必不然矣嘗觀孟子以伊尹夷惠孔子較言之其決擇則願學孔子之時中是非所謂擇中庸乎今如顏子始求諸髙堅前後卒乃得夫子博約之訓而竭才焉是卽擇中庸也得一善乃一於至善者是也夫子恆曰明善明善者明吾心之至善者也至善豈在物乎故又曰擇善然則至善之爲中庸亦較然矣而謂爲物理可得乎不遷怒不貳過何謂也曰此顏子卓立以後事乃復禮實功夫人一怒則多爲怒所遷以其心蔽而失其理也靈則忒故也惟顏子心不蔽而靈則著則𨿽未嘗不怒而亦不爲怒所遷也夫遷怒者蔽之大者也顏子不獨不遷怒而又能不貳過孔子嘗曰苟志於仁矣無惡也蓋人未志仁則有惡而已未可言過也惟志於仁則僅可免惡未能無過也顏子𨿽卓立然或不能無小蔽小未盡善卽謂之過不貳過正所謂有不善未嘗不知知之未嘗復行則知之著察亦何異太陽之中天而浮翳潛泯有不移晷而得之矣是顏子之攺過攺於其幾者也故孔子謂之庶幾謂之不逺復所謂復禮之實功不彰彰哉曰孔門學者多矣而對哀公舉弟子之好學惟顏子一人顏子之爲好學惟此不遷不貳則孔門之學不在物理也不尢彰彰哉曰然

曰回也其心三月不違仁其餘日月至焉何也曰孔門以安仁爲至惟顏子則有三月安仁之久故曰三月不違仁其餘則一月不違仁者有矣一日不違仁者有矣故曰日月至曰旣謂心不違仁則心與仁有間矣此世儒所爲疑心也曰子亦疑心非仁乎曰弟子驗之心之體仁也其有違仁者動於欲也非心本然也使心而非仁則一身之間且痿痺不貫矣卽孩提何以能愛敬見孺子入井何以能惻隱見牛觳觫何以能不忍若是也世儒豈不知愛敬惻隠不忍之根於心然必謂心與仁二者則泥文執義之爲過也亦自背甚矣曰子又不觀乎孔門不言事不違仁而言心不違仁益以是知外修者之逺於仁也況求諸物理乎

回也其庶乎屢空何謂也曰孔子嘗曰吾有知乎哉無知也有鄙夫問於我空空如也我叩其兩端而竭焉蓋自言吾空空無所知惟叩夫人是非之兩端而盡言之舍此吾亦不能有所告也蓋孔子自得其本心不墮知識不牿聞見絕意必固我之私卽謂之空空空空正見無知之意非曰如釋氏者偏於寂滅逃倫棄物者之比也自孔子以下惟顏子庶幾乎空空故曰回也其庶乎屢空屢空者卽近道也今訓者特以其庶乎爲一語謂其爲近道以屢空又爲一語謂其爲空窶不獨乖孔子無知空空之本意卽文義亦甚割裂不馴貫也大抵先儒以釋氏言空乃遂諱言空故其訓無知空空之義已稍戾至訓此章則大戾矣不知吾聖門言寂釋氏亦言寂吾聖門言虛釋氏亦言虛其幾微毫之間固自辧也又安得曲爲諱忌而重乖經旨哉曰賜不受命而貨殖焉何也曰漢儒以子貢爲貨殖集注因焉曰或者以子貢多學而識卽爲貨殖可見其不如顏子之空曰亦嘗疑貨殖非子貢事是義近也

曰曾子三省其在一貫之前與曰然曰今之言一貫者以一理貫萬事如其一繩貫千百錢也其果然與曰一理惇在卽所謂不貳心是也以是不貳心事君則止於敬事親則止於孝以是不貳心應天下則無不止於至善故古人云一哉王心又曰貞夫一惟一則無不貫矣是一也豈若今人想象一理道以應天下之事乃自比於一綫穿萬錢而繆謂一貫者何其相萬哉惟曽子獨知其故答門人曰忠恕而已矣忠中心恕如心夫人心至中而自如則可謂不貳心矣其曰而已矣云者言忠恕之外無一也一之外無貫也先儒嘗憂有一而不能貫夫有一而不能貫則非一也且謂一爲一事而謂貫又爲一事是已自二之矣又烏覩所謂一貫者哉曽子異時稱夫子曰江漢以濯秋陽以暴皜皜乎不可尙已至於皜皜則一矣此得一者之言也故顏子旣沒惟曽子獨傳大學得其宗也

孔子與曽防者豈情與乎曰孔子而不爲情與則孰爲情與者曰孔子始問侍坐者曰如或知爾則何以哉蓋究其用也而防乃爲之鼓瑟而慢對違眾而異撰矯然欲爲暮春童冠之遊浴風詠歌之事殆與嬉遊者無別此豈足以用於世哉然而夫子情與之者不已過乎曰昔者舜飯糗茹艸若將終身伊尹耕於有莘之野以樂堯舜之道咸若無意於天下者之爲乃不知異時亮工格天之業則古今莫京焉此何以然程伯子曰仁者以天地萬物爲一體又曰君子不以天地萬物撓已然後能了天地萬物嗚呼旨哉後之學者未始誠有天地萬物之心乃欲矻矻攘攘焉以行於天下措諸當時吾未見其不出於名與功也矧曰撓乎卽若諸葛孔明其建非不瑰瑋亦終於方駕管樂爾已其於了天地萬物之心何如哉然吾聞孔明以靜爲學而猶若是則其它憑才能意气依仿古人以建事者其又何如哉此無他志卑而見局故也曽防所陳若已悠然有天地萬物一體之意又能不以天地萬物撓已故夫子不覺喟然嘆曰吾與防也夫子非與其卽能爲舜伊事業也以其志與見固已超聲利下事功而於了天地萬物之基本獨有在也其將與區區憑才能意气建事者較然矣然防止於狂簡不能克念以入聖則固其自怠之失而非夫子之過與也𨿽然孔門三千惟曽子獨得其宗則防所爲詔其子者亦必有在而未可以大杖事槪棄也吾景行孔門不敢於防也易不敢於與防也忽

曰孔門自仲弓閔子騫南宮適數子咸亟稱之然而礱磨責望則浸加於子路子貢其不以子路剛果子貢頴達故耶曰然昔者夫子嘗誨由以知之道又告以知徳者鮮蓋欲其從是以入室也異時問君子則告之修已以敬修已以安人安百姓此則揭典謨學庸大旨而盡發之至與以一貫啟曽子者無殊致而與告仲弓者若有加矣然子路似終未寤豈亦以前聞未行而終爲累者耶陸子曰子路結纓是甚次第蓋言子路𨿽未中道而其剛過人逺矣

子貢之頴必有近似於顏子者故夫子有與回孰愈之問將啟其如回之潛心於內也而子貢不寤異時乃以屢空與億中者對言之而又不寤無言之誨其所以寤之者尢至矣而反有何述之疑故夫子不得已詰曰女以予爲多學而識者與蓋示其非多學也而子貢猶爲兩可之對已而夫子明言曰非也予一以貫之子貢乃終不能如曽子之惟以發聖人之蘊異時猶判性天爲二道又推夫子文章於性天之外何其岐也嗟呼頴如子貢乃反不得豈其以頴障耶然則孔門之不事多學不貴知識聞見也豈不諒哉𨿽然弟子築塲三年子貢又獨居三年予以爲子貢獨居靜處加三年之久其所得又不可以常情竟矣今猶以常情語子貢者非也曰今先生已上徵孔子旁證顏曾授受心精源委根枝千載非遙較在目前洙泗若此末學如彼何爲其然也聞之孔門弟子曾子子夏年最少至晚嵗各以其學爲列國師惟曽子一貫自得發之大學知本其先以授子思逮於孟子遂失其傳子夏之學篤信聖人其言有始有卒意以末爲聖人始事以本爲聖人終事故傳其學者能遵聞見謹數器今著於記者可考矣彼漢儒訓詁繁增太史氏已譏曰儒者博而寡要彼儒者卒不知其與孔門徑庭而知本霄淵也嘗試究之爲曽子之學者以由本達末爲序爲子夏之學者以遡流窮原爲序遡流窮原者曩所謂臨海算澌而欲以尋源登嶽辧葉而欲以探本𨿽白其顚而不可得者也當子夏在聖門時夫子已詔之曰無爲小人儒夫子夏豈若後世騖利小人哉所謂小儒是已孔子固已逆知有末學之卒爲學累矣𨿽然末學者流則猶止於遵聞見謹器數比於識其小者之倫未有主在物爲理以爲教也記禮者曰自中出根於心又曰無節於內者觀物弗之察蓋猶知根於心節於內之爲主亦未有仇視其心而專求物理以爲學也嘗試究之末學者流其在孔門比之門庭者也求物理者則直索之道途爾已曰乃今知之棄祖父而信眾子者匪一朝夕矣𨿽然先生指我靈則示我全全證諸父祖徵諸孔子大哉貫鬯未可以口舌承也願言請事以百世

衡廬精舍藏稿卷二十九

欽定四庫全書

衡廬精舍藏稿卷三十

明胡直撰

雜著

談言上

談子曰東壁之子嗜尙陸博至忘寢食遺遠父母捐棄妻子胡若是之癖也浮休山人曰古今嗜尙奚必斯人昔唐潘彥嗜陸博一日浮海舟破彥猶手握陸局口銜骰子翌日達岸兩手見骨而二物不離漢劉雍嗜瘡痂嘗詣太守孟靈休適痂墮地雍卽俯取餐之至有鞭撻健卒以供痂食宋明帝則嗜唐鮮於叔明嗜食臭虫權長孺嗜食人爪而海上又有嗜臭之夫今夫人性常嗜之外有剩嗜焉鮮不爲癖奚必斯人子獨不知文王嗜昌獨楚王嗜芹薤曽晳嗜羊棗屈到嗜芰魏徵嗜醋與芹皆剩嗜也推之宜僚之丸成公之鐻嵇氏之鍛阮氏之屐顧氏之畫劉氏陶氏之酒王氏張氏之書又推之五侯之爭六王之戰蘇張之辯楚漢之攻衛霍之貴王石之富皆剩嗜也子又不知談天衍雕龍奭公孫堅白惠施五車鬻熊子華韓非虞卿司馬子長相如子云之徒疊相著述列屋盈家末儒訓詁百葉千葩自賊根芽競相雄誇皆剰嗜也夫孰爲不癖又何此之愉悅而彼之咈嗟客曰若山人者捨軒裳耽林壑是亦所謂煙霞痼疾泉石膏肓者耶山人旣有剩嗜寧責他人山人曰與其癖詞章訓詁寧癖煙霞泉石弟子以告曰甚哉山人之言先生顰蹙而語曰剩嗜乖性枝見賊道山人之言甚則甚矣而爲吾徒者可無辧哉可無辧哉隋田楊與鄭法士俱以能畫名法士自知藝不如楊也乃從楊求畫本楊不告之一日引法士至朝堂指以宮闕衣冠人馬車乘曰此吾畫本也子知之乎由是法士悟而藝進唐韓幹以貌馬召入供奉明皇詔令從陳閎受畫法幹因奏臣自有師陛下內廏飛黃照夜五方之乘皆臣師也帝然之其後幹畫遂果逾閎若陳韓二子可謂能求其眞者也彼以似求似者則益遠矣今之學者𨿽曰求聖人之經固已非其眞乃捨經而專求訓詁則又求似其似之者矣不尢遠乎

昔者楊子華畫馬於壁居者如聞鳴齧李思訓畫罨障波濤而宗夜聞水聲此非馬鳴與水聲也聽者自聲也吳道畫鬼神數壁而颯然風起馮紹正畫龍而白雲出廡此非風起而云興也覽者自興也學者可以知妍之從生矣是故知物所從生則物物而不物於物漢儒者馬融自擅知經又善推步常渾天不合羣弟子莫贊一辭惟鄭一算而決及業成辭歸融心忌焉嘆曰詩書禮樂皆已東矣乃潛欲殺推式以算當在土木上躬騎馬襲之亦預知乃入橋之底俯伏柱上融踟躕嘆息而反由是得免嗟乎融之所爲是烏知詩書禮樂之豪芒哉故曰漢儒尊經而經愈亡云之樵遇設罿者於途曰愼無獵人設罿者曰吾所獵者跂而角毳而翼何謂獵人云之樵曰子弗聞昔者羽山之熊貝丘之豕牛哀之虎其先固人也況乎都末之野彘彭世之鹿又王祜之道士鹿也劍南之猓中牟之馴雉茂先之鸚鵡賈人之秦吉了也之數者形則物矣而心人焉子謂之人非耶今之跂而角毳而翼者安知不有若人然則子之獵人多矣設罿者聞言而懼遂裂罿折矢誓終身不復獵它日設罿者從上邑通都逰而歸謂云之樵曰曩所謂形物而心人者爲其有義也吾頃見冕而相圄弁而相奪競利忘義者何啻十九不亦形人而心物乎謂之物非耶況以人獵人世不見罪而子獨罪予之獵物云之樵怳然不能答久之吁曰吾奚忍天以人而相物且相獵也

海壖生曰海之渚有海鏡焉其腹空洞無髒惟中藏紅蟹子小如黃豆而螯其足海鏡饑則蟹出拾食蟹飽海鏡亦飽或迫之火則蟹出離腸腹而海鏡立斃矣彼其所爲斃者以其所假在外不在內故也水母者亦出海中胚渾凝然而絕無眼常有數蝦寄蹲腹下代爲之眼蝦行而行蝦止而止一日波蕩蝦離而水母竟躓死泥沙彼其所爲躓者以所假在物不在已故也弟子以告先生曰異哉學者之違內迷已而終弗困躓者希矣弟子識之

星之徒問於扶桑君曰子不見昭昭者之爲光也非神明乎扶桑君曰非也子不觀吾扶桑之日輝映四海神哉明哉豈昭昭者與之星之徒曰允哉日之爲神明也太一丈人曰日𨿽大俾墐戶而塞牖則光無入矣奚其神且大若夫神明在我五通十達無所不之之天地而天地焉之四海而四海焉之古今上下而古今上下焉四海何足以竟𨿽然則無不自昭昭始夫星與日𨿽影有大小其爲外一也影烏足以達神明吾重悲今之以影學也曰學明以不墮於影曰子思子曰內省不疚無惡於志君子之所不可及者其惟人之所不見乎日南之國倮人所居倮生旣長則防制大樹取物如紫粉然畫其胸而刺之班班若異物謂之文身華人視其文也恆用爲慅而彼視華人之弗文則亦用爲怪然世徒怪倮人文身之非而不知自文其性之非下士畸人姑不逮其儒而搦管一日之間不知幾滛思而溢慮也幾讕言而枝說也何況體節之繁注疏之多熳爛彌漫於天下冗逾九牛毛彼其於眞性何啻素之受繪之受和將求其初而弗得抑且以繪和爲眞矣視彼文身者一何多寡之遠然則君子奚彼之慅又奚怪怪乎哉俗多賈有士人父壯時賈秦隴間去三十餘載矣獨影堂畫像存焉一日父歸其子疑之潛以畫像比擬無一肖拒曰吾父像肥晢今瘠黧像寡須今髯多鬢蟠乃至冠裳履綦一何殊也母出亦曰嘻果遠矣已而其父與其母亟話疇昔及當時畫史姓名繪像顚末乃愜然阿曰是吾夫也子於是乎禮而父焉夫父天下莫戚者也乃一泥於繪像致有妻子之疑彼儒者獨不知經史亦聖賢帝王之繪像也何則帝王聖賢之道出於心著於事而載記於經史是卽所謂影堂父像者也經史載記有定體而道之出於心者無定形今世儒顓泥經史而忘求聖人之心是卽所謂泥繪像而拒眞父者也於乎彼儒言者其不泥繪像而拒眞父者蓋幾人哉客至自建爲言武夷大王峯之升眞洞洞中有雷文甆五以盛仙人蛻骨洞外有黃心木爲棧𨿽險不墜而久不爛又有四船相覆以盛仙函船皆圓木刳成外懸如半枕於洞土人禱雨者輙用竹防綴梯造其處又有小藏峯二小船大藏峯橫揷板木中有圓器如筥方器如筐餘者如杵如盤咸不知幾千萬禩而未有毀也此何理以致之通一先生曰是何理可窮也同坐客曰以予所經仙巖亦有牀櫃之異其他如西川之火井油泉峨眉之光相登之海市靈巖之飛瀑華陽之喜客泉是皆不可理諭豈惟是哉稷生以武敏契育以鳥卵其事表諸經君子𨿽不語怪然前史昭晣若晉杜車騎出於蛇是蛇而人也疑非獨杜預也唐張路斯出於龍龍而人也疑非獨張氏也宋韓蘄王出於虎虎而人也疑非獨韓王也李侍郎出於而人也疑非獨李椿也夫人物相去遠矣物之能爲人則人之能爲物亦可知矣儒者必曰理則無是是何理可窮也子思有言及其至𨿽聖人有不知歐陽永叔曰治其所可知置其所不可知是之謂中道先生曰是則理也

吳門之貴冑其先世田廬貲藏稱雄膴而有三子其伯長惟日鶩飲愽恣聲伎駘宕不返卒爲窶夫莫以享其業其仲懲之則卸醴絕聲身不離閫研稽業籍窮所自出畫畆而記刻銖而題下逮於彘盤谷枷之防簿札充楹自謂握祖父之遺算矣然而田卒污萊泉貨內耗事至必曰俟案籍爲之籍日紛紜而家隳猶伯兄也至季弟則大懲曰吾二兄均左矣於是躬履南畮目徴貨器日課子母錢不多載記而先業益充妻孥享其嬴鄰里食其餘伯兄恚曰是齪齪者異我仲兄鄙曰是未嘗觀農器譜而妄治農也未嘗讀貨殖傳而治貨也至詬之不容口季終不顧而修業自若洞先子曰季得矣季得矣夫人心受命於天萬理皆備比之先業孰不雄膴然而眾人奪於聲利色欲則伯長是也世儒荒於物理載籍則仲兄是也今也反諸身心直求天命之性有類季弟之爲者則世懦莫不詬之猶二兄之詬季不已也𨿽然人固已享其嬴食其餘矣詬何患爲

樂仲子曰吾昔好種橘吾種輙前春而植私竊懼晚也植而遂者十不得一二焉訊之老圃圃曰橘不可以前春種也盍後之吾從而後之植而遂者十嘗得八九焉又訊老圃圃曰冬榮之木其气外周外周者非陽盛不可活也冬謝之木其气內固內固者𨿽陽未盛活也推此則百種百活矣仲子俯然嘆曰吾益信枝葩繁者之本根隳也周公曰冬日之閉凍也不固則春夏之長艸木也不茂天地不能常侈費而況於人乎是故君子貴斂其眞不隳其根萬類以生

南海鐘生曰吾國西樵山之坡陀有行木一則可滋千百茗種茗者覷一行木之地則躍然喜已而樹之千茗𨿽有旱漧不灌而榮甕無俟汲也桔橰無俟聞也非他有繆巧也行木性能召水者也有一行木則其地之百泉爲之瀵湧津液而餘潤被茗者多矣故時稱行木有賤工者憂曰是亦一木也夫惡能生水況以障吾茗遂集斧而薪之搰搰然走於山澗之間朝汲而灌暮負而漑人百其勞而榮弗若之矣胡子謂弟子曰小子識之夫人心之生理豈啻行木哉而世儒者不反諸心而求諸物又奚啻工人之舍行木而走山澗者哉嗟夫行木世不恆有者也而人駭於希遘乃曰人心亦爲希遘智乎

談子曰昔唐郭元振未第時已能爲汾民祛烏將軍之害其膽志蓋一時異時忠孝文武已兆玆矣又有言元振嘗山居夜有人面如盤瞚目出於燈下元振了無懼徐染翰題詩其頰題畢唫之其物遂防若元振膽志豈其獨鐘耶抑人皆可學而有者耶洞先子曰稽之元振讀書大學時適其家寄資錢五萬有叩者曰吾五防未塟願有匄也元振卽舉五萬錢盡畀之不復問其名元振器量固若此然則膽志其有本哉力本則可以學矣弟子以告先生曰器量生於明明爲本也子不聞濟南郡方山之南有明鏡石焉方三丈餘也山魅行伏了了然著鏡中莫之遁至南燕時山魅惡其照也而漆之俾弗明自鏡石漆而山魅晝熾人足掃矣夫人莫不有鏡能照魑魅魑魅隱不皇矣皇害人哉𨿽然吾見今之人有自漆其鏡以悅魑魅者矣其不爲魑魅怖伏者誰夫弟子曰昔宋顏延年嬖其妾且畏之妾一日撲跌延年幾斃妾死延年反哭之慟已而恍見其妾出於屛間驚悸遂卒然則魑魅夫人自爲之也先生曰然

談言下

戎夷違齊如魯而後門天大寒與弟子一人宿於郭外寒愈甚謂其弟子曰子與我衣我活也我與子衣子活也我國士也爲天下惜死子不肖人也不足愛也子與我之衣弟子曰夫不肖人又惡與國士之衣哉戎夷大息曰道其不濟夫觧衣與弟子夜半而死弟子遂活夫戎夷始欲爲天下惜死不嫌生也終能爲弟子捄生不辭死也戎夷可謂知處死矣使戎夷識知道則𨿽爲天下士可也彼陳三之徒侯嬴之流區區殉名何足道哉何足道哉

宓子賤治單父彈鳴琴身不下堂而單父治巫馬期以星出以星入日夜不居以身親之而單父亦治巫馬期諏其故於宓子宓子曰我之謂任人子之謂任力任力者故勞任人者故佚夫任人者匪直佚也人眾必周而不漏也任力者匪直勞也力寡必偏而不咸也任人者匪直不漏彼防任者可以使不肖者肖也任力者匪直不咸彼不防任者且將使能者不能也此古今嘗試之驗也故曰堯舜垂衣裳而天下治又曰恭已正南面而已言任人也

梁天監中有扶南大舶獻玻黎之鏡鏡面廣尺五內外皎潔方圓照三十里訊其直曰此波羅尼斯福樂寶也約值百萬緡帝令有司算之傾府庫償之不足朝臣無敢議其值者已而有國工沈隱士也舉鏡熟視斥而去之曰此照不過三十里奚足貴吾中夏神州有神鏡能照左右爰及秋毫咸徹表裏以逮萬里四燭無疆則天子之心是已夫天子神鏡有赫其明有濯其靈而徳威政刑出焉內無苛覈外無姑息則天下拱手而治福樂孰逾此焉用傾府庫以酬彼鏡帝不能用竟酬其值晚年專務姑息政刑大弛卒有侯景之難國亡鏡亦隨防談子曰南海之濱有鼉市焉鼉儤背海隅邊幅廣修不知幾百里也居民眡爲石洲漸創茅茨鱗列成市不知幾何時也異時有穴其肩爲鐵冶者天旱火熾鼉不勝怒而移去沒者凡數千家或譏之曰是置居者不審也而不知置天下者不處其安而虐且熖則鮮不成鼉市也東海之濱有蜃陽焉蜃居海中吐气則結成城墉樓臺人馬五色縹緲出煙霧之表髙鳥倦飛就棲輙墜气中竟以溺死或譏之曰是爲鳥者不審也而不知人之宅富貴者不擇其從迷昧終身則鮮不墮蜃气是故惟大人者視天下爲鼉市不以欲熾富貴爲蜃閣不以身迷斯人也𨿽爲天下處富貴也可矣

昔唐寧王嘗獵於鄠縣介搜林莽艸際一櫃扃鑰固甚王命發視之乃貯一麗妹問所自姓莫氏出衣冠家夜遇賊僧刼至此王驚悅之載以後乘防獵者獲一生熊因納櫃中乃扃畱艸間時明皇方求極色王以莫氏殊麗卽表上之具奏所由上令充才人經三日京兆奏鄠縣食店有二僧以萬錢賃店作法事惟舁一櫃入店夜久腷防有聲遲明寂然店戶人怪之啟視有熊衝出脫走尋二僧已骨矣上知之大笑曰寧哥大能處置此二賊也談子曰彼二僧自謂得麗妹如莫氏足樂矣而不知櫃中之忽化爲熊也明皇自謂得莫氏矧又得太眞足樂矣而不知域中之防屬犖山也明皇能笑二僧後之人又笑明皇於乎人主其無令相笑無已也

談子曰齊桓公唐明皇二君皆始治終亂而皆起於好內桓公始聽鮑叔薦管仲遂忘射鉤怨而獨任以政人不能間何其難也已而修內政興海利贍貧窮祿賢能踐盟曹沬割地燕君拜胙周使防血葵丘責楚尊王平戎安周九合諸侯一匡天下何其智也比管仲卒近用易牙開方防刁三子專權於外嬖長衛姬等如夫人者六人長姬淫於雍巫雍巫又厚結防刁以蠱惑於內桓公病易牙防刁作亂築塞宮門桓公欲食食絕欲飲飲絕慨然涕曰吾何面目見仲父乎遂防衣袂死旣死五公子爭立桓公屍在牀六十七日屍蠱出於戶夫先後一桓公也始任管仲以一夫命令天下終惑內嬖近用小人不能庇一身抑何悲也𨿽然仲有罪焉初仲齋袚受相桓公曰寡人有大邪三其尙可以爲國乎寡人不幸好田田莫不見禽而後返仲曰惡則惡矣然非其急者也公曰寡人不幸好酒日夜相繼曰惡則惡矣然非其急者也寡人不幸好色而姑姊妹有不嫁者曰惡則惡矣然非其急者也夫人之好內凟宗則亂莫甚矣仲乃云非急仲固導之內仲又安能禁辟嬖於身後乎仲𨿽平戎其若女戎何哉故曰仲有罪也明皇自少已定難刪亂誅韋黨而安廟社又誅滅李元楷等陰謀立殺長孫昕之怙威可謂不英哉任用姚宋聽諫柳澤增置侍讀以嘉謨追封五王以配廟廷不可謂不英且明也橋陵襄事已逾年矣猶不受朝賀逾十年猶望陵灑泣旣耕借田猶種麥後苑自太子以下令躬収獲示重粢盛兼知民艱可謂能皦然爲義者也史臣贊曰焚後庭珠翠以戒奢禁女樂出宮嬪以懼荒敍友於惇骨肉以厚俗搜兵責師以明軍法朝集計最以校吏能西蕃競欵北狄趍風冠帶百蠻率書萬里咸非溢美然九齡旣疏林甫日親太眞擅內而漁陽羯皷遂震蕩於寰宇明皇徬徨望賢朝食不供頓輿馬嵬六軍不發乃勉誅國忠而縊貴妃宗廟丘生民塗炭明皇𨿽掩袂涕泣不旣晚乎明皇晚節詔天下祖奉元皇帝習四子立學官愽士弟子員尢爲亂命又招集張果羅公遠葉法善之徒且欲從公遠學遁漢文帝云朕乘千里馬將安之明皇學遁亦安所之耶當其在望賢馬嵬之間曷爲不能遁耶其倒謬益甚孟子曰不仁者可與言哉安其危利其菑樂其所以亡者不仁而可與言則何亡國敗家之有此桓公明皇之謂也夫桓公明皇英主尙有是而況其下者乎然則女禍於人國也烈矣

談子曰女禍有二一內嬖二外戚外戚則漢甚呂王唐甚武韋王氏至莽遂竟移祚呂與武韋移祚且十之九其原出漢祖唐宗無刑家大道亂不亦冝乎史又稱莽將簒時挾漢婚已女爲平帝後平帝崩後年才十八爲人婉嬺有節操莽旣簒乃更號黃皇室主而令別婚後大怒因病不肯起莽不能彊也及漢兵誅莽燔宮後曰何面目見漢家遂投火死夫以莽之簒漢廷大小臣工爭頌功徳宗室子爲作符命而其女獨不欲更節且爲漢死然則人性之善不以類移不以習易若莽女尢難也嗟夫人主創承無刑家大道以爲子孫型模欲無亂也艱哉

秦二世三年丞相趙髙欲爲亂恐羣臣不聽乃先設驗因持鹿獻曰馬也二世曰丞相誤耳問左右或言鹿或言馬髙遂陰中言鹿者以法羣臣莫敢不聽髙及二世責讓髙以盜賊事髙乃陰與其婿咸陽令閻樂謀弒二世使郎中令爲內應閻樂將吏卒入望夷宮數二世曰足下驕恣無道天下共畔足下其自爲計二世曰丞相可得見否樂曰不可二世曰吾欲得一郡爲王弗許又曰願爲萬戶侯弗許曰願與妻子爲黔首樂曰臣受命於丞相爲天下誅足下足下𨿽多言臣不敢報麾其兵進二世自殺髙遂立子嬰去帝號爲王以黔首葬二世談子曰髙之威燀矣詩曰匪教匪誨時惟婦寺三代以來女婦稱妲褒乃寺禍未有甚髙者也秦惟祖龍稔禍二世倒執太阿授髙其柄乃至求見丞相乞爲黔首而不可得皆秦之取也秦乎其孰讓

談子曰寺禍自東漢唐末浸盛史稱漢仍秦制中常侍𨿽至親幸止金璫石貂不復調自和帝朝竇憲秉權鄭眾謀除大憝遂獲封侯超任宮卿至鄧太后女子益近刑人手握王爵口含天憲已非復掖庭故步矣其後孫程立順曹騰建桓單超誅兾乃遂植茅分虎南面人臣者紛然若拾果焉其邸第擬諸天家養子出自帝制忠良摧陷毒盈海宇曹節張讓彌爲魁雄竇武何進之徒𨿽以周戚上將機事未宻先飲其劍已而袁紹兵入根苖痛絕而國隨以殄矣豈不悲哉唐制貞觀以後七十年間內官爲職守禦中宗乃濫署七品以上員外官至千餘人而衣朱者尙寡宗中官稍稱旨者卽授三品衣朱者亦千餘人而兵柄朱與後李輔國從幸靈武程元振翊衛代宗乃至三公王爵柱國尙父與天子共政事矣已而魚朝恩爲監軍容使又有防軍中尉分掌禁兵自是神策天戚軍柄亦全歸於璫臣貞元之後威熖日赫五位之廢置九重之生死咸出掌握遂有定策國老天子門生之稱文宗謬托匪人謀用不臧甘露之變幾已覆國昭宗被季述等持撾數罪収置幽辱鎔錫固扃鑿竅通食至不忍言崔𨿽快仇屠戮流血成川而國祚旋亡不太晚乎昔者周制閹人領於冡宰止供掃除無假名器矧曰兵權惟漢和唐古今至愚乃首假以權敗禍至毒天地爲之倒列日月彌以晦防身殱國亡室闈不保千載有餘悲焉然則爲人主者尙無以權假刑人至喉癰不剪浸成古今悲而卒無捄也於乎愼哉其惟明辟

僖宗吟曰紇紇山頭凍殺雀何不飛去生處樂固以外逼彊藩內窘家奴欲棄萬乘爲齊民而不可得讀之彌足悲焉昔王守澄教其黨曰無令人主近賢士親詩書則吾儕可以得志嘗試辟之斯語也固亦所謂貝母藥耶昔江左有病人面疽者試以百藥莫不掀唇當之至貝母閉口不欲納病者喜曰此藥治矣因以葦筒灌之數日遂愈故治病者當求病之所忌賢士詩書閹寺忌之久矣人主治閹寺惟親賢講學夙夜於知人安民勿皇其他寺人賚功惟貲無惟名器惟恩無惟事權亂不假刋也是曰上防

談子謂翁曰自趙宋氏立國未多見婦寺大禍此非獨大綱正抑亦不與權之效與翁曰宋之兵禍則豈後婦寺哉宋懲藩政不飭武備惟恃賂獻馴至大亂而後亡國則藝祖與趙普之謀非也藝祖旣下河北欲乘勝取幽燕走書詢普普回奏止之藝祖遂班師及雪夜幸普謀取太原又以幽燕地圖示普問防普皆力止且曰可取孰可守吁普言左矣卽如藝祖取天下而帝之又曷必後世之無守也然自是君臣竟不以幽燕圖兵權釋一時之杯酒而戰爭藏異日之疆塲豈獨失中國故地哉遂俾戰艣泛江淮黎民受鋒刃此非其胎禍與宋之敗蓋有三一懦敗二議敗三恩敗夫天下好戰必危忘戰亦必危自普以銷兵爲長防其後太宗始奮力収太原已而北伐契丹互有勝負乃至寰州之陷太宗君臣遂絕口不言兵眞宗之朝民不識兵敵逼門庭乃用冦凖謀躬率濟河大禠其气然竟以嵗幣定盟罷兵神宗語及太宗中箭自謂不共戴天憤恨爲之泣下後值王韶等覆敗遂弛幽燕之念總之皆襲普智識者慨焉蓋當時不議將兵者之非其人而猥以兵不可用爲言不究平日無籌邊之實而徒以邊不可擾爲心歐陽修曰臣見朝廷常有懼敵之形而無憂敵之心夫不憂而懼則積懦之爲累也異時敵至城下徽欽父子竟不守死相繼請降懦刼之也故曰懦敗歐陽修曰近年朝廷開發言路獻計之士不下數十至於臨事誰策可用又曰言多變則不信令頻攺則難從斯語誠中宋政之膏肓凡皆多議之爲過也敵人譏曰待汝論定吾已渡河其言足警矣而南渡士大夫議戰者則不知所爲守議和者則不知所爲戰曽無範蠡一定之畫坐成秦檜賣國之姦羣臣罔知厝火乃至區區精故紙奔走一世以趍窽言𨿽言滿上下何資實用故曰議敗宋旣增益嵗幣計數十萬至於郊祀覃恩任子之多乃逮於女夫外孫濫亦甚矣當賈似道秉政國事已去猶推恩至太學生是何異於疏旱苗之水以沃魚藻兩無捄矣故曰恩敗此三敗者儒者與有責也

翁曰前代尙有文臣樹將業若羊祜杜預謝韋�裴行儉張仁願之徒偉然爲世虎臣至宋室鮮有文臣能將者亦懦累也夫吳越之人狎舟燕趙之人輕騎豈其性能哉習使然也古者男子生則有桑弧蓬矢以射四方六藝有射豈獨教文亦所以修武也昔者諸葛讀書獨觀大旨李靖不欲作章句老儒知其無裨而有妨也故國莫病於畏言兵士莫忌於疲虛文假令宋之君臣不局局於聲容訓詁間以困踣其傑气礱銷其英气俾士之才力相近者習於武事而試用之亦可以廣材而破儒矣詎至以中夏之甲兵甘爲臣僕哉𨿽然此非獨宋過也

談子謂翁曰子過宋甚矣然而未知擇將之弗易也乃若今日擇將獨難而子胡易之翁曰嗟哉宋耶繇神哲而上未始擇之而謂曰世乏其人則誣世繇髙孝而下未始任之而謂曰人非其材則誣人夫觀日之玉照夜之珠遠出異域來自重譯此非古今所希覯耶然無足而登王庭無翼而棲瓊庫者何也則所好存也宋徽之爲艮嶽也杏岫梅嶺猶爲宜土之樹若炎州荔枝素非中土冝植亦莫不�集而蓊生之則所好存也向令宋君臣以搆艮嶽之心搆國家以集花石之力集將才則何患擇將之艱哉不然祿山亂而李郭顯烏珠至而韓嶽名豈假之異代哉古語云將相無種古之取將或出奴或出敵國或出亡命亦或出盜賊惟英主良相多方試之不次庸之則無弗得矣而必謂擇將之弗得是亦所謂過活烏坐待終斃者耶𨿽然亦非獨宋也談子曰嚴尢有言匃奴爲害所從來久矣後世三家周秦漢徵之未有得上策者也周得中策漢得下策秦無防焉當周宣王時玁狁內侵至於涇陽命將徵之盡境而還辟如蟁蝱之螫毆之而已故天下稱明是爲中策漢武選將練兵約賫輕糧深入遠戍𨿽有克獲之功敵輒報之兵連禍結三十餘年中國還耗匈奴亦創艾而天下稱武是爲下策秦王不忍小恥而輕民力築長城袤延萬里疆境旣完民力內竭以喪社稷是爲無策信如嚴尢言則籌邊終無上策其果然歟翁曰不然昔周宣王之先周公相成王撫萬邦巡侯甸徵弗庭綏厥兆民其始在制治未亂保邦未危三公則論道經邦三則貳公化六卿分職率屬以倡九牧以阜兆民而大司馬則克詰戎兵以陟禹之迹方行天下至於海表罔有不服當是之時敵𨿽夭驕不敢望壯月南牧矣此非上策而何然則策莫上於修內政莫要於得賢相得賢相則能得大司馬得大司馬則能擇良將飭武備其禦之也不在彎弧鳴鏑後矣而必謂籌邊無上策者是猥以後世之事言之者也又焉知帝王者之爲策曰帝王者爲策何如曰不策於策而策於道夫惟策於道者治未然

翁曰不聞宋仁宗時有張吳二士者負縱橫才不事干謁而規禮聘其作詩有踏破賀蘭掃淸西海之句韓範守邊咸狂視之異時二士刻詩石上灑泣過市二帥竟弗之省二士無所適遂亡走西夏易名張元吳昊觸夏主諱聳其聽聞夏國収爲謀主日彊大闗右震懼遂不可制韓公時爲四路招討駐兵延安忽夜有人持匕首入臥曰某西夏張相公遣取相公頭不忍加刄第取金帶去蓋宋君臣之用人狹矣

談子曰孔子曽子豈非所謂前知者耶孔子修書終秦誓曽子著大學亦以秦誓一个臣終之彼一聖一賢豈皆知秦之繼周者耶不然何偕取於秦誓也

洞先子曰孔曽之前知吾弗得知已然吾知秦誓一个臣之足以相天下也相天下捨此𨿽有善者如丙魏姚宋亦節士耳何足與於大臣之道哉曰然則後世孰爲近曰韓範升其堂房齡遊其藩

談子曰大臣之事大矣然使一个臣斷斷兮無他技而坐辦天下大事恐未可也洞先子曰子不見龍乎龍赤身耳然能以云爲輿以風爲駟以霆電爲徒禦上下變化而雨澤天下者龍非有他技也以其體虛而用神也方龍之始潛也不患不神而患不虛惟虛無弗神矣風雲霆電之從之者役於虛也龍曷虞不辦大事也假令龍如贔屭喜能負重則技止趺而已如螭吻喜能望遠則技止獸首而已如蒲牢則技止鐘紐如狴犴則技止獄門饕餮技止蓋睚眥技止刀環爲此者彼爲彼者蹶此又安能役風雲霆電而變化雨天下哉故大臣無一技然後能用天下之技用天下之技爲技猶用天下之耳目爲耳目用天下之手足爲手足謂一个臣不辦天下大事亦未可也不然則亦贔屭螭吻之尢而已又惡足語大臣且夫大臣學道不學技曰大臣學奚道耶曰休休是已彼休休者芚乎若愚綽乎若暇恢乎若無畔渾乎若無擇視天下人皆我人視天下耳目手足一耳目手足也我方有羨技何患無技是故大舜善與人同捨已從人樂取諸人以爲善樂正子好善優於天下則善用休休者也休休已天下治矣曰然則周公多材多藝何哉曰周公有而無實而虛故曰公遜碩膚赤舄幾幾周公何技焉曰使天下皆爲龍不爲贔屭螭吻則孰爲起而作事者與曰古之人臣有坐而論道者龍之徒是也有起而作事者贔屭螭吻之徒是也𨿽然自其修者言則不可以定擬是故有坐而論道者之道而下兼乎技則未始不可以作事也有起而作事者之技而上學乎道則未始不可以論道也是亦在乎人耳𨿽然世固有論道之賢而宅作事之地則稷契之分職孔子爲乘田委吏繼爲司冦皆是也猶曰得龍之道而任贔屭螭吻之事龍之道奚少也

管子相三月請論百官桓公曰諾管仲曰升降揖讓進退習閒辧辭之剛柔臣不如隰朋請立爲大行墾艸入邑辟土聚粟多眾盡地之利臣不如戚請立爲大司田平原曠牧車不結轍士不旋踵皷之而三軍之士視死如歸臣不如王子城父請立爲大司馬決獄折中不殺不辜不誣無罪臣不如賓胥無請立爲大司理犯君顏色進諫必忠不避死亡不撓冨貴臣不如東郭牙請立以爲大諫之官於是桓公聽管仲立五子者而國大治談子曰若管仲亦幾於大臣之道者與洞先子曰管仲善用才者也加時相多也然而非知道者管仲自云君若欲治國彊兵則五子者存若欲霸王夷吾在此夫管氏不知帝王大道而徒以霸王自處誇被世主之前於休休幾幾何啻千里管氏而知大臣之道孰不知道談子曰晉大始中劉伯玉妻段明光者性最妬伯玉一日讀洛神賦語其妻曰娶婦得如此足矣明光曰君柰何悅水神而輕我我死何患不爲水神其夜乃自沈死越七日夢語伯玉曰君本願神吾今得爲神矣伯玉覺遂終身不敢渡水其後有婦美者渡此津𨿽枉妝風浪暴起卒不得渡醜婦𨿽盛妝無弗渡也故稱妬婦津齊人語曰欲求好婦立在津口婦立津旁好醜自彰妬婦何其烈哉嗟夫後世不有妬臣津耶凡人臣賢者未有能涉妬津者也或曰惟大人者秉衡則無津而賢者利涉矣

小說家載則天末年有益州父老賣藥城市得錢卽愽濟貧乏經歳余病者得藥無不愈常時遇有識者輙告之曰人一身一國也人心帝王也旁列臟腑宰輔也外且九竅羣臣也故心病則內外不可救矣何異君亂於上臣下無不病者故凡欲身無病必先正其心不使气索不使思彺不使嗜欲迷惑則心先無病心無病則其餘臟腑有病不難療而外九竅亦無由受病矣況藥有君有臣有佐有使故病則君先臣次然後用佐用使如失其序必自亂矣又何能救病此猶家國任人也吾老賣藥常以此爲念每見愚者一身君不君臣不臣使九竅之邪恣納其病以至良醫名藥不效猶不自知悲夫父老之言指哉豈隱者耶

談子曰莊子所言聖人之道聖人之才岐矣夫有其道斯有其才未有有其道而無其才有其才而無其道者也故曰岐也洞先子曰否自吾涉世而驗之世之不岐也難矣何以明之昔者漢髙武唐文皇非謂有聖人之才而無其道者與不然何其能一天下而不能與湯武齊化也衛武伯夷栁下惠非謂有聖人之道而無其才者與不然何其擅聖稱而不能與周孔比迹也若夫以聖人之才行聖人之道兼有而不岐者其惟堯舜三王契臯伊周孔子乎其次學聖人之道而近其才稷防傳說曽子是已具聖人之才而有其道顏子子思孟子是已傳說之後程伯子近之孟子之後東越王子近之𨿽然古未有遠聖人之才而能大濟天下者也孔子曰才難不其然乎夫難也者難夫兼有不岐者也

談子曰昔宋蔡絳著古器圖說極言當時好古風盛至元符間憲章古始然追唐虞之典及大觀初乃仿李公麟老古作宣和殿愽古圖所藏禮器則已五百有幾故有一器值金錢數十萬後動至百萬天下冢墓破伐盡矣政和間尙方所貯至六十餘數百器已盡見三代典章而讀先儒所講說有可哂者始端州上宋成公之鐘而後得以作大晟及被諸制位於是聖朝郊廟禮樂一旦復古當是時天子尙畱心政治所重惟三代之器若秦漢諸物非殊特不収及宣和後則累至萬餘若岐陽宣和之石覊約文翁禮殿之繪像罔問鉅細索入九禁有稽古愽古尙古等閣咸以貯古諸鼎彛禮器及圖畫然世事則爛漫上志衰矣非復前日考驗俄遇僭亂悉入虜營若孔父子產之景行散召公季之辭牛鼎象首之規模龍瓿鴈燈之典雅皆以食戎馬供熾烹散滅不存中國之恥莫甚乎此言之可爲於邑若是則好古非歟洞先子曰好古何可非也𨿽然古不在書亦不在器物宋人君不好古道而好古器物其覆國廢古也冝哉古道奚貯乎貯在人心載記在六經是故正諸心措諸事與政以敷錫生民施及蠻貊則可以坐對文武而寤寐堯舜也好古孰逾此而奚以器物爲若必唐宕其心窊事與政而惟沾沾焉器物之好圖錄之妍𨿽盡移三代禮器樂章充溢於後世之朝野亦何以別於操顏氏瓢而乞太公九府錢之譏也耶

唐安樂公主嘗令尙方織百鳥毛布二疋而服之正視一色也旁視一色也影中一色也日中一色也而百鳥之狀悉見方出降時益州獻單絲碧羅裙縷金爲花鳥細同絲髮大比黍米眼鼻嘴甲皆具惟了視者能覩之韋後效之亦集鳥獸毛爲韉各肖其形貌工費爲之巨萬談子曰左氏服妖之譏至是極矣洞先子曰子弗知之世有居妖則迷樓艮嶽焉極也有器妖則髮幕珠炬焉極也有文妖則風雲月露焉極也文妖胎於宋景成於枚馬盛於建安而靡於顏謝徐庾之徒自是則末士狡童第知剪綴是富而不知六經是何指也雕繢是妍而不知仁義誰何物也枚馬是師而不知孔孟誰何人也詞賦是業而不知經綸誰何事也蓋數百禩懵乎若不旭之夜其後陳叔寶江總軰當隋師壓境猶然與狎客賦詩爲娛彼豈眞能忘利害哉誠以淫詞蔀目而曲塗耳也其禍若是烈也久之王文中出天下始聞六經仁義之言而唐室以興蓋世與文交興交喪非一代矣今也復何忍崇妖辭禍斯世也

或曰聖人用文乎洞先子曰文非聖人不能用也聖人用文爲道與法孟子曰上無道揆下無法守道揆法守不可一日寢則文亦不可一日弛是故文者聖人所以壽道法教萬世如一日也孔子曰言之無文行之不遠蓋爲教也彼能言者乃不知聖人之爲教乃徒頊頊焉爲文采表見於後世且曰易與春秋皆聖人發憤所爲作嘻其左矣於是有不得勢則窮愁而爲著書有得勢則招集遊談者而爲著書咸以徼後世名彼其畔道圮法已甚後之讀者鮮不醜其徳而腥其人卽不醜不腥亦何足以肉枯骨血遺胔哉今之世尢喜稱詞客文人曽不知此優伶工耳優伶愈稱於人則愈工當其愈工也𨿽嗾之魑魅卽工爲魑魅嗾之犬彘卽工爲犬彘三尺之子鮮不詬優伶彼巍丈夫乃不自知爲優伶且將決性命而蹈之其不謚曰倒置之民乎魏文帝曰文章者不朽之盛事彼其父子𨿽好文然畔道圯法後世所丑而腥者至也其不朽也奚在故曰文非聖人不能用也

曰文有古今乎曰有曰古亦有體乎曰有然而無定體曰文猶諸人也夫人莫不橫目而鼻也文猶諸居也夫居莫不橫梁而豎棟也而謂無定體可乎曰夫人莫不橫目而豎鼻然欲朔之面肖粵之面可得乎夫居莫不橫梁而豎棟然欲秦之室肖楚之室可得乎今語人必曰肖堯之八采舜之雙瞳是古也則司命不如塑師之能語居者必曰肖楚之章臺魯之靈光是古也則般輸不如畫史之便子不知世之爲古非獨優伶且將爲塑爲畫史二者𨿽極肖似而師古之精神亡矣曰然則聖人好古述而不作何哉曰聖人好古好道法也述而不作述道法也是故惟聖人之言爲能傳神曰漢唐宋之言孰優曰道法闇郁姑論其槪漢渾而蓄唐漸明鬯至宋彌昌弟子以告先生曰吾知聖人之道法已爾吾焉擇漢唐宋

續問上

弟子問曰昔之語物理者曰菱芡皆水物然菱寒而芡暖者以菱華背日芡華向日故也稻麥皆土物然稻滋而麥燥者以稻生卑濕麥生髙壤故也此其理在人乎在物乎曰子卽以背向卑髙爲理乎枊以別擇其背向卑髙爲理乎如以背向言則向日理也而背日豈理哉夫此四者方其在背向卑髙也塊然物而已矣物各無有也及其離背向卑髙也塊然物而已矣物亦各無有也而奚理之言惟自人而理之則曰是爲背向故有寒暖是爲髙卑故有滋燥品而題之區而用之鮮不自人心故理在人不在物也且夫參蓍世謂補物芩連世謂泄物而內者則以芩連爲補蘇麻世謂泄物姜桂世謂補物而气虛者則以姜桂爲泄然則補泄之理亦在人不在物也天下之艸木多矣其且寒暖燥滋補泄之質奚啻此數物哉自人弗識之而品題之未加區用之弗逮則烏覩其爲理哉夫防蒼之石備山水之態桂林之洞繁人禽之形苟人迹之弗至與至而弗遘者寧復有山水人禽哉是故知山木人禽之從出者則知理矣昔有國工善畫鬼者盡鬼之怪異時見而畏之以爲眞怪也不知其怪自已出也善姝者盡姝之羙異時見而愛之以爲眞羙也不知其羙自已出也今之求理於物者亦何異國工之畏怪而愛羙者哉然則理之不在物而在人也益明矣

弟子問曰庖丁氏之解牛也曰循乎天理言循其經絡天然之理者也然則經絡不謂理乎今人恆言地理脈理腠理膚理韓非子曰理者成物之文也故人有文理今皆不謂理乎曰經絡與地理脈理腠理膚理文理此取類而言之曷不謂理哉猶之曰物情曰藥性水性金性文猶之杜子美曰岸容山意亦皆取類言之曷不謂情與性容與意哉𨿽然盤盂甕盎池沼江河湖海之日疇非上天之日之所括也然則經絡與地理脈理腠理膚理文理疇非人心之理之所絯也苟無人心則惡覩所謂經絡地理脈理膚理云哉曰天之髙也地之厚也苟無人焉髙厚之理不自存乎理豈盡在人哉曰苟盡無人焉則天地且荒忽久矣又焉有髙厚而況經絡地理脈理膚理云乎弟子思之三日夜復曰諒哉苟盡無人焉向無天地理孰從生蓋聞之曰人者天地之心豈謂是與曰然

問殺人者必償貸債者必酬世以爲償之理起殺人酬之理系貸債不曰士師殺至十百則曷爲不償父子相取至十百則曷爲不酬殺而必償貸而必酬是將孰區之又孰行之此理之在人易辧矣曰若也使雞司晨使犬司夜夏葛而冬裘燕車而越舫謂理不在物則未易辧曰苟非人心則焉有晨夜又焉有雞大矧曰使司之者哉夏葛冬裘燕車越舫莫不皆然

問曰理弗晰於世者以性弗明故也昔孟子獨曰性善而孔子曰性相近又有上智下愚不移之說故荀氏言性惡楊氏言善惡混韓氏言性有三品宋儒恇惑三子之言而又不能異孟子輙又曰有天地之性有气質之性意以爲天地之性卽孟子所言性善是也爲气質之性卽韓氏所言上中下三品是也又有言孔子所稱性相近者謂中人孟子所稱善者謂上智荀氏所稱惡者謂下愚是皆不能出韓氏之說也其果然與曰孟子言性善非好言也孟子蓋試諸孩提與見孺子入井觳觫不忍者而知人性之必善也孟子豈好言哉書曰若有恆性若性有善惡不一則烏覩其恆哉孔子系易曰繼之者善成之者性孔子未嘗言性有不一也又曰成性存存道義之門若性有不一則道義曷從生哉其所云性相近正以其善相近耳聖人辭多不迫類如此中庸言道不遠人豈道與人相去有里許哉言道不外人身也孔子又曰人之生也直直卽善也孔子曷嘗不言性善哉所謂上智下愚乃承習相遠而言子思曰天命之謂性率性之謂道若性有善惡不一則天命亦有不一而人之率之又烏得謂道哉三子之言皆不達相近之語而多以气質與習成者言之非言性本然也竊嘗驗之使人性不善則天下父子不相保久矣𨿽有禮樂刑政奚爲哉小人見君子而厭然盜蹠覩孝子不忍加害是孰使然哉夫貪者能言亷亂者能言治苟非性善則奚知亷與治而言之然而終爲貪與亂者則气質習俗移也人性賦於气質猶淸泉出於土沙旣久爲泥淖則有貪無亷有亂無治矣气質與物相物者起於欲也故曰感於物而動性之欲也言性動於欲猶淸泉久而爲泥淖也陸賈曰天地生人以禮義之性人能察已所以受命則順謂之道自子思孟子以後吾以陸賈爲知言矣且夫气者陰陽五行錯雜不一者也二五之气成質爲形而性宅焉性者卽維天之命所以宰陰陽五行者也在天爲命在人爲性而統於心故言心卽言性猶言水卽言泉也泉無弗淸後𨿽汩於泥淖澄之則淸復矣性無弗善後𨿽汩於气質存之則善復矣由是觀之性自性气質自气質又烏有气質之性哉且古未聞有兩性也性之文從心從生今夫物斃矣其質猶存而生奚在刲鱉入沸蕩矣而一足在器者猶動其气猶存而生奚在然則謂气質有性者貿也亦舛也又有言曰由太虛有天之名合虛與气有性之名合性與知覺有心之名嗟夫吾不知當時誰爲之合也且虛安在也而能令之與气合矧虛與气皆非有知覺物也而能令之與气相合爲性則性亦甚哉其頑不靈者也又烏取其爲善哉又合性與知覺則性與知覺特若狼狽相倚矣其可通乎是則人心所貯有虛與气有知覺三物焉其又可通乎仁義禮智惻隱羞惡辭讓是非謂爲虛乎謂爲气乎謂爲知覺乎此皆未可通然則性與知覺奚分曰覺卽性也曰然則有淫知惡覺者何也曰是泉之汩於泥淖者也而泉之本淸固自若也故曰澄之則淸復亦猶覺之汩於气質習俗也而覺之本善固自若也故曰存之則善復是故性善與性相近一語也而好言者自異之也子又奚疑理爲

問曰世儒決言人心之無理大患不知性而其端尢在不信心彼以爲心不過知覺知覺者虛而屬諸人也虛則理非所出屬諸人則所發必私故當卽物窮理而後能無私以合乎天是不但於心外求理亦且於心外求天蓋不免昔人疑泉之說昔有疑泉者謂泉虛竇也安得有水此必有汲江海而注之者不然何若是其汩汩混混也乃不知泉竇虛而水斯出𨿽江海之水千條萬疇非泉也其疑之者見江海不見泉故也亦猶覺體虛而理斯出𨿽萬物之理千變萬化疇非覺也其詆之者信萬物不信覺故也且夫人承帝防之天命之性故能爲萬物之靈惟靈則能爲惻隱羞惡辭讓是非而萬理皆備必如世儒之說則人心不當有惻隱羞惡辭讓是非而孩提之愛敬與夫見孺子入井之怵惕見牛觳觫之不忍皆當爲誣矣世儒朝夕所運皆心卽古禮亦古人之心爲之考古禮亦心考之卽人能無私而合天鹹以心揆而決之曰吾當爲而無私而合天蓋惟合吾之本心卽爲無私卽爲合天非物能詔之無私合天也然則心者無私之宰而合天之符者也今世儒反謂心虛不能無私而理非所出是所謂疑泉者也故曰其端在不信心異時以告先生曰疑泉似矣而未近也吾以爲今之不信心者猶自疑其身曰是身是我身乎猶自疑其名曰是名果我名乎猶自疑其祖父曰是祖父果我祖父乎然則身與名與祖父皆當求諸物理而後信之可歟

弟子問曰吾有知乎哉予欲無言幸矣出孔子也苟出今之世則必斥曰是言語道斷者也神以知來至誠之道可以前知幸矣出易系中庸也苟出今之世則必斥曰是慧光神通者也盡信書不如無書幸矣出孟子也苟出今之世則必斥曰是不立文字者也夫今之世之斥之也𨿽孔子子思孟子曷辭曰然

問劉歆曰夫子沒而微言絕七十子卒而大義乖夫果有微言大義哉曰自六經四子莫不有微言大義詩書語孟大義悉於微言易系中庸微言詳於大義故由大義可以升堂由微言可以入室今也學不達微言而反以謷訾之是猶欲入室而自閉之門夫

弟子問曰荀卿曰人性僞又曰性惡始未嘗不訝之及讀其書曰艸木有气而無知禽獸有气有知而無義人心有气有知而有義若是則人性未始惡也荀卿之言不自背矣乎若世儒必謂人心無理是何別於荀卿之性惡哉𨿽然荀卿猶知人心有義而世儒不云然也世儒亦愎矣哉先生曰然曰若是則子所謂螻蟻虎狼之有君臣父子又何以哉曰禽獸有有知無義者有有知有義而弗全者人心得其全者也故理莫備人心理備者性全者也故曰天地之性人爲貴曷以物理爲渭南南大夫謂胡子曰昔予伯大夫告馬少卿曰知行一也惟行乃爲眞知馬君曰今夫水溺人火燎人孰不知之亦豈必身經溺燎而後爲眞知哉伯大夫未有以應也子則謂何胡子亦未有以應也有坐客曰古人有身親經虎者見談虎而色變此出於眞知固也然亦有不必盡然者此不可定擬也已而一客傳郭黃門使琉球錄羣披誦之見錄稱今琉球與杜氏通典載盡異或曰杜氏年久遠與今異者冝也已而又讀星槎勝覽亦多異勝覽載其國山形合抱有翠麗大﨑之髙聳今錄稱無之載田沃谷盛今稱則沙礫而不碩載气候常今稱雨過遽涼而亦有霜雪載造酒以甘蔗今稱以水漬米而謂之米奇其它不合者更夥勝覽所載出本朝永樂間今去尙遠乃不合如此自非郭君親歷而目較之鮮不以勝覽者爲是也然則不躳行而云眞知者豈不誤哉卽若吾黨今皆身履蜀地故知蜀國之事𨿽然亦猶有不盡知者彼由灔澦入者而談劍閣則爲夣劍閣語也由劍閣至者而談灔澦則爲夣灔澦語也然則今郭君錄者其不爲夣語矣胡子謂南大夫曰善乎哉其言知行者也大夫曰其若溺燎之辧何胡子曰夫人者𨿽未身經溺也然日有溺者矣故知溺爲眞𨿽未身經燎也然日有燎者矣故知燎爲眞且水火昕夕庸之耳目逮之安得不爲眞知其它未庸未逮而必曰知之皆夣知也卽若玆堂也吾與子升其中然後眞知斯堂之景物彼在外者縱工考訊亦徒想象已耳吾與子若久居斯堂則所知尢詳若遂有而主之則何啻詳也而且忘所爲知矣故謂知爲行始行爲知終可也謂眞行卽知眞知卽行亦可也彼必謂知行異者夣語也哉想象也哉南大夫曰夫升斯堂而知其景物者知及者也久居斯堂而遂主之終與堂而相忘者仁守者也知行一而仁智亦一也弟子曰允哉諸君子之言一也𨿽然易系有言曰百姓日用而不知彼日用則行矣而又不知何也曰百姓𨿽日用之然而冥行多矣非眞行也然則何以爲眞行曰眞知則無不行眞行則無不知客有與先生論學者曰學在行事先生曰然行事在存心異日復論曰學在修身先生曰然然修身在正心弟子曰請竟其防曰學固在行事矣然生於其心害於其事則謂何故學在存心學固在修身矣然心不在焉視而不見聽而不聞食而不知其味則謂何故在正心問理一分殊宋儒語之審矣苟非有分殊鮮不入墨氏兼愛乎子弗之然何耶曰非無分殊也謂分殊卽所以爲理也夫理條理也惟其條理固無不一亦無不殊今以理一分殊對舉言之似乎理與分爲二物理不可以分言言分不可以理言也一與殊爲二事一者不復能殊殊者不復能一也其防岐矣故不若曰一本萬殊則渾而未嘗不析

問曰古之君子多謗何也曰古今惟鄕願則無謗若聖與賢謗未始不相踵也子不觀之舜與伊尹皆大聖旣去千餘嵗而舜有臣父之譏尹有要君之議況其它乎歐陽永叔好修而中媾爲誚程正叔篤行而五鬼是詆自孟子至於宋亦千餘嵗也而李泰伯猶譏之曰孟軻之欲爲佐命何其躁也然則聖賢謗滋多矣曰古人謂止謗莫如自修然乎曰謗焉能止哉且夫自修非故爲謗也爲止謗而修匪眞修矣今夫食而欲飽者非謂避枵譏也是故君子遁世無悶不見是而無悶其要在於識已

問曰今之學者有欲冒毀以直達性命之眞卽令此生叢謗於身埋沒一世迄弗之卹是則性眞可以覿體其果然乎曰然非也夫君子之欲復其性眞固不知前有譽而趍之後有毀而避之若欲冒毀以達性眞是前後皆意之矣非眞體也君子卽有不得已防世之大詬固皆付諸無意而天下後世亦未嘗不終諒其心精也且夫天下至大矣湯武以放伐得之而人莫不知其非弋取也奔婦至穢也下惠不辭而內諸室而人莫不知其非爲淫也叛逆至不韙矣夫子一聞召而卽欲往而人莫不知其不燐而不緇也何者以人心至神故也若謂君子必埋沒一世終黯墨而不白則子思所謂言而民莫不信行而民莫不悅百世俟聖人不惑者爲誕誣矣此必不然也𨿽然君子固意也

續問下

問曰子言續書考古特學之一事然考古莫首六經六經之防浩穰豈皆語心哉曰六經𨿽浩而其大防則有歸且夫六經首易易首乾其言乾元亨利貞豈在外哉文言曰元者善之長亨者嘉之防利者義之和貞者事之幹舍人心則疇見其長善嘉防和義幹事也未至於幹者則其功自復始而要必以占占也者占諸其心視諸其履而以考祥焉非必盡在蓍策間也亦非盡如世人之避防而奔吉也故孔子譏無恆者曰不占占之時用大矣哉古之善占者莫如顏子顏子有不善未嘗不知知之未嘗復行此幾占也惟幾占則由復可以至幹此所謂吉之先見者也言有吉無防也使家國天下而皆以幾占則豈復有亂且亡哉此易大防也書之大防則首精一執中精者卽所謂幾占者也幾占則不雜不雜則可以不二而能執中其後建中建極之訓皆不出此此書大防也詩之大防在思無邪禮之大防在毋不敬春秋大防在誅心誅心者誅其未嘗心占者也故六經傳心之大經也疇謂六經不語心哉曰陸子言六經注腳過矣曰使我占諸心果能精一執中無邪而常敬則𨿽曰六經注我可也使如世之違心以求經違經以求物理則六經與我不相爲又何注腳與不注腳之議問乾坤果屬天地乎抑屬人乎曰乾坤者其義爲健順其變化爲易其實體卽陰陽天地人三才莫不由乾坤以生莫不各有乾坤非謂乾卽爲天坤卽爲地也故有言天地之乾坤者有言人之乾坤者防羲卦專爲人事故易首言乾元亨利貞自初九以下取象於龍坤元亨利牝馬之貞自初六以下取象於馬皆自人事言之自此六十四卦莫非干坤莫非言人事其間有言天地之乾坤者咸取象以爲證系辭之傳錯言天地人三才其終歸於人事惟善玩者通之善占者得之說卦乾天也故稱乎父坤地也故稱乎母蓋言乾坤爲眾卦之父母乾爲天言幹所以爲天坤爲地言坤所以爲地咸非謂幹卽爲天坤卽爲地也注防以干卽爲天坤卽爲地者非問學以聚之奚爲聚曰聚卽凝聚之謂非劈積而聚之之謂也傳曰敬徳之聚又曰苟不至徳至道不凝凝聚之功大矣哉

問天地人三才皆由乾坤以生然作易者獨歸人事曰彌綸曰範圍曰成能曰成位乎中則人者管天地矣夫天地至大也人至藐也而人管焉何哉曰天地人莫不由乾坤生而發竅則在人心是故人心乾坤之大目也故易卽人心也非人心則疇爲彌綸疇爲範圍疇爲成能而位乎中作易者蓋曰直陳則膚矣是故擬諸形容象其物冝上稽天地而下托於蓍策欲人反諸心而自得之其要存乎幾其次存乎介又次存乎悔幾無悔也故曰易者所以極深而研幾也後世不信人心而獨信物故大天地而藐夫人非作易者本旨也

問先天而天不違豈所謂無極而太極者爲先天耶曰然曰老子曰有物混成先天地生莊子曰長於上古而不爲老在六極之先而不爲髙此皆語先天也然則夫人孰得與之曰先天而人弗與則聖人何以能先天而天不違後天而奉天時耶今夫人心莫不有本然未發之中卽先天也卽夫人之無極而太極者也有本然發而中節之和卽後天也卽夫人之陰陽五行者也匪先天則後天靡所宰匪後天則先天爲幻矣是故聖人致中和則先而非先也後而非後也一而已矣若夫二氏則先先天而後後天其失則偏𨿽然老莊所言先天亦未嘗不在人也吁哉古今知先天者蓋無幾矣

問艮其背不獲其身行其庭不見其人何謂也曰陸子靜無我無物之訓𨿽聖莫易也曰未達曰夫人語身而止於背則身爲全矣而反不獲其身非果無身也吾心固無我也語人而行於庭則人必多矣而反不見其人非果無人也吾心固無物也曰艮其背止其所者何也曰惟艮背而不獲身夫斯以止其所

問同人於宗爲吝於郊爲無咎至於野乃爲亨不幾於兼愛乎曰此正示一體之爲仁也夫於野則𨿽九州之外靡所限矣所謂天下一家中國一人是矣故惟有是心也而時於宗焉則不爲吝有是心也而時於郊焉則不止無咎矣曰其間重輕緩急差等可無辧乎曰一體豈能無差等乎今人自視元首心腑爲重爲急視手足毛髮爲輕爲緩可謂差等之至而一體之心未嘗輟也故惟一體則綂同未嘗不辧異辧異未嘗不綂同乃天也匪人也故曰禮所生也與墨子兼愛夐矣

問洗心退藏於宻何謂也曰夫人心本有易焉本無思也無爲也寂然不動感而遂通天下之故蓍卦之徳與六爻之動一無思無爲而已夫斯以員而神方以知易以貢而吉防出焉此豈人力也哉聖人以此本然無思無爲之體而洗心退藏至於知識不作聲臭俱無虛而自靈故亦能知來藏往固有不蓍而神不卦而知不爻而貢吉防與民同患者出焉中庸曰至誠之道可以前知故前知必啟於至誠而通於無思無爲之體亦豈以推測億度爲哉若謂由於燭理不免於測度而愈蔽其天矣未有能前知者也曰昔先儒深辧以心察心一語至比於以口囁口以目視目之繆則洗心似亦非也乃不知口目有形者也物也故以囁以視而不可得心無形者也神也故以心洗心而自藏於宻奚不可哉是故江漢以濯秋陽以暴至於皜皜則無思無爲之體復矣問惟精惟一先生固以不雜不二訓之夫不雜則靡有二之者矣而又何待於惟一乎曰一難言也夫道心至於不雜精矣然亦或有重內而輕外喜靜而厭動者是二之也至於靜無動有則皆不免於二之夫學𨿽精然有內外動靜有無之二見則一爲難也記曰其爲物不貳則其生物不測不貳而生猶一而貫也非如今人所言一理貫萬事之謂也

問曰古未始言中而堯言之未始言微言精而舜言之未始言止言幾而禹言之未始言性言禮義而湯言之未始專言一而伊尹言之未始言學而傅說言之未始言皇極而箕子言之未始言明徳而康誥言之未始言覺而衛武公言之未始言仁言誠言理而孔子言之未始言至善而曽子言之未始言中和言中庸言篤恭而子思言之未始言浩然之气言良知良能而孟子言之曷爲其言之不一也曰言𨿽不一莫不知其出人心故自傅說而上傅說視之古也其曰學於古訓學此而已自孔子而上孔子視之古也其曰好古敏求求此而已後世則捨此以愽物爲好古已而專求物理則古非古矣嗟夫問上帝有諸曰苟無上帝則乾坤毀而天地萬物息矣夫上帝天地萬物之眞宰也詩書孔孟之語上帝也悉矣豈譌言哉小心翼翼昭事上帝敢不勉夫

問鬼神有諸曰苟無鬼神則上帝亦虛器矣夫在天之日月星辰風雲雷雨在地之山川海嶽五方八蠟莫不各有神祗故國家莫不各有祀典書曰禋於六宗望於山川徧於羣神詩曰靡神不舉靡愛斯牲夫豈虞周聖人知其無神而繆爲崇祀哉孔子曰曽謂泰山不如林放則泰山之有神明矣迎貓迎虎皆有神其他者安得謂之無神但君子當自盡人事行求無負敬鬼神而遠之不可謟凟以自爲戾故曰國將興聽於人國將亡聽於神子不語神貴盡人也非謂無神也若夫鬼則易系遊魂之說已著之矣人之逝始有招繼有靈帛末有主嵗時有祀欲其魂得所依也子產曰鬼有所歸乃不爲厲亦非爲漫也記曰人死則魄降於地其魂气無不之夫曰無不之則非可以窮詰髙者如詩所謂於昭於天在帝左右次者如蘇氏所謂幽爲鬼神而明復爲人其下則如賈誼所謂忽然爲人化爲異物凡此皆系於其所習故君子不可罔生老子曰死而不亡莊子曰無情死又曰火傳此皆有深者未可槪以其學而廢之也曰若是則輪回之說亦有之矣曰輪回吾未敢言然嘗觀史稱羊祜先爲李氏子唐時如房琯顧非熊宋時如蘇軾眞徳秀諸君子之事而宋史載王貞婦之事尢奇近時聞見頗不鮮豈盡誣哉大要體魄有形有質者固常以聚散爲有無性靈無聲無臭者詎當以生死成聚散哉但性靈因所習爲變則不可知耳在吾儒苟人人如文王人人不罔生則自不至於此惟佛氏乃盡棄倫物而專力超之佛氏非欲趍輪回規再生利也今儒者攻佛氏輙謂其欲規再生利益則不能中其病矣曰佛氏之病奚在曰佛氏病在於專力超輪回而盡棄倫物者也

問夫子語詩曰多識鳥獸艸木之名豈盡遺物哉曰聖人非獨不遺物而已也且欲盡物之性而後吾性始盡若遺物則二之矣非聖人之學也𨿽然物有本末而知本先焉蓋夫子教人學詩莫先於興興者興於善卽思無邪是也故曰可以興其末乃有多識之訓亦猶行有餘力則以學文之意非謂先以多識爲窮理之事也且言多識其名亦非謂多識其理也夫子之教其本末不昭昭哉夫多識鳥獸艸木古之人未嘗廢如堯嘗取華虫火藻以作服伊尹嘗取湯液本艸以教醫此皆盡性餘事而堯與伊尹之本務不在是也若專以多識鳥獸艸木爲窮理事則後世若張華陶景叚成式軰當度越顏閔矣必不然也

問曰今人語詩謂賦物詠情爾已不知古之語學其簡徑而明辧者尢莫如詩曰不顕亦臨無射亦保曰相在爾室尙不愧於屋漏卽愼獨是也曰無然畔援無然歆羨卽無欲是也曰於緝熙敬止曰有覺徳行卽明明徳是也曰思無邪卽正心誠意是也曰殫厥心曰秉心塞淵卽盡心是也不大聲以色不長夏以革不識不知順帝之則卽無意必固我從心不逾矩是也天生烝民有物有則卽形色天性是也民之秉彛好是懿徳卽可欲之謂善是也古今語學不煩辤說其孰逾是然而今之作詩者率嫌心性而違問學則何如曰今之語學者且嫌而違之矣作詩者曷責爲

問禮曰禮自中出根於心孔子曰人而不仁如禮何言不仁者失其本心則禮不爲用是故禮非自外至者曰禮者制自先王三千三百條貫匪一今也槪求之心則將入於空疎而先王意荒矣世之譏曰是區區心學者且將有齋戒而無盛服有恂栗而無威儀有廣大髙明而無精微中庸其終不可言崇禮不可語於先王之道曰是不然且子以爲先王之禮果天降地出乎抑自其心而制之乎子不聞昔宰我欲短喪孔子不汲汲曰先王之禮不可廢也而獨啟曰食夫稻衣夫錦於女安乎女安則爲之然則三年之喪自人心之弗安者制之也非自外至也夷子從薄塟孟子不汲汲曰先王之禮不可廢也而獨詔之曰蓋上世嘗有不塟其親者矣他日過而視之其顙有泚其泚也非爲人泚中心達於面目然則厚塟之道自人心之有泚者制之也非自外至也記禮者曰自中出根於心然則先王之禮三千三百蔑不自人心矣孰謂心學不可崇禮而反違先王哉曰聞之禮本太一分爲天地轉爲陰陽變爲四時列爲鬼神則果自心乎曰子又不聞人者天地之徳陰陽之交鬼神之防五行之秀气也然則太一天地陰陽四時鬼神之理固皆萃人心矣故惟人心敬而無失則以人而官天地和陰陽儐鬼神序四時用五事無不至也豈自外至哉今之心學卽毋不敬是也旣毋不敬矣孰謂齋明而不知盛服恂栗而終無威儀廣大髙明而不能精微中庸者哉曰禮有器有數有文有義可弗知乎曰是何可廢因其時位勿之有慢焉爾矣將周知之乎曰籩豆之事則有司存

問曰昔子桑戶死孟子反琴張倚屍而歌子貢譏之二子嘆曰是惡知禮意漢戴良曰禮所以制情佚也情苟不佚何禮之論阮籍曰禮豈爲我設哉而邵堯夫詩亦云然然則意與情無佚也而禮可間乎曰禮何可間也禮𨿽有本有文然而無內外無常變靈則行焉者也故未有內不佚而外故自佚者也昔子桑伯子不衣冠夫子譏其欲同人道於牛馬夫不衣冠何遽至牛馬哉然而裸泄不已則尢之至於逾垣之繆箕踞不已則尢之至於張蹶之狂此亂所由生也奚啻牛馬哉故不仁則不可以爲禮而去禮則不仁甚矣故孔子言復禮則萬物得所而天下歸仁乃知仁禮非二物也然則禮豈可以內外異而斯須去哉惟後世不知禮之出於靈則一切殉於其外則徒是古而非今膠此而遺彼溺器數而盛聲容禮之本槪失而文亦非故老子詆其忠信之薄然而非禮之本然也近有士焉父子議禮而爭至失色反唇者其子猶忿然曰我禮是也夫父子失色反唇而猶曰禮是焉嗚呼此今之所謂禮則亦非禮之本然也夫禮之本然則內外本末何可間也

問樂曰樂音之起由人心生而其道主於和此世所共知也𨿽然不節則不可以和故有禮而後有樂曰律所以和聲也古樂不作由千百年律呂之制不明淸濁髙下失所凖故屢興而屢廢其至則苟焉成聲爾已不知當曷以制律返古也曰人心有自然之節得其節證諸器數可以制禮人心有自然之和得其和證諸律呂可以作樂非謂禮先在器數樂先在律呂也今夫燕秦之音悲壯吳越之音柔婉質使然也若仍其悲壯之質而求柔婉仍其柔婉之質而求悲壯則𨿽有律呂而不可爲矣是故君子必先有陶化气質之方而後和可得和可得而後律可制矣曰和者均可治律呂乎曰均是人而有和不和均是和也而有能不能非和則𨿽能者不調非能則𨿽和者不治苟和矣天下豈無有能者出其間乎而又何憂吾獨憂夫人心之莫由和也是故君子陶化气質之方則莫若以學學之莫若以愼獨而致中和其次則先盡去天下妖淫之曲與忿厲之詞而後人心節節故和也夫妖淫忿厲古之謂夷風夷風之侵人肌髓不啻鴆毒不去則終不可以正樂故柄化者必重禁而烈燼之愼毋若管仲曰酒色不害伯也孔子不云放鄭聲鄭聲淫

問中心安仁天下果一人而已乎曰非也言中心安仁則視天下之人卽我視我卽天下之人故曰一人所謂一體是也若孔子謂止於一人則亦非安仁者語矣故又曰大人耐以天下爲一家中國爲一人非意之也曰耐曰非意則卽安仁之謂也

問曰人能道非道人道豈無用之物哉曰夫人能靈萬物參三才者以有覺也充其覺則無往非道是謂道非曰人身之外別有一道而可以人也故曰非道人記曰道不遠人傳曰成性存存道義之門可見道在人身非謂道無用也

問何事於仁先儒謂何止於仁信乎曰施者以物與人之謂也愽者廣與之謂也子貢以此爲仁之事夫子謂此何事於仁哉蓋言此非從事於仁之意若以愽施爲事於仁必也聖如堯舜而猶病不能矣其辭意亦非抑仁而揚聖也若抑仁則下文又何以專言仁若揚聖則不當以堯舜之聖爲病也大意不在以愽施爲事而當以一體爲心已立立人已達達人乃得其本然一體之心則不必愽施而自無不愽矣其次能近取辟亦惟諸已而已矣又何事以愽施爲

問中人以上可以語上中人以下不可以語上是孔子之教人有序固如此也今也不顧中下而槪語以心性此與孔子循序之教其終恊乎曰吾於六錮詔之矣曰未達曰今也誠有中人以下者問於子子且語之以物理乎抑以心性乎若語以物理則大而天地幽而鬼神散而萬事萬物求其所當然與其所以然窮髙測深蓋頃暫而馳千里撫六合者數矣是爲語上乎語下乎有序乎無序乎曰是未可言序也然則當何以語之曰中下者正當語之以収放心約其情合於性焉可也夫心性在上智不增在下愚不損愚不肖可以與知與能者此也非當以心性獨爲語上也故有語中下者曰斂爾身心約爾性情則𨿽窮奇未有不瞿然而反顧至告以物理則茫乎莫之索矣何則物理遠而心性近也孰謂心性爲非序哉曰若是則語上語下何謂也曰學之不明則上下之序不明久矣古者自十五而入大學大學之道先明明徳非致力心性乎大學豈槪語人以上而失之紊乎乃不知古之人捨心性無爲學故凡致力於心性者均謂之下學幾得力於心性者均謂之上達若中下者方其求明明徳也而遽示之以止至善則爲不顧其安而槪以得力者語之不免致其狂惑之非是果爲無序之失矣非當以心性而獨爲語上也𨿽然明明徳之中又有序焉苟方其致知格物也而遽語以知止方其求知止也而遽語定靜安方其求定靜安也而遽以能慮與能得凡此皆謂之失序然則致力心性者之爲序不尢爲次第乎若也窮至物理則所謂未能定靜安而遽語慮與得也不以是爲失序而反謂心性爲非序不亦左乎曰今者之學誤在格物終何以明曰大學上文曰物有本末下文曰格物言知本也本豈在外哉故其傳曰此謂知本此謂知之至也是經文初無不明而世儒乃增言物理而補竄傳義及泛濫而不得也乃始贄以居敬之說夫居敬則又非以心性爲先乎大抵學旣不明則序亦不明復何說之辭弟子悟曰諒哉所謂未能定靜安而遽言能慮猶之未磨鏡而先照物未平衡而先稱物失其序矣曰吾與子皆中人吾語子以序也請自求放心始

問曰人之生也直仁遠乎哉我欲仁斯仁至矣此孔子語性善也曰然

問曰孔子言自十五志學至七十從心不逾矩孟子言自可欲之善至聖不可知此序之大較也序之中又有序焉蓋不可以悉數者矣曰然

問孔子於仲弓原憲猶不許仁而許管仲之仁何也曰孔子未嘗許管仲也吾聞諸鄒先生曰子貢問召忽死之管仲不死曰未仁乎是明言管仲不如召忽之仁也故夫子舉其功而答曰如其仁言亦如召忽之仁而已非誠以管仲爲仁也故未有一體之心則𨿽如召忽之死管仲之功皆未可語仁而況不如召忽管仲者乎曰無意必固我夫子所以爲空空也然又曰誠意則何如曰意者作而致之者也有作則罔而不誠故不作於意以事親則誠孝不作於意以事君則誠忠是母意乃誠意也然則何以驗之曰孩提知愛知敬見孺子入井而怵惕見牛觳觫而不忍寧待作於意乎其泚也非爲人泚中心達於面目寧待作於意乎然而莫非誠者此也曰存心非意耶曰存者存其不作者而已矣有作不可言存系曰成性存存道義之門蓋存而非意者也曰古也以無意必固我求之今也反欲以意必固我求之此古今學術之大介也曰然

問天命之性果兼物乎曰物非無性也而人爲全若中庸所言天命之性則專屬人未始兼物也故下卽言率性言修道豈物能率性修道哉書曰維皇上帝降下民若有恆性言下民則亦未兼物也是故率性修道盡人物天地之性者其責在人

問中庸首章自修道以下不復言性何也曰獨知卽性也中卽獨知之未發者也和卽獨知之發而中節者也曰發與未發異乎曰發與未發時也而獨知則一而已辟之鏡焉未有物之先鏡炯然者無增也旣有物之後鏡烱然者無減也故未發而謂之中中卽和也發而中節謂之和和卽中也無有內外無有動靜無有先後故曰未應不是先已應不是後何者性一故也然則求喜怒哀樂未發以前气象則何如曰豈獨未發時無气象卽已發時亦無气象有气象者是意想方所爲之也而況其求之有先後乎此則意象紛紜辟諸皎日而加以燈炬無論未發已發皆非其眞體矣曰然則養其未發以爲發而中節之基可乎曰猶二之也夫致中和者固不能離和爲中離中爲和也

問獨知自朱子言之然嘗考而證焉易復卦之翼曰有不善未嘗不知知之未嘗復行又曰復以自知孔子誨由曰知之爲知之不知爲不知是知也則古之語獨知也審矣曰豈惟是向所謂中所謂帝則皇極所謂矩所謂靈則捨是奚取則哉詩曰不媿屋漏曽子曰自慊子思曰內省不疚孟子曰行有不慊於心皆獨知之始功也百姓日用疇非此然而不自致其知故君子之道鮮使致其知則君子矣𨿽然世之言獨知者類皆以念慮之始動者當之是亦未致其知者也曰獨知何如曰夫獨知者宰夫念慮而不以念慮著貫乎動靜而不以動靜殊也惟得於幾先者惟能愼獨

問世儒語獨知者謂專屬於已發而子獨無分於未發已發無分於動靜先後而且以鏡諭明矣然弟子猶未釋然於世儒之說也則謂何曰子試觀於未發之前果皆然無覺而已乎抑尙有烱然不昧者存也冥冥之中常見曉焉防莊尙能言之而世儒忽焉何也子思旣曰莫見莫顯而又曰隱曰微則謂獨知專屬已發豈其然乎曰嘗觀鏡之明𨿽十襲之而照之用如故𨿽百照之而明之體如故明鏡不以照不照異則獨知誠不以發不發分也曰鏡惟蝕焉則無論已發卽未發亦非其體矣故學者愼獨則可以無自蝕矣愼之義猶愼固封守之謂功在幾先於時保之者是也若曰必待動念於善惡而後愼之則不愼多矣

曰獨知卽良知乎曰獨知固有誠而無僞也非良而何曰或謂良知必用靜與無欲何如曰言用則二也夫良知本靜也本無欲也靜與無欲皆以致吾良知之本然者也而奚以用爲

問世多以鳶魚爲上下察其與君子費隱之道何與哉曰此正所謂遠人以爲道者也夫中庸本語率性之道率性孰逾聖人其次莫如君子故於是曰君子之道曰大哉聖人之道皆不遠人以爲道者也今以鳶飛於上者爲道之上察魚躍於下者爲道之下察則不但無與於君子之身且鳶魚之外所遺者多矣曷足以見道之費隱哉蓋子思言君子之道其具於心而率於性不可睹聞者爲隱其率於性而見於倫物可暏聞者爲費是費而隱者𨿽愚不肖之夫婦可以與知與能者卽性也卽孩提知愛知敬之類是也非止居室之間而已也蓋此與知與能在愚不肖不爲損在聖人天地不爲加故充其量之所極究其責之所在誠有聖人所不知不能而天地猶有遺憾者焉可見此道𨿽至隱而其費則無不至鳶飛戾天自人語之鳶之飛也而不知吾與知與能者之察於上者也魚躍於淵自人語之魚之躍也而不知吾與知與能者之察於下者也故是道也造端乎夫婦之與知與能而其至則察乎上下以際於天地此子思語君子之道本如是也柰何訓者必外君子之身而專求天地以及羣物不果遠於人乎且鳶之飛魚之躍𨿽曰無心然不過爲形气驅之使然非鳶魚能一一循乎道也卽如蛙之鳴蟬之噪皆气使然也豈道之謂哉曰鳶魚旣非道然在記者又曷以風雨露雷爲教而莊子亦曰道在稊稗在瓦礫然則彼皆非與曰風雨露雷稊稗瓦石何莫而非與知與能者之所察何莫而非吾率性之道之所至也夫旣爲率性之道之所至則孟子所謂萬物皆備大程子所謂天地之用卽我之用是矣何但曰鳶魚卽道而已哉又何但曰風雨露雷稊稗瓦石卽道而已哉若必謂天地萬物皆有道而人獨無道則何以稱曰君子之道故曰道不遠人人之爲道而遠人不可以爲道

問尊徳性道問學果一乎曰大哉聖人之道具諸徳性見諸倫物隨處充滿洋洋乎發育峻極優優乎三千三百其本也廣大精微髙明中庸則故而已矣學之者苟非徳性之至又何能凝此大道故君子必以尊徳性爲主然非道問學則徳性莫之尊矣廣大精微髙明中庸則皆尊徳性事致之盡之極之道之則皆道問學事非有二也如是則吾所故有者溫矣能溫故則日新又新而大徳惇化始足以崇三千三百之禮而道於是凝矣然則聖人之道不外徳性昭然可見又豈徳性之外別有道問學哉夫惟崇禮故能居上不驕爲下不倍有道足興無道足容皆道徳之至自然而然者固如此非有二也

問勿正勿忘勿助曰正心之程伯子以爲擬心之差是矣然忘非怠忘也夫旣必有事則自不至怠忘蓋世有以坐忘爲功者矣故言勿忘助者言未剛而彊爲之剛未大而彊爲之大有若周恭叔之擺脫者則自賊其根矣故類揠苗惟勿正勿忘勿助則心得其體而行無不慊矣是曰集義

問曰子言性一也吾儒與二氏異者在盡與不盡之間曷言乎其盡也曰盡之義卽親喪自盡之盡所謂知明處當無所不用其極者是也惟盡則莫先於盡倫其次盡制由盡倫盡制至於盡物盡天地然後吾性始盡孟子又曰盡其心盡心卽盡性後儒訓盡心爲窮物理遠矣二氏止明心未嘗盡心止見性未嘗盡性夫斯以逃倫棄物而不返也故曰在盡與不盡之間然聖人𨿽曰常盡亦若太虛浮雲然其歸無不空空

問存心養性有二功乎曰無二功也性者心之體當其放心必加操存故曰存心存久自明性靈著矣則當以防養爲功故曰養性存者存於旣放之後養者養於旣存之餘但有生熟淺深之異耳非心性有二體存養有二功也

問良知不慮而知曷爲又言慮良能不學而能曷爲又有學曰慮者慮乎其所不慮者也學者學乎其所不學者也慮而後復其不慮之體則以不慮慮而莫非良知矣學而復其不學之體則以不學學而莫非良能矣問萬物旣皆備矣何待反身而誠而後能樂曰萬物之理𨿽備人心然動於欲而有不誠則自失其理而弗之慊矣烏能樂故必反歸於誠而理旣足則自慊而樂矣如爲子而能誠則孝之理慊爲弟而能誠則弟之理慊寧有弗樂乎曰彊恕何以能求仁曰萬物之理備於人心仁體固然者也惟如心則亦能誠而求仁近矣夫人心本欲孝也有不如其心必勉彊盡孝以如其心則孝之理近本欲弟也有不如其心必勉彊盡弟以如其心則弟之理近求仁豈遠乎如心卽所謂慊也至於恆慊則亦無不樂矣孔子曰能近取譬已所不欲勿施於人皆勉如心義也曰若是則物理固無與也

問曰子之言無欲也亟矣無欲亦豈易哉曰子必寡之以至於無可矣曰聞之淮之南之學則異是淮之南曰孔門惟言欲明明徳於天下欲仁而得仁孟子言可欲之謂善未嘗言無欲也曰不然今夫人不能欲明明徳於天下不能欲仁而得仁者何哉以有欲也旣有欲矣而曰吾能欲明明徳於天下者僞也蓋彼欲重則此欲輕勢固然也故孔子曰無欲而好仁孟子曰無欲其所不欲乃謂孔孟不言無欲不幾誣乎昔者文王上聖猶必無然畔援歆羨而後登於道岸成湯智勇猶必不邇聲色貨利而後建中於民況以今學者懷多欲之私而欲明明徳於天下未有不理欲交雜而終歸於霸也然則淮之南之學則左矣𨿽然今之學者苟不先見無欲本體亦未能致其功也曰然則曷爲能見無欲本體耶曰是非眞志不可也有一弟子問曰弟子非不有志然而興僕不一若不能爲特操則何如曰今之學者以意之向慕爲志夫是以不能不興僕也昔者孔子之志於學則以憤忘食樂忘憂爲功蓋志在是則功在是非曰向慕之而已也故學之十五年而有立也辟之有志長安者必裹足啟行以日計裏始爲眞往長安者也若盤桓家食未有行期𨿽峙粻治具日訊程途則何益矣故孔子曰終日不食終夜不寢以思無益不如學也非學不可以言眞志弟子曰嘗聞諸先生曰人心本在長安此又何說也曰人心無不備具無不照臨而道義由出辟諸人身本在京都苟不昏寐則不必別求長安矣蓋人惟昏寐不自著察則亦夢中長安而已故曰百姓日用不知者此也今也惟求時不昏寐又何俟裹足而後至長安乎𨿽然惟時不昏寐乃眞裹足惟眞裹足卽時不昏寐可矣甚矣時不昏寐者之不易覯也

有一弟子問於胡子曰先生奚學曰吾學以盡性至命爲宗以存神過化爲功然獨慚老未得也曰神化豈易言哉曰性也者神也神不可以意念滯故常化程伯子所謂明覺自然言存神也所謂有爲應迹言過化也而今之語盡性者失之則意念累之也曰是非弟子所能企也請下之曰以仁爲宗以覺爲功以萬物各得其所爲量以通晝夜忘物我爲驗以無聲無臭爲至曰亦非所企也復請下之曰以一體爲宗以獨知爲體以戒懼不昧爲功以恭忠敬爲日履以無欲達於靈則爲至曰若是則弟子敢請事矣曰是與性命神化豈有二哉第見有遲速故功有難易習有生熟要之皆非可以意念滯也𨿽然其惟在眞志乎

問曰昔者羅先生贈子有疑濓溪之語濓溪可疑乎曰濓溪何可疑也自孟子後百千年學者耳目若防污墁得濓溪夫子抉之人始能張目而覩皎日故濓溪近代之祖父也吾何敢妄疑祖父哉吾獨疑太極圖說非濓溪作也吾所疑有十不可解者夫以太極旣稱無極不落形體方所又何團而圖之若鏡若環然果孰覩而孰傳耶此不可解者一也大易以乾坤言陰陽取象奇偶而畫之卦可謂明矣今圖則左白而右黒之右白而左黒之陰陽果可以左右分而白黒定乎視大易不贄乎此不可解者二也說曰太極動而生陽則未動之先果何爲耶亦何似耶若果有未動則當謂之靜矣是則先靜而生陰也何得謂之動而生陽抑何待生陽之後乃曰靜而生陰耶此不可解者三也且曰動極而靜靜極復動當其時二儀未分七政未立不知幾何時而爲動之極也幾何時而爲靜之極也昔之言天者莫如易詩與中庸易曰易有太極是生兩儀詩曰上天之載無聲無臭中庸曰其爲物不貳則其生物不測槪未言鴻蒙之先有若是之次第也且不知動靜者果謂理耶抑謂气耶如以理則無始無端不可以動極靜極求之若以气則動者謂之紛擾轇轕可也而靜者常謂何狀其必凝結爲塊而已此不可解者四也無極之眞二五之精妙合而凝不知未合之前此精此眞各置之何所又何以見其有合時耶此不可解者五也上言五行之生各一其性而下言五性感動則此五性卽五行之性也此五行之屬於人果在內耶抑在外耶若謂五行之性卽五常之性則何不直以五常言之不尢爲明且當耶且五行各一性特其質耳於人性何與哉今言五行而不及人性此不可解者六也形旣生神發知言其始也方人之始生而遽有五性之感善惡之分則人性果善惡混矣此與易系言繼善商書言恆性大雅言秉彛孟子言性善者不大爲誖耶此不可解者七也立人之道曰仁與義眾人與聖人同也聖人特先得人性同然而身爲之教耳豈因人性有善惡之混而待聖人定之以中正仁義哉且周子通書但言仁義中正未嘗言中正仁義也中正仁義果可四分而列言之乎此不可解者八也其始言太極也動靜兼之今特言聖人主靜不爲偏耶夫心好靜而欲擾之致虛極守靜篤此老氏家貴靜語也大學𨿽言定而後靜然亦不以靜爲主也若聖人專於主靜則又何嫌虛無寂防之爲教耶或謂周子自注曰無欲故靜夫周子通書曰無欲則靜虛動直是周子固未嘗以無欲爲靜也此不可解者九也言者曰二程子始從周子學周子手授是圖示之然考二程子立教數十年遺書數千萬言未嘗一語及圖與說也豈其師特授之而弟子特遺之與楊謝之徒豈眞無一人可語者與此其尢最明顯不可解者十也予有此十不可解故疑非濓溪作也非敢疑濓溪也予昔在蜀時嘗著之辧蜀有固陵先生讀之嘆曰此𨿽周子復作不易斯語嗚呼知我罪我其在斯乎

問曰昔子從遊於二先生其緒論要防可得聞與曰予自捾髮聞先君子論學未識從事年二十六始從歐陽先生問學聞致良知萬物一體之訓至年三十復從學羅先生羅先生訓以無欲首嚴義利之辧然予苦質駁習深壯聞而中弛旣皓始戮力而猶無得也𨿽然不可不爲二三子舉其崖略

予少駘蕩好攻古文詞始見歐陽先生先生誨曰大人天下爲度故盛徳若愚塗人我師而淺中莫容摽已自賢烏能成其大者夫藝達於道故遊焉而不溺志役於藝故局焉而胥喪子曷早辧之予聞言然自悔始有發憤刋落之意

先生見予嘗有疾惡之病一日謂曰仁者能好人能惡人夫好惡孰不能之何獨曰仁者能好能惡予因請問先生曰今人非不好惡然嘗作之好作之惡則好惡反爲累是不能好惡也惟仁者得其本心而以天地萬物爲一體故視人有善猶已之善𨿽無不好一以本心好之未嘗有加於本心而作之好也故其好無張皇之失卒不爲好所累是曰能好視人有惡猶已之惡𨿽無不惡一以本心惡之未嘗有加於本心而作之惡也故其惡無忿恨之失卒不爲惡所累是曰能惡且古仁人見人有惡猶有哀矜之意可以救正則救正之不可則止老子曰常善捄人故無棄人今也見惡人一切忿恨不平若不墜諸淵不已是先已失仁體而墮於惡矣又何惡人之有予時聞之憮然則欲汗背

或曰曷由使人皆入於善先生曰昔者大舜隱惡而揚善此所爲與人爲善者也曰何謂隱惡揚善曰常人未必盡善亦未必盡不善若苟於其不善處指摘而亟攻之則人愈激爲不善矣惟大舜見人不善則姑隱嘿未嘗遽加指摘惟於其善者發而揚之則斯人向善之心愈興向善心生則所爲不善有不假詔告而潛消之矣故孟子於齊王不斥其非止卽其愛牛一念言之而王遂有戚戚向善之心此亦可見與人爲善之驗

先生每誦曰無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直匪是不足以平天下其心休休焉其如有容人之有技若已有之人之彥聖其心好之不啻若自其口出寔能容之匪是不足以用天下

先生曰今之學者有二病卑者溺嗜欲髙者滯意見其不得入道均也曰意見曷生曰學不見本心故或牽文義或泥名迹此意見所由生自荀楊以至今日意見之害不尠矣

先生答羅文莊公書曰天命之眞明覺自然隨感而通自有條理是以謂之良知亦謂之天理又曰學問思辧皆明善之功善者天命人心之本然所謂良知者也良知至易至簡而其用至愽若孝親敬長仁民愛物千變萬化不可勝窮而其實一良知而已故簡者未嘗不繁而繁卽所以爲簡非有二也又曰蔽於私而後有不能則必學而後能是故本能愛親蔽於私則有所不愛學愛親而後能愛矣本能敬兄蔽於私則有所不敬學敬兄而後能敬矣又曰有蔽而後有學然其眞妄錯雜善惡混淆必有不知不明者問者問其所不知思者思其所不得辧者辧其所不明皆就所學之事眞妄善惡之間講究研磨察識辧別求能其事而後已學而能之則善復矣拳拳服膺而弗失所謂篤行之者也

其再書曰夫人所謂天地之心萬物之靈者以其良知也故隨其位分日履大之而觀天察地通神明育萬物小之而因天用地制節謹度以養父母莫非良知之用離天地人物則無所謂視聽思慮感應酬酢之日履亦無所謂良知者矣若於天地人物之理一切不講豈所謂隨其位分修其日履以致其良知者哉惟是講天地萬物之理本皆良知之用然或動於私而良知有蔽昧焉權度旣差輕重長短皆失其理矣必也一切致其良知而不蔽以私然後爲窮理盡性一以貫之之學良知必發於視聽思慮視聽思慮必交於天地人物天地人物無窮視聽思慮亦無窮故良知亦無窮其所以用力者惟在於有私無私良與不良致與不致之間而實周乎天地人物無有一處安著不得而置之度外者也予始見羅先生先生教由靜坐以入

予初登第先生移示以不榮進取致誨曰不榮進取卽忘名位忘名位卽忘世界忘世界始能爲千古眞正英雄作千古眞正事業炫才能技藝規時好視此路背馳也予乃浸知好名溺文詞之非

先生雅曰古人有天下不與與萬物一體非二語也予入蜀時先生訓曰正甫所言者見也非盡實也自朝至暮不漫不執無一刻之睱而時時覿體是之謂實知有餘而行不足嘗若有歉於中而絲髮不盡是之謂見正甫蜀歸尙以實修者盡言之及予請告歸欲請質者非一而先生已逝越嵗矣先生將逝先以書示予曰朝聞夕可庶爲近之豈非永訣語耶

先生初嘗語靜又言歸寂中年不同答武陵蔣君書曰此心中虛無物旁通無窮有如長風雲气流行無有止極有如巨海魚龍變化無有間隔無內外可指動靜可分上下四方往古來今渾然一片而吾之一身乃其發竅固非形質所能限也是故縱吾之目而天地不滿吾視傾吾之耳而天地不出吾聽吾之心而天地不逃吾思古人往矣其精神所極卽吾之精神未嘗往也否則聞其行事其能憬然憤然矣乎四海遠矣其疾痛所闗卽吾之疾痛未嘗遠也否則聞其患難其能惻然防然矣乎是故感於親而親焉吾無分於親也有分於吾與親斯不親矣感於民而仁焉吾無分於民也有分於吾與民斯弗仁矣感於物而愛焉吾無分於物也有分吾與物斯弗愛矣是乃得之於天者固然如是而後可以配天也故曰仁者渾然與物同體又曰知吾心體之大則回邪非僻之念自無所容得吾心體之存則營欲卜度之私自無所措先生此書蓋與孔子天下一人子思上下察孟子萬物皆備之防千載一致非可驟與未寤者言也

終之月書麻城周君冊其中篇曰落思想者不思卽無落存守者不存卽無欲得此理炯然隨用具足不由思得不由存來其中必有生生一竅夐然不類

申言上

有難於弟子者曰子之先生以菱芡稲麥雞犬決理之不在物也輙曰理自人理自人斯疎矣且天下之物眾矣物若無理則子午鍼曷爲不東西指也嶰谷之竹曷爲能制律子糓之黍曷爲能起籥也陽燧曷爲致火方諸曷爲召水磁石曷爲連鐵琥珀曷爲引芥葵何以向日珠何以應月橘柚曷不度江芍藥曷不逾嶺此皆無知之物也寧不有定理乎星辰未必其有知也乃若龍角見而雨畢天根出而水涸帝車正而四時調三能著而上下和景星見於中道則泰運昌旄頭盛於街北則胡狄熾亦不有定理乎鳥獸之斃也無知乃亦有貴賤之異龍以骨貴以殻貴犀以角貴麝以臍貴象以牙玳瑁以甲猩猩以血鸞以膠故皆可庸亦可器其次若蟾酥之合玉翠羽之屑金鳥糞之塵石犬膽之榮樹溺之漬木蟹黃之解漆鰻骨之消蚊巨勝之延年威喜之辟兵又不有定理乎然則謂物無理未可也曰子之擬也詳矣子豈不知气類之有相感者寧獨此物哉𨿽然太陽無不照矣而蜀犬曷爲其吠日也太陰無不貫矣而嶺犬曷爲其吠雪也水至淸冷而有溫谷之湯泉火至炎烮而有蕭丘之寒熖重類冝沈而南海有浮石之山輕物冝浮而防牱有沈羽之流古人有云不可以一槪斷之然則理奚在哉夫品而題之區而用之制自人心昈然有條是乃所謂理也而不在物也曰然則理气二乎曰盈天地間气也疇非吾心之理之爲絯也先儒曰性卽理子必以气類之感者爲理則謂性在子午鍼與陽燧方謂可乎難者無以應異時以告先生曰誠如難者之求理也我則不暇

難者曰漢儒有言子順父臣順君妻順夫何法法地順天也男不離父母何法法火不離木也女離父母何法法水流去金也娶妻親迎何法法日入陽下陰也長防何法法四時有孟仲季也朋友何法法水合流相承也其他言父子君臣兄弟善善惡惡皆有法其法皆不出乎陰陽四時五行之數魏徐氏曰太昊觀天地而畫卦燧人察時令而鑽火帝軒聞鳳鳴而調律倉頡視鳥迹而作書斯大聖之學乎神明而發乎物類也後之言本天而窮物理者豈不出此而子之先生胡非之也曰由漢儒言則無人性矣先儒之本天亦豈至如漢儒之謬哉𨿽然先儒與漢儒不信人心而信气與物者則其一而已夫二五之气鼓行乎萬物者天命宰之也天命具於人心曰性惟人性爲萬物之靈故二五者得天命之散殊气用者也人心性靈得天命之主宰神用者也聖人先得人心性靈之全故能理爕二五和調四時綱紐造化贊佐民物蓋天地之賴於人心多矣今儒者於萬物則曰此出於天而爲理故卽物窮理以求天也於人心則曰此出於人而易私故一涉人心輙譙訶仇敵之不皇嗟夫吾姑不言天地之賴於人心也吾獨莫知本天者之能外人心否也吾恐先儒外心以本天其不爲漢儒之繆亦無幾矣𨿽然吾聞莊列之言天曰曲者不以鉤直者不以防圓者不以規方者不以矩附離不以膠漆約束不以纒索馬不以羈篋不以扄鐍魚不以网罟鳥不以畢弋治天下不以斗斛權衡與符蠒推先儒之本天反若陰與於莊列之言多矣然則聖人之理爕和調咸當爲私而易所謂裁成輔相云者不將爲誣歟此先儒與漢儒所爲均非也曰魏徐氏之言何如曰古之聖人先得人心性靈之全以故仰觀俯察近取遠取觀鳥獸類萬物將以開物成務制器尙象以成理爕和調之功裁成輔相之道蓋其先有本也非曰以是窮至物理爲學者事也而徐氏未諳也異時以告先生曰然難者曰子之先生以爲人心通天地萬物惟不痺爲仁然則禪者之逃倫棄物是亦非痺歟曰禪者之顓顓焉出死生爲事也夫安得非痺曰禪者亦自謂明心矣曷爲其至於痺曰禪之言曰山河大地皆妙明心中物彼豈不知心之通天地萬物哉彼知心之通天地萬物而不肯盡心於天地萬物者則其出死生之爲痺也是學之偏也非心之本然也夫心一也以盡則爲儒以不盡則爲禪猶人之手一也以拱則爲禮以擊則爲暴足一也以蹈則爲善以逾則爲非豈有二手足哉甲兵亦一也以在湯武則爲仁以在桀跖則爲虐亦豈有二甲兵哉而世儒必謂本心者之爲禪則是天之生人心豫厝之毒而爲禪也其生萬物豫貯之理以業儒也其果然乎難者憬然曰天之生人心夫寧有豫厝而爲禪耶甚哉不盡心之爲痺也明矣

難者曰禪者之言出死生也出則曷之曰先生嘗詔之矣卽莊子所謂有旦宅而無情死與天地精神往來而不毀者是也此非獨莊子老子曰死而不亡曰壽非獨老子吾聖門曰父母全而生之子全而歸之歸者豈歸其形軀哉夫曽子戰兢常如臨深履薄豈常憂形體之不全哉其曰吾知免夫亦豈免於形體者哉且夫盜跖胥靡至老而斃獲保首領全其形體滔滔皆是也固知曽子憂不在是矣曽子之憂憂性不全爾性不全則不得爲仁孝不仁不足以向帝不孝不足以向親故曽子將死自幸其全而以曉門弟子𨿽然豈獨曉門弟子哉曽子不又曰君子之愛人也以徳細人之愛人也以姑息以姑息者憂在形也以徳憂在性也曽子之辧形性也審矣豈肯自居姑息而徒爲懷形者倫哉曰曽子曷爲令門人啟手足哉曰病者令人起動其手足以便興居此非異事豈欲門人爲是而驗其手足哉且曽子手足之全門人豈不習知門人習知之而曽子復欲其啟驗之則相率爲僞矣況古之全歸非必以形體爲也如以形體已矣則比干之剖心萇之流血顏魯國文信國之徒皆不得爲全歸孔孟所謂成仁取義將反爲不仁不孝者也豈聖門之教哉是故君子夭壽不貳全性立命上也身體髮膚不敢毀傷則其次耳曰若是則聖門亦以出死生爲事乎曰聖門盡性以至於命則不假於逃倫棄物而死生弗滯矣聖門豈顓顓爲死生哉夫二氏顓顓爲死生故其學爲偏其流爲無父無君𨿽然非心罪也

難者曰子之先生齦齦焉以覺爲性鰓鰓焉引物連類而彊証之獨未考朱子答廖徳明之書乎書曰賢者之見不能無失正坐以我爲主以覺爲性耳夫性者理而已矣乾坤變化萬物受命𨿽所稟之在我然其理則非有我之得私也又曰性卽是理不可以聚散言其聚而生散而死者气而已矣所謂精神魂魄有知有覺者皆气之所爲也觀此則性屬理知覺屬气其不可混也明矣今必以覺爲性亦終認气爲理耳𨿽千萬辧奚益曰子之語理所謂舉三隅不能一反者也今吾也不復有言請借子之言爲詢可乎夫先儒曰性者理而已矣此𨿽孔子不能易也然所謂性果能外仁之惻隱義之羞惡禮之辭讓智之是非乎曰未能外也曰仁之惻隱義之羞惡禮之辭讓吾姑不言吾請詢智之是非果又外於覺乎曰未能外也曰智之是非未能外覺則仁義禮豈又二物哉今夫人其耳目口鼻異官而要之皆一形也其父子兄弟異倫要之皆一身也其仁義禮智異發而要之皆一覺也子知仁義禮智之出於覺也而謂覺非性可乎謂覺性非理可乎若惟以覺爲气則五常四端皆當爲气而不當爲理矣其又可乎且先儒曰乾坤變化萬物受命𨿽所稟在我然其理非有我之得私夫旣曰稟之在我則乾坤之理已在我矣亦豈能外我之覺乎未能外我之覺則所謂以我爲主以覺爲性者未爲非也亦未爲私也而謂覺非性可乎謂我之覺性屬於气不屬於理可乎且夫不以我爲主則必以物爲主不以覺爲性則必以不覺爲性苟以物爲主也則物如木石皆可爲主乎吾未聞人靈萬物而反不如物也苟以不覺爲性則不覺如木石可謂有性乎吾未聞人性至善而一無所覺也孔子曰成性存存道義之門又曰父子之道天性記曰毀不防性是皆以無覺者爲性乎抑亦以有覺者爲性乎卽如先儒之與徳明辧自謂有理矣不知是理也其果無覺者爲之乎抑亦有覺者爲之乎先儒何其與易書孔孟異也又何由之而不自知也不然則先儒所謂性者理而已矣必別有一性別有一理出身心之外非五常四端非至善存存之謂矣其又可乎蓋嘗觀之盈天地間升降闔辟凡有聚有散者疇非气也而孰宰之則帝天爲之宰焉者是命也卽理也故詩稱維天之命於穆不已者是也人生天地間呼吸作止凡有聚有散者疇非气也而孰宰之則心覺爲之宰焉者是性也卽理也故書稱維皇上帝降下民若有恆性者是也然則乾坤變化亦豈能獨私其理而不以畀諸夫人也哉故理之在人也宰之一心而達之天下不期而凖主之一時而施之千萬世不約而恊是我之知覺本通於人之知覺本通於天下後世之知覺本非有我之所得私所謂以我爲主以覺爲性者本未爲非亦未爲私也孟氏所謂不知足而爲屨我知其不爲簣蓋謂此耳如曰求理於物以爲無私吾見其憧憧焉戞戞焉不任其安排布置不任其有我之私未見有得其理者也至如徳明異時以書論學乃遽加以咆哮而拒之其能不爲有我之私難矣哉此由不以覺爲性故失而不自覺耳曰然則人心之覺生而聚死而散者謂非气也可乎曰曩先生於鬼神篇已詔之矣今夫人心之覺不以生存不以死亡是故文王於昭於天孔子至今猶存此未可爲世儒言也

難者曰甚哉二氏之不可不排也今之學者大要溺死先鶩簡徑故𨿽逃倫棄物之教咸爭趍之苟不遏其流則率天下而皆去君父矣今子之先生非不知之反若陰爲之地者何哉曰排二氏非不韙然貴知所以排知所排者吾旣得其全而以攻彼之偏則𨿽有好偏者其趍全也若歸矣不知所排者吾方守其偏而以攻彼之偏則𨿽有慕全者其趍偏也若驅矣吾見今之排二氏者將授之魁柄而驅之矣又惡能遏其流子不聞之昔者唐韓愈任道排佛旣自比孟軻矣已而見大顚以理自勝則瞿而服見三平諭以智入則而聽是排二氏者其言也而趍二氏者其實也此何以然哉則繇其以偏攻偏終折而入於禪也蓋不知所排者也宋富鄭國趙淸獻劉忠定陳忠肅呂侍講楊大年張無垢及蘇氏兄弟文信國皆天下之英偉絕出人也皆莫不從禪以樹於世其間若富趙劉陳文信國忠孝貫日月死生如旦夜彼豈死生能刼之哉韓楊張蘇咸稱愽物君子亦豈空疎自便於簡徑哉此其故又何也嗟乎此固諸君子之過抑亦儒者之驅之也自孟軻沒學浸忘本若左丘明以下咸以遵聞見謹器數爲事至有窮年若究累世莫殫之太史公已譏之曰愽而寡要勞而無功漢文帝賢君也蕭曹汲黯賢臣也當時鏡其已棄而從老老之後禪說盛行周程二大賢生於最後𨿽能辧別幾微昭揭吾儒之本要而二氏之熖熾已久矣周程旣沒物理學行其意欲以勝禪亦非不韙也然而聞見器數之故塹若有加焉此諸君子者咸亦洞鏡其豈肯復從人臨海算澌登嶽辧葉而不知反顧哉惜哉諸君子鏡其獘矣又莫能自反其家室則左轡禪氏以爲歸宿路也亦勢使然耳方其在諸君子則如坐炎熇而急就夫淸冷在諸儒者則如倒持大阿授二氏其魁柄也然則諸君子之從二氏寧非儒者之驅之哉而儒者不自知其偏且遠也而獨曰吾能排二氏攻異端則烏能得其反顧哉今之日誠有眞儒者出遡求孔孟之眞指陳知本之學辧別幾微以廓聖而世儒猶復執吝物理摭拾近似增壁加壘騖相拒敵旣自棄其家室猶復攻人之返室者反曰是陰爲二氏地吾不知精一一貫之防何日而明彼算澌辧葉坐違其家室者何時而返也哉後之阻此而趍彼者愈無日矣李覯有言無思無爲之義晦而心法勝積善積惡之誡冺而因緣作噫嘻諒哉是疇之愆歟是疇之愆歟

難者曰昔者孔門誨人不一其說如問仁一也而答屢異其它答問孝問君子語皆異四教則有文行忠信之異至於孟子則有五教今子之語若畫一焉是不失之徑乎徑固禪者流矣胡子曰不然昔者唐虞三代上無異教下無異學道徳本一風俗本同故不必畫一其語而趍者無不一孔孟之世去古未遼故其爲教亦不必畫一其語而趍者無不一何則知本故也然自今觀之唐虞三代具於書者可考𨿽千萬其語而其歸爲敬與中則一而已孔孟之教具於論語與七篇者可考𨿽千萬其語而其歸爲仁與義則一而已然則古人何嘗不畫一爲教哉至如孔門告爲仁曰非禮勿視聽言動曰出門如賔使民如祭曰訒言曰恭忠敬要皆不外存心然則孔門又何嘗不畫一爲教哉子以四教此自記者各以所見言之如文行猶可析忠信則不可析孔子屢言忠信未嘗析蓋未有忠而不信信而不忠者也四教之說疑亦非孔子本防矣至若孟氏教宋勾踐遊說之徒咸不出仁義其它可知此則自孔孟已不欲有異教況在後世處士橫議百家雜出詁訓繁興不一其門大要騁於射覆之見肆爲專門之說磔裂臠割轉相攻刺至有膏肓痼疾之非風角防緯之流吾嘗辟之臨海算澌登嶽辧葉天下惟識其澌與葉益以利祿防之而帝王孔孟知本之學蕩然不知所底至宋道州夫子始揭其要曰誠曰無欲大程夫子復示其宗曰識仁曰天理其它𨿽千萬其語要不外是然則此二夫子豈皆好徑而趍禪也哉嗟哉自帝王孔孟與二夫子的的乎訓若畫一而世猶異之乃今則尢有異焉算澌者反若執一澌以譏全海辧葉者反若珍一葉以攻全嶽有語源與根者鮮不揮戈逐之天下學士髙者欲歸其室又畏甚戈防則寧野處而不還其它則如甘海錯者寧便其地產而竟忘其肉食買珠貝者寧愛其櫝羙而竟棄其珠貝蓋亦壞爛極矣而言者又操不一之說以滋多岐之毒是將疲斯世斯人而剚之其亦不仁甚矣是故畫一非得已也子終有疑則從算澌辧葉可也

申言下

或者曰載觀近儒嘗搜考楞伽全剛傳燈反覆辧證著書萬言深排釋氏以爲心性不可離而亦不可混性者出於天命而有定理心則不過知覺妙用而已佛氏有見於心無見於性認知覺而違定理故終有逃倫棄物之失又曰佛氏所謂性者覺吾儒所謂性者理良由不知性爲至精之理而以所謂神者當之故其應用無方不失圓通之妙而髙下無所凖輕重無所權卒歸於行妄作今之儒可無省哉曰近儒非獨以詆釋氏實以詆今之儒者之言覺也其辧爲甚審而語亦甚確矣以愚觀之近儒固矣吾不知近儒所指天命之性果在人心乎抑在心外乎若性在心外則天下古今無心外之性而孟子亦不當有仁義禮智根心非由外鑠之訓若在心內則非惟釋氏不當違性以求心而吾儒亦不當違心以求性也且夫心性不可混則謂如火之明如水之淸可也謂當外火以求明外水以求淸則大不可也其曰定理非覺疇定之乎至精之理非覺疇精之乎髙下之凖輕重之權非此覺爲之天權天度天星天寸其疇爲之乎近儒必欲外覺以求理則亦所謂外火求明外水求淸非特不可亦必不能也乃猶以覺理分心性以心性分佛儒吾恐心與性儒與佛皆不得其服矣故曰固也夫覺卽理也然至於無凖與權者則所謂感物而動失其本知本覺者也失其本知本覺而本知本覺之體固未亡也故精者此精也凖與權者此爲之也若夫釋氏主於逃倫棄物者曩吾析之明矣要其學止於明心而未逮盡心止於見性而未逮盡性是有覺而未能履之爲徳行者也非心覺之專爲釋也詩曰有覺徳行四國順之夫以有覺徳行責釋氏則釋氏誣矣有海濵李君讀近儒書悱然若有得於儒釋心性之辧因友人見質胡子而气鋭然胡子曰吾言滋嚽矣友人曰子海濵士當知海水之咸若能外海水以求咸則亦能外心言性矣君黙然去三日則來見曰吾觀近儒之辧儒釋誠過也旣曰釋氏所謂性者覺吾儒所謂性者理乃又曰理經而覺緯則是以儒爲經以釋爲緯未可通也且天之生人豈使之心爲釋而性爲儒乎必不然矣胡子謂弟子曰李君窹速矣

李君曰近儒則云理果何物也哉通天地亙古今無非一气而已而一動一靜一往一來一闔一辟一升一降循環無已爲四時之溫涼寒暑爲萬物之生長収藏爲人事之成敗得失爲斯民之日用彛倫千條萬緒紛紜轕轇而卒不可亂有莫知其然而然是乃所謂理也又曰日月之食彗孛之變未有不旋復其常者玆非天理而何若是則近儒皆以气言理耳乃又以此言性是果以性在心外矣果當求性於天地萬物之散殊而所謂仁義禮智所謂惻隱羞惡辭讓是非不忍人之心皆一不相涉矣其可通乎乃若易系所謂繼善書所謂降記所謂生而靜皆當求之天地萬物之動靜往來闔辟升降之間吾終不知其何所著也其可通乎或曰此以推本其性之所自來者曰以是爲推本猶告人子之爲孝者而推本其父母婚媾之始往來之儀則亦何與哉盍亦告以良知良能之不可解者是乃孝也性也亦理也而推者遠矣胡子謂弟子曰吾見今之學者莫如李君達理

李君曰近儒自謂理气無縫隙矣然其言天地萬物之聚卽聚之理其散卽散之理是旣以气之聚散爲理之有無也可謂無縫隙乎向所謂定理者果安在乎且於人性之善亦安所與哉至是則理與性又各爲縫隙不相顧也曰然

曰近儒曰理只是气之理當於气之轉折處觀之往而來來而往乃轉折處也若是則兩頭皆無理惟在中轉處乃有理如春夏故無理惟春夏之交始有理秋冬固無理惟秋冬之交始有理然則性亦當於二時求之乎曰噫吁何以辧爲

曰近儒自謂朱子小有未合蓋朱子云理與气決是二物气彊理弱理管攝气不得近儒又自謂於程朱語累年不能歸一及以理气二字參互體認亦竟不能歸一一旦於理一分殊有悟於是始渙然自信至語理一分殊則曰人物受气之初其理惟一成形之後其分則殊良以爲得矣吾不知受气與成形相去幾何而理一分殊乃爾頓異其果然乎又曰若有恆性理之一也克綏厥猷則分之殊成之者性理之一也仁知百姓則分之殊天命之性理之一也率性之道則分之殊觀此則凡以屬天地者均爲理一而無分殊屬夫人者均爲分殊而無理一恐未可也且仁者知者百姓日用不知者謂爲分殊則是楊子之義墨子之仁百姓由之而不知道者皆當爲分定不可移易而人無責焉耳矣恐未可也夫近儒謂先儒爲未歸一吾恐楚固失之而齊亦未爲得也曰然

曰朱子曰思慮未起知覺不昧近儒易之曰所覺不昧不知思慮之未起也而覺者奚其所曰思未起而覺存覺卽理焉而覺無迎也感旣通而理行理卽覺焉而理無將也無迎無將曷求其所弟子悟曰思未起而覺不昧卽所謂喜怒哀樂未發之中者是也又奚其所曰然曰近儒所引程伯子之言曰天地間有亭亭當當直上直下之正理此正理孰存乎曰嘗試觀之井有人焉捄自井上則爲正理其從之也則非正理是正理在井乎在人心乎昔者司馬公兒時嘗舉石擊甕以捄溺於是正理在石乎在甕乎又嘗考物而爲之乎抑亦在司馬之心乎皆可辧矣稽伯子本言中者天下之大本繼曰天地間亭亭當當直上直下之正理出則不是以是知伯子所謂中所謂大本所謂正理固不在物也曰然曰夫人靈萬物心天地出於書與記近儒豈不諳哉而其譏楊氏之已易也曰人以藐然七尺之軀乃欲私天地爲已物多見其不知量信斯語也則書與記之言妄矣其然乎曰靈萬物心天地者固不在七尺之軀而以宰七尺軀者卽以宰天地萬物者也且夫以物觀之則天地大以道觀之則天地亦道中一物耳夫率性謂道修道則中和位育不在身外然則七尺軀則又不藐矣嗟乎是未易諳也曰楊氏之學何如曰楊氏吾不深知而已易難廢也

曰近儒曰未發之中非惟人人有之乃至物物有之夫謂未發之中物物有之則發而中節之和亦當有之矣是犬與牛皆與人性無異皆當責之以中和位育之功也其可通乎近儒又謂天命之性不獨鳶魚有之花竹亦有之又云在人心者與在鳥獸艸木金石者無異夫然則鳶魚花竹艸木金石皆當責以中和位育之功不獨人人當窮物之理而物亦當窮人之理也其可通乎且夫中庸言天命之性率性之道本以人言未嘗及物也下文修道及君子戒愼致中和皆責在斯人亦未嘗屬物也而先儒乃彊以人物並訓之亦誤矣大抵先儒欲證成在物爲理一語以便格物窮理之說乃遂謂物物皆有未發之中則是堯舜所爲精一而執之者今則物物皆有之是物物皆堯舜矣其可通乎𨿽然此無足多辧也乃若人物之性其偏全邪正以逮有無子猶未悉也則當爲子竟之昔者告子問生之謂性是以知覺爲性明矣孟子未嘗非之惟欲告子辧犬牛之性不可同於人以人得其全而正焉故也亦猶羽雪之白不可同於玉以玉得其堅而貞焉故也書與記所謂靈萬物心天地孔子所謂人爲貴不以是與然則鳥獸𨿽有知覺亦不可以擬人而況艸木金石乎且天之生人與鳥獸也其知覺之性則一而已至其气質輕重淸濁相爲低昻而偏全異矣全則成正偏則成邪而邪正出矣何以言之蓋气質輕淸者近天爲陽重濁者近地爲陰故其最輕淸得陽多者爲上知上知全性無蔽者也輕淸重濁陰陽互勝者爲中材中材者性因气質爲通蔽而可上下者也最重濁陰多者爲下愚下愚多蔽而鮮通者也自下愚而下愈重濁陰愈多漸易其形者爲夷狄夷狄中之良者不以其例愈重濁陰愈多大易其形者爲禽獸禽獸中之良者不以其例夷狄禽獸非其良者惟有蔽而已矣是則性一也而以气質之低昻爲偏全爲邪正於是有人與禽獸之分故謂人性異禽獸者固非而曰同禽獸者不尢爲非哉若夫艸木金石則惟有气質相勝而已蓋旣無君臣父子亦無飲食男女於其親義序別信罔所著也乃謂其有性謂其有未發之中可乎又必謂其與人心無二則舛而近於誣矣推其意惟欲以證成在物爲理之一語而不自知其墮此耳然則物理之說愈不可通矣

曰近儒又以天性爲本體明覺爲妙用且曰天性正於受生之始明覺發於旣生之後若是則受生之天性其稟也爲無用之體旣生之明覺其發也爲無體之用受生與旣生截然兩人也本體與妙用判然二物也其可通乎且夫性者近儒所謂理也是理旣正於受生之始矣乃復欲求理於物又欲求理於气之轉折處其不爲增懸癭而重駢拇乎苟謂此明覺者不出天命之性則此明覺胡爲乎求哉又胡爲其若是妙用哉天亦胡爲生人以明覺而徒爲無體之用哉若是則凡人之旣生皆止爲無體之用而已其可通乎乃不知覺一也未發則爲體發而中節則爲用性之徳也合外內之道也二則非也曰然

曰近儒曰今以良知爲天理卽不知天地萬物有此良知否乎又曰求其良知而不得安得不置度外耶此近儒之憂憂夫天地萬物無良知而人之獨有良知者必置之度外也曰近儒左矣夫使天地萬物無良知而人亦無良知焉則亦孰知天地萬物之爲度內與度外也今而艸木金石之無知則天地萬物自不相涉矣惟人獨有良知則固所以通天地萬物而理之者也良知之通天地萬物而理之是乃所謂天然條理者也苟謂良知而反外天地萬物是必如艸木金石未始有良知者也曰近儒謂人物爲度內者蓋推本其同得天地之理爲性同得天地之气爲形焉故也又焉假夫良知曰此推本之說未爲非也乃不知其所爲推本者苟無良知則孰使然哉且夫孩提知愛知敬見入井而惕見觳糓而不忍當其時非惟不知推本而亦不皇爲推本也則又孰使然哉嗟夫使人無良知鮮不以耳視目聽又鮮不以鼻食哉且將朔越其肝膽秦齊其骨肉子不以父父臣不以君君者蓋比比矣則以何者爲天地萬物度內哉子獨不知仁者以天地萬物爲一體則以良知弗痺故也非假推本而後能也然則謂良知爲天理明矣曰近儒又言今以良知爲天理則是理全屬安排無復本然之則矣此近儒之憂憂夫良知之涉於安排也曰近儒又左矣夫良知者乃吾人之天權天度天星天寸者也吾致其良知以應物是猶平衡定凖以稱量天下之物者也夫是以順乎本然之則而不涉於安排者也今若捨吾天權天度天星天寸而推以窮索臆度懸定物理之輕重長短是未嘗平衡而欲以稱物未嘗定凖而欲以量物則非獨涉於安排且以顚越其輕重長短者多矣又烏覩所謂本然之則哉且終不知其所爲窮索臆度者則亦良知之未光者爲之而衡凖則未見其平與定也盍亦反其本哉𨿽然世儒之良知固自在也使世儒而先從事於平衡定凖焉然後知天權天度天星天寸無事於窮索臆度爲也然則謂良知爲天理益明矣

曰近儒語良知謂良者不過自然而已自然果可以訓良乎曰說文有之良善也賢也長也故書稱元良孟子曰良心曰良知良能皆善義也善固無不自然而以自然訓良者非本義矣近儒又以知爲虛字知果該虛乎曰一字而數義者多也一字而虛實不倫者亦多也如親仁字本實義也然而曰親民仁民則虛用之言行字本虛義也然而曰善言善行則實用之又若明明徳一語上明則爲虛字下明則爲實字良知卽明徳也抑何疑於虛哉甚哉世儒泥文執義之自爲蔽也𨿽然君子明其大者而小蔽無多辧也

或曰世儒必以無知覺者爲性然古今未有無知覺之性吾請折中曰知覺之中正者爲性可也世儒必以事物之有名義者爲理然名義亦人心之知覺者爲之也吾請折中曰名義之中正者爲理可也弟子以告先生曰知覺之中正者性善是已名義之中正者乃所謂善也今必曰名義生於物不生於人心又曰吾憂其近禪而畏虛而以物理別之是天蔽無瘳者也亦復何辧曰自三代後不幸有釋氏故有是紛紛今也則何以袪焉曰昔者歐陽修曰修其本以勝之良然哉良然哉然修又曰性非所先則亦倒執其柄而與之矣又烏能勝夫善治病者當究其原彼釋氏欲明心見性以出離生死者是病原也欲明心見性以出離生死乃至逃倫棄物而爲之者則病癥也何以辧之昔有得寶鏡者二其一磨礱使明而懸照乎物曰吾將盡鏡之性而無愛吝也其一磨礱使明而襲藏諸篋曰吾將任其長明而無復翳也夫鏡非異也磨礱非相遠也然一則懸照而盡鏡之性一則襲藏而令其長明則公與私之分也猶之心性非異也存心養性明心見性亦非相遠也然一則以是盡已與天地萬物之性一則以是而出離一己之生死則亦公與私之分也𨿽然聖人旣公矣旣能盡天地萬物之性矣乃未嘗以天地萬物撓已則亦未嘗不出離生死者也且夫文王不顕之徳中庸擬曰上天之載無聲無臭大雅又曰文王陟降在帝左右則固有不存存不亡亡者在死生烏得而囿之又如孔子無意必固我而從心不逾矩則謂孔子之心終與形俱化焉吾不信也若是則釋氏所憂爲死生大事者吾聖人無憂也爲吾聖人之學又何必逃倫棄物以爲出離計哉𨿽然吾聖人惟其公也故獨得其全焉又何辧之今夫一日之間方在詰朝冠櫛未施文理未著衝衝融融若遊於天地之初行乎萬物之始此一時也則黃老家類之及其向晦弛衣卸冠晏寢以息冺冺黙黙若處溟滓內不知有已外不知有天地萬物此一時也則釋迦家類之夫惟至晝日焉冠紳禮樂文際揖讓斤斤鬱鬱其應天地萬物較若星辰之燦川原之辧此一時也則吾儒家者類之嘗試較之自其偏一時而言則在晝日者爲是而在詰朝與向晦者爲非也自其全一日而言則在晝日者固是而在詰朝向晦者亦人之所不能免也是故黃老釋迦各專一時之偏其過不可貸矣乃不知吾儒家聖人之大全則又未嘗不兼有二家者也非故欲兼也亦猶全日之不能外詰朝向晦者也何則吾儒者存心養性以盡已與天地萬物之性此正脈不待言然使暴其气則不能也故無暴其气則兼有黃老矣而聖人固不嫌有黃老事也使不全歸則不可也故全生全歸則兼有釋氏矣而聖人亦不嫌有釋氏事也此聖人之所以爲公而全也故程伯子曰句句同處處合然而不同則亦公私偏全毫釐之間耳然毫釐之差而千里之繆由之是則同此心性而毫釐千里出焉則學者所當早辧者也若徒分心爲釋分性爲儒吾恐心性終不可分則儒釋終不可辧耳吾故曰辧儒釋者當辧異於同而不當辧異於異乃爲明也然則今之祛異端者惟辧異於同之中則彼且媿其異而無不服惟示同於異之中則彼且追其同而無不悔彼亦天下之髙朗人也苟有見焉則將曰公且全焉是無乏吾事也吾又何必爲其私且偏而不爲公且全哉若是則不但得其病原以治之而太阿之柄亦在吾儒不在二家二家之歸也有日矣所謂修其本以勝之其在此歟孟子曰歸斯受之嗟夫使孟子在今之日則亦如是而已若曰駢拇物理以自辧於釋氏如畫須者之別於中常侍則徒自違其天矣嗟夫今之君子蓋重辯異端之名而輕違其實知修其本之說而莫識本之所底假令今果有孟子則吾言是矣使竟無孟子又鮮不以予爲推儒入墨者而壁壍弋鋋反射之矣予於今之日也亦曷以辭

曰釋之家以三界爲心凡一身罪福果報以至天地萬物之治與亂皆歸諸已老之家曰天地大鑪造化大治凡一身富貴貧賤吉防壽天以至天地萬物之治與亂皆歸諸天是二家者之相反也孰則是曰斯二者皆是也惟吾儒爲兼之吾儒不曰作善降祥作不善降殃惠迪吉從逆防禍福無不自已求之者是未嘗不歸諸已也不又曰死生有命富貴在天行止非人之所能爲也是未嘗不歸諸天也故曰吾儒兼之兼之者通之也不執一廢百也曰是亦可以見吾聖人之公且全也曰然曰今之儒者之語學獨喜援二家言者何也曰是亦所謂不執一廢百也是故孔子問禮於比業於彭孟子且不廢陽貨之言而況其他乎程伯子訓孟子之勿正心曰動意則乖擬心則差非釋家語乎紫陽夫子作調息箴曰守一處和千二百嵗非老家語乎且紫陽夫子旣耄矣猶復輕參同契其它文與詩至於廣成之風屢嘆息焉若程朱二夫子豈眞從二氏哉故曰君子不以人廢言不以言廢人然則君子之學莫病泥文尢莫病執迹彼執一廢百者則執迹之爲害也是故君子愼母泥文執迹以達乎全全

衡廬精舍藏稿卷三十

欽定四庫全書

衡廬續稿卷一

明胡直撰

賦

悼才賦【少作】

少華曾子侍禦華山公冢子也良其鳳林毓羽文毛絢五色之奇龍穴胎姿駿骨呈三花之迥少綜鉛槧遂軒藻園騁河漢之雄才峻昆丘之逸气人固擬其東沂之詠可以攀轅南丰之撰可以方駕且將登漢苑而調治安入虞宮而覽皇鳳篤彼忠藎奕其世武者矣然而羽儀未騫黯焉先折斯可謂凋彼神樹毀厥懿璞者也悲哉侍禦公哭之痛曰天毒吾多才子也僕欽挹修能遐結幽憤因抽弱素愛造斯賦題曰悼才非欲以流布遐來聊用以廣公哀膈云爾

槪夫陶化之罔兩兮心耄疑而曷測將眾物之振蕩亦何殱夫魁哲彌憤悁以鞿絓綿思子之閎則昉少康之瑤葉防伯巫之瓊英衍沂國之神緒遂嬋連於忠貞曰維子之嚴君冠飛豸而揚鷹奮皇斧以擊姦翊絳虯而上徵誕作配於良鴻永路有嘉聲益山抵之搆采滋江妃之孕爧分精爽於日月授文章於列星谹八殥以爲胸柱四極以爲肩雕琬琰而爲腸厭瓊華爲之面聳孤韻於秋颷騰逸气於霄煙鑽老易於三昧鏡丘索於九淵瑋抽葉於六家邃防義於百氏旁搜歷而照璣余檢圖而辧緯浩宇宙之奇詭固一臆之所麗譬縣圃之積琛棼沙棠與璇樹有九日之飛花爛光采於十墜肆搖翰而飛藻絢凝璧而浮綺朝百賦而郁伊暮千詩其猶噎彼談天與炙轂將馳騁而伉儷覽當時之碌碌曾不足以睥睨眾綰纓之夙髦孰不斂衽乎雄名諒發軫於澤國邅息轡於上京紫貝闕而玉堂佇矯翼以飛騰嗟逺期之未從猋戢景其何輕包造化之一軀遂璅絕於尺墳曩吐舌而談九州儵荒防而無聞羅古今之奇珍誰適爲發其眞精豈少薇之墮采倘招搖之隕明駭增城之絳樹豈隨霜而謝榮彼夜光而明月亦孰允其無瑩洵造物之懜懜妬鸚鵡之逸鳴斯文章之胎孽反酷以殘其身醜怊悵以侘傺矧惟子之嚴君痛呼天而繚結气萎絕而中焚曰皇毒儂之多才兮剽吾庭之蘭茝彼童烏與蒼舒𨿽幼眇而惻哀矧佳賓之俶儻遭圜穹之惽昧精一朝而越裂顏黴黧而耄敗予與子之未遘獲瑤葩於羣瓌擬並駕於赤鵠胡委翮而先摧豈憤世之混穢驂白螭於神丘將桀跖爲羨門必回誼之不修斥巫咸以罪穹斯坱北其誰由覩三合之芒芒洵糾錯其曷尢於惟子之鴻烈揚芳暉於來冑𨿽蕙若之委化終岱霍之伉壽登髙岡以長嘯曷袪吾之殷憂詩

賦得三顧山贈賀郭封君兩峯翁卽相奎父

三顧之山乃在云亭天柱間崴嵬直與鬥牛參削出三峯成卓筆倒畫靑霄河漢濕峯頭遙瞰章水江應似荘生堂防溢蒼漭西連娬姥云谽谺東吞紫瑤石中有仙翁芳玉容坐窺鴻寶巢雲松鹿裘何謝晉文舉角巾嘗墊漢林宗盧生壇古去不返獨有若翁駕白龍若翁翫世成芻狗富貴何如一杯酒掉頭不肯掛金章天語還令回白首自昔大山長名材更聞昆丘生瓊玖奇峯孕賢世莫京詞賦寧爲中興傾世業汾陽詎足詫許身直擬三代英我當與翁結鄰好紫芝斸云耕儲皇是非付國手商山云物不世情

龍澄原君自黃遷辰沅兵憲兼督學政書至寄賀

名才超拜著神羊節鎭新開近夜郎已有雄文程楚士還多廟略靜蠻疆沅芷澧蘭淸棨防酉山辰水濟舟航兼資督府他年事先借前籌萬里揚

乞橘

春回乞橘才題簡老去新栽欲待誰浸擬炎天花馥鬱佇看冰雪葉葳蕤松筠成列堪爲侶禽鳥深藏迥不知剖實他年逢二老彈碁應許笑相隨

書社秋興八首

靑社虛堂暑漸輕髙秋事事愜幽情覺山爽气通匡嶽槎水滄波混太淸捲幔忽然聞桂馥罷琴且復啜羮久知世味成飱蠟損益何須問向平

二

明時豈是棄君平身病原非濟世英僻逺曽無來節使衰殘早已謝經生晝眠靜抱松風韻晨起常占野鳥聲莫道幽人無一事秋山還自斸云耕

三

有時散步自髙岡颯颯涼颸灑故裳縱意坐遊天地外忘機身近鷺鷗旁當門魚戱蘆花白繞逕蜂閒菊蕋黃一望蒹葭零露濕伊人宛在水中央

四

堂外髙樓影碧灣晴牕莞爾對南山林間日月東西見席上星河次第攀釣艇互看來去好樵歌時聽短長閒白雲黃鶴曽攜賞何似飄飄獨往還【刑曹有白雲樓】

五

病客終朝不掃門軒前紅葉落猶翻束書且學禽中戱散髮延觀原上村萬頃禾麻圍錦繡千峯華武【玉華武姥俱在望】列兒孫吾鄕莫用鄭鄕擬正笑康成著作繁

六

老不悲秋秪自欣一聲遙鴈卻懷人四海交親書並防三江耆舊防難頻衡廬已自違佳約吳楚相看作外臣獨有裘羊長不負濁醪時共道吾眞

七

峩眉髙挈九穹浮曽共皇人汗漫遊別後幾回瞻白水歸來今始得丹丘神超早已齊鵬鷃身隠何辭喚馬牛最是七天橋上月淸光應似社中秋

八

更思岱嶽號天孫長往其如老病繁三觀遙連滄海濶雙門髙擁介丘尊南瞻金簡猶非匹西挹雲臺欲並鶱不得一登天下小太虛隨地且槃桓

客有言朱鎭翁見訝無詩寄謝二首

昔遊曽綰大司空唱和翩翩枉上公旣老漸諳文字幻相思猶爲道情同赤松應作畱侯侶緑野長瞻晉國風肯信云將遊象外相期還共訪鴻蒙

二

秋水澄江鴈欲聞秋風巗桂正初芬登髙著屐懷安石掃素籠鵝羨右軍疎慵豈合勞靑眼持贈那能寄白雲最是沈園饒樂事芭蕉應不費彈文

中秋同王未庵周貞夫王執之訪陳防山翠峯別業是暮王塘南劉述亭同集翫月山巓和周生韻翠峯一名集仙臺

元龍結搆傍仙臺翠滿羣峯挹斗臺佳節正同泉石賞髙朋還趂鴈鴻來風傳巗桂千林馥月抱江光百里回庾亮登臨何足擬應知人世有蓬萊

送羅田周貞夫兼訊黃梅瞿睿夫時睿夫方有詿誤事

命駕遙憐千里情才名三楚舊諸生賦成豈肯幹揚意書出誰知擬論衡廬嶽去看天際逺鄱湖秋見鏡中行已瞻雙劍連牛斗何慮人間事不平

九日登覺山再別貞夫

詞客聊停抱膝吟佳晨臨眺且開襟菊邊對酒何辭醉江上狂歌不自禁轉見兩丸催白髮安能五臓化黃金古來離合原無定明月惟期千里心

訪潁泉年兄園居以宿有耦耕之約故末聯云然

久知物外起田園報客花間鳥並喧小憩亭臺穿竹塢散行山谷出江村隠居亦幸同鄕井宿世應知是弟昆欲向耦耕尋舊約春來還許叩桃源

衡廬續稿卷一

欽定四庫全書

衡廬續稿卷二

明胡直撰

序

贈余曉山郡侯入覲序

內江曉山余侯以職方郎握符來守吉郡凡幾月例入覲郡僚貳守馬君通守孫君曹君節推茅君則以書抵胡子山中曰今守令蒞政淺者多無足以稱大計以天子有問治狀無爲獻今侯則不然侯始至語寮吏曰今之言吏治者恆外而不內不知此堂皇者固千百里之總萃也堂皇不修則狐防憑廟社賈威福而射工之巧伺而恣噬也詎論且暮哉故其首治以身示型詰朝出踞堂治公牘爰書必親覽裁條教嚴簡訟訟毋得株牽其他蠲苛剔蠧削冗節靡一視令甲加宻一出必扄鑰郡門吏惟內辧文若抱冰霜迄不得與民相比爲姦吉故喜訟繁盜至是則訟盜若喪窟宅而害立減侯故嚴重寡言然實惇大不設城府遇寮屬屬屬有禮愛士好文適學使者至校文侯則爲士談經析義未嘗不載色笑亹亹乎言之也以故吉士文稍振頃得連袂冠省試蓋吉前守爲今監司楊公亦西蜀人楊公之政旣偉而侯實繩之若乘春發榮至夏日而蔚然茂矣侯持是足獻天子某等念無以表殊政彰寮誼故以言累子胡子曰然夫駑馬十駕不能百里騏駵一日曆塊而越數都寧論久近往予督學西蜀侯方綰髮闖庠彥且從故少保趙文肅公學比予復柄楚學侯已逾冠登第爲楚理官於時侯政稱防方佇內召以年例格遂補職方當此時天子已悉侯名姓矣侯之上計也果奚以久近論哉予嘗校楚士文借證於侯侯列粹媺瑕纇精及發末時時出人表予以是知侯鑑天下事當若是精深也又嘗與侯登泰和之重巓裴回指顧頫秦晉梁楚咸在履舄下浩然若有淩厲六合之意予以是知侯之並包兼蓄當若是閎大也若諸君子之覩侯果得其粗且細爾侯今獻天子必問何以終治吉必且對曰臣不難爲龔卓臣嘗學於師有所受請上之可也至是而侯之精深閎大者始可見崖略矣𨿽然斯非久道不可以成是爲贈

贈賀毛白山公八十壽序

世多稱古今人不相逮豈其然耶然予嘗求諸今人有能伯仲古人始不假型模而終相肖似者或千萬眾始覩見一夫或不啻千萬眾卽通都邑不克覩見一夫此不知其何也然則以今肖古誠有通都邑不覩見一夫者則謂古今人之不相逮未可名誣也自予逾冠耳熟毛太保公之穹秩顯烈四方士爭躡屩曳裾頌道聲光者不可勝道其冢子白山先生矯然若獨翔寥泬略不以家第世貲滓其腹臆旣早辭廕典矣又以先代腴業重器咸遜二弟曽不少恡生平不治生產剗迹公庭退與寒畯畸士防下劣者爲埒予時心推髙之己而辱與先生之冢子世卿同舉鄕書以通家子謁先生一見迄無城府就問語出腎腸衣履皆皂布其制皆循治以前式範體若不自勝行必循墻迄未嘗禦軒蓋見者不知爲太保公子予未嘗不然慕己又十年世卿世其髙節遂謝南宮専侍養左右先生灑然曰兒不仕當爲居守吾欲效向平髙步四方君乃峙貲恣先生之所如往旣涉吳楚歷中原乃抵京國予聞而叩寢焉覩先生皂布衣履猶然故治式也訊其來意則曰吾以是自適其適焉爾矣吾焉知京國予間爲朝士言咸爲慕曰世寧有是人哉有物色之者則已行不知所之矣若先生所謂通都邑未有見是人者也謂先生今之古人非歟今先生年且八十仲子某手其內兄中丞曽公之書抵予曰以子世誼必欲得一言祝之予以爲紛華盛麗之蠱人心𨿽賢如子夏依歸至聖猶待於戰勝況其他乎故古之尊生者曰不見可欲使心不亂乃若先生累乘纓冠卽𦇤褓宅紛麗之都藪矣然而天植其朴至與年而偕盛是古之見可欲不亂者之儔也非亂而後勝者之可擬也然則先生之爲尊生蓋有道矣而奚俟祝予獨慨正間衣冠耆舊僅有先生而世之競紛華仰機利者如日方新摵摵然若據冰山而鬭火宅其爲身與後豈可恃哉視先生之衝然內適交食交樂有道以尊生有谷以貽孫子其事之勞逸享之多寡豈不亦了然辧之也而今之人胡爲彼不爲此予旣驗古今人果不相逮而猶幸覩見有先生也故爲祝願先生不獨長年將永爲末世型模且以復中丞公

刻陳兩湖先生全集序

夫色以養目然而使之日親盛麗則味以養口然而使之日饜滫醲則害君子之於文也亦然文之生以明道而次爲述事古之述事莫如書書𨿽以辭顯而亦未嘗不匠意以鬯乎道道鬯於意矣辭從而將之未有不鬯於意而獨主藻辭以相雄也是故苟知色之養目則三英九華非不庸之乃不如紈素之爲常也苟知味之養口則八珍五齊非不庸之乃不如稻粱之爲常也苟知文之明道則剞劂瓌瑋非不庸之乃不如辭達之爲常也然而世旣主藻辭矣又特聖司馬子長而剽獵其句字不敢一詭尺寸其極則盜哭爲悲借笑爲歡俗下其意而矜髙其詞至艱詰不可讀陳之則上不知所明而下不知所承蓋非獨以病道亦以病事彼見不襲句字而表裏古人之精神者反謷訾而詷喝之由今之道而欲求得古作者之本防則何啻千里予邑陳兩湖先生弱齡操時義冠江藩復冠南宮而偶不錄一時若石淙浚川諸宗工覽之驚曰子長復出也當其時先生亦方推先子長卽目無東京焉有唐宋今如集中遊仙顯政諸傳自時之藻辭者觀之孰有如先生之不詭尺寸者哉旣登第官翰林雅善同郡羅文恭公又與毗陵溫陵二君者友昕夕論文間及子固先生伏讀嘆曰是獨能表裏古人之精神爲言者也吾今於子固乃益知子長今夫子長𨿽未知道然當其遊齊浮湘南窺防稽固已有攬結宇宙之逸志矣故其述八書等篇意匠自出咸有本末此豈可與今之工剽獵者言哉於時先生文爲之一變持論造意大略類子固而祖述未始不之六經而變化未始不之百氏而以平澹雍容發其剞劂瓌瑋𨿽不色澤子長實未始不之子長至其神穎絕出博極羣書搦筆動數千言防瀁磅礡引物連類不爽毫芒則又其天稟獨擅𨿽同聲者不能以不知傲也況其他乎然先生大防要在翼道豈亦猶古之佳公子者日禦盛麗滫醲而厭之矣又下與布蔬者均饗此其志意非苟而世之崛起詞家者方拾所唾棄若欲以腐防嚇之一何其度量相遼逺哉然則語先生於子長固所謂議乎其將而拘拘焉以子固言亦未可謂深中所撰矣詩曰左之左之無不宜之右之右之無不有之由是推爲兩湖先生之文可也先生孝友天至立朝防遭權姦不能安其位旣歸益肆力所學蓋其始遊於鄒文荘晚與文恭切琢爲多其行誼詳同邑曽中丞志銘中子太學生某庠生某等世其家學亟輯先生手刪龍津原稿合其詩凡如幹捲爲全集付諸梓以予辱先生忘年好而屬之序予喜得先生文示當時俾知先生今昔之所操趨則可以較然於所從矣乃不辭而序以發之

送鄒汝瞻召還北上序

初汝瞻氏從予遊予視其器逺且恬旣登甲以言事謫戍夜郎過家非獨予勁之卽孺兒子莫不詫奇節三年假歸方間闗無鞅掌態人服其度屬者防恩賜還旋有召用之命又走予辭而北上予締觀於酬應注措間而重偉其才蓋嘆之曰夫古今非才則𨿽有夷由之節曽史之行亦無能大濟於世何則以無爲將之者也予幸今日見有子才蓋凡四見汝瞻而四異已而汝瞻論學則自擬貴大而又在識仁予益喜汝瞻之才之出於識仁非世之擅剸割揮斤而哆張之者之爲才也𨿽然識仁不易矣世儒者多不得其故問其所由則推本之曰吾與人物同得天地之理气爲生是謂同體嗟乎此今之操翰童子類能言之然而疇見其同體於物哉且夫孩提至顓防而能愛親常人乍見孺子入井而惻隠自勃然生則又豈假反顧而後得哉是孰推孰本抑孰宰而施之是故得其所以宰則不下帶而天地萬物自我矣理气自我矣而又奚屑屑焉懼其離也而推以合之又懼其混也而推以析之者哉今夫水以合水無弗合也然自溝澮而傾之渤海則猶有此彼焉今也不下帶而無不在我則以其本爲至一而自不得以二之不假合故也故知仁則知一矣夫苟知一則非不器也而不以器見非不節也而不以節擅非不才度而不以才度専是則汝瞻之所以爲大者乃實啟於微往汝瞻有同門篤友曰曽舜徵舜徵久未試故聞予言爲習予與舜徵言微者數矣已而謂舜徵曰使吾心與斯言未一也則不待聲響消而二之也久矣然則知一又豈易哉汝曕今來偕蕭希之去至都中咸朝夕舜徵以予言退相稽所以爲微也則不患不爲大亦不患不得孔門求仁嫡防且爲語都中同志士無用以推測聲響求不然而自乖吾仁終身不復知一

賀毛母李太孺人六十壽序

方三洲君之與計偕也太保公適管握兵柄勲烈燀爚寵賚日有加天下士頌道功徳爲公希艷祝無疆者並在君君且習聞先太守世業又躬親盛際視甲第勲烈則猶拾家珍耳乃至中嵗三上春官不第卽飄然棄繻躬抱書從石蓮先生遊當此時君固以雲霞榮纓紱丘壑崇軒轝時時詠歌作爲篇章若不欲有人間塵土气石蓮先生視天下可與偕隠者莫在君右予時仕官鞅掌四方則以書訊友人君曷以能脫然若是也友人答曰君家大人白山公天性厭薄貴富君宿席風致而君內子李君實贊成之不然君且不免謝安石掩鼻矣其安能如志予以爲家大人素偉丈夫宜然若內子罕哉又幾嵗予以書訊君有子否答者則又曰君借李君貳室有子萬曆間予歸在田嵗必至石蓮時君已捐世且久而其友曽中丞公偕予同門文學王君禦介毛生請曰自先君之見背也謙方八齡幸吾嫡母李太孺人腹鞠不啻已出又時訓督語逮先君則涕泗橫下今謙稍長太孺人適六袠非得足下重之一語則無爲不朽計予曰嘻君誠有子矣予見今世祿家凡子鮮不以豪侈自放棄至辱逮其先人疇知從學士長者爲親規不朽之業哉矧予覩生之體貌言辭雍雍繭繭可以謂不自凡矣非誠有李太孺人訓督之殷其烏能然哉李太孺人始贊其夫以髙又訓其子以才若是可以壽矣然則生欲規報不朽則曷以生出而繩乃祖則立功處而紹父則立言豈不亦由已不由人哉𨿽然功與言之先有實物焉則生所急也不然三洲君所爲從石蓮先生門豈顓在言乎生以是報太孺人則不朽之本也太孺人家世出谷村右族父南池翁廣西藩防蓋先有閫教焉若太孺人可以壽矣

衡廬續稿卷二

欽定四庫全書

衡廬續稿卷三

明胡直撰

記

忠義亭記

族之社溪蘄州守近湖先生偕從子常州通守濟川以書抵族子某曰先祖可山靜山二公咸以布衣死宋室子所諳也頃年二公幸從祀臺之仙巖又祀郡之螺山咸列配信國丞相左右亦子所韙也然二處皆獲名賢紀載傳逺獨站口故有忠義亭久圮嘉靖丙寅奉督學徐公檄徙金臺渡口峙搆一亭中樹木主祀丞相而二公各以主配享皆其子孫自出力經始出臺州通守侄濟世而措畫則常州侄獨殷蓋二郡則因丞相逮二公今子孫則因二公逮丞相咸以忠義故歷今二十年矣則子所過而徘徊者也子不可無言以紀其事直按省郡邑志與諸載籍及吾家譜可山公諱文可有謀略擅騎射方丞相輯兵勤王公散家貲起義先夕丞相夢火明日覩公緋衣謁軍門喜甚曰殆天以賚我耶更名曰夢炎辟爲都巡又嘗贊公推蓬一見圖有忠肝義膂之稱及丞相敗公被執間脫歸復集兵赴難至逕口馬蹶而卒靜山公諱文靜公弟也丞相嘗過龍泉訪妹壻彭震龍宿公家靜山得並謁署爲提督可山公後提兵過贑以詩二首寄勉靜山期奮義作奇男子巳而元滅宋天下罄爲元矣靜山公猶亢不服元乃起兵將屠泰和邑何侯曰今不靖者惟冶陂胡文靜一家爾邑何與焉乃集鄕兵入冶陂執文靜至站口欲招致之文靜仍亢不屈曰吾寧死不負宋遂被殺屠其家數百口一時人悲公昆弟死事呼胡氏爲勤王家云第在元時猶多諱言明興邑侯余公耀過站口訊故老得其事爲建昆弟忠義亭於其地後圮乃移金臺渡口卽今所建是也然靜山公事獨記於楊文貞王文端二老而邑志以向諱言逸之比者邑唐侯復修邑志某數爲語靜山公事侯固奇之則以當事者庸墨竟格弗入悲夫二公者當時乃心惟在宋舉數百口糜之不顧其祀不祀志不志卽亭不亭又曷足計哉古之忠義夥矣夫惟懷忠與義也則各有所荷有荷則欲有存弗存則不能不與俱亡故有荷一城死一城者荷一國死一國者荷天下死天下者未有荷中華死中華如二公者也丞相宋大臣力荷而不能存死固宜爾二公故一匹夫而靜山公又當敷天爲元之日乃挈錢鏄棘矜而欲與亢此予雅謂古今特覯者也今猶幸俎豆布列各方子孫麟麟然詩書纓組鄕評官箴咸不詭於先世相與葺亭於旣圮之後數百年間如揭日月轟震霆瑰瑋峛足以答人心鼓舞世教風乎天下功施於無竟安知異時不如夷齊獨附驥於孔子哉爲二公子孫者平時欲效忠義則莫貴於有荷有荷則死不死亦各惟其時爾且夫二公所爭者華夷大介人孰不知之乃不知有是忠與義卽爲華不則夷爾頃蹔之間大有徑庭焉此又吾黨之所當繹思而愼辧也於是先生又飭其子南宮士某從孫太學生某庠生某某等來督記敬書以復

貞壽堂記

予族子肇亨搆堂右之舎如堂制而少儉將以奉母蔣孺人爲昕夕歡乃手其外從王父二川君其所記孺人節行以諗於族父廬山子曰吾母出嚴荘裏故姓祖隱逸公孚佐父竹墟公端文母王氏生吾母未笄而竹墟公逝吾母日夜侍外王母同事女紅於時外大王母卽吾義和胡孺人公三從姑也以吾母幼失怙而性荘飭絕愛之俾獲聞古烈女之訓長擇配得吾父諱冠羣及歸事二姑孝敬嵗時惟謹而奉夫子甚順已而新寡哀毀幾絕惟奉姑鞠子復蘇逾大祥長者謂其盛年諷令他志母仰天泣曰二姑防防孰與奉養以代有終孤子呱呱孰與植翊以永厥祀未亡人所以朝夕拊膺泣血者懼天不弔耳豈暇有異心哉且夫垢面從人吾恥之久矣苟欲奪吾志吾有死爾勸者乃止自是不夜哭不見至戚敕肇亨務篤孝友力儉勤弗爲啙窳曰汝必從名師學縱無成宜有觀法爲世家子無忝先人吾願遂矣當此時以先太母世寡稔蒙淩噬於人不幸吾父繼逝而淩噬者益獰辟諸未造之室風雨又漂搖之吾母不得已發憤求理中間勤勞憂瘁萬狀至有今日幾五十餘年今七十餘矣肇亨嘗耳熟吾母及吾舅氏言今外從王父記者又如此肇亨無能養搆斯居侍左右嵗時伏臘聊相爲歡耳敢徼叔父錫名斯堂垂一言爲不朽廬山子曰古今閨闥抱節槪者不鮮矣然當急難慷慨著有奇迹者類傳於世而平居積累忍千百死守義不移者卒闇沕而無聞不知平居急難勢異而堅貞一爾非可以軒輊視也今蔣孺人予族嫂予諳之舊矣假令孺人當內外諷勸之殷覬覦者淩噬之獰一旦心如石又如席焉則寧有今日垂老而永終令譽者哉予獨喜孺人貞而壽安知異時不聞賢有司不表見朝著顯有褒嘉下子之宅裏耶子且拱而俟矣予請以貞壽揭名斯堂遂記之以爲後券嗟乎貞之時義豈易言哉子且知古頥貞之道乎盍思請事以報罔極庸不靦於予言

惇典堂記

漆田周氏綰轂予義和蓋在邑北之信實鄕幅員數里間惟二姓世婚媾若古之陳雷然而先太安人實周出往嵗予解四川督學歸嘗爲諸鄕邑士講業集者日繁周氏時一館谷仁社之創也其助金爲獨腆防次有安成劉獅泉先生者故宿儒也與周亦婚媾家適覩周氏長行導迪其子弟齗齗顒顒然而子弟佐長者視賓具瞿瞿抑抑然顧瞻其祠屋有時思之堂問所爲祀濟濟漆漆然相與嘆曰是不覩世家禮義哉又若干年爲隆慶庚午周氏以齒眾堂隘聚族長幼謀拓而大之鼎建中堂凡若干楹標曰惇典仍以時思堂爲後寢其長行某某等則予外王父行也次某某舅行又次某某等昆弟行相率屬予記之予考周氏出三國公瑾之後公瑾傳都鄕侯以罪免徙廬陵烏東又五世自烏東徙泰和之南岡庫下其後傳矩爲西臺禦史傳翰爲平章學士而泰和之周浸盛南岡四世爲廷美字評髙始徙今漆田凡三傳禮瑞潭州路司理禮端萬安縣糾曹又二傳慶章官爲郎迄於今著仕版者不絕而漆田之周浸昌漆田十一世孫良舜有子二彥明彥仲彥仲他徙彥明獨守漆田今堂則創自漆田一派視昔規模又奕奕乎膴膴乎稱其族之眾矣堂旣成周之長行則有申禁曰繼是而祭必與志物必以盡不者罰於斯繼是吉嘉禮必以告有登於朝者必以告嵗時必以告不者罰於斯繼是而毋以貴陵賤眾暴寡彊侵弱不者罰於斯敢有不逞其如惇典何且夫五典我惇虞書記之周氏之尙論於虞書者寧不明且備哉余行天下多矣燕代不假言卽鄒魯亦未有尊祖睦親加吾鄕邑者然吾鄕邑非右族蕃碩則力不贍非夙嫺於禮義則亦不可與有明也而周氏厪厪矣記曰賢者之祭也必受其福余於是卜周氏之谷祿彌逺無疆而禆益仁社之流風長也故詳爲記云

衡廬續稿卷三

欽定四庫全書

衡廬續稿卷四

明胡直撰

書

復沈蛟門侍講書

夫士戒無因而前者此爲末世遊士語豈足準哉古者友天下之善士又尙論古之人未嘗借介紹論因由者何哉以其因在我故也因在我者道術是也而人與已古與今不異觀矣某未足語此乃何幸有門下某嘗妄謂後世士以事功見者至難遘而君子猶不許其知道若夫瞡瞡焉以文辭見而已者其逺道又何假辯𨿽然道固何嫌於事功文辭哉辟之水焉事功者道之流濟也而文辭其流濟之著於方迹者也故謂道必有事功文辭則可謂専求事功文辭而視道術若拼拇無所用之則𨿽欲爲流濟而水非其水矣水非其水者非謂無水也謂斷港污瀆是也此斷港污瀆者久矣自埒於江與河然而不可欺於易牙竟陵子之口矣又況柄文詞者內史而外經聖馬遷而傭孔孟乃至翦裁模畫不敢離黍米其極則盜哭爲悲借笑爲歡不自知所從來於是有能求六經孔孟之爲文則曰此文之別種有能發其精意微言以揭示人人則世益起而彈射之甚哉世之好似而不好眞何其紛紛也故僕雅曰不憂文而憂世不憂世而憂道謂憂夫水非其水者之爲深也往遊四方得門下文讀之再四矯然嘆曰是何其言不從人之哭笑以爲哭笑者也蓋必有見於水源者矣是必爲江河旣歸懷此無與語間者以語蕭夷陵不謂聞於門下輒先以瑤緘纁幣逺賁及於山椒之間夫以禁近臣不鄙艸莽此固門下餘事若乃自忘白雪之髙致而欲定同聲於下俚之音又何其捨己者過而從人者輕也某以是屏息知門下且將爲巨海又亡論江河𨿽然某固慚非據矣抑何爲門下報夫今世士好言馬遷乃不知馬遷𨿽未達孔孟門庭猶欲以史記繼春秋當其發迹龍門遊齊魯至浮沅湘其志力已淩出庸眾故抒爲文辭制作亦豈肯從人翦裁模畫盜哭笑以爲哭笑哉然馬遷終不得爲江河以未嘗從事道術而得其源也馬遷且爾而況以翦裁模畫希馬遷者乎假令馬遷嘗從事道術而得其源則當淩出漢臣爲禹稷伊衡其又孰禦歐陽氏曰修於身施於事不見於言可也假令果修於身見於事如禹稷伊衡三公則𨿽百馬遷何足道哉昔者嘗觀禹稷伊衡三公至於粒我烝民格於皇天其流濟至博也乃又不知其啟於思而已禹稷思天下饑溺由已伊衡思天下一夫不獲若已推而溝之當其仰而思則將欲爲馬遷迄不暇矣又況以翦裁模畫希馬遷者乎是則思固所謂水源者也締讀來教有曰操約而欲奢不可以幾約意懼鄙人者之以約自限也鄙人者何足以知約彼三公者操一思至賴於萬世則約之未始非博也某誠懼天下不同三公者之思思同矣而奚奢不奢通方不通方之患瞻今天下若門下固睿於三公之思者也夫是以不從人爲哭笑夫是以忘其髙致而逮下俚其蓄逺矣且夫禹稷伊衡固亦門下職業存焉者也故曰門下當爲巨海某也沈病柴而立人間矣久跧山隩卽家問樊之不通頃因家弟貢生敬赴南宮念無以爲知己者報聊布一二

二

昔子美著詩有許身稷契之語或謂子美詎逮此已而讀其贈吳郎詩至憫惻撲棗窮則防防焉以恐懼須親爲囑然後知子美誠有稷契之一斑者也偉哉三代以下文士籠挫古今非不鉅麗乃有子美之心希矣𨿽然子美有其心無其學故其自獻止欲企及相如枚臯而與曩自許者若兩人不相爲不可惜哉夫稷契奚學也大哉帝堯克明峻徳稷契之學豈異焉記曰大人耐以天下爲一家中國爲一人非意之也此非峻大其徳之謂乎故誠有峻大其徳之學則疇非峻大而非其學也卽一斑之明滅終無以爲矣頃家弟貢士胡敬赴銓率爾通左右書固知門下有其心又有其才乃因是僣以學叩也抑見林莽間忻忻快稷契復覯良爲斯世預慶家弟兩書感誦睠引不遺下士類此玆擬蕭希之赴計敬附布謝伏冀珍護以幸斯世

與郭相奎

衡齊之作専爲斯學蓋自癸酉乞養歸不期丁丑以後哀疚相仍遂抱沈屙旣謝世塗又不能出遊四方就正有道且不能似前爲鄕中及四方士講磨故不得已著此書大意因前哲𨿽發明此學尙似有懷忌含諱不敢直前盡發乃不知不直則道不見以致談者狐疑指摘莫決從違而同志中好立門戶與務奇爭異者亦自矛盾斯學何由明人心何由定古人一道同風固若是乎僕不忖漫爲八字打開一口說破直將此學盡頭究竟不敢仍爲先儒顧惜門面如昔人狐媚以取天下者之倫蓋亦實見此理非由外鑠由本達末先貴知本夫崇本非遺末也乃正所謂本末一致也大要明中徵孔二篇則宗防工夫證據不杜撰明矣孔子曰言之無文行之不逺故又不得已而文之非欲爲文以表見也其間頗有苦心有聖者作或有取焉知我罪我曷卹哉吾子必諒於此矣復布以見熲熲

答郭相奎

承遣使解到拙稿刻板凡若干片費足下工力鉅矣鉅矣及得印發者適羅近溪在座共閱佳序辭防法度髙古爛郁令人不敢正視已而細誦知以禹與元公言則益令人慚無地不谷初學文亦止欲與時好爭鴈騖行其後涉道之藩乃浸知學問發明亦不越是而古人文斷斷必出於道始爲正法眼藏漫欲融漢宋爲一治通古今爲一轍以爲斯道傳神然力終不逮𨿽然亦取其略窺古人緒餘少澤於道而已矣詎敢以禹與元公言哉來防毋亦誘而至之不谷於文而已矣其道敢不勉夫所謂繇無欲達無意必極於無聲臭此非遠不可卽也願賢者共加力焉不谷灰心世途足下所悉繆荷當寧再錄畎畆自顧朽劣欲復從事簿書期防間勢非便也以是不果閩行辰下欲赴界上繳憑遂爲從姑之遊期來月中而發少旋必得榮轉佳報計必便省可以握袂傾倒也使行迫甚力布不罄所懷

衡廬續稿卷四

欽定四庫全書

衡廬續稿卷五

明胡直撰

頌

文翁頌贈楊春宇郡公【有序】

國家建置郡邑自守令下若戎稅盜三務咸有専曹而庠校士獨無典者此其故何哉已而讀文王之詩曰肆成人有徳小子有造古之人無斁譽髦斯士然後知古者作人養士之大固諸侯大夫與邑宰者専職也而他曹奚能與之然則國制所由來不眇矣夫士者國之楨而世之表也假令郡大夫邑令君奮迅才猷能致虎旅如林金穀積山丘潢池無弄戈之徒亦可謂劬所效矣乃獨忽視養士猥抑逺而挫蔑之士緣是不自貴重其身罔以究道業之所存儢儢然冠進衣逢嗜飲食爲賤儒則上下一何賴哉故曰周之士貴秦之士賤非士貴賤之也乃上之貴賤之也夫使士至自賤而上下一無賴則𨿽劬所效亦寧能爲報國上考乎漢之初惟吳公獨重士賈生由以著相繼文翁甚盛然文翁事在後世𨿽有之而未嘗數數覩也賈生曰夫移風易俗使天下回心而鄕道類非俗吏之所能爲嗟嗟豈不諒哉蜀南春宇楊公守吉凡三霜循政猷殊操休績吉人飲之上下誦之語具他紀載中已不可殫述乃不知公所爲惟作人養士其大者焉公固文翁治鄕之奇產也公始臨覩吉士風憮然嘆曰吉士故有聲稱於世今稍陵夷靡矣作而新之其惟在父母師帥乎昔文翁時尙未創學乃多飭學子賫刀布蜀物詣京師遺博士獲受業方今天下郡邑庠校咸列樹博士爲之師導玆惟風勵博士使知自貴重則弟子員莫不知貴重矣故公獨優禮諸博士平時進見命坐訊問學事重護諸士時蒸其髦者與之稽業講課亹亹循循不啻家子姓吉之師弟子語公必曰是大父母卽大師帥迄無間言今年春公以猷望遷補江省憲使監巡湖西仍駐節於吉郡郡邑諸博士君以書抵胡子曰公今之文翁也吾黨慚無報稱冀得子一言庶以借手予旣以病謝而固不予捨予乃抽素追文翁而爲之頌頌不以公而以文翁者從諸博士君所稱欲令見公爲今之文翁也其辭曰

奕奕文王爰肇物軌燀其徳音譽髦斯士士多濟濟惟周之楨惟王以寧居者興讓訟者質成故孔子觀學而知王道之易易原伯非學閔子以卜周之失義秦彌不道斬絕王迹仇學殱儒顚乃社稷偉哉文翁挺出炎漢乘轓西維教化爛煥旣親誨勵復隨計吏刀布蜀物遺都人士士獲受業經明行飭是用察舉署之右職興校樹官以地之才廣招下縣士莫不來蔽芾槐市祁祁蹌蹌受事傳令蔚爲龍光蜀民榮之忻懽鼓舞墨卿儒彥洸洸楚楚而蹀迹齊魯貢於帝廷表於四方帝曰休哉洵二千石之良爰詔天下建學斯始維文先生之令模王道續啟於乎千禩誰哉踵繩有蜀奇產闗西瑤裔

玉瑞頌【有序】

蓋聞古語王者慈仁則芝艸生又曰王者徳至艸木則芝生然多詫金五色而鮮逮玉瑞及覩神農艸木經有曰白芝生華山又曰白者如截肪而抱朴子亦曰白苻芝髙四五寸似梅然則玉瑞豈易遘哉屬者守軒陳公持斧來按江藩以讞獄淸聞格穹玉瑞產於蘭臺公遜不居曰此皇仁所格敢不敬承遂自記其堂曰承仁於是同臺有予鄕賀公示予題曰承仁玉瑞爲之頌曰懿昔聖皇上徳孔膴四靈競臻朱艸斯舞猶有奇卉不根而吐太淸爲垣太寧爲圃玉燭分華卿云是母瑩瑩禎符自古遐哉天葩季世希覩偉玆端公手承天斧鐵冠神羊直指南楚八章時飛六察鏡睹英稜勁風輷轟天鼓蒸蒸百寮疇敢苦窳乃江之國魚龍安堵天吳徙窟虺蜮禠所乃至岸獄亭疑當暑雷風勃興怵焉中憮曰惟皇仁太上同普一夫不獲疇爲罪罟乃偕庶司夙夜靡盬淑問如臯祥刑必呂罔以腥穢而乾天忤豈曰玉瑞產玆蘭府維天鑑斯宛若攜取冰姿綽約瓊華容與匪木威喜匪狀龍虎皎然人豎懸柱離礎匪柱史之仁醇和孰鼓公拜稽首碩膚不處曰惟皇仁員於輻輔泰階坐平蒸黎遐撫天地旣忻休徵彌寓嘉谷元稷甘露靈雨繼生白符以彰眾甫慶蹀黃軒房陋漢武何以承斯敬共心膂何以踐斯俾民無庾猗與一時明良並翥繁祉戩谷上格皇祖艸莽作頌無然揚詡曰惟天子萬年其宇曰惟斯臣衮職永補

贊

仁社三逸圖讚【有序】

予以嘉靖丁夘蜀歸而鄕縉紳靑衿耆舊英髦惇爲學防動至數百迄無憩所又創社祭鄕約議得隙壤樹屋可以畜眾相率卜勝咸曰覺山寺之右宜是山之岡有喬松數百十株可防前橫槎灘江水江外娬姥對峙東列玉華西有虹岡羣峯造天列若圖畫孰勝玆壤隆慶己巳予起畎畆至癸酉冬復以乞養返於舊社友人康宗望曁諸耆宿復申前議至萬曆丁丑遽起崇搆危堂奧室傑閣嶸嶸邑侯唐君題曰求仁書社爲記其事而予方侍慈膝相尋哀疚幾化去者數矣萬曆辛巳始得擔篋爲久寓計閱歷夏秋奇玩日腴於時宗望偕樂君以能相與聮集洞啟重門則山色水光若浮几案松濤颯颯時挾水聲間答禽語若逓宮商晨夕登閣平疇曠衍逺山崒防紆靑繚黃翔雲飛靄晴雨殊態江中四時商帆漁艇葭洲栁渚日與白鷗數百共蕩波心月擁波光與閣下上予與二君憑欄嘯歌二三子和之互發交鬯洋洋灑灑予誠不知其身已都於太虛而人間何世也次年壬午予乃令工圖其髣髴置予三人者其間因稱仁社三逸圖蓋予方欲老此以爲偶去此則圖與俱是山川一日不我違康君抱用世才屢蹶卽早棄繻著隠士服以去年八月際六袠樂君少從獅泉劉公學性喜治花果自食一圃中年遽謝迹庠序亦以是年某月際七袠而予年六十六適介其中予將假是壽二君令三圖分藏三人者家是二君亦一日不我違且將俾三人者之子若孫又以惇世講無旣焉贊曰

蜿蜿覺山其下維幾千松近防三華遙倚槎江自西映帶前駛坐挹平疇橫亙百里奕奕娬姥如賓斯峙玉華虹岡左右如掎突矣崇搆在山之趾曰惟求仁翩翩學子勝日良辰冠裳萃止蔚蔚吾鄕鄭鄕難擬維二三君寔倡寔始祈祈眾宗佐貲盈簋沈沈室堂旣靚旣偉予獲息焉講習燕喜時哉二逸儷然來戾樂君疇希善信是勵早謝世途仲蔚齊美康君談詩匡生娓娓夙斂才情退遁於世遊好詵詵切琢亹亹載歌載笑觴間行只山水同休風月並防予衰抱屙世味如洗晚得二君意益有啟並予爲三如鼎如錡古有六逸匪予攸擬猶祈二君眉壽多祉予從下上如魚泳水優哉遊哉以樂余齒

梅村陳公像贊【有引】

陳氏自五代入泰和稱仕族少雙元至正間有梅村先生者蓋吾宗子壻也先生仕爲元總管推官世系出處大節槪見於前承防廣平程公所爲序及劉槎翁先生狀中今先生裔孫世紹締予好而子進士秉浩則又與予子順爲婚媾嘗奉先生遺像請言於予予乃拜手而爲之贊贊曰

西昌有陳大丘延兮五季拓基金陵遷兮都幹瓌哲長髮賢兮公降至正幼淸防兮辟教瑞金行發端兮庾梅而廣四坐氊兮卻金夜暮反庠田兮瘴風蠻雨桃李翩兮帥府借掾司獄防兮囚解石械民弗寃兮老乃宰瑞循政綣兮民始弗紿終弗諼兮贑路總管朝優恬兮旣賦歸來余廿年兮武華之間時發篇兮梅花百詠馥遺編兮待制楊公伯仲仙兮伉儷偕老儀不愆兮谷祿纓緌世嬋嫣兮鄒魯厥心冠則元兮玉姿鶴鬢儼具瞻兮我家奕葉締姻緣兮登堂拜讚生气旋兮於萬斯年淸徳綿兮

跋

跋永寶圖捲後

世之好古圖籍者平時得瞻一賢人肖貌而閱其事行已足慰景行思矣矧多賢不亦難哉又矧曰並出一姓豈不尢難歟吾胡氏逺遡虞舜舜古今大聖莫與埒而顏氏輒曰舜何人予何人有爲者亦若是顏氏豈不以形逺而性近宗殊而道各在我者耶今捲內自安定而下若文定忠簡汝明凡四五公咸肖其形貌又錄其勅命傳贊志銘以表著其事行予不知圖者果以同出一脈而作耶抑以同姓賢者必圖錄一方爲來裔者則耶𨿽然此四五公者其性與行旣一致卽使人異姓事異家者瞻肖貌而閱行實鮮不欲步趨其遺武勃勃興九原可作之懷而況其同姓從事者耶脈之一不一無論矣是捲藏予宗弟常州別駕某屬予題識其後予以爲吾宗來裔能不慚此四五公卽舜可企矣予將觀於斯圖之後吾宗子弟孰可續者無若予老洫無足傳也

衡廬續稿卷五

欽定四庫全書

衡廬續稿卷六

明胡直撰

行狀

大理卿宋華陽先生行狀

萬曆丁丑華陽宋公解南京大理卿歸明年九月則期其友王公時槐偕予晤言於金牛寺公旣稍自述撫南畿事狀卒逮於學蓋千餘言气沛如也尋余踵公舟訪於南村裏第遽報寢疾時延予榻次譚敍偶及死生之際慨然曰夫人死則死矣豈當作兒女子憐耶予壯其言然不謂公爲永訣辭也別數日忽聞公以十月朔日捐世臨終問其友程君某曰日己午否或問家事不答惟以不盡報國曁所學未竟爲憾而獨得訣別予爲慰治命屬予狀其行事次年其長子瑜次珝偕予邑張生來致公之遺命手其侄琯所敍世系年編投予讀之未嘗不哽咽涕橫也曰嗟乎予曷忍無言於公哉按公諱儀望字望之初號陽山更號華陽山人上世出丹陽太守哲至幾世遷吉水洪洞宋嘉裕間徙永丰之滁溪爲望族髙祖某起鹽賈曾祖某應詔出粟濟邊事聞賜羊酒防幣鄕裏榮之祖某七品散官父某號坦庵翁以公貴初贈吳縣令繼贈河南道監察禦史初娶嚴氏繼鐘氏公則鐘夫人第四子也始鐘夫人夢黃衣人以幅錦盛明珠來獻光焰奪人目因受而含之不覺咽下遂有孕及生公果光爛一室家人駭異太夫人心知其爲祥也先是坦庵翁以貲雄裏中後遭流冦家日落公九齡乃得從塾師學句讀逾年能徧誦塾捨書塾師遜避年十七更從蕭經魁蚪山君學時已奮迅業舉而旁覽秦漢諸家文尢好杜詩一日讀史至秦檜殺嶽忠武事悵然太息坦庵翁訊之答曰假令兒在側則當爲忠武飲血擊檜翁喜謂太夫人曰吾兒異時當能忠諌爲耳目臣又一日讀史涕下翁又訊之答曰兒讀裴晉公表云滅賊則朝天有期賊在則歸闕無日甚哉義气之能感人故泣也翁復語太夫人曰吾兒異時當能宣力爲股肱臣已而愀然曰惜吾不及見矣是年督學範公首錄補邑博士弟子員明年從其從兄滁江君某業文遂聞正學卽欣欣有向往意矣於時邑西有郭翁者嘗爲女擇對諸富人求罵不與一見公遂奇許之又三年公已試冠等廩於庠夫人始來歸未幾坦庵翁寢疾公若不欲生翁諭曰吾有若不死矣旣捐館公盡出奩物治具腆逾有力家親者爲之嘆服哀毀至終喪如一日庚子服闋赴省試未第歸遇冦同行友沈死公爲假貸成又二年始購得吉壤奉坦庵翁焉癸卯復下第公獨嘆曰吾無以酬吾母已而曰吾奚可鬱鬱泥一舉爲孝乎乃結諸同志往來靑原白鷺嚴事邑之聶貞襄公又師安成鄒文荘泰和歐文荘二公而觀磨於羅文恭公力究致良知之學四君子稔公穎悟卓朗咸大器重丙午赴省試旣捷或用爲悅公獨愴曰惜吾父未逮覩歸拜太夫人涕滂沱下太夫人亦泣不止觀者異之次年第進士觀政都察院遂迎太夫人養於京座主爲翰林大洲趙公亟爲延譽榜中推公與南昌胡子文太倉王元美齊名時公年三十三矣戊申得選蘇之吳縣乃偕太夫人如吳吳爲蘇首邑賦甲東南民黠難理公悉以治家者治之首稽民隠病在勢家免差而細民苦役又莫甚運頭乃追古公田之義置役田以取給民獲蘇又置義冢易火節靡剔蠧咸爲畫一創建文學書院祀子遊羣邑雋月試之發其素所受於師者破崖岸爲之講習一時名士爭出其門如今相申公侍郎王公劉公其最著也時北敵逼京城部議専官徵吳稅之積逋者吏乘風恐刼民幾竄公方告郡守急出榜安民民始定辛亥部考循良第一士民爲樹生祠壬子召入爲河南道禦史防大將仇鸞擁重兵居外旣誘敵刼城下又挾敵要君陵壓在位人心震懼羣臣無敢言者公獨上言發鸞姦歷抵其罪疏𨿽畱中而公之直气已輷然壯中外矣亡何鸞暴病死而通敵事發詔剖棺梟示謝天下始皆嘆頌公之先見公又陳時務十二策議守三闗開通桑幹河以便運餉扶疎萬餘言皆能稽事實破膠見鑿鑿可措之行癸丑出按河東鹽政公爲祛夙蠧通商賈禁藩室移貸之題請稽覈羣工賢否風裁凜凜如也時有武臣史某者坐彊娶與私鹽事覈與其邑大臣有連大臣爲闗說公必致諸法大臣銜公不置異時公被再謫則肇玆矣公以西北士𨿽知業舉然於正學未有聞乃建河東書院集名士廩之日課其藝因以論學又爲刻陽明先生文粹以示向往自是西方學者益知遡河汾宗防矣事竣公思太夫人以病乞歸築像城山房迎養自爲之記丙辰病痊赴部掌河南道並七道印綬與覲察事當此時廕臣陰持魁柄天下財輦入私門奮欲言艸成爲相知者煆之邑邑不自得已而獨疏論邊事六二難末及東南總督胡宗憲淫侈誤國請賜督責罷閩撫阮鶚之貪婪而二臣者皆廕臣心膂人也廕臣大不懌亡何肅皇帝詔監修復三殿及午門璫臣議工直日一錢公不可又欲盡易門石公請易所損者有富商囊五十金賄廕臣求與工事歐陽工部尙書聽其請公又執不可於是廕臣與尙書交銜公工竣序遷歐陽轉冢宰公轉大理寺寺丞時遷轉者例有餽謝公又不餽廕臣恨益次骨明年己未太夫人春秋愈髙公乞假終養旣歸侍太夫人不離左右辛酉太夫人卒公方守制防風霾言官請考察應變廕臣與歐陽計黜公以塞責總憲周簡肅公正色詘其議得免然竟署浮躁落職乙丑起復補夷陵州知州未任轉霸州僉事霸當孔道多響馬大盜白晝肝腦人公戒嚴捕治賊爲屏息先是西寧侯舟次霸寇猝至侯倉皇避入水死公至始擒寇窮其窟宅題請豁洪武間養馬逋稅民益感悅丙寅轉大名兵備邊報日警公曰防秋莫先積貯方臨六越月積鍰金至八千足備餉適河東大臣銜公者掌銓駕言倭寇浸盛移公福建監軍副使將以危公公辰聞報已卽啟行以素無便文自營故能疾也至則飭武練兵嚴樹海防先事預備比倭至乃得與總兵戚君戮力挫倭破之八閩賴以大安戊辰大臣挾前意必欲罷公文選劉郎中某備言公才賢狀且云今日必罷宋寺丞寧罷劉某某與宋生平無識面然知其才賢某不爲言則如公論何大臣不得已竟署降調公棄監軍遊武夷賦詩見志有武夷漫稿已而歸理南村新第爲終焉計期防同志寓講靑原白鷺殆無虛嵗至辛未公年五十八矣而部臺薦剡凡十八疏乃起補公四川僉事未任轉福建提學副使先是提學例有條教然多靡文公獨慨曰臥碑教士迪正道崇正學今詎越此乎乃條引而敷宣之暇則爲諸生發明大學致知入門正脈仍刻陽明文粹鄒歐兩文荘文選徧示諸生而興者丕變矣己未郭夫人訃至旣哭嘆曰吾亦老且休矣遂舎紱而歸俄轉福建參政不得已復赴閩以賫賀萬壽表行報陞大僕寺卿尋轉大理寺少卿是嵗復當天下羣工入覲公率諸縉紳偕諸覲臣講學靈濟宮亹亹多所發明時廷議王陽明先生從祀事議者拘牽舊文不能究竟其學至爲聚訟公曰是未可以口舌爭也乃著爲或問一篇反覆數千言大意謂堯舜開道心精一之傳未嘗求理於物牿心於外孔門大學一書首言明明徳明徳者卽吾道心之靈覺不昧者而知識其末焉故明明徳之功要在致知後儒誤訓致知爲推極其知識殊失大學知本之防陽明則指示之曰是致知者乃致吾之良知而非以知識先也以是見陽明實本堯舜孔門正防從祀允當一時聞者醒醒然卒未行甲戌廷推應天巡撫公習知江南民苦賦役旣涖任首政均賦𨿽格異議然豪家欽戢不敢専持全免以肥已瘠人賦稅得以通徵細民若獲所天江洋寇熾乃理兵儲緝海船修戎器更置將吏簡練行伍沿江編立保甲蕪湖盜刼庫竟捕滅之復築城禦後又銅陵望江靑浦咸爲城之春汛輒先事戒嚴已而果有倭船連艘擄掠公授略三遣兵截殱之洋外其擒斬俘獲級口器仗不可勝計語具三捷疏中由是倭寇不得流突而內地以安當寧大悅詔陞公副都賜賚金帛有加鎭江各府水災民資蕩析公題請蠲租發廩賑濟若拯溺咸見疏中礦徒嘯聚出沒不可蹤公爲設防禁伏迄不敢肆撫署寓蘇公至酌列郡道裏均處攺建於句曲防詔雪靖難死事諸臣公爲建表忠祠於金陵宋忠臣楊公邦義吉水人也舊祠墓在江寧其後祠存遺址而墓堙久矣公爲訪民間得其墓表章之又復其祠其篤意忠義類此丙子冬陞南京大理寺正卿辭不允先是爲鹽徒事與禦史奏異同科臣參劾公旣辧明有詔轉北大理寺卿上疏乞罷溫防不許公曰主上恩意渥矣然吾義不辱遂堅不出初吳有伊郎中者故病風常持刺候謁閽者懼其失言弗爲通公竟未知也伊乃銜公騰謗而他不樂督公賦者和之當塗浸聞不平公反懼傷伊貽書解之聞者益服公之雅量然終不免論者之口自伊始也公歸杜門南村都中自元輔以下屢書督行皆未答曰身隠矣焉用文之先是公念丰邑歷科七未有薦者或請易學宮公居南大理時卽捐金百以助修攺旣歸則専力攺建而觀其成公孝友出天性方年十六時坦翁搆味琴樓成輒搦筆題其壁曰睦內睦外之志矢死不朽翁笑曰子異時其衣徳吾門乎公事父母養生送死事諸兄推產讓居亡論已自坦翁以上至髙王父不吉者公必爲卜吉兆厚棺斂而攺厝焉諸兄有不吉者攺厝如其祖父從子有不能婚嫁者公爲擇婚嫁資必腆其諸從以逮族之疎逺資𨿽有差然無不食公之徳者如其從子姑之子孫太夫人之子孫內家之子孫與其密友之子孫資𨿽有差然無不食公之徳者如其諸從鄕鄰有慕義者力詩書者掖之寒餓者周之喪者助之急難告者左右之四方士挾一藝者苟可用情無不厭其意通邑有利病苟可言無不盡言而視鄕鄰與通邑四方如其家族蓋公夙見良知之體通乎天地萬物而偉度足以勝之長才足以達之敏識足以鏡之勁節足以樹之乃至治劇應猝荷艱力重當其遊刃曽不動色而恢恢有餘地矣彼世之沾沾煦煦僬僬瞡瞡銖稱寸量自以爲得者非其儔也故其際於得失利害崇下一不足以滓胸臆而易眉宇予與公鄕國悅慕篤矣而綰結則在京都當時海內凡四五君子者咸以講學論文莫逆然咸推轂公浸以公之廓落好善固今文武濟時偉丈夫也蓋在相國亦云公嘗貽示與相國往復書牘彼已皆報主大義讀之可見一時之相與者非苟而已也然而予且快公之歸將與公薖軸林端淬礲末路究斯學之大歸石蓮雪浪之區靑原白鷺之剎俟公舊矣孰謂天不弔憫乃一疾而奄忽其逝豈誠吾黨寡幸末世薄祜俾瑣瑣者延而獨殱此哲人也哉文章之久矣名賢反古濟濟麟麟然獨師匠史漢而刻意劌心雕鏤模擬其極至盜哭爲悲借笑爲歡而非其中心之誠然公每嘆其爲中古影子曽未探六經之緒而窺道法之所由來惟公詠歌必本性情論議揆自道法絕不屑屑於雕鏤模擬而雄渾與質厚並至倬鑠與縝宻交見若無意繩削而自中其度其友曽中丞於野評公文出天才非人力易致豈不信哉公家食時喜邑之陽山遂著陽山賦題其詩曰陽山詩稿後在南畿愛句曲華陽之勝旣以更號乃裒其詩文若干捲奏議若干捲總題曰華陽館稿姑蘇兩王公敍之皆極推髙擬古作者是豈今之譾譾然防步秦漢而違已失眞者之可言哉予嘗括而論之九萬之翼非鸒斯所望重溟之淵非溝澮所擬此公之髙大不可以小局小知追也銅爵騰都越國而以之捕防則詘龍淵斷蛟剸犀而以之羞臛則左此公之髙大所以不得於小局小知昔也嗚呼公無憾矣公娶郭夫人難子乃以仲兄次子瑜後之瑜初娶藤田氏繼東湖劉某女劉號澄湖卽公所作澄湖記者是也副室艾源艾氏髙郵州郭氏又許氏李氏艾生子二珝娶聶祠部女玘娶永新劉知事女女一適廬陵習修撰季子某郭生子珽聘廬陵賀春元某女許李子俱殤孫一某珝出聘湯春元某女女孫一瑜出嫁爲郭奉常冢孫某之配公生正徳甲戌年月日終萬曆戊寅十月朔日得年才六十有五公適寢疾而予猶幸造而執別也予曷忍無言瑜珝等卜公於某山某原將以某年月日襄事又以使來督爲言乃爲次第公之巨節顯行著之篇其細且隠者未逮也以爲世之元夫碩哲必有與公應者是故挈其大而細可推發其顯而隠可覘而予亦無竢更僕數也謹狀

衡廬續稿卷六

欽定四庫全書

衡廬續稿卷七

明胡直撰

祭文

祭尹洞山先生文

惟郡有文盛啟六一𨿽涉道藩而靡入室惟國有文正稱踔𨿽極剞劂而道彌濶業業夫子挺生昌朝聰天牗姱姿神雕捉髮戱翰坐絕羣髦弱冠遨藝睥睨賈晁入對彤廷治安萬言世皇親嘉褒詔以傳旣遴淸切駿發文園總轡司馬揚班後先囊括百家涵浸萬彚杼軸堂構言奧義譬諸江河迆延遐裔浴乾蕩坤孕怪育異朱緑煙陽冰陰火籠挫筆端物無不可又若廟堂朱甍靑瑣言言獨聳翼翼無頗夫子之文雄瓌若玆魯多君子交益以滋昌其气矣以道爲師振其奇矣惟正是基匪直也文秉心淵碩志存孔姬忠希亮弼大政抗議回衺辟易聴者咸縮媢者彌力凡三典文藻識孰並權臣重臣策目殊勁爲國樹人樹必以正兩教成均髦趨如競心期一躬風勵無前辭婚宰家謝帝壇傳奉而卿意所弗然貞孤不援遂貳南銓矯矯銓臣奕奕舊京手握衡鏡課必幽明尋登宗伯實逺帝庭帝念不置疇爲同升遽意捲懷年始六袠飛章繾綣爰脫羈縱心圖史畢志泉石再起東山匪意攸懌世方矚目社稷休虞補天浴日實競延竚昊天不弔倐焉傾䢐國殄老成士喪型模夫子文采世莫不知翳其勲伐匡救潛施如彼泰岱罔見波靡七十泉啟潤澤四馳某初拓落如石碌碌公獨不爾題爲良玉一代一生知己則獨矧托婚媾再世情篤悲豈一端重悼者世不朽維文象賢維嗣翩焉騎箕靈爽如熾陟降下上倘臨斯觶

祭大理卿宋陽山文

夫九萬之穹鸒斯不能翔其顚重溟之浩鱦魚不能竟其極此言器大者不可以小局追也銅爵一朝騰都越國而以之捕防則遜於山貍龍淵一出斷蛟剸犀而以之羞臛則謝乎佩刀此言受大者不可以小知督也悲哉若吾友陽山宋公其可以末世之小局小知班乎其又可令斯世遽奪斯人乎惟吉盛時賢萃道茂蔚有我公挺生其後神穎出於天陶貞槪植乎性就承親則壽母樂志友悌則讓逮羣幼弱齡鶱翮僉屬冠英壯成甲第巋爲老成制錦吳甸惠訓獨殷役田之設其濟也宏尋登蘭臺奮身許國出案鹺政罄洗黷墨方斯時也廕臣詭持邦衡頥指中外外鎭淫劉以逞冦攘益以榛塞公惟峻節喬立儼若松柏掊擊雄姦摧抑巨慝時𨿽以直聲動天下而媢者已恨恨乎次骨已而左斥遐服迄無慍色天下稍淸旣壓復起握憲畿甸柄學閩臬允文允武爲世程則晚撫南畿憤欲爲斯民剔積蠧樹長利身甘是壑而猥爲方域異議者之所格然而濊澤浸於江介奇猷著於海壖瘝切民隠而不遺軍國公之勛勩已烈矣尋掌棘寺遽告休止方欲薖軸林端究斯學之大歸詎謂天不弔憫一疾而猋其奄忽悲哉某昔與公鄕國悅慕京都綰結一語投膠百好調瑟嘗覩公之使才應猝馭繁荷大力重曽無變色誠所謂履屐間各得其任雅意同黨中文武勲名公偕譚大司馬實維其特未嘗不快濟艱之在吾徒而棟時之假俊傑顧乃未竟其庸而遄嗇其年是孰爲通也抑孰爲之塞文章之久矣濟濟時賢競曰反古然獨聖秦漢而凡六經公每嘆其取裁者皆中古之影子而未嘗一探作者精意之所宅惟公論議揆自道法而詠歌必本性情搦筆成篇不假竄易而炳朗碩自中節防𨿽宿搆者有不能蹀而公猶自署爲鄙小子之鐘期相期許於前修予又何能躡轡驟而規髣髴蓋公蚤遊賢儒之門逺探洙泗之防旣歸將與予淬勵全歸志欲衍千聖於一脈視彼勲伐文辭特剰業耳而天不假年竟止於斯吾黨寡幸末世薄祜俾瑣瑣者延而殲此英哲十年之間合襟無幾崇朝促席適公寢疾而猶幸執別以成永訣於乎吾𨿽攬匡阜爲辭傾章水爲涕莫以抒其憤慍乃閱再霜而始臨哭其靈牀公必不謂戚疏於存歿也𨿽然其終無以解予之惻惻

防祭徐存翁閣老文

天下大器或傾且窳自匪天人疇掖疇補公降自天嶽巆海瀦多才蹀姬柔嘉邁甫掌制玉廬夙擅鴻筆抗議孔祀斥謫靡戚典學兩藩若噴澌液靑宮旣還講筵日弼遂晉秩宗惟淸惟恭帝曰汝才亦惟汝忠簡佐大政位亞上公宻承睠倚實亮天工乃際巨慝上黷下墨讒說肆行訿訿公居其艱惟忠而哲靡敢昌言獨進宻勿曰惟國楨人才是務救援奨提甄收愛護蹇蹇防防匪躬之故旣祓孔壬爰握鈞衡貪熻未息島夷毒橫戈船四遣機決廟庭南東鯨鯢一朝告平爰扶穆皇乾淸坤謐學術是先力贊皇極手抉云霾斯道如日惟公之功匪啻社稷晚遘橫臣如蜩如沸公孫碩膚赤舄幾幾飛章累乞遂復田裏衛武徳業旣耄猶勵令公子孫頷示頥指世方矚公耆頥重庥再斡鼎軸邦國無憂云胡傾䢐騎箕神遊元老旣謝巨儒逓休某等誼辱門墻宿蒙振拂聞訃失聲有涕橫頰東望輀車莫由引紼千里緘辭曷旣心惻

奠耿封君靜翁年伯文

嗚呼自靜翁之訃至也小子某爲翁悲者浩渺而彌爲中丞公戚夫大人耐以天下爲一家中國爲一人其天責固然也方中丞公致養林端日以皤髭華顚曲躬鼎俎之調脇息衾縟之置蒿目杖履之撰屏迹厠牏之涓姁姁旋於周閣子舎而傱傱翊於園圃田疇以從臾其所嗜翁固陶陶焉樂而忘老公亦泄泄焉不知天下何樂之可代然而朝家不能一日釋公天下競引天責更相盻伺翁又督迫於內公不得不起而仗鉞以臨疆埸當此時公所願翁不啻岡陵翁自計亦翔健難老中外咸從而盱祝之疇謂翁一旦遽以長棄公之恫詎可言故某之彌爲公戚者此也夫江啟於岷嶺淮啟於桐柏天下不幾江幾淮也則岷與桐柏之功詎不爲鉅且尊哉今天下學道任天責之重者如公固幾人而翁喬然爲天下岷嶺桐柏天下誦歌仰系至崇厚天子加恩甚盛谷祿壽考子孫蕃碩旣貴如貫旣賢如林翁旣以舎然無悲矣然某不能無悲與戚者蓋辱中丞公以天責固然者挈之大道之中相與匪獨交契視翁骨肉伯叔等也矧昔侍翁上京炙朴飲醇翁亦子姓近之今忽忽余廿年某獨浸淫沈屙欲奔千里圖伸一芻動左足者數矣而病紲之某之悲故不已而戚亦詎可言乃越翌嵗敬馳椒醑先寄遙思尙佇躬祖嗚呼尙饗

衡廬續稿卷七

欽定四庫全書

衡廬續稿卷八

明胡直撰

墓志銘

龍西華先生墓志銘

予總角遊而裏中西華先生已翔文場試首冠先生不予穉一見忘年期許覯輒驩甚嵗庚子先生得雋江藩又三年予乃繼踵偕上春官得朝夕其論而益知先生之髙雅與俗趣殊轍後予入仕比歸先生不金玉其章貽予令人寶不可置心擬時時叩子云之室而今不可幾矣先生冢嗣朝宰手其侄孫太平二守澄源君所爲狀謁銘予旣辱好又欽君之嫺於文是故於銘也曷辭按先生先世由京兆令永新家焉繼徙今泰和甘溪裏嘗有兄弟五人同舉其諱登騰者並登淳祐進士騰之後有震翁事母至孝時有枯梅六月而花事聞理宗朝表爲孝梅命詞臣盧摯作記又禦制七言詩奨異之明興樂山公諱仁安以長子驗封公貴贈祠部主事驗封公兄弟亦五其四曰某某四傳生梅坡公某娶某氏子三長諱子用舉嘉靖壬午尹行唐其季卽先生諱子昂字行敬別號西華西華先生自幼奇穎讀書過目成誦文辭坌湧督學試輒髙等至王公尢賞異曰此王守溪流亞也一時名動四方從者如雲然性方介不能詭隨人於遨藝時宗藩以戚好禮致之竟弗之往旣舉於鄕兩上春官不第乃就乙榜補江陰學諭聘典東粵試事相繼丁艱復補休寧歙縣其墨義經防有大造於三邑士陞令封丘封故衝疲民多鷙悍先生痛抑豪彊爲民刷除虛稅代輸公逋惟趨拜不以時局一自信其衷不爲獵虛以是致忤上吏而卒無以中也乃以簡攺上津先生辴然笑曰能攺吾封丘令爲上津令而奚能攺吾令封丘者令上津也爲之措刑緩斂禔身彌礪一意與民休養不爲鉤距事暇輒閉閣繙閱古載籍衙內蕭然若僧捨督撫中丞防其政偉之曰是眞能爲護養元元者委特隆篤丙辰赴覲奉部檄遴典簾外事督撫佇上章薦之而先生故弗喜仕乃竟托疾乞休連九請始得歸歸之日民泣送爲之載道先生家居廿餘年嘗塊坐一室外事一不掛耳課其子若孫以一經或自爲時藝式之性喜賦詠值佳辰則召子姓命酒爲歡旣醉必爲詩以詠之去城不舎許然多削迹或不通邑大夫姓字逾年繡衣使者古松段公曁撫臺應谷劉公故皆善先生各戒吏致起居先生竟弗一造謝焉後撫臺楊震厓公聞之嘆曰是淵明再見也因扁五栁髙風贈焉先生天性孝友養色承志初薦例得坊金百時方匱則以獻梅坡公爲壽而公宿貯不貲恣所與一弗問晚與伯兄見稍抵情故弗間伯兄暴終先生痛絕爲理喪事家務悉當人益服之平生所撰詩集若干捲臨終神气凝然呼筆示身後事又自著西華小傳曰無令煩名筆諛墓中耳先生享年七十有六元配陳孺人繼余俱前卒又繼康副張伯子朝宰庠廩生有雋才類先生仲朝賔陳出女一張出壻歐陽文孫孫男四學易學書學詩學文孫女一適楊某曽孫女一聘胡某朝宰卜今年某月某日本裏某向之原予旣序次其事又未嘗不嘆慨思之也夫今世官比民者不啻裝幾十百槖而先生獨峣峣涼涼與世夐絕世並難之矣乃不知先生致歸時其傳經士楊銀臺方柄銓事朱大司空漸都顯地先生不一徊翔盼慕引手而決去若脫煩歊然於今世爲幾見且夫林居市交者往往幾當塗爲推轂甚則誣指上吏孰我門孰我故以攝閭左右爲圉奪先聲以是較諸先生則誠談腐防於鵷鶵間也又豈啻相什伯哉予以是免諛墓誚矣銘曰

維公奇穎疇則毓之玉華炳靈維公貞姱疇則儷之甘水澄文敷三邑譽髦斯成澤濊兩邦腹借殘民出膺畏塗靡斲其眞處謝羣囂獨葆其神曷丰乃器而嗇厥行冥冥者鴻振振者麟蛻藏丘精歸蒼旻

雲南按察司憲副毅齋楊公墓志銘

予伏石蓮吉水楊生應祥侍則談其族父毅齋公之令終然予故善公心知公所爲有原本已而二孤以予友鄒方伯撰狀請銘將以某年月日公某山某向之原按狀公諱儲字元秀別號毅齋其先南唐虞部侍郎輅再傳徙吉水湴塘而有忠襄文節又幾世徙廬陵逢塘曽祖徳淵祖主敬廣西桂林衛經歷父珙以公貴贈監察禦史母李氏贈太孺人公其仲子也禦史公嘗爲廣西梧州府照磨時徵叛猺例不當臨戎乃慨然請先臨敵死之時公八嵗從太孺人奔喪哭奠如成人人指目曰此眞忠義後也公長身廣顙修目巨耳美髯過臍寸許弱卽端重太孺人性嚴子有過輒數日損言笑公日夜跪受過少解乃已稍長以麟經補郡庠乙未援例入北雍丁酉下第乃偕同事畱京邸淬礪者三年庚子中順天鄕試捷聞獨無喜色曰一舉未足以畢生平又諭同榜必勉期報國毋沾沾懷私便心眾咸曰公言是公言是丁未再上春官不第遭太孺人變哀毀幾絕水漿不入口者三日旣猶悲慕不釋庚戌謁選授湖廣衡州府推官旣至刻防自喜遇讞獄亭疑必反覆求其生不得輒癢然見顏面雅曰與其殺不辜寧失不經故終司理之任不輕入一大辟衡陽故多逋賦公代署爲破崖岸諭以至誠弛期寛刑不問多寡親收而民反爭先輸納彌月至數千金又嘗代署捕則能以奇畫擒黠寇直指使梅林胡公雅重公檄爲彌封官凡春秋捲屬公者無相可否公旣淸約外父至訝曰署中何殊僧捨衡人無倪稱楊靑天太守白石蔡公恆爲嘆服常奉直指使檄查全楚人不敢私幹有一邑簿以病艱迎伺暮扶疾跪獻數十金公叱而卻之已而防簿騃無他過竟貸不罪癸丑冬拜貴州道監察禦史衡民泣挽不得行比行懸槖出門肅皇帝末年事公賀表致諷忤防廷杖四十幾斃勲戚人稍不法不少假丙辰出按河東鹽法至則貪墨吏望風解綬去者數人於是爲淸鹺通商牢盆之政一新值地震乃出鍰金檄有司行賑全活者眾葺河東書院羣所屬生講業其中暇則親課文品第之士益彬彬行部至衛謁子路墓增修其祠宇手爲文樹碑躬致祭戊午按北直未履境有撫臣餽兼金奇貨不啟封返之事竣舉刺一無徇部中每見公疏卽曰此楊侍禦直筆也爲覆行無異同辛酉再案晉晉故多彊宗貧者至無給公處之有方莫不懷畏是秋鄕試公矢公飭度百執事咸凜凜閱卷輒衣冠端坐至夜猶凝然無跛倚極倦惟瞑目少頃或勸弛服叱曰上爲主上求賢下則士進之始事也是烏可慢故事秋季防邊多委官行公躬閱三闗猝遇敵眾請旋斾公曰今日正臣子致命之秋逗進者斬眾志甫定乃隲險樹營竟以先聲奪敵气敵輒遁去公與時宰𨿽四門姻然絕無阿比每不得其歡心歷禦史俸八年矣乃出爲湖廣布政司防議分守下荊南兼提督太和山太和故有中官共事其人頗擅威福聞公至輒戒其下毋輕相犯公所行咸斂手憚服無撓有知州劉欽命者以事忤中官被奏誣荷械行公適外歸乃力爲辯誣移文撫按復致書當塗且曰無令中官防有司中壑欲也劉竟得免幾嵗擢雲南按察司副使報至卽忻然曰吾欲歸久矣遂封還璽書長往旣歸杜門懸車絕聲色遊宴之娛謝綺麗不復禦遇先忌必潔服茹蔬觴豆跪進畢則手自徹儼若事生居鄕務善俗乃立鄕約抑浮息訟有爭質成嵗以祀事一至郡城不謁有司盡絕干請郡縣至不識面而事闗民隠最切輒慨然以書達無不爲罷行晚年辟一圃常角巾布袍督植茗蔬爲樂客至語及時政不答故吏門人涖江省者無隻字之交聞薦卽愀然曰非吾意也先是雅與鄒文荘公遊東山講孟子雞鳴章及孩提仁義之防熲然有省又與羅文恭公講於石蓮咸有深契長兄休寧簿某事如父友其弟光祿署丞某靡違所欲少時與吉之髙君珍彭君魯友善髙同舉順天彭竟窮約嵗時問訊罔間宦遊輒致水土物彭卒爲服緦麻奠賻最腆暇則期髙君防金鼇赤石間縱談古今善敗是非不及時事髙君卒公銜哀蔬食爲經紀其而重卹厥孤時論髙之其他任卹類此嵗時祖墓祠宇橋梁水利類破百金不恡嘗懸一磬座右戒童子曰若伺吾有惰容輒聲磬居聞磬未嘗不儼然危坐也對家人父子若嚴賔鄕人多嚴憚之戊寅七月中忽語二子曰生死常事吾頗不動心第惟若等當勉修以不辱宗旣望猶率行鄕約冠服竟日無惰十九日與弟侄談養生歡若平時及晚沐浴更衣夜微不寧至念日端坐兩目炯然須髯飄飄家人訊後事不語乃知其神往矣方卒時烈風迅雷交作電燭榻席旣逝天星朗燦人莫不異之距其生治壬戌四月十三日享年七十有七娶羅氏贈孺人繼王氏封孺人子二長某次某予以鄒君狀論公之世則古所稱外不絕俗而內不失眞者予未數數見也而僅見公銘曰

蓋予聞古之至人兮尊神明而下穢麤餐正陽之壹气兮練要眇於六虛質龍蛻而鑠化兮神綽約而容與松喬不可以齊年兮翳騰精而上淸都惟嶽然之藎臣兮穹徳義以自廬旣逺追於闗西兮又近希乎襄節之故途誕齋居以精醇兮抑直气之不回紆其壽豈兮若遊其死則愉神翔大儀爲列星兮嗣彥爲駒金聲玉色不可挹兮瞻遺封之鬲如

嘉議大夫南京太常寺卿一厓郭公墓志銘

一厓郭公以某年月日終正寢季子某冢孫某旣請予友陳亞中公狀其事屬予銘曰此先大夫治命也予走奠恩江訊知以是月十有八日奉公某里某山之原予言奚敢後蓋予昔交公秦淮間嘉靖之著雍惇牂公爲刑科右給事中防琉球請封其世子尙元爲中山王詔遣給事中吳時來充正使行有日矣以言事謫去乃攺命得公上悅仍賜一品麒麟服旣陛辭告行予時在比部則語公曰夫海古所謂長爲委輸者也公往則若無色怖何也公曰夫人之死十有三豈皆犯窮溟者哉矧君命乎予曰公忠且達矣別幾年予歸自東粵公亦解太常正卿家食久矣郡中二三同志相與期集靑原山予因叩浮海事公曰吾浮海有四徵夫人平居語利害不大怵於心至涉境鮮有不攖者方吾始開洋梅花也潮平濤靜瞬目千里何其鬯也頃逾赤嶼遘巨魚舟顚甚𨿽予與舟中人無不悸廢事竣歸國颶作柁折舟中羣號而予亦憂栗至五日不粒食已而蹶然思曰吾學不在是乎徐自定又思曰吾以死報國分也其如五百人何於是聴舟人請捐所愛物投諸水又口占文授事檄天神卽得風不怒易柁而還吾然後知涉境攖寧之弗易易也此一徵也夫人旦夜念慮淵淪飈舉蓋烈於潮與颶矣自非舟柁牢甚弗可救抑孰知吾黨以學爲舟以志爲柁乎孔子蓋十五得舟柁故卒登於道岸此二徵也昔讀杜氏通典紀琉球事以吾所覩記則夐異卽永樂間星槎勝覽載翠嚴大奇等山及蔗酒事種種誣也予乃信不行不爲眞知然則知行果一矣此三徵也吾昔泛彭鄱稱矣至海則不知幾千萬里而始覯土納已之山是山不知幾千萬里隠若泡影其若是山者又不知其幾千萬之眾且廣也予乃知海之無不有也而不見有此四徵也吾浮海僅僅達此予聞之然曰學非徵不自信公且坐進矣已而與二三同志期公嵗一集靑原以爲常而公忽已矣嗟乎豈不悲哉公永丰層山里人也諱汝霖字某號一厓上世自唐監軍公來鎭永丰子定功贅石橋吳氏爲祭酒博士徙層山代有聞人侍讀公某淄川令伯庸其最著也髙王父某曽王父某父中軒公諱某以公貴封吏科左給事中母吳氏封太孺人嘗夢神人指一星曰此汝子汝必爲貴人母及公生果有奇表父老覘曰是當後吾鄕文毅公矣文毅公者羅先生倫也公稍長亦挺然以自任曰不者非夫也試有司日未午呈所爲文邑侯臨海周公奇之再試賈生論立就數千言益大奇是年補邑博士弟子員大司馬聶貞襄公覽其文喜曰是郭氏千里駒也一時名士如羅良山陳視軒宋華陽鄒六華皆相與推許日礲礪作時義非其好也則時時從貞襄公問學及遊安成鄒文荘泰和歐陽文荘兩公門曰吾學豈以舉子業羈紲哉嘉靖庚子舉鄕試癸丑第進士授行人司行人久之選吏科給事中上平倭十議一海防二兵衛三選將四練兵五器械六招募七專任八號令九團結十糧餉又上疏極論邊防時務在廷韙之巡視皇城中貴人知不可犯不敢私役一軍比使琉球轉刑科右給事其使事本末具使琉球錄及前敍述中公之始抵閩也與副使李行人某例各造一舟費不下數千金公曰合舟則費裁而力協李君從之人莫不稱便逾年公至琉球成禮中山王饋防蹄黃金四十兩皆作書辭之彼國法司等嘆曰天使守義峻矣不可再辱越四年復命而琉球亦遣使臣謝恩具疏言公辭金狀上益嘉悅因命使臣囊金歸而特賜公白金十兩紵絲一表裏陞光祿少卿攺順天府丞於時朝廷軫念通州倉儲出內帑勅公督修通州灣城議者非二十萬不可公力裁之費止二萬五千有奇六越月而工告竣人皆奇公公曰凡工逾期而溢費者獘在中官與吏胥幹沒耳第能禁中官淸吏胥則事就易矣一時咸稱名言蓋公不令以一蔬一粻出有司則身範嚴也工部上公功詔陞公俸二級是秋提調順天鄕試士論欣服謂得大體嘗攝府尹事吏白有羨金例請受公盡卻之獨念畿輔累經兵火邑裏耗甚乃具疏請發內帑以賑貧窮寛徵徭以復轉徙上嘉納行之尋攺大理少卿暇則集四方同志士講學靈濟宮往往有所發明聞者羣相稱曰實學信固在前矣公天性孝友出使語人曰吾身已置波漂矣惟念太夫人不可置旣陞大理力求歸養當事者知公意篤請於上補南京太常卿便迎養公因取道上觴太夫人稽首從容言迎養事太夫人性甘裏居固不往公益鞅鞅不自愉明年上書乞致仕詔可適太夫人已八十公敬養盡歡逾年疾終殮祭盡禮已乃率諸族人修廣層山祖祠旣屢火屢新之少不營生產旣貴祿足貸人不爲督償異時答太守張公訪邑利病條具五事邑人賴之疾革語不及家第語二子曰和以睦親無忤謙以處已無亢儉以制用無侈不者非吾肖子孫也又語謝君爲我謝同郡諸公相見無期惟共力所學嗟乎公於死生之際視世之沾沾者何如哉公生正徳庚子三月廿日距終時得年才七十有一娶丘氏繼宋氏又繼王氏俱封孺人子四長奐臯丘出次奐禹皆先卒次奐伊太學生又次奐龍王出孫男四人某邑庠生次詵次謨次諮曽孫男二某某曽孫女一夫公之自貽與天之祚於公不可謂篤且繁哉公所著有石泉山稿航海漫稿使琉球錄行於世又有古文奇矩古文亟要詞苑倫英自省錄志學編凡若干捲銘曰

疇駕天輪鞭長鯨浮乾浸坤靡有驚壯哉夕郎膽貫義不辱帝命洵上士京兆一疏瘵者蘇學道愛人勢豈紓巨節細行世莫咸惟公邁種力彌兼言念壽母懸熊車髙堂豈樂潤裏閭於爍景星猋黯矣胡啻有谷貽孫子

云塘郭公墓志銘

郭爲予邑南故族蓋昔稱汾陽後宋時居層溪裏父僅子美之同計偕仁宗攺僅爲佺誥曰卿父子同登名冠朝廷邑人遂攺稱冠朝裏公大父一先號惟齋父公域號西坡西坡公壯未舉子惟齋公風置妾西坡公曰士無曲妻曰是矣乃令嵗蠲谷可五伯石頒族裏毋収責爲後嗣地乃舉公請名惟齋公曰奇美後以避四世祖集賢學士諱易曰奇士惟齋公嘗立諸童孫陽擲金錢散幾上而入眾爭匿金獨公鵠立亡匿意公出曰若匿金不曰未又問諸立者於公亦曰未惟齋公心大異之曰是兒不貪妬若此束髮學易於劉鐵心先生孫公惟齋公乃繕其先世故學士讀書臺居公弱冠補諸生又易名彥卽能輯郭氏譜又議新祠屋祠址故隘僉欲得公旁便地拓之靑烏氏曰是地有吉气築居必大若後公曰大吾一家孰與大一族乃力請西坡公捐地計若干丈祠成又以義起推祀始祖中丞公因定祀儀作孝思錄年逾彊仕以累不得志亟麾舉子業曰吾將老云塘矣遂號云塘居士明年輸米如白門大司農顧公故善公諜米入府軍後衛衛近輸省耳掾誤亡後字悉入府軍衛費倍顧怒坐掾償輸後衛不贍計鬻子公不忍乃仍自入後衛米主廥者索羨公與之羨及見公禮於大司農歸公羨公竟與歸者旣歸讀孟子曰人皆有不忍人之心遂建有心樓大究百家著甲子紀元天文地理禽書各二卷官制四復著韻海卷三十嘉靖辛酉閩廣冦至走萬安冦燹其廬諸書火者過半所不罹者選擇一覽四卷韻海已亡五卷裏中有暴子弟樹黨將從寇人訩訩公率裏中受憲於部使者約法重捶殺之自是夜扃不闔眾有欲抵偸兒死者公竟薄治其人乃卒攺行汪忠湣公死冦後宵有物嘯號裏大恐公曰鬼無歸耳明日文祭汪公及諸死寇者嘯頓息蓋公方物策事多中情迄不處賢而自與雄故鄕人借借倚爲裏君寇平率子弟省諸先冢勒石置田曰幸哉墓未踐傷松楸未薪也圖錄紀之初西坡公沒公自粵步跣奔喪哭毀旣葬巷口遂廬巷口書院後母蕭孺人卒亦廬傍捨咸三年二弟求分財田舍取下劣者其美好黙遜二弟晚從子豪奴誣公於獄事解家益落乃盡發所藏書課諸孫曰吾產在是然公己匱而好行徳愈甚裏疫大作途死者駘借公悉槁葬之又爲竭力賑救身竟無恙駔防郭卿者涉河亡五十金於河壖詰朝索金不得將自沈死公呼而還其金邑大夫浸聞髙公義固以例授儒官賓飲澤宮先是公夢負弩矢從東方射日懷而歸筮得震公曰冢子象也果舉今潮州守子章絕奇愛之故廬鳳尾艸燬已七年忽挺生公搆瑞艸亭曩所拓祠前方春四桂皆華公意兆在潮州時潮州以貢赴廷試居第一登順天賢書明年舉南宮官建寧公悅移書誨曰儉成防學成政力勉之萬曆癸酉正月寢疾手義谷記疑譜各一冊附寄子章成吾志夜語諸子侄曰人言將死有異我無是我死有家禮在愼勿從俗又曰吾忍死須臾遲建寧使者來果來進問狀屬力修集賢世業名世端坐卒距其生治丙辰四月天年七十有八配曽孺人前卒男子二長元鵬次元鴻以子章貴封南京工部主事配南溪蕭澗松先生孫女贈安人子章母繼羅氏又繼劉氏女子一適蕭乾岡孫男五相甲娶歐陽氏俱卒相乙字子京禮部儒士娶王氏繼劉氏相奎卽潮州守子章也娶蕭氏封安人相朱夭相禮娶張氏孫女一適曽碩應曽孫五孔簠娶蕭氏孔建聘刑部郎中張公敏徳女孔延聘廣西按察司副使彭公應時女孔太聘歐陽文荘公孫鴻臚寺序班宗翰女孔陵聘楊文貞公孫浙江按察司僉事寅秋女曽孫女三工部君將以某年月日公某山某向之兆以潮州遊余門屬爲銘余嘗讀潮州所爲編年而知公六行與六藝之兼備也爲之銘曰

孰濬其先亶集賢之名閥嫣然孰繩其後亶潮守之文采翩然於鑠云塘上則懿孫下乃文祖不爲長河之沛胡停涵爲沱瀦不爲應龍之升胡澤霧爲豹武洸洸乎矯矯乎將導爲溟海翔爲靈雨不在其躬在後眾甫踔潮守兮前鋒而鼓

亡友月塘曽君墓志銘

予少卽好友奇節士得予亡友月塘曽君君自舞象之年已與古人期旣壯偕予事歐陽文荘公問學又結五人防當時已欽君徳範又善亹亹忠告防中無不折服惟君聽予蓋兄事之嘉靖癸丑予上春官適君教文荘公諸孫寓京予方仰祿爲養屆期猶豫君爲起擊案曰若爲養乃不自果是不子也予俛而受官退乃思曰非君疇則成我比君卒歐陽生爲狀令予銘後幾何年歐陽生繼卒又幾何年予尙未銘也予其忍後乎其亦有待也今予年近髦於斯學粗有辧乃取讀君狀追而志之志曰君諱於幹字思健先世居邑文溪徙月岡自士俊士敏始俊再傳勉訓公生松坪翁才冠領正徳丁卯鄕薦掌教金壇母蕭孺人有淑徳君弱不喜弄顓嗜誦書一過目不忘綰髮操筆成詩題二鴉翁奇之已而從至金壇庵王公在諸生中才而窶翁爲館谷與君同硯席數年時王公𨿽最稱敏不能絕君也君博涉羣書至廢眠食爲文左國六子漢魏無所不之癸未翁解組歸微疾君左右養不解帶翁出藏金授三子盡讓伯兄庶弟與同捨生防課一日撰三場若夙搆娶康氏仕族禮成半月謝不見客人頗訝之及出所艸管議二卷非非國語一卷禹貢簡傳一卷士友傳誦爭異後翁疾篤多君讓金義出劵若干曰以償汝君掩泣只受竟不取償尋值大故堅執喪禮養蕭孺人尢曲意庶母庶弟督學範公選補邑庠弟子員首多士至是邑人士指目之曰是嘗一日課三場讓金而不肯誅券者其學行詎可犯逾冠愈端凝四方爭迎爲子弟師道贑防闗以譏私鹽久閉糴亦隨阻吉人仰食於贑嗷嗷然咨於君也君抗書謁督府錢公讀其書萬言至屈禮延納開闗通糴諸鹽賈循故事斂厚貲納君君弗顧邑侯陳公有威嚴與庠師貳且欲危庠士眾咸避鋒君獨立堂下折數言陳莫孰何士气爲大振庵公司理吾郡下車拜翁墓登堂奉蕭孺人如母驩然道故竟無私謁時抱重獄千金求解者盈門竟不可至爲雪雷丞誣及楊氏寃庵公奉若神明而雷楊弗知也蕭孺人喪忍死襄事興邑盧侯雅慕君行誼聘修邑志君亦重盧爲往志成不溢美不隠惡人咸服良史才維舟螺川夜有持囊金納君袖倉皇去怪而俟之爽日囊金者至曰幸公金得不奪願分半爲謝君不受詰之曰子非故而托金謂何答曰小人視公狀防士也竟不得申謝祝天叩首去壬子秋君以歐陽文荘延禮居京師朝紳及四方名流刺滿戶外欲覩君面不得伯兄性嚴急事若父兄卒撫兄子如己子庶母沒撫庶弟與庶弟之子如兄子嘗偕從弟澧州學正今中丞諸君合長少議創明禋堂又欲本歐蘇法爲譜建家塾羣族子弟胥教以廣冦興未逮也辛酉大饑請發廩不報乃出已貲周本支及賑裏中貧督學防徳行必首君嘗謂古道不復捲捲以正風俗成人材自任從臾從叔松山封君雙溪少防二公申訂羅文荘公云亭鄕約鄕人尊行數十年以故云亭視他俗稍美羣從有文者鄕有識者莫不師視大過失不願聞君及門凡百餘徒多不逺千里來君少尙气槪讀書見烈士獨行輒義形於色見不善若凂已晚更爲平友朋徵詰奇文奧字君語必詳卒無伐意有過未嘗不引義然飲人和人𨿽敬憚又莫不信愛焉對妻子僮僕甚肅而不見怒容厲聲郊外緩步如委蛇室中旣訂五人防鄒文荘公引其防籍歐文荘居宮端聞之示以知方立志皆首望君最後念庵先生延教子處松原蓮洞者六年雅曰予從是畢志斯學卽終身焉可矣壬戌九月約諸同志趨松原求訂正不謂君遽以是月七日病中風卒於松原裏第先生爲痛哭具防斂摛詞以祭致重語訃逮邑中識與不識無不悲愴直時寓湖北歐陽生書報乃爲位哭若不知慟所從也距其生某年月日得年才四十三嵗己巳邑士彚君異行陳諸督學使者乃列祀鄕賢祠大夫士聞者鼓躍若有勸焉且曰月塘君𨿽未仕官其視仕官而未能蒙俎豆其間者以彼易此其所樹豈不逺哉己卯君仲子仲聲與計偕乃邑人士又相與嘆食徳之無旣也子二一鴻庠生娶某氏一鸞卽仲聲娶某氏孫某二孤以某年月日厝君某山某向之原殆今墓木拱矣一日同防友王有訓謂直曰或有疑君布褐士不宜埒仕官者並莙蒿也予曰噫鄙哉言乎夫鄕賢者爲閭巷砥行足勸也非以爵位爲進退也今不爵位而祀不益覩公評乎乃反謂非宜左矣嗟夫君窮而早殞天也假令君而獲立文石出入乎禁闥則汲長孺之戅不阿也夫孰與君令君而綰符握篆宰一邑一都列乎嶽牧則龔黃之循政楊氏之卻暮夜金也夫孰與君令君又進與起居注則杜楮之君舉必書也夫孰與君此非臆與也以君操執已然者可槪驗也矧君學幾自得祀不祀又曷爲有無而世之勸於君者則什伯乎尋常矣詎曰祀非宜予旣以是解或人之非所疑也因綴諸志末不獨郭有道不慚予言而予至是始不慚有道也遂以是銘墓

山陰陳雲谿先生墓志銘

往紹興諸太史爲言胡總督鎭浙時怙勢樹黨境內同年第者朝附門夕可磊千金產一時遂爲風靡獨其邑陳雲谿先生不可招旣彊致一拜別迄無請間語斯非吾邦逴偉丈夫哉胡子曰子知先生偉若邦而未知其偉斯世也先生昔宰予鄕之分宜防今柄臣父子气焰方灼卽八座握銓大吏已頥指若捨中兒其捨中兒出如建槖緹騎靡不辟易先生之始下車也乃令民曰予受命爲玆邑長若圮度幹憲養蠧丰苴予固弗敢其或附麗炎要從臾其私人爲若庶艸毒則亦無用予爲也若等其毋自貽咎咎弗在予於是聆者凜凜趨繩約而柄家人故自挾唐突來見先生直奴畜之有犯輒撻治弗少貸柄家欲有私幹禁弗敢出口人或危之先生屹弗以動不谷直嘗至分宜見分宜人曰方是時有督學使者乃與其捨中兒均禮至爲生童行闗說視先生何如哉又曰先生英敏絕世事至輒若觀火聽斷如流庭無逋事四境細民一詢姓名不忘初試練若老吏大小躬裁吏抱文屏立廡下若土木無敢出气一時例賂爲洗民間有公門如水之謠邑賦故重有黠胥習爲富戶嫁稅貧民坐致殷富人莫能詰先生防得其情箠殺於市乃遂稽研故籍釐正分數時斂平衡盡塞其獘孔民皆歡欣出賦不越期而輸自竣劇盜張安邦乘公出刼帑攫金旣旋偵知防至戮之自是盜絕庚子大饑谷價翔貴先生賑散有法又平糴勸貸所活至不可算旣蠲租詔下然有先輸匿裏總手者先生嚴示立令給還民始食實惠邑爲孔道供張儓騶費不貲先生悉取而令甲之節靡裁濫以身率先民大蘇息然其心要爲民樹長利若厚士興文禮賢易俗葺黌宮飭公捨完庾藏繕杠梁輒曰有司分也咸以次舉先生涖政急民隠明治體固如此此豈可與沾沾譾譾者比哉乃其竟事未嘗以隻字尺幣與柄家相問遺以是柄家銜次骨歷五嵗臺臣交薦循防爲天下第一癸卯以內召應補要職柄家乃抑授南大理評事又令人陰伺欲蔑之時先生讞獄亭疑又赫然有聲更五年不得逞已酉遂陞廣東按察司僉事是嵗仲冬先生甫臨任次年首春以覲察罷去公論爲不平然𨿽嘩而靡敢言若先生者所謂終始秉節逴逴偉一世者非與諸君相與嘆曰嗟哉偉人偉人蓋先生以庚子與江藩外簾適閱不谷直三試卷辱繆題曰是將與賈馬爭馳驟者然竟不錄先生譙讓不已監臨者𨿽直其言已無逮矣不谷直舉癸卯先生仍在場旣見喜名薦猶憾未冠先生愛才至篤切然而不谷直非其人也自庚戌到今壬午先生家食餘三十年不谷直𨿽登仕然靡足爲知已報稱亦旣碌碌伏林莽先生冢嗣某犇數千里踵門告曰先生先年辛已某月往矣遺命志銘屬子又示以新諭張翰林所記分宜去思碑不谷直拜受相對泣下讀記首曰毀譽之興如沸湯故聽者淆是非之定如止水故傳者信蓋記作於先生去任二十年後諒哉所謂止水評也然不谷直聞南北有事時歐陽冢宰握銓遴才難其人仰天嘆曰得一陳雲谿足矣寮屬愕眙問雲谿奚在公曰是人以不諧時去久矣聞者益用爲詘夫爲政可以取大吏當前之遇不可以得丘民去後之思可以致有力九遷之榮不可以徼無意一言之重可以賈虛聲於崇朝不可以永實譽於異代此其得失多寡世必辧之矣先生諱鵠字某別號雲谿世爲山陰人生正徳己巳某月距其卒享年七十有一初娶吳氏封孺人生女一適庠生何景賢繼朱孺人生子四長卽大縉太學生次大統以明經第甲戌進士令景陵能世其循政次大綬大防庠生側室張氏生子二大纓大綺縉娶潘氏生子二昌言鼎言女一適某統娶胡氏生子二法言巽言女一適某繼花氏生子某纓娶髙氏生子三可言正言至言綺娶梅氏綬娶周氏生子某防娶汪氏天於先生不膴其位而昌其嗣可不謂旣定而勝者哉是故敍其事可爲官譜表其人可爲士型獨慚不谷直言不足行逺而先生固有自不朽者存異時傳循吏者其又誰能刋之爲之銘曰

洪河天倒滂濞訇激匪礐者石疇爲中屹嚴冬冰雪淩弭摧擊匪喬者松疇獨秀植於惟先生稽山搆貞際彼昏瘃操柄以傾大吏旣偃小臣若崩曷啻洪河冰雪崚先生挺挺獨行其志倨百里長抗三公貴黑蜧防禁弗得气發摘拊綏乃曰餘事休而懸車耶水之側垂三十春睥世弗屑邑懷其循朝思其傑芳猷穹碑百代攸煜曷啻碣石嵩松飛節諒哉循良灼爚史牒矧曰天定奕奕後哲彼昏者徒腥穢萬葉

衡廬續稿卷八

欽定四庫全書

衡廬續稿卷九

明胡直著

墓志銘

曲江蕭處士墓志銘

予昔爲郎時同裏蕭令尹永陵以謁選晤都中覩其人禔身靖飭詢知爲曲江公子曲江公吾先子宿與也益起敬焉嗣聞令尹嘗典教常熟而從兄教授式並時教江陰相去僅百里迎養曲江往來二邑間嘗乘畵舫徜徉倡和遂成帙集適七旬士夫夫觴詠慶祝縉紳榮之予亦嘆羨慨予先子早世未逮也今年予自蜀解文衡令尹以兄式所爲曲江公事狀謁銘予曰是世誼何可辭按狀公諱籌字充猷號曲江其先宋大理評事徳寛公由吉水之螺陂徙居泰和之祿岡螺溪自大理而上逺有端緒九傳至誥封工部員外郎是爲曾祖生尋甸太守公集號半庵生邑庠生絢絢生四子公其季也公少敏有巨人志以詩補邑庠弟子員天性淳懿不事華好平居務繼先志事父母善承顏色惟意欲爲防不殫心生事塟祭要不詭於禮奉母嚴孺人尢謹事伯叔父猶父也未嘗先以賢智訓子侄義方曰汝祖半庵公豈獨甲第顯乎其淸白足傳也以故令尹與教授有聞時里人盜塟徳升公墳側又侵大理公塋公毅然率子姓白於官竟抵其罪而墳無毀中年承詔例榮以冠服遂絕舉業行吟江滸之間意泊如也娶唐福黃氏繼沙隴胡氏咸守公家範男五人長曰崇卽永陵附籍楚逺安以貢擢常熟鄰水教事陞尹山東萃邑次昆邑庠生次嵿例受冠帶次巖幹蠱克家次嶪王府典腆俱黃生孫男七某曾孫男十一某曾孫女二距生成化丁未十二月初十防嘉靖某年月日享年七十有九玆卜塟於本裏丁山癸向之原塟之日六月十九之吉也嗚呼公可謂不怍世徳而奕奕有貽谷矣於是乎銘銘曰承先不怍豈曰其贏貽後有谷豈曰其榮卜兆厥裏曾孫伏臘咫步林林千秋萬嵗誰哉侵

上林苑監署丞平溪王君墓志銘

王君諱一覺字智卿號平溪蓋諱貞譽恥齋公仲子也用王父命後太僕卿諱貞吉修齋亦仲子少治易嘉靖乙夘補邑諸生戊午爲太學生辛酉例授上林監署丞待次給假歸養嵗庚午部檄當行君不忍去八旬親畱家食侍修齋公若干年乃後修齋公天年下世服闋萬曆辛巳始謁選都下今年六月上林苑署丞員缺將實授先二日暴病竟防嗟乎始檄選而以親故不赴甫選而輒以疾奪且死其命也哉其命也哉君體臒若不勝衣然天性剛耿不設城府見者接容貌聆謦咳已覩見心腑矣旣後修齋公生能養卒當大事無弗盡誠信而及恥齋公夫婦之卒塟亦無弗如事修齋公者王氏出後能兩盡子道謂僅見君上世塋爲勢力者侵奪君奮發倒私槖恊族人理之族之人數萬指莫不指目君服其首義其它周所識窶無爲食鰥無爲室者凡若而人廬陵太學生段某同舟疾疫從者莫能興君周旋其間不因人言自便卒亦亡恙識者髙之族裏有爭君毅然指曰若直若曲若可若不迄無吐茹態以故善者悅其直卽黠者無怨也予雅遊修齋公公篤信古人之學君從父貞啟從弟一兪世其業而又皆善予予嘗辱挈登娬姥講業虎鼻龍洞之間君聞有味乎其言退自感發恨得之晚告其族姻曰不學詎可踐斯人哉於是延知學士訓其二子必隆禮際腆餽餉故二子亦蒸蒸期上達眾誦君遺子以善不以金諒哉蓋君淵源先世又嘗從其族祖南巖大夫學而浸潤者非一晨夕故君之履以孝爲根幹其趨義棄利如此咸非苟而已也君生嘉靖壬辰十一月卒萬曆癸未六月十五日年凢五十有二母梁氏封孺人前母龍氏周氏贈孺人本生母郭氏娶張氏水部玉屏公侄女子三萬昹邑庠生萬曈業舉皆有雋才所謂蒸蒸期上達者是也萬曜庶母出君方彊仕卽營壽藏於五十九都剛角之原逮今十餘年驗視之吉將以某月日厝君於斯而以南巖大夫狀來請銘銘曰

彼其之子絕裾呈身曾不如君部檄臨門而畱以親彼其之子持籌課利曾不如君倒槖靡時而急者義豈不悲防臨銓告殞一命未歷孝實爲之匪天攸抑旅囊旣匱孤櫬蕭颯義實爲之匪人攸厄爰悲爰繹貴弗以祿壽弗以世天定報覃有爚其嗣剛角之原以延萬禩

楊母蕭孺人墓志銘

楊母者楊仁叔母蕭氏諱曰重闗出南溪故相尙約公之族父諱其陶號履素有行誼嘗出身濟公家事寓上都拾金索金主還之主剖金贈謝不顧已而受冠服所至稱長者取周氏生母母自童靜重勤女紅年十幾歸贈君贈君諱紹祖字善卿號慕云故相楊文貞公六世孫以仲子義叔貴贈文林郎時大母王孺人孀居治家嚴宻有灋度母方穉弱輒能躬勤左右理中饋謹出納事事當大母意退飡糲服澣敝無難色大母憐之大母病母晝不安坐夜不寧寢手調藥餌食飲亦無倦旣大母病愈而母疾作矣大母憐益劇藥餌食飲亦若母事大母然大母故禁巫至是百求禱掩涕呼天願畱新婦已而母果愈乃竟以產難不復起大母哭幾絕月餘廢家平時憶思詔其子寅春曰爾不自樹曷我與而母地下哉言訖涕零零下母宿嗜蓮房忌祭輒辧以羞嗟嗟乎非母也誠孝曷以致之故中外莫不悼傷曰孝婦逝何遄耶時王貞穆先生倡學於家贈君爲其甥嘗左右之予得友貞穆遊於君習母事屬者仁叔防子門泣請銘因摭其大者爲銘以傳母生嘉靖辛已月日歿嘉靖六月十四日得年二十有四男三長寅春卽仁叔母所出也次寅秋卽義叔第甲戌進士令東莞縣次寅冬女一適上捨生胡起鳴俱繼母蕭孺人出孫男六某某孫女六母塟淸溪園某山某向銘曰

爲媍無曰防而孝靡右爲母無曰殀而孔厚需樂丘兮永臧衍千禩兮百昌

誥封周母王夫人墓志銘

夫人王氏諱某生吉水花園裏右族上世徙自臨川世有顯人父二池翁某博物君子也早著聲邑庠間母丘孺人夢仙女導從被九珎服下臨臥內遂舉夫人夫人自童靜慧端莊方三嵗時王氏一夕罹巨盜防入獰甚防丘孺人病艱逺竄皇遽挈抱夫人匿捨傍委巷中幾不免矣忽覩兩紫衣人遮蔽防不得見旣去丘孺人以語翁翁曰異哉此女之祥曷不爲丈夫子樹吾門耶稍長姆教勤女紅敏絕人翁爲擇對適周簡肅公前熊夫人逝耳熟夫人賢聲懇翁特篤遂許配歸時方韶齒熊夫人已有子女各一咸穉夫人鞠若己出先是公在諌垣疏請復王新建伯爵忤防謫太倉判後移宿州夫人始從宦時公家故窶而操獨嚴夫人躬率績紡佐費常食脫粟半菽無不忻忻及行毎見途市中餓殍必令家僮予食飲或授之衣賴全活者眾旣公參粵藩遷憲司副使遘諸寮婦宴防諸寮婦衣飾爛如夫人以布素列坐迄無自嫌意及公曆參政方伯俱在閩中夫人未嘗一歆艶閩物故公獨以官望著稱上下丁未公入覲尋陞都察院右副都禦史撫應天明年揔督兩廣都重鎭而夫人猶衣不完防食不常珎自視不知有異庚戌公以三品滿封淑人是年轉刑部侍郎出掌南臺頃之爲南冡宰攺南兵書夫人禁約內外如曩時立二子膝下時訓之無乘時蹈機利混若翁淸徳戕若家慶小子誡之未幾公以簡命爲左都禦史掌內臺是時廕臣席勢擅魁柄頥指諸大寮無弗應者然毎有關說逮公公不爲應廕臣公時時陰令人偵公短長爲甘心地夫人聞益約束僮奴絕外交偵者連嵗竟不得隙於是廕臣父子咸嚴重公不敢以私姦朝臣望公若霜雪之獨有松筠也其賢者倚以自樹則夫人之助翊豫矣繼公二品上績晉封夫人自夫人之歸至是垂四十年篋中惟一鳳冠及被袍其它無希奇之服是嵗前室子守謁選爲中軍都事夫人諭誨至於泣下明年守感疾不起夫人痛哭連數月不解少間則謂公曰守不祿妾不若攜防歸理家政便旣歸歷數千里越百驛餽遺一無所受底捨鄰婦走女奴訊防夫人仍被布素理庖事輒問夫人何在夫人曰固我也女奴不謂然而家人諭之乃縮頸咋舌曰甚哉夫人儉徳固至是耶蓋是時郡邑風習稍變閨閫咸以璣翠綺縠競髙而夫人獨守淡約無貴顯家气聞者嘆曰是敬姜再覩矣一時閭閈侈風爲之少息某嵗公薨於位夫人聞喪哭欲絕者數矣族婦勸爲弱孤計乃稍近食飲已而訓其子宣時舉公生平與古人行事督令服習不則繼以聲色至宣納婦訓尢厲久乃授以家政性喜周貧有叩爲倒槖恐後待中外昆弟子侄有恩庚辰冬夫人病偶作遂不藥病革執宣手訓曰若考宦中外四十餘年淸徳爲朝野推髙汝其勉承無貽九原戚言訖呼諸婦櫛髮甫畢端坐而逝時十一月十有六日也自其生治壬申某月日享年六十有九子二長卽守中軍府經歷娶張氏次卽宣太學生娶楊氏女二長適庠生羅思與守俱熊出防適太學生李祖庚孫女一許聘庠生曾復亨夫人出也夫人生平閫模與公官箴家範相伉儷終始如一日今宣卜以某年月日奉厝某山某向之原乃撰次夫人行事蒲伏百里外泣血請銘於予予往在都辱公知誨又其姻家中丞曾公予篤友也恆語夫人懿徳爲裏中內則欽風非一日矣不辭而爲之銘曰

翼翼簡肅握憲先朝有竊魁柄乳虎雛梟乃羿乃浞如沸如蜩公獨正色式是百寮如魯靈光巋立弗搖彼狂𨿽驇貌靡敢驕羣彥倚公如倚嶽喬狂欲虺噬靡隙以招孰其翊司閨徳孔昭偉偉夫人天植不佻勤朴且惠閭井世標甫傳而逝徽音則遙天胡埤之也秀翹我銘玆宅百世一朝

尹蕭兩賢婦合厝墓志銘

某年月日歐陽子將攺二亡室之塋而合厝之因手其事狀授親友胡子委之志銘胡子曰是嘗聞予師所稱兩賢婦者銘詎可謝耶兩賢婦其一尹孺人諱瑞蓮出灌塘名族初母劉有身父松岡先生夢巨人履空舁彩障張樂喧塡降止其家就視絢爛金書有字曰尹氏瑞蓮已乃得孺人故名正徳甲戌五月九日也年卄歸歐陽子又九年爲嘉靖辛丑十一月卄一日以免乳卒年才二十有八孺人始至能期歐陽子貌榮名爲姑執勤𨿽夜不休方未乳時防襄大父事劈畫督辦往往浹曙又喜浮屠法不肉食用是益耗憊臨絕泣曰吾憊矣死無憾獨憾弱孩累吾姑子二伯宗符邑廩生娶胡氏仲宗翰國子生娶張中丞女生子念稼二女適京衛經歷王良鴻國子生王良懷孺人亡時歐陽子年未及壯卜繼室得蕭孺人蕭亦寧村著姓父時滔母羅氏以嘉靖丁亥六月卄六日生孺人名曰秀蘭行曰六娘嵗癸夘歸歐陽子𨿽在衝年撫前室子絕慈禦下不施鞭箠咸廩廩趨令方產女女死而身繼之其前子女號踴索母啼甚由是王姑蕭淑人姑康夫人鹹酸楚痛之翁文莊公自撰文令猶子代爲奠其言曰吾哀其賢而不永諒哉其賢矣夫歐陽子文雅爲胡子曰尹性婉惠蕭敏給然咸仁孝儉勤爲門內嗟思並長富室而咸恬簡素並有丈夫幹蠱才而咸無自擅之意痛矣吾兩得之而兩不吾偕今將合厝某山某向之原乃吾益思悲焉吾家自先公以下非子莫悉也子其表著吾二亡室事毋讓胡子於是系之辭曰予師文莊公海內競相宗依恐後者也而兩孺人父之予友歐陽子學道有文天下名賢相屬繩武於公者也兩孺人君之符翰二子嘗從予予稔其國器也兩孺人母之豈當時所夢金書之祥固在玆耶猗三娥兮儷徳慰合兮與與過從慶生前兮遇同篤後祜兮靡窮萬有兮千嵗偉封鬛兮嶐嵸

誥封賀母周宜人墓志銘

曩予交心泉賀大夫於官已而遘冢嗣學史君覩奇雋知象賢有自矣而其從父少龍憲伯則曰予嫂氏周宜人乃亦有內則焉鳯陽賑饑之事此嫂氏畫也今食其徳矣萬曆庚辰月日周宜人棄世去學史君卜某年月日奉宜人從大夫窆某山某向之原乃躬扣予山樊手憲伯所狀行事屬之銘予慨然曰不佞習宜人行事舊矣矧辱世講義無讓按宜人出林原右族父周長者某母某氏以某年月日產宜人自童端淑長者異之數謂所親曰是詎可嫓凡子賀大父莞溪翁聞乃遂爲大夫委禽焉年十六歸賀氏大夫方業文弁髦生產家故匱宜人輒能勤女紅佐家費大夫舉甲午鄕書連上春官未第宜人始以親老祿仕諷謁選爲鳯陽學正頃之鳯陽嵗大饑宮傍殍相枕生者竊相啖以苟活宜人聞之顰蹙而告大夫曰鳯民至是卽寒官柰何可坐視乎於是謀易粟人粥之繼而粥者至數百人又至千人虞弗給乃盡鬻釧及別貸累日夜所活至不可勝數至今鳯民歸徳賀公乃不知贊決自宜人也三年大夫擢令太康退食從容諷曰側聞痛楚聲得無桁楊過乎願少寛之繇是大夫益省刑贖以賢聲著則又勸置側室張以廣嗣生子女鞠若己出自大夫宦遊一切家務屬弟而宜人亦以閫寄屬弟婦至妯娌姑姒咸能身下之常容人所不堪大夫欲均己產於弟力贊就之乃呼學史君諭曰非若母安能成吾志頃大夫自龍陽令遷守威州威逺在西徼外念二老親不忍行宜人勸曰君受寄邊城乃不肯窺左足動者知非以逺憚也意者爲二老親然締觀二老親翔健善飯吾保任矧窺二老親肺腸戚君弗往往而得封章以償生平其視錄錄膝下不尢快乎大夫感其言涓日行又更爲置側室王偕以往逾年大母病宜人偊旅牀第間至厠牏或躬滌浹月餘蓋未嘗釋衣而寢安坐而食也深夜獨屏息稽首吁天請身代大母病革前宜人曰若賢孝乃爾願我它生爲若婦如若事我今已矣聞者愴焉已而大父繼病宜人毣毣心相語曰夫不欲行我故彊之乃有今日彷徨達旦以身禱於天曰是咎在我願隕我身貸我翁遲夫歸然大父竟弗鄕族聞者爲酸鼻曰賢孝賢孝大夫歸泣謝宜人曰微子吾罪戾難言矣亡何學史君登第初除溧水令取道迎養宜人輒訓飭曰防明若世業也若欲爲一身祿養孰與以一邑賢聲養矧若父故倦防吾難獨往行矣勉之已而果以上最擢臺史乘傳按晉辭於家宜人泣送牽裾曰往聞繡衣使蒞吾邦盱衡間已若摧山嶽奚止菅蒯民命已哉願勿似之則又屬從者到部中申囑戒暴無輕用重典卽我日坐邸第羞五鼎不啻也學史君服膺名大乃卽以才禦史受簡督北畿學宜人又申囑戒無枉士如前語學史君繇是造士益力旋膺察舉爲天下首冠隆慶庚辰上覃恩以夫階封宜人宜人旣鳯冠霞帔珠燦佩鏘爛然榮也處妯娌間愈姁姁不勝衣適鄕閭旱荒宜人曰吾昔不忍於鳯民今寧忍於鄕之人乎乃出學史前後寄養百餘金悉令人買糓分濟裏民負糓載道兢相呼曰宜人生我裏有上觀橋圮久病渉漲則漂溺不支宜人倒槖金百餘鳩工橋之里人爲樹石紀其事又橋螺岡田坊凢幾所一日郡宅火惡少乘刼空其帑藏已縶在官宜人弗豫者累日曰是天災也乃竟貸惡少勿問平時見寒饑者必謀與衣食病與藥喪與槥有急稱貸與應貧不能償者無論子錢卽母錢無問也晚乃取積劵可千金火之其素所自奉𨿽褐布粗糲恬如也病作諸婦慰曰冡君旦夜且至瞪目應曰無乃差使至耶己而果然人咸異之旣逝距其生正徳七年十二月十七日享年六十有六鄕族悲慟有哭至失聲者咸曰失賢母矣嗟乎此豈一食足致哉子三長一桂卽學史君娶蕭氏宜人出次某某出夫宜人固羣然閨流也始未嘗事詩書然爲孝至欲捐身爲慈活可千餘人則視世之冠纓業詩書口仁義者乃未能以涔流潤澤尺寸者何其徑庭哉豈非其天性獨至者與矧曰襄其夫谷其子允有令名較論功徳可不謂今之女儒乎哉銘曰

大車之將孰云翊之副轄其那太溟之防孰云啟之開先者河鬱鬱宜人抱淑孔多孝腸繚結慈澤汪沱靈修天至靡事琢磨彼冕者儒慚莫肩何翊維夫子如車斯載載以令名啟維哲嗣如溟斯涵浴日化鵬禮閫師匠髙門鏡衡生生之徳馨聞帝庭帝寔睠之祚崇閎京丘合璧長髮其榮

亡妻蕭安人墓志銘

安人蕭氏諱閏莊出邑茅園巷聮科裏父碧池翁諱傑世系行誼語具予所撰志銘中母鐘氏生安人敏慧絕出童時一日覩天門轟辟中有人冠衣偉煜翁聞異之嘗呵譙富人弗與防嘉靖癸已先員外郎晴岡贈君方爲予卜防而其友曾公璜劉公元語曰防莫逾蕭氏女已而聞諸邑大夫成都陳公邑博廣濟文公咸以屬翁遂委禽焉是冬先贈君背棄丙申予解服乃僦負郭居畢防時予防且窶先世無尺宅儋粟上有祖母蔡太孺人髙年母周太安人孀居下有兩弱弟靡爲朝夕安人愕曰窘至是乎予乃出授徒安人亦漸鬻諸奩具佐給俯仰而自防者率半菽間出衣布應二弟束脩癸夘予舉於鄕連弗第往往糧絕至浹旬咸得安人脫簮始見突煙甲辰蔡太孺人卒安人手嫁時新衣爲斂見者戄嘆生平嫺女紅節縮字畜有方繇是家稍亦稍贖故田宅始還故義和滄洲裏僅僅樹門戶矣癸丑子仰祿教句曲丙辰登第官刑曹以三年考封安人於是安人兩從予宦耳熟兩京國服飾繁麗未嘗從臾購一珍奇物方分宜甚盛居捨右晝夜輻輳請求如響安人亦未嘗一日彊所不可蓋久諳予朴拙知弗可彊也予少負不覊旣長折節妄意古人之學安人初弗懌已而習之又嘗慕尙古文辭故予𨿽涼劣一時門多偉夫名士車卽捨中罄竭安人必力辦酒漿蔬饌俾予得罄懽以上下古今爲愉快知予志意在也庚申予出僉楚憲駐湖北安人侍太安人居衙捨尢能嚴扄鑰愼左右故予得爲所欲爲無返顧知予意有樹也予旣獨身赴蜀乞休復宦楚粵先後十年安人家居夙夜纎嗇自喜凡予所有廩祿帛繒咸舉以拓產葺居比癸酉冬予爲太安人再疏乞養歸視安人布素糲猶然句曲刑曹時四方縉紳靑衿日見叩者充廬安人治具不皇寢食有昏暮至者輒輟己飯飯其從旣終夜而枵腹者不知凢幾矣獨族戚百口莫不誦安人慈濟狀曰匱告必粟餒告必食以塟告必槥有急必應己予訊之則曰吾習子夙懷久矣吾豈不亟承之嗟嗟予謂安人之終不懌耶乃其知予而翼之也類若是丁丑偕予襄太安人事僅逾四年至辛巳之八月遘病九月八日卽長逝矣遡其生丁丑閏十二月之九日得年六十有五嗚呼痛哉子一某邑庠士配西門張氏女一適某孫男四長士統聘江口陳氏次士紀聘永新環湖尹氏次士經聘本裏羅步蕭氏次士綸聘廬陵敖城曠氏孫女二長聘栁溪陳防次聘【原缺】

今順卜以壬午子月厝於吉水張渡下流之龍家邊申庚向卽予壽藏右方其卜兆始末詳吉水見臺曾公所爲壽藏記中玆不述第述安人生平茹百艱與其韙行大者用詔後人蓋實錄云銘曰乎挈靑原蜿蜒而西也水則縈其下沄沄乎導白下浵涎而北也山則挹其右君歸休兮安以宥宜爾子孫兮祜孔厚

故太學生陳芙野君墓志銘

陳氏自先代歷明興以文學甲邑中然未有林林嶽嶽如尙寶先生盛也於時從子太學君斯一羣從斯道二三子咸以古文語潤色時義羽翼詞林而太學君尢工爲左國體人讀之誠左國也時人稱曰珠林陳區一鳯二雛嗟乎盛防太學君名參字斯一以髙祖正夫公從塔下徙芙塘遂取號曰芙野曾祖某俱未仕祖某以仲子尙寶昌積貴封禮部儀制司主事行誼著裏閭父某號東洲翁始業舉後修封君業娶白氏獨生君君生而烱目方頦儀觀偉碩東洲翁奇之猶昔之奇尙寶而督課殷也撻之血其衣白孺人有憝辭君遽伏地請曰母無憝父增兒咎淬礪力百之已而從其族兄僉憲公某學尙書時尙寶冠壬午解試名大臺司推轂惟所請意引君防庠校君止曰參必自致身進取不則非夫後竟以文補弟子員君旣優業舉沈酣左國復肆力莊列太史淮南擷英嘰馥鼓舞筆端邑令陳侯讀其捲驚曰是必嫺古文詞者非經生能並驟也自是爲深知當此時君女弟夫尹大夫仲烈以宏詞魁江介次女弟夫歐陽文朝文質咸斌斌與君並宗匠尙寶若鼎峙然君屢弗舉僅僅補增廣生初尙寶念君諷從近例入太學君固不從己而尙寶忤柄家歸君適赴試逆諸南浦尙寶復理前語君勃然曰敢不惟叔父命明年秋遂隨部牒援例赴北雍行次臨淸病作竟客死焉時嘉靖丙午七月日也訃聞鄕縉紳士痛惜之君天性與家法咸篤孝友翁嘗被訟君請代撻竟得直白孺人病癱君不去左右藥湯手上不就內寢者終母之身尙寶中危病君侍疾盡瘁一如侍母異時有傳柄家欲甘心尙寶追正潛歸之罪詔逮將及門矣君爲尙寶分畫扶侍逆使者於途已而知出訛言而君之爲義烈矣故君沒餘三十年尙寶言未嘗不噓沾裳也生平剛直面折人過是非廩廩難犯然好與賢已者爲深分才識濟變有餘地乃竟短世未嘗試一割以殞豈不可重悼哉距其生正徳乙丑十二月得年才四十有九元配王氏文端公裔也繼陂邊楊氏子三伯貞觀娶王氏繼東城楊氏仲貞頥娶陂山康氏季貞兌娶學後楊氏俱邑庠生女三長適龍太尹子某次王某子某俱母王出季適蕭太尹子某母楊出孫男六某某曾孫男五某某女二諸孤卜某年月日塟祔尙寶塋右首某趾某尹大夫狀君行謂君存【缺】侍文叔予志而嘆曰允哉後有過車必且式於兩文先生墓矣銘曰

符臣咳唾辟瓊圃手披瑯樹列采璑庭堦一枝赤英翹燕璧晉棘難並數風流阮咸豈足言勲業封胡期坐覩白虹紫气空連牛三獻不得成珩瑀已矣埋光珠江頭奇種千嵗產琳璆

處士蕭介齋翁偕配嚴孺人墓志銘

嵗萬曆甲戌六月卄四日裏中蕭介齋處士逝里人悼焉越丙子七月十一日處士配嚴孺人逝裏之族戚悼焉又明年爲丁丑十二月之十四日諸孤奉處士偕孺人合塟龍門大坪山首坎趾離少子九韶手其外孫國學生楊應弼所爲狀謁予銘予不得辭按予裏中望族蓋推先蕭氏蕭氏上世自吉水螺陂曰大理評事徳寛始徙予裏之祿岡九世至本質婚予胡氏生宜休公器用仕至廣東按察僉事子七仕者凡五第七子道軒公諱瀾獨未仕娶栁溪陳氏實生處士諱僖字國和介齋其別號云處士生質絕羣兒十嵗爲文有驚人語旣冠補博士弟子員防道軒公下世母寡家累倥匆未久棄學而專修封君業然天性孝誠奉母昕夕定省嵗時燕喜終母之世翼翼愉愉如也每上觴退輒感思嚴父不得偕引滿飲痛至孺兒啼族故蕃輒聮屬倡建祠祀捐貲先羣眾平日謹護遺書以誨諸子其少子頴則勅遣從予聞正學力戒華縟訓飭不欲墮家聲自禦麄糲而喜利濟嵗儉輒倒廩無難色邑中丈田議起荷推擇爲都長輒秉公勤人不敢姦以私里人到今稱平若處士豈所謂盛世遺民者歟配孺人嚴氏諱明莊父敏齋諱悅母曰樊媼自防靜重恊婦儀處士少多交名士費匱率脫簮珥替助恐後其後貲大起母則操儉茹淡紡績字畜無殊宿昔遇妯娌臧獲宗戚人人各厭其心處士素剛稜忌者阱械百出訟獄糾黴孺人旣竭力內應又數數潛爲之和解焉四被盜槖中裝盡去處士無問孺人亦靡有懟色晚相對益防防談者稱偕老匹休云翁生治壬戌六月初八日距其卒七十有三孺人生先翁一年辛酉三月初九日卒後翁二年蓋七十又六矣子四人長梧早卒娶萬安陳氏次材娶歐陽氏次森初娶康氏繼娶龍氏又次九韶邑庠生娶康氏女四人長適嚴沃夫次適庠生曾一桂次適羅重桂又次適故通政楊君載嗚孫男九人某某某某其防孫【原缺】

初通政君之講婚也翁嘗語孺人曰世非無貴乃楊君名徳非凢貴人今來議婚復何言已而通政君婚五十日遽別甫一年寡乃忍死不二今十又五年矣自非處士曁孺人義方素篤其烏能致是哉銘曰

奕奕祿岡簮緌世叢處士承廕靡谷而丰爰擬素封逴逴處士姱修維義孺人贊力內周以瘁繁祉孔儷峩峩龍門桂蘭合藏後千百禩幽閼攸光銘與俱長

明故劉母張孺人祔冡子徳蘊秀才墓志銘

曩五云艮方劉生徳蘊者雪涕而告予曰母以嘉靖甲子嵗逝今霜露已十餘攺而卜兆弗一吉茹痛毒欲吁天靡從也頃侍家君陟赦原之岡矚其形勝僉曰吉將爲母藏慚不能自見於世以報母於是又泣濕衣退以狀請曰得枉先生一言甚幸旣二年爲萬曆辛巳徳蘊復來徴言已負屙至嵗之仲冬月報徳蘊亦逝矣予哭之慟曰徳蘊方爲母卜兆乃遂從母逝耶癸未秋徳蘊父太學生鯉江君某以書抵予曰將卜某月某日亡子祔母歸赦原之兆並得先生枉一言也尢幸予曰嗟乎予於徳蘊曷忍無言按徳蘊狀母張孺人諱順娥爲橫塘太學生張名世女年十七歸鯉江君越九月姑方沒孺人哭泣治喪遇妯娌少長咸有禮又二姓故巨宗紈綺珠璣競華也而服禦獨喜澹不從華防舅志齋翁某以上世故謫戌稽勾牽連羈官相去百里凢七易稔矣嵗辦轉餉未嘗日乏家族爲頌以詩家故多僮奴間有非義之饋輒峻卻之鯉江君雅謂孺人有丈夫識是善翊我生子三長卽徳蘊次某次某從𦇤褓母導之友愛嚴出入愼外交毋令臧獲以黷辭誘不者必呵禁之故三子咸從義方攻詩書屢遨藝有聲郡邑則閫內之教篤也女一嫁爲某配孺人終以痰火得年才三十六族戚莫不悲之徳蘊之從予也以丙子往來處予精舍之同人齋計四年奮欲以學自荷瞿瞿汰其宿嗜性剛直不能詭隨人意爲舉業必精求作者意防不襲故常凢從予遊者昕夕履屩充戶庭而徳蘊識度其傑出云予亦奇徳蘊終可入道詎謂徳蘊竟捨予輒先往嗟嗟自徳蘊往而予孤矣徳蘊得年若干防庠若干年旣不得志又早世其命也夫祖卽某受學安成劉獅泉先生爲髙弟家世行誼見予所撰墓志銘中父卽某有才識徳蘊娶朱氏無嗣今以季弟次子某後之仲弟亦庠生娶東門朱氏生子幾季弟某娶橫塘張氏子幾次卽出後徳蘊女一聘予之第三孫士經嗟乎若張孺人與徳蘊母子相從一丘壠間同爲地下游豈亦生者之悲而逝者之與予慟徳蘊不後鯉江君故並爲銘云

猗劉母之淑兮餉厥翁百里七冬翊彼夫子爲孝孔隆猗劉生之慕兮奮厥躬植學績文爰冀顯親際命之窮膴膴赦原天畀其吉母子相從於鑠來葉榮光佳气盤礡鬱蔥

處士執庵王公墓志銘

處士王姓旦名於湛字執庵其號晉太傅導之苖裔南唐時繇金陵家泰和太學生叔可卜居西闗之垇街六世祖子與國初徴聘不就與仲氏侍禦子啟俱以文行名世髙王父直少傅吏部尙書贈太保諡文端曾大父稹封中書舍人贈奉訓大夫後軍都督府經歷大父休生志號愼齋是爲公父母蕭氏生伯兄升劉氏生公公防警敏揆事多中愼齋翁最愛幸家政必諮嘗爲翁爭論偃室竟得直而翁益奇重公及遘奇疾醫家見以爲不可治翁甚夜夢有語云識眞惟有段先生俄而覺蘧蘧然夢也厥明候門有段姓者至自言神醫公果愈公奉愼齋以孝稱伯兄升雅有調度公師事靡有失意初愼齋翁寢疾以至大故公侍病治喪一切如禮性最儉朴𨿽世祿後卽一布袍服之屢嵗月無斁庭訓諸子孫純用此道其操執若不可防故以執名其庵公接人恭睦族殷生平不毛舉人陰事居常有言夫人旣不幸有不美吾從暴其短何心哉公產埒封君然逋責力不足者悉折劵示弗用素愼疾往往以經驗奇方藥人人以此徳公誦義無閒言防外姑塟地未善發視繁蟻公手爲除蟻而加綿帛如故其厚類此公美髯靣頳玉偉然丈夫絕肖先貴人素尠屙人謂公當永年嘉靖丙午二月倐足不仁公計畫無可如何卻藥曰天之亡我我何藥爲嚴命諸子擇日治服惇匠事立諸子訓榻下母墜先業時有南宮士李君日守者視公疾公笑曰恆言過半百非爲夭余幸耳順卽不諱已安之明年五月旁死魄正首丘距成化戊申十月初二懸弧凢五十有九載初配云津大尹松筠劉公之子生三男長霄次霽又其次霈繼配凰岡蕭子先公卒五越月霄善貨殖娶某氏霽邑諸生授儒官娶某氏霈初仕畱京庫大使至梧州府經歷娶某氏孫男女子蓋林林多未艾也孫淵渙等將以某年月日厝公於某山之原以公子壻詹事府主簿歐陽君狀來乞銘銘曰

公生仕族而封君是業公承世祿而布袍自屑有類隠者公執儉約而施反近博公濟人藥而已固自卻有類達者吾何以知王氏之世昌哉翳其積厚而流故長康東沔先生偕配胡孺人合葬墓志銘

予邑嘉隆間有詩人康東沔先生諱恕字求仁其先匡氏至宋避太祖諱攺康傳至伯瑀爲泰和州學司書子克俊始家邑東至十四世仁安早卒妻陳氏以節著詔旌其閭今康氏城居者咸節婦後也先生髙王父宜順贈禦史曽大父敬官至僉事大父文秀封評事父諱紀壬戌進士爲南京大理左評事母王氏以乙夘如月之二日生先生方越十嵗大理公卒於官先生隨王孺人護柩歸是時家四壁立燬西鄰火出依外家村居者八年刻勵治經書與曽松山封公雙溪藩參均研席莫逆交然先生獨負奇質有敏才補學官弟子員遂以舉子業髙一時非其好也曰今士多自擅時義迄不知慕古此無異鏤脂烏能久故自爲秀才輒博綜羣書作爲古文詞歌吟搦管刻就奇藻坌湧蓋不屑近代亟欲方駕兩漢上書法王趙邑大夫臺山周公賔禮訓子等後擢進士有聲而先生以嘉靖壬午始舉於鄕已醜防試下第卒業南雍於時文名著公卿間涇野呂公整庵羅公雅稱其詩文逼古念庵羅公尢服其詩謂選蹀顏謝律頡頏髙岑乙未繼祖母羅孺人卒以眇身承重獨當大事無弗嫺於禮家貧食澹然喜姱修矜名檢居捨綰轂縣門不百武非公不曵履辛丑蹶南宮其妹壻朱芝山督學慨曰以公之才乃竟左一第豈命也夫力勸謁選授福建漳浦縣令漳浦屆山海民雜蛇虺險且嚚甫下車防造戶籍均賦役能力汰積以公平服四境訟絕干請篤意學校首尙行誼而亷慈溢閭閻間民議生爼豆之顧以直已忤直指使枉論罷歸今浦志云康公博學好古淸介不阿未究厥施讀者謂實錄云旣歸翛然故儒生舊廬卑隘苦市喧力不逮徙山樊先是圃龍洲之上有別業乃攜子姓讀書其中臨池學書晚益工暇必挈羣從燕笑𨿽一豆觴盡懽又時引諸文士倡和若廣平郡守曽二潭中丞魯原二公不敏直歐陽生文朝至則未嘗不握手相羊樂而忘人間世也已乃鄒歐兩文莊公劉晴川先生招防靑原云津間輒命駕往往則相與究析羣疑曰吾乃今知學之尢樂所貴力行先耳生平手不釋卷虛已好善見人一字之勝輒揚不置口與廬陵吳澄塘君爲文字深分詩歌力相埒出處亦符或謂二君子咸幾淵明風致而先生爲勝云所著詩文稿若干捲配胡孺人出義和世族直從姑也外父樂善公以治丙辰三月之望生孺人孺人端嚴純明歸先生適窶輒觧奩槖脫簮珥佐家無難色夙夜瞿瞿躬操作凢閫以內取裁輒片言決中外斬斬無敢佚家節者中饋蒸嘗多手辦賔從日塡而內供必防且時故先生得肆力文學逌然無內顧憂者則贊助力殷矣蓋孺人繼室先生先室楊有子誼方五齡孺人褓撫不啻已出後乃得談悉督以學凜若嚴師焉事羅孺人誠敬踧踖羅稱於人也必曰賢孫婦處妯娌族屬閭裏恩意咸隆篤晚益勤治生衣疏食糲迄不自徳提撕子孫婦咸然先生以隆慶己巳十二月八日捐世甫一月而孺人亦以哀病不起蓋隆慶庚午正月十四日也長男誼娶桃源蕭氏繼南富王氏仲談娶冠朝鄧正郎孫女繼大岡郭氏俱邑庠生咸有文孫男六公望庠生娶二守李文溪女蚤卒公器娶太守曾二潭孫女公朝娶太守梁少嶽孫女公暉聘寺正王茶泉女公亮公寅女四一適庠生蕭九韶一適庠生聶挍一適庠生陳懋寀一適王悅臣曾孫男一云翰女一適髙壠楊大經誼歿戊寅年而談又獨當大事以今萬曆甲申年十月二十九日合厝於觀音山靣夘之原屬銘直直憶捾髮時辱先生知與稔語孺人無以凢子遇今皓且錄錄靡能報稱銘豈敢謝銘曰逴維先生文雅天植髫能吐英千夫辟易顏謝古風髙岑近律如操龍囦西蕩東擊陽燧之精夜光之璧價大售艱竟宰巖邑近民政猷儒術緣飾才丰命儉名窮身抑返服龍洲世味滌如泛宅浮家藥欄花榭髙朋唱酬羣從絡繹一觴一詠與化無極先生之饗五栁足匹嫓也如翟內則孔翊後有式者必曰此明詩人之室佳气郁於子孫奕奕

衡廬續稿卷九

欽定四庫全書

衡廬續稿卷十

明胡直著

墓表

族祖順庵公墓表

於戲世孰不知貽子孫哉贏而筐箱不如朴而義方腴而廩庾不如瘠而詩書何則義方在則可與知趨詩書事則可與有植也若予義和近代累葉迄無丰產惟幸抱朴喜義務治詩書自予有識以來覩記曾祖行若愚庵公拱南園公教此二老者皆近無懷氏民也祖行自謙齋府君以下則有樂善公行福心田公仰耕彛軒公昌徳最少爲順庵公其朴而近義咸足以防持元气維植家範爲盛代醇民順庵公諱錫字仰祚卽南園公冡嗣也少負義气非公正不發憤以窶遊東粵爲下賈時城中豪家有逆僮盜百金余匿公捨中公執之僮願輸金於公以遁公曰吾豈以金易義乎卒白其事粵人至今髙其義不置口越數十年稍贏嚢有羨貸人不責重息服食則仍與最下者埒平生非禮聲色未嘗入耳目事南園翁務得歡心有疾藥湯親嘗嘉靖癸夘翁卒哀毀骨立塟祭稱力要不詭於禮母陳孺人孀居生事塟祭一如翁禮嵗壬戌例行丈糧邑侯楊公署公分任其地鄕鄰咸誦服之三族議修譜建祠皆曰各族非無長者惟順庵公端謹諸凡監督請都其事數年不少倦族人莫有以私議者時舉家約推公爲約首長公率以正又能堅忍不憑气族中萬指莫不惟公聽鄕有槎灘陂灌兩鄕九都宋中元末五姓築陂吾胡氏其一也至是陂圯公與眾姓鳩力修築兩鄕利賴如先世焉末年二子不祿公力教諸孫萬曆丙子次孫裘補邑庠弟子員公督從予問學一時學博縣侯稔聞公髙義肅弟子賔公鄕飲又因八袠欲以例榮公冠帶公皆固郤曰不爾則吾且入山之深矣庚辰伯孫胃甫授徒東粵夜夢大雪見公夢中囑以人道大端遄歸時五月之三日公尙健飲不日輒呼諸孫示弗寧趣治後事又戒以立身立家語語畢告終正寢矣實五月十日也遡其生某年月日享年八十有三袝塟西岡南園公塋左某向配長隴張孺人生子二長某次匡羣娶蕭氏孫四長卽胃甫娶某氏次軫甫蚤卒次卽裘字箕甫邑庠生娶某氏季甫娶某氏曾孫某皆羣後予嘗觀太史公言閭巷砥行立身若斯人亦豈易覩哉彼巍爵膴祿與阡陌萬鏹之夫尙林林騖恣睢圉奪不肯休況布褐士乎以公所操執行事獨端且知義終其身有禆族裏焉允哉其閭巷醇民夫故曰不易覩然吾所述數君子者其後皆能毓雋治詩書安知天道不有在耶吾故表順庵公墓而三致意焉

贈監察禦史慕云楊公墓表

公諱紹祖字某邑楊文貞公五世孫也先世具史傳曁諸載籍父諱思堯白雲其號故公號慕云向白雲公遊道日廣蚤客死防中人睥睨公孤且孱謂白雲後將落也而公則日夜泣恐墜先人緒旣長聞舅氏武陽王先生講業龍灣之間公師之聽其言躍如也一時龍灣子弟自以篤實出公下母王氏拮據勤家尋臥病不能治產公壹稟令而後敢言行事藥必嘗乃敢進是時太母劉春秋髙而王又向依外王父居公知王所以如有失者凢以劉故則迎劉來並奉之防劉七十公日爲擊鮮倫膚上觴跪祝又集諸裏婦置酒大洽而劉始驩甚其年公舉今侍禦君王抱侍禦君弄之膝上以嬉劉曰抱孫抱孫而劉益驩甚久之王病痢且劇又不欲醫來公曰柰何束手以從母命苟能獻海上仙方者不難千金已乃果得祕方而王竟起及劉病公無以異乎侍王病也先是劉最愛少子視白雲公稍後其視公如之公誠孝得當劉驩心而劉卒幸愛之視猶少子斯益見公哉公自問學以來日窺古人行誼嵗時伏臘𨿽必敬而尢嚴於祠墓白雲公初塟淸溪以形家言刻日攺厝防有言日在大火之次不利已諸公曰吾憾不旦夜安吾親也寧事異日亦寧有火墓者哉趣啟棺果見蟻公且泣且詈曰幾敗乃事畢事三日而廬室火公竟無悔其篤於養生送死類此公喜賔客又不侵然諾一旦扣門有急必應或乞錢於公不給則乞諸人以應之而不收劵書至人負之勿問也裏中往往誦義而族兄通政公亦曰是且類我公旣晚尢勤誨子知禦史君之頴脫也乃日夜程督君學大要重先世淸白故君以甲戌成進士始令東莞課最贈公如其官旣登禦史臺未幾月卽撃去秉銓大姦天下咸誦文貞公有賢孫而莫知慕云公式谷之爲力殷也公於是防恩攺贈某道監察禦史元配南坑蕭繼大蓬蕭贈封咸孺人有丈夫子三人長寅春嘗從予學南坑出仲卽侍禦君今爲浙江按察司僉事季寅冬咸有文女一適予族子太學生起鳴則皆大蓬所自出公生某年月日卒某年月日得年四十有七塟今某山某向之原侍禦君謂予故好也以墓表請予雅聞侍禦言人子欲論譔其親之美當如畫史傳神則庶幾哉子孫仰瞻若將見之予深有味其言𨿽然俾畫史者未逮親覩見其形容則能彷佛未盡也昔者吾武陽先生抱道士也公舊學於武陽予得因武陽交驩公以予之鄙爲公論譔而表著之者豈獨彷佛哉矧曰文貞公以四朝元勲光昭於先後嗣若侍禦君又以直節鳴天下公上承下啟而姱修若此公誠可表於世夫

龍池劉公墓表

余往在都下友人麻城耿伯子屈指海內同志必稱其邑友劉君師召因得習君先子龍池公茂行隆慶庚午餘視湖廣學與二三君論學齊安劉君在焉遂手耿伯子所爲公狀曁大司馬劉端簡公銘示余而謁爲墓表按公諱光字徳厚麻城河東故有黒龍岡劉氏世居曽祖王父而下陰行善公少敏治春秋以諸生髙等舉正徳庚午上春官不售嘉靖丙戌母老謁選授汝寧別駕甫下車能決屠鬭誤殺傍人者如律遂以敏練著稱確羅二邑獲盜出官兵誣服者移成獄於公悉平反之初執成案者始不悅已乃知公無它腸遂反相得自是旁郡有疑獄爭質成劉別駕者尋巨盜殺守備官兵亡他所莫可孰何監司檄公擒捕卒用奇計縛二首惡獻當事者奬以百金公悉頒諸用命者郡守復用五十金相勞公還之府藏曰吾分也敢受上賞事聞闕下下本兵論公首功而公丁何安人憂服除補廣州府所屬連州二水洞巨盜叛服不常時且薄城聞公先聲乃悉就撫聴繩束不月餘而境內平視篆南海大豪數與民爭淤田莫能制公至爭所著爲令甲曰已納賦者直不者曲豪乃帖相率勒石記之公素彊直亷峻廣故多珍貨而公澹然以不善脂韋失督府意調栁州防安南有釁檄從勑使往勘問旣至夷皆輸服不煩一戈是時公已搆疾遂乞歸先是公用廣州判奏績進承徳郎贈父母如官歸自栁州杜門謝事非公不見邑令日與熊司理某者徜徉吟詠有塵外風致鄕人稱河東二老云公悃愊不修喜怒不見與人處油油然居常儉朴糲飯疏布意恬如也其家範可世世法邑大夫欽風造廬扁堂曰耆徳有大事則就問公忽謝世卒之日邑愽黎君大鵬汝寧人甫至聞同僚出弔未知弔公已乃拜於幕曰自公去吾汝且三十年吾汝屍祝之如一日孰謂大鵬至是邦不得奉色笑言未竟涕霪霪下易簀時立仲子等牀下訓曰吾年將及耋何憾若第能俾余與程太中同遊地下死卽瞑目仲子卽劉君師召氏也公有丈夫子四伯某邑庠生先公卒仲師召仕至松江府通判叔師臯亦庠生季師啟嗟乎公望仲子等逺且大仲子果淬礪躬行自麗於道居官政教與俗吏異指卒偕楚侗耿君栁塘周君發明孔孟宗緒世因君益信學君蔚爲醇儒善成公志公所遭固不庶幾大中同流者哉予以是表公於石不辭

行太僕卿進階嘉議大夫月川王公墓表

昔吉水羅先生文恭生平愼許可𨿽貴勢人百方不能繆得一語之褒惟黃陂月川王公來令吉水文恭眎其循亷則爲扁其堂曰淸白又爲對語有生我桐鄕期君淸獻之詞一時覽者謂公得重語不啻榮衮自非質有其事其烏能致之時吉水方行丈田公必與文恭講求行之卒不爲厲邑故朴而文公與民興革條教法令不爲鉤距境內大治已而遭旱魃禱雨輒應又賑濟有方所全活不可數嘉靖癸夘予時領鄕書出公門下公因語曰吾政無它長惟晝覩耕犂夜不聞鳴犬足矣然公用是一不爲表襮故知者希三年陟爲南戶部主事毋憂去服闋補北戶曹出理宻云糧餉恊謀督府擒虜有功防恩賚白金拾兩尋遷郎中督邊儲先是宿蠧蝟積公悉守令甲月成嵗防遂絕幹沒之擢守保寧公至防采木命下亟爲調畫夫役迄不至擾又嚴束黠吏力禁民暴辯雪士寃弭蒼昭巨盜民爲樹古閬遺愛碑士爲著亷二千石說人爲實錄辛酉陞雲南按察司副使至則訊黔國之毒解黎副使林參議之誣禦史始猶難之公奮然曰若是則寧褫吾官吾焉能誣人以媚人哉禦史竟不能奪壬戌陞甘肅行太僕寺卿居二年遂以疾請致政歸旣歸絕不口時事暇則以圖史花卉自愉予昔兩持楚憲公未嘗以事干旣晚課孫以文日鬯如也隆慶攺元覃恩晉級嘉議大夫秩三品萬曆乙亥春偶疾竟弗起得年七十知者謂公位與年咸未獲上躋以爲公悼予常觀古之傳循吏者或以縣令或以郡守不必其官或以一事或以三載不必其時若公則令守操若畫一而先後譽出一口古人所稱奉法循理可以爲政則公之謂也公所爲顯與壽者固不在玆乎矧公臻上大夫之階登古稀之算子孫三世又斌斌足繼也而固曷少哉公諱霽字汝明月川其號父某以公貴贈戶部江西司主事母熊太守女贈太安人配余氏封安人先公卒子一化熙太學生孫男一師曽亦太學生曾孫男一嘉元化熙以予習知公屬予門人熊生徴防越江蹈湖歷數千里請表公墓嗟乎此予分也曷敢以不敏辭乃爲首掲公吉水保寧事以俟傳循政者考焉若夫公之孝友質厚則有家族鄕閭之口實存固沒世不諼也玆不具載

確齋處士墓表

吾胡氏自仲祖承先大夫緒業以富厚甲閭右其後多匱約𨿽詩書纓組相繩而約自若迄無陵粟穴金之藏然家世負气仗義又勤朴不事侈靡卽窶極亦能以纎嗇逐時致積居取充衣食無至餒絕而有義舉卽爭奔走焉視裏中數百年間富厚者屢興屢僕而吾胡氏亦自若故不以貲著而以完稱若吾確齋處士則亦以纎嗇致積居又不獨充衣食已者也處士名厚字仰堅父靜軒翁沄母陳氏以某年月日生處士自其少已有心計能忍嗜欲時節縮勤菑播不遺餘力又嘗從靜軒翁遨嶺表行子母錢不過督逋貸人競趣之中年致有蓋藏然處士喜信義一然諾不肯自食又恂恂謙愼覩其體貌不勝衣然聞倡義卽無不踴躍於時兩鄕興求仁之約吾胡氏亦故有家約而從防後先之者則處士力多也末年惇朴猶故不一禦綺麗訓其子素無廣田宅素守其言到今不敢違生平自以仗義惇信履謙守儉四者確乎無以易也故自號確齋郡搢紳大夫士髙其爲人咸有文敍述處士行事具悉嗟夫使處士非質有是四者載而行之則無以居享而致斯譽也故觀所享而知仁義亦諒矣哉處士以某年月日卒得年若干子二某某今子素以某年月日奉處士塟某山某向之原乃徴同邑尹大夫十洲君銘其墓而屬族子某爲表之夫人飾情矯行可欺遐方而不可愚裏閭窽言令色可媚裏閭而不可範子嗣處士逝幾何年矣而子某急義後利獨殷如捐陂金輸社谷助搆求仁約寓出力不尠是非處士遺訓懿而孰使然哉向使予族人行皆處士則古所謂安其居樂其食時吏不至呼門可以幾矣予故敍而表之用勗夫嗣處士者益勸而成乎

兩封安人王母張氏墓表

子越舞象之年起諸生交茶泉王子王子少予一嵗已先遊庠有聲稱矣旣予先受室而王子逾數嵗乃婚予鄕沙裏張安人張安人與予室蕭去捨許睦若妯娌嵗時問訊織道萬曆辛巳予室背棄張安人抱哀甚今年癸未之夏六月乃安人亦相繼逝矣豈相爲期耶悲哉張安人諱某父遇自號淸溪居士正徳戊辰進士煥其族父也母蕭氏以嘉靖甲申九月十七日舉安人居士相攸耳王子名授意妁者聞諸贈公矢齋先生遂締姻焉年十六歸王子時嘉靖已亥卄九日而明年庚子大比王子亦以是日掲榜列江省第一人是時劉太安人治家嚴勤眾虞安人少婦難膺乃安人折節自女紅外旦夜不自休躬親臼爨習庖割始戛戛乎久乃便焉遊刃若畫一薦諸姑姑已心賞之又能先意承順無弗姑是悅劉太安人乃大愉曰少婦誠賢而安人未嘗一日自伐其能居妯娌間詵詵如也贈公病膈贊王子迎國醫供糈恐後越嵗如一日劉太安人晚病怔忡易恚安人益俛俛候伺弗越寸晷旣沒哭彌痛曰操習成我語未嘗不濕衣也乙未王子謁選厭吏事告受校官得華亭華亭士習稍稍異鄕邑王子每撲其不若於訓者安人則毎諌曰子無以鄕邑眎也恐叢怨於子躬王子爲然聽之繼遷國學寓禁城東北凢客訪自西南來者十里而遙王子必延畱安人具饌必時必腆𨿽僮從腹不逮枵它家多不爾客以是知王子有賢相後轉大理亦然於時王子有審錄雲貴之命偕安人南旋丁夘莊皇帝攺元覃恩明年冊立東宮安人兩膺封典翟冠霞帔族戚交榮而安人固退然一若少婦時自家庭至疏屬卑行類能絕甘分少有急必應貸而逋與償不足劵者置勿問其自禦蔬食疏布恬然王子未五十自解官安人無不從臾晚年喜佛晨夕禮足歷二紀無懈視臧獲不忍加撻撫妾媵迄無猜意以是中外咸誦安人賢如出一口無不祝安人遐算閱及孫曽然安人竟病瘠弱又鬱鬱爲孫晚遂逝得年才上六袠豈其壽不以年而振振繩繩者已逆覩身後矣王子愼遴塟所獲四十八都下龍門洛坑虎形某向以是年某月日安厝乃自志壙內而屬予表墓外且曰安人益友也予耳熟安人閫行良然王子諱渤字尙號茶泉以大理寺寺正致歸子一扆庠生有雋才女二長適予友歐陽子子斯敬亦庠生安人出次聘康太尹孫某側室李出予猶憶歐陽子與王子及予相爲贊婚事如昨朝然今歐陽子夫婦與斯敬久故而予室又偕安人同往予乃爲詳其事如右蓋旣可述而彌有可感者存

壽藏志

新創吉水龍家邊壽藏志

胡子以萬曆癸酉上書解廣東按察使歸養丁丑周太安人終窆邑東之鄭家原牛防丘背距贑江八里許胡子服除益抱瘵遂謝當時跧伏山隩凡十霜而年且六十五矣於時配蕭安人亦棄去方艱卜兆友人侍禦賀文南君以壤讓蓋在吉水張家渡之下流三里許曰龍家邊山脈自靑原蜿蜒歷數崇嶂爲雙峯逆奔踞江而止贑江走其下其右砂逆抱而成案案內水左旋若螺旋乃出江江外特朝卽娑羅山若冠蓋焉靑烏家靣勢爲夘脈申庚向宜又狀其形曰伏地獅或曰下山蜈蚣交稱吉胡子乃令子順塋其右厝蕭安人遂自營壽藏居左方而親友觀者紛紜諗於胡子曰先生之營是也亦蚤矣胡子曰嘻君何覩之晚也夫有生必有死古之賢聖惟以朝聞夕可爲難而事詎可免昔司空表聖旣豫爲壙又引客飲酒賦詩其間謂曰吾寧暫遊此中哉𨿽然此有數存非予能就避之也予曩嵗偕同郡諸君講學靑原山夜夢見山巓嵬崔踴躍矗矗下其麓有塜人曰此君家塜也詰曉以語門人鄒子元標鄒曰夜中王君某亦爲先生葉此夢王與鄒俱吉水人也已而君至諏之良符今此壤吉水山脈乃果自靑原山發也豈不異哉𨿽然尢有異焉去嵗之春予方溯小艇謁先太安人墓於牛闌丘取道龍家邊眄而躡其山足已心卜斯壤矣然先宿夢予邑龍西華先生以物見畀晨睹此壤諏之爲龍家邊有龍姓者宅其左又半里爲西華觀心益自奇以其地逺置勿問乃不知侍禦君之讓卽斯壤耶豈不尢異乎哉人之視生死大矣乃不知生與死以逮歸藏之所則皆前定久矣而君果何嫌又何蚤之疑爲觀者亡以應於是築之翼如臯如賁如其友防山陳子爲題其額曰泰和義和裏胡氏佳城胡氏上世繇醴陵轉金陵徙泰和之義和裏胡子名直字正甫始號廬山子嘗遊衡卜隠未果而所居據衡廬之交旣晚稱衡廬耕云老農云胡子少孤年卄六始慕聖人之學乃從學歐陽文莊公繼學於羅文恭公三十七入仕今自顧老矣而又稔瘵莫能大樹以光斯道有慚徳焉然自信惟朝聞夕可日有孳孳兀然不知死生之將代乎前而又況世之榮辱毀讚乎哉所著有胡子衡齊八篇詩文若干捲髙祖哲寶坻訓導曾祖爾極祖行恭父晴岡府君諱天鳳贈刑部雲南司員外郎母漆田周氏封太安人生子三長卽胡子娶茅園巷聮科裏蕭氏卽蕭安人以今年仲冬十有八日安厝右穴生子一卽順也孫男四士統士紀士綸士經胡子以龍家邊去捨七十里而遙乃獨詳墓事著其本末用祈於知言君子以詔來葉作壽藏志

衡廬續稿卷十

欽定四庫全書

衡廬續稿卷十一

明胡直著

傳

少保趙文肅公傳

趙文肅公諱貞吉蜀之內江人字孟靜號大洲宋丞相趙文定公某其先世也公生而神頴六嵗誦書日盡數卷人呼天童又曰公輔器也年十五讀王文成公傳習錄驚曰予固疑物理之逺於本也今獲所歸矣白二親往從不許遂徧誦六經以自求之同捨生方沾沾程舉子業非所好也嘉靖戊子領鄕書竣走謁故相楊文忠公里第文忠延語稱曰是將爲社稷器吾兒愼弗逮也明年下第歸太夫人逝泣曰人世飇忽若是遂兼修出世業習靜古剎不櫛沐解衣者數年父資政公彊令赴試舉禮部廷對都禦史王公廷相撫其捲曰是𨿽治安策弗能絕也上嫌其語直置二甲尋悔之乃首列庶吉士特防畱館授編修公因感思上初年鋭意聖學後稍陵遲頗惑方術遂疏言敷求眞儒以贊大業執政見之不懌公退與同志友尹公臺徐公樾敖公銑等切劘不與世比逾嵗謁告歸蜀邑士雲從乃爲發明大學致知本訓西蜀士浸知有問學出呫嗶上者則昉自公也二年出與冊封事再謁歸三年復出教司禮監同修防典充防試同考試官未幾三謁歸又三年復出始與內廷供奉遷右春坊右中允管國子監司業事當此時天下士髙者固守物理紛若射覆一聞知本之學反加詆訾其於聖門性道之防蓋莽如也公慨然曰學之不明由性不明也進諭六館士首掲中庸性道教爲訓大意以天命本然者卽良知也此萬事之母百行之主習識𨿽蔽不能滅其眀習气𨿽累不能害其眞是天之所命不容人僞焉者也爲性率云者以之爲則不失其度繂也自一念至百爲感應自一身至家國天下皆則於天命不失其度則道不可勝用矣爲道孔子曰性相近習相逺夫以萬有之習日馳騖以求勝其欲則天下之日入於亂不難矣於是有聖哲出皆欲人反已漓之習以修道而復性也爲教諸士聞者然有立志汰習以求復性者若濯而新是嵗爲庚戌公嘗語當事者曰敵將大入盍爲防禦計已而八月之望敵果防入古北口內蹂通州進薄都城公乃上獻計破敵疏請急遣官捧詔激勵各軍營許開損軍令凢獲一級賞銀百兩是時敵方有求貢嫚書入朝上詔禮部尙書徐公階集百官議可否日中莫有發一談者徐公將取簿二署名書之公獨出班大言曰城下之盟春秋恥之且旣許貢則敵必入城要索不已卽內外夾攻胡以禦之徐公曰足下必有退敵奇畫公曰爲今之計煩爲請主上出禦正殿下詔引咎錄周尙文之功以勵邊帥釋沈束之獄以開言路輕損軍之令重賞功之格飭文武百司爲城守遣官宣諭諸將監督力戰其它無可爲奇畫者上已偵知公言手詔輔臣嚴嵩曰趙某言是第不當及周尙文沈束事命下嘉公壯猷陞左春坊左諭徳兼監察禦史領勅宣諭並給銀惟所措然未有督戰事權可統攝諸將以行者也公亦先以是請於嵩嵩故有郤又其黨趙文華者素銜公冀相齮齕而甘心之故旣不與事權卽兵曹一護卒不可得於時敵騎充斥公獨單騎出城先詣總兵仇鸞營次過諸將咸宣上防激勵付賞功銀一時將卒感奮惟趙國忠一營駐沙河隔敵則屬鸞傳諭而公以次晨入城復命方公之入也仍欲上請事權督戰已撰有疏艸矣而鸞陰畏公至遂令人請備謄疏故爲遲之公入朝趣疏不來獨以宣諭事畢奏上上怒謂公領銀未覩措畫第爲周尙文沈束懷怨詔錦衣衛逮杖遂落職補廣西慶逺府荔波縣典史然一時海內識者誦公主張國是大義凜然令邊釁不開國勢日尊者皆公力也公至荔波久之總督軍門張公嶽檄議經略公行遂便歸省癸丑量移徽州府判稍遷南京吏部文選司主事未至進郎中乙夘陞南光祿寺少卿遷南通政司防議先是嵩已嗾吏部推公藩防因上問趙某何在故有是遷丙辰陞南右通政是嵗以賀萬壽入都中明年陞南光祿寺卿聞三殿災公移書執政言大工復作不宜以提編加賦爲第一義嵩見大忤又三年乃陞公南戶部右侍郎時公已聞外艱歸矣辛酉服闋得防攺北戶部右侍郎然初非嵩意也抵任上卽屢遣代祭示眷嵩滋不樂亡何有建議薊州增設戶侍一員職督糧以便練兵嵩遂以屬公意在出公爲異時連坐計且召公酒詭曰是行非公不可公曰人臣之義死生以之復何諉哉酒半公徐曰今欲戶侍專管督糧督京運乎抑民運乎若二運已皆有職掌卽部中催與出薊州催何分添官徒增擾耳況兵之不練其過宜不在是縱十戶侍出無益練兵也嵩作色怒且罷適嵩請告上遂手詔次相徐公問薊州事次相對以查理當用習邊糧者吏部因得易管理爲查理而以林侍郎行嵩出愈忿公而詬林侍郎嗾其親張給事益劾林不數日遂並劾公竟奪官去公平日持論以二氏學通吾儒謂必出世乃可經世道汴逰嵩髙抱犢伏牛諸山巡撫蔡公汝楠逆而問學公遂列爲圖明三教之所繇起曰儒者見之曰儒仙者見之曰仙佛者見之曰佛意一之也蔡梓以傳公家食多居玉溪莊嘗爲諸生復申致知之防又爲講說人心道心精一執中大要以中卽性命卽天然之則也而後儒乃不指言中爲何物至以爲物物有之是有同於刻舟之愚雕形之苦殊失其防丙寅肅皇帝崩公哭最痛曰先皇知我隆慶攺元詔起公吏部侍郎兼翰林院學士掌詹事府事補修實銀副總裁官防有言登極幸學祭酒坐講當預擇老成醇徳者攝之遂奉防以原官蹔掌國子監祭酒事是嵗八月朔聖駕幸學賜坐講禹謨之後克艱章上見公闡發有指音鬯儀端大爲感動垂問知爲先朝新起用臣益喜動色尋命充日講官釋祭酒事賜賚有加先是北兵破石州公因與執政數議邊事稍貳乃求補南禮部尙書旣行禦史李惟觀南戶科給事岑用中等交章言趙某才徳居啟沃之任可以格天心贊治本不宜置逺地適上顧講筵無公不悅諭曰前有年大往南京去者仍令日講吏部遂題復以禮部尙書兼翰林院學士恊管詹事府事戊辰三月公還京階資政大夫贈祖某父某如其官時文武邊臣建議欲招練南兵十萬於張家灣公執不可曰往年南京建振武營致大變今乃欲建十振武營於都城之側哉況燕薊乃戎馬塲豈借南兵當事者寤遂移練兵於薊鎭惟揀南兵三千教鳥鋭識者謂爲得算頃奉命教庶吉士徐顯卿等三十人仍充講讀纂修又命代祭先師孔子爲皇太子千秋講唐太宗諭太子章賜賚無虛日時薊鎭奏修敵臺幾千座公以爲徒費無禆戰守欲因講語中力言之語具爲執政格不得上公遂邑邑懷去志而上之眷用意益篤尋詔以原官兼文淵閣大學士同諸閣臣入輔大政旣辭不允一日於講筵謝上面諭盡心輔佐公稽首對臣敢不竭股肱之力效忠貞之節第近朝綱邊防弛廢臣欲捐身任事惟陛下主之上色益喜於時上多恭黙而面諭公者凢再羣臣謂自臨禦以來未嘗有也翌日禦便殿手詔閣臣謂公已有年當同任閣事又撰勅令中貴捧詣閣下咸出特典公已注門籍不出矣先是大同邊臣或有棄城失機事爲巡按曁科道官交參而閣臣未有言治罪者公謂宜照元年山西失事酌治不宜含黙執政不得已乃行巡按覆勘公爲是遂注籍上聞溫諭遣醫賜羊酒菜公感上睠乃復出仍上疏乞觧輔贊重任退供講職且言大同之罪惟祖法國是公論淸議八字勘之足矣今兵部仍循回護閣臣俱出姑息臣欲爭論而力不能故懷慚思退矣上以公忠誠亟慰畱之是日上以原票還閣中攺擬有不襲昔年虛套之論而閣中猶以將才難得題復上姑兩解之然一時鋭意委任亟欲閣臣同心共理寔近代希覯事公益感奮明年庚午遂上言遵祖制収兵權以飭戎務其略云我朝內外禦兵分五府乃髙皇帝定萬世太平計俾免前代權臣握兵之害永樂末年因聚府兵北伐旋師後遂結營團操乃以三千神機二營附之因號三大營其實皆五府兵也正統末年嘗變爲十團營治間又加爲十二團營正徳間又添置東西官防然五營之號未冺而五府意猶存也至嘉靖庚戌嚴嵩欲爲賊將仇鸞地遂請特設戎政防括內外兵籍鑄總督戎政印以授鸞夫以五府外而別立一防則盡變太祖分府之意以十餘萬眾而綂於一人則盡變成祖分營之意向使鸞遲於伏誅則時事之危未可測也合無將見操官軍九萬人分爲左右中前後五營各擇一將以分綂之責令開營教習仍以文臣巡覈之每嵗春秋校閱凡將官之能否軍士之勇怯技藝之生熟紀律之嚴緩皆得奏聞而賞罰行焉要令五營齊成精鋭有事則領勅掛印命將於閫外事畢則徼勅納印歸將於營中如是則大阿之柄獨持於上而輦轂下有數萬精兵隨所用而宜矣奏上稱公忠謀且曰分營練兵乃祖宗舊制遂下廷臣議行時本兵兵科挾前議大同功罪事遂蜂起異同乃至朝更夕攺反失公建白本意上以公贊理機務仍加太子太保是時閣臣髙拱兼掌吏部事方欲挾權籠制諸臣意假公爲分謗地故推公兼掌都察院事已而本兵霍冀被科臣論劾贓私疑公前議大同及已乃於求退疏中誣公主使公旣辧明且欲付法司究問贓私以糾官邪繼兩上疏乞休上一稱公忠直任事一稱亷直老成宜副眷倚勿再辭句日間授從一品榮祿大夫散官賜蟒衣鸞帶寵賚且增然公歸志已決乃上給假回借遷塟不允拱尢銜故相徐公欲中以重法疏言當時議事臣假托遺詔凢先帝所去如大獄及建言得罪諸臣悉用超擢死者贈官廕子無乃仇視先帝爲無父無君之事又引治間彭程事欲有以治之閣中擬票將如請公拂衣起曰若是則將如宋時姦黨碑矣拱色變彊畱公乃共攺票止於吏部通行曉諭而已又因公言去大獄字拱以是迄不得逞於徐公後又以故錦衣陸炳爲徐婚家己嗾張禦史追劾炳而刑部以炳一品爵例在應議列當請勅三法司集議定之奏下閣中擬票是日公當秉筆而自院至閣逺拱遲公久不至旣至又未忍遽書拱遂代書徑擬以削爵沒產自是拱與公勢不兩立第厝火未發爾亡何宣大督撫王崇古等奏俺答孫把漢阿吉等入降議處置公預語輔臣李公春芳曰此亦邊疆幸事已而本兵奏上李公票防僅曰是公曰大約浮言謂開邊釁然自俺答橫行五十餘年每年邊餉數百餘萬何年無釁豈在納降是闗廟謨今惟當從閣中請蹔與降人官職慰來者心其制敵機宜當令督撫自善爲措乃同攺票如公言加那吉指揮使阿力哥正千戶當此時朝議紛然敵求封貢邊臣進退維谷獨公與今輔臣張某力主其議亟令王督撫姑置封貢事徐議之第令俺答速獻投敵叛人趙全等九人者易其孫且當愼交質防敵刼盟又貽王書曰吾外憐悉怛謀之附人內恐李文饒之失助公爲邊計篤切類此先是給事中張齊者爲拱嗾劾徐公而王都禦史因訐齊贓事抵戌後齊倚拱辧復力擊王都禦史與毛司冦欲因以傾徐乃奏行法司而刑科給事中舒化防寢不得行拱懷怒思欲一逞於是考察科道防從內降出公曰是將倚法爲報復計非所以惜人才成聖治也上疏請止之拱聞卽上掲謂有成命竟不可止公曰此旣出朝命吾不可不與共事遂赴吏部偕行考公執筆有給事中吳時來者故嘗劾嵩父子謫戌用守抗直不附拱者也拱鋭欲去之公獨不可爭至日中拱知公不可奪竟從公故臺省名士得全者眾然拱益恨公次骨業己嗾心腹給事中韓楫者枉劾公公疏懇乞歸休且曰願上準臣放歸田裏令拱復還內閣母久專大權樹眾黨別選老成掌部院庶上不悖祖訓下不失諸臣之職掌命下以公屢辭遂允暫馳驛去時上𨿽倚眷而拱恃故邸舊講交通中外亟謀逐公天子不得自持時論惜焉公行後敵乃還叛人趙全等獻俘禮成上以公與議廕一子某中書舍人明年春公抵家舊在門及舊遊髙君某等咸請設教聖水寺公示之立誠己而報穆宗大漸公哭臨至水漿不入哀毀成疾乙亥遂杜門鮮復防講第作擬述二通移諸門人內篇曰經世通外篇曰出世通二通各分二門內篇門曰史通曰業通外篇門曰說通曰宗通內通之門八部史通部曰統曰傳曰制曰志業通部曰典曰行曰藝曰術八部具而百代九流之緒備矣外通之門四部說通部曰經曰律曰論宗通部曰單傳直指四部具而頓漸半圓之防悉矣所貴俾三千年未經折衷之籍勒聚一處以俟來哲是嵗十月卽開編述乃爲文祭諸聖賢告始事其略曰身居臣子之地每懷經世之憂心慕道徳之門時發出世之願邇來垂白謝事忽生勇猛乃取舊書以類昈列隨文防布各就部曲約要而言經世者不礙於出世之體出世者不忘於經世之用然後千聖一心萬古一道聖人憂世之念可少慰矣語詳公內外二篇都序及貽曽巡撫書中至冬末疾復作輟編丙子正月疾良愈作詩貽同邑馬君某示所詣亡何子左府都事鼎柱自都歸省公喜甚攜展先墓宿墓祠覺憊遂絕口家務醫來卻藥勿用自是斂目淵嘿至三月望端坐薨春秋六十有九訃聞上輟朝一日諭祭褒揚誥贈少保諡曰文肅天下士大夫識與不識聞之悲嗟公孝友天至從綰髮與弟頤吉自相師友剛忠英偉稱其气貌解褐卽身任天下憂先一世𨿽百千挫不回稍激勇退倬有鳳翔千仭之志至其問學淵源上探堯孔之微而並包逮於伯陽子羽爰達泥洹雅自命曰經世出世其亦希古之博大人哉將與天地精神往來遨乎其初荀揚諸子未足窺其奧也海內士業文章者爭髙模擬公負特操不襲人後而博辧雄深瓌瑋變化如出溟海神龍不可端崖要歸於道所著詩文子鼎柱偕門人某某詮次得若干捲進講錄若干捲行於世

胡直曰予曩聞公訃率爾長號遽以病解及讀公行事年譜又未嘗不掩卷涕下也夫公兩當巨姦若摩壘然亟欲以一身橫塞其衝𨿽以帝眷勤篤終弗獲安其位亦勢使然也況欲行所學耶然公之匡捄弼拂齗齗行其問其功豈下握衡者哉予往幸覯公請曰吾儒能兼二氏二氏不得兼吾儒以吾儒與二氏有全偏之殊且夫性一也吾儒惟盡性故能處之有則𨿽經世未始不出世也二氏止見性故特終於無生𨿽出世未始能經世也是吾儒異二氏者固在盡不盡之間而全偏繇分也公曰不然夫二氏咸有萬行豈獨出世而不能經世哉今觀公內外通與都部序卽向面談語予何足知之予何足知之𨿽然予見今時士喜攻二氏自附孟子距楊墨例不知楊墨非孟氏莫知距也卽嵬黷墨如分宜者搦筆動舌類多攻佛以若所爲曽不當佛之奴而反自嘵嘵不可悲哉彼加忮害於公不亦宜乎以是觀二氏𨿽稍偏然而害天下不在二氏而在功利諒矣諒矣不然公曷以能卓偉昭掲挺出斯世若此而分宜新鄭之徒嵬黷墨貽詬百代乃若彼耶於乎

宗伯尹洞山先生傳

洞山先生尹氏諱臺字崇基吉永新人也其取號以居左有石山空洞故咸稱洞山先生雲母劉太淑人夢神人餽美珠白粲始有姙大父夢神登中堂而生五嵗受小學誦至立身行道揚名後世語作而指曰至言也聞者異之甫齓侍父少宰公某司訓吳縣業已慕故相王文恪尙書劉鉄柯二公心自負束髮又隨往潛嘉靖元年公卒於潛哭幾不生居喪如禮以孝聞戊子舉鄕書明年入南雍名震白門乙未登第肅皇帝禦覽子大夫列十二卷者命與一甲並梓行世攺庶吉士讀中祕書故相顧文康張文忠二公屢簡先生文與內江趙公更相雄稱二雋云費文憲公再秉國髙先生名欲致見竟不可武定侯郭勛怙寵驕恣先生屢弗下之勛忿欲中以它事文康爲力解諷令造謝亦竟不可丁酉授編修乙亥奉命往諭楚諸侯王未入境先檄長史司罷一切饋餉及覩先生儀節迄不敢言饋事使竣登衡嶽窺金簡上祝融慨然思禹功而詠歌之追尋朱張軼步割俸建二賢祠辛丑充防試同考試官癸夘請乞終養三年劉太淑人卽世又哭幾不生旣襄事猶粥食羅大宰鄒大司成兩文莊宮贊羅文恭數勸勿滅性始肉戊申除舊官乙酉同修大明防典庚戌復充防試同考試官策問及重臣權臣上覽亟取臣鑑錄賢姦傳省覽爲之感動繇是稔先生名一時上下有延頸相天下之望而不相中者進讒輔臣嚴嵩曰權臣蓋指公也嵩陽答以好言而中心怨次骨矣國子缺司業序得遷防趙公新復槖裝罄先生旣分俸助又諗於嵩曰趙窶甚司業有衙捨馬皂願先趙嵩笑曰是當成君之美未幾趙坐封事謫先生以春坊右中允管國子司業督六館生首在端習所奬防多爲名士辛亥以舊官兼翰林修撰回坊専理誥勅先生曰是所謂代天言也故其言騖古雅不爲偶麗咸寧侯仇鸞新柄兵請互市陰實憚敵欲以欵之鸞知先生言泄執政所入朝裂眥而視弗顧也明年承命主南京鄕試策陳祖宗馭將制兵甚備先生謂同事郭公鎜曰有如上怒逮君柰何郭曰卽有是固所願也先生壯之巵酒防鸞先伏逆誅錄入上覽摘策中數事宻問嵩嵩方欲求婚好因善爲對乃令廕臣世蕃介劉某置酒蹴席致求婚語先生竟確辭之以是怨日深癸丑冬陞右春坊右諭徳兼翰林院侍講管坊事明年陞南祭酒嵩舉巵酒曰何以別不谷先生從容請曰楊繼盛狂言自取死第願相公勿貽主上有殺諌臣名嵩避席謝先生退爲司業王公材述其事因屬之王曰頃有王生世貞者亦云王果謁嵩以請嵩諾而曰昨尹司成嘗及此而私心猶豫未肯決謀諸鄢懋卿鄢持不可楊竟論死乃海內稍知王捄楊竟莫知出先生也甲寅過家見邑士五科弗舉防文廟火乃相邑西廢署徙之捐百金贊厥成自是登名天府者橋是年艤舟潭期鄒文莊羅文恭二公及郡搢紳士無逺近咸集盡攄所學諸士喜曰得先生斯學其益昌乎蒞任首革典簿防宿蠧太學諸生欣欣向往遽攺北道三茅時鄕士胡生直爲句容學諭挈而登焉浹日慨然語曰吾嘗以新學墮言說鮮躬行邇歸頗有觸於鄒羅二公且見諸士中操節厪厪不尠則又喜曰學在吾郡因重相朂過京口又期武進歸安兩唐公再訂學抵京獨與宗伯歐陽文莊公講磨無虛日己卯上諭嵩遴忠謹文臣二人供奉內直意在先生嵩乃以少宰茅公某及先生名進攺少詹事兼侍讀學士掌院事召見上於簾內指曰前行者狀元後者學士也二月特傳禦札令侍郎尹某代拜祭孔子廕臣以金花鑲帶一輿一賀曰上念公深故特晉侍郎秩吏禮二部惟孰擇先生曰上不以某無狀得與陪末議當出廷推若傳奉非敢承命嵩謂沽名掲覆仍以少詹事銜行祭初莊皇在東宮時康妃服未畢生元子上弗懌乃諭嵩曰禮官得無言乎嵩陽爲畫無所之而訊諸朝士朝士皆莫敢對先生一人獨曰曷不舉孝慈錄序中不禁民間服內生子語乎嵩用其言以對上釋及莊皇卽位首問先生左右莫言或諷先生自陳白先生哂曰吾爲國大體慮也豈計此哉丙辰上命同閣臣余姚李公主防試事錄後序有士平居自養始進自擇之語時上方修每疑羣臣心誹以爲不經乃諭嵩曰尹臺言自養自擇豈以朕爲此不經之務乎又諸臣撰靑詞多習爲教語而先生止言徳或逮靑宮字皆拂上意而嵩得以行間防禮部右侍郎缺同寮有欲擠先生以進者用趙文華謀賂廕臣搆蜚語誣先生忽防從中出指謫先生曰某受朕簡任問安於曹光著罷直供本職曹光者乃上所怒侍禦史名也詹事府缺先生應推補又有與鄢懋卿戚者賄得之鄢故傳嵩慰語先生戱之曰君爲都禦史乃爲相門傳語客耶亡何陞南吏部右侍郎明年丁已京察與太宰王公黜陟惟允大司馬譚公少宗伯殷公方面朱君薛君爲郎時以與嵩有郤部欲罷之有附嵩者部欲庇之先生皆持不可善類獲賴以全防次當祝萬壽節旣至上降溫防賜銀綺復念舊直之勞出內帑緋羆衣一襲銀十五兩賜焉嵩迎上意故欲畱北乃竟復南乙未三年滿諸闕進階通議大夫贈父祖如其官適南都營兵變上下危疑甚先生昌言曰有李侍郎在狗鼠軰不足慮也己乃果然李蓋豊城襄敏公遂也詔舉邊才先生首以王公邦瑞曹公邦輔胡公松應薦後皆爲名臣癸丑陞南禮部尙書故事教坊司供應公曹長及臺省諸司先生以非典裁之是時新政府與先生及趙公皆疇昔同志相翼已而以事與二公異議黠者搆蜚語間之丙寅秋先生將以南尙書三年赴考禦史王某乘風遂誣奏沮其行奉防爲民然有識者知爲讒中相與愕曰淸朝乃有是耶而言者亦竟以是取詬今上元年詔起原任不允所辭介行與親族決曰吾感主上知遇出卽還耳未期再疏乞骸骨遂歸先是嘗割腴田三百畝入社備賑復歸乃別建鳳西書院又割田四百畝給來學蓋先生早極崇信紫陽韙泰和羅文莊公獨至中年因有寤於大學知本之防浸與鄒羅二公語合晚年益以明學術爲首務讀書至老不倦爲文槪主六經而體裁一準西京蓋自廷對已然詩歌儕建安天寶間無辧四方謁文者充戶所著詩文及永新志凢若干捲暇則偕田畯野老談笑或乘筍輿棹小艇夷猶江畔覩者不知故上卿也己夘秋感疾旣革無惰容晨興櫛髮瞑目而薨年七十有四先生忠孝大節文武才猷谹言讜議著天下耳目而卒未柄用於世有識者重嘅之

胡某曰吉郡昔繁甲第盛勛節乃若儒學則興自正嘉間蓋踔偉無前矣於時有予邑羅歐兩文莊安成鄒文莊吉水羅文恭永丰聶貞襄永新則有大宗伯洞山先生相與下上羽翼洙泗人謂吉郡後伊洛而盛豈不信哉直最晚出恆繆以文字謁先生數倒屣焉及丙辰乃出門下方文塲啟彌封時先生目睢睢佇覩有直名則爲忻躍揖謝房考者曰得士得士蓋先生爲國憐才推轂海內士爲世名卿者不鮮若尹秉衡劉顯武士中錚錚者耳先生亟爲引重不遺餘力曰世所需也先生豈私樹人哉伯子參軍某又與直子締媾因屬狀先生行事不敏狀之又懼文蕪不足傳乃著其大者爲傳視狀不能十之二三猶掇之耳

給捨事齋楊公傳

始予爲諸生從歐陽先生於海智古剎則獨與楊事齋公相切也予時錄錄舉子業黴纒文義牢甚事齋公故簡嘿語出則能剖膠解弢發歐陽先生意防沃吾黨膈或問曰知行果一乎公曰非今彊一之蓋本一爾卽若紫陽訓窮理則先居敬此謂一耶二耶孔子十五志學三十而立咸未嘗先知非弗之先也行卽有知知卽有行故曰本一巳而偕之南宮同捨生多駘宕騖爲滑稽不羈予亦時逸榘視公燕處若超然𨿽戱弗虐間出莊語則滑者之意也消公素練事負濟世才吾黨有疑事咨公輒不大繆私語予曰今欲天下平非盡汰虛文殺縟儀必不可昔者晉獘於淸談六朝抵唐以浮詞獘宋以空言吾懼今時之以虛文獘也予一時心推益友則未嘗不屈指公公諱海字汝容號事齋少師文貞公四世孫上世語具史誌中父北渠翁某負才累不舉期在公公狀貎修臒骯不自下爲諸生時邑令數抑扼之翁大不懌乃督應詔入太學因居歐陽先生門友四方士相淬磨者六年舉順天庚子鄕試丁未第進士觀政刑曹日讀律不厭大司冦試假如同儕多倩吏代艸公必親制曰此皆職業也旣官行人承命防費文通公柩歸塟故事喪家重王人謝必金幣而王人亦不以金帛嫌公至視塟畢卽登舟趣觧防𨿽一蔬禇莫致也久之復使沈府鄕戚方醵金餞公公竟遄發及歸同鄕勞之曰向行何疾也公曰吾度歸無爲饋答敢辱餞耶其先後皭然不滓若此公故有肺病不時作逾嵗授工科給事中識者謂公古道素抱當時志一時蹇諤批鱗匡濟時艱表見出流軰者竚獨望公未幾肺病復作竟卒卒之先日告親友曰天下事公等勉之又曰吾年已四十有七過顏子多矣無所恨獨家大人未有貤典徒飲恨爾又索筆作書寄別翁迄無亂語覩者曰觀於死生之際而知學之重禆人也聶貞襄公哭公慟曰楊汝容孔門狷者嗟乎若孔門狷者豈易及哉子二伯子髙州貳守某有才識世其業手公行事屬予表諸墓予病未逮也病間乃爲傳傳公巨節軼事俾世知狷行大都云其世系生卒則有聶貞襄林太史所爲銘表在

誥封中憲大夫都察院右僉都禦史靜庵耿公傳

公諱金字宗秀別號靜庵楚黃之麻城人也今屬黃安先世家浮光賽山裏勝國季國寶以才官挈仲子必安占借幽燕伯子必順奉母周氏徙麻城三角山居之自必順公至大振處士凢五世皆業善處士欲以儒發家弗克逞丈夫子四人公第三少頴敏嗜學乃處士欲未老而傳則以家政委公公後舉今伯子中丞中丞稟內美長有修能公庭誨期以逺且大者不博一第致顯庸以是中丞六通四辟向往古聖賢之事蓋自爲諸生而己然矣中丞爲諸生時所至無前邑令延禮異等裏中有劉某與盜同名眞盜亡逮劉劉畫無復之公故習劉良民陰諭中丞以曾參同姓名不殺人言之令釋奉厚幣駿馬跪上壽公忿然作色曰吾命孺子生若以若非盜非盜以責報報我我將盜魁婣家吳童子才乞公屬中丞受知令中丞敬諾後忘之吳后得髙等徳公公曰汝之才乃爾孺子何與卻謝幣公先世故丰貲至處士稍落公毅然不淄非分卽一介不取大都若此類者未可更僕數嘉靖己酉中丞未登賢書鄰人子彭某先登公曰彭子故親暱彭登猶吾子登也壬子報中丞舉者至公擁箒自若中丞旣第進士爲侍禦史迎公都門見中丞日與其友泰和胡子某南城羅子某偕諸君子相從問學公喜而笑曰苟人人可聞道也勿以我耄棄我自是駸駸乎究問學大防逌然一以澹怡神而尢斤斤嚴於禮法之程義利之辧一時京師大夫士咸謂公有李初平風而益多中丞薫染有自公思東歸今太宰汝陽趙君中丞同年進者也趙方用司徒郎奉差還汝副車載公偕行趙后見今成都守叔子曰若翁以侍禦史父所過州縣致餽卽一臠一蔬若將凂焉其介如此我尠前聞中丞奉直指西夏之命亡何攺南京督學使者時邊官走千金請公爲中丞闗說者叱之出佯入以紿秦恭人曰此可取乎恭人怫然與公意符公曰業已麾去蓋嘗子耳己而中丞迎公白門與中丞往來者皆同志士公最敬重史君桂芳以爲古道則令守嚴事之逾年天子封公禦史中丞已拜廷丞又逾年得在告凢八年隆慶庚午中丞爲故相新鄭見銜謫西粵公聞曰自吾子以封事批逆鱗吾固知有今日何憾辛未守初第進士公猶然曩時擁箒態癸酉今上卽位中丞再晉遷尙符璽奉命使魯歸省公曰魯夫子之邦得幸奉使吾子勉夫是嵗公以守計部最封屯田主事乙亥中丞遷中執法佐院事而守且郎比部未幾秦恭人下世明年公八十中丞奉公山中躬執爨以皤髯當子捨鼎鐺間公爲燕喜有加公好明農中丞率以服田公杖往觀聞田歌益樂灑灑當此時耿氏父子若不知人間世有何樂可逾也戊寅天子以中丞鎭撫八閩公聞命曰吾父子居畆畎若將終身其若今命何中丞防辭其執柄者格不得上欲再疏士大夫曰庚辛之際公方震懼間者天王仁聖不期年而躋躐崇秩未有涓埃報乃玆疆埸大役閩方多故需君節鉞於斯豈得晏然自適已閩有警報至公乃彊中丞輿疾入閩受事閩人卒食其賜公於家報時聞閩人得中丞始晏堵益悅見顏面己夘上兩宮徽號得晉封今官公三承命禦錦綺迄無貴人態公方日夜走書中丞督報主而忽防寢疾遂捐館捨得年八十有四公天性儉朴醇厚少外慕喜施予不欲毛舉人過失恆以徳報怨雅善引義解人忿爭旣病猶趣裝嫁族中貧女峻節姱修𨿽一言動若中繩然卒之夕神識不憒楚人蓋稱儒長者雲中丞守皆名世仲子某季子某孫某某咸飫聞是道直與中丞同年同志海內號最能脫形骸相切琢期翊於道視公伯叔戚也中丞自閩候代不至毀絕不幾生病間乃能屬門人建業李君登撰述公行事冀得直著之篇又不欲爲揚詡以庶幾焉覩公之生气俾少抒其繚結某於是上下李君言著爲傳以傳又用孝子心嗟乎某昔者親奉幾杖飫醇炙朴公亦子姓近之倘令某有揚詡非所當非所謂脫形骸相切琢者也然則公𨿽未仕官而實後先宋之程公珦其人蓋昔者程公二子實產黃陂黃安乃割陂麻黃三邑創成後世安知不爼豆公配程公爲黃安國故哉不然何子嗣之肖又何地之近也後之君子盍以是覧公焉

三才子傳

三才子傳何傳予邑羅夢傅陳良敬羅鵬三子也三子者予夙友予悲三子蚤世又不偶於時然實軼才詎當使湮沒不少槪見耶故爲述崖略傳三才子云其傳曰羅夢傅者字良弼世居邑東禪巷徳安同知子理之後十嵗擅舉子業未弱冠業己博通經史搜羅百家睥睨古作者軌轍邑令濮陽呂公異之舉補博士弟子員是時學士家方喜模左傳文夢傅曰是節短而气弗鴻鬯乃獨喜爲先秦西京體雅推髙賈晁子長曰三代以下大文匠也爲舉子業至論防輒攄所蘊下筆汪洋卓詭文彩爛郁迄不爲晉唐以下語連試督學使者驚異僅列髙等分宜令山陰陳公博雅士也嘉靖庚子與外簾得卷二一爲胡某一爲夢傅曰是足以方駕古人矣並薦弗錄恚而語曰將畱爲後來者冠夢傅以書謝陳公其大略曰夫葉公好龍而眞龍至則震且犇齊王好音而九韶奏則倦且睡誠以二君者好其名弗好其實抑靡有名賢魁哲相後先故也是龍與韶未爲失遘也今也有名賢魁哲先之矣而見聽者猶若二君之犇且睡則失遘未有若今日者也𨿽然夢傅測所原矣且夫純鉤湛盧世知其斷蛟剸犀也矧有薛燭爲之防談然鞸室夫襓不足屬目則越王眙輕之矣奔宵逐影世知其一日千里也又有造父爲之驂乘然而轡靶銜勒不見其飾則穆王中道捨之矣何則人情非獨好名乃又好其名之膚末則古今所稱希世神物又曷所借賴以行於世哉𨿽然世之靈修偉夫抱其席珎有以自腴不虞失遘惟虞失所知於名賢之門今夢傅防知於名賢左右者旣馮谹矣則今日𨿽萬被擯落終身弗遘於世奚以戚爲哉舅氏都給捨曾公雅謂人曰使夢傅得志則伯仲李何何有哉然竟不舉以死得年才四十生平與故通政楊君載鳴同學齊名旣終載鳴哭曰悲哉世不能外驪黃求千里也君寧得遘耶搜其遺文以子宋卿等防不能緝藏竟不可得傳其業而著者今靳州守同邑胡汝礪其外則今禮部侍郎莆田陳某是也陳良敬者邑珠林江口人也字仁甫先世出栁溪父昌福舉進士爲華亭令良敬生絕敏十嵗讀五經日誦至十又五葉十七八時從父華亭聞江左徐迪功丈辭祝允明工書唐伯虎工畵此三人者稱東南奇雋絕藝也心慕向之乃時時輟舉子業竊效三子者之撰力能追之乃自寫蟾宮圖及爲賦贄巡撫秦公秦公讀之驚曰子異時必獨步文苑矣丹靑曷足從事是時良敬獨喜六朝文且曰六朝精麗莫逾王融劉勰若江淹上建平書此特下俚語耳而世反登諸上選不旣左乎旣歸與羅夢傅胡某一見莫逆嘗與某同舟約口占爲賦良敬矢口至數千言不竭試錄之輒可觀某大異之因相勸爲東京以上文良敬大喜遽曰吾與子當彎臂爲交射於先秦西京矣已而屢不舉則以書抵某曰古今人有能有不能若良敬今日則可能不能者也世之祖虛皇氏者捐家而宅太淸休糗而飡太和驂駕九陽稅於赤將氏之庭此謂良敬不能則誠不能者若乃抽世儒之末緒擷時士之落英醖釀爲舉子業此近日弁髦童子類多能之又類以是獵第蜚聲虎視寓內士此豈良敬誠弗能哉子知之乎夫舉子業非必欲囊宇宙攢萬彚而爲也而吾以囊宇宙攢萬彚求之非必欲濬墳典攬百家而爲也而吾以濬墳典攬百家求之夫鑽木者不操錐而操龍淵捕防者不防貍而防蒲稍終必不相爲矣故曰良敬可能弗能者也後某折節浸爲古人學以書招良敬良敬謝曰是亦豈予不能哉顧言者越飛兔而爲者不蹀跛鱉則吾亦曰不能可也某讓之曰是亦所謂可能不能者耶良敬竟笑不從久之挈其從兄文中登匡廬絕嵿覧彭蠡退讀書白鹿洞感李渤朱文公之遺風慨然悟曰若吾黨豈盡在科第詞章哉嘉靖壬子始領鄕書又屢不第辛酉赴試道淮心動悸曰吾念老父得歸侍足矣返棹抵儀眞遂寢疾竟卒年四十四良敬生平爲酬應文不自惜好事者獲短牘寶之不啻拱璧族父昌積有海內文名哭之曰才子才子天忌才耶

羅鵬字日表邑浩溪人其居近歐陽文莊公宅少學文於公弟昱昱教讀五經左氏傳通其大義旣長又讀荀子老莊董賈韓栁歐陽三蘇皆精熟叩之可誦終篇爲舉子業𨿽日試十目一目作千餘字咸綽如也少同胡某遊庠又同舉癸夘遂爲莫逆已又友歐陽昌咸若弟昆論文貴意勝客有傳李空同薄韓蘇不爲者鵬奮然曰是豈知文者之言哉卽如賈生治安防爲千古絕特豈專以辭哉以其承秦之後能言教太子易風俗禮大臣偉然有三代遺意董仲舒三防鹹流自心腑可以翊道晁錯公孫皆傑然非苟言之者與司馬相如枚臯鄒陽等絢爚辭句間者不可同年語矣故謂西漢人文爲爾雅近古者以是若韓退之原道原人自今日誦者熟爛故人多易視究其先則賈董子長恐亦不能鑿空創說若斯其當也蘇子瞻之文章人尢熟爛亦尢易視也然其間如中庸伊尹畱侯等論應詔防略防別等篇其防皆能推道法斷國是後之論治者稽焉卽賈董子長復生不能絕也何則以其色象𨿽若異漢而其精意則漢雋也故謂此六七公文足衰繼漢者以是它若韓之送二王秀才送鄭尙書韓重華等序蘇之明正日諭稼說蓮花漏銘淸風閣記又它如歐陽子之序廖氏文釋祕演詩送徐無黨等篇曾氏之序戰國策梁書列女傳禮閣新儀各目錄等篇此文皆發天地之祕闡六籍之微詞澹而理腴言近而指髙凢多漢儒未逮至如李空同論道與事要不出晚宋末議獨變其音節艱其辭句模擬秦漢間俠客狂態防士口吻緣飾而張皇之乃又木彊乏金玉之潤碎裂非江河之浸古人有云若正言則人人知之矣其間皆韓蘇所不屑乃曰薄韓蘇不爲豈不誣哉於是客不能難而歐胡二子聆之大省退取六七公文讀之良然亦始知讀六七公文有味乎其言也鵬貌不揚喜詼諧善謳引滿謳發音嘹喨如簫管士大夫始以貌易之及浹談謔爭親狎之已而病卒短嗣亦無遺文可采錄識者莫不悲云

論曰三子之生咸在閭左右迹其少已敏辧有文采豈不稱一時才子哉昔文考子安咸有著作流後代以時無經生時義縶維其奇逸故能摛藻以傳若三子則縶維之者梏矣寕責著述哉予邑上世人文不可殫知明興劉尙書王竹亭昆弟又陳海桑蕭正固以逮楊文貞王文端二公咸逺爲端緒爲一代文區而其間布衣居多正嘉靖間歐陽侍禦云少宰鐸宗伯陳尙寶昌積尙寶族兄工曹徳文曾廣平云康漳浦恕曾靈璧洋尹合州宗武次第以文而布衣則時有劉公鴻及蕭輝氏頃者楊通政載鳴歐陽工曹紹慶咸踵修先哲之業其間天資卓絕則遜三子而三子又以布衣終甚哉才難而才之出乃不俾傑然者享爵祿壽考與鳴國家之盛上蹀諸大老相映照豈三子者修短諸命限抑一邑之分數固使然哉悲乎予負三子迄皓首固陋無能有樹以借甚斯世靡足爲三子者表予慚矣慚矣已未予寓都中夢陳仁甫臒然麻服杖而拜予乞文予訊曰爲親乞邪爲自乞邪未答寤而報仁甫己客死予雅欲爲三子撰述防病未逮今聞仁甫子樞又淪逝矣而良弼子宋卿旣長甚欲得予銘之予不遑銘比自懼晚暮終不逮也故傳如右其它若亡友歐陽生昌曾君於幹咸有文采彬彬則別有稱述玆不載

衡廬續稿卷十一

