

禦制題元憲景文集並各書其卷首

宋庠宋祁兄弟同負盛名且同舉進士時以大小宋並稱乃其官位一至宰輔一爲尙書事業所就旣殊情性亦奢儉各異故其詩文沈博新警因各隨其性之所近而爲世所傳誦則同及戒其子不令刋類文集行世亦同迨其後𨿽經合刋繼而仍歸散佚又同玆復裒輯成集並以聚珍版印而流傳之又無弗同其同不同之故庠與祁固無能知之餘亦烏從而知之然其散也由於自欲韜晦而其聚也幸有永樂大典之僅存佚之於七百餘年以前【宋天聖至今七百五十餘年】而完之於三百餘年以後【明永樂至今三百七十餘年】則又復歸於同余因合題一詩並冠於兩集簡首更使之不同而同則向之所謂同不同者皆可勿深論是之謂大同

二宋合刋曽紀王【宋嘉定間郡守王允初倡議欲合刋二宋集以屬郡文學陳之彊未就而去其後太守陳芾捐資刋成之見之彊序】惜哉分集失傳詳學如有本終難晦行不負言久益彰伯也孤風標雅操仲兮彊識富文章𨿽稱儉過及奢過弗愧元方與季方收拾碎珍得全冊吟題七字冠前行休嗤大典紛割裂愛禮幸玆存餼羊

欽定四庫全書

集部三

景文集

別集類二【宋】

提要

【臣】等謹案景文集六十二卷宋宋祁撰祁字子京開封雍丘人天聖甲子與其兄庠同舉進士累官翰林學士承防諡景文事迹具宋史晁公武讀書志謂祁詩文多奇字證以蘇軾詩淵源皆有考奇險或難句之語以今觀之殆以祁撰唐書雕琢劖削務爲艱澁故有是言實則所著詩文博奧典雅具有唐以前格殘膏賸馥沾匄靡窮未可盡以詰屈斥也陳振孫書錄解題又稱祁自言年至六十見少時所作皆欲燒棄然考祁筆記有云年二十五卽見奇於宰相夏公試禮部又見稱於龍圖劉公蓋少作未嘗不工晚年特爲進境至於陸機之謝華啟秀韓愈之陳言務去以爲爲文之要則其生平得力具可想見矣祁曽戒其子無妄編綴作集使後世嗤詆今據陳之彊原序所稱知在嘉定時安州守王允初等曽將二宋集合刋但序內僅稱其言八十餘萬未經析及卷數祁本傳稱集百卷藝文志則稱百五十卷又有濡削一卷刀筆集二十卷已與本傳不符其餘如範鎭所作神道碑馬端臨通考則俱稱百五十卷曽鞏隆平集王偁東都事略陳振孫書錄解題及焦竑經籍志則俱稱百卷鄭樵通誌則止稱七十八卷唐庚序則稱二百卷因集已失傳記載互殊莫詳孰是陸遊集又載祁詩有出麾小集西州猥藳蜀人任淵曽與黃庭堅陳無已二家同注今亦不傳近人所輯北宋小集中有西州猥藳一種乃從成都文類灜奎律髓文翰類選諸書采輯而成非原本也玆就永樂大典所載薈萃裒次釐卷六十有二𨿽未必盡還舊觀然名章鉅制諒可得十之七八矣祁兄弟俱以文學名當時號大宋小宋其兄庠遺集已從永樂大典采綴成編今祁集亦於蠧蝕之餘得以復見於世𨿽其文章足以自傳實亦幸際

聖朝表章遺佚乃得晦而再顯同邀

乙夜之觀其遭遇之奇良亦非偶然矣乾隆四十九年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

景文集卷一

宋宋祁撰

賦

圜丘賦

若夫天地之區旣奧而腴王者所以作京焉神明之隩匪攻而築上帝所以定位焉我朝之擁歸運也譏函鎬保界之陋鄙周雒渟瀯之淵乃據梁之芒芒偵河之渾渾畫邦畿之千里於以宅天子之尊然後翼翼幹幹作邦孚先禘其祖之所自出兮遂有事乎昊天占國南之七里得髙丘之崛然自幹防之初辟保坤靈而不遷藏偉兆於遐葉震元符於玆年此烈祖所以裒神之對神宗所以旅物之蠲眞考之所陟降丕後之所周旋藹列聖以烝衎總萬靈而賓筵翕降監之厚福焯巍巍而亡原則晉攷卜乎委粟漢肸蠁乎甘泉曽不得望我之末光絕炎況並驅而齊肩哉敢問圜丘之狀也其何如矣廣矣大矣略可詳矣上崔嵬以郁律兮外博敞而神麗遡朱鳥以髙蟠兮槪瑤魁而衺峙休气回復乎其椒兮榮泉滋滲乎其趾魑魅不若泯伏於其逺兮神明肅然離衛乎其邇於是攘之辟之其菑其翳修之平之其坎其畷上三陔以積髙外四門而疏陛列道糊赬重營界紫無縮版以作勞不借罽而昭侈因天質之自然非人力之攸致崒兮似髙山之在周邦嶻焉若隆脽之亙汾澨及夫涓日肇祀於郊之宮陶匏尙質金石有容璧奠縟以蒼蒼兮鼎歊云而隆隆百神服食蔓衍乎坎間兮有司守燎粲爛乎壝中穆穆天子相維辟公咸盛气以彊力相升降兮穹崇披大紫之莫莫招翠黃之雍雍合蕭薌於欽祡曳髙煙乎璇穹塞天淵以隤祉奮光明於無窮竣乎已事罔有不恭若乃自內出者無匹不行自外至者無王不止故我率乎祖而推本正乎位而升配使禮動乎上則神饗樂交乎下而人喜畢九州以獻力罄一純以盡意君子曰觀天下之物無以稱其徳所以因天事天取至誠爲貴則斯丘也實國家集福之淸場事神之寶畤國聴之所憑厚靈心之所翔會駐魄寶於飈歘賁萬圖之方誌彼艸樓列仙之館像設王之廬豚蹄種祠之托鱗長九淵之居皆祠官之細祀族之餘尙且落成者鼓吻而極嘆乞靈者防筆而爭書叛宣父以語怪溺丘明之好巫獨圜丘巋而遺美寧儒者佁儗而未之思歟遂作頌曰屹圓壇赫昈昈大盤盤兮君之升帝是饗鞏而安兮禮無違福不回委如山兮聖繼聖萬斯年長監觀兮

陳州瑞麥賦【並表】

臣某言伏以厥田惟上界王國之右藩以谷俱來告我牟之紀瑞事昭邦縡美溢農書恭惟皇帝陛下茂擁蕃祺恪經善物弄漢田而勸嗇揉神耒以訓勤扈有九官務盡耕耘之法地雜五種深防水旱之虞屢勅攸司勸登宿麥至誠上達嘉气下翔發爲兩岐告成八政田祖有神而徯應守邦作繪以來圖庖穗孔蕃天心爲豫並詔儒館交掞頌章良史必書無謝歸禾之命升歌大備遂髙多稌之詩臣位屬冗閒辭流澁訥隔從臣之品無預奏囊效遊童之謡亦均嬉壤冒聞黼幾集懼嚴淵謹夙夜齋戒撰成陳州瑞麥賦一首隨表上進賦曰冠三輔之上者莫邇於陳接五穀之乏者孰先於麥當乘離之令序挺降麰之瑞殖盛气云郁混鱗隰之初霏密穗金繁動星田之霽色兩岐旁秀六穗牙出厥華芁芁厥穎栗栗田畯奔告守臣駭觀伻來以圖悉上送官他谷弗書視麥禾之最重吾王攸助知稼穡之惟艱沬北爰采罔劭乎力農關中益種無聞於錫祉詎若天極歸貺神明效異偕蕃椒之盈升配命禾而合穗迎層宙之休气冠中田之嘉谷繪我於瑞圖辧我於凡菽防至尊之渥恵播新聲於弦次上可以薦淸廟之馨品下可以助外饔之食劑

皇帝後苑燕射賦【並表序案仁宗本紀不載後苑燕射事此賦首云執徐統嵗當是天聖六年祁攺國子監時上】

臣祁言伏聞今月九日幸後苑詔宗室賜宴射弓者气肅商旻神淸漢籞展懿親而合宴講王射以侑歡常武是經良辰飾喜恭惟皇帝陛下靖嘉民極勤訓道樞鈞眾志以惟精乂永圖而無逸夾輔蕃屏立愛於周親夏屋權輿示慈於鎬飲乘九秋之盛集修六耦之帝容終日射侯不出正而命中嘉賓式燕實厥篚以奉將洽公姓之樂胥竦臣鄰之詠嘆多儀有煥在古防偕臣位屬冗閒業専講肄久陶景化竊耳大猷敢萌誦聖之心仰企彊名之作感緣中發𨿽極抃於四支音以叩煩更增羞於五降謹夙夜齋戒撰成皇帝後苑燕射賦一首繕寫隨表上進

臣聞羲圖肇畫諸暌取星弧之象周文彌郁大樂著天騶之節諒以四方爲志本男子之事一張作武震王者之威自秦制專私漢道云雜徒存燕射之舊禮罕聞明辟之親禦惟魏祖畋南皮之野一日射雉獲六十三頭史筆詫其妙文成避靈丘之區仰山發矢髙四百餘丈琰刻旌其處是皆殊絕之詭遇本非揖讓之多儀攄其善經徯我嘉會恭惟皇帝陛下載膺周之陳錫紹放唐之丕律髙拱巖廊之上丕冒環海之表百執之駿奔走無或曠官四方之大和防不知何力於是外朝夙退杪秋告丰慶重合之陽名申式遨之夏具披虎落之囿會麟定之親始講射侯之容將明潔觶之禮若其天威粹健帝表胖正雕弓栗笴儼若有容棲鵠畫正砉然命中歡聲回商琯之肅余勁助霜旻之髙宗室奉觴以次稱壽僉謂天挺其武所以輔文之縟事本於禮所以綴樂之諧蓋陛下財成大猷冠卓千古是而弗紀有司之過也失言以文逺功由賦宣不有作者將何述焉其詞曰執徐統嵗少皥司秋月著授衣之令日紀吹花之遊僊盤露變神闕云浮田畯告茨粱之獲鄕童啟豫助之謳上乃畱矚良辰載懷茂苑呼蹕復道回輿帳殿望蔥鬱於麟棷披陰岑於虎圈蹌鳯遙遡相烏細轉涼翠下長楊之宮暝紫入棠梨之館千門洞接九幄霞連周邦則伯叔之懿漢家則肺腑之賢相趨規地雜簉瓊筵儼飛綏而交弭森委佩而凝鋗川醪溢泛騎炙紛傳湛其露而在艸需有云而上天先是司射謹官梓人庀具飾虎進侯張貍設步上干下乾之交維三乏三正之並樹排崇旌以虹拖畫廣堋而云布並夾並儲決拾相旅我物孔揚我儀用光剡矢薦於夏箙雕弓出於扶桑彩五施而列暈歌九節而升堂萬乘來禦羣心樂康隨月上弓與天張姬周則多材之主湯乙乃甚武之王有翼有嚴不戁不竦捨拔則拱應而中主皮劃其已徹勁羽飲而猶動駭踆烏於日域震封狼於星塜彼藝有六徒得乎剡注參連我善兼五不専乎興舞和頌掩前辟以擅名表上天之錫勇於是皇襟兌悅協气云蒸少府之賜錢流地庖人之割肉如陵示慈則折節加俎式宴則鼓瑟吹笙軒霞蕃後磐石宗英美發的之希代咸奉觴而造庭似雝澤之翔振鷺若辰居之環列星原夫射之爲義是謂觀禮外則審固而正躬內則雍容而繹志支左詘右之能項發口縱之異或合宴序賓或算多與祭公用隼而射墉觀如墻而揚觶中則得爲諸侯爭有似乎君子然特人臣之善容未識我皇之射意若夫修五常爲弓矯百度爲矢總黎獻以樹的罄綿區而除位參天地之控引順陰陽而張弛一發則英雄在彀虛撫則蠻夷防臂豈徒鵠爲小鳥取難中之名騶曰仁獸樂庶官之備而已哉是日太師闋樂酒正徹觴辰旋回指歸於未央

上苑牡丹賦【並序案賦系天聖七年祁爲國子監直講時上】

臣聞天以蓋髙爲質不待言以達意物以非常爲感不擇物而效瑞故日月得之爲見象艸木得之爲鴻英堯則蓂艸蒔陛陲漢則玉芝秀池霤桃夭美室家之盛蓼蕭著王澤之廣托寓𨿽細貺施甚明聖上卽位之七年春三月內苑出牡丹三種特異常卉其一雙頭並幹其二千葉一房其三二花攢萼跗足甚大葩色正紅蓋上帝博臨之都休精回復之地襲百昌以挺出震殊應而沓臻聖上美玆嘉生載延睿賞有詔侍從咸俾陳篇良以天瑞來皇襟豫物宜遂頌聲作其崇丘行葦之比乎都茘桂華之儔乎下臣無庸竊耳嘉致飾是蹈舞永爲文詞不敢預枚臯之倫庶將備遒人之采賦曰

夫何牡丹之挺育冠羣葩以擅奇歷上古而隠景逮中世而揚蕤桐君之錄兮曽莫餘毒謝客之詠兮蓋殊爾知有隋種藝之書疎略而未載子華繪素之筆彷佛而傳疑蓋神明其徳故隠顯從時昔也始來由皇唐之綴賞今而薦瑞徯我宋之重熙徒觀夫彊幹深根交柯委質膩理內滋誇容橫出材無用兮不取美於匠目子非甘兮不見傷於口實懷香馥鬱結防蔥宻讓眾卉之先榮燦靈華而後出鮮苞星布丹艶霞蔚雜雙行之重錦衒巳文之兩黻挹仙掌之承露遡咸池之浴日莫不玩之者怡神攬之者蠲疾彼芍藥萱艸之凡材穠李摽梅之俗物杜若騷人蘭香燕姞曽不得齒其徒況與之論其甲乙哉於是圭菀宻淸瑞殖欣榮翠華雷豫淸蹕天行眷大造之脗合慶神物之財成粵雙跗之特異與合干而同名爲貴於多何如千葉莫斯爲盛誰比三英信夫顧神縣以隤祉戛珍坤而炳靈匪一花之取貴蓋萬物之厚生於是宸矚灑然羣心樂只詔從槖以均賞肆詩風而飾喜且其鋪觀往圖各祛茂祉胡不出於下土而出乎京師胡不萃於異品而鐘乎花卉臣愚不識請占之天意若曰雙頭者兩宮之應同徳之象馨香升聞億兆攸仰千葉者卜年之數永命所基宜爾子孫以大本支三花者品物盛多黎庶蕃廡徳宇宏被恩腴周普有一於此尙可吒丕應奮終古況凝層昊之協气萃上林之敏樹重葩疊葉凝丹絢素邇顒若之龍顏間娑然之鳯羽亦由芝房之唱升漢之郊廟桃花之行著唐之樂府上方執衝徳合鴻猷特以人瑞爲應不以物瑞爲尢則是花也聊可玩於耳目故𨿽休而勿休

皇太后躬謁淸廟賦【並表案仁宗本紀謁廟時祁直史館在明道二年】

臣某言伏以遹追孝者雅人歌其匪棘能事神者書防美其多材況祗欵廟祧裒對宗禰宣治馨而有飶恍愾嘆以如聞従昔所難乃今具舉恭惟皇太后陛下至仁兼愛柔道體元保育長君就成聖徳出入一紀鞏固萬樞黎苗偃化則澤從雲遊殊鄰結好則倚若天等三光儲發斂之度百物遂零茂之宜且念措多方之治平皆眞考之遺法成功不薦審訓謂何亟詔攸司屬圖新禮躬按天飛之馭並會月遊之庭萬羽蹈揚褘章參亞逮晏朝而已事因列聖以居歆薰然至和入金匏而成像錫之多福塞穹壤以無垠臣屬在陪祠職當汗簡輕率斐狂之思少禆舞嘆之餘敢露懽悰自忘朴學謹夙夜齋戒撰成皇太后躬謁淸廟賦一首干瀆宸覽

聞夫祀以息民王假有廟昔人美而稱之殊不知粢盛之香所恃者昭徳祝史之薦不愧者信辭濟濟非盡志之貌翼翼爲多福之基然未有祓精意燀鴻儀仰瞻丹楹則祫而後獻俯奠嘉玉則告而不祈非聖後之有作疇能出千古而鬯丰規哉於皇齊聖紹天葆命佑育我長君財成我庶政十有一年綿區底定且曰予惟膺眞廟之托耿列聖之光投艱夙夜罔或怠遑幸三邊無誰何之警萬物躋仁壽之場若使成功不告則春秋祗事無以奉承審訓而享我先王丕顯明辟孝愛兼極將順徳音爰告方國列保廕於親慈諗勤勞於聖職粵若朝多吉士位靡瘝官乃承乃弼爲屏爲翰薪有芃棫河無伐檀此則聖後備陶姚則哲之難也淸問下民哀矜庶獄興列化條恢疏綱目杜其牙角保我墉屋此則聖後有成康措刑之速也每嵗命使繼好龍庭轒輼相銜厥角相平罔投以餌罔系以纓此則聖後保漢宣撫和之盟也能仁精廬聖仙福地有種於祠有歆於類莫不發少府之藏賁萬楹之麗此則聖後奉唐家戒禧之至也恭則易優儉斯少欲金玉不扣於上方之器纂組不麗於三宮之服別苑無從禽離宮無攺築此則聖後守黃老淸靜之躅也至於熙百志乂萬樞粹與天謀衝與道俱朝未昕而晰燎夜已乙而觀書尙且勤勞勵翼輯闕衮而按羅圖是以長樂之記彤管之史休功懿績紛綸塡委𨿽巧勞與智憂邈無階而勝紀是宜格祖謝成有齋卹祀答在天之丕覆擁如山之祕祉於是方嶽投頌臣鄰肄儀增蔽旒於法冕加縟采於褘衣皆宸心之參定掩前聖之未思乃以仲春吉日曳九旗參六螭云罕前導王軑下馳羲和掃霞以登照雨師沈景而藏霏攸䢐之民注耳傾目者以萬計惟恐屬車之行遲寶輅徐動云簾四垂翟茀騩乘次於雞翹之省莫不穆穆肅肅按周道而翳華芝有侐閟宮光昭帝容百工如繡廣樂成宮咀芝英以自潔秉葵首而有融鸞刀騞然刑麗牲以升幾玉瓚觩爾湛明水而函空邊豆惟旅鉶芼相從徧七室以沃灌罄一徳而防恭星妃備亞獻之列月後謹三酌之容二告交答萬祥來同然而歸蕃釐於嗣帝讓懿鑠乎祖宗是以祕祝私請無一當於聖躬寕不謂慮危以安保盈以衝𨿽古之任姒馬鄧區區述美曽不足踵武而齊風樂闋禮成回輿而歸天子乃擥率吁之固請建丕稱而揚徽拜奉瓊冊內薦椒闈上公旄節以焜照羣臣冠劍而陸離遂鴻名於茂實儷天極之巍巍已事而詔曰我之此行務達至誠不丰於暱不有其名惟齋心以交肸蠁惟合漠以侑神明然重勞百執之庀事聊第賜於公卿若夫防勲捨爵玆事體大則夫皇帝之躬耕

右史院蒲桃賦【有序】

癸酉之仲夏予受詔修書寓於右史院防繹多暇裴回堂除有蒲桃一本延蔓疎瘠垂實甚寡予且玩且唶以爲省戶凝切禁廷敞閒人不夭摧禽不棲喙與平原槁壤有間匪灌藂宿莽所幹而條悴葉蕓不爲時珍何耶得非地以所宜爲安根以屢徙爲危封殖浸灌信美非願因爲小賦代其臆對云

昔炎漢之遣使道西域而始通得蒲桃之異種偕苜蓿以來東矜所從以至逺遂徧植乎離宮去蔥雪之寒鄕托崤函之福地並萬寶以均載歷千古而舒粹玩之可使蠲煩食之足以平志不由甘而取壞乃因少而獲貴鄙柚包之輕侻賤蔗境之塵滓粵何人斯殖我於玆托深嚴之祕署切轇轕之文榱培孤莖以膏壤引柔蔓乎標枝泉石渠以防浸露金莖而滋布涼影於月宮獵重葩於禁颸蔽周廬之岑寂隠肅唱而逶遲彼得地而逢辰宜欣欣以茂遂奚敷華而委質反慘慘而玆瘁乏磊砢於當年讓紛華於此世是必野荄非層掖之玩菲實異太官之味困枳橘之屢遷嘆匏瓜之徒系亦猶郁栁有性不願桮棬之華海鳥取容非榮觴酒之饋胡不放之巖際歸之壠陰上敷榮於樛木外結庇於緇林防煙沐霧跨野彌岑丰茸大徳之谷棲息無機之禽保深根以庇本誡繁實之披心窮天年以善育奚斤斧之可尋辭曰階藥衒華堂萱爭麗枝以萬年爲名木以五衢稱瑞是皆托中涓以進藝荷鉤盾之爲地結實心以自如非孤生之所冀

景文集卷一

欽定四庫全書

景文集卷二

宋宋祁撰

賦

古瓦硯賦

有知已者貺予以古瓦硯一枚溫潤可嘉寶玩無斁感物銘惠因爲賦之其詞曰

粵有雅器以硯爲諡本瓴瓦之微物荷坯陶之洪施嗟興廢之靡常念終始而殊致昔何爲而湮沒今何爲而見異得非大廈云構飛甍山峙淩霧槪日橫蔽裏宮窈窱而相屬闕觚稜而叢倚敞金穀之爲樓防叢臺而成市莫不狀翠鱗而隱軫浮靑煙而旖旎陽烏結阿以上承玉女飛牕而下視忽代往而棟撓俄人非而室燬遇昆陽之飛屋逢霍家之徹第化魏宮之鴛翼災伯梁之魚尾於是星墜冰散光沈物遷狼籍舊圃沈埋野田失虯檐之瑞色掩銅霤之餘鮮朽壤晦兮何日縹苔封兮幾年或深耕而出壠或被髮而當阡詎毀方之可冀甘勝注之長捐何智者之胥防爛奇姿之下顚感無情之舊物將有用於羣賢爰究爰度載磨載鑴因其窳以爲受卽其陋而成妍我質具矣幽光粲然純漆侔黒潤瑉訂堅謝泥塗之幽處升文史之長筵或兔穎而前試或雞距而相鮮荷提攜於手澤涵文飾於言泉若乃尼父作經太衝能賦伯英臨池王充置柱君苗未之焚棄範喬見而悲撫𨿽寶肆之非齒幸哲人之攸禦摩頂至踵兮墨之徒將效勤於斯語

臥廬悲秋賦

澤國秋早霄垠夜涼孤云度隴流水周堂楡兼柳以同晚李與桃而代僵初收白羽尙展流黃城上星殘烏八九而生子林間露滴鵠十五以成行有客伊何於玆戾止左思洛中之傖父蕭育杜陵之男子濫簉幕廷寧磨楯鼻昧狗曲之禮歌陋雞棲之車柅結課嵗殿勞形日悴銜窶數以未容紿侏儒而幾死江淹本恨宋玉多悲撫雕年之易晚嗟芳物之行衰箕風槭以生宇娥月皓而侵帷寥寥鴈引嘒嘒蟬嘶壯士抱翻車之嘆長年有落木之悲況乃鞅掌孤官棲遲下館市門逞誚於刺繡冰氏見排於挾炭根同江北之移病比漳濵之竄愔愔臂肉己先家令之銷種種顚毛弗翅齊人之短感鶗鴂之妬芳懟鵾雞之申旦本無情於時遇誤防名於王府謝胥臣之多聞有倪寛之懦武感慨中發驅馳自許凝綷采於蔽翳戛正聲於韶濩均捶鉤之重輕督絲繩之規矩暴皜皜於秋陽抗喈喈於風顧有志於佐時惜無津而事主令伯之內轉難期盛憲之多憂有素翫瑤艸之變衰恐娥眉之遲暮豈知孤臣弔影客子回腸心隨波蕩愁並斛量數日惡生感離情於太傅二毛颯變動歸興於中郎織素非五丈之速舒喙無三尺之長願寫情而復獲徒掩袂而浪浪

感交賦【並序案賦系眞宗天禧四年祁在安陸時作】

夫浚井冽泉物之利也甘至而先竭芳膏煎蘭用之美也明極而自銷信哉是言吾見於太原王生矣生名賀字贊堯其先太原人也襟度衝粹風規凝簡左右就養慕嬰戲以爲娛卓犖觀書恥章雕而習巧學殖滋大聲譽駛馳由是四充賦幹賓賢一奏禦於宸覽引商之曲始寡和而攸稱躍冶之金終不祥而見棄而君曾靡屑慮嘳無尢言仁不中而反求气至剛而無害怡處宮畝坐進道腴旣閒且馳水曲之鑾有節不怨勝己嵇山之箭乃深天禧元祀予以父怙纒悲窮閻削迹企人室而孔邇卜親鄰而有初而君不我遐遺惠然肯顧切偲之義彌篤簪盍之情在玆乃至劘切藝文推明友契分山霧之餘潤襲臯蘭之一薫恩斯勤斯或推或挽俾惷煩之有賴非哲乂而疇依而君姿質素羸少小多病過鄭吟之三嵗甚漳臥之十旬越明年春食劑愆和防膏遘疢重繭下冰而已甚邪風造熱而疊攻六气之沴交臻九折之醫靡效革帶移眼悵仙骨之愔愔葆髮悲秋愒余陰之奄奄一日予往候其疾生舉手而言曰吾殆將死矣胸臆結轖血气周僨楚魂外散蜀肺中焦自玆恐不得復見因泣下數行夏四月卒年三十有七行路興嘆朋遊隕泣賫志沒地馮生之恨何窮積憂傷人盛憲之年不永直念古者異世同悲謹按君雅行素隆華冑相繼髙節應世暴秋陽而不渝奧思際天恥鞶帨而增飾雅善談理素樂名教執雕虎之疏賤未嘗動心視龍防之冨貴介然不屈加以累世淸白四壁徒立北堂垂喜懼之歲東陂乏膏腴之產而君夷險一致欣然忘貧範云之室無姬姜令伯之晚有兒息逮夫議圍失利綿痼相乘霞朝霧夕之沈歡範雪臺風之悵別醒憂洊委彊壽弗延怳兮鬼伯之來催偃然石室而長寢美志弗遂永懷李廣之數奇遺文頗多當類偉長之不朽人之云謝今也其亡先是君娶範氏末年生子未百日而君沒範旣早寡擁樹而歸庚申嵗予南涉大江戾止斯郡訪君之孫己三嵗矣天骨特異童遊不雜諒夫善慶之所積宜其孝謹之不衰藐是若人庶乎必復墓木將拱州來之嘆曷勝靑簡尙新秣陵之言永已追爲此賦式用寄懷敢同劉峻之廣交聊代山陽之感舊收紙長想屬思不文其詞曰

惟天地之肖貎鐘象數之最靈斡五行而宅秀攬萬物以儲精粵亨防之脗合倬思皇而挺生聨秀驥以服軛簉儀凰而舞庭藹媚天之吉士煥入彀之羣英嗟若人之間傑何遘時之熙盛襲淮水以啟冑追汾陽而薄景統三變之至道凝四端之粹性貌峩峩而突弁衣襜襜而方領馳妙譽於邱稷掩多奇於汝潁出乎類以拔萃砥其言而勵行軼士林以橫步邈霄塗而髙騁直恊華之啟旦頒深詔而求治鬻公車以千數集橋門而萬計莪菁菁而載育薪翹翹而咸刈蘋呦呦而鹿食場皎皎而駒至彼君子之修業奉裒舉而論藝馳一封之漢車冠百朋之周士紛采采之雪裳藹譊譊之帷被家抱玉以相矜言盈庭而可畏獨夫子之卓爾憤愚儒之翕訾決辯濤以四出軒意霞而中起盤百鉤而不踠投千牛而彌鋭羣心惕以解體眾口呿而瞠視將一鼓以作气以十手之所指蹇登薦於王府羣萬有而來洎混如涇渭之合雜若蜩螳之沸或臘彈以勤請或金膏而將意惟夫子之介然謂眾謀之非韙含淸唱而靡應據中道而不倚惡登墻而棲處恥畫墁而食志茍爾功之可圖非吾人之所履企造天之華闕爰奏技於嚴宸皇不察予之中誠汩旅退於下陳無左右以爲助𨿽隨和而孰珍虎當闗而逐逐犬迎吠而狺狺斂髙足於要津反初服於私門宮一畝以郤掃案三杯而食貧𨿽埋照於流俗愈抗情於曩眞庶桑楡之可收奚嗜欲之足馴咨餘生之蕞芮昧賢達之髙致屬詎創以集蓼委頺齡而歸裏聲不髙於鄕品志方謀於遁尾何夫君之淵識外當世之流議續伐木之髙矩締忘言之密契始告導於忠善終愽約於文禮義蓋髙而薄雲言志美而成市霜雪零而彌凋風晦而不已尋越盟於戴笠泛牙弦於流水我有實而子采爾有規而吾佩期左提以右挈俾盡善而又美優聖域以襼裳賔帝門而結軌湣人生之多故撫物化之靡常何夫子之稟質郁中幹而外彊廣十旬而寢疾偃四支而在牀餌惡石以無徴指余陰而激揚鳥發讖以入室豎興妖而在肓眷壽母之垂老撫孤孩而增傷心念後而惴惴淚垂睫而浪浪啟手足以自顧何命促而意長慨朝露之溘至入修夜之不暘嗟天理之繟然云禍盈而佑吉監至髙而在下网𨿽疎而實密何夫君之重道遭六極而生疾收華藻於中春頓遐蹤於逐日昔二人之同心今一臂而相失望森森之美檟嘆蕭蕭之遙阡豈死者之可作徒興嘆於九原脫亭臯之珍木淡隴首之長煙日西匿以風戾鴈南翔而露圓仰泰素之收神哀拱木而斂魂瀝酒綿之薄奠撫墳艸之陳根舊館閴以無覩遺書散而罕存投空文以長想盡萬代其何言

送將歸賦【餞祕閣李還臺】

溯長波之奫涾面層巘之嵚崎逗商飈之迅籟上嵎日之浮暉問駕言其焉往餞我友兮川湄閔徵夫之云邁值雕年之行晏花戢芬以去條葉扶槁而違幹氛曀曀其旣興露漙漙而復切寒蜩之暝唱驚離鵾之晨囀蹇祗役以偕歡差感物而逢嘆於是行子輟艫居人停轡瑤軫徐泛金罍參洎判一笑於聨坐結兩慼於殊裏矧民生與代故常回泬而交戾譬持莚以偶楹寧有望於如志甫論咫以希泰俄較尋而得否否老超境以逐壯憂涉域而追喜茍外物之疊攻巋吾衰其焉避執子袪以遷延耿予懷之淹防越層澨以斜趨薄深林而戰慓虎號羣以擇肉蛟流涎以屍室美哲人之防險方愛主而委質視呂梁其安流蹈太行猶通術亟之帝兮樂胥保玉體而逢吉

歲云秋賦

予所悲兮胡獨悲此凜秋時荏苒以就頽兮年崢嶸而行休邈西顥之穾遼兮噫長風之颼颼視天根之焞焞兮湛寒潭之滮滮露旣肅其早淒兮霜又申以凝冷號陰虫之夕韻兮流腐燐之宵景病晚馥於菊涯兮委孤秀於蘭町矧梧楸之脆根兮與蒲柳之殘境槭蕓黃以一槪兮攪吾懷之耿耿懷耿耿其可柰兮駭山西之日薄無翻車之趫壯兮气黯黯而逾索憑八垠以舒眺兮嗟萬彚之摧斥意忽忽爲慘端兮襟浪浪爲愁宅茍流節之不停兮我安得美好之如昨丹去顏以旣易兮縞尋領而胡亟世無媒以求援兮言愈勤而理隔憚信誓之未同兮不察吾之中誠歡期變以遷次兮涕泣焉其流纓離鴻翽其髙飛兮羈獸駭而長鳴視河漢之傾斡兮突浮雲而繁興觸羣媚以自持兮恐容華之坐零𨿽坐零其胡防兮嵗實爲之遲暮秉直質以偶俗兮如望朔而趨楚挾蕙茝之神奇兮固蒿菣之遄沮朅來兮守故居姑彷徉而容與

窮愁賦

粵餘生之不造兮獨遘命之險艱竄衡閻而伏處兮撫隆墀而永嘆哀靈根之早逝兮駭危喘之將殘收離散之餘魄兮倐崢嶸之暮年骨久病而支離兮步數蹇而蹣跚謝掩鼻而愈濁兮蜀肺焦而益煩紛種髮而弗理兮蕞黃馘而鮮歡據惠梧而夕瞑兮頡侯釡而朝飡衣適館而旣敝兮屨履霜而又穿欲正冠而巾析兮乍僂腰而帶寛身繋匏而待食兮心溺灰而未燃陋有子淵之巷糊無考父之饘乞墦間而不足兮病河上而相憐魚躍躍以遊釡兮雀啾啾而在門朋簪日以益衰兮期彊邈而罕存候羲馭以盆覆兮俟江波而轍幹出怊悵以自失兮入賫咨以含酸乏載車之饋饌兮罄使鬼之蚨錢啟勞府以深悼兮知玆路之良艱被珍髢【他計切】以鬻戎兮肅南轅而湊燕揳【苦入反】膠柱以鳴瑟兮逆上阪而走丸安鑿枘於齟齬兮屈杞柳於杯圈株有免而猶待兮木無魚而必緣揠宋苗以望嵗兮張越射而仰天用幹將而補履兮采明珠而升山求籋云於絆驥兮責重繭於紅蠶顧物理之必殆兮信余謀之所愆胡掘屈而就直兮曷抱方而遁圓譬秀木之必伐兮若芳膏之自煎道與藝而交防兮諒何往而弗捐慨周道之至廣兮抱寘懷而靡釋追憤憤於韓子兮嗣七哀於魏植淪幽憂於莊篇兮委牢愁於漢冊笑一握而非樂兮腸九回而皆極甑旣破而誰顧兮井未繘而可惻悞旣往之遺諝兮收方來之茂績願荷戈而爲戍兮抗戎索之遐封值占云之入貢兮方鑄防而務農願貨殖而爲商兮策鮮怒而流遁嗟漢律之排賈【音古】兮始抑末而返本願揉耒以歸耕兮輸舂稅於民曹吁四體之不勤兮靡服昬而作勞願執藝而爲工兮備成噐於元後顧百工之皆良兮懼代斵而傷手願退處於巖穴兮與賔客而髙謝屬君子之正位兮方小人之在野願沈浮於閭裏兮楊聲詩而達志遭天下之有道兮故庶人之不議攷所願之皆違兮豈背時而爲累稟有餘之潘拙兮抱不足之臧智委炎隆而弗附兮甘沈而自已羌倒行而艮背兮宜深屏而逺棄據疾藜之困處兮羞侏儒之飽死入坎窞以掀淖兮辱泥塗而攘臂逢子山而生悲兮値楊朱而淚憤懷玉以握瑜兮嘉佩蘭而襲芷懼眾狙之怒目兮混羣駘而垂耳豈李廣之數奇兮將孟軻之迂事發素蘊以周咨兮俟見伸於知已茍戶塞而不聞兮信吾衰之久矣亂曰一瓢之空吾未知其窮兮萬錢之丰吾不謂之通兮濯我之纓旣遭時之淸兮整我之冠以待人之彈兮

傷賢賦【並序】

爲先友公孫子正作也蓋子正官於太學八年與予嘗僚者二嵗觀其爲人事親孝與士信深中夷澹毅然持正陽休徳煇見於顏間難進而易其祿急病而後於已親之無令色遠之無裏言都中士大夫走髙門趨下陳無寒暑之避與槐柳皆列者蕩以成俗而子正爲禮侯官長初無造詣居常著書尢邃禮學黙而好深沈之思神期數千載間屬文而辭邇雅臨帖而書臻妙予嘗謂子正加於人一等矣無鬼責無人非大易之懿文徳洪範之考終命宜其享之而祿不過上農位不登寧定稟焉早世命也柰何矧無兒應門有女未傅斯亦生民之大窮者歟予辱於締交托在奔走出均轡組宴銜杯酒信誓旦旦要之白首今又弱一个焉死生交情俯仰陳迹向之歡緒今成悲端嗚呼天非禆竈之知輔仁罔驗命爲鬼伯之促賫恨何窮追爲助紼之詞以代焚芝之感

天生若人好是懿徳左佩規而右矩前陳繩而後墨鑑玉水以論方殫翠毛而取飾席至珍之百汰阻永味乎千蹠蒔固蔕於文林犍洪樞於聖域澡重氛之耳目棲灝气乎胸臆遘帝華之顯時與多士而來思掩輝山以待價頓宏羅而見羈士惟君養爵乃吾縻斂以越砥禦以新覉入冑筵而鳴鼓退私室而垂帷或東觀以讎籍或平臺而見師或連蜷第賦或競病論詩包左氏之富艷無枚臯之詆欺有冽匪泉有直伊始蹇不撓於亮節遂無言於膴仕不諂笑以在畦不處嫌而納履年四十而介然食九人而近止彼君子之知命方無慍而無喜誤葉縣之好龍嘆山梁之拱雉天難諶斯皇肯照微如何不淑邦哲其萎竭靈濤於鷺壑傾怒翼於鵬池況復顏徒非壽伯道無兒未嫁兮左思之女獨拜兮任咸之妻使積善之無報信至神之我欺淒淒長艸寥寥露晞燻蒿掩乎野土神明濟乎天陲對秣陵之舊簡乏南楚之招辭慟寢門而投賦彼厚穸兮何知

憫獨賦

憫前人之抗志兮𨿽有適而遂迷恃我醒於皆醉兮矜獨是於眾非吾固知喬木不得林兮孤音鮮與之諧特立廢於曹踞兮一妍掩於萬媸舉吾黨以同寐兮挈予覺其何之越家祝而訶冕兮裸戶裎而哂衣奮單辭以正議兮安足救輿談之參差發介了之精覽兮何預羣防之倀僖屈自髙以赴淵兮夷已信而餓薇波潰流而無益兮反防歡而被訾今吾有道於此兮請質古而瑩疑狂者以不狂爲狂兮飲泉流而後宜非聖者以聖爲非兮均獵較而免譏挫爾方而殺廉兮常偶欣而儷悲保獨行以中晦兮庶明哲而爲期

詆仙賦【並序案祁出知壽州在慶曆元年】

予旣守壽春覽郡圖得八公山故老爭言山上有車轍馬迹是淮南王上賓之遺耕者往往得金雲丹砂所化可以療病因取班固書葛洪神仙二傳合而質之嗟乎人之好奇而不責實也尙矣而洪又非愚無知者猶慿浮證僞況鄙人委巷語耶作詆仙賦

憫玆俗之鮮知兮徇悠悠之妄陳常牽奇以合怪兮欲矜已以自神操百世之實亡兮唱千齡之僞存彼淮南之有子兮固殊死而殞身緣內篇之丕誕兮南公之多聞謂八人者語王兮歷倒影而上賓餌玉七之神藥托此軀乎霄晨王負驕而弗防兮又見譎於列眞𨿽長年之彌億兮屏帑偃而愈愆【葛傳云仙伯主者劉安不恭乃謫守郡都厠後爲散仙】蹇斯事之吾欺兮聊反復乎遺言號聖仙之靈稟兮宜常監徳而輔仁不足察王之倨貴兮遽引內於天門已乃悟其非是兮胡爲賞罰之紛紜寧仙者之回惑兮無以異乎常人國爲墟而嗣絕兮載遺惡而不冺故里盛傳其遺金兮證碮石之餘痕武安隱語而前死兮更生僞鑄以續論彼逞詐以罔時兮宜自警於斯文石楠樹賦【並序案本傳祁於天聖二年釋褐爲復州軍事推官賦當屬此時作】

予嘗被臺檄北走襄漢襄漢間家樹石楠爲園池之玩樹率髙不過二三丈柯葉婆娑如帷蓋然惜其上國之遠不能移植竊用賦之以竢知己者

彼美嘉木生乎漢濵鑠純粹於天極稟蕃殖於媼神士雨流液重云輸津結深根乎奧壤奮秀體於熙春爾其阿那扶疎岧亭蔥翠枝相交葉相値不扶自直拔乎其萃翠防森覆仙幢凝峙秀金枝之未然障靑綾而半倚長煙夜淒零露晨委激雄風而梟莖沸防泉而潄趾荷亭育之大徳全婆娑之生意乃有仲長廣宅庾信小園共忘樊柳咸嗤樹萱悅吾材之特異掩羣卉以收妍乃培乃埴載育載蕃髙臨反宇近映開軒均長松之受命等穠李之無言黕黕幄密童童蓋圓非同江北之枳化不愧東家之樹完至如合璧早紅上晚白送密影於瑣薦翠霏於瑤席帶寒蜩之嘶喝映翠禽之格磔王孫感芳艸之思中婦休流黃之織拾蘂未暇攀條更惜如爲兩樹認若个於韓慿脫致一枝當贈行於越國故其爲世愛玩受天和煦條枚黛滋跗蕚星布不戕杯圏不夭斤釜嬌庶子之春華同韓宣之嘉樹不生於窮谷畏七年而未知不生於少原嗟錯薪之亂楚幸得諡於芳林庇根於中土嗟上國之絕遠憫孤生之薄祐六枳維乎萬國三槐配於上公禦史著中臺之柏大夫紀東嶽之松顧弱質之𨿽陋冀賞心之一逢托陵阿之善養丐根柢之先容茍君子兮不顧將老棄於山中

酈潭秋菊賦

采采佳菊生潭之湄托厚土之善養亦纖植之所宜乏彊幹之爲衛保深根以自持苒苒蕃葉纖纖縹致歷靑春以戢景觸素秋而揚蕤觀其密蘤攢敷圓房四附英披夕風蔕裛朝露揮碎金以炫條揉寶釘而綴縷燦兮萃林苑之螢焰煒兮舒夜池之鵠羽沿緣煙汭散蔓霜渚抱酷郁之幽香撫變衰之平楚竊同蘭艸無人而自芳幸比豕苓得詩而爲主於是兪跗之徒居多暇日心玩其華手擷其實防太淸之祕方咨酈川之茂質乃可以輕身益气可以延期蠲疾𨿽甘苦之種有二精盈之名不一而胡公餌焉享曼壽之永鐘繇奉焉助養生之術淵明埀賞於佳色之辰長房見佩於登髙之日誠仙眞之所玩匪吾人之輕悉也若乃宗臣名世駿嶽儲休君托股肱之體天與忠孝之侯惟載育之在旦藹祝延以相求矧靈卉之可嘉助永年而是遒匪薏車之興謗越萱背而忘憂幸春期之可續庶藥圃其長遊

零被秋艸賦【送刁繹從事宰靑城】

撫萬化之揫斂兮憑八極而延佇旣悲秋之變衰兮復迨天之陰雨溯間闗之長道攬沆漭之平楚於時際海籠日窮天寫霧云引暝以夕屯風含淒而曉赴乍滅岫以亡巒或蔽林而失樹陂漫漫以防紫川汪汪而蕩素然後散漫虛落空蒙阡陌慘江蘺之馥銷疎麻之寒滴紛灌莽以蔽虧邈亭臯而舒直荊榛塞望蘭茝無色水寂寥以收潦壤塗泥而反宅坌百感之外至注一情而中惻爾乃客子被酒投袂四顧畏簡書之期防問徵夫以前路雙鳧之舄兮有容一鹿之車兮在禦結斗城之深戀捐鉤梯以徑度周道倭遲我心西悲種層陰以慘切惜此防之騷離踐霢霂之有蕩憫柯葉之相違難莫難於逺道樂莫樂於新知寧念東山有嘆婦之句淮南有王孫之詞

憐竹賦【並序案宋史庠罷參政出守揚州祁亦出守靑州在慶曆元年五月】

始伯氏貳宰司僦甘泉坊韓王舊第居之庭階閒敞予因種竹以爲玩明年伯氏典維揚予守壽春憐竹方茂而諉之後人其能嗣予好以封殖者耶作憐竹賦惟玆竹之冉冉自林町而叢產偶拙者之移蒔丁故王之閒館塢陰漼以披豁野色悴而紛換辭墟落之曠處佐堂除之近玩旣根危以殖淺又氛冒而埃漫迫俗物之挐喧屈天標之蕭散餘乃謹其培封申以防防惡艸夷薙寒泉浸注書熙熙以暴陽夕團團而沐露舒萌庇本弭寒閱暑斂衰態以就悅擢新姿以違故於是蕭疎檀欒敷芳森萃謝叢防之餘素圓笴之修翠葉舒碧以向榮澤浮紺以呈美戺月上而景還宇風來而籟至常虛心以自得顧直質而少媚𨿽防幸於軒檻本無爭於華蘤嘉逸民之有言非一日之可無予野情而偏愛托此君以自娛顧泛梗之屢徙方去爾而索居感嬋娟之甫盛將披剪而爲虞昔召公之至仁捨小棠而攸茇公已去而民愛念蔽芾之勿伐余卹躬以僅免匪余庇之能列徒結尙而惇好怵後人之我替【音鐡】矧客士之疎瘠且狡童之撞防幸不夭於此生保嵗晏之髙節

感虭蟧賦【並序】

虭蟧寒蟬也孟秋乃鳴其聲繁亮怨切鳴中之尢悲者凡物無意於感人而人有情於感物況僕長年少悰所念非一壯與運頺衰將嵗還撫時對物自然怊悵遂爲之賦

憺秋旻之庨寥眄羣物而流玩伊膀鳴之始來驚萬化之方晏條含唱而叢咽俄曵音以凝曼本無意於感時奚有牽於累嘆諒細虫之何知托生意乎鴻造披素殻於壤間賫紺質於林杪內虛心以抱潔外華緌以自表局纖足以徐進整薄翼而輕矯引長喝於霞昏逗余嘶於月暁和別葉之翻翻雜離禽之叫叫彼張女之哀彈與籠首之橫管恃破之往悲矜加孔之新囀𨿽投節以感慨猶假手以交讚顧寒蜩之淸嘒非取矜於外衒其發無端其終無羨寫淸腸以赴訴有自然之淒怨號涼颸於天垂嘯委露於云半矧吾人之云衰撫光景之遒駛聆蕭瑟之實繁悵搖落之方曁掩歡緒以偭欣細悲端以觸欷況日月其不待何功名之能冀一傾耳於此時胡自聊於晏歲

僦驢賦【並序】

予見京都俚人多僦驢自給驢之爲物體幺而足駛𨿽窮閻隘路無不容焉當其防徑疾驅𨿽堅車良馬或不能逮斯亦物之一能顧致逺必敗耳聊爲賦云

伊驢之爲畜兮本野人之所服乏魁然之逺志常踶卑以蹈局皁靡蘄於層庌秣不煩乎丰粟匪任重以取材姑邀時而競逐其資易給其習易宜韉小取適纓華弗施彼僦者之希直投人乏以獻奇候其剉飲之節劫以鞭箠之威捨大道之平蕩抵邪徑之窮巇紛如鳥散駛若風馳顧蕞軀之云陋謂髙足之莫追歷委巷而矜伎負宵人以奮姿茍跬步之速至趣要津以爲期昧緜力之將竭不數年而後衰睨華驥與大車皆鏘鑾而肅軫挾善馭以爲範按中逵而徐進伊良士之攬轡實志遐而遺近彼汲汲於所求謂不悟而效敏忘百里之必蹶尙長鳴以取雋昔漢靈之作駕貽史氏之深譏由稟生之幺麼非驂靮之常儀況夫錐刀課得晷刻爭機諒隘途之坎窞方見閔於顚隮

景文集卷二

欽定四庫全書

景文集卷三

宋宋祁撰

賦

丰宜日中賦【丰尙光大宜照天下】

丰大也貴夫擊防日實也盛乎居中攷卦體之至象配陽精於上穹二體疊昌麗午躔而光大六爻俱盛恊瑞景以昭融聖人所以仰之如日受之以丰者也昔之作易也妙探神幾冥符心匠離明乎下震動而上大道旣備微生斯暢由是因丰體之甚盛與日華之相尙必稱其大取羣彚之勿憂必貴其中欲萬靈之咸向脗合精義燦爲烈光彼貫八象此臨萬方引系表之幽奧對天心之焜煌動且有明候允符於爲市亨而可格位必契於當王且夫時得其隆理據於防景鑠不震隱微何賴是必取厥運行比夫光大故初九未至獲有尙之譽六五旣正受來章之泰見斗見沬二與三而疊凶其蔀其家四及上而交害則知丰自不盛道乃致危日之不正照或有遺故我包三極以備體嫓萬景而不欹居幽者各安其所晞光者罔失其宜觀象惟明式在無偏之際玩占弗隱雅當必熭之時是則丰恊於日者見廣被之勤日對於丰者有宣精之妙昭然物理煥焉典要我功甚大不求餞谷之名我化旣敷不取嵎夷之照用能義周萬物明曁八埏辭存乎卦象昭乎天究神道以臨下煠洪暉而在前用以致刑法平分於瑞采推而尙大符表正於髙躔王者所以丕建謀猷愼守宗社觀丰則澤寖於無外宜日則明被於羣下因一卦之義焉見聖人之道也

宥過無大賦【民罪之誤無大宜宥】

過無故作宥必有因非緩獄於中典蓋原情於庶民事異刻深宜屈一成之法理當詿誤率從三赦之仁於穆聖皇撫寧四海愼上世之明罰淸下民之多罪刑小必重以其惡而怙終宥大必輕以其善而能攺明徳攸尙深仁念玆義或出於彼失情非因於我欺𨿽深文之具正在降等以行之慮有司之誤傳申恩必速顧智者之一失屈法何疑且夫法以防姧過非有素儻議事之一貫則淫刑之可懼在夫審克無爽哀矜合度賜縑或失可明郎吏之非書馬不全足驗侍臣之誤則知刑惟一體事有萬殊蓋情之無狀者非民之失文之徒備者乃法之所宜慮萬方之有罪察一夫之向隅宥誠我岀過亦誰無比宣父之知仁必於其黨同漢文之贖罪豈忍加誅噫欲正莫若去邪欲利莫先除害賴姧隱匿者𨿽小吾不見其輕失辭無簡者𨿽繁吾不見其大誠昭察於政條乃兼該於理防脇從罔治但計惡於刑中非意相干悉恕情於度外故得有宥在治不慍不知非厚誣而專意成善貸以從宜事偶出於忘遺法誠可降義稍幹於深固罰亦無私異哉獄貴簡孚君情精究情不逾矩政思從舊致斯民之不偸自哲王而獲宥

百獸率舞賦【和樂之極生類馴感】

物有異類天含至和嘉率獸之屢舞見大韶之可歌綏之斯來化雄心於攫搏偪而不懼蹈餘韻以婆娑稽古有虞命防典樂奮徳輝之溥大鼓頌聲以優渥蠢爾羣動居然後覺爾乃拊樂石之鎗鎗感毛羣之濯濯徳音是蹈非狼子之野心應節孔馴異羝羊之羸角始其笙鏞序矣金石陳之律動風應音生气隨蟠乎天地之大滿乎坑谷之卑將萬物之共逐矧眾類之無知宜乎擾我之原囿樂我之壎篪騶仁麟厚之儔或羣或友虎躍熊經之態乍合乍離樂瞽恊恭獸臣動色謂夫气同者易以化達類異者難乎情得何微畜以來擾實聖功之偕極連軒麕至孰謂不知其音騰躍龍驤何煩請對以臆則知樂之至也不在乎鏗鏘疊作在乎和嗚獸之來也不以其羈縻終豢在乎厚生我將陳盛徳於八變彼乃弭雄姿於九成深爪作鱗似趨鳴簫之曲跋胡疐尾如投拊石之聲向若五弦之曲未諧兩階之幹非備專撞鐘伐鼓之侈務張瑟鳴球之器流乎逸樂昧諸性類則毅然豨勇或走險以深潛矍爾鹿超𨿽頓纓而莫致聖人是以去樂之僞存樂之眞音諧於徳聲托於仁故能化髬髵於不狘應蹈厲而來馴性不我違等淵魚之並躍和非外感參儀鳯以同振不如是則安得標甚盛於典墳貫太和於舒慘齊首瞪目之胥洎詭狀殊形之同感儒有賦古之諷今願升聞於帝覽

好賢如緇衣賦【心好賢者同彼詩詠】

賢之可慕好莫如深仰宣聖之垂教譬緇衣而用心向義無窮極髙山之至願懷仁不己均適館之餘音前典與稽後人是蹈伊吉士之鹹在我心之匪傲將使動必立誠久無易操謂疾惡之甚莫如巷伯之防章謂樂善之勤孰首鄭風之篤好可立非志可親匪賢在敷求而顒若協詠嘆以翹然嘉迪吉之時乂冀龍光之日宣奬以寘行同敝又攺爲之語樂其縻爵等還予授粲之篇況夫百度交修器非可假九徳並事任之或寡必在推愛心以無倦仿長言而則寫藹藹胥洎美髦士之生焉善善所欣繼國人之宜者異夫徵吉之文存乎彚相求之气本於同因君子之樂善嫓詩人之念功至誠前定丕績有融側席諮謀美若上卿之服虛心與進愛同一國之風彼羔裘素絲訂儉徳之美幹旄良馬諭樂告之防未若推善職之流詠爲類能之至理我實念此賢將在彼烝髦甚謹顧攺造以相諧惠迪彌勤與申章而酷似故王者因其教典列以民彞縻之我爵舉乎爾知樂周國之多士法武公之采詩旌乃善人竚斯謀之允濟俟夫來哲賦之席以攸宜則有運遘右文時丁作聖育士類於至教本言章於遺詠願一附於芻蕘爲之歌鄭

志在春秋賦【宣父之志因史成法】

志假文表事由教宣攷彼信書之作明乎素王之權自顯惟微舉二中而明嵗因初正末包五始以承天當其道闕東周化興尼父時不我用仁非爾輔由是約史法於當世尊禮經於下古素蘊內發遺章遠取立誠不昧方祖述於唐虞覃思無邪遂憲章於文武志者孰爲聖人之所之欲成功於撥亂非務麗於屬辭筆靡藏弆神無越思隻字論褒與山龍而並貴一言示貶將斧鉞以同施莫不昭列異同謹敷名器賢𨿽小不能遜其善惡𨿽大無所容其僞動不遺防舉皆善類親則諱而賢則諱互寫精衷聞異辭而見異辭迥分深意得非聖人之道也達加乎民聖人之志也窮止乎身故我憫王政之弗著抗策書而有倫文豈虛設敎將有因桓靡書王所以謹明乎罰豹惟稱盜所以彰判乎人是則吾志所存存乎三代之美吾志所極極乎萬物之理然建乃至道卽乎舊史赴告以之不失盟防爲之成紀以宣盛徳大業以懼亂臣賊子稱族捨族見尊卑之不逾傳信傳疑示質文之有體故得郊麟表應斗玉告成具四時而言備大一統而化行外略內詳遊夏之辭莫措微顯志晦隱桓之日咸明異哉肇述宏猷敷施大業旣黜周而拒亂終授劉而抗法宜乎繼志之文貫百王而不乏

上春釁賦【春序之月先釁靈物】

政有圖始天方發春薦幽血以升器釁大而用神割以全牲表惟新而嗣嵗授於太史將致用以前民丕訓孔昭攸司愼舉周官則具載厥職呂令則葉言其序月有履端爲重我乃詔乎官占物有不防爲靈我用藏於君所始也斗建寅次正符夏時事藏其舊謀詢乃疑發居蔡以顒若取刲而奉之煥若塗丹布十朋之具體滂焉流赭浹三兆之靈姿然後舉縢籥以見珍總繹靈而罔越死且不朽神無恐歇貴以天之神物謹以王之正月茍玩占於象數式俾從長旣取重於宗祧何傷祀骨及夫占人獻兆菙氏告防視髙惟謹食墨罔愆告我猷而弗厭蔽朕志而爲先寧不由乞靈肇祀謹始開年牢禮初升旣措廟堂之上邦儀云展遂居庭實之前彼宮室用成鼓鐘將震咸重其事必先其釁未若我外列邦貴中參寶鎭春者蠢其生矣冠四序以更端釁者殺而神之竦羣心而取信故王者習祥不爽納錫有經登玆備物赫我至靈辰有主於勾芒舊章惟謹告不欺於僂句穆卜攸寧士有洽見典博知名物惟布和之在候俾乞靈而罔咈儻欲防天下之幾微冀鄭詹之一拂

法施於民則祀賦【功被民譽長享常祀】

法本埀教祀惟報功仰茂績之顯著標祭典以欽崇大徳旣昭勒廟彞而不朽遺風可考歆飲食以無窮稽古哲王詳明深志念先憲之丕冒思隆名而廣被由是尊以法教陳於祀事經邦體國昔用之而有常邀福乞靈今奉之而不墜蓋以徳冠後世功施兆民風聲遂以遐布禱祀從而不泯據洪閥於當來死宜廟食答大功於旣往凜若生人莫不彰敍洪猷協宣來譽此垂法也物賴其賜彼崇祀也民將有助業成久大禮亦蕃庶棄爲稷而龍爲社薦幣乃興湯以寛而周以文奉辭交著法之備者名大祀之丰者日長奉我一徳安爾萬方昔也禮樂政教之道備今也玉帛犧牲之品詳所以軒祖至誠民百年而胥畏重華盛徳世千祀以彌昌且夫法之不施𨿽威而曷仰祀之不永𨿽恭而孰享必在著厥話言炳乎圖像立功立徳固咸秩於禮經先聖先賢率來思於大饗異夫法昭憲度祀載典常蓋名垂於身後非政息於人亡比夫臯陶世衰潛起忽諸之嘆若敖寡徳遽形餒而之傷是則惕厲永圖景鑠洪美奮名實於簡策流馥香於簠簋諒非此族之名不在常祀

三王不相襲禮賦【功與時異無襲於禮】

王旣殊號禮非一同念典章而革故因損益以殊風天地人而異正繼昭大綂忠質文而參尙各定元功至訓攸聞前經可敍蓋以敎逐民變禮沿世舉矧三代之攸間匪一隅之所與前聖後聖采章由是而惟新彼時此時名器從玆而異處是曰救獘非專攺爲昔異今教今非昔時爾乃車輅更象旂常異儀萬邦爲之承式百世由玆可知驪翰騂牲疊舉常尊之制子丑寅朔平推相勝之辭蓋由夫夏之道不可行商之時商之風不可易周之治周安商教則僞而蕩商從夏俗則愚而肆必在深察國體一新民志歸乎治而則同抗其同而乃異闇朝陽之制祭不一其儀立坐酬而享屍各祗乃事豈不以政必有敝起敝者賴乎聖謨道必有失正失者歸於永圖此盛王所以斟酌大禮於焉散殊俾至治之我有欲爭心之汝無時輅冕則異制立勲作之者聖松栢栗乃因宜建社無得而逾若然則揖讓干戈各歸乎允執聲明文物安得而相襲視前迹以交勝表太勲之旣集亦由日移月運各異象而明生署往寒來不同時而歲立用能鴻名交至美化疊居湯纂禹緒周變商餘百王仰止萬物依於鯀冥稷之恢祖功並隆毖祀夏濩武之昭樂綴參美前書誠哉攺作嗣興鼎新光啟儻膠柱於舊典曷轉圜於治體三王之作也豈徒然哉君子謂之知禮

鷙鳥不雙賦【雄鷙之極無有比倫】

鴪彼鷙鳥羽族之雄挺異稟而邈焉自處俯眾禽而莫與爭功厲擊之羣豈顧連雞之桀翔翺獨任寧虞六鷁之風稽乃物情驗諸前志蓋內稟於介特實中存於猛鷙所以擅美惟一爭先寡二殊姿鶚立詎知乎入不亂行迅體鷹揚但見夫出乎其類志自我適眾徒爾爲顧絕倫而示乃非命匹以求之食鮮罕儔鄙燕燕於飛之際翰奇寡和異嚶嚶求友之時質謝羣居心存霄極將專累百之美以保獨淸之徳靜惟介立靡從舒鴈之行動必雄飛安俟比鶼之翼少之爲貴疇敢以逾排天宇以上出冠云羅而徳孤蔑飛鴞而在下視持鷸以如無介處可徵方擅威於夏習羣翔莫得遂專制於霜誅不如是則何以厲逸翮而遠圖據嘉名而奄有下韝而視不畱眄厲吻而擊無遺走雄姿絕俗殊雊雉之應媒隻影戾天誚舞鸞之索偶嗟乎气皆從類物必有倫何玆禽之特異由至性以難馴𨿽同乎必愼其獨當恥乎比之匪人臨敵有餘豈鳧趨之可逮幹霄直上諒烏合以無因別有繞樹可依搶楡而止𨿽攷類以各異顧呈材而曷比未若我出叢萃而超等夷一舉千里

王畿千里賦【畿制千里尊大王國】

王有一統人無異歸中四方而正位畫千里以爲畿總大眾之奠居式昭民極據方來而處要以重皇威二代而還維周有制擥庶績以圗大廓多方而爲衛作我上國垂諸永世以爲地非中夏無以示天子之常尊土不一圻無以待諸侯之入計爾乃測圭於地攷極於天風雨之所交者道裏之必均焉郊野錯而回合鄕遂亙而蟬聨溝封斯萬疆場且千差籍九畿定夫家於都鄙出車萬乘括賦入於原田是謂辧方且非期侈廓焉天府之國巍乎王者之裏爵祿命賜之供億朝覲防同之底止不偪陋以取侮不誇矜而役美侔江海之重潤乃據上游法日月之徑圍用張天紀且其蠻夷面內玉帛駿奔內則百官承式外則四國於蕃化之遠者禮益廣居之眾者務愈繁必在制廣輪於有截示極摯於羣元倍十子男大有由而禦小任包甸稍卑不得以侔尊亦猶天之髙燾物而無外地之厚廣生而咸賴使髙而可度則寥廓何仰厚而易知則沈潛有害是用控天下以咸乂極宸居而稱大詩美四方之是則理乃同歸史稱後世之無加事誠胥防美夫周原膴膴禹畫芒芒或處瘠爲敎或建瓴是防然皆按成事於神甸迹前謀於令王所以漢相論都首識金城之廣召公相宅前知墨食之祥洪惟我朝奄有方國托洪基於天地亙長藩於道徳所以申畫邦畿是用守之無極

龍杓賦【彜噐爲象名有龍者】

昔夏后氏之祭也制龍杓而用之爰有形於神物俾致用於宗彞存身醆斚之中初蟠縟禮驤首陶匏之內遂奮鴻儀懿夫義著禮經功參祀事蓋恭神而祈福乃觀象而制噐謂龍也冠四靈之首謂杓也統六樽之義奮鱗升幾旣三獻而有容弭首負樽俾萬靈之具醉蓋由象著且異文爲登祏室以獻狀湛醇醪而挺姿始訝躍淵灩污樽而俯映乍同銜燭焰明火以前施其用足徴其儀不爽炳九采以入用先六瑚而列象寧虞探頷儼祝史以獻酬自契攀鱗對孝孫之俯仰則知龍者所以作繪杓者於焉寓名匪徴奇於假象蓋絜意於精誠雄視爲鹽之虎俯連酌兕之觥暗想召云防郁香而宣气潛疑窺牖歷淸廟以持盈外實而有文中虛而思受蜿蜒於鼎俎之外夭矯於豆籩之首雞彜莫得以同列獸樽視之而何有時乘斯驗固當神享之初勿用可知蓋在禮成之後且夫超騰祭典攄變禮容將挹旣淸之酒用圖莫智之龍垂名不俟於紀官司存盡在屢進何憂於過亢酌獻彌恭夫如是則昭事上神外迎純嘏取鱗長以爲飾配云罍而在下是故觀其龍也則而象之用其杓焉禮無違者

琬圭賦【王賜之節修徳崇好】

彼玉之貴待人而彰嘉琬圭之作瑞旌列辟以勤王使介奉承殺鋒芒而見羙繅文升薦挺溫潤以含章古者利厥建侯寵其受賜琢玆縝栗之質奨彼蕃宣之懿事備著於周官職兼存於漢紀秉爲瑞節爰發采於帝庭奉作龍光自凝華於國器始也效珍羙璞獻狀攸司圎首露粹方形究奇信爲寶之尢者非假人而用之申錫以庸居有握瑜之美保持在徳絕無磨玷之疑及夫臣告成功君嘉茂烈則是圭也出國之府旌邦之傑外碌碌以云堅內溫溫而表潔其致也行人達命邁刻虎以爲符其聘也大夫以時越鑄龍而用節噫治徳本乎無怠講好在乎勤修爾功之昭則贈圭之重彼績不建則貽玉之羞是以上無虛授下靡妄求初疑前詘之葵光昭臣範終比不趨之玉茂對王休是知嘉乃愛民觀其述職保邦則據以爲重命事則陳而有翼什襲之緹是奉何患越鄕五等之爵不逾蓋將比徳和難者安能均美判規者未必同功曷若我徽章所被禮典是崇蘊虹采以自照賁天光而有融受事於朝式並舜頒之瑞永孚於下本非周剪之桐美哉元後向明多方匪傲不愛寶以酬徳惟恊邦而結好爾公爾侯宜念吾王之厚報【案此賦系明道元年召試學士院所作祁卽直史館見東原錄】

水涸成梁賦【先事成績人則無患】

水涸於澤梁成在川欲濟民而有要務底績以爲先仰視天根爰謹度材之始坦成周道居當病渉之前伊昔哲王深圖能事謂土工不可不集故用於有節地險不得不達故成於豫備國守舊章人資長利嵗雲暮矣弗逾收潦之辰工則度之潛識造舟之地徒觀夫三農云隙百谷旣成天寥寥而畢波而川平由是鳩工無慮爲力有程一之二之日徒杠旣飭三之四之日輿梁悉營架濬壑以航聯遂知攸濟截重淵而虹度蔑有畱行何則措事以時有動而無斁均利於下未勞而成績我乃攷時令之閒月舉津塗之力役欲俾從橋乃安之士恵爾肯來遇深則厲之徒昭然有適況夫闗防者何國蔑有啟閉者與時而新又焉得怠經始於餘力壅方來於後人使馬踠來足車停去輪是以茀道未除單襄有以垂其戒乘輿而濟子產不得稱其仁噫惟上所以教民惟官所以垂則此不善用彼焉保力是用乘戒寒之凋節煥濟川之丕式寧比夫營溠詭計務懼服於隨人獨取財務誅求於漢國夫然則候人在境司空視塗著以成法乂夫永圖道路之行旣遠風波之患終無作者匪勞濟畢九州之險事方有備何存一日之虞美夫時儆交修茂功無間據嗣嵗以獻狀俾臨深而除患敢告有司宜先時而物辧

景文集卷三

欽定四庫全書

景文集卷四

宋宋祁撰

賦

日在北陸而藏冰賦【寒盛之月藏著冰室】

古者上求辰次下立正端視北陸以爲納層冰而命官次可瞻旣乘陰於窮谷輿人畢入方用牡於司寒玆乃順天之經降邦之命使陰不得閉而成眚陽不得越而爲病是用測日所在居冰方盛一之日气方烈烈乃俟顓頊之躔二之日鑿焉衝衝遂舉淩人之政觀夫順考舊典申嚴有司彼日之道在虛之維有史氏以戾止有虞人而致之乃曰藏乎以道今也其時愛景方融霜有至堅之象隆冬聿暮狐無可聽之疑然後積水並營窮山異伐丘聚鄕縣玉堆城闕投冶鑑以彩凝射淸壺而光發動而合禮當呂紀之小寒居不逾時本邠詩之七月向若官失其業君怠於常嵗日旣易川池弗藏時則有淒風苦雨時則有厲雹災霜人誰禦之物薦臻於疵癘咎常燠若天取謫於陰陽我是以利不素愆事因微著步晷歷以潛測厲嚴凝而豫慮六龍回薄仰觀象以告期九澤腹堅悉送官而待禦噫防授惟日畢賦者冰二端以協百度其凝用能俟朝覿而惟謹逮火出以同升獻羔羊而始開廟祧云薦祓桃弧而後賜祿位其承宜乎左氏直書申丰善述示後代之成憲著先王之要術日之至兮冰之藏敢告淩陰之室

去邪勿疑賦【明後之政除惡無惑】

邪惟害政令貴必行嘉討惡之無惑示爲君之至明堲讒說以並除志無畱斷放憸人之甚速姦不容生事表前經功歸哲後將欲杜乃多僻用以垂於永久以謂拒衺說者本乎義勝瑩疑心者絕乎膚受果於除慝戚施之計何從利在繩愆猶豫之心奚有朕志先定爾無我欺竄庸違而一盡蕩惶惑以無遺非由不早辧也但見削而投之銳撥亂之聖功寧煩顧慮決擒凶之治典豈俟沈思蓋由邪不可與守邦疑不可與承命故我總擥眾議裁成庶政不終日以明罰靡逾時而出令所以四凶並殛彰大舜之重華七日必誅表宣尼之至聖則知邪不必大去之於初疑不以細察之在予繇君慮之昭若乃國經之晏如邦憲必加貴幹將之立斷佞言必逺防蔓艸之難除況乎決惟智君存乎主略懦者不事戒乎紛若兩端之慮儻起三至之言必作眾方共棄何傷速卽之刑事茍有猜將致不悛之惡又安得恢明治本鞏固洪圖絕邪道於彼有俾疑情於我無禁僞防姦詎稽遲於天罰去貪攻昧敢猶豫於靈誅宜乎綿代垂言方來作式示必信於姦宄詎致疑於典則然後不仁遠而至道昌撫安萬國

與人不求備賦【君使臣下無責其備】

才不求備職惟有分伊專任之臨下俾竭誠而事君人各有能敢十全而責實臣無虛受但一善以圖勲古有辟王善於任使精較民極稽參國紀以謂性旣萬變道非一揆或工大而拙小或樂成而憚始故我差以物序合之天理事無俱得異全能於聖人功靡兩求殊不噐於君子徒觀其外盡羣慮中經大倫登於朝則求文徳之士扞於國則求武功之臣過不掩善言無廢人尺有短而寸有長疊期就效韋自寛而自急各俾修身且夫百行至難一人至寡茍取盡美必禦下昨之非也未易輕棄今之是也胡能遂捨所以由於扞難但論績於受戈裨諶經邦豈責成於謀野豈不以能否並列功惟萬殊賢佞異稟理非一途猶夫良匠度才長短隨其制巧冶造器大小盡其模然後用物不失遺材則無易治潁陽可驗薛宣之教優爲魏老足明公綽之徒如是則何往不臧惟變所適材不吾過官胡爾責豈徒列於訓典乃備存於方防隻輪甚恥穆公忘一眚之微冠玉非賢漢後收六奇之畫噫內不兼外尊無預卑儻上紊於天秩曷俯經於國彛用實咸若功將總其聖在孔門尙四科而辯論明於舜典猶九徳以疇咨宜乎古訓騰文先王著義覽萬國之共理豈一夫之必備儻推用人之心可研天下之志

十二管還相爲宮賦【宮則時主相繼而王】

十二之管還相爲宮自函三而資始播吹萬以無窮協杓建於斗綱互分正位應雌雄於鳳律狎至成功尙矣聖言淵乎太極包二气以賾隱參五行而垂則气物相蕩盈虛並得疊處疊去忽微由是靡差一往一來休王從而可測懿其自律召呂猶尊及卑气逐候至陰隨月移天不能以道愛日不能以气欺隔八數以廻旋來皆有次定三分而損益動各乘時且夫管寓其形宮謂之主我當其防則眾音不得不集彼據其正則羣倫不得不輔蓋以下括人紀上分天部陽唱九而陰唱六密極毫釐呂生子而律娶妻應如規矩豈不以二儀之气順之則爲祥三辰之序差之則降殃故我轉五音而並劭如四序之旋相遂使春不愆暖秋無疊涼本自黃鐘始同功而異位終於南呂遞捨短以從長故得均校盈虛宣精啟閉本本無失生生相繼彼旣舊而此新吾將崇而爾替風由气發六十數而成聲月以辰同三百旬而作嵗美夫一動一靜或煦或吹得之者空積咸若失之者慘舒遠而亦猶三統體元惟紀正於升降六章凝采互爲質以彰施宜乎萬寶該成一气洪暢顯厥應而有防當其時而自王故吾於宮律之間見天人之情狀

大信不約賦【誠著天下無取於約】

信惟去僞之道約乃未孚之名旣外盡於末節俾中含於至誠化自不言表聖人之執契眾將來助非君子之屢盟原其至治有開羣生在禦五教旣備百志中處乃謂信者本也本立則道化可行約者末也末成則僞端益著故我悉蕩偸薄專求明恕同底於道詎屑屑於至期不戒以孚豈孜孜於豫慮何則信出於我感物而能宣約徇於彼致疑而易愆在顯猷而祗若胡約請以紛然得不逺取諸物仰觀乎天萬彚生成本宜符於气三辰盈昃孰邀防於經躔薫然太和納以純嘏蓋明亮而格物匪誓言而接下武有不期之伐功乃告成蒲稱胥命之辭違之蓋寡勿謂信之小行而永孚勿謂約之至久而必渝譬夫道之深反見其不器徳之盛乃謂之若愚理自吾有詐將爾無明允克惇令未行而已應篤誠斯至祥不召而先符亦猶神無言而四時行海不爭而羣流聚況夫君唱臣和聖作物覩由衷之教鬰興久要之文何取鄭交質而無益足驗離心周作誓而始疑終禦侮曷若化行輗軏功被豚魚俾大猷之廣矣寧宿諾以依於發乎身而加乎民克昭上徳推其心而置其腹詎載盟書宜乎大禮攸稱明君卒度體天地之覆燾總邦家之興作茍允執以存誠亦何勞而用約

祭如在賦【躬主明祭如彼神在】

祭惟首義禮乃愼終念奉先而勵翼必如在以欽崇肅薦尊彛怳先靈之可接祗陳邊豆訝謦欬以潛通用能惇至孝於前牒貫純誠於厥躬者也作訓其誰聞諸宣父稽明祀之備物欲致恭而爲主謂夫祭則惟爾有神謂乎在則莫予敢悔相其志意但見懍然如生儼乃衣冠孰云無念爾祖蓋以自邇推遠居幽逹明彼耿黙以無朕此吉蠲而有成奠獻彌勤若奉杳防之信齋莊愈篤如聞嘆息之聲且夫物之感者莫盛於神禮之修者莫大乎祭所以交乎不測之用立乃惟馨之制思所樂而思所嗜寅命有加於此乎而於彼乎精衷益勵則知祭煩則數祭怠則疏故我嚴祀事以顒若遵時思而穆如奉鬯而前望若有求之際潔粢以進僾同將見之初若然則故能立教哲人垂謀翼子苾芬之至如彼濟漆之容若此其用足見其徵可擬類謀事而就祖必取致誠譬入虛而有人寧忘率履異夫祭之垂範也節之以禮在之告防也先誠其身念酢侑而咸舉若音容之不泯允謂孝子能享至誠感神亦猶事亡如存顯周文之永錫【闕】

爲君難賦【天下之大王道非易】

於鑠元後尊臨普天將圖難而自戒宜克已以爲先守則至艱慮極置危之器行非孔易居深若隕之淵稽夫萬有實繁一人蓋寡巍然居上岌然禦下儻內怠於兢愼必外彰於滿假循是要道玆爲難者側身修徳答愛戴於黎民積行累功念勤勞於宗社斯蓋憂以啟聖治無忘危務謹戒以欽若敢安懷而守之堯不糝而舜不羶方隆國本湯爲犧而稷爲稼始定皇基是則此謂之難以兆民之吾賴彼謂之易以爾躬之彌泰民賴者允定聖躬躬泰者必悼後害言之惟訒我則出令不私人未易知我則進賢爲大亦猶防近者可以慮逺誡弱者可以禦彊必在祗畏一徳勤勞萬方懼乎災而災息惇厥化而化光所以夏禹克難訓黎民之乂徳周公無逸誡孺子之將王是則知罰之難者罪不繁知賞之難者功可考聖人憚之則克此永世叔葉易之故失乎大寶小心翼翼敢輕視於萬幾思日孜孜冀力行於至道況夫天命弗僣道心惟微伊前監之有作誡後圖之習非七月陳王業之風由玆可見一言示興邦之道於此其幾宜乎寶業阜安皇威翔被昧者謂我不遑啟處知者謂我靖恭爾位非深識乎險艱曷馴致乎簡易

乘石賦【名器無小因禮爲重】

物有因君而重禮非以陋而輕偉介石之致用由乘車而正名盤姿堂陛之間始空國步踞重和鑾之地遂啟干行愚嘗眇覿古經深探聖意考上禮之云展總羣倫而咸萃求有大而必給體有微而莫棄斯石也所以賤而獲舉彼乘也所以待而後備惟進退不失其正仰奉帝儀非左右先爲之容自參國器有方不毀匪徳而隅旣出類於瓦礫敢較珍於瑾瑜履也非患憑焉則無本匠石之載磨發於穹谷保詩人之不轉邇及丹塗觀夫觸之孔堅榮如增皎常抱璞以在下罔自他而飭表厥容自扁旣接之於至尊其履不疑故重之於𨿽小及夫廟朝有事采物畢陳大輅儼而竢駕華旒粲而承辰爾乃詔隸僕以進禦對皇居而肅振洗以示防肆夏爰回於步玉蹈而升駕屬車遂泛於淸塵可謂勤王而後貴執禮而相因彼擊而拊者樂律所諧嘉而肺者民情攸啟各著邦典皆參治體然未若屹如帝所邁投水以效忠密爾車前類補天而贊禮不如是追琢何取平防罔施賤目弗尙多碈見遺諒以延帝暉之戾止輔國章之褘而簡在王庭實奉時行之典始於足下居呈不燐之姿異夫元後有求攸司是奉竦彼寅畏格其防鞏故曰捨我兮履之卑保我兮用可重者也

黃鐘爲律本賦【陽气之琯聲律玆始】

中之色莫盛於黃鐘之气孰尊於陽本生律以類物爰配辰而奠方一以函三肇無形於子午九而唱六列有象於宮商玆乃研化之先索和之貴寓乃气數彊其稱謂遡寸管以在下衍大聲而不旣推而上據萬物之始基左而旋孕四時之茂气作者其誰伶倫是司裁筠均厚聽鳳雄雌爾乃制其形取長之最者比其度皆可以生之我作爾信爾無我欺以八風而風應以呼六气而气期乘二除三由忖該而有得上生益一咸按歷以前知然後效陰陽慘舒參日月盈滿以定權衡輕重以均律度長短先靡益疾後無加緩諒由應干而位初九處乎太陰全寸而黜余分異乎眾管且其黃君也化得君而明鐘種也物待種而生其統天極尊之號厥位子孰先之明用能包五六以作合無忽微而應聲亦由至道開先萬物之區遂判太極資始兩儀之象斯成若乃八音有文六同命律二十五之數十二宮之實𨿽動而徐生皆我之自出數不敢紊之於首神不敢藏之於密異爻得應見林鐘生子之辰同位均尊著姑洗娶妻之日噫推歷於彼統气在玆一寒一暑或喣或吹本本資於眇忽生生著於云爲候气揚灰冠地至而首出旋宮統月倚天數以無遺異夫算命攸先正聲有始尊同心一統之用助宣气旅陽之美諒非軒轅氏之聖功疇能及此

誡覆車賦【前轍之覆來者爲誡】

大道有蕩傾車在前伊來者之深誡思逺途之曲全顧轞轞以摧輪安能繼進視彭彭而攺轍式鑑先顚仰味至言遐稽往哲於車誡而引諭譬人謀而有說將欲以敗警成因工棄拙追昔時之失禦大爲之防在今也以回轅下視其轍徒觀夫流水競轂輕雷奮輜千金之子不倚五達之狀載馳力且竭矣逺猶致之旣嗜進而昧退倐忘安而遘危敗厥載於積中金胡及柅棄爾功於引重轄靡遑脂得不矯爾前非求玆後福彼諒出乎一失此宜存於三復諦是險易潛虞蕩覆望前驅之致患足見存亡念後乘以方來敢矜馳逐豈不以圖今者視昔觀往者知來據福可以慮禍守正於焉救回故我假一車之申鑑協萬物以兼該拒險還軒式戒乘槐之蹶去危法軔深防僨濟之災況夫訓難誣於後人諫防施於往者必將觀患於外防微在下茍遇喪乘之道引而避之儻行脫輻之郊吾其還也亦猶詩取啇鑑周仁始基刑誡秦失漢章有宜率自先王之道咸成後事之師則車不徒諭誡亦有爲前瞻泛駕之人自貽伊慼卻視執綏之子豈不爾思異夫身其晦必思於明志乎夷必防其隘然後卓爾自立惕然垂誡周流乎中道而行決無淪敗

徳車結旌賦【車結旌者昭徳之美】

徳美中尙戎容外除示同軌於函夏爰斂旌於大車淸道以行盡屛垂縿之飾展軨載效還同捲斾之初禮典鋪觀訓言備列以爲車之崇徳也不取乎盡飾旌之曵防也宜從乎善結因乃器用敷乎帝烈此駕而俟蓋專講於禮章彼捨而藏示不矜於武節諒以聖洽嘉靖邦臻治平思闡化於偃革詎飾威於抗旌纓就煥然絕揺揺之曵影鸞聲嘒爾收孑孑之流英盛化當玆末儀可捨言車也尊君乘之至美語旌也陋軍容之相假方且假赫奕於轂佐燀聲明於帝者輿音在禦纒乃旒而弗彰軨節載和曵爾斿而蓋寡則知車必稱徳以其當偃武之朝旌必命結以其惡盡飾之標然後潤國容之濟濟藏禮器之翹翹載戈之徳同邵動旝之譏且遙鄙楚廣之建茅但專武事賤晉軍之畫旆益昧文昭在夫外損祲容內充至徳越暢轂之務戰矯寅車之宣力我衡旣倚於以斂文羽之繁我禦旣均於以褫武綏之飾彼朱髦炳於漢牒元乘載於周詩或邦光之克煥或武怒以攸施曷若明逹至治裁成上儀奉乃轔轔之音文爲貴者顧厥悠悠之質捲而懷之懿夫化極偃修教臻善美乘其車也見作者謂聖之道結是旌也示不復用兵之防噫奚由知盛徳之然哉以此

景文集卷四

欽定四庫全書

景文集卷五

宋宋祁撰

風雅體詩

順祀詩【並序案仁宗本紀慶曆五年十月辛酉祔章獻章懿於太廟與此相符】

臣某言伏見去年七月壬寅詔書章獻明肅皇太后章懿皇太后並祔眞宗廟室有司擇日具儀以聞其十月辛酉皇帝步自文徳殿奉玉冊玉寶至大慶庭中再拜以命丞相臣昌朝臣執中曰假爾節其遂告於廟臣昌朝等再拜受命容衛焜煌不嘩不敖款於奉慈昭告如禮然後奉章獻明肅皇太后章懿皇太后木主納諸太廟有司至孟月之饗饗焉已事丞相率百官詣閤稱賀有詔大赦天下釋罪已責賜羣臣軍校各有差恭念盛徳形容所以告於神明者宜有聲詩頌嘆以播樂府臣某被學巳舊受恩寖深前日預聞朝廷末議今玆攝事省闥不當以斐然捍格自棄諸儒之後輒夙夜齋祓撰詩一章前侔猗那後訂淸廟刺取經誼以輯其辭又惟三代以來娶止一姓侄娣有序勢不相逾故配食納寢止一後而巳由漢而下盡革周制繼室誕聖均極尊名而諸儒拘摯仍執故典競無實之偏論破適世之至權遂使漢祠別園梁建小廟礙禮不厭抑感弗通罔極之報則篤於一情以時之祭則判爲兩祀列辟未悟庸可嘆哉且善敎者不拘古以妨今善禮者不後情以先物唐明皇帝合於合祔失於敍升故一王之典闇而不昭先帝獨啟聖慮順躋二徳侑太宗之尊陛下述遵前憲寅奉二章參文考之祏然後天下之議披聾發蔀知前古之謬闕當今之適宜親親尊尊粲然無惑故詩之所陳揚防熟復繁而不簡亦詠歌不足不知舞之蹈之之義焉臣某頓首以聞

孰順其祀明明天子天子謙讓詔羣臣其議惟章獻章懿遂祔先帝宜索而典而古而今順攷攸宜慰我孝心羣臣稽首不逺厥成伊先猷是程伊大孝是經匪祥符孰從則莫我京三代廟寢止一帝後漢制已遷儒臣罔究禮缺不稱因朴趨陋親靡祔尊神挈斯祐帝曰兪哉予奉二慈匪曰無典實成訓是依促灼爾龜爰蕝爾儀琢金追玉昭款信辭不敢先後惟以順躋孟冬十月大饗其時朕不憚勤於庭遣之吉日辛酉帝自文徳至於大慶奉寶授冊永懷劬勞孝貫天極虞賓在位百官承式顯顯太嵗惟冊寶是將和鸞有容旗旗孔揚旣至於廟是承是告奉遷後主合侑文考有主則止有匹得行遂旅豆籩以及芼牲明水太羮有飶有澄鼓鐘欽欽鼓瑟鼓琴考悅妣安蠲我徳音徳音維何帝受純嘏不專斯饗用赦天下開釋罪賜逮九軍一人作孝庶邦防仁禮非天作托始於聖聖克正始萬世攸定作述交善神人胥慶天謂皇帝旣付所覆帝克孝治奉親以侑其收丕祺蕃衍後昆萬有億年繼繼存存

上許州呂相公嗣崧許康詩二首【並書案宋史呂夷簡傳夷簡封申國公景祐四年夏四月以鎭安軍節度使同平章事判許州】

十一月一日尙書刑部員外郎直史館宋祁敢再拜奏記相國申公執事竊聞古者堯有四伯是爲四嶽實佐文命降宅九州帝庸嘉之故賜姓曰姜命氏曰呂在周宣時有申甫者能左右王室以興周道國人美之爲作崧髙之詩道降神之異仲尼掇焉以什於雅在春秋時有齊許者盟防紏慝幹不庭方以大承厥祀有祚在下史世有家爲諸侯選由是言之呂姓之衍於申曼於許厥惟舊矣恭惟相公憑極天之峻秉蒸民之彛慶叢祥發與聖參防言行而帝采亮謀奮而天縡和散爲九功宣爲六徳沛如淵回湛若陽休勱相丕後十有四祀助薰燎而郊者四導農輅而東者一而鬼神無遺歆戴斗之使嵗通戎蠻之賮月來而疆場無猜侮士之賢者進無能者退邦之不足者與有餘者取而上下無尢違三辰澄霄百谷露野佑我丕業格於皇天迹夫感防之隆幽贊之協要可知已有太嶽基其兆有申甫奕其先有齊許蕃其系靈光孫謀是相是鐘天而未忘叔仲之徳是故復申之宇以陪惇章大卽許之舊以濟美顯庸傳曰惟其有之是以似之公之謂矣某不佞學於舊史氏知吉甫史克之作以事美一時托文見志遂得聲滿天地於今稱誦不自知量謹作嗣崧詩五章章十句美公之國於申也許康詩五章章十二句美公之安乎許也立言之體略細語大故推而上之以及於祖辭必欲類不容虛美故循而下之後及於公古之賦詩義取卒章焉嗣崧之亂曰壽考是承士大夫之祝也許康之輯曰帝曰還歸邦人之志也𨿽不足雍容揄揚其義肆而不隘輒因誕日之慶繕冩馳獻侑奉觴之餘歡伏惟一加觀采裁貸其罪不宣某惶恐再拜

嗣崧詩

嗣崧大丞相四嶽之後復國於申也

彼嶽惟崧天作其神嗣生我公我公斤斤嘉猷矢陳柄國之均帝親命之纂成前人不顯其道惟申是保公邁厥徳祗只冀冀柔嘉而直模我彛倫揉我方國施於夷貊百度是毗庶績允熙罔敢不恪惟公是若帝詔執事徹申土疆衍沃腴良賦輿溱溱莫樂於申昔在四兵佑堯象禹爲國心膂受民作邦於今以光帝告於公紹胥爾宇憲是文武如申如甫爲周之輔誕錫爾祉惟申甫是似乘車錯衡淑旂英英式遄其榮公拜稽首敢揚王休祈天之久爲天子萬壽彼嶽磐磐松柏丸丸公福祿實蕃有崇而岡有大而陵公壽考是承

嗣崧五章章十句

許康詩

許康申公均政勞而康乎許也昔四嶽之裔在商周間有申有甫有齊有許而公又作屏焉邦人宜之故作是詩也

許麗而康嶽孫奠之曰公之屏實維似之公徒增增朱綅綠縢不戁不驚鉤膺鏤鍚稱娖顏行噦焉綏章總我列侯式時南疆公之相攸孔樂於許其原膴膴其川訏訏有芃禾麻有京稷黍藪焉麋麕渚焉魴鱮有李有桃有柘有檀樹我之園令居則安公視於庭師兵翼翼孔武有力公適於府陪卿髦士罔不就緒公宴於堂嘉賓我從琴瑟鼓鐘或揳或摐靜好鏗鏘萬舞有容左拂其殽炰鼈燔羔給鮮於庖右烝其筍菭蒲葅柔嘉惟馥防酒且多其飲溫克攝爾攸儀侑公宴嬉俾胖而樂俾艾而耆明明天子股肱一體於蕃於宣邦人咸喜主芣之山浚之渠弗童而材弗竭而漁皇惠斯人俾公焉依公報其成帝曰還歸

許康五章章十二句

五言古詩

夜直省捨

省捨諸吏休前軒成獨步月色淨牟首星痕隱溫樹稍聽班馬鳴獨見昏鵶度索居易興感幽抱邈誰晤自問濩落姿胡攖文墨務企歡無剰娛卽事有盈慮逺寄江海心泠風儻能禦

省捨晚景

日稷城陰生塵露稍云歇密樹抱煙沈髙禽映天沒外物旣不擾淸機亦徐發何意羲皇風吹我襟袖末少駐北堂陲娟娟待明月

正言田學士況書言上庠祭酒防北軒予所種竹滋茂

昔承上庠乏蒔竹北堂軒飭吏勤浸灌冉冉榮孤根日晏到官下對賞忘塵喧海月影宵戺天風籟晨顚去年主人斥負謗爲淮藩後來異好尙欲諉不敢宣何幸覯時哲乃加封殖恩千里走書驛語竹遙相存不才好冷局異日期歸旋千萬屏剪伐勿令孤願言

仲夏愆穉苖告悴輒按先帝詔書繪龍請雨兼禱霍一淮瀆二祠戊寅蕆祀已夘獲謹成喜詩呈官屬

盛夏挾驕陽於以搆炎熯歊塵坌天蓋烈禦煽云漢稻穎茁然秀涸流不勝灌田畯防嵗功釋耒共愁嘆太守沗農使閉閣重慙惋曾是謬政綱曾是濫囚犴一食三失匕冀亦思過半馳祝訴羣望願以身塞譴先帝隱民癠致和格靈變圖龍著繪法令甲布州縣愚計不知出奉行安敢慢外日築層壇丙夜封舒鴈奉匜再三跪信辭靡虛薦幸勿爲龍羞敢不報神眷翼日耿弗寐䢐野視宵奠幽血粲靜蠲執事便傳贊薄誠防昭享距躍私自忭回車未及稅云油黙焉徧窮海遂涔涔籠山玆漫漫旱麓眾卉蘇焦原暍氛防寸苖蔚如揠新波鱗欲渙何意一漑窘有望千箱衍揆予乏嘉績聖詔仰成憲卹祀神罔恫昬作人胥勸抒藻拙言詞竊用慰羣掾

長葛道中作寄侍讀梅給事

仲春告言歸道次古長葛水窮旣捨舟僕具始脂轄南登髙原望天宇莽庨豁溱澹無波芣騩森相軋春鳩日夜鳴陽膏淺深達田畯挈壺漿稚子勤襫襏驅牛灑先稑趣車載輸稭郊柘色欣欣梢溝流活活縣官恩澤美農節未嘗奪賢牧謹詔書民隱罔遺察射蠲贅聚勞【鄕兵初免閱射】賦檢誅求猾我亦占一防聞玆慰饑渴矢詩𨿽不多要附許風末

去郡作

解龜淮陽區浮鷁暮春月州民擁前道重爲使君別尊酒卻略跪絲管參差發共謂君此行寵命煥朝節進伏丹泥戺勉之奮芳烈使君慙且嗟處躬素衷拙𨿽爾荷賜環安敢冀榮轍頓首謝上畢行當避時傑願移邦人愛孤根保勿伐

壽州十詠【案十詠題熙熙閣白蓮堂淸暉式燕秋香狎鷗齊云美陰望仙淸漣等八亭今缺美陰亭一首】

熙熙閣

東譙已自髙復此構層宇誰謂淮南逺風物美無度飛岑納晝碧流月遺宵素揆予乏仙气樓居庶可慕

白蓮堂

堂皇敞而華櫩牙照池水鈿葉矗新團玉莩粲繁蘤遊鱗竟潑潑幽石仍齒齒寄言采秋芳何必涉江涘

春暉亭

涉園憇何處道左防華榱幽尋乏朋往勝晤徒自知文禽弄不歇惠風至無期含情重徙倚物色到霞霏

式燕亭

使君班春還於焉衎吾屬四阿住翚棘聊以便涼燠棟表飛雲逝題端邀月宿無徳與斯人式宴良自恧

秋香亭

蘭菊被秋阪危宇冠層巓雜樹自隱日修條爭刺天石斜苔附秀樛窮蔓倒懸擷英欲誰遺佇立徒娟娟

狎鷗亭

昔人有機心鷗鳥舞不下太守心異昔寒灰與時化爾旣不我猜余亦無爾詐隨波以全軀於玆伴多暇

齊云亭

肇允締層宇岧岧少城隈憑軒肄師孑【予始創北下臨都塲時於此閱武戲】中坐合賓罍白日披霞上蒼山障霧回眷言西北道吾師安在哉

望仙亭

嘗聞淮南王雞犬從此去至今山頭石馬迹尙有處使臣辭從官終日絕塵慮望望云漢間想見賓天馭

淸漣亭

煙篠環曲隄飛軒俯幽渚水容靜可鑑倒見城頭樹靑蒲矗爾秀白鳥瞥然去勝晤與時新遂歌奚能敍

艸木雜詠五首

楠

童童挺十尋一蓋摩空緑斜月礙枝回涼煙附葉宿拙斧無妄加要經匠者目

藤

虺蔓相結蟠虯梢互回屈紛若未契繩繁如已綸綍峭格外團陰尢堪庇炎日【案此詩宋詩存缺結韻作五言絕】

【四時開花作實】

紺實紛累累柔柯緩若若葉以代新陳花仍開續落味𨿽不常禦香能破酲惡【俗傳醉者噢香輒醒】

海椶

哆熾風葉張囷皴雨皮厚叢橑列蓋端攢旄注旗首物以希見珍材緣怪志醜

枇杷

有果產西裔作花淩蚤寒樹繁碧玉葉柯疊黃金丸上都不可寄咀味獨長嘆

塞垣

塞垣八月暮百卉已淒然沙驚甌脫路霧暗單於天衛霍始開府辛趙數屯邊鏖霜犇金防攢月駛飛鋋雕弧六鈞勁犀札七重穿一戰薄澣海再討窮祁連露布報天子稱觴壽萬年

春集東園詩【並序及李獻臣以下六首附】

春集東園詩者端明學士獻臣李君翰林伯中王君天章侍講原敍王君館閣校勘景純刁君永叔歐陽君子莊楊君曁予仲月旣望之宴所賦是集有三勝焉地之勝則如左睨都雉前眺畿隧林簿灌叢鋪棻自環時之勝如載陽之辰戢慘傃舒惠气韶茟怡豫天區賓之勝則如朝髦國俊淸交石友駕言相從簪盍就閒三者先具吾人所以擠天下細故彷徉蕭散而自適其適也若夫頫擷仰援有蘤有枚參行疊饋有胾有醪時哢嚶然可以悅耳野芳芚然可以借席輕風舞於快余鮮云曵於曬表樂斯詠詠斯陶僉謂防之難常詩之可以羣也俾永叔列韻坐者陳章予與題辭焉以詫其美昔鄭區區一寰內侯使七子從趙武賦詩以觀鄭志陽秋尙之今多士樂事萃此王國選言足嘆一出治音使如武者觀諸君之篇則知賢鄭人逺矣章別十二句句五言雜附左方云康定紀元之次年序

賦得筍字天章閣待制宋祁子京

茂气徧春逵結客並遊軫勝踐屬園墟歡言駐騶引局情適野豁逺目向天盡林馥樹花町疎篁未筍飲來無畱釂嘲往有餘囅耳熱謝時人戚戚良可憫

賦得蘂字端明殿學士兼侍讀學士李淑獻臣

東城桃李春結客玩珍蘤試過辟疆園兼屈中郎屣筠苞煙蔽虧栁帶風眠起岸幘借芳艿銜杯嗅新蘂畱連魚鳥適放曠山林喜意賞殊未闌更作櫻防擬

賦得葉字翰林學士王舉正伯中

芳辰聊命駕郊野賞心愜亭幽路郁紆樹宻花重疊暫紓朝紱勞喜與朋簪接談麈逗松枝宴賞澄竹葉含和寄蕭散選勝窮登躡行樂且躊躇此遊非日涉

賦得蕚字天章閣侍講王洙原叔

燕退朝事希鳴騶出云閣近遊速朋彥名園接闉郭幽芳尙閒整新樾已淸漠歡談一坐傾遞飲百分涸我亦醒而狂遵溪縱行樂晚駕方惜歸正巾墜香蕚

賦得翠字館閣校勘刁約景純

托載東城隅選勝名園地不問主人來聊適尋春意簪花照席光借艸連袍翠煙霏逺樹迷風獵繁英墜促行防灔觴少駐雍容騎四者信難並安敢辭沈醉

賦得節字館閣校勘歐陽修永叔

綠野秀可餐遊駿嘉初結蕓扄苦寂寞禁署隔淸切歡言得幽尋況此及嘉節鳥哢已關關泉流初決決紫蕚繁若綴翠苕柔可擷屢期無復時芳物畏鶗鴂

賦得蔕字館閣校勘楊儀子莊

芳節未晼晚名園好澄霽停車沒徑苔移席傍叢筀蝶粉畱紅房蜂須抱香蔕微波生酒杯輕吹拂衣袂何當名敎樂況復昌時世歸鞍惜餘歡陽烏不可系七不堪詩七首【並序】

昔嵇康有書抵山濤自謂有七不堪恐不可居世𨿽抗言自任亦篤性使然予年過四十抱支離之疹移告時滿三月臺家未之劾也而因病成老習惰成愆向之不堪予皆有之矣自念官在史氏執筆右螭不容頽放矣安於無用聊作七章自歌之亦自儆云

一不堪性嗜日髙寢疊鼓震餘夢星毛欹倦枕冠劍朝已盈當關視門闖

二不堪艸野樂垂釣潑潑錦鱗遊籊籊翠竿掉夕負槁桐還行吟面煙徼

三不堪坐痺不得搖湯沐乏薰濯蟣虱喜爬搔俯惕板在手回慙綬結腰

四不堪不喜謝書疏正無刀筆能拙作餐飯句自勉信非長愆酬亦逢怒

五不堪未始臨喪弔倍重秦失號禮譏老聾笑勉順當世情爲哀損眞妙

六不堪不樂俗人共聒聒沸蟈集紛紛臭孥眾怒遷多市色禮煩方聚訟

七不堪束紳對文案吏若鳧鴨趨文驚朱墨抏自襮安所能深心托蕭散

庫部閔員外還都

望郎東南秀奯然悟眞理身𨿽宰官身子卽諸佛子畫諾閣鈴下塵慮未嘗滓成金不復礦見月詎存指東道整朝珂西亭摻離襼無用樂山林山林卽朝市

葵

剉蘗染新蘤插鈿成密房仙人文玉字宮女道家籹聞說蘂間路能令肌骨香

景文集卷五

欽定四庫全書

景文集卷六

宋宋祁撰

五言古詩

和登山城望京邑

子牟懷魏闕陳咸思帝城他鄕豈不美吾土樂所生況復撫凋節憑髙懷上京山川不可見蔥鬱凝神縣紫气抱闗回玉斗侵城轉負羽長楊獵撞鐘平樂宴髙冠照華蟬英俊皆比肩朝奏主父牘夜召賈生賢五侯交薦幣諸公亟爲言我生流離極十年悲去國葉願洛陽飛魚寧武昌食當棄闗下符一對危言策

送平陸知縣尹象先

之子被尉薦走馬赴闗西西人待賢相撫育庶有宜羌羶污右鄙秦隴含創痍健將貪屯聚砦柵猶鱗差四年結不解糧餉先自疲兵分勢已弱賊入縱橫馳營陣訖不立安得張吾師比來守禦計尙復紛相訾子今位苦下何由能奮奇悉力字羸瘼姑守簿書期

次陜郊

驚風吹客夢西落劍南天自問何爲爾官牒見嬰纒遽傳非久捨黎明徒禦喧俯輪千仞底仰轡百尋巓憑髙一以眺野气正蒼然崖奔僕僵樹湍躁啼荒泉羇禽易去木奔麕不擇阡撫物重增嘆去邦邈以綿何爲久行役坐使歡心捐

提刑使者還嘉州

使者艤行舟是行及淒序祖帳俯平沙從騎羅前渚一進酒惟醴再進魴及鱮逺客已少悰況將暌宴語勁風自薄林寒流稍分浦訟矢久已閒農坻矧就緒嵗晏亟言旋無爲負延佇

提刑勸農使者還嘉州

案部聊北徵肅舲復東下江澑澹泱泱檣烏紛雅雅離醑不餘杯徵棹亟沿洄逺岫隨時見幽花無候開淸氛霽平陸林艿信重復路繚山顏駹田耨巖腹屬此屢丰期仍當省斂時擊壤系途樂餘糧尋畝棲嘉陽信嘉處時與賞心遇霽樹抱空輪寒濤下翔鷺還轅眷仲秋秋序日方遒歸諾果無負遲子臨江樓

雜詠三首

有客款我廬念我衰暮齒自言上眞書有藥名不死黃金乃能化白髮安足治謂我刀圭余已足度年紀驅還扶桑面黃昏付防汜主人詭謝客吾生本塵滓少來誦詩書不識怪神理驚聞河漢言浩然弗知涘今也病未能異日從吾子

金鑪焚蕙香播蕙已灰鬱馥誠可貴無乃爲蕙災上瓦編翠煙下礎挺沈質所用不必同相濟成宮室樂羊振歸旅光艷充國都矜心激盛气奮若長虹舒君王勞軍罷爲出一篋書避席再拜跪功非臣所圖不待一盈篋寸書已有餘成功在主君斯語不可誣

玉玫瑰

瑤楮鏤空蒙冰紈捲重疊寒光欲衝斗回秀難藏葉誰碎辟邪香氤氳飛作蝶

劉伯誠見恵僕所作中山雜詠石刻

衣冠昔奔波晉社亦中徙水府擁宮闕六姓傳劍璽名卿入理窟黔首多兵死眞人剗墉障六合如平砥三山屹不化城郭無形似冥冥桑麻村殘鋒出耘耔前朝絕遺老故事稽野史我頃爲中山蠲租案田水刳木枕波濤礲刀伐荊杞叢祠及荒壠幽處無不履車停客登席酒盡詩在紙遊深造遐邃語苦出奇詭投囊凡幾時蓬塵失料理劉侯見之笑謂此那可毀濡毫請揮灑買石親鑴紀嗟予政理疏無徳行嵔壘編民願屍祝有愧庚桑子惟玆楚客謠可以傳下裏何時見椎擊斷僕淸江尾

寫懷寄獻樞密太尉

僕本艸茅人守植自有素偶與力運偕牽絲及榮路矢將保獨行安敢邀詭遇朝躋緑霧閣夕捨金馬署鷃志屈鴻翼瑉質謝瑤圃內省實空虛焉得久畱處悟非不必老斑領況云屢竟獲一麾來果此避賢趣載以朱幡車佩以銀符兔君寵寄華冕臒醜不成惡淮郡梁楚交刀筆紛民務粗欲逃官責何暇収民譽平生覯宗工亟爲拯淪誤慙負知已言遂貽越鄕慮何圖霄與泥肯問簪與屨辛勤風波事尺牘奚能訴代馬愁南嘶鷓鴣憎北翥所戀明主恩未理歸田馭

瓊花

唐昌觀中樹曽降九天人鑾駕久何許雪英如舊春豈無遺佩者來效捧心顰

抒懷上孫侍講學士

僕本寒鄕士始願托田隴偶與亨會並遂竊空名寵黌冑信淸閒文書無倥傯牽絲玷外舉挾冊陪春誦縹帙蕓葉香淸池璧流壅𨿽均五能知猶冀三陌踴有志慕孤直多言畏奇中往往犯怒狙時時遭嚇鳯脇肩方病畦洗足幾成湩言充衛士防賦蓋吳人甕但望不汝瑕安能賈予勇叢云屬帝辰烝汕樂賢共前追三代風旁鼓天下動方正召華郤賢良命晁董務擢平津對無罪賈生慟裒然羣儶來燦若春葩縱咨予苦澁訥望風猶陰拱愁多目似蒿疾久帶移孔直慮醒而狂遂同微且尰三千禦上方八九吞云夢訂正淸廟詩白罷旅獒貢夫寧本無志良憂拙於用擊轅固歌鄙殙金誠外重中夕撫躬嘆明恩愧孤奉況復年苒苒坐驚頭種種閒居昔有潘廣宅今非仲塵容化衣襘雨气昬刀防所賴庇明悊盱衡顧閒冗每辯驥垂耳力排儒發冢不爾謝病歸鉏釣事江葑

溪上

溪上玩秋水使人意自淸烈烈回飈余鱗鱗夕浪生有魚可垂餌有蒲可芼羮況值新酒熟鮭菜辛鹹並興來命一樽樽至壺自傾便置人間慮浩然滄海情

送行

秋日苦淒淒味若虀臼辛如何多感地更送將歸人髙蓋浮淸旭長纓縛素塵慘色動車僕離言發坐賓霜珂響徵馬星脂滑行輪契濶何所道良飯自寵珍

暁櫛

暁櫛理斑鬢蕭蕭徧愁顚多病始計日蚤衰不待年靑靑固未幾種種今乃然寡發有巽象施髲慙莊篇且復委蓬葆言就東山眠

筠亭

山阿彼有人葺宇映修竹露籜新舊斑風梢動搖緑此君自虛心主公今實腹

送屯田張員外

飛霜逐凋節嵗籥忽已闌柰何送歸客置酒長江幹十載始一遇別易會故難此地嗟素領昔日皆朱顏詎意前歡餘更爲後感端行舟望不見畱驂相與還芳訊幸無保時付淩風翰

古意

薄宦若秋蔕飄然去林枝盲風不我愛吹墮淸淮湄淮南苦憀栗九月繁霜飛晚蕙相爲嘆崇蘭偕此衰凋落𨿽云苦芬香終不移但願陽春動要當三秀期

秋气

淸濁還二儀秋气颯然肅溪潔潦已殘林疎條自矗寒蛩思長堦歸燕眷華屋凋年自玆始鄕懷念松菊

感舊送虞曹楊員外

曩笑長者言感恨嵗時遽不云笑未幾倐已及哀路卻懷眼中人落落星向曙寧無新相知論新不如故夫子恵然至適慰離羣慕締交三十載契濶不同處醜老向來妍鬢黑今也素伐木喜求舊谷風念將懼我顧濫榮班君乃嘆奇數根柢假容進纒牽以長誤久領一麾行江湖極沿溯杯酒曾未款僕夫告方具前樂暫還衿後戚已盈慮丈夫固有志膂力經世務何必常相從卑若堂下屨嵗滿亟來旋中朝著翔步

擬杜工部九成宮

雲山郁嵯峨宮戶莽轇輵摧峯隱馳道鑱岫啟繡闥遊鵾邈飛鬭陽馬恣陵突危淙注銅池翠防潄崖骨落虹拖晨軒奔蟾守夜窟憑髙眺鴻洞念古一超忽咄嗟有隋後締構窮剞劂徒矜昔日工乃忘後世拙居爲唐家保功業何汩汩牛酒望幸民巖廊衛守卒殘松抱空偃臥楊委新伐千載徧荒愁金鋪鎖崷崒

望仙亭

淮山相蟬聨萬景歸宇下來波澹天末歸霧滅巖罅淒淒艸色繁肅肅桂叢亞吾人愧攸館僊屬冀來舍

湖山

一水抱天回千巖互相映寒湖囓沙痕狂峯貫霞景持此寫琴心寧無子期聴

勸酒

酌酒奉君壽勸君愼勿辭只今舉酒罷已異行觴時波瀾前後來日月分寸推稚容不耐久縞領無停緇獨醒信勞人玆事定何悲假令古無死晝夜常委遲正恐爽鳩樂後人非所希

種竹

世皆笑幽獨可不少自貶種竹南軒間亦足以相驗況玆嵗華晚眾卉日凋斂淸節良自如栽培匪爲諂

涼蟾

涼蟾囓殘雲飛影上西廡鵲鴉依空墻蠨蛸已在戶君行閱三嵗確戰亦云苦新衣本自綻故裳復誰補朔風萬里來儻或從君所風過無傳音徘徊獨愁予

楊祕校秋懷

上天分四序素秋獨可悲風商勁危條寒露鮮繁蕤依依燕去巢嘒嘒蟬抱枝撫物喟然嘆流光忽已馳危衿恧新壯華領移故緇願君策髙足無後功名時

涼風颯雕年遙昔耿多慮冽冽寒螿鳴離離客鴻度之子懷茂器有志康庶務未蒙徐樂召方感董生遇道局駿願違弦絙危響赴此際怊悵情偕之嵗雲暮

治畹當樹蘭治林當植桂蘭生可香國桂茂絕藂薈邈哉志士節所趣與人異意經千古上心包九垠際道勝外物輕矧復韁鎖細所以搶楡者局局笑鵬翅

眞珠龍柏

彼美夜光諭益之新甫名累累雲際艷皎皎月中英勿誚素爲絢相期隆徳聲

度飛石嶺

人不怨飄瓦何用罪飛石石墜不可常人值亦其適去去走嵚崟千金幸自惜

擬王右丞園

荷鋤往田煙蔓紛廣疇植杖未及憩有客眷林坵騶哄羅戶前冠蓋蔭道周進客北堂上借以氍毺柔持杯再三跪酌我淸白酧時時髙興酣矯首望神州長衢貫廣陌及宇注飛樓恵風林間翔早暉花上浮新葉向蒙密鷇雛已啁啾時哉物可玩況復忘吾憂故人心儻爾駕言時見求

寄題宮師相公宴息園

相公納衡樞卜築來東裏卹他匪足尙自適乃云美中園興夷爽薄言謝朝市壤石非逺遷松竹皆故蒔絳蘤謝遊軒素波鳴褉戺遐蒼眺京隩側縹抱嵩趾畦塍互演漾灌薄紛靃靡崒崒相向山濺濺自流水髙云靡還期冥鴻無慕理公時挾勝想朅來遵逸軌逢觴卽陶然坐樹亦欣止衝情捨天倪妙歌怯物類揮金屢空鎰愛客輒畱屣式俾衛公壽弗取安石侈有守臥淮壖聆風竦予企他日果西歸角巾望松梓

小渠

唐溪析春澑一股入淸渠循庭始演漾走圃輒縈紆淙淙潄幽石唯唯泳纖魚瀑來聊激濁澄罷復涵虛恃源自潤流波愧挹余

曉過二里山

黎明走蒼山千仭勢如削北斗掛西巓徘徊久未落驛道轉巖肩人煙聚岑腳太虛交昏旦顥气自噴薄陽光排暗升陰氛值明郤翔禽散喬枿啼狖思空壑逢隈霧尙屯投險泉爭躍生平好山意毎遭事嬰縛安得乘冷風窮躋叩寥廓

思賢閣圖予眞愧而成詠

忝中二千石罷去輒圖眞揆予本完士蚤防善養仁執笏班華位飛綏侍邃宸如何金紫服乃裹坵壑身西南一靣重朅來駕朱輪牽拙嵗再期初無徳在民形象安足紀崖略聊自陳質陋眸子了志泰眉宇伸誰謂彼其子而傳阿堵神爵裏三十八【自參豫呂公而下凡四十一人雷太尉張尙書程樞密皆再至】赫赫多名臣瞻前謝前哲垂後慚後人

九日藥市作

陽九協嘉辰斯人始多睱五藥防廣防遊肩閙相駕靈品羅賈區仙芬冒闉捨擷露來山阿斸煙去嵒罅載道雜提攜盈檐更薦借乘時物無賤投乏利能射饔苓互作主薓薺交相假【音架】曹植謹雁令韓康無二價西南嵗多癘卑濕連春夏佳劑止刀圭千金厚相謝刺史主求瘼萬室系吾化顧賴藥石功捫襟重慙唶

景文集卷六

欽定四庫全書

景文集卷七

宋宋祁撰

五言古詩

迎春曲三闋

靑陸斗杓回河內動新灰冰際綃紋綻云邊鶴影來漢宮行慶罷花樹翦刀催

東郊風馭軟嚴署漏籌添栁拂將軍壁梅飄公主奩舞衣裁幾許新人解織縑

荔達楊膏動冰解水紋融天花四面碧日气幾竿紅不言雙燕晚爲嘆玉箱空

散闗

磴道何盤盤百步人一憩弭節髙山巓闗存不置吏昔緣暴客須今爲有道廢

和成上人

西山有尊者秀出於稻麻徧參居第一諸佛素所嗟錫聲來赤縣被裓垂靑霞流出一切妙普見大千沙我法果無在昧者玆有涯是凡方是聖歸正卽歸邪妄懷萬緣息舉意千里差有客謝病免淸辭春月賒靜眠金粟室壓坐馬融紗【伯氏比多齋薫動或累日】觀化哂罨勒自呼嗤鏌鋣瞻言世外友相期心不遐揮斤郢匠室流水子期家披云示駛月拂果去空花師嘆未曽有君對無以加淸襟互黙遣所得非齒牙層陰朋盍阻坐情丹霏斜涵毫泚仙滴抒藻揚晨葩

水文疊石

曉波淸蒼痕豗激翠將腐奔濤已東決磊塊澑不去巧匠取之出入資園亭趣陰罅囓余苔寒凹逗輕露彼怪子弗談不轉吾所慕

逺行

楚人巧悲秋分作四種戚最極有逺行百感攢羇臆林鳥戢和哢屯云獻慘色客久歸念長年驚壯圖窄撫物盈近嘆驅騑擁遙惻曉斗亦告勞垂杓臥樓北

早秋有感

一葉飛足驚要是變衰始毛澤自玆竭多露方夜委涼蜩抱空號腐燐變幽燬怊然感物化須髮不常美羲和鞭白日已復向蒙汜功名未及見軒冕胡足恃坐客憫予憂粲然啟玉齒輟嗟謝諸郎長年行自爾

防集

素節倐已宴髙風送浮涼拂席進賓客釃酒羅壺觴黃雞跖跖美紫蟹螯螯香莫矜來歡早須念後戚長奔川無緩瀾䢐日不還光願客且安坐調弦未遽央

水月

渺渺遡云波盈盈柅霜馭碎璧擁舟來流金映沙聚夜寂波已休何人薦眞趣

和君貺學士宿淮上見寄

使舲旣邅回淮澑劇沿溯我行非不逺君節自前路煙汰歷濠汭霧氛逗荊樹感此言邁情慰予索居慕曰歸歸未辰慘別別已屢努力保素衿天途遲還翥

鈴轄冒上閤就移知雄州

聚散非一端賢逸難兩遂擁節北臨邊安得久交臂此行詎不逺印瑞三且二【拜官領職自東閣以降凡兼五名】背劍車炙輠徑秦驂舞轡雄州乃劇藩喉領塞南地譯通老上庭道系單於使適館授主粲乘韋交客贄列戍儼趨風諸將走咨事應變君所長立功今可冀君家誠易知世烈在靑史齊楚異姓王陰鄧後家裏券字金對行防帶霞交尾濬源無近波髙峯本洪址行矣勵壯猷公侯當復始常山楊氏有二怪石奇險百狀田曹張中行家雒陽徧見都中諸家所得異石皆出此下予他日思之恐常人忽而不珍作詩以詫其處並邀中行伯逢同賦

塊然兩奇石譎怪狀難悉千仞裂嵯峨一气與崷崒四隅蘚剝膚萬古云漬骨補余天所委隕罷星不沒橫蒼對偃蹇怒翠競騰突神媼袐弗露狂鼇抃而失由玆落人防得用玩奇質屹如不可轉挺若無所屈鬭虎攫餘痕乖龍臥殘窟撐掉壯士槊奮立直臣笏危頂煙夭矯窄竇雷郁律濤頭縮不展魖臂憤相捽變現載靈牒呵防費神物窮陬苦陋庳珍碧恐湮汩各保堅防姿以待封山日

反騷

我聞上天樂仙聖並遊賓離騷何所據招回逐客魂【騷辭魂無上天】謂門有九闗虎豹代守閽砥舌饑涎流觸之輒害人譏呵自有常帝意寧不仁窮壤苦恨隔傳聞恐失眞我欲稽首問無梯倚靑雲塊然守下土此憤何由伸

懷三封墅

寡求願易足久計還中林君恩容有報宿畱【音澑】未抽簪淺謀乏經濟流景倐頽侵企翰羨鴻翥俯泳愧魚沈榮名非不勉髙坻良可歆柰何賈生慟又將莊舄吟投沙乃聞古懷春方在今

三封何所懷懷我東南畝方春原田秀是時簦笠聚杏花燦晴落菖葉甲陰浦泱泱云抱岑眇眇林鳴扈野老攜晨饁薄醪聞炊黍安知五熟滋但慰四友苦日作夕還家煙火靑林下嗟我仕易稼窮年宦三輔誓畢尙生累將從平子賦自省非大人請事學農圃

風雨

昨夜東風急疎牕薦雨入溪南梅正花狼藉隨塵沙皓皓多易污不得同春葩春葩能有幾紛紛入桃李時哉小興衰人生猶物理明發檐沈聲鳥雀喧新晴老農脫襏襫一犁原上耕

秋興

西顥肅涼氛天防正岑寂淒風條末吟浩露林下滴寥寥燕辭楹促促蛩在壁池潦湛寒緑鱗云屯晚白齊紈不復禦桃笙已復易嗟哉無壯士翻車忽西匿有客過我盧問我何淒惻气索不能對披襟長太息

金雀花

疊葉倚風綻翩翾淩霧排齊名仙母使寫樣漢宮釵俗眼未應妬忽憂珠彈來

浮屠

乞食古爲恥浮屠名自修黎明抱應器禺中飫幹餱果腹固其願之墦非所羞歉歉常不足遑遑玆有求素飽聊安坐調饑復來遊顧爾殊靈輒翳桑何用酬

四季花

羣葩各分榮此獨貫時序聊披淺深艷不易冬春慮眞宰竟何言予將造形悟

雜興

寒暑亟䢐謝日月如崩波稚容不再妍戚戚柰老何聞有遁世客安處西山阿手操九籥契晝夜養丹砂藥成可化金舉身淩紫霞我願從之遊脫身此世羅辦裝秣吾馬臨路更自訶古來松喬流矜已好浮誇萬一爲藥誤得無我計差速還具肴酒毌爲後人嗟

河東有賢守帝念不能已欲置之大夫徵軺疾於水畱邸月餘罷君恩詎可恃召以一人譽去由一人毀鉅平名世賢媢者彊相軋毀語塡君聰亡吳計中奪人生不如意在十常九八玆事可柰何惆悵千載末殘暑辭遙夕初涼澹蕭辰燕索西飛伴雁作南來賓霽巒靜矗矗逺水淸鱗鱗由來搖落恨先付長年人

錦亭晚矚

長夏宜髙明緩帶散煩窘憑軒一超然目與天共盡山從云端現日就林外隱風來艸樹披煙生井閭近自公況多暇衝臆無畱蘊卽此可宴居何須事遊軫

初伏休沐

伏時詔休偃閉門謝朋儕羲和挾升陽晚气紅崔嵬炎林郁歊霧焦原橫赭埃怒甚崒崒云旱始隆隆雷況我庇茨宇煩襟安得開囚拘訴巾幘仇怨被酒杯湯沐未及具反爲蟣虱咍北風殊杳嘿羲人安在哉

遊矚

顥風肅九旻樓榭注明迥林爽無剰繁溪澄有餘映四阿延淸霏六幕盡髙興號枝蟬腹厲掠野鶻拳勁山意日久髙差差挿空淨

送蔡元翰賢良昆仲

美箭出東南之子裒然秀綽綽令兄弟茂器偕年就九流無近討六藝乃遐究詔書求異等二恵玆來覯牘均方朔多輻比吾坵湊蹀足螘封場刷羽桐花囿孤音或少和至寶不期售肇允褰褐衣薄言返巖竇江臯看魚樂山徑懷雉嗅無忽豫章材行參栢梁構

送伊闕鄭著作

君年已艾服沿牒困風塵硎新始發兩鳴晚逾驚人毌辭滯下邑姑欲慰斯民此路塵車往明年郊雉馴恨乏雙鳧舄從子伊水濱

攬鏡

晚匣寫菱影試觀憔悴顏支離骨不媚蕭颯鬢垂斑安得長康畫致之巖壑間

望月西廡作

夏琯倐已新夕杓見南指孤月霧中來餘光淡前戺賞襟初不淺極睇天漢涘浮雲竟未還多露已徐委太虛本自寂遊氛彊爲滓安得千里風披霽玩澄晷

嵗丰

皇天降丰年本憂貧士食貧士無良疇安能得稼穯工傭輸富家日落長嘆息爲供豪者糧役盡匹夫力天地莫施恩施恩彊有得

題信相院黙庵

對言方有黙因黙乃名庵庵畱黙不遣一物遂爲三龜掃泥中痕正恐力弗堪自問呵黙者了然成妄談

感懷

夕風披前林墜葉快如翦老月扣戶低傾河去人逺吉士感物化勞勞意不展輟飲屏樽杓畱釭討墳典觸事孟軻迂臨途安國蹇不嘆嵗月遒所悼功名晚

念衰

嵗月不待人驅我向衰境朱顏日辭貌縞鬢颯垂領意昏若坐霧歡墜似羸井病多玆及慵志怯遂依靜問我何功徳乃玷雞翹省始願常謬悠薄霄圖振景棧車值塞路蹇蹇莫言騁君恩蓋如天分虎向東郢沈憂誠萬緒通宵付耿耿失旦安暇鳴值露徒爲警私計狹且偸榮路浩方永惟餘昧死章將露乞身請

七言古詩

擬東武曲二首

甘泉烽火照黃昏候騎駸駸入雁門光祿塞前逢夜月黃龍城下見愁雲隱隱輕雷逐車響顏行使者樂相望勞軍細栁尊亞夫持節雲中赦魏尙自從天子樂休牛故障遺亭豈重修李廣不生髙祖世豈得今封萬戶候我家世世山西士二十期門從天子始隨驃騎破祁連晚逐樓船下牂水漢北雰雰飛雪暗海中跕跕翔鳶墜歸來武庫祭蚩尢得從甘泉參豹尾何意一朝兵後期簿責侵誣屬軍吏黃金納贖爲庶人白首還家事田裏結髮從軍七十戰利鏃金痍猶可記龍鐘𨿽入玉闗門止呵還遇防陵尉不及金張借舊勲七葉華貂長富貴

少年行

君不見漢家五陵諸少年白馬驪駒大道邊紫綸裁防映兩紐黃金錯帶佩雙鞬經過主第賜緑幘歸宴前堂羅曲筵長安多逐韓嫣彈別藏仍収張氏錢傳言天子將羽獵千乘萬騎向甘泉奉車金吾共馳騁外家戚裏見招延徑去平岡馳狡兔虛彎天際落飛鳶朅來別館恣行樂胡姬當鑪酒十千薄暮聊歸渭橋曲明旦復防黃山前

天臺梵才師長吉在都數以詩筆見授因答以轉句【九闋十八韻】

九霞凝標倚霄極爾時師在雲巖側坐中不起見諸方滿裓天香嗅薝卜海嶠嶃嶃萬佛螺赤髭半頷誰相過卓錫時攀三宿樹翻經詎著四圍駞何年擲鉢來京轂抱蓬成畦紫蘭馥王公撇席爭逢迎不意當今有平叔第一多聞師子兒碧雲餘力嗣工詩盡把天光注言語眞將淸气入肝脾有人官冷抱窮愁客坐無氈塵影流喫口倦談眞寂寞移書避事喜旬休愧慙禪嫡來相問刮目探懷授珍蘊已輕安石爲老生更惱王筠賦彊韻比來緇侶言頗文局促啁啾寧足論私地蛙鳴徒聒耳長沙國小僅回身惟師墨海多雄藻具足身中無欠寶先追禦寇跨冷風後伴騷人拾香艸跂予投報乏瓊瑰日睇金園剩九回藍轝媻姍兩生舉定容元亮醉中來

謝提防刑獄李郎中贈扇

規裁珍素裂輕雲柄翦春篁燥叢露制以爲扇持贈君拂君懷袖袪君暑蜀天六月苦炎歊赤龍秋秋駐雲霧火走膚脈汗若流暗逗浮涼下天宇畫作飛蠅緣誤防徐隔遊塵不成污何以爲報我知之奉揚仁風慰黎庶

詠西湖上寄潁州相公

湖邊煙樹與天齊獨愛湖波照影時崖蔣渚蘋春披靡佛樓僧閣暝參差相君萬一來湖上手弄潺湲更憶誰

和賈相公覽杜工部北徵篇

唐家六葉太平罷宮艷醉骨恬無憂阿犖詬天翠華出糢糊戰血腥九州乾瘡坤痍四海破白日殺气寒颼飅少陵背賊走行在采梠拾橡塡饑喉眼前亂離不忍見作詩感慨陳大猷北徵之篇辭最切讀者心隕如摧輈莫肯念亂小雅怨自然流涕袁安愁才髙位下言不入憤气郁屈蟠長虯今日奔亡匪天作向來顚倒皆廟謀忠骸佞骨相撐拄一燎同燼悲昆坵相君覽古慨前事追美子美眞詩流前王不見後王見願以此語貽千秋

羅承制自戎州罷歸

乘障一麾逮出守終更三嵗今來旋巴云晨趣東北道月曉背西南天故人把酒數卷白離亭贈栁長於鞭屬羌羇詔久款塞歸爲天子細論邊

髙亭駐眺招宮苑張端臣

蜀天向臘寒未極倚檻綿睇亭臯分一萍團紅江上日數蓋淡白樓頭云杯中竹葉與誰舉笛裏梅花那忍聞願君枉步數相勞他時離緒徒紛紛

嘉祐庚子秋七月予還臺明年始對家圃春物作

十年去國老防召今嵗始見家園春雙燕初來卽賓客羣鶯相逢如故人蒙茸艸樹延野色碎璅鮭菜供盤珍多慙吾黨共醒醉收得澤邊憔悴身

登齊云亭

少城西北最髙處憑檻極眺襟懷開糢糊煙樹鳥邊靜突兀雲山天外來歸檣櫛櫛逗淮浦涼颸獵獵生巖隈𨿽非吾土信云美伴客畱連傾一杯

景文集卷七

欽定四庫全書

景文集卷八

宋宋祁撰

五言律詩

太廟侍祠雪霽有作

喜雪靜氛埃繁云卽日回淸光動冠劍余素著樓臺樹雜瓊枝竦途平玉轍開惟應余兩騎知是海神來

和吳侍郎朝謁天慶宮

上路鳴騶逺叢霄故館開華簮堯豸出輕舄漢鳬來探妙雲敷笈蠲煩露溢杯直須重締約飛蓋一徘徊

後苑賞花釣魚應制

淸籞披蘭路雕輿眷蕙辰漢池平浴日溫樹暗畱春樂石來威鳯恩波上翠鱗成文傳睿唱賡曲徧華紳

元防詩

寶典叢三朔中闈辟九閽羣臣深拱寧列仗儼屯門輦出東房祕辰居北極尊熊羆連案負日月傍旗翻

奉和聖制淸明日

璇杓臨乙位羲禦屇婁初碧浪桃花湧珍叢錦段舒輪蹄晴縹緲鐘漏夕虛徐穆穆宣溫殿披文日有餘

晨赴書局

上直蓬山逺輕軒截九逵曉光銜睥睨秋色靜罘罳漸覺蘇裘敝行嗟潘領衰鷦鷯自有志不羨帝梧枝

和道卿舍人奉祠太一齋宮

素秋來蘂館瑞祝達霄晨蘋薦祠無餼樓居地不塵擲波琴鯉樂傍畤漢雞馴此際淸懷極盈杯沆瀣津塵氛不可到深注五城樓素瑟少今韻仙春無俗秋晨杯三秀潔夜檠九光流順報通霄極紛綸瑞福遒地占叢霄勝人持禁槖來詩長淸夜徧祠罷素秋回爽籟天中發虛月際開無容以風解身自到蓬萊

和天休舍人奉祠太一宮見寄

順祝齋琳館翛然隔世埃空歌靈鵠下祠節寶雞來瑞木千尋竦仙圖幾卷開如無淸夜唱誰識帝車回

玉堂感舊

七年辭玉署再入佐黃扉樹與靑春換人將素領歸塼花仍可記廈雀稍驚飛鑪蕙非無意逢人尙襲衣

旬沐二首

薄澣還私室陶嘉屬小園筍余林向密花後果初繁燕口將泥重蜂脾抱蜜喧此時蕭散意都欲忘乘軒待詔官非急還家體不勤裏無休汝騎牕有上羲人密樹稍迎夏晚花猶及春幽懷誰與晤杯酒彊相親

學捨直歸晚霽三首

驟雨挫炎威歸軒廣陌西渠聲流作瀑日腳側成霓換錦龍媒埒淹花燕子泥比來巾角墊李郭定相攜罷殘陽在風防酷暑収余昬澹雲翳聚沫泛河流桃簟雙紋展盤五色浮潘郎最多感庭樹莫先秋密霧披層宙濃雲霽四溟亂流初潄玉紅日不藏萍萬葉張晴幄千山卓翠屏無煩事鐃吹蛙響自堪聴

赴直馬上觀市

上直驅羸馬淩晨望百廛壚喧滌器市簫暖賣天流水隨輕轂翻花送駛韉區區市門吏無復子眞仙

初到郡齋

專城四十外中石二千餘曠日慙良術班春賴細書學慵前志忘身逺故人疎姑俟天藏疾雌堂日燕居省分由來拙操心本自危十年今得調三匝此逢枝攘臂貪丰粟裝懷倦訴詞竹林誰見憶迢遞始平麾

初到郡齋三首

暫解樞機任來從海上閒浮雲富貴外一馬是非間月衮生潮浦風香墮桂山蒼生𨿽系望要作冶城還我裏誠云樂公今況釋勞秋蒓不下豉霜蟹恣持螯林靜來晨燎江喧入夜濤功成奮嘉藻寧欲傍離騷溫省綢繆罷鄕州偃息時鶴情歸不怨鳯徳老無衰月樹供園蒔仙囊續宴巵自慙淮守薄千里與言詩

到官三嵗四首

芳嵗已三換寵名仍再遷生平一丘壑衰晚右櫜鞬客眼登樓外鄕愁把酒前巾箱多舊賦只是欠歸田一忝中山守仍班第四春老應無所事少尙不如人適野愚謀短將無舊產貧須慙丈二組羈束最慵身儒帥非眞帥時定幾時丹心𨿽許壯白髮不藏衰罟密遊鱗駭山遙倦翼遲嵗成無奏最凖擬鴈門踦塞下靜無事軍中奚告勞靑山側身逺白日舉頭髙作奏閒雙筆流年耗二毛惟應不能飲元解讀離騷【王孝伯曰能痛飲酒讀離騷可爲名士】

潁上唐公張集仙相勞【案張瓌字唐公全椒人以翰林侍讀學士知濠州】

去時成恨恨喜見眼中人共束西昆帙【唐公與予同書局又相次得郡來】都爲左虎鄰年華衰意早酒所故情親後日孤舟逺離懷怯重陳

同張子春淮上作

南風今日好歸棹上淮津川迥舟如葉山遙石似人波光篙底動沙壘漲余新誰信機心少溪鷗伴此身

思歸

去國倐三嵗頗知歸思紛南心曉城斗北眼暮樓云珥筆行將脫朝珂冷不聞莫論持帥節畎畝尙思君

有詔換淮陽

比出淮陽守今移寰內州眞無弱翁治只是茂陵求換節矜新假循襟釋故愁桑楡知未晚前失庶能収

次江都

道險疑無地巖髙欲近天家収代田粟【民耕山上一嵗一代】官鑄卽山錢【山多鐵冶州鑄錢】云變陰晴候林容旦暮煙落花眞有意時解拂行韉

江澑灘灘急崖腰棧棧新天深罕見日路險不容塵逺艸夤緣緑幽花落漠春逢津何必問夫我自知津

齊云亭晚矚

山暝日云稷天淸風寖和樹花紅暗淡城艸緑坡陀歸艇衝煙去昬鳧接翅過年華無限樂判作是狂歌

惠民隄河晚矚

逺水同縈帶聨隄類築垣行舟壓天底臥木擁沙痕魴鱮逃空罶鳧鷖泊迥村層波眞可羨由此到都門

九日至衞南

良辰獨據鞍節物彊相干酒駐衰顏淺風吹客防寒暫吟非有屬倦曲不成歡多謝黃花意還如故國防

鄭子產廟

不知東裏叟遺迹但堪尋語愛東家淚論交季子心故墳猶有石遺鼎遂無金謬政爲邦久千秋謝所欽

疊嶂樓【州衙北城上可以望孤射霍山】

霍射盤西北髙樓勝覽並景閒思謝守名重擬宣城【宣州疊嶂名在天下】天闕云來緩風防鳥去輕客憂銷更有須到此中傾

去鄭暮次中牟

暮投京縣宿气象已紛羅菀樹道旁密侯田闗內多髙城切星斗秋水似天河自問還臺馬猶餘幾子珂

廢鄭河【民間呼此名或曰卽古洧水河蕪塞惟春夏污潦所集】

當年食溱洧【鄭國語主芣騩而食溱洧】此地控長津郤見爲陵日難尋病涉人落霞遙送騖薦艸暗畱麏代往詩風變田渠數報春

宛丘作

宛丘眞善地承詔幸班春鈴下聴無訟日邊來有人吟餘多感客睡足本慵身蟣虱休相賀吾今湯沐頻

望漢江

西導岷源濶南浮楚望開弄珠嫌蚌隱投璧讓蛟回岸翠山煙逼波紅日影來萬艘徒擾擾誰是濟川材

次劍門

昔驅千騎往今解五魚還誰憚老銷髀自憐生入闗春風來迥野曉斗掛空山卻整康成帢依然愧膩顏

隴州魚龍川石魚

纎鱗藏介石物化自何年無復西江水長依東海田苔紋堪代藻云葉卽成蓮琥珀藏蚊影佳名共此傳

次梓潼

行行芳序深秀色媚諸岑早葉易經吹暖云難久陰擁條孤狖嘯戲荇一鳬沈不是無樽酒其誰共獻斟

張亞子廟【今封英顯王】

偉哉眞丈夫廟食此山隅生作百夫特死爲南面孤鹿庖償故約雷杼驗幽符潼水無時腐英名相與俱

敝俗

陶姚民屋富梁魏敝風存士闕遊卿校人爭倚市門推埋時結客博掩競成喧誰與遷荼堇移甘膴膴原

城外

次捨梁陳外風煙周鄭間徐驅四郊路徧識屬城山野雪融殘素岑霞就暝殷幾宵星影動知伴傳車還

題蜀州修覺寺

蜀嶂紛重沓祗園隱寂寥花供法界雨江助梵音朝海水聞鐘下天風引磬遙少陵佳句後物色付吾僚【杜子美詩刻今在】

巡視河防置酒晚歸作二首

古戍連沙曲層阿屬岸隈天長倦鳥沒山晚跛牂回斜日低官樹輕寒犯客杯還城聞暮角三疊落江梅夾石雙隄轉逍遙千騎畱川昏多晝霧水落足寒洲岸石危相倚橋澌暮不流風煙非渭曲誰有釣璜鉤

轉運彭季長學士小疾數辭宴集

比日疾爲解遂將杯酒疎多愁庾開府苦瘦沈尙書倦曲琴襓後霏香藥裹余莫令詩思劇正是落花初【比見告中有詩書感槪】

送張法曹

駛騎栁枝鞭春逵望雒廛賦才賔右俊掾諾中府賢宮楯含櫻密王渠泛醳聨勝期資一笑刑矢措周年

送呂太初法曹之許田【時相國彭城公鎭許田】

秋涯艤客艫潘鬢不勝梳去決卿軍事還親城旦書驛鵶啼月早庖鯉躍冰餘白晳公庭步翹材首曵裙

農歌

農歌非度曲新樂信蚩蚩乃父知田事吾王采諺辭折楊時動笑鼔腹自成嬉日暮牛童笛連聲下逺陂初宿東閣追憶文簡丁公作【案宋史丁度傳度字公雅諡文簡】

辭閣玉堂東依然昔所從【予慶曆初入翰林公雅爲承防獨與予更直凡嵗余予以避親罷】舊池空嘆鳯【公雅嵗余進歷二府】殘友不成龍制槁流塵積塼花駁蘚重過車三步約何日酹塋松

三司晏尙書西園玩菊

涉園求勝賞時菊艶秋光散漫仙潭餌防褷瑞鵠裳酒燻吹晚蘂蜂冷抱殘香公意周盈感畱杯盡夕陽

玩齋前菊

髙秋玩佳菊繁采照前除似粟金無算爲裳鵠有餘不甘興薏謗長免共蘭鉏爲爾浮罇酒非邀栗裏輿

望僊亭書所見

危軒冠層堞永日付登臨寒鴈猶能陣喬柯自不林溪流橫趣島樵路側依岑西北𨿽堪望浮雲易作陰南國冬無雪居然气候迷柔蔬傲霜甲幽鳥逆春啼神鼓聲無歇樵歌韻不齊舉頭看白日還過太山西

和楊學士同晏尙書西園對菊

嵗秋無異卉佳菊自成妍薄采稱觴客繁開落帽天抱池閒沮洳畱蝶小翩翾爲結胡公賞幷懷酈水邊【尙書詩有幷懷渦舊玩之句】

東亭

左圃魚麟闊前軒翚翅開虹將一雨罷潮送萬艘來山淨秋妍露林虛晚籟回此時蕭散樂誰奉醉言杯

隴西都尉禪防圖

宴場禪集盛霜幅繪毫工竺社同開葉嵇姿宛送鴻法身寧滯相世眼願瞻風防鑰方傳寶非專巖壑中

善惠大師禪齋

丈室傳心地安閒嵗臘賖水能涵寶月風解去萎花鵠焰紗圍短牛香篆引斜化城無憚逺門外卽三車

晚夏北軒

暝崦霞霏罷嚴城鼔疊通梧陰破階月筵吹亂林風浩露來無際明河望若空玉繩低影處知是建章宮

呈胡希元進士二首

離邦嗟病免道舊樂朋簮刻畫志齊醜膏盲倚鄭箴軒鴻遡霄路和鶴答溪陰爲薙求羊徑時容一往尋防防官綬解落落飲瓢空君惠容藏疾交情助諱窮倦談嗟墨客掉首覯鴻防巳卜良鄰計無憂吾道東

贈罷徵邊將

罷徵光祿塞初入玉門闗殘月邊兵盡寒風壯士還旗光侵桂捲箭鏑半星閒歸賜將軍第長銘竇憲山

惠泉

遙源辭疊嶂澄派鑑情虛流迅無汾惡波長盡楚余隱之徒酌水鄭伯謾名渠不必西江去憑君起鮒魚

沂州王學士

舊租丞相國新治使君州坐樹貪循政懷鉛倦雅遊猿驚鄕嶺樹蜃結海天樓誰見行春盛東方最上頭

途中新嵗憶三城兄長相公

馬上逢元朔怱怱記物華趁盤呈柏葉偸筆弄椒花臈暝殘晨炬春暉上早霞三城今日酒知我獨思家

入壬辰新嵗

五十爲衰始仍餘五嵗衰雙眸不明鑑殘鬢巳紛絲銅虎𨿽頻剖荷囊信濫持何須依老格【新詔七十不致仕許有彈劾】先作故山期

送余姚尉顧洵美先輩

蓬葆巳蕭蕭從官越絕遙山圖禹穴近濤气伍神驕臥帳藏新論舟行問故樵寄聲時謝我江上足蘭苕

送張士安同年赴上元尉

千名聨唱第一尉滯徒勞山入黃旗國江浮白鷺濤苑葩依日晚官樹共秋髙少賦思歸恨潘才是二毛

同賦飲舫

飲有乘舟樂舟因得飲名能招習池客便載景山鐺暫儗畱頽玉徐牽倒醉罌莫辭沿溯逺雙檝自逢迎閱古堂【案宋朝類苑韓魏公知定州作閱古堂後子京知定州有樂歌十闋此首疑卽其一】

堂皇對岑蔚歡酌坐怡然蟹美持螯日魴甘抑鮓天【楊淵五湖賦連沅抑鮓案芥隱筆記作鱸香抑鮓天】渚翹幽處鷺林響靜時蟬老去興非淺無妨淸夜旋

胡寅赴明州慈溪尉

久困天官調東南亦第如客篙新澑急春樹雜花餘越丰池鴨吳袍競庫綀還音與歸夢並附淛江魚

孫景赴懷寧尉

一行爲吏日千里背淮人蘭助朝昏膳絲垂宛轉綸云容侵驛曉江態引帆春靜治龍舒邑犛生盜向秦

送王鼎同年尉滎陽

氈毫聨署牓蘭酒悵離杯作吏緇衣國工吟白社才浮涼禦風至澄翠溢滎來盜息連殊課章封刺史臺

奉節朱尉

初命東南尉徵途上下傳家萬石貴結綬半綸鮮邑籍饒岷芋公囊滿鄧錢仙才今有助銘閣待新篇

送靜海勾稽髙洎

豪錐殘試墨綸綬照恩裳沿牒天官調承家父任郎曲長溪舫逺宴密酒螯香得助江山國仍縫古錦囊

送倪惇復朝奉

倪侯喜淸曠遇物乃虛舟富貴知輕視胸懷肯誤投靑雲非近器滄海納羣流道在從藏顯功名晚可収

寄王共

沸蟻云罍溢離鵾雪苑開吏催東府計卿待楚人材舊隱周蘿月前期禹鑿雷我慙芳嵗晚猶俟蹇修媒

寄葉道卿

懇乞東南節貪榮防繡衣禁中嚴助往江上子牟歸並覺秋蒓美時驚夜鶴飛遙知具雞黍日與故人揮

秋霽二首

曉河回北陸夕雨淨西郊水足魚忘煦林寒鳥戀巢閣苔浮緑暈社橘老丹苞誰與同眞想淸風是淡交气爽無餘暑天髙不住陰霞殘仍是綺風冷卽名金煙沼雙魚樂霜郊一鶚心此時靈運唱無復答愁霖

玩晚菊

佳節𨿽云晚繁英尙獨開新醪相伴熟寒蝶不空來細折愁香破長吟恐暝催自嫌霜白鬢將挿重裵徊

殘秋霽景

霜旻初畢日气上熹防寒水流無急髙云薄未歸書閒仍積簀琴燥乍移徽負郭泥妨轍翻勞急掩扉

冬日呈應之【案應之卽吳感吳郡人】

賓席滿浮埃勞歌倦撫懷囊風寒薄木鵾雪夜平階莊室虛仍白顏心靜已齋北山如借問矯首謝丹崖

秋夕不寐

槭槭始遙夜騷騷無寐時啼螿思嵗晚寒葉伴人衰白髮生將徧丹砂化苦遲多情是殘月通曉共遙帷

冬日野外

霜郊堪極目萬籟共騷騷逺水無窮緑寒云自不髙鴻差入渚田雀短翔蒿嵗稔期民阜中田饁凍醪野迥人來少天平鳥去長魚梁四寸罟樵市五家漿谷轉畱寒霧霞休罷夕陽不須教目極卽是到廻腸朔吹低凝野層陰迥匝天葉飄霜外栁煙出燒余田晼晚流芳後崢嶸急景前平生魚鳥志寧免爲畱連

行春野外

緑野陽膏動春旗出曉衢川長羅後乘林轉隱前驅早蘂紅粘杏輕苞紫綴楡桑郊不敢問直爲使君愚

贈文雅度大士

髙臘頷髭霜棲閒寄寶坊祕園金側布薫夾字旁行賜服恩華重分燈祖意長祗阤學久徧餘力在雕章

守嵗

已覺新杓動猶聞促漏余夜寒窮臘尾春色並年初事往成追計身羈況索居明朝爲壽酒無柰故人疎

景文集卷八

欽定四庫全書

景文集卷九

宋宋祁撰

五言律詩

嵗晚私感

已嗟官落魄更值嵗崢嶸一絓區中累千慙谷口耕休文偏恨瘦夷甫太鐘情借問長安米侏儒有防榮

送同年葉文卿尉髙郵

檜檝艤河溽東南再命新還家倦遊客隠市謫仙人驛舍霜梅早鄕壺蟻酎醇【時君復過若下家墅】疎林揺落盡持底贈蕭辰

春晏病體少悰退臥北齋有寄

少有負薪疾早成憔悴姿無人來迓跛賴酒與扶衰朴斵知林短腥膢厭席卑西山一丸藥何忍獨相遺

殘花

林下感餘歡流芳逐雨殘香歸蜜房盡紅入燕泥幹夢短休成蝶腸回卻掩鸞故應成異果持去擲潘安

王秀才贄賦乞詩爲別歸毗陵

短步敝長裾淸漳訪病夫得交欣鳳舉賞賦怯霓呼道勝稽論秀人遐亟去都一篷江上雨歸思滿菇蘆

春郊曉野

睡足猶欹枕歡沈卽掩樽風花飛有態煙絮墜無防野色兼山逺溪流漲雨渾淵明有歸意惟是對桐孫

送王識遊洛陽

山京漫客刺西道摻離裾天倚呼嵩外川橫鬭谷余敝襓琴晦軫行笈簡聫書卻見槐花候期君促計車

僑居二首

抱病苦幽憂都城困勌遊身拋禿翁版言入稗家流世路風波惡天涯日月遒危心正無泊持防諭窮愁公宇靜寥寥居然俗意銷屐閒誰記齒帶適自忘腰畝首秋殘獲城西日暮樵比來行樂熟隨意度溪橋

春晏北園三首

春物在無幾景隨人意閒筍生迷塢缺花盡失林殷墜絮來何所輕雲久未還持杯問流照肯信有朱顏天意歇餘芳人閒日始長落花風觀閣睡鴨雨池塘稍倦持螯手猶殘婪尾觴春歸無所預羈客自回腸日晏休塵慮中園眷物華驚禽曳啼去弱柳受吹斜暝早月沈碧涼生水進涯悠然望層堞千翅度昏鵶

屏居寄獻侍講孫尙書

僑版農防陋飛灰嵗琯周危屙負薪困生事播精求雨露遺幽谷乾坤占一邱惟餘道邊樹獨爲報春遊

和丞相小園雨霽

霽碧凝天宙規紅轉日車鵲輕來燥枿蜂濕抱寒花林果髙仍在葅菘晚自嘉須知窮僻處要是鄼侯家

送人歸衡陽

別曲慘鵾雞沿湘望翠微人從南浦別客向洞庭歸曉鴈並蘆逺宵禽負葉飛還家落秋後社橘老金衣

松

冒雪虯枝密淩空麈影勻葉傾秦帝雨華老宓妃麈不見棲鸞客多逢系馬人寄聲遭匠石千尺謝輪囷

聞蟬

秋風日夕驚庭樹喝蟬聲衰意先鶗鴃繁音伴沸斜陽掛髙柳落日淡遙城此際君懷苦非徒客子情

聞蟬有感三首

初聞蜀樹蟬捨喝晚風前便把淒涼意催成揺落天易驚惟逺客所得是流年空腹悲何事繁於五十弦殘蛻拋何處新聲集迥枝嵗芳鵙後妬露信鶴前知風塢嘶淸禦霞梢咽暝規此時兼一葉並助長年悲勞君驚暮節助我思流年嘒若橫吹管繁如未破弦城殘嘶外月林暝噪餘煙塊坐秋風裏潘郎鬢颯然

逺行

平原已超忽山徑亦紆余匹練迷徵馬孤蓬伴客車江楓極目外隴水防腸初行行不顧返秋露人裾

夜緒

炎氛歇層防淸气肅重帷籟逺天人雜宵閒甲乙遲【漢制有甲乙至戊夜】江湖牽客慮日月與人衰經國謀安在悠悠空我思

幽禽

已伴傳書燕休隨匝樹鵶春鳴變髙柳暮散落餘花格磔林煙迥啁啾觀月斜寧同七十二鎭在莫愁家

集江瀆池亭

五月追涼地滄江剩素漣林煙昬午日樓影壓池天篠密工迷徑荷欹巧避船機忘更何事魚鳥亦畱連

出郊

茂艸平堪借長楊緑自埀郊晴艾帳逺橋迥犢車遲有鶴迎飛蓋無蛇賭賜巵秦樓何用識馬尾結靑絲

淸暉亭

亭外大江流亭前萬里舟春波賦別地秋水送歸愁客路風煙濶年光日月遒瑤華何所爲從古伴離憂

不言

不言非巧宦要是乏髙符托社天教散爲公谷與愚桂枝懷隠樹荊葉戀歡株榮路多髙足爭傳八列呼

朝天嶺

天嶺循歸道徵面早暾灘聲逢石怒山气附林昬谷囀如禽哢塵交作馬痕萋萋芳艸意無乃爲王孫

讀張巡故事

叛將闚華日英臣死節年城當勁兵處人甚綴旒然直木摧貪隧長隄制盜泉羯塵𨿽覆馬不污沛南天

兔

脫兔馳岡地饑鷹厲吻天爲煩麋狗顧遂給獸人鮮狂目兼槐落驚毫共月捐可嗟多狡穴歸肉助庖羶

江休復潞掾

君家能賦別釋褐重淒然客袂移緇素離杯並聖賢坐曹煩折獄奏牘竚懷鉛十載靑袍困須饒艸色鮮

同年李宗太平法掾

俊名參吏啟掾事補編堂盡取黃金酒重紆碧鶴裳佐庖鮭菜厚束帙祕廚香認得公庭步鬑須白晳郎

答安陸龎掾

囊文嘗奏禦軍事此參卿座隘升堂友鄕榮乞墅甥淸言飄麈毳愼疾搴芝英談幄屍官久煩襟怯報瓊

出城暫憩林下

下馬淸林下翛然忘俗情山禽不辧種溪艸盡無名露筍披斑篛風葩抗紫莖徘徊潄巖澑未忍濯塵纓

林下

林下追涼久山西反照初蘭苕香自怨蟬腹飽猶虛李暗傾外棊殘折屐余蕭然臯壤樂何必羨池魚

南國

南國豪華地東風駘蕩天露蘭薰夕夢煙柳重春眠歌防云空度書長燕未傳吟成休自許芳艸更緜緜

送鞏漢卿同年赴五原理掾

再赴天宮調仍還多士鄕華陰余霧散光祿故垣長春柳侵湖緑秋雲際幕黃片言民訟息編美州堂

馮彭年蘇州法掾

竹箭徵艫駛驪駒客袂分倦遊銷仲產參事厭卿軍象闕天中隔鄕朝月外聞西山朝气爽拄頰待談云

吏上

吏上重門鑰樓喧疊鼓撾翠沈遙嶺樹紅斂暝藂花杼促虫聲急眉拖月魄斜煩心銷熱盡不待鎭嘉

曲幌

曲幌囊風入前軒峽雨收醉羅初解夕珍簟暗知秋衰柳金城恨幽蘭楚國愁更堪聞短笛珪月在西樓

林缺

林缺榛苞綻溪平芡觜開衰煙稍辭柳寒雨倂饒苔天意淒淒早鄕愁衮衮來此時論四戚方驗楚人材

送朱十翁

手把臨渦酒人歸如夢城何言一歡笑便作兩離情園樹丹蕤老家山鈿髻明不妨還軫促芝崦趁春耕

司馬相如琴臺

故臺千古恨猶對舊家山半夜鸞凰去他年駟馬還死憂封禪晚生愛茂陵閒惟有飄飄气仍存天地間

黃孝基歸上饒

街徼曙咚喧行人岸艤船杓星背城隠萍日過江圓霧晦書囊竹塵昏劍室蓮他時漢廷用未減賈生年

送謝處士南歸

嵗晏心無著時淸遁更肥江蒓縈箸滑海鳥傍帆飛鄕思生閩霧吟懷入楚霏趨庭多令子防服間荷衣

登望臺

年華無限景況復上髙臺曉气先明樹春寒不著梅幽禽仍早囀戲蝶卽雙來此地流霞意同誰一釂杯

連秀才東歸

煙樹徧雲中迎君馬首東鳴雞關下曉歸鳥漢陽窮勌客辭城闕深耕托灌叢還將數日惡故故惱衰翁【謝安曰中年以來傷於哀樂與親友別輒作數日惡餘年逾三十多難早衰竊用自況耳】

徐帥北歸

舊國靑山濶仙巖緑桂春金壺柱史客玉札上淸人學霧應成市冷風肯待旬他年畱半劑牝谷願凝神

北歸

一水淸波駛還將檜檝歸纓緌成素濫猿鶴恐長違斗外城隅出云端闕影微定知朝夕鳥卻望漢臺飛

宣徽太尉鄭公挽詞二首

祕幄畱髙議雄邊倚茂勛風流自南國禮樂得中軍臥疾初無損遺忠忍遽聞寢門今日慟長作死生分誰爲云亡恨曾無可贖身江山歸國路桃李泣蹊人追冊君恩厚題功史筆新所嗟經濟事不及相平津肅簡魯公挽詞四首【案宋史魯宗道字貫之譙人防知政事卽魚頭參政也初諡剛簡攺肅簡】

拂世謨謀盛端朝載采熙上前推汲直天下詠曹隨密啟多焚艸加飡饜嗜葵不圖霜露疾奄忽喪元龜震邸陪翔鳳天壇侍祭牲參謀大丞相別對小延英上棟方隆國頽山遽奠楹武公年不至輔徳是功名憂國神無愛呼醫體寖人憂一臺坼帝遣兩騶扶臨視回襄禦遺言入舜謨七兵榮贈冊沈礎賁龜趺密勿千齡旦生平三命恭承家男得鳳擇婿女乘龍鄼邑窮遺產邢山卜素封空餘弔客涙傾海望長松

王沂公挽詞三首

盡瘁辭當國均勞得偃藩幄中畱祕畫天下滿危言日企還三事寧圖閟九原誰將河海涙一灑問乾坤下閣成憂疢飛郵走詔醫遵鴻徒望渚浴鳳不歸池宣室君朝罷翹車客涕埀正應廊廟上畫一奉蕭規翣路風號野松阡水溢滎滕君今見日傳魄上騎星詒訓金籯滿圖功籀史靑空嗟令君坐千古掩余馨

卜居

自樂顏居陋非論晏市囂西山宜托疾東路便歸樵穴邃狐情樂巢完鳥意遙居然深去寧待左生招【太衝有招隠詩】

訪者不遇

靑蘿白石扉霞薄動春暉鶴去書空在鳧閒舄自飛驂鸞僊馭逺出岫昔心違拂衽雄風動猶疑禦宼歸

退居五首

幹祿非三釡躬耕戀一邱才無作奏巧窮有著書愁雀噪門羅晚蓬飛鬢葆秋平生鷗鳥志未去戀滄洲貧極非關病憂多信自傷悲歌一頃豆驚饋五家漿擁耒宜耕石沈鉤豈爲璜中林環室在開徑望求羊昔愧公車牘今投海岸簮逢齏還忌熱居陸更憂沈楚岫偏藏玉燕臺豈乏金前途見楊阮只是有沾襟利固慙龍防長非累纆牽難求迎鮒水空望戴盆天喘急常悲月驚多遂惡誠非窮者嘆民頌正堯年勇退方藏密營生信有涯千株素封栗五色故侯虞骨誠非媚潘毛故易華履穿誰復問新進競靑緺

詠苔

雨墻蒼暈合煙渚碧紋通賦閣並塵掩詩階伴藥紅萍流煩結實絮亂枉因風少閟回腸恨春閨隔嵗空

南齋二首

有山林願閒非江海身孔書罕言命莊意闇同人敢衒能鳴鴈須慙不獵鶉緣何無麗句多病極漳濵曩宦緣三釡今歸分一邱杯棬非柳性塗尾是龜謀薪意矜來仕名托故侯恍然桑下計蠶妾詎相尢

哀故文節公【案宋史列傳張知白諡文節】

早傳黃石系未伴赤松遊暴疹驚牀蟻深恩賜養牛谿璜俄碎玉川檝遂藏舟蕭相今無嗣夫人紹鄼侯順采思忠藎宣謀嘆巧勞憗遺無一老投弔剩三號撤奠哀笳引追榮斂衮襃欲知憑厚慶弟覽得傳刀霜露嬰疾龍蛇已喪賢神騎尾星次家托寢邱田長樂申君弔東堂罷禊筵佳城白日掩從此卽千年

章靖馮公哀詞

華殿推名學南宮重亞卿心無二何佞身有兩龔淸歸沐賔綦鮮幽通筆思精邦人爲公恨不見相承平讀易三編防當朝萬事知由來不語怪何意遂無兒酒徳歡長絕書林槁尙遺異時逢玉尺方爲阮咸悲晥簀綿屙革中楹奠夢還蕝儀猶在野書副卽藏山友酹生芻潔君恩刻印頒一朝交臂失寧復易睎顏風旌引素轅歌紼逺猶喧此路成千古何人嘆九原未亡鐘淑儷不朽寄空言兄子今爲後春秋無餒魂

光祿葉大卿哀詞

八十浮齡盡三千去日長叢蘭秋寂寞卿月夜蒼茫裏友歌迎紼州民酹續漿英魂知所托橋梓藹成行偃息朋三壽生平定四知鄕人榮衣繡光祿號能詩未赴安車召遽成埋玉悲方瑉紀遺愛無誑冢中辭

辧才少白師歸天臺

壤色擁行肩南方應有緣歸艎素車浪寶戺赤城天宴樹春園密談花畫祴鮮憑師無閡智呵黜二宗禪【自南北異宗學者多封詩授以防祖意惟仁者當圓成一案耳】

懷滕祕校書

解職靑袍困驚年素髮多囊中彭澤米門外下邽羅露鶴驚霄島風蜩喝暝柯此時潘簟冷爭柰近秋何

送黃祕校書

妙齡看試牘共嘆俊登喧十載重來調猶參軍事煩吳艎沿迅澑京炙伴芳樽東觀他年選當求江夏孫

景文集卷九

欽定四庫全書

景文集卷十

宋宋祁撰

五言律詩

公防亭

日下炎氛歇風生涼意添樹花閒纂纂樓月靜纎纎倦綆仍垂缶昏鉤半上簾畖瓜巳堪摘納履自無嫌吏罷得休沐襟懷蕭散中靜時飛蝶夢閒處上皇風稚篠因依碧疎花磔索紅素餐無所事天幸一衰翁

和小飲

天帟暮云消飛觴夜正遙洛吟聊擁鼻陶舞惜回腰露曉蟬嘶樹河秋鵲映橋客歡殊未幾離恨又霞朝

夏日江瀆亭小飲

飛檻枕溪光歡言客徧觴暫云消樹影驟雨發荷香辛橙齏熟庖刀膾縷長蘋風如有意盈祍借浮涼

朝陽

縮宿沈楡彩滄溟轉若華晞漢盤露便映洛神霞鳴鳳梧岡迥柔桑桂籠斜照梁休自許城上巳啼鵶

唐李衛公廟

斯人天挺傑賊膽畏膏盲疾戰江陵破長驅頡利亡成功在不伐垂烈付無疆血食雄京輔於今異姓王

夜出溪上

隴首孤云斷防塘緑水周螢光不欺夜虫織自悲秋早鴈離離度歸舟泛泛流萱蘇共搖落底處是忘憂

秋晚溪上

積水增波潤蒼霞變露余防煙隨鳥遠寒葉向人疎萍老猶迎日蓮衰尙戱魚臨川方病涉誰借鄭卿輿

出城所見賦五題

二月雨堪愛霏霏膏憤盈添成竹箭浪催發杏花耕迥濕風頭冷微含日腳明居然嘉應在誰是束長生二月水堪愛泮流淸復渾影深天在底紅亂日搖痕鶩沒小舟度魚喁新藻翻有人無限思慙愧仲長言二月花堪愛全開未落時香輕長抱蘂霞破卽團枝舞蝶何曾定流鶯不待期勞君金縷唱更盡拍浮巵二月艸堪愛一畨芳意還逺迷天泱泱低隠雉斑斑細雨鮮原潤東風古道閒王孫歸定否持問桂枝山二月風堪愛悠悠天際生向空鳴籟細乘暝作寒輕拂水紋層浪穿條杌紫莖煩君期素魄相伴倒春淸

重葺敝廬有作

屨市喧卑極家林攺築初籓傾猶置筆楹破尙逢書徑艸臨江府園畦洛涘居慿誰遣眞意仁義亦蘧廬

華州西溪【在路左百步】

山近重嵐逼溪長匹練分霽波平撼日寒崦側藏雲【溪側有松崦中隠佛祠】弄荇魚差尾投汀鷺列羣如何去尋丈塵路巳紛紛

送客

西出都門路橫參送客鞍低云能作暝輕吹不成寒天勢髙無極原姿秀可餐長年傷別甚作惡叵能歡僖宗在蜀諫官孟昭圖上疏言田令孜屏書不奏沈之蝦蟆津詩人鄭谷傷之略曰徒將心許國不識道消時予欽其人作詩投弔

密疏卽儲胥指言刀鋸余難排趙髙鹿竟葬楚江魚憤魄棲長瀨寃氛犯太虛無人抉君目他日見誅除

李九言寺丞知懷安軍金堂縣

云棧馬蕭蕭銅章庇邑遙晨暉碧雞路春色錦官橋美政方宣布斯人舊富饒早須飛兩舄歸趁漢家朝

挽張元常葬母夫人二首

象服流恩貴輕輿就養榮新成大家賦經餉潁封羮過隙誠難駐藏舟自不驚子賢能順禮三月祔佳城嬰病曾無苦期頥未滿年風酸吹棘地露泣采蘭天庀具藏分澤張琴委暗弦江流終不竭懿範此俱傳

遣吏視諸公塋樹回有感

文正王丞相【案宋史列傳王曾諡文正】

兩朝推巨徳萬務罄斯猷漢日左右手堯年忠孝侯名言天下滿故事省中畱宸篆旌碑首刋文又幾秋【予作碑陰述其事】

文靖呂丞相【案宋史列傳呂夷簡諡文靖】

慶曆公三入邊陲擾太平啖金眞間敵撓【呼髙反】酒不寒盟上印情𨿽切【公被病求退不許】然髭病遽輕【上剪髭賜公服之病愈】惜哉天弗憗宸幄淚先橫【公訃至上在崇政殿聞之對東府長慟】

宣獻宋公【案宋史列傳宋綬仁宗朝參知政事諡宣獻】

昔去勸明辟【明肅朝公勸還政】俄歸參大鈞公孫未及相諸葛巳傷神名待天淵蔽文爭日月新英魂同玉樹不向土中春

文惠陳丞相【案宋史列傳陳堯佐諡文惠】

巖廊號元老禮數盛中臺萬石父子貴八元兄弟才新詩玉可扣奇隸鵲爭回今日看碑字眞緣灑淚來

答客

賤子空虛甚何煩跪自陳摧藏不鳴鴈排迮後來薪櫛短三秋發途奔四海塵安能得所欲況是數奇人

送同年吳防尉烏程

咚咚報曙天歸趁越人船闞月長畱夢吳門自是仙漆書多汗竹圭祀有名田剰著淩雲賦囊帷待奏篇

送王庾

土甑殘炊黍津航促扣舷云迷孝王苑星認太丘躔破瑟鵾舞吟囊錦獸鮮晚淮他夜月離思共娟娟捲客衣空化求知刺欲漫孤飛回鷁路別淚溢鮫盤待舉秋槐老承顏夏枕安新篇時寄我魚信接長瀾

送祝熙載

昔誓繻仍在今行綬巳新春鶯得遷友夜鶴怨歸人【君便道家山故及斯句】倦枕低潮月徵帆截渚蘋淸時偏樂職寒鼈佐吳醇

寒食日送李公佐歸漢東

有客攺南轅春郊駐祖筵罇寒禁火國風暖浴沂天茂艸平無際殘花慘更妍鹿鳴偕計近簪盍約初年

送連庶

之子逺參卿勞勞千里行素衣因客變華髮看秋生遇鯉頻爲訊逢蒓試作羮塵埃半通綬何地免將迎

送陳動之

綈帙拋蓬觀軍牙佐柳屯伏熊均軾寵睡貉襲裘溫睢苑寒云隔漁撾暝鼓喧帛書無厭數知有鴈爲門

送梅堯臣

祖帟都門路秋風滿客衣臺舟三鷁駛官舄兩鳧飛鄕思臨波逺離憂傍酒微不應緣事事手自廢談圍

春暉寓目二首

春序倐云晚髙臺芳意多花成風地纈鳥作暝林歌樹气薰繁幄池文疊細波夾城歸騎散煙絮徧銅駞春意都無幾還持歡緒歸遊蜂抱蘂去驚燕失泥飛風下幡幡影霞畱暝暝霏旣知瑤席恨不減欲沾衣

累夕大風

乘秋萬竅怒拂野恣離披祭鳥東門酒鳴鳶上將旗有誰樵旦暮無客賦雄雌何用呼號甚枯桑了不知

武安侯

貴甚宮中勢軒然帝右趨所貪惟狗馬寧是學盤盂驕取武庫地气淩轅下駒淮南他日語悔不共嚴誅

庭石

嗟爾一拳質塊生天地中柱云蒸作潤山澑滴成空松蓋何年化星槎此路窮無邀什襲裹近出宋臺東

感秋

樂事行將晚華年怯早衰翻車壯士速落葉長年悲別燕風簾靜驚烏月樹危播精寧有用皮骨極支離

秋日四首

短影悠揚日薄寒憀栗天林聲蟬後老陂影鴈賔聯淒感客自爾變衰時適然何須問容鬢所遇是凋年客心驚暮節天意歇餘芳蓮罷池収子橊成露罅房綈袍親故暖紈扇委空涼庾信眞愁否仍能用斛量禁林成宿忝愚谷負深歸未識前途逺容知昨日非巧勞眞物役靜勝乃天機君看琴中意何嘗在玉徽秋气颯然爽宴居差有情蠅休几案潔蟬罷亭臯淸溪水照心碧雲山刮眼明其如嵗云晏天地莽崢嶸

晚發

候鼓遙喧岸行舟逆上湍輕煙著波面斜月罷林端颯沓鳧鷖亂蒼茫葭葦寒致君何所憚便道許之官曉瀨𨿽能迅寒流不復漲林聲散棲鳥隄影度風檣玆嵗方雲暮吾行未遽央病身非汲黯安能薄淮陽

遊海云寺

十里云邊寺重驅千騎來天形欹野盡江勢讓山回園竹濃成幄樓鐘近殷雷斜陽歸鞅促飛蓋冒輕埃

行藥

行樂徧城闉仍逢搖落辰塢風焦粟罅園露飽梨津逺水多成浦髙云自作鱗匕丹無復得魂防小山人

湖上晚矚

湖平潦巳収淸興暫夷猶風舸時搖纜眠鳧自去洲荒藤依樹老殘芡聽波浮珍重芣山色蒼蒼到暝樓

答京西提刑張司封次韻

乞得二千石終非循吏才霜蓬根易動籠鳥翅難開夢寤慙封邑【來詩云疇庸邑此語是夢中做�似此非常句故綴成全章以見寄】陶埏仰鉉臺報言殊麗藻虛附驛筩回

閏月晦日

春物都城晚歡遊一倍慵輕風生樹態暖日澹雲容小閣時翻燕閒花更少蜂幽襟眞濩落所得是無悰

贈楞嚴舒上人

丈室錦城隈庭閒地徧苔飯從香積取花續少林開講畫經殘葉禪宵燭委煤無嫌一時學要是暮云才

柔上人【年八十不出夜能讀細字】

行年逾八十安坐布金園指柏仍余樹栽桐遂見孫巖泉晨自濯經葉夜能翻顧我生多病勞師黙遣言

壽上人南遊

拂曉鐶鳴月迎寒毳擁霞眾香摩詰飯五葉祖師花托宿林枝俯分風夕影斜前期逢晤賞持對碧雲誇

送梵才長吉還天臺

歸裓捲蘭芽城標拂曙霞溪行鷗避錫巖供馬銜花翠柰經園密蒼莓渡彴斜暮云他日合相望在天涯

寄藥山長老省賢

南方有尊者卓錫戀林丘演法三千界多聞第一流鑪煙燻定幾筍脯供齋甌社約慙成負霜蓮落幾秋

訪僧捨

近郭一牛鳴金園界寶繩眾花天作雨千焰佛傳燈碧柰垂園老靑蓮雜漏凝病襟多俗物時此訪南能

寥寥

寥寥私沐地索索晚秋時髙樹足危響寒花無媚姿逺砧投防急昏鴈赴行遲撫物能無感年華及始衰

早秋

脫葉驚雕嵗翻車送落暉蔗漿晨渇減桃簟夜涼歸怨月収紈扇輕雲怯紵衣沈愁知幾許帯眼不勝圍

山中晚春

新火暮春天窮山寄一廛畹蘭催酒熟溪艸作茵眠落絮輕無定殘花淺自憐緇帷談久倦江上問挐船

早春

春來人暗知何物驗來時林暖樹攺色山晴雲弄姿歸鴻髙的的生浪細差差老帥非行樂劭【音翹】農一駐旂鵾雪銷平苑烏風裊迥竿暖容侵栁動寒意向梅殘云薄來無定天晴望更寛杯霞莫辭醉朝野日多歡

西園早春二首

芳意稍菲菲春城濃淡暉霞畱早陰住風遣薄寒歸細澑兼沙漾初禽隠葉飛要知刀筆暇文酒得相依樽酒不常滿年華祗自春言歸𨿽薄澣業巳負良辰野翠欣欣徧林花撲撲新其如好風景料理愛詩人

答翁愈賦捲

登髙大夫事感物古詩流韻變齊風緩辭淩漢气遒恨非雌霓賞惟祝洞簫求病客無盤玉瑯玕未易酬

池上

晚矚西池上池淸暑气微雲煙互明滅蒲荇兩因依戱鰋來無定眠鳬久自飛紛吾刀筆慮逢此憺忘歸雨止菇蒲老風生杜若秋水光晴動日蓮气晚薫舟暗塢飛螢出疎叢白鳥畱此時成麗賦寜減翫遊鯈

北園池上

中園梢蕭槭日腳淨空埃寒蝶飛還下饑鷗去又回林髙風攪葉垣暗雨畱苔頗賦髙秋興人非騎省才

避暑江瀆祠池

溪淺容篙短舟移覺岸長煙稠芰荷葉霞熱荔支房技疊參撾鼓杯寒十饋漿便成逃暑醉官事底相妨

夏日池上

溪流來不近永日映霞霏水荇自相繚汀禽無次飛頽沙時損路幽瀨忽藏磯誰欲畱連我相將日暮歸獨坐溪堂上炎天客少過紅垂初熟果碧捲未開荷曳絮云更塢搖金日弄波一杯聊自舉涼意雨前多

揚雄墨池【卽艸元所】

宅廢經池在人亡墨澑漧蟾蜍兼滴破科斗共書殘蠧罷蕓猶翠蒸余竹自寒他楊無可問撫物費長嘆

秋熱

風物連南國炎威逼早秋墮飛波上翼誤喘月中牛云杼衣全解冰壺渴未瘳此時班女怨虛爲素紈愁

晚冬行園

官舍同山捨蕭然日杖藜饑鷗守冰沼寒薺犯蔬畦霜逼晴空迥霞牽晚照低城鵶棲巳定無事莫驚啼

過惠崇舊居【崇工詩有名於世】

人往名長在欽風歷故居社殘蓮卽老園廢柰仍疎麈憶淸談外云經合座余裴回視齋壁行艸暗殘書【師善行艸齋中多自題寫】

𨿽昧平生契懷賢要可傷【予爲郡之年師之去世已二年矣】生涯與薪盡法意共燈長遺畫空觀貌殘詩孰補亡【本院惟有師舊詩槁數軸】神期通一語無乃困津梁

和鑑宗遊南禪別墅

鹿園開別墅牛駕此回輪花識莊嚴界林容宴坐人逺煙時誤晚靜塢若遺春共照前溪水煩師洗六塵

對月

林梢霞尾暗海面月華新一水開天鑑千金上佛輪幽巖涵靜桂潛蚌溢涼津不必姑山去翛然自玉人月華眞可愛堂上共徘徊白露方徐貺淸風適共來蚌津隨照滿烏閣爲啼開萬慮方岑寂愁看云漢回

望月

早月始娟娟西南寥泬天魄中藏暗樹輪外上虛傍漢含銀淺過云漏葉鮮遙知今夜鵲猶得穏枝眼同小侄珪璞溪上泛舟【案祁兄庠有子五人三早卒惟充國均國二人見王珪所作神道碑此名珪璞或系小字也】

出郭曉雲霽泛舟春日遲詩懷隨物放酒面任風吹循岸煩鷗起看山惜棹移州人輕此樂賴與汝曹期

擬明月逐人來

玉漏催成夜蘭釭換作晨並花排防樹分月送遊人醉幕星臨酒天街露禁塵輕雷與流水隨意伴香輪

月

西顥涼飈度金樞宿靄収映波休混璧入幔且迷鉤蚌冷侵珠潤羅疎逼帳秋風流知不淺庾令在江樓

新月

幾宵閒北寢始見映西樓曲篆臨鉤誤殘黃映額羞桂稀山自冷珠淺蚌兼愁巧作纎纎句能諭兩頭

殘月

陰光隨落宿有意待朝陽暈缺灰餘影潮平鷺息狂殘兵驕子國隠語大刀郎此夜方諸淚寜能減數行

馬上見殘月

娟娟天外月正見上朝人老桂欹藏樹纎鉤側抱輪气淸仍泛露光淡卽迎晨尙作裴回意西樓對結鄰

落月

巳照金樞穴初乘玉女扉望花愁桂老數葉畏蓂稀漢蚌兼珠隠邊兵背塞歸持將離妾恨一問上天飛

答勸農李淵宗嘉州江行

嘉月嘉州路軻峩按部船山圍杜宇國江入夜郎天【嘉州古夜郎國】霽引溪樓望涼供水館眠愧君舟檝意遂欲濟長川【來時有寜捨濟川航之句】

景文集卷十

欽定四庫全書

景文集卷十一

宋宋祁撰

五言律詩

早發大偃

曉戍朧朧白春流納納深生煙著樹罷月稍依林野路趨斜岸漁舠泊暗潯尙緣歸國意差足慰離襟

新竹

最愛中唐竹春來百个鮮筍殘霞落泊梢散粉嬋娟早葉危銜露昏枝巧住煙寜孤一日賞況在此君前

永興鄭資政鞏縣路逢雪見寄

大旆闗河遠同雲天地浮淩晨逢朔雪此路向西州寒襲生犀健光催暢轂流餘情念東郭穿履趂英遊

峽中逢雪

峽內逢霏霰淩辰望已迷寒花集棧斜片旋沈溪戶入垂繒壤田成種玉畦速幹殊未惜山道潤無泥

冒雪馬上作

大雪浹天畿晨驂望禁扉二儀連皓气萬物共淸輝樓迥標銀闕臺寒壓粉圍瑞花眞有意偏著入朝衣

四望亭

秋城聊一眺物色已蒼茫爽籟風驅遠寒煙晚曵長祠成樗作社戍罷女畱墻要是凋年感能回倦客腸

秋日書懷

秋旻蕩喧濁茂宰屬髙情水繞溪初浪林幹籟自聲醉茵畱剰暖歡瑟泛餘淸尙念江湖守其如華髮生

送潘祕校赴潁上簿

捧檄去三銓招招客叩船倦遊驚密雪離思著麼弦淮月開帆暝京塵減綬鮮枳鸞非久息刷羽竚來旋

送南頓胡簿

宻雪姸辭盛垂牕怒翼開聊從百里佐初露七年材集隼趨侯府歌驪酧客罍時年無道茀庇邑邇天臺

舟中三首

舟行不礙動縱目望聯隄稍覺前川近徐驚後樹低魚遊隨聚沬禽度帶殘啼自趣家田路春淸況日攜漠漠朝煙上霏霏野气和驚鴻自去渚戱鶩不沈波田畯耕扶耒溪童食啄蠡維舟時一眺防踐損春莎霧迥絙林趾波生齧岸沙漫紅披杏帶短碧上蒲芽鮭菜隨宜有漿醪不用賖行行樂蕭散未覺遠京華

物外亭

飛宇冠蒼岑盤盤上百尋風含太虛爽云作下方陰塢桂寒仍燠巖猿暝始吟知君有髙興天壤共登臨

秋日詠庭樹

庭樹報秋歸蕭然芳意衰露危陰處葉風勁暝前枝嘒嘒蟬嘶早梢梢鵲定遲江潭正揺落司馬不無悲【枯樹賦引桓司馬事云今日揺落淒愴江潭】

司徒待中宣獻公挽詞二首

斯文推舊徳憂國變華顚夙夜勞三事東西止百年溫辭聯冊祕【中宮冊文公實爲之時稱名筆】良史大都傳【三朝史皆公參撰】他日賢臣壠心知望圃田

美疢交明晦浮齡詎控摶宗盟一个弱【公與伯氏同參宰政一時頓稱兩宋】人贖百身難賜斂榮絺衮臨哀駐玉鑾欲知桃李愛朝紱共汍瀾

送蒙城簿謝煜先軰【案謝妻卽祁女弟】

曾第飄飄賦仍勞冉冉趨嘆時三嗅雉倦別一飛鳧勾簿虛公幾迎漿溢裏壺異時賫閥閱明陟在丹塗

送江陰簿江楚材先軰

黌捨久過從淸言服阿戎半綸人結綬一箭水分風行稻鮮原緑攀花雜樹紅羨君談有助新論得王充

送炳宗巢簿

世徳封胡後英遊終賈年塵淄去郡客木落渡淮天揖吏貪持簿勞歌勌倚無憂親釜薄新復古圭田

觀相國長城公畱題藥師院壁

擁節趨瑤縣回輿禮梵仙望云催覲日零雨記歸年蕙露霏毫潤尼珠入局圓斯人具瞻地二絕賁金田

題玉溪符上人淸風閣

齋橑翠霏間人髙境自閒禪心溪上月佛髻檻前山晝漏依蓮攺晴雲識棟還誰持快哉意來此共躋攀

李中令挽詞二首

家賜齊侯履人推郤縠文結婚榮外館謀帥得中軍盛集追園蓋遒章托隴云不圖新渚畔更作死生分贈窆充幽隧鳴簫異素輪山丘華屋遠桃李故蹊春使幕被愁霧談犀委暗塵須知悟生滅終得法爲身

龍巖寺

磴齒緑蒼巘檐牙冒紫氛樓鳴穿峽瀬堂宿抱峯云鳥散生臺晏僧歸浴樹曛居然化城地長與客塵分

農閣

菌閣俯江千西南蜀塞寛看云記巫峽望日省長安鈿崒峯頭碧霞皺荔子丹比來秋物好誰伴數慿欄

聞杜宇

傳聞帝望冤厎處最堪憐蜀月將殘夜巴山欲曉天周軍嘗化鶴齊後亦爲蟬物變皆如此非君是偶然

春野觀農事

茂气回鮮野寒姿換故林敗防溪響急新甽耒痕深乳雉嬉原隩歌牛下浦陰吾盧堪學稼將老有初心

唐詔監簿池陽市徵

五鼓歇津亭風帆去鬥城美材王國秀獨木縣官徵萍蜜浮罌劑蒓絲雜釡羮袁郎秋詠去江月對盈盈

早秋夜坐

穹旻炎歇顥气襲中閨倦鵲兼河轉初蟾共月西客愁無處所世慮足端倪淸客成臯禽且穏棲

秋日書懷

風頭日蕭索爽气自西岑暝戍有傳鼓寒城無罷砧未論鄕思苦且念歲華侵目羨髙髙鴈先時到上林

得伯逢書

書來何所道報我二毛生種種因年化星星著領明別離幾日感慨若爲情且莫悲遲暮須容四海兄【子於伯逢不啻十長之年】

伯逢欲予買一田墅因成自訟

予從大夫後祿乃二千餘簪筆論何事藏山著底書病敎年事早拙使宦情疎合治莬裘未蝸牛尙有廬

西園晚眺

弱栁防防宻新花衮衮繁貪尋芳蒨遠遂到落霞昏亭橑銜山靄池波撼月防惜春還語客愼勿訴余樽

李先軰昆仲見過

有客過窮巷門羅日晏開南州一榻下平轝二龍來霏雪欣談麈炊葫乏案杯千慙鄰壁焰時照不燃灰

公園

幽興足端倪危橋便見溪浪輕魚喜擲山近鳥工啼弱葦披風漵涼蔬甲雨畦使君來已屢林下自成蹊八月十四日夜東軒餞趙同州誌元吳陜州衝卿徐潤州君章

明月不常值中秋能蹔新誰言一堂上相與異州人適意苦難得舉杯寜厭頻淸光定千里他日遠相親

訪隠者因題壁

巖徑躡雲層藤蘿失晦明靑谿一道士籃轝兩門生山澑足奔響松風無罷聲願同沮桀侶林下耦寒耕

哭郭仲微三首

倉卒聞嬰疾何辜遂沒身哭筵同產子【仲微無兒惟兩猶子義當主祀】霜寢未亡人冢有邢山舊【仲微先塋在新鄭】天爲京兆鄰想君賫志恨不使白楊春

我作魚符守君司鳳詔文【予出壽陽時仲微新掌誥】他時談笑罷今日死生分怨涕翻滎浪悲魂引鄭雲山陽懷舊笛膓防不堪聞

謝氏𨿽多女【仲防有三女】中郎竟乏兒人生忽至此天道果無知一代英才往千篇故稿遺生平同翰墨不及鏤丰碑【予解郡時仲防已葬內相吳春卿作銘志】

夕坐

岸幘坐前楹天圍極望靑日華開嶺霧風影碎池星重露驚棲鶴幽叢帶暗螢塵機心久息寜待據梧瞑【案莊子瞑讀作眠但古無眠字此仍本字讀】

西樓夕望

炎氛隨日入岑寂坐遙帷倦鶩昏投浦驚蟬夜去枝桂華兼月破槎影帶星移珍重牕風好羲人卽此時

偶書

悲秋葆髮生倦客厭離身九奏莊禽千鈞楚俗輕媒勞傷偃蹇歲晏恨崢嶸誰訝遊都久方歸谷口耕

答書

欒欒余病骨踽踽本孤臣夷餓懷飡粟軻居憶徙鄰【予方嬰內艱之痛】舊圍寛脇帶鑱刻暗書筠親見揚雄者容儀不動人

答書牛馬走卜疏艸茅人久謝輪囷器羞言阿堵神解籠摧勁翮煦沬曝窮鱗尙欲求糟粕心知老斲輪

和朱少府苦雨

滯渰連春晦層陰接夜分驍壺惟發電愁棟但生雲裏突居無爨官蛙坐厭聞遙知霖唱罷客思轉相紛

歲除

雕節眞如借良宵此向闌家儲宿歲酒鄕送大儺寒舊卉回新物來情續往歡匆匆餘幾刻催具五辛盤

詠酒壺

刻像小蹁躚無情是所憐客歡迎指過觴冷寄回旋屢轉疑投節將休似取妍勞君戢深意醒者勿須傳

答書

經防摧無幾書刀削未休胡能反招隠更欲傍牢愁澌硯寒餘滴牕燈明映篝子成銷骨盡何相得封侯【翟子威傳小史有封侯骨】

望仙亭晚眺

日晏來慿檻要知刀筆休晚雲山曲麤飯客稽畱未覺淸言減猶堪大白浮狂歌誰擊節只是自揺頭

明月湖

湖色淡無際月華相與閒臨波雙璧映照浦一珠還宿火汀洲外橫煙桑柘間不妨淸思劇舉國盡溪山

晚眺

危欄眞可倚極目盡髙原雙堠驛邊道孤煙山下村髙風生樹響寒水落溪痕坐見斜陽盡歸鴉滿翅昏

胡同年恢信州弋陽簿

籠櫻沈醵晏津鼓愴離羣道出東南水心畱西北云秫田供醞劑練幅換書裙熛闕方呼俊歸來竚獻文

黃垍勾建昌簿

靈風徹宴巵十幅曙帆飛路入江山國人兼防繡衣艸堂空岫幌偃室聽琴徽誰識無雙譽新從日下歸

元處宗安化簿

軍府沈千奏邊城佐一同鄕書黃耳遠客爨扊扅空怨曙羌笳月嘶寒代馬風未應期防急平日廢談叢

同年毛洵勾簿新建

年衰冬集罷鷁首曉帆催枳棘非鸞處膏腴得父才澄江限天濶孤鶩透霞來此地畱淸賞誰同恥宴罍

霜防

霜防澹秋光崢嶸歇嵗芳地形侵楚庳渠尾入淮長【惠民渠首嵩洛尾入淮】廥集牛初下羅稀鳥恣翔病悰多感極身托茂陵傍

季秋十九日追還學士院回舟入都作二首

上恩畱不遣仍棹越船回人忝玉堂署魚還符節臺危心摧櫓罷病眼刮雲開讀徧淮南詔慙非視艸才得麾初出守趨召遽言旋露藿元傾日秋槎郤上天丹塗容蹇步星弁許華顚再奏皆聞罷慙妨此路賢

古邑二首

古邑蓬池上私居市道鄰初拋三釡粟來作一廛民乞火黔薪突繙經振隙塵何從復何去更欲問圓神墜雨離邦逺編蓬僦廡卑人非一國敵家乏萬錢貲【貢禹自雲家貲不滿萬錢】江海嗟漂蕩乾坤惜變衰此時看落葉寜翅長年悲

三封田墅

驅馬三封下還家值日西林間尋路隘霧裏入山迷僮勌仍依樾雞閒已上棲暫來翻似客鄰酒夜過防淸和遷首序岑寂此慿欄澗雨虹前罷林櫻鳥後殘野姿連艸向天影入池寛日暮嚴城阻裴回惜據鞍

行藥

行藥來溪上園秋損物華漫叢繁野菊荒蔓系寒野曠難藏樹山明卽變霞病身慵事事樓鼓謾催衙

江夏黃孝恭數遺新詩因以是答

萬里江南客三年澤畔身驚已瘡鴈涸轍欲窮麟日月奔騰晚煙花感慨春誰能爲此曲無乃數奇人答轉運王工部到壽陽卻乘流東下以詩見寄

聞到淸淮上還乘淸澑回緣持使者節難把故人杯曙蓋星銜栁昏郵雨亞梅愴離並感昔都向句中來

答景毫宣徽吳尙書見寄短偈

玉帳論兵罷東方靜守藩有塵都是客無法可容言【以上四句仰奉】海鳥逢觴怯醯雞戀甕喧【自謂】因公四句惠彌覺對酬煩

答連生見寄兼簡同邑胡希元

京華倦遊客顧我損文鱗道覺窮方勝交緣淡更親句成池艸夕訊到隴梅春欲答雙盤恨淸才彼有人

答刑部王侍郎病中見寄

請告煩開許循衰分退藏病淹三折臂愁熱九迥腸凍酌思同釂仙丸得徧嘗深慙白雲老相憶未相忘

偈答王侍郎

遮莫傳衣去饒他捨栰回雪𨿽鑪上見珠自髻中來刼刼無眞諦人人止妄猜公知兜率否舉足便塵埃

觀燒

白艸開平野炎暉照暮云商原寜易向昆玉怯同焚田燭宵俱遠邊烽暁不分方陽休自任阮瑀久從軍

西齋秋晚

霜華零暮節日气淡長穹池減無畱潦林寒少罷風虫鳴星杼促蟬起露緌空隠幾無紛慮窺園嗜晚崧

西園晚秋見寄

中園秋物暁淸玩日無窮暝篠深畱翠寒花淺作紅鶴鳴殘滴露蜩咽已涼風誰伴調絲管心知憶戴崇

和伯氏小疾原韻

握臂苦愔愔蒼華倦晝簪悟非蘧瑗早達想淨名深齊鹿閒三擿仙圖戲一禽獨應吳客問眉宇識侵滛

悼祚禪師二首

兩股飛神錫千金供住園吹毛曾有問得髓更無言蘭紫恩袍異【今宣帥副馬李公素所推重表賜紫衣】蓮香社侶繁雙林今奄忽淚目送風幡

擊電傳心要浮漚厭世喧一牀空病室五葉讖諸孫風慘萎花墜塵流舊鑑昏導師寜怛化錙侶自銷魂

景文集卷十一

欽定四庫全書

景文集卷十二

宋宋祁撰

五言律詩

陪謝紫微晚泛

積雨漲秋濠輕舟共此邀菇蒲斂鋩鍔蓮芡熟櫜韜岸靜魚跳月林喧鳥避篙歸時興不淺風物正蕭騷

答朱公綽牡丹

珍卉分淸賞飛郵附翠籠蹄金防鬢宻璋玉鏤跗紅香惜持來遠春應摘後空玩時仍把酒恨不與君同

渡湘江

春過湘江渡眞觀八景圖雲藏嶽麓寺江入洞庭湖睛日花爭發丰年酒易沽長沙十萬戶遊女似京都

臘後晚望

寒日系難定鳴笳弄已休凍崖初辧馬昏谷自量牛漢樹臨闗宻荒泉入塞流登髙能賦未風物古堯州中秋新霽壕水初滿自城東隅泛舟回謝公命賦

齋舫談經後官池載酒行斜陽鳥外落新月樹端生淸漾思江浦夷猶繞郡城東轅有遺恨日日物華淸

讀絕交論

嫌忌蕭朱末盈虛田竇間言𨿽甘若醴心定險於山覆轍何能救頽波遂不還居然孝標論抵幾若爲刪

和夏推官奉太夫人就養仲氏次韻

盛府從軍日大家隨子初伯兮均潔膳仲也慶將輿霧捨嵩塵薄霜程鞏樹疎循陔傳詠切匪夕佇歸歟

寄涇北都運待制施正臣

我作東南守君爲河朔行旌旂向江步笳鼓入邊聲兵結光華遇【僕與正臣相繼拜恩】難禁離索情惟應指羊酪未肯下蒓羮

探題得小橋

尋幽路窮處略彴跨回溪一水虹相映防華鶴自棲淺痕過釣艇斜勢截橫隄弭節誰憑望秋光徧水西

蓬池二首

大道來中縣餘糧徧近原狙林朝芋隕豳屋晝茅喧短日方催暮低云屢向繁我憂寧易寫惟有悄無言天形垂沆漭原勢帶紆余社久燻無防淵澄察見魚駉駉開牧厊蹇蹇度柴車欲望斜陽市行人掉臂初

夜

滯雨兼蘭夕遙帷更燭房疾雷方破柱驚電或生墻易斷幽衾夢頻廻逐客腸新歡誰復得最是楚髙唐

送睦州柳從事

唱第千人俊從軍十部賢溪翹迂賜綬鷁首赴歸船別思瑤華岸懷鄕玉膾天不妨賓弁側新曲徧鵾弦

城隅晚意

寥寥天意晚稍覺井閭閒水落呈全嶼云生失半山牛羊樵路暗燈火客舟還暝思輸鳧鵠歸飛沆漭間

卽事

中伏翻無暑斜陽未卽曛暫光風處葉余墨雨殘雲圃埒繁蔬甲堂壘蘚文巾防殊不喜文酒半離羣

水亭

地漬蠙衣接天澄縠霧開微風發琴籟殘月減珠胎鳥防纖條動魚遊細浪來坐堂兼伏檻恨乏楚人才

送戚祕丞典上饒錢監

左典吳山冶行行榜客舟終無善宦巧肯爲著書愁別思都成惡芳辰信易遒江南饒杜若何興柰髙秋

贈淸逸魏閒處士【魏閒卽處士野之士】

奕世依嵒石襃恩下帝庭姓名髙士傳父子少微星池澑遙通澗家林近帶坰分明詔書意天極賜鴻冥

七月二十七日

客鴈歸何處寒螿鳴不休兼之淸夜永副以長年愁家令有移帶中郎餘白頭此懷誠自感何賴怨髙秋

七月二十八日

秋物向搖落客心眞悄然髙風已涼夜澹月始晴天拂幌單綀怯凝塵故扇捐露華休早滴羇鵠不曽眠

寒夜始長

四海秋風晚千門夜刻長梧桐老空井蟋蟀近人牀暗燭勤垂燼離鴻短趁行生平江海志耿耿未渠央

將歸二首

遠假西南守三逄梅柳新衰令宦情薄老惜嵗華頻郫釀供銷日巴禽巧喚春離家何所恨鴈後作歸人云棧短長亭今玆重作經卬崍叱殘馭蜀分使回星旋鬢雙垂雪羇懷一泛萍驪駒在門久此曲若爲聽

夏日陪提刑彭學士登周襄王故城

聊隨漢使者一上周王城片雨北郊晦殘陽西嶺明野禽呼自別香艸問無名誰復歌離黍惟興箕潁情寄大固山嘉祐院長吉上人【案上人曾遊京師得宋祁以下一百四十五人所書般若經建防以貯之】

名髙身愈隠孤錫倚巖扃園布黃金地臺藏白馬經庵云吞暝燭澗月瀉虛瓶坐想谿橋路莓苔又幾靑

寄淨名庵僧長吉

故人詩未報恨恨復經年夢去長江路心知寶所天孤情巖桂老逸思暮云傳無柰纓緌累猶乖方外緣

東晉

倉卒浮江日聲名建號初羣臣讓禁臠上宰制單綀气銳開桁戰心歡折屐書纎兒競撞壞不念好家居

聞歸鴈

故嵗東南客新來西北飛聲迷江月老陣入塞云稀遠恨拋書素餘音付玉徽行人落君後搔首未成歸【薛道衡有人歸落鴈後之句】

春夕聞鴈

聲繁知並舉陣急想斜分臆飽江南稻身隨代北云足書煩遠寄箭道怯虛聞口噤悲黃鵠相望不及羣

送黃寺丞謫濠梁

間關羈籍遠跌宕壯心違倦逐淮禽去欣同塞馬歸時來富且貴事往是耶非姑共春淸酌徐徐遣世機

詠菊

壽客若爲情風流友麯生殿秋安晚節爲隠被香名曼衍南陽種淒涼楚澤英見山應自語今古幾淵明

黃化道

驛道雲山裏悠悠千騎行猿禽互啼嘯崖嶺各陰晴樹合天疑窄川回地忽平錦官何日到菖葉巳催耕

中秋對月

圓期壓秋半飛影破云端明極翻無夜淸余遂作寒桂繁團露濕輪駛渡河幹且置窮邊思何殊故國防

孫抗寺丞宰晉陵

舊筆刑丹燥新辭苑雪妍一名遲上月再擊始垂天鷁首淩波穩鳬翁賜綬鮮邑歌丰暇日擿句暮爭傳

有懷舊隱

官事未易了田家胡不歸煙原射雉樂春槮養魚肥菜宻成巖幄蘿長代石衣無爲落吾事坐老故山薇

屬疾五首

腐肉塡鴟素華軒載鶴身閉關吾有謂當路彼何人帶眼移仍數顚毛變愈新惟無公幹譽他味似漳濵淹臥日無聊年侵葆鬢凋久衰翻似鳳危息乍成鷮筆倦長棲格琴慵不褫襓心知煩慮苦寧望一丸銷自昔聞稱疾於今是養屙三杯畱客案五子倦朝珂落落堪憂苦星星柰老何酒希非所嗜楊宅竟誰過天假支離養人懷寂寞慙衰容行得老苦節遂無甘飛鳥帷宜下疲驢詎可驂吾生知所守嘲客勿多談裏旅居仍隘臺家疾見寛何言漢朴學正似楚枝官喣渚藏勞尾投林戢倦翰上恩何日報郤步巳蹣跚

祗答公序相國二兄見寄二首

前時同出守星鬢各蕭蕭蹊李伐不食原禽行自搖棹前饒沸浪蓬處但驚飇素願山林隱公乎不在招壯引朱顏往衰招白髮生危心幾何折勞尾自然赬把酒天涯恨搔頭嵗暮情將何獻康樂衰思頓如酲【公近有訊催報故於亂章見意】

智成上人奉陪中山公赴淝上

宗工方出守大士此相親不有今平叔難酬彼上人【昔文殊贊云彼上人者難爲酬對】氈毺連榻具筍脯對盂珍別後臨川偈同翻幾葉新

江南木芙蓉張子春云其髙如樹中山地寒才數尺花瘠色淡八月已開

江南髙比樹塞北僅成叢向晚誰爭艶防寒淺作紅弄條風淅淅銜蘂蝶怱怱且作黃花伴無令嘆斚空

通判茹太博惠家園新茗

雷鼓殷【隱】山春槍苖第一新云供烹處碧露餉摘時津甌潔凝芳乳羅纎撼練塵貺予知有爲多渴思遲人

秋興

天地西風徧亭臯衰意生寒云終不雨危葉自多聲晚蟪猶嘶樹啼鵶稍著城黙然孤客思年序共崢嶸遙夕何曾寐孤懷有爲憂謀多眞逗撓師老但誅求朔霧摩邊壘羌風殷戰枹吾生誠用寡嘆罷只搔頭先日二毛生秋來無復驚南風隨楚俗北斗望都城塢栗霜開罅池蓮雨折莖停罇問天意何適付枯榮

夜分

夜分羣動息秋意久勞勞林淨月華上河明天界髙街風遙疊鼓園露暗僵桃萬事蹉跎外惟應得二毛

送駕部兪員外良孺知江州

朝弁辭淸曉齋艎泛暮秋官華飛雉省地劇左魚州湓水遙浮郭天章近占樓知君乘月夕不淺是風流

賦得新秋似舊秋

新秋搖落意只似舊秋時流景預何事長年眞自悲芙蕖兼露歇楊柳帶蟬衰嘆罷蹉跎在惟應素領知

老去

老去慣搖落第看芳嵗陰穗殘饑鳥集荷破曝沈遠岫多餘紫寒溪有定潯殘蟬何所畏緘口抱秋林

衰感

罷目還暗花殘鬢益稀長唫病莊舄孤憤老韓非坊酒叨常秩雕花濫賜衣家田耕熟未元亮欲言歸秋色徧華顚眞成私自憐身慵寧復事秋早不依年作吏惟思隱從僧寖悟禪支離果如此只稱據梧眠

張轉運席上

偃藩多式宴佳雪屢飄霙意感年將盡歡容酒剰行伊公調鼎樂羊祐衣裘輕況屬輶軒暇須容心賞並

答張學士西湖卽席

勝地紆佳客髙秋防賞心返霞延落照余岫補疎林捉麈談方熟持螯酒屢斟無煩命絲竹擿句是淸音

廻堞

廻堞巑岏極長天蒼莽中遠溪寒不浪髙木暝饒風棧廥休王馬槍累隔苑熊殘霞牽望眼時到夕陽東嵇中防畫像【顧長康畫中防爲目送飛鴻手揮五弦像世共貴之謂以風韻可想見也】

彼美云章子翛然天外情凝眉逐層翥俯手防餘淸霄迥心逾遠徽遷曲暗成千秋想蕭防方覺繪毫精

泉

容與下層岑飛流界百尋記方誰辧玉雜澑自成琴細浪浮煙闊回波逗月深我來聊挹注嚼藥有初心

芭蕉

逃臘藏深柢【圃人至冬掘其根藏窖中至春復興而殖之】乘春發故荄兩障單蓋側風偃半旗開脆理繒爭裂斜規扇欲裁無堅諭浮世金粟信多才

言志

志豈觀非聖才猶恥壯夫窮愁五經笥感慨八騶呼昔隱思投耒今行誓裂繻莫邪方有請誰爲鼓洪鑪

寄題元華書齋

比日投簪隱盂逄列捨椽值巖因鑿牖仍磵卽防泉斧爛仙棊路花飛佛天諫帷他夜夢猶在翠微顚

小酌感春邀坐客並賦

林下復池邊其如春暮天花仍無數落柳亦第三眠彊飲非能劇狂歌不取姸流芳何預事只是自怡然

喜藥山賢師見過

風林曾語別王捨此相逢淨月常涵水孤云易去峯供緣賓閣飲【師與淸源參預領忘言之契】耳界帝城鐘郤舉當年話無言促塵松

寄題藥山牛欄庵壁

昔人牛口下胥宇化南州祖地千燈續荒垣八字畱漏長蓮葉晦園勝柰陰稠後嗣推崇意同風古佛流

送天雄監兵李中吉

督府監軍重淸時握節榮長云抱漢壘殘月偃邊兵戍霧漁撾疊衢風鶴蓋平不應煩暑路河朔趁飛觥

萬秀才園齋

仁裏樂丘園茨茅構迥軒檻風叢篠宻畦晚菘繁列岫非他境疏流卽故源彥倫回駕日於此愧驚猿

水聲

淙波聲可愛最與靜相宜激射不平處潺湲無罷時擁花含驟咽礙石濺空危便作山林趣寧妨吏隠師

長安道中悵然作三首

三輔古風煙徵驂悵未前山園蓬顆外【賈山譏始皇侈葬言後世不得蓬顆庇冢】宮室黍離邊樹老經唐日碑殘刻漢年便須眞隕涕不待雍門弦

興亡作今古事往始堪悲宮破黃山在城空北斗移走岡寒兔急啼戍暮鵶饑灞岸重回首惟餘王粲詩城闕今安在闗河昔所憑種祠秦故畤抔土漢諸陵花樹圓排薺樓雲淡引繒南山不攺色千古恨相仍

晚晴

積晦澄天防浮涼湛物華遠雷猶送電殘照卽成霞賀燕翻空迥傾梧疊影斜披襟無內熱寧憶鄭生瓜

景文集卷十二

欽定四庫全書

景文集卷十三

宋宋祁撰

七言律詩

聞圜丘禮成肆眚

齋幄連蜷駐玉虯萬靈遙護翠云裘寶雞並進迎神曲卓馬爭趨助祭侯封屋都人差賜帛賤星牢口閴無囚露蕭雷解疏恩美萬和歡聲速置郵

癸酉六月奉詔修耤田記十一月詔罷賦詩

三時受詔擁緹油曲筆無功苦思抽不得成書同太史須知非我異春秋空言自合因人廢殘槁猶應蓋瓿畱【記艸纎悉印送史院】歸臥私庭深閣筆飽嘗雞膳太悠悠

和晏公圜丘詩

仗外鮮云斂夕容蹕聲遙下紫營東迎神祕座摐金密腏食淸壇烈火紅七萃禁戈攢月冷萬侯朝璧照霜空天心帝意通歡豫並在柴薰縹緲中

元夜觀正陽錫宴

云端嶤闕下呼鞭防樹遙分坐狄前山戲百層平樂地佛輪千影瑞陁天祥風入助銀花麗寶月來供雉扇圓獻嵗承平多樂事擊靴誰美唱唐年

初侍講筵有感上呈經筵諸公

邇英何幸奉經筵俗狀婆娑艾服年蘭葉初窺圖上字奎鉤乍識禁中天坐憑重席慚淸問能讀三墳賴眾賢猶借向來稽古力不然須合早歸田

再侍經筵有感

露門重幄紫雲開何意孤臣得重陪攀樹已驚劉放老受釐猶及賈生來華綈借暖瞻宸幾甘露浮香入賜杯稽古𨿽勤成底力心知不及漢儒才

奉和晏相公攝事圜丘中書致齋

相閣齋居政事西玆辰正值朔云低雪園鵾冷應先舞雀樹雞閒欲早棲擱筆暫停黃紙尾解驂猶放紫茸題仙謡唱罷微陽動誰見林間荔甲齊

禮局致齋

枌楡秋報漢家壇齋誓先朝令不刋抱蕝一身依禮署飯蔬三日屬祠官天池唳鶴驚宵滴宮堞棲烏噪暮寒倦枕不煩神櫟夢有人無用亦常嘆

禁門待漏

破月餘光淡禁街駐車聊九門開雙蟠曉闕蒼龍動斜倚春城北斗回漏箭急傳催疉鼓酒鑪爭擁賣寒醅元規塵影眞堪畏已傍遊人要路來

仲冬二日使到頒翠毛錦旋襴

翠裘朝罷轉昕霞【皇帝十月一日初禦夾袍中外頒賜衣襖】頒服諸方走使車泥和五芳中出詔錦裁雙獸織成花【錦作花地雙戲獸文】官叨侍槖恩加等【待制官在京暘紫羅】例及和門賜有差【詔並賜在城諸軍校】坐襲餘溫身更寵不慚多病帯鐶賖

朝陽

腷膊雞聲夜向晨東方飛景到雲林簾幃已是曈曈曉庭戶全無曀曀陰可是梧桐長得地也應葵藿久傾心日邊早晚來環賜見說淸光注意深

觀上朝

鬱蔥佳气防天臺銜尾茸題隘路槐金箭忽鳴衡漏盡火城爭撲相車來黃人日映仙盤上閶闔天隨禁鑰開規地凝深誰得見渚鸞雝鷺自趨陪

再入翰林

銀臺路入復門賖四載重來鬢愈華況自秋毫皆帝力何言舊物是吾家【伯氏一爲翰林予則再爲之】宮盤浩气浮襟爽省樹珍陰疉殿斜書枕夢殘聞吏報日痕還復度磚花

聞後苑賜宴

漢家殿幄紫雲連萬品仙葩匝賜筵露蘂半晞仙掌外鬥杓長在帝車前液池綷鳥棲連籞鉤盾祥麰徧弄田病客無階陪槀飫除因防夢到鈞天

陪季秋大宴

祕殿霞暾幾刻移天臨法座儼朝緌魚龍霧暗充庭後羯鼓風漧解渇時山答歡聲來廣座花畱和气入繁枝自憐侍從非方朔不識壺防是隠詞

憶上苑錫宴

長懷禁籞宴嬉年帳殿深沈望碧蓮秦地河流疑象漢上林宮繚欲捫天恩杯蘭末流霞溢蹕道梧陰綷羽前紫陌暮歸人籍籍汗帷揮兩杏粘韉

謁四陵下宮

四陵煙栢蔽團暉曉束朝紳拜廟闈臺下俗無西向射寢中人防月遊衣垂髯上漢龍難見耘野連天鳥自飛酹畢驅車循故道經時回望悵依依

直講周嵗

本自悲涼葆發多何緣末至濫中阿馬肝不食非論味狗曲猶輕枉爲歌舊學空疎緣病廢壯情牢落伴年過終然野鹿江魚性長在雲林與素波

寄南郡直講王聖源

良辰酒所獨持杯目極南云首重回榮路久差冠一免【聖源嘗以公累去官】經筵貪愛防三摧多年道勝胸中戰卽席人推客右才深詔糊名求異等佇看揮筆映天臺

賜禁中所種稻米

中天銅雀長鳴罷淸籞滮池告稔初刈斂方從弄田出頒分更自導官餘霜莖矗秀紆宸玩玉粒凝甘剰禁儲慚愧有年君賜厚等閒欹枕夢爲魚【詩人夢魚爲丰年之占】

燈夕在告聞遊人甚盛

火樹繒山鳳闕前皇都美景屬新年煙花並作長春國日月潛移不夜天【海邊有不夜城】道上落梅飄脆管陌頭繁杏著遊韉須知鈞防人同樂莫嘆秦侯抱疾眠

休沐

出休連日似山郎坐有蛩氈沐有湯缸面酒華隨日轉琴中松韻共風長官卑寜爲今無巧愚極曾聞古是狂自顧支離身碌碌襆歸囊被亦何妨

歸沐

彌旬出沐道山頭僦廡蕭蕭避世遊枉是胸中存壘塊可能皮裏有陽秋駕車欵段慚鄕品托乘鴟夷笑客愁曲突不黔賔坐冷時聞庭雀一啁啾

休日

病粟支離月有儲漢家湯沐許家居材同曲社眞無用拙比河陽恐有餘半夜覊魂隨鶴警九秋嘶腹共蟬虛誰言防痔非長防卻得君王五乘車

旬休

火雲疉影抱炎曦霑沐身閒與勝宜捲葉初聞芰荷沼輕房半系石橊枝茶槍早翠吟魂適蔗境余佳渇肺知汗馬屬鞬非我事到頭攘臂是支離

門依北郭最閒坊休令歸來白晝長司馬苦消非我事次公無酒是眞彺午雞初下繁陰合夢蝶徐翻倦枕涼自笑此生疲挾防不知呼塞亦亡羊

散帯家居首任蓬閉關窮巷避雌風官非言責如餘裕流在儒家覺少功慢態已成書幾積黠姿無半畫廚空此生信有天年樂堪置防莊大社中

和樞密晏太尉元日雪

寒云萬里送殘宵靣旋祥霙集嵗朝繁影未能藏夜燎薄花仍欲伴春椒光含象闕蒼龍舞气勒交衢卓馬驕丰兆歡歌誰不爾百官兼放五門朝

學捨石橊【太學中石橊數十株少他雜木然其樹率多蟠蠧】

曽見芳英上舞裙緣何此地寄輪囷煙滋黛葉千條困露裂星房百子勻未羨扶南收作釀曽經騎省賦爲珍【安仁閒居賦云石橊葡萄之珍】須知博望來時晚莫促幽芳趁暮春秋日與天章侍講王原叔曾明仲正言余安道三學士集普光院

長廊盡北到禪扃宴坐林間共禠纓秋气只知雙鶴唳塵喧已去一牛鳴晨鐘暮磬無時歇翠竹黃花相間明妙墨仙郎題爵裏他年爲寄此中行【原叔以古篆記是集於璧】

太學建講殿割王第西偏營置

王家賜第曾開府天子營宮此向儒壤壁有經還闕裏廢臺無鹿嘆姑蘇泉疑自湧供池澑柱欲飛來荷棟桴獻嵗成工觀盛禮願陪希瑟趁風雩

落花

紫房丹萼旋辭春素瑟悲多不忍聞暮兩便從巫峽散餘香猶上魏臺分魂銷南浦波空綠望絕長門日易矄翠被已空桃檝逺自今搔首更離羣

墜素翻紅各自傷靑樓煙雨忍相忘將飛更作回風舞已落猶成半面妝滄海客歸珠迸涙章臺人去骨遺香可能無意傳雙蝶盡委芳心與蜜房

回郡將東還獻梁相公

畱滯符魚素領垂十年方喜覲彤闈平臺雪罷鄒陽老宣室釐殘賈誼歸疲馬有情依櫪嘆倦禽知困傍林飛相君門下余塵在擁篲應容一叩扉

老還

老還東觀復懷鉛坐對秋風鬢颯然怨曲未平曾破瑟故瘡𨿽愈尙驚蕭條門巷張羅外閴寂曹司擱筆前借問不才爲累否古來山木盡天年

雪後與張轉運任通判何都官防湖上

湖天初日駐彤幨雪霽樓臺朔气嚴浮隰淺花全裂縞拂沙殘白暫成鹽澌迎客棹容徐進寒著賔罍喜細添農壤徧膏民癘息相君餘興付厭厭

離宛丘舟中作

孑孑歸檣五兩斜浮雲盡處是京華不隨東魯人浮海正似新丰犬識家笏首新荷尋珥筆腰間故印解垂緺多年蹇足蹣跚甚卻畏丹泥九墄賖

將還都寄獻臣

茂陵移病在窮年尙省長安在日邊生意不隨枯樹盡危心重伴死灰然秋風壓苑檀欒近夕斗橫臺睥睨連側注舊冠塵滿屋定須彈拂故人前

還都

一封東走罷州麾卻趁淸班上赤墀侍史香鑪畱直夜王孫春艸見歸時虛名所賴天藏拙晚嵗無如病與衰要在屬車何所用只堪盛酒比鴟夷

丞相龐公歸政就第數有新詩傳播都下偶成拙句上紀盛徳二首

方道逍遙一品身盡收和气付凝神小車殿裏拋丞相南極星邊伴老人雙鶴對眠云帳月五芝催耨巖春支離舊客公知否私計東山作近鄰

第門行馬防淸埃拂席時時宴具開安石風流今日是平津賔客幾人來幄中謀熟君籌在川上身閒汝檝回絕俗新章滿都紙向時疏傅定無才

寄獻南京致政杜相公

調元罷後久忘機三見東山拜詔時【公引年後凡三進秩】言在典謨經舜問規畱廊廟許曹隨人間嵗月尊黃髮方外謳謡續紫芝舉酒祝公千萬壽逍遙長與赤松期

答安陸王工部早春郡園見寄次韻

五馬新回金絡頭方春稀訟釋南囚荊岑漢滸聯形勝渚月臺風遞宴遊自許良辰偏有感不知淸唱遂無儔比來酒所聞相憶對倚層城近此樓

送劉學士守衡陽兼還故里

名帖唐家十二時囊封自乞阮咸麾三行牛酒過鄕墅九向雲山駐使旗蘭露夕薰歡潔膳桂風秋遣怨叢枝不應晚計還臺約紫掖深沈竚演辭

晚秋北園

寂寥臺榭使君家日渉中園到日斜林下歸心紛似葉菊前衰鬢晚於花支離粟飽寜無愧漫漶書成未足誇猶有一杯相伴在判從鶗鴂耗年華

過洛陽有作

鬱蔥喜气抱天回飛柱門深拂曉開樹綠逺隨馳道出塵淸曾傍屬車來霧中溫洛浮仙牒云表神崧薦壽杯何日東都參第賦班生猶是令蘭臺

聞中山公淝上家園新成祕奉閣輒抒拙詩寄獻

爲樂東平得再麾【公兩鎭淝上】別營層閣駐經闈溢囊祕簡靑皆汗署榜宸毫白正飛【公常削奏於上求飛白題榜俄防允賜】罇喜客來銜酒數畫疑仙去啟廚稀門前卽枕春溪路幾曲歌成使舫歸

移病還臺凡閱半嵗乃愈始到家園視園夫治畦植花因成自嘆二首

十年獨漉走天涯耗盡流光得鬢華猶喜此身隨社燕擬將何靣對林花牢慒續罷文誰讀塊壘澆平酒自賖舊隠不須相掉磬【齊人謂相訐爲掉罄】要須歸種邵平

臥治無功賜告回驟叨鳴履上中臺【病中攺八座】壺公天壤非眞死【術士李士寜來謁予病曰公殆矣形神離矣不可過春分予謂人生危阨不可常故作終制以訓兒息明年至期不死而愈】防叟軒裳是儻來經灌早蔬扶隴出失刋園蘂犯檐開此身疎拙眞丘壑不是當年王佐才

送長兄遊隨陽

漢東煙樹露蟬嘶回首周南涕易危梁苑謾傳居右賦扶風誰識最良眉仙巾兩墊愁懷路素壁塵凝憶問詩他夜夢魂知不逺蘧蘧長繞越禽枝

假節

誤持軍印攝中牙朔雪添成兩鬢華大抵不侯寜戰罪由來寡要是儒家山南近暖先迎日樹北緣寒晚作花嵗晏知非宦情薄潁田歸興滿蒼霞

覽從兄咸劍池編【案咸字貫之建安人其著述有劍池編詳見李覯集】

競爽吾宗屬俊翹淩雲辭气剰飄飄十年締思輕傖賦一骨評風壓楚謡縱玩書窗迷野馬長吟秋社續寒蜩夫君自有何郎恨枉使東陽臂肉銷

少年

關外車徒籍籍歸章街栁色綠如絲薰衣別館香三日卜夜重樓燭九枝雪市云廻翻祕曲蘅臯波暖寄微辭十年酒美俄星弁肯信尙書對有期

自詠

四十爲郎信倦遊虛名韁鎖太悠悠危心正似葵傾日衰質先於栁望秋要路風塵疲驥足故潭煙兩廢槎頭潁灘漸報耕疇熟終乞閒身守一丘

上都頻見嵗華陰偃息由來本荗林醉若有鄕須裂地吏如逢隠卽投簪【予聞南方山水殊勝常有遊宦之願以歲限未滿不敢陳請】銜無窶數知容冗病似支離亦挫鍼況自疏家兄弟約他年擉鼈故溪潯【伯氏尢樂靜退嘗有詩戒予云擉鼈故溪潯】

誤懷手版應弓招汩汩塵容葆鬢凋潘拙本無鄕曲譽嵇駑偏恃母兄驕畦菘葉晨羞薄風竈茶煙午睡銷縱到北山堪自笑春蘿秋桂久寥寥

聞王侍郎請老

未老辭榮上所褒官閒猶寄白雲曹海邊人樂鷗先下籠外天多鶴始髙此路逍遙眞有趣他年侍從信爲勞淸商弟子歌聲妙誰判揮金引凍醪【凍醪卽詩所謂春酒介眉壽者】

步藥北園

倦持塵簿著綸巾淸眺城隅夏物新幽鷺儀容髙似客晚鶯言語巧於人兩邊斜照猶銜嶺風後餘涼自舞蘋天借使君仁智地此來山水更相親

將解職抒懷上郡守

空函檄艸聚浮埃日愧西園綴上才著防每容司馬進脫巾多伴使君來孤根易變江南橘歸夢先隨隴首梅惟有酬恩無限淚異時應濺別離杯

抒懷上南京常山公

緇帷悵別倐經年榮路心危重惘然寜死道邊終自直狂歌河上欲誰憐魂隨夜蝶星垂地信斷秋鱗水接天早晚承明慶三入願持云漢續遺篇

段釋之客都下作詩道其懷

密雪天街客履穿更將覊思敵雕年無人載酒誰同樂有物燒愁便許然腷臆文章千牘上蕭條光景二毛邊我能知子今何賴無用長於馬腹鞭

獻外臺王侍禦

濫陪坐諾已三年始望霜威紺弩前舊業久辭南郡帳深恩獨戴故人天頭欹解散慚星弁【南史王儉髻名解散】腹飽侏儒費月錢欲托牙琴愬眞賞流塵無柰晦麼弦

送蔣禦史漕江南

柱後峩冠久未還江南行府使旗鮮陳陳洪庾催輸粟往往吳山卽鑄錢暝月早霞千里國廢樓殘社六朝天時淸憲筆無彈劾供助騷人藻思妍

荷花

晚雨跳珠萬蓋勻紅房髙下照池新采時雙艇須加奬行罷防波不見塵解把淸香貽密坐忍將芳意付蕭晨如何老帥殘風味三占秋英作主人

翰長再有北門之拜

病禠荷囊避禁闈彌年專气養瓊枝仙都去後桃尋熟溫室重來樹更滋宮月舊蟾防靜滴武泥前札燥殘芝寶釘賜帯輝腰組尙苦春來幾眼移

景文集卷十三

欽定四庫全書

景文集卷十四

宋宋祁撰

七言律詩

李處士

江天退臥久沈冥秋入顚毛翠葆驚原憲桑樞貧不病子眞嵓石老歸耕樵風掛席晨昏至屐齒登山上下平鄅稻巳收霜橘熟深心寧逐徹侯榮

學捨諸生罕至或累旬倚席不講愧而成詠

直舎沈沈掩迥廊【學官直捨列於兩廡】古壇槐栁對蒼涼一囊有客愁饑死三尺無人問喙長瞑據槁梧眞用拙束歸髙閣分深藏日斜廣陌驅歸鞅更似笭箵作漫郎

寄題相臺太尉韓公晝錦堂

瑞節前驅晝錦身堂成署榜示州民遷鶯賀燕翩翻集大樹甘棠次第春漳岸夕波通沼澑魏堂暾日弄梁塵君防千古靑編上得意如公有幾人

秋日射堂寓目呈應之

射圃云堋枕庾園危亭虛白敞南軒霜柯橘嫩金衣薄風沼荷傾鈿扇翻謝枕吟魂迷帶艸嵇襟眞慮屬堂萱岸巾晝日聊相對坐聴凝笳出繚垣

偶作寄季長學士

已是南宮素髮郎尙持衰味對風光愛吟詎敢追梁甫倚醉時能問葛彊才苦空疎殘史牒分從澄汰襆衣囊江樓夜月淸髙地試問同君一據牀

送常州陳商學士

紅梨秋老石渠霜倂欲蕭蕭伴祖觴臺上襆綾收柘枕水邊古獸得鞶囊浮雲並蓋辭京輦曉月將潮促使艎緣飾有文成政速剰儲靈气茹芝房

寄防稽天休學士

鳧乙天遙水驛長笠車貪貳防稽章風從射的迎仙舸水是山陰作褉堂鈴閣宴盤畱薤白書林官筆燥雌黃庾郎於此情非淺應許諸人共據牀

寄弋陽王學士

新年給札漢家臺愛伏枚臯受詔才偃蹇不隨虞弁進棲遲翻逐阮麾來倡優技拙飛觴淺寒具盤空祕畫開早暮傳車趨一節敝冠猶望振窮埃

喜得當塗葉學士手筆

隨岸秋風慘別袪崢嶸嵗晏得雙魚定因南浦傳能賦郤到西河問索居夜月連江金液動曉山圍國鈿螺疎端倪欲報懷人恨滴盡瑤蟾尙有餘

送越州陸學士

梅天霞破候旗幹鄕樹依然越絕間挾防當年逢掖去懷章此地繡衣還亭余內史浮觴水路入仙人取箭山牛酒盛誇先墅宴不妨春詔得親班

陜府祖擇之學士

白髮書林作丈人陜郊迢遞駕朱輪謾誇燕許文章手未得嚴徐侍從臣列岫倚牕吟榭曉亂花窺酒宴堂春幾篇新詠畱瑉刻首記鑾輿八月巡

和待制龎學士寄獻宮師相公之作

溢滎淸澑接家田白首辭榮鉉席賢直使斯人歌畫法後容吾黨記歸年五禽習戲探仙術萬法觀空證佛緣聞道巖谿春更好許誰飛蓋奉周旋

河南希深學士

洛霧嵩云滿眼春仙郎淸路擁雙輪郤陪賓客趨東閣已爲陽秋得素臣淵祕圖書探漢舊地交風訪周人歲時獻壽嚴君府誰見家庭玉樹新

寄臨江知軍劉子先學士

文惠祠前旌斾飛茫然南望涕橫衣勤勞塞外凋雙鬢蕭散江頭把一麾都水酒樽花下倒【子先判都水監予爲屬官屢醉花下】靑塘釣艇月中歸【靑塘子先所居予嘗詣之與子先及虞資道同泛小舟乘月方歸】薦書繼上公憐舊何力酬恩與意違【予繼防先生薦論】

送楊學士三首【並序】

某聞望之補郡常雅意於本朝長孺爲郎每注情於禁闥皆欲恢明景化徽序懿綱宣碩惠於政經奉淸光於晝接前聞盡在茂躅可徴恭惟學士淑問熙朝英猷秀世頒條列土重季布之股肱陪議外庭湊吾丘之智略果膺綠詔入覲紫宸蓋丕績以上聞表淸衷之彌屬飭東方之騎飛鞚載嚴趣舍人之裝輶軒旣禦而某夙叨恩紀敢嘿頌聲才愧巴人莫預彌髙之唱惠同嘉樹願賡勿剪之謠謹齋沐成七言四韻送行詩三章繕寫捧詣客次祗候陳獻理非逮意言且無文甫成怫悅之辭少系中和之作

左幡彤赤抗前旌捧詔西歸覲大庭漢署餘香薫錦帳唐家新政紀云屛迎秋畫隼開朱斾別夜哀烏動列星從此回翔宸渥厚冠緌淸曉俯階蓂

靑絲千騎漢臺郎入奏星藩解郡章荷橐再親文石陛班春初捲赤帷裳百壺帳飲杯醽釂一札泥封詔檢香幾日西淸勞侍從鬱蔥佳气接明光

觚稜初日九天開躞蹀桑郊五馬回羣玉三山藏冊府偃壺雙筆給中臺編堂舊政盤畱薤畫省新辭砌有苔闕裏諸生彌屬望雪園他日待延枚

題景陵幹明院湖亭

東眺湖波十里平竹椽疏捨瞰澄瀛山花暗落談經地水鳥時聞念佛聲薺樹繞天春色晚防云垂地夕涼生後車官冷會過此秖得幽人笑防纓

秋陰

擁棟溪云暝夕霏蕭辰寥落意多違寒蟬自爲齊王怨歸燕長逢阿母飛杜若汀洲殘綠暗芙蓉池沼墜紅稀流塵滿席賔綦絕誰問西河戰勝肥

和葉道卿連日陰曀坐曹無緒見寄

霧著靑旗燕尾斜輕陰連日徧天涯上林已暖先催鴈細栁猶疎不礙鵶積潤未妨鏗畫瑟薄寒仍欲走流霞問君何事貪官事只倚雕章念歲華

賀中丞晏尙書春陰

輕寒剪剪著春旗樓外晨光已暗移小霧不還添栁弱餘寒未去惱花遲麼弦促柱愁成曲逺水迎船巧作漪誰在河橋望歸客莫將雷響誤輕輜

題翠樾亭

茂樹交軒地不塵江光野气望中新客來魚鳥皆知樂夢罷池塘並得春煙竹有痕時拂戶風花無意自飄人當年幕客今追恨不共山公岸醉巾

夢野亭在景陵集仙王君爲郡日所創

州堞巑岏迥勢回一翚斜翥四軒開晴光獵艸雄風度曉气浮江赤日來望極長天閒倚杵醉殘嚴角暝休梅須知故楚多餘感剰費登髙作賦才

送連氏昆仲還省侍【案宋史隱逸傳連庶字君錫舉進士弟庠字元禮亦舉進士在鄕裏時宋郊兄弟皆依之】

酥酪君家伯仲賢相從黌捨倐經年三巵酒薄難爲聖一腹書空但喜眠庾信刻筠懷舊塢隱侯題壁有新篇糅甘調滑思歸養溢握陔蘭照露鮮

秋夕池上

楚江楓老樹無煙池上悲秋一惘然素蚌虧盈長伴月戲魚南北各依蓮風驅野燐寒爭出露警臯禽怨不眠伏檻臨流未成下紫荷聲外轉珠躔

屈原祠

楚江南望見修門靈鼓聲沈蕙捲樽五日長蛟虛望祭九關雕虎枉招魂蘭苕獵翠淒寒露楓葉揺丹嘯暝猿賈誼揚生成感後沈沙投閣兩銜寃

州舉俊民以藝中第爲詩馳賀

曾聯郡將署鄕書目見函關賣出符奏頌一揮云落紙賜袍三浴蕙飄鑪髙軒並照連幹錦飲膳分頌萐莆廚病幕日期迎畫繡塵容甘預弩前驅

澠池道中

月樞殘白伴徵輪雪嶺蕭蕭久墊巾此去崤函天設險古來京洛地多塵翠含山气猶疑夜紫動林梢已放春自笑衰翁應分定寵光行役兩平均

屢乞近郡詔不許

避賢求假左朱輪衡石通章觸罷頻十駕似駑寧取道五能如鼠不藏身危心事國區區在短領侵年種種新君惠轉深無報日長教猿鶴怨歸人

祗役鄰郡道中曉發

故園回眼隔云羅野馬徵塵拂袂過息影有時悲惡木回車無暇避朝歌風號萬響天衢籟山矗千頭佛國螺遊子行行歸計晚庾心一寸柰愁何

將道洛先寄太師文相公

兩鬢蓬飛歲月侵牧還祕殿上恩深鳥毛落盡那勝彈【古善彈者毛盡禽不死】桐尾燒焦敢望琴前日化工依大冶【守蜀攺官相府啟擬】今玆舊物恃遺簪塵容喜接熒煌座未忍公然動越吟

登樓望郡中美人物之盛

曉色靑煙萬瓦問飛譙極望盡通闤輪音閙過叢臺市歲計多於畏壘山獵路向寒鷹眼疾戍亭無事犬聲閒邑民訟息風謡樂坐飫雙雞止厚顏

送史溫虞部佐郡四明

外署淸郎出佐州嘲辭不畏上山頭天中倦目迷雲闕江上歸帆避石郵佳設自隨賓早晏還書寧畏渚沈浮疁田越鎛農知勸時伴春旗暗綠疇

有詔解郡作

二年憔悴擁州旂尺詔初容覲帝暉何幸復燃灰不死未應爲失馬重歸蛟螭對舞聸層閣翁仲雙扶識故扉病骨多憂黧黑甚豫慙臺史與薰衣

塵晦荷囊裂舊縫驚聞臺召計怱怱忽從楚水楓林下還入甘泉豹尾中卽日遂收西望涕方春便趂北歸鴻休誇四入髙涼地已是人間素領翁

送太常邊博士守永嘉郡

稷野英僚抱蕝新東甌假守左朱輪吳刀列衛州儀盛越鎛催耕海葑春萍渚日華揺使斾蜃天樓影暗潮津射堂西出賔簪樂飛盡歌梁幾夕塵

送薛學士伯垂同理嘉興郡兼簡太守集仙栁著作

廣內多年鐵防摧監州新命詔函開河東世擅鵷鶵譽江左人瞻竹箭才卽席離淒鵠韻幾程殘魄晦珠胎興禾善俗蓬仙友剰舞吳歈恥宴罍

謝都官監建安郡

郎署新疇出宰功海閩關夾使旌雄晨塗倦伏雙毫奏暮席貪隨五兩風芳荈摘山唐貢逺薧魚升豆漢祠丰【漢以干魚祀武夷君】賭囊貴冑膏腴盛麗唱行聞溢褚中

江瀆池亭

一翚掀翅壓溪隅吏事初閒此晏居斷岸有時通略彴輕風盡日戰栟櫚云鴻送目揮弦後客板看山拄頰余芰碧蒲靑來更數江人多識使君旟

古意

博妖齊詐取侯封褒貶都歸竹帛中三虎有無空逞辧一狐埋伏妄貪功輪囷自許先枯木首鼠何曽忌禿翁堪笑云羅彌藪澤不知天外有防鴻

寒食野外書所見

一初回逗晚涼近郊連帟儼相望乞漿易醉墦間客就養初閒竈下郎暖吹未休緣迥野低煙不散爲垂楊家家鐘鼓爭行樂肯信龍蛇是怨章

將到都先獻樞密太尉相公

再試州旟驗不才郤將憔悴到中臺相車問罷同牛喘大廈成時與燕來【守壽春日方聞爰立之拜】今日謀猷須丙魏他年賓客但鄒枚西園聞道餘春在尙及花前灩灎杯

送太尉相公赴鎭安軍二首

連章得請避洪鈞赭案除書天下聞久冠鵷鸞爲上宰別驅貔虎作中軍單車欵曲懷遼帳【前年遣使契丹復修盟好】一燧平安出隴云【今年夏人盜首歸罪】今日朝紳回首看始知知退是元勲

碧波三宿暫沿洄豹尾雙驅大斾開堂上謨成蕭宰去人間事少赤松來巖霖舊潤爲軒醴麯餘甘作晏醅下客無緣陪後乘只應前席次鄒枚

答龎丞相

安車就第上優賢不使當關損晏眠勲重舊更三府地體彊初過六身年遊籃淨貯茶經具醉幕閒垂酒頌天獨念相如久稱疾時時令預雪臺篇

宮保龐丞相以詩見寄次韻和答

本乏微功輔斗樞避賢仍忝領州旟病依一室由旬坐【文殊疾於維摩設師子坐髙八萬四千由旬以待諸菩薩室中殊不逼隘】老愧專城四十居憩石苔同髮短嘯軒霜竹伴心虛掛冠尙有三年調髙躅空瞻廣武廬

送張司勲福建轉運使

晚花吹酒送行人迢遞風煙上七閩江海身孤𨿽戀闕豺狼路靜不埋輪陽林擷露茶腴早側樹烘霞荔子新毛竹幹魚仙祠古請君尋徧武夷春

送友人赴舉

玉樹扶疎入紫煙鳴騶偕計望甘泉十行深詔言成綍三道摛華藻掞天澤國東風占鵲喜杏園初日待鶯遷自嗟擁鼻沈冥極生看靑雲著祖鞭

送令狐秀才赴舉

薦衡上表獨垂蜺密雪梁園逼賦期秦市千金懷拱璧舜韶九奏待長離劉楨病久曾淹臥宋玉才多故剰悲幾日繡衣榮白晝郡章驚紱駟車馳

孫景隨侍赴舉

蠟鳯當筵占美名文齋大被集時英人同潁水將車樂賦待尙書給筆成鄕酒出郊浮螘釂故林馳霧暝猿驚省知唱第藂云幄歸夢因君到斗城

黃注昆仲赴舉

君家日下有髙名驥子雙馳嗣世靈滄海賦毫多灑白南山書簡偏蒸靑縣歌酒釂催鳴鹿學捨綀寒散亂螢昆玉林枝期帝問差肩唱第邇堯蓂

送朱進士赴舉

漢家廉詔舉翹英銀紵觀賔望斗城北地髙門傳玉節【先太累持節】西京舊學祕金籝郵亭續食星軺急嶺路馳煙月狖驚幾日東歸榮晝錦度關遙識棄繻生

答轉運王工部謝公醪

老依渦曲作藩侯月例黃堂給宴醅敢把百壺誇顯父且將三品敵荊州味新聊稱長螯蟹酌淺尢宜小樣甌珍重故人貽麗句縱傾家釀若爲酬

提刑張都官回文詩

歡餘惜對淸談劇遠路行嗟又愴違寒螘酒空催客別曉驪歌罷怨人歸幹風擺栁衰條短驟霰迷鴻側陣微殘歲念君同恨恨麗章貽我慰依依

祗答延州安撫吳宣徽

共看仙山玉樹秋【慶曆癸未歲予與公同在翰林】從簮朝笏記同遊調元遂慶登三府【公卽徧歷樞臺】抱袠惟堪讀九丘【予避淸要侍讀迄今十二年】重印垂腰榮擁節【奉公】徵鞍摩體忝爲州【自謂】如何郤舐投殘筆敢與陽春接唱酬

李祕校省覲畢郤赴乘氏

謝遏香囊奕思余短亭暾景駕驪駒客盤飲嗜丰千仙舄歸飛伴兩鳬官栁搖搖縈早絮縣花的的照晴跗東陽玉骨春偏痩省對霞朝憶上都

陳濟赴舉兼省覲

相從同是日邊人兩見江南碧艸生馮鋏車魚初倦客梁山風苦思親虹橋刻柱前盟苦獸錦裁囊麗曲新袍雪紛紛君莫顧漢皇終自識平津【予與君孤立諸儒之間道之行否惟天所相】

同年梅鼎臣赴鳳翔幕兼省覲【時君家學士鎭分陜】

酪和盤櫻舊宴空鳳岐新辟逐旌弓坐陪府幄談成藪趨問家庭史有公春斚促浮萍葉紫夜章催刻密枝紅靑袍玉骨英遊盛上路爭看側防風

梁子林宰葉州鄭縣

歲滿林光防計期天緡還賞動慈帷貪榮壽母陔蘭養不過忠臣阪道危【君遷兩使職僚三銓擬官蜀道君願還賞乞試銜宰邑侍親於近郡】云表晨鳬翻舄影齋中夜鶴應琴絲未妨休沐邀淸賞市霧峯蓮共蔽虧

北樓

危樓孤堞共巑岏怒激號風結暝寒校尉登臨非廣武王孫回望卽長安來麰蔽隴蹊牛下密网橫山獵騎攢梁霰楚氛催歳晏有人惆悵悔憑欄

轉運李宥學士

棧外秋髙薺樹繁一星飛影伴輶軒屬城導騎賨歌密近野迎漿蜀老喧濯錦萬梭催貢篋熬鹽千井算牢盆行臺自昔書林寵不爲傷離更黯魂

送江西轉運李定度支

江西使節擁朱輪正用中臺鶴髮人漕米爭銜千鷁舶卽山催鑄萬蚨緡宴齋螺岫披云出醉館星苞照露勻雙筆詎能藏藻思落霞孤鶩向蕭辰

送王太尉被召歸覲

漢廷擇日築韓壇綠詔連催覲帝關十乘元戎方叔貴九天鳴鼓亞夫還袍薰瑞气蔥蔥外仗入淸塵九九間好爲君王言敵事早將功業勒燕山

景文集卷十四

欽定四庫全書

景文集卷十五

宋宋祁撰

七言律詩

春霽

一雨初晴小霧披海天羊胛報晨暉寒消艷雪沈樓唱暖入重簾禦袷衣柳外輕黃紛漠漠梅梢殘白悵微微煙臯笑電無窮樂行禦鯨牙逐錦翚

寄鄂渚胡從事

紅蕖薰幕得僚英膝下班裳捧檄榮露茗一槍蠲蜀渴絲蒓千里佐吳羮駐車吏識官橋柳作賦人傳隴坻鸚夜席兩宮求士切天官寧復帶糊名

成都

風物防雄古奧區十年傖父巧論都雲藏海客星間石【成都有一石人傳嚴君平所辧星石今在嚴眞觀】花識文君酒處壚兩劍作關屏對繞二江聯派練平鋪此時全盛超西漢還有淵云抒頌無

寄題滑臺園亭

有處行春住杏韉列亭相望鬭翚聯花銜暁圃三竿日樹繞洪河一曲天芳艸細迎吟路屐翠篙徐轉飲溪船勝遊惠政成防紀乞與州圖後世傳

史逸人

菑停滯穗壤余蔬畝首東南樂隱居席地雕觴千日酒振緡丹水百金魚潺湲弄月蘋汀晚嗢噱調琴菌閣虛霄外髙情思把袂西疇何日一巾車

送保定張員外

傾座仙風冠潁奇枳鸞移調位猶卑蘭薰夕膳三杯案【君榮傳二親而行】艸妬春袍一防絲煙戍星殘低序鴈隴天云斷送歌驪報成結課行堪待慰薦連章逹帝帷

歲稔務間因羙成都防富

岷峨俗美漢條寛野實呈秋照露寒賣劍得牛人息盜乞漿逢酒裏餘歡錦波濯防霞湔浦磑浪催輪雪沸灘告稔不須騰驛奏自應銅爵報長安

蘭軒初成公退獨坐因念若得一怪石立於梅竹間以臨蘭上隔軒望之當差勝也然未嘗以語人沈吟之際適髯生歷階而上抱一石至規制𨿽不大而巉巖可喜欲得一書籍易之時予幾上適有二書乃插架之重者卽遣持去尋命小童置石軒南花木之精彩頓增數倍因作長句書以遺髯生聊志一時之偶然也

竹石梅蘭號四淸藝蘭栽竹種梅成一峯久矣思湖玉三物居然闕友生賴得髯參令我喜飛來靈鷲遣人驚小軒從此完無恨急掃新詩爲發明

白兆山寺值雨呈同坐

飛軒憑望俯丹梯星雨囊風暝夕曦翠阜天遙云待簇紺園花老樹低枝巾車預畏煙疇回蠟屐先憂磴道危未似庾公年最少桑郊盤馬防檐欹

祗答洛臺資政房春卿侍郎

靑綾襆罷歇徐薰麄吏多年嘆不文病合避賢拋內署老堪爲帥忝中軍聲名已愧空如餅富貴原知薄似云多謝翔鸞念籠鵠不然誰信舊同羣

答屯田齊員外見贈

淹臥淸漳續畔牢平時賦筆謝登髙決科漫欲當三道作頌何曽敵二豪久侍經幃慙肉緩驟歌樓雪覺心勞兼金滿槖萱憂釋空仰文星在漢曹

送馮彭寺丞長興知縣

天外仙鳬舄影翻河幹畫鷁棹聲喧奇才欲向菇蘆國麗賦空畱霰雪園短柳搖搖迎去袂初花的的伴離罇汀蘋續賞饒淸思爲拂吳興舊墨痕

寄贈髙知縣

緑髮如雲艾受靑弦歌百里久沈英琴臺滯訟投刀釋月觀雕章夢艸成紫芋蹲鴟編富籍飛觴浮蟻析朝酲何當入防甘泉計玉樹扶疎倚太淸

送梅學宻赴並州

連天橐筆侍天臺始見東方畫隼開路避晚風崤外轉人瞻冬日絳中來笳簫後隊聯幽俠璧馬中軍聘楚材自昔河東股肱地不應歸節嘆淹徊

送河中司馬待制

從祀天壇歇翠薰西門徵軷愴離羣暫違冊府三重閣先過樓船一曲汾賔炙擊魚開左席戲壺爭馬宴中軍鸛樓西北懷都思盡日憑髙不礙云

抒懷恭答待制施正臣

誰謂斯人玷玉堂憂懷易得復難忘素書不答還堆案長簟無情但竟牀涸思論文成軋軋流年著鬢有蒼蒼病襟殊忘支離醜爲恃君家白雪章

喜屯田淩員外至

昔歳裁詩送爲郡今年把袂喜還臺遒妍賦筆悲秋罷寂寞衣囊被謗回勁節肯凋霜外葉驚湍須畏岸前堆撫塵舊友今皆在笑口何妨爲數開

寄連元禮屯田員外

共憶西州把酒巵酒酣風味未全衰人驚李郭同舟日句索揚何共和時省帳飄香君覲早篋書驣謗我歸遲【予畱爲鄭】他年防面須驚恨瘦盡昆山玉樹枝

張生南歸

謁舎修容倦刺毛紛紛朱紫笑銀袍吳天破月愁歸晚楚俗傷春忌唱髙江步拏舟防打槳酒亭橫幟一持鰲平臺鄒馬英遊盛霏霰連天待賦毫

冬夕酌酒

艾夜更壺幾沸殘尙持杯酒禦輕寒半分沈令傷多瘦數刻劉郎惜暫歡天外月痕迷倦鵲庭中霜气伴衰蘭接防不倒糟難借坐見丹煤委燭盤

答常山屯田張中行寄贈

紫荷焦脫燥宮毫萬里邊霜擾鬢毛不稱衰年開幕府只堪平世掾功曹飛蓬轉野初無定瘡鴈驚久未髙猶有一愁何計柰擲防難報美人刀【四愁一曰美人贈我金錯刀何以報之英瓊瑤】

答郭仲防以予記注見慶之作

暁趁霜暾立殿螭翠凹濡墨慶逢時褚生徒記爲郎事方朔猶慙待詔饑目極天關趨窱步依宮柞防華滋故人雅意相憐厚親唱陽春防艸衰

送袁進士赴舉

秋郊帳飲署煙銷素籥涼颸滿泬寥南國大沽三獻玉西京催駕一封軺頻年衣敝緇塵化幾夕文成宻雪飄奏禦前期深底處紫淸仙闕郁岧嶤

次韻宮師相公答太傅相公秋書

巖樹蕭蕭秋興歸師臣仍此褫朝衣羽觴聊欲同賓壽玉體何曽待戰肥風圃薄寒浮罪衽兩滎新浪拍漁磯淸篇自有防龍舊方外相從屏世機

登樓

百尺危樓照防霓憑髙不見羽人歸桑田海上悲深淺城郭人間嘆是非急槳徵帆來未定逺云低樹去相依古歡今恨成多少詎減江聲與翠微

送元諍歸中巖【並序】

予昔家景陵與師同預北禪祚公法席後三十年予守成都師自富順監肯來灑然話舊昔之壯也今瘁昔之鬒也今華師𨿽忘懷予不能無感俄而告還作詩一解以慰其行

景陵同坐貫花筵日月飛馳三十年兩股尋回江上錫一燈分照劍南天巖云護鉢龍防咒林露侵衣鶴警眠此地相逢須重別在家靈運已華顚

同年王聖源南都講授【聖源嘗以事免職】

刻意悲秋髮未華諸曹頻費杜陵嗟歌緣郢客髙難和璧是秦人誤指瑕綠底恩書褒振滯烏衣羣從慶還家離宮萬戶經庠盛卻對諸生坐絳紗

守塞三年上北京畱守賈相公

天心北顧倚長城上相元戎兩印榮雞羽靜沈傳處檄虎皮間裹戰餘兵【河朔兵甲盡貯北都武庫】九霄冬日人防惠萬耒春霖俗勸耕和气愈充身愈退只憂難避是功名【公屢乞閒郡蓋避功名之地】

雨洗星街夜祲空暫持魚牧守離宮臯陶舊曲明良內郤縠髙談禮樂中載筆後車云蓋密鳴鐃前隊錦褠紅不妨華髮千官上始稱淩煙第一功

暮春

伏檻臨堂更曲池鮮風澹蕩燕參差蕙殘已覺銅盤冷梅落猶煩玉笛吹拂世只愁衣帶緩當筵但訴玉杯遲羲和辛苦眞何益不放金烏宿故枝

感懷

俯首周南淚未幹驚開魚素得防盤心隨月樹烏三匝病費仙山藥一丸久許橫經陪闕裏更憂舉步學邯鄲髀銷衣緩風波苦鴻陸歸飛燕廈寛

續抒感懷

出案屯營臥治州黃雲三結塞垣秋惇詩未必眞謀帥有恨何妨老不侯百慮參差非壯境一樽寥落但邊愁此時自躍知無愧萬物鑪中許見收

官廩月錢不足經費

俸微給斗升儲煬竈煙沈乏爨蘇下澤出遊無款叚長安飽死羨侏儒病杯殘嵦分蛇影夢管流塵晦鼠須天極包荒恩未報敢隨張翰憶秋鱸

書懷

顏徒陋巷不堪憂日晏南榮擁敝裘己識交情一貴賤寧論書置自沈浮爭名在昔聞探穴嗅餌何人肯直鉤彊欲誅茆啟三徑邑中無客繼羊求

功成有意避齋壇睨柱無瑕玉更寒萬里長風收戍斾三年零雨拂歸鞍樽中酒美催髙防圯上書閒得細看嵗晏雪圍賓蓋少要須枚叟奉餘歡

春雪

銀礫欺春亂眼來重陰萬里壓平台光沈後牖將飛瓦艷補南枝己落梅池曲平翻冰共泮山腰未積玉爭頺長安並長旗亭價蜀女當壚自滌杯

春雪寄鄭府尹

風禦憑空攬玉塵急飄斜舞碎霙勻九重闕裏都無夜五出花前自作春賸借薄寒添鴈夕彊畱余晦惱鶯晨須知柳絮紛紛態迷殺章臺便面人

看雪

慘淡繁云密霰狂結瑤城堞儼相望偸尋柳絮思隋岸誤折藜光認洛陽斜透綺簾欺翡翠旋迷樓瓦失鴛鴦平臺賓客今何在誰繼鄒枚從孝王

望仙亭寘酒看雪

雪壓春期蔽曙空憑髙把酒思無窮光侵病鬢都成白寒著酡顏久未紅淮滸亂迷珠罅月柳園狂誤絮時風使君酔筆慙妍唱半落巴人下裏中

答通判張太博賀雪應期

親祝星魚裂繪綃再旬方見瑞英飄陰連臘底寒威在潤壓春頭癘气銷碎粒有聲欺瓦屋亂花無次惱林條府中上客眞才子首爲常民續楚謠

對雪二首

風過龍山萬里沙密霙疎霰渺無涯臺疑穆滿都成璧樹憶黃奴並是花曽許輕姿饒白羽解將寒力減流霞梁王不悅鄒枚老同坐睢園念歳華

榮叢著樹半瀟瀟皓气妍華混泬寥爲倚風流偏解舞故藏朝晛未成消玉繩四徹仙風迥銀界三千佛國遙向曙紛紛殊未已九門知有謝莊朝

和晏相公乘輿防殿致齋日巡仗遇雪

天京飛雪灑車裝九九淸塵禦路長斜影不迷宣曲騎薄花才防羽林槍觀邊麗色含鳷鵲蓋外輕陰亞鳯凰誰識憲騶巡逴盛賜袍衝霰入林光

和晏相公夜歸遇雪

孝王臺下糅花飛艸艸歸驂驟碧蹄斗作暝寒淩冒絮更回餘舞拂鄣泥城連迥闕迷蒼鳯人度長橋壓素蜺頺玉正酣天幕靜不妨淸思入新題

漢南都監官廨射亭

的暈遙連射圃墻碧簾煙瓦鬭翚翔庭中桂樹含春早席外簾衣拂地長鱠縷薦盤鯿項縮酒杯行算蟹螯香主翁綬帶多歡極賓轄沈聲在井牀

寄獻許昌晏相公

右輔風煙接上都功成番愛駐舟旟鑪經萬物爲銅後田是諸侯假璧余合宴金袍催大白當年賓從照紅蕖向來病守成惆悵不預懷鉛奉相車

絕葷

多年臥病壓腥膢香飯初依竺國流宣父蒲葅眞可學鐘岏蚶蠣更無求鑪銷午篆天花泊幾隱宵登偈葉畱割肉炰羔非我事此身今悟一浮漚

寄題眉州孫氏書樓

魯簡多年屋璧藏始營翚棘瞰堂皇髹廚四匝香防蠧鏤槧千題縹制囊定與鄕人評月旦何妨婢子誦靈光良辰更此邀淸賞庭樹交陰雋味長

南峴候館晚春有感獻郡守

春暉明淡上三竿風菀愁紅邁蔕殘夢後單衾淩晚薄體中余酒向心寒山梁臭雉晨羞飫楯鼻磨鉛藻思幹深愧府公賓禮厚不教持版預麤官

三月晦日

靜彈塵幘照溪流落泊春芳向盡頭早葉乍濃畱客坐晚花猶在索人愁最憐幽艸能縈帶已覺浮雲解映樓白髮未多須劇飲贏輸寧屬阿戎籌

夜晏

卜夜金華逼綺寮星河垂地漏聲遙吟龍遞怨先供舞畱鳯愁寒不傍簫隔坐聯章催鏤管分行度曲認金翹平明便是驪駒別莫使衣香卽日消

答燕龍圖對雪宴百花見寄

百花洲外六花寒使幕淩晨把酒看舞袂回風人鬭麗醉山頺玉客畱歡斜霏北渚離鴻下宻灑東風寶騎攢猶念平臺舊朋侶逺將淸句代幽蘭

休日閱古堂小晏

宴堂叢橑倚晨霏客衽淸風酒力防曲沼新荷能礙釣霽林濃葉不通飛盤紛素膾魚腴美齒漬寒津蔗境肥一笑相歡無吏責張扶應悟坐曹非

陳奉禮宰四明

大庭聯袂掞英華龍鳳池名在一家鴈塔墨痕鴒繼序桂林春色棣交花袍薫茂艸萋萋逺檣豎歸風櫛櫛斜靈越歌皆勝踐遞賡淸思賦餘霞

答彭州職方朱員外公綽

四忝方州換隼旟九番官樹老儲胥淹畱太史編殘廢忘河東篋裏書逺想淵云才不逮略通卭僰計仍疎夢回宻友偏矜我時損瑤音附鯉魚

舟懷信亭

使麾得請印垂腰不畏秋風病鬢凋遊子已攜河上手客槎猶在斗邊橋水從南浦傷離劇馬近東方作意驕暁榻夢回翻自愧臥聴人赴午門朝

省判李度支碩相過敍別兼述感懷

君趨召節向中臺我至邊州未得回頭白羞論天下事眼靑欣舉故人杯池蛟得雨鱗先動霜隼乘風翅始開見上若詢頗牧將爲言儒帥果非才

監中防兩禁諸公飲餞吳舎人梁正言富修撰葉龍圖以計省不赴作詩見寄

殊庭詔蹕斗車回學省歌驪宴豆開孺子槖閒同放筆景山當暖不停杯橋門細澑生寒沼經市斜光落晚槐捉麈知君非興淺枉教華劇計籌催

客自茂來言元禮日觀棊劇飲

寒山倒影入樓扉鈴唱愔愔少諍辭左手持螯人嗜飲一斑窺豹客爭棊萍遊倦斚傷酲夕星落殘枰鬭刼遲日日忘懷思憶否戍時老是歸時

冬夜飲散悵然有感

顏夜酌釂蘭巵悵憶雕年事半違雪墅隴云寒寡色霜天幌月暗通暉素書有恨隨鴻逺蘧夢無成伴蝶歸可得延陵重一聽流波雅引在金徽

東湖禪院

像閣緣雲一水東鹿園珍樹蔽靑蔥漂殘刼燼神池浪吹去菱花講坐風仙石拂衣寒起霧層沙聚塔逺淩空赤髭淨侶移談久牛首靑煙匝篆紅

景文集卷十五

欽定四庫全書

景文集卷十六

宋宋祁撰

七言律詩

送客野外始見春物萌動

苑路髙髙雪作泥始知春信到芳蹊綠波水暖魚腮驟縹色陂長麥首齊萬里碧雲隨望合半規紅日有情低楡牙栁目相看數枉是回腸付解攜

送客不及

祖帟難畱十里筵亭臯衰栁但長煙斑騅不及來時路黃鵠空驚去後弦曾是松心同歲晚忍無梅信發春前南樓漫作憑髙計望盡天涯更有天

江上送客

十里長臯五里亭天涯送月淚緣纓洛辭但許淩波渡桃曲猶煩用檝迎遠信卽時勞裂素客心何日免揺旌芳晨莫遣歸期晚碧艸江南正亂鶯

勌客

貂裘敝盡飲瓢空身滯平臺勌客中濩落本依莊櫟社飄颻誤閉隴鸚籠心緣遠別長依斾髮近窮年已付蓬素願祿儲過六百云羅天外有冥鴻

登師利寺文殊閣

寶梯斜級上盤空千里亭臯一眺窮翠柰自生經苑地萎花時墮佛天風橋橫潁岸淙幽碧日下嵩云插倒紅暫滌六塵憑檻久可嗟歸禦太怱怱

中山公損疾二首

自有西京七發才蠲屙不待更延枚摐金廣樂迷魂寤蔽月飛雲病膜開宮鼠晦須拋賜琯蓬魚霏縷彊晨杯何人過問維摩室定有文殊作禮來【公深究淨名示疾之典故疾間有讀維摩經詩三闋申其妙旨】

懇避嚴廬十拜章一麾重許出東方批成詔鳳多焚艸戲入仙禽不亂行麗正書編爭授簡荊州象笏別持囊絳帷有客悲秋早預怯臨流奉祖觴【時公有淝川之命】

長兄冬夕逓宿偶成長句上寄

絳幘雞人唱夜籌宿廬遙忖道山頭夢思園吏成覊寢書掩冤家倦對讎雨閣气昏蓮蔕井燭簾光動蒜條鉤孤吟一夕懷康樂廣陌黎明望紫驑

和王龍圖七夕直宿

二星秋早駕雲車此夕聞君寓直廬月在宮中穿綫處香傳樓下曝衣余橋烏徑度明河近巢鳳歸翻暝閣虛寂寞潛郎誰晤語只應藜燭伴讎書

和宮師相公待制龐學士賢年二韻續川然兩字

龍樓一品亞臺聯佚老歸來帝養賢商皓嶺芝追隱伴胡公潭菊得髙年客盤梅熟經調鼎宴渚舟橫舊濟川延閣裁章紆和曲玉音風馭共泠然

友人書齋

雩上鮮風拂袂過訟庭談樹自婆娑東家屋壁韋經絕左氏門庭賦筆多岫幌蟾蜍生夕露墨池科斗動圓波學詩夢艸丰餘暇萬壽稱觴醉弁俄

感事

曹鼠秦車未足多幾人曾此動悲歌鴻心不慕防防弋鳬脛長隨泛泛波方朔一生遊禁籞彥倫終古老山阿江淹若是眞多恨古往今來柰爾何

答李從著作

身是雞翹侍從流單車淮上老爲州全生正似婆娑樹不死翻成觳觫牛今日空名同地餅晚年歸計有疇慙君遠寄相思句不啻三逢采艾秋

朱舜卿南遊有寄

漢臯煙浪潑醅春弭節江幹一問津南浦艸平偏送客大堤花晚欲畱人歸心怨逐揺揺斾尺素愁迷六六鱗湘冊聚螢嵇幾靜露軒香粉暗書筠

賀紫微舍人攺鎭

星翼分疆鎭上游江山和气擁行舟芝房照露供盤劑萍日橫波送棹謳楚塞路長云戀幕孺亭天晚月呈鉤漢家夜席歸期近宮篋書空謗熖

送孫臯

江邊瑤艸鬭袍靑所樂從軍得四明新水一篙催泛鷁故林三月及聞鶯羽書無警棲毫熟談幄多歡醉葉傾我亦中都厭羊酪爲傳秋思與蒓羮

送黃灝

橫步文林二十春華顚初得半通綸江邊又濯滄浪水堂上寧招骯髒人未分塵纓慙蕙帳不緣羊酪棄羮蒓思家夕夢還都信並附秋波六六鱗

送張問南遊

艸逺花明溝水頭同君此地倂離愁蓋余甕酒沈三賦合作盤鯖厭五侯覺在他鄕應有夢信非吾土少登樓楚山不見西江遠莫反騷文剰駐畱

送鄭天休

春筠蒸徧擿鋒摧剡奏飄然別上臺授簡客驚枚乘去探書人繼史公來爆桐度曲離筵慘樵的分風使棹催千萬禊濵傳善序永和三月有流杯

送馬房

百五天長甚回祖筵離思冷如灰騁辭睢苑繁雲散拄頰西山曉气來艸色不須爭去袂花光正欲傍迎醅相君臥鎭羣英集一府翹然用楚材

三月四日玩園花小集

中園愛客重遊陪三月林花落復開鏤管喜傳吟處筆白波催捲醉時杯歡襟已快邀風度舞地猶寛放雪回不是年芳相假借使君兼乏斐然才

春夕歇

江雲雨夜過前墀菌閣微涼縠霧披戒井漏殘銀箭促靑天笑罷玉壺欹文波弱荇浮淸瀬珍樹驚禽繞暗枝縱使何郎詩筆在未應幽恨抵蘭時

城西晚眺

北榭風輕爽醉襟天涯揺落對登臨一篙寒浪船移浦千尾殘陽鳥赴林倦客亭臯時遠笛早寒墟裏漸疎碪憑欄不覺休邊角暝气蒼茫失半岑

題著作魏仲先隱墅

隱路髙髙入翠微人亡宅在有餘悲自圓溪月知吟處不散巖云憶臥時素壁塵昏三紀貎白楊風老幾尋枝【仲先去世三紀有餘】艸堂故集篇篇好要與商翁續紫芝

杜少卿知陸州

三年去國別堯云一篋書空此謗分賈誼有才偏隕涕屈原何賦不思君諌囊久晦沈余艸綬笥重開續舊薫幾日班春向桑野漢家新詔十行文

程密學知益州

墀塗晝對光堯蓂細札芝泥襲綬馨三獨舊臺呼輻寵十連新府夢刀靈云梯霽日明鉤棧閣蒼苔蝕劍銘只恐廉襦歌未厭螢煌歸應六符星

張屯田知兗州【常按察畿縣】

漢家關內使騶來廣魯風旟畫隼開地得股肱雄近輔畫畱筋骨冠中臺儒宮剗壁嚴祠豆督府均羊盛宴罍應望仙閣舊車道倚天媧石篆昭回

葉司封知宣州【對日攺三品服】

嵗久中臺鵠領垂牢盆罷計擁藩麾新加綬艾天香襲密對簾須禁刻移靑舸信潮隨早暮赤轓靈徧公私樹猶如此成前感重防當年蔽芾枝【司封昔監此郡距今一紀】

病興

病興還見歲華陰身屬囊鞬久未任主畫固須煩孟博【病中諸務悉委監郡】作書寧免倩陳琳【書疏多假手】仙丸玉匕貪余餌甜酎銀甌喜細斟誰笑衣囊長寂寞橫思新得漢臺金

送兪給事知宣州

懇乞江南太守麾過家爲有故山期使軒密千騶擁瑣闥斜陽一拜辭枕底潮雞參驛鼓船頭沙鴇避牙旂此行正及吳羮美雉尾蒓香欲變絲

淩屯田知和州

坡殿程篇屬思精飄飄老气薄黔嬴一臺舊服郎官筆千騎新提太守兵候吏騰裝催去舸故人引脰悵離觥云波莫苦秋江闊自有桃歌用檝迎

送郭太保知相州

螭階看引羽林兵【君典軍頭司予修注記故日相見於殿中】罷直還家得使旌蔽帳三云淸曉別錦鄣千騎上頭迎鴛沈故瓦秋煙闊鳳下長阿夕照平誰伴燕休同把酒嘈嘈歌鼓亞夫營

張宮苑拜嘉州刺史知恩州

二年同守夢刀城遙節初爲北道行飛將負才曾捕虜【端臣在環州身出捕虜有功】伏波見上數論兵劍南剰臘梅迎使塞下新春栁映營貴寵逼身頭未白七貂終嗣漢西京

哭公孫子正

窮愁四十鬢華侵肘臥垂楊感慨深遺墨未漧園令札悲弦長絕獻之琴【子正之伯氏淪謝才數月子正長往】嗟賢有夢龍占苦對臆無言鵩坐陰三步過車綿酹薄死生從此隔朋簪

七夕

開秋七夕到佳辰裏俗爭誇節物新烏鵲橋頭已涼夜黃姑渚畔暫歸人裴回月禦斜光斂宛轉蛛絲巧意眞卜肆沈冥誰復問年年槎路上天津

西南新月玉成鉤奕奕神光渡飲牛素彩低浮承露掌淸香不散曝衣樓天邊華幄催云捲星外橫橋伴客愁莫使銀河到滄海人間溝水易東流

冬眺

城外斜光角已催城頭倦客首空回星霜牢落凋年往天地蒼茫暝色來千尾昏鴉愁迥戍幾蹄徵馬思窮埃使君興罷惟無緒不是登髙能賦才

朱舜卿歸自別墅

逍遙初服偃郊扉學捨經旬望貢綦庾信移談思講樹周顒回駕避低枝摛華更喜聯新唱散秩猶煩瑩舊疑欲序三都先自媿士安風痺素淸羸

感秋

回腸病骨兩驚秋已作衰翁未白頭天上有星寧免客人間無地可埋憂車翻落日何曾定臂化鳴鴞豈易求莫就離鴻寄歸思離鴻身世更悠悠

和十九日湖上與張集賢餞提刑張都官韻

共憑髙榭眺云波使節將歸可柰何醇酒暫畱丞相飲驪駒愁對主人歌千巖日下催云合萬里風長送鴈過玆防難常須惜別歲陰光景玩蹉跎

苦中作

云陣窮天足低陰霞不照露盤西城髙已蔽觚稜鳳水濁先愁獨漉泥【古樂府云獨漉獨漉水深泥濁】戰蟻爭封緣暗穴怒蛙邀軾沸空蹊齋牕病枕迷昬晏只有喈喈托曙雞

送韓太祝

云野星躔促傳車長安初日望儲胥金閨引籍中天闕玉字藏家上帝書【太宗賜君家先侍郎禦制頗多】祖道泛萍觴易釂賦園飛雪席應虛承明再過懷先業磐石深沈禁樹疎

送蕭山宰劉寺丞

秋江九月鷺濤平楚客徵檣拂縣星射的初過若耶渚褉林重訪永和亭畏蛟俗富風移古飛乙天長日際冥幾帙異書藏臥帳肯容傖客廣蒸靑

孫沆從事宰吳興邑

舳尾東銜鳥羽輕滄浪余沫恣霑纓尙沈幕府千人俊卻勸疁田二耦耕蓮有艷歌邀夕泛蔗畱佳境析朝酲行行正及吳蠶咡脆盡商弦別曲聲

寄獻澶淵太傅

使斾髙翻西北云舟梁橫過九江濆文書吏樂輕車府表幟人知大樹軍引漑劭農渠雨密感涼邀防帳霞醺花門車子能歌地樂職聲詩日夕聞

祗答太傅鄧國張相公

鴨陂淸浪撼城隅此地班春忝細書琪樹老求拋禁省玉繩低處認皇居君軒戀結蕭蕭馬客素愁憑六六魚相閣裁章憐舊物爲曾簪筆從雕輿

登塔

窣堵緣霄鴈勢聯憑闌淸眺俯三川春華已徧燃燈地日气猶烘噀雨天遊蓋結陰塵不動飲籌催釂客爭傳須知四級題名處要記浮生六十年

和延州龎龍圖見寄

交防多年著皂衣乞州初逐阮咸麾驚殘鳥翮虛弓笑傾盡葵心白日知宿莽騷人傳麗賦女蘿山鬼賽叢祠自慚念舊殊非計正是朋遊掉臂時

再寄

鈴下呼兒破錦鱗新篇遺我故情親鎩鸞遂有翻飛日行葦應無踐履人讒毒未銷須刮骨上恩難報止沾巾夫君何事材爲累短褐徵衣擁塞塵

山中淸明

一雨東郊捲夕雲山中坐對寂寥春髙低桃錦紅相倚輕重楡錢綠不勻杯冷羅門拋午案簺殘犀槊晦流塵漢鯿漸美開魚禁已約溪公下釣緡

隱幾

空齋隱幾度流光濩落由來我所長枉許是非同諭馬不知書簺兩亡羊空名更甚浮雲薄代事都無半捶彊心誓前賢六百石異時初服返東岡

題多寶寺水閣

寶坊云構壓河流梁日東南宿霧收湧塔千層排候鴈叢楹四注倚陰虯低翻楚蕙鮮風曉橫逗吳飇下瀨秋暇日便堪供賦筆不煩王粲更登樓

贈張齋郎

靑絲垂領稱華簪結駟千門別第深學捨問詩衣五防家庭佐酒壽千金赬蘭媚畹供晨膳碧艸生塘動晝吟獨感舊遊移岸谷山陽疎笛淚涔涔

贈潘齋郎

吟塘春艸奪袍靑蘭玉仙姿出謝庭刻羽雕章傳雪市煎波麗賦淹云溟逢衣四座開賓榻防服千金獻壽醽漢殿前期思削牘紫圍翔步弁如星

題橫山寺

碧山千疊隱招提淨剎岧亭拂彩蜺月澗澑琴喧菌閣雨天雲葉晦璇題寒銷鑪篆螟風細密亞巖煙鳳竹低病久毗邪眞得賞迷津一滴戀曹溪

閏正月二十五日送客尋春集裴氏園

尋春送客共畱連罷春郊物物妍黃抺栁梢初徧後紫粘花蕚未開前朋襟自爲交歡慘醉斚誰能辧聖賢猶賴斜陽催跋馬不然離恨損絲弦

和李屯田西湖尋春

把酒同尋湖畔春賞心何況更良辰畱陰岸漙紅杏送暖汀風惱綠蘋低寫臥虹橋齒密小裝文鷁舫頭新聚星亭上華簪客卽是髙陽舊里人

和武宣徽陜樓晚望有懷舊遊

陜樓重倚望軒城百感中來久未平屈指疑遷饒歲月逼身添重許功名飛觴置酒髙陽興【公詩有尊前依約認山公之句】舊樹攀條司馬情昔日使君今上將請看前後萬犀兵

欹枕

欹枕風牕雪絮繁夢回紅日轉南軒棲遲自樂周人什偃息終非魏國藩書習練裙聊弄翰吟隨池艸欲迷魂疎慵不喜當關報羅雀先時署翟門

祗答天平相國龎公追記舊遊見寄

把酒同爲花下賓東風一十五回春歡情墜若瓶邊綆感緒多於臼裏辛枚馬老能持從筆【自謂】蘷龍今已避鴻鈞【奉相君】附塵舊好公須憶憔悴惟殘厭次人【東方朔平津侯書有附塵之契】

景文集卷十六

欽定四庫全書

景文集卷十七

宋宋祁撰

七言律詩

楊都官日嚴赴鄆州

連年三換左朱輪【君二年中得襄陽領淝上由淝得鄆】正用臺郎第二人帷殿程書淸刻永家牀添笏賜袍新【君便道上都陛對日賜五品章服】潤波仍跨洪河曲敏政將肥瘠魯民趣引前旌向桑野漢皇恩詔重方春

杪秋官舍念歸

獨計年華念鬢華秋來懷舊滯天涯半分沈約愁銷臂一束鐘繇憶賜花寂寞林蟬應自嘆氃氋庭鶴待誰誇西江聞道通星漢試借君平問客槎

登髙晚思

喜祓塵襟屬麗譙髙旻雨罷暑氛銷遊回宿鳥霞橫嶺唱殺寒蟬栁抱橋戍璧風煙閒尉侯客亭燈火混漁樵山川信美非吾樂已是三年去國遙

一雨

一雨初収細細涼碧雲西畔見殘陽歸期只覺刀頭逺別恨偏敎帶眼長梅驛使稀誰托信蕙盤煙冷不成香酒泉已是三千里何況闗門未得望

謝都官監治建州

初得中臺滿嵗遷七閩猶貳左魚權雞香燼晦華星闥虎眼波迎下瀨船幾種珍鮭資晝膳萬岑芳茗蔽春廛行行正及陶嘉月溪樹烘霞荔子鮮

筆次

菱花照鬢感流年始覺空名盡偶然十擲成犍寧是拙一丸求藥浪圖仙位卑司敗無言責事少當闗許晏眠止此隳官堪自劾不煩公掾更平鑴

送屯田張中行罷成徳軍通判還朝

中山花下舉離樽縞發蕭蕭重黯魂假節共辭金馬闥滿更先入玉闗門【壬辰秋與中行同赴常山不半年予攺守中山故中行今先得罷】彌年錦帳殘香燎幾夕蘭陔擷露痕早伏靑規奏邊事五芝泥熟待新恩

按行府城通判張太博有詩美山川風俗因繼作

百尺譙城一憑欄提封占盡古常山公私雨足耕疇徧赤白囊空塞候閒撥刺河魴供大嚼含糊趙瑟勸酡顏正應此地從軍樂先播辭人麗藻間

晚春有感

試上髙臺望緑蕪一春芳意向人疎殘花半落紅無幾新筍爭長緑有餘底處流霞殘別酌卽時油壁欠來車不湏更向昆池去便有胡僧話刼初

覽聶長孺蘄春罷歸舟中試筆

姑山羽客冰爲骨金掌仙人露代餐化作妙辭眞扣玉寫成初槁剰驚鸞心隨零雨蒙蒙密恨過淸溪曲曲寒此祕東陽誇未睹靈均千載有餘嘆

吳中友人恵蟹

秋水江南紫蟹生寄來千里佐吳羮楚人欲使畱甲齊客何妨死願烹下筯未休資快嚼持螯有味散朝酲定知不作蟛蜞悞曽厠西都博士名

淸明日集西園

日日西園春思催攜觴結客上髙臺正緣從事靑州至更許書生洛下來早葉已成花半落新巢未定燕千廻芳辰物物皆堪愛並作髙陽倒載媒

遊恵山

遇酒忘憂聞樂喜世人未到恵山前泉供勝味輕糟麯松獻淸音異管弦陸子舊文殘琬琰湛家余迹撫雲煙珍禽幽石應容我翠麓亭深晚更便

西齋夜思

蕭宇齋空夜景深長康勉力效長吟池風過處琴遺韻墻月斜時樹倒陰幾隱原灰同木槁書繙故网有魚侵漏壺漸促星楡轉獨背篝燈擁薄衾

同年成楷濰州理掾

東風鶯友舊聨飛雕嵗鵾此愴離路怨亭臯長續短客嗟京邑素爲緇且欣便道還家近未厭無同得掾卑漢殿有人能夜誦君才不減子虛辭

送黃昱祕校太平理掾

中銓覆擬下慈宸又作東西補掾人去國𨿽逢零霰暮過江未失雜花春西山气爽聊持版白紵袍余且制巾星貫文稀堪樂事聨曹鮑照藻辭新【伯元富於藻思至止必並驅辭陣矣】

答龎龍圖塞下秋意

故人握節逺屯邊三見寒飈折塞緜俎豆何妨學軍旅兜鍪遂欲出貂蟬酒酣帳下摐金夕雪灑軍中蹋鞠天不惜裁章報吾黨欲將餘力鏤燕然

胡氏遲客亭觀詩

石磴松蹊自不塵亭名遲客客回輪山中桂好𨿽畱隱嶺上云多肯寄人夢艸數殘康樂夜褉杯閒記永和春共遊弭蓋爭摛藻剰破林煙炙翠筠

病免

股錫飄然指上方翠微巖腹掩鷹房江山極睇才多助竿木投機戲幾埸麝墨洗余池澑變玉瓷淸極茗華香秋風莫負重來約淨社霜蓮徧碧塘

送宿州李明允都官

省帳香殘捲夕紅名郎去守日圍東組垂丈二腰章貴騎擁千餘使幕雄弭節亭臯鄕梓近貫都河澑客魚通期年美化流歡頌盡入中和樂職中

官下

東泊驂驔一駐車騩云芣木澹扶疎風經禦寇仙遊外野識裨諶艸創余潁谷寒煙仍井邑侯門殘日但坵墟【古治國非今治州】兩都大道過從盛不稱支離佩左魚

白兆山橋亭

千尺虹泉界道飛陰虯橫絕負云楣浮梁跨岸神移石刼燼翻波地獻池度日銜花翔翠鳥經年支榻養靈龜披襟便可袪煩恡不獨東京叔度陂

屬邑告稔寄轉運勸農二使臺

稼云彌望黙紆余雨徧公私告稔初田父此時歌擊壤牧人他夜夢爲魚勸符數下収遺穧漕谷相銜餉剰儲莫謂衰翁止防福有年須待史官書

送冀州李團練

雪云寒气著離杯北道輕風大斾開太守直居千騎上將軍仍自九天來徵鼙曲曲漁陽摻後乘人人鄴下材忠孝相移難兩遂沁園歸戀徧蘭陔

答宿州王素都官

當年弛鐙避淸塵此地聨麾喜故人豸角去冠休觸佞虎頭分綬且行春謗銷不復投親杼宦拙猶須讓後薪酌酒爲君賡一曲江邊收得子牟身

又寄王都官

倦把菱花照病容蕭蕭斑鬢作衰翁虞翻到骨終無媚阮籍逢途但有窮敢望君恩収墜屨決須私計付防鴻銜杯後防何能定萬里驚飈一轉蓬

萬州齊都官

熛闕歸心戀九闗憑髙郡閣見南山彤轓冒雨春疇濶紫闥焚香夜帳閒宴弁側星陪卜晝姸歌抽雪送酡顏西京地大民風厚蜀秭沈波月蚌還

賀齊都官

十行泥檢潤瓊芝序轉仙曹漢省闈月隱偃波三署筆光添侍史五時衣星躔入夜哀烏動軍蓋迎晨雊雉飛幾日霄塗歸奏禦景龍妍唱掩牙緋

章判官詵赴吳興幕

素領潘郎滯進階東南沿牒得卿材隋河鼓栧波成箭越驛蒸衣雨是梅客詠南風蒱齒勝食無寒具晝廚開政余底處邀眞賞洲上風蘋若下醅

送王龍圖鎭秦亭

皂衣京兆數論兵西防秦臺暫抗旍顯父百壺連帳出良家六郡佩鞬迎甘泉路邇烽橰偃非子川長馬庌平左右漢臣聊作帥非緣侍從厭承明

思歸

刻意傷春屬暮樓江臯歸棹悵夷猶靑蘿怨鶴英山曉疎笛吟龍臥塢秋掩泣泥陽思祖廟長懷彭澤廢先疇裂繻前誓風霜苦早晚懷黃識漢侯

答翰林蘇學士

開顏忽見故人書並得雕章念索居自是犧尊憶溝木敢將吾笠望卿車流年遂往蹉跎在末路𨿽還連蹇余彈飾舊冠猶有愧別來蒼鬢不勝梳

寒食假中作

九門煙樹蔽春防小雨初晴潑火前艸色引開盤馬地簫聲催暖賣天縈絲早絮輕無著弄袖和風細可憐鼇署侍臣貪出沐瑉麋珠饀愧頒宣

把酒

歌管嘈嘈月露前且將身世付酡然謾誇鼷鼠機頭箭不識醯雞甕外天靑史有人譏巧宦黃金無術治流年君看醉趣兼醒趣始覺靈均更可憐

擬杜子美峽中意

天入虛樓倚百層四方遙謝此登臨驚風借壑爲寒籟落日容云作暝陰峴井北拋王粲宅楚衣南逐女嬃砧十年不識長安道九籥宸開紫气深

早秋二首

月夜亭臯秋气生又從搖落到崢嶸寒花尙作茸茸密晚葉偏能颯颯鳴對把蟹螯何處酒悵懷蒓菜此時羮西風萬里吹斑鬢可待中郎麗賦成

落照臨風細細寒已収紋簟未収紈山中桂老初含紫澤上楓多並是丹月過河橋低映榭露從霄極暗供盤何人刻意離憂苦不字靈均卽姓潘

送張狀元監丞通理陜郊先覲親蜀道

苑樹櫻殘罷宴甌驪駒籍籍望西州左思麗賦都中貴張載新銘劍外畱幾日戲裳貪潔膳卽時歸雨勸耕疇如何蔽芾甘棠國再見臨淄第一流【淳化中孫紫微漢公亦初履於玆府】

淸明

曉日東南欲照梁藏鵶密桞暗橫塘行庖束蜜停晨爨別館燻衣冷夜香陌上鮮風橫去幰陽濱翠防泛行觴獨嗟楚客流芳晚淹臥愔愔帶眼長

過安陸舊居鄰里相送

緑楊枝外鬥闌干出客雞鳴過近闗豈有車徒休汝上暫同鄰里到方山離魂正對春波苦羇思猶隨勌鳥還多謝滄浪送徵棹更霑余沫洗衰顏

懷故里偶成

先疇少失杏花耕十載窮塵困防纓山上有山成久客吏中非吏得空名吟塘碧艸他年廢霧驛哀猿此夜驚何日謁歸聊望裏況無車騎得鄕評

了淨歸天竺寺

曉原霜重俊鷹肥一席歸風路不迷林下防徒從霧合海邊停梵見潮低霜籃烹茗尋前圃雨屐粘苔認故蹊知有詩魔未降伏湯休日在碧雲西

寄葉兵部

吳門練影逐金羈共羨潛郎得請歸殖產舊封千戶橘去臺初襆五時衣晨杯鬭豉江蒓滑夕俎供糠渚蟹肥分籍未容妨隱趣海鷗汀鷺對忘機

眞上人

面璧觀空度幾春靈山法防更離羣定心不動池俱滿標指無言月自分經葉晝閒落毳械空花晨靜貯餘薰金園晤賞人誰見萬里殘陽送碧雲

贈昭長老

虎錫多年寄寶坊氍毺宴坐赤髭長鵠燈雪嶺分千熖蒲饌雞園積聚香定水晝寒銷漏葉社池秋晚亞蓮房何時拂席升麟殿塵毳微飄法座傍

送靜照大師歸余杭

旁行經葉振余埃社侶欣聞錫股回林鳥入花迎擁裓江龍停浪送浮杯他年應共銷香飯幾夕飛談辯刼灰漸次南徵知有爲化成今在故巖隈

再逢成上人

上都初見赤髭年並在西州絳帳前【予識師於中山公座上】每與文殊同問疾不知靈運遽升天【師嘗隨中山公之上都及公捐館師還上都】淮山永憶吟無社梁苑重來供有緣休問外堂諸弟子餓思周粟賦歸田

送僧遊越

越絕天長曉霧低若邪雲樹蔽春暉江龍浪穩迎杯度嵒虎蹊空避錫歸晨飯聚香齋品潔夜盆沈漏睡魔稀玉璫誰望西來气五葉花開祖有衣

和趙南正溪上二首

年少靑春苦惜春溪頭風物更畱君無花地展如茵艸欲雨天垂似鶴云船近鵝兒頻引頸水淸魚子忽分羣吟情飲量皆豪俊酒盞須斟一百分

一樽狂計卽畱春更把詩篇惱使君繞岸正搖千步栁歸山曽約萬重云孤懷欲寫情空感佳句相酬自不羣怯見杜潘無處避便知優劣此間分

臘後書所見

北斗邊城春柄回閏年飄縠占余灰鼓聲催徧江南艸驛路傳殘隴首梅寒日已髙猶沆漭薄雲無待故徘徊何郎素憶慙杯杓彊欲乘閒撥凍醅

過郢中

紫宙星翻唾霧開據鞍追昔剰裴回空聞曲裏陽春老不見城西艇子來苦李成蹊誰駐蓋行雲無所自縈臺江臯魚鳥畱連極枉被從軍驛馬催

只答天平龎相公

白玉堂中舊演綸赤帷裳底老班春攫煤自省非嘗飯投杼徐知不殺人常恐虛名遭嚇鼠寧防平路解摧輪由來辧謗須君宰収得江魚未葬身

病興見春物欣盛釋然有臨眺之意

東風掠野暫輕埃灑灑殘寒伴落梅曉報谷鶯朋友動暖將塞鴈弟兄回驟生溪水迎人逺自喜林花索露開老罷何顏玩芳物試憑狂醉上春臺

吳感勾歸安簿

苑花聨醉七經春猶佩當年一防綸京邑風塵初倦客楚傖塗轍欲妨人信潮暮送吳艎穩公秋供篛酎醇江外何因憑尺素宕渠波惡損文鱗

送同年孫錫勾簿巢縣

千牘公車與願違郤懷黃綬去江楣中都食酪憂蒓老要路編苫笑錦遲酒幟亭長離帟罷波花風穩暝帆移驚秋感別俱成恨瘦盡森森瓊樹枝

送胡宿同年主合淝簿

歸路靑袍雜防裳何言縣枳滯鸞翔恨無旨酒邀枚叟愁聴斑騅送陸郎四剖楚萍資夕膳一弦淮月望春艎鈴齋坐鎭儒林丈密啟行聞達上方

和遙見歸舟

帆在天邊客倚樓此時相望最離憂星槎路逺迷全影繡被香遙認半謳不見鮫盤休墜涕莫逢蓮葉更障羞石城艇子知非是始信無愁果有愁

送同年張孝孫勾簿潁陰

雪序繁云掠苑回行人此地一銜杯東西溝上歌流水南北枝頭怨贈梅綿竹誦篇沈祕幄堵坡題字晦輕埃莫辭縣枳淹鸞翮密啟天官佇薦才

赴調

編政黃堂碧鸛衣逺飡周粟位猶卑人推東魯坵園秀吏得西京法令師驪駕路長云拂蓋鵠歌亭曉桂凝巵上書自薦時非晚囊牘三千正集帷

馬上遇雨

萬瓦涼聲挫暑威輕風斜濕看茸題禁溝花咽先聞澑馳道沙平久未泥拂水有紋飛燕下翻珠不定紫荷低城陰霧密千門掩更恐歸驂五里迷

偶書

病骨巖巖怯早衰月枝三繞寄身危避風寧望鶢鶋享出卜頻遭僂句欺【余嘗詢窮通於曰者皆不能中】煙槮蔽江懷隱伴雨苗頽壠負耕期開年幾許他鄕淚盡付窮途與素絲兄長莒公赴鎭道出西苑作詩有長楊獵近寒熊吼太液歌餘瑞鵠飛語警邁予輒擬作一篇

寶樓斜倚闕西天北轉樓陰壓素漣白雪久殘梁復道黃頭閒【一作空】守漢樓船塵輕未損朝來霧樹暖才容臘外煙弭節不妨饒悵戀待歌魚藻記他年

景文集卷十七

欽定四庫全書

景文集卷十八

宋宋祁撰

七言律詩

和致政燕侍郎舟中寄晏尙書

異時仙閣對三休頓首辭榮動邃旒疏廣故僚供祖帳鴟夷盡室付歸舟謝堦生玉懷歡宴燕壁圖山代遠遊新句漸髙塵累少紫微巖曲要相求

答友人淸明雨思

楚云朝暮蔽前峯佳節尋芳已半空三日薰鑪沈蕙緑一星春火倂楡紅文鱗對擲回塘水賀燕交飛翠幕風悵憶沈齋題句罷碎英無響墜華桐

九日置酒

秋晚佳辰重物華髙臺復帳駐鳴笳邀歡任落風前帽促飲爭吹酒上花溪態澄明初畢雨日防淸澹不成霞白頭太守眞愚甚滿插茱萸望辟邪

中山立秋

峯云曉影破孱顏萬里風生結早寒人在兜零煙外走歲從鶗鴂口中殘槽花並滴添新酎笥月兼輪掩故紈白髮光陰誠可惜五年搔首望長安

二月十八日席上憶季長未還不同斯樂欲作詩寄之防使者來已有新章今牽連成篇拜呈上

煙壓西郊雨壓津滿城歌吹爲芳辰江形左右衣畱帶柳色髙低麯與塵暖逼園花迎望密曉催林鳥每啼新知君貪擁光華節未有尊前共惜春

閏九月九日登髙有感

隔霜云葉繞天愁閏節重來續舊遊賦客豈辭聊暇日楚人無柰賸悲秋寒萸實老猶薰佩晚菊香殘不占甌悵憶故園歸信斷渚鴻川鯉兩悠悠

寄公序兄資政給事

再分銅虎滯侯藩別後兼聞素領繁契闊不成騑服馬急難空貪脊令原壯心幹鏌年年鈍世路風波衮衮翻韁鎖虛名應只爾早同私駕老丘樊

春宴行樂家園

園芿初亁小雨泥飲壺遊屐況親攜身輕早蝶千回舞技癢新禽百種啼乘暖艸茵侵坐軟畏風桃綬向林低陽暉自有畱人意銜照髙樓未遽西

病間答雜端龎淳之見寄

廓落彌旬故眼移居慙君粟養支離綾衾倦夢愁淹臥星鬢流年報早衰藥劑祛繁催月杵茗腴供啜嗜春旗迷魂復幹聞淸唱不減巫陽筮些詩

眞定述事

莫嫌屯壘是邊州試聽河山說上游帳下文書三幕府【部署安撫二司幷府事】馬前韡靺五諸侯【所管洺邢磁相趙五州兵爲一路】王藩故社經除國俠窟余風解報仇四十年來民緩帶使君何事不輕裘

博州駱太保

關楡秋舞折膠風坐嘯邊陴憶九重宴榭綠醅春沸蟻連營淸角幕吟龍暮中鏤管閒陳檄塞下兜零罷漢烽計日民謠諠魏闕褒功僊札武泥封

春曉感別

樓外疎鐘落曉河天涯感別思煙波三年客鯉傳書遠五丈星機得素多溝水東流勞想象峽靈西去隔嵯峨良辰自古難幷樂不獨驪駒送客歌

有懷謝炳宗先輩

淒霜刮野轉蓬幹永憶江湖旅鬢殘身有支離求病粟爵無公乘免旒冠柴車路迥驂驢蹇栗塢人稀澑鵲寒日暮浮雲徧西北客心淒斷向長安

有懷寄同捨

不爲秋歸人未歸淮南又見葉丹時漢皇好少身今老楚客愁醒啜始醨夕棧長風驚代馬曉天團露怨江蘺夫君去我猶千里萬慮勞勞欲語誰

有懷宮保龎相公

木正乘春肯告勞並持防郁防神臯曉風遞暖何妨細宿雨畱雲未許髙向密垂楊能礙箭鬭長芳艸欲爭袍東城勝具應撩治就趁尋花作宴醪

漢南州按行江涘以詩見寄

側帽風輕過大堤水村驕馬惜障泥前驅夾道旟開隼合宴傳飱帳繞犀淨練寒江供望闊赤萍圓日對吟低輕筒絡繹傳淸唱知在春煙幾曲溪

和丞相晨謁書所見

北闕天深報漏遲臺鸞雍鷺共逶迆廷風細引趨班佩宮日遙烘簇仗旗侍史有香來洞案直郎無奏伏丹墀殊鄰競獻朝正玉定是東風入律時

答天臺梵才吉公寄茶幷長句

山中啼鳥報春歸陰閬陽墟翠已滋初筍一槍知探候亂花三沸記烹時【陸氏烹茶每以三沸爲法】佛天甘露流珍遠帝輦仙漿待汲遲【上都惟乏嘉泉故茶味差減】飫罷翛然誦淸句赤城霞外想幽期

貴溪周懿文寄遺建茶偶成長句代謝

茗篋緘香自武夷陸生家果最相宜烹憐晝鼎花浮粣采憶春山露滿旗品絕未甘奴視酪啜淸湏要玉爲瓷茂陵渴肺消無幾爭柰還書苦思遲

春日出浣花溪

側蓋天長蕩曉霏暖風才滿使君旗水通江渚容魚樂艸徧山梁報雉時場雨滅塵盤馬疾樓云礙曲進觴遲少陵宅畔吟聲歇【杜子美宅在浣花溪上】柳碧梅靑欲向誰

送貴溪尉周懿文先輩

幾日銓符給詔程賜袍如艸滯僚英大言久廢三千奏倦曲難終一再行吳蟹沈波秋稻富海魚藏穴夜潮平待君削牘登文石【梅�爲南昌尉上書願一登文石之陛】趣與淵云繼頌聲

題漣水軍豹隱堂【並序】

今趙集賢槪未榮之日嘗處於此及登科始以今名榜其堂不五年集賢出守軍政

當年齋榻豫章才自領驂驔五馬回庭下書筠多舊刻檐間賀燕是重來吟池墨久將成澑坐石星殘欲徧苔郡閣從今傳盛事更畱寒霧記嵒隈

寄獻淮陽陳相公

翹才閣下舊賓遊偶得魚符擁使輈本自鑪錘依大冶敢言鎗腳是鄰州頻年廢忘拋黃卷此地優聞養白頭漫引雙旌非敏政餘波須仰富民侯

遊白兆山寺

地枕層岑面勢斜蔽虧原隰在煙霞璇題衒目三休閣寶樹沿云四照花結社髙風思惠遠忘言眞理寄毗邪銅蓮漏永螟風細不覺西陂轉若華

寄令狐揆二首【揆入郢中余方客江夏】

楚山千疊隱南轅漢渚風檣箭浪翻流水東西俱怨別離亭長短共銷魂歌翻白雪知難和注怯黃金故易昏玉骨更羸詩筆苦客裾猶欲曵何門

紫漢參橫宿霧收煙江南渡悵夷猶夢中未省能知路天上何緣許寄愁豈有文鱗憑遠客枉緣香杜怨芳洲遙知花艷驚郎目幾曲新詩播郢樓

寄郭仲微

自君入佐張蒼計直室深扃老氏關顧我偶陪螭陛立無人並駕鹿車還【昔時在館常與仲微並轡歸休今不復得】紅牙幹利資良畫縹袠勞功積厚顏幾日歸休期一笑新醪浮白早黎殷

寄河東按察待制施正臣

幷門迢遞駕朱輪紫槖宮毫晦隙塵幾眼帶移貪事國半生桐老苦傷春比來置酒觴何屬自此驚秋髮恐新鼇署病夫期自代眼中徧憶未歸人

寄鄭天休【天休兩賜手問防迫賤事不獲修答】

翹車交辟滯東南盤蕙多年歇賜衫千日醉醒孤共酌一書開閉遂空函怨歸定對王孫艸無恙應隨散騎帆傾聽囊帷奏嘉頌淸時寧忌絳侯讒

見寄

云梯叱馬賦西徵滿嵗無功答盛明收得桑楡眞晚計倚爲箕斗是空名瘢逄美玉終能治曲訴麼弦久未平壯思𨿽衰猶得在一篇申甫爲公成

次韻天平觀文龎相公以久畱塞下見寄

昔駕軺封北防邊已慙星鬢久凋年禦鑪香外拋晨謁刁鬥聲中廢夜眠梁雪送殘他日賦郭舟誰共此時仙思歸未敢貽公念更辦秋懷敵露蟬

邑外晚景

林梢規日透霞鮮滯穗累累徧大田豺口祭余開獵禁豚蹄祝罷得逄年云容不動寒埀地陂影無涯靜合天一國似狂予獨爾長吟饑腹伴殘蟬

贈吳太傅二首

銀頻年滯使麾曲臺猶掌一王儀四巡奏頌推嚴筆千牘程書入漢帷駟裏飛觴酣玉液天街疊鼓候金羈前期侍從丹塗地祕殿螟風拂翠緌

月轉觚稜玉樹齊通宵歸夢繞金閨柔桑密映秦樓騎溫詔香懷漢署泥殺簡載書傳祖徳懷金酌水賦新題丹楓七澤朝天路丈組埀腰繠佩低

送李芝還舊隠

章冠慣趁舞雩春屬疾彌年素產貧舊隠郤招三徑菊歸裝不受九街塵平時戲服歡爲防日後迎蒲待裹輪天下書生皆皓首牛溪休訪續經人

答戶部勾院王學士泊滄陵見寄

峭颿風罷到淮瀕艸艸停橈一問津大小山前懷古地短長亭下未歸人林姿暗淡吞霞尾浪疊光芒受月輪尙憶他年故儔在擘牋題作郢中春

送段祕丞同理金陵【自審刑赴相幕之辟】

赭丹濡筆獄無寃佐守初依鳯沼蓮南土出藩申伯寵辟書爲首嗣宗賢蟠龍運厭山圍國燬角宵涼水際天哲輔定知三入相期君同赴渭濱畋

送張淸臣學士省侍金陵

仙閣三休紫霧平金門試罷得蒸靑同時第賦畱宸幄他日聞詩戀相庭逗箭夕流催檜楫賜花春豫憶云屏吳天此夜瞻臺座並是荀家殳子星

送簡殿丞赴闕

共治淸淮北面州【壽陽𨿽曰淮南實治淮北下蔡】何言分袂悵夷猶君還南闕防龍下我駐東方千騎頭未落林花延別醑無窮隄艸伴行舟懷人愬月勞勞意自此相牽更倚樓

祗答提舉觀文丁右丞見寄

懇辭金殿得班春槁篋相從素瀨濱坐閣仍題修史筆去鄕猶是受經人浮雲富貴心知厭淡水交遊老更新三嘆來章深意在肯容冠綬久生塵

病告作寄武平湖內翰

病擁綈袍雪領垂當關重疊報晨暉夷吾畏事將成喫蘧瑗增年轉悟非宦路風波頻歲劇【予十一年曆五州】故山薇蕨每春肥餘生正似風前鷁慙負陽秋說退飛

九日宴射

佳節慿髙駐防旗亭髙霧罷轉晨曦堋間羽集號猿後臺外塵飛戲馬時芳菊治屙爭泛蘂丹萸辟惡徧傳枝明年此防知何處醉玉頽山不用辭

孫集仙世領東海

云岊蒼郁照城郛奕葉鄕州擁使符畫繡愈知今日貴子庭猶憶向時趨故新笥綬薰相續前後郊棠影不孤絳帳諸生今史氏炙靑容補世家無

羅學士出守復拜承旨感而有賦

十八年前玷玉堂當時緑髮此蒼蒼傷禽縱奮愁瘡重廏馬𨿽還笑齒長薰罷山鑪飄暗燼漱余銅椀冰寒漿須慚淸切鑾坡地不是吾人得性場

送荊湖北漕張職方

賜對云簾幾刻畱東南公利入牙籌方船萬粟浮江下封府三錢出地流驛路塵淸迎弩密省臺薰歇防衣愁不妨徧歷騷人國金橘丹楓互占秋

送殿院張奎漕京東

霜栢輕寒驚曙烏使臺東道亞風旟人瞻禦史乘驄貴錢續司農朽貫余睢苑千門聊按節齊官三服罷移書此行須信褒恩美新詔黃金飾佩余

淵宗郎中移利州路漕

列騶傳哄避軺車天角橫參帳飲余卽日前驅催負弩幾旬論報罷移書賜山故冶流錢外燒棧新郵轉粟初使選愈華身尙遠喜榮嗟滯兩何如

初入蜀州閣道作

緣云棧腳轉嵯峨使者重來叱馭過杜宇有寃啼夜月女蘿憑鬼防山阿巖深樹气埋蒼霧峽窄江形束素波自問一春行役苦帶環移眼柰衰何

早春出近郊

回望三條接上蘭野霏山秀似堪餐冰翻斷影回魚暖云作輕陰借鴈寒卽席縹淸宜玉何人蘇合費金丸風長麥淺如臯路雉子斑斑錦羽幹

出次近郊

江練東南楚塞長野煙寒气共蒼茫局轅班馬思長道攫肉饑烏下夕陽旅捨樵蘇勞後爨農家登苙遠相望坐觀民瘼無他畫庭列貆鶉目觴

寄襄陽觀徐師

日夕髙陽釂羽杯琳房岑寂外塵埃山庭桂老幽人住天陸星翻處士回珍樹暝猿侵戶嘯碧潭僊菊照牕開箕風動地云羅濶誰伴淩空禦冦來

和季長學士綿漢道中作

一轡澄淸暫按州郤因風景獨夷猶殘漢月騶前曉粉疊巴云蓋外秋持節頻年煩出使富民虛日待封侯省紆麗藻嗟行役正恐才多剩四愁

得揚州書

四郡連翩擁使旗多年不聽汝南雞宴開河朔千人帳書用黎陽一襆泥水曲箭波喧夜櫓原田絲雨勸春犂可嗟未預元規論坐據胡牀送月低

送韓廷評婺州市徵

去程煙艸妬藍袍越絕天文寶婺髙五兩樵風船畫鷁九秋犀燭鷺翻濤吳鹽煮海通關賦陸槖收金析利毫仙酎油囊鱸鱠潔未妨餘暇左持螯

楊備永嘉市徵

漢祀壇邊望畫衣故人杯酒怨歌驪幾枝北道梅傳信一味南方桂補羸後兩蒸靑貽素葉舊塘生艸繼姸辭他年第頌歸何處名應唐家十二時

只答相國龎公將至幷部馬上郵寄

大斾前驅拂晉云寒天迎望靜無氛幄中舊借畱侯筯麾下今分鄧禹軍馳屬櫜鞬隨指顧賣殘刀劍事耕耘據鞍抒思眞餘力又占風騷第一勲

得杭州鄭資政書

誤拋荷槖別云裘天賜疎慵臥治州轅下已疲猶戀主道邊寧死不爲鉤風波路惡驚危涕蓬葆年侵變黑頭獨喜故人恩契厚冷灰遺甑遠相求

予旣到郡有詔仍修唐書寄局中諸僚

一章通奏領州麾詔許殘書得自隨吾黨成章眞小子官中了事是癡兒昏眸病入花爭亂倦首搔余雪半垂所賴韋吳皆傑筆劉生當見汗靑期【知幾論史嘗言埀白有期汗靑無日】

云夢李使者

關徵盤錯帶南州三見丹楓墜楚秋列侍百重圍虎防酣歌丈八憶蛇矛艸生宵夢傳詩筆梅析春酲托使郵矍鑠據鞍休自嘆壁門初日待鳴騶

西徵道中寄友人

賦就江毫一黯然柳衰猶足代徵鞭鮫盤恨極無餘涕鵾瑟悲多有剰弦斜日楚楓低候鴈早霜秦樹送殘蟬文章滿腹眞何益深愧囊中趙壹錢

南亭獨矚【在景陵】

宇下雄風細細涼客眸凝絕此回腸絡頭騎過羅敷陌畢尾烏喧女子墻流水淸渾迷別浦碧雲髙下送殘陽懷人撫物愁何盡試借蘭成萬斛量

題羅江翠望亭兼簡西遊君子

暫解徵鞍息使郵孤亭望斷更夷猶山從劍北呈天險樹徧巴西送客愁拂祍風和循幌入濯纓江好近人流憑君且作剛腸憶懷遠思歸易白頭

自訟

史槁𨿽殘得自隨兵符未解定堪嗤淹畱正似周南老戲劇何爭灞上兒鉛筆用多毛禿落鬢髯愁罷雪粉埀十年尙滯成書奏可驗相如屬思遲

有人多病臥遙帷誤捨寒耕失故畦每畏賓朋嘲乘鴈寧教子弟愛家雞淹中學廢心都塞轅下鳴余耳更低自顧上恩無一報何顏歲晚望金閨

坐氈無客凍鴟愁談樹蕭然兩見秋執防不知身寂寞寫書猶得罪風流官閒無日慙軒鶴機盡多年謝海鷗借問殿科能免否杜陵男子有耕疇

欲棲烏

湘竿風急未成棲禦史臺前見落暉桂冷欲依秦氏宿柳深先望白門歸迎秋別恨塡銀漢未夜啼聲怨玉徽悵望西樓珪月滿惜君猶更向南飛

早發途中

六幕星翻斗轉車攬衣王粲更離家孤城隨月三撾鼓碧樹啼煙九子鵶獨望殘云愁霰雪暫聞長笛憶京華霞朝莫問離懷苦帶眼愁多只有賖

喜雨

陰霞襲曉混層暉雨勢連天泱泱垂潑火正投寒食日催耕並及杏花時波生客浦揚舲遠潤逼宵撾作摻遲把酒命賓聊一笑吾農喜罷及吾私

景文集卷十八

欽定四庫全書

景文集卷十九

宋宋祁撰

五言長律

享廟禋郊詩【有表案仁宗本紀事系慶曆四年十一月】

右臣昨以攝職奉常對相大賚自齋幃之出宿屬紛雪之糅空蓋百神來臻將受其職故九旻凝晦用顯厥靈洎大輅啟行陰雲解駮轍無纖道有微津天日交華室家胥慶而又皇帝陛下虛次淸廟盡孝思之恪徹褥上壇極尊奉之意六成備奏三獻有儀寒飆戢吹朔气停凜美光充於四極喜气洽於萬情此蓋聖徳升聞靈鑑垂答黍稷之馨非至天人之際遂交臣親覿善祥敢忘詠嘆謹齋祓撰成享廟禋郊五言詩各一章一章八韻一章十韻干冒宸嚴無任省循荒斐戰栗屏營之至謹隨狀通進以聞謹奏

享廟八韻

左廟崇淸烈前郊赴享期瞻言七世室並薦一元祠樂變摐金備【祭日詔諭太廟備奏九成不令滅節】天行步玉遲香茅均奠鬯錦冊不慙辭【今制竹冊用錦妝標】有詔回宸輦他宮奉母儀衣冠對遊月脂澤感平時俟獻庭虛次【兩廟各有小次日傳宣行禮更不入小次】登歌拜受禧【飲福登歌樂作】大哉王者孝萬葉煥烝彞

禋郊十韻

大駕峩千乘長塗過百防塵淸屬車地雪盡幔城天【先是己夘大雪至丙辰乘輿赴太廟云物開霽辛已赴郊宮則馳道淸潤不塵不淖】步輦黎明降華燈艾夜燃升琮奠黃粹薦璧捧蒼圓牲俎羣靈匝霞觴二祖聨【北郊太祖皇帝太宗皇帝升侑】上垓皆徹借【壇第一垓舊以緋褥接黃褥導至神位前有詔徹去以明尊奉】小次但虛褰【上立俟三獻禮畢移時不禦小次】不見纖蘿動【是日四方澄靜月明星燦寂無微風】惟聞雜佩旋回云終樂奏【詔令備曲故送神之樂尢舒遲和雅】燻月上柴煙【焰燎之時曉月已髙】日至方流慶崧呼卽獻年欲知釐事畢雞赦出樓前

大禮慶成【並狀案仁宗本紀系寶元元年事時已隔景祐三年故云三歳一郊時也】

臣向緣法從祗覿慶儀自六飛之健行訖萬靈之合享事皆如震官靡告勞瑞雨灑途而卽收陽旭騰空而可愛士無癉苦民溢歡謳此皆皇帝陛下明發有懷小心昭事馨香肆於霄極防鞏格乎神心介福蕃釐交騰於百順振聲飛響洞接於九圗大眚惟新含生胥抃臣飲和云舊逢吉自多輙呻畢以考言均過簫而效響謹抒陽郊慶成五言詩一章十六韻干冒宸聽無任震惶謹繕寫隨狀上進以聞謹進

上帝懷明徳圓壇展盛儀南城七里路三歳一郊時豫動森華蓋干行儷絳螭山河對旒冕辰象倚旍旗禰祏前增謐皇靈下告慈密都俄奠玉淸廟徧嘗粢田燭紛先置軒營肅左移禮行忘景晏恩厚覺寒遲紫宙天鴻洞賔柴燎陸離合祛聫祭稭妥侑判純犧腏食千華炬陪祠萬翠緌開天浮恊气亙海受洪釐愛日兼祥至隨風與令馳羣心樂更始徽冊貺顓辭堯舜文章煥淵云頌嘆疲無階效論報敢告日孜孜

孟冬駕狩近郊【並狀案仁宗本紀系慶曆五年十月事】

臣伏覩今月十七日幸楊村打圍皇帝親射麞兔甚多至未刻還宮者歳始孟冬駕雲行狩除地近縣先置迥場詔七萃以景從按六龍而行健皇帝陛下躬禦武節俯從前禽兩驂亟馳一發如破獸人給鮮之不暇君庖課獲以旣盈幔省中休衢尊徧錫取不殫物姑薦宗廟之新民傒其來喜見羽旄之美入而振旅日未靡旃臣猥挈荷囊預從豹乘親逢盛事難黙悴音謹撰成皇帝狩近郊詩一章五言二十韻繕寫隨狀上進輕浼呈覽伏用震惶

講事當農隙於畋法健行百神奔漢蹕萬騎扈軒營彍弩先驅肅雕戈後隊明云羅垂列嶽虎落壓裨瀛掠野毛羣萃搜林羽族並熊羆兆中見鵞鸛陣前程疊中星弧妙連飛月箭輕【皇帝親射皆指禽命中】鴈窮書並墜盡窟兼平俊鶻交拳擊寒鷹厲吻鳴舞驂均耳耳鋂犬鬭令令示祝仍開网招虞不用旌才聞大緌下己見獲車盈行在移鑾仗塗中集幔城壽觴稱帝酒恩膳徧君羮霧日瞳曨暖霜原澶漫淸長楊捲衰葉惇葦拉枯莖羽獵何煩諷車攻遂合賡寧專幹豆薦要閱建章兵風入旂常影天含鼓吹聲九街猶未曉堯屋己還衡

進幸南園觀刈宿麥詩【有表案仁宗本紀系天聖三年五月事】

臣某言伏以囿遊神隩素謹於弄田霄極嘉生式登於首種震吾王羽旄之美竦彼都人士之觀伏惟皇帝陛下惠利翔仁淸明求治候駟星而訓務謹鳥師之扈民萬寶阜滋至和鼓舞直斗城之南辟嚴虎落之繚垣薰吹襲辰秀岐彌望京師奔告獻狀於屢丰宸蹕健行宣風於一豫用薦新於寢廟差賜帛於農人薰爲樂和塞乎穹壤臣幸逢嘉會竊綴蕪音得於轅壤之餘備乃瓜華之采呈覽是瀆隕越爲憂臣某謹進詩隨表稱賀農扈方迎夏宮田首告秋嘉生擁瑤縣蕃穗徧天麰肅雨津莖浹薰風獵頴浮登成告田畯省斂徯王遊紫宙凝神暇丹書訪道休天行九五健歳取十千求洪洞開金狄連蜷按玉虯塵淸屬車豹槍密羽林騶芝覆依丹旭旌門倚綠疇先驅防綿野後騎隘長楸滌圃初開地腰鐮競勸收田趨農帝耒塍錯夏王溝褎栗攢周甸茨梁屬舜眸籞長包圈虎箱重載星牛九扈開靈囿三辰駐防斿勞農差有賜置酒酌言酬鳴爵知年稔爲魚告夢優云雷一日澤鐘鼓萬人謳帝醉鈞天闋仙歸紫气畱明馨資寢廟足食煥緹油

觀太學釋奠

鄕盛菁莪選邦崇奠菜儀涓辰大昕鼓持節少牢祠粉衮瞻凝睟銀袍豫攝齊芼羮紛澗沚郁齊泛尊彞璧水回寒影經槐隨曉枝幸觀三獻罷共荷百朋時

大酺紀事十四韻【天禧二年】

太極登徽冊鴻恩潤慶圗三秋少皥月五日漢家酺碩惠東西曁髙年左右趨云雷方沛澤酒食更成需慈宴周緜防宸嬉極上都風飛迎沛築尊滿列堯衢鼉伐漁陽鼓龍吟北裏竽激波呈曼衍跳索戲都盧虎瑟修旃映鴟夷後乘俱瑞煙浮玉防靈旭射金鋪篚帛侔王鎬童冠盛舞雩歌忘齊國味辱免絳人塗紫宙纖羅廓層穹恊气敷萬靈酣飫賜朝野正多娛

奉和禦制後苑賞花詩【有狀】

臣伏見今月二十五日召宰臣以下赴後苑賞花釣魚側聞降賜天什許羣臣屬和榮幸之極二紀罕逢臣濫直北門於法當從而偶以移疾適在告中不得侍歡祕幄與百獸參舞帳恨三陌飛肉無階謹率蕪累次歌奉和聖制詩一章局情淺致無以稱道盛徳萬分之一干凟呈覽

詔蹕回淸籞宸旒駐紫煙矞云霏漢幄法曲度文弦獵翠雄風度凝香甲帳褰仙葩浮羽葆藻衞縟芝防式宴千鐘酒迷魂七日天宸章紆寶思休詠掩樓船

代賦後苑賞花釣魚

黃屋宸襟豫靈昆苑制雄鈞天回帝所太液近唐中瑞旭搖卿靄丹葩雜紺叢王魚多在藻君鵠鎭迎弓式宴晞陽露徒歌屬大風此時慈惠洽共樂夏渠丰

春豫凝蒼陸天旋駐翠華黃圖包漢制靈沼象周家風助千人唱神移萬品花韶音淸感鳳騶節妙論豝宴露晞心藿需天灩酒霞侍臣均式燕羲馭重西斜

慈聖閣秋橙結實上召宗臣同觀【案仁宗本紀系慶曆四年事】

昔預穰侯貢今移漢掖旁帝憐秋實茂天許本根彊媚葉童童密幽花裛裛香苞垂列星緯味變九霞漿薰軫分風近仙盤餉露涼和羮並梅防連葉讓芝房舜日晨烘霧堯云夕防霜不隨江北化思助廟中嘗盧橘非同種安橊肯並芳榮觀聳麟族賦筆助荷囊

被召觀三聖禦書詩【有狀案仁宗本紀系天聖八年八月事】

臣今月九日防召赴迎陽門觀三朝禦書者天作上聖神付多能珍毫霏麗睿文森積星日列象云漢爲章詔範後昆作成希寶皇帝陛下仰奉祖則欽懷宗軌列簽分帙跋尾署年將祕禁中永冠緹籍何圗近列咸預榮觀慶尙臨顏物皆攺色歡猶在臆歌不檢言謹齋祓抒成詩一章凡六十字以伸感會塵昧聰覽伏用震惶其詩謹隨狀上進以聞

列聖多能備俱畱乙夜勤出圗天與畫觀迹帝成文露灑紛仙液鸞回雜瑞羣毫均五色麗書對十行分玉軸羅新帙芝泥儼舊薰嗣皇尊世哲金匱冠攸聞

題承詔亭

地占髙明適亭兼仁智居竹林玆置酒栗裏近回輿山對盤龍外濤觀濯鷺餘落霞霏迥宇升月淨涼疏園甃梧陰合牕風桂落徐嵒芳曼空逕野綠冒前除宴廈仍喧雀賓庖已饜魚落成嚴詔下猿鵠怨軺車

車駕出獵和丁學士

九扈聊淸野三驅比出畋紫雲華蓋上玉斗帝車前藻衛羅長薄星槍落晚防旗開龍對舞【新制黃龍旗以標行在】驂合鴈相聨魚貫圍中隊風毛仗裏天寒熊批怒掌饑鶻下蒼拳困獸開仁网良禽獻廟鮮【上射中禽卽先薦太廟】賜庖飛騎促勞飲釂烽傳歷覽黃圖迥裴回翠防旋邇臣將盛美吉日繼王篇

紀聖詩

沙麓披祥牒金刀襲裔昆嬪虞冠嬀汭生子首姜嫄自昔儀椒壼乘時正翟軒褘褕躬象服黃老好名言慈防天同廣柔風律並暄露光流月姊祕緯應星黿嗣統開橫兆遵遺奉壽原愛親周道始加太漢儀尊參務絲言愼臨朝玉色溫從容攜日月指顧靖乾坤盡散脂田邑親繰繭捨盆紀功彤管史貽訓濯龍門寶稼興東戶佳兵戢左鞬萬靈翔气辧五始匝春元夜隕西方神淸積石源良時標歷鳳延祝動廷鴛繅玉虹光射絲嚢露采翻齋科蘂珠館供會佛家園薦壽超千刧同寅望九閽南風來助曲北斗下臨罇瑞鑑紅搖旭香罌碧裊昬欽承子道至奉養母儀惇雉翣橫霏霧仙盤灩瑞暾紫雲回幄影銀蒜動鉤痕我有吹笙宴朝均湛露恩伻圗邁明辟雜霸掩曽孫束帛霑羣後張旜答樹惇思賢君子荇循法大夫防賮貝南浮海邦圖北際鯤此時歸寶算仙石奉綿存

九日侍宴大淸樓

薦九標佳節中天駐翠輿晨光淸復道秋色徧儲胥畦稻霜成後宮橙露飽初省收行步玉拜賜儼華裾【皇帝臨視刈稻宣許從臣同觀又令觀橙訖並賜橙稻新米】曼衍來長樂鴟夷下屬車帝韶儀瑞鶠王藻躍恩魚霽霧供披拂涼風助掃除髙楊穿葉外仙菊泛花餘寒入弓聲厲歡畱酒算徐神池原不浪溫樹未曽疎帝眷憑秋稼臣心仰夏渠承平將樂事並入史臣書

十日宴江瀆亭

節去歡猶在賔來賞更延悠揚初短日淒乍寒天霽沼元非漲秋花自少姸蟻畱新獻酎蕙續不殘煙戲鰋衡余藻遊龜避折蓮流芳眞可惜從此遂凋年

尹學士自濠梁移倅秦州

於役三年逺論兵兩鬢斑不辭徵戍苦要作破羌還楯墨應圜熟兜烽報永閒浮舠背淮服盤馬入秦闗遂閣讎書筆仍余聚米山憶君他夕恨遙向隴雲間

初除直講獻內閣馮學士孫侍郎

圓海崇遺教中陵育茂材霧從仙市合風向舞雩來寶篆侔東壁儒篇訪曲臺泮芹參上俎燕篲擁輕埃鼓篋華冠聚丘山縹帙開虫形浮墨沼防耳綻經槐有客緣承乏無庸愧濫陪難重漢家席易魯門杯學困靑箱廣書愁皓首催空塵慱士議不稱洛陽才髙閣連云景層城枕斗魁惟應仲尼冶未惜鑄顏回

和石學士直捨晨興

髙閣休殘暝層梁逼早暾芳風萬年樹殘月九重閽枕歇淵魚夢裘貪睡貉溫星杓壓城角天漢落河源肅唱千廬寂傳聞萬戶喧煙浮紫藜觀春著翠梧園有客方岑寂防書滯討論新年居右席此地到西昆硯瀉含毫滴刀余削杮痕談髙白馬度頌罷碧雞翻幸接雌黃幾同歡淸白樽【古樂府有淸白各異樽】不因窺麗句誰刮翳瞳昏

再到國子監感昔有懷

十載虞庠路依然目所存髙槐記經市秋水識橋門迥閣珍圖祕長廊審像昏舊徒皆突弁故友卽塵根【與予同直講者公孫覺王琪皆已淪謝】昔在衣成緇今還祿有軒範云身寖老【云表有太學老慱士之語】何術謝君恩

上元觀燈紀事

泛膏聞舊典秉燭嗣芳辰霞破初迎月林寒卽讓春鈞天移帝樂北斗下城闉匝地沈香燎浮空羅襪塵並珂馳寶鉸分幰騖雕輪忽去騰夷路還來競要津酒胡矜酎美梅額衒籹新誰見甘泉畤昬祠遂至晨

玉堂北欄叢竹

玉署凝嚴處朱欄封殖恩其誰賞髙節祗自保孤根密幹靑杠矗危梢翠纛翻故林玆地隔新實幾時防細籟供風枕斜陰疊月軒雀驚衝葉墮蟬靜抱枝喧戴氏當年譜梁王自古園對容金馬客深在玉堂門本以蕭蕭擢還由冉冉存煙能畱暝色粉解記春痕拾籜題吟墨披叢爽醉魂愛君同省樹不敢爲人言

九日

帝京防福近相國偃藩初甕熟中齋酒防鮮上客魚髙懷日蕭散外物久驅除犀首無妨飲宣尼或飯疏林凋疑野濶荷罷似池虛此樂憑誰辧須煩藻思余

會聖宮

寶地披重岫環宮庇萬榱人瞻鼎湖駕天防玉簫祠列聖聨絺衮千官擁翠緌陰森殿中傘防羽林旗白日窺晨幌明河宿曙帷露盤金突兀甲帳繡葳蕤馴象春耕外遊冠月出時洛湍縈禁籞嵩嶽倚罘罳早晏嚴薰燎春秋達信辭樽醅綠葉桂齋饌紫房芝壁帶華燈錯銀牀露綆埀奇葩萬品秀珍木五衢滋碧柱峩翔鳳璇璫舞暗螭園金布爲地【次東有景云禪院】泉玉潄成池【宮西卽馮家溪】刼石聊容拂仙花自不萎樓含太虛近鐘到下方遲賜服鄕三老歌風沛小兒奉承紛有次過謁儼多儀此路眞姑射前峯卽具茨何當紆詔蹕原廟慰時思

和道卿舍人承祀出郊過西苑馬上有作

西郊一超忽祠節暫踟躕天迥欹臨野河長側貫都飛亷披苑路南斗抱城隅塡塹時休獵棲糧戶免租虎歸仍習圈鳳下稍依梧池岸斜聨籞宮楹上集胡愼齋𨿽有屬勝踐未雲孤霧裏過仙市輪邊認佛圖檉楊閒對偃鶬鴰靜相呼牧罷林將暝樵歸徑自紆有懷摛鏤管何苦促驪駒壯思飄然發知君顏謝徒

三月二十一日集海云鴻慶院

地勝祠仍古春餘物徧華山云時抱石佛雨不萎花嶺挾樓梯峻巖牽殿墄斜淙谿雜環佩怪蔓走龍蛇供【去聲】坐僧飛鉢香園客戲沙吾遊眞艸艸深意負靑霞

喜同朱舅秀才小飲

隱幾劇端憂良辰喜嘯儔掞天鸚鵡筆換酒鷫鸘裘談麈眞同色賓壺喜順投雪云低北戶棊墅接西州露葉燕蘭老霜津鄧橘秋二豪休作頌五白自成牟平日欣交呂前期卽召鄒雕觴莫辭醉溝水易分流

將東歸畱別楊宗禮十韻

淸白舊家聲論交得寧馨摛華吐鳳賦聞禮墮鱣庭潘夏叨連璧荀陳更聚星膠投思固漆渭濁許過涇合坐懷妍唱分詩寫素屏情深方柏悅性懶自楡瞑短羽偏驚月覉遊劇泛萍北梁催稅鞅南郡阻繙經曉色三竿日離歌十里亭期君促西上相遇在神坰

漢州房公湖

丞相於藩日疏湖訟閣西疑從濟川地寫出釣璜溪流淺初無浪源淸不貯泥月爲宵幌燭云作曙樓梯礙馬汀篁密縈船浦蔓低人亡桃李在脈脈尙成蹊

得故人楊備書

款款南云信相存安穏不比年常屬疾玆地幸爲州浩蕩親知隔奔騰日月遒暴公初有刺孫叔竟無謀墨白蠅間變嫌疑李下求側身忘夙夜回首得沈浮士節何嘗屈君恩叵計酬洴封共龜手知罪一春秋言命由來罕逢辭敢辯廋紛吾常用拙焉往不離憂重詛勞三物揚芬避十蕕虛落驚鴈眞月喘疲牛谷口輸誰隱周南愧自畱尫殘千騎長形勝二山流寡術驅秦盜彌旬錄楚囚巫風那肯化祠鼓詎曽休安敢龔黃最眞堪趙魏優闊然宣布曲直爾畔牢愁今子身東望思同智北遊攄懷弄杯杓對帙理墳丘眷眷余靑眼蕭蕭共白頭姑縈裘與葛隨度臘和膢滿櫟人寧顧遺簪上或收狂言非所恧君乃惠施儔

內閣孫侍郎生辰紀徳

鳳琯凝姑律奎鉤誕佐臣祥標六蓬矢家盛十朱輪變道齊成魯端朝甫及申禁中朝夕誨帝右老成人徧讀蘭圗字多陪豹尾塵桓榮師自許石建謹無倫振鷺飛逾潔緇衣久更新鑄賢今是冶播物晚爲鈞胡廣潭畱菊防莊樹有椿奉公爲壽禱山立輔昌辰

郭仲微見過問疾

薄宦眞何補居然滯拙艱無心圖作佛【予素不喜浮屠常以此箴誚世人】有疾願藏山臂率愁肌減毛驚暮領斑未能吳客問誰恨越人彎學倦書刀廢呼慵愽雉閒寧慙局轅下爲恥醉墦間直道胡論枉空言分合刪蒼蠅徒擾擾狂猘自防防上客迂飛蓋窮閻問閉關餘光照徒壁髙辧破連環感激排非聖棲遲觸怒頑十年休賦蜀二始欲睎顏【予屢乞郡守而未遂】昔有彈冠進今將襆被還春休晴絮白日入暝霞殷舊產平臺側新田穎水灣【予近有田數頃在陽翟卽穎水之陽】吾遊如不遂巖樾試重攀

和晏相公九日郡筵

令序凝秋籥歡遊駐使軒行觴酒籌密踏節舞韡翻橊熟丹房解萸香紫粒防風頭獵輕慘日腳送斜暄鏤管新篇逸【轉運學士卽席賦詩】吹花舊俗存請爲丞相壽長久慶調元【魏文帝書稱九月九日俗嘉其名以爲宜於長久】

早夏集公會亭餞金華道卿內翰守澶淵得符字

早夏乘休沐離襟屬餞壺欣同佩荷橐恨及唱驪駒感戀陪云築【道卿畱預乾元上壽乃行】翻飛別帝梧騰裝照魚服行帳繞犀株慙去班中詔寧容滯左符惟應九里潤防福在京都

景文集卷十九

欽定四庫全書

景文集卷二十

宋宋祁撰

五言長律

鹿鳴筵餞諸秀才赴舉

令日眞良宴歡持鳴鹿杯初飛禰衡表共識子虛才龍沼云鱗動鵬溟浪翅開危言切晁董祕思屬鄒枚經市騰裝早封軺續食催應須戒驅弩翹待駟車回

送承制劉兼濟知原州

假節分州郡掄才出將門還提射聲旅【上以禁卒千人爲君帳下】幷破防羌屯【君兼涇原路都監】尺詔方臨遣新書得細論旃酋陪獵帳戍校接歡罇後伍鞬櫜密前驅鼓吹喧隴笳梅落怨邊陣月殘奔赤白猶傳警先零久負恩行期雪家恥三防奏天閽

早春雨中因呈邑大夫

瑞澍霑春陸膚云壓暝臺霰寒休雜下風好卽東來遠岫吞將盡陰霞照暫開徧滋畦下麥並濕隴頭梅灑罶南魚躍漂蘆北鴈哀蓬幹釣師臥疨冷牧騶回天發千驍電人同百里雷我私欣遂及頌扈九農催

送範希文

日夕朋簪遠空成咄咄嗟危言猶在口飛語已磨牙室救鴟鴞毀庭喧獬豸邪靑蒲空頓首白簡遂爲瑕身歷千金險頭經一夕華便應過楚澤何異向長沙蕢土障河拙園葵望日賖盡焚溫室艸尙得使君車勝壤堪懷古扁舟復載家此時能痛飲努力詠餘霞

喜有秋

順气緜區廣嘉生告稔初人驚萬箱入天賜九年儲絕塞元休馬吾農先夢魚牛應賣刀後酒是乞漿余祀續田神鼓郵喧粟尉車是年名大有敢告史臣書

荷花

別岸香風起橫塘夕霧開歌須靜婉至步憶貴妃來折藕冰絲剰翻荷孔蓋回曽經佛圖咒解厭栢梁災盛時開爲幕騷人借作媒謝才方麗句卓寡比愁腮有薏緣誰苦名蓮固自猜簪形侵寶防燭柄近官煤遊羨巢密防防漏葉催使君迷已久落晚且徘徊

早濟江步

南浦招招子中途靡靡心歸舟一葉小秋水兩厓深露鶴淒仍防風蜩細欲沈桂華翻落月楡影送橫參壯志兼時晚勞愁已日侵霜摧過江枳鐘避風禽薄宦眞蓬累歸期問槁砧惟餘搖落意天防共登臨

龐祕校掾九江兼歸汝南迎侍

長停愁不淺徵袂拂殘梅潘禦家園近毛欣府檄來晨羞魚尾潔春澑鴨頭催拄頰談無對參卿掾有才城隅山疊映樓戶月開廨樹藏環感因君寄九回【先君昔掾九江予與伯氏皆生於廨捨舊老今猶識之】

送次饒趙職方罷成徳軍通判還朝

倅乘淹榮序封軺促覲期文章二臺妙昆弟五常眉樹隱徵郵密花畱祖蓋遲秋毫供握處春艸見歸時書笏人思對垂櫜客愴離羨君如彩鳯先集翠梧枝

泌陽王介夫

上笏蘭臺彥能文江漢靈貪持禦史劾不顧大夫醒詆毀眞銷骨嫌疑畏殺靑投冠集烏署解紱墮鳶溟毛脫荷囊筆塵昬寶帶釘書空寧咄咄避弋更校尉貪防釀臨川集貝經光華覆盆日哆侈譖人星生計依江芷年芳老砌蓂無人舉幡救揮涕望眀庭

還都有感

去國已十載召還今見收初無潁川最眞添茂陵求物色多新識寒溫減舊遊宮毫與塵晦省樹向人秋奏乏三千敏恩難萬一酬重防紫荷橐郤侍翠云裘建禮文書少湯官餅餌優屏營趨虎殿子細認奎鉤晚節誠知止吾生況若浮身來𨿽魏闕病免合滄州淺醉貽樽恥衰容作鑑羞歸年非鴈後破月是刀頭依聖讒方弭逃陰景自休乞骸從此近終計反林丘

歳周移書課版

漢史傳循吏唐家秩省郎海禽驚廟樂池鶩費君梁巾禿聊蓬首帷閒卽偃牀案杯過永晝寺鼓報殘陽束帙云簽冷窺園李樹僵後車常擊轂猥酒不空腸未易矜刀筆徒煩裹服章嵗周無吏最天極正包荒

舅氏自壽陽由京師歸安陸

道舊欣來駕銷魂遽遠離顚毛同白日【舅𨿽大予一紀然予今已白頭】俗眼暫靑時客飯稽畱數【古詩趣令辦粗飯愼勿使稽畱】齋醪酩酊遲風波須畏險老大共餘悲楚莽先春動梁云向雪垂還家存別墅他防防圍棊

仲微相過把酒有感

故人當止酒今夕喜禦杯事與朱顏攺年將素領來鹿車君偃蹇鶴祿我裴回防史餘三防爲郎愧一臺洛吟眞可效傖賦久成咍平日雩風瑟塵襓爲試開

送樞直梅學士守並州

素領登朝舊黃樞逓直新還持漢家節坐福晉墟民斾羽淩霜暁袍花犯雪春連云祖壇幄隘道舞驂塵檄楯邊書息羮羊府宴均唐詩存雅俗亥字訪遺人緣飾資良守都兪重老臣莫爲期月調行此冠華紳

上春晦日到西湖呈轉運叔文學士

春徧西湖上湖漪緑勝醅驚魚迎瀨躍鬭鴨擁波來栁已緣煙重花仍赴暖開側汀煙媚篠臥石水銜苔岸轉橫杠度川窮飲舫回暗浮虫聿役閒立鷺毰毸野畔平如界林蹊潤不埃光浮好雲日影倒靜樓臺山色乘晴露霞容著暝催浚行凡幾曲恨乏昔人才

硤石乘舟晚歸

晚棹乘餘興平川不駛流山來疑逼岸林度省移洲郭迥花仍繞嵒寒桂自畱鼓聲風處疊颿影浪間浮候吏緣溪彴迎旗駭浦鷗向時天際遠還有望歸不

中秋望夕不見月

異時涼月好常爾惜嚴更此夜浮雲惡胡然混太淸心孤王粲牘案對景山鎗海蚌猶能滿城烏更不驚裴回循北牖黯淡倚西楹蛩杼逢時急釭花得闇眀桂髙應自秀蟾遠太無情坐想瑤輪轉孤懷悵未平

淸明值雨

有渰興芳序餘寒暗慘淒遠山沈向盡雜樹望先迷天濶都成暝云昏本自低漂灰禁餘火浮棗祓殘溪檻篠風爭亞汀鳬夜不棲篷聲攢釣渚蓑滴擁煙畦積潤侵重構長嚴壓曉鼙遊人盤馬路獨漉逐春泥

瑞荷同榦

恊气凝淸籞嘉祥擢鈿荷共茄含瑞液分蒂蓋文波魚戲浮香並遊得地多房芝助連葉宮樹讓交柯柄合千絲剰盤差五兩過正須裁紫橐回入從臣歌

愁吟

夜雨平階滴寒燈照幔孤未生靈運艸先據惠施梧千里徒傷目三年欲變儒回腸啼絡緯遠恨送襜褕怨曲傳繁瑟悲歌鈌唾壺此中如借問掩鼻願操觚

偶書

遠作分符守猶爲持槖官易漂非待喣自栗不須寒髮變他年素心余卽日丹過門休骯髒逢路定汍瀾忌刻殊忠告蘧施足面謾直緣蜚語入正恨飲章難墜後仍加石驚初更避丸讒箕元有舌僞玉向無瘢任防終傾藿𨿽憎亦佩蘭隴云平莽莽林露夜團團且欲排孤憤還應覓暫歡兩岐行處帢五餞食時盤地善人差逸天髙网寖寛戀軒嗟棄馬巢閣羨歸鸞楚嶂橫朝塞淮波潄夕灘空將西望眼隨日到長安

栁佐幹徳尉

塗防森璋罷唐銓結綬初家聲蘭倚玉祖徳鸛衘魚周粟思馨膳京塵惜裾垂腰靑采綬薰帙翠蕓書鶴怨空山帳雞棲外舍車日期優政洽公啟達儲胥

懷古眺望

城闉聊屬眺千古恨悠悠夏享空臺毀韓亡故社畱廟祠旌潁鳯溪水識巢牛春色依林動晨煙傍戍浮疨騶閒自集田鶴叫相求町篠沿緑密川葭靃靡柔櫟墟迷鄭鄙騩路隔軒遊感昔如吾輩曽經幾斛愁

海棠

西域流根遠中都屬賞偏初無可並色竟不許勝妍薄暝霞烘爛平明露濯鮮長衾繡作地密帳錦爲天【吳人語帟覆爲帳天】淺影才欹檻橫柯欲照筵愁心隨落處醉眼著繁邊的的誇籹靚番番恃笑嫣何嘗見蘭媚要是掩櫻然艷足非他譽香輕且近傳所嗟名後出遺載楚臣篇

滁州趙學士重修懷嵩樓

丞相懷崧罷因之名郡樓使君嗟久廢華棟郁重修人世興衰換山川處所畱落成今日宴感舊向來愁西北天根遠東南地脈浮雲生蘭葉橑月近蒜條鉤樹雜猿呼暝風長鴈送秋此時如極目歸思恐難收

開元寺塔偶成題十韻

集福仁祠舊雄成寶塔新經營一甲子【自至道乙未經始至至和歳乙未告成】髙下幾由旬屹立通無礙支持固有神云妨垂處翼月礙過時輪頂日珠先現絳風鐸自振沙分千界遠花防四天春億載如如地三休上上人堆螺俯常碣繚帶視河津陶甓勤爭運園金施未貧誰紆簡棲筆爲我志琳瑉

季春八日喜雨答李都官

夜魄離星捨春膏浹大田乍迷楡塞樹徐暗栁營天沼滴銀波蕩階鳴玉綆聨余萌催離土殘魃趣沈淵迥濕來鶯外斜寒去鴈邊莓莓滋野秀纂纂濯花妍戴響饒農笠眠聲羨釣船罅云時露日迷岫旋埋煙酌酒聊相勞斯倉竚有年勞君歌閔雨予志謝先賢

賦得敗荷

爲結秋荷恨因來溝水西魚驚一蓋缺落半巢低細暗嬋娟渚香幹防窣隄莖枯縈繭緒盤側漏鮫啼自此空瑤席他年問濁泥那堪塘上雨防防共淒迷

小荷

濯雨拳紅展擎煙側鈿微才勝漢臣橐未辦楚人衣矗矗閒攢沼差差靜隱磯遊防靈蔡重戲怯孺魚肥莖弱從風靡珠成恐浪揮文鴛不肯去始得蔽斜暉

馬上逢雪

馬上逢飛雪都城觸望新天如不擬暝樹欲成春霰急初鳴瓦塗輕自壓塵灑逵先映璐飄闕欲藏銀宛轉呈歌麗裴回逼舞眞防鹽拂波亂飛莢防星勻密影俄飛蓋幹花防鈿輪無煩濕潘鬢今是二毛人

南方未臘梅花已開北土𨿽春未有秀者因懷昔時賞玩成憶梅詠

江南寒意薄未臘見梅芳爲有輕盈態都無淺俗香【香方云甲煎淺俗】倚風斜夕臉呵雪噤晨籹刀尺慿鮫杼比鄰托粉墻髙枝籠遠驛側影照回塘曠望黃昏月嫶妍半夜霜一身來上國三載別炎方不見南枝早方驚北道長當時猶引領此際故回腸涙盡羌人笛魂銷越使鄕危樓難極目恨酒怯盈觴未到盧家第終虛白玉堂

李少傅逸老亭

逸駕歡迎養飛軒適所宜營菟玆寓老趨鯉卽聞詩地勝心逾放人閒趣自奇嵩云來冒棟滎澑下通池靜偶惟黃卷僊謠雜紫芝牕風伴披衽檐月對支頥相筆畱齊榜邦侯慶壽巵美哉翚棘詠兼記掛冠時

答朱彭州惠茶長句

芳茗標圖舊靈芽薦味新摘侵云崦曉收盡露腴春焙暖烘蒼爪羅香弄縹塵鐺浮湯目徧甌漲乳花勻和【去聲】要瓊爲屑烹須月取津飲萸聞藥錄【本艸茗以茱萸飲佳】奴酪笑傖人雪沫淸吟肺冰甆爽醉唇嗅香殊太觕瘠气定非眞【唐陸鴻漸云嚼味嗅香非別也又母丘景言茶瘠气侵精此語非是】坐憶丹邱伴堂思陸納賓由來撤膩鼎詎合燎勞薪得句班條暇分甘捉麈晨二珍同一餉嘉惠愧良鄰

答朱彭州喜雪

雪集先何所天彭闗內州云澌結河漢風礫灑林邱晃三霄接繽紛一气浮光逢晨睍薄花得冥寒稠拂樹瓊爭動縈墻粉暫畱縮毛驚莋馬埋目憚吳牛客至蘭矜曲仙歸鶴擁裘鹽邊混熬素玉處亂方流並響鳴巖竹分滋浹壠麰印沙鴻鴈喜蔽葉鷓鴣愁防福沾餘潤稱觴隔並遊錦官才涷雨賡和負妍謳

訪李生別墅

風物澹蕭辰陵阿訪隱淪野杠裁度馬溪路劣生塵認菊知陶宅觀禾識魯囷林臯偏樂我魚鳥似畱人山霽羣妍露林虛眾籟新長沮亟相語非敢問迷津

書懷寄郭正

僑籍依三輔愁顚徧二毛星灰對遒盡淚捲掩劬勞並嘆絲兼路都捐筆與刀思旌初不定離緒僅堪繰丑是流離子材眞朴遫曹未成虞弁進旋似郭竽逃邑聚巑岏合都城郁律髙惟餘人意戀戀劇綈袍

螢

腐化何微孤光只自求單飛一金躍羣防數星流廢苑蒼茫夜離宮窈窕秋戍埤同燼落客幔共燈愁明滅風前亂裴回葉處畱人問厭白鳥不爲盡余羞

和梅侍讀給事秋雪

朔气迎秋晏因成糅雪飄園賔驚早賦郢曲愛新調雜霰鳴寒萚紛花混晚苕光含闕邊鳯溫借省中貂縞頃才供望鹽波已屢銷今年屬淸思旻防共寥寥

春前二日獲雪

佳雪春前降層陰臘外畱日昏霏霰集風定舞花稠浩气皚皚徧繁光衮衮流灑林初亂塢拂瓦暗平溝洞矗三云伏山迎萬玉侯客車羊作駕仙氅鶴供裘只有歌堪和都無色可侔險堆憐傍砌斜濕愛侵幬面旋成遲落繽紛不頓休粉塘連北渚縞頃接西疇興往惟思戴賔來但憶鄒絮痕侵栁動鹽影著波浮宿莽攢瑤艸長隄臥素虯正緣先畢雨倂欲潤天麰應禱驅民癠呈祥溢裏謳長人防帝力歡酌任言醻

小雪

低雲淡河界零霰集天涯樹亂三眠絮叢迷五出花舞風都擬重入隙故成斜密瓦平將半前山暝欲遮漸堪迷淨練並欲誤疏麻粉出房陵水鹽飛海岸沙舟來戴逵宅客過李王家此日長安酒旗髙未易賒

感懷

天與疎慵地人無榮進心死灰差免溺棄杖卽成林主諾固多暇避賢懷所欽難邀潁川鳯敢望漢臺金倚酒狂𨿽在荷蓑歳已侵恭聞容考績緣此未投簮

新筍成竹

雨町犀株突陽臯錦槊攢竅均軒世律皮解漢廷冠冉冉生能直蕭蕭意自寒翠云舒作葉碧血染爲竿梢弱煙方定筠浮粉未幹拋陰照流水迸節犯朱欄防待翔鵷集非緣戲馬殘林間誰共賞坐想七賢歡

景文集卷二十

欽定四庫全書

景文集卷二十一

宋宋祁撰

五言長律

送馬軍範太尉【恪】

平狄方開府鐫羌舊著名【君於陜西戰功最多】新提建章騎入領羽林兵賜槖千金重畱車兩印榮已封頭尙黑休戰髀還生大斾前驅影鳴鐃後隊聲軷壇勝算爵客飯飫侯鯖山背迷楡塞云披認薊城介圭朝漢幄扣仗侍軒營悵別疎華恨勤歸杕杜情君看畫像處麟閣近西淸

喜連君錫過郡

稍稍客引去依依君見過胡爲困重趼正欲問無他【古者他爲人患每相見問無他否】甑黍驚方熟犀談省舊訛感余秖惝怳衰罷有蹉跎直取憂襟解聊從醉弁俄緩行淸白酒隨意短長歌臯壤星霜宴纓瓖塵垢多且應畱從僕同賞二山阿

送聞大夫遊西天

五竺能仁裏重遊路不迷詔辭丹鳯北身到白龍西野淨橊花早林暄貝葉齊暮雲程次濶斜月笠前低燕嶺長銜霧金河不貯泥梵王分供食戍校接徵鼙窣堵方增飾祗園得徧躋無容帶歸錫秦蹕待新題

覽中丞尙書譙陳二郡新詩

自頃辭臺路陪京擁使珂遺音追正始新韻徧中和贈答劉公數登臨叔子多腸回初有感耳熱遂成歌驚夢春塘艸歡顏雪席拍殘吳子夜唱殺楚陽阿勝气籠云沆淸懷貯月波無妨爍顏謝莫獨與羊何譙裏鳴騶入陳郊露冕過二邦畱雅詠棠樹共婆娑

感事寄子明中丞

久玷三雲從仍叨千石榮羸軀付多病怯計防無成出守非嚴助何年召郤萌風摧向陽藿霜變度江橙畫閣勤聴訟春疇力勸耕遂慙循吏術姑促縣官徵害馬直宜去勞魚實恐赬人心久忘戰朝議近論兵戍鎖闗南數邊烽隴右明將機猶嚄唶賊膽尙縱橫說士爭操牘【闕下獻方略者蓋千計】謀臣屈請纓已聞疲轉粟安得但嬰城且許和戎利重尋撓酒盟安危系公等指授盡時英幸有千金募須容八陣精待衰曹劌鼓長揖亞夫營刷憤宜修徳時巡況作京【詔以大名府爲北京】矢方射嶓冢力欲斬長鯨憲祗言常屢王塗日以淸悉心前席重直佞指人驚仗下霜餘凜班回佩倚鳴早調黃鉉鼎催獻惡梟羮顧我罹飛語於玆類倒行鬼神慙賈誼唇舌避君卿直道今寥落狂辭先猥並椎如莫邪鈍倀若小冠盲秦俗矜車甲周詩賦斾旌防當濡橐筆企詠二邊平

寄題外門亭園

外家眞大隱亭圃枕城闉談樹能畱客飛鷗不畏人白雲仙嶺曙修竹褉堂春溪遠尋難盡林幽趣旋新愛山仍作屐裁縠便爲巾僧赴禺中飯樵歸落照鄰宅成翻忝相裏舊況依仁千騎過從數連章刻翠瑉

喜刁從事見過

窮閻久藏疾有客獨回輪密契瞻松茂羈懷慰蓼辛猶龍八才子【君家昆仲皆當時之譽】嗅雉一畸人藜藋仍開逕樵蘇賴庶貧吾僚靑眼舊今世白頭新尙倚王陽仕終彈屋幘塵

楊都官知隨陽【君自蜀守爲計倅旣而出郡】

棧道回忠馭牢盆幹計貲文書三署艸兄弟五常眉遽爾分符竹欣然捧詔芝疾驅闗外傳奉引漢東旗夕月同離恨春膏徧我私他年五君詠應記阮咸麾

和龎丞相

顧我支離甚惟公念不才朱顏爲列郡白髮入中臺閣道通天祿宮門拂斗魁論班元後鄭作賦或延枚病肘垂楊老危心一櫓摧根愁江北變葉喜洛陽來自昔邊州重當年蜀馭催燒烽看朔漠捫井歷崔嵬粗可繙前史何能調禁財流光成浩蕩孤宦易嫌猜曲外悲弦剰機頭謗錦開無功慙遠志有吏笑然灰左轄眞虛忝仙曹復濫陪門鶋愁轉軒鶴老毰毸傾否知攸往成章恧所裁賈生空問卜楚客但勞媒特召依明主生還揖上臺緹油觀冊府巾履記翹材長跪懷人句徐傳道舊杯今玆宣父冶終得鑄顏回

送常熟尉錢訪

雋譽髙鄕品仙姿並國遊新恩紺綸綬遺社酎金侯賦閣諸傖筆塵緇倦客裘平明催櫂鷁幾信侯潮防下豉蒓縈箸持螯酒溢甌江南三月艸爲子剩離憂

寄王崇【君年三十餘葉官隱居商山】

築室占層峯髙眠商嶺東鉢薰諸佛飯牕占上皇風餌桂將成父搴芝固有童驚猿參唳鶴伸鳥雜經熊客有希何防人多拜徳公春云不持寄誰欲問山中

詠史

古有容容福人譏齪齪員生能巧作奏死戒直如欲重髙門地非論媚竈天詩書大儒冢絲竹後堂旃東閣翻芻馬西園竊富錢道謀誰執咎戶選不因賢朱鼓成妖日羌鶡【原注音芬案宋文鑑作雛非是】入賀年須防反室詔終取闔門憐異日讒成錦先時黙似蟬空貽後人嘆流涕掩靑編

贈通教大士善升

此心通妙法他刼侍尊顏水月何嘗動煙雲相與閒香浮經葉暗霜防頷髭班施寶上人往銜花谷鳥還梵潮鳴夜浦天柱落秋山句偈聊持贈非緣文字間

奉和長兄歲晏抒懷

天暮雪云繁相將客園老從星發見嵗伴日車翻別葉晴猶舞徵鴻暝更軒事君才寸祿知我是空言競進家爭璧同聲伯有塤重吟探懷句更代一狐溫

寄天休學士【時逓宿館中】

春暝蓬山直知君思緒多玉蟾吟瀉滴朱幕臥生波談麈飄無幾書刀削久鈋魚沈江上夢雞唱汝南歌落蔕燈煤暗雙盤露蘂和煙浮溫室樹云澹客星河牟首傳淸章溝疊迥鼉子云惟寂寞尙自柰嘲何

夏日舊疢間發

老至非無素憂來詎一源河魚眞得疾牀螘誤成喧防咀供晨匕蹣跚逼夕軒何宜忝蓬觀祗合令文園霜挫顚毛禿云添眼膜昏問天寧有禱依佛卽忘言燕麥搖風砌蠙苔壓雨垣冒榮難自效三宿戀君恩

蘭臯亭【張學士充別墅】

信美蘭臯地疏椽構迥軒山林閒處樂溪瀨靜中喧春桂開前塢秋菘接後園舟來無盡曲客到不空罇夕月生帷鑑晴雲抱棟痕主人貪細績未暇答驚猿

送胡學士赴益州漕

帝念西南重頻年輟俊翹還臨二星野催駕一封軺地出褒中險梯連劍外遙蹲鴟蔽川沃流馬餉軍饒檄去方移蜀書成遂薦譙客橙薰露夕官錦濯霞朝卓市醪華美渝僮舞勢趫省蘭聊罷幄亭柳重攀條煩使資遊刄歸懷極本朝前知宣布曲卽日徧歡謡

羸疾益間呈聶長孺學士

病緒蹇騷騷彌旬曠坐曹緣憂初得損非巧亦成勞計月銷雙臂驚年變二毛隙塵間日滿鐺藥晬時熬顧此逢熙盛紛吾異俊髦濫趨華雉省淸防翠螭毫數米仍能飽搶楡不顧髙聊尋祕方枕更繕養生刀夕穂含風月秋禽企露臯比來差勝晤有意伴持螯

予昔遊雲臺觀謁希夷先生陳摶祠堂緬想其人今追作此詩【案此詩見華嶽志題作希夷峽】

仙館三峯下年華百歲中夢休孤蝶往【世言先生善睡一寢輒逾月】脫在一蟬空【有冢在華山下】蘂笈微言祕霄晨浩气通丹遺防後鼎林遣禦余風市霧沈荒白飱霞委暗紅峨眉有歸約飛步與誰同【先生化去前三日語弟子云吾將遊峩眉弟子訝不辧候至期而終】

還鄕

自昔去先閈乃今還故廬隴桑濡露外嵒桂遺風余稍識烏衣巷相過栗裏輿感存橫涕數道舊愬杯徐水涸溪容耗林殘野气疎鳥喧晴處陌煙宿暝時墟彭澤期歸去臨卭喜第如擊鮮無久慁趨局畏官書

憶浣花泛舟

早夏淸和在晴江沿溯時岸風搖鼓吹波日亂旌旗醉帟牽緗蔓遊鬟撲絳蕤樹來驚浦近山失悟舟移雅俗西南盛歸軺東北馳此歡那復得拋恨寄天涯

大像閣

追碧被層顚【追讀爲追琢之追】靈姿映大千天光白毫際山色鈿螺邊海客供鬘貝江神捧坐蓮銜花馴鹿往投鉢毒龍眠影壓中流浪香飄萬里船慈威濟終古何止一長川

覽蜀宮故城作

國破江山老人亡岸谷摧鴛飛今日瓦鹿聚向時臺故苑猶霏雪荒池但刼灰赬遺糊處壤闔記數殘枚恨月窺林下悲風覓隴來依城狐獨速失廈燕裴回廢社才存柳陰垣自上苔有情惟杜宇長爲故王哀

早夏出城書所見成篇

肅駕來墟落悠然矚霽氛飛花缺林影驚鷺破洲羣牧徑尋還失蕘歌防更聞平蕪與天遠孤日帶霞曛梁雉今誰嗅城狐古不燻楚人矜節物腰艾鬭蘭芬

詠石

勝具論終古尋幽屬政成待時藏磊落得地鬭崢嶸錦駁苔文露虹浮玉气明夢池分到影牕岫讓吟情乍恐翻湘燕眞疑刻漢鯨滴秋湖澑入觸曉寺云生紫漢仙機遠西陵客棹輕映花雕檻接礙竹翠鞭橫扣鼓非臨岸傳書異谷城願將侯鵲瑞旦暮奉承平

春雪

遲旭收天防層陰糅雪英傍階聊積玉籹樹旋消瓊越驛兼梅墜章臺代絮縈風回飛自急池暖白猶輕曉露承隅滴寒澌逼沼生持杯一相勞膏脈趁春耕

書局梅聖兪劉仲更二學士訃問繼至澘然有感

二子繼淪閼惜哉難具論麈毛如昨語墨槁未漧痕翣霧迷歸柩防風慘葬原風流盡逝水日月促陳根從古死皆有由來命罕言病夫長慟罷翻幸巋然存

思歸

心悸眞摧櫓年衰逼異糧西徵何日賦東走向來狂遂隔承明謁虛稱建禮郎去都魂黯黯思幄淚浪浪見防慙紆綬逢荷誤索囊醒無次公酒老畏侍中香前席初延問煩言已中傷翕眉爭恃笑繞指詎容鋼事隱或投杼根危因拔揚陰收主父艸幾落黨人章霧露淮天惡亭臯楚塞長平時猶有感爾日固回腸溪漲淹蒲牒洲風挫藥房芿區晴外遠山疊暝前蒼毒虺寒猶蠚饑豺晝不藏若爲貪坐閣自此戒垂堂淪骨深恩在雕虫緒業荒身孤惟夕夢時到黼帷傍

硤石寺

衮衮上層巓飛空寶構聯山林楚遺塞樓閣佛諸天午剎中峯影晨香眾壑煙奫淪一水注開辟二崖穿旭日生嵒罅歸云宿橑邊吾遊常艸艸暫對社師蓮

哭中山公三十韻【案中山公卽陳元佐】

天欲鳴文鐸公先露上珍談鋒貫千載文緯補三辰海浪扶鵬徙雝朝簉鷺振蕩邪初奏雅辟路近還淳汗竹刊譌徧仙藜遞宿勤漢家方授記趙世本多神稍上窔遼禪親逢堀吻巡每篇稱陸賈四頌識崔駰【東封西瘞公皆第頌有聲】接晝來詞禁軒霞切睿宸【祥符大記公入西掖】金聲兼振玉絲緒遂成綸預讀蘭圖字時參豹尾塵批成五色詔乞守兩朱輪【自外制守黎】虎幄思賢數鼇山召節新【自淮陽召直入北門】請聞禆帝采有意靖宮鄰畀虎潛興譖猶龍詎肯馴符魚貪六六國猘避狺狺【罷內制鎭淝上】東震重光啟南箕哆焰淪觸邪觀豸久斂手避驄頻勇退寧無謂斜飛故有因【罷憲司出鎭潁上】終承紫芝召還返碧桃春【復入北門承旨】丁直何嘗屈蘭幽止自紉歌成接輿鳯書止太初麟【修國書向成】竟遂東平樂非憂宣子貧【復淝上】防莊祥止止尼父誨循循久負騎星望非圖撤瑟晨夜歌忽稀薤仙壽頓摧椿奠乏芻如玉碑須臼受辛成蹊三榜士【始永定祥符曁今上天聖凡三典貢部】墜淚四州民【自黎至淝凡四君】自此亡遺直誰將贖百身他年虎賁飲無復老成人

三泉縣龍洞洞門深數十步呀然復明皆自然而成

虯洞閟靈峯緣虛一綫通云披雙壁敞樹補半巖空穊竹森煙纛飛泉曵玉虹重蘿不肯晝陰壑自然風嶺防天斜碧崖傾日倒紅浮邱邈難遇畱恨翠微中

次韻和李長學士正月二十八日出郊見寄之作

雅俗傳祠日【州人以二十八日祠保壽侯及唐杜丞相悰於棠眞堂】年華重宴辰初陽澹江霧小破街塵【是日雨而不濘遊人皆集】客蓋浮輕吹齋刀儼後陳林芳催目原色換龍鱗壤路歌聲雜褠倡舞疊新持杯徧酬客惟欠眼中人

紀贈致政燕侍郎

中朝鵠發俊得謝寵安車碧落超新秩承明別舊廬叔時今老矣司寇此歸歟畫有封廚祕詩多乙牘余云情元自遠舟意本常虛酌酒朋三壽揮金輩二疏深恩仍給俸令子復將輿幾日西淸對畱光惇史書

答程職方冬至前一日江上觀魚

歲晏修漁事邀賔俯碧流鳴榔截橫浦叢槮聚寒洲舴艋爭離合鸕鷀巧泛浮【漁子又以鸕鷀捕魚探頸而取之】魴來比河上鯿出似搓頭雪膾供庖爼梅齏促宴甌言詩知有意不爲百金求

抒懷呈同捨

本自艸茆賤非貪箕斗名客心摧似櫓官謗沸如羮晝役回腸數秋扶病體輕長年書轉忘多露涕先橫己分嘲揚喫頻遭詈楚傖矜毗兩蝸角榮辱一棊枰越蟹丹螯美吳蒓紫綫縈他年五斗米猶足代寒耕

自詠

客捨張羅靜流年激箭過愁余驚斛滿淚盡覺珠多鶗鴂悲秋極芎防柰疾何振纓淸濁水持酒短長歌潘嶽傷憀栗蘇生困揣摩經綸誰一問薖軸老中阿

蜀地海棠繁媚有思加膩幹丰條苒弱可愛北方所未見諸公作詩流播西人余素好玩不能自黙然所道皆在前人陳迹中如國風申章亦無愧云

蜀道天余煦珍葩地所宜濃芳不隱葉並艷欲然枝襞防分羣蕚均霞防萬蕤回文錦成後夾煎燎烘時蜂蕊迎銜密鶯梢向坐危淺深雙絕態啼笑兩妍姿綘節排煙竦丹釭落帶垂童容鄣畏薄便面到憂遲媚日能徐照暄風肯遽吹【蜀少疾風故花愈盛】惜觀當晼晚畱恨付離披麗極都無比繁多僅自持損香饒麝柏照影欠瑤池畫要精侔色歌須巧騁辭舉尊頻語客細摘玩芳期

七言長律

送趙禦史仲禮之任南臺並柬兼善達公經歷元載王公用道孔公二禦史

天子龍沙拜法官議郎親戴辟邪冠曉辭漠北冰霜重秋到江南艸樹寒諫疏頻煩明主聴題詩長共故人看應憐閭裏誅求急尙布朝廷禮意寛幕下風淸鳴一鶚臺端雪霽見雙鸞寥寥渡海三冬翮翽翽淩空五色翰晉代新亭蒼蘚合梁朝舊寺土花殘石城慷慨悲袁粲別墅風流憶謝安千里憑髙麾繡斧幾回攬轡並銀鞍諍臣事業須公等努力明時匪素餐

去年十月赴淮陽今實周一嵗歲中三遷遂直內禁作詩記其出處【案祁於慶曆二年移守陳州次年自杭州畱爲翰林】

去年詔赴淮陽郡手合魚符擁使輈今歲恩叨玉堂署頭簪鳯筆從宸遊孤蓬逐吹無時定倦鳥逢林只自休暗隙遂容私照日奔湍信有不沈舟身歸詎敢誇三組目何能讀九丘白髮紛垂文思軋此生榮遇若爲酬

景文集卷二十一

欽定四庫全書

景文集卷二十二

宋宋祁撰

五言絕句

南郊祠所上章攝事二首

七里城南路齋祠宿下房逺煙晨燎地斜日夕牲場上辛玆攝事瑞祝本通天自此春秋筆還書大有年

和人禁中作

鈞曲來深殿宮花出禦溝雲天正如畫壁月在西樓

太祖永昌陵

石馬開陵道陰虯結廟阿飛雲似不去疑誤大風歌

太宗永陵

白虎晨湍迥靑龍夕霧和漢陵人易識流水記岥故老今多喪嚴祠日愈新靑靑陵上杏神防五株春

眞宗永定陵

金石凝虛筍旌旗落暗塵唐堯遂不見空有進羮人洛水縈祠外崧云泊棟端橋山何必問只是葬衣冠

詠水紅

夏砌綠莖秀秋檐紅穗繁終然體不媚無乃對虞翻

和王君貺禁中寓直

長樂疎鐘斷昆池夕照収晚風生似雨仙霧爽如秋【禁中昕夕气甚寒爽】

和延州經略龎龍圗八詠【案八詠題迎薰亭供兵磑延利渠桞湖飛蓋園綠云軒翠漪亭褉堂今缺緑云軒一首】

迎薰亭

飛宇棘南傃以待風之薰因君奉揚力並慰塞下人

供兵磑

磑湍方電激麯屑巳云霏誠哉智者樂力少功不貲

延利渠

遵蒙本山下渠激流且迅無嫌萬折勞思回九里潤

桞湖

波平栁苒苒湖與栁共色攀條弄潺湲坐送春暉昃

飛蓋園

千騎亟遊賞賓蓋紛相隨不知是日歡何如淸夜時

翠漪亭

憑欄玩文漪日與賞心遇汀篠陵砌繁沙禽冒波翥

褉堂

悠悠水周堂堂上列褉賓賓勸使君酬無爲負良辰

和延州三詠

濟勝橋

溪光倒彴影彴影跨溪垠非論權取意聊訂濟渉仁

八覽亭

亭軒入空碧極眺煩慮開漢樹有蔥蒨隴云多徘徊

淸潤堂

水容靜若鑑天影倒虛明勿使川風動波生便不平潄玉齋前雜卉皆龍圗王至之所植各賦一章凡得八物或賞或否亦應乎至之意歟遂寫寄至之牡丹

壓枝髙下錦攢蘂淺深霞疊防晞陽媚鮮葩照露斜

澹紅石橊

移植自西南色淺無媚質不競灼灼花而效離離實

蜀葵

紅白相嗣繁色純香亦淺相對庭戶間俗尙焉能免

萱艸

修莖無附葉繁萼攢庭首每欲問詩人定得忘憂否

芍藥

有名見鄭風今賞異疇日采花當采根可能治民疾

竹

修修稍出類辭卑不肯叢有節天容直無心道與空

菊

纖莖寒始密秀葉晚逾滋芳意君須識羣葩揺落時

芭蕉

不枝惟葉茂無干信中空所以免摧折爲依君子風春望雜詠【案原題凡三首歸鴈一逺樹一輕煙一今缺輕煙一首】

歸鴈

刷羽梁王池春至欲言歸牽我東南恨隨君西北飛

逺樹

如帷復如薺歷歷映滄洲故障千里目剰作一重愁

次韻罷相遊故園

防棨嚴門第鐶金倦帶圍如公三事老從古幾人歸

修竹

北戶靜無塵蕭蕭玩翠筠此時刀筆手慙愧殺靑人

濠上

莊生坐濠上下玩戲魚躍魚固不知人人奚謂魚樂

聞蛙二首

蛙聲直可厭聒耳橫相干怒气何關勇私鳴不爲官膨脝枵怒腹日夕沸溪幹羣響何容罷時無牡鞠官

古來吟

古來韋與杜閥閱冠當年今日城南問惟餘尺五天

竹

新筍漸盈尺新梢巳鋪瓦燕雀忽相驚深沈似隆夏

九日

長愛鴨陂頭平波澹不流相君時獨泛準擬五湖舟

古意

肆威矜逐逐索黨恣狺狺盜跖眞知道餘財欲污人靑松獨受命停雲待陽春一遇樵人斧同成朴薪虎嘯雲巖下風生林嶺隅須防威可假愼勿逐城狐持鷸蜯謀壯貪蟬鵲意深漁人一拱手彈者笑依林西齋新植萱艸甚多作問答絕句二首

問

膩蘤金英撲纖莛玉叚抽萱如觧榮悴爭合自忘憂

答

我有忘憂號君爲憂世人欲憂憂底事胡不暫怡神

僧房白蓮

水風披玉蘤溪露泣瑤津花意如師意宗雷社里人

重懷和靖林逋

髙士非求死天教隕少微云疑隱居在猶傍嶺頭歸

秋夕不寤

倦枕回尢數東方不肯明只將無睡耳終夜著蛩聲

閏九月晦日登舟二首

淮平舟未進逺緒悵依依勿謂王孫怨先如春艸歸二山皆在眼未忍去淮津三宿寧無戀況非桑下人

次韻和奉寧太尉相公見寄二首

賚弼昔營野代工天眷深此時蕭散樂郤似住巖陰儒蘊披幽笈仙圗啟袐關嵩雲爲雨罷來伴相君閒

挑燈杖

處膏非自潤在寸敢矜長試用蔀家暗廻爲鄰壁光

書齋前栢八株森植翠茂

總總長柯上離離翠實疎休誇冒霜雪僅得守門閭【古語松栢爲百木長而守門閭】

一百五日作

雨罷飛花徧緘愁對晚杯客心將煬竈同是一寒灰客捨已蕭寂況逢龍忌辰何煩申火禁自有不黔人

行客

遊子何方客徵裾滿素塵疲驂不進道還犬復迎人

小渚

輕煙變渚色寒浪囓隄防鳥去枝猶動沙頽水暫渾十二月十八日防飲園夫獻桃花二首

今歲臘未破明年春尙賒天教催朔气先作塞南花晚秀尙可惜早開眞謂奇君看早開處定是向南枝

叢菊

煙開容蘤宻霜重放叢斜挿著星星畔潛郎稱晚花

反舌

黙黙過桃園穿條疊葉翻夫君猶舌在時宴便無言

除夕

歷尾無餘日更籌促曙躔持愁賸殘歲將老入新年

野渡

行路到溪窮寒流自浼浼客立平沙上篙人艤船待

木芙蓉盛開四解

木末芙蓉語當時不謂眞今來木末見愁殺擬騷人【楚辭搴芙蓉兮木末蓋指芙蓉假爲諭耳】

麯塵輕抱蘂宮纈巧籹叢靑女由來妬憑君淺作紅浩露津緗蘤尖風獵絳英繁霜不可拒愼勿愛空名【𨿽俗名拒霜花其實逢霜卽悴矣】

千繞靑叢外攜觴只自畱晚花兼素髮同是一悲秋

木芙蓉

芙蓉本作樹花葉兩相宜愼勿迷蓮子分明立券辭【齊時童謡云千金買藥園中有芙蓉樹正指此木芙蓉耳】

一作淮南守再逢霜艶新花前今日酒郤是去年人【予去秋巳有木芙蓉四曲故有是句】

夜分

此夕炎氛罷浩然天意秋桂華兼月上槎影帶星流

觀書

隱幾窮千古披經究萬殊扶疎曽答客渉獵恥成儒

讀史

順諛要領絕書罷付函封隸子方求益君非賣菜傭漢囊一需頭並薦五處士由來角立名獨歸徐孺孑

卽事

我來春巳晏道樾半淸陰崖暗石蹲虎林明花散金

湖上二首

秋來自然碧秋花何意紅乾坤揺落恨只是爲西風樓迥銜空霧郊長占暝霏戲魚晴自擲寒鴨夜還飛

客舟

上溪不弛帆下溪不打漿上下各有趣相遇風波上

柳

濯濯縈春晚依依帶暝饒楚宮皆餓死無計學纖腰

海棠

薄暝霞洪爛平明露濕鮮長衾繡作地帳密錦爲天

詠荼縻

來自蠶叢國香傳弱水神析酲疑破鼻並艶欲畱春

詠棠棣

潘賦幽芳在周詩榮鄂傳佛輪千幅細公帯萬釘圓

景文集卷二十二

欽定四庫全書

景文集卷二十三

宋宋祁撰

七言絕句

紫宸賜宴

戴斗通歡瑞節來新年共上萬年杯宮花雜珥天心恱並覺春從殿裏回

扈從至奉先寺回

寶剎虹幡蔽曙霞中天凝蹕轉云車不妨歸路王城逺滿防飛花雜雨花

和禦制皇太后恭謝太廟

柔極深慈冠古先謝成宗祏奉齋牷欲知太姒嗣音盛親見周王作雅年【案此詩爲仁宗所嘉賞事見揮麈錄】

宣室

宣室崔嵬冠未央殿帷深掩上書囊賈生始得虛前席董偃防聞獻壽觴

聞新榜恩除異等輒成自詠

蘭署曽叨異等名當年不與賦天庭塵容此際支離極慙見唐家千佛經

詔復制科有謂予應詔者

漢幄思賢尺詔飛不材充賦諒非宜就令能奏三千牘未免長安欲死饑

試秩祕書

緑底封書矞露光試名仙局靄蕓香固慙衛國乘軒寵猶勝唐家脫腕郎

行香

朱華通奏見晨暉內寺傳薰得早歸私舎不應勞薄澣天花仍在淨名衣

余將北徵先送同觧

動地箕風白艸幹旗亭歌闋據徵鞍三冬大雪梁臺路不敢逢君唱苦寒

和晏太尉西園晚春

北平心計盡紅芽五日雕鞍暮到家林下覓春春已晚緑楊林暗不通鵶

風蘤幡幡續去條一朝歡盡負霞朝人間賦筆如公少借問離愁著底澆

渦曲攀花泥酒巵【來詩有懷渦曲此亦及之】西園春去一凝思謝公今系蒼生望無復東山攜妓時

和承防學士喜資政侍郎休退五絕

南闕騰章歸老初安輪四馬照中都不知誰在東門外解道賢哉此丈夫

聲名自昔拘如鎖富貴由來薄似云今日鴻到天外世間矰繳漫紛紛

倦聴當闗報曙光深藏象笏解荷囊身閒不傍功名路方外方知日月長

髙掛塵冠靜拂衣安貧知退似君稀門前便是東山路誰肯功成名遂歸

翰墨班中推舊老功名罷後得髙眠欽風最有鼇山長技癢思歸不待年

和晏太尉三月初五日

東南郊日上團紅浩蕩天區望始窮獨愛暖云如擘絮紛紛無事映晴空

和晏太尉三月十三日錫慶院二首

紺宇傳香鷺序回南趨別館宴庭開正因恩厚心先醉不待君王常滿杯

酒中優場下調喧【漢震鼓與下調笛合奏如今鼓吹笛麥詩有之故及此】連天震鼓舞行翻看終白雪靑山技不覺斜光上縹垣

和三司晏尙書秋詠

霜繁天白鴈行單灌莽梢梢矗早寒正是河山揺落處莫輕離思欲憑欄【尙書詩有莫憑髙樓伸逺目之句】

溪漘水淨蓮莖倒林杪風漧栗罅開迥眺獨吟俄夕景畢逋鵶尾過墻來

和三司尙書宣徳門侍觀燈

觚稜南抱防山連樓下沈香百炬然此夜有人之帝所黙裁餘韻記鈞天

都街見緣橦伎感而成詠二闋

迥望場中百尺竿趫材飛防過跳丸垂堂亦有千金子不敢中衢徙倚看

孑孑危橦突倒投負材驕壓漢場優如何日到危身地只丐旁人一笑休

答客

十年通籍向蒼龍孤直何緣免諱窮欲識深心似魚鳥不將山海換池籠

承明年老厭文書尺奏朝通暮剖符數領近藩君莫笑猶勝長被鬼揶揄【羅含爲鬼揶揄曰只見送人爲郡不見人送爾作郡】

直捨飲餞楊子奇

杯霞三釂客顏明日離魂伴玉珂我爲有人輕狗曲同居不敢唱驪歌

與獻臣希深伯中源叔景純防飲城東小園

共到東園把酒巵邀歡只畏酒行遲尙書有對何能顧況是尙書無對期

林間暁日靜暉暉判共山公倒接防不信佳人唱花落試防欄畔有空枝

和參政丁侍郎洛下新植小園寄畱臺張郎中二首

名園新景極幽防廊廟功名江海心廣作巖扉容駟馬他年此路待飛金

水竹郊園占洛畿私書素友約忘機公今巳爲蒼生出𨿽有雲山那得歸

答燕侍郎謝與端明李學士見過之什

方外仙卿岸幅巾三竿紅日照霜晨當關不用驚騶唱共是楊家載酒人

小雨

雨腳銜山夕照和簟間涼气晚來多蒙蒙未擬昏城樹颯颯先能閙沼荷

次韻宮師相公南遊還舊山及闕下二首

丙禦蕭蕭上翠微故林泉石共光輝曉猿夜鶴知無怨得見山中宰相歸

武當晏席揮金罷鄭圃聨章驛霧成莫獨名山藏祕本別須畱副在華京

湖上

雪後雲歸露晚暾凍舟猶自滯溪門潛魚不上湖光靜漠漠寒沙印鴈防

湖上見擔稻者

壓塍霜稻報丰年鐮響枷鳴野日天輔郡不知爲水耨楚農新教命家田【許人不善種稻張鄧公鎭許召襄漢佃戶教種公田】

立春

春曉靈旂畫尾斜漢宮靑幘待晨霞宮中防樹紛無算不待東風巳作花

憶與唐公遊西湖

紅鮮髙下照橫溪勃窣含情欲上隄手攬緗莖那忍折戲魚長在葉東西

荷花深處放舟行棹觸荷珠碎又成莫道使君迷醉曲分明認得采蓮聲【時席上唱漁家傲予省是臨川公荷花曲又古樂府有采蓮曲使君迷】

西湖席上呈張學士

野菊斑斑岸蓼紅使旗同駐賞秋風斜陽更助憑欄勝髙下樓臺波影中

湖上

蕭蕭露白蒹葭老索索風漧楊柳疎坐見漁舟歸浦盡小篷明滅上燈初

湖上煙光九月天於今墟落古西偏風波罷後汀洲靜兩兩鳬鷖曝翅眠

嵩騩淩秋爽气來川原髙下一屏開溪云盡日無還意正自天邊作雨回

和晏尙書出城口占四首

沆莽團紅上曉原露英風葉隔塵喧天邊一寄防鴻意越乙荊鳬判自翻

榔栗婆娑晝影圓披襟凝眺此翛然鸝畱便作林間伴正是麰黃椹紫天【古諺有黃鸝畱著一麥椹熟】

千里梁陳一眺分古愁今恨枉相聞早須跋馬収淸思莫看沈西日暮云

終年羈束厭華紳暫到林墟似出塵盡是機心可忘處爭教魚鳥不畱人

題提舉公防亭

一翚軒翼四檐通艸樹依然接舊宮苑外自飄新嵗雪臺邊誰識故王風

郡將夜醮分貺齋酎

殊庭夜醮肅眞儀奏罷云章月已低自笑談賓眞俗骨不齋猶得醉如泥

郡將病免檄委郡事

郡將將書臥閣頻假提千騎出班春校中寧免時髦誚欲作宣明面向人

州將和丁內翰寄題延州龍圗新開柳湖五闋

湖中新水照春輝綠徧垂楊千萬枝此地得非名細柳暖煙偏照亞夫旗

閒駐春旟玩碧潯波光杳杳樹陰陰便將塞下風沙意回作江南煙水心

浚湖栽柳重城下弄水攀條三歳中誰見使君欹防處鴨頭波上雪花風

弱柳毿毿湖上天天靑湖碧此畱連東方千騎浮雲駿折得春枝便作鞭

昔人楊柳詠依依曽與徵夫說戍期看盡春條君莫嘆湖邊雨雪是歸時

三年

三年宦牒托東侯旌蕩危心斛貯愁一命鴻毛徒許國單身螢火若驚秋

鄰郡移書覆獄

堀堁徵塵敝客裾曉盤貪飯魯人蔬多年養病先黃老豈辧司空城旦書

漢南使君數以公醪見問

江上春陰柳萬條離人無處不無憀阮生塊壘胸中極故待兵廚著酒澆

重陽前二日喜雨答泗洲郭從事

晚秋嘉樹潤焦原楚老相歡萬井喧須信甘膏皆帝力使君虛憑黑熊軒【予下車六旬而防甘雨非百里隨軒之應明矣】

雨洗淮天旱始摧正堪憑逺上髙臺萸津菊潤齋醅熟共助重陽辟惡杯

相國寺祈雨馬上口占

靑鴛剎下天香集丞相車前佛月低知有風人無限思火城催向五門西

黃羅

宋明帝病甚詔禇彥回到曰召卿欲使著黃羅耳黃羅乳母服也謂令輔導幼主後與袁粲同受顧命云袁禇聲華約略同到頭忠佞兩成功先皇謾賜黃羅不識明眸有貫虹

李樹

曽見繁英出縹墻更將朱實奉華堂蹊桃得地偏相映莫損淸陰欲代僵

二月一日次利州見桃李盛開

蜀天寒破讓芳晨雪蘤霞跗次第新解把淸香與行路教人長憶故園春

祗答晏尙書懷寄之什

赤白邊書費坐籌尙餘淸暇寄防搜知公擿句多情意虛憶盧諶唱和流

寄君貺王學士

雞檄防邊未得休久停歡酌爲前籌良辰並賞何憂晚他日三公尙黒頭

齊云亭

憑髙徙倚不成下把酒直送斜陽矄遮回西北望鄕眼遭个亭亭車蓋云

歸云片片鳥行沒晚日寸寸城陰生林下本無蘇合彈棲烏何事向人驚

中屏燕侍郎煙嵐曉景

澹峯危木掃天春靑到屏端憶故人一丈輕綃千里思爲君今日拂流塵

桃

春香搖曵夏陰繁蹊曲愔愔靜可攀不是仙園三食罷何緣靈核到人間

絳蘂迎春五出齊開時未識早鶯啼不應盡占遊人賞畱取餘芳付李蹊

爲就東君得早紅年年開趁落梅風淩寒拂曉相看意爭合尊中放酒空

荒齋晝坐爲鳴鳶所聒

喜鈔寒鴟六翮輕蕭條墟落恣飛鳴屠鄰腐肉知無限少作揚州餓箭聲

海棠

萬萼霞幹照曙空向來心賞已多同未如此日家園樂數徧繁枝衮衮紅

行藥

日烘霞底未成昏拊物驚年並慘魂李樹巳僵生意苦秋虫何忍食桃根

落花

前溪夜雨錦裝紅墜萼殘英繞暗叢巳與吹開復吹謝無情畢竟是春風

蟬

曉腹淸呼飽露津本求仙蛻逺囂塵貂溫範蜜非吾族枉共花冠托此身

答梵才見賀忝承旨之作

玉署重來訪舊遊蟠桃熟徧碧城秋不知身是眞仙未上到鼇山最上頭

春日溪上

溪上和風吹薄雲溪邊花木亦欣欣州人未散煩攜酒行樂先須讓使君

春日溪上示南正四首

春云拂拂柳揺搖盡日相望似見招此意只應人未防自持杯酒上溪橋

少華山頭雪未消東風先已入花梢今朝懶到溪邊看林下流鶯似見嘲

莫言雨後長蓬蒿恍惚溪邊見小桃待得數朝開爛漫更須防避晚風號

繞溪臺榭據丘陵試對春風日日登蘋藻鳬魚無舊恨主人今是桞吳興

防春溪上

溪上防春春巳來小桃初似剪刀裁今朝判與諸人醉暫見芳菲眼亦開

挾彈林下

挾柘行吟渉庾園鵲林驚繞果林寒幕中病客殊眞俠虛費遊童逐彈丸

甲申歲首

故歲時光漏中去新正甲子捲頭開迎新送故秪如此且盡燈前藍尾杯

四日泛舟馬家園

淺蒲垂蔓兩厓深閒刺煙篙到碧潯防待乘春畱褉帖茂林修竹似山陰

觀鄰人賣餅大售

初日關門照上旌芬肴無算客庖盈本源漸大囊錢足不復還家唱渭城【昔有窮人常歌渭城樂後本源旣大心計轉麄不復唱渭城矣】

曹景宗

快馬如龍度埒塵射麞放飲借汀蘋鼻頭出火風生耳寧願揚州作貴人

秋夕不寐

風褭危檣浪拍船三更殘月下空離鴻過盡啼烏困猶自愁人不得眠

八月望夜不見月有感

素波涼暈淡層城怊悵三年此夜情【在淮南三年逢中秋俱不見月】獨捲疎帷成黙坐暗虫相應作秋聲

九旻含爽助淸輝萬里重陰誤賞期正恨浮雲無意緒世間偏惱最明時

北墻董羽水

萬疊雲濤墨海間天機地軸共回環悠然便有滄溟意況在靈鼇首冠山

馮家溪二首

穿竹防溪到窮處一寒碧澹無情誰令巖竇有髙下瀉作潺潺鳴玉聲

疊甓分渠激磑輪雪噴余澑下通津莫辭滿掬云湍碧聊灑徵夫纓上塵

哀江南

病魂招淂未渾全暝倚秋屏豈是襌一夢忽成霜蝶去艸深三逕若爲眠

化斯文念賈生精神雕琢坐寒更一書艸就兼衣臥恨煞東方不肯明

龍山戲馬賞秋光多少新詩入錦囊磨滅英雄豈勝數千年依舊一花香

池蛙

越國車前矜勇甚子陽井底太驕生乘時不羨云溟樂口作儀同鼓吹聲【齊張狗兒將拜儀同口自作鼓吹聲】

景文集卷二十三

欽定四庫全書

景文集卷二十四

宋宋祁撰

七言絕句

和中丞晏尙書憶譙渦二首

幰幰行艫破練光提鞭舊岸接回塘使君幾作臨波醉猶使當時問葛彊

春波漫處防他浦晚潦淸時覓故州使舸忽歸心賞罷後來風浪但驚鷗

重陽不見菊

戱馬佳辰菊未黃有人惆悵獨持觴心知不作怱怱意故欲淩寒報早霜

蜀地秋髙未擬寒翠苞如粒露華幹重陽已過君休恨畱取金英晚節看

栁絮

萬縷金長暖絮縈雪干云困徧春城衝風力盡飛應怯試與鴻毛較重輕

儒林

窮巷空傷老治經由來命薄是諸生正須盡力排黃老刺彘才能得利兵

江上阻風

百尺危檣倚曙空古祠簫鼓隔丹楓誰將一隻仙人箭換作樵溪旦暮風

招希元奕

飽食南榮曝晝防小星聨影入枯棊座賓只待王郎至爲判南風不競時

冒晚歸馬上口占

滿蓋繁聲結暝涼獨軀歸馬向間坊囂塵暫息非無意半作衝泥污錦鄣

雜興

不學詩書君勿嗤人間情僞古難知第看陵麥靑靑句盡是當年發冡詞

商君要術惟彊國孟子深心肯信書大扺空言是糟粕斵輪甘苦定何如

讀桓伊傳

上前奏笛串奴髯自倚哀箏詠刺讒太傅一聞流涕久使君於此信非凡

途次淸明

漠漠輕花著早桐客甌粥對禺中遙知闕下頒新火百炬靑煙出漢宮

三月晦日送春

倐忽韶光第九旬無花何處覓殘春長繩萬尺非難具誰與天邊絆日綸

朱云傳【案韻語陽秋作詠漢史】

朱遊【朱云小宇】英气凜生風瀕死危言悟帝聰殿檻不修旌直諫安昌依舊漢三公

七夕

烏鵲橋頭羽蓋移秋風長有隔年期七防終日難成報不是星娥織作遲

庠局觀書偶呈同舎

蠧簡時披落暗塵晝牕風冷冰蟾津不須長嘆夫差事恐有鄰房儳和人

和人禁中作

前殿籠童晝鼓賒對論兵食近袍紗此時刻意言頗牧不爲雲中首級差【來詩云可能頗牧不重生】

題北郭巨然山水

鈿防峯頭矗太虛逺帆遙岸水平鋪不知眞到云波上得似工毫可愛無

叢祠樹木尢岑蔚

祠凴怪神樹不伐樹得岑陰神托威鄕人奠酒女巫醉祠樹不知誰是非

西壁畫松

數株森立寫皴堅霜骨鱗膚千萬年秦帝從官徒自苦取封不及大夫賢

對菊有感

吹菊佳辰念物華顏生不飯重咨嗟故園舊種猶存否露損風揺著幾花

淮山

不見當年叢桂枝空山崄崒但霞霏眼看春艸萋萋徧身是王孫未得歸

答道卿舎人桐竹之嘲

桐竹連云阿閣西修莖濃葉蔽璇題本來鸞鸑排翔地正恐羈禽不借棲

竹

除地墻陰植翠筠纖莖潤葉與時新賴逢醉日終無損正似得全於酒人【種樹家以五月十三日爲醉竹日移之多盛茂】

擬西出陽關無故人

中栁色醉中迷上馬彎弓散馬蹄陽關門外故人逺獨有殘陽相伴西

人日

防勝香羮樂上春我懷前事悵佳辰瞿曇尙笑浮生假況鏤黃金假作人

早秋二絕

斜規脈脈霞底去早涼蕭蕭林際歸年華揺落適誰怨伯樂燕子東西飛

離騷何苦怨鶗鴂鶗鴂本因搖落鳴寒蟬驚鶴亦無謂要是愁人聞自驚

驚烏

逺夢回時路已迷三更霜月倚樓西驚烏有底無窮恨取向琴中作夜啼

柏樹

昔記孤根百仭溪何年移植對芳蹊雲巖烈麝相思久悵望淸香未滿臍

翠柏童然雜蘤間簿書餘暇獨來看不須更共春葩競畱取靑靑待嵗寒

木芙蓉

寒圃蕭蕭气収斂房障葉似凝愁情知邊地霜風惡不肯將花剰占秋

晚春

露花裛裛開還徧風絮飛飛去不休春解無情春亦老欲將寥落與誰愁

房陵舊第

謫去房陵席尙溫回看北第已消魂當時賀廈翩翻者今日張羅不過門

蘆

裊娜修莖靑玉攢鳬翁濯罷翠痕幹湘君直寄江湖樂要作風汀瀬看

我慙散質山中養君結孤根江上來相對中園兩無用菇蘆何處有奇才

溪蘆得種庭軒下翠色𨿽新野色銷要待九秋風後冷梢危葉作蕭蕭

過玉蓮湯

平日宮中賜浴時玉蓮香目湧華漪錦鳬繡鴈今安在汩汩余湯自入池

出野觀農二首

杏蕊菖芽正及春風煙萬頃縹陂勻果然莊腹三飱飽悒悒深耕不顧人

炊饟中林煙火遲勸農官吏駐春旗蓬蒿意盛陽膏動正是陳根可扳時

過摩訶池二首

十頃隋家舊鑿池池平樹盡但回隄淸塵滿道君知否半是當年濁水泥

池邊不見帛闌船麥隴連雲樹繞天百嵗興衰已如此爭教東海不爲田

危語

奔車下山朽索轡倒行垂踵臨無地棊子十二卵相累手探驪珠觸龍睡

樂府

花外超超百尺樓碧簾深下蒜條鉤石城何似盧家好曲裏分明兩莫愁

次望喜驛始見嘉陵江得予友天章張文裕西使日詠嘉陵江詩刻於館壁有感別之嘆予因戱答二章他日見文裕以爲一笑

江流東去各西行江水無情客有情此地懷歸心自苦不應空枉夜灘聲

東流江水鴨頭春南隔髙原背驛塵便使灘聲能怨別此愁不獨北歸人

入蜀

劍峯重疊抱巴天從昔姦雄竊慨然白腹黃牛余讖歇漢家尋用五銖錢

除夕作

四十九年今日到來驩往戚是歟非牀頭周易有深意自此恐須三絕韋

夜分不寐二首

晴缸紅花久未落耿耿秋思饒端倪傾荷破月共天防女子墻髙烏夜啼

西風已飄上林葉北斗直掛建章城愁人底事最堪恨絡緯啼時無婦驚

禦愛山

翠嶂奔騰一气閒六飛畱賞暫怡顏君王艸艸非眞愛心愧東方檢玉山

詠史

一馬浮江擁瑞圖靑規羣彥掎長裾本緣獻替居門下不爲江蝦與防魚

偶記洛下舊遊

洛陽三月見梨花遙認淸香識鈿車今日風光兩無賴莫愁應已嫁盧家

虛名

身外虛名莫妄求彊關事事判悠悠試看云將三年役止博鴻防一掉頭

早春近野

紫苞如紐綴楡繁春意愔愔徧近原霽嶺浮煙含縹翠泮渠新澑變淸渾

題朱四郊墅

菌閣平窺倚杵天綺塍鱗隰逗春泉誰將六國黃金印擬換東周二頃田

呈成上人

佛國天花兩送春嵗因何意重相親勞師且置彌天論鑿齒今才敵半人

熊上人見過談理頗未得盡憶王侍郎共加研討

柱杖蕭然陋廡開苕花熬緑淺浮杯淸言未到忘言處正待裴家驛騎來

讀巷伯章

孤節區區是愛君危言未逹已危身豺牙虎爪銛於劍不爲詩人食譖人

野路見棠梨紅葉爲斜日所照尢可愛

葉葉棠梨戰野風滿枝哀意爲秋紅無人解賞如丹意拋在荒城斜照中

小荷

踏溪分藕養新荷鈿蓋斜臨瑟瑟波自是天姿不污著水深泥濁柰君何

月桂

月面鋪冰不受塵緣何老桂托輪囷吳生斫鈍西河斧無柰婆娑又滿輪

晏寢

栩栩莊園夢正酣曙霞分色照東南閉門更費當闗報已是嵇康一不堪

小池

細澑沙渠逗曲池碧潯餘潤漬蠙衣風休浪靜如圎鑑時有文禽照影飛

雪裏尋梅

雪裏逢梅近臘時梅姿雪態兩相宜羨君此處畱淸賞看徧溪頭南北枝

戱答天休【元夜天休移簡云薄暮卽還家繙老書酌酸酒以自娛耳】

老書堆幾寧堪讀酸酒盈樽不用賒料得君非貪九錫短轅長柄趣還家

紅蓼

花穗迎秋結晚紅園林淸淡更西風纖條盡日差差影時落釣璜溪水中

泛渦水二首

川上輕風正滿旗幽情不憚進舟遲蘭橈過後汀洇合卻見驚鷗自下時

漠漠新茸上渚蒲日痕波態共涵虛無人解作江南曲荷底田田自戱魚

除夕

一杯芳酒夜分天萬慮勞勞耿不眠明日新春到何處菱花影裏二毛邊

望仙亭北軒晚思

北顧吾廬安在哉天涯望眼到天回碧雲向晚無情合思殺離人未肯開

中秋夜不見月二首

天上浮雲不肻歸憑軒坐惜桂華西一年此夕無窮恨只是城鵶得穩棲

萬里重云晦玉輪兔孤蟾逺托霄垠世間未必皆同恨亦有居心不淨人

秋塘敗荷

去時荷出小如錢歸見荷枯意惘然秋後漸稀霜後少白頭黃葉兩相憐

東亭

櫺檻餘涼日未斜海天相合碧無涯樵風不動檣烏靜時見孤云伴落霞

溪上

杖筞溪邊興盡歸片雲何事逐人飛飄然自是無心物欲去還來上客衣

秋園見蝶

撲粉曽過宋玉墻一身生計托流芳不須身結東風怨秋菊春蘭各有香

送葉蘇州

臥錦簮花飄夕棹兩吳芳樹隠春旗爲尋劉白髙吟地酒熟螯香左右持

濠上

惠非蒙叟叟非魚濠上全知魚樂無春山末深魚易樂要須眞樂是江湖

對獵

黃山橫騖曉成圍後騎蕭蕭萬弩隨當路豺狼宜一發不須回首問狐貍

九日食餻

飈館輕霜拂曙袍糗餈花飲鬭分曹劉郎不敢題餻字虛負詩家一代豪

黃葵

黃葵貴麗不夭饒一朶新晴松下髙還似邇英臨黼座曈曨暁日照天袍

山橙花

故鄕寒食荼蘼發百合香濃邸舎深漂泊江南春過盡山橙仿佛慰人心

九日憑髙有感

把酒憑髙念嵗華此身流滯屬天涯故園叢菊無人賞露壓風溪只自花

春帖子詞

皇帝閣十二首

東郊迎气罷暖信入嚴宸暫遣星杓轉令知天下春瑞福隨春到穰穣正似山君王寛大詔自此徧人間縠管飛盡金胥刻漏長歡情與和气並入萬年觴日華初麗上林天殿裏春花百種鮮驅出餘寒還故臘収回和气作新年

望春臺下春先到獵獵靑旂倚漢宮水自北涯生暖澑花從東面受和風

蒼龍東闕轉春旂綷羽林梢最早知靑帝回風還習習黃人捧日故遲遲

春風長樂地春仗大明天春酒皆千日春枝卽萬年陽和今日到景物一時新陛下南山壽長迎千萬春天上春先徧世間人未知黃金妝栁蕊紅宻防花枝水暖蛟冰解灰飛鳯管和陽春與皇澤並付女夷歌夭矯蒼龍引翠旌君王暫報出郊迎勾芒一夜催春到萬戶千門歌吹聲

宜春苑裏報春回寶勝繒花百種催瑞羽關關遷木早神魚潑潑上冰來

皇后閣十首

靑郊迎淑气華闕報芳辰瑞木梢梢變珍禽哢哢新春前已嵗換歳後始春來防燕隨宜帖繒花鬭巧開暁天春气淨融融飛入天關第九重靈沼水生初報鴈蓬萊云暖卽從龍

宮裏春花才灼灼殿前春防已峩峩東風盡解天池凍不及君王慶澤多

誰道春從何處來只從金闕徧瑤臺蒼龍便入時巡仗玉液還飛行慶杯

嘉祐隨年至皇恩共气和水痕冰處動煙思栁前多曉佩揺蒼玉晨旂亞翠斿新年好春色今日滿皇州暖碧浮天面遲紅上日華寶幡雙帖燕防樹對纒花迎春寶勝挿釵梁拂鈿裁金鬭巧妝上作君王萬年字要知長奉白雲觴

雙闕鮮云抱日光朝來春意已昌昌先從太液催波緑後到靈和報栁黃

夫人閣十首

雪罷云初暖天和日便遲玉樓新燕子禖下記來時春從何處生先覺滿瑤京冰解魚鱗散雲飛鶴態成春天麗春旭春酒獻春杯樹待瑚鬭花須羯鼔催銀闕崔嵬對未央春來始覺好年光風生禁苑無窮麗日向仙壺一倍長

東郊移仗曉迎春已覺輕寒不著人天瑞穣穣君澤美並教和气助佳辰

春闕風光麗春城歌吹喧瓊蘇獻春酒金薄鏤春旛瑞歷嵗惟新物華春可愛雪盡林弄姿冰銷水生態新年十日逢春日紫禁千觴獻壽觴寰海歡心共萌逹皇家慶祚與天長

日照觚稜萬戶春細風輕霧淡嘉辰一畨宮栁黃煙重百種盤蔬紫甲新

玉管輕羅和气動土牛靑幘報祠歸仙盤取露朝和藥舞殿裁云暝作衣

余在北門時每立春必前索宮中春詞十餘解今逢玆日塊坐州閣追懷舊題續作六章

漠漠春從天際來春旂巳在望春臺寒銷嶺上容梅落暖拂江南放鴈回

淸曉東郊轉翠輿蒼龍驅暖入儲胥便回天上陽和气散作人間寛大書

星杓夜壓禁城東葭縠晨飛玉管中撲撲煙花千戶暖嘈嘈歌吹九門風

漢宮節物重年華寶勝迎春綽綽斜不待東風吹煦力剪刀催出上林花

故嵗猶長新嵗晚東君破臘便回春花枝稍稍暗紅上已覺輕寒不著人

樓角紅陽上翠旗釵頭新燕一雙飛天將美景催行樂剪盡春云作舞衣

景文集卷二十四

欽定四庫全書

景文集卷二十五

宋宋祁撰

奏疏

詆五代篇

臣聞王者握命紀操斗憲題期立象中天稱號必有積徳之祐上凝霄極不謀之言下謡人口或捍禦大患甚享其樂或勤勞累世後乃有興是故勰气徯應則泄爲曠瑞洪休震動則耿爲烈光塞虖天淵施虖金石震如雷霆燦如日月所以神明其位鞏固其祚乘雲髙躋與天同貴大業旣定垂世長久後世𨿽有僻王昏主猶得防業而安爲此者非他君道得而本基固也臣艸茅狂闇弗達大體不敢防太古之事角無用之文竊怪土徳之衰五代狎主何五代無道之短而先王有道之長也試迹其事儻見其端乎先王之興也咸有絕異之姿甚徳之度聰文惇敏淵泉博厚又有格天之佐恢其謀鷹揚之旅輔其決尙或憔然中昃穆然深拱瞿然如弗克葦然而自戒同寅協恭致虖治平五代則不然臣主不肖媮爲一切自謂縮取備物妄投天隙庸人蹶張者列侯土中涓刀筆者建宰相材不逮古謀不經逺乃葸葸然相與臥積薪之上倒太阿之柄操持失統斃踣不振一夫大呼天下合而軋之矣先王之始王也以治易亂以寛代虐人情莫不欲逸因以輕其勞人情莫不欲生因以逺其死賞未始由情而僭罰未始爲私而濫其攺制也使日就於正如行舟焉𨿽不截流漸靡而往其易俗也使嵗安其教如種樹焉𨿽未驟益有時而大是以四海洗心於更生之辰萬民翹首於整綱之防五代則不然觀釁以動乘時並起桀詐桀亂濟亂拯人於溺而水益深投人於焚而火益熱収聚不逞裒合失職之徒以爲謀主剽刼民屋略奪金珤之聚以恱武士刈民之命若艸菅然視邦之易若置棋然大欲得矣終不知嬰亷愧反仁誼程天下之豪革馬上之治徒乃戮無罪以威下爵匪人以恱眾將軍臭乳都尉爛胃民不見徳惟亂是聞故下利其亡上階其亂𨿽勃然而興亦勃然而廢古之王者皆父事天母事地子育人明徳卹祀祈天永命以垂無窮之烈五代則不然誣神沒禮或不郊見禨祥雜揉不可方物童山斬木空虛地藏殺人盈野流血漂櫓是以父含隕蝕之怒絕其命母馮震防之威告其變子乘捐瘠之亂挺其亡不過一傳再傳陵遲防紹矣古之王者攺姓易統咸有以損益其政故夏之敝以野商人救之以忠商之敝以鬼周人救之以文故前車巳覆而後鑾攺禦彼琴不調而此瑟更解五代則不然自唐家失禦藩帥疊侮朝疏封寵夕希姑息甚者自裨校而下徧置私人招來亡命隸於牙帳因國府庫煽其異圗鳥聲獸心陰相鳴召緩且慠法急則稱兵否乃熂山封水與民爭利方駕兼兩輸貨無厭靦面防極鈔食求飽孰知有伏節之誼死綏之守者哉及罪盈情得仰藥伏刃屍元橫分噍類滅絕矣五代親罹其難終不知損權柄塞觖望平鐫其邪心漸出於公路以謂勢之適然亡具甚矣自五代去雒卽汴建爲都邑北據大河西掩函谷東漕淮泗南馳陳蔡皆天下勁兵處也地形便利鎧馬犀勇五代不乘時角力削平天下犁其庭掃其閭蔪去不義諸侯以虛其國方且徧舞樂禍沐猴而冠遂使僞劉孽李麼防數子限長江捶阸塞闚髙岸逾短垣倔彊跳梁坐餙邊幅以黒子之地與中國抗衡臣有以知五代之無能爲也乃炕龍絕气非命之運故天殃巳加矣臣昩死臣聞夫吐珠於澤人誰不含集烏之屋理無妄止是故太祖乘五精之運契三神之驩起而有之撥亂世反之正天下所以無敵也且太祖以夏禹之敏成湯之武文王之小心漢髙之大度又荷上眞之眷付畀四海虓虎鳬藻之師效其力負鼎前箸之臣贊其務受命之後寒心銷志不明求衣南取吳西取蜀荊湘閩越以次誅剪靈旗所指黃鉞所下若震聲蜚響云撤席捲日出海隅防不砥屬輿櫬銜璧赦而不誅者嬪然成行悍將驍帥驕而弗制者旋正其法萬邦止景羣饕檢情剗其戾文蠲其苛制重惜府庫弗崇宮室軍𨿽數出民不加賦是時少府水衡見錢多矣而又法明令具吏知所守與天下更始者大功數十臣所不能盡道夫不鐘大亂之剡無以啟至聖不當弗友之壞無以建明徳秦刑塗地炎漢繼之厥或享國四百年隋酷稽天黃唐受之厥或享國三百年五代殘殺我朝承之斬除亂徒肇立人紀卜世垂祚與天無窮此上帝所以重景命與聖人之厚也詩云商監不逺在夏后之世五代有焉又曰上帝臨汝無貳爾心我朝有焉𨿽區區唐漢不得並日而語矣

贊曰朱石不君漢周亂倫殄我龢气煽爲妖氛地厭流血天防戰塵長蛇薦食險鹿橫奔六國弱姬三戶亡秦皇矣上帝哀此勞人戮絕亂命光啟聖眞

選郡牧篇

昔王嘉之言國家有急取辦於二千石二千石尊重難傾乃能使下臣嘗以嘉爲知言夫王者靖居九重之中獨運大鈞之上𨿽有喟然愛利之意下無由知𨿽有曠然寛大之令民無由暁故臨遣二千石以鎭郡國使其諭上之意以撫下防下之情以聞上上下之際沛然無壅此刺史所以與國休戚天子所以授任防成之意也宣帝曰與我共此惟良二千石乎故授受之間不得不愼國家茂稽天秩祗建王僚諮循吏以作民師進正臣而端治表畨休遞上以仁佐賢振振焉鷺羽之集西雝孑孑焉旟千之紕良馬可謂得人爲盛當事立功然而政不加平訟不進理罪罟逾密淳源寖漓其一端殆二千石責任之不至也請試言之自太宗右文眞皇執競陛下以光華重協淸和有聲奮揚乾剛總擥天縡戎索不警方內乂安邊吏耳不聞檀車之聲齊民目不睹贏糧之役四十年矣故所倚於二千石者特皆簿領之期防獄犴之文致無益之細政不急之常務積習成敝以爲二千石之職適如是耳故所任之意愈薄所假之權益輕或數月輒遷或期年罷去送迎新故旣巳騷然斷盜詆欺寖亦隨發且又惇薄參進廉鄙並塗非有法度可循條教可紀也𨿽詔制凝密法网周設適足使中才懷疑內顧下才畏罪求免懷疑旣功無必成求免亦無所不至矣授受若是國何賴焉臣願一二以條其失臣聞春秋之義用貴治賤不以卑臨尊何也上下有級則勢不陵表率素定則人知信伏見今列郡四百皆雜取朝著以充守尉不課名實不覈賢愚第以久次一切署遣𨿽文敏肅給不絕於位而疲駑貪冒相防以多是使泥滓久濁淸流稂莠寖害良稼臣故曰所任之意愈薄意薄則官賤矣所假之權益輕權輕則器卑矣威權旣奪而欲使人臨難伏節義不內顧不可得也古者重名與器非爲以虛尊加之欲一民之歸系民之志而後可使也夫上有常貴則觖望易裁下無偸令則善化日聳習安其教中道若性故使之忘勞悅之忘死蹈白刃赴滄海不辭也其惠之有素治之旣定今則不然賢不肖魚貫悉材諸位名姓狀貌未簡上心循言治行弗允淸議直使之模表千里宣贊五教其路亡繇也夫生齒日盛辟防日廣而不講禮誼以示之崇軌物以納之愼官司以式之欲望龔黃之政術召杜之治最沒世不可見也且水旱天所代有兵革邦之常備假一有緩急則經度財賦倚辦於郡國也安靜方略借威於守尉也背邪趣正勞而不怨系之於廉恥張而風俗厚也三者治之大而二千石爲之本豈不重乎又況風澆化污政垢令翫人不向誼家無完行秉偸薄之意待不擇之官持益輕之權化巳敝之俗臣不見其易也陶唐三考黜陟則九嵗矣天道五年大備則再閏矣漢家勵精政道而苦守令之數易其治入髙等皆賜金增秩以慰厚其意由是而談郡守之屢遷亟罷古所弗取平津侯曰揉曲木者不累日銷金石者不累月自謂期年而化尙竊遲之臣以平津虛爲勝談以邀誤賞可矣非極摯之論也治民之意異於是焉先威以制其情後教以定其志信浹肌膚恩淪骨髓然後示之君臣之義父子之節曠然一變導之正路不數十年民亦不信金石曲木無情之物一化不變故易制焉民者生之靈也教者民之紀也不植則僵不修則壞憚其慮始必怠樂其旣成則安故曰難艱之業當累日也臣願國家與大臣試圖其事遴揀守尉必得其人辭去之日缺半日之間賜前席之問陰察其言退攷其行練覈得實矣然後久嵗月以效之必誅賞以信之其治理轉聞課品尢異者賜金增秩略循漢家故事公卿空乏以次升用悉罷期年數月之命不専當務細政之責使其禮讓興於民淩慢之心絕矣賢才安於官苟且之心塞矣萬一邊塲有重鋂之警畎畮有二鬴之困則斯人惟上所命順指如意豈不快哉贊曰良二千石教化是職出輕授理與愼擇千里模表十行方國天子是毗吾民滋殖

本風俗篇

夫民聰明精粹內函五常之謂性剛柔緩急外系四方之謂風好惡捨取悅隨上教之謂俗聖人知俗之易失故建之以師表壹之乎中和尊尊以示恭親親以教愛悌幼以訓慈先長以興讓示義以尙忠嚴刑以威亂然後可與適治平之路興愷悌之源故紫服長纓潛移二國廣眉匹帛爭尙四方水任盂圓艸逐風偃傳曰上有所好下必有甚者惟陛下體幹之粹縦天之能堯言成典禹身爲度堲讒說放壬人重力田憫庶獄卹祀事愛民力定心而物自服三年而言乃驩卽位已來未聞有弋獵之娛聲色之邇也每方蠟遘沴毛澤徴愆則必瞿然克躬怛然振乏逮鰥寡協孤終率人以仁摩民以義禮注其耳目樂淪於骨髓所以訓齊天下之理甚備然而道化猶郁俗態尙陵其故何也殆郡縣之官類多俗吏因陋就寡拘文牽義未能丕揚陛下之本意暁之於民也是以百里不同風千里不同俗長民乏不二之懿比屋無可封之期父子徳色於耰鉏防鴞惡音於桑黮齊民輕徙異物屢遷故臣前已言郡守擇任之不精乃今復見縣令授受之失實也臣聞古人有言郡守縣令民之師帥師帥不賢主徳不宣且陛下所與治斯民無愁嘆之聲驅一世於仁壽之域欲安責乎上宜倚於州下宜委於縣是縣令郡守與王者分挈教民權也今之縣令職廝祿薄與匹庶無異非才能駑頓卽齒髮耄耋力事上官應塞詰責之不暇何與論繩墨之外語教化之原哉此不稱陛下之治一也就使豪英之士薰白之人欲行樹風作爲條教懷誠秉義告之話言而盜憎主人更見指目權輕不足自鎭民蕩因以忘反故四維張而不具皇極建而未協此不稱陛下之治二也禮以防欲樂以和情政以正名刑以禁暴四者相須而行未有知其所由來者也今之吏治一切以法驅之媮合苟安日闋而已非有長幼之序和樂之節防愧之砥孝弟之行以漸化之也是以風尙頽替姦僞波煽棄禮者無畏犯義者不刑上下相敺以多自證此不稱陛下之治三也自文考向學髦士聚朝廟堂謀謨朝夕獻納詔令所下皆際天人之分據古今之誼兩漢深訓五典常道而縣吏膚淺類不能暁而欲使下情無壅大教胥洽人人感知上意不可得矣此不稱陛下之治四也由是天秩久紊邦教彌翦賢者恥其冗則不事以爲髙愚者甘其疲則厚斂以自慰孰肯爲陛下懇懇於収養孜孜於教導哉臣以爲當今之宜莫如按舊章定新制悉取朝著使典民社厚其祿以責其亷醲其賞以規其效百里之內有能興儒術辟污萊明論詔恩勤卹民疚順孫孝子日以眾多者爲髙第逮捕盜賊擊搏豪彊租更先期獄訟無濫操切下吏文符如流者爲中第因循故常無所澄正不能興譽亦無用咎者爲下又重選良二千石使互相帖領數年之後上計大此且觀其能三第中者擢於眾而選之不中者罰其劣而遣之益儲時才以待官乏陛下於此炳焉興三代之化巍乎建千載之問使術有序黨有庠嵗時以鄕飲酒禮而綴其驩時時頒牛酒以勞力田孝弟卹鰥寡問髙年建爲成規授以方國上有龔黃之守以承藝極下有蒲宻之令以勤宣布出令若流水傳命如置郵陛下髙拱以取尊名不勞而定大計推放四海而準四維泰山而安風俗惇龎猶家至日見威神振疊若雷聲淵黙掃除五代之迹而悉去之簫勺他腸平鐫粃政化業一定千百載咀馨實挹淸名者歌吟不絕寧與勞心於內無成功於外者並日而語哉臣故曰俗失由於官邪郡守是已官邪由於任輕縣令是已以犬馬畜之彼將犬馬自爲也以滅裂耕之彼將滅裂報我也君以民爲本民以吏爲師民不知教則國本易搖吏不奉承則君命幾辱且不材之士自知爲淸議所去甘心處賤忘懷廉槪欲使之撫民屋興化條不爲國取侮者無幾矣

贊曰震驚百里王法是擬建爾縣公凝我民紀官者寖輕治聲沒振不念牛刀遂傷獸錦

絕禁忌篇

臣聞爲川者決之使導爲民者宣之使言以言爲諱最國之患也昔姚虞能聳其徳以被四表禹戒之曰無若丹朱成王克勤其身以膺天下周公戒之曰無若王紂此兩人者非不知二後睿聖之親事也非蓋君之美而不稱也非邀忠之名以取髙也以爲神器之重元首之尊必推之大衰乃可與言盛必懼之將亡乃可與圖存故夫臨層崖不測之深𨿽勇者知畏足九京空墟之上𨿽昩者知哀舉危亡絕滅之世𨿽上聖或懼是以舜成王知苦言之可以發憤治體切而不愧也禹周公知至訓之可以鞏固後葉發而不疑也古者大夫規誨士傳言庶人謗商旅議於市百工獻藝位寧有典倚幾有諫禦有箴史不失書蒙不失誦近獻其謀逺達其聰神明不遺而徳被天下也秦暴漢雜禁忌始興誹謗坐誅妖言有法宣帝中興之賢主寛饒以五帝之刻屍橫都市章帝東遷之長者梁鴻以五噫之刺身竄海嶠是時网目已宻而言路未榛故劉向引驪山以諭成蔡邕指七國以諷桓轉移大謀多所毗益當時君上亦不拘忌爲急故文帝之詔曰不敏無明久臨天下朕甚自愧明帝之詔曰方今上無天子下無方伯又反支日許上章奏斯亦罪已克躬之明效故功成當世名昭萬代不爲諂子也且夫諱亂無益於治而諍臣爲之杜口文惡有害於善而佞人得以取容始皇推一至萬胡亥惡言盜賊不能救巳危之基宋明給三百年期攺騧避禍不能損速顚之運由是而言則小數禁忌之不足任亦巳明矣故善君人者曠然深鑑其失忻然樂聞其過謀及藿食擇於狂夫謂天命難諶則勤勤不寐以趣太平之路謂人心惟危則栗栗如隕以據大安之勢不諱廢興不隠過失則天下無遺慮人臣無伏言此五帝三王所以克荷鴻名而常爲稱首者用此道也

孝治篇

臣聞火生於木木盛於火有子母相養之道焉火之在气也烝燠溫厚萬寶以蕃在精也宣揚發暢羣幽爭附故謂之孝夫孝者天地之性人之所由靈也聖人因天之明儀物之則所以鎭天下國家凝百度之體者非孝無以用之伏惟我朝炎靈儲暉赤制攺物得天正統爲人元首故感帝所稟繼世尢盛自太祖躬武節對天下太宗右文誼興邦教眞宗建天封垂大章萬嵗之後皆以至孝冠乎大號陛下躬萬國之籍鑑三綱之嚴上承東朝顏色之養追嗣文王遹駿之烈重華之徳斯協三年之言乃驩再駕至陽位躬接上帝仍嵗侑淸廟祗薦徽色所以助宣火徳勤服孝治之道可謂備矣然而禮當行者頗防未舉政宜革者尙憚更張是以善物頽陵末俗澆弛故臣願爲陛下一數於前臣誠至迂未許所言必當猶冀不隠下情極上報之節臣伏見漢家取士有孝亷之科以抗方正茂才之選下詔有孝悌之目以偕力田鰥寡之賜是時人得祿仕咸矜節尙言値模楷行觸規矱以化鄕黨者不可勝計乃至名臣輩出節士相望退修之家進刑於國飴變周原之堇黮革泮林之鴞漢家得人在玆數路今四海之富億姓之醜士不以廉舉家不以孝聞蚩氓無知流俗忘返以爲孝愛之道可得而廢殆非克稱陛下助宣火徳之意也今胡不揭爲科第以勸其來峻之刑章以禁其獘踞砥石磨天下之鈍振大本觀百枝之搖其誰不行樹惇以企旌車之招矣古者天子七廟諸侯五廟大夫三士二官師一庶人無廟祭於室而巳羞不逾牲寢不逾廟燕不逾祭所以盡誠信交神明怵惕淒愴志意嘆息洞洞屬屬而如將見之所以教人思其親示有先也洎唐家有國大臣猶得立廟於京師五代相殘其禮遂廢朝家受命猶循舊章禮𨿽上建型不及物夫大臣國之四體民之具瞻而使亡其等威下與人同祭室之禮殆非邦家之寵也今縱未能惇崇古制猶當斟酌近禮而用之自臺省大臣咸許立廟於私第祿微者祭近位髙者祭逺使四方之士震動其教澡雪其心舉而措之天下無難矣昔之喪親者葬之中野不封不樹後世聖人稍制其禮夏氏以堲商人以槨周家以翣姬旦以祔洛於霤飯於牖小斂於戶大斂於階祖於庭葬於墓諸侯五月大夫三月士逾月有若防者矣有若斧者矣自叔葉菲廢漸用火葬父母之重親舉而焚之衣冠委於煙埃骨肉熾於薪炭神靈防懼何痛如之昔楚敗吳師子期將焚之子西曰父兄親暴骨焉焚之不可彼當紛擾之際尙憚其酷今乃禮義之族習以爲常豈不爲長太息哉傳曰有焚其先人之室則三日哭又孝有傷足者憂律有殘屍者死況夫示逺之典全歸之體幷熖而滅與灰俱冷非名方於傷足而惡等乎殘屍者哉今玆不制其防臣恐孝誼之風由玆微矣臣願朝家明著律令風諭天下絕其委巷之禮以全爲子之恩亦以厭火徳當神祗之心張國維一民俗之變經曰明王以孝治天下此物此志也

詆虛名篇

臣聞天下之譽有不虞而至天下之毀有無方而來古今之常患也惟聖人爲能察之昔荀息晉國之柱楹獻公之肱膂目女戎之內敗耳恭世之前死文恵以讒獲罪奚卓以孽代宗而息不能拂君邪心除國大蟊方且激忠亮之對貫生死之誓終輔二子不食其言是以爲忠也臣謂之不然夫知其所事之謂忠得其所死之謂義苟荀息爲忠則惡來死紂紛如死齊皆可以爲忠矣尾生一介之賤奔三粲之誓水至不去抱梁而死是以爲信也臣聞五常無體惟正爲體所貴乎信者內與道接外與誠應也若尾生爲信則復關上宮皆可以爲信矣此所謂不虞之譽也漢王嘉身備上宰忠正王室疾佞幸之磐互爭大誼而摩切破壞姦黨動寤上心遭主不明僕死牢械何武都上公之重跱廣朝之表當哀帝卽世王莽復用炎昆之焰𨿽始稽天之浸尙防武與公孫祿創外戚之厲階懼帝劉之孤弱圗任端士柄持大政謀𨿽不臧誼亦無愧而班固以爲一蕢鄣江河用沒其身是以爲貶也若嘉武以喪生爲貶則孔光禇淵靦面全生皆可以爲賢矣齊管仲相蕞爾之國膺蕩然之運然而內寓軍令遂尊王室諸侯震動四夷賓輯存亡繼絕首乎五霸微管仲吾其被髮左衽矣所謂爲臣之極摯建功於當年而孟軻恥於願爲曾西慚於見比掦子云亦稱仲尼之門五尺童子羞比晏嬰夷吾是以謂之霸也夫言有累刻無髙而不躋事有算實居然而挺效賢者遭遇異世亦功名殊軌必待堯舜之主此言志士終無時也若夷吾以立功爲羞則迂闊投閣皆可爲王者之佐矣此謂無方之毀也昔君子於春秋求名而亡欲蓋而彰非斯文之監乎

景文集卷二十五

欽定四庫全書

景文集卷二十六

宋宋祁撰

奏疏

論以尺定律【案宋史燕肅言鐘律不調在景祐元年祁時直史館遷太常博士】

臣聞樂生於音音生於律律定於尺尺成於黍得黍不眞尺固不定定尺無準律亦自差而望聲調是南舟溯燕北轅走越愈亟愈逺也故尺短則律從而短尺長則律從而長短者聲淸益上長者聲濁益下淸濁不得其中而至樂遁矣古者神瞽攷中聲而量之以爲之律所以立均出度也黃帝命伶倫斷竹長三寸九分吹之以爲黃鐘之宮然後制十二律以上下求而聴鳳鳴司馬遷黃鐘之律長八寸七分之一太簇七寸七分之二林鐘五寸七分之三應鐘四寸三分之二班固司馬彪說黃鐘長九寸聲最濁太簇長八寸林鐘長六寸應鐘長四寸七分四釐彊聲最淸蔡邕鄭康成杜防荀朂等所論尺有增損而黃鐘之宮要以九寸爲定始朂當武帝泰始中校太樂八音不和知後漢至魏尺長於古四分有餘朂乃部署著作郎劉恭依周禮制尺所謂古尺也以古尺更鑄銅律調葉聲韻後汲郡盜發六國時魏襄王冢得古周時玉律及鐘磬與新律聲韻闇同於時郡國或得漢時故鐘吹朂律以合之其聲皆應時人稱爲精宻惟散騎侍郎陳畱阮咸譏其聲髙聲髙則悲非興國之音必古今尺有長短故也武帝以朂律與周漢器合遂施用之後始平掘地得古銅尺嵗久欲腐不知所出何代果長朂尺四分時人咸服其妙而莫能措意焉朂立千載之下推百代之法度數旣合聲韻又諧亦可謂宻切而有證也而時人掘地之一尺破周漢之二器亦近夫貴耳賤目也隋時始用木尺律而定律呂鑄壊前代金石以息物議惜其制度文議沒於江都無聞焉耳是時尺有十五等一周尺二晉田父玉尺三梁表尺四漢官尺五魏尺六晉後尺七後魏前尺八中尺九後尺十東後魏尺十一蔡邕銅龠尺十二宋氏尺第十三萬寶常水尺十四雜尺十五梁朝俗間尺後周氏達奚震等議獨以鐵尺爲允卽十二宋氏尺也其說曰今以上黨羊頭山黍依漢書律曆志度之若以大者稠累依數滿尺實於黃鐘之律湏撼乃容若以中者累尺𨿽復小稀實於黃鐘不動而滿計此二事之殊良由消息未善其於鐵尺終有一防且上黨之黍有異他鄕其色略烏其形圓重用之爲量定不徒然正以時有水旱之殊地有肥瘠之異取黍大小未必得中按許愼解字黍體大本異於常疑今之大者正是其中累百滿尺非是防古實龠之外裁剩餘此恐圍徑或差造律未妙就如撼動取滿論理亦通今勘周漢古錢大小有合宋氏渾儀尺度無舛古者黃金方寸重一斤今鑄金校驗鐵尺爲近未及詳定防髙祖受命而止唐貞觀中又詔張文收鑄銅斛秤尺咸得其數詔以其副藏於樂署至武延秀爲太常卿用爲奇玩以律與玉尺玉斗舛合獻焉開元中將考宗廟樂有司奏請出之敕惟以銅管付太常亡其九管國朝金石傳自周代世宗常詔王朴累黍定尺以爲律管管旣不便作準之尺寸於今具在而當時實錄不論秬黍未知何用卽加酧定且五代離亂古器蕩然𨿽欲制作靡所緣傍時無神瞽孰敢取中獨非莫知獨是莫曉工乎音者不能言義工乎書者不能察聲信乎音聲之難不可以言曉者也故曰知之者欲教而無從心達者體之而無師方今去聖旣逺知音又寡但取朴準調葉八音屬者太常臣燕肅以律準尺之三分欲爲十二律管而黃鐘九寸遂不得聲更廣空道乃與律應𨿽管內均厚未悉如法然深疑今尺比古差短太常鐘石遂及於淸流至法部轉用髙急臣以爲宜求索上黨秬黍如達奚震之言選其精圓累定寸尺求管得管求聲得聲以所管之聲合周時之準苟髙下符防淸濁無差卽可遂爲定法頒布方國足以示陛下同律度量衡之制脫有與準未合卽乞募知音別用新管參考中聲檢攝羣音制定雅樂庶乎正歷代之謬秕亦何憚焉禮院議祖宗配侑【案仁宗本紀系景祐二年祁遷太常同知禮儀院時上歷代名臣奏議作皇祐二年誤】

臣等聞王者建廟祏之嚴合昭穆之綴祖一而已始受命也宗無豫數待有徳也由宗而下等冑之疏戚以爲疊毀之制使後嗣𨿽有顯揚褒大猶不得與祖宗並列所以一統乎尊尊古之道也皇帝陛下躬孝治發徳音永惟三後之盛烈際天接地而推尊之禮有所未稱明發悼懼圖惟厥衷使攸司得稽舊章開羣議攄懿鑠闡孫謀將以脗合靈心垂榮無極非臣等孤陋所能及已竊以太祖皇帝誕受寶命付畀四海鋪惇爕伐潛黜不端夷澤潞之畔兼淮海之昧東焚吳輿右困蜀壘湘楚閩越請吏入朝當此之時天下之人去大殘防更生卜年長世丕闡洪業太宗皇帝惇受具邇席運下武龔天之討底定太原由是愼九刑之辟藝四方之貢信賞類能重食勸功官無煩苛人無恫怨又引縉紳諸儒講道興學炳然右文與三代同風眞宗皇帝幹粹日昭執競維烈重威撫和休寜北方順斗布度先天作聖遂考夏諺紹虞巡祕牒岱宗育谷冀壤翕受瑞福普浸黎元肖翹跂行罔有不寜百度已備眷授明辟恭惟一祖二宗之烈歷選墳誥未有髙焉者也昔成湯爲商之祖太甲太戊武丁實號三宗后稷爲周之祖文王武王庸建二祧髙帝爲漢之祖孝文孝武特崇兩廟皆子孫世世奉承不輟我皇伯祖經綸艸昧遂有天下功宜爲帝者之祖皇祖勤勞制作皇考裁成治定徳宜爲帝者之宗三廟並萬世不遷宣布天下以示後世臣等請如聖詔至於升侑上帝裒對先謨本之周道克厭典禮昔太宗親郊奉宣祖太祖配焉眞宗肇祀奉太祖太宗配焉自爾有司不敢輕議今二宗同躋不祧之位則禮無異等伏請自今以往太祖爲定配二宗爲疊配稱情適事理實無嫌其將來皇帝親祠伏請以三聖偕侑上顯對越之盛次申遹追之感聖人之能事羣臣之大願此後疊配還如前議昔唐髙宗之上封也以太武皇帝文皇帝配昊天明皇之封也以髙祖配天睿宗配地開元之著禮也髙祖配方丘太宗配神州此二宗疊配之前例垂拱開元之間髙祖太宗髙宗同配昊天眞宗登介丘降社首並以太祖太宗崇配天地此三聖偕侑之明準其嵗時常祀則至日圓丘仲夏皇地只配以太祖孟春祈谷夏雩祀冬祭神州配以太宗孟春感地配以宣祖季秋大饗配以眞宗伏請皆如禮便陛下重宗祧之事鑑照前載抑畏防鞏讓而不專故令臣等得申愚管謹用敷罄惟聖心裁鑑

奏乞減編磬事【案以下諸疏當在景祐三年命官校太常鐘律之時】

準中書送下監鑄編鐘所李照狀爲乞減編鐘十六爲十二事狀後批奉聖旨送修撰樂書馮某等詳定聞奏者右臣竊以作樂制器取象非一本乎律呂播爲音均用在極和要歸協雅而短長淸濁還相損益諸儒駕說各自名家援據經師資爲辧博較其實至孰有定論昔伶倫命律初無配類後防典樂惟取克諧究理益深後人滋惑原聖人立樂之意豈獨執於一方金石設縣屢易其數目鎛縣十二以至編縣二十四蓋八音之器因物制宜歷代相沿遂多創述若弦聲一倍以至於五十律聲一倍以至於三倍或減半以爲得或備數而無害變均度典應和爲經工師常員雅鄭無辧不足以備問對擊考之度第循其故獨何曉於是非周朝樞宻使王朴常造準以考聲律太常竇儼和峴亦經參校論者以爲尺度太短雅聲過髙自此少能知音莫傳其業今止以照素識音律使校定大樂照又調合鐘齊務要和聲察其用心良亦精宻且又請攺編鐘十二以爲與律數而足但學者多所未嫺習周官或乃失傳下議以詢博求至當況禮樂之大典方太平而後備若並采眾說則有防禮聚訟之煩若遽更古法則有事不師古之戒臣考視圖載皆有趣義願聖上覽其意而定焉

論太樂置雷鼓靈鼓路鼓備而不擊及無三鞀

臣按周大司樂之職雷鼓雷鞀奏於圓丘以祀天也靈鼓靈鞀奏於方丘以祀地也路鼓路鞀奏於宗廟以格祖也歷代用焉著爲樂令然則小鼓爲大鼓先引得作樂之漸故兩施無嫌也國朝崇薦郊廟但設各鼓於樂縣之內備而不擊夫有鼓無鞀於禮已闕設而不用在闕尢甚蓋上襲五代抏敝失傳有司持循罔暇論討臣以爲可詔本署稽舊典訪遺法作爲三鞀以備大樂祭祀之際其鼓若鞀皆使縣工播而擊之用諧音節如此則器備禮完神只來格矣舊說鞀者如鼓而小以木貫中作柄雷鞀柄各四枚爲八面靈鞀柄各三枚爲六面路鞀柄各二枚爲四面旁以結皮爲耳搖之還自擊也以通雷鼔靈鼔路鼓掌鼓之工毎面一人左手播鞀右手擊鼓云

論太樂署有舂牘之名而無舂牘之器

臣觀景徳中李宗諤所進樂纂革部中著舂牘其說曰周禮笙師掌教舂牘應推以作祴樂賓醉而出奏祴夏以三器築地爲之節【三器謂牘及應相也】明不失禮也大五寸長七尺短者或三尺其端有空漆畫之以兩手築地今並於宮縣舞樂中用臣比徧問樂工言初無此器及責其樂器之籍則明著舂牘而說與樂纂相符又景徳樂工於今多在詰其所以乃云恐宗諤論著之時止憑本署簿文誤著於樂纂耳臣謹采三禮圖所畫舂牘之狀大略可曉然檢覈著令及舊史其文武二舞諸工所用但有鞀鐸錞鐃相雅干戚籥翟等器不著舂牘則知後人設采古名以爲空說矣

論竽及巢笙和笙

臣奉詔與太常臣燕肅等圖畫太常樂器以備程覽至匏部有竽及巢笙和笙共三種按舊說竽長四尺二寸三十六簧宮管在中形參差像鳯翼巢笙十九簧和笙十三簧今據太樂諸工以竽巢和三種並爲一器皆取胡部十七管笙爲之但以宮管移徙左右用爲小異其巢和二笙在景徳中李宗諤又奏定二義管悉貫匏中今爲十九管臣曾索於樂署得鳯笙一種樂工言此古器今不可用推驗形制乃古竽也其長四尺有餘三十六管列管參差及曲頸皆爲鳯飾其空悉在管外嵗久不治有管無簧今但祕而存之爲無用之器臣以爲可募知音者修復古竽以合正聲革易當今署工所用淺俗惉懘之器勿令亂雅並按竽以合正聲悉還舊制傳曰放鄭聲謂此物也

論引武舞所執九器各有所用

臣按武舞六十四人左執幹右執戚離爲八列又別使工人執旌居前次執鞀次執鐸次執錞次執鐃次執相在左執雅在右各分行夾引至樂作舞入則自鞀而下咸振作之舞工定位而止及舞將退又振作之舞工畢出而止臣竊詳鞀鐸之設義不虛生蓋舊史禮經但舉其凡不言其細故軰出旅進無有先後且鞀者所謂導舞也鐸者所謂通鼓也錞者所謂和鼓也鐃者所謂止鼓也相者所謂輔樂也雅者所謂陔步也夫錞於鐃鐸在周鼓人四金之奏以和軍旅也武舞象功故得以軍器參焉是舞之容節導於鞀通於鐸和於錞止於鐃輔於相陔於雅義可見矣寜有導舞方始止鼓參焉止鼓旣搖通鐸亂焉進退不倫終始無別臣𨿽不習故事竊以私意度之謂當舞入之時鞀鐸以先之錞以和之相以輔之雅以節之及舞之將成也則鳴鐃以進行列築雅以陔步武各分左右與舞俱出其鞀鐸錞相皆停止而不作故司馬職曰鳴鐃且卻斯之謂矣如此則允恊樂意庶復舊職

郭正不應爲嫁母持服狀

臣竊惟禮者敍上下制親疎別嫌明防以爲之節也故三年之喪𨿽天下達禮至於情文相稱必降殺從宜故尊有所申則親有所屈不敢以所承之重而輕用於其私者也伏見前祠部員外郎集賢校理郭正生始數嵗卽鐘父喪而母邊氏更適士人王渙正防防孤苦以訖成立見無伯叔又鮮兄弟奉承郭氏之祭者惟正一身而已母邊氏適王氏更生四子今邊不幸而訃聞正乃解官行服以臣愚管見深用爲疑伏見五服制度敕齊衰杖期降服之條曰父卒母嫁及出妻之子爲母其左方注曰謂不爲父後者若爲父後者則爲嫁母無服今詳邊氏嫁則從夫已安於王室此將同穴永非於郭偶而正旣爲父後則宜歸重本宗𨿽欲懷有慈之愛推無絕之義亦不得爲已嫁之母抗父而盡其禮何者輕奉父統則郭之承重更無他親備執母喪則王之主祀自有諸子臣詳求制防疑正不當觧官行服夫禮有所殺君子俯就也義有所防聖人不專也況當孝治宜謹彛經伏乞降臣此狀下有司博令詳議其郭正爲父後爲嫁母應與不應觧官行三年之喪然後明垂定制俾守共規臣備禮官不敢寢嘿謹具狀奏聞

上三冗三費疏【案歷代名臣奏議系寶元元年祁權三司度支判官時上】

臣伏見西賊叛逆未卽梟截申命將校警飭邊陲陛下日昃憂勤特軫調發內經聖慮旁咨羣謀臣誠不肖竊用感憤以爲勇夫扞外儒者計內合爲威略以行天誅則跳梁小醜指期烹醢故敢妄陳愚見以佐萬一臣聞兵以食爲本食以貨爲資在易聚人在書八政誠聖人一天下之歸之具也以天下取之以天下用之量入爲出故天子不得私焉傳曰足食足兵民信之矣今左藏無積年之鏹大倉乏三嵗之儲南方冶銅匱而不發承平如此已自雕困其故何哉良由取之旣殫而用之無度也臣不能悉知朝廷之經費且以臣素所見者言之何者大有三冗小有三費以困天下之財財窮用褊乃今更欲興數十萬眾以事夷狄無謀甚矣陛下誠能超然逺覽燭見根本去三冗節三費專備西北之屯尙可曠焉髙枕無匱乏之患何謂三冗天下有定官無限員一冗也天下廂軍不任戰而耗衣食二冗也僧尼道士日益多而無定數三冗也三冗不去不可爲國今宜降詔防自今日僧尼道士已受戒具者且使如舊其在寺帳爲徒弟子者悉逮爲民勿復嵗度今日以後州縣寺觀畱若干所僧尼道士定若干人且令後來之數不得過此此策一舉可得耕織夫婦五十萬人則一冗去矣今天下廂軍不擇孱小尫弱悉皆收配才圖供役本不知兵亦且月費廩糧嵗費庫縑數口之家不能自庇於是相挺逃匿化爲盜賊者不可勝算朝廷毎有夫役更籍農民以任其勞假如廂軍可令驅以就役方且別給口劵間望賜錢二端相率不便明甚陛下若敕天下廂軍今日以後除州軍須要防捉別畱三百人自余更不收補已在籍者許備役終身如此則中下之家悉入農業又得力耕者數十萬則二冗去矣國家郡縣素有定官譬以十人爲額常以十二加之遷代罪謫足以無乏今則不然一位未缺十人競逐紆朱滿路襲紫成林州縣之地不廣於前而陛下官五倍於舊吏何得不苟進官何得不濫除陛下誠得詔三班辧審官院內諸司流內銓明立限員以爲定法自今以往門廕流外貢舉之色實制選限稍務擇人俟有闕官計員補吏內則省息俸廩外則靜一浮華則三冗去矣何謂三費一曰道場齋醮無日不有若七日若一月若四十九日各挾主名未始暫停至於蠟蔬膏麫酒稲錢帛百司供億不可貲計而注者旁緣利於欺攘奉行崇尙峻於典法皆以祝帝壽奉先烈祈民福爲名欲令臣下不得開說臣愚以爲陛下上事天地宗廟次事社稷百神醴酩粢盛犧牲玉帛使有司端委而奉之嵗時而薦之足以竦明徳於天下介多福於黔庶何必道場齋醮希屑屑之報哉是國家抱虛以考祥小人誣神而獲利耳陛下若防自聖慮取必不可罷者使略依本教以奉薫修開啟有時賜與有度則一費節矣二曰京師寺觀或多設徒卒或增置官司衣糧所給三倍他處帷幄謂之供養田產謂之常住不徭不役坐蠧齊民而又競飾神祠爭修塔廟皆曰不費官帑自募民財此誠不逞罔上之尢者夫民藏於國國藏於民財不天來而由地出也役不使鬼而待人作也舎國取民其傷一焉伏望陛下切敕州縣普令罷止則二費節矣三曰使相節度不藩要貪取公用全濟私家迹夫節相之建或當邊鎭或臨師旅也公用之設或以勞眾而饗賔也今則不然罷黜大臣率叨使相安居都邑普防公用取生人之資力爲無功之奉養坐縻邦用莫此爲甚伏望陛下寶惜名器使授受惟才自今地非邊要州無師屯者不得建節度已帶節度不得畱近藩及京師則三費節矣三冗已去三費已節數年之內用度必饒臣又聞之人不率則不從身不先則不信陛下若能躬服至儉風示四方錦防金玉不得妄費請自後宮爲始衣服醪膳無益舊規請自乘輿爲始然後天下向應民業日丰人心不搖師役可舉𨿽使風行電照飲馬西河蠢爾戍酋可玩之股掌中矣寜與今日誅求財用課鹽防茗爲戚戚之計者同年而語哉臣誠狂妄不曉禁忌輕進愚策惟陛下裁赦其辜

景文集卷二十六

欽定四庫全書

景文集卷二十七

宋宋祁撰

奏疏

請下罪已詔並求直言疏【案歷代名臣奏議系寶元二年祁守刑部員外郎時上】

臣聞王者父事天明母事地察政合而祥至道失而咎臻自然之應也然至亂之世不能絕祥甚治之代不能無咎僻君以祥自泰故益侈而趨亡賢主以咎修徳故愈畏而防祉則祥無必慶咎無固凶視銷伏之如何耳臣伏見頃嵗以來災數見依類托寓異占同符天本示法而尊乃有躔離流薄之變地當安固而靜乃有都國震動之占陞下奉承郊丘嵗丰月潔當防介福翻至大異何哉得非事有召姧法有階隙天於宋室諄諄存顧先防豫慮以啟聖心欲陛下據易圖難緣防警著奮揚剛徳固執主威厭銷未萌以光丕業也臣伏讀前史五行志以驗於今累威重譴不可不察若乃羣星流散則民人蕩析之象也月行黃道地震州邑則邊戎窺間臣下擅恣后妃將盛年谷且饑之兆也去年火焚興國寺浮屠延燔藝祖神殿已而盜壞宗廟扣器者再則神不昭格之意也自昔災異之發遠者十數年近者三四年隨方輙應類無虛已陛下何不暫平淸慮推求其端方今典刑設張上下禔穆而臣便論危事必難取信然陛下試一念至假有蕩析以何防安固假有饑空以何理振救脫致窺間可任之將謂誰倘令擅恣可防之姦有防災異不驗國之福也苟使遂驗則陛下禦之之慮得不素具於彀中哉然請先言其要臣聞君以操柄爲重臣以奉命爲恭柄捨之則重者反輕命竊之則恭者更僭伏惟陛下念爵賞之典刑罰之權𨿽覽羣言一決宸慮無委成假借以開貴近牽制之私書稱惟辟作福惟辟作威夫威福者天子之所以固大寶制兆人之術臣有作福作威則害於而家凶於而國古之王者亦何能使刑悉當罪賞皆稱功要之事出於主則納忠者有歸政出於臣則植私者必眾傳曰倒持太阿言柄之不可失也又曰吐珠必含言失之不可收也若夫後宮戚裏祈恩丐賞者日月不乏陛下且當斷而不聽以示至公內省黃門給事左右亦宜數加訓勑使思不出位此皆助陽抑陰之術也臣聞伯禹三王之長逢辜引慝宣王成周之良思患側身故能感徹神祗收還威怒回沴气爲太和化巳衰爲中興陛下覽照今古至詳至熟今變日著中外暴聞而罪已之問不形於詔書思患之謀不畱於詢逮委逺天戒虛而未答逾時越月羣下黙然間者但引緇黃晨齋夕唄修不經之細祀塞可懼之大變人且未信天胡可欺臣誠至愚竊恐銷伏之間未爲得計也伏望陛下不以災之未應遂爲宴安不以歳之屢丰便忘荒饉普詔百執各貢所懷庶防天下條貫粲然先見粗舉六事以禆萬一聨寫於左如有可采續當條陳科別惟陛下裁赦其罪姑垂省閱臣無任瞽狂待罪之至

議樂疏【案此疏當系寶元二年祁判監鐵院同修禮書時上歷代名臣奏議作慶曆元年誤】

臣伏覩右司諌直集賢院韓琦奏札子節文臣曾將景祐廣樂記看詳備見實紀李照所造違古之樂上薦天地宗廟臣竊聞和峴減定鐘律等見今存在欲乞特降聖防指揮下太常寺復用舊樂者奉勑已差資政殿大學士宋綬等與兩制同共詳定聞奏伏緣臣自景祐元年中曾防差付太常寺與燕肅等同共磨治鐘磬後來親見李照重定律度及相次提舉胡瑗別造鐘磬臣於太常樂器粗知本末苟有所見不容隱黙謹用畫一如後

一李照所造鐘磬當時只是將太府寺布帛尺一面定法攺造比舊樂頓下四律伏緣李照資性詭僻辯論專固莫非出自私意不循古法其尺約長王朴尺二寸其鬥法以六百二十黍爲一龠六龠爲一合【自古合龠爲合今頓差四合】十合爲一升十升爲一斗謂之律斗其秤以一升水之重爲一斤【比今太府見用官秤一斤零十一兩】十斤爲一秤【今太府以十六斤爲秤】謂之律秤又減鐘磬十六枚爲十二枚【自古經史中無十二枚爲一架】其鐘之形狀並不依典故聲韻遙長掩遏羣樂又李照自造大竽大笙亦充大樂行用皆惉懘新聲不依古制及有新降到雙鳯管樂工吹之並不成聲李照𨿽自稱曉達音律其實與伶官賤工識見無異遂敢敗壊祖宗以來舊樂使朝廷以不法之器薦見天地祖宗四海傳聞莫不竊議只如照所定黃鐘之管乃是南呂倍聲舊黃鐘九寸正聲郤降在太蔟夾鐘之間其太蔟商聲君聲君位也今君聲降在臣位羽聲來處尊宮三年有餘於理尢害天災人事不合常理皆不祥之大也如此數事人無愚智所共明知陛下況深達律呂可以斷自聖慮便從攺正應於李照曽奏請添損者並違經背古乞如韓琦所奏一切皆令停罷盡復祖宗舊制

一太常寺舊樂本自唐昭宗時雅樂散亡器無孑遺尋有博士商盈孫參約典故更造鐘磬其後五代相傳習而不攺至周時王朴重定尺度略加添正太祖朝又詔和峴以景表尺重加磨治稍令聲下昨緣景祐二年燕肅始乞修正樂器其時只得王朴律準又無王朴所定律尺律管參驗音韻而燕肅只據律凖與鐘磬見聲按定髙下卽是此太常舊樂比王朴時已自不同況和峴減定後又經眞宗朝景徳中李宗諤一次修飾至燕肅凡經三度磨鑢然俱不先立尺度律管所以後來無處根正法度音律然其舊器傳至唐末祖宗三聖無人輕議用之薦享八十餘年𨿽非的然如舜韶周武法度明備要之沿襲本末實與典禮最近非同李照率意詭妄制作不經今若陛下且以考舊典差近法度卽乞先取景表尺裁鑄律管以按王朴律然後和峴當時所定聲律髙下確然可見況舊鐘尙有七百餘枚系本寺收管略加磨鑢令與聲律相協所有舊磬爲照定樂時盡底略截破壊無見存者若且將李照所定石磬自太簇以下刻磨長短亦與舊樂黃鐘以下髣髴相近及將本寺磬朴二百餘片相兼添補亦可諧合音律與鐘粗得三縣卽可於將來南郊大禮前一時了畢不過數月便可見功其餘絲竹諸器只是移正聲調便成雅樂況禮樂之本出自天子今陛下天縱睿聖通知音律復古順道何所致疑伏乞卽下有司速令修復以謹善述之羙一景祐三年詔令臣監領胡瑗鑄造鐘磬一架臣伏見胡瑗曉算法能將先儒所說黃鐘管內八百一十分爲方分算法並與鄭康成周禮注及班固律曆志古法相合自隋唐以來諸儒辧論黃鐘一龠之法皆不及瑗相次於雜物庫請銅鑄之時忽於雜銅內得古鐘三枚卽不知甚年及是何州府納到臣與故翰林侍讀學士馮元卽時驗認其鐘古質精妙項鎛皆有亷隅上有三十六乳餘外瑑雲气爲飾有兩欒之制如鈴不圓正與周禮所說形制相符一鐘破損二鐘尙可叩擊遂仔細洗滌於鐘上有篆文兩行其篆亦字體古簡推本其文不是近代所造乃是漢魏間所用者其文曰越作朕皇祖文考寶和鐘越思萬年子子孫孫永寶用享凡二十二字臣與馮元商量此旣古器又合經典【除三十六乳與鄭康成說小異康成以爲鐘每面三十六乳卽一鐘合七十二乳】遂畫圖樣進呈後一面勒令胡瑗悉依古鐘形狀制造新鐘成一十六枚其胡瑗所定律尺律管比王朴鐘只下半律鐘磬甚得諧韻其時不曽許當面進呈遂只送太常寺收系卽目見在後來又防別差官詳定李照胡瑗等律尺管其時議者皆云胡瑗實龠之黍或有大小不同以爲未盡合古遂抑而不行至於八百一十分之法則盡以爲然無有非者臣以爲胡瑗之尺黍𨿽有長短大小之差未盡合古然比舊樂又近法度如更使諸儒略加論討庶可施行而合雅正矣臣又竊嘗謂陛下用心詳定雅樂之日獲此古鐘乃是瑞應因此若便定律尺律管使諸儒極意論難從其長者定爲尺法然後作鐘石以聲之有何不可而前來議者固執李照不法之器以爲此樂已經郊祀天地不可輕攺更候有知音者然後攺之且祖宗舊樂相傳八十餘年經眞宗東封西祀一旦爲李照狂妄率然敗壞郤無輕攺之憚今欲依據經典裁正律度反以爲更知音假如今世遂無知音則是李照不經之器便傳後代取笑千載此亦陛下昭然可判議者之大謬也臣以爲陛下旣自明律度不須更以知音爲言夫知音自古難得非獨今也若世無防牙則且當以法度自據𨿽有淸濁髙下其失不逺故臣願陛下只將胡瑗八百一十分之法詔取上黨秬黍擇其中者差一二精力宮官及左右一二信臣於宮中重加校定陛下因以餘暇親臨制決黍定求寸寸定求尺尺定則律度量衡四物皆正矣然後依古法將新尺試以推步晷景若合此一不謬也試以新管埋地气气若應此二不謬也然後可以遂頒天下明告以律度量衡之法因之修定雅樂詔當今稍知音律經術者同加討論事無不齊然此一事𨿽非朝夕急政陛下能以萬防之暇慮而定之亦千載不刋之羙也其有先獲古鐘恐禁中忘記當時進呈圖樣今再畫到一本隨狀進呈右謹具如前臣以儒史爲業合爲文辭敷啟又緣臣久在病假旣不獲乞上殿面奏今來事渉辯論不敢修飾文語貴要暢盡事理是敢直說本末謹具狀奏聞伏勑防

論乞別撰郊廟歌曲明述祖宗積累之業

歌詩之興尙矣自陶虞而上書逸其傳商頌槪有存者而周詩大備竊聞班固之論也以爲商周雅頌上本有娀姜嫄降乙履敏而卨稷始生元王公劉古公太伯王季姜女大姒作合之徳乃洎成湯文武受命武丁成康宣王中興下及輔佐伊尹周召太公申伯召虎山甫之屬靡不褒掦旣信美矣聲始歌詠而施及金石洋洋沨沨遂盈塞乎天地之間使後世子孫有以祖述稱頌而攄之無極也孤秦亂剡禮亡樂缺逮漢六世始立樂府采詩誦多舉司馬相如之屬造爲詩賦略論律呂以合八音之調然其郊廟歌詩未有祖宗之事又不制雅樂有以相變盛徳之音寖以失章史官追憤深詆其非南北霸雜音謡哀怨儷篇促節以雕蔚相矜唐家累盛頗憲前烈詔禮於野綴樂於旒然至郊廟詠歌亦止一時之事麗不逮鄭正不入雅累句庸音商周之風衰焉安巢挺亂正聲兼失或入河海或淪坑谷宋興承五運末流繼千載紹業受命之始日不暇給故未遑協律之事而樂正禮官又非夙儒故老制作之懿久無聞焉𨿽薦侑大禮別制辭曲然皆襲沿舊體未始攺爲遂使祖宗耿光盛烈幽伏槁簡天命靡昭以爲神羞而武穆文孫春秋助祭但習容典不知王業之艱難誠可畏也臣朴野芻防不逹故實竊惟太祖武皇帝推閏位膺正統撥亂侮亡以黜不端東纓吳馘右攘蜀壘大去荊讎爕伐蕃酋士無離傷邦用底定罷諸道節度以絕僭萌收天下精兵以彊京服太宗文皇帝鋪惇武旅遂定並汾分遣良吏綏靖萬國斂才懋官內經百度平租躬耤以賙四人貶成讓徳卒罷封禪肆我眞宗紹休聖躬於是匈奴穿塞侮略邊郡一戎啟行射殪名酋六驘遁去厥角請罪然而不念細故許其歡盟休寕北方於今是賴而又進妙道廸靈篇柴奉髙濟汾河景光瑞福葳蕤翕習臣所不能盡道商之發祥周之監觀方玆蔑矣然而淸廟詠歌但紀寅恭淳濯之細不推積徳累功之本千品萬官靡所寄言故臣願陛下萬防之餘取三聖實錄摭其武功文徳在民耳目尢祥極瑞非人力所至者鋪棻發揚作爲歌詩別詔近侍略依生民公劉猗那長髮之比裁屬頌聲使被金石尙體要而去浮麗根中和而矯淺誣使言質而易曉理懿而行逺俾天下昭然知祖宗造邦濟世之勤子孫無滿假怠遑之志臣下有祖述奉掦之羙超唐軼漢遂躋三代寧不盛耶

論精選太常樂工及募能知音者備太常官屬

昔虞舜命後防典樂教冑子其言曰詩言志歌永言聲依永律和聲防亦曰於予系石拊石百獸率舞自周以上冑子出於公卿聲工皆有明徳其爲樂可以道古其爲舞可以動容故能來格祖考而同合天地道衰官失政移諸侯制度陵僭音曲曼靡然且晉有師曠魯有師乙判南北之風執商齊之宜援古驗今若合符節其後士人則漢有京房魏有杜防晉有荀朂隋有鄭鐸唐有張文收祖孝孫𨿽未能考正中聲以盡善羙其推本律呂有足稱道自梁訖周尋亂不厭猶使王朴竇儼緒求墜韻裒合遺器累黍定尺造準寫聲求七均叩五音以成八十四調儼又著大周正樂一百二十篇𨿽廣而不要雜而無類苖莠相敗雅鄭同儕然禮失求野或有可采而宋興達者尙未聞焉臣謂古之所以爲工者皆精敏之人後之所以爲工者皆輿廝之賤古之所以總司者材堪責任後之所以總司者官達則遷樂不逮古責於何有比來諸工尢爲淆混或坐區賈子或力穡農人苟避乎丁咸求著籍未識所習況責所聞族居州處兀如墻靣𨿽誨以六樂教以二南亦不能諧神祗和邦國矣朝家丕纂謨烈咸事俊良必不借才無容慚徳顧求之任之未至耳且一日失官尙及於死三年廢樂曽何不壊故有其人則樂存無其人則樂息昔周官盡在武坐且或失傳漢準具存律家莫能取定又況年禩綿曠器用淪亡賢者恥而不精鄙夫濫以安處而望樂正雅頌奚由致哉臣願陛下明下詔書且募天下知音之人秩以防祿使備太常官屬賖其嵗限寖使討論擇其所長以備闕典又按舊令太常諸工取年十八以下資性可教者使滿定員明立章條以判勤惰如此則不過十稔官修事備以須陛下功成作樂矣

乞禁便俗字

伏見朝廷每有冊書詔令布下四方而便俗作字不據經古及題署宮殿率多訛略萬民所察百官所瞻誠非其宜類不可悉舉臣且一二言之今之勑字乃古勞來之勑【音賚】自唐以來習而不悟今若攺以爲敕義亦無難議者便謂行之已久變必驚俗此非通論也昔隋唐詔敕以爲替移之字後因顏師古摘發其謬始議攺焉則當時以爲替猶今以勑爲敕夫替𨿽謬尙是一音勑敕相訛遂乖兩讀自宜稽古攺從本體宮殿之署標榜髙嚴逺人朝覲注目觀仰學在四夷亦不可誣漢承相蕭何自題蒼龍白虎二闕後世署書乃由何始當時立法寧苟簡耶且如今紫宸垂拱常所禦殿而殿字從從殳今之左偏遂屍下作共垂字從土今乃作山紫應從此今書作此【此俗作此】宸應從辰今書作辰【辰俗作辰】閣門以西爲西外龍門以尨代�如此之類不得不攺及詔制之語以夲【音叨】爲本以母【音無】爲母以撿【音斂】爲檢以閞【音弁】爲闗斯則字訛音變尢難行逺臣聞太宗皇帝常詔右防騎常侍徐鉉考正說文鉉之言曰若乃髙文大冊則以篆籀著諸金石至於常行簡牘則艸隸足矣當時謂鉉爲知言臣愚以爲詔文冊詞府號官稱宮室題榜皆當垂示史冊非尋常簡牘之類願下大臣討論文字更俗隸之失求篆籀之眞昭示有司防從正體

論國忌

伏見列聖忌日沿唐之舊百官伏閤慰訖咸詣寺觀跪伏齋贊謂之行香仍置神位進奠蔬饌臣竊思之禮尢不經方外之言本以懺罪求福誘訓迷妄邱樊委巷不達死生之變故於喪亦或用之至於朝猷帝範非若匹夫下俚可行之也臣愚不敢逺敷國家積累之慶且自太祖而下丰功鉅徳家至戶曉生爲睿明歿爲上神何福之求何罪之懺求於非福則是諂祭懺於無罪則是誣親沿事索理謬悠可判且其諡在金冊主在淸廟每春秋享祀前誓有司齋戒奉之灌濯潔之禮以相儀樂以節步尙畏不蠲以爲非馨今乃緇毳羽衣輕接光烈熟具粗餗以希迪嘗使在天有知其不能下而臨享也明矣願罷忌日百官行香及撤去所設神位必若國家難於驟攺則毎及忌日止令道釋二家自率其徒薰祓誦唄列爲疏奏間遣一使馳詣陵寢焚之以伸蒼黔謝生之報庶防近於禮歟

乞置太廟神禦庫【待制日奏】

宗正寺奏爲趙希言札子奏太廟內神禦物有螭頭冊盠牀燭臺等不用之物甚多約金萬餘兩銀八千兩乞差官別爲處置所貴盜竊不生奉聖防令宗正寺相度擘畫聞奏寺司檢防大祖室內有黒漆盠二隻元有折拽下裝釘痕見在欲乞將不用者盝冊牀四十餘件及螭頭等依太祖室內素盝折拽金銀所有竿杖並乞依莊穆皇后室內神帳法物焚埋狀後中書批送禮院詳定臣謹按神禦之物在祖宗之時其數尙少故就致夾室不須他處及時歷三聖崇奉益恭而寶盝扣牀充滿二室今趙希言及宗正寺乃欲除合用器物外盡乞毀拆焚埋以防盜竊質之禮意殊未得宜且天子宗廟之重以金銀崇飾神禦尙畏招致盜竊不知官司何用條禁何施況非時毀損驚動羣議又未必合祖宗神靈之意竊尋周禮有天府掌祖廟之守藏寶物世傳者皆在焉伏詳今廟地狹隘不可別爲庫室欲望以宗正寺西偏南直太廟卽宮闈令廨屋其地𨿽小可建大屋十數間將神禦不用之物悉移置於中號爲太廟神禦庫令宗正寺一就管掌責無毀瘞兼合舊章其灼然有敗爛什物卽乞焚埋使無防瀆取進止

景文集卷二十七

欽定四庫全書

景文集卷二十八

宋宋祁撰

奏疏

乞開治渒河【案歷代名臣奏議系慶曆二年祁知陳州時上】

臣知壽州日伏見本州安丰縣有芍陂自古所傳元引龍穴山水及渒河水入陂每嵗灌田萬頃近年多被泥沙淤澱陂池地漸髙蓄水轉少龍穴山一水源旣小今來只籍渒河注水入陂後來渒河一道水渠本縣又不修開遂至水道堙塞陂水淺涸臣自到任後並值二年漧旱去年自六月放竭陂水只是救灌得側近一二千頃是以壽州米價踴貴官私妨闕臣竊聞得壽州正是出米之地全借此一陂舊來陂水若滿常無干旱是以縣名安丰蓋取此義臣欲乞朝防直下本州委知州通判親往陂上相度開治渒河令水渠深快於渒河內築隄防水入渠注滿陂內髙築陂岸及重開撅陂內淤澱之處令稍深濶其工亦不甚多隻乞就來春農隙之時少借鄰縣並本縣人夫三五千人約工一月可見次第如陂水滿足則漑田萬頃永無凶荒兼得陳潁至京都一路官私米斛有可供應取進止

言三路邊防七事【案歷代名臣奏議系慶曆三年祁爲禮部郎中知制誥時上】

臣聞病者療之未危火者防之未燃若已危已燃𨿽有嘉醫力士猶不能振殂爛之苦是以思患預防所趨一焉臣伏見河北河東陜西比年騷困契丹規掠塞下求索賂遺陛下以天下爲心屈已忍忿與之通好心紓倉卒之急是以河朔生靈宴然暫寧此陛下權時之宜也夏賊逆命襲金明殘麟府破任福敗壊多殺吏卒數十萬轉食屯兵於今五年士气喪沮每聞金鼓之音皆股戰膽銷有百走退生之心無一前闘死之志部署鈐轄位均勢侔不相統一賞濫而不實罰弛而不行上下相防徼一切之幸臣計二陲之憂比病與火可謂將危而且燃也中外有識無不寒心臣愚以爲不速興而救之事一蹉跌悔無及矣伏見中書門下樞密院日入奏事遵奉常體但以官吏差遣使臣遷轉比例髙下計較錙銖下至百司冗屑申請無不闗白聖聰及宣敇行下一署曰聖防至於邊境措置安危大計反不暇及之臣愚無知竊以爲過夫不當行而行是爲徒行當憂而不憂是爲必憂今耶律君臣包禍就毒故馬放陰山之下待隙而動彼其旋玩河朔如股掌之上責貨不已又將責地禍根釁萌章章如此朝廷忽而不防未知何謂耶方今河北河東不澄濫官不閱冗兵帥之才不才未嘗擇械之可用不可用未嘗選自敵使繼至便謂信誓可慿謀臣髙枕了無爲備可謂發篋啟笥以待寇攘今陛下盛徳淸明大臣方正恊力獻可弼違朝無間言不於此時側席嘗膽思所以禦之之術急除獘政圖刷大恥乃欲優遊自暇日安一日待病之危待火之燃救不晚平大碎目雜務非宰司職事假令此等一皆不問委之有司尙無系於治亂若二敵挻變更相影嘯一出於北一擾於西國疲於轉輸一夫餓防興爲盜賊憑髙呼叫環數百里則天下安危決於一日之間推是而言臣所謂不當行而行當憂而不憂果可信也劉平石元孫輕脫寡謀徑與敵闘師敗身死損辱國威今之爲帥不鑑前失尙守舊體終無攺更其出師也無鼔旗則號令不行矣其戰也無行陣則敗走不救矣其止無營塹自守其行無輜重自隨烽候不明間諜不設不量人事不察地形將不撫士士不識將遷代紛紛未始暫寧而有司據例換移習不爲怪是以敵小入則小勝大入則大勝亦未嘗聞朝廷求所以敗所以勝之由彼所長我所短之要何者有勇何者有謀而可以相輔若何則守若何則戰而授之成算兵若久而不解何防以支食若有時而乏何術以濟今陛下未以爲念大臣未以爲言天下安危誰任其責臣聞識見隘陋不足與權大事竊謂當今之急者有七一曰講軍陣二曰廣牧馬三曰精器械四曰力耕桑五曰擇官人六曰重賊法七曰籍遊冗臣旣檮昧知其大而不得其詳又不敢掩眾謀申獨見伏願陛下試以閒日詔一二近臣出此七事令共力探討使引古驗今執處其要陛下與大臣擇而行之旣行又執而不遷浮議撼揠且皆勿聽然須近者三年有成逺者五七年十數年而成陛下安心緩慮總其銜勒夫治國若種樹非謂朝種而暮可庇也假以日月則根柢深固坐獲茂陰昔孟明再敗秦師歸修國政晉避其徳遂霸西戎今若力農繕兵日夜申儆張吾百度振吾六師其居有備其行有法彼二敵聞之必且狡謀潰於其胸陰計爛於其脇矣臣又願陛下詔中書樞密院自今以往取有司申請不幹大事者許依唐時堂帖之比直令堂判院付之有司雜務己有定例便行不奏其可以蠲除歸有司者定爲永制俾之奉行若其大事非臣下可得專者然後奏請自然綱提領攝事亦希簡使大臣得専邊境盡慮金革矣諸路部署以下出兵之日臣願依軍法以一階一級交相統制令一則易行官専則有威無令貴臣監軍牽制其內將之與士旣相習熟則不可數爲替攺使得恩結其心威統其違緩急與之生死乃可爲用此其略也昔楚莊王區區之諸侯踞卑濕之地無日不討軍實而數之其戒於國中曰人生之不易禍至之無日用能服鄭宋抗彊晉威震中原況陛下擁四海之富攬天下俊乂與之圖事耶然時哉時哉不可緩已臣愚戇不識禁忌惟陛下哀憐省納

減邊兵議【案歷代名臣奏議系慶曆中祁爲翰林學士時上】

臣本書生不當妄言兵革但以事勢料之參驗今古有灼然易了者敢爲奏請臣伏見自古以來防邊守塞未有屯結兵馬經年亙嵗常在城砦無有休息者傳曰久暴師則國不足𨿽有智者不能善其後只如秦漢時與匈奴更相酬報出入鈔掠亦是兵罷卽歸不令屯結亦不如聖朝長令兵馬守備邊上旣不出攻坐費糧運是故用兵未及六年天下之財已告匱竭良由邊將不知休兵朝廷不授成算億萬之費耗散而不計若更十年未知多少財用可濟其艱臣請言其驗敵界自三月後馬瘦放在艸野不能負重闗陜人皆知之則背春向夏敵不能大舉其驗一也敵無餽運每入漢界嘗因糧於中國中國自三月以後才有麥熟其餘禾稼未成無糧可因敵不能大舉其驗二也又有髙山大川溪谷相衝春夏之後雨水時行霖潦爲阻敵不能大舉其驗三也是敵兵鋭於冬令而屈於秋夏其勢可見臣欲乞朝廷詳度許令於沿邊州軍城砦每年自三月後抽減一半兵馬入內地州府就糧直至九月卻往元駐札處號爲防秋況所抽兵士𨿽在內郡其校習訓練一如邊上此乃事之至便不足多疑一則邊上州軍愛惜得年支糧艸二則兵馬有休息之時三則兵士到內地州府亦爲裹費四則闗陜之民免得轉般糧食是邊上一年支凖可展爲二年也識者必難臣曰敵知朝廷自三月後抽退兵馬必選擇壯騎精兵出人不意入來漢界作過恐大段深入鈔掠人民破蕩城砦何以爲備臣對曰假如敵人有壯馬精兵能於盛夏入漢界作過三五日只是鈔掠得界上些小熱戶人民且無糧艸可食彼又不防攻打城壁朝廷但只令所在城砦堅守不出兵及州軍只增城立柵相對不與之戰則見在一半人馬已是足用萬一敵人竟敢謀深入卽令內郡就糧兵馬旬日內可以勾集令大將將數萬之兵結陣徐驅往彼救應亦只令硬砦相持勿與彼爭鋒使之進則不敢退又粘逐常擇便地自逗畱至二十日以上彼必有糧盡或雨水之阻又何能破蕩城砦大段深入也但自來朝廷不肯明下成算與邊將令抽退兵馬是以邊將畏避責罰長要占畱在邊上圖常有凖擬其添到軍馬以死固執無因肯減一人一騎今若朝廷明降成算使之遵守如敵非時入界萬一有少敗衂朝廷自任其責自然邊將必無固執斯議者也伏望降付中書樞密院子細商量取進止

乞専刑賞狀【案歷代名臣奏議系慶曆中祁爲侍讀學士時上】

臣聞天子之所以能制四海役萬民而臣之者其柄有二曰刑曰賞而已洪範曰惟辟作福惟辟作威惟辟玉食臣有作福作威玉食則害於而家凶於而國昔宋子罕謂其君曰慶賞賜與者民之所喜也君自行之殺戮刑罰者民之所也臣自當之於是宋君失刑後爲子罕所刼且子罕才得一柄已爲主患況兩得之哉伏見陛下恭儉仁厚憂勞聴防細務小物一更聖心近世守文之主未見其比然而任用臣下主柄外移委棄刑賞不自總攝凡有所進必待臣下之譽而用之凡有所退亦待臣下之毀而黜之夫毀譽行於上則朋黨成於下且黨人所惡能得陛下之法而罪之黨人所愛能得陛下之賞而官之則舉朝之人重私賞而輕公法捨其君而歸其臣𨿽欲無危不可得矣龍之所以能飛霄漢入淵泉變化不測以風雲爲之衛也虎之所以能搏百獸神空山以爪牙爲之使也使龍失風雲則鱣鮪等其靈虎廢爪牙則麋鹿角其能君失利賞則見輕於天下矣況今四夷交侵師不用命財匱民怨吏以苛刻相挻官以黨羽相營陛下何不收取二柄而自用之假如罰不當辜人猶知畏賞不值善人尙知恩又況陛下之徳之明其賞必善其罰必罪耶魯國政在陪臣春秋爲諱之稱之曰盜況擁九五之丕構總天下之機矩倒持利劍以資防割忽洪範之至戒襲子罕之覆徹輕龍虎之神威抵春秋之所諱召衰促亂何所利哉比年以來日無盛光月行黃道氛霧無時河決地動皆下侵上上失權之應也伏望陛下上揆天神俯觀人事收威福以在手破羣黨於私門奪乾剛擊雷聲行之一日天下廓然矣臣防恩深厚不致愛死輕進瞽言惟垂裁赦

乞知州轉運使三年理一任札子【案歷代名臣奏議系慶曆中祁爲侍讀學士時上】

臣伏見比來知州轉運使未曾在任得滿三年民間利害及簿書文移未知次第郤已遷換迎新送故上下告勞臣不知朝廷設官欲爲理耶如不爲理臣故無可言者若欲爲理安得用此敝法守而不攺今審官院差遣不行便奏請京朝官情願二年一替且差遣得行一司之暫利也遷換不定天下之大害也故敗國家大計使吏姧得行生民無告無出於長吏數易也臣愚以爲方用兵時財用調度多出於民知州轉運使不得人不能集事伏望普令臺省近臣舉知州轉運使五人轉運使知州三人有材幹者【以上或已在任亦許就舉充數】理三周年爲一任【不得只理三十个月】毎嵗轉運使索取知州功過並自具功過申尙書考功考功逐旋聞奏請別近臣爲考課使精加考較若三考俱優攺一官知州升大州轉運使升上路三考俱劣黜一官知州降小州轉運使降下路二優一劣攺一官二劣一優奪半年俸大約以此爲率【以上賞罰並舉主同坐減一等舉主得以數人賞罰相除】其提防刑獄使者通判並比類此年考只令中書門下及審官院揀選充職取進止【如何施行其優劣格臣乞差官頒下】

乞減稅札子

竊聞山東闗中京西河北去冬無雪宿麥稀種居者愁困去者流離綿春跨夏搏手無望朝廷𨿽切勅長吏漕運鄰粟然而財用久屈倉庫半空僅能濟軍何暇及物今州縣惟中戶以上尙且懷土以待有秋而繇役百端科率千計必不可損須出於人以臣料之私蓄有涯官用無際嵗旣未足民胡得安陛下若不曠然垂恩有以大慰其意則蚩蚩之臮饑弱者就死彊惡者爲盜盜賊旣廣討捕必嚴兵盜相挐邦國深患臣愚以爲方今艱食之際其災傷州縣且詔豫減今年秋夏二稅安集居民更令力農無失生業推主上之恵置黎人之心羣心苟和不逞自息權救時急深適事宜取進止

乞修復陂塘古迹札子【案歷代名臣奏議系慶曆中祁爲侍讀學士時上】

臣伏見邊鄙用兵以來所急者莫急於食食者出於力農而國家未嘗畱心於農事天下郡縣𨿽有陂湖塘堰例不修營轉運使知州通判但帶勤農之名略無其實及知州通判令佐結銜兼隄堰溝洫習以爲常亦不復知是何等語是以農困食艱通天下計之常無一年之蓄且天下無一年之蓄古語以爲國非其國況今大兵在外水旱難調脫若災儉相仍臣知國用盡於軍興則力耕之人餓死不救羸老委溝壑少壯爲盜賊貽患國家非細事也臣欲望朝防專下轉運使知州通判令佐等嚴行曉告使於部內各按求陂塘古迹可以利民救患者並令收復量率夫力限日計功如能不擾村鄕久逺利濟並與理爲勞績優加酬賞若因此取受騷擾農人所犯一疋以上乞追官勒停十疋以上仍除名終身禁錮以上如可施行乞詳定條禁又條制舊有五戶各一保宜申明此條令力農之家五家相保其中如有惰丁遊手不事桑柘不勤五穀田疇荒閒者並許本保申舉官司明行科罰遷配逺州其勤勸農業者國家每一二年略行優防或少放正稅分數或免戶下差科月日自然人務農業國計必充取進止

乞損豪彊優力農札子

臣伏以摧豪彊惠小民王者政教之美也今天下力農之人國家衣食取辦然赦恩未嘗有一言及之豪猾兼並之家居物逐利多蓄緡錢至三五十萬以上少者不減三五萬滯泉貨使不流通美食髙枕坐視朝廷財用之急不肯以一分亳佐助公家臣以爲此姦猾之民皆國家所宜禁切陛下至仁止令入粟與官然所得至寡不濟國用臣愚以爲請自京師及天下應有物力人戶計直及錢一萬以上者官司明諭詔防使令百姓各指實自言有多少見錢及他物實若千數目先作簿抄上然後官司普令十分中官借二分助軍錢許於所在送納仍各逐家給付州縣帖開坐敇命候將來邊鄙罷兵日並支還象牙香藥茶鹽許百姓任便於京師外州淸算其所借到錢於逐州縣置彼處所出百貨輕賫入京付搉貨務減市賈收錢仍別立庫存貯以備軍需警急如此錢梢有次序乞朝廷下詔普減天下租稅三分至一半以下以明國家損豪彊優力農稱物平施之義

乞停開溝洫札子

臣伏見景祐編敇應天開封府界宿亳曹單棣許陳蔡等州溝河逐縣令佐如能在任多設方略勸誘部民開道通流別無時雨渰潦田苗並許批上歷子及本處保明聞奏令佐與參選注家便官臣昨知陳州日體問得諸處縣令主簿爲見有此條貫只是逐年一度差公人下鄕取責戶長等狀稱勸誘到百姓開導溝洫河道並得通快別不渰損田苗文狀申縣本州據縣狀批上本人歷子得替日依例保明便該參選注家便官其實每年無一戶一工曽開治溝洫本官亦不曾按行勸誘所有毎年渰損田苗放郤二稅郤稱是外處橫水入界致渰殺田苗不是本處雨水渰潦似此不惟選人僥幸顯屬冒罔朝廷臣愚欲自今後停廢上項條貫更不行用今日以前已在鈴參選人乞不追攺取進止

乞復符節官札子

符契之信天子所以拱斂威重檢防邪僞其在兵賦尢重自周官鎭圭以召守牙璋以興師漢氏始興郡國爲竹使符以代牙璋光武中興禁法疎簡但以璽書發兵於是杜詩建言以爲事有煩而不可省費而不得已請復虎符絕姧端朝廷更從其議魏晉訖唐罔不遵用惟五代蹙弱州國褊近旦命暮達不容有詐於是周顯徳六年始去符契專以印章爲驗國初受命方事之繁急於蕩定未暇修復方今地大師眾巧譎寖萌承平旣久民不知戰緩急邊陲有警而詔文單下誠恐細人間牒姦詐模寫乘機徼幸稽逗期防無以察知則國家亦當居安思危先事立制奪邪人竊發之便願復符節官以明愼國命凡發兵百人以上財賦百萬以上皆待符與詔書雙下使郡國合而後遣百人百萬以下則符契特行焉據爲大信誠有國之要務其符之形制乞下有司詳按舊典施行

請募民入米京師札子

去年江淮二浙稻收七八而淮南饑疫之後戶口寖衰縣無完村村無全戶才足自贍罔能及他惟有江浙二方天下仰給臣以爲京師禁旅近數十萬三年之蓄不可不備去年國家垂憫南土遘玆薦饑減漕粟之常科軫斯人之艱食上恩𨿽美邦計未充且足食足兵乃可治國我倉我庾所以爲人夫江淮漕運之司輸米上供已有定數若更多取則官司不供故臣願陛下明下詔書募民能入米京師者倍價而糶三分其價一分給錢二分則以方防茶凖其直而與之商旅利於化居吏卒緩於程督如此則倉廩實京師盛郡國安矣如允所請乞付外詳議

讓轉左丞札子

右臣今月十八日本州進奏院遞到官誥敕牒各一道以唐書了畢轉臣尙書左丞聞命驚懼不知所舎臣自慶曆中受詔纂修與諸儒討論首尾才及六年便值臣差任出外𨿽防朝廷許將史艸自隨悉力編纂其如極邊事務荒廢轉多皇祐中史未有緒蒙朝廷差歐陽修分總紀志與臣共力臣任益州日煩差使臣督趣列傳殘捲及移鄭州又防遣編修官呂夏卿乘驛就臣商較同異催促了當歷一十七年書克奏上書成淹延職臣之罪至如歐陽修撰列紀志等眾篇各有法度方成一家範鎭王疇以下譔次精該一代大典非修等不成臣去書局已十有一年修撰之時不與諸儒研確成書之日又不與伏奏殿廷臣於修書之勤十不得一二若然臣有稽延之罪無編次之勤不可與修等均賞伏乞陛下收還臣此來恩命只旌賞修以下諸儒庶責賞分明允愜公議

景文集卷二十八

欽定四庫全書

景文集卷二十九

宋宋祁撰

奏疏

直言對【案仁宗本紀皇祐三年春三月詔求直言是時祁由龍圖學士復爲翰林學士本傳作景祐中誤】

翰林侍讀學士兼龍圖閣學士宋某昧死言伏以陛下躬至聖開大明數引近臣廷謀急政退托不敏開敢言之路日昃便坐以須告猷夫人君據安而念危則終不危操治而慮亂則終不亂何則幾防之兆成敗之端森然前判於胸中矣臣向已被詔對所欲言書聞於上未合明聰陛下赦其無狀再降徳音以欲竭盡下情以禆萬一顧臣敢無辭而對臣聞羣臣之所以有朋黨者何也由忠邪不早判耳且君子得位必引其類使恊濟忠力不爲私也小人獲進亦引其類使扇動聲勢不爲公也君子指小人所引固曰朋黨小人指君子所引亦曰朋黨君子常少而小人常多此人君所以易惑而難辧也陛下何不質之以事驗之以言其言也陰賊忌害巧爲迎合聽之似可用察之而無實小人也其言也質直蹇正多所補益聽之似逆耳察之而有實君子也又以其言驗其人之行事與言合者爲忠事與言反者爲邪不黜其邪不進其忠則朋黨終不除矣臣下之所以讒佞得行者何也由朝廷言之路太廣也夫正人能言邪人亦能言古者稱言之無罪者謂有道之言也若邪人搆虛以害有位架妄以間忠臣亦以爲不可加罪則是以言喪邦矣且邪人緣隙投詐寄事造姦詆人必以難驗之文傷人必以似是之語使進不得自辧於主退有以離間於君於是正人幽憤有功抑退如此者陛下𨿽加罰焉可也正人則不然毅焉中立侃焉正論引古今之宜根刑政之本質之眾則無害措之事則可行不爲勢傾不爲利奪如此者陛下𨿽加賞焉可也故言路大辟而正言不賞妄言不罰則讒佞終不去矣今議者皆曰朝廷誠安且治臣以爲不然夫三患未去安得爲治直亂之未作耳請試言之夫與賢人謀事而與不肖者斷之一患也重選大臣而輕任之二患也大事不圖而小事是急三患也何則賢人必爲國計而不肖者專爲身謀爲國計者必恃至公故言直而援少爲身謀者專挾己私故諭巧而援多人君不能察之則姦詐行美於是言長利者則破之以小害使終不能爲利圖大功者則急之以近效使終不得立功善令方下而謬令移之矣公議始行而私議奪之矣且不肖之人已不能忠而忌人之納忠已爲不善而能敗人之爲善攺白作黒以是爲非若朝廷已知其姦不能斥去郭公所以誡亡也已知其賢而與不肖者並任用之劉向所以獲罪也此今患之最切者也夫大臣左輔右弼參贊權綱朝訪夕對彌縫闕漏旣以爲忠且賢而擢之矣材且謀而任之矣是宜待之以無貳責之以一心今或指纎瑕采飛語小則被疑大則賜罷朝爲臯防夕爲檮杌遂令家無全節人無完行何其有道之世而賢者之乏耶誠任之失其理矣徒使繼至者瞻前畏後偸合取容事存形迹日防猜阻捨國事而不慮苟身謀以自安大臣如此陛下何須賴焉且君視臣如手足彼將以手足爲報君視臣如路人彼亦將以路人爲報此患之次也聚天下莫急於財鎭天下莫切於兵制四夷莫神於機仕天下莫謹於官今財已匱而不肯計兵甚冗而不能擇機至而不敢謀官濫而不知選而執事者但且計小利害責小經費羣對而旅前取防而奉行日徇一日嵗偸一嵗陛下又不念此寧是朝廷之福耶此患之又次也假如萬一邊境有事盜賊相挺甲兵宿野冦發在路此時三患不去誰能出身爲國與陛下共處安危耶誰能執節慷慨爲陛下前死不顧耶臣故曰非能治也直亂之未作耳陛下詔中書門下使擇天下之冗官澄淸流品詔樞宻院去天下之冗兵寖明紀律斷自宸慮必取成功不使渙汗復収匪石中轉則縣官之財有數年之饒爲萬一不虞之備策之善者也機制夷狄臣前對已嘗具之猶有可念者臣聞馬者兵之大也邊庭之所以常取勝中國者也今監牧弗謹牸畜無課而自蕃入中國旣有定價則駔駿不至而疲駑實來地非所宜死者如積河南河北艸地數萬頃爲郡縣所侵挑田伐樹半入民產且中國之兵步多騎少騎兵利平步兵利險夫自河以北地若砥平目與天盡不見堆阜此非用步之利也𨿽步卒百萬詎能抗戎馬之出入乎故莫如養馬與之馳逐則契丹懼矣夫馬政修舉牧養得人五年之中可致良馬十萬外可以罷西邊之入中令得與民通市內可以侈人心之馳突與契丹爭衡此誠用武之急也臣又聞南方鑛冶地寶不乏但轉運司與州縣莫適爲謀昔之本錢數十萬慶曆以來爲官司侵耗略盡矣今旣無糧貨不能聚人上下掩閉止以坑穴不發爲解采鑿烹煉反爲姦人所盜利奪於下貨失於官禁帑之錢日朘月削今若畱數十萬緡置於饒信權爲本錢精擇材臣委之經度自今舉吏專建官司庶幾銅溢於山錢流於府此可以責數年之效未可以驗於目前也銅足錢多此亦富國之一助耳臣智識庸暗不足上當淸問輕率狂狷惟陛下裁貸其誅

論羣牧制置使

臣伏見舊有羣牧使昔以樞宻院一員總領臣以爲國之大事在兵兵在馬今但以兩制以上領羣牧使其於小臣浮議易爲更易若樞密大臣兼總之不惟要見國馬登耗大數準量騎數所用又免小臣狂妄議論所貴牧事寖重速致成效

論復河北廣平兩監澶州兩監【按歷代名臣奏議系嘉祐六年祁爲羣牧使時上】

西北二敵所以能抗中國者惟以多馬而人習騎此二敵之長也中國馬少又人不習騎此中國之短也每至敵來作過則朝廷常以所短禦所長是以十戰十負罕有勝理今議者但欲益兵破敵不知無馬且不能爲兵也用兵七年終不聞講牧馬之制此寧朝議未之思乎今羣牧司管河北凡十監其五監畜孶生馬五監畜大馬然未嘗有數登十萬匹者何其弱也今河北洺衛相北京五監之地皆水艸甘涼可以蕃息但官非其人不能盡法牧養何者馬數𨿽增未之賞馬數𨿽耗未之罰急則括買民馬苟以充數旣不可用徒有芻秣之費驅之邊境未戰而凍死者十八九矣又聞河北洛州廣平舊有三監今惟一監存焉欲望朝廷差有智識近臣按求舊地復爲三監澶州舊有東平監水艸地气與洛相一體亦可興復此二監合河北五監通爲十監每監以一萬匹爲定額如國家牧養得人則五年之間可以自養及額餘數則可以分入河南鄭許西京三監及在京騏驥院天駟天廐諸監坊矣同州沙苑一監地尢宜馬令郤只畜大馬不令孳育殊乖所宜欲望朝廷許將孶生馬五千就沙苑分左右兩監委官益占官地謹加牧放五年之間亦可得數萬七年之後可支陜西沿邊諸州戰馬之闕矣

又論京東西淮北州軍民間養馬法

河北陜西河東出馬之地民間皆宜蓄馬而近年黔中土兵已多耕農數少難行民間養馬之法伏見京東西緣淮北州軍地不純熟馬之種類與北馬小異若令民間養馬朝廷緩急差可濟用臣今略爲養馬法如下一民間能養馬二匹者免半丁科率三匹者免一丁五匹者免三丁仍州縣不得尋常專擅差借其有第一等第二等二戶全無丁者勒養馬三匹一丁者勒養馬二匹其力及一丁養馬戶比有丁養馬戶免一半科率一所養馬州縣爲立籍許令提防刑獄與知州一嵗一閱以知實數如有死損仍委本戶置買及數

一民間如有刀及人戶能養馬及十匹以上其戶下科率十分與免七分

一所養馬不得夾帶川蜀淮馬至小怯者充數並須堪任負載者

論養馬札子【案歷代名臣奏議以下四首俱系嘉祐六年祁爲羣牧使時上】

臣等近知河北孳生諸監馬例各低小不堪戰陳蓋自來馬種雜亂或翁大母小或翁小母大配放時不曽揀別是致無由生得髙大好馬實恐緩急有誤諸軍分配昨有判官冦平因防印時曾揀好翁母馬七百餘匹送淇水第一監別立羣分配放已準宣命施行續據都監李知和乞於逐羣內揀出五匹大馬破艸養餵好母馬配放又防宣命許依臣等參詳逐官各見用心揀別馬種然終是未得盡善今欲乞將孳生監與一例分作二等其骨格髙大堪充戰陳者爲上等骨格低小有諸色病名者爲下等各別立作羣分配放仍令艸地相逺不得交相混雜如此必生得駒口格式入等堪任披帶至於雜馬亦自無闗用其自今以後生得駒子亦便依此揀別各歸等第內上等馬翁並乞依冦平等奏請於不配放時破艸料上槽養餵所貴及時遊放不至羸怯兼臣等不住將諸州上京馬內揀選疊格好翁母馬小作番次逐旋差殿侍押赴諸監如此分開等第不出三年必須大攺収得疊格駒口以備戰陳取進止

又乞養馬札子

臣頃年爲羣牧使其時曽擘畫欲於諸監市母馬合見馬共成五七萬匹一嵗大約得駒五萬不出五年得二十五萬就中破死損十分之二得駒二十萬於二十萬中選出負防馬十分之五得戰馬十萬匹以爲中國有此馬可與敵人相馳逐使聞風畏威不敢有窺邊境意是時西事已定朝廷求安便忽略此事有司指摘臣奏以爲迂濶但言放牧之地侵損民間膏腴田疇有損無益於是寖廢且馬者兵之本倉卒求之不可得若無事時嵗月孶養臨事自無闕乏臣欲乞選左右名臣議羣牧養馬法収還牧放舊地多列廐庌檢詳新舊條約擇取便宜如臣所請且爲新制及罷河東陜西馬禁許民間與番落自相貨買及許天下民養馬勅州縣不得計在貲財之限其牧馬臣且以十年爲期若嵗嵗滋養當得二十萬匹而天下百姓所養馬亦益多假令西北二邊敢爲風塵則我兵足馬健與之角戰誠不足畏取進止

帖黃雲今天下馬軍大率十人無一二人有馬而所習伎藝與步兵不同緩急不堪移充步人使喚使軍人無馬是國家虛養此兵有名無實又云臣舊知牧馬數不多於中選取戰馬卽今數目益少此事爲用兵之切務伏乞朝廷深以爲意

論買馬札子

河北孳生監馬母數少逐年有妨滋配勘會麟府州馬最宜孳生準先降條貫其馬作五等収買第一等一十八匹端至第五等各減一匹後來宣制於逐等上例各減絹二匹第一等馬見今只有十六匹端蕃漢興販人戶別無利潤致騍馬轉少竊恐諸監每年漸見孳茂闕額有悞將來支配諸軍本司今相度其麟府州所置五等騍馬欲乞權於舊條未經減絹収馬五等價內將第三等以上各特添絹二匹第四等五等各特添一匹仍令逐場買馬及三五十匹旋計綱上京赴估馬司交割從本司再行揀選埒爲好馬雜馬兩等轉送孶生諸監添助蕃息臣等又見漢武帝時爲將軍騎馬少乃令天下諸亭養馬歲課孳息卽知權宜立法古今一體如將來諸監母馬數足卽郤依元降條貫施行一則招來興販人戶將好馬中官二則三數年內孳生駒口漸多準備緩急支塡戰馬無闕取進止

又論養馬札子

階文州買到省馬舊來牽送上京近因本司擘畫奉聖防並令送陜西轉運司支配諸軍闕馬伏緣今來孳生諸監闕少上等馬翁馬母蕃息駒騍本司相度欲乞今後階文兩州買到第一第二等馬內如有疊標格好結裹及事藝別無病名堪充作馬翁馬母委自本州長吏躬親揀選十嵗以下者令依舊押送上京於估馬司交納從本司塡配諸監其餘揀退不入今來色額者自依近降條貫施行取進止

議西人札子

臣伏見趙元昊遣使進納誓書西人在館以待答報伏知朝廷議欲降詔遂相開納止畱冊命未便舉行又聞兪靑使回北庭謂本朝若必行元昊封冊勿令使命深入恐契丹兵馬一例殺傷又其答書有俟平定西鄙遣人來報之意此皆含糊未決之辭包姦蓄怨之語也臣愚不敏不知大計竊謂機危之會理須審思事脫一失悔將難救且西北二敵連兵搆難中國之利也方當整勒兵馬陰拱髙視候其大傷小亡乃可以逞今若便許元昊同其誓文則二國要約固巳先定不待封冊方正君臣如此則元昊之貢獻必且續至朝廷之金幣亦便頒分假使北敵能勝西則契丹必歸曲朝廷以爲撫彼叛臣逆其來信負力悖慢勢必稱兵而元昊得朝廷誓詔必且取重外鄙市怨耶律肆其狡獪因爲間諜得我金幣以救敗亡是乃紓敵禍於一時嫁外怨於中國矣使西能勝北則二敵之怨必深契丹士力更當讐賽則朝廷卻與元昊歡盟厚賂安得不動敵情哉契丹之怨朝廷益深則元昊之結朝廷益固者非謂與我爲金石交也彼借我之賄假我之援全境激敵以誓刼我使吾邊戍束手瞪目熟視流散不得侵略然後首防窟穴養成豹虎斯其謀也臣又料契丹未能得忠於元昊先且取賞於河北避彊擊弱有何不可是朝廷免西鄙之小衂結北方之巨釁輕重之擇安得不懷且契丹言恐一例殺傷又云俟平定西鄙此何等語朝廷忽而不計耶臣伏見元昊誓書中要結天地誓及子孫言𨿽誇險勢亦窘急何者彼蓋廹契丹之用兵畏我境之乘便略其邊寨取其老小重以詛誓務在速成必知朝廷已賜開許不肯先違誓信則彼一心捍北永無東顧之虞此賊昊之計事在目前確然可辧臣以爲當今計者不如且遣彼使賜以存問詔書詰難誓文更令修正遷延來往以賖後期兼令雄州騰報北帳俟其雄雌之決更議拒納之宜撫西懷北兩得其便伏望略回聖慮一賜裁擇取進止

乞宰相監修唐書疏【案歷代名臣奏議系仁宗時祁知成徳軍時上】

臣先奉詔修定唐書是時賈昌朝罷執政丁度以參知政事嗣總其任度比罷免而書局不解今度不幸薨謝臣又逺守邊郡本局止有刪修官王疇以下四員至今編纂遲延紀志俱未有艸卷誠恐書無統制諸儒議論不一淹引嵗時欲望朝廷許依前例以宰相監修竊以一王大典垂法千古今功且垂成而其間褒貶是非出史臣等須借當國大臣商確訂正爲斯文之重庻書成行逺無愧前人唐特修晉氏一史亦宰相恭總彼偏方陋國制度殘窶尙以輔弼領之比今唐書恢大光明爲不侔矣伏乞特賜詳度施行

請復唐防幕之制【案歷代名臣奏議系皇祐四年祁知成徳軍時上】

臣聞唐時出師用兵毎什爲五防法馬牛任從所便其間隨行什物鍋幕之類皆具故師行萬里經亙嵗月無所闕乏自五代之亂更相侵擾其兵不出中國弱者輕賫彊者因糧遂失五防法至今相承不復討尋臣伏見朝廷之制毎指揮五百人指揮使得夾幕一具副者得單幕一具馬軍得葉鍋布行槽等若干步軍得鍋若干自軍員以下更無帳幕或出次野外𨿽甚風雨亦無所庇又戰士被甲所將衣衾悉自負荷馬軍則盂杓之類悉在馬上然則行數百里人馬彊力皆已先疲脫若逢賊安能挽蹋擊刺與爭勝哉故無幕帟則士卒無所休庇無防法則士卒須自負荷此於軍戎亦非小害臣乞詔近臣檢求唐防幕法下殿前馬步軍司議可復與否明條利害上稟朝廷指揮

論復監地必有羣臣以百姓稅地爲言

國家今廣置騎軍而無馬給之騎軍所習旣不可爲步則是數十萬眾無所施用常坐費糧廩而與無軍同也臣固以爲不如復監地多畜戰馬以給其用計之便者也凡監地有及千頃五七百頃者其間附山包野陂澤茭艸非耕種之地今若復之則羣臣浮議云害百姓良田使農不得耕種臣以爲不然假使牧馬之地一監有五千頃皆爲稅田國家所収嵗未及數萬石以數萬石之粟於軍之虛實未有所益也使有牧馬數萬匹則三軍之气可以坐增由是言之國家急須軍馬之時難良田尙可變而爲牧田況今之牧地非盡良田者乎臣伏見洛陽單鎭兩監曾廢爲民田議者知皆以地之肥美及經一二年民之佃不及一二百頃其餘盡爲荒野無人請佃牧地之中樹木數千萬株皆爲百姓所伐販賣而官司明知上下相蔽不爲糾發俄而卻復此特幸人邀一時之利議者之過此則監地興廢之一驗事已見前惟國家詳酌而行

上便宜札子【按歷代名臣奏議系皇祐五年祁知定州時上】

右臣伏念行年五十有六素自衰怯不逮人宜內治一郡習刀筆簿領計校米鹽與俗吏爭課最以報萬分不意陛下過聽乃使守邊居眞定不半年徙定武任過所能早夜震惶然常聞天下根本在河北河北根本在鎭定以其扼衝要爲國門戶且契丹所欲得者惟定與鎭二軍不戰則進薄深趙邢洺咋脆撞虛無有患矣臣所以日夜深計者以爲欲兵之彊莫如多谷與財欲士而練莫如善擇將欲人歆艶樂戰莫如賞重而罰嚴欲敵顧望不敢前莫如使鎭重而定彊夫恥怯尙勇好論事甘得而忘死河北之人殆天性然陛下少勵之不憂不戰以欲戰之士不得善將𨿽鬭猶負無糓與財𨿽鎭金城定湯池勢必輕今朝廷擇將練卒制財積糧乃以陜西河東爲先河北爲後非計也夫西戎兵鋭士寡能略邊不能深入河東天險敵憚爲冦惟河北不然失長城之防自薊而南直視千里敵鼓而前如莞衽上行故曰謀契丹者不得不先河北謀河北捨定與鎭無可議矣故臣願先入谷鎭定鎭定已充可入谷余州列將在陜西河東有功狀者得遷鎭定則鎭定重天下久平馬益少臣請多用步兵夫閧然聚霍然防云奔飇馳抄後掠前此馬之長也彊弩巨梃長槍利刃什什相聨伍伍相遮大呼薄戰此步之長也臣料朝廷與敵相攻敺而去之及境則止然則不待馬而步可用矣臣請損馬而益步故馬少則騎精步多則鬭健我能用步所長𨿽契丹多馬無所用之夫鎭定一體也勢不可離今判爲二恐謀之未詳自先帝爲一道帥專而師不分故定揕其胸則鎭搗其脇勢自然耳今其顯然有害者屯寨山川要險之地裂而有之平時號令文移不能一敵脫叩壘則彼此不相謀誰肯任責耶臣請合鎭定爲一路願以將相大臣領之無事時以鎭爲治所有事則遷治定指授諸將諸將權一而責有歸無苟且意防之上也惟陛下與中書樞宻院當居安慮危熟計所長必待事至而後圖之殆矣河東馬彊士習善馳突與鎭定若表裏然東下井陘不百里入鎭定矣敵若深走以河東健馬佐鎭定兵掩契丹之惰若歸者萬出萬全此一奇也臣聞事切於用者不可以文陳臣所論增步兵及入谷分兵禆將等諸條件目繁碎要待刀筆吏委曲可曉臣已便俗言之輙別封上至擇善將多蓄財乞委樞宻院三司條具以聞臣一諸生弗知軍旅事偶有所見不敢隠特以受大恩思亟報也恐議渉迂暗有司疑詰更乞付臣令悉意條陳然後施行

景文集卷二十九

欽定四庫全書

景文集卷三十

宋宋祁撰

奏狀

繳進升祔慶成詩狀

右臣等伏見今月九日章獻明肅皇后章懿皇后升祔眞宗廟室禮畢者懿烈順躋慶儀交展恩流卽日歡懌緜區恭惟皇帝陛下凝命宅中恊華稽古𨿽誕敷於一徳常有懷於二人向者閟寢別祠翠華躬謁依違累嵗博徇羣臣之謀稽合靈心用舉先朝之舊制書前降典冊嗣宣遂自儀坤之廷並升淸廟之祏緣情得禮因孝示人回曠蕩之洪私顯劬勞之永報鑑奩易具交深顧復之思牲爼薦芬足慰蒸嘗之感臣等共塵法從參攝事經仰欽陟侑之儀難黙揄揚之素謹各撰成升祔慶成詩一章繕寫別封上進干冒宸覧無任省循媿汗之至

南郊乞異姓恩澤狀

右臣幸班禁近獲遘光華凡再侍於明禋得推恩於異族敢援新制以寵私閎伏念臣有舅進士朱某幼習儀文世承紱冕未預鄕華之薦久懷家食之慚以臣永嘆渭陽希榮母黨願筮仕途之借以光孝治之辰誓罄涓埃共期酬補

南郊陳乞男彥國恩澤狀

右臣籍塵禁祕身托近藩天饗在辰職來預慶緣從官之舊比有任子之公條輒忍靦顏更申妄請切以臣男彥國甫當防孺粗訓義方未專一業之勤覿千齡之盛不能自達庸丐賞延幸當朝霈之覃冀預士名之食儻榮於嗣獲寵而家願交勵於朴忠得參酬於覆育丹愚所誓殞踣無忘干冒宸嚴臣無任震惶俟命之至

乾元節乞男定國等恩澤狀四首

右臣叨華禁從逢聖誕期輒丐余榮更延賤息伏念臣有男試將作監主簿定國久逾冠齒粗習儒猷向因臣兄以猶子之親得參士食逮臣防持槖之列巳及防條顧緣試秩之初未齒爲眞之籍敢因盛節就冀仁恩庶奬稺防益惇義教省身可勉收報爲期

右臣叨服近聨慶逄誕節例容任子情切庇私內揆幹逾舉臻震慴伏念臣有男試將作監主薄靖國甫當羈丱才習藝文向緣世父之榮已參防籍之末逮臣冒寵自獲推恩敢因星渚之辰更丐童衿之幸許從眞秩俾奬防姿誓忠教之日勤答上天之仁覆憃愚內勉殞越爲期

右臣久玷凝嚴訖無雲補尙因誕聖之日敢援任子之條仰竚恩華俯私防愛切以臣男惠國年方觿佩習始書觚未克辧經稍任典謁屬羣臣之上慶顧賤息以自憐距躍所逄推求例賞倘童防之擊志獲孺筮以聞榮共勵竭忠歸酬再造

右臣久塵法從均服朝禧毎緣慶於誕辰許推慈於防籍內惟丐請有懵情顏切以臣男輔國甫在童覊未從傅習𨿽教之執捲而未能負薪不勝私懷願從舊食幸電樞之紀節徧荷槖以頒恩冀啟任階以奬家訓如牛防犢幸慰於衰悰𨿽犬若豚敢期於有立共圖忠瘁上答恩仁

讓翰林學士狀【案本傳祁以龍圖直學士知杭州畱爲翰林學士在慶曆三年】

右臣今月十三日準閣門承受韓文昭報告爲巳除授臣翰林學士今授告敕者聞命側躬旣榮且駭切念臣昨知制誥日以經夏抱疾願守便藩本冀寧居得飬羸喘俄叨攺職尋以敍辭比令兒息搬取家屬伺其歸室偶未赴官僚反具知宰府同亮今者忽防誤選升備禁扃文翰近班臣子至願當不俟駕卽日造朝但念臣因病自言防恩輒止不惟欺冒朝聽必恐滋致人言便謂臣巧作遷延陰規次補有妨賢路專取身榮啟偸競之風凟承平之化一罹斯謗容得自安伏望皇帝陛下察臣外補有恩亮臣知分有素且依前詔早遣出麾況余杭闕官已逾三月學士供職自有數人若得申沛兪音收還新命憫孤蹤之羈悸息浮議之紛囂上穆朝僉下紓憂悃𨿽停褒澤自荷大恩無任祈天俟命戰懼之至

再讓翰林學士狀

右臣今月十五日準中書札子以臣陳讓新除翰林學士告敕乞且赴杭州奉聖防不得辭讓者恭聞惇敕參抃誠悰貸其輒辭勗以嚴防便當奔走朝路冒卽寵章誼有未安不容無訴伏念臣今年三月內以天章閣待制歸朝尋防攺知制誥又於七月中因陳乞外郡防轉龍圖閣直學士無勞被奬自臣爲始尙錄余杭舊例未速人言臣是以上殿敍辭曰乞在任滿二年成三十月依常參爲例冀圖考績少答睿私不意今者再被制書擢臣爲翰林學士此則一歲之內三次遷除縟典蕃數未有臣比一介之操知分甚明若便懼命忍慙靦然祗受悠悠仕子偸競同興𨿽微臣苟一日之榮而廣朝被多士之議損大益寡顧不重哉今拒詔當誅昧進亦罪罪無足憫誅有可矜敢率愚誠罄敍玆窘伏望聖慈特許收罷新命且令赴任杭州控仁援天更無別理如朝廷必以學士院乏人不令辭免則臣願只以內閣職名作直學士院供職俟滿年歲方冀敍遷二事之中乞賜矜允臣無任防祈懇禱之至

審刑院斷絕公案奏狀【案祁知審刑院據神道碑在慶曆四年】

右臣據大理寺狀申日奏司今月日以前送下公案並已斷奏訖無見在者舜刑惟卹漢讞號平屬九夏之淸和訖四方之論報至仁丕洽中典著聞允非甚盛之期疇臻幾措之防恭惟皇帝陛下燭知治總懋建民彞受支日之奏封謹齋居之閱實軫人命之重容有不經詔天下之平許從中覆至於法防素具吏禁易遵示以簡孚之嚴窒其旁緣之隙懿條交舉庶獄寖希甫當時燠之初靡余決事之請畫冠斯格本上徳之好生丹筆屢停顧攸司之何力臣誤膺審克祗覿熙隆願咨系月之文備著約章之簡聿光在宥永照方來

謝對衣金腰帶鞍轡馬狀

右臣伏防聖慈以臣加前件職特賜對衣金腰帶一條金鍍銀鞍轡馬一匹者經幄詳延甫塵於祕職規庭霑賚更借於殊私內撫肝膺舉臻榮腆竊以解衣示寵莫羙於漢臣錫馬從遊最榮於唐世而臣仰丁盛旦早服華階因擿句之備員侈除書之在始方其伏謝敕以頒分煥紋襲於襜裳爛鏐環於搢帶材駒半漢釕轡玲瓏惟賜予之兼常實芻微之增詫誓當夙夜祗力造次爲仁俯觀佩璲之長參惕乘軒之貴有如皎日無忘茂恩

又

右臣伏防聖慈以臣入院特賜衣一對金腰帶一條金鍍銀鞍轡馬一匹者近司被召錫品霑華祗受寵頒叢臻媿緒恭以命賜之設眷厚是將安吉羙於詩人蕃庶表於侯象洪惟聖世務尙前猷羙禁署之始除煥儒林之新式因其眾謝侑以多儀笥服裁鮮鐶金飾具斥衛鞍之寶鉸解材駟於天閒下拜神墀爛盈私室而臣猥從末至甫望淸光視書詔以未能假器章而太甚人斯誤舉已無收汗之期賞復冒叨安逭濡鵜之訿誓堅盡瘁少答詳延

又

振擢云初頒分有典恩𨿽將意媿不容顏伏念臣久去嚴深弗專辭贊防收還於玉署復修潤於緡言而佁儗塵容支離病骨謀無故勇貌有新衰方深舊貫之慙更侈多儀之貺襲衣聫褚梁帶橫金侑以材騶副之寶鉸𨿽朝稽成式本優待於畯良而士有冒居乃例蕃於錫予仰循異渥內揆無堪服以光軀慶揖私之有煥乘而致寇惕觀象以防譏荷寵兼常撫衿充感

又

右臣伏防聖慈以臣前件職特賜衣一對金腰帶一條金鍍銀鞍轡馬一匹者侈袂光軀寶釘照笥斥內閒之半漢副釕鉸之精良並侑茂恩庸褒近職胡寧輶懵遂忝頒分伏念臣本以避親特防換秩始踐鳯阿之祕方陳鳧藻之歡而朝循舊章賜存成式匪爲人而廢禮姑異數以勸能麗服橫金爰重寘行之寵材驂耳轡居爲執禦之華被錫於玆撫躬何幸儻屯愚之可勉圖尺寸以爲酬

定州謝對衣金帶鞍馬狀

右臣準中書札子以臣除前件職奉聖防賜臣對衣金腰帶鞍轡馬仍差殿直李宗偉就定州給賜者寵名冒進賜品臨頒使者發賫邦人攺觀伏念臣年塗衰遠襟府塵防違去淸廂保障窮塞報政無日待罪再玆本緣假節以非眞宜與過更而皆罷乃防皇帝陛下垂矜久戍特攺近班因加秩之命云初舉有分之錫惟舊襲衣圍帶釕轡名駒本三朝之餘珍重兩驂之私駕曵焉稱體知露冕以非榮乘以按屯遂據鞍而忘老撫恩云厚有殞爲酬

讓敕設狀

伏覩仲夏以來苦雨爲彌河流泛濫民堵墊傷上惻睿襟分馳羣禬方交修於至徳將迎召於太和臣比荷顧存召還禁近防循舊體盛錫宴羞旣親耳於焦勞難自私於樂衎願停慈渥以適事宜其敕設欲望特許寢罷謝班次狀【案祁於慶曆五年罷翰林攺龍圖八年復翰林此狀與下謝宣召皆是時】

右臣準中書札子奉聖防令立班在張方平之上者因舊防榮沿恩進等懇辭弗聽媿切參懷伏念臣術學空單年姿衰槁自違禁署四易歲陰絕窺鈴索之華寢忘赫蹏之式屬無嫌避再沐召歸合寘下陳以從甲令而方平等更因近例追敍前功屈朝次之明規崇仕途之羙讓洊煩諭詔俾進上聨畏再瀆以取訶輒忍慙而就著以新訂故誠非素杼之長𨿽去卽還遂竊塞人之福仰銜垂睿曷用仰酬

謝傳宣撫問狀

右臣伏蒙聖慈特降中使傳宣撫問者冒寒得疾積損成虛伏枕迷魂偃牀在告尋交薦於惡石冀自救於殘軀乃防皇帝陛下齒記不忘慘矜過厚特迂使驛傳諭玉音許輟髙手之良以濟負玆之困恃大恩之下屬庶營魄之重還自此更生盡歸論報

謝宣召入院狀

命節及門褒綸在耳跽聞振擢交腆榮慙伏念臣素稟朽疎親逄昭泰由累勤於舊史獲通籍於從官深入玉堂愼司雅告無能云補第恧於空餐有諉攸箴已當於襆被會臣兄庠猥叨貳政例合避親亟用請閒懇祈去職尋防可報對易美名跂華閣以通班仍露門之擿句宿官少責用拙正宜安於之筆遂幹絕聞名命裨諶之艸𨿽在無復討論適以樞務缺員昆親補乏垂矜舊物靡渉他嫌復收液樠之材入齒禁林之綴矧違近密回貿寒溫其間緣疢召衰乘憂失壯學殖逾落辭緒若抽心忘五誥之醇目十行之細曷以再承大對參潤遠猷深惟洊至之華抑本千齡之會斯蓋皇帝陛下仁無頗覆惠等曲成眷去馬以還騑激倦禽而重翥寵光完士歆艷羣倫尙當景式前修繹尋故業漢風彌郁冀循爾雅之規蘧齒已髙況屬知非之素撫躬揆遇濱殞爲酬

授知制誥舉歐陽修自代狀

右臣防恩授臣依前官知制誥準敕舉官自代者伏見太子中允集賢校理歐陽修志局沈正學術淹該棲遲懷寶不詭所遇措辭溫雅有漢唐余風如得擢在禁垣委之潤色必且粉澤王度布於四方觀言責實臣所不及願回授受以允詳求

授兼龍圖閣學士舉施昌言自代狀

右臣竊見天章閣待制施昌言識邃慮遠見推倫軰歷司繁劇沛若有餘尢宜防三接之召備萬乘之器材能巳試臣且不如願攺恩章以允朝渙

舉楊安國自代狀

右臣防恩特授前件官依舊充職準敕舉官自代者伏見天章閣侍講楊安國質厚淵懿邃於經術勸道帷幄有裨大猷循名責實過臣遠甚乞回淸授以穆朝告

修撰舉趙師民自代狀

右臣防恩特授史館修撰準敕舉官自代者伏見尙書祠部員外郎天章閣侍講趙師民性理沈敏恬於榮進博記多識殆無比倫據經援古措辭雅健推名責實臣所不如乞回甄授稱是惇碩

授諫議舉魚周詢自代狀

右臣防恩特授諫議大夫準敕舉官自代者伏見天章閣待制魚周詢外和內正不憚彊禦頃排異議辧正誣寃毅然風采聳於朝路臣嘗景仰美行心服其長願回恩典以光賢舉

授翰林學士舉髙若訥自代狀

右臣防恩除授翰林學士準敕舉官自代者竊見前天章閣待制髙若訥資性謹厚文詞淹敏値物照理物無廋情與臣偕第同班稔其履尙若擢寘近署足潤大猷願回新命以光淸授

再授翰林學士舉官自代狀

竊見某官志尙衝遠風局精彊久次詞垣晚成國器材望旣出臣右年輩亦在臣先願還濫及之恩回副類能之選

授兼侍讀學士舉張錫自代狀

右臣伏見天章閣待制張錫安節懿行講貫如流進侍經席有助咨問願回新命以光崇簡

授待制舉賈昌朝自代狀

右臣伏覩先降敕節文每授官許舉官自代者竊見司封貟外郎天章閣侍講賈昌朝學優文敏操履堅正質其望實過臣遠甚乞回玆授以允公言

薦劉絳狀

臣伏見應茂才異等科劉絳生於遐遠系出寒素結髮從學逮冠有成研覃六籍上下千載多所論次頗有指歸固窮守道不祈詭遇向緣就試六論文限惇促偶因小誤被黜有司生平襟蘊有所堙閡絳嘗著春秋三傳析要並皇極書凡四十五篇皆鉤摭幽奧會萃異同思排異端取質先聖據其揚防信足多尙按絳行年方二十有五若令齒徳寖茂藝術益深必能擬迹惇儒自名所學欲望朝廷特許收試授一直講職名俾在國庠敷述經旨養成令器進備譽髦其析要皇極等書謹同封取進止

薦張定方乞收試狀

右臣伏以良工構材爲廈明主構士爲國而材湏求集士待舉知然後落成展采功與時立伏見應沈淪艸澤科張定方年三十八歲識慮沈敏气直行範文尙體要不工聲病渉知韜略兼明遁式甘足貧槁久無仕心昨爲鄕黨惇推入應詔舉六論程藝非其素心有司報罷怡然引去閉關卻掃不幹州閭立言忼慨指摘民臣知壽州日以禮致問延至公門觀其議論卓焉切至因取其所著書得卻敵復戎戰書等篇質多采少紀實求當臣亦指文索事與相辯詰觸機應變籌防有餘非但角空言競華論而已臣以爲如定方等輩不可多得或防召赴上都程其所長授一職事官令往西北邊郡必能研究術略參贊帥臣討論營陣商防攻守至於撥煩幹蠱又有緒餘臣旣知其人不敢有蔽謹錄定方所著三軸幷封上如有可采伏乞特賜收試果無所取臣甘苟言之罪

乞知亳州狀

右臣竊以爲君務達下情爲臣貴在無隱𨿽有煩請猶不防誅臣之敷懇正托斯義伏念臣福庳材下爲祿所浮行年四十便若衰惙纒綿宿疾出入五年气迕脾倉陽客胃府觸暑犯寒則飲食頓減溫中實下則藥艾未良自念綿屙屢求外補昨領壽陳兩郡凡一歲有餘旣便養頣漸克彊勝不期戎帥內鎭蕃方臣防恩入朝歡喜上道庶能自力還服近班遄叨書命寖華名級而尫悴之質果未遑安舊痼有源新疢復動春夏之際痊劇無常舉家竭急時煩省問羸露有素班列具知自非出守胡能寛疾臣伏見亳州去都至近總務非少亦湏選任俾往撫綏欲望聖慈許令臣知亳州一任臣𨿽質課計最有吏師然恪奉詔旨謹察邦政於下流之比尙有一日之長幸其餘閒盡力治料儻防帝力爲天所支耗气稍完迷魂來復尙更求自試無憚諸煩涓埃萬一以圖云補今玆祈叩實迫尫殘言拙少文止冀矜遂

乞解鄭州還京求醫狀

右臣伏以臣子危急必於朝廷祈君父𨿽誅避在前不敢避也伏念臣自去年五月脾胃寒泄服暖藥過度虛風客熱結成沈屙發歇不定經一年有餘臣以所領州路當兩京衝要誠欲盡瘁死節官下是以不敢請假牽勉勾當偶無曠敗昨自六月中寒溏頓作不復支持經四十餘日飲食減少出防不得肌肉銷盡惟有皮骨左腳麻木行履艱難情志昏塞委實勾當不前遂於七月二十一日牒公事與本州通判管勾已奏聞訖人情病未及死湏思治療伏綠外州難得醫藥坐待死亡臣欲望聖慈念臣從川途替歸往復萬里年老病甚將就溘然特許解罷鄭州令還京師就求醫藥以救殘喘或得一閒慢主判司局所貴易得假告休息衰骸萬一尫殘之軀未塡溝壑再得陪服朝序卽異時朝旨別有差遣不以遠邇聞命卽行以答陛下再生之賜

景文集卷三十

欽定四庫全書

景文集卷三十一

宋宋祁撰

外制

王堯臣可三司使制

敕經九畡之入以制國用籠萬貨之羨以謹邦財平時倚成使領爲重泛邊鄙未靖饟調亟興舟轂所輸項背相屬商總明度彌見其艱擇才而任僉言玆允以爾王堯臣器閎質茂行淑履方比冠烝髦寖膴優仕歷階詞禁俾代予言倬爲文章近古風烈向假命節再撫西人綏慰流庸宣導嘉美巳試之效有位具聞宜旌幹蠱之能往諧主計之劇仍華內署增秩左民朕惟師興之繁食足爲本出納矜吝旣付於攸司有無懋遷當視於成訓圖善而職對我茂恩

國子博士楊文友可尙書虞部員外郎制

敕具官楊文友慶善承家方廉絜矩心通吏治志服官箴屢闗決於郡條久逶迆於朝紱課成有狀賞協當遷俾陟朕虞之曹且光郎宿之選

國子博士魏琰可尙書虞部員外郎制

敕具官魏琰夫馭吏之方責實爲效殿旣成罰善亦當遷循而行之官則無濫以爾簪裳華緒文牘美才向輟朝紳之良克成縣譜之治課目來上嵗次亦周宜由經庠往踐郎位服我榮典無廢舊勞

國子博士向繹可尙書虞部員外郎制

敕具官向繹積慶之餘階防而仕綢繆吏閥僶俛朝榮比倅州符之煩且賫官簿之要課皆應攷嵗亦當遷朕虞之司郎選爲重往升華秩無廢舊勞

杜惟序可知滄州制

敕朱閣凝敞便聨尢貴劇選要任庸得實才以爾具官杜惟序代閥忠規蕃衍沈濟服在近列夙暮告防河朔之區繕守完備方事之總擢委價藩悉心振職謀無遺諝輿議歸美達於予聞特推寵章超踐華局弗遷他領之舊益圖來譽之升露服以行足詫方郡

郝元規可西京左藏庫副使知辰州制

敕郝元規材秀膚敏照機無滯朱閣中殿勤事有年陜都而西假節將命糾讞詳簡藹於予聞進貳使聨且付州任矧辰陽之控蠻落在焉綏徠荒梗參責威愛往念榮寄懋哉不防

楊告可右諌議大夫知鄭州制

敕諌省華要從古爲重比來以位遇旣顯言責難專故寵其器名以宅良畯𨿽不蒞職要爲邇臣具官楊告慮敏以精器適而濟向煩所使用觀其能而漕引東南輸入都內嵗有羨餉役無淹期佽予足食之術時乃柝豪之效僉質公議應圖厥勞俾升七諍之列且藩三輔之邇懋率忠力光對寵靈

李知和可西京左藏庫使制

敕李知和性挺柔良志安謹力詆事宮闥夙夜以須服勤扈帶左右逾恪向閱功次久待嵗成持從優除式示蕃奬離都豊帑名要地崇欽踐使華仍總余職

張庚充開封推官制

敕畿輦華翼庶邦式瞻幕廷參諏乃僚是寄具官某礲淬敏行發揮雅才袪煩體逺洞無盤錯首公絜矩樹爲風聲率西之行宣力彌劭俾進京服益光賓儀左右長人葉濟嘉績往念褒擇勉毋怠忘

侯禧可節察推官制

敕侯禧率勵追胥捕格姦盜全伍就執賞目應條攺陞賔筵參寵朱紱往服褒擢增最爾嘉

尙書司封員外郎直集賢院麻溫其可開封府判官制

敇具官麻溫其京劇居中尹正須輔必擇士彥參舉政綱以爾優學麗辭淸規逺槪早階科等見重俊防屬膺官簿之勤外樹藩條之最稍遷省戶還集書林蘭聞彌薫井徳無攺宜資緣飾之美俾贊浩繁之寄

呂公綽可刑部員外郎制

敕呂公綽風猷華劭材力淹舉務時儒術邁訓義方間從劇使復專淸貫樹聲宣力所往必諧夫結課之條須最而陟旣挺明效亶無遴選宜進司刑之曹庸光滿嵗之法

袁易可比部員外郎制

敕袁易踐揚朝路肅給事經向委守藩式敏從政滿年獻狀論績當遷聿圖勞勤用秩勾比揆榮思報懋哉不忘

戚舜元可比部員外郎陸仲息可國子博士王逢士郭承祚並可殿中丞李從夏侯錫並可祕書丞制

敕戚舜元等三嵗之限天道小成朕課吏勞稽法於此以爾等文敏彊濟業於官下經營旅力謹我詔條事無廋情文不諉上年比如令朝次逓遷省闈庠戶蕓簽盾局資踐有等襃進則同各仍前益昭來譽

栁三接可大理寺丞制

敕栁三接向榮儒第久課吏勞所知之薦應條而至銓覆有實擢敍爲宜往丞卿曹用啟榮序

陳紹孫寇仲溫並可大理寺丞制

敕陳紹孫等並率勤恭專幹煩盬如職而辦閱嵗宜遷丞佐寺卿勉罄賢瘁

商泰可大理寺丞制

敇商泰淹試吏勞綽著材譽監司亷狀保薦交章參質課條巳事皆驗俾遷卿屬彌勗乃勤

陳徳之可大理寺丞制

敕陳徳之以材自將所時當監司廉狀保牘上聞以其幕府卹淹治目參實俾丞於理用奬宿官

李定柳灝可工部郎中制

敕三嵗大比令甲有條覈實最科庸信吾賞以爾定秉尙淳固典學入官宣力幹裕華皓一志爾灝履吉材茂廉智自將美實積中暢於事業偕籍祕館參爲吏師或權節財賄以資仰給或班布恩詔倚成嘉靖灼有見效暴於攸司用置郎選式光考課並仍事局益念懋功

鎭安節度判官黃炳可太子中允制

敕黃炳履操淸劭局力精彊歷贊侯藩休有嘉問所知之薦交章以聞宜升諸寀用階榮序當念褒寵毋廢前勞

蔡亶梁堅並可監察禦史制

敕監察之任舉視行馬外事職竣望淸匪才莫允以爾蔡亶志美謀劭安節而不流梁堅識精意果蹈道而能立並試可有狀淹外累年比臺屬缺員邇列騰薦朕觀其所舉葉於攸聞咸易法冠之華俾增朝路之肅毋過毋怠時乂爾中

鮮於亨可祕書丞制

敕鮮於亨素挺時幹寖揚仕塗最升有狀文飾無害攸司考課年所如條書省有丞序進尢美尙宰劇邑勿懈爾勞

辛若渝可衛少卿制

敕向科夫家充籍和壁明課眾寡以列幕科能辦其事吾必而賞以若渝方守近輔克稟朝規恱勸趫力樂從符伍以狀自上閱數應條宜遷卿棘之副以旌吏材之敏

宋忠臣可水部員中制

敕宋忠臣敏於爲政恪於守公不憚諸煩汔有成績三嵗獻狀申令著文俾正郎曹以旌吏課益宣爾力毌沗茂遷

蔡襄知諫院制【案襄知諫院在慶曆三年三月時祁方知制誥】

敕蔡襄識詣衝逺履業端方含章立言望古爲偶而讐正祕籍棲遲累年懷國之寶戢而未肆朕方永惟闕政思聞讜謀增員諫署髙選才傑是用振爾淹防光我簡求進丞祕聫參干言責噫諍引之道今昔異宜蓋論髙者虛而難從議者卑而無體裁訂其要俾可底行往哉惟防欽遲中益

奏舉人平江軍節度推官王罕可大理寺丞制

敕具官王罕乃者深詔列位並舉所知𨿽頗限吏資而實取才劭以爾早勤官牒洊結歳勞比籍幕籌之能逺光縣綬之選而名列薦狀課在最條宜循賞階入備卿屬修方永譽以稱寵章

奏舉人前權興州軍事推官樂富國可大理寺丞制

敕具官樂富國夫舉吏之格以監司爲先蓋其試行能察臧否審於他部故也惟爾上課比牒薦名皆將曹之計臣糾獄之專使洎於郡將濟之朝紳保任一辭鉤校胥協宜疇幕畫之最俾預卿僚之選

奏舉人前楚州團練推官蕭固可大理寺丞制

敕具官蕭固朝廷謹保任之科求才用之實覈方最狀委於銓衡爾修辭策名效智從政頃以善畫介於列藩而準詔之臣連章署行參觀閥閱式允褒嘉宜備屬於卿曹且勸能於吏啟

奏舉人前平海軍節度推官知福州懷安縣李昭選可大理寺丞制

敕具官李昭選向繇銓條序擬戎介墨以漢綬宰於閩區而薦能交章覈課如詔朝有面命恩不庸私宜丞卿曹用勸官最

鎭南軍節度推官前知袁州宜春縣廖宗禮可大理寺丞制

敕具官寥宗禮向假賓簪往紆縣綬課無殿目薦有連章銓審以聞旌疇有次宜遷聴棘之屬用廣甄材之路前鎭江軍節度推官知蘇州吳縣聶徳一前蘄州廣濟縣令張保衡並可大理寺丞制

敕具官聶徳一等咸以通經備於補吏或列藩奉檄兼委於字氓或大邑腰章洊較於異課而行充薦牘年及赦條宜疇銓格之勞俾率卿丞之職勉欽並命毋忽攸箴

前邠州新平縣令裴願可大理寺丞制

敕具官裴願早服吏資薦循選格向勤縣譜雜有薦章銓簿以聞賞科無廢宜入丞於理置且伸勸於官成前江陵府佐司理參軍余貫可大理寺丞制

敕具官余貫藝文中科肅給將事比參府掾分幹理曹獄無頗辭攷有連最質於銓審名在薦延宜備刑卿之聫且光材吏之舉

光祿寺丞集賢校理趙宗道可大理寺丞制

敕具官趙宗道夫銓審之最著於甲令所以育人材而旌職業也以爾門緒華膴機靈敏秀早程賦札遂預書林自服鉛黃之勤多分豕亥之謬汔玆嵗滿嘉乃官成

奏舉人縣令韋輔堯可大理寺丞制

敕具官韋輔堯學古而官庇身爲邑政均疲俗名在薦章選格較勤吏資應賞俾丞卿法用勗銓流

刑部試到詳覆官縣令劉永錫可大理寺丞制

敕具官劉永錫故事上臺秋曹覆天下辭案凡置佐率屬必先試而後命亦以觀吏文責最目也以爾擢自縣邑俾替坐曹能服簡書之詳且周星嵗之限恩有成例賞不爾私攺丞理官尙典刑局

奏舉人前同州觀察推官張維師可大理寺丞制

敕具官張維師早服吏銓序參賓畫向贊名藩之重實兼他部之勤且有連章稱宜厥職載稽官簿仍獲考年俾攺卿寮以振才滯首公絜矩勉副所知

刑部試到詳覆官司理參軍劉直可大理寺丞制

敕具官劉直故事天下具獄上書者皆本曹置屬覆視而審覈之將充其官必試乃可惟爾擢自州掾隸於邦刑紛披科條檢結凡最竭慮無懈質嵗有成宜疇吏勤進補卿宷勉續成績思稱茂恩

奏舉人試祕書省校書郎前宿州司理參軍黃孝先可大理寺丞制

敕具官黃孝先早服秀科洊署勞牒向治郡獄參飾吏文訖無蔀豊多所澄雪使臺陟狀銓簿類能宜入替於理官且申勸於公路

奏舉人前眞定府司錄參軍焦盛可大理寺丞制

敕具官焦盛經明服官吏久隨調向參网掾能督府郵守將狀其亷端州宷申之慰薦稽於銓審應我賞科俾攺卿僚之華勿孤士類之舉

掄選人前永興軍節度推官知河南府長水縣事張昭文可大理寺丞制

敕具官張昭文間命都銓擇吏之勤亷者假以部從事而參宰劇邑實有允令圖其後勞爾今來思具質成課旣符信實之目宜服當遷之命往丞聴棘彌厲飲冰內制

除婉容張氏封貴妃制【案封貴妃事仁宗本紀在慶曆八年十二月後妃傳在皇祐初】

門下朕聞王者始風本乎妃徳天下內治模厥人倫咨擇邦媛之良飪敷嬪壼之懿茂推異數誕布公言婉容張氏陶翕辟之和生慶善之族玉粹其度淵靚爾衷以阿保之法自閒以圖史之誡攸服先贊內職葉升大猷力蘋沼之至防襲珩佩之旋矩禮以爲絢謙不忘勞用嘉衝徽顯啟優渥進膺褕翟之貴參亞軒龍之華於戱謹於順承陰教惟穆勤乃輔佐王化所經爾其念夕惕之防躬日休之裕樛木之逮乎下然後稱仁彤管之紀其言於以垂美往席寵命毋防訓辭可特進封貴妃仍令所司擇日備禮冊命主者施行

封寶壽公主制【案宋史公主傳寶壽系仁宗第十二女此云第十三女未詳孰是】

門下朕聞自家所以型國治內本乎先親況天挺王姬邦著封典舉循厥舊今也惟時皇第十三女儲光婺躔肖順坤極未覽古而知教故在姆弗勞𨿽尙幼而好仁故處躬惟恪徳範已就褒冊難稽是用涓選休辰焜照蕃渥順格景風之懿播聞穠李之華商錫嘉名防成淑質於戲周推車服之異漢啟脂澤之榮非日親私系乎治體無替前習更竚來恩

除張耆太子太師致仕加食邑實封制

門下朕寵遇舊徳欽揖髙年防勞官職之務俾逸股肱之老特申衝槪庸厚邦風具官張耆資量沈雄規猷隠濟被遇先聖宣力四方旣昭元戎之毅遂幹中樞之劇亶有茂伐居無間言進視幹臺彌寵師節肆予纂紹益復倚成入則參勤王家出則是憲方國能守其貴屢省乃躬固將繄魁壘之良罄謨明之懿竚誨前席須績景鐘遽披至誠願還所事勉諭巳悉遜執不回且念大臣重違雅志難奪與其屈任孰若便安宜攺儲師之華聴上使旄之領衍其爰入尊以朝儀於戲抗請辭榮推恩就第鎭天下之競於以稱賢保臣道之終玆焉有體勉荷殊渥恬嗇太和毋專髙蹈之介有俟惇言之益除皇叔徳文忠武軍節度使加食邑實封制

門下朕仰紹鴻烈惟懷永圖毎糾宗族之恩疇先伯叔之懿用推厥愛以展予親具官徳文道與粹和天俾忠謹有言而踐百行成章而暢四支早建將牙兼穆臺鉉邦洽斯譽神勞以祥嵗艾而精明不衰爵隆而悔吝彌逺比詢朝論巳啟王封尙圖久勞更膺異奬攺疏假璧之奧進服溫貂之華仍廣轅疇以大租入於戲修人道之睦我惟惇敍閱天下之理爾實老成益美翰垣參重宗稷秉徳陪義是惟顯哉

除皇兄允讓寕江軍節度使加食邑實封制

門下禮重祭膰寵伯仲之國詩標棠棣廣親族之愛稽古教睦朕能行之具官允讓器令而固志和而立懿作休徳奮爲嘉猷早秉中權之雄復正大宗之領協我公姓光於前人間侍郊宮參獻彛瓚服攸箴而惟謹攝爾儀而防愆向者已徇朝言特疏王爵載惟褒渥尙慊成勞俾視秩於臺階且仍華於將閫優實多戶並示隆恩於戲武穆文昭其流斯逺元戎茂宰注意所兼爾其浚明日孜蹈道時敏欽助予治丕纘膚功

除皇兄允弼武康軍節度使加食邑實封制

門下朕惟一二兄弟屛翰吾家毎推骨肉之愛以彊本根之托矧在邇屬早休厥聲適及剛辰進膺異數具官允弼甚徳而度參仁以和居貴而防流心訓恭而逺祗悔間陪郊獻佐庀宗司抑抑攸儀舉皆率履綽綽斯裕內無違言成予敍親時乃修職比者𨿽疏王爵未厭寵名宜停後務之繁俾領元戎之制增食爰賦兼實幹封於戲磐石而宗寄莫重焉扞城於國義莫先焉可壯非猷可順非迪仍輟就藩之逺姑隆綏族之恩往惟懋哉顯對嘉命

除皇弟允良安徳軍節度使加食邑實封制

門下堯惇茂族於變是雍周建懿親時雍展愛朕參式先憲褒序吾宗僉同公言誕舉恩冊具官允良气韶質美憑信厚之餘體和履順逺衝孺之習早經畱務常止上都以爾考有叔父之尊帝室之屏勛昭彛器慶裕後昆向嘉冡嫡之承巳疇王爵之顯防自予志申付節旄因具官儀衍實封社於戲古有謙訓汝其念聞夫寵不期驕而驕從謙不待益而益附修也可以思永愼也可以寡尢移孝圖忠欽服玆命飭躬靖位以卽而藩除皇弟允迪安靜軍節度使加食邑實封制

門下朕聞立愛莫先於親繁支實庇其本每念攸訓匪伊異人用推惇序之典期光夾輔之體具官允迪承燾天祐衍慶宸莩舉動嚴方趨覘暇敏思長富貴之守寖肄朝夕之防向畱使華允穆公路頃以王邸殂謝予懷悼驚念其堂構眷深橋梓維城有寄墨絰還朝載隆近屬之恩俾領中軍之節仍增食邑且實戶封於戲乃考之忠勛四邦是式乃兄之光寵十乘有儀爾偕厥榮毌或玆沗欽卽殊奬祗勵逺猷

除皇弟允良加功臣食邑實封制

門下朕率祖宗之常謹郊廟之饗迎日涓選燻燎告成衍三靈之歡豫肆萬民之慶眚旣飲其至因資爾勞矧一二兄弟之親參陪夙夜之恪宜縟恩典以寵懿藩具官允良履尙詳華機采明悟世不防於濟美孝乃移於事君王社以光帥節云重向因侍祀彌見協恭闐然陽气之休襜如盛服之美我禮尢具惟神克歆特緣膰胙之頒首篤棣跗之愛進加功號兼拓爰封且詢中石之規更增多戶之實於戲自天介社旣輯於上儀爲國懋能敢私於同姓往只異數勤劭壯猷

杜衍加食邑實封功臣制

門下朕只飭齋輅躬款泰壇昭事天明交修地察侑升二後賓延萬靈昭鑾次於都甸欽紫焜於霄極越惟雋輔相我盛容方錄解嚴之勤疇先鬷假之慤用信賞典以告治朝具官杜衍淸明以和練達而敏有防伏之亮奮於知恩有含章之美發於事業向圖克祀之毖允賴若時之庸假節太庭告諡慈祏奉瑤冊而防鞏祕金鎭之邃嚴而又率吁攸司奉行故典牲牷博腯玉幣精純接神明以歆馨塞穹壤而凝祐遂頒大慶胥洽眾歡永言皤髮之良欽從屬車之至職勞而賞惟敏則功宜增號表之榮仍崇階等之貴廣開厥邑優實乃租於戲靈眷備成恩章差沛所期君臣有以相戒休息有以無疆其未明了其未睹俾又予治聿暢爾猷

賈昌朝加食邑實封功臣制

門下朕昭事天地裒侑祖宗九州四海畢來助祭千乘萬騎幷攄上儀眷我輔臣相惟元祀訖紫營之升燎肆王軷之解嚴差敍厥勞疇先爾賞具官賈昌朝挺秀崧漢儲精本元撓之彌澄宏徳量於無際汰焉不耗植忠質以自彊臺樞踐更文武參式自善祥之嵗習凡用度之日咨間臨路朝前遣鴻冊實膺使節之重往祕後祏之藏至於入侍齋居出陪奉引官師象物供帳無勞成上帝之居歆綿中區而敷慶竣於大事時乃協恭是用著美號以表勲敍崇階而峻等卽邦進爵衍食疏封萃爲寵章式顯優敷於戲祭而受祉眇躬難乎獨饗賞弗淹日同體示乎仰成益圖夙夜之防交修大小之務靡否不替有猷而爲永孚天休茂對嘉

王貽永加食邑實封功臣制

門下惟天祐徳惟辟事天率三嵗而合享總六飛而出次𨿽居有常處用有定規至於訪逮典彛盼飾容采眷吾近弼預有勞焉惟是圖功亶無畱賞具官王貽永行本和懿謨函寅亮公忠交奮賢戚兩華葉修對越之防參陪陟降之恪事皆如素人防告勤普羣望以懷柔震萬祥而翕習巳敷鴻慶遂防茂勲嘉夙夜之方將顧臣鄰之同底是用益以寵號冠於美名拓井邑之故封實租食之新數於戲神貺繁祉旣惟仿於兆人朝論奬冊遂敷施於有位尙當念治之所由治處休而勿自休共守洽平滋懋丕績

特授李徳政加食邑實封保節功臣制【案徳政系交阯郡王】

門下朕躬執玉幣只見郊丘率萬官以承序職百神而有次薦誠以徳防後皇之並臨推福爲恩塞穹壤而偕抃眷言列位助蕆上儀內則相禮之防外則獻力之恪用當飲至均第有勞具官李徳政秉心懿恭執義光大昭啟王社妥安裔人載甲令以輸忠航貢品而綿險一我尉候保玆東南屬欽柴之告成前景風以覃賞爾乃作扞時予不防宜益表功之華俾旌守方之重陪惇封邑衍實幹租於戲天瑞神祺紛流於中野朝兪國霈敷錫於列藩尙膺典冊之榮愈圖彛器之績懋哉夙夜永綏爾邦

景文集卷三十一

欽定四庫全書

景文集卷三十二

宋宋祁撰

內制

賜中書門下詔

敕中書門下朕聞至治之世天下向化元凱共朝不爲朋黨房杜相濟不爲比周君明臣哲埀榮無極何其徳之盛也朕旰昃銷志每用庶防思所取法未知厥路而承平之獘澆競相防姧隨法生僞逐情動假我王爵樹爲私恩所憎則同口共訾取一切之快所善則並辭疊譽希不次之遷遂乃人務交遊家爲激訐至於陰開納賄之請陽托薦賢之公居下而圖柄臣順非而動偸俗附離交扇流蕩忘還更相援接以沽聲譽由是人士以行怪爲美辭賦以訕上爲能放肆異言詆斥前聖讙流羣口虧紊彞倫又頃正按察之名謹推擇之選俾將明命以慰多方而奉使不稱繩愆過當恣苛刻以搖羣怨織纖微以搆罪端守倅則互責刺亷令尉則更容伺察上下疑貳奏鞫交橫未益治平之風反成多辟之暴向申勅戒殊未奉行朕疾夫爲國生事之徒背公死黨之俗推狂濟果去簡成煩況長吏者務在全安刺舉者素有條禁民如馭馬安得駭驚理猶亂繩弗宜遽急當求大中之順漸致淸淨之原至於屬文之人體要爲急苟專非聖之論寧免疑眾之誅自今者詭激邀名浮薄連茹用察以害良善倚法而峻誅求雷同私論營罔朝聴並委中書門下禦史臺采察以聞故當責其不悛懲乃敗類罰之無赫令在必行咨爾有司咸體予意故玆詔示想宜知悉

賜中書申明先帝賜文武臣七條戒州郡詔

勅中書門下湯徳至盛著具儆之言漢功方茂下督責之詔於時中外協念以趣大康朕顧眇躬托王公之上明弗能燭數有未通每念付畀之勤治平之詔日愼時惕罔敢自安庶臻至治無羞先烈是以畿府州軍監縣之長居常推擇部分總督屯邏之委一皆僉求亦冀羽翮防翔腹背偕奮手足疊扞心膂獲寧今乃聞郡邑庶官未能稱職紀律耗廢眞僞混淆或自謂謹柔旣難集事或矜爲彊濟又匪卹人或朝夕詭激而望攺遷或嵗月因循以濟貪冒或廣飾防傳掩簠簋之瀆或曲奉監司逃簡書之劾緣令作詐倚公殖私頃者以邊鄙未寧師旅四出旣不獲已調發於民隨輒戒勅勿令煩擾然而斗粟未漕民有一鐘之費匹帛暫輸吏有數縑之入與我共此所望責成爲上斂怨任將安寄以至盜賊屯結公行刼掠上下畏懦弗能擒討驚騷閭裏盜弄庫兵士非素習之專患無豫防之禁永言玆事寧忘朕懷迹夫獘生實始官濫恭以先皇帝欽睿明翼達見治宜親著七條埀戒百執每辭去之日普令拜賜凡從政於外舉得奉行羣臣亦有刋石傳文題屏示坐朕以爲旣能尊戴曷若踐言幸獲親聞便當立事其外任文武臣僚等自今以來務革前失聿新後圖以聖考七條更相誨朂置朕此訓亦復研尋爲仁由已取則何逺上尊先甲之諭次謹申命之防攝爾頽綱綴我漏目使美課歲茂善狀日升則隆名顯秩朕將何吝必若姧究弗禁農畮卒萊論報誣寃徭役重困不卹士伍不訓武經拜有明科朕當必罰咨爾有眾無謂食言故玆詔示相宜知悉賜北京畱守資政殿學士工部尙書程琳並知相州宣徽南院使保靜軍節度使王徳用撫問詔

敕程琳等卿謀略沈濟忠款精彊眷言守屏方倚風力而邊州上奏屯旅鞫凶𨿽遣招懷亦資防遏綏訓士眾掎角封陲明爲指蹤以俟安堵

賜新除龍圖閣直學士知成徳軍府事田況詔

敕田況省所奏乞罷龍圖閣直學士只以舊職知成徳軍府事及有河北經度機密事件欲乞暫乘遞馬赴闕入見敷奏事具悉卿有仲舒之文翁歸之武毅然施政萬夫所觀故易以近職殿於大邦克竚方略寖擔邊陲遽露至懷願仍舊秩擇才而授羣議所同往諧官守毌或勤讓比又邊臣失禦戍伍卽擒眷惟都防尢須鎭輯特蠲入覲便卽之藩當體眷期益奮忠力

賜任布詔

卿年徳兼艾憂勤是力向者憫煩機劇是用許三城之行𨿽使嗇神亦資坐鎭何所謙避卽以將老爲言惻於朕襟似未深諒且洪樞之佐黃髮之良非與庶工輕於得謝宜安吉履第守奧藩臻蕃福胙以副衡倚

賜知鄆州宋某詔

勅宋某省所進奉阿膠一合重五十兩緋羅夾復裹事具悉膠品之貴阿井爲珍卿適玆守土勤於作貢順時熬液凝劑甘新恪稟彞規參旅方物區產云美料治所須推處厥誠嘉嘆何已故玆詔示想宜知悉

賜知審刑院事丁度詔二首

勅朕念細人無良庶獄未措毎於決事憫然疚懷卿鑑融機敏騞無停奏平疑錯枉洞得其情乘此長嬴托夫論執況海區甚廣按訊日來能致少閒固亮勤職願紀直筆彌悉至誠嘆悅所兼不忘於意仍依奏宣付史館敕丁度省所奏今月二十五日已前送下公案並已約法斷絕丫畢別無見在文案事具悉向以官師旣眾賕冒相尋亷刻之奏猥騰論報之文四出每加申勅無及細苛卿有服念之勞簡孚之謹鞫讞𨿽畏報下無畱旬歲之中停奏於冊削章歸美宣力有勞嘉其悉心之功成我措刑之漸載惟嘆尙弗忘於懷仍依奏宣付史館故玆奬諭想宜知悉

賜杜衍乞退第三表不允斷來章詔

省上三表乞保餘齡授以防秩事具悉卿有隨防之忠任隗之正易之甘節洪範之有猷是以葉都公議付俾樞管方事之總勤勞王家夫推之同心不容有間久於其任乃克懋功洊閱奏函殊乖玆指且卿屬疾𨿽屢揚休不衰魁然華皓爲朝耆碩用及四載便欲引身徇髙全亮自安衝養使天下之論謂朕輕於進退貳於眷毗得無傳聞重吾之不徳也況謀謨未究方當匪躬邊鄙云騷詎獲髙枕昭體大誼卽斷來章定志宿官熙我丕績所請宜不允

賜權知開封府吳育乞解京府不允詔

敕吳育省所上表乞解京府授側近一郡事具悉卿志力開濟飾之文敏京轂操決號爲詳明庶邦是則繄乃之寄胡遽披請願去浩繁況具獄報論卽情甚細從宜報據在職當言𨿽不果從要之有守宜祛嫌慮以副眷期懋哉夙夜式永休譽所乞宜不允故玆詔示想宜知悉

賜章得象讓職第三表不允斷來章手詔

省三上表乞解重柄事具悉朕聞君爲元首臣作股肱相須爲體是能有濟朕荷祖宗之構臨制萬方不明不敏每用自愧賴天之福防內以寧惟一二柄臣輔其不逮丕承執競以克厥庸卿毗佐七年終始一節鎭浮以雅伐叛以謀載其淸靜紓我勞疾俾朝威主惠震疊光明時乃之功冀懋臺徳今確徇衝尙引避宰司求申所懷未諭前答永言大誼當存至公何嫌何疑自期獨往若然則元首之眷股肱之司得無用違以忝成訓毌或封執容適大中卽斷後章式副朕意所請宜不允

賜田況讓職不允詔

敕田況省所奏防恩授起居舍人陳讓事具悉向有邊臣無良戍伍亂挺殺害官吏驚騷裏閭懼而歸命罪乃斯得卿適往臨撫善處便宜蘊夷渠惡分北支黨曠然按堵後無餘災嘉此成效已令進秩何循謙執乃乞讓還賞惟值功朝靡收汗當祗厥命方職爾勞所讓宜不允故玆詔示想宜知悉

賜王貽永生日詔

譜閥華勲風猷沈力親則副馬幹惟中樞帝錫予佐實表賢運仲月之魄厥生記辰世祉蕃昌家宗歡吁就頒牢飲玆異寵光俾壽且祺敷暢勛績今賜鄕生日羊酒米麫等

賜韓琦生日詔

謀府彊濟忠槪沈詳幹予樞筦允穆王路時惟生日有煥慶宗家情美於髙門邦論寵其名世特頒多物庸示褒懷牽釀有常麷粲兼列合而姻族續爾期頤今賜卿生日羊酒米麫等具如別錄至可領也

賜杜衍生日詔

思皇雋輔對我盛期逺迹名世之來顯符賚弼之比予治云洽乃功不忘克生紀辰胥慶參貺𨿽綠顧復之感方樂艾耆之華用遣使人就頒牢品旣昭恩眷且及爾私

賜宰臣章得象生日詔

帝賚茂宰與朕同心翕受九徳修明百度亨期賢運交相爲華今玆誕日固有常禮饔人酒正各俾往頒一以申祝永年一以助樂私閫錫爾難老副我眷毗

賜宰臣文彥博生日詔

崧極憑粹實啟周朝昴躔融照是生漢輔眷我良弼挺厥世祥式倚爾才以佐臺徳日惟載育禮厚有初俾洽宗黨之歡用頒羞飲之具旣推異數具熾茂齡

賜參知政事賈昌朝生日詔

挺秀民彞協美賢運慮合蓍蔡道侔絲防參禆鬷假穆我元化今玆誕日尢驗世祥況稱壽親闈交慶私室宜頒多物以助胥觀仍續永年之祉圖終亮采之績體予褒曯卽當只膺

賜參知政事範仲淹生日詔【八月二十九日生】

蔚有雅才生此王國參幹萬務朕與嘉之載誕及辰糾族胥慶宜有優禮以重邇臣旣昭名世之顯兼資式喜之具申續難老滋奮大猷

賜樞密院副使晏殊生日羊酒米麫詔二首

進止方重謀猶粹果爕定臺縡參決樞華民瞻國論浩然胥協天挺俊乂符我治平知及誕之辰懷顧復之慶宗戚歡祝宴喜相存特此頒分以重褒眷今賜卿生日羊酒米麫等具如別錄至可領也

碩學冠時淸心照理昔侍帷幄在衞翼以勤勞擢貳樞機當論議而沈正載聴惟崧之頌適臨生甫之辰俾永屆於遐齡用特頒於禮餼膺玆寵異諒體眷懷

賜樞密副使張士遜生日羊酒米麫詔

貳職天樞同寅相室忠勞允著廣益居多屬玆生育之辰特舉匪頒之典式介眉壽永停嘉猷

賜陜西四路沿邊經略招討都部署司敕

朕卹軍旅之苦寵邊陲之良事從優寛情無遴愛至於常愆細過並許功除煩文苛法罕由吏議昨滕宗諒張亢並緣事任合給公用庫錢俾其宴享賔僚犒飫軍伍而乃用度無藝簿領失防陽托貿營潛有牟入攸司言上遣使卽推如聞逮系頗多鞫劾彌廣本其冗費寧足深誅已罷案窮悉令原貸其滕宗諒等止免一官量降差遣𨿽屈吾法期慰士心且夫盡用市租羙推趙將來從我取誼表漢臣每慕前風思全大體尙慮諸道帥守便以玆事爲懲或損狹餼牽或裁量藥餌苟存畏避謂免譏彈胡益至公亦非朕意但當循經費之式去自潤之私取仰於官均惠於眾由玆防績夫何間然安節坦懷毋或疑憚

賜南平王李徳政歷日詔【按卽交阯郡王】

頒歷之義以初爲常俾一天下之歸用謹人時之授以卿列壤南裔率職本朝宣我恩化慰彼黎庶每屬歲元之防必滎廟朔之藏朕亦推處禨祥裁輔舒慘申命太史分次左方宜按象以奉行表布和之胥洎特玆馳錫勿怠欽承

景文集卷三十二

欽定四庫全書

景文集卷三十三

宋宋祁撰

內制

賜樞宻副使王堯臣生日禮物口宣

識裁精深器懷衝劭典司內密參慮幾微惟素籥之導寒屬左弧之屆旦禮優近府恩著上臺加惠餼牽侑驩醪酒庸厚樞庭之數且爲族宴之榮當體寵私所宜祗受

賜樞宻副使孫沔生日禮物口宣

才居上哲地在內樞懋宣一徳之規恊贊萬幾之務迎長紀候載誕協辰錫以縹醪頒玆生餼用示臺恩之厚且資族宴之榮當體眷私所宜祗受

賜樞宻使宋庠生日禮物口宣二首

俊乂大臣耆明舊徳首正開序載誕恊辰爰命寵頒所宜祗受

元精異稟大雅克生蔚輔本朝亶有盛徳誕惟吉日慶屬首正國體同休臺恩著範餼牽有碩醪酒惟醇用助宴私式精禮意

賜宰臣劉沆生日禮物口宣

任重臺司寄深時柄爰屬誕辰之吉用稽蕃錫之文式示眷懷且昭毗倚

北京賜賀正旦兩蕃人使禦筵口宣

卿等逺渉歳陰並趨元會馳軺永路彌節離都乃眷歡勤俾均宴勞

班荊館賜契丹賀正旦人使到闕禦筵口宣

卿等肅持邦聘祗會歳元載驅使牡之華已捨郊郵之邇用伸宴犒參慰歡勤

賜王徳用酒果口宣

卿持節之藩出車遵路已涓良日宜重祖行飲具臨頒予懷增眷

就驛賜契丹賀正旦人使錦褥被銀防鑼唾盂盂子等口宣

卿等馳止使軺憩玆賓館勤勞備至休沐攸宜特頒器服之華用適宴居之便

賜契丹兩蕃人使賀正旦酒果口宣

卿等已展聘儀稍淹賓次年華集貺節物多歡各適所懷無嫌樂飲

賜契丹賀正旦人使回北京禦筵口宣

卿等肅馳歸傳還捨離都得無道路之勤加渉陽和之始宜申宴衎式慰徵行

賜王徳用禦筵口宣

卿肅持瑞節近撫價藩出宿在辰祖行增悵宜申異眷敷錫宴羞

雄州白溝驛傳宣撫問契丹賀乾元節人使兼賜禦筵口宣

卿肅將歡幣來會慶辰渉逺已勤入疆云始俾陳宴豆少憩徵郵

北京賜契丹賀乾元節使副禦筵口宣

卿等並飭使華防趨朝慶已捨離都之近諒多持節之勞俾洽宴慈用昭眷渥

撫問契丹國信使兼賜禦筵口宣

適當盛暑逺駕輶軒惟辭命之是防勤道途而罔憚特頒宴具聊示歡慈

賜王貽永批答

樞宥之地任切喉襟朕選爾忠愼參此機劇自頃狡寇時擾五邊屯戍調發事多平日卿宣力念治義無不爲方倚斯猷以底嘉績何所嫌間堅避寵名況易退者士之細槪責成者國之本務惟卿深識宜諒朕懷累嘗批復理無順許往安官守卽斷來章所請宜不允

賜杜衍乞退第二表不允批答

西土未靖師久畱屯朕賴卿忠果漧總樞軸宣力四載旣有成勞今抒懇奉章願去機任夙昔惟念未得其由將謀者精而聼之粗歟獻者眾而從之寡歟中行亮節得微有慊間言飛詆朕無聞焉何遽捲懷欲徇衝潔𨿽安小諒有缺大猷況柄臣進退系民休戚幸勿煩執方倚咨詢所請宜不允

賜章得象已下批答

南方壽星每歳爲候今見於庚寅甲夜澤潤焞明揆占惟應君其逢吉卿等樂聞瑞兆鋪述慶辭欲以美祥遂刊實錄勉從所請良用缺然

賜章得象乞罷第一表批答

卿識度閎邃謀謨淹正比圗舊望爰冠上司而勤勞王家朝無異議翊戴寡徳朕所自知𨿽輔政七年已究丕績永惟萬務方倚厥成遽閱奏封願歸宰柄詳觀所啟憮然動懷且軍革尙興權綱須乂實賴元弼偕陟大猷儻獨徇知止之髙而外愆爲國之計君臣同體旣不云然進退大方亦將未亮姑停遜執以副眷期所請宜不允

賜王貽永讓恩命第一表不允批答

卿有林父之忠吳漢之謹匪懈於位無伐厥勞自幹樞庭多歷年所參和以濟大事先計以敍諸戎功成弗圗報於何有用膺置使之重以疇基命之勤誕告廟廊亶無異論遽披露奏方切衝懷誠有惇於雅俗詎所期於同體官不容曠命則惟行往哉爾諧昭體予志所讓宜不允

賜杜衍乞退不允批答

卿更踐劇職遂冠內樞鯁亮之素底衷無隱朕得朝咨夕訪克乂權綱比日以卿懇幅致辭感慨祈罷因有前旨欲賖後期冀介節孤操終爲事屈忽閱今奏殊乖此心且詩重老成之謀史稱魁壘之輔皆作時模表寄國典刑未聞玆人以年爲解也矧疆陲務總軵餉日疲共濟艱難萬賴忠力宜徇公議毋滯衝懷所乞宜不允

賜杜衍第二表乞退不允批答

國家左宰府右樞省二三執政皆諸臣之選朕所與均休戚責謀謨任天下之綱維者也其於進退可輕議哉卿直淸方嚴明鋭開濟裁抑私謁達練事經灑然羣望推爲碩老朕方倚以機管隆乎治平而累章求罷弗亮惇勉何專以已伸而不爲邦屈重於獨往而忽此共濟耶矧年髙慮精道勝疾損固當務近醫劑參實陽休安服而官姑惠予采所乞宜不允

賜皇叔徳文第一表不允批答

卿茂親夙望臺鉉將牙澹焉衝逺躋於華皓聿圗庇本特用推恩僉疏郡封光啟王爵宗盟爲重國論旣孚何列謙辭尙停寵冊便當祗受以副褒懷所讓宜不允

賜皇兄允讓第一表不允批答

朕惟彊幹之誼公姓攸先列爵之等王封玆重以卿志力忠謹屬望親賢庀秩本宗領節戎鎭休有令譽當圗爾勞用擇蕃要以光書社何煩露奏尙執謙懷況定命旣頒公言胥協毋淹寵數速卽欽膺所讓宜不允

賜杜衍等批答

保章視夜南極告祥雜候靡差圓暉有爛聞之典緯屆乃壽祺卿等幹掌內樞歡逢嘉應露封率吁溢美形言徒亮勤誠尢增慙徳所賀悉知

賜皇兄允讓第二表讓恩命不允斷來章批答

卿屬懿地崇望華志美朕所以推常棣之誼重盤石之宗始啟王藩聿茂恩禮尙披衝蘊再列讓封況普告官師布聞方國頗稽典命未副眷懷容略常讓之執卽光外曰之授所讓宜不允仍斷來章

賜杜衍陳讓加恩命第一表不允批答

朕躬祠於郊防帝之福推爲慶典徧第眾勞以卿總秉中臺顯相大禮謹有司籩豆之具罄三事夙夜之防值功而賞有國常典何煩露奏願寢茂恩況普告於外朝方驛騰於成命便略牢讓往服寵章所讓宜不允

賜杜衍第一表讓恩命不允批答

比虛右弼以須畯望卿淸約忠壯華皓一節出入諷議靡事不爲挺然公實見於有政朕志先定成命惟行況萬幾處可百職修理朕所倚辦卿宜知之遽閱讓函猥徇謙槪且誕告羣方不容顓辭久曠臺路便廢防遜欽服寵章所讓宜不允

賜賈昌朝讓恩命第一表不允批答

卿曩侍經筵已知國器歷守京邑則風績早樹進領邦憲則威名流聞陽休山立自處中道朕以爲履正識敏材任輔佐引預機政參貳臺司曽是逾年休有成效觀行則懿俾謀則臧斷自予志冠升樞省誕告百執初無異言猥露奏封深存防遜況訓論已熟典命難淹速卽欽膺以光朝舉所讓宜不允

賜杜衍讓恩命第二表不允斷來章批答

向以戎醜尙桀師伍畱屯公私乏匱不可貲省又官濫於外吏欺於中苛察過當浮競成俗濟水無益治絲愈棼圗所振整未知厥序以卿久在樞禁習總事經年耆識茂盡瘁事國是用選自予志對秉臺衡借敏材以康調發之艱褒介節以懲進取之朕旣寡徳方玆仰成尺奏薦聞能讓猶固已嘗批諭宜體眷求毋煩費詞早膺寵典所讓宜不允仍斷來章

賜皇叔徳文陳讓加恩命第一表不允批答

上帝居歆億祉叢介朕不欲專享衍爲太和遂差慶典之錫均逮懿親之序以卿耆徳碩望帥節王封藩翰維持宗盟磐石已從僉論俾進寵章何需奏之遽聞列謙懇而尢至但自絲而綍已告於朝惟名與器靡虛其受便當速拜毌久畱恩所讓宜不允

賜賈昌朝王貽永皇弟允良陳讓恩命第二表不允斷來章批答

饗帝勞旋錄功論賞葉同輿議肆舉恩章卿左右有庸授受惟允尙牢所讓洊露乃情況朝冊久淹詔文已報當膺防異之數卽竚對揚之華深體眷毗毌致謙執所讓宜不允仍斷來章

賜陳執中韓琦讓恩命不允斷來章批答

朕比執珪幣祗事神只至誠所向鴻釐如答是以推衍天祉沛流茂恩徧錄侍祠之勞悉從進律之典卿卓有成效協於僉言而臨榮引讓稽恩未拜閱露章而旣熟非公論之所期便可欽膺卽廢謙執所讓宜不允仍斷來章

賜賈昌朝讓恩命第一表不允批答

朕聞元首明哉股肱良哉治之所隆也元首叢脞哉股肱惰哉獘之所基也惟徳不敏承久安之餘淑慝混淆紀律抏敗思所以振獘興治光輔朕躬惟卿內挺剛正外體和順不疚於利自時厥中參陪宰司則夙夜以防幹總樞會則細大畢舉爰立作相用乂我邦公言穆卜浩然胥葉用擇剛日誕告外廷何徇光謙尙崇至讓衝懇𨿽列允領已頒毌執難進之規速副具瞻之美所讓宜不允

賜賈昌朝讓恩命第二表不允斷來章批答

卿慮經王體气陶天倪挺處淄燐之表不從燥濕之變鎭定大事贊襄逺猷朕用希則哲於前聖俾實相於寡徳僉都輿論亮成庻工比程尙方之封猶堅匪席之讓況典防中出朝野具聞便廢道風往穆臺路所讓宜不允仍斷來章

賜王貽永讓恩命第二表不允斷來章批答

朕以二陲𨿽靖五兵未櫜總幹樞劇實賴忠藎以卿久副機務用正使名外詢諸朝內斷於志用降茂冊初無異言何執衝避洊騰章削況官以懋徳非可專辭言惟作命詎宜淹拜便屈謙槪往服朝恩所讓宜不允仍斷來章

賜皇叔徳文讓恩命第二表不允斷來章批答

夫先睦九族後協萬邦朕常夙夜庻臻斯路況卿信厚舊徳華皓髙年師學彌惇懿行無擇比詔王爵未塞公言亟進常伯之崇兼易許田之輔成命旣告有位具聞何飾讓懷洊列需奏且茂冊備物不可久停孤風介尙無容封執宜卽欽受仍斷來章所讓宜不允

賜新除皇兄允讓讓恩命第二表不允斷來章批答

卿風素詳劭識理淹該協綏同姓預有成績向啟王社未極寵階特視臺宰之隆仍增戶食之衍涓日誕告付外遂行何列奏封再執謙固且作藩之屏誼切先親自絲而緡理無中止往膺冊命卽斷來章所讓宜不允賜皇兄允弼讓恩命第二表不允斷來章批答

先親右戚爲國通規讓牢退易處躬常介向以卿𨿽列王爵未副眷懷申付將旄庻重藩屏再閱來奏殊昧所期況國典朝章不容停拜家情邦禮安得顓辭便略衝儀往諧玆授所讓宜不允仍斷來章

賜章得象乞罷第二表批答

朕以涼寡統制萬幾渉淵俟濟凜然祗錫是用擢卿俊望熙我庻工而謨明弼直早允羣議隱正衝坦自表素襟懿徳所孚不仁胥逺朕庻幾同底於道克綏永圗而洊騰露章求諉時柄已降諭答尙執所懷況獨行之髙未足多美勿貳之倚何容執嫌當略謙言往安宰政孤風靜槪徒與嘉焉

賜郭承祐批答

朕以卿有初載之遇有離衛之勤毅然能力久而弗懈用建戎節聿圖爾功告於外廷亶無異論何飾牢讓再列露封夫服謙沖語崖分治躬之偏亮膺名器建勛伐徇國之大方所宜欽副疇咨略去常執況師兵寄重河防事叢董訓有經領防云劇無淹定命趨服茂恩所讓宜不允仍斷來章

賜皇弟允良讓恩命第二表不允斷來章批答

向咨公論大敍懿親緣卿王社申付戎節成命誕告多方普聞洊啟讓誠尙執衝介況渙汗已出備物久稽宜廢衝懷時膺恩數副予眷厚卽斷來章所宜不不允賜皇弟允迪讓恩命第二表不允斷來章批答

朕惇睦懿親差次寵典年長者崇爵屬近者尙恩眷爾忠賢用加節制公言斯協朝渙旣頒何執常謙欲遂素守道風𨿽亮允令難稽往哉惟諧毌或煩請所讓宜不允仍斷來章

賜賈昌朝讓恩命第二表不允斷來章批答

朕惟師旅久興邊境弗贍樵然日旰靡遑祗寧卿材謀有聞政事已試疾風弗偃晦雨不渝用加寵秩回總樞載至於轉調兵食結納邊庭伐謀授算攸寄斯重何徇常禮再列奏封以嘗惇勗心難開許往諧爾職卽斷來章所讓宜不允

景文集卷三十三

欽定四庫全書

景文集卷三十四

宋宋祁撰

頌

皇帝神武頌【案仁宗本紀幹興元年六月誅雷允恭七月貶丁謂此篇當是祁未登第時所作】

或稱皇初之世不賞而勸不罰而懼豈簡冊之彌文哉議者云否彼固未識夫震耀之飭天威剛健之奮幹體也粵若聖人制海內之命據天位之尊總秉權綱章敍典憲不有威僻不足以震元憝不有變容不足以開至聖用能消弭殄行嘉靖多方闡皇靈憲宗軌丕天之大律一民之至權者巳巨宋在宥列聖繼統際天丕冒亙地砥屬僕威械以去殺襲道樞以訓儉恩裕洪暢容典飭畫萬寶取足合祛於皇極百靈隤祉震動於珍物然猶右賢左戚均權布寵百辟箴闕內平而外成五細在邊番休而遞上防檢來患蠲滌多辟懃懃懇懇者非弭亂之謂歟然而善制未能無敝有憂所以固國乃者先帝違俗羣邪濟凶寄朝家之威席鈞宰之貴侔尙方以制器狎神巫而締紱乃至易守帥以漸醜圖徙陵兆而投天隙拂戾蜚語恬有姧計遂欲包禍心以竊發執左道而干紀餌梟羮以未盡礪牙而密噬神靈震赫姧宄呈露輔臣建白醜黨震壊赤車具獄而來上凶豎伏鑕而前死允恭事敗先謂伏誅皇帝陛下深拱諒闇覽照前典重當國之職愼退人之禮詔曰冢宰之任萬樞所系今丞相謂自底不令其上大司徒印綬於是三事百執抗疏以請曰無將必誅列辟經制與眾共棄常苦無赦謂今所犯惡不可聞願龔天刑以塞羣議帝曰朕不忍致於理其放於朱崖然後起跅防之臣明枉結之獄掊克之貨軵上於官附離之黨肆赦一解漏鯨彗於网目摧虎吻於市道浴白日以升景投紫蜺而霽氛惡艸絕而善苗興淸風翔而羣陰伏人靈紓憤道路相趨旣而薦紳之徒相與喟然並稱曰前日末命防梗孽臣乘間潛搆不類陰傾時柄食黮靡化指莠待滅陛下探觀時變先防宸慮倚文母之聖攬列辟之議廉考劓殄介不終日末減澄洗蕩無餘災定寶業極南山之安殱渠魁易家人之召智不回慮惡未旋踵事已決矣昔滔天殛而虞功劭流言放而周徳奮觀闕誅而孔制列寶瑟僵而漢基永皆撥亂之盛準長世之懿冊所由來舊矣是以烈祖二宗墾菑除害蕭勺眾慝若彼之囏也太后聖上建威銷萌祗遹先訓如此之備也宜乎勵無前之景鑠暢不殺之神武正春秋謹始之制釋洪範作威之害開賜無疆之眉壽摛著不朽之尊名此其時矣蓋天子穆然初載財成仰定未遑論制作之事也下臣儓儗末品不足次新頌輒敢述輿人之詠簡康衢之詩亦擊轅折楊之比耳其辭曰

眞宗禦天休息羣元委裘上仙茂功全兮皇帝纘務惟新百度尙文右武鴻基固兮孽豎柄臣矜權取勲興妖放命托禨神兮上公列辟協忠宣力摧凶殄惡淸君側兮曰恭曰謂銜刀投裔神武不殺退以禮兮或附或離橫貸敷施脇從罔治董之威兮氛開祲收美澤雲遊荷天鴻休徳旣優兮昭雪忠良輿頌風翔寅威舊章卹無疆兮

大有年頌【並序】

客有問臣曰民生有本乎臣曰力田爲生之本也王道有初乎臣曰養生王道之始也客曰方今表裏悅穆上下充足並貺之瑞翔集太和之气浩作億姓字遂萬寶登成震無疆之休獲有年之瑞抑此之由乎臣曰唯唯有之願客少暇請舉凡而述焉洪惟巨宋之有天下垂祀六年卜世彌億道暢於不宰澤寖乎無垠禦羣生之重畜始乎兢業治大國之小鮮終以淸淨薫然化成之文治內毅乎不殺之武治外神禧防被黔庶蕃息格於上下唐堯之允恭及乎昆虫周家之忠厚湛恩宣洽醲化普暢聖人有以探天下之賾成天下之務屏華處厚抑末惇本服絺衣以訓儉黜拱璧而進道碧砮文鉞弗輸內府之貢珍禽皓獸罔充內閒之玩齊官省三服之費長楊罷周阹之侈土事不作無執撲之謳木功不雕有翦茨之陋辟三面以弛罟措底剭之刑班十行而霈渥懋景風之賞足食去兵而信立旣庻加富而教備何則薄來之財易豊也悅使之民易勸也較畫之法易守也無爲之道易化也若夫域民而爲之限劭農而置其使勤卹人隱丕冒海隅田星而違祠謹農事而紀節惟谷是寶務實九年之蓄經界旣定式資什一之法萬倉箱之攸積傒禮節之興一夫婦之弗勤懼饑寒之至不獝狨乎鳥獸四靈以爲畜不童竭乎山澤萬物得其所囿禁弛而芻往海租免而魚出備物優裕嘉生報降螟螣銷厲澮流惡崇朝之云遂徧納麓之雨弗迷其豊年之祥有如此者仁博而愛貌恭而肅角民而不亂木作而曲直以正春令禮大而易視明而哲徴事而不匱火烈而炎上以蕃夏物義冝而防言從而順啇臣而不壊金利而從革以肅秋成知崇而周聰聽而謀羽物而不危水流而潤下以畢冬气五韙不擾四時丕廕彛倫灼而可序順气凝以成像其丰年之感有如此者畇隰彌望鮮原相亙秬畟畟而舉趾桑閒閒而樹宅鄅子之稻咸借周兄之菽可辧異畝同穎有方皁之堅一桴二米無滅裂之報地錯如繡渠決成雨多稼不害著曽孫之謠滯穗靡收伊寡婦之利田畯之饁疊洎黃冠之蠟畢逹菽粟之衍譬水火之可求耕耘之速若冦盜之將至其丰年之獲有如此者事以中舉斂以時入鄭人無爭承之賦漢倉有相因之粟以實府庫則錫予之用饒以懷夷狄則震疊之威立以爲祿廩則烝髦之士在位以恭祭祀則祖考之神來格執萬國之帛淸明而防朝按六龍之馭彷徉而展義漢復逮於鰥寡周醵露乎老壽戶興穆若之頌民無蕭然之費其丰年之報有如此者宜乎勤恁方谷滋育毛澤備乃庻物美魚罶之多占於牧人協旟旐之吉四鬴羨食九土相宜生齒益防數溢司農之版墾田彌廣籍牣尙書之曹逢年之力在玆艸萊之嘆咸弭下令無壅甚流水之源惟民孔懷思天保之報畢曩聖之能事總列辟之通術𨿽甚盛徳疇以懿玆蓋仲尼以春加於王奉天之謂也箕子謂王省惟嵗教民之謂也至若祈年孔夙方社不莫探精祲之相蕩杳肸蠁之如答非奉天乎省耕以補不足省斂以助不給俗毆躋於壽域人轉緣於南畝非教民乎古之王者有一於此尙或奮藝乎緗簡垂美於金刻矧我後循而致之篤而行之者哉言未終客乃避席而謝臣曰未旣也將授子四篇之頌焉客其卒業乃嘆曰昔之聞帝韶者肉味都忘語霸道者誒詒潛愈況夫鋪懿鑠之丕烈訂丰懋之芬澤懇菑除害含甘吮滋若此而巳哉而今乃知上徳之難名生民之受賜矣頌曰

一气敷百華始澤無垠物咸遂

右一章春頌三言據木數

南風之薫化以融乘離司夏火方中朱明誕布福來同庻生茂豫告成功

右一章夏頌七言據火數

西顥沆碭素律凝秋啇含芬垂穎丰楙登嘉祥九圍淸淑祕祉播無疆豆登祗薦景福垂穰穰

右一章秋頌九言據金數

霜降兮百功成嵗周兮庻績凝富萬民兮愷樂赫丕徳兮昭升

右一章冬頌六言據水數

景靈宮頌【案宋史眞宗大中祥符五年作景靈宮仁宗天聖二年奉眞宗禦容此篇當是祁登第後所作】

臣聞有開必先大朴爲神器之本率義而上九皇爲聖人之祖然則往來不窮之謂變陰陽不測之謂神其精甚眞彊名曰道故其髙出太虛深際六極冠三儀而稱大亙上古而難老帝鴻得之升雲天伯陽得之爲教父遙源寶糸接正統以延鴻錫羨貽謀啟靈心而孚佑非天下之至賾其孰能與於此乎眞宗文明武定章聖元孝皇帝之在宥天下也閱甫靜淵之樞繹思光明之懿順攷古以遵妙道聿懷福以祲羣元𨿽有佳兵不矜其忿鷙𨿽有拱璧常寶乎慈儉詔爵磨砥石之鈍官惟其人齋居錄賤星之囚刑防於措絕金鑠次農書惠孤終優老壽彌文郁矣監二代而可從大孝熙矣放四海而皆準疵癘不作寵綏有截於是呼韓就序並防淸明之朝戊已撤咸羈荒忽之服蕭勺四暢粉澤交絢旣而蘂晨眞防接乎常明之寶蘭宇祕圖流於主文之辟援絕瑞按秋遊縱雉郁蒼之椒奠繒堆堀之上曲禮之記三百翕習而攄容神靈之封七千昭明而受記下之報禮也旣重則上之降康也彌速當其蒼水前戒紫宙博臨瑜然象載之美飄如風馬之下嘉夜四馥順拜晬淸之容流霞載躬聞聲臭之載皇基逷悟飈遊上賔天子乃稽靈心極能事以爲誓誥所不及則稱事裁典故我金聲玉振制儀號之當天人之相交必知意合徳故我鏤版藏鐀爲積累之先盡物之多不足以稱徳於是總鴻鑠薦髙廣之稱自外而至不止於無主於是度寶構爲密靖之都則景靈之作乃國家所以陳鍚本支優裕淳烈者也故其測星廟之祕緯卽珍坤之寶勢鼛鼓不勝其樂靈臺勿亟於成宛延鴻紛上軼倒景靜深神麗仰法太微峙大眾之防據神區之隩煥若飛樓之十二接層城而在玆兀如神鼇之三番負五山而不去祕殿博敞繚垣盤亙瑚玉樹恍陟閬風之顚溝水蒲池差勝渭陽之廟采詩供淸夜之誦持節神人之來惟淸靜之庭以觀其妙不攜貳之爽以爲之宗蓋天子穆然思所以蠲烝上神申固百祿者又可得而云矣先是上棟協吉也倚云築而流睿唱銀榜將署也泚壺墨而霏仙翰考室大備也治藻鳧晞蕭露漢錢差賜下逮乎門闌周醵涰觀徧露乎歌耋此樂成之三物也典領置使咨於臺宰神靈標節著之休令六羽基徳五云禦歷受民者十四姓長神者三百年則見於先天之紀云日眾變天淵盈塞郡國所上者數百千所羣臣將順者千有餘篇則存乎降聖之記此昭荷之四物也禘所自出王者之配益作原廟大孝之本於是並詔方國建天慶之祠生民厥初歆然著其盛有物混成寂兮爲之母於是嗣薦瓊冊推懿後之尊典鑄尙方摹瑑黃冶作爲上帝之神寶分鎭列郡之殊庭此隆孝之三物也若夫赤精下教陰隲乎九宗朱光以渥遂開乎百世事隔人理故宮而不廟儀參僊品故薦而不血禮有因造事兼節文則先聖禦制贊載之備矣恭惟皇帝陛下奉承審訓祗遹孫謀允執厥中純亦不已方谷旣富樂鳧鷖之守成祕過不移善春秋之順祀方且載主卒業見羮永懷故卽位之二年詔迓先帝眞像於是宮建寶殿以奉安之其後再郊委粟之場大合淸廟之主先甲而告按齋輅以右回肆夏之趨飭扣金而一獻又以見聖者之作明者之述周家之世世修徳復命武王虞民之烝烝克孝重協於帝者已原乎萬世不毀是之謂有功非人所致是之謂受命五運疊起雜霸徳者蓋斗精之餘千載胥會守天聚者必盛徳之後我宋之興也基乎溟涬瓞乎遂始挾宇宙以制物載降爲皇絕天地而屬民用佐於帝及夫气開於嗜欲之至兆應乎精神之向太祖經武攻昧躬文王之一怒於變時雍太宗執競題期訓神禹之五事莫匪爾極故眞考之纂大也百度累盛羣公交告仁閔之監臨我而無貳博厚之寶湧出而不愛有積善爲之長髮有列眞廸其凝命屹神壝謹馨粢度九筵之堂枚枚而有侐瞻八景之馭飄飄而下臻聨壓神臯之奧區震顯舊邦之新命萬八千嵗俾爾壽而無疆十有五王靖我民而斯久與夫漢纂堯後立唐山之祀而文獻不足李出柱下尊瀬鄕之宇而獨恭不優非同年而語矣而臣濫首詞禁躬閱瑞圖猥奉方底之音謬當成功之告重念永定宸刻冠映三辰之章溫雒祕文稡合五星之老矧敢軋稽緩之防思贊顯承之眞躅剽皇墳之末揚天律之大哉姑述下武之欽崇粗標底績之和防至於奕奕寢貌奚狀萬楹之多縵縵帝容但繼百工之和躑躅流汗敢次頌云

於皇巨宋得天之統絕瑞云照防祺山擁福祿總兮粵在三葉虛晨夢協靑閣籠霄朱文委牒人神接兮帝心祗遹沛容善述圓封累防奠宗侔栗東風祑兮道防孔彰飈遊下翔歌緜悟瓞執競日彊命歷長兮眞宗曰咨咨爾羣辟揚庭薦號剝圭聨冊首宗祏兮眞宗曰咨咨爾疇工仰觀星定大度瑰宮罄爾邕兮炳丹激射飛仙圖寫邃軒拖虹回阿舞馬表神舎兮氊罽周張瓊糜迪嘗云旄芬樹羆案凝鏘奠靑場兮天鍚神寶飛榮妙道美鏐冶質福庭分告尊有昊兮帝署嘉名宸藻樂成媧天鏤石奎畫摹星襲六經兮兩宮纂服上儀防縟不失舊物聿懷多福似以續兮先聖丕律美假洋溢肖像頎長棲神曲密降之吉兮幹旄之旟惟皇厥都有而書有龍而圖沓珍符兮五城宛延館禦列仙淵然其泉健然而天亙永年兮

皇帝幸玉津園省斂頌【有序案仁宗本紀天聖三年五月癸已幸禦莊觀刈麥此篇當是祁未之復州推官任時所作】

臣聞六气時乘統以干元之首一遊爲助表乎夏家之諺王者法順動以省民教辟囿遊而寓稼政車輿每動則攸䢐相慶傒我後之來蘓羽旄載揚則百姓欣告庻吾王之無疾厥有其道非聖不舉恭惟皇帝陛下懃恁道甫妥綏民極斂武旌而匪怒陳廟器以戒盈湯旣執中周先登岸際日出以丕冒罔不維序爲天下而守財於以克儉洪惟坤育之防葉贊天元之治繹思髙拱澹深淵以惟黙凝覽泰定鑠淸光而無際麟題信厚之族章敍於內鷺羽羣飛之賢夷儀於外太倉陳粟之腐水衡見錢之多又何以加旣富矣簡則易從有親矣信可以紓散否滯頤養精神詔警蹕出入之嚴慰臣民僥幸之望云霓大旱鐘鼓飾喜者歟若夫南直斗城外敞琨苑勵儲胥長楊之禁均郊野近蜀之富先時斥官壖之地以收課谷領勾盾之職因爲弄田毎丘麥旣登原師至喜則必按徐鑾之節省斂穰之勤因見三老力田差賜百戶束帛供帳畱飲極歡而罷勤民之卹累聖爲常月惟蕤賓日次東井竊扈謹九農之政貽麰告萬箱之收天子樂由庚之得宜間大昕之夙退前除隱椎之道右淸連禦之落官以辧物儲不攺供於是廓霄宙賔暘景洞應門引祕駕短簫鐃吹沸渭而夾引師兵弩箙隠轔而軍裝風淸九九之塵云彗央央之斾呼鞭凝響切神光而坌入彀騎流赭繞黃山而斜趣蓋天旋辰正以降於行在焉觀夫周原砥平漢鍤云荷甸師淸野以獻狀畯夫滌場而作勞倬彼大田是觀銍艾饁乎南畝遂成茨京揉耒以識帝農之來棲糧而歌東戶之泰曩也昏作今焉稇載旣而美恩下屬偕云而族勰气相因助風之薫散遺秉爲寡婦之利丰四鬴爲上嵗之食皇襟兌悅帝暉日潤乃詔環星之法從普合需天之宴慈帷牙九張飲烽三燭外饔獻彘嘗之膳太師侑日舉之奏千唱萬和自成葛天之歌式晏以遨並拜鹿鳴之賜懿哉是舉可以推聖人之用心焉昔之重雍在辰多歡作豫則必大縱茇苗之獵靡旃未還多從外夷之客過都輒賜雪宮獨樂不與眾共鹿囿增築虞其非正陛下駿惠先辟愼修思永方且毖事之小塞政之違獨紆神行樂登嵗取因一夫之獲卹下之有勞推一谷之登劭民之足食豈徒燕出入以爲樂自滿假而居逸況時令之旣嘗新矣先薦寢廟春秋之不書他者惟重麥禾陛下上以薦馨嘉下以勸耘耔一出而兼二美非聖人其能哉若夫愛心自中不待匏之感至教廣運無須家戶之至況臣厠技儒肆寓目車塵道之不談咎將焉執輒次康衢之頌庻知上帝之力詞曰

君之來兮吾民休傒如雲兮驂玉虯君之樂兮我田良積如坻兮丰太倉彼都之人兮宴以喜官扈民兮無落事自今以始兮日益寧禹躬稼兮莫我京

乾元節頌【有表】

臣某言臣聞至聖出乎千載由旦暮之逢升歌本乎百工盛光華之唱惟乃神之宅後標載震之發祥庻物謝生吁頌聲而樂止兩宮介福襲天算之萬斯褒贊所先承平爲盛恭惟皇帝陛下丕功建極明度塞違置方國於阜安暢祖宗之純烈南北郊之祀並薦於馨香一二日之防靡忘於兢業屬淸和之戒樂化育以延祺揭著神靈題名節物荷鴻休之長髮應禮享之多儀公圭男璧以在庭金鑑珠嚢而備物霞凝壽飲山立舞幹呼聲者三與嵩神而協應探策得一示天極之同符而臣叨迹下僚欽聞絕瑞愛心所感𨿽近發於和柔峻徳難名詎周知於巍蕩輕投悴曲仰祝皇齡謹齋戒撰成乾元節頌一首

於鑠巨宋茂徳聳於四世聖文睿武仁明孝徳皇帝聰明寛裕淸和溥鬯擁蘿圖付畀之重奉椒極供養之勤玉色視大昕之朝乾綱統萬樞之政斗精布度气母襲常徹橫艸之誰何措爰書之齋決茨梁露積樂華黍之年丰芻蕘往畋謂文王之囿小於是後宮無珠玉之玩尙方罷蜀漢之器遴柬多士則自楚而刈蔞寅亮柄臣則增堂而及陛方且遹寧先訓總覽大猷東面訪尙書之文支日受漢家之奏黎民納我之軌物百神據我之馨香宿離仰澄黃瑞湧出於時徒歌者迷上帝之力謝生者懷天保之報矣粵若仲呂鳴琯炎官執衡軫躔中昏月魄防望元後誕聖之日也先時有司刺經取制援天叩聖元以干元冠於節首制曰惟霄系駿發之逺皇階錫羨之厚重熙襲哲朕與嘉之況累聖之舊章也盛典也其每嵗百官效露囊之饋福庭嚴蒲饌之供內宮灩九行之觴戚裏上三服之貢臣鄰和防黔細禔福若此而已矣臣祁昧死再拜而言曰夫天宰黙定生民而樹之君帝期感防出震而齊乎巽且圖緯存必著之感故神靈無虛發之應昔者電樞北繞軒祖得之以款塞門接萬靈渚虹下流少昊得之以官鳴鳥卓五典河龍出防丹陵感之法天以爲大禖乙臨降景亳受之奮那而爲首生民厥初詩人推之以尊后稷之載育在震不憂太史謹之以驗文王之夙成或赤光照室卯金復四七之祚或紫气充庭仙李兆本支之防此可略而道者才數十君受命之難不其然乎至唐開元有臣曰說始建千秋之號名爲白帝之賽爾時自謂詫休烈伻景炎作古於我無慙來葉然未有殊尢絕迹震寤黎獻可攷於今者也伏惟陛下體兼二儀精合五老當履武之始也至和薫於太史之琯及誕彌之期也淸瀾冽乎馮夷之宮祥雲入房神龍視浴故生而岐嶷握裒著其文長而惇敏甚徳包其度宥密而不敢康功業以見乎變及夫宅端命繩遐武日出而天下明風興而羣陰伏成王訪落以謀廟文帝銷志而求衣皇矣上帝之監一哉王心之協九歌敍四維張然後顒顒卬卬如圭如璋以奮乎天子之光議者述夫南訛之交君向以治也盛徳在火式乘其王也炎精挺其命則眞人應其期覆視圖諜之兆宛如符節之合天之啟宋不惟舊哉是日也華暾辟層禁積陽之雞三唱雲龍之幄九張樂羽芬庭虎防夾陛謁者治禮以次奉引噦鑾皇紱拱乎有定之著襲玉卓馬陳乎旅百之實夷酋裘長竭歡致福者膜拜以俟羽裳毳侶續壽無量者列奏以聞肅然若百靈防帝於鈞天翹然如十月朝漢之長樂俄而呼鞭傳警雕輦出房神扶太庭之居天臨絳扆之坐土下臚句內外傳趨望堯之心若云慕舜之徳如螘視不登祫天咫於顏一以贊下武之丕承一以樂天命之陳錫薫風可馭薄翠蓋而裴回香雲攢柯衛赤旂而容與旣而人聲之歌作堂下之樂奏惟一二元老上千萬嵗壽誕育之慶推於母儀壽昌之算還於天極使聖人富而多子三祝可兼食天子日舉以樂太平爲盛然後合需云以賜法酒晞湛露而宴諸侯幣帛以將之慈惠以示之神鼇傾首之抃王魚莘尾之躍與下同樂克洽萬邦之歡卒事不規蓋陋六王之享煌煌哉嘉祚之鉅麗槀飫之飾喜非我後其疇離之夫日月不紀其初則無以重寶精之序頌嘆不布於下則無以示王澤之深下臣區區敢忘斯義其詞曰

昊天之命於穆不已挺生我皇赤帝之精感乎孟夏昭廸殊祥惟幹之健配元之始嘉節允臧上公拜首稱千萬壽淳醴是將帝謂三事股肱同體舉君之觴百執和防揚休樂凱奉承親光天乎悠久地乎博厚我君無疆

景文集卷三十四

欽定四庫全書

景文集卷三十五

宋宋祁撰

頌

太一新宮頌【並序案仁宗本紀天聖六年九月祠西太一宮宗會要雍元年建東太一宮天聖六年建西太一宮此篇當是祁已攺大理丞國子直講時所作】

臣聞昔者宅命之駿索百神以徧祭降生之嘉鼓萬物而均福然則祀典載其羣族禮文領其盛節疏之則气縱而靡震狎之則精防而不物上聖於是揖歸運之孚佑倚太虛而參變愼齋精意洞洞屬屬旁求於幽闇爇蕭煮鬯芬芬苾苾烝進於馨香是以封君錯居守神靈者七千之廣冢宰制用備祭祀者什一之仂誠欲異而不瀆建爲有極鼔舞至妙祛合無垠以億上帝以庇生民者也粵若體粹亨之元奮希微之妙厥存主宰以司變化上驗祕緯之次總按萬靈之圖何言而善乎應象先而不爲老肇稱太一尊有十神亳忌啟奉祀之方天官著常居之記化截羣有輔蓋髙之監文包幽室啟無窮之命疇卹祀而不昌罔匱神而能永若乃瑰宮奕奕礱砥而孔曼嘉壇崇崇借罽而四合蘂笈眞籍按循醮式艸樓上士奉承薰濯沃酒茅以示潔黙牲鑾而撒腥搜三代之文有所未秩擥羣條之極制定其當質不及野儀不過物鎭神華以作固舉禆海而防祉非巨宋之善制疇克臻於此耶防惟皇帝陛下髙拱密淸共規洪鬯得天統以播憲括地象而經野建大中之治陳之浹日訂丕承之烈肆於時夏尺一信牘重撫樹惇之鄕六齊佳兵更鑄大農之器回霜收電而欽刑之卹鍼疽委轡而愼赦之數合質劑以一度同土炭以均風捫箕舌而堲佞讒攦倕措而黜纎巧於是都人擯踶囓於贅聚女紅後纂組於絍織薪棫美官人之盛鱨魚譬萬物之多光明緝上下充格儒者之喙三尺納於抒頌從臣之槖千翰禿於宣美方復澹然無治幾而不康可以震珍見怪者罔不祈可以防嘉獲丰者罔不序由是種祠舊畤悉領縣官嘉幣偶馬以爲歲事者不可載已乃詔建太一宮於都城之西南順禮文介事且言時也先是筮旣同天星旣中圭以傃景臬以攻位鎭沈奧之厚載據神明之積髙審曲有經伻圖中覆陛下以爲崇奉眞蔭導迎袐祉不可曲外府之財用取祝史之辭忱乃命損乘輿張飭發少府藏償其調度因過更冗卒覆將作善匠給其員程旣而隴材千章周版百堵督墨爲雨叩鼛成雷法大壯之上棟憲斯幹之南戶人不扶勉工以雄成未逾二時大告考室述夫祕殿則崔嵬博敞郁律鴻紛翠虯齊首以負棟海鴟防尾而銜瓦玉磶重荷文璫四注陽宗倒光以納景陰祗蒙霧而扶傾犀塵不遊螟風無隧乃有皇邸五色黼帷九張爲之眞寢乃有云梢三素綠輿八景儲乎仙衛甲乙異張辛壬殊秩眾殿並列十座如一煥紫宮之是環羾赤霄而可挹其左右則飛宇回帶修廊班屬云楶百層芝栭萬狀因其眞畫之品並繪羣靈之迹怳然覺神仙之可以致肅然知鬼神之易爲巧具前則藻扄連觀抗爲重門樹松隱椎表其馳道掲示篆銀之牓列坐鑄鐐之狄所以震疊焜照千祀也其外則繚垣白盛靈囿封殖甘露騰文於茂樹醴泉側出於陰溝間以九層之臺五城之樓榮曝偓佺袂挹浮丘所以範圍鴻洞九淸也及夫嘗烝戒旦剛柔涓辰祓惟淨之場裒列眞之對於是乎水土和气之實玉帛二精之防沚毛紛旅洞潦淳漑仙漿揖斗香雲薄霄像以鸞輅龍駒器以扣金華蓋瑞祝發中而臨遣使者持節以侍祠靈璈綘幡導乎謁款則盥而不薦稽大易之象坐工合樂陪乎夜誦則昏祠至明采甘泉之制髙眞並享啐福如儀飛龍秋遊以格思肸蠁興作而歸福數百千所聊記符瑞之多七十五來更邁神光之異猗歟盛哉濬哲之能事神明之鉅典也蓋制作之本我朝舊矣始太宗徇史官之請胥宇於國南以開拜貺之館今陛下按故府之法度筵於都右以敞集靈之庭俯仰其前不失夏家之舊物陟降於上越成周邦之新命有由然也夫神能專福不加於鮮徳君能專祀不殖於非禮且如黜其刲血豈爲觳觫之愛而懿徳攺薦遂介無疆之休探乎祕經不徇拘攣之義而層構昭事自成一王之典捐金斥幣紓執事之滯而民不益賦升壇奠斚爲百姓之請而過無移下由是言之寧不善始善述𨿽絲衣其紑髙子志星尸之繹夢蛇下屬文公作鄜畤之瑞待我具五始標黑帝之祠向坐而拜躬接髙門之享一何區區者已下臣陶乃文之化覿告成之迹固非大夫之能賦實虞薪者之多誚輒次輿頌升之有司其詞曰

奐焉層構兮鎭我都之夾右兮我稽神宗之舊兮

右一章

肅然上靈兮戾我宮之靖冥兮我據昭徳之馨兮

右二章

帝宥黔黎兮匪孔禱之私兮與神裒是對兮俾物之阜而滋兮

右三章

天眷聖皇兮執周道之彊兮俾君壽而臧兮配天之久且長兮

右四章

借田頌【案此篇是仁宗明道二年祁直史館時所作】

皇帝再紀元之明年春二月率羣臣耕於東郊卹毖祀祈丰年也前此詔書示有司曰自我太宗襲厥功億神裕人宥命方國肖翹跂行亦莫不寜永惟土著之本民天之重乃躬耤田以倡農先震地房之滿導攺政之長懋柔嘉令芳於是乎孚肸蠁鹵莽滅裂於是乎復惇龎穗滯秉遺見糧如坻我眞考因其累盛重以明徳故能步師百萬狩醫閭見武節髙世八九升突遼建元封奉符隤祉以攄無極肆余承緒祗率厥典則爇蕭布幣固有常所監農狎野厥存舊章惟一二執事率循而懋明之方春作時百谷革始姑使斯人悅羽旄之美重見漢官後嗣諗稼穡之艱不失夏物無贅聚儲峙無煩勞供帳趨合於禮劭吾農焉前期則修飭神壝按除膏壤夷道如砥呼蹕塡街稍夔獝以防野雜荊牟以守燎阡陌繡錯原隰龍鱗蒸膏冒橛恊風回春於是旄頭先馳屬車齊躅奔星舞於旗斿行月棲於羽箙壽犀注鎧肅給乎師營蒼虯範馭秋遊乎天轡瓊鈒流景金根照塗帟幕周張紈綃綷防旣而揉耒剡耜載保介之間先穜後稑龎播植之器官分無諉事具不教天子乃以丙午之旦升華輅由大庭顏行山則銜枚無聲龍虎見象堪輿奔警坌閶闔切囿遊乃彷徉乎層城之外五精來同七聖景從鑾聲佩節次於帷宮上旣淳濯圭潔儲思淵黙昧明乃頓大次款嘉壇索先農以享之因教稷以配之血毛幽全金石鏗訇躬接妥侑加祠官之一等禮重沿襲具祖宗之遺意爾乃防靈場儼朱紘物覩於聖天健其行星田彌望紺轅儲駕洪縻序進玉步有容三推成禮邇臣告備上曰朕志在惇本充其彊力旣可以勸何憚於勤遂推而進之有司以義固爭幾十墢而後釋乃始弭節容與禦夫觀耕之臺三公羣後班趨次耨靡然從風邁五逾九大農灑種庶人終畝官師抃手行內天旋於時都人駐望皇軒或歌以壤或擊於轅不圖叢云之旦復見東戶之年日華晏溫天心慿豫奉斗極禦應門翔雞樹竿墜鵠宣制大賚四海與之更始虧除威辟存問髙年振淹修墜平徭闊賦中外百執告至而策勲踐過三更以差而賜帛膏以解鼓之巽風不崇朝而周萬國先是羣臣繹丕懿潤鴻名將琢之玉版納於金匱至是則回雕輿坐前殿震照儀矩翕受典冊皇哉玆禮眞帝世之希濶臣工之旦暮者歟儒臣學於舊史竊明載芟之詩甸師之職在耤之義有三說焉一典籍之常禮二籍履以親事三借民而治之所言𨿽殊要之驅天下之民棄末而歸本耳且古者謹察天廟申赦陽官田之不辟辟在司冦作爲禦廩鐘而藏之其故何哉以爲奉薦粢盛非無良農不如親之愈也課督耘耔非無猛制不若勸之善也夫祭莫大於備物物備而百神據之兵莫大於足食食足而四夷懷之人莫急於丰財財丰而有生聚之是三物之濟否在此舉也且周宣缺之戎軋其衰漢文用焉民阜其宜唐後勤止以丰易饑洪惟太宗光廸於前陛下述宣於後皇矣同底於道蒸哉不隕其聲方且九扈勤民三事就緒儗儗其盛陳陳相因糧余可棲艸殖弗奧民一於耜家萬斯箱遂駕五帝軼三王奮甘實而據馨香也敢作頌曰倬彼鮮原帝耤於田匪耤其勤我爲民先悠悠春旗覛土於畿陽膏澤澤邁乎三推有壬有林亦莫不祗我疆我理載耘載耔實苞實皁茀厥丰艸田畯至喜祈年伊早我谷用成我倉旣盈我倉耽耽鐘於東南其用伊何事神薦馨爲酒爲醴爲粢爲盛蒸之浮浮釋之溲溲上帝居歆降福孔休防福伊何我民旣蕃室家溱溱三事不諼食足武奮震疊爾功蠻夷來同罔不率從帝猷昭升式於九圍競競業業以毖萬幾在丰念匱在飫思饑子子孫孫勿替引之

陽郊慶成頌【案仁宗本紀景祐二年十一月乙未紀天地於圜丘邧時爲太常博士此篇卽其時所作】

臣某言臣向者幸得以博士奉侍大祠淸廟圓丘防導升降伏見陛下接神措事飭躬備物亹亹夙夜如不敢康至誠上通靈貺如答輦出殿幄而瑞霰先塗齋款宗祏而祥飈迎輅景至之夕步自帷宮攺衣雲散燈壇月皎收戢淒凜煦如陽春旂無蕩遊燎無搖景已事還軫官不告勤三靈洪洞交相爲慶滌穢蕩瑕納於昭淸此則上帝所以顧諟陛下所以欽奉天人之際不爲逺已臣親覿盛禮昧於知量輒訂詩人之義作陽郊慶成頌六篇義大詞褊無以遊揚萬一庶幾侲童謡漢擊轅慕韶之比竊用繕錄冒昧以聞

瑰宮朝景靈也屹瑰宮帝下都君來饗六龍徐羽籥羅金石揚儼然進薦嘉觴靈之歆肅陰陰徧觀此憺羣心旣安坐唫靑黃紛上馳爛遺光賚孫謀永延長

右四章三章章四句一章六句

我將祼饗太廟也我將受命於祖於宗洞洞翼翼物有其容物容備矣帝心嘉矣有壬有林駿奔走承事夜如何其我不敢寧萬舞洋洋九奏備成燎薰以祼復降在庭毛炰並進亦有和羮帝酌而獻工祝善詞僾然如聞孝有餘思神飲我福弁胙而余辟公亞薦就幄以須禮成七祏不敖不竦䢐來於孝嗣福祿總總純嘏以溢我受而施之駿惠丕承寶我大

右八章章四句

枚枚祀奉慈也【案仁宗本紀景祐二年詔奉慈廟遷莊獻莊懿袝於莊穆之次故此云紀奉慈也】枚枚閟寢三妣厥靈以肖柔徳【案原本缺三句】但籥不幹有磬無鏄盥而又薦我孝我防物以志誠不在牲牷貳簋嘉止百福番止無不或承以保我天子

右四章章四句

嘉壇合祭天地侑以祖宗也嘉壇兮泰尊藹並饗兮坤元祖與宗兮侑純嘏百神腏兮壇之下榦枝列炬紛秀華微風蕩漾月金波樂遵奮物金石和帝造新曲揚淸歌郁華聨案醪品醇馨聞旣逹刲血陳黍豆甘實焫蕭春壁精粲粲琮黃熉三垓升降玉鋗鳴裴回常羊延上靈至誠感通對殊休諄勤此路符所求燎籠盤空幣煙舉天極餘歡篤純祜紛紜六幕云施普

右五章四章章四句一章三句

南闕肆大眚也南闕爵連天翠華此臨馭靈心交肸蠁鴻恩思慶豫毰毸上雞竿籠童下鼉鼔翠緌儼麋至赭按軒霞舉此屋徯予後婆娑聲載路滌穢天防波崇朝觧爲雨束帛勞眾士三錢發中庫下防不貲惠上錫無疆祚俾壽萬斯年南山均鞏固

右一章十八句

垂鴻受徽冊也惟帝垂鴻法上天推名讓徳紀初年溫瑜祕篆金縢聨涓成吉日膺鴻冊申羽刻商諧樂石冠劍相趨紛動色帝徇羣心答天意珠旒粉衮拜容備丕休顯號光神器功躋皇王黜雜霸不自矜功無滿假翼翼防防對天下

右四章章三句

明堂頌【案頌作於皇祐二年本紀所載祀明堂月日俱於此合時祁復爲翰林學士太常乃其兼官】

臣某言三月戊子制詔季秋有事於明堂臣以太常與禮官博士詣垂拱殿議配饗事卽建言周有臣曰旦始嚴父配天仲尼是之唐並諸儒說並祀六天帝不敢損陛下幸訪有司請如古便四月乙丑詔若曰夫禮稱情適文今議者言周唐則善至牽制所聞褊而不優宋亦一家讓不制作如來嗣何且事天不及地配父而遺祖朕甚陋之水旱不時羣神預焉今賴天之力方內以治朕能合饗天地以三聖侑腏報百神咸秩並修況祖宗郊雩不爲無比有司無諱以勞務稱朕意臣伏誦聖訓久乃開曉以爲前古所缺羣臣不逮陛下獨得於心其所以事神訓人使萬世子孫無以加者至於作聲歌琢圭邸帳帟無文夜鼜弗嚴以竭恭致敬者尙數十物臣愚且不能徧知若今詩頌不傳是陛下盛徳神功不盡注天下耳目聳動四夷聲隠乎無疆也謹撰成明堂頌一篇辭淺義直可使戶曉壤翁轅童皆得歌謳臣昧死再拜以聞頌曰

天有明命以聖付聖太祖太宗燮代大定誰僭而王孰擅而土左披右攘罔不就緒厥角在廷四夷無侮眞考顯承受報收成休休厥寧震震厥聲七十而五號以大榮皇帝纂武有庇於下兵櫜不銛箙委而羽一農之饑吾飼以哺一夫之寒吾暖以褚日寛租徭嵗貸囚瘐恊气四薄順暘若原髙隰下百谷膴膴二十九載惟秋九月廼卽大慶度筵度室寶字署顏震照多物置使有五悉詔輔弼旣款靈宮亦享廟祏天兵桓桓羅列衞營有闟有遊龍軛螭衡耳耳其驅雅雅於行旖旎連蜷風舞云縈士若銜枚驂牡不鳴吉日辛亥進祀於堂衣畫衮然環瑀瑲瑲六帝二祗三後侑旁醴淳牲肥嘉罇鉅房芼醢果粢淨潔芬香膋熾胖升以廸厥嘗我鐘欽欽我舞俁俁天妥於坐百靈來序奔精哆光防霍層宇山靈瀆怪顯幽馳騖或旅諸墀或席諸廡【案此處疑脫一句但文鑑亦同別無可攷故仍之】有羶斯飫相維辟公旣敏而度帝拜稽首柴煙上舉祝有嘏言皇帝受之產百斯祥裒萬斯禧其矗如山其積如茨皇帝曰咨朕不專有旦禦端門百執奔走其赦天下新邦之舊賙之錄勞刮濯痕垢官賞兵賚金爵是富驛歡四海間弗容晝天謂皇帝感實火徳火徳在孝宗祀惟極其還而功防嗣幹億而子而孫長有萬國天謂皇帝安我羣元投蛑斥螟稼溢於防厲訖疾攘人樂蹮蹮皇帝眉壽永錫萬年前祀三日區霿如閉皇帝旣齋一夕而霽六幙掃除若逢彗天淸地晏夜星騰晣皇帝小心恭與防並徧見神只拜跪送迎久立於次須樂之成器必全玉牢不愛牲制爲諸安以正和淸夜鼓徹嚴敷致厥誠明明皇帝惟先訓是式惇睦懿親其磐如石存問齠耋容受讜直振淹登畯毋或失職惟慈惟仁不厲聲以色皇帝有言克已則興丰守吾儉尊捨吾矜惟日之升瞿瞿競兢無不此或承

尉氏縣呂明府創修泄水渠頌

神州之地積髙於西北而下於東南尉氏直其坤隅故上薄周疆側負鄭鄙污瀆所蕩行潦所趨注我西偏匯爲大浸異時縣官往往募民開田渠入之惠民河【今自江以北溝漕總目爲河】因灌淮楚人𨿽在勤水不爲害太平興國初或建言惠民河瀕尉氏折東而北地泐墊漏水多壊決乃西並崇岡更開新道長隄右移眾渠咸塞於是水無所泄則沮洳淵淪鐘爲回淵每水潦不時必壊官亭漂室廬害膏腴之田千百八頃其大者則韓溝防軍二陂以名自達輪廣三十里他脈連股引延緣葦間溝遂之小小者尙數十百所匯民厥瓖邑吏選耎蔽不敢聞嵗趣其租人用重困蓋水畱四十年狎爲常玩事窮而復理固然也聖上初元之年大理丞呂君長吉始爲政於玆邑旣視事卽按行堤閼周知其要乃嘆曰河漕中都堤不得弛陂盤善地水不容止潰陂注河則舟廢繕河限陂則農奪長吏不謀土其魚乎於是度楊橋之北累石編木以爲竇口規引積水潛出河下東因廢洫行七十里與惠民下復合水有所放漕亦無停君卽伻圖上言於計便甚事下丞相府復詔中貴人段微明與寰內察按使者李識張君平等興作水工覈實程員無慮用材五百章碈甓數萬膏堊稱是工四千人度三十日罷條陳中覆悉蒙可報明年正月遣內侍臣譚好古領徒防作君參掌焉眾以子來匠以心競任器成云環材若林不急不徐如期而畢以佚道使人故也二月渠成水下瀺灂轉騰曼羨紆余灑其沈災導其流惡數旬而牛馬辧經時而桑田復是嵗耒耨所刺排水澤而居者蓋以大半三年水涸地沃畆率收一鐘流庸還占參倍於舊過是而獲者則不書矣於時和气絪緼闔邦如春繞爲景風結爲油云終古沈斥一朝茂殖昔之勞人今焉樂國夫善防者水廞之善溝者水潄之因地則气不壅達變故民不倦惟呂君畢給政術舉無後艱肆水之走下而奠其歸乘人之曹好而興其利縣令之任今所輕已君而重之敝政之攺重所難已君而易之探古舊章圖我新政復地力阜財用民餱不愆神糈可懷禦菑鍵蠧莫非嘉績朝旌厥能秩君宮坊大夫佐郡二千石民去思者八歳矣谷益以殖年益以丰億萬之口並防厥福旣而邑之耆耋雜然共計曰呂君功緒章章在人其可歌也盍琢金石以鋪其馨香予從事於斯文宜倫次輿誦而存其梗槪頌曰

天畿之南兮下田良壅流弗泄兮漂我疆地環萬井兮原其谷嵗逾三紀兮祖弗屬我有賢君兮來何遲累防疏竇兮河之麋注潢引污兮渙東湊鮮原畟畟兮農其耦水反嵗定兮黍稷華稇載斯箱兮紛滿家去我玆久兮田益廡手之足之兮聲在路何以報君福穰穰明神所勞邦之光樹樂石兮渠之旁攄徳音兮永不忘

景文集卷三十五

欽定四庫全書

景文集卷三十六

宋宋祁撰

表

定太常寺進案到鐘磬一部表

臣聞鳬氏之爲鐘也巳厚則石已薄則播故以弇侈之量齊焉磬氏之爲磬也上則磨其旁下則磨其端故以淸濁之法制焉是則器先利而音調民已和而樂應禮著夏歌者實先於人奏詩次啇頌者本依於磬聲然後奮豫餙情統同布度盡韶之美黜武之慙諧下營以九成絢崇牙而四合聖期累盛至範交修恭惟皇帝陛下攷古立均披圖迎律大猷翕作韶象嘉成推至樂以求音本乎在治顧攸司之合奏容有失傳所屬以聞發中垂可特頒明命俾攷正聲臣等共率惷冥仰祗推擇昧阮咸識防之妙非文收調啞之能淹久日時咨求典故方且校堵肆之全缺參宮羽之重輕或鑢其銑欒均疾舒之所在或鑱其鼓股取擊拊之有宜曩惟周臣肇營律準張弦列位代管還宮居有雅音取爲定法今已攷齊鐘磬一部與律準之聲悉無差異七均有敍九變告和詘然能終純如可縱惟夫金有大定之徳石無可轉之文苟二器應以克諧則八音受而爲度上符丕律有煥懿綱竊惟眞聖之朝已嘗修正雅樂舊章故在年所聿遷遺我成規以啟淳烈況今穆淸多裕聴覽餘閒幸得樹羽充庭了人肄業慮治音之有誤丐善聴之所裁庶使靡靡遺聲不容於五降愔愔王度來格於三神永示方來以矜能述臣等無任省循干冒激切屏營之至其鐘磬謹隨表上進以聞

進耤田頌表

臣某言臣聞王者必耤千畆庸勸九農載禦耦幹介間脈陽膏於廛左借民之力時辟於甫田爲神之倉嵗儲於馨稷睿明在禦容典交修茂遵文祖之規遂庀陽官之舊恭惟皇帝陛下菲衣訓儉重谷教人乘春官之載陽按大田而惟正追循先烈只展上儀綴萬騎於中營抗九旗於先道農柌訖享神甸就耕服黛耜以天臨紆朱弦而聲勸本宜一撥遂遏九推掲丕律以自新冠前王而絕擬自昔車牛馬耦僅出偏方鉤盾弄田罔稽正典訂玆之盛曷擬於倫臣陪列祠宮宿官道室竊興盛禮敢廢徒歌願因風土之餘音少識樵蘇之談道謹夙夜齊沐撰耤田頌一首干瀆宸扆

賀乾元節表五首【按仁宗本紀帝生日爲乾元節在四月十四日】

臣某言伏以金魄就盈龍杓建已紀爲誕節允煥休辰盡日月之照臨祝乾坤之悠永恭惟皇帝陛下膺符受籙出震體元乘火運以興王生正陽之令月體萬物之長治三光之庭俗樂成康刑措文景梯山航海咸知中國之聖人就日望云悉禱後天之遐算臣滯守邊圉徒詠聖辰阻奉萬年之觴但極防鳧之躍

臣某言伏以夏序始交月靈幾望儼明堂之朱軾式煥帝容紀華渚之流虹用標聖旦恭惟皇帝陛下茂至教遹駿光猷孜孜厥心則九功並敍烝烝其孝則四極爰臻混車書而極和塞天淵而浸福那歟之盛尙矣罕偕屬千載之應期固萬靈之輸貺誕彌有始延祝同寅九賓在庭殊鄰拭玉如山之委擁漢瑞而勿休侔天之剛冠羲圖而彌永臣離邦未幾荷寵最深但傾景於葵園阻稱觴於蓂戺

臣某言伏以帝出紀乎震方聖生符於里社掲爲亨防以洪休歷古爲儀廼今尢盛惟長嬴幾望之旦實丕後厥生之辰嘉序標名歡聲綿宇恭惟皇帝陛下奉承基媾精厲憲章嘉祐順乎天時羣生庇於上徳飭躬必儉令下弭奢侈之端禦戎以和納民於仁壽之地化孚無外恩浹有知每電樞之及期徇露囊而飾典大爲和防廣給宴遨搢笏相趨交修於鉅禮呼嵩爲壽均祝於無疆慶運有蕐萬靈胥抃臣向陪近列今退思閎苦盭蹠之不良隔班綏之序進姑勤丹悃永固圖

臣某言伏以夏籥啟和辰躔幾望本聖生之初旦著天防之昌期令節埀鴻緜區交慶恭惟皇帝陛下丕承寶序駿惠先猷萬靈接乎馨香羣氓舎於仁壽撫不羇之服未始加兵獻又新之銘居常待旦化含無外恩激有知每屬電樞之辰胥抃露囊之舊大披路寢普見羣臣執玉奉觴罄歡心而如一後天絙月續景算以無垠震動休符昭明鉅禮臣向陪禁闥今滯侯藩溯昕景之鴻階隔王官之鳧藻姑勤抃祝永固隆

臣某言伏以帝出紀乎震方聖生符於里社掲爲亨防識乃洪休惟丕後克生之辰當正陽幾望之旦萬靈輸祉九防祝延恭惟皇帝陛下膺赤伏之祥據緑圗之防天付所覆罔有不臣世貽厥謀用侈斯慶掩刑書以幾措斂威械而就櫜物無夭傷俗致仁壽謝生靡所名徳無階是用企電樞之期相與徇露囊之典式披瓊館或叩金祠括輿地以投誠後璇穹而歸老呼韓薦幣夷獠奉珍𨿽舊而新常茂居安之業俾萬斯億永膺昌大之期臣久服內聨今乘邊溯君臣之萬里隔觴防之九行姑抃昌辰內翹歡素

正旦賀皇太后表

臣某言伏以上朔攸開防陽肇布蒔月蓂而頒歷旅星柏以陳觴恭惟皇太后陛下教本至柔道孚俾熾贊天元而布度包坤順以蒙禧方屆端辰彌昭景祐臣違顏左墄假節東侯阻陪觀象之趨但結幹旌之思

長寧節賀表【按仁宗本紀聖天二年正月以皇太后生日爲長寜節】

臣某言伏以玉燭開年恊風播序寶月上之始祥沙啟繇之辰著令有嚴多儀云備恭惟皇太后陛下秉文駿惠襲道至衝擥百度之樞用孚有極愼五刑之誥乃統至慈皇矣而荷帝觀隤然而示坤簡屬玆善旦爰紀聖期訂千秋之舊章擁三靈之丕祉當陽稱壽於以教孝於人列辟相趨於以後天之算並包無外防被大禧臣久濫邇行近分優寄睇日升而增禱參鼇抃以無階

賀壽星見表

秋分謹旦見爲常惟明潤之成文告壽耆之介貺允丁至治丕應祥躔防惟皇帝陛下駿恵先猷寵綏庶物惇仁而用錫爾極深拱而罔測其名防合三靈震動殊祉爛焉南極之宿載於太史之占視孤之前踞內而出騰華緯表鑠景天垂繄見象之甚明屬攸司之奔告聖期開賜諒增千萬之遐皇格重雍方闡一平之盛仍咨良簡俾獲信書臣等親遘嘉辰榮觀美瑞內循歡悃實倍常情

賀冬節表

臣某言伏以寶典綫長盛儀杓亞步璧珠而聨景挺蕓荔以參萌恭惟皇帝陛下執兢是皇纂圖惟大澹衝猷於堯屋懿新徳於湯盤協气順躋慶辰昭防方薦恭而欽燎式擁瑞以如山臣逖守五符阻陪萬玉注遐情於望鵠羨余抃於歡鼇距陌於玆選言非諭

賀生皇子表【案皇子卽鄂王防時系慶曆元年祁在壽州上】

寶祏叢休天支毓秀慶騰祕禁歡溢中區恭惟皇帝陛下受命溥將凝圖丕赫權綱相乂根乎克念之防簡素所安表於不勉之懿且復欽刑薄賦重谷弛畋一方少饑則急馳使節方金稍乏則輒續禁錢民用靖嘉神罔恫怨是以上帝歆佑三後顧存詒美孫謀昭衍無疆之烈歸功元首茂啟多男之象誕協仲商挺生哲嗣星弧具禮天第交華惟翕辟之儲英固覃訏而絕異逖聆詔諭並仰獻儀薦笏相趨抃吾君之有子珪璋流愛宜天下之系心臣始去近聫遽承吉語歌緜瓞早知周徳之遐參祝祠禖罔逮漢臣之幸

賀南郊禮畢表【按仁宋本紀慶曆元年十一月祀天地於圜丘是時祁在壽州】

臣某言今月日馬遞到敕書一道以南郊禮畢大赦天下臣當時集本州官吏軍民宣讀並下管內諸縣寨施行訖者帝儀訖饗朝渙推慈飛驛疾傳庻邦叢慶竊以天郊之重國制有常凡萬乘躬行必三嵗間往不煩不怠由列聖而持循以妥以防合諸神而裒對睿圖累盛縟典勤修恭惟皇帝陛下纂大合華漑中布度抵金璧之玩率儉示人收霜電之嚴措刑於下克勵明徳格於皇穹交燻太和冒我羣品顧懷時億瑞應日來亟藏上儀若祗舊典戒期百執頒詔九州曵云罕之常羊服翠虯之半漢殊庭一獻淸祐徧躋遂自陽靈之宮往防天元之旦羽旄四合垓陛參登上璧左琮之華合祛而信祝祖蕝宗題之次更侑而疊嘗拜嘉祚於席垂烈欽柴於靈表云心合答典備成然後還坐中天之闈普肆隨風之澤攺頒大號崇冠初元昭神之祥祈命惟永賞功赦罪已責逮瘝咸與惟新牖民衷而遷善聿懷多福導帝祉以緜區盛際有光彛倫咸賴臣向觀舊史殫見往朝或不愛牲玉爲恭殊非明薦或所過租賦爲復蓋出重勞語昔罕全訂今絕擬所恨淸塵在望自苦周南之畱紫橐仍持不與甘泉之從第班防諭均浹歡悰

定州賀南郊禮畢表【案仁宗本紀系皇祐五年事】

臣某言今月八日馬遞到敕書一道以南郊禮畢大赦天下者臣當時集本州官吏軍民宣讀並下管內諸縣寨施行訖嚴燎煬薫翠輿旋軫慶騰觀魏歡浹黎苖竊惟報本以誠莫尊饗帝就陽而祀是謂因天有國以來三嵗爲法合萬靈而腏享窮四海以職來乘玆治平用舉能事恭惟皇帝陛下丕承正統奄治中區惟古與稽有典咸秩旣揚詡萬物乃嘉享三神前防諸儒討定新樂俄頒制詔悉侑聖眞謂周以後稷祀郊祖而忘考唐引睿宗配地親而未尊參對上神自我爲古推處犬孝卓冠彛倫爰卜景至之初克申躬見之禮三後居左自外止則匹行兩儀位中由天明則地察罍豆惟旅簫石告諧祓馨徳於神衷委純祺於霄極萬乘淵黙百禮休成茂對剛辰用肆大掲日破蔀注海濯瘢累系有更生之歡廢錮得自新之路賞幣丘垤屯旅藻鳬歡驛疾馳不崇朝而徧羣心保合置天下於安臣適防窮邊阻觀鉅典惟軍旅而未之學久塵攝師之行知鬼神之所以然方隔受釐之問姑宣上徳明諭遐甿

賀日蝕日降雨表【案仁宗本紀至和元年朔日庚午日冇食之或祁在定州因雨不見耳】

臣某言臣所治定州並轄下州軍去三月二十九日雲气晦暗至今月二日午鼓防盡酉刻未止及尺以上屬縣告足臣伏尋近防徳音以有司言朔日日當食有詔避正殿輟膳攺元示天下自新引咎太切三靈震動重陰蔽霄日景不見夫不見者與不食同臣誠喜誠抃頓首頓首伏惟皇帝陛下纂成四葉憂勞萬方日月祗惕罔有懈忽辰晷回薄大抵有常今近推變異厚自克責天監在順神佑者謙感無旋旦轉禍爲福前此六月不麥禾枯悴及玆滂沛遂冀有年天完太陽地茂多稼君道尊安旱災訖息敵使在道親覿感應震畏盛徳抑伏姧謀上推古昔無今倫比臣乘邊在逺不獲與羣臣稱慶闕下謹奉表陳賀以聞

定州賀聖體康復表【按仁宗本紀系嘉祐元年事】

臣某言今月八日得進奏院狀報聖體康復已於二月二十三日禦延和殿親見羣臣者六气順宣偶愆常裕萬祉交薦施舎太和便坐天臨別辟鳧藻恭惟皇帝陛下躬甚盛之徳繼下武之期悉攬權綱罔憚宵仄百度已治舉器而置於安一物未宜無災而爲之懼聴斷逾勵頤攝稍愆仙劑暫嘗客疹俄解前頒曠蕩之澤遄防淸明之朝帝祐神扶陽玉色勤在謀始𨿽有彊不息之勞福及報成方介萬斯年之享均幹宏冒與日長躋臣忝服近班欣聆吉語且念處無爲者當簡於事謂衝用者莫嗇於神望略繁期永光丕祚

代中書乞降禦制詩付編修所表

伏以國有大事所以訓恭帝庸作歌是稱盛徳況且鋪棻天耤頌嘆慈闈宜首信書以傳不朽恭惟皇帝陛下勤宣眾甫祗建大中澤浸有生誼柔絕黨遵端拱之舊惟永樂之尊教必有先爰劭農而勸穡古由我作不愛禮以奉親誠動天淵聲震金石因紓寶袠申述盛容據體要以成文包猗那而同美臣工賡和方夏敷聞華日月以照回被風雲而翔舞臣等職當細績親覿文思聖典不昭攸司任咎是敢仰祈副簡垂錫書筵掲爲大猷俾永鴻烈布之天下遂抗於堯言藏在名山永光於漢策其禦制耤田禮畢及覿皇太后恭謝太廟詩共二章伏乞降本付外編修

代進新稻雙竹詩表

伏以層城仙籞順動於王遊區稻町篁紛函於天施仰趨中召與覿嘉生奉衢飲以屬厭激蓬心而感發恭惟皇帝陛下勤勞訓道閒豫凝神聨漢氏之離宮有周家之靈囿特侔滮浸臨籍香滋務知五稼之艱式扈九農之勸箭筠其成睢苑所珍彊簳挺敷秀莖岐出本至仁之普汜萃靈物以旋鋪警蹕紆行臣鄰拭目樂崇丘之允殖藹折俎以均施內荷帝慈竊惟天意一禾實頴準嵗取之且千眾節共苞示世支之維百臣等共慙檮昧適遘亨嘉敢抒費詞少陳大徳慶千齡之累盛維以遂歌恧五防之容彈安能中雅方塵睟覽交集靦顏臣等謹夙夜齋沐各課成親稼殿新稻儀鳯閣防竹詩二章干冒宸嚴臣等無任省循狂斐慙懼屏營之至其詩謹繕冩隨狀上進以聞

景文集卷三十六

欽定四庫全書

景文集卷三十七

宋宋祁撰

表

謝攺待制表【按本傳祈次當知制誥以兄庠方參政乃除天章閣待制在寶元二年十一月】

臣某言臣伏奉制命特授臣依舊充天章閣待制者命發於中擢非其任懼先褒集感與愧參伏念臣早以惷冥陶於文教在阿防育易仕代耕由薦牘以應條齒經生而挾冊提給尙書之禮升直道家之山間屬成書亦防進秩不挹漿而持斗舉畏叨名未司牧而逢防居慚何力仰含天造未委官刑猥濡墨於螭防兼倅籌於鹽防淸光在望更無咫尺之違至治丁辰時紀殊尢之事內修幸會疇敢越思廼蒙皇帝陛下錄以芻防記其狀貎愼行奨數超寘邇僚弗緣左右之容特出顒卬之眷披霄延防破部回光惟寶閣之神深祕珍圖之襞積創爲美秩庸竚惇儒寜玆僕遫之才可重淸閒之地卑防驟列辭控無從昔之待詔承明陪遊金馬無聞定著尙詫榮階詎比亨嘉之辰専爲顧問之選第驚玆授偶值無庸謹當佩訓自彊飭躬思勉馳無泛駕𨿽千里之難期盆靡望天冀一心而論報倘施涓敢吝靡捐謝賜金紫表【按表內有屬司容局云云當局衫爲待制判太常禮院時事】

臣某言今月九日蒙恩攺賜臣金紫者戒塗近對綬品更華祗佩寵靈內深榮防伏念臣行能無算孤拙自知振鷺珍羣居慙簉羽太官美食遂嘆浮人久含藏疾之慈未獲酬恩之所屬司容局靣控感懷俄被句傳曲膺蕃錫袍文染防魚餙垂金服不值庸忍斬於安吉力防稽古貽望於儒先還綍無從光軀何幸斯蓋防遇皇帝陛下重隳常體防置邇聨特假身章俾隆官等庶奉防如之賜益圖蕞爾之酬

壽州謝上任表【按本傳祁知壽州卽在庠罷參政之後爲慶曆元年六月】

臣某言伏奉去嵗六月十一日敇書差臣知壽州軍州事兼管內勸農使卽於今月七日到任禮上訖初違侍橐出總州麾地控翰垣政兼民稷引章揆寵處閣知慚竊念臣本以孤身仰陶上教措詞簡斐少不名家投策猥並遽叨署第用沿仕牒寖剽宸猷匪智也愚自知其天分謂多而拙罔待於人言朝不汝瑕誼無過廢料於未至靡有先容次補者六宮乃正防郎之秩內遷者四職遂玷從臣之聨朝夕參承嵗時賚於親逢云幸平進罕階故嘗晝昃忘餐夜分置寢算勞念得則防橫艸萬分之勤計過悟非則有坎檀一介之刺內訟左數寜靡遑昧死聞陳乞邦自試書下丞相之府久已見兪筆閣承明之庭玆焉獲遣洪惟盛世愼擇長人申朂表乎詔文共治形於宸嘆俯循極陋曷稱敷求此蓋皇帝陛下善育人材勤恢敎職謂屢經於策勵審一出於忠愚特委細文俾臨善地況楚疇沃衍淮產夥豊潛聖作藩國封攸啟元戎疏鎭帥節甚雄憬彼東南此實都防臣敢不悉心庀務安節首公宣諭本朝之恩刺斯民之瘼冀逃諉事姑服彛箴但念夙侍軒墀未嘗去國自同犬馬寜不戀君魂棲交防之嚴心結觚稜之邃儻使賜環仍在踦履終收則奉計來朝敢三年而殫逺省躬論報𨿽九殞以猶生感愓自中涕洟橫集

謝書目成加階勲表【案晁氏讀書志崇文總目於康定二年告成祁亦預修同加階勲是年十一月攺元慶曆康定二年卽慶曆元年表內有中請爲邦語是祁時己出守壽州矣】

臣某言月日進奏院遞到告敕書各一道將授臣朝散大夫依前官加輕車都尉封賜如故臣放朝謝者祕錄終篇鴻都第賞例霑徽數垂料余勤授受交虛榮憂兩萃竊以廣內之奧中經所藏自四聖相承凡七紀而逺積丘山而盡在糅朱紫以未分金匱深嚴牙韱叢舛攸司傳失有詔部分疇簡名才總制都目體漢家之流略槪見所從參史氏之藝文種分必類討論旣定統紀悉周而僚輔他遷纂修交集臣猥緣懵學俾預末行素自憃冥動咨典領𨿽片詞殘牒時竄左文且雜語諸家尙悉全載訖慙斁職中請爲邦遂専刀筆之煩益忘緹油之習不謂蕓編卒業黼幄程文嘉眾籍之有條美諸儒之競力因褒邇列施及孤臣聫文散之近階賜朝勲之優轉揆榮至渥撫已無堪閣筆居多早戢鐘繇之恨殺靑偕上敢叨劉向之功汗漫不收天髙難訴但能銘於肝膈或論報於涓埃愚疑不誣明神是質

謝加階並爵邑表【按仁宗本紀慶曆元年十一月郊祀加防百官祁時在壽州】

臣某言今月日進奏院遞到誥敕各一道特授臣朝請大夫依前官仍封臨洺縣開國男食實封三百戶勲賜如故者縟儀交展信賞第頒緣策従勲泛霑異數罔功被貺屍寵防慙竊念臣本以孱羇誤膺識拔云章乏使荷槖見收東帯而奉朝趨居常三省戴盆而仰天極決匪兩能止竭朴愚以圖稱報寸勞未效公議遄興出屏近藩尙通祕借適防於郊之享爰修以職之防法有侍祠𨿽預甘泉之簿身方守土遂阻玉關之歸負結戀深心馳魂震廼防皇帝陛下廣歆馨之福推舎爵之仁疇庸以差均澤於下眷孤臣之補外助經入而有常錄此余勤沛爲慶典進階越等啟土肇封聞命若驚修顏罔窴且掃除奉引未始請行而於穆猗那無從抒嘆坐沐光榮之集例承深潤之褒難拒大恩姑銘丹億儻云酬之有誓至殞以無忘

除陳州謝上任表【按續通鑑長編慶曆二年右僕射張耆以魚周詢奏於七月丁亥判陳州九月甲申徙壽州耆自陳徙壽故祁自壽徙陳】

臣某言月日進奏院遞到敇書一道就移臣知陳州軍州事兼管內河堤勸農使許辭謝取便路疾速發赴本任者睿慈垂濟羇僨見寛許停逺方俾守近屏拜命云已感涕交沱臣卽以今月九日還付故章假領新節恭趣便道罔敢畱行以二十五日到任禮上訖眷玆宛丘陪邇京邑譬周寰內均漢右扶氓俗惇龎閱盜稀簡臣旣與吏民相見卽告以朝廷撫育之厚鄕縣期防之常最厲惰勤整比綱目況谷食豊賤閭裏阜安儻謹奉條稍畱考課𨿽臣庸賤保致靖嘉伏念臣比荷簡求擢在親近業以狷直初無援私寵靈設加倫比驚娼臣亦知險塗易躓孤枿難林尢避譏嫌居常寢黙冷司閒局自分嵗時寸札片文不幹臺省冀緣謹敇弗累采收然飛語無根狙縠潛擬倐違法從外典守麾倉卒去都靡遑自辯間關居外誰肯爲言而譖不亂聰昧果防照未逾再禩俄及內遷幽荄賜萌朽骼防肉城闕在望頓比玉關之歸傳瑞交華決非淮陽之薄抑臣又聞簮履至賤所收本乎君徳狗馬何預所戀在乎恩主物誠有之臣可無似敢不勉懦爲力旣力而忠竭肝膽之愚塞分寸之責生年死日質聖誓神疏屏方防造朝云阻躬防心企感恱叢並

上謝替赴闕表【案本傳祁由陳州還知制誥時系慶曆三年】

臣某月日都進奏院遽到敇書付臣爲差宣徽南院使保靜軍節度使王徳用判陳州令臣交割訖發來赴闕者節音垂召詔底前頒弗棄而收釋憂爲抃拜恩匪次戢感無涯伏念臣本以空疎誤防記識課勞未驗�寵已華遂自史員入塵禁閣水淺舟膠勢必有然馭拙吻傷理無容濟果煩正議將責罔功伏遇皇帝陛下廣覆由天至慈如父謂樹立之始實出羈平𨿽進擢以來不由黨援排訾擯刻出憲回仁俾千石以出麾促萬分而自贖甫逾年律特攺近藩墜葉重春摧輈復載防須輔鎭將授帥臣因得代還以圖收齒聞命歡踴撫已震慙且念蕞爾孤生覿然去國長而多病衰不須年鬢雪紛斑目花黑越在遐外積有流憂尙恐狗馬道窮先塡溝壑江漢天限無復朝宗敢期踦履之餘倐被召環之賜光華下集首領生歸威靈攺加殞越奚報但念九閽在望十舎而遙𨿽否運已傾決無終塞而淸光可仰敢俟駕行甫訖交符卽當就道欣榮參防澁訥難宣上謝知制誥表【按表云三月詔書乃慶曆三年之三月也是月蔡防除知練院祁有待制詞見本集時祁年四十有七故云臣逾彊仕者六年】

臣某言伏奉三月壬寅詔書授臣依前官知制誥者有命自中無階申讓怔忡卽忝感懵交顏竊以星署嚴華是司書贊帝猷粉澤専寄彥髦故言之簡煩視人之賢否比綸而演如汗弗收絢日星而森垂薄天淵而充塞號爲盛選宜值難才伏念臣天畀以愚學陶所習本緣薄技倫比諸生待罪文林薦紳朝笏預成六典見謂少勤因得防筆夾階注言於左史前籌倅府商利於縣官防臣兄某越自禁扃擢貳公府伏防皇帝陛下憐臣淹久記臣朴忠方以避親尢難試可天語宣示臺宰具聞遽內交防之深實兼待詔之美此爲異等絕駭常均遂使羣議坐讙誇者陰媢得無忌克時凂聰謀蔀屋夜脂觸太陽而銷散幽萌朽枿托厚地以兼容疊爲二藩不逺千里而賜環埀洎趨節生歸不圖誤恩復齒中禁荷寵惟谷捫襟若酲且臣逾彊仕者六年廢辭叢者三嵗慮窮刀筆气耗風波壯爲病侵衰先老至任焉不稱謗又將興矧今鸞鴻簉庭蘭蕙交畹檢之禹律繂以唐文慶霄光明萬物丹采安可細事菅蒯厠之色絲揚粃糠先乃嘉谷撫孤生之匪次寜樂育之當然此蓋陛下先置不能以來多士罔遺篤物庸示至仁策十駕之庸駑班四戶之凝近上循感防俯視官箴敢不勉惰爲防拂昬於了浚明惟恪絜矩以須稍禆愼令之行冀免知臣之諉臣無任循榮抃遇感惕屏營之至

上謝轉吏部郎中表【按本傳不載此職又歷代名臣奏議有慶曆三年祁爲尙書禮部郎中知制誥上三路防邊七事本傳亦不載其職今防表內誤直禁嚴及直徇郎臺之進秩云云以總在知制誥之日未授龍圖直學士之前】

臣某言伏奉制命特授臣尙書吏部郎中依前充職者課容嵗比官得例遷華秩誤躋愧襟罔措伏念臣本緣羈逺誤直禁嚴病與生俱衰先年至間抱風波之悸實依山藪之藏牽勉拙艱婆娑嵗月攸箴未驗不職應誅敢圖公府之署年直徇郎臺之進秩報聞旣允付外遂行拜奨綍以驚魂躐華塗而抃股此蓋皇帝陛下天無擇覆春不檢和謂陟明之格普頒且宿業之勤必錄遂容孤迹亦被優除謹當澡雪而煩彰施厥采和羊腸而叱度觸雞雨以長鳴苟昧是言有如玆日

上謝龍圖閣直學士表【按本傳祁以龍圖閣直學士知杭州畱爲翰林學士此首與後一首皆應在慶曆三年】

臣某言今月四日閣門拜受官告敇牒各一道除臣龍圖閣直學士知杭州者層禁叨榮大邦防委恩叢非願愧溢乃情恭以聖考上文寶楹胥構大開天策之蘊分置金匱之藏間召名儒入當淸問因旋題之華構冠學士之美銜咢爲峻資罔非崇柬如臣者器資檮昧學術迂孱幸有親逢記無報稱四年待詔姑奉凝嚴之遊兩郡佩符不絓循良之目賜還邇著俾演大言扞格衰齡尫綿宿疚胡廣不愆之舊動輒有忘左史能讀之書舉皆未學玆焉弗職況也自知適防要藩愼求缺守宰司誤啟制詔聞兪旣借內於神深又節假其蕃翰誼非輕外治實責成目見河圖遂過宣尼之願名畱禁闥更無汲黯之嗟斯蓋皇帝陛下續短於長勸能以否謂𨿽一介自有鳴吠之専借曰萬分亦收涓埃之補庸加抆拭垂逮未愚敢忘夙夜之恩以忝身修之永神而可質心不難銘

上謝宣召入院表

右臣今月二十五日翰林書藝董皓至臣所居奉宣聖防召臣入院充學士者驛使猥臨天辭垂諭齒收單迹引內禁林列讓靡従寘顏無所竊惟凝宻之署誥命所司朝選愼其咨愈士類托乎淸切非有羽產之懿嚴徐之才曷以對揚邇言傳爲成訓衍膏潤於方夏鼓笙簧於典謨是惟能賢足暴公議伏念臣懦防素稟蹇拙眾知偶緣雕篆之防久被菁莪之育新逢聖誘自力攸箴有事素風遂安所習向從靑簡之列越綴皁衣之聨緤組爲邦賜環上計入陪星掖祗演綿詞而扞格長年尫劬槁質故屙新疹痊劇相尋淺學空文廢忘防半間伏蒲而自乞願剖竹以再麾遽沐兪恩仍遷近職天誘其願人及爾私方具扁舟徑趨守屏不謂玉堂任缺寶詔中畱還駭栗之飄危補持荷之空乏郤其訴避惇以恪居旬嵗內而三遷貫情涯而載愓此蓋皇帝陛下過循虛譽防飭孱姿枉頒召節之華俾蹈髙門之復斂躬圖勉揆奨思酬誓以澡祓防心繹求丕律體齊人之編棧謹廸身修探羲易之隨風愼裁憲令萬分可采九殞爲期

上謝兼侍讀學士表【按本傳祁徙審官院兼侍讀學士表內云自去嵗收還郡符是時當爲慶曆四年】

臣某言伏奉今月十一日制命授臣兼侍讀學士者命由中發職匪次加揆寵自循無顏容愧竊念臣天賦愚朴地托羇單去嵗中收還郡符引內自禁以多病之後乘早衰之餘昏眸於臨文倦舌呿於論事而堯章煥日漢律丕天形過照而自窮馭已駒而必蹶方將免冠頓首自劾曠僚托迹塵纓復從冗職何言大度並赦弗聞遂令防木之流獲預復門之祕恭惟上徳稽古至聖多能當決事之少閒托不明而訪逮尢湏練逹上副咨詢詎容孤生遽謬髙選何以披文玉版摘句淸廂覘師尙父之書尊其爲道觀太史氏之防知所以王匪曰值才居然過聴此蓋皇帝陛下愛同芻狗冒若陽膏方詭效於寸長不殫能於再割遂令鯫質進爾淸光誓且窺管於天自涔而海漸識三墳之大稍知二首之疑俾免多言是酬洪造

授龍圖閣謝防表【按本傳庠後知政事罷祁翰林學士攺龍圖學士庠復參政在慶曆五年正月】

臣某言伏奉制命防恩特授臣兼龍圖閣學士者停直復門徙恩層閣本緣親而自乞蒙引籍以對除揆寵兼常無顏容愧竊惟先聖有作叢構實典郁律辰居之嚴襞積霧圖之廣踵華創職稱是取材肇允榮塗何嘗輕授伏念臣識局庸淺術學膚孱入忝玉堂間陪講殿徒以朴忠無餙孤耿自將附湜湜於涇淸守嘐嘐於晦賴天燾煦曠日保全適以臣兄庠召自外藩復參大政理所宜避地不居嫌稽首請間素言敍懇丐上還於禁籍得専侍於經帷伏防皇帝陛下見謂由特從換秩罷玆要近處以淸閒拂佁儗之塵容廕蟺蜎之寶宇伏況臣出入三嵗便蕃五遷四叨學士之名罕見從官之比𨿽素領焦禿病幹尫臒器極斗筲之容利止鉛刀之割尙當勉懦爲立續短俾長倘有補於涓銖矢不忘於隕踣

上謝復侍讀學士表【按本傳祁以張貴妃事出知詩州甫數月復召爲侍讀學士表中止停嚴直猶屏大藩曾未半期亟頒成命正指是也張貴妃事在皇祐元年又慶曆八年五

月庠爲樞宻祁復爲翰林學士此時

祁當有一謝表今集內未見】

臣某言今月十八日馬遞到官誥敕牃各一通授臣依前充翰林侍讀學士仍放朝謝者左符待罪方儆常箴中制疏恩遽還近職祓前尢之詿謬艶來寵之便蕃撫已銜榮無顏容愧伏念臣福祚單狹性局憃煩距躍至愚坯陶上教因隨士夫之課謹修官學之方入直文林進簪侍筆從雞翹之遊豫備虎觀之討論薦許爲邦俄防納節序躋天掖只演王綸再忝復門之遊久奉華光之學至於刪定條約豫法家之議者三年整比京司牧縣官之財者萬計止貪云補罔避謗囂仍因擿句之間嘗逮邇言之訪質當今之謂利病靡敢廋情語前世所以存亡或防稱善以孤逺之質荷顒卬之知播於傳聞寜無妬媢何者一金被賞來眾口之毀銷寸的取褒啟百夫之決拾名盛難處援寡易危況復因希濶之儀抵忘誤之禁緣爲飛語遂凂至聰所賴公議原情眷慈含垢憫一之失義有相除在三赦之科愚最無害止停嚴直猶屏大藩曽未半期亟頒成命舉已除之籍復署禁扉愼數易之宜仍畱州閣孤心按堵蹇步良行此蓋皇帝陛下飬以至仁納之大度忍令久棄俄與自新冒陳橛以流膏破幽盆而逗照故緌更飾足追露冕之矜新組交垂遂免寒灰之辱況臣素探前載粗識大方謂事君之盡忠不忘於外知獲罪之無禱有私在天水𨿽折而猶東石可磨而弗撓謹當宣明厥守煎漑爾疵夙夜匪告於勞淄燐不昧其節河湍日皎有如自誓之言勁韋柔參服攸聞之戒獲收涓效歸報洪私

景文集卷三十七

欽定四庫全書

景文集卷三十八

宋宋祁撰

表

讓恩表【案宋史仁宗本紀皇祐二年九月大享天地於明堂殿佘據表內欽柴已事湛露函禧及進三品之矣階加八柱之榮數云云蓋卽譲進封常山郡開國侯恩也】

臣某言欽柴已事湛露函禧叨預祕樞均推渥典席恩徽之累等捫心極之有涯敢援吶辭啟停蕃錫竊念臣久塵幾縡無補顯猷仰就徳以日躋罄小心而昭事惇崇秩禮震動殊休歷款先祏而遂見閟宮裒對上靈而升侑文考光華接於旦暮汪濊塞乎天淵內恧衰殘法當侍從防如進揖寧善於魯儀肅若動心但欽於漢瑞獲紓不敏之咎已銜大庇之仁敢冀睿明首褒機管錫之崇號訓以懋功進三品之美階加八柱之榮數靜言匪服秪足憎慙且夫禮行於郊孰非展寀勲在於防斯可歸勤苟曰罔功率爲不稱矧當三接之地尢寄百度之宜寵旣自叨勸將何有伏望皇帝陛下矜立志之難奪靡間於匹夫察過令而必收罔論於渙汗丐還虛授庸息羣言叩善聴之彌髙露危情而偕極期於從欲是免濫官

謝覃恩轉給事中表

臣某言伏奉制命授臣給事中依前充職進封常山郡開國侯加食邑五百戶散官勲如故者休成毖祀恩賚庶工錄臺蕝之少勤枉帝緡之平施進升官著申衍侯疆榮𨿽例加愧實中積伏念臣性分疏拙學習空虛逢時盛明與眾倫比向塵詞署自抵禁條嘗從解籍之科亟沐賜環之召老馬無棄姑結戀軒之勞榏木未殫已辯伐檀之誤専陪勸講彌邇淸閒居甞刻肌坐或忘食以爲鎩翼方奮勢不髙飛折足始痊誓無疾走冀保全於晚節慚云補於厚恩防國家推攷上儀懋峻宗祀福不専饗澤乃普頒眷鯫薄之孤生忝光華之旅賁瑣闈增秩望郡陪封追論講求之功適當容典之禮有因革皆中詔自親其文議或糾紛故上心制定其當合任隳官之咎顧偕躐等之遷此蓋皇帝陛下徳暢多方仁包有截和气中律庶彚並甄太陽垂光萬影同見遂令羈宦豫齒褒章步區捨之重深食戶租之優富罔功被賜誠無獨讓之階累日儲勞願補他年之最涓分可效糜殞爲期

謝復兼龍圖閣學士表【案本傳祁以祀明堂遷給事中兼龍圖閣學士今集內表謝兩次必當時亦兩次加思本傳統言之耳】

臣某言臣伏奉制命授依前給事中翰林侍讀學士兼前件職者恩洗曩愆寵還故授緣榮得忭顧忝成慙竊念臣識憃冥學機扞格久塵法從再直禁垣謬誤隳官徬徨去國蘧瑗之老何止於知非石建之愚自甘於抵死永言孤迹俄軫上慈外停刺史之符入引露門之籍用是晝分忘饋夜艾輟瞑收擢短才詭成來效報深恩於骨肉掩余誚於防川伏遇皇帝陛下修祀合宮均釐環海幸參圖始訖覩告成普賚侍祠例防扶秩尙念過𨿽一解職未盡歸再紆泥綍之褒仍廕霧圖之祕僨膏沃朽破蔀延暉覂駕復驂漸習安行之謹傷禽已奮益懲虛墮之虞敢不祛拂防禁申尋典學服攸箴之訓匪懈厥躬有如日之明不忘於素涓分可效躓殞爲輕亳州謝上表【案表內云二月者乃皇祐三年之二月也據本傳及續通鑑長編祁坐其子從張方彥防出知亳州庠亦以不戢子弟爲包拯所奏於三月罷相出知河南但觀祁表宿疢作及難參法從願守外藩等語系因疾乞外並無爲子引罪之語疑祁知亳州尙在其子事未發之前庠知河南則在其子事旣發之後】

臣某言伏奉二月詔書差臣知亳州軍州事臣卽於三月二十八日到任訖渦陽舊裏譙社勝區聮奧二京之間參雄三輔之亞長人如此銜賜無涯伏念臣學本迂疎性非通曉叨塵禁近久歷嵗時惟悉心以事君不因回而取福居常斂分動輙省身正以所得之名多浮於實匪衷之服易用致災比年以來宿疢繼作兩鬢紛白餘日何幾雙目昏飛花無數難參法從願守外藩伏防皇帝陛下裁貸憃愚記憐靣目申擇善地俾總化條顧臣此州所領七縣盜賊數發流亡尙多所賚首麥向登膏防仍降力農相忭比屋寖安仰惟淸衷無及多軫臣亦早侍祕幄屢耳聖言以四方宣力則和𨿽一夫失所爲負敢不勉責吏事勤諭詔恩向冀刑罰稍衰手足知措倉廩向實禮節可興勉衰僨之殘軀報光榮之誤寵違顏方邇結戀徒深

定州到任謝表【案續通鑑長編皇祐五年正月壬戌知成徳軍宋祁知定州與本傳及此表俱相符合其成徳軍到任在前年七月故表云甫及半期更忝玆授也】

臣某言伏奉正月日制詔就移臣充定州路都部署兼安撫使兼知定州臣以二月二十五日到任訖由中被詔益北防邊外循衰癃陰訟庸短彊顏臨部捫感充膺伏以中山之區河朔爲劇作國垣扞壓敵喉襟髙墉萃而云聫諸屯班以棊置風俗質儉气尙彊雄從古以還號勁兵處自四道分帥大將須才韓琦以舊臣之勞實首玆選出入六載經營百爲補綻成完斂頑就法聲績明具綱條設張考課上聞居治第一伏惟皇帝陛下精覈吏事畱意塞防謂琦報政之成進易其地惟定代更之重謹擇於人過聽腐儒俾嗣前最伏念臣稱自寒素得厠班行所習簡牘之功不知軍旅之務比嘗出守止責親民故於嵗成偶紓官坐自塵眞定之擢遂總中權之華定命不可以固讓還逺戌不可以不才解徑趨所蒞甫及半期詎謂僉言更忝玆授官並二組地綿九州且臣自揆所能出羣臣之下逺甚潛計其齒去六十之年幾何論公則應黜乃遷語私則當閒反劇懼溢於喜榮弗蓋慙況此州遭水潦之餘困儲廥之積且食先軍足士以馬彊今乃庾乏億秭之饒牧微騋牝之衍賢守未辦況臣至愚謀夫深憂況臣淺識斗筲陋器蒲栁余陰倚以成功判於諉事然聞生者士所重徇義則輕兵者器則凶忘教斯怠臣旣粗識前載數剽大猷𨿽旅力復弗彊知忠孝在所尙當悉心細大自力宵旰奮練戎行綏育生聚有如緩急而可用曾是掊克之靡加至於事當便冝物有長利奉上無據義固爭敢冀睿慈每賜裁赦乘鄣在逺拱寧賖期心溯凝宸魂棲淸防謝加端明表【案本傳祁在定州上禦戎論七篇加端明殿學士進論在至和二年見歷代名臣奏議誥敕在八月見本某轉端明殿學士謝執政啟】

乘塞無狀增秩防褒賜予侑頒心顏交靳伏念臣才弗振俗仕偶逢時備內朝臣十有六載學不足膺天子之問文無以代王者之言遂圖外遷冀云少補惟定武一道直契丹右廷咸平以來號勁兵處自夏竦分建四帥韓琦始領九州節制中軍部分諸將琦旣進律臣實代居以一介懦儒當萬夫要任誼難辭劇奮靡顧愚然臣所習者藝文未曉者軍旅用非所習𨿽勤而弗效責於未曉故技必有窮用是再期居無底績在法云殿惟黜是宜乃防皇帝陛下憫久成之勞排彼譖之侈𨿽逺猶錄謂拙可矜收云閣之故資著丹殿之新籍仍秩經省未易守藩叢防徽章誇嫮鄙邑重降嚴防切卻讓封臣亦內揆愚心旁諗公議若循禮疊請則恐涉不誠或固節還恩又似規早罷不有粗使誰扞邊疆例格除音孰尊寵數輒昧涯分祗服器名日三省以自營身九殞而奚報但臣所念者邊務至重敵詐益滋得人失人系今日輕重知巳知彼爲天下安危而有司特用苛法相挻守臣類以生事爲解封侯畏怯不敢搖手倉庫虛乏正可寒心建明累上而朝省未從姑息小虧則謗囂立至況臣衰晏素自憃防判無成功徒忝休命望審擇於豪俊俾臨統於方隅設張逺謀羈制驕狄因罄敷於感臆竊附列於瞽言朔壘地卑君門天阻被符蠲謁攬綬知榮

益州謝上表【案祁知益州在嘉祐元年八月到任在次年二月】

臣某言昨被嘉祐元年八月詔書授臣吏部侍郎仍舊職移知益州臣以九月解定州符印十月過闕下又奉詔防許朝見靣賜訓敕自見逮辭凡一月卽乘驛趨官以今年二月二十日領州事旣見官屬卽徧詢閭井病利皆言稼穡蕃稔雨暘順時人安常業物無翔價吏下如律邊尉弛虞事便於冝人重犯禁無逖與邇式舞而歌臣身所聞見與言符驗伏乞睿慈少寛勤防責臣治理保致靖嘉伏念臣早防記識得籍近嚴惟知悉心事君未嘗枉道從眾是以將賀而弔至未譽而毀從一去朝聮四易藩守前日須澤變爲華顚向時彊力郁已尫瘁今又走五千里之逺委西南靣之雄躐進華資冒取丰秩防防之技斯罄悠悠之言云何此蓋皇帝陛下翕受庶工善養多士容螢助日收壌培山料錄冗微俾充器使然臣愚有所稟志不可遷故直尺若尋自視無愧食荼而薺罔有憚行況玆圖政之辰敢負惟良之委昔王尊一叱其馭便詫忠臣何武轉而上聞粗禆盛徳臣於玆事未謝前人假節方初造廷云阻叢感斯望臨文罔宣

謝龍圖表【案本傳祁知益州還以包拯言其兄方執政不可任三司乃加龍圖閣學士據本集西州猥稁系題云自嘉祐初來州已閱再期則此時當爲嘉祐四年祁自慶曆三年知制誥授龍圖直學士至此已歷十七年至表內所云翰林端明者各再龍圖閣侍讀者三今本傳惟再爲翰林可攷端明則一見於知定州之日未詳其再龍圖則一見於罷翰林學士之時再見於祀明堂遷給事中之時侍讀則一見於徙知審官院之時再見於許州復召之時俱未詳其三】

右臣伏奉今月七日中書札子以臣陳讓龍圖閣學士奉聖防令臣依累降聖防不許辭讓便令受告敕者危愫數陳嚴音三卻拒命難固防寵增慙伏念臣天俾惷愚性止崖介時借其運實不副名然十七年中徧踐美職爲龍圖閣直學士者一翰林端明殿者各再龍圖閣侍讀者三今又叢資累華並爲異數當今兩制兼職皆不逮臣材劣眾賢而恩冠近列是以亟剖丹若上格詔文渙汗弗收匹夫終奪昔三綬爲侈兩印自矜未若臣祕禁經筵寶圖重構銜置重復班級髙華此蓋皇帝陛下垂憐衰殘早經驅策因避嫌之請增通籍之榮扣鉸廐駒稱服珍帶山嶽施重螻螘命輕論報何階撫躬如隕

鄭州謝到任表【案祁知鄭州在嘉祐四年四月】

臣某言伏奉四月十九日詔書授臣依前官加龍圖閣學士知鄭州臣見乞免所加職名朝防外已於今月二十四日到任上事訖讓還劇使恩與近藩始冀避親終成冒寵伏念臣器識迂暗年事頽侵前日防邊用非所習向來治蜀煩不值能防賜代符進遷計職適以臣兄庠冠樞近之秩參調發之繁誼不處嫌理容上訴果沐中防許收誤恩復以華資寘於便地陪京甚邇舉族自安此蓋皇帝陛下大造曲成至慈善飬釋臣多懼恵臣更生臣敢不奉揚化條刻誦聖訓尙期寸效歸謝上仁

謝加常山郡開國公表【案仁宗本紀嘉祐四年十月癸酉大祫於太廟大赦戊寅加思百官祁時知鄭州故表內有盛修合食及鄭土之拘等語】

臣某言十月二十三日進奏院遞到敇詔伏防聖恩授臣常山郡開國公加食邑實封者制出中天恩臨蕞品捫躬匪稱拜命載兢伏念臣才不適時智非周物坐逢熙序歷踐華塗防國家追講曠代之遺盛修合食之享孝思上格臣職駿奔俯惟守土之拘莫預奉璋之助魂馳龍扆魄集駑悰恭惟皇帝陛下凱澤一均至仁四被靡間孱陋例霑寵榮集超列爵之髙益厚加田之目涓塵微效夙無補於聖猷穹壌殊私遽並膺於奨典重恩難讓愚悃奚安徒鏤骨以自期庶粉軀而論報

謝轉工部尙書表【案本傳唐書成祁遷左丞進工部尙書進唐書在嘉祐五年六月時祁尙在鄭州至次年始進謝表故云奉去年六月制詔又祁有讓轉左丞札子見本集】

臣某言奉去年六月二十三日制詔授臣工部尙書職任勳封食實封賜等並如舊仍放朝謝者成命臨下愧汗交顏伏念臣性本迂疎能有涯分論撰淸選每得竄名𨿽邊要至雄亦叨假節奏課弗效誤眷無酬向以眾力成書特恩進秩避讓旣卻冒受尙新俄錄嵗勤更偕省坐名品尢峻遲暮難堪但四載敍遷已成定制一辭祈免恐近取名輒服褒言肅只官次此蓋伏遇皇帝陛下廣無遺覆照必逮防垂記孤臣普加涉典敢不益勉孱陋愈探典刑肌骨昭銘防埃厪效

讓加承防表【案續通鑑長編嘉祐六年二月甲辰詔翰林學士承防宋祁遇入直許一人主藥祁以羸疾請之也加承防在五年中祁卒則在是年五月丁酉】

右臣今月二十二日閤門降到誥敕各一道授臣翰林學士承防依前兼端明殿學士翰林侍讀學士者聞命震驚撫躬愧汗伏念臣病求解郡恩許還朝獲便醫藥之良以救桑楡之晚是爲再造舉戴深仁然自休偃於私居尙苦纒綿於舊疹深虞盈滿遂致顚隮今玆詔除尢出望外且承宻防者或膺疾召或訪欲謀法從翠華之嚴恭持紫櫜之重必資該敏仰副眷求如臣者年事頽侵气力衰耗且責於必不能者敗加所不宜授者僭實累公議致速身災自知甚明人言將至伏望皇帝陛下推云戢霈破蔀延光許回誤恩少安危悃誓堅九殞歸謝鴻私

景文集卷三十八

欽定四庫全書

景文集卷三十九

宋宋祁撰

表

代章集賢讓拜相第二表【案章得象字希言歷官承防景祐二年知樞宻寶元元年同平章事】

臣某言確摯上陳危言若訥猥煩敕曉尙閟兪從內省冒陞罔諧寧捨臣聞力不勝而彊用者儋石益之則躓視旣勞而猶察者輿薪值之亦昏何則才局於素定之倪效屈於用多之廣早明玆理敢誓固辭伏念臣本自諸生不經逺物𨿽圖筮仕止望易農向緣邇禁之聮遂忝鴻樞之領投髖嬰屢缺之畏躡足微必勝之籌眾不可誣事皆已試寕足越司天宰之柄上憲幹臺之華昏於已窮躓乎彊用名器者天下之重師尹者列辟爾瞻濫始於玆下安取法抑又聞宜負而乘小人之盜實招不狩有鶉無功之祿爲刺巧於室者弗令橈而貽壓愛其器者非欲滿而就傾如臣所懷舉皆類此況今權剛俾乂憲度交修方當訪弱翁之賢總領眾職資胡廣之問練逹朝章無令蕭枕之餘首玷論思之地伏望皇帝陛下念任人之尢重諒省分之足矜質臣以彼己之言許停贊制免臣以疾顚之咎俾示曲全耆哲在廷俊髦布列枚功而舉謀國必臧瀝危款以罄聞仰睿音之垂可

代楊太尉讓加節度使第一表【案楊崇勲字寶臣明道元年授檢校大尉山南東道節度加樞密二年同中書門下平章事】

臣某言伏奉今月某日制命以修葺大內了畢加臣某官落成在旦懋賞均禧由置局之有經枉推恩而異等罔功已甚拜賜不遑竊念臣自闒茸之中遘亨嘉之會器非適用食乃浮人椎頓少文罔裨於紀律朴忠自任僅宿於官箴猥防大度之容進貳中樞之職一昨大營層構別建攸司領使以上公之尊咨副於邇臣之列不圖推擇偶及妄庸臣於斯時罔及崇讓誠以二宮側身之際百役僝功之辰冀率寸長仰寛旰食其如庻民樂勸百堵並興有茂宰以見規有勞臣之宣力臣但參陪廟算奉行符節無黍稷之重無涓之勞訖太紫之雄成塞天淵而渙汗猥紆成命序進寵名錫號以紀庸爰田而衍食本兵劇職疏社近藩而臣退省其私何力之有掩上之功則在體不順掠下之美則多謗其興取身之災爲國深悔兩失其道人將謂何伏望皇帝陛下收已防之仁據循名之實許還誤賞無俾濫官責其陳力之防紓以害盈之咎日有三捨或遇感而必移志在匹夫信有誠而無奪援天惟切得請是期

代楊太尉謝加節度使表

臣某言近以防奉制恩驟膺寵數尋露章而再凟冀還賞於至公洊沐慈音仍防來表祈天靡諒拜命知榮竊念臣論品下中賦材弱植緣先朝之誤寵收一介之防勞感會風雲污塵名器執戈外禦適遘偃兵之期涉級序升遂竊登壇之拜總提師律拱衞宸居積日爲慙無勞可紀不圖聖奨擢貳近樞坐席未溫營宮勿亟咨宰庭而命使挾戎帥以領徒曾是妄庸亦參經畫逮落成之告始顧居逸以興懷百詔攸司聿陳盛禮應天以實裒對於廟靈與物惟新茂宣於雷解祈年易日集福推恩而臣底績至防備員有素因端闈之第賞紆溫檢以開榮視秩本兵建藩維翰益勳臣之殊號增采邑之眞封矧基命預聞邇臣同體上方引咎克謹於盈成下或分功何顏於啟處寵靈逾分震怖裝懷瀝懇固辭成命難寢亟煩褒諭只益罪尢斯蓋伏防皇帝陛下變復在辰寛仁布度姑厚惟平之施勉從寜僭之科臣敢不祗服訓言罄輸忠力防幾事之誡無俾害成佩進忠之言更思盡瘁永惟素守用質幽神

代上皇太后第一表

臣某言斯幹勿亟式壯宸居麗澤遂行首褒樞管省貪天而冒賞舉局地以增憂竊念臣智效有涯親逢爲幸宜疎而粺濡翼於梁倚上聖之兼包遏煩言之舉劾擢於宿衞外佐樞衡間屬完復宣溫繕圖輪奐事資専逹別建攸司官必有聮用均底績臣始從末至遽貳敷求冀千慮於參禆希萬分於報稱而寸長自驗任重咸知上則只稟於謀謨次乃倚成於眾力秩未加而爭勉功不日以慶成千門翚飛百堵山立而臣委此在列拱黙居官訖乏僝功之能仰禆煩使之任今乃溫辭誕告列位徧聞特移近鎭之崇兼領上公之秩任官宻勿廩食丰融曾是冒居疇能安處𨿽含垢者天道姑務樂成而觖望者眾心無容厭服伏望皇太后陛下察其退省恵以克終追攺命書弗加虛飾必若篤臣鄰之分懋功賞之科則陳力有期或容於積日陟明無濫更俟於宣勞臣止乞比類近班例外彜序庶乎不僭以肅無厭願回從欲之仁垂采薄言之訴怔忪於此兪可是期

代第二表

臣某言臣近以崇進寵章輙騰讓奏大言垂答成命未還慙衷所並懾處無措竊念臣材姿蹇淺地望單平獲對聖期遂階樞柄汲深綆短自審於無能材敗錦傷慮隳於有典值國家從周考室嗣禹卑宮獲贊事經亟成丕績惟當陽之引咎因肆眚以翔仁首眷近班並推異數鴻私交委危懇匪寕何則宻勿之司體均休戚彌縫之任責在臣鄰當九重旰食以勵精寧百執晏安於受爵上虧治表俯畏人言伏望皇太后陛下垂照危悰曲全瑣質重名與器罔俾於官邪收綍以綸特從於人欲儻逭易盈之責實銜再造之私

代謝皇太后表

臣某言近膺制命崇進寵章再瀝危悰冀回誤賞俄枉防章之防俾遵踐次之規徇守莫從拜嘉何幸竊念臣本由羈齒復遘亨期頃在先朝已嘗劇職協華繼照圖舊見收擢領幹城畱參離衞漢臣少戅僅乃過之林父盡忠自知底止偶偕天幸遂貳帝樞親佩疇咨之言預聞甚眾之事營宮度室權使慮功匪伊乏人姑願宣力而靈臺勿亟斯幹落成惟翼翼之小心答髙髙之深戒肆類霄極只格廟祧沛爲鴻思賚及羣品薰至和於有截示昭徳之不違乃眷臣工並推奬數而臣揆庸最淺進律首加奄土宇之昄章擁名器之烜赫疾顚是懼薄訴載勤而孤根莫隔於靑春幽盆遂均於白日循墻罔獲濡沫增慙斯蓋皇太后陛下協暢懿綱輔成至治謂已行之賜寧僭而不收俾無用之臣未勞而先祿敢不力希汝弼務告斯猷式是柔嘉保乎愼宻循孤生而有托諭厚報以無涯

代楊太尉讓樞密使第一表【案楊大尉卽楊崇勲】

臣某言伏奉今月五日麻制授臣依前官充樞密使餘如故者躐等之恩猥加蕞質本兵之地超以宗工聆誕告以不遑撫危心而如灼竊以天人感防之要夙夜宥密之嚴號爲樞衡罔私名器自匪安世之愼林父之忠履無重綱之疑進有九鼎之重必程玆效始免冒居如臣者根柢防材斗筲近器親逢聖旦假歷要塗將將之仁上依於漢度師師之序久玷於堯官中寢告成攸司可力例防霈寵攺就近藩讓不獲從坐猶未暖旋頒渙號俾正使名總異數以大來匪孤臣之克荷且臣聞之愛官同乎美錦用士異於積薪使人皆學制則百度且虧後而居上則有功不勸而況擢於數臣之末抗乎三事之尊力且未陳進仍無漸伏望皇帝陛下據其器使貸以滿盈追罷徽章許仍故處用勤補過少冀於萬分歷級升階況存於有典庶全邦體恭俟天從

代上皇太后第一表

臣某言隆名烜赫異數便蕃辱誕告於王庭俾顯升於樞府缺然無狀惴若臨淵竊以運動二儀本之樞軸昭明萬事責在股肱自置使以居中匪得人而莫可況丁下武尢愼曠僚伏念臣系本孤平材防開濟由驂之靳四服於馳驅如山出云偶邀於期防任圖大事蔑報萬分因考室之防功辱攺藩之茂渥號封兼列錫予孔蕃方且澡雪憃防講求故實俟愚者之一得塞小人之攸箴而成命洊頒榮階逾縟由數臣之後進領上司未三旬之間再煩大貺顧惟冒處實速多言且用在材表者有必窮之期賞超功外者無能守之實下取四夷之哂上紊百工之倫祗悔旣多害盈可待伏望皇太后陛下諒其悃愊輟乃寵章且延積日之期俾竭寸長之效漸希有補乃議敍升在授受以爲宜亦等威之不僭倘防順許是免顚隮

代楊太尉讓樞宻使第二表

臣某言昨以肅膺茂典進列上樞亟露奏函願還賞典蕞爾之誠無感往哉之訓不移夙夜以思懜慙罔寘竊惟官可以闕不可任非其人邑𨿽與多無容假之以器何則十手甚眾百度所叢允當則丕命其承虛授則浮言胥動況幾微開策左右仰承累苟及邦身焉賴寵臣甫從末至未究大猷猥屬建元例防進律己忍慙而冒處冀陳力以少疇寧謂宸衷過私贊畫旋降正名宥密之署財成一二之幾內揆妄庸曷先勝處夫棟幹或橈則困於眾材馬力巳殫必覂其所駕國之闕政常必由之士有食功亦宜底止伏望皇帝陛下追收允令攺命能賢暴剡牘於百工紓賤軀之九殞罄敷危控防俟兪從

同前上皇太后第二表

臣某言近膺明制擢拜上司入並宗臣對執樞柄尋露情於尺奏冀收縟於誤恩答命𨿽頒兪音彌阻省循至再震越無從臣聞善持器者不欲滿而就傾巧度材者不使曲而彊直物宜尙爾人理則然故責功者過量乃傷陳力者不能而止敢援斯諭備述愚衷竊念臣慮靡經邦官才宿業獲階近綴未及半期爵與眾而例加讓防恩而弗聼瘝官之誚曷日可逃不圖含垢之仁復舉揚庭之典知小謀大任重道悠國有曠官身余後咎脫致彜倫之紊寧容一介之誅伏望皇太后陛下體防防之能居然筮短察縷縷之請罔俾官邪許停授受之恩實荷平成之賜

代楊太尉謝樞宻使表

臣某言昨以叨膺茂典入管鴻樞伏省戶以陳章丐綈囊之收霈危悰再凟明制必行懼煩失以致尢輒進思而冒處臣聞佐王基命簡在臣鄰秉軸居中本之兵柄非有號令風采爲下所瞻則必愊臆謀謨熙天之載異於玆道孰匪曠官竊念臣材庸乏施地寒寡援與顏行之下因得累勞陪周衞之中罕嘗進熟見容漢皇之度久總軒師之營貳宰繁機佐經中寢防落成而不日因毖祀以祈年汪濊深仁道迎協气而臣沸從災異之變更加名器之多寢黙懷安委蛇就列內循無狀自詭必酬何月律之未淹沭天私而載造擢於末綴遂正近司輒成奏以讓還枉深辭之切敕薄言匪控進拜增羞助百姓之昭明行虞辱國幹六符之疏濶舉畏談天斯蓋皇帝陛下養以至仁赦其少戅同五帝之親事不及有司俾一介之孤臣無空大位敢不益勤緜力罔伏舊章期有補於萬分敢自紓於九殞

同前謝皇太后表

臣某言近叨恩制俾正樞司伏閤上言願還於成命斷章催拜再枉於慈音固讓莫諧冒居何幸竊念臣液樠材散培塿地卑獲對聖期屢揚劇任敵王所愾旣防於偃兵積日之勞何從而塞責洪惟職覆深諒由衷斯謀斯猷罕嘗入告予求予取不議汝瑕惟先帝之舊人貳禁庭之幾事屬圖考室兼議僝功燕寢乃安顧成並享紀年肆眚捨爵計功首膺無戲之言已援於宣之數僭夫國典布在人言豈謂天眷謬加寵章尢渥靡倫彜序超據上游壅薄訴於危心隔蓋髙之善聽光華異等震抃裝懷三接諮諏未識主臣之對萬幾處可曷臻宻靖之風乘是泰來缺然升授此蓋伏防皇太后陛下道敷善養人不備求貸衞綰之孰何取子顏之謹質特捐厚禮期責寸長顧懋賞以不訾誓捐軀而有所

代楊樞宻謝加恩第一表

臣某言廟耤藏儀並修於典業飲勳論至申告於治朝顧無狀之具臣濫本兵之右職便蕃荷寵慙姡交顏竊聞賞以功爲重輕官用能爲次序故公器者假之於下則伐檀之刺興天秩者授之以庸則緇衣之風勸上闗損益昭見典章如臣者志抱朴忠任非文敏攀鱗附翼實出親逢壯事老謀驗於已試擢升宥宻未閱嵗時防含垢之至仁遏空飧之橫議亶惟天幸亟相帝容陪騩乘以淸塵從春旂而賑士徧升七室用劭九農而臣自始屬圖則乏倪寛之建白逮於相禮則有孟僖之坐慙奉凝蹕之還衡琢溫瑜而升冊曾防千慮少答萬分免戾爲多開榮非覬又況崇階異數衍食陪封卽舊以表其新臨懼更延其寵臣躬𨿽幸國體謂何儻臘毒以冒居實敗材之行及伏望皇帝陛下推明有典詢逮羣言用必役其所長賞不加於非次收還成命昭示陪官弗興鐘鼓之妖俾緩冰淵之懼探情非飾凟聖奚逃

同前上皇太后第一表

臣某言廟筵升祼陽土就耕並成希濶之儀徧第臣鄰之賞顧惟輶眇猥玷近樞優渥首加震惶罔寘竊念臣器非適用材不及中感防風雲湔除埃歷更華劇滋騖嵗時曾不能僶俛宿官從容進執建明事望練逹政宜徒以上庥晏晏之仁中懷齪齪之謹曲輪直桷有性分之専乘雁雙鳬無盈虛之系入司機管參決謀謨屬以慈極奉先長君勸穡枚枚閟宇薦一徳之馨香畇畇大田震九陽之滿眚禮兼今昔聲塞天淵而臣但荷親逢絕無雲補將順其美則當國之輔在焉屬圖其儀則搢紳之儒戾至安可因飲至之際遂竊崇階無計功之差例增采戶使勞臣觖望多謗沸騰尙貽斁於代天諒胡顏於接晝伏望皇太后陛下察其知止恵以有終協贊當陽垂收渙汗且夫物過於鑑則照有必窮鼎渥其刑則餗將必覆願爲慈防矜允危悰或免戾之可期實捐軀而知報

代宋資政謝大學士表【案宋綬字公垂歷官參知政事資政殿大學士】

臣某言伏奉制命云云者大言申奬淸職踵華揆寵欲驚置顏靡所竊念臣稟生朦弱循志朴忠典學在勤課功寡要惟仁與義慕大夫之求匪智而愚爲有道之累逮事眞考已列從官愛不汝疵舉知帝力伏惟皇帝陛下遹成丕烈樂育譾材専錄文林之勤召升嚴署之邃嘗令守屏旋詔歸臺肇啟祕宸顯標通籍時惟輔相之缺忝貳論思之餘躋聖在宸備員取悔防收還於機務乃厭息於謗言攺服禁班別陪經省仰緣簪履之舊奉望帷幄之中然而志以憂摧气隨懼奪煩心易感末疾間乘孰爲四體之勤才煩三月之免彌年無狀有眾具知敢圖則哲之明更濫惟名之假矧玆峻等創自先朝未始平除蓋無常置本臣鄰之均逸故位絕以至優寧容孤生冒處玆任竄景風之餘曲取鞙佩之深譏斯蓋陛下夙諒孤危審非讎黨大明垂燭蔀屋之家罔遺和气僨蒸拔楊之柢重茂靜循榮渥夐絕常均儻可效於寸長誓無忘於夕隕

代謝加恩表

臣某言昨以防貢露封讓還渥典吶辭𨿽逹善聽靡回煩深詔以爲言俾防章而趣受拒恩難凟拜賜奚勝竊念臣稟質至愚逢辰最舊久參宰政訖乏寸長向屬三嵗常郊萬靈介祉翼翼文考推以配天實實閟庭盥而並薦得陪顯相協藏上儀居謝徐生之容無俾伯始之問何言飲至亦與疇勞內積冒居之慙慮開觖望之隙丐收茂渙用穆彞經而遴布兪音愼行出令廢其悃愊惇以寵靈表雲臺之美名賁巖廊之要望階章魏品之峻勲柱楚官之華參萃於斯爲榮尢至得非寧賞而僭在邦體之則然匪汝爲疵恃君養而無恐輙膺敷錫增激懦衷此蓋陛下欽待臣鄰懋明憲度祿以爲砥冀磨鈍於人賜不逾時示勸能於後遂令緜薄首被慶私惟百慮以勉修期萬分之稱報

代孫侍郎謝加龍圖閣學士表二首【案孫奭字復古仁宗卽位遷工部侍郎天聖中加龍圖閣學士】

臣某言天臺封札忽被於臒姿神閣直圖俾陪於淸綴卽支離之病叟參汗漫之仙遊崇讓無從省躬增防竊念臣材非傑出世本曠僚志安艸茅望隔靑紫逮事眞考擢備從官預擁橋門之經俄待承明之詔力非稽古陳車服以旣多義乃不耕食囷禾而太厚托上仁之廉養匪予取以見疵訖乏寸長以終無補陛下丕承在旦善貸均休念舊物以軫慈由至愚而取信每緣沛洽洊辱進升出則陪淸道之遊入則奉邇言之問龍光所集儒者罕階頃緣匪服之災疊遘負薪之疾气一交遌體不自支陟月臥廬移書請急方將再拜歸道漸露乞骸之求百工咸熙少息瘝官之議𨿽私悰內斷防成命已頒謂寶構之嚴凝號文林之極摯靑蒲規地近接禁林朱葉藏文居然帝所以原簪之未棄俾龍署以叨榮嘉亨允鐘夙慕深計且臣忝識大分久服近班伸於至明誼不徒讓又被寵先帝結犬馬之戀深歸報二宮慮桑楡之日短苟逡巡違命偃蹇懷安上孤圖任之私下取自髙之譽臣𨿽無狀寧昩所歸輒拜貺以自大誓糜軀而有地儻神明之觀未耗而筋力之能可求尙當夜思晝行克守無邪之戒早入晚出懋惇時敏之方展四體以上酬泯百生而後巳

臣某言蓽戶病居方累支離之嘆蘭圖祕構忽塵淸切之司駭細札之已行躍羸軀而祗受一辭罔遂三省增慙竊念臣學術本疎行能無算起家東鄙玷迹周行紆眞聖之誤知偕邇臣之旅進淺謀料事無助幄中之籌直道幹時常貸道邊之死計功未效僭賞云多恭遇皇帝陛下察無他膓垂矜舊物忘其蓬顆之陋飾夫犧木之文超羾神深洊陪講勸而臣將身寡術匪服挻災及此首冬繼成淹臥造朝希濶伏枕纒緜且念舊章不忘臣則無胡廣之智大事垂問臣則乏仲舒之才在九罭以不盈去雙鳬而非少宜先引避以肅懦貪私計未行洪恩俄降罔示汰澄之責更階嚴近之資臣夙夜自惟揆卜宜審且下知止足蓋一身之謀上所懋官爲百辟之舉苟云圖大無容後公詎可逺忘先帝之恩近矜小讓之節臣知非是物誰謂宜用僶俛以拜嘉勉婆娑而陳力冀調醫齊益就平彊厲乃朴忠絕其吐茹庶逭玉堂之污少禆黃髮之詢一死可畱期報恩而不朽三軍能奪誓刻志以無渝至禮不文感悰奚隠

代鄭公授知制誥謝表

臣某言伏奉制命防恩特授臣本官知制誥並賜金紫者祗居宰庭猥具代言之章參華掖署遽塵通貴之階寵溢所涯畏深余栗竊以隨風之命本鼓舞於庶方成綍之言實權輿於四禁張官至重責實惟艱自非業廣器閎文深識敏揆雅奧之明義屏愆忘於舊章則何以參直祕曹對司允令愼徽布度克成近雅之風給藻防機仰賁彌文之化親逢景運遴柬惟人若臣者篆刻偏才簮纓墜緒先枌之占籍叨神壌以陶風不觀非聖之書僅承遺業竊冀上農之祿庶代寒耕防天歷之初元舉貢條之舊式猥緣薄技升冠甲科一命卿僚貳參郡政逮及之趨節旋給札以試言超踐宮坊入塵史觀承人之乏遂贊計籌遘天之瘥自嬰家釁痛上恩之未報分余喘以斯淪哀紀俄周槁骸故在辱臺符之振敍復朝紱之光華薦居勾失之司仍貼記言之嵗逢防課例及當遷陟諫省以屍榮彌縫未效坐禮闈而辧秀衡藻無禆靜言備位之慙宜寘黜幽之典乃防皇帝陛下敷求介善樂育羣材念久次於書林絕先容於仕路特頒兪防攺命淸司因程奏之升聞紆睿辭之訓敕就加金艾之服以奬朝廷之容況職業所存典章可復各居一戶非人則上動祕躔分押六曹值日則専司進畫詎伊庸懦可稱恩華然汗令之已行顧駑筋而思勉謹當奉循丕律輸罄朴忠寢階寡悔之方用畢捐生之報臣無任戴天荷聖激切屏營之至

景文集卷三十九

欽定四庫全書

景文集卷四十

宋宋祁撰

表

代中書謝表

五芝封檢忽頒星掖之文六枳維邦遽貳夏卿之秩驟叨成命若蹈嚴淵竊念臣材不逮中生惟薄祜遘協華之聖旦托聞道於先師淳濯槁梧之瞑防被菁莪之育洪惟眞考顓訓儒猷滌天覽於書林滙化源於璧沼誤咨艱拙入備詳延誠𨿽厲於月將慮曷周於天咫以規爲瑱訖無助於四聰有祿乘軒但貽譏於十手大明繼照時敏聿修識姓名於皁衣軫慈憐於踦履忘其多悔擢以近班日參桓郁之擁經孤奉漢家之前席矧惟兼領殆有數司外則閱四方之副封次乃主一王之儀典虞庠誦領厥官聮駉野驪黃専其使顧寸長之易竭徒多口之成尢且復彊力弗支華顚寖薄第家移病時容襆被之歸防笏書思每代臨文之忘賴九重之矜體免萬坐於刑章況在榮名敢懷貪覬乃防皇帝陛下至仁格物大度包荒玆因毖祀之升禋更錄微勞於飲至以爲寧過而立固愈於廢人大徳曰生無容其歸報罔僉羣議特出宸謀頒溫潤之厚辭極龍光於邇著下收枯木備用於皇居未極景風先行於賞典三循墻而靡讓九復貫以何言謹當內激誠明仰只猷訓參一二而交戒蔽三百於無邪白璧可爲愼守先儒之行鳴雞不已庶無時夜之渝極爾蕞軀期於上報

代中書謝不允降官表

一昨緒求天意傳致國章引咎曠僚祈恩貶秩冀以奉大君之罪已塞黎獻之攸箴洪惟上仁務全治體諭以包荒之徳防其昧死之章違命莫諧循幸兼極竊念臣等共陳膴仕獲對顯時遘睿化之日昭乏深謀而夕訪罔能燮定乃及薦饑屯甘防於西郊漫貪蝗於南畝江淮土著靡室靡家齊魯力田爲凋爲瘵百賈皆震九扈大殘上軫如傷之懷申濟何辜之困切敕長吏還定流人振廩化居緩徵濶賦因復省大庖之舉聿遵古訓減備冊之號以奬至誠過不下移誼無文應而臣等繋同休戚均下慘舒進見巖廊與知肜日之誡論思前席親覿云漢之憂蔑陳稱報之方自保宴安之地遂圖降品聊示責躬答皇矣之臨觀助勃然之興化言闗淸覽情盡懦衷伏防皇帝陛下深防汝疵罔譏彼相奪其小節納以大猷責孟明之忠俾增厥政重張武之賜式愧其心赦煩凟於免冠諭溫純於細札靡加明黜趣勉防功臣等敢不進撫五辰退求百度開陳熙縡革剗便文漸臻玉燭之和規復茨梁之積少寛昧旦免玷代工庶依觀過之仁得及知非之路他官有始捫舌何言

代宰相謝傳宣入伏月令午正歸私第表

右臣等今月一日中使傳宣自入伏日令臣等午正歸私第者炎隆秉序慈哲推仁以畏日之方陽且揮汗之相屬特容夙退俾便私居仍盡伏金之辰始舉常參之限仰銜優遇交極感懷況臣等曠位居多計功無補晨趨暮出自有成規趣駕先期猥煩寛詔欽服從人之恵諒無防暍之屙共誓交修少圖報稱

代石太尉謝令安州照管表

臣某言八月日安州進奏院遞到中書札子奉聖防已令本州常切照管者寛大之命下濟於天光觳觫之軀甫還於筮魄發瞽若輝於龍燭釋憂如出於虎蹊撫纊息以幸存奉絲言而增惕竊念臣本惟檮昩獲遘防昌乏千里之折衝懵四夷之方略程材六郡獲預於良家待罪五符詎知於尺籍先帝軫其單賤勗以勤劬靡試異於外庭遽編名於衞署宣威亭毒屢分四牡之華弭亂巴賨曾預一夫之勇未能陳力深懼曠官伏遇皇帝陛下蒼震承休珍圖纂業將懋功而致賞方右武以勸能俄辱寵章洊膺渥洽乘軺出使蔑施橫艸之功飲至勞旋濫預防勲之爵自爾奉簡書而只畏飭師律以申嚴克完犀利之兵上副穆淸之寄累勞未驗乃眷益隆尋復盜起坤維妖興玉壘吳蛇薦食竊弄於庫兵泮椹未懷敢稽於天討而臣謬當深詔躬佐下軍受堂上之奇謀制目中之醜敵帝赫斯怒貔貅方議於奮威人得而誅蟣虱已聞於相弔天聲大震月防繼聞俄申戮於凶渠俾維新於污俗集成巨伐皆稟睿謨若専微臣幾誤大事乃至邊陲屢警戎索載嚴鏖兵老上之庭斬級雲中之塞宸旌直指殄嶓冢之星狼革輅親徵見漢家之武節分屯介士防遏盛秋臣實妄庸獲膺任使敢不深惟一得之慮載施十駕之勤備重耳之艱難謹武侯之節制披堅執鋭志竭於寸長斬將搴旗誓當於一隊旋屬穹廬納欵左袵通驩兜零罷照於邊烽督亢遄歸於內地肇建和戎之防茂臻偃伯之期遂復第賞靈臺酬庸盟府當陽三接屢榮錫馬之侯列國十連均仗齊壇之鉞繼頒成命出領大藩而不能恪奉詔條勤修職業畔官離妄肆於矢言殄行震師果罹於昭憲旣具王庭之獄請從蕭斧之誅豈謂天意好生皇明獨斷屈成刑之端議申肆眚之大猷止外竄於遐圻俾俯存於余喘念一介之賤不忍加誅廓三靣之羅與之更始洪推大賚曠絕常均此際仰舜法之大寛荷堯仁之不殺挺身萬里甘淪禦魅之區賫志九泉用塞防元之責未周成嵗尋霈鴻私自臨賀之炎陬徙房陵之內郡假靑宮之道候給長府之廩錢擢於鉗釱之中齒乃衣纓之列棄簪之賤特軫於上仁涸轍之波彌涵於麗澤仰繋大度克庇微生敢期再嵗之間復降自天之命攺陞環衞徙置方州蟠朽回春頓茂九陽之气幽潛發蟄驟驚百里之音夫何流宥之餘獲覩光華之旦斯蓋陛下阜昌景化丕闡寶慈以臣久在戎行屢持師節管穴之見𨿽無前筯之勤犬馬之勞不捨敝帷之報特形隆防昭示守臣俾自勵於操修且深加於存防不寒之栗潛釋於冰淵垂暮之年免擠於溝壑事逾初願恩極更生再念臣抱釁以來撫躬至熟誠由爵位太厚屍曠居多失漢臣醇謹之風冒道家干進之忌冦至誰咎器滿則傾垂貽折覆之凶上玷淸寧之化然而事君無隠靡有於他膓食肉寡謀薦招於祗悔由物情之靡協致陰譴以自貽每念前辜敢忘終食謹當上遵彞訓克勵乃誠用酬觀過之私循致寡尢之地屬桑楡之日索懼螻蟻之命輕𨿽貪祿鶴軒深貸百鍰之贖而裹屍馬革愈堅十死之心臣限以拘畱不獲躬詣闕庭無任感激屏營之至

代晏尙書亳州謝上表【案晏殊於明道二年以禮部尙書出守亳州】

初違四近出守一麾只稟詔條奉揚民政擁左魚於官次傃疲馬於君軒揆寵循躬兢榮慚刻竊念臣本性孤逺獲對盛明因緣篆刻之防陶被師儒之誨先皇帝憐其稚齒奬以片文長育中陵之阿每誡素絲之習遂用謹敕進服寵光塗飾朱丹湔除埃乘人之乏每食輒浮始自書林寖階辭掖屬星渚之貳極參震邸以爲僚此際出入兩閨遭逢千載寧無越思之過或有奇中之讒大度兼容多言訖息入躋內署彌邇淸光伏遇皇帝陛下重協睿華丕承淳烈軫其舊物謂無他膓防自宸衷佐經樞筦室大柱小罕不撓之期車重馭煩有必顚之勢果停密務近守畱都旋沐召還再加收試南臺風憲之地祕殿侍從之榮咸叨踐揚蔑有論報擢司邦計顓領使權𨿽籠天下之財罔紆縣官之急遽防中詔參預宰庭忘申侯之有疵用王譚於下第論思在旦僶俛逾年曾不能卓爾建明毅然處可引俊良而咸事放險謁之庸違開陳治端總領羣職而廊廟之任方夏具瞻政之無良臣任其咎陛下弗詢徐防之免罔責石慶之歸人言則姑務納污天災則不令移過括囊耽祿久已自知傷錦瘝官居然眾驗洪惟濬哲終賜保全屬當明辟之初例舉均勞之典懋官加等作翰疏通道路甚夷風土差樂恩防其短誼不忍誅再生之慈有死無答重念臣夙陶雅化粗識大方蓋知一心事君四體率職惟書盡信捨道弗營動保廉隅進非紹介受命於地乃冀於不凋獲罪於天奚取於他禱但以孤特少助依違取容獨木不林眾怨如府積爲拱黙之罪上孤振拔之私往咎深惟胡顏自處所賴回霜申宥涵海防禧廢格典刑矜憐愚憃乾坤施徳厚及於謝生犬馬日長誓思於補過收桑楡而可待摩頂踵以爲期宿業云初乃情增悸

代加大資知相州謝表

臣某言佐邦無狀解務云初並帖華資峻加茂秩寵光溢望愧懵交顏竊念臣智不周身材非經國曩緣亨防超進仕塗興於孤生越致三事先皇帝奬其狂直申以保全擢居震邸之僚預識龍顏之表時惟巨慝構乃厲階忘臣以朴忠閔臣以艱拙潛坐黨人之議嗣罹丑地之遷萬里去邦朝非謀夕一身許國死且猶生冀其虺毒防臂而窮獸噬得人而止伏遇皇帝陛下日華升照天徳爲剛除堯羣凶纂禹舊服垂念投荒之窘亟推修廢之仁罷解驚羅洗除痕注頻更屏守復拜臺司而臣壯以懼銷气爲憂耗傷禽墮於虛引僕木衰於望秋再奉疇咨訖無雲補果連他坐上紊彞章言盈外庭罰有平典而陛下止收丞相之印尙進司防之曹始命爲藩遽令回節攺升祕殿之職畱待西淸之筵當責推恩在尢逃悔悉排公議曲暢宸慈斯蓋丕冒好生淸衷念舊將收後效特濟餘齡謹當澡雪煩襟激昂懦節昬瞳寖濁尙能讀夫九邱病骨巳銷敢自疲於三陌惟心內誓有殞爲酬

代張屯田兗州謝上表

臣某言昨防恩差臣知兗州軍州兼管內勸農事卽於某月某日到任訖初違北闕出領東藩千里而遙萬夫爲長卽宣寛詔用慰斯民竊念臣門素地寒器枵識褊陶師儒而有漸苦扞格以無成逮事先朝已參寧定親逢下武繼被采收有皆短之五能乏至愚之一得蒞官未效滿嵗輙遷比濫使軺獲提京邑式瞻周道慶在隰之有華只率漢條期懇田之可問𨿽希盡瘁寧厭用多合首汰沙用懲竊祿伏防皇帝陛下葦然善養豁爾兼容山有疾以務藏日容光而必照黜幽未寘疎渥更優頒禮上臺假麾廣魯伏況量衡所協近經虞後之巡壌賦有差悉載夏家之貢禪閭在望儒泗成風家被復除人知廉愧謹當奉揚成訓昭體至仁舉燭解琴冀動咨於典訓揠苗傷錦敢徼罪於官刑淪髓在玆析肝何諭代轉戶侍充職知廬州謝表【案陳堯佐字希元歷官翰林學士參知政事明道二年以戶部侍郎知廬州】

臣某言伏奉制命特授臣戶部侍郎充龍圖閣學士知廬州軍州兼管內勸農事者寵加無狀願出所涯渙汗不收捫心增防竊念臣憃煩材品扞格藝文早污署堂繼持從槖慶親逢之在旦托私蓋以如天旣負又乘宜疏而粺書思朝簿絕念夫均勞計過夜分未知其寡悔且復稟生多病中年早衰目苦眊昏气多輜結愔愔臂肉計日減分種種頭毛從衰得白或臥廬請告或伏枕彌旬極昩死以陳章願出藩而寛疾洪惟慘愛終爾依違如臣至愚自卜已審非不知髙門之地邇帝所之凝嚴承明之廬爲仕塗之極摯而命奇智困福過災生跛倚不足以相儀忘誤無容而置對起訖還臥自取晉臣之嗤否終弗傾誰任羲爻之咎罔虞三瀆頻紊四聰祈天必從誓恩不朽伏防皇帝陛下深仁念舊大度匿瑕收電霽威回春振槁憫其尸居之气察無他惡之腸更進文昌之貳官尙領河圖之祕禁擇其善地許以再麾本緣偃息之私更遂便蕃之數臣敢不勉修治體徧諭上仁循致樂龢少寛旰昃至於遵宣尼之愼疾訪周氏之全醫冀及平彊再陪訪逮出奉防稽之最非敢告勞歸成麗正之書誓無私限逢辰論報沒齒爲期

代知兗州謝表

臣某言驟違天咫只率星言趣四牡以載馳戾萬夫而樹政大東之奧剖簡爲榮竊念臣智本顓防數惟奇只早辱縣官之使遂代上農之耕曾乏所長仰禆乃事支離有素居延受粟之譏朴而生久玷能官之詠連更郡寄再覲宸嚴淸明防朝預陪於有著好醜必上令盡其所言復加五品之章以示百城之寵洪惟幸防夐絕擬倫此蓋陛下仁篤好生恵深藏疾扶盧直鏄各盡於有能益海附山或取於防益俾玆憃野尙玷寵私矧汶上之名藩本魯初之奧壌承平在旦富庻惇風臣敢不律乃蕞軀撫玆善俗中庸厥履日夜以思束矢鈞金體欽哉於庶獄杏華菖葉誡勤止於斯民少寛當扆之勞上答包荒之賜

代謝加勲表

臣某言今月日本州進奏院遞到官誥一通敕牒一道防恩加臣上騎都尉餘如故仍放朝謝者神壝三襲肅陳天燎之儀溫詔十行誕布王絲之澤渙汗式均於近署策勲爰及於具寮對昊命以知榮循官箴而增惕竊以寘行之寵逺自於周班疏爵之近從於唐制皆以增隆分數徽序國章愼康服以酬勞靡賓賢而分職聿當亨防必副輿僉如臣者尢治無聞曠僚滋久超肩墻而展寀貳符守以出藩徒堅斷斷之心未洽優優之政幸屬國家撫重雍之景運展甚盛之帝容卽大次以告成禦雕輿而飲至天闈第賞允示於推仁侯服均禧誤叨於進律顧光華之曲被實俯僂以無從謬玷寵靈彌喧物議敢不劬勤職業率勵典彜夙夜在公謹守舜兪之訓彌縫其闕免招漢習之譏

代薛資政謝許住京養疾表【案薛奎字宿藝累官參知政事明道二年十月以疾罷爲資政學士】

臣某言近以久疾陳乞外任伏奉批答且令在京就醫藥將治者臥疾彌年未諳有損乞藩上奏冀獲自私狀危懇以不支枉溫辭之垂答深仁下濟槁質重蘇竊念臣偶籍嘉亨入陪丞弼師師之訓無補官箴兩兩之符屢幹臺象緣食浮而聆謗遂福過而延災肺腑爲屙踵息交臂獲解中樞之任尙叨祕殿之名特免造朝以便藏疾官無三最亟煩予告之恩祿乃百廛居畏無功之責綿跨涼燠嘗備苦甘前愈未臻後劇還甚竊謂巳疲之馬難望君軒之前遂枯之根決無犧器之望輙祈近服庶續殘齡蓋且不得而去邦非無情於戀主孤心如隕危涕自零陛下大恵不貲至誠時克曲矜舊物昭布大言慮下國之旣遙乏上池而取效俾畱神縣庶就嘉醫屈原之魄九升招還有漸魏犨之病三百距躍可期獲延朝菌之餘誓畢夕冰之報

代李副樞生日謝賜羊酒米麪表【案李諮爲樞宻副使在明道二年四月】

危心締感永念於劬勞多物有容茂昭於慶賜夫何庸懵有玷寵私竊念臣偶以薄材累更煩使入佐本兵之地亶逢偃節之期恩有墜而無酬力不能而將止聖猷天縱大度山藏弗暴所疵冀收云補推禦人之爲大記射矢之有初寵以稻麷申之醪餼況臣防防在疚齪齪叨榮懷顧復以滋深荷匪頒之尢異竊同騷客私有托於庚辰何幸絳師上乃知於甲子惟內捫於肺腑冀匪懈於仕塗獲報萬分無忘九殞

代鄭公謝生日賜甡餼表

臣某言伏防聖慈以臣生日特降詔書賜臣羊麪者至仁垂眷多物分頒副中詔以申褒來王人而臨諭省恩尢渥被貺滋慚竊念臣夙以羈孱遘於熙盛比塵皇揆參決政樞仰含天覆之容未責人言之刺矧惟生旦自志私懷不謂上聞更煩眷記遽斥醪牽之厚且沾稻穱之甘充衍家饔光華裏旅糾宗示惠𨿽感於已孤續老防慈遂同於再造此蓋皇帝陛下待臣鄰而有體崇予錫之載蕃𨿽值譾才亦容異數追念親懷之逺仰叨聖養之隆俾艾不誣歸醻有所

代集賢相公謝生日賜物表二首

沃若使華奉將明命賁然賜品森照私庭荷鴻造之顧存撫煩悰而震抃竊念臣親逢千載逮事兩朝再辱營求訖無報稱聖神天縱憲度日躋曷嘗不心懵於開陳之端汗流於王臣之對方虞隳職仰玷代工乃防皇帝陛下俯諒譾材特恢大度推邇臣之同體記生日之有初橫錫餼醪紛頒筥笥佐庖爲具出乃眷之茂恩列鼎分滋結所生之深感內期中瘁少答涓埃

上恩躐等多物陳庭俾同气以奉將實有家之深幸竊念臣誠微練逹資適防亨先帝察無他腸擢充汝弼功非可記寵已不貲屬兼調防之臣預識徇齊之表伏防皇帝陛下曲憐舊物再敍上司曾是憃防闕然風采平章百姓則罔助堯功鎭撫四夷則但循漢法托於大度偶及寡尢敢圖乃聖之仁垂念所生之旦斥華紈於內府分精器於尙方乘馬權奇衢鞍熠煜侑其私慶續乃衰年竊比絳人僅知於甲子本漸周輔弗紀於崧髙銜有昊之至慈啟孤臣之再造誓於九殞仰答萬分

代生日謝賜羊酒米麪等表

臣某言禮本自生劬勞之常感寵加多物錫予之至慈荷居所之頒分動私門之距躍竊念臣系承單素仕遘亨嘉緣朴移忠因儒懦武進貳惟幾之地間聞甚眾之言舛命自嬰親闈見背亟防勉詔還攝攸司楚臣離散之魂胡能立事漢後回容之庇居不爲瑕屬震肅之初辰動沈緜之深嘆陔蘭隕露遂無欲報之期門矢生塵長結已孤之想敢謂陛下俯矜餘息申奬有家𨿽當愒景之餘亦侈陳庭之賜仰緣滋防更極摧號收景西山還齡司命不家而食頓荷於扶衰有踵可摩敢忘於陳力苦言增吶感膈奚宣

代參政生日詔書賜牲餼謝表

臣某言伏防聖慈以臣生日特降詔書賜臣羊酒米麪者驛使紆騑綈封墜眷旅增錫品紛照家庭銜恵靡貲捫心知愧竊念臣叨陪宰政再貿嵗躔庶務所縈淺謀不輯托包荒於天地未罷賜於邱園載育在辰早孤集感萬夤緣寵例推衍恩華分碩畜於牧人沾美醪於酒正屑麷珍潔導米粲甘榮所自生私訂累茵之嘆俾於爾艾更防全領之慈此蓋伏遇皇帝陛下道茂養賢誼深愛禮忘其愚短假乃褒優佐家食以屬厭闔宗盟而循省誓勤夙夜歸報涓分

景文集卷四十

欽定四庫全書

景文集卷四十一

宋宋祁撰

表

代參政謝賜神武祕略表【案晁氏讀書志神武祕略十卷系仁宗禦撰】

某等言今月六日中使至私第被聖防賜臣等禦制神武祕略一部者睿機研綜善志裁成包曩術以無遺訂祕書之不布叨恩有讀拜貺爲榮恭惟皇帝陛下錫勇自天上謀靖國每戒危於忘戰乃圖備於有文編覽緹油悉該韜略因兵家之四種彚以名章欲師律之萬全授而爲法並刋繁廣以便奉行無何備位之臣遽忝發中之賜竊闕篇部粗見指歸乃知畏此簡書豫制軍行之勝不學古法終貽天幸之嗤聖作惟精經謀有賴誓納楹而傳遺或占畢以詳求少探淵微罔孤褒錫代謝進五箴奬諭表【案宋史馮元傳景祐三年上金華五箴帝示詔褒答元字道宗時爲侍讀學士】

臣某言伏防聖慈以臣所進金華五箴並遂特賜詔書奬諭者瞽言通諷竊抒夫危衷善聽作謀猥煩夫褒答荷擇焉於乃聖赦斐然之所裁訓奬垂頒榮悸參處伏念臣稟生輶蔽典學迂疎亨防相偕仕塗寖膴早緣占畢之伎久侍擁經之防天縱睿姿日躋茂徳防山盤鞏無俟埃之增時雨沛流安施浸灌之力委蛇就綴拱黙窮年琄琄者佩璲之長屍官自審坎坎者河檀之伐浮祿旣多因綴講以偃休偶臨文而采獲以爲千慮而得罔間至愚百官攸箴趣無闕政堯仁率俾有謗木之求周道其興存庭燎之戒由是旁緣前誼防繹費辭宣之使言本由善治之及入告於內終謝斯猷之宜乃防皇帝陛下綜成務之閒察邇言之陋貸夫淺謀諒乃朴忠收爲瑱之寸長乃均犀璧枉出緡之慈諭迥比日星刻誦載周孤危知免誓𨿽從於九殞靡忘補於萬分

代謝起復表

危喘視陰方濱死所明恩變禮俾復近班荷言綍之惟行隕涕縻而增感竊念臣早緣孤技獲對顯時姑務易農非期膴仕智殫簿領慮彼已之不濡力痑簡書亦食焉而罔避寖階華劇特出愛憐有三釜以逮親誠一技而足志比屬邇臣均逸宥府缺員猥防不次之恩超佐惟幾之地果緣浮祿延致害盈鉅痛終天餘生觸地慈襟垂軫賵布洊頒內廹方寸之危徑露匪莪之請見星奔捨蓋有前規枕塊窮號願終哀紀乏便文之營諭俟微欲之矜從伏防皇帝陛下斷自睿謨召還故職且謂孝存其大可得而移忠恩在所私不容於掩義本兵有始墨之主比事無以家之辭訓朂載惇尫殘何幸敢不奉承異數澡雪至愚決其巳涸之流暖以重燃之焰但慮欒欒槁骨玷列辟之趨翔戚戚煩悰昧洪樞之關決苟寸長之可詭庶再造以仰酬

代謝落起復並加上柱國食邑表

臣某言祥期甫畢詔諭垂頒俾攺權恩並循吉制屬因變禮之始仍推懋賞之榮省循於中防赧無窴竊念臣出於羈藐遘是會亨先皇帝擢之下陳置在榮伍謂材可育寖飾於朱丹忘駕之駑毋勤於驅防協華撫旦念舊知人煩使而觀其能初無可紀髙位以速其謗未始越思乘天務之空員躐皇僚而備任適以親庭卽世哀曲纒憂防防繐筵奄奄蒿息亟防慈覆惇敕窮生興被絰之尫殘責秉樞之密勿薄言無感罔獲家事之辭欲報無追遂激忠臣之慕然而荒疚潛潰神明莫還處可特昧其方彌綸弗亮於采所賴聖神親事丞弼克咸匪汝爲疵同底於治今者霜露云易燧谷載新偶延溘至之期永畢禫安之紀乃伏防皇帝陛下推明至治惇序彛倫俾夫誼有以斷而從中禮不得過而爲僻托三年之通制正一切之便文且軫危襟久嬰屯象特遷勲等仍衍爰封蔚僵木以重春駭攓蓬而更肉防天之力但仰於曲成揭日所餘盡期於上報刻心潛誓自口奚宣代樞宻院謝傳宣入伏后午正歸私第表

王人臨洎天誨垂頒仰荷推仁豁如解慍竊惟宥密之署關決至繁蓋有朝夕之防非容燥暑之避而臣等猥叨善任時奉諏咨蔭漢闥之髙明居然淸暑候羲躔之中熭罔若探湯宜徇官箴仰遵日恪乃防皇帝陛下闡垂裳之嘉治申蔭樾之至慈尙以交防之辰蘊隆爲甚稽不韋靜事之典變郭牙晚出之常俾便私居特爲優典君心省事務惇常簡之風臣道在勤是稱矜憐之賜共期瘁盡以補涓分

代謝夏藥表

臣某言伏防聖慈賜臣某藥者星使俄臨天言誕布靈藥爰頒於上品微軀曷載於鴻慈捧受兢榮罔知裁處恭惟皇帝陛下曲回久照優寵外臣屬玆淸暑之餘慮鮮攝生之術無嗇丹劑普及藩方載加亭育之私並示便蕃之錫置榮懷而增祕奚疹癘之可虞誓罄涓埃上酬眷渥

代謝衣襖表

冬籥乘辰裘官著令疾馳使驛臨撫塞屯並頒齊笥之良均挾吳綿之暖被躬且吉束帶有華伏惟皇帝陛下至徳誕敷深仁普愛念官師所以卒歲恐天下有受其寒居泰軫窮當舒慮慘況淒其戒序必惻然動心特以濵塞沍嚴持兵皸露句傳溫詔緘褚紋袍爛然晝鮮煦若春至矧部校什長賜各有差僻壘窮鄣悅而忘苦振裾交抃聨襼相趍和气暢肢顧折膠而何畏大恩壓已憂稱服以爲難有可仰酬不知輕隕

代昭文爲飛蝗乞罷免第一表

臣聞燮贊陰陽茂遂萬物宰相之職也銷伏災異劾免三公朝廷之法也若夫得士乃昌始可以捍患匪人必黜是之謂應天應天者不取於浮言捍患者必挺於成效敢沿先事俯瀝危悰竊念臣材不逮羣慮非經逺偶階薄伐進服寵光乘時乏人備位當國所啟者故事旣昧奉行莫急者朝章未能練逹括囊自守旣犯史官之譏俾民且迷庸孤師尹之望遂乃招致沴气挺爲幹災蝗蝝放紛菽粟雕罄郡國所被千里而遙原田其咨何恃不恐上貽焦勞之念垂布憯惻之音減膳深思側身引咎並走羣望弗愛斯牲卓然至誠宜荷丕應然而善祥未得嘉頌弗興以臣防之其則不逺蓋由宰政乏效愚慮奪明處可昧於大中總領乖於時當下民失職長吏曠官便文自營多瘠罔詔玆謂不聰之罰則有介虫之妖臣叨相邦誰任其咎天監孔邇人言莫懲伏望皇帝陛下責謨明之罔功暴承弼之無狀顯效眾異俾解上司賜之觭輪許就私裏然後攺求哲乂升備股肱導迎太和振除後咎抑臣又聞春秋考異曰蝗者貪擾所生京房占曰其救也舉有道置於位如臣待罪向涉再期奉入不貲賜予相繼旣見乎貪擾之應矣若陛下矜照危廹回命畯良順時天工俾乂民極又合乎有道之救矣如此則上帝悅豫崇迓無疆之休綿宇順穰普防咸一之徳感於旋日少慰愚衷得請爲期所念靡極

代中書爲飛蝗乞降官第一表

臣某等言恭聞應天之變誼不以文均國之憂理難賴寵而況饑蝗雜防疵瘼洊臻民殫見糧野乏靑艸任責躬之懼旣無以萬方稽失政之原然本之四輔尙安有悔之地實愆同徳之風輒祈降階少塞無狀竊念臣等器慚過逺慮匪及幾誤奉聰謀進叨弼直號令風采不足平章庶尹奔走先後無以感防萬幾一昨沴气成災大田奪食孽蟊紛擾淋防怨咨南揵江淮東薄齊魯吏𨿽火馳而重撫民且狼顧而易遷皇帝陛下至仁如傷睿志先定發倉氏以賙乏督輸粟之期募國人之毀家濟防袂之困分遣詔使還定力農間復走四方之種祠捨六祝之移過凜然馨治貫乎有神又謂修徳莫如身先於是減惟辟之常舉動民不取徒善於是損乃聖之全名斷自至誠祗承天意臣等旣微云補徒用具員亟昧死以自陳願黜幽而賜罷陛下惜邦之體爲下受愆悉掩罔功俾還視事臣等重念動危辭位則淺於納忠赦罪責成則鋭乎修政遂相敕厲期獲靖嘉然以據廊廟之甚崇假器名而見靦善祥靡答威怒未還尙容容以自安寧昭昭之垂戒伏望陛下諒其至懇責以協恭許臣四人降官一等明著燮調之失俾圖消伏之方在國典以甚宜冀人言之少息然後葉宣綿力徐叩大猷計一得之微勞投萬分之深報援天於此得請爲期

代乞自試表

臣某言臣聞能銘能賦古可爲大夫自衒自媒士或譏醜行然則被彌文之化咸欲露其中龢赦大言之尢姑議程乎豪俊敢訟玆誼俯導微衷竊念臣代系單平藝能空闇曩由鄕品上預計偕親逢正寧之明覆實攸司之奏擢於寒目列在秀科禮局補郎方州從辟未操使割舉迷從政之方不穯而禾坐費代耕之廩在寛闡教惟疾是藏幸紆萬坐之刑入防三年之課斷溝枯木宜絕齒於犧尊荒萊特苖豈望成夫嘉谷然臣自幼承學逮長從師久剽緒風罔遷異物自恪勤於簿領頗廢志於緹緗至於洮汰舊疑踐循雅俗促曲欹轅之末細辭呻嗶之餘時著於篇未能自黙譬之采緑且無襜匊之均乃鳴蛙奚助官私之地伏遇陛下順稽古制駿恵先猷溢衡石以承書交公車而受奏稗家九百實俟從容之求書錄千餘追復文章之盛鴻徽所鑠緜宇向風矧惟孤臣久陶上教宜進陳於南闕答厚養於中阿竊用連章具陳別錄表求自試敢邀過聽之私人不廢言或竢聖謀之擇輕塵皇覽怳集深憂

代人乞出表

臣聞物勝於權則衡爲之殆馬竭其力則禦速於顚蓋以器循量而易施材過求而難勉是以功名之際惟髦士可居彊力之容匪暮年勝任將傾危懇敢援斯言竊念臣本以邱樊托於經術幸逢先烈超備從官服上教之彌文因至愚而取信出入丹禁無所建明履歷蕃宣蔑聞條教伏遇皇太后陛下皇帝陛下奉承謨訓過聽空疎簡服在庭兼容如地𨿽百度之治咸使預聞每萬幾之餘常參勸講七周成歳訖乏寸長惟君知臣足以驗其無用惟國有典不可逭於黜幽且臣自知甚明內省尢熟以一介之鄙賤丁千載之防昌邑戶餐錢非祿之不厚髙冠大佩非位之不崇同僚皆賢非志之不合處奏多可非言之不從固當勉服攸箴謹修爾職答乃聖之眷遇爲斯文之寵光其如犬馬齒衰桑楡景薄中年則病奪其壯晚節則務傷於神辧色立朝足居多於跛倚書思記命目不辧於馬烏而臣頃自去秋願辭近職上恩不聽寵渥就加逮僶俛以及玆且憃昏而益甚事皆忘誤疾愈尫癃顧四體之已疲宜一辭而後止重念臣之鄕籍世占鄆州旣托枌楡薄營產利不勝首邱之志願諧剖竹之行庶及餘年聊蘇疲瘵況前朝邢昺本貫曹州亦自禁廬得臨鄕部臣今所請似有前規伏望陛下念舊物之不可遺憫孤生之老且至特垂寛詔俾守先廬諒亦大君進退之閒微臣止足之分萬無纎介可貽累於至人一切便宜尙力思於臥治仰幹睿鑑伏俟嚴誅

代人陳情表

臣某言聞父之於子天性也親才而下無能君之於臣善養也進賢而絀不肖蓋智昧於物必間乎有室之言矧位浮於人曷逭乎爲邦之典所宜知退敢用敷言竊念臣先故芻微謀猷局隘神宗之啟英彀早玷采收眞聖之禦寶圖繼膺進拔預聞外庭之議供奉層禁之中申侯之取不疵本緣君愛隨何之儒旣腐寧濟事公防新廟之顧成啟長君之善繼伏遇皇太后陛下寵綏大業慈防羣元參日愼之繁幾迓太平之至治俯矜無狀之吏是爲最舊之臣未忍遐遺更加進越勸華光之講每踐禁規非倚相之能曷禆王度居多三陌以自勉庶幾一得而上酬其如槁質早衰窮年多病舊屙每作請告移旬賴天造之好生俾爾齡於未冺罔許乞其骸骨姑復峻其寵章拱著寖隆害盈可畏臣逮玆歳晏愈覺體尫鬢髮凋殘齒牙缺墮每書笏進對則沕沕忘遺或聞雞夙興則涔涔昏膝搖多痺目衒有花習靜有若於尸居彊飯不知其肉味常慮先犬馬之一旦玷鵷鷺之多儀孤繡扆之詳延煩霜毫之糾劾儻不知止人其謂何重念臣家本力農世居汶上先疇咸在編戶未移自束帶立朝去裏之情彌結且小人懷土樂生之願玆深迫此桑楡之期願諧符竹之請先朝成例故府可求伏望皇太后陛下推憯怛之至慈憫幽憂之舊物謂少盡其力則籍彼馳驅及老無能爲則終之收卹特垂開可俾卽便安然後治將蕪之田爲有歸之地勉玆殘喘奉乃化條稽康之積損成衰儻諧養療漢人之不死而活敢忘糜捐罄瀝由衷仰希得請

又代陳情乞尋醫表

臣某言臣聞周家作誥首誡於瘝官漢氏著儀許從夫移病蓋大君寛疾之念推至仁善養之風三最有聞乃嘉其與告千石共治詎可以尸居迫此尫殘所宜引避竊臣材姿麼譾系代覊單乏典學以名家濫諸生而充賦親逢乙覽遂中丙科屬家難之繼鐘逮龍躔之十攺一命尉乎南部載調掾於北軍當三輔浩穰之間森乎條教會萬乘齋居之隙多所平反棘署屍丞芝函僭賞升佐鳳岐之郡政俄假卭蜀之使符舉畏亂繩坐虞傷錦伏値陛下丕承在旦渙號均禧擢於六尙之班乃一王之局孰何貸責寖含如地之容極陋揆能終費坎檀之刺庇於大度及此再麾當江漢之方思得土風之樂甚修方有序論報無階而臣屬自去秋寢嬰末疾臥閣相繼握臂鮮悰發從白而得衰目視朱而成碧步趨興齊跛之誚沈痼均漳竄之嗟乃至束帶愆儀班春闕政事委丞掾之決食失匕筯之滋毎廢忘於臨文專幽憂而玩日曠僚已甚竊祿何顏誠以臣荷寵至深謝生無所身非稱服自速子臧之災少不如人矧迫田光之老豈可杌枯株之蕞質叨細札以長人竊飽於太倉之糧據貴於東方之騎汲黯之病甫力臥治莫能楚客之魂久迷些招徒爾輒圖藏密以便養屙欲乞聖慈特聽解所居官許令尋訪醫治伏望陛下曲成在念憯愛凝懷俾得謝於中年且博詢於髙手益調名劑丐永餘齡仰恃生符苟焄蒿之未泯誓於死節罄精力而仰酬系戀無階震惶惟極

代鄭公乞外任第一表

臣某言臣聞名不可幸取過實則浮人有以自知弗能斯止矧萬幾密勿任切於論思一介婆娑力窮於補報是用去位以儆瘝官仰恃至仁罄敷危訴伏念臣學非全古才不逮人擢始布衣寖陪書笏贊爲名命之重入階局籍之華曽是拙艱懵於進取謀而三省常自勵於爾躬狷不一爲卒見憐於乃聖俾參天下之務因預幄中之籌試可罔功輸年賜免已覂之駕奚望於再騑方汲之淵何圖於續綆召從外守復貳繁機適屬邊保休寧調軵衰息民獲其所物以有年列辟交修日新於所治當寧親事天健而愈彊因容具臣久忝髙位俄使樞管遂正宰司光榮所崇位遇彌峻竊惟三公之責吏事安可冒居聖主而督愚臣不容無悔重以福基素狹年事日侵外則公言可虞內則宿疢時動而又一歳之內二息云亡悲憂自中气志俱耗安可尙聨衮職之貴分揖槐庭之嚴身不自聊政於何有且鳥飛者不宜上在易有凶鶉懸而未嘗畋反物爲恡前鑑旣爾來者謂何伏望皇帝陛下念稟數之早奇憫匪材之難彊許停重柄回授近藩愛小器於未盈免其必覆乞槁骸於將殞俾遂更生君臣之間終始爲托投誠無隠須允爲期

第二表

臣某言近露奏封願還重柄苦言無感善聽愈髙戰悸交中啟處無防臣孤生下品懵學淺謀𨿽陶文治之風本無富貴之願睿聰過聽顯任益躋參大政者五年總中樞者逾歳緣榮掩咎恃乃聖之兼容持短禆長驗不能於已事更階人乏遂正宰司臣亦知步蹇無以亟趨器盈難乎多受棟而弗幹招可撓之譏斵且未工無不傷之累尙依至治勉服攸箴然而官責未加私釁先及悲憂耗气疾疢乘衰郤顧百骸內外之攻非一仰惟三接論思之任柰何況古有避賢非容冒處仕而知止乃保克終伏望皇帝陛下察臣屍祿之已多矜臣稟祜之初薄許停右弼退守列藩陰紓不衷之災顯避無庸之謗況盛爲衰倚譬朝暮之必然弔與賀偕殆門閭之相望願紆慈惻垂亮孤危儻速解於衡機是得全於要領委誠傾訴須命開兪

代石資政乞外任表

臣某言臣聞力止所勝是爲知分任適其量乃無敗材故上揆能以命官下揣已而受職有一異此誰不致顚臣之危悰正本玆諭伏念臣稟生單薾賦性憃冥曩在弱巾卽沿仕牒太宗以舊臣之子籍寘朝閨眞宗以斯文之興引內儒閣間膺煩試因用稍遷寕無吝瑕訖賜全獲伏遇皇帝陛下繼承在旦淸明有初因料羣材並收無似蓋十年不調方冀罷歸而三世爲郎猥爲上識寖司書命冒入禁林式金之度無禆不稼之囷奚取越陪機政嘖竦輿言果以非人亟防賜免尙緣踦屨之念入塵華殿之資臣之親逢未見前比然臣薄祜有底頽齡早侵今春以來臥疢尢數久防假急虧奉朝參臣非不知寵難冒居病當劾去上還印綬退伏邱樊柰何聚族苦多治生無素先產耗竭私帑單虛惟仰俸泉以辦家事是以節爲貧奪愚恃眷忘冒行鐘漏之餘苟圖溝壑之濟洪私再造有忝無酬玆者羸惙所乘趨走尢梗屏居𨿽久公議必興欲望聖慈許臣知頴州一任爲歸老之漸旣緣近輔且便溯流稍入足以亢宗僻左可以藏疾儻防從欲是獲更生臣又聞出者以作守爲優處者以入朝爲重事非相戾趣各有殊上哲詳觀物情非逺如臣者結髮從政五十餘年未始一朝輕去雙闕今焉昧死非曰孤恩直以迫知分之言畏敗材之辱秋葩離榦理有適然老馬辭軒願非獲已伏望陛下好仁本於觀徳善始念乎愛終開錫兪音就成素願委之臥理敢自比於昔人勉乃奉揚尙力希於循吏抱誠至窘赴訴不文玩日翹懷仰頌垂可

代陳州章相公乞致仕第一表

臣聞器有所極彊之者必顚志有所安違之者將敗是故智士不窮量以邀受仁君無咈願以責功內顧危悰敢援玆諭伏以臣姿力駑下術略迂疎防幸中人之材待罪宰相之府寵與時進負隨日深謀謨弗良雕紊相踵羌夏有未纓之丑闋陜多無聊之人萑盜跳梁篁酋煽結杼軸罄於編戶桿皮蠧於逺方上貽焦勞外讙謗誚咎不臣執罪將孰歸比者洊瀝肝膺願乞骸骨冀防不職之竄以贖安用之辜皇帝陛下包納荒遐親諭戒敕須訖郊邱之享乃許印綬之還褒亮所加諄慈兼至臣此時外迫大誼中忘至愚敢優防以自安輒惶恐而視事然而智慮淺局年鬢頺侵短臂屈長袖之前疲足困新羈之左靦然尸位倐又彌年所賴陛下以百姓爲心天下爲度捨末爭而納戎帳之款捐滯積以撫遼左之和克展上儀遂布鴻慶永惟橫目之庶方就覆盂之安臣之及玆可謂天幸過此不止其如罪何𨿽大度之見容在輿議之難遏抑又聞當退而進者悔必及宜黜而用者傷必多髙位乃身殃之媒厚祿爲眾怨之舍借令臣冒厥明戒苟畱上司玷廟廊之儀型被史家之貶戮死有餘咎仁弗忍爲伏望察如丹之誠憐指景之暮遂容納政早獲省私亦不必窮喋喋之言乃垂許可惜齪齪之謹妨用俊良防冀曰兪誓無但已

代南郊乞侄男恩澤表

臣某言伏覩七月五日禦札以今年十一月十七日有事於南郊者協華之盛茂擁於神祺拜貺之行親紆於詔蹕始戒嚴而措事先誕告以揚庭發號崇朝均驩有截臣某伏惟陛下嗣聲遹駿覃化淵泉躬夏后之勤邦體商家之卹祀會先玉帛之至樂包天地之和紺席圓壇講令芳於百物寒門冶谷交肸蠁於萬靈善制允諧先庚惟謹極承平之巨麗究卓越之盛容頑艷飲和肖翹企澤而臣濫名郎捨系籍京臺延望玉關之門阻從甘泉之簿尙傾危款仰托至仁竊念臣有親侄某早習義方粗親章句有年及室無祿代耕而臣終鮮銜悲亢宗靡托惜其孤苦勵以進修不勝猶子之情願遂起家之志庶及禮成之旦許推世及之恩伏望陛下閔臣以服事四朝哀臣以年逾七十獨玆童孺久漏恩私儻參一命之餘俾紹闔門之慶則臣少盡其力知有報於敝帷死且猶生誓無忘於結艸

景文集卷四十一

欽定四庫全書

景文集卷四十二

宋宋祁撰

議

明堂路寢議【案歷代名臣奏議祁議禮諸奏皆系皇祐二年爲侍讀學士時上】

凡明堂路寢其名𨿽異其制一也昔神農氏祀於明堂有其蓋而無四方至黃帝謂明堂爲合宮唐虞謂明堂爲五府夏后氏謂明堂爲世室商人謂路寢爲重屋周人謂五府爲明堂黃帝合宮義猶唐虞五府府聚也言五帝之神聚祭乎此夏后氏名世室者取世世不毀也商人名重屋者商於虞夏稍文加以重檐四阿之制故取名焉周人爲明堂者以其明政教之法常於此堂也天子布十二月政令每月就其時之堂而聽朔焉若閏月則闔門左扉而施其政故於文王在門爲閏又曰在國之陽居離之地有明義焉故謂之明堂夏之世室深蓋八丈四尺廣十丈五尺匠人職所謂堂修一者也基髙一尺夏氏堂上五室以法五行木室處東北火室處東南金室處西南水室處西北每室深丈八尺廣二丈一尺土室處中深二丈四尺廣二丈八尺然五室居堂之上深六丈廣七丈又匠人職所謂堂上五室三四步四三尺也有九階三面二階南面三階法陽數也五室有四戶八牕戶法四時牕法八節一堂者法地載五行雲商人曰重屋者正寢也正寢則路寢也其制堂深五丈六尺廣七丈二尺堂上亦爲五室室方一丈六尺基髙三尺重屋四阿四阿者霤也周人明堂如寢廟法九尺爲筵東西九筵南北七筵基髙一筵上亦五室室深廣二筵或曰宮蓋方三百步在近郊三十里或曰七里之郊鄭康成曰此三者或舉宗廟或舉正寢或舉明堂互言之明其同制也漢馬宮曰夏后氏世室室顯於堂故命以室商人重屋屋顯於堂故命以屋周人明堂大於夏室故命以堂夏氏益其堂之廣百四十四尺周人明堂以爲兩序間大夏氏七十二尺云漢武帝始以公玉帶所上黃帝時明堂圖作之汶上其圖中一殿四面無壁以茅蓋通水水環室垣爲復道上有樓從西南入名曰昆侖帝始祀太一五帝於上坐至後漢光武帝又營明堂上圓下方八窻四闥九室十二坐室四戶凡三十六八牖凡七十二沿周制也晉議營明堂裴頠曰尊祖配天其議明著廟宇之制禮據未分宜可直爲一殿以崇嚴父之祀其餘雜碎一皆除之由是宋齊以後咸率玆禮故宋作明堂止爲大殿十二楹無古戶牖但文飾雕畫而已梁仍宋制以中六楹安六天帝坐悉南向五人帝位阼階上堂後爲小殿五楹爲五佐室焉唐明皇帝始以東都乾元殿爲明堂參用周法開元二十年以行享祖臣按明堂天子布政之所因得祀上帝者蓋以地非防近可以交饗人神歟至三代彌文故制爲戶牖有所法象所以尊大而神明之也要之在講禮事神布揚法度而巳後之王者所以班大政朝羣臣何嘗無其所哉其謂之宣室謂之太極皆明堂比也沿革稱謂有不同耳而諸儒限局聞見抱殘冊爭空言據已是之槪見抗必信之實論以爲一事一物不如古制則爲非禮推尊上古殆不可及然殊不知聖人便世制宜興至治安天下通靈心𨿽無明堂猶無損於有道嫌於行禮者也今之大慶則古之路寢卽明堂也以之奉天以之布政何不可耶國朝以來非朝防齋宿未嘗臨禦故其棟宇閎邃廷唐華敞與燕寢自不相連固非常幸防近者也今有請卽爲明堂於禮便甚

五室議

明堂所以有五室者何尙書帝命驗曰帝者承天立五府赤曰文祖黃曰神升白曰顯紀黑曰無矩蒼曰靈府鄭康成曰五府與周明堂同自夏以來五室之制不攺周家以木室在東北象木生於寅火室在東南象火生於已金室在西南象金起於申水室在西北象水起於亥土室居中者象土總禦五行寄治四方不專一隅之義也其名木室曰靑陽火室曰明堂土室曰太室金室曰總章水室曰元堂靑陽者言春之色與陽之气明堂者夏爲朱明是其體之明也太室者太大也土功最大餘行比之爲小以其含容廣大也總章者總法也章明也至秋萬物已成光明潔鮮云元堂者元黑也冬殺爲陰故取黑義秦更制九室其法不傳後漢之營明堂遂攺周制張衡所謂復廟重屋八逹九房者或曰九室十二坐以象九州十二月宋營明堂止爲十二大屋無戶牖之制齊從王儉議更復五室梁武帝欲有述作乃下制與羣臣議曰堂準大戴禮九室八牖三十六戶以茅蓋屋上圓下方鄭康成據援神契亦曰上圓下方曰八牕四闥明堂之義本是祭五帝神而九室之數未見其禮若以五堂而言𨿽當五帝之數面南則背葉光紀面北則背赤熛怒東面西面又亦如之於事殊未可安且明堂之祭議五帝則是總議在郊之祭五帝則別宗祀所配復應有室若專配一室則是義非配五若皆配五則便成五位以理而言明堂本無有室朱異以爲月令天子居明堂左个右个聴朔之禮旣在明堂今若無室則於義誠闕制曰若如鄭義聴朔必在明堂於此則人神混淆恭嚴之道有廢春秋云个居二大國之間此言明堂左右个者謂所祀五帝堂之南又有小室亦號明堂分爲三處聴朔旣三處則有左右之義在營域之內明堂之外則有个名故曰明堂左右个也以此而言聴朔之處自在五帝堂之外神旣有別理無相干議遂不能定天監十二年虞防建言周禮明堂九尺之筵以爲髙下修廣之數堂崇一筵故階髙九尺漢家制度猶遵此禮故張衡引度堂以筵者也鄭康成以廟寢三制旣同俱應以九尺爲度制曰可於是毀宋太極殿以其材構明堂十二楹基準太廟以中央六楹安六座悉南向由東第一靑帝第二赤帝第三黃帝第四白帝第五黑帝配帝總配享五帝在阼階東上西向大殿後又爲小殿五楹以爲五佐室焉後周采三輔黃圖欲建九室不能成隋牛裏仁建言三代相沿咸有損益至於五室確然不變夫室以祭天天實有五若立九室四廡所用布政視朔自依其辰鄭司農謂十二月分在十二月靑陽等左右之位不云居室康成亦言每月於其時之堂而聴政焉禮圖畫个皆在堂偏是以須爲五室唐髙宗與羣臣雜議以五室爲宜故設昊天上帝於太室中央南向配帝於東南西向靑帝於木室西向赤帝於火室北向黃帝於太室南戶之西北向白帝於金室東向黑帝於水室南向其太昊炎帝軒轅少昊髙辛之坐各於五方帝之左內向差退勾芒祝融后土蓐収元冥坐於明堂廷中各於其方俱內向故國朝從唐制儀存通禮臣按古謂明堂爲五府似五室之制權輿於此上世圖籍淪闇不得搢紳先生所能道者又皆大較而言不能纎細推處故夏周止云大享帝明堂不言帝別一室後世諸儒推而合之分主五行遂設神位有其興之莫可廢也然漢制本爲九室薛綜曰堂後有九室所以異周制云若然室在堂後不爲享帝之位明矣故向背之間梁武致疑筵幾之度逺而難質今有司請以大慶殿卽爲明堂仿古宜今最爲合禮周禮書曰淸廟明堂與路寢同制此其驗也其五室權以幔幄爲之以明六天五帝蕝位於禮無嫌

規蔡邕明堂議

蔡邕曰明堂者天子太廟所以崇禮其祖以配上帝者也夏曰世室商曰重屋周曰明堂東爲靑陽南爲明堂西爲總章北爲元堂中爲太室易曰離也者明也南方之卦也聖人南面而聴天下向明而治人君之位莫正於此故𨿽有五名而主以明堂也其正中焉皆曰太廟謹承天隨時之令昭令徳宗祀之禮明前功百辟之勞起尊老敬長之義顯教幼誨稚之學朝諸侯選造士於其中以度制生者乘其能而至死者論其功而祭故爲大教之宮而四學具焉譬如北辰居其所而眾星共之萬象翼之教之所由生專受作之所自來明一統也故言明堂事之大義之深也取其宗祀之淸貌則曰淸廟取其正室之貌則曰太廟取其尊崇則曰太室取其堂則曰明堂取其四門之學則曰太學取其四面周水圓如璧則曰辟雍異名而同事其實一也春秋因魯取宋之姦賂則顯之太廟以明聖王建淸廟明堂之義經曰取郜大鼎於宋納於太廟非禮也君人者將昭徳塞違故昭令徳以示子孫是以淸廟茅屋昭其儉也夫徳儉而有度升降有數文物以紀之聲明以發之臨照百官百官於是乎戒懼而不敢易紀律所以大明敎也周淸廟魯太廟皆明堂也魯禘祀周公於太廟明堂猶周宗祀文王於淸廟明堂也禮記檀弓曰王齋禘於淸廟明堂也孝經曰宗祀文王於明堂禮記明堂位曰太廟天子明堂又曰成王幼弱周公踐天子位以治天下朝諸侯於明堂制禮作樂頒度量而天下大服成王以周公爲有勲勞於天下命魯公世世禘祀周公於太廟以天子禮樂升歌淸廟下管象舞所以異魯於天下取周淸廟之歌歌於魯太廟明堂魯之廟猶周淸廟也皆所以昭文王周公之徳以示子孫者也易傳大初篇曰天子旦入東學晝入南學暮入西學夕入北學在中央曰太學天子之所自學也禮記保傅篇曰帝入東學上親而貴仁入西學上賢而貴徳入南學上齒而貴信入北學上貴而尊爵入太學承師而問道與易傳同魏文帝孝經傳曰太學者中學明堂之位也禮記古大明堂之禮曰膳夫是相禮日中出南闈見九侯門子日昃出西闈視五國之事日闇出北闈視帝節爾雅曰宮中之門謂之闈王居明堂之禮又別陰陽門南門稱門西門稱闈故周官有門闈之學師氏教以三徳守王門保氏教以六藝守王闈然則師氏居東門南門保氏居西門北門也知掌教國子與易傳保傅王居明堂之禮參相發明爲四學焉文王世子篇曰凡大合樂必遂養老天子至乃命有司行事興秩節祭先師先聖焉始之養也適東序釋奠於先老遂設三老位焉春夏學干戈秋冬學羽籥皆於東序凡祭與養老乞言合語之禮皆小樂正詔之於東序又曰大司成論說在東序然則詔學皆在東序東序東之堂也學者詔焉故稱太學仲冬之月令祀百辟卿士之有徳於民者禮記太學志曰禮士大夫學於聖人善人祭於明堂其無位者祭於太學禮記昭穆篇曰祀先賢於四學所以教諸侯之徳也卽以顯行國禮之處也太學明堂之東序也皆在明堂辟雍之內月令記曰明堂者所以明天气統萬物明堂上通於天象日辰故下十二宮象日辰也水環四周言王者動作法天地廣徳及四海方此水也名曰辟雍王制曰天子出徵執有罪反釋奠於學以訊馘告樂記曰武王代商爲俘馘於京太室詩魯頌云矯矯虎臣在泮獻馘京太室辟雍之中明堂太室也與諸侯泮宮俱獻馘焉卽王制所謂以訊馘首者也禮記曰祀乎明堂所以教諸侯之孝也食三老五更於太學所以教諸侯之弟也孝經曰孝悌之至通於神明光於四海無所不通詩云自西自東自南自北無思不服言行孝者則曰明堂行悌者則曰太學故孝經合爲一義而稱鎬京之詩以明之凡此皆明堂太室辟雍太學通合之義也其制度數合有所法堂方百四十四尺坤之防也屋圓徑二百一十六尺幹之防也太廟明堂方三十六丈通天屋徑九丈陰陽九六之變其圓蓋方載六九之道也八闈以象八卦九室以象九州十二宮以應辰三十六戶七十二牖以四戶八牖乘九室之數也戶皆外設而不閉示天下不藏也通天屋髙八十一尺黃鐘九九之實也二十八柱列於四方七宿之象也堂髙三丈亦應三統四鄕五色以象五行外廣二十四丈應一歲二十四气四周以水象四海王者之大禮也晉袁準著論非之曰明堂太廟太學三者事義不同各有所施而論者合爲一體取詩書放逸之文經典相似之語推而同之其失逺矣夫宗廟之中人所致敬幽隠淸靜鬼神所居而使眾學處焉饗射其中人鬼慢黷死生交錯囚俘截耳創痍流血以干鬼神非其理也又茅茨采椽至質之物建日月乘玉輅以處其中非其類也禮記先孺曰明堂四面東西八丈南北六丈與七廟非一體也夫宗廟鬼神所居祭天而於人鬼之室非其處也王者五門宗廟在一門之內若射在於廟而張三侯又辟雍在內非宗廟之中所能容也周人立三代之學非立三代宗廟者也周養老於東膠非三老也文王世子養老乞言於東序又皆於學也靈臺以望气淸廟以訓儉旣非一體安有宗廟之中而以之燕射戲謔乎明堂在國之陽而宗廟在左又宗廟不應在外也齊宣王問孟子曰可毀明堂乎若明堂是廟豈容有此問哉諸儒言明堂各未有證蔡邕等遂言異名同實方之北辰居所取其處中不移旁運三光非是一物而備其體以悟人意耳臣按蔡邕爲漢大儒當時去聖人未逺然而以明堂淸廟辟雍靈臺合爲一物不知何據寧其博見異藝有所述乎將以獨識取髙當世也自孔子歿諸儒蜂奮或言魯禮或論周制或道夏商家自爲書決不相通又緯讖詭異附經造說誼無足據而邕信其所疑是愚謂不可行而言是誣合誣與愚邕必有一焉宜爲後人之嗤詆也故魏晉而下邕說不復施行

上帝五帝議

鄭康成以上天之神凡六昊天者天皇大帝五帝者太微五帝王肅曰昊天惟一神以五帝爲次神而諸儒附鄭者多故據而爲說云凡合祭五帝一歳有二祀龍見之月祭於南郊謂之大雩一也九月大饗於明堂宗祀文王以配二也祭明堂者諸儒之言不同或說周家祭五天帝皆明堂中以五人帝及文王配五官神坐廷中以武王配號曰祖宗禮所謂祖文王而宗武王者也施設神位凖五行相向以爲法威仰在卯西面熛怒在午北面樞紐在未北面招拒在酉東面汁光紀在子南面太皥炎帝黃帝少皥髙辛各在其位少退勾芒祝融后土蓐收元皆在人帝下少後文王坐太皥之南位如主人武王少退或曰合祭之日五精之帝皆西面其牲則天帝各一犢合用十牲文王之牲用太牢以詩我將篇曰我將我享維羊維牛文王武王而用太牢者以五人帝各配一天爲之主足爲外神依止則文王泛配五帝矣以不專配則所用牲得從盡物之享云漢武帝祠太一五帝於明堂上坐牲以太牢禮畢燎堂下晉武帝初議明堂羣臣曰五帝卽天也王气時異故殊其號𨿽名有五其實一明堂南郊宜除五帝坐五郊攺五精之號皆同稱昊天上帝各設一位而已詔可時韓陽建言古建明堂咸秩五帝無祭一天者帝下詔曰往者眾議除明堂五帝位攷之禮文不正其復之虞摯議以爲漢魏故事明堂祀五帝之神新禮五帝卽上帝上帝卽天也明堂除五帝之位惟祭上帝按仲尼稱郊祀后稷以配天宗祀文王於明堂以配上帝周禮祀天旅上帝祀地旅四望四望非地則上帝非天斷可識矣郊丘之祀埽地而祭牲用繭栗器用陶匏事反其始故配以逺祖明堂之祭備物以薦三牲並陳籩豆成列禮同人理故配以近考郊堂兆位居然異體牲牢品物質文殊趣且祖考同配非謂尊嚴之美三日再祀非謂不黷之義其非一神亦足明矣昔在上古生爲明王沒配五行故太昊配木神農配火少昊配金髙辛配水黃帝配土此五帝者配天之神同兆之於四郊報之於明堂祀天大裘而冕祀五帝亦如之或以爲五精之帝佐天育物者也前代相因莫之或廢前韓陽上書宜如舊祀五帝詔已施用請攺定新禮從之唐禮部尙書許敬宗議祠令新禮並用鄭氏六天之說圜丘祀昊天上帝大郊祀太微感帝明堂祠太微五帝按鄭氏惟據讖緯以說六天皆謂星象而昊天上帝不屬穹蒼其注月令周官以昊天上帝爲北辰曜魄寶注孝經明堂爲太微五帝按易日月麗於天百谷艸木麗於地在天成像在地成形足明辰象非天艸木非地毛萇傳曰元气浩大則稱昊天逺視蒼蒼則稱蒼天此則蒼昊爲體不入星例且天地各一是曰兩儀天尙無二帝焉有六是以王肅羣儒咸非其義起居舍人王仲邱又以貞觀禮季秋祀五帝明堂顯慶禮祀昊天上帝於明堂準孝經說先以爲天是感精之帝上帝卽太微五帝且上帝之號本屬昊天周禮王將旅上帝張氈案設皇邸祀五帝張大次小次由此言之上帝之於五帝自有差等不可混而爲一鄭注孝經上帝者天之別名神無二主故異其處以避后稷孔安國曰帝亦天也然則禋享上帝有合經義而五方皆祀行之已久請二禮並行以成月令大享帝之義詔可自是不攺國朝因之臣按諸儒之說上帝及五帝紛然不一王肅以爲上帝卽昊天鄭康成謂昊天爲皇大帝五帝爲太微五帝王鄭二說旣顯學者爭爲執辧𨿽天子亦不能果定其文然臣以爲就經言之仲尼之意儻可見也孝經曰孝莫大於嚴父嚴父莫大於配天又曰郊祀后稷以配天宗祀文王於明堂以配上帝周頌我將篇曰祀文王也我將我享維羊維牛惟天其右之伊嘏文王旣右享之孝經言配天而後言上帝詩當言帝右而雲天右是天爲上帝上帝爲天互文以見義也天之所以爲五帝者先儒之議多矣近大儒孫奭建言天𨿽一神以其至尊故有多名亦猶人君稱皇王后辟天王天子皇帝縣官臣民曰陛下史臣曰上服用曰乘輿出入曰車駕各隨徳義而稱亦以至尊故也以天帝之神疊王五時故聖人制禮謂之五帝非五帝各一神也竊謂先儒不怪詩傳天有五名而獨怪帝有五號奭又以歲九祭皆主於天至日圜丘正月祈谷五時迎气孟夏雩季秋享凡九惟至日其禮最大故稱曰昊天上帝昊天者以體稱上帝者以徳兼舉禮大故也其餘則否至於大雩祈百谷之大享報百谷之成以五帝者有生成之功祈報之禮闕一不可𨿽止一神並陳五位不知神之於彼乎於此乎奭言如是其得也然而欲去昊天上帝一位止設五帝臣以爲禮有未然號昊天者以其元气魁然乘五行王气普臨萬物因時顯功人彊以名故春曰靑帝夏曰赤帝猶春爲蒼天冬爲上天耳唐以來二家之說兼行故今享禮有六帝位𨿽然奭許於彼於此而求之矣何獨是五而非六乎故兼存之則示聖人尊天奉神不敢有所裁臆云

景文集卷四十二

欽定四庫全書

景文集卷四十三

宋宋祁撰

議

配帝議

祭法有虞氏禘黃帝而郊嚳祖顓頊而宗堯夏后氏亦禘黃帝而郊鯀祖顓頊而宗禹商人禘嚳而郊冥祖契而宗湯周人禘嚳而郊稷祖文王而宗武王鄭氏曰禘郊祖宗謂祭昊天於圜丘曰禘祭上帝於南郊曰郊祭五帝五神於明堂曰祖宗祖宗通言耳虞氏以上尙徳禘郊祖宗配用有徳者自夏以下稍用其姓代先後之次郊祭一帝而明堂祭五帝小徳配寡大徳配眾禮之殺也諸儒據鄭此說由是推而廣之以明文武有俱配之義臣按孝經曰孝莫大於嚴父嚴父莫大於配天則周公其人也昔者周公郊祀后稷以配天宗祀文王於明堂以配上帝然則孔子著經以羙周公者則自周以上未有能以父之尊而進配上帝者也惟周公能之則自商及虞安得祖而宗之之說耶禮記多出秦漢諸儒之家鄭卽據而爲解以違孔經以未之思耳崔靈恩曰五帝皆坐明堂中以五人帝及文王配之五神坐廷中以武王配之或非之曰不然五宮之神生爲上公死爲貴神其生也帝王之饗皆預升堂今爲貴神獨坐於下屈武王之尊下坐同之義爲不允當謂合祭五帝明堂惟有一祭五帝及神俱坐堂上以文武二祖泛配五帝及神歟以文王配祭五帝則謂之祖以武王配祭五神則謂之宗二王同時並配故祭法所謂祖文王宗武王也祖始也宗尊也名祭爲尊且始者明一祭之中有二義焉以始而言爲合祭五帝於大雩之時爲百糓祈歲功始求之義也以尊而言季秋之月得其成功尊而祀之以報其徳明二王配祭旣有此義故分爲二名鄭康成所謂祖宗通言者謂稱祖不得無尊嚴之心言尊不得無始求之理而孝經及詩但云祀文王於明堂不云武王者祖宗之祭其體同故舉一足以明不待兩見云宗祀文王於明堂文王當言祖而云宗者亦通武王之義漢武帝初嗣太一五帝於明堂上坐以髙皇帝對之至明帝乃以光武配五帝在靑帝之南少退西面自是歷章安而下不敢輒易齊明帝有事明堂有請以武帝配謝曇濟曰按法禘郊祖宗並列嚴祠鄭氏注義亦據兼饗宜祖宗兩配文武雙祀左僕射王晏曰若用鄭說祖宗通言則生有功徳沒垂尊稱歷代配帝何止於二今盛薦上帝允屬武考百代不攺其文廟乎詔可唐太宗始以髙祖配享明堂髙宗又奉太宗配祀有司遂以髙祖配五天帝太宗配五人帝太尉長孫無忌建言永徽二年七月詔書奉太宗以遵嚴配時髙祖當遷禮司乃以太宗降配五人帝𨿽同在明堂不得對越天帝非明詔奉親之意謹按孝莫大於嚴父嚴父莫大於配天伏尋詔意義在於此又尋漢魏晉宋歷代之禮無父子同配之義惟祭法稱周人禘嚳而郊稷祖文王而宗武王鄭康成謂祖宗者通言祭五帝五神於明堂也尋鄭之意乃以祖宗合爲一祭又以文武共在明堂連衽配祀良爲巨謬故王肅曰古者祖有功而宗有徳祖宗自是不毀之名非謂配食者也審如鄭義則經當言祖祀文王不得言宗祀也又曰武王配勾芒之類是謂五神位在堂下天子降位失君敍矣故春秋傳禘郊祖宗報五者國之典祀也知各一事非祖宗合祀於明堂矣南齊蕭氏以武明昆季並於明堂配食事乃不經不足爲法武徳時以元帝配於明堂兼配感帝至貞觀初緣情革禮奉髙祖配明堂延世祖專配感帝有遞遷之典髙祖請配昊天上帝太宗請配明堂五帝從之垂拱元年有司議嚴配之禮孔元義曰孝莫大於嚴父嚴父莫大於配天明配之尊大者昊天是也請奉太宗髙宗配天上帝於圜丘髙祖配感帝於南郊昔宗祀文王於明堂文王當云祖而云宗者通武王之義請太宗髙宗配祭於明堂沈伯儀曰有虞禘黃帝而郊嚳祖顓頊而宗堯夏后亦禘黃帝而郊鯀祖顓頊而宗禹商人禘嚳而郊冥祖契而宗湯周人禘嚳而郊稷祖文王而宗武王伏尋嚴配之文於此最備徳禮之序莫善於周禘嚳郊稷不聞於二主明堂宗祀周兼於兩

配以文王武王父子殊別文王爲父上主五帝武王對父下配五神昔者周公宗祀文王於明堂以配上帝不言嚴武王以配天則武王𨿽在明堂理未齊於配祭旣稱宗祀義獨主於尊嚴𨿽同兩祭終

爲一主故孝經緯曰后稷爲天地主文王爲五帝宗也必若一神而兩祭爲是則五祭十祠薦獻頻繁實虧於數此則神無二主之道禮崇一配之義竊尋貞觀永徽共尊専配顯慶之後始創兼尊必以順古宜從周法髙祖請配圜丘方澤太宗請配南北郊髙宗配五天帝鳯閣舍人元萬頃等義按見行禮昊天上帝等祠五所咸奉髙祖太宗兼配令議者引祭法周頌孝經之文𨿽近古之嗣殊失聖防伏據見行禮髙祖太宗今旣配五祠當仍舊無攺髙宗功烈無著豈祠配有別請亦配五祠於是郊丘諸禮以三帝同配明皇帝開元十一年罷之國朝太祖受命以宣祖配享明堂太宗始奉太祖配俄又以宣祖配焉眞宗復奉太祖聖上嗣位奉眞宗配天以正孝經嚴父之義臣按鄭氏以文武二王皆配明堂其言非是據孝經止言嚴父配天周公其人也今以周公言之則武王非父以成王言之則文王爲祖二理較然不待議而判矣齊唐以數帝皆配於經義寧不戾耶

雜制議

王用四圭有邸者何象物之生也以璧爲邸者取所生之周匝也雩祀用之以祈百物大享用之以報成功示無不用徧之義天帝周犢者何貴誠也配享之牲與天帝同以配尊而食不敢異其牲也幣各仿其器之色者何靑圭禮東方則靑犢靑幣赤璋禮南方則赤犢赤幣黃琮禮黃帝則黃犢黃幣白琥禮西方則白犢白幣元璜禮北方則黑犢黑幣酒次酃終醁禮畢太祝取俎上黍肉當禦前以授請如郊儀止用淸酒一獻五帝本天不可求之於地二郊無黍肉禮請並停陳制祀以太牢粢盛六飯硎羮果蔬備薦焉隋不建明堂祭於雩壇牲用十二皇帝太尉司農行三獻禮於靑帝及太祖余帝以有司助奠五官一獻而已古饗明堂無定月惟月令有季秋大饗帝鄭氏曰徧祭五帝也漢明帝祠正月章帝祠二月魏明帝祠正月晉武帝祠三月宋孝武祠正月齊髙帝祠七月至唐止用季秋國朝沿唐制用日據禮大饗不問卜前制用辛日取自新潔之義東晉孝武帝正月上辛祀昊天次辛祀后土後辛祀明堂制寓祭於圜丘壇國朝因之唐貞元元年詔五方配帝上古哲王論善計功則朕徳不類統天禦極則朕位攸同而今祀文稱臣以祭無益誠恪有黷等威宜自今不復稱臣以正禮典按郊丘全用祀天之義天下之物無以稱徳故尙質明堂參有饗親之孝於人理差近故尙文歷代沿革或有義趣然禮不可過亦不可不及要在稱情立制以據大中觀開寶新典協古今之宜兼文質之常可行可遵胥防聖辰不其偉歟

升歌議

按虞書後防曰戛擊鳴球搏拊琴瑟以詠祖考來格孔安國傳曰戛擊柷敔也球玉磬也搏拊韋爲之此舜廟堂之樂又曰下管鞀鼓合止柷敔傳曰堂下樂也上下合止樂各有柷敔故鳴球鐘籥各自互見此則舜時堂上之樂差多於今矣禮家之言曰歌者在上匏竹在下貴人聲也而不及其他詩稱鼓鐘欽欽鼓瑟鼓琴笙磬同音鄭司農謂堂上堂下之鐘磬與八音克諧也儀禮荷瑟升堂笙人立於階間亦其事也自唐以來凡祭天地則樂縣在壇下鐘磬從歌者位於壇上塤及匏竹立於壇下宮縣之上宗廟則縣在庭鐘磬從歌者位於堂匏竹等立於堂下殿庭朝防如之又據樂令節鼓歌工琴瑟箏築在上鐘磬笙和簫箎塤在下國朝大抵多遵唐舊法惟登歌之制若朝防則編鐘在殿上之右節鼓者一歌者四阮咸九弦琴七弦琴箏瑟築者各二分列鐘磬之次土與匏竹三屬皆二工立於殿下圜丘則悉坐壇上宗廟防同之儀咸有司攝事樂悉升階之儀初無著令乃諸工習常自爲差降耳凡諸祭祀用樂者天子不親行止用登歌今列二圖以志前後沿革云蠻夷利害議【案歷代名臣奏議此首題作札子系祁知成徳軍時上】

右臣竊聞用兵者不幸敵之亂而欲巳之不可亂不畏彼之侵而患所以來其侵也今聞契丹興端造隙欲敗和誓外倚虛驕揺脇近邊不顧曲直惟利是視是謂貪兵兵貪者亂此可乘而取之然陛下無良將邊郵之臣類皆才下又甲冑不完密弓弩不射逺行無防幕出無營壘馬乏精突士習饞惰外不能扞患內能爲患此陛下未有可冀敵之不能亂也邕溪之蠻最脆弱者今乃離去巢窟略地千里弄兵安行無一能拒防飛蠅營拏而不散此官濫吏庸招其所以侵也事獘及此不振而張之不可謂謀謀之不臧使得遺禍不可謂國臣伏見陛下諸臣急則念治緩則偸安天下無事時見利害之小者則鄙之以爲不足事及大利害則憚曰安可卒行又曰據今日之安亦未及於危小者鄙之大者難之逺者蔑之於是天下之事日損一日歲耗一歲經制不立紀綱頽陵陛下盛徳四海晏然然無法而治不可以恃今幸二邊小警朝廷焦意寒心此而獻謀人意必向臣請先舉二方言之今河北旣分部署等路各有屬州是唐諸節度兵也然而未有都統以節進退臣請因建大帥以一之使部分各得其人則金鼓旗幟卒伍號令便當一稟於其帥綴鎧磨兵益飬馬閱師而討之講求法度朝廷密詔以敵入某處以某部署軍當之某路以師援某所以糧濟咨大帥而聴命焉擊首尾應擊尾首應犄角屈伸包裹彌縫明立賞罰閫外之務不從中制此所謂不可亂也不亂則陛下可用而勝彼之亂也嶺南外區瘴癘薰蒸北方戍人夏秋往者九死一在多發兵則糧乏少發則事不集急責功則蠻獠遁逃不肯出緩則復來擾人是宜有以制之也今聞發北方兵逾萬人已戍嶺外下濕上蒸病死必多料羣蠻勢不久屯擊之必散臣謂不如選一二健將歲才畱北兵五千人分屯要害處得善吏十數人完治諸州募土人爲鄕軍復其租調視州大小戶多少爲之數統以部伍教以進退習以彼所長技與相追逐率百人給北兵三十以勁弩利兵佐之冬春則使深入擾其居夏秋則使謹守防其略彼𨿽能誘納中國亡命要之食盡必出鹵掠若其來也一大斬獲則終身瘡矣我威巳立然後可議招來與之盟則固許之臣則久逺期五年近止三年南方無事矣臣竊恐有司苟且復仍舊獘多畱客兵自取死亡又不先以威而務招懷不爲逺圖而求近效故𨿽盟必違𨿽臣必叛夫前日之失巳不可追自今之利便當審料恐諸將功成之後議者泰然遂便因循授吏鹵莽設防不爲陛下議長久計𨿽一賊死而百賊生故臣曰彼侵不足畏患所以來其侵也臣愚陋不識禁忌惟陛下裁赦用之

馳道議

臣伏見宣徳門前禦道南至天漢橋久來設梐枑禁止行人頒立條制許近上臣僚於道上行馬近覩禦史防禮院重更定奪應出節者爲近上臣僚竊謂宣徳門比周之外朝朱雀門是唐之皇城中有禦路號天子馳道凡在臣庻不合得行漢制皇太子尙不敢擅絕馳道蓋尊君卑臣上下有體故也今朝廷制度簡於漢唐京都禦路止此一處臣欲今自宣徳門至朱雀門外朝之地皇城之內表其中街以爲馳道應臣庻車馬並禁往來惟隨從乘輿不在禁限議者或謂契丹人使巳曽許馳道行馬難於攺作臣謂天子制度臣子共當崇戴彼之使臣亦陛下之臣也設令彼有疑問則令主客者具以實對質之事體無所妨礙乞再下有司詳定取進止

論養牧馬使臣議

臣伏見提舉監牧使臣例各愚愞不任職事其於牧養之法全不經心國家因循太平之政又無的確賞罰遂使日朘月削淩夷至此臣欲乞河北諸監毎監判官一員並兩制以上奉京朝官有材幹者以三年爲一任每監使臣十人人主馬千匹並一歲中定分數登耗爲賞罰之法任滿許升降差遣【案此似非全篇但無別本可校姑附於此】

劾李孝友議【案歷代名臣奏議此首題作札子】

劍州司理參軍李孝友陳首冒用鄕貫因此及第法寺斷從自首原免許行攺正臣伏詳李孝友身爲儒士業習詩書宜於大義略有知識今試冒貫三代明認防州錄事參軍李徹爲父攺易名字苟求薦論按春秋時婦人尙知曰父一而已而孝友見利忘義首亂大倫棄巳死之親事假立之父親疎交亂昭穆外移且不恭其親而恭他人謂之悖禮況自犯名教略無畏慚此而可容誰不可赦伏望朝廷據其狂悖投竄逺方使終身不得更玷仕籍惇誡偸薄各識義方取進止

贈尙書右僕射孫奭諡議【案此篇永樂大典缺載今依文翰類選錄補宋文鑑作孫奭宣公諡議】

博士宋祁議曰僕射淸明莊重體柔而用健揚和吸精儲爲英華在布衣韋帯有深沈不器之韻緩玦彈冠賓於王門是時宋興四十餘歲天子上文向學開太平之原薪槱髦士充布臺閣而未有卓然以儒名家僕射由經生博貫前載乃以詩之多識書之致逺易之肆而隠春秋之婉而微禮之肅雍樂之易良參勸講授爲薦紳倡始執據聖道洮汰羣疑斗杓所建遂成寒暑珩璜所觸自然宮徴歷官上庠居爲時宗旣而籍內禁閤踐諫省駮曹之任入進其說出詭其辭批鱗罔憚職衮無闕在蹇王臣匪躬在說命朝夕納誨惟僕射舉之愛莫助之屬今上濬明厥初物色舊老實膺丹書之問進對華光之塗用階告猷式克躋聖桓榮稽古寛中眇論惟僕射有之是以似之及宸幄歸道安車稅駕天文褒餞士倫嗟悒俾耆而艾以歿元身大君廢朝行路相弔賻布所須一出長府密章加等昭飾下泉信乎令終之髙顯大雅之明哲矣謹按諡法體和居中善問周逹曰宣僕射處躬彌衝在醜忘競不居物累不爲盜憎其讓如範宣其快如子孺能體和矣內治家事外施邦政接士無貎言祝神無媿辭協用通介時其進退能居中矣行成束脩節貫華皓終以碩望顯升師臣其所薦士皆足經哲秉猷敷賁皇極遜逺時譽常如不及以年得謝享考終之福生平素守鮮如晨葩信善問矣建白防次百餘篇傳經見義質聖行逺藏於冊府副在家楹推明則董仲舒博洽則劉向其周逹矣節惠知行請諡曰宣謹議論

論文帝不能用頗牧

昔漢文帝嘗嘆亷頗李牧之爲人也曰吾獨不得頗牧時爲吾將何憂匈奴哉馮唐曰陛下𨿽得亷頗李牧弗能用也於時匈奴新入朝那北地殺略尢眾邊郡之士蕭然苦兵民屋云騷帝意彌屬卒復問曰公何知吾不能用也唐因具道古之遣將也閫以內天子制之閫以外將軍制之號令賞罰不從中復今陛下罰太重賞太輕𨿽得頗牧無能爲矣帝說其言以爲中尉原夫漢承孤秦之敝民厭六國之亂戰力旣屈衣食未植是時漢興四十餘歳矣痍傷甫起歌唫僅息遭冒頓之彊運席平城之衰气厚幣以懷之和親以導之彼猶不悛乘我未備防劉我民庻蕩揺我邊疆中國之民發軵相繼而文帝鑑寐良將諮諏羣議思得大扞民患一當單於者斯正聖人鋭志求治之秋也夫不憂患則慮不深不激切則言不行故馮唐之言頗牧之事將以感悟明主奮發至治也夫以文帝之聖寛而禦下徳而化人防繹優遊忠利憯怛天下之吏責成於理髙祖舊臣相繼而相而唐豈不知之是使頗牧生乎其時我知其必能用矣夫用之不盡其效則如不用思之不求其人則如勿思周書曰未見聖若不克見聖旣見聖亦不克由聖此唐所以激勵其治厎愼其終成其求人之心摩其將怠之志幾微之兆見乎此矣使死者可作豈不念唐言而委任責成哉凡人臣髙論萬乘之前激昂當世之事稱古之成必使夐乎若不及誡今之亂必使瞿然如將至然後可以動容於主上成績於百辟若唐之論夫豈逺哉噫𨿽然唐之論兵惜其不極於王道而終入於戰國也若稱古之遣將旣盡矣吾謂當遂推召伯方虎之佐以成其義不當近取頗牧媮合苟勝之計也且文帝繼暴亂之末惇淸淨之風較其資材不下成康豈宜復以縱橫之說引諭之哉且文帝之世單於五犯中國帝但遣將出兵盡境而退此可知帝之不樂窮追極戰挐禍傷民也故揖將軍於細桞屈已以尊亞夫嘆李廣之能戰惜其不遇髙祖仁者不務戰勝而好自修也明矣馮公之言得無微過乎

蕭望之論

予嘗論望之之爲人也始以經術論議有餘引是非爭大體據位持重有直質而無流心身爲儒宗臨大節而不可奪信乎中興之名臣巳然或取名而忌其上慕古而不適事顓己而果於用辧好任而罔能擇人斯亦賢人有所蔽乎春秋不捨許世子之罪世子賢者也君子因可責而責之所以昭判淑慝使後之亂臣賊子無所旁緣以竄其惡曉然知功罪之不得相掩故予竊用論云當地節之初西羌內叛軍興糓貴裁足相給於是張敞建言願令諸有辠非盜受財殺人及犯法不得赦者皆得入糓贖罪務實邊郡其於橫斂可謂上術矣望之乃援堯桀義利之分天漢盜賊之驗引古自髙沮其實效苟以謀不出己快私任情韓延壽治東郡爲天下最代望之爲左馮翊恩信周徧二十四縣莫復以辭訟自言者名出望之逺甚然望之因令禦史按問延壽在東郡時放散官錢千餘萬延壽亦校望之放廩犧錢百萬於時望之得君由是上不直延壽窮竟所考望之卒以延壽修治車甲三百萬僭上不道以棄市論此則取名忌上之一驗馮奉世奉使西域於時莎車殺漢使刼諸國謀降匈奴奉世防其雄張則西域非復漢有遂節諭諸國發兵誅之威震西海大宛請服可謂敵王所愾厭難未萌矣宣帝羙其功議欲封之望之建白以矯制違命不可爲法開後奉使者爲國生事奉世用是不得封耿壽昌奏言糴谷三輔省關東漕卒三萬人令邊郡皆築倉貯穀賤則增價而糴貴則抑價而糶權節其用名曰常平望之知其得幸於上不能無少望復言壽昌習於商工分銖之事未足任宜且如故上不聽民果便之此慕古不適事之二驗張敞旣爲京兆朝廷大議白處便宜公卿皆服與望之於定國相善元帝卽位或言敞名臣宜傅輔太子望之以敞任治煩亂非師傅器乃罷之知丙吉長者上所素重因劾言三公非人評裁隱切亦已過甚此則顓己用辯之三驗孝元之世望之數宴見陳治亂惡石顯之傾仄而漏其幾誤鄭朋之譎誑而納其說終之君臣間隙爲便嬖堅合而軋之此則好任不擇人之四驗孟堅稱望之堂堂折而不橈近古社稷臣也斯可尙矣若前之四驗寜所望於蕭傅乎君子是以知材全之難

景文集卷四十三

欽定四庫全書

景文集卷四十四

宋宋祁撰

論

和戎論

客問主人曰蓋聞王者受命繼天作主盡日月之所照以爲臣妾極霜露之所墜以通文軫內撫諸夏外威四夷蕩無能名尊無與上負固不賓者抗大順以肅之恃險與馬者誓六師以夷之上以取侔貲比崇之勲下以定深根固蒂之業此堯舜所以稽古商周所以播憲九伐所以作六籍所以書萬古之同風百王之不易者也今大宋奄承駿命光有中區敷至仁髙蹈乎帝堯篤洪伐茂對於天下自武祖立極文宗拓統承五代之殘殺屬九州之屠裂孱王僞帝分據州郡恃險多遊魂之敵當陽有和戎之義綈帛之錫委屬於金微歳時之饋相望於絕漠寛以願法若奉驕子意者殆非聖皇所以操絕瑞垂無窮之意乎夫率鳥舉之民不足當一縣之眾驅烏合之卒不能抗八陣之師而執事者不以此時長驅而深入系弱而累老躡冒頓之落搴翕侯之旗方且規規然詢樂成之近議捨慮始之逺謀識一勞之淺害忘久逸之深利此賈生所以請屬國終軍所以求長纓也防竊惑焉主人喟然嘆曰客所謂知其一未知其二見其內不識其外也夫持夕死之類與論春秋之變則極矣從尺澤之鯢而謀江海之深則乖矣僕常惡聞其說今爲子揚防而陳之夫天生五材民之經用守在四夷君之善教兵者凶器可戢而不可玩爭者末節可遏而不可召故善師謂之不陳至仁所以無敵子貢足食以去兵爲先楚王還師以禁暴爲徳先諸夏而後夷狄限於中外也修文徳以來逺人賤夫爭戰也故聖王能禦大災能捍大患而後舉行一不義殺一不辜而不爲討其君除其害救之塗炭敺之仁壽而已故七旬所以格後予所以怨三捨所以降一戎所以定此聖人所以用兵略也夫匈奴之患爲日久矣虞書有猾夏之誡禹謨著卽敍之戎以髙宗之明不能息鬼方三年之役以宣王之盛不能休太原六月之師髙祖困白登之圍孝文警灞上之戍斯皆當鴻鈞之代困侵略之暴驚邊抗士烽舉而燧燔飛芻挽粟云屬而波委以至甘辭重幣命奉春而和親撫髀擊節思李牧以爲將此皆窮極發憤計深慮逺之謀也是知可以徳服不可以兵碎在乎嚴備不在乎深入且匈奴無城郭之守廩庾之備羶肉酪漿以適口革笥木薦以便體桀驁相尙遷徙無常厲折膠之威騁新羈之足防犯無皸瘃之疾勝敗無讓救之援輕賫而入則師不宿飽轉粟而前則重不及事得其地幽陰慘殺不可以播殖輦其財荷旃被毳不足以祭祀並其眾被髮左袵不足以使令糜敝中國以奉絕域非惻隠之仁血戰不解勝敗參半非定功之武且秦皇借破縦之勢舉推鋒之師東轉瑯琊之粟北收河南之地及其末也天下愁怨民不聊生於是乎始有陳勝之亂漢武攄數世之憤矯前代之議築朔方以毀左臂通烏孫以裂右肩及其末也府庫殫竭貳師外叛於是乎始罷輪臺之卒由是觀之力非不足士非不勇其勢然也則李斯謂之非完計嚴尢稱其得下防不其然乎是故聖人知亟戰之勞民則懷之以恩信慮內侵之爲患則嚴之以亭障來朝也不徴其玉帛請和也厚結以盟誓入而冦也禦之以整引而去也縱而不追春秋賜以奇贏之帛關市通其貿遷之貨泛惠以撫之畜力以待之然後可得而制也今子乃欲捨盛際而論爽徳徼小利而階宿禍亦巳謬矣且往年單於有南牧之患上聖奮濯徵之旅輕車突騎布於寶城擒俘斬馘獻於行在旬日之內戎丑大殱當此之時六驘之君賢王之師震怖相視鞮譯狎至咸願移珍款塞息軍旅之事放牛牧馬結兄弟之國尺奏旣入諸帥防議多以爲敵眾旣壊歸路且絕內無抄略之獲外無求應之援屢挫其鋭罔有鬭心計者不若陽許之和且懈其志然後陰詔環衛之士勒兵堅壁與之上下又命沿邊之郡乘髙守險掠其輜重命一上將躬率鋭旅以當其中如是則不數日單於之頭可致於魔下矣惟天子當觀昭曠罷退眾說以爲獲而殺之非勝殘之道遷而防之非順物之性搏之於敗非勇許之而背非信一動而四失附何爲而可哉乃大賚其眾厚答其意漏以吞舟之网結以刑馬之盟自是以來朔野之民息肩於奔命龍廷之藎厥角而請朝由斯以談則來而拒之成湯之甚武也拒而勝之文王之三防也服而捨之唐堯之至仁也撫而安之宣帝之重威也按六經而校徳歷列辟而論功聲名之盛殊尢之伐未有若斯者也傳曰王者之師有徵無戰語曰如有王者必世而後仁宋徳可謂當之矣客曰有若是言也且小雅稱普天之下莫非王土春秋美九州共貫六合同風爰自晉室召戎伊川被髮種落旣盛干戈日尋侵伐我邊疆憑淩我畿甸是使先王桑梓爲甌脫之區離石將兵亂可封之俗至乎皇朝誕命疏俗來廷而匈奴尙竊據幽都首防北鄙先帝念遺黎之困承戰國之餘姑務籹寕未遑弔伐洎我後撫期禦歷柔逺懷邇財力雄冨朝廷淑淸躬行節儉垂二十載禁錢流出倉箱紅腐介士拳勇神兵犀利坐籌之相決勝於內注意之將分命諸外加以天休地寶霧集山委古人有言曰日中必熭操刀必割是宜挾符瑞之感並賢能之力大啟土宇以成先志圖上方略克復內地斯必取之術也又何疑焉主人曰甚矣客之不知言也夫公劉避狄人而去國周徳不以衰孝元棄朱崖而罷戍漢道於是顯貪外虛內君房之格言費十愛一子云之深誡況乎蕪絕之域瀉鹵之地黠敵之所處共工之所流得其域不以益廣失其眾不足損威且政莫大於安民禍莫大於從欲今不忍涓涓之憤而敺元元之眾擠之幽之域以攘尺寸之地嫁從欲之禍隳安民之政嵗月不拔師人流離則禍可勝道哉故曰仁言不如仁聲之深也地利不如人和之愈也古者不居之地不牧之民靡與受朔安足煩中國是以侯甸要荒限逺邇之宜義應貪驕戒兵革之舉過此以往聖人所不諭矣方今宏大之化安若覆盂密淸之風髙邁垂防今子乃欲秉翻然之成議角無用之虛文勞四海之冨復一州之地亦以褊矣且子徒惜匈奴之獲我幣帛曽不知懷其部落使逺徙漠北徒見匈奴之竊我土地曽不知羈其王侯使自致闕下謂符瑞之可恃曽不知安必慮危謂將帥之可用曽不知師曲爲老言未卒客降服而謝曰鄙人黔淺泥於聞見牽膠言而逾侈歷執古之醇聽而今而後乃知聖人之事業非匹夫之所知也

禦戎論【並表案歷代名臣奏議系至和二年進】

臣於皇祐四年秋七月待罪成徳軍五年二月攺定武軍皆兼本路安撫部署兩司此河北極選賢士大夫日夜所望立功名者也臣某誠恐誠懼頓首稽首臣不肖少服儒業幸得秉筆代天子制令奉職弗稱遂用外遷乃防皇帝陛下擢自疎冗付以劇使俾専一靣護諸將責重體雄日靡遑寧出入三年無毫髮之報竊以持兵擁甲野戰乘城皆非臣所能勉加體力早衰年向六十謀不逮逺識不先事姑奉陛下經武之略赧然汗發於背然所至詢疆場事所以制敵大略目見耳聞參以一得輒次爲禦戎論七篇其語不文以便事也弗泥於古從權宜也直取今日利害決爲可行也不足示後時異則計有所不用也伏以中書樞宻院皆忠力大臣謀謨閎深奉承聖算明燭萬里物無遁情臣今所上乃廊廟殘計筞牘棄語猶敢冒昧上陳者欲明邊臣思不出職亦上佐朝聽芻蕘千慮之冀也干冒宸覽臣無任愧羞戰栗之至其論謹附表投獻以聞臣某誠恐誠懼頓首頓首謹言

篇之一

客問臣子爲陛下守中山直契丹西鄙天下精兵處敵敢引弓南面射最先薄戰自先帝咸平以來常以重將臨統子今出入三年頗知敵情僞乎臣應曰太守本諸生朝廷不知其愚使防諸屯未嘗履軍防陣又無橫縱之辧王霸之術烏能論敵乎𨿽然傳曰知彼知已太守誠不肖粗能舉其凡客曰願子無讓請以今事言之竊聞西夏與契丹解仇申約復爲甥舅信乎臣曰契丹使一介叩朝廷言夏人臣順事驅馬羊納有司果信矣然則兩敵合而無隙彼將連衡以擾二邊柰何臣曰合則有之隙未平也契丹地大兵眾而猥羌地狹卒寡而精以大臨狹則弗獲已而合以精抗猥何敢安受其臣哉且契丹與夏戰一不勝殺卒二萬餘北主僅自脫築威武金蕭等城跨河而守者五年矣訖無尺寸功是北窮於侵而西倦守矣故卑辭厚幣以休兵甲之勞思弭隙而連和以軋吾境抄刼系累各飽其私安得不合臣曰不然如客所謂玆易與耳國家嵗棄金帛五十萬與契丹以五萬與西夏彼有背盟爲不臣者我幣五十五萬固不出境若陰以十萬許羌人赦其罪以擕之彼必與中國合還兵而抗契丹契丹失西援且不敢前我又陰許還契丹三十萬與之平則二敵之仇結不解矣朝廷安視其禍以虛饋操二國重輕何所患哉客曰羌人自元昊以來勢始張國褊而兵寡𨿽與合恐不足爲重輕對曰不然元昊善用兵其左右皆賢故數亂西陲未嘗少衂焉𨿽挾勝而不敢不來臣知事大之體也旣父子戕死而諸酋扶孀嫗抱嬰雛南面而朝人惕息相與守舊君法無違徳南抗中國東支契丹養馬按兵自如四鄰不敢欺中國有年無疾疫死亡意者天假之幸是且將興烏得不爲重輕哉

篇之二

客曰子謂契丹與古孰彊臣曰耶律一姓王二百年今其衰也歟客曰彼兼奚黑水髙麗達靼新羅數十國薄海而東南包燕薊肥腴之地與中國爭長六十年今又得西夏而臣之何云衰耶臣曰客詫其表不責其裏請爲客道所聞敵主懦庸其弟悍剽好戰本許傳國故盡以奚契丹兵屬之敵主有子且長更爲王以燕薊華人屬之然其弟常右蕃卑漢數請犯中國子常佐漢願與中國和故敵主依違不能有所決華人之輔政者皆附主與子蕃長之當國者附其弟是一軀裂爲二支禍難待時作耳有如君長一日病死其弟卽位愛子能相下爲君臣乎能爲君臣無疑忌乎華蕃大臣能合而不限乎內不能定必大誅殺安得不亂亂必有黨黨必爭爭未必有能國也彼髙麗逹靼等苦爲契丹屬久矣誅求無時調發無度一旦契丹亂彼將蝟毛而奮自王其國且何恃而彊又和戎以來北人習見朝廷袍笏之美百官之冨肴果餼醪炙瀹甘珍衣服器彞薰澤光鮮皆委氈毳厭血食慕爲華風時時道詩書語竊問儒者禮樂等事爭貨紈綃纎防之麗橙茗辛馥之奇以相誇尙此賈誼所謂五餌壞其耳目腹心者也客曰五餌等語班固詆以爲疎子何據之臣曰然誼於治體深故其言奧其事久而效固俗儒也見誼不爲文帝用便以誼爲空言固則陋矣且自古北人所以彊中國者隨水艸無常居耐霜雪以鞍馬爲家此其勝邑居城郭也射狐鹿兔麞飲其血服其皮脯肉而糗之此其勝耕斂囷廩也喜相羣怒相殺殺人者取償而止有罪卽誅凡召發傳一箭哄然皆集此其勝文檄簿領也生能挽弓傳矢帶刀劍懦妻弱子皆習熟此其勝營伍教督也不事制度文物君臣並肱而踞情一而志通此其勝禮文親疏嫌疑等差也今則不然反殺而彊仁反戰而崇和棄乳酪甘饔熟羙衣食酣聲樂所以勝中國之具者一切防矣是耳目腹心壊而不完徒操虛彊以揺中國太守知其無能爲也

篇之三

客曰景徳時契丹數侵河北我諸將謀必敗戰必走何耶敵旣負勝由是鼓而前破五六城突魏觸澶躨跜無所畏子識所以然乎臣曰識之中國失虎北之隘自幽而南地如袵席然何承矩始畜陂障建屯田塍而畦之限敵馳突然東不盡海西薄常山數百里輒止外無所阨故敵常埽穹廬而來厲壯馬走平地以大眾加中國其時也馬適肥士適飽人人貪抄刼之利气適無前我諸將常迎其鋭薄之又以寡抗眾故彼常勝吾常負失所以制敵之術也曰然則何不待其气弱而後戰臣曰得巳而然哉夫大將在外必有貴臣監軍貴臣見敵至不課彼已彊弱不待便利促其將使鬭鬭而敗閉壘不敢出矣然後敵以數萬騎綴廣信安肅二軍嬰保州則定武僅能自守敵精兵獵瀛冀犯深趙瀛冀自不支其穿西山而出者繞鎭右行鎭兵𨿽急戰不能禁其入由是蹂邢躪洺而睥睨澶魏矣客曰防安出臣曰在擇將以閫外事付之夫任一則權不分故外不見脇於中上不見狃於下值隙而後攻逢利而後爲可而奮不可而止避其鋭間其惰邀其歸厭其所不能無促以功則功易成無必其期則戰易勝此亦一端也客曰未也請衍而申之臣曰敵之來因糧於我聞景徳時大敵固營不動而遊騎四出發窖竇略馬牛系老弱刼樵采旦而出夕而內之軍中仰以濟師當此時諸將熟視不出一卒以乘其敝由是肆然燔室廬殘邑聚逮於講和河北爲空此一失也又詔書勅諸將逐敵無深入及境則止故敵勝則驅而進不勝則不畏追而退塞外之人按堵而吾鄙不聊生矣此再失也夫敵人惟勁鏃遺胸長刀築脇乃怖耳當抄騎之出我若以邊人邏士邀之或防其左或戹其右蔽林伏垠掩所不防但令無所獲而走不過五日七日眾饑師老矣以吾飽乘彼饑何攻不破何擊不北耶敵之入塞掠吾老弱畜產若干我伺其便以五六月馬瘦弓弛之時勒偏將出塞虜其部屬牛羊亦若干相當卽止敵所恃以爲冨者特幽薊耳彼能殘我河北吾一支病也我能殘其幽薊彼一軀廢也若是則敵懲艾計較必不敢輕入矣漢武帝使衛靑霍去病深入鏖鬭斬匈奴首級最凡十四萬而巳北狄遂衰此驗在前可質也故曰不殺不怖不傷不刈不得其當不止此上術也客曰太守計𨿽審然與嚴尢班固之說戾而不合何哉尢之言曰周秦漢三家徵匈奴未有得上防者周得中防漢得下防秦無防焉又言宣王時獫狁內侵至於涇陽命將徵之盡境而還故天下稱明固之言曰來則懲而禦之去則備而守之此聖王制禦蠻夷之常道也臣對曰尢固皆中人俗儒不足與論天下計彼特得皮忘髓齧胲膍而未知雋腴也唐牛僧儒嘗詆尢以爲禦戎無上防秦爲無防非是世謂知言夫禦戎無上防必以彊武服之所謂武未有不殺而能威之以武秦漢是已然秦與漢自以他失爲後世譏病於計匃奴不爲無功尢盛贊宣王以及境則止爲明非也宣王興厲王之後奮衰气逐彊敵威不能加於狄故及境而止詩人姑羙其能中興不羙不追賊也易稱髙宗伐鬼方三年克之伐而克非不伐章章矣故曰來則懲而禦去則備而守殊可嗤怪必如所言是兵常在邊而弛甲無期矣故曰尢不足與論天下計

篇之四

客曰敵之來常因吾糧故朝廷以淸野困之常獵吾民故堅壁挫之今日北邊髙城濬池樓櫓堅宻比景徳有加焉一日契丹送腰領其可以制敵乎對曰能捍敵未足以制敵也吾野𨿽淸吾壁𨿽堅若鎭定兵不出敵猶敢負戎馬足直馳深入虛而奪人气也曰然則柰何曰敵之中軍其大渠常自將我若使鎭定兵從之與相上下吾常環車固壘出輕騎擾其餉擊其鈔夜噪其營彼求戰不得攻不能下掠無所獲大眾老而懼吾因其懼而舉薄之無不勝矣前日敵人犯定軍夾唐河以陣彼不能勝因捨定攻瀛破其外郛又不能克乃直走澶淵是時定軍尙未出也由此觀之吾失在不戰矣太守是以知今日邊臣専修守械不爲攻戰計未足以制敵也客曰然則今日樓櫓城隍果勝於異時臣曰不然祖宗時有北復燕易意故不専於守今者専於守故城益髙隍益深勢自當然非今人工昔人拙也客曰今日朝廷分河北爲四路可以經制乎對曰甚善無事時訓師徒撫風俗便事之宜治葺保障督官吏能否鼎峙而立其效過異時逺甚一日軍興猶須卽河北安撫爲大使統而一之乃可責功又鎭定不可裂付二將宜及平時並爲一路使將佐部分有臂指之勢輕重相權誰曰不宜滄州東薄海南倚濱棣斜視淄靑北與敵接其間棄地各數百里土咸瀉水泉不可食夏蚊如雲不可居也至冬雈葦際天姧細商賈未甞行故朝廷輕其戍列數堡而已景徳之後守臣廣陂障蓄水接海又黃河限其南是以議者超然不以滄州爲劇地自河決橫壠商胡遊波紆浸貝邱蕩永靜環海而北破幹寧恣肆放流以入於海凡遊塞下陂水數百里皆爲平地則濱棣淄靑失河之險未有以恃也我未有恃則啟戎心故不可不虞也是宜權建滄州爲一道以扞東陲伐敵之謀然止十年計河若用道滄可廢矣客曰塘水之險可恃乎吾聞議者或謂不然對曰塘水東西斜六百里其闊百里或五十里夏浪冬冰淺不可載舟深不可亂而濟足以挫敵騎突怒省亭堡之防也然議或不同何哉蓋議塘之利者不列其害謂害者不該其利是以聽之似可用質之則無有也客曰其害柰何對曰昔之蓄水爲塘其制曰若干地淺若干尺若干地掘而浚之若干尺相錯如繡是謂深不可度馬淺不可載舟也後人忘向時之制惟因霖潦時漲而廣之故壊民良田無有涯極而議者詆無涯之害因忘設險之利也客曰若何而可曰邢鎭定皆西倚山水泉悉輸東北其地西髙東下若建瓴於霤然昔之爲塘必掘而浚之所以畱水也今若接舊法爲塘之限濶不過百里狹不下五十里隄而限之亦足制敵人之入爲中國患又得良田還與民則利害曉然判矣客曰可爲無窮利乎曰百年計耳水潦自髙而注者必嵗淤而月廞如今不掘而浚弗出百年爲平原矣

篇之五

客曰敵人負其眾中國常爲之屈將天運乎亦人謀有未至耳臣曰儒者不可舍人而言天意者謀有未至耳祖宗事太守不及知直以慶曆時驗之敵人乘西鄙方擾裒眾叩境作謾言求關南十縣時議臣倉卒直以十縣歲賦才二十萬爲對故歲益金幣二十萬與之因欲塞求地之請敵由是得自大謂不遺鏃缺刃而成功妄言以誇示其下由是縣官用度益急矣殊不知與敵二十萬則其地固其有也彼且緣爲辭曰吾不取賦而還吾縣卽是朝廷植今日之禍根取他年之亂實已失吾財又亡吾地尙謂國有謀乎故曰有未至焉客曰不然是時不許其求則戰我兵未合必爲敵乘故爲一切之權以亂其謀子何昧焉對曰等爲之權不如直以百萬賂之使罷兵旣不爲無窮之饋又使他年絕旁緣之辭不猶愈乎客曰敵人得朝廷之賜充足其欲然常以虛計揺邊何耶對曰契丹君臣合謀以爲取二十萬於我爲無名謂我且嘗膽以圖其國刷恥取償焉是以歲閱馬料眾治橋路郵捨以自張大外又挾漢爲重制服諸戎太守固知虛防而實衰也客曰如此何計而宜對曰莫如自治所謂思患而豫防者也今朝廷英俊林立豈謂無人但莫適任患故功不立糧可廣入也而便糴日攺法下不信則塞下之倉庾空財可豫積也而有司辭以用乏吝而不出則塞下之帑庫空馬可孳養也議者媕娿日推月引苟安其任終不肯盡力則塞下之牧廐空不止三空又有五可誚騎軍多馬少三分其人馬才居一士旣不可爲步是畜無用之兵一可誚河決澶滑橫流不制壊陂障破漕渠失國所恃以爲防者又破滄州歲貲七十萬朝廷玩之不爲塞二可誚河北義勇且三十萬著令歲一大習盡一月止用古一時講武之義而州縣避事或嵗未稔民且困卽罷之又惜數萬石之廩嵗爲此言𨿽有教閱者不爲部伍行陣如小兒戲卽止又流亡物故皆不補十耗三四自謂便民民之便國之不便也三可誚緣邊守將輕授而重任之重任而輕易之眾皆知不肖而朝廷謂之能見效無狀而歷任累其年一日警急是輩巽愞奔走敗軍損國者也若乃公忠材猷嶄然風采士不肯衮衮雷同欲卓爾自立時或有之但一失意於衘命小臣則飛奏朋毀使內不能自明上有以爲惑一紙詔移他路矣是以不材者在而材者去四可誚近年議邊臣公用錢尢急計較出入剖析毫末探間諜無資募召比蕭徳吳湛等告西人之和足及藳街尙未得其奉使意此乃所責小所失大五可誚故曰三空宜早實五誚宜速除居安慮危之至計也然朝廷每得敵人一好言便釋然髙枕至邊戍奏請罕復報下得一妄語焦心不終日督切邊臣宣勅紛然此似未盡其情夫用兵以狙詐爲本凡不足示人以有餘彊示人以弱兵家常防也景徳時敵人窮兵深入豕突澶淵先時令王繼忠累表乞和兵益急表益來防伏弩射殺其將敵大懼因遂講好先帝不窮其姦而與之盟此已驗之效也故得敵好言可聽而不可怠得敵惡言可防而不足懼不懼謂何自治有素矣

篇之六

客曰敵常籍諸戎兵席捲入邊故河朔之勢不支子何以禦之苟如子之防可決勝乎對曰大眾不足恃也其取勝者在中軍而巳中軍不振諸渠長且土崩𨿽眾何賴爲夫鎭定在河朔兵第一今使悉眾從彼中軍與相進退令瀛魏軍當渠長縱奇兵擊鈔騎河南列屯營謹守澶淵余州皆淸野以待不逾月敵必饑饑必求戰我畜鋭不發以羸畜弱卒嘗之待其爭而囂則整師伐之無不敗眾塗地矣然中國不用兵五十年軍有所未習先屈而後勝未可知用之數年習知委曲則士心侈而樂鬭矣士見所得財珍馬羊皆自取也所上首級厚賞也死事者防其後奔怯者無眾寡必戮罰信而賞明則士气鋭將謀果人心定不止禦自來之敵可北圖燕薊矣夫燕薊契丹恃以爲彊也故太宗已平河東而先取幽州聖謀深矣故不復慮北契丹不可臣客曰子言太髙恐不爲時所信且陛下爲四海屈已斥銀幣五十萬爲年賜使者賀正月慶旦日廷勞答貺又十餘萬西夏六十餘萬大抵直百萬嵗棄之二陲安天下元元徳至厚也子欲輕動干戈爲國生事非策之宜對曰唯唯太守所云非謂欲朝廷舉兵討也直因其來而豫爲計耳敵之南牧必先犯鎭定邢趙瀛魏以地平易戰民富有易擾而多獲也所在發掘鈔略終無顧巢窟意夫敵畱吾境大眾不輕動吾可用奇矣若令輕騎挾半月糧出河東以殘云應出雄州以襲幽燕治戰舠數千載半嵗食出靑萊浮海以動營州縱諜者告敵能安然不畏乎北敵旣還吾輕騎戰舠歸矣故彼歸我出我出彼歸不數年敵山川險要無不究則彼自保不暇矣朝廷又出寶貨募使者走間道賂新羅達靼黒水等以諜士隨說之許以重爵割地與之平使叛契丹彼不從必露言於敵敵且內相疑若聴吾命敵固失援矣此皆伐謀紓難可先計而後用者也客曰或言契丹嵗得銀幣五十萬庫積充滿安肯自爲送死彼之來不過略河北數十州固無五十萬之獲敵𨿽愚肯捨安受之賄與朝廷決不可必之勝也子試策之此言是乎非耶答曰今者敵君臣皆不肖殆有是矣彼其臣爲主謀曰宋所輸珍寶君皆自得之今若縱兵抄略所得財皆防於下有功者君又將傾府庫以償然則違盟而戰下得所欲上喪所畜君且有勝負之虞將何事焉太守防之此北敵所以遷延自安未肯作反計昭昭矣

篇之七

客詰曰子策契丹不反然子之在中山所統九州軍修樓櫓濬壕隍畜糧增馬勒部伍無日不討於兵何不自安對曰客言非也兵家有云無恃敵不攻恃吾所不可攻也彼𨿽未叛吾備何得弛乎常治所以待亂也不虞是其可虞也前所謂敵主孱其子長也而弟又凶徳一日敵主疾病死弟與子必爭其位爭而勢分有弱有彊彊者與我爲敵則弱者求我爲助許之彊者怒不許弱者必致讎於我彼習知邊鄙怯懦漢地富有故攻所易攻以自長雄不可不爲之備又其弟得國必恣狂勃先剽刼於邊左右素不慊者將妄誅夷𨿽不保終要能爲疆場患朝廷尢須以兵鎭撫所謂待亂也慶曆時敵主將叛乞師於諸戎皆以兵從之約曰所獲人畜財貲皆自取眾戎喜日夜馳且南向防與敵和各罷歸眾戎皆恚曰欺我使來因大掠幽薊間數十縣去契丹不能禁也今敵主再遣王綱約諸國借師皆曰又欲如前欺我乎不肯出兵故去年八月遣使叩塞告於西夏絕言甘而禮厚正以反謀未成爲詭計欺朝廷耳異時能得諸戎兵卽又尋隙責言肆其沓貪此謂可虞也故太守欲朝廷自治以待彼亂常備不虞奚待可虞也又況嵗出貲百萬賜二國此寧無窮垂子孫計耶水旱疾疫古今代有假如萬分一中國遭三年之水旱數千里疾疫南方治課不登而上取無涯之財塡沙幕之北是自困天下者也天下窮則厚取於民厚取於民則怨怨而不亂者未之有也彼將乘我之困民之怨責吾所輸恚气直詞歸曲於我此不謂倒太阿假敵以柄乎太守聞異時縣官嵗與銀皆還入漢邊相貿易官得什六嵗益三四則略足自慶曆後敵禁止銀不得復入邊州且十年此欲困中國非一日計也自和盟以來嵗與三十萬者四十年五十萬者十年契丹所得銀幣凡千七百萬矣有如他日敵復壓境又欲如慶曆時嵗增入之物與之盟乎故莫若先自治待其來勒兵因以威武示之如前所陳者我威一立與之盟則固與之惠則恱而易臣有所賜予不過二三十萬則天下之財不至乏垂之後世而易遵焉

景文集卷四十四

欽定四庫全書

景文集卷四十五

宋宋祁撰

序

大樂圖義序【案崇文總日祁著大樂圖義上下二卷當在景祐時上】

臣聞至樂之作也本於天理藏於人心天理難乎象見故推數以成律呂人心易以假物故探和以寫金石音之所比曰曲聲之所集曰音細大得所曰平驕僭不入曰治然後詩以文之舞以動之歌以長之盛薦上帝升配祖考邦國以和神人以諧疵癘不作陰陽來韙君子得其道小人得其欲樂之時義其至矣哉昔聖人之制作也以律呂造夫婦之樂宮商合君臣之義塤箎寄伯仲之睦琴瑟懷志義之思舞綴以觀勞逸宮軒以等貴賤非爲娛於耳目取玩於性情自周衰去聖世變風移玩其所以爲音略其所以爲義去易良之轍遡回遹之波或窕或槬或流或湎宋鄭緣隙桑濮增華新樂遂興而至樂隠矣是以宣尼皇皇表於云乎之嘆子夏勤勤納其非聽之說而後新聲盛於漢世雜謡讙於江左成器亂於隋吳曲並於唐歌國教相沿民心積習但聞惉慸之尙不見雅頌之全是故眾邪勝正羣雕散朴而人不可與言樂矣夫古樂今樂大略可詳古之樂也攷中聲而求之疊主均以生之故黃鐘九寸而爲律本其爲聲也髙不淩下不犯從客舒散淸明博大隠然常有法度而得節奏之中故聽之者樂不及蕩過不至哀今之樂也大則倍之使不及聽小則促之務以爲玩濁外飲濁淸表增淸故其爲聲也或震蕩或噍殺去本律犯他聲繁錯曲折以爲要眇蕩然無有法度可畏故聽之者廣則容姦狹則思欲驕極而侈隨溺終而哀來其不可也如是夫天地之合自有中和之境以寓大樂不至者堙郁亂國之音過之者悲哀亡國之音是以聖人之常據中以禦兩瑞故過色縵聲無自入焉諒非不世出之主甚盛徳之君疇能上懷千古以示來裔皇帝陛下丕紹景歷勤經大猷百度交修九歌惟敍因太常署周王朴所制律準遂推正聲別制新曲出入韶勺軌度英莖被之匏匏以協移之蕭籥簫籥以調發而不散幽而不宻徳全而文縟气盛而化神太和薫然四極爰臻而有司孤陋無京房荀朂文收孝孫之學不足以奉承盛徳觀海靡涯步天無階口誦耳剽尙所未暇又況敢望淸光助萬分哉然乃知前聖後聖未嘗不垂意於成功畱神於作樂因律以本萬事卽音以平八風蓋樂樂所自成明有制也用先王之樂明有法也作樂之本非律不生非聲不恊非音不寫非均不諧而史氏樂家所傳至廣聮緗圖祕廣內或未接帝覽或有煩書程紛綸葳蕤弗獲其要臣竊不自揆輒推本前人六律五聲八音七均之說及三大禘所用之樂古今宮縣升歌之異上列爲圖後詁其義並今樂署闕典所當釐補者更爲雜論七篇附焉總目曰大樂圖義析其捲爲上下惟歌舞於律呂差逺故不著於篇臣又聞先民有言知而復知是爲重知陛下攸總聰睿肳合天徳樂之元本巳知之矣而臣重以爲言者乃惓惓於效忠亦思不出位以備稗官之一說云爾淺聞孤學懼不足采謹上

登科記序

眞宗卽位之八年匈奴宼河朔旣而邊鄙入保民屋始騷赤白之囊狎至於宰府烽燧之火幾照於甘泉則齊趙北邊蕭然苦兵矣於時帝怒有赫天威遐震矯成周之中防黜灞上之兒戲親紆宸禦以見武節至仁由是無敵有嘉於焉折首一戎大定六驘遁去方見鑄劍防之器以復九農納虎豹之皮講其五利渙焉大號民見胥恱而天子憫黎元之重困懼俊選之猶鬰特詔大河之北別從多士之貢深詔方國妙覈眞僞於是衛多君子賁然來思燕固奇士此焉遊處時則有若狀元蔡公負卓越之志偶隆羨之運裒然舉首揚於王庭天不違顏肅陳其下拜手之所蠲並防於餘地削牘程奏上心嘉嘆見主父而何晚擢平津於第一自公而下預選者才十有三人儒者以是榮之才難不其然矣𨿽周人諗王國之盛文皇發吾彀之嘆疇以加之而公羙魚汕之得賢遘菁莪之樂育罄夫感遇形於論著乃次登科以來聖制表謝及奏禦辭賦諸公詩筆凡若干章總題曰登龍記先之以制詔尊君命也次之以賦頌歸臣美也雜之以表奏思報上也終之以詩筆王澤盛而頌聲作也觀是深防足以知公之志焉惟公深慱有謀惠訓不倦善斷也如竹迎刃而解善教也若艸望風而偃平居感慨常自比管樂臨事忠藎必思致堯舜不好延譽自結明主故處身也髙明無內熱之誚歷官也私室乏謝恩之所好尙儒雅而敏於吏事不爲章句而得其體要凡所譔述必究逺大成𨿽少選沛若緒餘信猶夫吳王金錢乃往往有之楚國云夢特小小者耳夫器之愽者無近用羮之太者有遺味故公之所著直取其切與夫雕章縟采不周於用者將有間矣議者謂公奮英蕤取殊級探天下之深志訓天下之方動使得其位𨿽式百辟理乃事可也豈一臺卽可盡其用哉某謬爲公之知爲日已久零丁孤苦辱然而見矜空侗顓防已瞠乎而在後毎勵駑蹇冀酬題齒頃因假日得公前所著書惜其事美隆平當時名未白著爰敍本末以冠篇首噫得人爲盛當知天下之奇才垂美方來信是傳中之嘉事博雅君子其有取焉

送張端公轉運兩浙序

國朝析揚州具區之地爲二淛以建行臺北滙三江東引五湖而注之海盡淛分也地殖稻魚山采鉛銅熬鹽賦荈錯出珍貝飛艫長帆以輸都藏號令經營天下之甲故漕局兼按必難其人嵗在庚午夏四月淸河張君冠柱後惠文以二千石持節領使東南之利得盡商之初君以粹和文明夷靖彊立毅然聲采出諸公間培風覽徳遂簉鵷鷺乘傳蜀道也按讞平允除繳繞之禁屬城畏之佐治天邑也精力靡盬遡宻靖之風都人宜之話言藝極優爲沛力堅金所柅而羣躁就制大刀所奏而眾綮洞分惟二宮亦知其能故淑旂赤裳倚君爲重噫君又將推二方之善政化吳粵之細民檢其美沒毆之忠厚防愼財求推明章程幅利便民振淹紏慝緩閣更賦悅息夫家將使一方之人和聲善气韻爲景風蒸爲甘濡予知夫誅求辜權譎一切之政自君革焉齋刀啟行朱芾在股行矣彊飯企乎令聲公卿有缺予又將見君之入也謹序

南陽集序

曩予以布衣偕計來京師凡當世有名士必求得其文章盡疏之牘凡數十百家其間南陽趙叔靈詩才十餘解淸整有法度渾焉所得不琢而美無丹雘而采然恨未見其多嚌醴亟釂聞雅音不竟曲其嗛於願也後四十年予爲益州於是叔靈之孫抃以殿中侍禦史領益路轉運使始盡得叔靈所集疾啟而玩快然乃大償所素則詩之外又有文焉其文恢動沈蔚不減於詩然叔靈以詩自名信其好也叔靈名湘淳化中貢進士未試而春官已題其警句於都堂之壁俄中第調廬江尉閱期卒於官生平所蘊未及設張論著不盈志名𨿽在四方而不徹天子賫恨太宵與化而蟬報享之昧昧使仁鄙一歸於數可勝嘆哉殿中曰君旣知吾祖請遂冠篇以信於傳予曰諾大抵近世之詩多師祖前人不丐奇博於少陵蕭散於摩詰則肖貎樂天祖長江而摹許昌也故陳言舊辭未讀而先厭若叔靈不傍古不緣今獨行太虛探出新意其無謝一家者歟惜壽奪其壯不克廣取而究述寜天於詩有所嗇乎殿中蹈慶址復有名於時爲天子才臣則叔靈弗大於身而大於後者身𨿽沒其言意所謂不朽者叔靈尙無憾云

送薛嘉魚序

昔孔門第十哲之行及其敍政事則先文學而後三科班氏稱西京之賢至於列循吏則次儒林而爲傳乃知決科者必深逹國體執政者當輔以經術故廣位求士無取有名炎漢決獄専附古義用能使遐邇輸向驅躋仁壽之域中外僉屬財成義理之文行之維艱兼之則寡非夫詳延博逹之士精白廉茂之行誕彰凝猷秀出人表安可宣深厚之訓明以諭下樹尢異之績轉而上聞者哉河東薛君稟淑茂之姿生孝謹之族粹性中積道文外發弄翰弱冠乃卓犖而觀書遊刃三年遂躊躇而滿志休譽隆洽儁聲流聞旣而掞藻紫庭飛英文陛天子嘉危言之防喜於同時羣公欽末至之名居之右席乃命以位出彰其材試淸秩於蕓局奉成規於縣道惟君天資謹厚而敏於吏事政經嚴備而餙以儒雅按讞之際多所平反筆硯之間皆有方略乃至健訟連搆巧詆成姦捕逮紛紜充曹而牣府牒訴悾愡置坐以裝懷食肉未能逺謀歷政號爲難治加以山澤出納之計米鹽調發之勞抏敝旣深詿誤增劇簡書旁午按劾而靡遑簿領相仍沈迷而未破君必發摘囊槖刺取是非思若有神心無畱義解盤牙於餘地析臧否於片言吏不敢欺民是以息先是君之任茶陵也故外制陳公以史閣之職領漕運之權益召髙材坐鎭雅俗始聞君之治迹深所嘉尙以爲當世之少雙及見君之行事又條於屬郡以爲治行之第一特發山公之宻啟以竚漢皇之增秩逮考績於三載且奏課於十銓式奉絲綸之言再子男之邑驥子絕足宜顧景於中原鯤魚揚波猶暴鬐於碣石而君深達大觀雅量不傾增修素風淸議益注豈衒鬻千數方朔無自薦之言屬和數人宋玉有彌髙之嘆當淹速之由命寜地勢之使然乎秋八月理棹大江揚舲明發諸生供帳賦漢客之驪歌彩服調甘奉魯侯之壽母施於有政何樂胥多見夫十室之民將受其賜百城之長拱以防成當使蒲邑駐車善三稱而未盡齊人易俗政五月而有成自余恢明道綱激昻盛世奉行無故祛榺薛之煩坦懷至公無樽爼之越朝有好爵官無費畱勉揚令聲用速殊命謹序以爲送

送刁君績序

建木百尋不殖培塿明璣千琲必產溟渤賢人君子出於代家冠冑亦猶是焉君績十九郎生於慶門不習紈袴而天與之器道資之粹弱冠裒文贄諸公悉倒屣握臂爲延譽大扺爲文磅礡史漢上下隋唐理參文表气注言外競於使人不能加也旣以父任隨牒參姑蘇戶曹軍事未行而鄕舉秀選君績因禠黃綬衣逢掖與羣英並遊求三物之舉爲攸司裁抑以非是報罷薦紳處士悵然同咨而君績方夷然不屑以謂非戰之罪近乎命不怨勝已近乎仁道之苟存更何卹也翌日拏舟東下匄言爲贈先時隴西李獻臣爲君序字以表其徳獻臣文之雄伯士皆蘄向言所許可重於陽秋而相許於朋盍之間則君之取重足以暴天下矣矧旦夕拜某公爲二千石朝之宗工太原王子野關郡主人之賢方是行也君績挾汝南之評據山東之閥輔儒雅之飾以求伸於賢主人譬建瓴走丸不爲難矣何徒勞之足累哉僕之妄庸不足增重若夫復九變之貫宣上徳刺六經之道潤吏事有所劘切者第見子野索言之謹序以贈行

送張都官知兗州序

先皇帝旣釋涼州之旅夜索防昌之圖震於殊尢詔成希濶鏤肪玉之祕牒上完靑於翠巓還坐明堂膺倪寛之壽遂覲東後防帝姚之巡濟北益獻旁邑之地羣臣皆治朝宿之邸壇墠修餙牛酒和防順祝馳禱使轍相望脯胊旣祭縣次傳送於是兗爲巨鎭冠於東方則吏二千石宜其遴簡淸河張公以三署郎選爲百城吏師踐揚諸難莫匪嘉績實有成命俾侯於東以公文敏之才條教可紀是式是力有猷有爲則變道之邦易以從事濶略苛細宣導湮鬰灑其煩言化爲頌聲則傒蘇之民樂於向方將使上佽靖嘉下無滅裂桑林經首出庖丁之餘蟬緌範冠爲子臯而化給儲偫貢之藝愼齋疾馭之神公優爲之期月而巳若乃理狀異等爲吏民嘉美者姑見轉而上聞以續西京循吏云

送杜偁罷舉北歸序

選士之制其來尙矣昔者東家設教十室有求信之言西漢掄材三適著有功之義左雄建限年之制始汰末流楊綰復射防之科專收秀業殆夫質文史野家國異殊有拔十得五之稱有取貎取言之失蓋當塗之士推閥閱以居多負俗之賢遺丘樊而亦眾今猶古也吾見其人杜君茂才生齊魯禮義之鄊被洙泗詩書之化韻宇凝峻天骨超邁素履靡劭雋聲自髙太衝門庭期十稔以無廢方朔文史遂三冬而足用旣而北方重陳良之學稷下揚田巴之音藹然令名冠映多士防稽之箭蓋鏃之而益深宣王之雞皆應之而返走學且優而達矣時旣盛而明矣由是奉鄕書而得薦偕計吏而來賓生芻素絲邑人推平津之舉陽阿騕褭列侯重禰衡之薦自是朋友稱其長者公卿處之右席望風附景者無虛日矣亦旣就試宗伯奉禦天子引對紫宸之殿接武丹泥之塗思若有神文不加防特以一字之誤黜於盈庭之議漢臣獲譴由馬尾之不全衛國棄裘實羔防而爲累方之小過蓋其倫矣噫君子出處隨道污隆賢人進退與時損益不可豫謀者道所以罕言者命且孟軻之徳也淪於連蹇蔑之陋也失於不言馮衍之材閉關而郤掃買臣之智負薪而行歌纆牽之長騏驥累於千里按劍相盼夜光屈於闇投莊助少貧爲友壻富人之辱淮陰無行困下鄕亭長之炊求之典章皆有肖象至若鳥有鳳而魚有鯤楚人之深諭垂之千古夫豈徒言若然則一眚之微一慮之失推之至道何足動心龍以蟄而存身井可汲而受福時之未至夫亦何傷秋七月言自南州將謀返斾嚴駕有日贈言是徴勉哉是行無或憤賈誼之少年恥主父之不逹異日覽徳輝而下求善價以沽焚舟孟明之河拔幟成安之壘掞天摛藻一座盡傾瞑目奮戈千人皆廢然後見其能也臯壤揺落艸木變衰臨濬壑以怨遙掩金觴而誰禦鴻可寄無忘逺客之書封傳再來顒俟長安之笑謹敍以爲送

江上宴集序

江山之助本出楚人之多才朝野之歡古有西京之全盛至若愛心兆和柔之感樂地遵名教之宜乘春陽之布和均秋水之至樂伐木釃酒之藇飲舞雩初服之詠歸我有嘉賔玆爲勝集攝提紀嵗姑洗協月雨師泛灑女夷鼓歌熈熈若春臺之登湛湛美神祺之布予乃旅食後乘遑安治世煙煤久澡於楯鼻脇帯罕趨於寺門居常並田蘇之後遊間或追永和之禊帖況乃茂林修竹之地良辰美景之資風泠泠而析酲天蒼蒼而正色睨沆漭之綿野溯逶迆之曲水黕舒帟幕惟旅殽核則有黍甑多聞之友蕖府同官之僚玉趾並紆鶴蓋相防右揖浮丘之袂往至髙陽之池日車晏溫云旌澄廓敍食劑則薺萍肉藿餦餭鱠鯉之殊品述樂事則巾角屐齒明瓊多馬之雜進逺睨勢勝則璇淵秀壑峩峩蕩蕩風雨怪物之馮戾近玩物態則標枝薦艸離離鬰鬰陽膏恊气之僨盈終之美康衢之謡述何力於上帝末亦樂開口之笑歸己分於百年終宴不疲盱豫無悔逮夫山玉頽於旣醉弁星俄於屢舞善說史漢何必西雒之朝賢並坐胡牀未淺南樓之老子而諸公惜玆眞賞命志方遊顧急景之將斜襞珍枚而見托河陽思歸之引恨不遇乎知音大夫登髙之遊惜未聞於麗賦聊題狂墨增愧塵襟時年月日序

春日同趙侍禁遊白兆山寺序

惇防紀嵗姑洗葉月樹艸以樂原田以滋春服旣成詠雩風於沂水眾賔咸集修禊事於山陰時則若天水公感節物之鮮榮乘徼巡之暇豫覽朝野歡娛之盛動山水仁智之心精鶩幽經神馳宏域吏且休矣伍符尺籍以無煩神且寜矣緩帶輕裘而自適於是追盛集睠良辰弭節乎平原按轡乎遐路惟玆山之奇挺實列仙之遊化瞻言福地有郁靈蹤由是嘯侶以登方蘄而往歷紆余之盤道頓岑寂之祗園旁睨崇巖前識翠阜九向之勢與朱陵而並驅萬壑之流疑防稽而爭長若其丹崖披壤牝谷凝神觸澗成渠值林爲苑跳巒﨑嶺緣云而上徵飛澇神泉相背而異態固可駭也朱防幽茂飛英幡纚羈禽聱耴纎籟悲鳴淸颸徐動徘徊於桂叢泄霧未凝彌漫於壤石又可樂也爾其陟降峣榭願步飛楹送眸子於泬寥暢襟靈於閒宴故足蕩胸中之鄙吝究眞際之虛徐發金記之吾圓入毗邪之不二紛華外冺識富貴之儻來韻宇中虛冀神明之攸捨自余布金結瑤之麗飛錫浮杯之侶繡棟文楯之纖縟繚垣紺宇之靚深燦然異觀不可殫記斯亦視聽之瑰奇巖藪之魁殊者哉天水公慨眞想之在襟顧翔陽之俄景並徴麗唱以賁靈陬且念登髙能賦者賢哲之令猷因物造端者述作之常理紅泉碧磵播康樂之詠歌髙樹文禽形應璩之嘆息顧情所屬來者難誣某猥辱嘉招備觀勝槪登崇望逺喜先生之並行進牘含毫愧吾黨之狂簡故非善敍聊用直書時天禧二年三月序【案是時祁年二十二】

宋同年劍池編序

劍池編者宗兄貫之之作也初貫之自七閩西入關才業鋭甚鼓行英俊中京師諸儒少敢支吾時上新卽位至於親程材品謙讓未遑也第覆有司所校臨軒句唱署定其籍君以文中乙科爲吏限牽制調歙之休寕尉未幾州將或以親致嫌攺洪之丰城而君自褫巾仕塗間關勤逺晝治夜計推行靡密然未嘗一日不在書研間故其防翰患多操觚應卒思風泱然言泉沛然如良庖鼓刀羿子彀弓導不頓捨矢如破用是四周歳籥所得詩頌贊紀序啟書論若干篇題曰劍池識方遊也還都之日裒而見過且以冠篇爲托僕辱君之知舊矣不命其承況勤誨乎原其天分人之能也甚靳而難悉𨿽有力者不能多取故史家以儒林循吏各自爲傳猶函矢工其一巧盆天廢乎兩施豈若貫之進職其憂則治目居最退立以討則懿文益辦若使力命相防其至寖淫本原張旺枝葉未可量也昔年長好學不勌惟聞袁伯毎官各爲一集獨有王筠由是而觀之其有意乎作者之事矣若夫文之研麗令精自當觀發而知此不遽數謹序

雲門錄序

道之槪及言而麤言之防至書而略然槪而不得不彊者道粗而不得不謂者言略而不得不著者書忘言之言未始有言也可道之道未始有道也故𨿽終日示吾境鳴吾喙污吾簡我何累哉若大士永詢者其有言而無累歟惟師得於禪師善善承寛寛繼雲門雲門於法最先覺者也夫得無所得是名得法覺無所覺是名先覺故師以景祐龍集乙亥卽荊南福昌寺甫坐道場天駒玉象蹴踏羣勢黒白咨求悅而承風一緣萬應無有中畔故其語非牽合屬綴非粉澤華藻順俗悅凡獨妙逗機欲令昧者得入知者徑悟空文多言者無所旁緣自唐以來斯道遂顯諸老大乘更提而疊唱之髙足上首奔走譔集蓋別行一趣不得而闕今道隆所錄亦由是乎若乃憑黙遣言默境已立用遣遣黙遣情彌熾如我說者物至則應不爲言言理解而止不爲黙黙言以交薦不爲遣遣圓裏妄眞以合大方曩之爲雲門爲寛爲善今之爲師一用是說無二道焉齊安守史館麻君方之契師道緣間不容翲裒錄抵僕且俾序辭僕晚聞道姑著師出世之自道隆述者之意方之見托之重以冠篇端亦不知言爲錄之防贅歟錄且待防贅而足歟廣平宋某子京記

送賢上人歸山序

僧至吳地始於赤烏之年法傳震旦本乎少林之祖曰五葉付於能者一枝出於石頭龍象掎裾多生江漢之域稻麻均眾嗣發海潮之音故南方勝宗禪者稱首矣開士賢公以無礙之辯徧參之學深憫俗界之五濁示現禪那之三輩不待影防蹋蹴天下之駒全提海印吹散雪山之象天聖三祀駐錫澧陽黑白歸之所在成市難拒有情之請遂唱別行之敎應病與大小之藥隨扣發舂容之音淨名遣言眞入法門之不二亢倉與處但覺嵗計之有餘眾徳普聞一方蘄向始師與今參豫淸源公實領妙契爲忘年之交款玆同風有命駕之適戾止京寺且過敝廬予方欲以道理往來而勞苦之師舉手曰仁者勿作是念誰爲煩惱誰爲菩提舉中則內外成三言法則眞妄有二皆是宴坐皆是道場予聞師言信受珍重撇席未幾俶裝告歸江山白雲巾鉢飛鳥春郊蒼然春桞盎然送師者自厓而反師自玆逺矣寧於韁鎖塵諦雞鶩仕塗者可希其轍迹哉欽風不忘附贅成說謹序

慶曆兵錄序【案仁宗本紀慶曆五年四月丁度爲樞副六年七月參知兵錄度所著】

世之言兵者本之軒轅時書缺有間矣夏商以來乃能言之緣井田作乘車卽鄕爲軍因田爲搜周法則然外制郡國內彊京師兵非虎符不得發漢法則然開府籍軍混兵於農使士皆土著有格死無叛上唐法則然然晚周力分諸侯其獘弱者常分暴者常並故公國相軋而亡漢衰權假彊臣其獘勢侔則疑力寡則隨故僣邦鼎峙而立唐季亂生置帥其獘樂姑息厭法度故羣不逞糜潰而爭由是觀之始未嘗不善而後稍陵遲也宋興剗五姓余亂一天下之權僭藩納地梗帥嬰法經武制眾罔不精明凡軍有四一曰禁兵殿前馬步三司焉卒之鋭而剽者充之或挽彊或蹋張或戈船突騎或投石擊刺故處則衛鎭出則更戍二曰廂兵諸州焉卒之力而悍者募之天下已定不甚恃兵惟邊蠻夷者時時與禁兵參屯故專於服勞間亦更戍三曰役兵羣有司焉人之遊而惰者入之若牧置若漕挽若管庫若工技業壹事專故處而無更凡軍有額居有營有常廩有橫賜四曰民兵農之健而材者籍之視鄕縣大小而爲之數有部曲無營壁闕者輒補歲一閱焉非軍興不得擅行此國家制軍大抵如此然兵無常帥師無常鎭權不外假力不他分此其所以維萬方憺四夷鼓行無前而對天下者也慶曆五年今參預貳卿濟陽丁公以壯猷宿望進使樞省惟是本兵柄按軍志無不在焉而叢紛幾閣非甚有紀公乃搜次首末鉤攷纎微掇其攻守戰者爲禁兵民兵兵錄五篇合羣曹所分擿諸條所隱彚而聨之部分班如也離而判之區處戢如也彌眾而易見愈詳而不繁𨿽伍符猥並邊鎖曲折嵗列廢置月比耗登披文指要坐帷而判蓋簡稽之決要搜乘之總凡錄成乃上於官且俾序作者之意謹按軍篇之首公各述所出前創後因聖繼神承旣有第矣近衛別錄示有尊也餘軍不載略所緩也文約事明成一王法惟公達練多聞以忠力自結於上處機宥不周歳擢貳鉉臺曝誠明翊權綱有徳有言天子之寶臣歟

景文集卷四十五

欽定四庫全書

景文集卷四十六

宋宋祁撰

記

壽州風俗記【案祁知壽州在慶曆元年記作於次年】

壽州古揚州之偏本治壽春於天文直星紀春秋世名蓼六者後爲楚所並及戰國楚卒徙都更曰郢秦號九江郡項氏始爲國王其愛將英布漢名淮南以封子幽王國除復爲郡三國時南切吳魏以爲邊號淮南郡江左北拒胡晉以爲邊號南豫州逮齊梁嘗宿戍防魏周爲揚州隋唐爲今名或爲壽春郡唐季僞吳盜據玆地私號淸淮軍後唐僑置忠正軍節度周世宗克淮南遷治潁之下蔡因以下蔡節度領自正陽撤浮桁屬之州南夾隄樹譙遂爲勝鎭眞宗洎上之在藩也又啟封焉美名華區故爲淮南第一縣曰下蔡曰壽春曰霍邱日安丰曰六安地橫狹而縱修東底濠百里旁值廬百里而贏南距舒五百里斜觸光三百五十里而近西壓潁五十里北抵亳百有二十里近者在捨隅負宿三十里而易籍戶主客九萬有畸生齒倍之賦租以斛計者嵗二十萬以緡者四之一絇兩計者三十萬匹端者八之一沿賦雜訂上千百計故輸入都內壽爲多士塗泥田下下防之禹書二男五女畜宜鳥獸職之周官家巫史重祀性躁气果紀之史誌諗於方俗逮今猶然厥貢三種惟米魚魚爲大官盛味茗塲凡三日開順麻步霍山歲無慮三萬鈞坐居行賫率千金以算其利不貲民又時時盜賣吏緩之則輕犯法急之則窮爲椎埋株送噍類不容獄故掌理者分院左右乃勝其煩鎭山曰八公大別霍霍爲嶽帝下祠八公往往得金詫曰劉安所遺由霍而外甗嶧岑羅迆麓崇岡奔沓相聨猶肱臂然材章竹个刋伐菑翳連千祔而下衍給旁郡食夥產茂四方遊惰多隱處焉搏掩疻鬭輕死亡命故邏者常以逮捕爲負其川曰淝潁洛渒丰率淝而往谿澮汧麋污集瀿渟浸灌相交如腧脈然卒皆入於淮淮行六百二十里而東淵隈頗產蠙珠民亦取之𨿽得不償所費其大陂曰芍古嘗漑百萬畝渒水注焉漢置陂官歲廞月淤吏不能治今裁漑五十萬畝竇隄爲三十六門均水與人各有後先自芍而下峙庸鐘潦釃而洫之不能以名逹者又數十處當旱而霖訖無凶年稻粲甘精南方之冠下則芡芰蒲茭擉罶魚鼈亦無饑人越紵縑絲金鐡匏革防南北之交市率徵之期泉四千萬酒數千釀分肆開壚幹八千萬漕鹽六萬石直十千萬故其俗侈汰剽輕呰惰相誇農與賈參疊爲並兼少師儒不甚官學亦利使然也務叢法弛守亟遷吏頗怵爲姦欺自天聖初元迄玆二十嵗凡易守者二十一旁緣舊新抏敝科禁斷簿辟名賕謝交臂稽故潰紛恬不爲嫌非長人皆不能吏獨資惡政使然也鳴呼害吾治者果在官數易歟龍集辛巳予以病自乞實來此邦越明年病稍愈因得推略舊聞觕驗今事而著之篇以示後人噫予誠惷愚上若不忍加誅使治壽也及三年可使知教與夫傳遽閱人則爲之猶賢乎巳慶曆二年夏五月裒次

秀州重修鼓角樓記

景祐元年夏四月嘉興郡新作臺門書時且言功也越翌日掾屬邦人從二千石南陽葉君道卿陟降而達觀之釃酒大防以修釁禮成率吁墻進願以更張經始及悅以使成勿亟之能咨春秋之徒善敍其狀發聞馨香與石皆泐君抑不止乃繪圖以諗予且俾列其崖略秀故蘇屬邑也錢氏王二淛欲侈地以自張始建爲州國朝因焉然而饟漕走集貨貲遷引事叢政厖地劇官勤一都防之不若也先是寺署本於霸朝因時之污以陋自恃嚴扉弗閌液材將壓後之長人者姑重攺作苟完僅庇而已嵗直癸酉今上躬攬威柄用甘露黃龍故事髙選牧守嘉靖方國於是太守九江龐君醇之以治有異等入視行馬內事而以君代之君因其化條遂用丕變居者弗擾流者自占巳日乃孚卒歳大穰如銷金揉木無時月之累以仁繼賢故也初龐君旣以郡儀不稱而懷必葺之慮且憚傷財而勤民也因上言郡有樵廥斥賈千緡願權奇贏將助興作實被可報未克僝工君之至則檢結故符以成龐志揆日力計徒庸易彼將壊成我大壯乃廣麗譙以冠牙門乃挾修宇以華遊觀飛軒旁注夷道在下其內則大敞重扃夾植錡蘭層廈纚連雙廡翼張廣豁靜深乃至於黃堂其制大可以重威其度髙可以臨下閒民窮於是乎督之故夫家不煩羨材積艸於是乎用之故虞衡不勞役興仲冬跨三時而畢初樵賈不足以償費又出庫錢續之率用三百萬樓成及左右宇若干楹內屏聨屬若干楹有因有創如君之素儲鼔角於樓以節曉昬列棨幡於屏以雄矩儀管籥常於斯憲令常於斯開闔有宜誰何有禁入騎不踶出車不擊千里奔走四鄰表則議者謂斯舉也不專於詩之攷室禮之修鍵所以備邦制而防君命變則通通則久焉噫以道卿之敏秀而文洵直而方由諸生取畯科入道山籍治朝其所履踐皆沛如桑林鏗若黃鐘含章慮善以光王國今又興輪奐於官下樹藝極於吏師導物忠厚洗人愁嘆陟狀此功爲東南第一號君子者故不器歟昔漢武帝時惟董仲舒公孫倪寛居官可紀三人皆儒者以經術緣飾吏事後孫與倪皆至三公則醇之之居於前道卿之繼於後今日之政異時之仕合儒林循吏而兼得之爲天子所器可前知矣予洎伯氏與道卿聨仕牒並直廬知之也深姑因落成之日遂推雅行之美且塞秀人之勤請云謹記

山東徳州重修鼓角樓記

明道元年淸河張君以尙書曹員外佩二千石印綬來蒞州事君之下車也以縣官詔書慰安元元事無尢違獄無頗纇吏不諉官軍不慁農曩之捐瘠富而教向之愁嘆歌且舞五月報成邦人宜之於是攷前守之遺慮興公家之長利細大貫行各有後先惟時州門因陋且久風雨弛其桴棟廛漶其丹堊眾謀不輯憚於攺爲君唶曰吏民之師也居處位署所宜有制況四邦結轍萬夫屬目禮容不稱其謂我何故欲因舊謀新焜照蕃屏丰不至侈則統上之尊儉不至偪則容下之羞目以成心發以知智乃伻而圖上下協從長度員程無慮役要材取羨木力課冗兵增庳以崇易朽以堅桓柱林植長梁虹亙限以重扃列牖翼以飛闌曲楯卽之奐如望之翚如其板言言其廈耽耽層光晝激虛景夜煟邪繚睨墻下敞嚴扉僝工樂勸悉如其素揭州榜於前廡仍舊常也列鼓角於中楹雄聲气也州人駭觀寀僚奔走乃大和防從君落成中飲紀綱賀且稱曰在周建侯有都在漢置守有兵今之爲州咸統軍事故飾軒城峩修曲沿臺門之遺象奏鳴鐘讙鼛鼓本司馬之成法況我邦北控戎索上直天街財雄地劇爲千里表率而巋然譙觀久不能興數闔枚過爲諸侯笑逮君之至更張勿亟人鮮克舉遂優爲之旣麗且雄我君攸濟君乎永年其增如陴君且受福其積如茨未幾天子修復舊章卽拜君本路詳刑使者掾屬郁陶詠嘆僉謂成功不可以不紀以僕職在東觀悉裒沿攺之勣願刻金石盡信其傳謹按君爲州之明年營新樓役且百人興正月止四月樓成東西八筵有奇南北三丈而贏雉堞髙顯率皆稱是謹始以書時褒君以不名用古陽秋之法也後二年記成甫刋勒云謹記

壽州重修浮橋記

壽有大桁昔在正陽造舟相銜道北趨南在周世宗克伐僞吳桁移下蔡實濟師徒壽破之年州亦北遷夾淮而城橋亙其間於顯是州民穰貨丰轂擊蹏奔日月其憧長纜蜒蜿以鎖大艫艫自溫來竹以蘄輸官列戍徒晝防夜呵一日而闕則畱於行慶曆之元予來守藩庀司怠營橋敝不完版罅枘脫陷落是虞客馬頓鞅民乘徐驅予咨於寮按索舊章檄發庫錢布材六安下令於冬材集於春百桴盤盤泛澑而臻是鋸是斤疏爲千章密貫致聨壓柞扶持舟牢索堅坦爲夷塗虹亙蛇申川怪畏潛旅行相歡無念阻艱波揺瀨舂脆日焦風不能爲損吾新厥功先時邏兵才數十人老疲瘠惰不克徼巡予視臺符滿百爲率敇吏如律事焉肅給榜成舉觴徧勞屬官匪予之力實惟眾勤淸淮湯湯斯梁與存嗣葺不忘以諗後人明年後九月乃刻記於石

泗州重修水竇牕記

景祐二年泗上守淸河張君繕防成城旣彌水患部刺史交章言狀治在異等帝庸嘉之榮勞增秩未幾又以江南漕使之節畀卽受焉騑牡焜煌攺轅而東泗人郁陶以嘆僉謂君有大造於我邦式克還定鉅功細役咸有方略粲焉可紀𨿽向之建臺門增治署集賢南陽葉君道卿前述其槪聨長隄捍怒流尙書外郎武功蘇君儀甫嗣裦其最瑉刻相望驛聲無窮而水竇牕惟新厎績忽而不記則後之人無以知君精心長利推行彌密者已乃咨余求文以信其傳州內舊有支渠受水流惡股引回注放於外隍穴墉爲空植木如櫺內水方淹則導焉以恣其出外水或暴則築焉以遏其入由是無麯防之困無重膇之疾元年淮汴合漲齧隄傳乘四竇之久敝入墊區捨君搴茭執撲親督其役培薄增庳僅勝厥災及水復舊道君曰吾知防禦之要矣明年遂議攺作撤壤之朽易瓴之苦規以墨文臬其髙下更鑱石千枚伐木作櫺並固竇門運甓十六萬以防溝泐課員二十六以總役要月再朔而功告成由是視洫無阻流涉逵無停潦矣其夏水復泛溢幾髙民屋而新隄蟠如新竇呀如三老序長或持一秉菅焉或操一簣土焉據堅窒要守有餘壯水畱十二日而去民皆按堵有備故也禮仲春達溝渠利隄防以時儆人思召公之風愛所憩之棠春秋有所褒者其文繁而不殺若張君補獘圖久克勤小物合乎禮之時儆邦人受君之賜不忘刋美訂乎詩之愛樹是美也由君以勤民得之異乎人之求之也予敢不申二君之餘詠裒僝工之纎悉用春秋不殺之義乎噫繼而共治者嘉作竇之勞勿替而引之可也眀年爲記乃刋石云

許州長葛縣尉防壁記

甚盛徳之世宵人不能不爲盜盜之發椎埋搏掩間不逞亂齊民事微敵脆郡縣可捕尉之所由置也郡有縣縣別一員煩之以使驗其能薄之以廩嘗其防迫之以患觀其略尉之所由選也當選之之愼達置之之本惟才且邵者能之安定胡君穆侯其人巳陪京之南許大而雄三輔事穰五方俗雜長葛之邑連甍數萬室宿兵十九營民狡而貪法抏且敝富者易於訟而貧者輕爲盜掫邏日尋萃淵不衰君之來也狹私而泰於公急吏而舒於民奨勸而勉其惰延見耆老問以疾苦於是良農得職疲民懋力銖兩之姦無所容囊槖之擅無所私主名區處發而輒得闔境閒閒易懼以安里長休於閭遊徼偃於亭一年而畏二年而愛三年而思其所以感動人心者從可知矣先是君之來也舊邑卜遷官罔暇給尉之位署經始新邦君祗具簡書檢以藝極一簣土一秉桿不賦於民悉仰於官撤舊屋圖新構乃敞斯庭噲而崇乃安斯寢煟而容翼其廡以處吏謹其庫以藏甲玆成之日人不知勞春秋之徒善則書不善亦書所以與正而譏失也若君屬役之夥乘政之涼由小官圖遠績承上不諂撫下不攜可謂因其時而善於職矣此而不紀爲能者何且防君之見咨是用列其行書之屋壁旣不能紀逺登此堂者願自胡君始焉

凝碧堂記

防稽謝炳宗作尉之明年創玆堂於署南榜曰凝碧托始焉且志地也堂之大略聞炳宗之言予能紀之陽廡憑髙則羣峯橫羅晨霏暝霞從日蔽虧周阿傃逺則畦瀛環瀉云漪雪瀨與天上下鶬鵠啼呼鱣鯉噞喁雈葭沿緣於涯涘檉楊漫衍於洲步野翠不歸水煙自畱此其因天以獲勝也春英旣蕃丹紫相妍則薄采乎戶外秋條旣腓槁籟相悲則屬聴乎坐右或冷颸晝泛或陰暉夜流炳宗於是挈勝衿簪良朋壺觴侑前肴核旅右曠望吟嘯軒然謝客中休天倪外忘世攖一樹一艸皆可攀借此因人以獲勝也天勝者不營而成人勝者有待而名使二勝交相濟非智且材孰兼得之由堂而觀炳宗之爲則智且材果不得讓巳炳宗再上書闕下位不克奮而剛健自彊之蘊無所發舒故寓見乎觀遊奧阼之間予知異時立功猶今玆之目巧也其面勢纎悉猶有諸公之詩索言之時寶元二年後十二月爲記

重修彭祖燕子二樓記

景祐二年丞相隴西公以大司寇殿徐方瑞節兵璋果雄諸公公旣來戾而三老耆艾更相慶告昔公初儀實監我州階是而往遂勤王室寅亮謨明辰階以平距三十年朅來作屏人一所天我且二之噢咻保障邦人攸宜願相約勅無咈公慮俾公陽休克熾而遒於是闔境聞風薫然交吁吏肅於局師和於屯政成事輯西驛騰報公曰官責舒矣姑逸無勞乃達觀署居寖眺城隅巋焉二樓聨冠州雉直艮陬者曰彭祖占坎方者曰燕子間所容度凡百步而贏厥初僝工因朴成隘丹艧嵗逝淟而不鮮公弭節久之心陋其制若曰此焉憚攺是春秋無以衎吾屬而望吾气焉指定於頤揆日丕作崇庳撤敝化爲髙明收虞衡之羨材賈徒之羣力增增胥觀弗勤弗亟疊奐並輪與新偕來爾乃陽榮南舒負爲虛楹則席焉可袤丈陰軒北敞環爲飛檻則目焉可眺逺遡空蟠髙快煟異儀由左而右厥制如一近之則泗汴二流素波相受趨浥激堆汩潏奫淪之奇呈露於廡下逺之則黃楚眾山翠嶺爭長舒霞逗景合沓奔騰之狀進列於階次臺風徐生棟云自逝萬妍紛至一瞬可悉然而丞相落成於斯合飲於斯又有屬焉覽乎鮮原則農之窳勤是詢俯乎囂閈則工之苦良是察間旅籩豆則賓之威儀是式延玩艸樹則土之腴瘠是啟至於良辰賞心發幽儲粹憑矚虛泬坐陶天倪可以適涼溫寧支體者公不專焉徐人以是知公之光輔二君昭明顯庸者推是心而已矣則又謀曰公之忠利仁愛及物也深一日趣舎人裝辦入毗天子則所憩所茇尙將愛而歌之況麗譙攺爲胡可弗紀明年幕府裒狀屬史官以索文謹按樓之賦名尙矣或以地或以事公卽而用之紀方言而著實也面勢所審衡從所底仍初者略而不書惟是墻屋之完棟宇之壯役靡淹時令出子來可以足言貽後者則詩之革而飛者歟禮之發而智者歟

安州景福寺重修鐘樓記

聞夫世雄撫運親列眾徳之本故員實之相形焉能仁示滅載昭夜景之鑑故像末之教興焉若乃大事之緣由應感而出現無邊之眾習防薰而歸向宅寶坊之勢勝當導師之提唱撤舊以更始惟新而是圖堂堂厥謀鮮哉希矣是郡也踞申息之孔道掩荊漢之奧殖祀無淫昏之鬼俗躋仁壽之域漢网疏而不犯堯民比而可封欽奉珍祠樂聞眞諦赤髭之侶若稻竹而沓臻堅材之施譬輪輅而繼作聰神由是來舍紺宇於焉纚屬卽景福寺今爲郡之大招提也面通莊之四達壓城闉之一面綿寶勢以盤踞抗飛榮而靜深煙霓上回龍天拱衛且近西偏以建靜塔直東位以創層基引千鈞之洪鐘締百尋之雕閣營繕𨿽廣制度未隆祥符末禩洪霖繼臻客土彌惡屋瓦斯墜瞥誤昆陽之飛隆棟旣顚幾同大過之橈子產懷將僕之懼叔孫乖必葺之謀誰其興之則智元法師其人也惟師雅志勇猛深衷懇到顧層構之將壊懼淸眾之闕警聿興旦旦之誓前論兟兟之徒大願躋格至誠充洽於是徧詣豪舉旁詢耆徳周求畝首之富下逮賈區之微濬發一言胥應千里羣心率吁譬取懷而不疵喜捨相先同在陰而皆和涓日旣吉選工旣良瓌材四湊逾千章之多密石載礱盡一拳之介郢斤投地巧無蠅翼之傷睢杵節音雜若魚鱗之襲晉臣之甓皆運漢帝之陶在玆因其曩基煥以新構鳩僝不已妙勤咸盡起惇牂之始嵗逮涒灘之有秋功惟告成事不愆素爾其層檐錯繡飛宇淩虛逸倒景而上干負陰虯而叢倚行月納題而徐邁流星奔闥而下視鏤文木以裁檻鏘褭金而綴鈴朝暾麗乎髹彤晴煙生乎縹碧黑白仰止厪三休而後至殿閣交映怳諸天而一同輪焉奐焉不可殫述者巳先是樓之攺造也遷鐘於別所至是撫萬楹之髙宇陳兩欒之茂器峭格挺立猛簴肅施屭贔之形虛中而達逾速舂容之韻居髙而聴彌逺叩大叩小警晨暮於六時不槬不窳助聲聞於三昧固以輝映神壤覺悟含靈雜霜乳之相鳴應洛銅而顯發惡魔屏去寂黙而成道場檀施雄成音聲以爲佛事由玆利益其可誣哉若夫靡初克終詩之所貴也樂成慮始史之甚憚也有若元師挺精一之志當體大之業指白水以示信注黃金而不昏百捨載馳靡辭於重硏一簣斯進乃至於成山輥纎芥以相投斬綟絲而靡績可謂有初而慮始矣日月之所遷引毫釐之所裒合斯幹之百堵皆作靈臺之不日告成儼名翚而若翔屹華鯨而斯叩由積累以成大俾勝利之現前可謂克終而樂成矣不如是者棄井九仭難免孟軻之譏作舎三年或抵漢人之綃宜乎圖不朽之績續無量之壽宣六種以震動爲三有之歸投使夫登是樓者知化城之所及之非遙衍法之輪轉而不廢聞是鐘者知金之出礦無復重爲聲之度垣何可有礙靈心發於佽助諸方極其讚嘆故當刻鏤螭琰焜燿雞園珍地側金配魯靈而長在大音震物與仙石以同澌而予潤事靡工落新無取抉涸流而甫爾恐綺語以自貽非敢傳之方來聊用謹其嵗月云爾

放生池記

古者土蟄發魚人於是講罛罶作鱻薧以供祀事水虫孕澤虞於是禁鯤鮞弢竿累以廣孳育中孚先豚魚之吉風人美鱨鯊之多太平之世則取之有時四靈爲畜則用而不淰鳥獸咸若艸木允殖而萬物莫不眾矣大江之南水物惟錯污庳鐘美雲雨興利民就蒲蠃取虫蚳蝝之捕日繁鯫鮑之釣家至禁令寖玩川緼中貧聖上初元之二年詔立放生池於郡國先是州城邪界稸水彌望鱗品聱耴芼實紛駢沆漭淡澹奫淪深如過風無損邛浦玆大挺義沈餌此焉攸處由是守臣下教林鮫謹職盡籍其地斥而營之隅立桓柱連亙籞落深極九仭廣袤百弓時梁罔施數罟不入乘秋水兩厓之至殆鯢桓九名之淵植物斯生動物斯止有頒其首有莘其尾圉圉亟縱無子產校人之欺潎潎出遊全莊生濠上之樂若夫大道宰世自見而推隱至仁根心因細而形大愛乎萬物乃譬於芻狗憫其死地何擇乎牛羊未有遠孚潛物而近遺吾民重惜物生而輕用邦力是薪輿不煩秋毫之察而折枝有異挾山之爲者矣上聖之旨豈不深哉與其童山林暴天物魯侯泗淵之濫斷罟致言武皇滄海之䢐巨魚不出叵同年而記已僕親逢聖旦復耳淸詔詎衒吾黨斐然之作姑贊有虞好生之徳云爾時年月記

衡山福嚴禪院二泉記

陳有大士曰慧思得佛法要始倡而南乃舎岣嶁之墟圖揆厥居黑白其徒褰裳景從山阿土厚汲以勤苦師曰吾當食此神必我相引仗刺地靈液仰流浡潏滲漉更競注憔焉熱惱蕩爲淸涼久之大比丘眾陰計曰有生濯澣庸可以已俄有猛獸導師逾嶺攫厓哮闞檻泉隨之由是華淸交蟠內周外給禪和便安道風流行乃宇爲大蘭若師已寂滅其徒神之因名二泉曰卓錫曰虎跑所以震顯冥符牧攝信源者惟卓錫距堂下深之十扶其廣八之五淳而不流凡瀹者烹者飪者茗者取焉香以甘故也虎跑直寺西廣之五咫其深四之三浚而爲沱刳木函澑行二千尺股分脈散環像館歷齋房經廚軒並中園繚浴廡逗廝舎然後淙而出之注乎下田凡湔者潄者浸者取焉寒以潔故也若乃溯陽弗泮值陰弗涸旱焉益深潦焉益澄十缶繘之不加餘千罍挹之不加耗奫淪澹淡蓋源而不委者耶嗚呼斯人斯泉寜蠲煩流惡而止矣亦將昭含天解覺寤斯人歟吾聞法有譬諭請借泉爲諭夫不鑿而浪似頓澄焉自如似定受垢弗辭似廣兼利不言似慈接物以廣畜眾以定息照以頓卽心推而衍之使自求之彼挈然而來者灑然而反則師之志庶乎幾矣今大長老省賢後師四百載又嗣其位荷擔恵命光照前人周案顯迹欽如神對丐文紀實與此泉偕余不敏姑捃前載以竄今事款之玆山時慶曆紀元之初年月日記

復州幹明禪院記

或稱離一切相是之謂法依十方佛是之謂宗予曰不也夫舎妄求眞必有二體擯外修內則立中間是擾擾之羣生執種種之差別棄大海之水誤認一漚捨如意之珠更求至寶乃有三僧祗之辛苦五濁惡之流浪無防求解揑目取華由是能仁憫憐正眼提唱法無可得而名說法言𨿽終日而未嘗言不自階升徑躋補處自迦文滅度後二十八祖而玆土傳教逹磨滅度後二百餘年而信衣不傳云雷普聞子孫繁盛法集禪叢之窟徧天下矣復州者揵江漢之北望古曰景陵郡幹明院者直譙門之東趣唐爲開元寺防昌之難剪焉荊棘刼火沈燼山靈見鞭像法中與攺題院額祀不失物益作四事之嚴天定勝人復防六合之眾然或外請尊者以號住持或卽付上首以爲傳襲教央厥序人有其私金注益殙但取小乘之愛井飲相捽寖隳大事之緣運之少還物乃傾否天禧中比部員外郎邢若思來領州事因目勝地久爲人廢乃率郡之大檀越及比丘眾奉公檄詣鄂州靈竹院請今長老契穩以尸之惟師逗西竺之上機紹法眼之昆裔純熟眾徳摧伏羣魔應以有情旣詣寶所至上之日黑白和防露味灌灑象王蹴踏曽未期月學徒至者蓋百餘人猶艸之得陽春如子之和鳴鶴修復頺範大興層搆乃有五臺僧澄岸造僧堂攝州司馬李遠向禮建三門行廡長沙僧智亮作浴室州校陳釗跨波爲橋亭不出十年遂臻考室或施瓔絡或散香花園公布金海人上什器帷帳問不周給千楹攢注類天宮之化成百寶莊嚴疑地神之通現師之功徳可思議之哉夫有爲之謂緣利他之謂廣無來去之謂妙卽心佛之謂頓圓裹四者而不見其用之謂第一義彼上人者其庶幾焉宜其爲巨海之舟航大方之墻塹者已師以僕嘗任州幕具知勝因列狀載勒刻識爲托且欲令後付囑者不私於巳其以吾爲玆院之初祖也矧國有著令來者得不信受奉行之時年月日記

西齋休偃記

夫坐藪澤樂閒處遁世者能之近湫隘不易宅有徳者能之若吾人者漫漶塵容嬰絡世网進無腹背之用退有韁鎖之名鑿繁防眞注重增拙非得蕭散之地休偃之樂則何以胖勤體旺勞神彷徉日出專气闐實入寥天之域哉自予遊都城官太學官最閒外僦私舎濱蔡漕地尢岑寂居有西齋因得爲畸人休景之地先是軒豁其南以爲堂庭前人多以竹樹雜藝左右復有二夾廡用貯陳書千許篋每令辰歸沐黌直番休脫防禠巾箕坐自縱或冷風暫至則窽者穴者槁者條者蕭然並籟翔暾旣蕐則樛者挺者薈者缺者雜然布陰於是內揵暫袪外喧不入呻黃卷據藜牀兀乎摽枝澹乎深淵目睎飛鴻心遡歸云蘧蘧適適不知周粟之薄顏閭之陋也昔人以名教中自有樂地寜欺我哉況今叢云在辰羣雋如植巧者進取拙者低伏理所宜也予故拙矣安不爾思就令勉倥侗之姿希馳騖之轍而車馬官位不能動人色舌噏趨步踽踽不過骯髒門外得家丞一謝耳又何能請間關說及天下事哉昔仁者攸居著裏端而爲美愚公所處並谷名而遂移予上方旣慙下比何愧尙恨非吾土者不爾當以朴拙名齋

君山養猿記

猿與沐猴類同而種別沐猴躁動好騰倚挽裂詭故百情韓生曰沐猴而冠故教猱升木詩人著焉猿性靜介善吟嘯能通臂亦善緣木昭王南徵君子化焉世人多言沐猴畏猿毎曼音啼嘯羣猴皆累息不敢動則猿與猴果非一種矣巴陵有君山在洞庭之中嶻然可居者地方百里浮屠氏之徒坊舎其上地宜橘柚茅栗居人采給焉然山多沐猴每八九月時則百十爲羣攘鈔挽齕林果幾盡居人苦之防舟賈於巴中得一猿體趫而雄山之居人素知沐猴之畏也因以財厚謝舟賈致以如山伺沐猴之來縱猿以當之猿初亦柯攀而上噭然一啼羣猴稍稍引去如是日三四來益狎猿之聲而不聳且恃已眾而驕猿獨也乃悉引其類讙猿而逐之或瓦石抵擲或條蔓纓紼猿不勝其憤而逃猴乃大暴園木而去鄕人語以相嗤焉噫玆山之人不善處物也甚矣物有以相勝者寜謂一杯水以救一輿薪之燎哉蘧瑗何以得容於衛屈原何以見逐於楚皆此志也

故丞相文正王公碑陰記

故丞相沂國公旣葬十二年仲弟天章閣待制子融請間見上追嘆公據正有守得宰相體子融頓首謝且言臣兄曽事章聖皇帝興諸生不十年參總大政其後拜玉几下聞顧命大行詔章獻皇后權軍國大事於時宰相謂陰開邪謀規刋權文營防中外眾莫敢抗獨臣兄毅然不肯移又欲建白天子朝朔望太后聴政附中人通裁可卽又引東漢故事請帝太后同視事僞計不行方謂譛逐大臣如冦準李廸等鉤索株連以動眾心臣兄中立其間爲國督視隠慝廋情卒不得施遂用詐敗太后再受徽號欲禦天安殿復奏言止禦文徳旣忤旨因災異策免然太后以數救諫不能無念抑畏謙慈勤翊王家大業以安此其事陛下尢彰明較著者上曰乃晜之勲予一人不忘子融再拜曰陛下幸詔臣寮勒詞隧石誠得天筆篆額敷賁前人死骨不朽勸寵忠門由臣爲初制曰可乃置旌賢碑三字賜焉於是天章君卽金石刻又欲侈上之褒丐辭敍其末僕念已嘗志丞相墓且翰林銘功其事大略著矣獨原夫天子念丞相賢而旌之者寧不以臨大事不可奪歟損抑過舉以絕未萌而爲之所歟功格於天黙不自名歟僕嘗論治亂之機不容髮如令丞相當是時一有假借則紀律紛更權廹勢陵憸人乘之抵巘投隙意有所肆淪胥淫夷遂蹈後艱凡列爵幾何厎罰幾何而後能定由是觀之丞相之勲可以言者其大也夫陰施之所及廣則陽徳之防報顯故丞相𨿽賢待聖人乃明初公於天章惇愛甚而天章奉公也無不至始丞相未貴時娶蔡李二夫人早亡及貴謙不封國天章嵗比當遷輒上書還一官爲二夫人追封成公志也至是又引甲令建螭首龜跌丞相之名由天章益傳春秋之法於善善也長至刻祭彛銘樂欒皆所以行逺況瑉表之隱然天文之粲然披九幽之潛光奮無窮之休烈後𨿽百千嵗拜余風泣遺直者曰此賢丞相之隴歟嗚呼盛哉

景文集卷四十六

欽定四庫全書

景文集卷四十七

宋宋祁撰

贊

時雪贊【並狀案贊詞當屬慶曆三年癸未初爲翰林學士時事但仁宗本紀未載】

右臣伏以自秋迄冬天久不雨畝首憔悴農或嘆愁皇帝陛下儲精懇禱弗遑中旰盛徳震動霏雪應祈流霙灑素暖癘銷解伏想宸心卽時歡豫民猷君體凱慰同深臣叨塵從列竊忭嘉應不勝踴躍之至謹作時雪贊一首凡十韻韻十六言推本天意遂及聖功語局文褊無以鋪張光大輒用繕寫隨狀上進以聞內訟荒斐伏用戰汗謹奏

歲次協洽惟仲之冬不雨十旬有害無農地房泄蒸蟄戶弗坯日赭風熯窮天漲埃皇帝曰咨災或儆予精禱通神神與聖符日在庚辰先集惟寒長風北驅重陰寃延自霰而霙霏霏飛飛憑云委華卽壤流輝其雨其浮膏凝液流縞爾南山肪我西疇惟雪其時上天降康逢僭成沴值徳爲祥爲祥伊何來歲之宜根深粒繁乃京乃坻拂癘蕩溫納於太和翦翦勞甿易嘆而歌旱未及傷雪也載霶皇帝徳功萬年不忘

魯兩生贊【並序】

叔孫通制禮聘齊魯大儒不能致者二人揚子云稱之遂爲之贊云

晚周東弱孤秦西起吞滅六國陰規萬祀姍古罷侯挾書下吏辰光遂祲天紐潛弛民吁於天天祚其聖夥渉倡亂卯金受命珤緯宵聚彤光夕映八年之間四海底定曰公曰侯狗盜販徒無種而起有利則趨拔劍爭競或號或呼帝用患之惟懷永圖曰叔孫氏請建其禮置蕝定位刺經取制帝曰兪哉我將其試無甚髙論俾便其事粵二先生比景藏迹靈養志威鳳覽徳素行玉粹丕猷淵塞智周萬物精騖八極規規稷嗣以禮來聘先生謂汝言一何佞謾罵不恥生靈方梗圖興禮樂是相詬病稷嗣弗從謂我攺造良玉蘊山眾瑉入寶先生不致孰將順考漢風四百終雜霸道

平津侯東閣贊【並序】

粵若遂萬物帥百寮丞相之位至尊也壹統類運樞極丞相之責至重也眇視振古囏哉若人若乃持尊本乎就卑分重由於借力借力於賢則國治就卑以已則士集此平津侯所以開東閣延天下之俊也於是漢興七十餘歲矣制度艸創禮文未縟上方向儒術絀黃老議正朔易服色郊見上帝親巡泰山北探單於嫚書之罪南誚勁越不臣之俗東築穢貊滄海之郡西開夜郎邛僰之道求非常之人待不次之位四方之士上書衒鬻者以千數我侯起白屋以春秋之義繩臣下取漢相則不得不求賢以自輔也夫賢至而禮不篤與不至同禮篤而用不密與不禮同我侯坐閣以賓之脫粟以食之悉其奉賜以給諸公可謂禮之矣從容請問講聞髙義可謂用之矣是以國家表裏爛焉可睹天下學士靡然向風耳不殫聼人無所隱其聰目不徧窺物無所逃其了漢之得士於斯爲盛且夫官惟其人無之則闕後之宰天下者爲不少矣然而專其茵軾奧其壇宇門闌呵畱騶呼傳唱士有願見而不獲民有赴訴而中止況求乎歷相府坐相閣攘袂以言天下之事乎故齪齪備員者有之沾沾多易者有之禇淵障扇以自蔽常衮塞門以示威固其然也噫其人存則其閣立其人亡則其閣廢屈犛孫賀毀爲廐庫可勝嘆哉儒有千載而下覽乎舊史嘆東閣之不見也我見其傳如人存焉遂爲贊云眾材構廈閣之興羣賢講治時之明吁嗟乎平津棟折榱崩閣之廢眾士不集時之獘吁嗟乎平津

嚴遵【字君平】贊

君平沈賣卜肆中子以孝言臣則告忠日足百錢閉門著書十萬餘言黃老其徒李彊牧州喜欲吏君揖風而慙噤語於唇還謂子云子誠知人九十壽終聲槪髙旻

蜀郡太守廬江文公贊

天挺耆俊有徳有文漢天子命往撫蜀人蜀始朴防公不謂然選士詣學歸相教言一年而業三年而儒五年大成家詩戶書以勤相矜以惰相恥出有教父入有順子文如馬揚節如嚴李由公教之聲塞天地蜀戴公仁世世奉嗣千五百年惟公之思

王襃【字子淵】贊

子淵軒軒洵美有文宵雅鹿鳴帝用攸聞此盛徳事讓不克堪頌聖得賢戒松喬是耽以諫大夫數從幸巡受詔作賦持節迎神未克告猷少謝良臣

張寛贊

惟武嗣位而有荒志厥徳靡升神不妥祀婐然靈媛止乎渭濱帝用走咨何所而人媛告七車能爲我言君稽首對吾祀弗蠲帝用謝愆攺馨厥薦天人之交自我而見

宋樞密直學士知益州蔣堂【字希魯】贊

蔣侯挺挺天與嚴方健而文明不逢不將在始蜀人政未及孚纖者嫉侯膏吻騰誣侯政已孚蜀人熙熙侯坐徙官遠近驚咨侯始興學紹文之餘百堵增增大度厥居髦俊聿來晝經夜史盎然西南號多君子侯旣去州右區卽毀侯惠在人已膚而髓子產相鄭先謗後歌來世視之謂侯如何

蜀人李仲元贊【並序】

內發乎天光外隱乎人曜古之道術有在於是者先生聞其風而悅之境乎太虛鄕乎何有上際於天不足容其髙下蟠於淵不足寄其深沕乎其未始有也漠然其不可測也故先王之道無迹而稱焉上不混其至眞下不異乎當世古之道術有在於是者先生聞其風而悅之接之以太和之以常動盡乎物畛放乎天均泰山槪地與之齊其大纖塵飄空與之等其細粲焉其未嘗黙也故先生之名有謂而述焉先生噏岷山之英儲井絡之精鳳翔覽徳龍蟠隱靈若乃孤風扇於緜區長波溢於來世道隔用表隱顯無迹身寄形外名言所絕是以良史不得牒其世聘輪不得寵其家三府不得署其行諸儒不得宗其教乘萬物而連抃襲一气而防合彼其視爵位若雛鼠之腐比毀譽如蚊虻之過況夫規規末俗悠悠常論可髣髴其道乎惟揚子稱之曰不屈其志不累其身仲元世之師也𨿽然予嘗言之無用之用大矣有用之用小矣持蒸燭於幽室雜然稱其景及夫翔陽逸駭天防同煥則未嘗謝其明挾重纊於大寒跫然愛其溫至乎陽春發榮萬彚該暢則無能論其燠先生之道非近是乎夫至人不待江海而潤非取晉楚而富工乎天而不系同乎人而俱化孰肯嗅驕餌以邀盈眥之福冒賓名以取畸人之戮哉千載寂寥髙範隆絕挹咀遺味敢稱贊云

道不可識識之淺矣道不可知知之褊矣不識不知乃道之微先生用捨此焉是依子云稱述外而不內晦不我賤逹不吾貴無言有言有謂無謂綿代不窮髙風難對

南嶽慧照禪師省賢眞贊

太虛絪緼六根相依師有元身廣額了眸以假圖假省師之神師昔有言妄存者亡不妄亡者存師貌𨿽人師心卽佛請視斯文

眞珠菜贊【並序】

戎瀘等州有之生水中石上翠縷纖腰若貫珠蜀人以密熬食之或以醯煮可行數千里不腐也贊曰

植根水中端若串珠皿而瀹之可以代蔬

蘆仙竹贊【並序】

生山澗中大抵若篠然里人移蒔圃中髙止數尺贊曰弱竿近節籜與蘆類細葉纖長防防而穊

天仙果贊【並序】

樹髙八九尺無花其葉似荔支而小子如櫻桃累累綴枝間六七月熟味至甘贊曰

有子系枝不蘤而實薄言采之味比蜂蜜

佛豆贊【並序】

佛豆粒甚大而堅重農夫不常種惟圃人蒔以爲利以鹽漬然後食之小兒所嗜贊曰

丰粒茂苗豆別一類秋種春斂農不常蒔

紅珠豆贊【並序】

花白色實若大紅豆以似得名葉如冬靑蜀人以豆爲果飣贊曰

葉圓以澤素蘤春敷子生莢間累累綴珠

紅蕉贊【並序】

蕉中蓋自一種葉小其花鮮明可喜蜀人語染紅者謂之蕉紅蓋欲仿其殷麗云贊曰

蕉無中榦花產葉間綠葉外敷絳質凝殷

木質蓮贊【並序】

花生峨眉山深谷若芙蓉香亦類之木幹修壯花夏開枝條茂蔚不爲園池所蒔贊曰

葩秀木類狀若芙蕖不實而榮馥馥其敷

重葉海棠贊【並序】

海棠大抵數種種皆小異惟其盛者則重葩疊蕚可喜非有定種也花開爛若錦障北方所植者枝彊花殊不可玩故蜀之海棠誠爲天下奇絕云贊曰

條柯柔曼濃淺繁總盛則重葩不常厥種

防花鳥贊【並序】

春城峨嵋山間往往有之至春則啼其音若云無偸花果髣髴人言故云防花鳥贊曰

茜首黑裳黃駮其羽厥鳴嚶嚶若禁若防名而不情盜者猶懼

玃贊【並序】

出邛蜀間與猴猱少異但性不躁動肌質丰腴蜀人炮蒸以爲美味贊曰

玃與猴猱同類異種彼美丰肌登俎見用

羚羊贊【並序】

出北番及茂威等州形似畜牛之大其角繚頭上重者八九十斤黑質而白文工以爲帶胯可用亂犀贊曰羊質之大角繞於首以角之稱軀殘獵手

黑頭魚贊【並序】

形若鯶長者及尺出嘉州歲二月則至惟郭璞臺前有之里人欲怪其說則言璞著書臺上魚吞其墨故首黑雲贊曰

黑首白腸修體短額春則羣泳數罟斯獲

嘉魚贊【並序】

丙穴在興州有大丙小丙魚出石穴中今雅州亦有之蜀人甚珍其味左思所謂嘉魚出於丙穴者贊曰二丙之穴厥產嘉魚鯉質鱒鱗爲味珍腴

魶魚贊【並序】

出西山溪谷及雅江狀似鯢四足能緣木其聲如兒啼蜀人食之贊曰

有足若鯢大首長尾其啼如嬰緣木弗墜

石鱉魚贊【並序】

狀似防防而小上春時出石間庖人取爲奇味贊曰鯫鱗麼質本不登俎以味見錄𨿽細猶捕

鯊鹿魚贊【並序】

魚之細者生隈瀨中狀若鯔大不五寸味美蜀人珍之贊曰

長不數寸有駁其文淺瀨曲隈唯唯而羣

婆羅花贊【並序】

花生峨嵋山中葉類枇杷數葩合房春開葉在表花在中或言根不可移故俗人不得爲玩贊曰

聚葩共房葉附花外根不得徙見偉玆世

楠木贊

在土所宜亭擢而上枝枝相避葉葉相讓繁陰可庇美幹斯仰【蜀地最宜者其生童童若幢蓋然枝葉不相礙故名讓木茂葉美陰人多植之園囿材甚端偉葉經嵗不凋至春陳新相換有花實似母丁香雲】

慈竹贊

根不他引是得慈名中實外堅筍不時萌末或下垂苒弱絲縈【性叢產根不外引其密間不容苛荀生夏秋閱嵗枝葉乃茂別有數種節間容八九寸者曰籠竹二尺者曰苦竹弱梢垂地者曰釣絲竹或取節修膚致者用爲簟笠尢佳】

椶櫚竹贊

葉椶身竹族生不蔓有皮無枝實中而幹【性亦叢產葉似椶有刺徑不三二寸或曰桃竹未得其詳內實幹堅重可用爲舟苲園囿多植以取玩】

對靑竹贊

翠溝如畫間竹相偶挺美不凡取貴中囿【邛蜀州產多有溝道端綠一節則然園囿多蒔之】

紫竹贊

竹生三歲色乃變紫伐幹以用西南之美【蜀諸山中尢多園池亦種爲玩然生二年色乃變三年而紫蜀人以爲笙及筆柄尢可愛】

方竹贊

竹个皆圓此獨方形厚倍於竅緗節稜稜圓眾方寡取貴以名【生戎瀘等州大葉而實中東人尢愛之以爲杖】

月季花贊

花亙四時月一披秀寒暑不攺似固常守【此花卽東方所謂四季花者翠蔓紅葩蜀少霜雪故此得終歲十二月月輒一開蜀人因謂月季云】

海椶贊

椶皆禠皮此獨自榦攢葉於顚毒首披散秋華而實其殖則罕【大抵椶類也然不皮而榦葉叢於杪至秋乃實似楝子今益州城中有四樹杜子美有左綿海椶行今東川無之理致幹堅風雨不能摧云】

綠蘿卜贊

類則溫菘根端綠色纖長不圓脆滓甘液【在蘿卜類中尢爽潔甘滋以子種於東方則變殆土所宜云】

隈支贊

挺幹旣修結蘤玆白防外澤中甘可以食【生邛州山谷中樹髙丈餘枝修弱花白實外荔支內黃柑甘味可食大若爵卵】

天師栗贊

栗類尢眾此特殊味專蓬若橡托神以貴【生靑城山中他處無有也似騅栗而大或言張道陵常所食故號天師栗比常栗味美惟獨房爲異久食已風緩】

倒仙牡丹贊

花跗芬侈叢刺於梗不可把玩艶以妍整【花出彭州其枝一似薔薇有刺不可玩故以別他牡丹云】

竹柏贊

葉與竹類致理如柏以狀得名亭亭修直【生峨眉山中葉繁長而澤似竹然幹大抵類柏而亭直】

金星艸贊

長葉叢生皆防星布髙醫近識傅疽可愈【生峨眉靑城山葉似萱艸其葉皆有防雙行相偶黃澤類金星人號金星艸亦云金釧艸皆以肖似取之今醫家用傅疽創甚良】

娛美人艸贊

翠莖纖弱稚葉相當逼而歌之或合或張【蜀人舊傳虞美人革予謂虞當作娛今世所傳虞美人曲下音俚調非楚虞姬所爲也意其艸纖柔爲歌气所動故其葉至小者或若動揺美人以爲娛樂耳】

川芎贊

柔葉美根冬不殞零采而掇之可糝於羮【蜀中處處有之葉爲蘼蕪楚辭謂江蘺者根爲芎似雀腦者善成都歲九月九日藥市芎與大黃如積香溢於防或言其大若胡桃者不可用人多蒔於園檻葉稚時可用作羮蜀少寒莖葉不萎】

附子贊

附堇而生翠莖紫蕤生蜀者良三建則非【生緜州彰明縣者最良有一子重及太府官稱一兩者花色紫本艸言附子無正種附烏頭而生然則與烏頭天雄側子共一物耳陶宏景以天雄烏頭附子皆出建平謂之三建唐人非之以緜龍二州所生爲良今則惟彰明者佳】

甘露茶贊

弱樹繁葉類赤心棘采以淸明厥味甘極【生邛眉州山中其樹大抵似赤心棘經霜益茂明年采之有香味若飴云】

水葵贊

素花碧葉浮秀波靣日中則向日入則斂【花色或黃或白葉浮水上翠厚而澤形如菱花差大開則隨日所照日入輒斂而自藏於葉下若葵藿傾太陽之比】

綠蒲萄贊

西南所宜柔蔓紛衍縹穗綠實其甘可薦【北方蒲萄熟則色紫今此色正綠云】

寶蟬花贊

擢穎挺挺盛夏則榮丹紫含英以寶見名【條葉大抵玉蟬花類也其生叢蔚花紫質絳雲】

鴛鴦艸贊

翠蘤對生甚似匹鳥逼而視之勢若偕矯【春葉旣生其雜蘤在葉中兩兩相向如飛鳥對翔故名鴛鴦云】

羞寒花贊

冒寒而茂莖修葉廣附莖作花葉蔽其上以其自蔽若有羞狀【蜀地處處有之不爲人所愛依莖綴花蔽葉如隱俗曰羞花予易爲羞寒花】

艾木贊

綠實若萸味辛香苾投粒羮臛椒桂之匹【大抵茱萸也實正綠味辛蜀人每進羮臛以二三粒投之少頃香滿盂琖或曰作爲膏尢良】

黃拒霜花贊

秋華纂纂載黃其色艶靡鋪葉疑不善殖【南方拒霜花落則刈其莖歲取新條故花葉敷盛惟無黃者蜀人使之成樹而花葉碎小𨿽黃品可佳然不足愛玩疑如南方新條則花葉盛矣】

添色拒霜花贊

自濃而淺花則常態今顧反之亦花之怪【生眉彭蜀等州花常多葉始開色白明日稍紅又明日則若桃花然】

太平瑞聖花贊

眾跗聚英爛若一房有守繪圖厥名乃章繁而不艶是異眾芳【出靑城山中幹不修大髙者及尋花率秋開四出與桃花類然數十跗共爲一花繁密若綴先後相續而開凡閱月未萎也蜀人號丰瑞花故丞相國琳爲益之年繪圖以進更號瑞聖花然有數種差小者號寶仙紅淺者白者名玉眞成都人競移蒔囿中以爲愛玩云】

旌節花贊

擢條亭亭層紫累丹狀若使節方圖實刊【條修葉碧華紫層累而擢正類使所持節然獨以名見益州圖經】

錦帶花贊

苒苒其條若不自持綠葉丹英蔓衍紛垂【蜀山中處處有之長蔓柔纖花葉厠間如藻帶然因象作名花開形似飛鳥世人亦號鬢邊花】

蟬花贊

蟬不能久蛻於林下花生厥首玆謂物化【二川山林中皆有之蟬之不蛻者至秋則花生其頭長一二寸黃碧色治小兒瘈瘲又能已瘧】

玉鳳毛花贊

華而無采狀類翔鳳麼質毛輕翩欲飛動【叢本至卑纖莛如釵股秋開不蘤而須狀似翔禽故曰色白故曰玉以其紛輕故曰毛】

石蟬花贊

有苕穎然有萼敷然取其肖象莫類於蟬【始生其條森擢長二三尺葉如菖蒲花萼五出與蟬甚類黃綠相厠蜀人因名之又有白者號玉蟬花】

狨贊

狀實猿類體被金毳皮以借馬中國之貴【威茂等州南詔夷多有之大小正類猿惟有毛爲異國朝近制兩省以上官乘馬者得以狨爲借武官則內客省使宣徽使相乃得用】

百舌鳥贊

綠衣紺尾一啼百轉可樊而畜爲世嘉玩【出邛蜀山谷間毛彩翠碧蜀人多畜之亦雲翠碧鳥善效他禽語凡數十種非東方所謂反舌無聲者性亦矜鬭死不解然捕者告罕故惜之不使極其鷙云】

金虫贊

虫質甚微翠體金光取而槁之參飾釵梁【出利州山中舉體綠色光若金里人取以佐婦人釵防之飾云】

餘甘子贊

黃葩翠葉圓實而澤咀久而甘或號庵勒【注原本闕案益部方物略記餘甘子生戎瀘等州山樹大葉細似槐實若李而小咀之前苦後甜甜有味故號爲餘甘】

景文集卷四十七

欽定四庫全書

景文集卷四十八

宋宋祁撰

說

酺說

客問曰朝廷設酺宴之令享天下髙年質於古經何禮之處答曰先儒顏有言酺之爲言布也王徳布於天下而合聚飲食以爲酺然予之所聞似異於是酺爲神名音如步讀本於民裏因祀而合飲耳周官大司徒族師春秋祭酺先鄭說酺者爲人物災害之神後鄭謂族師無飲酒之禮因祭酺與其民以長幼相獻酬焉蓋古之爲民者防遏爭端酒禁最重惟祭祀鄕飲得以行禮細民之室不得常禦書曰無彞酒此之謂乎漢承秦法於周差近流風遺書頗有存者故漢律三人以上無故羣飲者罰金四兩是則醴醪糜谷廢於私室之問遺飲食合醵系乎君上之橫賜西京文景武宣之代時有酺賜本之歸於祭酺之禮因餘福而弛酒禁也故武帝太初二年令天下酺五日膢五日且防膢亦祭名也漢帝以立秋豺祭獸因以出獵是則祭酺而後民飲酒祭防而後民搏獸一切之制於義自均今許膢爲祭而廢酺爲神破一體興二說近乎攻異端者矣三鄭之詁周官多視漢法其言酺也乃云有螟蝗之酺人鬼之酺夫三鄭目見漢之有酺祭因令民之防聚酒食也故於族師之詁意悉事詳苟無其端不容臆測客曰然則今之酺令或未思其本耶予曰否酒禁行於古故漢之酺也民財自出得以逹夫家酤防施於今故我之酺也君澤所頌專用寵耆耋禮與世變名隨事易損益之常也何必執古禮而處之哉

王杲卿字說

字之言滋也名之外滋其一稱古君子因用表徳焉陽秋大夫褒則書字禮經男子二十冠而字厥惟舊矣瑯邪王君仁旭字杲卿旣式是道且欲本而推之以充其誼予辱君請得以文陳旭者日之旦也本君含章自內不待於外也杲者日之出也本君厥修時敏寖升以著也仁聯昆仲之次八慈比也卿同士子之稱勞謙象也凡道不闐休篤實光明章大未有能發乎遠也若君家太尉以三公建上將威略折衝爲時長城勲在王府耿乎當世君承徳厚之慶孺筮於賞典崇讓下賢不以倨貴自安靖恭肅給入服華伍其有意乎緝熙於光明發於事業歟又將不衰其孝謹而念爾祖歟昔君之先代有元長者自比扶桑暘谷今君遡洪源休令聞還以旭杲命之則光輝日新世其家者有待於君矣

鴈奴後說

周官醢人箈葅鴈醢六贄大夫執鴈莊周捨故人家主人殺鴈鴈爲羞品舊矣大江之南陽鳥攸居余苽穭稻羣翔輩唼者動數百千計鄕人或夜經大澤連巨繳而掩之然常苦鴈奴之覺也鄕人說曰鴈奴鴈之最小者性尢機警每羣鴈宿鴈奴獨不瞑爲之伺察或微聞人聲必先號鳴羣鴈則雜然相呼引去後鄕人蓋巧設詭計以中鴈奴之欲於是先視陂藪鴈所常處者陰布大网多穿土穴於其傍日未入人各持束緼幷匿穴中須其夜艾則燎火穴外鴈奴先警因急滅其火羣鴈驚視無見復就棲焉如是三燎三滅鴈奴三叫眾鴈三驚已而無所見則眾鴈謂奴之無驗也互唼疊擊之又就棲焉少選火復舉鴈奴畏眾擊不敢鳴鄕人聞其無聲乃舉网張之率十獲五而厪有脫者以是江湖之民尢嗜鴈或賤售於人予聞其事不甚諦後有隱民馮生者與予善他日問之而信馮生工屬文嘗爲鴈奴說嘆其以詐相籠以禍相嫁也其言曰奚獨鴈哉人固有之李斯秦之警也趙髙詐燎而胡亥擊之國入於漢陳蕃漢之警也曹節詐燎而孝靈擊之家獲於魏由是觀之可不爲之大哀耶予嘗愛其文今馮生遁老訪其書不獲姑掇其切著於篇還以舊名題云

舞熊說

晉有蘭子者獲二孺熊於太行山而飲食之能得其欲教爲蹲舞之技以丐市中先開迥場震之嚴鼓市人項背山立俄以巨梃鞭熊應手皆舞躨跜騰蹋悉中音節伎殫曲闋蘭子放梃四顧躊躇滿志人爭投錢與之旣而自負其能數與優角時眞聖幸汾陰祠后土曼延奇怪並參侑樂蘭子以熊見行在上奇其馴服賜以鏐器束帛遣之自是蘭子挈賜物嫮鬻郡縣頤指禓袒擾熊益甚遠近聞者亦爭玩之於是除地防要趣節亟引心冀技之速售也每舞一終輒裒金數千是日曲數十終售金數萬蘭子被酒霑醉益有驕色防日暮二熊不時得豢瞪目跋扈不復肯舞蘭子鞭之彌急市人有竊笑者蘭子恥熊之反己因假利兵欲刺之二熊驚躩批蘭子手殺之復旁傷數人突出譙門大淮卒並力殺之於道周噫獸與人嗜欲不相遠畜之以理猶可屈伏而蘭子見利忘義求之不已力窮變生反受其咎宜哉昔東野馭馬顏闔曰稷之馬必敗馬力殫矣而猶求焉寧斯人之徒歟

對

對太學諸生文

諸生有過臣學捨諗臣曰頃聞縣官淸詔修復儒宮伻圖旣吉攷定之中築登削馮聚見其功順珍坤以營勢憲圓璧而回雝超夏越商與虞同風革有鴞之好音抉兩豆之羣聾蓋有日矣今玆乃詔大匠罷其營理收絲反汗搢綎愕眙廢星甃於九仞止天崧於一簣寧道之遂污文之將墜廢仁義於黃老謝詩書於佛諦何沒振之甚焉臣揖而諭之曰宸扆聰睿天家謨明協恭大化速如建瓴重惜百姓噢咻羣生今太學歲直其地故縣官避而不營慮陰陽之盭擾損黎獻之洪寧又以庠序體大之事縣官亦欲不亟其成然弗聞其遂廢也諸生悄然曰先生見欺哉大道宰時萬物均利先天後天不卹禁忌有而言之亦祗以異恐先生之迂也臣應之曰上聖不凝滯於物故能與世推移𨿽神逵之脗合懼細黔之無知是以韜先見之遠略徇昆命之邇詞俯同億兆不顯其幾俟厥祥之歲習遵攷室之多儀上取陽秋吳越之誡次驗禮經子卯之譏宜乎昧者不見其堂奧而僅在乎藩籬也諸生曰然則先生之謂體大之事不亟其成斯言非是何據於經且夫陶姚勛華商周文質每舉大物未嘗曠日是以靈臺經始而詫庻民之功桑防不移而示聖功之疾又況太學者綜王度之稱首導天常之自律獨淹久而弗康將寖微乎學術不披其華焉取其實思竊疑焉臣答曰諸生可謂拘文牽俗迷乎大方持螢爝不知白日之出視藪澤不識鷦鵬之翔今將伸子之傴箴子之盲捔陳帝紘槪舉皇綱竊聞太平之基不九年則不能載其徳故源甚浚則流甚長成之暴則壊之亟虞舜歷試諸艱而納大麓周文匪棘其欲而王西國彼寧樂乎淹卹哉不得以已也今縣官丕天之大彌文之縡以弦頌不已日而孚習俗不期月而攺故先發號乎首善將大定於四海使含生飫其祗庸多士薰乎孝愛然後鼓易動於庠序沛有餘乎方內亦猶樹木者爲計於十年成閏者歸余於三載此天道之常倫奚致疑而騱況縣官樂育士類申飭官師講求本本之說丕迪安安之基雅三而肄雩詠而歸𨿽暫休乎丕作且不忘經構之宏規何謂其遂廢哉諸生赧焉汗下逡巡避席曰鄙人寡聞猶醯雞然微夫子之發覆孰知夫天地之全

述

福嚴院種杉述

福嚴大士嗣居之九年營復仁祠以捨大眾仍山取勝披巒發奇云徵鳥革幾二千室佛事侈大邦人歸向望門生信造壺益防收攝戾更爲淸靜又命其徒環院且百里廣樹杉焉師之言曰嶽之陬莫杉爲良今視我居水火之不可常堂構之不可怠苟無其備謂吾能外助哉由是日蒔嵗營數盈十萬順其陰陽時其上中築而培之灌而澤之沼緣阪險半散巖藪望之離離卽之牂牂搖風之所偃拂膏雨之所沾洳春致其理秋勁其膚童而蓋然黟而帷然牙葉奮張枝榦誇肆於是大者中梁小者中杙直者爲棁枝者爲枅若乃胥宇僝功大匠經始斤斧所度繩墨所習從容頤指萬楹可具不丐林衡不諉縣官玆爲長利其可嘉已先是州將下符爲申厲禁又檄院幹得專防焉已而眾謀丐文俾信於後予聞管仲有言十年之計以木百年之計以徳師今爲未來世思患豫防不直十年計也樊仲欲作器先種梓漆人或嗤之後得其用更從假貸則今之昧者得無嗤師之遠計乎亦且異時從師而求假也師名省賢以傳付密要始處藥山大唱宗旨旋含石霜黑白不釋之故又居於玆三坐道場一用眞諦今予以有爲之績可述之言以美於師是非謗法也哉𨿽然不謗不足以爲法師其著吾文無介焉州符眾樹杉者之名刋於石背題辭

西州猥槁系題

西州者益也猥雜也槁其未工之辭也始予以嘉祐初來爲州州大務叢日操刀筆坐閣下吏環立聼命必取判乃得去又主勞賓客皆有常處一不可廢防天子促止唐家書遣使者就索副艸經三時乃悉送官凡再期之間身事交逼操楫佐轅伎不兩工故於他論著不遑及也惟覽山川采謠俗觀風雲怪奇艸榮木悴歲時故新朋暱判合時寓諸詩詩者探所感於中而出之外者也所以怡性情娛僚賓故狹章不爲貧積韻不爲廣悼於往弗及於流自假守至滿更月裒日次凡得百餘篇雜內禇中命曰猥槁野庖之芹窮緯之蒯自愛而不忍棄也或曰君之詩往往爲邦人寫去柰何不如因出之可見本末予不能謝卽諉門人卬州從事段繹釋之書而刻之石置大智禪坊之亭噫後之人孰爲我竄其辭刪其冗掇所得百分之一以備樂府雜家俾知治世之音安且樂云

戒

治戒

吾歿稱家之有無以塟斂用濯浣之衣鶴氅裘紗帽綫履三日棺三月葬謹無爲流俗陰陽拘忌也棺用雜木漆其四防三塗卽止使數十年足以厝吾骸朽衣巾而已吾之焄然蒿然皦皦有識者還於造物放之太虛可腐敗者合於黃壚下付無窮吾尙何患掘冡深三丈小爲冡室劣取容棺及明器左置明水二盎酒二缸右置米麫二奩朝服一稱私服一稱鞾履自副左刻吾志右刻吾銘【案祁神道碑則云右志左銘】卽掩壙惟簡惟儉無以金銅雜物置冡中吾學不名家文章僅及中人不足垂後爲吏在良二千石下猶可容數人無功於國無惠於人不可以請諡於有司不可受贈典又不宜求巨公作志及碑冡上植五株栢墳髙三尺石翁仲他獸不得用蓋自標置者非千載永安計爾毋作道佛二家齋醮此吾平生所志若等不可違命作之違命作之是死吾也是以吾爲遽無知也葬之日以繪布纒棺四翣引無作方相俑人陳列衣服器用累吾之儉吾生平語言無過人者謹無妄編綴作集使後世嗤詆吾也吾侍上講勸凡十七年上頗記吾靣目姓名然身後不得丐恩澤爲無厭事若等兄弟十四人惟二孺兒未仕此以委莒公莒公在若等不爲孤矣若等兄弟𨿽有異母者古人謂四海之內皆爲兄弟況同父均气乎詩稱死生之戚兄弟孔懷不可不念也兄弟之不懷求合他人人詎肯信哉縱陽合之彼應笑且憎也若等視吾事莒公云何莒公友吾云何可以爲法矣人不可以無學至於奏議牋記隨宜爲之天分自有所稟不可彊也要得數百卷書在胸中則不爲人所輕誚矣

祝文

謝雨文

向自首秋弗獲嘉澍斯農吁嘆厥稼蕓黃屍臣不寧控神祈助聰直垂答優渥載霑坊庸疇畝咸已防潤耒耨芟播亦克措功庇於嘉生莫匪靈貺物薄恭備敢用謝成

長源公廟再祈雨文

仲夏以來甘澍愆候秔稻方茂浸灌告勞天髙日烈云族弗應年之儉穰近在旦暮祁也省咎弗敢捨安分命乃僚奔告羣祀意者政弛而多纇歟獄寃而無告歟賕賂行歟捐瘠多歟有一於是長人任罪疾癘是降誅罰是嬰不當感損佳應以害百谷惟公望紀斯土流潤千里願監薄訴垂庇我民驅祓旱殃大沛膏澤就成苞穎於萬斯倉甘潔神粢充衍國賦養老嬉幼無有後艱神實賜之其敢忘徳不敢私請謹以淸酒制幣歸窮申款

南嶽祈雨文

仲夏以來日烈風熯云油戢澍於玆四旬祁竊惟荊揚之人以稻爲命稻不時獲終焉阻饑今穉秀甫興浸灌云竭原師田畯憂控不寧卜之二旬翹仰甘澤有年在此無年亦在此惟帝宅是靈嶽保佑下民歆馨監防厥由景向願賜霶霈以奬歲功俾我百谷嶷然霑足使得上奉邦賦次潔神粢老糜壯食充養室家天造陰隲帝實尸之至於長人之官政事疵纇顯誅幽殛亶無所逃元元孔嘆傒帝得請符印有守不獲身請祕祠謹遣文學參軍文郁竭誠代訴

謝雨文

間久不雨谷將殄瘁躬率僚掾奔告祠下以禬厥災惟神降鑑於衷應焉如答沛足甘澤嘉生以滋百姓饑阸旣捍而備長人多罪又釋弗誅太守不敢忘祀之常秩其敢忘神之顯祐謹以嘉酒制幣柔毛剛鬛侑以鼓吹敢謝成貺

北嶽祈晴文

維至和元年歲次甲午六月朔越二十四日具位臣宋祁敢以酒幣昭告於北嶽安天元聖帝按時令是月大雨時行𨿽然久陰連澍比稍無節因而不止恐害粢盛常趙之人勞窶久矣若今無年將遂轉溝壑匱神祀乏國賦兩獲罪辜則亦惟帝之閔矧川瀆溢流壊軍城室廬千所屯吏走告守臣不敢寧惟智慮昬塞無以招來和气是用投誠於神帝若垂哀憐觧駁屯云使晴雨得宜百谷成就元元足食其誰敢不據神惠而竭報禮以詫無疆祁佩軍印不獲身到祠所謹遣司戶參軍李衝侍祠

里社龍神祈雨文

維至和二年歲次乙未二月乙丑朔越十二日庚子具官宋祁謹以酒脯果茗養羞舒鴈之牲敢告於里社龍神比亢陽爲沴順气弗效農夫告勤是用遣僚屬有請於龍彌跨四旬雨雪三集潤才及寸輒止今土脈冒蒸百昌萌芽此時不雨歲且大乏惟人依神爲庇惟神享人之祀歸窮上叩不應不止神其走驅雷風興雲致雨彌漫沾足潔滌品彚無令無年以貽龍羞

里社龍神謝雨文

敢告於里社龍神乃雨弗時若將害粢盛以庚子致禱於龍期五日當應防亮哀叩訖甲辰油云四隮佳澍霈霑有請必答克就丰歲顯應如期震動我民刺史𨿽徳薄敢忘龍之惠澄醪潔羞仰薦報禮

酺神文

比以旱气搆沴炎螣羣翔方谷之蕃敇民勤捕致禬祠典祈稔農秋至誠如答飛孽無害噍類訖息粢盛迪嘗惟神之貺屆夫多祉匪曰嘉薦聊用謝成

祈雨文

去歲前暵後潦斯人困甚朝廷蠲減徭賦以救流亡今春膏盈憤雨弗霑霈宿麥告悴谷未及種力農駭嗟和气屯凝惟神一境之望陰相天惠泄風出云是庇是資敢修禬典以丐丰嘏

北嶽謝雨文【案祁到成徳軍任在七月此文在四月當屬奉詔在前卽遣屬官致祭】

維皇祐四年歲次壬辰四月丙子朔越十九日甲午具位宋祁謹遣光祿寺丞簽署節度判官防公事夏倚以淸酌庶羞之奠致祭於北嶽安天元聖帝近以正月至四月不雨藝者不苗苗者不蕃吏民遑遑憂爲歲害嘗遣屬官走廟下以旱告曾未浹辰雨獲嘉應愁嘆之聲轉爲謳吟是用卜日具祭以答靈貺然而川隰之間旣幸霶洽矣其陵阜墝埆之田尙未涵足神其振張威明以大明功俾髙下均防其賜則吏民尊奉之心益防肅矣

禱北嶽文

敇舉時祀壬大方嶽而署旨侍祠禮在守土今春浹中气土理涵墳耕事洽布膏濡庭碩此惟其時君子小人歲望在穡相穡有道惟神尸之祈自漸壠垂穎底於坻積而雨不侵滛風不熯燥四虫屏慝祛沴宣和陰造有年繄神爲力捃導輿臆祁爲之言要神瀆靈言者之罪宥而享之蠲聼神惠

五龍堂謝雨文

維皇祐六年歲次甲午三月乙丑朔越二十日甲申具位宋祁謹以淸酌之奠昭告於五龍之神昨旱暵爲虐綿跨冬春二麥瘁枯民屋疵癘守吏震愧用齋潔以致上控於神信辭幽通神實歆應甘澤飛霂霑被四疆然穡事方作尙湏膏潤惟至誠可以感神惟明神可以庇民敢因報謝更蘄來澤

祈雪文

比親按禬典以求甘澤神不賜違嘉雪遽霑未能周浹天已開霽疑薄誠不足迎復至和今土膏冒橛農耜就畝而云合不膚風輒披攘陽悍而驕造燠奪寒以佐溫癘比屋流染玆人愁呻罔所告窮宿麥燋熯谷乏無助刺史夙夜震惕不知爲計是用攺祓防心再請諸神惟神責刺史多罪降戾其躬以震不防垂憫元元蚤貺甘澍驅魃投災沛發嘉生萬物茂遂皆神之賜潔幣儲牲將謝厥成

北嶽祈雪文

自冬無雪大寒不效宿麥瘁枯渉春之仲土墳凍泮天極愈髙暖气蚤來厲鬼挾疫以中齊人寒咳僵僕赭埃防田耒耜弗施夫家愁嘆疾首無防坐待饑虛臣荷二千石印綬克長此邦部九州軍地幅員千里有民不獲匪臣孰司臨政不敏禦下弗明事神不防怨詛騰布爲疾爲旱職臣所召向者已遣府從事投訴祠闕冀防嘉生而渉月跨歲太和閉郁終風連朝云合輒披臣日自省不知所救惟身多罪蔽暗懦愚非帝所赦不敢逃誅斯民何辜罹此亢厄孩耋相持驅就困窮有仁如帝而不垂憫側聞古諸侯祭境內山川以山川能出云爲風雨見怪物福庇其下而血食之自侯以降養犧儲醪跽伏進薦或禴或嘗不敢有貳以能爲之主也惟帝所宅乃州之望何材不取何變不儲然則蓄而泄之沛潤千里振洗惔焚奮張葉芽滋液流浸啟侑有年是嶽所以主而州所以爲望也人能事神神能庇人方窮而訴必見哀許物薄請丰所恃至誠

南嶽祈雪文

自秋䢐冬旱旣太甚歲聿暮止霏雪無應畎畮玆悴云漢日昭嗷嗷黎元何辜於下政不時乂責在長人或獄犴愁寃或調役苛暴防闇多罪不當神心感傷至和因害嘉應咎苟有執不敢逃誅誠願身嬰疾癘明塞無狀墜越厥命以紓民災陛下憂勞萬方適肆大眚上天气應不容並隔惟帝保宅霍震顯厥靈儲陰孕怪播澤千里民之命在於谷谷之相在於神翹誠崇朝跂沛甘澤若獲敺蕩溫郁祓除旱殃則馨香嘉栗厥有常報不敢私請謹以嘉幣旨酒式侑防禱

謝雪文二首

維皇祐五年歲次癸巳正月壬寅朔越四日乙已具官宋祁敢告於里社龍神向以寒气不效雪不時降民病壅塞首種燋然是用暴誠於爾有神神鑑其懇厥應如答髙潤下霑罔不浹洽有醪伊淸有饔斯馨以將至防敢用謝成

比以旱沴參搆綿接二時天房泄暖麥首蕓悴人愁室嘆食力寖艱守臣震懼夙夜惟省而政疵咎積罔克弭除是以歸窮披款馳修禬祝帝監於下赦其愆尢庇育有邦丕答嘉應乃十二月乙未有請越三日戊戌甘澤遄降弗亟而緩霑足四疆葉蒸土膏代匱爲禳滌災迎祐惟帝之賜我不敢知曰聰直變化實司民命亦不敢知曰鞏畏嘉栗克厭靈心輒修舊典姑謝靈貺謹以少牢嘉稷旨酒制幣肅奉報禮

定州到任謝神文

恭聞古諸侯祭境內山川鬼神祁被皇帝詔書來此邦凡在祀典者春秋之籩豆彞斚舉得奉承故始蒞事不敢不見祠下惟刺史所治弗癘弗災以享其年神寶庇之輒以熟饔旨酒侑以鼓吹遣屬吏攝事再拜諸廷

風震祭土地祝文

乃六月丙申暴風震電拔大木並損室廬刺史與邦人葦然不敢寧永惟怪祥發所治之地必有以感之邦人無罪刺史其罪或寃郁未申或底諸困窮嗟呼怨詛仰幹神罰刺史願誓神自新省念咎愆庶臻治理以紓威責匿首歸窮惟神賜哀不敢私請輒以熟饔淸酌侑薦於前

祭文

祭孫僕射文

嗚呼圓方相函有奧有淸稟乎粹靈賢人挺生荃宰相期有暌有遇值其嘉防盛烈斯舉允矣我公懿徳乘時總是二美蔚爲人師齊風泱泱洙俗誾誾弱齡就傅典學書紳巾箱襞積油素紛綸神宗禦天擢首儒先所立卓爾其聲裒然一命筮仕銓衡密啟緩玦緇帷繙經璧水禮有愛羊河無渡豕我冠兩梁我紱斯皇進陪朝禬兼侍藩房諸家去聖詆訶奪攘空言秕稗異制械桁公憤若時毅然含章增埤發墨塞路摧楊兟兟學徒終知向方章聖臨馭神庭搆宇命公待詔軒然鳳舉邦實上賢人榮稽古鯁亮摩切優防博裕匪尺是枉伊柔弗茹前膝宸帷叩頭省戶砥刃以湏衮章輒補謀之具臧獘庶遄沮帝念蒸黎連翩出麾奉行細札褰去垂帷神明樹政樂職聞詩居則率俾去而見思乃踐諫霤乃官瑣闈長君繼明進階貳卿追鋒趣召燕席光亨宣室淸問華光授經有猷有爲弗猥弗並典常墳大武戒湯銘誦言必對嘉猷是經白首魁壘與世作程銀臺崇崇公閱其封牧騶耳耳公事厥使或司緜蕞或教國子惟公得之異乎求之截河弗混導款靡虧大車而載秋陽以輝鴻飛防不慕矰弋公居法從志澹虛極抗章引年闔門謝客上所固畱願焉弗獲龍筦納言得請東藩奎鉤灑翰宴斚申恩亦命四近賦詩贈言臥閣逾歲乞骸去位春坊傅席菟裘仙裏疏受揮金式宴以喜廣徳掛車詒孫及子天且佚老君能知止向用五福與善則常公明且哲宜壽而昌天乎弗淑萎哲殲良睆簀占命忠言孔彰玉輝金相掩此不暘人彛代矩今也云亡士類相弔朝家憫傷卹恩告第蹏書宻章髙明令終微公孰當某等或奉緒言或庥大庇遊藩防潤挹流疏穢平日函丈今玆交臂拘此宿官永乖薄酹有李成蹊有碑墮淚遐賫令芳庶展哀愾嗚呼哀哉尙饗

景文集卷四十八

欽定四庫全書

景文集卷四十九

宋宋祁撰

書

安撫太師相公書

祁惶恐今玆淫雨溢河相輔爲患無慮千里人將其魚安撫太師相公身督吏下障塞濟防一面堵安人不流捐發倉廩墐道胔存亡皆濟此臯陶益稷所以樹明徳也徳之在人也深則所報長宜乎享萬鐘壽期頤常冠四輔爲國元老決不疑已比來百體若何固太和憑厚而純祉咸荷也祁部中有秋什八以上但地狹才數百里林麓間之不能及他自濟而已乃餘波所及也州帑償直已辦民無橫調吏如律令邊寂然乞紓深慮秋晏爲邦國愛重

上兩府書三首

至序多慶伏惟動止萬祜天下無事方國有年戎夷納欵尉徹警翊戴之效光明震疊百工下執仰被余庥至幸至幸乘障待滿詣府未期望爲蒼生多愛下情叩叩不宣

邊州久闕軍儲今者賴顧腹許爲五年計昨有司攺法須合比直增錢伏防臺慈特賜開允商賈流通斛食繼至𨿽不敢望如素料庶幾可及三年守臣脫罪銜戴無量卑情不任感刻之至不宣

比日塞晏然年谷丰稔盜賊靜息伏乞上寛臺念然北敵多詐累遣王綱於諸國乞兵皆不遂是以遣汛使作好言安慰朝廷其本心未可測也其如內畏西夏兵精不敢與連和爲中國患三二年中決未有警急但朝廷沿邊州郡倉庫處處空虛馬數全少伏望廊廟論思之時更賜擘畫叩叩不宣

上曽太尉書三首

伏承樞省繁務日奉天扆裁報百爲罔不經懷然體力初完健粹之明宜用之有節上副臺家下答官師所以眷咨者玆最區區所望伏惟少賜垂采祁病𨿽小愈余苦一二尙未平告滿百日再荷朝防寛疾入新嵗或可赴紫宸之謁莒公嘗諭鈞誨令餌金液丹可補羸薾今遣孺息仰丐余劑庶治合精到有十全之用輕易幹聞伏待風防

累日防令嗣寺丞垂顧私廬及傳勤誨一二周悉承比玉體彊安盡祛客疢玆天輔善帝賚弼之明應不勝欣快並道所服白術兔絲已驗且令參酌服餌祁衰老緜痼病勢畱連未能悉平敢不用鈞教以救危喘銜荷銜荷悃悰滅裂難盡聊用布謝不宣

祁移病臥家本蔵宻以便衰拙不意大鈞猥賜收錄伸攣刮昏復齒禁嚴聞之震汗一夕三陌且宻召遞宿陪六飛趨九墄非晚節所堪支離盤跚動煩司敗必當懇讓拜成命之辱奉被手教悚仄以之𨿽仁人防短欲培孤根奮衰羽柰公議何使者待報薄晚不一二

上韓太尉書二首

近得諸行路云嘗玉體愆宜而丸液更進指日遄愈𨿽惕然憂俄釋然喜且明公衝粹憑厚煦若陽休光澤盎盎滿顏間今外疢來客奚能久容自泮解而銷伏也況氓蚩蚩士濟濟祠而祝之以待爰立耶𨿽然黃老所謂形神者用之不勤則善仲尼愼疾與齋戰均伏冀畱念不宣

節物感人不言才不才俱守塞下執事春秋富位顯則所感薄祁年侵地冗故所感深把酒四顧久不能自平也何時同走闕下持槖珥筆陪侍淸光耶沍寒爲朝加飡慺慺不宣

上宣徽李太尉書

臘序已深春彚將啟霏雪未降髙風且霾塊居惕然謬政紛若稍闕奏記殊用慙顏仰惟燕處茂介休祉邊務已晏人瞻未酬竚正樞廷永輔王室鄰邦胥仰巨冶是依謹奉狀通問不宣

上歐陽內翰書二首

祁頓首永叔內翰學士比者伏審動止適否福祿宜否企憶話言枵然常若饑人不克時奉訊問照通中而禮簡外也史事想益有緒奏期當在何時臒老守藩不得陪武一登延和之塗悵恨柰何愼夏珍防懇懇

聞以進讀易內閣灑然驚喜不賀永叔之得經筵賀經筵之得永叔也祁衰老甚與哲人共遊其防益而逺諉果足自信病力未及走門謹此道區區

上孫侍讀書二首

祁惶恐奏記侍講尙書執事祁被病退居愒陰續喘天支其褱嵗汔再華比自大斾啟行窮廬結想禮有參問宜重趼以徑馳心之精防當累牘而申罄氓防所伏城闕寖違沈夏耗其神明編削忘於倫脊彛儀所廢咎職在玆恭惟坐鎭以來向福咸乂伏況避榮得請由太上之重違臥治於藩蓋師臣之均逸𨿽抗懷於如慢方篤眷於乃神必當就屈之髙俯穆師師之論講圖丕化務近老成願體輿言進領嘉祐

被病窮居巷次蕪寂倐有絳褠欵戶傳貺塗中手教洎髹匣等數種始知騑服近頓圻邑而誨勗重至情照純深歆然百感來舍勞府兼承雅貺具襲至和比未奉來誨之前流聞君侯止京室卽寫悰欵參寤興及一介之肯來悟前言之非是然於震戀延祝之素無以易之已托右史安道文咨呈必無投棄西軾嚴道方觸隆冬登頓良艱愛重玉體防系謹附遣裁謝不次

與田都官書

惠詩並新什一番成誦終日欽受無量僕前年度河見士人道閣下之賢不容口未克一見及今相遇則才與邵皆如所聞是僕宿昔髙傾不爲負然道未光明特時有未合抑而後發耶有餘於中者外必閒暇閣下怡然難進殆此歟詩調淸致須少暇屬和以酬嘉貺不宣

回閻都官書

別來三得教知到都被疾逾數旬體力尙未勝彊惕然憂之足下厚於才薄於命所長未克施譽不能償毀此殆天而不人足下其定無競無悶愼勿引外物撓胸中盎然完太和以拒之所以鎭天下之方動者此術也力醫以自補助余未暇言遞中一一垂報僕比粗如勿念不宣

與皇甫都官書

去冬逮玆再得書教言詳理具不克時答感専慙會𨿽然閣下當褫紱之後怊然意失欲泛以開釋則以內而不親欲助陳抑壓又且重增其憤抱此勞結頗難其辭非怠簡彛矩自墜無儀之域也閣下材懿謀劭濟以勤敏所職皆善宜無後艱今乃罰由他及誼無可辧故當居易而俟不混於衝機倘來則寄均之於外物瑕非可卹之畏否有必傾之期姑圖靜勝以竚惇復母令譊譊者竊有議於盛徳也孤誠翹注一二匪宣

上利建學士書

月中衙校至獲書意愛渠渠申誦不置承止官下福與履並嵗滿平除入籍郎署甚休北夢之人貧窶大半𨿽聞屢稔罕有蓋藏數賦疾徵則渙然離矣乃今仁人爲之父母其有庇焉事時政成舉多勝踐僕常愛浮雲車蓋二齋岑寂披豁鄖波衍漾斜抱譙趾蒼山北繚萬峯相嵚歸雲霞落間映空闊田鶴相叫汀鳬自歸漁舷牧笛更相響答淸風吹籟轉薄茂林此際憑欄極眺裴回置酒恐京臺之樂或不我加利建盤桓仕途與道皆適又獲幽槪以佐淸機气寧神旺匪吏而隠視韁鎖臘毒寧不間然僕恨不得撫屏星抱防夷奉使君爲一笑樂也勉旃多愛母金玉其音

上趙宗道子淵學士書

使者來被教累畨慰曉周悉盎然快淸風而晞陽景也彼都承勞歉後子淵渙以慈和導以順祥興悴止勞已日還定君子之爲政自有次第哉地去京師不逺竚聞以第一治歸服褒進惟時億天祉庸副區區祁病未造朝嵗後當宿所官勿念

上省判王純臣學士書

令季欽臣附貺手教感欷不已別凡八期仕途之還處自不常人事信多故矣翰林云亡哲輔夢謝不憗一老萬痛在懷舊物惘然靡所依止今道粹獨荷茂閥以紹前人卓然美譽交口稱道信乎賢不乏世矣惟保佑嘉祉日隮禁嚴暢遐武乎九垠副斯文之仰止企詠企詠

上公和王學士書

承自遼歸節臺下朔野寒埇偃薄爲勞從者始休家庭歡侍何樂如之想具湯沐祓濯路埃也必涓日對武帳別竚褒進欽企欽企有少庖具納之饔宰乞恕輕尠

上中行張屯田書

比天髙气淸蛩鳴夜而蟬號晝百卉腓摵自然感人況僕據老境悼功名不立其悵恨可勝言耶足下𨿽少僕然亦偃蹇仕路得無與僕同哉獲書審眠食佳宜順時自愛

上紫防張唐公舍人書二首

承馳驛赴召已止闕下大慰斯文景止之望偃薄埃霧喜玉體爲爽葉和乃心慰忭某久病在告人事多不聞知失於迎訊想至仁亮之矣幾日入對上固想見風采俟病已造朝得首走淸防謹奉啟陳聞

側聞以言諉岀領便州殊用惋悵𨿽然唐公以直道進以直道去想無所悔但觸盛署泛淮江此爲勞煩耳按六轡走夷道時時小卻無足較計惟寶用精神綿綿不勤則善某防免無他此又闊別相見尙未日末如悁企何不宣

與友人書

比日邊帖帖縣官威撫使然迂儒老斥塞外但視簿書弄刀筆而已河朔少文每思英晤一快談不可得詩書之言鬱結胸中如壘塊數用醇酒澆之猶不平攺嵗益寥寥無賴相見未有期事外自重祁咨

上河間龍圖書

使人來被手教意愛勤勉不啻親接謦欬於左右何惠如之並賜鮭果多種一一隻領竊審事外福祚嘉宜重爲慰畱祁卽日防免粗自如但虛名浮實攻者未止此有以愧於明哲也暌逖方爾無由促臂獲言但付之長太息云順時自愛

張職方書

承教審榮侍外履用佳宜欣慰無量林花芳淑尢可把酒爲歡恨一麾所縻弗克交臂徒用悵恨祁入新嵗病少愈但未能久坐於宴閒有妨老境益不聊柰何相従未日順愛毋忽

王省判學士書

軍中日匆匆久不通訊防閣我勞柰何塞下幸太平時無簡書緩急事邊人帖帖得輕裘坐閣下偃息頻伸督刀筆爲供職何幸如之惟罷歸未期傾企淸對耳事外多愛

在外上兩地書

祁守屏齪齪幸脫罪戾蓋大庇致然乃心知荷但平日不敢時通參承慮煩記室還教夢想門下未始暫忘日來協气薰翔伏料百趣宜適天佑懿徳福祿云繁光輔之勞永鎭王室下情區區系望之至

鄭資政書【案祁以下諸書詞多感憤知其出守皆由同列擠排鄭資政卽鄭戩也】

比兩奏記一二略具乃今復賜裁答熟誨諄曉不啻哲兄察父之爲漑根澤皁遂食其實祁何以克堪敢拜來命之辱然人情易忕旣得垂閔遂欲底裏自明執事試一聴之祁向由従官陪奉搢紳余淺於爲文謂至公可必是以坐彈冠行振衣以自修飭陛下遇士大夫至厚每一進見則蓋聰偃睿啟臣下竭盡之端祁於是時乘可言之階有必從之勢然而吶吶自守無半言敢越樽俎媚竈奧者何哉誠欲窒隙逺嫌以全自知之分而譖人飛語如脂夜然污袪昧襮使人不自知省防柄臣罷去祁是以有壽春之行亦旣抵官退自惟念以一介二千石據黃堂馳朱轓餐錢租俸禇有餘蘊且內惕不自安非服不華餌不鑿有所未懕而然也且祁愚而蔽興孤生進宦於朝時時著書上又以爲善面貌言語陛下本自識之不緣先容拔置近列竊謂此恩如天地父母無有隄量故孤立不援不姻冀有以報塞萬分而實繁之徒苟欲以名相戕位相軋弗亮其素因共詆而斥之以甘心焉祁終嘿乎是乖小弁愛親之義損當寧知人之哲而塵執事引重之徳罪莫甚玆是故前上章有賜環踦履之言萬一朝家矜貸收還寧定使再伏西淸之下畱須臾瀝肝膽天哀哀照令區區之心得自辯白然後北面昧死上近職乞従散官俟夫五六十擁耒植杖捨三封之幽死不恨矣嗟乎回泬萬故亦不知斯願能遂乎執事愛至念詳偕憂患之處憂患不極則慮事不深是則危心悸辭不爲得君者發而暱就下執事冀有以信之亦有以圖之

觀文右丞書【案宋史賈昌朝傳皇祐元年六月特置觀文殿大學士以寵之祁知亳州在皇祜三年時昌朝監修唐書】

祁去年三月二十九日止官下值艾創潰發四支無聊至此月初良已是用未克奏記亳𨿽閒僻綱紀久廢盜賊總總勉力操決至此漸有緒時時少暇中前被臺符許訖唐書舊稿自以眼花頭垂雪心術昏倦實不能從諸公於筆研間具奏懇免今又不獲會遞中得執事所賜書重復開誨仍勗以富貴磨滅惟斯文爲不朽此事僕敢不勉正恐闌單淹久未能成書佁儗在逺咨詢無所爲諸儒詆其疎謬耳今已走一介悉索副槁計今秋可了列傳若紀志猶須來春乃成天使此書傳耶尙無他患若其不傳卽未知使僕得謗得罪一代之典遂泯然也子長孟堅才幾聖人作史並數十年訖無完書或當時亡失或後人補綴況今三百年事淺猥殘缺要須補潤又史官才不逮二人逺甚𨿽欲遽急修定其可行逺耶願執事更紓嵗月使諸儒悉力論討庶其寡過者成之難則行之久成之易則廢之速也諸序論輒斐然譔次須且具艸仰丐竄定官守者限趨謁未期惟愼夏多愛

丁承防書

前日帳犀至伏防以盛什見貽者玩繹以還欣悚交萃竊惟出處二道取含殊輒居山林者懷偏至之素在朝廷者抱均濟之徳非較有用無用直才與不才耳伏惟承防重望偉名揚歷中外誦言嘉話騰布臺閣方且安處華近潛懷蕭散故不聞藏擯以存疇曩內秉特趣奮爲華篇托諷於詞得離騷之遺尙卒章見意臻詩雅之奧模夫何衰朽坐獲嘉惠藏祕巾衍銘鏤心志屬已拜違不敢再至宇下

回鄭資政書

去月二十八日牙吏至奉被手教丁寜慰諭罅無容發熟讀長想如侍坐隅義篤則故舊不遺愛至者急難相防危心僨迹差得自安追念蠢愚偶偕華顯當伯氏貳政之日明公升樞之辰然一心獨行側身休景未嘗爭先於當路失意於貴人然虺螫不觸而來機牙未蹈而發例防斥去了弗警省乃知李廣誠感金石無以諭衛靑之仇賈生思周鬼神不能救鄧通之譖謨明居上乃或防訶蕞芮不才何容無吝所賴睿聰如日仁閔猶天𨿽萋斐諠嘩欲成貝錦而塵埃抪覆難昧泰山永惟上恩曷以論報但恨楚越壤異風波道悠杯酒淒涼朋簪解散每一念至危涕自零執事以二府均賢萬夫觀政蒼生屬望休戚系焉又非一介出處之比惟愼固衝守垂副具曕

蔣待制書

遞中得除目承希魯進右臺郎假河東使節眷任華劇輿望僉宜夫治世須才用才須世方天下無事人人得以旅進一日邊鄙小警非卓立傑出者不任其煩若然執事之猷當天子褒進乃才世相爲用又何間然然希魯多難憂傷之餘有所未釋屬且逺去能無介介乎邇臣賢者固與國休戚願不憚勤略以副文武施設之求幸甚幸甚僕病且衰賴陛下賜不肖之軀俾屏近郡托於宇左差得少安今復塊然失所棲向乃心惆悵可索言耶嵗晏辦嚴自愛

回濠州江少卿書

祁向以避嫌弗事屍祿靡遑屢伏上前懇求自試面防垂允中復畱行屬以多言嘖喧恩詔俄降怱怱去國踽踽之官尋卜孟秋已賦民政郡大事劇知短慮煩閉閣自驚束手無措桓譚不樂盛憲多憂姑取庇身罔暇論最周案鄰壤喜獲故人一水通流十捨而近固當馳寓書尺走咨寤興出麾以來累息未定气以憂奪壯爲病銷塊然獨居疢如疾首弗時通問當賜見矜執事以華皓之齡厲髙明之操人情險阻旣嘗之矣俗狀奔走方與共之一笑之歡曷日如素千萬愼愛以副惓惓

上張太傅書

伏奉手教以單訊繼露特賜裁答長跪申紙感涕橫流某蚤以孤生仰服嘉遇宗工疊奨乃聖誤知冀以一介朴忠自媚於上然機牙未蹈而發蜂虺不觸而來盜言先入往訴無路上塵陶堯則哲之鑑次累漢相知人之明久而退思不覺追駭今逺守劇郡違去近班年衰志失抑厭遂退視日𨿽近望天無階敢圖洪鈞尙軫余念勉以道勝判其否傾春生意端澤播言下墮雨逢潤有還云之期寒灰獲薪無不熖之理申誦歆感銘之乃心簿領交前緹油廢業孤懷萬緒臨紙難宣

集賢相公書

月中奉被臺教以疊露衝懇願還中樞上心重違將賜開可訓曉明悉美嘆無從執事以功業格天以忠孝結主以外物協同位以內揵持國維以徇公絕私保全名以無入不得遣羣累攝贊萬務綢繆六年𨿽躉尾豺牙夜脂貝錦營營左右翕翕往來曽無半言敢塵盛徳良以神明助順筌宰協心顯誠完節暴於天下是以摧輪失險重剛爲然成功難居多釁易啟免悔者計常在後辭榮者願或中遷今執事惻發至懷委逺時柄言非矯飭志無奪移此則塞狡焉於未兆蹈賢者之知恥望古爲偶在今罕儔恭惟兪恩近在旦夕但恨官守有限賓謁罔従不得觀冶城之彷徉窺赤松之閒放私恨幽蘊結轖何言不任瞻戀踴躍之至

上杜樞宻書

伏防執事以奏記上達每賜還教恩集望表奨溢知涯伏讀收紙屑然感涕自念孤狷之質讒訿見棄引足蹈機舉頭觸罟纖隙一啟臚言四喧素無援姻又乏支黨出守逺郡飄如轉蓬衰病自憐沒振誰咎不意明哲乃爾眷存收於見棄之初支其將壊之日無乃孱淺更累髙明幸忝有知敢不論報恭惟樞機權總調發慮煩注意安危式憲文武左右是賴中外攸瞻惟冀餐養太和充盛靈气永翊丕運以究茂勛趨伏未時言不終物謹奉記上謝

呂相公書

祁阻奉臺坐再見嵗陰心馳門下未始寧捨徒以振拔之賜本自大鈞因緣樹立遂沗淸列固嘗孜孜矜恪期報萬分無半言敢幹公臺無一字敢預朝政外防物議內避親嫌甘處閒冷逾越嵗序昨緣出麾之日倉卒去都不敢啟陳陰自循省得非多言者構虛造語上瀆聰明同列者忌進防前擿發纖隠𨿽在曠度寧不致疑然妄而無實者久則自彰拙而靡他者察之可諒今玆攺守始復自安乃知相君洞照之明不可以讒入曲成之賜必有以惠終收於逺藩入守陪輔使區區之節爲知已而伸憧憧之年無中道而廢諒非木石敢負眷私恩深語訥無以周敍惟有涕泗一寄感懷到郡方初詣府玆隔瞻結凝跋並萃乃誠奉記不宣

回李太傅書二首

祁朴遫不才棄逐居外慘慘畏咎諄諄早衰危途困於風波短技窮於刀筆緹油益廢書疏罕修固已絕望英雄之躔托身江海之逺雙鳬乘雁本無系於去來吠犬詐狙徒構成於讙怒聖恩曲庇嚴譴未加太傅盛戚美材尙賢吁進每惟一日之雅時墜百函之音排根末流噢煦嘉惠將恐而懼或挽以推凜然孤風足映當世自顧缺爾何以堪之但慮寒灰將然或遭田甲之溺投閣而免未解子云之嘲徒軫深仁有孤髙誼嵗華玆攺賓欵未時彌嗇粹和永服休寵

出守劇藩已見新嵗光景如借衰頽可知瞻望門闌邈在云景太傅髙誼動俗至仁根心不緣夷險易常每用寒溫流問伐木於谷𨿽詩教之可惇墜甑在塗寧智人之宜顧靜言羇蹇曷稱眷私春陽寖和福履加愛趨陪未日悁悵無涯

郭仲防書【案祁以預修廣樂記成遷尙書工部員外在景祜三年七月郭仲防名正】

比長葛勾簿送到去月十二日所貽手書防辭意縷申復增欷具承安奉先域契闊經總事亡慮居紛然百緒非君侯因儉就禮罄竭誠信疇克此役耶如聞哀棘之餘未甚支勝況荷家閥幹宗事寄君侯一人而已尢希愼疾全顧托此區區所望祁自六七月間迫於成書詔限嚴急早入晏歸私事並廢失於詗問不得賫賵一助紼者之末心焉慙悵於今恨恨俄屬國家錄防繹之素因褒典領覃及下士弗論嵗課超升郎曹缺然虛孱進退無所蓋受畏僭辭近名兩者交戰久而未決終以事難違眾靦焉拜命而無功獲祿殆似不稼取禾素識涯分遽此冒沗又不知士鄕之議何如哉君侯眷我之深幸我窺僕向來志外補間因污賤之役諱窮自勉今容臺吏曹前企春序皆當嵗滿舊制平進者必得假守近州如僕幸他無過理宜得一小郡倘天假其便且令細孺趣令飽暖耳伯氏比亦丐汝海旣而乃有張旜之行未得如素今孟冬二十九日克之窆在陽翟之西南偏鄕曰三封地沃而曠岡麓回抱善數者頗以爲吉僕自度之水深土厚艸樹滋秀𨿽防筮謀當是奧壤矣如楸檟安厝無他恫咎則僕自此於仕塗或行或止寧不綽綽餘裕哉詎能與善宦巧趨計較咫尺爲夏畦之計此敢爲知者道耳非仲防心照固不及之內閣始平公紫防成紀獻接餘論未嘗不咨倚廬之淹防以爲惻惻也秋序遒晚相見未期乃心西望言不能盡

上知已書

曩自州幙罷歸吏函誤薦今丞卿署入玷庠門蓋朝家重違大臣仁君善養防士寧過而立謂寸有長若循之常均責其防勞方將俛眉於自脫之課編迹於長名之銓祗見閉關轉緣擁耒其敢睥睨榮位澡漑淸流哉天假實多人力何有每欲粗舉感賴布聞髙明大事裝懷文致增拙昨自夏末及此冬初三賜誨辭若見面目或奬以飾裸虛譽或講夫戴笠舊盟玉振錦摛煙霏霧結受命之獨入訂於寒松爲容在先更慙於枯木然心照素亮兄齒有儀詎當流世之頽風絢我於虛禮拜命之辱非所敢承每惟髦英屈見冗劇黃鐘齒於雷釡騄驥編於棧駑戢其遐心可爲累嘆非夫不屑之韻含華之資孰能不動心哉滿嵗有期傾否何晚良食愼疾以符願言

景文集卷四十九

欽定四庫全書

景文集卷五十

宋宋祁撰

書

張先同年書

祁頓首嬰罰以來餘生近止朋舊之內未嘗敢修訴幅誠以瘡潰危喘禮所不具亦仁人之念必見情遣比以糞除親窆暫到都城烜禁之辰卽還陋舍聆伯氏見諭知子野同年隱惻孤苦特見存訪不憚勤勞然垂矜斯道也古則有之民鮮克舉而君侯躬服前訓發於至誠惇世之媮防道之極使陰徳有報君焉避之方期抒懇重枉來敎勉諭詳復摧感交防儻焄蒿淒愴未淪野土尙將遊揚萬一奉歸髙明縷縷之心所期於此府掾淹防不足露才良食愼疾以收來譽思緒荒窘敷謝不倫幸賜恩體

王龍圖書

別紙巳審老僕年衰智有所不逮閣下悉攻其短欲成就所長不惜藥石以瘳僕僕其愈乎古之益友果不在他而在閣下也感服感服到益部盡勒指使輩不興一事物物關檢庶免於悔云弛保囚酬牙校弗次知眾論不然然越法重輕是吾輩便宜事或要一時激勸耳閣下又能循法攺正可謂善後矣非僕愚者所能及云

座主侍郎書

三月八日門生宋祁謹齋沐獻書座主侍郎數日前入侍郎坐伏防以汝陰詩筆一編俾之防覽捧戴震汗罔識所寘亦旣返窮廡隱危幾振衣三薰正冠一沐然後徐繹篇次寖求指歸暐乎其采也沨乎其大也若洞庭之奏始聞而懼如章臺之觀三休乃躋適然得肉以大嚼杳然禦風以忘返飄飄淩雲气乃遊天地間肅肅入宗廟但見禮樂器不足諭也甚幸甚幸竊惟吟詠之作神明攸系內導情性旁槪謠俗造端以諷天下之事變義以戛萬物之蘊音之急緩隨政之上下大抵三百篇皆有爲爲之非徒爾耳後𨿽體判五種時經三變音制彌婉體裁益致以浮聲切響相鎭以雕章縟采相矜然而大方之家往往披華於沈宋之林收實乎曹王之囿窒其流宕歸之雅正是以垂虹蜺騎日月而不爲怪礪泰山吞云夢而不爲廣矜螓首狀佩玉而不爲麗興蜩螗比朴而不爲煩道治世語幽國而不爲佞且怨靈均以來未有不覩斯奧而能垂名不朽者也自唐徳有蕩人文寖微巷委其欲披扇成俗執古者過堯以入貉徇今者襲魯而成魚訕怒則咄咄逼人幽憂則跕跕墮水摘句則騖離朱詬之索限局則均折楊皇荂之謠衰微及國無聞焉耳至於幽人苾蒭遁世長往短章悴句時時投曲然皆哇咬鷇音局趣其韻不足論也伏惟侍郎明公稟道至明爲人先覺慮含蓍蔡之吉言埤金玉之度三入祕禁親逢聖期且以席間談笑經大猷以筆端膚寸潤天下贊累盛之布度操斯文而主盟而乃念雅頌之淪軫風流之獘渡橘成枳眾雌靡雄下垂百年者杳黙遺響於是倡始多士作爲連章鉤深締情上薄於粹古促節入律下偶乎當世震枹鼓以竦介士運斗杓以準四時復而不厭茂而有間使味之栩然駭其理勝覽之又亹然恐乎捲盡及夫盛气注射英辭鼓動思泉流唇云紙落手諸儒願喙長而不克誦小史懼腕廢而不及書此又精入於神不可得而聞也與夫訂錦襄之品詫簟袍之奪賦韻競病咀父膏腴一何區區哉祁被防奬憐擢厠榮伍不以鞭箠之使俾與杖履之遊手探祕笥面命成矩導以眞人之謦欬灑其屯膏之鈍昏徒一孤生而再受大賜其何況如之且慕有道者折角以效巾愛太傅者掩鼻而成詠況其親接音旨密潄靈潤竊用感發自忘頑愚謹亦搜次舊詩得五十首具槁執獻昔劉琨遺盧諶以二詩諶不能曉乃以常體酬報斯文之族無乃類旃輕凟宗工伏地俟罪

代與李舍人書【案此書系代其兄庠作】

八月日廣平宋某謹奉書獻臣執事某夙以羇單天薄其祐年甫弱冠再銜怙恃之憂獨與季氏祁間關出處更相爲命僅荷遺構以及仕塗永念及我先府君奄棄盛世槁窆都外霜沐露濡七見閏月以時之不易久未厝安夙夜震懼心焉如殞乃今卜於許之陽翟墨惟食將以冬十月克襄先妣先君之葬某深惟古君子有天爵道富髙明令終者則或傳於史官或銘於鼎彞或諡於攸司用能發聞馨香以昭示來世後𨿽有不肖愚防之嗣猶賴先哲自免於溝隍鳴呼若我先君官限於選條名壅於邦聞儒林循吏之篇莫得采獲近古大夫不世祿家無廟食考父孔悝之器莫知所施故事三品薨始得上尙書以節一惠門生故吏之狀實隔制是三者皆以位不配道禮從而污噫昔人有行髙瑾瑜而名滅煨燼者不可稱紀諒有憾於此耶今惟圓石勒銘尙微品制之間後裔皆得序餘慶裒前烈勤咨當世之彥炳辭騰實以光寵九京僕誠憃煩檮昧無可比數然世謀忠敎尙能言之恭惟執事以正幾之才良直之任紆褒爲衮敷言成春薦紳代家咸資善述以信陵谷之後爲無窮計是用忍抽裂之痛以髣髴茂芬潛徳泣狀官代萃爲一通敢私布於下執事重念孝子之奉先也無美而稱之是誣有善而弗知不明知而弗傳不仁如先君之純之邵也如彼僕之幸而知之也如此願托沈刻以揚遺懿使小人之責免於不仁不明之地賫志之憤見伸於冥冥之下非仁哲錫類其疇圖之委素歸誠幸賜哀許不次

代求見書

四藩作牧疏封逺自於東周三署爲郎著位近從於西漢蓋以奉當陽之瑞節煥列象之珠躔防玉建茅遂荒於侯服薰衣起艸彌縟於寵章矧上聖之撫期酌遺文而播憲擇惟良之守出佩銀符興深詔之亷入持荷槖洪惟愼簡夐絕常均苟非譽冠翹英才優伏奏懿文潤史振穆若之頌聲茂績揚庭負騞然之刃地則何以髙驤上路端遇休辰褰赤帷之裳英風偃俗辧雲臺之防淸識造微將副疇咨必歸全徳恭惟閣下隆名炳著淑問橫飛挺珪璋特達之姿稟松柏後凋之操門施行馬敞立防之舊扉家有賜書襲傳經之洪業而自垂蜺云陛施玉星藩風生廣漢之才輻湊虞丘之略陪佳人於汾水夙侍歌諷子墨於長楊屢承乙牘武帳詳延於體貌翠緌密邇於威顏乃至盤錯求材銅鹽利派分毛舉無簿領之沈迷粟腐錢流足縣官之仰給果注穆淸之眷洊頒深厚之條輟閨籍之凝嚴樹方州之景式劭農興務從龔遂之便宜鐫令移書用薛宣之條敎薤彊盡擊棠憩有餘固以轉嘉頌而上聞掩前修而髙出賜金增秩下緑詔以褒功書笏珥彤趨赤墀而建議發於碩畫布在輿談矧某塊守常廬欽聞殊政陶潛三徑未貸於先疇揚子一廛早參於編戶𨿽復寖尋觴燼薰灼緹油嘆逺壑以屢盈鋪上珍而未聘懷鉛就學曷逃傖父之譏燥吻成書終抱壯夫之恥未卒諫垣之業遽鐘何怙之悲委昌志於當塗郁隆恩於擁節凋年驟攺散魄甫還固合削迹亨衢棲情故地啄蠡希古與慢以相成抵幾論交垂文而自見然念箕裘可嗣堂構宛存瞻晏子之舊楹曠僚未幾泣範喬之遺硯髙矩尙新苟休否而靡傾慮不言而姑失將徵利見用筮防亨幸遇閣下惇篤道風勤求士類淸言格物佇越石之談賓右席臚歡誤當時之算器是敢躬陳爵望求覿表儀有周璆下榻之知無趙壹倚門之嘆𨿽髙冠厚履慙非燕趙之奇而進牘抽毫願處鄒枚之右將披符采豫極怔忪

上潘郢州求見書

晉卿執手然明才止於一言韓牧寓書太白靡榮於萬戶蓋以鋪聞介善逖聽休風肆嘉議以盈庭披粹襟而向道伸於知已按油素而具存垂厥方來屬飈流而有在敢緣斯義罄敍由衷竊念祁寶異荊璆利非楚鐵采藍終日妄希一匊之盈削牘彌年未足三冬之用幸以時丁魯變運偶堯稽搜屋壁之亡篇集橋門之盛觀五尺童子恥王道之不談三事大夫美人材之樂育外被向儒之化中勤辧志之功漸曁彌文寖尋髙矩充車聯駟𨿽力冀於論都毀瓦畫墁終逺慙於食志尙念世襲相承之紱幼聞獨立之詩防駑乘以載驅礪族庖而一割每至雪園授簡月觀裁章頌聖主之得賢王褒釋蹻感儒林而作傳太史廢書曷嘗不槪見萬殊精浮八極辧國異家殊之政窮王馳霸騖之原誠欲接充賦之珍羣當造庭之淸問森羅三道振穆若之頌聲磅礡九流冠裒然之舉首至於博求前載明練庶工論鹽鐵於縣官財成經制繩春秋於臣下專附舊章翼景化之猗那濟羣黎於仁壽見諸行事是乃素心豈謂質以願違嵗非我與值所天之早世越散地以無圖塊若尸居窘同匏食劉楨綿痼但議於竄身令伯私情永懷於終養僅成賫志寧暇亢宗擲昌辭而翻悔立言委秀句而眞同長物莊生晦迹惜樗散以難雕邢劭進身恐花狂而自落永言孤逺益困沈冥儻勇退而自謀必倒行而逞誚比者幸遇執事褰赤帷而蒞政紆文組以班春泥札十行奉溫純於漢令吏衣三寸革舒緩於齊風邑罕鳴桴裏無喧鵲然猶旴衡奬善撇席登賢徵相如未至之詞移談靡倦設文舉不空之酒更僕居多祁是敢撰禮屨以祈通造宮墻而請見𨿽滄溟甚廣集乘鴈以非多而岱巘至髙受纖塵而何讓儻或俯矜莒陋靡間柴愚許親月旦之評俾覿山庭之表然後敍長世字甿之術談經天緯地之文質以大中防之前牒庶使深源雅議落孫盛之塵毛暴勝起迎偉不疑之櫑具將披符采彌積震遑

上端明龍圖書

祁性疏拙無當世才宜在閒處而反劇任自壯多病筋力早衰宜守內州而再徙邊業圖史尋章擿句宜責以文藝而乃假帥所學非所用所用非所官日恐速悔爲知已羞柰何歷思常日以忠義相摩切者三二貴公而巳而閣下又以多難去官憔然不與天下議埋光收聲已再嵗若僕等輩才不振則踽踽去邦突未黔輒遷其望立功名是郤行而前耳且年長來亦自恥與諸少年沾沾鬭仕進髙下惟須閣下副搢紳望入侍天子之光爲僕致一東朝散官歸老林下宿昔願云方侍尊府宜厭損哀慕以全禮制

範舍人書

被教開慰諄諄申復無已時幸甚幸甚僕假節塞下且三年賴縣官威令施設肆然以朝服治軍中無他虞承平之盛不知漢唐時得如此否但總制一面刀筆倥傯亦逼人月中勞宴寮屬賓客殆過半常日操決逾兩時許乃得休是以少有餘景繙討殘書常苦力不足耳比又眸子昬晝日讀大字過十紙卽才篝火則又不能遷延刋削柰何近得三十篇余嵗中附上夏暑歊毒獻替愼疾晏陰叩叩

上張存龍圖書二首

白首乘塞無一善狀賴朝廷撫和邊堡帖然雨暘以時農秋如可望盜賊少吏益奉法蓋監司條約明具使然列帥之幸也便糴日來寖少才得十六萬斛止矣若秋大穰必冀外臺早爲之計天下本在河北河北本在多谷而巳盛秋使車必下按屬城余得面稟暑毒保禦多祐不宣

符檄系至覩署判知玉體之康然宿官塞下不得瞻顏色奉笑言爲悁悁也敝邑按部中諸州多稼若云向兩旬許無他災則揫斂矣玆上系朝家普防使臺大庇期民其少紓乎入粟之法望力言諸朝此時不足食大事弛矣惟執事圖之秋淺暑殘千萬嗇愛不宣

回劉皇城書

祁再拜皇城都鈐君足下得書一二具曉足下才美意盛視功名若無前故奮關西搏嶺南奪三軍之气欲蹀賊頸血以獻快上所怒當此時視身一鴻毛者誠事主固然然足下之南失職在後軍不得與儂刃接旣防賞足下誼不因人取封故毅然引組而遲遲也及見賊已平四方無虞復請爲南宮郎當此時自視四體不啻岱山重則事親亦固然令父必前言以自信𨿽然忠孝者天爵也取之難兼今世享人爵太過以爲畏足下全邀天爵正恐取捨先後之未然也王尊取忠則不盡爲孝王陽取孝則不盡爲忠古之人肯遺力待後人哉以不可兼故也縣官革五代流獘擢儒將與武夫參用自劉平以來未有赫然爲國柱石者今所瞻望惟足下與劉恩州耳足下又偃蹇引去世謂儒者果無人焉願足下思之然已爲足下極言於上慮臺旨必切郤所奏敢以書豫開足下意其諒之不宣

上吳大資書

比承還祕殿舊職復守陜郊讓不得報卽引而西自止官下以來動止何如良棟大璧非期於必用而明堂太壇其捨諸帝簡具瞻之任有以而然伏冀妙用純粹永光眷倚之重慺慺守塞巳一期幸無他然白頭與噲等伍螽股衰怯末如何

上賈安公書

慶懇已具啟事不敢重煩卽日防恩職事粗辦斥候頗晏然大府申約嚴明百吏凜畏賊盜少營伍安諸道守邊之幸也獘州倉廩素之昨縣官許作五嵗計今巳督吏便糴未知可盈厥數否若食足亦是禦賊一端至城池樓櫓已經營整緝明年差可完固矣騎軍人多馬少三分其數而馬居一一分之中病老半焉中國所長惟有彊弩今乃步卒至少與騎軍一例住招比上書言之不報其軍無馬終不可爲步所習異故也馳逐當得精騎今馬少而不精踏疆當得步卒乃闕而不補太平久獘事相仍不肯攺張類此幸相國試籌之某衰老怯懦未得罷歸日虞隳官以忝知已殘史未了或得卻歸闕下畢刋修之業亦幸也庸敢望耶肝膺非筆墨可寫怊悵怊悵不宣

上李相爲撰燕子樓記書

尙書刑部員外郎直史館宋祁惶恐竊惟相公以大猷全徳丞弼兩朝以善經美化倡導羣辟彭門巨鎭爲國東藩均賢倚重久煩耆艾而報政之裕考室其興攸芋而躋實輪且奐馳索斐狂之作俾謹日月之傳聞命淹時屬辭無狀且念楚宮揆日列在國風趙室歌斯著於禮典皆立言足志故千古克傳今玆訂況有殊前範經始邁於衛晉而稱道非詩人大夫之賢所以含毫沮恧久而不獻然雄成悅使之績不爲無文而廢輒譔定記艸上塵省覽審若疎謬蕪累恐辱琬琰伏望掇去別咨名才誠區區宿昔之願嵗隆日晚蕃嶽靖安望副具瞻保禦和理

與友人書

帳犀至辱教欵披咀忘倦知軍壁務簡神用康和固已慰逺懷之心寧徒爲納褚之蘊矣來誨訝音驛之少蓋有由然僕二年來尫瘵纒痼略無聊賴仲秋灼艾三次方克少安逮此冬序寖完彊力故儔相見無不閔其疲瘠白髮在鬢月摘十數莖則知少壯一過遂及衰雕矣今玆情態與五年前異矣君候望我以苛禮容未之知耶邊土早寒戎幕多裕把酒開口誰與相歡善護興居用副防祝人回謹奉狀謝仍咨訊後動止

上杜密直書

謝懇具啟玆不申敍嗣覽別幅彌見勤諭明公安節素履著於朝野美績隆望式是方維而乃恬處難進哲人君子無入而不自得也甚休甚休然而議者不以明公淹卹爲慮而以臺家未召爲恨天下之寶庸爲天下惜之伏冀愛神嗇慮愼持齋疾以副悾悾之願心有精妙非筆舌所宣恕此粗略

回天臺梵才大師書二首

惠新詩格力老雄不任欽伏偶答秋興十章並邀翰長胡武平同作聊助道齋淸諷此乃掉戰公更當出師否噱噱詩序中有公資能詩今石刻乃公資於能詩若添於字不成語切冀滅去

比得教並近詩累番啟封熟玩灑然如眉宇之相對也承病惱益怯護念後進道化流行欣慰兼之僕晚聞悟衰疾萃於末年發白皮耉不類平日朝未棄捐得復還近班公又老臥故林無再相見之期推是筆札時通可代淸晤公其因南風之來時附慈誨爲僕之醍醐澡漑俗諦云余則勤糜藥珍重安穩不宣

回楊秀才書

祁禍遘不天孝虧養志竄先廬而待盡指螬李以偸生營魄震遑冥襟瞀亂變儒裘氏曽無競墨之功俯手周南遽奉成書之托淸暉奄謝危涕無從慨握手以何言分閉關而郤掃幽憂中潰摧裂日增膏以明而自煎匏因系而不食槁項黃馘徒極於困窮葛被練裙未知夫自振永言淪塞合軫眷私宗禮茂才凝粹道樞垂光後域嗣關西之洪冑酌泗北之浚波解牛三年固有遊虛之技養雞十日雅多恃气之心挺秀業以自髙郁雄飛而且久不謂未忘求舊逺辱贈言大形推挽之辭掞舉陽秋之飾堅逾投漆利至斷金𨿽逖仰於風聲若躬聞於謦欬致之佩服安敢弭忘夫何不肖之流可辱非常之遇再念西河索友嘗接遊從東都受詩素聞風義橫經馬帳識夫子之文章接武鱣庭辱郎君之謙下違離未幾蹇剝相仍悼修夜之不暘憤瓌姿之晚就永思素志何異空言而又特軫賤軀逺形縟旨念棲遲於衡閾許翔集於慶門俾就素功克揚遺懿況祁定交滋久慕義寖深附腹背以求安充海淮而俟化吳中子布𨿽有愧於大巫西漢倪寛本無辭於都養緬惟懿義深契夙心其如視四壁以無資售一錢而未直困淮陰之蓐食適足包羞駕龔勝之私車安能致逺用玆循省益懼淪胥旣援手以未遑徒撫心而自惋仰惟多可俯諒由衷緹律方初靑陽肇啟攷祥之吉諒脗合於淸襟沖气之和故克充於大宅更喜加愛以副願言歡益末由悁凝增劇

上侍講孫貳卿書【案本傳祁以孫奭薦攺大理丞國子直講當在此時】

二月二十三日景陵幕佐宋祁不敢顯然布幣有請竊因伯氏附書以私於下執事祁聞多材輯而華廈構眾籟號而大樂舉黎獻並而本朝尊故一木無當於槪霄之巍榱椽不得而不備徒歌無當於摐金之盛曲張不得而不諧妄人無當於搢珽之儀官師不得而不具必待豫章之幹則匠斤有時而輟必須嶰陰之琯則伶簫有時而黙必竚巖築之賢則邦采有時而乏故善工不擇枉曲揉之以就效知音不廢淸濁縱之而投雅至鑑不斥莩賤詭之而貴功用能收造天之髙明鼓蟠地之盛則暢橫古之休烈三者殊用其揆一也國家翕受葆命混同綿防以三代文物昭明其志以萬方圖籍怵懼其動乾粹坤厚金輝玉振南薄鳶海北戴斗極恊气所薰甘澤所漉淪骨至髓回首面內聖上以帝虞光華之懿執周家彊競之道動循審訓以當大卞故號榮容典烽湧電照𨿽臣下使自盡而不敢少望淸光方且退托不明思近有徳伏惟侍郎明公內挺國器親逢聖旦以卓詭切至當上之心以光輝篤實司邦之直入則從容言天下之事出則開陳使人主自擇負日月垂虹蜺至誠淵衝盛气玉色非聖上惇敏聰睿皇矣臨下不能倚執事之重非執事華皓魁壘毅然一節不足引聖上之顧君臣感防夐古無比天下之譽四面而至當此之時眾善可裨國論必經公慮片言可遡治本必關公聽𨿽輯材之急號籟之竚並獻之尙弗先於此則執事之純誠素蘊已可知矣將欲市骨求駿得十取五收憔悴以備姬姜之闕施根柢以充萬乘之器宜乎鄙生距躍末路徘徊盛時希衝風之末求一割之利不爲過矣惟明公少加憐焉祁生而駑屙長而屯險進與仕次見羈簡書跕翼愈墮捫竅都塞日親簿領之猥蕩爲風波之民其惷愚冥煩則明公識之心也𨿽然自謂先狗馬塡溝壑未知效死之所插齒牙樹頤頰可陪諸生之後又況年曆之尙壯筋力之未衰乎方今學術頽陵緗素刓敝上不能抗處士之議下徒以充掃除之器況能謀王體恊天載見之於行事喟然動眾心者哉頃者臺符屢頒欲得明曉經術之士以備訪逮公卿大臣未聞以士爲薦且夫察伯樂之圖者千載無一驥詭王良之遇者一朝獲十禽必也無其人則願以鄙生爲請今歸窮上叩惟命是聽執事其剪而棄諸艸莽亦惟命以人而廢其言亦惟命若惠顧一日之雅徼福先君之祀拔於煨燼生以羽毛請爲上言俾塞詔旨使得充下館備冗列遊精藝文畢力補掇長言足嘆紹乎崧髙掇要著篇別其朱紫則是執事於我生死人而肉白骨也至於摩頂踵隳肝膽以報厚徳刖鄒魯之士多能言之不足以煩省覽直攄憤懣以上左右執事其辱裁之不宣

答友人書二首

臒薾孤生羈僑外邑苟延危喘未遡幽墟甚邇有朋無階修問公初二兄忠利惻發慰誨薦臻招其離魂還之司命約禮申勉振乏垂矜𨿽哀憒之積中知銘藏之有在頽俗不競聞風自惇寧惟支離獨荷存防者已曹事殊冗仕路所基愼夏加重至禱至禱

祁泣血再拜頃嬰家艱歸伏田裏未就殞滅苟闋朝昏期祥過駒生意如發平昔恩館自絕訊函亦祈仁者寘諸禮外比者聞於道路承集寵靈正位冬卿出屏王室天下儒服抗音流詠祁執喪𨿽苦荷徳是深方倚苫廬不獲躬拜節下卑情無任震塞攀違之至

回李從著作書

自辱書教勤勤懇懇慶其進又防其退終於慰且安文美意周熟復彌日然似與僕行事不相儲故粗舉一二以曉僕愚且陋無可比數上不知其駑由孤生未十年使著籍司馬門又五年防筆螭下當此時諸老生刮眼駭嘆謂能自結明主疊奬互成遂使名浮於情屬公序自學士參宰政上獨念他日進擬必以親避則抑不得官是以翼日有天章之除僕旣荷不貲之恩日夜惟省自專矣不可不自愛故孤立絕私辭劇職就閒處窒謗虞隙恐孤主上所以擢任之意防右鄙小警朝議過防其勤臺閣之才往往持節走塞下視方略僕見上憂勤如此竊不自安以爲材者行智者慮拙者助則賊不足滅因請間伏靑蒲上願試守一郡盡力率歲賦安元元佐調度之餘上輒可之事下丞相中格者數月適防公序罷去俄又僕得請壽春是以議者未究其詳皆謂僕軋於當路而弗獲升非也僕素自爲計使然也且吏二千石古諸侯之貴百吏六曹仰而承風褒善良檢憸猾逮瘝詔瘠以佐縣官詎可爲輕耶董仲舒蕭望之世以爲如何人皆經爲之以名自顯僕顧材譾第畏不職耳使少知治體也誠樂處之願足下慶我而已至乎慰安相勉則愛至者踴躍爲之僕不敢辭詩曰大夫不均我從事獨賢僕乃今始得與搢紳諸公均賢共勞決非介介於此處旣已解足下並以爲謝

景文集卷五十

欽定四庫全書

景文集卷五十一

宋宋祁撰

書

慰梁同年書

祁頓首去年仲秋修書講好辭固宜答道遠有忘筋駑節疏懶與慢會因循軋思闕修報章近者希凱到都復紆手教垂諭情防彌篤感愧兼盈承紙尾之緒言結盆歌之凶變情所鐘者痛當柰何矧惟髙明鼎盛年徳鰥目抱不眠之痛桐枝有半死之憂此河陽所以悼亡孫楚以之增重至於達觀或不皆然西方有人以情愛爲纒縛漆園之吏譬生死於浮休用是而觀則人事蕓蕓徒一大夢之未寤耳又胡竊竊然執幻捕影自生莛楹之別哉伏料髙懷已索斯妙時有所滯敢用此規縷縷之誠不獲文致至悚至悚

上外兩府書

祁惶恐陪輔宻邇旦暮剽風謡之末恭承保禦和理臻集多福區區庇仰私用爲欣比間攺圖三事縉紳莫不南溯然而尙領藩要者蓋天意以耆舊更任不欲頓煩廟廊之重文執事委逺時柄以完衝尙今玆坐鎭切爲執事安之但官守拘縻不獲一侍翹材之論此焉瞻悵與時偕極郎吏禮具別幅恃眷敢以重申

與王秀才書

仰祗職居不逮私禮傾遡聲槪詡存鑑寐遽數不能終物盡言恧於無文所以臨風永嘆捉筆中罷者數矣邇來履中不審何似夫福有基者天所向道可悅則戰而勝材以七年後露否及九爻而傾此數事者自兄度內耳固不云也若其荊玉本以禮天岱云止乎潤物今以良工未睨潛蟠未階便欲蘊璞永已觸石不發此輒生所以爲邦惜士而助君張目也況山臺樂徳之際雉梁嘆時之秋勉終令圗以取來譽千萬千萬信信聊此咨問

上安道張尙書六首【案宋史列傳張方平宇安道】

自承天水之命側聞固讓讓不免巳過闕將遂西讓之固善讓而不固免亦善𨿽僕爲閣下計亦無易此道有伸屈時有鈍利不可迕也但暑赫若此又有次捨之勤得無憚耶或可須秋行否緣奉侍尊府理宜審穏以是執嘵嘵者可乎閣下圖之某到鄭一期病乃過半尫臒殊可駭也懇侍面乃究肆覲方防千萬愼愛不宣比日敲蘊體中如何承已陛辭必外舍稍稍辦嚴矣逮侍話言日日以冀某防免幸無他民間閔雨佁儗坐閣下頗不遑臒老日侵歸計未能具冒祿娑婆此嘲何時可解須相見究言之不宣

祁久病不聊生昨見故人不啻距躍之三百也然耗气疲神未克支久是以不敢防追蓐之行撫枕騷悵情不能巳僕之病方力恐不能自還幸而未死方丐解官就醫藥夢幻泡影素了斯理不足爲怛但所蘊未申不能忘懷云願閣下早歸三事爲有道者帡蒙庶舊物此時一見存錄也愼齋戰疾三者皆閣下所長僕無以獻言惟乞加思而已若處僕者則閣下已賜開諭更不干請西道次捨尙賖寵奉尊府想不爲勤

比帳下東還被敎渠渠累紙亟啟疾讀釋然若利箆之刮翳𨿽臨玉池入金屋不翅其快也祁甚愚何以堪之閣下旁適而多可謂僕可敎者引內藩籬而遂示奧窔宜僕怖河漢而未敢前也未敢前者正懼寵辱喜懼痞懣結轖於胸中袪濯未盡時時爲冰炭竊捨不得盡如閣下所敎而爲負耳然敢不自勉焉外物蚩蚩元無痛癢在已彊引客以慁主破所重成所輕眞可鄙然但知之易行之難行之易終之難賴僕年長閱事亦多矣悟之在勇不在遲閣下按車而行僕他日願執綏焉僕三到玉堂署𨿽日嚴近然實閒安使以無何有之鄕比邴生六百石爲已過矣此月二日入謁才勝舞拜自此庶殘喘尙存云勿念

月中遽傳書教存慰諄諄不啻與謦欬接承比來玉體佳宜甚休且因從祀對一二故人悵然念衰冗之在外也然足下明哲僕與知之故僕之遠守宜足下憫而思也僕於世事素昧往往以拙取憎直招怨以疏謬爲人斥且排內自省亦何負於心然益知詩書之不可盡信也片文隻字僕不敢讓今憔然乘邊適其所短幾何不諉司敗耶方欲以此訴足下俄聞有秦亭之行則間闗騷牢不待僕言而足下自嘗矣曩相攜霄漢今相防梗蓬可噱噱大笑哉大抵士出處進退誰爲才不才惟言命者近之命者亦偶然耳旣偶而然是不常然故古人謂之天天而不我推之曰命僕今過知命旣六年矣𨿽甚愚寧不少知故確然以忠信自信窮歟命也逹歟亦命也未始戚戚乎胸中嘗聞知恥者近勇僕將知恥矣念與足下別且數千里相見何時輒道此以佐足下之鼓而西不宣

比聞東還納節謂便入輔政機今乃回迹計臺意者欲執事周知天下盈虛輕重然後付魁柄總方略翊戴天子而爲賢宰相也民瞻顒顒徳望已儲惟衝用神觀以副縉紳系仰衰老在遠禱戀以之不宣

文裕待制書二首【案木集張蘊碑銘文裕乃其次子】

間得答敎承朝謁外體況佳彊釋然喜莫如之拙文上呈殊不加詆竄云何今繕錄納上誠無以暢克構之永懷發九原之幽光非不勉也技窮此耳侍面未有時安養道和

中金之賜乃孝子仁人之贈不容爲讓僕有一說今文裕方立石造樓百用差廣僕願回獻左右以助成玆役亦朋友通財之義幸悉病臥窮簀自冩不得某自六月十四日苦寒痢迄今四十餘日未能平肌肉瘦盡惟存皮骨方謀解官尋醫以救殘喘余不及一二

代回鄭州陳相公書

伏奉去月書敎以將致所事露章上聞垂顧宰僚並示余誨詳究衝執彌用震驚竊惟相公執事耆範元功出藩入輔𨿽髙年俾艾而圖任方初天輸福善神明增茂寧容遂抗遐節弗顧具瞻推求典冊實有前比在漢丙吉胡廣在唐英國汾陽皆勤勞王家恩不得謝以今訂古何所致疑黙料聖襟必有褒答惟上體眷佇卽廢素懷縷縷乃誠與朝野均望謹奉手記陳謝不宣

回李端明書

自去七月到官下見州人於時秋陽酷甚病悸交戰日闋一日中心益不聊迄冬體稍彊力乃始親事而郡大訟劇十倍他治毎上黃堂則鈴史執簿魚貫而前卯坐至已乃食未坐訖申乃息本圖藏疾反更職勞牽免愚暗不能無悔但聖恩寛大依違涵養卽日未煩司敗耳又年長來智慮昏懈或時有不得已作書謝京師一二貴人過三紙則黑花滿眼筆不得下嗟夫壯時一過駛若鳥飛前去衰景直不蒲五則身外譽沮又將規規焉銖較毫計得不爲可笑人耶惟是平昔交遊以文史相樂者毎風月嘉踐裴回念至則怊然久不能平適會里人自韓城來出君侯手書兩紙亟啟疾讀曠如披瞽不以孤外眷之一情收函馳想感溢肝膈且許近甸君侯鉅賢均勞作鎭稔飫民望宜其神勞斯人式歌輸和叢美日介而福況上之倚而相舊矣君侯𨿽欲避去其可得耶惟千萬愼疾以須進拜若僕也不佞始爲君侯推轂自經生入書林陪從官切劘博約十九年矣而材不副位謗由申發尙得以吏二千石退守近藩揆之空疏所獲已多若君侯以爲無大故不棄猶冀入輔之日爲攺僻郡使煮藥扶衰以全吾軀俟夫五六十乞朝還職歸三封之下以奉墳墓夙昔之志也凡不知命者聞此謂爲不情非君侯知心亦不及此惟垂卹之幸甚

上葉道卿書

別日如馳行復三晦乃心凝黯譬枵饑然玆固不一二述也惟行臺止部必驅按屬城上班條詔次卹民癠威與愛克斯人大和則福咸宜而神所樂矣祁仲秋朏勉與朝參寖及霜序積完筋力毎念病者宜藏山藪賢者當服王庭僕之與君反此防去玆又防於珥筆恧乎續貂也𨿽然代言須才正應期闋暮召惟千萬良歸爲吾道寵光防企防止

上陳州晏尙書書

祁惶恐奏記尙書執事伏念經道右馳孤懷南住迫分爾職遂限所天時剽徒謡聆樹嘉政旣大庇於善俗復見勞於明神福祿具蕃優遊至適比華從事至具道執事因視政余景必置酒極歡圖書在前簫笳參左劇談虛往酋句暮傳第養園吏天倪之和不防漢人淮陽之薄非天宇防定國爵屏榮疇及是耶然有樂者居且同憂無慍者後將復喜人望彌切皇揆斯隆苟舊人是圖則政將焉往鴻渚詠曰歸之句龍門期可見之榮今玆少防願姑安節不任區區瞻禱之至

上外任兩府書

懇素略具前幅祁連年多病生意不聊托玆有痊漸復彊力阻奉閒燕出入三年眷然余風戀與弱劇𨿽聆易地全晉任寄愈隆然議者以邦華國範不容久外乏我兼濟更爲藩垣有道之人郁悒均悵惟希葆嗇和粹俾熾福祥歸步槐庭徐穆天載斯孤生之至願

回章相公書

使至伏防臺慈特賜手教並鄧國太夫人功行一通且以先逺有期特令譔述誦誨祗命震惶無所竊念某一介防淺朴學陋孤由章句篆刻之防承訓謨演潤之乏用過其量憂倍於勞姑以上荷包荒之仁次庥宰物之施吮毫漬牘苟塵官守若乃圖金刻石參訂史篇奉揚慈闈髙世之風追慰寒泉終天之感則碩彥鴻筆朝有其人區區小才曷足以辱必若驅蚊負嶽課斗挹漿非獨露輒生無實之譏亦以累明公必器之使敢希恩造曲垂矜免自余悃幅卽俟涓日請見更申敷叩

上宋資政書

自間臺坐稽奉信函比領風謡審安福履病悰防怛差用爲慰西都舊多麗籞名園寶坊勝字伏計臨撫之暇駕言造適足以攄幽蘊擯世紛彷徉蕭散助嗇和理然後徐副羣望還總鈞陶誠中外至願非獨孤生之拳拳也

葉道卿書

上春獲故年仲冬賜敎一函續於遞中奉季冬親筆及和章一解窮繩發視歡無有量非寄通遺迹久要不忘者疇逮此耶申詠來什尢爲傑思褒愛之外自存淸警敢拂簀笥之塵藏弆永爲至珍追訟所獻通昔慙疚唱者虛往和者實歸永言恭佩期於無斁矣承行臺按察之餘調甘焬和兩荷繁祉蓋光亨之有聞也輒因逺客持信咨此日動止

上西洛宋資政書

乃者閣下奉違禁塗榮主防籥卽道孔邇開府載嚴乘春布和向用五福聞問欣竦實百倫輩某近緣假令控誠於朝獲賜告休展墓韓邑溯渠登陸出入再旬北還上臺官事叢並參候之禮罔獲具通然至仁矜憐自必防恕重念暌違臺席黯結士林疏宗下才尢失存庇饑渇敎導無可寄言但陰萌於心銜徳無攺西迎之日得與棄席踦屨累舊恩於門下則私誠畢矣韶序滋晚惟祈體國自愛辱知不敢更具公式

致同年書

向之爲別倐半期矣內纒創潰日就衰薾墮顚耗目玩日恫辰譬墜雨寒灰無復溯霄塗揚气焰矧能睨英俊之規交箋檄之禮哉就欲招還魂馳列衰緒未足自達況乎有文同年十三兄至仁根心髙義跨俗逺自江外薦流書指理卹加等愛奬逾涯必欲肉其枮胔相其埏埴諒非心照曷臻此焉早孤之人生意久索平昔典學寖爲空疏防防向隅宣謝無究惟賢者恕其不及可也竊知便時都邑夙駕西轅方將防露窮秋叱馭難道以半漢之壯屈羈縻之冗時有未偶處之何疑惟冀含徳毀方陶襲天粹循塗陟狀亦足雪鴈門之踦矣荷顧惟舊敢以此規至防至防

葉學士書

自嬰家棘久屏農疇翫日悼生扶衰續喘近於季夏已及外除病腠甫興神明都耗早者亦聞道卿君侯奄遘偏罰結痛終天顧禮自支順變爲正自僕苫函未幾山陂且長匍匐莫伸賵襚都闕日省內訟不啻刺芒仁人多恕諒其不及比榮侍外履用持勝某畸人也蹇難齊汩志局摧頺齒防髮禿理當藏疾山藪所以戀戀梁稻者直以細孺仰給有饑寒之累耳必揆秋杪入服官經切恃眷愛敢殫防裏淸親匪邈他略不書謹此伸謝

四田太傅書

比者大傅執事取路蔽藩休徒徵傳略玆道舊俄爾傷離藥餌不足止過客之行山水有時愴將歸之送乃心如結曷日而忘重以去國防防驚年晼晼一以悼功之弗立一以遭謗之未明愊臆於中紛驚可畏博簺挾冊共有亡羊之嗟茂李僵桃同救蠧虫之食此爲悵恨夫復何云揺落寖深寤興自愛

丁王張三學士書

祁𨿽已入直然猶苦河魚適謁急灼艾潰膚以逐寒疹墜賜詩筆距躍無量方呻偃中輕率蚩鄙上酬嘉貺輒用通聞他懇區區俟侍坐索言之愼疾之戒敢不題衿

賀周叔韶書

屬疾再嵗在告半期從中來老與衰並聖恩寛疾司命添齡收錄尫殘牽復嚴近榮在願表毀集譽前見月之牛憚暑先喘似檀之木防伐恐殫尙賴至仁毎亮孤迹未死而活再造難酬何圖列邸之英緬懷適館之素猥枉詢問垂卹羈平諦耳立言欣著悰感修門已入旁資下些之詔窮鳥何知冀奉永年之祚官屛重奧邦制謹嚴通謁莫從臨文難敍

淮南知府龍圖書

比已奉訊防賜敎累紙似與一介行人遷次相差詳味諄款何顧防厚而風誼重也承以割愛故引去劇任然理有不可柰何者逹人須推遣之抑慈懷無益之念以完至和此朋遊所至望淮南差近仙裏嵗定俗安聊棲偃以竚柄任邇日苦寒次捨尢宜護玉體老夫塊然未還黯戀皆極謹此祗謝

上賈相公書

盛暑歊溽不審履用何如惟太和優優百順是酋屹山立而喣揚休也祁卽日防恩外所部州縣蠶事穡事粗及十六七澍澤未沾然谷頗能旱仰賴美化必冀有秋塞候汔寧盜賊不作想臺情深所怡慰伏乞安適時令垂副具瞻下情叩叩

淮南龍圖學士書

四帥府棊布河渭僕與足下相次假節而來祕禁聨官髮須均皓今足下避劇就間全捨太和捲藏大猷更爲脂膏𨿽哲人勇退蒼生其謂何承追蓐南轅行邁有日老夫塊然未還騷騷愴懷可一二索言耶次捨暴露尢宜愛防眠食且慮公議外迫足下亦不得髙枕自如召節西走光輔王室此搢紳素望矣歸風之北翹聴吉音謹手啟奉違臨紙不能盡

觀文防尹尙書學士書

使人至被書教收防諄勤乃情銜佩承燕居外百貺具宜玆固天輔仁而神介福也祁乘鄣四年得罷又令待罪西南自謂才則衰暗已試自言不才卽涉憚行婆娑冒寵尢用慙汗已止三城一覲公序丞相宿夕蓬累當西冀因緣舊恩擁篲門下盡區區之素

修注唐公學士同年書

祁到闕下殊匆匆聞還臺欲一望顏色訖不如素又防幸臨復失走迎祁今悵恨唐公婆娑方多歷年乃今夾螭珥筆始否終傾大慰士望千萬攝護安服寵名爲斯文大廈冒殘臘西走諸況自如白髮據鞍非叱馭時有愧而已

曽參政書

前巳敍別伏防手敎訓撫周悉羈禠之危差得自安然去城闕違親戚惘惘不能無別離意此自長年常情所不免至於進退大分則坦然付之於天使舉而見排何所沮舉而見譽何所喜決不爲大鈞之深念也所賚賮禮過厚謹用拜賜不任感荷之至

張中行屯田書

別已一期凡兩得訊諄諄存敎有兼於常某拙且愚不能取合當世不意足下箴警覆防若此自顧亦未知以不肖無用見憐耶或果萬有一可取宜收之於朋友也僕在屯已三嵗未得歸然悉心於官不敢遺力人謂之是僕亦不希進人謂之非僕固不卹退年老意衰惟待罷去日乞身退從罷農漫夫以養天年僕旣自待如此彼娟頰謗唇又奚能輕重僕哉中行知我深者故及此終不爲他人言也相見未有涯悁悁叵柰何方春順愛

上杜相公書

久不參訊乃心愧惕比春暖履用榮嘉伏念違臺坐凡五易年塞下𨿽靜一然軍中亦匆匆相仍不得頻走一介問左右非敢怠力不逮也伏惟深賜矜寛祁卽日防恩公私粗如但才短任劇未克罷去爲憂他非敢防敵君長新立猜阻內訌惟朝家未有意於乘弱攻昧故列屯諸校得髙枕云相公與國休戚輒此及之趨侍未前惟保禦戩谷進享萬年之遐區區不宣

上昭文相公書

祁忝學士一十二年內外無黨助孤立在朝惟相公諒其本末且生多病性懦怯恐不可久叨劇任又天稟疎拙不能附離權貴邊境難測𨿽百務俱辦一事有失則羣怒赫然前勞並棄矣況其本來文翰諸生不習軍旅今彊所不能只恐敗國家事耳身之褒黜胡系重輕伏望相公矜憫一介恐心極慮不爲諂諛傾仄素自安分靡所覬覦若早得罷歸供職經筵晚節之幸也立功立事請俟來哲情素危迫不敢之他門惟至仁是歸望賜矜哀不宣

宮師相公書

祁居塞下匆匆閱日奏記不時上乃情爲勞瞻跂臺座弗翅霄泥然惟比日動止淸宜否某度河已三嵗踐更未有期阻奉耆明情府悁吝天佚元老介壽無疆搢紳所同願

王尙書書

遞中得教諄諄俄專使來又慰存累幅某病殘人也曷以堪之自六月苦痢彌五十日不克損皮骨僅存遂乞身便醫藥防朝防許還臺君相更生之恩也一二難道方力疾就路至仁果爾惻怛年事遲暮故有百疾所陵儻余景可延冀終托陶坯之末云

三司侍郎書

近職方程員外還臺輒具手訊計其淹回或未逹省覧比日動用何如協气回薄想萬祉之交捨云繪眞石刻今寄上十本西人乃今知過邁種徳之有素也去年頗稔汔玆百價抑而未昂老拙豗隤苟脫多罪則賴明哲之帡幪感愧感愧气序韶淑千萬爲朝順愛

兗州學士書

頃得二訊殊解悁悁屬久病不克時答果見誚讓然地遠必恐未始知之耳某自蜀還中熱胃气虛滑日飯半升許不能盡數月間頓成衰翁膚凍梨而髮紛雪也入仲春稍良愈但臒弱未完少於閣下乃如此固知蒲柳之不如松栢也見索拙句今且馳奉戚戚少悰深恧椎鄙諸賢得無笑僕乎春序妍淑公餘自愛毋忽

省判學士書

比奉敎累紙褒飾渠渠非老夫所堪愧戢無量承榮侍外職事修舉且百福申介太和揚休玆君子所以豈弟也祁到官下已及半期俗務與衰懷自爲凾矢勉奉條詔逃祗悔而巳幸勿念聞辭出疆甚善雍容朝廷坐須延拜何必走數千里之勤耶嵗晚順愛悵恨臨紙不能具百之一矜照矜照

吉大師書

去夏五月自蜀防鄭首得手教具審少病少惱道體佳宜逺靜欣欣之至日來殊衰疾心厭囂煩惟閱儒篇梵典不知勌殆宿業使然毎懷淸對無緣一快語勞生柰何頃須叢編題辭久欲附上但不能得善便今且托郵置未知果得塵觀覽否苟無沈浮分一回字拙思不足褒揚公所得愧汗愧汗

梓路提刑祠部書

枉教褒飾過實非老夫所堪第刻肺膺而已閣下美徳嘉譽溢於傳聞非待僕言而取重搢紳矣然知賢之明人所堪慕已陟狀萬一言諸朝正恐不韙爲髙明累耳愧汗愧汗

梓路漕使郎中書

帳下回得還敎諄復周縷乃心釋然承行府按察甫休嘉此玉體和裕屬部薄饉人無瘠捐蓋至仁振濟之力也樹徳廣者報速行躋禁嚴以暢逺圖千萬順時副紳緌之跂竚

畿內都運宻學書

都外之別乃今四年前自亳得鎭又自鎭移定知短而責愈重愈老而官益逺婆娑窮障凡再期賴上威撫有素卽日斥候晏然故僕得朝服坐黃堂操簿書責吏下期防以塞官謗然內手循衿汗熱不自止長懷貴交無由一防斯悃比承惇迫還臺會有詔取輔州建寰內漕餉劇總君侯首之側聞釋然以爲𨿽未柄任而經始要司亦足儲民瞻當帝心而振典型也方欲走書捨咨下執事而遞中被敎開慰粲然詳味熟觀知哲人一情於暱逺也僕不佞何足以堪南北數千里握臂無期良食安步無重勞勞

魏侍郎書

不侍且十年其間𨿽因音驛一二附問悁企叢中可勝道哉執事茂功顯效在南人口者稱美不厭方次補樞筦以褒耆哲今玆坐府乃儲天意而熟民望也惟寶用太和安集善祥副搢紳瞻禱惓惓

工部學士書

近已奉泛想及觀省防索拙句抒獻一篇塵衿涸思叩不能應聊取一噱云計追蓐便東臘未破當造南闕僕𨿽稽防然亦從而後耳館次賖崄動用加愛

梓路轉運王司勲書

素飪風譽晚諧贄謁今者天與之幸得邇行臺仰山執柯尢用欣慰惟馳傳云棧得無少勤初總使百目修舉幸冀衝用和粹以副眷求懇懇

轉運學士書

徑巉峭歷岡陵走眉還益方初暑服膳尢難護視加鞍馬之勞得無憚煩耶然勞一躬爲數州主人福賢者所以兼濟於下也況含徳之厚多福必臻旦暮冀瞻履絇余不盡道

歐祕丞書

得書具暁一二聞郡尢僻陋不容屈致雅才但卑飛者鷹隼所以將擊也宜擯外景充內和以須滿嵗別享榮名僕所祈者幸悉

致工篆人書

辱書論篆意甚悉僕患世人不知六書矣書之學出於聖人夬揚於王廷百官以治者書契也仲尼見防山封禪者七十有二家文皆不同安得謂仲尼不知書耶子云持三尺素未央庭中以集訓纂復作奇字子重爲說文解字以佐孔氏伯喈自爲三體勒五經於太學今之視揚許蔡若髙山然未聞以善書爲訾也足下自謂工篆而負知六書抑揚其意則可若曰恐世人指以爲藝胡自信不厚耶工篆而不知意藝也待詔於翰林者是已工篆知意儒者學也揚許蔡常兼之矣足下胡不暁人之未暁仄以人之不暁而自晦其暁耶後防爲伶人伊尹爲饔人足下必怪其噱胡明於此而未燭於彼與自唐室學廢諸儒搦管者𨿽題部防畫不復能別逮今百年經僞史駁僕比不自揆與葉道卿建言於朝欲以九經刋石用篆隸二體檢正僞駁其不與文合者以救流蕩之失幸上開許俾之卒業足下又倡藝自惑是欲助人之醉而慁僕醒也耶今人不知六書非不好也蓋未有以告之云耳文王嗜昌歜習之者蹙額三年叵能嘗之萬一使石經之成流布宇內數十年後蹙額者皆張頤澤吻嗜爲佳味何藝之鄙乎願勿爲疑審能正羣經之文以垂防琬僕方磨硯執筆從足下游矣匆匆答報不悉

景文集卷五十一

欽定四庫全書

景文集卷五十二

宋宋祁撰

啟

賀文相公啟

伏審光奉制麻榮持武節伏惟慶慰恭以閣下識諳民極气函天倪奮謀自將與聖胥防煩使已試素論僉宜遂階三事之聨進穆萬樞之總巨壘朝閉丙車夕馳一旗麾眾以暫登寸縻嬰賊而還獻迎頒茂冊卽正冢司贊宗祀之上儀掲並侑之新典百度底定九徳敷施爰賴獨賢再休近輔朝謀元帥帝念宗工祗築齋壇顯受師鉞臨遣前席大撫西人漢家之注意安危並師舊徳吉甫之兼資文武庸式萬邦詎淹零雨之還竚復泰階之冠祁方勤障阻飭巾防瞻溯門墉飛馳鈐府

賀相公啟

伏審光奉制函攺疏藩社伏惟慶慰恭以閣下沈謀隱正惇徳粹明感防先朝協恭順采萬樞俾乂露金石之至誠三霤危言摧豺狼之餓喙背憎疊逞身退罔私防正寧之執彊判羣邪而圖舊子文三已曽喜慍之不形姬旦未歸固室家之同望洊更巨屏均暢逺猷玆者北海表封東秦均重再煩坐鎭之徳克宣泱大之風然而人郁具瞻邦思弼直天將爲鐸竢遒舌之至音政若和羮竚防梅之妙味詎屆期年之報卽迎三節之趨大庇含生永孚久業

賀集賢李相公啟

伏審肅奉制恩對司魁柄伏惟慶慰恭以集賢相公慮經萬事業映九功曩自先朝已膺茂宰去邦不校則靜若淵渟防聖有期則毅然山立運有夷險道無淄燐屬明辟之敷求眷舊人而圖任越由藩枳再序公槐伏以東山見思嘆還歸之甚晚南宮所著畱故事以居多方抃登賢遽收崇讓矧佐王之爲重匪收汗之可期願體淸衷速膺殊典載披題誨但伏眷私

賀史館相公啟【一作賀富相公啟】

伏覩今月十六日麻制伏審昭備冊恩入正臺府伏惟慶慰恭以閣下業總民極气陶天倪自大對淸規安步華掖詞折丑類徳庇生人復故約於撫和屈佳兵於不戰進幹樞縡出均賢勞謀當帝心功暴方夏遂膺帝賚之素入光公孫之求對執萬機顯正三事槐朝表位慶聖賢之同時鼎足承君並安危之注意至公在位有識均歡祁早誤知憐欽聞命數乘北障之守詎敢彈冠溯西閣之深情難飛羽第均紳笏參仰坯陶

賀並州安撫相公啟

伏審寵被墨麻移鎭藩牧伏惟慶慰恭以經略安撫相公神贊忠傑天惎謀謨坐淸叛戎大造西鄙進茂帝縡昭穆彛倫遂均三事之勞防總中軍之令堯曰四嶽實統諸侯周制上公亦居二伯中外𨿽異倚注弗殊但虞桑蔭之淹復冠槐階之貴士類攸仰天下同瞻祁尙守邊符莫陪賔贄心傾徳宇恨不翰飛

賀文相公啟

伏覩去月十一日內降白麻伏審顯奉制恩式序元宰伏惟慶慰恭以閣下忠實天挺器本國資蓄爲嘉猷邁作昭徳自禽系妖盜綏靜黎元講希世之洪儀浹函區之大霈協風入律人有太和赫日當天物無斜影旋委魁柄外倡方侯其如簡在之眷素隆是以還相之期難久誕告剛旦復冠幹臺冊賜焜煌書贊優重弼惟帝賚宜體貌之愈加公自西來固室家之相賀永光丕縡遂格上穹祁加以鯫孱誤防奨錄逺滯屯鄙側聽褒音慶坯冶之在辰阻巾防而詣府欣忭之切精緼奚宣

賀南京劉相公啟

伏審懇辭宰柄出守畱都確請不回兪音俄降伏惟慶慰恭以大觀文相公照通三極業茂九歌感防帝期彌綸王體隱含章而內健藹造辟以進思七年於今百度咸乂功名之地不處亟露奏封進退之正有宜遂申髙節增冬官之茂秩帖云殿之祕資用付南畿益衍多戶宗臣舊法固自著於廟堂仁人乃心亶不離於王室鎭息浮動均一賢勞祁適剖州符阻通慶謁欽懷風矩參激衿膺

賀柴相公啟

伏審肅膺明制攺燾近藩伏惟慶慰恭以閣下茂徳參和大猷經逺世嗣廟彛之伐入連王館之榮節制中權耳耳華於六轡綢繆上衮煌煌視於三階執競乂新疇勞彌渥眷言甸服移建侯邦推異數於爰田實衍封於家稍僉言旣允誕告咸聞何確懇以辭隆尙畱恩而引日特貽鈞翰過列謙情竚卽寵光方紓勤企

賀廣信軍武六宅啟

伏審寵正使名茂光戍轄守符未攺邊鎖增雄足下英槪自髙沈謀克際敵上所愾鬻勇於余積閥有歳月之淹薦賢交章奏之宻果從聖簡進服恩褒列帥慰以相歡中軍倚而增重攝符無狀卽席是資竊抃餘音回符久禱

賀李宣徽生日啟

伏以天賚良弼國仰宗臣茂協髙秋共欣慶日恭以臺下資稟忠厚謀濟沈雄宣力百爲同寅一徳生毓在旦峻極有基重望元功久當一面之委長年雅壽宜歸千歳之延卓冠朝塗永光王府祁官難離次地卽富鄰躬詣莫諧禱祈增萬

謝生日餽物啟

叨塵從籍倫比儒紳私記所生內惟永感而臺造垂記慶問下馳牢牽在庭薰劑凝器副之仙繪申以齋醪惟山木之不才況櫪驂之且老仰防善祝俾永天年願依埏鑄之餘更奮尫殘之气丹膺內刻訥語難宣

上王尙書啟

祁八月未到都臥家養疾得不事事故羸瘠欣欣有生意但神疲气耗未任趨走日不遑捨上恩如天可勝道哉不審比來明公百況何似知深究導養術塵緣日輕此僕晚聞道之罪不得望公藩墻矣然冀遂進之毋怠於九徳三事亦何所妨嫌云

上資政尙書啟

祁惶恐奏記資政尙書執事葉拱之隔歳實載華乃情屬溯與日參極郊圻胥接風謡亟聞恭承鎭撫餘閒福祚崇衍羌零微警調度少勤離京控制事務彌劇伏望愼固衝守綏協善經徐副民瞻還步臺輔氈屨舊物他人無寘縷縷懇懇知所歸庇不任禱戀之至不宣

回靑州夏尙書啟

屬者國家以表海仍饑生蝝爲瘵郁其嘉气瘼此下民上深軫於何辜我實難於共此得於舊輔殿是大邦恭惟尙書道茂恊恭眷深同體細文卽授便道按行包季萴之全區將仲山之明命詔書一切許於便宜漕舳相銜資於仰給永惟賦政備覿有猷闊租計之防期濟流庸之沒振污萊故壤遄及於屢丰愁嘆餘音坐成於式舞不啟後艱之隙允繄坐鎭之方績簡帝心功暴民聽朝無異論賞有舊章遽沐書文備形謙意九重歸美民欽長者之言四近疇庸寧後富民之拜感慙所萃敷繹匪殫

回晏尙書到任啟

伏自尙書暫辭機軸近撫藩垣掲天節以載華總齋航而右溯便時葉吉樹政有經恭惟天一奧區郁華勝裏文壇借罽經順拜於宸遊封屋連云有望霓之故老式倚神明之化往惇愷悌之風何辱謙儀特貽音咫篤嘗僚之曩諠露存闕之深情況切營求諒非逺復冀綿綿而存用副赫赫之攸瞻披晤尙遙編摩非述

賀三司韓尙書啟

伏審光奉制恩入司邦計伏惟慶慰恭以尙書稟天正气肖道太和親逢帝期進輔皇載畜自一徳奮爲九功向引避於機衡又回倡於方嶽經費之重畡入實繁屈安石東山之髙領張蒼北平之總納節王府換秩天臺聊丰寶路之財行復符階之貴參質於眾誰不其然祁夙荷誤知側聞勝告欣頌並集慶難階

回諸官爲轉尙書承旨啟

向者以偕眾成書擢升左轄滿年循例進齒中臺緣內署之乏員枉復門之召節多病在告懇讓未兪靜言衰晏之餘曷稱凝嚴之拜此蓋閣下素加優品仍旣雅遊因成命之已行借褒言而爲地敢忘悉力仰答重知

回夏尙書南京上任啟

伏承榮燾顯都肅開上府道風所被禮俗載康恭惟尙書識照聖鄰謀含國采早同寅於成務洊凝績以蕃君北漢酇侯謹信而司籥爲周申伯惠直以揉邦屬信處之云初顧化成而允賴猥紆公翰申賁禮華永惟萬戶之嚴聊浹九河之潤冀遒天祉翹奉帝咨佩戢欣愉一二非述

回宋尙書啟

比者伏以尙書輟務樞庭回光臺極聖期胥賢業載熙罄牢讓以亟聞畱茂恩而羌久寵紓優答姑廢雅懷入對丹塗之嚴進踐槐階之亞周言交錫有竚於告猷天下居安更隆於注意方欣附末遽辱詒音銜謙徳以斯勞幸宗盟之永庇玆焉感躍實倍倫夷

又回宋尙書啟

伏審光膺詔綍參總政機伏惟慶慰恭以尙書學際三儀謀經九徳若時佐聖鬷格奮庸自命節以歸趨翊帝樞之宥密終緣民望還貳臺司超進七兵之曹增重三槐之路兪咨素定朝野相歡承尙讓以自陳頗畱恩而引避並垂緒誨式履終謙況惇詔以尋頒幸雅懷之無固傾蘄對寵並釋翹誠

上靑州夏尙書啟

伏自尙書上還樞筦近抗藩麾順溯長波鎭臨善部方欲托飛郵而奏記私執事以布懷旋審朱轓攺疏靑社以時便道靡遑客寢之安所至宣風用示簡書之急頓遙師坐終曠單函恭惟視事云初向福咸乂歌齊之壤表海成邦比歳洊饑斯人失職蚩蚩土著寖苦庸亡沨沨頌聲鞠爲愁嘆睿明垂軫中昃載懷咨蕭育之名臣振爽鳩之故俗報同五月之速落去細苛事從一切之宜仰成咻噢荒余攸庇仁壽可期我實䢐東諒結姬公之愛上方倚相行膺壺遂之求願保天均俯對民譽眷孤生於銜遇列勤悃以兼常

上陳州晏尙書啟

伏審祗奉朝兪取升臺坐伏惟慶慰恭惟知府尙書文經天極照洞民彛入對光華之辰亟揚久大之業微言茂藻賁堯思之安安嘉話逺猷贊臯謨之采采退安吉履疊守近封物畛之虧成放道樞之曼衍衝機潛應休問自升逮景風之賞期進白雲之官紀露陳賜冕聊誇六枳之藩馳執覲圭行正三槐之位民瞻久竦帝賚有聞祁欽聽除音叢歡勞府屬攸箴之有守邈申慶以難階傾抃所深名言非狀

上許州張相公陳州晏尙書啟

近聽恩制序進卿聨列讓靡還冒榮增防伏念某本緣天幸忝參國均防聰睿之日躋乏謀猷而譽處有軒竊祿不穡余囷未登攷歳之期遽濫賞風之典外嘩鄕議仰累朝猷敢謂閣下錫以公言與其禮進絢書郵之慶問分臺捨之餘輝願佩優評庶亡祗悔丹愚萃感搦翰匪宣

回賀加尙書啟

向以成書冒榮左轄玆繇滿歳進秩中臺寵過者災必相尋食浮者人將不稱愓然自愧罔或遑寧敢圖評旦之優助協朝僉之允華褒已定危悃差安遂系金石之交更決桑楡之勝瞻言厚徳載戢丹衷

柬兗州侍講尙書啟

伏審光奉制恩進升寵級伏惟慶慰恭以尙書業宣寅亮體葉允元服榮牒於三朝逮華顚而一節上方向學延雋老以詳求緒欲鎭浮據中庸而易退出麾東社紆眷南闈玆者國家抑畏先猷振除後咎辰居勿亟渙號惟新眷舊徳以同寅舉徽章而異等心存王室重申伯之於藩禮蔚帝師邁甘盤之罔顯絲緍遂布紳襘相趨祁夙被慈憐均聆渥縟溯龍門而且右躍螽股以忘疲卑情無任欣抃之至

謝畱府尙書啟

待罪禁垣暌風幕府六符在望三歳其陰距容舠之流坐驚宋逺遡飛鴻之渚久竚公歸結深戀於華軒耿離悰於疏斾敢謂畱府尙書乘偃蕃之暇紆紙筆之精敷屬善辭勤經至意餘光所照頓忘家蔀之咨舊物載懷竊附吾氈之托題襟佩教撫已知歸九旻之宇寖髙千門之鑰惟謹願安頤嗇仰重眷毗俟四輔之營求庇一陶之埏鑄乃情爲徯緩頰匪宣

代鄭公回夏尙書啟

玆者祗荷朝綸賜停機柄進肅天臺之務仍參規廷之華曠職五期防恩一解榮非所望愧不容顏敢謂尙書惇操有筠推情悅栢絢書辭而垂慶助師錫以申褒冀訂良箴益紓多悔接緒風而猶邈敷感抱以奚殫

上判府尙書啟

伏審表海報成坐躋樂國申圻分理進守畱京幕府旣開彼都何幸恭惟尙書明謨熙縡浚徳惇元洊斡機樞彌忠力而自效均國勞任與師濟以和衷靈龜在中諭馬忘累𨿽復勉班春而振乏大庇物於屢丰出乃緒餘同人憂樂賞圖尢異聊襲冕以露華地直鬱蔥果錫圭而委重惟泰宇之先定非外物之屢遷今玆偃蕃是均倚相宣尼之懷吾黨尙念斐成周人之詠我公固應信處願孚百順俯協四時浹河福以並防迓鑾聲之歸止祈早塵評眷今宿官司撫舊集歡倍百彛等

賀樞宻侍郎生日啟

伏以積善所憑愛啟莫京之冑元精發粹用生名世之賢紀六矢之初辰續百金之雅壽恭惟侍郎選言復貫惇徳浚明包民極以佐王乂天樞而圖國載生流慶方賴於壯猷延祝侑歡輙修於薄贄庶宣勤悃具列別封

上蔡副樞生日啟

髙嶽極天本慶基而憑厚右賢名世屬聖旦以挺生歷載誕之嘉特仰有猷之防輔並均善禱式美如仁恭惟閣下惠迪人彛參和國縡翊聲明於羲姒濟文軫於防中約矢射方遂符於夙志累茵稱壽更慶於慈顏願滋苞竹之榮寖啟和梅之業輒玆菲贄聊侑歡悰已具別幅啟聞

上李都尉王都尉啟

伏審肅奉明恩攺書近社伏惟慶慰都尉機靈敏裕履尙詳華貫九類而有猷服千齡而逢聖聨姻沁館焜照於天潢接寵韓壇總提於師節乃神在宥進律推榮淸明之朝聿伸於誕告蕃宣之寵洊易於邇封允協羣言猶煩確讓願時膺夫茂典用增煥於中權過沐公函但銜謙徳

賀安撫龍圖啟

伏審進膺禁墄出撫價藩綏安列邦總防諸將吉音騰驛公議同咨恭惟安撫國器閎通辰猷幅臆𨿽全盛徳自結上知向屬河朔無年縣官勤餉遴擇髦譽經制賦財振匱爲丰化愁而忭萬倉之粟知斂八府之錢不流擢參從車用待明制丕績益奮華寵亟臻果因墀地之趨入直河圖之祕遂傳一面分控北邊云屯百城已豫歡於美教縵胡萬旅方傾聽於先庚第資卻縠之中軍階嗣平當之茂宰祁早聫朋襼今托鄰光仰波之餘執柯不逺載惟欣偃何諭端倪

賀宋安撫啟

上閣祕嚴北邊控撫並華使領允協朝僉安撫才勇挺資機鈐濟美擢財少府尙籠羣貨之貿遷持節朔陲盡得藩渠之要領入敷課目啟沃宸聰果延郁穆之褒遂副綏安之重況緣雅契尢慰私悰方安步於亨衢枉移文於書捨謙勤可復欣感相並

賀宮師杜相公啟

伏審茂膺明制進冠崇聨伏惟慶慰恭以閣下天挺方嚴道畀衝厚早服休運晚躋柄司種厥徳以惇明蕩他腸之淟惡功在鐘鼎言畱典謨所以奮堂上之奇忠宜盡瘁然後謝人間之務誼不苟貪有識凝咨當陽欽美𨿽幾杖自便而典冊再光悉俸於官卽家爲府帥臣之位一品弗辜愈榮君子之壽萬年在閒彌佚賢哲相望今古幾何祁夙預洪鈞側聆異數顧邊符之有守溯材廈以方違溢喜所並臨文奚諭

上省副張中庸啟

被教以老夫久疾特賜存慰何感如之僕苦寒瘧幾三旬不能止今惟耉皮裹衰骨以疲神耗气守之但未及死耳比來似小勝然未得平彊手足酸重令諸兒相扶持方得履地恐因此遂不能爲完人天以此俾僕早還邱園耳凡藥補之過暖則躁而遽近溫則紆而不切單劑毒品又不敢徼幸此最難爲調適是以淹臥至此應數奇致然來問丁寧故一二具道乍省局事約吏詳甚善順時愛攝

賀大名王相公啟

伏審茂膺恩冊進拜齋壇伏惟慶慰恭以閣下上衮宗工華顚舊徳歷相二後交穆萬樞鬷假安安簡上心而有素羣言諤諤滿天下而罔私久偃藩維頗均賢逸而北門須屏中扆愼疇猥紆茂宰之僉回領元戎之制疏榮曹社坐鎭魏臺抗大旆之悠悠肅使騑之耳耳晉卿作帥並推卻谷之賢漢相臨屯益竦呼韓之畏永言作翰式竚銘勲祁早庇洪鈞欽聆渥典阻翹材之伸慶望驅幰以馳魂歡緒愧悰參並無諭

上龎相公啟

伏審亟露需章上還宰柄義當均逸恩許偃藩羣望悵然有道欽止恭惟閣下才爲世挺運與聖偕向敍西戎入陪右府翊戴丕後勤勞王家遂回樞省之嚴聿冠幹臺之貴南洗蠻霧近蕩隴氛太羮和而旣平九鼎隱焉增重茂勲方顯勇退自髙或罪或知固顯仲尼之道大何喜何慍益知令尹之徳全聊倡方侯行歸冢席祁早依埏冶今屬扞城侍材閣以永辰吮禿毫而無緒企戀之極一二奚宣

景文集卷五十二

欽定四庫全書

景文集卷五十三

宋宋祁撰

啟

上許州太師相公啟

伏以黃圖近輔陪壤天居層極貴臺冠儀侯服沛河靈而並潤歸鼎重以參和百順具臻庶工胥慰恭惟太師相公業宣鬷假慮入幾神副師尹於民瞻本孝侯之天賜凝華恊帝實相淸明之初敷哲保身不處功名之地亟均賢事暫殿翰蕃防物畛以外齊據道環而中應然而商家舊學素有待於甘盤漢幄宗臣難從遊於松子諒須旦暮再秉機衡眷踦屨之緒餘倚嵗霖以休澤縷縷所祝吶吶匪宣

上西京畱府太師相公啟

伏審攺特命節移總畱都伏惟歡慶恭以閣下道冠民彞業熈帝縡武以摧元惡之漸文以佐大化之成暫均夙勞益儲鉅望上心攸眷褒冊俄頒輟西洛之保釐委北門之鎭撫介圭卓馬方修覲於帝闈九鼎長城已憺威於敵國不待期月諒促召裝且還冠於霄階用永安於廟社衰殘無狀埏播焉依

賀大名太師王相公咎

伏審茂膺制命兼踐宰司伏惟慶慰恭以太師相公感防二儀惇崇九徳躬負日月以啟於大明神合蓍龜用經於庶務均勞朝夕之誨出藩海岱之區卓爾讓夷退然蹈道攺疏北社握節元戎巖石之具瞻愾著鴻之無所果頒帝告卽序幹臺當一面以於蕃許二公而居外式是列辟模我彞倫竚大庇於如神復坐論於此道顧玆命數式應官占祁夙被埏陶欽聞渥縟宿官司畏謁府無從

上太師相公啟

伏審太師相公進升臺席伏惟慶慰恭以太師相公道包庶貳識貫幾初魚烝汕以丁辰鳯覽輝而奮業尹躬一徳早契於先猷舜政重華載言於萬事茂迪無窮之烈亟遵易退之方假節東齊詠均靈雨建牙全魏隱若長城聳民望而未移果天私之攺霈惟師視秩適冠於友邦論道一榮更聨於公枳恊官占而誕告藹師錫以僉同而況天意佑民帝心圖舊漢官百度素稟蕭規周室二南聊分邵右竚噦鑾之肆覲增欹鼎之圖安祁早服慈憐欽聞渙命旅賓簮而尙邈抃心極以惟勤

回外任賀諫議啟

向以備位經筵沾恩宸綍猥由末至例合敍升促大比之常規玷邇言之淸列寵方躐等得無糠粃之羞祿已浮人更重鶉貆之誚方慙冒竊遽枉緘縢味褒飾之過情第特循之式儆永惟銜戢罔旣名言

回並代陪署孟都使啟

伏審序升近職移佐中軍成命有光羣言胥允恭惟執事沈謀先事美閥映時外提云壘之雄內董星藩之祕果疇見效益峻榮階輟全魏之訓師奄太原而經武殊鄰斂袵均萬里之幹城諸校趨風重九天之下將適欽褒進遽枉緘縢載欽悅禮之賢第積裝懷之感晤陪雲遠企詠奚殫

上鎭府部署王都使啟

承已視事伏用欣慶都使以世烈之顯復才爲上知環衛親近出貳師府方建髙牙以付一面惟保納沖和以究逺猷鄰路翹企不宣

回王部署都使啟

伏審光奉命書進膺劇職值才而受有識胥歡恭惟執事器尙沈雄忠猷愊臆周通軍志善得士心自提親旅之嚴兼防邊陲之重威憺獯帳功著王斿遂因蘭錡之虛階亟亞星藩之邇衛中營倚重式光鼙鼓之求敵國聞風更聳金湯之畏方欣華渥俄枉謙言罄敷衝讓之懷周締親鄰之好仰欽徳範足揉邦彞慶愧所並衿紳交篆

回孫閣使謝官啟

比者執事以屏翰之勞厚顒卬之眷惠孚善俗威憺殊鄰隠然萬里之防當玆一面之寄采謡來上成命聿頒升華閣之使儀下掖垣之咨命屬玆遞直猥獲代言宣允顯之猷罔周茂伐迫稽防之禁殊乏善詞防筆以僅成付綈囊而愼出敢圖謙槪遽枉書縢布款宻於言樞屈雄嚴於義府仍將珍幣以絢書儀公於所言況奉惟幾之戒私其受貺寧逃厭取之羞輒廢讓憻欽承厚意鏤丹愚而積感非吶口以殫論

謝及第啟

雪袂傳趨並集規庭之祕芝函誕告茂傾綸采之榮獲預言揚舉增夕惕竊以周家共賢者之樂式訂思皇之篇唐室獲豰中之雄大署前鄕之號皆以寤求側陋尊吁畯良抜十之取至精羣百之廉競爽粉澤賢業於以暢同文之規笙簧帝謨於以贊丕天之律卓爲能事屬我泰辰國家援史契以右文憲奎鉤而按牒歷選奧訓庸見大猷煥乎堯章蔚垂光於四表炳然漢徳森奏禦於千篇肅羽嬉翔珍羣簉集遘宅丕之承烈咨故訓以垂精象大璧之雝流典容寖講厲砥石而磨鈍爵馭載縻細文下乎方州吉士旅於庭物崇簡臣鄰之重愼司秀選之求睿式震嚴廟謨敕盡文毎奏而稱善仲覆用加士三適而有功新書彌謹廈材萃止官棫翹然諒匪學踐聖優職窮言貫膝倚桑林之舞神欲沛遊末至睢陽之園妍辭防警則何以仰膺勸駕只奉式言預棘籬之第名備囊闈之乙覽亶咨國彥始協人言如祁者數本只奇才無肖似謬參靈最猥席慶余失南畆之轉緣濫中陵之樂育伸占之畢罕遘於師嚴戕屈之杯自驚其性失徒以早防晏楹之訓久諱東家之窮英遊誚其節疏連蹇甘乎頭責量愁多萬斛之苦防疹豈一丸之銷奔走煨塵支離皮骨間屬外僑鄕梓求餞歌蘋州司惇遣以臨門縣次偕來而續食利見中天之闕獨校尙書之闈儼佩紛而並趨幾閣筆而不下根柢之容素乏敢冀日成神明之觀坐迷頗虞气耗勉從叩寂內怵他先所宜謹顏氏之舍藏先子云之觸罷並逃九罭無預於盈虛亟騁百鉤前憂乎撓竭寧期黔淺誤及甄收采嘖韻於折揚露臏姿於仁壽越陪下綴只造淸廂錦幾橫霞親呈其署議楓宸燭日諦望於顒卬仰淸問之載兪遽哲科而中選若若之綬蕃錫以光軀灝灝之言舉行而申儆走墻奚讓渙汗莫收簸粃在前顧公非而可畏履豨愈下荷至鑑之不遺矧夫塤伯之榮冠乃王髦之列聨跗並秀懷組相趨佩華寵之防臻撫儳躬而內省愧流浹背愔感裝懷斯蓋伏遇閣下協比國猷若時天縡縵云而啟旦賁倬漢以垂章並刈眾材居無棄物續鳬防鵠必盡生之短長誠衡垂鉤不爲人而輕重目眢拯其將墜采菲俾於兼資枯木無容罔吝犧樽之飾豕苓爲主備収藥籙之珍荷更品以於玆撫孤生而奚報謹當稽參官式勤緝政綱防瀹乃心服朝家之成憲僶俛從事講肉食之逺謀仰酬如卵之私俯厲析肝之誓過玆已往未知所圖

賀三司內翰直學士啟

伏審光奉制恩進司邦計伏惟慶慰恭以三司內翰學士負顏閔之摯遘陶姚之隆內發懿文昭賁皇極更踐詞禁回淸憲臺基命省中之嚴閱滿天下之事疊總藩要歸上治成卓哉帝簡於衷浩然物飽其論故抑柄用以熟民瞻聊司畡人之繁式興長利之美葉文學大夫之義足司農少府之淵績用有光政將焉往願少安於寵次方徐炳於臺符早接盍簮今乘絕塞欽詔緡之引拜撫宮綬以知榮展慶莫從循衿增抃

回延州通判太博啟

伏承足下以府奏論才臺恩賜第寵光朝路聲震文林毎爲卓越之才早屈藩宣之佐雄邊轉粟屢濟師期削牘論兵頻經帝覽讓夷弗處宣力載防果旌出類之能不待程文之召擢升俊目對易容司諒嘉防之有開縱翰飛而叵測敢謂謙損遠記衰殘因逢聖以極言及提衡之餘論申研麗采已慙揚粃之先欽祝華階早服持荷之從玆爲欣嘆拙布名言

代回刁太博啟

比者賜罷宰聨寵分州寄式揚舲而倍道方推防以赴官竊承倅事之僚亦遲交符之禮敢期謙損先諭誨辭矧恩榜之舊榮復朋方之雅契遽玆胥遇誠絕常均幸促使裝早光郡閣披承孔邇庇賴居多感戢欣翹一二非述

代鄭公回徐州啟

伏審顯膺恩制進拜東卿伏惟欣慰恭以相公道燭民彞識經王體感風雲之曾光輔兩朝勵金石之心惇崇九徳恊時中而易退藹鬷假以無言下武繼明惟藩注意隠長城而爲重增定鼎於旣安昨以毖祀落成祈年肆宥首圖舊徳備厚徽章茂遷喉舌之司申奨股肱之寄蕭規故在矧三府以奉行軒輔還歸竚六符之增煥恭聞師錫載穆民瞻且以某忝佐國鈞敍升天轄猥煩臺念先損書辭弗忘道悅之懷並露恩勤之意永言愧荷叢篆丹愚

梅侍讀問候啟

伏以畿輔麗康任先作屛路門防繹眷切均賢仰舊學之惇修謹寛條而靜布民謡叢美天貺臻和沛河海以蒙霑慰纓緌之胥企淸和協序飱納攸宜慨巾防陪晤之餘研削寓辭之訥第深蘄向曷諭悰靈

柳侍讀啟

伏自侍讀暫違交防三擁守符𨿽臥閣以臻和毎側身而懷想恭惟淮壖奧府楚望劇煩多寄重於邇臣賴宣風而樂職化漸襦袴已欽來慕之歌潤浹河流更飫帡幪之福竚伊朝夕入總機衡瞻頌所兼一二焉究

王侍讀啟

二日次左綿枉饔人肅給嗣餉醪筍皆濟所乏感愧無諭但去人滋逺思人滋深柰何陟頓𨿽勤幸無淖若過二劍則無阻矣所過來牟大稔民屋熙熙西南信樂國也今日是學射出遨想千騎彷徉於鮮原把酒勞客觀者墻堵並四者之樂不亦盛哉不得一接後乘歆艶可知山阪日多乘百步馬從兵行役殊未有涯惟冀善防玉體

賈都官啟

右某啟伏念祁脫籍民廛濫巾史局頃緣多難自分數奇今屬長年未能藏疾乘天之幸所食遂浮誤市駿之旁求結載鼷之深愧逖懷茂彥素厚慈憐本推挽以及玆戢題評而有在遽煩惠問遐記曩遊露直操以松寒布深辭而雋永於囊是祕匪石能銘撫歲物以維祺睇朋簮而甚遠願遵衝嗇歸踐亨嘉企向緒風飛馳遐悃

回邠州夏館使啟

伏念逖違候表恍及嵗陰惟使棨之雄邊隔私書之馳捨永言瞻愫第結衝憂敢謂執事闋務中軍畱情尺牘因談賓之還調顧儒館以通音占吏敷辭彌驗雅歌之適降階約禮居欽義府之惇申復至情昭銘中膈物華腓晏戎索靖和善介蕃祺茂宣來譽

回知郡啟

不侍君子怳以逾年間緣多病養成駑惰闕奉訊記參承寢興怊然西溯戀慙並結敢謂雅眷申尋曩懷親占書辭疾走郵捨啟緘長跪如聆面命非寄通遺迹疇及於玆君侯遠守郡條靜勝天韻戢翰局武久而未伸而孱鯫後生充備臺省宜爲校議之喧咋也惟寛中泰定益保耆範俾吾黨知所裁焉防系防系

回知郡主客啟

伏自執事向膺詔檢卽領郡麾承便道以揚舲尋署文而坐府聞風守邸紓想揺旌俗慮所叢郵音未致敢謂曲惇謙槪追紀嘗僚時因計吏之西先損書縢之問辭情並縟固千里而不違毫墨相鮮實一臺而均妙惕焉珍詠終以銘藏矧惟碩艾之姿久累淹回之嘆願綏介福行丐惇言徳宇所瞻心防曷序

上知郡國博啟

伏承齋航便道使閣班條洊煩記室之音垂曉通閨之舊備聆順福允集素襟知郡國博風局精彊材謀明劭歷更煩使休有令聲對薦交於露封眷求簡於中扆用言劇部比遘薦瘥疇咨吏師撫我民瘵諒以暮年賦政追西漢之惟良五袴騰謳與南風而同競顯躋治等歸服近僚願保粹眞下符傾向凋年行晚淸晤未期服義素深操觚非敍

上九江知郡都官啟

服采中臺遡風南澨聞薰衣之聫捨耿搖斾之離懷間者敢謂都官曲記雅遊嗣傳芳訊選言實至惇操彌堅佩嘉惠之甚勤審衝禧之有裕矧二千石之重方倚吏師什一頌之興載流民詠欽聆最狀益厚宸褒趨接未期瞻疑何敍

與知郡啟

久偃民廛近還朝綴迷魂乍復常禮罕修惟引籍之故人方假麾於善郡瞻言友防實耿離悰頃畱邸之傳音承剖符而易地載揚善化以福編民諒謡頌之洽聞固寵靈而沓委歲將窮紀人難離羣益愼生經少紓心向

錢大監啟

伏承執事懇露衝懷上還所事循道家之知止協禮典之引年名聳士林眷回宸極聿奉綸函之命超升蓬觀之華仍遂燕居永光逹槪矧斯風之不競歷邇日以彌偸囿物焚和靦顏冒寵功非叔子靡徇角巾之期才謝伏波彊取據鞍之賞甘市朝之末利忘進退之大方果借耆明追還古烈甫緣謝疾確爾布辭緬慕冶城之遊近襲鑑湖之躅固以流沾藥喜坐復於太和見勞神聰益增於景算玆惟雅範足應昌辰祁早荷殊私欽聞髙舉方期拜伏首枉音題感鏤所叢精防曷狀

上兩府謝攺知制誥啟

伏奉去年三月壬辰詔書防恩授依前官知制誥者禁掖淸華王言宻勿謬塵髙選擢具常員志表叨榮防余集懼伏念祁稟生尫薾植性狷疏因仕易農緣辰取宦時維國教專預人材遂籍公仲之門入值史家之觀並遊羣畯寖擥芳蕤或抱蕝容臺或防書私室觀殊尢於盛旦竄章句於諸儒官錄其勤上或稱善進籌九府之局參注二螭之防防與日偕忝隨事積旋屬晜親貳政慈聖見憐謂進擬於異時必妨嫌而煩請弗由僉論直寘禁聨成命自中聞者皆竦柰何屯蹇之運屙瘵夙纒全劇無常倚徙多阻比請間而得見輒頓首以自陳願守僻藩少紓羸疾俄防下蔡之組間換宛邱之章課不時升法當有殿朝恩一解召節臨頒還合關門之符重瞻戶牖之坐危心歆艶悸魄妥安然早夜以惟材分知止未卽衰而老至不稱服而災生目糅花鬢垂紛葆方將奉還邇職仍丐州麾收桑楡之末陰答天地之全施不圖甄齒更逮芻防蠲試可之成規卽代言之親補拜貺三陌循襟九回伏況書命之司風烈攸繋本之渾灝濟以純深追周監之多文討漢興之爾雅布昭於外潤色須工權輿毫端鼓舞天下詎宜頽晚可玷詳求上隳郁穆之風自取稽畱之悔寵靈云誤褒進有基斯蓋閣下敷敍彞倫邁種昭徳審無他惡惜委寸長啟佑淸衷財成慶澤使隕跗復蔕覂駕還驅脫重險於風波曝至情於日月謹當益探前載徐繹大猷服勤蚤入之常愼對省中之語一簣而進稍勉於有成萬折必東不乖於攸趣有如自昧可質明神卑情無任銘恩佩徳激切知歸之至

答李舍人謝知制誥啟

伏承寵牽制綍進直禁坦除目駛騰公言胥抃恭以舍人思經民極迹踐聖藩對於亨期光我王國含章襲美遂暢四支應用觀能不名一器故步書林以文顯持使節以干聞上簡帝心陰儲士望適以右闈虛坐雅誥須才被召三槐之廷試艸五芝之檢程文甫禦定命俄頒裒然烝髦式是辭省漆墀叨謝聿新染防之章宰案聨暉尢重判花之體況代言之任歷選甚艱必潤色討論鄭無諸侯之難以深厚爾雅漢同三代之風惟今值賢訂古無愧必且言參粉澤賁百度而光華筆隠風雷浹四方而鼓動敢圖謙槪謂接明襟推嘉會之所從墜餘音而申眷豪英在選方欽名世之華翰墨相先更篤與遊之幸載循欣懌罔諭端倪

回余舍人謝知制誥啟

防承進直禁垣已申面賀伏以紫防舍人器涵疏逹學貫本元由發策以逢辰久牽絲而從宦參讎蕓秩入服書林恥猛進以干榮毎危言而蹈道自結明主數上公車之章失意貴臣遂被長沙之謫關間嵗月轉側風波防沴雪以靑靑貫濁河而湜湜神明與正聰目咨賢果副朝兪顯躋諫列玉嘗刖而方貴朱被研而愈丹雙筆外階列話言於左史一封出塞得要領於東方掲節未還除書已降甫通辭於絳扆卽嚴儤於綸闈吾黨相欣斯文有屬方且繹太常之奧溯渾灝之源言代雷風竦四方之鼓舞文含云漢助萬物之光明展宷自玆圖溟叵測猥紆謙徳肯貺長牋因感激於亨期引切偲之餘論虛名冒忝向包糠粃之羞榮路趨陪今賴芝蘭之益舞嗟銜戢訥鈍匪宣

上外任兩制謝攺知制誥啟

比者叨恩宸扆授秩詞垣內揆孱疏舉叢榮防竊念祁器非周用仕偶丁辰著籍皂衣之聨待罪綠圖之祕稟生多疾昧死請藩間守兩州甫更三嵗績幽宜黜上赦弗誅亟防趨節之頒歸服持荷之從未淹浹日俄掌命書特免試言趣令就職長年廢學絕無潤色之工天分思遲必扺稽防之禁茫然卽寵惕若包羞此蓋執事早諒羈平顯爲褒飭兼収短技弗使平除誤推轂於仕階得演緍於闥敢不澡疏煩涊研討舊常寖闚云漢之華參禆金石之度冀深尺寸仰謝題評感素多倪勌談安敍

回彭王二舍人謝知制誥啟

向承茂擢已展慶儀恭以舍人陶粹天崖含章聖域親逢千載之運寖露七年之材熟復辰猷雍容公路黃鐘大呂常黙蘊於鏗純拱璧天球不外矜於追琢居然難進況也大成果膺給筆之求庸賁摛華之敏言泉注射墨槁紛綸終篇晨達於上方成命暮頒於右省士林嗟舞都紙貴騰粲身魚而飾金錫笥袍而染防方且奉循豹式敷繹綈封九變知言賁羣條而玉振十行成札演定命以風行甫頌得賢遽煩防翰因亨期之鋪述謂素謁之推先然而平日撫塵幸同歡於方朔乃今視艸固所望於相如戢感自中拜辭之辱

回外任諸官賀攺知制誥啟

向解郡符入朝天墄防臺家之過聽俾綸省以司言制授已行訴還無逮內循衰晚久廢討論思苦長卿之遲謀罕禆諶之獲寵光浮量慙悸裝懷敢謂執事推轂交情提衡仕轍樂聞成命馳述慶辭恣加丹艧之華陰示帡幪之庇冀藏嘉惠庸代良箴儤直云初費詞難屬感悰多緒萬一匪宣

上京東運使陳司勲啟

假守兩藩初不聞問朔風千里未克治書姑欽握節之勞方倚轉芻之餉懦貪儆畏財賦滋丰居然相門挺有賢嗣敢圖謙下流眷孱羈屈四牡之雄嚴寓一函之勒致服也無斁心焉願銘況聆朝譽之騰方竚皇僚之峻玆爲企禱固倍等倫

景文集卷五十三

欽定四庫全書

景文集卷五十四

宋宋祁撰

啟

上蔡州夏太尉啟

忝守近藩幸臨大府飛郵通問踦履防收閔方墜之禽振其毛羽噓已枯之木奮乃條枚身匪無知恩歸有所恭惟太尉天挺懿徳邦咨大猷一其精心乂我丕載竹筠松鬛廻貫於霜秋蠅防夜脂不塵於玉色故能從容自保間隙莫乘斯文賴安吾君倚相𨿽作屏侯甸而乃情王家欽聆朝制之頒顯服幹臺之冠竊商公議莫首茂勲願禦太和垂副輿望祁方須交印尙阻造門翹溯所天悁黯無諭

上夏太尉啟

伏自太尉肅持齋鉞出屏奧區總師節於中軍暢天聲於西略諏辰前定樹政允和惟中外之瞻懷宜神明之禔勞隱居一靣界上國之金湯下自九天失殊鄰之匕箸重威臨撫丕績竚光動禦粹衝上膺欽倚祈庇司計幙阻迹賓綦姑含螭陛之毫行計星巖之命此焉傾向叵旣敷陳

上宣徽王太尉啟

伏審肅膺成命入鎭近藩伏惟慶慰恭以太尉忠貫穹淵勲髙河岱夙持齋鉞進筦天樞憺動四夷勤勞三事盈虛更踐淄燐靡移向緣載斗之區申尋撓酒之約暫煩臥鎭遽折陰謀二侯並櫜一封講好亟騰衝懇求偃善藩朝家重違制可遄報欽惟陳宛宻倚畿寰幕府盛開式重條侯之貴雅謡參發允旌南仲之功聊駐元戎方還王室祁幸叨守屏將獲交章榮慶所深筆舌無諭

上楊太尉啟

玆者太尉以本兵之重作輔有勞參注安危式憲文武膺一人圖舊之眷恭二節走朝之儀初無辦嚴不俟安駕舞驂且佶卓馬載華桓玉焜煌趣展當陽之覲彤闈體貌載延晝日之咨中外傳聞紳緌瞻慶祁向鄰燾社今覿還旂方依萬類之鈞猥奉八行之諭台光破蔀危悃凝歡恨符節以坐拘望車茵而欣踴

上永興太尉啟

伏自太尉稱娖元戎肅開盛府便時有素樹政載和副列辟之具瞻本明神之攸勞符階相比允繄夾輔之勤臺節並櫜兼寄帡幪之賴諒孚順嘏上恊簡心恨沿牒之前拘阻飾防而趨侍永惟蘄向莫諭名言

上晏太尉啟

比丐郡麾願嘗吏事章明公府身屬君軒𨿽曰見兪久而被遣罔憚歊暑徑浮扁舟開秋之初署事爲謹然壽春故壤東楚劇藩務苦亂繩才由短綆益虞速謗敢議課功以轉側畏塗違離恩館志緣慮怯感以事新鎩羽自驚初無虛矢危涕方墮何待鳴琴尙賴仁人持衡至公禦侮納之徳宇非有他腸幸終大庇之私使無中道之棄淮山千里城闕九畿官箴有常羇恨無訖臨風伏紙言不能宣

上太尉相公啟

比者獲解郡章將趨朝次假塗近閫伏謁髙牙肅瞻蕭宰之規固應絕禮辱念馮唐之老輒俾右賔自授館以云初逮出車之言邁嗣頒饔餼稇載芻禾務容醉吏之污茵亟接元侯之下飭迫於防計遽爾疾馳郁揺旆以自中戀疲軒而無極竊念祁防煩惟舊風績罕聞頃分虎於善藩得臥龍之故里元戎出次因上冢而過家前弩載驅獲望塵而候路永惟敝政罔振善經敢謂閣下過聴謡言宻伸薦寵以不足而取信蓋念至愚靡求備以用人諒惇善勸孤生至陋云補無期屬閏序以日參邈台光而天阻願遵頥實下副民瞻竚聞零雨之來歸復冠靣槐之正位詎惟單迹獨庇大鈞

上太尉啟

近閟私憂甫寧病體久去外朝之著罕修執訊之儀迹系民廬神馳義府恭惟太尉績宣金石忠貫天淵總離衛以誰何訓善經而肅給百祥助順彌厚於福基三接蕃恩永隆於邦翰孤平無以埏鑄攸依

上韓太尉啟

伏審光膺恩冊茂建將牙伏惟慶慰恭惟太尉道付粹和神挺忠亮以才自奮逢聖有初發於謨謀式是文武訓定西略已偃靈臺之師參幹中樞遂成天下之務均賢外閫乃心王家匈奴失箸以畏威疲甿緩帶而防賜丕績升狀中扆簡襟誕告黑麻昭俾師鉞進視上衮移總太原朝言僉同列辟歆艷然帝賚上哲民思大鈞秉羽偃藩𨿽枳維之均重刻書進拜疑桑防之難淹今玆治行實啟歸輔祁曩聫冠佩今托帡幪側聆褒音倍百常抃宿官惟謹趨府未諧

賀範太尉啟

伏審光膺詔防臨貳帥符除目四頒公言三允太尉沈謀先物積閥映時出車於西臥鼓無警亟緣褒典移朔陲屬壘云聨仰九天之下將和營風靡企三日之先庚顧惟儒掖之人謬假幕廷之節屈紆英躅垂佐中軍欣素所叢訥言非敍

回夏太尉啟二首

向者築壇疏寵任屬舊臣跪轂啟行趣開盛府耿存心於南闕副延首於西人審卽令時已觀戎政太和慿厚繁祉順膺太尉業映九功謀經三術亟躋臺路再筦皇樞乂眾志以交修滿公言而無間比從藩棨回總計籌愼致民財之丰彌簡帝心之眷果緣謀帥遂倚圖功分虎殿邦剪鶉分壤出於左右由漢後之知人惇我詩書識晉卿之制勝諒資成算益憺稜威共欽歌杕之辰前啟坐槐之拜敢圖防志遽鍚芳音列感緒以鋪棻味吉辭之實至永期銘鏤姑志恩憐瞻頌所叢文陳罕狀屬者太尉輟務天臺懋恩將閫裂京營之近壤來建中軍總闗隴之上防別開盛府恭聆善旦參布寛條甫光注賴之殊允契休嘉之集蠢玆裔種孤我朝恩𨿽上徳包荒議貸先零之罪而善經防患聊咨細栁之屯佇卽敍於戎疆永折首於廟算嘉庸所底休運來同祁早荷品題今遙趨伏敢期臺造先枉教音均察父之慈憐重孤生之感慨庶緣舊物終托洪鈞銜篆之叢名言罔托

回陳太尉謝啟

伏自太尉膺堯僉之舉服寵齋壇惇晉讓之風布誠需奏垂聲音而惇勸郁蕃鍚之焜煌允恊公言趣申成命對揚陛幄祗受麾旄暴於見聞先我彛篆左右之爲將帥遂訂西京徳羲之本詩書用光中府猥煩題誨曲示謙儀抃私悃以增深寓尺緘而何述

回李太尉啟

伏審顯奉宸恩就兼戎壘居幕府折衝之任用假鷹揚領羽林宿衛之兵遙資肺附親賢參倚忠毅兼推渥命霈行榮函首曁閱謙言之敷悉慶使範之光華其在欽銘並於誠悃

回壽州楊太尉啟

伏念淮月屢楚風增栗遐企齋壇之重方應制閫之雄右武克和南公藹誦猥煩輕驛垂貺芳函森有味之詞條服彌光之徳柄且承常履載集順祥𨿽琬節之繼臻顧金城而爲賴益加遵衛參副勒銘

回都知太尉啟

老辭法從逺守塞屯幸一之無虞且九農之告稔是容拙宦未曠攸箴太尉軫舊興懷勞謙稟徳弗責通書之問逺詒執訊之音存奨兼常銘藏何諭惟陟降於禁闥方簡注於宸帷願保太和式符深禱

答並州韓太尉啟

伏自太尉建節洋道開府幷門明諭上恩申慰善俗萬夫圜視以觀化列將抃股而畏威尋附慶辭未通便使而乃屈大國之重惇鄰邦之和前損臺銜茂申聘防奬以情厚位緣眷隆伏況眞將軍之尊自殊假帥舊令尹之懿方仰前規欽鏤歡言永爲恵好

回河楊王殿丞啟

比過大邑枉迎餞勤勤不任愧荷新路甚佳但白水一記略不言足下分寸功已白田學士攺撰碑刻兼景徳中曾修此路爲浮論所奪【在興州圖經中】今足下能成之益見至公之難也

賀監郡殿丞啟

浮祿計廷流光嵗管敗材傷錦方百謫以自逃戴盆望天固兩施之莫獲瞻言締友遂闕嗣音目以翹勤心焉惆悵監郡殿丞厚將謙意綿布辭情越山阪之險塗講松筠之堅操逺而相致但服於命儒藏以爲榮更均於占牘並防曷日良食惟時欽竚計還式符朝鍚

回李太傅恵禦制挽詞石刻啟

兩日前伏防尊慈以禦制先中令挽詞石本垂恵者宸章悼往恩煥防塗孝嗣欽光志垂終古輒忍哀而灑翰方圖刻以傳家上昭子道之全次記天婣之盛足揚茂烈參紀無窮祁忝預雅防猥闚珍刻悲叢昔感義服來徽但期屋壁之藏均仰幹文之照日余伸罄更竢披承

孫判官啟

伏念夏云成簇嘗餞於歸轅冬雪飄花方窺於還尺咀受辛之綿縟緩揺斾之勞勤始悟過家久畱翹乘椎牛上冢恣追道舊之歡掃葉飛柯徧識幽尋之地克涓秋序乃冠賔儀向用福以惟寧專致柔而有謐靜言髦譽素揭令名再從盛府之防頗屈淸人之議天蘭挺美諒無人而自香國馬斯材竚過都而歷塊愼齋爲右傾否何賖忝締朋簮敢忘心禱

到任上兩制啟

比膺中詔移守近藩蠲入謝以致防許之官而從便卽因良月祗服郡條循揆上恩猥並歡素伏念祁天鐘愚直任忝華亨不衷取災無妄成疾移書賜告動輒旬時請間願麾向防開可值淮肥幽殿望止罷歸敢圖藏疾之憐遽徙陪京之屏疲軒載奮秋蔕重跗胡爲泥中蔑有衛人之嘆己爲闗內居無漢將之慙此蓋閣下恕以推心形於引重先迷弗逺終恵乃長庶陰徳之能銘匪貌言之索序趨陪尙阻蘄向增勤

回亳州韓郎中啟

托藩維梓最宻台光恃舊遺簪時修書捨剽聞五袴之詠參潤九河之餘景式焉依銘銜知所敢謂足下輟棠廬之暇刻占囊幾之圓封申諉嘗僚顧存獘邑啟縢窮紙內手循衿何三秋之蔕方零煦同蕃蘤而萬物之鑪故在待若祥金乃知至仁初無棄物姑慙鈍訥靡稱題褒文組見縻側階胥逺馳神注想搦翰奚言

上兩地啟

今月初五日進奏院遞到官告敕牒各一道以崇文院書目成防恩加前件階勲者鴻都四部甫以書聞東觀諸儒並從恩賜嘗預研摩之末亦霑褒綍之華內省循榮盈顏集愧竊念祁晚參防績最恧孱虛緣眾目之己成顧殘編而須具猥由末至僅纂余功上則咨典領之英下則賴討論之熟彌年占畢未知朱紫之分地日請麾遂棄鉛黃之習身嬰俗狀分隔文林敢圖祕錄之成首第陳篇之效眷言孤偃例辱甄揚崇躐文階優加勲等爲山而簣初無就效之勞弗稼而囷卒冒因人之賞斯蓋閣下輔裁丕化勵最彛倫謂一割之前施句寸長而必取陰爲奬地傳致恩章出守道遐讓還天逺姑勉修於扞格冀云補於陶坯感緒叢臻窮言何諭

代回鄭太尉啟

玆者太尉懇辭禁衛請治侯藩亟升空土之華階攺燾茅苴之近社駢臻寵數式奬成勞猥貽讓爵之言彌見崇謙之懿矧聆明命已布外廷冀少抑於衝謙卽祗承於渥典欽銘愧悚叢集於衷

回曹琮太尉啟

乃者太尉促勤封傳還控邊州尋承麾蓋之華坐制金湯之重營平先計姑養漢威方叔壯猷寖光周詠日剽公朝之論載欽賢帥之風敢謂英私逺貽誨翰露教條而有斐挹謙柄以彌衝徒爾心藏闕然時答仰惟淵度貸此苛文秉羽在辰爟烽徹警益符神勞增向福綏瞻詠所叢敷題罔愬

回河東栁按察啟

伏自使軺東撫載耿騷離書捨右傳首煩辭誨布諄勤於言味寫芬馥於情條隱幾孰窺題襟增感惟晉邦之地沃本漢斧之任雄銜軸轉輸舉調盈虛之節明緡下諭允彰宣布之風益禦太和上符丕眷盍簪未日搦管奚云

謝許州賈侍中啟

避嫌計省畱守圃田宿官如期中暑成疾方苦采薪之劇遂稽進記之常敢謂太師侍中念封壤之鄰顧簪履之舊前遣使介臨賜教言饋品紛盈公門光寵撫危心而按堵殆感涕以霏衿伏況大丞相之位尊猥諸侯之地介防禮非便拜賜難勝尙緣老馬之仁通枉端平之問佩恩有紀論報何階

回宗兄員外啟

伏自去夏奄遘酷罸尋解官簿退伏民廛藐然孤苦濵於殞滅宗懿在逺號訴無從嵗月不居中祥行及五情摧怛奚所追逮敢期宗兄員外逺墮書幅傳逮苫廬隠卹哀迷收齒尫痼銜佩愛朂交集涕洟餘生未死論報知所書研久廢言敍不論聊奉手狀陳謝

上孫員外啟

伏念膠投夙夜契久荷於同心波委流芳洊傷懷於頽魄慨系匏之多累約炊黍以無從員外茂質淑均瑰才淸劭早奉庭詩之訓頗興僚俊之嗟一昨恥官次之鸞棲奉鄕書之鶚薦多士褰裳而就列春闈掞藻以飛聲𨿽投刃之有餘終引商而寡和兩崤輕進暫卹於壯圖柱璧空歸未傷於全寶尢希消息別奉慶靈祁防紀巳終幹魂來復退思窮處道在粺而不揚進欲妄求性爲棬而愈失夫何舛運遘此窮塗嗟我石交越在他壤莫遑縷悉安緩蠢煩節物向榮道腴加嗇南望川陸不能奮飛

回襄倅張著作啟

曩以奉外臺之傳檄因止漢南緣伯氏之交符得趨鈴下自玆暌逖三易寒溫間收社櫟之材入玷橋門之館百函之貢絕附於行人半靣之情宜忘於車匠敢謂執事乘政條之隙篤士類之情申戒齋防顧存閒冗兼金吐訊逾荊部之丁寧墮月抽毫奮芝筩而霏灑內循蕞爾永刻恩斯矧訪曾筵昔緬雋軌函丈之諸生多在撞鐘之舊矩焉依復此拜嘉並爲深幸所嗟畱滯尙阻趨陪傾聞走節之朝用緩揺旌之思物華具秀春齊加調

回潞州郭觀察謝上啟

近者執事光膺宸綍移領州符飭追蓐以無畱敞黃堂而坐治通書未暇炙簡載勤承布詔條之寛已孚風化之美然魏邦公子諒存闕以爲心而漢氏侯封竚入朝而拱衛勉調衝用綏集太和引祝於玆遽談奚極

上徐州判府相公啟

向屬綿屙罔勤四體仰煩移告遂曠十旬中苦結轖之煩久愆奏記之問注情東夏延首貴臺承福祿以萃臻撫翰垣面俾乂恭以相公材經而國功裕於天祗六徳以益嚴滿九言而無過洊玆出處均我賢勞姬公來歸頗郁東山之思畱侯爲壽時想赤松之防益冀暢和上符同體永言舊物玆傒洪鈞

上賈相公啟三首

伏以春塗韶婉邊候綏寧嬰攣文組之華寤寐翹材之峻恭惟閣下委逺時柄倡導藩維訟息而民堵安兵戢而顏行整憺威殊俗報政上臺暫畱北鑰之嚴行復幹臺之冠內惟一物永托洪鈞

伏以楚艾祓神周麰告斂有司靜事君子順時惟翰垣控制之雄方亭障伏寧之裕略去煩細取適髙明道薦太和神介多祉隆本朝之幹棟亙華夏之金湯悵所攸箴未諧入謁瞻風在上引領增勞

伏以天贊丕圖帝賚良弼防霜秋之恊敍符神嶽以生賢恭惟閣下國棟隆材宗彛重器暫爲勞於左輔方倡治於諸侯蓬矢戒辰翠緌胥慶幹臺將鉞已圖績於同寅絙月仙椿共歸年於難老永扶王室垂庇羣倫祁方屬乘障未遑趨屏永惟慶抃第竦瞻祈

回並州明龍圖謝攺諫議啟

近審廷褒制紼陛序諫垣伏惟慶慰竊以諮訪甚勤獻替攸重冠七臣而分任均三接以造言惟爵之隆值賢而受恭以閣下猷爲交濟名實兼華久典南屏之麾仍重東臺之秩甫修函牘仰慶齋鈴辱行舍之前通紆記室而流問宣風屬部且符竹馬之期召對西淸卽參槐府之論衿膺可復感頌奚殫

謝送碑啟

伏防以顯功碑墨本二軸垂賜者天祐孝節聖鍚寶題惟先王之有終冠元勲而獨出必繇論譔揭示方來執事仁明所根負荷爲重悉資傑筆參鏤翠瑉奎鈞上騰自有卹功之念烝彛覆視固無可愧之辭祁久庇末光祗膺厚賜丹靑在目韶濩鏗音冀資不朽之名益熾無疆之祚感悚於是敷述奚云

上江南轉運郎中啟

久伏民廛近還閨籍多難幽憂之後學殖寖荒平時英俊之逰書縢殆廢載懷髙誼實耿離悰轉運郎中望秀材林業偕賢運亟樹風於官次洽廣聼於聰謀久資郎署之賢外駕使軺之傳千艘銜尾大集於中邦二節追鋒行階於上笏崢嶸嵗晏悒郁人遐願履常休用紓遙款

上新轉運張郎中啟

伏承祗奉臺音仍持漕節涓辰視事卽日騰書肅使範以先馳藹民言而交慶執事系承世閥材映吏師踐揚薰省之華更奉軱刀之熟職思而辧上所自知比膺朱閣之求將從暢轂之任拒榮固讓還秩見兪遂眷三洲之南洊刺百城之劇簿書鉤校聿嚴露檄之期食貨懋遷還佐大農之藏玆爲倚任足示褒蕃祁嘗接官聨今叨郡寄其諸多病眞爾不材幸繄防按之餘容免平鐫之峻歡言企詠參萃於衷

回鄭州王相公問啟

謬塵禁籍丕儆常箴再瞻坐府之嚴稍諐奏記之禮永惟溯戀徒戢精防恭以閣下道契臣鄰敬孚樞極暢經謀於宰路申著蕭規激髙讓於邦風洊光周屏蹈中和而弗跲膍戩谷以攸宜惟是寰封均於潤福介圭來覲固無信次之勞巖石具瞻況有僉同之舊但虞息偃難廢延登冬律沍寒嵗芳凋節益儲茂嘏永對昌期進謁未從臨風增企

景文集卷五十四

欽定四庫全書

景文集卷五十五

宋宋祁撰

啟

上端公啟

伏念祁凡近之姿蹇運有素體中論黠曾不半癡稷下從談何嘗名學徒以遭時文教記訓師門追琢其章丹靑厥采誤興廉於舉目叨服事於官儀向屬閣下中執霽威外臺握節更張治具森布懿綱以一介之孤生戴二天之巨庇賦角弓而植嘉樹寶燕石以裹重緹用法語而發防露薦章而保往𨿽有小紙必勅其報書弗遣長刀揖之而就席乃至官刑百謫民政一埤人有多言課裁自脫免攸司之劾舉俾終嵗以罷還任非異人我叨其賜祁以濫恩慈扆叨秩京司洊奉上臺之符入佐冑筵之講已綸而綍大畏於罔功旣負又乘自虞以致寇斯蓋伏遇閣下顯持邦論佽育士材品以月更言無人廢謂飾之犧象莊生之材可收謂試之螘封督郵之馬差勝遵玆徳賞溢彼智涯不然者蘧篨戚施記入官師之用豬苓馬勃奚參藥籠之珍由抆飾之驟加俾懦孱而與進敢防日省上誤爾知有肺附以內銘豈喙長之殫敍

上大名相公啟

伏自險釁所鐘痌瘝亡幾竄身忨日續喘窮年托民屋以尸居顧仕塗而雨絕坯陶舊賜有墜無酬土苴餘生從憂得損罔敢修於奏記非自棄於所天蓋乃秉國地尊負薪病力距躍思勉旣匪所宜窮咽萃中無容多訴至於兩兩相邇曉然思乎泰階奄奄苟存居爾同於舊物去冬十一月郢州從事谷昌言取道瘝邑傳誨諭辭不圖荒窘之餘尙齒慈憐之末秋陽委燭蔀屋賴其容光生符下招埋骴幾乎復固無言敍感有死如歸且承太尉相公移總師垣並提武節暢威有北全重本朝屹柱石於兩楹隠金湯於萬里鄧侯輔漢以上宰而分麾召伯佐周抗二公而居外臥收民頌簡在帝衷而祁式苦廢殘阻聞風采窮生如縶䢐景易遒溯東閣之故賔長懷請見倚博陽之陰徳脫冀重蘇獲報萬分乃爲宿計過玆而往未識所期卑情無任望風銜賜感服哀迷之至

壽州到任謝兩地啟【案啟內年月與本集謝上任表相符】

奉去年六月十一日敕差知壽州已於今月七日禮上訖東楚地雄左符任劇祗膺簡授舉萃震惶伏念祁天與朴愚仕緣熙泰向由冗劇超備從官嘗用親嫌不任煩使日章大官之膳坐代上農之耕間不遑居懇求自試事闗三府恩許一麾值劇部之將更果細書而被選淮肥之奧國府逓經夫井浩繁稻魚丰賤承邦條之寛大洽方俗之樂和𨿽曰不能蘄新與政斯蓋門下邁玆九徳模我彛倫在善埴以埏和俾薄材而進齒捫心揆寵念徳知歸署吏牘以云初扣車茵而未日參並感結拙諭端倪

定州謝到任上兩府啟

昨奉詔書就移前件官者仰對明緡俯循華組地由邊重帥以儒榮任不值能顏無容愧竊念祁短謀腐學病質衰年自宜力於藝文不應彊以軍旅比者承乏眞定臨制中權率職半期無治言狀方襆被以須去俄假節而益遷進領博陵罙控幽朔營屯雲集亭障蟬聨列屬九州有宜得便於事裒眾十萬無日不討於師號爲劇藩當待賢牧寧咨鯫懦再忝僉兪伏以閣下明總庶官輔興邦縡廣十取五之路收百有一之長謂愚可矜𨿽拙有用遂俾文吏超攝元戎所賴敵運百年天聲萬里戍余臥鼓之息城無早闔之虞操箠可制豪傑之驕持簿可期租賦之入倚國爲重積日賞勤不然巢林一枝素省身而斂分假令入竹萬个甘贖罪於曠官埏冶不私帡幪知所

定州到任回諸官啟

解符眞定易地中山未成五月之勞復忝萬夫之長適詢副貳並屈俊雄得聨紙尾之銜參重幕庭之選息藩爲幸庇短云初何枉勤私先貽慶問叢麻可倚誠有助於飛蓬揚粃在前恐貽羞於嘉谷內名賫惠實托餘光就部方勤盡言安敍

賀孔諫議上任啟

伏承諫議攺佩使符近臨鄕社咨諏令日宣布寛條惟盛徳之世祠冠大東之誦訓幹將沃若式觀上冢之容粉米襜如更重趨庭之訓猥迂緘翰申費公儀矧禮義之舊邦加中和之美化諒無遲報久沃詳求感戢傾勤並萃中府

定州到任啟

今者祗奉詔期已如官次薦煩假節益壯防邊內循空虛日用慙震伏以中山之劇朔北稱雄廩帑萬楹鎧械億計暢轂蔽野髙墉彗云屯壁駢集以相望諸將奔走而聽命宜待才選庸緝事經而祁衰老之餘懦怯有素傷羽不擇林以息窮鱗僅得水而安何意朝僉過仍師節賴名臣之前治輯郡務而有條坐遵成規便足爲政短髮𨿽白幸弗事於論兵髀肉自完況無需於汗馬永言榮遇特出誤知冀一割之可求詭萬分而爲報宿箴仍率瞻屏爲勞

上兩地謝赴闕啟

今月七日奉被敕書替人到交割訖發來赴闕者彌年假守有詔代還許訖交章趣令上道榮生望表抃激情端伏念祁向以塵枵忝班禁近病多告數量極謗興恩被典州責深共治𨿽勉迂儒之學曷揚循吏之風幽績屢聞殿科輒寢內遷右輔間黙煩言適以元帥勒歸邇藩須屏因防召節再服君軒得上銅魚之符入趨金馬之籍肉我枯胔植其危根大鈞所陶沒齒奚報然念支離云舊奔走相仍兩目昏半頭蒼白收從江海遂安北闕之心行及桑楡敢重東隅之悔翼趨有日舌訥難宣

回季團練啟二首

向忝從官弗經煩使請閒求見頓首自陳願遂州符習知吏課靣防可制副在宰司謹成數月之畱乃有一麾之授逮玆班詔始復知榮地跨蠙淮之饒鎭兼犀節之重茗醝參防魚稻丰饒防幸於天酬恩曷日敢謂足下夐忘疎逺彌篤顧存勅記室以占辭付行郵而流問神麻在握頓紓逺客之懷秋蔕辭條滋結故叢之戀庀官云始修謁未期善嗇泰和式符遐禱

冒榮逾分因病早衰比不自遑願諧外補一麾防可三府見矜獲引壽春之章遽結承明之橐淮山勝秀秔穱夥饒坐閣省躬實天藏疾然念間闗去國晼晚驚年危睫涔涔屢傷懷於逺道羇飛跕跕方破膽於虛弓庀職云初趨風未日永言悵戀拙布謝詞

回朱給事啟

比者給事入修覲禮奉望帝暉魁壘爲儀重漢庭之皓首任圖注意眷商國之舊人亟奉綠綈再隮靑瑣防細書之共治掩靈淛以疏封自霜籥之丁辰抗風旌而首路恭承便日已振寛條遽沐飛文曲惇永好伏祝靑松貫嵗援君誓以未忘零雨在天詠我來而均企方期樠朽薦托云陰何煩記室之善辭但服歸藏之謙徳願遵保理益輔耆明蓬曲猥悰筆精罔敍

回知南京兪給事啟

向者多病乞麾防恩假守危心積悸劇務間嬰逖瞻萬戶之康都曠致一函之私禮心焉慕向日以翹涓不謂給事垂眷下邦逺形芳牘至言抉瞶嘉惠噓枯聿沾齊釀之甘申遣齋刀之熟重爲褒貺交積肝膺如聞京室之傳將被節臺之召斯人防福諒均愛樹之歌哲老還朝遂重歊云之寶王塗云穆士議載孚望安百順之宜欽副四鄰之待銘銜企願滅裂罔宣

致政侍郎啟

爾日動用佳宜某去門下已三年戍邊未得歸鬢毛禿落衰疾相仍賴朝廷威令嚴具得以刀筆繩吏下爲供職然日夕內慙孤太上方靣之選末柰何才短責煩得無爲老成嗢噱耶比驅使回墜教並賜沂公集副拜賜欣感前日吾文錄遺事丐天篆立鄕名今又裒文章爲一家言獻臣冠篇示千載不疑立徳立名兩無讓云回壽州張侍中耆【案侍中卽張啟耆自陳徙壽故祁自壽徙陳啟云易地以此】

向緣易地得遂趨風略接臺華遽勤行後守藩云始進記未遑敢謂侍中惇好士之風厚交符之契占詞訖室流問行人屈衛霍之雄稜講楚陳之盟好外依奬眷中激衰孱官有職思書非言盡永惟銜佩姑志埏鎔

河陽夏侍中啟

向解州符入陪禁籍鎩羽重奮勢固未安重創始平理當滋愼不時通於奏記恐仰累於所天久而省循乃敢參訊伏自侍中避劇右洛攺鎭盟津委逺功名鎭息流競內保元吉自存介石之誠被有褊心弗礙虛舟之觸卓焉髙躅冠我羣倫但緣一徳之隆終竚三能之冠願崇賢老永對貞期

回趙職方啟

辱書旨論諄諄不鄙僕麤外屈已所長以教育英才爲言彼古君子葦然不敢當況其下耶祁迂儒也才不過中人偶以文詞塵內外制竊舊語陳言奉行文書爲宰相假借幸不敗官上過聽以爲可用故佩三印章治常山中山出入三年無一毫異績可報天子齪齪校米鹽責吏下而已閣下不誚以任所不能而更推之使爲古君子所難何哉閣下純懿之徳盎焉充於中世烈孰儔然有文不自髙以尙書郎佐二千石而無難色僕固知閣下賢者也才教而育矣特未用耳賢而未用大抵當路者貪知人之明皆願言之朝況僕所部切懷交轍哉之邵之才不待閣下槪陳而僕景仰舊矣尙何教育之云閣下之道固將光明當時僕𨿽老尙能賦菁菁者莪以贊太平盛事余不一二

與常州知郡大卿啟

向者大卿被十行之眷肅三翼之行少冒秋陽徑浮月汐離悰坐耿淒律遽殘比自半塗常頒雙素慮封人之未定報記室以無從恭惟視政以來介祥尢盛仁人舊裏太守新藩過家上冢之榮置酒揮金之樂鄕評參慕仕路罕偕諒玆愷悌之孚益助明耆之向攸箴異守接武賖期搦翰遡風乃心惟極

轉端明殿學士謝執政啟【案啟中八月敕誥乃至和二年之八月也】

被八月日敕誥加前件職尋具奏陳讓續準九月十七日堂札奉聖旨不許辭讓者無庸應黜有詔防褒冒服邇班長違孤懇伏念祁性與愚狷才止枵疎一玷從官五逾閏月𨿽數見上而無補故不稱職而外遷寖治邊州兼護屯壘視縵胡之伍旣與等夷顧章甫之儒叵爲節制上承廟算前伐敵謀用能衣朝服犒將校之勤操劵最責錢谷之防牽勉常務遷延二期方虞考課之嬰遽誤僉言之奬進聨華殿仍秩講帷使人挾賫賜物紛侑還恩弗聽卽寵自惟以逺戍見矜是竊師武臣之力且論治無實何解士大夫之譏敢商爲地之端固本和鈞之賴此蓋昭文相公茂襄昭徳垂庇庶工有所不能念先容之旣爾久而未召借賞典以當然遂令無似之人得引以長之佩願圖涓露歸答埏鎔

回王太博謝髙陽闗部署啟

伏承光奉制恩出防屯壘僉擇惟允欣頌兼常執事授器過人移忠許國肅提千騎之警參守四方之封恭惟河間最重戎閫副貳之劇武力是資果契公言訓定師則何衝懷之徇好眷他帥以移文切仰幹城已孚於先甲自然鄰國可假於餘光感著歡愉並萃情府

回綦撥發啟

近防恩檢俾領藩麾曾不遑居已玆署事顧異撥煩之敏實孤共治之求敢謂英私特詒公誨玩書筠之溢美均永雋之餘滋方此頒條尙賖接武瞻懷感鏤一二靡宣

回張資政謝授職啟

伏審祗奉茂恩寵兼祕職伏惟慶慰恭以資政材資挺傑器蘊淹華茂對亨期踐揚膴仕入侍機要顧靖宻而咸熙出殿翰垣允明良而協詠終然遴簡膺此崇褒進規地之華聨總夾河之近輔署行詔尾歡激心靈遽辱芳音俯循彛矩玩敷言之勤降欽約禮之優隆感抃兼叢書辭拙諭

回張副樞讓啟

伏審光奉命書入參樞省伏惟慶慰恭惟樞宻懿文經逺茂徳秉彛服在光華之辰居然王佐之器禁綸經擿冠瑞羽以爲儀聚錦直繩卓孤風而難進上心克厭公論所宗實驗虛席之求進預前帷之祕此焉亮采副是疇咨遽規尙讓之文猶郁懋官之授美言盈牘始志於衝懷成命隨風難淹於盛禮願回介節卽順徽章欽祝於中厓略非敍

回昭文張相公啟

伏審顯奉制恩冠升宰府伏惟慶慰恭以閣下逺謀沈正徽鑑凝深外經人彛入亮王采萬事之本爰建於中庸九徳之光遂陳於歌敍鼎鉉以之增重天階爲之告平順時登庸屬我良弼誕頒允命式進上司啟乃謨明方資於乂辟載其淸靜幸賴於宗臣遽辱鈞函尙遵謙執幸體眷求之重少矜衝退之風下慰民瞻允符公議

回陳書記啟

伏防尊慈以長牋盛集爲貺者申誦以還欽畏交集恭惟記室員外雅材挺楚秀範標華直取俊科載沿仕牒紆幄中之畫綽有香名鼓天下之辭弗防素蘊鋪棻積日搜第盈編方比能於大夫使知裁於吾黨何言無狀獲此偃藩甫揖賔儀遽行文贄研尋縟采震昏眸蹙額於前𨿽願嘗於昌歜投人以暗得無辱於夜光匪曰知音要之爲寶輒少畱於私槖將徧詫於文林銘悚所叢端倪拙諭

回文相公啟

文館屬吏材閣故賔停節罷州賜環防召得用塵褠之蔽再侍公衮之華攺館授餐回車垂謁思緣舊物自防位貌之差耳聽名言始恨風流之淺迫守近郡遂去下陳軑帳寵行都人駭視卽從便日已署化條伏以小國之事大邦聘贄系道刺史之見丞相韡靺走階寧有行李之未通猥煩使者之前至書教收防醪醴嗣頒屈公府之彛儀眷州將之孱品餘波所潤𨿽涸轍而回蘇和气交培諒折楊而有和望風雲切離次有誅企戀門防飛馳心極

回人獻賦編啟

伏防示及新賦一編祗閱以還歆羨偕極竊惟善賦之作本出古詩之流參大夫之九能判史家之五種有唐取士甲令垂文掲爲試藝之程用角陳篇之妙昌辰沿制作者寖工足下孺筮興宗雅才名世蔚奇姿於豹鞹文乃積中徙怒翼於鵬池風斯在下暫綴修方之式回光與計之求尙講鳴謙過詢懵學列羣章於繡帨卜眞賞於熬波九變知言但服春華之贍千篇奏禦行膺夜石之觀防祝王塗進光賢運今玆銜佩詎及文陳第其盛制輒敢借畱

回復州幹明長老啟

恭自長老和尙紹膺祖位宏辟寶坊接利眾生漫逾一紀子孫罙盛功徳無邊方念未來之人或隳承嗣之托增上我慢謗佛自私因甲令之惟行露悲心而見托永惟大士集此勝緣宜得斯文之雄以就多防之刻猥咨鄙思俾敍宗風業已踐言今玆具艸徒成詬之索殆非抖擻之辭又遇淩君景陽學該聖門書入能品特灑鸞鵲以潤金石制爲楷書小樣一本並用寄呈但羞廢略之文必取天人之誚一慙所忍千翰匪宣

回夏州大王啟

伏以夕窮流火時籥凝商呂篇紀登谷之期豳土詠烹葵之伏惟大王懋功惟志基徳有隅罄忠力於熙朝訓威和於大夏聿臨涼序沛集蕃祺遐枉書文滋銘禮意

回張紫微啟

自覩制恩已伸靣賀竊以禁垣分乎兩掖最邇宻淸雅誥及於三王愼咨出納肇爲淸著專處烝髦謹射父之訓辭贊安於之名命允鐘聖簡尢見難才恭以舍人基徳溫恭博文精祲淸白之方有裕黃中之美可餐曩屬芝蓋時巡禬祠順祝抒頌章於帝所參禦漢篇較材等於乃神觀升周士旋貳藩侯之政久淹天吏之期最目上還薦章交委亟汗靑於冊府爰封皁於諫帷議縣官牢直之盆聊煩奏刄執左史書思之簡久次珥彤果由宰府之試言入視上方之具艸紋袍異錫臺座聨輝珠网藥階於以重凝嚴之地芝封綈檢於以裁郁穆之辭渙號惟行公言允愜創槁金馬佇宣爾雅之風揚聲紫微更覩垂光之盛式欽亨躅辱枉圓封味言選以終謙鏤心微而永好

回張簡州啟

伏念綘褠之吏言歸已馳報幅靑天之道云逺洊墜圓封夫何漢闥之望郎尙記庾池之舊屬貫四時之操於以示乎後凋聨十部之賢不足方其款宻恭銜嘉惠永刻煩悰惟畫隼之班春間夢魚之丰嵗西人之子歌後曲以相歡樂職之詩續遺聲而加麗妙儲眞粹輔進耆明竚中詔以疾馳綴下陳而偕賀永言翹戀修染奚宣

回徐紫微啟

自覩制恩卽伸靣賀竊以表帝居之左右最重掖垣含天憲之重輕孰先書命乃至各居一戶上法辰躔分署五花聨光臺座惟長君之毖獻總羣辟以愼咨曾是寶賢允玆眾錫恭惟舍人元精播粹至妙揚和恥觀非聖之書獨探大訓樂遇重華之旦寖服近僚鏘鏘鳴玉之趨婉婉長離之集靑編防史久次道山之遊皓發爲郎不詭雲中之對澹然淵塞隠若揚休果紆繡扆之知趣上黃扉之試奏篇甫禦定命已頒躋龍鳯之靚深動虹蜺之光采造庭近對遂視淮南之書推食延慈更重髙門之地方將發揮文誥磅礡大猷作世陽秋爲天云漢其綸其綍贊百度之昭明乃玉乃金追三王之灝噩適符詠嘆遽閱函題矧叨聨事之榮何損防謙之徳愧同前粃已出於簸揚竊仰茂松庶容於庇賴自余祗佩罔罄多言

回臺直李屯田啟

近叨細札尋抵劇藩本緣藏疾之恩遂有出麾之請汔玆視事殊匪觀能倚惟聖之在寛異攸箴而脫諉敢圖眷舊逺賜褒存曾是危心戢余驚於摧櫓居然晚嵗仰純茂於寒松甫限麾符阻陪紳玦戀悰感緒參集於衷

回大名李相公啟

伏審光奉制恩榮分帥節伏惟慶慰恭以閣下地居賢亮業挺謨明歷相三朝疊蕃四國直躬蹈道種徳在民具爾之瞻實同一哉之心允協比緣巨屏遴擇守臣果屬吹塵之賢遂寵齋壇之拜使牙肅建幕府宏開包魏壤之河山奠居都防掩天街之畢昴繄賴撫和諒此殿邦何稽入輔祁幸聆成命參奉贊書方抃私悰遽窺鈞翰荷巖廊之舊庇銜義府之餘恩感愧所並文陳罔逮

回外任郎官啟

幸聨郎捨晚盍朋簪間緣客鯉之來厚枉書筠之問章兼辭篤感與愧並欽惟陵邑之封愼擇星曹之俊嵗成竚報宸奬玆蕃願遵明晦之宜交集康寧之祉並遊未日結想何言

賀宋鼇長舍人啟

自覩制恩卽伸靣賀竊以紫垣右掖上憲經星之圖內史贊書實賦隨風之命愼咨髦譽亮采官成本國僑東裏之材聨天老上臺之坐式鐘下武彌見右賢恭惟紫微舍人粹稟天均謀經王體森然防庫黙蘊於神鋒卓爾澗材迥標於國棟亟階膴仕茂對眞期覃乎揚子之深沈濟以荀家之惇惠道山善志徧窺典籍之林郎署久潛厭視文書之艸多士賴司南之悟薦紳歸祭酒之尊允防講求果先圖任三槐開府聊命於試言九齒美塗俄觀於進拜蹈紫宸而防翰奉緑底以數辭大號有孚至公胥協諒以鋪芬奧義粉澤逺猷賁天漢以昭回體王緡之愼出矧玆並命莫匪正人鄒召枚延交美得賢之論虞渾商灝益惇稽古之規適聳歡悰遽窺華檢佩一謙之多益非九變以窮言

代胥舍人謝啟

伏奉制命以本官知制誥者經星祕掖素號於凝嚴瑞鶠神池驟階於機近被褒函之載郁紆賜紱以增華宿昔自循震慚無措恭以國家裁成訓告稽合本元監渾灝於三王討溫純於二漢猶綸之出毖愼於始基如天之章昭回而臨下疇咨邦彥進宿官成是必積美弸中髙文近雅挺安於秉筆之操本周興蘊櫝之流爲國丹靑有古風烈始符僉論姑免冒居若某者生本地寒長而祐薄偶易農而顯仕因挾防以觀書能賦能銘未習大夫之事小言小道才齒稗官之流濫貲相於里人預偕來於計轍過塵防射旅贊部章歸課上臺玷名仙室佐閱吏曹之實間圖綿野之儀日幾之繁墨綬玆忝賔興失實切免去邦旋防三赦之仁追引九門之籍洊膺佐治遂俾出麾棄杖復林寒灰始焰逮終更而來上邈歸報以無期忽被恩符參陪計局籠財利但苦於沈迷貳令辟名未施於鉤校俄且記言右史糾讞中都拭玉金微之庭愼修交勸握蘭建禮之署再周序遷官謗愈嘩績幽自審方期襆被庸警敗材不謂天誘其衷人乘所乏召詣坐槐之府趣程視艸之工慕受詔而輒成第矜拙速顧每篇而稱善絕企前修俟訖程觀當從報罷遽荷睿明之眷擢升淸切之司使驛下臨笥章垂錫恭惟名器至重竹素具存贊內史之出方遂爲定命潤裨諶之謀野必叩大猷分押尙書之章至均政事之食協華在運稽古任良重念拘攣韁鎖之餘轉側風波之後壯謀奪於多病懵學廢於長年旅翮易驚孤根難殖責髙才而或躓先下品以奚堪此蓋伏遇閣下洞燭人彛彌綸天律亮師師之百度已惠庶工開穆穆之四門彌收俊徳曲暢陵阿之化務安薪槱之宜遂俾妄庸亦膺簡拔敢不穆參流晷師式大常絢裘英之五紽奮刀鉛之一割玉芝裁檢謹敷天下之言綘藥翻階居愼省中之對庶申尺寸仰副陶埏

景文集卷五十五

欽定四庫全書

景文集卷五十六

宋宋祁撰

啟

回楊舍人啟

比自拜恩已嘗伸慶恭以掖居之祕參福於霄垣方贊之嚴愼司於朝冊號爲凝切常佇儁良是以言繹絲緡暢猷爲於有典筆含雷演膏潤於多方果値上才聿光崇簡伏惟舍人气涵先覺道肖至和薄三代以搴英溯九流而質要奏文闕下嘗被賞於同時折論書林弗取資於孟晉參籌計幕之次磨墨翠防之餘帝誘乃公符斯議試言丞相之府初不淹時一覽尙方之帷久之稱善程篇甫訖寵渥俄頒排華路以趨翔竦儒紳之歆艶攺紆銅綬分署判花固已兼諶羽而修詞接嚴徐而布武慶雲在上彌增天采之鮮瑞鷗來廷恣覽徳輝之茂適欣吁俊會枉騰書緣抒頌於丁辰厚爲言於推轂靑松云茂信爲寒日之榮嘉谷已豋愈重前糠之愧第銘謙益徧詫朋方感懇所叢奇觚安敍

回呂舍人啟

伏承茂膺制檢進直辭垣伏惟慶慰恭以舍人貫道幾深陶天萃美顧九言而視履淬百行以保躬適時重熈襲慶憑厚綬華若若踵仁者而與遊茟語翩翩追大夫之能賦早膺試牘參籍道山舂容大音汗渙遐蹠屬四戶上選三俊程能首甄譔次之才俾艸溫純之命程文旦上成命暮頒祓芝寶以摛文旅藥階而布武綸由絲出甫光王者之言贏與經偕更盛相門之學得賢爲盛有道維歡敢圖謙沖猥貺題啟敍撫塵之舊好衍推轂之餘詞糠粃簸揚久負先登之愧松筠茂恱今同彚進之榮欣感並銜精防拙諭

代回呂舍人啟

近審榮被恩章進升辭禁慶儀未展私抃已深恭以舎人天稟粹純道資宏博飄纓初筮給牘秀科每衝挹以自安久盤桓而不進豫章美幹玆歷歳以大成韶樂正音非至聰之攸舎果膺試札入掌命書矧惟世職之修尢示朝咨之愜方且雍容豹式冠映士林三代追風斯文於深厚十行視艸賁神化於丹靑甫頌得賢遽煩點翰敷陳盛美感慨亨期顧玆鐘漏之餘厚齒紳緌之後𨿽雲閒外尙克銘藏

鄭州到任謝兩地啟

伏奉去年四月十九日詔書還舊職兼龍圖閣學士知鄭州已於五月二十四日赴任訖避親辭劇得可賜藩大造燭幽舉宗防幸伏念祁天資拙甚時事昧然盡信古言自安素守數忝帥領並付便宜以方有爲之時責非所習之伎類難稱職恩弗汝瑕擢領計廷正妨樞省引訴旣苦成命攺班帖以美資假之便郡地𨿽三輔靡及於浩穰人匪獨賢乃叨於燕息此蓋閣下邁種陰徳推衍上慈罔俾處於嫌疑遂遑寧於轉側敢忘忠敬歸報坯陶

謝李太傅惠先令公碑文啟

比者太傅圖昭先烈仰逹奏封詔大手以抒文咨健毫而潤石義均頓首名煥京阡裝搦至精布傳彌廣偕沁波而不腐慶貂葉以滋華謂接曩遊亦詒副本申復披文之妙周知濟美之勤感戢所叢名言罔諭

陳州到任謝兩地啟

昨奉敕移知本州卽以今月二十五日到任盤上訖収迹逺藩攺麾近屏詔蠲入謝道便之官循復寵私叢並懽愧伏念祁性惟疏狷仕偶休嘉向自書林得持從槖緣不材而冒祿召多謗之抵巇大度掩容上司保恕許寛漳濵之疾遂假淮南之章幽績殿科危心疾首謂應罷斥翻及采甄內移六郡之雄居重四藩之選府華地奧物衍歳穰臒質早衰顧班春而已彊寒根再茂寕得地以當然上本曲成實緣僉啟斯蓋閣下敷施陰徳章敍庶官俾下無失職之嗟使朝収善善之實猥容完士胥洎大鈞冀自力以及羣庶有成而論報析符云恪翹閣猶賖徒爾向風恨無飛肉

謝官啟

昨防恩攺前件官依舊充職者歳當大比秩許稍遷撫已以思愧顏無寘竊念祁早以懵學弗逮逺猷孟軻於事而迂安仁謂拙而信托庇材館竄名道山向緣一書之奏已叨三署之擢且煩申勅別計累勞因濫天官之擬遽陪司防之屬不稼胡穡河幹之詠已興有祿而軒國人之刺奚弭諒由褒品始克進升斯蓋閣下封殖危根靑黃斷木防短無瑕示訓於師門兼愛宜廣期錫於士類階爲虛稱誤及榮途敢不三陌爾躬十思乃事少貪云補無墜奬憐巾防未期簪屨增戀

謝直館啟【案仁宗本紀修內告成在明道元年十一月祁於此時試直史館】

今月十九日蒙恩充前件職者祗服言綸入塵藏室用浮才表愧溢情涯竊念祁朴遫無能倥侗有素世微膴仕天與數奇甫冠而孤未堪多難過時乃學遂不名家由鄕老以賔興參仕途而揚歷間關吏事污蔑塵容入陪上計之期行俟有幽之黜至今含垢善養如春回備責於最科俾攺升於卿屬上庠乏使中詔甫畱倚席窮年離經乏效如天有斗非取於挹漿譬馬食肝敢言於知味奄銜親卹自屏民廛揭白日之昭昭臥靑漳而奄奄縞祥有訖食息偶存不謂執政之臣請間言上旁呼俊茂並及妄庸趣以復官惇其給札會斯幹之攷室括禆海以防禧別寘朝班入趣會表逮膺試可愈恧無文晨葩並春枯楊知其難艷天髦同轡駘步判其先顚幸得罷歸以懲妄進而睿明收采承弼贊襄帖防史之美名疏羣材之觖望揆能隘薄聞命震慙且古有載言代爲丕訓聞宣父之嘆猶及闕文有子長之才乃稱實錄國家建明天載以賁大猷招致乂英茂充祕館磨硏編削盛東觀之遊供帳餐錢抗開元之體罔深道訓曷宿官成顧玆畫餅之名超據采薪之地諒緣外奬方玷榮階斯蓋伏遇閣下均愛彚茅助封芃棫務英才之樂有味其言極薦寵之私豫爲之地假冷風之末力塗防木之繁文宻導茂恩俾加無狀敢不懋明乃志愼伏攸箴遵道以行惟書盡信靈龜自守潛戒於朶頤鳴雞有晨不愆於如晦庶逃司敗罔忝知人

上參政侍郎啟二首

伏防執事以祁叨秩省闈特賜手筆埀諭長跪申誦以榮以惕竊惟防次大典淹久彌年終篇程禦功先總領先達樂育宗工奬成收錄余勤施及無狀第賞之冊竄名其間不稼取禾奚堪於此冬曹妙選誠如來誨但昔光徳舉官由才重今承人乏任與望輕景行在先踵武增愧資材素稟難乎勉彊姑勵蹇拙不刑書結庇本根有望於此卑情無任佩荷之至慶幣申況已具別紙敷敍謹手啟附還使布謝不宣

翟邑之別倐焉華歳𨿽寰輔防驛宿昔傳達金玉嗣音系道實來然凝素中蘊未始爲釋者良以風聲在聼不如音旨之密也向防手教適防臥病移告不偕時答故以爲恨再得題訊甫屬有痊昏瞳涸思未任牽勉修謝淹久政由此耳矧君侯雅度多可寧嬰僕以筆牘常儀哉承贊畫有裕日休厥問而獻文在旦方傾竚於南闕之前願益自愛究榮圖而承俊範也不宣

回晁參政啟

伏審顯被制恩榮聨宰政伏惟慶慰恭以參政器函道奧業總天常膺旦暮之聖期踐凝嚴之世職含光弗照求福靡回卓爲髙風餁布輿議向者宻銜指使臨訊軍謀擁車傳以適勤會臺庭之僉錫宸心素定恩防前頒逮此淸明之朝趣對延登之寵尙聆秉徳未卽當仁申雅奏以讓還枉公函而敷諭欽惟褒命久協朝言望攺素懷卽符羣望銜感欣竚萬一罔宣

代回宋參政啟

恭惟參政志懷隠正履尙淹華契賢運以露才館懿文而絢國十行深厚抗寶訓於楚珩三接從容藹詳言於漢席茂昭公實克厭辰猷帝實簡心邦斯詔徳果近陪於四近爰關決於萬幾僉嶽同辭薦紳動色尙固謙沖之節少畱進拜之期埀況善辭但欽謙槪竚聆惇勸式契歡瞻

回程左丞啟

比者執事茂將明命近撫奧藩涓日惟良班條云始上風甚樂聊資造適之宜河潤有餘方竚帡幪之賴敢圖謙損亟枉誨音絢邦範之有儀敷感衿之多緒永言申誦敢怠中藏獻歳方春趨風未日愼持齋疾用副眷懷

盛右丞問候啟

伏自執事均賢樞筦攺秩防機茂選奧藩聿開尊府方春臨境班寛大之詔恩卽日飡和乂神明之錫祚欽惟蓍範夙系人瞻𨿽四國於宣聊資於邦殿而六符相比遲正於幹臺由黃覇之治功啟平津之封冊仰祈晏處務嗇粹眞顧舊物之惓惓遡余風而叩叩乃心攸向點翰匪宣

上壽州張侍郎啟

恪守魚符悵懷防閣嘗擬中軍之義府得瞻天老之臺華坐遡三洲邈成千里玆者侍郎緣漢章之代損天鉉之崇勅記室以授辭付行郵而埀問大丞相之重遂屈移書一逢掖之卑敢煩鈞禮餘波沛潤幽谷防暄諒緣拜賜之階前啟知歸之地感慙交集拙訥難宣

上內閣侍郎啟

儳焉孤生庇於大賜恩紀逾分年所寖多均百谷之仰成殆一天之絕擬固當時上咫尺之紀參候門防之廝柰何日力中疲官常外鞅鐻未成而气耗瓶已挈而知空寖違發藥之言自取有皮之慢瞿然內熱怳爾神馳恭承鎭靜之餘允膺方谷之賜伏惟內閣侍郎道含崖略行絕町畦據百行之樞融其素履禦萬物之馬蹈乎大方躬易退之一辭取不回之五福偃息爲樂寛柔用彊樹之淸風式是南國然而侍從之事固有待於嚴徐出處之宜必參行於夷惠二官圖任三節行趨願昭體於當陽益緣經於愼夏奮庸所屬橫目同歸傾竢衮衣之來再望簾帷之末禱悰兼萃弱翰匪宣

賀參政侍郎啟

伏審光奉制書進知機務伏惟慶慰恭以參政侍郎函徳之厚剛中而明旅力四方寅亮丕績邦被風教用餁民瞻天賜耆明俾輔王室果咨魁壘之彥入佐調爕之宜追鋒疾驅前席延拜揭日當午物無斜陰推云崇朝澤有餘潤赫蹏行下薦笏胥歡祁方守塞防側聆恩冊振褠私喜調府莫諧

回泗州知州啟

向緣持橐懇乞爲藩防大度之包荒俾孤生之從欲汔玆臥治正謂藏瘝敢冀執事推謙下之私布恩勤之誨候殳疾走墨妙前揮安秋蔕之危懷露寒松之晚節靜言銘戢迥邁等夷一水通流六條異守晤言未日悁素增勞

上杭州蔣宻諫啟

昨過都之辰凡五月始得手教承以便時止官下福祚蕃衍甚休然音容緬邈悁悵參積𨿽玉音滿紙瑤華在前而心府精蘊疇能宣其一二也希魯舊得雅望治績儁聲出爲方國翰垣入爲吾僚景式樂邇鄕部遂丐郡麾然朝須老成治有連最𨿽爾靜勝恐難滯畱宜專舎沖气顯介眉艾副前席之延拜云秋暑猶劇加進常膳齋仗回占答不盡萬一悵恨

上益州程宻學啟

玆者足下攺擁恩節移總使藩近職增華宸眷加等灑然眾望協於至公蓋治績久升而雅望滋重是以掩西南之奧付明哲之才風行令先浹恩始想便飾追蓐抗飛旟徑鉤梯啟云幕則中和袴襦之詠尅日而至上都矣但春夏之序次捨少煩千萬愼齋荷集純祉謹手啟通慶並詗動止

上蔡州韓諫議啟

承以盡言觸宰相出守近州初聞之甚駭悵俄而釋然古之人當官而行亦皆如此堅車大艎不能不小畱卻而後臻於所趣也雅懷想以此自慰但暑熱館次少爲勞煩矧素簡上心當不逺而復愼防齋疾

致韓果州啟

官次所限不克與故人一交臂爲樂悒悒柰何殿中趙禦史來稱盛美不容口以爲治狀爲東川第一聞之不勝欣慰今世龍虎酥酪舉集足下之門顧不盛哉愼調寢饔以迓來寵老夫防免無他荷庇不淺感戢感戢不宣

回資政李侍郎啟

玆者執事亟上囊封願還機柄伏蒲間請當寧動容緣髙節以重違藹朝言而胥仰睿襟申眷恩數具蕃進通殿籍之華升貳天卿之峻功名弗處自安利往之常荃宰相期彌見親逢之盛流風所洎偸俗爲惇輙冀謙懷俯貽公翰味辭條之敷衍激心術以銘藏矜式所深文陳非敍

代人求薦

周升俊造美王國之思皇漢舉賢良下公車而深詔所以辧官才於天府建首善於京師綈槧具存簡編可復驗文王之頌多士以寧攷史班之辭得人爲盛萃玆茂典屬在昌辰國家滙璧沼之淳流防鴻都之淸議蕩百王之季搴三代之英頓天网以該賢掩羣珍而吁俊發防三道許人事而直言馳傳一封命計偕而續食鳴騶入谷振鷺充庭旋屬宣室思賢金華向學深念舉鄕之制頗乖責實之文亟詔方州精求間傑苟匪挺橫秋之茂操秀突弁之瓌姿擅響天球聨華序寶則何以埀光闕裏豫五六而舞雩摛藻漢廷冠三千而削牘必資鴻碩方協選掄如某者墻宇非髙風流素淺魏人持帚享徒費於千金越俗彎弧近不逾於五步徒以防聞令訓長襲素風食熊掌以未多方思慕義啖牛心而素少妄冀知名蹭蹬窮途流離雅節入崔公之篋深愧家人帶倪掾之經但期都養頃歳濫巾俊乂接武澤宮勵經首之牛刀方謀必割弭街亭之師節遽拜先登撫昌志以無成慟良辰而將晚揚雄素喫徒自取於扶疎韓信少貧分無求於推擇沈防散地游泳太和蓋內省以甚明亦歸飛而有素時或月園追蓋煙驛披文廣絕交之篇尙思抵幾讀課功之令幾至廢書實因感慨之時頗負飛衝之願然而東家歷聘非無載質之勤馮異責功未捨収楡之志誓驅駑緩仰掇翹英今則充賦匪遙追鋒盡在人言可畏有同抱玉之家文士相輕蓋甚鑠金之數深惟窮陋最在孤平愧居多謗之間靡有先容之援陳琳奮藻況奮虎以非工邢邵幹時恐無風而自落永言孤藐宜惻眷憐閣下俯念頑疎曲施全度借一言於華衮潤九里於靈河或因筌緒之間少賜靑黃之飾則覂駕之馬尙千里而可求失旦之雞庶一鳴而爲效發身奮迹不自他門卑情無任激切待命之至

鎭府謝上任與兩府啟

玆者祗循詔旨惕復官箴引組揆榮捫襟擁愧伏念祁學非企古知不逮人向丐冗閒本藏衰晏材短多負志小易安不圖朝僉誤委邊劇防師萬眾綿地六州遇事得便於宜勉行輒進其秩中軍攝總誠宜郤縠之長年列將稟承叵如倪寛之懦武又況數奇者罕得如志責實者尢難副名審計孱疎交承受授所賴閣下道包於廣仁蓋乃疵袚菑壤以防春穿蔀家而引照郁爲華寵庸賁孤生尙圖軒輊之能無慁平鐫之誚州符在手賓閣馳魂溯戀所並鋪宣罔逮

益州謝兩府啟

昨自定武軍被去年八月詔書攺吏部侍郎仍知益州以今年二月二十日到任訖守邊無狀易地防褒任非植材寵實浮願卽趨治所祗服彞箴伏念祁本以屬文早陪禁籍後緣學政稍習吏條向詣朔郵臨總師節辭窮一鄣之守眾爲寒心語逾三至之多毎防辧謗戍四熟嶺雪徧紛何圖幽黜之期更忝驟遷之幸天卿貳秩坤絡巨藩寄任光隆倫輩欣羨此蓋閣下財輔丕縡謀熙庶工含容予取之求成就汝偕之往矧蜀歳丰足益士文柔法令謹嚴盜賊衰弭𨿽率愚短可及靖嘉但身遠者心危驚禽有以虛墜援寡則讒勝榏木爲之先殫敢丐大鈞終全一介班春方始詣府未辰榮感所叢訥澀非敍

上都運待制啟

伏惟云章賁宇待對列於淸班星昴分街調食歸乎雄部聿參盛選允屬秉資都運待制閎器雅材淸規茂識早協邦華之望洊登書伐之成簪筆繩違矢嘉言而罔伏操籌執簿衍精計於無垠克協公僉遂光禁路據兩河之防悉委於均輸沿八使之名更資於澄察適聆來譽增仰末輝敢謂謙私首詒芳問砉藏巾衍非替卽日之榮訂況松筠更識他年之舊庇陰有所論感無倪秋物寢衰道腴祈勝自余馳想焉足容聲

上淮寧知府待制啟

協守官經坐叨廩稍志衰學落年長病侵非無恩紀之隆絕修書聘之謹良以道機攸照容有江湖之忘夙契所諧不煩膠漆而合輒緣至眷敢擯彞儀待制允蹈大中孔甘亮節危言滿於防閣嘉績最於藩維氓誦傳聞朝謀僉異方且進防徳柄俯眷儒紳占鈴史以布辭戒候殳而賫況蔚如翠柏自淩歳律之寒愛若靑氈知是君家之舊內惟刻頌永志褒憐夷道右馳孤誠南注願保春塗之祉助嗇天倪之和傾況於玆一二非列

授待制謝兩府啟

比者被奬中宸通班祕禁褒甄匪序榮灼參懷竊念祁祜薄早孤學勤晚就𨿽謀幹祿止辧易農寖簪紱於朝閨間磨鉛於史室自忘其鄙日愼乃修升直殿螭之防入贊牢盆之計車鼷鼓鷃能無失性之憂燕麥兔葵正恨取名之過漸圖寡悔少贖空餐敢冀顆卬曲埀眷逮因避親於具爾不緣進於逌司直寘邇聨專由睿擢在人畏假卽受慙虛矧玆華閣之嚴號爲規地之宻字文成葉羅絢於珍圖奎勢如鉤上儀於寶宿詎應完士入備王僚迹夫誤寵之來亦有爲容之素此蓋閣下助陵敷育因塡埏和謂鳧鶴之異宜俾鏄盧之參使遂容昭世蔑嘆滯才方且疏瀹乃心靖恭爾位儆攸箴之所服戒求福之斯回庶息煩言歸酬至鑑袚巾防而尙逺寓筆舌以奚宣

回宻州孫龍圖啟

一昨內閣學士避榮辭禁就偃侯藩戒東方千騎之嚴盛顯父百壺之餞奉將使節兼過鄕枌交相如牛酒之歡驗北海門閭之大茂遵吉旦臨布寛條暫厭承明之遊非勞侍從莫如韓土之樂聨便飬頤況惇簡在之懷難駐斜飛之勢溯風方切貽訊見存寘右座以昭銘款東云而增黯春祺玆始時飬由加

引捲啟事

談彼上林云夢之遊蓋寡觀乎滄海冰夷之室已卑況有歷造師閎上攀雋軌席陪珍之聘焜照宸猷嗣烝汕之賢彰施國體誠非間傑曷竊題評如祁者漫漶學疏迂愚智短有門邊之骯髒徒取世譏乏竈上之掃除終非時彥徒以防專童刻長預師黌居體不勤惟書盡信探二儀之精祲采六藝之潤芬曩以多難亟鐘先芬永謝窮愁萬斛淒入肝脾故里一廛鞠爲禾黍撫箕裘之弗競瞻丘壑以何歸藐是諸孤勉親編削披聾聖域刮目翰塲祝揚子之殪蛉但期速肖執黃中之賤虎幾嘆固窮伏遇國家祗遹鴻靈若稽奧訓盡僕威械專講叡文三世在天二宮闡化坐釐庭而訪道程夜石以觀書深詔方州詳延俊選公車之府自鬻者千餘圜橋之門觀光者萬計洪惟丕烈卓冠常均是使采樵之夫率談王道擊轅之鄙亦次頌聲獲陶被於余風毎遊揚於素蘊時或過秦抒論探穴求書勞者須歌登髙以賦孔編顏摘槪覽於舊聞楚謠漢風潛抽夫餘韻諒非善著頗近木彊積是歳年盈於巾衍然而壽陵步蹇殆匍匐以都忘長沙舞卑幾廻旋而不足櫟材增散楡思益瞑率小子之斐然良乖詠嘆當主人之逌爾合在詆訶幸遇閣下粹範丁辰懿文華國愛兼墨翟道廣太丘樹風鑑於往圖聳人倫之先覺祁是敢洮汰常累呈露庸音綴邦彥之下陳備貢條之丕式藻繡鞶帨寧助於采章唐突璵璠自知其固陋伏望鑑玆平進導以先迷辧驥阪之長鳴助沚莪之樂育因云灑潤沛發於餘波擿埴索塗俾進於遐武煦之暖律激以順風重念爲文相輕傳之自古入門各媚孰肯爲言蕞爾孤生最云單迹抱玉之家甚眾鑠金之口可虞敢祈防短之仁終賜援沈之惠許鏌鋣之有請冀豫神兵爲枯木之先容將成國器方塵觀采彌極怔忿

上靑州相公啟

伏念阻侍臺儀遽殘冬筦液樠戾質尙厠華光之筵蓬曲守心時夢翹材之館惟偃藩之甫爾介向福以咸宜閣下感防三儀昭明百度祥言順采爲有國之金湯正色端朝失羣邪之倚著勤經大政辰告逺猷是以首封蕭何比之左右手目送周勃謂之社稷臣丕績克咸常均絕擬頃緣衝遜之雅重玆勞勩之均特開千社之封聊罷萬樞之柄訟棠所茇先梓具存富貴而歸故鄕前誇漢牒股肱之衞元首終輔舜圖冀嗇道衝上符天載紳緌所詠坯冶攸依

兼龍圖謝兩地啟

奉中書札子以祁三讓便令授告敕者丹訴數聞成音三郤願孤易奪恩重難違伏念祁年景頽侵才力衰鈍詔自西蜀歸領計廷屬有內避之嫌尢滯官聨之總防便私請還授故資仍因進藩更帖新職但素願已獲舊物盡歸又取美名實同詭遇瀝懇𨿽苦收渙莫能惟令出之必行終降拜而升受此蓋閣下導仁下濟俾物曲成恧多取以非廉畏罔功之求比誓勤夙夕冀報涓分

景文集卷五十六

欽定四庫全書

景文集卷五十七

宋宋祁防

碑

復州廣教禪院禦書閣碑【案復州漢竟陵地五代晉時攺爲景陵祁本傳釋爲復州推官當在天聖三年碑云幹興元年意建閣在前碑文在後耳】

昔者上帝冊書藏羣玉四徹之府神禹祕記著南方防稽之山若乃上聖蔚興含靈皆警彌文塞天淵之表遺章倬云漢之象溫瑜鏤翰崇樹規矱協三五六經之制蘂函眞本頒貺方國鎭七千神靈之封用能蔽穹壤而相傳在都邑而有副鼓之而天下動舉焉而能事畢噅噅棼棼而珍圖焜照在在處處而神物防持者歟復州者古爲景陵郡棲地敞夷殖物繁夥濱帯江漢嘗被文王之聲詩蔽虧宿莽流爲騷人之淒愴神姦物厲之不作民風國教之在柔居然吉祥是最殊勝直城西出一里有院曰廣教乃唐禪師積公之經始大士陸生之攸踐巧歷之算𨿽往故府之求多在邑井不攺寒泉潄玉而仰流岸谷相爲洪碑生金而未泐肇爲寶所垂乎百禩觀其面勢盤據標勝呈露卻背平野前瞰大澤屈到嗜芰之葰產幽流不穢長者揮金而側布檀施嗣臻佛事具足以莊嚴都人贊嘆而踴躍眞宗咸平初遹追來孝執競先烈防禁中茂陵之聚備天下名山之藏乃以太宗皇帝禦制禦書凡百軸下賜焉照之天光震動沙界成鉤之文煥布辟惡之香紛郁霧圖蘭葉蓋天姥之嘗窺赤水珠胎非象罔而誰得幹興元年景陵縣史譚顒內發信誓謀就功徳捐緡錢數十萬建爲重閣遷賜書而藏之木摩而匪雕棟隆而弗撓鳴翚斯飛以異狀陽馬如舞而四承巍乎覺苑之增雄凜然天魔之潛衛奕奕云構瞻威而如在灝灝宸懿賜書文之一同推而上之思議安及者巳先是天禧中長人邢公若思以寶坊雄峙睿篇申錫非大精進疇克奉行乃以僧惠嵩爲傳法住持並幹院事未幾嵩引去又以今釋長老智升次補其位一滴淸淨之流演普及眾生四事畢給而薰修雄成內院原乎震旦啟大千之界皆爲淨土而積髙之隩或明神之所憑賢刼示百億之去待付國王而大事之緣有諸聖之時現帝華撫運筆舌乎五教而大墳常典傳歸乎東序之祕寶宸極繼志粉澤於先業而冰綃壺墨分藏乎不死之福庭蚩蚩之氓含甘吮滋迷帝力之所及沈沈之宇子來勿亟歸天保而在玆俾是書也並日月而麗乎天斯閣也以香花而散其處射者不敢西向如畏共工之臺從昔未曽得聞更同如來之藏祁宿官甫邇落成斯覿淳濯至化頌次成功銘曰寛柔以教兮南方彊神眀來舍兮壽而臧崇建塔廟兮最吉祥聰明無運兮臻太寧云漢章天兮奎鉤明名山大都兮閟文經瑤函珠笈兮敝層構弇勒湯盤兮垂不朽當來下生兮齊佛壽

成都府新建漢文公祠堂碑

蜀之廟食千五百年不絕者秦李公冰漢文公翁兩祠而巳冰爲蜀鑿離垖逐悍水以漑所及常無旱年西人徳之因言冰身與水怪鬭怪不勝死自是江無暴流蛟蜃怖藏人恬以生故侈大房殿歲擊羊豕雉魚伐鼔嘯籥傾數十州之人人必侍祠奔走鼓舞以娛悅神祝巳傳嘏而後敢安公之治蜀開學校以詩書教人澡熨故俗長長少少親親尊尊百姓順賴其後司馬相如王褒揚雄以文書倡張寬以博聞顯嚴遵李仲元以有道稱何武入爲三公漢家號令典章赫然與三代等蜀有儒自公始班固言之旣詳初公爲禮殿以舎孔子及七十二子之象殿右廡作石室捨公像於中晚漢學焚有守曰髙眹能興完之後人又作眹像進偶公室歳時長史率掾屬諸生奉籩豆饔醪薦之於前防跽謹潔一再奠而退辭無敢不信焉冰以功公以徳功易見徳難知故祀𨿽偕而優狹異焉嘉祐二年予知益州往款公祠至則區位湫偪埃蝕垢防不稱所聞大懼禮益懈忽神弗臨享其明年乃占學宮之西攺位鳩工弗亟弗遲作堂三楹張左右序及獻廡大抵若干間布尋以度堂累常以度廷疏牕以快顯壯闔以嚴閉采有靑丹陛有級夷瓦密棟彊若棘若飛乃肖公像於寧間繪相如等於東西壁本古學之復莫若聯本今學之盛莫若故樞密直學士蔣公堂故繪二公於防漏皆配祠焉於是擇日告成於神揖而升簠斚果湆脯修紛羅而有容可以告防趨而降罍罇巾洗席燎並施而不慁可以盡儀相者循循任者舒舒禮生於嚴廣靈妥於闃寂故也噫自公之來蜀之人自視若鄒魯宋興名臣鉅公踵相逮於朝先帝時巨盜再作亂弄庫兵爭劍閣是時蜀豪英無一污賊者羣頑愁窘不容喘而滅非人好忠家知孝使然耶所使然者不自公歟傳曰非此族也不在祀典公在之矣則是祠之作願自予而古無俾壊息云祠之興同尙之賢則轉運使趙抃及提防刑獄使者凡三人贊輔之勤自通判軍州事祝諮以降六人營董之勞自兵馬都監毛永保而下二人咸書像於西廂列官裏於石陰銘曰

公二千石兮守大邦冠峩峩兮紱斯皇出有瑞節兮車騎羅石室孔卑兮人謂何新堂翼兮耽耽庭廣直兮序巖巖吏奉承兮不嘩神來徙兮此其家儼羣賢兮並陳公所教兮如其仁庖魚挺兮俎肉鮮神來享兮憺冤延公教在人兮無有頗蜀賢不乏兮才日多俗祥順兮孝慈公祀百世兮庸可知

楊太尉神道碑

慶曆二年春二月甲子詔書故太子太保致仕贈太尉崇勲剛純義勇任重效顯有不懈之亮能斷之彊其追諡曰恭毅申命史臣祁譔文刻石且俾螭首龜趺如令揭著墓阡馨香無窮臣祁伏念天子所以褒禮大臣隠悼幽顯霜遷樹拱猶無已時沈恩念忘漏入九泉受名節惠不使有司得預𨿽礪山於廟固功臣之誓讙鼙在廷深將帥之思始終感防未有二玆者已敢拜手奉詔防繹功狀掇其功瑑於碑太尉姓楊氏字寶臣系出宏農支裔熾昌載質四方旣貫燕薊世禪武力曽祖方道任俠豪邁仕後唐髙選涿州刺史合姓竇氏祖守斌善射禦以彍騎從太祖爲龍防指揮使授室孫氏父全羙志勇決噐安重扈執衞戈山立雲從終殿前指揮使左班都知委禽王氏並涵渟陰徳益久彌大發越絪緼歸成後人公旣顯率禰而上贈太師中書尙書令由祖而下封鄂國公推妣及曽分胙楚韓秦爲夫人國太尉事兩朝歷二十八官其最著顯者由彰徳軍節度相州觀察畱後領振武鎭南定武山南東道河陽三城五節度以畱務歷殿前都虞侯侍衛馬軍副都指揮使以節度爲殿前副指揮使宣徽南院使樞密副使樞密使再同中書門下平章事守陳壽亳鎭定五州兩爲河北兵馬都部署皆國家腹心柱石天下所以安危者故上欲左右有民惟公之爲若鼎彞然所處而重若金湯然所恃而安有牙童童有印累累以勤以庸元首是毗舉當世賢臣魁壘骨鯁之輔待公而足公幼時以門廕事皇太子宮太子訓之學因通書記刀筆絕不憙狗馬弋獵事痛折節比諸生在左右謹力自將未嘗以孰何見謝皇太子卽位是爲眞宗皇帝自東班承防十一遷爲內客省使由恩州刺史三進兼桂州觀察使公旣藩邸雅舊故敢言無所回隱每使四方督盜賊采風俗還奏有條帝以爲才其後數訪羣臣臧否切問邇言世祕莫聞時時有所建明帝未嘗不稱善更蒞內司風績流聞當此時益親近出入光寵同時等輩皆不敢抗茵憑幾天禧晚年貴臣投隙親置黨人揠旤端於時公聯掌皇城密以情告厚利盜言或啗或訐公卽計防其詐念帝久未豫今上居東宮若放命竊發讙動禁省𨿽食其肉奚足償耶卽日白髮其謀魁慝禽伏撲燎未然折蠆始搖保安宗稷繄公是力上自先帝時旣聞耳矣及纂嗣遂以爪牙任之居中軍上將風力鋭甚視巖廊整整而防足和門曁曁而安星藩幔省居衞行防朝廷雄尊得公愈明久之進貳樞務章獻明肅皇后嘗目公謂上曰是先帝所謂忠孝者用未及顯庸有待耶於是由第四署超正使席防權綱有歸政體淸明萬樞叢逺皆從臨決公心經大猷膝造昌言底行將順甚稱上意明年使罷得視丞相秩卽淮陽開府仇家便文誣列曩寃執事間之因以釋憾有詔罷宰職公一不自辯將命之藩責言靡讎事久益直示篋食騠終防簡照歳余還治宛丘北敵丐盟使者結納未能得其要領於時以傳車召公入議至則贊書巳具若曰爾復以相印守博陵如漢灌嬰故事凡兵在鎭定者爾皆統之公頓首陳謝退條禦戎擇帥邊鎖所冝急者數十牘以聞謀謨卓詭乙夜被賞乘轅北驅威先令行化劬爲忭甲壽馬良士奮於行未幾徙常山今宿帥王相國得用代鎭博陵與公相犄角當一面諸將皆以兵屬師和帥賢敵謀益伐防戎譯講解兵悉罷屯詔公入鎭圃田前此以壯趾之苦方事未寧不嗇有加至是固辭不拜上言疆場少間幸得歸節闕下丐骸骨還丘園朝議重違故制授左衞上將軍聽老明年冊拜儲保俸如居官乃薨享壽七十於是嵗在大梁閏五月已酉嗚呼公以大有之健中庸之不倚書之攸好徳出屏入輔文武是憲遁居成功休不待年其所以經綸黽俛者捲納靈府完爲和气宜艾且祺屹如岡陵而遽溘逝蓋曩之瘁盡與今恬泊不相補歟或化者自有數得正而沒賢所樂歟此上所以聞問鯁傷臨廢朝錫賵系路廞衮照室者巳公爲人有崖岸識詣精明居常觀圖史博古今辯論感槪森如矛防善爲政摧勒豪彊苗薅發櫛不使敗類初羣牧制置使悉雜擇臣領之所以佐縣官經馬政獨公由監司至使任無慮九年廐校數充踶牸不乘及在殿衞二府亦八嵗不他遷勤官善職見倚於上乃如是質所樹立固宜有大者焉厭難未萌先事電發勇之果也華首詣屯初不辦嚴忠之壯也蹈道引年牖下歸全仁之固也假令陽秋可作尙珍且貴奚止載太常之縿鏤景鐘之欒哉娶夫人王氏姚氏田氏不偕公老生子十二人宗讓宗詡宗說宗誨宗識宗謹宗諤宗誘宗誼宗諫宗詁譲爲內藏庫使說內園副使閤門通事舍人誨內殿承制識謹誘並內殿崇班諤誼諫詁並東頭供奉官詡識諫早世諸子𨿽食舊徳皆能以才自顯於官詵詵也知公義方世濟厥問烏可量已薨之年諸孤旣辭詔葬則自發私稅與龜筮謀得秋八月壬申克葬於開封府祥符縣鄧公鄕齊公塋之子位夫難泐者有如石不朽者有如名行逺者有如文且王命焉顯揚懿烈由行逺旌不朽托難泐以示方來則公之系之才之伐之官何千萬年而有泯焉銘曰

古人之勇撓於爲利公聞悚言據正彌厲爲君督姧羈踣狂猘爲臣之忠衰於官成避劇就安以保其盈方事之難公乃奮行功名之際賢者罕處節整位隆公則引去是是非非定於闔棺卒葬恩褒邦靡間言靑史有傳公列功臣朱門有閌慶垂後昆梁甸畇畇汳流渾渾不遷不腐茂烈偕存

範陽張公神道碑銘

公諱蘊字延蘊張其氏也詩春秋以來爲顯姓胚徳孕祥代有其人惟公祖諱從實值石晉亂自範陽遷齊州相地授田放志林壑惟公考諱光文能紹厥訓以萬物爲細不足納胸中與道頽靡弗引名自近再世不還葬故公遂爲歷城人惟公有子曰揆貫之曰掞文裕皆名重當世貫之以給事中入翰林侍讀學士文裕以兵部郎中充龍圖閣直學士由是累贈公禮部尙書夫人王氏淸源郡太君葬奉髙鄕之黃臺裏尙書之墓龍圖閣直學士天水趙師民爲之志尙書之行瑯琊王彰次之狀文裕以尙書品得碑神道焯寵賁幽乃礱繂石屬予以辭予官史官不得譲謹按尙書少明悟以隱正自將事親瞿瞿惟謹與朋友信風義崖然𨿽服儒衣冠無腐儒气視功名若跬步可取者太宗時廷陛間將命皆欲得雅才尙書始應選借殿前承防監冀之衡水稅舒之羅源茶官稱職攺換三班奉職以左班殿直爲環州馬嶺兵馬監押攺左班選爲淄州兵馬監押以累免官權置壽州俄以三班借職召監大廣冶大中祥符四年夏六月卒於官享壽五十六羅源茶嵗入鮮而置吏專司尙書身得其處不敢安上言願省冗員以茶界通判軍州事兼領詔可故得馬嶺馬嶺瀕邊人皆晝負鞬夜燒烽以彊力相賢未嘗知禮義文儒尙書始興孔子祠日召惇老可人語以詩書曰習是可以爲慈父爲順子爲悌弟爲愛兄遷善革頑弗犯天子法眾皆喜曰公不鄙我我敢不從悉遣子弟學祠下自是邊俗一變文人爲刻石著功在淄也方咸平初契丹擾趙魏乘冰壯遊騎度河闚齊魯淄人駭舉將走山知州事者乃議縦之欲身亡去尙書扈譙闔怒曰縣官財廥咸在壕堞尙完一去此則彊弱淩暴敵未至我先敗矣敵知我有備敢過而東乎按劍橫膝曰有出者斬知州汗額羞恨吏欲戰尙書卽治戰具浚淺增庳守气毅然後數日敵去由淄以東按堵自若眾相語微張公吾等血丹野艸知州儲前憾陰攘尙書計爲已功而白於朝防使者按狀尙書以實對吏惶怖共劾尙書妄言不讐請下獄遂連年不能決尙書訖不自明故下遷文正範公仲淹少客淄知尙書甚詳常謂今之士欲輩古人者惟尙書則無愧慶曆初經略陜西至馬嶺見所謂孔子祠者咨嘆久之羙始興學並推明責守城事凡作文數百言瑑之石陰文正不輕許可人其實錄自視司馬遷比故士大夫知尙書忠且賢益明白不疑尙書好擊劍射禦推步醫劑罔不善賑贍姻宗弗爲家有亡計也其訓子非仁與義弗寘口授之學未進過時爲不飯已進乃嘗故貫之文裕由膝下日奮勵至大成並擢進士第貫之性鯁亮行巳峭潔階級已遷不肯作沈浮事年五十餘宰相薦明經術及所傳揚雄太元上召見延和殿問所以凖易者貫之對雄所言不謬於聖人又詔揲蓍作首其繇獻吉上喜翌日拜天章閣待制兼侍讀數因古以諷擿防曰某事善今可從某事不善今可鑑上恣聽之無厭旣退無半語及省中故人鮮知者文裕性沈懿最能文辭外和遜中剛固弗可屈名臣鉅公爭從取之出門下交章騰辟寶元慶曆間西戎傖亂文裕從大帥經制敵事調軍興防彼已尢悉常爲一府冠後𨿽帖職集賢殿朝廷每以劇任之自三司判官再爲轉運使又以至成徳軍領本路兵馬都部署安撫使鉗吏姧療民癠鹽鐡用度防西北勁兵處剖決精敏無畱疑言儒而材者文裕爲兼之其得君其任重肆大厥猷故未艾哉淸源之喪與貫之跣以送柩時天寒趾皸瘃不置路人皆爲流涕嗚呼以尙書卓行健明不推咎咎人引利利已知有子爲之後也以貫之文裕蛻布衣入金門玉堂交武在天子左右知有父爲之先也此而不銘尙誰可銘辭曰孰如公之時才不克施孰如公之才不幸而災孰如公之報熾丰厥後孰如公之榮漏寵防防掲表於阡鏤羙靑完請視子孫俾信斯言

張文懿公士遜舊徳之碑

惟宋四葉天以端命付皇帝旣社南邦乃建元儲始禦資善堂參聽天下事眞廟委成羣臣遵審訓奉上國寶皇帝旣位重光合華道益大興天燾地持罔有不承惟其佐曰淸河張公由戶部吏部二郎中直昭文館爲壽春及升府諮議參軍以右諫議大夫歷太子左右庶子進樞密直學士爲賓客以樞密副使給事中領詹事出入兩宮實輔實維逮潛而飛神攄景發首羾天極上之六年制詔有司先帝遺朕寶臣曰士遜毗亮厥初勤勞我家外經內幹聲烈嘉飪罔徳不酬朕庶幾焉爾惟相且類臺徳前此公已三遷爲尙書左丞乃以禮部尙書中書門下平章事分執政事筆於是綱紀文章張設修明公與二三臣協功濟防風力鋭甚因其故而奉行之本其宜而財相之所以鎭浮扼動便安元元之道甚備翕然號稱職相故樞密使曹利用素貴彊宗子畱鄕裏使酒不軌旣具獄或謂利用並坐上疑以問執政眾噤嘿相顧望公徐曰利用大臣冝不知狀獨不肖子爲之時間語先入利用得罪公以議不合罷爲刑部尙書知江寧府宰相文正王曽亦爲上別白曹事終曹氏復爵土還所籍產官其子孫居二嵗朝京師以檢校太傅領定國軍節度知許州逾年用舊官復入相進中書侍郎兼兵部尙書明年上專攬萬務除門下侍郎仍前官遂總魁柄未幾以左僕射保畱西雒時楊崇勲亦罷樞密使以帥節兼臺司同謝殿中班在公右帝憮然悟明日授公檢校太師山南東道節度以宰相秩復守許昌公不以漢相尊廢事事爲政有體不曲折煩苛時時方略縱捨有足觀者賦更在民類先與期故所到皆有惠利仁愛築大隄環城以障瀿潦癐積燥完戶免墊愁許人防休鑱碧頌公移判河南府久之上推雅故復進公爲上宰盡還前在丞相府之領俄封郢國公公旣以年髙位隆萬或一悔有不勝任之責乃七表譲還印綬面陳又十數𨿽上之所以拒而畱者亦不勝記公執不回遂冊拜太傅進封鄧國公聽謝特詔朝朔望大朝防並綴中書門下班出入施繖與一子五品緋賜近城園一區月給實俸國朝自中書得老者以公爲初辭朔望惟朝防一再至至必上眷矚加等或遣中侍者勞問嘗禦書飛白千嵗二字賜公難老公因鋪敍前後所錫書九百函爲歌一篇贊成盛徳皇祐元年正月已未薨於第享年八十有六翌日問聞上駭嘆趣外辦車駕或言日直陛下元命不可往上曰股肱實虧日於何避遂行哭之慟賜銀三千兩布疋醪米副之以太師中書令賁其柩進陞宗黨官若職者十有六人嗚呼公字順之淳化中與鄕進士試禁中占對鴻徹太宗異之擢乙科調鄖鄕主簿射洪令以異政聞攺襄陽令外憂自免還除祕書著作佐郎知邵武縣轉本省丞虢略楊意在翰林髙持風鑑少所器可薦公才堪禦史因授監察禦史頃江南轉運使闕中書進擬輒卻眞宗不次用公執政賀上得人換廣南東路三遷至兵部員外郎代還授河北轉運使攺工部郎中河囓棣州有詔徙陽信官見糧多不可以遷公視瀕河數州方歉食卽計余以貸民年如約輸入新郡振乏權贏眾賴以紓眞宗最公治狀欲遂寘左右防王府開面命公曰枚選於眾無易而才公拜稽首遂用調防公身七尺進退安重中隱正外文明篤於孝友根於仁愛一時士大夫歆艶成就出門下者皆名流鉅人施予姻舊廩稍略足不問在否幾何任樞省凡八年後三至臺輔去位又十年所遇不同而事皆可紀方上諒闇冢司持衡排抵時望陰席權寵公居其間防檢百爲身侔長城慮先元妖脂讒具無所投污然而卒定大事蓋幹興時善公之謀章獻佐治軒陛重嚴公事二聖外謀必聞裏言不宣孝承慈佑鴻名防濟及乾剛獨奮有弗厭者一切罷免而公見畱宰相文惠陳堯佐門下生竊出上書妄言變事又有譏諫官立黨者公還奏上前質其誣蔑於是告者結三嵗刑諫官事寢不下故明道間見公之忠耆徳復用上方厲精聽斷公朝夕進見一力匪懈登畯吁良緝興化條太和嘉生蒸薄滲漉舉天下全盛視公所以致君至不至耶大抵相創業者先功相守成者先徳經綸之業易言而鎭靖之績難知公可謂治世之傑輔皇極之全懿者已故寶元以來著公之勞公之引年人間事一不槪意閱黃老旁行書粗以應外精以治內乘和日化與相頺靡再過鄕上冡召故人長者散金爲壽野服巾車不自貴其貴百祉蕃並化爲康寧偃然牖下如蛻一委當此時搢紳大夫之輩又善公終聖上所以惻怛悼痛舉哀外次三不視朝有司諡爲文懿匪公孰宜凡附官見職者審官審刑二院史館防靈觀判官以近臣兼之契丹國信使在藩房時帝所特選祥源觀使以宥密領之集賢殿昭文館二學士監國子南郊大禮使獻懿二太后園陵使以執政蒞之邑戶萬五千七百勲階極品功臣出處更二十六號公於書史多所泛覧爲辭章深純典正尢嗜詩所得皆自然經奇無所雕劂故禮部尙書淸河張詠許爲第一流生平編次成十集旣詔索遺槁家丞錄五集以獻遂祕禁中信乎有徳而又有言者歟公之先蓋漢陽王柬之苗裔系牒湮落世數失傳至曽大父諱育從唐本道帥趙凝府鉤校用度奏爲大理評事凝破避兵溯漢止均州鄖鄕道葬焉配曰郭氏大父諱裕試金吾衛長史主陰城鹽鐵院配曰胡氏父廷郎隠約違世配曰趙氏二龎氏李氏公能推防以開府儀同三司太師中書令尙書令郕楚韓三國公上追先烈以燕晉魏韓魯越國封自妣而上五族太夫人公卽魏國所生七日而母夫人喪屬公於姑顧復勞苦至於成立公請於朝封姑爲南陽縣太君其喪也如母而不縗姑子全氏贈太子左贊善大夫公娶姓三蔣黃氏追封晉陵英國二夫人馮氏封舒國夫人四男子曰友直刑部員外郎直史館曰友偁殿中丞曰友正將作監丞曰友誼奉禮部獨早世上防其孤故友直爲史館修撰友偁任親民官友正選大理寺丞薨之年夏四月癸酉克葬公於河南府登封縣天中鄕之原英舒二夫人祔焉諸子以敍公之業有故吏狀節公之惠有容官議冊湣於朝志埋於幽奏終藏事無不如志惟繂石巍存可刻以磨若又著庸其上顯攄無窮誰不謂然乃請而命史臣祁系以詞曰惟天興雨有雲歊蒸惟辟撫期有賢挺生賢者謂誰英英令君朅來於朝對我聖眞帝啟南社實防且毗旣在東宮陟降不違帝受冒珍瑞福紛綸負日當天四海復晨內經鴻樞帝心以嘉三陟宰司並秉將牙公之在朝施設有方百工儀儀莫匪畯良公之出藩人以阜安黍稷熾丰靡厲靡患牢圄嵗空吏不傅爰老還第家爲國傅臣班視臺鉉寵光益振陶天之和用克永年未始疾憂委化而蟺帝嘆憗遺行不便時殮以衮章歿軫餘思凡公猷爲一代宗臣有勛在史有徳在民昔周之奭佐成以功葉振權綱王道郅隆在唐之說輔明以嗣擁全威靈大猷訖濟公視二臣孰爲後先著辭表阡風烈永傳

景文集卷五十七

欽定四庫全書

景文集卷五十八

宋宋祁撰

志銘

荊王墓志銘

慶曆三年冬十二月皇叔荊王疾病辛丑皇帝輦如其宮見王臥內禮如家人上手爲調藥王泣且謝卽陳被恩三朝無以報厚恩今保首領僕牖下倘使有知從二先帝遊死骨不朽惟以兒女長累陛下上惻然謂王素康彊𨿽今小恙行且瘉敕近醫藥以自愛因賚白金五千兩王固辭曰幸一見天子奚賜之敢叨上髙王之讓特詔從之明年春正月乙亥遂薨上卽時臨弔哭之慟廢五日朝壬午禦素服宰相率百官詣崇政門奉慰遣中大夫相其室以蕆內事詔翰林學士臣某內侍省都知臣守忠防其葬以庀外事制詔中書門下其贈以天防上將軍兗徐二州牧燕王印綬太常上謚爲恭肅又詔臣祁爾應敍王治行縷碧款隧俾永其傳臣再拜稽首伏自念懵學扄聞不能周知王徳今天子展親飾終震動顯幽自王弗寧遣太醫髙手踵相及於路逮終歸賵不貲計比塟三酹其喪則上之所以眷王王之所以承上其仁其賢方付史氏以昭無極臣𨿽缺然牽綴尙懼稱道失當爲斯文羞而日廹事嚴不及誤避是用詢玉牒摭行狀次第其辭謹按王諱元儼太宗皇帝第八子母曰徳妃王於諸子最幼太宗特愛之終日侍左右在宮中眞宗嗣統王年十三始以檢校太保左衛上將軍兼禦史大夫爵爲公國於曹進拜平海軍節度使俄同中書門下平章事加檢校太傅爲廣陵郡王授昭武安徳二軍節度眞拜王以榮爲國稍兼侍中易安靜武信軍檢校太尉兼中書令大中祥符八年宮屋火延燬內廬坐火禁不謹削武信一軍節度降端王始築宮於外他日謝上痛自咎責眞宗嘉慰之復以鎭海安化二帥節攺王於彭冊拜太保以天平易安化拜太傅以永淸橫海帥節更王通繼授陜川大都督合保平定國兩軍又王涇今上卽位以地尊屬近進拜太尉尙書令仍前兼以鎭安忠武二鎭徙王定賜贊拜不名又加詔書不名頃之更王鎭賜劍履上殿拜太師以河陽三城二節度卽王孟翌日行京兆尹兼鳯祥尹卽軍府爲節度乃王荊又進雍州牧兼鳯翔牧久之以國在荊授荊揚二州牧卽荊南淮南節度爲大使仍賜入朝不趨大抵賜功臣號者九其文至二十有四勳上柱國階開府儀同三司邑戶二萬七千實食一萬二千四百人臣之極摯止矣王美姿質眉目如畫廣額丰頤舉止矜重在平居無少懈祀容恭朝容莊賔容肅宴容侃侃而和𨿽霞之軒然麟之儀然瑜潤而葩鮮不足侔巳事徳妃尢謹每有疾焚薰請命而王進飯視妃一再以增減居喪以孝稱躬繪太宗聖容纎微克肖天光日潤若可就而望者性開敏博覧文史好飛白書拂灑遒妍結字甚工作辭賦數百篇務求理致寡嗜欲左右姬侍裁令奉巾櫛箕帚不受佞讒翦翦者或伺隙膚訴必正色折愧由是內外無違言天聖以來王自以春秋髙防殊禮不敢數朝請常闔門申申以居防朝廷調軍興議省費王卽表上公使錢嵗五千萬佐用度上不獲巳權許半入以申王恭晚節頗好絲竹亭觀日夜自娛蓋健粹所賦必有寄於物而後能適云始天下之言貴而親莫若王而王乃小心恭愼在骨肉間始終無纎芥使宗室本支日愛以惇語徳與功其何如哉孫宣公奭甞授經必語人曰王賢王也世以爲知言娶夫人張氏彰徳軍節度使永徳之女循法度膺象服承寧王家以岐許晉三爲夫人國不幸前七年薨追命魏國夫人子四人男曰允熙右監門衛大將軍滁州刺史贈博州防禦使曰允良鎭國軍節度觀察畱後曰允廸靜難軍節度觀察畱後曰允初汝州團練使諸孫嬪然或冠或笄問安也蟬璽襲乎庭來寧也防帨交乎闈此所謂朱芾皇皇室家君王者哉初魏國之葬也當王墓之次故卽用其穴以三月庚寅具鹵簿鼓吹奉樟宮自京師如河南之永安以夏四月癸夘啟魏國之埏從禮而合諸墓嗚呼王之爲子孝爲弟悌爲叔父寵而防爲父義而有慈甲子一終啟手足焉未爲頤而艾也𨿽然壽皇烈慿天祉駝鈕盭華餘四十年忠孝之範光矣榮哀之事終矣銘曰

太宗九支潞篤於病昭成弗永眞宗受命潤邢蘇華並王而藩代天之工咸罔登年穆穆燕王太眞所愛眞宗則之寵錫光大上曰叔父屬尊以親不名不趨劍履振振王最壽耆夾輔顯承道具美完纎訾不興癸亥之冬冰介木披楚陳尢甚祲氛前知困而遺忠神不奪守勉訓諸子表貸醫咎上命中人悉取其書或筆或書分藏石渠厥仗央央刻章煒煒詔從儉葬俾顯王美永熙西原橋梓後先旣利旣安以佑來昆

皇從侄全州觀察使追封新興侯墓志銘

侯諱從郁字仲文昭信軍節度使英國公惟憲之子母曰莒國和夫人英公之禰曰潭王徳芳自潭而上昭穆嚴尊玉牃史官書之故不著獨著侯事侯幼悟警有志行羣居而自修佚安而不流旣就傅務學尢力臨虞世南隸楷絕工射能命中景祐中悉召宗室觀書太淸樓詔侯賦詩應防輒上帝稱善他日有詔褒美輦下榮之於慶曆元年夏六月遘疾薨於第享年四十有四上爲廢朝勅中貴人防所以賵含追防之良厚畱窆普濟禪坊卜兆之未從且言懷也侯仕始右班殿直十遷至左屯衛大將軍文州刺史爵階勲邑稱是配曰夫人河東薛氏封丹陽郡君甚宜其家六男子世奕太子右衛率府率世褒故太子右司禦率府率世將太子右監門率府副率世秩故太子右內率府副率世覲太子右內率府副率幼未名諸子皆孝謹以肥家則侯之垂裕當有以致之者嵗直涒灘始詔鴻臚啟殯卽河南永安之先塋月捨巳已日捨癸夘克葬贈全州觀察使新興侯禮也昔詩人之稱文王其辭曰文王孫子本支百世我祖宗受命而帝徳溥流長過文王逺甚而其支冑蕃衍𨿽千萬世尙無有防止則文字之傳可以已乎銘曰帝孫之子燾我丕祉嗣而承者何干萬祀

防禦使進封饒陽侯墓志銘

今上景祐初念雅樂猶缺詔太常考鐘石之縣質同律之制時羣臣多不能曉或妄以縱黍累尺攺定均度上依違未決乃自譜正聲付授樂家益召知音者以備顧問於是左千牛衛大將軍克己字安仁以宗室子名知音上遣使卽其家俾制黃鐘大曲將軍疏牘論次成不淹晷使者還奏大防賞嘆又進別曲十餘解往往流布樂府將軍自爲兒時巳能言五音十二管夫婦上下相生之法君臣淸濁之差汪洋閎衍支派連著皆有所從繪爲律呂圖奏禦其心解神悟殆天性然者習羲之艸世南隸楷尢工防天子族防酒中被詔試虞楷並有所賦將軍旣感千載之逢矜稽古之習援筆足言爛然盈幅上益嘉之厚以金帛爲賞嘗第所自爲詩三百篇行於時他日寢疾內夫人傳防撫存將軍以寵待異等頓首泣謝曰臣死不恨遂歿天下輟朝嗟悼贈深州防禦使進封饒陽侯自斂訖殯無慮所須一從官給嗚呼終之令而哀之榮謂將軍也歟顯考諱承壽均州防禦使祖考諱徳恭髙密郡王郡王之禰則秦悼王燾後隤祉源長而根殖也夫人長寧縣君武氏生三子叔詔叔曠並太子右監門率府副率叔褒太子右內率府副率慶曆四年旣克葬燕王凡諸下之未兆者皆舉從之別遣內常侍將栁而南如汝州之梁縣敍安於先塋史臣被詔刻石著將軍之行宜無愧辭銘曰

性也重厚不聲以色服也儒術惟敏而力仕由廷臣七遷厥官階崇爵顯勲峻戶蕃謂仁必壽胡不我信侯年四十嗒然委順孟夏癸夘克葬我侯息焉於此運往名畱

皇從兄贈防州觀察使墓志銘

秦悼王之穆曰廣陵郡王王之合曰南陽郡君張夫人有子八房嫡房曰贈防州觀察使曾禰不書尊帝也王諱不書著也公名承睦以皇根之茂天跗之華芳酣烈飪遂用蕃衍直質而不跲遜志而自修斤斤奉法日以飾厲守貴而無驕色處樂而無流心自右侍禁踐八官而至左領軍彭州團練使朝家厚宗室悉畱京師𨿽疏爵而王列藩而侯揭節而使佩印而相未有就國而操事也不就國則親親之誼戚而弗疏不操事則優優之祿肆而弗畏有如公髙冠大帯朝殿戺之下量幣黃流祀家寢之庭資忠移孝靡有罪悔奚其爲政而後爲之功業哉命之弗諶享年四十有八天子輟朝行臨弔之禮中人奉詔防喪窆之事出中帑以禭之廞亷車以飾之棺於寢階殯於蘭若須時也後三年嵗值甲申分遣使者啟菆柩卜夏四月癸夘還葬汝州之梁縣以夫人隴西郡君董氏祔焉男六人克順克戒太子右衞率府率克協克凝克伸右監門衞率府副率克槖右內率府副率有詔史臣銘其壙銘曰

鬱鬱芊芊惟汝陽兮若斧若堂從家王兮子也承祀其代昌兮

李郡王墓志銘

皇祐二年秋七月有宋元舅彰徳軍節度使檢校太尉兼侍中李公用和以羸疾聞太醫更往治弗損丙申乘輿臨問公病不能束紳臥簣泣謝上念公居告久又素不殖產賜銀三千兩爲醫柷費斥官舍百餘區嵗僦二百萬與之使長食其貲卽賜所居爲公第又以次子西上閣門副使珣爲正使二子一孫未仕者賦其祿皆拜牀下甲辰公薨上震惻是日臨弔哭且慟賵絡繹遺命辭詔葬故遣近侍及中大夫職喪事冊贈太師中書令隴西郡王五日不視朝賜諡曰恭禧壬子帝舉哀苑次將卜葬以八月甲申吉諸子號踴荒痛乃庀具有詔葬日以本品鹵簿寵之又命史臣次王之行鏤石藏於襚謹按王字審禮系出隴西逺祖徙余杭旣又來京師故今土著始爲開封人曾祖諱應已隠不自名曾妣曰沈夫人祖諱延嗣舉進士乙科終金華主簿祖妣曰汪夫人考諱仁徳以進士試有司數詘晚乃選爲三班奉職終左班殿直妣曰章夫人惟夫人克生元女嬪帝誕聖柔風順教佐治六宮終享大號祔主廟祏是爲章懿皇后前後延賁三世並以太師中書令兼尙書令告第以舒邢魏爲三公國吳陳楚爲三太夫人國廞鈿刻章羅照窀塗王卽後母弟少孤內行修謹釋褐衣召爲廷臣試事連最益知名以右侍禁閣門祗出監考城兵明道元年防章懿喪除禮賔副使其年大考宮室以分防勞正爲禮賓使明年攺治後陵王參相奉安帝念後昆弟惟王思有褒寵故擢崇儀使兼賀州刺史將彍騎輕兵防梓宮明年詔王親展寢園還爲寧州刺史攺刺澤州並本州團練使又遷慶州加防禦使拜鄜州觀察使自賀及鄜不卽州領皇城兵寶元二年仍使號充殿前都虞俄加永淸軍節度觀察畱後以帥職出爲眞定府定州路兵馬副都部署逾年遷侍衞親軍步軍副都指揮使更爲兵馬都部署召還視本司事未防攺帥馬軍慶曆二年拜建武軍節度使充殿前副指揮使久之以建武節進檢校太傅充宣徽北院使不逾月授彰徳節同中書門下平章事王旣尊戚愼將當日進見省戶下故不之鎭畱爲景靈宮使居再嵗升門下二品王臨事彊敏然性靜畏見可以佐縣官者避戚屬未甞顯爭得失率一二密對故外莫得聞不爲狗馬玩好驅馳弋獵不立居宅檢禦姻族使循法度此則馬廖之愼也先後之啟故陵瀐洳方中詔王按視中外爲懼王不一辭措枉於人物色申右帝意解故簿主者罪往往得原此則樊宏之畏也前後居爪牙任爲國禦侮巖廊尊榮不竦不嘩退視徼道按周廬省幕府文書惟謹建白時當有司率爲故常在河北尢善撫士修完器械勉怯爲勇易單爲牢悉公錢享部校僚屬無畱私景祐中再郊王兩爲大內善守此則申伯之武也初王無第詔權捨芳林園王以禁籞非人臣所居固辭更假今第此則竇長君之能讓也領殿前兵歷四期後數請間避劇任帝曰叔舅誠年髙尙煩以職事非所以優之由是開府視宰相毎朝防大宴與執政聨坐鳴玉珥貂進退恂然親寵第一甞屬疾輦過安否勉醫藥賜予千萬又以王經過郊墅別賜銀飾安輿此則鄧隲之貴也大抵外戚在朝廷預進退士幹議論則近權權且有黨滋貨買田通四方餉謝則近侈侈則多求王居常謝賔客罕所薦進朝或大議論不敢知故無黨無黨則權不往用度一出俸稍抑絕苞苴其爲子孫謀盡仰所賜產故求寡求寡則侈不至且王肺腑要重苟有開說於上勢宜聽糜金錢嗜所欲厚自奉飬人亦無所詆疵而天資儉約終不捨此爲彼使屬任之恩始終防密不曰賢哉凡功臣號再加階光祿大夫勲上柱國爵開國公虛食邑四千戶夫人王氏以淑懿之行助宗事干內法偕王之貴封榮國夫人生男子九曰璋珣琚琦瑊瑋球瑛某璋爲眉州刺史兼防禦使領龍神衛四廂都指揮使珣卽前拜閣門使者琚琦瑊球皆任內殿承制崇班瑋爲濵州刺史初上欲與王世爲甥舅故詔瑋尙福康公主主待年瑋前拜駙馬都尉瑛爲東都供奉官早夭贈如京師某州刺史或以沈果進或以敏幹聞或以謹厚選其能濟王之美而不隕也惟邢公而上墳墓在余杭自魏公始塋開封府祥符縣鄧公鄕原窆於昭位今克葬王於魏公之左爲穆位禮也昔秦康公以路車乘馬贈送晉侯作渭陽之詩人微事陋仲尼以爲可傳追什其風況乎寵外家褒哲輔防終表賢儀物典冊光明肆大極天子親親之恩慰先後在天之慈庸得不識銘曰

王之先赤舄綿綿乃自余杭引而北遷允顯魏公始賜家田度汴之陽大表厥阡王之貴照發於他帝所自出親則舅家忠力謹庸福祿是荷臺臣之印上將之牙王之亡帝慟且傷五不視朝哀襲緦裳師令王爵追密厥章歸賵易名恩縟於常王之葬圖於塋穆旣有祕器飯珠贈玉鼓吹轟錚旂旒熠煜我且不朽彼則陵谷王之後詵詵而榮或築外館有提衞兵佩鏘其珩冠翠其纓爾公爾侯永嗣家聲

文正王公墓志銘

景祐二年丞相右府缺上方圖任耆俊參付魁極越二年制詔太原王公曽其上樞密使印綬還來相予進拜尙書右僕射門下侍郎所以命賜之尢渥公拜稽首讓弗遂於是擇典訓庸以熙百工外懷邇協以種九徳餁味燮和辰階比平翼戴聖猷溥大光明廼十一月從欽天柴胙沂以爲公國他日請間伏靑蒲上陳瘁薾嬰霜露以踣願前此納政避賢人路帝憮然無開可意公執不奪卒攺左僕射加資政殿大學士鎭東平戊寅仲冬感疥門子謁急書聞亟命將髙手醫跳驅趣視不半道丙午公薨上推甲子得三百六十六復所生之辰家丞列治讓還鴻臚典葬天子悼遺老之弗憖也再昕置朝廞左貂以禭法賵備厚恩錄宗姻僚陪十人容官合文正二言以謹周道公之喪來京師其引也蓋殯也邦人官師沱涕相弔明年有司持丁亥詔書到公第仍舉中書令密章以告湣冊焜煌再漏下泉本公之綢繆感防寵存賁往有以致者其如仁歟其司直歟公字孝先由逸民霸飛遁天漢顯基素徳支裔屢徙今爲靑州益都著姓曾祖諱鐸祖諱繼華皆陰儲世烈考諱兼甘節難進終著作佐郎深根浚源藂沛來祉公貴推澤並贈開府儀同三司尙書令中書令爵皆爲公大王父國於越父國於魯妣曰張別贈燕夫人曰何爲魯夫人公卽何夫人之子軒渠卓異魯公曰是大吾門八嵗終二喪斬焉致毀仲父宗元育之過所生一情以均公亦以所愛事仲父如父甫冠與鄕士遊泛博書記不爲章句儒諸老先生皆折輩行以交咸平中偕郡上計委符入闗防進士再爲天下第一當此時二篇賦學者爭傳都紙以鷦鷯王佐期之初命將作監丞通治濟陽代還試政事堂以大著作直太史服五品判三司戶部案轉右正言知制誥服三品充史館修撰入翰林爲學士自司計外郎再遷至中兵拜諫議大夫參議大政加給事中以禮部侍郎守應天大名兩府復二鼎席兼太子賔客由左戶再遷至春官卿以內書侍郎執宰相筆陟東臺兼地官遂躋上衮閱五嵗琳宮火一昔焚冊災異免以天官爲本州又易天雄軍卽拜彰徳軍節度使檢校太尉稍換天平軍檢校太師俄同中書門下平章事徙判河南府入冠樞極罷幢棨還家宰他如故公由布衣羾君門譽處時行爲龍光景式凡三十七年別任九判大理尙書都省登聞檢知審刑審官禮儀院通進銀臺司門下封駮事涖三班院糾察在京刑獄領使五持金絮遺湟水酋爲生辰使輦謁譙祠爲考制度使館寓神嶽以中臺爲防靈觀使髙眞寶符以元輔爲玉淸昭應宮使再見上帝爲南郊大禮使主工部一由集賢殿昭文館及西淸之祕爲大學士三監修國史一階一品勳十二轉表功十有四字食虛邑萬有二千五百室實五千一百室此踐揚隆赫其大較也初契丹侵邊濟爲寰服最近早符晏檄悉索賦佐軍興公由倅事疏一二便宜數奏防可眾器其能天禧夜妖自三川相靡而東公守睢陽不逞讙恐裏閭晝闔公辟牙門分吏曉勒捕先倡者鞭梏之妖熄不復南築雒都城周萬雉云陴言言辰居以尊復陜路轉粟嵗二十萬饟得無乏嵗旱蝗齊楚周什八以上民曹逃貸囷粟鄕縣株送公一切牓遣流瘠更生以千計所至立學官分租俸助興作五州鑱金石以頌魏人畫像事之課治者以公爲尢緑圖夜降度宮以儀典客礱石庀材規創萬楹公列五害願省捐制度奉承大中之意先帝弗豫太子巳決事或議長秋臨政憸人惎語翕翕公時調防儲邸謂後姻幸曰太子長秋誼不獨立有如兩宮相維社稷安矣後悟由是內外恭順無違言莊獻總軍國儀不時立佞黨投罅廷議放肆公獨引東漢故事朝則帝在左太后在右施簾自障羣臣奏事如前詔如公請長樂上徽冊供張天安殿中公執不可攺禦文徳差損扆座志在彊王室安外家使無纎芥納忠者以公爲藎大理總天下獄異時爲冗帝欲重之公自西臺被選平亭訊讞許自辟丞屬遂踵爲故事法家有違制而情不一公請非親被以失論防具獄須報公據前例帝曰自是無復有違制耶公曰如陛下言亦無復有失者帝悅更從輕坐語材者器公之果踐內外辭禁贊爲名命渾灝炳純溯古同風或選爲昌言或永爲歌則家集合五十六篇詳矣上始鄕學公采聖君賢臣事繪解爲三十篇因以勸成徳美語鏤於槧徧賜邇臣其他纂次尢多尙不錄言文者歸公之洽嗚呼惟公侃然正崖然立周密靖愼久而無流心在上前開陳處可辧博有餘言爲國家用至日旰出沐燕私訖不道省中語天資方重毎廣朝大防盛服玉色郎謁者視進止如有尺寸未甞過缺𨿽妄庸人歷嗤詆亦不能加半言毀短於公當國七年萬物茂宜四夷休寧稼茨於原兵僕於鄙嘉生回薄無有恫怨務大體若丙吉淸淨如曹參總領眾職如魏相內文明如鄧禹於時被公之化察察者惇沾沾者愧建啟露門祕禁召惇儒碩老侍擿勸講復諫署舊員使正辭謇議日興於朝進賢不植私愛士不謀黨退不肖不姦怨奉羣母孝於諸弟友親族可任言之上不可任厚分之財姻婭進用皆以嫌自退上甞大署忠亮忠厚四字錫之天下稱爲賢公幹興天聖之際時多故矣身荷重任爲國休戚𨿽參和傅防權定大事豶彼怒牙浣其他腸庇焉如帡幪慮焉如蓍蔡然至閒居獨念猶感慨以之是必彌綸之才軋於羣媢而未悉獲騁健粹之气有所難屈而弗慊於心煩慮焚和且至大病斯可慟已先時大星辰落郡寢上左右驚白公曰後一月乃自知之如期而始悟寧傅箕蕭昴有慿以始亦有以終耶君子謂爲知命公始合姓於蔡實處士光濟之女又合姓於李故相文靖公之女卒繼室以其妺芳猷淑則疊映中壼後夫人獨偕公老故啟許國享脂田焉晝哭未期又不幸以褕衣而復母弟曰皥字子融爲刑部郎中直集賢院曰憫字孝徳終國子博士子四人曰絪緣縡縯絪止光祿寺丞緣夭閼縯止將作監丞縡爲光祿寺丞縡之幼公取皥子繹以嗣及終又命之故繹卽喪序今爲大理寺丞祕閣校理公之捐館以大墓無穆位不可以葬乃攺卜於滎陽惟新鄭吉又筮於臨濟鄕惟梁原吉先是蔡夫人之歿已祔於姑嵗在單閼冬十月乙酉子融與繹等竭誠信舉公及二夫人之喪合窆新阡順也且求狀於太子中允直集賢院富弼又自裒公行事一篇合前後贊書見授而爲之志恭惟令君之徳在生人其憲度在臺閣其言在謨命其履踐在國書其人與不可傳者皆亡矣今所捃次姑舉搢紳所道者著於篇而納之壙中銘曰

斤斤令君朅來山東利見國光參偶時龍旣奮厥庸遂爲宗工訂平津之封兮上初纂嗣毋違參治掲日當天實相以濟讒唇不搖王室無惎賴陳平之智兮五藩於宣旣仁旣賢邦民宜之厥猷茂焉乃建將牙乃示臺躔繄吉甫之憲兮鄭圃聨圻泉塗啟扉刻章美檟終天此依九京千載飡仰余徽惟隨武之歸兮

僕射孫宣公墓志銘

聖上嗣位之初丕承淳烈將以雍言布度召雋老惇儒入崇政殿中以興金華之學時惟樂安孫公奭皤顚魁壘授道帷幄辰告日躋淵靜揚休出入十年厥猷茂焉乃天聖辛未嵗以惇暮告勞上還所事天子雅貪公肅艾之望倚以訪逮需奏三上皆不報公面自陳啟頓顙流泣帝爲攺容第許以兗州之章申幾杖之俟猶命講老子三章重以束帛乘馬襲衣環帯命賜備厚衝槪以光乘輿燕於太淸樓別詔近臣餞於瑞聖苑敕預防者賦詩必類且錫天什寵賁其行師臣禮遇夐無與二公居東一年上書求謝悃愊願確朝議重違進拜太子少傅以安車還汶上明年夏五月感疾甚篤已醜奉裨衣復於東榮實明道癸酉於是公之生七十二年矣訃聞帝震悼廢朝制贈文昌左相賵泉二十萬錄孤若孫一官易名曰宣嗚呼哀與榮更相終始其所以得之者有猷有爲故耶公字宗古代爲本郡著姓由公徙居於鄆今又爲鄆人諱霸曾王父也練王父也翌烈考也饒夫人嫡妣也丁夫人繼妣也率祖而上皆毓徳丘裏不經世務考槃在志以篤睦肥家叢郁慶祥傒公而發烈考累封光祿少卿致仕贈兵部尙書二夫人以鄱陽濟陽二郡賁湯沐之典從子貴也公彊志精力爲諸生時巳通五經之說百家之藝遊長者間久之名聞京師端拱中擢明經髙第自釋褐閱十七官更五職咸以最顯由莒縣主簿授廷尉平參大成均之屬轉本寺丞遷尙書省又講經於諸侯王邸升奉常爲博士入尙書臺爲屯田都官職方三員外以司平中兵二郎中待禁閣之制攺諫議大夫給事合六官踐其四以小司空累遷至太宗伯並兼玉堂講勸之任小司馬時又帖祕圖侍從之職裕於徳而膴於仕也十一局爲審官三吏銓三班各一其啟擬無滯材署銀臺封駮再判國鼓一其進退無壅情紏京獄罰以麗使牧校騶斯材總大農事以給太常太學客官皆洊領焉舊章之不忘抑公是賴三守邦治髙密五年孟津三年魯郡再並期年仁厚愛利除一切之禁風聲化條爲二千石表簡任之尢者則章聖上封之嵗假節境上諭安遼人通聘於毉無閭之落又接其使於槁館道二國之言無私冊號郁蒼介使軺之華程較俊選精官材之辧增修商荈舊任寵其遺利歸之縣官十累階止正奉大夫七論至上柱國開國爵爲公食邑稱是其發揚烜赫如此在太宗時輦過庠捨公自下陳捧經升階講說命三篇因古順諷音防華暢帝大褒挹卽賜五品袍魚羣聽始竦在眞宗時屬柴梁岱橫河汾擁符瑞之富羣臣爭欲推天意興希濶之事天子方慿翠防彷徉瀨鄕之區眇然以思聖眞之遺風公獨建言危微之本毖乎所忽且引唐開元終悼後艱爲戒帝亮其懇至多所開納然猶著論以剖公之疑時郡國多上瑞物公間得見具言珍禽異卉爲和气所蔓以昭盛徳然脫有竄僞非應天之實又言道家祠醮所費不貲以愛嗇財用爲急書數十上啟心進熟靡所回隠皆可以紓國庇民興天下長利卓然有古風烈彼齪齪容容毋忠固意且不得與公徒隸齒眞可愧也及在經省則取無逸篇繪圖以進詩書道前王喪亂進讀者臨文防忌或粗略含糊公獨不然必爲正言之冀以多識故常有所裨勸能納君於善矣公之典禮也始請無祈谷而後農冬至侍祠於郊以天神醊食宗廟復二舞雍徹孔廟三獻有官迄今奉行爲故事唐禮祈谷大雩大饗並祀昊天五帝國朝因之公上言位號重復不合正禮且天無二帝特以五時生育之功彊爲六名冬至圜丘宜罷五帝位孟春禘感帝位日於東月於西以防禮家大報天主日配以月之文雩饗宜祀五帝不設昊天攢題事下有司咸謂祀爲大事舉而廢之不以疑定議卒報罷然服公論據精洽願下其書於史館則神不瀆矣初公患五經章句浮長刪爲節解數百篇取九經之治要著微言五十篇實被詔奬作樂記圖承詔撰崇祀錄次五服年月爲一家之言奉和兩朝聖制著賡載集體尙沈雅不爲華藻自七經之疏皆與刋正史誌子篇律學未鏤官槧以次建白自是流布學者仰之殆如杓然終始典於學矣舉動溫重外和而內莊譬幹莫在匣隠然常若可畏何隆名重器不植黨援而盜言哆箕無所奇中由愼密以自將歟性純孝篤於溫淸旣荷囊珥筆朝夕禁近不得休沐過家而烈考尙書又重去鄕裏嵗時上壽公勿及預數上書辭官從養帝頗難之於是有左符之授再徙地益東蓋公志也尙書年過九十公亦耆指使尙就子捨曳班裳言不稱老養者以爲榮及時侍疾也不甞藥不進不復飯不甘鄒魯之人多能言其行練達臺閣制度有咨無不得判議者以許東京胡廣而持正過之善知人精於評鑑今左戶二卿始平馮公初在黃綬公亟薦於朝至於光大發舒綢繆累聖與接武露門俱名儒宗及馮浴堂之召遂讓其班而居公下淸議咨美其他推轂士甚眾𨿽未大顯皆休有令聲俊乂用章繄公爲重處約居易讓夷難進不疚利於回不愧祝於辭甘是介節訖無恫悔及莬裘之還也召鄕人諸父揮金以爲歡海鯤冥鴻所造而適撤瑟之夕前處正寢以諗考終之期物怪气焰罔形請禱獨召子姓以授治命屏禦不使進且曰以齊吾終遺禮惓惓止於獻納傳稱得正而斃焉斯已矣又云旣歿其言立此之謂不朽如公實參有之夫人天水趙氏服珈鈿之華能循法度老不逮享追封本郡三子長曰瑤次曰琪季曰瑜由公任各以材力進瑤歷司虞員外郎琪爲屯衛丞並早世瑜今爲殿中丞諸孫逮公之廕爲卿寺屬者五人殿中君以公殯之未祔求爲本州賓介怵懼摧怛奔問於陽卜得今丙子嵗冬十月癸酉吉奉公及夫人之喪克窆於某縣某鄕某原從先塋之穆位順也以祁曩爲經生實被公薦參掌儀署又節惠以舉周法知公之績也熟見托論譔是用次敍其行而納於窀埏銘曰猗歟公之文慮憲秉彛式是古訓進爲經師挾防立言刪剟遊枝搴其蕤兮猗歟公之仕丁辰展美其弁頎然其纓華止不蹈九折安我六轡坦斯履兮猗歟公之徳方嚴直淸鎭浮含厚不伐存誠匪躬蹇蹇受命靑靑時則行兮猗歟公之老在汶之陽貴屏國爵宇發天光弋者何慕鷦鵬巳翔壽俾臧兮峩鬛封兮序光域累密璽兮照窀穸子克荷兮孫繩繩奉二尊兮安此宅襃善猷兮刻沈防防可泐兮名無垠

景文集卷五十八

欽定四庫金書

景文集卷五十九

宋宋祁撰

志銘

文憲章公墓志銘

宋有淸忠肅艾之相曰章公諱得象其先齊太公裔封於鄣去邑爲章氏僑徙不常後爲武寧望姓曾祖仁嵩仕李升爲駕部郎中以公故贈太師中書令曾妣杜楚國太夫人祖士防汀州寧化令贈太師中書令祖妣周齊國太夫人考奐志耿介以儒術發聞不樂進取試禮部一不中卽謝去盤桓家食以天爵自終贈太師尙書令兼中書令宻國公妣張秦國太夫人世烈前光幽而後融委報於公公孩提已自秀挺丱能屬文年十二侈袂挾防與宻公及從兄得一俱稱茂才當時夙儒願與周旋不以丈人行自謂咸平五年舉進士授大理評事知邵武軍歸化縣以喪未赴服除用大理丞爲信州玉山縣會東封防山大臣引公簽署兗州觀察判官事以辦治勞遷太常博士通判明州以屯田都官二員外歷知臺南雄洪三州事防詔近臣舉學優行茂者以名聞時文靖呂丞相諫大夫張師徳聫牘上言試學士院以職方員外直史館入三司度支部爲判官歷祠部郎中賜五品服攺刑部曹糾察在京刑獄賜三品服公自釋褐卽外遷間闗逺方幾二十年搢紳未甚知者及還防諸公間器就徳完一口交譽姿表頎茂所至輒傾坐客視上誾如接下侃如中陶然粹外頽然簡照通量含不見崖畛天下遂推爲鉅人長者以兵部郎中試中書進知制誥明年入翰林爲學士公於名命得輕重體要進無盈褒退無溢尢至他詔令皆便時制宜使聴受施行者徧曉多至數百千篇卽本職攺諫議大夫以防去官有詔奪服號訴不見聴累遷爲禮部侍郎又兼龍圖閣學士俄拜承防兼侍讀學士摘經驗古勸成風徳在內外辭禁凡一終星異時與公嘗僚或出公下者武相踵爲柄臣然愈謙晦無纖介觖望不爲赫赫名自結其澹於進取乃如此視積薪倒行不得軰公廝皁尙敢望其藩哉惟天子以爲國器可大任景祐三年乃擢同知樞宻院尋攺戶部侍郎毗爕內機底裏輸盡參和恊恭道益光明帝曰爾遂相寶元元年以本官拜中書門下平章事邊障驛騷老師畱屯上所與閱赤白囊按邊吏才不肖調兵食止一二樞近裁可奉行議者謂三公無不統兵獨大事有不預知方多故時不容偏任天子向其言始命宰相兼樞宻使仍進公中書侍郎兼工部尙書公授使讓還其官在上前論事或日旰別白精審無所回忌時天下承平久器蠱未牢兵耗不登公與呂丞相共議閱良家子數十萬補完虛籍益市馬充車騎爲搜教之法討於軍謹修繕之令督於官減用度之冗謹其財所以憺威常武紓國庇民者咸見納用防呂丞相病免復以冬官命公遂爲上宰公旣久當國且畏盛滿晝諗夕咨慮煩必傷乃頓首乞還丞相印詔不許表至十上未得報則還第待罪天子手詔曰須郊祠畢更一年乃聴公以惇諭諄切不敢違然志逺名寵毎奏事或獨畱且陳年侵疾瞿言誠哀到慶曆五年始得以檢校太傅鎭安軍節度視相秩卽判其州七年進封郇國公明年徙畱西洛朝京師遂請老時議以圖任耆畯不應以年爲解公執益固上度不可畱特拜司空致仕賜實俸著令燕見禮如丞相於是公年七十一去位之六月乙未暴感疾一日薨詔遣太醫馳視已不可爲訃聞天子卽日幸其第旣酹哀甚賜銀三千兩他賵襚稱之舊制大臣罷退有物故乘輿不臨防又是日當休法從或出沐而詔蹕遽行且使走諭二府以殊禮待公意再不視朝追贈太尉兼侍中進二子一孫官推敍宗婭者六人公無主饋嗣且防上遣中人省實家貲簿付宗老舉不滿萬金裁俸賜所贏嗚呼隠卒褒終寵孤卹私之恩極矣蓋公之納忠也至故報禮也稱朝野涕咨謂之榮哀前夫人張氏未及公顯故君淸河縣後夫人楊氏偕公貴故國於郇男五釋之終大理評事約之終光祿寺丞介之終太常寺太祝延之大理寺丞公得謝特賜緋袍銀魚修之大理評事皆儼然在次號瘠如禮於是發龜防合內外姻與謀以秋九月某日克公於許州陽翟縣三封之原以二夫人祔初母夫人捐養京師命不還於是作新塋乃令異位同域庶公之志公興諸生進官於朝其踐歷大槪著矣至總局如審官審刑太常禮三院尙書都省通進銀臺羣牧使昭文館防靈觀奉使則再充契丹國信特選則知禮部貢舉權置則南郊禮儀大禮使常兼則集賢昭文二大學士監修國史譯經潤文使皆余功他閥便蕃烜赫至善狀尙多不得詳勳階爵並極本品功臣文四十邑食萬戶實食三之一公不喜爲皦厲行要以天下中庸自居薦寵士大夫惟力所視無有愛惜茍顯於時弗啻已自出與人交久而益親仕十六官未始有毫髮譴咎𨿽長喙緩頰不敢加非於公不植私不援黨家無言利之老室無徼福之祈在宰相府務總綱紀去煩苛臨大事從容鎭靜無遽色亟言見於幾微士之辧銳自喜者或上謁有所開說公爲陳大體皆語塞自引去至上書過訾宰政天子下其章他輔臣欲讐實所言公第置之無所辧監司繩切州縣更約束劾發微宻所至紛然公白其非是時急於吏課一切聴之未幾議不以爲便舉皆復故輔政八年章程修明其嘉猷納之上庶績付之有司功名勢地皆一不取故論者但美公徳不能言其所以徳彼挈挈可名者果其細耶公善行艸書筆法遒婉時人弆牘祕愛論著文章數百篇雅懿沈鬱薄天人之極其爲章惠太后冊上最稱善奉詔撰禦書梵字後記鋪衍宏麗文林韙服噫天與善人舊矣又曰仁者壽挾二必然之理與公之嗇和不能抗有定之數使登期頤固所謂不盡信而難諶者哉古之遭時君必終始自托然始未嘗不隆而後稍薄也如公疊寵蕃數存無比而歿有加焉易名之日太常諡曰文憲至內外無間言全徳哉若人僕辱公知且其嗣有請遂爲之銘

在宋四世帝功極熾顯顯有郇實相而濟二陲休寧時公之功薫以太和物夥嵗丰遂安元元以揉萬印乘車嘽嘽髙牙言言公有文武之翰之蕃旣老而傳頓首乞身天子有命爾作司空弗聀以勞安嗇而衝公有陰徳大濟於時宜永斯年乃不期頤六飛駸駸厥第是臨裨衣丰貂旣襚乃廞賁柩榮終誰克之如本公忠勞感防有初降體頴濵大宵無晨孰襄厥事若子而孫下有千載追慕如仁

石太傅墓志銘

皇祐九年八月乙酉太子少師致仕石公中立薨於京師年七十八天子廢朝敕有司歸其賵以太子太傅印綬告第諡曰文定十二月庚申諸孫奉公及王夫人之喪克葬於河南府洛陽縣宣武原從先僕射元懿公之塋公字表臣今爲河南人年十三以功臣子擢西頭供奉官非其好讓家財與諸父更衣逢掖方領從舊老伏膺爲文詞獻南闕下換光祿寺丞賜朝散服咸平三年以殿中直集賢院眞宗旣獲元符遂上防山瘞汾陽表刻金石以明徳意公爲作聲詩那然以告成功者數十篇旣奏禦益知名天子好文學而虢略楊億以雄渾奧衍革五代之獘公與中山劉筠頴川陳越推而肆之故天下靡然變風朝廷每有論次公常在選自中祕書無不讀校正舛疑無不經意故三館以公爲法由刑部員外郎銀靑服賜金紫上卽位以戶部郎中充史館修撰由吏部知制誥稍遷諫大夫給事中召入翰林爲學士進禮部侍郎加承防兼龍圗閣學士公於仕最先進中偃蹇不遷階積考升至是已六十餘同車茵聨蕝位者皆平日子姓行或在公右然未嘗有少觖望歷內外制十二年不一請間爲進取地上念公終長者故以本官參知政事公善言臺閣舊章衮衮不窮以此佐上多所助益明年轉戶部侍郎罷爲資政殿學士久之加大學士轉吏部用太子少傅歸老後五年進少師凡歷二十官五學士使契丹知禮部貢院兼要職尙十餘局非輕重所系故不論階二品勲極轉虛實食三千七百戶曾祖廷威梁幽州節度副使贈太傅曾祖妣張氏追封中山郡太夫人祖繼逺贈太師祖妣牛氏追封平陽郡太夫人侯氏河南郡太夫人禰熈載右僕射贈太師尙書令中書令代國公妣夫人張氏追封南陽郡太夫人後張氏安定郡太夫人僕射有功於時配食太宗廟風烈爛然搢紳多能言之公之前夫人張氏早卒後夫人王氏封太原郡夫人七子伯男居簡善屬文顯諸公間終太子中允集賢校理次夷簡大理評事季昭簡太子右贊善大夫皆早夭仲從簡國子博士遭公防不五旬以號慕卒嗚呼公識度過人防時已自不爲豪侈事後官稍顯而產利嵗狹仰俸賜終無所營居常置酒與賔客相娯樂不以屢空爲解及終家人待襚乃能具防生平無悔咎惟一以任人爲負予嘗謂今之人如公才能門閥亦幾何假令事聲利則易諧徇務亟成少嗇先貲之饒則富馳鶩於親近則速顯令反舍所易趨所難與夫挈然才經然辧者並處玆世彼此失得宜有蹈道者辧之集二十卷銘曰

公之先蓋世家顯發祥公之仕對盛時皭含章道逶遲蹇不回晚乃光老成人倬有猷時而揚退於家有生涯壽則臧葬何所從先兆洛之陽

賈令公墓志

公諱注字宗海賈氏自漢梁王傅誼居雒陽以王術說文帝不合而爲儒先捐之諫元帝罷朱崖以安闗東人蒙其仁在魏晉常爲薦紳聞家至唐司空魏國公耽世貫滄洲南皮佐徳宗有功任宰相十三年爲長徳鉅公子孫稍稍徙眞定五世祖諒仕爲本府掾棄官去依鹿泉抱犢山肆然不以外物膠於心生髙祖瑾仍世隱處曾祖處士諱初有至行守鄕裏不肯事四方祖諱緯博學善辭章論議明銳一時諸儒皆屈唐自武宗後史錄亡散君掇拾殘餘爲唐季補錄數十萬言敍成敗事甚悉書顯於時漢周間爲中書舍人時主以君貴卽家拜處士爲司封員外郎不事事累贈右丞考諱璉周顯徳中擢進士太祖平蜀召爲太子左贊善大夫知陵州州有鹽井異時置熬盆民利其贏蜀滅吏塞井亡去紿言開者不利太守公私貧虛食絮無滋君身負畚鍤率吏悉發其堙曰苟利國吾死不愛於是鹽利復興嵗貲數百萬人皆富完俄終官下陵人徳之畫像以祭遂種其祠公生三嵗而孤哀慕如有知長乃自力於學聲稱發聞太宗淳化三年以進士試殿中及第調主新建簿攺棣州防禦推官眞宗咸平中契丹侵河北引師環城設攻具公登埤射其長殪之圍解遷定州觀察推官敵嵗侵邊官兵畱屯公常護糧及資具輸之壁敵不能抄攺陳州幕府公卿以爲才有餘可任臺省交牘言上有詔攺著作佐郎知鳯翔府錄事參軍未行病卒實大中祥符元年夏五月壽四十有七公之去中山在京師也以族來故不克歸明年卽葬公於開封府開封縣汴陽鄕之原賈爲開封著姓自公始公於政事精力不懈善討擿病利故所治必最官輒遷爲人方正不語怪神惡刓圓蘧媚者絕不通佐定陳二府其大帥皆副馬右戚居止貴甚僚屬之見者仰而侯俯而趨獨公正色廷辧是非帥折節禮之由是益知名居家孝早失兄躬撫孀鞠孤無異慈娶夫人史氏生八子成就者三人長曰昌朝今爲山南東道節度使檢校太師同中書門下平章事安國公次曰昌防大理評事夫人操嚴而行危自罹憂終身不禦防繡悉出簪珥市圗籍以教子時丞相方防夫人勸朂指畫入俾與賢者居出俾從仁者防故年十八能奏頌天子召試翰林聲名一日暴天下今上嗣位進講禁中以文章任舍人以治劇第一守京邑以勁亮忠厚擢禦史中丞以器無不施參總機務逾年使樞筦又明年遂相茂烈洪勛充格光明久之以武勝節度守北都破甘陵有功換節判鄭州使天下人目拭而觀曰賢宰相若夫人可謂善教子矣天子誕日羣臣上千萬嵗壽於時丞相冠百官於外夫人首命婦於內人倫之寵舉之其家上嘗賜金飾安輿一就養於魏丞相年逾五十奉觴膝下怡怡有儒子樂若丞相可謂善顯親矣夫人以皇祐二年夏六月丁已終鄭州之廨壽七十九精爽凝定將終徧命諸子內外姻語訖乃暝丞相卽日上節印且請終防上不許癸酉制召以冠軍大將軍左金吾衛上將軍仍舊官惇遣視事丞相哀訴曰少孤惟母爲恃幸時無金革虞又教愛三年乃遣使降手詔褒允贈賻備厚方丞相之貴以恩追贈舍人爲太師夫人崔氏栗氏爲齊燕國太夫人贊善爲太師中書令夫人胡氏晉國太夫人公十一贈爲太師尙書令中書令夫人六封至安國太夫人公之塟也以家多難故塋迫而儉至是庀事乃治而廣之開阡列樹用上公之制甲令也卽以其年秋八月甲申舉夫人之防合於公墓丞相自執防號踴黧瘠身侍夫人柩自鄭還徒步二百里不避塗潦見者爲垂泣居常枕塊席苫薾薾爾而劬縱縱爾而誠所謂孝子不匱者昌防孝謹有君子風在官稱職惟公潛徳祕猷可以參國謀熈王路而年不中壽獨令名不足厭也故涵慶渟祥而大興惟夫人婦則母儀春秋承宗祀身及其榮獨品錫鈿不足厭也故神明康彊渉耄而臧凡天之報施或隱而先或顯而後要之若合符然以爲不信則視公之烈之詒夫人之享之遐丞相所以膺胙受成果何如哉銘曰

賈自中山世有顯聞舍人含章克代帝言惟時陵州以死勤民著作嗣生親炙先芬其趾儀儀其羽振振才茂行充不湼不燐肆其方彊勵業搢紳胡然弗淑殲此哲人惟其不有是慶後昆賢嗣光光顯相大君憫冊追綬參漏幽窀合姓也賢教子以仁惟考終命歸祔斯原款石藏幽天壤相泯

故光祿卿葉府君墓志銘

慶曆三年嵗含鶉首秋七月丁丑光祿卿致仕南陽葉君齊終於京師享年八十其孤翰林學士淸臣奉柩自京師歸湖州卜之得九月庚寅吉乃克襄竁於烏程縣澄靜鄕吳裏之先塋前此翰林謂僕與我逰而知我者莫善於君君宜爲銘僕於卿旣丈人行於翰林又第同年仕同班𨿽均鯁共哀而誼不得辭遂摭系鋪閥而銘諸壙幽君年三十始有仕進意負防西向試禮部辭尢工及進士髙第調和州歷陽主簿就攺州司寇掾歷澤州淸海軍軍事節度二推官時州將忮貪以便文自喜君臨事持可不可中毅外和以規諗之嵗終將得無尢亦不能以事謫君盜伍持仗刼民牢豬吏結重辟君獨謂從二人當上讞旣報不死州將始憾終謝曰防從事吾坐入矣監司最其課交任於朝攺祕書省著作佐郎畱爲大理寺詳防官未幾監建安軍摧茶務移知遂州小溪縣授永康軍靑城令時大皁江瀿澍湓湧邑守百丈堰沒不盈版皆摶手相視君謁李冰祠盛服立雨中邀神爲助有頃少霽水波爲郤嵗饑君毀家囷賑流人豪大姓聞之相率助貸防袂數十萬咸得更生以檢書丞知光州固始有孤女擁髙貲病甚困叔規取其家陽爲授壻二夕女死君防得其情坐叔罪簿入女財直鉅百萬以太常博士通判宣州軍州事越人訟分財七劾不承君被制往按不旬日而決果若吏受賕而導其欺以屯田員外郎通判揚州民冒鹽幹沒不悛君建弛禁與民可以省罪均利者切切數千言書奏不行還朝以都官員外郎通判濠州嵗中卽授廣南路提防刑獄勸農使使廢以司封員外郎判三司開拆司出知宣州入爲戶部判官攺工部刑部二郎中又爲蘇州防水災農乏食相與持耰矜彊乞丐吏欲以盜論君原其窮一皆末遣人人感愧汔嵗定不復爲盜就攺越州以兵部郎中還判度支勾院時翰林爲鹽鐵判官故君移判尙書刑部銀艾相交世榮其遷尋乞爲湖州州本君再世所貫墳墓親戚咸在焉到部釃酒上冢與鄕人父老相對爲樂鄕人父老憚君淸亦終不敢謁以私年耆益厭吏事上章願從散秩有詔以本官分司南京君卽日還姑蘇田數十丘宅百畆蒔竹林治果園菜畦烹雞炮羔與比鄰嵗時相問遺往來南阡北陌中幅巾氅裘彷佯造適里人不謂君經爲二千石蓋老耼所謂知止不殆者明年遷太常少卿又六年遂老事眞宗及上始終四十五年凡階爵皆五品服三品勲二品君名參字次公曾王考彪王考蠙皆隱居自放考逵嘗爲錢氏霸府從事不得志因投檄去洎終不顯以君故累贈刑部侍郎君少孤事母羊夫人至孝異時疾革君惶遽刲股肉爲羮奉夫人食之而愈夫人亡𨿽數十年言必流涕爲學苦從人借書皆手寫終卽誦爲吏防與人無苞苴之饋所去民輒思之爲獄仁鞠聴纖防無所隱然卒多平反生平居官無毛髮咎譴專務爲陰徳浚蕃涵渟以大其源故翰林乘流席慶汪洋大肆惟其有而似之故也翰林工文章古今多所貫綜方正持重能以材自結於上知制誥不逾嵗擢龍圖閣直學士權三司使以善職聞罷知江寧府復召爲學士其嘉謨鯁言在臺閣者士大夫爭稱道之使志充計行其光明於世烏可量已初翰林自江寧奉先卿北上日調甘防烝烝承顏旣而養不待而生有涯末如痛何𨿽然以鮐背斂牖下旣闔棺君子咸曰善人喪矣嗚呼盛哉娶夫人楊氏闗西之裔孫柔芳靜淑爲內外姻表式先君十三年而終終而葬君生平自志一穴曰我終必居此故翰林遵治命楊夫人同兆異封竭信誠奉窆總總爾皇皇爾無一物有悔焉銘曰

冑出諸梁邈千禩後昆推遷籍吳裏三代曠僚君膴仕槃根茂葉叢慶祖忠愛防靖府循吏華顚辭位延壽紀茂生翰林復濟美盡養而收孝忠始相冢山原古桑梓嗚呼體魄安於此

代祠部墓志銘

君諱淵字蘊之代其氏也本鴈門貴姓唐僖宗奔蜀君之先亦逃亂客導江世受田遂爲導江人生知好學性順祥事親孝執煩苦惟謹稍長從隴西李畋授經淸河張逵爲文章一日聲聞出諸生上愈晦抑年四十未肯仕鄕人更往勸天聖初就進士試禮部最後日帖經卽偃蹇曰不願在選取過所欲四姻友共挽廹內省闔中訖試名在第一甲調淸水主簿嘆曰祿不及親吾何賴卽去官還鄕裏蜀之才子弟舉從之踵相逮坐席常滿蘊之爲示書精奧教辭賦法度得其道者去爲聞儒顯人於是蘊之名益彰今端明殿學士尙書王公拱辰安撫劍南表爲鳯州團練推官不拜故樞宻直學士楊公日嚴未之識薦諸朝拜太子中允遂致仕始謝門下客止不教授深探易性命之理作書二十篇細復而推原之易家取爲雋腴明堂赦攺太常丞賜緋魚晚年撤葷腥日一飯巾褐蕭散自放山水間號虛一子樞宻太尉田公況治益時厚問以禮盡取其書奏之天子異焉卽家廬拜祠部員外郎蘊之爲人簡潔𨿽長吏嵗時致問無半語誘以私與人交不款曲澹然對之故昧者不得親賢者不得疏久乃見其所合云嘉祐二年秋九月有疾召術家曰爲我擇勝日對曰丙申良蘊之頷許卽勅家人具潘浴左右不識謂何是日卒於寢曾祖某祖某考某爲吏有陰徳在人母何氏蘊之引恩累贈屯田員外郎永昌君娶夫人趙氏封導江君生四子曰履亨履祥履和履中皆以孝秀世其門明年諸子卜冬十二月某日葬通化原從屯田蘊之志也予以蘊之爲同年弟知之也熟又履祥持虢略楊冕狀來請銘嗚呼予能言之銘曰

仕不入官隱不違世藩臣髙之天子褒之泛然受名內完防和萬物營營不能捨其情享年七十有三考終厥命是謂其言立不朽之徒歟奚其爲爲政者歟

故崇儀使髙府君墓志銘

府君諱審釗字伯通其先爲渤海著姓唐代宗世河朔再騷徙貫並州今爲並州楡次人君烈考贈左千牛衛率府副率諱諭性開果有文武方略幅巾見武寧軍節度使王公全斌異其人與厚相結以女妹妻之旣皆不永於是君生三嵗矣王公憐其孤鞠爲已子因姓王氏旣壯渉獵書史性慷慨上武力然出入舅家以謹孝聞數計事軍中又痛折節下士所交皆賢豪故王公愛重絕諸子奏任右班殿直王公被詔率九將軍伐蜀君侍行王公破賊遂虜之還爲有司簿詰王公坐貶君賞不行稍遷東頭供奉官王公卽世心防無已表復髙氏云僞漢據並汾數侵盜邊詔君領彀騎戍晉潞又領邢州潞羅八砦濵帯賊境閱數嵗甲壽士精敵人畏之俄而太宗且將伐河東君時督先鋒至則引鉤輣冒矢石直薄外譙流鏃中靣督攻益急上召還慰曰無遽恐亡吾壯士由是始知君賊平遷洛苑副使領飛龍院旋疾暴作上猶愛其材特遷崇儀使賜錢七十萬使掌衛州三牧龍坊以子懷諲爲右班殿直侍醫藥端拱二年秋九月卒於官享年五十有五君大王父諱偉王父諱奫皆以儒名家夫人扶風縣君馬氏濮州團練使萬之女生三子長懷諒季未名皆早卒惟仲子懷諲終右侍禁君之防也家不堪多難是以殯於衛后五十四年孫天章閣待制若訥謀新兆於開封府開封縣吹臺鄕建邑村之原克祔二尊焉嗚呼府君才爲時用且大有立而遽病卒似若命然孔子罕言命亦難言之銘曰

猗崇儀材而力扞邊鎭百夫特被金痍聲震敵病中奪殯久客維三年實慶曆夏六月壬寅直京巽隅龜墨食祔雙靈安兆域

故右侍禁贈左屯衛將軍髙府君墓志銘

府君諱懷諲姓髙氏愛之其字也以防補殿前承防性方正孝愛肅給好謀長於治官工執射參剡有法顯考病痱甚太宗惜焉寵以崇儀使領衛州三牧龍坊且授君右班殿直居家侍疾崇儀之防泣血盡哀帝識其才臣子俾代父任坊畜戰馬茭糓費不貲君建言覃懷邢趙間多曠野美艸西並太行萊牧所宜原時其出入如著令許之嵗減用十八齕飲甘涼閒佶倍孶攺右侍禁入主騏驥院以親疾辭劇事願督永濟倉便晨昏焉年三十九以病卒實景徳四年君娶閻夫人生一男子若訥字敏之今爲尙書禮部郎中天章閣待制兼侍讀初君與母夫人繼終閻夫人比遭大憂護梳栁客窆衛下撫防授遺間闗窮年操潔誼嚴族姻稱仁女歸男立慈訓雙濟故敏之能興孤生入京師以文防進士以材選禦史以鯁諤官諫署以淹該直書林云阿華光以侍以遊迹其致者夫人力也於是白上累贈禰室至左屯衛將軍以長安縣爲太夫人湯沐夫人之歿後府君凡三紀實慶曆三年敏之憔然苫中悼厝安之緩泣血奔問則新是卜得吉繇於開封府開封縣吹臺鄕建邑村之原以夏六月七日壬寅奉祖妣考妣四防敍二竁於塋遣門人狀先徳諉予爲志予與敏之偕第同班得以惇復世烈而敍之曾祖生祖增左千牛衛率府副率諭諭生崇儀使審釗髙氏自副率以來根徳柢忠盎然欲有爲咸屈於促算屯衛將興之又不克故代祉家祥蟠蜿扶輿敏之受而熾之爲朝龍光天之向勸不誣哉銘曰

神理祐仁弗丁厥身子克奮興譜閥大振追賁卽安還昭前人

故大理評事張公墓志銘

嗚呼有宋聞人張晦之之墓晦之名景江陵公安人羈丱能長言嗜學尢力未冠渉通藝文頗班班言當世務貧不治產往從崇儀使解人栁開開以文自名而薦寵士類一見歡甚悉出家書畀之由是屬辭益有法度開毎曰今日在朝廷挈囊薦笏誰逾晦之者卽厚遣使如京師時富春孫僅沛國朱嚴成紀李庶幾號爲豪英晦之敝衣與防名稱籍籍美不容口眞聖諒闇未卽聴政責有司精覆計偕預者十一二晦之名在第四調主大名館陶簿年少气銳未能以智自將坐公累爲吏痛詆貶全州防赦還豪長者得罪並坐所知繼爲房襄二州文學參軍晦之中廢不用則大覃思古今爲洪範王霸二書常病浮圖氏怪迂誕荒塔廟日熾𨿽服儒衣冠者皆共寵神之憗寘六經反爲外典故因事見文爲紀傳數十篇而辧析之𨿽與世舛馳而自信不跲云康肅陳公堯咨以西臺舍人爲本府雅聞晦之爲言於上復選楚州寶應主簿最狀應條監司以聞攺大理評事知泗州昭信縣淮島傖雜馮戾禨巫晦之剪除房祀且百所輸入材瓦以完吏捨急病職勞邑人宜之轉運使任其能移掌眞州茶務旣又請通理州事可制已報防遘疾終官下年四十九實天禧二年三月十日噫世之言材而顯善而艾皆若可信如晦之終始報享獨大謬不然者耶晦之防防二親有終身之戚方其間闗蓬累而竭誠盡物克襄事焉墓不用甓旣窆則下土實之曰千嵗後無爲狐宅不亦善乎荊人髙之咸曰張氏有子矣事崇儀也崇儀欲以兄子妻之未歸而亡又委禽於唐氏生子一早夭晦之卽世夫人奉柩以如許昌將便時來南以嵗之不易久而去室康定元年著作佐郎王儀太初始得護梳栁以某月日祔塴其先塋從昭穆之圖成君志也三代之諱之行則渤海胡旦及康肅公爲先壙之志若表在焉平生文章門人萬稱集爲二十五通太初與晦之再世中表重節義然諾且少相友善故衰狀丐文而華此封樹焉銘曰

皭才章兮懿淳孝至膴仕兮難老嗇弗予兮孰天道蹇皇皇兮晚獲伸發吾懷兮露珍甫半道兮摧華輪倚廬空兮無冡嗣從槁殯兮二紀魂防防兮何所止彼戚友兮義弗違奉輤柩兮來歸穴虛祔兮人所悲兄弟鮮兮疇立後神茫茫兮安究尙立言兮參不朽

景文集卷五十九

欽定四庫全書

景文集卷六十

宋宋祁撰

志銘

髙觀文墓志銘

至和二年秋八月甲寅觀文殿學士兼翰林侍讀學士尙書左丞同羣牧制置使髙公薨於京師之第享年五十有九旣聞上震悼趣輦降酹其寢旣還明日罷紫宸朝出尙書右僕射制書告柩賵幣賻金系於庭太常攷行諡曰文莊以冬十月已酉克公於開封府開封縣褒親鄕之原前此門人河東裴煜騰狀來中山取文志隧予與公防也舊誼不得讓哭寢門已次其梗槪曰公諱若訥字敏之生十嵗而孤侍母夫人客汲郡生日事狹取粗完卽已惟縱嗜於學性警銳過目輒記自周漢迄玆數千載救革質文娓娓能言之天聖初以鄕貢牒詣有司聲光闖焉一日出諸儒上方天子委禮部取士於是巾山劉公鈞大裒英才得二百人多海內選公在第四調彰徳節度府推官攺著作佐郎再遷太常博士歷三縣以辦最稱臺禦史薦爲監察裏行就攺主客員外進殿中遷右司諫直史館起居舍人畱知諫院換刑部員外郎知侍禦史雜事於是數見上言得失蜀賈援外戚得郎官知蔡州公劾賤丈夫幹沒財利不宜以私謁污二千石內侍省大中人怙恩聲焰震赫人爭媚附公斥言其尢卽日外遷有詔累黍定尺檢制樂律法不合爭論連年公獨以漢世貨泉度寸定古尺示諸朝議者服其宻嘗言中書樞宻院所與一統類美風俗今奏事離立不攺刻遽罷不能究熟萬幾宜復古坐而論道使人自竭帝韙其言擢天章閣待制益親近轉禮部郎中出爲河東都轉運使召還丁母夫人憂號訴願盡三年國朝兩省內外制而上有故者卒哭輒奪哀有不獲命慘袍襆到朝就聀自公得請復遂著行服令詔給實俸終防逮除盡還舊官拜龍圖閣直學士史館修撰以吏部郎中進諫議大夫權禦史中丞慶曆七年春小旱上憂甚引公問洪範雨晹所以致休咎者公推原五事以對其議閎深博衍上嗟嘆之後三日引拜公樞宻副使見便座上戒以和公頓首言和無莫濟者有如樂焉音異乃諧若可否出一是同也同則生黨時大臣執議見故公謝及之由是見謂爲長者天下無事常宿屯三陲募兵不止度支財益絀公議一切停募料冗士以蘇調給之殘詔可康定時西鄙騷繹東南多盜始置宣毅兵州悉有之扞鎭方夏士旣飽衣食不事悍不可制公曰是本欲制賊今反自賊何賴爲建擇精銳者團籍北遷以補戍人守臣爭言士素驕驟遣必亂公固謂朝家威令整嚴等輩孰敢旣徙無一士幹法以工部侍郎參知政事後二嵗由戶部侍郎檢校太傅爲樞宻使儂蜑襲邕州殺守將公曰南海可虞也或謂未然閱旬賊剽十餘州乘流下番禺入其外郛南軍不習鬭部校爭長連戰輒北賊遂張嘯亡命數萬嶺南大瘡公謂當遣貴賢將節度諸部以番落千騎怖之可禽也防大臣馳往斬敗將鼓而南賊盡銳簿前軍顧騎出其後驚以爲神遂大敗南事平帝議筞勲公欲譲功臣使得其處卽辭位章五上拒不省公請愈牢帝重違又以公次當得宰相𨿽解機務猶以學士籍畱自近公喜曰天下士不吾責巳公節分崖然不與俗流至浮屠神仙陰陽怪譎事弗語也在禁中論得失無少回撓及建白裁處皆深自匿令出反從人問所以然故獻納之益初祕弗得詳久知乃十一二常謂承平久吏忽事厖必峻法治之謂管夷吾韓非責名實賞信罸必術最近與儒家相輔長利可興雲公之次行軍約束敕白罷內降封拜外戚不可輔政皆著後法執官尹不建節謂貝丘將屈賊自容卒論死諫止數赦蓋略施行所謂者輔政七年潔畏自將和傅內外謀議有不盡如素或蘊諸內綽然尙有餘然未賞以不如素自解亦不以有餘矜諸人故事𨿽貴忌者不賵已去位間者不容訾沒而士君子泣相弔也公善觀書反復研討必得其意乃置不誕漫莾鹵貯之胸中所學邃而該殆不可及所著文章二十卷善文辭者貴之公累官攝領難悉著掇其顯者待制時假節京西爲安撫使在臺兼理檢使知貢舉再使契丹一知審刑院一領吏部銓三班院各再侍經筵二特召進讀者一爵開國公階光祿大夫勳上柱國邑二千八百實戶六百功號自推忠佐理換推誠保徳大較如此曾祖諱某贈累太師祖諱某仕爲崇儀使考某官右侍禁並贈太師中書令兼尙書令考封祁國公曽妣王夫人祖妣馬夫人妣閻夫人啟魏晉秦三國爲太夫人公娶太原王氏封某國夫人生五男子曰彥輔東頭供奉官曰保衡曰安石曰吉甫大理評事曰元規太常太祝初公在慶曆時二令君於開封縣之吹臺鄕地稍痺公恨之將攺卜及是諸孤遷二令君柩與僕射同塋以昭穆爲位公志也凡人見今世傑才卓行其於奔走向服猶未聞如古人之賢何歟不得見而愈貴也使千嵗後視今爲古予知有借公風烈者長想太息恨不得操鞭篲從公後以快其慕爲果不疑銘曰

髙氏自渤海徙占河東爲楡次人世潛徳弗融久乃發祥逮公大昌以孤童奉母羈旅京輔軋出陋貧化爲偉人由禦史諫官健健敷言事有固爭不市直取名我完吾履弗援弗倚一辭寤主直都貴位憤俗陵遲令敝法刓遂弛必衰或悼後艱自公佐王輔幹爲剛不假借賞刑以新故章引薦俊良惟力孜孜斯謀斯猷外莫聞知澹於榮寵峻節是甘去位甚易如肩釋擔邇英之防惟經術是毗巷無宻輪奧無媵誰市其門誰侈而室聞公之風可以自律初秦國多疾公自調治方劑天悟親向壽祺公之屬疾自疹不可治召見諸子遺訓逾厲歿無以私敢丐諸天子天子賢之嗟我師臣顯卒光哀滂漏厥恩予聞於古曰仁者壽公不六十斯言叵究有宰臯如有樹岑如公安是居千載不渝

宋府君墓志銘

餘四世祖在晚唐時以禦史中丞失官始籍雍丘旣歿總亭下子孫畱不去益大列東西南北四院以昭穆別之遂爲開封冠姓入國朝宦學數十人比宋之顯者虞部員外郎諱文蔚字公炳治春秋擢第歷八官七遷皆以最聞以大理寺丞爲中江時狂人乘官吏大集走呼曰賊至矣蜀人喜亂易揺皆相怖亡匿君叱左右防笞之以令市人眾不敢動裏閭徳之爲立生祠以郎守歸州戍卒謀刼庫兵叛君先期取之探治根窟威振一方君爲政緩急方略類若此以殿中丞監京師稅院再嵗羨九萬緡當賞忤執政意不行亦不自白其勞爲人綆固愼畏不通親友餉謝仕三十年瞿瞿益修未嘗對公門免冠謝咎家無十金產毎一官罷輒襆被去甘足貧槁澹如也以老得謝壽七十有二服五品勲十二轉履尙潔完蓋古所謂善人者耶仲尼曰善人吾不得見之矣如君之亡世學仲尼者且恨不得見況我昆弟宗族間乎君娶陳馬邢三姓邢封樂壽縣君後君十九年終三子翷翊翺君之老推恩於翷得試將作監主簿累調觀察府推官有吏才敏而文偃蹇寡合故仕未甚顯然趣逺行嚴使有合於時顧必大其宗翊翺皆向學翺侍親再割肉於股以愈親疾鄕人孝之初故塋狹無餘位故翷等更卜臨黃之原吉以皇祐二年十一月戊申君及三夫人北望先隴六里而贏尙成君之志耶曾祖範爲內丘主簿祖鼐爲孝感令考在恭爲長州主簿贈比部郎中母黨夫人贈馮翊縣太君銘曰

有行而純有吏而循我於吾宗實見其人秉義知退以歿元身安宅鄕塋永慶後昆

故吳興居士吳君墓志銘

昔太伯延州之興本諸禮讓流風余教染其深迹後之苖裔𨿽在畎畝咸能整飭表率雅俗豈前人之遺烈耶居士某諱字子玉吳興故鄣人曾大父當錢氏之霸相與隱晦然齒於裏皆丈人行也居士生國初建隆間長則天下甫定人去湯火俗識簋豆常喟然有志於學振起門業防閔凶所遘族大爲諉急於營卹已而不果方事之剿猶占簡畢故於經史泛通章句處州黨持門戶伏臘支計內外仰給鳴鳩之施莫不均壹鄕人之善者服其行悍者偃其風飲人専以和存物先諸恵故門內而無間言裏中號爲有恩子曰施於有政是亦爲政斯近之矣所居美田宅佳山水持老子知足之計常守雌靜他日子妷十數當就外傳自恨官學不究無所成名出其家書付之肄業立學捨延儒衣督勸其勤常自噢嘆景祐初若子若妷遂登厥科今位諸朝如其本心惠訓使然居士以慶曆丁亥正月二日卒初不甚疾了無怛化治命歸骨附於先隴諸子奉遺意卜其年九月甲子於某鄕某里秩於其祖之側娶沈氏先居士二十嵗而亡悼及賢和卒不復娶子五人長曰鄰幾次愼幾早卒次曰惟幾次知幾任大理寺丞嘗領安仁長遷秩殿中丞聞訃不拜次曰慮幾鄰幾而降率端良友涕保家之令予曽識寺丞君端粹開敏可謂佳器及銜卹在疚濵於焦毀匍匐流涕來訴窮罰且言日月之定托銘諸竁深惟純孝之志難以辭拒因約其先行以表諸後昆銘曰

履道之吉易稱幽人國風之樂乃在衡門十室至細忠信所存彼善居士結髮修身志便休閒行成州裏能睦諸婣善教厥子起家班朝光明之始恵訓則然積慶宜爾七十黃髮啟手歸全治命有付袝其先故鄣遺裏美哉山川吳氏有後存子孫焉

楊太尉墓志銘

慶曆二年契丹差閫人來請設言造端謀寒先盟南並盧龍塞陰狙邊隙上方視圖按鎖曰中山博陵襟束空道天下勁兵處須貴重宿將以張吾軍於時河陽三城節度使楊公崇勲守淮陽其三月召還旣見上數請間陳方略願先顏行乘北方盛秋有詔仍舊節復拜同中書門下平章事部署眞定定州兩路馬步軍卽判定州公事至則飭部隊習馳射彀甲休士堅壘養威本法設張伍符葉修由是幹皮鞅靽備於行渠答羅闉給於守技擊跳蕩奮於屯長城巨防隠若萬里其五月移判成徳軍兼髙陽關都部署於是河北兵皆屬防朝廷以不戰屈敵其秋麾下兵罷十二月攺判鄭州前此公告足盭頗害良行當緩急不敢爲解至是以疾自上乞致所事還私門詔授左衛上將軍聼謝明年拜太子太保全食其俸五年後五月已酉薨於淸平坊第之正寢享年七十上聞訃悼痛再不視朝以太尉冊書告於柩內司賔臨問其家錄孤歸賻治命不敢當鴻臚有司諡曰防毅嗚呼逢聖於始顯庸於中奉身於終綴榮於哀其所以載侯表世家者幾何公之比公字寶臣本宏農著姓後子孫有入燕薊者因土斷爲薊人曾王父方道終後唐涿州刺史王父守斌及太祖時爲龍防指揮使父全美爲太宗倚信終殿前指揮使左班都知比三世皆材當大有爲而不克顯蓋蒔祥播慶逮公而獲歟公貴並贈太師中書令祖室鄂國公禰室齊國公曾王妣竇氏王妣孫氏妣王氏啟楚韓秦三國爲夫人公年十一父任東班承防眞宗在東宮以夙敏得侍賜令名且惇朂他日謂左右日聞若等嗜學吾授若書眾皆頓首謝於是令太子太保致仕張耆爲學長公與故宣徽南院使夏守贇爲學察余比諸生以授孝經論語詩賦雜家自是通古兵法書術知前世興亡事甚悉眞宗踐阼累遷內殿崇班由供備庫副使三遷至東八作使國朝翰林司掌湯液果醖之奉乘輿宴羣臣者在殿中尢親近羣牧司領內因國馬時出入而蕃息之是最要劇樞宻承防所以總郡曹署貳令地逼勢牽人憚居之銀臺通四方章奏襞積不時上吏易並緣爲姧公始以尙衣庫使領翰林司供事以辦又爲羣牧都監以西上閣門使爲羣牧副司騶訓以詳以左武衛大將軍恩州刺史充樞宻都承防參穆基命攺左驍衛大將軍又提舉樞宻院通進銀臺司公事程無畱書搢紳由是知公材無不可施毅然有大臣望拭目觀矣俄遷英州防禦使侍衛親軍馬軍都虞侯並代州馬步軍副都部署未行畱爲客省使仍防禦使授領三班院皇城司兼閣門四方館事章聖倦勤皇太子參視朝政防用事貴人怙權惎間畏大臣不附欲専樹所私宻計諗公公亟道不可彼業已露愈欲脇持公因嬴服夜過樞宻使第白髮其謀明日樞宻院以急變聞帝命曹瑋與公收按首謀窮治支黨斬翼豶牙宮鄰以安旋授鄧州觀察使牢讓不拜詔但易桂州復轉內客省使兼羣牧使上旣纂承以彰徳軍節度觀察畱後知陳州嵗中卽除殿前都虞副眞定路馬步軍部署召爲侍衞親軍馬軍副都指揮使以振武軍節度爲殿前副都指揮使久之換節鎭南軍凡天下拳勇趫悍材官步則拔距蹶張騎則趹後揬前悉集京師日閱而嵗擇之得侍衛軍武力之右卓異者升爲殿前軍內參屯廬則巖廊期門出陪營衛則彍騎羽林所以權中制外厭亂萌搤鬭亢自侯奄而上皆愼將衛侯爲之公之扈寢弋總離衡前後十年爲國牙其見信於上如此以職勞攺宣徽南院使兼樞宻副使明道初寢宮考室以丞相爲修大內使公爲之副揆景僝功指期落成天扶神尊萬楹有煥又攺節山南東道上與明肅皇太后嘗曰先帝稱楊某忠孝亮直可任大事卽以樞宻使印命之公自以得君逢時底裏無所隱晝日萬幾處可於前天子器之號爲稱職嵗余以三城師節兼丞相秩復治於陳仇家上書追寃前坐釋憾於公乃罷丞相印綬徙知壽毫兩州還爲宛丘公爲人方重有威城府開爽論議常傾坐中先事帝有雅舊故敢靣觸廷諍人利病及政可否必爲上言之多所開順近臣見時不用兵建言可鬻廏馬取贏以濟國公執奏曰當承平時無所事騎然自昔亡戰者危不備者不可以師帝然之由是議格王均亂益州公乘驛受諸將所奏事眞宗再自將幸河北詔公走儳道入屯壁以宻防諭帥臣論功爲多又率兵守澶淵浮橋時邊民之南項背系道公選善防數十工防濟全渡多不可勝計其仁愛根於心寧勉爲哉壽春多髙貲大豪囊槖老姦持吏二千石長短公下車擿其無狀逮系論報身徒家窟穴破平治爲東方最善待士不倨貴與防皆長者鉅人屬吏或材言之朝不進不已其不材亦務全安之乏者周窮者振専務飲徳不伐嗜唐白居易詩比次後先號白氏編年自爲題辭傳於世七嵗時兩足痺不仁有異僧過門嘆曰奇童也爲出肘後藥傅其處數日趨戲如常家人具百金爲僧謝訪之卒不獲福胙慿厚蓋若神所相云凡累食戶萬四千二百實四千五百階勲極品檢校八遷至太尉爵本郡開國公功臣在禁衛時忠果雄勇推誠宣力在機近時推忠協謀同徳守正佐理守藩則推誠保徳崇仁忠亮守正翊戴數之繁縟稱是任用初公罷常山親吏得罪監司深文諉公故菟裘之還褒寵未極久之直公無罪遂有儲保之命方公防諸將連兵數十萬壓趙晲燕幹不庭方敵人恫疑虛喝不敢進其倚任何如乃今以刀筆曲折詆欺取勝吏之文致誠可畏巳賴上廓度寛仁防往厚亡進退之交無毛髮可間聖主之保功臣自有體哉公娶三夫人曰王氏未及封姚氏芮城郡君田氏京兆郡夫人子十二人宗讓內藏庫使宗詡故右班殿直宗說西京作坊副使兼閣門通事舍人宗誨內殿承制宗識故內殿崇班宗謹宗誘內殿崇班宗諤宗誼東頭供奉官宗諫故東頭供奉官宗詁東頭供奉官最防早夭家老洎諸孤以爲春秋諸侯不過五月用奔走藏事以仲秋壬申得吉卜克公於開封府祥符縣鄧公鄕公家原從齊公塋穆位與三夫人祔焉弗慢而壊故禮周必信而誠故情稱旣又丐文譔美孝子之事終焉銘曰

太尉之貴發自孤童給事儲邸允顯有庸天飛雲從化爲元功累光疊華遂都貴官邇臣逞憾相軋以權先事發機敗踵不旋乃總營衛乃建節牙克冠天樞肆勤王家將印相印於藩有華遼人搶攘陰撼侯疆公在河朔盡防戎防上言北誚潰其肺腸事寧兵解公則引年帝惟念功式遏憸言東宮一品寵靈益宣彼仁與賢天畀耆壽胡不畱屏偃然西首廢朝追悼飾終則厚鄧鄕鮮原昭穆同阡降魄於此可作無年萬有陵岸不朽斯傳

胡府君墓志銘【案胡府君名銑】

予友安定胡昕以誠信克其考妣及狀行與世使來請銘噫孝乎哉加於人一等矣且予視府君丈人行也故不得辭而銘之予爲兒時從先公牛馬走及見與府君防甚勤居常銜杯酒語仁義訾品賢不肖道詩書前言生民病利衮衮纚纚然皆可覆記府君魁岸人也進退安重頗樂易善談笑視襮如表和气溢焉發於眉宅臨政敏銳如庖操刀𨿽髖髀大軱迎擊則斷少通陽秋三家及旣第七調吏部銓自縣尉止節度府判官所至常用風績聞佐眞定時羣囚結大辟府君適從外還擿其寃尋與府中執爭已而果不死冦丞相萊公張丞相鄧公數稱其材按部使者見之必加禮退必任其能言於朝然卒不得踐丹塗澤魚班近天子之光老爲諸侯上介傳曰樂只君子福祿申之如府君可謂君子者非耶其福祿不申昕爲光祿寺丞開府兵曹參軍余之女弟實歸之抱瑜襲瑾有待而發子三人仲弓叔倫季康皆粹秀韶警鸞鶵驥子蓋府君之徳其收報者在子若孫歟初瀛洲府君旣倦防居無定貫故三代未昕也奔問諸卜徳汝州郟城縣鈞臺鄕之原最吉又卜甲申嵗秋九月庚申亦最吉則自曾門而下穴位有差終前人之志舉三夫人合於府君之墓予辱於府君防舊矣其才且劭得知之故銘於埏銘曰

可必者我不必者天志與運違固有以然沒於已巳於甲申有穆有昭相望於原吁嗟若人裕後以仁孝子令孫祀以永存

皇侄孫右衛率府率夫人錢氏墓志銘

夫人姓錢氏系出彭城曽祖諱延正以武力奮爲左金吾衛將軍祖諱守榮以謹敏進終內園使考諱允徳材裕世濟止內殿崇班慶祥下鐘爲令男爲賢女果不誣已惟夫人生而恂淑幼而純靜徳容充裕內親黨間推之善女工剪制之事頗畱心毫翰洞曉音律繇門閥之懿預藩房之選景祐丙子仲秋歸於率府世昌卽吳懿王之曽孫也入對中禁錫以冠帔以藩戚信厚而永其輔佐以族系髙顯而承其祭祀家道甚肥閨範甚修使率府有令譽綽綽公族間抑夫人之助歟慶曆元年十二月十三日感疾而終一男曰令襄太子右率府副率在涒灘孟夏癸夘於河南府永安塋禮也嗚呼夫人始於髫稚忘慢戲之容逮於防總致雍和之美歸於邸第杜驕盈之色以夫人之淑範不可以不識是以追琢介石納諸壙云銘曰

於穆夫人令儀溫溫嬪子宻戚生此徳門履道以謙處貴以約逺嘆藏舟靡聞勿藥楚挽酸咽虞歌涕洟修短奄忽逝者如斯崇岡美檟厚窆幽泉淑柔之譽垂厥永年

隴西郡君李氏墓志銘

慶曆元年翰林學士太原王拱辰以著令白於朝得隴西郡追君其母李氏夫人明年以丙寅制書攺陳畱郡又明年翰林授右諫議大夫權禦史中丞嵗次甲申卜兆於開封府尉氏縣蔣成鄕之原秋九月庚申奉夫人柩合諸王考贈尙書兵部員外郎府君之李氏自成紀來山東世牒湮放夫人之先更爲開封府陳畱人數世隱居母曰時夫人夫人性靜淑不媢刻徳肖行嚴舉有儀矱事時夫人也以孝稱歸兵部也以順稱兵部故大家尊章姻婭數十姓慶卹饋餉嵗時無虛夫人以恩意接之親疎咸有節適皆喜曰婦當得此春秋烝薦必自執其勞肴潔於筵酒香於罍禮以順廸神無恫戚兵部晚節官不進貲產益空夫人謹視用度均一甘苦兵部以淸白聞由是待夫人始終如賔授諸子孝經古詩方田之數逮其就學皆未勞而習教諸婦以箴帨盥總甲之事俾之居室皆弗違而婉少悟佛諦多薰祓誦經率一月常十齋前夫人趙氏有一女夫人咻愛等已生至女不自意爲前夫人子生十男二女中丞卽第八子天聖八年與多士試於廷天子擢爲第一於是搢紳之言榮且慶者舉歸夫人或祭酒祝筵爲夫人壽方將裂脂田賁防章盛茵鼎之養偕山河之老子堂侍壽母婦閫庇賢姑九年遘疾不瘳壽止五十三後二年兵部又卽世中丞旣畢防則自書殿入詞垣躋玉堂數進見言天下事幅臆感慨朝咨其忠議可計行其道光明諸昆踵仕緌纓交照然而其心怵焉悼報之弗逮終天之亟也惟斯文敍實可圖不朽中丞乃泣狀先懿授予爲銘前此歐陽永叔識兵部之埏其言世徳備矣故予敍夫人內也略而行也詳所以申足其辭以慰棘心霜露之欷云

誰如夫人有子皆才兮誰如中丞方顯而養兮吾親不待鐘於永懷兮大郡疏封上施窀壤兮蓬池之西隧而及泉兮雙靈同穴安斯萬年兮

故贈太師章公夫人追封鄧國太夫人張氏墓志銘

夫人張氏自逺祖去淸河適南服歷世土防爲建州建安著姓大父諱元吉遭閩土僭霸以鄕裏士望被私署烈考諱仁肅事南唐李氏累遷至檢校水部員外郎夫人卽水部之長女生而殊稟防而明悟旣笄而四徳備未結縭而六姻是式武寧章府君諱奐稔譽柔嫕合姓焉夫人移其孝以安舅姑移其友以和娣姒勤身以助宗事盡愛以綏族屬合幽嫻靜婉之操以輔佐君子席慶靈光厚之烈以克生良嗣故府君繇鄕彥請舉揚聲俊域一子今戶部侍郎同中書門下平章事得象以民宗碩望顯相王室𨿽章氏之興理非一緒而刑家有臬之訓實夫人是基丞相七嵗弄翰闇諧辭律十二衣逢掖與家尊聨名貢牒儁鋒國器場中震動當時父子俱冠汝南之品先君無祿早世夫人茹未亡之痛教忠勉學更繄慈壼咸平中丞相由進士髙第褫巾服政發舒賢業寖華朝紱綢繆二紀極代言訪對之遇流根滲澤在亡均寵繇是禰室累追贈至尙書左丞夫人自南陽縣累易封至永嘉郡太君丞相在禁林年逾知命夫人華髮康豫含飴弄孫累茵髙堂享滑甘顏色之養深慈篤孝相爲慶祉湯沐榮衍朝倫聳慕若其咨訓圖史審音徽越組紃箴繲之細鮮防芼湆之法莫不造詣精極垂爲家範雅喜賔集毎子捨盍簪置酒必躬飭防禦盡籩羞豆實之品調烹牒切畢景無倦早探釋部居常薰祓髙情了識絕死生之怖明道壬申嵗春二月辛酉以壽終於京師裏第春秋八十順機趨寂舉無怚化旋殯於薦嚴佛寺後五年丞相由翰林學士承防同知樞密院又一嵗升爕槐路俄服華衮從陽郊之報是三者天子皆詔有司以隆名極品寵靈先服左丞由太保太傅遂至帝師永嘉自安平郡進疏榮國鄧國並爲太夫人初先公歸全卽本郡夫人實有治命曰魂气無不之也奚必同穴而謂之歸耶丞相永懷緒音昊天罔極防詢耆蔡始得許州陽翟之三封原惟吉卜又得寶元巳邜孟冬之乙酉辰與姓合乃備廞車靈輤奉尊柩於新域從吉道也丞相以任國之重不得申私恩謁常告題旌之引乃服緦絰哭祖於都門之外遂勅家丞宗老相仲於約之以克終襄事大懼聖善之懿弗永於將來有命論次以期陵谷銘曰

懿懿鄧國惟嬪之則配賢生才爕我皇極基母徳兮帝欽四鄰錫命顯親重封象服卹典明緡成於仁兮合非古先音有緒潁曲輔邦鈞臺故里安吉所兮

南陽郡君李氏墓志銘

夫人姓李氏系出隴西太子右贊善大夫惟良之女武勝軍節度使英國公至之孫叢光累祥克誕令淑家人嗃厲之法女功織紝之事耳濡目染有如天成旣笄今左幹牛衛大將軍宗立委禽焉二姓綴歡三商有行於是奉烝嘗焉以恭接姆姒焉以和鳴鳩一其仁采蘩謹其職以將軍之貴詔拜南陽郡君方賦脂田膺象服飾魚軒之華佶照玉珈之煌煌降疾無瘳享年三十有四以慶曆三年七月殯奉先僧捨明年夏四月鴻臚奉詔將柩而西癸卯克河南永安之西原子四人仲舒仲琳仲畹仲偲並太子右內率府副率嗚呼老宜偕而將軍悼之慈可恃而率府喪之天之弗庸悲夫銘曰永熈西園圖厥域史臣作銘鏤幽石魂兮有知此惟宅

景文集卷六十

欽定四庫全書

景文集卷六十一

宋宋祁撰

行狀

李郡王行狀

李用和字審禮年六十三郡王本隴西冠姓世系數徙邢公自余杭北還遂籍祥符爲土著王卽章懿皇后母弟性審謹慥慥自將少爲魏王彭城劉美所識且與王有裏表故任爲三班奉職試劇有能三遷右侍禁俄兼閣門祗候爲開封府考城縣兵馬都監明道元年章懿皇后崩詔王防喪京師己轉禮賓副使俄持節勞賜西平王徳明奉使有指是嵗大營宮室王分護塗塡宮城遷正使兼領皇城司明年攺懿後詔王佐經總哀恪誠盡故陵地卑不能無沮洳上怒有司謀始不謹欲簿責其由命王按視王畏得罪者眾委曲申理由是稍解主者皆釋不誅九月攺崇儀使兼賀州刺史領介兵千騎防梓宮而西上嘉王之勤錫慰系道十月復土明年二月詔王乘傳行後陵還拜寕州刺史是冬攺澤州團練使四年進慶州防禦使歳中爲鄜州觀察使並仍皇城司王有風力部分嚴慗其條約典舊無一日不討於官帝益親任之寶元二年以觀察印充殿前都虞候又兼鄜延路駐泊馬步軍副都部署未行加拜永淸軍節度觀察畱後其秋換眞定府定州路副部署八月赴屯王下車曉勅軍伍習戰陣抶惰勉勤營和畏威又悉所賜具醪餼日月享宴訖無畱貲明年擢侍衞親軍副都指揮使更爲兵馬都部署十二月召還慶曆元年徙帥馬軍明年拜建武軍節度進領殿前副都指揮使此三帥府分提天下兵以衞天子鎭方夏者居則持扣杖侍楯下岀則導乘輿夾馳離衞其所以親近倚愛莫二王徧歷之岀入六年不懈而防未嘗有過後因請見自陳多病願觧近職還私門上亦以王戚最尊且春秋髙宜見優禮不當猶以職事嬰之乃以建武節檢校太傳進爲宣徽北院使逾月攺彰徳軍節度同中書門下平章事不欲王逺去故畱爲景靈宮使王旣位顥務閒常闔門移告八年十月上親臨問賜銀五千両王頓首讓不許月餘有瘳勉入謁十一月進檢校太尉兼侍中仍彰徳節度王小心簡素𨿽以元舅之重在百官諸侯上未嘗招賓客爲赫赫聲勢有所薦引皆長厚知名士不殖貲產不侈居廡膳不重肴室無焞廐無粟駒四方餉遺一不納在朝廷兢兢入私門申申𨿽子弟皆奉承修飭恥爲紈袴近習事初王未有第上以芳林園假之王固辭不敢處乃假今第景祐中天子再郊皆爲大內居守其見信於上如此皇祐二年秋七月疾革乘輿卽見臥內王治家素不爲後計上哀之賜銀三千兩以所居長爲王第斥官邸無慮數千萬直俾之得永收其入二子一孫未仕者悉給廩錢中子西上閣門副使珣上嘗許爲閣門使至是拜牀下欲王及見之甲辰乃薨上卽日臨弔爲慟賻賵加等以太師中書令隴西郡王制書告於柩特詔罷五日朝發哀苑次王諸子中璋珣瑋先顯璋爲神龍衛四廂都指揮使眉州防禦使瑋選尙福康公主主待年前拜爲濱州刺史駙馬都尉皆忠力靜畏𨿽微防籍猶能以才自奮於時也自古外家負貴近出入禁省非縱磬險謁卽貪墨不終故嬰蚡以通輕俠亡陰竇以奢狀敗若郡王據肺腑之地可以市權可以干防否則狗馬射獵鐘鼔女伎以窮玩好今乃畏漸防微反若韋布儒者無秋毫之咎撓朝廷法可謂外戚之賢家三事之哲老歟詩稱令終者善其終也若王非耶今葬有日史臣被詔次王行實敢告有司請循諡法謹狀

孫僕射行狀

孫奭字宗古年七十二歳公之先本樂安望姓後子孫有徙占愽平者墳墓托焉遂爲愽平人公防好書術不事產利夙儒太原王徹以五經教授其徒數百人公往従之遊及徹卒有従公質正謬惑者公厚謝未答久之爲言其意義據深切人人厭服於是徹門下生悉従公以終葉故其鄕之粹然仁者愛之其裏之劃然暴者畏之防州將少文憎忌儒服公不見禮遷至汶上樂其風土遂貫籍焉頃之吏上計文卽偕西遣端拱二年擢九經髙第釋褐主莒縣之簿代還上言願以本經試最有司言學有師法於是以廷尉平直太學爲講員太宗幸上庠詔說尙書說命三篇動容稱善且嘆曰天以良弼賚商朕顧不得若人耶因賜公緋衣銀魚用是明年切免大丞相以郊禮及眞宗嗣位再除至殿中丞又侍講於諸侯王邸賜三品服防丁內憂惇譬還職是正七經義疏以勞再遷尙書屯田員外他日帝命執政諭公曰朕悉爾懿行今欲攺任地官具以情上公卽對君行制臣行義量能授官君也食焉罔避臣也又敢擇宮以姦王誅對奏天子納焉罷宮職以都官判太常禮院國子司農寺先是五郊従祀神無席尊無羃七廟時饗獻神嚌福互用一散尊豆無三防登歌不以雍徹冬至攝祀上帝外陔止十七祠饗先農乃在祈谷之前釋菜不備三獻公建言獨防不裕專菲則薄防祀媚神稱而後宜有詔従焉自是器備樂完天壇醊食六百八十有九祀農更用辛後吉亥國學獻事不攝祠官重矣與諸儒分集冊府元帝將東巡狩攬瑞命建元封命公乘驛至塞下諭契丹所以告成之意俄假節以金紫卽王庭賜其君長廟飲策勲敍轉職方帝察公守正持重小心謹宻練達光明才任公卿明年除工部郎中充龍圖閣待制判登聞鼓院以汾陰詔書攺兵部始封瘞二禮希闊於代刺取屬圖公皆參焉尋介岱帝奉冊使還與文元晁公等同主貢條又知通進銀臺司門下封駁事兼三班院時眞宗已封禪則西至葵上明接萬靈於殊庭大抵名山神靈之封皆望幸矣六年遂下詔用開元故事欵瀨鄕奉太淸之祠公上防引唐明皇以爲言天子𨿽喜其意然謂稽古擇善何常之執更爲解疑論以示羣臣始尙書公年耆徳茂重去鄕梓公至是上言不勝父子之情願歸田裏盡溫凊之報詔不許又奏願守一郡以便瞻省制可之乃守髙宻居部二年拜左諫議大夫罷待制之職還臺紏察在京刑獄祥符之防也始名天慶先天防聖爲盛節詔天下飭齋合燕費且不貲公建言宜罷以省浮用書奏不報未防出知河陽天禧末縣官度用財力稍減郡國祠醮終如公言郊祀恩攺給事中公連年自表以尙書公年九十按禮家不従政據令許解官侍養帝覽奏嘆息詔丞相府曰孫某或請急過家及欲近郡則聼之乃就徙兗州明年攺元幹興眞宗之後元也其三月今上卽位例遷工部侍郎八月驛召公還翰林侍講學士俄知審官院仍判國子監復知通進封駮事兼羣牧使防修先朝實錄以公有胥臣多聞羊舌肸春秋之習命參其典領尙書公寢病也朝廷知公孝特許乘傳視疾再宿至汶上實錄成就遷刑部及尙書公齊終公號慕臒毀尋詔奪服公固願終喪上命貴臣惇諭公不得己還都復舊官頃之兼判太常寺及禮院再知審官院以久次授兵部權吏部流內銓又兼龍圖閣學士貿茶轉貨法叉而敝計臣欲揵囊橐浮淫實繄參定以興長利初公之勸講也不避亂亡臨文未始爲諱有可以規益順諷者必諄諄爲上言之掇五經之切治道者爲經典徽言五十卷奏禦繪無逸篇爲圖願置便坐爲位寧觀省之助時母闈輔政五日一禦事公因言古之帝王朝朝暮夕未有曠日不朝者也陛下春秋鼎盛宜日禦前殿見羣臣發揚健粹覽照治本而上方奉養長樂故謙讓未遑也於是公年七十因請間祈致所事上章者三皇帝與莊獻太后特禦承明殿存諭數四公頓首且言勸導無狀以暮日希逺途恐不能自逺無以塞責乞全首領爲陛下之賜因泣數行下上亦惻然猶詔公與今龍圖閣學士馮公元講老子三章又命今禮部尙書晏公殊讀唐史是日各賜帛二百匹後數日制詔報公果不得謝更求近郡上乃從焉攺工部尙書以本職復爲兗州且命須小防畢乃得辭待禮復數月請行數矣乃宴於太淸樓樂闋上岀禦飛白書宰府樞臣大字軸各一學士以下小字軸各二惟公與文元大小兼賜焉朝廷榮之並詔賦詩述所以優待師臣之意明日詣承明謝且陳將奉違帷幄上亟命取老子講如前章旣罷仍有具衣釕帯材馬之錫及治行也又宴瑞聖園就賜禦制詩一章復詔近臣爲詩以餞議者謂漢疏受桓榮赫烜寵光不克過之明年耕耤攺禮部公爲政多惠利嘗奏復濟瀆故道渫其鐘水濟鄆之田微公其魚所至興儒學教導不純用法律有足大者事皆責丞史掾屬總綱目而己人皆宜之不見爲治之迹明年以病自乞上知不可奪乃聼遷太子少傳歸老夏五月疾篤戊子移居正寢命子孫曰明日禺中吾當逝矣且吾在仕塗四十年訖無悔尢乃今奉遺體終牖下君子其以我爲知命口占遺奏初不以家事爲言又謂子瑜曰逮吾屬纊當無內姫妾獨若與孫在庶不死於婦人之手己丑如期而薨訃聞天子廢朝震悼以左僕射策書驛告其第延其賞於子及孫二人焉賵贈稱之士之仁且賢者莫不相弔徽數令名洎終並榮夫人天水趙氏以平原郡追啟湯沐三子曰瑤仕歷司虞止員外曰琪止衞尉丞曰瑜今爲殿中丞公於學無不該總精力彊記絕人逺甚以爲禮莫大於祭故受詔次宋興以來郊廟容典爲崇禮錄祭莫尊於天故本其六名實則一帝是康成排王肅彷徉千載貫諸儒之論爲南郊奏樂莫盛於雅故裒羽萬同律爲樂記圖孝莫重乎喪故援古塞違爲五服制度五經之學章句數十萬後生占畢厭苦其說故作五經節解刪去盈辭又請以劉昭後漢志禆範史之闕尙書釋古文以檢攷今文謂孟子附聖立書莊周根道徳之論律有學科宜並刊布又同定論語爾雅義疏皆鏤槧埀久唐明皇刪定月令自竄新意其事淺而不篤公乞復康成舊注還其篇次議𨿽中格禮家韙之在內閣也眞宗賜歌詩俾之次韻公屢辭不聼乃有載集資質詳審進止如有寸尺無儳言遽色接誘士類侃侃如也或以奇衺怵之則玉色山立不得而撓然志尙隠約器服塵素不徼福於神不愧辭於人善推已以恕物不格物以已長讓夷損怨稱爲長者尙書公之疾革也公防潔其面以代颒禦未始就子捨禠衣帶養者以爲難安車之還也日延鄕老道舊爲樂先時邑子或從公家宰貸息錢濟劑劵紛紜酒酣公命折而焚之凡散數百萬其推轂士不進不止成就諸儒甚眾而馮公元諫議大夫孔公道輔先顯公爲內閣馮甫從初命入太學不十年抗茵慿侍金華與公同列云至於日月獻納便宜施行者存於有司伏靑規祕皁囊則詭辭焚槁外無知者嗚呼公有黃中通理之才服勞累聖發舒事業旣光大矣第不登三事謩九徳寕天嗇公蘊而不使盡耶將人匱公賜而弗及庇耶知與不知咸爲公恨卜竁有日節惠玆在敢摭雅行告於有司謹狀

楊太尉行狀

楊崇勲字寶臣年七十公之曽髙燕薊人也家習武經世封勇爵曁先正令公事太宗皇帝親信甚篤謹幹見稱濟美流芳至公而盛公气貌溫偉志懷沈毅由弱齡而遇主逮晚節而還政休有令聞譜牒存焉公年十一以父故補東班承防時眞宗皇帝方居潛邸須忠實聰悟者以充左右公與李永力同日中選特賜今諱至道三年三月太宗上僊眞皇纘極公授右侍禁咸平元年二月攺西頭供奉官七月充寄班祗候三年春均寇乘間益部罹患命公馳傳被受公事四年正月賊平授內殿崇班銀靑光祿大夫檢校國子祭酒兼禦史大夫騎都尉五年加檢校右散騎常侍封王城縣開國男食邑三百戶景徳元年八月授供備庫副使二年冬加檢校左散騎常侍進封開國子十二月授香藥庫使四年春駕幸西洛恭款諸陵命公爲行宮四面同巡檢大中祥符元年正月進封宏農郡開國侯食邑五百戶十二月升功日觀熙事旣成授東八作使加食邑三百戶三年順祀蒲中精禋脽上回鑾衞闕推防綿宇授尙衣庫使差勾當翰林司六年天子按蹕渦曲恭款道宗又命公爲行宮四面巡檢七年六月充羣牧都監十二月授西上閣門使羣牧副使天禧元年二月旅款羣眞對越世廟嚴祀云畢防章載舉加檢校工部尙書上輕車都尉食邑三百戶十月授依前檢校工部尙書左武衞大將軍使持節恩州諸軍事防州刺史充樞宻都承防兼羣牧副使尋差提舉防檢樞密院通進銀臺司公事且國家設鴻樞銀臺之司素稱繁鞅自公之兼幹也日無畱事時稱得人三年十二月授檢校刑部尙書左驍衞大將軍上柱國食邑三百戶四年二月授英州防禦使充侍衞親軍馬軍都虞候並代州管內馬步軍副都部署卽日攺授客省使依前英州防禦使兼羣牧副使勾當三班院皇城兼管勾閣門四方館公事眞宗皇帝初以兵寄之重無甚並代公旣受命帝以濳邸心膂之臣公實一二焉故左右侍對必借其良卽日故有典客之拜庶令日侍軒陛用爲腹心時今上方正重明之位實居繼照之盛有皇城司聫事者周懷政竊搆邪黨將危大寶陰謀己成凶言遽露公盡忠是務密疏其由逆豎就擒禁闈不擾非先帝知公之忠厚置公於左右則何以得凶悖彰敗宗社延永故奬詔溫密增秩優隆八月以功授鄧州管內觀察使金紫光祿大夫檢校司空使持節鄧州諸軍事鄧州刺史兼禦史大夫上柱國宏農郡開國公食邑二千八百戶公屢陳譲奏冀寢恩章防攺桂州觀察使充內客省使兼羣牧使幹興元年加食邑七百戶防上出震居尊慶澤流布加檢校司徒彰徳軍節度觀察畱後食邑五百戶食實封二百戶三月差知陳州軍州兼管內堤堰橋道勸農使十二月除殿前都虞候充眞定府眞州等路馬步軍都部署天聖二年二月敕差權定州軍州事二月召還授侍衞親軍馬軍副都指揮使加食邑五百戶食實封二百戶三年十月授殿前都指揮使振武軍節度勝州觀察處置等使加食邑七百戶食實封二百戶十一月加食邑五百戶食實封二百戶賜忠果雄勇功臣五年十二月侍祠圜丘廻輿廣內加食邑七百戶食實封三百戶加忠果雄勇宣力功臣七年九月加檢校太保充鎭南軍節度洪州管內觀察處置等使依舊殿前副都指揮使加食邑七百戶食實封二百戶八年十二月加食邑七百戶食實封三百戶加忠果雄勇推誠宣力功臣十年八月授宣徽南院使兼樞密副使定武軍節度定州管內觀察處置等使加食邑七百戶食實封三百戶攺賜推忠恊謀同徳佐理功臣蓋公之總禁旅也前後十稔軍政日新宸眷彌渥朝議惟允乃有是拜以旌其能是月命公充修葺大內副使公督玆大役曽不愆素落成之日賞典遂舉明道元年十一月授檢校太尉山南東道節度防陽管內觀察處置等使依前宣徽南院使兼樞宻副使加食邑七百戶食實封三百戶賜推忠恊謀同徳守正佐理功臣公簾前曲謝莊獻皇太后諭以先帝言楊崇勲忠直堪子大用十二月授摳宻使二年正月加光祿大夫食邑一千戶食實封四百戶十月授同中書門下平章事充河陽三城節度孟州管內觀察處置等使判陳州軍州兼管內堤堰橋道勸農使加食邑五百戶食實封二百戶賜推誠保徳崇仁忠亮翊戴功臣景祐元年八月罷中書門下平章事依前河陽三城節度使知壽州以懷政仲弟累陳雪奏故也二年十一月加特進食邑七百戶食實封三百戶十二月移知亳州蕃錫之目倍越常鈞仍給帑金以增公費五年四月移知陳州時元昊大爲邊梗公屢貢嚢封磬陳方略上以公先朝心膂多所采納以手詔嘉奬練將之盛實有力焉寶元元年十二月加開府儀同三司食邑七百戶食實封三百戶慶曆元年十二月加食邑七百戶食實封三百戶賜推誠保徳崇仁忠亮守正翊戴功臣二年三月上以夏寇未息朔人頗駭敵眾恃彊寢違誓約驛詔歸闕召對之日上曰以卿諳練師律素推威望付以兵寄屬於老成廼授公同中書門下平章事依前河陽三城節度使判定州兼眞定府定州等路駐泊馬步軍都部署下車之日朔人聿寕講練周嚴器甲精設北鄙傳聞族眾驚懾十二月以諸羌納款二邊徹警移判鄭州公夙有末疾艱於起居因抗疏引年乞骸歸第上優詔從之三年五月授依前檢校太尉左衞上將軍致仕四年十二月加食邑七百戶食實封三百戶攺太子太保致仕以五年閏五月二十四日疾終於淸平坊之私第上聞訃惻悼亟選中貴人監防事諸孤以公當屬纊之辰有厚之戒由是泣愬獲寢其命翌日遣內司賓至第卹問厚加賻賜特輟視朝二日仍贈太尉某月某日於祥符縣鄧公鄕公家原祔於先塋公凡三娶始嫡夫人王氏次娶夫人姚氏次娶夫人田氏皆先公而亡男十二人長宗譲崇儀使次宗詡右班殿直早亡次宗說閣門通事舍人次宗誨內殿承制次宗識內殿崇班早亡次宗謹內殿崇班次宗諤東頭供奉官次宗誘內殿崇班次宗誼東頭供奉官次宗諫東頭供奉官早亡次宗詁東頭供奉官次未名而夭公凡五加功臣至推誠保徳崇仁忠亮守正翊戴系階至開府儀同三司勲至上柱國爵至開國公食邑一萬四千二百戶食實封四千五百戶公才謀周逺器識宏敏生而羈孤幼而惠悟嘗私嘆曰若目不識字手不解書至於成立何顏自處由此勵志向學勤求師友一日公與張侍中耆輩侍立次眞宗皇帝謂曰知汝等好學文字若能如此吾當親爲教授公等對曰實有志矣乃謝於庭下自玆命張侍中爲學長張景宗觀察爲副學長公與夏太尉守贇爲學察安團練守中而下爲學生矣帝授以孝經論語詩賦又教以虞世南字法公自此旁通經史周知韜略附雲龍之防親日月之光備四方之驅防受四聖之簡注戎夷之納款也則七命爲館伴副使郊祀之展宷也則屢擢爲行宮巡檢其或風聞利病時政闕失莫不便殿請對論列移晷故相國王沂公呂許公深相器重公六藝之學射禦尢精每信使通歡射圃錫宴上必命公陪其引滿中的邊庭嘆伏至今稱之公秉馬政之年防有上言者願以廏駟市取其直以資國困宰弼將從其說公耳聞矣心畫素周獨於當寧之前語以忘戰之理帝深稱賞其言遂寢其不畏彊禦面折廷諍率多如此咸平景徳中敵騎南牧宸輿北徵常委公傳令邊帥恊謀禦寇公乃戴星將命間道徒步達於諸壘諭以機事涉玆危阻人推其功又命公固守澶淵鉅梁時朔方之民擕老扶防晝夜南渡恐在其後公繇是求善涉者數十輩預防其溺廼有墜河流而得拯者不可勝紀公七歳時已失岵屺伯氏撫鞠而得其所無何腰足中寒以至不舉𨿽勤詢醫劑且久而罔驗一旦有髙僧自至其家廼目公曰斯奇童也而有斯疾也於懷中出圭角之藥傅之苦所涉數日問公蹶然下榻趨走如昨後訪其僧了不可得故公喜蓄方書用施湯劑垂死之疾獲生者眾部下官屬有亡歿者公悉以俸金備其防事孤遺還鄕道塗獲濟其行陰惠也又如斯公家有藏書積萬餘卷修識之外研味忘倦尢嗜白翰林集公因詮次樂天自未三十嵗至七十五所著歌詩凡八十一篇目之曰白氏編年集公自制序手寫其集傳諸好事公凡歷四鎭所至之邦祗率教條勤訪民隠壽春富庶號爲難理有積年狡訟前後不斷公躬加裁決共稱平允曺事淸簡吏民宜之公寛中而多恕在貴而能防言不妄發談必諳理奉身以約撫族以睦親屬孤露必加周卹朋執故舊不忘平生歷事三朝踐揚二府名遂身退善始令終若匪負不世之才遇非常之主明誠事國純仁保位其孰能至於此乎方就逺而從吉宜攷行而易名敢述令猷用資淸議謹狀

石少師行狀

公諱中立字表臣年十三居僕射喪毀而慕僕射有功於太宗朝數欲倚爲相會薨甚悼痛詔公自褐衣爲西頭供奉官方功臣子飾輿馬衣服相誇詡公獨折節從儒者遊稱道六經百家之言年十八獻文於朝換光祿寺丞賜銀緋三遷殿中丞推家貲與諸父一不靳愛後姻屬相防恨更引公爲證公辭不答遂以孝譲聞眞宗咸平三年以本官直集賢院與虢略楊億中山劉筠潁川陳越成紀李宗諤相厚善億工文章采縟閎肆彚類古今气象魁然如貞元元和以此倡天下而爲之師公與劉陳數公推轂趣和之旣乃大變景徳祥符間號令彬彬謂之爾雅而五代之气盡矣朝廷有所論譔公與諸公未嘗不在善讐書不妄下朱墨凡祕書更公手者皆爲善本攺祠部員外郎判三司理欠慿由案進刑部賜金紫以兵部爲鹽鐡判官以禮部郎中判南曺移戶部勾院上卽位遷戶部充史館修撰紏察在京刑獄初公與並肩踵武者後往往至達官或且物故公獨巍然與新進治作文書無纎芥觖望士論髙之天聖四年始以吏部郎中知制誥俄知禮部貢舉歷判集賢知審官院爲契丹國信使坐舉官不以狀罷修撰紏察司數月復紏察轉右諫議大夫給事中知通進銀臺司門下封駁事景祐元年爲翰林學士判祕閣轉禮部侍郎加承防兼龍國閣學士半年擢拜參知政事公於臺閣舊章多所練達性愼密爲上言天下事旣岀未嘗顯斥臧否不多取名故稱爲長者明年以戶部侍郎罷爲資政殿學士判尙書省久之轉大學士遷吏部兼提舉祥源觀歷慶四年致所事於天子除太子少傅聼謝皇祐元年轉少師其年八月某日薨享年七十八贈太子太傳公精識逺照盡性命之理故未嘗問通塞久逺所至樂善下賢𨿽非輩行猶與之鈞當功名之地人取我否不爲人所媢嫉夫怨悔不加諸己𨿽哲人猶病之歷二十官五學士皆久次平除晚節乃參機務其恬於進取不蘄黨助如此初家產嵗入百萬錢公旣好賔客諸有名士與之遊盡取爲酒食費略盡稍稍朘減亦不增殖末年所入歳才二十萬捐館之日家人不能庀喪具當公之病天子憫其貧賜銀三百兩蓋古人所謂淸者如公等非耶公之子國子博士從簡以哀死苫次亦世服名教者今日薄禮有易名用裒遺懿上之有司謹狀

景文集卷六十一

欽定四庫全書

景文集卷六十二

宋宋祁撰

行狀

張尙書行狀【案狀在天禧四年祁時年二十四尙未登第疑屬代作】

張詠字復之年七十惟公稟尊嚴之气疑隱正之量粵在羇丱不偕兒曹嶷然志向髙自標置始就外傅卽覽羣經書必味於義根學乃知於言選家貧無以本業往往手疏墳史毎有屬綴輒據庭樹槁枝而瞑苟不終篇未嘗就捨磥若多節黙表大廈之材居然晚器弗示良工之璞太原王搏名知人見公愯然異之獨謂公曰唐魏文公本生此鄕故老有言後五百年復出一佳士元精回復祭酒當之矣公謝不敢當興國四年始遊鄴下與故上谷宼公準推轂引重時屬鄕裏命秀方國試言府將雅欽公名議爲舉首夙儒張覃者悃愊有行疏略少文公卽以檄謁府盛稱其長覃終得薦公爲之下彚茅有吉爵砥相先讓夷之風一變河朔明年進士及第釋褐大理評事知鄂州崇陽尢厲風節大江之南民裕文敝囚以手而上下獄爲人而重輕公廉知其狀痛繩以法精力於職擿伏如神洗其鍥薄鎭之忠厚吏樂其職多一笑而歸休民恊攸居或減年而從役就攺將作監丞著作佐郎解秩授太子中允闗掌麟州軍事夏臺弗靖西戎方彊公繕起亭障精明烽火坐贊叔敖秉羽之策多參嫖姚穿域之樂伐謀取勝四鄙以安端拱紀元天田躬耤轉祕書丞明年充禮部考試官巳事復倅相州一懼之年宜爲親解百斤之牘終以懇辭乞董濮上市徵以便迎養詔可其奏月餘召賜五品服知浚儀縣俄爲荊湖北路轉運使事不諉上世咨其淸劾罷太守姦贓疲愞者十數悉條所部廢格抏敝者百餘事稜威所振吏皆股栗察廉使上其理狀璽書褒美三年遷太常爲郎中再旬乘驛赴覲加錫金紫翌日遷虞部爲郎中再旬授樞密直學士賜錢五十萬判銀臺通進司門下封駮事兼三班院河東大將張永徳小校犯法因笞而死詔按其罪公卽封還制書白上曰永徳爲國牙爪居天下勁兵處若以一部曲摧辱主帥臣恐下有輕上之心上不納因不闗銀臺而下書譙讓未防果有營兵脇訟軍侯者公復爭前事上輒優容謝之會賊順緣間坤維揺亂偏師數萬鼓行而西太宗以爲潢池弄赤子之兵荊棘生大軍之後疇咨上輔崇簡守臣參預武功蘇易簡白上曰某甫可屬大事當一面若奉將威命降諭劇賊陛下髙枕永無西顧之憂矣乃命公知益州揆日占謝賜白金一百四十斤鴻卿出郊不復內禦子顏引道初無辧嚴朝家方以大師未集畱之半歲公潛簿所賜上還長府其秋遂詔赴部公終不復言至道二年攺兵部猶爲郎中防丁新昌郡太夫人之喪恩詔奪服陽秋之義不以家事爲辭禮經所執亦推順變之大眞考嗣歷邇臣均霈卽拜諫議大夫歸朝還給事中戶部使七旬拜禦史中丞咸平二年知貢舉杜絕書謁時稱得人夏攺工部侍郎知杭州五年移京兆明年轉刑部復爲樞密直學士再知益州尋加吏部猶爲侍郎景徳三年罷歸領三班登聞檢院奉朝請先時生痬於腦至是弗損歸家第賜環中造適移狀言上酷請外藩尋知金陵兼江南安撫使岱宗成禮攺尙書右丞升人以秩滿願畱卽拜工部汾脽飲至又進禮部皆爲尙書疾劇還臺求訪髙手洊剡需頭之奏願遂角巾之遊魏舒之先行後言人無知其去位平津之何恙不巳詔益勉於存神依違半年必於得謝上不獲巳出公知陳州以大中祥符八年八月一日齊終於理下享年七十嗚呼景命弗究宗工其萎如仁均哀殱我何贖邦人攺祠而爲諱道路舉音以過喪眞宗聞訃震嗟追贈尙書左僕射以天禧四年十一月二十七日權窆於陳州宛邱縣孝悌鄕謝村焉從宜也公始娶夫人唐氏卒繼室以太原郡夫人王氏卽河陽節度使顯之女允執婦道以佐君子後公三年而歿子從質以父任累遷至衛尉丞居公之喪一月以毀而夭女一人適故內相王公禹偁子嘉祐母弟詵以公延賞今爲虞部員外郎孫四人曰約曰綜曰綽曰紳咸以忠厚世其家公階至正奉大夫勲上柱國爵開國公食封戶三千七百實戶四百其大較也公姿宇爽邁謀謨沈敏道駕俗表气籠霄極任節俠巳然諾不窕不槬如玉如瑩修詞立誠博見彊志篰書兼兩賓蓋成陰佐郡被邊遭時右武入螘封而試馬回筞若縈張貍步以射侯舎矢如破總物纎密絕人逺甚及司封駮則詳言粹議有任隗之沈正總臺憲則推觸佞有傅咸之剛簡治益部也宿師屯結縣官乏食掾吏搏手狂狡啟心公乃賤售盆鹽翔貴囷米貿遷鐘豆諷告鄕縣民或妄言沮公公斬之以狥自是見糧大集戰士倍气矣自不逞挺亂重城晏閉主帥王繼恩上官正頓師入保埋根不進坐失脫之拒居若賈胡之畱公以爲將不親行眾不可使乃勸正自當一隊以賈羣勇正許諾行有日矣公慮其不進於是椎牛宿帳具出餞之禮中坐酒酣親舉屬軍尉曰爾曹俱有親弱在東蒙國厚防恐無以塞責此行當直防壘盡其噍類平定之日東向以報目見朝廷舉萬年之觴豈不快耶若猶老師逸囚疲民曠日卽此地還爲汝死處也正由此東行罙八詭道兼進殊死鏖戰盡俘凱旋公乃出車勞勤摐金大會以次論獲先命行賞皆伏公气決不敢迎視繼恩帳下卒縋城夜逸吏執以告公惡與繼恩不恊卽命縶投眢井一府無知者先時劫掠之際誣染尢眾脇從有狀歸訴無階各保營壁共懷猜貳公以爲鹿不擇音旣亡生路虫入其腹懼益厲階亟下移符鐫說魁宿宥其枝黨縱歸田裏譬以大思訖無敢桀及再任也屬六驘南牧靈旗薄伐公慮逺夷爲變欲出奇以勝之因取盜賊之尢無狀者磔死於市凜然人望遂臻靖嘉每吏牘便文久不得判公率爾署決人皆厭伏罸旣值罪按無廋情蜀中喜事者論次其詞總爲誡民集鏤墨傅布𨿽張敝之爲京兆時時越法縱舎黃霸之守潁川人人咸知上意無以過之牧余杭也遘民洊饑方蠟不啟稻蟹無種原田若藝民挾鹽利以冒公禁者日數百輩公一切笞遣不狥彛法邏戍入啟曰法亂如是人將安禁公勞之曰余杭十萬戶饑者七八弗挾鹽利無復生意若暴禁之彼將圜視衡擊以擾居者則爲禍大矣爾曹第忍之竢其嵗定則太守復以三尺律從事矣是年𨿽歉人無泛命者【案文翰類選作從命】富家子與壻分財不協詣府廷辧壻曰彼先子有治命壻七子三因出遺札子不能舉其契公索酒酹地曰彼父智人也當死之日子方衝孺托養於壻苟子有七分之約則亦死於壻手矣今當七分歸子三分歸壻於是二人號慟以爲神明公之操決率是類也原其遇二聖也以功名自任故力與命偕顯八座也以方格見信故言與行危本乎直淸貫以忠恕無乞靈徼福無人非鬼責履重剛不險臨大節不奪蔡藿弗采於猛獸山川寜舎於騂角若夫安世之恨謝翁歸之滅私大有之文明小雅之愷悌公皆兼有其美惜其未極柄用遽愆腠理上欲以爲相者數矣天之不憗也悲夫公雅好著文深切警邁以不偶俗尙自號乖崖公尢善詩筆必覈情理故重次薛能詩序之曰放言旣奇意在言外議者以公自道也生平論著仲氏詵集之成十卷以行於代內外埽之日無掐膺之妾無雜弔之賓終齊事而乃瞑取禪書而頌徳漢廷諸老恨王駿之不侯天下之人爲隴西而流涕斯非遺愛遺直立功立言之極歟敢摭令猷以須史闕謹狀

馮侍講行狀

馮元字道宗年六十三公之先始平人四代祖官廣州唐末闗輔亂不敢歸而劉氏據南海僑斷士人故三世食其祿太祖定交廣公之禰本劉氏日禦國除始爲王官授保章正老病免遂占數都內公少嗜學保章君不欲公疇其業使從故僕射孫宣公授五經大義又友博士崔頤正逮冠彊立博覽外嗛嗛若不足中敏力甚自經典故訓祖襲師承穿穴莛楹皆能駕其說浸弄翰爲詞章黙而有沈鬱之思出入服褒衣習矩步如大賓祭鄕人化其謹至以俚語諺之不妄交遊惟樂安孫質吳陸參譙夏侯圭相友善三人皆眞諒而材故號四友家貧盛冬無薪燎夜輒市瓻酒與圭對經研防一再酌以自溫或逹旦不瞑眞宗大中祥符元年由進士調臨江縣尉再期罷會講員缺詔命集吏能明經得自言試可公往應令時諫議大夫謝泌領選精果有風鑑見公儒者嘻笑曰吾聞古治一經至皓首生能盡善也耶對曰逹者一以貫之可矣謝奇其對因抉精義疑晦者廷問參詰公條陳詳諳言簡气願謝抵掌嗟伏卽日聞上授國子監直講由是名震京師公卿大夫家爭欲屈公授道者久之遷廷尉平又兼崇文院檢討其八年程覆俊選公待詔殿中帝讀易至泰卦命說其義公旣道繇象云云因本君臣感會所以輔相財成者帝悅賜五品服稍親近之禁中建龍國閣庋藏祕冊置學士待制等員爲搢紳譽處時帝用尙書工部郎中李虛巳兵部員外李行簡待制是時公仕資淺故以太子中允直閣直閣蓋由公始數召入與二李賜淸問說易帝嘗稱公誦說通而不泥言外自有餘趣非専門一經士也俄攺三品服天禧元年以諌議大夫假節使契丹還遷太常丞兼判禮院吏部南曹先是今上在儲闈帝欲得肅艾長者使之勸學訪於宰相王文正公以公對或者謂公年差少罷不用更用博陵崔遵度四年遵度卒帝卽擢公爲左正言代其任他職如舊初文正聞公名而未之識一日召至第先使諸子質經義宻視其人淹粹亮格乃自見之授以老子他日令詣府與執政試已而爲帝言故公之顯實文正力焉公由孤生挾儒術進出入十餘年鋗玉華緌與諸儒獻歌頌數得進見兩宮所以褒禮賜予者尢渥爲時宗國器當世榮之今上嗣位攺尙書工部員外郎升爲直學士兼侍講未幾孫宣公亦入露門執經遞進公得孫同列以爲寵孫得公亦自以知人爲多兩人提衡諷導上益向學俄兼防靈觀副使知通進銀臺司兼門下封駮事天聖元年判登聞檢院明年判國子監三年攺禮部郎中五年同知貢舉時天下偕計參倍公協力程綜片善必錄𨿽鉤捶臬平不訂其公未防正爲學士當是時天子念先帝盛烈裁定信書爲一王言故貳卿中山劉公筠今資政殿學士常山宋公綬丞相潁川陳公同領史事巳而丞相爲開封府浩穰劇三輔乃罷史官諸公亟以公請詔從之書閱兩朝論次筆削者眾至是褒懲謹嚴近古風烈矣其十一月燎祭南郊爲鹵簿使七年召入翰林爲學士凡三禁職皆天下選而公兼有且優爲之又判尙書都省俄爲三班院嵗余攺吏部郎中八年以國書成進諫議大夫充史館修撰九年爲吏部流內銓兼羣牧使明道元年十月旣考室謝享宗廟又爲鹵簿使以赦令例遷給事中明年耕耤田使任如廟禮俄爲荘獻荘懿二太后園陵鹵簿使前此荘懿之未祔也塴都城右郊公嘗假鴻臚防其防及梓宮之遷斥土沮濕近戚詆公監視亡狀十月解翰林學士及侍講二職出守河陽辭得見上但頓首引咎自請治郡滿三年奉計以報會太學官屬叩丞相府畱公柄臣悔欲弗遣公固願行到部以淸靜稱不作條教今左僕射王沂公自洛帥入覲爲上言馮某東朝雋老不宜以纎介棄外上亦意合卽日馳傳召公景祐二年春二月至自河陽攺禮部侍郎兼翰林侍講學士兼知審官院復判大常禮院國子監公旣還朝自以羽翼舊人身托勸講宜出入諷議不苟黙而巳乃獻金華五箴弼違告猷詞兼婉切上納其戒優詔答之會上畱意雅樂閔經文殘缺規創大典夏四月詔公領修樂書俄復爲南郊鹵簿使管祥源觀事明年七月書成上號其書爲景祐廣樂記特遷戶部賞勞也公素有蹠盭不堪趨拜四年春病寢劇告未滿三月會小瘳公自力造朝未防病復甚气上害言語後四月戊戌終於正寢上聞訃震悼以本曹尙書告其柩賻錢三十萬絹百匹醪米牢具稱之湣賵之所以優加君臣之際深矣公之配夫人周氏封臨汝郡無息以兄之子大理評事譓爲嗣公歿夫人命譓以衰經卽次於殯東會詔到門問公親屬夫人卽表公遺命詔可擢潓衞尉寺丞譓子二人釋褐並爲將作監主簿防孤厚終之恩乃如是是其徳巳侈大哉公自褫巾至捐館進階及勳各六詔爵五封戶五加而再實其食如今署焉志閒素恬於仕進無表襮之飾𨿽當路諸公率賀弔一與眾往異時不造也門無雜賓惟經生朔望承問及搢紳道義交數人而巳接士以禮𨿽新進後出與之鈞終日談便惟謹無虛言惰色是以受詔八主戎客於都亭館由愼恪以得之不呼僧及道士嘗執親防自括髮至祥練皆按禮變服未始爲世之所爲齋薦者惟卒哭後遇祭日與數門生誦說孝經而巳罕語浮屠氏亦不誦言排訾之燻蒿禳袚可以動气焰者皆不動近不問家產增狹晝治官事夜還讀書禦亦簡其面故能多識愽練自臺閣文書故新品式叢夥紛龎有所咨訪者咸能記之大學禁閣容臺三局閱二十年仍其任本公不愆不忘故也尢精易及揚雄方部學初公七歳母夫人令授易是夕夢公吞紺蓮夫人旦而撫公曰兒善讀此後必貴顯眞宗果以識抜晚年愈刻志率三日一讀又欲爲子云諸首作章句且患宋衷陸績範叔明宋惟幹漫漶舛馳思盡黜之最後得唐王涯注以爲差近先作釋文一篇欲遂因王說而補正之亦終不果公嘗預注先帝集同修鹵簿記校後漢志孟子及律並義疏采獲是正多得其眞同修玉牒分撰國朝會要未克就生平著述無編次家人搜捃得數百篇淸致平粹及在禁署益邇雅務爲溫純而采加焉居三城作詩百餘章推巳指物曠而不怨有雅人余風性寛厚多恕當官下未嘗以罪平鐫吏吏亦畏其明而安其仁樂道人之善好與人爲善毎議事不肯自意出大者薦之二府小者與其屬聨請類多不可紀公一無建白者其逺名若此然內剛有守不流於眾初善音者取上黨黍縱累爲尺因裁十二律以獻遂攺大樂鐘石以合其私老師宿工皆首鼠不敢議後有建言其非者上未有以決遺中人卽太常下舎問公新樂以縱黍定尺寜有非耶公卽擿班固律曆志唐令兩說付中人因對古者橫黍度寸今以縱亂橫其法非是中人馳入明日上坐邇英閣語公曰向攷正大樂患其寖髙而急今也下而緩二者不得其中失在律卿言是矣因出橫黍新尺示羣臣比縱尺差二寸一分而弱以校衡斗皆不讎當是時微公言防無發其謬者假有之果且不能取信於上傳曰仁人之言固慱而利歟公前歿三日屬於一二僚執曰吾仕願素足今無一私以干縣官惟是窀穸累諸君已而得遺禮之文諄諄納忠訖無他語用是中外尢痛惜之公有友隴西李公淑勅故吏相譓以終事嗚呼公有王佐之材不自顯𨿽持囊珥筆在省戶爲名命訓辭所出裁十二三使公當其時稍自崖異不難於進益發素蘊幸而十四五且次入衡弼不爲婆娑連蹇如今章章矣𨿽然命有屈於公公無不慊於道使素槪淸埃奮厲無窮薄夫惇誇夫懼百世之後呻簡想風者以輩魯臧文仲漢賈誼董仲舒此彼相易寜有失得間耶祁曩以冑筵儀蕝刊綴音典皆爲公屬及此緒訓又參聞之故公治行之全頗獲詳究今日月有期官在三品法當得諡謹用第述上於有司節恵受名請遵故實謹狀荊南府君行狀【案範鎭撰宋祁神道碑中丞名紳幹封令名駢霍邱令名耀荊南推官名玘】

宋氏本廣平望族代有冠冕中葉避地始來浚都通州府君事唐昭宗位至禦史中丞坐法貶州司馬子孫蕃衍爲東畿著姓幹封府君事後唐歷晉漢多爲劇邑淸尙素節鄕品亡二霍邱府君弱冠秀發通王霸之術是時諸侯據藩嶽招豪英因感艱運濡足當世由是連應滄魏兗冀之辟周世宗用兵淮上鋪惇罙入府君自田裏獻書行在陳滅吳之防世宗奇其材拜眞令隨王師東下而安輯之淮人忘亡遭內憂去官宋受禪銓符追集調蔡州團練判官謝病不行俄而易簀年四十八先府君蚤孤事母賈夫人至謹諸兄以宦學逺或千里近或數年乃還惟府君朝夕瞻省以孝聞邑中里人邢惇盤桓遁世罕通謝問獨以府君爲益者之友治春秋三家長左氏賈夫人之喪毀瘠如禮年四十親友勸以仕始遊京師太宗端拱二年明經及第爲寜州襄樂主簿時四方饟道數棘外臺鄭文寶檄府君行部中董索輸防如令而辦大見褒識代還調江州司理參軍慨然嘆曰是不足爲仁耶位無大小顧力行何如耳因精思於訊鞫爰書之間屬邑慰邢積捕疑盜數十人鍜錮周宻移之郡獄太守李朝以證左明具卽俾論死府君疑有枉狀因防挺囚械物色以問之囚對不讐乃自白於朝朝弗察府君乃申牒大獄四十日所以防寃誣盡情實今旬甲未浹不敢如教朝大怒居數日鄰州獲眞盜自首於官傳檄株送朝執書慙且駭曰掾其神乎州界有行商部輜重夜徑澤中將宿佛祠值姦人前殺羣僧廷內狼籍商人入寺蹀其血乃覺因輕騎逃去曉逢邏者見衣履有污執以爲賊傳攷數獄商遂自誣府君以爲是輩操奇贏舉千百計胡怨而蹈死耶因屏左右訹以好語商恐懼辭卒不變府君猶卻其獄夜據案寐恍惚若有人乘馬至防事自稱鄭使者呼曰誤矣府君警寤遽召侍卒緩其繋盡取成牘焚之左右雜然謂不可遲明有姓鄭者詣官告其謀盡獲支黨商乃得免其愼諦精感如此前後閱郡將數人其間侍中文懿馮公尢所欽待殿省丞呂奉天峭刻臨州少所推許獨器府君仁隱材幹凡再加保述居官凡八年弗得代時故貳卿文定趙公以美俗使江表廉得其淹卹疾置言狀是冬集吏部復掾常州三考皆最掌獄凡十年所經讞者數千無一諈諉者毎有重辟必持案諗囚爾罪應死盡召家人使之相見飦鬻袵席時其早晏未始妄加搒掠湏其情究意訖然後行決囚皆叩顙感泣旣誅又爲人設一僧使誦經懴罪自是州人習聞之其後囚每伏法卒呼曰若物化有知當爲宋府君作狗馬償厚徳九江毗陵二郡父老至今能言之俄爲光州錄事參軍安州應山令江陵府從事府君謙謹修潔廉靜樂道薄於自奉裕於施物笥無兼衣案無累殽以巳不知人爲疚不以人不知巳爲恨衝猷隱量粹焉莫見其際恭於接士而不諂也力於事神而不祈也不援上以苟求不詭遇以取獲居六官更三十載結考十七訖無玷漏而間關棲遲終不獲遷力與命其相戾也雅性彊記闇誦諸經及梁昭明文選以敎授諸子遇家人嗃嗃嚴厲𨿽盛暑必正冠束帶居常諷梵書日十數過以爲常讀莊子內篇至金躍求爲鏌邪輒以訂巳曰吾終不爲不祥之請其埋照含厚蓋性之也天禧元年調都下疾終於僦廡實六月二十九日同母昆弟七人長曰瑋終安州云夢令次曰琚曰璩曰現咸先歿弟曰昱舉進士早世曰位終國子愽士五合姓曰髙氏曰二王氏繼以鐘氏最後朱氏朱夫人後府君十三年而終三子長曰邡早夭仲曰郊季曰祁邡後王氏出也郊祁鐘出也府君之歸全也朱夫人畱止南方獨郊侍疾及斬焉在疚力不克葬乃權窆京城之偏後八年郊與祁皆進士及第嗚呼小子以治命之重不敢殞滅天假殘息興於零丁孤苦之餘遭時樂育進服嘉會非府君之儲徳慿厚義方淸白之所庇疇能及此然祿之弗逮哀亦罔極幸天子推孝治之化篤褒親之典乃以天聖五年郊祀詔書一追贈府君爲太子中允封朱夫人爲壽光縣太君明道東耕再贈屯田員外郎追封鐘夫人爲潁川縣太君景祐二年圜丘禮成進加今贈今得吉卜於許州陽翟縣三封鄕之南原以景祐丙子孟冬之癸酉舉公之柩以鐘氏朱氏二夫人合祔焉恭惟先府君庸言成規庸行成矩凡有諸訓皆可爲士林景法而光靈寖逺竹素靡傳摧慟追懷百不獲一謹捃摭崖略以備志墓之實謹狀

叔父府君行狀【案府君名位】

府君少孤逮冠喜遊俠重然諾居鄕裏以風義自重旣而感曽髙以降皆用儒術進始慷慨從學通戴氏禮及周儀二書太宗端拱元年以經明釋褐補隴州隴安簿再調防州石城簿代還以結課尢異遷耀州觀察推官州與霍邱府君嫌名音恊固乞攺擬不聴秩滿又調靜安軍節度推官時故尙書任中正以時望鎭左蜀幕籌郡政一以咨之府君敏給而才感知巳之遇罄露風力助成綏輯任公密啟其狀冬進攺大理丞出宰大名府朝城縣以建封之慶就攺太子右贊善夫夫仍賜五品服移宰河南之登封祀汾禮畢列進殿中丞俄而通判麟州又移鎭戎軍天禧初有司稽勞轉國子博士晚節連倅邊守皆西陲勁兵處邊土慘烈寒中肌骨髀肉銷盡壯趾成災及還臺不能拜伏輒取長牀臥裏舎痌瘝寖劇遂臻大病以天禧二年某年月日啟手足於京師前夫人王氏後夫人孫氏封長安縣君皆前卒子一人曰郁以族父之防今爲榮州錄事參軍同祖兄六人曰瑋終安州云夢令曰琚曰璩曰現皆文行孝友不及仕途曰珣終江陵府節度推官贈工部郎中曰昱舉進士並先去世府君最幼謹接府君天資彊濟於法令尢邃前後操吏治詳民慝文牘倥傯羣慮眩而不解府君一見皆唾掌立決情得姧露人人厭伏故所蒞之政旬未浹而聲巳馳矣使軺郡將爭爲薦寵忠湣冦公撫全魏聞朝城之政恨知君晚自本邑檄召權貳府事欲日見音采其爲名卿所欽挹如此精心勁气老而彌壯與江陵府君華顚從官比諸昆最壽而姿宇風韻纎微克肖𨿽近親暱友或不之辧逮末疾淹久聞江陵之訃因而易簣孔懷之痛可謂至焉自稱諱以來槁窆都外由羣從而上悉葬故塋及府君昭穆益卑容竁無所其孤郁與兄子郊等別啟新域於許州陽翟縣三封鄕之南原卽以今嵗孟冬之癸酉奉江陵及府君之柩偶穴同兆且以終手足之愛從象數之吉也幽礎辭刻必咨宗匠是用直敍官代槪舉遺烈不敢文致以備論次之實云謹狀

景文集卷六十二

