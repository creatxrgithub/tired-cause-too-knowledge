

欽定四庫全書

集部四

提要

方舟集二十四卷

別集類三【宋】

臣等謹案方舟集二十四卷宋李石撰石有方舟易學已著錄宋史不爲石立傳其集亦不見於藝文志惟書錄解題載方舟集五十卷後集二十卷自明已來絕無傳本今從永樂大典采掇編次猶可得十之六七考鄧椿畫繼稱其出主石室【案此指由太學博士黜爲成都學官時】就學者如雲閩越之士萬里而來刻石題諸生名幾千人蜀學之盛古今鮮儷李心傳建炎以來朝野雜記稱石在太學時適右學生芝艸學官稱賀石獨以爲兵兆由是坐斥趙雄其鄕人驟貴石不與通書及石罷官值雄秉政遂不復起是石亦學問气節之士資川志又稱其好學能屬文少從蘇符尙書遊而集中亦有爲蘇嶠所作蘇文忠集禦序跋知其文字淵源出於蘇氏故其文以閎肆見長𨿽間失之險僻而大致自爲古雅諸體詩縱橫跌宕亦與眉山門徑爲近也謹以類排比編爲詩五卷詞一卷文十一卷又浙江采進遺書中有石所撰易十例略互體例象統左氏卦例詩如例左氏君子例聖語例詩補遺諸篇皆題門人劉伯龍編而帙首一行乃標曰方舟先生集勘驗永樂大典所錄經說諸篇與浙江本無異而其前冠以方舟集字亦與浙江本同蓋本附入集中後全集散亡僅存此經說今仍別爲六卷附之於後以還其舊焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

方舟集卷一

宋李石撰賦

梔子賦

若夫梔子花者薝卜花也天之生物物各有時時各有職職主一時時主一色威福之柄如君如臣如主如客不可紊也橊花妥檐與鶴頂鬭鮮芙蓉濯水與蜀錦爭魄此非天運之敍乎祝融用威朱鳥奮翼火輪曳空炎炎赫赫異哉詫乎一花纎微東皇刻一气浩大天皇織而乃與較瑞花虛名爲六出乎紛紛披披霧霰爭馳凜凜栗栗圭璧盈尺與陽俱升終嵗取食可以實百果可以瑞麰麥皎皎乎浩浩乎攘汾陰之瓊仙傾壽陽之粉額謬老李之須鬢奪蟾桂之標格六气旋軫六月一息六而六之變化羲畫凡物待之曰此天數也物各有得汝自怙權與天爭力上帝照臨汝不無責言畢夢一道士曰某卽風霆之精雲雨之澤也炎黃苗裔皆吾子孫爰自典謨旣逺有熊是宅漲風雷之浩渺攀星虹於倐忽巫咸之九神姬旦之土圭所不能測曰戊曰已吾之降聖也繼南離以述志植九土而立極西皥之殺物然洪波之滔天然吾之役使任爲妃匹也佐禹治水我卽黃魔翊漢帝儲我卽黃公傳授兵略幃幄帝師赤松羽化者薝卜之爲梔子乎梔子之爲薝卜乎嵗晚後凋屈意樛陰有不攺柯易葉者猶足以侶靑靑而嫓松栢也

四君子湯賦

藥固多變味因以殊一出聖人之制四名君子之徒執徳而居豈但反隅之舉分方而治足供調鼎之須原夫神農旣已著經黃帝因而治已七十毒也我固知味四百病也誰適可使力調造化謂君者爲羣善之君心在扶持如子者乃通稱之子肩股具體齒齡可期喬松下兮負仙人之質百艸魁兮荷國老之姿權衡自有輕重臭味何敢差池左右前後小人屬饜於此元亨利貞天下咸樂從之且以子桑裹飯兮以不貧爲憂顏回飲瓢兮以獨樂爲喜酥酪鴈行兮防起死之懿膏粱穉子兮有更生之美將軍防劍自割肉以就烹宰相隔墻悟飲醇於妙理大抵气之運也或濕或燥人所感也有炎有涼得不按之以脈醫之以方伏羲致無妄之喜宣尼有未達之嘗最調和之得所縱瞑以何傷此治人之彊弱況醫國之存亡遂令筯下安危因吐哺而歸漢鼎中彊弱用滋味以干湯且以六官兮有國醫六職兮爲尙藥由中及外爲益不少自邇至逺其利甚博方劑之書若繁而簡經濟之用蓋詳而約防咀之誠旣至刀圭之仙可作化人之國繼周滿之遨遊聖壽無疆邁武王之安樂迹夫造化小兒固有百種膏肓童子豈無一薫常不死者此固有道羨久生者盍尊所聞以標本而爲主以佐使之從君五福壽爲先玆爲皇極十全次爲上永馭人羣異哉已然者治於未然有備者愈於無備藏室之抱一聖門之絕四大哉四君子湯乎此吾醫國之本意

五言古詩

九里松

荷花湖上船松影沙外渡松行又九里涼蘚引深步石橋枕溪斜中有入山路意行忘屈曲拄杖扣層戶入門已欣然但恐所見阻更須上髙樓霽影防薄霧急風層巓起霧破山缺處靑林一防明炯炯白鳥度獨坐不須禪山水得妙悟

山圖

丹砂山中期交棃海上約﨑嶇九折阪準擬一丸藥至今山仙翁已跨紫霄鶴鶴去當歸來塵世憶如昨天使自天降招去遊五嶽洞府日月長流水花片落我來似天意一官不足縛道气迄未充何以痊瘴惡雲霞閟靈蘂霧雨罩仙萼臭稗雜菁英凡艸混荃若未免七十毒誰敢試口嚼上焉憂國病下者念民瘼安得如昔人一舉翔寥落

同鄧使君賞雙頭牡丹

兼金必貴雙玨玉不獨只嫣然彼叢生佳處亦求匹沙寒水成練雪洞山立壁春回小洛陽淑气自融液主人似維摩拈花許入室不礙淸淨眼粉黛靑赤聨香颯輕吹並影旭朝日有如猗蘭心相同不相敵偶來飲此酒對花情有激試哦常棣章反經道如一

黎墨

少休大夫封應夢上公祿向來巖壑姿髙節嫓靑竹低徊文繡地自謂遷進速邇者爲客卿翰苑文史足炎炎𨿽可鄙炳炳有足錄一朝污濁流錢劵滿吾蜀【黎州嵗應副印錢引墨三千餘斤】童山要進取萬石壓車軸通侯寵富民都尉侈搜粟𨿽防須臾榮不蓋平生辱社櫟乃天全不及不才木春秋戒求名吾詩紀山麓

王顯之求名其二子曰忠厚曰忠恕

有子固可賀無子誰爲羞堯聖傳世念厲丑似已憂有子與無子人事天爲謀王家烏衣巷葉葉追前修乃翁萬卷書一一手校讎厚恕命爾名萬金美田疇種徳日復日藨蓘期深秋字表名所出逺意孔與周陶公責端宣晉人警師仇君家膝上郎有如昔徐侯富貴二雛語豈有卑防休

西堂前老松狀如偃蓋或云卽摩頂松也松產茯苓爲人竊去松今不存因栽數小松補其處書此詩壁上

阿師從何來最是兩肩苦一頭載梵書一頭荷慈母至今江上松東西隨仰俯此松豈有情摩頂記佛語松根白衣僊日夜瑞光吐【或曰松產茯苓有瑞光見如菩薩像】翩然紫霄上蟄龍起雷雨我來悟前緣父老指環堵風花卽幾席經艸隨步武重栽渺生意合抱階尺土他年十八公此地記初祖

木芙蓉

榮枯一气內造化本自公春花與秋蔕孰云有不同試防木芙蕖雨露滋芳叢嫣然生百巧秀色傾房櫳婢子有不愜偃蹇霜枝紅溪栁疎其西池荷亞其東等作一物防曽是煩春工開闔寓至理嵗事號秋風惟有桃李場感嘆無言中

人日集蟇頥視堰

大江拆兩股小江分一支秋水七八月老蟇喜持頥往往自誇大未覺海若嗤灌漑𨿽小恵湮溺已可危父老指水迹棲苴掛林枝髙田混坑谷漠漠沙風吹城堞不數步長堤漫委蛇我非河洛想頗爲梁益悲神禹豈不到吾蜀幾爲池人日有故事敢後壺漿期野叟餽魚兔鼔舞亦致詞一笑謝父老何由救民饑但得麥早熟眼底無瘡痍老守爲爾醉燈火江之湄老蟇亦放光跳月天南垂

小桃

方春花气蘇誰忍犯霜曉漫山千樹桃縮頸聴春鳥獨此開數株此桃也不小晨霞碎林霏絳雪壓枝裊梅魂正零落月影夜悄悄陳新接物態俯仰映池沼蓬萊有大桃嵗月較多少自從偸兒得弱水隔浩渺且與傾緑尊乍見喜圍繞尙有芥子微須彌寄毫杪

送張道士遊西山至道觀

雪打牕外竹共臥牕間牀起來忍饑凍對坐惟鑪香寫之三尺琴繞屋聲瑯瑯相從無此好要俶西山裝西山接飛鴻路入雲水鄕六月餘積雪冬木含春芳羣仙競來往禦風騎鳯凰我昔曽見之瞳子了且光張子長鬛師沆瀣入肺腸爲取橋下履仍傳枕中方此時覓刀圭念我雙鬢蒼

送浩侄成都學官

憶昔官博士所得英俊多斥去典蜀學蜀士煩搜羅二井轉轆轤猶能挹餘波袍子白紛紛有如鏡重磨愛汝似二父此地曽經過分職有十師聖門嚴四科儻非一萬卷難取三百禾我有十詠詩考古煩吟哦鼔鐘樂髙文羽翼崇雄軻似聞禮殿栢久矣尋斧柯古物天爲惜蒸薪鬼所呵堂堂公議地嵗月窮羲娥忍此恣橫說後來敢誰何我集四庫書琬琰藏洛河此外有石經參酌正舛訛熟讀懋汝學師友相切磋汝有屋三間竹墅連松坡日夜望汝成門戶髙嵯峩我貧自有道一竿釣漁蓑後生問老子守死山之阿

病中謝三山問訊

我昔擇師友所至多朋儔道義自然合如以膠漆投一官旣已得勢利尋戈矛向者市道交日親成日讎僅餘山林士共結方外遊一語不及俗自是無悔尢況乃生死事同參無異謀何暇及汝曹惴惴性命憂此間地步窄椰子包山丘三山妙僧傑道眼寛處求憐我本逐客饑凍妻孥羞有如呼云鶴拍拍靑泥溝儻非香火緣詎肯相卹收阿璋栴檀林手挽銀河流便欲洗俗輩歡喜解我愁阿興兩隨我五湖盟白鷗對師思亡友中書爛銀鉤阿鑑殊可人出世依大侯禪學瑄演輩圭峯家法優人人蹵龍象一笑風馬牛死鼠豈鳯食徒然嚇鵂鶹行藏汝自用吾生去來休

大水寓武信二首

前時布谷鳴早種不入土翻然變陰沴兩旬作淫雨半夜水囓堤一決不及禦貧民無燈火下牀已沒股曉登樹杪呼出沒見屋膂舟車或幸災桂玉豈易煮天數苟有定民患誰適與我窮一席地此憂豈暇汝爲汝愁天公閉戶不欲語

民無穴居智不如彼狐貍奔流決戶入尙懷囊槖資倉卒老穉計共此髙樹棲茫茫無舟筏渺渺失陵陂號呼性命急千鈞懸一絲引手幸免魚十五爲流屍古今民父母惟有愷悌詩吾詩本不作聊以箴厥堤

齊人畫禮器

齊永明十年刺史劉惔畫殿壁器服如三禮圖席益模本於石經堂【惔或作悛或云劉悛所畫之壁今亡矣】

漆器侈初俗長袖喧都城如何古防殿天開垂日星奇奇與怪怪惝怳不識名我嘗閱此畫肇自齊永明人間務備物未易窮丹靑憶昨因郊丘盛禮嚴天庭器服各異數如此系大成仰瞻萬乘聖逺想三代英蟣虱容著足鴛鷺參結綪西歸訪江梅鈞天夢初醒心焉感此畫眼角欲零所見恐未夥蜀都問君平

送吳道明推官並問趙荘叔何公禮兄弟

送客涪水上我家珠水湄我適歸未得此別那不思髙才府從事芙蕖映淸池堂堂萬卷書樂此簿領卑公退得繞膝戲防笑脫頥山路宿雨幹籬落黃橘垂歸鞍三百里處處吟酒旗趙子與南陽衡門各棲遲下馬恐問及說與黃梅期尙念鴻鴈行冷落秋風吹

送黃安國同年【同行先上峽】

沙水夜仍白江月曉未收聨船共一岸撼枕聞開頭五湖翻然歸鳬鴈蘆花秋低徊弄冰雪笑面防有由有如此江波大小同一浮纎花不自惜風捲隨輕鷗誰能徇殘啄五羖肥防牛我欲知行津上峽詢耡耰

李漕和詩次韻

斯文百官富未易眾目窺共此一鳥過誰其補三遺粗能述前輩抗說不敢卑一朝得印可寵若華衮辭神仙防金手爲脫瓦礫姿微吟冰雪鏤落墨星虹垂老成今幾人縻以嵗月遲未用五字工防此兩鬢絲聖賢無盡藏一一生物滋丐公且藏舌尙結他時知

驟雨

荒風吼其前大雷擊其後人言黃昏雨此意無乃驟飄飄豈惡聲側耳聴檐澑一睡喜暫涼破牕落星宿明朝防東方老火已復晝起行視畦隴微露深秀枯溝澁不流焦塊濡未透防防嵗云秋槁死念誰救濫興桑羊誅妄使土龍鬭彼巫乃誣爾拜舞雜符咒舉頭亦茫茫萬一幸天漏云行則雨施坎畫自羲後爲霖有眞源中路困坑竇眼前蒼狗姿津潤豈能潄何當捲江海九萬廣天覆有禱恐未遲帝閽吾欲叩

王晦叔許恵歙硯作詩迫之

書生總不羈豈是謬進取偶然一舟具初不作出處三年客江湖風浪恣掀舞君門九天上一一守莵虎是間無先容何忍棄外府萬卷久已破一字未及吐歸來賦蜀都筆下帶吳語傳聞兩坑石妙處天可補試遣長須來拜賜君已許

次韻何景山愛山亭

好山在樓頭行人在樓下愛山乃貴名過者豈易假而況主與客君漫我亦且九峯紫閣間可玩不可把嵐光接雲气澑澑溢杯斚玆山於吾人儻有一日雅從今兩舎地時復枉車馬何必滄洲圖醉語剩揮寫

攜子孫到四明洞節敍有感【辛丑七月二日】

四明本山名與洞屹相向取山以名洞足以迎景貺我非濟時才香火三遣放再爲玉局吏聖恩覃曠蕩有如鑑湖乞均逸江海上圓也如乃翁歷歷耗心匠三徑同蔣詡五柳比元亮一日培壅力百年基址壯桃李遵舊蹊松竹緣疊嶂林花拂朝晴山鳥激淸響園人收果實夏秋各有餉誰云槖駝種已有猢孫藏翁前攜客來未免防拄杖﨑嶇到洞門衰病筋力彊洞中亦虛白喜气含萬象俎豆具倉猝一杯復一唱山果與山花足以備淸賞杯盤防味薄筆墨醉語妄醉中忽擡眼雲巢仍在望投杯攬衣起涕淚立惆悵雲巢我師友白玉已黃壤相距洞與山風雨燈燭晃有如對牀夜了不隔尋丈他日吾子孫丹靑二老像艸堂洞山間二老忽來往題三昧泉【世傳悟逹國師訪第三尊者於此泉上卽袁盎後身人面創晁錯仇也事具山中】

乳崖霜雪根金地白蓮蘂泉上碧眼師秋月照淸泚玉籢開明鏡肝膽兩寃鬼若爲人面創如以佛手洗遂解七國仇化爲三昧水我來愧塵纓與世無愧喜平生一瓢心屬饜豈爲已定知蜀山龍雲雨髙臥裏微絲出遊戲僧飯冰入齒灌漑丹穴深窈窕滄海底人怨旱火焦雷公費鞭箠請師拄杖頭攪山喚龍起

伊川祠呈程詠之

彈我淸風弦酌我明月罇棲遲元祐鬼零落伊水魂金玉百世師丹靑防代孫冰雪耀荒谷雲霧迷空村斯人阨衰世吾道誰與論仙人白石溪夫子靑山根

遊黃州東坡

斯文元祐間一代人物好我生嗟已後不及見此老朅來東坡上雪堂亞荒艸此州三家村大江流浩浩四海矜重名六丁防殘槁傷心逐客令失腳空山道昔爲魑魅憎今作神明禱小橋行吟處風葉付誰掃

何司法恵示樂善新編賦詩爲謝

不讀非相篇人心謂如面陰機蜮窺影巧攫狙伺便誰於牛毛端萬念回一善此間有堂奧次第躬履踐自言不爲惡凜凜三語掾世塗多疾人奇藥得瞑貽我南陽書補作東平傳魯國焉取斯爲語宓子賤

三遊洞

危磴俯寒水陰崖擘蒼煙上開冰雪窟下垂珠玉淵何時雷斧手拓此壺中天自然渾沌竅不受百巧鐫地勝集靈气木石含淸堅三子果誰歟流輩孰後先我來叩玉扃欲訪雲雨仙呼龍龍未醒日髙貪睡眠

送王瞻叔總領

吳山浮海靑蜀山粘雪白兩山相西東渺渺萬里隔一官誰卑髙博士省中客嵗月成後先去住作分拆先生何時來六經尙遺澤衣鉢肯付我頗任弟子責須髯襄陽翁龍鳯出窟宅典刑耆舊內卿月耀詞伯歸路入西湖官梅已堪摘好將軟紅書博此千頃窄夷吾王郎孫江左書竹帛臨風失驚呼防刷九霄翮

題王氏欵竹亭

夏虫不知冰朝菌不見月吹息天地間隨分了寒熱誰爲欵嵗晚久久嫓淸節君家小令君千金僦別業不殊山陰宅孫子今幾葉勝取三百防共坐六十劫春林扇溫風夏簟落蒼雪重來得更僕千偈不須說

湖嶼【有序】

東湖門西偏得小室前揖城堞花木陰茂如突出中址也曰湖嶼

我昔泛洞庭白波大如屋水天兩相際渺渺浸坤軸小舟掀簸中嘔篷底伏忽然得島嶼便欲縋船宿西歸收驚魂且濯泥土足東湖一席地江脈自渟蓄煙雨相吐吞幾席染湖淥汀洲紅白花游泳雜鳬鶩橫流溢四海未暇較吳蜀駭我時世情風波戒平陸

海山堂【有序】

湖嶼之右有堂前有小池四時水不竭環以數小山奇怪詭異之觀隠見於疎竹幽花之間曰海山

海水際天水海山蔚空靑萬里供逺目隨處來戶庭庭中森紫翠戶內含虛明澄波汲引入螺黛疊甃成空光集雲气岑碧延日星逍遙等一物大小隨所經髙霞渺三韓眾水涵四溟仙馭來何遲上天跨鯤鯨用意敢自隘萬慮凝秋淸夙緣有悟契矯首鴻鵠徵

蓋公堂【有序】

海山堂對峙有堂東向到官之十日有嵩山異人見訪置榻延之問治道焉頗如蓋公教曹參者僕非其才又恐取名之過聊記所本以從事曰蓋公堂

林靜有集鳥水濶多潛魚未能急期防乃更談淸虛吾家柱下史不讀城旦書偶挾一語契到官十日初僊人冰雪容訪我雲霞居掃地防修竹引水澆芙蕖吏最果不足丞負良有餘深文到穴鼠百巧呈山狙從今結繩內只可禁网疎𨿽非膠西室有此指南車

仙巢【有序】

蓋公堂上有小樓以三仙山所在也天下二十四化而彭擅有其三曰仙巢

仙人九天上驂鸞紲飛虯飄飄紫霄禦下作人間遊二十四洞天海上橫十洲幹門鑿井絡丹梯雲气浮中有三仙山璫佩鳴琳璆羣仙各分化一笑芳菲畱我作招仙詩披風上巢樓仙鳥銜玉書仙花拂人頭手挽北斗柄揖取銀河流六合正泥滓一洗蒼生憂

魚相忘亭【有序】

東湖有亭臨水魚遊藻荇淸泠中公退倚欄對之甚適扁曰魚相忘

通塗合西南達人戒同異二魚各自魚是魚豈有二濶處海茫茫波濤適相戲笑我湖上亭鱗鬛紛族類情知我非魚此意魚或是欣然得所適相見不相遇魚行我無心我得魚亦遂藻荇披秋光水與天嫵媚明月貼湖心照見魚不寐我琴無殺聲螗蜋勿余忌

九日遊天竺

霞影塔觜紅嵐光佛頭緑沙明疎柳外尋路繞湖曲逺客誰與俱斯遊未爲獨佳處心自領未易語童僕應接敢憚煩山水相追逐此間有魚鳥怪我來不速都城無閒官旬謁廢休沐幸玆九日臨及此秋气淑醺酣豈無分登眺寧免俗起行九里松試揷一枝菊西風莫欺客破帽雙鬢禿未敢醉向人藕泉潄新馥

秋曉

牀頭牕眼白秋曙澑以光暗蛩亦念曉喞喞話夜長披衣防天東誰與搴扶桑急風吹云翳髙樹搖靑蒼疎疎沍寒蘂散作菊雨涼此景豈虛屬老火候已藏一室淸淨緣竹陰覆縑緗手拊霜雪枝隠幾待眾芳

送範至能制置

孔子不到秦右軍念西岷劍闗鐵嶺江與世隔紅塵天亦惜祕境我豈世間人天上紫防郎筆端演絲綸跨象桂林郡騎鯨芙蓉津五嶺與三峽緣云躡星辰憶公玉帳初艸木生華春豢龍赤城家長生定前身扁舟載西子五湖浮海濵莫作去來想雪山輕重均況從尺一招甘泉問鬼神廟謨蓍舊鼎味桃李新虞衡備編載【至能作虞衡志】我亦願卜鄰

送楊徳源

葛楠合翠蓋上有菩提坊大江僅一綫風動雲气祥地靈生俊傑醖釀成文章墨池子雲家在蜀無他楊君家好兄弟接武遊名場我昔夢見之靑衫水仙郎修亷貫白日孝義感雨暘官滿喜可賀防衣得升堂遲君臺閣歸侍立香案傍寄書問衰疾老矣慰蒼浪

謝馮濟逺恵端硯

學道本屢空所積豈爲貧我生無長物有輒恐累身挾塊公子伯陶土帝者仁可惜冰玉姿下與瓦礫親吾子泮林舊文采含靑春江湖挹餘波謂此席上珍方正自溫潤玉徳如其人潦倒竟何用厚徳山嶽均愧非筆札才不堪演絲綸三召已三逐琬琰甘猥塵抆拭置前列濯以天漢津斯文儻未喪六經要鋪陳大易伏羲祖春秋丘明臣琢磨三益友几案增日新定非注虫魚與世書鳯麟

蜂蟻

乳蜂十蟻圍小蜂兩翼弱三蟻掣蜂首四蟻曳蜂腳三蟻相後前捍圉行且卻蜂母正凴怒有蠆無敢作相視母子心如被蛇豕虐蟻行蜂母隨眾力豈易撥彼嫌大樹小且幸神龍涸自謂無誰何利吻得所嚼蠅虎伺其便儇然才一躍中道取蜂去意外可遙度蟻羣不自量出力互相搏蠅虎跳擲髙細碎紛迸落餘黨尙未解尺寸歸路邈三師本伐戴反爲鄭所掠孟明意取鄭二殽遭晉薄世路蜂蟻羣巇險逞攘攫向來騶虞仁未似蟻虎惡吾詩儻可佩捧腹聊一噱

次蒲尉韻

斯言誠虛筌遮眼漫盈紙冷暖當自知此味如飲水誰肯落驕榮還來共枯悴待渠轉船頭著力與風值最憐气炎炎可上不可下靑天與白日信有覆杯夜空林鳥雀喧村巷牛羊窄童子候檐楹喜此扣門客客來踏靑苔曳杖入林薄只許老梅官謂我門無雜我貧無娛客相視笑不止向來諸阮間容我亦與此陶然見天眞客亦憐我醉罷休明復來酒賤肯勤置

贈楊教授

讀書要身榮得祿爲親喜端知絳帳華乃在防衣裏冷官多澹泊有道足甘防登堂四壁餘發帙照案几尙有老孟光環以三穉子一笑扶鶴髮相見折屐齒出門顧諸生正事歌錫爾生朝適餘暇湯餅慶弧矢眾客集淸辰好語塞兩耳我有海上方剩泛杯中蟻永爲萱堂壽勝飲菊潭水

送陸務觀

近別已不易逺別良更難莫作逺近想便覺宇宙寛聚散與出處等以道眼防君去便鄕國我畱爲親懽吳蜀視旅亭隨處寓以安誰能詫凡見鷃翮齊鵬摶是家好門地羽儀耀朝端竹西丞相客冀北幕府官淸廟瑚璉器仙人承露盤談笑翰墨香芳佩雜蘭雪山笏拄頥碧玉髙巑岏鋒車促收召買舟系江幹瞿塘浪粘天怒濤駕風湍西湖軟紅路塔級層旃檀還來捧禦牀剖腹呈瑯玕前修席玉鉉舊事追金鑾潦倒困災患名節空雕殘不假子夏蓋敢彈貢禹冠隔濶如昨夢道義期嵗寒日邊一紙書時煩問加餐

楊徳彞立春日攜詩逺訪次韻

鞭笞土牛子鼔舞勾芒神初開一嵗籥已有五日陳胡爲松桂老彊逐桃李新自言艸客頗愛鄭子眞𨿽云公卿貴虛名竟成塵況我已三黜素志無一伸遂去田舍畔得與漁樵親奉母缺祿食菜飽不敢嗔夫君亦人子等是我輩人靑鞋裹白足烏帽遮長身襟期訪鄭老酒伴尋南鄰吾文天未拯古道日以堙登壇要先防更約明年春

直方大【有序】

防事之右有明牕北向冬溫暑涼公退求所箴規之地曰直方大

梧桐角可磨江沙玉能錯由來剛彊徒未易勝軟弱是在六二坤對病可爲藥吾生任天眞三者不自度中年坐齟齬出語遭擊搏官居寄委蛇晴牕傍林壑泉乳發深竇竹萌抱新籜不習其在玆玩爻情所托一字得一師聖賢如可作坐待韋編翁爲我解禪縛

漢孝景時太守文翁始作石室西爲文翁稍南爲髙朕比文翁石室差大皆有石像蜀守席旦奏秩文翁髙眹於祀典竊疑二室者蜀人所以祀二公之意非必自作

來爲人所愛去爲人所思君防文與髙慈恵蜀之師至今窟中像凜凜建立時知非伯有室定是桐鄕祠蜀人愛二公逺與千載期其間幾灰刼付與一炬吹保此嵗崢嶸不動山四維東家好鄰里豈任惡少窺祠前二古柏外幹中不萎勿作剪伐想恐是神明遺可憐墻壁間峩冠劍拄頥烈士不平气好在淮西碑

憂旱

淸和气始交候火未可熾雨師偶失職焰焰使人畏東湖冷如冰捨此誰止沸猊吻呀不吐濁泥防枯翠農田不難料焦灼凜生意西南有重屯百萬方振臂自今數秋成一飽儻可冀蛟龍臥慵懶朱鳥誇羽翅吾生老文園肺渇不自慰安得挽天河並爲洗兵气

送王郁教授

陰山多風埃白日下雨雹君子何必陋士气見淳朴巴江亦能騷蘭陵善爲學斯文隨所化後輩仰先覺褐衣懷美質隠隠含山璞先生來何遲絢秀待追琢板輿行不難雙鴈度云邈未嫌一簞蔬頗勝五鼎渥教人此其本何異墊巾角我昔困虀鹽爲子得妙斵王明躬孝治正要防典樂小試臺閣資還來侍經幄

次牟朝佐見贈韻

郡齋冷秋菇飯客比僧供如何虀鹽廚便謂酒肉夢此間百戰塲肥瘠較輕重霜花气未暖冰澌硯含凍牕梅書燈厭聴曉角弄鄕心競節物椒盤已可頌一堂元祐師翠竹忍畱鳯取材有成約浮海誰與從翻然著鞭先逸足未易鞚他日仇池書爲記小有洞【朝佐爲石編類拙稿十卷甚有力故卒章及之小有洞郡圃新築】

芝艸

邊上秋風生眾芳感蕭瑟何由九地底一气回暖脈官居類僧坊忽有芝艸坼駢跗間紅紫合蓋暈黃白秋菌苦爭气渠自凡眼窄此理豈人爲信我匪天厄年餘竊邊廩菜飽固不擇謬政鬼所笑敢望神意格山中合歡桃隴上六歧麥一年獲三瑞【曲水亭芝艸分跗合蓋桃麥皆今嵗所得之瑞】助我動行色歸來及受釐借口緩誅責從今歸商山舉手謝樵客

次範宰韻

三仙白雲鄕地與人境異金巵老翁泉玉盤秋水芰誰歟肯下食三仙入夢寐一笑謂我言隨處類投畀蟇頥霜雪山危步踏森翠山間多君子一飯豈易致詩書寛褐姿曽何問名位家傳元祐學口語自嫵媚頗識李夫子一官若無意善惡政亦殊天心各緣類大哉聖人經春秋不書瑞但得好麥禾風雨煩筆記屢書不一書金玉文彩被物物胡爲來根荄異形气便欲獻天子明時乞宣示斯文儻有作士子歌旣醉我亦采民言請付圖牒吏

嚴一飛恵餘一惟圖書贊其上甚佳石更名忠恕圖置之座右以爲居官奉母之規再用字韻

善水沃沸焦善藥調瞑吾豈斯人徒屏開慈母面丹靑解人意二字出素練孝哉耘子傷根豈所願升堂致一惟出門成兩見遂令李老書不入韓非傳吾家桃李園力行未敢倦明知政事拙稍覺言語賤四科定誰先袖手冰入硯防請無言師寛處著方便

覓徳醇菊花

春秋書不雨十日九日幹向來陳菊根半掃黃葉殘施施蒼松獨耿耿秋竹單仙官轉物手半畝不作難芟籬扶弱幹團翠防朱欄一株萬寶釘風露鳴兒輩凡眼窄詫作舉首防折君淸霜枝照我秋水寒年饑學辟糓準擬充朝餐

九日同胡子逺攜三子以重陽能揷菊花無分韻

去年萬里客仰防秋云孤今年返南畝頗復懷西湖今日果何日淑气天四隅慿髙送逺目風景未覺殊試問先生菊何如朝士萸莫作去來想渺渺同一區久客負鄰里置酒煩招呼起登捨畔山山色定有無澹煙與晴日醉眼相糢糊我老腰腳頑健倒須兒扶

題黃筌牡丹花下貓

紅英艶雲霞緑葉足風雨牡丹花未開生意妙誰主丹靑彊摸索閉目想未睹天巧非人工神凝志良苦竦然花下貓蜂喧聒如鼓醉眼不成睡花气日亭午黃生與我意盤礡一轉語我老花無情鉛粉付兒女

次韻宇文守攜酒相訪【宇文守名紹英】

天雷裂山崖驟雨翻盆盎田畝懷政最艸木知治狀使君富經術暫屈乘一障黃堂燕淸香比屋醉春釀文章出指授學校均幼壯獨我困樊籠老矣神不王尋醫詩未免勉力追絕唱滔滔原夫輩感此舍人樣旌旗出幽扉俎豆忽迂訪小摘情益親村舂未忍相蜀叟初不識漢墨拜奇貺從今門張羅一任臺無餉

欽定四庫全書

方舟集卷二

宋李石撰七言古詩

次張益州芝艸十二韻

紹興己卯武成廟廟殿之棟三秀芝學官奔走曁多士日繞百匝不暫離欲奏九重望恩幸寒餓水火如切肌先期到堂白宰相宰相曰可甚易爲樂工伶倫飾金玉擬薦淸廟裁歌詩石時官忝博士職豈敢立論超等夷曰此五行金沴木木不曲直嘗聞之將軍鷹揚兆異气弄兵往往憂潢池矧今裕民民未裕聖慮日軫天下饑斯言一出自拭目再召再逐彌嵗時山東山西將與相一天雨露均無私喜聞謀帥用鄕士乖崖以來無此奇目之所覩世有異口不敢言人更知頃年喋血岷峨下啟此厲階端自誰種芋從今我田喜漚麻卻得吾水滋中和薫蒸感瑞物雪山增重陰雲披昔人佳政喜傳授便謂子產勝子皮江南諸子識我語帳下未忍驕羣兒商山一曲似可作出處恐笑山翁癡不如去學赤松子掉舌三寸爲帝師

山舫

毋廷老作船齋窓間兩小湖山甚佳因以山舫名之

君家屋中作山舫開牕防山篷背上兩峯髙並玉玲瓏大孤小孤無此樣主人釀酒書滿船讀書飲酒酣且眠應笑周郎赤壁下龍驤萬斛風動天

馮震野航

蓬萊弱水三萬里片帆風便一日耳世間眾水集枯溝鼃黽自誇河伯秋況於平地鑿戶牖此豈有水仍推舟先生彈鋏太不惡昔人野航今攺作明知此意不爲魚船頭船尾千卷書笭箵活計大如斗欲駕雷電淩空虛白波漲天須少待小刼未遲蒼鬢攺安排去作踏浪兒防度桑田變成海

送僧南遊

天下香火如東林雷劉勝迹猶可尋阿師跳出矮屋下萬里抱被雲水深汝家老演舊行處江梅樹樹前時吟可憐此老今已矣門戶久冷懷語音去年送圭今送汝演子兩虎不易擒吾詩最慳亦何用且爲向來衣鉢重逢圭問我彊健時猶抱黃經戀虀甕

次韻何思召求中江縣學額

九州多士各有貢大小之物隨土宜養材學校此其本背本逐末寧不悲偏將土木奉釋老盡室奔走愚無知君子居鄕有宓賤小人願學如樊遲聖門二者今戰勝文星不用天盤推一朝化出孔子廟唾手如有神明司文翁以來節度府羽翼此邑天西維春秋俎豆列二祀晝夜幾硯嚴十師荀卿許從異戶入子貢只得肩墻窺我生一官五講席所至凍雀棲寒枝自從上庠吏外學行徳自謂心無欺眼防旄頭拂紫彗左文右武今何時塗侯居鄕足領袖金橐相與傾其私自聞盛事喜欲舞出力敢後吾人期黃庭細書不足道籠鵞尙可尋羲之澹臺斬龍由搏虎書成有似二子爲髙山仰止不無意鵬翼九萬雲天垂

王家亭池

涪川勝處城之西萬松直上王家池池心有亭無四壁五月菡萏生淪漪向來城中望山上但見一抹深黛眉卻從山中望諸處雲霧平野光參差飛鴻羣往山數防陣馬萬匹江東馳眼前景物費酬答中有隠幾無言師題詩他日要人識君家有叔良不癡

次韻唐立夫永川五柳堂堂李齊年所建十年間三易名立夫作令爲復之

我與李侯初不熟但聞歌政聲速永川雞犬數山外迄今語言猶可錄向來官舍卜淸疎把酒橫琴僅容足眼前可無起予者故作斜川著行錄不妨奄有靖節名此堂岌岌栁英英易名伐樹公則去名尙可復栁易生唐侯初來理前事收拾神名還舊地坐令軒冕爭奪心各有田園蕭散意古人陳迹那復論丈夫志气髙入云因知特起豪傑士不待西伯還明君

張紹賢以詩索佩刀次韻復還之

喜不至流怒不悲句中銛鋒解人頥冰霜凜凜笑一吷三尺有喙金玉詞二恵肯來但獨步明光殿中文繡具便當攜此上靑雲天子方深南北慮吾今老矣君可思吹毛之珍何所施和詩反刀三嘆息莫把神槌困鈍錐

題金馬碧雞神祠

持節使者來自天玉皇遣問金碧仙蜀山嵯峨九折外瓊樓絳闕迷風煙騑騑蹴踏長楸道喔喔下鳴芝艸田漢家一瑞恐難致殺人自要身長年麒麟鳯凰不知愛僊物未忍隨拘牽至今滇昆水含怒怒迸海脈浮平川資中男子文章伯執筆金鑾殿中客碧雞飛去卻飛來此地遂爲金馬宅【金馬神祠俗傳以爲諌議大夫王子淵也按子淵宣帝時持節祝三神於益州韋齊休云拓東城兩山對峙東北爲金馬西南爲碧雞昆池水出兩山下北折東注而滇池自嶲以西與昆合而東注蠻人槪以滇池目之不復云昆河也二水皆出三危蜀江所本一云兩山時出光怪山形如二瑞一云雞出水中未知孰是子淵移文云持節使王褒敬移南崖金精神馬剽剽碧雞處南之荒深溪回谷非土之鄕歸來歸來漢徳無疆廣乎唐虞澤配三皇華陽國誌云靑蛉縣禺同山濮水所出子淵資人墓在資陽年月日李石書】

謝楊壽卿恵香木拄杖

夜郎溪中七香木長身一握如紫玉向來蠻村已自奇恥與龍涎鬭餘馥誓將膂力奉君子度越山巖走窮谷夫君得此不自珍要當助我扶衰獨憶昨與君騎竹馬健力隨羣走黃犢看看四十老形具此物胡爲苦催促世間行險豈吾徒且臥方舟同結足

三藏梨

沈黎防前三藏梨老虎須牙龍甲皮我來與國惜喬木尙幸出屋繁孫枝春風千花玉葉碎秋日萬子金圓垂問禪誰是栢樹子聴訟漫逐棠陰移雪香樓頭終日坐紙尾自書三百顆他時若問相公槐我爲攺名羅漢果【俗多諱梨以梨爲三藏刀予欲攺名爲羅漢果以便俗諱】

徐童子彈琴極聰慧詩勉其學

髧如丫角垂兩耳口誦黃庭調緑綺諸公拂榻乃肯畱疑是前時徐孺子我琴掛壁久不彈浙聲分作蜀聲看但得古人指下趣轉覺良工心事難欣然過我同一笑舊曲重聞如再少咸韶本自鳯凰鳴箏笛任誇蚯蚓竅孺子孺子年更癡十三大勝陶家兒阿端不識六與七隨分牽衣覓梨栗

贈墨手道人寄晁子止卽用子止韻

夷門道人墨爲手藝如巫咸日中走逢人便與墨糢糊西裏自妍東裏醜不須更相邑中黔面比烏鴉色未深爲擡墨手髙處問我手何如君子心

挽船

羣兒生長輕江湖上船下船誰使驅江牽百丈沙水澁岸上風雪兼泥塗下循枯葦鵞鴨亂上控絕壁猿猱呼可憐進寸得退尺挽腳不住頭欲扶均之兩兩窮性命我自有罪非爾辜二年學省一不補天子幸赦憐其愚一船放歸小如葉滿載豈有海上珠琴書之外求長物去時未有來時無爾曹憐我共努力歸路尙逺天西隅泊船且醉花柳岸爲爾尙肯滿眼沽

喜雨謡

春冰搖凍春水肥小風捲沙梅雪飛東皇勸人作耕織天雨粒粒機中絲田家喜說新年話苔靑映門竹枝亞有錢輸官官不嗔滿地黃金不論價

次韻趙彥膚栢梁體送張道錄

烊銅作梁劍棧編峽江百丈靑雲緣峽山鳥道飛翩翩蜀仙自得壺中天丈人口訣誰與傳靑城【靑城一名赤城】一炷心香煙縈藤絡蔓紫翠牽淸河鏈師天上仙玉華樓髙瞰平川白日下界黒鬼纒【玉華樓髙處見平川人境出沒塵氛也】帝曰汝往予詳延鼎轉九丹書八篇淸風來翔明月前夏日不暍冬不綿靑騾白鶴忘嵗年是家仙種張祖先【張開光乘靑騾至資州玉案山張四郎在卭州白鶴山】椒子紅熟丹浴泉釀成白酒斗十千先生日日貪醉眠爲我寄語來日邊

遊銅梁縣雲巖

我來雲巖夏初吉巖洞向晚開新蟾晴空飄飄雨花坐防此燕幾垂飛檐老僧閉門一榻外但有瓶鉢云火匳人間日車手可熱道上火繖官爭炎不知此地防冰雪崖花石蔓駢濃纎傳聞仙人有蛻骨玉塔未許窺幽潛行人各走記名姓浪費粉板相黐黏不知蘇黃巖上字端有妙處垂緗縑至今巖泉瀉千仞似與二老爭森嚴斯遊與子固不薄一餉喜遂淸賞兼稽首林間古石佛面目慈悲雄須髯狐貍騎項鼠繞膝蒼苔蘚剝侵裙襜我願石佛須少忍欺善怕惡神所殱君不見邇來石佛勝銅鬼防煮翁仲烹飛亷

余所藏李文才畫鶴甚奇偉嵗久縑爛各缺一趾偶有善工爲補之

髙軒得意翔雲間妙畫匿迹縑素殘柱頭老丁畱語後兀兀無趾如叔山不妨萬里戢六翮顧步下啄芝田寛方舟惜鶴並惜畫一防之足萬金價莫將凡筆補丹靑謬作身輕一鳥下

郭宰生朝

汾陽家世郎官星百里隠隠聞雷聲徳人所至有別樣不向尺箠求能名上官嗔罵吏束濕日下廩庾堆如京此時桃李出談笑溪邑井井山風淸東林香火逺公社長官得暇來尋盟雲間春茗試新瀹月裏禪心須細評今朝還有壽者相松椿鶴紛喧爭髙人著意供一黙富貴浮雲雙眼明

夏旱

四月旱火坤西維湫潭百丈滄江湄潭中老龍帝所禦偃蹇不任世俗羈招呼頻費香火誠去則甚速來何遲炎官火繖日輪午一塵不動天琉璃火光之中興白霧風伯皷韝雷奮椎黒云壓城白晝暝倒瀉銀漢傾天池帝勅九烏以震死血飽龍吻紛淋漓再拜謂龍曷少霽龍與我職均有司商霖儻可通帝夢正直炯炯惟龍知

贈開元觀李法師【以射虎得官棄官入道年九十】

射虎將軍須髮白老作三茅洞中客羣仙呼去問姓名謂是前時李八百天孫乞與云錦衣白日化爲仙鶴飛赤城山下百花市賣符賣藥沽酒歸

放魚

三年計日作放生薄俸時分及魚鳥別來湖山幽絕處下者遨遊上輕矯西歸短棹送春波忍見長魚困縈繞修鱗戢錦紛半破健尾舒紅時一掉不惟咫尺迷藻蘋正恐須臾觜蔥蓼吾曹仁術隨所用圉圉洋洋誰不曉恥與雞虫較得失況乃牛羊分大小只今命脫猛火燃不用口銜明月皎臨流祝魚從此去彈指寃親一時了要將頭角動風雷未厭藏身且深渺

周公禮殿

漢人祀周公爲先師故鐘防記云周公禮殿範蜀公鎭云屋制甚古非近世所爲秦漢以來有也內翰王素云其屋制絕異今制後之葺者惜其古不敢攺作

蜀侯作頖錦水湄先聖先師同此室巍然夫子據此座殿以周公名自昔聖人兩兩如一家均是周人先後出想見東家中夜夢猶與公孫同衮舄斯文授受乃闗天不爲漢唐加損益我時來視俎豆事重是漢人斤斧迹漢宮制度九天上散落人間此其一多因丰屋起戎心獨此數椽綿嵗歷規模嵲東魯似气象縹緲西岷敵竹松猶是斯幹詩風雨方知隆棟吉𨿽然漢獻來至今閱世已多駒過隙中間豈無鳥鼠慮妙斵不知難輒易工師不揆亂如麻敢向般門言匠石詩書譬彼尙闕文後學如何補遺逸祖龍非意竊登牀蝌蚪有心來壊壁舊章僅在命如絲誰勒吾詩勝丹漆

禮殿聖賢圖

耆舊傳云西晉太康中益州刺史張收畫而東晉王右軍已有書問蜀中事知有漢時講堂在知畫三皇五帝以來人物畫文精妙欲因摹取得廣異聞則疑非收所畫當是自漢以來畫至收輩遞增益其數耳然畫之後前旣無可攷則當以收爲正嘉祐中王素命摹寫爲七卷總一百五十五人爲成都禮殿聖賢圖蜀守席益又嘗摹其容貎名位可別識者一百六十八人於石經堂【又按元丰郭吉虛圖畫見聞志云漢文翁學堂在益州昔經頽廢髙眹復繕葺圖畫古來聖賢之像及瑞物於壁未知孰是則與耆舊傳小異】

成都名畫窟所至妙宮墻風流五代余軌躅參隋唐其間禮殿晉畫爲鼻祖未數後來鴻鴈行畫者果誰歟或云名收人姓張右軍問蜀守墨帖求縑緗乃知前輩人不愛時世妝範瓊杜措李懷衮仙荒佛怪驅喝雷電筆意窺渺茫不若收所畫上自皮羽之服下至垂衣裳盤古眾支派帝霸皇與王君臣分聖賢有如虎豹龍鳯殊文章視之若有見日月星象空中垂耿光聴之如有聞衝牙玉佩鳴以鏘三古以降歷今世視聴所感猶一堂乃知此畫自神品碌碌餘子非所望吾道久已屈二氏爭頡頏豈惟牧也見絀餘子下而有公議老我雙鬢蒼

蝦蟇碚

水晶宮中玉蝦蟇多年棲息嫦娥家忍饑不及一夜啗明月天帝怒爾謫下三峽腳手猶爬沙婪酣大肚飽淸气但見瓊流珠液百尺垂唅呀峽人只作泉水看不知元和潄咽猶是月之華從來至味不可說陸羽只作第四誇可憐提瓶肥羜子彊飲百斛莫救肝膽邪我聞老蟾之酥乃仙藥能使風艸化作黃金芽何如閉口自潤澤換爾丑質生角牙防當騎爾卻上月宮去下看桑海渺渺淩蒼霞

題陰山七騎圖

回巖客子賣墨人諸孫賣筆筆有神墨翁已入蓬萊殿筆孫有愧中書君邇來小孫兼好畫兩幅溪藤七匹馬虎狼避路狐兔藏朔風吹沙霜滿野卭崍闗頭大渡河使君五馬千丈坡獵將一圍防蠻走醉敲銅鼔蠻踏歌急收此畫人莫識矍鑠之翁誇筆墨不如再泛洞庭船袖中一劍隨飛仙

問趙有方乞琴

公子年時尙奇偉大劍橫腰髮衝起自言學道晚有得心靜無波古潭水平戎萬卷喑不吐蟠向胸中作宮徴眼明慣識嶧陽材手制教成古緑綺人生防費幾兩屐巧處才容一張紙許多黒瘦肯忍饑枵腹悲鳴聒人耳公子公子贈我來明珠白璧遭沈埋我家老馬解仰秣渠家煮鶴充枯柴

宇文子友以詩來覓酒

玻璃江深麥初熟引水細舂比炊玉老守齋鉢自有餘端爲吾民憂不足荔枝堂前紅數栽倚樹讀書門不開收麥入廚催釀酒客問遣騎何時來

彭州行邑道中

四月少雨百艸熱山中小麥皆漧枯溪水不流牛缺飲連耞未動妻典襦布谷催耕鳩婦怨早得一雨淋汝面老夫枕書臥晚涼農自忍饑官飽飯

贈楊尉送湫水

天上妥雨水鳴渠一龍任責固有餘今年水來雨不集彭民不及江中魚以堰致水髙百尺靈湫在淵爍紅日彭民怨龍不怨人龍則有職誰之失九峯仙官梅子眞豢龍有術龍不嗔去年作堰今請湫二者兼得蘇彭民東湖別駕但捧腹臥聴蕭蕭響疎竹往來莫便輕泥塗軟腳有酒爲君沽

東山行

龍池山頭喚龍起見說花開龍亦喜喜將一雨洗山光曉漲初分兩谿水東山渡橋煙霞簇山半亭臺艷桃李入門一徑海棠花紅玉爲枝霞作蘂仙花自有龍麝气拂拂晴風香十里木蘭髙下色不同靑紫朱緑黃白紅遊人隠映錦繡谷山鳥動搖霜雪叢我來酌泉弄花樹花光正在水影中君不見三碉城邊百艸熱渡瀘將軍不得歇何似兩仙樵斧郎一局坐忘春晝長【爛柯之地在黎州】

資聖防畫

資聖名藍妙畫窟前佛崢嶸連後佛栴檀級上金瑯璫五月寒風吹佛骨我來防畫瞻仙容丹靑古殿開天龍薝卜花開日亭午妙音破睡聞鳴鐘

送叔規

鳯臺卻望桑麻川殘僧孤客同一年我窮自取君更苦只有布襪靑行纒松楠陰陰水邊寺一餉欵尋香火緣筆端落盡蔬筍气胸次不畱荊棘田窮冬衣褐露黒肘半夜風雪寒詩肩時於連牀乞被臥睡到日午鐘魚傳今朝別我眉色好得得西謁騎鯨仙自云老矣世塗熟獨有此老無人憐更須南去共舟楫竹火江茶譚夜禪

送範頴冑

君之家爲防龍氏龍之威神爪牙利豈肯因人下求食拏攫風雷隨所嗜問君世學今幾傳翰墨諸仙侈名位後來諸孫穎與路元祐衣冠相整治春秋大易蜀有師我獲升堂時問義江邊喬木殊未攺重來忍唾成都地感君遺文逺相訪凜凜髙風今不墜梅花道路寛作程瓠葉杯盤同此味少年赤手弄霜雪想見倚門遲嵗餽還家莫道囊槖空客子夜寒仍少睡

送新趙宰

身作涪江未歸客更送行人出南陌行人磊落髙皇孫桃李賨城防朱白髙才觸事無不爾百里莫嫌民社窄魯恭卓茂意何者豈有居官名赫赫不須打鴨驚鴛鴦抵幾疾書呼五百阿奴公退在眼底可以彈琴把書冊此時尙及詩筒來談笑千山萬山隔

贈張聴聲

人言鼻聴無如龍聴不以耳乃反聾未若水母本無目隔水響應相鳴雄我持此理問張瞍廢目任耳偏能聰忍聞此聲亦憒憒俗囂政在羣鳴中枉將蟻動作牛鬭妄遣蚊聚成雷公昔人樂歸瞽其職五音六律詩人蒙我琴三尺玉橫膝欲廣舜孝歌時雍遊魚舞獸解人意此意憂樂斯民同瞍乎洗耳試一聴莫似北客歌南風

石經堂

僞蜀廣政七年其相母丘裔按雍都以舊本九經命平泉令張徳釗書而刻諸石是嵗實晉開運甲辰也蜀守胡宗愈作堂以貯石經席益增葺爲記

我來一登石經堂從以諸生行兩廡諸生讀經半白頭問以始終箝不語我聞此經昔中都郎中所乃其祖邇來離亂已亡失楷本僅能傳蜀土蜀王閏位供掃除獨此仍爲盛時取爲將嚴鐍守重扃防以繚垣崇防宇列之學官豈無意不但闕文存夏五大開明鏡別妍媸時扣洪鐘諧律呂后生不復事丹鉛抵死惟知守藤楮字音隨口妄蜺霓防畫分毫謬魚魯日月當天空委照盲俗相欺紛莫覩石經𨿽古柰爾何人競傳今不傳古行行矧肯捩眼覷蘚剝苔封費撐拄堅鑱僅免飽蟫魚隘道爭來宅狐鼠此間鄒人儻借問爲問石經誰是主憶昨敲門肆訶斥防度循墻誇傴僂登登閣閣隠金槌耳聒散空垂雹雨蠟薫煤染連作捲玉軸錦裝如束杵豈無一物媚權豪防紙才堪博圭組爾之所得固麼麼我則何由寛擊拊一槌只作一字訛訛至萬千那復數石經之害此其大縱有鬼神誰可禦憶昔嘗爲博士官首善堂中容接武心知不是世間書云漢森然城百堵恢恢帝所有餘地忍使石經畱外府便當連舸下瞿塘飛上三山如揷羽縑緗舛謬鐘鼎暗天罅豈容無一補巍巍玉帝殿中央河洛東西翼龍虎𨿽然斯文屬興廢帝旣有心天亦許作詩未用擬韓公考篆庶幾追石鼔

謝楊壽卿送雙鴨用香木拄杖韻

我家羣雞眞似木君家雙鴨重如玉情知此物不敢烹未忍戛羮求剩馥傳聞深村水田裏翠羽成羣蔽溪谷喬仙兩舄不用多尺紙長須慰幽獨墻頭瓠壺舍下筍喚作蒸鵝烹健犢前時饞客錯歡喜益水添薪費煎促主人此外北牕風飯後乳甌初睡足

舟中示開並寄圓

三年獨客思親淚灑作錢塘大江水卻乘此水得西歸兩淚急收成一喜庾公樓下江月春拍手中流逢小麟駸駸逼人出瘦骨懍懍似我今長身夜船燈火無乃是猶似夢中論夢事小鵬有翅未能來獨學膺門想憔悴一官外物等去畱來未足喜去莫憂虀鹽敢有去國恨菽水未免還家羞峽江之人走雲雨送船迎船聞疊鼔君不見並捨紫薇郎頗願生還見鄕土我今歸來四壁空兩牕萬軸南北風杜門忍饑吾與汝文字穮蓘祈年丰

同韓子東賞牡丹

嗚嗚曉角春風送日日官身隨鳥動但知敲榜負佳辰縱有芳菲難入夢起尋北郭新雨後愁見西山含雪凍茅茨𨿽暖豈宜花笑我此行眞鑿空向來洛下定眞譜只許姚花充物貢只今老病陪少年駑騎何能追駿鞚便將花祴問天女欲返田園尋二仲此花含笑我不言且揷一枝風帽重

欽定四庫全書

方舟集卷三

宋李石撰五言律詩

訪範師山房

野步山圍合春生物自欣溪聲如聴雨松色欲摩云謝客推門入支郎半坐分林間擕小隊不敢散鴉羣

送客

送客川原路憐渠田舍秋沙晴分野徑林斷出溪流馬瘦諸公後鴟夷一醉謀泮林無酒伴頗爲老兵畱

送勾龍教授

廣漢川原迥重江秋水多橋邊金作鴈湖上酒如鵝豈有雒書出轉添巴字訛泥塗滯行客之子惜經過

宿鐘陽僧寺

逺客來投宿髙人已閉門白沙分逺水紅樹帶煙村僻徑逢僧覓登山見佛尊淸風惜秋稼積雨掃雲屯

謝劉韶美送酒

別恨連湖海驚心閱嵗年思君愁北闕將母上西天更酌鵝黃酒如浮鴨緑川不須憂九折忠孝得雙全與程端卿相別峽中共系船瀼東畱一日

宦路隨驚鵲家山隔斷鴻荒椽秋雨過疎竹暗泉通千騎尋城北雙舟憶瀼東我詩𨿽未好聊爲使君窮

送程榮州被召二首

客向江南去人言冀北空賈生前席念嚴助薦賢衷畫舫搖澄緑飛車近軟紅舊遊應未攺尺紙問歸鴻出處人情異寒暄節物殊腳輕貪逺路眼轉隔重湖近例占郎宿【近例自郡守召皆除郎】頻年已守符盛時人與地尺一費招呼

感懷

五日轉一候百年能防春雨苔堆碧色風蘂委紅塵神晤又何說交疎莫彊親杜門誰是伴杯酒聖賢人

眉州鹿鳴宴

大比周三嵗登名蜀一涯聖賢元祐學父子老蘇家類省登槐市淸秋艷桂華生平晁董業親防對褒嘉六六成鱗次呦呦賦鹿鳴三仙隨勸駕千佛要題名俎豆初筵秩衣冠習俗榮例須煩舉送我亦魯諸生五更一防月照窻幾以爲曉也披衣視之雪厚至尺許喜甚賦詩

雪片成孤立蟾華與共防從教驚蜀犬曾是喘吳牛蹲石依松瘦寒溪映竹流遙知明嵗稔擕酒上南樓

諸葛菜

郡圃耡荒雪家山斸淺沙只今諸葛菜何似邵平小摘情何厚長齋气自華官烹與私炙隨處卽生涯【韋齊休記孔明南徵種菜於此名諸葛菜問黎人士皆不之識因閱本艸卽今之白芥郡圃日給此菜甚美亦一幸也】

次韻馮涪州見寄

寄語巴中客頻頻鑷鬢霜峽云春夢逺江月夜珍藏才刄應多暇詞鋒恨太剛僧鄰雨花地何日再升堂

寄賈元鎭並問楊似賢譚徳稱

客子推移地聞雞敢晏眠酒樓春夜雨柳岸早行天龍臥風雷宅蠶叢錦繡川譚楊兩州教記我別時年

題鹿頭闗石鄕祠【並序】

石鄕祠白馬武安公龎將軍之祠也祠在資之銀山後因守黎見道中有祠土人云武安公爲下馬炷香乃祀武侯以龎將軍配榜云武興非武安也過綿之白馬闗闗上有廟乃將軍爲蜀守隘之地廟榜忠烈乃祥符所賜額碑亦可辧武安之稱無謂要之興安之誤耳或云姚萇入蜀避家諱攺名地誌鹿頭白馬二名同出也山髙八十丈下瞰平川蜀險盡此亦髙崇文擒劉辟之地龎將軍之墓在焉

古戍經秋暮危梯迸野泉鹿頭闗上廟驥足縣中仙山疊疑無地江寛欲放天英雄今已矣自喜慣風煙

題白塔古迹二首

境物三禪勝叢林十里村寺僧晨掃地樵客夜過門瑞像西山映幹文北斗翻【寺有三朝禦書】名場薰竈突悵望塔中尊

塔倒峯巒影【寺有古塔其影倒現於壁間】鐘埋澗谷音【掘溪得古鐘】二賢苔像古【寺側有王褒董均之祠】四虎竹泉深【寺有四虎井】炬火攜歸路【詵和尙初入寺山神以石炬照路】經臺喚隔林【有唐和尙譯經臺】人頭連地脈【人頭山名】古迹備幽尋

天彭行縣

公館靜寥寥園亭景物饒溪光明短彴樹影防危譙山鳥忽雙下池魚時一跳主人王事簡文酒日逍遙

過永壽縣

驅馬上危阪暮鞭搖客愁峯巒驚滿目咫尺擬回頭紅樹映野店白雲藏縣樓須知此北下地底見豳州【杜老有豳州入地底之句】

謝勝老恵胡桃

浮海黃池近還山白雪髙禪如石佛樣學帶楚人騷我欲懷金橘師能遺木桃釣魚船上客此句可連鼇

金山驛

晚泊金山驛風生玉宇秋荒苔蝕佳句喬木惜名流防穴飛泉入蛛絲積雨收何須嘆人物華屋與山丘

送澄師還昭覺

逺出防霜雪重來歷嵗時贈師拄杖子似我簸箕兒芳艸隨西度巖花向北垂莫忘香一瓣滄海白鷗期

夢西曹夜直

再任𨿽祠祿多年本爲親靑縑猶夢寐防服困風塵老境人情變韶華物色新只堪擕茗椀禪觀對幽人

雪二首

客宦成分戍人誰笑牧蠻三碉橫塞外兩澗拆雲間鳥與花爭樹春隨雪入山功名成索寞何以慰親顏嵗事頻年惡心知一飽難只愁無此雪得句不言寒酒薄何妨聖梅淸合進官老兵憐我意赤腳唱平安

寒食

夜泊依漁市天寒問酒家燼余缸吐粟凘合硯生花月浸江妃冷波喧海若誇漂搖隨水宿鳬雁寄生涯

閒居二首

七嵗投閒日渾如未第初牛衣困襤縷鶴飯愧麄疎聖有杯中露朝無別後書溫尋皆舊學風雨嵗時余畎畆三畨聘林泉一客逋君方借唇吻我自惜頭顱日月松偕老江湖橘可奴昭文𨿽未鼔洗耳卽良圖

黎州鹿鳴宴

聖化如時雨吾門自教風文翁來蜀郡常衮在閩中防足無多用鼇頭只獨雄諸君擕手上名姓廣寒宮九日類試院雨中制司送酒闗子二首

學省三年別文闈九日同登髙遲麯蘗避濕到芎防田舍飄零後江湖震蕩中忍將憂國淚滴向菊花叢老去輕時節憂來稔嵗年黃花闗上戌靑艸渡頭船望眼知誰屬歸心只自憐僅霑防祿在未敢計良田

周參政恵書唁及亡兒開二首

顙馬非才具蝸牛惜獘廬嵗時甘伏枕風雨阻來車藥裹衣巾內梅花酒盞疎江湖慰寂寞一紙故人書取士平軒鑑吾兒死布衣招魂荒艸墓寃鬼泣松扉推挽無遺力擠排已覺非存亡佩陳誼捨此更誰歸

沈黎四首

民俗瀕蠻詔邊城異土宜竹筒連水脈板屋怯風吹藥叟鵶隨噪樵童虎不窺愛山來九折人笑此翁癡蜀相披荒壘唐人拓宻林四川襟帶重六詔霧云深鹽米成民業珠犀作吏箴官閒無一事閉閤念親心古屋雲棲洞深湖水拍橋吏閒知學稼民樂自歌樵官監頻添牧【創監名龍淵】蕃商不費招老夫便午睡風惡任飄搖

九折山圍市雙溪水浸田號風吹客袖落雪舞蠻氈塞上尋歸馬波間畏跕鳶此生隨所適老去合乘邊

雙鶴

積雨催寒早江湖渺障川黃花到十月白髮已三年酒盡遲村餉詩成得晝眠低回看雙鶴鎩翮欲摩天天彭受代遷靜正堂以代者未到漫興二首

客宦去未得山風來不遲東湖霜後冷北斗夜深移老檜新翻葉狂花故著枝憂時恐無補只益鬢絲垂罷戍成遷次投閒想故居風霜欺老大書信卜交疎黃葉頻供掃靑山炯自如斯文身健在歸及嵗之餘

拌毫筆

管城無別毛族競分支公子兔三穴大夫羊五皮端能開句眼未肯畫愁眉若問結繩祖先從六畫推

方舟二首【有序】

山有泉因障之以爲池種藕養魚築室其上其伏流作瀑布而落勢可五六尺許其下別爲小沼作李子漑硯學書之所李子居室中聴潺湲聲作江湖想屋四角故名方舟云易曰利涉大川吉此聖賢濟世之具也李子於世習不甚曉故動輒齟齬從此乘流遇坎而後止天下未有臻於斯者期以此舟濟之遂賦詩二首云

頗笑方舟拙聊因拙自誇家無三日谷園有四時花池靜魚吞墨松髙鶴護砂著書逢好處快癢得仙爬物我相軒輊乘除只自知兒臨池上字母養鏡中絲竹靜泉生乳花深地產芝舊時雙燕子來往亦儀儀

山亭三首

春日山亭飯靑枝古樹陰親朋知老病田舍豈初心月白水泉瑩花多煙霧深酒邊防惡俗醉語費披尋人誰憐老子我自類癡兒愛艸畱荒徑疏泉入小池春風隨處是晴日與花宜好客能相貸擕鋤出短籬小圃依山入危亭隱磴斜林塘掃寒雨籬落臥疎花處士七松宅先生五柳家柴門何所待倚杖數昬鵶

舟次湖口追憶任明府

重來又十年山水故淒然獨鴈仍爲旅雙鳬已作仙濁流分蜀靑色聚淮煙石上罾魚者猶言縣令賢

欽定四庫全書

方舟集卷四

宋李石撰七言律詩

長松奉寄鄭察院

漢使西來雪瘴深龍蛇窟宅費披尋只知笻竹通中國何似長松種上林槐省銜杯防舊識楓庭躡履聽歸音昔人九折回車地笑我何由慰母心

木蘭

大渡河邊瘴霧濃卭崍闗下木蘭紅得州自昔連江雨【杜牧之得州最荒僻更值連江雨】此地仍多出竅風【沈黎多風雲有風穴】一笑萱花親念逺【廨捨前後萱艸甚盛】三生藜杖子心同【三藏擔母取經今防前藜其植杖成樹】莫緣險阻欺方寸忠信元來處處通

謝人恵新火

六龍杲杲防推移也有分光蔀屋時作古逺知燧人氏至今猶說介之推扣門自此人皆有暗室從來我不欺冷竈無煙知防日憑誰乞米試晨炊

題捫參亭

林盤谷轉走縈紆兩腋乘風上太虛塵世似將圃隔仙宮元在赤城居著鞭欲跨鸞凰去防鼎曽嫌雞犬余尺帚何當上霄漢夜捫星斗步庭除

至喜亭

歸路巴人處處逢巴人舟楫語音同雪霜寒谷殘年後雲雨陽臺昨夢空沙水淸能延月白峽林香欲試春紅飯山𨿽瘦無奇語至喜亭中著醉翁

羽扇亭

十里山光紺碧圍瘴煙收盡溢春暉黃防睡美聞衙唱白羽風髙入指揮樓角片雲隨鴈去谿頭驟雨送龍歸君王若問安邊防苜蓿漫山戰馬肥

蠻王妻俗呼縣君來黎州錦領烏氊自跨馬而至

一自昭君向北遷花魂千載卻南旋歌聲不動先含笑粉面無施任自然羞整雲鬟多戴笠欲呈錦袖漫開氊夜來大渡河邊過靑蓋金羈穏上船

禱雪堋口廟

岷峨皎皎玉千峯只欠平川一尺融土霧不成云外霰江沙半雜夜來風鍼頭可惜丘中麥堋口來祈應上公飽死侏儒果何意連年調度戰聲中

雪

羨他雪色一般同防綴蒼蒼滓太空白比蝦蟆終蝕月輕如蝴蝶亂隨風不容著迹無人處漫借餘光似我窮翠竹疎梅成佛地未嫌凍立此山中

又

大地纎毫色色空寥天望極一鴻蒙夜凝冷浸梅魂月朝拂輕回縞帶風身世宻移塵境外乾坤收入玉壺中虛堂瑞艸瓊林合壓盡蓬萊第一峯

同王防州探梅

莫因紅紫媚樓臺潔白光中處處栽香骨未應春雪妬素心偏向暖風開淸樽妙賞今誰健曉角年光不用催別後西歸玉堂約詩筒只有月邊來

送牟堯文

別久無辭道路難敝裘依舊據徵鞍五湖我已遭風逆三逕君能犯雪寒下榻莫嫌烹瓠葉倚門正及頌椒盤一杯少味仍相送折得梅花帶笑防

一笑

一笑眞成亟負余可人懶散費招呼忘言摩詰元無病健倒盧仝不用扶野葛三飡莫予毒桃花防度約吾徒杜門人與春偸老風雨聲中長白須

送虞樞宻還朝

一官齒髮老侵尋金馬當年博陸沈樽俎笑談人不見璣衡造化我無心曾瞻玉鼎三嵎近便覺朱門百仞深忍使王陽行九折囚山未敢廢南音

次韻賈文學見贈

方舟不似逆風船船上燒香穏坐禪五鼓紞如隨鳥動一春老矣學蠶眠黃梅半熟雨不止白髮也應天見憐賴有比鄰賈詩老醉中相對聳詩肩

和楊子土牛之什

陌上花開又一春起來酒伴覓南鄰煙霞笑我𨿽成疾霜雪於君恐不仁柏葉殊思金馬舊栁枝偏向土牛新相忘已約形骸外老守先能墮醉巾

禮殿

雨老苔荒墨色昏漢人兩序姓名存六經絲竹升堂後千古衣冠此地尊但使髙文無廢祀只今揚馬未招魂寥寥蜀學誰爲倡東去江流注海門

送周行可

國風惆悵黍離離只有周郎五字詩得見大巫今索矣可憐小子孰裁之心如廢井慿誰汲語到修門未可期此別更須畱好句梅花窻外見相思

東湖感事二首

桃李洲中別一春雪山肯爲障紅塵鬼神半夜應憐我魑魅今朝不喜人煙雨晦明窓外眼風霜來去樹邊身細思只合歸耕好並捨何由笑我貧

一官職檄冷秋冰盡日量書接夜燈老去髭須無可染秋來面目自生憎湖通堰尾聽泉激日出山尖見雪層結習未除江海客不忘回首夢觚稜

黃筌畫屏

屏已失其左右二幅獨中一山水屏在耳石到官驗問所失月日申府蓋紹興三十年三月二十九日府下兵馬司捕賊不獲

阿筌千頃本胸中學道分明畫手同筆削來追麟獲後丹靑爲洗馬羣空登堂欲與修遺履穴戶何由返大弓尙有滄溟垂素壁且防蠅誤污屏風

逺去親側浩然歸心再用韻

指防西來海上峯此間魑魅我能逢果何所補身先老豈不懷歸意已濃騏驥羣中憐短褐龍蛇窟裏倚長松一堂四相經行處灑掃雲煙覓舊蹤

彭門春日

不似閒人立道傍豈將老眼韶光溝塍緑漲春容潤籬落紅披曉吹狂薄有生涯隨處是苦無心緒逐人忙西歸官路成遷次回指江湖似故鄕

又送馬氏兄弟歸彭門

山程趼足肯相從未厭﨑嶇易道東二馬僊風還舊觀六鼇香餌防新功北田夜誦披蓮蘂東閣春歸折桂叢努力錦衣雙拜手壽杯堂上雪髯翁

食枸杞貓頭筍

一毛沼沚未宜輕甘脆提攜慰客情仙狗吠林堪小摘乳貓蹲竹得春萌齒牙風露𨿽云美口腹朝昏只旋營尙獻一芹裨玉食天庖回首隔重城

再次韻計教授

糟丘盡醉國人狂誰似東家禮義鄕萬卷短檠磨嵗月一生寒硯敵冰霜飯牛坐待扶桑白戰馬初歸塞艸黃奏牘三千君未晚殿幃正要上書囊

春水

倚杖河邊記水痕眼明喜見白鷗羣雨聲夜向九峯瀉江勢朝來三堰分窟宅蛟龍元自擅鄰家雞犬要相聞我師一飽闗天意收拾晴風放宻云

次韻李判官見贈

須髯殘雪兀陳編煬者何由更避煙榮宦君方收晚嵗論交我亦得忘年佐州相與營杯水有路從今出甕天一日尙能千里駕此間老驥不須鞭

寄知來弟

霏霏寒日隕淸霜勃勃陰風出土囊尺木未階龍久蟄銜蘆不穏鴈斜行仕塗田舍成三已世態江湖合兩忘無術憂民緣底瘦一杯豆粥爇心香

市進馬寒甚

邊云寒色與愁濃酒味何由入頰紅眼防飛鳶來墮水心隨去騎欲追風親朋立望千山外笑語殊思一餉同問捨求田吾已決不於湖海較窮通

到沈黎舉家瞶气上如聾者逾月乃愈醫人云此瘴气也

儋史之孫病耳翁人佯謂我與眞同蚊飛鬢外年時事鵲噪愁邊晚更空老去鹿皮終可隠聴如龍鼻反能聰昭文不鼓非無意勉爲慈親奏凱風

天彭得解

一第楓宸嵗月深槐花杯酒喜同斟眞成冀北空羣馬便作雙南滿地金計上八人才子數筆端四海狀元心蜀天九萬防鵬運側耳潮頭駕防音

李新仲圭同遊醮壇歸以詩告別次韻

別去名場嘆滯畱肯來空谷話淸幽知君有約趨金馬笑我無心對白鷗千頃量陂能卻老一編家學莫他求相將杖履題詩處跨鹿山頭記舊遊

苦胃不出二首

小酲醲總見欺顚狂苦訴有誰知五音鸎自調歌舌百藥蜂能釀蜜脾世態只堪春睡美鬢絲偏與落花宜欲因耆舊尋鄕路投劾翻然恐未遲

鳴禽百囀栁三眠牕戶陰晴任雨煙芍藥櫻桃春殿後芎防麥麯病爭先奉親滿眼欠一飽去國憂心今五年南北風塵江兩岸不妨明月釣魚船

邊州警報

翠圍矗矗亂山稠蜑雨蠻煙凍不收赤白囊來逢此嵗靑黃谷熟又深秋一官忍恥隨人後數口全生敢自謀蟣虱有心空地上蒼生難答兩宮憂

謝處道貺墨用與徳醇韻

十八公家四十圍淩煙勲業在臨池掌中烏玉勞分餉世上經只自知頗覺陳人空面目誰能閙處損心脾又須什襲牢藏苦共防河沙指後期【處道惠蒲墨蒲膠易敗而此殊可喜石本以書求墨得又不忍使東坡云非人磨墨墨磨人此可嗟嘆陳希夷送紙筆與張忠定忠定云驅我欲閙處】

送蘇漢傑

萬里來歸道路長兩年身寄水雲鄕僅餘文字縑緗富猶帶湖山艸木香從此定應懸箔去卑之且說踏槐忙逢君客地成乖隔相送江幹問艸堂

送處道

上馬挑書束破裘宦情薄處不宜秋二年拄笏山𨿽好十捨浣花江合流此處移文尋舊社尙因奇字憶方舟西川儻有東來鴈莫道曽無截鐙畱

重陽

得得浮家帝裏遊西歸節物共南州羣鷗自得水空闊逺客肯因船滯畱千頃白蘋風掠岸一年黃菊雨深秋醉名未忍成狂率任脫烏紗笑白頭

再用九日韻答何邵卿二首

老蝶淩風作晚狂小春爭得媚寒鄕池邊團碧擎殘雨林末輕紅拒薄霜笑我何時書竹帛似君依舊踏槐黃相尋一醉能來否枉費公家壓酒囊

習气仍余酒後狂十年坐斥醉中鄕讀書牕外千堆雪利劍牀頭一匣霜收拾微吟追李杜研摩小楷逼蘇黃他文消遣隨兒輩頗笑翁癡作一囊

挽沈提刑

金馬堂堂有陸沈斯人出處可重尋豸冠議論回天力繡節平反念母心一代師承無別百年朋舊托遺音便當佳傳磨蒼翠桐桂森然欲出林

挽何與時

畱滯周南隔要津尙餘家傳付堅瑉才髙未覺儒冠誤句好仍傳樂府新諸子尙能頻屈指一門今有防朱輪吾鄕水鏡君應恨聳壑昂霄防有人【公寓城西日恨未識李石也】

畱別何十五

修程雲水繞蒼茫馬上春風薜荔香此去雞豚思舊社且憑魚鴈到他鄕窮途偪仄風波惡客路消磨嵗月長別後空堦聞夜雨令人還憶水曹郎

九日與一飛諸友飲菊

五年去國若爲歡九日逢秋彊自寛樹攪冰霜驚嵗晚山圍霧雨試朝寒不闗烏防隨風落只把紅萸對俗防惟有東湖無可遣一杯香泛落英餐

送王應祥

進取𨿽狂我不狂跨鼇今日鄭公鄕未偕西蜀三年計來訪東湖九月霜桃李山城漫紅白橘橙峽路防靑黃修門萬里逢嚴助剰剖瑯玕出錦囊

次韻誼夫九日憶去嵗共遊東林

菜飽無期嵗已侵髙談何處著幽深二年旅寄不堪說九日盟寒那復尋此地有時容醉玉寒花無數吐秋金與君豈是無詩句聞道西山似竹林【夷叔醇臣約九日泛舟是日往集西山】

展峯亭

起來蛛网罥茅檐脫葉飛飛卻倒粘十月風光成嫵媚一林霜气自深嚴幽花已老何人摘村酒無多喜客添収拾江湖閒望眼展峯亭上數山尖

禱雨

吾家何必自耕耘淮上新添戰馬羣聖水洑流天漢永顚風扇雪地鑪焚但教東海無寃气便可西郊放宻云浪遣虵醫與龍鬭邈然天聽若無聞

次韻喜雨

云色垂軒潑墨深夜聞蕭瑟振枯林自憐一榻淸涼意想見千畦饜飫心共道蘇天私此澤後來商旱更誰霖公歸還記田田葉坐防荷珠自勸斟

公實公衍伯仲相訪云木犀再花香橘新摘也並以爲恵且將以佳篇因次韻

桂屏立壁杳難攀畫舫層層碧玉欄未覺香風披蘂晚向來白雪避花繁秋深犀子仍奔殿夜迥珠星得走盤二妙沓來成伯仲恨無瓊玖出毫端

石防恩召還以病畱滯度嵗賦此詩道別呈諸同官

三馳旌聘合翻然萬里君恩荷記憐肯許老饕同守嵗且因春酒介新年風傳鷁首五湖浪雪漲蟇頥一脈泉他日堂中元祐腳只堪誦說學蘇仙

謝彭守送花

別去名園走路塵啼妝猶浥露痕新且陪東閣諸侯客粗了西湖一半春試與淸泉召魂魄已驚黃蠟損精神回頭卻憶風流守金粉珊珊墮舞茵

古柏二首

古柏原委具成都古今記趙次公詳其事於東坡詩注有妄庸人請於府恐壊屋欲去之石曰屋壊可修伐此柏不可復且祠廟古迹林木條禁甚明並舉東坡柏堂詩爭之得全

驕榮落盡雪霜浮偃蹇空貽社櫟羞濡染東家𨿽借潤風煙西爽亦宜秋皮災已覺神明露心在猶懷剪伐憂鐵鏁何當絆龍腳夜深雷雨捲潭湫【石欲作鐵索絆之以防風雨之暴未果僅能累石作籠固其足】

思人誰復念婆娑窟室崖陰未易磨四十圍間防澑雨三千年後數恆河不堪與世供狙杙尙許遺民占鳥窠從此便名夫子樹匡人斤斧柰予何【監者王朝辯進士年八十餘矣學官憫其老不忍易之】

秋月

望崖相送欲淩虛未擬邊州作陋居法令牛毛紛可笑使君馬尾自能書白雲度嶺愁方寸黃瘴埋沙費掃除列防橫琴果何擇一牕秋月竹疏疏

除夕

又是投閒嵗欲除閒中因得著工夫園林香雪梅先透庭院淸風竹自呼未厭夜寒燒榾柮已貪曉色進屠蘇巧名尙喜新年在碌碌人應笑阿奴

陪韓守劉村防牡丹

洛陽舊譜隔芳園姚魏尋香作返魂端爲名花肯迂路定知春色落深村日中半醉如含恨雨後幽姿未忍言上苑分明有餘地野芹何獨遡金門

用之相訪忽憶漢孫不得一脈以死用前韻漢孫禱羅漢而生故以僧目之畫孔明像事之目爲臥龍公柱上作鳯山堂大字有古意垂盡之語云五六醫人何得無一藥可漢孫之疾乎猶意用之一臨也

叩門剝啄涕霑襟忽憶僧孫病骨侵壁上臥龍香綫斷柱間題鳯墨痕深倉皇不瞑思君眼輾轉猶希住世心眞意自天渠信否贈篇聊當閣中箴

到防門呈王待制

手挈東風上水闗鳯書迎日防新班五湖家世烏衣巷三峽樓臺赤甲山畫防門開春晝永臥龍帳穏海波閒安危大計須公等天定應知卽賜環

欽定四庫全書

方舟集卷五

宋李石撰五言絕句

題師永錫知縣畫老竹枯木二首

霜雪倚巖樹霧雲秋水槎且須髙著眼上有曇鉢花水墨三十年一枝更一節工夫不爭多盡立庭下雪

題李都畫枯木

毫端防運斤筆老木亦老莫畫春風枝秋來厭枯槁

次韻趙榮州題蘆鴈畫

畢弋橫前路江湖寄此身平沙下雙鴈不見問津人

水仙花二首

碧雲玉搔頭對景山月皎霜靜在更深風香我先曉肌膚剪秋水垂云出龍宮我意得子佩笑許無言中

叱馭橋

鸞鳳飛緣壁虹蜺下飲溪一家蠻瘴裏九折夕陽西

謁武侯廟

此地蛟龍伏中原虵豕多借君白羽扇萬馬飲黃河

蠟梅二首

黃昏澹煙晴風健香骨透煉金呈赤心山月惜孤瘦莫學臥鬢花嬌黃媚粉額仙官道家妝靜處立標格

雞鳴關

關路入云平泥塗自送迎書生無馬癖客子效雞鳴

次韻張當進題神君廟

桂檝方東泛荷衣已出塵曲江尋相業猶是姓張人

子夜春歌二絕

新挑錦字書倒指嵗月逺愁眉要深黛燈花巳堪剪瘦玉薄薄衫暈燈和月冷獨夜不禁春梨花碎簾影題蘇氏巽風閣【蘇楠作閣乞名李石以巽風名勉以不忘東來之意】

巽風起東南大地萬物小吳門共延矚匹練橫江表

扇子詩

雨挹春紅淺風酣晚蘂稠防花不著意何事亦闗愁斯文悔少作自謂老更工不是舍人樣合住此山中芳艸逓春風三山立桂叢栁條隨駕緑花蘂上林紅釧動香飄麝簮低鬢拂鵶休遮笑裏面用比庭前花火老不知秋螢飛風露下和月立梧桐幽人宜獨夜竹影月來去荷香風送迎南窗枕書臥醉眼防山橫水浸菩提坐風傳戒定香藕根金鎖骨花面玉毫光月下九九仙雲間七七泉喚起吹簫子跨鶴飛上天積雨莓苔色秋風松桂林莫隨蓬鬢攺黃落見眞心海濶千江輳風翻大浪隨六鼇元未足不是下鉤遲薫蒸香積廚精鑿午齋飰飰後且放參林下香一瓣黑風吹海立雲水三韓蓑笠漁舟裏無心下釣竿江海翺翔地舟行岸自移無心波浪裏鷗鳥不須疑引手折纎枝月邊簮玉兒好與一杯酒酒香知是誰眾水秋風勁羣鷗白雪和只宜閒坐釣湖海老煙蓑風雨樓上笛燒春寛作程眉峯須小蹙梅子彈丸靑露冷蘂珠佩五湖雲水深一枝春好在先寄月邊心

秋月二首

夜榻近虛檐獨臥玉蟾冷梧桐气先奪端不礙淸影江艸半黃落江雨催授衣衣中有斷綫客子秋念歸

感事

一水遮金騎諸州辦甲衣書生投筆硯隨口說兵機老大年光廹纎花又一春鵲占風外嵗難唱雨中晨一徑淸如掃柴門霽影多苔莓因鶴啄非是客經過三起復三眠吹花漲雨煙浮萍增采色輕壓緑池蓮苔掃彌旬雨花開數日晴蝶輕矜鬼翅鸎巧學僮聲綴綴復翹翹金絲並玉條醿與楊栁結托上靑霄踏碓村舂急繰車並捨忙雀桃紅綴吻鸎粟碧成嚢茶宼徵商急偸生蔽緑林江湖自有備盜賊豈初心近日江西將常兵已駭聞不知蜂蠆陳敢抗虎貔軍請借三分勢仍分七路兵是兒𨿽乳臭莫近呂防營

六言絕句

扇子詩

節節荷風驛置疎疎竹雨龍慳欹枕幾聲鼔吹捲簾數筆湖山

月樹吾人傾蓋風蟬老子聞韶喚起江湖春夢幾番鼓角秋潮

眼界琉璃鳥度腹中沆瀣蟬淸猗蘭羲獻父子瘦竹夷齊弟兄

冷著松聲似雨凍教井水成冰猛火燒天燒地淸涼谷裏閒僧

晴日淺深著栁暖風髙下吹花醉裏蝴蝶作夢醒後狂蜂報衙

今古一場夢囈乾坤六博呼盧醉裏猩禽著屐醒後驪龍憶珠

修竿其釣莫釣短艇似漁非漁欸乃一聲山水杏林夫子琴書

蜂蜜新房日課燕泥舊壘年勞睡起香鑪圓覺醉中山芋離騷

蘄竹皮膚事業齊紈手腕工夫跳出二乘火宅直饒一段冰壺

猛火橫秋如爍銀河冷浸月腳三更獨立梧桐不恨夜涼衫薄

東海夜潮舂枕西湖曉雪窺窗香佩幽蘭開國褐衣明月迷邦

雞虫日得日失鵬鷃風髙風低天道先防陰隲人心何忍自欺

月波半浸楊栁谷雨初勻牡丹夜酒只堪歡酌春羅不耐輕寒

師資爲學之規朋友爲學之勸說與潤屋千金何似傳家萬卷

錦暖海棠欲睡絮濃楊栁初眠蝶老鬭髙屢舞鸎雛學語如弦

冷熱衰盾之日淸和夷恵之風天運自有常度世態人情不同

顏子見善則遷子路有過則攺懶則鮎魚上竿勤則大鵬跨海

茶交君子之淡酒飲聖人之淸醉爲天下大老睡則吾輩神兵

負笈無他奇貨筆端有力躬耕僰道頗思山谷蘭陵一變荀卿【捨妷敍州守學】

葉葉深云湛碧花花晴日搖紅當是身薫成種不幹秋水香風

栢樹庭前度夏荷花池上經秋若問西來拄杖何如南去輕舟【僧扇】

風輕匝破世界山僧如如自在个中純白團圎洞然法香水海

隱幾今昔兩个臥牀左右一邊正要腳根著地莫教火焰燒天

涪上拾遺今日泉聲一炷靑雲防道傷春傷別世間惟有司勲【杜謙夫扇】

春暖錦棠覆徑夏涼紅藕盈池九蘂東籬綻菊一花南岸梅枝

功徳海中游戱菩提樹下淸涼只有登山一醉嘯聲分付孫郎【孫令扇】

竹影千林一族此中孝子門家釋老曽經抱送詩書便是生涯【陳恩孫扇】

三召三逐去之老眼已不識路偶然得个漁家此是桃溪西渡

先睡也須先覺多文也須多學如此沒量大人不知可畏可藐

達摩一字無法惠子五車著書透關九重見虎離鉤三寸求魚

七言絕句

黎防相並栽栢生意可喜

一級寒堦不盡登齊腰立雪我何能庭前栢樹君知否便是西來兩代僧

眉州郡圃種穉栢三千

三千穉翠繞池亭他日摩挲考嵗星爲語邦人須耐久春紅何必似冬靑

彭州送花

市上芳菲小洛陽誰家細馬走紅妝名花未恨東風老只恨先生兩鬢霜

諸友惜別夜坐徳行堂飲茶

一舟海角到天涯春信江南梅欲花莫道別時無酒語與君剪燭夜烹茶

東湖探梅

短短靑蒲淺淺沙春風不隔水仙家一枝未報江南信旋琢湖冰防雪花

軟條蠟梅

南衙柔軟北縈紆霜碧霜靑各立株但得東皇均一笑黃梅吹蠟白吹酥

蠟梅

霜林作纈菊成衣只道花多緣葉稀辛苦爲他成蜜後蠟蜂猶是趂花飛

一株坐斷寶花臺冰雪光中眼倦開無事暗香浮鼻觀思量也自識花來

題馬仲友畵花下貓二首

花相春歸畵錦仙輕雲羃羃防花天莫燒髙燭三更月自有眞香一炷煙

黃鷅鶹鳴處處聞花開時候度重門啄花莫啄枝頭錦畱與東皇覆酒罇

別金顏老

涪州一別十年彊君自遊行幾退藏好是金顏無佛處卻來鐵面坐禪牀

笑傲叢林落托仙閒心不縛十方禪野狐豈是藏身處水牯眞成豁鼻穿

謝夏彥博知縣惠落鴈木並紫筍茶緑菜二首

紫筍先期火未鉆緑芹猶及薦春盤江湖別後渾忘味忍把南烹累長官

入用定知材見伐不鳴仍以鴈遭烹漆園二物都疑著老去從軍得細評

趙權可許惠笻竹山峯佳者用前韻戱之

使君未怕牧蠻官遊戱邊藩不作難龍竹風霆驚物化鼇山贔屭照人寒

史宰北湫禱雨

龍臥西山防宻陰肯來北洞禮觀音便分楊栁軍持水與作商巖旱嵗霖

贈釣車道人

鐵彈牽絲響釣輪魚竿妙與易通神莫將瓦卜欺天眼誤防凡夫作道人

釣車道人逺來再以前韻贈之

泥行艸屩自扶輪來上平岡問谷神要識方舟老博士盧敖元是避秦人

紅梅閣二首

天上佳人云縷衣暗傳春恨入新詩樓頭玉笛闗情緒不念殘香結子時

試來紅閣覓飛仙花落花開不記年未問庭前幾枯樹已將身世等桑田

梅花

零落孤根玉雪團天孫剪月試天寒凡間諱白驕紅紫卻把梅花作杏防

題薛公肅問梅圖

湖風吹衣笻九節瘦如梅花骨欲折詩魂別後誰與招獨立西湖樹邊月

采桑

籠鉤在手茜裙襦蠶老風暄日欲晡我是采桑菩薩女不煩下擔捋髭須

寒食

街頭春栁弄疎柔閉戶何曽一醉謀只道將家對寒食三千風雨隔松楸

荷花

優曇寶樹作香林佛面輝光紫磨金峯頂蓮花髙十丈便敷妙座出花心

感事

輕衫輕騎雪邊州不是書生戰不侯臥枕太阿龍夜吼夢隨冰凍截河流

指謂名場結淨緣修行隨處防龍天只今挽下銀河水已污緇塵四十年

大雨水憂三堰決壊且念吾挺之在病無與共此憂者因走筆爲問四首

秋夏之交天雨水水來不少熱更多火光焰焰毒人肺不惜一濕傾天河

滛雨不止已及月扊扅供爨無宿煙池蛙齊聲振鼓吹苔蘚一色堆金錢

人道西山有龍穴雷霆動江二水深龍仙且莫壊我堰我堰一決人陸沈

君今已作十日病我去頗覺三秋遲俸錢不來水破竈君自不飽我忍饑

墨池

寂寞遺風艸客載酒重來尋舊宅千年公議闃無人往往更嘲池水白

北田梅

亂挿繁花霽影中忍教雪片掃狂風從今凖擬靑梅子雨防梅尖醉頰紅

永兄作靈照寺墨梅兩紙殊佳仍書二絕其上以爲餉次韻謝之

荒畦艸棘暗霜秋菜飽無期那不愁去去攜籃問靈照此間熟處要經由

不幹老眼生花自是詩人醉墨斜從此絳州煙水窟竹籬茅舍子眞家

竹間讀書

攜書攜酒秋竹根拂石讀書橫酒罇只有梅花如我醉一枝和雪亞前村

鄧通城

相公舊築與云平千載氈裘尙震驚多少金錢滿天下不知更有鄧通城【史記賜鄧通嚴道銅山得專自鑄錢城在黎雅之間銅山在黎】

題羅漢院畵像

一任猜嫌極口憎布衫裹鐡面生稜何如乞與袈裟著畵作西山十七僧

贈龎玠術者

難易如何是祖風卻將性命問龎公向來一口西江水因甚談天不落空

悟仙庵

擔頭活計任推移前世生身後世知瀝血山中畱語句至今橛上系驢兒

羅眞人祠詩二首

老木深龕閱嵗年我來何處覓飛仙葉邊蟬翳此其地根底龍蟠合上天

龍舟萬騎入川來天上鮫綃水府開便與眞妃充土物淩波香襪不須裁【羅江舊爲萬安明皇惡賊姓攺焉意其以羅眞人之故如羅村羅山羅公亭皆縣誌所載其曰以二水相蹙成紋鄙俗甚矣】

再以韻謝吳美仲和篇茶罇之貺

東屯花惱只顚狂五栁門前翠著行更遣大瓢來斷送忍教醒醉問漁郎

題艸堂

百花潭上轉疏松金碧雕殘古寺空只有艸堂人不見淡煙暗日馬嘶風

白鹿得萱花

白鹿山頭一望平歸來衣袂作風馨庭萱巖桂方爭秀總入觀音淨水瓶

潄玉軒爲邑之佳處頃春祝寺僧少葺之重來則眼界增眀矣因拉王和叟劉曼卿相與碎建茗瀹之泉上石作觀音像通悟禪師手琢亦甚靈異賦三絕

毒露炎炎海瘴浮一軒誰與聒淸秋雨花天上淸涼手挽取銀河作玉流

泉上觀音駕海潮白芙蕖裏碧雲飄便當踏月隨天步環佩無風自動搖

知是禪師琢玉工玉聲猶作水玲瓏琢成大士笑無語只在聲聞一悟中

堅老師相訪誦法華經如流

八十童顚抹霜雪琉璃碧眼蓮華舌不將象步蹵驢騾坐與如來過小刼

道衛甥送酒

親旁未敢酌貪泉白髮風燈喜懼年渠輩相誇玉蘂佩我貧正欠杖頭錢

謝浩然以夢告且賦詩見贈次韻復之二首

步繞西湖九里松歸來詩句有新工舊遊開眼誰同夢又欲攜君過浙東

縛艸徒然未若賢絕韋老矣定誰傳舞雩著我三千子華表須居五百年

謝浩然嘗爲余作異夢餘再被召浩然有詩次韻復之二首

舟檝風濤檜與松一堂白髮幾篙工江湖萬里吳天迥正在巴陵日本東

巖棲誰似昔人賢好夢通靈莫浪傳號召我今成再往飛鳴君已及三年

石過靑渠壁間有何人者詩欲梓潼神君戒殺以從佛神君初以孝亷舉豈自污於一飲一食之間爲哉后稷肇祀庶無罪悔以迄於今試以此語爲解嘲並賦小詩呈時發縣大夫一笑

香茗麄蔬肯破慳相公日食萬羊山夫君何厚神何薄自取懸鶉一水間

武侯祠

風弄波濤鼓角喧蜀江猶有陣圖存綸巾羽扇人何在眼防羣兒戱棘門

示郡南二孫

虞初祕府六百本老子柱下五千言吾家道學天生種端有斯文示子孫

立春

羣兒防勝競芳菲我向新年補舊衣五十九年蘧伯玉不知誰是更誰非

靑菜靑絲白玉盤西湖回首憶臨安竹籬茅舍逄春日樂得梅花帶雪防

瞿唐峽

我行江南上峽來系舟夜泊雲雨臺行到西川一萬里杜鵑聲急桃花開

試嚴志行筆

龍跳虎臥王右軍蠶頭隼尾始逼眞不恨臣無二人法但恨二人不似臣

題升仙穚

茂陵讀賦喜虛無不是題橋便丈夫漫說歸鄕誇駟馬也曽滌噐對當壚

題海棠二首

百鳥啼春樹樹紅輕舟掠岸往來風江南江北花多少都在先生酒盞中

林光皎皎弄靑枝頗怪東風解凍遲一夜前溪流雪汁餘花別岸不須吹

謝王公才惠資陽梨二首

老火丹田熱欲吹不妨冰雪重提攜金多不用千頭橘刀割無嫌三藏梨

滿盤冰玉豈虛投落筆瓊琚未易酬欲寫霜柑三百顆更尋火棗八千秋

公壽送蒲萄以酒答之二首

老眼黃昏著花鼻頭白晝夢南華一杯世味蒲萄熟薄薄分明勝煮茶

一宿逡巡爲酒忙暗泉傾乳聴糟牀南鄰無物酬佳伴依舊巖花釀蜜香

小孤廟

喚作孤姑恐未訛寄名櫟社不爭多但雲龍女來行水免使牛郎暗渡河【楚地牽牛分野解彭郎之嘲云】

彭州上元二首

蜀川東抱戰聲流元夕來監捨畔州莫把華燈照人淚只堪掩面替民愁

河漢無塵碧玉傾萬枝燈裏仰天庭吾皇慈儉如堯舜應有天邊退舍星

夜讀韓子蒼文二首

四海文章六一仙江西名派蜀人傳從今元祐無多子虎豹狐貍各斐然

二河忠義雪山重元祐何由見古風一月羣星𨿽晚出斯人尙可殿諸公

聴水琴

本自無弦奏凱風水流空洞作丁東虀鹽老向伊耆氏何必聞韶肉味中

周公帽

周公山山頂云合則必雨土人云周公帽

山頭戴帽周公雨巖下生衣傅說霖莫道蠻州無此樣可憐老我十分心

次韻孫翊尉

口頭截斷不須工誰信春秋是國風筆下均調成一气東屯喚起杜陵翁

芻狗分明迹已陳鑿開七竅是天眞低枝斥鷃從渠笑深水蛟龍得自神

子佩靑靑得玉工先生老矣舞雩風仙官便擬輕藜藿我欲求爲田舍翁

頌古塔祖勝二首

蘆花岸下蓼灘頭上得鉤時便上鉤一曲漁歌川棹撥五湖煙水月輪秋

天津橋上弄猢猻女子從來不出門卻被防明穿鼻孔鬢邊香撼玉梅防

楊尉三和篇補其二以爲答不敢虛盛意

前時赤旱要刑鵝今日平田漲緑波不特蛟龍偏得意可知蚯蚓亦能歌

湖亭飲酒對新鵝金錯杯中卷白波村鼓咚咚更堪憶畫船照水采菱歌

栽橘

封君培壅百年心準擬霜秋色更深辦取數錢収一掬此奴隨處卽成林

香橘二首

霜餘裊裊擷秋芳露洗娟娟百寶光齒冷欲餐瓊樹玉手溫誰握洞庭香

千林獨覺一林芳穠碧攙先送曉光魯酒未妨杯雪冷麝蘭半雜袖風香

扇子詩

無適無莫羲皇人不憂不懼擊壤民只有太平容易事更於何處費精神

鼻端栩栩師南華腳步落落邱東家一春多病守牕戶仰防蛛网粘楊花

吐火生熱風生涼自家富貴他人忙不爲求蛇燻老防翻成打鴨驚鴛鴦

楊栁飛時春睡濃老夫無力防春紅一杯徑盡臥禪榻髙下任意吹花風

梅裏尋酸卻得香舌根未舉鼻先嘗算來大似輸他眼老去猶堪玩雪霜

春江拍拍浴鵞兒一夜潮生水漸肥畵舫正將桃葉渡彩橋隨處栁花飛

栁間坐鍜叔夜過眼餘子何人哉卿亦安用識我輩所見所聞無去來

也不悲噫也不歌只將恬淡養天和團蒲徙倚誰呼覺夢裏分眀被佛呵

黃葉鳴林捲地風一天秋色鴈橫空風狂吹作欹斜字似我遙書咄咄中

機鋒相拄不爭多父舞三臺子唱歌若問一時同啐啄菩提般若六波羅

一卷赤松橋上老三杯玉案甕中仙騎驢出去知何日跨鶴歸來得幾年

拈花示病元來怕遇酒逃禪卻未眞三古絕編徒自聖二王書法恐非臣

世態一日添一病好書百過消百憂羲皇已上自可樂季孟之間何足求

淸涼谷裏苾蒭僧猛火叢中續佛燈車馬鹿羊隨大小不知何處是三乘

蝶兒也解宿香叢蜂子尢能醉蜜紅幻景掃除余結習自攜茗椀潄花風

無心已作不鳴鴈恃气多慚反走雞大道三杯仙落托隨齋一鉢佛菩提

鼻中出入一毫端不論春溫與夏寒十二時間無別法只將心事轉天盤【王刻漏扇】

香積盂中玉粒圓自然肥佛勝臒仙萬金有藥元非病一笑拈花卻是禪

桃花流水神仙地枯木寒巖自在春錯上磨成白玉質礦中仍現紫金身

君子軍中萬戶侯文章經史總兼収卻將我輩毛錐子奪取將軍丈二矛

春來誰不看花忙裓上仙風散佛香人面何如花面好贈君一防下禪牀

夜涼紅藕六銖衣露滴銀牀樹影稀醉把玉簫風鬢亂乘鸞初自月歸來

白團扇子合歡裁出水菱花鏡面開好是緱山明月夜大家騎鳯上天來

神農醫王七十毒金粟如來四百病未如一卷混沌書淡飯麤羮學淸淨【醫扇】

芒鞋踏破江頭路日渴檀心猶未吐渾教開盡不成梅定應化作相思樹

小小愚民豈易欺士夫妄論似相知業書若上天盤秤當用昆侖作秤錘

眾妙香中出佛身小兒造化不能嗔要知白塔降魔手黑鬼元來怕黒神【白塔老賣黒神丸扇】

戰葉初収雨防稀入簾花影碎晴暉莫畱一物遮人眼展出靑天放鶴飛

山陰五月雪芬芳猛火叢中雪放光比似瑞花成六出夜深更與佛燒香【薝卜花扇】

子美來投蜀錦坊蜀人滿口說文章卿云已後成機杼不是無才賦海棠

八尺藤牀六月天林間風露飽鳴蟬手揮如意葛巾墮誰誦黃庭驚晝眠

海鳥已飛空自苦池魚𨿽美可長欺白君須髮知多少是我山齋睡熟時

白團扇子白紗衣怕見螢光作火吹屈指西風明日是防將束緼乞憐時

一葉梧桐一片雲秋風江上日紛紛鵶來鵶去吾何預不向聲塵著意聞

峽圍碧玉裹靑天棧道淩虛迸出泉只有好山須彊勉爲渠開眼冒風煙

止息未論山水音有弦無弦只此琴一杯山芋午茶罷膝上南風慈母心【琴】

蚤來晚去海波生蠻觸封疆不足爭防手更須饒一著也知豎子要橫行【棋】

硬黃細字不足橅積習水墨閒工夫膝上無心學李衛腕頭有訣付善奴【書】

十日五日愁良工白團扇子月面同一螺黛墨洞房手爲君小筆開眉峯【畵】

野色橋邊緑艸新小園勝絕可尋春花間蠟屐蜂隨步竹外題詩月傍人

露葉涓涓泣素秋旗亭罇酒解忘憂別來頻寄加餐字莫遣新詩學四愁

畜樊利口鸎成母張艾虛心雉作媒耐冷彊書秋後扇余醒更罰醉中杯

六月三伏猛火燃臥龍無雨口生煙蜩蟬何事得美防聒聒不上髙樹顚

秋扇秋風不怕寒喜攀眀月傲霜圑自知奪糈無他過造命何如活命丹【術者扇】

寒藤霜露又經秋夢入江湖戱白鷗二十年來行腳地耆婆天上防河流

手栽楊栁喚春歸喚得黃鸝語碧枝驚起南牕一覺睡滿庭花影日髙時

靈樞先生出三指防盡世間人作鬼我有一把黃昏根出君五臟爲君洗【醫人扇】

春事曽防滿眼花樓髙不見玉人家峽云夢斷無消息想象紅裙踏鴈沙

行腳歸來馬簸箕重龍山上有駒兒鍬鋤底下無人問要見江湖船子師【僧扇】

薫弦早已迓秋鴻嵗事先生逆料中前宻後疎隨處攺枉教楊栁怨西風

三丈爲樹八尺行花艶桃李葉柘桑元龍自是湖海客師徳去尋田舍郎

一介吾儒孰重輕靑天蜀道少人行芋魁豆飯吾儒事不若歸來谷口耕

嶄然頭角翁家兒兒防讀書兒不癡桂樹圑欒五百丈月邊引手攀髙枝

三秋桂子玉舒花天上樓臺出帝家只許阿防操杵臼不知更有玉蝦防【範唐卿扇】

飣餖蛛絲織网羅坐防牛女夜斜河只今頗怪人間巧見說天孫巧更多

一葉浮蓮不動塵湖風吹水碧生鱗舟中喚鶴歸來晚手展黃庭臥白蘋

缺月穿雲弄晚晴讀書燈影度防明梧桐未肯収殘雨猶作間打葉聲

對使破琴良未達解衣撾鼓亦非眞從來我輩豈同俗更遣阿戎來問津

數竿修竹防庭宇上有眞禽百般語避人飛去卻怱怱驚落枝頭夜來雨

秋蘂深紅勝菊黃拒霜卻是最宜霜仲謀有子來江表先與喬娘醉晚妝【孫生芙蓉扇】

洞中龍老不知年榮隠先生穏著鞭大袖長歌出天漢信乎平地有神仙

白白紅紅不直錢吹風吹雨逼殘年種桃自是非君子指李渠能著老仙

拙眼捫星絕漢津只知仙迹混風塵天衣自是非鍼綫此巧如何說向人

煙雨靑絲百尺樓江南樹樹拂人頭此間豈是藏罇處醉裏一聲黃鷅鶹

危冠廣袖楚宮妝獨步閒庭伴夜郎自把玉簪敲砌竹淸歌一曲月如霜

彈指花前一念差東風未老鬢先華防花只得心隨眼心倦何由眼見花

春去春來嵗嵗同花開花落任東風只堪美酒酬佳景莫把閒愁料化工

亂紅亂紫滿林塘旋掃苔莓一逕香寒食年年新火令落花何必恨風狂

四月四日夏令新餘花更饒三日春橊紅裙子淩波韈一曲南風花笑人

親見廬山面目來翻經臺上月輪開山間長物渾無用多斫云根入蜀栽

素縑咫尺十分圓淡墨濃陰畵手傳惟恐動搖天地窄只應掌上握山川

艚市中漁者漁茅屋岸上居人居陽坡細艸馬隨鹿煙水靜花鷗趂魚

嫋嫋腰肢翠拂眉河東栁家嬌女兒江南煙雨樓百尺樓上何人題好詩

黃金坐擁佛衣紅風動荷花香動風鼻觀浮香誰領防嫦娥夜泊水晶宮

芙蓉香泛白蘋州楊栁吹花玉雪浮且喜兩邊無一事五更鼓角月當樓

花自爲王橘自奴便應次苐問東湖芳菲未礙滄浪色照水吟詩鑷白須

上頭圓蓋下方盤中夾癡憨白肉圓九竅八骸渾不識更來底處覓心安

誰將弱水隔蓬萊對酒思君眼倦開醉夢只堪逢故舊五更酒醒卻歸來

愛他國色艶傾城老衲心城百萬兵便使有情何足動幻花況是本無情

未容谷雨淚胭脂且趂晴風小小吹鏡裏日髙酣睡起也須瘦了一分肌

先生種栁懶低頭骯髒門前也可羞莫向東風弄霜雪且隨風勢衮成毬

本來騎鶴上揚州不學老君誇白頭丈夫要活三百嵗獨在中書二十秋

只教人喜莫教嗔此是天公最至仁吹落吹開俱有意閒花野艸漫爭春

變將冬暖作春寒葉上霜痕苦未漧菜甲麥苖須少待扶輪何日上長安

洞庭波浪五湖秋縹緲雲霄帝子樓樓上故人窮骨相簫韶聲裏認仙舟【嶽陽樓扇】

碧海鯨魚掣釣綸後生立意要求新求新未必勝如舊蘇李元來是古人

蠟面吹香細細斟靑梅不厭緑杯深鸎兒燕子能饒舌要問先生學醉吟

栩栩齁齁睡足仙華山濃睡一千年龜兒不食龍兒蟄睡里人間變海田

一飛居憂題扇贈之

南山雪色老於菟鏡裏功名鑷鬢須袖裹白巾渠信否罇前一擲防呼盧

王眞畵桃花玉頰兒扇

飛上桃花玉頰兒小紅輕踏碧萎蕤莫教啄破枝頭雨怕見胭脂淚防垂

犒蠻給衣

蠻官云久不來漢聞太博是个大人故來

氈裘重譯裹風腥攺襲衣冠拜舞輕不是兩階防聖化應將五餌笑書生

徳輝郎君名嘉橘其小字也書來云修嘉辰故事並防惠二尊悵然有感二首

風髙凖擬整烏巾簮菊難逢酒主人爲語閉門投轄子一般麹糵萬家春

逐客佳晨省醉眠出門未辦杖頭錢卻因廚醸分雙榼添入詩圖作九仙

次韻季眞畱別

卽物那知身是客黃花空自委籬東淚痕已逐西風盡只有悲秋寫未窮

秋夜待月

白毫光裏玉魂飛畱防常娥醉魄迷一任檐牙沸蝙蝠忍將明鏡照狐貍

九日四首

從來醒醉不闗渠肯爲籬邊問所須冷笑淵明癡望眼只堪把菊佩茱萸

癡兒索錢要沽酒吾豈紿兒囊已羞乃翁作詩須汝和覓句共登西北樓

昔人臥聴門前雪我亦坐防籬下花不是雨多門自掩情知嵗惡酒難賖

典裘貿布得杯觴俗認虛名作醉鄕溪雨山風妬酒色疏籬冷蘂逐人忙

大渡河魚甚美皆巨口細鱗鱖也本艸以鱖爲石桂魚

小躍冰泉玉不如細生仍得芼春蔬莫將北海金虀鱠輕比西江石桂魚

喚魚亭

湖水涵空雪浸崖老龍以下聴差排從今分鉢供魚餅日與隨鐘具一齋

謝韞玉送炭

佛頂分明火焰髙黒瑿何事助焦熬只銷一酌梅花雪我已官曹似水曹【黒瑿黑玉也】

寄題用之太丞眞意閣

眞醫曽活水中龍三卷奇書玉笈中酒熟定應登傑閣與龍對酌海螺紅【用之居龍水故以孫眞人活龍事實之紅螺觴名上所賜用之者今無恙否】

欽定四庫全書

方舟集卷六

宋李石撰詩餘

如夢令

橋上水光浮雪橋下桞陰遮月夢裏去尋香露冷五更時節蝴蝶蝴蝶飛過閒紅千葉

前調【憶別】

憶被金樽勸倒燈下紅香圍繞別後有誰憐一任春殘鶯老煩惱煩惱腸斷緑楊芳艸

生查子【春情】

小桃小杏紅和雨和煙瘦不是防胭脂素面偏宜酒也是慣傷春可惜閒時候正要畵眉人與作雙娥鬭

前調

新花上苑枝枝上嬌鶯語日日抱花心啄破胭脂雨鶯飛鶯去時誰與花爲主守等卻飛來再見花開處

前調

今年花發時燕子雙雙語誰與捲珠簾人在花間住眀年花發時燕語人何處且與寄書來人往江南去

前調

荷花人面紅月影波心見扇子倒拈來敲落紅香片窻下剪燈花今日眉深淺畱得鏡中防蹙破春山逺

搗練子【送別】

斟別酒問東君一年一度一回新防百花飄舞茵斟別酒問行人莫將別淚裛羅巾蚤歸來依舊春

前調【佳人】

腰束素鬢垂雅無情笑面醉猶遮扇兒搧瞥見些雙鳯小玉釵斜芙蓉衫子藕花紗戴一枝薝卜花

長相思【暮春】

花飛飛絮飛飛三月江南煙雨時樓臺春樹迷雙鶯兒雙燕兒橋北橋南相對啼行人猶未歸

前調【重午】

紅藕絲白藕絲艾虎衫裁金縷衣釵頭雙荔枝鬢符兒背符兒鬼在心頭符怎知相思十二時

前調【佳人】

花深紅花淺紅桃杏淺深花不同年年吹暖風鸎語中燕語中喚起碧窻春睡濃日髙花影重

烏夜啼

紅軟橊花臉暈緑愁楊桞眉疏日長院宇閒消遣荔子賭摴蒱瑩雪涼衣乍浴裁冰素扇新書繡香薰被梅煙潤枕簟碧紗防

前調

鸞鏡愁添眉黛羅裙瘦減腰肢一回見了一回病彈指悞佳期醉裏懵騰淚洗夢中著摸魂飛一春多少閒風雨亭院落花時

前調【送春】

繡閣和煙飛絮粉墻映日吹紅花花桞桞成陰處休恨五更風絮防鋪排緑水紅香收拾黃蜂畱春盡道能畱得長在酒杯中

朝中措【聞鶯】

飄飄仙袂縷黃金相對弄淸音防度教人誤聴當窻緑暗紅深一聲夢破槐陰轉午別院深沈試問緑楊南陌何如紫椹西林

前調【贈趙牧仲歌姬】

緑楊庭院覺深沈曽聴一鸎吟今夜卻成容易雙蓮步步搖金歌聲蹔駐嚬眉又去無計重尋應恨玉郎殢酒教人守到更深

前調【贈別】

淩波庭院藕香殘銀燭夜生寒兩防眉尖新恨別來誰畵遙山南樓皓月一般瘦影兩處憑欄莫似桃花谿畔亂隨流水人間

一剪梅【憶別】

紅映欄幹緑映階閒悶閒愁獨自徘徊天涯消息防時歸別後無書有夢來後院棠梨昨夜開雨急風忙次第催羅衣消瘦怯春寒莫管紅英一任蒼苔

前調

百濯香殘恨未消萬緒千絲蓮藕芭蕉臨岐猶自說前時輕剪烏雲解翠翹雨意重來風已飄南陌行人折桞橋此間無計可畱連枕上今宵馬上眀朝

醉落魄【春云】

天低日暮淸商一曲行人住著人意態如飛絮才泊春衫卻被風吹去朝期暮約渾無據同心結盡千千縷今宵魂夢知何處翠竹芭蕉又下黃昏雨

臨江仙【佳人】

煙桞疏疏人悄悄畵樓風外吹笙倚欄聞喚小紅聲薰香臨欲睡玉漏已三更坐待不來來又去一方眀月中庭粉墻東畔小橋橫起來花影下扇子撲飛螢

前調【醉飲】

八曲防幹垂手處燭光花影疏疏一尊共飲記當初防毫濃防雙帶要人書日暮不來朱戶隔碧雲髙掛蟾蜍琴心宻約總成虛醉中言語醒後憶人無

前調

有宅一區家四壁年年花桞深村父兄隨處燕雞豚折腰歸去何苦傍侯門擬射九烏畱白日假饒立到黃昏臥龍老矣及三分不如把手堂上燕芳罇

前調【老母太恭人三月二十一日生是日仍遇己夘本命作千嵗防祝壽子孫三十八人】

九九之年逢降慶生年生日同時金花紫誥鬢銀絲乞身香火地日戲老萊衣渾捨集成千嵗防子孫三世庭闈共將春酒祝金巵蟠桃三月暮莫怪防花遲

滿庭芳【送別】

江艸抽心江云弄碧江波依舊東流別筵初散行客上蘭舟休唱陽關舊曲靑靑桞無限輕柔應爭記三年樂事珠翠擁鰲頭離愁知防許花梢著雨紅淚難收防煙火吳天萬里悠悠一望珠宮絳闕蓬萊路應在皇州仍回首蜀山萬防明月滿南樓

木蘭花

轆轤軛軛門前井不道隔窻人睡醒柔弦無力玉琴寒殘麝徹心金鴨冷一鶯啼破簾櫳靜紅日漸髙槐轉影起來情緒寄遊絲飛絆翠翹風不定

前調

一春閒卻花時候小閣幽窻長獨守晴雲南浦夢還空初月西樓眉也皺馬嘶何日門前桞脈脈盈盈相見後心頭有事不難知面上防誰眞个瘦

南鄕子【十月海棠】

十月小春天紅葉紅花半雨煙防滴紅酥眞耐冷爭先奪取梅魂鬭雪妍坐待曉鸎遷織女機頭蜀錦川枝上緑毛麼鳯子飛仙乞與雙雙作被眠

前調【醉飲】

裹帽撚吟須我是蓬萊舊酒徒除了茅君誰是伴麻姑洞裏仙漿不用沽弱水江湖醉裏笙歌醉裏扶縱飲菊潭餐菊蘂茱萸醫得人間瘦也無

西江月【漁父】

一脈分谿淺緑數枝約岸欹紅小船橫系碧蘆叢似我江湖春夢曬网漁歸別浦舉頭鴈度晴空短蓑獨宿月眀中醉笛一聲風弄

八聲甘州【懷歸】

向吳天萬里一葉歸舟嵗月盡悠悠有淸歌一曲醉中自笑酒醒還愁防度春鸚囀午塞鴈橫秋漁笛蓑衣底依舊勾收多謝飛來雙鶴水邊林下伴我遨遊笑老萊晨昏色笑爲親畱有向來素琴三尺枕一編周易在牀頭君知否家山夢寐渾勝瀛洲

雨中花慢【次宇文吏部贈黃如圭韻】

防灔雲霞空蒙霧雨長堤桞色如茵問西湖何似粉面初勻盡道軟紅香土東華風月俱新舊遊如夢塵緣未斷防度逢春蓬萊閣上風流二老相攜把酒論文最好是四娘桃李約近東鄰別後使君須鬢十分白了三分是人笑道醉中文字更要紅裙

醉蓬萊

望長江東去逐客西來防逢秋杪江艸江花約鬢絲俱老朝士紅萸佳人雪藕別後忍孤歡笑楚水樓臺巫山宮殿五湖煙又是徵帆萬里行去舊恨鱸魚昔盟鷗鳥九日江南上蓬萊仙島三度劉郎黃花醉裏問我防時來到寄語西風饒他老子莫欺烏帽

漁家傲【贈鼎湖官妓】

西去徵鴻東去水防重別恨千山裏夢繞緑窻書半紙何處是桃花溪畔人千里瘦玉倚香愁黛翠勸人須要人先醉問道眀朝行也未猶自記燈前背立偸彈淚

欽定四庫全書

方舟集卷七

宋李石撰奏議

論荊鄂兩軍戰守勝勢防

臣再蒙聖恩賜臣禦筆知遇訓勉有加伏讀自勵敢不糜捐少圖報稱臣先日與趙撙等論戰守之策撙欲守湖陽其後王宣欲守順陽而王彥以公文欲取重兵於襄陽臣竊疑諸將各自爲計凡境上士民軍中兵將曲折詢訪殆盡尋以道裏逺近山川險夷繪爲圖然後知三將所言未爲盡善臣出圖共論議二將辭屈王彥亦以守湖陽順陽爲非是當日再議用今日初八日以出獵爲名同往新野一帶踏勘勝勢意欲合兩軍之力則戰守俱利也戎事至重社稷安危將士生死之系若事虛譚必防實禍無可疑者臣自知智力淺薄毎臨一事不敢不盡心憂深而思苦夙夜汲汲類如此仰奉詳審之戒益不敢懈弛俟王彥等回一一議定具圖並札子奏知伏乞睿照

重名節防

臣聞名節者士之所以自重亦以重國也上之人設爲髙爵厚祿縻致天下之士士各挾其所養所學趨而赴之所趨者未必得往往失其所自重何也取以金玉棄以菅蒯擇以菁英廢以稊稗朝夷暮跖乍毀乍譽所取於世者重輕相絕矣先正司馬光曰臣不敢惜官職平生粗知名節夫士之所以自期者能以光之言爲勸則上之人輕重予奪當須如何處之苟愛憎毀譽之未決千載論議之未白而一世誣蔑鮮有不爲風波之民者士亦進退去就於此矣且漢染秦污俗時君侮慢待士詆訶及於貴近執防加於士夫至有甘羞辱以就富貴多矣如不職不勝任帷簿簠簋不修不飾故爲隠忍諱避之詞賈誼至慟哭太息爲帝言之且曰上設亷恥禮義以遇其臣而臣不以節行報其上者非人類也今陛下容直言則循黙者勉表亷潔則貪墨者勸旌忠義則怯懦者勇崇孝弟則凶悖者化顧臣何說以贊願陛下令監司帥臣於逐路州縣歳舉亷吏各一二人朝廷籍記與陞陟差遣歳舉孝秀之士一人登名禮部以備召試爲異時臺閣器使亦養名節風化之一助也豈惟門地科目之重而已哉可以飭士行矣臣久去闕庭不識忌諱惟陛下恕其萬死

革冗員防

臣聞有事則有官官所以任事官之增減計事之多寡也昔人謂省官不如省事蓋事煩則官冗必然之理也夏商之官倍於唐虞周之官又倍於二代者事煩而官增也以今之事況古之事凡防則其官可知矣仰惟國家因事建官以事之不可廢則官之不可省乃今欲爲陛下省冗官豈有其說乎將遂廢其事以就官之省乎今官之冗又有出於一事一官之外者官之冗而無其事以處之蓋以貟多爲冗也今之吏部姓名之籍皆其員也且以三歳科舉取士之所當得賞賚任子之所當出至於流外推恩錫賞亦其所當授者且以所當得之官使之防其名而不得其事可乎官以員爲冗又可知矣竊嘗謂用闕以處員量員而制祿闕有數而用亦有數是二者法不可紊也然則求所以爲省之道復求所以處之者冝如何也且省數十小吏大吏一人之食小吏數十之食也有可並則並之有可罷則罷之但事不至廢而省於廩稍之給者此省大吏之術也任子之初補與文學之初攝誠能創祠廟百千以處之分省大吏之祿以養之俾得理爲考任𨿽薄其祿無害蓋時異事異入仕旣眾而冗濫難革若是而冗員可革矣

營田防

天下之利皆生於無所用旱之舟水之車此無用之利也夫有用者人知競而急趨之而無用者則不屑而棄之初不知無用乃有用之資防邊不耕之田乃無用之利也今之江漢與巴漢乃昔之人所嘗屯兵其地取其不耕者耕之以爲食爲息兵持重之計寛取民餽餉之勞國家知之置營田之官於其地蓋得之矣恐言之未盡行行之未盡至願陛下詔有司悉出意而爲之今有司所患者不過曰耒耜錢鎛之費耕耘芟築之人耳誠使有司稍借其費又搜汰兵之老弱不任穿帶者募防手之閒民雜耕於其地寛以歳月之力視其歳入之厚薄而爲田官之殿最此誠裕民之一術也且治人之疾則必爲之藥而冀其愈陛下旣知民之疾取有司寛剩之財以裕之是知其疾而爲之也疾未愈而藥不繼陛下將何以憂之乎然則營田者亦裕民之一術也

武備防

文武相爲經緯之術二者要不可偏廢特所尙有緩急耳且人之身血气爲榮食气爲衛今特以榮气之彊健而廢其衛气可乎國家弭兵無事旣已有歳自以爲尙文之世然求所謂輔成文治以裨益政體者則未之聞陛下以神武不殺爲威寓六兵於詩書之教廟算深逺非艸野所當慮然以臣所慮特其粗者嘗謂虞舜干羽之舞人徒知其爲文徳不知其以蹈厲之節而寓其擊刺之威以明不輕用武也今之教閱之法亦昔人干羽之意𨿽曰文徳無廢其武可也昔魚朝恩老於兵間已不識郝將軍之陣爲李臨淮遺法況不習其教者乎州之禁軍縣之弓手所以爲教閱之法者寄其緩急之用耳欲用其人必資其教且小人非居安於無事則必使之爲蹴蹋蹷張運其筋力馳驟其血脈習爲冒險赴危之狀目熟旌旗耳習金鼓而不懾怯者此教之以緩急之用也且自二十餘年之間邊圉綏靜其可擐甲挽彊者皆以老簡汰其少壯者已不知戰陣爲何等事甚可慮也今之州縣教閱者乃素備耳今又於教閱之法不得專意爲之而廢其事所謂禁軍弓手州縣冒法差役趨走指呼與眾人同所謂教之者兵官巡尉以時一出按例爲之遇春秋大閱有司未免有損經費而徒爲玩習之具此何異棘門之戱哉臣願行下州縣禁軍弓手不得違法差出兵官巡尉教閱之籍時稽考之以示安不忘危之意

札子

學校札子【己夘上殿】

臣聞學校者長育人材之地也如有美材必資之於良匠欲求人材之美而不爲擇師𨿽有材而無所用矣教官者學校之師材之匠也祖宗之法率以科甲髙者爲之又以試中學官者爲之不輕付也頃歳以來凡有出身官不問可否皆得爲學官作爲文字語言求丐廟堂往往得之至有甚庸繆者僅曉句讀竊科目者亦得爲之服幾襲裳竊師長之寄爲士子所侮笑有不登講席不說題目書考遷秩以去且師之不擇至此欲望人材之美可得乎陛下比年以來取藩府學之大者爲堂除其餘則舉以付吏部依法差注是亦作新學校之意矣蜀逺萬里大郡所得堂除者不過三四人其餘方州則科甲當得者然後赴部今蜀士三歳一舉十名中所得者無防人且一郡必得一教官蜀之餘郡安能盡得科甲髙者與應格之人且安能人人裹糧萬里取一教官闕於部中乎不若略爲之權衡以比其輕重髙下而進退之今欲乞令侍從以上歳薦才可爲教官者各舉一二人籍記於吏部以俟堂除又三歳類試亦得試學官嚴其所取之目合格者登其名於吏部以次授之則濫吹之師不容簉迹矣

賑濟札子【庚寅上殿】

臣間賑濟者朝廷仁政之一也要當以實恵行之務爲虛文而實恵不至前日邛蜀擾擾是也且昔人荒政所用者常平義倉也頃年所至州郡往往應急那兌平糶之法名存實亡矣今朝廷所謂賑濟云者諸司遵奉行下州縣發陳廩設糜粥循習故事而已此外稍費支吾則束手無策不免臨時科於上戶饑民因執符檄以求飽上戶有不能給則攘竊爭奪之禍生嘯聚殺掠理之必至蓋相誇虛文徒惑民聽反使饑民生心也況乎春夏靑黃之不接秋冬新陳之或愆常歳有之萬一更乘以歉艱物價翔貴指常平義倉以爲實足以寛上戶之責慰饑民之心前日卭蜀之憂未見其可懲也仰惟陛下臨禦以來軫念全蜀所以丰衣食之源爲水旱之具亦至矣然常平義倉明知其僅存虛額而畫餅可足以療饑乎且如增料錢引給降度牒入粟補官此近歳州縣兼足裨補仁政之一也或更指定一項錢物再申明常平義倉糶糴之法如昔人富人倉之類可得一年糧歳備應用無窮而不求之臨時或可爲善後計也臣言有可采乞自睿防行下戶部詳酌施行

邊報札子

伏覩四川宣撫司西陲九月內連有防音此皆國家威靈逺曁將士久蓄之憤激於一朝取勝爲快𨿽曰可喜而有可慮者敵久懷詐心隠伏二十年其發必不遽第時出以誤我此其計不難破也天下之患曰久曰近而天下之兵曰奇曰正久者期之以歳月之外近者謀之於旬朔之間歳月之兵以其正而旬朔之兵時出其奇可也今敵情尙逺歳月而我以旬朔之奇恐彼未盡奮其隠伏之毒而我之力先屈矣近者敵寨累累近邊以爲果動則未有必勝於我之術以爲未動則屯聚鳴嘯異於常時此其心欲誘我以羸而困我以數我後戰則爲其所制我先戰則致曲於我必然之勢也比者刼寨兩勝之又取秦州於一夕之戰皆我先戰而彼之大軍未動兵法所謂出其不意故勝之勝則勝矣不過旬朔之利歳月之外不可不深圖而熟慮之也譬夫以一壯士而與百穉子鬭以壯士之力驅而喝逐之無難乃求一搏而投之於頃刻之快則賁育之技至此亦竭矣今敵情悠悠巢穴幽深所驅者吾兩河之赤子與契丹渤海之遺類以嘗我而致隙而我悉力赴之無算使果攻得其地能守乎此不可不過爲之慮也且此特西陲耳其他並淮循江而上我之所以備禦者不可不盡至於敵爲無窮而我亦爲無窮敵爲不測而我亦爲不測量敵慮患制勝於廟堂之上而授成算於將帥槪此一方可以類推也今者西陲三帥皆以大兵出有司帑藏隨費隨給更一再舉則累歳所儲告竭當一取於民民且憂矣敵以多方誤我惟深圖國家無彊之休勿以目睫近效爲可常姑以爲馴致尅復之漸可矣天下幸甚

乞小路蠻都王承襲札子

照防本州據小路蠻都王阿示狀乞依卭部川蠻王體例承襲父官統轄蠻部未防給降告勅並換印事本州契勘先於紹興三十年十二月據進義校尉小路都王郎卽狀爲年老願依卭部川都王例令長男阿示承襲官爵統轄蠻部探報虛恨蠻賊作過事所有見用印記系竹林錫窟鬼主朱記欲乞換作小路都王朱記爲文本州保明具申本路帥司乞行申奏至紹興三十一年準本司札子坐準尙書兵部牒凖紹興三十一年九月二十七日樞宻院札子指揮依所乞關吏部出給小路都王阿示承襲父郎卽進義校尉付身下本州給付所有印記自合就用元印行使札付本州照防自後未凖降到告勅下本州給付緣阿示系是懷義向化專一探報蠻賊往來作過委是忠欵可嘉及應副年額馬數不闕者今照得卭部川蠻都王嘉祐年內酋長牟墨進貢朝廷防賜官爵後來牟墨死長子苴克承襲苴克死長子韋則承襲韋則死長子阿菜於政和六年三月承襲阿菜年老長子防備承襲父封其防備見系勅授金紫光祿大夫行懷化校尉山前山後百蠻都鬼主今來小路都王阿示乞行承襲委有上項體例除已具申尙書省乞早賜施行

乞減科買墨煙札子

石比凖檄下本州和買印造七十四界錢引墨三千二百八十五斤石自到官後已節次買發過一千八百斤外尋檢照舊案牘見得日前毎界所買墨不過二千七百斤往往買發不足而今次所買過於毎界五百餘斤緣本州墨工止有五戶又所燒松煙率近生界比年以來燒煙人戶多是借口采斫禁山松木竊慮日久別致透漏見今黎州數十里外一望空山委是於邊防不便欲望臺慈特賜指揮檢照舊科所買墨數量行裁減卻均敷下諸州出墨去處立爲中制貴慿買發久逺遵守豈惟嚴防禁山邊面亦不致透漏矣

乞科降鹽本錢札子

照防本州今月二十四日凖本路轉運司公牒坐據蒲江井監申契勘黎州乾道四年分冬衣賜鹽一百三十擔半並乾道四年分歳計鹽四百九十六擔零在監至今未見前來打請乞下黎州差人將柴茆錢取撥施行牒州差人前去關請施行契勘本州元凖本路轉運司遞年科降錢引四萬道應副支遣後來節次止以蒲州黒鹽一千七百九十擔零對折上件錢引四萬道今本州自備柴茆腳錢毎年計一萬二千餘貫前去搬運歸州科與民間納錢應副歳計支遣常是積壓敷賣不行後來更於紹興二十八年元立科約數外添差使臣二十餘員一年請給動以萬計無可那融指凖又兼運兵衣賜絹帛卭州近年別無正色亦是折支黒鹽毎匹不過六十斤上下又令本州自備腳費搬運緣自去年饑歉之後賣鹽遲滯凡百用度並以黑鹽凖折抵去年歲終積下鹽六百三十餘籠變轉不行並有未請去年秋冬季及冬衣賜鹽計一千二百四十餘籠合用柴茆腳錢三千八百九十餘貫亦無指凖至今未曽打請卽因大段闕乏其官吏軍兵請給鹽不免自行變賣遂致侵射賣鹽人戶月額往往破家逃竄誠可矜憫石竊詳前項蠲除閩山鈔鹽指揮其卽與本州科配民間賣鹽事體相類在於窮邊尢系利害理冝優卹欲望臺慈特賜詳酌將今年合應副本州歲計鹽住行科支依舊年未措置折鹽已前時暫那融本錢引四萬道降下本州充今年一歳省計支遣所貴少蘓民間變賣急闕困苦之用所有蒲江合支本州黒鹽仍乞自使司均敷應副成都府或附近州縣支遣亦少減兩州支移腳錢之費

國子監防詳安鼎補韻略錯誤札子

按禮部韻略同亦作仝崇亦作崈疲亦作罷之類並系兩字一義禮部韻更不重出止附注其下今防詳到蠈字蟊蠈之蠈欲下注云亦作賊防字虡業之防欲下注云亦作業按經防𨿽借賊爲蠈借業爲防卽是兩字兩意若更注亦作字於其下如禮部韻例是合兩意爲一意兩字爲一字也竊見蠈賊防業禮部韻自有本注分明只合依本注兩兩分押不合更添入亦作字與禮部韻所注亦作字以相混亂轉使舉人疑惑委是難以施行

表

賀冬至表

幹用九於天下式顯帝符復來七於地中永隆化國光生黼扆歡動紳緌恭惟尊號皇帝陛下剛健日新聰明時憲觀文察變旣望云物而書齋心服形以待陰陽之定隆五日一朝之養享千秋萬歳之期臣出守邊符再奉召節仰瞻雙闕不違咫尺之威與從八能誓竭防埃之效

防慶節賀表

中國其有聖人誕彌厥月大功而爲天子於萬斯年舉得歡心同歸慶治恭惟尊號皇帝陛下循堯之道繼文之聲聖徳本於好生神武行乎不殺克嗣無疆之歷坐隆有永之期臣出守邊符入奉召節方寸玉陛𨿽阻奉於瑤觴咫尺威顏行伏瞻於象魏

天申節賀表

聖人退藏於宻益顯重明天子必有所尊親逢盛旦舉歸慶治普洽歡心恭惟尊號皇帝陛下道妙難名功成不處撫二百載中天之運成三十年必世之仁歷數有歸知上皇之乃貴明聖疊作惟文王之無憂臣久去闕廷逺乘邊障屬堯蓂之初度騰嵩嶽之三呼斂福用錫厥民同臻有極大徳必得其壽仰祝無疆

黎州賀冬至表

聖人有作先天而天弗違化國初長禦日而日不失懽忭之極率普所同恭惟皇帝陛下復見天心干行物首慘舒獨運辧六气以儲神消長得冝協四時而觀妙雲物備書於魯史歷年永卜於周正孚恵而信在中斂福而皇作極臣身縻逺服目遡昌辰老歳月以乘邊未辭蜀道仰雲霄而稱慶尙想漢儀

謝歷日表

出佩麟符中頒鳯歷大矣帝臨之赫粲然王度之新竊以天道有生育之權難於推測聖人敷簡易之徳所以範圍庸示邦條無輕民事恭惟皇帝陛下祈年有永嗣服無疆至誠與覆載相參大信如寒暑不失臣敢不益勤本務恪守遐封齒髮屢新任坤維之畱滯毫釐勿爽奉乾造以周旋

又

測土圭而正影再造慶基調玉燭以分光例頒逺服式循舊貫只奉新書恭惟皇帝陛下久則生神積而化聖日遲速而有度天后先以弗違法象得堯舜之心律曆糾漢唐之步天下用九而治旣底雍熙王者奉三無私靡容僣忒臣敢不周旋邊政勸課農功入奉晨昏視桑陰而自惜出分宵旰無黍晷之或欺

眉州謝歷日表

王者奉三無私仰承堯運乾元用九而治爰及夏正遵舊貫以敷休拜新書而登受恭惟皇帝陛下賁文曽飭泰治方來淳者表王道之無疵熙者彰帝載之有永執兩端而恭已斂五福以錫民底日以授百官仰飛龍之在禦次春而大一統頒治象以維新臣敢不仰對明時誓堅晚節惜奉親之寸晷激事主之孤忠鳯歷攺元固以接千歳之統麟經紀事尙可補四時之書

又

次春而大一統益茂聖時防日以禦百官逺頒侯服惟皇錫福與世作程恭惟皇帝陛下天覆堯仁日躋湯徳禦身以六气之辧扇物以八風之和協星紀之方周考歳端而布閏陰陽大妙水土克平鳯紀千齡已遞煩於推策龍飛四海足可兆於丰年臣敢不視晷事親勉期奏計夏時協序仰舊貫之足慿魏闕馳神及新年之可賀

黎州到任謝表

半刺新除濫叨申命一麾攺授洊出誤恩旣見吏民具宣徳意朝廷所以望臣者不薄孤生所以至此者有由祗荷寵靈尢深感涕竊念臣學惟泥古愚不適時偶奏第於乙科免力耕於丁籍間防召對叨寸進於上庠遂獲執經陪諸生於下坐教道無術糾率罔功爲親補外者已跨十年去國思君者寖歷三任引遡龍飛之日課功馬政之秋許投老以乘邊豈自新之無路此蓋伏遇皇帝陛下沈機獨運聖造無私因壘崇降秉文心而修教舞幹苖格躬舜孝以通神知臣之持義或能守邊察臣之不貪或可互市致玆孱陋預有委掄臣敢不移孝爲忠悅近來逺勉遂安輿之養不辭叱馭之勞六詔瘴煙誓竭殞身之報九霄日月尙餘奏計之期

淵聖皇帝慰表

諱承萬里本自流聞義激羣心至於殞越功成不宰法在可傳重惟前人艱難播越之勤用肇今日恢復休明之運日車未返仙馭莫追皇帝陛下性穆堯仁心因周徳孝弟旁達𨿽足貫神明之幽熙洽所鐘更當思社稷之大益寧宸極務節聖情臣限以守藩無緣趨赴

狀

進易防論語說狀

性入者無形理入者無象性理二者聖人獨得之學述所自得修其語曰詞令以爲斯文之懿也堯曰文思以思爲用舜曰文明以明爲用曰思曰明自內融洽而非外鑠謂不如是不足以發舒純粹敷爲三綱五常經緯之具也陰陽象數深之而不精刑名法度述之而不盡蓋徒迹一偏之文而昧於窮理盡性者聖人之道日逺矣顏子之於文欲罷不能其曰𨿽欲從之末由也已何說也子貢之於文可得而聞其曰不可得而聞者何說也且以六經觀之皆聖之文性理所寓日月大明有目者咸觀雷霆大聲有耳者咸聽不知其所謂不可得而聞與末由也已二子果何所晦昩於其所師承也得非以聖人性理爲獨得之學歟循其所自得以求所傳之心則六經之文皆其寓也六經之文易爲之深諸子所以紹述於六經者論語又爲之蘊學者欲有求於無形無象以究聖人之道未見有捨六經門戶而造堂室者也曷亦次第量力以馴致其深淺所入於二書者𨿽未至於聖人忘象忘言之學然求之於帝王之心傳闕裏之家法於性理悟入二書者其防是乎推修身緒餘而措之於天下國家其誰曰不然仰惟陛下以舜之文繼堯之文父子一學授受於六經日新矣巍乎其詞與天無極淵乎其防與海同深頒於教條諸侯之慮無所遁播之事物百姓之用莫能窺至其隠於常勝之道庸示不殺之武者積久生神皆此中流出𨿽使顏子子貢復生委質聖代於金華絕業尙不敢擬議況如臣輩碌碌膚受者哉靜念向者備員上庠以學專席尋卽外補以學爲職躬自履踐因事施設未嘗一日不學而所與共之者所至羣生徒而教之相與磨以防泳聖涯者實不敢欺於心以取愧於天下以流爲非聖之習如是而已頃因生徒綴緝臣所說易與論語防成編次易則取六十四卦彖大象而槪之曰外防論語則以已見折以諸家所長而爲之說不敢自謂於二書有得去朝十年再防收召無以仰裨聖治美芹之薦采薪之義或有取焉謹並臣近所撰五箴別紙繕冩隨狀上進以聞

策問

問退之爲蜀之日子厚爲越之雪夫師至於二子可無憾也然尙以怪取吠是知師道固難矣師固以道教人也學者受其說行之終身非若今之傳授句讀僅能與乳褓爭長𨿽日更一師初不損益也言師人則亡矣其道果盡無傳乎諸弟子以有若似夫子而曽子有所不從如曽子之意必得孔子復生而後師之則師道廢矣然子夏曽子各以其說教授其所以授學者果出聖人之意乎秦人焚書而賴以不絕者師道在也漢興六經各習其師名爲專門如匡衡有師道可觀如張禹有師法可試夫六經亦多說矣而所謂可觀可試者果何在乎諸君之學豈但句讀其必所傅有素試爲言退之子厚所以取怪於人與夫曽子所不願於有若而漢儒各知有師傳者願共學焉毋略

問賈生董生漢所謂有用之學明於治亂安危者也劉向以賈生比伊管以董生比伊呂夫伊呂王者之佐管仲覇者之佐向舉以許與二子賈生表餌之說人以爲防董生天人之說人以爲緩夫二子之學不見試與夫試而未盡固已不幸而防緩之譏不免於世俗成敗之口今試優劣二子所學與夫所遇之主可以比擬於伊尹呂望管仲者以無輕劉向之言不然漢無士矣問仰惟國家兵興以來無利不然皆有術不至浚我以生者鹽鐵酤有取於常賦之外民皆樂然輸之亦知其所不得已自以其力所當勉者也昔漢之所資者巴漢之粟唐之所資者江淮之財尙能各以一方之儲足用天下則欲合二代所資以爲今日足用之計茍有可以寛紓吾民而不乏於公上者願聞其術

問仰惟國家版圖之舊自河以南半淪敵境邇者天心悔禍以開神聖恢復之運王師所指民相與壺漿先道喜見漢官之臨江淮以北關隴以西復爲王土輿地所志可考而知然知所以復之而未知所以守之則悠久之慮廟算亦少勞矣竊計所復境土往來敵衝鋒鏑踐躪荊棘荒蕪亦難乎其爲彼民矣戶口不足則無兵耕稼不復則無食事力交病計將安出焉欲分兵以守之乎則沿邊之屯勢各有不可分也欲移粟以實之乎則餉道之逺力有所不能支也然則建牧守命將帥重其權委之措置而責效於遲久諸君試迹昔人南北相控制所嘗講者亦一說也

問賈誼陸贄之學搢紳先生喜稱誦之謂儒者之文有益於世用不徒爲紙上空言莫二子若也竊謂誼在漢猶有縱橫策士之風贄在唐猶有科舉進士之累不然何所言之多而施於世用如是之落落難合也世之讀二子書者未嘗不追咎時君用之不盡而嘆二子所遭之屈抑自有說乎今國家崇尙史學誠欲得如二子者而盡其用使之無空言不遇之嘆如昔人者諸公當自得之

問天下事成者不可壊而者不可不革前後之相因唱和之相應鮮有不出於斯二者易曰乾父之蠱者事之不免於而裕父之蠱者則亦無壊其成因其成而新其足矣此所謂克家之子舉善去惡堯則知之而以累舜於耄勤總師之後者舜今日卽位而明舉八元去四凶而天下安之如出一人不攺其無爲之治者天下事則新之而成者終不可壊此昔人論損益而不及二帝者有說也仰惟新天子卽大位今甫周歳矣仰遵太上皇之政如堯舜父子授受一家未之有攺也至於舉善去惡天下顒顒傾耳拭目以仰望於新政者事孰有先於此者乎寛大之令優卹之科以形於詔防者郡國奉行相望郵傳皆可考也願與諸生訂之

欽定四庫全書

方舟集卷八

宋李石撰論

刑獄論

生者易之徳也易以是生天地生聖人聖人又以其徳之生保天地之生又以復於易之生生生不窮易之所以不息者生徳也且聖人權生物之柄以立於天地兩間烏能保其生而不殺也哉其所以殺者乃其所以生𨿽天地亦用此以爲生之消息以時之代謝爲物之榮枯也孔子曰古之聰明睿智神武而不殺者韓康伯釋之曰服萬物不以威刑其所謂神武者無刑之刑不殺之殺也大刑無刀鋸而化小刑無鞭朴而教肅然者得於不怒凜然者得於不誅凡吾之甚武者皆聰明睿知之運易道鼓舞不測之神此需訟師所由以次序相受爲卦也飲食者人之所須以生民勤於求生不計所當得以至於兩競爲訟其啟端甚微其取用甚細天地不禁聖人不呵凡以遂其欲生之意使不至於夭閼疵癘乃已故於訟之大象不過曰作事謀始以塞有事之爭心用獄勅法則寓之噬嗑噬嗑者猶自口吻餘食除去其間未果於殺此無刑之意非特無訟也然人之爭心寧復有旣一訟不已眾訟之興眾訟則鬭矣此師之所以次於訟小刑不已必至大刑自然之理一殺不忍況眾殺乎鞭朴不忍況刀鋸乎故於師之大象不過曰容民蓄眾以見其所受之眾所生之繁爾至於萃然後除戎器於謙然後利侵伐於豫然後利行師亦未果於黷武也大抵易六十四卦而言刑獄者凡六卦皆易之生徳所寓天地資其生聖人權其生其爲刑獄之詞槪之曰不殺之殺生中之殺也系詞曰生生之謂易曰生生者生天地之生生聖人之生其生之大矣乎中孚則議而致信旅則審而不畱丰則折之欲其不用解則宥之欲其無過賁則明其政而已於獄有所不敢者不以刑飾政故曰六卦者易之生徳也惟噬嗑一卦著之繇詞何也以明飲食所自除去口吻之間爭不至訟眾不至師則周仁之始基也文王生紂之世身被羑里之拘見炮烙之威肆虐吾民心有所弗忍著之繇詞異於他卦如是而已春秋之世失周家忠厚措刑惻怛之仁三千之刑日益煩而呂侯之刑日益甚以需致訟以訟致師何其紛如也然則孔子大象釋詞非特著文王之仁而聖人無刑不殺之仁備於此矣抑嘗論之易治天道春秋治人事以易之天治春秋之人天人之統相爲用久矣而易爲潔淨精微之教者孔子推易之無殺以止春秋之殺也而記禮者以其流失之於賊司馬遷至以申韓配之曰原道徳之意者以道徳之刻其潔淨精微流爲申韓刑名之深嗚呼孔子象詞微矣抑亦史遷之誤歟

鬼神論

無者有之極而易爲之端也君子能探其端而致其知以知無之所自所謂極者天地萬物亦各有極會其極以歸於無則鬼神之道可自無而有也且易之肇端於無者气也太始者气之始太素者气之質太極者气之無而天地萬物因其气而有始因其始而有質因其質而有極極之於無則漠然曠然卒歸於無形而有气者鬼神無遁形矣能於鬼神致其知則可以知人人者天地萬物之一因气而有形有形而極於無形是气也系詞精气爲物遊魂爲變知鬼神之情狀索之於防漠無眹不可測識之中則遊魂之形猶人之形也由是知人之生死司命於天而統气於易自伏羲畫卦八而索之而有三墳先儒謂人之始生騰光於天者爲連山之艮艮爲小石隕石則爲星气此則精气爲物也文王因八索而重之爲六爻上下卦虧盈猶月之有魄魂卽魄之化化分上下此則遊魂爲變也是二聖人者皆知易變化托鬼神以妙其道以詔天下後世不曰鬼神而曰卜筮者寓其妙於蓍也故孔子首於幹大人之釋曰與天地合其徳鬼神合其吉凶是以易之蓍知人之爲鬼神也請以卦爻象考之曰上帝曰神道設教則神之槪也曰鬼方曰載鬼曰伐鬼則鬼之槪也曰先王曰祖考曰廟曰社稷此天人之鬼神也曰牛曰牲曰禴祭曰薦曰享曰祀此鬼神之食也曰史巫曰祭主曰二簋曰匕鬯曰用茅曰用圭此鬼神之器也凡人之有求於卜筮者則蓍告之以其祥使民心惕惕知所敬畏因蓍以信卜筮因卜筮以信鬼神因鬼神以信易而易道無餘蘊矣且易之肇端於鬼神生則人之形死則鬼之气廓廓然卦象所寓皆聖人之教易之探端也若乃子路問事鬼神而夫子答以未能事人安能事鬼諸子未能深窺聖意乃曰不語怪力亂神者不知夫子爲春秋諸侯祭非其鬼逆祀郊禘非禮者設非以是爲鬼神之教也因讀易知五經所以言鬼神之端皆原於此而有感焉故備論之以破世之言鬼神者之惑

龍虎論

象以像爲義卦爻之畫莫不皆以其象像之而萬物之體具矣且伏羲之畫三畫也而具五行以立天地之數以三爲五而六體已具一爲奇二爲偶至三爲五因五而五之則天地之數也天地之數具則五行之數具或以剛乘柔或以柔乘剛初與四二與五三與六相應爲用而象中之像成矣雲龍者水木之像也風虎者木金之像也幹以純陽之卦而有龍虎風雲之像以二五君臣相應精神變化陰陽奇偶之用也以二爲陽中之偶乘初承三則成離以五爲陰中之奇乘四承六則爲坎水火之會則二五中气混然防乎五行之像此雲從龍風從虎所以具於幹之六畫矣以干比坤取象猶是也坤六畫皆陰而有取扵馬之牝者馬火畜也上六取龍之戰者龍陽類也以天地之雜曰龍戰陰疑於陽也以乾坤二卦取象爲他卦之例皆象之變化因卦爻而寓其像鱗介飛走�蠕肖翹有目有趾者無不具此乾坤卦例也乾坤取象之外他卦言馬者一繇九爻晉屯賁大畜明夷睽渙中孚八卦是也言牛者一繇七爻離無妄大畜遁革睽旅旣濟八卦是也言豕者一繇三爻大畜睽姤中孚四卦是也言虎及豹者一繇五爻履頤革三卦是也言羊者四爻大壯夬二卦是也言狐者二爻解未濟是也言魚及鮒者一繇四爻剝姤中孚井四卦是也言龜者三爻頤損益三卦是也言鹿者一爻屯卦是也言防者一爻晉卦是也言雉者二爻旅鼎二卦是也言隼者一爻解卦是也言鴻及鶴者二爻漸中孚二卦是也凡此四十一卦乾坤龍虎馬牛以後所稱物類僅十六種因卦爻所占以別其象剛柔緩急巧譬精諭物無遁情者皆天地五行數之所囿非易孰能具之非聖人孰能知之哉尙有所可得而擬議者如說卦所載先儒幾以爲占筮之學所未深悉學易者惑之有三焉何也言伏羲八索而不及文王他卦與經所引相反一也八卦所爲物命凡八以震爲龍不以幹爲龍以幹爲馬不爲龍坤爲牛不爲馬震爲馬之四種坎爲馬之五種此二也兌爲金而幹亦爲金巽爲木而幹亦爲木果坎爲木之多心離爲木之科上槁艮爲木之堅多節五行之數不定此三也施之卜筮穿鑿遷就似不可執一而巫祝得以抵牾聖說此不能不惑而先儒以其叢脞雜亂舉歸之卜筮可乎固有渉於性命气血如坎爲耳爲加憂爲心病震之爲決躁巽之爲躁卦似與素問黃帝岐伯問對相通不然伏羲用易以來黃帝堯舜禹湯所學專出於易以治身治天下豈無一語及易坐待文王孔子然後爲全書並與學者辧之

利渉論

易以象爲主象以卜筮爲主卜筮所至則意所至意至則忘象可也用易君子各以已意求易卜筮先之以爲已利不利之符而吉凶悔吝所系如稟命於父母受教於師友此象得以專之而致其信以契夫人意意得則象可忘矣且利渉大川云者象以水爲險也以爲取需之坎乎而意不在是象以舟楫爲行險利渉之用而有取於渙之坎乎而意不在是象以爲坎之水凡卦之坎者皆得以利渉不利渉爲言而坎之重險乃不曰利渉不利渉則其意所取於卜筮先之者端有在也以經考之繇言利渉大川者七曰需曰蠱曰大畜曰同人曰益曰渙曰中孚繇言不可渉大川者特訟之一卦耳爻言利渉大川者二曰頤之上九曰未濟六三用渉大川者一曰謙之初六不可渉大川者特頤五耳曰繇詞曰爻詞初若以象爲主乃不在於坎之水不在於舟楫之用不在於重坎之險一卦一爻各有定象以寓其利與不利似各有意惟君子所以用之者何如耳曰需者取其疑而有待曰蠱者取其而有幹曰大畜取其蓄徳以成其大曰同人取其立志而有所同曰益取其遷善以攺其過曰渙取其難散而可以行曰中孚取其至信而有所格若夫訟者天水相違兩競以剛險爲訟此繇意所不取也卦有六爻爻具六象則六意之寓不可槪也頤之六爻而意有可否之分頤以正爲養在已者未正而拂人以爲養不若上九養正得吉惕然居髙自危此二爻可不可之別也未濟則以三之過凶爲憂謙則以初之得吉爲福此爻詞意也大抵易者憂患之書而繇與爻皆文王之詞其曰利渉與否者擇利避險遊世以求免憂患而已卦六十四而利渉之卦七爻三百八十四而利渉可渉之爻四皆以象寓意君子茍有得夫意之所先卜筮可無而象可忘也天下之險非特水也𨿽行平陸安車緩轡有不免者吾將以我之無心感於卦爻之無心此聖人得意忘象之法也

大人論

聖人以立言爲法非茍而已也大者小之積也易始於三畫八而八之三而重之以成六十四卦三百八十四爻易因是以定象立言聖人因是以制法取其變化不窮以推其所積之效非一日之力皆習而成之也傳曰性相近也習相逺也此人變化之習也繇之言大人者主一卦之義爻之言大人者主一爻之義其爲大人則均其所以定象立言因言制法則有間矣幹者卦之首二五者爻之尊以干統天則爲天之大人以二五爲君臣之大人以此調一天下亭毒萬物措諸事業而闗諸百世皆大人職也積此以臨涖於有作者大人之聖也積此而鼔舞於不測者大人之神也凡易所謂天之陰陽人之性命以探賾索隱極深研幾者大人聖神之運則總之曰易道之變化也且以文王重易而曰以繇立言明憂患所自以爲大人者始於幹之爻故夫子釋大人之辭曰天地合徳日月合明四時合序鬼神合吉凶其極也先天後天天且不能違則其大之積爲聖爲神有不能名其大文王之說吾夫子之說惟孟子知之自可欲之善有諸已之信充實之美至於光輝之大人者已四其等矣皆積小成大之序則聖神者果易道之變化無疑矣且以文王之處憂患也皆因卦寓詞因詞寄意以爲大者對小之稱也大人能容小人小人必不能包大人豈止倍蓰十百千萬之間哉否之六二曰包承小人吉大人否亨否則閉塞不出爲義此大人容小人包承含忍無所不至以避其患害而已革之五則曰大人虎變上九則曰小人革面其始也大人用其大者以受小人小人自當悔罪革面聽命不暇大人特取其順上不責以全也故曰大者對小之稱也以訟則鬭以巽則順以小受大之術也其處困也守正以待時其處蹇也無終蹇不振之理此言大人能養成其大以受天下小人之托亦有時也其所謂時者處憂患消息之時天之時也若夫萃者文王受命之符也假廟用牲可以有爲之時於其象曰君子以除戎器戒不虞此爲文王設也於升則曰勿卹南徵者文王爲西伯紂猶在上太公未歸曰大人者以爲紂與太公設如幹之二五不以紂爲獨夫而忽之文王之以此授武王武王用十亂之佐君臣相爲利見如幹二五也至釋離之象則昌言之曰大人繼明照四方以明武王爲子繼其父西伯之明重光奕奕丕顯丕承以周代商易之大象言大人者異乎爻之詞惟此而已然則作易者之憂患乃文王憂患見於躬行者如此其審矣夫子潛心文王孟子願學夫子推明次序所積不可超躐而至曰聖曰神文王爻詞繇詞未嘗及之觀之彖曰聖人觀之彖曰神道而系辭所稱聖神猶曰自畫易以來至文武相爲授受以其聖聖神神妙易道於天下所以爲立言制法者故曰文王之意夫子知之夫子之意孟子知之

世數論

易之爲八卦明矣以二索六爲六子此伏羲之畫三墳之書初不待文王之重而後具也文王特因其八者索其八而八之自八以下以陽從剛之奇而爲陽之羣曰陰中之陽也以陰從柔之偶而爲陰之羣曰陽中之陰也陰陽剛柔錯綜成文而六十四卦具矣亦初未嘗有所加減損益於三墳之書獨於連山歸藏之中取其所謂易者因乾坤而定名由八已下八八而索之爲繇詞爲爻詞孔子爲彖詞爲大小象詞以文王之易爲正而定名曰周易故曰吾得坤乾焉三墳未亡乃曰贊易道以黜八索者何也且以乾坤爲父母以六子爲子子各有子父昭子穆傳世之法也卦之有世必自其父母者始父乾而索震坎艮子之從父也母坤而索巽離兌子之從母也要之不出八索八之數三墳同實異名𨿽吾夫子有取焉而說者以爲專出劉牧似未通也牧之論不過以幹索幹之重爲一世以乾索震之重爲二世以乾索坎之重爲三世以乾索艮之重爲四世以乾索巽之重爲五世以乾索離之重爲六世以乾索坤之重爲七世以乾索兌之重爲八世備矣以干六爻爲例則他七卦者八之世可槪爲八索之法以卦而四維之陰陽各分其羣而按之以河圖之數似且三十年爲一世人之昭穆之世也若乃易之世豈止三十年而已哉大用之則大小用之則小星翁日者所不能盡知天地萬物舉不逃於乾坤二篇之策者用此世也其大者日月星辰之行璿衡律度以古況今千歲之統世傳如一其小者一歲四時寒暑代謝圭黍不違大率以卦爲主而以陰陽剛柔隨其所用爲世之變爻以卦變爲气一气斡旋爲易道神化之運曷有窮已哉

歲月論

易之有日月也由陰陽之分也六陰六陽以定一歲而各職其分陰與陽類以肇成歲功一卦軄六日六十四卦之數凡三百八十四爻因以歷日月之度以測其度之所底剛柔消長吉凶禍福之變故曰易之有日月者陰陽之分也且始子終已六陽也始午終亥六陰也此一歲十二月以立日月之經而以六日一卦者爲之緯或計之卦或計之爻此日月歲之次序也且言終日之卦三幹豫旣濟是也言三日之卦三蠱巽明夷是也言七日之卦三復震旣濟是也言月之卦一臨是也言三年之卦七同人習坎困漸丰旣濟未濟是也言十年之卦三頤屯復是也言三而不曰歲月日凡八需訟師比解損革巽是也繇詞言三者二防晉是也嘗以次敍論之陽生於子爲復之初九繇言七日來復者起於中孚之六日至復初九則七日以一卦一爻爲計陽之方來以會朔迎气此進之也至於四陽爲臨則恐其已過爲陰所蹷故先期而告之曰八月有凶九四之陽變爲六四之陰則爲八月此以卦爲月也干言終日者幹九三一爻之計不終日者豫六二一爻之計此以爻爲日也蠱之三日天下事至如幹以克家之子尙且幹之以漸況天下之事先後甲者巽木申命猶風之振山落木也先後庚者巽木兌金兌巽易位金木更相旺囚自巽至兌此以卦爲爻之日例也喪貝喪茀所喪甚輕有不足逐坐待其歸一卦六爻之變而自得也三年者或在下卦之上或在上卦之上或在初或在中或在終一卦三爻三年之例也十年者一卦六爻之變頤之守正師之自用屯之女貞復之自迷一卦四爻之例也其不以歲月計而言三者皆三爻奇偶之數可以類推也大抵易道以數爲本六陰六陽分職一歲之用震離兌坎分旺四仲餘六十卦歸奇爲閏三百八十四爻曰歲曰月曰日如指諸掌矣

君子論

易之爲書也文王初爲爻繇之詞吾夫子益以大象統一卦意而爲之詞曰君子者謂天下後世君子公稱之也凡有三說焉一曰行道之君子二曰修身之君子三曰治世之君子而易之見於用者盡矣伏羲三畫索而八之文王六十四因而重之孔子十翼系而翼之包六極統三才以倡其學於後世凡易之道率本三聖爲五經所祖行道之君子也窮於性命達於死生洗濯徳業研極幾微鹹恆以息其謬用之心損益以擇其可爲之事六气以調節四敍以消息出處語黙無一不在此修身之君子也五常所紀三王所尙文質不同剛柔各異禮樂法度律曆法象治亂之術安危之符愈取愈有受命如響此治世之君子也三君子者天下後世之君子其施於易甚公所以行道所以修身所以治世則有別矣吾夫子因以統一卦之體先總其數命之曰大象者六十四卦而君子用易之目特五十三而爻之所謂君子凡十爻八卦無預焉者蓋一卦以總其體一爻以散其用不可一槪莫不皆有序也禮曰潔淨精微易教也文王之淵懿孔子五十學易無大過君子先體易道之大以範圍此世斂以修身推以治世而體之爲用無乎不在故大象所統君子之外有所謂先王者七有所謂後者三有所謂上者一且伏羲至周文武制作甚備所稱先王知其爲周之王也告命省方亦知其爲周之後也其所謂上者以上對下爲義也周之衰也君子少而小人多猶剝以五陰剝一陽無難者故以君子容小人而爲廬小人載君子而爲輿上下相養茍於無事如春秋戰國之世孔子讀易傷周道之衰而有感於此故不復以君子統象而以上對下爲言也嗚呼天下後世之君子盡矣自伏羲畫易以降五帝三王周公孔子凡有得於易者不論有位無位爲君爲臣皆其公稱也如詩人則以王者爲君子左氏春秋則以人臣爲君子或以孔子爲君子論語則以子產子賤爲君子此君子公稱之例也至於易之所謂君子往往間有對小人爲言何也君子小人之辧亦天下後世公心之憂也文王憂之孔子亦憂之文王書之於爻繇孔子書之於大小象其於憂世之心一也其於否泰致其去來消長之勢於遁則曰君子以逺小人不惡而嚴若夫春秋筆削褒善貶惡於君子小人黑白涇渭之不啻易致其理春秋致其法此又專出吾夫子之意其憂又倍於文王也

四徳論

道出於天以幹爲體徳出於道以仁義禮智爲用以天而統於道則一气陰陽之分爲四時曰元亨利貞者統之以干也以道而分於徳曰仁義禮智者會之以信以肇乾道之分而四徳具矣文王之言曰元者善之長一气之運自其元者始猶之春蠢萬物之發生也亨者嘉之會品彚相見盛大之期猶之夏假萬物之亨會也利者義之和气之揫斂肅殺不可以過猶之秋裁制而收其利也貞者事之幹貞者止於貞猶之冬終歲而畢其務也此本文王之詞孔子再釋之則知四徳之爲四時矣而統以干者會於一元而人得之者爲五常曰仁義禮智而合之於信也竊嘗槪之曰天者彊名也又何徳之可名因天爲幹因四時爲元亨利貞因陰陽而爲道因道爲徳因徳而爲仁義禮智此近世劉牧之學也牧之學不過以道爲徳取其合於人心同體異用者爲之名故以元爲仁以禮爲亨以義爲利以智爲貞因文王之言孔子之意敍而釋之也或曰天以其自然以合乎人之使然者故以一道爲徳以四徳爲仁義禮智之分皆彊名其天與人者此說非也天之與人自然之合也人豈有外鑠之天哉孔安國之疏子思之說曰天命之謂性率性之謂道修道之謂教云者天人自然气質無礙沖融會通無或間斷其趣一也天以陰陽爲道命人以爲性性卽道之出於天者未逺矣天以五行分四時而寓其鼓舞不測之神囚旺乘除其來無端其去無迹也木之神生仁火之神生禮金之神生義水之神生智故率道爲教此合四徳以統幹合四端以統信易之中與中庸之中皆其自然非勉彊矯揉至也且六十四卦具四徳之卦凡七若非干以統天以合於五行之土以元亨利貞合之於幹以仁義禮智合之於信爲五常以土之中合信之中以應五行則六卦之所謂四徳者皆可以抗幹徳而天失其統然則幹之四徳者誠異乎他卦之徳矣自坤以下論之其配於幹具四徳曰坤元亨利牝馬之貞而已其他卦之四徳皆稱其卦之大小以爲之徳一气有所分而不足於天一卦有所統而不足於人自四以降或三或二或一或無或有或先或後或吉或凶離文以取義合詞以取意皆用此例也嗚呼在天則爲道在人則爲神易之所謂自然者大矣哉

時義論

時者天之時也天可爲時人不可爲時人爲天地之先後而奉時周旋者斯可矣且有治有亂有安有危小則一身大而天下所遭之時有不同者豈人爲哉天之時也惟君子能禦其時以探天之機因時移易者易之不常也所謂義者宜也無適不宜也用者通也無適不通也義而權其宜用而求其通一以適時爲正猶曰天之四時也春而生之夏而長之秋而收之冬而藏之因卦取時以隨易變化者則系之人矣故君子之於易也時先之義次之用又次之幹曰時乘六龍以禦天者一惟其時而已君子渉世憂患思其義擇其用曰時者無適而不宜無適而不通轉禍爲福消息盈虛之理凡系命於天者人定得以勝之自非聖人君子疇能克此哉抑嘗論之吉人凶其凶不可謂凶凶人吉其吉不可謂吉此禍福倚伏之理惟聖人體道於易之變而知其天人之符也時義之卦凡五曰豫者恐其爲逸豫之豫曰隨者恐其爲詭隨之隨曰遁者恐以遁自懼曰姤者恐以姤自屈曰旅者恐以旅爲處此五者皆當權其義之宜所以爲大也時用之卦凡三曰坎者險之所當畏其亨之可恃者以其心也曰睽者乖之所可惡其同之可通者以其志也曰蹇者難之所當避其中之有利者以其知也此三者皆當求其用之通所以爲大也若夫時之大者皆天道素定而不可易無義可宜無用可通一聽天運而已其卦凡三曰大過者無一而不過天下方亂天亂之也曰解者無一而不解大難方散天散之也曰革者無一不革天人混冥在治而亂在亂而治惟天時之定非義非用之所能拘故特曰時大而已大抵卦必有時時必系於天而易之道出於天以神其變化而他卦者寄天之妙於一黙故不以時爲言而十一卦獨以時爲言者吾夫子自以已之憂患同眾人之憂患宜於義者五通於用者三言時而不及其用者亦三餘五十三卦不言時者於聖人彖象自無隱詞

古君臣論

孔子定書斷自唐虞以及三代乃不及伏羲之書契伏羲畫易孔子作十翼而彖象言古君臣乃不及帝而獨言王者之代何也文王以憂患重易孔子傳文王之心而有得於易故取古之君臣專及王者之代以明學所授受不自他出也且先以文王明之文王以西伯重易商王受在上西伯羑里之囚故有憂患宜曰西伯不曰王也象之言君則果文王之疑也曰帝乙曰髙宗曰箕子吾知其爲商之君臣曰王者知其爲文王則周公之追王無疑也韓宣子適魯見易象與春秋曰周禮盡在魯吾乃知周公之徳則追書西伯爲王者果周公之書以子王父之禮也太史公曰人更三聖世歷三古以一聖配一古及文王而遺周公以子統父之理也曰王用亨於帝王用亨於西山孔子釋之曰順事知文王以西伯事紂以臣事君惴惴然不敢少拂紂之怒心故能以西山之業有天下而自達於亨大也孔子於易誠潛心於文王得之矣象有文王則孔子之彖言文王象有箕子則孔子之彖言箕子象有湯武則孔子之彖言湯武有其詞則述其詞有其義則思其義大抵孔子因文王之作而有述猶周公文王父子之文相先後爲全經也至系詞十三卦制器以卦寓象則伏羲神農黃帝堯舜皆有所制一卦一器五聖人者先有其器然後別之而寓諸象以形容之此孔子傳以述詞而爲義也且以帝乙歸妹言之泰之六五則以五之陰下應於二之陽爲震兌之互體以歸妹爲言此象也若夫雷澤之歸妹則以震之長男娶兌之少女亦以二五相應曰須曰娣則因爻陰陽以寓象不專於互體也互體之學非必出劉牧自畫卦以來卽具之剛柔變化交相爲用易道之所以神也必欲奪取之則湯文武箕子爻彖相戾是啟昔人以箕子爲箕荄之說愚故曰有其詞則述其詞有其義則思其義施於彖象聖人心傳蓋相通矣或曰卜筮者神易之道聖人用易以卜筮爲始可也文王處憂患見於日用曰王用曰南徵曰南狩以此取紂而得天下曰得其大首至於公用圭公用射隼則公之爲周公必矣若乃復之一卦則聖學之懿性命之極其於不逺復者則文王仁得之孔子仁得之顏子之仁又得之系詞追釋之於後豈特卜筮而已哉

禦冦論

易道之難行也人情或失於隱或傷於察隱者欲其不知察者欲其必用易道人情之變兩全之以求其通斯所以爲難也其曰難者何也不知者欲其可知必用者欲其不用俾人之情各適於教化鼓舞不測之域君子所以神易道於天下也荀子曰害良曰賊竊貨曰盜賊盜者皆冦也且隱於不知其類有三險狠忮戾以陷害良善欲人之不知欺詐矯僞以沽掠名譽欲人之不知貪惏賄賂茍利貨財欲人之不知此三類者挾穿之姦乘扈之气其實冦也彼以其隱我以其察彼以隱之不知我以察之必用勢必至於鬭興戎之漸召亂之由此玩易之君子所深致其憂也孔子曰不逆詐不億不信抑亦先覺者是賢乎玆神化之運孔子學易而知之久矣孟子又知之曰所過者化所存者神上下與天地同流夫惟神化鼓舞至與天地同流能使民不爲盜者禦冦之利有大於此者乎且以禦冦之卦二曰防曰漸是也致冦之卦二曰需曰解是也防之上九以昏昧養冦則擊而去之漸之六二以陰長冦則順而取之此禦冦之利也需之九三據非其位以剛不中持疑而致冦解之六三取非其有下體負乘失中而致冦夫以防漸稔冦而長養之不能必其去又以需解誘冦而來之此必鬭之冦鬭之則天下亂矣吾易之憂也君子於此盍亦思所以解其鬭者因人情之變而神其化亦必有道矣且喜則親之怒則疎之人情之變也於是又有得於三卦焉曰屯曰睽曰賁屯之難睽之乖賁之無飾人情之至變易道之難行者吾能使之喜而不怒親而不疎仇讎之冰炭合而爲姻婭之膠漆焉以冦爲婚者易之神也曰匪冦而婚是矣昔季康子患盜孔子答以茍子之不欲𨿽賞之不竊昔之以無欲治民惟堯舜能之故能仁覆天下比屋可封豈惟不竊其賞而已哉三類者舉爲可封之民矣嗚呼安得用易之君子而與爲堯舜之治乎

欽定四庫全書

方舟集卷九

宋李石撰論

釋老論

天下之人可與爲善也久矣聞釋氏之寂滅老氏之淸淨則慕之蓋將誘天下之人而納之於善𨿽聖人不能破也且以中國聖人堯舜文武周公孔子之道三綱五常可以修身可以治人粲然人倫具矣二氏者本物外爲已之學初絕意於世然不卽人而人卽之何也人性之樂於爲善二氏者適以爲聖人之助甚多凡趨福而避禍惜生而惡死人情之所同其徒因此求售曰我可以致福我可以得生凡有求者無不獲於是始抗衡吾道有從之而熾其說者紛紛多吾儒矣佛氏者起於秦漢之金狄而其書肇於張騫傅毅蔡愔譯梵音以爲華言其書則中國之書其眞妄有無不辧也老氏者起於黃帝孔子猶及問禮其文五千言孔子未嘗及之至秦漢之君其徒得以簧鼓天下二氏之教因以流傳誠使中國仿其教以立治寂寞而自樂淸淨而無爲無亂兵以擾其耕稼無煩刑以濫其誅戮驅天下之民而納之於善𨿽堯舜文武周公孔子復生無以易此說也何至與之相矛盾而乍興乍廢乎悲夫

或曰佛生於魯莊公之世昔人謂常星不見夜明是也老子孔子相先後以生皆周之末年三聖人者幾若並生間世一何盛也曰斯三教相抗也歟誠使三聖人易地而出必不黙黙忘言皆能倡教爲百世師也孔子六經祖述憲章皆大中至正之道純帝而帝純王而王亙天地窮古今萬物共由出入之塗也老氏爲周藏室史與彭籛相望史官也𨿽孔子知有其人列子莊子相與羽翼其說其流爲虛無者非老氏本心也若乃佛氏左衽祝髮其棄五常廢人倫非與世大戾乎而舉世安之其徒今皆吾民則柰何文中子曰佛西方聖人亦以書爲信也大抵窮理盡性使學者入道與周易頗合誠能去其不合而用其合則教通矣

孔子以六經述堯舜文武周公之道以輔成中國之治其曰攻異端者恐其害治也漢唐諸子以六經所出尊孔子之教並取二氏者排斥之韓愈是也其曰今之言性者雜佛老而言之也二氏者導人以惡爲性乎將以空寂虛無爲雜也又曰老子之言道徳吾有取焉若其絕滅禮樂捶提仁義吾無取焉嗚呼墨翟尙同兼愛而愈取之佛不尙同乎佛不兼愛乎徇偏曲之私而忘其公持瑕疵之小而廢其大取墨去佛則愈於論性亦偏矣祠廟象設黃帝周公孔子以來有之不獨釋老寺觀也佛氏有祠起於鴻臚寺以待四夷賔客其流爲白馬寺像則銅狄之遺也老氏有祠起於周穆王化人之宮成於蓬萊三山金玉之闕至唐以李氏所祖爲元皇帝廟曰太極曰洪禧散之郡國各以其徒實之曰道士曰僧只其教因以大振於世非特丹靑金碧之美而又取山川嶽瀆勝處以敞其居惟人主之好惡去取不常至於風雨不動俎豆以時獨吾夫子之祠視二氏有間矣按唐六典道士觀總一千六百八十其號曰法師威儀師律師鏈師居之僧寺總五千三百五十八其號曰禪師法師律師居之僧道男女以別以有行業充住持主其事官給五戒祠牒有違教者官糾之以法方外離俗防愛名出家至麗之於法其於二聖人可羞乎或問佛以寂滅老以淸淨爲治气養心之術以之修身則有餘矣其曰息門桑門息爲胎息之息桑沙則息之訛音本佛氏出也曰神人曰至人曰異人其流爲神仙轉丹煉气按摩導引老氏出也渾之以鬼神行之以福業老氏本以靈寶十齋爲度世曰三十三天二十八天三淸上境三十六宮無極至尊不可思議果何說乎佛氏以六波羅蜜爲戒定三千大千世界一十八天八萬四千由旬無有是處果何說乎凡此二氏欲用其教去其空虛詭幻無益於身而有害於教者可也

朋黨論上

朋黨立論嘗起於小人而無預於君子何也君子者無心之心小人則有心之心也無心之心則於是非利害勝不勝無較焉小人則有心之心一切反是睚眥於錙銖頡頏於毫髮力以取勝勝以求鬭鬭不得其敵則如狂猘如蝮蛇不得一肆其毒則必嚙土木噬艸棘以發其怒乃已此有心之心也故鬭不已則勝常在小人不勝常在君子此小人之指君子而爲說出於有心之心也君子端不以是疑小人以幸一勝處以無心之心也在易渙之爲卦渙散也君子不立黨以處小人而主於散也馬則乘之逃其黨於方來也機則據之拒其黨於適中也躬則安之求免其身以無悔也至於六四則曰渙其羣渙有丘匪夷所思何也不得已君子與小人並位內不招權外不幸名居髙明之地綽綽然於是非利害無所決擇不以小人爲險陷而疑之處之以無心而已由是以知朋黨之論嘗起於小人以陷君子也向使君子亦以是指小人是敵也世之君子少而小人多鬭心一萌則讎君子者多而小人嘗勝君子嘗不勝是以勝不勝爲分別也善乎箕子之言曰惟辟作福惟辟作威惟辟玉食臣無有作福作威玉食此威福之大柄不可一日假之臣下然則爲小人竊弄所以兆成朋黨之禍誠使人主執其大柄於上以分別是非利害𨿽陰陽不得用其變矧小人乎夫如是則防萌杜漸漢唐之禍可不作矣

朋黨論下

以治生亂兆於無形以成有形者朋黨之論也方其治也豈自意其必亂也哉其所謂無形者君子小人之不辧也君子指小人爲黨小人亦指君子爲黨其始也好惡是非之名異朋起而附和之日寖月滛因無形以兆有形而天下受其患而命之曰朋黨者好惡無別而是非得以相雜揉於無形之中此治之所以生亂也逮其旣亂也天下後世有公議者出焉曰此君子此小人君子無黨小人指君子爲黨則亦已晚矣方其隱於無形也離婁不能以目視師曠不能以耳聽而孟賁不能以力奪惟人主能操威福大柄而公其君子小人之辧以明是非之塗如堯舜禹湯文武之代則未始有朋黨立名者威福大柄獨攬之於上耳馬與鹿有形之物至易辧耳趙髙乃指鹿爲馬取其疑似者以爲之形以收秦人之權而用之禦史不敢訶諫官不敢議者其兆在於以橫議殺處士杜塞能言者之口以至是也漢之田蚡竇嬰各用其黨有首防兩禿翁而不敢正言其誰君子誰小人者此秦餘習气漢黨之萌蘗也恭石顯殺蕭望之劉向力言以爲君子必無黨而漢黨根株矣杜喬李固引頸就戮至使人甘心慕之蹈死以取名何也黨名旣出命之曰李杜之黨爲黨錮傳漢黨成林矣且自其治以生亂自其無形以兆於有形萌蘗之根株以迄成林尋斧之不及天下皆得以借口正名曰朋黨之論自漢始至唐世之一治一亂而朋黨輙先之以黨出多門也女徳容其姦嬖幸誘其勢宦官怙其威姦則小人以污君子勢則小人以脇君子君子袖手無術然後流竄誅戮隨之如曰牛僧孺李宗閔之黨唐人凡幾牛李耶張九齡曰小者茍得一變而爲阿私大者分義再變而爲朋黨又文帝曰去河北賊易去此朋黨難夫以黨比之賊更有甚者難易之別也嗚呼漢以朋黨兆成莽卓之禍唐以朋黨兆成藩鎭之禍皆以治生亂自其無形以兆於有形者然則朋黨之論大矣如之何其去之竊以兩漢唐終其說可使如漢不可使如唐何也漢之正論勝唐之正論不勝二者又從而混混焉勝之君子恃之以無恐不勝小人恃之以無恐則歸之曰天待其天定者然後爲之謀不然𨿽上之人亦無如之何

時才論

天有逆順人有去就逆則去之順則就之豈能以人勝天也哉亦因其時而已時者天之機也君子探其機而用之以爲是非利害之擇以明禍福榮辱之由因其機而審其時足矣小人則反是也就逆以爲順去順以就逆拂天以求人蓋有幸而得之於其始者故其類靡然下風而從之其終也率至於敗績覆壓卒爲天下後世笑唾之不免者拂天機以求勝而自謂彼時此時之不同也然則付之於自然之數各因類以持世足矣傳曰否泰反其類也且泰未必皆君子蓋常在君子而變在小人否未必皆小人蓋常在小人而變在君子彚徵吉亨彚貞吉亨曰徵曰貞此自然不可執不可易之數也且世豈有常君子常小人也哉各以其勢論之則彼一時此一時人才判然矣堯舜在上十六相與四凶並處文武在上十亂與二叔接迹此常在君子而變在小人也商紂在上箕子比干與飛防惡來共事漢成在上蕭望之劉向與恭石顯同朝此常在小人而變在君子也譬夫天之寒暑二气之運自然之理也當寒不可使起蟄當暑不可使造冰世之所謂時才者蓋亦隨時之去來也孔子曰用之則行舍之則藏不識則謂行藏何事而獨許顏子共之而自曾閔以下不得預何也蓋諸弟子之從吾夫子也或仕或否不系用捨非所以爲行藏也若夫子與顏淵我爾一間不能以寸有道以處此其變者此道也其不變者亦此道也又非時彼此所可系也孟子亦曰行天下之大道又曰得志與民由之不得志獨行其道旣曰不得志不知大道何如其獨行也此聖賢一轍初不系時之用捨也若夫所謂時才者時方尙武彼則髙談將略時方貴吏彼則鉤考簿書時方言利彼則力儲積時方論文彼則専事章句時方任法彼則刻意庻獄凡吾道之所謂無偏無黨立爲皇極合眾人所長而用之彼隨時變化以幸得富貴君子少而小人多否泰之往來所以治少而亂多也

崔浩髙允論

君子之於天下事也欲求其通故學欲其博事通而學博則必揜眾取名名之所歸責之所生一身有所未安況欲以此謀天下之事乎所謂通者於文武則曰兼資於儒墨則曰並用於三才則曰無不知於六藝則曰無不習求欲揜眾人而直出其表者好名之累也殊不知昔之君子有其善而不居故能兼眾人之善棄其智而弗用故能合眾人之智其於名也退然不敢専美卒之天下以名歸之方且泛然受悠然辭若有不得已居此名者斯其所以安其身推其身之餘以及天下事則亦綽綽無難矣崔浩髙允二臣者魏之起燕代而伯中國二臣力居多事通而學博猶一體之人也崔浩不免殺身髙允獨能自全者史氏於浩傳不甚著其事於髙允傳明浩之所以死者加詳愚請合而論之談兵則有敗衂之禍爲史則有漏泄之禍占天則有窺測之禍有一於是足以殺身況欲合三者以爭名於三事也欲其無不通於三者之學也欲其無不博而欲以是幸免於亂世之禍乎浩固自取允亦有幸免者魏起燕代用兵中國浩爲謀主帷幄坐勝所至防勲而允亦參樂平王軍以西破楊難當此其知兵相似也浩以三公領國史允奉詔分掌其事浩𨿽專其職而允用力居多此其述史相似也浩初以占天精於風角用以防敵而允以律曆爲淺事以難浩說此其占天相似也夫合三說以相似然浩竟以此殺身而允獨幸免以令名始終者有由矣且二人以儒知兵浩之事魏三君課功居多允視浩爲晚進適時少事得以雍容俎豆不由汗馬取名如占天星歷災異五行二人之學非獨相似人謂允過於浩也浩爲三公允甫以著作起家同領國史所志太祖以下三朝多出允筆浩主其要而已竟以此受禍允獨恃景穆芘防不死者人固有幸不幸哉大抵以多事爲通以多學爲博浩則抗之以滿又爲郤標之徒所誤如刻國史於石以彰直筆如以五星聚東井不欲東伐又援漢元年十月之占以自亂與允反覆辯論允則𨿽明災異之學不肯對人言之又知浩之必不免預形於言此其獨保令名壽考以終者得非以其防於取名者歟浩生平自比子房君臣相諛以爲近似使其果有明哲保身之慮則有封畱之足從赤松子隱去否則勇退急流不以名揜眾其庻幾乎嗚呼士大夫之心術平昔處學問居富貴者了了於性理不可不自厚也浩不信佛不談老莊未礙也其妻佞佛浩取其書裂投混中夫佛書者華言而梵學與中國書同文之一豈糞腐之可污乎又以殘酷殺李順一事其報應亦昭昭矣允心術所感誠有異於浩者防嘗爲浮屠爲塞上公詩有齊得防忘物我浩然世外之意其行諸州獄務矜卹多所貸縱以防平稱又挺身以明罪多於浩帝怒反免所坐僮吏數十百家五族之誅此何止千人之活而已乎因觀史氏所載崔浩髙允同罪異罰故合二人論之以爲君子揜眾取名之戒

巧宦論

君子之仕也其進曰有道其退曰有命道在人則審已之道深淺大小以爲仕之所得於世之軒輊不茍進也命在天則安於天之所以予我者厚薄不自執以爲已之累曰斯天也我何預焉如是則君子之仕進退之分決矣若夫小人之仕則反是以進爲命而以退爲道命則曰我當得之道則曰不合則去故爲僞爲佞爲傾爲險爲幸爲術皆巧於宦者也飾虛誕以爲眞曰僞崇諛媚以爲智曰佞掩眾人以取名曰傾啟禍害以自利曰險多端倪以有卜曰幸立機數以罔上曰術六者異名而同巧也得其一二者已足爲名世小人矧兼六巧之全者其禍害可勝諱哉何謂僞飾其外而忘其內陟其華而無其實衒死防以爲璞售蠟箠以爲鞭鯀以象恭欺堯少正卯以僞行欺魯此飾虛誕以爲眞也何謂佞順適逢君而自以爲智乏骨鯁之操無忠亮之節祝鮀求容於衛而幸免禍害梁丘據取嬖於齊而無所可否此崇防媚以爲智也何謂傾陷人之尢以爭名於朝者美錦覆穽而欲人不知含沙射影而欲人不寤王導殺周伯仁以博金印禇淵賣袁粲以取富貴此掩眾人以取名也何謂險面狠而愎心凶而戾人知惡之而無以勝之人欲殺之而無以先之如蝮虵之含毒鬼車之煽怪盧杞姦詭而主不知王莽簒逆而主不寤此啟禍害以自利者也何謂幸其說之晦昧於中其气之淩蔑於外如甘酒之適口如美色之悅目公孫多陳事端馮道之脫備位此多端倪以有卜也何謂術挾主以爲市不顧主之利害而以身試術也小者亂一國大者亂天下操術之不仁也踴賈則利人之刑棺肆則祈人之疫皆凶術也蘇秦以術亂六國張儀復以其術而轘之於燕晁錯以術削七國袁盎用其術而戮之於漢此立機數以罔上也嗟夫祿仕者名之所在君子小人之所同欲君子則有道以定命小人則巧以自致而惟六者之趨患得患失不顧利害是非營營求所以爲干進之塗必有一於此者眞天下之小人也孔子致嚴於懲小人者亦懍懍矣戰國防說大抵多六巧之志思有以大矯拂之曰先進於禮樂如用之則寧爲野人不爲君子利害是非徇吾道死生以定天命而已其以史魚爲直以蘧伯玉爲君子又曰三代之所以直道而行者専以懲小人之巧於仕也或曰有君子而猶不免於巧者是亦小人也巧於殺人以爭名當世豈直道君子哉孟子所謂枉尋直尺可也叔孫通以五百弟子自援不能蓋二生之愧董生以儒學名世不能掩殺主父偃之羞姚元崇不死武氏旣爲宰相僞疾以陷魏知古其巧尙何求故備論之以爲小人之戒

蜀邊論

天地逺近之不可窮乎古今見聞之不可盡乎不可窮而窮之以此之近而況彼之逺曰天地之限也不可盡而盡之以我之聞而接人之見曰古今之事也此四夷之殊宜制禦之異用也且以天地逺近旣有一定之限一見之一聞之足矣而古今制禦之道有不可窮不可盡者以此之一隅反彼之三隅者猶是也故逺近復有逺近有不勝其聞不勝其見而欲窮之盡之四夷制禦之變舉積諸此也吾蜀之西南夷特以中國逺近見聞所及者自先王以來端以秦漢爲兆亂之始浸滛乎唐人則受亂矣蜀不可無則西南夷不可絕其拓土之得孰與受亂之失哉秦以司馬錯通蜀造意宏大長城備胡以及他方漢初困於匈奴武帝徵大宛防勒畨禺夜郎昆明獩貊則車馬踐蹂鋒鏑交橫於四夷矣中國示以可來之塗服以必爭之气譬夫操杖而欲殺之彼能不反噬乎且武帝元鼎六年已開西南夷是嵗攺元又攻滇王求善馬元封六年越巂爲姚州爲益州皆夷越之地其國志所謂九能傳實祚者今則雲南六詔或離或合矣且雲南與吐蕃以六城爲距離合不常之國也越巂去吐蕃不數山可使之離不可使之合則中國利害之決也唐開元以前雲南未嘗畔漢爰自鮮於仲通李宓貪求邊功以致生事蕃蠻合而讎我者五十六年不觧閤羅鳯入冦成都是也大歷間雲南求再納欵張延賞懲前患拒其請至韋臯則開戎州路而許其來且前日越巂唐人封疆之內故臯得以拓土不已仰惟國家棄淸谿闗外地以逺之此閉玉門之時也如臯復開一路其罅隙如開防穴不患其不來矣利其納欵之物而啟其內侮之心禍可勝諱哉嗚呼任生事之人而欲其無事用貪功之人而欲其不貪天下豈有此理當上體藝祖所以棄地懷逺之意擇人而任之則蜀邊可久於無事矣

淮蜀論

言固有大小也大言之則爲迂小言之則爲局量其時之安危事之是非而爲言大小之制也厥今天下之勢宜何如言之曰淮曰蜀云者是不得已而有言也譬夫考作大室俾子孫世居之葺之以蕃育生養其中悠久分裂破壊撐拄頺垣墮砌者大半則當量其家之力而爲日補日葺以求復其初今天下之勢曰淮曰蜀云者是今日可合之勢也小言而不敢太局大言而不敢太迂是亦不得已而爲言也且誇誕而無當浮競而無極以茍悅上意而窺中主欲至使目語而心違之口順而腹非之樊噲願得兵五千橫行匈奴而季布欲斬之臧宮願得騎五千以立功匈奴而光武笑之此二子者大言不切於用必有能知其說者賈誼曰聴言之道必以其事觀之況以天下之勢論天下之兵得不量其言之小大而致其聴之可不可乎搖搖中流以幸舟楫之得濟於風濤澒湧之中嗟夫聴者之不審言者得以幸免今士大夫相習爲大言久矣不可不折之以其事也所謂攻守者𨿽兵家預形然守淮守蜀二者可合而不可離亦不可偏舉此一定之論也且借三國之勢論之諸葛孔明之入蜀也曰曹操挾天子以令諸侯難與爭鋒吳孫權可與爲援而不可圖荊州連吳防巴蜀用武之國益州沃野千里髙祖因之以成帝業如亮之言合吳蜀之勢今日淮蜀一定之論也至曰用荊州以出宛洛用蜀以窺秦川而覇業可成夫孔明之言豈不欲大其言曰中原可復三國可合乎乃局於一方而自守也善夫張華謂羊祜曰吳立令主𨿽百萬之眾長江未可越此守淮之說也然則天豈限絕南北乎我疆我土枕戈不忘以形爲守以心爲攻守必以人戰必俟時不徒取人之空言而責其已試之事其成否必有不可掩者嗟夫人意卽天意也若以泛泛之言而輕用天下付成敗於一擲不幾於輕舉而失所重哉吾故舉淮蜀可合而不可離以爲東西輕舉之戒爲守淮蜀之當務云

建康形勢論

愚謂天下要令有勢而後以道運之譬如善奕用棊不多而得勢已廣今日之建置他日之補就如絲貫繩聮不見閒隙可乘之處而後大勢定夫惟勢定故四方耳目趨於勢之所重以決其功之可立六朝以來其進取中原者不乏然而知進而不知所以爲後顧之計如驅子弟以鬭之通衢不幸力竭反顧其家則逺而無所告訴殷浩陳慶之不足道也桓溫謝劉裕吳明徹皆有破竹之勢而不知所以委重故一朝渙散前功盡廢世嘗謂項羽旣取關中乃退都彭城以成沐猴之譏愚謂項羽不失防特悟之太晚故後世得以成敗立論耳方羽之旣殺防稽假守也使之略建立根本而後遣心腹渡江身據山東以觀中原之困徐起而乘之則伯業已成矣項羽剛躁欲速新得防稽客主未定乃驅人之子弟以渡江旣得關中自覺其客寄之難乃復歸重於山東顧已無及矣凡今天下之勢所委重者何也長江之南建康爲重頻年有望幸之意臨安駐驆已逾三十年兵民井邑卒未可動搖而應接江淮則疑於迂緩愚常觀太宗皇帝新一天下之心首以眞宗皇帝判開封府事非徒使之知民間利害而已也監國撫軍以緩養急聖謀深逺其孰敢議又惟宋元嘉中王謨以彭城要兼水陸請以皇子爲刺史至魏佛貍聲言渡江而建康列戍至於亙七百里所使佛貍不敢輕進者臧質在盱眙武陵王駿在彭城也方今建康左控姑孰而右引京口古來守禦勝防如膠柱調瑟茍非其人言之何益恭惟修復陵寢自是天家大事親王旣出閣願付之以建康畱鑰之權內增帝室之重外系民心之一徐觀晉宋所以經營彭城之勢使其他日可以用山東而臨中原則廣陵淮陰以東可以列戍相望而制之於此矣凡天下之事圖之於目前者未若先定其勢之爲不可勝也我有不可勝則彼欲求勝者所以成吾必勝之勢內法太宗之神謀近取彭城之制勝歸重建康其爲先乎

以守養戰重方面論

愚聞之東晉有弱中之彊故江淮分守禦之勢李唐有彊中之弱故河朔養腹心之憂夫外視弱矣而守禦有定論則未嘗不彊外視彊矣而制馭不自我則未嘗不弱夫知守而後可以謀戰茍惟守之無地則戰者𨿽百勝其能久乎東晉𨿽戰不足而守則固是以聰勒苻堅之彊不能逞南渡之欲李唐𨿽戰有餘而守則不力是以趙魏之地常鞠爲盜賊之囿天下之勢其根本在守而其應在戰是知逺攻者必近守不可忽也劉宋元嘉七年到彥之等以舟師自淮入泗溯河西上碻磝滑臺虎牢金墉四鎭列兵分守魏主命悉眾北渡諸將莫不稱慶而王仲徳獨以爲敵人仁義不足而凶狡有餘今斂戍北歸必並力全聚若河冰旣合將復南來至十一月而四鎭復陷以檀道濟之威略亦不過全軍而已此前事之鑑也往者北人之歸河南五路也或傳北人之謀謂要得入川不難將陜西棄下三五年南兵決來守之道路已熟一發決去必取川蜀是知示弱以致吾之驕佯北以誘吾之進遺我以殘破之地使吾取之以分吾兵勢約我以和好之言俾吾信之以出吾不意我之前日所以失者猶元嘉也夫鞭𨿽長不及馬腹而彊弓之末不能穿魯縞六朝之際河南之地隨得隨失蓋地旣平曠敵通其內淮南隔其外而制勝之重或又遙決於大江之南借使得河南之地多置兵則糧運難通少置兵則不足以自固大軍稍逺士心便怯此宜可慮也愚謂今日悠久之慮要以守而待戰兩淮之地形勢不相爲應者願仿六朝兼督之制以重臣分臨之多者不過數州使諸將有以分屯而聴其節制如慶曆各以分委韓琦輩重其方面之權而申以春秋責帥之義無事則謀守有事則總之於府此所謂以守養戰而以弱養彊也

分重地以委心腹論

愚聞之用意於悠久者視目前爲輕而意外爲重是故智者不以其所重易其所輕凡人之有所甚愛與夫有不欲者情也情用於所愛故目前之輕或享其逸情忽於所不欲故意外之重或廢於勞豈特人情之不自覺亦私欲勝而不自知耳孫武斬宮人穰苴刺莊賈魏絳戮楊幹此所謂激之使奮蓋善權輕重而深明勞逸者也夫居其輕且逸而不自憂此孫武穰苴之所不堪也方今天下輕重之權制之於上目前之所憂或不分任天下之重而意外之憂嘗以施之所不欲之人故任其重者或無激昻之意竊嘗羨慕於安逸愚嘗怪東晉其淸談風流如溫嶠庾翼謝尙謝安父子其於廟朝未嘗無蕭然出塵之意至於臨戎制勝率先武夫而使之信服溫嶠能制陶侃謝尙能撫姚萇庾翼能知桓溫謝能禦牢之彼豈無所以素折其心哉六朝守禦要地如淮陰雍丘合肥鐘離歷陽𨿽外廹彊敵多以輕裘緩帯臨之而今顧盡以責疏逺之臣或遙於大府此於輕重勞逸或有可議也六朝之重地亦不常其重在鎭守或自江陵而移上明或自巴陵而移武昌惟因地制重耳今侍從而上豈無昔人溫庾王謝之望者特其功名未建耳愚願今日之重地分以委之許之各置親兵各假以兼督之權以分邊方之憂數年之後必有卓然可觀者此其所以權輕重勞逸也凡今天下有所謂重且勞者臨事之急而後托於非腹心之人則彼不怨必惰矣用意於悠久則先托於吾之素愛而後可也

持戰守之勢使之定論

愚聞之明主所以制俗非制於俗也大臣所以持勢非持於勢也挾大有爲之心而制於俗則無以其憂輔大有爲之功而持於勢則無以立事凡天下之俗喜於安靜之名而養成姑息之實則勢因以不振是故以治軍則弛以治民則惰以興化則玩彼必有流於俗而不自知者又相與持天下之勢以幸吾之不立此聖明所宜禁而大臣之所當治也天下無事用兵之問𨿽至於廟堂而未嘗徧動於有位者之聴故不習而聞者必駭不樂而用者必憂發言盈庭誰肯執其咎其稔積則有自矣夫制俗之道無大於無私而持勢之權莫審於無心蓋天下之所守者民也而與民爲守者士大夫也喜怒不行則聴覽公毀譽不入則取捨定凡今之說未能盡一士大夫之心則天下之耳目必有所惑而不信今之所以欲致於富彊者非必決之戰勝而後爲富彊也望之隠然有不可測之威而卽之隆然有不可犯之勢譬如富家大室壯子愛弟彊奴悍猾各當其處則𨿽開門延冦誰肯輕入其奧哉愚願制異同之俗而使之一持戰守之勢而使之定天下之人茍有所見使之各盡然後養成可用之才以成不變之論則人心自得而天意自復此非所以保勝乎

合四勢以彊天下論

愚聞之天下之大亦恃吾有勢而已民者所以保此勢也財者所以養此勢也兵者所以持此勢也將者所以用此勢也合四者而一之則在於上是知有勢者彊無勢者弱天下有天下之勢一國有一國之勢一城有一城之勢諸葛孔明不鎭漢中而﨑嶇於梁蜀之郊不善法髙祖也劉裕置東秦州而負西北之望不善鑑項羽也天下之事旣得此勢則因其民用其財役其兵取其將要皆有推赤心置人腹中之術貪則失其財怯則棄其民私則離其兵闇則敗其將是知勢之所在莫若一其歸重之地唐之藩鎭議者謂之授人以太阿之柄愚謂不然勝者所用敗者之棊使今而能復唐藩鎭之勢則分地而守得寸則付之寸得尺則付之尺將賴其守以成吾之事而何疑之有昔者漢髙祖之語張良也曰吾欲捐關以東棄之誰可與共功者大哉此言不曰捐關以東付之而曰棄之此其視刓印不授者成敗相去豈特目睫之間乎愚嘗謂唐人之法如宣歙池之爲觀察嶽鄂之爲節度小者或不過三四州而自用其民率有以自固今江淮用武之近者權望俱輕若稍仿唐藩鎭之勢而無盡制其權使之有以自用其兵民則他日之能復中原視其有功者以髙祖之爲心可也今江淮之州相去或七百里而僻小如蘄黃者緩急無以爲固必其有事而後大將出於其郊則民心固已驚危矣如欲合四者之勢以彊天下其可不慮此乎

欽定四庫全書

方舟集卷十

宋李石撰書

上宰相書

某聞之天下之勢藏於天下之風俗而風俗之變成於士大夫之好尙勢有不可以僞爲而風俗不可以驟革聖人非難乎革也以爲首之之難也蓋天下事物之理惟其不能以相一則必舉其不一者而求於至神至宻之地以激成不變之勢夫勢之所激是果何以致此太平之世明聖垂衣拱手於上而宰相率百執事於其下習於寛緩和易之域以期天下之無擾心意之所積口語之所宣將以是納一世於君子長者而後已此其用意豈不甚善然天下之所樂與夫一世之所安則必將有不慮之變藏於其間而勢遂已成天下之人惟見乎勢之宜爲此也則求其故而不能得獨不思向者之所樂與今日之所安皆習久而玩熟放弛而不力則稔成必然之勢也固宜君子處此惟其素所抱負求以振起天下之勢則將有不言而風行不動而雷聲者靡然變其前日之故以使之一新而又慮所樂所安之旣熟蓋樂至於過而安至於弛則誰與任事而循名責實至於使之蹙額不寧則又非盛世道徳密庸之意恭惟眞宰造化天藏而神運則今日之勢有不知其然而然者以自革於偸懦茍且之俗石𨿽不肖何敢議及此然重惟今日之治天下士大夫宜各竭精殫慮曰小曰大隨所處以自力於事功之急顧狃於所樂所安之習而視景偸日一切相戒以無爲多事則吾君吾相未必肯許其如此而無害也蓋聖人之於天下也非習俗風气爲憂在乎紀綱法度之不立紀綱法度之在天下其所寓甚微而毫髮不戒則勢之所以養成者多有不虞之悔異時熙丰之盛以極於宣政之大過執事惟不知紀綱法度之所在而一切從事於虛文以侈天下之耳目勢旣稔成而風俗如平川大波放潰發泄求其所以至此而不能得相激相作非一朝一夕之故也恭惟申興以來三十餘年矣生聚敎訓忠厚之澤所以浸漑天下之肌肉者不爲不至石之私憂過計獨不及於天下之勢而以原於風俗者何也蓋昔漢文之世在位者皆以長者得名而天下無事亦有可憂之勢賈誼故獨諭以措火積薪火未然而謂之安誼之通達國體必有見於此矣夫以文帝之寛厚而大臣皆以長者自處誰肯與天子任其嚴以存天下之法蓋長者似仁而長者流於鄕願不可不畏也今日天下之風俗所以作成天下之勢似不可忽也通其變使民不倦或者士大夫今有倦者矣齊威王所以賞罰阿卽墨者𨿽非盛世忠厚之比而於今日天下之勢似當如此而後興起也石孤逺小官議輒及此不任死罪然一官晼晚垂垂五十饑寒凍餒之卹所不宜言而出其言則似非茍然也天下之事思之於山澤而或明於市朝石尙有敢言者執事其察之

上蔣丞相書

憂大忽小急先緩後人之常情明者見之則其小者在所憂緩者所當先也石到沈黎有可言者事皆沿邊利害他日有識者來此則曰李石嘗用此州不略出一言爲此州久逺慮是仰負朝廷與相公委寄之意竊見沈黎爲州空城仰食卭雅鹽米日計一日官吏軍民僅能支撐城雉不葺器械不修糧無一月之儲爲可憂至於禁軍弓手可以團結入敎閱者三四百人此又可憂也渡大渡河卽有土丁二三千家習險阻之地形知蠻人之動息力足以抗變而敵之此外黎爲州蓋搖搖也蕃蠻日有四五百人在城市毎毎市馬則相與傲睨知州防事前守倅率買馬官坐防事與互市左右編欄不過持梃嚴衛而已城堞甲仗兵籍倉猝可倚仗乎所賴者土丁陰制之於後而已石用此大段優卹土丁不他役以擾其家無追胥以廢其時土丁戶下稅米毎斛舊理一十三貫估石與毎斛減五貫其對折之錢以吏人之未請兵籍之詭名酒務糟水錢之羨湊合對減刻板列之防事以示久逺申諸司照防此寛土丁之一說也至其他城堞甲仗兵籍提刑鈐轄日檄本州增葺顧窮邊塞壘何力可辦欲從朝廷依前太守馮某所乞支降度牒二千來道爲三事之費在相公介意卽辦矣又兩蠻王甚向化其諸蠻如虛恨一族間有不測往來嘉黎兩州作過抄掠小路都王伺察來報意亦甚勤求有答其意本州何敢創例亦欲朝廷略有賞賚如衣服官封爵虛名之類此事亦與申朝廷看如何照見便民五事此間民事絕少有二三要節闗沿邊大體若防廟堂略賜主張豈惟一州受賜折衝壓難威徳所被豈曰小補之哉不宣

答鄭運使書論蜀中事體

置中伏辱報答寵賜和篇方此申詠佩嘆於作者不已專人又被誨札副以乘尊且承巡問還臺風雪良苦臺候勝健欣慰欣慰榮經一事特荷鐫警非照愛不及此但石所言豈爲一夫曲直利害計邊面郡體要當如是不然太守逺不過二年近則朝來暮去特未可知何苦去其循習之易而求攺作之難此可以理曉也數年前朝廷議行分偶有鄕官者在東郡求差遣謁執事謬沮之今此又鼓率計防不知天子之士天子之民在彼在此於渠何有割與不割皆不免移榮經之食飽黎之民移地不移民曷爲此懷土紛紛耶矧以割縣邑古今有之吾蜀懷安石泉皆自國家割傍州爲控扼之防取一時增損耳黎本三縣廢二雅管下五邑榮經便黎而於雅爲贅黎受六詔諸族蕃蠻之敵雅特蕃人碉門一族蕃人往來互市仰食所求悉出於黎乃以無所綂攝之邑責之辦事如所轄輸賦不特馬路不修𨿽迫於上司行移誰肯爲動心哉此特其細耳邇來兵馬日急蕃蠻日驕萬一有如唐人西戎尙可南蠻殘我之說黎雅二州之守肉可食乎五七年前虛恨籠篷之禍可鑑也黎因山爲城如斗進則薄大渡河退則阻九折若不少展腳當有事時爲棄城拱手就防可矣石自到官面調而心折之諸族頗知畏愛適以卭部都王防備死馬路幾絕殊費招來其讎曰保賽蠻都王欲來市因言曰卭部我讎也向殺我人欠我骨債爲其所阻與漢絕十二年不通特來理防公事而卭部亦怙眾以拒其路保賽者與蕃姻婭介恃以逞蕃嫉卭部卭部畏蕃之反也因說與朝廷接待諸族恩意惟一宜體悉世世與漢互市不必因是相爲猜間今此就城下打話椎牛爲盟可保無虞也然自今視之蜀之多事民心搖搖孰與無事時微隙小罅自當長慮卻顧何忍憒憒於道塗聾盲之夫言行則事立言不行則事不立昔人所共患石則非所患也度朝廷未必從誠如臺諭但兩收宣樞書云諸司有異議尙當不一言之制帥亦云頃問張憲亦以爲然終不知諸司果何所去取誠如沮者之說是石以一言之輕與雅人爲聚訟可笑黎衣食卭鹽雅粟粟唐以來有之非創行也卭鹽理納錢今則正色又復減半而州自請一如丐然兵之一衣折黑鹽七升雅粟八斗之數計逐月支遣外尙闕兩月則州自那兌此外應副諸司窠名不缺然軍民久困且獘只可吝用省費旣已寛土丁米估之半又勸上戶和糴賑濟不惟備此艱嵗而軍食比常年可寛兩月借兌且以義倉一事雅之士孤寒闗節兜攬攜斛而輸毎斛九防五升如義倉鼠雀之耗將安所取黎受兩州支移之獘類此此外民夷帖帖盜賊日衰獄圄日淸皆威令所及不卽敗曠幸也苐以私計瓦裂災患頻並已露懇丐求便親養𨿽八攺月於此不敢以私廢公麄糲度日僅如一僧襆被待去矣一二事稍似疚心若不布之左右是負屈沈寃於九折風雪中果何以自白於幽冥蒼蒼也言之忉怛春寒伏乞以道素倍保臺重酒力甚健可以驅黎之風伯此去有燒春更得數酌以洗邊瘴如何不宣

答趙道源秀才爲僧書

趙君足下昨袖詩見訪對坐客讀詩知欲祝發爲浮屠事垂成欲謀扵僕謂僕有學校一日之知故不逺三舎地以來僕可無詞乎甚矣足下之未諭也伐國不問仁人斯言何爲至於僕哉僕爲人師以行道解蔽爲業在成都時足下所聞僕敎諸生以何等言語乃欲相望以此乎僕固未嘗絕浮屠氏而不知有其說也特以朝儒而暮釋絕先世之祀信汗漫不根之說以流爲茍且幸免之民如足下者僕所深諱也𨿽釋迦氏復生亦將絕足下而不友況僕乎足下家不至饑寒有田舎作業父母止一子傳世敎之爲儒亦駸駸乎成矣不幸父母死便欲裂冠而髠毀服左衽以敗父母所遺之發膚廢趙氏之後爲餒鬼可乎足下無乃防心失志而錯謬至此乎僕觀足下舉止語言不至是也父母死隻身不堪人類中多有之所貴人子者以能竭力負薪任父母之責爲孝乃欲宅心事外自逭其死以去將遂作佛度世乎將逐逐而羣碌碌而遊與庸者曹居族處如今之僧也足下年方二十餘誠能自悔以卒儒業娶妻有子以無廢趙氏然後徐議之未晚也退之之於賈島魯直之於兪淸老皆返釋爲儒者畢豫承議棄祠牒再長髮入學與僕爲同舎友涇已具祠牒欲去僕畱之學校三年今登第方娶此近事足下知之不待僕言數日前吾友王迥有書云成都朋友多勸止至力爭不能回足下之意乃翻然以來見僕足下非尋常間謬人何可不徐徐思之

論養生書

辱書並十詩詞勤而禮厚誠專而意達斥逐西歸思見朋舊得此如面也僕丱角從鄕曲之師與士子遊處至百十不少其能自托於道義使人惙惙於心不忘如足下者才一二輩耳喜慰防敎以養生之說且欲有所資問於僕僕則不然也僕儒不知道者於易性命有得知中庸大學誠明止靜蓋出入呼吸間服其言而躬踐之也自少孱病而貧藥食不足自給而气血筋骨欲有所用誠得不夭橫自殘於一支不舉一脈不伸爲全人以不辱爲人子不虛生一世足矣此僕所以聞道之始也家苦貧甫冠逐食諸所至得一榻毎毎幽深窮寂少年所願樂初不能無思思不卽得隨卽灰冷不復燼於念慮也始而學學而習習而熟熟則入入則久此僕所以得道之堅也身多作客家居日少自丁先人憂出居廬旣除喪不忍復寢內近二十年安然如一日體中寒暑小不佳不臥不呼醫靜以遣之大者一二日愈小者隨卽愈官太學三年東南海瘴毒厲蒸濕薄人膚肉不過閉目靜坐或小不安爲之一二日不食亦卽愈性嗜書於雜交悠悠者一絕去不省用是得擯斥於朝買舟西溯風濤萬里幸此生還拜母顧兒女相拊存不復出州府且漸漸收魂魄入書卷中不知其爲得喪榮辱之有二於我也此僕所以信道之誠也來書所謂水火坎離龍虎僕都不曉不知足下從何人說僕無乃誤足下之聴聞乎愧恐愧恐所須辰砂僕於艸木尙不嗜食況金石乎在東南日遇一道人不說話在闗市中以手指胸出一藥贈僕索筆題云二月一日歸去半塗見我僕得之置香匳中蓋去年之春也今年春偶發匳視之適二月一日僕之舟已在江峽間方悟西歸之兆已前知於道人矣細看其藥則丹砂也僕尙不敢服亦足以見僕之勇於道學而審於從人如此餉果子荷逺意空書爲報勿罪

答遂寧傅燮秀才書

伏承傳訪三百里而逺意則勤矣袖出長書勢舉業以見其學意則厚矣僕得非所宜姑就所欲言者略陳之文章先立機杼機杼不立而欲組織成文章亦良難矣五行出於天者爲天時施之於人者爲人事孔氏疏子思之說甚詳禹之彞倫箕子大法其實一也費秦二誓孔子已自見大槪恐不專主兵法晁錯舎聖人之術欲敎太子以術數聖人之道皇極之道王道也安有術哉戰國以術亂秦以術亡晁錯者猶術士之遺類卒以誤國殺身此等題目不必作吾友不過失解後熱中憤憤歸咎有司以其所業之工求速化倚僕一語爲重過矣欲學古文讀先秦古書與韓栁文取科第看應舉時文一惟吾友自擇貧寒嵗久無一物以塞行槖所業捲復歸納衰病無由面別道逺力學自愛

答胡龍學干紀瑞雪書

伏辱惠示長牋至數百縱筆誠悃流出不倦敎以所不及望以所不能敎以所不及幸也望以所不能於石則何敢執事之文自然之文也而以下敎俾追學之是猶防跛希駿而以小支小川擬放於溟渤之大不敏者尙有意焉若謂有所撰述而以之望石則必吁喘僵蹶濫吹門墻間所未敢也況乎所書比希世絕塵之事他人選愞所不爲執事爲之循黙脂澤所不言執事言之人主所知天下所知書之國史著之令甲況施之蜀人有以格天瑞世駭心悅目者吾民欣欣如解縛弛擔不自意其生死肉骨以食息此稔嵗也甚惠甚惠且石自以爲文者有嵗矣丱角篤好皆根本六經中來詩書求其聲气禮樂求其制度春秋求其嚴易求其深如先秦古書聱牙有不能句者精微乎眾妙防融乎一理者往往得之人或以古文期之由此也加之師承血脈出前輩大老無疑極以心所自得如頃者唐文若張震劉儀鳳趙逵劉望之相與指摘一瑕一疵不許入紙孫樵所謂句句欲活者可見其苦澀艱棘於遣語成篇不易得之𨿽然某官獨欲以是假借而幸敎之誠能寛期旬日後可耳石自冬至後入室打坐惟不敢廢學所謂學性命道學也人誤以謂學神仙其說未必知知之未必是也伏惟坐進此道寒暑如傳置過目昔孔明治蜀二十罰以上身親之日啖飯二升半嗟嗟蜀非無事之國也惟尊生自重羊酒餽嵗防味及親矣且謝艸艸戰灼

回新繁李尉書

専人示書以駢緘爲禮甚異敢泯黙受此棄流俗乎唐盧肇以畫一咨目稟事節度府至其流爲累幅已過矣陸贄奏議爲榜子集取便文之義今變爲札子非臣下通用至乃與公文參雜州縣行移有曰官員士人白札子者抑又過矣如此細細未免流俗老僕將不得已當致皇恐百拜以答吾友無怪也徳秀失解而以難弟居官一家休戚同之不必分彼我如何人一家所積有淺深士人發迹有早晚一門三秀固佳似未可驟致以激貪得之心也向來石先忝第知來猶困布衣老僕寢食必祝至與許修黃壇告天逮兄弟偕仕心願未有知來僅脫選調死矣幸而浩侄以世科踵其後老僕得以少蘇息也甥侄屈指內外二十許更無一上進羞出面顏老僕招與飲眊矂而勉以天定勝人事在如是而已繁上子眞仙風當無負否時樣與鬼爭工吾輩底處立腳後跟勉之惠及茶紙皆蜀珍紫紗何用耶老僕近制深衣用十五升布極如法又向與亡兒服縗一領布衫冬溫夏涼不忍易之過眼輕細殊覺長物耳圓羣父子赴類省徳秀云在衮臣處甚便其他三日送迎尉司一二得力照管之可乎徳秀自奉書余惟宦學自愛

與景浚卿書辯徳行堂銘

洊防貺書溢紙辯說如奔江放海老气矍鑠所以敎病瘁不肖之友甚至感感浚卿以顏子所得易之徳行閔子以下不得與則四科徳行爲二徳行矣故不得不辯今浚卿公持所得有淺深石亦得以畢其未盡之說也顏子不貳過聖人詳之有素其讀易至復初九不逺復無只悔元吉此亦不貳過之意不待牽而後復惇而厚復甚者不至迷而不復此孔子所以感嘆顏子也其殆庶幾乎以顏氏之子近復之初九也若乃復其見天地之心則又別一意乃復之全體若喬嶽滄海其一又如嶽之一石海之一波顏子售用不盡處在初九一爻而全體者尙有說在不可便說破文王周公孔子之於彖象其指一卦一爻以稱謂聖賢尙有數處泰之九五帝乙以是歸妹明夷六五箕子以是利貞升之六四文王以是享岐革彖言湯武明夷言箕子文王皆聖人讀易感寓三致其意其於顏子亦猶是矣今便謂其殆庶幾一句閔子以下不得與此吾輩尋常遊戲設等級疑難以病餘子不是著腳處也若謂顏閔入道有淺深是具體而微孟子之說盡矣徳行一科凡三人如曽子之孝不得列此豈可便謂曽之徳行不如閔子徳行乎四科特陳蔡患難相從者尢不可以是窘諸子其升堂入室次序自不紊若妄議其間則孔門投牒求試糊名考校又哄然爭前矣來敎云徳行便是著實處不是鬼神虛無之說此浚卿顧僕厚令得出其臆見多荷多荷石以病廢日遮眼不過數行秋夕燈火靑熒窓戶兒曹咿嚘昨夜半不覺防被坐聴萬卷心願猶未塡還得盡空老我枵腹耶念此浚卿亦當惻然向冷珍愛

序

西江集序

士之所養關諸盛衰之運方其養之也气類感召薰沃浸漬若有所受於天大小廣狹安於所賦不可彊而得不可攘而致也雅頌之體博大洪深紆徐丰衍怨而不至誹喜而不至溢浩乎其和厚溫恭之气不可及也至於國風二南以降過則淫佚流蕩其不及則悲噫憔悴分量局促若一日無以自容豈其聲音語言以相絕爲異哉蓋系其所養關諸盛衰之運也國家嘉祐熙寧以至於元祐名輩金玉之音𨿽不及見其人其聞而知之亦異矣其大者尙何敢議其小者亦自燦然一家蓋其所鐘厚矣西江集蒲誠之文也其學𨿽不盡施而見於空言者惟此朴而雅深而明約而通近而理其左右所資者想見其人矣唐末司空圖自以其文出皇甫湜推而上之以及於退之以驗其所傳之自然則圖之文退之之末流但時有後先耳今江西集所載如李才元鮮於子駿文與可皆同時所常往來至東坡父子熟矣後世欲知其文所自與夫一代作成粹美尙考信於斯言

李晉壽詩敍

君子之所恃以爲學者至大至剛之气气之所蘊不躁不競不欺不隠寛然一褐巽愞如無能𨿽三尺孺子得以狎而奪之至舉其所不得施於世發於語言文章者如雷厲山壓此何物使之曰此气也學而知之其積習憂患非驟馳於一朝一夕間也至若少而鋭老而衰初而狂終而怯如春華秋潦榮枯虛實之不同得失汨其中哀樂怵其外此气之所謂客者彊梁好鬭者足以摶而勝之非君子之所養也吾兄晉壽蓋豪於气者也其發爲語言文章充然肆毅然立沛然不可禦其所爲詩特其一耳非世之所謂窮人之詩也孟郊盧仝終身盡力於詩其才不足當世之取舎故其憤悱郁屈輸寫於詩者蓋窮之實吾晉壽則有不窮者迫之以事而不亂怖之以威而不奪所謂剛大之气浩然盤結胸次蓋學道君子也晉壽抱負所學困於場屋老得一官爲諸侯重客而經濟功名之念慷慨睥睨未嘗一日忘之及再被召官朝著不嵗許罷逐往來道防子晉壽初不作世俗髙下出其所爲詩卷相與把酒篤敍族屬說學問累日不倦故敍記其所得於晉壽之詩者於詩卷首而還其捲晉壽名喬年時爲鈐司屬官

何南仲分類杜詩敍

雅道不復作至於子美太白天下無異議退之晚尢知敬而仰之唐人多工巧退之以爲餘事其有取於李杜者雅道之在故也近世楊大年尙西昆體主李義山句法往往摘子美之短而陋之曰村夫子語人亦莫或信何者子美詩固多變其變者必有說善說詩者固不患其變而患其不合於理理茍在焉𨿽其變無害也詩記十五國之風而吾夫子取其不齊者而齊之上而王公大夫下而庸散僕上而性命道徳下而淫佚流蕩此豈可一說盡之哉吾友南仲取子美之詩句分爲十體體以類聚庶幾得子美之變者也南仲曷嘗以是爲子美詩之盡然說詩者可以類起矣僕不敢求其盡試援此以從南仲

家譜後序

祖父望子孫者甚厚吾爲子孫而自薄其身是薄祖父也其可乎吾宗譜系先禦史府君始修之一行之善一藝之長必爲之傳而登官籍致饒給者則載其志銘焉所以從善勸後其意厚矣迄今二百年子孫益眾富若貴者志銘多誇詞處約者家傳亦或缺焉故稽志銘之所載求故老之所傳斂華就實自禦史立傳之後皆續傳焉而志銘之實亦在是矣有不及載者則其後凋落無所考訂故不敢彊爲之辭大抵續傳之作皆本先禦史崇善勸後之美意而其要則以行義爲先而宦達次之致富饒者又次之欲使族人皆自力於知行並進之學而汲汲務外之習或稍息聿修厥徳毋忝爾所生吾族之人尙其勉之

代家徳麟作重修家譜序

家有譜所以別生分類以著不忘非欲相誇以門地也吾宗得姓受氏自洛而歙而睦蔓衍四出至於源同派別有不可考者故先禦史府君實自英以下定其可知者爲譜而先監場府君又續修之今逾百年生齒日繁昭穆失紀耆年宿徳問之茫然後生晚出將爲途人譜其可不修乎徳麟不揣輒因舊譜訪問諸族補其未備者而續書之尊卑之序了然在目天理未泯或可以起其惇睦之良心焉嗟乎今吾爲兄弟子侄者多至數百人逺或千里外原其所自皆出於一人之身也且以吾一身而子若孫或數人數人之愛吾未嘗有異也以吾愛子孫之心推之父祖則父祖之愛吾兄弟子侄者詎有異乎父祖之心未嘗異而吾蔽有已而越秦其視甚者或之以自厚則於父祖之心何如也吾族之人亦嘗有思於此乎故又並著其說於譜後云

自敍

方舟子甫冠筮易得需之夬曰吉哉吾事濟矣需有所待而孚其兆也以夬爲決決無疑也以姤爲遇遇小人也需與訟對變【乾下坎上】需【坎下乾上】訟夬與姤對變【乾下兌上】夬【巽下乾上】姤需訟曰涉大川者利涉與不利凡十有一多以水爲險君子進退取焉陰六六年陽九九年此進退也兌澤巽木舟楫之用膏澤下民如需夬焉可跬待也於是築書臺作方屋爲方舟曰方舟子者石隠名也李姓知幾其字也方舟子九嵗舉童子幼逮老不一日不讀書病患寒暑不易或稍廢日補之第進士乙科成都戶掾被召官太學循遷博士執政薦其文似黃庭堅而秀潤過之上皇曰朕知之是讀書至夜分者以多士鼓倡從之自試院論罷執政導意欲畱官近州答以虎死不臥負琴書徑登舟還蜀太學之士數百扶送爭曰陽城去國矣除成都學官左右生至千二百員諸司增給學廩西邊二三大將相與義助倅彭州知黎州蕃蠻曰是天子學官來乎眼色不可犯再被召官都官權仇者毎見泚然面顏好言如飴而險穽乘之果再論罷知合州又罷知眉州嵗余仍被防召還以母老懇辭就除西漕又論罷家居七年艱貞彌厲防吾兒開喪亡一慟曰天乎吾豈私吾子乎開好學能爲古文長於楚詞訃聞生徒所至慟哭之老夫追縗毎毎涕淚薰炷無他度日作世系手記三卷一百篇者如漢人百兩篇之義出入六經网羅百氏學以易春秋爲本蓋嘗統之曰易者春秋之天春秋者易之人天人合統而皇極立矣至於詩者春秋之世書者春秋之事二禮者春秋之制實則原於一也或問二經之學曰以易而讀春秋則嚴而理以春秋而讀易則潔而通問師曰心又問則曰易則探象數於釣道先生而出伊川之門人和靖先生尹焞焞之門人範淑自洛陽以經侍和靖入蜀時春秋廢於新學久矣岌岌乎絕業之餘也淑亦有經樞三卷行於世先是入官太學胥問經業曰易春秋矍然又問答如初諸生曰吾負笈十五年今得師矣嗚呼使吾生果窮槁死田畝亦復不恨俾尙有立於世宋魋魯倉今猶古也天乎人乎後之君子吾有借口者乃爲詩曰惟吾之學世先大夫大夫之隠邃於詩書手抄經說如哺小雛雛飽而嬉趨師於隅其長維舟舟眾羽翼誰弟誰兄雁行其習次參軍君孝弟以質次郪玆君有文甚力小者谷弟穉鳴嶷嶷惟郪玆君其學多通大夫曰汝維舟睦從先秦古文述其服膺不蹈陳言惟經是承扣牛永歌豈不律呂流爲狎說嘔噦糞土人兄我師十九踵武有誤孔艱以文覓舉雕冰鈒雪有損無補舟顧曰巢歆向同異春秋一經父父子子向出公谷歆出左氏同爲尊經異不殊軌人廢我興睽車載鬼眾目何疑從其師傅舟誦所聞元祐諸公歐陽盟寒蘇黃晁張一齊眾楚捨我誰憑孔孟以降不顏則韓聖訓可稽攻乎異端嶫岋屼忍揮我門小舟一兒自善一家愛汝助予易與春秋仿予以馳派別江西有徒執經斤斤其儀小舟不幸夭死莫追雲巢小舟道不喪時眾子及孫藩其閈閎籯書未貧詔我後人

自贊【附】

老君諸孫西佛東丘神巫好看莫錯眼漲天之波一方舟

黒風鼓海白波漲天鯨乎舟乎六爻鐵編日髙睡眠幸此堯舜之年

气以守神心以運目黙以掩口【或作緘口】靜以止足不竿而漁不繩而牧自放於無涯之津如不系之舟人或謂之曰僕

欽定四庫全書

方舟集卷十一

宋李石撰

記

張氏雪巖記

士君子所居卜築環堵之室凡以況其徳之大小大徳況大小徳況小窮逹利害寵辱得防何關於我初不以是自累一惟其學之逹綽乎其有餘裕浩乎其沛然者可以充之天下不獨虛名之取也五畝土木四壁甲乙茅茨丹堊無異用藍縷金碧無異塗緑野之比中書堂輞川之擬丞相府一竿之漁足以自娛於盤谷一杯之酒足以自適於彭澤所況大小十手十目於以審知君子所養也可乎哉顏回原憲之學不謂其不堯舜也伯夷叔齊之學不謂其不文武也豈以是自累乎嗚呼出處語黙各學其學達其達人懸之以天下權衡之公可虛辱乎然則雪巖者吾友張氏子之徳有聞於國中其爲學足以稱其所居也張氏子之世忠信孝友父子今幾傳矣陽施陰報凡幾事矣夫人知之天亦知之其曰雪巖者何取名況徳之亷也傳曰髙山仰止景行行止又曰虛室生白吉祥止止所謂止者其亦雪巖所止之居乎不華不陋不湫隘不壅塞吾儒素業足以澹祥風而瑩白日也名之所況不已多乎哉誠未多也昔齊宣王作雪宮孟子以賢者而後樂此爲譏東坡子作雪堂執耒耜拾瓦礫與向者白玉堂中無異而忠義文章垂世永久其視雪宮更何如人也冬餘則爲幾席光明之用庭戶則爲漸積冰霜之戒憂民則爲牟麥丰稔之祥宦業則爲臨涖潔白之懿春秋盈尺𨿽以大書君子其亦澟澟於此者乎惟如此他日可以充之天下無疑張氏子名煥字堯文年與予上下同婿何氏淳熙八年二月十五日方舟子李石記

廣錫堂記

化城尉李君宜壽父年九十遇紹興已卯郊天霈恩敍封右承務郎致仕因摭訓詞以名所居之堂曰廣錫閣曰榮封庵曰介壽屬隴西李石爲記石聞之恩義兩盡者君父之美忠孝兼得者臣子之事此出於自然之天全然有不能互舉並用者上有所偏得而下有所偏失也且自一命以上至宰相三公誰非人子不過推事親以及其君極其所以爲孝者移而爲忠性之自如而情之所必至無有二道此其所謂天全者也且上之人所以恩錄天下人子而有及其親無間於一尉之卑則人臣思所以報其上者宜何如哉一身以及一家一家以及一國一國以及天下俾無偏得偏失之患足矣且李君世儒者讀書奮布衣豈但爲富貴利祿計亦欲以其所以爲子者爲人臣今老矣一官自效於眾人後昔人蓋有奉檄致喜者況日月所燭者逺而雨露所澤者大敢以是土木丹碧侈其私哉將假寵吾君恩意以儀形於幽遐僻陋蓬蓽田畝之微細以明孝治之所丕冒者初不限隔也昔孟孫父子皆問孝於聖人聖人答之蓋不得不異懿子僭魯禮以侈其家庭武伯之父旣老幾死於郎之戰至一怒以激成之有司成叛而武伯死以不忠爲孝以不孝爲忠孟氏父子於聖門則有愧矣𨿽然李君所居水竹之勝花木之珍山林園圃之幽趣雪月風雨之交防皆人子平日所以奉親杖屨容與委蛇之地芘其親則思所以芘其君芘其身則思所以芘其民芘其家則思所以芘天下忠孝大節所以仰答明時者尙當與李君勉之

安樂院飛輪藏記

西州佛事簡爲盛簡之諸邑各以佛祠宇相誇甘泉爲盛甘泉之人以篤信於佛者甚多而楊氏饒於財非若他人妄施以徼福者其言曰吾此身此生由父母得之與其致無益之思孰若作有利之事與其竭有限之力孰若爲不盡之托此安樂院寶藏之建所以專爲楊氏追薦佛事也楊氏有名詵者肇其志而有貽於前其子深又率其志而有續於後父子再世如出一心寒署四時風雨不變此佛事所以日進一日有成而無壊也寶藏旣建則思所以倡其教永爲一方香火人天歸依之師者則又請成都超悟院僧了因爲院宰住持因又勸誘士之豪秀曰羅覺民曰吳世安叔侄相與斥已田以廣卜築揮槖金以增雅飾由小以至大自狹以至廣凡楊氏父子有作而未就者皆落成於因之手此寶藏大槪也竊謂吾儒百行以孝爲本而二氏亦以孝爲本中不得不異而本則同者何也吾儒一髮一膚明其所受以無毀其全此樂正子春不忍一足之傷而悒悒乎三月之久矣而老氏者亦以惜身愛生流爲神仙不死之說獨佛氏者以割截爲布施以毀棄爲寂滅其說有飼饑虎委性命血肉而不悔者此其說之異也若夫吾儒以孝爲徳老氏以孝爲功行佛氏以爲補報推已以利人盡心以及物未嘗不同本而出也吾不知楊氏父子果自吾儒出者乎方其勇於佛也以頭目髓腦茍可以致九原之痛者尙所不惜況金玉寶貨過眼土梗不啻何足計哉此楊氏之心當與佛同體而於吾儒不爲背本也孟子曰逃墨必歸於楊逃楊必歸於儒此吾所以合三說而一以望於楊子者其庶乎若夫楊氏所施緡錢之數經圅之目常住田頃畝多少此了因住持事不足書年月日李石記

梅塢記

石拙於學其施於吏亦拙也方防府多事英俊爭竭其趨走之巧於大吏之前獨隠忍自守其前之拙不變大吏者亦察其一拙外無他能不怪也故於考覈文簿瑣瑣中比他人幸有曉夕須防之隙掾捨稍僻且陋邀求者所不至獨與學宮相比鄰學中士子日集說學問庭戶隘甚恐不足以辱乃撤去昔之屏伏蔽藏以爲今之疏明曠逹得數席地俾客至不以隘爲嫌而主人亦得以陋自安也屋檐之南有老梅株如柱軸一根別爲三四股可防十許步環以數小竹外悉芟去之仍辟屋一角作一窓以卽其防毎毎風日開闔煜然之光防然之聲往來幾硯書帙間與靜境相接如行村塢因以塢名之又植穉柏二百周墻之陰與梅爲佳伴他日淩冬霜雪愛玩之樹是又其拙之拙者也後有我輩人或不免流落一試公退燕休於此爲防此梅以待其柏之成仍勿笑其拙也

叢桂堂記

桂生於土而云植於月中人不於土生之貴而極力於月中之植以是爲桂是其未必有亦未易得然父子兄弟相語以爲是可貴可求而必得之者學之於仕未易得也侈於得之日猶捫月得之噫亦貴矣懷安張氏父子兄弟學而仕也其學也食息詩書而夢寐幾硯如墾而種焉其仕也得意靑紫而唾手軒冕如種而刈焉是學其所當得而仕其所必至無他道也人有侈其名而問其所従得曰吾得之月中人終不以其名爲紿已爭欲得其所得曰是張氏一門之榮也有劉氏之父子而無異同有鄭人之兄弟而無儒墨是其封植之髙扶立之茂欝欝乎家霄漢間也士夫過者式其居因以叢桂揭爲其堂之名而俾記其事𨿽然張氏之先仕九卿也老先生字登孺者爲詞塲名人吾昔拜其人曰審曰曰在廷曰過廷與石同年皆前進士

固存堂記

丙寅嵗大水郡譙樓不沒者三板官寺大毀水落官無所視事各卽故基作新屋而錄事參軍署距郡署西三十步鄧君處道至未受署間訪故基於西偏才一老屋棟桷相撐拄以立餘皆僵僕沙泥或大波捲去矣因卽老屋爲主向皆創新之慮指計工幾月屋落成得若干楹處道則又與客視新屋若防事若正寢若廊廡若庖廏吏僕居皆斲削燐燐斤斧匠石初去也而一小堂獨面西前有葦竹蕭然仰視其榱楹猶故面目黧黑袍褐灰土狀蓋新進中老人大父行也處道曰物固有是哉此向之河伯所畱老屋也浪駭湍怒龍求石鬭洶湧激薄所當無不斃壓而此屋何恃而獨全處道忻然若有當其意因以書史列左右取古今石刻依其壁公退卽居之因以固存題其顏石謂成毀形器常理也特有久近此屋何恃君子當有以自存否則屋鄙也易曰成性存存孟子曰其爲人也寡欲𨿽有不存焉者寡矣老子曰綿綿若存後之居此堂者能合三說而一存之庶無負此屋名處道成都人故家子文獻多學

善最樂齋記

善最樂齋者吾友趙君書室也其自名者君之意而欲掲其所自名者於他人以爲記則答曰昔兩漢淳厚之化忠質之教所以大庇其子孫而納之於無過之地可謂至矣間有所不免者皆自取於結客以固其垣墻下士以借其聲援所甚可賢者𨿽詩書義訓薫蒸於見聞服習與白屋士子無異然亦有所不能自別於膏梁富貴之族嗚呼至漢末而漢之公族羣公子由此岌岌矣此東平王蒼所以能以善自名者非以是茍邀聲譽蓋心有所懲而以善自全也今趙君父子以科第再世取富貴人不以爲過而以爲當然惴惴自封殖日畏日憂降心於漢東平若慕用追逐而不可企及者何也吾知之矣衣服飲食人所共口甘而身美之至窮其所自得於衣服飲食則罔然有不知者且夫善者對惡之別聖賢入道之候也今日我不爲惡是亦足爲善矣而樂之焉樂之而取其最焉吾乃今知東平之所以自取者已侈而於趙君之所自名一何亷也垤澤之呼宋魯之君不謀而同蓋其聲類感召有不得不爾君何不比於蒼而亷於善也哉吾將取孟子所論樂正子可欲之善以至於不可知之神期君以益其所學而大施於世次第由一善以行不驟以須其成不速以待其化如雞鳴之卒章者果欣然有得於樂乎哉

務本堂記

逢掖之衣不奪於衮繡之貴環堵之室不陋於甲乙之雄士之所守有大於此者本之所在也且得之心修之身有餘矣乃欲因家以及國因國以及天下酬酢變化隨取隨有此其人豈易以外物誘怵之上之人乃設爲利祿富貴以權衡錙銖爲重輕士爭以其所學騖防而集其下噫亦迫促矣有圖榮而得辱就利而反害踉然防其故步以失其所守者士可不知所擇哉此一節之士寧堅其所守以終其身以永其世子孫窮達死生禍福休咎不肯以彼易此彼若有所憚而不肯屈其守者本之所在也雅安胥敷道儒者也薄城郭而弗居厭市井而不接漠然思悠然忘白素垂領紅丹在頰遁食以自肥防飲以自潔詩書幾硯圖史幛幄花竹蔥蒨以爲之映帶雲月晦明以爲之焜燿確乎難哉計必有道而處素位而立者也有客過之指其所築堂以誇客曰此吾累世之守也據坐呼之了然穉子拱手出對客誦論語有子務本之詞以問客客笑曰大哉主人所守在此乎有子之於師特第二義也夫子於諸弟子豈有隠其說以待趨隅三反者蓋自得之矣曽子有子皆聖門老生曾子專其授有子泛其傳而仁與道之說始汗漫於天下者無怪也習乎口注於耳土苴醇全雕琢渾沌所學旣失何以爲用所用旣失何以爲守此吾黨之懼而學者之責也且出孝入悌馴致其文足矣聖人豈有隠於仁與道哉曾子之避席不知而自托於一惟有子蓋不得已發聖人之隠曰仁與道言之者自其所本孝弟二言充之也孟子曰未有仁而遺其親未有義而後其君學者之求孝悌宜自孟子始主人曰諾請書客語爲務本堂記

隆州重修超覺禪寺記

隆州者今隆興天子之賜名也仰惟龍飛禦宇慈儉爲寶而民自化不貪而國自富其易名井監以復隆郡之舊者豈惟黙契鳯歷所紀亦以作新雅俗阜成綏逺之實也矧以大丞相虞公當國道結主知功課吏治故守令必得一代才敏彊濟孝道愛民者蒞其任而逓守此邦各務思所以仰稱吾君吾相眷安重意茍可以恢拓郡體俾不至沿襲簡陋不獨藻飾吾土文物之盛其贊化佐治卽如二氏者亦得夤緣受賜與吾士均先是州有超覺僧捨凡歷三太守而院事甫集始也樊侯汝霖建云章閣以奉安光堯太上皇帝禦書其中也何侯耆仲請攺律爲禪以稱宸奎所藏至是史侯松老又大治棟宇因舊增新於以全十方气象曰佛事如是足以望此州矣且州以跨鼇名者三嵎山也自治寺與民居如出鼇背負而欲飛此實佛地所種宜有奇傑樓觀稱一境華封聖人之祝當無甚難者而士民乃相與倡言曰是有三難地以險自障而難於取平僧以私自營而難於聚食院以貧自畏而難於致象此沿革禪律之是非分矣侯曰是有甚易者地則髙下爲基而平之僧則立規矩嚴師而振之食則括隠剰田以給之舊址僅長二十丈跨山迆邐而下爲屋二百楹凡六重其直衍深七十丈其廣三之一爲重屋出深廣之中而陡所謂云章閣者巍然與日月昭回於上其他像繪雕鏤丹靑金碧煥然次第一新其貽無窮之傳曷有涯涘哉嘗聞之或人曰天下名山大川率爲二氏所攘以居耗地力而分民心無大此者是又不然生於天地之中者必有靈气人先得之聖賢者先受之蓋天所賦也且有宇宙便有此山今之三嵎岌然與岷爭雄其靈气融液尙可以通海脈而輸天府國寶所儲以擅富彊於天下其賦於人又宜如何也且以忠誼之著勲業之美文章之懿與夫朴願純厚之俗不蘊利以自富不貪名以自勝不健訟以爲能吏易於治國易於資異時竹帛所書垂範千載豈特一州之地甲乙全蜀而已哉二氏者得以仰聖世包容之度以風雨而自芘於境內者皆靈气之餘也而又何隘於數椽之屋而已耶且史侯之政異矣愷悌所格補葺蠧者非一其視一土一木心巧目營休休然如善射者雋中而附汰輈也追逋粟以爲食捜羨卒以爲力合樊何二守之政而收其成向之所謂三難喞喞口語者乃今相與贊嘆奔走香火以爲寶坊成就如佛之說從地湧出也僝工於某年月凡用日若干以某日落成寺本唐神龍所創以飛泉名乾符以超覺名國朝因之李順之亂民畏其險爲盜資乃火之崇寧初復之僧百輩不少散徙後先名僧相似不必更書史侯字喬年某州人年月日記

潼川運使劉公生祠記

有田則有徵徵之多寡視地美惡此制也使良有司世守𨿽禹貢九等今未攺也自徵地相戾而制始病國家徵以兩稅皆視地市於民者曰和買民預取直時以責入猶徵也亦視地大小美惡難悉則視地緡曰家業猶田也惟熈丰制以五等和買三等止其二等不與嵗久避徵者竄名二等而民不均是徵地相戾也今天子以經界律天下田竄名者始得稅且均矣和買猶故豪民以賕幸於二等吏私蔽之株蔓不可動且遂爲府五縣小縣戶萬七千有畸和買戶才九百比他州縣特甚民有詞府縣府縣理於部使者劉公公以聞符下公如律卽命府縣件具所欲行與民有詞者而沮成者多詭說以誤公公以五等舊制核其盈縮出入參用經界所得於竄名者戶均之察之以明濟之以勇申之以信達之以嚴向之欲以說誤公者意塞而嵗久不均之病瘳矣昔五循吏無智名勇功可書而太史公書之公用心如元气遊行神迹不露𨿽大被萬物猶不求徳肯顧皎皎名於遂之人然他人憒於吏案不卽爲爲之必不終公能終爲之且府縣防於奉承此遂人徳公期不忘相與作生祠請識其事俾後議政者知所考云年月日李石記

北巖記

巖以石居如覆屋下棲十六士唐人所作石像也先是巖壁立百仭上垂瀑如縋下爲方池以受水夏秋潦集池滙趨凹十六士汨於水無復金碧顏色好事者嘗徙像他處復棲於巖何也父老言巖本洞天所芘舊時松楠翳薈不容迹有怪物衛守故作像以鎭像徙則怪見像固安於棲不容徙今太守出一彈指作拯溺手疏渠泄池以逹濁潦於外重施金碧十六士者始一解顏而笑又砌像前數圅丈甃盆以受君子泉以便漱酌旣成適夏大水太守與客瀹茗納涼瀑注如甚雨如海風撼潮聲可喜可愕不知防市火聚中有暍死人也太守成都宇文紹奕客郡簽陳鼎新普守郭郊新合守李石太守之兄紹弼攝祭酒爲主人年月日石記

欽定四庫全書

方舟集卷十二

宋李石撰啟

謝解啟

辛苦荊山已勞於三獻依棲楚捨忽遂於一飛初知公道之開且有親幃之慶捫心益恥賀徳有歸列棘外臺本優子弟挑囊中選粵有師儒限程較藝者止鬭七人濫進冒求者動逾十輩本是別嫌疑之地豈期成僥幸之門古詩率衍於鄒枚時務相髙於晁董百蠢動而春蠶競食九天淨而秋鶚爭飛冝多間世之英副此賔興之選如石者少𨿽力學志不爲名地無三百防之禾家有五千卷之學親養未甘於藜藿衡門半掩於蓬茅自慙不是詩禮人意謂終爲田舍子竊慕古人之祿仕潛驚壯志之功名軍再鼓而气則不衰人未遇而足則有刖五陵仗劍幸喜夜防一榻橫經何求晝臥漫棲遲於黃卷徒防戲於靑衿但惟馬帳之風流豈有晁生之講誦一吟一酌半友半師勢𨿽借於王公譽蓋由於鄕曲比因士論之収拾往應有司之選掄對大手以不工畫廣眉而相似愧非士秀謬稱古學之多因預計偕偶占鄕書之數彈碁聊耳推轂有人揣分業之合宜非夤緣而奚自恭惟某官儒林師表學海老成孟軻之執徳不回伏湛之與人無競南門緩帯已髙七縱之謀東郡分符常覿一麾之政治良田而去螟螣磨石鑑而照狐貍踵躅前賢提攜後進超溝中之萬木發爨下之五音致玆孱之防預在扳援之列念其進隗之始與其筮仕之初曲引晚生非公莫能耳不忘厚徳捨我其誰歟石敢不益勵前修勉思來效歌嘯江山之助辛勤燈火之餘用三冬之逺圖期六月之一息過禹門而成變化登漢殿而誦平生暖律已回喜透一時之冰雪飛梭欲化更煩半夜之風雷

又謝解啟

四科取士方程度之甚嚴三載通經媿淵源之未博能書濫及末學何堪竊以人才盛衰系國家之彊弱道術純駁關文風之廢興惟聖天子欲求經明行修之人詔良有司以公鄕舉裏選之法冝得專門之學以寛側席之憂豈謂謬庸誤防采擇伏思石性資凡下智識迂疏粗知求至道之指歸不敢議先王之制作慨念周家太平之典文固閎深或謂戰國陰謀之書談何容易妄意姬公之夢庶幾宣子之知豈期於文字語言之間少得於訓詁傳注之外偶逢宗匠不棄散才𨿽無顏以見鄰里鄕黨之人幸有辭以塞父母昆弟之望其徼幸至如此者非教化孰使然哉玆蓋伏遇某官談笑春風胸懷云夢舌本吐忠厚之論筆端形典雅之文昔也魯公曽許侯芭之問字今焉潘縣不妨子賤之鼓琴士知所歸人皆用勸遂令狂簡得借吹噓石敢不益謹操修更勤學問誦杞宋之遺禮獨識所從繼齊魯之諸生庶無可媿

遷博士謝祭酒啟

萬里逺來誰爲知者一言見借此豈偶然惟上庠教化之源有前輩薦防之法郭泰之於黃憲韓愈之於何蕃況乎以分守則屬僚以道義則師長兼二者之攸重處眾人之必爭自惟晚生不習時事但有念親之方寸聊復從事於斗升方將比其重輕擇所去就飯牛者豈問爵祿養鳥者當浮江湖伏遇某官端若神交油然心化魯國之雞可以伏鵠任公之犗可以得魚誘之於寂寞無涯之津収之於和易有容之地投名俊軌竊自愧於東郭之竽矢志師門未敢廢於曽防之瑟其如佩徳未易旣言

上王宣諭啟

天子明見萬里寛盛時西顧之憂地官用知九州尙使節東歸之緩惟去畱輕重之注意故內外彼此之無心蜀道十年其已久矣漢庭一札尙竊遲之安敢飾泛泛稱慶之言特願致區區逺來之說石聞仁義之論至近世言之而無補財賦之路在有司取之而益深十乘啟行大將誰知力辦千金取信一日安可緩圗疲心於木牛流馬之煩巧計於水舟陸馱之苦愛民則兵匱養兵則民窮古來計通變之才竟無兼兩全之防豈有兵出期年如太平無事之日財歸外府無一錢意外之求智名勇功淸議甚白道王權伯防意不傳成規粲然端可百世而不易陰徳大矣豈宜千人之必封石又聞遣使實難在古甚重於平時導逹徳意尢不可忽矧兵間指授將帥豈曰姑行近者官軍捲甲敵境可爲寒心茍非王人仗節軍門立致解體此何止吾蜀之利害固多擊宗社之安危惟公智識之髙當時擾攘之際不獨裴度淮蔡三州之重要是周公春秋四海之通久畱無嫌何以爲報防且歸矣社而稷之恭惟某官學明而气髙才博而意逺元祐以降得南丰豫章之正傳永嘉以還有茂安石之可恃如五福太一之臨蜀若長城百萬之折衝荷槖陞榮念法從貳卿之甚眷衮衣賜服當樞衡九府之久虛石之此來公尙幸見陪下客以學爲政庶防一言終身之依開東閣以招賢人端欲異時九鼎之重

謝執政啟

逺來無補久次得遷拜命有光汗顏以愧竊以上庠謂之學省所以示臺閣班綴之未殊博士謂之淸官所以明州縣走趨之有意𨿽秦廩品秩之防僅六百石而孔堂道義之樂有三千徒顧非專門輒據此坐誰是不叛北方中國之學彼曾未免西河夫子之疑石之妄庸眾所鄙笑天未絕於子思孟軻之後世有取於熈寧元祐以來本其所傳粗似有守顧行已則恐或未善於教人則誠所不能睨柱之夫方期全璧緯蕭之子敢意得珠伏遇某官心防六虛量受萬物此道伊周輔相之業斯文禹稷吁咈之詞主盟公朝作芘吾黨更磨嵗月尙敢圖重席之榮坐阻晨昏何以慰倚門之望

答史祕校啟

濫屍粉省斥守黃堂尙容老子於此行自云父執之可敬伏惟某人學知所本仁以自存𨿽曰此三先生駕說之鄕遺經具在尙恐有百太守與聞之政珥筆相矜一介相先雙筠下逮卽行披晤未易旣言

答胡制置賀正啟

亥豕渡河入室欣逢於攺嵗申虫伺隙杜門不礙於發春欲罄懽悰首勤慶問恭惟某官謙尊而受泰治以通惟君子之四時錫庶民之五福絲綸西掖方舊人圖任之良衮繡東歸及新年太平之慶衡門縻迹芘宇馳心

答範制置賀正啟

乃西顧喜桃李之一新迎春東郊先甲庚之三日薰爲葉气盡出提封恭惟某官牧司坤維君子泰內遄致新年之慶聿臻有徳之歸出頗牧於禁中卽期報政復文武之境土何必言兵

上王制置啟

安危注意方一時多事之憂精神折衝增四方萬里之寄惟體國之心不異於內外則愛民之義豈計於去畱參聽明綸倍懽逺俗石聞之今日之勢借蜀以爲緩急識者之論觀人以別重輕兵分於諸將而黙操其進退人材之權財付於有司而時問其出納金糓之數制勝樽俎之上救鬭纓被之間堅方面之長城料吾目之勁敵自非髙才足以了至煩之難偉望足以鎭易動之心則何以俾輿言之釋然惟上意之如此時惟求舊無以易公恭惟某官性資誠明气宇博大文章先秦而下不論學術元祐大老以來發爲爾雅深厚之辭蚤冠英科之首旋備明廷顧問之列直出諸公之間侍郎欲使何爲尙冀折不測之敵夫子不容何病乃今伏大隱之言旣已起公於近藩尙賖正席於二府奎文炳燿六閣垣乎西淸齋鉞增權九圻門乎蜀道望作新於時用恭對於眷隆石一介晚生試吏大府竿牘惟謹敢忘乎善事上之心雲霄或披庶防以華終身之幸

上沈制置啟

吳蜀兼天下嘆一時擇帥之難頗牧出禁中資萬里折衝之重惟去畱深系於國體故內外獨簡於上心明制誕敷逺俗攺觀石聞之今日之勢當視其緩急之處君子之學欲見於盤錯之時以四川不易之民當三秦甚彊之敵委兵權於諸將而外無所守總財計於有司而情不相通𨿽合五十郡兼制其重輕然視二三邊莫知其進退頃者陜西之深入主兵專意於幸功至於徳順之引還捲甲僅収於防利敵勢益張而不可遏蜀憂未艾而無與謀自非識足以審未然之機才足以解至煩之難卻敵於談笑不言之地出力於優防不廹之間則何以料敵自中出人意表寛西顧之憂而仰對隆防勞東徵之歸以下穆僉言有識所推非公莫可恭惟某官誠明而用邃气剛而中虛貞觀以來風流永嘉而上人物蚤提妙筆追還三代灝噩之文旋結靑荷入參西漢文詞之列君子不容何病顧屢出而望益髙斯人直道而行蓋得公如朕親往豈獨子思能安穆公之側庶防文帝不見賈生之思矧延閣萃乎西淸直奎文於祖訓而長城臨乎方面収重抦於帥權參誦綸言作新時蓋以期月亦可豈待三年不歸石靑衿晚生白髮末吏九霄在望或假此以爲終身之榮二天見臨其敢無以致私意之喜深春修路防渉良勞全蜀萬靈奔走傾切

又

總十連而謀帥欲寛西顧之憂防諸將以籌邊益懋中權之寄惟今日之重旣歸之蜀而上意所指無以易公參聽明綸倍歡逺俗竊以去天數萬里方拏兵無休息之期提封五十州又仰食有供須之急重以三路之深入致此四川之益憂自非愛養根本以深不防之基何以撫集瘡痍而圖善後之計上所注倚者其或在此公肯逺來者固欲安之向風知歸頓足自善恭惟某官聰明而夷粹肅括而宏深學術東遷孔孟以來人物南渡王謝而上昭回顯防助成西漢爾雅之淳剴切讜言夐出三代直道之懿向者乘軺不測之使屬聞造膝無疆之陳乃今利害之甚明豈惟是非之方定尙遲爰立再煩此行聖天子元年奉禮樂臨遣之寵太夫人萬福承板輿燕喜之懽矧六閣峻西淸之華而元戎將北伐之舉徒得君重屈裴度親淮蔡之師無以公歸須成王正周召之位如石爲生晼晚受性奇窮學省備員昔有靑天披云之幸泮林側翅今復飛鳥依人之心豈敢援嚴尹少陵之舊防庶防似東坡後山之前軌

眉州交代季侍郎啟

光奉綸恩攺膺閫寄蟇頥西指方接武以幸交鷁首東飛悵登仙之欲別辦嚴有相繁祉具冝恭以慶慰伏惟某官學妙傳心文髙具眼馳騁古今而詣於理經緯天地而立其誠再召漢庭气壓諸公之上長哦蜀道益知禺裏之難勞歸不待於三年報政肯稽於五月請近易逺捨舊圖新不特奏廿泉之計書便可膺宣室之召對顧我爲婆娑之老彊作此行爲公畱蔽芾之陰期於勿翦

回孫監茶啟

半刺新除已煩申命一麾攺授盡出誤恩方玆發軔之初喜有盍簮之便雙筠重問九折忘憂某官義篤吹噓情深推挽畱滯周南之迹幸此爲寮招來冀北之羣期於成事

答田茂實解元啟

齊韓毛鄭世守一經盧駱王楊名參四傑豈特有司之塞責庶幾爲國而得人伏惟祕省明公妙於師傳自有家法解頥敢抗於雄辧志目果収於雋功方慶問之未遑辱惠音之先及意切相與賢於所聞白鶴山髙如三秋之可仰靑雲路穩期一旦之相逢

答黃解元啟

質文具美經行兼修収石室累年之功爲靑雲一步之始辱雋文之踵及仰喜气於眉間天理豈在人爲更宜勉力陰徳必有陽報仰副淸心

答李解元啟

備數文衡於何塞責登名貢篚僉謂得人祕省明公義薄雲天評髙月旦豈獨収雋功於槐市蓋將奉大對於楓宸固已卜吾人所得於文字之間便可以此道相期於禮法之外更佩雙筠之重如懷十襲之珍靑牛入關莫忘仙家之來裔白鶴舊社尙期華表之同歸

答黃解元啟

四科十哲同瞻闕裏之遊三秀一門盡入鄕書之選祕校明公詞吐溫潤气質粹夷笑談取學校之功行藝推場屋之雋念再嵗窻戶相從之益仰九霄岐路髙舉之初大詔鼎來髙文賁飾相期裏閈已知江夏之無雙此去殿庭猶是潁川之第一

答張知錄啟

招來麾去可見宦情用行舍藏何關吾黨嗟嵗月之如許幾江湖之相忘尙幸舂容或得晤語伏惟某官持心近厚陳義甚髙直道折餘子之雷同一笑乃吾儒之瓦合雙筠拜賜十襲珍藏老子登樓已有月邊之夙約都曹入幕未成山色之賦歸願興寢間爲國家重

黎州與交代宇文知郡啟

再試負丞安於逺次一麾假守冒此超除重惟同年兄弟之懽倍結他日子孫之好豈治嚴之敢後承入奏之云初馹召已來郵音先及遽拜雙筠之賜遂忘九折之難矧惟蜀險逺接蠻陲以博易之虛名収羈縻之實用以其虛名則宜識通變以其實用則全賴撫綏惟今昔是非不同故緩急弛張各異必資妙斷用續光塵況於斯文許其接武伏遇某官學大以給才敏而華世閥有來多二典絲綸之手科名自致有一經衣鉢之傳推三十年故人道義之情借一千里慈母防甘之便俾遂安輿之養敢辭叱馭之行惟是書生恐乖吏責幸舊貫之可守與前規之足憑許爲雲霧之防益勵冰霜之操期恭乃事用答深知

答資州韓知郡啟

分符千里喜聞賢守之來受地一防預編氓之數深玆欣幸逺有傾馳恭惟某官學老而通心恕而察惟風流文獻所傳最舊故慈惠溫良所至可師冝入告之未賖屢外補而不厭刓印不予方明君西顧妙選之時彈冠請行遂老子東山髙臥之日已騰來暮之頌應有行春之詩願勿薄於淮陽卽召還於宣室某頃伸一紙之慶輒拜雙筠之光宛若素交俾安旅迹爲誰掃榻想燕寢之凝香何日驅車過裏門而必下

又回資州李知郡啟

九命作牧想開府之云初一防爲氓豈望門之敢後慈祥所至茀祉具宜恭惟某官學敏而通才周而大故家人物具瞻尺五之天舊物經綸宜應半千之運尙稽迅召來屈左符矧王子淵之故居乃令狐綯之治績奏刀未幾已無全牛賣劍無庸便當佩犢報政五月喜騰霹靂之聲奏計三年應卽鬼神之問某縻身官次矚目輝躔渭北論文悵望春天之隔隴西通譜尙尋他日之盟願興寢間爲國家重

答任判官啟

郎曹再召罷逐以還郡寄冒恩揄揚有自方圖隻字之報更辱雙筠之光伏惟某官直道有容公議不茍弟兄半面不隔同年母子此心共知愛日尙憶懷黃之舊許親泛綠之遊冀北張羅已重幕中之客江南飛檄足誇帳下之兒

答眉山知縣啟

郎曹再召罷逐以還郡寄冒恩揄揚有自方圖謝臆首辱慶緘伏惟某官直道有容公議不茍東坡故里無異過鄒魯禮義之鄕西曹舊人或許竊龔黃惠愛之譽未委頓溝坑之日冀防甘升斗之榮暫屈花封許親樾芘卹民則食自足愛士則刑不煩州縣一家幸彼此臭味無甚相逺君親二議尙緩急筋力可以自持

答黃安國知縣啟

防名南省兄弟不隔於同年乘興西歸父子相防於累月向者江潮猝猝之別付以道路悠悠之談念國之與家相視老矣而州之與縣交臂幾何尙望薦嚴助於鄕人其敢吏朱防於黨友

回百丈馬知縣啟

貳政蜀都已煩申命一麾筰郡洊出誤恩方乘障之云初喜寶鄰之有托雙筠重問九折忘憂某官義篤素交情深宻契空城仰哺慚無一夕之儲候館論心頓積三秋之恨益祈興寢以重朝家

回馮縣丞啟

奉天子命佩太守章戢吏愛民庶幾省事求師擇友期於得人恭遇某官學則有朋徳惟莫助自州視縣如四肢在體自令視丞如六翮欲飛循良非俗吏所能愷悌乃吾儒之職逐鹿之掎角羔羊之委蛇方涓日之有期已聞風而相悅百朋書錫十襲珍藏展驥足以髙驤如君可耳指蟇頥而自誓從我誰歟

成都府學教授謝啟

學省備員已從罷免泮宮濫數遽辱薦延自疑罪垢之未除幸此寂寥之足慰一言唱重十倍增髙竊惟學校興廢之由率以師儒得失爲愼人非其任卽有若之似有所不從道茍可傳𨿽蘭陵之文至今有法矧此方揚觶以觀士心向背聚散之始何敢覬重席以爭講說勝負雌雄之塗儻或得名何以塞謗石則甚謬天或見憐骫骳之丈識者謂爲髙古鄙拙之性君子以爲直方惟向者収召陛對以來終坐此斥逐鄕校而去人誰見卹蓋增辱天子之上庠世或爲榮乃更陪諸生於下坐及今砥礪或出泥塗伏遇某官道倡羣經學關百聖淸議恃之以無恐防言由是以有傳出處乃大類於韓公行藏肯不同於顏子尙桑楡之未晚識藨蓘之有年憐其最舊登門乃令墮眾人之後察其自新無路特爲占諸公之先敢不佩司敗之夙箴聞嘲師而自警公方與弟子三十輩往定漢儀石獨取冠者五六人共新防服

答何道夫教授啟

博士昔避秦自知防罪夫子中分魯仰戴誤恩襲裳未免於羣嘲袒裼豈容於獨笑恭惟某官聖域自得文場先鳴孟郊與薦士之詩蓋嘗竊意伍舉有驚人之語曷亦少須計來此姑日月之淹俾拙者防雲霧之益未忘情於濠上猶記面於牖間粲然十襲之珍厚矣百朋之錫念四海兄弟防廢此道而一門父子知有吾人公能過我與阿戎談我亦待公理邯鄲步一經專席向來士子仰望以爲溫故之師二老鄰墻此去逐客相須以開自新之路

賀都大啟

陞華延閣連東壁之圖書增重使權煥西徵之禮樂上以內外疊更之異數下以士夫望用之公心弭節云初搢紳交慶竊惟朝廷專任之寵皆以兵民逺寄爲憂謂摘山以通民商而國用丰於貿易有無之際市駿以壯軍實而馬政班於蕃息牧養之間外空六詔之資中益二邊之備玆事體之所系蓋利害之不輕自非逹識足以明利害之機長才足以周出入之數則何以寛宵旰之慮交民夷之懽惟眾所難非公莫可恭惟某官中和裕物雅厚鎭浮出羲獻風流之餘行孔孟正大之道通明光籍早嘗驚何自爲郎賦皇華詩昔亦列於選出使仿木牛流馬之遺利洗棘林肺石於不寃𨿽淹延萬里暫煩一行然倐忽四年頻易三節行卽追鋒之召直躋淸禁之遊次捨益髙風雲漸際而石奇窮罪迹流落餘生來官大府之初獲軺車之下少棲徳宇𨿽幸公作坤維旬月之畱亟正巖瞻實欲上促天下老成之入

欽定四庫全書

方舟集卷十三

宋李石撰辯

老子辯上

道有嚴乎曰嚴惟其嚴故渾然大矣曰仁曰義云者因人所不同各一其道而自爲散亂其大者故在不小矣韓子以老子爲小仁義老子豈不知仁義與道渾然中物因其失而致其嚴以爲散亂之防非小也此不可以不辯

老子辯下

道有通乎曰通惟其通故渾然大矣曰淸淨曰寡欲云者豈惟老氏聖人宅心於虛以受萬物之托寂然自冥於無所思慮俾百姓日用以給而救其過者此吾儒之正道太史公乃始以爲老氏之學自別於儒寡欲淸淨於是乎在此不可以不辯

列子辯上

劉向以列子湯問穆王二篇非君子之言湯問則莊子湯之問棘以大椿鯤鵬變化列子作夏革晉張湛注莊子以革作棘穆王篇論西極有化人來又仲尼篇稱孔子答商太宰稱西方之聖意其說佛也然佛出漢明帝時湛乃謂列子語與佛相防蓋指其幻學也豈西方之佛幻已肇於列子時爲穆王化人事乎必有能辯之者

列子辯下

孟子距楊墨以楊近墨逺爲序於儒以楊爲爲我之學一毫不防於天下可也如禽滑釐對朱之言則以墨翟大禹爲爲人之學老關尹爲爲已之學似以朱況於黃帝闗尹此列子之有取也劉向云楊子之篇惟貴放逸與力命篇乖背豈放逸近道乎其何以近於儒不然力命自力命放逸自放逸耳必有能辯之者

飲食鮮能知味辯

子思曰人莫不飲食也鮮能知味先儒以別薪辯鮓食雞知露棲食鵝知黒白釋之非也天之生物自五穀艸木鮮蔬皆有精華苾芬具天地中和之气資生於人特人未知之耳飽者陳方丈水陸之產於前食且厭之而饑者飲啖茹生𨿽麤糲艸具之過於八珍非味之正也饑飽惑之也誰能捨去饑飽而味飲食之正乎且鹽止於醎醯止於酸椒桂止於辛食者皆能言之若以此爲味則味止此耳若以此爲非味之正則昔人用意於飲食之表者其必有說也神農蓄百藥而嘗之皆經口所嗜也今人食五穀艸木而酸醎辛苦雜然其間取適於口失其正味往往以是死者況欲使之如神農之於味寒暑陰陽燥濕有所弗遺𨿽遇毒不死豈可得哉周官曰春多酸夏多苦秋多辛冬多醎夏小正各辧四時麻麥菽稻犬豕羊雞之所冝此教人知味也其益於生者則取之損於生者則去之惜乎人終日飲食而弗知也其得之以生者亦弗知也其失之以死者亦弗知也若夫先儒所以釋經特一法耳非聖人本意欲用是以教世人世人必不能寧終此世而必不知也因觀本艸思及先儒之未盡故備論之

月法辯

三代之歷惟以夏爲歷之正顓帝始作歷而後三代爲遞用之乃子丑寅之相承也行夏之時杞不足徴杞𨿽夏之後有不足稽考也春秋之年月日則周正朔也七月陳王業周公之詩一二三四日曰日不曰月以其時之气令有不協於月當與吾夫子之意合也如曰七八月之間雨集溝澮皆盈七八月周之五月六月也無疑以皇宋所用夏時推之气令已正矣曰周之七八乎夏之七八乎以周之月則流火之月授衣之月進在今之五月七月進數八九之月蟄者未畢何以爲火伏以爲金柔火老乎此行夏之時吾夫子有不足於周而夏小正呂令以秦正防錯其間如曰孟春行夏令釋者曰已之气加寅之气此月法也不可以不辯

說

放生說

佃漁之利天所以資人之生蓋許其殺而不許其過乎殺者以其害仁也於是有暴殄之戒江湖水產魚蛤蝦蠏細大之族民忍於殺而不卹者資以生也而有過焉君子哀之恐人自愛其生以殘物之生而害於仁因取其可生者縱之非敢以小仁小恵求異於人以希惻隠之實庶幾推而放諸天下亦君子自然之志也李子去親官萬里外食不敢飽況殺乎日以俸緡作放生供自紹興二十八年二月朔始作放生說

三虫說

涼秋旣久扉畱月光搖艸樹接於幾席一室澹如也炷香誦書旣夜分矣獨坐無人靜念感觸可喜可怪同一化物在天地間𨿽防可錄也苟有聖賢仁義之質充之則人否則不如作三虫說

蟋蟀鳴竹間日聴一日初逺而漸近也一夕自投幾下鳴聲聒聒驅去復來如有所訴不可止遏如所當至此不可卻因感七月在野在戶在牀下之句鄭氏釋之曰以漸也士君子之學自可欲之善充之可及聖神之域𨿽樂正子有不可驟而以其漸彼學未至於善與其至而不循其序夷居於聖人之堂以求躐等曾虫之不如爾雅曰螢火卽灼詩人謂之熠燿唐人謂之蛢防通釋螢也毛氏誤以防爲燐孔氏舉牛馬血鬼火以防其誤防之非燐審矣螢亦非獨腐艸出也或曰濕生之虫多夜明余坐席下背燈處搖搖如寸金爛徹視之則虫如蛹狀首尾銳而薄黃黒色不翼而足腹下有光其亦螢屬乎彼固胚胎於朽腐潤澤以自表見於土壤黯暗謂足爲光華矣士君子不務其輝光日新憒憒中如黒漆自暗隠蔽日月曽虫之不如

禽棲竹間暝夕嘖嘖引手可接聞彈琴聲時一作振奮鳴和之音日爲常略不怖也因感聖人弋不射宿之仁與夫忘機以狎海鳥者吾之仁於彼弋與忘機於殺於汝皆可保也世屯道否往往肉至親而食之彼固知擇於人以爲依宿乎固有不擇所依网罟畢弋發於幽隠不慮暱於私而比於愛自以爲永可恃也曽虫之不如

主民如主鳥說

食於技者以擾鳥凡烏鵲鴿鷃慧如鸜鵒貪如竊脂皆籠飼教之陳於稠人通衢聲鉦鼓噪呼先之使不怖且狎其飛鳴隨主指顧翾羽利觜各用其伎節奏俯仰徐疾折旋主操杖次第口授如律則防飼以勞其成嗚呼鳥何知焉惟利飼而忘其擾之苦也周官四翟之掌養鳥而阜蕃教擾之掌與鳥言與獸言夫鳥獸之距人逺矣而與之言又以四翟官之豈以淳固鷙戾之性可邇鳥獸耶夫因物之性𨿽鳥獸可邇違物之性𨿽人有所不從況鳥獸乎羽者必不使之觸飛者必不使之蹄因性爲教善術也誠使主民者如主鳥者別其教而勿傷之察其意而惠以飼之俾有以自忘其苦而服從其上化其有不行乎

題防

蘇文忠集禦敍防

臣竊聞之王安石以新說行學者尙同如聖門一貫之說僭也先正文忠公蘇軾首辟其說是爲元祐學人謂蜀學云時又有洛學本程頥朔學本劉摯皆曰元祐學相羽翼以攻新說卒之不勝稔成亂階尙同之過也仰惟靖康定正國是投其徒於四裔凡悉力以尊崇元祐學者皆得爲專門名家軾其倡也逮紹興至淳熈四十餘年堯父舜子授受聖學一出天縱猶夫子一貫之說無彼此異同之尙先日拒王氏說以防勲聖門者皆錄用其後子孫蘇氏一家尢被旌眷挺挺遺習典刑相望世有人矣曰遲曰符曰籍擢用於上皇之朝特以世學爲學者矩範非若他人徒然先閥之矜也今侍禦公嶠以直道受知以懿文進用其施設語言自世學中出兩宮隆眷振輝九牧不特其鄕之人也邇者追錫文忠公美諡以禦敍賁其集眷眷於蘇氏至矣其子孫所以報答朝廷重意以侈耀厥世又宜如何臣假守其鄕詩書耕稼衣冠不替以道徳性命之歸爲忠信孝悌之實文不浮質不塞知法而易親曉禮而易誘共知師用蘇氏者以聖學之勸也敬於郡圃作堂以元祐學榜之奉禦敍與侍禦公嶠之防刻龕之堂上與蜀士大夫共之守臣職分也具位臣李石謹記

防蘇帖

東坡初得筆意於顏湖州此帖是也蓋嘉祐中任鳯翔幕官所書子由時在陳州其次韻子由云舊隠三年別松杉好在不【缺】

防潞公淸獻公帖

文趙二大老前後典蜀蜀人至今愛而思之惟均然潞公未滿四十爲蜀遨頭有飛語中傷至遣禦史何聖從防之獨淸獻乃以一琴一鶴遺蜀人其以淸爲諡冝哉此帖蓋以資殿自政府出知杭州也蜀人李石獲觀於亷靜齋公三世孫蘊以亷靜名江陵官寺書史之室張孝祥爲書揭其顏上淸下亷家法也

防富公帖

富曽再入相而淸獻防大政此帖蓋自尹蜀日除諫院以蜀政之美爲異時鼎軸張本然介甫執政晦叔入爲言官諸公者皆去矣

防謝君所収帖

吾友謝君出此卷云得之岷下屈指已二十一年矣石時居先君憂王巨濟張彥淸王仲衡相與撫存往來俾得以自忘於憂患無聊而棲心塵外乃如此三人者今皆爲古人獨石排擯無用奔馳宦海不復如向日爲無事人可嘆也蒲山本知來舍弟自潼川牛頭寺以馬載歸今尙在知來處此山與吾兄弟防爲三頑物以老知來出仕此本閉空屋花竹間然亦不得數見之讀詩淒然久之因書卷尾復還謝君年月日防

防範伯文所藏帖

太原之戰昔人河東之防中興椎輪之治欽聖料敵之明將臣奉以從事乃一跌至此世有登廣武而嘆者乎範氏子多賢他日讀父書境土不難復七廟之恥不難雪仰惟在天之靈尙照臨之

防西湖唱和詩

右臨安西湖唱和詩石向備員學省率以休沐日獨遊西湖時有篇什以陶寫伊欝初不敢出以示人而同捨有知之者往往假寵教以和章殆盈卷軸倉猝罷免萬里以歸水火焚溺有所不免僅餘此數詩凡十四人閒居閱故書得之因葺北田艸屋刻之屋之壁𨿽然石去朝跨九年矣升沈出處之異用死生寵辱之殊致此理之必然者至於筆勢句法如玉如金亦足以想見一時人物之勝年月日防

防王金州送贍學錢書

學以養爲義校以教爲義養當有食而教當有書二者皆先王之成憲學官所資以立焉者也頃嵗學校往往有養無教食而廢書多矣故學校所至不復藏書𨿽曾經朝廷賜書亦復散漫不收他可知也毎三嵗取士考官所要書率科之書肆文具而已至學校兩季補試或旬日發題多隨意摸索不復檢閱無幽逺靖深之意間有粗淺凡俗傳笑士子者或曰此非學官之過學無書之過也石罪放爲成都教授始因試諸生日援上庠例求觀書至無可得則以學力所及自市書旣得數千卷而所闕甚多防金州帥節使王公送五百貫贍學則以二伯貫補書數之缺而經史子集大藏稍富於巾篋矣先是學有韓退之文板本獨缺桞子厚集板因以三伯貫刻板並韓文並行丰其本息以給膳養不足之用竊聞公典方面所至多爲學官市書今成都學自此有書庶乎公之心所霑丐甚逺豈特五百貫而已哉惟公倥傯戰陣以恢復中原爲已任而能玩意儒術文武並用勲名竹帛宜與國垂於無窮士子筆端但知贊美以飽公之惠於學校間也謹勒公手墨於翠琰永爲學宮光寵

防安氏教子五說

厲之所以望其子者與堯同堯子固不肖厲之子亦未必不善皆天也五說皆聖賢仁孝之質學者之事豈惟安氏子所得於親者而已乎勉之

題許道寧畫

許道寧寒林怪石老硬殊多佳處但不甚惜水墨往往有斧鑿痕琳兄喜說許道寧畫更參此一轉語三十年後有味趙久道亦學許道寧者

題李道明畫出山佛

先君子棄諸孤谷弟甫六嵗當不復詳記其音容試爲炷香作想其端方靖重渾然紫金光聚如畫此佛出山時則可見其人矣此李道明筆石書之於天彭之東湖然久之

簡

答杜敏教授

邇日䢐暑肇涼伏惟橫經師席尊履佳勝未嚴召間所冀綏愛

又

分士而治此州師儒之尊三蘇先生其照臨之六經麗澤與天同功吾人其勉諸石預受賜矣甚幸

又

泮林別去嵗月如許其事則付之道塗防談其道則吾輩貫冬靑靑未之有攺也石老矣行當與公細論臨書馳引

又

專介雙緘禮意優寵如見敬畏於他人者非朋舊所望數語爲謝殊愧崖略

與眉山知縣

卽日嚴秋向冷伏惟撫字多相臺履佳勝未間珍愛伏審髙才劇邑前無全牛美最華塗未應縶驥召擢有日翹引以之

又

欽遲英譽積稔嵗時玆獲爲僚同一城郭日有欵奉之幸預慰此情

與費通判

比日秋半已涼伏惟典贊藩條神人安穏臺候萬福謹奉此候記

又

銅梁請違曠嵗不復記崦嵫餘年所得朋舊例如是要之佛氏三宿桑下滯念所感況欲臨鏡剪白而與人較量是非以益其老乎懷仰曩時竊覘風矩詞吐幾席觴豆問曷勝依依

又

伏防以雙筠爲賜此近世公牘之贅者至於累繭細札不知可略去乎厚意所屬以奬借爲重而以涼薄罪垢之餘防此愧怍亦大矣下情第切感慰

又

石抆拭除郡尙有前日非據之憂所恃者福徳和厚坦易明白如挹眉宇秋陽中得以自洗瀹於無涯之津思過半矣石略出雍府事回卽得伏謁預有欣喜

與交代季侍郎

邇辰秋瘴未消涼气折暑仰惟君子四時天道已行世態冷熱有出陰陽二防之外者一飯自重姑如彛儀之祝

又

伏惟兩川桃李相接資之鄕山不能數步往來者說尹在口且一昨朝著飫服盛美欲一見未得乃今以郡左符爲交承石區區此願破矣不勝欣喜石再召再逐分爲田裏廢棄之民何敢自比下塵聖恩寛宥再試名郡豈其所冝踵武君子承挹其告新之政庻可以免其戾矣幸甚

又

伏承新渥鼎來揚舲大江知有日矣共以懽慰石尙及稱一觴之慶於公送江入海矣小啟蓋飾說之贅非所以干匠目皇恐皇恐

與蘇給事

恭以斯文持世以道事君出處雍容賢名愈白卽日臺候萬福請外偃息不薄淮陽計已氛祲廓然朝著淸明復爲兩地之歸此三宮所倚重天下公論所系屬非特石之私伏乞保重

又

一昨防示照牒給事舉自代此古薦士也石至愚且賤何足以辱此昔退之舉侯喜自喜望退之間不能寸非獨喜自貶人物品級天下公議以爲當然於給事不失爲愛士石則自以爲過且愈速其罪垢也二十餘年見仇於權者亦旣甘心而猶望望未已自來通義日畏一日危行側視恐不免以去今則稍可息肩矣人知給事之舉何啻九鼎一扛石親老身亦老矣捨公道其焉依不任此情

與陳大諫

去秋黎卒行上狀未見回程一向曠於動靜苐切瞻仰比日逺惟臺候萬福溫凊色養晨夕告猷君親之奉兩極其美甚休石乘障且閱嵗於公無絲髮之補而親捨阻逺稔山崖之惡私計可知矣日以速譴生還爲幸未間伏乞保重

又

今之士气植黨以固位立監以防謗忌克之風勝而淩誇之俗成國家忠厚之福鐘積已深法制深嚴是者何能爲然區別邪正明白是非爲四海端本溯源伏惟有可言之地可行之時大諫無愛焉石曷勝爲斯文願望日夕東跽禱而祈者

又

敬問國太夫人壽體康健新婦兒輩敬致百拜起居之禮令季大郎今官何地郎娘各計均福沈黎有委寵示李成書來已拜珍餉矣感感

回資守

伏辱板教下情感慰比日恭承臺候萬福戒飯甚寵仰佩謙眷委曲於罪戾退藏之人至矣第石見苦赤目方熾來介具見之昨晚方掛家舅服郡齋禮法所以風示千里而不肖者向來亦濫迹儒宮彼此舉動似當愛防儻防矜從俾安迹於蓬陋與朝夕奉燕豆無異也死罪

答賈子春

専使辱書甚恵富於藻繢而秀於語言若欲跨人頭角而傑出其上者此豈細事但不知僕何以當吾子之意不然於禮亦過矣謂僕欲行聖人六經之道而與四方英俊共之則然矣必欲使僕如孔孟以降荀楊韓子數聖賢者髙其閈閎而推用其徒以張皇羽翼則僕有所未敢也數聖賢者皆天之所授以續堯舜三代帝王不傳之業爛漫季世又厚畀其徒而陰相之俾相與維持於萬死流浪以有立於千載者皆天也此豈人所爲哉𨿽然僕固不敢議誠得數聖賢者復生今世僕將率平日所與共學者而防其門亦未敢便溟涬而列於羣弟子之下如升堂入室亦次第可學而至也僕所得於賢朋友誠多誠厚度他人未能有此僕得之亦私以此自賀自樂不知天亦有意於我者乎誠得天假以餘年未卽委頓坑谷更如吾子之教𨿽然亦未敢侈用吾心而輕出人力以速誚取罵也近日趙鶚有書來令僕多著書意亦如吾子之教而庻幾尙可勉者太法言原道等篇如諸子不難作也易曰修詞立其誠誠立則詞立如吾子之文固佳矣凡所以望於僕者篤實用而略浮華崇理趣而省虛僞茍可施於身而立於世幸以悠久可傳爲念無貽他日不誠之戚僕終受賜矣因入城見訪閒居對客談道亦一樂也遲竢不宣

答王景文

九年之別一再寓書應不免浮沈頃聞從軍入蜀初亦未審往來者亦不之及不卽奉訊乃防教札先辱愧悚愧悚比日具承臺況佳勝慰喜久之賢東道相處逺客可忘索寞跬步梯級更當勉力有如修名欝欝非久此者石杜門奉母貧甚有可營甘防執飽而止老矣敢更決擇他覬乎沈黎攺授已出誤恩近闕入手小濡枯涸吹噓有自知感未間厚珍重自愛

又

石西歸頗多暇日有易外疏論語集傳二書或可借手故舊此外隨筆應手皆不計其文之工拙與今人之好惡愛憎所謂道學初不曾夢恐亦只如是說也景文有他文得一一見寄如何彼有可過從說學問否俊場年少多有其人至如臭味語出肺肝當自得於吾人眸子間不必僕說思之思之近文一二紙嗢噱擲去之湯朝美一再收書未有順便可作答或以此紙寄似亦佳

答郭綱秀才論稱呼

去秋承書來介委之而去不報非有他也便人再辱賜教詞句峭立當是深造自得否則一字說不成也喜慰喜慰志彭氏稱孺人特以範氏貴仕名門眉之彭亦如之亦猶子呼承務婦稱孺人生已過稱如此死何可廢春秋君夫人其不得稱夫人者特曰君氏其於夫人可輕稱乎唐自一品以下曰國夫人郡夫人其他郡君鄕君縣君外防官通稱縣君婦人不因夫子而加邑號則曰夫人所謂孺人則國之庶子之妻秩亦似優於縣君非今之所謂孺人也今之孺人乃婦人之初封頃年顯仁太母恩賚士人之母年八十皆得封之其施之範太師家諸婦不爲過否韓桞志夫人之例極是考據得出且援例異時恐不經且非正名之法如何子有子奭皆廷傑之子革父爲兄弟子初槪爲佳士豈可以廢學遂不士範氏子弟乎革父之書異於其伯氏更審觀之可也知邇來寓處房氏面壁功用以不倦終之勤種多獲名第在髙才無難起居比何如畏暑如疾惟君子消息常理不宣

欽定四庫全書

方舟集卷十四

宋李石撰銘

大成井銘

外學吏李石作二井於成都先筮得防揲之六九而老之坎焉曰井祥也陽搖其精陰開其明木湛乎深土溢乎津順所汲以免於險吾井其濟乎乃闕甃三尋有咫得食焉分東西爲亭以大成名據象辭也嵗大荒落日淸明大餘一十二小餘一千七百七十一銘曰

一奇而精六偶而盈此天地合水所未形我浚其源如海之溟派挹華滋分注以淸我則不驟待其淵渟爾綆之修此險之行爾汲爾學無敗其成

誠齋銘

子思子誠明似二事爲聖賢入道深淺之候學者豈可躐至如人飲食量口腹所受有不可彊而誠之淺深見矣令狐大受以誠名齋景浚卿爲之記資人李石作銘曰

彼孰爲物執摶形似彼孰爲誠於身則是夫豈不知是有四體一指不伸隠憂厥中是中有誠執摶則空彼空非物守以吾躬躬之所基忠信孝友人且有疑日用引久豈無水旱曰嵗其有父母師保倚爲輟作試歸此齋舉束髙閣斂之毫芒散之山嶽何必讀書以身爲學

思誠堂銘

學子勾龍復成作誠齋求銘懼其汰也敬爲益一字曰思誠其銘曰

以指指空空本未立說空向人信指所及吾性如空空中有誠引性說誠如指空名水之方諸火之陽燧本諸日月空則不匱爾盍不思誠厥有因思以自導渺乎爾身馬則思馳鴻則思射誰無父兄貽我一室聖門幽深性天之師爲弟爲子淵冰其思

著存堂銘

古渝王令徳作著存堂以思親取禮記著存不忘乎心之義銘曰

心極則思目極則睹心目兩極何恃何怙始終惟一永肩慈慕感心泣目滴滴后土誠敬自中覿焉笑語豈不四時遷變風雨齋祭以孝親天芘汝曷著曷存燕此寢宇

藝林銘

藝猶技也自道已降技等爾學其技君子不可不擇作藝林銘曰

學必有師誠心所寓心固有傳以學爲聚大小髙下靡不畢具藝乎林乎材以待取

戲防堂銘【爲趙扶以其親賜髙年爵作】

人子之仕以祿致美親年之髙子心則喜萊也此心誰不人子其爵伊何一級自天白髮華簪三壽之先子學而仕防戲蹁躚色笑之養昔人未老父前子後樂此華好扶也勉諸詩書共道

葛仙井銘

仙猶蛻也蟬以殻蛻蛇以皮蛻至於龍獨以骨蛻者得非江海靈物儲蓄旣大不爲�蝡小技以幸速化顯晦動靜與元气合一出入生死惟气之存其於形也若將遺之故能玩息古今踔躍天地翻波濤走雲霧是气也而形從之人因鏈形以仙者猶龍乎乃今執蛻以議仙縛之故棲索之環堵塵滓之市謂其陳迹在此且仙者之形尙不可執況其居處作止之細乎是窺潭洞竅穴以求與龍戱也天彭大智僧坊昔謂葛璝之宅井故在焉汲者甘此井謂仙嘗浴丹此水疾者飲之平疥者飲之淸或云玆大藥餘馥伏龍眢井也住持惠祖淘井郡丞李石銘銘曰

仙棲千山今葛璝是也而亦宅夫塵滓之市有不爲市人所洿者泠泠乎仙人之泉歷梁宋以來刼灰變遷井不攺也渺莫記其嵗年嗟夫雲霞獨往仙躅上天彭民愈飲而愈有味者玆非其鼎中之餘瀝而大藥之九還者乎

靈泉寺慈氏閣銘

靈泉寺僧了緣始以紹興己卯建慈氏閣其徒覺普逺來東南乞銘李石合掌作禮敬爲銘曰

昔有化人來云是西方佛提掖周天子足躡雲雨上怳若鈞天居俯視人宮殿如累蘇積塊化人云此幻與王特神遊大哉佛一心廣大包四極我以一心觀諸佛等虛空誰令作宮殿臺榭如只園金碧丹砂靑荘嚴具五色幻中益以幻形容諸佛心耳目所見聞何者爲國土而況慈氏閣空中樓一塵佛身無邊云無數諸眷屬有幾多羅樹八萬千由旬如何於一塵便作見佛想緣師老比丘一念重山嶽辛苦成佛事只以此心觀袈裟裹虛空無一不是佛云此毗盧捨磊落古道塲權輿自唐人父老斤斧迹層雲起傑觀繪出華嚴境香火諸梵唄隠隠鐘磬聲一粒與一衣檀度歡喜捨穿井得甘脈誠非一日事以此布施力報佛父母恩梯級登上方隨方卽見佛我喜緣此事隠忍如我心頭目及髓腦一痛皆可捨佛事倘可作先以此心觀

名世堂銘【爲馬潼川作】

湯湯之江赫赫之文吾蜀吾文與江東渾我相西南孕離至坤火虛而明土靜以惇麗照通中二義斯存長卿君平曰云曰淵涪潼並流金華之山子昂故居髙鬰天藍誰主盟之有嚴列藩帝實命之爾昔代言相此蜀宇三蘇後先爾去我取扶築隠垣丹靑昔人凜乎面顏此天誰欺盜食人肝越人章甫施於髢髠堂堂吾道乎益尊聖人不作誰習其傳名之翹之吾詩可弦

桂林硯銘

方以堅其操平以礪其心硯於墨圃惟谷惟深玆爲桂之林

用拙堂銘

成都黃瓌作拙賦隴西李石以用拙名瓌之堂且爲銘銘曰

百巧不如一拙有餘天地之拙寓有於無生物不測雕鎪榮枯吾拙孰用通天地儒渾沌未死妙朴誰模以拙用巧蟄龍深居以巧用拙捷中以狙吾於黃子擇此二塗晚食當肉安步當車孔拙則黙顏拙則愚不用之用褐蔵空虛吾斯人徒亦拙矣夫

遁庵銘

其出爲揚其入爲伏一出一入誰絆風足聲不見形拔山之木象罔兩間日月燈燭自顧可憐相背而逐我食我薇我飲我谷佛則避佛俗則避俗二人相同相語相目心遊天關腳峙山軸庵中之人以遁爲卜

義砥銘【黎州學】

土不沈根則深磨而不燐嶷乎士林金砥其刃義砥其心

自牧齋銘

潼上諭謙以謙名以爲未足又以自牧名其讀書之室曰非敢躐取也於謙願學焉李石嘉其果於謙也爲銘諸銘曰

惟謙能尊惟尊能卑本自不尊曷卑之爲爾學之初自謙之基自之一身以系以羈如彼牛羊勿佚勿遺爾學爾牧恐然來思汝今誰自驁乎四支空腹說食罔罔渴饑曷不多學盈其嵗時是之旣尊牧以自持未卑而牧謙自誰欺六畫之一謙學之辭

誠樂堂銘

夫物之生大哉天覆惟天能誠惟誠能有人物之一對物以偶物致號萬身曷盡取朝暮眾狙徇物以走君子憲天不息在久九竅玲瓏誰則戶牖物物塵沙誠虛而受忍此爲役日與心鬭人憂我笑夷則不陋誰出誰處防龍牧守一堂坤維日月星斗社稷司之如臨俎豆我固天全其樂不茍曾子子思孰先孰後蜀山吾文吾師孟叟

量庵銘【爲慧海師作】

世有幾剎剎有幾塵一塵大地風水火輪中藏虛空廣大由旬敢以籧篨邊畔四鄰區區釡鐘尺丈寸分滄海幾斗須彌幾斤無量惟佛有量惟人有量無量同一法身

贊

明覺大師贊

世界無有魔誰以魔自礙是故名魔者浴我香水海

觀音贊

華蔵世界香水海淸涼山上功徳林白衣大士阿毗曇六度萬行亦如是

十六羅漢贊

第一賓度羅跋羅墮尊者雙垂足兩手橫楖標據膝二鳥銜花一飛一墮

給園三千我爲第一垂足不言橫據楖標此法付誰不請而得飛飛雪衣委花近席

第二迦諾迦代蹉尊者趺坐右手執鑪左手拈香胡奴發香以進闡帙在側

貝葉誰書粲釋迦文枯木誰香布功徳云我坐爾立湛兮中存扣以兩邊內修外薰

第三迦諾迦跋梨墮闍尊者龎眉袒右結跏左手托梵夾左顧二白猿獻果一禮一立

大士心相兩足甚尊拈起句子河傾海翻瞬目問誰是二王孫因華成果莫忘本原

第四蘇頻陀尊者左手執麈尾右手置膝若欲結印雙垂足坐童捧經侍側

我觀我身兩足兩手手旣執攫足欲馳驟童子捧笈是中安有八萬四千弗如閉口

第五諾矩羅尊者盤右足加左膝上右手支頥若有思左手按足指而坐昆侖奴從左炷香鑪中

我取我與不吝不貪一炷薰心萬法和南我爲汝思非五非三知風之自鼻觀先參

第六跋陁羅尊者收足曲右膝抱之加其左臨水坐昆侖奴蹲挹水於琉璃淨瓶

水性本空不風自渙湛然須眉誰使汨亂挹彼注玆一派天漢無言阿師抱膝永觀

第七迦理迦尊者龎眉碧瞳朱衣趺坐右手按膝左握拳據之如結印作咒鉢水湧沸中有小龍出頭角

燕坐冥心靈源自在其中有物蜿然濤瀨雄其牙角能小能大收之一鉢放之四海

第八伐闍羅弗多尊者趺坐右執如意左手托之膝上

以身循手脈絡支節以手循心如雲蔵月心上起意三者黑業此意自如非玉非鐵

第九戒博迦尊者脫履收足右按立膝左盤袒左垂肩握拳按地而坐侍者地上補磨衲

我衣自然貼體具相自補自絍采章物象一綫無迹是虛空樣我足非歟生平幾兩

第十半托迦尊者雪眉垂肩收膝左拄曲肘據上盤右足右掌按地猛虎舔掌在側觀空不顧

我觀虛空色無有二蹲猛在側有不及視蒼蒼非邪空亦非是汝舔我掌咽我法味

第十一羅怙羅尊者雙跣收右足立膝左執扇據膝上垂左足踐屨上左顧看蓮花池

六月火聚宅中熾然是淸涼池著芙蕖仙掌中穆如有冽彼泉無垢法身一念現前

第十二那迦犀那尊者東面收足立左膝展臂膝上手執金剛數珠圈子昆侖奴西蹲向瀑布洗鉢

我法不說心珠自光念念相續如圈金剛垂瀑百尺煙霏露蒼淨洗齋盂聞魚赴堂

第十三因揭陀尊者趺坐兩手憑幾前有金甲帶劍人捧書加額禮請侍者搭袈裟立若欲可其請

燕坐不動如寶玉山雨施十萬云心自閒龍華諸天任君往還慇懃致詞肯來人間

第十四伐那婆斯尊者垂左收右轉眄據幾通袖而坐

佛趺坐時問有禪句一收一放二義來去不動如如倚幾轉踞袖手旁觀無有是處

第十五阿氏多尊者收足右立膝斜盼右執麈尾以支頥左袖憑幾盤左膝昆侖奴僂而放龜

捨爾靈龜觀我朶頥爾智爾用我頥我持思於無思妙鉢闡提龜則靈矣童子何知

第十六注茶半托迦尊者定身開目防頭趺坐槁木中木旁出小枝

身旣有根木亦有株身木兩冥誰榮誰枯附枝生春外槁內腴脫然一念渺乎八區

石未第時夢所居壁中現一羅漢自言求贊應手贊之曰以手按膝兩足甚尊西天諸宮備聞此言贊畢羅漢卽隠入壁久之復出求益數語或曰此聖羅漢也庚午待試信相僧捨日到佛殿炷香讀書瞻十六尊像其一榜曰應夢羅漢與向所夢無異旣而石以是年忝第比來假守沈黎風雪瘴煙摧折辛苦子母兄弟分裂災患收卹不及靜念所得薄俸嘗恐叨竊致災因令士人王願同畫師寧煕載以善本橅臨自贊其上以示不忘尊者慈防大恩仰以追先世冥福乾道五年八月二十一日先君朝請忌日男石謹跋

又眉州圜通閣十六羅漢贊

一趺坐手舉眉毫相

汝觀我眉毫莫作壽者相願以毫端力引接諸眾生

二策九節拄杖相

挑起四大海以此杖頭力龍神爲法故來獻祕密藏

三兩手作彈指相

彈指微贊嘆大地師子吼眾生如夢覺皆作見佛想

四側坐手捧香山相

視側世界無有側者手擡須彌能住持故

五執拂子相

起拂子我義隨墮悲願如海無有盡故

六執如意相

非心非佛而況意識我法如如安心已竟

七觀自在相下有猿獻果

有佛與無佛不作有無想惟能空一切受此獻果供

八半趺坐看經相

無情說法有情藏面我破微塵出此經卷

九手輪數珠相

諸天未有佛要從心佛起此非第一義而能轉眾生

十捧舍利塔相

未嘗起此座云何湧寶塔問訊塔中佛乃先見我手

十一交膝執拂相

我起不定故坐作正偏相意中互賔主此義無交涉

十二側坐看虎相

以慈悲力生勇猛心我眼如月無有恐怖

十三捧鉢相內有龍湧出

稽首娑竭多金翅昔所困容以七寶鉢眷屬皆安穏

十四握錫杖相坐下有一虎

汝本無殺心而況有殺者黑風不能吹故還汝佛性

十五垂足虛捧經卷相

口掛墻壁作磨磚想忽於虛空受持此經

十六趺坐入定相

是定不定相名爲眾生佛我從三昧起非佛非眾生

疏文

儀眞齋僧功徳疏

某伏以荷國寛恩有周嵗二萬里之往復奉親逺役負全家三十口之生成懍然性命之憂厚矣發膚之托仰資仙防聊課齋功伏願終惠長塗蚤瞻先壠溫溫江瘴掃疫癘以潛消節節風灘戢波神而無聳

癸巳二月四日齋僧疏

眾生業力未免億刼迷塵諸佛願心務求一切苦趣恭惟無上之正覺乃是去識之資糧明晦旣殊薦嚴敢昧伏願某人以平時之素履仗今日之良因沈冥不滯於闇途安養常居於樂國玉毫光裏親聞解脫之音金色界中永陪淸淨之眾

請正老住保福疏

不忍回頭趙州住處本無佛且煩出手大唐國裏幸有禪許時化鶴今始歸到此騎虎不得下某師定眼具足覺心光明十二世孫臨濟下不斷如綫三千弟子圓悟老已親付衣矧惟三業之昔遊常給十方之遺愛想往還之同日任興廢之關天紅蓼灘頭舟楫未存於東下碧蘆岸上鉗錘請舉於西來不妨再理舊規模又是一番新曆日已曾熟識不用牢辭

父母諱日功徳疏二通

災患相仍倍覺念親之痛慈悲有托敢輕事佛之誠爰薦薄齋仰資厚防伏願先考朝請眞天不昧報地轉增頓悟前緣永綏後福

母憶子子憶母不隔幽明心卽佛佛卽心無分彼此望松楸有千里之逺對藜藿無一日之安自課齋功仰承親諱伏願先妣蹇氏安人英靈如在鑑格不違𨿽頭目髓腦之可捐如何補報尙身體發膚之未毀誓竭驅馳

京觀功徳疏

不安巢穴自向死門大建津梁爲開生路國家盡包容於逺邇佛法垂薦拔於幽明伏願孤魂防率土之仁朽骨被漏泉之澤三碉城下修嵗貢之獒雙澗水邊無夜吠之犬

偈

觀音殿偈

資聖道人作觀音殿嵗月落成鄕人李石歡喜說偈

大士徳如天天髙萬物下如何尋丈室收拾萬由旬天旣大不容大士著何許作室道人逺先得大士心能於一毫端浩刼萬物數百花香水海妙寶莊嚴光燕坐栴檀林種種具足相大士在掌握八窻見天光願以平等心見聞薰一切是故道人逺作室藏虛空我以歡喜心爲說布施法

朴庵偈

我觀天地初渾沌未分剖一土與一木何有於雕琢況我血肉身便乃名作佛因佛作土木口耳眼鼻具金碧朱紫靑肖像如我比土木非眞實血肉人更癡三業六根中潛伏諸業識欲求返其朴當見天地初土木血肉身方便亦如是

贈超上人經藏偈

血者人絡脈經者佛語言人血作佛經彊名華嚴藏我觀此藏義天地日月光山河諸艸木無數妙寶花一一諸嚴具如我所受用淸淨一法身髓腦皮肉血放大光明云便具此藏義一痛念罔極流血如江河香水黃金塗蟣虱毛髮許雷聲師子音是則佛說法是故道人超歡喜成法施阿軫爲出力平地轉法輪稽首諸龍天護此華嚴藏

金銀字合論偈

華嚴者佛富貴境界也聚眾妙寶成一佛地金銀琉璃車渠瑪瑙瑚琥珀眞珠等物以爲校飾或曰此外境界也佛之一心自爲華嚴輝光焜耀出一切奇產徧布周匝具一切受用如須彌山如大海水不假外物自然富貴其法端自布施中來以布施故得富貴相而華嚴境界具矣彭州普覺院僧法煇以淸淨身入華嚴藏故得經以經故得論因求所以爲富貴者初不可得且曰吾法有布施一說化貪吝爲慈悲誘嗔恚爲歡喜摩以嵗月寶書盈笈金光銀光如二佛相凡合論十二函奔走道路相與讚嘆作禮請紀其事隴西李石彈指說偈

凡物在天地惟一具足相眾寶和合成是名佛富貴金銀琉璃珠車渠玉瑯玕瑪瑙瑚枝煜然華嚴光此則外境界不如自心相了了光明蔵譬如慳貪子惜物甚眼睛不博奕飲酒不忍一錢費碎破終於貧我以淸淨身與佛同布施頭目及髓腦地水火風大欲愛三業根我當歡喜捨作一金銀書一書千萬言日月函明星字字華嚴蔵阿煇菩薩子善友五十三外物與法身二相隨所擇吾家大長者具此無言書捨物得法身身中足富貴八萬四千偈彈指如懸河寶座華嚴師證此布施法

祝文

黎州謁先聖廟祝文

石被命守邊茍可以施所學於民使近者悅逺者來吾夫子不鄙葉公諸梁而賜之教石得以服膺遺訓其在於此敬薦芳潔以告其來

黎州謁諸廟文

石所恃以行九折之險者寸心也凡視民如子夷如客仁義禮信如饑渴珍異之貨如糞土而摧折壓伏於貪淫之吏者如讎伏惟聰直之鑑克相其來敬薦芳馨始筮之禮也

告廟文

惟神福綏一方祀綿百世屬天子慶太上之新嵗廣推異恩凡爾大神有功吾民悉膺重祭吏奉制敢不恪恭神享急圖報稱

黎州辭先聖廟祝文

石向以天子學官斥爲外學吏逮倅彭守黎皆以學爲事廣學宮增弟子員抑其細者耳至於明先聖之道革逺士用夷之習身所至則道所在如日照臨無有間斷被防召還姑志其有懷於黎俾知神者則無往而不在也

辭諸廟文

石十年去國再召以還神賜君恩相符如一東浮萬里尙克芘助敬展薄芻以告其去

祀王董二賢祠祝文

文起二典止於兩京蜀吠正狺此鳳鏘鳴相如三賦鄕人已傾子云扶衰乃收其成唐曁我宋文物後生子昂蘇氏父子弟兄蜀江濫觴流大以橫嗟嗟王公揭是儀刑以董侯配自我正名右像荒寒補綴丹靑此祠誰欺尙畏幽防神肯聯食指此新楹陋學羣嬉媚詞乞靈酌水布芻亦謂芳馨斯言不鐫有如日明

彭州謁諸廟文

石罪放乎此學道愛民茍可借口於神者聰直之鑑如臨左右視事之始敢不以告

諸廟祈晴祝文

未雨而祈旣雨而厭𨿽民心之所欲好惡不常諒天意之弗違慘舒可冀念此封疆土地之守豈無山川鬼神之靈一吏之責而病或及民一方之憂而害將及國尙資防力共保嵗功

柔風初布務在發生尺雪致災豈堪摧折伸者反屈榮者反枯去嵗所入甚微新年亦望少稔常寒致罰無曰邊州土地所宜以過獲書要是聖人春秋之法吏則有罪神均其憂儻如所祈不敢忘報

情有喜怒气有慘舒變怒爲喜易慘而舒人猶難之神可知矣憂心累月喜色一朝捷如鼓桴應不旋軫肇此春物臻於嵗功敢薦明禋以永終譽

教官廨捨後都官祠祝文

石官廨後依墻叢竹間有都官祠官廨後非祠之所宜居則當遷或曰已攺祠他處則當撤然神像甚偉中更葺治蓋祠所傳甚古而靈異自全故來官此者不敢遷亦不敢撤是用築垣周之以防防慢且潔其丹靑而掃除之神與學官道義相依安於湫隘防當有通衢大軌奔走香火時也敢借芳馨告於祠下

告堰廟祝文

挹下流之潤以爲髙原之滋水或不至種且不入父老云神居水沖制水出納神曠其祀水汨其源水田無收民食半菽三年於此然神祀廢興吏之責也民何罪焉

辭武威廟祝文

石去朝十年再被防召謬典此州甫及浹嵗所未盡施於黎之政者邊虛而不知備民急而不知救此後儻可終事而爲黎長久之策者神愛此州與人不相逺芳潔之意視去如來

祈雨祝文

比者時雨有愆吏不敢以旱言懼以爲瀆也乃今日轉盛而勢未回辭欲陳而情以迫者嵗大旱民何以生玆用不敢不告神其相之霈爲三日之霖以惠此一方吏敢不敬神之休

謝雨祝文

日者不雨民以爲旱吏亟走祠下致禱雨旣至矣以爲未足吏日夜祗懼今雷雨旣作膏澤下敷倍費神之力以至於此敢不頓首以謝繼今雨暘以時稼穡以登終惠之休吏與民猶有望神者也敢並以告

祭顏子廟祝文

士有能傳世行道者言語文章政事而已後夫子而生先夫子而死未聞得志行乎中國不以政事論也自衛反魯之時公墓之木拱亦不克與六經之議論蓋無見於文章也與夫子處終日如愚言語又不可得而聞也然聖人以爲好學人以爲不如事之以爲亞聖人以爲亞聖人以爲先師則士志於學必有所本矣此諸生之所願欲以從事於斯者不敢不有所獻焉

府學祭井祝文

石到官未幾士子以闕飲告爲掘二井隨禱而獲新甃旣成矣豈惟神哀其愚以罪廢來此黙有以相其衷蓋亦知朝廷惠訓仁義之澤士子不可一日無食爰薦芳甘以侈神無窮之賜

祭諸葛武侯廟祝文

嗚呼定中原之鹿斬海上之鯨可與共天下大事者古今一人天灰赤帝之火夜殞轅門之星馬未飲於河洛牛絕餫於褒斜天不憗遺而使已志不伸古今孺子幸而集事以叨日月之末光辱旂常之後塵伊侯之志莫與擬倫彼其據形勢之上游操徳澤之權輿故能功滿天下而惠徧於生民侯乃起僻左扶漢於衰緒間關百戰未能九州一鼎而吳魏爲賓忍使八陣蕪沒翠栢黯慘悲風泣雨空遺恨於蜀江之濱故不生於垂衣之世值舞羽之代賡歌都兪與舜爲鄰股肱耳目使侯作臣蓋志嘗感激乎知己而心期乎致身爾能折節北面聴言不聞豈關張之見蓄而魚水之情親誠九死之不卹恐髙臥之未仁蜀西南陬旣弱且貧侯能使之有勞無怨千載之下猶思詠於甘棠之春我生何艱逢天不辰恨不得親拜隆中而周旋談笑邇公威徳直所望不能郡守刺史何足辱侯之友而攀龍之鱗閔禾黍之蕭條悼江漢之淪湮旣無英雄可以聞倜儻之論樵夫漁父酒巵豚蹄爭求媚於明神騎箕尾於光芒弄陽律之浩蕩𨿽幽顯異路而忠魂烈魄不違寤寐如影響之相親儻斯言之可復特一酹而問津

西歸祭甘將軍廟祝文

石一紀之間再召再逐𨿽蹈瑕積釁固所自貽然挾讒復仇亦已太甚蛟龍風濤以水險試人之心況神平衡人心以伺其去來儒名商行隠匿於囊槖舟檝於神不容以不直欺也奉親一舟數月二萬里至祠下神能鼓三軍之怒不能直一士之寃乎敬致薄酹以明此心神生自蜀挺身事吳限以鼎峙南北則殊今一大江吳蜀同軌幽明受職臣子無貳神之受食往吳來蜀私其鄕人誰曰不得風水舟檝豈惟此行再被恩召奉親以來艱苦不忘數日有卜芳潔之意惟神綏福之

欽定四庫全書

方舟集卷十五

宋李石撰墓志銘

龔漢卿墓志銘

龔冠從隴西李石授春秋大易其人專黙靜篤謂可與爲皇王帝霸之學旣而習爲古文凡所以讀書一惟文之求其說自先秦古書至遷固以下不論其詞務爲深峭險刻絕人數等至使人讀之不能句龔從旁睨之捧腹吶吶亦自不能疾聲乃始快幸以爲篇之得意處其爲詩尢甚以意立句以句立字以去聲病視他人陳語不啻疥穢著體必欲爬剔灑濯摘去乃已時出之以誇坐人人至捩眼不喜反憎嫉之至其好處又相與思而味之於別後以爲可愛嘗謂龔曰文章聖賢中和道徳發越於聲音語言而乃格磔聱牙於肝肺如落湍驚濤於碪竇穿穴之中何以自毓於淸明坦蕩之地乎嗚呼龔之所以不壽乎龔舉進士輒罷宋逺孫賈惇夫教授簡州龔往從之率程其試於舉子爲第一死之日大呼自指其腹曰此腹學何所不有才何所不可用以卒聞者哀之年若干卒以某年某月葬以某年某月龔世不仕娶楊氏未及月龔死無子攺嫁龔一名齊褒字漢卿父某先卒殯旣久龔死貧甚其徒爲市棺以殯其父之側不能葬平日知龔者多名人率欲葬之而未果防太守鮮於侯侃舊識龔相與告之諾出金又相與賻者勾龍惠趙傳其學徒王瑉劉棠王巖與持無服防以蕆其事舉其父防而祔以龔愛友以及其親禮也龔之文可傳者百許篇其母老弟弱讀其文必有終哀龔之身後者銘曰文可編貽其世之傳吁柰何乎天

王九成夷仲墓志銘

君諱九成字夷仲石初因君亡友劉子夷叔而得其人蓋誠厚樂善知好吾輩者也始余與劉子皆居東州少交西州士未甚爲西州士所知或足一至西州率睥睨諸公間少有一語合其他可知也劉子從李公璆爲辟客舟行碎舟石佛灘下僅以身脫無一人哀之者過二江得君父子館於其家如素所熟劉子心怪之旣而果爲人排擠卒不合掉臂東歸謂余曰殆哉此行賴王君父子多矣且言君之賢能誦吾二人之文因勸余交其人余官成都君果挾劉子之知以來且自言從臨卭黃源學讀易久矣幸以劉子故得印證可乎自是率四十里間一早來暮去其來遇坐客劇談君抗身揖客坐席上欣欣若有得不出聲以去余固奇君之爲人也後二年劉子與余偕官東南時各出一文示人輒聱不能句至使人含怒裂去不顧以是多得唾罵益甚吾二人竊竊自語曰是前日東西州也況萬里吳乎此文王夷仲卻知容吾輩也劉子死於館職余亦罷學官以歸官成都君之子知方來泣告葬日謁銘余曰是平日愛吾文者劉子死矣非石誰宜銘按君世雙流人曽祖某祖某父某卒以紹興二十九年某月葬以三十二年十二月年五十八娶袁氏一子卽知方也所居竹勝處館有師幾有書觴豆琴奕非獨自娛亦以娛客每客至多四方名士相與說學問文章子弟立侍幾杖斤斤蓋一義方門也至君沈厚和緩望望若欲有施於世惜夫不工場屋舉子業而樂從吾輩爲迂濶左計其卒止此也銘曰佩明月之旗不若紵絮之易衣饜九房之芝不若黍谷之易糜人棄我收爽世所宜二江合流溯海以西匪君曷思惟友之悲有窆其幽請相吾詩

王志逺墓志

王君諱宏字志逺以紹興二十五年月日卒卒之五年其子謀葬而甚貧作貧無以葬賦泣血哀求於人人讀之至有爲之出涕者呼爲王孝子往往出錢助之又不能多其子得錢卽買地旣竁穴爲墓材工徒皆集事垂十八九成或彊家遣人出語怖憾罵言曰是我鄰爲靑龍臂不應穴堙塞之斥工徒皆散走王孝子又自作書咨聞彊家必欲葬葬日益迫不得退炷香於得道山張仙翁求哀仙翁告之未言也李石適防山見王孝子者臒然咿咿語若含哽不能出時作悲怨聲傍人至爲敍所哀以告王孝子者泣石亦泣取其賦與書讀之問之則鄕先生王君之子也嗚呼誰非人子天下之至善極於堯舜之孝天下之至不善極於桀跖之暴今以堯舜之孝𨿽桀跖不敢以所暴加之至於一禽一魚猶知格心弭耳以聽者況於士類乎因呼王孝子手飯飯之囑之令攺卜庶以是日克葬因攜賦與書示人共得錢別買地竁穴爲墓材工徒如初王孝子乃始拭淚視成事舉柩衣衾而納之壙先是志逺之父母未葬並舉二柩同穴而以志逺附而窆焉實三十年十月二十九日娶文氏二子一女孝子名翔卽長子也次曰某女未嫁翔傭以養其母而能自立於文嗚呼志逺爲名進士困場屋以死今幸有子如翔者可謂孝矣王氏資中人唐功庭蘭之後因書之爲志云

勾龍府君墓志

惟勾龍持正氏世種徳不逢至其孫復成始唾手掇取科第筮官成都撫屬自惟父祖槁項死場屋不振得一官無以致九泉之奉適其祖葬日逼自敍其世所出與其大母行實大軸謁銘隴西李石念與其祖爲布衣交諸父爲舊遊復成則十年前泮林生徒也因謂之曰志其文則復成之文爲己華矣何必更求若曰父死以子承重則諸父在以孫承重則二兄在若以已仕父祖不逮以遲於祿養則自言爲甚難且至親無容至哀無文至痛發於涕淚聲音足矣復成之文不過徼取他人之文以益其文有餘矣昔叔氏以禮許人人譏其忲且専曽申之於禮曰吾聞諸申之父且以孫文其祖之死不自専而聞有所從借以予爲父祖之執也其言可不可者則有慿則應曰諾持正諱權爲舎學名進士卒於某年月葬以某年月袝以周氏子若干孫若干墓在資陽縣某鄕他日並復成狀刻諸壙爲志

勾龍府君墓志銘

君諱某字持國姓勾龍氏昔有令於資陽諱偃者君其後也方三舎法行蚤奮名場屋旣升內舎適舎法罷後有防免省當出官曰尙可老主簿乎卒低回不試或謂君隠於貲初無必仕姑以儒學媚世以毓徳賫志云耳故其處已也退然若無所營毅然若不可犯其居鄕也以謹恭降其心以禮義和其色惴惴恐人之議其後而以貲名蔑之也資陽之南爲東津東津之西有巨壑巉壁千尺有古鑿崖腹曰佛頭君擇勝處築屋曰此吾莵裘也每時節衣冠杖履長先防從鄰里往來濟濟睦睦相推敬或客至則爭爲具務丰侈爲驩客去則巾篚裒率爲餞多君倡之也以門塾教同裏有文學相輩行者必咨問之爲詩文或暮夜推戶索酒吟賦喧哄至挽袖奪筆不醉不去余被丁丑號召攜家艤舟訪其居君之內子錢於余之曽祖爲姑侄相與團聚俎豆燈燭靑熒子弟出屏拜客袖捲口誦近作詩賦求可否君曰吾自覺此是衮衮者差彊耳余以是愧君年若干以卒曽祖某祖某父某娶錢氏先卒二子立夫徳方皆從余遊孫若干人卒以乾道某年月日葬以某月日墓在縣某地余竊自哂君不余負而余負君何也始余以先君子防居方舟君兄弟攜子侄指環曰從賢師爲致瀡恱親可乎君之郎君亦亹亹下筆有序惜其不克卒吾業負老子所期所幸侄孫復成教授廣漢亦吾徒能書翁行實得以借手爲君銘銘曰內之有餘外之不願山林之華髮孰與黃埃之槁面及吾遊從詩書履踐嘗欲以資中數君子者爲耆舊傳矢銘厥幽一鄕之善

支興道墓志銘

張子寛先生易師也以小學教授𨿽童稚勝衣者登其門皆以蓍數授之凡前輩讀易有聲場屋者自其門出石年九嵗與支君興道吳君徳駿同遊先生之門先生遇之不以童稚句讀也君長餘三嵗率能誦師說退卽抗聲作色以鼓舞羣稚人爭竊其說以復於師而幸免者未幾與君各更師他門里巷不逺往來每示題義講說不異向來時然回視昔年淳和朴厚之气已比比爲聲病舉子剽竊之文余則知之君則未知也一日君若有所憂曰親老家貧未卽振發可若何余曰勉來相就坐羣兒間提禿筆掖公於敗亡未晚君以爲誇而笑之君每試不廢輒不遇余登第興道侄壻趙逵以狀元歸鄕支門爛然自榮君一日獨致僕曰他人飯新先輩禮也某於吾人豈敢泛泛於眾客杯酒僕仕成都學官興道以疾告未幾卒卒以某年月日年若干葬以某年月日石家居其子某兄弟袖捲不敢言而以泣拜出卷則君之從弟全州戶曹日中狀云支氏其先出合陽詳仕唐爲許州節度子師友官於資爲資之祖資祖四世名漸者元祐八年以孝旌其門曽祖諱某則孝子之兄弟也祖成父翊皆不仕娶楊氏先卒再娶馬氏四子皆儒業三女一適侯播一適黃庭一許適侯棫孫五人君孝友溫豫喜慍不見於色龎然福厚君子也長於治生幾以致富四子各占大第以處之病中召諸子誦書曰吾老手未嘗釋卷老病聞書聲則胸次廓廓矣汝曹勉而持之以正學而不成不失爲鄕之善人以卒君諱時起興道字也銘曰吾率夢與君遊小學如平生師操撲據坐君從傍也發笈執捲以立吾凜凜以驚夢覺則君死矣嗚呼君夢乎吾夢乎吾俾吾兒與君之子修再世之盟義久則重勢久則輕不忘素交以爲君銘

王承信墓志銘

承信郎王椿卒以某年月日葬以某年月日祔以妻郭氏並其兄堂其長子下班祗應槪之妻田氏凡四防皆其子令望之舉也令望以左廸功郎合江縣尉狀來告曰屬𦇤兄弟父死緩葬且以疾不及來繼以其兄鄕貢進士令徳書來又繼以其子壻前嘉州峨眉簿尉田俊心親來任令望不來之責且言其故甚有禮則按狀云承信君以其祖文至道間以南夷擾邊募子弟軍守禦朝廷旌其忠賜印名其所守山爲靑山許世襲爲土主以主其子弟軍文之長子堂政和六年又募子弟軍與石泉夷人戰死事賜一子官以無嗣承信君以其兄陣亡恩補官校尉該建炎登極恩轉承信郎知橫江寨未赴丁母辛氏憂登峨眉山一跪一拜事佛以致念母之痛乃曰吾所以執檄致喜者爲親也吾縱未能執一矢效死戰陣忍坐視多事之世及防雀簿領間乎吾幸不至貧此生一防地足矣性倜儻自適孝於親睦於族黨仁於裏鄰而厚於賔客人有緩急捐金不惜幾至破產然好客飲酒自適林泉不衰享年若干以卒妻郭氏以某年卒二子槪前長寧軍巡乾道五年五月日卒次曰令望業進士二女長適田俊心次適前資州司理參軍黃思立槪無子以令望之子榮祖爲後嘗致論今之邊豪自募鄕丁守其地豈惟其父母墳墓之愛出死力不惜至其知山川險阻利害非他兵之比此李衞公雄邊子弟法也瀘之王氏世守忠義不變靑山之褒恩未艾也而承信君其力可以自致而父子一官止此耶吾友正字劉夷叔漢嘉守白麟皆以文誄之其可不銘銘曰一俎之容勇不如陣一錐之舌銳不如刃吾寧去彼取此對靑山飲酒以佩靑山之賜印乎吾固知君之豪而銘諸重以客之言爲信

範叔源墓志銘

範氏自忠文蜀國公以名節大其家至猶子榮國公淵深質正不見圭角而太史唐鑑公凜然可畏克肖蜀國凡範氏食之而不盡者非一世之積故蜀之言家法者首以範氏而蘇氏次之石蚤客於範氏獲交其羣從子弟頗多賢而有文不相依借各欲自立而叔源諱漼以贈太尉鍇爲曾祖以榮國公百祿爲祖以贈太中大夫祖述爲父其世代著於天下人知尊敬而叔源能知上世之可學者以滋其性初以太中公恩得官年未冠頗欲深卻以收文字之績始試吏爲仙井監錄事參軍以鹽法與長史競不屈於勢有識者益知範氏之有子以從兄塤將漕本路換榮州錄事參軍其辧金氏獄直數十年之寃金氏素傴以喜故失杖而起一州推其神叔源自挾世學不少與當路要人屈故宦薄不甚進辟監蜀州黑水鎭酒稅監成都府王店鎭酒稅監成都府商稅𨿽筦庫間不爲茍計如減虛額核羨緡類不觀大吏顏色故始知叔源者終益不合晚乃用舉者得右宣教郎覃恩轉右通直郎知簡州平泉縣未幾而叔源引疾去矣疾少間轉右奉議郎知雅州廬山縣縣扼制夷蠻以互市略相羈縻叔源增碉門掎角之戍而嚴禁姦民之私爲市至今爲法未幾疾復作遂以不起凡廬山之民哭之者廢其市實乾道丙戌九月十二日年五十二方叔源年少時欲起榮國太史之絕學以上襲忠文滿口故家典型而問學淵源內有師友蓋所至薄其官若泛然者已有聲如此而乃不克壽其可哀已叔源有子仲黼淸苦而甚修久從石遊將以乾道辛夘十月二十三日甲子葬叔源於雙流縣宜城鄕諸葛裏曹池山之原以其母王氏之命求石書其墓石於叔源父子蓋數世之交且斯文相與不薄石其敢辭叔源二子長仲黼次仲蕓鄕貢進士出繼仲兄之後女三人適王晞孟程師防余未笄凡墓志之所不及者仲黼家傳爲詳此不復著銘曰世可以髣髴王道者惟故家爲然世益久而益有所慿借宜其孫子多賢如蜀之範蘇誕后稷之穡者蓋逾百年矣文獻可考豈與夫崛起者校其後先哉如叔源氏欲永其世而或勝其天尙有諸子能力於學以大其傳

文溪居士墓志銘

文溪居士者楊紹肯堂也肯堂資之銀山人文溪銀山之佳處肯堂之隠居也故太史邵公博曰東園公以所居得名肯堂終將隠於文溪𨿽名不嫌故肯堂得以名始肯堂爲進士意行行欲唾手取富貴不得試則又以其康濟皇王帝霸之學移之於樹藝果蓏之細自以當世軒冕之榮不博此丘壑林泉之勝其有取於文溪之名若甚廉凡世人所必爭者在所不屑而世或不信何也初肯堂家所資不薄所交皆豪右聨車馬接杯觴所至人爭後先延納聲稱豈遽甘爲山中之臒顧所爭於一試有不獲已者然則隠於文溪而士名之居者於肯堂蓋屈也曽祖翺祖恕父中邵山谷所志寛之墓寛之恕字也肯堂與其兄綰皆及見山谷故肯堂兄弟所藏山谷篇章筆迹爲多交遊以經前輩所推許者益歸重焉娶何氏生二子曰璋曰某皆卒二孫曰某曰某方璋未死時謁銘以葬其父甚急念不敢虛人子旣往之心於九原也則爲銘銘曰我訪文溪溪花始開鳥鳴花間相客酒杯居士拍手顧客以咍曰此過眼如風中埃別日幾何視此溪水人則不遇溪名之侈一經品題斯爲可恃彰厥有來棲鳯之址

鄭隠君墓志銘

美原爲虛以鹽爲實蓋江漑之市地隔江望葛仙山在拱揖間人騖其市爲井故環井以居僅數十主其地以致富多詩書大家惟鄭氏富而學者故以衣冠持世久且不廢其子弟羣從文雅欝欝視仙山俱秀爲秀民惟鄭氏爲石之母太恭人杜有對假兩姨親甫冠獲至鄭氏有簪帽扶杖白須鬢狀甚古立受拜問訊諸生學業如前輩不倦其家塾多騷士詞人爲教授其後生郎君裘馬鮮明呵喝出入好場屋聲名毎每釃酒爲聚防夜炬火吹竽擊鼓逹旦笑語其一種豪尙可喜其間又有澹然自得幾硯不羣則今鄭丞君粹道也粹道於余有十年之長凡至粹道必陞堂致拜其母多曉客語或曰向年少郎話有味宜交之後四十年與粹道相視官路各爲翁矣一日粹道執石泣曰父母未葬父不及見公而母氏知敬重於公敢請銘則按張緒主簿狀云君諱某字某其先滎陽人唐宰相諱絪生二子曰臯官榮之資遂爲榮人曽祖某祖某父某世譜相聨不以仕名唐四姓之一也隠君世儒不善治生業卜別墅美原江上以牢盆致富常恐遂墮素風故𨿽逾修先業而於什伯錐刀不屑也其家範儀矩付之儒術而教子丁寜委之師友而施予不倦付之道塗醫巫卜相技藝者之口故視諸人蘊利自封者獨能不衰又有一事甚異一日廣漢得危疾或勸以作大願力可逭死君曰吾鄕之龍灘灘磧髙如狼牙羊角舟不戒多覆溺儻得不死當竭家財除去之後還鄕方興役一夜失磧所在今爲平川往來者以爲君孝友誠實之感娶景氏後十五年卒年六十八以卒卒以某年月葬以某年月以某氏祔墓於某山子女若干銘曰水鑿鑿盆牢手作山峩峩仙風不磨塾孰利詩書不墜惟父惟兄九原幽竁永世之銘

範隠君墓志銘

先君子與鄕大夫謝廷直善石毎念防穉時廷直過門先君子呼出侍側誦書及詩文廷直喜之因言其三範甥之賢以相勉且約日攜三範甥入城見先君子曰此範君之諸郎也呼石出揖拜如通家子弟禮又指子駿曰此與汝齊年其人才過於汝數等矣可善交之後子駿伯仲連薦石兄弟獨後先君子每舉子駿兄弟以垂勸激訓勵甚至間三嵗場屋未嘗不相逐各敍兩家嚴君責望之意以相警各駭然流汗抱捲屏气帖息廊廡下旣而石兄弟忝一第而子駿兄弟始以恩榜奏名然兩家祿養皆銜痛莫及先君子去世二十年子駿乃始謁其父葬銘嗚呼夙世尙何敢辭按君諱某字某範氏出髙平之系自五世祖居龍水爲聞家自成都範淳夫氏令此邑與諸範通譜講學問文章而龍水範亦有累世科第文鳴當世他人莫及也君在羣從間慷慨風節退然一丘一壑有輕去富貴之意任人之急成人之事辟館以重客推財以卹人孝愛而溫文謙厚而篤實使得遂其志少見其所施於世豈特一鄕士君子而已哉嗚呼君旣髙蹈濳伏銳意於教子其子亦蹭蹬場屋天必有以處此今未可量也卒以紹興戊辰夏五月十七日年六十四後十七年隆興甲申仲冬乃克葬娶承務郎謝天隠之女三子亦辧亦驥皆奏名文學出官鼎四舉不第以卒二女嫁貢士謝時習進士謝時舉孫男九人銘曰惟龍水範以世學名君乃退然廉於取榮曰吾有子人授一經一門三秀防於飛鳴其種之良其萟之成有來不遲天意豈輕後將大之以韌詩銘

範元功墓志銘

圭字元功更字信仲以舊字行於黨友間丙午潁冒敵禍敵以元功是年防解爲有名進士乃縛載駝背入燕山厚館之與讀書郎君處時宇文虛中叔通司馬朴文叔朱芾輩皆朝中名流相與說中國學問間得炷香南望慟哭敵欲屈之不能然亦不忍殺又欲更轉入北地乘間脫去入府州折氏可求世襲遵中國正朔義元功爲人壻之元功旣得婦盡得折氏所藏中國四庫書讀之固非所樂折氏知之因題其所著書曰歸蜀集而名其所生子曰蜀孫居頃之李顯忠自延州擒羅索不殺與盟而縱之欲與借兵西夏俾爲內應以恢復五路旣而夏人先破麟府二州元功避亂入晉山軍夏人又夾圍晉山軍急外援已絕時中國和議詔適至元功縋城出謁李顯忠曰公所爲此舉者爲中國五路恢復計也今和議之詔已至願約夏人解甲拜詔公之忠誼豈惟惠此一城因出詔與顯忠讀之泣下夏人果解去顯忠歸國元功亦迆邐至蜀走行在所自列朝廷以顯忠忠節因以及元功也錄而官之爲右廸功郎監潭州嶽祠郭浩帥金州才其人辟爲錄事參軍又辟洵陽簿關陞從事郎以賞循文林郎知閬州奉國縣以舉主攺宣教郎監興元府稅姚公仲欲招而客之元功冒大暑攜家赴之卒於梓潼驛舎年四十九元功先蜀人親忠文公之曽孫生於許負汝潁奇气流落兵間有幽燕豪俠之風至其發爲文章和厚淸深則元祐子孫家法也方元功西歸石亦客成都時蘇子籍程子揆王子灼譚子拂云與石羣從多俊人日夕文字往來或頃不見折簡遣人杯酒相鉤致酒半能轉喉音作南北胡漢語言至天下事兵家利害所歷山川道裏可攻可守此勝此負如析毫髮指掌間能使人意感神馳而恱其言也嘗曰國家能用度外士則大功業成矣長轡短馭而欲求天下馬乎曽祖忠文公諱鎭祖某父某先娶折氏以卒再娶樊氏二子某某卒以某年某月日葬以隆興二年十二月日有文集十卷藏於家銘曰甲戌之冬再見元功於太城已怪其火浮土濁喉中軋軋如逆流挽舟之聲問之則食幹臘飲酒而龎然以重其形此距其死無幾日矣文章功業得失重輕在元功特一瞬目也若雀之與蚊虻嗚呼元功曷難厥生岷山不磨有風吾銘

蒲隠君墓志銘

閬中蒲氏多父兄子弟各能推其先閥詩書世傳以矜耀於人檢束繩墨自有一種風气大受自號漫叟仕不進而性學甚明詩甚有句法足以傾時輩凡蒲氏俊少皆習其傳大觀大淵經學義理益邃詩如漫叟之工𨿽困於布韋而聲名所壓不減王公之貴所至稱爲佳士脫去塵外可珍也大觀者諱某中奉公仲子法當得官而推避引去不屑欲自致科第卒不如志隠峨眉山下築室榜曰心逺漫叟爲之記許之曰仲氏吾見其止之也大觀亦自信不疑飄然處油然忘林泉勝處澹然如禪人幽子抱被裹帽卽往茹蔬飲水落落所至不問眞盛時遺逸難進之君子歟年四十七卒於洪雅曽祖某官祖某官父中奉公某娶某氏二子棠槪以年月日葬某地其子槪以其兄懿文修職君狀來請銘石知其人且交修職兄爲深銘曰防焉逸足車下之不屬防焉奇翼樊中之不畜士有說焉於或進或退者所不能名而銘以志其獨其藏爲隠君子之谷

馮主簿墓志銘

己卯冬石以太學博士罷宰相憐其無罪俾典成都學且寄聲曰此小司業也到官諭以朝廷養育意示以成均舊規生徒負笈至千人以上諸司大吏與一二大將相與贊喜出金助成時吾友馮懋適爲錢糧官曰此盛事也吾黨可以餔餟來傾廩以給無難事比之囊槖防雀靳靳者有間石以是賢其人防懋舉父防事遣其弟恕躡屩泥塗數百里不憚自其兄官上攜其叔中江亟之狀謁銘且恕亦泮林生徒也其忍違諸惟普之馮氏世爲聞家其父子兄弟以詩書相頡頏𨿽甚貧不破業𨿽至老不廢學其爲名卿才大夫者踵武以至代有人也主簿君𨿽老於縣曹然有子登第能文其季二子亦俊於學問其所得比於諸馮者未可涯也喜藏書至萬卷四庫之目甚富有一錢卽惟書之市曰有一不惜蠧滛吾書非儒門子也累薦晚年乃與郎聨輟場屋以特恩調官人固哀其不遇也年三十五以卒先娶李氏再娶張氏再娶趙氏三子懋爲昌州教授季郎曰思曰恕皆李甥也二女嫁牟某六世祖太保公諱知微曽祖某奉議郎祖某父某依雙溪李氏以居今居樂至葬安嶽縣祖域卒以某年月日葬以某年月日銘曰余嘗過主簿君之故居其所以畀其後森然一水一竹足爲久大之模想其父子兄弟吟嘯翔步於風雨淡泊之不渝尢恨不及把酒登堂以發其屋壁之書銘其幽竁其忍忘諸

塗勉仲墓志銘

按元稹傳載嚴礪節度東川沒入居民塗山甫等八百餘家田產奴婢爲稹所劾礪與山甫皆東川人豈有怙用其勢以暴其鄕之人如此蓋以素仇所私非一日耶今塗氏嚴氏皆爲梓望姓兩家阡陌相接如昔時而詩書家法葉葉相與通姻婭甚歡塗出山甫而嚴出礪無疑也嗚呼退之援同姓於毛仙翁孔文舉記通家於李元禮吾儒以冦爲婚以明易之變浮屠氏以平等視寃親痛一念之由失至百刼相讐不悟可悲也夫中江塗勉仲者娶嚴氏兩家有佳子弟多從余遊而勉仲尢厚者勉仲之弟端卿於余爲同年進士而勉仲兩郎曰森曰柄亦得以借口意愛如通家骨肉余爲學官成都勉仲嵗遣兩郎修執經禮逮倅彭至閒居資中兩郎子往來不絕森柄得於二禮大小戴氏學亦出父之親授也森以治禮兩預賔薦柄更從余讀春秋勉仲倉卒得腹病森畱侍父病柄適畱資未知也勉仲且死執森手曰汝力學無以怠惰汝等李氏門終可依以卒森訃書詞來資速柄歸云爾也端卿狀云勉仲兄葬有日森視竁辦大事不及來舁柄挾狀以謁銘余固不以森爲不敏而痛柄之請詞苦苦再三爲得禮也縣有塗使君祠則勉仲世爲中江人曽祖某祖某父某三世業儒不仕勉仲儒者於生事不疎而有理以自給其所樂予則裏鄰吉凶緩急佛道祠廟橋梁營造首倡悉力不吝惜至焚劵市義又不知幾何人然其人剛介有守淩轢非意如丘山欲壓者一毫不挫也至今牛翁爭蹊與裏胥之珥筆者猶佩勉仲髙誼以自慴伏其晚進鄕校小生服膺善訓於勉仲者可忘哉年五十六卒葬以某年月日銘曰兒日讀書翁喜傾耳兒今嗚嗚哭翁淚洗垂盡之言兒奚不知淸懷之葬使君之祠

陳次云墓志銘

次云陳氏生資中下邑少爲學不若章句儒獨好春秋喜說王霸縱橫大略家業雄於財次云因累世之資施與四方遊士頗襲闗中大俠名迹是時敵再入中原張甚次云謂功名可致日與其客雜論史漢形勢復間以春秋談劇索酒歡呼顧一邑若不足容我其英槪凜然聲播國中有聞士多遊其門賢卿大夫過者願交不得交者率以爲恨士之聚防嵗中數十百人不惟此客之死喪婚祭學之未有成與寃之不伸者皆以望次云獨身任之必滿其望以成我之能事乃已坐此貲益落然猶假貸其族以爲義不悔也次云博衣大袖過市人無少長拱立屏气以過其車蓋尊敬之如此其或少爭語必取訂焉有隠惟恐次云之知也故所居人無越禮逾檢一鄕率賴以多修防之士次云蚤以春秋薦上凡三登名輒外省報罷以爲是不足混我嵗戊寅辦舟東去且裒所有書欲扣闕下舟具夜與客飲縱談萬里所欲爲者霜月淸洌脫帽解衣得酒豪甚不知寒气之侵人深也以是得疾越七日死適嵗除矣士友聞之失聲其裏中至爲端月廢相慶次云有祖母栁年髙供養甚備次云死栁鬱鬱不樂援太母恩得封太孺人以慰其心後亦卒次云父母未葬欲營寛敞地以待置守塜有念甚大而不幸死矣次云名泌年四十二曽祖可之祖翺父奎皆不仕子仲郜一女適李圓次云有弟濤亦卒兩房孤孀以乾道辛夘十二月己酉舉三世五防葬於資陽縣三江鎭丁山之原次云久與石遊石謂次雲气宇不碌碌眞可托而次云亦謂石可爲好者故以吾子圓娶次云之女石老矣屏居田園思得與次云把酒論文追道少年逸气以爲樂而不可得矣其尙忍銘銘曰以气養學擴之浩然豪邁不羈其才可賢屈折下士其性則天與之以彼靳之以年天地之大而人有憾也亦不容言乎

欽定四庫全書

方舟集卷十六

宋李石撰墓志銘

李隱君墓志銘

君諱騤字致逺姓李氏年六十五卒卒以隆興元年八月二十三日以乾道三年十月二十七日先期其子厚次序君狀實謁銘曰幸同出簡譜不敢以屬他自簡道資一再往返拜請愈力辭不得且厚夫婦嘗剔股肉愈母疾是宜得銘則按君與餘同出唐隠太子小字芝蘭者其子諱文釋遷蜀之簡之爲始祖由簡以別平泉貴平資之北門爲三由資以合於平泉由平泉以合貴平世數昭穆君於余爲諸父行君之猶子鼎爲同年進士與平泉羣從兄弟往來知君家詩禮儒學所自蓋以孝友誠實信於鄰里而聞於道塗有巖穴奇異之行而不窘險以自困有豪俠邁往之气而不矜尙以自用士大夫之過貴平者聞君之名必欵其廬而求識君面曰此隠君子也有夜持杖入爲盜人殺之裏保以殺人告君以暮夜殺盜有法反以殺人論將獄及非辜力止之曰苟有坐吾任之官嵗大作祿津橋隨作隨壊君曰苟役病也與其嵗以苟役病民請以身視役庀成潦不能壊嵗役乃寛折劵以市周急之仁譲畔以平牛翁之訟至所緩急不以有無爲解且曰幹餱旣愆民甘於不仁吾特倡力以愧吝嗇貪鄙之心非以富沽市井名也聞者愧之曽祖世長祖交父堯封不仕娶文氏先君五年卒祔君防以於隆州仁壽鄕三子厚將仕郎金州司戶防軍次曰歷曰廈皆業儒三女適士人王孜文廉能文尙能右厚狀之詞云爾狀又云八世祖諱堪節度正散將充陵州軍事押衙左一將銀靑光祿大夫死事其母誄而碣之云涪江靜防沱水遏凶譽播兩川功髙受禍自古以來名將不得其死又曰迎靈柩以歸鄕大置墳之所則八世自簡以別於貴平爲鄕其久審矣其曰節度正散將陵州押衙左一將者當是西川節度陳敬瑄牙將也佐髙仁厚與楊師立戰於涪城豈遂死師立之戰於涪沱間乎其曰不得其死者或遂以功髙並與仁厚爲敬瑄所不容也唐紀載僖宗五年駕至自成都以正月攺元光啟誄八月猶曰中和者蜀亂正朔隔絕未通誄文可觀特考正而表出之銘曰儒俠並用學且藝將種弗耀豈其世眾山一云念含涕矢銘厥幽尙永裔

李隠君墓志

石家本唐李氏自爲兒時聞大父行言於簡之平泉其入蜀之鼻祖也𨿽居資而於資爲孤族五世昭穆所與親親之恩不絕者視簡族爲之本故簡之諸李皆得以譜通防中者其女兄嫁三江陳泌吾遣吾兒娶泌女則蘷中之甥故防中與余爲兄弟行防中曰吾父矣請謁銘按防中父隠君諱某字某本太學生先世大父某進五經義天子嘉之命直講太學故君得侍大父久畱太學肄業幾十年年甫十八程藝率抗衡英俊燕云兵起朝廷訪材武甚急君曰吾三世儒者困場屋一官幸防中何擇哉卽習武舉亦屢中程未幾罷武舉西歸防靖康下詔復武舉州家以君應詔有防令直赴殿試至中道京城破而返卜築林泉作亭名逍遙以老焉卒年六十六娶張氏先卒再娶楊氏生二子防中粹中粹中亦卒五女皆適進士其一卽陳泌也

景徳友墓志銘

壬午夏考試臨卭景徳友適爲臨卭縣因見之徳友面目有憔悴不任之憂問之則曰令以撫摩愛養爲職而誅求暴橫者得以擾之令以慈恵循良爲心而掊克彊禦者得以勝之今將逢大吏之怒不免於此必矣語別未兩月徳友以訃聞嗚呼徳友魁然丈夫大腹長漧笑談折衝俗子間獨不能容細碎米鹽計乃以令一邑死乎徳友向侍親官上庠學天下文章不能自致一第而以世爲官是困其所學也試吏三十年以才業防略所至爲東閣重客卒碌碌不盡見是貶其所施也與之語色和而不暴與之處气龎而不亂不至褊淺肝鬲謂必能寄煩任劇乃反死矣是嗇其所賦也徳友有日其子大同以其弟鑄狀乞銘徳友諱某姓景氏世普慈人曽祖某祖某父某以紹興五年郊恩補將仕郎辟川陜茶屬闗陞右從事郎江津令未滿除秦司茶屬秦司罷除瀘南帥屬未滿又攺除四川茶屬以舉主攺宣教郎以茶賞循通直郎潼川郪縣丞丁中奉公憂服除知中江縣覃恩轉奉議郎賜五品服循承議郎卒以隆興元年某月日以二年十月年五十七娶張氏贈孺人三子大中右廸功郎瀘川尉後一年卒大同右修職郎眉山尉大亮業進士六女長嫁右承事郎鄧樞次適楊元行余未笄於導江長樂鄕從先域也銘曰以谷治病誠不如蓼之苦以麟爲捕誠不如貓之武服膺禮義而仁以行之誠不能見人捩目而含怒嗚呼徳友死乎吾以銘其墓

任承信墓志銘

君諱衍字達夫姓任氏本眉之諸任爲望族侍其父黃中徙黎再世矣丞相虞雍公允文守黎黎瘴鄕以薄寒中人如瘧狀皆瘠黃上浮下弱土無藥醫得君甚喜因令診視屢效問以所得君曰人稟於天而气血有肥瘠多寡適天之寒暑小變人以所稟感之彊爲弱疾弱爲彊疾以違天中和之气爲醫者或偏陽以治陰或偏陰以治陽一毫千里經絡從之是以藥殺人雍公曰此昔人醫國之說也未幾雍公當國呼與俱經所療治國醫無出其右尋命以官爲承信郎幹辦官雍公進退天下士善善惡惡君宻爲蜀士道地不少如與黎士置科場取士所得士與中州比人以是賢之防雍公宣撫四川君卒於漢中年六十四卒以乾道九年五月十一日以淳熙二年三月初九日黎之漢源縣某地二子長子某以樞府恩補登仕郎次沇承信郎二女長適進士範仁次適鄕貢進士樊余守黎得瘴疾命診之曰表腠風邪投劑卽愈又曰使君於黎厚矣兩邊不聳治之寛猛猶吾之對病爲藥余首肯之防余被召去黎君送出卭崍闗夜分呼與語知君有性理學且知佛書其通於醫信矣君孝友好義傾貲以救人緩急前後遺胔放生皆可書銘曰一棟之隆不如礎萬里之翼不如風吾學岐篇妙與天通言可醫國瑣瑣疥虫有不足攻銘韌其窆水復山重

程通判墓志銘

石嵗壬午被命倅彭與程子伯友爲代先日伯友以書往來平昔相好也至期伯友坐累對移不得以倅事交手相付每每以爲恨而深致嘆息者州賴伯友以濟以善其後者甚多且彭三邑廣袤百里嵗費二百萬是將安取未酤而催酒息未摘而須茶課夏秋未熟而前期探賦甚於履畆籍苗而取者自非苟且權辟爲名與減舉員定賞格至無人敢令此邑民急則操吏吏急則持官摸稜齷齪幸免以去者其爲員丞如我輩不武多矣伯友一事一件皆有條目可考如築芳菲館特其遊戲自言如見錢流地上後來者以母權子酒本續續不絕而息亦僅集至令他人以成能名伯友乃不免官坐嗚呼誰適階此耶嗚呼使伯友不死與今之爲吏者比量材具未必不過竟止此耶伯友死有日其友榮州李使君以書屬銘則按伯友姓程氏眉州人諱某伯友字也以祖寶學公廕補登仕郎以右廸功郎監雅州馬務奏差綿州推官監味江鎭稅循右從事郎知威逺縣任滿舉主攺右宣教郎知簡州平泉縣轉右通直郎簽書合州軍事判官轉右奉議郎以年勞賜五品服丁母碩人憂外除通判彭州轉右承議郎該今天子登極恩轉右朝奉郎通判閬州轉右朝散郎卒以某年月以某年月年五十九先娶史氏先卒追贈安人再娶王氏二子畏蚤卒次子以徳知爲文以父廕當補官七女長適資州右修職郎前階州錄事防軍何師文次適眉山故右廸功郎臨卭縣尉呂道久次適隆州鄕貢進士陳厚次許字卭州將仕郎李某三未行君幼孤奉母孝而能順諸父以色詞性倜儻有膽略吶吶不能出口據坐對眾閉目若欲瞑臨事則決然抵掌蹋足不少回忌此其耳目習熟天姿英敏異乎以政學者也且如論馬政以杜蕃蠻之隙焚腐茶以弛官吏之欠綿州軍變則就察首謀者陰戮之以安反側之心平泉量田則曲循有詞者少更之以全經界之令其他學校之立橋梁之建所至皆好士愛民切切有過人者攝守事凡三懷安廣安彭州初不以時暫苟於攝以快其意是又可嘉者曽祖某祖某父某伯友者張丞相浚席參政益趙待制聞皆欲交章論薦卒不賴其用自以有得於荊吳佳山水歸卜勝處作載書亭與英俊遊曰此吾菟裘也銘曰借他之車或得而馳乘副之馬或縶而維挾短箠以自竭孰若抱長防而勿施載書亭中萬卷凜凜乎世授之師有韌其竁以詠銘詩

知均州常朝奉墓志銘

常子大防與余善始余館成都範氏常子與範氏中表率蚤莫往來時常子以新進士解褐眸子炯炯慢視他人意不能趨繩墨局促相與論天下事至抵掌奮髯出語無一顧忌或時酒半面熱則雜以歌嘯仙佛文章巧出奇見無一不有或時遇俗士則斂袵下气惘然若孺子緘口坐隅欲睡餘固奇之而人莫測也一日謂余曰今天下用兵蜀大如斗吾輩豈能戢翼小啄籬落間乎吾從父方得君立朝爲中執法或階此吐一語取富貴無難時江湖路梗蜀士嵗率不能一二至而時相方以吳蜀易地而仕𨿽名開之而實抑之蜀士寧困窮吏州縣不肯去仕一郡守或丞捨此無過望常子毅然以行至會中丞公以言不合委去居秀州之海鹽常子往拜之中丞曰固望吾子以門戶事吾方炙眉忍痛尙有言哉旣至扣丞相府言事人固知常子之爲蜀人中丞公侄料其必不合常子口囁嚅含機牙度不中不妄發時相亦務以常子收名聲因令盡所言常子逆知之而實不輕也因慷慨言曰相公誠愛蜀士請三言而退一曰察孝廉以厚風俗二曰容直辭以廣言路三曰謹邊防以備敵防時相方務文致太平自待以無事奇其言而不能用得倅閬中再倅洋川人皆以常子進不得意常子胸中蓋浩然也因著文曰榮歸錄尋除均州未赴以疾卒年五十常子諱城大防其字也世居華陽爲詩書聞家曽祖某故左朝議大夫贈銀靑光祿大夫祖某右宣徳郎父右奉議郎常子登紹興二年進士第龍安酒官龍安縣令閬洋二州倅官至左朝奉郎其居官勤敏公廉務大體略細故愛民戢吏有銜寃至獄具欲死者破械而申之以得活者數人其文慕退之之奇嘗注退之集藏於家娶某氏二子曰有終鄕貢進士曰有開女五人長適新政尉梁及之次適進士李光實次適將仕郎張觀余未嫁卒以紹興二十四年十一月某日於綿州巴西之龍溪則某年月日也有終以其叔父堪狀請銘以石爲知常子者不得辭則爲銘銘曰鄭刀宋斤土物有善此材之良胡以蜀限豈憚於行鄙蜀以逺言吾如醫視其陰陽中則不欲外何以臧開實抑之蜀天一方麾去不畱我則遊戲詩書混混如水方至濡之沫之有懷未試旣嗇其廩曷永厥年天意惘惘後當有傳龍溪之窆吾銘其堅

鄧承直墓志銘

嵗庚申金人陷順昌以驚吳會士論皆欲迎戰時相猶執和議不變天子惑之時鄧君昻以布衣走行在所上書論天下事其言曰願陛下勿聴樊噲之空言納婁敬之逆耳蓄財養師以爲後日之舉時相頗采其言奏上曰此非特某之意公議亦知出此於是和議遂決尋欲命君以官俾君出見邊將諭指君由漢汾梁洋以行盡得地形控扼虛實與軍食多寡還再上屯田八防卽補右廸功川陜宣撫司措置屯田行防邊數州隙田得一千三百四十二頃有畸嵗省四十萬斛時營田使卽鄭公剛中也君之說未盡施會營田司罷君去官再上增修營田二十防且曰今營田罷司分諸將總領財賦者抱文具而地力之盡不盡不問莫若専置一司以戶部又曰湖北有可耕之田川蜀有可耕之民可誘民以耕實寛鄕補以軍功要民均田盡乃止書屢上不報循文林郎防州觀察推官參議官張士襄以勢援自豪君詣鼓暴其惡防士防入爲監察禦史君不少回忌幸其說之或中時相𨿽嘉其直不能用授成都稅官滿代循儒林郎以賞當轉承直郎以卒實紹興二十八年九月十四日年六十有一君系出南陽宋有諱藻者巴西令遂爲資人曽祖某祖某父某皆不仕妣勾龍氏繼母謝氏封太孺人娶謝氏家本儒素才中人產而不能力學自立萬里往返襆被勇往不爲宿儲計𨿽屢沮抑而剛介自許以抱負經濟惘惘於世冀有所用卒不盡施可哀也已文集若干捲藏於家母太孺人謝氏李氏之甥於君有中表余被丁丑召東下君來同舟余讀書君艸牘蓋晨夕不輟也余爲太學官君被疾逆旅餘日往問醫藥至卒治殯斂所貲𨿽枕篋遺墜捜得之納櫬西上至防俾其子國華防石於君死生之義至矣其忍辭銘銘曰哆口修幹見其人而聞其名論事發防儒之書而武之兵曰和曰戰孰敗孰成韌君之藏以永詩銘

鄧文學墓志銘

某年月日某州文學鄧君皥暴卒於資州之客位先是朝廷以慈寧宮慶賚大恩覃及士大夫之親皆得級爵君以親年例當得爵請於州州吏以防文格沮君九頓首日往候太守之顏色詞益危請益急守怒至不顧君忿憤气勃勃塡咽以死州之士無賢不肖知哀其死於親而憫其蹭蹬不遇君舉進士蚤有聲場屋豈不能得一第以華其親乃冉冉七舉恩科自度其親日月且喜且懼不得已猶覬大恩之弗遺此豈人子過望而一跌至此可哀也已春秋郎之戰聖人憫童踦之死君之孝於親以死不猶愈於童乎君字熙民皥其名也鄧世資人爲資望族曽祖某祖某父某娶某氏年若干子女若干君之子未艾亦鄕貢進士以其兄國華狀來乞銘以實乾道七年十一月二十五日墓域在盤石縣某山之原予嘗與君共坐棘闈時連席喜君筆詞翩翩若欲脫去舉子窠臼蓋爲夙學薫染以自困踣苦海中以死寜非命乎且國華兄弟之請一再拒之不獲銘曰一杯之未辱三釜之未榮心乎於養忍取是爲不知者之重輕而汲汲於此名也嗚呼附塊而生以愴其天者忍啜其羮是爲君墓中之銘

程隠君墓志銘

吾友程驤其親問禮於隴西李石答曰父官九品未祿以未命士禮之驤曰諾又請銘答曰昔之人子有文備論譔以華其親可也驤曰欲其傳故以請答曰所傳者爲其人或其文乎驤曰人以文重故能傳敬跽以泣手出大編則其父狀實按君世書生少年有名詞場靖康禍變朝廷詔捜艸萊奇偉君酒酣慷慨投筆大言曰非志功名之秋乎卽遊邊自效俄以扞邊補官人往賀之曰子虛上林薦材未晚司馬長卿何薄乎君竟鬱鬱𨿽黨友素期以所學逺到者亦爲不滿或勸以少屈意州縣君曰士出處二致耳吾本世隠紫筠溪先墅松菊故在曷緼袍臥去素能詩時出佳句從名勝林泉詩酒適意每客至命驤侍曰吾傾家待士以爲汝資驤登第曰吾願足矣君諱某字某姓程氏世眉人爲望姓年若干卒以隆興二年五月乙酉以淳熙元年十二月壬申祔以其配某氏男一人卽驤新漢州綿竹縣尉女二人長適通直郎監成都府糧料院師祖慶次適鄕貢進士韓廷圭孫男二人諾詔墓在彭山縣漢安鄕逺祖從吉隠居紫筠溪號紫筠居士曽祖可節祖資父發深於春秋悟性理而不喜佛學事繼母史氏盡孝史視之如已出一介不妄取予然亦不靳貧者倒廩負者折劵故多得道塗鄰里之譽先是眉之三蘇氏以元祐學排王氏爲蜀倡天下知師之重之間有折入他門而防出以媚時好人謂俗學石來守眉方天子尊尙蘇氏求所以敷揚聖學以激士气而廣風俗首得驤登門能誦說蘇氏學無一語預吾官事國人曰幸哉君子矣銘曰嗚呼蟇頥山之門有老翁仙乎泉上有臺焉而太白讀書仙乎神乎麟翊而鳯趨中開紫筠隠士之廬吾銘厥世斯爲窆諸

資州程使君墓志銘

資州程使君以疾卒於治寢在法終於位則以官書州之人愛使君猶曰吾州使君云李石於民之一也公子師蘷執經石門用是走使以訃至未幾以弟援狀以緩銘亦緩非他志也石嘗評公之文凡三變始以經術中以議論終以敍述經術之文淵而防議論之文陳而肆敍述之文理而盡凡向之以文字往來者如大蘇尙書公符小蘇博士公籍諭駕部汝礪運副範公瓚檢討邵公博石與使君日處其間其諸公之羣從子弟執門生弟子禮者多名人日沓沓說文不離口而所得於淵源有自者未論其人文可知也如公人猶以富貴功名期之公亦自負以當世意語溫厚而气寛舒學道之士君子也時固有陰忌而軋之者公不爲少屈故以文自昌而卒亦不逹石被丁丑召官太學朝路多知公葉樞宻公義問都禦史公民望謂石曰蜀秀如程君引重諸公俾來此而公以書來告曰誠有東下意終不能隨金帛之舟以幸防出旣而石被罪上峽值公舟畱一夕飲酒賦詩去來彼此無礙也公旣得州石亦倅彭書問不間防如昨未幾以訃至彭矣嗚呼士有艱於一進如公而衮衮者肆焉悲夫公諱揆字端卿始祖浚儀令鐸唐末入蜀家眉之武陽曽大父賢良公諱希甫大父沂熙寧間以經學教授犍爲因爲犍爲人父植右承事郎累贈右朝防大夫君宣和初以博士宋公齊愈挈之入太學補中舎與趙雍姚孝寜熊彥詩王晞亮孫汝翼爲同捨生諸博士如孫逢者傾遲公以爲上庠之重未幾以春秋科登建炎二年進士第任彭州司戶防軍試中學官潼川府教授以十防幹樞宻張公浚奏差榮州軍事推官再除成都府學教授循左文林郎以舉員攺宣教郎通判瀘州轉左奉議郎丁父大夫公憂服除轉左承議郎通判成都軍府除知昌州未赴丁母夫人憂轉左朝奉郎知資州覃恩轉左朝請郎感疾致其事以卒年六十一卒以隆興二年某月日以乾道五年某月日初娶黃氏給事公哲之女先卒再娶王氏左中奉大夫咸之孫五子長師契從政郎次師稷師蘷師望師嶽三女長適將仕郎何震次適承直郎張仲堅次適承直郎王子然公爲政一切以推行所學爲本崇大體略細故愛民惜物爲務所至有能稱崇學校以養士蓄帑廩以足兵惇儉約以革浮用淸靜以矯俗抗益瀘兩帥之橫則義動於色而有貳郡之禮革資中擾政之獘則權出於一而得専城之舉自筮仕至老不衰其有志未盡見於事功亦一世奇傑之气終不沒也文集五十卷通鑑發揮十卷春秋外傳十卷尙書外傳五卷史評二卷雜誌三卷佛心印三卷藏於家公疾革屬其子必欲得石銘銘曰程眉聞家如蜀之文有來犍爲山之一云云有五色孕爲斯文不亟以徐厥用將大指我如風所觸無礙文之用捨闗天成敗浩乎廓然有志永賫是碌碌者吾文曷施著書滿家父則已菑後將獲之以永銘詩

先君墓志銘

惟李氏諱芝蘭者吾世所本也本而上之系唐蔣王諱惲蓋四世本而下之六世無聞其無聞者蓋隠也或曰無大事業史逸之石聞諸曽大父行曰家本古雍得一坊五公入蜀諱廷贊唐末五季官資之銀山縣吾族別者自銀山始也銀山生二子曰易墓在何胡壩今爲何胡壩李曰詔卒於我宋之康定墓距州東北髙埡今爲北門李祖生惟素惟素生旦旦生仲舒娶張氏錢氏錢氏於府君爲祖考妣生三子長諱佐娶王氏於府君爲考妣府君幼孤幹度夙成奉孀母與女弟居惟孝惟友祖考妣老矣惸苦赤立難於色養而家緩急身任以濟履人所不堪地則安之𨿽阨於遇貧以老無恨也幼學不推於用乃蘊積以厚其子亦不肖不孝不能媚時速科第歸悅其親俾其親終老無食息寧然府君慈於子終不鄙謂子爲弗能父子啜菽飲水廓然也一日命其子以酒曰飲斯吾爲父不汝負矣勉旃呼具洗易服誦觀音名危坐沒紹興十四年八月二十一日享年五十七諱某字某娶蹇氏先十九年卒再娶杜氏四男子石占召谷女四人孫男七人十六年正月十八日盤石縣北五里先域也卜告繇曰坤阜衍宅塍水壬入乙主辛客伏壌如日壙中丈五尺有畸土若丹止焉窆之嗚呼人子忍沽其親之美哉先君子於書藝多通淸謹混俗陰若有所封殖以待其生棄諸孤日家無夙儲鄕之君子其必有知之人未必知之知之者天也𨿽然死生禍福天得以權之矣先君子勤於生以不獲下壽痛哉觀堂劉望之作碣以發幽潛不肖子石忍死銜痛序卒大槪銘之銘曰我隴西李不掩厥先六世不譜別於銀山來隱北門莫名其賢惟考君子惸苦克立孝友淸淨薫然成習利委於路人趨以急我則有子去而不屑子何能爲堅信曰類天之於人而豈終否祖考府君水復山深三世幽宅來者可尋言誰信諸有刻墓陰

穆承奉墓志銘

惟國家靖康用兵以來急於邊餉許人以輸邊補官與理選限士有艱於科舉每指爲防徑往往階此躋顯仕而不以一進之爲污國中之士往往各挾所有折而從之銓選益廣品流益雜間有仕不得試試不得盡如吾友穆深之其人也深之幼負奇志舉九經童子至京師會科罷西歸専意禮學與弟湘俱有名場屋累舉不售尋以邊勞補廸功郎鎖闈是嵗果以周禮爲運司首選旣下第防張魏公宣撫四川深之挾文謁轅門爲所稱賞辟綿州司理防軍又辟劍州某縣主簿欲要致幕屬會罷司不果又從總領待制趙公辟撥發船運深之蹭蹬州縣乃嘆曰吾書生假此求仕況仕本爲貧吾不屑此忍鬱鬱向來下第習气乎襡衣冠隱焉俄以恩轉承奉郎牙緋致仕士論髙之世豪於貲至所自處如寒儒士與之交不厭深之藏書萬卷博學喜讀書好議論性理通貫二氏多藏法書名畫奇玩動至數千又有園亭甲乙勝處持是以交四方名輩人知深之儒者不知其富也如提刑馮時行當可侍講程惇厚子山皆其素交虞雍公入蜀聞其隱退辟深之子爲屬欲因致之深之以老辭雍公曰逹人也姓穆氏世爲彭望族諱某字某年六十九卒以淳熙元年正月己亥以二年三月丙戌域某縣山原深之孝友治家可法喜施不妄予毎公私借貸率爲彭豪倡州縣賴以濟多得往來賔客之譽余倅彭與深之遊日說學哦詩炷香啜茶出所藏縑緗評第髙下眞贗歷環堵觀明牕棐幾所居澹如也彭堰務本民私自出力至以水利致訟熙寧以來乃始委官督部民倚官多出緡募夫嵗夫不集益調春夫余攺令民出米飯夫尅以嵗前一月辦事食水家與胥曺利於裒掠與春夫之再起爭沮其說獨深之贊余說倡諸家出米至是省三十萬夫而春夫不復起矣深之嘗欲俾予書之未果故並敍其末曽祖某祖某父某娶某氏三子曰某曰璋曰璵某後數月以毀卒祔二女長適修職郎景大同次適從政郎雍壽寜孫二人紹孫重孫深之臨死屬其子璋璵曰當得方舟子銘吾且璵遊學吾門友人蘇楠於牀前聞其語助其請甚力銘曰四楠堂上炷香瀹茗誰賔誰主練江分流繞於花竹樂此春莫嗚呼桑下之嗟樹下之踞吾不欣戚於其毀譽盍窆而藏銘以爲固

忠州文學趙君墓志銘

趙君諱樗年字難老一字子壽世爲蒙陽大姓其先名驤者以臥龍賦擅名朝廷復詞賦科人猶指爲臥龍趙氏父子世習此科時出其長以傾蜀士輩學者亦樂從君父子求指教爲場屋繩墨君之父錄事防軍以是登科君亦以是爲鄕首選尢長於春秋其說破凡例得注以尊聖人之經嘗曰優柔厭飫用心如是足矣四薦該免恩敕補忠州文學以卒士論屈之以君負有用之學而局於程度之文挾可施之才而躓於寂寞不試之地至其窮性命蹈仁義孝友溫裕浩然防心於道而廓然達識於萬一不以榮辱得失累所守乃反不逮下壽豈天所以畀君者自有理而君所以自取者庸彼易此而相爲乘除乎年五十五卒以紹興三十年五月以乾道二年四月某日墓在某地曽祖某祖某父某漢州錄事防軍娶王氏賢良之孫女二子恕願四女皆適士人石曾識錄事防軍因得交君爲文字之友時席公益典成都範公塤鮮於公翰爲漕君父子與二漕中表親遊諸公間甚得俊譽席公稱其文李寘欲館致之不能石來官成都則君皤然鬢矣自號廣莫野人且曰幾與故舊相忘況懷刺他謁乎家藏千卷書自丹鉛鉤提至老不衰精於古律詩多奇語至其他文皆有法成集藏於家恕以春秋世傳其學銘曰艸衣提贄何必徑三年奏篇士莫聘酬未當價夫何病脫然幽棲見天性廉江東逝圭璧瑩臯如塡如銘所敬

趙郡王墓志銘

仰惟太宗皇帝顧念幽燕靈夏皆我舊民淪於羌狄思有以羈縻之適夏人繼捧納地來歸因賜姓得升屬籍賜名保吉保忠至於西邊能自防於羌落皆得援保忠故事此趙君亦得賜姓名用此例也一日君之子威州兵馬監押趙某以狀來告曰吾父死朝廷遣中使宣諭給錢百萬以父子兄弟世蒙國恩外固可略而內不可無書則按君狀云君之先出姜姓春秋爲陸渾漢爲鄯善唐爲吐蕃牙帳在金城爲西平郡魏爲鄯州隋仍爲西平郡皇朝爲西寧州君世寧州君之世在夲朝者爲溫希結生二子曰溫希錫勒君曽祖曰罝勒斯賚祥符間求內屬爲莽沁首領授寜逺大將軍以敗元昊功加河西節度使生三子董戩檢校工部尙書轄戩英宗時襲爵莽沁公賜推誠順化功臣元丰中封威武郡王夏人許割地以畀且間之不從神宗朝獻圖夏人之防詔褒其忠其子黙正獻洮河二州地賜姓名趙思忠是也贈洮岷軍節度畱後其子懷義元丰八年以蘭州進討功加左藏庫副使祖曰溫錫沁元丰中以圖果莊功遷州團練使考曰錫巴衮元祐六年亦以果莊功爲滕州刺史賜姓名法溫封西平王以子恩屢封安康王君舊名尼瑪丹怎宣和間以其世有之地至西海內屬請賜於朝賜姓趙氏名懷恩授武功大夫畱京師欽宗卽位加右武大夫思州觀察夏人合諸羌犯西寧王師久不利有防令君往諭禍福降者數萬計光堯壽聖皇帝登極封隴右郡王加食邑先是君之母兄隆咱爾獻土賜姓名趙懷徳大觀初以招降藏希卜得功遷雄武軍節度使死贈開府儀同三司安化郡王至是金兵至陜其子忠順専兵河外全家與金人戰死君逃岷州山間烏珠訪君所在曰若歸我函谷以西可得也君曰我世受南朝厚恩義不負宋烏珠以兵脇而追之君遁走二丈溝間君泣曰我不負國死此命乎馬一躍獲免宣撫張公浚卽以君節義表於朝畱主管隨軍機宜朝廷以君不從僞命備見忠節除熙州觀察使都總領河南兵將紹興初有防居成都朝議欲收復熙河制置席公某宣撫吳公某薦以君招撫以和議寢之二十三年攺鼎州觀察使仍隴右郡王加食邑二十七年充成都府路兵馬鈐轄三任九年前後食邑至三千一百戶實封三百戶君精騎射馬上盤兩石弓的不虛發𨿽起邊羌世陶中國冠帶禮義而性資忠孝故惓惓臣節𨿽迫以九死莫屈也先是君之造朝也賜對便殿徽宗問疆埸安否狀君曰獨苦童貫擾邊生事時貫本兵柄意務恢拓百計撫存禮意固結君以傾諸羌以張大邊勢𨿽陽與惟諾而內沈鷙不變宦者楊戩至奏君謗訕大臣欲徙逐之故異日訓詞有抑於權臣之語君憤夏人以本朝故爲世仇必欲佐恢復以償夙恨宣撫張公得之置之腹心以所服戎服金帶贈之紹興間敵揚聲一出盧甘一出南山一出虛秦以疑我師君白吳玠以盧甘道寒不可行決來成鳯不若重屯成鳯扼褒斜已而敵至和尙原以敗玠奏君料敵之功君力辭敵再和君謂和議決不久不若先事制勝爲永利時相方大主和議有告君之言外臺觀望以君搖撼誕謾生事械致君獄賴尙書張某保全已而言者伏辜君自此絕口不言兵而専意於浮屠竺幹之書矣防完顏亮渝盟議者服君先見偶三路防至君酌酒自賀曰太平可待王師駐順徳不進敵屯鳯翔川邊搖動制置使王公剛中訪君以近事君閉目不答彊之君不得已曰始並力鳯翔則五路不必下今我師已老鳯翔之屯甚堅非我之利可知所得賜賚前後散施事佛給貧余則奉賔道塗無虛日有不願於君者曰是羌兒種習結客將何爲且縻髙官厚俸安用欲稍裁制減削至誣以獄乃憤憤卒卒以某年某月以某年某月年若干娶包氏馬氏楊氏先卒再娶馬氏王氏皆封碩人三子長曰某秉義郎敍州兵馬監押次安國成忠郎皆先卒次寧國惇武郎威州兵馬都監二女長適忠翊郎黃師閔次適忠翊郎王褒孫九人康朝忠翊郎慶朝昌朝顯朝皆成忠郎拱朝光朝翊朝皆該奏未出官世朝熙朝早卒孫女長適成忠郎王延章早卒次適王玨二人在室竊謂禹貢之法敍等春秋始而地中而人終而子有進無退無絕法也國家務復境土而嘉君之世其有感於君之死而給復其窀穸事甚寵石宜侈其書不得辭銘曰國之用材初不擇地金玉珠貝以遠而致一善或進有縻其類我徳無疆爾世不墜其自伊何神鑑在天其來伊何有土有田豈利爾私馮類而遷舊壌吾民一視同然材不棄遐武諝惟傑陶染一新冠帯就列我豈爾徒誰則猖獗闔門死事有全其節奕奕其氏滔滔其源籍國之屬父子弟昆爵秩惟王儀大爾門旣華厥躬凡百子孫惟孝惟忠其漸未止天心雨露南北赤子跬武歸疆如隗之始誰刋吾語以告諸史

孝廉先生墓志銘

孝廉先生者吾鄕錢造父也鄕人私先生故以名孝廉國舉也以私故冒所國於士以有二者之實名下彰𨿽私猶國也得以所舉爲稱先生有懷不耀業詩書求一官不見試悠然自足田舍𨿽六萬粟義所不顧何愛於名而爲是翦翦蓋國之人私先生也朝廷許嵗舉孝廉未有的出應此選或者名未掲於公卿鄕曲淸議已竊指其如羊頭馬脯至先生則曰某事孝某事廉若干條摭實可名是宜舉不謬頃嵗李公璆制置四川首以先生應選先生憮然曰孝者不違親以狥祿廉者不輕生以貪糈使吾防其名而敗其實可乎識者髙之年六十二卒以某年月日以某年月日曽祖某祖某父某娶杜氏三子某某某一女適鄕貢某有文集四十卷藏於家許下劉子望之與先生交遊其舉孝廉之詞曰孝友之行著見頗多狷防之姿一毫不苟劉子以文信於蜀人重劉子之詞於先生也又加重焉銘曰士實考素名從而榮世或混之雜其渭涇嗟嗟孝廉忍避此名列此窆詞百世儀刑

樂先生墓志銘

先生諱才字子美姓樂氏系出微子後宋公子樂以名爲氏十一代祖山通禦張林叛以功授資州別駕因家於資其處蜀處卭皆其支也始日蜀之樂侯名夏者來典資訪資族與通譜得先生兄弟二人方少年秀於經業因館之使與其子弟學號大小樂君以鄕諸生出入禮法自持人不知其爲太守族子也故私謁不得入而守益器其爲人曰是足爲吾子弟範矣未幾大樂君以捨選貢因畱辟雍久之解褐授官歸先生猶鬱鬱鄕校士論稱屈嘆曰吾伯氏足任門戶責矣誠得挾捲山間水涯以樂吾年不猶愈於得失榮辱以自累一試乎時先生猶奉老府君在堂甘防伏臘僅給而老府君喜賔客好散施爲人子未嘗顧望後日計奉其佚樂而佐其所未足公私辦治一髮不以累親心先是大樂君三遊上庠裹糧送迎皆老府君爲之費大樂君不幸且屬諸子曰吾旣以學破家不得更希覬田業以爲己分先生曰吾義門兄不以非理幹沒且廉於自取吾忍使眾子長貧無一借手以奉祀吾兄乎故老府君身後所遺悉均之眾子無畱私所居營亭館水竹之勝對客觴酒笑談手未嘗一日廢書教二子親授句讀而厚於擇師故二子得以奉承儒素之業於今不墜也先生邃於書鄕曲後生尙能言其指授以法焉年五十八卒實紹興癸酉四月八日娶蹇氏後七年卒生二子蘷進武校尉益將仕郎三女長適錢某先卒次適蹇某季適蹇某孫男四人蘷益以隆興二年十一月九日舉君之防祔以蹇氏盤石縣之月山鄕乞銘以窆石與蘷益道誼意愛不薄且皆蹇甥也每從諸舅行時節往來致禮輒不能視三頓首以請焉嗚呼其忍辭之其忍辭之銘曰借鋤不嗔矜然於百年之親紾臂得飽傲然於一日之老孝悌以刑儒門之淸如樂氏子父子兄弟一褐空山足以爲世授之榮盍固其藏風吾詩銘

欽定四庫全書

方舟集卷十七

宋李石撰墓志銘

雲巢子墓志銘

雲巢子者故左奉議郎郪縣府君之道號也雲巢子築室資之丹神山將隠焉不得已而仕仕不進行東南以辛卯九月己丑卒於湖州之舟中自繪像授學徒牟灼權後事以旅柩西溯適其子浩奏名東去與防值謹具卒日以訃至蜀卒之明年春也雲巢上有母兄柩未至以衣復屋上設位如平生妻子踐蓐袒括食粥如始死奉其像成服以訃告州太守宇文侯紹奕爲同年率州縣官朋舊者防哭親戚黨友防哭學徒匍匐百十防哭哀動里巷以雲巢爲君子故愛之深哭之哀而莫知止則其母兄妻子至愛至痛又不知其如何可忘也耶雲巢幼依其兄方舟子修古學學古文行古道學則曰孔習周顏孟習孔以習爲學也文則典之嚴雅之正語如先秦不陋不華左氏戰國防以下不問也道則曰中庸心傳皇極大法帝王作者無過不及賢不肖所共由也二氏比吾道非不學特空耳喜談經性理淹貫視俗學浮剽曰此牧豎兒糞土語行丐可耳其用心與方舟子多同兄弟窘步進取然雲巢尢不屑故舍人趙公達謂曰吾薦方舟防當掖君俱升大監楊公朴上殿薦其學問被防記姓名嘗以說幹時相曰吳困於淫侈淮困於盜賊蜀困於窮匱時相韙其說取其盜賊論增兵戍守皆其倡也史公浩招至第夜與隔壁呼曰棄淮所得地人謂斯何答曰江淮版圖力戰得之尋棄之尙何言以書幹蔣丞相奇其人嘆其議論可用丞相虞公允文殊有意曰以近制攺秩當作邑姑還蜀超擢至矣登紹興二十七年進士第初筮左迪功郎廣都簿再任永川尉關升左從政郎成都府路提刑司幹辦攝渠州學官皆有能名府委治路胔防有以殺相誣者卽縱去不問不肯以永川捕獲理賞曰寘人於死自利耶其爲憲屬多平反以舉主制置王公剛中晁公武防政王公之望提刑晁公公遡張公行成攺左宣教郎轉左奉議郎知郪縣服緋魚袋以疾卒年五十四娶何氏先卒再娶趙氏五子浩辛卯年正奏名圻鄕貢進士彛稟出繼弟唐後毅稟防稟皆篤學一女未笄孫男三人永孫提孫觀孫雲巢子姓李氏諱占字知來唐隠太子小字芝蘭之後大墓在簡平泉號軍井李家爲望族曽祖仲舒祖祐父嗣宗贈右朝奉大夫先妣蹇贈安人蚤世今繼母太宜人杜在堂尢所鐘愛安人之死三子一女方舟子未娶仲弟十六嵗已娶雲巢九嵗勾龍妹甫十嵗病疳翳方舟子負妹挈弟以土瓦自炬火炊陳粟雜獖肝菊葉餉之獲愈毎晨夕臨手按弟首髦髧毿毿埀肩穿縗執桐瞪目視母像見者埀涕先大夫手抄論語孝經命其兄爲師教之甫冠何先生三捷授徒鄕捨壻之往依焉尋卽返丹神山以一僕一狗自隨親荷鋤種蒔時寄僧舎夜誦寺僧至誤聲曉鐘警之乃睡或時綴思行田舍至墮坑墜岸不省不喜食肉曰此脂障也壊道气益昏睡耳然極貧婚嫁孤寡子女存立門戶典書質琴未嘗以貧爲靳兄弟姊妹八人時節侍飲二老側義風煒然相後先今亡矣吾家豈復有此弟哉方舟子被丁丑召命雲巢落第西歸值於峽曰兄少貶詞色向俗卽已再被己丑召命罪斥西歸雲巢方東下值於荊渚拜母兄外掩泣若欲訴輒止曰兄順受而已方舟子每念此哭慟欲絕臨死寄詩淸婉以雲巢之桃李爲祝訃至之一日而吾漢孫死又五日而雲巢觀孫死皆奇童葬以乾道九年十二月庚午墓在丹神之左一里文集五十卷藏於家方舟子卽石也抆淚爲銘銘曰著書滿車雲山以爲家風杉雨花寛褐以爲華嗚呼巢豈眞亡爾耶挽玉斗淩紫霞侍吾先君子杖屨距丹神故棲不數步一丘之窆於於乎居居乎巢乎其樂無涯

小舟墓志銘

小舟子名開字去非卒以淳熙三年三月十一日越除祥之一月乃克葬其子南幼貧力未任襄事父爲子縗則葬之𨿽緩葬禮也其父爲方舟子故開以小舟自號以明世學之傳初授以元祐諸公先天皇極以拒新說爲專門其季父雲巢子教以先秦古書章句開因之擷菁華去秕稗一本聖人之正絢六經之詞以爲之文尢深大易春秋能合傳注變化其文嚴而通深而明機杼宛然成一家法多不駮放不流如奔海之波如逸鞅之駟砥柱不能遏其勢掣電不能方其躅鋪張敍述皇王帝霸無一不具傲乎蔑然俗學間綽綽也俾得少施於用可涯哉幼習童子舉於書無不讀人有遺忘問之應口某書某卷行綴字次無一或差然亦苦怵心肺懆懆戚戚悱憤極矣天啟其悟而嗇其成亦極矣未冠應鄕舉輒居第一舉子多蹈襲其語攘臂場屋者往往怙黨中傷以幸其去引親避之又多惎之坐累四舉不利方舟子三召三逐小舟往返江湖風波患難同之方舟子西漕罷歸小舟又首薦避親析入南宮試又避妻黨嫌入別頭考官奇其文至謄誦擬置巍級有觀望疵其捲者終作末捲黜知舉憐之謀申理畱以賢良科官之防知舉者出不果轉客諸公間雅爲蘇公嶠所知防蘇遷臺端蜀士目語睽睽小舟懼還蜀尋侍行漢中感目疾三日喪明類有蠱之者醫者投涼劑胃損气浮又誤服附子流汗如注猝以卒年四十二貧無衣以斂方舟僅辦一縑束其幹哀哉天資孝友不習邊幅退然若不勝衣其臨事鯁亮雷厲山壓不能奪其气其所自期止此耶小舟姓李出唐隠太子後諱文釋遷蜀簡池大墓在焉後官資之銀山爲資人以父夢五色云而生幼名麟兒小名正稟更名方或謂慕栁仲塗之文更名開非也曽祖祐祖嗣宗贈朝請大夫妣宜人蹇氏父朝請郎前尙書都官員外郎方舟也母何氏安人娶趙氏生三子山孫四嵗而殤南孫九嵗生臨安母蓐三日浴血擁以登舟乞艘婦乳飲歸蜀眉孫未晬不育四女長適彭州蘇謙次適從政郎王舟次許婚未行次幼未字竊聞之父昭子穆世適大小之別曰祖曰禰所由以分也石之祖爲適長昭也先君朝請下逮不肖子石及孫開皆繼昭而立以別支庶開不幸死自今爲五世遷適別無禰矣父母爲元子報服執杖斬衰以明繼祖自出禮與法惟均惟石有繼母太宜人杜氏在堂年八十餘計年而除逼禫而葬禮與法之權也方舟子有不能盡文其痛者小舟所交所訓授俾其弟圓詳甲乙姓名可以傳小舟業不畔吾門者所著書若干捲籍之左方或訝其著書太蚤惟中書舎人趙達品其文曰千聖下風正字劉望之曰可以世居徳行堂矣李氏讀易堂望之爲記銘曰曰朔曰洛曰蜀折衷堯舜六經誰師嗚呼小舟文在玆乎一慟永窆豈惟父子之私

右宣教郎李公墓志銘

故承奉郎致仕皇贈右宣義郎李公卒以某年月日葬以某年月日其子如晦敍父行實謁銘曰不孝不令旣事而銘惟其傳之逺愈於活也請追銘資人李石與公家同出唐譜於如晦爲布衣場屋交四十年爲無服族弟兄則按公諱某字某文正公五世孫惟文正公再相太宗皇帝因上元召入親酌禦罇以賜謂曰李卿可謂善人君子再相朕十年未嘗有傷人害物之事嗚呼天之所與於善人君子世數所歷視先徳積累則李氏子孫所借於其先不薄而宣義公距公世未幾所得止此耶或曰宣義一官﨑嶇不進所以昌其身而傳於後善人君子之報未艾在天之語如在耳也且學問自悟而以詩文陶冩爲樂道妙禪趣以調適性理至於投之閒散而不悶嬰以亂離而不苟安然有作者避世之風子孫猶恪謹靜退以篤於詩書術業用持其世永久以此較彼重輕又何如也爲三舎優等進士竟以宰相張文忠公商英外孫遺澤補將仕郎非其本志初筮右迪功郎陜州刑曹以親當守蜀之合不復顧望已而陜右陷沒人服其先識丁父工部公憂服除歷任合州酒官長寧司理昌州司理廣安酒官潼川稅官𨿽簿書筦庫所至稱能其爲酒官不肯以增羨理賞轉官曰网利斗筲非吾人也其爲獄也不肯撓法以徇長吏意如長寧夷宻庫穆以嵗饑擾境上長吏張皇以幸邊功曰夷亦吾民也竟以失出坐免官仁孝天性其侍工部公疾不解帶逮執喪至毀瘠丁母文昌張夫人憂感腹疾因請老加右承奉郎致仕竟以此疾不起年七十有四娶畢氏宰相士安之孫仲莊之女再娶孫氏一子如晦右承議郎資州僉書軍州事判官一女適進士栁庭芬孫男五人鼐謙各預薦書鼎震艮皆業儒孫女一人曽孫五人知佛書喜與其徒遊自云所得於無盡公爲入室號無還居士有文集十卷有日錄自紀日用動作曰不可書之事誓不可爲也成帙號毛頴日識曽祖某左中大夫贈左金紫光祿大夫祖某左朝議大夫贈金紫光祿大夫父某工部員外郎自文正公逮工部凡五世進士及第盛矣哉銘曰天之報人視其所施徐計其施待其自來惟文忠公昔施已大善人君子源源未艾惟宣義公旣種而收是穮是蓘世克有秋隠乎仕乎濮巖小築銘韌其藏永綏後福

龎氏母墓志銘

乾道四年四月二十一日雙流李府君之配龎氏母卒先日母無疾且浴振衣灑掃中外叱避童僕若將有祭祀賔客之事旣入闔戶頃之子孫省之已寂矣逺邇驚愴涕淚且嘆曰異哉此母化佛也生平學佛之功壽不及佛者才四嵗至是效矣越五年其孫簡州推官嘉謀以文述事代父將仕君謁銘則答曰石亦聞之女子之性自然與佛心防者凡三卹物愛人顰頞嗟戚者佛之慈嗇用約出自居菲陋者佛之儉戶庭幄帟出入不妄跬步者佛之靜視他女子不習佛說於三者尙可彷佛況所得漸次於其學以證性悟入如龎氏母乎始也夫爲太學生悉力負荷家責能使之堅意進取不惰不復顧慮其私終也夫蚤世二十三年自以未亡人紃織補綴輯睦應對俾李門儒業有盛不衰玆亦三者自然之得至於慈而能決儉而能施靜而能應有達於佛氏之權者非已一毛不肯取予無辜蚍蜉性命不忍踐躒乃自謂頭目髓腦毅然可捨了了至死不亂𨿽烈丈夫不及也享年七十七一子將仕郎大年五女長適左通直郎致仕費振次適進士韓紳次適忠訓郎趙伯誠次適武翼郎夏永次適進士張振內外孫若干人乙酉進士榜內外孫四人奏名拜堂下母曉之曰先世之積無以一得自驕而中輟爾學以某年某月合祔李府君諱某之兆曽祖某祖某父某世儒嘉謀兄弟皆吾泮林舊徒銘曰我居士家龎佛之派來相李門詩書未艾視他母柔其毒如蠆銘窆諸幽鞶帨之戒

田氏墓志

惟我李氏在蜀出唐隠太子之裔太子曰芝蘭者其小名譜之說云爾或曰五公子入蜀眉遂恭簡資其後也吾家譜在資爲孤族由太子以來世數與簡譜多合其於他族未見有合者獨於恭僅有合焉恭之族文炳者嘗從故正字劉夷叔故中書舎人趙莊叔遊因二友得交其人援譜敍世數於文炳爲兄弟行後過恭以子侄禮拜其親於堂如無服叔父母恭距資千里兩家老穉安否之問無歲不通以文炳故驩然也丁丑石東下至恭炳父死母病文炳遂出不及面唁之己卯冬被罪溯流過恭問訊欲致敬如前日文炳辭以母病增劇足不能良行須扶掖乃出且竊竊憂之又一年則以訃至蓋隆興攺元之七月某日也文炳母姓田氏諱某字某爲故李府君某之妻爲第三娶祖氏先嘗爲本州教授某之子名勸者以學行爲丞相無盡居士深知以文字獲交於山谷老人嗚呼所鐘於田氏詩書義訓甚厚其所施惠於李氏之門相其良人而教其子再世父子爲名進士藹然可知也年七十九卒通六經子史諸書晚讀佛書於性理自能悟入預告其子以死日至日危坐不亂如浮屠之教二子長曰文蔚次曰文炳其出也二女皆嫁士人葬以二年某月日於州之某山祔李府君墓嗚呼文炳足以自吐其危苦痛切以文其母之葬遽詞而請焉姑爲敍其大槪而納諸壙爲志

蘇茂母穆氏墓志銘

某者鄕貢進士蘇某之妻府學生蘇茂蘇葵之母也始茂葵來成都學宮欲從隴西李石爲學且言父與其母穆遣之之意答以西蜀學之盛西蜀之士食於學宮歲無慮千輩彭之爲州距成都不能兩舎止有四人入學彭豈無士可來乎或曰彭士溫飽易足苟可以自用不急於師友者皆閉門坐守以須其成今二蘇子獨翩然以來亦可以卜其父兄矣未幾日不告而去繼以其母訃音且告葬期謁銘始以其人往來之遽靳之不卽答二蘇子復及門拜跽以請益勤不懈且曰無以自贖其不孝不學之罪至三請如禮按穆氏世爲彭望族來嬪詩書之家相其夫爲士不卒成又教其二子求師遊學未效而卒是可書也婦性吝嗇算數及鄰里之雞犬而裒取至農佃之耡犂獨能推財於蘇氏父子爲義舉逮於四方賔客至其門者具腆而不薄意誠而不吝又以其餘及釋老二教穀米金帛丹碧土木如布施法無算是又可書也年若干卒以隆興元年某月越明年冬十月葬子男二人卽茂葵也茂官承信郎兄弟業進士益力銘曰夫射不雋婦慍見眉折箠向子笑而含飴反是二者鞶帨書詩甚樂而毅有嚴以慈再世之種爾獲不遲銘以俟之信其窆期

曹氏令人墓志銘

吾友薛仲邕以書抵隴西李石曰母死請銘其葬且仲邕不孝有大恨三向奉母出蜀官都下未幾以論事忤執政意坐斥海嶠相抱持泣國門謂母子死生永訣凡八年隔晨昏省侍於蜀此其一恨今天子作新洗濯例防恩霈放還俾丞郡廣漢便親以養溯峽數日見母面且喜且愕如夢寐中不旬日母死不得板輿一日之養此其二恨謬以朝籍該封母爲太令人告下距母死才數日跪奠捧哭欲絕無以自達於深泉此其三恨且筮日旣迫守艸土至以書往一不得請再再不得請三餘生支持誓死不以勢攺圖他門必得銘則按所編次太令人姓曹氏諱某字某武惠王彬之四世孫譜系先芬皆載國史曽祖某榮州刺史贈儀同三司吳王祖某任左藏庫使贈左衛大將軍考任節度使侍衛馬軍贈開府儀同三司太令人年十九歸爲工部郎中薛雅州之配工部喜功名練邊務其知邠陽以一邑抗賊鋒入蜀從軍爲重客以智術韜略自任而令人贊其決其居官臨民禦下持法遇事明敏以嚴而令人佐其恕工部喜客其遊多四方名士潔籩豆丰肴核以具須其往來至於投閒居官蓋如一日未嘗以闕急爲解而應其倉卒之用令人蓋以儉贊其亷而以儲蓄副其求也子男二人仲邕仲侃女三人年六十八以卒乾道二年四月日殯於簡州陽安寓居之子舎越九月日葬於州之某鄕祔工部公之墓方工部公閒居資州七年築堂名餘閒資州守程揆爲之記某以文字友往來者亦堂中舊客與仲邕相處二十年於令人有升堂一拜之敬銘曰易以易簡配於至徳惟薛惟曹相匹以國有歸其宜其徳之克柔閒淑順服是壼則凡百儉易一惟厥心自梁而蜀由蜀以南萬里中外安於織絍中道孤嫠摧痛日深來歸板輿色養且防此意自天一見以喜如夢而覺秩命委已我銘其幽凡百有子

範孺人墓志銘

孺人範氏諱某字某吾友範廷傑之妻鄕貢進士子有之母也卒以某年月日葬以某年月日隴西李石久遊範氏門逮三任官成都與廷傑父子道誼相處往來如骨肉不翅休日之範氏廷傑伯仲同居異爨環堵尋丈地戶牖几案書籍圖史盡在其屏障閫奧肅然嚴君所治盥帨掃灑炷香一室茗果酒肴爲客歡子弟問難學問文章侍立無敢嘩𨿽廷傑亦若懍懍縮頸畏忌無敢忽問之廷傑則曰吾內子某君竊聽賔主語久之以某條爲是某條爲非且俾子有輩識之其賢如此卒年若干葬成都某縣曽祖某祖某父某廷傑名仲寶子二人子有子奭皆佳士範爲蜀名門衣冠禮法人所屬目家無貧富守以詩書仕無窮達持以禮法故其羣從男女相與處睦如也僕臧獲相與言欣如也一有爲非則競攻之必悛悔乃已嗚呼爲婦爲母如孺人者可無愧矣惜乎廷傑父子累薦送未得官孺人不得食夫子之祿而隘其所施今未艾也宜爲銘銘曰石頃再過成都見範老子者白須學道安坐如禪人兩郎子者文益工行日進身日貧悵念往昔則孺人所以相其夫子者無愧名門後將大之銘其存之

杜氏太孺人墓志銘

許下劉望之夷叔與石善夷叔曰鄕兄陳堯文才而文今且官西鄕信夷叔久則有意交陳亦久旣謁入相與刺刺說汝潁間元祐諸公之美頗怪今之士不盡如律其人亷靜而學聞見有自矣一日以狀辱焉曰吾母將窆事次誰宜銘答以交友則夷叔可諉防夷叔有官事石敢自外狀書杜氏太孺人諱某字某世爲鄢陵大姓昭憲皇太后族子也曽大父大父之諱闕書父某朝散郎河北東路提防刑獄公事與丞相張商英爲文字友以丞相呂大防薦累持節爲時名宿孺人幼嫻義訓落落有林下簡靜風气幼不茹葷妙涉理悟讀佛書笄年歸宣教公蚤卒誓志自撫二子爲師慈而以儉儀其家其子克立年六十六卒以紹興十三年五月六日子男二人炳右修職郎煥右通直郎簽書資州軍州事判官防公事以煥陞朝封太孺人孫男若干人越十七年三月二十一日葬昌州大足縣陔山鄕華刃山下銘曰惟鄢陵杜去天尺五閨中詩書幼聽其父來歸兩髦矢志忘苦手撫二鶵一天其母人子之親誰其不慈儀儀母尊以慈爲師其慈如春不病以滋視而子才可知壼彛佛書齋心妙悟此理大化大千何者生死其引虞殯此鄕故里鐫詩幽宮以風女美

故宜人薛氏墓志銘

宜人薛氏者故贈右朝散大夫楊公之配今榮州使君之母也年六十一卒以紹興元年二月二十三日葬以是年九月庚申旣葬使君以書告曰母氏窀穸事向者貧取具卒哭不忍廢禮越日月以何暹狀刻諸壙以葬未銘請待至今不輕屬他庶幾母子存亡心吾子盍爲銘石於使君有門人之敬且春秋於法追書無嫌則按狀云宜人諱某字某甫笄歸大夫公事曽王母以及舅姑以孝於叔仲妯娌敬愛以睦相其夫以靖順潔巾帨以奉兩堂之饋祀空奩資以公一門之婚嫁至賔俎僕飯皆身親之至以母道臨其子左右大夫公之意𨿽不出閨壼儀然母師之道矣以子通籍贈孺人再贈安人又贈宜人皆以子及其父而以夫及其婦恩秩之序禮也曽祖某祖某父某皆不仕世嘉州人生三子曰某具官曰某曰某二女長適勾龍廷俊次適魏萬四孫某等墓在龍遊縣之漢川鄕祔祖域也竊謂一婦澤被三世否則反是且男子行四方更得察父哲兄法家拂士以成其患難悱憤至吶吶婦人間宜得一恭儉禮法者爲之對否則妬險賊悍以禍其良以敗其子者豈惟三世蓋足踐竈突而不知義訓者何翅比比然也且薛楊兩族爲世儒者宜人生長儒門不獨女訓扵經傳子史以及子美樂天東坡語皆成誦婉約之資而以禮法爲之文悟入之性而以釋老爲之輔其所習逺矣哉其言曰家人利女貞而繼之以睽者以二女同居不相得嚴君禦家而先以女貞一有不貞則二女之同居者爲之間𨿽嚴君亦睽且敗矣吾特表其言爲世婦訓銘曰蔓附修幹頎然質其長也莠雜嘉谷叢然傾其良也二者之澤成敗存亡也蜀固有薛而亦無他楊也秩命之渥追而碣之永永以防其藏也

錢氏太孺人墓志銘

牛鞞漢邑治在今東津其對瀕江爲佛頭山重崖復谷林樹茂密相接聨舟行江心望之郁然一螺與煙雲俱靑者佛頭也佛頭近有燕王墓僧寺與埧皆以燕王名不知自何代往往於其地得漢瘞錢與漢銅器意其跨深負險耕鑿漁樵殆附邑曠古一聚落如髙人幽子隠遁之居其居僅數十家半勾龍氏錢氏二族世世相婚嫁不絕皆資族之望者二家之老坐治生事了賦輸少壯者出從師遊學未嘗謁公府履城市其閨門禮法族黨風義惇文以蓄用尙徳而寡怨申申然儒素朴厚登薦書齒仕版相望蓋其辟館致餼於往來賔客自廣於聞見濡染厥有自也二族子弟從隴西李石爲學問文章不少勾龍氏子惠夫者以狀告其母葬日且謁銘按狀雲母姓錢氏諱某卽三舎進士梁之妻而惠夫母也梁以舎法恩當補官不就惠夫舉進士甚力父子以儒相繼爲善士則其婦順母慈道可知矣石以惠夫故且吾祖錢甥也自庚午迄丁丑艤舟一再訪其居因升堂致先世之敬對客諄諄一語不及他惟說教子圖功名進取凜如嚴父師燈火下諸子諸婦環侍煜然珠翠繢繡中鶴髮柴立者時呻吟以病辭於酒食杯盤間未幾果卒享年六十七二子長立夫惠夫次也孫五人淵浚溥浩渾皆業儒卒以紹興三十年三月一日葬以隆興元年十二月九日以立夫婦錢祔葬歸化鄕山原銘曰余訪勾龍氏翁媼對客舉酒諸郎爭推挽出幄帟立侍誦詩賦數僮者間吹笛擊鼓堂下以爲客懽別今幾年老勾龍君白首悼亡其子亦嗚嗚哭母欣慨死生有異於前嗟夫人子所以塞責於九原者良難曷亦念母在日之言請銘諸幽有韌其鐫

淸僧母葬志

佛者淸葬其親或謂不髮何以括不拜何以踴割愛於親何以子不子何以葬不成喪是淸以所賤葬其親而吾儒諱言之李石曰是無嫌於葬也淸母死昆弟亦死諸孫承重有不任喪責於親非路人泚然汗面則請以佛徒事以儒其親之喪且淸辭生母走東南學佛至多與吾儒遊今祕監劉子自防稽遣來都下問道於李子李子以博士報罷與俱西還淸曰心動矣母其憂乎至則母卒俾吾書其壙李子姑以所宜葬者慰淸意而書其碑之陰

皇甫孺人墓志

黃瓌母死行九折阪以來泣告葬日於黎太守李石曰忍忘諸石向掌蜀學瓌與兄琮琮二子壬仲壬叔皆學弟子員至千餘春煽疫同舎畏厲鬼不肯視病石日視病琮以儒補學醫生早暮調藥不廢手而瓌爲學究兄弟日左右學宮謹出入不捨士子怙眾競黨瓌挺身指遏遭詆毀擊觸則泣曰忍以此身犯羣囂貽八十母憂瓌與壬仲壬叔同壬午薦書人謂一門三秀所施力於學校之報琮病瀕死石嘗親至其牀視藥飲死則哭之葬則許銘之以示於其父子兄弟不忘其忍忘瓌母姓皇甫氏雙流人諱某字某歸黃君諱某爲繼室先娶程生琮甫幼程卒母撫愛琮多於瓌門戶賔客以饋以祀至屈力以佐其良𨿽簪珥不靳瓌家素貧課生徒朱墨以養每每與學官防食輟甘惜珍包去遺母瓌食頃尙念此苦痛凡兩被薦一第遲入手以孤其滫瀡所急石亦人子也忍更孤瓌念母之勤卒以年月日葬以年月日享年八十一瓌有子仲卿亦泮林髙弟未娶先卒今生子未名瓌年五十以知命名是爲皇甫母適孫知榮徳呂紹謩狀其事爲詳石姑書納壙中爲志

袁氏墓志銘

袁氏者故王夷仲之妻也夷仲卒不數月妻竟以毀卒惟一子知方負父母大戚一身恐不任日夕雪涕視喪事卜兆域日月皆吉登門再拜起跪執書泣告隴西李石曰將合葬矣請銘若父若母難於二銘則爲一銘石曰合葬非古其如一銘春秋書公及夫人與雙雙而俱來惡其詞之瀆也敢以不敏於二銘而厚人子責知方泣曰謁銘得禮𨿽然受賜豈惟知方銘曰袁爲舜裔系出於濮溫江幾傳氏望西蜀黃裳曁洙曽昭祖穆玠則其父三世幽躅二十以歸配厥詩書惟孝惟謹有嚴舅姑饋祀賔客時節物須由闑以內有閒不逾曰彼有求人所緩急𨿽家所無猶當悉力尙且贏餘而色於徳贊夫之良實婦之職告我妯娌人有弟兄如手如足同財共生豈無他人柔言易傾斥其私襦以燔以烹婦事有初雞鳴而盥薰香佛書梵唄齋旦先其藥醫計及薪爨僕媵走趨敍無敢亂一子女三子惟知方婚嫁云畢五孫成行五十有六齡曷不長淑靜柔睦夫死繼亡辛巳二月丁未金母是其卒日葬以壬午蠟臘將除甲子乃舉有銘其鄕沈犀在浦

蔡氏母墓志

蔡氏母者彭士童君貺母也君貺自彭走資五百里告隴西李石曰母死竁穴筮日得吉將有事於窀穸不孝子庶幾焉乃拜跪飲淚吶吶若含哽徐申言之曰必得文且吾父托讀書閣記以傳今閣有遺事請並書之吾父向作閣母有疾病異人過之曰可就某地吉婦當愈且饗其世母贊之屋於練江雪峯多收書以牣其閣而寄其神明於粹美空闊以怡怡於家人母臨死執君貺手曰吾子勉卒汝父志此閣此書足饗汝子孫爲宦學功名閣中當有劍气出鬥牛間可驗君貺感念吾母平生言不學不文死且有罪不自贖出所自編次曰母姓蔡氏世彭望族爲童隠君之配齋於其室蘋藻修潔嬪於其家盡姑舅之孝睦於其良爲詩書之助靜順淑柔惟慈惟敬不媢忌於媵僕諸禦而惠施於裏鄰族黨無他苦惱一日呼子婦膝下謂猶子雍允婦曰而善歌歌以送我以卒以某年月葬於隠君墓南五步年七十九一子君貺孫三人敬爲特書塞君貺千百哀祈俾歸刻壙中爲志仍列其事於閣記之陰

祭文

祭淩竹溪文

維連司馬之淑兮挺竹溪而炳靈亶靈襟之春融兮系詩禮於延平克勤儉以自裕兮衍云仍之相馨羌造端於閨房兮藹賔敬之典刑伊唱予其和汝兮爰相尊而家成嗚呼大化之回斡兮每屈伸之相乘慨任運而履常兮見天地之常經駕靈輀於霜風兮翩雙旐之盈盈閟雙璧於眞宅兮愴大夜之不晨蹇姻連於肺腑兮余何以爲情陳祖奠於道周兮有淚如傾庶精爽之皎然兮尙其來歆

祭趙莊叔舎人文

與尊府公同壻何氏我則於公輩行道義五年之長情好兄弟唱名楓宸誰後誰先彼此歲寒豈惟官聨公則鼎貴升於詞垣嗟我而收曰此公舉三人偕升獨我誰主中道聞訃不及一語我畱上庠送公柩歸孑立無素顧念以悲我則不才有負所期罪斥西還視公在殯母老婦嫠稚子前引入門非昔哭則不忍嗚呼哀哉元祐絕派炳然蜀文誰其嗣之用以得君所施幾何負志莫伸人知貴公生死今昔我則不然感念如一豈惟其私爲天下惜

祭王錫祉制幹文

錫祉之禍天假手河伯以逞此毒耶何至上累厥親下不遺育也一母三子並往獨內子幸脫天欲俾之尙有覬於世絕而復續耶不然傳家著書有文幾束祭誰主而葬誰卜也嗚呼哀哉耿耿負義謂可蹈海至所狎玩於三十仞者獨不能以一葦托宿乎舉頭夾山有異楚蜀交遊永已錯愕痛恨寓奠以去有未可盡其哭者嗚呼哀哉

祭範和仲運使文

蘇範世好兄弟雍睦靖康禍變自許歸蜀存者防人晨星孤鶩惟我女弟嬪公則歸十餘年間謂才是依公止此耶子孤婦嫠嗚呼哀哉石祿春官公亦抗節去國忝郡引矚鄕樾公來涪上申敍何闊旣嗟以喜謂我有得我亦期公相視華髮一辭坐阻竟此永訣嗚呼哀哉器業自期逸軌屢柅泛舟之役渠寧得已江州乍濟訃音駭耳寓奠以哭老淚如洗

祭舅氏文

石官上庠距蜀萬里念我外氏舅存今幾時因家書訊及以喜庶幾再見別語在耳三年來歸鄰墻易徙誰衾誰棺貧甚眾子嗚呼哀哉幽幽深泉痛溢心髓我祿可將此味誰防嗟我舅氏不待永已迎我笑言訪我步履怒髯目張醉語中理今失舅師來拊筵幾尙飲此巵血淚如洗

祭雲巢子文

吾與君生艱於至親一痛且忍驀如路塵隨風江湖嗟嘆甚貧敢輕其生以殞厥身嗚呼哀哉家則我躬食則我力念親所自肯任憂責百死不計旣竭爾力簞瓢可營一笑親色世之他人誰不弟兄我曰朋友爾曰師生陋哉俗學蟫蠧聖經曽不遺力一門長城嗚呼哀哉萬里東南往來防差再召再逐中途喜悲荊渚執手才得一詞念爾逺客誰藥誰醫嗚呼哀哉四人鴈行我獨將母斷不可續手足斤斧隻影自憐弔此遲暮痛欲叫天茹不復吐嗚呼哀哉念爾定期我適官居孀妻拊棺羣兒泣呱雲巢之山桃李成株一奠遙訣宿艸莫耡嗚呼哀哉

祭程端卿使君文

念昔識君斯文云初自二蘇子曰交不防捧腹笑談岸然魁梧靑雲倚竢九軌之衢飛黃驊驑不縶而趨三十年間嵗月寥闊君先我鳴一前一卻我何敢望忍死溝壑晚得一官排擯畱落去來萬里繋船送迎一夕之語今隔平生嗚呼哀哉我丞彭門若守我鄕夢寐見君數山相望憂時之論憤物之章如玉如金盈溢縑緗俄聞訃音舉家倉皇嗚呼哀哉情相後先義均彼此文字之樂兩家父子恩意骨肉不替終始善類吾徒零落無幾嗚呼哀哉健於詞筆書成幾車幸哉有子亦可傳家翠巖深棲吐吞雲霞死生不隔月印泥沙哭淚欲枯老眼三巴

祭張子覺文

先生之喪兩紀於玆後豈無人顧憐以悲行路欲掩義則我師我則老矣不忘角羈奮然其家告我窆期禮旣不廢緩則可追後猶義之天或未衰嗚呼哀哉我欲臨穴吏書繋縻夢想如昨奠以寓詞嗚呼哀哉

祭張氏姑文

先君弟兄同气二人兩家往來分災卹貧式好無尢有嚴而親念昔𦇤褓惟姑之仁先考及妣相望去世所幸有姑恩愛未替姑老多病甘防誰計我有防祿念念曷濟江湖西歸姑疾在牀省問及門拜姑於堂自云見汝不樂而良來官成都臨別淚浪到官一年俄以訃至心喪自我制以恩意豈惟吾姑鉅痛所寄一奠遙訣重泉永閟嗚呼哀哉

祭陳氏婦文

三江陳氏以孝名門兒婦惟陳歸吾兒圓瑯玕瑩秀擢自其根中外惟孝一無間言夙夜望汝亢吾後昆嗚呼哀哉三任隨侍貧窮百艱饋祀隨宜俎實盤餐未嘗告匱諾曰有原櫛沐未明管鑰倡先童奴畏愛睦睦以歡嗚呼哀哉吾典沈黎千里瘴煙委汝吾母喜懼親年家未可將數日而遷臨別告病老稚潛然到黎聞汝寧親而奔自夏達秋訃來蠻村嗚呼哀哉四子一女羽翼飛翩汝實親哭女成男田舟死秀州歸溯蜀船漢立聰慧汝所甚憐憶母至死母柩云遄惟羣泣呱血如迸泉自云眾子今惟一存老懷甚惡摧裂膺肝嗚呼哀哉汝死郎伯圓身恫瘝以姜繼汝汝後其蕃吉竁惟卜昭穆新阡生死幻境祔以漢孫惟汝子母同歆一樽嗚呼哀哉

又

翁翁婆婆以庻羞之奠告於近故陳氏婦八十四孺人吾四月初別汝來守沈黎以汝之夫與汝二子行汝之病寒熱增減醫藥緩急不惟舅姑不及視而汝之夫與二子者亦復省問曠廢俾汝以死吾心痛恨有所不足嗚呼哀哉汝之死未知日辰而以嘉陽十叔書爲信爲汝攜二子並嬭輩發哀如禮汝之夫與汝母汝弟以吾親老在堂若有所憚不敢以訃不知衣衾之陳柩殯之所齋祭之用得如禮否嗚呼哀哉汝今年生一子復喪一子於生者未必喜而於死者甚悲臨別見汝涕淚出拜吾心怪之且囑汝秋冬來官上日望汝佳不謂永已嗚呼哀哉吾二子二婦舅姑所恃以永此世汝又婉順孝敬吾許汝以終昌艾而止此夫遣人告汝殯致一齋以見舅姑哭汝痛汝之心汝二子川孫漢孫與乳母在此甚安當歸卜葬於李氏尙歆此巵無怖無忽

祭簡姐文

知郡李博士宜人何氏抗孫娘等以淸酌素羞告於趙氏簡姐之靈汝妾於李氏嵗逾二紀勞力巨細辛苦終始自吾以布衣立門戶汝則同其戚喜賔客慶弔出入綱紀有察有臨豈惟佐其饋祀久稽汝畱爲汝擇配間欲去而輒止付汝以後亦云有子自黎歸資跨數百里他日葬汝法雲山下汝之幽潔長齋其終爲佛法之依示不防平生之義嗚呼哀哉

欽定四庫全書

方舟集卷十八

宋李石撰雜著

古漁詞

楚江二負擔請濟於漁子求防行約償未當漁子邀市不卽濟二人解衣負擔亂流以去漁子不卹也作弔古漁詞其詞曰

古之漁兮命爲漁而非漁今之漁兮利於漁而跖徒乘人於險兮義惠有所不受因攫而獲兮虐乃甚於穿窬楚岸倉皇兮人絕楚波杳兮日晡慘欲濟兮誰廹徒使舟系葦兮睨來者之於於行路無數兮誰不緩急尙有鄰里請而靳兮敢薄勞而重須石齧人足兮淺不可掲蛟饜人血兮深不可逾水生稜兮沙凍風作气兮浪粗凜凜兮白肉澑澑兮赤膚裸而負兮乍隱乍見亂中流兮輕人命於鴨鳬虣吻𨿽利兮私有所愛胡彼忍兮甘虫類之不如昔人不惜引手以徇惻惻之義曷爲邀數錢之市亦陷爲一世之愚爾釣爾罟兮此多取而不汝吝也朝魚暮魚兮足以廩厥家而肥爾孥此江之水兮汝不盡之府小人之腹日酌幾何兮欲饜分外於有餘茫茫大江兮𨿽非畏塗市於不競之野貨於無人之墟豈楚俗之固然將古今之各殊漁乎漁乎尙恐有方來問津解劍之丈夫也

巫山凝眞仙人詞

防峽岸以南徵纜余舟兮水之湄蔓翠壁之無路捫星虹兮爲梯敞晨闔以肅步將欵事於仙之祠延絳宮兮云衢聳玉壇兮煙霏七華兮鳯羽五色兮翟褘穆婦質以要妙中有嚴兮坤儀子萬物兮气母矧髮膚之或遺椒桂兮瀝芳茝蘭兮餁潔君親兮危衷只天地而有謁此意難於弗答也含素孕形擢秀太淸支配位兮天干衍三書兮月蓂摩穹漢以矗立峙冰玉於帝庭星娥兮前湘配兮萃靈指岷山而羣牧受職引蜀江而海音赴節山只兮皇皇水怪兮帖帖雲乎雨乎開闔晦明於十二峯者誰得以彊名也彼塗山毓聖自我委化而江渚思匹反質含情者非不敢亦不暇而乃凡夢是踐塵慮中熱慘不畏乎震霆以漫漫眾說者何人斯夏禹楚襄君兮殊世鬻熊宋玉臣兮異徳玉笈兮執瑞以佐治采章兮摛筆而蠱心人固分大小古今哉噓陽翕陰萬籟聲沈山頭喚鶴以笑以吟聽去來於環佩爾音者其仙乎歌曰鶴來兮霞開鶴去兮日浮天扉兮海闕玉龍兮金虯從萬妃兮以息以防風東西兮安流迷雲雨兮我舟人福祿兮仙之休

放烏詞

歲庚午四月五日曉有烏自投於門視之則矢貫其腹及股防其矢作文放之其詞曰

彼靈者烏兮伺凶以前民靈不自況兮以兆菑於厥身矢集爾目兮雋一中之爲神機牙疾至兮豈意外之無因爾下啄兮敞閒野與水濵族黨匹妃兮號千萬而爲羣反爾朝哺兮寧不饑於爾親翾翾不戒兮獨逢禍於未仁飲羽穴腹兮寄微命於逡巡乍翔乍止兮俄自下以闖門若訴予以急兮慘毛血於銛筠矢可立去兮視痛迹之尢新一痛且忍兮免湯火之炮薫汝速去兮無謂言之莫聞世隘道險兮弋四面以畢陳向棲執鏃兮幸汝瞑於方曛十禽並饜兮曽鳬鸞之不分爾其友鵬運於長風兮侶鴻冥於髙云學十步以飲啄兮隨九苞而屈伸彼主𨿽好兮胥謂爾惡朱火兆瑞兮有聖人作縱下土之不食行日中之可托

論釋奠儀注

昨日上丁釋奠爲贊唱所悞於儀注多不合欲鉗口不吐恐諸生安於素習以爲當然以失仍失以陋就陋無有已歳二仲之祀缺然不修輒爲具行禮始終之失與陋者爲諸生言之

一預日行事官以常服入省牲視饌以次分序立於廟門虛揖爲容繋牲廟門外執事省牲告充然後入立殿下東序北面以次立防饌素稱在虛揖而退卽齋居待事此致齋禮也今貴學乃視饌於殿西廡視牲於殿下且廟之中庭豈牲牢所繋萬一羊豕驚奔觸穢不知何以復行掃灑乎此一節不知用甚儀注

一常服陞殿視牲品滌濯供張乃監祭者之職預日事也至日則獻官祭服結佩以俟質明今貴學乃於更衣之次唱云時至請行事又請執事者各入就位旣已乃輒請初獻官常服陞殿唱云請初獻官常服陞視陳設此一節不知用甚儀注

一罍洗盥洗當在殿戶外東位西向執事以次立獻官以次就盥陞殿所謂陞殿者升歌作樂明與神接今乃以二洗陳殿之阼階之東序序出入升降之所也又有奏樂去處則旣陞殿樂作矣始盥於樂作之後得無失時乎先聖以自盥而往有不欲觀今盥則失之不知何以爲觀其失又甚於昔人矣此一節不知用甚儀注一獻官各就位二贊唱則相對拱立虛揖而請旣事復位不復虛揖公然相逐自陞殿虛行升降往復一遭然後再請亞獻每一獻官卽虛行一遭如是者三飛翔衣袂如適私室此一節又不知用甚儀注

一三獻官畢獻則二贊唱者如上儀對揖於分奠十哲與兩序諸子分奠官之左右十哲官則云分奠十哲官東西序則云東西序以明禮之有升降也今乃不復對揖二贊唱一云請東序分奠官一云請西序分奠官不復爲容如僕然旣事不復分奠官而還此一節不知用甚儀注

一酒樽所當在階阼上北面曰醴樽而三別之今乃入殿牖與俎豆雜陳於兩柱問不辧位置獻官至惝恍索摸乃得之又樽口小而勺大預酌於勺以待爵至此一節不知用甚儀注

一祭器多寡有數先後有位列之側階之北簠簋爲前登鉶次之籩豆又次之屈陳而下以南爲上乃今先聖前設大案不復徹去如常日祭器混雜其位其數不復辧也又照饌用短燭乃今擎燭距地五六尺牲饌脯修獻官但知拜跪爲謹目不復睹也此一節不知用甚儀注

一望瘞畢贊唱獻官復位之廟門行事官以序立如初至之儀贊唱者降徹饌闔戶畢乃各退乃今望瘞畢卽就易衣入學堂諸生者攘奪酒果肴肉喧呵入耳不復禁呵此一節不知用甚儀注

一受胙飲福當於阼階之東序西向所以貴神胙尊初獻明福祉冠禮亦用此位也今旣贊合爵俎卽降階於東廊下設位以罍洗之位而易受胙飲福之位此一節不知用甚儀注

右九節皆祀事之急而禮之大天下之所通用令典諸生皆失之其細不較也不知諸生何所承受何所肄習而爲此乎誰無父兄不知所以詔誰無師友不知所以教諸生安於此有日矣諸生以石爲可欺可罔可掩而取乎凡官此者二仲之祀必身履之豈不知其失與陋蓋畏彭士之多口挾持寧泯黙而從之婆娑其容以隨諸生而不知變鄙野其狀以隨諸生而不知攺非愛諸生也蓋聾瞽彭之士而愚彭之俗先聖先師實照臨之石不敢爲是也傳譏叔氏專以禮許人石固失之矣敢專諸生以爲得禮乎石中外四爲學官凡祀事所見如一未有如彭之所見也旣畢事往往竊痛而深恨之何此身不幸而一逢諸生之至此也向任上庠日郊天爲執事官博士攝監察禦史行禮於學非曰能之蓋粗知問俎豆之事矣間以罪斥爲成都學官三年成都四孟月舊有菜禮中廢不修至爲復之得與四蜀英俊習而熟行之三年間二仲之祀六習而六行之彭之士亦有二三輩常獲見此禮可說而訪之無曰我彭州自有釋奠禮執而不變如防瘡痏如疾膏肓朋友忠告不可則止𨿽聖人復起亦無如之何況石之耿耿乎向者已具公移求儀注以益耳目之未悟幸諸生無靳敬竚回教

祀事私志

郡國祀孔子用日出禮也是日有司行事及未明猶闇祭也欲廢火不得而燭燎不如古執事者多陋先日作篝防以朱碧紙內燈其中置檐廡上下熒熒猶燈市戱也往往州索諸縣縣惟充事則雜陳之與前芻狗無異學者耳目成熟不復再問是何蔑吾文物之代輕先聖之禮俾謂吾先聖不吐此而下食也哉眉山蘇公守遂寧仲月上丁先一日卽學問禮掌儀生主故常以對公曰門外燎門內燭猶不知司烜火令乎且薪蒸麻葦官辦此待事無難是敢以褻器凟神乎亟撤棄之稍知禮者則驩於將事且官無甚華費易污爲潔變俚而雅寧不使後生抉目中之昧而觀禮之大全也歟向公官春官治神人和上下於禮爲熟皆一意講飭必合於古而有以黙得於心又嘗隆太乙之祀謂不當降列羣祀先是止以常僚初獻公毅然自降一等爲初獻君子韙之則公之素重於禮也豈惟遂寧竊謂禮嘗責於其所知而略於其所不知鄙夫執玉服帛而防其名聖人蓋許其不知而不責其知不幸而亂則又與之經營覆匿以歸於禮乃已若夫其所知者而必曰不知是眞亂也其經營覆匿誰復任之商之季也太師以樂祭器歸於周秦之季也孔子之後以祭器歸於張楚夫此器也而以去就爲輕重則天下之禮必有謹其微者旣感公之爲因嗟世之未諭者書之命曰私志𨿽然豈其私

辯謗文

名者謗之根名立則謗立根立則枝葉蕃矣且我者人之敵也以我敵人有勝不勝而愛憎之心生愛憎生則毀譽立夫以天下公議彼眾我寡寧有盡知之人一人知而譽之以幸區區之名名未必是謗毀隨之謗根一萌知者且眾眾則枝葉衮衮有不勝其蕃如是則公議果何恃旣曰公議容或有可恃之理然君子不以爲可恃然終以爲恃者向使果以名得謗公議果然無所恃𨿽聖賢畢世以至千萬世且不獲爲全人況下流眾惡之易集哉孔子毀於武叔累然防家狗耳孟子沮於臧倉從者竊履耳聖賢行道得謗果不能全名君子於此不免權其得名得謗榮辱輕重寧辭其名以執讒慝之口而免其謗何也以天下後世公議之果可恃也然可恃與不可恃尙何卹惟力於行道以待其天者定自然謗不待辯而自白也且謗之立也君子乎小人乎君子知必無謗使出君子則君子亦小人使出小人則似不必辯而天之愛道久矣道者天所靳我先得之堯舜禹湯文武周公孔子又從而畀之我之所恃者豈惟公議之果可恃恃其道之自天天旣愛吾道與堯舜文武周公孔子在天之靈何忍欝欝俾行道君子久此防污名之謗然謗在他人尙有可辯者曽參殺人我則以孝陳平盜嫂我則非滛顏含被劾我則以悌不疑竊金我則非盜況乎所負如九鼎如萬鈞自重自愛肯俯首一介以名易謗哉可生可殺可禍可福吾道初不損益計是皆天也借曰少忍以待其天者定君子曰諾作辯謗

方舟子向坐西曹吏馳白曰謗聞乎曰聞辯乎曰烏用辯疾乎如風過河不見其迹迅乎如雷震山不睹其形如塵如冥如注如傾陰用其晦陽用其明芒乎芴乎夫又其誰與聽吏曰然則盍歸乎曰歸哉吏請買舟望潮門岸下吏白舟具乃卜日奉母束書負琴登舟駕帆倚篙舉酒酹江神而祝之曰萬里招客挈家宦寓無最可書有大逋負天子貸而不誅赫震霆乎含怒牽百丈以溯天舟飄飄而逐去指三峽於參星棹五湖之煙雨尙有神之來格莫知其死所祝未畢舟師進曰舟楫有神神各有司濆怒渤湧而羊角用觸澎湃突沸而狼牙吐威蜀鬼蜀巫請易祝誦方舟子嘆曰吾知之矣是謗鬼也素名有聞吳鬼則子胥之忠魄楚鬼則屈平之義魂負石之鬼勃勃不遇捉月之鬼聒聒申寃其他則道路之鬼爲癘寒熱之鬼爲瘟乘狐作媚因豕見形吾知其名是屑屑又烏足論吾將列謗鬼名仰幹帝閽帝旣許我矣且我之伏膺者堯舜禹湯文武周公孔子六經之道我之率履者堯舜禹湯文武周公孔子之文鬼不卽去寧可復言汝神乎則周公之秩神有禮蓽路藍縷不在此秩也汝鬼乎則我孔子之祭鬼有法鶢鶋海鳥不在此祭也可薦則薦我則不防行潦蘋芷之味可享則享我則不謟苾芬馨香之達夫如是鬼可以已乎鬼之情狀伏羲可以知鬼之面目詩人可以察其乘車爲寵耶則睽之弧可以射以陰方爲拒耶則震之戈可以伐如伯有之醉窟鬼何足憑如實沈之食俎鬼何必竊且鬼以謗人爲職則亦鬼之細細者耳凶如武如虎媚如魅苦如蠱吾皆知之吾將使十二惡神自甲已下稟帝命以數汝執汝斬汝斮汝折幹拉脇抽腸磔膂用鬼肉以備十二神之朝脯顧不可耶於是鬼魁者戒徒出門以返其堯所封之故鄕魑魅魍魎四裔之地是也背汗者喘流眄者淚嬰嬰者聲呀呀者气願益巵酒請命貰死從此逝矣舟師語塞方舟子酧地一笑遣之曰所不汝恕有如白水

黎州勸農文

父老等沈黎爲州控扼邊境居民多爲客戶土地盡是山田挾蕃蠻以取資交商賈以通貸不務本業專事末防以致衣食仰給他州鹽米困於日用今國家累聖以勸農爲富足之本太守等以勸農爲倡率之官方玆春耕舉行故事宣布徳意具述詔條父老不得視爲虛文循習舊態父兄勉力子弟究心男習耕耘女親蠶織上慈下順內睦外親共篤孝悌之風同趨禮義之俗太守專以淸靜恭儉爲治𨿽若寛恕拊存百姓然國法不可犯也宜自愛重仰副明時勸課之意毋忽

眉州勸農文

父老等眉爲衣冠禮義之鄕士俗以詩書爲耕以筆硯爲富往往薄於農桑窘索於衣食者非歳之罪也頃來多事徵取無藝又且雜以緇素二氏之防民困以工賈兩塗之末作隄防不葺災沴相乘民告病矣𨿽衣冠禮義何恃仰惟聖天子崇重本業勸農爲務俾守令奉行詔意無曰此歲例也而忽之父老各歸教訓子弟以勤儉爲本以篤實爲用無鬭於鄰無訟於庭無悖爾父母師長俾田與孝同力稼與學並興所謂勸農之官者守令之責塞矣若乃不穡以收禾不菑而欲獲王賦不集家事日朘饑凍切膚汨防廉恥以自陷爲姦則有司之法在

題靑渠驛

靑渠驛記云唐開元道士觀因攺渠爲池爲靑池寺今爲靑渠驛其土平衍夾路斷磚古瓦出牛蹊間有雙闕隠隠豈利綿舊尙水利鑿渠引泉以漑田其曰靑渠何耶巴濮二水出靑蛉縣禺同山王子淵入蜀祠金馬碧雞嶲卽其地唐志雲二水源出三危山下蜀地理有兩三危一出積石一出滇池昆明此豈禹所導始末出入乎抑秦漢所紀與唐郡異志也嘗歷梓以按視二水此其出積石三危爲巴濮二水乎靑渠恐爲靑蛉之寓名卽爾雅蜉蝣渠略之渠俗謂水蛉也博物志靑蛉端午埋其頭土中化爲靑珠其以蛉名縣者以瑞應也周人祠萇之血爲碧其曰靑蛉者豈碧雞之屬耶觀恐遂爲祠虫之渠水之渠不可無辧也禺同意其爲魚洞今在恭南正巴水所自歲久地攺名訛乎聊書此以備攷古之闕資人李石題

羅僰傳

羅僰蔡州人也其先燧人始以火化爲不羮令庖犧治庖爲膳宰其世職也神農聚蓄百藥以救民疾僰官尙藥奉禦乃上書曰臣累世奕葉忝食舊徳鄭圃治爨文園病渴有年於此仰惟大烹殊養旰食焦心觀頥六气之調爽口十全之藥倚須鼎渥不戛釜羮竊謂藥之有君臣佐使也君一臣二佐之使之誰陰誰陽品對餁分各有等差度量刀圭防咀刲剝雜乎渾然著爲方論以幸惠學者特以仁義乖裂性命爛漫違天理蔑人和气血異劑髮膚殊證蒹葭困吾之形蓬蒿亂吾之種雞壅豕苓君非其君若乃二臣以下佐之使之風動艸靡日出葵側於以長育中和補緝造化而孝子焦然於色七族嗚嗚有不勝哭死者何耶臣僰葑菲下體蘋藻微毛每恐枵然霜露無以仰備采摘春酸夏苦秋辛冬咸物有一防防各一味稼穡於中調四序者甘艸被國老之號人參茯苓防君子之稱臣竊慕之況忝職奉禦植立仙班醫國之誠活人之用臣僰不勝榮願帝曰可乃下制曰帝命冒下土防有遐遺天造利建侯宜承眷渥矧玆鼎鉉之寄盍致絲綸之褒前尙藥奉禦蔡國公羅僰淡泊以養道腴潔白而富才質啟心沃朕剖析於精防苦口愛君薫蒸於瞑上以追累世之績下以濟率土之民褒錫隆名陪惇幹食滋味事朕爾則何求艸芥視臣我則不暇於戲需者天位之孚宴豈一食之間哉師者國醫之寓名本三錫之寵也進班五等之秩往懋一品之勲可特封中和國師持節袁州軍州事蔡國公勲階如故羅於春秋爲國與州蓼伐楚勝之來服爲采邑羅氏來氏支庶叢然盛矣邠風下衰斷壺薦篚秦人防食看入穽有幹沒營利者有淹藏防蓄者慆滛渾殽眞風蕩散至負薫目白須滑中洞下之謗墜國醫淸白之傳惟東坡子玉糝羮見於世

論曰聖人以道禦气以气禦物𨿽天地之大亦道物之一也況於一艸一木之別哉善乎神農之嘗藥也日遇七十毒自非聖質體道六气交戰外气與內气寒暑燥濕乘之𨿽五穀得以殺之矣況藥乎嗚呼識藥爲上用藥次之以毒攻毒制其後害者气有以禦之也天下之醫知用藥而不知識藥曰藥之殺人者有由矣蘿卜名萊菔根而又有蘆菔爾雅釋之通爲一用至誤釋爲菘而物性乖矣子思子曰中和贊天地之化育僰之所以自薦者庶幾乎

贊曰國醫之師曰中曰和天地化育不偏不頗誰適左右惟師之多儻可度世來乎老坡

書呂不韋傳後

太史公載呂不韋說華陽夫人之詞云不以繁華時樹本卽色衰愛弛後𨿽欲開一語尙可得乎則孝文王爲安國君時也子楚質於趙秦昭王五十年呂不韋行金於邯鄲守者得脫以至子楚得立凡六七年事戰國策云王年髙矣王后無子王一旦山陵子傒立士倉用事王后之門必蓬蒿是時子楚猶在趙未歸若在孝文未立之前不應稱後稱山陵也若以孝文旣立所稱之王爲孝文王則楚之得歸與不韋之說特一年事與太史公所載不同不韋周旋兩國之謀不應成於一年之頃也髙誘注云秦王后爲孝文華陽夫人至王之春秋髙注云昭王年老則安國君未立昭王尙在位其子之妃乃曰王后以配其舅爲稱何耶又曰陛下嘗軔車於趙注云陛下謂孝文王昔嘗質趙以爲子楚之詞前昭王而後孝文王耶昭王生十九年立五十六年薨則七十五歲孝文生五十三年立一年薨則五十四歲太史公所說華陽夫人非繁華時也

忍忠嘉

忍忠嘉一名忍太平云成都人防入華山師陸修靜體生綠毛頭面及胸腹間見人自云貧子客萬里橋徐秀才家余與蘇季文同往謁之起立云我合下你兩个來你兩个都是八月生季文八月二日余卽八月二十三日指季文云好門戶可惜胸次極窄指余云一片好心來成都作官去余再三謝之云此身可以與仙翁供薪水得否渠小碟中拈一枚栗子云可喫此栗你家中生子嚼開栗子中有一圓藥後來累訪範和仲家就口贈和仲一詩云三个孩兒是你精你身憔悴你兒榮情知損壊元陽力何不畱來養你形余命之坐再三師問之就口贈餘詩云揖我歸位坐禮數無乃過長生久視術看取鑪中火又云還防得鑪中火否又云無事盤龍坐書來只讀破防董作一塊聰明不如過又自指云我卽防董官人患聰明太多其人向在華山獵人以之爲野人異獸作籠檻獻之州府而以煙火食飼之至是其毛稍落說累朝事知人家父母先祖自云曽見之在華山日冬月食一味木根柏葉掃落蘂置之木樹下以燒之生出木根芽子號爲木防子至是歸成都諸司爭迎致師事之寢臥在一火焙止隔壁燒火借其暖气而已毎喫粥飲少酒細嚼飯咽之云五穀精華天以養人須是細嚼過始得是年一百三十六歲矣石到家乃丁巳李圓生年栗子中一圓藥如其言

馮氏三鬼求葬

言鬼近怪必言之以其可知也孰曰可知以其情也有鬼自言甄舒仲情至廋也鄒湛原其廋而知之死而欲葬鬼之情也欲葬不得而巧自托以說其情鬼之急也湛知以意而釋其字曰舎西土瓦中人鬼之用情也馮氏三防不舉不記年而舉於吾友楊伯逺之手則鬼之用廋尢其巧者且人之所甚信者莫若妻子所聽左右以入其言者莫如乳媼輩一昨馮氏三鬼以夢自列於伯逺之妻胡云必葬我則又怖撼伯逺之兒夜啼不止乳媼輩蓋若有睹三鬼也畏而祝之則又夢夢覺兩言之同則以告伯逺儒者不尙鬼曰是兒女之疑也胡與乳媼言益力伯逺曰曷明告我以骨或柩所在並姓氏則信鬼巧也而區區怵吾婦兒乎於是三鬼以夢告伯逺如祝旣夢之黎明有母丘久道來謁伯逺心怪與母丘生言之生慘然曰此故姊夫馮君諱某字某也初娶某氏再娶某氏皆死不葬與伯逺行覘三柩艸棘間宛然與昨夢合伯逺問其後子息皆絕憫其終無歸具衣衾如禮坎而窆焉紹興十六年十月某日也墓在小溪縣某鄕某山下伯逺名深遂寧人從景陶浚卿學春秋

書顏含傳後

史氏不廢顏含孝友顏含以孝聞叔畿死而復蘇存亡不辧含侍疾不出戶十三年事寡嫂有異感其立行如此王導以含爲東閣祭酒居叔父防嫁女爲劉隗所劾史氏不以一疵掩其平昔敍含於孝友傳此史氏忠厚也然所貴乎君子者要當謹防細行細行之於人初若可忽君子嘗於其所忽者失之以蹈終身之悔以集不知者之謗彼素無行檢則又何足深責惟有平日素履如太淸白璧一朝自輕而滓穢之豈不大可惜耶晉人蕩而廢禮以此爲俗居防而用原壌之教如謝安期功之慘而聽歌樂阮籍母服而飲酒食肉含居叔服而嫁女此俗豈例有所受邪隗之劾含誠是史氏不廢含素履亦是然含之自處得不爲初心之愧

蜀楮

蜀楮今之冷金牋是也非善書者不敢使敗墨滑筆堅耐山谷老人喜使之眞艸多傳蜀中不貴粉牋小幅可以結字不耐收藏也前輩亦時有一二小幅往往招蠧壊凋落也

長松

長松東坡所賦蓋出河東方書以蜀瓦屋所出爲上今此所得瓦屋眞產也長松四兩入檀芎茯苓甘艸各一分作湯勝芎防湯逺甚此僊方云

欽定四庫全書

方舟集卷十九

宋李石撰

周易十例略

春秋有例者起於杜預易有例者起於王弼二例之作以吾夫子立一定之論如乾坤二卦則諸卦之倡謹始之例也後之學者因而例之故作十例略

無咎者有咎而卒於無咎也幹之九三曰君子終日幹幹夕惕若厲無咎者剛失中道爲亢之漸坤之六四括囊無咎者陰進薄陽臣彊侵主下卦之上括囊以幸免孔子系之曰無咎者善補過過而補之可免於咎矣易爻言無咎者九十九爻而何咎者三何咎者本自無咎而猶畏之無大咎者未能無過何咎者徒自憂於咎一以乾坤爲例作無咎例

利有攸往者可以往而往不冒險而往也始於幹之利見大人猶曰可往見矣坤之繇曰君子有攸往者先昩所向後有所歸猶曰可以往矣乾坤爲例利有攸往之卦十一繇言其八爻言其三繇言有攸往者一爻言有攸往者三繇言小利有攸往者一繇言勿用有攸往者一爻言勿用有攸往者一繇言無攸利者二爻言無攸利者八無不利者十二卦十三爻槪之以不冒險爲利也幹之彖曰幹始能以美利利天下不言所利大矣哉有利不言蓋無適不利也他卦爻之利不利勿用有所待者仿此作利有攸往例

孚者信也始於需之有孚而訟之有孚次之需者疑也因疑而待其信可以無疑訟者爭也因爭而求其信可以止訟或曰去就從違信不信之決也需訟之外繇言孚者三爻言有孚者十三卦十八爻繇因事言孚者三爻言孚者九卦十一爻爻言匪孚者一言防孚者一其曰中孚者信之由中而豚魚細物亦被其賜凡信之有疑有爭者莫不釋然於此謹信之始起於需訟作孚例

悔吝者君子求免於世之憂患一夲於正心誠意慮而後動迫而後應俾不由於悔吝之塗乃已然時有不免者一身萬物隨時所值因易自忘可也系辭曰憂悔吝者存乎介介者防小尙可以追惟之竊嘗考悔吝爲二道則悔大吝小也吝尙可追惟而悔有不及者亢龍有悔此治亂休戚天下所系孰有大於此者哉若夫屯鹿之不得往則取吝防以刑爲發往則取吝屯防二吝吝乃非悔之比大小隨卦爻所寓不可一槪且以干之悔況之豫蠱困之悔誠有間矣若乃革之悔亡則以湯武革命幾於系天下事甚大如幹之悔也他言悔十五卦十八爻無悔無只悔七卦八爻言悔二卦二爻言吝者自屯防而下十七卦十八爻小吝者二卦二爻曰小者尙有大於此者乎貞吝四卦四爻吝無咎者四卦四爻此悔吝之別君子所以自忘於憂患者如此而有大小者以干與屯防爲謹始作悔吝例

厲者君子以人心自危而日進乎道心之防惴惴自畏未嘗一日不以憂患自警也幹以惕爲厲訟以貞爲厲皆厲也孔子於幹以危爲辭獨於艮之九三曰艮其限列其夤厲薰心夤心之上下憂患有所限止文王之辭也孔子釋之曰危薫心者人心道心危防之兩間正如夤之上下也且言厲自幹以下二十三卦二十六爻貞厲者八卦八爻厲無咎者八卦八爻厲無咎者以幹爲例貞厲者以訟爲例作厲例

心情者人之有心有情也以人之有心有情見天地萬物之無心無情情顯而易見心隠而難測君子以易洗濯其心𨿽天地之大萬物之繁如對鑑妍醜無遁形矣系辭曰聖人以此洗心與民同患是也然此專出孔子彖辭也言天地之心者一言天地之情者一言天地萬物之情者三復則取其靜以自復故能以復之心見天地之心不待觀而見之大壯則以剛大而能正不但用壯爲天地之情況其在人者至於咸之虛恆之常萃之聚皆天地萬物共由斯路此甚易見者以我之情度而測之也用易君子宜以復之心爲心曰咸曰恆曰萃思慮所孚可不勞矣作心情例

八象者始天地大象以求其類也類乎天者天象云雷風雨日月是也類乎地者地象山水泉澤木火是也並天地爲八卦十四象剛柔奇偶各以卦爻所象爲類也陰卦取天象陽卦取地象錯綜爲爻變化爲用文王重易而立辭孔子立大象而釋之自其八者衍之爲十四也以說卦考之取象凡一百一十三而大象所象特一卦一象爲主而乃衍爲十四坎衍其三離衍其四防衍其一其寓諸爻者爲九十九所用未如說卦之數而名物有不及象者用易之君子以意逆志斯得矣作眀八象例

貞悔者鄭氏云內卦爲貞外卦爲悔卜筮所用也然伏羲三畫有內無外有貞無悔𨿽三墳八索以步气迎日亦未見其爲占筮之用抑亦文王所重以蓍所定胥變而爲卜筮乎周官三易鄭氏所言蓋稽諸此也且以伏羲爲貞文王爲悔內外奇偶剛柔以初爲四以二爲五以三爲六始中終之義變化酬酢而卦之上下二體具矣其爲貞悔互相應用不亦可乎占筮所用有以內爲主有以外爲主內變者爲內主外變者爲外主眀取其變以爲吉凶則易之神化也作貞悔例

彖卦名者卦一名名一字盡矣非聖人孰能說之如曰乾健坤順非聖人彖之則世有不能名之者八卦八名伏羲名之益以五十六名文王名之孔子又因彖之益以六十四名其意以釋幾防幽深之義以廣二聖立言之法然皆彊名也曰天地止矣又彊名曰乾坤乾坤止矣而又彊名以八卦乾坤之變者健順具一气之元晝夜四時代謝摩蕩命之曰易而槪之曰道故曰皆彊名也揚子云作太準易曰一元之統方州部家三摸九據因气盈縮晝夜分之九九爲八十一贊以禦气之變有一卦而三名之者出三聖人所作意表易道或幾乎息矣作彖卦名例

系辭者易之詞也易之有詞自文王始系辭爻辭均曰詞也孔子旣爲彖大小象以釋文王之詞謂之系辭者以系其辭所自不徒作也故曰系辭焉以盡其言然則辭者言之盡而有未可盡者易之意深矣嘗試分系辭上下未盡之意以韓康伯所注十五章上系之章七下系之章八蓋隨意求盡饜飫思慮而有得焉可以合而一之詞之統者如中孚同人至大有七釋自咸至損十一釋此可以合之爲十八釋而乃分之於上下系何也大衍之數五十而又合之以天地之數五十有五二篇之策而爲揲法矣其下又再言天地之數何也至於十三卦制器三陳九卦隔章分釋已無可疑而學者以孔子十翼之分有可疑者彖一也大象二也小象三也上系四也下系五也說卦六也序卦七也雜卦八也十翼幾爲八翼矣得無取文王繇辭爻辭二翼並足爲十翼乎竊疑文王以西伯作易王爲追書之王而繇辭爻辭有稱王者曰王假之曰王假有廟曰王用享於西山曰王用享於帝吉將遂爲文王乎以大象所稱之王況之似出孔子或曰文言之釋爲一翼而爻辭出周公作系辭例

右十例者據王弼例略而續之旣具之論其有可立一定之說於無定之中曰體曰用二說體卽易詞所謂無體之體用則勿用之用此常說也惟易主變移易不可常者於例具之如弼之例可互見矣

周易互體例

易者以天地五行而生數由數而生卦因三而成六貞悔內外以數通於天地五行而八卦相資爲用以三而五而五行互體以六而八而八卦互體若非互體則易之變化內外上下不相應數有所窮數窮則生成之理或幾乎息矣易之有互體出漢人二鄭學易者以互體出劉牧非也因取說卦占象與卦爻相通者爲互體以應天地五行之數作互體例

【幹下幹上】幹九五風九二云

右幹上下體以干合坤奇偶旣立五行致用於天地風出於防之木九三也云出於坎之水初九也從龍從虎之象成矣

【坤下坤下】坤上六龍戰六三含章

右坤上下體以坤合干爲天地之雜陰盛勝陽龍戰見血五以陰包陽故坎象爲血三以陰居陽故含章

【震下坎上】屯艮

坤

右屯上下體互體爲艮坤九五屯膏止而不得施六二六四坤體爲馬亦止於艮而不行故邅如班如爲有所待

【坎下艮上】防坤

震

右防上下體互體爲坤震震爲長子故九二克家以二陽包坤故納婦以坤止艮故六三之女勿取

【乾下坎上】需離

兌

右需上下體互體爲離兌兌爲口舌故九二小有言爲澤故需泥離中虛爲穴進遇坎爲血也

【坎下乾上】訟防

離

右訟上下體互體防離初以柔承九四之剛順上不爭故眀辧晳九二以坎剛遇乾剛臣忤君子競父掇患之道然防順離眀皆可無訟四陽之健而一人帶三奪之矣

【坎下坤上】師坤

震

右師上下體互體坤震律聴軍聲初六伏於重坤之土不常失律九二上應六五重坤之順以陽應陰六五得震故長子帥師得坤故弟子輿屍眾主則非丈人矣

【坤下坎上】比艮

坤

右比上下體艮坤互體初六上應重坤順之又順坎水在前艮止不流盈缶之吉六二比於九五以內爲限不自失也重坤之順不待誡令

【幹下防上】小畜離

兌

右小畜上下體離兌互體初九上應六四以剛畜柔而乃反已自畜於離無所附麗九三見說於六四之兌說輻不行若夫婦而反目不能正室防正室離側室

【兌下乾上】履防

離

右履上下體防離互體離爲目三寄眀於兌眇而能視二以陽居陰有震之足防爲股弱於足跛而能履成卦之體專在六三兌居五陽之間兌爲口不咥人

【乾下坤上】泰震

兌

右泰上下體震兌互體九二應六五長男少女爲帝乙歸妺兌爲口食之象四悅以求鄰𨿽富不富𨿽交通之世反失其實

【坤下乾上】否防

艮

右否上下體防艮互體二爲艮以止爲得故大人否防承幹故小人吉以防順處髙位苞桑之危

【離下乾上】同人幹

防

右同人上下體防重幹互體九二防順病夏畦以求於同褊隘於族非野之同重幹之剛伏戎致敵九四應上九重幹三嵗不興

【乾下離上】大有兌乾

右大有上下體兌乾互體九二重乾應兌以車能載以臣載君六五以離體主卦以兌說主信威行於下與同人相內外他仿此也

【艮下坤上】謙震坎

右謙上下體震坎互體初六以謙柔越坎險之剛故可涉水六五以震懼處坤得眾故侵伐九三主卦曰勞

【坤下震上】豫坎

艮

右豫上下體坎艮互體謙鳴於二豫鳴於初以坎險髙下而鳴以求應和艮爲山爲小石止靜不動故先見九四主一卦以不疑致朋簮之眾

【震下兌上】隨防

艮

右隨上下體防艮互體初九悅以應四動以隨靜艮得所止之官不至失節六二不能上應於五而止於防詞求悅系陰失陽大小不得兼得九四之防體長女長男得其隨矣其守在貞

【防下震上】蠱兌

幹

右蠱上下體兌乾互體以九二之幹幹以長子之震父子防順蠱敝之家不足憂主之以干悅之以兌順之以防其幹濟矣防兌二女母之象六四之裕六五之譽漸以無事

【兌下坤上】臨坤

震

右臨上下體坤震互體臨陽長之卦而以兌坤爲體震動不靜故二陽以大臨之然羣小亦可畏矣甘者苦之對兌爲口故知味長而不已則泰道也

【坤下防上】觀艮

坤

右觀上下體艮坤互體初六應四以陰應陰穉陰應防防爲寡發童之象艮爲少男坤爲重坤故利女貞若不知正則醜矣防以求艮二以應五防爲白眼窺女求匹不可不正

【震下離上】噬嗑坎

艮

右噬嗑上下體坎艮互體初九以震動而艮止之震足滅屨不行以坎險在前以干三陽錯坤之三陰未能除間滅鼻滅耳耳坎象金乾象黃坤土中象獄之有械猶頥中有物

【離下艮上】賁震

坎

右賁上下體震坎互體震足初動而艮止之爲趾坎爲輿而止險故捨車六五艮山爲丘坤土爲園束帛質素五數曰束

【坤下艮上】剝重坤

右剝上下體重坤互體剝之一卦以上九爲主剝者陰極復陽牀以置身曰足曰辧曰膚抑陰進陽三得其應重坤爲順貫魚小人之象以上九爲宮以芘寵可免於尢

【震下坤上】復重坤

右復上下體重坤互體復之一卦以初九爲主復陰極陽復仁者重坤柔之仁四應於初爲中行

【震下乾上】無妄防

艮

右無妄上下體防艮互體震動而艮止之以不可妄動天命亦可畏震爲稼艮山不耕不可以富以陽系陰防爲艮止陰牛之系

【乾下艮上】大畜震

兌

右大畜上下體震兌互體以陽畜一陰爲小以陽畜二陰爲大小畜則九三應上九爲輿大畜則九二爲輿皆脫其軸畜而有養也兌悅震動以艮而止六四爲童牛六五爲豶豕皆止健有待

【震下艮上】頥重坤

右頥上下體重坤互體震動艮靜虛中如頥以求口實二陽初終之智以貪飲食非養也艮爲山爲小石附坤土爲丘頥

【防下兌上】大過重幹

右大過上下體互體重幹九二上應九五之兌爲少女老夫女妻九五下應初六之防爲長女老婦士夫過惟謹其小不至於大借茅於初幹幹自危也

【坎下坎上】習坎艮

震

右習坎上下體艮震互體九二震動而艮止之與五險陷未出所得亦小二簋納約其中有誠坎水眀水之薦

【離下離上】離兌

防

右離上下體兌防互體兌澤防廣顙目爲涕泣離以柔順附麗兌防錯然之敬於始可也九四下卦之應風鼓其火而澤之猶死灰然

【艮下兌上】咸幹

防

右咸上下體幹防互體艮少男兌少女乾陽防陰男下於女無心之感初六咸其拇拇施於足可止而靜六二則上應五爲腓行則凶居則吉九三防體應干躁其股爲艮所執矣

【防下震上】恆兌乾

右恆上下體兌乾互體長男長女以匹相應二五之應君臣之道五以兌體之陰委質於九二之陽則相及矣九四下應上比𨿽禽不獲

【艮下乾上】遁幹

防

右遁上下體幹防互體以艮駸駸爲防自厲其尾否則致災乾變爲坤二應乎五黃中坤牛剛革君子固志以逺小人

【乾下震上】大壯兌

幹

右大壯上下體兌乾互體重乾附兌入震初應於震說以爲進壯足爲趾必窮可信九三入兌觸藩必決六五之喪羊九三之羊上六之羊以兌體也坤爲大輿爲腹以陽包陰

【坤下離上】晉坎

艮

右晉上下體坎艮互體晉進而有所摧見險而止六二之愁以險遲畱王母六五之陰三陰附之九四鼫防艮體穴離

【離下坤上】眀夷震

坎

右眀夷上下體震坎互體眀夷傷也附麗越險以求出地其傷宜矣離爲雉初附於震則飛矣左股以震足越險以坤震坎皆拯馬故爲壯九三越險得陽震長子故大首挾南離故南狩上六上卦之上如登天回附於四故反入地

【離下防上】家人離

坎

右家人上下體離坎互體防長女離中女附麗柔媚宜家以女貞故以險爲一家之閒初之應四離之又離以四陽主二陰甚嚴且節二婦一男婦子也

【兌下離上】睽坎

離

右睽上下體坎離互體悅以附麗而以坎乘其交二女四男其睽乃其合也初應於四坎體爲馬乘而喪之於惡人勿逐自復六三應九牛扼於輿坎爲輿六五坤牛也上九應四遇坎坎豕兌澤泥塗之水坎北方鬼方車載鬼也弧矢取睽先張後脫坎爲雨故遇雨反吉

【艮下坎上】蹇離

坎

右蹇上下體離坎互體西南離方東北艮坎二方以艮自止於難則西南可無慮也往者重險在前來者止而有譽有喜有待六二王臣防難以冒重險自出於文眀之方大人者來蹇以應離體

【坎下震上】解坎

離

右解上下體坎離互體東北之勢離眀而震動難之散也坎穴三陰爲土田爲狐故九二獲之以狐羣自散也重坎爲輿陰乘陽爲負乘髙墉上六應四離體爲雉出險而擊爲隼故射獲之

【兌下艮上】損坤

震

右損上下體坤震互體震以動入坤靜而艮止之損剛益柔一人則艮上九應六三爲友三人則三陽兌說震動坤順以求益損一陽之友

【震下防上】益艮

坤

右益上下體艮坤互體陽極反陰必至之理初九決可不用壯則趾之不立也九二應五勇於必進幹幹之惕莫夜之行有戎者兌陰在前三則色厲內荏雨也羊也言也以兌陰而決陰莽之在田者爲莧陸

【防下幹上】姤重幹

右姤上下體重幹互體以柔附剛牝豕敵豭羸而用躁幹金防木牽於金柅以陽抑陰也魚陰類也九二以剛乘柔曰有魚四𨿽下比於初困於重剛失中故無魚以五陽受一陰包含如天

【坤下兌上】萃防

艮

右萃上下體防艮互體萃以聚集初應於四以止以說止則號說則笑巽坤柔順三陰三陽亂次求聚爲艮所限孚不克終勿卹可也萃得萬物大牲之餘二以中應五薄祭亦可

【防下坤上】升震

兌

右升上下體震兌互體防震合誠皆通神明用禴可也虛邑陰幽無人之境以防順而說得民震以主祭岐山之享文王以此歟

【坎下兌上】困防

離

右困上下體防離互體冒險懦柔困而附麗防兌邅廻求脫坎谷初應於四之防木也故株木九二應五之兌爲口故飲食六三據剛應柔二女在前夫妻反目三陰三陽相反不順

【防下坎上】井離

兌

右井上下體離兌互體水坎出也防養源於下井則泉於上木可汲矣初之應四水附離兌燥濕相違則泥禽且不飲九二應於五坎陷爲谷鮒離网中物六四兌澤受水之谷宜修之

【離下兌上】革幹

防

右革上下體乾巽互體初與四二剛相應柔體中堅革之難也三就乾剛也虎豹之鞹以離之文炳蔚不同也六二防風從虎之象

【防下離上】鼎兌

幹

右鼎上下體兌乾互體乾爲金鑄鼎也初爲鼎足中窒則否防兌長少二女附乾子妾兌爲妾也九四近君而下比於折足渥形六五居中黃耳離象蓋離爲雉

【震下震上】震坎

艮

右震上下體坎艮互體震長子主祭以恐懼致福初應四艮山也爲九陵七日六爻周而復也四遂泥坎爲水水在山爲泥或曰坎豕淫泥

【艮下艮上】艮震

坎

右艮上下體震坎互體初應四之震爲足止弱不隨震躁艮靜坎心病也故二不快震厲薫心三出險自反惇之又惇靜重如山

【艮下防上】漸離

坎

右漸上下體離坎互體鴻離鳥之附坎水者防風而幹木冒險自麗危之也九三應防上六艮夫巽婦附麗爲大腹夫徵子不育婦失其道防木之桷髙而免咎陵艮山也婦𨿽不孕止靜得吉離者羽之文章

【兌下震上】歸妺坎

離

右歸妺上下體坎離互體震長兌少爲歸妺離其一娣也震爲足冒險而上故跛六三上應上六幾成坤母爲須嬃也離爲目故震長子得位爲帝乙坎爲月得中故幾望上六下應六三爲兌之羊坎附離水赤血也

【離下震上】丰兌

防

右丰上下體兌防互體初九上應九四以陽應陽二體皆陰卦實離防兌三女不無其配丰日中之照旬則十日過旬非中則災中之已昃也震蒲葦防木蔀屋蔽日兌爲毀折右肱防股之上

【艮下離上】旅兌

防

右旅上下體兌防互體艮止離麗兌防欲自媚說物順人而不得行旅寓之甚六二應五過信爲次兌爲妾故得童僕三則離火焚次童僕無畱行雉者離也牛者三陰之坤也

【防下防上】防離

兌

右防上下體離兌互體防爲進退爲不果初附麗求說勇扵甚武其躁於兵故重以防命申申爲戒防爲木牀下致恭兌爲巫故用史巫兌爲金故先庚後庚凡六如爻之數資斧離爲戈兵

【兌下兌上】兌防

離

右兌上下體防離互體初曰和二曰孚三曰來九四獨曰商者以言議之寧小介焉非病也其說物之多通不如介也澤及朋友離文眀之益也兌講習語言之益也

【坎下防上】渙艮

震

右渙上下體艮震互體震內動而艮外止之以靜止躁震巽皆爲躁卦也初六用拯馬以震坎皆爲馬也機者防之木二應五機以靜止躁也艮爲山冒險挺質不顧羣以渙君之難大號防命血者坎爲血爲水

【兌下坎上】節艮

震

右節上下體艮震互體初說以應四之止艮以險止之兌以言議震以足動艮木之多節坎木之多心兌通艮塞艮爲門闕閽寺初不出戶庭是也九二旣已知節安於所止不求脫險以苦失中也安者不求甚說下比於初以承上甘者口悅之味苦則眾口不悅矣

【兌下防上】中孚艮

震

右中孚上下體艮震互體初九之虞先見之信上應於四之艮以靜止動爲機先之卜鳴鶴二五以陽聲同唱艮山兌澤九臯之禽信之中也六三應上九爲非敵二陰二陽以防進退不果也六四以震爲馬防應上六防雞登山以兌而鳴登天之音失中也

【艮下震上】小過兌

防

右小過上下體兌防互體小過中孚之變可以復不可以小過宜下不宜上逆順之勢防爲雞猶中孚之遺音初六之飛鳥也六二過艮遇防兌爲妣過君遇臣西伯事紂君臣之道嚴矣九三防之以艮執法可順不可逆戕之漸可防矣

【離下坎上】旣濟離

坎

右旣濟上下體坎離互體三陽三陰之變上下體坎離其互體離坎亂以求濟其濟猶亂初之曳輪以脫險水濡其尾可戒六二離婦防茀以坎盜也髙宗伐鬼方離爲甲冑戈兵於北方之坎也九五下比於二二陰爲牛西鄰文王也

【離上坎下】未濟坎

離

右未濟上下體坎離互體未濟旣濟之變而互體亦坎離者數窮而亂所當辧也小狐坎隠伏之物出

險而疑水濡其尾水曳坎輪震伐坎鬼濡尾濡首陰陽之極旣濟猶未濟者乾坤用九用六之數君子知其數之不可涯者旣猶未乎

象統

傳曰物生而後有象象而後有滋滋而後有數數者猶曰一二三四者此易之始肇於畫矣欲求易者自其畫欲求畫者自其滋滋者猶曰蕃滋以一成二成三者是矣而蕃其象各以其類爲象天下凡物莫不皆有象類物而通其象之次序可迎刄解矣物之生者自然之天其象其滋其數因是而畫之爲三衍而六之八之則人也人者人爲之以其使之然以合乎天之然天人相符毫釐錙銖之不爽而易成矣此象之次序不可忽也蓋嘗以物之系於易者原之以類而推其象其變化者乃其象之通而以易爲神此兔蹄魚筌如王弼之論得意忘言得言忘象端有次序可驟而語乎乾坤者天地之二象剛柔奇偶其象通於八卦自八卦通於六十四此象可以類起矣以乾爲龍坤爲龍震亦爲龍必欲求龍所在則曰天曰田曰潛曰野象𨿽可類而有不盡者似未可遽悉也至曰乾爲馬坤爲牝馬震防坎皆爲馬坤爲牛而他卦言牛防爲雞離爲雉而他卦之言鳥者可以類求之無遁情矣譬夫味之適口者必名其物然後知味之酸鹹衣之蔽身者必名其物然後知衣之長短數之未知象之未眀而欲眀之不已僣乎系詞曰神無方易無體又曰剛柔有體以體天地之撰故因其互體者爲無體之體伸劉牧之說而與王弼辧且天地生成五行五十五之數與大衍五十之數相通此蓍龜之用易之祖也易不有四象乎言動制器卜筮皆象之變化體有不同則可以互體推也弼乃以五行汗漫取四象者合而一之未盡而忘易之所祖是欺人父祖愚而防之以聖賢其子孫是又其僣者故因系辭說卦立象以互體例類而求易因孔子以知文王因文王以知伏羲所謂象者儻不至牽合遷就十可得七八其他天人之奧性命之理如弼之作眀象得意防象者以俟後世用易之君子作象統

眀閏

正月

小過防

益漸

二月

泰【三】需隨

晉解

三月

大壯豫

訟蠱

革

四月

夬【五】旅師

比小畜

五月

幹【六】大有【內外】家人井

咸

六月

姤【一】鼎丰

渙履

閏月

遁【二】恆【內外】節同人

七月

損否【三】防【內外】萃大畜

八月

賁觀【四】歸妺無妄明夷

九月

困剝【五】艮旣濟噬嗑

十月

大過坤【六】未濟【內外】蹇頥

十一月

中孚復【一】屯【內外】謙睽

十二月

升臨【二】小過防

益

傳曰履端扵始舉正於中歸余於終此置閏

之法也一歳三百六十有六日以六十四卦三百八十四爻爲之主以伏羲之三畫者分十二月二十四气朔望日月晦之天然之正舉囿吾易卦爻之數爲一定法以嵗始爲端嵗中爲中嵗終爲終乎或以始子午終己亥合六陰六陽爲嵗乎三代異正其所履之端所舉之中所歸之餘亦異則置閏之歷三代異用眇乎不見其端茫乎不知其終其中猶是也我知之矣大抵以中气爲母以均其始中終三際一惟其歷而已余將竊取顓帝之乾象歷以建寅爲

歷端以合乎夏正則千嵗之統幾在玆乎且以夏時爲正以孟春爲歷端則置陰陽子午不問不知何以爲气之母而防其中或曰無中气者爲余歷之大小餘則置閏之數也所謂乾象歷者堯舜禹相承施行至湯止以立春爲節而以冬至爲元首周人遂以十一月爲正以正六陰六陽之气吾夫子論四代禮樂欲行夏時於春秋蓋有所嘆矣謂其欲修商歷非也乃乾象歷耳按魯襄公二十七年十一月乙亥朔日有食之傳以爲辰在申司曆過爲再失閏以星度知之則魯歷之失自周曆之失也劉歆乃以漢歷正之以眀傳誤班固則以春秋魯歷不正故置歷之失班固劉歆皆漢儒豈能以漢歷折衷於千餘嵗之後於是七歷眞僞之論更起矣魏黃初専取法乾象酌斗分麤細之中以合春秋日蝕以正朔晦朔旣朔爲定而杜預乃以七歷皆非王者之術何也七歷多歸咎斗分二十六日幾一月之度湯歷乃以四分一爲度之一且天度經星可以意增減之乎此杜預之所以疑也經星二十八宿以緯之五星變度如春秋所謂辰在申者以水星之在申也按晉武帝因魏之景初曆更以泰始名歷如泰始之三年閏六月二十五日丁亥水星晨見乾象則閏月九日辛未見先十六日黃初則以閏月八日先十七日如春秋之辰左申者相先後三日其差气三有奇不知順數春秋置閏至是凡幾失乎如是則杜預之疑審矣夏正之四月周人之六月正陽建已之月𨿽無中气而大小餘之積似未可閏而閏之可乎惟我宋以六月置閏凡三淳熈嵗著雍閹茂月則且置閏與晉泰始合嵗月而用易之姤以兆六陰之气則亦六月而不在五月來則幸其速去則幸其遲至於任法咎天之日月如劉歆春秋五行之說多矣因以易一气之遁合之以俟後世眀歷之君子

欽定四庫全書

方舟集卷二十

宋李石撰左氏卦例

春秋易以立例爲通宜矣蓋韓宣子所見二經者魯人所用周人之禮不刋之典也左氏所載於易𨿽周人卜筮之用無幾其所資於學者非特杜預王弼之說也然杜預所得汲冢科斗云師春作春秋所載易卦一卷今不傳石爲補之作左氏卦例

【坤下防上】觀【坤下乾上】否

陳敬仲方少周史所筮之卦也至桓子五世而始大八歳而成子得政弒君其始也利用賔於王其終也山嶽配天則亦太逼矣卜筮可知目睫之近不能保八世之往乎不然南蒯卜亂臧防卜亂同矣

右觀六四爻變而之否曰坤土曰巽風曰乾天風爲天於土上則曰山自否之六二至九四爲艮之互體則艮爲山也故曰山嶽配天坤爲異國艮爲太嶽爲姜齊艮爲門庭幹爲金玉坤爲布帛故有庭實玉帛諸侯朝王之象觀則其後之子孫期在八世之遠此說卦雜占八者之例他皆仿此

【震下坎上】屯【坤下坎上】比

畢萬以晉滅魏以地賞萬爲大夫晉大夫辛廖所筮之卦也萬之先爲畢公髙晉獻公滅魏至六國魏猶列諸侯爲大國此公侯子孫必復其先畢公髙之始也其後六卿分而爲魏則終春秋之世矣其年世遠矣哉右屯初九變而之比曰震以坤以坤故爲土震爲車坤爲馬震變爲坤故車從馬足居之以震故兄長之以震故母覆之以坤故眾歸之以坤故是爲六體不易以下體之下也若曰比合屯固坤安震殺則以意取象無象之象說卦𨿽有例未必能盡卦變之意他皆仿此

【乾下離上】大有【幹下幹上】幹

魯桓公將生成季卜楚丘之父旣卜又筮此卦也魯之重輕由季氏之存亡其曰季氏亡則魯不昌又執政爲周社亳社之輔皆如卜之言而筮特言同復於父敬如君所而已其合卜筮蓍龜爲一用乎將有詳略乎自桓公下順數終春秋之世三家子孫旣微而魯弱如卜楚丘之父蓍龜之告

右大有六五離變爲乾乾爲君爲父曰同復於父敬如君所以臣爲君之象以離麗爲同者亦以意取義

【防下艮上】蠱

秦穆公伐晉秦掌龜卜徒父所筮之卦也秦人不通三易而以龜爲筮龜卜爲官而以蓍筮乎晉閉秦糴負秦曲多矣韓原之戰晉侯之馬還濘取敗執晉侯以歸故卜徒父先以千乘雄狐爲告

右蠱巽艮二體不變而貞悔內外之象已具杜預乃以秦人不通三易之占而以龜卜爲筮乎不然卦亦易之一也巽春夏之交艮冬春之交秋落山木之實而取材以爲克晉之期山木逢秋而落杜預乃以周九月夏七月爲言按春秋書秦韓之戰在十一月亦歳晚之秋非九月七月之秋明矣又曰獲其雄狐以狐蠱爲君蠱虫也又皿也病也若以說卦象取之則未有以狐爲君象解未濟二卦之爻𨿽言狐解言三狐未濟繇言小狐初六言濡尾解以坎離互體取象未濟亦坎離互體取象蠱之艮巽不變其互體者九二至六四爲兌九三至六五爲震不爲狐象將以巽之爲進退不果爲臭如狐與艮爲狗鼠之屬乎其必有知者以龜卜爲筮與卦之不變者他皆仿此

【兌下震上】歸妹【兌下離上】睽

晉獻公嫁伯姬於秦史蘇所占之卦也晉侯敗於韓秦執之以歸於秦晉侯曰先君若從史蘇之占吾不及此夫易天數也一定於天數不可逃𨿽人謀無及如晉侯之悔吝於先君之取秦女疑有可免之理是以人勝天也可乎卜筮者天假之以權禍福使人知所避就愈於恬不知畏而欲以人勝天也穆姬晉女之適秦者晉侯得歸國賴穆姬之力太子防洪與女簡璧晉甥履薪登臺免服衰絰以示必死

右歸妹之睽歸妹上六外卦陰變爲陽故爲睽繇謂刲羊無血士無其功承筐無貺女失其職以震爲離以妹得睽有責無償無助者秦晉姊妹甥舅相失之象以震爲離故以雷爲火雷車也震雷說其輻離火焚其旗睽爲弧矢必戰之象侄其從姑恵公敗從穆公於秦之象髙梁之死明年謂恵公死之明年謂重耳歸晉殺懷公子圉而入也史蘇之占歷獻公恵公文公凡三世協若符劵杜預曰臨時占者或取於象或取於气或取於時日互相符防構虛不經非易之所當用他皆仿此以爲占筮淺近於易者之戒

【離下震上】丰【離下離上】離

鄭伯廖告人以公子曼滿求爲卿伯廖告以丰之離之卦也晉楚方爭鄭公子曼滿不能內固其國乃幸亂而貪無徳而祿伯廖以意測卦而告以其祥伯廖鄭大夫之知易者智如蓍龜𨿽不筮而神矣曼滿卒如其言右丰之離上六變而爲離以陽芘陰屋之大也以陰受芘戶之蔀也說卦震離無屋戶象互體防兌亦無屋戶象剝之卦曰小人剝廬以陽芘陰也剝以艮爲門闕故取陽以爲陰之芘或曰離以附麗爲安故爲屋丰以明盛在上位而謀隠幽蔀閉塞不通如大屋翔天而暗戶無人丰爻言三歳不覿凶而伯廖之言一歳而曼滿死者以丰數之極日昃之離一年之象不待三歳以二卦九六對變也

【坎下坤上】師【兌下坤上】臨

知莊子告人以邲之戰先縠中軍以三師敗績之卦也晉楚爭鄭爲日已久晉不能勝夷狄之楚以芘鄭同姓之親旬有七日之圍守陴之哭楚退師而復圍之肉袒牽羊以九縣自比楚又退三十里而與之平楚之於鄭其亦優遊不迫鄭亦窮蹙矣爲晉者可以少愧而又有救鄭之師師出荀林父士防欲中道班師不爲失防先縠請以中軍佐濟知莊子防其必敗者以其負曲於楚抱愧於鄭𨿽不待卜筮而吉凶判於未戰然則知莊子者春秋深於易之君子也其先見與鄭伯廖同

右師之臨師之初六變而之臨以二陽而薄四陰坎險坤眾遇險失眾臨有甚此者乎否臧者不順而無律律師律也律法也或曰以聽軍聲詔吉凶也坎爲川流兌爲澤壅三師之令不行律竭法亡之象其互體爲震爲重坤以師臨對變師九二曰未順命臨九二無功則凶中吉則免於咎臨九二則八月有凶期在於此此知莊子又知先縠𨿽幸免於楚有大咎於晉者以此夫

【艮下艮上】艮【震下兌上】隨

穆姜將薨所筮之卦不言其所筮之史也穆姜成公之母淫於僑如介晉國以禍其子又禍季孟幾無魯矣賴範文子郤犫以免東宮之囚埀死之筮乃始悔悟是歳襄公之九年也襄公穆姜之適子繼成卽位始四歳季孟在朝主少國疑以筮自亡疑史乃請姜速出亡而姜亦知其死之審矣僑如佞人也其奔齊又淫齊君之母所止之國以佞濟淫何獨穆姜之辱

右艮之隨上下卦六爻皆變所存者互體艮防皆不以象爲占而獨以變卦繇詞爲隨之四徳而以干文王之言釋之也其曰元亨利貞者姜之自知以答史之筮也不可謂元者以人在下位而有不仁禍其子成公虎狼之不若也不可謂亨者俾僑如外結晉援以執成公止季孫魯不靖者久之誰適召之也不可謂利者通於僑如東宮之居幾於囚辱失母子之愛非所以芘其身不可謂貞者國君之母棄位而姣以淫蕩聞於國人婁豬艾豭之比也四徳皆失何以爲隨以卦自揣其死宜矣史謂艮之八者杜預有二疑雜用三易以七八爲占一疑也史以古易不利再以周易折之二疑也余亦有二疑焉七八者或在三多之數蓋三揲之所當計二四而爲八也一疑也八如臨八月之八隨互體卽艮體隨之六二二疑也必有能辧之者

【坎下兌上】困【防下兌上】大過

崔武子所筮筮史阿告以吉之卦也齊棠公死武子弔之窺棠公妻美而欲介其弟東郭偃以取之弔人之防幸人之禍挾急以攘死鬼之妻豈惟偃以齊姜同姓拒之𨿽死鬼亦怒矣瀆筮以求吉筮之所不告也武子欺死而得姜莊公欺生而淫姜姜以色召禍傾人家國崔子逆弒蒙千古不令之名豈獨攘鬼妻之惡哉筮史之阿告以吉者齊禍出於天數爲不可逃

右困之大過困六三變爲防以坎中男娶防長女固已非匹陳文子所謂風隕妻風奔也隕墜也奔墜之妻冒險取之且困之繇曰入於其宮不見其妻者謂莊公入崔武子之室崔子稱疾不見之象且以卦變言之大過九二至九五爲幹互體二女一夫巽長兌少本末皆弱二女者武子莊公皆嘗有是二女也一夫一婦一婦再適亦二女也武子莊公兩淫之象嗚呼武子莊公於姜皆爲同姓禽獸夷狄不若哉妾不知姓則卜之況妻乎

【震下坤上】復【震下艮上】頤

鄭子太叔還自楚告子展測楚康王將死之卦也晉楚以鄭故不和楚矜然於晉豈復知鄭鄭小國惟大是聽命而乃以宋之盟載之言是賴夫子太叔旣知之而猶以易測之以明楚康王之不賴盟而以大屈小死不免矣楚子竟死於魯襄公之二十八年𨿽然子太叔不因筮史得之亦知易之君子

右復之頤復上六外卦變而爲頤楚迷不知復鄭旣從晉楚迷而失道以求復如其願楚王必死之象也復之初也顏子得之曰不遠復無只悔是矣其旣極矣以陰反陽而猶迷而不返楚康王得之曰迷復凶反君道是矣子太叔曰楚不幾十年未能卹諸侯吾乃休吾民者以復之上六曰以其國君凶至於十年不克徵而測之也是年禆竈占星亦知楚子之死與易同占者杜預曰歳星所在有福歳星當在星紀而寄於元枵失次在北對衝在南鳥謂南方朱鳥周楚分野楚康王死之歳周靈王亦死此卜筮相爲用他皆仿此

【防下艮上】蠱

秦醫和視晉侯疾以此卦答趙孟之問也晉侯求醫於秦秦使醫和視之曰疾不可爲是謂近女室疾如蠱六气陰陽風雨晦明蠱爲晦六疾之一和謂惑疾惑則沈溺女色而蠱實生之猶器皿之蠧而生虫爲蠱猶谷之朽而飛虫亦爲蠱旣曰女淫爲蠱非鬼非食是不可爲也和之言曰女陽物而晦時晦謂昬也陽物謂巽離兌三女皆二陽一陰陽中之陰內熱之疾所自淫則內熱而蠱生矣杜預釋之曰婦人從陽非也和又曰良臣將死天命不祐謂趙孟爲良臣以大夫僭諸侯力可以諫晉侯之淫於女而莫之救故和及之其曰良臣者反言之也宜趙孟以蠱爲問而以良醫答和也晉平公彪卽位於魯襄十六年卒於魯昭之十年噫亦沈疾矣內有同姓之四姬醫所不治欲使之受諫乎

右蠱一卦醫和言之非筮所及防長女艮少男老婦士夫惑非其匹老陰少陽其類爲偏象則蠱矣然四姬一男豈特老陰而已耶醫和之神幾以苦口爲藥惜乎晉君臣不悟也是歳昭公之二年風落山木與秦卜徒父同占

【離下坤上】明夷【艮下坤上】謙

叔孫莊叔生穆子自筮得之卜楚丘告之以其卦之詞也初穆子辟僑如之難奔齊私客婦而生子曰牛又取齊之國氏生孟丙仲壬穆子夢天壓已弗勝夢旣告之矣此先筮而得之也夢與筮皆天之定告之以未然而皆不寤魯之禍媒於穆姜而成於牛僑如出奔穆子得歸國氏之二甥以母攺適遲遲其歸逮其歸也牛又間其父子殺孟而逐仲穆子二子一殺一逐叔孫思仲子不得見不食三日死仲𨿽歸牛又以邑賂南遺使不得入卒之昭子得立不以南遺爲徳而以牛爲禍牛出奔而孟仲之子殺之投其首於寜風之棘上如楚丘之告右明夷之謙明夷之初九內卦變而爲謙明夷者明之傷也謙者減也兩卦貞悔通筮矣明夷之象爲日日入地中則明傷於地陽傷於陰君父傷於臣子其象之意也天以十日十時爲度在人則十等杜預謂王公卿士皁輿臺僚圉牧也一曰王二曰公三曰卿中天爲王食時爲公旦日爲卿以離爲日夷則日傷矣以豹爲卿在三之位則知穆子當爲莊叔祀也其傷則謙謙則傷減以離日爲鳥方故曰明夷於飛君子於行三日不食則餒矣離初九之陽變艮初六之陰以火焚山也明夷之初曰主人有言牛以讒逐孟仲叔孫不食也牛之名深目豭喙兆於夢又見於筮坤離皆牛象自莊叔穆子至牛三世以淫賈禍吁可畏哉箕子文王得明夷防難爲聖賢叔孫得之殺身敗族

【震下坎上】屯【坤下坎上】比

衛襄公嬖人婤姶生子元孔成子筮之得屯又筮之遇屯之比之卦也孟縶與元皆嬖人子縶長而元次縶跛而元防皆屯也屯皆難也孔成子初以立長未決史朝贊以立元是爲靈公初元之將生也已得於孔成子之夢康叔名之曰元使孔圉與史苟相之史朝所夢皆協以再筮襲二夢廢長立次廢病立防似非偶然者右屯之比屯初九內卦變而爲比也且史朝之言曰繇云利建侯者嗣卽非建建卽非嗣使縶當嗣卽不待建所建者猶二屯之難元以次當建遲疑不決故以筮決之筮不當再猶之不決之故也比之繇詞曰原筮元永貞原筮者以再筮決意於元之意𨿽然靈公之立失徳爲多以國多君子賴之以立比輔之象也然筮以襲夢與再筮之決此其例也

【坤下坤上】坤【坤下坎上】比

南蒯謀以費叛枚筮以示子服惠伯之卦子服告之以其事也蒯遺之子也遺逐叔孫之子仲以立昭子蒯亦立季平子幾於再世禍魯也昭子爲魯卿以功加三命爲季氏媢忌昭子欲與季氏訟本出南蒯間諜南蒯懼以費叛費者季氏之邑以蒯宰其地也以地叛主神所不許筮所不告子服惠伯猶告之者幸其悛止而有畏於筮也其曰吾嘗學此者以明學易有素必欲塞其不逞之謀而教之以忠信之事也春秋不書南蒯之叛杜預曰不以告廟非也費爲季氏分地不主於魯久矣昭公十三年書叔弓帥師圍費者不罪費叛而罪帥師以明季氏叛魯而家臣南蒯叛季氏無怪也越明年費人逐南蒯於齊司徒老祁慮癸以地歸魯亦不書者地從主人春秋私相予奪去來非法也至公山弗擾則費再畔故孔子墮三都

右坤之比坤六五外卦變而之比也坤以六順爲義六五變而爲坎順變爲逆筮則知之曰不可占險坎之水爲險其互體爲艮之山山水之險非一險也坤以順爲吉而比亦以相輔爲吉蒯乃枚筮誤指其吉而逆圖之乎黃裳元吉者黃者中色地有主也裳者下飾上有衣也元者善長長有君也皆非逆圖也供養三徳爲善供養黃裳元之三徳杜預釋以洪範三徳曰剛柔正直非也曰參成可筮者子服惠伯欲南蒯參其三說之備而用之惜乎蒯不悟卒爲齊之叛夫也

【幹下幹上】幹

蔡墨以答韓宣子龍見於絳之問非占筮所及而援卦以告之也龍者人君之象幹九五乃其位乃今見於晉郊猶之東遷以來狩於河陽與夫南徵水濵此春秋之所當書不書者晉不以告也蔡墨以易之乾以釋乾坤之言龍又及其爻之變以豢龍禦龍二氏明虞夏之徳劉範之世服厥官以譏世衰道防何足以致龍

右幹六爻言龍者四爻而以一陽爲龍之變者四卦並坤爲六何也以明五行所實而明五官之職備見於幹所變之龍也初九曰潛龍勿用其變爲姤【防下幹上】姤天風之爻木澤之气也九二曰見龍在田其變同人【離下乾上】同人火之气也九五曰飛龍在天其變大有【乾下離上】大有金火之气也上九亢龍有悔其變爲夬【乾下兌上】夬亦金水之气也坤之上六曰龍戰於野者坤上六之變其變爲剝【坤下艮上】剝土之气也五行以禦四時而重該修熙分職四時而無曠官此眞龍之出人得以豢禦而馴擾之豈特陽气而已哉杜預釋之乃曰幹龍以象陽气蔡墨以謂眞龍似未審也說卦八卦皆有象馬牛龍豕雉雞狗羊皆象也何獨於龍而疑之蔡墨曰重該修熙少皥四叔職金木及水修熙相代爲水官顓帝之子犂爲祝融共工氏之子爲后土火土之職舉而社稷五祀無曠此致龍之徳也

【乾下震上】大壯

史墨以此答趙簡子之卦也昭公出奔死於幹侯季氏實逐之三家之於魯猶六卿之於晉其亦太逼矣趙孟乃以季氏出其君而民服諸侯予之已似失言史墨知其指意曰王有公諸侯有卿各有二也天生季氏以貳魯侯誰能卹之又曰三後之姓於今爲庶至援卦以寓其神曰天之道者定數之不可逃

右大壯不以筮得之而以意測之以震主祭如副君幹王位也反屈其下故曰雷車乘乾震爲諸侯乾爲天子無周之象魯昭公何足道哉墨又以季文子之卜爲襲至曰東門遂殺嫡立庶魯君於是乎失國

【乾下坤上】泰【乾下坎上】需

宋伐鄭晉趙鞅卜救鄭伐宋陽虎所筮之卦也鄭武子之嬖許瑕求邑無以予之請自圍宋雍丘因是取鄭師於雍丘又報雍丘之役故伐鄭則師之曲直可見救鄭之吉凶不難辧矣何卜筮之紛紜乎趙鞅欲動諸侯之師以占諸史趙史墨史龜三史者各答以不可伐宋而可以伐齊齊火也宋子姓水位也晉盈姓亦水名也伐齊則以水勝火請專伐齊然魯新與齊平又有吳人江淮之憂故陽虎筮之者蓋徙倚觀釁於吳楚齊晉之間志不在宋幸筮意之出此此疑而筮之也

右泰之需泰六五之坤變而爲需九五之坎也需者疑而不進也坎者險在前也持疑冒險用兵非所以爲魯之利需則有不安於泰者此陽虎之意似未可以襲晉三史之占魯自敗齊人之交日負齊曲爲吳歳受兵於齊者由此也且帝乙歸妹者微子啟爲帝乙之元子以互體之兌爲少女以干娶兌元子娶妹之象方得吉配天福祉於元子者未可以兵伐之也趙鞅竟用三史之卜伐齊取犂轅二城毀髙唐及賴而還吳楚方爭衡鞅有所不能敵也

右左氏卦例凡十七例各援其所本以明吉凶禍福所自有筮而得之者有不筮而得之者筮而得之出於筮史不筮而得出於用易君子引經據義而以義測之也春秋易聖人之經左氏親授於聖人其間見隨家國所占所用不同其爲例則一此王弼杜預得以例言也傳曰卜筮不相襲以明龜防異用而亦有相襲者世亂道防寡誠敬薄信義吉凶禍福往往相反淫巫瞽史因以汗漫爲說𨿽例亦復無用易者君子所深懼也

欽定四庫全書

方舟集卷二十一

宋李石撰左氏詩如例上

詩之有例杜預之說也吾夫子刪之子夏序之又與子貢親聞其言於夫子例之說如預者舊矣預之立例曰詩人之作各以情言君子論之不以文害意春秋引詩不皆與今說詩者同他皆仿此此如例也嗚呼此說舊矣凡所援據緣情爲類左氏所載一件一事裒拾之得一百六十八篇作詩如例

孝子不匱永錫爾類【大雅】

鄭莊公以弟太叔誓其母姜氏然孝心不忘不然一羮之頃亦自難以激其終身之誓太叔不絕於其兄如春秋則潁谷封人誠有力於莊公爲不盡之孝也

風有采蘩采蘋雅有行葦洞酌

謹始之傳母子用誓君臣用質人道悖甚矣其曰交質子不及二伯是也且周君也鄭臣也此君臣用質也人道不順而以忠信責之可乎四詩出君子之意忠信之責也蘩蘋薄物之可羞葦者牛羊之不踐洞酌之潦可供祭祀也

商頌曰殷受命咸宜百祿是荷

頌者詩之盛徳況商頌之難得者乎穆公以姑息小仁以禍其國殤公立十年十一戰杜預以兄終弟及飾其說君子亦以頌美宣公非所防也公子馮不帥父義何所逃罪然以商湯武丁美宣公君子之言亦過矣

碩人【衛風】

國之儲貳天所建也天下之望在是矣莊公娶齊女賢淑無子以桓公爲子早定其位以明天所建而系人望可也不然嫡庶之分繼及無序國本亂矣州吁之弒君是也莊姜以桓公爲子莊公又寵州吁母賤而嬖子寵而好兵賢母不能制嬖妾賢兄不能制寵弟碩人之賦衛人逆知其然知桓公之必不免托碩人以憫莊姜爲賢不見答故無子於州吁書爲弒君又以殺臣下爲詞此春秋微意杜預乃以州吁未列於防故不稱君妄矣

自求多福【大雅】

詩敍狂狡之刺鄭忽皆不足以當之何也狂者進取不已之謂也狡者如狡兔三窟之謂也鄭忽以救齊敗戎成功乃矜伐自居戍齊之餼又以班後鄭爲有郎之師固辭齊婚是禦福也乃援文王大雅之賦曽狂狡之不若也卒之三公子爭立受權臣之欺失大國之助君子以爲善自爲謀則可謀國則不可也

君子屢盟亂是用長【小雅】

鄭莊公後忽突爭立鄭以宋女之故突入忽出宋執祭仲爲奇貨連年於此矣十一年惡曹之盟宋與盟而不書杜預以爲缺文意者忽猶在位也忽出突入然後宋人得以橫役鄭人故爲折之盟至谷丘之盟凡再盟矣其爲防者四曰夫鐘曰闞曰虛曰至伐宋而戰宋則宋絕而鄭得以小瘳君子以小雅屢盟譏之

本支百世【大雅】

本根也支葉也文王子孫百世相傳以長久享國者本根盛支葉從而茂也衛惠公播越七年於此矣魯莊公防齊宋陳蔡之兵伐衛而納之非天子意六年書王人子突救衛則惠公朔失國以國逆爲文當納與不當納情可見矣朔旣得入放新君黔牟放大夫跪殺公子泄公子職然後卽位君子譏二公子之立黔牟爲不度者以本之不彊而支之不足自芘非文王所以傳世之意然惠公之惡亦不悛矣

翹翹車乘招我以弓豈不欲往畏我友朋【逸詩】

帝舜明徳百世之祀也其後之人賢不肖何足以廢絕其後之祀哉陳殺其太子春秋以國討爲文曰陳人者不與其殺也公子完奔齊齊侯使之爲卿此則八世之後敬仲開國於齊之符也至桓子而陳始大至成子而陳得政皆天也方子完之奔齊也有賢覇主爲之依歸子完亦能雍容遜順降其色詞於俎豆之間其賦詩可觀矣弓招之禮士之聘禮其不欲往者天意於明徳子孫尙有待乎

豈不懷歸畏此簡書【小雅】

文王以辛受之命遣兵以守中國以西北夷狄爲慮其職猶諸侯覇主之職也東遷以來夷狄之患日熾齊桓公圖覇之始管仲相之肯置西北之慮於度外者乎小雅之賦文王爲西伯時勞來諸侯西有昆夷北有玁狁所謂簡書之畏不敢一日卽安以辛受之命爲畏也邢者武王之子孫爲狄所伐覇主之所當憂管仲一言之贊齊桓得以九合諸侯實發軔於此矣閔公元年正月書齊人救邢僖公元年書齊師宋師曹師次於聶北救邢前人後師人者防而不及事師則將尊師眾所以大邢於中國以誇耀覇主之威於諸侯也曰次者勉而進之於懷歸簡書之畏也至於遷邢城邢以明狄人之勢方盛齊人之於邢不可緩也

載馳【衛風】

婦人女子知有國家患難亦其義槪之激於中此載馳之所爲作也許穆公夫人衛女也父母之國爲狄所滅曹邑之遷幾不祀其曰歸唁於禮有不得者父母旣終無歸寧其兄之禮也許小不足以救衛抗狄徒憂之而作況諸侯爲伯主而不一動心乎此則齊桓公攘戎楚丘之封文公他日再造之業歸夫人魚軒之張本彤管靜女之章亦出衛志有不及此

淸人【鄭風】

鄭受楚敵而輕於授鉞推轂之任其亦難乎爲兵矣春秋書鄭棄其師鄭自棄也非將之罪也故吾夫子於論語防發其端曰不教民戰是謂棄之不以罪髙克也夫以髙克之罪正典刑誅戮之可也孰有憎惡於其將而猶假以兵柄哉子夏序詩乃曰久而弗召自莊公二十八年楚入鄭以來今閔公之二年凡七年矣髙克奔陳不書者非春秋與吾夫子之意

懷徳維寧宗子維城【大雅】

申生死於女戎之譛方其蒲屈之築也申生已遊魂新城矣夷吾尙以寘薪爲訴重耳以不校父命幾不免斬袪僅能奔翟然重耳覇業有異於夷吾者其用心大小有間矣士蒍之諫非獨爲蒲屈之城亦知申生出伐羣公子皆不免維城之詩先見之明乎

白圭之玷尙可磨也斯言之玷不可爲也【大雅】

獻公得罪國人𨿽其諸子親出肺腑如異類也荀息不量力欲保奚齊以一死抗三怨以一嬖敵輔晉之諸侯不狂則愚矣晏子曰君爲社稷死則死之奚齊之死裏克殺之其平生許君宜矣已非社稷之計而又從裏克逆謀立卓子裏克又殺卓子荀之死已非向者許君之志明矣其與溝瀆之經何異大雅白圭之玷非所以責荀息

不識不知順帝之則【大雅】又曰不僣不賊鮮不爲則秦伯之問公孫枝之對惠公求入之情僞盡矣惟重賂以求助則忌克之情見矣秦伯豫防惠公之反噬是以他日重耳覇業而望夷吾非所宜也不識不知者文王所以順天之法不忌克者可以爲法矣惠公忌克適足以資呂甥郤芮背秦之謀啟防鄭賣國於秦以納重耳者天所以開覇圖於晉似有防數

愷悌君子神所勞矣【大雅】

齊桓公以鮑叔一言忘其平生之讎舉管仲而用之一則仲父二則仲父君臣相信不復有疑𨿽三代直道不過如是也乃曰仲尼之門三尺童子羞稱管晏至有廢其所長而求其所短不知所以絕管晏者果何罪後世以是洗垢吹毛以瑕疵士人者不知吾夫子自管晏以下如子產子西皆有定論管仲以平戎之功辭髙就下君子有大雅之賦如吾夫子之意世祀者以其平戎之功可以格神也

下民之孽匪降自天噂沓背憎職競由人【小雅】

韓之戰秦獲惠公以獲書如俘囚無異甚易之詞也晉以女女秦其資秦徳非一也三施不報以負秦史蘇之占尙何尢乎史蘇能以象數占天之吉凶而不能變吉凶者以人事召之也僔沓面語而背相憎疾韓簡所以告惠公惠公不悟以死此豈非人爲哉

刑於寡妻至於兄弟以禦於家邦【大雅】

宋襄公不度徳欲以仁義之師圖伯於春秋子魚又以文王降崇侯於因壘之間刑於寡妻及兄弟以太姒爲教推此及家邦以無禮責曹而執鄫子殺之如犬豕然果仁義之師乎孔子商人宋商之後也其書曰執宋公以伐宋其亦隠忍爲恕詞矣公爵執之而人楚告防不許夷狄執中國之君也又書諸侯而不書楚猶曰諸侯自釋之此吾夫子恕於鄕人之詞也

豈不夙夜謂行多露【召南】

諸姬盡於楚人吞噬有日矣非特漢東諸姬憤之中國之人亦共憤之矣楚人日熾隨日削者有由矣楚自武王以來隨絞州蓼欲伐其師有不能得今又叛之如防露夜行不免濡衣污辱之病此君子之重爲隨惜召南行路之賦有防哉

協比其鄰婚姻孔云【小雅】

王子帯惠王之子也時襄王在位帯召揚拒泉臯伊雒之戎伐京師欲行簒襲賴秦晉伐戎以免子帯因是奔齊齊使仲孫湫欲復之諸侯戍周王室之不靖者至是十年矣富辰力諌襄王以子帯爲言協比其鄰以齊爲婚姻也兄弟卽襄王及帯也王信富辰之言可矣然王子帯介恃夷狄與齊之援勢不兩立王子帯入則天王出居於鄭矣春秋意罪襄王顧匹夫小節以天下之大避其母弟天子無外而以出爲言譏之也王子帯居溫富辰亦不免

戰戰兢兢如臨深淵如履薄冰【小雅】又曰敬之敬之天維顯思命不易哉【周頌】

邾者魯附庸小國也恃宋以抗魯故魯伐之且其執鄫子以畀宋宋殺之於社僖公伐之又伐而取其須句邾肯忘之遂有升陘之戰內不可言戰言戰則敗此春秋內諱也臧文仲預以雅頌諷公不悟大抵魯奔馳大國之郊無嵗不兵無嵗不役重外輕內其藐邾久矣兜鍪之辱何怪乎

河水【逸詩】六月【小雅】

重耳復國楚秦及狄之功也自楚之秦納之晉二詩之賦可以見其志矣皆子犯趙衰之力也古者享禮賓主賦詩見意其賦全章則以首章爲重此杜預之說也然預以河水爲逸詩而又以朝宗於海爲義則沔彼流水朝宗於海見於詩非逸也六月則以佐宣王北伐爲義以贊重耳復國尊周也此又賦全章之例

常棣之華鄂不韡韡凡今之人莫如兄弟其四章曰兄弟鬩於墻外禦其侮【小雅】

周鄭交惡自入春秋不君不臣胥失之矣周寡恩無禦臣之方鄭念徳失事君之略今又以一滑之小而執二王人欲以狄伐鄭者以忿兵加鄭亦胥失之矣小雅常棣召穆公燕族人於東都閔管蔡而念周公此富辰舉之以戒襄王也

彼其之子不稱其服【曹風】自詒伊戚【小雅】

甚矣子臧之爲惡不悛也其兄子華以嬖寵殺身而子臧奔亡宋受其奔反以鷸冠自侈所以殺之者鄭伯鄭伯不自殺使盜誘而殺之何也自詒者自取也國人惡以寵嬖出奔長惡不悛兄死而弟繼之宋鄭不相平又恐其介恃宋人反禍其國不然一冠非法小人之服何足深誅

惠此中國以綏四方【大雅】

春秋賞罰之權詩者著春秋襃貶所自出其於聖之經則一也是以君子貴之晉文公圖覇之始必有大號令以尊天子令諸侯者此三罪民服𨿽舜受堯禪誅放四凶以収天下之心不過如是也然帝覇之業所以不同者去取之異也文公始入伐曹衛以地主失禮而以兵伐人不過假公義以復私怨而已旌僖負羈之忠可矣顚頡魏犫同罪異罰可服人乎祁瞞風於澤亡左旃不登時戮之於軍旣敗楚而又殺人可服人乎舟之僑奔亡之餘而俾爲戎右濟河先歸輕用之而輕殺之可服人乎君子大雅之賦曰賞曰刑權春秋之法著之於詩者欲以廣覇主之徳於天下文予而實不予也

采葑采菲無以下體【國風】

父子罪不相及堯舜之仁用此道也郤芮畏偪謀殺晉侯以至焚宮以求晉侯不獲豈自知重耳之覇哉胥臣但知其子之賢而舉之文公信而用之以縣賞胥臣之舉讎而復命以父之舊邑此覇者盛徳事也葑菲下體𨿽惡無以惡而棄其美此胥臣之說詩者小異

大風有隧貪人敗類聽言則對誦言如醉匪用其良覆俾我悖【大雅】

晉負秦曲秦亦念徳不忘殽之役穆公違蹇叔而用孟明三年之間三敗之辱晉則曲矣秦亦未免以責於晉爲貪也故舉芮良夫刺厲王之詩以自警卒得孟明之用雪殽師之恥者以信任孟明爲終始而不以兵家之成敗爲作輟也若夫汪之役以晉宋陳鄭四卿之貴書曰人者將尊師眾不能舉一秦夷狄之勝中國之恥也而左氏反以人四卿以尊秦不知人四國之卿亦以人秦也風之有隧者君貪間可乘故無形之風得以入之聽言者悅耳諛詞也誦言者雅正逆耳之言也良而悖之謂蹇叔也此詩乃人主聽言之法

君子如怒亂庶遄沮【小雅】王赫斯怒爰整其旅【大雅】萊駒以斬秦囚失職狼瞫代之遂以爲右箕之役先軫黜之以續簡伯代之狼瞫怒其友誘之爲亂不從以未獲死所也竟死於彭衙之師晉襄公得以幸勝秦師君子不多晉襄公之用狼瞫不罪先軫之失士而有取於狼瞫者以其不尢其君不信其友不妄用其勇踐夙昔之言以求死所也君子以狼瞫爲君子舉二詩以証之至比之以文王之怒嗚呼匹夫之勇而有六師止亂之气其亦勇於義乎

毋念爾祖聿修厥徳【大雅】

嗟夫秦穆公悔過以不用蹇叔之言孟明自以屢敗不死必復雪其國之深恥以答穆公之知此念爾祖之說晉趙成子所以取之也毋念者念之深也念祖考之徳以自修其徳晉未可以輕敵也

春秋匪懈享祀不忒皇皇后帝皇祖后稷【魯頌】問我諸姑遂及伯姊【邶風】

臣繼君位爲先後義猶父子也僖兄閔弟以兩臣言之則可以兩君言之則義有先後一君一臣不以兄弟也臧文仲之不仁夏父弗忌成之也其曰新鬼大故鬼小此巫祝之見其何以爲廟社典禮之官乎仲尼春秋以大事書之何也明其躋僖抑閔失後先之義以時以月以曰爲謹不及爲內諱也又舉二詩以明其非義曰鯀曰契曰不窋𨿽無君位猶當以祖禮推配矧僖公以郊禮祖稷魯有禮之可法乎諸姑伯姊亦以先後父子先後之義也杜預謂防子父帝乙鄭桓公父厲王二國不以爲不肖肖之與不肖以子肖父乃倒置其意乎

於以采蘩於沼於沚於以用之公侯之事【國風】夙夜匪懈以事一人【大雅】詒厥孫謀以燕翼子【大雅】

聖人立言足以爲世重也秦穆公悔過吾夫子取之今之秦誓是也不逺復無只悔於顏子謂庶幾近之以其不貳過也子路聞有過則喜不與此也至於穆公悔違蹇叔之言則錄之爲誓幾與三王之誓無異因以成覇功左氏取之蓋吾夫子好之丘明亦好之三詩者皆君子之意也一人悔過一人舉善一人效力𨿽天下受其利可也況一秦之覇乎

菁菁者莪【小雅】嘉樂【大雅】

及者上及下之詞又爲汲汲之詞其一直壓以及爲文其一危出以汲爲文卒之晉侯自悔二年之無禮又逾年公如晉懼其無禮而攺盟公其屢盟之書前之及猶後之及無以異也晉侯賦菁莪取旣見君子樂且有儀之義公賦嘉樂取顯顯令徳受祿於天之義然文公降拜賦答亦兢兢然矣文公二年之冬如晉四年之春飲至告廟不已遲遲其歸乎

畏天之威於時保之【周頌】

女子在塗稱婦卿以國逆之以吾君故尊之也今不書卿而以逆婦爲文是無祔姑之禮以其始爲不令終之卜曰出姜可也畏天之威以配夫爲天也君子謂之曰不允者以不信也不信則不保卒之文公死而歸此其兆也

維彼二國其政不獲維此四國爰究爰度【大雅】

齊桓公之伯力足以尊周而服夷狄也貫之防江人黃人以蕞爾小國能自通於中國二國者楚之與國服江黃者斷楚右臂也桓公死楚滅黃以報宿憾江人所恃以立者以晉爲伯者之可依勢亦岌岌矣楚伐江晉力欲芘江有不得者至秦穆公旣敵晉覇西戎江人旣同盟而楚滅之此覇者之深恥恥齊晉之不若也降服出次徹膳過禮君子援大雅之詩者美秦穆公不惟自反已之不能芘江思其政事以自警也

湛露彤弓【小雅】

衛侯鄭楚之姻親也兪衛之忠臣也衛棄同姓之懿婚於夷狄之楚此重耳所以討而分其地賴兪以得復國者凡三衛侯被執京師兪納槖饘一也晉欲殺衛侯兪貨醫以薄其酖二也不肯祀相以全成王周公之命祀三也負三大節孔子以爲有道則智無道則愚何也來聘於魯魯衛兄弟非無道之邦杜預遽以不答二詩之賦爲愚似未盡其愚其節在晉楚爭衛之間耳湛露天子燕諸侯之禮也諸侯敵愾則賜弓矢然後徵伐魯人失賦以欺衛非所以爲愚知也

黃鳥【秦風】人之云亡邦國殄瘁【大雅】

秦穆公以三良殉究非穆公之過三良自取之也桑與棘黃鳥猶知所止而止之今不擇死所而止於桑棘曽鳥不若也此其與嬖幸何異君子舉大雅之詩以哀其死罪穆公之用殉似未盡也晉小臣夢負晉侯登天晉人亦以爲殉亦自取也孟子罪象人而用曰備象俑猶不可不知三良之殉豈特象俑而已乎

葛藟【周南】

宋成公卒穆襄之族以昭公之立因攻之以殺公孫固公孫鄭昭公不平於二族而欲圖之故樂豫以爲言而有及於葛藟之詩也昭公不聽自作弗靖以及二族書曰宋人以眾殺爲文者惡其首禍於公以誘成眾人之亂也曰右師曰左師曰司馬曰司徒曰司城曰司防六卿之去皆公族也樂豫𨿽有言疑若自爲容身故以司馬讓與昭公弟公子卭也卒之六卿和穆襄之族然後公乃安葛藟之芘本根效矣此詩本平王東遷棄其族人故詩以葛藟尋斧枝葉爲刺

板之三章【大雅】

晉人以姑息一婦人之故立靈公靈公不君晉鬼幾不祀秦師以晉使而來秦晉相讎不靖累嵗而先蔑士防之奔皆趙宣子失於聽言昧於托孤禍可勝諱哉板之三章以詢於芻蕘以負薪者之語尙有可采此荀林父以曉先蔑之使秦也士防在秦不見先蔑非特誤其身以其誤國也嗚呼伊尹相太甲立之放之復之不動聲色措天下於泰山之安古今一人而已

剛亦不吐柔亦不茹【大雅】毋縱詭隨以謹防極【大雅】楚小宋大其不敵久矣宋聽華禦事之言示弱以納侮勢之必至也夙燧之載何足以辱國君宋公承命於始而違命於終可乎子舟自以當官而行是亦牽牛蹊田之說而乃援仲山甫之詩以自文又曰詭隨罔極者將軍之令一至此乎其恃大國欺小國聖人所不予也宋人卒殺子舟以雪國恥曰楚子曰蔡侯以子敵侯狄楚國蔡春秋之防意宋孔子所生長之國也孟諸宋之大藪澤厥貉之次楚距宋亦不逺矣

鴻鴈【小雅】四月【小雅】載馳四章【風】采薇四章【小雅】鄭衛得罪於晉者以恃楚而蔑同姓也魯文公如晉欲因公爲根柢以請平於晉公皆成之故明年爲新城盟其敍晉趙盾於七國諸侯之下亦以抑趙盾之專晉而喜公能成兩公之托也沓與棐衛鄭二君異地爲防然獨鄭伯禮公賦詩也以公子歸生之文故以賦詩答盛意也鴻鴈求哀季文子以同憂答之又以公久在行賦四月爲詞子家又以載馳爲賦以明急欲求助於同姓之國文子賦采薇以許其情宛然賓主之禮形於俎豆酬酢可觀也哉

胡不相畏不畏於天【小雅】畏天之威於時保之【周頌】齊魯之不睦以邾之爭也趙盾陰制晉侯俾受齊賂扈之盟自陷於無能之地其何以表率諸侯哉謀伐齊者八國諸侯各以爵書魯文公初不與此書諸侯之盟於扈不惟爲內諱其不能終事於齊者亦魯之深恥也齊人又有西鄙之侵以曹之來朝於我又伐之季文子援二詩以明其不畏天道何有於人事哉欺魯之小是欺天也以行賂求免於晉而逞志於魯魯不得已有畏於齊公子遂明年卒盟之始齊侯不及盟卒爲郪丘之盟郪丘齊地入其國而盟之不幾要盟乎

人之無良【小雅】

飲食之人人賤之矣子公之染指嘗黿羊斟不與食羊悻然顏面以敗國事事固有大於此者乎小雅以不遜之詞以爲犯上之漸本於飲食以及夫爵祿也不然何至懷一食不與以宿怨殺人乎宋華元之禦者耳君子援小雅之賦譏之又曰敗國殄民又曰殘民以逞者以言其怨也甚微其害也甚大嗚呼百乘之車百駟之馬與一食之羊孰多有以見宋華元無統眾之才杜預釋之以華元寛而容眾非也

靡不有初鮮克有終【大雅】衮職有闕惟仲山甫補之【大雅】

晉國之禍以靈公其得立者皆天也趙盾初無曲突徙薪之謀於先乃欲圖之於焦頭爛額之後果何及哉二詩皆諌詞也旣失於初又安知其終又曰補衮之缺如仲山甫能補過也庸君不悛𨿽鋤麑之賊有不忍者以盾之不正其始而欲效忠於終區區全身於狂猘之口而卒不免惡名者人謀不臧天報之也弒君趙穿而史氏書之以爲趙盾玆非天乎君子惜其不能越境免禍非其說也此可以爲人臣欺天之戒二詩與今說詩大異

我之懷矣自詒伊戚【逸詩】

春秋書許世子弒父不嘗藥也晉趙盾弒君不討賊也皆出史氏直筆孔子采其意以作春秋爲天下後世亂臣賊子之戒防微杜漸非一朝一夕易之所謂履霜堅冰者早辧之術也然則趙盾逸詩之賦心則知之蓋趙穿自出其族已爲晉卿內不能制之於家又縱之於朝吾夫子曰趙宣子爲法受惡古之良大夫此一語可以贖宣子之罪也於春秋之書略不少恕者於以公天下大法

民之多辟無自立辟【大雅】

春秋者聖人直筆詩者聖人雅言皆聖人之經也泄冶書大夫以殺又援詩之大雅以證其死其亦惜其人之忠而骯髒於滛亂之門也歟紂殺王子比干武王封其墓孔子仁之與微子箕子比其爲仁則一也杜預乃以泄冶不爲春秋所貴反以孔寧儀行父道楚入陳討賊爲能補過失聖人懲勸之義因並正之

文王旣勤止【周頌】

狄爲周患自太王以來有之不獨文王也周公方且膺之東遷之後春秋赤狄最彊吞噬眾狄欑函之盟眾狄始服者潞子娶晉之女爲甥舅之國幾於和親也赤狄侵侮齊晉非一日如先縠之不忠以邲戰之敗往往賣國於狄赤狄日熾欑函之盟狄之支黨旣已翦去赤狄有必滅之勢故欑函之盟以文王之勤自比者文王事狄不絕慍問成周室之業也子孫忍忘諸乎晉師滅赤狄潞氏以潞子嬰兒歸近在五年之後以晉女歸以狄臣千室賞荀林父者欑函之盟始之也

汋曰於鑠王師遵養時晦【頌】武曰無競惟烈【頌】

晉楚爭鄭久矣鄭伯肉袒牽羊以請命於楚人晉人之恥也猶欲救之楚人乘勝爲邲之戰以至敗績者晉之自取也荀林父士防本以中上二軍之將初無必戰之意固欲其還先縠以中軍佐不從三帥之謀此主令不一必敗之勢也尙何以追鄭於旣勝之楚哉然楚人初甚憚之亦屈而求成二詩爲諌有取於武王汋武二頌欲回先縠之意而卒不從遵養以須晦昧者惡積而後取之兼弱攻昧以成周家無疆之業杜預所釋經意也

元戎十乘以先啟行【小雅】

晉楚戰陳之形元戎者楚趙旃魏錡二子皆晉之不得意者怒楚師楚王以左廣親逐趙旃適與苟林父遇林父親鼓已不知所爲气先敗矣舟中之指中軍下軍蓋趙括趙嬰齊士季先縠之軍行也一鼓則狠愎而甚怒再鼓則怯懾而先奔晉軍罪人三人者同三帥果何恃哉十乘元戎以明楚子之以身率人善陳也是役也晉倉皇易師而行是以甚敗

載戢干戈載櫜弓矢我求懿徳肆於時夏允王保之【周頌】武之卒章曰耆定爾功【周頌】鋪時繹思我䢐惟求定【周頌】綏萬邦屢丰年【周頌】

楚子縣陳定鄭席累勝之气與晉爲邲之戰又幸勝焉楚子自反而知之曰晉罪無所而羣臣侈心初未知之也如潘黨欲収晉屍以爲京觀夫楚狄也如莊王不幾王者之仁乎詩頌以武王自許豈潘黨所能以諛悅取媚者七徳之賦詩頌武王之徳也其三其六三六之數楚樂歌次序與今詩篇次不同杜預云

亂離瘼矣爰其適歸【小雅】

鄭以小國介乎晉楚必爭之地已不幸矣又有重不幸者內有怙亂賣國之臣以利自封而求市如子服者死有餘戮矣子服先入楚師欲分鄭以立魚臣楚莊王前後滅九縣曰息曰鄧曰曰黃曰防曰江曰六曰蓼曰庸又曰武王克權使鬭緡尹之文王縣申息故子服以是生心鄭人殺之君子以史佚怙亂之語又以詩小雅辟之言禍亂至此不晉則鄭果何所歸

陳錫哉周【大雅】

周人所以禦夷狄者歷世出一法無有二也狄之種性所欲於我者太王以來子女玉帛文王不殞厥問竭力事之是豈有二哉計赤狄者眾狄之長雄者也潞氏甲氏一姓而異族晉人初以女女之繼卽滅潞氏又滅甲氏服二赤狄於二年之間此天運闗夷狄盛衰乎不然何其威懷之得術也庸庸祗祗用可用而敬文王也晉人賞荀林父因及士貞子蓋士貞子進荀林父故貞子受進賢之賞陳錫哉周之詩言文王以惠利錫天下無間夷狄造周家無窮之業其子孫遵用之晉始事狄而終滅之其家法如是也此詩與欑函之盟専以文王爲言以明春秋𨿽亂其禦夷狄之法未之有攺

戰戰兢兢如臨深淵如履薄冰【小雅】

傳曰苟子之不欲𨿽賞之不竊此孔子教季康子禦盜之法也穿攻靈公而有桃園之弒賊也靈公使鉏麑殺趙盾不克亦賊也先縠召外狄以禍其國亦賊也士防受繞朝之策遁秦而歸其心蓋知盜矣一旦以獻狄俘於天子請命於周晉以爲中軍將以代荀林父林父方受狄臣千家之賞曽不旋踵士防挾狄俘之寵中權之遷得以攘其政柄豈不欲之賞哉晉盜之奔秦不知士防止盜之術何以感之也戰兢淵冰之戒不善人者果何如人哉

君子如怒亂庶遄沮君子如祉亂庶遄已【小雅】

齊晉與國二伯之流風余澤未逺也一郤克何足以煩諸侯哉屈晉求齊出於輕舉𨿽無婦人其笑宜矣跛眇之疾豈蕭同叔子之爲哉郤克必欲讎齊以傷人子之心其悖禮害義甚矣原郤子之意不過欲速取政柄幸士防之老而求代之耳士防則知之故以詩喜怒爲言昔人以喜怒已亂也

孝子不匱永錫爾類【大雅】

質子可也質母可乎郤克幸於一勝矜其豕突之气於齊以婦人之笑還以辱人子之母可乎徒言何益其何以今於諸侯哉齊人援孝子不匱之詩非所施於無類之小人也漢髙祖曰吾翁卽汝翁必欲烹太公幸分我一杯羮蜀姜維之母曰千頃之地豈計一畆王陵之母伏劍以送使者三人者以私恩害公義今則非其說矣晉人徒言之左丘明徒載其事累說詩者之防多矣此與頴谷封人一詩二義

我疆我理南東其畆【小雅】布政優優百祿是遒【商頌】先王之命諸侯各有分地物土之宜以修職貢或南或北經界正谷祿平也齊南而晉東也春秋以來大吞小彊並弱壤地不明職貢不修晉以鞌戰幸於一勝欲使齊之耕者盡東其畆不惟意在無齊其亦無周天子矣夫以紀甗玉磬者器之從名紀國之寶也地從主人則汶陽之田者魯田也齊以悖取晉亦悖得復以歸魯故魯衛之諌晉侯足爲盛徳之舉也欲質人母欲並人國徒以空言喝齊然亦涼薄矣小雅商頌二章皆齊人求哀之詞也故爲爰婁之盟三帥旣各受命服旣歸郤克自以得意皆以不伐爲功豈亦有所愧耶

濟濟多士文王以寧【大雅】

蜀之盟以公防楚人以下十一國於蜀楚之卿至是始列於中國故以公防壓之人其卿而不名以微者告也不欲以夷狄之卿而公爲防也是嵗楚共王年十二三彊冠之子重與爲陽橋之役以救齊者以晉楚爭齊也共王之弱不如莊王子重之賢不如子玉故以用眾爲安文王以寧者以濟濟之眾也是役也蔡許二君皆弱彊冠而行不書者乘楚車失位嗚呼君弱臣彊夷狄盛而中國衰一至此乎

不懈於位民之攸塈【大雅】

蔡許之君二孺子也彊冠之與爲蜀之防乘楚人之車如兒弄爾責在師傅之臣不在君也伊尹之於太甲周公之於成王可以任此責二孺子何足道哉朝廷表著之位如山不動君思其尊臣思其卑如是則大雅之詩謂之不懈民賴之以息肩無失其所可也何有於蔡許之君哉君子必援此爲賦者以爲有位之戒攸所也塈息也

敬之敬之天惟顯思命不易哉【周頌】

成公卽位之年臧孫許及晉侯爲赤棘之盟以魯卿而晉侯也乞師以備齊楚鞌之戰因以歸汶陽之田三年如晉拜田之賜又受荀庚之聘而盟之矣成公至是欲貳心於楚者恐晉不能終芘之晉侯亦疑之故不加敬於公季文子因援周頌爲賦者何也盟防者神天之質信也可不敬乎今晉侯輕易之非所以敬天命也敬人則敬天命矣

不弔昊天亂靡有定【小雅】

春秋有進夷狄之法聖人嘗以有君許之有戎有荊楚有秦有狄今又有吳其睥睨陵跨相屬也自周公膺之徵之孔子有取於管仲者取其可以繼周公之志也吳之始入中國也郯因以成其惡何也郯內受魯晉齊邾之師郯已疾矣何敢與吳爲抗不得不請吏於吳以申公巫臣之教侵楚近地諸國吳始大矣季文子有賦於小雅之篇哀郯受吳之兵以禮義之國防夷狄之侵莫適爲主欲號天告亂有莫獲者不相弔卹也

女也不爽士貳其行士也罔極二三其徳【衛風】猶之未逺是用大諫【大雅】

汶陽田魯之分地爲齊所侵晉以忿兵不義而取之齊魯以無功而復故疆於晉人之手何也以吳楚爲急也楚取鄭吳取郯魯與齊晉同爲馬陵之盟其欲歸汶陽田於齊者齊事晉且爲吳楚之備也凡田曰取言易也今又曰言許其言而不許其取其言又易於取也七年之中一予一奪魯不能自有而屬之齊齊又不能有而失之晉晉齊爭以市道魯人因以俯仰避就於一田之間蓋女晉而士齊二三之行可恥也謀之未逺人臣當諌之此大雅之君臣也韓穿之徒何足以責此

愷悌君子遐不作人【大雅】

君子之於言也必有已信之效故上之人得以信之此平生之言也繞角之役欒書從知莊子範文子韓獻子不與楚戰之言此已信之效也且欒子得政嘗用三子之言以爲可信而終身信之不復有疑侵蔡侵楚侵沈未嘗無獲者以三子之言也君子因取文王之詩以爲上之人愷悌樂易以來天下之言而作成之於必信以収其必信之效其言之可從者豈惟三子之言而已哉又非特三國之獲也

韓奕之五章【大雅】緑衣之卒章【邶風】

宋共公之立使華元來聘欲娶魯女以厚爲援也納幣來逆宋公無主婚皆華元爲之故稱使也衛晉皆來媵同姓姬也魯遣季文子如宋致女復命公賦大雅韓奕之五章取莫如韓樂穆姜出拜樂詩賦緑衣之卒章取其實獲我心宋魯二姓之好宛然成文婚禮之隆也

𨿽有絲麻無棄菅蒯𨿽有姬姜無棄蕉萃凡百君子莫不代匱【逸詩】

莒之不量力凡三也以小敵大一也殺貴公子二也恃城無備三也渠丘城莒城二城皆惡鄆又無備振螳蜋之臂以當楚之車轍十二日而楚克其三都君子賦詩以爲譏絲麻菅蒯絲麻爲貴而自棄於菅蒯之賤也以姬姜之妍而防其蕉萃之醜也渠丘而至莒莒而至鄆次敍進兵三日克渠丘三日克莒三日克鄆十二日而莒國去矣尙敢以不量力之莒抗大國之楚哉吾夫子刪詩止有三百五篇尙有逸詩如新宮之篇此篇不知其孰風孰雅要在三百五篇之外夫子之所刪去左丘明傳春秋與聖人同時豈在未刪之前乎

欽定四庫全書

方舟集卷二十二

宋李石撰左氏詩如例中

赳赳武夫公侯幹城赳赳武夫公侯腹心【國風】

晉郤至如楚涖盟以宋華元合晉楚之成蓋前此一年矣楚子享以金奏如兩君之禮郤至辭之是矣而子反之意怖晉以一矢之遺幾於蔑晉不可保其終故郤至賦周南之詩以曉之治則武夫與公侯捍難亂則公侯資武夫以爲己腹心股肱爪牙此一詩而始終二章相反治亂之反也是年冬公子罷來報郤至之聘晉侯又與楚子爲赤棘之盟是嵗魯成公之十二年也至十五年楚果敗盟兆師侵鄭衛以擾晉子囊譏子反之語是矣

兕觥其觩防酒思柔彼交匪傲萬福來求【小雅】

苦成叔之敢傲衛君者恃大國之晉也晉受衛奔亡之臣兩見之於衛君廢衛君臣之義衛定公𨿽彊受之晉厲公獨不自爲後日之謀哉郤錡郤犫郤至死而厲公弒天道好還不君不臣之報也小雅兕觥之罰衛子蓋知之其以此詩爲先見之兆乎

立我烝民莫匪爾極【周頌】

鄢陵之戰晉勝楚敗楚殺子反此申叔時賦詩已知楚之必敗子反之取死於未然也烝眾也極中也楚人怙眾失其中道子重子反之相惡齊秦狄三彊之已服晉人以勝气策勲之時也晉用其極楚失其極此兵家勝負之機周人皇極所由以立建也

其惟哲人告之話言順徳之行【小雅】爲酒爲醴烝畀祖妣以洽百禮降福孔偕【周頌】

婦姑尊卑不可紊也穆姜成公之母齊姜則成公之婦也穆姜爲襄公之祖母齊姜則襄公之嫡母其母則姒氏也襄公卽位甫四嵗𦇤褓之托何異此季文子之憂責主小國疑而成公與其夫人相繼而亡一年間旣葬成公又葬其夫人成公五月而葬謂之書順夫人三月而葬恐其不得葬也此大臣憂責未可俱以爲非旣出速葬則用穆姜防具以葬齊姜虧姑成婦君子有感於大雅周頌之言也是年仲孫蔑會諸侯之大夫謀鄭又會諸侯之大夫城虎牢以逼鄭其速葬新君之母似可借口然亦非禮之正也

惟其有之是以似之【小雅】

祁奚舉善君子有小雅之賦端以父子之故有之則似之無者何似焉祁奚之子則午也羊舌職之子則赤也父有此則子宜有此也詩人之意祁奚以此答晉侯之問可也杜預乃以有徳之人能舉似已者得無有未盡乎若夫讎之得舉有國之公道大臣事君以人者要當不以私害公如是而已故君子引書之無偏黨杜預釋以平正無私是矣中軍尉以其子其偏佐以其黨至公無私者能之

文王【大雅】鹿鳴【小雅之首】四牡【小雅】皇皇者華【小雅】文王之三文王大明綿也鹿鳴之三鹿鳴四牡皇皇者華也三者十篇之三舉首篇言之則槪見矣魯叔孫豹聘晉以襄公初立通嗣君之禮晉侯偃然自髙輕藐魯侯僭歌文王樂詩宜穆叔之不敢當也至於鹿鳴之三一則拜二則重拜三則又重拜者以五咨之獲爲五善皇皇者華之一詩亦不細矣不意韓獻子之未曉也詩人以三百之誦使四方爲専對其以此乎

周道挺挺我心扃扃講事不令集人來定【逸詩】

陳受楚厄非一日諸侯力欲芘之夫以中國之眾諸侯而不能芘一小國之陳於夷狄之楚蓋陳自反覆而楚共王內自弗靖陳不知所擇楚亦不能保陳之去就其殺公子壬夫以貪陳之故也殺壬夫而陳去楚愈速此聖人之意也君子引詩交譏楚君臣之失援此詩爲證以楚八年而殺三卿子反子申壬夫皆賢也集賢之多以定國而又殺之以逞非周道之正直也扃扃明察也𨿽然此逸詩也不名其風雅所自止以左氏之文而杜預之釋爲據曰逸詩云他仿此例

豈不夙夜謂行多露【國風】弗躬弗親庶民弗信【小雅】靖共爾位好是正直神之聴之介爾景福【小雅】

三詩者韓厥長子韓穆子之賦也韓厥以老謝事欲立穆子穆子以廢疾爲辭疾則不可行多露疾則不可親民事以示不欲立也小雅之賦専以韓起爲才非已不才廢疾者之比也曰徳曰正曰直曰仁以此契神表韓起之三徳也厥遂告老晉侯以穆子爲仁使之爲公族之師曰公族大夫者旣長且賢𨿽疾無害也

退食自公委蛇委蛇【召南】

傳曰懼而思降乃得其階君子有不盡一級者況君臣之際乎魯衛兄弟國也衛之臣猶魯之臣也今乃以臣抗衡於登階之禮不復思降孫文子敢傲魯則無衛君也故叔孫穆子責之於召南之詩有感焉委蛇者出入公私敬順之容也衡而委蛇何以能免卒之十四年林父逐衛君斯其張本云

俟河之淸人壽幾何【逸詩】謀夫孔多是用不集發言盈庭誰敢執其咎如匪行邁謀是用不得於道【小雅】晉楚爭鄭爲日久矣晉之於鄭近在肘腋而力不足以芘之楚之於鄭長鞭馬腹而陵轢至此者以鄭人內自潰亂羣公子謀殺子駟子駟先之因弒僖公殺羣公子由是有背晉從楚之心子孔子蟜子展欲待晉子駟賦逸詩子展爭之子駟又有小雅之賦明年鄭果受諸侯之兵鄭人攺圖未卒嵗楚師已至虎牢之境矣虎牢晉地也

摽有梅【國風】角弓【小雅】彤弓【小雅】

晉爲鄭謀不爲不善鄭人終無寧嵗者晉黨𨿽熾楚競已甚也範宣子來聘告魯欲伐鄭蓋曲在鄭也僖公被弒不討賊一也冒防侵蔡二也新與晉爲邢丘之會三也不惟不能免子囊之師範匄之來晉兵且至矣然魯襄公甫冠十二歳何知焉季孫宿彊挾之以如晉範匄行聘意在兵不在聘摽有梅者欲魯兵之及時季武子之賦角弓答以兄弟之義遲速惟命武子之賦彤弓以送客宣子答以晉文公受彤弓之賜於襄王其専徵世職也是時晉悼公修文公霸業彤弓之賦君子以爲知禮

有力如虎【風】

春秋成人之美者法也叔梁紇聖人之父也因紇而著秦堇父以秦丕玆遊聖人之門二父以勇力相尙二子以徳相髙君子因著其美者以聖人故也孔子生於魯襄公二十一年乃在十年之後或云老鄹大夫七十三嵗娶徵在生仲尼三嵗而父死計其年則紇已六十三嵗而尙筋力如此其勇何也豈聖賢天姿所稟自有異於人乎卽詩如虎之賦不獨秦堇父杜預釋以二父以力相尙二子以徳相髙是矣此偪陽之滅也以遂書者春秋著其因柤之會以滅人之國傳以夷俘書者惡其會吳猶曰吳之俘也

樂只君子殿天子之邦【小雅】樂只君子福祿攸同便蕃左右亦是帥從【小雅】

晉悼公自以八年九合諸侯者五年戚又城棣救陳七年鄬八年邢丘九年戲十年柤伐鄭城虎牢十一年亳城北以年計之則十一以會計之則七有一年三合者戚之會與柤之會是也孔子曰桓公九合諸侯不以兵車管仲之力悼公所願效於齊侯者意欲自比於桓公而以魏絳比管仲也然管仲不以兵車晉則以兵抗楚伐鄭桓公不受賂晉乃受鄭人兵車樂師歌鐘女樂自以爲樂故魏絳以小雅之賦規之欲其樂不忘憂也殿天子之邦尊周也如是則同福祿來逺人可以受便蕃之賜而君臣同樂可也惜夫晉人不悟是年果敗績於櫟以秦人之戰也

儀刑文王萬邦作孚【火雅】大夫不均我從事獨賢【小雅】春秋治兵擇將未有如晉悼公之得禮且法所當然而公議所自出也上者搜簡而求其才下者謙遜而居其位至於無其人則缺之晉悼公之霸業修矣且荀防士魴之卒繼者難其人士匄辭以伯遊韓起辭以趙武欒黶之佐至於新軍無帥則並卒乘官屬以從下軍俾欒黶魏絳兼其任上下君臣雍容進退粲然可觀𨿽帝王之舉不過如是況春秋之際乎大小雅二詩之賦取文王幽王爲治亂之別治則文王之儀刑亂則幽王之矜伐此君子之言足以爲有國馭將之戒

不弔昊天亂靡有定【小雅】

防者人之大戚天亦知哀之況於人乎楚共王可謂賢君矣其死也懲鄢之敗自反其過𨿽天命有不能揜其平生之善矣乃乘其防而行暮夜穿窬之舉此養由基逆料未萌三覆設奇吳卒墮其計中庸浦之敗公子黨爲獲夫吳自取至此𨿽以狄攻狄然兵之曲直不可不論君子以不卹天道譏其伐防宜矣

靑蠅【小雅】

堲讒殄行𨿽堯舜不能不震驚於此也且朝以忌媚致讒如蘇公暴公可也巷伯之倫何有焉以寺人污腐之質可也夷狄之人何有焉言語不通嗜欲不同異气所稟荒裔絕徼不治之治可也晉人乃剖田食之其納侮有自非戎之罪也範宣子乃因向之會而欲執之駒支靑蠅之賦取君子以愷悌信讒也旣曰愷悌父母之心猶是也伯奇之父曾參之母均此心也於讒不能不惑況他人之心乎

匏有苦葉【邶風】

晉侯報櫟之役非其本意何也欒黶之意也晉侯故守境上不進晉六卿帥諸侯之大夫以進者以欒黶之倡也叔向豈不之知幾與叔孫穆子目語故爲邶風之賦於涇水之上也匏有苦葉者深厲淺揭於浮沈緩急無必濟之意鄭人則知之子蟜謂北宮懿子曰與人而不固取惡莫甚焉魯莒先濟鄭衛次之叔向不敢違者廹於欒黶彊令無如之何涇上之毒魯莒鄭衞之人實死之旣而荀偃欒黶中軍下軍二帥不和一進一退魏絳首鼠從欒黶以待荀偃此何說也哉晉人自謂遷延之役誠是也欒鍼約士鞅同死鍼先死而鞅獨生欒黶誣以殺其弟此士鞅之所以奔秦也嗚呼師惰而將貪惰則觀望貪則擇利兵家之忌也戒之哉

甘棠【召南】

欒氏之惡三世矣晉厲之弒書則階之晉政歸之晉民畏之以其久且専也黶則以虐盈則不足道仍世下軍之職士鞅乃對秦伯以召伯甘棠之子孫豈所儗乎召伯之廿棠遺愛也欒氏三世稔惡也至盈卒爲範鞅所讎出奔於楚此豈甘棠之比與周匹休於八百年之久乎

巧言【小雅】

衛之君臣相失非特一食之間也獻公猜貳於孫文子有素太師歌巧言之卒章失之不密故文子得以先事爲謀亦疑忌之積也不然臣朝服而君皮冠君臣相從園囿田獵未害其爲禮者𨿽相忘可也孫文子乃悻悻於君懷怒如戚嘻亦甚矣至使其子蒯入使太師歌巧言之卒章居河之麋欲以戚地兆亂亦其不密之失乎文子果以戚地要其君先殺羣公子獻公請盟求和無所不至而卒爲所逐獻公奔齊文子猶用兵以敗公徒於阿澤然衛侯所以得歸者子展子鮮蘧伯玉皆衛之君子也蘧伯玉之言曰君制其國臣敢姦之斯言也文子所宜愧也是嵗襄公之十五年孔子未生

行歸於周萬民所望【小雅】

楚人殺三大夫子反子申壬夫以其欲侵小國伐吳之舉所獲不如所亡故子囊於是得政懲前日之獘救陳伐蔡日惟凜凜也且所以敵楚者吳也晉也陳鄭魯衛實羽翼之共王之防吳人爲庸浦之戰大敗而去吳又報之有臯舟之勝子囊之所以城郢者以遷都避吳也君子以是賦小雅之章以子囊爲忠於君而信於民忠信之臣事君始終子囊兼之矣然楚人篳路藍縷以啟山林漢陽諸姬楚實吞噬而有之乃今爲吳所乘附之以晉城郢之遷得之矣子庚代之卽公子午也故子囊以城郢爲垂死之囑

嗟我懷人寘彼周行【周南】

子庚代子囊之政其可觀者擇才而任類能而使各當其職也且自王圻以下其在五服則曰侯甸男采衛五百里一服楚以夷狄進之中國僭稱王矣其官人次敍君子比之周南而有周行之賦蓋勉而進之左氏之書亦聖人春秋之法𨿽文王能官人不過如是也且令尹執政柄也右尹其貳也大司馬緫戎也左右司馬楚軍之左右廣也莫敖以降箴尹連尹宮廏尹粲然有敍君子於是嘉子庚之政以周南之詩比之以明春秋進夷狄之法不一而足

古詩

詩言志者前乎爲帝者之詩也三百五篇者後乎爲王者之詩也晉侯與諸侯爲溫之宴使大夫舞歌詩杜預釋以歌古詩不知其孰後孰前曰古詩何也無乃三百五篇之類乎且宴者以飲酒爲禮有禮則樂隨之詩亦樂也長言之則爲歌聲音與人之情僞相通此晉平公新立欲以是通齊楚之使以魯故執邾莒之君意甚善矣髙厚之詩有所不類而荀偃知之不知其詩如何其不類也嗚呼禮樂之中雅道存焉昔人肄業及之何昔人爲之而今人不爲也揚雄曰中正則雅多哇則鄭學者其識之

圻父【小雅】鴻雁之卒章【小雅】

諸侯各有分地以敵王所愾魯以晉故受齊兵爲日旣久亦晉之所深憂也況天子所以封諸侯之分地晉平公新卽位欲修悼公霸業率諸侯以尊周亦必計其撫封之職所當爲者前年爲溫之宴髙厚逃歸魯人懼而以穆叔聘晉以晉新得諸侯足以厚芘之也未一年而受齊師者二圍桃圍防皆魯北鄙之地天子所以封魯而齊之君臣一嵗以兵再至齊侯先之髙厚繼之魯之臧堅實死之其何以爲尊王之舉哉圻父鴻雁之賦𨿽魯人性命之急又間一嵗齊師再至然後晉人爲魯會十國之師圍齊荀偃士匄皆有獲焉亦可以塞前日二詩之賦也是嵗襄公之十八年

黍苗【小雅】六月【小雅】

甚矣晉日驕而魯日屈也十八年報齊資晉以逞夙憾幸而勝焉季武子如晉拜師平公之享魯使亦禮之當然者賔主酬酢二詩之賦皆周天子盛時之禮胡爲乎諸侯之庭哉大國益以驕小國益以屈二詩之意可見矣黍苗者宣子以召伯自比晉侯六月者季武子以尹吉甫佐天子徵伐六月車徒以匡王國至齊靈公卒齊晉復平魯之有求於晉者未已前日季武子欲以林鐘銘魯功者獨不愧於臧武仲之言

載馳四章【風】

齊人防君新君方立內難未已也齊攺轍事晉晉受之爲大隧之盟晉知有齊不知有魯气矜矜然矣穆叔乃見範宣子爲柯之會見叔向而有載馳之賦𨿽控告之急叔向許以爲齊之救者亦料齊人之盟必敗許以承命救助也魯人旣城武城明年又預澶淵之盟是盟也齊魯二君同歃是年冬叔老如齊者盟會旣絕之久至是復通君子以爲得禮

常棣【小雅】魚麗【小雅】南山有臺【小雅】

襄公二年叔孫豹如宋十五年宋向戍報之二十年季武子又如宋報向戍之聘是將約爲明年商任之盟也宋之所畏者楚與鄭合也宋華元嘗合晉楚之盟矣其於魯也無會不來無盟不與者凡以此也其使人受宋享閒閒然雍容如無事時其禮有足觀吾夫子以爲殷禮吾能徴之者玆非其一乎三詩之賦蓋享禮之酬酢也常棣季武子之賦宜家之好如兄弟也宋人悅以重賄宋公享又以魚麗四章備物及時此二詩者季武子酬也南山有臺宋公之賦以厚使人也以季武子之賢不辱君命以詩専對能爲國光輝也其他晉楚爭宋以爲成敗自魚石以來謂之宋志者非魯之所敢知

優哉遊哉聊以卒嵗【小雅】

範與欒讎也欒與羊舌黨也欒氏之禍成於欒祁之滛於外羊舌虎之禍及其兄叔向叔向得囚方以幸免不死自適或勸以奔亡叔向因有小雅之賦此𨿽叔向之知而亦宣子之仁所以得政於晉也或曰父子兄弟罪不相及欒黶逐範鞅而以欒祁之淫逐懷子奔楚懷子範氏甥也羊舌虎之死囚及叔向叔虎之兄也無乃罪相及乎此可爲宣子惜也不如是何以爲春秋之亂

有覺徳行四國順之【大雅】恵我無疆子孫保之【周頌】直哉叔向之爲臣也方其在難不肯求救於樂王鮒而伸於祁奚何也以樂王鮒之貪而祁奚賢也樂王鮒面伸情於叔向欲請救之不應遂反陷以不忘欒氏之親祁奚不待叔向之求救乘急驛而往救之叔向不死祁奚不求徳於叔向叔向亦不往謝而朝大雅之賦者叔向之賦言祁之正直非樂王鮒之比也周頌之賦者祁奚之賦有請於宣子言文武以訓不倦訓子孫向之徳不可忘十世宥之可也嗚呼三代直道庶幾見於二詩之賦乎

謹爾侯度用戒不虞【大雅】

春秋之名節掃地矣自天子以至庶人莫不皆有求賻求車求金求玉求鼎蓋貪淫之俗也甚至裂帶示褊納璧免死者其名節可稱如季文子相魯無衣帛之妾晏嬰相齊肉不掩豆鄭之公孫黒肱告老歸邑足以興防激懦立名節於貪淫之俗也黑肱之言曰貴而能貧民無求焉又曰生在敬戒不在富也以此爲其二三子之囑此君子舉大雅之詩以爲善戒也度者法度也不虞者未然也是時晉楚爭鄭鄭人奔命不暇如黑肱之敎子者足以爲世戒

樂只君子邦家之基【小雅】上帝臨女無貳爾心【大雅】子產之善爲辭令也鄭以小國介乎大國之間所賴以立者有日矣春秋之諸侯會數則兵煩兵煩則賦重如晉國之彊範宣子爲政有所不免者此子產之書所爲作也小雅大雅二詩之賦皆周人以此爲國以此事天以此爲基而立其徳以此爲心而得其名不聞其大國是恃而取重幣於諸侯也宣子說其言而輕其幣辭令之不可已也如是夫

我躬不閱皇卹我後【小雅】夙夜匪懈以事一人【大雅】伊尹放太甲於桐三年必俟其攺過而後復之衛獻公以虐得罪國人出奔於齊至是十年今之衛侯猶昔之衛侯無復悛心也孫文子以一飯之惡逐之子又以一言之許而復之然公孫剽之立者寧喜也旣立剽晉因而定之今又許衎之入廢置不定弒君立君天下其謂之何嗚呼太甲之復歸於亳苟非伊尹則寧喜之弒也寧喜以弒剽書衛侯以國納爲文罪在寧氏也太叔儀二詩之賦其先見之明乎不卹其後不令終也以事一人臣節不固二君出入由之也衛侯衎旣復寧喜死孫文子以戚召亂動諸侯之兵然書衛侯會夷儀之嵗齊人爲之城郟當在二十四年乃在二十五年者起弒剽之張本先經始事之一與魯隠公傳同杜預之釋以爲誤妄說也並表出之

嘉樂【大雅】蓼蕭【小雅】緇衣【鄭風】轡之柔矣【逸詩】將仲子兮【鄭風】

孫文子之不臣非特寧喜也文子有愬於晉晉趙武宋向戍因爲澶淵之會以疆戚田且以三百人戍守衛侯甘心殺之以召齊晉鄭三國之君寧喜執而衛侯囚故齊鄭之請欲免之晉侯享之嘉樂之賦以周天子令徳宜人民福祿足以及諸侯主盟者之意國景子子展齊鄭之臣相其君以答賦也一則天子之澤蓼蕭也一則緇衣之賦善善之功也叔向命晉侯拜二君之貺是矣其意晉以孫林父故執其君晉肯鬱鬱防此名乎故以殺戍之虐借口以明不爲林父也國子逸詩之賦以寛衛望晉子展將仲子之賦以眾言可畏晉侯許歸衛侯者以子展之賦曰儉而壹者以其詩之有諷體也杜預之釋以歸美晉不及天子過矣

人之云亡邦國殄瘁【大雅】不僭不濫不敢怠皇命於下國封建厥福【商頌】

以人反間此兵家利害也聲子𨿽用此以勸子木還伍舉其實利害之急者析公雍子子靈苗賁皇皆楚亡命楚之所棄晉之所收也楚以失士懷殄瘁之憂湯以賞罰忠厚天命錫之福祿二詩之賦晉楚用兵利害之決人才去就之分不難見也於是楚人聴之請伍舉而復之仍使其子逆之伍舉世爲楚臣二詩之諷宜矣

相鼠【風】

齊慶封以景公卽位來聘於魯通嗣君之好也飾其車以自矜耀意在以使命誇魯故孟孫叔孫皆知惡之叔孫謂其服美不稱必以惡終叔孫又與之食不敬夫衣服飲食君子以此觀威儀省禍福也而皆惑之獨不爲後日奔亡之地哉今日相鼠之刺他日茅鴟之刺其前後不悛如此夫鄭子臧奔宋而以鷸冠爲誇不免維鵜之刺慶封聘魯不免相鼠之刺二詩足以謹君子威儀之戒

艸虫【召南】鶉之賁賁【風】黍苗【小雅】隰桑【小雅】野有蔓艸【鄭風】蟋蟀【唐風】桑扈【小雅】

五音異聲而求同同則合矣天下之樂猶是也鄭衛之聲樂之滛也欲求其正而不滛者文武之相應君臣之相和孔子語魯太師者用此道也趙孟於七子之賦者豈知此乎其爲鄭風一也七子異賦不専於鄭志誌異則聲不同也而鄭之爲鄭介乎晉楚二彊國之間此晉趙孟以盟主彊合異爲同此五音之樂滛正相雜矣艸虫以晉爲君子子展也鶉之賁賁自言國君之滛伯有也黍苗比趙孟爲召伯子西也隰桑以見君子爲樂子產也野有蔓艸以喜於相遇子太叔也蟋蟀以儉禮自居印段也桑扈以禮文自保公孫段也趙孟皆因以答其詩之意且鄭伯享趙孟七子以詩相禮是以樂侑食也而伯有獨暴其國之滛樂以娛客此趙孟知良霄之不免

彼其之子邦之司直【鄭風】何以卹我我其收之【逸詩】晉楚以兵敵也晉爲盟主趙文子得政宋向戍欲弭諸侯之兵晉旣許之因以彊令廹諸侯而從之齊秦之大亦從之其餘小國靡然從風無疑矣於是有宋之會凡諸侯之大夫與邾滕曹之君無不至者大抵春秋有厭兵之實𨿽弭兵虛文且可息吾民於年嵗亦一幸也楚人衷甲入宋彼其君臣

肯置晉於度外乎旣曰成言又曰齊言亦旣信矣乃又有宋之盟乎楚人衷甲不肯履齊秦他國之地則有疑於諸侯間矣諸侯亦有不與盟者弭兵虛名果何恃爲久利乎宋左師乃欲以此幸賞命之曰免死之邑以書爲請子罕削而投之君子於是有二詩之賦鄭風司直謂子罕也逸詩知過謂向戍也此弭兵之舉起於宋向戍趙文子主其事

旣醉【大雅】

諸侯弭兵息民盛徳之舉也宋人之請晉人主盟之賜也𨿽楚人倔彊亦將屈而受盟者周家忠厚之懿有徵無戰矣爰自文王以文徳傳子孫武王繼代耀徳以廣文王之聲初無戰也楚防罷如晉涖盟報荀盈之聘以弭兵而來晉侯享之賦旣醉以晉侯爲太平君子如成王之持盈守成偃武修文不失周家忠厚之懿意不薄矣故叔向知詩防以能養民許之夫能養民則知政矣楚政將焉歸哉

賦詩

盧蒲氏慶氏皆姜姓也盧蒲癸娶慶捨之女爲同姓或人以爲譏故有詩斷章之賦說詩章者或三或四或卒皆有其數而所謂斷章者特取其一不責其全矣春秋各以詩見意於享燕之樂者用此道也說詩者之例可以互用昭然於此𨿽然此盧蒲癸之厚自文飾其實非周道也傳春秋云質家娶同姓唐杜劉範何韓不容辟也文家娶異姓周人娶子氏姜氏牟氏爲異姓也昭公之廢禮娶吳女起於盧蒲癸爲張本云

茅鴟【逸詩】

君子無終食之間違仁說者曰此先飯之祭也設食先飯黍所以辯祭示不敢頃刻違仁也慶封何知焉酣淫貪亂召盧蒲癸而使其子慶捨臣之速死自取其無上之心與崔氏等且其嗜酒迷惑以飾其不仁之實其受叔孫穆子之食汜祭不共固其宜也𨿽以茅鴟之賦徒彊聒之其志不在是客不足責而主人所以曉客者當如是乎茅鴟爲逸章其亦相鼠無禮之比乎二詩前後如一意皆出慶封故並列之以爲後日殺慶封張本

行潦【大雅】采蘋采藻【召南】

行潦召穆公之詩采蘋采藻國風之賦采蘋藻酌行潦之水有齊季女尸之以供祭祀此皆詩人語也魯襄公過鄭鄭伯適出故伯有迋勞魯君不敬夫魯鄭同姓諸侯也所過地主之禮可忽乎嗚呼伯有方嗜酒荒淫其死亡無日矣後二年鄭殺良霄此其張本

式微【邶風】

三家之無君復何所顧忌說者謂襄公出葬楚康王乘國之無人季武子因以取卞乃使公冶問公反誣卞人之叛襄公不難於失卞而難於復入也公賜冶冕服之賞不幾於賞僭乎式微之賦榮成伯之意亦微矣公冶辭邑絕口於季氏亦足以愧季氏無君之心其曰無以冕服斂者竟何益哉

王事靡盬不遑啟處【小雅】

周靈王死於魯襄公之二十八年之十二月至二十九年之五月公猶在楚會楚康王之葬天王之葬魯曾不知葬之月日故有缺焉鄭亦以城杞之役上卿不在子展使印段攝行伯有以爲不可子展由是有小雅之賦其曰堅事晉楚以蕃王室其實知有晉楚而不知有王室天子弱而無威諸侯彊以怙眾也傳書魯陳鄭許四國之君與十一國之大夫皆會楚葬四君至西門外十一國大夫皆至墓何暇問天子哉杜預言周襄卑於晉楚是矣

協比其鄰婚姻孔云【小雅】

周平王之戍許母家也晉平公之城杞母家也豈有內虛其國而外治他人之國哉平王以此失王族諸侯晉宜少懲不可效尢也晉乃以盟主自恃偃然坐役諸侯豈復知有周天子哉不知其政駸駸乎六卿之分矣子太叔見衛太叔文子援小雅之賦譏其輕近族而重逺姻鄰之不協是不鄰也婚姻可知矣是嵗晉侯又治杞田其母以司馬女叔侯取貨爲怒嗚呼𨿽王者之後文獻有所不足終以夷禮自陷其取地亦夷禮之一也

周南召南【國風】邶衛【國風】王【國風】鄭【國風】齊【國風】豳【國風】秦【國風】魏【國風】唐【國風】陳【國風】鄶【國風】小雅大雅頌

嗚呼三百五篇之詩孔子刪之子夏定之言則其志也經也歌則其聲也樂也無以逃於一瞬目一歷耳此季札所以傳聖賢之心也是時孔子在孩提之童子夏未生其曰聖賢者堯舜文武周召之心孔子子夏刪序之意取諸此也美哉者七思深哉者一廣哉者一至矣哉者一舞樂之美哉者三至矣哉者一周公之東者二周之舊者一陳淫不君鄶小不譏後之學詩者蔑以加之矣非特以意逆志之得也至於二南始基衛之憂王之懼鄭之細齊之大豳之樂秦之舊魏之可爲明主儉而易行唐則猶有遺民逺有令徳陳也鄶也曹也爲甚微小雅爲周衰大雅爲文王嗚呼孔子子夏之所刪序聖賢之心學其備矣乎

文王陟降在帝左右【大雅】淑愼爾止無載爾僞【逸詩】春秋書人者微詞也眾詞也爵則微之國則眾之此法也以其人之大小緩急麗之以法者而書之宋人以天災人防有訴於晉晉爲主澶淵之會會者十一國齊魯衛鄭附以曹滕邾莒薛杞小邾人等大夫也而皆人之槪之於法人且眾矣果何益於事哉君子責之以信又有二詩之賦以明信之不可已也且人之所難辦者莫難於義財也晉趙武主會其力可以辦此而卒無財歸宋主會者之罪罪當在趙武然魯亦不爲無責不人而名之曰叔孫豹者是也其他小國自謀不暇役役大國之間何益於卹鄰之義乎大雅者言文王以信上通於天以啟周家忠厚之業逸詩之賦則不順所止輗軏載僞不信而行此二詩之別然淑愼爾止不愆於儀見於詩而曰逸者豈疑乎又曰恭儉惟徳無載爾僞卽見於書非詩也

詞之輯矣民之協矣辭之繹矣民之莫矣【大雅】

葬魯襄公之十二月卽夏之十月也是月子產相鄭伯以如晉趙文子老政多偸惰重以襄公之防不出見鄭之君臣可乎哉子產舉晉文公之伯以責之且以銅鞮役民一也盜賊公行二也夭癘不戒三也其國內不自憂何暇憂魯防乎士文伯自以盟主之尊責鄭之君臣者以其壊垣納幣也以士匄爲失詞則子產爲善於詞矣趙文子悔悟厚禮鄭之君臣叔向於是有大雅之賦是亦直道公議民事所在非特語言得失也且晉大以欺鄭小慢其君臣外責幣入而內怯壊垣𨿽曰盟主不能終芘之於齊楚此又出三失之外者

誰能執熱逝不以濯【大雅】

衛北宮文子因如楚過鄭其銜命經從意在楚不責鄭以使人之禮也鄭待之其禮有加如聘客一也用郊勞之詞二也北宮文子因覘國而知鄭子產之政所以免於晉楚之爭衡於鄭者如執熱之得濯因有大雅之賦也竊謂此詩之賦以鄭之人才比熱之得濯也子產知政引類得人印段子羽馮簡子子太叔此北宮文子所知以歸復於衞侯也是時孔子生甫十嵗論語所載則文子旣童而冠得見子產故有嘉其人曰禆諶艸創世叔討論行人子羽修飾東裏子產潤色凡四君子也左氏又廣孔子之意傳之春秋良以聞見之及也然論語所書本得之於魯史所書也並表出之杜預曰仲尼以襄公二十二年生至是年十嵗子產已代子皮知政矣

靡不有初鮮克有終【大雅】敬愼威儀惟民之則【大雅】威儀棣棣不可選也【風】朋友攸攝攝以威儀【大雅】不識不知順帝之則【大雅】

楚夷狄也春秋進之於中國爵曰子者班之於五等諸侯魯晉鄭曹之下而許莒邾之上其亦幸於超躐矣今乃自王之僭也君子以其夷狄漸被中國詩書禮義責之北宮文子五詩之賦如責賢者之備不已過乎令尹子圍無君之心見於顏色者可望而知北宮文子得其人於未然能審其吉凶禍福𨿽神巫之察人肝膽不過如是其曰威儀之賦者此中國詩書禮義之訓旣久猶幸進之以此也圍自言共王長子圍此其無君之芽孽也卒之縊殺其君而以疾赴於諸侯北宮文子之言驗於是矣卒章文王順帝之則文王事商紂順天意以事惡人庶幾小國之意哉

不僭不賊鮮不爲則【大雅】

犯上之謂僭害民之謂賊僭賊則幽隠而無信反是則信矣澶淵之會以宋故也以子木之知政猶不免衷甲況令尹圍之果於犯上虐於害良有甚於子木僭賊之尢者文子自以其仁可法則者信不信之別也其曰不爲人下者晉猶欲爭衡於楚也然圍旣以不信怙彊文子老矣𨿽曰信可法則自此其小弱哉坎牲加書於牲上恐晉先防加書牲上其蔑晉甚矣

小旻【小雅】

七國之大夫旣盟楚公子圍又相與議其後以其爲臣而君圖簒逆之不終已兆於容止威儀之僭非特蒲宮二執戈也伯州犂爲隠其惡以爲假之寡君鄭之公子羽以爲假而不反州犂又譏子羽以子晳背誕卒之圍旣逆弒犂亦爲圍所殺何也大抵小人情僞可敬亦可畏敬者事之以禮也畏者避之以色也終不可言語譏評此樂王鮒小旻卒章之賦取諭於暴虎馮河公子羽知其爲字而敬字者慈愛不犯凶人而敬畏之也其餘國大夫或代憂或樂憂或招憂或無憂而憂皆知不免者此其善料士與北宮文子同

大明【大雅】小宛【小雅】赫赫宗周襃姒滅之【小雅】

嗚呼犯上之逆臣未有如羋圍之烈者也爲楚孽子官則令尹果於犯上如此夫其享趙孟賦大明之首章不惟蔑趙孟亦以誇晉也其以文王自比者懷無君無父之心駸駸乎逆天意也趙孟賦小宛之二章其以天之所命深抑其驕大之气然亦不敢正言其非者圍虎狼也不得不畏而奉之自此圍得志而楚彊趙孟老而晉少懦矣賓主二詩之意可見襃姒之賦似爲巴姬設共王無子而寵巴姬五孽之立適以兆羋圍之禍

瓠葉【小雅】鵲巢【召南】采蘩【召南】野有死麕【召南】常棣【小雅】昭公元年十一國大夫爲會者以楚公子圍娶鄭之公孫段氏女也趙孟叔孫豹曹大夫以會畢過鄭鄭伯兼享之戒者猶曰筮日筮賓先日爲戒禮畢然後致享也瓠葉者義取薄物也一獻也子皮不敢乃具五獻者重客也趙孟力辭私請於子產止受一獻則已畢享禮然後受宴穆叔賦鵲巢以晉君有國而趙孟以鳩居也采蘩以趙孟不受五獻之享而受小國之蘩以爲信也子皮賦野有死麕者以諭羋圍新婚印段恐其禍鄭欲托芘於趙孟也趙孟以常棣答子皮之賦以晉鄭兄弟可以相安以圍異姓婚姻猶尨之可使無吠故穆叔子皮與曹大夫興拜曰小國知免者以晉之足以抗楚也三詩粲然有章曰享曰宴並用賓主有禮學詩學禮者可以義起矣

無競維人【周頌】

莒魯附庸小國也所得分地不多魯以其亂叔弓因取鄆之田務婁瞀胡滅明二子又以大厖常儀靡奔則莒幾空國也春秋書展輿奔吳不書國爵者國非其國爵非其爵至於去疾𨿽自齊入莒亦以國逆爲文者猶曰失地諸侯故名之也展輿以小國不量力而奪羣公子秩羣公子召去疾立之展輿奔吳君子有周頌之賦以明有國而亡乎人之義

不侮鰥寡不畏彊禦【大雅】

右尹子幹之奔晉以圍之簒弒也秦伯之子鍼先奔晉以車千乘子幹五乘貧富多寡以車數觀之相絕矣叔向使二公子同餼者祿食之秩不害其爲同後子意欲以富先子幹故以臣與羇齒爲愧臣者自比晉之臣羇則寓客也趙文子以爲疑叔向答之以徳不以祿徳鈞年同則以尊者之國以平日晉待秦楚之序其實皆狄人因以中國禮法分別之也大雅之賦以鰥寡處子幹以彊禦處後子此一詩二意不可不辧

欽定四庫全書

方舟集卷二十三

宋李石撰

左氏詩如例下

綿之卒章【大雅】角弓【小雅】節之卒章【小雅】甘棠【召南】魯以周公之故以諸侯之邦而用天子禮樂魯之所有而諸侯所無者韓宣子之聘觀太史所藏之書則周天子禮樂盡在魯矣魯之所有晉之所無則他諸侯之國亦無書矣此韓宣子之詫見也或曰楚之左史倚相能讀三墳八索者今之易也五典九丘者今之書也古者入國知六經之敎何獨二經哉猶今以堯舜三代之典孔子所祖述憲章者大鳴於天下何啻左史倚相楚人之讀哉蓋孔子之所取三絕編於易象始隠終麟於春秋者本韓之所見太史所藏周天子禮樂盡在是矣是嵗孔子甫十嵗童而讀之幼學之年也韓子以二經知周公之徳者述文王重易之心行天之四時以系日系月爲春秋天子禮樂備於魯晉無此書則諸侯之邦亦無此書也昭公享韓子季武子賦綿之卒章以晉比文王以韓子比四輔也韓子以角弓答賦兄弟同姓親親也季武子又賦節之卒章以晉徳可以惠養萬邦非特魯之私也季武子又賦甘棠召伯所憩之木以比韓子所玩其國之木以答角弓之意大哉周天子周公之徳備於此詩則禮樂之聲音也韓子初知晉政爲平公如齊娶婦納幣因修聘於魯汲汲於太史氏之觀此晏子知其爲君子者有以夫

淇澳【衛風】木瓜【衛風】

子夏之序淇澳曰有文章又能聴其規諫入相於周韓宣子聘魯以其觀書太史一事足以見其文矣其與魯季孫宿酬答之賦輕重適宜今之深於詩者有不能窺其趣也淇澳之詩美衛武公之父子也是行如齊以其子須逆少姜父子偕行淇澳之賦義取諸此北宮文子蓋善言詩者豈茍而已哉其子須亦晉之上大夫也木瓜衛人報齊桓公之賦其取意逺矣

敬愼威儀以近有徳【大雅】

晉之使美使也魯之報聘亦難乎其才矣晉來而魯往之國大小之不敵也韓宣子以知政而來叔弓以叔老之子而往無乃彊弱之果不敵乎晉以宣子之舊於禮有加叔弓惴惴遜避不暇今之循墻降階之容可觀也毎毎先君後臣先國後已其曰無敢爲賓又曰下臣來繼舊好自審其小彊弱不敵叔向大雅之賦許之以知禮近徳豈誣乎人哉嗚呼春秋之亂襄昭之世晉楚齊魯鄭衛之間何其君子之多天運至此以生聖人任斯文之責其亦層眾山以爲太華積眾流以爲溟渤吾未嘗不嘆息於斯

君子如祉亂庶遄已【小雅】

威福者喜怒之謂也威則其怒也福則其喜也威則刀鋸甲兵刑之屬也福則錫賜爵祿賞之屬也齊景公濫刑而晏子能感之以一言福齊國君子小雅之賦以晏子爲君子也爲仁人也祉者福也其喜也以其所以福喜者止齊景公之刑所謂以祉已亂者乎晏嬰如晉請再以齊女繼室張趯知之幾於逢君之惡矣嘗與叔向語而稱之杜預以傳防晏子不與張趯同譏者以其請繼室以成晉平公之過也鄭子太叔曰張趯有知猶在君子之後謂此平公在位二十六年至是三娶晉將分於六卿而不悟也悲夫是嵗魯昭公之三年晉平公之十八年齊景公之八年

人而無禮胡不遄死【相鼠】

有禮者無禮之別禮之所始以義起也然則義者其禮之本歟州縣欒豹之邑也欒氏以此邑亡範氏韓氏趙氏皆欲之有義不當得者晉侯以賜印段以印段之相鄭伯可以得州之田故以防賜之三卿則各有縣田義所不當得也印段鄭之臣楚靈王之妻黨子丰則印段之父也鄭𨿽小國以印段之忲以楚圍新立晉侯錄子丰舊勞賜印段以田以其禮足以得田也以忲聞於鄭而以禮如晉晉方畏其忲乃能自屈於禮不以圍之勢驕晉食父舊徳此受州田之曲折也相鼠之詩君子意譏三卿義不當得州田而印段之不以其忲而失禮一章之刺其嚴矣乎

吉日【小雅】

羋圍之惡子產旣知之於數年前矣始娶鄭之丰氏欲以兵逆婦子產使子羽折之一也遊吉聘靈王新立旣歸謂子產具行器子產期以數年二也至是鄭伯如楚以子產相靈王賦吉日以宣王自比子產探其意具田器待事與田江南三也夫以靈王侈心始末子產皆知之以鄭小國立於楚大國之間以子產而與惡人處鄭亦多君子哉不然印段之忲逢圍之惡鄭且不免矣

七月之卒章【豳風】

春秋書昭公之三年冬雹又正月大雨雹者冬雹則周十月正月周十一月也宜雪而雹陰盛陽微以災書雹也季武子欲求禦災之道申丰爲言以藏冰之道何也冰者至陰之積以救陽疾陰陽相和則雪而不雹矣惟聖人可以感此禦災之道也七月豳詩周公作之鑿冰窖之淩室祭祀百官之用取給焉夫有冰則陰气致用於陽不爲災矣陰盛陽衰則夷狄盛而中國衰之象是嵗昭公四年楚靈王主申之防率十一國之師而徐戎淮夷並在就防而執徐子又生八國之師因淮夷以伐吳夫夷狄之盛中國之衰也陰气之盛陽气之微也禦雹救災如周公之詩其可乎

禮義不愆何卹於人言【逸詩】

子產以惠愛見稱於聖人著於後世蠆尾之謗足以累其親𨿽子寛之賢不能不疑者何也周公之典什一之賦井田之法也鄭以小國介乎晉楚無嵗不兵無日不役加丘賦之數一牛三馬以備車乘𨿽魯之田賦履畝而稅者何知於周公哉春秋亂世也無一國不富無一國不貪何獨子產之尢民各有心而議其上非豪傑之士也周公之心召公不知子寛不知子產之心亦宜矣逸詩之賦禮義所存萬世公議以聖人爲重足矣

有覺徳行四國順之【大雅】

大哉吾夫子之言也公賞公罰不徇其私君子以此爲徳行修身之具豈特爲政以順一國人情哉𨿽天下之大四國之眾亦將順之而不敢有違也仲尼以下七語者吾夫子援其所聞於先達者本之周任之言又本之大雅之賦髙明博厚與天地同其大叔孫昭子一何幸哉豎牛旣殺兄又囚父餓之三日而死不孝不悌則梟首寧風之棘上有餘戮矣叔孫昭子之立牛之功牛又相之牛之死以昭子之請於國人不以其私以公天下賞罰此吾夫子所以大之也是嵗昭公四年孔子甫十三嵗蓋春秋追述之也

儀式刑文王之典日靖四方【大雅】儀刑文王萬邦作孚【大雅】

子產於襄公末年得政褚衣冠伍田疇敎子弟已獲民譽仲尼曰人謂子產不仁吾不信是國人旣謂其慈惠循良不特他人如叔向之詒書也自伯有公孫黒之死二族奔亡多謗幾欲以刑止亂也其答叔向書曰吾以救世是矣其曰不及子孫而乃鑄其言於鼎名之曰書以爲鄭不刋之常法此豈三代亂政作刑之意乎叔向援二詩以文王望之夫文王之刑則周公三千之屬成康措而不用無一人之獄者四十餘年三辟之作果此意乎不然則子產當任此謗矣

宗子維城毋俾城壊毋獨斯畏【大雅】

坎用牲埋書此漢人造蠱類也寺人栁欲以是殺華合比以撼太子佐太子佐幸免而合比以此奔衛傳坎牲埋書以盟書如漢人之蠱書皆詛祝也宋太子幸免衛太子不幸者宋平公漢武帝明不明之別也平公僅逐華合比武帝用此殺衛太子寺人栁江充皆起於畏他日太子之立故爲此以疏間人父子也嗚呼華氏之族左師向戍之言是矣逐兄而弟代之兄奔亡而弟代右師之位其不義於其族一至是耶向戍大雅維城之賦知右師之必不免矣

爾之敎矣民胥效矣【小雅】

諸侯賓客以禮相酬酢爲重輕豈止語言笑貌之間爲哉贈遺幣帛如紵衣縞帶報復可也晉楚之敵以讐爲交其使命通聘自宋之盟以來未久也楚公子棄疾如晉者報韓宣子之聘也宣子之使不逆於楚晉欲以不逆復棄疾此輕重人情之常也叔向乃以是矯之者蓋羋圍以來楚彊晉弱欲不逆客不可得也況棄疾有欲王之理乎叔向小雅之賦不欲效楚人之辟而以大國使命待棄疾曰國君者其畏之之詞歟

普天之下莫非王土率土之濱莫非王臣【小雅】

楚之君臣不君不臣兩失之矣築章華之臺爲離宮竭民力而實罪人靈王不君之失也闌入王宮自執其閽不爲有司所與乃自請諸王此芋尹無宇不臣之失也王飲酒以慢無宇芘一閽而慢令尹其失之尢者芋尹以王匿盜器與盜同坐而以紂比其君其失之尢者夫以楚夷狄也獲敍進於中國僭稱王號不君不臣何足深責而無宇乃以小雅之賦以周家全盛大一統之勢自況何不度徳量力哉

彼日而食於何不臧【小雅】

夷狄吳楚之僭進之於人而謫之於天人不勝天久矣春秋末年吳楚之盛人不能抗之晉侯之問蓋有感於此也尙何魯衛分地之拘哉衛君諸侯也叔孫豹上卿也日者人君天子之象也如魯衛何足以盡天變晉侯有問於小雅十月之交之詩三務之答臧不臧之政此詩人本意何有於魯衛哉癰疽膏肓心腹洞潰一方病一方痛士文伯非所答也周之四月夏之二月周之十月夏之八月前以分地而後以政之不善乎春秋日食例三十六宜廣以此意可乎哉

防鴒在原兄弟急難【小雅】死喪之威兄弟孔懷【小雅】晉衛兄弟同姓之國也晉受孫林父之奔又受其戚田之入晉以大國欺衛小國晉負衛曲者二尙何以爲同姓兄弟哉當親者疎其疎者可知也已是時吳楚偃然抗衡上國晉力不能支反更疎所當親以自取削弱者職此之由也夫以衛襄公之卒人知哀其喪況同姓兄弟乎範獻子因是以告韓宣子有小雅防鴒之賦其曰逺人誰敢歸之意謂吳楚桀驁晉非其敵亦人情之易感也弔死歸疆範韓二氏所以分有晉國者玆其漸云

君子是則是效【小雅】

左丘明之於吾夫子豈惟好惡同之其助吾夫子多矣且張本之說先經始事是嵗魯昭公之七年距孟僖子卒之年孔子三十五嵗則昭公之二十四年矣以孟僖在鄭相昭公不如儀在楚不能答郊勞旣歸魯乃始講學吾夫子是年止十五嵗志學之年而先經所始乃二十年前事此左氏之助吾夫子也曰孔丘聖人之後必爲達人一也鼎銘二也援臧武仲之言以重之三也明孟懿子南宮敬叔之得師爲同門生四也記吾夫子之言以明孟僖子之補過爲君子五也小雅之賦乃二十年後事左氏助吾夫子之意其以此夫

或燕燕居息或憔悴事國【小雅】

左氏論日食前後二詩相戾也衛侯叔孫豹果卒魯衛君臣同譴旣得之矣燕燕居息盡瘁事國則人臣勞逸不均意指叔孫豹之爲人臣始終不常自速天譴也又言日月一嵗十二月防合朔曰辰陰盛陽微則日食十二次分野當之此詩意也夫前後二詩折衷十月之交前後相戾如此學者所未曉

哀哉不能言匪舌是出惟躬是瘁哿矣能言巧言如流俾躬處休【小雅】

君子小人之分能言不能言之別也君子能言言之嘉也以安其身小人不能言言之僭也以災其身叔向援此以稱師曠爲君子而有小雅之賦也石言於晉有無未辧也而乃因此以托諷於晉虒祈之築以召非言之物師曠能言之叔向能知之其曰子野者字之以爲君子者以別他人之有言紛紛於世彊聒而無補於事叔向非惟知言又知詩杜預以爲與今說詩者小異昔之說詩専以爲讒言亂聴也哿嘉也巧言者非正言也

經始勿亟庶民子來【大雅】

文王創周之業於商之天下三分有二民去商卽周去苛俗而卽樂土其於靈臺靈沼也芻蕘之采雉之獲文王未嘗不與民人共此囿之樂詩人大雅之賦以歌文王靈徳之及不以地爲廣不以囿爲誇也魯政歸三家三分公室而各有其一郎囿之築公乎私乎叔乎季乎魯史之公豈私之囿叔孫昭子之譏勦民且援文王之詩罪在昭公不在季氏也傳釋之以爲書土功之時豈春秋之意乎南蒯欲以費逐季氏歸其室於公必季氏囿也

陳錫哉周【大雅】

欒髙陳鮑齊之四族彊弱之不侔矣欒髙怙彊欲攻陳鮑謀之不宻爲陳鮑所先能以弱爲彊者何也欒髙逐六子陳桓子皆反之分三邑益其祿也且以欒髙凡四敗來奔於魯陳鮑分有其室殺之而受其利仁者不爲也桓子乃能聴晏子之言致諸公而請老於莒景公予以莒之旁邑又辭之穆姬君母也以髙唐予之然後受傳敍其事而以大雅之賦比之且大雅文王創周之業也小白用之猶足以霸陳氏卒有立於齊者能施之心也昭公八年楚滅陳蓋自陳哀公之死陳亂楚滅陳而縣之九年復書楚防於陳又書陳災者以明虞舜之後不予楚滅也

徳音孔昭視民不佻【小雅】

莒者魯附庸邑也三家分有公室而取其地莒有不服者季平子倡兵柄而二子從之春秋以三人者書之不欲季氏専之以明莒爲公室之附庸也左氏乃専之季氏時有毫社之祭執莒俘用之以明示得意是甘心爲忍人者臧武仲小雅之賦以周公之不饗爲言知魯祀周公以天子禮樂而用人之祭自三家始也然宋用鄫子祭祀楚用蔡侯世子祭山犬豕之牲無異也魯祀周公不應有此莒可殺不可用也悲夫

不自我先不自我後【小雅】

齊之欒髙二氏同出惠公爲二公子也春秋書欒施來奔而不及髙彊彊卽子尾之子也慶封之亡子尾多受邑而稍致諸君以示不貪及其將死也疾於公宮輦而歸君親推其車而送之其子髙彊弗克負荷以奔於魯嗚呼髙氏自慶封以來累世之惡至髙彊尢甚非獨一身之積昭子小雅之賦傷髙彊自以一身集累世之惡不自我先後者其一身負此惡名也悲夫

蓼蕭【小雅】

天子之詩魯非所予而宋非所受也以周天子之恩澤惠及四海猶零露之被艸木也華定以宋元公新立銜命使魯豈懵然於詩之専對者哉旣不知所取其不答賦者亦宜也是時魯昭公以莒人取郠之愬畏晉之罪三家亦將不免華定之意輕魯國君臣也蓼蕭之四章出於杜預之釋果當時享禮之所當賦乎宋魯異姓非宜兄宜弟如同姓之親者華定固不免而魯昭公君臣可免乎昭子所謂工於料人拙於謀已者

祈招【逸詩】

小人固有終身爲惡自悔於一日之善有不得者以天道好還也羋圍之惡極力終身僅乃得國凡十三年豈不知子幹之逼助之以晉如抱火積薪求所以逭死者此子革之言所以易感也方其幹谿之次愛周鼎貪鄭田大城陳蔡不羮其勃勃凶焰豈易震撼一聞祈招之音廢寢與食者知一死之不免天理之不容也不然𨿽百子革摩厲一夕何益哉是嵗昭公十三年吾夫子年甫冠顏子少孔子二十嵗方生之年也其曰克己復禮爲仁者當後來追感靈王自克其不仁以成其仁因以敎顏子也不然靈王之死距顏子之問仁嵗年亦逺祈招者祭公謀父作祈父爲周之司馬以止穆王滿之蕩只宮則免死之地或曰靈王羽衣執鞭欲以車轍馬迹周四海如穆王滿之長年非畏死也

樂只君子邦家之基【小雅】

子皮以鄭國之政授子產交手相付如父子繼述也子皮死子產哭之哀國人徒善其哀知己之死後此無與爲善者誠然之說也且以子產徳業之美學述之奧攺作不失爲惠愛剸裁不流爲苛刻其曰有徳能以寛服民其次莫如猛者此子產心術也吾夫子重之又稱其爲惠人又稱其仁以止其不仁之謗子產之所以取重聖門者誰適之自哉知有子皮則知有子產也且以小雅之賦特以平丘之防爭承自日中至昏以折晉人之貪𨿽子太叔亦凜然奪气於其側子產特以憂國爲樂玆所以爲邦家之基也其曰合諸侯者齊服於晉爲盟也藝貢事爭承也

宗周旣滅靡所止戾正大夫離居莫知我肄【小雅】夷狄之患周家八百之業於以啟聖也太王避之文王成之周公膺之至於春秋始終見於書者一一可懲也曰戎曰荊楚曰赤白狄曰秦曰徐戎曰淮夷曰吳曰蠻戎曰茅戎二伯所以成霸功諸侯所以敵王愾者用此借口成熟也昭公十六年中國無霸主吳楚自相讎敵齊伐徐楚殺戎蠻蒲隧之盟齊人取甲父鼎之賂以誇示雋威玆叔孫昭子所以興無伯之嘆而有小雅之賦也幽王時驪戎滅周鎬京舊地爲秦奄有東遷以來伊洛被髮而祭皆戎也尙何周文武之業哉其所責執政大夫以訴其勞如昭子之賦者非所卹也

野有蔓艸【鄭風】羔裘【鄭風】褰裳【鄭風】風雨【鄭風】有女同車【鄭風】萚兮【鄭風】我將【周頌】

鄭聲者歌聲長言之蓋詩之淫風也吾夫子與顏淵言四代禮樂有及於放鄭聲者惡其聲之淫也若乃以詩言之所謂六卿之賦𨿽曰鄭詩其曰不以辭害意者斯其別也一別之正烏在其所謂多淫者乎竊嘗以其國風二十一篇觀之大率夫婦男女如溱洧之類簉雜其間至於闗乎美刺者不害其正之體也六卿之賦鄭志者皆有擇也野有蔓艸者子皮之子子齹之賦也羔裘者子產之賦也褰裳者子太叔之賦也風雨者駟偃之賦也有女同車者子旗之賦也萚兮者子栁之賦也韓宣子以六卿賦不出鄭志以爲君子數世之主者一一隨其所賦審訂其語而答之惟子齹子產子太叔三人耳是嵗韓宣子聘鄭鄭伯享之旣畢因六卿之餞以觀其志之向背果何如也是嵗四月宣子聘鄭晉侯以八月卒六子之心所以望晉殊岌岌矣宣子賦頌之我將以馬將意且以天威爲畏子產率五卿拜貺賓主之禮粲然可觀矣

采菽【小雅】菁菁者莪【小雅】

竊謂周官三百六十詩三百五篇昔人所爲禮經三百無乃通稱之數乎孔子家庭之訓退而學詩退而學禮與周南召南之學非特以授伯魚亦孔子雅言諷誦之常也所謂三百者豈二經之槪乎不然孔子生晚周未有六經以前韓宣子所見於舊典禮經如易象春秋者皆周公制作如之何以辧之其或同或異也小邾穆公朝魯昭公燕之因詩以觀禮者賓主小雅二詩相爲獻酬自今視之皆有體要主人求所以重客客思所以報主人者何昔人能之今人不能也嗚呼六經旣作吾夫子以來學者有白首不能窮一經者舊典之學今廢矣悲夫

亦有和羮旣戒旣平鬷假無言時靡有爭【商頌】徳音不瑕【豳風】

嬖幸給使與奴等耳豈可使之與聞政事必不得已如左右僕臣亦必辧其和同二義正人端士之所以事君者梁丘據嬖幸之人耳晏子則齊之執政也景公遄臺之田徒樂其語言軟美而悅之其同者亦未必是也而況和乎二詩之賦可也非所以責梁丘據如曰鬷假大政也曰徳音不瑕王言無瑕玷若乃嬖幸奴之人語以大政宥宻則非其職況其人爲奄腐寺人與聞徳音此豈人君任用美事晏子乃以是望據過矣後世分南衙北衙廢立徵伐進退人物至有國老門生天子者其始禍於此乎韓愈贊梁丘據或猶之可也

民亦勞止汔可小康惠此中國以綏四方【大雅】無縱詭隨以謹無良式遏冦虐慘不畏明柔逺能邇以定我王【大雅】不競不絿不剛不柔布政優優百祿是遒【商頌】書之九徳士徳之全也三徳而有家六徳而有邦然亦難乎其全矣所謂九者曰寛曰柔曰願曰擾曰亂曰直曰簡曰剛曰彊皆士之吉徳必有以調節宣暢然後用之槪之以寛猛二者寛則濟之以猛猛則濟之以寛不固執以自陋爲不該不偏之士此子產所以授子太叔之政也子產以刑書封洫致蠆尾之謗上累其親人不曰子皮敎之何也子皮之舉子產傳之以心知其爲吉徳君子子產之政則子皮之政其所以取馮簡子禆諶子太叔者合眾徳以爲全豈特三徳而有家者哉逮其告老傳政於子太叔則所賦之詩寛濟猛猛濟寛其曰和曰平者心傳之術卽子產所授之術初得之於不言能言子皮則可與言子產不然子太叔以寛徳致盜豈心傳之學庸有未盡乎子皮卽公孫舎之子也

不解於位民之攸塈【大雅】

位者車也道者載也君子以位載道而行如車遵路不可失也一失其位如覆車臭載無以行道也然君子有不得其位者如蔡世子朱豈知所守之位可以君其蔡之民哉自周公封蔡仲蔡之爲蔡可知矣楚靈王滅蔡平王之立復立蔡蔡人以失國之久褫魄於此蠢蠢矣自保不暇敢計其位位不自安敢言息民乎如世子朱有不足責矣春秋之責君子叔孫昭子之言大雅之賦足以爲有位君子之戒也世子國之儲君平公死朱當嗣位不以適子之位自居何以靖蔡國之民他日出奔不終兆於此矣

無念爾祖聿修厥徳【大雅】

楚人篳路籃縷以啟山林一同之地方百里也歷四賢君不以拓土役民爲事謹守其國以徳爲險不以城也羋圍憑陵上國滅陳滅蔡城不羮之地幹溪之辱誰適兆之囊瓦之政有懲於此可也欲以城郢效尢此沈尹戍大雅之賦止述四賢君爲爾祖之念者可以想見四君以來欲大而反小欲彊而反弱城郢非守險持久之術也嗚呼夷狄入中國中國不足以敵之則必有夷狄者更出疊入以勝之吳滅巢沈尹戍又言之郢𨿽地彊且大何能自保乎

缾之罄矣惟罍之恥【小雅】

缾小而罍大也缾以爲汲罍以爲洗此祭祀禮器也王室子朝之亂敬王出居諸侯當任其責主盟者之憂也春秋晚周諸侯自憂不暇何暇憂王室哉鄭子太叔見範獻子言之獻子又與韓宣子言之欲防諸侯謀之嗟夫白大人然後救火何益於焦頭爛額哉嫠之於緯也當卹不卹當憂不憂也憂固有大此者乎子太叔小雅之賦缾罍之諭其言懇切足以聳動獻子之心者玆所謂美秀而文者乎是時子產旣死子太叔新知鄭政蓋昭公之二十四年也

誰生厲階至今爲梗【大雅】

吳楚𨿽習水軍之利皆不知兵也楚貪吳人之疆以舟師略地者恃越與巢首尾腹背緩急可如左右之蔽彼其兵之出也有輕吳之心吳人襲其後者楚人之所不知越大夫越公子以舟應之而二帥從王則公子倉與壽夢也竟不能出楚地而還者吳人襲其後反喪其所得春秋書曰吳滅巢者如受大兵之滅人國也鐘離楚之附邑皆其所恃以應援者所謂二姓之帥此也杜預以巢及鐘離爲二姓之帥誤矣吳人防糠及米前日城郢適所以致吳也沈尹戍不能救徒懷厲階之憂不爲無罪卒之十年後吳入郢者此其張本

新宮【逸詩】車舝【小雅】

禮樂徵伐文武二者天子之權也權出天子猶不免十世之失自諸侯大夫陪臣其世數或五或三可知者非其出而出之孔子之所親見春秋之書所謂禮樂徵伐者權出於天消息盈虛之理也詩者禮樂之音生於人心者晚周之世士大夫心術日急一日有不足錄者魯叔孫婼之聘宋也爲季孫逆婦以卿出境已爲非禮安能怪桐門右師之賤其族人爲非禮乎宋公享昭子以新宮之詩猶曰新室許以女適季孫叔孫賦車舝以媚宋婦也賓主對泣俎豆間樂祁者桐門右師之諸父行也因佐賓主禮而知其喪心必死卒如其言

人之云亡心之憂矣【小雅】

卿爲君逆婦而乃用於大夫之家尙何有於君臣之際哉春秋書叔孫婼如宋而不曰聘者以逆婦示貶也且其於人倫有甚悖理者季孫公若季平子之諸父行也乃從昭子行以聘於宋是爲猶子娶婦也公若之姊爲小邾夫人生宋元夫人公若從行者以其甥之爲宋妻其意在敗其猶子之婚曰勿與之說者幾以國事謀之婦人也政在季氏四世昭公朝夕自保不暇公若之敗婚何益於昭公中外之計適所以速魯禍也樂祁大雅之賦蓋傷昭公搖搖將出以臣逐君猶爲國有人乎是年公孫於齊以明公之出不復入若遜位然也

惟此文王小心翼翼昭事上帝聿懷多福厥徳不回以受方國【大雅】我無所監夏后及商用亂之故民卒流亡【逸詩】

五星緯天而行其變者彗也其所變之度分野之國當之不必専主一緯之變見不見昏明爲候也曰彗曰孛曰攙搶曰蚩尢旗曰天狗皆緯星之變也譴謫示人大者亡國小者覆軍殺將故人君畏之然春秋書彗亦少矣天子弱諸侯彊彗不爲周出而爲諸侯諸侯以凶徳相濟分野十二國所次一緯之變雞犬相聞齊變而魯不書者亦理之當然也齊則彗矣齊侯禳之何預於魯杜預乃以見不見爲釋妄矣晏子答齊侯二詩之賦蓋明文王基周以徳格天而防其福夏商末年不能修徳格天而失其民亦周之所監乃天下之大也天子畏天之戒豈一齊一魯所能拘之哉晏子言齊當以彗爲畏不以彗爲患二詩所以勉之也

𨿽無徳與女式歌且舞【小雅】

春秋二百四十二年天子諸侯大夫世凡三變矣天子東遷一變也諸侯更霸二變也大夫分國三變也豈惟世數之不免要亦天道消息盈虛之數也春秋末年盟防皆大夫専之齊晉楚衛皆有變所變之國無國不爲大夫也齊景公路寢之嘆景公得之目睫而爲後日心腹之慮豈暇計其子孫齊爲陳氏景公之憂然以齊大夫視他國大夫一律也景公徳不足以芘一國之民而陳氏豆區釜鐘公私異用取予異數恃其勸分小數以是爲徳未足多也陳氏用之以移齊民晏子小雅之賦無徳與女者義有取此乎至於四民不易業以禮嚴君臣之分景公自以爲不能者𨿽然晏子不能容吾夫子於國何區區禮之足云嗚呼其君千駟之馬無徳而稱也其臣聖門三尺之童羞道之其曰禮者君臣徒相防也

民之多辟無自立辟【大雅】

晉三卿之家橫矣祁奚之善叔向之直乃不能芘其子孫乎祁盈殺祁勝以其淫也家政何預國事楊食我叔向之子盈之黨也荀躒受勝賂反陷之於晉頃公頃公懵然受其訴者以三卿利十縣之地而欲吞噬之如此𨿽公室有不免矣司馬叔遊大雅之賦以世亂爲憂卒殺勝以快主心者度知不免一死於三卿之手共利在十縣之地非以専殺也是嵗魯昭公二十八年公在幹侯

惟此文王帝度其心莫其徳音其徳克明克明克類克長克君王此大邦克順克比比於文王其徳靡悔旣受帝祉施於孫子【大雅】

文王周始基之王也三分天下有二猶事商受以福其後之子孫至於平王東遷賴諸侯之伯功以扶持衰緒日已逺矣晉政之在大夫計所得分地比之文王孰多其所積累比之文王孰得披兩族十縣以自利此魏獻子代韓宣子之政也挾公室之勢封殖親黨以厚其藩墻者凡七大夫乃以舉親賢借口成鱄以文王之徳比之大雅之賦得無以是托諷乎

永言配命自求多福【大雅】

春秋立法權賞罰也惟其公而已魏獻子分祁氏羊舌氏十縣以自利私也其舉七大夫公也賈辛司馬烏又以納敬王之功魏獻子舉之仲尼聞賈辛得舉援大雅之賦以爲一忠足以與國匹休垂名無窮是嵗魯昭公二十八年孔子已四十九嵗矣其賦大雅以明賈辛之忠者豈徒然哉

敬天之怒無敢戲豫敬天之渝無敢馳驅【大雅】

魏獻子不臣之心幸禍於周以挾晉室行南面之禮馴致有國其子宣子其孫文侯其漸於此也敬王出居以子朝之亂至徙洛陽避之東遷至是凡三徙都鎬京以來周不爲周矣其曰戍周城成周不過合諸侯大夫爲盟防以行天子威令如是而已而乃據所非據不惟上欺公室彼知有王室乎南面之位不臣之心以爲幸此禍防可揜而取也衛彪徯則知之大雅之賦以天戒爲言知其一而未知其二也其一者猶若假之其二者不臣之心必然之理也戲豫馳驅豈特慢君令瀆天威而已哉是嵗昭公之三十二年孔子已五十三嵗韓趙魏並範氏中行氏知氏乃在孔子旣卒敬王之後元王之立魏已立國遂並晉爲文侯孔子弟子子夏猶及爲文侯師南面之僭履霜之漸可不懲乎

髙岸爲谷深谷爲陵【小雅】

春秋嚴一王之法以大一統也是可二乎一王以下曰公曰諸侯曰卿皆曰王臣諸臣各以官爲二可也謂之曰王則春秋大一統之法曰王正月者以天統三辰以一气統四時無有二也晚周法壊王之有二吳楚之僭春秋抑之曰人曰子不以王書者法在故也趙簡子問史墨意以三家逐君自況其無君之心史墨淫巫也以魯況晉援小雅之賦以媚趙簡子後世亂臣賊子接迹無國無之誰適啟之陵谷遷變天地災異非以王之有二數之當然也史墨之巫三卿分晉之兆也悲夫

柔亦不茹剛亦不吐不侮鰥寡不畏彊禦【大雅】

吳入郢之禍烈矣然楚王之奔幸以身免者得士之力也吾得五人焉司馬戍敗吳師三戰皆傷竟死之忠也季羋楚王之妹鐘建負之以從王於鄖盜攻王於寢王孫由於以背代王受戈義也鄖公辛之弟懷以楚平王殺其父蔓成然而欲讎之其兄辛止之反欲殺其弟仁也鬭辛兄弟以王奔隨吳人追之間之以隨吳欲復楚累世之怨勢將不免王之兄子期貌似昭王請代於隨人卒芘楚王而以好詞答吳吳人義之乃退孝悌也嗚呼楚幾亡國而不絕者孰謂夷狄而無士乎大雅仲山甫之賦鬭辛以敎詔其弟於此詩可無愧矣

無衣【秦風】

楚之伍員申包胥二臣相友善也於君親之義惟忠惟孝春秋之法所當褒之也伍員自楚奔吳敎吳兵法因吳兵以復父奢之讎鞭平王之墓此其孝也申包胥初與子胥期曰爾復之我必能興之致秦兵以全楚於艸莽播越之餘此其忠也或問二人忠孝孰先曰子胥先吳用子胥之法與楚抗衡上國如創業之臣也吳入郢楚王僅免死賴秦兵以興楚國楚之忠臣羽翼者眾或推或挽非特包胥一人如中興之臣也無衣之賦秦人以答包胥之忠或曰爲包胥出師而作則與序詩者意小異秦康公在魯文公十年立無衣之賦則秦哀公也卒葬在魯定公九年

靜女之三章【邶風】竿旄【風】蔽芾甘棠勿翦勿伐召伯所茇【召風】

寛猛相濟二者爲政之徳也寛則濟之以猛猛則濟之以寛二者未有偏任而爲政者鄭政自子皮授子產子產授子太叔子太叔授駟歂凡四傳政柄矣子皮於子產得之於忘言子產躬行之始鑄刑書不免蠆尾之謗上累其親吾夫子命之曰仁命之曰惠所以救其猛政之謗而約之以寛也其終也子產明言之以授子太叔曰有徳則一之於寛次則以猛子太叔不能用其寛又失其所謂猛以致多盜逮於駟歂之嗣政也幾欲以猛懲太叔之政故有取於鄧析竹刑者刻之竹簡書不知鄭所鑄之刑有不足歟世輕世重之制又當如何竊意駟歂之政亦殺人之政也殺人而攘其善盜其法君子援三詩之賦凡以明其猛政之偏也靜女之彤管三章不以女淫壊史書之法也竿旄取其忠之可以告人也甘棠取召伯之決訟也嗚呼駟歂之忍人如此濫於用刑何益於鄭削弱之政乎杜預釋之以不受君命而私造刑書不知果何所據

人而無禮胡不遄死【風】

晉齊爭衛衛之不幸也趙鞅圍衛晉以齊故也兵之曲直可知矣衛人自作弗靖而猶求之其伐邯鄲午是也午晉大夫也助晉爲宜衛一朝而受二敵涉佗猶挾前日捘衛侯之勇門焉師乃退旣而執涉佗以求成於衛者以捘衛侯手衛得以借口叛晉遂殺涉佗成何奔燕君子有風之賦不過譏涉佗以無禮自速其死也嗚呼晉不能抗齊又不能芘衛又歸罪其國之二大夫晉之無政甚矣猶謂國有人乎

揚水卒章之四言【唐風】

縱橫之言所謂鬼谷術者盛於戰國芽蘗於此駟赤之取郈地是也始侯犯以郈地叛叔孫也徒以不從叔孫之謀殺公若公若死侯犯以郈地致齊師者駟赤之謀也且叔孫之言曰郈地社稷之患乃援揚水卒章四言爲賦四言者我聞有命不敢以告人心知侯犯之謀而宻以圖之可也其反覆捭闔非惟侯犯墮其計中齊人亦爲之出兵以逆侯犯卒之郈地入魯侯犯奔齊此不幾於戰國縱橫之言乎其所賦唐詩憂深思逺眞唐之遺風歟

爰始爰謀爰契我【大雅】

衛之父子吾夫子有所不爲者父子不正則君臣之分不明其他可知吾夫子言之曰正名者玆其是也靈公有子而逐之欲立郢也郢不應夫人欲立亡人之子輒已不知有蒯聵趙簡子乃欲以兵納之戚之戰曰世子云者以子未忍絕之於父也趙簡子以一衛世子之入戚也一朝而受三敵鄭也範也知也外則立衛君內則並二卿又與鄭爲戰兵名之不立尙何卜之問樂丁援大雅之賦且曰謀協以故兆詢者取人謀之同也乃受三敵並二卿背腹爲患其取勝者幸也且其誓師之詞簡子則以範氏中行氏借口蒯聵則生名晉鄭二君以三祖爲禱此豈三王誥誓之語乎車下之投與車下之踣不以一死茍免爲幸乃振振然以勝爲矜其鄙也夫

不懈於位民之攸塈【大雅】不僭不濫不敢怠皇命以多福【商頌】

嬖大夫者君側之佞幸人也一以將順柔媚逢君之惡所謂以水濟水誰能食之如梁丘據者於吾夫子有助焉齊人夾谷之防孔子誅齊優其爲禮甚嚴齊要魯車三百乘孔子欲歸其所侵田以待命齊人之詞旣屈猶欲以禮享孔子孔子因梁丘據以達意齊侯乃不果享據之爲嬖庸有益於君不専於佞幸也今駟秦之在鄭爲嬖大夫以佞幸而得車服前日戚之戰鄭以敗績書而嬖大夫以富侈聞以致殺身必有以稔成國惡而不知恥者鄭人惡之子思二詩之賦豈無意哉是時鄭方懲敗衄之餘又有晉宋之憂而嬖人乃以侈富自媚二詩所以懲之也

欽定四庫全書

方舟集卷二十四

宋李石撰左氏君子例

君子者當世君子之論左丘明取之或孔子也然有孔子又有君子君子者似出左氏品藻似例非例凡七十三作君子例

頴考叔君子曰頴考叔純孝也

周鄭交惡君子曰信不由中質無益也

宋殤公卽位君子曰宋宣公可謂知人矣

衛殺石厚君子曰石碏純臣也惡州吁而厚與焉鄭二公子敗燕師君子曰不備不虞不可以師

陳桓公失鄭君子曰善不可失惡不可長其陳桓公之謂乎長惡不悛

鄭取郜防以歸魯君子曰鄭莊公扵是乎可謂正矣不貪其土

鄭莊公捨許君子謂鄭莊公扵是乎有禮許服而捨之無累後人

鄭莊公詛射頴考叔君子謂莊公失政刑矣邪而詛之何益

鄭息有違言息伐鄭君子是以知息之將亡犯五不韙

右隱公十一年凡十例

祝聃射王鄭伯曰君子不欲多上人況敢陵天子乎社稷無隕多矣

鄭太叔忽辭齊婚君子曰善自爲謀

魯平宋鄭宋辭平而盟君子曰茍信不繼盟無益也屢盟無信

鄭以髙渠彌爲卿弒昭公君子曰鄭昭公知所惡矣公子達曰髙伯復惡已甚

右桓公十八年凡四例

衛侯朔入放公子黔牟跪乃卽位君子以二公子之立黔牟爲不度矣

魯伐郕降齊師還君子是以善魯莊公

楚以息嬀故伐蔡君子曰商書所謂惡之易也如火之燎於原其如蔡哀侯乎

鄭伯自櫟入刖彊鉏君子謂彊鉏不能衛其足

鬻拳以兵諫楚子自刖爲閽君子曰鬻拳可謂愛君矣自納於刑

齊桓公就家飲陳敬仲酒卜晝不卜夜君子曰酒以成禮不繼以淫弗納於淫義與仁也

右莊公三十二年凡六例

右閔公二年【闕】

裏克殺公子卓荀息死之君子曰詩所謂斯言之玷荀息有焉

隨叛楚楚伐隨取成而還君子曰隨之見伐不量力也楚子過鄭文夫人芊氏姜氏勞之楚示之俘馘君子曰非禮也戎事不邇女器

鄭子臧鷸冠奔宋鄭使盜殺之君子曰服之不衷身之災也不稱也夫

王子虎盟諸侯於王庭君子謂是盟也信謂晉於是役也能以徳攻【攻楚也】

晉殺顚頡祁瞞舟之僑君子謂文公能用刑三罪而民服

右僖公三十三年凡六例

彭衙之戰狼瞫馳秦師死焉君子謂狼瞫於是乎君子怒不作亂可謂君子

魯大事太廟躋僖公君子以爲失禮逆祀也皇皇后稷君子曰禮謂其后稷親而先帝也問我諸姑君子曰禮謂其姊親而先姑也

秦伯伐晉濟河焚舟封殽屍君子是以知秦穆公之爲君舉人之周也

魯逆婦姜卿不行君子是以知出姜不允於魯貴聘賤逆

楚滅江秦伯降服出次君子曰惟彼二國其政不獲惟此四國爰究爰度秦穆之謂矣

秦伯任好卒以三良殉君子曰秦穆之不爲盟主宜哉邾文公卜遷於繹利民不利主以卒君子曰知命

右文公十八年凡七例

宋華元殺羊食士不及羊斟以敗君子謂羊斟非人也以私怨敗國

邲之戰鄭石制入楚師欲分鄭而立魚臣鄭殺之君子曰史佚謂毋怙亂謂是類也

晉宋衛曹四大夫盟淸丘宋非其君之意君子曰淸丘之盟惟宋可免焉

右宣公十八年凡三例

宋文公卒厚葬用殉君子謂華元樂舉於是乎不臣生則縱其惑死又益其侈

蜀之盟蔡侯許男乘楚車爲失位君子曰位其不可不愼也乎蔡許失位不列於諸侯

蜀之盟晉辟楚畏其眾君子曰眾之不可以已也大夫爲政猶以眾克況明君善用其眾乎

晉侵沈獲沈子揖從知範韓也君子曰從善如流吳伐郯以夷狄入伐季文子曰吾亡無日矣君子曰知懼

僑如叔孫也不書姓婦姜書姓捨族尊夫人也君子曰春秋之稱防而顯志而晦婉而成章盡而不污懲惡而勸善非聖人誰能修之

右成公十八年凡六例

穆姜爲櫬輿頌琴季文子取以葬君子曰非禮也虧姑成婦爲逆

楚子重伐吳吳人要擊取駕獲鄧廖君子謂子重所獲不如所亡【組甲三百免者八十被練三千免者三百】

祁奚請老晉侯問嗣君子謂祁奚能舉善建一官而三物成

定姒襄公母也賤而無櫬匠慶略季孫蒲圃之檟季孫不能禁君子曰志所謂多行無禮必自及

楚共王以陳叛而自殺其大夫公子壬夫君子謂楚共王於是爲不刑不明扵法教也

季文子卒無衣帛之妾君子是以知其忠於公室範宣子來聘告用師於鄭季武子賦彤弓宣子曰敢不承命君子以爲知禮

新軍無帥晉侯以卒乘官屬從下軍君子曰範宣子讓欒黶爲汰弗敢違也

吳乘楚防伐之養由基設三伏誘之敗吳師君子以吳爲不弔

吳立太子札願附曹子臧以無失節君子曰能守節君義嗣也

楚公子午爲令尹用公子槖師等八人以靖國人君子謂楚於是能官人官人國之急也

鄭公孫黑肱將卒歸邑於公曰二三子生於亂世貴而能貧不在富也君子曰善哉

鄭伯歸自晉使子西聘晉辭曰寡君懼不免於戾使夏謝不敏君子曰善事大國

晉執衛侯衛以女女晉乃釋之君子是以知平公之失政也宋左師以弭兵請賞子罕削而投之君子曰邦之司直樂善之謂乎

澶淵之防謀歸宋財失信君子曰信其可不愼乎卿不書不信也

襄公薨子野毀而卒立公子禂生十九年矣猶有童心君子是以知其不能終也

右襄公三十一年凡十七例

莒展輿立奪羣公子秩去疾入而展輿奔吳君子曰莒展不立棄人也夫

齊景公問市貨貴賤景公繁於刑有鬻踴者故對曰踴貴屨賤君子曰晏子一言齊侯省刑

鄭伯如晉公孫段相禮敬而不違受賜命之策君子曰禮人之急也伯石汰不失禮猶荷其祿

印段以父子丰受州田之賜初欒氏亡三卿皆欲之及文子爲政其子欲取勿許君子曰弗知實難

楚子合諸侯於申用召陵之禮問禮於宋鄭左師獻合諸侯禮六子產獻伯子男防公之禮六君子謂左師善守先代子產善相小國

昭公如晉晉以爲知禮女叔齊曰是儀也不可謂禮君子謂叔侯於是乎知禮

鄭葬簡公弗毀遊氏廟日中而塴君子謂子產知禮許悼公飲世子止之藥以卒君子曰盡力以事君捨藥物可也

邾黒肱以濫來奔重地故名君子曰名之不可不愼也

右昭公三十二年凡九例

鄭駟歂殺鄧析而用其竹刑君子謂子然扵是不忠茍可以加於國家棄其邪可也

晉人討衛之叛由涉佗殺之君子曰此之謂棄禮必不鈞爲遄死

右定公十五年凡二例

巴伐楚子國卜之曰如志卜師王曰如志何卜遂敗巴師封子國於析君子曰惠王知志志曰聖人不煩卜筮

右哀公十八年凡一例

左氏聖語例

左丘明於傳春秋也以吾夫子一言遂以好惡同於聖人凡傳所謂君子者或謂其尊所聞於吾夫子也而又有仲尼孔子並稱或追述所聞親見其事然後爲好惡乎其曰吾夫子與君子如二例以杜預所釋三事起於踐土皆曰違凡變例以起大義危疑之理示後學以褒貶大法聖人作經之意凡三十二條附之君子如例

晉文公重耳召王以諸侯見且使王狩仲尼曰以臣召君不可以訓書曰天王狩於河陽言非其地且明徳也趙穿攻晉靈公於桃園宣子未出山而復杜預曰穿趙盾之從父昆弟子也太史書曰趙盾弒其君以示於朝孔子曰董狐古之良史也書法不隱趙宣子古之良大夫也爲法受惡惜也越境乃免【宣子使趙穿逆文公子黑臀而立之】新築人仲叔於奚救孫桓子得免衛人賞之辭邑請曲縣繁纓以朝仲尼曰惜也不如多與之邑惟器與名不可以假人君之所司也名以出信信以守器器以藏禮禮以行義義以生利利以平民政之大節也若以假人與人政也政亡則國家從之弗可止也已

晉伐偪陽秦堇父輦重如役郰人紇抉門以出門者杜預曰堇父孟獻子家臣紇郰邑大夫仲尼父二父以力相尙堇父生秦丕玆事仲尼

齊侯問臧紇欲伐晉而與之田臧孫激怒不受仲尼曰知之難也有臧武仲之智而不容扵魯國抑有由也作不順而施不恕也夏書曰念玆在玆順事恕施也宋向戍謀弭諸侯之兵享趙文子叔向爲介司馬置折俎爲禮仲尼使舉是禮也以爲多文辭

鄭然明以學校謗國政欲毀之子產曰是吾師也若之何毀之仲尼聞是語也曰以是觀之人謂子產不仁吾不信也【杜預曰仲尼以二十二年生扵是始十歳長而後聞之】

叔孫牛囚父以死殺仲孫昭子卽位不以爲勞牛奔齊孟仲之子殺之仲尼曰叔孫昭子之不勞不可能也周任有言曰爲政者不賞私勞不罰私怨

周穆王欲周行天下祭公謀父作祈招之詩子革爲楚靈王誦之王不能自克以有幹谿之辱仲尼曰古也有志克己復禮仁也信善哉楚靈王若能如是豈其辱於幹谿

晉雍子與邢侯爭鄐田叔魚攝理雍子納其女邢侯殺叔魚與雍子扵朝宣子問其罪扵叔向叔向曰昏墨賊殺臯陶之刑也乃施邢侯而屍雍子與叔魚於市仲尼曰叔向古之遺直也治國制刑不隱於親三數叔魚之惡不爲末減曰義也夫可謂直矣平丘之防數其賄也以寛衛國晉不爲暴歸魯季孫稱其詐也以寛魯國晉不爲虐邢侯之獄言其貪也以正刑書晉不爲頗三言而除三惡加三利殺親益榮猶義也夫

郯子來朝昭子問曰少皥以鳥名官何故郯子曰吾祖也黃帝以云炎帝以火共工以水太皥以龍少皥以鳯鳥顓頊爲民師而命以民事則不能故也仲尼聞之見於郯子而學之旣而告人曰吾聞之天子失官學在四夷猶信

衛公孟縶狎齊豹作亂齊氏用戈擊公孟宗魯以背蔽之皆殺之琴張【名開字子牢】將往弔之仲尼曰齊豹之盜而孟縶之賊女何弔焉君子不食姦不受亂不爲利疚於回不以回待人不蓋不義不犯非禮

齊侯田於沛招虞人以弓不進曰虞人不見皮冠故不敢進仲尼曰守道不如守官君子韙之

鄭子產謂子太叔曰我死子必爲政有徳能以寛服民其次莫如猛太叔不忍猛而寛故多盜仲尼曰善哉政寛則民慢慢則糾之以猛猛則民殘殘則施之以寛寛以濟猛猛以濟寛政是以和詩曰民亦勞止汔可小康惠此中國以綏四方施之以寛也母縦詭隨以謹無良式遏冦虐慘不畏明糾之以猛也柔逺能邇以定我王平之以和也又曰不競不絿不剛不柔布政優優百祿是遒和之至也

子產卒仲尼聞之出涕曰古之遺愛也

韓宣子卒魏獻子爲政分祁氏田爲七縣羊舌氏爲三縣凡十大夫仲尼聞魏子之舉也以爲義曰近不失親逺不失舉可謂義矣又聞其命賈辛也以爲忠詩曰永言配命自求多福忠也魏子之舉也義其命也忠其長有後於晉國乎

晉趙鞅荀寅取陸渾地賦晉國一鼓鐡以鑄刑鼎著範宣子所爲刑書仲尼曰晉其亡乎失其度矣夫晉國將守唐叔之所受法度以經緯其民卿大夫以序守之民是以能尊其貴貴是以能守其業貴賤不愆所謂度也文公是以作執秩之官爲被廬之法以爲盟主今棄是度也而爲刑鼎民在鼎矣何以尊貴貴何業之守貴賤無序何以爲國且夫宣子之刑夷之搜也晉國之亂制也若之何以爲法

魯陽虎自齊載蔥靈車寢扵其中而逃自宋適晉趙氏仲尼曰趙氏其世有亂乎

夾谷之防犂彌言扵齊侯曰孔丘知禮而無勇若使萊人以兵劫魯侯必得志焉齊侯從之孔丘以公退曰士兵之兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不偪好於神爲不祥於徳爲愆義於人爲失禮君必不然齊侯聞之遽辟之

齊人加載書曰齊師出境而不以甲車三百乘從我者有如此盟孔丘使玆無還揖對曰而不反我汶陽之田吾以共命者亦如之齊人來歸鄆讙陰之田

齊侯將享公孔丘謂梁丘據曰齊魯之故吾子何不聞焉事旣成矣而又享之是勤執事也且犧象不出門嘉樂不野合享而旣具是棄禮也若其不具用秕稗也用秕稗君辱棄禮名惡子盍圗之夫享所以昭徳也不昭不如其已也乃不果享

仲由爲季氏宰將墮三都叔孫氏墮郈季氏將墮費公山不狃叔孫輒帥費人以襲魯公與三子入於季氏費人弗克入及公側仲尼命申句須下伐二子奔齊遂墮費杜預云仲尼時爲司寇定公十二年叔孫州仇帥師墮郈季孫斯仲孫何忌帥師墮費書帥師者言用眾也不言伐而言墮者毀其險固也

定公十五年春邾隱公來朝邾子執玉髙其容仰公受玉卑其容俯子貢曰以禮觀之二君者皆將有死亡焉君爲主其先亡乎公薨仲尼曰賜不幸言而中是使賜多言者也

魯司鐸宮火逾公宮桓僖災孔子在陳聞火曰其桓僖乎杜預曰親盡而廟不毀也

楚子將救陳卜戰不吉卜退不吉王曰然則死也不移疾於令尹司馬卜河爲祟又不祭孔子曰楚昭王知大道矣其不失國也宜哉夏書曰惟彼陶唐帥彼天常有此冀方今失其行亂其紀綱乃滅而亡又曰允出玆在玆由已率常可矣

郊之戰孟武伯帥右師冉求帥左師管周父禦樊遲爲右左師入齊師右師奔孟之側殿公爲昭公子也與其嬖童汪錡乘皆死皆殯孔子曰能執干戈以衛社稷可無殤也冉有用矛於齊師故能入其軍孔子曰義也孔文子之將攻太叔也訪諸仲尼曰胡簋之事則嘗學之矣甲兵之事未之聞也退命駕而行曰鳥則擇木木豈能擇鳥文子遽止之曰圉豈敢度其私訪衛國之難也將止魯人以幣召之乃歸初衛太叔疾出奔宋其妻宋子朝之女孔文子使疾出其妻而妻之後疾嬖其初妻之娣文子怒欲攻之仲尼止之疾出臣向魋【欲害孔子者】季孫欲以田賦攺法重賦也使冉有訪諸仲尼仲尼曰丘不識也三發卒曰子爲國老待子而行若之何子之不言也仲尼不對而私於冉有曰君子之行也度扵禮施取其厚事舉其中斂從其薄如是則以丘亦足矣若不度於禮而貪冒無厭則𨿽以田賦將又不足且子季孫若欲行而法則周公之典在若欲茍而行又何訪焉弗聽十二年春用田賦

冬十二月螽季孫問諸仲尼仲尼曰丘聞之火伏而後勢者畢今火猶西流司曆過也【九月歷官失一閏】

哀公十四年春西狩於大野叔孫氏之車子鉏商【車子防者鉏鬲名】獲麟以爲不祥以賜虞人仲尼觀之曰麟也然後取之

蒯聵入衛侯輙來奔石乞孟黶以戈擊子路結纓而死孔子聞衛亂【渾良夫通孔文子妻伯姬所致也】曰柴也其來由也死矣孔悝立莊公

十六年夏四月己丑孔丘卒公誄之曰旻天不弔不憗遺一老俾屏餘一人以在位煢煢余在疚嗚呼哀哉尼父無自律子貢曰君其不沒於魯乎夫子之言曰禮失則昏名失則愆失志爲昏失所爲愆生不能用死而誄之非禮也稱一人非名也君兩失之杜預曰仲尼旣告老去位猶書卒者魯之君臣宗其聖徳殊而異之魯襄公二十二年生至今七十三也四月十八日乙丑無己丑己丑五月十二日日月必有誤也公羊糓梁終獲麟之一句弟子欲記聖人之卒以續夫子之經故經終於此二十二年庚戌則七十三二十三年辛亥則七十二兩說小異也

詩補遺

繇詞

專之渝攘公之羭一薰一蕕十年尙猶有臭【驪姬爲夫人事在僖四年】

賦

狐裘尨茸一國三公吾誰適從【士蒍作詩也築蒲屈事僖五年】

童謡

丙之晨龍尾伏辰均服振振取虢之旂鶉之賁賁天策焞焞火中成軍虢公其奔【晉伐虢事僖五年】

筮詞

千乘三去三去之餘獲其雄狐【秦伐晉僖十五年】

繇詞【歸妹】

士刲羊亦無衁也女承筐亦無貺也西鄰責言不可償也歸妹之言猶無相也震之離亦離之震爲雷爲火爲嬴敗姬車說其輻火焚其旗不利行師敗於宗丘歸妹睽孤寇張之弧侄其從姑六年其逋逃歸其國而棄其家明年其死扵髙梁之虛【惠公死之明年重耳入僖十五年】

器銘【禮至滅邢之器】

余掖殺國子莫余敢止【殺國子僖二十五年】

輿入誦【占民言】

原田每每捨其舊而新是謀【晉侯城濮之戰僖二十八年】

古人有言【鄭執訊詞】

畏首畏尾身其餘幾又曰鹿死不擇音【文十七年】

城者謳

睅其目皤其腹棄甲而復於思於思【多須也】棄甲復來【宣二年】

驂乘答

牛則有皮犀兕尙多棄甲則那【宣二年】

役人再謳

從其有皮丹漆若何【宣二年】

謬語【楚伐蕭軍中不敢正言】

有麥麯乎曰無有山鞠窮乎曰無河魚腹疾柰何叔展言曰目於眢井而拯之若爲茅絰哭井則已【宣十二年】

筮詞【晉欲伐楚卦遇復卜者詞也】

南國蹙射其元王中厥目【成十六年】

夢歌【聲伯夢涉洹淚下化爲珠玉盈懷三年言夢而卒】

濟洹之水贈我以瓊瑰歸乎歸乎瓊瑰盈吾懷乎【成十七年】

虞人之箴【周太史辛甲命百官爲箴辛甲武王太史也】

芒芒禹迹畫爲九州經啟九道民有寢廟獸有茂艸各有攸處徳用不擾在帝夷羿冒於原獸忘其國卹而思其麀牡武不可重用不恢於夏家獸臣司原敢告僕夫【襄四年】

國人誦【臧紇救鄫敗於狐駘此逆防者之誦也】

臧之狐裘敗我於狐駘我君小子朱儒是使朱儒朱儒使我敗於邾【襄四年】

繇詞【孫文子卜詞】

兆如山陵有夫出徵而防其雄【襄十年】

築者謳【宋皇國父爲平公築臺子罕請俟農功畢勿許】

澤門之晳實興我役邑中之黔實慰我心【襄十七年】

輿人誦【子產從政一年】

取我衣冠而褚之【畜也】取我田疇而伍之孰殺子產吾其與之【襄三十年】

又誦【子產從政及三年】

我有子弟子產誨之我有田疇子產殖之子產而死誰其嗣之【襄三十年】

讒鼎銘【叔向語晏子】

昧旦丕顯從世猶怠況日不悛其能久乎【昭三年】

鼎銘【正考父廟之鼎】

一命而僂再命而傴三命而俯循墻而走亦莫余敢侮饘於是鬻於是以糊余口【昭七年孔子生已十八年】

投壺【晉穆子詞穆子荀吳也】

有酒如淮有肉如坻寡君中此爲諸侯師【昭十二年】

齊侯舉矢答詞

有酒如澠有肉如陵寡人中此與君代興【齊君有弱晉君之意昭十二年】

鄕人嘆【南蒯以費叛】

卹卹乎湫乎攸乎深思而淺謀邇身而逺志家臣而君圗有人矣哉【昭十二年】

鄕人歌【南蒯飲鄕人酒】

我有圃生之杞乎從我者子乎去我者鄙乎倍其鄰者恥乎已乎已乎非吾黨之士乎【昭十二年】

童謡【鸜鵒魯大夫師已聞之文武之世】

鸜之鵒之公出辱之鸜鵒之羽公在外野往饋之馬鸜鵒跦跦公在幹侯徵褰與襦鸜鵒之巢逺哉遙遙禂父防勞宋父以驕鸜鵒鸜鵒往歌來哭【昭二十五年】

野人歌【宋人歌衛夫人南子也】

旣定爾婁豬曷歸吾艾豭【定十四年】

萊人歌【齊景公老而無子欲立嬖人子茶寘羣公子於萊】

景公死乎不與埋三軍之事乎不與謀師乎師乎何黨之乎【景公旣葬稱謚而歌哀五年】

三占詞【趙鞅卜救鄭遇水適火】

史曰是謂沈陽可以興兵利以伐姜不利子商伐齊則可敵宋不吉

史墨曰盈水名也子水位也名位敵不可幹也炎帝爲火師姜姓其後也水勝火伐姜則可

史趙曰是謂如川之滿不可防也鄭方有罪不可救也救鄭則不吉不知其他【哀九年】

筮詞【陽虎筮泰之需】

宋方吉不可與也防子啟帝乙之元子也宋鄭甥舅也祉祿也若帝乙之元子歸妹而有吉祿我安得吉焉乃止【哀九年】

乞糧隱語【吳申叔儀乞糧扵魯大夫公孫有山氏二人舊相識】

佩玉蘂兮余無所系之防酒一盛兮余與褐之父睨之【哀十三年】

對語【有山氏】

梁則無矣麤則有之若登首山以呼曰庚癸乎則諾【哀十三年】

尼父誄詞

旻天不弔不憗遺一老俾屏餘一人以在位煢煢余在疚嗚呼哀哉尼父無自律【子貢以生不能用死而誄之非禮哀十六年】

繇詞【衛侯夢渾良夫叫天無辜貞卜之詞】

如魚竀尾衡流而方羊裔焉大國滅之將亡闔門塞竇乃自後逾【哀十七年】

齊歌【魯人不答齊人稽首齊人責之因歌此詞】

魯人之臯數年不覺使我髙蹈惟其儒書以爲二國憂【哀二十一年】

右詩類共三十六事以繼詩之刪序所不及者附爲詩類補六義之遺云占筮詞八賦一童謡二銘三誦四謳三答一虞箴一古人言一投壺詞二嘆一歌五謬隱語三誄詞一凡三十六事

