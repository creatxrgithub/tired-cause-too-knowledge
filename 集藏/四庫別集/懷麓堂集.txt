

欽定四庫全書

集部六

懷麓堂集

別集類五【明】

提要

【臣】等謹案懷麓堂集一百卷明李東陽撰東陽有東祀錄已著錄東陽依阿劉瑾人品事業均無足深論其文章則究爲明代一大宗自李夢陽何景明崛起正之間倡復古學於是文必秦漢詩必盛唐其才學足以籠罩一世天下亦響然從之荼陵之光熖幾燼逮北地信陽之派轉相摹擬流漸深論者乃稍稍復李東陽之傳以相撐拄蓋明洪永以後文以平正典雅爲宗其究漸流於庸膚庸膚之極不得不變而求新正嘉以後文以沈博偉麗爲宗其究漸流於虛防虛防之極不得不變而務實二百餘年兩派互相勝負蓋皆理勢之必然平心而論何李如齊桓晉文功烈震天下而霸气終存東陽如衰周弱魯力不足禦彊橫而典章文物尙有先王之遺風殫後來雄偉奇傑之才終不能擠而廢之亦有由矣其集舊板已燬此本爲

國朝康熙壬戌荼陵州學正廖方達所校刻凡詩稿二十卷文稿三十卷詩後稿十卷文後稿三十卷又雜稿十卷曰南行稿曰北上錄曰經筵講讀曰東祀錄曰集句錄曰哭子錄曰求退錄凡七種其詩後稿本十卷張鴻烈跋作二十卷筆誤也前有正徳丙子楊一淸序及東陽自序然自序爲擬古樂府作不爲全集作後人移弁全集耳乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

懷麓堂集原序

古之人所以名世而不朽者有三立徳立功立言是已今天下政化出於一六經四書之防如日麗天固無俟於所謂立言者其見於著作若紀述鋪敍之爲文詠歌吟諷之爲詩可以考見得失垂世鑑戒而興起其善端大則用之朝廷施諸天下以鳴一代之盛謂非古者立言之遺意哉今少師致仕西涯李先生以扶輿間气挺生於重熙累洽之朝弱冠入翰林已負文學重名金梓所刻卷帙所錄幾徧海內大夫士得其片言以爲至寶後進之士凡及門經指授輙有時名中年益深造逺詣比掌帝制登政府則又衍而爲經綸黼黻之文稽古代言以定國是變士習禆政益化有非文章家之可名言者矣且文至今日而盛而亦隨之故聨篇累帙盈天壤間皆是物也其能追古名家超然自立於世者蓋亦不數數見已自余作者各挾所長非無足取彚而閱之樂恣肆者失之駁而不醇好摹擬者傷於局而不暢近或習爲瘦辭硬語使人不復可句以是爲古所謂以艱深文淺近者文之獘一至是可慨也先生髙才絕識獨步一世而充之以問學故其詩文深厚渾雄不爲倔奇可駭之辭而法度森嚴思味雋永盡脫凡近而古意獨存每吮毫伸紙天趣溢發操縱開合隨意所如而不逾典則彼旬鍛月錬以求工者力追之而不可及也譬之大人君子冠冕佩玉雍容委蛇於廟堂之上指麾百執事各任其職未嘗有叱吒怒罵之威而望之者起敬卽之者傾心至其眾體具備無所不宜探之而益深索之而益逺則如大河之源出於昆侖至於積石又至於龍門底柱旣乃吞納百川以達於海涵浴日月頃刻萬變而不知其所窮嗚呼至矣孔子曰有徳者必有言先生孝友天至其素行金完玉粹名滿天下而自視欿然位極人臣而樂善如不及履常應變恆介介不易守蓋其文章與功業並懋斷有以立於世者而謂其不本之徳不可也先生嘗自輯其詩文凡九十卷總名之曰懷麓堂稿詩稿二十卷文稿三十卷在翰林時作詩後稿十卷文後稿三十卷在內閣時作外有南行稿北上錄以及經筵講讀東祀集句哭子求退諸錄則附於全稿之末以皆雜記故不入卷中徽州守熊君桂先生禮闈所取士間從所知得副本乃謀諸同知王君仲仁輩刻之郡齋走書京師索余序予辱先生知與四十年多所規益每有撰述輒爲指摘疵垢不少隠顧庸惰不立少而學焉老而未能測其谿徑況望窺其室堂哉然平生企向之懷得托姓名於不朽以爲幸而熊君汲汲公善之心亦不可以不白故僭爲之言先生所著別有燕對錄藏於家及密勿章疏文字甚多人不及見予承乏內閣始得窺見之若致仕以後詩文則別爲續稿他日當自有傳之者正徳丙子秋七月朔光祿大夫柱國少傅兼太子太傅吏部尙書武英殿大學士知制誥兼經筵官石淙楊一淸撰

欽定四庫全書

懷麓堂集卷一

明李東陽撰

詩稿一

古樂府

申生怨

十日進一胙君食不得嘗讒言豈無端兒罪誠有名兒心有如地地墳中自傷兒心不如犬犬得死君傍【潘云使晉父聞之未必不憮然自失】天地豈不廣日月豈不光悲哉復何言一死以自明【謝云說得此生心透潘云聲气俱盡更著不得一語】

綿山怨

五蛇上天一蛇蟄綿山經月火不滅君王恩重翻爲仇不如放作山中囚君王有臣一非少貪天之徒但自保臣心見母不見君誰言母死非君恩【謝云其委曲至此】今辰何辰夕何夕畱與千年作寒食

屠兵來

兒勿啼屠兵來趙宗一綫何危哉千金賣兒兒不死眞兒卻在深山裏妾今有夫夫有子死兵易立孤難九原下報無慚顏趙家此客還此友穿何故亡盾何走【潘云客不負趙趙乃負晉此意亦甚警切】誰言趙客非晉臣當時嬰杵爲何人

築城怨

築城苦築城苦城上丁夫死城下長號一聲天爲怒長城忽崩復爲土長城崩婦休哭丁夫往日勞寸築

避火行

夫人避火避火不可婦人不下堂下堂羞殺我夫人避火避火不可我身有傅還有姆傅姆不來心獨苦君不見宋姬一卒春秋悲文姜辱死南山詩

掛劍曲

長劍許烈士寸心報知已死者豈必知我心元不死【潘云意不近名】平生讓國心耿耿方在此

漸臺水

漸臺水深幾許使者來誰遣汝【潘云只一誰字意便是】不見君王符空傳君王語漸臺水行宮不可度妾死猶首立【謝云顚沛必於是】君行在何處【潘云死不忘君更見忠厚非徒死者】平生委質身爲君此時重信輕妾身【潘云又是一意】君不還妾當死臺髙髙水彌彌【謝云結尢灑落潘云斬絕之後轉覺含蓄作手作手】

卜相篇

家貧思賢妻國亂思良臣薦成成不知告璜璜不嗔克也與國論此國尙有人能令汝卜相誰使汝爲君東周一失馭全晉遂三分但知晉國亂不念周家貧史官謹初命千載傷彛倫【潘云卜相事史家以爲美談提出誰使汝爲君一句大義方明白晉亂周貧此意更警切】

國士行

漆爲癘炭爲啞彼國士何爲者趙家飲器智家頭一日事作千年仇報君仇爲君死斬仇之衣仇魄褫臣身則亡心已矣【謝云義者不以存亡易心故如此非身有之不能道】

昌國君

齊城下卽墨守燕將代昌國走卑辭累使招不歸臣心上有先王知【潘云只一句道盡】先王知心獨苦義君臣邦父母當時誓死卻齊封更忍還兵向燕土終不似信要劉胥報楚【謝云說得樂毅心出】

樹中餓

山深雪寒路坎坷兩死何如一生可桃才自信不如哀君若有功何必我【潘云若已有之】楚王好士得燕才燕家未築黃金臺當時周室何爲哉吁嗟乎樹中餓死安足惜【潘云必如此方見賢者之過】何似西山采薇食

邯鄲賈

邯鄲奇貨千金抵陽翟賈兒雙睥睨掌珠飛墮華陽宮宮中老蚌光如虹闗門不開玉符剖秦人河山趙人手邯鄲種玉玉不死移向宮中生玉子長安寶气橫九州賈兒身貴封爲侯匹夫懷璧尙不可何怪貪兒死奇貨【潘云通篇比興中敍事曲盡似此絕少】

易水行

田光刎頭如防毛於期血射秦云髙【潘雲起得突兀】道旁灑淚沾白袍易水日落風悲號督亢圖窮見寶刀秦皇繞殿嘑且逃力脫虎口爭秋毫荊卿倚柱笑不咷身就斧鑕甘腴膏報韓有客气並豪十日大索徒爲勞荊卿荊卿嗟爾曹【謝云匹夫不及智士信哉潘云只合如此】

鴻門髙

鴻門髙髙屹屹日光蕩雲霧塞雙舞劍三示玦壯士入目眥拆謀臣怒玉斗裂网彌天龍有翼龍一去難再得【謝云滎陽之网龍幾將困危乎殆哉潘云句短意壯長者可學短者不可到𨿽舊格亦罕見此】

新丰行

長安風土殊不惡太公但念東歸樂漢皇眞有縮地功能使新丰爲故丰人民不異山川同公不思歸樂闗中漢家四海一太公俎上之對何匆匆當時幸不烹若翁【潘云句意渾古無一字不合作結更有力】

淮陰嘆

營門晝開齊犬吠蒯生相人先相背古來鳥盡良弓藏近時刎頸陳與張功成四海身無地歸楚楚疑歸漢忌極知猶豫成禍胎時乎時乎不再來君王恩深辯士走淮陰胸中血一斗婦人手執生殺機赤族不待君王歸君王歸神爲惻獨不念秋毫皆信力舍人一嗾彭王殂淮陰之辭眞有無噫吁嚱淮陰之辭眞有無【謝云漢髙於此眞少恩哉千載之恨殆有甚於此者猶幸不出於婦人耳三復此作爲之扼腕潘云千載疑獄非老吏不能判此引呂后嗾告於越事爲證非拘成案者】

臣不如

劉氏盟呂氏爭臣不如陵呂氏獗劉氏絕臣不如勃平乎平乎智有餘胡爲甘此兩不如【潘云撮掇數字出便分曉】玆言非智還非愚平乎竟爾爲身圖【謝云說得平透】

殿上戲

殿上戲丞相嗔丞相勿嗔吾弄臣臣可弄不可狎節便不來臣已殺君王有道臣職遂細柳營中親按轡【謝云意勝詞潘云此故不可少】

宜陽引

宜陽小兒身姓竇弟爲傭姊爲後山中岸崩壓不殺自言相有封侯法朝上書夕召見生不記家猶記縣眼前喜極翻作哀一朝富貴從天來左圖書右賓友兄弟賢名世希有古來寵祿易驕奢今人尙憶貧時否【潘云據事直述亦可以觀矣】

潁水濁

魏其侯家客醉舞一語不回丞相怒相家貴人半膝席斬首穴胸那復惜籍郎按項項不俯潁川諸豪同日捕魏其眥裂東朝東首防不決轅駒窮潁川水濁灌滅宗誰令並殺老禿翁相門白日嘯二鬼越明年春武安死誰言死速不如遲幸未淮南語泄時【謝云其紆曲乃爾潘云組織史傳以成樂章可誦可戒】

數奇嘆

匈奴七十戰戰戰不得當一當遂失道憤激摧肝腸君恩念數奇將令抑不揚白頭恥下獄飲泣橫幹將敢也報父讐寧爲刺客死路傍隴西世節气此志亦可傷陵乎爾誠才【潘云婉辭之責甚於防指】胡爲辱死天一方

文成死

文成封五利封神仙只在東海東文成死五利死天下神仙皆妄耳【潘云只此六句何必費辭】漢家武皇帝者英昔何懵矣今何明君不見百年身萬年計前秦皇后唐帝

牧羝曲

嗟汝陵咄汝律羝可乳節不可屈咄汝律嗟汝陵寧爲我死不作汝曹生【潘云句奇律兀甚稱題目臨江節士辭恐不及】生入朝身已老有淚猶沾茂陵艸【潘云意極可愛】天遣生還入畫圖不然誰識冰霜貌【潘云結亦新意然佳處卻不在此可與知者道耳】

問喘詞

少陽用事春猶淺道傍死人春不管丞相停車問牛喘君不見陳平辯周勃免誰曽問春淺深牛近逺【謝云差彊人意潘云音節自防】

馮婕妤

圏門晝開熊不守婕妤當前眾嬪走荷君光寵捍君危不然安用賤妾爲君身如山妾如葉君有不虞安置妾【潘云體貼得實意出】亦知倉卒非賈恩恩多妬深翻在睫馮婕妤昔非勇今非怯掖庭佞兒何喋喋【潘云用事自活】

明妃怨

莫倚朱顏好妍媸無定形莫惜黃金貴能爲身重輕一生不見君王面不是丹靑誰引薦【謝云說得宛曲怨而不傷】空將艶質惱君懷何似當時不相見君王幸顧苦不早不及春風與秋艸卻羨蘇郎男子身猶能仗節長安道休翻胡語入漢宮【謝云又生一意】秪恐伶人如畫工畫工形貌尙可攺何況依稀曲調中【潘云古今詠明妃甚多殆無復措手處此篇新意疊出恨不使前人見之】

九折阪

九折阪七尺身回車爲孝子叱馭爲忠臣孝子身爲親忠臣身爲君七尺身九折道【潘云有此一轉便覺精神】叱馭歸來人未老回頭試問回車翁何曽得葬瑯琊艸

尙方劍

中書勢重儒臣輕天下善類皆爲朋漢家賢傅生負气死不再逢刀筆吏君王奮怒威莫當宮掖才容免冠地【謝云才字妙】漢家佞臣多戴頭借劍不報蕭公仇當時只問安昌侯【潘云千載慨然】

四知嘆

故人知君君不知故人下有厚地兮上有蒼旻縱不吾知兮吾心有神金獨何爲兮至吾門吾閉吾門兮省吾身【潘云此二句直從意外生意更進一步使闗西聞此未必不然而起也】

美新嘆

昭陽禍水噴火滅賊莽勢熾哀平折宮中臘日椒酒芳金縢防祕符命昌漢家老婦不姓呂【謝云用事極有斟酌】猶握漢符爲漢主遺民獨有龔勝存餓死不入新都門美新大夫那肯死元是五侯門下史【潘云亦豈所謂自污者乎謝云拈出此語更逃不得】

兩虎鬭

中原野龍鬭未休兩虎私鬭眞龍憂雌虎哮風雄虎避龍顏一開天爲霽【潘云句好】君不見邯鄲虎鬭龍不知闗中祖龍不敢欺當時豈復爭雄雌

嚴陵山

劉文叔加我足侯君房瞠我目平生若遣吾喪我有目如盲足如跛安能城市復山林朝往暮還無不可【謝云說出士得已焉之意甚快然】君不見嚴陵山水髙復深誰哉更識先生心

弄潮怨

莫弄潮潮水深殺人莫射潮中有孝女魂【潘云展轉痛恨】魂來父與遊魂去父與沈潮能殺人身不能溺人心潮水有盈縮人心無古今

斷弦曲

晨聽焦桐聲夜聞斷弦音阿女有父資家學在一琴生書五經石死給十吏札阿女有父能八分乃遺法司徒坐上嘆胡雛別時哭阿女有父情情鐘爲誰篤【謝云比事精甚】有書何必教有女翻爲辱君看荀爽女一死萬事足【潘云結更精】

縛虎行

布將騎公將步天下紛紛可橫騖卿爲客我爲虜卿爲一言無不可下邳城南防縛虎曹公不怒劉公怒董卓丁原在何處布乎布乎嗟汝布【謝云句意天成】

鸚鵡曲

大兒孔文舉小兒楊徳祖餘子碌碌不足數身著岑牟前擊皷禰生狂呼老瞞沮我辱衡衡辱我我欲殺之猶雀防一投荊再送楚黃鶴磯頭賦鸚鵡鸚鵡才多爲舌誤【謝云偶托一物意自可人】舉世何人不相妬生莫逢仇主簿

漢壽侯

漢壽侯義且武冠三軍振華夏斬仇將報知者身不可畱臣有主【潘云伸此以折彼耳彼陸與呂何爲者哉】老瞞不追猶有度誰其仇者吳陸呂歳十二月侯出走吳人縛侯生縛虎生縛虎死猶怒髯如虯眼如炬吁嗟漢乎天不祚有馬不踐中原土侯身𨿽亡神萬古

五丈原

五丈原頭動地皷魏人畏蜀如畏虎營門不開呼者怒揮戈指天天宇漏將星墮空化爲土鏈石心勞竟何補侯歸上天多舊伍闗爲前驅張后拒忠魂不逐降王車長衛英孫朝烈祖【潘云表出北地王風節恨孔明不及爲之佐耳千古之恨何時消得】

東門嘯

上東門東羯雛嘯寧馨王郎識奇兆單車快馬追不還寧知夜死排墻間當時預恐亂天下天下蒼生竟誰誤一家三窟本身圖【潘云結正衍罪】靑州非羯還非胡何須更嘆東門雛【謝云蕭墻之禍往往如此】

南風嘆

夕陽亭前車不發南風吹塵暗城闕淩雲醉客噤不言蛙聲亂起華林園城頭鹿車走碌碌洛陽少年美如玉宮中夜半牝雞啼千門萬戶皆翻覆金墉城城近逺朝來暮去誰能免九原若見楊家姑應問婦來何太晚

聞雞行

城頭雞鳴聲不惡祖生夜舞司州幕南來擊楫向中流殺气橫秋盡幽朔手提一劍馴兩龍【潘云豪俊可人】黃河以南無戰鋒十州父老皆部曲誰遣其兒作都督中原未淸壯士死遺恨吳江半江水

晉之東

西晉盛南風競二十四友皆爲佞北師來東海追四十八王皆不歸前奉觴後執蓋忠臣灑淚翻就害萬里中原士馬空銅駝尙在宮門外宋家二帝俱入金神州陸沈古猶今黃旗紫蓋渡江水碧嵩淸洛愁人心晉之東非失據宋之南竟何處【潘云感慨古今】

伯仁怨

呼伯仁百口累卿卿不聞伯仁出醉叱羣奴殺諸賊卿負我我負公軍中應對聲如鐘三言不答二賢死義未滅親先殺士【潘云辭嚴義正】君不見王彬哭友不拜兄幽防未必無知已

氐帶箭

秦鞭斷江江逆流八公艸木皆爲仇山頭鶴唳爭回首城南老氐帶箭走雄兵百萬如倒山三十年來一翻手君不見捫虱翁遺言莫遣西師東婦人孺子徒爲忠燕山饑鷹思弄風【潘云句與事稱往復見之】歸來但哭陽平公

五斗粟

五斗粟不屈人五株栁不出門舉世不我容上作羲皇民羲皇夢不見一枕三千春【潘云古意黯然似不欲更道一語】

燕巢林

胡馬來飲淮浦春燕歸巢江樹【潘云托興慨然】石頭城立不住狼居胥在何處耕問奴織問婢誰遣書生論兵事萬里長城元自棄生不逢檀道濟

防狗嘆

石頭城中鎭將死父忠臣兒孝子袁家小兒匿不住乳母怒門生喜殺郎君要賊利天地鬼神須鑑汝鬭塲開防狗戲狗噬狂生如噬豕狗亦有知能報主齊朝司空空姓褚【潘云非此異事不能發此奇語】

鮮卑兒

鮮卑胡漢兒是汝奴夫爲汝耕婦爲汝【謝云添此二字便覺崢嶸】織纑使汝溫飽相歌呼胡爲虐彼無寧居漢土著鮮卑汝客作一疋絹一斛粟爲汝擊賊使汝樂胡爲疾彼同剽掠【潘云爾事協律每出天成乃知恆言常事無不可被弦歌者】髙丞相三軍主能胡言能漢語【潘云二句結括得更精神】胡爲爪牙漢肝腑姦雄桀驁不足數猶能虎視中原土君不見鮮卑小兒難共事河南行臺徴不至

髙涼洗

刺史召君勿行妾不知兵能知刺史情刺史反君勿戰妾先請戰歸與君相見【潘云作婦人語便是】吁嗟乎髙涼娶婦得婦力不見刺史但見賊太原亦有娘子軍誰道軍中無婦人【潘云意更好】

涼風臺

涼風臺前池水赤赤星射空虹貫日斛律美人生抱玦死向靑天待明月【潘云古意精語】君不見晉陽書中臨絕語曽爲樂陵求樂處百年無罪君莫寃濟南何在是誰言不須更問華林園

歸母怨

母告兒饑不得汝食寒不得女衣汝身榮盛吾何爲兒告母寒不見母寒暑不見母暑死若有知應得覩齊使還周兵起天遣來來送死洛陽不死長安死殿前一殺數十人母身在否無兒存丁寧莫遣齊師聞【潘云與鮮卑兒同詳】

晉州急

晉州告急君莫歸勸君更爲殺一圍晉州城陷君莫防閤裏濃妝待時發晉州城敗君莫退馬上著褘猶按轡琵琶弦絕爲何人啼聲嗚嗚舂向晨當時同生願同死各向長安作妖鬼【潘云亦是本色】

和士開

五雜組二美女往復來和士開不得已出刺史五雜組一簾珠往復來待中廬不得已降詔書五雜組婁領軍往復來賂余珍不得已出國門【潘云用古體入新事別是一格】

吳老公

吳老公薄心腸夕河南旦貞陽詐書實報恩作殃一身非魏還非梁彼窮歸義棄不祥公心不薄爾可忘梁家養客如養狼狼入彼室壞彼堂當時許媾惟朱張漂陽公主誰家郎樂遊絲竹令人傷【潘云老公地下聞此其愚亦少瘳乎】

長江險

長江險天可恃齊三來周再至隋兵彊竟何事兵入城吾有計樓髙入天井入地生同歡娛死同避國有二嬪無一士【潘云名言名言】回首長江如屣棄君不見古來人和方地利天爲東吳還魏帝【潘云亦差彊人意耳】

姦老革

姦老革天下寧有許多賊潼闗以東大有人悔不盡殺江都民民不欲多多卽亂安得龍舟數千夫八萬君不見江都城外入圖儂那能更到丹陽宮【潘云防蔽之禍可爲永監言不必盡意耳】

懷麓堂集卷一

欽定四庫全書

懷麓堂集卷二

明李東陽撰

詩稿二

古樂府

太白行

太白經天照城闕甲光侵肌冷如鐵秦王袍沾息王血【潘云七字殆不忍讀較之薛王沈醉壽王醒不得不少露矣】龍攀鳳附不自由何乃棄君來事讐危言逆耳誰爲謀古來天子不觀史飾詞佞筆徒爲耳胡不自修爲謗弭

譽樹行

莫愛庭前樹一愛百譽隨【潘云曲盡世態】向非諌臣言不知佞者誰不知尙自可不去安用知【潘云句句緊切】甘言終幸憐逆耳先防辱那將君王樹不及大尉足【謝云又進一步說】

亡賴賊

亡賴賊逢人殺難當賊不平殺爲佳賊臨陣殺爲大將見賊殺【潘云又別是一格】少年作賊不愛身逢時幸作幹城臣宮中一言後宮易終負先朝爲國賊【謝云脫不得此一字】

機上肉

李唐天下猶有主兒欲與韋母欲武【潘云拈出便是】武家廟食唐爲周唐宗骨肉皆仇讐周遷酷吏開告宻白頭司空反是實司空不死唐不亡天意豈在廬陵王中興功業回天地盡是司空門下吏二防𨿽除五王族痛恨當年存機肉【潘云禍生於不足畏往往如此況明在所可畏者哉】

韓休知

內家伎樂喧歌酒外庭宰相還知否語罷封章驚在手【潘云觸景指事無不可寫】君王對鏡念蒼生一身甘爲韓休瘦嗚呼曲江以後無此賢梨園羯鼓聲震天【潘云說得好說得好】何由再見開元年

卿勿言

卿勿言朕自思南詔覆師君不知卿勿憂朕自保範陽弄兵苦不早卿邪誰邪髙與楊非姚非宋還非張有言如此悉不用豈有藥石鍼膏肓君不見咸陽老人能直諌何曾得賭君王面【潘云噬臍何及謝云說盡事理】

腹中劍

腹中劍中自操一日不試中怒號構仇結怨身焉逃一夜十徙甘爲勞生無遺憂死餘恨【潘云添一恨字卽精神十倍】恨不作七十二冢藏山防【潘云究極姦狀謝云得公評後更覺精神百倍矣】

靑巖山

靑巖山甄郎髙風不可攀祿山使者奉刀還入東京見黃蓋帝勅僞官階下拜鄭防貶死王維生故人獨有蘇原明君不見舞象悲啼樂工哭賊斫工屍分象肉【潘云一象𨿽死亦流芳千古矣此語更激】

馬嵬曲

唐家國破君不守獨載蛾睂棄城走金甌器重不自持玉環墮地猶回首前星夜入紫微垣王風淨掃長安羶上皇捲甲山川外父老含悲長慶前世間萬事多反覆自古歡娛不爲福君不見西宮露劍迎何如坡下屯兵宿【謝云此用唐體詠唐事】

曳落河

曳落河𨿽多如我劉秩何幕南擊劍笑且歌回紇意已輕唐家朔風捲火隨塵沙牛車載甲空倒戈義軍四萬同日死野老痛哭陳濤斜陳濤斜爲誰哭明日上書甘放逐【潘云責備賢者】

睢陽嘆

將軍有齒嚼欲碎將軍有背血成淚生爲將星死爲厲盡是山川不平气二人同心金不利天與一城爲國蔽彊兵坐擁瞠相視孝子忠臣竟誰是千載公名亦天意君不見河南節度三日至【謝云死中求活亦不經人道語】

河陽戰

禆將退元帥怒先取廷玉後僕固牙旗颭地髙掣空將軍號令如雷風逆賊夜散潼闗東元功獨冠中興中營蠅菲錦難爲忠空令憤死田神功【謝云語壯而激】

令公來

令公死回紇至令公來葛羅拜後卻三軍前一騎回紇盟吐蕃退令公度量包天地君不見長安城章敬寺眼中那有軍容使【潘云千載之憤安得此公謝云證得單騎事更好看】

司農笏

司農手中無寸鐵奪笏擊賊賊腦裂【潘云七側句惟老杜能之近來似此者絕少】賊𨿽未死气已折奉天天子雙涙橫十年棄卿眞負卿臣身區區勞記憶平原太守曾未識【潘云委曲規諷正自動人】

養兒行

朝廷養公公養兒兒爲心腹股肱誰當時意气各相許兒不負公公負主養兒至死心不易寧不爲兒不爲賊【謝云能道石郎意中事】君不見入朝告變歸殺身此兒非養寧非眞養兒身死名不腐惟有眞兒心獨苦【謝云並李郎心事亦道出】

問中使

問中使幾日發長安老臣當死死不難中使答言從大梁至大梁賊耳胡稱使君不見吐蕃使者中道亡相臣節度死鳳翔老姦有貌幸不揚【潘云幸字妙】三年飽食居廟堂灃州客死非人殃

侍中走

平涼壇西鼓聲吼伏兵大呼侍中走君王正喜邊兵休武將盡賀書生憂邠寧飛書夜半至西平老臣先掩涕君心多猜謀不足平涼不伏長安伏枉伐大安園上竹

永貞嘆

王郎索飯黃扉裏鄭州相公呼不起六街鬼魅夜攫人公門白日成官市紛紛逐客不足嗟河東司馬文章家【潘云文章獘正在此】江湖浪客河間婦【潘云𨿽用文章家語】世事榮枯一翻手詩翁莫賦永貞年後來何代無此賢【謝云說得是】

鄭歇後

鄭歇後登臺司國事去嗟何爲唐之衰風不競天下紛紛非一鄭君不見宋家養士得士力無數忠賢海中溺【潘云綮能自知不可盡貶謝云唐之無人一至於此亦可以風矣】

白馬河

白馬河河水深可投淸邪濁邪同一流萬古不滌衣冠羞人生到此紛鴻毛紛鴻毛竟何益唐之亡非此日【潘云更不必著議論語】

王凝妻

妾生愛身如愛玉玉可玷身不可辱生不逢魯男子【潘云用事好】彼氓何知妾爲恥揮刀斷臂不自謀已看此臂爲妾仇【潘云意勝詞謝云詞亦甚稱】不恨妾身出無主但恨妾身爲婦女君不見中原將相誇男兒朝梁暮周皆逆旅【謝云說得長樂翁出】

十六州

契丹助晉兵一號三十萬晉家報契丹一數一疋絹三十萬絹未足惜一十六州空棄擲遂令宋統成偏安中原以北無幽燕金元相承二百載山前山後盡兜鎧至今五鎭接三邊不備西陲備東海【潘云可爲作俑者戒】

鎖繼恩

小事糊塗大事不糊塗繼恩一鎖成鴻圖太宗雄鑑絕代無武功刎頸秦王爼當時趙相非呂徒誰復糊塗如此乎【潘云因此識彼】宗乎善矣爲孫謀

急流退

呂丞相眼欲穿錢樞宻興已翩君有輕士心臣有制命權命在我不在天明日拂衣遊華山【潘云有激之言不覺至此謝云讀至此亦可翩然而起矣】

城下盟

澶州城南見黃蓋澶州城北胡兵退南朝相公方鼾睡讒言後出功臣猜城下一盟成禍胎孤注之說何危哉城下盟君不辱猶勝金陵與西蜀【謝云說得是做得是】當時若恥城下盟縱冦不追眞大錯【謝云如此做便是】

金陵問

王安石還聖人熙寧天子空稱神程夫子眞聖徒一言非訐還非諛世更有人如此無古來君相闗气運河南不問金陵問一時言千載恨【潘云可恨尙不止此謝云此恨故自不小】

昆侖戰

昆侖闗頭戰骨枯龍衣裹血紅糢糊軍中喧言老儂死不是彼儂安有此將軍貴實不尙功世上安有將軍忠君不見漢皇一赦雲中守武將紛紛皆借口【潘云信然信然】

安石工

端禮門金石刻丞相手書姦黨籍長安役者安石工不識人賢愚但識司馬公卑疎不敢預國事幸免刻名爲後累匹夫憤泣天爲悲黃門夜半來毀碑碑可毀亦可建蓋棺事久乃見不見姦黨碑但見姦臣傳【潘云暗中摸索亦可識謝云此篇音節頓挫意气激烈殆不可及結句聞爲方石再駁乃得此無遺憾矣】

夾攻誤

兩敵自相圖古稱中國利遼亡金已昌金滅元愈熾如何夾攻策竟蹈前車獘惜哉鷸蚌功誤爲唇齒累一誤國不支再誤國不祀咄哉宋君臣千載傷失計【潘云亦是名言】

奇才嘆

奇才復奇才二聖一語孤臣哀孤臣哀淚如雨眾欲殺臣臣有主不然安得夢中身天上語【潘云悲喜萬狀於一二語盡之蘇公有知不能不爲一賞也】

烏珠走

金山廟前鼓聲起江頭走卻四太子緋袍玉帯墜復跳華人頓足金人喜【潘云畫得出】君不見和尙原頭走敵胡天爲中原畱是雛【謝云節節寫出】他時再作江南圖韓公吳公還有無

兩太師

和議是塞外防塵走天子和議非軍前函首送太師議和生議戰死生國讐死國恥兩太師竟誰是【潘云畢竟無一是者】

金字牌

金字牌從天來將軍慟哭班師回士气鬱怒聲如雷聲如雷震三陲幽薊已復無江淮仇讐和壯士死【謝云六字盡之矣此外𨿽萬言亦不能盡】天下事安有此【謝云此六字亦不可少】國之亡嗟晚矣

三字獄

朋黨謫天下惜惜不惜貶李迪三字獄天下服服不服殺武穆【潘云抉出鬼膽】姦臣敗國不畏天區區物論眞無權崖州一死差快意遺恨施郎馬前刺

參謀事

新將代舊將去參謀來軍有主受命犒不受戰參謀行眞獨斷宋家養兵二百秋大功竟屬書生收翻令愧死劉揚州【謝云揚州非眞愧者借此表見參謀功烈耳】君不見陜西歸來笏畫地遺恨他年六州棄

千金贈

相門深深夜半扃百年恩重千金輕二人辭受本同情君王但賞辭金名【潘云如此難敍事敍出便別】嗚呼一檜死一檜生君王孤立臣爲朋誰哉更問胡邦衡【謝云振古如玆】

濟陽怨

宮中快行過巷門巷中皇子心如焚相臣引入舊班裏我胡爲猶在此殿頭燭影坐者誰殿帥捽頭聽詔詞君爲臣臣就國【潘云此六字亦盡】父子幽明不相白湖州義兵翻作殃身死猶貽諌官謫濟陽寃寃不極

金大將

汝何官金大將汝何名陳和尙好男子明白死生金人死金鬼【潘雲頭頭是道】脛可折吻可裂七尺身軀一腔血金人憤泣元人誇爭願再生來我家吁嗟乎文山烈後疊山已汝能不學乃如此

戚裏婿

戚裏婿城貴妃社內侍董丞相無私交難共事臺兵不待章奏批丞相出城君不知丞相出天下惑君不知竟何國【潘云結亦痛快】

木綿庵

多寶閣中歡不足木綿庵前新鬼哭裂膚拉脇安足論天下蒼生已無肉君王不誅監押誅父讐國憤一時攄監押死死不滅元城使者空嘔血【謝云往往於比屬處見精神】

冬靑行

髙家陵孝家陵鱗骨盡蛻龍無靈唐義士林義士野史傳疑定誰是玉魚金粟俱塵沙何須更問冬靑花徽欽不歸梓宮復二百年來空朽木穆陵遺骼君莫悲得葬江南一抔足【潘云恨中有恨】

趙承防

趙承防誰家子王維詩畫鐘繇書【潘云用事切】不獨行藏兩相似文山令子燕京臣臨川貢士官成均【潘云千古誰復雪得】名家大儒亦如此雪樓之徒安足齒【謝云是是】

劉平妻

誰謂虎力猛赤手亦可屠誰謂妾無身妾身𨿽在不如夫妾身與夫爭虎口生同道路死川藪呼兒拔刀兒不怖厲聲摧山虎爲沮擕夫夜歸車下宿蓐食趨程烹虎肉【潘云壯哉】夫身有死死不孤生當爲君西擊胡【潘云見成語自是用得好謝云往見四烈婦詩音韻鏗鏘气格髙古以爲奇作後始見全本首首奇絕昔人謂一人不數篇者殆不可以槪天下士也具眼者當自知之】

尊經閣

尊經閣閣髙不可攀前有文宣宮後有鐘陵山【潘云似不盡意】

花將軍歌

花將軍身長八尺勇絕倫從龍渡江江水渾提劍躍馬走平陸敵兵不能逼主將不敢嗔殺人如麻滿川谷徧體無一刀鎗痕太平城中三千人楚賊十萬勢欲吞將軍怒呼縛盡絕罵賊如狗狗不狺【潘云奇句險語】檣頭萬箭集如蝟將軍願死不願生作他人臣郜夫人赴水死有妻不辱將軍門將軍侍婢身姓孫【謝雲長短緩急妙得節防】收屍葬母抱兒走爲賊俘獻隨風塵寄兒漁家屬漁姆死生已分歸蒼旻賊平身歸竊兒去夜宿陶穴如生墳亂兵爭舟不得渡墮水不死如有神浮槎爲舟蓮爲食【潘云只此數語寫出許多事如在目前】空中老父能知津孫來抱兒達行在哭聲上徹天能聞帝呼花云兒風骨如花云【潘云疊出花云二字倒押韻妙極妙極】手摩膝置泣復嘆云汝不死猶兒存兒年十五官萬戶九原再拜君王恩忠臣節婦古稀有嬰杵尙是男兒身【謝云又是一意】英靈在世竟不朽下可爲河嶽上可爲星辰君不見金華文章石室史嗟我欲賦豈有筆力回千鈞【潘云此篇卓詭奇絕而圓活流動如珠走盤非心得手應斷不至此木蘭辭後何可多見司馬遷毎以奇事試筆力予於此亦云】

懷麓堂集卷二

欽定四庫全書

懷麓堂集卷三

明李東陽撰

詩稿三

長短句

淸樂詩爲天臺楊允昌作

臺之山石孱孱我登其巇可以振我衣臺之水石齒齒我行其沚可以洗我耳山水之區我田我廬朝樵暮漁式嘯以遊天壤之間有鳶有魚我樂我淸匪物與謀悠悠化機動靜無捨我淸我樂誰知我者有懷若人莫招爾來欲往從之室是逺而我歌此詩知者和之

捕魚圖歌

貧家捕魚多用罾富家捕魚多用网貧家不如富家利一网得魚長數丈江花夾岸江水深此時尺魚如寸金岸髙罾小扳不足漁歌哀咽愁人心家家賣魚向江浦大船小船不知數大船魚好多得錢小船悠悠竟朝暮長沙遊子思故鄕安得坐觀江水傍買魚沽酒對明月我𨿽不飲彊舉觴我家海子橋西住中使饋魚長比箸居民未識忍獨嘗自倚闌干放教去吾生有興不在魚披圖見畫已有餘無家無業豈足問但願四海赤子同鮮腴

答羅明仲艸書歌

艸書之妙誰絕倫我欲從之羞效顰平生兩手硬如鐵空有苦思淩風雲羅夫子君不聞艸書在意不在文十年摹寫未必似偶然落筆還通神人道張顚看劍舞公孫大娘出誰門始知驊驑別有骨世上豈復曹將軍羅夫子君不見陳士謙溫元善芙蓉顏色楊柳姿能使市上黃金賤今人好尙乃如此有眼何須辧眞贗羅夫子眼如電生來四十年閱徧圖書五千卷向來得我書贈我一匹錦繡緞吾觀少陵有詩史看君之詩宛相似包羅巨細成大家上窮伏羲下元季秋姜冬桂老愈辣翠竹靑松寒不死君詩在格不在辭肯與時人鬭紅紫吾觀艸書亦如此羅夫子君莫疑眼中磊落非君誰紫陽之書冠今古其大如斗小者巵虫書鳥迹不復識見此再拜眞吾師君今長驅我戈倒縮手不搏生蛟螭長安城西紙貴賤吾欲買斷防君嗤

題丁禦史同年墨竹走筆長句

淛江之東縣新昌乃在千巖萬壑之中央側身重足恐無路五步一澗十步岡君家茅堂此卜築白石叢抱靑篔簹西接林薄南通塘低者出地髙出墻江南此物賤如艸買種不費鍤與筐野生石迸小如指一夜風吹還尺彊煙鋤雨櫛嵗屢攺舊葉換盡新梢長靑苔白石淨如掃吳紵越羅生雪霜脫巾箕踞坐其下野叟林夫相與狂吹洞簫飛羽觴鳴玉琴舞霓裳陰風防防左右至耳熱不受秋山涼醉中恍惚無定所顚倒萬籟隨宮商忽妬壯士入沙場鐵騎夜蹙陰山疆不聞鼓角動但見矛防森開張忽如仙人來帝傍翠環金節聲鏘鏘不聞鸞鶴叫但見雲中雙鳳凰蛟龍起舞鬼陸梁復如扁舟渡瀟湘九疑山前鷓鴣泣二女聞之雙斷腸是時騷人醉半醒孤棹萬里回滄浪十年宦遊隔江海此興落落何由償深知良工心獨苦愛畫不減靑琳瑯往時王孟端近者夏太常二公之畫世所藏此物胡爲在君堂君心自有百鏈剛見此意气俱飛揚烏臺退食宴佳客看竹不礙肩輿郎我當擕琴載雙鶴坐子林間靑石牀

怡雲樓歌爲樂淸鮑翁作

登髙樓飛甍畫棟參差浮上摩靑空入倒景下瞰巨壑通長流浮雲何悠悠層巖列岫散復收隨風冉冉不盈寸頃刻變幻不可求蕩胸引步卻回首日夕坐倚可以忘君憂云來不作西郊雨君亦長居東海陬人生幾何時胡爲滯此山之幽世事恍惚無定所白衣蒼狗誰爲謀感玆遁迹向巖窟少年有意今白頭浮雲兮歸來與爾散漫終林丘

題程亞卿所藏劉進畫魚

劉生亦是丹靑豪近來作畫無此曹平明退直呼濁醪半酣脫卻宮錦袍戲將禿筆作鱗介已覺四壁生風濤風濤洶湧向何處岸闊江空起煙霧東風一夜吹水渾翠鬛紅鬐不知數桃花柳絮時吐吞輕系亂荇交繽紛圓光倒射日成西滅影下沒天無痕羣嬉若共眾芳狎逺逝忽與洪波奔千形萬態極幻化倉卒逢之安可論就中鉅者稱赤鯶卓犖頗似鯨與鯤仰窺河漢若咫尺俯視江海如甖盆嵓巒變風雨作走天吳驅海若流云掣電同揮霍噴沫浮漚滿寥廓鋒鏑參差見齦齶劍防崢嶸露頭角直遣飛騰動鬼神寧誇震撼傾山嶽若非溟渤卽洞庭不然豈得通幽靈幽靈汗漫入恍惚始信丹靑有奇骨劉生劉生良已工誰其愛者司徒公華堂錦軸粲盈丈髣髴坐我龍門中龍門髙髙幾許葉公畫龍龍出走此物胡爲在庭宇知公自是人中龍防向人間作霖雨玉如意金叵羅激髙堂揚練波文王在沼民共樂君子有酒吾當歌我生解詩不解畫潦倒不覺雙顏酡吁嗟乎吾當柰爾丹靑何

送張修撰養正擢僉都禦史北巡

君不見居庸山髙石磊磊西來太行走東海誰遣重城疊嶂居其間萬古神功荷眞宰南則龍樓鳳闕髙巑岏北則諸州列鎭相鉤環胡沙舊路通龍門馬營獨石俱藩垣聖朝疆域過前古俯視朔漠之地皆中原坐開明堂撫寰中帝遣良臣鎭玆土滿朝冠蓋瞻風雲出塞旌旗擁貔虎張君能文復能武胸中武庫森戈矛筆下詞鋒走風雨平生恥學儒生酸气作虹霓向空吐朝遊玉堂暮烏府平步靑雲若廷廡手持媧皇五色之瓊瑤仰睇髙天爲天補豸冠白簡淩秋霜都城滿路生輝光共道臺臣出中祕不比禦史尙書郎衣冠此事亦希有先朝以來重紀綱北門鎖鑰付公等城塹萬仞同金湯東北諸部尙未降狼煙羽檄遙相望地接雲中入河外猛士夜起提幹將當令闗城三百六十里亭障𨿽有道路無豺狼吁嗟乎居庸眞險不可當雄才逸气直與山頡頏諸有道四夷服聖徳浩蕩被八荒麒麟髙閣摩空蒼巖廊屹立中昂藏金書鐵劵何煇煌君乎早歸來毋爲滯此天一方

壽豈堂歌【泰和羅悅善先生以余杭教諭致仕年七十其子璧爲紹興教授從子明郵札來索是詩】

羅先生晚翠之子徳安之孫淸談玉雪顏春溫文貞公學行世所尊先生年二十遊其門兩家子姓諸弟昆衣冠器業朴且惇嗟哉典刑今尙存先生六經飫千古中年作官向吳楚當時弟子數百人三十年來半臺府先生朝投章暮解組箕裘之子能繼武吾復何爲走塵土有田可耕有溪可漁先生之廬左琴右書豈徒玩風月亦以忘形軀北堂老嫗頭總白筋力矍鑠不與兒童殊向來東遊復西客夢寐得返山林居山中之樂樂只且人皆不足我有餘嗟此不飲將何如登廟廊望江海誰其作歌歌壽豈先生諸郎我寮宷尊前桂酒綠正濃籬下菊花黃可采方當再拜祝眉壽不得登堂共斑防願同七十還歸來門外竹林靑未攺

蔣禦醫黃頭月桂圖

一月一花開開時月常好黃頭少年何翩翩每見花開被花惱紅顏繡羽紛葳蕤暖風吹春春力微芳心艷影莫相妬共保春光在遲暮君不見江花欲落江水深憑仗黃頭過江去

三星圖歌壽致仕馬太守【給事中中錫之父】

三星何光華回光下燭黃門家精靈在天光在地化作人形與人類福星雍容丰且都翩然騎鶴乘紫虛祿星髙冠盛華裾浮雲爲馭鸞爲車壽星古貌長骨顱渥丹爲顏雪鬢須金縢玉軸藏祕符下主人壽無沈瘉森然萬象中見此三丈夫天髙路逺不可呼三星三星眞有無仙翁皎皎人中星福祿而壽身康寧儼如星辰在丹靑問翁福開金罍坐華屋兒孫紛紛如立竹問翁祿象簡緋袍佩雙玉人生五馬貴亦足況有天書照林谷問翁壽今幾何筋力彊健頭雙皤人生七十古未多翁今況是一紀過三星在天一星在堂四星煌煌爲國之光下有文昌星炳然居其傍冠裳偉風度云是黃門郎紫微垣髙天咫尺下照后土成禎祥聖明在位世壽昌翁百千嵗長無疆年年願授長生簡寫我玉薤靑琳瑯

送王公濟歸武昌歌

武昌何雄哉髙藩巨鎭天爲開舜遣神功下疏鑿始見長江大漢衮衮從空來連山崩騰若奔馬三十六磯水如瀉平川渺渺原茫茫瞥視孤城如一瓦英雄割據三千年聖代乾坤盡陶冶翚飛井絡周防乎其間不獨帆檣往來者吾嘗南遊吳西入楚登胭脂望鸚鵡夜月山橫赤壁坡晴沙日射黃金浦是時懷故鄕弔前古吳周黃晉陶庾姦如曹瞞猥黃祖餘子碌碌安足數方今修文復偃武家詩書士冠組地靈人傑眞快覩予獨無能愧鄕土王君磊落人中豪十年書劍隨遊遨撫揮七怨動流水防染萬象歸秋毫有時縱筆作詞賦出入經史窺風騷豈徒文思比唐勃應遣頌聲如漢褒南宮四舉不一薦駿馬未脫鹽車勞君今拂衣去京闕瀛海浩蕩蓬山髙髙歌向空空宇闊白日鼓枻淩風濤昔作鳳朝陽今爲鶴鳴臯擕手欲止之江流正滔滔丈夫離別各有志不學世上兒女聲嗷嗷贈君明月爲鉤虹作綫歸向江頭掣巨鰲

滄海謡壽秦廷贄秋官母七十

東南何所有海與天河通天河散作億萬下界九土分衡從江淮河濟作四瀆長流赴海皆朝宗尾閭泄气石沃水其下無底歸虛空上來磅礡接混沌周環八方此其東東乃扶桑出日之所在金烏三蹠浴影乎其中蜃气朝浮萬家市鰲背夜戴三山峯千年老魚化爲龍層波疊浪藏龍宮鮫綃織牕霧气白蚌甲吐月珠光紅黿鼉喧呼鰍鱔舞復有三百六十鱗朋羽族紛追從咸陽西來男女童有船不進遭回風王母西池不盈勺敢以淺眼窺方蓬霞冠云帔不可以髣髴俯視寰宇空塵防巫山老婆年七十家居近海圓丘同挹瓢爲漿釀爲酒海水照見雙靑瞳烹魚炮鱉薦芳錯蛟涎香霧飄防茸世人有眼不得見但見瑯函寶軸名姓照耀金泥封西曹郎君美風度皎若出海珊瑚叢攬衣望海欲東遊須臾鞭石成長虹三神之山不老之藥倘可得願教一粒千嵗嵗嵗無終窮

滄浪吟

滄浪水淸且閒朝持長竿去暮踏輕舟還江湖悠悠厭奔走獨掛漁罾向溪口水靣遊魚不避人江間白浪空回首細艸平沙帯綠蘋微風不動波粼粼忽如靑絲颭紅鱗低頭坐睡了不聞亦知在興不在物江村水市徒紛紛滄浪水淸不濁耳可洗纓可濯江南風景殊不惡耕田不如捕魚樂我家住在瀟湘東長向滄浪憶釣翁借問磯頭舊江水春來幾度桃花風

謝謝方石恵石棊子

天臺山髙東走海結爲方巖石磊磊仙人巨斧劈石碎斵出象棋三十二猶恐世人不識雲篆書刻作西京後來字朱塡墨寫部類分坐開兩壘成三軍裹藏尙帯煙雲气變化或驚蛇鳥羣仙人白頭朝帝閽持以贈我同瑤琨空堂無人石枰響病骨先秋覺蕭爽杜陵畫紙那可著火余冷玉差能彷君不見越山老樵枯木柯看時渾少別時多世間成敗等局戲何必燕然刻石髙嵳峩不如坐共一枰晚仙人不畱將柰何吁嗟乎仙人不畱將柰何

送邵國賢還治許州

許州太守西南來五馬雙旌何壯哉入門長揖向座主元是南畿選擢之英才憶君醉下瓊林宴獨向中原領州縣使節宣恩處處周停軺問俗村村徧州當要路多舟車居民十室九已虛亦知聽訟事非急任道催科政不如我方閉門讀古書聞渠此語重欷歔名途利徑人競趨誰復有心如此歟京城六月淫雨餘漂沒禾稼傾民廬坐令神州赤子百萬軰啼饑忍凍塞路衢翰林儒官不涉事飽食端居豈吾意萬間廣廈何必論我屋沮洳恐無地吾聞杞憂天嫠輟緯抱牟心揮賈涕敢言民社非我圖耐有閒情爲君計大河南北多荒田三年水旱相纏綿江流轉徙無定所直指梁汴窺藩垣誰將只手障百川向來議者塞與遷問君此策竟安出自言地疎官復小有口不敢如河懸玆州自古無水患亦有平原沃壤遙相連古稱苛政猛於虎或者有患如水然息爭止暴是君事百姓方賴太守賢賜金贈秩豈足爲子望望子不在文章傳

平湖十詠爲過郎中太僕作

武湖春色

春來武湖綠春去武湖深淸波帯碧艸幽鳥啼芳林寧獨知春來與春去長在武湖湖上住

案山曉翠

逺山靑靑玉案气漫漫開爽旦君不見樂遊原上易黃昏夕陽𨿽好空魂斷

三寺雨鐘

朝鐘晴昏鐘雨朝鐘滿空山昏鐘遙遙不知處山僧報客客不來又逐溪風過溪去

六橋晴市

六橋東西南北水橋爲村水爲市昨日雨多今日晴髙樓翠幔紛縱橫揺湖船臥明月歸來夢作杭州客

東田社鼓

日之出東田東鼓塡塡走社翁刲肥羊擊壯豕舞復歌社神喜但願年年好風雨儂衣有桑食有黍長迎社神擊社鼓

西浦漁罾

儂家住西浦兒童識罾罟罾髙岸闊秋水深湖上魚鰕賤如土待我他時歸掛罾功成自買扁舟去

南村書堆【村舊住張氏】

南村書屋書滿車南村書聲聲滿家讀書不作村學究身爲郎官印如斗如今秪合稱書鄕不獨書堆人姓張

北原牧唱

北原艸靑牛正肥牧兒唱歌牛載歸兒家在原牛在阪歌聲漸低人更逺山蒼茫水淸淺

霍氏行祠

霍將軍誰遣汝廟食吳山下揚靈旗耀靈馬神遊四方適余野霍將軍武且神驅逐厲鬼鞭風雲生能安邦死能福吾民壯哉將軍死猶存

魯公古墓

荒荒髙原鬱鬱古墓誰其葬之侯姓魯君看佩銅章系靑組有酒誰澆墓傍土彼獨何人民亦何心嗟哉魯侯名至今

山水圖爲曰防中書題送體齋先生

洪都山髙章水深五湖爲帯江爲襟臨江郡城瞰空碧上有玉笥淩千尋下有渝川一道淸徹底雕甍畫棟光沈沈誰其居之傅巖後天遣山川毓靈秀四山幽鳥啼深春萬防濃花亂晴晝吾嘗挹羣芳披眾皺躡雲根覘天竇書聲出谷秋籟鳴璧彩穿林夜光漏樵童牧豎不敢混迹乎其間獨有仙風折長袖仙乎仙乎飛絕塵一住京華三十春蓬山弱水豈不樂望裏鄕闗天外身鸞書驛騎隨車輪倐忽三尺如有神謫仙夢寐本爲幻季卿圖畫元非眞何如錦袍金帯佩雙玉解使中原識鳳麟君家兄弟如兩謝猶有惠連居鳳捨天涯去住各闗情𨿽涉江山不相借借君彩筆賦君詩仙乎早和淩雲詞瓊林玉樹逺在萬里外誰道弟寒兄不知

孤鴻怨題東吳張節婦捲張自雲飛鴻且不再匹況於人乎

翩翩天上鴻一死不再匹今人鳥不如有匹奚但一生爲比翼死獨棲寧忍孤飛過別枝養雛成翮老相似猶憶當年初奠時妾心獨知人不識仰視飛鴻指白日

熨帛圖

熨帛復熨帛一日能幾匹貧家日短富日長同是一般辛苦力貧家莫嘆熨帛勞猶勝家貧無帛熨

懷麓堂集卷三

欽定四庫全書

懷麓堂集卷四

明李東陽撰

詩稿四

五言古詩

貞則堂詩

黃巖謝編修鳴治大母趙氏有貞徳其媵嚴閨兒從之終身

憶昔歸夫君君家妾鄕邑所期在偕老中道百憂集男孤二女弱妾年未三十饑寒幸相保生死在呼吸衡門畏宵啟行露被田隰危言動盈路俯仰身岌岌揮刀斷我髮解槖散我粒本圖絕窺覦亦用拯窮急肝腸向人盡磊磈不自戢皦若天日晶幽聞鬼神泣平生舊箕帚忍棄不再執圭玷尙可磨衣敝尙可緝委質自當年君門豈輕入一婢老相從白首供防汲艱難備萬狀不離扃與此曹豈解事居處視所習感激自不移疇能彊維縶民彛本同賦貴賤無等級男兒失所事俯首忍羞澀衣冠乃傾頽於此望何及天臺中峯秀偃蹇眾山立節婦孝子家髙風逺相揖請歌栢舟篇以繼蓼莪什

答陸鼎儀誨言

少年被纓冠側身羣賢後狂悖寡自持多言眾所咎繁辭劇無益欲制已出口有時雜詼諧觸冒遭詆詬𨿽言不爲虐於徳實云疚三復白圭篇令人重顏厚愧無請益辭負我直諒友陸君多雅懷指我以瑕垢翻然爲起敬竦立斂雙肘退之喜嘲狎籍諌終不受才髙使之然嗟我實未有書紳古人戒敢不佩左右感子期重陳終焉愧瓊玖

題賀克恭給事家墨竹時賀謝病居遼

野竹生髙原靑靑不受寒嵗暮雪霜苦芳心寧獨憐但恐朔風至孤根詎能安移來舊茅屋僻逺意自閒防以十丈籬繚以三重垣秀色常可保逍遙任吾年永懷不得見書札若爲傳相逢畫圖裏一笑已無言

贈彭民望三首

莊子作詩苦饑腸無停回胸中錦繡字字字不輕裁君詩驚滿座气與滄溟開酒酣疾伸紙下筆無嫌猜莊子壯君志君亦愛其才我居二子間形穢不自哀願從雙飛翼與相徘徊

其二

我屋𨿽蕭條欣與子同居嘉辰與永夕觴詠得相俱而胡好出遊十日九跨驢明月照萬里停雲在庭除入門坐我牀探我囊中書讀之莞爾笑謂我興有餘我詩世不好見者擲道隅君情倘相契贈比雙明珠

其三

我家水西涯性本愛幽僻與君數擕手興至忘所適溪行緣縈紆野酌散愁寂倦來倚樹坐舉目見山色山色忽已攺離別復幾載移居在城南咫尺隔江海夜來春風至芳意思共采道逢舊鄰人茅堂復何在

再贈三首用前韻

吾愛李太白金鑾供奉回釣船坐明月宮錦賜新裁騎鯨忽不見懷抱向誰開舉杯問靑天恐被浮雲猜明月千載恨謫仙千古才古風坐掃地此事亦堪哀我非能詩者君意莫徘徊

其二

吾憐賈浪仙寂寂長安居藜羮與糲飯婢僕日相俱出門寡儔侶獨跨短尾驢年年祭詩卷忽忽嵗仍除濁醪不過墻故人但空書粱肉者誰子斯人食無餘古來風流士棄置天一隅荊山有抱玉滄海有遺珠

其三

吾憐孟東野詩思老愈僻一吟雙眉皺見者意不適偶逢韓昌黎傾倒慰孤寂君才不須猜而我有愧色我詩調屢攺淸苦近一載君詩十年前散落滿湖海永懷苦雨夕聨句意可采三復鬭雞篇斯人今安在

與劉時雍

客從方巖來戒我作詩疾君來索我詩謂我意所適深言中奇病二子皆我益還從適處得便向疾中釋而我亦何心悠悠自朝夕

與姜用貞二首

叢蘭絕低小隠約幽巖姿崇岡有髙松下影回薄之小大固異質托交乃其宜君本老成人我生良已遲情親若兄弟年數兩相遺相逢卽傾蓋久已不復疑我歌貧交行試問和者誰

其二

節過人事簡駕言適我廬一茶啜未終童僕促回車攬之不肯住答我有所趨十朝不一見爲我惜須臾昨夜夢君來相見但躊躇翻思夢中言展轉一字無

春至

兒女喜春至競爲桃李顏主人坐中堂對食不能餐寡妻問何爲良久方出言東鄰不衣褐西捨無炊煙農家望春麥麥種不在田流離徧郊野骨肉不成憐嘉辰忽不見城市轉蕭然髙樓雜弦管此事十年前

讀書

新嵗艸木茂去陳茁其初人生天地間而與此類殊生年日已長問學日已疎扣之無所有安用七尺軀劉公笑歐九軾軰當何如況我所得者滄溟之一盂躬行聖所貴記誦乃繁蕪自古識字人嗟嗟揚子云

土室

土室暗無光重闗閉深壁客來語始辧坐久自生白語畢各自還誰能問形迹朅來中宵夢坐我羲皇側太羮及酒此味久已識古人戒屋漏所貴無愧色我心非槁木豈不念朝夕黙黙方自知多言竟何益

題陶知州所藏萱花圖

嵗晏風雪至叢萱不能芳余馨不盈把系在羅襦裳縈回寸艸心婉孌愛日光豈不念舊鄕闗山各異方少壯逺遊子此憂安可忘

九日柬敷五

九日忽相過胡不駕我車幽懷屬有托苦無故人書林壑費躋厲城市多湫淤世事屢不適吾心恆郁紆城西有精舍曠野臨通衢茂林對修竹足以寧形軀君行倘未遂匹馬不相呼

畫禽二首

濯濯隴山鳥雕籠雙翠襟欲以懷春意報此主人心哀哉寡儔和寂寂飲孤音

鸜鵒爾何煩形巧不及舌吾方怪其煩有喙莫敢說雝雝在何樹此鳥眾所悅

十一月二十七日夜夢樓居風雨中得句云捲簾看風樹時亡妻亦在側覺而有感續成一章

髙樓坐連牀遙碧俯平渚捲簾看風樹葉落沙上雨飄飄輕襟散披歷層軒舉寤寐平生歡咫尺得晤語相逢隔晨暮倐忽無定所積雪徧中庭鐘情徒延佇

送李士常

岧岧居庸闗北望上谷城道路阻且長送子百里行肅肅朔風厲悠悠暮川平宵裝櫪馬秣午飯村雞鳴男兒志弧矢萍梗空縱橫懷哉父母邦況此骨肉情相贈無長劍低頭愧友生

其二

古人重友道君子愼其微難交乃終好茍合生禍機與君夙傾蓋意气兩不違但覺多畏憚愧無受益資終然出肺腑久矣不復疑我生寡知識視友如嚴師君今豈易得棄我忽若遺往哲諒可作來日猶當追與君各黽勉白首以爲期

其三

防翁棄人世斯文似中絕𨿽無老成人典刑在羣哲吾宗本奇士少小負髙節勢傾三軍前慷慨气不折昂然借前驅逸駕誰敢掣側足風塵間長途畏中跌所居亦孔逺覯止復言別從之不可得回首肝肺熱

其四

聖賢日益逺載籍亦多門漢儒事訓詁字義舛且繁考亭得眞祕辭逹意已傳躚躚場屋士戰訟爭紛紜遺言已糟粕況復揚其塵設科重經術此獘尙虛文誰能斡元化吹醨使其醇知君學古者肯效諸生顰𨿽居文藝場實究道義根斯人捨我去吾道竟誰論

其五

民彜日淪喪此事古所傷悲哉賈太傅舉世其狂聖人重名教始自室與堂吾儒尙蔑棄況彼聲利場遙遙闗塞隅見此鄒魯鄕閨庭巡禮範伯仲同馨芳詩書起庠校戎馬壯邊疆由來忠孝門永耀竹帛光聖朝富勲業科防須賢良願子出努力毋爲久淹藏

吳原博修撰醫俗亭

吳君天下士愛竹比良友平生益者交意豈在杯酒亭居眾鞅絕林臥淸風久十年別江南吟諷常在口嗟吾寡畱玩性本厭塵垢願招肩輿郎徑造羲皇叟此物生已遐斯人亦希有托君多病軀借此鍼石手玆意予所投君當報瓊玖

大雨有感

積雨盈我庭流水入我屋移牀就墻東豈爲避煩溽瓶罌互雜遝出入泥汨汨我病不得眠喧呼惱童僕弱抱增百憂端居繭雙足所思室豈逺咫尺限谿谷髙歌寡酬和曲罷意轉促窻紙風蕭蕭虛檐度鳴竹柴門晚當閉日入坐秉燭

曲江韶石題廣東黃瑛捲

曲江通長谿巨石平若掌浮雲蕩空寥野望豁疎莽崚嶒見孤髙尋丈得余廣迹非禹鑿後代出秦封上虞皇昔南巡旌斾息玆壤乾坤來淸風絲竹振遺響鳳儀方炳煥龍化驚惚恍江山無推遷人世同俯仰黃生好古流少小慕通儻窮幽極遐方況乃接鄕黨朅來幽燕客尙結江湖想文章借流傳此志吾所賞平生懷古心踔厲非技癢髙歌未終曲深夜神獨往送子天東南何時稅歸鞅

送朱博士還考亭得業字【文公十世孫也】

紫陽足苗裔乃在閩與歙建寧見諸孫歷世方十葉名從東曹薦譜自前朝牒溫然大雅姿欲語還若怯士林羨翺翔再拜斂冠袷先公百世師髙步不可躡後生亦何知頌美不容喋平生慕道心望海愁寸涉典刑在云仍旣覯中所愜翻然愧相從內顧赬我頰崇儒實令典主器非浪攝榮名恐難居世美不自挾勗哉有明訓無廢六經業

送顧天錫員外審刑山西

聖人作元命所憂在黎元惟刑弼予教刑措教乃醇彤廷降明勅天語如春溫謀謨內朝佐簡命諸曹臣巡行徧幽側書簿窮紛紜吾儕江東彥奉使山西藩夙興念委托夕惕懷艱辛豈不羨甄擇負重難爲身人情與世故出入茫無端由來生死機乃在筆削間勗哉古人訓明察生哀憐罪疑戒惟重觀過斯知仁況奉欽卹詔正當蠲滌辰坐令日月光可以照覆盆鋤禾去稂莠愼勿傷其根一夫或失平上與和气幹周家衍靈運於氏興髙門爾心諒勿貳孰謂天道惛平生重名義一飯皆君恩王事誠靡盬賢人羞素餐區區友朋誼感激傾肺肝軺車有期返離別安足論

予病中頗愛作詩舜咨以詩來戒者再未應也偶誦陶淵明止酒詩自與此癖相近因追和其韻斷自今日爲始成化丁酉春正月十日

平生抱詩癖𨿽病不能止還同嗜酒客枕藉糟丘裏作銘示深戒厚意勤教子蕭然百玩余此技差獨喜如以酒醒酒愈醉不得起今將詩止詩無乃非物理應酬與吟詠何必分彼已𨿽無役志勞有玩斯喪矣狂瀾去莫追來者方無涘擬學賈浪仙焚詩以爲祀

入春絕不作詩淸明後三日與鳴治師召遊大徳觀爲二公所督甚苦得聨句四首已而悔之因用止詩韻以自咎先是諸同年皆有和章爲說不一鳴治獨持兩可之說至是竟爲所沮云

淵明愛酒翁晚嵗方暫止始知山水興不在壺觴裏後來不飲人效顰乃蘇子吾詩亦何解似獨有深喜一戒逾七旬此念灰不起羣公各雄辧未究同異理三占從兩卜頗覺吾喪已惜哉九仭功一簣今已矣陶蘇𨿽止酒所止皆有涘擇例偶不精遺蹤愧前祀

時用得詩見和似怪予破戒者用韻奉答

幽居觀物化有始終必止人生亦气類出入樞機裏偶落簪組間誰是巢居子筆札常繞身豈獨性所喜願爲委地葉更逐狂飈起一攘本何心百步乃其理多言秪害道爲仁竟由已紳書亦徒然臍噬嗟晚矣吾生尙多闕萬壑此其涘勿厭箴規言雞壇有明祀

初予止詩鼎儀有約同止予援張汝弼故事以只雞鬥酒爲罰鼎儀固未嘗止及予破戒乃和韻見索再疊前韻並雞酒答之

與君同止詩拙者最先止至今雞酒劵尙在詩筒裏吟聲日不絕負約常在子病中未遽往顧劵每自喜君方掩耳臥十撼九不起三緘偶一吷乃輒相料理多言竟無益寧使人負已我雞固當擕我馬今秣矣明晨自公出遲予金明涘願托鶴林翁淸風播來祀

予破戒時頗念鼎儀之約鳴治師召許爲代罰旣有成約再用韻邀三公同赴

人皆止我詩君意方止止詞鋒苦相督置我重圍裏平生雞酒期吾愧金閨子【鼎儀號金閨逸臾】君同觀棋法勝敗俱可喜門首索雞吏堅坐訶不起其辭𨿽未直頗亦持一理釁機自君發安得終彼已前言亦戲之吾意今決矣買雞南市柵沽酒西橋涘且復醉玆辰是非付千祀曰川防諸同年用韓昌黎園林窮勝事鐘鼓樂淸時二句分韻得時字因效韓體

念我三同友夙多豪俊姿南宮同甲第翰署同文詞功業復同志希臯慕龍防官曹有燕防亦以存箴規惟君與張子前後傷分睽歸衢振天翮鵷鳳已滿池爾來又十載歘見星霜馳維春暮三月和風蕩如飴髙堂敞楹戺列案堆盤匜觥籌逓交錯墨卷開淋漓坐席各有序酒行不用辭中披見肝膽外枿無藩籬我懷久屈郁如以結就觽如鷹掣絳旋如驥辭銜羈又若萬里冰流飈蕩空澌經冬抱深癖不得窺檐楣咫尺乃如此況居天一涯開圖見諸老云是先朝遺三楊二王軰風采猶當時我初斂容立已乃再拜之感今復懷舊歡樂無易玆君生在單閼我處一紀差佳兒勝冠帯字畫解倔奇人言頗類我我書詎宜師渠自有父風外人那得知爾曹已少壯我豈猶童兒從此老鉛槧虛名竟何施不如且飲酒我飲不滿卮初心抱虛警筋力當及斯前賢勿復道恐爲爾軰嗤

經筵聞講中庸有述呈諸寅長【是日王學士講戒謹恐懼章】

龍飛禦八極虎殿開羣經禮樂煥明制冠裳粲充庭大哉中庸理純粹復至精微言盡幽渺至治通神靈內存戒懼功外有位育能宋儒闡名義孔學昭儀刑煌煌精一傳千嵗如日星黙契入化衝居澹聰明聖心仰熙緝吾道方施行微官竊臣從列侍隨公卿恭聞聖賢訓內顧惕若驚天顏不盈丈帝鑑無畱形𨿽無獻納權恐有玷辱情古來致君術感格須至誠庶幾涓埃力或使海嶽增作詩戒同志敢謂此地榮

五月十三日山弟亡辰夜間不寐哭而有詩

今日復何日日永夜亦長夜長不得寐起坐心彷徨去年今嵗間倐忽異存亡生同爲兄弟死獨歸山岡呢呢笑語聲隠隠燈燭光開緘得遺稿理篋見故裳此物久已塵誰遣在我傍我病人廢食萬外中攢戕老親不汝悲悲卽恐我傷汝婦不敢啼嗚嗚咽空房我亦念衰老含悲茹肝腸誰無骨肉親而獨此禍殃三年四衰絰行路爲酸傷難將百丈繩系此白日光白日有明滅我哀那可忘

鼎儀宅分韻送其兄武儀還昆山得倪字

君家好兄弟恩義兩不睽豈惟舉止似語笑皆天倪我本通家友三年負招擕畱歡極酣樂飽徳無嫌懠涼秋入庭樹風露忽已淒昔作鳳和鳴今爲鴈分棲悠悠滄江上道路阻莫躋到門見桑梓登堂頌黃鯢人生重骨肉至樂諒不齊送君東城去蔓艸靑萋萋

擬古出塞七首

平明集帥府有令事西徵官軍二萬眾列騎分團營我身𨿽短小名次當先行徵南競投籍徵北多埋名男兒在節義臨難敢偸生本圖報恩私功名何重輕

又

總戎戒行旅器仗貴堅完典衣買刀劍胡地多苦寒公家例頒與私債復相干兒出貧尙可親老無盤餐燈前背面啼彊語逹夜闌雞鳴鼓角動上馬各據鞍

又

潛行始出境面別情實難逢人語妻孥堂上有舅姑軍行視旂旐聞向黃河曲相顧問姓名同伴爲骨肉星分良鄕防月傍井陘宿民貧苦供給縣官告不足掾吏飽肥羊馬饑奴無粟營門號令肅雞狗不敢挶起居有常節幸得免笞辱

又

河曲二千里外險中廣夷胡兒十萬騎倐忽路無岐邊軍戒輕入壯士气不持帷幄計深宻功成在何時糧儲日不繼淹畱懼愆期邊疆古有患上將重興師吾知荷戈祋生死長相隨

又

邏騎朝出塞胡來屢衝突我軍摧其鋒殺气滿川窟將驕聞裹瘡戰勝多白骨兵家貴萬全豈足較毫髮千金買首功百金紀勲伐京軍得先陞邊卒長獨沒卑情思上達疎賤不得謁日暮獨無言岧嶤見宮闕

又

休營息軍士鳴角臥淸曉傳聞遣麾下獻捷雲臺表朝廷屢西顧此事系不小賞賚慰勤勞奬諭激忠孝再拜受璽書酬恩古來少開邊固非計境土當自保駐馬立轅門佇聽班師詔

又

頻年討北冦往歳徵南蠻七年六出師師出無空還將軍盡封侯鐵劵誓河山白衣領防襲立在執防班先朝麒麟畫位次迥莫攀功疑古惟重此義故不刪君恩實浩蕩感泣徒澘澘諸公固當爾而我獨何顏

蘭舟詩送丘蘇州南歸

幽蘭出山澤移植秋風時淸芬寡流媚借問愛者誰使君來南國舟檝長相隨狂飈逐驚波霜雪憔悴之羣芳競岐路顏色爭紛迷蕭榛動盈把此物棄如遺愛惜復愛惜洗根濯其泥攬舟溯長江歸去兩不疑載歌蘭舟篇獨與和者期

偶成

狄靑在廣南寇盜盡削平首功數十萬獨遺智髙名豈無金龍衣肖似難可明功疑古惟重之子乃獨輕由來古名將事主貴忠誠近聞章州牒彊半皆良氓孟軻有明訓善戰服上刑此軰竟何事吁嗟安足評

梓庭爲徐生作

南國足喬木北山多俯枝髙堂偉華觀之子美風儀弱嵗抱奇植磊落非眾姿山川毓靈秀霧雨含春滋龍盤勢屈郁鳳宿羽逶迆中有錦繡文外有正直規孤根信寡匹大匠乃良師物生固有地材用亦有時願子自愛惜少壯以爲期

懷麓堂集卷四

欽定四庫全書

懷麓堂集卷五

明李東陽撰

詩稿五

五言古詩

和沈地官時晹遊城西朝天宮韻

嵗晏冰雪至閉門戒深冬窮陰結贔屭寒气開鴻蒙豈徒罷遊謁客至出亦慵牀頭抱膝臥布被圍燻籠沈侯心神霽顏色如春融十日不一見何以寫我悰朅來城西遊杖舄誰與同仙蹤躡樓觀帝樂聞笙鏞巍巍三珠林中有萬嵗峯俯聴塵世喧眾竅號秋蛩仰睇逐余景流歌遡長風邈哉虛無教古昔聖所攻君懷度支計惜此繪畫功疇哉百川障頓使狂瀾東皇明統六合聲教通蠻戎兩京郁相望城闕何蔥蔥龍盤萬嶺合虎踞千山重我昔往觀之湯池帶金墉君時在南署邀我回靑驄周旂絢日月漢掌開芙蓉層臺與列署照耀當虛空逢僧問兜率訪道疑方蓬壯懷益磊磈陋目開昏防至今腸腎間尙覺百彚充適遭明良運感激惟寸忠堯門辟賢俊舜法除姦防孰云閭閻幽上與廊廟通君王垂衣坐百職分卑崇峩冠謬通籍立在明光宮願爲千尺蘿附君百丈松君今已彊仕我亦非兒童及時不努力倐忽成老翁閒官逺書簿夙夜不在公校讐費年月官長多涵容美醖亦可戀大庖幸相供文章本非職篆刻徒爲工班超晚投筆猶得班羆熊吾憐功名遂非慕萬戶封不然赴林壑此興頗亦濃買田種桑稻躬耕課奴僮緬思太行願斂退眞吾宗知君負經濟我力非寅恭論功愧不逮內省面發紅誤將鉛刀鈍欲比鏌鎁鋒狂言試傾倒拍塞已滿胸君方賈餘勇逸气淩崆峒紛然萬丘垤盡在塵埃中勲名唾雙手祿食輕千鐘平生四方誌慷慨隨桑弓遊觀匪獨樂樂事豈易逢歌以報君意我懷安可窮

與李中捨應禎同飲時晹邸歸疊前韻

我昔與君別京華三見冬逺遊隔江海離思沈空蒙相逢問衷曲欲說已復慵吾生苦多難憂患爲樊籠柔腸結成寸意气慘不融哀琴與斷瑟曲罷傷遺悰嗟子亦何爲所遭良獨同防霜降平地響應豊山鏞一語再三嘆對坐蹙兩峯君爲空中鶴我作墻下蛩孤鳴比咽調各自悲秋風愁城正突兀險絕難爲攻幸當樽俎間賴此麯蘗功李侯君鄕彥來自東鄰東劇飲慕太白淸談勝王戎當筵列盛饌豈論麥與蔥山殽百種雜海錯千盤重閉門謝俗客不遣窺垣墉解我腰間魚縶我櫪上驄芳詞吐珠玉醉臉開芙蓉仰視天宇髙坐覺浮雲空興狂欲起舞兩袖如旋蓬向非地主賢感激安所防酒酣出詩句卷帙粲已充得非黃山谷或者蘇文忠初如決洪水勢蹙崇伯防又如驟天馬霧鬛天池通如登巨鰲背足躡三山崇珠光照海月下徹馮夷宮我乃路傍蒿不如山上松亦不如李桃餘姿媚兒童向來忘得失我已效海翁狂言久閉口一發偶爲公起辭屢被肘顧我少從容自言有枰碁可以爲子供勝欣敗亦喜有技豈必工君看敵國手峙立如貔熊誰云一丸泥可作萬雉封李侯掀髯笑謂我此味濃推手覆君局餘歡付蒼僮古來風流事多出文章宗如何嵇阮流棄禮蔑敬恭桓桓卞將軍怒頰爲之紅至今想風采齒舌生寒鋒寧將瀲灩杯滌此磊磈胸國賦出吳防王師在崆峒頻年值水旱力盡經營中防官竟何事簮佩隨朝鐘平生防丁字愧彼兩石弓笑談一開口塵世眞難逢從玆戒耽樂樂事愼勿窮

齊山書捨詩【進士王允達讀書處也允達待制忠文公之曽孫義烏人】

浙東文獻裔吾見忠文孫讀書金華郡結屋齊山村舉頭瞰靑嵓儼若先公存文章與節義實並玆嵓尊齊山乃支派拱立如諸昆景行在瞻仰極力窮攀援藏修三十載獻防承明門上書乞鄕校奉祀修蘋蘩銓曹不爲覆告諭復且溫幽懷耿中夜夢與山靈言松楸我廬墓桑梓我田園煙雲防我扉風月主我軒吾方效王事再拜酬深恩終焉丘壑心不愧鶴與猿山靈辴然去夢覺日已暾朅來登我堂感我思欲鶱卓哉先賢後典刑我所惇斯文孰砥柱浩蕩狂流奔老成不可作此意更誰論

和蕭封君鳳儀遺詩四十韻【鳯儀吳人早卒有生辰感興詩其子工部主事奎藏於家】

世運疊推代昔聞桑海三萬物若久存金石或未堪君看垂髫子老鬂雙防鬖終焉山丘葬豈論黠與憨東吳有蕭子結髮稱奇男昂霄出塵壒气與虹蜺參少年不自耀外斂中包含置身向經史出入同秋蟫分陰每自惜癖性久愈耽詞鋒極淬礪理窟窮捜探文如南山豹空谷凝雙耽光如蒼精龍盤屈在一函又如鯨鯤輩海底深波涵生當聖明時未獲雨露覃秋姿折蒲栁晚色凋樟楠流光不少待防馭無歸驂生乏軒冕榮死寧丘壑慚寂寥虞山下數尺封如龕有井勿多汲井竭因泉甘有玉勿頻磨玉折難成簮奇才固不壽聞者心爲惔當年懸弧宴緑筍羅黃柑華裾亂雲日舞褎回煙嵐溪魚出越笱鄰酒傾吳壜余商發古調哀響流江潭永懷奉母日衣防隨輿藍劬勞念罔極往事空遺談色養苦不逮敢於防祿貪軻機忍復斷路米誰爲擔歌成轉淒惻肝腑攢戈鐔是時夜正黒狐星暗天南落月噭嵓狖悲風嘯林甝蒼黃三十載蔓艸荒寒庵官曹繼淸白舊業惟缾甔屈建祭無芰嗜好豈不諳坡翁寶畫板身自盟瞿曇君有孝子誠而無流俗酣貽謀在文字況乃靑於藍遺編襲蜀錦異楮開倭蠶壽公身後名可以齊鏗聃

陳王汝所藏朱澤民畫

睢陽書家流作畫如作艸松根石崚嶒健筆淩絕島垂蘿飄人衣盤石坐不掃鳴琴聲差差石籟風稍稍君看蕭散姿稱彼林下老遺縑百年內嵐气濕不槁陳郎湖海情得此恨不早我生不學畫入眼分醜好嘗觀耆舊傳嘆息風流少此意君獨知丹靑安足道

寄題謝寶慶逸老堂得乞字

寓形大塊間俯仰孰非物復爲物所累轇軋何終訖君昔守湖南馳驅奉綸綍晨興必簿訟夜坐猶佩韍民憂與國計我抱恆鬱鬱居愁嵐霧蒸路駭江飈秋霜復春露嵗月胡太倐遙憐使華返歸念朝衣拂孤桐載還輕五栁栽始菀天臺峻宜登滄海淸可袚鐘阜休移文鑑湖安用乞逸驥方脫銜防鴻不受罻天時疊推代物理有伸屈達人諒宜然吾道豈云茀行藏二十載夢覺徒髣髴萬事付三緘髙談不如喫心閒力愈健百疾謝攻熨曠懷浩無涯勁气老猶仡思君逺莫覯佇彼髙風屹起望赤城霞文光正輝蔚

和謝於喬修撰雲山圖聨句韻兼懷沈仲律

俯仰天地間吾人有髙興圖畫亦偶遭詩壇乃前定屏當廣座設壁與長縑扃幽懷惋百結醉眼豁雙懵沃埜平若掌橫波急如絙頽云澹將沈瀚海寒欲淩中峯儼尊長眾壑分婢媵羣坳訝空豂百折愁絕嶝包羅引地絡混沌泄天孕煙橫似張幃露濕同覆甑嵓葩綻將然谷鳥呼若醒憑虛敞軒闥眺逺失梯凳塵消埜馬沒地濕晴蜺蒸江光晃無垠石籟差可聴得非茱萸沜或者柴桑徑洗耳幽澗泉淸心逺林磬閒貪野芳采飽厭山殽飣流光難把玩富貴安足憑樂事希狂曽明時豈愚寧求之不可得何以攀逸乘流水宿有期幽蘭杳誰贈吾生尙驅逐玆意方蹭蹬憶當風日佳樂此賓主勝幽期予獨負往劵眞足證重披意俱新未接神已凝雄誇鳯樓手規制皆略稱苦憶豸冠翁風流逺猶賸玩賞在樽罍淹畱謝韀鐙多才復愛客吾語非子佞努力靑雲期交盟豈虛訂

竹岡別業

崇岡何逶迆叢竹蔚交翠下有幽人居蕭然絕蕪穢繁陰坐層遝落葉時一墜緬懷塵外遊及此林下醉從來泉石性不愛軒冕貴呼酒酬此君與子終晚嵗媚哉東園華寂寞有餘愧平生貞晦情玆物乃其類欲作招隠歌羞爲宦途說因君憶林壑未免形骸累炎天增鬱蒸中夜不得寐逺睇天東南涼秋起遐吹

題瀛州圖送陸翁東歸

閉門六月雨堆案多詩書陸君索我詩僮僕走且呼麾之不肯去堅臥庭前除一朝再三至我已愧此奴空堂展圖畫倦眼開糢糊層樓挾翥鳯倒景淩飛鳬翠羽色婀娜金支光有無依防動天籟彷佛聞笙竽不知何方境乍可畱須臾昔逢滄洲子云是登瀛圖如聞六合外復有眞蓬壺吾方困炎溽頗欲超寰區自嗟塵凡骨或與神仙殊君家老仙客被服雲霞裾仰視園中人飄颻豈其徒當擕方平子共解雙明珠垂竿拂海月舉手招天吳吾能操幾杖欲往不得俱惟將作詩意目送歸江湖

師召席上餞邵文敬戶部使淮安得作字

云郁重陰霖雨久逾大平田偃頽波萬彚同一挫累累黍穗落百畝不盈个淮陽舊宜麥未足供甑磨稊稗價亦增誰能問粳穤官租苦未給生理安可作城市多遊民山林有遺餓流離及溝壑去住總無柰地連兩畿邇業恐千家破近聞恩詔下已放今年課漢臣發諸廩唐法通百貨王事須賢勞地曹有良佐名辭鴻臚籍檄自尙書座行哉車馬艱詎免泥塗涴東南民力竭要使皇仁播官𨿽問升斗職豈在揚平生翰墨塲珠玉生咳唾簿書劇裁決餘暇得酬和羣情恣幽眇品類入搜邏徳澤乃膏腴文章比糠莝舉世輕迂談玆言我當坐偶托平生交因君識吾過君當防勲伐極力起貪懦聊因贈行什預卜還朝賀

題李源西城艸堂

魏公中山裔家有綱紀臣李姓源其名廣顙而長身歷事及冑子登堂拜夫人魏公肅家政鉅細必見詢公少嗣封爵朝謁隨楓宸禮官引班次甲乙頗失倫布衣入東省直造尙書門須髯奮如防畫地請具陳中山國佐命配享髙帝神功勲與嵗月粲若羅星辰𨿽言尺寸階要使白黒分尙書不能答胥不敢嗔遂令魏國籍迥絕諸公塵向非三寸功曷使大義伸玆事尢卓絕流芳播前聞今年過七十景迫桑楡鄰公恩賜休假始得辭昏晨買田種桑稌卜築西城闉功成斂身迹此意亦近眞餐素夙所恥爽然思爾羣題詩艸堂壁俯仰意無垠

題聴琴圖寄天錫

幽齋落日晚援琴寫我煩弦疎不成調但有古意存一弦三嘆息自謂和者難自從別君來山髙水潺湲眾好諧莫送置之不復彈曲看畫中人頗與吾意闗題詩寄逺道慰此平生歡

題王維詩意圖

平田渺成湖仲夏月多雨汀鷺濕不飛林鶯澁還語村煙多乞鄰饁餉常及午柴門無鎖鑰出入隨杖屨白鷗似相識亦足忘爾汝王丞詩家流畫格亦天與君看百代遺摹搨尙如許吾生慕丘壑偶此系冠組試問松下翁防人同出處

送錢先生致仕得臆字

成化己亥冬公來自南國維時龍興節奉表宸旒側入朝未浹辰具疏寫衷臆臣年七十二須髮不復黒乞身謝圭組歸老東南域願爲南極星中夜常拱北時當太平世聖壽千萬億臣𨿽在畎畝永荷陛下徳聖皇眷耆舊曰汝予輔翊古稱老成人豈獨賴膂力吾當奬休退卿意誠悃愊加官號冡宰名位班九棘貤封及三世玆典尢絕特公章再入省請解尙書職臣方避華要而敢防顯陟王言重丁寧公意增感刻願書歸榮字堂扁揭華織昭代垂憲章鄕人有矜式公卿睹盛事道路眼爲拭江山佳麗地從此生顏色公夙梁棟資先朝手親植文章夷夏滿姓字兒童識帝惜漢馮唐天畱宋蘇軾出入四十年終焉布衣極云鵬忽稅駕斂彼髙飛翼仕路豈不多屈指難再得菲材出門下久此玷榱杙再拜送公歸臨風逺相憶

夜飲王世賞餞別乃兄源丞中宣得小字

髙堂粲華燈移席散淸醥天寒羣鵲飛月出眾星眇我馬東南來風鬉疾於鳥羣公各登壇白戰已先佻吹竽終濫齊防食慙後趙王君簮纓家世逺風流紹文章醉鄕後意气雲臺表仲氏方向庸丞哉未爲小賢勞念驅馳及此公事了南都山水麗晚嵗冰霜少詩腸正百結況復離心繞畱連感中夜明發待淸曉江天渺思君但見孤鴻矯

除日追和坡詩三首

餽嵗

官曹接居鄰欣戚每相佐古人重交際末路頗近賀箱盈防繒積豢出豚羊大晨閽已將迎夜僕不得臥侯門倉廩溢委借紛四座寧知貧家食不自供甑磨禮豈使之然盛極乃爲過千載東坡翁詩成防人和

別嵗

暮聞嵗將別去矣不復遲呼酒持餞之可餞不可追嵗來莽何從嵗去茫無涯但恐慷慨顏不如年少時誰謂嵗去畱不與我瘠肥聊同騃豎喜勿學癡翁悲嵗去固莫畱嵗至亦莫辭回看故吾在努力幸未衰

守嵗

君看守嵗法如畫有足蛇蛇足不可添嵗行寧可遮舊嵗如可守柰此新嵗何聊爲坐終夜杯酒成讙嘩朝衣尙未整櫪馬且未撾吾非杜陵翁嘆此暮景斜髙堂椒花頌歡樂勿蹉跎惟應一日養欲與三公誇

上元後一日亨父席上得合字

長安佳麗地冠騎紛馺遝時維上元節塵壒騰四踏華風藹春溫香霧疑夜合魚燈照空明獸炭隠殘防侯門道路擁金翠有遺鈒街衢兒女喧老稚相噂沓官閒常閉戶吾性頗耐雜忽聞好事邀詩興翩已颯髙堂列盤饌解帶方滿榻肥烹飫庖羊錯薦繁海蛤更深席屢暖歸袂每被拉春光僅九十轉眼過半百當時曲江遊庚癸驚再匝佳兒喜在抱何必勝佩韐語長意未窮賓主同一嗒悲歡勿重道且放陳遵閤

哭午兒

今日復何日忽此涕淚垂骨肉能防何此淚來無時兒生不滿晬遂作終身期若非天屬緣誰遣夢我羆憶汝初生質冰華粲瓊枝筯力不及兄淸澈似過之嚴翁撫兩孫足慰二子思婆擕母復抱傳玩爭欣嬉吾弟蚤淪沒後生者難追分支繼中絕亦以存孤嫠孰謂旣死身不能庇一兒空齋坐無語一感百念隨豈不達死生我哀心獨知登堂慰顏色已矣不復悲餘情或未釋昨夜夢在玆

寄題南京太常劉先生淸風亭

崇臺敞華構傑閣開巃嵸靈飈下虛亭萬籟聞天聰過松含浙瀝戛竹鳴琤琮淸池逆素浪碧艸翻幽叢神仙足官府中有瀛洲翁坐絕簿書勞門無車馬蹤振衣木葉下一嘯千山空長安舊塵土極目東華東起看十二樓迥在髙寒中君王垂衣坐禮重古秩宗懷哉夙夜心上與明神通平生陳無已再拜曽南丰上界接髙躅南都懷昔逢玆亭實名勝有意相追從臨朝送山甫作頌慙淸風

避雨於喬夜歸翌日得師召詩知宿亨父宅戲次其韻

我畱謝君飲君主張侯宿還因越溪釀更慕吳粳粥纓蓑掛涼雨袍笏謝炎燠曉起聞叩門開緘見心曲同遊二十載聚散難預卜朝飡太倉飯暮引玉堂燭悲歡同一初少壯如兩轂世故勿茍談此身聊自足文章亦劇戲勿謂遭我毒他時究淵源請檢歸田錄

久旱

昔旱或逾時今焉倐經嵗三冬無一白五月熯猶熾火雲堆若山赤日光射地風伯誰使狂雷師空作勢艸根枯欲盡井水涸難繼春麰無復論秋谷不得藝焮陽動成火乖气復爲厲奪攘半幽燕流徙窮晉魏蒼生爾何辜气數偶相值靜言求其端幽逺安所致仁愛理則然幹封豈天意恭聞桑林禱聖主方惕勵明廷戒臣工犴獄理寃滯防官亦何爲展轉勞夢寐端居愧素餐奮迅嫌出位憂心劇惔焚中熱不可制區區一寸丹耿耿天下計誰將天瓢水極力起凋瘁西成未愆期及此百物遂云漢且勿歌丰年頌當制

困暑次韻白洲

髙堂遞晴陰炎熇气呼闞燔同洪鑪然溽入厚地黯繁星夜方揺淫雨晝仍濫炎光石成燋暝色山帶黶羲輪焰赫赫雷轂聲轞轞拆行在田濤翻坐平檻占風想幹吠日驚蜀防彼浴空羨鳬吾冠不如甘泉冷將濯惡木繁可斬惔心甘獨勞炙手竟誰犯周扇懷仁風陶仰淸範𨿽無簿書煩頗覺飡食減顰爲窮兒愁怒作壯士喊亦有嵗寒交綈袍義思範豈無雪夜訪杯酒情意湛天時手中環世事波上艦晚尋東籬菊秋種南山豏思君正執熱有袂不可摻

春艸圖爲黎本端作

出郭登平岡東原土新沃濃煙開萋迷見此千里緑縈紆緑長隄蔥舊滿幽谷芳情競爲榮逺意如有屬時光疊代謝物理相剝復屈子騷莫陳江淹賦誰續吾人荊楚秀舊住東山麓娟娟名家子被服蘭與玉君無植桃李桃李我目君無踐荊棘荊棘傷我足眷玆君子心風薫雨爲沐培根去蕪穢及此繼芳躅

送孔憲副公鏞之廣東

孔君本書生領職在方憲置身嶺海間越絕逺侯甸維時實多警盜賊滿州縣蛇吞與豕齧道路血相濺被圍在空城百里無一援忠義激肝腸身防命如綫檄同巴蜀諭騎比汾陽見一言闗福禍防黨皆革面終焉抱勞謙功成不自衒銓曹守常格誰復論最殿山川接東廣民俗固所便重任須老成君才久諳練揚淸激其濁坐使南溟奠眾力苦莫支知君有餘羨昔逢劉職方開口不容先復有太史吳作詩如作傳王事誠獨賢愧子長筆硯誰云識君晚猶及都門餞

問津圖

周道失其砥多岐正紛紜皇皇乘桴意環轍何殷勤迷路入楚蔡停車問耕耘問沮沮不語問溺溺不云方將騁雄辯上可淩髙云遂令仲由勇逸气摧三軍夫子憮然嘆彼狂竟不聞豈知聖人志一飯不忘君民胞物我與鳥獸非吾羣寧同辟世士髙舉懷淸芬時哉聖不偶萬古遺斯文彼耕獨何爲幸免污塵氛嗟嗟功名輩耽嗜成酣醺吾官亦飡素愧此心如焚惟賢古希聖老大窮朝曛吾津在洙泗敢謂茫無垠

體齋止酒用陶韻因疊韻問之

昔予病止詩病頗爲詩止君今病止酒此病相表裏君嘗勸我詩我以止報子欣聞覆杯戒及此勿藥喜詩魔固難伏酒興亦易起吾從止詩法深悟酒中理釁端或由人君意方罪已力絕非世情徳將斯善矣病源今始塞愼勿問其涘請書止酒詩永作刑牲祀

送徐用和之鎭原

惻惻重惻惻與君各南北昔作同心人今爲逺行客燕山望秦闗道路修且棘平生舊驄馬十步九欹側長風吹徵衣黯淡塵土色莽莽天地間胡爲此行役功名豈不念所志在憂國此意良獨知多言竟奚益

借扇一首戲書方石扇還之

借扇不必佳所貴在及時郁然暑溽際愛此風披披我豈乏此物篋笥偶不隨中流一失船萬斛將奚爲古人忍凍死不恨囊無衣暑豈不可忍憐君非挺之我當還君扇君當還我詩我詩若不還郤問借者誰

送成憲教諭

駐屐登昆山移舟泛秀水依依向雲樹戀戀別桑梓風物藹宜人方言猶在耳靑氊本舊業仕路得新軌置身名教間寄興弦歌裏所得良亦多吾生聊復爾誰哉功名輩隴蜀方未已

董尙矩以畫禽索詩畱予家閱月間假予所持倭扇意若欲相易者旣而返扇索畫則贗扇也予旣失扇又不敢畱畫其計甚拙因憶坡老與王晉卿以仇池石易韓幹馬事頗相類竊步其韻一篇題於軸而並歸之

雨霽開新圖幽禽滿庭緑天機自流轉俯仰萬態足或鳴髙其吭或啄擁其腹前軒羨抑揚後穉憐局蹙塵心謝樊籠野性逐耕牧逺睇回靑霄英風起川瀆董君好事者愛畫比珠玉而我非詩雄因君愧雌伏且畱西閣賞終擬東鄰卜許田及秦地魯趙空馳逐吾家鳯尾扇渡海自暘谷知君熊掌心二物皆所欲吾方混眞贗寧敢論直曲郤笑王右軍籠鵞何太速

懷麓堂集卷五

欽定四庫全書

懷麓堂集卷六

明李東陽撰

詩稿六

五言古詩

家君以詩戒夜歸因用陶韻自止【辛丑十二月望日】

吾生苦多欲有戒方一止胡爲省身戒又落多言裏古人不逺遊此義聞孔子又聞父母年可懼復可喜向來風雪夜偶闕問居起嚴訓當過庭防辭有深理爲憐僮僕勞當以人視已仁哉長者言爲利斯溥矣內觀恆惕若若在深淵涘朝出暮必歸盟言自今祀

墨菊二首

白露被原隰黃菊秋始花餘馨引遙袂采掇初還家秀色𨿽可玩玩久不復華入畫淸且古爲詩正而葩幽懷托揮寫庶用傳無涯持此問眞幻無言空自嗟

其二

畫菊不畫香香空詎堪掬畫菊不畫色色似花已俗都無色香在安用此爲菊登堂見孤標入手疑可觸自非識菊者但看桃李足古色今不知世人空有目

畫雞

秋稼已登場黃雞俛而啄縰縰拂毛羽縷縷不厭數安棲謝樊籠遺哺及雛防時哉適所性宛轉如有覺髙鳴或自振恥此弄咿喔主人重恩義至死懷一握祿食爾不如巢居愧羣齪

題邵翁碁墅捲

奕棋𨿽細事可以觀小徳非無勝負爭亦足髙曲直胡爲紛紛者簞豆不掩色雄誇每絕叫巧伺或深匿不然出忿語與此同一格寄言同浴人愼勿譏裸裼賢哉東陵老愛此時自適指麾兒子輩已足支大敵旁觀但坐嘯信手聊戲劇安得從之遊淸談澹終夕能令誇者黙亦使忿者釋我語君不聞神交向空寂

送喬生宇歸樂平

我友中書君十年抗師席當時門下士往往繼科籍喬生西南來竦如木初植良材就斤斧規矩應丈尺文場才弱冠已破萬人敵而猶不自滿欿若字未識朅來過我堂每語終日夕談詩辧格律論字窮防畫防言析豪芒獨詣超畛域紛紛科舉徒未暇論與防古文時所棄似子寧易得吾生好講學久矣抱深黙愛子方起予胡爲重行役朂哉千里途及此分陰惜少年豈可恃我已非白晳文章未足論太上貴立徳而師有嚴規我語贅何益

題章元益愛菊亭捲

種花不種菊物玩志不持學詩不學陶𨿽工亦奚爲隠者丘壑情幽芳冰雪陶翁昔愛菊此興固其宜章君本宦達斂迹東江湄林居絕眾卉愛此黃葳蕤居與花爲鄰行以畫自隨飄揺比風外嘯詠南山詩南山何崔嵬下有荊棘枝棘多損我花路逺勞我思何當薙荒穢永興塵埃辭玆願必終遂坐待秋風時

賀鼎儀遷諭徳得檢字

華蓋天穹崇靑宮地深儼同時侍從臣一一皆妙選陸君偉文行不抗亦不謟銛如囊中錐穎脫不受掩年勞秩屢遷徳諭官曷忝名厪黼扆記薦豈公卿剡平生耐官職寵極翻自斂須知啟沃功不獨事編檢姓字符鼎彛文章歸琬琰非才獨慙子同第名久玷交遊二十年道義足薫染攀躋竟何能時嵗驚荏苒勲業乃攸期榮光詎相艷努力當壯齡時哉此其漸

鏡川先生宅賞白牡丹得白字

玉堂天上淸玉版天下白幸從淸切地見此純正色露苞春始凝脂蕚曉新坼檀深藹薫心絳淺防近積終焉保貞素不涴脂與澤先生無物玩聊以物自適澹哉君子懷富貴安可易臨軒撫流景愛此不忍摘我亦惜春心逢花作花客先生顧客笑偶此非宿昔客去花未防嫣然共今夕

藤蓑次陳公父韻

采藤復采藤日夕費斤斧制爲身上蓑人古衣亦古借問制者誰白沙乃蓑祖冉冉緑蓑衣蕭蕭白沙渚披蓑向江水顧影還獨語愛此勿輕捐春江正多雨

其二

披蓑登前岡欲往藤被嶺新梢拂舊蓑樛結不復整自笑林下陰不如波中影

送楊應寧三首

我馬識君門每過還自止宦途亦多岐所識能有防朝遊樂方劇暮別情未巳平生道義交豈獨愛文史此別良獨難黯然而已矣

其二

君年十三四蚤以奇童稱奉詔入翰林時人羨登瀛甲第豈不貴中書地亦淸終爲遺珠嘆不使四海驚我年𨿽稍長學業竟何成送君滄江去江樹逺含情

其三

君本滇陽人還生嶺南地巴陵非故鄕京口亦何意莫問東西蹤浮生本如寄松楸翳成陰桑梓郁交翠所至各縈懷功名勿畱滯吾生半南北歸與子同計舊業空衡湘僑居托幽薊向來金陵路展轉勞夢寐造物不我仇卜鄰願當遂此意君獨知吾言諒非戲

寄王丹徒公濟二首

我昔覽京口遙登浮玉峯江山偉形觀逺睇開塵防時無故人在獨往遺形蹤別來十五年我友遊江東同心不相值迹與參商同君今領民社王事方在躬寧能縱耳目或可披心胸幽懷倘予憶願寄南歸鴻

其二

美人別我來贈我冰絲弦弦直似君操弦淸似君言一彈不成調再鼓不成歡舊曲不復記離愁莽無端山髙水復逺君去何時還我琴不必工𨿽工向誰彈古人知音少今人知音難

不寐

遙夜耿無寐悠悠對靑燈幽懷不盈掬縷結如春繩垂髫弄柔翰濫采世上聲弱嵗忝科籍冠簮奉明廷生平四十載鬢髮白防莖豈不愧竊祿日給粟數升惟餘素心在不與炎涼更營營彼何物集我垣西庭沾我白薴裳涴我素玉屏城狐不敢問市虎難爲攖塗人勿復道知者已復驚曽參豈殺人不疑本無兄內省寔自疚人尢竟誰能不聞謗貪者足凂夷齊淸古人重不辯辯極翻益增志士恥茍免壯夫想孤徵擬尋江湖興未結松筠盟故國隔湘水舊遊在金陵玆謀苦不遂鬱鬱竟何成誓存操修節謹獨戒未萌閉門索古義著書見髙情著鞭讓祖生割席效管寧從此畢余志垂休俟千齡

痛語一首柬南屏

砭焫攻防屙力與疾相閧燔焚勢不已百節皆爲動右臂鍼獨多腕尰逾負重左肢豈解事匙粥不自送我病亦偶然星火忽已烘古人戒謹疾我豈敢爲縱蒼黃苫塊身六气爲一中因循積年載展轉驚寐夢瞑疾乃瘳玆言夙攸誦刮骨彼何雄湔腸或非懵我計決恐遲醫謀固當用聊輕筋骼困坐待膿血湩痛癢方自知胞哉防人共平生骨肉交思君令人痛朅采慰藉情欵語得深奉寧知君歸後獨樂不及眾西郊昨夜雨不解憂懷壅悵望君不來悲歌當予慟

篁墩所藏賓頭盧說法圖

釋有賓頭盧長睂映頭白偶逢優塡王說法示生寂譬如野行者爲彼猘象迫俯身入深井下有龍蛇宅援藤上髙樹上有二防齰野火燔其根根裊不自植事防出倉猝生死寄頃刻忽有羣蜂來芳馨不盈滴六根與四大纏縶誰爲釋欲問有生人胡能隠身迹人生所遭異一樂恆患百吾儒實順受此輩方巧匿先生兩道眼夷險同一格獨念居安徒思危乃良防聊爲發奇難使自圖畫得我鈍落鋒機欲語翻自黙嗤彼畫中人何如防頭石

問白髭

毛髮有白黒遲速亦有時我年四十彊誰遣白我髭謂予夙多病或者煩憂思髭生本發類我髮胡未知人言白可拔拔白將何爲或言黒可返借問返者誰髭乎茍能言聊以解我頤

代髭答

托質向君身稀防愧毛髮於身百無濟況乃貽玷缺憂病君自知敢以諛累哲君髮豈不華幸逺不近瞥後生能防何壯老眞倐忽白拔秖自欺黒返竟何悅多言亦安用勿謂髭也吶

問白髮用髭韻

我生汝本黒汝白從何時汝長亦已白何得短彼髭髭白汝豈黒嗟我獨不思三年不對鏡縱白安得知訐言信有之髭豈誑我爲髭白汝亦白黒者尙有誰豈我弗汝養靜言觀我頤

代發答

君身須睂具鬛者寧獨發發也幸獨長𨿽長亦同缺壯老信有端知防乃明哲汝徳不益增我衰豈終瞥習變如我然繁多起絲忽汝躬不內顧顧以容爲悅我意君不知玆言我當吶

植柘陳翁刲股捲

伐樹勿伐柘愛此手澤存爪樹傷柘膚鋤樹傷柘根根膚尙可惜戕肌亦何人吾肌本親遺吾以奉吾親茫茫堪輿內此意誠苦辛肌戕幸不死遺終兒孫孫乎愼無忘錫類良有因

洗句亭

洗句復洗句洗句先洗心心淸絕塵滓句淸無哇淫洗句尙可淺洗心須用深所用有深淺水哉何古今有句莫太淸太淸寡知音知音苦不遇獨和滄浪吟

送王存敬秋官知興化得但字

王君東南豪才气絕軀幹一經重賢科百里見雄斷西曹美風裁而復愛文翰還操老吏筆郤判詩家案入朝更出守恩詔何渙汗莆陽亦名邦金紫蔚相爛淸風散塵歊好雨知嵗旱勲名竟當成軔發此何但吾翁防泉老遺迹猶可按謗言昔徒興白黒久乃判古來經濟士不受羣疑絆送子獨含情臨風防長嘆

登髙二首次韻答錢與謙狀元

莫居丘垤地爲學如爲山望道如望海莫近污潢灣吾生好求士意欲窮區寰有津孰與航有磴孰與攀行矣幸勿疑朂哉山海間

翰林神仙窟鼇峯出瀛海天低眾山伏地合羣流匯恩寵絕代殊榮光有時攺許身徳義重華國文章在行且懼吾衰君名世方采

方石惠貓忽被踏以死悼而賦之

懸燈直廬夜見此貍奴羣主人愛貍甚指防向客云西鄰乞貍母乳孳當深春我本無長物但令守典墳客意不忍奪念爲主所珍主人忽南徙書擔愁紛紜居然棄其餘一尾幸見分人苦不知足旣得擇愈勤色純足貴屈此法舊所因擕歸雪照眼兒女爭歡欣先防老貍欺更避惡犬狺丁寧戒婢僕爲我謹朝曛寧知不旋踵步履生艱屯蒼黃不能捄弔嘆若有聞孰謂方寸靈不如趾在麟嗟嗟放麑子此意實近眞吾方爲防厄誓欲防貍勲貪功信多悔縱暴亦非仁彼防固無恙爾貍竟委身悲哉勿復棄葬之我竹根竹非利汝死庶免烏鳶鄰猶感贈貍意賦詩謝主人

題蘭爲司冦何公

楚澤有幽蘭名髙百花選孤根托地靈芳心應時展陽和一披拂春色無深淺淸風徧六合孰謂知者鮮援琴思昔人古意嗟已緬層厓數枝竹意若相慰勉穠華須郤避荊棘行當翦幸此挹餘芬披圖漫舒捲

送楊應寧提學之陜西三首

君來防日前屈指算君程君行防日前使我夢先驚問君孰爲來問君孰爲行倉皇六載間展轉萬事並欲語不得盡欲別難爲情

君從滇南遊意不在金寶歸裝詩篇富逺目江山飽遺蹤念丘墟舊事懷父老重惟宗祧計擇後良亦早達能洞大觀孝足慰昭考之子瑤瑜兼聞嗜文藻愛之不可見見彼昆弟好通家情所闗玆事況不小願君自珍惜逺向風霜道

江南形勝地可遊亦可居君居僅六載乃有田有廬種苣晚成筍買秧秋作魚官程正發軔歸計已有餘君行世所重君才此方於試看一家業經濟我不如不如南官去衣冠就樵漁有興苦未遂送君意踟躕

泰和羅氏家傳四圖詩

羅氏五世祖宋茌平簿伯壽嘗刲股愈母疾有司表其所居坊曰旌孝坊在縣東百步許圖曰純孝

旌門自何年宋朝南渡後借問旌者誰縣東羅伯壽憶當刲股時見母不自捄本無營利心誰遣爲名貿皇天有錫類遺體神所佑五世旌賢科貽謀竟堂構卓哉孝子家永爲忠臣冑

羅曽祖諱理爲徳安同知有巨盜糟李捕弗獲逮者數百人縱使禽賊皆願盡力遂獲糟李治園得鐵數萬斤防徴鐵令下悉出以代民輸圖曰徳政

徳安古良吏佐郡功可錄縱囚得眞盜縲紲無畱獄有如釋李祐元濟終就戮掘地見黒金有利不思鬻吾心幸無染民稅亦以足歆揮竟何事產濟非我欲由來重官評寧止範鄕曲文貞作家傳雅操比冰玉冰玉有遺風聞孫繼芳躅

羅祖母周寡於西安之戍楊文貞公言於仁廟而釋之周擕稚子走金陵謝文貞歸不失節以死文貞亟稱曰賢圖曰貞節

盤盤九折阪妾行日苦逺妾歸夫不歸不恨歸時晚感玆君恩重惜彼去日短擕家渡江水骨肉不在眼不有文貞公賢哉竟誰嘆

羅公諱善進少在文貞門有贈墨者視之則金也遂還之文貞以是重公圖曰郤墨

巍巍揚公門揭揭羅氏子客來公不見見子斯可矣伭墨黃金胎有客爲子遺揮之不肯受客媿公獨喜童子亦何知知公四知裔異姓本通家誨谷乃相似何以紹遺休公孫賢太史

寄李知縣遂之

嵗晏朔風厲河水載行車之子東南徵前路阻且紆擕家住灣北旅泊非寧居開門掃殘雪閉門讀古書書生愼窮達壯士惜居諸百里多貧民隆冬尙無儲向來噓呵力力盡意有餘離心系孤掉逺信回雙魚時哉戒春發無爲重踟躕

聞方石先生得遺腹孫

故人喪愛子棄官歸故園空懷向平念誰柴桑門吾心怛如割匪獨傷弟昆朅逢舊臺守達致州人言言從抵家後乃得遺腹孫素辭簿書勞辦此鞠育恩奇事諒非偶善徴詎無根綿綿千鈞力耿耿一發存天乎豈無知可與知者論詩成不寄達庶以紆吾煩

題畫

騎驢下前阪山深日將晚水石何蕭條風稀鬂毛短秋聲在髙樹嵗去不復返遙指故人家松花夜當飯

送蔣宗儒良醫歸老

流云遞晴陰飛雨忽而過黃塵暗西郊河水不滿柁言從北畿返遙憶東山臥未淸炎暑懷且免泥塗涴兩枰萬事畢一酌千愁破平生醫國心少壯驚老大榮名方得謝余寵猶在荷欲問滄浪歌歌成防人和

兆先赴試三河念之有作

東行百里程送汝萬里心衣裝問寒暖野望疑晴陰汝生不離膝別我恐未禁翩然上馬去似有壯士襟髫丱能防時忽已勝冠簮摛毫出組制把玩驚詞林嘶鳴誤一顧奬借逾千金不學是吾憂虛名非汝任古人重宅相泒出防泉深南屏實眾望鬱鬱泰山岑汝師文塲手奪錦春江潯蓬麻得依附玉石勞鐫鋟遭逢我弗逮天意或在今求論目前事長途尙駸駸貧餘詩書在老覺嵗月侵汝幸慰我意我方爲汝箴嬰懷繼日夕屈指經辛壬遄歸一見面誦我東行吟

淮海遊

愚樂傅公嘗遊淮海間士大夫贈詩成捲爲補是詩

泛彼江湖興來爲淮海遊髙帆駕巨浪浩蕩空中浮上有蕩胸云下有濯足流吹簫動海月皷枻驚沙鷗長歌振林木逸響歸滄洲至今淮上人髣髴疑仙舟懷賢托楚些感舊聞吳謳寧無後來者俛仰難爲儔

閏月對菊

五月復五月六月行復來一雨滌炎熇再雨淸塵埃玆晨忽如注墮澑鳴空堦回風坐飄防巾袂相徘徊冰弦濕不彈叢帙委不開孤吟答幽響爽思淩飛臺昔人有深慮道暍思黃梅淹畱幸未晚物意回枯荄君看古墻背已見靑莓苔

主一齋爲徐都憲公肅賦

世途日紛錯應變良獨勞有政如繭絲有法如牛毛矧惟跬步間出入亦異遭向非定靜功多言竟呶呶君子愼存省一敬中自操物情詎我奪帝鑑焉能逃執虛手恆盈踏險腳益牢靜觀紀昌射動鼓庖丁刀言小足諭大行卑乃登髙聖途可方軌有轂誰當膏

徐亞卿原一六十二得雙生戲柬一首

澄澄嚴江波混混入東海雙雙出明珠煌煌弄光彩聲聲識英物表表見神采遙遙徐卿冑衮衮靈源在茫茫堪輿間物物任眞宰奇奇覩玆事嘖嘖爭嘆駭看看頭角露忽忽望攺望望湯餅筵徐徐欲安待

送錢與謙修撰

與子論文章防流自前古莊騷信枝葉經傳乃宗祖當其得意時入口辧甘苦又如色過目白黒粲可數刻鏤恥雕龍炳蔚驚變虎與子談道義培根去榛莽孤懸見衡鑑險設謝城府予心諒子知子志必予吐嗟哉勢利徒各自傾肝腑與子談世故今昔同仰俯悲歡動相涉成敗時逆覩賓筵每更僕朝坐常及午堂升詎無因鄰卜固其所依依別我去道路忽修阻振衣千仞外艤櫂三江滸汝親並白頭汝弟方接武歸承聖主詔拜學嬌兒舞此樂須盛年誰云守環堵古人稱仕學進盡還退補登山航海心有力竟思努愛子千金軀深藏是良賈

采桑玉堂陰二首答篁墩學士

采桑玉堂陰分蠶長安郭一勞累百枚再分連數箔寧知貴富地此物能沃若平生畎畝憂黽勉懷力作嗟彼衣錦兒空言養蠶樂吳機詠濯濯周葉歌莫莫遺我通家人同心故相托愛之敢輕棄弱女方就學

其二

采桑玉堂陰陰濃樹婆娑一采不滿筐竟日能防何乃知富貴地不及窮山阿蠶成忽滿眼所得良亦多人言系家運或者陰陽和向非夙夜勤豈恃葉與柯衣多必思寒吾民本同科欲將分蠶意廣被無偏頗

懷麓堂集卷六

欽定四庫全書

懷麓堂集卷七

明李東陽撰

詩稿七

七言古詩

平陰武湣王挽詩

十有四年秋八月胡笳吹塵暗城闕漢家天子親出師旌旗如山令不發將軍意气如飛熊腰間寶劍雙白虹長戈一麾四十萬六合慘澹多悲風胡天防防夜飛雪將軍奮呼山石裂平生鐵石舊肝腸化作烏鳶口中血君王龍馭今在途臣身已死誰爲扶中興功業吾豈敢君王獨歸臣不返裕陵松栢自千年臣歸祔葬橋山邊英魂或助天飈起長爲狼山掃夕煙

送金太守致仕

北風蕭蕭起平陸逺客還思舊鄕曲靑袍白馬送君歸楚水吳山爲誰緑當年獻防來京華飄飄意气淩雲霞曉日長趨九華殿春風爛醉五侯家雙旌照人日杲杲承恩獨出長安道西江稚子解弦歌南國騷人怨芳艸退身不待衰病年懸珂結駟空畱連三山松栢宛然在五陵桃花亦可憐山中寥寥何所有蒓菜羮兼菊花酒相如膝上七弦琴元亮宅邊五株栁淸時令子居黃門門前冠蓋如雲屯功名去住總適意此樂悠悠安可論

赤壁圖歌

荊州水軍八十萬鼓櫂揚旗下江漢江東將帥誰敢當年少周瑜獨輕難漢家英雄本龍種怒指中原扼雙腕孔明決防討操逆誓復深仇起相扞東風吹沙暗赤壁百里旌旗眼中亂列炬爭馳疾若星南軍已在中流半黃郎大呼老瞞走烏鵲翻飛過江岸攀緣失手勢兩孤一紙軍書萬人散賊兵未平壯士死猜疑已作蕭墻患唇亡齒寒不自知可惜衣冠盡塗炭乾坤無情嵗月攺千古玆山石不爛東坡老翁好奇古一官逺向黃州竄簫聲入秋木葉空此地經過獨腸斷髙歌扣舷和者誰回首斯人亦凋換姦雄僣竊何足數靑史離離後人看爲君擊節歌此圖郤立蒼茫倚長嘆

庚寅夏苦雨答鳴治長句

驚雷破樹云出山急雨墮地流潺湲爾來一月未斷絕行路戹塞往復還官隍朝決朝陽闗野渚夜漲張家灣邊河人家數千口骨肉漂蕩隨枯菅居人乘舟走平陸舩底秫苗俯可攀城中溝渠失疏導街頭結筏通市闤東鄰婦抱兒泣西家老翁窮且鰥升求斗糴典衣盡有物何況珥與鐶君王惻惻念孤瘝賑粟屢自公家頒故老相傳乃舊典先朝以來幸未刪翰林腐生詩骨孱城南敝屋堵不環劇遭委頓怕泥滓十日不造承明班因思春夏久枯旱後何冗濫前何慳甲兵未見洗幽朔流移直恐窮荊蠻吾曹謝公有深慮向來憂國鬂欲斑揮毫作歌意慷慨直欲廣廈千萬間朝廷有道弭災沴胡不浩蕩開愁顏

沈刑部所藏墨竹歌

沈郎之貌古不妍滿懷淸思如湧泉手中墨竹風嫋嫋坐我一片瀟湘天貪愁吟鬂灑霜雪已覺紗帽隨風偏人道湘靈解鼓瑟此中似有冷冷弦自言得此意蕭索中夜不敢髙堂眠問誰作者夏太常平生翰墨江海傳雪堂無人老可死此物價重黃金錢近來畫竹有數家世人皆愛我不憐我非能畫郤能看別有苦思通幽病眼揮毫不成字小者如栗大者拳西鄰奚老髮半白東鄰陸郎美少年淸歌苦調兩不厭爲子和我滄浪篇

周少卿雙壽堂

周郎豪宕老不狂近來好事爾擅塲全家舊住西湖口甲第新開雙闕傍髙車駟馬通晝夜墨客騷人爭短長阿翁堂東母西坐面如紅玉頭比霜十日摧詩八九至一杯獻壽百千彊禦璽重封五花誥大官屢出九霞觴紗帽輕籠夏陰薄翠羽將動秋風涼短簫大鼓聲動地吳曲越吟歌繞梁浮雲欲度不肯度落日半落還低昂曲廊煙霧散復合舞袖風花抑更揚花底番番喚緑酒燈前隊隊出紅妝金波玉繩耿不定樓箭宮壺殊未央共說神仙隔風雨豈知塵世有滄桑西池王母誰曽見南極老人空壽昌眼前相對且爲樂世事悠悠安可量

歌風臺送李舍人

芒碭龍气去復來長風萬里黃雲開手提三尺視六合酒酣獨上歌風臺大風之歌何壯哉樽前灑淚數行下當時聴者翻悲哀沛中小兒解擊鼓不見干戈見歌舞三戶丘墟已滅秦兩生制作空逃魯君王自信材且武衣冠士人棄如土大風之歌竟何補李侯自是江東儒壯年挾防事明主平生慷慨心好古亦欲南遊弔徐楚是時朝多賢俊臣坐令四海無兵塵禮樂成俗忠孝惇君亦還家懷老親君歸試問荊與榛豈無儒碩遭沈淪丈夫勲業共努力君今豈是江湖人

題陳考功所藏山水圖

我昔南遊向南國輕舟浩蕩隨所適雨纜朝辭楚岸沙風帆逺掛吳山色毘陵城東好山水平湖方田渺蕭瑟錫山惠峯俱在眼舟人野夫相與識谷口浮雲乍有無林間細路仍荊棘錫山李侯邀我遊此興豈待相促迫是時江湖足風雨城郭半化爲溝洫苔深石滑苦不支屐倒笻顚正愁劇匆匆揮手謝使去還家仰天空嘆息向來經過信偶爾嶽麓險絕西湖僻寧知咫尺不相遭恐是山靈闕題籍潦倒誰開摩詰圖依稀尙有元龍宅元龍舊是湖海豪作官十年歸未得揮毫賦詩本無意況我與子同宿昔炎天倦眼借披豁從事索詩如傳驛郤恐詩成捲送還髙堂素壁空相憶

深宮美人圖

秦宮丘墟漢宮圯望仙銅雀參差起隋唐去後花綺空流落誰家畫圖裏桂殿椒堂十里香繡襦寶帶鬭成妝前庭歌聲後庭舞鳯輦不來深夜長玉甌犀筯涼風發團扇空悲舊時月不見千門萬戶時秖今何處埋香骨馬家大練長作裙沈香錦韈隨風塵君看掩鼻工讒者何似辭恩下輦人

畫松爲顧良弼主事題

畫松不必眞似松風骨略與畫馬同畢宏曹霸兩奇絕妙意正在阿堵中君家素璧光如雪上有虯枝老垂鐵晚嵗長同怪石寒炎天恥受髙云熱江翻樹轉爭喧豗十步九戰何時開陰房半扄山鬼嘯海水不斷天風來城南野人頗醇古坐受涼秋滿虛宇安得移來十丈靑髙價如山棄如土知君此興迥莫攀謂予苦絆風塵間擕琴載鶴招使去我家自有䢐徠山

送武昌徐翁南歸【翁行人鏞之父也】

黃鶴磯頭秋艸色髙樓四面靑山碧我來君去兩浮萍忽漫相逢更南北君家舊在江城居白頭紗帽隨巾車作客聊同薊門雁還家應憶武昌魚蘭橈桂櫂日將晚鬥酒放歌情未疎杜甫不堪垂老別嵇康曽著絕交書徐卿有子吾所羨騎馬題詩曲江宴賦終奏入明光宮詔成捧下麒麟殿靑雲於我最交親況復山川是舊鄰送君此去情無限緑樹猿啼湘水春

林良雙鵲圖爲通政程公作

華堂繡幕雙雕櫳樹間靈鵲穿瓏當春解識芳菲意鎭日相呼樓閣風疎枝密葉閙復歇曲檻叢臺西忽東共愛羽毛爭洗濯由來律呂自諧同此時閉戶塡靑蔥昨日天書下紫宮已喜西州金印大何如南海畫圖工開筵置酒賓燕喜愛畫索詩公意濃郤愧當年賦鸚鵡气酣捉筆如飛鴻

江風圖爲劉太僕二丈題

寒空木落江呼洶疊浪如山亂堆壠雲拖雨腳隨長流萬里蛟龍作人踴獨有一葉之扁舟舵側帆欹未肯休頽洲斷岸地臲逺樹絕島天沈浮眼前萬象錯慌惚倉卒遇之寧暇求由來適意在頃刻此外豈復千金謀南人使船如使馬夢落江湖若飄瓦君看白首波濤中笑殺磯頭釣魚者髙堂慘澹開丹靑坐見四壁皆滄溟酒酣擊節歌不成感慨忽與歡娛並昔公江漢初揚舲亦如湘累浮洞庭一朝奮起在平地健翮上可淩髙防謝安尙憶中流坐師徳何妨逆浪行向來夷險竟何物世間萬事如浮萍

題邵容城所藏畫松圖

種松谿邊長十丈髙云對屋團靑障中有幽人愛讀書薴袍紗帽秋蕭爽靑苔白石坐移時衡門晏起獨開遲山中繁實雨初落水面垂蘿風倒吹十年南北江湖夢野樹孤云逓迎送此地材同新甫良多君官比藍田重酌君美酒聴我歌東園桃花能防何丈夫功業在晚節君今尙壯非蹉跎

張禦史洪死土木之難其子浙江防議敷華請爲詩以挽之

平城敵騎紛騰薄大駕親徵向沙漠漢家將軍令不専四十萬人俱不還百官扈從爭赴死玉佩金章者誰子道傍白骨無人收中有豸冠張禦史張公直筆橫秋霜平生鐵石爲肝腸長軀七尺棄如屣赤日下照雙瞳光山間野狐猶陸梁願爲厲鬼隨君王君王入朝臣恥雪驍帥戕軀彊敵滅羣公坐饗升平年恨不生持子卿節公今有子登金門九原再拜君王恩十年兵甲不復試兩世箕裘今尙存相逢若問公家世莫話龍沙舊時事仰天不獨悲賢豪一曲哀歌防行淚

送沈仲威之南京兵部兼憶乃兄仲律僉憲柬計刑部汝和吳屯田元玉

昔年我在金陵城捨舟躍馬長安行大江爲隍石爲郭天地設險通神靈闕庭巍巍擁臺署館捨濟濟羅賢英朱樓畫棟連飛甍六街三市分縱橫琳宮寶地不知數復有金碧摩崢嶸雞鳴山頭海色動雨花臺前芳艸平是時同遊盡豪俊元方最有能詩名賦詩載酒樂未巳長揖遂作西南徵君今作官向南署予亦歸來防寒暑壯心廓落江海空目斷雙鴻欲飛去羨君生長在玆地山水還經舊時路好事眞成太史遊多才不恥班生賦錦袍紗帽坐看書官淸地切兵曹居中宵或有彭城夢暇日自引河陽車我家北都官北闕未免塵滓隨簮裾人生離合類萍梗因君感舊重郁紆浮梁醉客久不見靑龍山人音問疎二君詞畫吾所愛憶我爲寄江南圖

早朝遇雨道中卽事

長安五月霖雨多六月更急如翻河通宵到晚不得寐茆屋欲破愁嵯峨攬衣當戶未能出郤坐蓬聴疎密縱道君恩屢放朝端居未敢忘巾櫛九衢燈火迷西東輕蓑瘦馬隨疲童道傍行子顧且笑謂予亦在泥塗中感渠相念不相識問之不答還匆匆如聞身是營中卒畚鍤欲赴朝天宮古來王事稱靡盬予亦勤勞竟何補爲渠慚愧久低回雨急嚴城聴鳴鼓

荷鷺圖爲薛禦史作

秋山泬寥秋水闊一夜天風起蘋末萬籟凋余錦樹空繁花落盡紅衣脫防防鸂俱無聲沙邊白鷺如有情幽禽相呼落日暝尺鯉下避寒潭淸寒潭直下防千尺落羽回波共蕭瑟獨立遙憐海嶼靑低飛不礙江云白詩家畫格還相宜郤憶江南初見時雍陶池上風雨集摩詰田中煙火遲吾生頗似巢籠鳥十年塵土長安道萬里滄浪一片秋安得閒身此中老

張養止檢討所藏王舜耕雪圖

朔風撼山山石裂老樹杈枒半枯折陰雲匝地凍不收知是前溪夜來雪回峯逺岫相明滅斷梗流澌正幽咽天寒萬籟聲蕭蕭水行無舟陸無轍村回徑仄隨欹傾危橋欲墮猶低撐長空遙遙一雁下白屋裊裊孤煙生灞陵豪客一時興東郭幽人千古情髙堂對酒不得醉我意豈獨憐丹靑君不見去年三冬無一白又不見九月江南雪盈尺丰年消息定何如欲向田家問麰麥官曹坐食無良籌予亦胡爲簮組流知君故是經濟器慷慨莫忘蒼生憂

破戒後明仲勸作詩韻

自別詞林老冰玉【明仲號】塵滿胸中數千斛忽傳健檄督我詩我詩未成君累幅苦君相操如濕束彊將冠屨加老禪頓使茹葷兼食肉平生此事性所好縱使戒心寧戒目劉伶斷酒忍解酲虞七廢書猶畫腹羣公左袒才兩人後有修撰【鼎儀】前侍讀【舜咨】向來論議各反復老將深機信神速始知詩酒非俗事詩亦可作酒可盝此語𨿽佳恨不除【明仲詩有云飲酒作詩俱不俗】悔郤從前三月俗卽當載酒擕我詩來聴髙談如炙轂

亨父以梅花扇寄其門人索賦一首

江頭古樹花滿株蟠虯屈鐵相縈紆防云防綴不盈掬風格自與羣葩殊翰林老吏神仙骨揮毫兩袖淸香發空梁夜半酒醒時夢斷江南酒樓月仙郎瀟灑如宗之平生愛畫復愛詩山髙水闊望不見瓊林玉樹空參差

謝學士所藏山水圖歌

翰林門地淸於冰髙堂六月開云汀涼秋摵摵起庭宇萬籟如在空中聴空山蒼蒼入林莽江上茆亭隔風雨層曲檻深閴寥寂寂幽弦似相語繩牀棐幾隨周旋麈尾不動聲瑯然山髙水闊鳥飛盡惟有碧樹鳴寒蟬東鄰老翁跨驢至西家屐齒半欲穿山頭荷擔步還郤此豈有意冷冷弦先生愛山復愛水看畫題詩宛相似坐令賓主成三人不羨謫仙花月裏玉堂退食時相從恍然坐我靑芙蓉願將一曲洗雙耳更待髙樓閶闔風

題朱儀中雪雨二圖

洛陽城中一丈雪洛陽先生被如鐵洛陽令尹呼始醒足不可出骨可折誰爲此圖圖者誰深山日晏啟闗遲呼童擁篲亦多事安用掃此門庭爲前山無樵溪不釣獨坐空林發長嘯鴟鴉飽肉鷗鷺饑嵗暮苦寒空自知世人厭寒爭附熱此景蕭蕭向誰說炎涼翻覆如畫圖圖中之人今有無

菇叢蒼蒼集煙渚山頭濕云半爲雨垂蘿繞屋茅覆墻石燕林鳩似相語桃花落盡梅子黃南湖北泖俱茫茫黃泥道路白頭浪知是江南煙水鄕長安溽暑秋過半雨濕書牀盡糜爛三年詩逋坐盈案拂君畫圖爲君嘆閉門覓句無人催呼童捲送休徘徊君看白石最深處紙背猶濕靑莓苔

鱖魚圖爲掌教謝先生作

泮池雨過新水長江南鱖魚大如掌沙邊細荇時吐吞水底行雲遞來往其間種類多莫辧短者如鍼細如綫三年養得鱗甲成萬里空嗟畫圖見一官薊北後巴西丹靑不攺鬂成絲遙憐天路飛騰地長記春風長養時宦途萍水紛無迹再見此圖三嘆息逺行珍重寄雙魚魚中定有長相憶

舜歸省尙書公餞者以韓昌黎送鄭校理詩分韻予最後得廓字時呂中書秉之得洛黃鴻臚蘊和得閣邵戶部文敬得薄濮武庫用昭得泊俱同韻除互押外共得二十有六予詩後成凡諸君所用者皆不敢襲其韻數亦不敢獨減諸君獨廓字乃所分本韻𨿽已爲戶部所押不復避也

贈君髙歌罷君酌君行正懽予作惡憶年十五前識君我童始成君冠弱秋闈春榜俱少年愧有聲名比盧駱石渠金馬髙崔嵬璧彩奎光逓聨絡分班華蓋冠裾集賜坐彤墀杯俎錯南宮閱卷春持衡祕府藏書夜收鑰官𨿽異調偶同秩亦得隨君侍經幕朝遊暮燕無停時十日不見心已愕與君出入若蛩蹷將往復還如有約中間蹤迹頗乖隔君南歸吳我遊鄂同時豪俊八九人防見參商互升落君今復駕滄江颿岐路未免東西各髙門舊可容駟馬廣廈還聞賀羣雀紅脂臘酒醅正開白雪鰣魚膾新斫彩衣翩翩花婀娜酒酣戲舞欣欲躍尙書老倦賓客勞起坐爲君成矍鑠古人至樂在甘防一日豈換三公爵知君此興歸正濃棄我別離如敝屩獨予疎蹇具百疾仰借忠言比良藥壯夫恥作兒女顏能不感慨傷今昨君才磊落經濟資應讓祖鞭先我著宦途已作前輩行莫遣流光迅如爝逺行珍重勸加餐幸有長軀能大嚼情深義重出肝腑此語𨿽麄未爲謔語防呼酒重酌君百罰深杯勿辭虐長歌未終短篇續臨發更煩開一噱詩成酒盡君已遙獨望江天渺空廓

題陳考功所藏何太守山水圖

春云巍巍山欲活沙明水淸石可掇飛泉墮空紛濺沫長流赴耳聲畫手依稀入毫末妙思似恐詩人奪君看茆堂向空闊捲幔靑山在闥中有一翁頭戴襊白髮蕭蕭短垂褐有魚旋烹醅旋醱誰與長年老蒿防石橋雨過春泥防山長水修去莫達溪邊小船輕比筏舟人不來費呼喝我懷若人心欲渴有奴當驅馬當秣慷慨不愛靑袍脫髙堂暫開神已豁坐對巉巖聳雙吏人索詩方苦聒十日閒愁爲君撥談笑頓解詩囊括興如長風駕巨韻險橫被狂流遏紙短詩長重刪撮潦倒郤恨並刀割

邵文敬所藏畫松圖

老榦叢枝色深黒蛟龍戰空雷雨擊空堂素壁光虛白望斷冰崖雪千尺君家此圖圖者誰誰其似者畢與韋酒醒片石月欲墮坐久鳴濤風漸稀初如廬山尋白鶴不聞人聲聞子落復如駐馬藍田防樹下或有吟哦聲主人能碁復能賦倉卒相逢不知處嗟予亦是好奇人慣聴涼秋滿庭戶城南風景無塵埃東曹隠者心悠哉閉門郤掃戒僮僕莫效前呵喝道來

王祠祭希曽所藏汝和紅菊歌

世人作畫皆論泒汝和畫菊乃天解直將書法寫此花宛轉金枝總垂薤初爲水墨後紅紫防向淸纎發狂怪桃羞杏澀寧比妍蟻恨蜂愁未堪嘬幽蘭堪供屈子佩奇石當邀米公拜當時落筆亦偶然忽有聲名起砰湃僮奴塞戶捲委山不獨文逋與詩債有時偃蹇不受促怒目看人兩睚眥酒酣興發誰使顚迅掃但覺吳縑隘个中三昧我獨知每見渠揮爲渠快最是平生跌宕心病臥窮山老何憊南宮王君得此圖舊索遺紅未凋敗豈知一見已陳迹江水東流日西邁摩挲兩眼三嘆息悔郤從前比菅芥長安賈客君不聞已索黃金市中賣

彭學士先生所藏劉進畫魚二首

魚爲水族類最稠近時畫手安成劉生綃如雲筆如雨恍惚變態不可求大者獨立爲豪酋小者列從分奴騶翻身喣沫日弄影一一如在空中遊風鬐霧鬛捲復散頃刻巨浪髙山丘上摩虛無拂倒景下逐逺勢歸長流初疑聚石作九島咫尺之地皆汀洲又如然犀照牛渚海若露叫羣靈愁問渠類象誰指示或者神授非人謀畫圖貴似不必似郤恐有意傷雕鎪擬將天地作畫笥此語吾傳蘇子由江湖茫茫隔塵土吾欲逺掛瑚鉤臨淵之羨亦徒爾況乃物幻無停眸詩成日暮酒半醒蕭蕭落木髙堂秋

西園太液今靈沼山下碧波春渺渺紅鱗紫鬛時去來云影煙光足昏曉防塵不生空宇闊百丈秋毫差可了沙邊細沫吹轉回水面靑蘋拂還繞窈窕遙憐宿鷺閒飛騰不羨輕鴻矯朝廷有道萬物遂池榭𨿽多幸遊少帝澤還同雨露深餘生得謝罾罛擾慈宮宴罷移彩舟學士詩成賜淸醥羽林郎官亦供奉筆下丹靑疾於鳥白玉堂中一尺白片月孤云未爲皎天上眞傳種類奇人間豈合泥塗湫十二防幹九曲堤置身忽在垂楊杪極知飛躍皆聖化摹寫無才愧荒他時變化那可期已覺神光射天表

王世賞所藏林良雙鳯圖

鳳凰何來自丹山一舉千仭不可攀鳴聲入雲光耀日倒影下墮蒼茫間梧桐作巢倚空碧俛首啄食靑瑯玕遂令三百六十種風翎露翼空防虞廷周甸信烜赫魯門漢府皆虛諼九苞六象杳莫覩誰遣圖畫畱人間翰林王君好奇者家有丹靑絕瀟灑巾藏篋裹二十年云是林良舊時寫斯人畫格獨羽毛愛此天然非物假由來象外有神助猶恨當時知者寡聖朝至治登虞唐手持玉燭調陰陽賢人在位吉士出豈以異物充禎祥王君矯矯人中鳯端合置之白玉堂超宗奇毛本異種吾見先公居廟廊君當奮飛隘八極我已避路看翺翔太平有象須黼黻不獨文字爭輝光

王世賞席上題林良鷹熊圖

坡陁連延出林麓孤鷹盤挐熊蹜伏金眸耀日開蒼煙健尾捎風起平陸由來異物乃同性意气飛揚兩撐矗山跑野掠紛路岐何事相逢輒相肉側睨翻疑批亢來迅步直欲空壁逐乾坤蒼茫色慘淡落木蕭颼滿空谷羣豺斂迹百鳥停萬里長空齊注目是誰畫者誠崛奇筆勢似與渠爭速坐間賓客皆起避堦下兒童駭將蹴當筵看畫催索詩卷帙不待髙閣束平生搏擊非我才欲賦眞愁成刻鵠防酣對此發雙豎酒令詩籌復相督頓令拙劣成粗豪一飲步兵三百斛

題黃宗器秋官所藏何太守山水圖

濕云浮空山欲動亂壑回峯互吞湧當溪獨樹雨防防靑苔覆地春陰重深山白石幽人居鉤簾寂寂坐看書竹橋入林野有簌艸閣傍水門無車行人細路隔山腳曳杖前登後還郤浦口輕舟信往還鐘聲逺寺空寥廓此中可釣亦可耕不然且濯滄浪纓酒酣夢覺兩相失此興豈獨憐丹靑風流太守何侯筆三十年來已蕭瑟君今愛惜須久傳予亦題詩坐終日

題錢世恆所藏王孟端墨松捲次饒介之舊韻

松根成龍石作羝仙山稜層隔天梯層陰疊翠聳云漢下視百丈紅塵低左慈幻術有眞僞葉公畫格空雄雌九龍山翁不同調韋偃畢宏爲等夷寒聲不斷殷幽壑細影欲動搖晴漪恍若臨流聽淸籟芒屨布袍隨所之須臾晝瞑神鬼泣虺蜴怒叫蛟鼉悲問翁胡爲不畫竹王子似厭參差吹人間拙匠枉學步此翁聲名難並馳彊揮筆管潑墨汁凡骨郤笑神仙癡未論遺迹爲世寶已覺紙價髙當時殘縑片楮久不見二丈吳牋藏者誰梁公老去陳氏滅此調豈有知音知手探靈脂掘石髓江東錢翁元好奇胸中撐拄不平事海水側立虞山危家藏況復有聲畫臨川老饒淸妙詞郎君少年今壯發風木忽動臯魚思平泉樹石米家舫往事逝矣何能追篇成頗覺古意逺撫捲載誦䢐徠詩

懷麓堂集卷七

欽定四庫全書

懷麓堂集卷八

明李東陽撰

詩稿八

七言古詩

艾光祿所藏畫龍

墨池雨漲春水渾翻綃潑練紛吐歕波濤澒洞煙霧昏中有靈气吐復哼化爲鱗甲如山嶟葛陂之子延平孫焦臺雷澤皆弟昆昻頭奮角倨且蹲一嚇顚走百孟賁怒眥倒射搏桑暾身闖震宮排艮閽蹴踏月窟蟠天根東遊暘谷西掠昆憑丘躐閬山爲髠霆車電幟喧作屯朱芒閃地烈熖燉前驅防鯶後鯨鯤肯與鰷鮪同甖盆頃刻變化茫無痕四海盡被沾濡恩是誰畫者稱專門腕未操筆气已吞登堂驀見駭欲奔以手熟試稍可捫葉公老死空遊魂神物化去精靈存龍飛在上九五尊公今爲云正絪緼願隨沛澤彌乾坤彼丹與靑安足論題沈啟南所藏郭忠恕雪霽江行圖眞迹

洛陽老狂眼雙白揮毫醉呼聲裂帛手持造化奪天工頃刻雲煙變朝夕有時防染入毫忽決皆未須論尺寸平看側睨部位勻疊見層分了無隔更聞篆厺書絕倫二物殊科乃同格前身合是顏平原骨蛻空山兩無迹【世傳忠恕尸解事與魯公正同】君看雪霽江行圖杳若張帆向空碧沙明水淨天地濶逺樹平川晴歷歷兩舟供載百物具細者銖藏鉅山積老稚相看宛有情傭工僕夫皆受職世閒畫手自有數此狂一去難再得宣和舊物出內局書題瘦筋印方石風塵澒洞河洛空流落江南嵗三百天球河圖廟不守防物猶闗世因革富家珍襲何足論終作貧兒一朝食姑蘇沈郎亦好奇袖裏黃金輕一擲定知仙筆可通神恐有六丁隨霹靂桓伭竊取吾所笑一月爲君頻拂拭還君頗覺未忘情摹本爲予君莫惜

朱中孚秋官竹園書屋歌

桂陽縣南多竹園朱家種竹秀且蕃根如蟠龍葉翥鳳上蔽倒景回淸暾南池水淸緑於染影帶晴江春冉冉中林斷處忽靑山門外筆峯秋數防竹園老翁長愛詩讀書教子鬢成絲臺驂郡駕日相逐澗雨巖風無攺時栢臺成臣霜雪姿南歷嶺海西豳岐十年襟袍畫圖見萬里平安書札知秋曹郎官淸比竹身著靑袍佩蒼玉竹林在園書在屋如此傳家殊不俗君家未貧貧亦足有園可居書可讀我家湖南子鄕曲無竹無居但空谷歸當坐子靑石牀淨洗胸中塵萬斛

劉尙質南樓題王舜耕山水圖

溪聲潺湲雜林壑山勢蜿蜒去還郤浮雲欲起未起時半在溪頭與山腳入空髙鳥飛欲盡背屋斜陽慘將落更無剰地與閒人縱有紅塵何處著南畝老翁雙鬢斑筆法頗似髙房山少年豪宕老疏放往往醉墨畱人間平生畫癖兼山癖一見此圖三嘆息愧我不如樓上人日日開窻看秋碧

林侍禦孟仁所藏王舜耕山水圖

靑山雨過行雲濕髙者在田低在隰溪風飄揺正無力巖巒忽開中壁立翠防依稀入空杳叢林崢嶸石戢戢山根細路無人行空庭生苔土花濕江南江北定何處擬欲從人問州邑載酒疑逢好事來泛舟恐有漁郎入心知圖畫本虛幻頗爲塵襟豁羈縶粉墨人間孰與畱乾坤此老何嗟及烏臺鐵冠髙屹屹山亦可動水可激坐將冰雪灑炎荒六月髙堂風摵摵

題沈啟南所藏林和靖眞迹追和坡韻

湖亭路繞梅花曲石硯年年洗芳淥湖光照眼花絕塵此老當時面如玉詩應獨步難同調字豈必工終不俗城東蒼頭持捲來一夜起看三秉燭我從書法得相法骨秀神淸臞亦足有如辛苦學神仙火冷空山斷葷肉遺編舊事已陳迹五百年來登鬼籙水流花落兩無情誰能更和西湖曲石田詩人亦淸士居不種梅翻種竹他時並作隠君論何似周蓮與陶菊

題畫鷹送羅緝熈南歸

大鷹猙獰爪決石側目髙堂睨秋碧小鷹倔防俯且窺威而不揚豈其雌雌雄起防各異態意气相看出塵壒獨立羞將眾羽羣髙飛怕有浮雲礙山寒木落天始風日色慘淡川原空人間狐兔自有地愼勿反擊傷鵷鴻畫圖彷佛是誰作宛似懸韝臂間落髙堂匹練長風生萬里炎荒盡幽朔我生奇气空嶙峋揮毫對此不無神送渠羽翼朝天去亦是雲霄得意人

張侍禦世周所藏山水圖歌

秋山日落川气黃樹影下映寒潭蒼叢篁入林豁防翳石角路轉山東崗茆堂對山復面水髙者可屐深可航閉門郤掃動經月落葉委地苔覆墻豈無山客跨欵叚亦有孺子歌滄浪吾生早覺簪組累十年丘壑成膏盲畫圖彷佛見此景褰裳欲渡川無梁空堂五月熯如火使吾郁塞廻中腸安得盤蛇一片石坐醒殘醉生餘涼君今持節行萬里要遣霜雪淸炎荒請看窮谷冣深處或有隱逸藏聲光揚淸激濁付公等吾欲拂衣辭太倉墜馬后柬蕭文明給事長句並呈同遊諸君子

我在黃門夜燕歸徑驅健馬疾若飛馬蹄翻空身墮地豈獨塵土沾人衣徒行郤叩黃門宅主翁醉睡驚倒屐東軒大牀許借我筋骨屈彊眠不得二郎擁臂下中庭左曳右挈蹣跚行西鄰乞藥走僮僕東家貰酒來瓶罌大郎慰問不停口以手熨抑重復輕黃門對牀臥答語獨夜沈沈何限情黃門朝回我起坐南屏潘郎跨驢過西臺驄馬隨東曹復有同官兩寮佐周郎哭子涕未幹聞疾赴予如拯墮羣嗟眾唁增我憂獨喜南屏向予賀憶當墮馬城東阿前有深渠後坡陁置身隙地不盈丈或有神鬼相防訶玆行未必不爲福對酒盡醉且復歌詩成臂病不能冩黃門健筆如操戈庭空客散日在戶夜踏肩輿代徐步道逢東曹送我歸舉袂郤之猶返顧入門彊作歡笑聲實恐衰顏驚老父閉門穏臥病經月幸是閒官寡書簿髙吟朗諷猶舌存欹坐看書書屢誤故人入坐時起迎拄杖徐行轉愁僕黃門父子時過問愛我情多豈予助平生骨肉欣戚同世上悠悠防行路宦途夷險似有數墮馬爲君今兩度作詩病起謝黃門各保千金向遲暮

文敬墜馬用予韻見遺再和一首

我馬西行東客歸歸心落日爭紛飛長安城中一掌地顚倒鞭鞚隨裳衣君時別向中書宅兩日吾門斷雙屐寧知此厄忽相遭怪事驚從武昌得東曹舊僦尙書庭當堦跛曳止復行曲身正自憑幾杖伸臂彊可持杯罌拳如崔家獨足鷺風雨不動垂絲輕誰其賞此句獨苦吾荷武昌無限情面當軒前花下坐病足蹣跚爲花過詩才與病應力爭酒興鄕心復相佐歸來病劇吟愈工作勢猶疑馬前墮故將奇事發髙懷眾口慰君君自賀憶當散髮林中阿掃石自坐靑盤陀肩行板輿步笻竹左麈右箑隨麾訶風檣浪檝見亦慣倉卒不廢歗與歌誰令冠履執羈防頓覺平地生鋋戈安樂窩中長閉戶萬事茫然人推步如何物理異人情墮甑有時猶卻顧羊家臂折登三公塞上髀傷歡老父定知時運疊乘除或者神靈司籍簿南人漫作知章嘲北客善騎寧免誤嗟予亦是長安人二十年來幾顚僕向來病臥苦岑寂劇飲豪吟賴君助言酬徳報理則然況是前車覆同路世間墮者亦無數共說郎官好風度卽看走馬向亨衢莫待驅馳嵗雲暮

文敬擕疊韻詩見過且督再和去後急就一首

苦欲畱君君又歸翻然上馬力欲飛與君未罄連夕話復遣僮僕牽君衣問君墜臥城東宅病足防時能著履倉皇不肯戒前車道上泥深行豈得君時坐笑當空庭笑予亦怯泥塗行有如醉者醉初醒戒客不遣操罇罌當時我悔不子戒我足子肩誰重輕世閒豈獨我與子愼勿局促傷髙情黃門筵中客滿座回首光陰如鳥過宦途顚蹶亦有之不見黃門已州佐人言官重不如身我身幸全何害墮自斷吉凶皆付天不須重問梁邱賀聞君此語惟復阿如病得醫逢扁陀亦知身世等夢幻實恐名教遭譏訶孫臏刖足尙酣戰防輿折齒還髙歌何如樂正一傷足憂心抱痛如創戈君方大笑復出戶五十漫勞嗤百步試教鮑老復當場豈免狐疑更狼顧昔聞達奚走奔馬曽說此兒還此父吾曹豈是馳驅才自合儒官守文簿前言戱君君不知極辧爲予無乃誤今宵且作風月談莫更塵途論興僕君歸我坐時獨吟頗覺詩成少神助知君此興正不淺卻似輕車隨熟路歌長韻險亦有數我已三賡君兩度急須走筆償我逋莫道詩來天已暮

得文敬雙塔寺和章詔之不至四疊韻奉答

問君朝回胡不歸西馳急腳走若飛雲承部檄籍戎伍嵗給纊帛頒冬衣浮圖東望瑜伽宅尺地西垣懶回屐祗應官事了癡兒怪底可人招不得想當岸幘坐公庭東曹號令方風行直窮妙思入權度豈有暇日消盤罌棲遲鞅掌自有地向來笑口未可輕閒官飽食太倉粟使我刺促難爲情埋頭日向書堆坐嵗月都將病中過久知筋力負馳驅我已愧子郎官佐今年墮馬復病目目病𨿽輕不如墮並拋筆硯委塵埃且免墓諛兼廈賀兩旬面壁西檐阿禪心不動如只陀門前索文如索債遜謝不敢加嗔訶官稽私負兩不辦爲君重和墮馬歌興來作字大如掌眼暗僅辧防與戈塵多路長不出戶繭足還思墮時步淖險眞停疋馬迎情深屢枉髙軒過臥無小吏驚報衙行愛嬌兒解隨父擬借東曹度支手記取玉堂風月簿從知身病是閒時病裏不閒誠大誤嗟予病起身亦健又被君詩壓將僕我兼二病君但一寧不少畱爲我助知君尙有逸駕才我馬虺隤當避路七擒八克古有數白戰共君今防度我歌又竟君不來欲效魯陽揮日暮

若虛詩來欲平馬訟五疊韻答若虛並柬文敬佩之

馮郎墮馬長安歸身病在牀思奮飛我時病墮忽兩月防度爲渠驚倒衣邵郎近墮橋頭宅右足獨拳愁躡屐三人墮馬渠最傷畢竟墮同誰失得西涯書屋東曹庭詩筒絡繹東西行本緣詩墮不爲酒玉山自倒非金罌馮郎談虎色獨變開口不問重與輕吾宗白洲不墮馬亦作墮語眞多情喧爭浪謔兩當坐頗覺風流非罪過向來曲直未分明旁引諸家爲證佐訟當坐人不坐馬勝負在詩寧在墮馮郎欲作旁觀人負汝何悲勝何賀白洲老吏直不阿手持三尺無坡陀欲令虞芮成禮讓不遣秦越相譏訶不然健訟化勍敵只恐吳儂圍楚歌南山一判不可攺昨夜東壇聞止戈詩家紛紛各門戶爾我不須分跬步世門夷險自有途騄駬駑駘竟誰顧古來相馬獨孫陽有子分明不如父白洲乃欲賣我馬郤付東鄰酒家簿人𨿽千慮有一失我馬𨿽駑亦應誤君看三馬二馬良馮馬冣良先我僕白洲有馬誇健彊縱免墮傷爲盜助詩成我亦判渠歸良馬勿與駑爭路佳辰美景亦有數莫遣閒情嬲襟度急呼邵李招馮郎下馬共醉西涯暮

體齋宅賞蓮席上得十字

池上雨過芳塵浥池上花開眾賓集回風忽覺翠旂翻倒影眞疑彩雲濕越浦新妝水底明漢臯遺佩空中拾剪裁似欲煩並刀涴染郤愁翻墨汁根非異種難同調身在後時終獨立已當佳麗國三千不羨艷陽春九十桂苦蘭辛只自憐桃紅李媚何嗟及酒如戀客傳不停花似解詩催更急坐看煙蓋晴裊裊欲采露房秋戢戢我狂不去當重來鯨飲碧筩三萬吸

書防翁老先生書畫卷後

防翁書法天下豪坐驚風雨隨波濤有時意匠入幽力與造化爭纎毫仰觀千年俯一世紛紛弄筆皆兒曹書家論定價亦定須識我翁人品髙戲將水墨灑縑素如飫梁肉甘醯糟殘山剰水世莫覩流落數紙靑蒲萄一登翁門遂隔世齒頰未獲沾余膏如逰神山見石髓頃刻再往不復遭莆田鄭郎得寶藏明珠雜佩金錯刀摩挲兩眼百過讀使我涕淚盈靑袍三年畱玩一朝去久假似覺歸心勞泰山東頽日西墜欲往從之中郁陶詩成起立嵗將暮空庭短髮風蕭騷

戲贈王古直

王郎詩窮人共知王郎書法窮於詩亦知二者關造化學成便有窮相隨腰金拖玉自有相安用效此伎倆爲長安塵中走僕僕面皮皴皺瘦且黧出門信腳自來往酒醒不記東君誰囊無百錢有數紙碼瑙照案堆琉璃問渠寶此亦安用寒不可絮饑可糜渠言俗士豈解此肥肉火酒甘如飴十年逺逰得奇貨恨不歸詫婦與兒功名事業付杯酒尙復與子爭毫釐世間巧拙各萬狀看渠非黠還非癡揮毫贈君莫浪喜我詩不是瓊琚辭

題衍聖公所藏範堯山水圖

髙山石磊磊長流奔湍轉深匯杈枒老樹生古枝上有懸菌贅成瘣淩兢石路難容車舟欲渡江無涯騎驢過岡驢腳跛行客關山應苦嗟大行岧嶤劍門逺不是天臺還閬苑世閒平地能防何萬里江山隘雙眼良工此畫誰與傳北人云是範華原風多嵗久縑素裂隠隠斷墨塵埃間尼山孫子簪纓客坐愛淸風灑堂壁平生幽賞防人同嗟我尙抱山林癖岱嶽峯髙泗水深向來瞻望空至今登髙作賦非吾事不盡乾坤仰止心

徐用和侍禦所藏雲山圖歌

何人醉冩雲山圖浮雲澒洞山糢糊空明射地日漏影稍覺林樹開扶疏平原蒼莽不知處忽有細路通榛蕪茅堂枕山半閣水捲幔正對前峯孤幽人深居不出戶縱有鄰捨無招呼低頭把卷苦吟諷語暗不辧楚與吳中流棹歌似相答欲斷未斷聲嗚嗚雲多水濶望不見知是滄洲舊釣徒長安六月晴復雨若非塵土還泥塗城中見山如見畫剛可髣髴求形模山猶可見水莫涉尺潦豈足容長艫十年舊逰憶南國嵗月催人非故吾鸚鵡洲前漢陽樹此景此詩今有無因君此圖意披豁更欲買棹遊江湖

題應寧所藏馬敬瞻山水圖

空堂宿霧衣巾濕展捲看圖向庭立髙峯巃嵸樹防葺雨气山光滿川濕中有扁舟一釣翁手把綸竿頭戴笠欲渡眞愁野水昏將歸更恐溪風急渠𨿽不語吾亦解已覺良工竟先入練川老子舊名流三十年來邈誰及今時畫工彊解事枉禿霜毫翻墨汁舍人耽詩復愛畫斷素遺縑總收拾向來卷帙堆比山後得此圖尢什襲嗟予對此開郁悒如熱者濯渴者汲詩成畫法兩無聊空對西山髙岌岌

觀懷素自序帖眞迹柬原博太史

吾鄕上人老藏眞揮毫作字精入神金書石刻世已少況乃縑素隨風塵大江東南天萬里流落數顆驪龍珍百尺髙門若深海腰絙欲入茫無津吳公好古得奇貨傳借數手來鄕鄰後堂開扄許坐我展捲故覺情相親嗟予生晚見亦晚三十六年空復春蘇黃二老尙莫覩猶喜未乏前生因向來摩本已酷似昔見其影今其眞臨池對影不自陋塗抹欲效西施顰願擕紙墨就幾格亟往不避僮奴嗔餘光東壁幸不惜且復照我西家貧請君勿返連城璧畱待他時慕藺人

賀靖逸諭徳得孫

昆山良田多種玉玉子累累嵗仍熟風流雍伯已千年年少玉郎今姓陸陸郎二十淸且溫太史之子封君孫向來娶婦復生子頭角𨿽殊風骨存錦防繡被光照面气如長虹眼如電淸向徐卿坐上看美於潘嶽車中見一齡倐忽還再齡漸教能笑復能行已從坐客識奇物更與名家占徳星登堂賦詩賀太史人生有孫勝有子皆言有子萬事足見子作翁何不喜同年健者傅與陳有孫不逮髙堂親我親幸健子尙少四世如君今防人白頭封君年七十如麟振振螽蟄蟄防看太史得曾孫重見髙門車馬集

讀栁拱之員外嚴宗哲主事楊應寧舍人倡和和長句戲次韻一首

詩壇森嚴陞復楯白戰雄心气難忍西鄰有客興亦酣睥睨重圍目雙眕居然地隔如秦越或者神交同白稹故知宮角本諧聲復恐圓方不相準向來蹇鈍費鞭策已分駑駘謝騋牝灰餘萬念偶一生腐木經秋發孤菌諸君才力各彊健東飛俊鶻西飛隼擬隨磅礡共盤旋弱羽眞愁向空隕霜天閉門坐不出背擁寒鑪曲成蚓彊呼凍墨吟小詩力困冰毫如荷盾枯腸夜渴吻亦幹綆短缾空誰爲引回首不如年少時滿堂坐客誇聰敏韓公道徳日已負後山精力空應盡逢場作戲亦偶然不覺詩成爲韻窘文章同時不易得三傑古稱吳富尹君今並是湖南英鄕邑吾猶限封畛閒官未免鉛槧累戶外催逋時接軫長歌終曲誰使子歌罷獨吟還自哂

山水圖

鵞溪練色如江色幻出山靑興雲白山前雜樹豈知名雲際髙樓不論尺幽泉無聲深谷下作寒潭浸空碧只應車馬隔塵氛但有扁舟系沙側溪頭老漁何處歸手持輕櫓背斜暉艸堂欲到恐未到日暮山云空濕衣西巖兩翁共巾屨應在深山更深住南溪芳艸北溪花遙指平生釣遊處山林此樂予未知褰裳欲去將安之請看坡老人中景只在王維畫裏詩

周原已母孺人壽詩分題得笄

憶年十五頭始笄二十嫁作梁鴻妻自從結髮事夫子每以盥櫛隨鳴雞晝行顧影夜照燭舉步不出閤與閨多情愛笄恐笄墜舉案直與雙眉齊夫年七十頭總白白髮尙可勝梳鑱郎君宦遊得歸省防以甘防充鹽虀鳳冠珠翟有時降笄也未可拋塵泥戲將拈取示兒道此物見爾從孩提願翁長健姥亦健鶴形鮐背牙齒鯢更看此物作家寶嵗嵗分賦長生題

送傅元秀才赴舉江西

鳳凰巢穴麒麟種奇物常爲世傾竦傅生才調出名家一不爲希百非冗亦知性質有天解曽憶當年角初總早從書泒得源流復向詞宗繼支統後來英俊豈易得我已爲子神飛動十年逺作東南防腹有江山浩奔洶試淩逸气脫塵凡立見孤標謝荒茸翻然赴敵翰墨場百萬人中看賈勇防將長防獻明庭誰謂一時非賈董未論秋薦與春闈金馬玉堂堪接踵晉陽授簡辭當習毛義登堂檄須奉有才未免爲世用藥裏參苓方在籠厭隨時輩學奔趨肯向鄕邦衒華寵古道終教徳器成今人只解功名重臨岐欲別無所贈頗覺塵襟劇頰壅情深義重極憐渠我語𨿽多未爲氄

送文宗儒太僕還南寺

丰山東面瑯琊北官寺臨山枕溪側泉甘石冷花栁香防出春華與秋色東吳才子洋州裔淸比瑯玕長數尺錦囊秀句壓騷人玉麈雄談驚坐客誰令散地容渠懶盡有餘才供世劇十年混迹老風塵三載髙飛未云極問君何曹似是馬丞不負君人自惜知君自抱憂國心豈爲承平倦芻櫪南方一匹累數金方且按圖爲驥索州官縣吏盡日輸營下老兵曾未識書生經濟須實用誰爲吾民苦區畫聞君獻納有嘉言肯避傍人嗔越職朝聞吏部書上考恥以徵催買資格嗟予竊祿本無能誤向雲霄問泉石

徐春官暮山雜詠分題得蛟溪夜月

蛟溪昨夜風雨惡月光下照溪水濁老蛟照月如照鏡郤捲蜿蜒露頭角平沙星星石鑿鑿璇宇沈沈淨如濯雲煙變滅氛防消只有空明映寥廓廣寒宮殿水中開碧海魚龍天上躍團團桂影落虛圓縱使吳剛無斧斫鱗甲空驚漢水鯨羽毛不渡銀橋鵲已看毛骨生森爽頓覺心神向開廓山中杖履不成眠坐待空林纎月落

題陸寛瘦竹捲

江南陸郎瘦於竹種竹城東玉河曲未論千尺勢能長剛道兩竿軒也足恥隨桃李鬭芳腴只共松杉伴幽獨茅茨可柰霜雪冷韋布不受風塵辱平生幽賞底須憂愛此淸風不盈掬絕勝長安酒肉徒醺花殢月空迷復近從畫竹得篆法坐對涼陰刻寒玉終教筆硬可通神且賞骨多能勝肉江左詩翁太瘦生【金本淸太僕號太瘦生】墨竹篆書皆絕俗莫言汝瘦不如渠好爲名家繼淸躅

題畫二首

霜枯古樹秋防防枝間老猿罷騰踏戲將長臂撲遊蜂半似相欺半相狎岡巒髙下路東西由來異類不同棲應憐野徑穿花去不作空山抱樹啼君不見場中有菓房有蜜共趂園林好風日丁寧愼勿采桃花畱結山中千嵗實

元猿倦向靑林坐聲斷長空碧雲破林間疏网落蜘蛛正向連蜷掌中墮絲輕臂軟如不勝欲掣未掣還騰騰極知物性解人意應向畫圖觀世情由來異類有彊弱幸是相逢不相虐猶勝虛堂萬縷絲無數飛虫掛墻角

畫山水

山家住在云深處眼見云來復云去朝隨爽气入空山夕變浮嵐掛髙樹防茸艸色迷東西石路﨑嶇髙復低槿花成籬竹爲障中兩幽人屹相向芒鞋鐵杖烏角巾白頭雙鬢何繽紛來時似帶林霏濕坐久不知山日曛門前落葉仍多掃故人相期苦不早杳靄疑無逺寺鐘喔啞忽有中流櫂危橋雨過苔應滑後圃花殘人未老若耶雲門未可登天姥匡廬夢空到乾坤浩蕩眞無極詩話一燈靑未了絕勝王郎興盡時扁舟載雪山陰道

畫禽

髙棲野雀低飛燕長在峯頭與溪面竹雞啼徹雨初晴山腳泥深路如綫崖根老樹回余靑樹間雙鵲閒無聲只應識得山中樂無復人間送喜情

又

天風夜號山木折石上饑禽啄幹雪忍凍寒鴉得並棲數聲啼落前溪月銀塘波冷雙鴛鴦忽憶春風蘋藻香鶺鴒似解遊人意碧水淸霄路共長

懷麓堂集卷八

欽定四庫全書

懷麓堂集卷九

明李東陽撰

詩稿九

七言古詩

馬博士所贈王少參劍閣圖爲少參子公濟進士題

岷岷山髙連劍閣峽門中開如鬼鑿盤渦濺沫紛欲躍石勢迎流鬭還郤驅車入山山路惡水行孤舟陸雙屩古來蜀道難於天信美不及還家樂揮毫作圖圖者誰東吳老翁生好奇胸嶓萬壑筆三峽或有神助非人爲昔從此地值奇客直以賞識酬心期江山無情嵗月攺頭白再往失路岐王郎年少今已壯仰睇丹梯隔靑嶂遺縑斷墨空塵埃我已爲子神悲愴酒酣作歌歌始放我懷崚嶒聲跌宕君不見江風捲地山蹴空誰復壯遊如兩翁

送周原已院判之南京席上得別字

金陵山水眞奇絕我昔南遊徧車轍歸來夢想隔塵埃翼未髙飛肘先掣與君有約各分署三嵗兩曹惟一缺羨君此去若登仙欲往不得心內熱如遭炎蒸坐深甑擬踏陰厓齧寒雪君今況得故鄕歸我是北人猶愛說停君酒杯聽我歌我歌未終君暫輟折桂橋邊衣錦行雨花臺上登髙節古聞騎鶴上揚州得未爲艱失爲觖太常陳卿我同志官府神仙非濫設因君寄語須自珍莫道玉堂天上別

題畫送武陵楊處士

洞庭湖西芳艸新武陵溪南花滿津山深水曲不知處燕語鶯啼春復春紅塵晝斷車馬迹時有松風掃白石三尺孤琴一老翁布衣芒屨無人識君來逺作長安遊君去還歸溪水頭山林鐘鼎各有分俯仰乾坤安所求

賞花夜歸圖

江南三月花滿城城南城北堪遊行馬啼衝曉踏春去日暮歸來空復情溪橋系馬紆春步緑徧蒼苔舊時路醉眼低迷楊栁煙春衣坐濕薔薇露重門曲檻花陰陰李徑桃蹊深復深手持紅燭歸路應見兒童知賞心賞心自少今已老每憶花枝被花惱寄語髙林宿鳥知明朝莫更催歸早

鄧程番遺愛圖

貴州有府名程番天子命置新流官鄧侯佩印出九寺五馬徧歷千巑岏諸夷異姓十七種始識漢節瞻衣冠喜有錫賚怒有罰頃刻號令隨毫端坐令府藏足貢賦野少劫掠無饑寒鄧侯去郡民擁道力挽飛櫂廻奔瀾舟行欲動掣不動咫尺如度百丈灘攀轅臥轍古亦有夷夏之治孰易難誰圖防筆遺冰紈彼夷之酋宋與安侯名去比雪山重逺道未覺行囊單侯今出佐六州伯捨舟躍馬復據鞍明年持此向齊魯應有東人爲聚看

麥舟圖

江東故人半零落江頭石郎淚雙閣三防未葬家苦貧舉世今無魏州郭睢陽範郎方少年相看不語意茫然江舟載麥五百斛揮手付之如一錢歸來侍立庭闈畔白髮聞之爲一莞亦知父子本同心若待庭趨嗟已晚君不見慶州饑民曾告荒使君自發常平倉

四禽圖

樛枝老樹幽巖裏山鷓雙棲掉長尾髙鳴俯搦勢不停似向春風矜觜山頭錦雞金作冠身被五采成斑斕逺從紅日霽時見更向碧山深處看人言此物眞絕特同是山禽不同格休將緑水照毛衣只恐桃花妬顏色

又

空山雨過枇杷樹黃顆累累不知數金衣公子正多情驚墮金丸欲飛去海橊花殘紅子新沙上鳬鷖來往頻每從水淺花深處遙見隔花臨水人山禽關關水禽語脈脈幽期似相許莫負天晴日暖時一春江上多風雨

又

碧林紅葉驚飛鳥江上秋風下來早雁去鴻辭煙水空蒹葭落盡芙蓉老原頭鶺鴒如有知應憐嵗暮得同棲枝間戴勝聲不住應憶春園初降時山林動物各有托野雉分明出叢薄見說丰年少网羅低飛不及髙飛樂

又

江南山深冬日防湖冰無澌湖水滿幽林晚徑斷人行落盡梅花春不管山荼花發爭芳菲翠翎蠟觜相光輝煙生錦嶼寒猶戀雪滿銀塘夜未歸疏林落羽紛零亂回首靑霄各分散溪上鴛鴦獨有情春來冬去長爲伴

狻猊圖

狻猊何來自西域黃金爲睛鐵爲額回頭一嘯長風生萬騎千人杳無迹雲巖雪竇深如許冒險窮幽始能得胡兒飬得性气馴逺向中原貢王國縣官給驛天使迎聖主親臨賜顏色朱籠鐵鎖紅氍毹詔許深居苑城北苑中百獸安足論虎豹聞之皆屏息先朝舊物嘗有此白首中官說宣徳只向人間看畫圖嘉名剰有兒童識周王有道百度正虞帝無心七旬格自古升平樂事多謳歌亦是詞臣職

柬陳玉汝

吳杉制器五尺彊棬如胡椅長如牀方藤細簟曲木枕意匠頗覺吳工良髙眠穏坐兩不妨坐非箕踞眠非僵由來萬物各有用一物兩用無遺長夜來我在元龍宅醉臥此牀呼不得歸來展轉不成眠夢想猶疑在牀側吾家老父年七十此物何由置堂室只因爲樂勝潘輿恨不可懷如陸橘平生有口不慣乞與子在情寧在物正是黃香扇枕時髙堂待此無蒸鬱

觀畫蘭有感作【時林主事俊張經歷黻相繼謫官】

春風吹香出芳林叢蘭開傍西巖陰防回欲采意不適路轉溪廻山更深虛堂披圖對幽襟忽如攬衣度﨑嵚杏壇尼父去已逺湘江屈原空獨沈我方揮弦坐微吟微吟未成日將晚冰霜欲來侵九畹蘭兮蘭兮竟誰管

劉道亨編修雙鷹圖

大鷹昂頭小鷹俯殺气森森動林莽朔云捲地塵不飛萬里乾坤同一睹野風蕭蕭日將暮罷獵歸來勢猶怒獨向林間振羽毛空山落葉誰能數平原紛紛走狐兔燕雀之輩安敢侮縱使長饑不附人須知特立難爲伍海東靑去已多時塞北赤毛生更稀郅都城在余荒艸劉表臺髙空落暉畫師好手亦無敵酒酣健筆疾若飛霜毫素練出髣髴金眸玉爪生光輝翰林主人負奇骨𨿽有搏擊無由施防看竦翮入霄漢不與凡鳥爭雄雌

外舅成國朱公壽六十

金陵城闕蟠龍虎老將提兵舊開府由來家世本公卿親得君王賜圭組錦袍玉帶明雕戈坐鎭四野無嗔訶已看鐘阜山增重復遣長江水不波淸油幕擁旌旗盛細栁營聞笳鼓靜民歌淸淨曹平陽身系安危郭中令江艸江花春復春華堂麗景逐時新端陽節後凡防日壽俊圖中第一人【時南都諸公卿有壽俊防圖詩】玉壺貯酒玻瓈色紅裀簇地麒麟織於氏門閭有子孫平原庭館多賓客緇衣武公元好賢鄂國將軍不愛錢聊將書卷度長日肯買歌兒供暮年嗟予舊是通家子塞雁江云意千里願公眉壽比岡陵永作幹城鎭南紀

題畫

平川雨溢波不流兩車渡水軒若浮車輪載重軋巨牛牛力尙可行人愁後車在水前在丘欲進郤顧且復休山途野店阻且修日雲暮矣不得畱胡兒健馬雙絡頭肩載糗槖無戈矛得非遺防居邊州或者俘獲隨官郵窮廬不作風雪囚道路𨿽險無離憂聖朝有道鋒鏑收胡我赤子非仇讐誰哉更起籌邊樓

又

風林不定驚枝裊上有修翎兩山鳥溪邊獨鷺短絲垂影落晴波秋渺渺鴛鴦鸂似爭春錦毛繡翼相鮮新寒烏數防寂相背頗學山翁避貴人山雞兩翼花如剪未勝鵞羣嬌宛轉曲水亭前路有無黃陵廟下湖深淺窮崖老樹猿倒懸彼何色者白與元山中麛子未生角錯立不知誰後前世間飛走各有性詩人自古歌魚鳶莫將藻繪作物假此物自是無聲篇

觀泉圖

空山落葉無人管長林蒼蒼秋日短飛泉百尺墮空蒙下注寒潭作淸淺淅瀝如聞帶雨來飄搖忽被風吹斷憶向山中初聽時乍近郤疑身在逺幽尋僻探始得之毛髮蕭騷不容綰鸚鵡江洲竟趯翻匡廬瀑布誰分剪世間奇勝自有地應恨入山來已晚十年雙袂京塵滿亦欲相從爲一浣安得圖中二老翁芒鞵竹杖長爲伴

東山圖

謝公昔臥東山麓山中無日無絲竹美人笑捧如花顏飲酒賦詩歡不足古來同樂必同憂公能不爲蒼生謀徵西司馬亦何事猶使桓兵窺上流賊兵在郊公在墅天下江山个中睹老溫病死彊秦奔一代功名荷天與太平宰相固云云淸言非罪還非勲四郊多壘一身樂吾憶冶城王右軍

米元章拜石圖

南州怪石如奇士士有好奇心欲醉平生兩膝不識地石也受之無愧色著袍擁笏當石前禮而不答貌益防呼爲石丈丈不語回視諸峯盡兒女當時觀者笑且嗔眼中見石不見人嗟君好潔已成癖無乃冠屨沾泥塵古來玩物必喪志況爾物役忘其身惟石巖巖瞻赫赫一州𨿽小寧無民宋家只合米博士誰遣出刺無爲軍君不見漢家畱侯拜黃石石亦可拜不可暱千載英風石並髙猶憐誤落神仙迹

謝謝方石石鎭紙

風檐細楮飄如葉惱亂閒愁千萬疊試將觚石置我前坐鎭浮浮成妥帖誰其贈者方石翁瘦骨與石將無同石形可碎理不曲此語吾傳東海東向來遺我枰棋制規石爲圓豈翁意亦知此石如此心不謂心同肯予致我家嬌兒不解事徑往取之如劇戲僅辭塗抹向詩書豈有規模守文字古來問學須磋磨要令平直無偏頗觚哉觚哉久不見摸稜之輩何其多願兒寶石終比徳愼勿委棄墻東阿還持此石問汝伯別有矩彠當如何

張東白惠椰壺走筆代簡

嶺南椰實髙千樹大者如瓢小如注良工斵剔成形模外實中空寡疵窳靑金爲飾堅且良磨礪圭角藏精光誰言曲直異從革二物相成豈相克靑黃竟作犧尊災污抔古矣非時哉有容恥與升合校無垢頻經洗滌來翰林人物西江老退食開壺日傾倒擕之贈我不自惜人好更看壺亦好我𨿽彊飲不滿鐘愁城百尺難爲攻先隨俎簋作時薦後許盤筵爲客供覆杯斷飲亦未易獨有夜戒無終窮

悼鸚鵡一首東閻允徳吉士

翠籠髙絓層軒舉中有珍禽解人語顧影頻回席上燈梳翎郤避檐前雨左旋右轉百態足忽見昻藏爲傴僂聲名價重出比鄰婉孌情多向兒女耳娛目翫能防時珠沈防碎隨塵泥玉環不系芳魂住繡闥猶疑曉夢遲應憐握粟不自飽吻渴腸空誰得知虛令賓客生顧盻頓覺楹障無光輝憶昔擕來隴山客萬壑千巖防朝夕都將嫵色慰多愁轉使歡聲成太息因思異物難豢養頗似奇才遭挫抑君不見鹽車千里駒長饑至死無人惜

悼竹

園南舊植千竿緑髙者如墻大如屋風狂雨急墻屋翻幹折叢低共傾覆忽驚舞罷鴻門防怒斗紛紛碎蒼玉復似驪山墜石餘數百書生葬阬谷初疑鳳羽墮當空更訝籜龍身在陸翠落瓊飛不復完頓使泥沙污人目憶昔新移近水隈瘦骨稜層不盈束晨澆恐被風日燥晚防幸免霜雪酷十年長養成亦艱一旦摧頽勢何速我時夜半驚水至崛起倉皇問僮僕彼騃不識人意勞只顧囊衣與甑粟觀裏桃花何足論堂前柟樹猶堪錄無家更欲買山林有徑誰當伴松菊前軒好竹只數个頗覺幽懷看未足春來擬欲探萌芽蒼苔愼勿迷芳躅

重修黃鶴樓

黃河水落黃樓起彭城城東土勝水彭城郡守告成功蛟龍失勢蒼生喜朝來暮去亦偶然不似元光歌瓢子酒酣樂作賦者誰共說彭城好兄弟郤從憂患著聲績千載信之爲賦史近聞河伯漸失職直下彭城更東指縣官水卒徒自勞宵衣南顧星軺駛是時劉守當郡寄仰視玆樓半傾圮當庭一叱百吏隨木石排空屹山峙東垣土色象中央克制生成或其理軒窻開敞天日霽百里江山皆席幾淸朝燕賀多詞客誰復賦之如轍比徐山髙髙徐水下萬古乾坤奠周砥何年駐節許重遊還爲山靈豁雙眥

借橊一首贈方石

桃溪老人愛花樹家在萬花溪上住白頭重入紫薇垣官舍今無種花處買花不識城市途園中看花非我徒畫圖剪防盡成幻空有愛花猶故吾吾家海橊四五株意欲借之如借書自言花借不在好僅取數尺靑扶疎墻根老枝不盈掬欲借眞慙少妝束風披雨浥漸成陰縱遣無花看亦足城西官陌無塵埃呼童把送休遲徊花根嵗暮幸勿返還我詩逋十韻來

題黃子敬編修所藏登瀛圖

編修黃子敬家藏瀛洲圖吾外舅防翁三跋在焉蓋子敬之先公爲翁同年進士而翁又其郡大夫也予刻類博稿舊艸中得二跋嘆遺文不可盡見悲歌當哭於此有不得已云

晉陽城上龍乘雲日角照地成龍文大開文館集賢俊幕府諸僚才出羣層樓儏閣麗霄漢左圖右史窮朝曛瀛洲萬里入平步俯視人世皆塵氛龍飛上天禦八極十有八人爲羽翼廟堂臺鼎何足論半是淩煙畫中客晉陽一家家化國回視門庭爲國敵盡將文學變戎功誰辦河汾太平防紛紛世上功名徒至今摩畫瀛洲圖衣冠猶存嵗月攺粉墨散落隨江湖翰林黃郎家在莆莆翁史筆令董狐由來詞翰類博奕人道我翁多相謨願君寶此爲故事黃閣淸風無世無

劉戶部所藏張汝弼艸書

南安太守東海翁歸來兩袖乘天風眼前萬事不掛齒睥睨六合稱書雄橫揮直掃百態出或舞鸞鳯騰蛟龍一從篆變行艸世間此藝難爲工自言早學宋昌裔晚向懷素逃形蹤公孫大娘不識字物藝乃與書法通顏家屋漏古腳縱使異法將母同古人逝矣不復見此翁豈在今人中江南紙價防翔踴白金防幣隨靑銅家藏萬紙付兒輩誰謂此翁歸槖空何人愛者司徒公舊得此卷來吳淞願公寶此勿輕棄畱看書舡夜半虹

送李惟正主事使淮

淮山蒼蒼入煙樹中有東曹舊分署郎官捧檄下層霄疋馬暫從沙上駐漕舟百萬如屯云材官武士紛成羣榜歌調苦隔溪聽籌唱聲髙半夜聞向來書簿何膠擾郤道郎官愛文藻燭底寒更夢短長筆端餘興詩多少古來王事貴馳馳壯夫豈必雕虫爲休言玉郎衝星夜不及瓊林宴月時

左闕雪後古栢下有作

長安城中雨成雪退食衝寒過東闕蒼然古栢勢橫空數尺盤拏成百折玉龍戰罷纒碧綃流涎噴沫疑不飄仙人掌上露初凍五老峯頭冰未消飛花拂面吹還轉步屧穿林印猶淺鶴氅衣輕動欲翻水精簾重寒初捲風骨昻藏夐出塵儼如佩玉抱長紳須知世有後凋質元是仙家不老身

畫馬歌

唐家內廐多飛龍五花隊簇金芙蓉奚官引鞚供飼秣退朝牽過明光宮絲繩百丈鎖長柱宛轉霧鬛隨風塵銀牀玉缾汲宮井俯首下飲如渴虹气噴爲云血成汗意象矯矯騰髙空當時監牧最得寵𦇤褓小兒皆錄功丹靑畫史極摹狀尙以骨肉分雌雄空將盛事作粉飾萬騎不到三川東千年粉墨出舊譜乍可髣髴開元中今皇有道華夷通斂武不耀兵戈鋒只應神駿飽芻菽長在天閒十二重

送仲維馨院使還淮南

雙環雜佩揺丁東少年通籍明光宮每逢天子賜顏色長與大夫歌退公舊懸腰帶黃金重新送宮壺白露濃人道相如歸晝錦誰言張翰憶秋風秋風未動江花老思向東原賦春艸千金寧爲買書貧萬事不及還家早巢中健翮長雙成鏡裏慈顏看轉好況當朝省盛才賢且向山林樂熈皥淮南江北湖水傍門前綽楔髙如堂舊書舊隠故無恙某水某丘安可忘采將芹葉思君獻斫得江魚念母嘗我亦臨風惜分手碧雲髙處望回翔

苦熱行【辛亥六月十七日】

炎天火熾金初防赤日南行到南陸誰將槖籥鼔洪鑪熇气長噓滿川谷髙云當空屹不動大者如山小如屋渴虹下飲溪無言野雉成蛟入藏麓重波煮海石欲爛鬼斧赭樹山應禿玉堂去天才一蹴不見剛風起鴻鵠人間路局騏驥愁萬蚋千防競喧逐極知寥廓是仙遊始信祝融眞吏酷我時擲筆出史局十步天墀九回躅暫辭書簿日紛紜豈免冠屨相防束騎行扇擁且莫當道有頳肩隨赤足歸來岸幘髙林下旋汲淸泉潄寒玉煩心展轉不得眠中夜起坐呼僮僕安得大瓢水一掬頓洗歊塵三萬斛

題淸明上河圖【上有先提舉防】

宋家汴都全盛時四方玉帛梯航隨淸明上河俗所尙傾城士女揭童兒城中萬屋翚甍起百貨千商集成蟻花棚柳市圍春風霧閣云窻粲朝綺芳原細艸飛輕塵馳者若飇行若云虹橋影落浪花裏捩舵撇蓬俱有神笙歌在樓遊在野亦有驅牛種田者眼中苦樂各有情縱使丹靑未堪冩翰林畫史張擇端研硃吮墨鏤心肝細窮毫髮夥千萬直與造化爭雕鐫圖成進入緝熈殿禦筆題籖標捲面天津一夜杜鵑啼倐忽春光防回變朔風捲地天雨沙此圖此景復誰家家藏私印屢易主嬴得風流後代誇姓名不入宣和譜翰墨流傳借吾祖獨從憂樂感興衰空弔環州一抔土丰亨豫大紛彼徒當時誰進流民圖乾坤頫仰意不極世事榮枯無代無漕運參將郭彥和鎭蘇松時有巨舟張東海名曰海天一碧爲賦長句

將軍昔鎭東南紀獨駕樓船向江水天光蕩漾海防茫一碧乾坤秋萬里畫椽繡閣髙如堂朱簾緑浪相悠揚魚蝦不動蛟龍喜笳鼔無聲歌吹長杜甫恍如天上坐坡老休誇海中過云影眞疑錦繡開汰痕莫擊琉璃破巨鼇戴山空崔嵬陽侯撼地無喧豗淩風不作蘇門嘯泛斗還從漢使回君不見淸淮上與黃河接中有漕舟千萬葉將軍亟去來勿遲聖朝正值河淸時

三壽圖歌

監察禦史祁門謝廷獻得南極圖寓歸爲父封君壽請爲長句時其伯叔父皆在焉

何人妙作南極圖極星晃耀當南狐化爲老人長骨顱翩然淩空一鶴孤剛風爲舉云爲扶俯視六合皆泥塗下有二翁儀貌都仰天翹首若有呼仙凡異路心則孚頗覺殊相非庸夫茫茫塵海難乘桴誰更有人如此夫新安謝氏黃綺徒伯年七十顏不枯繡袍白簡髙帽烏如星有芒鶴有雛封章帝降來江湖李也與翁同範模布衣韋帶相蕭疏稟形鐘气非二初情深不間爾與吾此圖此景世豈無持以髣髴猶其粗郎君得此逾瑤玞身立玉堦入金鋪南飛一曲酒滿酤恨不舉翼如輕鳬當筵索筆徵詩逋魯歌三壽理不誣五星作贊後有蘇吾才不能柰此乎

題夏仲照墨竹橫捲蓋陳緝熈先生故物也

昆山夏老能筆耕開云種玉看崝嶸千條萬葉入霄漢世間艸木空有名來持瑯玕叫閶闔坐使燕石無光晶北人貴竹如貴玉直以髙價酬丹靑衡開文幅直逾咫不見枝梢見根柢恍疑湘浦推篷行防雨驚飇過雙耳九疑山髙望不極影落洞庭淸徹底靈籟時來天樂風釣竿不動瑚水瑚水冷魚龍藏此翁一去魂茫茫江山有神故物在環佩無聲涼夜長東吳老子圖書散南國諸生思未忘重向玉堂修竹譜須將僵竹記篔簹

送張侍郎文淵區處哈密

文皇禦極開西裔坐使諸胡作藩蔽哈密王封最長雄錦袍金印華文字百年職貢輸玉馬所貴在誠非物貴有畨土魯誇狡彊讐深怨結鐫肝腸攻城奪印擄王毋憤叱敵兵如驅羊叩闗訴吏急水火羽書夜報驚朝堂先皇赫怒將效力降勅切責昭刑章漸收殘兵住甘肅官爲造屋頒衣糧部長哈尙秩分閫薪亦可臥膽可嘗旁邀八衛合萬騎復仇雪恥還封疆孤居城角自偵邏兵力𨿽弱志足傷番來結盟駐城下哈尙下城如下馬當時料敵無柳渾又見孤身橫艸野十年辛苦一朝失頓覺雄豪气喑啞諸人安足論身是中朝拜官者令皇馭世九宇淸彼畨悔禍來輸誠歸城納印貢異物氛翳斂退回光晶聖朝有道繼絕世復以故爵稱嘉名番兵習貪再挑釁掠取萬馬歸空城城危兵衂衛不守逆順翻覆相虧盈皇威載奮若雷電勅遣兵卿下前殿輕裘緩帶隨肩輿不用金鍪擁銅面籌防胸中兵甲生指麾坐上風雲變不愁跋涉經秦隴幾慣馳驅歷周甸直省辭家世所難臨岐解螫人皆羨甘州城外河周遭玉門闗上冰山髙營平圖略本常事定逺功名非彼曹空庭搗穴豈不易可忍赤子塗脂膏閉關郤使法亦有重念王業經營勞根盤節錯器亦利古來經濟須人豪君行萬里愼自愛莫待春風吹戰袍

題畫

誰家結屋臨山水水閣山亭兩相峙捲簾嵐气撲衣來側耳松聲半空起回巖掩樹無東西墮澑平田髙復低溪魚直下不受餌林鳥驚飛還暫棲幽人只愛山中好有腳不踏長安道懶爲花開數出逰猶嫌葉落頻教掃城中赤日飛黃塵此景此圖空可人朝來一雨差快意欲駕扁舟江上津

學士栢

翰林後堂有二栢竹巖柯先生所種也東陽承詔受業今三十年栢已郁然而先生棄諸生久矣間出題課諸吉士戈陽汪俊抑之有一日百匝行樹底之句悵然感之因衍爲一篇以識不忘

我行樹陰日千匝雨葉風枝自蕭防惟有諸生識我情傍人不解空嘲狎我見先生種樹年我身尙短樹及肩枝蟠江山地可縮手乾造化天無權瓊臺翠閣何森爽院柳庭花敢爭長芘防長畱六月陰盤回直與孤云上材堪五鳳難爲用根到九泉終不枉零落靑袍幾故人琮琤玉佩空遺響當時院長文安公柯亭劉井相西東百年遺愛豈獨此此樹欲比人中龍樹猶如此我何似已愧斑白非兒童名收榱桷有先後壽比金石無終窮下堂再拜想顏色仰面正拂長髯風

竹林七賢圖

中原勝地衣冠藪魏晉風流動人口竹林有客稱七賢千古閒情一杯酒應從晚歲看冰雪不向京塵醉花柳霜枝入鬢助蕭騷風籟鳴弦和淸瀏官曹懶入步兵廚琴調誰傳廣陵手隄防不爲此曹設極目頺波正東走魏國江山晉版圖林泉舊迹空回首山公雅論終無用餘子紛紛竟安咎新亭灑淚復何人將相徒懸印如斗丹靑防染半形似遺像猶煩辧誰某長歌弔古意茫然九原有作君知否

雪用坡翁聚星堂禁體韻

塵沙壓盡園無葉一月長安三見雪登髙望逺極空明天上人間兩奇絕吟髭欲撚冰先斷凍指未動弦應折輕憐衣袂逐風揚淺訝屐痕隨步滅西岡徑滑猱難度北海波寒鰲未掣眞疑地骨髙比山始信天機織成纈寧將巧技爭圖畫且勝髙談霏鋸屑倏前忽後同積薪乍有還無不盈瞥神逰隔世虛勞想妙入忘言誰解說嵗寒交誼轉寥寥獨有庭松如屈鐵

釣魚圖爲葉司徒公題

兩舟同行如結鄰兩翁相對各埀綸絲長水逺意不極俱是江湖閒散身倐無忽有時交詫咫尺煙波不相借稚子牽絲似有情前村問酒先論價江淮以南罾罟多瀟湘向上皆風波公家正住魚龍窟我興郤在滄浪歌滄浪歌長秋日短野水寒天迷近逺酒醒髙堂看畫圖黃蘆瑟瑟江風滿

牡丹孔雀圖爲瓊山岑生作

海南風日暄且妍牡丹花開如火然花間孔雀雙旖旎似與植物相矜憐奇毛晝炫日五色下照淸潭影千尺棲息應勞擇地心盤旋似惜衝霄力江花澗艸秋復春風翎露翼空繽紛已看翡翠讓光彩復道鶢居非我羣眼中世態爭好丑此物於人故非偶衣錦先憑戲防身射屏正得穿雲手北人見畫復憐才此花此鳥何奇哉上林剰有梧桐樹拭目看隨紫鳳來

送平江伯陳公總督修河兼柬劉都憲時雍

黃河西來忽東決張秋舊堤先受齧奔波赴海勢不停百里漕渠一時泄官舡賈舶如山壅河底沙幹日欲裂九重南顧回舜瞳三命中朝持漢節陳公舊是恭襄孫奕代簪纓萬人傑爭誇將種非凡材復道家傳有眞訣兵符夜檄鯨鯢走將令書驅雷電掣指揮能事天地回坐計功成同解結時方六月霖雨多地苦沮洳況炎熱民窮到骨聲徹空忍使鞭笞汗成血極知國計須元气乍可因時治癥噎比聞水發舟已通暫遣丁歸待農輟三犀永作洪濤鎭一蟻不潰金隄穴古來大事當逺圖豈論竹頭兼木屑慣從前史鑑興衰已聽髙談能激切湖南中丞久奉使頗覺憂勞成耄耋因公寄謝平生交自愧官曹容逸拙

四禽圖

鸜鵒色不如鸚鵡彊向筵前學人語网羅西下隴山空毛羽𨿽佳不如汝鐵衣金觜雙雕楹世間無處無弓繒試聽內苑籠中語空誦彌陀六字名

又

瑚出海海見底誰掣長竿臨海水黒風驅霧捲冥蒙化作禽飛向空起北人未熟南禽名嶺外方言如鳥聲由來珍異非國寶須識君王郤貢情

又

金堤柳色黃於酒枝上黃鸝嬌勝柳歌聲宛轉色娉婷種種春光無不有春來何遲去何速回首紅顏憶騎竹急須擕酒聽黃鸝莫待楊花瞇人目

又

春山潑黛靑淋漓山際春禽雙畫眉山光物色兩濃淡苦欲問春春不知古來尢物皆成怪誰遣山禽入圖畫西京京兆今不歸林郎爲了風流債

題魚

安成劉郎家畫魚意遣素練澄江如長安屏障半不虛誰其好者彭中書手提鉅軸尋丈逾低撐側掛妨我廬風軒露坐方捲舒赤鯉忽躍來庭隅揚鬐奮鬛當天衢波濤脫盡勢欲孤獨立似有神明扶桃花浪暖三月餘咫尺變化還須臾雷車晝擊電夜驅前騶後從何紛拏魴鱮擁衛鱣鮪趨左引鯊鰷右鱖鱸回頭下顧若有呼之輩眞臺奴水有菱荇岸有蒲倐忽隱見如有無馮夷海若空睢盱翻若糞瓠遭泥塗昔當洪流在唐虞微禹赤子其魚乎達人大觀無古初淸濁奠位分堪輿天飛淵躍理不誣彼潑潑者如斯夫文江不與龍門俱其上或有銀潢瀦鐘靈毓秀信有諸中書令祖風骨殊鰲頭望重冠蓬壺散作霖雨蘇焦枯鯨飛天上逰帝都瞬息嵗月同朝晡鱗宗介族多簪裾中書亦是瀛洲居烱如驪龍生掌珠如麟有角鳳有雛共爲周瑞環郊郛予生少作龍門徒臨風感事重郁紆此祖此孫情所於翩然對此興欲䢐豈謂城闕非江湖碧海思掣靑瑚揮毫對客非故吾魚乎魚乎嗟此圖

題鴈送鄧宗周憲副

黃蘆鳴秋雨北鴈南徵度江渚羣分旅逐各有情側晲回看似相語啄者自啄飛者飛忽然長叫入斜暉片時殘夢斷還續千里關山歸未歸誰令嵗序多反覆轉使道途成骨肉水有菇蒓原有粟猶勝鷦鷯一枝足我家舊在湘江東十年秖住京塵中送君無限思鄕意昨夜南樓聞朔風

送徐復齋還宜興

徐翁來自江東南烏紗白髮風毿毿登堂拜兄報弟禮滿坐和气回春酣兄酬弟勸雜鄕話吾輩之樂樂且湛吾宗老稚數百指或有囷積無儲甔杜陵破屋隨長鑱萬間廣廈猶空談範家義田久不置比郡尙覺仁風覃少年慕古老亦諳況有祿俸餘溫甘兄才廟堂足經濟弟力自與田園堪分田命僕課耕獲笑指庾廩髙巉巉畱餐豈止樹間飯斛贈不待囊中探坐令骨肉異塗路饑者有食寒者襤遺澤猶應漑枯涸淸風斷可驅頑貪弟爲遺叟居江潭兄爲元老峩冠簪始知吏隱各有樂俯仰不愧三才參翁年未衰筋力健水可方艓陸可驂明當報成向兄賀大笑共吸鯨杯三

懷麓堂集卷九

欽定四庫全書

懷麓堂集卷十

明李東陽撰

詩稿十

五言律詩

傅曰川席上賞菊得朝字

野色自蕭條幽齋共寂寥崩欄將石護細竹引泉澆地僻應稀到情多屢見招畱連更何日爛漫是今朝

哭張行人睴吉

十載同年淚因君更滿襟辭家萬里遠憂國二毛侵病減郎官俸貧揮使者金平生冰雪操弦絕爲知音

題許廷冕職方畵

路轉循岡背橋回傍水根幽人不到處茅屋自成村浦樹經秋落山鐘向晚昏偶然一攜手相與倒芳樽

聞防

戎馬三秦外風霾百越間防書連日至恩賞一時頒虎將行班旅龍姿坐解顏相逢罷驚喜辛苦說關山

桂軒

小樹入西園虛庭風露繁細香縈駐屐淸影傍開門永亱幽人夢淸秋素女魂此時俱寂寞醉醒各無言

哭捨弟東川五首

樹好連枝折身危半臂存乾坤幾時夢骨肉一生恩寂寞空殘話蒼茫有斷魂哀鳴時自觸痛極本無言

其二

慈母嗟何及三人瘦汝彊提攜成老大辛苦竟摧傷世事翻今昔悲歌逓短長向來門戶托回首意淒涼

其三

坐客嗟王濟諸兄愛孔融科名須爾軰孝友是吾宗弄筆時揮灑論經或異同羽毛防漸舉摧折向天風

其四

江湖爲客地舟檝傍親行覊旅看顏色倉皇數驛程南烏懷夜匝北雁望秋鳴卻望天涯艸萋萋春自生

其五

束捲朝仍出移燈暮始歸病餘心力在路隔死生違南國諸生去西鄰主非向來車馬地一過一沾衣

哭捨弟東山十首

四海惟兄弟三生忽夢魂乾坤身獨在肝腑義俱存割絕翻成恨歡娛不是恩此情終類激天意故難論

其二

乳哺生前恨形骸死後身【先孺人棄世時東陽十嵗山四嵗川僅兩嵗耳】弟兄吾最長骨肉爾俱淪愉色難供養浮名不慰人後生𨿽可念漁獵恐傷神

其三

慟哭三郎逝淒涼二載過我心方抱棘汝淚復懸河齒爲唇余冷哀從樂處多【山婚時追念川弟哭不絕者數日聞者嗟嘆】猶憐夢中句聲斷不成歌【山未死數月晨起告予曰山夜夢送別川弟作詩一絕予黙然不應時山已病意知其不祥也其詩曰岐路悠悠嵗月賖風霜蕭瑟最堪嗟送君此去須珍重何日何年得到家後予亦不復省憶族兄經能記之如此云】

其四

婉娩承顏日居然意不違眼昏常劇淚身病不勝衣藥褁經春斷書聲入夜稀時趨走地寂寞少光輝

其五

古人稱一樂此意極憐渠喜色偏依面微言或起予肝腸中斷絕日月幾居諸羨殺原頭鳥相隨鳥不如

其六

爾生𨿽弱弟遇我若嚴師不盡平生話終慚死後知在囊時頴發於道亦濳窺愁絕西堂夢思君不爲詩

其七

義重潘夫子三年授一經在生心感激埀死語丁寧【山病甚恆自誦曰吾負吾師比死猶云云不絕】孝義聞遺軌文章見發硎王生亦嗚咽哀誄忍能聽【山死時時用使其同學生王佩致奠王哭甚慟且哭且誄坐客無不慟者】

其八

娶婦𨿽成寡傳宗幸有兒向來三月僅【山死時其子亞孫始生三月】已是百年期婉孌仍多病存亡恐未知我心逾第五倉卒敢論私

其九

骨肉仍多病三年血涕流【甲午正月川亾乙未十月嶽氏妻亡丙申五月山亾】我身猶劇病親老更禁愁薤葉偏多露荊花亦自秋牛眠恐未穩匆迫重爲謀

其十

命也嗟誰及悲哉秪自傷萬端皆觸目一日幾回腸晚嵗歸揺落幽魂墮茫詩成意不極身在恨難防

中秋三憶

旅宿長安夜歸期已隔年齋燈獨自照禁月向誰圓冰蘗郎官操風霜使者權此時淸不寐鏘佩想朝天

右天錫

迢逓東樓月淸光似去年子應長閴寂吾亦念虧圓性癖從書卷愁多付酒權隔城鐘鼔盡空望泬寥天

右士常

美酒登樓夜芳秋折桂年馨香花自發藻鏡月虛圓出處賢人義陰晴造化權世間無李白誰與問靑天

右時用

次汝學地官韻送民表還治望江二首

縲絏孤身在風塵兩鬢餘福寜非塞馬殃已分池魚載覩虞門辟終沾漢网疏悲歡意不極臨別但踟躕

又

十年杯酒後早已壯夫爲肝膽竟何托萍蓬非我期旅燈愁絕夜江雨夢醒時脈脈雲霄上含情欲語誰

雨赴文明席偶成

雨帶靑蓑濕風將折角低幽期吾不負舊路此俱迷書到勞僮僕泥深仗馬蹄茅檐日未短猶及午時雞

齋居和亨父用杜韻二首

禁直居仍限篇章意屢沾虫魚開素帙燈月亂疏簾舊事逢人說新交與嵗添揚卽猶抱寂吾亦愛吾濳

又

靜坐擁寒氊思君欲廢眠書筒忽東遣詩檄已西傳茗盌流春雪琴聲響夜泉舊堂簮盍地夢醒不知年次韻寄沈亞參時暘並柬戴憲副廷珍二首

聞道南臺鳳西飛共一林遊經嵗攺別恨入江深迢逓秦關路驅馳魏闕心兩鄕書到日燈火共開襟

又

二月無花柳春寒尙滿林倦防書屢廢愁酌酒須深廊廟賢臣業關河壯士心故人俱在遠誰與豁吾襟

送茹知縣玉之新寜

乾坤三峽水今古一奇觀老覺襟懷壯貧嗟道路難棧云朝擁馬巗樹晚棲鸞萬里峨眉月靑天盡處防

題倪雲林畵次倪韻

江云亂人目江水緑人衣苔雨疑將濕林風聽漸稀吳儂歌竹送越客采菱歸不見滄洲老垂楊拂磯

送陳同年直夫還南京禦史

北闕新恩命南臺法星九違燕艸碧三見蔣山靑臥病聞安石還家憶管寜平生激揚志未合老沈防

其二

君來方苦旱君去復窮陰畎畆蒼生計關山獨客心夜燈愁易盡秋鬢老能侵總道爲官好馳驅恐未禁

其三

病來緘口坐今日爲君開事忌於名近身寜與世猜鳳麟終瑞物鷹隼亦防才畢竟將安作慿君次第裁

偶過匏庵見東軒成畱壁上

吏靜眞成隠居然市作郊罅墻深嵌屋危樹巧安巢竹老穿籬過棋淸隔院敲一枝如可借吾亦系吾匏

次韻寄答若虛提學

江水四千里憶君情許長防花自開落閱世幾炎涼病覺衣裳懶官嫌筆硯忙詩壇鏖戰力再接恐難當

春雪

兩旬三見雪雪意晚何濃照夜不知曉入春翻似冬擁寒愁破被試淺得孤笻卻作東郊雨猶堪慰老農

種竹

剰買城中地多應爲此君涼生別院雨緑滿後溪云秋至不攺色夢醒時一聞防居或未免聊爾洗塵氛

中元謁陵遇雨二十首

月暗城鴉曉風涼苑樹秋陌塵紅不動山雨翠初浮桑柘村村路鳬處處洲時方重王事吾亦愛山遊

又

勝國遺蹤遠荒城舊築存堞云隨鳥盡壕雨帶沙渾塞馬空南牧霄車竟北奔中原今一統佳气繞乾坤

又

別苑連城去膏腴百萬疇剰栽宛苜蓿空老漢驊驑地惜桑麻少天教雨露優兵資與農事廊廟重爲謀

又

此地經年赤川原熯欲燒夏畦初過兩秋麥僅宜蕎嵗歉租仍在民貧業半凋紛紛漢使者誰與駐徵軺

又

水淺車堪渉橋危馬畏過斷碑空嵗月欹石半坡陁旱溢如相代陰陽恐未和舊時漂沒地河瓠有遺歌

又

關塞連天險河山毓地靈勢分蛇鳥陣威踞虎龍形六月車仍出三城築未停北門多鎖鑰邊徼坐來庭

又

諫議新祠在詞林舊館開淸風隨客至飛雨隔來弔古懷唐策登髙羨楚才同遊不共宿吟望轉悠哉

又

山云元易雨半日幾陰晴乍遠忽疑近自昏還徹明漏移茅宇濕涼覺布衾輕預想登山路崎嶇未可行

又

莫道山城遠出城方入山過岡泥滑滑歷澗水潺潺旅客起常早僕夫行苦艱神宮在天上髙處若爲攀

又

紫蓋欝蔥蔥園陵禦气中鼎湖龍作雨金粟鳥呼風四聖神遊迥三時祀典同小臣生也晚無地泣遺弓

又

候謁長陵夜伭宮閟不開雨鳴松淅瀝山擁殿崔嵬借艸衣全涴臨厓意欲頺靈旂恐沾濕瞻送屢徘徊

又

野步慿虛迥岡行出險遲水深曾渡處云暗欲歸時吏僕眞憐汝行藏合問誰我生疏防甚聊此共驅馳

又

雨燈明更滅人語夜沈沈欲往愁無路山髙溪水深命微才一綫戒重豈千金實下思親淚兼懷望闕心

又

四顧惟一水此身能幾何野行多積潦川渉更驚波直恐山根斷眞疑地軸頗小臣奔走職筋力任消磨

又

遇澤恐防左作車誰指南馬從淵處躍途向險中探前定諒非偶先幾徒自慚舊堂如夢裏何意共淸談

又

水急人爭渡舟輕不受裝車徒南北限篙檝往來忙尺地悲魚葬髙云羨鳥翔獨慚樗朽質難作濟川梁

又

兀兀中流坐茫茫何處津岸無牽防力波有縋舟人自保中孚信終爲旣濟身廻洲若相迓此事不無神

又

老馬無鞍策蕭然一吏隨倉皇投逆旅惆悵立多時稍喜朋遊集都防道路疲前村燈火夜再宿本無期

又

小雨斷還續羇人睡復醒野風秋瑟瑟川霧曉防防驛路初廻馬民家半啟扄遙憐後渡者猶隔兩三汀

又

久雨人皆病新晴鳥欲飛老親驚出戶稚子走牽衣痛定方知痛歸時始是歸向來夷險地一笑已忘機

東掖對月三首

碧空懸素月了不掛秋毫萬古不攺色眾星皆讓髙觀看鳷鵲影池數鳳凰毛玉宇寒應近能辭望眼勞

其二

月滿千門夜寒生十月交素光隨劍佩空影徹鳴鞘宮漏曉初滴霜鐘晴更敲侍臣瞻望地無語立螭防

其三

長安今夜月還與舊宵同星影淡猶在水光寒欲空都非共朔那更雪兼風願比光明燭髙懸萬象中

畵鷹

岸幘空堂晚飛霜疋練秋野風吹蒼莽山葉助蕭颼萬羽愁相肉千人莫浪求獵心吾未老誰與臂雙韝

重陽甲子雨不赴匏庵自賦一首

重陽偏遇雨甲子況逢秋老樹花空落平池水逆流路危妨躡屐風急怕登樓獨負東園約黃花笑黒頭聞方石先生有南京祭酒之命喜而有作

祭酒中朝重先生絕代賢聖恩終簡在歸興本飄然樂極眞名教交深豈嵗年吾方慰公望不敢惜離筵

齋夕寄體齋圭二學士

獨宿淸齋夜思秋望雨心可人無一至酷暑太相侵漫擬堂爲玉眞愁地鑠金病妨奔駿力偃仰負冠簮

中元謁陵答體齋學士贈行韻二首

嵗逼中元夜雲輕欲雨天使軺頻復駕別袂近猶牽淺水雙韀濕涼陰一蓋圓兩官三攝篆愧負已經年

又

鞭轡停驅馬冠裳候入陵野行廻夜虎林臥起秋蠅漢殿班頭月唐祠夢裏燈仙寮有佳貺持報恐無能

途次答圭峯學士用前韻二首

百里山原路陰晴各一天星裝聊共載雨防不湏牽野濶叢霏薄池淸樹影圓肩輿渡河穏因憶泛舟年

又

一水斜通縣羣峯碧繞陵露袍沾宿艸風麈防山蠅徑險蘿侵磴途長月代燈贈言君爲再欲報轉無能

送羅時泰憲副備瀘敍

劍閣攙天起巴江劃地流駐兵增六鎭分臬比諸侯社稷須長計乾坤有壯遊安攘非兩事愼勿倚戈矛

見蝗【癸丑閏五月七日】

西日照城東飛蝗忽蔽空聲如挾風雨勢若走兒童老眼何曾見殘年未擬豊憂勤正云漢黙可能通

送董圭之南京禮部侍郎二首

南國今丰邑東曹古秩宗學方推董賈賢總讓防龍陵廟瞻新禮山川憶舊蹤江樓興不淺何日許追從

又

長安一傾蓋二十五回秋玉佩隨仙步靑衫識舊遊通家兒女熟愛客酒樽畱卻恨長江水偏能送客舟

東鄰

多雨動經月一涼先報秋愛花思種菊望遠卻登樓病喜中年退官因薄養畱東鄰有知己詩罷可能酬

和韻答友人

百年爲客興彊半酒杯中旅夜親燈影江春憶釣篷才憐皇甫湜狂愛斛斯融寂寞誰相問秪應吾意同

嵗暮有訪

移居西郭近嵗暮得相過一室矮如此寸心寛幾何野愁仍艸莾江夢是風波久客須珍重春來彊醉歌送何孟春歸省其大父僉憲公且應湖南試

山水湖南秀英靈信有之後來誰先子今去有餘師漢室占星聚虞廷指鳳儀聰明愚可守此語未堪疑

送攸縣陳醫官

雨過浟江緑春深楚客歸防花隨路發沙鳥背船飛門對孤峯秀庭餘寸艸暉杏林多舊樹應長去年圍

五言排律

送楊尙寶充靖江府冊封副使

先朝臺鼎地東裏子孫賢祕閣三千卷符臺二十年驊驑骨老大鸞鳳意蹁蹮白戰危孤壘防談漏百川才名非忝竊供奉不虛員掖轉臯門右班分黼座前銅章嚴夜衛玉璽聽晨宣魚袋諸衙集螭文舊印專東西頻節傳前後擁貂蟬帝錫云仍貴星分楚鄭躔旌幢隨導引環佩肅周旋聖代儀文備藩王禮數防詔開雲霧字燈簇綺羅筵榮幸眞無比遭逢眾所憐此時沾慰遣玆事豈迍邅樹暗梧溪雨防輕桂水天花飛春漠漠石亂水濺濺細路巒際髙城鼔角邊縣官齊下馬津吏自開船公事程期近家園道路便壯遊眞汗漫歸興得攀援梓裏靑山在松林白露懸衣存遊子綫祭有大夫田綠奠防原醑黃焚艸誥牋恩光回落景靈爽動哀泉此願人皆有如公寔不愆幾家通舊閥羣從接登仙目斷江湖迥心違幾杖偏風流懷阮籍江漢望張騫我亦同朝士臨歌意渺然

送彭教諭貴三之儀眞二十韻【貴三敷五之兄嘗爲吳學】

本是藍田玉由來渥水駒精靈隨地發材力應時須斫月心能壯梯雲路轉迂南州聞鶚薦泮水得鴻儒紫綬誰沾命靑袍不負吾曉盤堆苜蓿秋院鎖蘼蕪幾杖長專席冠裳必共趨始知名教樂自與利聲殊道義皆繩尺文章亦範模世人多汨沒此意實泥塗大雅思賢者髙情見友於塤箎春燕集風雨夜牀俱旅步仍回泊離腸重欝紆謝堂驚夢寐姜被惜歡娛疋馬重過薊輕防舊入吳鬢毛頻嵗月萍迹更江湖揚子風濤濶金山島嶼孤素心隨利渉赤縣乃名區散吏身猶防登仙望不無賦詩慚急就匆促問徵途

送傅曰防還新諭二十韻

旅館愁相送秋空一雁髙弟兄君軰少江漢我心勞憶昨趨京輔逢人說俊髦臥龍猶在匣陰鶴未離臯章句還周雅風流亦楚騷戰酣防屢防技癢不容搔好客延靑眼畱詩駐彩毫遷鶯方伐木呦鹿更鳴蒿露熟南州釀霜甘北渚螯飲醪心獨醉投轄意頻叨暮雨層城榻寒江八月艘舊鄕懷骨肉遊子愼風濤桂閾懸丹樹芹宮映白袍鷺行春束捲熊餌亱分膏嵗月供鉛槧交情識佩刀文章吾所畏衡鑑爾能逃禮樂逢今代功名在此曺上書須賈誼獻頌得王褒塵土辭覊雲霄待羽毛振衣千仞表應不負人豪

胡忠安公挽詩四十韻

文廟臨朝日英皇復辟年我公臺鼎貴臣職始終全舊錫恩榮榜仍居侍從員皂囊繁出入彤陛儼周旋擾擾羣疑防皇皇四牡篇路應窮地軸嵗屢變星躔【公受宻命巡行四方前後十有七年】曉謁班畱筍宵歸炬擁蓮至今天上語不遣外人傳少海驚波定金縢密防防論功同李泌辱命豈張騫南國非旁郡東僚亦左遷獻陵貽睿想宣室問遺賢典禮煩咨嶽爲舟憶濟川廟廊資治理帷幄贊兵權討逆東平漢從徵北過燕從容陳俎豆談笑卻戈鋋仗鉞風塵際畱司雨露邊兩曹兼掌握三少累登延紫誥蛟龍織珍羞玳瑁筵篆分銀印細花簇錦袍鮮棨防城西第桑麻海上田雲霄三接近優遇一時專緑野家山在丹心聖主憐掛冠雙鳳闕歸櫂五湖舡老子元知足陶朱不愛錢弟兄頭總白賔客戶常闐面受婁公唾身無董氏恩魚隨网防馴犬上堦眠【公有犬當庭臥公出入必避之】碑板尋常見毉方次第詮甕畱京口釀缾引惠山泉壽愷堂何愧忠安諡有焉相臺秋正折卿月夜虛圓異骨殊凡品前身本解禪【公自言天池和尙後身】浮生過九十空界出三千海內文章伯人間富貴仙姓名兒女說簮笏子孫聨桃李當時盛葭莩後代連髙山嗟仰止先軰已茫然日月居諸裏江湖涕淚前賦詩禆國史詎有筆如椽無錫華大母鄒氏年二十有一一子才二嵗夫病篤以子屬母顧而不及鄒鄒意其不信乃托子於姑自經死以示無貳志夫死子壯姑乃卒趙刑部汝吉請紀其事乃作是詩

婉娩從夫日辛勤抱子年晨昏親藥餌少壯損朱鈆姑老兒堪托生微命可捐謀遑防我後死決在君前目剔情非壯心刳見豈偏寜爲大激烈不作更遷延巢穴空黃口容華易白顚人皆稱節義天不負精防俎簋餘三世松楸閟九泉報劉恩罔極存趙祀終全有美江南俗他時海內傳鄕評聞最徳國典憶旌賢名教關吾道肝腸重汝憐澆漓不可問古意益茫然

題傅曰川修撰日防中書兄弟趨朝圖

鳳穴連翩起螭坳次第登羽毛皆俊防意气各騫騰燕賜瓊林屢班躋玉陛仍旒瞻依黼座闕步繞觚稜陌引聨鑣騎簾疏隔院燈蕚樓紅影近桂殿碧陰層簡出遺書校麻翻禦艸謄袍分五色錦銜帶兩條冰大冶聲頻躍連城價倍增謝堂題省筆姜被擁宮綾舊徳栽培久前賢藻鑑曾食牛驚坐客渡蟻識胡僧勝地多奇產髙門合載興隨騧還並出元凱竟同升海嶽靈爭獻風雲運可乘聲名馳赫奕文彩映彪弸道義眞模範詞章亦凖繩子由元學軾王縉不慚丞頌美詩人義圖形畵史能冠裳俱偉碩丰度儼端凝孝本先膚髮忠宜念股肱葵傾心足擬茅防象須徴聖主方求彥良賢慶得朋商家如夢說物色總堪慿

龍潭春雨徐春官墓山雜詠

龍作春潭雨潭深雨自靈細迷江艸緑遙帶海云腥稍集波驚沸終爲水共渟野陰連澗壑芳憶濕蘭苓潤豈遺枯涸來應墮杳戰旌愁屢濕鳴鬛振初停鶴羽飛疑墮鮫人室罷扄蓬開防浩渺纓濯想淸泠暝憶當見宵宜到枕聽漏天難比蜀濁浪肯同涇旅泊家應斷山居夢轉醒未勝岑絕地幽涕晚俱零

謝於喬庶子二親壽詩

綽楔今王制衣冠古謝家坊題狀元字庭老合歡花日紀三蓂隔星移兩嵗差孟嘗珠作履潘嶽版爲車得酒丹逾渥開奩雪未華桑楡收豈晚鶴算初遐緑橘懷香遠黃魚入饌嘉縣分仙掌露書趂月宮槎秀色橋還梓繁陰瓞更見孫憐我抱有子聽人誇道阻遙思越辭荒彊和巴晨瞻海東郭佳气蔚成葭

壽瓊山丘先生

周嶽生申日商巗夢說辰共瞻調鼎任純用讀書人位迥登三事年髙過七旬辭章極懇懇天語慰諄諄風雨停參謁山林謝隠淪甌金名早定帶玉寵方新月彩占卿象臺階切帝宸汗靑嚴衮鉞制艸出絲綸蕓閣編充棟鴛班禮絕鄰蓍言必驗藻鑑識還眞韋孟分傳業王褒頌得臣飽經誇腹笥憂國見眉顰義補西山闕途知泗水津正綱歸史法余藝入詩神彼杜徒稱斷爲曹但飲醇武休論綘灌儒肯墮揚荀斗柄初廻子葭灰擬報春雲棲髙鸑鷟雪骨瘦松筠具爾鈞衡地巍然柱石身壽筵如許預歌詠敢辭頻

雪和楊考功韻

白戰驚逢雪詩壇三戒嚴正眠還對枕漸起欲窺檐研水先愁凍風襟不受黏屐痕隨獨步巾角帶雙霑舞趂沖虛鶴奔迷失路蟾地生方圃璧盤照水精鹽東郭行應慣袁安臥恐淹醉憐松有釀貧憶嵗無縑白石終含垢淸冰未比亷暮棲紛戢羽春植暗勾尖野蟄深防啟逰鱗且自潛月昏無影樹天入夜明簾戍壘膚先拆雕房火競炎我生閒不厭瘦骨病應添有客負奇气髙歌掀兩髯不矜豪興逸頗愛野夫恬晝擁靑綾被宵傳玉漏籖舊堂賔主共逆旅嵗時兼節憶中郎苦茶分學士甜田家欣共報稚子戱能拈霰集曾聞詠陰凝屢玩占郢才工已甚遲拙幸無嫌

懷麓堂集卷十

欽定四庫全書

懷麓堂集卷十一

明李東陽撰

詩稿十一

七言律詩

橫塘春水

君家住在橫塘北長見洲邊春水生窈窕斜通山澗曲分明直與釣磯平比鄰鵝鴨應無數近渚鳬鷖亦有情明日防花到南防小舟揺蕩不須撐

團墩秋月

庾亮樓前月正明謝公墩上雨初晴淸光照我雙吟鬢此夜懷人萬里情隔竹流螢防不見繞枝覊鳥宿還驚天涯一望鄕心切腸斷秋山笛裏聲

梅澗

地僻沙寒水更淸老梅偏向澗邊橫風吹落瓣仍低隕石壓傍枝卻倒生野鶴對人輕欲舞蹇驢衝雪瘦能行山翁只在山中老防盡春光不入城

和寄莊孔易

同向詞垣直禁林每因公暇得招尋防花出郭春逰徧刻燭畱詩夜坐深世路風波無定所天涯時節忽驚心松林步屧歸來晚相憶空齋只獨吟

雪中懷張亨父

寥落城西生事防朔風吹雪灑人衣園林黯淡花將盡海國飄零雁未歸防病只須知藥餌忍寒仍自辟柴扉無因得見滄洲子獨坐燈前夜話稀

鱅溪四景爲汪刑部希顏作

蓮谷棲眞

蓮花谷口見深宮聞說山靈住此中鐘鼔過村春不雨旌旗翻日晝多風揶揄鬼化千年樹傴僂人扶再拜翁自笑乖慵違俗久也隨兒女問年豊

屏嶂凝煙

眾山煙霧有無中翠壁靑屏面面同艸樹叢生春冉冉巒欲防雨蒙蒙髙樓正合蒼茫坐細路深愁窈窕通醉眼忽驚無定所亂霞殘照各西東

斗潭浸月

最愛碧沙潭上坐幾防涼月可憐宵山中艸樹秋蕭瑟水底魚龍夜寂寥素女不眠愁把鏡鮫人無語臥吹簫謫仙醉醒歸何處石上孤魂倘見招

芳村夜讀

蕭條城市不聞喧杳杳書聲若个村空谷響余虛籟遠一燈深處夜堂昏月斜孤枕長驚夢雪打寒早閉門此夜客中渾不防隔鄰南語教兒孫

答明仲次韻

平生髙興入秋天白戰曽驚在我前詩爲價髙投屢惜席因年長坐常專南華老子空談白西蜀詞人罷艸怪底相逢語言別夜來藜杖有靑煙

答奚元啟四首次韻

溪上柴門映水關比鄰鵝鴨自知還老年正坐詩中瘦塵世惟應病裏閒醉愛客來仍換酒夢驚春到彊登山比來肺渴今安否何日相逢觧我顏

詩老龍門晝不關東壇西社幾人還防君禿筆何曾住笑我髙眠盡日閒實怕行塵多似雨更憐官馬瘦如山無因一見春風面笑把淸詩對病顏

重檐寂寞閉雙關俗客來敲到卻還寒燈照影獨自坐童子無語對人閒筆牀書架此間屋側屐短筇何處山自笑迂疏久成癖可能羞縮向人顏

小市春叢不到關鄰家兒女賣燈還幽人獨坐兩峯靜啼鳥不來雙樹閒酒伴有期思白社俸錢無地買靑山春風萬里江南意夢裏梅花彊破顏

答陸克深次韻

浮雲如雪亂春晴卻怪行時路未平杜老霧中眞潦倒韓家花裏較分明星奴不逐窮詩鬼風伯空勞訟雨情忽有淸詩慰愁寂疏燈細字與誰評

竹林別墅

竹根茅屋兩三間大阮風流尙可攀林暝參差隨落照野涼蕭瑟動秋山騷人載酒春相過稚子分泉夜獨還從此不經州縣路滿城桃李爲誰顏

春寒二首

漠漠春寒尙不歸朔風二月捲人衣山中宿艸深藏凍塞外秋兵稍出圍身病懶朝翻起早世途無事失防防城東十里郊亭在把酒防春此意違

十日沙頭數雁歸瘦軀仍卻換冬衣天淸晝閣先聞漏寒重霜林未觧圍北地人煙隨路別東園艸色傍春防髙城匹馬衝風急書社蕭條事不違

自笑

鼔角聲寒不出樓一燈無語照春愁蒼茫卻醒並州夢寥落眞停漢水舟事偶隨人翻自笑句非知己戒輕投閉門只合昏昏醉彊飲無過一盞休

奉送朴庵先生歸湖南省墓

冉冉靑衿白鷺行十年趨走向門墻文章北斗心長在杖履春風坐不忘宮省樓臺通翰苑洞庭山水過瀟湘故園只隔孤帆外有意扁舟擊艸堂

送周梁石知廣徳州

州居地僻簡逢迎作宦從前懶近名盡日鳴琴淸裏訟一春騎馬防村耕曲江芳艸年年路南國甘棠樹樹情人說中朝官總好我今無補愧升平

西山和許廷冕劉時雍汪時用三兵部韻五首

望斷胡塵忽此山五雲長拱帝宸閒龍門北去遙奔海虎陣西來直跨關敵騎昔聞乘間入秦兵近報凱歌還職方遂有觀風賦健筆無勞太史刪

鑑泉鱗石照無泥細艸淸蒲意欲齊寂寂坐溪防雨到亭亭駐勒近鶯啼社中詩友驚頻換湖上山名問不迷興發便須呼筆札酒酣敧側雁行題

春流曲折去還來細路縈廻合更開落落幽人愁未到日斜歸鳥並相催秪園紺老雙林樹古洞靑緣半壁苔紅袖碧籠俱寂寞新詩讀罷重憐才

幾家煙火隔林微林下相逢盡衲衣老樹欹危當野徑片雲輕薄駐巗扉金牀寶剎無年嵗碧海紅塵有是非可待白頭成斂翼髙林未倦已知機

半嶺香臺石磴斜諸空縹緲送天花新開塔寺雄西郭舊賜經幢出內家避暑亭前泉帶雨回龍殿下水明霞太平天子無巡幸頭白山僧誦法華

送王侍禦用之巡按湖廣

帝遣臺臣出北州繡衣靑蓋擁行騶傳詞禁闕雙龍曙攬轡髙城匹馬秋吳地靑山當楚斷洞庭春水入江流故園東下無多路使節歸來是晝逰

秋雨答鳴治次韻

客情揺落竟難收砌艸墻花亦自秋月盡俸錢隨例給雨荒書屋借人修哀歌莫倚王郎醉短髮聊同杜老羞馬上誦詩渾不防爲君歸詠水西樓

竹軒爲徐以道先生作

城裏靑山竹外扉先生於世本防機賢如阮籍非耽酒興比王猷只布衣秋杖倚風髙葉下夜聽雨一燈微蒼茫嵗晚交防別嘆息林塘舊事稀

寄張亨父

芳艸西郊懶駕車故人東海忽傳書篇章鬥酒期空到野宿山行計恐疏江上放舡春水發燈前彈劍夜堂虛身名豈合終疏放辛苦窮年問卜居

齋夜董尙矩編修出金橘菖蒲煎見餉和韻二首

小試春盤百顆香齋燈燕坐及新甞園林舊采黃金實風味猶淸白玉堂千載帶酸僧有恨三更罷渴我能防應勞愛客頻沾灑淸夢無因到石牀

蒼山何處斸云根露采風漧色尙存新制有方傳素手淸齋無意上芳樽材堪藥物還多賴名到詩家必細論慚愧直廬三日臥蜜盤香筯屢過門

郊行戲效東坡喫語

荊扃棘徑俱交加澗葛膠結兼菇葭劍歌擊角叫急景車轂過岡經幾家郊居近稼價減谷江館隔期歸及感今激舊更矯顧關騎驚劫驚孤笳

過朱文鳴舊宅

生死論交竟惘然獨堪羸馬過門前黃金劵後書空防華館賔余榻正懸觧事小童悲識靣承家稚子望增年懷君剰有停雲句腸防驚風爲絕弦

送金徳潤主事就飬南京

南曹地僻迥無塵上防多應爲老親官有簿書還告沐饌兼魚筍足冬春浦中碧艸空離恨江上靑山是舊鄰雙闕五年同奉引豈能無意送車輪

中元陪祀山陵有述

石徑巗扉入杳峯巒層復坐分屏天遺劍鼎神靈宅地識河山表裏形虎衛旌旗晨擁陛龍宮燈火夜開扃十年兩度陪鵷侶淸廟歌成得再聽

黃土道中李員外同年畱宿

雨澹荒溪野水昏蕭條鞍馬入空村平沙問渡逢漁子深樹聞鐘隔寺門白飯靑芻非舊主細泉嘉果得名園東曹一榻分燈意夜下虛庭白露繁

邢遜之先生挽詩

壁水蓬山共嵗華南宮地位切雲霞金函一上迎鑾防玉節三隨奉使槎賈傅有才終積釁荗陵無病獨還家行人落日襄陵道隴樹悲風起暮鴉

古劍次韻

望斗樓空紫气髙古來神物待人豪化龍浪說歸閩水斬馬誰能借漢曹海內書生輕學武山中良冶半爲陶千金不買公孫舞猶恐書成損鬢毛

松江曹翁松趣軒

松江地盡艸堂孤江上松林野徑余聽繞泉聲風防沓步斜庭影月扶疏靑山舊伴長畱鶴白髮窮年自著書日暮逢人問京洛五陵花桞意何如

馬上

玉珂朝防紫宸班馬上詩成按轡還近侍有名聊作伴史才無用合教閒狂過相府慵通刺貧住京華亦愛山淺薄未酬升斗在漫將心事付朱顏

立春日車駕詣南郊

暖香和霧繞蓬萊彩仗迎春曉殿開北斗舊杓依嵗轉南郊佳气隔城來云行復道龍隨輦霧防仙壇日滿臺不似漢家還五畤甘泉誰羨校書才

送李太常之南京兼呈座主劉少卿先生

侍從親承舊賜袍宦途遷轉十年勞來經劍閣丹梯險去識鐘山紫气髙北闕遙瞻當夜斗南陵分薦及春桃文章座主今劉向相見無煩寄彩毫

送開州陳同知

十年塵土暗靑袍作宦今防攺鬢毛南國才名非汨沒北州民力正煩勞貧憐範叔惟塵甑貴識王祥有佩刀春興不隨公事了絳紗籠月坐揮毫

晴洲釣者爲兵部尙書程公作

一曲晴洲勝浣花尙書不似野人家溪頭雨過雲隨日浦口鷗來水動沙詩興平生在泉石宦途憂國換年華江南舊宅經逰地分付春風管釣槎

哭葉吏部

幾日風塵眼正昏忽聞哀報起開門聽余空谷聲猶在望盡中流浪始奔菉竹淸風東署遠甘棠遺愛北州存祗今耆舊摧殘甚那復能招此老魂

九峯書屋和曹時和韻

江上艸亭新卜築已聞揚子著書成每逢社日聊隨俗久住靑山卻有餘霜入晚松經嵗老雨繁春筍過鄰生小堂若許臨江閣杖履無煩疋馬迎

哭竹嵒梅先生

早將名姓托文章長憶春風坐玉堂師席久虛唐祭酒門生終哭宋歐陽家無舊艸畱封禪國有遺憂在廟廊一代幾人今更幾爲誰成就卻摧傷

送文宗儒知永嘉和曹時中主事韻

永嘉地僻還依海西到金華路復東孤剎著山浮水上暗潮乘夜入城中分封正合歸賢令述作君兼有古風已辦牛刀供小試須知不數簿書功

和顧天錫九日病起韻

幾年淸俸借爲郎病起空齋落日黃嵗月半消書卷裏鄕心偏近菊花傍門墻地僻秋生艸砧杵城髙夜搗霜聞說簿書催更急未應瀟灑伴詩囊

送錢醫官歸鎭江

退食初回鵷鷺羣小齋詩卷坐斜曛官閒翰墨翻爲累嵗晚江湖又送君鄕社衣冠猶近古故家醫術更斯文金山寺裏鄰僧在應共孤亭望海云

潘時用秋試病不終捲諗之以詩

一日長楊賦未成歸來臥病使人驚王嬙只隔君王面李廣偏違塞上兵惱我不堪勞夢寐惜君非是愛科名羽毛獨立秋風外不盡雲霄萬里情

送髙按察致仕歸黃巗得云字兼柬謝愚得

宦逰江海未逢君萬里乘驄舊所聞臺樹忽驚烏鳥夢野心先赴白鷗羣人傳漢史東門畵我愛秦碑小篆文歸向山中從謝傅定知塵世有浮雲

寄殷孝光表兄

風雨蕭蕭過北門夜堂燈火共淸樽十年舊札寒暄少兩世通家骨肉存江北地髙鴻雁遠山中樹老桂花繁別來無限靑霄路何處相思是夢魂

和答鳴治見寄韻【悼亾後作】

獨坐寒燈如夢寐泬寥空館防聲殘光陰隔眼三生易塵事傷心一笑難白雪冰弦懷舊侶藥囊詩卷托微官秪將顏色隨甘旨漫拂新雛弄羽翰

送祁郎中順奉建儲詔使朝鮮

聖代山川盡海隅朝鮮東面一藩如冠裳舊入周王制文字全通漢詔書千里威儀瞻使節萬年臣妾荷宗儲玆行大抵關風化四牡歌成意有餘

送李士儀歸宣府兼柬鄭克修【士儀士常兄也】

壯年丰采動人羣坐愛淸風滿舊聞郤是詩書還有種繆家兄弟不如君移牀夜防城東雨防馬朝停塞上云因憶鄭防遷謫久不勝吟罷立斜曛

齋夕尙矩編修出金橘菖蒲煎餉客疉前嵗韻二首

揺落江南幾樹香由來北客未頻嘗栽成雨足新苔徑摘罷風低舊艸堂朝省故人春共賞江湖幽夢夜難防枯膓坐覺淸如水不待銅缾系井牀

千嵗嵩山石上根舊時風味此猶存堪隨杞實和仙餌不學蒓絲戀酒樽秋逐贑船江上到春勞楚客坐中論盤餐幸有明朝約匹馬朝回正過門

和明仲修撰舜咨侍讀克勤侍講慶成宴坐上聨句韻【是日以私服不與】

長憶春筵賜坐時禁門同陟殿東墀杯分綠醑傳宣徧舞換朱衣出隊遲日月正瞻龍衮象風霜齊肅豸冠儀鈞天不是人間樂回首靑霄隔路岐

送蔣宗誼推官還紹興兼柬戴太守廷節

夜拂幹將看鬥牛送君何處獨登樓江東路轉家應近天上槎回嵗已秋雅興不隨山水放奇才端合廟廊收文章太守勞相問又聽弦歌到幾州

西山雜詩七首

下馬溪橋防步行暑風絺紵入林淸村殽野飯匆匆發碧水靑山靣靣迎踏盡平堤憐艸綠到來幽谷見云生西湖勝事年年別幾日愁多不出城

幽巗脈脈細泉通百里宸逰是夢中樹底逰魚時見日石間驚浪或兼風神靈尙憶蛟龍宅枯朽猶含雨露功聞道官河新水足欲題書札問元戎【時防通新河成】

路繞山根斷卻連亂藤深竹寺門前貧憐白屋蒸藜餉倦愛淸溪枕石眠載酒欲呼狂客醉畱詩聊結野僧緣深山六月無炎暑一坐西風萬樹蟬

路入西巗小洞天碧牀靑磴許夤緣山中嵗月空寒暑世上緇黃亦化遷崖蘚剝餘猶有字石陰處欲通泉相逢擬就湯休宿野性從來不觧禪

望盡孤云入杳防翠防深處一茅亭髙臺地迥秋先至古榻僧閒晝亦扃詩思更隨流水遠醉魂還爲碧山醒慿虛試徹淩雲調應有逰人下界聽

數頃湖田一半荒野人門巷日蒼涼鳩啼遠樹云初合龍臥深潭雨自藏幾處犂鋤當暮急誰家稉稻及秋甞蒲團竹幾隨緣坐獨愛山僧午夢長

潭影蕭蕭碧樹寒一亭山色俯潺湲疏林隔寺聞僧語落日登臺見鳥還塵事豈知明日異吏情應識野人閒丹厓翠壁潘郎興長恨巉巗不共攀

雨睡得鳴治詩次韻奉答

十日長安陰復晴滿庭幽艸亂愁生靑綾夢蝶晨猶戀紫陌聞雞夜亦驚顧影獨憐身似客對門應覺路難行亦知防事非眞隠猶有詩人憶姓名

祈雪齋居以病不赴雪後和鼎儀韻

禁廬通直愧無能伏枕偏驚嵗月增好事每勞詩作貺壯懷兼與病相淩燻鑪夜永靑綾暗水殿風髙碧瓦層惟有闕垣殘雪在憶君終夕望西稜

鳴治自齋居以詩來問風火之警次韻奉答

疏燈殘漏五更初回首驚塵入夢餘已愧焦頭爲上客始知容膝是吾廬埀堂尙憶千金重處世兼防百慮疏賴有髙情通問訊數詩淸切慰愁予

送秦武昌廷韶

鳳凰臺上題詩去鸚鵡洲前建節行萬里山川佳麗地六年江漢別離情悠悠曉夢塵隨馬漠漠春寒雨帶城好種甘棠三百樹他時畱詠漢公卿

和秦武昌赤壁懷古韻

楚云荊樹擁嵯峨一棹曾衝萬里波時代不同嗟我晚江山如此柰人何地從割據終全盛天遣文章爲不磨聞說宦逰兼弔古鶴樓東下水聲多

閏月二十七日再罹風火之警睡起疊鳴治前韻

宿火重驚夢覺初浮生今得靜觀餘八千刼外竟何物三十年來惟此廬甑未破時猶卻顧虎曾談後豈全疏北依舊淸風在未必羲皇勝宰予

送孔公璜三氏學錄

泰山東望入層雲闕裏門墻夐不羣六十代來孫又子二千年後我逢君虞廷禮樂新籩豆魯壁弦歌舊典墳兩縣師模三氏學薦書先傍九霄聞

和鳴治韻寄乃叔愚得太守先生

楚江離思入芳年同泛滄浪一葉天藥裹自開緣我病詩題偏得荷公憐已知昨夢非今日未必相逢是偶然獨恨康無一字可應曾著絕交篇

三月十九日師召邀飲適得家報生孫眾客喜甚卽席聨句書於堂壁歸疊前韻二首

我始生男君已孫且須傾倒共開樽風流頓合推前軰弈葉還應大此門驥子幾時開道路防聲終日傍檐閽從今阿囝稱郎罷更把方言仔細論

曉盤湯餅薦槐芽載酒同過內史家三世早知書有主一翁眞喜鬢無華夢中識面如曽見醉裏逢人或自誇我亦居然大父行爲渠翹望海東涯

次韻答邵戶部文敬前後得七首

忽枉東曹第一詩夜呼紅燭防烏絲郎官白璧元增價翰苑明珠久見遺伐木毎懷鳴鳥意投桃先愧鄙人私張顚自有銀鉤筆不似公孫舞劍時【邵善艸書是日作楷】

一代文章數首詩幾人贏得鬢成絲閉門頗笑陳無已憂國誰憐杜拾遺滿座圖書嗟我病十年心賞荷君私慿君直欲追風雅須到周南未變時

閣吏催成應制詩禦香初防雨如絲西垣地切層霄半祕府書存百代遺通集久懷明主賜負暄終抱野人私多才獨愧東曹彥未有賢勞答盛時

城南風日總宜詩滿地楊花十丈絲五夜鐘聲應有恨十分春色去無遺山川尙憶登臨晚樽酒長懷晤語私白雪調髙空悵望一樓殘雨夢醒時

來往郵筒不斷詩君才眞似繭中絲詞華彷佛三王后字畫分明兩晉遺得失寸心元自許品題今日豈吾私吳江落木何須道渾勝當年未見時

春興無端久廢詩愁心終日亂如絲才疏頗覺非同調韻險頻勞爲拾遺時語未工猶好古官逋多負敢論私疏毫短札匆匆甚又是西垣上馬時

葛巾芒屨坐題詩秪欠江邊一釣絲藥檢舊囊書欲徧夢回春枕事多遺人情更與新年別艸色寜知要路私獨在捲簾深處望西山無數雨晴時

齋宿和鳴治韻

禁城鐘鼔報春遲作宦頻驚節序移藤幾竹牀三日臥茗甌詩卷十年期倉皇不負黃公意淺薄終慚鮑叔知共愛開軒坐明月好雲多事莫相疑

又和王世賞韻

西垣香火奉嚴誠坐久空白漸生方朔嵗年猶飽飯子云詞賦竟虛名天臨華蓋春星近月照方諸夜水淸忽有仙郎傳妙句彩雲東望獨含情

送李宗衡還閩分題得淮浦聞鴻【戶部員外時望之弟】

淮上春深水接煙遙聞別防下平川云移遠樹猶回馬風斷髙城正系舡杳杳北天誰作伴迢迢南夜不成眠江湖不隔歸時夢消息應勞萬里傳

謝蕭文明惠榛子

野簇蹊叢滿地垂飽霜經雨亦多時長疑塞外隨車遠錯恨山中結子遲竹籠舊封勞夜到茗芽香盌入春宜知君情比投桃重不愛瓊瑤卻愛詩

吳禦史父封君挽詩

布衣肯受州縣郡白首不逢紈綺羣漢家循吏舊有傳淮南小山誰制文西臺仙籍記芳桂北闕聖恩懷美芹嵗晚江湖憶耆舊哀鴻獨叫空江云

雨和金尙徳郎中韻

亂雲深樹雨聲稠委巷頽垣共積流平地堦除三尺水暑風絺綌滿城秋兒童入市還髙價薪米論家豈壯憂賴有比鄰通問訊相過一見定無由

懷麓堂集卷十一

欽定四庫全書

懷麓堂集卷十二

明李東陽撰

詩稿十二

七言律詩

覽愚得詩卷有懷亾弟之作悵然感之因用其韻

楚詞招罷日昏黃不見幽魂爲返香寒菊有歌同薤露秋風無雁憶衡陽神交不隔江南北塵世空驚夢短長去歲玆辰那可問不勝淸淚夜燈傍

施醫官挽詩

三十年前爛漫逰酒筵詩社憶風流髙名殷地來江左舊業逢人說汴州已見王郎爲別駕空傳謝脁有芳洲惠山亭上畱題在露濕寒煙蔓艸秋

午日亨父宅分題得蔗漿限東字以下五韻

紫蔗分漿出苑東仙家元與禦防通金盤晝永翻疑露碧盌寒多不受風佳境惟憐江左客渴心誰識茂陵翁芳時燕席頻繁送坐待西窓蠟炬紅

費司業廷言畱飲題廂壁

壁水橋通別是天瀛洲東望亦登仙館中羣士有同輩【廷言自進士至司業九年】天下此官無剰員【南京舊多闕惟北監一人】坐擁圖書消暇日夢隨冠蓋入新年【廷言未受命兩月予有是夢】班行舊會今稀少莫怪相過意惘然

寄馬抑之同年【馬號淸癡又號華髮山人養病居蘓州】

不見山人又幾時浮雲流水杳難期頭顱自白非因老心事全消卻未癡賀監有船多載酒浪仙無寺不題詩秖應閒卻經綸手獨向空江把釣絲

邀用貞秋官不果至聞再宿明治南樓小詩奉問

逺別多情近卻無幾回書札費招呼三年舊雨虛來客一枕淸風獨負吾未信紅塵催白髮始知城市有江湖西垣匹馬經過地謝朓樓頭日又晡

予已邀鳴治旣不果至且招予同宿未敢輙赴用韻奉答

南樓淸灑一塵無怪防髙人不待呼行止古來眞漫爾主賔今日竟誰吾云端紫蓋瞻前殿雨裏靑山憶後湖獨負兩京三載話短檐長日未能晡

復用前韻自慰

門掩空堂一客無雨聲驚夢若相呼眼中道路非前日病起形骸是故吾翰苑朝回懷祕府洞庭家在隔重湖繩牀竹幾將愁至自寫新詩到日晡

苦雨後和喬師召喜晴韻四首

壞籬頺壁幾家同苦雨無情也自公白薴裳衣殘暑後碧山樓閣晚涼中天風一掃愁雲淨海月髙懸宿霧空滿席淸光正回首桂花庭影夜重重

六月窮陰四野同憂時不羨魯僖公農夫正恐秋將至聖主深勞日過中陰气漸隨金令伏陽烏還照火雲空猶憐怒雨號風夜破屋飛茅定幾重

杜陵廣廈萬間同千載江湖嘆此公蹤迹久慚城市裏夢魂偏墮雨聲中官河水決陂塘亂獨樹巢危鳥雀空最是晚晴鐘鼓後夕陽依舊逺山重

急雨轟雷晝夜同枕邊驚夢起周公虛疑矮屋層檐下如在欹帆浪中萬里山川秋霽合千家燈火夜愁空人間月色淸如水先照瓊樓第一重

立秋雨不止再和師召韻四首

一望頑云萬里同長驅無乃困雷公神靈合在蒼茫外物態都來頃刻中媧女正愁天宇漏鮫翁翻懼海濤空美人只在蓬山上咫尺瀛洲路幾重

溽暑蒸人伏枕同愁來白髮恐難公雨聲先到窮檐底官事猶慚飽飯中微物有心廻兩曜弱云無力度層空陰晴欲問明朝事知在蓍爻第幾重

閉門泥雨六街同夙夜何由得在公憂國秪憑書卷裏放朝長憶漏聲中煙連上苑千林暗火照鄰家四壁空寄語商羊休更舞晚來愁見濕云重

謀國憂民兩意同獨於詩力愧諸公風謠合采歸天上獻納誰能自牖中漆室婦嗟蓬鬢攺杜陵人去艸堂空閒愁不獨風和雨一日廻腸有萬重

寄彭民望

斫地哀歌興未防歸來長鋏尙須彈秋風布褐衣猶短夜雨江湖夢亦寒木葉下時驚歲晚人情閱盡見交難長安旅食淹畱地慚愧先生苜蓿盤

贈傅神髙訓導

彩毫和露寫淸秋親見江南顧虎頭憔悴忽驚多病質賢豪今負壯年遊眼前庶事誰工拙夢裏浮生有去畱萬里滇池三載別重來還識故吾不

寄沈提學仲律

沈侯髙行迥不污偃蹇不受風塵呼有時開口向知己寧肯折腰爲大夫髙厓迅筆走風雨落日解防思江湖安得奮飛隘八極與子污漫遊天衢

送周時可文選還南京用羅明仲席上韻

一月京華三見君匆匆下馬立殘曛朝辭內苑千峯雪暮宿荒郊萬疊云宵旰席懷當寧寵平安書報隔江聞十年沗竊箴規誼猶帶儒冠學綴文

宿海子西涯舊鄰

匹馬緣溪卻度橋蓽門疏樹影蕭蕭東陵舊路元相接北郭幽期豈待招滿地月明如白晝一燈人語共淸宵悠悠二十年前事都向春風夢裏消

師召有盲馬售錢六百諗之以詩

六百靑蚨十里才忍將筋骨付塵埃驚魂已脫池邊險往事無勞塞上猜【師召已連失二馬】鬥酒杜陵堪再醉【用三百靑銅語】千金郭隗幸重來知公自是防機者一笑能令萬事該師召在內直誤系牙牌角帶以去再贈一首

倦摩雙眼出長安束帶懸魚總誤防裝飾不嫌非異物標題猶喜是同官酒防大白狂時換腰愧休文病後寛堪笑玊堂叢話裏向來詩筆幾曾幹

若虛秋官舊有屋一區爲積潦所壞數年不售竟得銀四兩聞師召售馬自謂與此價略相近索予用韻一首

臺署元非駔儈才直防金璧等浮埃頺垣已付池蛙管賀客翻同野燕猜白老有詩行復問【樂天詩云江邊欲買三問屋問徧人家不要詩】寇公無地去還來詞林馬價誰多少不待相逢意已該

抑庵【爲陳進士炷乃翁作】

簮組叢中老布衣肯將名字托光輝乾坤俛首平生足貧賤驕人此意非曾晳更賢狂已甚武公𨿽老戒無違亦知授簡趨庭地已見先生杜徳機

候馬北安門外遊慈恩寺後園有感

亂溪流水入荒塍九曲灣頭十丈藤尋徧野亭無舊主訪回蕭寺有遺僧蒼苔斷處防將合老樹栽時記未曾莫怪疲僮淹送馬十年一到竟何能

雨後與文明遊城南馬上和鳴治韻

乳鳩飛燕總春聲我亦緣詩太瘦生十里煙塵新路繞五更風雨舊愁輕山亭坐近檐檐碧水岸花開樹樹晴不有黃門能愛客幾人鞍馬得相迎

陳宗堯侍講挽詩

主恩前後許登瀛君在同官是老成千里鶯花南國夢兩筵歌酒故人情流光過眼成今昔別路傷心隔死生此夜玊堂風露裏不勝淸淚欲沾纓

宿西涯舊鄰次方石韻

春興無端入酒杯每逢花鳥共嘲詼望隨山欲斷時盡行到水將窮處回雁影忽驚還北向馬頭誰遣更西來夜闌秉燭蒼茫坐醉後眞成夢裏猜

己亥中元陪祀山陵道中奉和楊學士先生韻十首

十年三赴四陵朝又逐諸公一舉鑣龍尾道瞻回輦近馬蹄塵送入山遙天開野色川原淨日出城頭霧雨消無數晚花秋樹裏未須風物向春饒

數村煙火接荒墟芳艸連天入望余防處桑麻還舊業去年風雨憶空廬疲童望路心兼逺野老迎人禮大疏獨向丰年詢往事未堪回首意躊躇

葛衣葵扇一時新自辦山裝學野人踏盡栁堤行更逺掃殘苔石坐還頻虫鳴水防偏依曉雁度山城正憶春萬里炎蒸消欲盡不勞風雨洗蒼旻

布衣人犯逆鱗龍一代賢豪此地鐘香火制存空古廟策書名在有遺封蕭蕭白髮餘民攺曲曲靑山舊路重欲向五陵還弔古永安城外數聲鐘【劉蕡昌平人】

地辟天開戶牖成古來人代幾回更四朝陵寢千年固百里山川一掌平殿上朶云當夜捧空中靈籟入秋鳴重城復道香煙裏又聽云車下紫淸

夜深燈火下齋宮路轉西巗卻向東四塞河山今古在諸陵雲霧往來同煙叢簇簇溪藤暗秋葉蕭蕭嶺樹紅獨愧兩都詞賦手玊堂椽筆待名公

馬頭殘夢不成酣似覺薫風爲指南官燭罷燒猶有月朝衣初脫尙餘嵐回鞭懶赴城東宴揮麈聊同石上談記得曩時曾宿地翠微深處一禪庵

官曹行樂漫消憂得似周南太史遊巖勢繞空皆右轉泉聲赴壑盡東流八方貢賦歸王甸萬古山名屬帝丘同是鵷鸞飛宿地不應中有一沙鷗

路盡郵亭始入京水村山郭幾經行逢人借屋寧知姓信馬題詩不記程沙浦雁回風忽斷石梁魚落水初淸瓊樓合在層霄外莫遣微云綴月明

僕夫催馬劇如飛望近城樓及曉暉百里路方辭寢廟兩宵心不離庭闈睡餘白日猶髙枕拂盡黃塵更振衣藤幾竹牀安穏甚任他風雨過書幃

昌平縣學新構翰林行館奉和謝學士先生舊題韻畱楊教諭顯爵夏訓導璉一首

石橋沙路隔東西宛轉如登十丈堤涼愛野風淸別院夜聞山雨過前溪棲鸞樹老多成實賀燕巢傾半委泥好種瑯玕二百个重來須就節間題

和鳴治侍講贈行韻

玊堂人在閬西峯應憶譙樓五夜鐘海內萍蹤嗟我逺夢中山色想君濃書回直欲憑秋防吟苦誰甘學暮蛩獨有勝遊兼樂事不堪持爲故人封

和亨大修撰席上聯句贈行韻【行前一日亨大以采石一尊爲餞】

石逕緣厓半入云獨開齋閣坐斜曛層城夜閟諸山色夾路人喧萬馬羣齒不辭狂謝脁帶圍眞減病休文豪遊竟作醒三日長憶髙堂舊酒醺

和汝賢修撰贈行韻

樹影穿籬犬吠云憶君同宿嶺頭曛離歌忽漫傳新調別馬猶疑戀舊羣秋館圖書違伴直夜堂燈火夢論文不知聽雨亭前坐對酒看花日幾醺

和若虛郎中贈行韻

赤日黃塵馬倦行石橋山店有官程城頭路盡千峯隔袖裏詩來兩腋淸蟬雜栁風秋漸逺鶴翻松雪夜還驚欲知小吏將詩意記取柴門剝啄聲

和趙夢麟主事東陵見寄韻

翡翠樓臺白玊堤碧山深處有輪蹄神宮望接香煙際閣道旋隨斗柄西萬乘旌旗云外合兩班環佩月中齊官曹莫嘆東西隔又聽星軺載紫泥【時夢麟將有淮揚之使】

內直大雨畱壁上呈諸同寅

苑花庭樹隔蒼茫急雨顚風驟作狂欹枕北驚夢短移牀東壁捲衣忙堂茅幸免三重破堦水眞愁一尺彊寄謝諸公前後直馬頭炎日漫辭長

與顧天錫夜話和畱別韻【時天錫謫永州府同知】

路轉三湘去更深潞河西岸淛東潯濳鱗自足波濤地別馬長懷秣飼心湘女廟前山似黛栁公亭下石如林徵科亦是公家事民力江南恐未禁

以絲饋李秋官若虛誦瓞詩爲祝若虛有詩馮秋官佩之以和章見索因用韻饋如例並呈二君

地接東陵路不賒冷官生計只籬閒行似愛涼陰薄醉筆多隨野蔓斜名自雅歌傳聖代例分風味與詩家從今記取宜男祝賀客來時好薦茶

大雨次李若虛馮佩之屠元勲聯句韻

醉魂驚散眼花稠澑下空庭水亂流臥聽衡茅兼徹夜坐看絺綌已先秋排空濁浪騷人恨蔽日浮雲壯士愁郎署忽傳歌古調韻風含雨正悠悠

體齋宅賞蓮用體齋韻

獨坐幽亭數竹攢名花何意此相看一枝已分巢林足寸步猶疑縮地難香愛露華濃似酒靜憐秋色冷於官狂來卻怪筒杯淺直欲全傾翡翠盤

送王汝瑛院判歸省宜興

梅溪之水淸無痕梅溪主人花對門開花萬樹復萬樹流水一村還一村采藥路迷山逺近讀書聲動月黃昏欲知晝錦經行地盡是天家雨露恩

和蕭給事元日早朝韻

庭燎光分燭影稀玊堦殘雪向春微千官夜聽星辰履九陛朝懸日月旗地切丹山聞鳳吹天開黃道見龍飛海東才子多春興一日新詩動闈

郊齋和張養直修撰韻

暖風晴日麗層天霧駕颷車從列仙鳴鳳有岐還盛世神出洛自何年朝班曉躡靑霄上禦气春浮紫蓋邊珍重玊堂淸密地新詩莫遣外人傳

慶成宴有述

殿庭開宴引千官拜舞親承萬歲歡坐擁日華防漸近酒傳天語飲教幹【每宴必傳防云滿斟酒又云官人毎飲幹】靑雲舊侶班相望白雪非才和豈難十五年來無寸補一心惟有向時丹

和明仲洗馬韻二首

竹簡韋編次第評於君眞見古人情百年事了須聞道舉世嫌多爲近名敢謂學非顏氏樂直將心比伯夷淸塵蹤滿地無由濯何處滄浪水上纓

友道陵夷繼者稀獨予才力尙卑微無成頗覺初心負未老先知舊事非今日中流須砥柱幾年東壁有餘輝期君合在風塵外千仭岡頭一振衣

上元日與文敬諸友遊神樂觀防典簿宅歸馬上作

玊壺沽酒載靑驄同向城南問老防誰信神仙有官府始知軒冕是樊籠去年花在開應晚落日詩成意未工歸到上元燈火夜九衢絲管聽兒童

春闈校文有作呈諸同考

省闈分職重持衡十載趨陪兩度行滿地奎光天咫尺隔簾人語夜分明空中萬馬神俱驟海底遺珠夢亦驚科甲少年今老大恥將名姓托羣英

沈禮部時暘行以只鵝鬥酒爲餞家僮誤送於顧刑部天錫時晹去始知之戲作小詩奉寄

隔城風雨送歸驂鬥酒籠鵝意未堪何令別時無長物殷郎書到只空函十年世事成春夢千里神交入夜談他日相逢應大笑亂山深處是江南

送王成憲歸蘓州省母得難字

曉風殘雨送春寒一曲離歌意未闌都尉府中新捧檄侍郎門下舊彈冠貧憐菽水爲歡易老覺江湖見靣難已辦彩衣隨畫舫風流未數晉潘安

送樊時登延平訓導

客堂寥落雨兼風一曲離歌目斷鴻楊執防生空識字李將軍戰竟無功孤舟野岸蘋花發五月山城荔子紅見說儒官非逺別夢魂長在浙江東

送桑民懌訓導防和【民懌蘓人會試春闈防有胸中有長劍一日幾回磨等語爲晏檢討汝賢所黜又作學以至聖人之道論有我去而夫子來等語爲丘學士仲深所黜今年得乙榜年二十二籍誤以二爲五用新例辭不許遂有是命】

十年三度試春闈新見聲名滿帝畿甲第久慚唐李郃奇才終誤宋劉幾功名歲晚非蓬鬢湖海官貧尙布衣試防孤鷹下林落甘心還向碧天飛

送宋民止綿州學正【民止民表進士之弟前翰林孔目公之子今年予校其文中格用制額退在乙榜】

已見瑚拂釣竿不勝遺恨滿江湍力窮魯縞心猶壯望入蓬山路始難無柰風塵催短髮且將名字托微官靑氊舊是君家物又向王郎坐裏防

送董子仁給事使琉球

琉球東望海門開聖代提封亦壯哉萬里風濤才七日六年天使此重來麒麟有服眞殊寵薏苡無車莫浪猜歸憶皂囊封事在殿前風采尙崔嵬

送張思履司副使琉球

尙方新報賜衣成玊節金書萬里行嶺外方言通異俗島中煙火望孤城由來使者關風化親見朝廷錄姓名不用殷勤宣聖徳逺人先賀海波平

送王祭酒先生還南京

盛代聲名北斗尊錦袍牙笏舊承恩兩都詞賦多傳世四海英才半在門紫塞天髙連雁影石城江落見潮痕金甌彩筆雲霄夢姓字應勞聖主論

和韻寄答陳汝礪掌教

寂寞天涯嘆所依海云江月意俱違茱萸歲攺身仍健苜蓿秋荒馬不肥白雪屢傳新調寡靑雲半覺舊人非家山不隔長安路應倚南樓望夕暉

和師召步入西華韻

九衢香霧擁塵埃望盡仙蹤隔艸萊防蝀影從橋底見芙蓉花在鏡中開碧桃黃竹無年歲翠羽紅鱗自去來幾度北安門外路誤騎羸馬繞城回

寄劉時雍

望到關山白雁初離愁多在憶君餘百年交友通家誼萬事傷心一紙書江上流民何日定裏中羣盜可能除西垣詞賦東曹業欲效賢勞愧不如

遊西城故趙尙書果園與蕭文明李士常陳玊汝潘時用倡和四首

漫憶江湖萬里遊西園風景似南州靑苔地濕頻經雨白薴涼生不待秋塵事已醒前日夢歲華空白幾人頭松醪載得渾醉莫遣飛花浪作愁

官曹無計可招尋坐愛林風滿素襟醉後頗思醒酒石貧來須辦買山金花蹊栁徑稀疏見茗盌冰壺次第斟欲問五陵歌舞地我家園樹得成陰

句入西園字字淸葛衣紗防稱閒行苔侵翠壁應全徧果熟靑林已暗生流水斷堤人共逺片雲孤鳥意俱輕閒官愛說山中話爲有歸田錄未成

殘樽系馬立斜陽忽送秋聲滿樹涼花落始知畱客久雨來偏爲作詩忙山堂竹戶寒猶閉石徑苔泥滑不妨獨有園人愛沾灑不隨僮僕問歸裝

送陸封君歸大倉【鼎儀修撰之父也】

十年池鳳逺將雛白首飛揚興不無老去關心惟骨肉夢來欹枕亦江湖山川尙憶重遊薊鄕裏猶稱舊姓吳畫舫載將官市酒卻從林下說皇都

予素不善飲文明詩來有西涯爛醉欲人扶之句日以二樽見惠步韻答之

夢斷髙陽舊酒徒坐驚神語落虛無若教對飲應差勝縱使微醺不用扶往事分明成一笑逺情珍重得雙壺次公亦是酲狂客幸未麤豪比灌夫

送鄭瑤夫先生之南京太常

冰霜心事見平生冠冕文章動兩京直講舊官才五品太常新命接三卿園林俎豆春秋祭江海庭闈日夜情近說詞臣多簡在禦屏風上恐題名

送王元常貢士歸省河州【兵部尙書公度之子】

尙書門第切云髙西去秦山望眼勞朝論十年歸舊徳家聲今日在時髦虛聞漢節求良馬尙有任竿拂巨鰲卻望故園歸路杳未辭塵土逐靑袍

刑部郎中栝蒼金君尙徳之子禧及其弟尙義禦史之子祺聞尙義將有謫命自其家赴京師以予托交二君稱契家子來謁子重其孝友篤至悵然感之賦贈一律

舊家門第有淸風眉宇分明似兩翁春夢忽驚黃耳犬秋風愁送玊關鴻徐歌漫有臨岐贈禰刺深勞昨夜通薊北遼東俱萬里天涯回首意匆匆

懷麓堂集卷十二

欽定四庫全書

懷麓堂集卷十三

明李東陽撰

詩槁十三

七言律詩

幽懷四首

雨深門巷半蒼苔十日幽懷郁未開剛道官閒忙又錯偶教身健病還來酒杯尙借驅除力詩債慙非應答才猶有舊堂堪系馬水邊鷗鷺莫驚猜

坐看幽意滿靑苔雨徑煙扉濕不開藥裹半封塵未掃棋聲欲定鳥還來爲園毎課山僮業弄筆先憐稚子才我瘦不緣詩思苦騷人相見勿頻猜

墻根老樹碧生苔門捲疎簾一半開巖影乍晴雲欲散雷聲忽動雨還來長堤隔水疑無路瘦馬衝泥念不才朝往暮歸緣底事秪須形影自相猜

懶攜行杖踏莓苔寂寂殘樽對雨開開口秪應心獨語閉門休問客誰來幽居有道堪藏拙巧宦逢時亦自才試問白頭冠蓋地幾人相見絕嫌猜

林屋養髙【王編修濟之乃翁以光化知縣家居受封濟之歸省分題得此以所居洞庭山有林屋洞天之勝故云】

隠君新拜此系泥牋許住東南一洞天老去折腰羞作縣醉中因酒得稱仙門髙剰有栽槐地年好多收賣橘錢爲報五湖風月道秋來須載彩衣船

送黃汝修舉人還太平【文選郎中世顯之子】

京國趨庭見少年別來風度已凝然亦知梗槪非流俗未論簪纓有世傳坐上好書消嵗月江南歸夢繞山川桃溪太守今前輩長在春風幾杖前

題敷五菊屏

先生深臥菊花叢曲幾圍屏杳窕通本爲紅塵辭俗眼豈因多病怯秋風交情盡付炎涼外身計聊慿吏隠中相過不嫌憔悴質秪應風味與君同

用沈仲律提學韻奉邀一首

行囊又掛佛堂燈可是緣詩尙愛僧江上踏泥三日屢城南衝雪兩人曾別來事與流年異病起吾慙飽飯能西望艸堂三百步敝鞍羸馬到須登

夜坐有懷仲律

艸堂寒日下虛檐露白風淸此夜兼坐榻有塵僧爲掃客囊無計嵗將淹詩成骨與山爭瘦老去心將玉比亷還似鶴林蕭散地未容巾屨學陶濳

再次燈字韻

布袍書卷擁寒燈興味蕭條頗似僧愛酒獨從醒處得戒詩惟有病來曾幽棲借屋山人許再拜升堂稚子能好是五湖煙水地幾時舟檝渺然登

用韻贈林防庵和仲律【時防庵以車駕郎中謝病將歸漳州】

病來三月不窺檐老去心應吏隠兼萬里江湖甘獨往一官書簿苦相淹還尋陋巷貧中樂解使貪夫去後亷獨立乾坤雙道眼靜看魚鳥到飛濳

與仲律飲鳴治宅用原博韻

偶陪驄馬遊三日復到城南意惘然山色見如逢舊友菊花開不厭殘年幽居地接東陵近愛客心知北海賢猶識舊堂曾下榻隔樓風雨賦詩眠

飲士常新居和席上聯句韻

寂寞官曹似隠居淸風時動一牀書花應旋種欄將滿客不頻來席尙虛詩好忽驚傳錦字酒狂眞欲換金魚多情愧有東鄰卜已辦城西欵段車

送程克勤諭徳歸省尙書

楊修家世本公卿庾信文章自老成館閣盡推良史筆君王親記講官名金函玉扆丁寧詔去馬歸舟日夜程卻倚三臺看北斗鯉庭鸞掖正含情

戊戌冬至節初赴朝天宮習儀【翰林舊不習儀是嵗有新防學士而下俱令依常參官習儀】

朝天宮闕路逶迆帝遣儒臣下赤墀禮重叔孫綿蕝地恩同文徳押班時五更淸漏聞雞早十里紅塵恨馬遲館局幸多閒嵗月敢言筋力是吾私

寄莊孔暘二首

買斷溪南十頃煙還家無復夢朝天身如元亮歸田日詩似東坡過嶺年蓬島謫來仙骨在釣臺髙處客星懸十年未洗江塵耳誰聽淸風石上弦

背郭誅茅艸蓋堂邊江種柳樹爲墻舟中夢醒聞春雨樓上詩成坐夕陽南紀壯遊余嵗月北扉遺艸舊封章淸時例有逃名客見說嚴陵本姓莊

韓貫道黃門見示雪中遊泥鰍寺詩和韻一首

宛轉新詩出袖間宦情幽事總予闗山迎舊路如相約雪到今年始放慳地僻不妨禪客夢嵗丰先動野人顏空慙突兀東齋坐如聽車聲帶月還

齋居和世賞編修韻

半夜開門雪滿坡淸吟無柰玉人何人間路與紅塵隔天上春隨翠輦過靈吹下時神語寂瓊樓髙處曉寒多笙簫本是虞廷樂不爲秋風起棹歌

文明黃門攜大廟東宮郊祀慶成諸作見過和韻一首

織翠華箋共到門袖中煙霧尙氤氳龍筵地與天顏近鶴駕班隨輦路分禮重圜丘春載覩歌成淸廟夜還聞鳯池雨露𨿽同沐似隔蓬山一片雲

次韻原博新廬有作

卜築堂髙迥出曹牖風牀雨睡能牢鴟夷不語聊相伴褦襶多情豈見撓迂叟樂應須水竹醉翁心不在山醪萬間廣廈君當見似說蒼生屬望勞

若虛餽匏瓜仍疊前韻奉謝

野意相看總不賒園匏𨿽大亦稱瓜靑叢摘罷煙仍濕翠籠擎來日半斜吟有舊題成左劵酌無淸酒愧西家郎曹興味淸如此絕勝春風諫議茶

曰川餽無花果答絲瓜之贈疊前韻

翠籠珍果望還賒報我眞應愧木瓜采掇恐沾秋徑濕傳看不覺夜燈斜飽知實徳非虛語脫盡浮華是大家異物淸詩兩奇絕渴心何必建溪茶

楊武選挽詩【楊名仕偉文敏公之孫謫臺州通判卒於途其妻建安朱氏遣使乞詩】

十載長安夢未醒離堂風雨思防防書隨洛下舟中犬身逐臺南水上萍衛國精靈應寂寞郭家池館半凋零寡妻稚子衘哀意誰作張圓死後銘

大雨次柳邦用韻二首

雨聲吹送滿城秋委地頽云濕欲流環堵不藏原憲病窮途誤作阮生愁燒殘官燭晨猶暗落盡庭花晚更幽此夜兒童如見月直應狂喘似吳牛

風伯何時許放慳雨師今日不辭頑虛疑九道乾坤合坐遣雙籠日月閒滿地瓜田惟足水幾家茅屋尙依山官曹況切懷人意一夜淸詩彊破顏

士常得男疊前韻奉賀

慶協充閭事不賒嘉期先報及時瓜門深賀客車應滿喜極題書字半斜周雅祝辭新故事李膺名姓舊通家東樓若許吟詩到聯盡軒轅石鼎茶

饋瓜楊維二編修以桃見答疊前韻

手種丹桃歲月賒感君投我勝投瓜來疑度索山城逺去恐天臺石磴斜已托神仙棲壽域敢教兒輩惱鄰家餐余便有通靈意不待盧仝七盌茶

饋瓜曾文甫編修以冬瓜見答疊前韻

晚花秋蔓野堂賒不道冬園別有瓜未遣堦苔封徑合肯緣籬竹掛檐斜後時豈敢爲君惜多子還應勝我家預報明年湯餅防嘉期須及雨前茶

若虛夜饋瓶棗疊前韻

異代神仙事不賒如瓶丹棗勝如瓜多情饋客詩兼逺急腳攜筐步半斜內苑不勞方朔射西鄰還切少陵家白頭正有分甘興先向髙堂一薦茶

汝賢饋西瓜及防榔疊前韻

漢使西還道路賒至今中國有靈瓜香浮碧水淸先透片逐鸞刀巧更斜飽徳未忘防正饐爲園翻愧老樊家因君解取南閩俗更說防榔可代茶

九月八日與謝於喬諸公遊朝天宮有作

細艸蒼苔石路重偶從西郭問仙蹤亭如逋叟長畱鶴徑似陶濳但有松塵世百年能幾見洞門今夜不須封謝家屐齒應無恙擬上蓬山第一峯

是日和王世賞韻

厭見秋城捲暮沙還回仙路出西華淸憐竹筍宜供飯醉挿松枝且當花閣苑煙霞非昨夢蘭亭山水似君家新詩未穩還催就紙背橫書字盡斜

和馮佩之韻

百尺樓臺四面同煙霞深鎖洞門中虛牕地迥猶含日破防情多不受風萬里碧雲秋興逺一畨涼雨夜愁空秪應今度來差早明日花開定滿叢

和謝於喬韻

疲驂舊路不勞牽十載重遊意惘然丹竈藥成雞已化石墻陰冷鹿猶眠仙蹤下與塵埃隔野色西來島嶼連不似都易搖落秋來還有看花天

九日遊慈恩寺疊前韻

偶從農父問田塍又向禪家話葛藤久宦北南俱是客頻來賓主更誰僧行憐馬上尋詩慣坐憶湖邊見月曾到此蹔拋塵土累敢言淸世獨無能

九日和王世賞韻

石門惟許白雲畱我亦何心戀此遊竹裏行廚煙未午水邊蕭寺葉先秋行貪覓句忘吹防醉去登髙不上樓詩景滿前誰防得野僧多是逺公流

九日和謝於喬韻

鶴翻風樹曉猶狂頗似任翻臥竹房石底片雲猶宿潤竹間殘雨尙餘涼桔橰亭古荒秋艸鐘鼓樓髙送夕陽猶有丹丘餘興在坐來今昨兩相忘

和李若虛韻

芋區瓜圃地相聯仄徑多從斷岸邊鄰曲望疑沽酒市兒時憶上打魚船年華未攺先驚暮風景重來不及前更說農家少生事一畨秋水沒湖田

和屠元勳韻

杖屨城南得得來寺門今日許重開溪流過雨蘋生岸林影翻風竹映杯我醉不辭桑落酒僧髙長住貝多臺吟風賞月當年事莫作三生石上猜

題徐氏含暉堂

家住層峯疊浪中水光山色動簾櫳紅塵地少多逢石畫棟雲輕不受風陶徑菊松今古在米船書畫往來通濯纓誰和滄浪曲我亦無心謝此翁

再遊慈恩寺畱僧瑢畫卷

軟沙幽艸接芳洲舊路重來問石頭名似曲江題後到身如房琯夢中遊山迎傑閣層層見水繞長橋曲曲流吾祖汝師俱寂寞相逢茶話坐消憂

韓都憲公雍挽詩

早騎驄馬出烏臺萬里風雲亦壯哉嶺海威名天下重廟廊謀箕古人才寧知晚節終泉石豈料英防閟艸萊京國少年思識靣楚歌聲斷使人哀

諸生有作紅葉詩者愛其末句戱爲補之

碧樹凋余老更紅彊將顏色慰飄蓬濃霜未著愁先醉返照初回望欲空唐苑情多何足問吳江句好更誰工晚來蟻穴無歸路應恨蕭蕭匝地風

醉楊妃菊次韻亨父

誰采繁花席上題偶將名姓托唐妃日烘花萼醺時面雨換華淸浴後衣隔坐似邀秦國語揮毫未放謫仙歸欲從顏色窺生相已落詩家第二機

後園種菊經月忽見數花用亨父韻並呈城東賞菊諸君子

幽花種得偶相忘步轉南檐卻背堂但有芳心寧擇地更無佳客亦宜觴登臨憶負重陽雨采掇愁沾昨夜霜滿袖餘香試披拂晚來風力正悠揚

蘓人織蒲爲茵二片置牀倚間借背及足甚冝冬寒淩季行以書見惠道經敷五太史輒爲所畱聊作小詩報季行並柬敷五

輕蒲一簇軟如花巧織重鋪意未華吟處迥冝孤背倚坐來溫愛兩趺加未沾南國佳人惠已落東瀧野叟家幸有題封三十字慇懃畱向手中誇

冬日對菊用陳玉汝韻

揺落霜空萬木飛一枝無柰賞心微未成老圃應須學若在南山便合歸人道秋香非昨夜天畱晚色共斜暉陶翁可是忘機者猶自含情待白衣

與王世賞重遊朝天宮是日病臥待諸公不至

石徑苔深步屧空菊花開徧去年叢重遊誤落秋風後舊事都消夜雨中已覺地偏非世界卻憐身病是樊籠諸公只隔瀛洲路未遣丹丘鶴夢通

和世賞韻

偶陪寒日坐空庭飯有胡麻藥有苓霜菊多情畱暮色風禽無語墮疎翎堦前借艸衣全濕石上題詩酒盡醒莫笑山公歸太早秪緣多病想幽扄

楊應寧母安人受封詩

老去逢恩不自知半生勤儉鬢成絲家如夫子長存日身似郎君未貴時拜憶登堂晨賀早醉沾開閣夜歸遲百年桑梓瞻依地一度生辰一獻詩

送韓貫道湖廣參議提督武當諸宮觀

神仙官府意何如親見分符上紫虛山擁帝宮三十六地屯兵衛五千餘人言才大難爲用我愛官閒好讀書臨別與君堪一博肯將靑紱換緋魚

謝邵地官汝學餽陶鼎次韻

感君攜贈出南裝別路相防似故鄕詩客品題新定價野人摶埴舊傳方茅柴火底春風軟骨董中滋味長秋去冬來幾寒暖且將麤糲送年光

汝學席上賦陶鼎疊前韻

山家形制朴無裝伴我頽然入醉鄕人境最冝林下一丈筵何羨食前方不辭地僻江湖逺卻愛官貧歲月長幾見雪堂明夜火擬從東壁借餘光

王仁輔見和雪後西華聯句用韻答之

磴云梯雪迥分層玉殿雕防次第登敢向內園誇壯麗似聞南客想炎蒸淡交情在貧應識白戰才髙老定能蛺蝶飛來誰解道當時獨有呂翁曾

再次王仁輔雪後韻

雪堂髙聳玉樓層驢背寒多不柰登夜飲略教杯有酒晨炊誰問甑無蒸長安病臥袁郎老野寺吟行賈島能應恐出門無覓處沙頭記取屐痕曾

再次仁輔韻

曉風殘雪上堦層謝朓樓頭客未登紙帳不知寒日出硯池初覺暖云蒸闗心逺道妻孥隔作伴空齋杖屨能鬥酒綈袍吾欠此贈君空有笑言曾

分題得孔林送張廷芳巡按山東

孔林喬木蔽髙空岱嶽西來泗水通萬古山川神陟降百王封秩禮尊崇詩書世豈坑焚後俯仰吾猶覆載中卻羨東巡張侍禦得先瞻拜仰遺風

徐用濟秋官和雪詩次前韻並柬仁輔

雪風吹透褐衣層望盡髙臺不可登滿地茶煙猶帶濕幾家藜火尙餘蒸江湖意气山人老詞賦風流漢署能塵土滿胸消不得瓊琚欲報兩無曾

再次陶鼎韻答用濟諸君

重鑪髙蓋擁層裝規制居然自一鄕豪客休嫌下箸處仙家不用辟寒方味兼小市盤餐別坐共嚴城漏水長卻有好詩如拱璧摶工何意敢爭光

仁輔屢和雪韻而方石不至再用前韻督之【是時仁輔館於方石官舍】

雪裏幽懷百感層相逢聊復話年登帳中綠酒香應醉鑱底黃精濕未蒸王子扁舟無興到謝家新句有人能詩壇定與屏風隔夢裏髙歌達未曽

李世賢侍講一產二子用瓜祝韻賀之

同官同姓迹非賒異事還應協我瓜池鳯水深相對浴海桃枝重不勝斜緜緜周雅詩人頌衮衮徐卿積善家畱取秋菹薦春酒向來眞愛一甌茶【向饋瓜世賢答云謹當腌漬爲菹以俟他日湯餅之防今不敢以薦茶也】

再和仁輔韻【是日雪將再作】

云擁髙城雪意層蒼天欲問恐難登山家未報來牟足海國還聞瘴癘蒸勝事園林誰合閙丰年歌頌我猶能王郎更趿何門履十二街頭徧已曾

方石堅臥累日忽與仁輔聯句見答始悟其爲合從計賦此挑之

門掩髙坡最上層【方石所居名髙坡巷】徑深泥滑苦難登歌殘白雪無餘調夢醒黃粱第幾蒸季子合從元有計亞夫堅臥豈無能何當再接星堂戰頭上同云黑未曾

仁輔以詩見欵復用前韻並柬方石

雪裏降城百二層素車今日愧君登力勍豈謂心能怯顏赭空驚汗欲蒸謀楚似聞王翦老禦秦猶有謝安能無端又作衝寒戰袖手惟應巧匠曾

雪再作再疊前韻聊用自詠

睡起空階薄霰層髙堂片雪已先登鄭橋路隔新風景馬館寒空舊燠蒸【馬融嘗在史館燠蒸如坐甑思陰山層冰】淸物秪余陶鼎在晚交惟有竹君能孤吟寂寞無人和時問門前客到曾

次韻答時雍

誰是乖崖一字師須將得失寸心知君才絕我寧論倍世事於人大忌隨是玉也須懷卞氏有金休把鑄鐘期十年道義相防地猶落殘葩與剰枝

次韻答若虛

雪外樓髙碧瓦層江南江北望中登寒愁夜壘軍聲亂暖憶春湖水气蒸酣飲縱教豪客醉凍吟輸卻腐儒能西堂杏酪淸堪比獨坐懷人此意曾

立春後一日席上次若虛韻

地近彤樓禦气邊苑花宮柳意先傳三冬閏月畱餘日兩度春風共一年庭淺恨無投轄井酒窮須辦典衣錢瓦杯陶鼎能畱客未愧烹肥與擊鮮

再用韻促諸秋官和章

雪堂開卷坐分層自掃西階待客登盟在豈應寒似水心煩長使熱如蒸驅車路熟朝停慣刻燭才多夜坐能獨有東鄰老同姓爲予談笑解圍曾

讀楊尙寶叔簡漷縣懷防泉嶽翁詩有感次韻

門戶凋余秪弟兄憶公於此最傷情囊空始信生前計棺蓋從他世上評古墓回車誰腹痛遺文在篋我心驚【楊時語及家集】符臺老友今頭白幾向荒村問縣名

賀周原已得男再用瓜祝韻【原已匏庵外甥】

宜男嘉祝未云賒吉兆今符第幾瓜西海又傳桃實大東樓初記斗杓斜桓郎未必無佳客王氏從來有外家聞說賀筵多異品尙方新賜小團茶

題王允達中書所藏宋仲珩艸書卷後

蘿山令子華川裔前後淸朝兩舎人幾世通家同骨肉數行遺墨在風塵典刑尙及吾非晚文獻猶存子未貧江水舊多元祐鬼恐驚風浪出通津

徐用和禦史墓山八韻

金山埋玉

金山四面擁佳城玉樹埋時不復榮靈气百年還造化巖巒千古閟光精名同郭璞江心墓恨比何充地下情欲采生芻無處奠亂沙衰艸正縱橫

玉屏耀金

玉屏開日耀金精下見扶桑海色明防翠揺空光不定丹靑照眼畫難成羊郎晚可移牀對王子朝宜拄笏行猶有舊題詩在壁十年風雨綠苔生

岡鳯翔云

岡頭晴翠拂雲開幻作丹山鸑鷟胎五色宛從天上降一靈眞向藪中來盛時川嶽皆爲瑞奕代文章可比才應是思鄕還感舊可能重上鳯凰臺

璧池浸月

古墓前頭月一池璧紋浮動不成漪半空影落秋毫見午夜光生老蚌知犀火不勞溫嶠照錦袍誰賦謫仙詩舊遊回首傷心地乂是煙愁雨暝時

筆架明星

筆架山形奇且牢上與列宿如相遭光華照地夜初白蒼翠挿空秋正髙大年登樓手可摘杜甫上天詩更豪鄕人翹首望山斗我亦念之心孔勞

冠峯湛露

危峯髙聳似峩冠艸樹防蘢露未幹袍笏盡消狂客拜風塵不受世人彈羽幢朝嶽雲中降鼇首當空海上看下有白頭未死地石門空枕夜臺寒

圭田秋獲

臺府官淸只俸錢十年祭有大夫田人閒耒耜秋風裏路繞桑麻夕照邊見說承家須主祀況聞憂國願丰年平泉花樹眞何物猶辱先人戒子篇

茅屋時思

報徳難忘寸艸私多愁長廢蓼莪詩也知春雨秋霜意猶似晨興夜寢時種得松楸成古墓采將蘋藻薦新祠欲慿此恨東歸海江水無情去不知

懷麓堂集卷十三

欽定四庫全書

懷麓堂集卷十四

明李東陽撰

詩槁十四

七言律詩

元日早朝

萬仗攢空簇防旃杳聞人語隔香煙城頭日共雞聲起天上春隨斗柄旋荒服五圖皆禹貢華封三祝更堯年侍臣獨立瞻華蓋長記分班黼座前

賀歳次韻若虛秋官

撲面塵多眼亂花春來心事劇如麻九衢路塞車馬集七貴門深雲霧遮長怪僕夫遺刺字毎勞閽吏指鄰家長安舊俗年年在又是晨雞與暮鴉

元夕和若虛韻

十里樓臺月色邊禦河東畔闕西偏杯盤入市多新俗兒女看春憶少年紫陌塵香千騎合玉堂官冷一燈懸江南風物君休戀自有宮柑入袖傳

聞王仁輔買魚瓶俗所謂泡燈者賦此嘲之

買得長安市上春玉壺淸水貯金鱗卻看塵土疑無地未掣波濤亦有神眼底功名聊比幻杖頭風月且敎貧西堂燈火元宵夜又向東風作旅人

仁輔遺鶴燈若虛有詩因次韻

不逐飈車與電輪偶來飛繞帝城春塵埃誤落空中影煙霧虛疑夢裏身千嵗有丹應化骨九臯無唳亦驚人於公舊價休勞送自有山翁爲卜鄰

仁輔魚瓶遂壞意甚不釋疊前韻慰之

白髮華燈一夜春江南江北兩窮鱗飛騰有地歸塵土訶防無錢役鬼神物以泡名終合盡家隨身在更何貧淸詩素壁猶堪玩休羨揚州鶴上人

李貫道學士挽詩

靑霄健翼幾徊翔蜀水燕山道路長司馬舊遊題柱晚子瞻新命攬衣忙亦知機巧非公事可獨文章與命妨南省北扉燈火夜向來淸話正難忘

送羅大理大常擢廣東僉憲

目極蒼梧嶺外云大江南下海西濆殊方貢賦諸夷接十郡山川五嶺分漢尉官髙驄馬出楚鄕家近雁書聞卽看萬里澄淸地野虎城豺浪作羣

西湖艸亭詩

淮陽城外西湖好漫說杭州更潁州雲裏亂山堆寺出雨餘春水入田流官閒了卻坡翁事家在無煩範蠡舟詩卷畫圖遊子意防回春夢繞芳洲

方石將謁陵愧齋席上贈別一首

百里郊原眺望通又騎羸馬逐溪風官淸屢伴詞林幕【方石嘗與馮孔目同行今復與方孔目往】地僻休過泮水宮【昌平學有翰林行館今廢】啼鳥落花春早晚亂山殘雪路西東因君卻憶中元事【中元予與愧齋同往】何限髙情笑語中

送尙書黃公之南京戶部

早聽仙履下星辰帝遣南曹屬重臣財賦國湏根本地衣冠公是老成人云連闕角千山起日暖江頭萬樹春應向栢臺逢舊吏更多魚鳥避行塵

陳玉汝得孫歸功瓜祝用舊韻賀之

祝子生孫喜更賒始知爲瓞勝爲瓜擬分座上金錢滿來看風前玉樹斜詩學早傳韋孟業徳星偏聚大丘家佳期忽與春爭到正及雷鳴二月茶

林亨大修撰得第四男用舊韻賀之

莫謂三山道路賒【亨大三山人】人間仙果不論瓜筵前防客犀錢散醉裏題詩蠟炬斜三鳯豈須誇薛氏八龍今已半荀家他時細說熊羆夢夜榻畱連到防茶

三月六日曰川宅賞接杏綠蕚梅限韻

三月長安見此花東君猶戀北人家淸香有月還疑暗老態無風也自斜縱飲不辭杯盡白苦吟應直鬢雙華靑枝綠蕚依然在慿語詩人莫誤誇

環翠軒

幽人舊住秣陵莊石徑巖扉閟艸堂空霧濕衣春冉冉野禽啼樹月蒼蒼老於江海遨遊倦閒覺山林興味長莫向東華更東去馬頭塵土又斜陽

送趙良輔知宿松

銀臺門下見銅章前後淸朝共寵光意气古稱燕慷慨科名今此漢賢良山多黍稌知秋熟縣有弦歌愛日長十五年前同輩少杏花陰裏憶升堂

陸防政孟昭挽詩

髙才恥作書生酸開口論事如翻瀾直遣胸中九云夢從敎世上一邯鄲淸風庭館賓客散【陸有淸風館】落月屋梁魂夢寒我亦生平舊靑眼詩成不見但長嘆

送汪祀丞歸鳯陽

園陵分祀職淸專況是名家一姓聯祖似王陵元有母官如茅氏總登仙【汪二兄一爲指揮一爲奉祀】山川地識蛟龍气雨露恩深艸木年沛上小兒今白髮當時歌曲可能傳

原博席上用擊鼔催花令戱成一詩

擊鼓當筵四座驚花枝絡繹往來輕鼓翻急雨山頭腳花閙狂蜂葉底聲上苑枯榮原有數東君去住本無情未誇刻燭多才思一徧須教八韻成

息巷【縣王陽仲壽藏】

掃開蒼翠鑿孱顏自作堂封更堵環頗似王樵爲繭室不勞齊景泣牛山悟來物理誰稱達脫盡天羈始是閒記取平生行樂地寧論地下與人間

送陳昌舉防試畢還無錫

春風得意早還家不待長安滿路花已覺靑袍同晝錦卻看銀漢有星槎江湖廊廟皆心事城市山林且歳華珍重平生治安防漢庭湏召賈長沙

送徐生下第歸

誤落多才與世譏暫將幽寂掩光輝艸亭上侯芭在【亨父門人也】白璧山中卞氏歸江雁過雲寒雨暝渚花飛雪晚風稀庭闈別有三公養未必華簪勝彩衣

次韻答若虛秋官聞卹刑詔有作

西曹忽枉卹刑詩我在閒官亦自疑正恐災祥非獨致敢言繁簡不同司心中自許神明鑑筆底眞看造化移今日治安還有象賈生癡淚莫深垂

送太倉兪良臣之安州學

靑山騎馬入安州回首京華是舊遊豈謂功名非適意漫將詩酒坐消憂渚芹香濕還經雨巖桂花遲總待秋借問婁江今防秪應同向海東流

次韻答攸縣陳翁鉞

十年衡嶽雁書遲縱有髙懷說向誰花下一壺狂李白江頭三弄老桓伊淸風坐裏時生腋黃色歸時正滿睂尊俎肯畱今日燕爲君重詠白駒詩

送吳江陳知縣

曾踏長橋望太湖至今魂夢繞東吳波濤嵗久魚龍化雲霧天空島嶼孤千里風塵長送客幾人冠蓋此分符賢勞未有登臨興不道官閒一事無

雹

黑雲驅物忽城東萬雹飛來勢繞空和气不成三日雨威稜兼助一畨風山中蜥蜴眞成祟海底蛟龍誤奏功久旱不堪逢此厄防時禾黍報年丰

次韻楊應寧久旱三首

三復來詩百感侵寂寥云漢有遺音終風漫挾揚沙勢畢宿空懷好雨心坐待庭苔封蟻蛭夢驚潭樹作龍吟原田已恨冬無雪更入新年恐不禁

萬里長空晦復明夜牕推枕晝還驚眞堪夏日流金石不見天河洗甲兵耕獲有期空盡力流離無地可聊生綠衣年少誰言事已識君王駐輦情

驕陽五月漸生陰病渴人方起上林周稼有風還自熟商郊𨿽旱豈妨霖貧增賈客時時價苦盡農家粒粒心杜甫不勝憂國願向來眞與海波深

送陳翁歸攸用前韻一首

衡門門下好棲遲此意悠悠欲語誰風靜漁歌聞款乃夜涼書館聽唔咿涑川二老皆黃髮馬氏諸郎總白睂卻憶賦詩相贈地不應相送更無詩

送蕭履庵之鎭寧二首

郡佐初傳給捨名尙疑朝報未分明方驚作客天涯地況是思君病裏情暫喜山川經野甸若爲風雨住江城春明門外陽闗路細數郵籖第一程

杯酒平生防故人送君南去獨傷神冰霜不攺孤臣操天地能容萬里身未論華戎風俗異直敎夷險路頭眞東風合是無私物瘴艸蠻花也自春

送履庵子鳴鳯侍父南行次韻

爾家門第足淸風十載交遊父子同辯論有才驚阮籍吹噓無力送揚雄山橋樹老還多節林桂花開未滿叢應有宦遊兼色養旅情鄕思一時空

觀仁輔林黃門宅看蓮詩戱次其韻【林舊爲庶吉士】

老去愁多秪爲花不堪風雨更泥沙買栽自笑貧無地臥看誰憐醉是家江上路遙隨夢到袖中詩好向人誇詞林舊侶風流在許贈繁香壓防紗

次邵東曹借屋詩韻

宦路無心定卜居又從官邸駐行車園花不礙東鄰蝶禦水濳通內苑魚白石生云當戶滿緑苔經雨上垣初辛勤合似韓京兆十五年來末有廬

次韻秦武昌見遺之作

使君淸鑑徹秋毫誤識山雞比鳯毛閉戶吟鳶慚我拙入門下馬讓公豪文章竟作雕虫技嵗月能消繼晷膏見說詩壇髙數仭空將目力送劉曹

邵東曹墮馬傷足次武昌韻

十年雙足躪詞塲我亦憐君墜後傷歷塊敢誇千里俊乘船卻笑四明狂扶顚老僕空隨路學僕嬌兒更倚堂應似崔家亭下鷺獨當秋雨向寒塘

寄潘興化先生次韻二首

分曹去後抗章前六載塵途事惘然忙裏簿書無暇日老來林壑有深緣淸風盡掃淫祠籍遺法猶存廢寺田略試平生經濟手聲名已許郡人傳

髫丱曾趨組綬前重來公已鬢蒼然風塵望隔還山路杖屨慚無學道緣遂有防鴻歸碧落舊聞仙鶴產靑田明時未合逃名盡不惜文章與世傳

廷韶文敬聯句見寄疊前韻一首

日長秋館罷抽毫自在閒庭落麈毛忽有詞章傳二妙敢將名姓托三豪心淸乍可鳴金鏑肺病何因潄玉膏身欲奮飛無羽翰始知塵路隔仙曹

鷦林書巢疊諸君韻二首

小結書林數尺巢閒將露翼倚煙梢居寧擇地心常樂力不淩雲世所嘲賀廈漫勞飛燕雀綴枝聊可借防匏周靈魯瑞非吾事休說鵎門與鳯郊

幽棲無意托聲名小榜軒居亦近情四海於身皆俯仰一枝隨分且飛鳴山林舊侶心猶在風雨中宵夢不驚讀罷莊生齊物論始知天地有鵬程

寄都憲桂陽朱公二首

帝命臺臣鎭五戎豸冠兼帶虎符雄廟堂出入謀謨在嶺海華夷節制通攬轡孤城懷舊志獻俘雙闕見新功風霜合遣爲霖雨天下蒼生正憶公

鄕里長懷仰止私不才先已荷公知敢言元禮通家舊豈恨荊州識面遲丸蠟屢傳封後藥防毫今見寄來詩欲知父子同朝地雲母屏前賜坐時

再疊鷦林書巢韻二首

詞林別館建深巢已避雲間第一梢鼴防分同堪共適蠧魚心苦漫相嘲飛騰豈必岡千仭飲啄聊應水一匏若遣丘園隨野性未論東郭更西郊

卜築無材懶近名暫將防物寄幽情略同莊子爲言寓敢效張華托賦鳴縱有樊籠何足累更無繒繳底湏驚羽毛欲作塡河報路隔天橋尙防程

無錫殷氏婢守節秦武昌廷韶有傳識之以詩

婦家名節本從夫殷氏分明一女奴少有淸風辭外侮老將遺業付諸孤文章郡守能爲傳忠義鄕人定作模試問衣冠塗炭地不知曾汗此顏無【無錫有忠義鄕】

賦得玉泉送王元勳還南京席上作

九曲峯前一派過誰將壯士挽銀河天池倒浸空中影地脈濳通洞底波【泉南有華巖洞洞有竅其深無底】詩骨照來先見瘦醉顏醒後不成酡因逢玉兔泉邊客【南京有玉兔泉】欲鬭淸泠柰逺何

文敬聞仁甫在予坐以詩見詫因次韻並柬仁甫

不厭緇塵染素衣此翁身迹信依依酒狂不作髙陽醉吟苦從教飯顆譏猶有舌存非是拙更無家在莫思歸何湏重訪東曹隱【文敬號束曹隱者】風月西壇興未稀

文明生日以龍尾硯爲壽並致一首

我持龍尾溪頭石來壽鳯毛池上人淸愛石將人比徳壽看人與石爲鄰長畱天地詩家事坐鎭浮澆靜者身記取翰林揮翰客年年來此頌芳辰

戱效原博坡書辱詩見遺因次韻

坡老書名重雪山勁如戈鐡轉如環心同好古生差晚力欲追君鬢恐斑聊以師模歸有若敢將文行比顏般狂言戱作皆吾過賴有新詩爲訂頑

原博詩來戱予還故步再次韻

醉後揮毫力防山玉堂觀者堵如環換羊價重街頭帖畫虎心勞紙上斑得趣豈須優比孟攺繩翻愧拙於般也知眞外皆成假莫大分明防與頑

三疊韻答原博

坡書新價踴如山碔石何堪報玉環榻徧吳牋猶送錦搦殘湘管半無斑文心捧處慙施女筆陣圍時困楚般【楚鬭般伐宋圍緡】石底老蟇如可學爬沙雙手不辭頑【有評蘓書謂石壓蝦蟇者】

原博和章不至四疊韻督之

書家風采屹如山拙匠紛紛但坐環可信龍豬元異骨誤疑雞鶩本同斑鄭師乍許三降楚墨守終能九卻般聞道純綿深裹鐡定藏鋒力待堅頑

原博詩有雪堂獨立語五疊韻謝之

種柹臨書葉比山空驚歳月轉如環雲間天馬誰爭步水底山雞自照斑敢謂逄防曾學羿豈知蔿賈不容般蘇門七字君湏入我已無心起懦頑

西莊淸隠

山林舊隠不知年北墅西莊次第遷桃李春風花縣外金銀夜气寶峯前家貧有業存書卷官在無心乞俸錢若向水邊逢孺子可能重和濯纓篇

送李提學若虛侯僉憲公矩一首

十載同官別更同一朝分送兩靑驄湖南使節經江右浙上行船過泖東面帶冰霜生朔气手栽桃李待春風他年冠佩還朝地誰奏天曹第一功

遊白秉徳西園次韻二首

行逐溪流過野亭望疑山色繞空防池魚自躍非因餌園蝶還飛不受扄傍渚幽花憐寂寞舞風疎柳愛娉婷郎君門地淸如水不待平泉石已醒

欲采黃花泛緑杯勝遊幽意兩徘徊門連甲第三家近節過重陽六日才髙廈捲風飛燕雀短垣經雨上莓苔松林步屧多餘興馬上新詩取次裁

送黃廷威戶部還南京

承恩寺裏勞相送宣武門前復送君北地黃花開較晚南都綠酒夢猶醺也知錢谷能禆國漫有文章爲防勲羇旅未勝鄕裏話雁行飛斷楚江云

送陳繼昭秋官還南京

早聞天闕載星軺越客遊吳路未遙千嶂隔空還共月兩江分海亦通潮沙堤樹繞靑驄過畫省詩成蠟炬消見說聖朝書訟少防人淸社許招邀

史千戶生挽詩

舉世無端柰死何誰能生作時歌漫勞莊子憂螻蟻且勝藤州臥薜蘿墓木又生人未老湖亭不動水空波史官今日書名姓已附他年達士科

和張都憲謁黟國公祠韻【平江陳恭襄侯追封於黟】

將壇三世仰先登廟祀中朝覩載興賓館久辭朱履客影堂時掃白頭僧樓中舊匣藏秋劍河上行旌見夜燈猶有姓名傳吏卒勲勞不愧史官稱

周原已席上賦十月菊

布袍蕭索不勝涼坐愛芳心共日光何用門前看五柳始知秋後有重陽故園栽處田應熟【原已尊翁號菊處原已號菊田】小市開時藥正香自古交期須嵗晚相過不敢避風霜

送呂進士卣之大名推官

淸時休但愛閒官錯節須從利器看我愧孫陽曽相馬君如仇簿暫棲鸞交情覆手炎涼易世路於人俯仰難至境不闗儒者事百年畱取寸心丹

送孫進士治知臨淮【臨淮鳯陽舊城】

千里長淮繞縣東兩城佳气往來通封移舊地同周鎬世有遺恩比漢丰今日兵戈皆耒耜當時父老更兒童循良合是升平事要錄書生撫字功

送蔣宗誼推官之金華

北來南去防星霜又見分符出帝鄕三入越山身更逺重遊京國夢難忘也知吏法兼詩老未必才名與命妨臺省秪今湏俊傑看騎驄馬問豺狼

次韻體齋病起見寄二首

長隨待漏入金門宦況詩懷得細論劉向有才方漢閣杜陵多病且江村防身戒久同持律愛國情深比負暄此境定應閒處識防時傾倒向淸樽

坐倚孤笻臥擁衾重門未放野寒侵疑蛇已辧杯中影病鶴長懷海上心詩劵負來應未釋方書驗後懶重尋燈前細認銀鉤筆不待平安報好音

壽彭詹事先生五十次諸翰林韻【宴後數日復兼學士】

彭鏗家世本神仙異代長生復此筵朝罷文鵷班始散宴回靑鳥信方傳東宮地近恩兼渥南陸天長景正延記取八千從半百是公重到玉堂年

雪二首次韻彭武選性仁

冉冉瑤姬駕玉軿墮翹遺佩各飄零遙從天上諸空界巧出人間萬幻形洗墨池冰看又合眾星堂夜坐還扄美人獨立髙寒外似隔蓬山數防靑

造化無端類轉軿晚將恩澤慰凋零淺深欲試千林色髙下皆隨大地形羽士天壇宵擁節龍宮冰海晝開扄君心自與丰年應漸覺春回苑樹靑

雪後飲胡彥超冬官歸疊席上韻二首

馬蹄衝雪叩君門坐愛飛花撲酒尊簾未捲時先作陣屐曾來處已無痕寒檐葉落蛛絲墮老樹巢傾鶴夢翻今夕定知何夕是好風明月未堪論

醉歌聲裏夜筵收雪滿空齋擁敝裘嵗事正勞商禱旱邊心應識漢防秋山林地僻畱淸賞江海盟寒憶舊遊坐聽蕭蕭成不寐短牕疎竹未能休

雪晴和應寧諸君韻二首

雪後餘寒滿素縑坐看庭彩動星蟾紅塵迥與東華隔貝闕髙疑上界瞻墻外經過知馬迹城頭指防見山尖聚星堂上多勍敵白戰通宵恐未厭

冰澑無聲欲墮檐雪花何力更窺簾山橋路滑車猶險村市寒多酒正甜甲第好開雲母障貧家空照水精鹽眼看珠玉囊中盡卻怪詩人大未亷

傅曰防舉進士次汝賢文敬韻二首

曾聽幹將躍冶聲又看歐劍發精英鄕邦望裏論家世藝苑書中識姓名禦墨親題金榜字宮恩新賜玉壺淸爲君喜極湏雄飲力盡西江萬里鯨

上林芳樹倚云髙長笑髙蟾詠碧桃白戰早收天下捷春遊不學少年豪兩蘇才擬當時重二宋名同舊史褒應共玉堂詞翰手鳯凰池上對揮毫

齋居和舜咨侍讀院署見寄韻二首

數防殘星帶碧寥五云城闕路迢遙乘髙直欲登樓坐望逺空勞舉袂招何必關山成別夢幸將名姓托淸朝天涯回首相逢地楊柳秋風白下橋

綠槐庭館坐春風十九年前此興同未老身猶書卷裏不眠人在漏聲中大鵬南去云連海羣鶴西飛月繞空燈火憶君連夕話不勝幽思滿齋宮

立春日力齋席上作

雪後餘寒尙滿城東風花柳正含情春盤淺送靑絲色晝漏遙傳玉箭聲杯酒秪供閒嵗月文章應減舊聰眀西臺驄馬東闗路又愧賢勞百里行

送範秋官以貞謫鳯翔判得眞字【吏部擬謫廣南特攺玆郡】

早聞長防動楓宸十載郎官謫命新家逺漫爲秦嶺客恩深不作播州人一身且向閒時病萬事還從定後眞蕭索郡齋山樹裏坐看黃葉漸回春

次韻白宗璞員外使宻云途中遇雪

薊門春雪尙能花卻望邊城路更賒應律未回燕谷暖舞風還濕漢旌斜靑山骨聳如爭瘦白雪詞工欲鬭葩此夜宮綾寒不寐未知淸景屬誰家

和楊學古先生東閣趺坐韻四首

院直初歸柳外途玉堂髙坐擁雙趺應同禮席開函丈豈有禪心到給孤聚訟漫勞今日議如屍誰見古人模亦知戱笑皆文字聞說公才似長蘇

金馬門深入禁途紅塵無地著髙趺仙人露下秋莖白太乙燈來夜影孤禮樂百年周制作文章一代漢規模休勞鉅筆稱燕許誰似張公可配蘇

名家簪紱是前途兩世靑雲共接趺金冶外看雙劍躍木山中見一峯孤韋賢經學眞傳授揚子文章古範模衣鉢更多門下士向來江浙似湖蘇

目極邯鄲步裏途獨慙無力繼前趺瞻依地近公長許汲引心勞我尙孤望道若洋徒自嘆學文如虎未成模百年防見非虛語幸是陳郎早識蘇

得匏庵觀造雨防詩輒次韻

結構親勞較短長棟材應不棄余良平分屋角三重澑巧借檐陰二尺涼闥外靑山猶可送簾前紫燕莫愁妨從今穏作城東客雨笠煙蓑不用將

次劉時雍獄中遣懷二首

歷盡悲歡防歳年始知安樂是神仙途危自喜肱猶在嫁晚非闗貌不妍貝錦有詞難劇辯圜扉無事且孤眠眼中同調知應少莫更髙吟白雪篇

蓬萊通籍屢經年暫謫人間七日仙翼折豈妨陶夢吉頰傷翻益鄧妝妍休勞吏報催晨謁卻有詩情攪夜眠世事閱來今已熟不湏重問解牛篇

送許珵之南雍

驛亭紅樹夕陽舟十載相逢說舊遊同學故人多擢第異鄕孤客且登樓庭前夜合頻經雨江上芙蓉可待秋防有蛟龍藏璧水防時雲霧起滄洲

送李進士防還西寧【防明逺都督冑子】

幡防門前綽楔髙郎君身已著靑袍龍墀有地陳三防虎帳無心學六韜歸蜀漫誇題柱早入闗空說棄繻豪太行雲外東西路去國懷鄕兩意勞

佩之饋石首魚有詩次韻奉謝

夜网初收曉市開黃魚無數一時來風流不鬭蒓絲品軟爛偏宜豆乳堆碧盌分香憐冷冽金鱗出浪想崔嵬髙堂正憶東鄰送詩句情多不易裁

與佩之詩有誤筆以書見問疊前韻

嘉魚詩罷客筵開多事詩人獨未來憶釣毎看江雪畫聞歌如隔海云堆釜中舊業空愁屢濠上髙談亦近嵬愧有惡詞兼誤筆一時叢雜待君裁

謝原博惠筍疊前韻

翠籠靑筍一時開爲有淸風竹巷來【原博居修竹巷】池鳯羽毛應比秀籜龍鱗甲漫成堆襪材有派分洋谷防錦無心鬭馬嵬莫笑北人曾煮簀久從湘客問烹裁

佩之惠筍幹自稱玉版老師謂原博冬筍爲吳山少俊疊韻奉謝

玉版山深石路開東軒眞被籠盛來飽諳南國煙霞味不入長安酒肉堆老覺禪心終苦淡瘦看詩骨共崔嵬叢林年少休相笑脫卻緇衣更懶裁

饋佩之新筍用前韻

客路逢師眼爲開長安塵土去還來題詩肯附嘉魚什作供先辭怪石堆自覺冰姿殊秀爽笑渠霜骨老崔嵬西曹漢吏持三尺髙下應勞手自裁

謝於喬送楊梅幹無詩用前韻奉索

深夜柴門闔更開楊梅香送滿甖來霜幹淺帶層冰結紅爛紛成萬粟堆坐愛春盤裝磊落憶從秋樹采崔嵬莫教俗卻先生饋佳句重煩答後裁

饋柑於喬世賞用前韻

凍地經寒裂欲開南柑初載北車來霜隨玉爪冰絲落日照金盤火齊堆髙價敢論燕市踴逺林還憶楚山嵬也知黃陸當時傳健筆應勞太史裁

和侍郎尹公畱別韻三首

南都曽聽八仙歌【諸公有八仙防】欲和髙風柰逺何紫禁朝天淸夢繞靑雲回首後塵多禇虞制作唐貞觀王謝風流晉永和而我未忘山水地送君吟鬢欲成皤

詞源滚滚正無涯況有勲名爲國華江漢地通朝海路星河人識上天槎回看仙步離塵逺老覺君恩與嵗加莫賦春明門外別金陵元是帝王家

瀛洲無地不登仙吏省儀曹次第遷從此略施經國手向來閒卻著書年亦知憂樂能闗世自卜行藏豈問天歸路不湏馳傳急似聞宣室正求賢

懷麓堂集卷十四

欽定四庫全書

懷麓堂集卷十五

明李東陽撰

詩稿十五

七言律詩

體齋賞蓮次韻廉伯宮諭

後堂深閉小盆池池上花開客已知索賞故將狂作態被畱眞以醉爲期三年約伴人應少五月來看事亦奇不似城東千葉主有花無酒任人

送張天瑞福建參議

樹擁層城水帶沙八閩南望是天涯民連越徼還殊俗官似秦藩郤近家今日閭閻須撫字舊時臺省見才華詩成不及都門駕秪爲孤吟對日斜

徐竹窓挽詩

身是江南隠者流手開圃接田疇縱無負郭寧求相自有東門豈借侯不受紅塵欺我眼誰教白髮上人頭阪陂陂下多春艸一夜西風滿地秋

大雨亨大詩屢至疊前韻

急雨雄詞欲鬭淙未論陸海更潘江傾殘峽水聲猶壯挽盡天河句未降敢謂中流堪比障故知行潦不宜艭髙歌忽斷浮雲外猶有晴虹照夜缸

碧筒酒次韻柬傅曰防中書

翠峣深處碧爲筒照見池頭一丈紅別有淸風來地主巧將甘露奪天公香隨緑蟻應潛度心入靈犀已暗通我不負花還負此不勝餘興繞堂中

少保商先生壽七十

白頭歸老荷君恩一代勲名眾所尊自古年華稀七袠本朝科甲重三元海中仙子長生籙洛下先生獨樂園怪見台光映東壁郎官又侍紫微垣

送焦孟陽侍講子瑞還南陽【時孟陽歸省不果】

翁歸未得遣兒歸歸著襴袍當錦衣南極一星方照地北山羣梓又成圍晉陽授簡書應在司馬題橋志不違九日菊潭潭上水定和新酒壽重闈【焦大父九日初度】

題黃日升貢士東樓捲

勝地於人似有期層軒直覺與東宜杜陵西閣憐花冷庾亮南樓恨月遲近市塵埃元不到背山風景郤成奇十年著得淩雲賦秪恐君王未便知

徐用和禦史席上偶成

雨後涼生別院東午窓殘暑坐來空水光倒射檐頭日弦籟時鳴樹底風南國騷人方作賦西臺禦史正乘騘文逋未覺驅除盡蹔得幽歡此防同

次韻答王世賞夜雨感懷

何處吟詩成不寐夜窓殘夢雨來時淸聞木葉隨空逺暝覺山鐘到枕遲千里闗河防子恨一年生事窶人悲萬間大廈君須作不用歸心繞故籬

體齋西軒觀玉簮花偶作

小園紆步玉堂陰堂下花開白玉簮浥露餘香猶帶濕出泥幽意敢辭深冰霜自與孤髙色風雨長懷采掇心醉後相思不相見月庭如水正難尋

西山十首

日日車塵馬足間夢魂連夜到西山近郊地在翻成逺出郭身來始是閒雲裏蕩胸看縹緲溪邊洗耳聽潺湲秋風忽防城頭雨先爲逰人一解顏

日照西山紫翠生雨餘秋色更分明蜃樓出霧東浮海雉堞連云北繞城舊識郵亭猶問路漸多僧寺豈知名十年幾度登臨約不盡平生吏隠情

石橋沙路轉逶迆靑艸園林白露時遙望好山頻駐馬緩尋流水細吟詩梅間客到題名久雲裏僧閒出定遲也識醉翁非愛酒筆囊茶具自相隨

背倚危峯俯碧流上方臺殿出神州鐘聲過院日初午琴響入空山更秋騎馬客尋靑艸渡采芳人在白蘋洲乾坤不盡東南眼復欲憑髙一上樓

長爲尋幽愛逺行更於幽處覺心淸祗園樹老知僧臘石壁詩存見客名望入樓臺皆罨畫夢驚風雨是秋聲人間亦有無生樂化外虛傳捨衞城

野寺林深一徑通講經臺下見生公心於簮組元無累興到山林便不同坐愛鳴弦淸石上仰看飛鍚墮雲中諸峯絕頂香山路振袂須乘兩腋風

千仞髙峯十丈臺坐看秋色轉悠哉水流澗石叢中響云度山墻缺處來洞口花深無路入巖根樹老更誰裁匡廬句好終難和愧殺當年李白才

古松成蓋竹成陰十載重來感客心鳴葉繞空天籟逺飛流墮地水聲深湖山勝槪此庵足城市幽期何處尋出寺髙歌重回首似聞空谷有餘音

竹籬花徑繞山開盡日無人覺往來且學山翁逰緑野休傳禦史出烏臺乍逢野客名相問慣識僧門手自推應愛帝城風物霽詩成不爲黒云催【徐用和同逰】

十里平川一掌如穏騎羸馬當輕輿山家犬睡門初掩僧寺人歸榻已虛逺興直窮髙處望豪吟多在醉中書長安飽食眞無事郤憶江淮意有餘【時淮南大旱】

中秋飲汝學宅次韻【是日微陰】

對月銜杯莫問天人間誰是謫來仙三千界裏應同大十二回中此最圓天柱峯髙秋雨暝廣寒宮逺暮云連追歡不盡東樓興猶有淸光入閏年

見山樓題常熟陳亞參捲

虞山靑近海東頭正對元龍百尺樓半世閒身剛得隠四時佳景更宜秋屐曽躡後猶餘齒簾爲看來懶下鉤倚徧曲闌人不見斷雲飛鳥共悠悠

慈恩寺偶成

城中第一佳山水世上幾多閒嵗華何日夢魂忘此地舊時風景屬誰家林亭路僻多生艸浦樹秋深尙帶花猶有可人招不得詩成須更向渠誇

送太常楊公還南京次韻【時楊公掌尙寶司事】

菊花時節共登臺南寺曽爲北客陪醉後音書難屢寄別來詩卷定頻開吳舩最穏才經月燕酒𨿽醨亦滿杯今日送君如送我可能無意暫徘徊

哭女菱

夜堂嬌語坐生嚬睂目分明畫裏身誰遣一朝爲骨肉極知千古共埃塵回頭尙覺呼名誤入想猶疑見面眞漫撫哀琴不成調他年空憶辧弦人

喬師召編修挽詩二首

禁林仙籍久通名我裏君門數送迎身病每勞分藥裹官閒時復對棋枰北堂萱艸三年夢東國鱸魚萬里情可是得歸歸便了竟將勲業負平生

菊徑松園春復春醉中光景病中身生存遺業分諸弟死有餘恩戀老親富貴不成空骨相文章無用祗埃塵玉堂今夜薇花月曽照當年伴直人

雨中種竹

石欄沙路雨聲幹爲欠蕭蕭一兩竿深帶土膏從地底暝移茅屋過江乾方於辰日依時種影待晴天拂翠看試倚蓬窓聽疏密布袍沾盡不知寒

茅屋松聲

艸閣斜臨野水隈松聲時過石窓來飄蕭忽散飛空雨犖確長驚殷地雷淸和鳴弦生白石逺隨行杖出蒼苔詩人聽此難成寐醒盡虛堂昨夜杯

夜窓聽雨

瀟瀟殘雨入深更半灑疏窓半拂楹芳艸池塘應有夢落花庭院不勝情聽疑野寺昏鐘逺望憶江船夜火明明日曉晴須出郭葛衣藜杖一時輕

柳岸埀綸

釣魚磯上晚風多拂拂埀楊渺渺波行過酒家來別岸坐移林影下前坡聊將短日供長綫又見新條綰舊蓑老去秪應家在此不須盤石更埀蘿

糝徑楊花

漠漠楊花帶逺天舞如輕雪糝如氊徑當僻處隨人到風向多時著意偏地濕似沾前夜雨日斜猶照隔溪煙春光到此眞須惜莫愛牀頭沽酒錢

經廢道院

偶從樵客看棋回回首仙宮迹已頺嵗久荒碑橫蔓艸日長饑鶴啄蒼苔空聞河上仙翁去不見山陰內史來更說前朝封禪地玉符金祕有人開

除夕書懷【壬寅十二月時已買太僕巷屋】

夜坐髙堂席屢移老親歡在秪嬌兒貧堪苜蓿堆盤少病覺屠蘇到手遲生怕鶯花催客老早看冰雪與春辭明年又卜新居去應憶城南守嵗時

次韻寄答若虛二首

懶向江湖問楫師江南江北兩相思鳩巢近報移來宅鴈札遙傳寄到詩城市行蹤嗟我在山林性格祗君知如今舊社無新興不似星堂夜戰時

西郊雲气滿林端郤怪長安雨易幹溽暑中人貪睡久軟塵欺面覺行難星霜道路天涯隔冰雪形容夢裏看翹首望君君不見月明無限海波寛

馮佩之秋官得男用祝韻【時佩之自江西使還】

佳音南報驛程賖千里歸期正及噴案早占釵玉墜【佩之往嵗詩云有人笑倒玉釵斜】就牀親正錦防斜西京舊徳於公第江左淸風絡秀家若遣皇華能再返此郎應已觧呼茶

次韻寄答方石二首

玉河楊桞幾春風回首長安是夢中別鴈有時傳塞北愁雲昨夜起天東應懷野客歌招隠肯效文人作送窮我病欲攻無藥石愧將交誼托防躬

藝苑詞垣二十年離情不似十年前緑波南浦江淹賦白雪西山杜甫篇醉裏功名心尙在老來山水性俱偏春風漫作金陵夢郤望天臺更然

齋居日待諸同官不至

三日齋居到每先病餘欹坐不成眠硯池曉滴薔薇露土銼春回榾柮煙滿座淸風陶谷茗半庭遲日李程甎玉堂官況從來冷不爲詩情減少年

再經西涯

新築湖堤面面平亂橋欹岸失縱橫輕鷗著水驚還去老馬緣溪戀復行舊日鄰家今幾在別來光景共誰爭匆匆不盡逢僧話剛說無生便有情

次太子太傅余公登鎭朔樓韻三首

邊城勝槪拱皇都傑閣東來眺望孤落日平沙隨地逺澹煙飛鳥入空無中原將帥歌周伐北土山川盡禹敷欲識老臣經濟略武侯營陣有新圖

皷角聲髙起畫檐坐來霜鬢幾莖添三邊戍久衣重換二月寒多艸尙胡地牧情嗟易變漢家兵食恐長淹知公不似徵西帥醉下南樓月滿簾

北來風物感重逰又上孤城百尺樓白骨川原遺舊恨荒田禾黍動新愁華夷地仰威名重臺省官兼位望優從此黃河南下路不教胡馬飲長流

昌平學宮和劉諫議祠韻

誰爲君侯續舊祠眼中人事幾推移登科士有同朝愧憂國心惟異代知長路屢曽經此地髙風眞足壯吾詩不須感慨深懷古風雨催人鬢易絲

送左行人使琉球

鯨波渺渺接天遙海國塵空瘴癘消貢賦逺通中服地冊書元自大宗朝南船去日占風信【凡使海國以冬至日開洋】北闕歸時望斗杓【海舟惟視北斗爲的】但使行囊無薏苡嶺頭銅柱不須標

聞世賞太史誦夏提學正夫後園席上二首次韻分柬

回廊欲盡到還通十笏書齋一徑東坐久幽花猶帶雨酒醒髙樹忽生風鄕園近接官仍近館捨同遷地不同聞道詩筵多好客夜來磐際有飛鴻

浙東冠蓋屢追隨三日深杯醉不辭踵接尙慙登第晚神交長恐渡江遲觀中桃樹誰應種笛裏梅花可柰吹一見好詩還技癢欲顰無力效西施

再疊答夏提學

十載江湖夢寐通使車重綰寺門東未傾李白金尊月先坐王郎玉麈風楚刺漫來何日到郢歌工後幾人同相逢莫更飄然別指爪須畱雪上鴻

到處惟應筆硯隨私逋官籍恐難辭耽詩癖在身長瘦學道心勞嵗恐遲已飽東方猶漢粟未逃南郭尙齊吹向來堊質緣君減斤斧何因得重施

次夏提學韻二首

詩家餘韻逺相沾不見髙軒駐短檐花落每教空掃徑客來長爲誤窺簾僧門漫說三生攺人世難逢四美兼若遣錦囊隨防筆艸堂風月價須添

衣袖歸時雨盡沾臥聞涼葉響虛檐鳥情幽寂將依樹苔意夤緣欲上簾靜裏秪應閒尙在病來長與懶相兼讀書自笑成何事細取虫魚幾字添

世賞席上次韻夏提學

坐久莓苔欲滿庭屐痕猶帶雨時靑京塵晝斷車馬迹山色晚開雲霧屏鸚鵡籠深空望眼鳳凰巢近有棲翎相思只隔西垣夜長怪東堂夢易醒

謝王世賞移竹次韻

俗居無計避塵氛西郭濃陰逺見分幸有竹看休問主苦無鄰乞竟煩君天應不愛城頭雨地許長畱石上云十日肩輿猶未過曉風簾箔又斜曛

厓山大忠祠詩四首

國亡不廢君臣義莫道祥興是靖康奔走恥隨燕道路死生惟著宋冠裳天南星斗空淪落水底魚龍欲奮揚此恨到今猶不極厓山東下海茫茫

汴城杭郭總丘墟三百年來此卜居海內山河非漢有嶺南民物是周餘行宮艸艸慈元殿講幄勤勤大學書辛苦相臣經國念有才無命欲何如

北風吹浪覆龍舟溺盡江南二百州東海未塡精衞死西川無復杜鵑愁君臣寵辱三朝共運數興亡萬古讎若遣素王生此後也須重紀宋春秋

宋家行在日南遷胡騎長驅百萬鞭潮海有靈翻佑賊江流非塹枉稱天廟堂遺恨和戎防宗社深恩飬士年千古中華須雪恥我皇親爲定幽燕

送平江伯陳公漕運還淮安二首

賢勞三世服王家千里山川路道賖周甸土中南北貢漢河天上往來槎晨揮玉麈風生座夜拂銀燈劍有花聞說江淮多故老風流皆作祖侯誇

朝廷漕運仰南東百里官河屬防通勝國封疆還薊北西山泉出城中舟車坐惜千金費畚鍤虛勞累嵗功猶有腐儒憂國念欲將經國問元戎

遇雨後送鏡川楊先生謁陵次去秋見憶韻二首

春祠秋祭總期程陵典分官次第行苦雨途窮憐我拙停雲詩好荷公情倦逰丘壑心還在歷盡波濤夢亦驚今日不堪還北望樹頭風鶴有餘聲

聞說登臨興渺然秪應幽賞勝孤眠遙知水涉山行地正及花明桞媚天塵世年華須自惜詩家風景更堪憐閒官亦有逰春夢緩逐鶯聲送馬鞭

再經西涯

拂樹穿雲二里堤緑陰深處鵓鳩啼背城古路車塵少隔岸人家酒幔低淸愛野僧來紫衲醉扶童子當靑藜相逢郤恐知名姓不向慈恩寺裏題

送鄧大參宗噐之山東

談笑蒼生在掌中使君才是出羣雄縣分南國弦歌滿郡領西夷節制通鏡裏雪添新鬢白殿頭云擁舊袍紅循良故是藩侯事莫道齊邦本上功

次桞文範中書閣直賞雪韻三首

雪滿園林物不知賞心郤與雪相期窺簾詠絮誰稱絕煮石烹茶未當奇玉宇空寒髙易到碧窓淸響靜還宜柴門擬學昌黎閉贏得王郎鳯沼詩

貝闕瑤壇路不分眼看飛雪亂如雲髙城暝帶朝鴉色小苑斜披獵騎羣冰澑響檐醒短夢冷花吹面拂殘醺自應瓦礫難爲質故乏瓊瑤可報君

遙從天上雪中來不信人間滿戶埃積久漸看隨地起舞餘翻愛逐風回楚江蓑笠孤舟客吳地園林半樹梅莫向此時誇此景有誰吟對玉堂杯

世賢雙生一子夭死慰之以詩

城東熟子離離長向西園記送時正愛春風聮蔕好坐愁寒雨一枝埀人生得意難爲樂造物何心亦妬奇從此柯條終逺大爲君重誦古綿詩

每從奇骨辧頭顱知是徐卿第二雛屬對早能通四六讀書何但識之無渥窪水逺神駒化阿閣巢深彩鳳孤聞說生男重有兆夜來呼彩得雙盧

齋居東靑谿先生

玉堂冠佩托英逰老大相看尙黑頭後植庭松柯葉攺舊題詩壁姓名畱仙人掌出云初防太乙燈來夜轉幽惟有淸歡並姓語多情難爲故人酬

謁陵憇淸河舊館有感

路出沙堤向艸堂北歸曽此駐行裝風前熱火煙生面夜半開門雨到牀今日閭閻宜富庻舊時僮僕尙蒼黃人生剩有悲歡地何必他山與故鄕

過沙河有感

幾家茆屋住荒洲風景淒然感去秋沙壅斷橋還舊路水藏深澗有橈舟虎談在耳神猶動魚塟傷心骨未收對此不堪懷故侶野煙溪日重回頭

重宿劉諫議祠有感

曽照荒燈宿古祠祭余山路獨歸遲誰教夜雨移牀後正值秋風破屋時豈謂人生非夢幻極知平地有欹危感今懷古無窮意只許前朝諫議知

昌平城北道中有感

十里溪橋野色分平沙不動水沄沄聽余空谷猶聞鳥行到深山不見云勝事園林看入眼迷途風雨憶離羣城陰舊路元非逺夢覺齋廬日未曛

賦得西湖送張公實少參歸浙江

路指三天轉六橋盛時風景勝前朝無山不繞湖邊寺有水皆通海上潮部使隨星馳漢節騷人乘月弄吳橈因君郤省防逰地醉倚髙樓望泬寥

初赴郊壇看牲

奏書初出太常卿隔日分官次第行騎士擁塵隨輦道犧人投牒報牲名樓臺地逺稀聞漏燈火門開夜到城歸向玉堂題笏記坐聽金鑰待天明

慶成宴初預殿坐

大官分胙出郊牛又向宮筵侍冕旒瞻拱正當天北面班行初坐殿東頭斟來琥珀杯頻滿舞罷狻猊隊始收正是君臣修省日感恩無地答神休

鐘禦史同追挽詩

少海驚波竟隕身豸冠曽觸驪龍鱗生無赭色居臺省死有丹心質鬼神五夜虞淵終日見百年宰木再回春南宮戅老英靈在地下惟應兩故人

雪後早朝

六日長安雪滿城五更鐘皷一時晴水精宮冷云猶凍鳷鵲樓髙月正明朝馬不嘶金勒靜院燈無影玉堂淸秪應天上寒如許怪底人間夢不成

郊祀前一日齋居駕

石橋瓊尺倚雕闌樹裏行宮接泰壇盡地龍顏瞻九陛兩班鵷步引千官旌旗滿路春云擁鼓角連城曉气寒爲報雨師休灑道香塵先已避鳴鑾

初預郊壇分獻得南海

南海分壇位向東石門深鎖象龍宮歸虛下有通靈地廣利中含濟物功萬里炎威驚變雪一春佳兆喜占風儒臣詔許供牲幣愧有防誠佐聖躬

鏡川楊淑人壽詩

鹿嗚歌裏和桃夭白首相看似一朝淸俸屢沾三世業內班新綴兩宮朝門臨杜曲天相接膾出蓬池手自調爲報平反終有喜壽顏春酒任紅潮

祀陵懷靑谿學士

君居禁署應思我我在山城更憶君藥裹自煎巖下水緘書誰寄隴頭雲歸鴻影落當空見警鶴聲髙半夜聞長恨玆逰不同賞一年春色又平分

鏡川翰長以劉諫議祠詩見托竟忘代致以詩謝之

曽勞詩卷付蒼頭一笑空嚢竟莫收忘事師丹猶少壯致書殷羨敢沈浮誤驚神物空中化郤愧明珠暗裏投已向荒祠畱素壁重來須待碧山秋

喬主事歸自西山聞南屏隠甕山皛庵漫寄一首

靜倚巖扉自詠詩豈知朝市有人知山林入後應嫌淺蹤迹看來頗近奇滿目塵埃須笑我一川風月合分誰蒼苔白石湖邊路亦欲相尋未可期

懷麓堂集卷十五

欽定四庫全書

懷麓堂集卷十六

明李東陽撰

詩稿十六

七言律詩

京都十景

瓊島春云

瑤峯獨立倚空蒼云去云來兩不妨旋逐春寒生苑樹更隨晴日度宮墻玉皇居處重樓擁太史占時五色光若與山龍同作繪也須能補舜衣裳

太液晴波

太液池頭春水生更無風雨郤宜晴鳥飛不動朱旂影魚躍時驚防枻聲天上銀河非舊路人間瀛海是虛名何如周囿開靈沼長與君王樂治平

居庸疊翠

劍防森嚴虎豹蹲直從開辟見乾坤山連列郡趨東海地擁層城壯北門萬里朔風須郤避千年王气鎭長存磨崖擬刻燕然頌聖徳神功未易論

西山霽雪

雪後西山爽气增凍雲消盡出崚嶒眼看萬壑徧一白誰遣六月生層冰巖竇有泉渾欲滴石根無路轉愁登飛樓縹空寒外幾度憑髙興不勝

玉泉埀虹

玉泉東下轉逶迆百尺虹霓欲倒埀石罅正當山斷處林光斜映雨晴時惟將逺色兼天淨不恨防防到海遲五老峯前才一派可能消得謫仙詩

薊門煙樹

薊丘城外訪遺蹤樹色煙光逺更重飛雨過時靑未了落花殘處緑還濃路迷南郭將三里望斷西林有數峯坐久不知遲日霽隔溪僧寺午時鐘

盧溝曉月

霜落桑幹水未枯曉空云盡月輪孤一林燈影稀還見十里川光澹欲無不斷鄰雞催短夢頻來徵馬識長途石欄橋上時翹首應傍淸虛憶帝都

金臺夕照

往事虛傳郭隗宮荒臺半倚夕陽中廻光寂寂千山斂落影蕭蕭萬樹空飛鳥亂隨天上下歸人競指路西東黃金莫問招賢地一代衣冠此防同

南囿秋風

別苑臨城輦路開天風昨夜起官槐秋隨萬馬嘶空至曉送千旓拂地來落鴈逺驚云外浦飛鷹欲下水邊臺宸逰睿藻年年事況有長楊侍從才

東郊時雨

鳴鳩將雨過東林細艸靑郊望轉深潤入土膏春脈脈暝含山色晝沈沈尋花問柳逰人興荷鍤扶犂埜老心見說帝城多景物春晴未必勝春陰

次韻賀彭閣老先生二首

吏部衘淸帶翰林路隨仙步轉髙深人間別有登云地天下空勞仰斗心瀛海新波添夜雨玉堂喬木長春陰歸來更覺門如水不受車塵半防侵

半生名行重儒林吏隠官曹歳月深文靖舊無旋馬地敏中元有耐官心川原暖入三春雨殿閣涼分六月陰欲效禹偁書院壁向來官序敢相侵

哭商懋衡侍講

科甲文章有父風詞林接武更誰同講經春殿鑪煙暖校藝秋闈燭影紅門閥並髙緣有弟頭顱未白早稱翁生年五十還非夭不道人間是夢中

成化丙午五月十日東閣曉臥夢人以一男相饋六月九日初度得男家報至閣中其事始驗志喜二首

儤直金坡筆硯余忽傳芳事滿庭除官曹尙憶占熊夢仙島何曽礙鶴書三日兩孫翁獨喜【捨弟溟亦得男】四旬初度我還如犀錢未作通家防織翠先過長者車

坐撫新雛一笑余勝從臺省得新除閒門最陿堪旋馬舊業𨿽貧尙有書貴賤人生眞漫爾賢愚天意定何如渠兄漸長資猶劣壯日誰牽服賈車

丙午順天府鹿鳴宴後有作

二十年前宴鹿鳴京闈何意此時衡官曹飽後心長怍天語來時夢亦驚敢謂文章眞妙選極知榮寵是虛名賔筵旣醉皆君徳擬賦周詩竟不成

聞靑谿學士擢禮部侍郎喜而有作

早將經濟許乾坤位入申年望已尊兩世北門専掌制二卿南省載承恩【文僖公以學士擢禮侍靑谿寔美二職今代所未有也】騰蛟地迥云俱化浴鳯池存水尙溫從此黃扉須更到講筵經史待重論

大行皇帝挽歌辭三首

北闕南都象鎬豊我皇身自際時雍秪應龍種如髙帝何止虯髯似太宗艸木有情皆長飬乾坤無地不包容因思二十年前事長躡仙班侍九重

聖朝偃武修文日共道王言似六經宋史重施新衮鉞孔庭增餙舊籩鉶埀衣共仰升龍象賜墨皆成翥鳳形回首茂陵松栢樹春來還向裕陵靑

聖孝仁恩徧九埏由來至性本天全慈顏備極淸寧飬帝號重歸景泰年斷獄法常寛斧鉞祀郊行不爲逰畋儒臣戀徳兼衰病北望橋山幾然

祥後次方石謝先生見慰四首

三年血淚空啼我萬種愁心合語誰春夢不成翻苦睡凍髭多白豈闗詩孤雲遐水無歸處落木長風有靜時南巷北鄰瞻望地底須暌隔是相思

除夕髙堂每燕嬉悲來惟有骨先知翻思白髮傷春至敢惜紅顏與嵗辭歸鶴不闗今古恨乳烏長戀死生私多情得似無情好莫怪嬌兒太放癡

承歡未極早生悲已覺人間萬事防三釜祿存嗟獨荷百年身在憶全歸愁來別館春燈暗戒後詩壇夜坐稀不有靑雲舊知已病軀無力定誰依

朱顏有信先驚老碧艸無情已報新藥裹不消貧裏病鄕山空復夢中春欲尋流水難成調怕聽啼雞又及辰敢謂悲歌能當哭歌成嗚咽轉愁人

次韻答方石先生齋居見寄

嵗序驚心感雪霜閉門終日類山房不眠豈坐耽詩癖縱去能爲對客狂西閣漏聲淸夜隔上林花意薄寒妨雲霄舊侶勞相問愧殺官曹兩月忙

再答方石

一臥空山嵗幾霜齋歌重聽漢芝房應憐史局多淸睱誤悔詩壇作故狂春夢屢驚神獨往病懷眞苦力相妨無因載續陽春調柰有嬌兒乞字忙

再答

紫壇仙路隔煙霜縮地眞無費長房身計祗應和霧隠詩情敢作上天狂駐顏藥在心仍病折翼門髙夢亦妨最是丹丘無事鶴人間翻苦寄書忙

次靑谿除夕韻

星奴無力送韓窮萬事都歸百感中病去祗應愁作伴詩來眞與檄爭功交防義重勞三益骨肉情深念五宗花柳一春餘恨在盡判雙淚與東風

張進士鍈知含山乞詩走筆贈此【張自稱知白之後】

我病蕭然不出門河橋冠蓋正云屯新詩寫贈聊隨俗往事追思欲斷防夜雨江頭千疊浪春山樹裏萬家村河陽相業須珍重兩字箕裘不易論

次靑谿嵗暮祫享韻

殿頭風靜宿云銷目送香煙上紫霄祧廟有靈歸祫祭議曹無力預官寮千官佩舄陪龍衮九奏笙歌合鳳韶人道舜廷咨伯地舊將淸直事唐堯

送陸武選文量之浙江參政

天上風雲擁俊豪海邊魚鳥識旌旄心懸紫禁千門月气壓層江百丈濤髙論有人傳諫艸淸時無事說兵曹極知民社闗憂樂未放山川入醉毫

枉諸友先君墓次方石先生韻奉謝二首

荒郊無地不悲風廢堞西來古道東本爲登堂勞範式非闗痛腹返橋公十年世事看今昨兩代交情識始終賴有新詩題舊恨多愁聊可慰予窮

淚眼衝寒不受風出城先錯路西東地連村郭無三里誼重存亡有數公寸艸恩多身尙在蓼莪詩苦捲難終須知盡日閒行意不爲看雲到水窮

送吳亞卿道本省母漳州二首

地卿分職重東曹南望家山隔暮濤無計得歸寧免乞有親能覲敢辭勞天風夜送飛帆急海日晴翻舞袖髙莫爲倚門煩側席太平勲望屬時髦

與君交誼豈不久我少忽看靑鬢華八千餘里暮山色二十五回春杏花故人離思賦碧艸仙母醉顏餐絳霞誰道天河隔世界從知海客慣乘槎

春雪次韻方石

踏雪詩來起我眠雪淸詩絕兩堪憐極知慰藉春深地不似倉皇嵗暮天閒看紅塵非世界坐疑銀海山川萬間廣廈眞誰事昨夜先愁我屋顚

次方石先生春分懷先壠之作

永夜深悲輟笑歡夢回還復報晨餐閒門少客猶多病舊業無家漫有官四序槐楡頻攺嵗九原風雪倍愁寒多情莫詠頻蘩句白髮傷心和正難

心逺堂

晚向靑油幕下歸宦遊不與意相違山林豈獨容髙枕塵土何曽著衮衣近海秋帆風力健遡空晴鶴羽毛稀終南防徑翻能近今昨誰堪校是非

淸明前一日謁先宜人舊壠有述

逺從中嵗憶兒童三十年前此送終四世死生同骨肉兩原川陸限西東浮生過眼煙雲外舊事傷心含斂中欲問九泉何處好鶴書迢逓若能通

送儲靜夫主事之南京吏部兼寄夏廷章

萬里晴空一鶴飛野雲溪雪避光輝不應銀海妨廻櫂未許緇塵得上衣南國地誇山水麗東曹官愛簿書稀多情定與吾鄕彥石假峯前詠落暉

章恭毅公挽詩

極知天下無難事聞道先朝有直臣萬死不輸三寸舌一生誰是百年身英靈地已歸河嶽遺艸天應防鬼神欲殉朱云借時劍九原重斬負恩人

次韻答愧齋先生

歷歷星霜嵗屢移病來雙鬢幾莖絲故人別久翻疑夢往事心勞尙有期天上浮雲初變日江南芳艸未靑時祗應千里神交地不識人間是路岐

次靑谿先生喜雨韻

河伯經春暫啟宮銀潢飛雨一時通城蕪盡濕疑含霧園柳低埀不受風四埜年丰占卜史三壇神聽協歌工儒臣獨病空無補賴有賢勞答聖衷

次韻方石哭靜逸先生

病起看春意屢新春來無事不傷神百年世路誰非客四海交情幾是眞館閣正須揮翰手山林兼少著書人因君萬念涼如水亦欲滄江把釣綸

禫後述哀用祥韻四首

淒涼此日還非昨俯仰吾生欲借誰盤芰有情慙屈建江魚多恨老姜詩孤禽影弔曽棲地宿火灰餘未死時莫向海天深處望海天空闊不勝思

膝前長記作兒嬉老去悲來不自知詩誦久荒毛氏業防招空效楚鄕辭禍能倚福須天定病得偸閒是我私獨有無情雙白鬢不闗人黠與人癡

百身難贖兩年悲轉覺悲來病力防月落空堂驚夢短艸靑深院識春歸浮生迹在云俱變客淚防多雨似稀應謝西涯舊時柳泣風愁雨共依依

庭花向晚寂無鄰槁木經年猶有新屈子徒令惜往日謫仙別自悲餘春烹魚饌筍竟誰事騎馬看花非我辰故舊相逢莫趣駕閒居亦是素餐人

次韻答時雍

萬里長江日夜風故人消息苦難通十年人老俱頭白千里書來防面同弱質瘦憐多病後餘情閒寄苦吟中極知倦眼猶明在須向虞廷睹舜瞳

晝夢用舊韻

暮雨林臺花黯然愁人正愁相對眠夢疑空蝶有時化兀如風舟不受牽江鄕亂艸接天際鄰家短雞啼竹邊偸閒習惰恐未可猶欲作官支俸錢

又用韻柬方石

溽暑中人如酒然空堂閉門各自眠君無俗客片紙入我苦嬌兒雙袂牽莓苔古洞石巖際蘆荻釣磯秋水邊振衣濯足兩不遂一枕淸風千萬錢

重經西涯

城中風景夢中路病不出逰空有身柳條弄水色不定鷗鳥傍沙情自親舊鄰十室九易主古寺百年長占春慟哭兒童釣逰地白頭重到爲何人

寄顧天錫

兩年三度吉州書一見佳兒更起予霄漢疏星晨落落江湖幽夢晚蘧蘧吟詩性癖同心在聽訟堂空防吏如獨有故人衰病後憶君淸涕欲沾裾

遣兒兆先入學以詩示之

𦇤褓才看丱角成盡將驕劣誤聰明要知西塾橫經地不盡重闈屬纊情天意肯從吾敢負父書須讀汝休輕煙樓撞破非能事我已無才浪得名

送衡州鄧同知

楚客逰吳幾蕩胸又看衡嶽聳晴空東西南地蹤迹半七十二峯疆域中郡剡有名隨薦鶚仙班無路接飛鴻鄰邦亦欲沾河潤聽說陽城撫字功

承陸冶齋以詩趣出次韻答之

太行山下不勝思得似河陽駐馬時環堵病回猶有我玉堂天上本無期云隨海鶴書來逺門掩春鐘夢覺遲六館編摩諸老在敢將名姓托吾私

過城西髙涼橋憶方石用所寄韻

每緣多病輟幽尋蹔駐城西水石陰同賞竟孤前夜約獨行無柰此時心千山拂曉疑看畵一雨經春不論金猶有未忘情處在更無開口亦防吟

逰西山次韻答方石先生

未信仙家隔世寰直須風物盡戎蠻一時望眼東窮海千里提封北據山光景竟輸三月暮官曹空負兩年閒秪應他夜煙霄夢長在西林水石間

登華嚴上洞呈方石

振袂先登不受呼洞門髙俯一浮圖吐吞雲霧成朝夕指防江山入有無東去平蕪連野盡北來飛鳥背人孤因逢海上仙翁說不羨天臺與鴈湖

次韻楊維立侍讀館中見懷

每依紅日住長安瀛海東頭是大觀一代編年尊國史六曹分局重天官同埀汗竹誇羣彥對掌絲綸見二難曽向先朝分舊館壁間名姓老羞看【予兩侍史館】

次韻寄題鏡川先生後樂園二首

藥欄花圃背堂開一日朝回幾度來範老心終念廊廟冦公家不起樓臺海邊釣石鷗盟逺松下棋聲鶴夢回多少舊題詩句在碧紗籠底認靑苔

緑陰繁處小堂開野蝶園蜂自去來細艸有情雙駐屐逺山無數一登臺幽花坐愛栽時滿俗客空教到後回病起三年猶未賞短垣多雨長莓苔

重經慈恩寺憶張滄洲題瑢僧故廬

石橋飛步欲淩空百尺淸陰九折通水底樓臺天上下岸邊花柳路西東春題杏苑懷張籍晝臥廬山夢逺公今日一杯還一曲獨吟孤酌與誰同

苦雨次韻方石五首

雨足街衢水到門幾家兒女競罌盆疑占石礎經時潤夢駭雷車昨夜翻河若可塡烏敢避日如能照犬須奔南鄰老伴非耽飲直爲愁多共酒樽

悲歌徹夜掩重門急雨聲髙應皷盆破屋有情看突兀顚崖無力捄傾翻街頭濁浪如山壅天上行雲學馬奔誤向北鄰招杜甫不勝愁絕對空樽【時方石防內】

海中誰泄尾閭門天上疑傾玉女盆誇父力窮空競逐商羊舞罷復飛翻議多鄰壑功難就戰退詩壇殿已奔兩月內曹無職補大官剛減病時樽

直下天潢是海門蛟龍何意覆池盆身如斷梗沙邊泊夢逐虛舟浪裏翻風伯縱靈應郤走月娥空老更誰奔郁攸重作中宵祟欲效欒郎噀酒樽【時有水菑】

病掩愁城不出門直須牛飲院家盆天瓢有底從教罄屋瓦無情也任翻占憶田家今昔話唁勞鄰使往來奔靑絲白日空相送不得髙歌共此樽

送崔指揮謙漕運還大河

滯雨濃雲黯不收漕歌聲動木蘭舟星稀禁闕天初霽水落長淮地始秋國計已隨山共積歸心應與水爭流山南後裔聲名在要識淸朝有壯猶

寄哭王允達中書次方石韻

金華西下路﨑危又辟齊山第一支乘化不隨鶴返懷歸空與碧山期生前義重同心在身後囊空老僕知極目闗河飛旐逺爲君惆悵立多時

重經西涯

渺平田水滿湖早秋天气雨晴初灘聲赴壑如相競鳥影淩空半欲無未采蘋花憐寂寞旋栽松樹見扶疏經過自與行吟約未覺何顒此興孤

社齋院署次前韻答方石

瀛海分明不受舩三山漫與十洲連鸞飛鶴防驚千里月迥星疏共一天迹似杜陵休比浪詩成曼碩自須憐玉堂槐影依稀在獨坐吟燈思惘然

索酒一首與方石

下馬呼童索酒忙出門黃霧正茫茫應慙野興緣秋減乍覺輕寒與病妨彭澤漫勞王宰送新丰不學馬周狂亦知善戲非成虐晬盎從來別有方

重逰西涯次韻方石

流水平堤柳繞垣重來又隔幾寒暄輕鷗似解隨人意老馬猶能識寺門千載髙情彭澤社百年幽事杜陵村王郎亦有攜琴興聊共淸風石上尊

懷麓堂集卷十六

欽定四庫全書

懷麓堂集卷十七

明李東陽撰

詩稿十七

七言律詩

治己酉十月恭陪茂陵禫祭途次次韻答謝方石贈別

萬里長空送逺颸馬頭西向禁垣辭鄭公聽履星俱下列子乘虛气可騎狂似山城吹防客恍如塵海泛槎時詩人莫訝天將雪雪後尋春更有詩

宿劉諫議祠用前韻

廟門髙樹響靈颸直諫猶懷慷慨辭海內鳴陽希世有仗前瘖馬任人騎江山盤礡堪輿气精爽分明夢覺時千載腐儒憂國念爲公三嘆一題詩

望狄梁公祠用前韻

碧山西望遡流颸欲弔唐防誦楚辭寄逺束芻誰與致衝寒瘦馬不勝騎心懸晉嶺瞻云地功在虞淵取日時預擬明年寒食莓苔壁上爲畱詩

宿西陵朝房用前韻

漢家陵壑動悲颸汾水經秋憶舊辭海上桑田春幾變人間鐵馬夜還騎瞻疑日角臨朝地立似天門待漏時山下擁裘寒不寐獨吟聊且罷聯詩

重謁茂陵用前韻

寢樹寒聲起夜颸載聞淸廟有歌辭鼎湖已逐羣龍化周馭空傳八駿騎千古山川神陟地三年祥禫禮成時防臣亦抱劬勞恨萬事傷心忍賦詩

陵祀歸聞賜戴暖耳諸公有作再借前韻五首

烏紗巾上透涼颸一髮君恩力未辭賜暖宮貂同日戴冒寒郊馬有人騎耳聞明主如絲詔心似窮民挾纊時明向玉階還稽首羔羊重續退公詩

天上晴雲防暖颸曉霜先與賜貂辭宮墀正引千官拜塞馬方懷賈客騎興豈龍山吹防日恩同漢帝觧衣時瓊樓玉宇寒多少擬和新詞學進詩

輕盈弄日暖含颸短髮防茸亂不辭狐掩敝裘慙並價馬驚寒影怯初騎寧同趙服隨胡制不似齊宮污肉時寄語春風莫吹郤多情長誦感恩詩

拂面寒生雪後颸十金貂價豈容辭鵕防秖解戎衣著狐貉空隨獵馬騎禮重鄘人歌防日功多楊子防毛時君恩不與炎涼變欲和唐官賜葛詩

午門晴旭颺輕颸拜領恩綸竟莫辭八座敢誇三珥貴千金不羨五花騎休論孟徳頭風事絕勝楊耳熱時老去毛君猶未禿玉堂閒寫賜貂詩

尙矩還自南畿宿城西髙氏園出訪而還次亷伯韻一首

名園秪在寺垣西客袂無端此再攜鴉背夕陽天上下馬頭晴雪路髙低吟思謝氏池邊艸渇憶蘇郎醉後虀嵗晚朝天應不逺不須愁滑向春泥

十一月朔喜雪次韻答周松露亞卿

卜嵗何勞問大貞雪飛元不待嘉平未看麥應兩岐秀且賞花開千樹瓊天向白時知夜盡地從消處見陽生靑綾被底餘寒在獨有懷人夢不成

西域貢獅將至有詔遣行人道郤之鳴治侍講有述敬次來韻一首柬舜咨伯常二禮部

萬里狻猊初郤貢一時臺省共騰歡極知聖學從心始誰道忠言逆耳難漢代漫誇龍是馬隋家空信鳥爲鸞非才敢作淸朝頌獨和新詩寫寸丹

元日早朝

紫殿朱防白玉坡天風吹樂下云和城頭星斗知春早苑外旌旗拂曙多龍集載看新嵗紀鳳池初暖舊恩波擬將無逸陳周戒咫尺君門柰逺何

郊祀喜晴有述

碧煙消盡露華凝目極瑤壇第九層淸佩緩隨馳道月絳籠髙應午門燈【郊祀時樹大燈籠與正陽門燈相應】風傳廣樂聲初下天近燔柴气已升人意可占神意悅萬年靈祚永堪膺

壽董圭峯六十二首

百尺圭峯勢入云看君標格動人羣雄才防可時揮翰老眼明堪夜校文千載極星當闕見九霄淸鶴傍城聞長生防裏神仙客宴罷宮筵酒再醺【是日經筵】

六袠才臨未二毛置身元合在仙曹登科記有曽刋策直講恩多舊賜袍陌上兒童知姓字館中年徳讓耆髦東夷不用詢安否親見先生壽骨髙【董嘗使朝鮮】

治庚戌三月十五日殿試讀卷東閣次都憲屠公韻

閶闔門深紫殿春先朝舊典一時新文章妙極寰區選陶冶同歸大造仁世有眞祥非物寶天將吾道付儒紳狀元忠孝何人是遙見香鑪上玊宸

十七日文華殿讀卷次司馬馬公韻

龍虎榜中新得士鳳凰詔下正求才宮袍錦簇班初合禦筆紅批捲未開跪捧案香當北面步隨仙躅下中臺鑾坡兩度沾恩宴猶憶先皇舊賜杯

十八日聽傳臚有作

金蓮影與赭袍明華蓋前頭次第行黃紙數行丹詔字鴻臚三唱甲科名云邊曉日中天見夢裏春雷昨夜聲歸向長安聽人語聖朝羅网盡豪英

十九日恩榮宴席上作

隊舞花簮送酒頻淸朝盛事及嘉辰星辰晝下尙書履風日晴宜進士巾圍撤漢科三日戰苑看唐樹九回春丹心未老時頭白猶是當年獻策身

送張亞卿文淵巡山海諸闗

百二重闗擁帝京大夫持節正東行風聲匝路旌旗繞月影連山睥睨平秦策本無空萬里漢降能受秪三城極知經濟吾儒事要使賢勞答聖情

送陸貢士答還常州【亷伯庻子之弟也】

霜蹄歷塊蹔須驚可信靑雲路未平楊意幾時能薦士子由剛道不如兄花迷苑外愁中望艸入江南夢裏生因憶晉陵親舊地送君非是道傍情

寄和愚得謝先生韻二首

樓髙未許俗人來坐看風江雪浪頺不受苦吟嘲飯顆偶傳新賦出天臺聽餘百鳥惟聞鳯閱盡千花始見梅逺道壽公無一物願將碧海注金杯

蘭舟舊興久相違藜杖餘光得暫依二阮有情還共社兩防休恨不同歸漢宮直擁靑綾被越調歌傳白薴衣莫向江湖重回首故人天上曉星稀

礪庵爲毛給事作

學得磨礱嵗月深都將片石付分陰無瑕始見他山玉有用終爲大冶金轉覺工夫非舊步肯教圭角變初心未論商鼎調事先進君王納誨箴

早朝露坐

七月涼生暑未䢐似聞宮葉下髙梧城頭急雨時來去雲際疏星乍有無淸漏水聲催玉箭絳籠燈影動金鋪長安道暍知多少坐待天風一夜蘓

左時翊方伯挽詩

漫說仙壇有地靈早將塵滓濯淸泠多才擬作梁園賦好古親書漢石經駟馬門髙歸興繞五羊城逺使車停桂坡坡上懷人處月落梁空夢易醒

送閔都憲鎭兩廣

早聞新命出臺端多少都人夾道看五嶺以南惟此鎭六卿之外更何官風傳夜柝營門靜霜捲晴旂海气寒二十八年鵷鷺侶佩環聲裏聽和鸞

聞應寧逰西山以雨不果戲贈一首【時久旱】

六載金山夢玉泉北來雙袖幾便旋杜陵雨怯期空負赤壁風髙興已仙濃愛午云籠苑樹暗驚春浪打湖舩蒼頭也識蒼生意解爲逰人一莞然

壽盧方伯廷佐

秣陵花竹臥新莊畫省薇垣舊夢長長有壽顏紅勝酒盡教詩鬢白於霜一錢不用買明月萬事無如歸故鄕欲采靈芝爲公壽久知仙藥是家藏【盧有瑞芝】

十月旣望曽太僕席上見雪呈諸同年

十月長安見雪初舞風簾幕愛蕭疏寒欺燭影花相妬淺映杯光玉不如五出未開應避汝二毛新防正慙予同年防裏淸時樂欲賦丰年興有餘

寄應寧提學用畱別韻二首

天上詞垣近省闈十年毛羽愛追飛南池水暖鵾重化西華風髙鴈未歸絕足風塵須獨步初心道徳肯相違网羅剩有求才意未放山林老布衣

聲價曽傾翰墨林聖朝風教竟誰任冰霜故有回春力梁棟應勞種樹心猶記籍分中祕久更無名謁外臺深才看白髮窺靑鏡又逐離情上短簮

次嚴宗哲太守畱別韻兼寄應寧

宦轍南來萬里身二川西望入三秦從知太守多名士更喜監司是故人滄海夜驚鯨力破碧霄晴指鳳毛新他年記取畱詩別庭雪初回柳未春

體齋偶談舊譜出湘潭因取舊刻古潭私印爲贈並侑以詩

片石當年手自鎪姓名猶記古潭州老來悔作兒童戲質在長含瓦礫羞郡邑舊分從逺譜文章新價托名流鄕評世講吾人事傳語云仍次第收

用前韻答曰防中書

寸鐵空勞兩字鎪天教完壁送鄰州喬遷漫有時哉嘆舊匵翻爲待者羞李氏石無佳子弟蘇家山是假風流極知伯仲文章貴應與詞林並價收

代石畱別用前韻

純質親勞琢更鎪又隨筐篚過旁州相逢郤有摶沙恨欲往先防見玉羞【體齋家有王】君義比金誰合斷我心非水亦分流如聞翰苑將移篆【予攝篆久體齋以新秩當受篆】願與鈐封一處收

靑谿聞體齋古潭之說有詩嘲次韻以解

奇事非闗功力鎪桑幹從古說並州登龍郤恨通家晚獻璞翻爲識者羞豈謂他山無片石誰能只手斷長流春曹不許書名籍別付詩壇掌故收

聖駕詣郊壇省牲喜晴次阮禮部韻二首

玉堂鈴索報新時又尙南郊省牲照日山龍明有象行空劍舄迥無聲層城近識彤樓麗復道遙看羽蓋輕誰道碧壇貺逺天心先格主心誠

九重宮殿一時時帝帥千官視五牲獻瑞云師朝送彩避塵風伯夜無聲虎賁帳合龍旂繞羽士班聯鶴帔輕應識感通非浪語駿奔何力助精誠

張亞卿文淵翟都憲廷瑞湯諭徳維立領武官誥艸事奉贈一首

曲池方檻緑周遭北闕回瞻象魏髙臺省衣冠新接武神仙官府自分曹書函禦寶開紅玉酒出宮壺防碧濤見說武階名籍重未妨精鑑入秋毫

送曹都憲出鎭薊州諸闗

居庸東下接楡闗千尺層城萬仭山秋有桑麻生事足夜無烽火戍樓間帳前貔虎知嚴令嵗晚風霜識壯顏略試一方經濟手歸來重補舊朝班

元日早朝

九門深掩禁城春香霧籠街不動塵玉帳寒更傳虎衞彤樓曉色聽雞人簾前樂應紅燈起階下班隨防仗陳朝防東華看霽日午煙晴市一時新

孟春陪廟祀

闕角鐘鳴寢殿開羽旗鱗甲繡成堆班齊禁旅分行入拜罷宮盤捧胙來九廟神靈同日降四時霜露及春回廟街出外頻翹首一道笙歌繞地雷

郊壇駕

禦座亭亭覆朶云行宮佳气正氤氳風旂繚繞空中降午漏依稀閣外聞貴戚賜衣多錦繡內廚頒饌屏芳葷齋堂向月懸淸佩擬瑤壇入夜分

郊壇分獻再得四瀆

宿氛銷盡夜無煙萬燎光長復道連陟降祥如水行地祼將心與月當天羽衣道士通儀節白髮犧人說豆籩猶記防名分獻日去年風景似今年

慶成宴有述

防旗珠纛舞晴風香案前頭玉陛東天籟迥隨仙樂下日華偏近禦顏紅百年覆載生成後一代君臣禮意中郊獻幾回分殿坐聖恩神貺兩難窮

送彭進士傑之南曹

幾年宦路說通家二仲風流世所誇去日獨吟池上艸到時同醉寺前花芭蕉月冷春題字棠樹風淸晚防衙爲報髙堂消息近舊都元不是天涯

送周進士綂知宿州

甲科文采重弓裘親見趨庭接宦逰坐愛簮袍能待客去看冠蓋得分州宮前碧柳先春動河上淸波帶雪流共道中原風土勝向來凋疾待君瘳

送王公濟歸省

鶚薦南來勢入云鵷行東下暫離羣江山別與詩相助花柳濃將酒共醺親老秪應憐見面子才誰不愛爲文西堂八月淸如水坐爇名香待令君

送伍主事符歸省【其父孟賢防政予同年進士】

畫省郎官著錦衣緑波晴漾防帆飛天池水足鵾仍化庭竹陰成鳳始歸魯史法應傳衮鉞宋科心不在輕肥題詩爲寄同年老有子如君眼底稀

送劉禦史丙奉使歸省

楚山髙不礙雲飛春日偏明繡豸衣人自烏臺持節下天教白髮待兒歸新巢閣鳳還千仭舊種庭椿過十圍極目滇南山盡處平安莫遣報書稀

送屠大理元勲錄刑福建

九寺官髙重兩京北來冠蓋且南徵淸憐解槖畱家地老識登堂拜母情司馬晝逰非衒寵歐陽夜坐本求生況逢紫鳳銜書日盆覆須教仰大明

九橋書屋爲京學陳教授作

八壺陰處九橋東水閣山樓面面通栽藥地余經嵗雨讀書聲徧隔林風聘君名迹江湖外少宰文章感慨中猶有歌遺業在誤疑家塾是黌宮

沈郎中尙倫母壽詩

白髮蕭然林下風壽筵芳事幾家同星朝婺女極當北水繞秣陵江正東梅籠出林朝雨熟魚舩入市晚潮通鳳雛不假靑鸞使自領天書出禁中

送董行人奉使交南

紫泥新詔出彤宮帝遣南乘使者驄四面樓舩通海气九霄旌節下天風仙蓂萬業占堯歷化日重輝仰舜瞳聞道奉揚恩澤徧逺人無地不呼嵩

送茹知縣鑾

百里孤城枕太行縣名元出古陶唐淸時政簡仍多稅甲第才髙不愧郎天闕近應沾雨露枳叢低豈礙鸞凰極知此去非長別一曲離歌意許長

過眞武廟懷朱文鳴亡友

渺渺滄波白鷺飛苔防長滿釣魚磯松陰不攺三珠樹鶴夢還醒一羽衣細數鄰家遺老盡久懷同學故人稀沿流不覺尋詩逺把酒看花事事違

四月二十二日日講初罷柬體齋學士先生

三十年來兩月忙講筵猶飽大官羊聯班左掖天顏近散直西堂雨气涼秪謂積誠須感格敢言多暇得倘徉詞垣老友箴規在未遣茅心一夜荒

送江主事澤之淸江因柬徐用和太守

淮上分司隔郡城舊逰玆復贈君行官非外補猶差遣客不頻來少送迎莫倚名題金榜貴直將心付水曹淸多情爲問山陽守種得甘棠幾樹成

送袁道士還任南京朝天宮【倪禮部內黨也】

重來京國夢如昨再到冶亭山已秋頗覺煙霞非世外誤迷花竹是江頭誰將載酒供新帳我有題名紀舊逰應向靑溪老仙客借騎輕鶴下瀛洲

賜枇杷

尙方果賜新嘗分得江南百顆黃逺道不妨經月暑冷枝疑帶隔年霜龍箋帖罷名初散翠籠開時手亦香歸領君恩薦家廟不禁淸淚滿衣裳

送張以蒙知廬陵【兄裕夫爲江西參議】

扁舟曽問吉州名二十餘年此送行山半有田皆地力夜深無巷不書聲封疆正屬分符寄撫字眞勞作縣情明到大藩參謁罷不妨風雨話彭城

賜楊梅

官河催載滿船冰十月楊梅入帝京沁齒不知紅露濕到詩偏助玉堂淸名從傅鼎遙分派價比隋珠亦稱情再拜文華門外地講筵恩重若爲榮

送衍聖公以某還曲阜

岱宗佳气郁崔巍閥閱門髙眾所歸一道仙槎依嵗轉四山靈鳥避林飛彤墀引罷新呈馬寶篆沾余舊賜衣郤恨星軺常夜發霜時攜酒意多違

愚樂傳公嘗種松數百株讀書其下有主松書院在焉爲作詩以遺其子若孫

舊時書屋長爲主手種靑松間石根臥擁白雲春下榻到隨寒月夜開門風霜閱歷無年嵗樽酒過逢有子孫聞說大夫封已貴故枝新葉總沾恩

賜藕

秪向名花看畫圖忽驚仙骨在泥塗輕同握雪愁先碎細比餐冰聴郤無郭北芳菲懷故里江南風味憶西湖渇塵此夜消應盡未羨金莖與玉壺

送柳拱之憲副之岷州兼柬應寧提學宗哲太守

蜀雨秦雲萬里程賢勞還屬使君行山連舊鎭遙分省勅換新官尙典兵味少漸知塩酪美地寒偏覺毳裘輕殊方郤喜同鄕話不負雞壇下馬盟

林侍郎挽詩

廟堂風采重於山多住江南艸木間一代循良須不愧百年气運恐相闗冰霜節苦天應識亥豕書存手自刪莫道衣冠無廕澤聖朝恩命果重頒

寄壽菊羅郎中公給事中鑑之父時九十有三矣

久從仙骨見鯢鮐又報春風壽域開滿眼兒孫才一頷繞園松橘是重栽衣冠解識先朝事車馬翻無長者來州裏後生曾致祝十年詩札愧新裁

寄挽金陵陸廷玉

韋布居然古意存向來城市豈堪論門多剰地容山水家有遺書付子孫逺道風塵違執紼舊時樓閣記開樽江空歲晚情無限郤寄燕歌弔楚魂

於景瞻府尹壽詩

半生夷險路從容晚歳眞於萬事慵京尹望髙曽薦鶚省郎官貴早乘龍秋添華髮將詩老春入酡顏映酒濃湖海秪今耆舊少一人長對兩髙峯

次韻匏庵聞王古直至之作

老來不記入京年舊事依稀屈指前身似野僧才有髮家如漁叟更無舡秪愁別久今衰矣不覺詩成爲囅然春夜定知何處宿漫從新市買燈懸

送張兵馬考績還南京

石頭城闕路岧嶤南去長幹十里遙野樹林疏寒映雪官河水長暗生潮帆檣數防天空濶雞犬千家夜寂寥三載一官初獻績幾人翹首望回軺

呂亞卿天章求詩壽其妹黃宜人時天章以使歸

誰詠皇華入壽筵故家門閥尙依然扶衰試煮英公粥念寡新分範氏田拂鏡飛霜秋漸滿開樽華月夜將圓莫嫌老婺光芒減曾見騰輝上九天

院中卽事

硯冰呵墨印開封獨坐髙檐落葉中籌唱有聲催短日氅披無力禦長風羸驂向晚還思秣老鶴驚寒欲唳空遙羨玉堂諸院長酒杯能緑火能紅

予嘗復書於屠都憲朝宗稱之爲丹山先生蓋謂其家四明有此山爾朝宗乃更其舊號以詩謝予次韻奉答且以兩篆字贈之

弱毫誰道力如杠漫作丹山小篆雙千嵗早占仙是骨四明休詫石爲牕直須號令驚山嶽何止才名動浙江況有煙霄天上曲楚歌從此不成腔

懷麓堂集卷十七

欽定四庫全書

懷麓堂集卷十八

明李東陽撰

詩稿十八

七言律詩

癸丑春闈試畢次韻知舉倪侍郎先生二首

公道如天望眼開片雲無地著羣猜千鈞用盡能辭力萬木掄余始見材枕爲聽更寒自警門因看月夜頻推虛慚淺薄持衡地十度懸科五度來

夜燈人靜不成眠親聽王襃頌得賢聖代文章眞盛矣少時情興轉翻然麟凰徧藪元多瑞奎壁分宮亦並躔南省東堂嘉話裏幾人同事復同年

陸貢士筌以伯兄冶齋學士校藝春闈避不入試將歸常州詩以送之

杏園花夣晚相迷又向東風駐馬蹄冶外有金元自躍竹邊多鳳且分棲春光逐路生新艸江水隨潮入舊溪得失漫須看目睫天畱名姓榜前題

祈雨齋居

日日風霾夜夜陰小堂何地豁幽襟花遲別苑春全盡井渇空缾水更深玉署幾驚欹枕夣赤霄徒有望霓心桑林禱罷仍翹首宵旰勤勞恐未禁

送進士歸省

眼見宮袍換錦衣偶從文字托光輝宵辭禁漏銅龍盡曉散朝行白鷺稀千里馳驅才始見一生溫飽志全非定須不學長安孟秪向春風得意歸

寄莊定山

六峯東面一江橫此老逃名竟得名山屋到秋驚雨破野舟經日任潮生消愁物已杯中辦得意詩還枕上成三十年前攜手地寺門斜月晚鐘聲

寄吉安顧太守天錫【天錫嘗爲族祖希蘧先生修永新墓且刻遺集】

百年交誼此何勤骨肉誰教異姓分郡有殘編存故老野多荒艸認空墳山頭迥立千年表峽口寒封十丈雲從此思君應不忘更披新刻見遺文

送楊志仁憲副之山東

歇馬長安坐曉涼憶君曽接舊鵷行北來宮殿千門月東去關山滿路霜栁氏家傳唐訓法班生世有漢文章竹林花徑經年別應向春宵夣玉堂

送馬貟外金謫判廬江

春明門外報離筵忽爲題詩意惘然暑去淸風剛拂面雨來新水欲勝船誰將白璧橫官道信有黃楊厄閏年從此思親兼戀闕定依南斗望中天

送同年汪憲使希顏之貴州【汪嘗以希蘧府君遺墨見遺】

憲節東來日未曛使軺西去復離羣佳期不負秋城雨別思先停晚樹雲月裏虧盈天自定世間夷險路平分故家遺墨勞珍贈愧乏千金可報君

次韻送李天瑞二首

莫問潮陽路幾千兩州山水鎭相連重來京國無知者卻望江湖更渺然賈傅少能爲世計後山貧不受人憐雲霄剩有回翔地北鴈南鴻又一年

兩疏金門一月餘使重檢舊圗書亦知廊廟心仍在柰有山林癖未除戒酒不從花底醉愛舟多在水中居禁林風雪懷人夜已覺輕寒薄綺疏

送薛吉士給養病

十五年中兩校文多才頻見出人羣金門漏永平明入玉署書聲半夜聞別夣幾回欹枕月歸心一片渡江云須知館閣儲賢地可見詞章是防勲

雪夜追次坡翁韻四首

物華隨地斂穠纎始識防號令嚴祗樹未春花作雨觧池初夜水生塩妝疑淡掃時窺鏡舞恨低飛不過檐漫向蒼生占喜色凍愁先到兩眉尖

放朝聲裏散晨鴉閒取詩題賦雪車陸海平翻千頃浪江梅亂落滿城花幾人標格如江令何處交情有戴家不盡髙樓看爽气擬尋樵迹認山義

賦形隨意極毫纎白戰壇空未解嚴過眼幻疑看石髓入茶淸不讓羮塩紅塵舊夣迷香陌白屋新愁擁破檐卻望五門天上峙登髙無路擬城尖

凍雲飛盡北臺鴉曽辱東坡小駐車潁水聚星他夜戰玉堂防霰幾回花孤吟信可成詩案險句爭傳出道家絕勝江南無雪地斜陽空立路三義

正月四日受郊戒復陪廟享是日飲福受胙皆免

曉聽綸音出殿東午陪親祀入神宮齋期已先庚三日輦路遙淸巽二風禮異冠裳隨地攺望髙宗廟與天通恭聞飲福新停觶精意同歸陟降中

郊祀賜文綺有述

金吾衛士夜催朝門外承恩賜錦袍裁就巧隨宮漏盡拜時紅近朶云髙須知左右齋明地不負東南貢篚勞經幄史臣頻荷寵駿奔今日愧重遭

正月七日郊壇分獻得山川

山川羣祀一壇分復道東來萬燎燻盡有精靈禆海嶽豈無功澤比風雲禮當人日天須應制出今王古亦聞從此八方歸禹奠願將防意托餘芬

送侍讀學士曽士美之南京

薦章頻見出文淵重上春風建業船官好舊衘加兩字書成新史又三年西江使客多鄕信北院移文秪俸錢莫道鳳樓閒老手要看詞賦滿山川

屠都憲朝宗宅柬諸同席【屠所居予舊屋也】

諸曹冠蓋簇成云上席叨承禮不羣舊屋有知應笑我髙堂多慶已慙君太牢胙美頒時薦南曲聲髙醉後聞橋梓一門春色裏栢臺余防許同分

屏風燈靑谿先生席上作

眞於剪刻露天機暗處生明識者稀春步轉迷絲作障夜逰翻訝錦爲衣曽聞雲母分班坐頗記金蓮出殿歸同是玉堂年少客晚從東壁借餘輝

戴松厓亞卿席上觀屏風燈用靑谿宅韻

丹靑組織不同機制出方燈樣轉稀熾炭暖回雕玉地繡雲暗動紫煙衣嬌兒解事憐春賞醉客多情惜夜歸莫向東曹誇步障有人持錦鬭光輝

上元後十日防冶齋觀梅值雪限韻二首

有約移尊玉署東小梅疎雪賞心同輕颺晚色還隨袖淺著春寒未滿叢娯客漫須琴有調催詩卻笑雨無功休論臘日三回白且勝元宵萬防紅

片雪斜飄別院東此花風致偶能同飛從貝闕三千丈占慣春風第一叢剪刻似經詞客賦栽培多荷主人功相逢欲鬭空明色正對金杯臘酒紅

篁墩先生奉命同教吉士有詩見貽次韻奉答

詞林盛事久相仍師席逢君喜不勝文望斗髙人正仰誨言珍重我先承淸班白玉墀頭地舊業靑藜杖裏燈同是感恩思效日直從鄕榜記賔興【篁墩同壬午秋試】

次丹山屠都憲韻

暖風晴雪散瑤天又向朝回宴集賢碧樹春陰髙比蓋玉堂冰澑大於椽規程永樂千年制【庶吉士之選前甲申最盛】衣鉢文安兩傳【予防選時保齋劉先生奉命領教賞敷其所舉士也】剛道陽春無和者丹山山上有詩仙

再用韻自述二首

列宿光分共一天姓名先後托羣賢淸風重檢書千卷舊業曽占屋數椽聖代渥恩慚我負詞林故事許人傳欲將勤苦酬淸逸又被官曹說地仙

中年進學似登天轉覺文章畏後賢悔送隙光飛過鳥記栽堂樹小如椽科塲次第門生出教防丁寜閣老傳眼底功名非實地任誇千佛與羣仙

送許吉士天錫養病

一防文星傍紫防士林方此佇光輝工詩不爲唐科選臥病非同漢令歸舊友愛聽談玉署老親驚見著朝衣文塲講席周旋地道義重來幸不違

體齋先生壽六十

傍人不信已稱翁祗愛朱顏防碧瞳一紀壽髙先過我六曹名重幾如公賔筵酒熟春初半使節山回日正中莫訝多情頻致祝老來向止說三同【予嘗有三同詩贈】

中元送篁墩先生謁陵

暫辭經幄下山郵獨愧官曹有去畱天上羣仙歸袖領月中諸帝相神逰云深輦路蒼崖合風落離宮錦樹秋試問未安新學捨舊名曽防碧紗不

寄答李白洲憲長【聞其體肥過昔數倍】

海北天南气鬱蒸置身如在玉壺冰壯心不分緣詩瘦老手兼誇作吏能買地墝墟山有業寄書寥廓鴈無憑多情省樹休勞問嵗月空慚雨露仍

送王徳潤參政還河南【其子崇文亦予禮部所舉士】

星朝初下紫防垣不爲多情豈贈言兩世科名看放榜一時冠蓋送歸藩庭前槐老陰重合江上棠成樹已繁還向耆民宣聖徳萬人扶杖繞行軒

送盛郎中洪歸省昆山

省郎飛步躡仙梯駟馬門髙綽楔低春暖舊山多玉種嵗寒芳樹有鸞棲封章一一題名字歸夣時時繞路蹊今日聖恩教暫去望君長傍五云西

天津八景

拱北遙岑

百尺髙樓拱帝廷北山秋望入空防太行西帶城煙碧碣石東連海樹靑吟客放懷朝拄笏使逰翹首夜占星監司正屬埋輪地一夜朝天夣幾醒

鎭東晴旭

五夜城頭聽早雞海東紅日上云梯飛烏曉颭朱簾影舞燕晴翻畵棟泥千里帆檣天逺近萬家村市屋髙低客來不用愁風雨無數風光入品題

安西煙樹

安西門外碧參差緑樹層煙曉更宜縹緲不知天盡處霏防疑是雨來時林間暝色聞鐘杳野外寒光見日遲睡起鉤簾看午霽一川花鳥正離離

澱南和風

層軒南向坐薫風極目平疇逺近同萬里黃雲吹不防一天翠浪捲還空阜財正借驅煩力飽士新成偃武功殿閣防涼天上句擬將餘興續坡翁

吳粳萬艘

長江西上接天津萬艦吳粳入貢新漕卒嘯風前後應篙師乘月往來頻千年國計須民力百里山靈防水神稭銍古來先甸服萬方無處不尭仁

天驥連營

危防一曲俯平川萬驥聨營下九天沙地雨肥靑苜蓿日華晴散錦連錢使宛枉作開邊計歸華眞傳定鼎年白髮奚官無一事太平天子罷逰畋

百步平潮

海門晴雪浸金鼇日道沾來湧暗濤望極逺空知岸濶臥欹殘夣覺船髙遙疑夣澤相吞吐不似胥江枉怒號時有海舟隨下上往來沙口不辭勞

海門夜月

海門東望極空明月裏山河影乍晴萬里滄波天一色數聲靈籟夜三更水精宮閟魚龍冷白玉城髙鸛鶴輕不用扁舟泛寥廓且看奇絕盡平生

七言排律

徐州新洪詩【有序】

洪舊名百步洪水峻石險自古爲然工部郭升騰霄鑿石平岸厥功告成請以是詩刻之石

山根忽防水橫來誰見當時禹鑿開此地獨當南北險濟川多難古今哀叢叢怒石迎船起拍拍驚濤打岸回防卒不眠愁上下篙師無力正摧頺千年鬼斧遺天巧百里山靈伏禍胎已仗中朝天子命兼煩東省使君才沙沈鐵鎖蛟龍避電轉雷車晝夜催直到中流無齟齬卻看髙浪失崔嵬寒泉出甃人爭引垂栁邊河手自栽賈客不須虞覆溺暍夫終免臥蒿萊巖收傅築功難繼海著秦驅事可猜莫置丰碑芳艸處恐教文字沒蒼苔

送梁廷美黃門之陜西參政

秦中天府舊金湯聖代提封寄一方西去地連沙漠盡北來城帶海山長分符望重諸侯伯參政官煩給捨郎關塞五年三出將閭閻多事屢經荒隨車少婦勞牽挽失穴殘胡尙陸梁共倚訏謀裨社稷早聞憂國有封章芝蘭莫遣防蕭艾貔虎終教制犬羊充國屯田長在漢士安租調總歸唐朝廷拔擢君何沗朋軰交逰我未忘離別此時無限意酒酣分手脫絲韁

與時用陪士常話別聫句翌日士常見和因疊前韻

客去蕭然臥北興來誰復倒余缸鐘聲坐覺催寒漏燈影長憐伴夜釭徐正懸懷舊侶郢詞初變憶新腔憂時每念丹心獨抗世寕教白眼雙敢謂文章非沗竊未看民俗盡惇龎名場有紲身仍系宦海無風浪亦撞交重雷陳眞不減才非元白已全降孤藤幸托千年樹一葦終期萬里江望裏停雲心脈脈曲中流水恨淙淙還家莫嘆關山隔聞說弦歌似魯邦

再疊前韻送士常

亂葉回颷坐打幾時淸話擁寒釭歸期好趂殘冬雪離思先縈昨夜缸鄕樹影稀遙辧色胡笳聲防不聞腔重岡路折羊腸九尺紙書回雁足雙南望關山眞設險北來風土舊含龎詞爭趙穎錐全脫气壓增門斗易撞人傑有靈君不沗交逰無用我先降秋風騕褭將辭市春水芙蓉正憶江西壁可容窺末照東流從此識歸淙千金學得屠龍技未遣靑袍滯一邦

寄題松江曹封君屏山別業【刑部員外郎時中之父】

江上山圍碧玉屏九峯深處一峯靑風低桂子香垂屋水足桃花浪擁汀謝傅園中開別墅司空谷裏見新銘【曹嘗自作壽藏】蘭橈力短歌仍緩鶴氅寒多酒易醒月滿舊逰隨夜燭日髙幽夣繞晨扄行時載藥非因市靜裏占蓍或有靈月旦裏評勞衮鉞春秋鄕燕仰儀刑傳家剰有樊侯漆教子親將伏氏經名自中朝天子命身爲南極老人星山中吏隱從來別不似揚雄舊艸亭

無塵舫

瀟灑城西屋數椽端居長在木蘭船東華塵土翻疑夢南國江湖別有天燈火對牀懷夜泊巖巒欹枕憶朝眠囊空剰有圗書載地僻都忘里巷連明月在庭知浪靜逺山移坐覺風偏行隨樹影如開防坐扣防幹卻代舷歐老再逢須作記李膺如到合登仙吳橋宛對霜中宿剡水眞從雪後還聖世已無浮海念髙情誰和濯纓篇萬間廣廈何由見見說君才好濟川

題靑巖隱居記後【靑巖者王文忠公子充讀書之所也公爲翰林待制死事雲南後若干年其曽孫汶舉進士持靑巖圗視予公所爲記義門鄭長史楷所書公伯子綬之詩與仲子紳之文皆在焉】

靑巖西面接嶙峋聞道先生舊隱淪二水夾流通澗谷兩山髙起隔風塵唐川地古猶稱越【唐有華川縣廢公始號華川】元世兵余合避秦【公隱在至正年】墅似羊曇非乞舅【記云依外家傅氏而居】居緣孟母不求鄰長懷龍臥歌梁父豈學羊裘老富春書詔早傳行在所【天兵至婺公首以徴見】衣冠生及太平辰紀言右史親沾命【公嘗爲起居注】仗節南荒竟委身白髮鄭公鄕裏在靑氊王氏子孫貧家聲六代科名出國典先朝諡法新【公諡在正統間】今日醉鄕還有記當時嵩嶽豈無神曽披汗竹開金匱擬束生芻弔玉人遺像雅篇俱在眼鬥山瞻望敢辭頻

城塘書屋爲邵吏部日昭作

陽羨峯髙荊水深艸堂風物靜蕭森層軒不礙浮雲色曲徑遙通野岸潯自引溪泉教作澗旋移鄰竹看成林憐花肯信兒童折愛樹時防鹿豕侵身在盡余容膝地囊空頻散買書金門無俗客城中駕坐有淸風石上琴仰止髙山誰獨步跫然空谷有餘音卦探羲氏陰陽畫詩和尭夫首尾吟臺省正逢推轂日江湖空憶掛帆心王郎舊業今何有十載庭槐滿地陰

黎滄隱觀趣樓

龍峯峯下俯江流上有元龍百尺樓疊嶂逺從巴樹擁巨濤平蹙楚天浮芳村花栁春風徧晚嵗桑麻暮雨收汀鳥下時云片片渚鱗行處水悠悠樵歌出徑遙通谷釣舸廻溪卻系洲或有幽人來問字更無豪客爲停舟陶園未渉先成趣蘓酒多藏不待謀逹士豈知名教樂大官終有廟廊憂百年天地容吾老千里江山憶此逰忽省故園迷處所鑑湖東畔瀼西頭

鏡川楊先生宅賞蓮得蕖字

不駕城東欵叚車偶來池上看芙蕖盈盈素質秋波外濯濯紅香夜雨餘照影宮妝新入鏡遡風仙步欲淩虛誰言畵手工能貌自笑酡顏醉不如二女江頭裙染茜六郎天上錦爲裾恥將脂粉同傾國卻有文章爲起予太華峯髙唐客詠若耶溪近越人居身閒與世論淸濁心在隨時作捲舒幾日物華驚又變百年情賞幸相於畱連不覺詩成晚起向金蓮燭下書

雪和佩之韻上元後一日

天風吹雪下鼇山天上仙郎白玉顏雲母屏風春卷幔水精宮闕夜開關光疑素月鴉初動路繞層空鶴乍還冰澑墮檐眞欲滴風花滿樹若爲攀詩才絕妙君堪比酒價從髙我未慳淨掃柴門無好客艸堂幽處不勝閒

雪不止疊前韻

漫將春雪比冰山日薄風稀漸攺顏怯勢已銷紅獸炭欣貧猶擁舊柴關無情竟作淩空去作態猶能拂袖還積淖有時妨防渉乘危何力任躋攀人情自覺多時厭世事長於好處慳莫怪云師大驅逐向來贏得一冬閒

長至祀陵紀行

九重霜露重三時盛代官曹有令儀南陸正回羲馭晷北軺仍遣漢陵祠身辭左掖鑪煙裏路出西郊野水湄已少防塵輕撲面更無飛雪亂侵肌居民小市多新集勝國荒城秪防基耕罷疲牛驅再作蹶余羸馬墜還騎徧觀禾圃知秋熟稍憇茅檐覺午移別苑場空猶苜蓿孤村樹老自棠梨因過古渡傷心切爲送停雲駐足遲嵗晚萍蹤懷故侶境偏芹館赴幽期詞林舊邸經年在諫議髙名後世遺莫厭車頻去住載看堂構幾興衰松風入夣長驚枕槐月窺人直到帷絳帳廣文停夜酌白頭老將具晨炊傳教騶齊廻節逢著樵夫屢問岐髙歷翠防時縹緲俯穿靑逕轉逶迆千尋紫殿琉瓈合百尺銀橋防蝀危暗昩敢忘蘧瑗禮寂寥深感杜陵悲神宮久閟仙逰迹禦制親題聖徳碑龍脈蜿蜒岡勢繞獸形猙猛石工奇山腰列雉圍成郭巖竇諸泉滙作池廬宿坐殘紅榾柮屐登梯盡碧參差中官啟戶鳴金磬都尉升階奠玉巵林迥側聞豺兕靜天低下闞斗星垂光遙爟火依稀見气隱葭灰次第吹虎拜憶從三舞蹈駿奔甘效獨驅馳行囊競與歸途急旅眞於睡思宜霽景忽開雙倦眼閒情或上兩顰眉黃樓作賦思攜客紫塞論兵念守夷珠剎富塡捐施主土墻貧擁負暄兒香濃蟻甕聊供醉寒近貂裘竟不知每愧謀猷禆獻納僅將筋力付娛嬉朝趨未報鳬飛信庭覲先陳鯉退詩二紀玆行今十度春寒風物合分誰

送董生天錫還寜都

瀟灑詞垣玉樹風夜堂煙暑坐來空未論聳壑過房相且賞淸談似阿戎別苑芳苕鳴翡翠舊巢歸鳳識梧桐庭趨正在聞詩後云望翻於駐馬中少日方言諳薊北去時鄕夣隔湖東衡廬地逺千峯接章貢城分二水通故老見須驚丱弁大人去尙憶羆熊摽梅實在星垂戶林桂花開月滿宮報得泥金非浪語奪回幖錦是奇功通家屢辱常相拜先爲題詩賀若翁

懷麓堂集卷十八

欽定四庫全書

懷麓堂集卷十九

明李東陽撰

詩稿十九

五言絕句

西涯雜詠十一首

海子

海子西入城中與龍池連髙樓沙口望正見打魚船

西山

磐石傍幽谿羣峯坐回首靜愛白雲來蒼苔濕衣久

響閘

春濤夜忽至汨汨溪流滿津吏沙上來坐看靑艸短

慈恩寺

水繞湖邊樹花垂石上藤常來寺前坐不識寺前僧

飲馬池

立馬春池上沙水淸可憐溪翁熟予馬汲罷不須錢

楊栁灣

沙崩樹根出細路縈如棧垂栁隔疎簾人家住西岸

鐘鼔樓

月黒行人防髙樓鐘漏稀城中聞夜警邏吏不曽歸

桔橰亭

野樹桔橰懸孤亭夕照邊閒行看流水隨意滿平田

稻田

水田雜花晚畦雨過溪足老僧不坐禪秋風看禾熟

蓮池

秋風吹芰荷西塘涼意早獨負尋芳期苦被詩人惱

菜園

西園芳意濕不聞春雨聲野人閉門睡園中靑菜生

廣福觀

飛樓淩倒景下照淸徹底時有步虛聲隨風渡湖水

畵禽二絕

江栁著風多沙頭一燕過相遭兩不定無力柰春何

又

嵗晚羣芳盡空林野啄稀安能學鸇雀直作傍人飛

畵竹二首

山風與溪竹共作一林秋行人休更往前路有鉤輈

又

旭日照瑚秋風碧海枯只愁龍化去不敢鬭齊奴

三緘圗

舊說三緘者長疑此義偏空齋黙坐後須信古人賢

雜畵四絕

雪滿千山路茅堂只數椽幽人與修竹相對不知年

又

春岸桃花開江頭夜來雨借問垂釣翁中流深幾許

又

荷擔歸來晚山深畏日斜城中望煙火不敢宿山家

又

樹寒風起早江靜月來遲此句中宵得幽情欲語誰

便面小景二首

江濶水煙通孤帆勢入空舟人意不極日暮更呼風

又

江雨夜生苔柴門傍水開溪翁自有興不爲野人來

題畵二首

官栁何靑靑低垂覆江岸日暮無人行風吹幾枝防

又

垂釣臨中流攜琴過前浦應笑山中人長年著書苦

雜畵四絕

客來叩我門門前秋葉落山翁長在家不放湖邊鶴

又

稚子牽衣泣鄰翁答語喧歸人定何處風物似羌村

又

地僻長宜靜郎潛亦愛貧貧家不釀酒自有問奇人

又

畵師好畵鬼極力窮幽深世亦有眞鬼畵形難畵心

分金圖

四海多瓦礫兩心同一金金尙不可破誰能離此心

雜畵四絕

入谷聽幽泉依稀隔云注欲觀泉出時須向云深處

又

黃葉荒村路閒門車馬稀隔籬山犬吠莫是逺人歸

又

出郭望前山溪行夕照間詩成無和者獨跨蹇驢還

又

月黒山更昬江深雪無影中夜櫂歌聲幽人夣初醒

白頭翁畵

莫道春風好春風易白頭君看花裏鳥亦有世間愁

六言絕句

出城四首

塞雁衝寒獨廻柴門傍暖初開靑到城頭栁色東風昨夜歸來

洪慈寺里人醉主事墳前艸生世路悲歡如此舊逰何處忘情

田間白屋髙低渡頭芳艸東西幽禽隔樹雙語瘦馬嗅靑獨嘶

水繞平沙逺村鳥啼雙樹名園西涯野客多興十日春寒閉門

便靣小景

緑盡平川渺渺靑含逺樹依依芳艸原頭雨過夕陽江上船歸

七言絕句

布谷

春雨園林布谷聲聲聲不住勸春耕雙旌五馬誰相問此物頻來似有情

戴勝

園中少婦把桑歸掩袖低眉半落暉羞見山禽頭似錦繭絲繰盡不成衣

題畵

十日雨多不出門今日出門雲霧昬扁舟欲往恐無路何處靑山江上村

馬上口號

早朝騎馬赴長途詩骨衝寒細欲無此夜小齋風雪裏有人髙枕臥江湖

偶成四絕

幽薊以南無片雪蕭然田野盡荊榛未論來嵗春苖熟且免荒村凍殺人

京城百萬開新糴官價空低市價髙聞道逹官多大屋轉輸無乃役夫勞

東安野老攜兒至嵗暮相逢慘澹中剰說前年好生事渚芹溪橡不曽空

三日不食賣牛犢十日不食兼賣屋惟有懷中數嵗兒明朝各自東西哭

春在二首

睡足東眼倦醒城中塵土晝防防風光隔眼不相見春在西涯舊艸亭

防去平江煙水空短蒲修竹自成叢東風一片滄浪夢春在瀟湘細雨中

畵鶴二首

舊載仙人白玉笙卽隨淪謫下瑤京空山試舞前溪月記得霓裳拍裏聲

嫋嫋秋風竹上生十年毛羽未全輕簫聲莫向中宵動瑤艸沙中月正明

和李若虛秋官韻二首

蕭條嵗晚無生計艸樹春來一徧新隴上耕牛能幾个望春春至卻愁春

嵗歉何煩更出師厭聞烽火報關陲腐儒憂世成何用和得西曹數首詩

畵鷹

寒重靑林殺气多歸來健羽戢雙戈前山日墮冬天黒雪裏妖狐夜渡河

延平劉郎中廷信所藏紅梅三首

美人家住越江城翠袖紅顏最有情猶是江南無雪地雪中看得更分明

莫種西湖淺水濵水淸花艷各傷神春光不與花相妬花到開時卻妬春

都寂寞花無主劍浦芳菲樹亦香顏色似同風格異劉郎非是舊劉郎

陵祀道中次韻答周松露亞卿四絕

曽於秋夕奉明禋又向西陵擁佩紳私禫幾時還國禫極知爲子愧爲臣

萬方同日荷尭仁舊事淒涼敢重陳恩寵最先奔走後【東陽龍飛初科進士臨送祥祭皆不與】未勝餘恨欲沾巾

兩度西垣辦北病回剛過一秋彊重來【闕】

興爲有南宮老侍郎

畏寒那免借重裘已向陳郎愧昔逰誤使同袍羨光彩瘦僮羸馬不勝愁

防稽雜詠【用貞先翁嘗逰防稽有倡和捲用貞藏於家】

塗山

山頭龍气郁岧嶤山下梯航萬國遙千古中峯在霄漢至今猶受眾山朝

曹娥江

死隨枯骨江濵報徳眞憐女子身千載防碑空過眼當時亦有姓曹人

菲泉

黃屋蕭然四野淸菲泉從此亦嘉名酒池春水三千斛不洗周王萬國兵

靈鰻井

山川寂歷不知夜風雨防防人獨行卻有老鰻生水底怪來潭樹作秋聲

禹穴

江南禹穴奇天下司馬文章實似之頗憶江山有神助滿風雨坐題詩

蕺山

蕺蕺秋風古井邊英雄遺迹到今傳吳亡越覇須防事辛苦空山二十年

沈釀川

買防平川十里春富人常醉醒人貧相逢莫道淸如水錢到波間亦有神

戲題畵扇

漠漠天陰催日短防防詩思入花遲山童野鶴隨人意問到春寒兩不知

黃鶯

栁花如雪滿春城始聽東風第一聲夢裏江南舊時路隔溪煙雨未分明

雙防

嵗晚長林共落暉野寒吹雪夜侵衣伯勞雙燕俱無賴腸防春風各自飛

班鳩

積水寒蕪徧野田惱人幽鳥隔深煙不須更喚溪頭雨麥爛蛾飛又一年

周評事墓山二首

髙臺雲散古城西潮落空江月向低此夜慈烏應繞樹羽毛寒盡不成棲

漠漠橫塘野水春暗煙重樹失江津山中寒食風和雨吹落蘋花不見人

題趙仲穆挾彈圗二首

東風挾彈小城春逰騎飛韁不動塵道上相逢休借問衛家兄弟霍家親

落盡金丸萬鳥空花間立馬傍東風王孫醉筆飛揚甚人說風流似魏公

讀漢史

緑囊方底殿屏東宻使潛書晝夜通落盡仙桃春不管更教雙燕舞西風

題畵

水藏沙縮不聞湍雪滿空山獨樹寒誰見玉龍天上戰至今頭角倚江蟠

虞美人

按劍孤營落日昬楚歌聲裏漢兵屯當時國士無存者獨有虞姬不負恩

燕

繡戶珠簾有路岐別時嫌早到嫌遲主家只解憐毛羽涴盡雕梁不自知

嚴子陵

一代巢由賴此翁世間元自有三公偶教識得君王面白首猶煩到洛中

太公

白首蒼生意未忘起扶衰老爲殘傷也知戰伐非吾事不殺軍中叩馬郎

張子房

博浪椎車亦壯哉圮橋納履太低回當時不用黃公術老去終爲赤帝猜

王子猷

平生愛竹手頻栽江上人家一徑開縱是無心已成癖葛巾芒屨爲誰來

李太白

醉別蓬萊定幾年被人呼是謫神仙人間未有飛騰地老去騎鯨卻上天

範忠宣

天下蒼生望哺深君家父子總關心麥舟亦是區區事薄俗猶能慨古今

周濂溪

不是芳菲解泥人自家生意總來眞當時只許程明道道得前川句裏春

蘇子瞻

兩國山川一戰功子瞻詞賦亦爭雄江流自古愁無限落木長天萬里風

題栁邦用蒲石圗

瀟瀟風雨入江多白石靑蒲倚櫂過長憶幽芳不能采美人今去意如何

夏太常墨竹

白髮先朝老夏卿酒酣隨筆意縱橫空梁月落仙臺迥猶聽淸秋玉佩聲

讀文山集附錄

狀元忠義古今傳野史何如舊史全刪述總煩胡學士姓名猶記丙申年

畵竹

漢臯亭上起秋風夜逐湘靈下楚宮曉入碧雲看不見墮鈿遺佩各西東

林郎寒鴉圗二絕

萬里長空倦羽翰野風殘雪嵗將防紛紛燕雀髙飛盡獨宿空林一夜寒

防堤疎栁不成行上有寒鴉帶夕陽十載丹靑那更得煙波江外老林郎

海鷹圗

漫雲如水浪如山屹立中流砥柱間莫怪眼中無燕雀暫時飛到卽飛還

送吳汝賢歸省莆田

畵船簫鼓越溪行十載靑山憶送迎咫尺鄕關心萬里白雲飛盡海邊城

夜深歌酒動江樓春入髙堂鬢裏秋一日承歡寜易得十年身在鳳池頭

題張儀制所藏杜甫嘉畵【時杜已沒多年矣】

聞說當年杜陵老老來詩畵滿江幹靑林白屋蕭條在每到東曹一借看

華表鶴圗二首

城頭華表切云低千嵗無端得重棲莫道鶴言非物怪山君元不問昌黎

城郭人民果是非千年誰見鶴曽歸都來一覺人間夢錯向黃冠問縞衣

懷麓堂集卷十九

欽定四庫全書

懷麓堂集卷二十

明李東陽撰

詩稿二十

七言絕句

題扇次倪良弼稽勲韻

渚蘭汀芷思芳年多在秋風白露前欲把靑溪溪上笛夜涼吹徧泬寥天

海潮圗

月明初滿妙髙臺江上潮頭夜半來恨不海門三日住北風吹雨看崔嵬

墨梅

碧溪寒水淡無痕照見孤山處士魂此夜獨吟應不寐隔江淸影未開門

墨竹

翠佩瑤環昨夜風渚雲飛盡楚王宮靑娥舞罷婆娑曲人在空山月影中

先春亭

幽人屋近梅花住載酒呼童出每遲誤向花間問春色不知春在未開時

應伯起墨梅

老香遺墨未全磨見說咸淳似永和畵手人間那更得澄心堂紙已無多

題畵二絕

風落空山老樹秋防溪幽咽水空流何因得共幽人話消盡西一夜愁

隱隱幽巖曲曲泉石林茅屋兩三椽平生不盡江山興只是丹靑已可憐

題畵

隔岸溪分野色齊渚煙汀艸望還迷深山似有幽人宅不是湖東是瀼西

牧羝圗

仗節驅羊不自憐白頭歸國意茫然陵亡律死須防事誰更能消十九年

沈啟南墨鵝

防染鵝溪玉雪光忽驚毛羽動寒塘君看十五年前筆已有詩人說沈郎

題畵

水窮雲起兩無期獨坐空山日暮時好是王維詩裏畵畵中那復更題詩

怡云圗鳴治以寄其族叔世弼者用亨父韻

不用將云寄隠君隠君山自有閒雲云邊若遇陶景莫遣髙歌世上聞

子母牋一首與仲律【仲律見索小牋數日酬和還者過半因名爲子母牋】

朝來東館暮西涯子母牋成豈浪誇猶有貪心勞望眼半隨詩句落誰家

題畵

月斜長信晚鐘聲又報羊車過夾城淸夜獨吟霜雪句手攜團扇背花行

蘆防

江上黃蘆風作花一雙秋影落寒沙春風又緑長安艸何必江南有嵗華

戲題屠元勲小扇

蒼苔白石淨無塵十畝靑山絕四鄰剰欲逃名此中去秪愁詩債逺隨人

艸廬三顧圗

魚水君臣豈易遭幾人三顧不辭勞一從釣渭耕莘後誰似先生出處髙

墨竹

亂石層厓捲暮湍秋風吹老碧瑯玕蒼蒼月色蕭蕭籟並作空堂一夜寒

安逺栁侯所藏墨竹

莫問龍孫與鳳雛渭川門閥重江湖看君合是封侯相已作昻藏一丈夫

梧竹圗

雨榦霜枝偃欲扶兩心應與石同枯山中嵗月無人記曽宿當年老鳳雛

夏仲昭墨竹【有朱氏仲昭印】

江南墨竹近來荒剰有人傳夏太常圗印秪今猶舊姓風流知是少年狂

畵鵝

宛轉臨流意欲飛野雲溪雪亂光輝莫教洗墨池邊過共惜姢姢好羽衣

梅鶴圗

野色茫茫水接空數聲風鶴亂西東夜深不辧梅花路知在輕煙素月中

畵魚二首

禹門人道不凢才咫尺煙波萬里猜剛見赤鱗三十六尙疑平地有風雷

右鯉

淸池鯽映霜空鱗尾分明素浪中顏色未能同赤鯶似應呼作黒頭公

右鯽

題周禦醫原已賜扇寄乃翁菊處處士

九華宮扇簇春云上有仙書寫八分林下淸風試披拂布袍應惹禦鑪薫

畵瓜

玉盤秋露水精寒冰齒餘香嚼未殘暑月爲君淸到骨不知身在畵中看

畵菜

坐憐幽意滿閒庭長見春畦過雨靑記得蘓郎舊風味雪堂中夜酒初醒

牧牛圗

雨足平田水亂流秪應牛背穏如舟歸來記得前村夢月滿千山一笛秋

月明吹笛過前溪牛背歸來夜不迷還似小西門外望淡煙芳艸路東西

題畵

不惜柴門一徑苔杖藜長是爲花來黃花也解幽人意似向西風作意開

題杏花圗贈吳原璧下第後判黃州

吳剛自是斫桂手不折東風杏苑花二十四回京國夢豈知春在楚天涯

希夷睡像次體齋韻

萬古乾坤一艸廬春風長在黒甜余自從驢背翻然墮縱有蒲輪不上車

題畵

碧瓦朱樓素月中蘓臺東望海門通何人解作孫郎嘯一夜千山萬木空

墨牡丹二絕

老來靑帝亦風流年少花王正黒頭共憶東風舊逰路亂紅殘紫不勝愁

淨洗濃妝不受塵墨池淸賞稱詩人休憐一朶揚州白猶是煙花夢裏身

畵

步屧空林散夜涼防橋斜帶入溪霜仙家晚飯無煙火猶記山中石髓香

題徐禦醫畵捲

憶別江南花艸地十年幽夢滿京塵還家尙喜兒孫識不是天臺采藥人【徐本姓劉】

太白扶醉圗

半擁宮袍拂錦韀有誰扶醉敢朝天玉堂記得風流事知是吾宗老謫仙

白頭翁圗

名園芳事入新年繡羽無聲意共傳可是春風消不得白頭如雪對花前

題昆山屈鑰畵竹

太常墨竹似彭城又到江南屈處誠可是昆山能種玉一枝初老一枝榮

畵松三首爲卜刑部從大題

云匝地黯無輝老榦盤空勢不歸疑是葉家堂上見夜深風雨墨龍飛

十年不到山中路又見靑松畵裏生擬著茅堂最深處石涼雨聴秋聲

郎官對坐一松孤共識西臺兩大夫十八年中今已半夜來曽夢作公無

梅月圗次韻

影娥宮殿月參差卻認梅花是桂枝欲采幽芳無處寄人間天上兩相思

畵馬四絕

野花開盡紫驑嘶老樹風髙落日低十載沙場無一戰老來林下齧霜蹄

照夜瓊階匹練明月中疑是踏空行若教畵史當時見縱有霜毫貎不成

望防朱門白晝長野煙溪樹晚蒼蒼也知羈杙爲身累思繞秋風苜蓿場

毛骨眞疑潑墨成栁花初防雪分明秪愁化作蒼龍去聞是當年渥水精

棄瓢圗

至人於物本忘情瓢系猶嫌樹裏聲應是向來新洗耳个中聽得更分明

紅梅爲力齋題

誰道南枝勝北枝北枝偏耐雪霜欺雪霜消盡春風攺只有丹心似舊時

梅月圗

淸溪倒影入空寒月色梅花共一般夜半落英看不見暗風吹墮玉防幹

花鳥便靣爲泉山修撰作

開徧江頭荔子花幾年春日住京華南枝越鳥如相識飛入端明學士家

畵扇

水西亭館路逶迆客到衡門出每遲相別幾時長揖罷定應先誦近來詩

畵二首

野色湖聲逺近中緑荷翻雨稻含風幽居無限山林景只隔柴門便不同

露下空江宿霧收月華天影共沈浮輕舟莫放乘流去恐入銀河犯斗牛

夜合花二絕

夜合枝頭別有春坐含風露入淸晨任他明月能相照斂盡芳心不向人

袂掩芳塵欲避春羞將月夕換風晨向來花品看應熟不待開時已可人

送張閫幕兼素借陳石齋詩稿

病來三日廢吟詩石老詩淸想見之爲報故人張幕府中郎書祕有人知

空山野食無煙火靈籟天聲自管弦我亦從今防葷飲爲公重和石齋篇

壽陳石齋母節婦竹枝七首

北堂有艸解忘憂八十爲春八十秋若與荘椿同數壽八千從此是從頭

少小爲今作婆朱顏兩防鬢雙皤孫在堂前爲婆舞從堂上聽兒歌

教子讀書還織繒紡車啞啞繞靑燈母今發白子亦白白髮相看無限情

名家綽楔起髙樓節婦名題在上頭石柱如山屹不動門前江水自東流

大忠祠下非無路節婦門中更有人莫道人心不如古須將節婦比忠臣

慈竹生孫正滿坡閉門秋色轉婆娑桃花栁絮無拘束縱得春光亦不多

嶺南風景直千金楚客歌成萬里心莫作楚歌歌此曲阿元解嶺南音

題畵三絕

雨餘東郭艸萋萋花底垂鞭信馬嘶莫怪山僮行不得石根猶滑舊時泥

問水尋山路轉難攜琴不覺過溪寒秪應城市無間地不到深林未可彈

雪滿前溪竟不知一燈寒影下書帷櫓聲咿軋中宵至不是王郎更有誰

雜畵

雪藕霜梨冰齒寒翠瓜和露出秋盤多情更謝西園筍並作山齋一味酸

鷺鷥

野水和煙向晚昏一絲揺曵欲無痕逰魚不動風前餌夢繞秋江處處村

鴝鵒

宛轉淸音世所稀巧將言語奪天機翠籠鸚鵡休相詫只讓翩翩好羽衣

慰方石先生病手及口次韻各一首

只手難教左畫方病肢終以右爲彊持螯未覺風流減對客揮毫也未妨

病口慵開興亦孤逢人一笑且胡盧不須更作懸河辯縱有懸河濟得無

雜畵四絕

度竹穿花處處心暖風晴浪影浮沈亦知春去無多日猶在花叢與竹陰

右蝶

澗艸園花各自春喓喓趯趯意俱眞試從象外看生色始覺天機不屬人

右艸虫

五月桑園葉再生吳蠶初熟暑風淸山禽一夜頭如錦貧女繰絲尙未成

右戴勝

啄徧髙林蠧已空枝頭獨立向西風莫將毛羽論長短要錄山禽爪觜功

右啄木

題計汝和墨菊

偶將盤礡累髙情畵苑人人識姓名一自長安賣墨菊擔頭桃李價全輕

沈石田山水

翠竹碧桐秋气髙洞庭南望俯亭臯怪來落葉兼風下知是幽人讀楚騷

竹雀圖

愛聽琳瑯戞素秋惡聞啁哳繞枝頭若教愛惡渾無迹須向天機靜處求

題畵二絕

云暖深山藥艸新山僮應愧客來頻多情獨有松間鶴長爲殷勤報主人

臥雪年深懶跨驢客來猶未下庭除心閒自覺渠輸我詩好還應我讓渠

鉤勒竹

晉水秋沈鐵鉤鎖唐宮夜解玉連環世間無限機心事只在丹靑伎倆間

春艸

過煙披雨見蒙茸平野髙原望不窮同是一般春色裏年年各自領東風

泥金梅

梨花如雪栁如金俗眼猶將較淺深爭似能黃更能白兩般顏色一般心

防蒿二絕示諸生

委巷廻風多暮塵階前老蒿長刺人呼童荷鍤相料理忽見庭花放錦新

防去庭蒿庭始寛向來茅塞本無端誰道人心不如此塞時容易防時難

題畵

波光樹色兩沈浮水郭山村共一舟柔櫓數聲聽未了不知身已在中流

戴文進畵菊

黃花開滿院前坡醉殺西江計汝和忽見錢塘著色畵不知秋色較誰多

題畵爲戴刑部同年

壁立西臺萬仭秋人間炎暑一時收道傍共指靑松樹得似棠陰庇九州

題畵芥

雨洗塵沙不受侵短籬橫圃帶秋陰城居不攺山林味世上何人識苦心

便面小景

題蕉拜石兩無情捋盡吟髭句不成顧影忽然成自笑爲誰癡立爲誰行

詞曲

便面小景詞二首

浪淘沙

江上晚多風且系孤篷輕蓑細雨荻花叢見說前溪波浪惡休更匆匆此興在江東還似飄蓬天涯白首畵圗中把酒髙歌從此別何處相逢

減字木蘭花

孤亭落照一片靑山宜晚眺枉渚回波短櫂何人載酒過秪愁歸去蔓艸寒蹊無覓處他日重逰記取前溪雙樹頭

洛陽春題金瓶牡丹壽羅冰玉五十

洛陽花入長安早似天風吹到絳羅髙捲對羅郎畵與詩俱好一陽生處春先報報先生知道年年畵裏看花來看花老人方老

雨中花題畵四闋

正愛月來云破那更栁眠花臥簾幕風微秋千人靜酒盡春無那迢逓髙樓孤寂坐縹緲笛聲飛墮恨燭短宵長院深墻迥憑仗風吹過

何處玉樓朱戶如隔暖煙香霧荷芰池中薔薇架底風落花無數三十年華容易度薄命任他分付恨承露盤空茂陵人老誰獻長門賦

庭下桂花如繡門外月華如晝雲母屏開水精簾捲照見姮娥瘦記得中秋風雨後今夜淸光依舊怕犀箸風髙玉杯露冷空把仙裙縐

三十六宮臺殿一夜雪華飛徧旋撲罘罳更窺疏綺還繞流蘓轉人世幾回驚嵗晏天上春光應先想白雪歌成冰顏醉也誰見春風靣

減字木蘭花題畵

危峯欲墮巖背老翁方穏坐落葉無聲樹底風來了不驚秪緣詩癖縱有閒心閒未得剛道忙來世事何曽一掛懷

浪淘沙題牡丹

春去有餘春且付花神天香滿地不沾塵報道夜來新雨過雨過還新芳意比佳人誰寫花眞碧雲爲蓋艸爲茵剛道花王誰不信疑是前身

懷麓堂集卷二十

欽定四庫全書

懷麓堂集卷二十一

明李東陽撰

文稿一

賦

篁墩賦

新安之篁墩以竹名黃巢之亂凡地名黃者輒不加兵墩之人更篁爲黃以求免旤其後因習稱爲黃墩墩之程氏有晉賜太守元譚故第梁將軍忠壯公靈洗亦以功祀扵墩其裔孫春坊諭徳克勤憤其先世賜第廟食之地污扵七百年之僞姓乃按據譜冊復其名曰篁墩予謂考古之學反正之功扵斯爲大乃賦其事以教其宗及其鄕之人使知玆墩之克復舊名者自諭徳君始其辭曰旃防子退食玉堂顧懷舊鄕乃閱禹貢觀職方考地誌披山經撿國史摉家藏望喬林扵蓊郁弔古迹扵蒼茫續梓裏之故事得篁墩之嘉名彼阜兮孔碩莽修竹兮藂生根連捲以糺結葉竦立兮崝嶸物隨時而並秀人與地而俱靈乃有循吏出晉功臣在梁樹家聲於閥閾存廟食於蒸嘗此程氏兮故疆墩何爲兮彼黃噫嘻悲哉廣明防妖寃句興孼有唐弗君黃入其室東踏齊魯南躪吳越過城爲墟戰野成血殃魚阨池鬭防悲穴當是時也玉幣之所不能防鋒鏑之所不能折觧圍無外黃之兒排難無邯鄲之傑惟防夫兮諱凶賴故老兮多哲寧僞姓兮暫防庶疑兵兮不發圖免旤於防辭豈甘心於折節聊假物於音聲遽遺羞於齒頰山顰淒兮莫展竹淚漬兮不滅賊旣死兮墩存事已往兮名掲嗤彼躬兮弗遑奮我肘兮誰掣慨世俗之無知苦難湔而易蔑可勝惜哉於是操斧鉞之權秉春秋之管剛腸爲之寸結怒髮爲之雙短慕盜泉之不啜念朋字之當辯恥跖樹之是依思召棠之勿剪豈名姓之足爭實邪正之相舛泛氛埃於舊域掲日月於華扁還趙璧兮秦庭復王田兮漢版植綱常於已墜誅姦雄扵旣殄快九世之餘讎回千鈞於一挽懷世忠之遺風每爲恨兮不淺幸此地之猶逢恨吾生之旣晚於時鄕之父老走而相告曰嗟乎有是哉物換兮星馳朝遷兮市移江山是兮人民非生紛紛兮死離離好不識兮惡不知嗟吾曹兮徒爾爲微大史之爲賢吾倀倀兮誰歸諒靡徳兮莫報匪吾人兮獨私拂莓苔兮古石掃蕪翳兮荒祠勒銘章兮篆籀修爼簋兮威儀旣乃命酒酹地呼山靈而告之景若表而開明地若辟而平夷林柯若起而夭矯土石若增而崔嵬瞻虎豹之炳蔚睹鸞鳳之葳蕤彼鬼魊兮安在曷汝虫兮足悲獨勲徳之未泯與文章而相輝客有好事者聞而爲之歌歌曰墩兮篁兮誰使汝爲黃兮篁兮墩兮亡吾又使存兮嗟墩之人兮勿我諼兮將以遺我孫兮

防嵒賦

宜興邵翁士忠居國山之陽居之北有嵒嵒下有泉觀而樂之有取於易之象因自號曰防嵒著志也其子武庫主事賢請賦其事乃爲之辭曰有嵒崝嶸兮崛起乎國山之南盤十步以九折兮與靑天而相參樷葩雜卉駢植以旁沓兮忽朝霏而夕嵐下則谽谺犖嶨左環右匝奄若覆而爲龕幽泉泯泯出其下兮見微涓之瀸瀸窅蒙其未出兮若懷衝而抱慚漸紓徐以洪潗兮沸羣漚之四沾或觸怪石以回薄兮曽不少行而又淹復膏澤而黛蓄兮奫淪淚潏下注乎淸泠之潭奔騰砰湃勢不可以蹔止防溪入海兮或可舟而可颿抑孰使之而若此無乃造化之機緘繄幽人之好奇兮構茆竹而成庵納微曦於甕牖兮閟重檐之防防倚空崖之廓落兮濯寒流之淸濂曵韋裳與竹杖兮超逸步而孤探極俯仰於無垠兮得大化之一覘物必晦而爲明兮孰爲洪之匪纎曰微彚其猶若此兮吾有感於羲皇之占抱嘉淸以獨處兮聊藏貞而養恬斂華英之外飾兮信予美之中含念聰明之未達兮彼物理其焉能諳艮欲止兮尙靜坎遇險兮猶謙始寸進以尺積兮必盈科而後漸恥旁流之匪正兮懼污潢之近嫌擇前塗得所往兮奮修程之載兼渺聖道其猶望洋兮懼吾力之未堪夙興夜寐吾猶未遑兮敢微功之是貪縱博觀以內省兮匪逰盤之足耽庶漸漬以自漑兮詎云物之能咸惟童防之得所養兮幸餘波之可覃嗟少壯之好修兮鬌予髮之毿毿嘆流光之不我畱兮倏郵亭之過驂徳吾使育兮行吾使果吾復何求兮吾將老乎玆嵒

奉詔育材賦【有序】

成化戊戌春二月禮部試貢士得三百五十人三月防試於廷旣賜第一甲三人進士及第爲翰林修撰編修復詔內閣臣擇第二甲以下文之優者爲庶吉士命學士錢唐王公南昌謝公涖教事遵舊典也謹按書曰彰厥有常吉哉又曰庶常吉士詩曰藹藹王多吉士今之所謂庶吉士者所以儲材蓄徳爲天下用古之遺意存焉蓋自髙皇帝立法創制義精慮逺出於歷代之所不及及文皇帝二年甲申詔庶吉士與第一甲曽公棨等二十八人肄學翰林而周文襄公忱以自陳在列皆上所親擇命學士觧公縉涖之而親顧問程試大嚴賞罰之典諸公亦感奮激勵多爲名臣若王文端公直王文安公英李忠文公時勉以及文襄文章气節材猷勲業卓卓在人耳目儲材之典於斯爲盛皇上卽位十有五年自甲申至今凡六防進士四舉吉士之選是科取人不減前甲申之數某以初科吉士簉國史觀舊章而是科復在禮部濫同校試今日之事竊與有榮焉仰惟朝廷造士之盛心名臣鉅儒育材之休命賢大夫士遭時之嘉防此皆足以詔天下示後世不可無所撰述以宣逹風教相勵勲業者作奉詔育材賦其辭曰昔在文祖時維甲申闔陰辟陽握乾奠坤號令雷發譽髦駿奔如虎斯風如龍斯云乃啟玉署開詞垣舉甲第收羣賢當是時峩巨冠拖長紳彬彬濟濟者二十有八人降精靈於四嶽應列宿於髙旻文章焜燿乎宇宙徳澤覃被乎生民隘唐瀛之浩渺俯漢閣之嶙峋蓋嘗聆故老之餘論而挹前軰之淸塵矣猗歟休哉若夫世歷五朝國緜六葉卿云再呈奎緯重合禮門廓開徳化旁浹棘省春試臨軒晝接搜羽翼於网羅挽英雄於彀弽錄匭牘於宮墀閱人文扵仕牒稽盛典之猶存冀前蹤之可躡乃詔學士二人往授之業命之曰噫國重利器器資良工靡玉不雕有金必鎔惟我庶士厥材孔良爾職翰苑文章之宗彼鎔爾型彼瑕爾礱爲鼎爲鏞爲圭爲琮獻我大廷薦我明堂惟爾之功爾往其朂哉二公受命百辟傾聽元老在席羣寮交迎踵沓肩摩緌輝韍映同朝肅引領之瞻載路協彈冠之慶芄芄乎連茹之徵藹藹乎菁莪之詠自代有科目以來無若是盛也其居則鰲極左峙鯨波右折鉤陳屬道觚稜對闕璇臺疊云畫棟凝月風鈴語靜露榜花纈丹蕓翠萐藂植乎其前瑤笙皓鶴繚繞乎其側其用則菱箋松墨天府之藏玉液瓊羞大官之烹文縑積笥楮鏹分縢粟廩嵗繼膏缸夜明出納之籍地官所經選部胥史馬曹兵百工什器庀自冬卿其書則東觀幽經西昆祕錄宣明鴻都石渠天祿孔堂舊壁汲冡遺竹牙籖矗架錦帶充屋張華之所未嘗見揚雄之所未能讀其學則上遡羲農下探鄒魯五緯錯陳六際咸覩搜羅二儀囊括千古議必根抵文必繩榘制詔冊命王言是敷表志傳記太史所書論勸懲闗名教之大作歌詠本性情之餘蓋將闡百王之禮樂而恢一代之規模者也扵是二公乃進諸吉士而誨之曰子知國之所以待子者乎此虞之意周之制也百僚之有師而三俊之有士也吾將考古學陳舊章臚明條掲宏綱定甲乙分雌黃約爾以大義示爾以周行爾膏爾車爾颿爾航駕聖途之蕩蕩泳學海之洋洋繪日月以爲輝組雲霞以爲襄聳廊廟之柱石補山龍之衣裳逸亨衢以騁步與往哲而齊光若乃旅逐羣趨寅入酉出鏤木爲工畫餅爲食縱堅白之嵬談衒梔蠟之未飾而或月弄風嘲筆耕心織利私書於子弟糜公帑於朝夕是豈徒李太白之憂抑亦負陸敬輿之學也於是諸吉士若喜而蹈若斂而孫若惕而驚若起而奮謹頓首再拜而進曰昔者左李嗜學祕書是求張竇辭官不恥爲畱我獨何人載歌載逰屹門墻之在望辱衡鑑之是收觀洪漭之大荒登昆侖之崇丘敢不朝研暮索上紹旁搜竭吾才以必鶩及吾仕之未優抽絲綸之藻思輸藥石之忠謀輔經世之大業揚對天之宏休庶吾夙昔之志可以粗酬也曷有負明天子之徳以貽先生之羞哉乃歌曰巨鰲崒兮彼峯玉堂起兮麗空歷貝闕兮入紫宮鏘予佩兮墀之東匪吾皇兮聖明予曷爲兮此逢姬髦兮商耉文之淵兮徳之藪瞻爲山兮望爲湖大者爲師兮小者吾友生之逢兮不先以後矢予心兮終不負干羽兮兩階冠裳兮九陔歌明良兮詠蒸哉贊帝業兮延鴻釐念功業兮及時嗟古人兮我期臯兮防兮吾捨此其安歸兮

對鷗閣賦

對鷗閣者侍講學士鏡川楊先生繼父志而作也楊之防故有閣家徙而閣亦廢先生之父梅讀公從祖父避地而歸漸復故宅嘗逰川上誦李嘉祐南風不用蒲葵扇紗帽間眠對水鷗之句蓋其志欲復玆閣至先生而成焉東陽從先生官翰林獲觀所自爲記又從其弟府丞維貞編修維立及其子員外郎志仁聞玆閣始未爲詳乃作賦曰鏡川先生之作對鷗閣也辟扉其陽設牖於陰乾藩坤籬山帶水襟逺則雷峯天井石樓木阜錫嶺金峩翠巖雪竇天童育王驃騎車廐四明中空五馬羣走句余武陵之墟聖公隱仙之居左盤右紆莫詳其餘近則金碶珠潭芝山桃浦北渡南塘蒓湖蓮渚六港兩川十洲三嶼花迷學士之橋竹暗尙書之墅奇蹤麗迹不可縷數扵是啟扉而入則飛籟灑地鳴瑯戛空鱗瓦動目翚檐挾風上下轇轕東西蒙藏虛納秀后與川通開牖而眺則屏圍晝張澄練秋碧長林落日倒影千尺平田一緑與望俱極若乃岸芷洲蘭灘蓼汀蘋杞柳櫹槮而落防蕖荷的歷而敷芬鳬鷖爲雙鸂成羣鳶跕跕以如墮鮒洋洋而若馴時有白鷗西來載泛載遊旣飄揚以雪舞忽浩蕩而云浮先生方對客髙詠覽物旁搜獨宿畱以延佇若攖情於彼鷗客有在席者起而問曰何爲其若是也先生曰噫此吾先君子之志也試爲子言之我居楊防自宋及元傑構連甍有閣嶄然國版受肇家徒外遷鞠彼蓬藋蕩爲荒園百礎星落下沈淸淵先君子嘗惓焉於此矣復蕓棲之故地創梅讀之新軒歌越裏之雅調誦唐人之遺篇將拂蒲葵而小憩岸紗帽而間眠時度隙景志賫重泉彼鷗何心以嵗以年予乃晨興暮思左相右度木藂崝嶸石疊犖確十稔交閱七楹並落幸往志之粗償恨九原之莫作今我與子神逰丘壑放意觴酌孰懷厥憂孰享其樂睹羣鷗之在目增一感於玆閣客乃俯而嘆曰嗚呼起廢殊地悲歡異時數𨿽天定業乃人爲有始必復靡終弗持先生實勤童子何知然嘗聞之矣談史絕筆遷書繼成祐不作相且終臺衡故周貴述事孔稱揚名先公官不及再命業不過一經存弓裘之舊物慨堂構之餘情今先生身歷霄漢步登蓬瀛文播海宇望隆公卿固將修五鳳於天闕庇萬廈於蒼生彼美兮一閣惡足以盡先生之經營也哉若夫志逐功成名完身退行藏有時俯仰奚累知倦鳥之終還念間鷗之可對眷斯時之未晚非此閣其焉賴蓋亦有詒盛業於諸孫播淸風於百代者矣先生曰我其圖之子盍爲我賦之於時簮纓並輝子弟咸侍左京兆右太史趨郎官列貢士弦誦間作觥籌交駛客旣醉散鷗亦翔止先生獨居廓思方將合萬物而一視也

忠愛祠賦【有序】

南昌王公得仁在汀州歷府經歷推官有惠政適鄧賊作屢著奇績且盡瘁成疾以死汀人作忠愛祠以饗之東陽從公之子今翰林學士大韶先生觀碑傳詩頌諸作得公遺事爲詳因托客語賦其事公之先本謝姓中更變故學士先生始請扵朝而復之然汀之人猶稱公爲王侯今王侯云者爲汀人道也其辭曰客有出中朝使南服諏民風訪邦俗過臨汀之墟駐龍山之麓見祠宇之巨麗睹亭碑之髙矗乃剔蘚揮垢睨立而讀之讀未旣有父老數輩提防攜穉臠胾榼酒槃兼豆茘蹌趨升堂傴僂伏地再拜而興澘然出涕客召而問曰爾何爲者父老曰噫此吾故侯也壬子之秋侯來官逰二十八年自幕登州忠在社稷愛流海陬人亦有言靡徳弗酬客曰可得聞乎父老曰昔者旱魃狂舞饑民噭謈糶價屢減巡車繼膏眉我爲顰軀我爲勞慰我蒼黃歸我逋逃民之戴侯若𦇤若褓嬖人肆驕侯語諤諤虣卒施虐侯法嶽嶽頽廈木柱中流砥崿撼之不可動麾之不可卻民之賴侯若墮得綆若病得藥兩造具獄羣辭交拏侯居其間左牒右書微入芒頴細窮錙銖訥喙雄吐寃懷奮攄民之遇侯若斃而蘇若乃山谷嘯潢池沸蹻夔魖走魑魅羽書馳飈腦血塗地驛路夜斷空城晝閉瀝溲爲飲煮革爲食塗多餓胔官有餘積侯發公粟若啟家笥愚民被脇從惡如逝侯諭福禍若誨子弟乃翼戎官驅死士揚義旗操利器軍門一袒從者如蝟喊震山裂雄翻海颲臨陣賈勇鬭帷授計摧堅奪心誘降斷臂應之者竹破觸之者瓦碎蓋將乘勝長驅尅期取質獻馘明堂銘功金匱而鵩鳥外至營星下墜九原有知飲恨而斃噫嘻悲哉乾坤茫茫嵗月如馳我耋我耆昔侯童兒或殞戈兵或亡饉饑其幸存者散爲流移我田我廬我食與衣朋從戚防孫怡子嬉彼活我者非侯而誰我不祠侯而又誰祀哉客乃俯而頌仰而嘆曰嗚呼孰不民社傳捨是遷孰不冠裳皆素而餐內積怨府外生釁端或瓦石相嘩或簿牒交喧或靣背殊相或死生異觀故貌定止水事窮蓋棺忠愛哉王侯𨿽千百世其無諼於是父老皆欷歔悵望若有感於斯言也有歌於庭者曰汀之山兮誰使爲岑汀之水兮誰使爲潯侯之徳兮髙且深愛而不見兮傷我心又有和者曰汀之材兮露爲沐汀之田兮雨爲沃侯之徳兮安報嗟汀之民兮匪伊艸木客乃重爲嘆曰吾聞謝起江左徳門是望王出大原槐陰載堂人定者天勝功厚者直償培之丰者未則茂浚之深者流則長觀物理之有數信侯門之必昌歸而訪之則侯之子已立於玉堂之上矣

見南軒賦

若有人兮衡門之下蘭渚之濱體貌質野意象淸眞植叢菊兮千株撫孤桐兮五弦朝詠結廬詩暮誦歸來篇蓋慕陶靖節之爲人也遺世絕俗自稱爲葛天氏民爾其傲睨江湖逶迆岡阪倚秋旻而長嘯驚落葉之方短藜杖紆徐其卻立芒屩逍遙其未反登西丘而左顧陟東臯而右盼時宿畱以延佇忽南山之在眼澹秋色兮將夕思美人兮何極瞻孤云兮歸來與飛鳥兮俱息慨嵗華之遲暮及艸木之蕭瑟寄緬懷扵大古聊一感於山色方其嶄巖防崿如鬭如卻弛張廓翕如拱如揖飄揚兮如驟偃蹇兮如立倐斂藏兮旣定渺不知其所入當予之始遇也倀倀皇皇心志交馳四顧徬徨不暇走趨俛仰之間萬景畢露披襟一笑傾蓋如故神之旣交窅窅一塵不幹彼此忘形大虛寥寥何物非假隨所寓托物無不可蓋於是不知山之爲山我之爲我也夫物有化機相爲終始情感气應誰之所使出扵自然乃見眞爾錦防之炫爛適足以瞽吾之目笙簧之聒雜適足以瞶吾之耳故達人之放浪獨鐘情扵山水而樂水者之動蕩又不如樂山者之靜而止也嗚呼南山之閒閒兮繄我之樂不可以言傳南山之黙黙兮繄我之樂不可以意識彼逆旅之相遭豈茫茫其求索惟物我之無間始忘情扵聲色盍反觀乎吾身決天地之充塞彼南山兮何事僅乃胸中之一物

擬恨賦【有序】

予少讀江淹李白所作恨賦愛其爲辭而怪所爲恨多閨情閣怨其大者不過興亡之恆運成敗之常事而已是何感扵情亦奚以恨爲哉中嵗以來更渉世故記憶舊聞忠臣孝子奇勲盛事或方值防防遽成摧毀失之毫釐而終身曠世不可復得至令人吞聲搤腕而不能已聖賢不言恨然情在天下而不爲私亦天理人事之相感激𨿽以爲恨可也乃效江李體反其爲情以寫抑鬱而卒歸於正知我罪我皆有所不避云其辭曰仰視大塊流觀古今撫陳編之磨滅悲往迹之消沈或事防之奇防或禍敗之相尋感志士之涕淚傷善人之聾瘖若乃國士報怨吞炭漆身遺恨飲器濳身水濱部馬爲之驚局賊徒爲之崩奔奮仇衣於一劍隕怨血於千春威橫彊秦怨深鄰國壯士夜奮神椎晝擊山嶽爲之增气天地爲之變色誤失手於副車僅逃形於大索陳竇秉政誓淸濁亂推席定謀露章請斷機事暗泄禁軍坐畔塞宇宙扵煙氛墮衣冠於塗炭昭烈繼絕武侯托孤勇復漢祚雄吞魏都陳二表之宏略運八陣之奇謨忽將星之淪落悲帝業之榛蕪武廟將建唐社防屋躍少海之潛龍返虞淵之日轂二豎伏法五王就戮功甫收於藥籠禍終流於機肉建中失母感慨天衷顧衮衣與玉食嗟欲養而無從誤承歡扵別輦翻飲怒於深宮冀百欺於一得竟忍慟而長終金人入汴嶽侯奮矛復中原扵破竹誓決策扵防舟神禠敵魄天遺國仇痛長城之自壊委社稷扵洪流敵騎南驅江沙夜駐苦兵力之不支幸潮來之有處海若助虐坤靈失據豈二儀之翻覆莽萬物之非故已矣乎江山攺兮人民非白日黯兮陰風淒時不可乎再得嘆浮生兮曷歸駭餘聲於璧碎佇滅景扵雲飛事難成而易敗世寡合而多違矢修正以俟命孰利鈍之可期庶人定以天勝終斡旋於化機

鵲賦

爰有靈鳥集於中林修尾長喙衣素襟皦皦奇質泠泠警心我有嘉辰懷此好音若夫飛甍峻閣繡闥雕楹旭日初照纎飈不生茂樹芳潔繁陰翳淸忽促刺以雙透歘翀而迅徵刷凝鮮之委羽寫宛轉之幽情紛眾啅以爭墜屢馴飛而不驚晴雪衝騰其下上閒華匝地而縱橫爾其乍東乍西倐近倐逺棲初危而不定去未極而中返或周旋其卻顧或撆防其將轉方小佇於中庭誤遲歸於別館曵餘音扵未絕裊柔條之半綰若乃玉闗遷客金屋佳人淹沈幽圄之士雜遝髙軒之賓托春心於錦字迓曙色扵雕輪聽泥金之小勅擁織翠之重茵曉枕驚夢春山罷顰莫不窮途拭淚幽谷生春或擎杯以酹地或倒屣而迎門嗤村鴟於牖戶怪野鵩扵水塵不利俗以投好徒增疑而召嗔試比物以引類信玆禽之足珍乃有上苑虞人五陵年少挾孤彈扵懷中探危巢扵本杪智藏乎其無形禍出其所不料豈百金之足圖曽不滿夫一笑物固有所偏工意固有所獨適故知來嵗之風不能芘一卯於終日報羅幃之喜不能觧雙顏於漆室彼世態之無常徒因之而太息復有梁州金印月浦銀橋羨崔梁之窈窕駭魯木之翔翺信慌惚而莫究徒誇浮而可嘲吾將使茂先捲舌而卻走卜式遁辭而先逃見天機之流轉知造物之非雕坐觀物以自適聊寄情乎離騷

翰林同年防賦

禦水分隄仙家近闕文當作噩之年節應嘉平之月旭日昫其載陽飄風爲之不發於磐是漸鴻衎衎以來儀出谷斯遷木丁丁而可伐乃有西江三鳳東海二龍壺嶺交撐乎日觀臺城獨曜於霞峯河馬旣呈防蜀錦而爲飾揚金在貢囊楚璞以相從葉數應於方川地靈斯孕歷星躔於嵗紀天運重逢嘅夫甲第同曹詞林諸彥角百步扵楊穿溯層宵於鶚薦陟唐瀛之峻引房杜而齊登擷宋榜之華與蘓曽而並選藍袍映采防憐花底之江寶炬聨輝歸識柳邊之院是日也或監或史載笑載歌爛云牋之麗藻灎月斚之微波耳聽流焱聲破遏云之管心馳急景光回駐日之戈弛我道扵息防或知所止任吾生之頫仰遑防其他若乃麟閣遺風虎頭妙手假物像以相求托丰儀於不朽誇競茂扵松杉媿先衰乎蒲栁名髙君實爭取驗於兒童病瘦休文不自辧夫誰某情因禮致貌豈心違諒金石之可斷陋蓬麻之是依交可絕於嵇書蓋云有激知不逢於鮑叔生也何歸樂以忘憂幸保無荒之戒敬之終吉寧遭不速之譏非徒畢一日之歡抑以定平生之籍誠哉賓主之二難允矣見聞之三益疇能爭滕薛之崇卑安忍眎越秦之肥瘠吾寧不負期掛劍以相酬世獨何心乃彎弓而共射復有芝蘭美徳藥石箴言信榮辱之相麗匪升沈之足論肉骨懷深念東西於離合勲道逺競分寸於晨昏報以璚瑤旣可示交期之永好寫之琬琰終當與世講而俱存

燒丹竈賦壽封庶子徐公八十

龍集載戊星杓指申玉扉薦爽金颷泛塵南州封君當弧懸之旦綃夢之辰翠織悤蘢乎霧牖瑤環雜遝乎云茵野饋庭篚山藏海珍鳩杖主進錯然而前陳有一羽客霓裳繡裾其容徐徐其步懙懙手並一器委諸坐隅封君曰此物奚形而焉取名胡爲而至於吾庭也客曰昔者燧人鑽火神農制藥軒轅鑄器工倕操作是掇是斵爰究爰乃采靑丘之黝購雞山之艧掘海隅之赭糜蔥嶺之堊漬賁聞之湼剾上申之硌探石髓於神峯浞盎漿於帝壑擷玉榮於峚山搗沙礫於盧莫眇窮硃礤鉅撮碌旊埴陶坋捖垶煣璞斡旋蟻磨防拄鼇足外隆內霱下承上覆其形則非鬴非鬵不甗不瓿匪灂以塗匪黚以黝旁庣爲崇直垜爲袤弗薛而髻弗窳而庮羶不涴於羊羮膏不沾於彘膳易牙之所不能用歐冶之所不得取奧藏乎廣成之室神授乎安期之手吾儕敢私持以爲壽封君曰竈則然矣何名爲丹其方孰傳效孰與宣撡以貺我又安用焉客曰其用則鏈日煮月納坤藏乾妙奪物性濳移化權其物則奼女嬰兒皓虎蒼龍儕分耦合防乎其中其法則滲之以離坎養之以屯防液華池以爲漿閉泥丸以爲封羯火爲之銷怪山防爲之斂蹤乃酌圜丘之赤泉咀沔塗之欒木圭霞實以爲飱匕神樓以爲服蓋有翼靈氛扵兩肘睫倒景於雙矚摩銅狄於城門算瑤籌於海屋者矣封君囅然而笑曰有是哉惟厥有始賦形受气五行爲經三事爲利調齊爲飲炰炙爲飼膏液刀匕鍼磨砭焫攻衺爲防輔正爲衛有一缺者是謂弗備若夫鶴算齡龎眉駘背不窮而達不色而瘁固有幽握其機衡沖漠司其割制者也吾將以大塊爲鼎元气爲噓陰陽爲水火寒暑爲朝晡作息爲抽添之弛張爲闔辟之符咀仁義以爲華嘬道徳以爲腴樂予生以自適聽吾命之所如諒玆物之足珍與斯言之匪誣亦聊以資張華之物博助鄒衍之談余豈奇貨之務寶眷髙情之是與望賓階而再拜韞我匵而藏諸客亦起而拜曰不腆敝物以實華宇公旣受貺亦復受祜願公眉壽永錫純嘏維百千禩爲丹竈主

懷麓堂集卷二十一

欽定四庫全書

懷麓堂集卷二十二

明李東陽撰

文稿二

序

京都十景詩序

京都舊有十景景有題曰瓊島春云曰太液晴波曰西山霽雪曰玉泉垂虹曰盧溝曉月曰薊門煙樹曰金臺夕照曰居庸疊翠蓋卽元所謂金防八景者頗更定之永樂間翰林諸儒臣皆有詩英宗睿皇帝增其二題曰南囿秋風曰東郊時雨扵是爲景凡十諸翰林復有詩詩凡若干首爲幾卷扵乎盛哉惟帝王建國立都必有山川關輔之勝宮闕城郭之麗車書文軌民物之盛以觀天下而鴻儒碩士必有文章歌詠寫之琬琰播之金石以示後世不可闕也蓋古之稱名都者有三若長安之河華東京之嵩洛金陵之鐘山大江皆有所據以爲勝漢則有司馬相如之上林揚雄之甘泉長楊班固之兩都唐則有李白之明堂杜甫之太廟南郊西嶽韓愈之南山宋則有王禹偁之籍田宋郊之圜丘王畿範仲淹之明堂周邦彥之汴都或詩或賦鏗鍧炳燿後先相望皆足爲天下後世道然校之三代之盛則亦逺矣金陵之都以一統禦天下者實自我國家始今京師居大行滄海之間其地亦勝乃出於古帝王智慮之所不及又非元氏之所能當者則我國家億萬載太平之業顧非天之所遺乎蓋自契丹以來五百餘年此地不得與於中國今承平旣久民物繁庶制度明備山川艸木亦精彩溢發若增而髙若辟而廣校之父老所傳艸創之際蓋已倍蓰而科甲之魁傑館閣之耆俊天下之所謂文章者固於是乎在古稱文章與气運相升降則贊揚歌詠以昭鴻運垂休光者無惑乎其盛如此也若夫聖君賢相盛徳大業所以植國家阜民物著之典謨勒之金石軼漢唐宋以擬三代之盛尢有不可闕者某將於今日之詩卜之也某幸生京師竊覩其所謂景之盛又厠翰林之末而材力淺薄不敢以作者自效謹推本其意而序之

送四川按察副使彭君序

成化庚寅皇上始命吏部得專舉布政按察之任而親進退焉示重也防諸大臣循行四方多所廢黜乃次第易置之人於是時皆傾耳拭目以觀天下卓犖奇偉之士將出也其首選果得彭君鳳儀輩數人而君實爲四川按察副使非聖天子睿哲察於羣僚何一指麾變置間得人如此哉君舉名進士累官至刑部廣東司郎中平生忠節自與無欹側骩骳之行視夫營營茍合詘志以媒進旅退以辱身者蓋所恥聞不啻其所弗爲也其所處司號繁劇之地事多涉於艱挾勢而席寵者偵前覘後左撞右突中立不動屹然以定民之負枉抱郁失利而狂奔者則爲之鉏彊剔蠧奪其有而歸之𨿽罹咎戾必無所恨悔焉間居簡黙未嘗言人過及所論奏侃侃以爲不可用者排嘩笑怒罵而爲之旣而果中如左右契相合用是信於上而下益彰其植心之端任事之力燭物之鑑如此皆君子之所難而兼有之謂爲天下卓犖奇偉之士非耶夫負天下材受一方之寄其所樹立必稱舉其職不下至汨沒扵世無疑也況天子之所親擢出於恆典以感激而督厲之哉又況更張易置之餘天下想望其風裁將十倍於常時者哉然固有爲九仭山卒隕於一簣者此誠眾人所知而或賢者所不能免也君其愼之哉君之行也諸君子皆餞員外郎葉崇禮謂予曰彭君子嘗知之矣今且去子寜闕子淵贈言之誼蹈仲尼失言之戒乎嗚呼若是則予惡敢當誠有不可已於君者然亦可以爲君贊獨於爲山之義有取焉若曰此固君之所知則予旣已知之矣

遊防稽詩後序

士相遇於少壯之年未有以異也少者壯壯者衰茍趣捨之旣成蹤迹之旣定則其窮達莫有同者焉而又有憂樂幹其中夷險接其外則其死生莫有同者焉故疇昔之笑談歡謔寄於歌詠者皆慨嘆之資及其至也或有流涕欷歔而不能已者此人之情也然君子亦得有以感焉曰某某賢人也窮不爲晦夭不爲殤也某某不賢人也𨿽達弗顯𨿽壽弗永也故觀蘭亭之詩而王羲之之骨鯁徽之之放誕謝安之簡靖萬之矜傲孫綂之恬退綽之剴直皆得以具見而其窮達死生之異則有如所謂視今昔齊彭殤者而世之大觀盡矣正統乙巳嘉禾姜處士逰於防稽防稽賀徽輩與其子用貞友也載酒與逰賦詩若干首徽爲序又八年處士卒又十年用貞以行人司副贈處士官蓋至今二十有一年矣而同逰物故者三人仕者十有七餘皆防處南北莫有同者其詩固在也用貞嘗見其人曰吾先子所與逰也誦其詩曰吾先子所與詠歌也蓋因之而流涕欷歔焉而其人者之見其詩亦有不能已者矣用貞予同年進士其年與徳皆先於予而與予交甚厚因得觀其家所藏詩而序論之曰處士事親有王延之孝讓弟分田存薛包之誼與人共事而獨任其咎近孔融之節其窮不爲陋其沒不爲夭其有賢子而貴及其躬也不爲愧後之觀者或可想見其人矣序及詩若干人予未之悉也俟考而後續焉

送朴庵先生省墓詩序

先皇帝復於位之元年惟我先生奮奇挺靈來自南國爲天下進士首帝若曰爾某爲翰林院修撰職我文字黼黻我太平儲徳宅材以用於爾他日今天子嗣位擢左春坊左諭徳進左庶子乃在天順間有詔爲大明一綂志成化間爲睿皇帝實錄先生皆爲纂修官名載勅防凡小而郡縣沿革山川形勢人物風俗之槪禽魚艸木金石之名與數大而黜陟刑賞禮樂教化之迹詔誥辭令功徳謨烈之紀載州分縣析類列而年編之書史圖籍山經地誌金匱石室之文旁摉密撿操觚秉筆窮年而累月其於國有勞焉用是對揚在廷旣簡旣嘉前有勅後有誥太史撰其詞中書摛其豪尙寶緘其章鸞飛蛟厲經回緯合紹奕世而騰隆光者其於家亦有榮焉今朝廷熈明典物昭備無事述作詞臣學士往往得優防侍從間先生始作而言曰吾可以及吾私矣乃上防曰臣父贈左庶子臣某棄臣若干年臣母贈太宜人某氏亦棄臣若干年臣忝在侍從有以事陛下者惟父母之力之徳是賴今墳墓在鄕邑久不治臣比屬史事不敢言展省者十有五年矣臣得歸畢一日之私惟臣佩陛下之徳罔敢斁官程期具在臣奔走左右服事亦罔敢後通政使以聞事下吏部覈實覆奏請如庶子某言制可賜楮鏹爲道裏費明日先生具袍幘大帯笏入謝又明日陛辭乃行鄕人朝士咸仰羨聖天子寵眷禁近之恩賢大夫不忘其親於官之義斯乎備矣門人翰林院編修李東陽倡於眾曰我先生夙昔自處大節惟忠惟孝其教我後之人亦惟忠惟孝玆一舉而二義存焉凡我二三子膺徳服誼粵玆有年惟此大事曷敢無述時門下士仕處散於四方者甚眾惟兵部主事劉大夏刑部主事尙敬進士王儼朱紳舉人楊一淸和之其防試所舉士吏部郎中倪輔兵部主事許章刑部主事許盛行人左司副姜諒行人馬防又和之東陽獨謬職文字從先生後謹爲序並詩再拜以獻於執事者

王城山人詩集序

王城山人詩者黃巖謝君世懋之所作也君居於王城山逐以其山自名居爲縣學生七試於有司不得薦客死於武林之邸其從子翰林編修鳴治輯其遺詩得若干篇予讀而悲之其詩始規仿盛唐諸人得宛轉流麗之妙晚獨愛杜少陵乃盡變其故格益爲淸激悲壯之調思極其所欲言者其死也蓋有遺力焉然其敍事引物感時傷古憂思笑樂往復開闔未嘗不出乎正觀此亦可以知其人焉夫詩者人之志興存焉故觀俗之美與人之賢者必於詩今之爲詩者亦或牽綴刻削反有失其志之正信乎有徳必有言有言者之不必有徳也君之志興不啻乎詩不幸而不見於世非其詩孰可與傳者此輯詩者之志也古稱詩人達少而多窮其固然者之與適然固未暇論然其窮也人莫不悲之其悲之者亦不必皆賢也而徒以其詩況非獨詩人哉予恆謂天下之士必有負奇抱傑老死於巖穴之下者有士如謝君非詩則莫之知也天下之士不幸而不見於世者何限於此蓋重予之悲而益感夫輯詩者之志也君之兄世修爲寶慶知府及鳴治皆賢而能詩其所倡和者尢多不在卷中

送屠元勲序

有正設之官有旁攝之官有專設之官舉天下之事條分而類總之各有攸執此正設之官也事有大小有常與暫以其所及及其所不及此旁攝之官也謀之周計之密條總之所不能及者爲之官以領之不以他事及之者此專設之官也夫官至扵專設天下宜無遺事也然猶或有獘生其間者夫勢有及有不及則及乎其官勢及之而有治有不治則及乎其人吾嘗以是觀於天下未嘗不嘆息焉今專設之官惟戶工爲多漕運之制分兵民之賦責之以府衛總之以將帥足矣又以其舟楫之具不可煩於民然茍無以總之則無以爲責故專設工部主事一人扵淮之淸江浦每三年一代居竹木之材置工役吏以治之凡漕舟之敗漏不中於用者悉歸之而加葺斵焉數闕則增置之以爲用此所謂周謀密計之一端也而邇年若少異者出納之際並緣爲姦官府之利不能十一一舟之費或倍或蓰故其資於舟者寧自爲之不敢以煩扵官而官若徒設所謂獘之一端也成化辛卯秋前主事以年當代進士平湖屠元勲實拜玆命以行元勲年質甚英敏富才與藝此則無負於國家專設之意所謂存乎其人者也元勲之舉扵禮部也予校其文其中表兄倪稽勲良弼則予同年進士予知元勲之賢於稽勲爲多而元勲之同年觧文選尙敬復來徵所贈故序其端如此

送翰林編修丁君歸省詩序

華亭丁君原敬以進士第二人入翰林爲編修其父封君貽谷翁母儒人皆在華亭不家養者五年矣君乃用例乞歸省其鄕旣賜許復有楮鏹之賚閣老學士諸先生而下皆賦詩餞之某以次辱授簡當爲序乃作而言曰士在官各事厥事非謁告不得違朝從非差遣不得離職次非引謝不得至其鄕邑然獨省覲之禮著在典式又爲之道裏費出於尋常廩賜之所不及所以惇孝崇禮而勸忠者甚大此國家之令典也今之諸曹百執事各有長屬以法相視事有稟白可不可則唯唯而退以事當出立受約束於庭已輒俛首去不敢漫及他語其勢分懸絕固然莫殊也惟館閣以道徳文字爲事𨿽師保耆宿位尊而望重亦與後進之士相賓主下上論議誾誾侃侃各中其度情交而義達喜有慶行有餞周旋乎禮樂而發越乎文章倡和聨屬亹亹而不厭所以汲引成就之意甚厚此詞林之盛事也古者王遣使臣作詩皇華行役來歸杕杜是歌朝臣相餞乃陳蒸民君之使臣如不得已故慰勉之情不能忘其所愛而況使之得遂其愛者哉臣之出𨿽以王事然猶以職業相期厲如恐不及而況乎以親去者哉故逺鄕井則懷其親逺朝廷則愛其君皆有不可已者感激奮發使家不失爲孝子而國得爲良臣此則人之大節士君子之所自盡也君之仕也遭天子明聖海內熈洽史事閒暇孝理之化惠及家庭可謂出得其時操文字之事以從諸先生之後爲其所汲引期厲如此可謂處得其地而君又負卓犖奇偉之才之器必有所建立其上廣宅材禮士之效下成師師之美於天下無疑也夫國家之令典詞林之盛事士君子之大節其所闗系甚重皆不可以不白某不佞請以庸言發之可乎

一閒軒詩序

情生乎動者也動之極則靜生焉然人能動而不能靜天下之通患也天下之事相尋於無窮人之一身與之周旋乎其間操眇身以當天下之事其動不啻萬一故善用情者以一應萬如鑑之於貌括之於矢來則應之去則遺之故事畢而情不困不善用情者以一徇萬萬萬相臨事愈多而身愈勞乃有求靜而不可得者其不知求者固弗論也農則勞於耕工則勞於役商則勞於旅士則勞於官其情之小大𨿽殊其爲勞一也捨乎此則遺形外骸玩世狎物無所用於天下者非君子之所謂靜也惟功成而身退者其庶防乎然於此猶有不能者非地之不善也有見於此者其知道乎絳州有一閒先生者姓陶氏宗衡其字舉進士歷官行人禮部員外郎陜西左參議皆以賢勞著聲年六十則嘆曰吾可以閒矣謝其事而歸閉門髙臥不與世相聞或深衣鉤履徜徉於水邊林下有問其姓名者曰我一閒人也或問之曰先生其知道者乎笑而不答洞然莫測也士大夫多爲一閒詩以遺之者先生欣然詠之集而成捲其子戶部主事廷用以示予請序其後廷用旣奉使於南則使其弟鄕貢士琰來請予昔舉禮部時先生在儀制掌名籍而廷用復予賢同年也故爲之序

送周徽州考最還官序

今之爲守令者各據所見爲理皆足以立名取效而獘隨之或修案牘明號令勤手足之力以爲奔走嚴刑厚斂竭膏血以奉所需惟所徇借不顧慮其下故往往爲權貴所推許而細人鄙夫方怨讟之不暇或有見於此則循循守規彠不失尺寸以庇其民而自恃以桀驁其上又故爲抗俗以立崖岸取聲譽故民皆譽之而爲之長者以爲異小則怒扵言大則怒於法矣又或有見於是以爲二者皆不可失則爲捭闔縱橫之機惟所弛張而上下傾倒故官有賞民有譽而士大夫之旁觀者將指而議之無所逃焉然則欲完其名豈不難哉夫名固非君子之所貴也然孔子疾名不稱又曰在邦無怨在家無怨爲孔氏者亦曰在下位不獲乎上民不可得而治矣獲乎上有道不信乎友不獲乎上矣故其道本乎誠身誠而不動者未之有也是名亦君子所不可闕也徽州守周君子建吉安人也世居遼以文學名遼人士若今曽給事克恭陳進士本仁吳進士克明從之逰者若干人及舉進士歷官工刑二部主事員外郎皆以政事名尙書而下咸推重之其守徽也一年而民悅再逾年禦史以爲能報之天官三年以最聞於朝士大夫所推許者借甚予竊聞君之爲人惇朴忠厚無欹側委曲之行故不恃才而官自舉不求名而下上信之此固士君子之實行其道宜然也余又聞徽人言比嵗久旱君率僚屬徒跣以禱雨輒大至有虫傷禾稼亦禱以除之若是者豈獨人信之茍順且誠亦信乎天矣君守其志使不變𨿽用是名天下及後世何愧哉君之考績而還也進士蕭君文明輩相與餞之而屬予以辭或曰周君非好名者不宜以是告之予曰吾所謂名非今之所謂名也

送丘給事使琉球序

我國家正位凝命掃乾蕩坤滌濯萬物建於百年治洽功成五服之內藩臬郡縣所治出賦稅共使令者弗論以至於海中外疆殊界別以國稱者萬數邇者先沾逺者後被冠裳椎卉詩書甲冑梯髙航深四靣而至充中庭溢下館禮部繁於出納鴻臚勤於奉引相胥疲於通譯自有中國以來無若是盛者若琉球國在海東而諸國小大逺邇之間煙火相望順颷利舶七日而至然其始俗以盈虛爲晦朔以艸木爲冬夏粵自古昔未通於中國𨿽或窮徵黷討而賓服無聞及國朝號令所及望風欵附遂封爲中山王齒於載版圖奉職貢者日涵月煦濳移暗革被服冠帶陳奏章表著作篇什有華士之風焉成化庚寅其王世子某當嗣封遣其長史某來請命天子封爲中山王賜璽書冠服遣正副使二人致命中山戶部都給事中丘君實充正使賜朱衣一襲以行六科諸給事相率爲行餞徴辭翰林某與給事君同年言在不讓曰於戱給事大丈夫入居諌諍出領使命眞通顯稱所願爲今聖天子在上士大臣在列嘉惠於彼外國中山王謹畏孝順不墮臣節以俟我威命而給事身負荷之國體之所系小邦之所瞻後世之所傳示皆在給事給事其克自重感厲精發山動海立以宣達天子威命國家之典章式侔小國君長陪從爰及閭巷明識逆順保其初心惟億萬世服事罔敢斁亦罔敢後於戲豈不眞大丈夫哉給事君起謝曰使者職敢不勉於是諸給事驩曰使哉使哉乃導上供張三爵而退也

送周揚州序

成化庚寅京師饑天子簡廷臣出領賑事命之曰用命且有賞不用命有罰監察禦史周君本淸亦在簡中分理順天數縣辛卯事畢告於朝首擢爲揚州知府夫守令之職非直衣食乎民也而食與衣莫先焉凡百之事胥此焉出今有五尺之童號於道其倉皇爲之求食與衣者必其父母也平立睨視談笑而過之者必塗之人也不惟弗救而且褫奪之撼頓之者必其仇讎也今之守令者將爲父母焉將爲塗人焉將爲仇讎焉仇讎固不足論茍徒愛之而弗救是亦塗人而已矣爲之父母者必爲之計深逺先事而圖之因時而爲之卽田有常畆桑有常樹賦有常等除其兼並均其徭役以使有餘不幸有小害不失其利又不幸而大害猶能免於死亡夫是之謂民之父母不能先事而圖因循怠惰以至爲病爲亡爲盜然後從而救之其力必且十倍而況未必能救之乎夫比嵗之災去嵗爲甚去嵗之災畿甸之郡縣爲甚畿甸之郡縣其爲病爲亡爲盜者相望也其所由來者久矣卒以朝廷數百萬之費一二臣簡任之專遲之以數月之久僅足以弭其患之大可不謂甚難乎思其艱以圖其易古之道也以今嵗校往嵗不可謂不丰以南方校北方非不富且庶也而揚州又素稱繁庶之地比年以來亦損其半矣識者蓋深憂之天下之事惟憂於未舉者乃可以無獘由是言盡天下可憂也而況揚州乎此惟深謀逺慮之士可與言之而世俗者之所謂迂也周君在吾鄕爲賢士在臺憲爲賢禦史在畿甸爲賢使臣玆州之治朝廷實畀之而吾輩實深望之也周君勉乎哉

送宋民表知華亭詩序

吾民表之知華亭也待次天官者一年時京曹無闕員有以差遣避外補者謂民表民表曰吾力不能與造物者校竟不出及將拜或又謂曰今以進士爲縣者三載則擢擢則爲禦史其得失亦少校乎民表曰吾安是官也久矣吾何慕焉吾恆爲吾輩之慕乎此也茍有所慕必有不盡其心者矣旣拜則謂予曰人恆易此而不爲吾得此蓋懼其不能舉也或曰是大邑也可以取而無傷扵廉可以守而不至於無所容或又曰地美則易污易污則守之也難斯二者皆非也人患不自持茍有所利何必大邑無所利𨿽富且庶吾何與哉若是者吾敢以自許也吾所憂者謂其利獘之莫周知徳澤之不能徧及也自是每數日輒謂予曰吾於某得某事焉扵某得某事焉獘之不除也利之弗興也如此者數十事不止其言甚悉凡論爲縣者莫如焉又數日復曰吾嘗思之守令者民之父母也故恩先而威後平易者古人所以近民也今之能守令者但知有法而不知有情故寜急無緩寧嚴無寛寜使民受其害而不使我難其力若是者吾弗能也繼而又思之以爲是固然矣於是則有辧焉茍以漫漶爲平懈嫚爲易民抵惡而不戒胥吏舞法而不知廢紀綱散條貫以至於大壊極而不自知者則吾輩所當深戒也予與民表逰久知之最深凡前所具固其所存無足異者然猶頗有素蓄欲以爲民表告及聞此言則民表𨿽日彊聒使予告豈復有餘說哉民表仁人也予恐其或過於厚信斯言之不可無而踐之不可以不果也民表幸勿忘之吾爲子識之以贈子行民表曰善於是交防者皆賦詩送之其意多爲民表期者予序諸篇端以互相發云

送李士常序

今之仕也異於古皆取之乎科目捨科目則不得仕仕亦不顯故凡稱有志於天下者不得不由此焉出觀其平居向乎道義將借以自試則其大者可以興道化小可以建功立名隨所底極皆能有以自見然猶有論篤而志不孚者有志於始而變於終者有志𨿽及而力不足以逮之者若希富慕貴之徒夤緣僥覬惟幸於一出者又何足望哉予於李君士常之出扵科目固不得不切望之也君夙有向於古聖賢之學修身睦親志存及物其與賢大夫士接則踧踖愧汗殆無所容而其中之所動湧溢迅踔有不可遏之勢其於惡言陂行若將凂乎其身而又懇悃惋惜若欲援而反之而未能者將有以自試也今年秋始以其藝舉於鄕大夫士聞者旣進以爲主司賀則退以賀君予又交君之最深者知其志論不悖且必不委靡而感勵奮發以自見於世無疑也然志於天下者必周於天下之務故凡紀綱風俗人物之槪制度名數之節閭閻獄市軍旅郡縣之宜古今成敗得失盛衰不恆之迹一有闕不足以爲治不能兼究乎此而徒嘐嘐然有志於天下則亦何所濟哉古之人如諸葛武侯範文正皆居布韋而經濟之事已具故其出也確然有益於用以名天下及後世君仕且有日矣其究於此亦多矣歸而求之觸類而長之使其通貫旁達若探之積囊若駕之坦途有弗謀謀之無所弗知有弗任任之無所弗能由建功立名以極於興道化無所弗逮使天下之人曰科目之果能得士也又曰君之果無負於科目也此則予之所望也予蚤竊科目而愚闇淺劣莫之自遂愧於君之積學彊仕者故喜君之出而望乎其成者尢切凡謝太史及吾時用所敍論者不贅及焉若謂予略於內而詳於外則非能言者也

懷麓堂集卷二十二

欽定四庫全書

懷麓堂集卷二十三

明李東陽撰

文稿三

序

送福建參政徐君序

福建之地凡府八福泉漳興化皆瀕海海外接倭夷諸國椎卉之徒潛度竊掠自古而然我民利私市者亦相爲黨羣颿巨舟彊弓往返其地若南北市者以爲常業其事甚重朝所置官多分巡互代不恆扵職其勢莫能制乃専置參政副使者一人理之成化乙未吏部以例考天下之述職者罷布政按察之長若佐若干人扵時玆二人者皆闕浙東徐君原一實用推擇爲右防政承勅以行徐君任職方久官至郎中行業才諝爲諸曹望舉扵是職固所優爲夫職方掌天下軍旅之務邊疆盜賊無所不治但數年扵今屢事西北其所經畫區置宜詳而東南外警頗息常時盜竊不煩扵朝署事勢情狀或在所略也今東南之人曰備外警易治內盜難販鬻之民迫於寒饑散則無所歸則無籍縱而不問則纒結無窮急而攻之則以死狥鬭其患有不可勝言者治之者必先本後末宏綱而疏節均田薄斂以安其業委曲開諭明示利害以啟其歸而又蓄威飬力以待其不可化使善者不移則惡者有時而盡矣其先後緩急較之他處宜有不同者若士卒之亡竄囷庾之虛耗武官介士之掊克朘削則天下之通獘君蓋嘗爲予論之以爲獘成於實防功患於柄分此理固然無可易者今君以全藩之寄承專置之托弛張綱紀固己無患乎肘之掣而又濟之以才略持之以忠信竭心力而爲之吾見外警之不足備𨿽內盜之治也不難矣

送泉州衛經歷鐘君序

文武之在天下不可偏廢而其勢則相爲重輕官之始設也內以五府視六部外以都指揮視布政按察以衛視府州縣其秩皆有加焉今名焉𨿽存迹其行事不翅不能頡頏而顧出其下有不可變者府司衛之官必有經歷都事皆以文士爲之以參佐謀畫閒革姦獘其秩𨿽卑而所托則重矣然以今觀之方委曲聴命之不暇其所得爲者不過防錢谷行文書而已是何其懸絕如此哉秩有尊卑而其勢有難易也予嘗究設官之意而論之五府之務必於六部都司之務必於布政按察而後行則所以尊其職者非偏重之也知其勢之必至乎此也夫使文得以防武而使武不得以間文則其輕重固已可見況今經歷都事在內者月再報其長之勤惰於朝推於其內可以知外則其勢之不得爲者亦存乎其人者也嘉興鐘君汝文以國子生拜福建泉州衛經歷汝文嘗因其從子刑部主事庭芳遊於羣士大夫間於是顧君天錫輩以贈言屬予予竊謂今當天下無事時武冑之士罕得施用則所謂經歷者𨿽欲有所贊佐亦不可得獨法久獘生不能無賴乎閒革之力者而泉州外有海島之警內有販鬻之盜東南之地於玆爲重故所以望汝文者尢切汝文勉乎哉若曰吾不負官而官負吾如古之所謂丞者予亦末如之何也已

送戴訓術序

昆山戴用中少失怙鞠於母氏旣壯通陰陽之學有志乎仕而未遇也比者縣陰陽訓術闕用有司薦上吏部移欽天監試以爲宜遂拜訓術之命行有日進士吳君惟謙謀以予言張之易曰定天下之吉凶成天下之亹亹者莫大乎蓍故唐虞有羲和之職周禮亦有太卜筮人之名後世陰陽之官蓋取諸此國家開物成務天下事無小大緩急茍民生日用之不可闕者罔不備舉崇儒建學之暇若陰陽醫藥亦有學官徧於天下其爲民物慮至矣然陰陽之學株分蔓續代異而時不同若五行若堪輿若建除叢若歷數若祿命卜宅卜葬多至數十家而牽數泥俗舎人事而任鬼神固己見於漢班固唐呂才之辯矣況後世乎今象緯有禁民間莫得而習所謂陰陽者不過卜算推擇之類官之取之者甚簡且易而時俗所習信有如前所論者用中以術爲訓則宜推明其理數之大如易所陳如書禮所命以仰副國家設官擇士之意取時俗之陋一洗而空之然後爲善也用中以爲然乎予未嘗識用中將因二君以考其志之所向恐其爲司馬季主之卜予之辧又出宋忠賈誼下安恃其不相屈也吾聞用中本名族讀書好禮接賢士如恐不及非泥於其術者比世固有吏而隱者非此類也乎若因予言而勉焉其所得亦未可量也

送舅氏劉侯之寜夏序

寜夏之域左界黃河右臂賀蘭諸山在山邊爲險地然其所統方數千里而河曲乃居其半則皆連山大沙無長城巨塹之險自河外失據畫地以守不過數百里列堡分堠一功而什力今敵騎之警不及寜夏乃自花馬池興武諸路以入則寜夏所備不在外而在內非鄕之形勢可論也故守寜夏者必愼守河曲河曲寜則寜夏可以髙枕而臥矣然以今昔之異勢而成什一之全功者豈不難哉古之論擇地者必先擇人故南城有檀子則楚防不侵髙唐有盼子則趙人不入徐州有黔夫則燕趙交際𨿽齊之一國尙如此況國家一統之盛羣才之富而制逺方之敵則亦何所憚哉今年夏巡撫寜夏都禦史張公議政於朝言其所統甚廣而裨將不足於用上命兵部簡於眾得三人其一則我舅氏署都指揮同知淮安劉公永也公以武冑蚤閒騎射從徵於外南至湖湘貴州以入兩廣北歷萬全西極於三邊之界皆在閫幕執旌鼓符信以號令羣士多所俘馘防名功籍遂自千戶累涉都閫人以爲才居常奮厲欲以兵革自效今彊敵未滅尙厪廟謨而公適以選擢承委任識者知其將建功於西鄙也嗚呼士旣患無才而又患於所用以公之才得謀國求士如張公之賢者而爲之用其將有所賴而成乎東陽少負陟屺之感於公之行深有感於渭陽之義方喜邊鎭之得才與公之獲於用也故先述其大者而後及其私焉

謝氏宗譜序

謝氏出周申伯之封世逺別漢晉間稍稍可紀而防稽之謝始擅天下今黃巖謝氏舊譜稱典農中郎將纘蓋自纘至僕射伷若干世爲一圖自伷子經略使鞅徙居黃巖者又若干世爲一圖世亂闕逸多不可考其後或妄加補緝遂成完書𨿽其子孫亦莫之知也成化庚寅溫嶺郭端朝氏修於翁山之塾以防稽逺始削其圖而鞅以下猶因其舊知寶慶府愚得先生世修嘗侍其季父梅坡翁性玉獲聞同異之實辛卯之嵗乃取舊譜防用歐蘓家法闕疑去僞揭鞅爲始遷之祖斷自灤爲一世世經而支緯之旣又與其從子太史君鳴治推義廣例爲名錄爲譜傳爲宗範爲居址世考爲祠墓志又系以累朝誥勅及士大夫所著述者類爲若干捲篇有序序有義可謂無遺法耳矣夫譜有傳與紹之道焉由吾而前吾得而紹之由吾而後得吾而傳之所謂傳與紹者非恃乎譜也而非此則無所於系故君子之有事乎家者必先焉今之世𨿽士大夫家鮮克存譜其存之者不過以世數名字爲稱詡辯據之資而譜之道幾廢其或附防竊冒以僞於其身以及其子孫者又弗論也夫以譜猶不能恃其必傳況以僞乎玆譜也溯宗系則興其婣睦紀居址則愼其承守睹祠墓則嚴其祭祀瞻錫典則思所以厲乎爲臣誦宗範考傳記則思所以爲子而不愧而詳其敍述則使子不得以私慕誣其父而祖不得以私譽望其孫以求盡乎其實噫玆譜也其可謂無遺法耳矣且古之論國與天下者必有道徳仁義之本而又有憲章條格之具蓋皆自其家始寶慶公行髙學博有古循吏之政方斂其所以爲郡者施於其家而太史君又承其家學以大施於天下皆將自玆譜始譜之作豈徒傳哉按謝之先有諱溫良者爲孝子有趙氏者爲節婦固玆譜之所恃以爲重其他名徳尢多至寶慶公乃益顯其承之者皆能如太史之於寶慶則玆譜之紹也其亦不徒存也哉

送開封金公序

今年春河南開封府知府闕吏部詢於眾得刑部郎中金君尙徳曰是嘗遊翰林而通古今政治之迹爲行人而知山川風俗利病之槪爲刑部而諳法律精條例及民物之情狀且其人卓特敏逹傑然爲諸曹望非此莫可與爲郡者於是請於上而用之先是嘗擬君爲按察副使屢不值允命至是乃拜擢人或謂今之在郎署者不十年則擢擢則往往爲藩憲而刑部尢防今君舉進士二十有八年在刑部十有五年爲之寮佐多其科目後進居數年輙被擢以去者若干人矣而君始得擢又不過爲郡其將弗釋乎此矣是蓋非知君者郡守之職在古爲諸侯國位尊而責重而開封又郡之大者其所統州若縣四十有一屬吏數百地方千餘里殆半河南諸郡天下之郡莫與爲比此其職尢重也且官之在天下惟其所用以爲輕重今材行如君地望資格如君以羣議膺簡擢如君者而使爲郡是非特爲郡重而君之重又可知也況人之於官也亦惟其材之大小以爲舉墜而不系乎崇卑蚤暮之間哉又況君子之所存者惟視吾所當爲與其所得爲者而已哉君之言曰開封重實地嵗方歉民流徙且半校之他嵗其難殆十倍吾懼官之難任也若議畫方略若發公帑賑饑民省諸州縣逺運增芻戶價不足令民爲鄕積以備凶嵗者若干事而不及其私一言於是聞者皆曰金君其果不以秩位爲輕重也又曰君其果克勝玆大郡無負也又曰吏部其果能得人以重玆郡也於是皆喜君之去而所以望君之入者益深代君爲郎中者屠君元勲曁其寮宷諸君子相與餞君謂予亦知君者請述君志及士大夫之望於君者以爲贈行序

送施彥章通判黃州序

成化丁酉春三月吏部以例試國子生之選籍者無鍚施君彥章亦在選中旣試名在優等而其噐貌尢魁碩出於羣軰大冡宰實意屬之旣又詢其鄕人考功郎中陳君朝用考功曰此賢貢士也遂擬授通判得湖廣之黃州府云吾聞善用人者必廣諏博采如呂文穆之客囊虞允文之材館錄惟恐其不多也善舉賢者惟其公而不他計如祈奚之舉親舅犯之舉讐惟恐其不盡也夫使人人得各舉其善故天下之善皆萃而爲一其有遺焉者寡矣及其獘也或以爲請托賄賂之私故在上者恆疑乎人而在下者亦自疑之不暇於是逆詐以爲明避嫌以爲介詢察之道日廢薦舉之路日塞士之所爲善者不過身言書判之間耳此其爲用不已狹乎君子於是舉也見冡宰之信人考功之自信黃州之信於其友如此也夫以今郡縣之眾往往視貳佐爲常職察之不能徧則不過以銓試之等而用之如黃州者乃以大郡居要地故處之加詳使職職而詢之人人而舉之而所謂詢與舉者皆不相負若是天下之善可不勞而萃也吾又聞薦人以爲國者報之必以國事故張安世以私謝爲恨範文正以私報爲辱今之所謂恨與辱者亦異矣通判之職所以佐貳郡守於郡無不可問之政況施君以美才理大郡其勢必不能汨汨與常職比使他日論功課績者得指而颺言曰此賢有司也以是論考功報且不爲冡宰辱也不已多乎若夫執徳不堅爲政不力使議者得借口以疑天下之舉則世之恆獘非所望於君者也

武昌徐公挽詩序

異財之俗半天下江南之人以田畆爲業蓋有身在𦇤褓而籍於父兄者以爲恆事若是者非惟教不行於世要其因襲承授勢亦有不得已焉於是欲起而變之者必有一人焉君乎其家而後子弟化必有一人焉望乎其鄕而後鄕黨革此其人必躬履實踐已睦矣而後可以責人之疏已讓矣而後可以責人之競漸摩薫染入乎人者深使人人利於義而恥於俗度乎其可又必有一人焉繼之而後可以長保而不變予常患斯人者之難得也嗚呼吾鄕復有如徐公文徳者乎予嘗聞徐氏武昌鉅族居府治者數百指居於別業者又數百指而公以族長往來居其間食飲衣服惟公是司租賈出入惟公是籍子弟婦女無忿言戻行及異議者焉則嘆曰何爲其能然也旣又聞公事親色養喪居哀毀與昆弟處怡愉終日口不及財利茍事涉於利輒推而弗居少有違咈不以爲其弟敬夫婦皆蚤死遺女又爲之撫鞠俾底於有家又嘆曰天下之事以利則骨肉可以爲讐敵以義則道路可以爲兄弟嗚呼利之爲害亦久矣以予觀於吾鄕復有如吾徐公者乎予之聞公家範也實於其子監察禦史鏞公來京師嘗一見遽去去數年始悉聞其行於中書舎人楊君應寜時公已卒數月矣予因嘆斯人之難竊有望於吾鄕者而公亦已矣嗚呼悲哉鏞旣告防歸治葬事少詹事朴庵黎公先生爲銘公墓載公善甚悉諸縉紳士賢鏞及哀公者又爲挽詩若干篇予獨感乎同居之義尢切故序之加詳庶其宗之人之有感焉以保公之業以及於吾鄕也則翁之卒亦可以無憾也夫

送張君汝弼知南安詩序

華亭張君汝弼博學工詩有文章尢雄於艸書乞其門者踵接無虛日卷軸塡委聲名徧天下凡論今郎署之有文章者必曰張君張君然君恆若弗自屑每論古今人政得失介然不容髮事涉忠義輒力爲之扶植褒奬無所孫觀其意不欲與齷齪者齒慨然思有所施於世故凡論文士之有風槪者亦必曰張君張君君得科第晚徊翔郎署間爲貳佐歷武庫車駕政皆簡中間惟武選稍繁劇又不久處落落無大以自見然益負其有不能屈以干人循次待籍十餘年而有南安之命論者又謂如君者置之朝廷之上𨿽不日煩政務亦足隱然爲諸曹之重而必使爲郡郡所領皆吏事非其素習不能無惑乎今之爲銓曹者噫斯言也可以觀俗矣夫惟世之有衒華藻而不達於政者有狂志髙論揆之實用而不足者而後有是言以此槪士其失之粗矣夫所謂政者必抵經據史飾之以材藝資之以議論而振之以气節然後左宜右有旁行而不滯茍泥法守律剪剪焉寸紙隻字之間而曰我善爲政今之所謂能官者吾惑矣慨自儒吏之迹判而士往往不得以盡其用用之不盡乃或從而短之豈所以待天下之士哉豈所以待天下之士哉予之懷此論久矣方喜君之得試其所未盡亦以窺銓曹者之得用人之道於此也而又奚惑哉與君遊者多時名大夫士皆爲詩以相君之行予非工詩者又不可爲君黙則以太史喬君師召之意爲序云

邵孝子詩序

戶部主事湘陰邵君汝學蚤防父事母李氏甚勤苦居常愉色每出飲未嘗至醉值蔬果輒懷歸奉母母疾衣裳不觧帶日親湯藥𨿽唾壺穢器必手自澣滌或激涴其靣弗見於母母旣安寢乃徐而拭之母防哀毀累日而後食食必粥葬之日寢苫枕塊廬於鳳山之墓三年孝行甚異門人龍來云輩倡於鄕鄕之人陰陽訓術傅時省輩狀於縣縣大夫奏於朝事下禮部移禦史及按察下郡守逓爲覆報皆無異辭朝廷以例表其門爲孝行時君已自鄕貢舉進士例得再建綽楔至於是凡三焉今之例有司以綽楔表於門者凡科目之事與孝順節義異行之家皆然表科目所以勸爲仕表異行所以勸爲善勸仕者固將以求其行也然仕者恆有而行之異者不恆有故茍有異行𨿽州甿裏婦猶表而旌之其禮加重人之得之者亦加榮焉況仕者之有是行哉今表仕者於鄕鄕之人起而慕之而凡天下之爲仕者勸表異行於鄕鄕之人起而慕之而凡天下之爲行者勸鼓舞欣動之機固各以其類應有不可遏者而況乎兼之者哉天下之行不必皆勸而後成然亦有俟於勸者夫所謂州甿裏婦其行不出乎畎畆閨闥之間及於人之耳目者近近則未易徧仕焉者名籍在朝廷勲業在臺省觀望在天下於此有異行焉爲之上者又表章之不暇其所感動宜何如盛也今聖天子孝理隆洽法制精宻善必聞聞必勸而君方以異行登顯仕膺旌異之典是以其身系天下之化者其責亦加重夫豈可例而觀之哉古者國有美政鄕有善俗必播諸詩歌以風勵天下薫陶誘掖蓋有深於教今者吾黨則有不得而辭焉與君偕舉進士者若干人爲詩若干篇而東陽竊以鄕士爲國史尢親且近因序其事以佐君勵天下庶幾自吾鄕始

賀陳先生誕孫詩序

成化丁酉三月十八日翰林諸同年防於師召陳先生第旣有成約予與鳴治先入觀其有喜色問之曰適得莆報大兒舉得一男矣時同年皆未有孫孫實自師召始予二人喜甚亟呼酒飲師召師召曰請爲我賦鳴治倡爲句予繼之已而眾客以次至皆遞爲句句八繼而成律明仲再倡律再成眾乃屬予大書於堂壁師召不欲以觀賀者掣予肘再四不能得拂衣入少頃忽笑而出視予書且視且喜眾客競爲助喜歡聲動堂陛回顧僮僕皆欣欣若有懌色師召獨據幾諦誦曰固亦佳事也意始悔沮予書書成敷五後至不及與獨和二章明日眾客皆重和越數月汝賢還自莆又續和焉於是聨爲巨軸盛供具以贈之而師召益大設席饗客以爲例例亦自師召始云嗚呼師召爲人純朴簡易藹然古君子風其考文析理極精盡宻而名數世故之粗或遺略不屑計立心制行介介不可易而包垢含穢口不稱人過日與之處而若不見其有異者人無問親防逺邇皆樂且信師召召亦自信不復疑於人予嘗謂其气象悠逺其爲福澤宜深且厚徴諸子孫亦固然哉又聞諸師召言其先祖宋觀察使淬父子皆死國難旌爲忠孝曽大父義軒下曁祖禰皆能以容忍惠讓爲徳數百指之後昆三百餘年之世業於是乎涵江之澤逺矣昔陳太丘氏祖子孫三世同徳文人史氏尙侈言之是詩也𨿽出乎一時之談笑然於平生交際之情諸家世講之好亦可以觀矣請爲諸君序之以傳乎其家

送閩縣令周君序

縣之爲政至劇也其於府者倍之於藩則又倍之予嘗遊東南諸大藩親見其所爲令者朝夕奔走經畫之不暇問其賦稅刑獄校之旁縣若無大相逺也徒以呼召迎送之繁徭役供億之費用之無時取之無藝日益而月復增是固勞乎爲民亦難乎其官矣夫人以身應眾事其勢不能盡有所詳必有所略詳於政務者無上賞而略於承奉者有顯罰人之情孰不慕賞而畏罰於是擇土之所急者爲之則民愈勞而官亦愈難矣於此蓋有說焉蔣沇之在髙陵郭令公戒其麾下曰得蔬飯足矣毋撓其淸何易於之在益昌身爲民引舟刺史崔朴愧之與客亟去下上之相感固如此無何之誠心與蔣之素行而徒以此咎上之人亦何怪其爲難也哉比者朝廷命簡太學生爲州縣正定海周君志尹得福建之閩於時爲銓曹者曰閩劇邑也非夫人莫可與玆任者閩人之仕與遊者亦曰民閩之劇也而得夫吾侯之賢也翰林修撰林君亨大以贈言屬予予惟爲縣之政亦多矣民爲重故就其所急者言之周君以太學生舉鄕貢習於民事所以舉其官者蓋必有道其毋専事乎呼召供役之務俾議者謂銓曹之所擇與士大夫之所望者徒以此也今閩藩稱賢方牧者固眾亦安知無郭令公崔刺史者以成君之美哉

懷麓堂集卷二十三

欽定四庫全書

懷麓堂集卷二十四

明李東陽撰

文稿四

序

封吏部郎中倪公挽詩序

禮部郎中倪君良弼之喪其父介庵公也故吏部侍郎葉文莊公有表翰林侍講學士鏡川楊公有志廣東防政劉君欽謨有傳諸大夫士皆有詩其爲傳世計甚逺而良弼猶欲予序其事曰同年之誼十五年於玆矣嗚呼予何以加扵諸公之言哉予觀介庵居鄕直气正色善分別白黒不爲防佞民有爲豪右所奪而不能訟者爲暴扵官鄕人不相直輒詣門請質得其言輒俯服去故鄕之稱直諒者曰倪公其人良弼始爲吏部攺今官飾行持法遇有不合斥言髙論𨿽權貴不少孫借或郁不得泄則耿耿不能寐故士之稱直諒者必曰倪君其人嗚呼賢哉何其徳之相似也昔陳咸言事譏切近臣而其父曲爲戒諭孫盛作晉春秋直書時事而諸子號泣請攺向使父子易地而仕則其所建立者異矣世說古今人不相及觀於君之父子之間豈其然耶夫人之才徳同而其所立又有遇不遇異者故其成也可幸其不成也可惜若司馬氏之文章王氏之相業或倡乎其前或成乎其後君子蓋惜其父而亦未嘗不幸其子也介庵𨿽不仕而能使其子仕仕而有所立如此是可徒爲介庵惜而不爲介庵幸邪良弼旣不妄交凡爲詩必相與遊處稱知已者人亦愼重不茍爲應答故其詩皆可觀誦與其傳狀表志蓋互相發也後之君子考介庵之爲人惜其不得仕而幸其子之有成者必自是詩始作挽詩序

送太常鄭先生之南京詩序

太常之職官尊而責重不與他監寺比故其爲選必取之淸宻禁近之臣比者南寺闕當補方銓部未擬制命未下議者求之翰署官僚之間則曰仁和鄭先生其人也已而果然初先生自禮部入對先帝試其防第一等得進士及第入翰林爲編修今皇帝卽阼同修先朝實錄成進修撰居數年又修續資治通鑑綱目進司經洗馬凡四命而至是職於是辭編摩考校之務而司禮樂制作之柄輟經幄儲宮之直而奉宗廟陵寢百神之事官日尊而責兪重矣君子謂其初命也以文其再命三命也以勞其今命也則以材行地望是其官非茍得而朝廷之擢之者非徒於資格而止也先生之歸省也念母夫人老不能逺就祿養而國事之重官不可久曠乃畱其妻若子而獨處於官𨿽居京師察其志未嘗一日不在膝下今宻邇南國得舟檝之利將先歸拜母而後迎養於官此又人之至願而不易得者也昔崔慶仁爲太常親導母輿趙彥深爲太常不脫朝服而見母史冊書之以爲美事然則進不負國而退不遺親持不茍得之寵以成不易得之樂如今日者非先生之賢其孰能致之先生之行也公卿以下皆嘆慕歌頌分曹而餞之其門人刑部主事陳洵員外郎沈銳尢親且厚旣自爲詩又以倡諸同曹及所與遊者總若干篇爲一卷謂予嘗以鈆槧従先生後屬爲序先生在翰林不妄交生徒其所誨廸必先忠孝今日之行固臣子之義所系若二君者亦豈但師弟子之私而止哉

送蒙庵林先生南歸詩序

聖人之道仕止久速惟其時而無所必蓋惟孔子能之𨿽伯夷柳下惠之聖不過得其一節中庸之不可能也固如此然人之情恆易進而難退故賢人君子必謹於所易而勉於所難時有所不可則去不得其職與言則去居其位而力不足以勝之則去是其退也恆易而進也恆難蓋必知有所不可不退而後進則其進也非干祿知有所當去而後畱則其畱也非貪位君子之心豈惡進而樂於退哉然世亦有果於忘世而去者有因所激而去者有去於勢所不得已者有索隱行怪徼一去以爲名者於是利祿之士顧得以借口於其間故論出處者必防其平生而考之自辭受取予之常驗之乎進退之大而後可知也蒙庵林先生始仕爲行人卽以母老謝病歸十有一年旣終養乃出供職補遷爲司正當道者欲薦爲提學辭不赴九載循例進兵部車駕郎中未數月再上防請老事下吏部以先生賢且年未六十則不得致仕格不爲覆移兵部及遣官屬惇諭令勉供事而先生意已決乃乞以養疾歸防又再上且致書冡宰司馬諸公懇懇數百言竟得請去此其進不可謂不難而退亦不可謂易矣先生蚤有志於古聖賢之學動循規度與之處溫然可親其爲司正誘掖勸戒一時寮屬皆翕然尊仰益振厲爲名節是𨿽未及於大用知其非徒進者今日之去其所自處諒必有道焉而予也非所敢及也或者乃欲以微事窺之是惡足以知先生哉與先生遊者洗馬羅先生明仲輩皆賦詩贈之用寇萊公詩二句爲韻是詩先生嘗揭諸坐右蓋有合於易退之義者故諸君取之而予獨推其意爲序云先生名雍字萬容甲戌進士蒙庵其別號也

送武選汝君之南京序

吳江汝君行敏舉景泰癸酉鄕貢爲國子生成化初防修先朝實錄以能書入與史事予時濫在館局見其爲書楷正有法表然出儕輩書成授中書舎人凡卿大夫士所得誥勅皆願得君手筆故君書傳於世日多九載秩滿有南京武選員外郎之命則戊戌十月也實錄之典職書者例以恩得中書時臺閣執政者以爲太廣獨嚴資格惟貢士及國子生乃得是者不過數人考績之典自中書滿者例得遷員外郎近嵗吏部亦以爲太泛乃因內閣議分爲三等得是者亦惟科目之士爲然於是知君所處地𨿽借恩循例皆非輕授而幸得者也然其初命也有謂中書𨿽淸近而不與政事以爲君惜其再命也有謂兵部𨿽繁要而南署所掌不及北曹之半未足以大紓厥蘊蓋君之所得人不徒不以爲幸且以爲未足者如此也夫行能辭藝皆所以爲世用而進取之機官守之分則有不同君子之於官也必吾之所當得得之不爲幸必吾之所能爲爲之不爲彊寜用我者有所未盡而吾之處之者有餘使心有餘慮身有餘力嵗有餘日而復以其所餘者自盡於其間於是乎曠官廢職之咎寡矣君在中書翰墨之外詞章議論溢人耳目故𨿽用者以爲未盡而君之有餘者固存武選之職領武冑封拜傳襲之事今天下功籍日廣冒僞之獘興考覈取捨以嚴今日之選者君之事也而又積學蓄徳於其餘挾庖丁之刄操郢人之斤以待天下之用吾知其有餘地也先君爲員外郎者李君應禎李君與君同鄕同爲中書聲價相甲乙又適有交承之誼聞斯言亦未必不爲予首肯也

退庵陳公挽詩序

君子之於天下其視患難之加乎身者得之不爲悔脫之不爲幸惟義所在而已世之矯情以狥名者弗論若感激奮迅發於一時決於一舉者亦或有之惟屢僕屢起至於死而不變則非誠有安乎是者莫之能也易曰君子以致命遂志孟子曰所欲有甚於生者故不爲茍得也夫豈固爲是之爲快哉顧時與義有不得不然者此其志亦可哀矣退庵陳公之卒也鄕人哀之至爲之歌詩愈久而愈不衰予得其詩於公之孫國子生悅乃取其傳狀表序而觀之則嘆曰是誠可哀也公在永樂間爲河南布政防議坐事謫太和山佃戶宣徳間爲禦史出按江西以言事入系詔獄正統初再起爲禦史論遼王事復坐死尋復爲禦史以福建按察僉事卒於家公平生屢涉奇禍皆人所不能堪者而江西之禍尢烈闔門十六口皆錮獄中父旣疾死而羣從子侄幾就蠶室當是時陳氏之不絕者如綫其禍之烈至於如此況其始也出於編置流徙之餘而其繼也又執法抗論以蹈必死之轍於是知公之心誠安焉久矣及其尊官壽考令終牖下則固公之所不暇謀以其所不敢幾者而得之奚以爲公哀邪使公萬有一不幸於其時公之志固可以爲遂而典法之得失士气之興沮有不可言者於是又知公之生猶幸得其時而君子之不待死而後遂其志也而又奚哀邪然公之孝友足以厚倫理材識足以斷政事气節足以勵風俗其存其亡闗乎天下者甚重人之哀之不啻乎死生進退之間而已夫若是吾固將爲天下哀之豈獨於其鄕於其子孫哉於是大夫士聞而爲詩者又若干篇合爲一帙而悅以請於予遂書以爲序公諱祚字永錫蘓州吳縣人也

送顧天錫序

予與顧君天錫交殆二十年合而離離而合閱歷旣久所以相與者益深天錫知予予不敢負天錫也天錫居家孝友母防歸吳廬於周山之墓足不至城府者三年事其兄光祿公甚謹弟祿早卒以次子後之防其婦俾不失節故人潘郎中廷用客死壻其子教且育之而嵗賙給其家𨿽負劵未釋日汲汲爲之不厭也在刑部奉命錄刑山西伸理寃抑𨿽罹怨坐累不少顧防再勘所囚大獄守法遵制至不敢入其鄕邑此其志大抵重名義而輕私圖者也是予於天錫不可謂不知而天錫豈予負哉夫人之出處離合存乎命是非毀譽存乎人皆非君子所自盡者天錫蓋屢屢爲予言之故詔獄之下工曹之贖永州之謫皆俯首防受退而黙無一言然其曲與直固在也君子之處世泛安流馳坦途者不足以爲難惟涉患歷難然後可見天錫勉乎哉今日之地固天錫所以自玉於成者也若夫在命者委之於不可知在人者付之於不必校豈足爲天錫道哉大夫士知天錫者多贈以詩詩皆感慨期厲無愁苦嗟嘆之態者爲天錫道也予於天錫深有感乎玆別獨所感有重於別者故舉其所重言之

送徐君再守荊門詩序

成化戊戌荊門州民若干詣闕言臣州守闕願得前守徐某爲之事下吏部時徐君方以家艱起復上京師遂復有今日之命蓋自君去其州三年又歷一守去矣而始再涖其地於是朝士皆謂玆州之不可以爲君而君之能感其人者如此也乃爲歌詩餞之吾同官張君亨父屬予序天下之譽皆可以妄取惟於民不能僞蓋其勢重其地親其爲情也平而無所執故或能使臺省交薦不能孚於匹夫之心能使左右稱賢不能得於國人之口天下之所謂公論者至於此而後定然感之於旦夕非難懷之於久逺者難若有故而去去而久久而思思而復欲得之者其亦鮮矣官之設以爲民也而得乎民者其難如是故古之賢者在官則有久任之典旣去則有復借之令凡以爲民利也今以閭閻之賤而幹殿陛之尊不可謂不誠以君相之命而下從匹夫之願不可謂不專且重矣而徐君當之其不謂之誠難乎哉古之君子名成而行益勤任重而心愈憂蓋人之責乎我者重則吾之所以副之者愈難責而莫爲之副不若無其責之爲愈也徐君勉乎哉夫使其民如饑者之必飽渴者之必飲愈久而其心愈不忘者君今日事也然非力倍蓰不可得若謂事半乎人功必倍之如孟子所云者此則交承之論非所以論始終之際也徐君勉乎哉諸君之詩多寵君且期之者予爲是說以相君君誠賢者有志用世必不以予言爲不佞也君名泰始字士亨攺字大同世爲江陰鉅族舉觧元試禦史事補知羅田縣以才能擢今官云

韓氏族譜序

韓氏舊無譜祖傳居平陽之洪洞者前後二百餘年北地多兵燹遷徙不常𨿽士大夫家槪無譜如韓氏者而不獨韓也工科右給事中貫道始以其父徴仕公命作譜京師由徴仕公而上得八世有韓永者爲始祖自始祖及給事君爲十世世有昆弟累至數百人皆以法並紀曰我不敢遺也十世而上聞有顯宦者而名系不究則闕而弗書曰我不敢誣也君子謂其善爲譜是可爲其鄕作譜者式而不獨譜也譜之道所以尊祖考合宗族興孝弟之義以成惇厚之教甚重也人之親有可窮者有不可窮者夫親始於髙祖窮於孫而復窮於緦此可窮者也由天下之異姓以求吾之同姓由吾族千百人之身而遡乎一人之身愈逺而愈不忘此不可得而窮者也故禮不可過而名義不可隳譜者所以存名與義者也因其不可窮者而求之則所以尊祖敬宗者蓋不容於不厚矣然孝弟根乎心而教本乎身故必孝而後可以教吾之子弟而後可以教吾之弟能尊吾之所自出而後可以引之於無窮若徒存其名而不自盡其實則彼所謂父子昆弟者且不知厚焉況數世之逺千百人之多指而語之曰某而祖也某而祖之所出者也孰從而信之孰驅而厚之也哉故譜者君子重之而所以爲重者不在此也韓氏用醫起家仕有恆業徴仕公以隱徳承家學爲醫學訓科給事君旣貴乃棄官就封拜徴仕郎工科給事中之命而韓氏始顯公有從祖兄弟數人皆居同業食同防予聞之給事君而君淸謹醇厚有志乎名教之大者其家教可知也豈獨是譜然哉然後之孫子推其所自出幸玆譜之有存而思所以不忘者必自給事君始作韓氏族譜序

怡庵楊先生挽詩序

國家之制凡爵賞外有所謂封贈旌表者旌表之命必篤行髙節始得之封贈之命非其賢子孫能稱位舉職者莫能與皆天下之盛典也夫旌一人蓋曰使天下之爲善者勸封一人蓋曰使天下之爲教者勸然必其人之不愧乎其身而後可以勸乎人於是有以一人兼二命而又不愧爲者則其爲勸也倍矣山陽怡庵楊先生克彰甫居家至孝母防居廬致有異瑞被旌爲孝子中嵗失儷不復再娶以成其子之業獲封爲刑科給事中君子謂其旌也不愧乎爲人子其封也不愧乎爲人父使凡旌與封者皆先生其人其爲天下勸豈不厚哉夫茍其身足以勸天下則凡人之有身者皆得法乎其爲善有子孫者皆將慕乎其爲教其存其亡足以爲重輕忻戚者亦豈不旣多矣哉先生年七十時其子貫之爲給事中大夫而下皆作歌獻詩予得而序之其卒也給事已遷大理丞秩加顯公卿而下皆弔哭哀挽其爲詩加多焉大理復以屬予予方願壽先生之年而遽傷先生之沒始終之義固不可得而辭也獨念先生之重於世以賢而賢之著以有旌封之命故獨敷揚其義爲天下道之以重諸公之哀云

遊朝天宮慈恩寺詩序

成化己亥重九前二日翰林修撰謝君於喬以詩約遊朝天宮是夜雨翌日天霽於喬喜復以詩速客於是編修曽君文甫王君世賞刑部郎中馮君佩之皆赴至崔郭二道士宅和於喬韻各二首於喬倡爲詩諸君輒和繼各倡各一道又輒和和且半予始至自內直詩皆如諸君之數已乃爲聨句文甫以事先歸遽口占二句而去又得三首獨編修楊君惟立以詩報不至翌日始並和焉先是佩之遊慈恩寺與僧瑢訂九日之約預約者郎中李君若虛屠君元勲及予予方有侍講陳君師召之防以舊約不可負預以詩謝之至日與諸君次第俱往沿楊柳灣歷菜園觀稻田臨海子望鐘鼔樓訪桔橰亭故必畱連竟日復倡且和如朝天之作共得三十六首已復爲聨句世賞先歸亦口占一句而去四君暮枉予家呼燭續錄得十首於是合而書之爲一卷都城之可遊者道院惟朝天僧寺惟慈恩爲勝慈恩卽舊所謂海印寺者在予所居故里有林木水石視朝天爲尢勝獨朝天以於君主居𨿽不必景勝殆以人勝也是遊也皆以菊節起興而今嵗候差晚所至菊未花諸君之詩若有不能忘情於此者夫歐陽子意不在酒而在山水之間以予觀之則所謂山與水者亦寓焉而已若是則今日之景且不必恃地以爲勝而況物乎噫諸君非好遊者也出處聚散之情張弛之義蓋於是存焉則是詩也不可以不書也是爲序

賀楊母太安人受封詩序

巴陵楊君應寜旣以中書舍人滿三載書最於吏部當貤贈其考化州公而州佐秩從六品稍尊中書𨿽屬禁近品顧居七乃以例給化州同知勅而進公階儒林郎其母張氏從夫階當封安人而例以獨存故得稱太蓋其號加尊焉封贈之制凡父官尊於子則從父官卑於子則從子惟貴之從而不爲殺此國家待士之至於是應寧之所得被者亦厚矣且凡所謂誥勅必京官之能舉職及郡縣官之有美政被旌異者乃得之化州公亷潔有異績而當時藩司部使無能旌之者則太安人之命與應寧之貴且才也殆公所質於天以遺其家者乎予始見公敝冠束帶又或時被褐布衣居京師一第不能旋馬若未嘗擁車騎出佐一郡者太安人之封也予往賀而見之時𨿽貴有祿飬命服之外無所增飾固其儉朴天性而化州之素風遺教蓋未攺也昔範氏歐陽氏之母皆舉父事以教其子成其賢名而其身固在食其祿人謂爲範氏之母易爲歐陽氏之母難有子如應寧者親及其父之教而又有太安人以終之何怪其成之易如此也又況應寧年甚少志業甚銳而太安人方康彊優裕猶有所待而益成耶然則太安人之命不獨爲今日賀且自今日始殆其兆也應寧上世滇南人今定居京口而巴陵實故郡且其所受薦成名之地故扵湖南之士尢親湖之仕者皆往賀太安人賦詩爲壽而予與應寧尢厚故爲詩而又爲諸君序之

赤城詩集序

詩之爲物也大則闗气運小則因土俗而實本乎人之心者道同化洽天下之爲詩者皆無所與議旣其變也世殊地異而人不同故曹豳鄭衛各自爲風漢唐與宋之律代不相若而亦自爲盛衰逮至於元其變也愈極而其間賢人義士往往奮發振迅爲感物言志之音者蓋隨所得而成焉然亦鮮矣夫自樂官不以其詩爲教使者不以采詩爲職是物也若未始爲天下之重輕而所闗者固在也然則不得與於天下者因其所得爲而求之亦固非君子之心哉浙之東有州曰臺古赤城郡地也其人固多能詩吏部郎中黃君世顯翰林侍講謝君鳴治誦其遺篇而胥嘆曰此吾鄕文獻之懿其不可以廢乃輯宋宣和至我朝洪武永樂間得數十人若干篇爲六卷名之曰赤城詩集初宋理宗時有林詠道者嘗輯爲天臺集今刻本不傳天順初國子學錄張存粹輯黃巖英气集而不及旁縣至是始粹然成編予得而觀之其音多慷慨激烈而不失乎正蓋宋元季世甲兵饑饉迄無寧居國初一統甫定而其君子猶有感時悼昔之意風標義槪或出乎憂患疢疾之餘者皆可得而見也若唐項斯宋楊蟠之徒皆以詩名而世逺不可究故存者左經臣而下不過數十人使數百年之間有如二君者時輯而代錄焉當不止是以其止於數十人也則及時而爲之其容以後乎哉二君將以是詩屬其鄕按察副使應公志欽鋟梓廣東復懼其未偹將益搜輯以爲續集今文教日隆作者彚出方大鳴太平之盛其或有繼二君之志者𨿽百世可也

懷麓堂集卷二十四

欽定四庫全書

懷麓堂集卷二十五

明李東陽撰

文稿五

序

周原已字序

禦醫姑蘓周君始名京字原畿及被薦部檄以經徴故又名經今年始更名曰庚然未有字也其舅氏翰林修撰吳先生原博字之曰原已蓋以舅氏之稱已習故因其聲之近者爲之也夫庚之扵五行其屬爲金庚者堅彊之貌象萬物庚庚有實又釋爲更變革之義也已之屬爲土屈曲包容象萬物避藏之形物之象藏則歸土土所以藏也五行之理有生有尅生原扵所飬而尅原扵所制己者庚之所由生也然而洪範五行土居金後禹稱六府亦以木土従金蓋言形則防而後著言用則制而後成推十千之說則先已而後庚者言裏也故曰理紀扵已復更扵庚蓋非己則無以爲庚而至扵已亦有不得不庚者天下之理過中則變自甲乙至於戊巳而終天地生物之意於是焉而窮窮而後變故庚者秋冬成物之气自生而成者所謂庚也夫旣知其所原而又知其所變天下之事豈有不成者哉以之爲學則守而化以之爲徳則誠而明明而動動而化以之爲功業則久於其道而天下化成庚巳之義亦於是焉備矣予又聞諸易之防曰先庚三日後庚三日夫丁寜於事之先而揆度於事之後則其爲變也其容以茍乎哉原已雅善古文歌詩而志不離道思有以進於古夫名與字亦更之一事由是而日新之其成也孰禦焉予與原博故托交原已而得其賢於庶吉士陳君玉汝爲詩乃序而贈之

贈禦醫錢宗嗣序

丹徒錢宗嗣以醫名江南名徴京師爲郡太守所薦太醫院籍頴脫儕輩禮於公卿下及里巷皆爭爲延接尋被選供俸內局以姓名見錄上遂擢官爲禦醫蓋特命也夫醫之言意也脈絡有道气候有數土地有冝藥餌有法不以意推之則數者抵牾而不能相通故張仲景之論方術說者謂其不宜於東南陶隱居之論藥物說者謂其獨謬於西北郭玉之治病每盡法於貧賤而自謂不能於富貴張子和以攻擊爲法朱彥修謂其可施於有餘而不可施於不足夫專門名家者猶不能盡天下之藝今蠡測株守槪而施之以有限之法應無窮之疾未精其所已知而取必其所不能噫嘻亦難矣然必通髖髀之理而後可以爲庖明尺度之分而後可以爲梓諳坐作攻守之法而後可以爲將不知夫天下之常者豈復能與於變哉宗嗣之學吾嘗聞之矣於其書未始不讀而能推以意形色證候之大起居飲食之細防究互用摘抉攻伐巧發奇中者往往有之故其在物議君子謂之不愧其名在國事君子謂之不瘝其官然宗嗣宜有進於此者蓋南歷江湖北登川陸貧諳藜糗之味而貴識膏粱之性見愈多則試愈習其視居一鄕試一邑者功殆相百也人之材藝亦系於所用如此哉予嘗病天下之藝未復於古而醫爲甚宗嗣其有意乎吾將望之矣大夫士之徳宗嗣者皆喜其得官中書舎人楊君應寧其尢厚者謂予於宗嗣亦不薄請有以張之於是乎書

壽羅母陳太宜人七十詩序

太子洗馬羅先生明仲之母封太孺人陳氏以今年四月九日初度壽躋七十而明仲適以五品滿三載再膺太宜人之命大夫士與明仲遊者爲頌禱之詩若干篇予同年進士在翰林者十有餘人凡爲翰林官僚之屬又二十餘人而親在京師者惟明仲及予二人而已於是摳衣執爵操觚翰之役以從賀事不敢在諸君後乃僭而序之初羅氏與楊文貞公異姓同居明仲之先封君實綜家政太宜人禮均諸婦居京師賜第幾二十年封君旣棄飬侍楊太夫人於防和數年而還羅氏及明仲以翰林修撰歸省迎飬而來又十有一年於玆矣夫士仕於朝𨿽有父母之飬不得顧或就飬於官而風气土俗之異亦有不相適者太宜人之再上京師也舟安坦途油然如赴其家旣其久也子姓之蕃育婣戚之交親怡然如居其鄕官封色飬優遊泮渙於榮名壽域之下蓋人之所僅有焉者也夫文貞之學實成於母教官秩之贈有祿不逮飬之憾焉𨿽寵遇極一時勲名滿天下而父母之飬乃有不能自遂者若明仲之材舊學方益隆孝敬以輔導儲徳又將以登華陟要贊聖天子休明之治而太宜人之壽足以待之安知其功業不能上嫓文貞而家慶過之也予從明仲久顧才與地皆出明仲下喜其家慶之美而以逺且大者期之若懿徳雅行太宜人所以致福於天者則詩人頌之禱之之義已備予𨿽能言豈有加於諸君哉

送蕭履庵詩序

予辱履庵蕭先生文明爲忘年交時履庵尙未第而其淸詞妙論橫絕時輩每入較藝輒爲有司所抑而韜晦涵蓄未嘗作不平語及取進士爲諌官悃愊忠懇孶孶奉職惴惴焉惟負國與民是懼𨿽勢位烜赫未嘗挾以爲驕其所交際傾冩披露言可質情可信𨿽窮逹離合事異時殊而恩誼多至久而不變以予觀之蓋二十年猶一日也比者擢佐鎭寧當逺涉荒服萬里外命下之日卽飭妻子治行具怡然就道若赴東西鄰者於是一時大夫士隱然知其賢益信其平生而與托私好者亦不敢戚惋效兒女子態爲履庵恥及賦詩以道其行予惟君子之於天下必有常志定力然後能居常處變而不失其正故素冨貴則行乎富貴素貧賤則行乎貧賤素患難則行乎患難茍中無所主則隨事觸物皆爲所動利則趨害則避豈復知有罪我者哉故觀人者必於其忽防而知其久逺於其平居無事之時而驗之於倉卒不偹之日履庵之賢吾得之深矣或者乃謂今之諌官𨿽貴且近而責任甚難舎此就彼冝若釋重負之爲快者是豈吾履庵之心哉臣之於君子之於父有職焉無所用而不盡有命焉無所往而不受此則履庵之心推是以往𨿽躋廟堂登臺輔其視今日殆無以異也履庵其賢哉履庵伯子鳴鳳夙惇孝飬其鎭寧之命實操幾杖以從事婉容順志無矯彊抑欝可憐之色履庵誠賢哉觀其所爲教則益可知矣贈履庵者多及其父子間事予故彚序之而贈鳴鳳者尙多則別爲捲云

寄鶴溪潘先生詩序

鶴溪潘先生歸自莆陽旣闋服遂馳奏於廷請致太守事葺舊屋數楹徜徉溪上作招鶴之辭以自寓好事者傳之京師予嘗與客五人防於其從子時用獲其辭讀之客於先生無問識不識嘗傾慕風采欲倚歌和之而調髙興逺不可復續乃爲聮句十四章而各和一章以寄其遐思大夫士聞而慕者亦各和其一合和章如聮句之數與予所和末章有不能盡於先生者又疊爲一章旣乃彚而書之爲一卷嗟乎隱與仕之相逺也久矣詩思在山𨿽盛世之言亦不欲聞接輿歌而過𨿽聖人欲與之言而不可得吾曹以城市之迹乃欲與髙人遺老酬酢乎山林之間其不爲先生笑乎先生之學在於行道濟時取科第歷郎署以至一郡蓋嘗焦思瘁力惟恐一職之或隳一民之不被其澤功成而去亦其時然耳先生豈果於忘世者哉或者以爲士之出而隱者亦必眞見夫外內輕重之辯而後能形之乎其言如四皓之紫芝歌陶淵明之歸去來辭皆出於其所自述是故被簮組而談布韋者亦難矣予嘗接先生言又見其所爲書翰皆將扵是焉求之先生之志與行𨿽非予所及亦不可不謂之知也而又何傷乎或者又以爲韓退之序李願歸盤谷蘓子瞻記張天驥放鶴亭當仕而論隱蓋其見實有超乎彼而後能然先生之賢過願與天驥逺甚而今之世亦無所謂韓蘓云者詩之作安知其不爲僞也是固知先生之粗亦豈知吾慕先生者之深哉觀山者必仰其爲髙望海者必嘆其爲大不以未至而廢慕也彼山與海者何心哉若曰是徒仰且嘆而弗躋弗涉無所益乎慕此則吾所愧乎先生者而亦不敢以自廢也詩因是辭而作故多稱鶴溪事云

城南登髙詩序

成化庚子九月九日工部主事蕭君漢文登髙城南防者翰林修撰吳原博陸鼎儀侍講李世賢檢討張亨父庶吉士陳玉汝兵科給事蕭文明兵部郎中陸文堇戶部員外郎白宗璞邵文敬禦醫周原已鴻臚簿淩季行紹興推官蔣宗誼分杜牧齊山詩二句爲韻各賦一詩春坊諭徳張啟昭監察禦史翟時用不至各補一韻詩成次第登捲捲畱亨父未錄而亨父卒漢文乃補作一篇以寓悼嘆明年季行又卒時宗誼攺金華世用巡雲南文明出爲貴州州佐而漢文亦有雲貴提學之命欲追前約而未得也乃授卷屬予序之是日也予使歸南都泛江東下因與羅洗焉明仲覽山川之形勝嘆朋儕之遙隔爲詩賦以寄意諸君在京師亦念及予予歸一年而諸君聚散疊異至有不可作者古所謂二難四美信乎其不易得也孟嘉龍山之文不得於世蘓子瞻慕而補之此猶曠世相感興同而情異謝無逸誦潘邠老滿城風雨之句慨其不作續爲三詩交遊生死之誼𨿽欲己之有不可得者矣漢文之於亨父固亦有不可已者夫抑吾聞牛山之泣晏子以爲方卹民事何暇及此新亭諸賢覽景流涕王導謂當致力王室有官與民者固不冝以外物爲欣戚也今諸君遭盛世居顯位而漢文亦職風化激揚萬里外是固夙夜勤勩之不暇又惡光景時物之足傷乎然朋友交際始於晤語談笑之情而極於箴規輔翼同心僇力之義則固有不能恝然於此者乎予於漢文諸君之詩其亦有不可已者夫

朴庵詩序

朴庵者今太子少保工部尙書萬公所自號也公家固有朴大數十圍髙可三四十尺公曰吾愛朴朴合吾性且先世以朴遺我我曷敢不識因號曰朴庵越數年朴燬於火公益植數百株以存故物及官遊京師嵗屢易官屢遷其所植朴皆暢茂如故朴而防覆所及不啻數十倍公曰是亦不可以不識也乃徴同朝大夫士爲詩若干篇而屬予序之夫朴木之質者也華不爲桃李效不爲杉梓馨不爲蘭桂而髙可仰廣可防堅可倚巍峩蓊欝獨守而長存有君子之道焉世之人多貴華而賤質故朴不用於世而其名莫之或傳然則非性同而質類𨿽彊之使好亦有所不能矣公自先朝至於今日膺異寵都重位可謂盛矣而服食防簡居室儉固不忘窮約之志其將爲天下之大朴乎孟子以喬木論世太史公以種樹比徳萬氏之朴蓋世守矣及公身致崇顯以茂其家而防其鄕由今曁後其勢有不可遏者則玆朴之燬而復茂也亦以彰公之功乎今天子開明堂治天下登賢選材小大畢集而公方爲楩楠爲松栢爲梁爲棟乃以朴名其身而教其子孫則其守益堅而澤愈逺矣且物之植於人者天實成之榮瘁開落有莫之爲而爲者公之滋榮暢逹承雨露傲霜雪愈老愈茂如玆朴也顧非天之所成乎使公端居職守藻華斂實全其天和而不變則所以遺子孫防鄕邑者亦多矣

中書舎人徐君壽六十序

一庵徐君維正居江陰世有族望以書拜中書舎人直文華殿未幾得告家居乃成化辛丑壽六十十二月二十九日初度實今嵗之除夕也其子鄕貢士元獻以予南畿所舉士方歸自省試擬於是日置酒防客以爲親歡且將捧觴豆操幾杖祝百千嵗壽則預馳書於予請爲辭以壽一庵戒其使曰必得命而後返使者再歷旬日足及門者十數竟不得辭予聞古有三皇之世或一人萬八千嵗或四人合四萬餘嵗是壽者時爲之也南陽之民或至百三十嵗靑城之民或見五世孫是壽者地爲之也劉以陰徳延二十四嵗孫泰以陰徳延至九十餘是壽者天爲之也廣城子保精至二千二百老子修道徳至二百黃眉翁吞气至九千是壽者人亦可以爲之也然則將安取哉時不可及己地不可求已存乎天者恆然而人亦與焉吾所謂人非所謂若人者也陰徳陽報固理之常然不可必得亦非人之所自必者吾於其近且實者取焉孔子答魯公曰智者壽蓋寢處不時飲食不節佚勞過度則疾乘之居下忤上嗜欲無厭而求不止則法罹之少以犯眾弱以侮彊忿怒而不量力則鬭戕之三者皆非所以爲壽而智者不爲故壽是非人所得與乎然予又聞之王元之曰民之壽與否系君之政教君徳尙儉民心返醇則不罹乎法我國無外使民不爭則不戕乎鬭調律曆正節候五气斯順兆民克寧則不傷乎疢三者皆所以爲壽由是言之則壽者君爲之也今以簞食壺酒與人則終身不能忘惟天徳帝力廣大莫測故有終身囿之而不知者茍能知之則所以靈承而順受者必有其道矣一庵生明盛時居畿甸內目不識敲朴之具耳不聞金革之聲榮名顯秩安居腆飬於山林之下而又恬雅康靖吉修而慶積以饗其所謂壽是得乎天者也亦得乎君者也飬其壽而無害焉者也若元獻之奇才妙質取甲第躋顯榮者沛乎莫禦則一庵之所當得者豈獨壽哉元獻之所請者以壽故予之祝一庵也亦以壽且附論之而推其所當得者如此

送憲副李君提學浙江序

今年天下提學憲臣闕者五六人吏部以次簡擬可任者例以二人上奏請親擇焉最後擬二人爲浙江憲副則兵部郎中劉君時雍刑部郎中李君若虛而受命者則李君也浙江天下首藩憲副視僉佐秩加重故簡之尢嚴命旣下朝論翕然稱爲得人蓋𨿽未命而士望之屬君也久矣夫國家置提學之官兩畿則任禦史諸藩則任按察皆以憲臣爲之蓋教誨有師儒統領有郡縣猶懼其或弛也而是官設焉倫理名教欲其惇明風气習尙欲其陶鑄綱紀法令欲其振舉文章學藝欲其程校進賢黜惡勵勤懲惰恬退有奬奔競有罸責之周而任之重矣茍専事校試章程而句校則侵師儒之職務法力尙刑罸毛吹而濕束又偏於刑獄之官本末鉅細兼舉而就任之然後善於其職又必本諸身而爲之有徳矣而後可以爲表率有藝矣而後可以爲硎範私不我出而後可以杜人之干謁過不我蹈而後可以懲人之罪咎凡天下之事皆然而責周任重者之爲急也君識見超絕學問宏邁練政務精律例於凡曲直利獘皆燭照數計乎其間而又淸謹防靜重名節忘勢利底裏洞徹久而不變是其中之所存旣足以教令乎人矣然則領大藩膺峻秩當天下之所謂重任者非君之冝而誰冝哉今之論是官者或謂其爲剰員泛秩無與乎學較之務此𨿽過論或亦使之然者君其竭志致力以彰朝廷簡命之明符銓曹擬擢之當愜士大夫屬望之厚使天下益信是官之不可無而任之者不可不得其人也則君之行豈特爲兩浙重哉予君之知己也因君諸僚佐以言見屬故爲公論道之君契分之深情誼之篤則形諸詠歌載諸卷帙與凡所與遊者共之以畢吾私云而他人祖誣也逺不具論斷自唐開元思貞始其言曰思貞與宋璟同官刺史有直聲子二憶愔愔以學士領史職今浙龍祐粵東莞吳吉州楚漢川皆也家茶陵者後唐不振馬氏割據長沙雄飛奉命討之封衡山伯遇田而居田火田嗣後嶽武穆討曹成時彥徳以牛酒犒師武穆義之扁其堂爲一經堂其孫伯正仲正成進士官翰林再世褎然亦成進士至謙孫以觧元擢上第有虛心集宋史擬管行世請於朝賜明經書院入元惟嶽成進士復孫漕舉爲紫薇院學錄子正紀又與劉坦齋同科世未逺而系弗克衍譜之修不容後僭攀一言不朽余乃喟然曰余聞余祖希蘧府君與尹復孫交最深尹之與李蓋不啻江左王謝淮北崔盧鄭也世婚姻不啻太原王淸河崔隴西李也誼不得辭𨿽然尹之先立徳立言立功悉數之難盡也今日者承歡服勞則教之忠冠娶妻必告也防祭有制也明有禮樂幽有鬼神出有事業處有著述天下國家皆一經駐腳也余旣篆

尹氏譜敍【爲漢瓊作】

家譜非古也古者巨室大族系有圖上之太史太史藏之故本紀世家皆有可考而副藏於家漢魏以來書不闕矣迄晉尙門第顧陸朱張匹也猶下之入唐貞觀修氏族志山東著姓例降一等主婿主妃皆取勲臣家不議其族然魏元成房梁公李英公皆盛與爲婚左右之由是舊望不減逮姓字錄攺矣謂之勲格婚有禁矣仍老不嫁獘自上者其流及下蘓氏譜所由作也亦猶行古之道也余奉命南還功徳由舊歸溯其源不敢忘也時裏婣尹漢瓊修家譜乞余序余曰余讀史按尹氏之先出自少昊食采於尹因氏焉防仡有間矣余將說從何起抑聞之楊本虞叔之後爲農而揚子云吹律以揚別於楊自別一族爲天水龍門司馬氏敍列古聖仁賢眾矣傳誌書表備矣及族之仕於秦晉衛趙者字號爵諡皆不載今譜何例之斷乎瓊頓首曰否否畱爲劉不聞漢祖士防理爲李不聞唐祖廷堅謂逺者祖尹氏四大字復過一經堂進父老詢明經書院舊址天之於斯文也文之在玆也書曰紹衣詩曰聿修文武吉甫萬邦爲憲在其後之人也予樂弁數言以觀譜之成

賀諭徳程先生長子防武序

春坊左諭徳程先生克勤旣以尙書公之防歸休寧朝廷特贈公爲太子少保謚襄毅遣官賜祭營塟旣畢克勤入謝朝廷念公舊勲復許官其長孫壎爲錦衣衛百戶得世世代壎克勤長子生六年矣刑部員外郎謝君文安及同鄕大夫士謂不可無辭爲克勤賀屬予序之夫古者文武一道居廟堂則訏謨於其內臨戎授鉞則折衝於外惟功所在而致報焉諸侯世國卿大夫世家父子相繼不絕其祿歷代以來世殊而制或異我國家定亂以武致治以文文臣則祿其身而大者防其子孫惟軍旅之功無小大皆得世代不徒世祿而又世其官其念兵革之艱而祿戰伐之功甚重然武臣不得以與文治之臣則內有兵部而外有總督參贊皆得以兼戎務焉故勲績顯著者或與於五等之爵而其子弟與勞勩者皆得稱武秩比甲冑之士功益多而報亦重矣若錄舊臣旣沒之功蓋先朝已行之賞以防再世而傳無窮者又豈尋常恩數之所及哉尙書公始以經學取進士居諫垣歷內寺外藩出領風憲入位臺輔其在正統末捍敵都城景泰中督餉廣寧破松藩夷冦天順初巡撫遼東成化初督四川貴州軍務平山都長叛夷而最後防贊南京畱務謀謨獻納宣威力平暴亂者實兼文武之功生有寵沒有卹朝廷之報其身者至矣克勤舉奇童登甲第官國史直講經帷兼侍儲極其弟克儉以公防國子生詩書禮義之澤亦可謂之盛矣而公之子孫亦未有以軍功防者固有待壎乎鄭桓公之子武公繼爲司徒善於其職於是乎有緇衣之風召康公之孫虎克平淮夷於是乎有江漢之推古之所謂世國世家者蓋如此今克勤材望兼隆廟堂臺鼎恢乎其有餘地而壎也又將有事於帷幄閫鎭之間其爲陳氏之武與虎也可冀矣予又聞太公治齊舉賢而上功其後乃失之彊周公治魯尊尊而親親其後乃流於弱是豈貽謀者之過哉家之有訓猶國之有憲也今克勤父子相承文武並繼以延先世之澤而壎又將向學聞禮以文事飭武功如古所謂矢文徳洽王國者則公之業寧有偏而不舉者耶予與克勤飭舉京闈又同在史局甚厚嘗拜其先公於堂又喜其子之獲一命不可以不書也且克勤娶於少保李文逹公之女壎所自出今文逹公之子士欽防秩尙寶而仲子士敬又以武功特拜錦衣百戶與程略相似予於是仰嘆聖天子之殊恩名臣世家之盛事皆世之所僅有者而適於二氏見焉故並書之

滄洲詩集序

詩之體與文異故有長於記述短於吟諷終其身而不能變者其難如此而或庸言謔語老婦穉子之所通觧以爲絕妙又若易然何哉若詩之才復有遲速精粗之異者而亦無所與系杜子美以死狥癖語必驚人鬥酒百篇者方嘲其太苦而秦少遊之揮毫對客乃不若閉戶之覓句者爲工也是又將以爲易耶以爲難耶蓋其所謂有異於文者以其有聲律風韻能使人反覆諷詠以暢逹情思感發志气取類於鳥獸艸木之防而有益於名教政事之大必其識足以知其深奧而才足以發之然後爲得及天機物理之相感觸則有不煩繩墨而合者詩非難作而亦不易作也滄洲張先生於文無所不能而尢工詩縱手迅筆眾莫能及及其凝神注思窮深騖逺一字一句寧闕焉而不茍用晚乃益爲沈著髙簡之辭而盡斂其峭防奔洶之勢蓋將極於古人而不意其遽止也蘓之詩在國朝必稱焉太史李廸合天下而言亦未見決然有以過之者使先生生同時居同地與相馳逐殆未知其稅駕之所而皆不壽以死寧不爲天下惜之哉先生尙論古人𨿽唐以上猶有所擇予以一時一郡論之殆非其志亦姑就其所云者云爾若其恬澹寡欲之心端居自守之操官𨿽久而不究於用天下之所爲惜者豈止是哉予與先生同年進士又同官甚厚先生之卒其孤璉尙在𦇤褓求其遺詩不可得後靜逸陸先生取諸其從子獻以畱子家而靜逸亦卒因與謝方石吳匏庵二先生錄其若干篇爲十卷文太僕宗儒以付其所部成府判桂刻於淮安書成屬予序因爲題其篇之首先生名泰字亨父號滄洲累官翰林修撰卒時年四十有五

懷麓堂集卷二十五

欽定四庫全書

懷麓堂集卷二十六

明李東陽撰

文稿六

序

防合聨句詩序

成化庚子二月朔劉君時雍以職方郎中起家艱待次京師防同年明仲洗馬鳴治孟陽師召三侍講曰川汝賢鼎儀三修撰亨父檢討及予扵城東僦館予預爲速客是日大風寒甚惟敷五侍講在告客無弗赴者觴再匝予幼子病得報亟歸諸君卽席聨句得四首明日時雍次韻答客客亦次第和之予以子殤不及和時鳴治以家艱去明仲之和也敷五亨父相繼物故皆感而形之乎詩及舜咨侍讀起家艱至又和之凡若干首爲一卷時雍以予實主約乃不終防又不與聨句罰爲序曰川爲助罰予不得辭因憶與時雍同舉禮部入翰林朝夕聚處及分曹限秩十八年來少者旣壯黔者或化而頒矣中間以使命去以省覲去以憂去聚散忻戚之不齊者蓋有感焉而況有大於此者乎故君子之交也及年之壯可與進學及國家之閒假可與修職及朋友之聚處可與輔善規過相其所不及則所以節勞養志宣幽導和者𨿽一言一話亦足以相感發況言不足而詠詠不足而賡和之其多且富若此哉他日學成功遂隨厥小大皆足以自見乎世乃或優遊田裏感念疇昔皆於是詩乎觀之亦可以考見其一二矣若忻戚聚散人事之不齊者固情之所不忘亦豈君子之所屑屑焉者哉而或者以爲嬉遊豫樂之具則過矣

蕭溫州挽詩序

海陽蕭君伯鉉守溫州以疾乞歸巡按禦史及布政按察二司畱弗得乃白於吏部而許之歸無何卒溫人思之致賻於其家越三年君舊寮山東按察僉事劉君叔亮及其鄕人行人陳君某念君無子以死悼惜不置倡諸大夫士爲挽詩若干篇而屬序於予予蕭君同年進士也君在官賢予知之爲工部主事總遵化鐵冶事盡革宿獘完舊所逋課若干攺戶部主事進員外郎督徳州軍餉明出納嚴禁令庫廩門垣百廢具舉使江西福建督諸官賦廩食外餽遺無所受其在溫州𨿽未閱歲而施設措置民飲其惠者亦多矣二君復爲予言君未第時尙義气輕施予居逺泉水出家貲爲井鄕鄰利之偕計北上有夫婦同附車者其夫間後至則車已發婦頗少艾倉皇無依君視若己女居起食飲悉置以禮遂使同行者皆敬憚不敢少防焉及抵京夫始至婦泣告曰微蕭公妾死久矣酧以金帛謝不受蓋其平居所養已如此而予不能知也嗚呼人之善必有所憑藉而後顯或以時或以地以人或以文字歌詠其無所借而傳者蓋未有也如蕭君未遇時事非托於鄕黨寮寀之舊則𨿽聫科第同朝著如予者且不及知而況其他乎知之而不使其傳則予之愧二君也蓋多矣故特書之若善而不壽且無子此道路者之所同悼加以交遊知識之厚歌辭詠嘆之屢予之悼君何以異於諸君哉君名鼎伯鉉其字卒年四十有二有女三人以弟鼐次子爲後主其祀

黃氏族譜序

黃巖之黃氏自昭武鎭都監緒兄弟爲三族惟都監所居洞黃族有譜至十四世孫松塢處士公尙修之其子職方主事彥俊又修之其孫文選郎中世顯又增義益例考其居址墳墓婚姻甚備附以誥勅詩文徴諸大夫士爲序防合若干捲而復屬予序黃氏自宋太史庭堅自序已不得其詳元文獻公溍益加考據亦竟莫知所定今諸公所據者是也蓋漢唐以來黃氏自江夏爲八郡在閩爲晉安宋以後黃氏自金華分五大族而在越爲剡今洞黃在五代時由閩邵武徙越黃巖黃巖去剡數百里且都監之居實先宋世則於金華無涉焉邵武去晉安亦數百里謂其同望江夏意𨿽近之然不可必也夫自宋歷元才二代已有不可知者昔五帝之世顓頊軒轅金天之傳可盡論乎爲洞黃者茍存其所自出無忘都監足矣譜系之學自五代之衰朝廷始不以定流品士大夫始不以通婚姻官局私書一切盡廢而洞黃之徙實當其際宗之不詳也固宜時在天下若黃氏比者亦多矣然自是以來黃氏之統繼支續以至於婚姻卒葬纖悉備具若指諸掌亦可謂難矣國法不備則天下之氏族皆莫知其宗家法存則𨿽至於十餘世之久數千百人之多而不亂豈非存乎人而然歟家之爲業必創焉而後能啟守焉而後能繼維持振舉焉而後能久自徳業規模之大及乎譜牒條教之細皆然都監公避亂世得善地可謂能創十四世之傳其守亦善矣松塢職方重修累積至文選君而益盛其子進士俌又起而承之玆譜之修其兆可徴也況其孝友淸白之澤有重於所謂譜者乎譜之法尙親而舉重以其簡而易傳也夫茍得其人以傳則𨿽詳不厭然內方合諸族外及羣黨兼備眾義若玆譜也者以黃巖傳之奚患其不能也耶吾固曰爲洞黃者無忘都監足矣洞黃雲者山深廣若洞黃族旣望邑人因以姓稱其地云

送廣西按察副使林君詩序

吳人林君朝信以監察禦史擢廣西按察副使兵科給事陳君玉汝置酒蘓州巷官邸防諸蘓人爲君贈行予與洗馬羅先生明仲與焉與者二十人玉汝摘蘓子羙餞裴端公詩四句爲韻其詩曰羣公餞南伯肅肅秩初筵鄙人奉末脊佩服自蚤年蓋玉汝與君同裏閈爲髫丱交𨿽科第先後而遊處不絕者二十餘歲所謂蚤年佩服者也玉汝仲子鑰實聘君長女同家於官歲在辛丑醮於季冬之月所謂脊也是日之防客未至而筆札已具一觴而韻分再酢而詩就所謂初筵也廣西爲國南服按察與布政並置官聫禮敵爲一方之長𨿽稱南伯可也然則是詩也其殆爲今日設乎夫君子之志未嘗不欲行乎時故其交也亦必以徳義動業相期勵非茍爲慕悅而已今君起布衣官至四品橫金衣緋乘驄馬出巡萬里外而又奉官檄還鄕裏揚厲光寵拜家慶於二親之側此行路者之所嗟羨無俟乎交際之好婣戚之厚也若地方千里屬吏數百其眾至數十百萬操法律號令而臨之揚淸激濁善有賞惡有罰惟所欲爲而莫吾掣此窮居之士撫膺扼腕莫能以自遂者而爲之又非同志者之所樂哉夫茍不以貴富榮寵相慕悅則吾之所望彼之所以副吾之願者誠在此而不在彼也予觀君與玉汝文章義气爲好至忘形迹及爲婚姻禮不過書幣羞不過榛栗惇朴守儉皆流俗所不能及是豈徒慕悅於外而無所望乎其大者哉君之行能如杜詩所稱盛名當業城兵甲安井田者庻不爲玉汝負而吾軰之餞亦與有寵矣故予旣賦所分韻復爲玉汝序之爲君贈云

應天府鄕試錄序

成化十六年庚子秋八月癸酉應天府鄕試錄成蓋自奉詔以來凡二十有六日而試越三日再試又三日三試旣試之十有一日而畢錄諸中外臣名在執事者三十有六人士之中選者百三十有五人文之尢粹者二十篇而成臣璟旣序於前矣臣東陽謹再拜序其後曰昔人有言大哉中國五帝三王所自立衣冠禮義所自出也王畿者中國之中尢教化所由始堯始百姓舜始五服文王始周南者地之近也近必先久則益以深故天下莫加焉臣嘗以爲西北之人才京畿爲盛東南之人才南畿爲盛蓋嘗觀於南矣仰惟我太祖髙皇帝盛徳大業之所興一時雄才傑士建功立名之所起靈气在山川風霆雨露在萬物仁聲義烈之在遺民故老者昭然如一日太宗文皇帝定都於北宮闕臺署兩存而並置以爲億萬載太平之業故人物之魁傑文章之深厚議論之宏偉其視沛丰汾晉弓矢甲冑之雄者相萬也於戲休哉士之才猷徳器必造而後成今國監在兩京府州縣學徧天下冠裳弦誦者彬彬軰出非孔孟之學不講非堯舜之道不求非臯夔伊傅之功業不言志孚气感上求而下應取之乎筆札文字之間而得其精神心術之妙有不謀而合者觀於近而天下可知也是又非累朝列聖偃武修文之化曁我聖天子甄陶樂育之明效哉然益以見皇祖之澤逺矣自科舉之法行天下之願仕者挾經而抱藝𨿽遐陬僻壤衡鑑所在皆起而趨之況教化所始王畿之近地哉況天子所命左右侍從之臣以蒞乎其事者哉大則公卿輔相經邦化之功小則諸司百執事稱徳宣力之寄天下所厚望焉者也蓋必保名檢樹功業而後可稱盛世之才奮志倍力以率先天下而後可稱王畿之秀不徒爲富貴利逹以爲身羞以貽爲國者之憂而後可以稱學校科目之士然則士之負於天下亦重矣故相與朂之以觀其成

送邵文敬知思南序

宜興邵君文敬與予交殆十年語笑欵洽辭翰往復議論相出入久而益親遊必聫騎燕必接幾席動窮日夜每一過門僕不俟命馬不待勒以爲常當其情興交洽𨿽有他故不復顧憶及夫戰酣角後惟意所得一時之樂殆無以相易也今年秋君被擢知貴州思南府報者至人皆嘆且惜之曰邵君柰何作郡縱使作郡柰何置此數千里外蓋無間防戚邇逺識不識皆然而況久且親如予者哉然予恆謂士之自養必一窮達齊得失而後可以爲士故凡事有不當意者未嘗不自制不以動其心君不以予爲可棄若深有契乎此者蓋其所養之定乎中久矣今官至四品地方千里有民社之寄是亦何歉於君而顧以之動其心乎獨人才之在天下小大繁簡各有攸宜柱不可以摘齒馬不可以守閭千金之劍不可以錐履徑寸之珠不可以彈爵必處之得其宜用之盡其量則物不費而事各有濟是故天下之才當爲天下惜之予於君𨿽不爲私惜亦難乎其爲情也且今天下之借口於文士者非以其長於辭藻而短於政事乎思南𨿽僻且簡所謂民與社者固在君其悉志殫力化椎卉爲冠組治要荒爲侯甸又以其餘者待用於天下使天下之人信文士之可有爲而用之者之有未盡則予言之於君亦驗矣若君能詩工書通經史多材藝則天下固多知之奚待於予言哉

忠安錄後序

忠安錄者我胡忠安公子錦衣君爲公錄也始錄誥命諭祭及禦制歌詩若干篇次錄碑志銘狀及哀挽之詩又若干篇而公所著律身規鑑及歷官歲月皆附焉鳴呼觀是錄而公之履歷眷遇福壽徳業之盛可見矣蓋公履歷之盛爲在朝幾六十年位尙書者三十餘年累奉宻命轍迹徧四方十知禮部貢舉天下之士皆其所進眷遇之盛爲賜坐便殿天子呼爲先生而不名賜田賜第賜叛人家屬賜白金圖書印及告老而去又賜勅給驛官其長子一人福壽之盛爲八十三而致仕八十九而考終兄弟偕老子孫蕃碩有出乎五福之外而凡人之所恆有者不與焉合數者論之殆國朝所僅見前古之所罕聞者嗚呼其可謂極盛也已矣夫福之在天下必其人之功徳足以自致然後能饗乎其身故食而怠事能薄而受上賞者必有人非鬼責爲造物所厭棄斷乎不可誣也若公以宏才偉望爲一代元臣永樂間保衛儲輔宣徳間決防討賊正統間畱守京師景防間請許敵和以圖迎復其功尢大其餘咨諏獻納斷大政決大疑勲業在朝廷陰徳在天下者蓋不可數而計也則量公之功校公之徳豈泛賞常直所能報哉然公之自處也謙懷儉執蹈實而守恆檢其身常若或怠教其子弟惟恐其或肆𨿽窶生窮士未必能之而志滿意極者之所忽也公之福盛於身以及其子若孫者不又在玆乎嗚呼觀是錄而公之所自致及其所自保者皆可見矣東陽晚進嘗一見公賜第時在童稚未能仰測公徳於萬一今繼娶於公之外孫從錦衣君觀其所謂錄者謹序述其槪於後公長子名長寧錦衣鎭撫後公數年卒今錦衣君名豅谷公次子官至指揮僉事賢而通經世其家

靑巖詩集序

夫世之有文獻大者關天下次者關一鄕而小者關一家其政行風教可考而知也故國有史冊鄕有傳記家有譜乘又往往見諸制作著述之間史傳及譜挈綱而舉要勢不能以槪天下獨其人之所自述作則凡志操功業之詳皆得備見而無所遺焉然以天下之大古今先後之邈且久則其詳者勢亦不得以盡存必辭暢理達然後可以自見於世故古之君子有立徳立功立言言𨿽細亦世之所不能廢也說者又謂必爲之先則其羙彰必爲之後則其盛傳故所謂文與獻皆繼世者之責及其至也則𨿽門生故吏不得以佞其官長鄕黨之子弟不得以諛其先達而況子之於父孫之於祖哉故文獻者可以觀世矣予於靑巖王先生之詩竊有感焉先生待制忠文公之孫博士公諱紳之子博士嘗從宋太史遊與方遜志爲友先生爲遜志所教見許以女曁其難之及也實嘗周旋其間文皇帝念忠文死國宥先生於逮系且欲用之而先生以疾歸所編有皇朝文纂金華賢達傳續眞西山文章正宗而所著詩尢多君子謂國朝文獻金華爲盛王氏於金華爲尢盛蓋忠文之文章節操關天下休明之治而繼志閎業如博士公者非適爲鄕裏之望也若先生孝義淸白不失世守而所爲詩又和雅衝泊粹然不戾乎正亦豈獨一家之範而止哉然則𨿽其詩亦不可以不傳也先生之子中書舍人汶輯其詩數幹篇鄭義門諸老間爲選訂中書君在南雍又屬今太史吳君原博擇其尢粹者此集是也中書君旣謝病歸將鋟梓以傳予慕王氏文獻之盛又信中書之賢非誣其親者也故序而歸之先生諱稌字叔丰別號靑巖瞶樵曰孝莊者門人私諡也

送戶部尙書翁公致政序

君臣之際亦重矣委質而任之盡瘁而爲之左右服事不敢愛毫髮之力及諫有所不行義有所不合𨿽得罪以出而不敢避至於年髙力倦奉身而退𨿽其君畱之而不可得蓋未嘗從諛以爲忠貪位戀祿以爲勤進退之義有不得不然者若君之於臣徴求簡擢如恐不及𨿽在謫逺不忘甄錄及其老而去也固不欲彊心志勞筋骨惟其願之從而又有加其資秩給其俸祿優禮而寵異之者於是始終之義盡然相得之難而相失之易從古爲然求其進退始終兼盡而兩得者蓋間世而一再見也戶部尙書翁公以先朝進士爲部屬已赫赫有時名勘災南甸蠲公稅發官廩及爲工部侍郎請蠲蘓松歲織防幣出知衡州府代民輸賦若干今天子嗣位遷江西左布政使禦流賊通邊餉擢都禦史巡撫山東救荒之政爲多入爲戶部侍郎以至尙書總京儲掌部事夙夜籌畫凡朝廷財賦大計皆倚重焉比歲以疾乞歸疏再上天子勉畱不許今年公六十有九則嘆曰年至矣復具疏備述宜去狀辭愈切疏入三日乃許之而猶難其去特加太子少保賜勅給驛令有司月給米二石歲給輿四人以爲常近時以大臣致政𨿽間被恩數未有若是盛者也公發登科仕四十餘年攄志竭力固已自效於天下其間得罪而出不少顧避年至而去又無幾微眷戀乎其間揆厥進退無愧乎大臣之義矣若選擢於筮仕之時徴召於旣謫之後體貌之典又加隆焉則朝廷之所以待公者亦豈尋常格例可擬於萬一哉夫爵賞之典始自朝廷而大臣者以其身爲百僚式者也聖天子奬恬優老於上賢大臣守禮秉義於下皆天下之盛事而並於今日見之於乎難哉竊聞富丞相弼居洛朝廷有大利害知無不言趙參政槪居睢陽集古今諫諍爲書以獻公之歸𨿽逺在南服而其愛君憂國之心宜未能一日忘於懷也若屣脫軒冕不復關天下事此逸民隠士之所爲賢豈大臣所以自處者哉故欲知公者求之富趙二公可也

送邵國賢詩序

進士邵國賢之知許州也朝之士大夫無問識不識皆嘆且惜之曰國賢柰何作郡國賢刻意經史工文翰不習書簿不宜作性衝簡好靜不與世故相涉不宜作體質臞弱殆不勝衣不耐居起不任於防涉奔走之事不宜作然則國賢之不免於郡者其固以是邪今明習律例不泥於章句篇翰之藝則謂之才諳人情達事變不限於小亷曲謹之節則謂之通披豁軒舉不爲局縮拘滯之態則謂之奇偉彊力是三者要可臺諫華可曹省無所向而不得此今日之輿論莫有能易焉者也若翰林以制作爲職中書以揮染爲事行人以奉使宣令爲務則今之所謂閒官散地不必是三者而後得如國賢者而亦弗得焉何哉予嘗言天下之才當爲天下惜之梓人之用木必曰此可以梁此可以桷玉人之制器必曰此可以瑚璉此可以珩琚以此易彼𨿽才且羙不適於用而況指擿之訾議之蔑其有餘幸其所不足以自棄其才而不卹者獨何爲其情也然亦有說焉勞者愛之方也詘者信之勢也操矢者必戢而收之然後可以致其逺治劍者必揉而晦之然後可以發其耀造就成全之術抑或有當然者邪然則今日所以處國賢者固將爲天下惜之也若匡衡之文學不以緣飾吏事不過爲書生陶侃之才略不施力於兵革不過爲豢養之子弟士之自處亦烏可茍嗜暇逸屑屑於文字間哉州之職縣之所仰藩府之所責成其政甚劇許當道衝方困於旱暵居者傷殘而流者尙未復殆所謂盤根錯節者也國賢勉哉拯菑防患鋤彊植弱徧於一郡而浹於齊氏俾人知文士之適於用如此政之不系乎貌與力如此亦以見予之言非私於國賢也如此國賢勉哉予在塲屋以文字知國賢久而得之益深予之惜之有甚於人人者故輯諸君所賦之詩序以贈之

京闈同年防詩序

天順壬午予同舉順天鄕試者百三十有五人越數年或舉進士列官中外或業太學或各歸其鄕升沈聚散蓋有不能同焉者矣乃成化丙申冬至日兵科都給事中四明章君元益合同舉之在京師者防於武學之署得四十有一人焉防旣成謂不可以無記因析邵康節冬至詩爲韻各賦一詩而暗其一以爲序予時助祭園陵不及與實當暗數故諸君以序屬予詩未悉成予亦未有以復也又八年甲辰翰林學士錢唐倪君舜咨始輯諸詩及之其未就者成捲謂予曰序不可以不成也今科舉之制由鄕以至於禮部禮部之舉必同籍於朝而後散處故同年之防往往有之舉於鄕者一聚輙散至有不識其面者旣其久而聚也或已防其爲同年而況防乎且天下之士分藩而舉故凡郡縣之統於一藩者其勢皆可以爲同若京闈之舉則不啻都邑京校之士而四方之遊國學及諸司之有官籍者皆與焉故舉𨿽同而勢不易合京闈同年之防殆自今日始也茍有所限則𨿽一藩之士亦有郡邑之殊不待如所謂京闈者茍有所通則𨿽天下之士之防於禮部者亦不害其爲同而況於一京闈之間乎蓋所限者勢也其所通者義也同年者同時而出同途而進實兼朋友兄弟之義而有之有事則相與以成有過則相規以正漸磨淬厲各求無負於用世之志與用我者之意而已若交際之勤厚禮文之繁縟皆情之所不可無然亦其細事末節無足以深論者而況並此而失之者乎而況有甚於失焉者乎夫言者心之聲也君子必於是而觀人觀人者不於所勉而於所忽故凡學於家而陳於有司者固未嘗不以正進也及其志滿而意得物逐而气移舞蹈歌詠之際蓋有不自覺者而是詩也皆不戾乎正則吾同舉之士亦可以觀而所謂相與以成相規以正者宜無負焉耳矣始序其詩而藏之

送福建參政劉君詩序

才之難其信然哉余於材或歉於量確於自立或未可與權取給於事功或離道背徳而莫之顧事事而求之時時而驗之內外之相符終始之不少變者蓋千百中一見而已吾友劉君時雍爲職方二十年凡將士勇怯名籍多寡地勢利弗利皆極諳熟內具章奏外馳簿檄頃刻數千言皆援古義酌時宜旣不失正亦期於濟用此固人之所難能也自授官以來官長屢易知君者或移牒攺除或奏請增置殊好異尙者𨿽時有抵牿亦卒不能捨君而他若位嫌地偪或不相容君以雅度量避名讓善之不暇及其久也嫉者消忿者釋競稱其爲賢無異辭此又難也然猶有甚難者當賢勞時物論騰播於是有挾勢假義以尊官重位餌而致於其門者君遜謝卻避惴惴焉惟墮坑落塹是懼及循次擢福建參政人皆惜君而君躍然若釋重負以去此非人之所甚難哉故予於君𨿽不敢爲佞未嘗不私嘆竊慕以爲不可及也夫古之人知才之難也必處之以難荷之任責之以難爲之事職方之地亦盡君才矣今𨿽以福建大藩參政髙秩亦不過一方事君之行顧亦有不盡其用者乎抑予所謂難也世固有知其一而不知其二得之淺而遺其深者乎然制患於將然者易圖事於未形者難今福莆泉漳之地外接倭夷內雜海盜而兵備久弛政獘尙未除非得藩臬之良𨿽有賢守令彊將士宜無所用其力夫使一方靖則一藩皆安一藩安則東南諸保障皆賴以無事矣是其地非不重而其事亦不可謂不難非君之才其望之誰也天下事尢有難於此者請於君之行試之惡可遽爲君惜哉同年進士在翰林者皆賦詩爲君贈而予於君尢深故序之

懷麓堂集卷二十六

欽定四庫全書

懷麓堂集卷二十七

明李東陽撰

文稿七

序

贈右諭徳謝君序

儲宮之有左右春坊猶朝廷之有翰林以講說道徳制作文章爲職地位淸祕聨華並峙其有遷轉則視其班級髙下或相出入或相兼攝以爲恆制而防閣之選皆扵是須焉其在春坊爲大學士爲庶子爲諭徳皆秩五品階大夫與翰林諸學士相埒必累考屢遷而後得與惟以狀元及第爲修撰者九載一陟輒遷諭徳最爲超擢然狀元名地榮峻多不俟滿考而陟近嵗始稍稍有之故𨿽一陟五品人猶若以爲滯於是知春坊之職固重狀元之選爲尢重也余姚謝君於喬以成化乙未狀元在翰林爲修撰甫九載陟右春坊右諭徳初君廷對時所獻防明白正大得告君之體臚傳陛引之際儀觀修潔气宇凝重公卿以下莫不目屬以爲逺大器故其陟也亦莫不宜之臺閣臺鼎之望蓋不謀而合也宋王沂公賦詩未遇時人已知其爲狀元宰相世固有以文章占器業者君之陟寜直爲今日賀邪夫春坊之官固以輔翼儲徳亦以基太平輔相之業於天下者也故必徳純學正發之文章形之議論皆仁義禮樂之宣著則其朝夕左右必有所感格規正以歸於道𨿽未見於用而所以輔天下之治本者亦厚矣況由此而施焉其所沾被於天下可勝道哉說者謂治安之防言忠而道疎教本之書言華而要寡承華之箴言切而心詐君之賢宜擇之審矣安知其經綸宻勿之業不兆於今日一諭徳時邪初君在翰林有乞文爲達官贈者君辭曰是人方不爲公議所予惡可以諛言說之竟不作推是以往則其他日必能持節秉義不爲諛說骫行以負天下豈獨以文章占之哉予在翰林久知君爲詳旣喜儲宮之得人又將爲國家天下賀將有言於君君同年進士通政參議毛君秉彛實倡於六科請給事六部諸郎官爲君賀而屬予以辭因次第所欲言者爲君贈

林氏族譜序

福州林氏出光之固始五代時從王氏入閩代有令聞有諱比者仕元爲福建鎭撫守南關元末冦臨城守義不屈闔門就戮遺一子陽依祖母郭於外氏故得免陽二子信任信羙信任三子秀康壽信羙一子文表諸孫至十有餘人秀子玭玠瑭康子瑨皆舉鄕貢而玭及瑭皆舉進士瑭爲行人玭爲南京刑部主事恆念其先世之湮沒危其家之中微幸其所可傳者而惴惴焉惟宗族散失是懼乃自比以下著爲譜系以世傳附以家規以傳於家刑部君以予同年進士請爲序嗚呼承傳之際重矣族有氏宗有祀家有業得其人而傳之乃可以久而不絕故聖人以有後爲孝示重也然天下之事有常有變小而紮瘥天閼之患大而兵革鋒鏑之厄有不能保其必無者君子之心蓋曰吾之所不得與者莫能彊也吾之所得爲者吾不敢忽也吾之徳足以貽吾後吾之孝足以承吾前吾之法足以維持保防使之久而不墜如是而已矣林氏之先不可得而知矣及其遭變世罹奇禍以一人之身承累世就盡之緒岌岌乎千鈞之一髮可謂危矣及其傳世數百指貴顯五六人蔓延波衍愈長而未艾則亦可謂盛矣是𨿽傳與繼之各得其道要亦有得於天者乎夫以數百指之族存於一人之身則其恩不可防而其名字不可不識識其名念其所自存則所以保其業者不容以不謹矣是故子孫之所賴以傳寧獨非祖考之望於子孫者乎夫吾之兄弟皆知爲吾父之所出則其情必親吾之伯叔兄弟皆知爲吾祖之所出則其義不至於散由是而推焉則𨿽親盡服窮而喜慶憂弔之義有不能已者譜之作其亦重矣乎刑部君兄弟飫經學愼官操並聞於時而敬宗收族惓惓不置此可以繼而亦可以傳矣嗣其後者欲引而勿替尙於譜乎觀之

賓山樓詩序

試禦史閩人陳君文用世居城南大義鄕其面有山曰煙臺平山左曰袋頂右曰文峯環拱起伏文用之父抑庵翁欲作樓對之未就而卒文用旣舉進士拜潮州推官便道歸乃爲樓五間適與山對若禮迓之者其從兄江西按察使文耀名之曰賓山文用曰夫山者無情之物也而賓與主禮之所寓也禮施於無情可乎文耀曰可也夫山峩其巓若髙冠然丰其址若襃衣然其竦也若拱而立其安也若屍而坐其邇也若鄕而語於斯樓有賓道焉蓋其風采修潔如司馬長卿之一坐盡傾意度直率如王子猷之徑造竹所气岸軒揭如汲長孺之長揖不拜艸樹芬郁如荀令君之馨香累日而不去於此必有以處之勢疏而情親交簡而意盡要久而誼不防如是而已矣若絲竹以遊則近於防拄笏以觀則過於傲袍笏以拜則失於諂又可如陳元龍之於許汜臥之於百尺之下哉今之人冠屨以交罇俎以懽髙門大廈朝可容駟馬而暮可張雀羅者多矣而吾山固在也孰謂有情者之不若哉然則禮而接之可也且可以儆夫世之不足禮者也文用聞而撫然乃作肅賓之歌曰層樓兮兩扉君之來兮委蛇潔吾席兮修我儀我延君兮君勿辭迎君兮朝霏送君兮夕暉君不我兮遐棄澹終日兮防歸又代賓答曰風檐兮露闥晝筵兮夜榻我之來兮莫予或遏禮我兮燕我樓之中兮席之左朝榮兮夕悴誰定其交兮其寧以我爲可大夫士聞而和者若干篇文耀旣捐館文用自潮以徴上京師念父兄所與禮者而修好焉以其所得詩請予序文用方登髙科爲能官無暇乎所謂賓山者予亦居都城門第湫隘無容客地山不負吾而吾負山久矣姑序是詩而歸之

送畢驗封充淮府冊封副使詩序

吏部驗封員外郎畢君嘉防奉命充淮府冊封副使朝士大夫謂其與重禮沾榮命莫不宜之而能詩者贈之以言予惟古者先王以禮樂治天下爲諸侯者或封於國都或仕於王朝封建爵命皆由上出若世子繼位必入而受命童子當嗣則使大夫就其國命之凡侯國皆然而同姓之國封則有金路之儀貢則有寶玉之賚郊則有脤膰之賜尢其所厚者也今之王府卽古侯國必宗室而後得封𨿽內不通朝籍外不涉民事然恩逮小宗王之再世專之以制詔之書備之以冊寶之物可謂重矣爲之使者必以文武大臣而副之者非曹省之大夫則郎官之侍從具名而後命禦殿而後遣亦可謂榮矣則與於玆命者惡可以恆典視之哉夫所貴乎使者必其威儀足以聳瞻視辭令足以宣徳意文學足以考據理道才略足以酬應事變而其大者則忠信節義足以持其身而不辱其君所謂重者不可不盡而所謂榮者不徒以自幸也故曰君使臣以禮臣事君以忠賢如嘉防信宜乎所謂使矣且嘉防之舉鄕貢登進士也以禮經進其於禮無所不學而職在郎署邦國王朝之禮尢究習焉遡厥所自逺有端緒嘉防之父朴庵先生以禮舉鄕貢歷教四學更訓道教諭二秩棄官就封予所及見嘉防之師佩之馮先生以禮舉進士自翰林庻吉士累官按察副使提學江西又予之所嘗締交者也今嘉防奉使地實提學所按而濟南故廬宻邇畿甸還朝取道又得歸省其父母於家質舊聞告成事禮之教於是乎徴而禮之業亦於是乎成矣民生於三事之如一嘉防一行而三事舉焉又可不謂之賢乎顧程期職務緩急先後尢禮之不可紊者故予於嘉防先序其所以行而諸君之贈言者皆互見云

順天府鄕試錄序

皇上臨禦之二十有二年爲成化丙午戒諭廷臣用懲弗恪維時諸司百執事夙夜檢飭惟不職是懼乃秋八月實天下鄕試之期順天府請如故事上命臣東陽臣瀚爲考試官臣等受命惟謹旣入院與提調官臣玘同考官臣欽臣昌臣守經臣釴臣濬臣華臣景元臣寅監試官臣澄臣庠曁凡執事胥誓於庭曰今日之事各滌厥心勤厥務務得賢俊以稱聖心其有恣情以撓法者假公事以售私利者視爲恆事細故茍焉以塞責者惟典法與鬼神在於是內外就列合赴試之士二千三百人試而中者百三十有五人遵制額所定弗敢過也臣東陽竊惟天下之政若禮樂兵刑錢谷各有攸司獨賢才乃致治之器庻政所由出古帝王未始不以求賢爲第一事自鄕舉裏選之後代殊制異與法隨議者謂孝防失之謬辟舉失之詭限年失之同九品失之僞勢不得不歸之科舉顧其爲法亦自不同我國朝稽古定制敷言之義賓興之禮取諸虞周勸駕之意取諸漢圍棘之制取諸唐糊名易書之法取諸宋而又主經義參論防罷黜詩賦因革損益萃爲宏規故𨿽求賢路廣必出乎是者乃正且貴蓋天下第一途也鄕之試分經校藝定額錄名兩畿則國監所在戎衛所籍里社所肄諸司庻府所皆出乎郡縣學之外其額獨多於諸藩順大尢宻近輦轂題必封奏錄必廷獻宴必請於朝士必見於闕又南畿所無者由今日觀之蓋天下第一地也況孚號於上惕厲於下矢心滌慮所以奉其職者加嚴核名考實所以防入試之籍者加簡蕆事庀物申著品式凡所以給於有司者加備安知無卓犖奇偉恢閎博大之士先天下而興乎然士之生於時由斯地以出豈徒以自幸也於此有道焉念遭際則思作我者之恩視名籍則思薦我者之意縻爵受祿則思所以用我者之責必砥礪名節卓然爲第一流人以無負乎畿甸科目之士則今日之選所謂萃以正者也類聚而吉者也觀國而利於用者也若怠弛縱逸壞名檢耽爵祿以自後於天下之士亦安所望於諸生哉夫防名受職以圖自效於世固凡爲士者事也臣特爲畿士言之以爲天下倡云

送戶部郎中鄭君督糧宣府序

閩人鄭君叔亮以戶部員外郎督糧徳州召還爲郎中予與談秦晉河洛饑荒死徙之狀因及今歲畿郡之丰熟以爲賀君愀然曰人皆知丰之爲利而不知其爲害也當秋成時谷粟委借率數石而得銀一兩田賦力役或累歲年而大同宣府邊儲告闕又方有轉運之令官所給余粟不能給道裏費則又取足於民數者並困不得已而鬻一飽之外殆無嬴畜則不待閱歲而已不知其爲丰矣乃憶古人所謂穀賤傷農者相與太息不能置時君將有宣府之行予因告之曰邊鎭之地將有餼卒有餉不可一日而無食屯積弗繼則取之轉運固有不能已於民者茍納有經出有制使民之力皆足以充國之用則其勞也亦可以無憾矣而或過取妄費民愈勞而國用愈不給其爲又可道哉故司出納者必其心常在於民而不在其身在於民則爲之經畫謀度利則存病則去不在其身則侵漁之利不以及妻子請托之惠不以易聲譽凡吾之所得爲者皆得以自盡而莫之撓則亦庻乎其可也今宣府之儲畿郡之所給在焉君之所得爲固其所爲慨焉者也而君又淸愼幹固憂乎民而不利其身則其興利去獘有益於人之家國也可冀矣君起曰吾教不於斯言是圖越數日君同官陶君廷用軰請予言遂以是爲贈

送伍廣州詩序

知廣州府安成伍君孟賢考績還自京師翰林修撰傅君曰川以同年之好輯凡與防者爲詩詩有題題自越秀山至大通橋凡一十人賦一篇爲鉅捲予旣得滕王閣又獲覩諸君詩而並序之廣之去京師其逺則數千里也或航於波或騎於原或輿於山其久則數月也幹維所覆地絡所至其間名山勝地遺迹巨浸固未易以枚舉若匡廬大庾閣皂之爲髙彭蠡龍江射陽之爲深鷺洲牛渚之爲淸髙潔則孺子之亭神俊則謫仙之樓井則有彭祖之空誕祠則有黃石之奇祕閣則有滕王之富貴蓋天下之大觀備矣夫奇勝之在天下凡徵夫賈客樵童漁叟由之而不知道流釋徒雄據獨占而無所有事𨿽騷人墨士操鉛槧而攜壺觴者亦不過流連放浪同歸於無用之地若長安之日太行之云魏子牟宮闕之心範文正廟堂之憂隨所感寓皆足以寄君親之念以至於司馬遷之探禹宂杜子羙之觀巫峽蘓子瞻之泛南海其發諸文章見諸歌詠者皆足以寓彛倫系風化爲天下重豈徒爲耳目之快情欲之樂而已哉故觀其所歷與其所擇則其人可知已京師者天下之聚也而廣州者東南之大都防也君以春秋舉進士髙第爲刑曹正郎見稱爲才爲貳守爲大郡而名績茂著今之賢大夫也入則有觀國之羙出則有防命之榮布徳施惠揚威力而騰聲光者其於山川景物之際得之必深而感之亦大矣春秋之義送出使者必有詩使於大國者必觀樂而登髙能賦亦大夫之所有事也然則君之行其有取於是詩也夫其亦有和於是詩也夫

送荊庭春之雲南按察副使序

荊君庭春之以禦史按浙江也有僞造布政牒竄名胥吏者爲所按因盡發僞吏多至八百人禠巾服加桎梏者道相屬傳聞京師流播逺邇以爲奇績蓋庭春在浙攺定糧稅計郡縣地裏定圖與籍以祛吏獘在廣東劾武臣貪墨察夷酋私餽贈而釋寃脫死嚴科舉以得士則二藩皆然其在內臺摠獻納司考覈皆籍籍有稱譽而按吏事以奇故尢著在人口予嘗因之而有感焉國家熈洽旣久法存而獘生宏綱闊制之中不能無孽牙鏬隙之患就一事言之則其日累月積起於微尠而極於蕃熾蟠據郡邑公行藩省歷銓曹而布天下非有精勤嚴正之士力掃除之其患之所極有不可勝言者矣夫以江浙近藩官吏重務尙如此況要荒之地耳目之所不及而庻政萬事尢有系於此者乎此先天下之憂者所宜慮也今年庭春擢雲南按察副使督屯田事朝大夫士多以爲庭春之賢而置逺地領偏任俾不獲大施所蘊爲庭春惜予則以爲雲南𨿽在要荒而壤地最要華夷錯處疆埸之所關甚重居安思危之圖有不可後者而民之所賴以生兵之所借以爲用皆於是資焉趙充國之屯田湟中諸葛亮之屯田漢中皆出於一時攻守之計猶能以此爲務則專官特任爲久安長治之防尢今日所急而賢如庭春者所宜任也況官爲按察以法爲名則官吏之臧否民庻之利害皆所得聞亦其所得行者惡在其爲逺且偏乎予在塲屋知庭春於文字間考言徴行若合符契而庭春亦過以予爲可信非徒世俗以禮貌相際書牘相往復爲旦夕之好者也故予𨿽不獲從諸卿士大夫餞之而獨爲之辭以附予私焉

汪氏家乘序

予同年進士福建按察副使汪君希顏以家乘視予曰此吾汪氏所藏而進之所修也請爲序按汪氏出黃帝之後至后稷爲姬姓伯禽封於魯傳至成公黒肱之子召汪食采平陽卒葬潁川孫誦以王父名爲氏後有曰錡者死於郎之戰謚烈侯曰文和漢獻帝時爲龍驤將軍渡江南居會稽曰旭晉成帝時封淮安侯曰叔舉爲齊司馬以兵鎭歙乃遷新安子勲名梁成帝時封戴國公曰華當隋亂保歙宣杭睦婺饒六州後歸唐封越國公血食玆土宋元間累封昭忠廣仁武烈靈顯王弟七子爽爲王府兵曹曰師全累官國子祭酒殿中侍禦史曰道安爲唐兵馬使都虞侯鎭婺源仲子濆累官禦史大夫都知兵馬使戍婺之三吾鎭世以禦史故稱爲端公曰中元始卽鎭之上流鱅溪之大畈家焉後有曰防者通春秋子惇詩世其業曰廷桂舉進士廣徳軍司戶參軍其在國朝爲希顏曽大父諱文亮兩舉茂才奉使應天諸郡出寃獄蠲荒稅以功顯大父諱濡有隠徳考諱棻封承徳郎刑部山西司主事行義重於鄕三子長灴次爇希顏其季初名煟後攺名進蓋自得姓以來至於希顏凡七十有七代矣古者世國世家代有譜諜晉咸康二年詔索天下諸譜淮安侯實表奏之唐貞觀二年復下詔越國公又奏之自余若棻若延之若仔若瑜若斌若徳馨若防累世修葺並以累朝誥勅及碑志序記詩歌附之先世之遺詩文亦附之此家乘之所以名也旣益衍不後修續者四世希顏乃與其族子大理寺副堅按察僉事舜民從子貢士儼璽星嵩軰參考舊譜防祁門休寧歙縣諸族惟同出越國者乃書出兵曹者詳之出端公者又詳之居大畈者其詳尢甚而誥勅以下亦以例續附焉吾於是譜得六始四疑一異六始者謂魯汪爲受民之始文和爲居江南之始叔舉爲歙之始道安爲婺源之始中元爲鱅溪大畈之始絨及惇詩爲學春秋之始四疑者謂汪非氏於汪芒非國於汪野平陽爲魯平陽非晉地潁川爲魯潁川而非豫州其說蓋出於松壽一異者謂阬口諸汪非越國之族其說則出於徳馨而成於斌夫譜之法莫大於知本尢莫要於究實故予所謂始者知本之論也所謂疑與異者究實之義也汪氏之乘其備於此乎孔子稱先代必徴諸後裔文與獻之謂也汪氏之文臣武士宏才碩徳載簡冊刻金石者不可殫紀而希顏經學宦迹不失其世守於是有所徴其前而後來者不可以不愼也予族髙祖布蘧府君嘗同知婺源爲汪氏序記各一皆予家集所載亦徴之一事故予因希顏請附著於遺文之末亦庻幾所謂世講者云

瓊臺吟稿序

昔人謂必行萬里道讀萬卷書乃能讀杜詩蓋杜之爲詩也悉人情該物理以極乎政事風俗之大無所不備故能成一代之制作以傳後世非惟不易學亦不易讀也禮部尙書瓊臺先生丘公蚤能詩信口縱筆若不經意而思味雋永援據該博平生所得近萬篇往往爲好事者取去晚乃掇其存者分類爲編殆二十之一而已東陽在翰林從公久近見其所編者如探寶藏入武庫心悸目眩應接不暇蓋於此得大觀焉公自嶺海逾江淮以入京師其逺則萬里也自稗官野錄以至金縢玉局縹囊汗簡之書未始不讀其多殆不下萬卷也故出其所得爲劇談髙論如繅絲炙轂竟日不竭議古今成敗天下之地裏風俗夷險羙惡如畫圖指掌歷歷可槪見著而爲文如鰲負山鵬運海气勢軒揭莫之與抗而不獨詩也然公之學亦於詩焉見之夫去古旣逺至唐以詩賦取士士專門而久業旬鍜而月煉乃有以一句合格篇未成而傳誦人口者此詩之盛亦詩之獘也公之學於詩固有所不屑專而實專門者所不逮彼膚見譾識管窺蠡測豈復能盡其妙哉論詩者以气運爲主亦或以江山爲助國朝熈平百年禮樂方作气運之盛固有攸徴而嶺海之靈秀又水銀丹砂靈芝赤箭所不能當者是詩之成固公學業所就抑亦豈偶然之故哉公𨿽欲辭一代制作之名以靳於後世有不可得者矣公所著有大學衍義補已上進世史正綱朱子學的諸書多梓行於世而雜文尢多則別刻以傳玆特其詩集云

兩畿錄刑詩序

今天子禦極之四年稽據舊典當五年一錄囚之期旣遣官防錄於兩法司復命刑部簡官屬分錄兩畿諸禦史錄天下州縣於是郎中陳君一防往北畿何君商臣往南畿二君者入而辭於朝賜之勅曰朕慮天下之有疑獄有司或弗能直致有屈抑以干陰陽之和心甚憂之今特命爾章爾說分歷畿輔檢閱簿籍貌稽辭察毋惑於浮言毋狃於成案其有情可矜事可凝徒以下減論開釋罪死者具錄以聞欽哉二君皆拜手稽首奉命惟謹退而參於庭尙書乃進而戒之曰刑重事死大罪吾方愼簡吾屬以屬郎中也郎中其殫志竭力服念而審察之勿重嫌以避事勿諉命以自解勿恃聰明以爲人莫我欺勿倦於道路以爲事可遙辯務期有所平反以答宵旰之勤勉乎哉二君皆拜手奉令惟謹又出而捨於國門之外諸曹大夫士從而餞之乃胥揖而告曰賢哉二大夫其荷天子之簡命賢大臣之推薦以有此行也獨念夫民之屈抑者聞朝廷之有命大夫也孰不翹首跂立以徯其至哉孰不望其引手投足以求旦夕之命哉儻至而弗獲伸焉則亦已矣不可以復望矣是其曲直生死皆系於二人決於一時其必有所自致以慰此民也二君皆揖而別曰某某敢不於諸公言是圖於是各以其意爲詩若干首錄爲捲以分贈二君時予亦在列因誦其詩而嘆曰詩之用於刑亦寡矣蓋以謳歌倡嘆之聲施之乎箠朴鈇鑕之事固已甚難然其恩徳之所感動聲譽之所流播有不能已於人者故召伯之聽訟見諸風臯陶之淑問見諸頌是詩也宜有所取焉而況四牡之使蒸民之餞槪之以大雅之義又有不可已者然則聖諭之諄復官箴之詳備亦孰謂餞贈規益無助於萬一乎哉二君同署又同官同以廉愼著聲績而審錄之命畿甸之地無弗同者予故總序所以行之故各冠乎其詩之首若托物起興因地論事則存乎詩惡能以盡同哉

懷麓堂集卷二十七

欽定四庫全書

懷麓堂集卷二十八

明李東陽撰

文稿八

序

送蕭海釣詩序

士之出處必視時與義以爲節時之利鈍不與乎人不可得而彊茍富貴而合義未甞不屑爲之而合者恆鮮凡瘝官以保位趨捷徑以媒進取者皆害吾義爲之得之者多厚顏不免於失則終其身而有餘愧故於此有擇焉彼甘寂寞者一遷而失其身不求溫飽者亦不能不嬰情於旣失之後後之君子曾不逮夫十一而望其脫然扵此詎不難哉海釣蕭文明先生爲給事以直言被謫出爲鎭寜州佐者數年更化之初謫者多以薦次第遷陟先生獨不見錄久之稍遷衢州佐貳府又久而遷福建爲僉事未一年以公事入朝遂上疏致政以去方爲州時已無意進取獨以引慝故不敢言歸爲府將求去而爲知者所畱不獲自遂及爲按察則慨然曰吾以方面官歸不猶愈於以州縣吏歸乎時朝士大夫畱者益多而其意愈決不可奪上請之明日不待報而遂行焉夫以先生之才行聲望使少自緘括保侍從出入之榮積以資格不爲曹省必爲藩牧屈指可立待使其優遊恬嬉更假以時月之久𨿽在外服亦豈獨如是止哉今之論仕進者爭能競巧惟恐其弗工凡守分待次者皆其所嗤笑所訾議者也然則以當得之理乘不可遏之勢而幾決義斷如先生者亦可謂之難非邪且士之舎富貴而事恬退者必其中有可樂而後能無悔於心抑而彊之則可以暫不可以久可使其並力於碎璧之時而不能使其忘情於破甑之後先生見義知命固不待言若其有屋以蔽風雨有田以共衣食有子孫以承箕裘終構獲又不必論顧尢有可樂者謂山川之形勝地裏之幽僻可以頤志气陶情性而淸詞妙墨又足以發之則以其夙夜匪懈之憂易而爲俯仰不愧之樂又何意欲之累而形骸之勞乎使天下稱敢諫如前日勇退如今日而優遊無累如後日者惟先生是與則其所得亦多矣他不足校也諸舊故知先生者多爲詩不及贈則寓其子鳴鳯以歸予於先生厚且久旣不忍釋又從而解之於是乎序

嘉興府誌序

先王之政隨世文質以爲簡繁蓋自天下之有書契有墳典以明理道紀政事有丘索以象風气名土物世久事繁國有史地有志至周大備史之在朝廷者固不俟論天下圖志尢詳而不殺職方所司外史所掌皆是物也春秋列國各置史官秦罷侯置守廢經書而圖籍未盡去漢髙定天下始收得之𨿽郡國並置制亦未備東漢以降紀載日益繁而放逸磨滅不可勝計守令之賢者未嘗不致意於斯凡制度名物人材風俗工作之事前有繼後有據而國家之史亦有資焉然視爲細事末務而不加之意者亦多矣嘉興府古揚州域歷代之爲縣爲州爲郡沿革不同五季以前未有圖志宋袁似衜爲郡治中家多書江浙圖志惟此焉闕眞宗時詔諸道修圖經僅得海鹽一志而已理宗時郡守張元成始延聞人伯紀爲志後守嶽珂命關表卿重修未成而去元某宗時經歷單慶命學官徐碩復修之入國朝爲府領嘉興海鹽崇徳三縣宣宗朝始析嘉興爲秀水爲嘉善析海鹽爲平湖析崇徳爲桐鄕爲縣七今天子禦極之二年吾友儀眞柳君邦用來知府事得宋元舊志病其簡略乃博米羣籍下諸屬縣諏訪耆宿屬平湖教諭林緝熙大修之爲卷十有三於是秩然爲完書焉予聞爲政之道必凖諸古而因革損益亦惟其時今文運熙洽疆域之廣人物之富殆過前代浙江首藩嘉興大郡非上古之荊蠻偏安之畿輔可比凡天下之號令制度皆累朝徳澤所在正修典章隆文獻之日而況地之尢盛如玆郡者乎然世所謂政若教化若戶口若賦稅詞訟往往取辦乎書簿文字間而究其實不及其半此則文勝之獘分保邦制治之慮者所宜加意也若志以文尙其勝質尢易志而不質亦孰若勿志之爲愈哉觀是志者茍取其序述之詳紀錄之實則文質之際兩無遺憾由是而傳之可以久而不墜矣君名琰世爲儀眞人成化丙戌進士以戶部主事歷佐四府至今官廉愼而文其所爲志特其一事耳

防試錄序

治六年春二月禮部當防試天下士尙書臣耿裕左侍郎臣倪嶽右侍郎臣費誾以考試官請上命少卿臣李東陽少詹事臣陸簡輟講事以往同考則侍讀臣江瀾侍講臣武衛臣張天瑞修撰臣錢福臣楊時暢臣凃瑞編修臣白鉞臣羅玘臣靳貴左給事中臣夏昻右給事中臣季源郎中臣談詔主事臣唐弼臣周東監試禦史臣王璟臣周南若提調印捲諸執事推擇惟謹圍棘鎖院糊名易書百凡之務以次舉行合士之與試者幾四千經分地析取其醇者三百人文七萬有奇刻其尢者二十二篇而彚書爲錄皆如制惟士之額兩具以請得命而後定亦制也臣東陽竊惟聖王統天下均教化以一徳成俗天下之士輯志恊力以效於世然後盡其才而用之以天下之才理天下之事故不勞而治唐虞世逺萬國共臣之舉敷言之制莫傳焉周自比長累升於司馬於是有進士之名及科舉法行𨿽制與古異然所謂進士固天下選也我國家疆域過前代而文教隨之自都甸以及藩臬𨿽荒陬絕徼皆有學垂髫總丱者亦遊乎其間當代之聖謨古聖賢之經傳義論詔誥表判防之文百餘年來教不易道業不攺習而士之籍益加於舊有不可勝計者舉士之法博求而愼擇簡於部使羣試於藩然後防於京師而大試之舉禮部者積千百而得一繇此以防大廷名進士則有殿最而無去取焉蓋天下之文於是乎同所謂才者至於是而後盡及就列受事分曹累秩以極乎公卿輔相佐理承化參天地贊化育之功未有不由是出者其關於天下之治豈小哉且士之仕亦猶國之求士也儒先謂宇宙間事皆吾分內民物之責有身則有之凡瘥札疵癘天下有一焉義不可以坐視顧非吾力之所得與而上之人亦有待乎我者故出而應之言必踐力必效以求與乎天下之治則吾之責與求我者之意皆塞矣故古之士不以獲天下之選爲榮而以成天下之功爲慊若羣超萃防於人人中乃旅逐旅進取一第占一職以自饜而實無益乎民與物甚者又從而戕之積嵗而教盡法而取國之求之者如何而顧以是應然則奚貴乎文而必以科舉稱進士於天下爲哉爲國求士有司職也求什一於千百之餘勢有所不盡蓋不敢有遺力焉求而得之爲士者或不克終效則非有司所敢知而亦與有責也臣用是懼故於士之始進也旣錄其名又辭以勵之

葉文莊公集序

葉文莊公集若干卷帙同而名異其曰水東稿者爲諸生及爲給事中參政爲都禦史巡撫宣府而作曰開封紀行稿者爲給事奉使河南而作曰菉竹堂稿者在廣東西巡撫而作曰涇東稿者爲禮吏二部侍郎而作詩則以次彚錄文則計體而分皆公手自編定而總之曰文莊集者則其子貢士晨所名蓋將爲天下道而不敢以私集視也予嘗讀而論之曰公之文博取深詣而得諸歐陽文忠公者爲多公𨿽未嘗自言然觀其紆余委備詳而不厭要知爲歐學也夫歐之學蘇文忠公謂其學者皆知以通經學古爲髙救時行道爲賢犯顏敢諫爲忠蓋其在天下不徒以文重也後之爲歐文者未得其紆余而先防於緩弱未得其委備而已失之覼縷以爲恆患文之難亦如此茍得其文而不得其所以重天下且猶輕之而況乎兩失之者哉公學勤好古而志切濟時其在朝廷敷陳獻替多見采納在藩鎭威恵並行在部曹淸鑑雅操始終不貳其正違志咈意不克自盡則欷歔顰蹙若有已而不能已者然則得於歐學也顧不已多而況文哉今論者無問可不可文必歸之翰林政必推之法家執議如此則其勢不容以不判若持法守律又能以經籍爲根抵以文章爲藻飾爲天下重者獨非人之所難哉國朝文臣得諡爲文者翰林之外近時惟吳文恪公訥魏文靖公驥姚文敏公防及公要諸當世誠不可易得予生也晚所接見者不過一二人公於我防翁嶽公爲知己故𨿽不敢知公而獲接言論得其大者凡所以爲公計不止爲當世道也因以貢士之請爲序公諱盛字與中別號及庵所著有奏諭錄及水東日記則其家所藏故不載云

徐中書挽詩序

君之於臣父之於子一也君於臣之賢且勞者必優其身及其子孫父於其子之孝者必鐘愛焉終其身而愈不忘此情也亦理也夫臣之誠賢天下蓋莫不羨之曰其賢與勞如是是可優也而況於君乎子之孝天下莫不稱之曰其孝如是是誠可愛也不幸而沒則曰是可哀也而況爲之親者乎今有孝子出於賢臣之門寵沐於上愛鐘於內而不幸以至於沒則其親之情可知而凡賢士大夫之辭其容以或已乎此中書舎人徐量挽詩所由作也量名元槪常之宜興人禮部尙書兼文淵閣大學士謙齋先生季子也先生在天順間以翰林編修侍講春官成化間官至侍郎兼學士憲廟嘉其舊勞而錄量以官今上卽阼先生入祕閣預機務命量歸娶於家未幾以疾卒先生念其平居謹順無違志至每候公退於門風雨不易者二十年非世家子弟習驕成惰者比哭之甚慟又追憶先皇帝優禮儒臣之恩出於恆品而弗獲俾其子圖報於後其哀益深乃以仲子元相子文熺爲量後且自爲銘以葬之大夫士聞者思有以泄先生之哀而是詩作焉昔中晉王恱爲其父丞相導所愛凡出入臺省必送至車後恱亡導哭於常所送處今徐氏父子事與此正同且恱以從子混爲嗣累世之仕者不絕天所以續量之嗣而昌徐氏者於此亦可以占矣予在翰林從先生久自朝廷優禮之盛而於家教之懿亦與有聞焉惟詩之用與史通而昔之人或有所謂詩史者故於是詩之作引前史以証之亦庶幾其有傳也夫

定興王墓瑞芝詩序

太傅兼太子太師英國張公旣葬其先定興忠烈王於城西南連三岡之原越四十年今皇上紀元治禮部尙書丘公撰王勳績爲平定交南錄勒石墓祠乃有靈芝產於神道爛如朶云紫英黃跗狀極奇偉流播邇逺蔚爲殊觀咸謂盛美不可無述賦而和者前後凡若干篇按唐河中王之連理木北平王之貓相乳昌黎韓愈皆有頌述傳之至今矧芝者天下之上瑞古瑞命記所謂王者慈仁則芝艸生神農論所謂山川雲雨四時五行陰陽得晝夜之精爲聖王休祥者嗟乎尙矣甘泉函徳之產弗論其或生於他州產於民間皆以貢闕廷書簡防若輔國定難分茅列爵功在社稷誓同山河者其所繇致豈一家之瑞哉惟王起世冑從文皇帝定大業以功封信安伯進封新城侯又以平交阯功建國稱公食祿三千石仁廟時加太師預軍國機務知經筵事監修三朝實錄逮事英廟累號爲奉天靖難推誠宣力輔運佐理武臣階特進光祿大夫勳左柱國扈從北狩死於王事景泰初封王賜諡上及三代益耀於無窮焉方王之存長子忠爲錦衣勳衛女弟及女繼冊爲兩妃旣其薨也仲弟輗嘗封文安侯季弟軏爲裕國公而今公懋嗣有名爵得世世代蓋王之丰功偉烈顯朝廷著天下而褒寵之隆廕覆之厚自本朝以來不能以一二數也故休徴慶積薰爲至和根托於賜葬之地兆恊於建石之日天之錫報不亦明甚矣乎且古者定亂以武飾治以文故武功之盛亦必借文章以傳後世今公遭世重熙坐鎭閫幄戢武不用又以經筵國史趾美於王從容論道之職委蛇自公之詠故臺閣館局之耆儒碩士皆形爲文章播爲歌詩非未同而言無稽而述者然則考物論瑞其固以家視耶抑將爲天下賀也東陽謬職史事綴名公後謹闡其義而序之

送石邦彥檢詩序

今之所謂先後進者有父執有座主之爲先通家予及門生之爲後父執云者或同科第或同官署或同遊處而相契信有兄弟之義焉則爲之子者固不敢以禮抗而勢軋若東西南北之人偶防暫聚情未孚迹未宻而欲責望於再世則已難矣座主之義自有科舉以來有之蓋凡出於其門者或登堂而拜或分屏而坐有不同於塗之人者旣其甚也乃至於徇私而忘公故宋之初嘗革之以爲獘其亦矯枉而過者哉稿城石邦彥吾同年雲南按察副使大器公之子也其於予始未通問及予典試京闈得易捲佳甚遂以魁學易者旣掲榜詢而知其人後被簡入翰林爲庶吉士凡預閣試輒在優等予用是愛且重之及受秩爲檢討朝夕相與處義加宻而邦彥視予若弟子之於師坐立稱謂匪惟不爲抗又若有過焉者徐而察之非獨以前所云也此古之所謂知己者而於今見之予安可負哉予嘗患世之君子或挾長以爲驕或任情以爲智𨿽有美才妙質卒歸於無所用之地及夫曠百世而相感逺千里而相信者或間有之奚可以多得哉邦彥蘊才飭行必欲企古之人而欿然若不足觀其勢不但於今日止也於文章必能鳴一代之盛於功名必有益乎一世之人於道義必能全所賦之天而不爲庸眾人所汨乃可以言至茍可以言至則夫所以相與所以相信者不誣耳矣邦彥勉乎哉今之存者寡規而多頌邦彥之歸省於其鄕也謂予曰何以教瑤予方感於邦彥之知又重其以規請故以後所云者贈之且望其來重相與講焉

鏡川先生詩集序

詩與諸經同名而體異蓋兼比興恊音律言志厲俗乃其所尙後之文皆出諸經而所謂詩者其名固未攺也但限以聲韻例以格式名𨿽同而體尙亦各異漢唐及宋代與格殊逮乎元季則愈雜矣今之爲詩者能軼宋窺唐已爲極致兩漢之體已不復講而或者又曰必爲唐必爲宋規規焉俛首蹜步至不敢易一辭出一語縱使似之亦不足貴矣況未必似乎說者謂詩有別才非關乎書詩有別趣非關乎理然非讀書之多識理之至則不能作必博學以聚乎理取物以廣夫才而比之以聲韻和之以節奏則其爲辭髙可諷長可詠近可以播而逺亦可以傳矣豈必模某家效某代然後謂之詩哉顧惟其異於文也故𨿽以文章名者或有憾焉兼之者蓋間世而始一見韓昌黎之詩或譏其爲文蘇東坡之詩或亦有不逮古人之嘆今觀其宏才逺趣防時代而超人羣也惡可與不知者道哉鏡川楊先生夙抱古學以文名一世而復深於詩自入翰林三十餘年積晉庵東觀桂坊金坡諸稿若干捲某得而觀之竊以爲先生之詩博采深詣典則深厚成一家言當意所得雜體及七言古似宋五七言律似唐五言古似漢然於其時猶當擇以爲對非茍同時代稱名字者比而愛君憂國感事寫物則得諸三百篇之防爲深元之盛時稱範徳機善作劉防孟善評先生生聖世稱大家殆於範有所不屑某之愚不知於防孟何如也獨自髫丱防奬識至於今不攺評且益加厚某𨿽愚不敢以是私於先生蓋其名在天下不待知詩者然後知其爲重也先生歷編修洗馬侍講學士少詹事以至吏部侍郎天下之望方隆未艾於是疑少達多窮之說爲未必然又以見先生之學非於詩焉止也稿以文類者若干視詩尢多則別爲捲云

桃溪雜稿序

予與方石先生同試禮部時已聞其有能詩名及舉進士同爲翰林庶吉士又同捨見所作京都十景律詩精刻有法爲保齋劉公松嵒柯公所甄奬又見其經史之隙口未始絕吟分體刻日各得其肯綮乃已予少且劣心竊愧畏之同官十有餘年先生學愈髙詩亦益古日追之而不可及然先生愛我日至每有所規益必盡肝腑見所撰述亦指摘瑕垢不少匿及先生以憂去謝病幾十年每恨不及亟見見所寄古樂府諸篇奇古深到不能釋手比以史事就召盡見其桃溪雜稿若干捲乃起而嘆曰詩之妙一至此哉夫學有二要學與識而已矣學而無識譬之失道兼程終老不能至有識矣而學力弗繼𨿽復知道其與不知者均也漢唐以來作者特起必其識與學皆起乎一代乃足以稱名家傳後世肩差而踵接者代亦不過數人其餘防行窘步卒歸於泯滅澌盡之地者不知其幾也世豈患無詩哉患不得其要耳先生蚤負絕識𨿽古人詩鮮或意滿而自視亦嚴甚命志帥气顧劣者所不及則其屣脫塵靡力起頽廢以至於此也豈非世之所必傳哉或乃謂古今文章局時代關气運斷不相及遂不復致力其間亦自棄之甚矣然此猶以體格言之又嘗觀三百篇之防根理道本情性非體格言之可盡先生好古力踐深猷逺計發而爲言者固其所自立也又可獨歸之時代也乎然於此見今日之盛有古之所謂獻者非徒文也亦以見先生之賢斷有以立乎世者而非徒言也予無似懼終不能自振以名托交遊爲幸因序論之先生姓謝氏名鐸字鳴治臺之太平人累官翰林侍講號方山後更號方石桃溪其所居地也

懷麓堂集卷二十八

欽定四庫全書

懷麓堂集卷二十九

明李東陽撰

文稿九

序

賀陳君朝用遷福建左布政司序

古者命官必専其長而眾其佐湯始並相右伊左虺漢初亦置二相右相陳平位第一而周勃居其次武帝以劉屈犛爲左相而虛其右以待四方之選皆先右而後左其後以左爲尙蓋歷唐以來皆然宋多並置而王曾罷相復入不可得左而僅得右則左之爲重可知已國朝因勝國行省之制而損益之布政使而下及防政防議皆有左右夫謂之使卽古所謂牧伯者而猶並置其愼且重可知也顧今之官必秉章綰鑰乃足以展布心力而莫之抗𨿽所謂右使位均勢敵者不免猶有所遜故使而至於左則極矣無錫陳公朝用爲福建右布政使時與左布政使戴公廷珍同年並位皆以賢能著聲譽閩之人蓋兩宜之猶謂公居右使不足以展其用適戴公擢都禦史以去公卽繼之時公賀萬壽聖節於朝中道而得命入朝而後謝大夫士之出閩產者旣預相賀而又以賀公曰吾閩方失一賢牧又進一賢牧也又曰公之賢也而始得以自遂也予亦公同年故預聞之乃嘆曰夫士起布衣官至二品領一藩之寄至是而極然寮佐之所咨聴官屬之所仰承士民之所倚賴以爲命者惟賢而已茍非其人𨿽在其位猶將指而議之若未任而願旣得而幸有不能已者是孰彊之然哉公官兩曹閱二紀愼守勤蒞始終一致殆養之素矣於是而施焉其志力所至可據以爲效者亦可冀矣且官至布政則內而公卿臺省皆發軔之地公𨿽斂退謙抑之不暇亦獨知天下民士之望之無窮乎夫爲天下言之則閩之地有不得専者是方憂其位之極而不徒以賀爲也因以諗諸閩士以爲如何

送南京國子祭酒謝公詩序

董子稱王者以教化爲大務蓋天下之人才風俗皆於是闗焉州庠黨序多收並畜不能當百一之選選而出者大則科小則貢皆於國監乎教之而天下皆視以爲式是國監者教化之原也祭酒𨿽不與政而政由以出非百司庶府分一職領一務者比必其人足以作人厲俗以成教化然後爲稱中世以後世每視爲閒官漫不加意而爲之者亦或不知所以爲重天下固未甞無美才善俗顧未必出於薰陶作育之間治之不古若無惑矣或以爲名籍所格令所及人多而日寡𨿽有善者宜無所用其力夫所謂教必躬行實踐不専在乎言語文字之粗若講授稽覈不過諸博士職而整肅懲戒之具一監丞足矣亦惡以祭酒爲哉國朝肇置監學宋公訥創制立法爲聖祖所知著之勅諭載在史冊非後生晚進所得而測也在英宗若李公時勉淸直不阿恩義所激士或以身代難不爲避陳公敬宗嚴重有體士之裹糧負笈由北方而南學者亦或有之其他名師碩士踵髙躅而延餘光者蓋亦多矣比南監告闕吏部簡於館局謀於臺閣以請於朝得黃巖謝公鳴治公在翰林歷編修侍講二十有七年病謝家居者三之一及以史事被召書將成而有是命於是朝野交賀稱爲得人無異辭焉蓋公之學必本六籍動必循軌度𨿽藏修退學違逺功利未甞不以人才風俗爲意其取諸身而見諸所爲教者可知已聖天子建極之初謁廟幸學示所尙於天下其所以奬恬厲直於教化本原之地者於公之升豈不足以窺聖治於萬一哉今日之命非爲公賀殆將爲世道慶也然則仰承休命逺駕前哲上進於昔之人躋國家教化於隆古之盛公之行寧不思所以爲天下重哉諸老先生而下以翰林故事皆賦詩贈之謂某爲同年進士命爲序其事如此

陸孝子詩序

有傳金陵陸孝子事者國子生仁甫之子鳯其母葉病否甚鳯憂懼莫知所出間隠幾夜臥夢一老翁謂之曰非人肉不可愈鳯異其言翼日焚香吁天置刀盌上忽躍然有聲乃手制左臂肉一臠爲以進母食而甘之否浸愈旬日而差昔予南行館仁甫時尙未有子聞其子之孝心喜且異之未幾仁甫以貢上禮部詰之得其事加詳諸卿士聞者多爲賦詩不逾月而成捲嗟乎刲股之事昔人論之詳矣大扺善之者謂以身報徳爲孝疑之者謂毀體輕生爲非孝予則以爲當原其心茍其心誠且迫譬之捄焚拯溺寧赴湯蹈火以求益於事不得與以死傷生者比君子於此固當有取焉且天下之語誶色忤食稻衣錦者何限不彼之責而責此無亦自比於不孝設淫辭而助之攻乎故鄠人之對說者以爲非韓昌黎所作或曰彼見其時習而成俗故矯而爲之辭其言聖人所未先爲不可以立法垂訓則𨿽非韓出亦理之不可易者也顧爲天下計者不必使人皆有是行而願人之皆有是心茍有是心擴而行之無所往而不爲孝也此詩之所以作也若神異之迹不必深求然揆之動天地感鬼神之義亦有不可得而誣者鳯之祖庭玉君履善貽福而仁甫績學弗試猶有待於後今則有美才至性若鳯也者天寧不諒其心佑助其身以成其孝之大哉詩稱是事𨿽不必據以爲訓而亦足以爲事之證也姑爲采其義而並序之

壽舅氏參將劉公七十詩序

我舅氏劉公自甘肅防將請老歸京師越五年當治癸丑壽七十渥顏皤發如初歸日而若又過之至當筵對客論兵老壯地勢險易夷狄之情僞歷歷如指掌竟日夕不少倦蓋其同裏而居同時而仕並峙而俱存者十不能一見也當公爲參將承制握兵柄上埒元帥下統羣屬攻守操縱無所不得志乃幡然思歸有畱之者則曰吾承世職爲羽林一千戶南北徵伐觸寒暑冒矢石取尺功寸級至都指揮同知官累二品嵗祿數百石不爲不足矣身在天西南去家萬里重闕險道車敝馬憊而不得至不及身之彊力挈家東歸爲菟裘之圗以終吾年他尙何俟乎旣至買屋城東北隅析諸子各占一第有勸止之者則又曰吾五子七孫少長不一聚則相恃以逸散則各奮以勤旦夕之愛固不若終身計也此二事皆公所借以有今日且將引於無窮焉昔班定逺立功西域乃上疏乞入玉闗遂還東都陸太中旣得免解使裝分五子爲生產常乘安車駟馬從賓客往過十日而更二人者皆以壽稱書之史冊爲後來故事公功成勇退無纖發系戀意而又防憂逺計安其家以及其子孫其近之與且人之志气多以蚤暮爲彊弱精明優裕愈老愈壯如公者𨿽無意乎南越之使而任尙之戒猶可爲後生法頌功祝壽固君子所不能已也公子雄代爲羽林指揮使惟準雉集孫格皆被恩例賜冠服將以公七十初度拜壽於堂東陽念先學士公絲蘿之好先宜人桮棬之澤無以爲報徳地敢不率婦子執觴祝百千嵗壽於幾席間哉大夫士能歌頌者多賦而相之凡若千什東陽謹再拜爲獻並書於其首

可閒堂詩序

有稱可閒翁者華亭顧君良玉居城西瑁湖之南自厥考遺善翁授簡任事以髫丱應門戶晨夕劬勩不遺餘力生業旣給有丈夫子三人孫四人今年五十有八矣而伯子淸領鄕解連得進士爲庶吉士與君友者皆羨而謂曰君之志遂矣其亦可以閒矣因稱爲可閒翁君亦以名其堂且自號云君仲子愼上京師以告淸淸之反同遊翰林者皆慕君爲人又喜其得嘉號也相率爲可閒之詩以質於予予惟人之志气必有所用亦必爲之節而後可恆禮曰老而傳端木叔气幹將衰棄其家事鄭事成告子以老歸以家政閒居以安性於史稱之故士大夫委質於朝茍非系安危闗休戚者尙以時致政而去況於家乎今見金旦攫執籌夜計𨿽有子孫不能自逸曽馬少防向子平之不逮亦何怪乎勇退之難也君年近指使气幹疆力未可以言老而孤超逺脫無遲徊系累意其識見之所到志趣之所寄蓋加乎人一等矣使君家未裕而遽自求逸固不克成乾父之譽非其子之才服王事承世業引於不墜則𨿽欲棲遲而處偃仰而樂奚可矣且於君之可閒而知有未可以言逸者出必有陳力輸悃之勤居必有幾杖之選車牛之服乃兄以代終而成業臣之於君猶子之於父也然則愛之以勞亦獨非遺以安哉淸以奇才脫頴塲屋聲動館閣間方有事乎世用而仲季之養亦有資焉君當是時優防伴奐居山林之髙而詠國家之盛天下之樂殆無以相易者矣彼羨與慕者𨿽其居之不同而情惡有弗同者哉予以文字知淸又相與周旋鉛槧之事而規厲期待有大乎此者爲取是詩而序之詩作於治癸丑冬十二月計以明年春正月二十六日及君初度寓愼歸與季子勤延壽則不専祝頌而義亦備矣

送體齋傅先生省墓詩序

體齋傅先生之省墓天子眷其誠曹省羨其才儒紳墨士歌其盛而友朋兄弟之私不與焉蓋先生在憲宗朝舉進士入翰林歷檢討修撰諭徳掌司經事二十年不敢歸耿耿之懷將發復止及一更化以來進侍日講分纂先朝實錄寅入未出寢食不暇又四五年累遷至太常卿兼侍讀學士進掌翰林事惟時書旣奏功講事亦暫輟及上疏請告歸省其先公墳墓於鄕言累數百意甚懇天子崇古好儒方隆聴納而惇尙孝理重遂其情乃命有司給驛傳亟令還任且賜金幣爲道裏費其視具寮常制限年而後許勘實而後覆一切付諸有司之手而朝廷若不與焉者異矣於是公卿以下咸謂先生爲主司精鑑擇能得賢俊爲講官敷對明暢能陳說仁義以開聖聰益治化爲史臣筆削嚴謹能闡功徳誅姦諛以昭示來世成一代之典其文學足以華邦國論議足以禆政事亦非常材恆品近之不爲益逺之不爲損者所能髣髴也故凡操觚秉翰者多發爲長歌演爲巨篇言去畱則有皇華杕杜之興論遇合則有鳯凰梧桐之比至於友聲神聴舉徳補缺以相贈遺相勸戒其爲賦益詳焉用諸鄕閭播諸天下信一時之盛也今之所謂餞贈者未始不托於文章歌詠之際先生之所謂贈亦甞有若是其盛乎哉東陽少且劣獲以名姓從先生後自科第官署及凡職務無一不同晨朝夕燕日相防處亦未始有時月之間徳義之所薰肝膽之所照情意之所漸浹不啻非所謂東西南北之人而止旣與館閣諸先生賦之及先生之弟中書舍人曰會以畫圗請又賦焉然猶有不可已者故於曹署臺諫諸君發之因得以盡其詳如此云

送傅工部曰會督稅荊州序

朝廷之制財用商賈之稅分領於戶工二部戶主財糓工主材木材木出於東南其務𨿽簡而利亦饒出川蜀者稅於荊州出徽歙者稅於蕪湖皆置局設吏以司出納第吏卑而獘積乃檄部屬一人分司而稅逾年而代所以示専也及其旣久責愈専而事愈難此其故何哉蓋國所以理民而亦有取給於民者低昻盈縮交送於銖兩寸尺之間不在於此則在於彼欲兩全之而卒不可得今材木之產有限而工役之費無窮故𨿽月累地積而行商之嬴息未聞嵗計籍報而有司之出納不備下上之際不惟不相濟而又若有相病者何怪乎其難也夫在易之卦損下益上謂之損損上益下謂之益語有之百姓足君孰與不足百姓不足君孰與足於此二者酌而處之則寧少羨余之利而不可使商賈有失業之憾寧負稽緩之咎而不可使朝廷受厚斂之名此實設官分職之本意而所好之善常寓於所令之中者也若偏見私意如函矢之不相謀旁觀坐視如秦越之不相防亦何貴乎責之専如此哉然猶有甚者茍漁獵之巧歸於權勢之家狗防之姦入於吏胥之手則其爲獘寧不益甚矣乎故以稅事爲簡且易而不加之意非通於政者也新諭傅君曰會爲工部都水員外郎出督荊州之稅有難色焉或者謂曰會爲進士以文學繼家業爲中書以詞翰名侍從其於財糓經理之細非惟其所不習且不屑焉其所爲難者殆以此也及過而別予論及玆事言累數百不休蓋曰會博涉史籍歷居曹署飫經乎山川道路之逺財貨出納之獘盤結乎胸中欲一剸理之而慮未有以遂其志也予固知曰會之賢有出乎流俗者不必如或者之所謂而止也且天下之稅皆出於民商者四民之一耳使凡司稅者皆知國用之不可闕而不敢虧知民力之不可窮而不敢竭至於不得已而處則權其緩急而不妄行以逆施又推而至於天下之政皆然其於治也不難矣曰防之行予安得不有所感哉曰防之伯兄體齋先生予知己友也故曰防於予必盡其辭而予於其同鄕大夫士之請亦不能已於贈云

送吏部侍郎周先生使秦詩序

吏部右侍郎太原周先生有秦府郡王妃冊封之命翰林舊寮咸以爲秉嘉禮封長藩出首曹而稱正使闗於朝廷天下甚重相與賦爲歌詩以送旌節而東陽獲接先生最久乃得而序之國朝冊封之制凡眾子皆爲王王之眾子皆爲郡王而其元配皆爲妃降制之日天子衮冕禦正殿百官朝服以侍是之謂嘉禮髙皇帝封子二十餘人秦在晉上文皇帝所兄視者故封在大國形勝物產天下莫加焉是之謂長藩凡遣使武具勳戚文具卿佐以俟簡命文臣之中部屬官比吏以下各一人又必有侍從郎署以爲之貳節必躬捧班必前拜燕必先坐是之謂首曹謂正使而先生兼得預之豈非天下之具美哉古之所謂使必其辭令行操皆足以不辱然後爲賢春秋戰國尢此焉重今天下一家九族一體分藩胙土者皆秉魯從周麟趾之化采蘋之教治於逺邇爲之使者𨿽有子產之辯晏嬰之智無所用之先生碩學淸操卓爲名流其在翰林勸講經幄惓惓以孝弟爲說載筆史局分掌禮館朝廷大典式多其所書及佐禮部封冊賀慶之事又其手出此旣試而已效者自足以宣徳意陳典章繇是以往非特所謂不辱君命者而言語儀度殆不必論也且先生之少親迎於陜韓侯之蹶裏在焉太原乃其先尙書莊懿公嶽降之地先生及其子弟發解之鄕宗族耆壯尙林林其盛使節所至風聲所動榮顯不足論其所以惇孝興義爲天下觀者蓋亦多矣若察州縣以衡鑑天下之才諏閭閻以黼黻廟堂之治皆使之所有事而逺逰之篇登髙之賦取之乎山川風物之勝者則先生之餘亦豈惜爲諸公和哉

倪文僖公集序

文一也而所施異地故體裁亦隨之館閣之文鋪典章禆道化其體蓋典則正大明而不晦達而不滯而惟適於用山林之文尙志節逺聲利其體則淸聳奇峻滌陳薙定以成一家之論二者固皆天下所不可無而要其極有不能合者故君子觀人之文不必識其面聞其論議親見其所施爲而其器識材用之稱乎此或宜乎彼防防乎其可別已是𨿽殊世異代操吾說以求之無所不得矧耳目所接風聲義槪之在天下方盛而不可泯者哉東陳辱靑谿倪先生舜咨爲同年交最深獲見其先文僖公樂與天下士誦公所爲文舊矣公居南京有火厄手掇舊稿數帙以出靑谿復力檢得之𨿽頗散佚尙多不能盡錄公旣沒靑谿乃取公所自編訂者爲三十二卷刻梓以傳東陽始得而備見之作而嘆曰我國朝掃除荒亂奄有六合光嶽之气全得於天自髙皇時宋學士景濓諸公首任制作而猶未得位文皇更化楊文貞諸公函起而振之天下之休養涵育以曁英廟之初富庶之效可謂極盛矣而劉文安諸公出焉逮於憲廟其用猶未已也時則有若文僖公相與先後揚厲其名大著其在景泰間應制賦詩中官常立俟以進自余碑板金石之文云湧川溢沛不可禦甞奉使朝鮮卽席命筆略不搆思國人皆縮頸吐舌駭嘆不能已及歸梓其作爲編至於今存焉蓋公之雄才絕識學充其身而形之乎言典正明達卓然館閣之體非巖棲宂處者所能到也故𨿽中歷險晚登通要不得盡見於用而其於典章道化闗一代之盛以爲後觀者如此豈非不朽之事哉昔孫盛作晉春秋傳之外國後有購者於遼東得之宋孫甫作唐書甚自珍惜甞火後歸問其書他不復顧斯文出處與此正同然二氏之書卒不見於世者謂其子孫不足以繼之也公修英廟實錄未及終靑谿繼入翰林以成事告校諸前代其班馬氏之風乎且靑谿爲學士爲禮部侍郎尙書趾美承閥當代所僅見行業之著其於公益有光焉後世稱江東倪氏之盛者殆不獨文之爲重而文其徴也是固不可以不傳已公諱謙字克讓學者稱爲靜存先生已未進士及第官至南京禮部尙書致仕卒贈太子少保文僖其賜諡也文有玉堂稿百卷上谷稿八卷歸田稿十二卷南宮稿二十卷通爲卷百七十則裒爲家集靑谿與其弟工部主事阜覃共藏之而遼海編別行於世云

雙瑞詩序

太子太傅戶部尙書兼武英殿大學士宜興徐公爲少詹事兼侍講學士時以太夫人喪廬墓於瑞雲山側朝夕號慟悲不能勝乃有二白鳩棲隴樹未幾復有二白鴈防洑溪之上徊翔哀鳴若感若慕累數月不去鄕人異之今少詹事陸君亷伯目爲雙瑞流聞縉紳能詩賦者皆與有作久而益富比得而盡觀之竊惟人之身與天地同體故心正气順感而成祥小者闗一家大者系天下不可誣也若鳩鴈之色以白爲奇其數皆偶人奇一物並集馴久而不去其奇尢甚古稱禽鳥得气之先而孝爲行之首感召符合豈偶然之故哉公气和徳粋文足以華國量足以容物固天地所儲育爲天下用而純誠至孝又足以格髙明動幽逺丰功偉烈於此有徴焉蓋自還朝以來歷禮曹階選部薦著勳績至入內閣在天子左右操造化之柄以對時育物二十年間功澤所被和气所召將使簫韶之鳯儀於虞廷越裳之雉貢於周郊所謂家國一機心孝同理益於是乎驗矣夫徐憲之白鳩以孝稱張九齡並以忠著其爲應固有小大而公瑞實倍之移忠之孝固一代所具瞻者也況晚生後學蒙陶鑄之徳得於觀感之餘者其可不攘袂開口爲天下先哉治癸丑進士之爲庶吉士者二十人各擬爲詩篇成而未敢獻間以質予予方奉命領教事諭之曰凡朝廷所造就諸老先生所教育者惟忠與孝也體諸身形之言取之乎繩轍模範之間固而輩所得爲者又何讓乃序諸捲端以遺公之子元楷輩請相與藏之而公亦不得而與云

懷麓堂集卷二十九

欽定四庫全書

懷麓堂集卷三十

明李東陽撰

文稿十

記

逰西山記

西山自太行聨亙起伏數百里東入於海而都城中受其朝靈秀之所防屹爲層峯滙爲西湖湖方十餘里有山趾其涯曰甕山其寺曰圎靜寺左田右湖近山之境於是始勝又三里爲功徳寺洪波衍其東幽林出其南路盡叢薄始達於野乃有玉泉出於山噴薄轉激散爲谿池池上有亭宣廟巡幸所駐蹕處也又一里爲華嚴寺有洞三其南爲呂公洞一竅深黒投之石有水聲數步不可下竟莫有窮之者又二十里爲香山樓宇堂殿與石髙下其絕頂勝甕山其泉勝玉泉又二十里爲平坡寺俗所謂大小靑龍居之迥絕孤僻其勝始極而山之大觀備矣成化庚寅四月之望刑部郎中陸君孟昭與客十人逰之晨至於功徳寺有冦生者亦載酒從勸客數行僧食客蔬食已復上馬南至於玉泉求觴斚不得又不可掬飲相顧爽然良久方別道取饁者瓦桮還飲之又南至於華嚴有俗客數輩不顧徑去又西南至於香山坐而樂之曰美哉山乎而不得在西湖之旁造物者亦有遺技乎或曰其將靳於是或曰物固然爾造物者何容心哉因相與大笑望平坡逺弗至乃循故道歸過甕山登之孟昭復大饗客飯僕芻馬日昃乃返進士奚元啟預號於眾曰至一所須一詩成不者且省罰罰依桃李園故事然竟無罰者孟昭曰維西山實勝都邑不可闕好事者之迹然官有守士有習不得巖探窟到於旬月之頃取適而止無畱心於玆蓋有合於弛張之義者不可以不記乃起揖客請授簡於執筆者

惺惺齋記

聖人之道邈乎不易入也其入必以敬敬豈易言哉謝上蔡常惺惺法蓋其近者也夫惺惺者欲人不死其心心不死則可以入道矣夫心本虛靈而理斯具而事斯應其具無不善應無不可寔同厥初旣而貿貿焉昧昧焉如醉之湎如夢之魘如疾之顚倒錯逆罔知其極者其心死也於死不死之間不能以髮故古之聖人有盤之銘丹書之戒以警其心懼其死於一髮也不死則聖死則狂一發之生死甚微而聖狂之相去逺甚人可以不常惺惺乎予之志於道久矣恆內顧曰吾存也一不善焉行也一不可焉吾何爲者於時蓋翻然而興泠然而省湎者若滌而醒魘者若警而悟疾者若藥而釋有人之所不與知者吾之心固不死也及其因於所應而守之不力則不能無湎而魘而而不自知者此予之所病也嗚呼予其有感於惺惺之言夫有以名齋者泰和陳處士善敬甫其子給事中鶴請記於予予曰處士之志予同也其顧者省病者懼也然亦有與予異者處士隠者也其於事不多接或者其無所擴之也嗚呼惟理無所不存惟事亦然固有所當爲者也其不得爲者固其所得知也者董五經者近乎知矣然不能擴其心於萬變或與予之所謂知者不同茍不能擴其心而局於小明也而曰我惺惺我惺惺則禪者亦惺惺也其於道益逺矣吁其誠可懼也夫其重有所感也夫

半村記

半村湯原靜居於蘇之楓橋橋東距州城數里許防相比至是而極極則爲平田方湖曼衍暎帶彌望無際而其居適當其交因自號曰半村半村昔甞防尙書晞顏楊公之門工琴解詩旁及醫術用是往來江湖淮泗間而極於京師雅好文事凡名大夫士鮮不識者予曩見於奚進士元啟家其於元啟蓋中表之防也元啟卒其孤不能舉半村爲治後事殫財與力予謂其好義者心愛重之旣又因刑部主事顧天錫來詣予請記其所謂半村者去年予南經蘇夜泊橋下憶張繼題詩處徘徊久之時半村又客於外求其居不可得也旣還京師宿負未釋半村以詩來者再足及門者多至不可數予甚愧之癸已之夏持捲告別予不得置也笑而問曰夫仕與隠殊塗而異尙二者不惟不能合或據其地以相訾謷故擊磬之音昔人所惑招隠之詩後世反之其勢然也人有在吏爲隠居山中以宰相稱者是將安所取哉子之居村郭之交也出則爲士爲官處則爲農爲圃有所慕斯進之矣有所斂斯晦之矣今子以半村自名而不著其志將爲河內之老自處於可否之間乎將爲漆園之吏置其身於才不才之間乎不然則將用則行舍則藏所謂學顏氏之所學如吾徒者乎半村憮然作曰噫澂將去矣書予言以遺之

冰玉齋記

泰和羅先生明仲甞作冰玉之齋其名寔因其曽大父徳安府君君平生以淸白著東裏傳稱其有冰玉操者也明仲少有志於古孔孟之學近慕先世之賢乃摹濓溪明道伊川橫渠涑水康節晦庵像於圗別錄前人所爲七賢行實於帙掲之於齋而名之曰冰玉每仰而思曰不如是不足爲此祖之孫況古人乎齋旣成以告其友李東陽者使爲記予乃言曰天下之徳莫大乎無妄徳而無妄可以言至矣夫冰淆於水則離玉間於石則疵寒暖不相入瑕瑜不相掩故中貞而外潔凝聚爲形質而發越爲光輝今持玉以示人𨿽奴知其爲至寶持冰以示人𨿽嬰孺亦知其爲寒彼所謂冰與玉者亦將受之而無愧此無妄之至也君子之學積中而盎外蘊之爲道徳發之爲文章措之爲事業皆明對天地幽通鬼神仰質前聖俯俟來哲中無畱情外無靦顏縱不能無疑於一人而必信於天下縱不能無疑於當時而必信於後世彼小人者掩覆藏匿惟恐其不深鋪張誇耀惟恐其不彰及其計窮智極幾微倉卒之際蓋有頳面泚顙而不能自已者故可以欺天下而不能欺吾之一心可肆意於四海之外而不能自安於閨庭之內故人能無疑於嬰孺奴而自免於頳與泚也則可以言至矣書稱惟幾易贊退藏於宻孔氏之徒皆稱愼獨自古聖賢未有舎此以有成者冰玉之義其盡於是乎若明仲者雄談博辯而人不以爲狂髙志逺慮而人不以爲迂孤履危行而人不以爲異自是以往精義以約之定力以持之何所不至哉𨿽然中人之志茍有所感激或可當大事處大難而精粗外內終始不變者𨿽聖賢亦以爲難故君子貴乎重且逺也故以明仲爲有餘力而易焉者吾不敢也予辱從明仲久所恃以爲冰玉者甚至凡予所執論固皆其緒餘而於其名齋重有感焉蓋學必有所入而後成然非相與警防砥礪之或至於委靡沈溺而不自覺此明仲之名齋與予之記皆不可闕也請書於其齋與同志者共覽焉

聴雨亭記

靜觀子旣辟北軒作亭其南綴於後堂之桷其髙可仰也亭之前雜植羣卉而性獨愛荷置二盆池種者常滿尢愛雨雨至眾葉交錯有聲浪浪然徐疾疏宻若中節防靜觀子閒居獨坐或酒醒夢覺憑幾而聴之其心防然以思蕭然以逰若居舟中若臨水涯不知天壤間塵鞅之累爲何物也因自題曰聴雨亭客有過者問之曰天下之物有聲者皆可聴何子聴之専也靜觀子曰夫聲物皆有之然其矯揉而爲之者弗貴其爲聲也今夫風雷雨雪禽虫艸木皆自然而成聲吾則適之然取之也無窮遭之也不恆以不恆之遭應無窮之取𨿽日僕僕且不給吾何適於聴故吾於所遭者取之其所弗遭遭焉而不吾適者吾弗暇也客曰夫雨人固知聴之荷之爲物其華可玩其馨則可臭也今子必盡捨之舎之而取其聲敢問何擇靜觀子曰人在目爲視在耳爲聴在鼻爲臭皆殊遭而異用以其所用應其所遭茍不爲之節其爲煩且困抑甚焉故君以適吾聴而已安能效人之目以爲視效人之鼻以爲鼻哉客曰視聴與臭均也今子以靜觀自名而顧動於聴吾恐子之目太逸而耳似勞其何以均之靜觀子曰君子有主乎其中無累乎其外故恆以物適情而不以情狥物是吾之靜未始廢觀而聴亦未嘗勞也客爽然自失曰善哉子之聴也可以觀徳矣予不佞不能爲臧三耳之辯今當登子之亭玩其華采其馨且食其實子如不暇則願以假我靜觀子不能拒乃笑而許之因書於亭壁以爲記靜觀子吳姓字汝賢翰林修撰莆人也

守貞堂記

守貞堂者安福張敷賢氏所作也敷賢之先處士淵洌娶於吳數年而疾疾且革屬敷賢於吳曰我病且死乃不終殄於天幸今有孤焉我卽死汝其無愛一日之力以爲我張氏保此孤也吳泣曰天矜君而予之孤其將有成乎君之言實與孤俱存吾何敢死之惟終身焉夙夜是圖君無患焉處士卒吳竭力治旣躬績織以食其孤及敷賢壯娶而生子吳猶未衰蓋二十有二年於今矣敷賢念母之徳輒流涕曰某不幸不及父事賴母而後行防防暱暱以至於有今日有婦與子以永宗祀幸不於先君之遺業是墜皆母之徳天之報也乃作堂奉母而居名之曰守貞以識不忘旣又曰吾能識母之徳不能使暴於天下無以稱爲子謀於其從兄鄕貢士公美公美以其言告其兄車駕郎中公實以請於子曰願有記予嘆曰鳴呼人疾痛愁思必呼天其悃愊哀懇有不容僞者然此非足以動天也惟守之以正則天必應之坤之六三曰貞曰有終婦代夫終正也喪夫之道非死則守之觀吳孺人非不能死卽死無所益乃能勤苦淬礪歷寒暑饑饉之變其難奚啻百死卒終先君之志成其子之身若孺人之言則哀且誠矣其守則可謂貞矣天之爲報昭乎在此繇是以迓祉廷作垂休於後之人寧有旣也乎若孺人者表之以爲世則可也予與公實同舉進士入翰林甚厚其所居地與予茶陵比堪甚邇且親故知其家世甚許公實之先禦史公實死國事今又有貞母者出乎其族何其多賢也予又聞孺人實學士與儉先生從女禮義之教固於是乎在因並記之以告其後之人

東莊記

蘇之地多水葑門之內吳翁之東莊在焉菱濠滙其東西溪帶其西兩港旁達皆可舟而至也由凳橋而入則爲稻畦折而南爲果林又南西爲菜圃又東爲振衣岡又南爲鶴峒由艇子浜而入則爲麥丘由竹田而入則爲折桂橋區分絡貫其廣六十畮而作堂其中曰續古之堂庵曰拙修之庵軒曰耕息之軒又作亭於桃花池曰知樂之亭亭成而莊之事始僃總名之曰東莊因自號東莊翁莊之爲吳氏居數世矣由元季逮於國初鄰之死徙者什八九而吳巋然獨存翁少喪其先君子徙而西旣乃重念先業不敢廢嵗拓時葺謹其封濬課其耕藝而時作息焉翁仲子原博以狀元及第入翰林爲修撰獲以其官封翁朝士與修撰君遊者聞翁賢多爲東莊之詩詩成而莊之名益著修撰君以謂予曰幸君子之識之也夫人之業未有不勤成而侈廢者翁之爲東莊也承往敝而修之懇悃劬瘁歷數十年然後備亦旣艱矣而翁又遵道畏法𨿽處富貴泊然與韋布者類則所以保其業者豈茍然哉易曰乾父之虫有子考無咎厲終吉由是觀之翁之業𨿽百世可知也吾又聞翁積而能散衣寒食餓汲汲若不暇則玆莊也寧直以自樂爲燕遊而已今修撰君科甲重朝廷文章望天下愛民憂國恆存乎心而見乎眉睫則推翁之心以達之天下又豈直足以保其私業爲玆莊山水之重而已邪然君子論家業之艱考世徳之有歸信文獻之不可無者必自玆莊始作東莊記

祁陽縣學重修記

古之論學者有三其上爲道徳其次則爲事功又其次則爲文章凡以爲世道計者挾此以仕𨿽其所施不同然皆足以澤天下及後世其獘也則專事進取不知其所以仕乃或因而假之若芻狗然旣有所得則委置不復顧而古之所謂學者蕩乎無有矣論學之政者亦三其大則正倫理厚風俗其次或教其政事或課其辭藝皆能有所成就然必居之以館舎養之以廩祿齊之以號令條格使有所系而恱其心有所據而致其力有所警動感發而成其業然後爲可其獘也則修節目而棄本根或又茫然無所爲坐視其委靡頺墜而莫之救則其爲教亦蔑矣人必賢聖然後不待觀而爲善不待懲而不爲惡今學校徧天下而賢聖不時出則學之不修豈非爲教者之責哉泰和蕭公自南京刑部主事爲湖廣按察僉事慨然以風紀爲任成化甲午至永之祁陽覩其學捨敝陋集縣官師儒而問焉曰玆學也肇宋歷元復於國朝洪武之初蓋百有餘年於今矣公與吾徒二三子實任其責其無所與讓乃命知縣吳謙董厥事訓導熊威佐之會籍程物而後從事伐木於林鑿石於山取則於官丹堊髹采不賦而集工師役徒弗相而邁凡室以間計爲明倫堂者七爲書齋者各五爲會講之堂會饌之堂者皆如齋之數爲號房者二十爲庫者若干凡門爲靈星門爲防門爲學門者各一凡費以銀計者若干以谷計者又若干始以十一月某日終以十二月某日月一匝而成蕭公乃臨而觀之則告於羣屬曰學之政有廢有興政有本末事有先後順理者爲善治具舉者爲全功爾諸君其黽勉倡厲使爾政與玆學俱新也眾皆曰敢不夙夜惟公之命則又告於諸生曰仕不患無名患學之不成不患不能學患不知所以學爾諸生歸而求之洗濯磨淬入聖賢之域庶幾爾業與玆學其俱新也眾皆曰敢不夙夜圗惟公之命退則相與議曰玆惟公之嘉志偉績不可以無記於是教諭王冕具書牘訓導楊玉上京師以請於予惟吾徳侯之盛舉鄰邦之美政與諸君之有志乎教與學也皆可書已爲之記而歸之俾刻於學宮以詔於後之人公名禎字彥祥予同年進士也

紹興府學鄕射圃記

射藝類也君子之所不可闕故可以正心志可以習容體可以立徳表行其道大矣賓主有分比耦有數終始有節勝有孫負有罰其儀著矣鄕射則以習禮樂燕射則以通上下賔射則以接往來大射則以擇士而與於祭而其制重矣降於後世國典不立學校之政不修故儀文散闕而其爲道漫然莫之究其用之者不過戰鬭爭敓之資爾噫豈非職教化者之責哉我太祖髙皇帝稽古建學令諸生以暇日習射其制甚宻歷嵗旣久名存實廢比年知建昌府謝侯士元始用古禮行時制凡春秋朔望皆有射其後知蘇州府丘侯齊繼之提學禦史戴君珊圗下南畿諸學又繼之成化乙未戴君之從兄琥自南京禦史知紹興府初政之暇寔倡玆禮遣諸生二人往習於蘇旣又與其寮佐蔣君誼輩參互考訂無戾於古乃辟圃作堂於府學之後山陰會稽二縣學皆防焉將事之日禮物咸備笙鼓翕繹降升有容諸生在位皆起肅興讓薰爲至和怠者作肆者飭彬彬蔚蔚不知爲禮之至於此也訓導孫君先輩率諸生作而言曰惟侯克復古禮茂昭文教其功甚矣苐侯著美政當顯擢擢且去其勢必弛弛則沮後恐隳前功某甚懼之若礱石勒圖建於玆石爲文以紀嵗月庶幾不墜圗旣成蔣君適以公事至京師則以諸君之意屬予記古之論禮者有本與文文有因革損益時異而代不同然皆本乎心術基乎徳行由是以教則薫陶革易不勞而化由是以學則涵濡浸漬入乎善而不自知其感動變化之機不容以發故不有闗雎麟趾之意則周官之法度亦不能行也鄕射之禮儀禮所載其文甚備戴侯博學雅操施於有政可謂知本矣由是持循蹈履以輔徳成業以不負國家建學立教之意成賢侯之教者其責必有所在諸君勉乎哉茍徒儀文度數而不求其實則𨿽日執經史談道義以爲美觀無益乎世也而況於射乎若秉彛好徳人心所同有倡乎其前有和乎其後來者之弗繼非諸君患也於是乎書

成齋記

刑科都給事中長洲陳君名瑄字玉汝自號曰成齋蓋自諸生時已然及官京師所寓輙掲名於齋予顧而問曰何義也玉汝曰此某之字西銘之說也予曰有是哉夫所謂玉汝於成者貧賤憂戚之謂也今子登巍科爲顯官遭天子明聖諫行言聴敷陳宣布之澤及乎天下名揚而志遂天下之事無所拂乎其中矣是惡待此而後成邪玉汝曰某蚤失怙家中艱黽勉就學學必窮日夜磨砥刻厲久而後有得焉生不慕富貴自叨官職以來懼我責之不易稱展轉刺促求分寸之益而不可得蓋未甞一日安於心將念成之艱而卒思所以自玉之也予曰嗟乎成之義其大矣哉世之揚聲振華者謂之成名舉政事樹勲業者謂之成功涵養培積得於心而不失者謂之成徳其成也亦惟其志力所至以爲等若身之有窮達榮辱吾所以成者不系焉故富貴福澤本天所以厚吾之生而貧賤憂戚乃所以玉我於成厚我者不爲私成我者不爲虐惟無愧其所厚而不負乎其成也斯可矣記曰玉不琢不成器人不學不知道成之義其固在玆乎傳又謂成已將以成物乃性之徳人之所有事也非功與名之謂也蓋至是而成之道盡世之濫窮者每自棄於成君子之達亦未必不益乎身以爲成物之資也所謂生憂患而死安樂蓋爲恆人言之者豈盡然哉予始得玉汝塲屋間如其人不止文字之懿及其律身奉職危思逺計以大賢君子自鑑蓋其成亦不於功名止也予固將相之有未可以防言贈者因記於其齋詩有之他山之石可以攻玉予之言未必非斯齋之助也

春濡庵記

知衡州府徐君孚旣謝事居黃巖始修墓事墓在縣東三童鄕涼棚山西原衡州之曽祖考提舉諱某祖考諱某考贈蒲州知州諱某各以世葬而其兄某某皆祔焉衡州結庵爲四楹去墓南數十步嵗春秋率子姓合祭其中名之曰春濡庵成以書附吾同官謝君鳴治屬予記其略曰吾之爲玆庵者凡以吾祖考也登玆庵而不可得覩春雨之濡秋霜之降怵惕淒愴其能已乎中邪然秋陰之斂而歸者其鬼不可求春陽之發而伸者其神或可得而接吾之心有感焉此庵之所以名也鬼神之理塞乎天地而祖考之气通乎吾之身陰而斂陽而伸者浩乎其無間也然必有所自而感亦必有所在而待故君子七月戒三日齋或求諸陽或求諸隆祭之道也人之終體魄降而魂气升所謂發揚昭明焄蒿淒愴者神而已故陰微而陽著卽其著而求之蓋庶乎感之之易也若以神爲陽陽專在春也而求之可乎且人子之於親也終身而慕顧其感也有時其祭也有節亦豈特秋露春雨之間哉祭義曰大孝尊親其次不辱其次能養死之祭生之養也是人子之報其親者又豈特羶薌爼簋之間而止哉衡州舉賢科牧大郡有政事才封秩命數延於先世不辱其親矣又能惇典盡物愼名與義其亦不悖乎禮矣後之登玆庵而祭者非其子孫邪使狥名而忘義已愧於玆庵而況其親邪衡州於墓次預營一竁爲歸全計蓋亦孝之事也子孫之所當知也故並記之以告其後云

約齋記

應天府尹天臺魯公懋功少時其先都憲戒使常自檢束以澹泊安靜爲事公拜而識之旣壯成學舉進士授吏科給事遷南京太僕少卿以至京尹出入中外幾三十年懷念先訓懼自放逸以陷於過名其居曰約齋間以告予曰幸爲我記之以識不忘比予校文南畿公寔主聘薦周旋閱月寅恭如一日見其衣服輿乘不事華飾與之言藏衷先見而訥若不能出口及觀所著堂壁記皆憂民爲國檢身奉職語知公非竊祿茍位者其名約也固宜乃言曰賢哉公之能約也夫約放之反也君子者必檢身內必有所養外必有所制若規焉彠焉惟所在而莫敢或過故貴則恐至於侈富則恐至於驕樂則恐至於縱逸則恐至於惰非惟富貴逸樂然也𨿽貧且賤亦然才太髙則銳必養之以晦意太廣則疎必斂之以實功太盛則危必守之以謙言則不躁動則不迅惟約之守而不敢或肆如是則大可以至於道而小亦可以免過孔子曰以約失之者鮮矣故曽子守約孟子求放心程子所謂鞭辟近裏著已者皆此道也然人之情多玩於久而官或怠於成故𨿽彊制於旦夕已惰於持久之餘素守於平居已逸於倉卒不備之際其𨿽如此若公之約宜尢有甚難者蓋士起於窶賤幸而不爲居養所移易則易以守世祿之家鮮禮滅義者𨿽古盛世亦不能無今先公官大臣都厚祿能以是訓其子而公承借優裕能以是承其父此今世之所寡聞而僅見者也而況持之於久而守之於成者又豈不甚難矣乎賢哉公之能約也公於是矍然起曰吾欲子之規予也而反予譽予曷敢以承然亦曷敢不勉使吾老而不愧於子之譽則於先公之訓也無負耳矣請書之遂書以爲約齋記

懷麓堂集卷三十

欽定四庫全書

懷麓堂集卷三十一

明李東陽撰

文稿十一

記

華容縣學重修記

嶽州華容縣學在縣治南舊地苦水國朝洪武初始遷扵北一里許基構宏麗久乃浸圯天順間知縣許傑甞修廟庭備祭器有意於學未逮也成化己亥湖廣按察僉事李公文中行部至縣詢扵知縣鮑徳曁教諭顏信訓導習善知學久不治慨然曰吾事也吾不以煩民乃取贏於官得白金數百而命府知事吳正董其役凡門廡堂室以楹計者數十瓦甓木石髹采丹堊剔朽除穢易爲堅完煥然大新觀者攺視聞者易聴以爲盛舉扵是縣官師儒合而言曰李公之功吾徒曷敢忘惟刻石紀事昭扵後世俾引而無窮者吾徒事也兵部郎中劉君時雍上京師以諸君意屬予請爲記予惟士之學將以爲世用也然必養而後成故其平居窮理明義使中有定見而力足以守之於是出而應世酬物庶幾不失其正蓋必斷於取舎得失之際然後不爲利害生死所移易自易及難由恆達變涵養成就豈一朝一夕之故哉國家之養士知其不可易而成也故學校以居之師傳以教之堂廡齋室之居廩給饌食之制課之以書史文藝之業肄之以祭祀飲射之禮申之以孝悌忠直亷恥之義日涵月泳使學成而徳立然後祿而官之其勤且厚固如此士之廬居而饌食者念夫養我者之厚必畜徳積學以稱爲士曰其無負玆饌與玆舎也於是出而有守與責則念夫爵我祿我者之重必致志竭力建功業以稱爲臣曰其無負此爵與此祿也茍羣趨旅逐以學宮爲傳舎則他日之出視科目將必若蹊徑然一得志則棄不復顧求其以名檢易貴富斷爲此而不爲彼也亦難矣然則士之養於國者惡可不思所以自養哉華容文獻地多奇才偉器登巍科名列卿者踵相屬方聖天子渇賢圗治賢有司又振而承之興學明教亦進徳修業之基也他日有以名行功業不爲物奪卓然在天下使而鄕之士不爲虛名今日之舉不爲美觀而吾之文不爲虛言者非國家建學養士之意哉亦非吾李公及予之心哉公曁子同舉進士以刑部員外郎出佐湖臬甞預立邊功救荒除盜鉏彊暴植柔懦有功吾民蓋不獨於學政爲然故並書之

山陰陳氏祠堂記

監察禦史陳君直夫葬父文林公於山陰時山陰故業蕩盡僦居於杭曁復葬其母某孺人始卜地建屋爲祠堂以祭考妣上及於髙祖而下逮於所當祔買田數畝以共祭物嵗時用考亭家禮及旁考諸書以修祭事蓋其家生產闊略而祭祀之禮未甞少闕服食疏儉僅足爲寒暑朝夕而饗薦之物未甞不潔甞慨然曰此吾父之所欲爲者也吾子孫不可以不知也乃走書京師屬予文及服闋北上再命而南則以予文歸而刻之石初直夫大父諱某從事浙藩爲仇吏所案身旣瘐死家亦盡破文林公方弱嵗逺戍交阯至梧州歸籍京師晚就義於南京以卒其心蓋未甞一日忘山陰也及其沒而返葬仇家怨吏皆澌盡灰滅無復存者而公閭裏耀丘隴安孫子蕃盛有百世不揺之勢則其防魂精气往來下上於松楸桑梓間者寧有時而旣邪且公當交阯之役寧知其不死於道路幸而不死亦當爲文身之鬼及其歸老京師可謂幸矣又孰知其優防容與卒返於所生之地以終其身以饗其子孫邪蓋陳氏之復祀於此者以直夫故也直夫之歸𨿽仕且顯而身負俸薄其難已甚然而必至於此而後已者以其親之志乎此也不如是不足以慰吾親故茍吾力之所及者無不爲也直夫賢乎哉今夫有堂焉以居有田焉以祭無難爲之勢而有可守之業爲陳氏之子孫者亦易矣其或弗構弗獲弗修而居弗職而祀可以爲而不爲者豈其子孫哉豈其祖考之所望者哉君子之爲教必本諸身而先乎其親直夫之所自盡可以教矣爲子孫者亦可以觀矣作陳氏祠堂記

南巡圗記

吾湖南天下巨藩北按河南北東爲南畿東連江西東南爲廣東西抵四川西南爲貴州而西北爲陜西疆境所接半天下地方數千里其間名山大澤如衡嶽武當洞庭云夢爲形勝之會其上則奇峯峻嶺回灘激瀨人迹不能及下則連山洪濤千疊百折其勢若排云而降逺則平原沃壤曼延映帶茫然不絕蓋天下之奇觀備矣夫自有山川以來炎黃舜禹之迹殆無容議他如屈原之忠義龎徳公之隠逸羊叔子之恵愛周公瑾陶士行之功烈周濓溪張南軒之道學李太白栁子厚蘇子瞻之詞賦遺宮故治荒臺防址之所在髙可仰深可遡淸可挹喜可以慕而悲可以嘆者皆於是乎見焉君子之至於是以廣見聞恢積蓄宣達情抱無乎不可而況握符建節有民人社稷之寄得以施號令樹勲業於其間哉華亭侯公公矩自刑部員外郎出僉湖廣憲事郎中過君太璞奚君時享壯公玆行摭景之尢勝者繪爲圗釐爲數十題與諸名能詩者賦詩爲贈謂予湖人請記圗左予家湖之東陬而生於京師蓋甞歷黃州觀武昌望漢陽經嶽州以至長沙吾藩之勝已略具於胸中矣感時懷古或有所見而不得與髙人奇士傾寫萬一今公往矣其亦有感於玆乎抑古之論巡行者聴謡頌以審其哀樂納市賈以觀其好惡訊簿書以考其爭訟覽車服以等其奢儉省作業以察其趣捨以公之賢咨諏措置以周我邦邑必有其道聲迹所及豈徙動山嶽而揚波濤也若逺遊之文登髙之賦皆公餘事乃求之逰觀玩樂之間亦奚取乎玆圗也哉

友愛堂記

臨江之新淦鐃爲望族伯曰順亨仲曰道亨者又饒氏之長而賢者也性友愛家食千指居恆共防子姓薰習𨿽羣從分處怡然如同胞焉道亨間請於兄曰家之幸不貳者以吾兄弟在也吾兄弟能之吾子孫或未必能也請有以昭徳示訓順亨乃名其堂曰友愛之堂翰林編修劉君景元吉人也居旣比郡又數所經地甞交於道亨知其事爲詳比同直史館舉以告予旣乃請記其所謂友愛堂者夫孝友天性也父子兄弟天屬也人之善皆性乎天而倫有疎戚行有先後必自屬於天者始焉父子親之至者也兄弟同出於父子故友與孝相因而不相逺凡有兄弟者皆然蕓童牧豎卉裳椎髻之民無不知兄弟之愛也及其天旣喪則𨿽經生學士或不能之於此而不厚則亦無所不薄矣噫夫婦朋友皆人合於人倫差後然其厚者在夫婦則曰如兄如弟在朋友則曰四海之內皆兄弟也今於所謂兄弟者顧或疎之如塗人甚之如防讐非特夫婦朋友之不若理欲之相逺固若是甚哉予甞求其故矣人之所欲莫甚於袵席亦莫甚於貨利家之爲禍恆必由之京兆之由汝南之繆淸河之乙皆以此起釁而其止也則或以理悔或以家教或以官訓而後能上無明有司內無賢父兄狥欲忘理釁起而不能捄甘心而終身焉者蓋亦多矣可勝道哉可勝嘆哉予以爲二者之獘有父兄所難言者故極論之爲饒氏孫子戒友愛之澤將於是乎徴來者勉之

南山艸亭記

天下之山以南稱者不知其幾也泗之盱眙有山焉南直縣北枕淮在州之南故亦曰南山宋米元章有詩稱爲東南第一山並書三大字於石故又謂之第一山然南山之名固在也自汴水入淮濤浪衝激一瀉千里而玆山實當其衝爲景最勝邑人陳君徳修居東北隅甞誅茅構亭適際山半以周覽宇宙流觀江湖憑幾據榻則目回頸間有舟車杖屨旬日之所不能至蓋玆山之尢勝者也予甞渡淮西望去旴眙爲裏尙數百不及見玆山登所謂艸亭者然與君同甲第又同朝數聞君言且得其圖觀之𨿽不躬至而能言其勝也古之人其名與迹必托物借地以傳其居南山者漢有四皓晉有陶淵明唐則有盧藏用數人者之賢不肖固較然明也今所謂南山者同名而異地出處進退宜於此有擇焉君起科第歷曹省出牧州郡其途甚正羞防徑而不爲者也出而當右文崇教求賢如不及之世是方輸志效力之不暇又何嫚罵之避而矰繳之逃乎若淵明丁江左叔世假辭於折腰寄興於采菊見山之外始出終處亦非果於忘世而君遽效之亦弗類矣乎蓋仕之有止猶行之必有歸寐之必有寤也君子知仕之道則必知止之義故𨿽融顯向進之身爲預爲斂退可據之地示不爲貪冒計也以君之賢得志行義功成而退豈不綽然有餘裕於玆乎若退之贊酭之詩摩詰看云之興固暮年餘事未足爲玆亭重也君在金華有善政吾之言當於是乎徴故爲君記之

海月庵記

鹿塲吳先生居城東辟地北鄰得蕭履庵舊圃堂於西北堂東榮隟地可丈許爲庵東鄕盡圃之趣而未有名也方與客夜逰見明月出東海緣空而上啟扉眺之則軒窓幾席之際皆月也乃名其庵曰海月客曰夫海月之所出也月出海而行於天下其光則有形者所同受也是海且不得専而況庵乎先生曰吾甞觀乎月月之光行不擇乎地施不擇乎物方其在吾庵也猶其在海也海則海庵則庵隨所在而系之名是故海月者天下稱之矣且吾甞觀乎海蓋惟海之大可以槪月之光天下之物莫加焉吾得月之光而槪乎吾心則吾之在吾庵也猶吾之在海也由是言之則自吾之圃以及軒窓幾席皆可以系乎月而獨吾庵乎使吾之心不異乎月則吾庵之受之也無愧色矣客曰善乃相與賦海月庵詩遂定名云

衡州府學重修記

衡之學舊在石鼔山宋開慶間燬於兵徙今金鰲寺地元至正間學正吳剛中輩售城西南宋李肯齋故宅建廟及學復燬於兵國朝洪武三年知衡州府髙從訓訓導杜文徳輩於廟後建明倫堂進徳正心誠意明善四齋久且壊成化八年知府徐君孚病其湫隘乃與郡人給事中劉君昊及訓導黎文劉翚謀徙於旁左隙地四十餘丈蓋是學凡四徙而地益善中南鄕爲堂五間崇二丈六尺前爲露臺方八丈崇五尺左右爲四齋各三間如堂之鄕而名皆仍其舊堂後爲亭名曰光霽又後爲饌堂三間曰養源外爲大門及儀門以間計者各三易靈星門柱以石其崇三丈防徐君以疾歸未畢也十三年光山何君來知府事益修拓之以教授劉慶訓導李實王重檢校龎掄董其事徙其門鄕回鴈峯挹東洲桃浪諸水繪堂齋門廡皆用五采廟後建尊經閣爲間五崇三丈有奇閣之隙爲官廨五區各九間齋之兩翼爲號房以間計者四十爲崇各文有六尺而樓其上學之前衢建綽楔四左曰文逵右曰文廟其外曰賔賢曰毓秀越二年乃成蓋是學歷二守而功益盛前此未甞有也學生朱奇貢京師教授君寓書於予請紀成事予聞而嘆曰古之人蓬戶以爲儒陋巷以爲賢待教而興者謂之凡民待聲色而諭者謂之中人其學之篤有如此者今官居而廩食董以有司誨以儒官嵗試月課禮勸而朴罰數者亦詳且勞矣而士往往惰於學豈古今人固若是逺哉抑所以教之者異也夫使數者之政一有闕𨿽古之人不足以爲教獨其所爲教有不専恃乎此蓋必申孝悌惇忠信又必自其身推之官郡縣則端行操職師傅則崇徳藝淸源而正表則得於觀感者不患其不古若而況有懲勸匡輔之政翼而行之邪自法律書簿之政行學校之具亦弛不治身教之義蓋無復論矣上之不教而専責乎士豈不難哉然爲士而不自奮於古之人姑以云有待乎上亦士之恥也何君幹力有恵政其在學校尢極致意而教授君輩亦惓惓不置其教可推而識也爲之士者固將踴躍振迅爭先進之爲快而況好學慕義出乎天性如衡人者哉予鄰郡人且君同年進士嘉君之績喜諸鄕士之且有成也作衡州府學重修記君名珣字廷瑞起家南京戶部主事遷員外郎陟今官

江都縣學科貢題名記

江都於揚爲屬邑舊文獻地也自國朝洪武初建學置師設科舉嵗貢之法茅防而進者時不乏人山陰董君豫來宰是邑政事之暇著賢書稽宦牒得科貢之士若干人曰此而弗識無以示後學乃彚次其名刻石學宮之庭石旣成則馳書京師請予記夫名有貴賤有賢不肖貴與賤爲虛稱賢與不肖爲定論故君子不以窮達得失爲計而疾不稱不畏無聞殆以是耳蓋自公卿大夫以及士農工賈皆有名其始於版籍甚微也升於庠陟於國學其名始有以別於人人及學於鄕選於禮部皆錄名於梓以傳進士其最著者故錄其家世邑裏加詳又題名刻石樹之國學皆令典所不可闕者而其名籍所在若府州縣者又私與題其名於學宮則國學之遺意有司者之事也夫使士之名於此者大足以傳天下而小足以傳之一鄕不亦榮甚矣乎及其名載宦籍功施而事見司銓覈者嵗考秩計執公論者從旁而議之某亷某穢某勤某惰皆判不可揜而凡官職之小大不與焉歿而傳於史冊或有姦宄貪濁者人得指其名而斥之其或免乎是而庸庸碌碌泯沒而無聞者又不知其幾也其忠孝貞潔卓然稱爲名臣銘鼎彛書竹帛歷萬世而不朽者於是始得爲眞名而所謂崇卑貴賤皆泯焉不復論矣然則爲士者其可以此自恃乎哉江都之士由科貢而升者或居侍從或居風憲以至於州縣學校之官其以政績著者蓋多矣今考諸鼎彛史冊之間亦甞有其人乎後進之士仰遺風慕餘光志感行勵必有勃然於此者亦今日之名啟之也若羨榮慕貴狥虛稱而忘實用則玆名也適足以爲訾議之資石惡足恃哉董君以進士出宰有政譽尢注意學校此其餘緒也

惇本堂記

惇本堂者吾友職方郎中劉君時雍所作也劉氏宋南渡時有都統制諱寶者從嶽武穆平湖南武穆死棄官隠華容華容之劉氏自都統始由都統傳六世至天澤天澤有弟天浩爲元兵所掠後得諸京兆以歸以次子元輔後之已而天浩亦生子元英子孫世繼於是天浩之後益盛而天澤之再傳顧絕由元輔三傳爲贈禦史居敬四傳爲按察副使廣居始以本宗還系天澤之譜而於天浩之宗猶惓惓終身焉職方禦史之孫按察之子也蓋甞推明先志以爲二祖皆始自都統禮於始祖有墓祭之義而都統墓久弗識譜傳在故宅後數步許乃卽其地爲堂每嵗春秋之仲與凡爲劉氏者望都統之墓祭於堂而二祖之子孫皆在焉祭畢而燕以世次敍坐立令子弟讀家規講古今善惡成敗以垂戒之乃名其堂曰惇本屬予記以示於祭與燕者禮曰人本乎祖又曰尊祖故敬宗敬宗故收族凡此者情之所自致者也然服窮於五世祀止於四代而墓歸於一生人之情蓋有不但已者而禮寔制之君子使禮足以達情而情不至於害禮斯可矣天澤之以次子繼其弟禮也禦史按察以所後之有繼繼絕於所生者亦禮也二祖不可並祭又祧而不及祭則生我者之恩與我後者之義不得以兼盡而二祖之子孫將益離矣於是有不得已焉與其無據而祭於家孰若有所據而祭於墓與其離於二而偏孰若統於一而備則都統之墓祭亦禮也求其墓而不得則於其近者求之堂而不廟時舉而不防非禮之以義起者乎夫知都統之爲始祖則二祖之子孫與凡爲劉氏者皆知出於一本而不容以不合由是言之則劉氏之裔𨿽分爲數支衍爲幾世散爲百千指無害其爲同也而況二祖之後乎君子謂斯堂設而尊祖之道明斯堂設而敬宗之誼盡斯堂設而收族之義備職方之情其達於禮矣且古之親親者未甞不本諸其身今職方材諝行誼顯於家孚於鄕揚於朝著臺省之間身教之道於斯乎在登斯堂者使皆材諝如職方行誼如職方又遡而求之按察之剛直禦史之端諒以至於二祖之友悌則稱爲都統之後可以無愧矣茍徒爼豆升降以爲祭罇斚酬獻以爲燕惡足以盡職方惇本之義哉

漳州府進士題名記

科舉之制中選者必掲名於榜榜不過一再掲又刻名於梓以爲錄則傳之四方顯且加久而進士科尢重則又刻名於石樹之國學以示後世其顯且久蓋倍蓰焉國家之重科名如此若四方郡縣人才所自出地又以爲國學所立石非觀國遊學者不可得見乃或效玆遺制立石學宮使凡天下之生於其地遊於其學者皆得知進士之爲重是其名與國學同久而其顯也抑人有甚焉然此特有司之事不著於令故科舉之士恆有而玆石不恆建惟文獻之富及政制之周且宻者則有之漳州府有七屬縣縣之附郭者曰龍溪府學之士多龍溪出二學之舉進士者科不乏人有司彚次名氏題於府學之壁自始題至續錄閱若干嵗矣吾友姜君用貞來知府事觀於學宮見其粉墨剝落寖不可辧乃礱巨石刻其名以府縣分列以科目年嵗爲先後虛其左以俟續刻者寓書京師屬予記予惟國之於士也非獨貴富其身而又顯其名故在鄕選有貢士之名在科甲有進士之名天下之名爲尊官顯爵者未甞不借此以爲重及控名責實臺有評省有覈周達無滯者名能官潔淸不污者名亷吏守節不撓者名忠臣而其大者則紀於太常書於景鐘藏於金匱石室天下之所謂名者至於此而後定則所謂官尊爵重者皆不足恃況科目乎夫科目之設將以求賢才爲天下用也賢才非天下所常有故嵗計之不過數百藩計之不過數十而鄕計之不過數人於此之中求所請亷能忠節之大者蓋一代而不數見也故爲士者非徒榮名之難而令名爲尢難此石𨿽久未足賴以爲重也而況有貪污邪佞者出乎其間人顧將指而議之邪夫士而不能爲官爲吏爲臣不可以名進士人而不亷不能不忠不可以名爲人由是言之則無俟乎作養激厲之政亦可以興矣而況有作而激之者邪漳大郡其舉進士爲尊官著偉績有玆石所不能載者而其名固在也茍名玆石者皆感厲奮發以亷能忠節爲天下用使後之論者求之金匱石室之間則玆石也不益爲科目光邪若筌蹄經史梯航科目惟玆石之爲慕則其自待於世亦輕矣姜君嘉興人與予同舉甲申進士亷能有文章其在漳捄荒除盜尢以正鄕俗作人才爲務非徒爲善政者漳之人其亦思無負於君也哉

冀州城重修記

冀古州名也自九州制廢天下郡縣代有沿革今所謂冀州者眞定府亦古冀域分並州地也州故築土爲城環城東北有渠以泄滹沱衡漳諸水每雨急水溢渠不時泄則城爲所浸久益圯成化壬寅夏六月雨水大至城自北門迆東至於南門壊者二千二百餘丈州人恟懼哀泣閧不能定莆田李君徳美寔知州事出諭民曰吾在其毋恐惟吾所令乃柵水畚土囊瓦石以蔽水沖水小卻回薄於西門門且壊君露頂跣足吁夭而號忽有棲苴數百乘流而下比及門覆土下墜若與之會者於是木石可借而施水不得入乃徐決渠澮以殺其勢越三日而水去民相賀曰活我者李侯也癸卯之春沮溺未平君乃議修復會物計費經略旣定告於部使府長下令於州中帥丁男五千餘人俾就役事斷杶楡諸木坎而橜之蒭土瓦甓以次而下下廣上閷屬於故垣樓櫓睥睨俱崇並峙遂嶷然爲完城焉自是役之興暘燠以時未浹月而工畢畢之夕大雨如注民賴城以益安大夫士能詩者皆賦而頌君尢欲刻之金石以紀嵗月乃屬君鄕人刑部主事林君俊以請於予夫所貴乎守令者能衛民生捍民患以爲之父母者也水患之至民之死生聚散皆系乎城城存而後民有所恃故曰城所以盛民也然則捍菑補敝之責非守土者其誰望哉菑患之至出乎天數然必修人事以備之應變於倉卒之時而圖安於千百載之後則𨿽患而不爲甚矣蘇文忠公在徐水患旣去以爲河之塞不塞天也乃修其城曰水𨿽復至不能以病徐也是之謂以人事備天數滹沱之爲冀患久矣數十年以來去嵗爲甚方水之闚城而入也非棲苴之來𨿽木石塡委無所施其力是城之全也亦有所謂數焉然非李君賴眾恊力以爲之備水𨿽少緩未免浸淫之患非其培植修葺俾堅完而不闕亦豈能豫菑備患垂百嵗之利哉且城之設非直爲水患計也設險守國之義固於是乎在冀畿輔地幹城保障之寄不爲不重君之功亦豈但捍菑補敝於旦夕間哉姑記其事如此

深澤縣重建廟學記

保定之深澤舊有廟學宋元丰間墊於水元祐初攺建於城東北隅國朝屢命修治治輒圯比嵗尢甚每春秋祀朔望謁則索葦爲廬柵木爲門茍簡畢事莫有爲逺久計者成化已亥梁侯驥來知縣事顧其地勢鹵瀉嘆曰玆不再徙卒無以崇祀興教實惟我責屬初政方殷未究厥志旣逾年入會其財無闕用者出試其民無弗聴令者又左右謀其羣大夫士無違議沮事者曰可矣乃相宜卜吉築隰爲崇辟溢爲閎攺舊爲新遷廟於故址西南六十步而遷學宮於其陰廟之制爲大成殿六楹東西廡之後爲庖爲庫飾宣聖及四配十哲故像造木主題諸賢爵氏制甆爲祭器若干學之制爲明倫堂楹數視殿齋東西各減堂楹之二由堂達門皆繚以屋爲生徒肄業所堂之北爲饌堂楹視齋數又北爲廨三區以居學官學之北辟射圃中爲射堂楹視饌堂之數蓋自壬寅三月肇工閱嵗而落則癸夘二月也夫孔子之道天下所尊用以爲治故廟有祀學有教必先焉而不敢忽今之有司或異乎是其爲賞罰黜陟者非錢谷之出納則獄訟之曲直故人悉舉而敺之祀可簡教可略而簿書期會之務不容以暫廢罔然莫知也其有事乎廟與學者或嵗計弗贏或民力不裕或政事有未優則未免偏廢不舉之獘於是懲其偏而自弛者亦有矣可勝嘆哉是役也節冗儲羨取之於官故財集而民不知出納明愼具有條籍故用侈而人不疑經畫有術施爲有序故事舉而他務不廢請令於禦史受成於郡守而不私其事故計定而人不見泥分職於丞簿委勤於幕屬參謀於師儒而不専其力故功成而身不自知其爲勞侯之志固可尙而才優於治者亦槪見矣俟字尙徳陜之咸寧人在深澤招流去暴修敝剙始皆有成績爲禦史所旌而廟學事尢重且勞故記之

懷麓堂集卷三十一

欽定四庫全書

懷麓堂集卷三十二

明李東陽撰

記

中元謁陵遇雨記

成化甲辰秋七月中元節例分官助祭山陵予與諭徳張君啟昭謝君於喬侍讀商君懋衡李君世賢當赴長景二陵前二日陛辭退微雨予與於喬並轡荷蓋以行出徳勝門土城外啟昭懋衡世賢皆防行數里雨頗急下馬憩野寺茶裏至淸河少霽再憩再作午後至沙河河橋半圯壅土度馬馬上觀巖壑間片雲起輒雨腳如注明晦殊狀登至昌平縣學唐教諭玉率諸生冒雨迎便宿劉諫議祠後堂予與世賢牀於東壁與懋衡於喬對宿啟昭宿城西別館以詩寄之答焉入夜潦透壁及我牀下予亦苦衾薄乃與世賢移臥前室雨不止明日益急都指揮杜侯山來饋食往訪之遂防啟昭入山山橋危滑馬歷磵度沙礫中暮扺陵廬駙馬蔡公孟陽攝祀事遣使饋菓問其使云比至沙河河漲橋壞舟而濟予輩愕眙久之夜半入陵祀已服盡沾濕上馬穿林薄中歷鄕所渡磵水淙然有聲出陵門數里風驟作前後籠燭數十盡滅晦不辧色遂失道林水雜風雨聲若虎豹號噭響振山谷主僕朋侶咫尺不相應惟聞墮阬塹者相屬予與懋衡世賢進退無據自度恐不免時尙餘一燭隱隱見前騎有躍湍口以度者予輩引馬隨之毎一馬躍首沒波內蹶起勢始定又數里乃得路入昌平水深尺餘予先入祠懋衡世賢繼至予誦紀難詩有思親望闕語二君愀然曰此豈君賦詩時邪是夕於喬啟昭皆宿別館又明日防京府推官薛秉儀官邸酒數行五人者先至沙河北岸人積立如蟻予與吏部侍郎耿公好問戶部侍郎李公文盛禮部侍郎謝公大韶兵部侍郎阮公必成刑部侍郎何公廷秀工部侍郎賈公廷傑大理丞楊公貫之列坐沙際官渡無舟惟兩漁舟出沒濤浪貫之募吏問予南岸呼舟徑濟舟人利索錢呼不時至至則眾競趨舟舟欹輒覆墮渚水屢覆乃一濟濟不過五六人人望升舟者如登仙攀企不可及諸公僅以身濟僕馬皆限岸北予登一敝舟啟昭攜一僕繼入時舟已載三人至中流水急甚回視舟尾有二人竊附縋著水中舟掣不得濟乘流下數十丈勢危甚前有洲旋繞若相迓者舟乃抵岸予與諸公坐岸南貫之出梨餅爲野饋忽有一溺死眾號呼相顧皆慘沮無人色舟人驚防不復渡予有黠吏以一馬濟復往取馬予自引鞚待之少頃又濟一馬予與啟昭皆空乘無鞍靮吏亦袒跣引馬入村店牖間稍稍見諸公皆獨乘馬過良久於喬懋衡世賢繼濟復相賀僕馬猶有未濟者時日已暮去淸河尙四十里予計欲稍前議未決予輒上馬眾乃追及夜至淸河舊館爇火晚食予憊甚徑臥雨猶淅淅下未絕又明日始霽還至家晝漏下數十刻矣家君聞水漲殊廢寢食予至乃就食食畢後渡者始至云前夕赴祀時後屋東壁陡壞蓋昔所置牀處也因以詰世賢更相賀云自予入官二十餘嵗嵗四三祀予與其六然未有若是險者夜行失道險一也移牀而壁壞險二也以敝舟渡急流險三也失道之險啟昭於喬不與敝舟之險懋衡世賢於喬不與壞壁之險世賢之外皆不與而予實兼之三者之中惟渡河尢甚其不至於顚躓者僅一髮而寒饑勞憊之狀弗論也夫遭盛時遊近地舉吉禮而乃有是阨天下事固不可預計哉君子守身蒞事惟所當爲不可以夷險易志然亦有義以處之夏屋非巖墻類固無庸議獨終祀時若憩陵廬待明發必無道路之虞渡河時能返駐昌平俟水勢稍殺擇利以渉必無波濤舟檝之恐此二事蓋有遺悔焉盡人事乃可以諉天數茍充是志𨿽行之天下可也因作記以自戒且諗諸同行諸君子

訓成堂記

先皇帝禦極之年今太常少卿兼翰林侍讀新諭傅公以檢討初命滿三載吏部奏考上上例得勅贈厥考妣曁於元配咸有秩號而厥孝之制若曰爾惇徳履善訓成厥子實爲我近臣茂著嘉績惟爾之功宜贈爾徵仕郎翰林院檢討公拜受於廷奉而歸伏讀其辭感君徳父訓所在欲識於不忘乃摘制辭之要大書而揭於堂曰訓成而屬諸東陽曰請爲瀚記之惟國家建學施教縣科目以待俊賢推其意固欲家教而人役之也然究其成者則有限賢父兄之於子弟亦然豈力不至哉蓋人之有文學行誼必闗气運如鳯凰芝艸世不可以多得使天下皆賢則堯舜之世有臯防而無共兜矣𨿽於家也亦然然君不可以不教其臣父不可以不訓其子而徒諉諸莫之致孔庭詩禮之訓虞庭典樂之教皆是義也今天下之選重於進士惟翰林則有甚焉蓋職文字敷治道以極乎燮調參贊之任此其人必豫養素教儲之數年而發之一旦然後爲稱固國之教而其訓之出於家者亦焉可誣哉東陽與公同進士又同入翰林久且厚愚不能友天下士知文與行如公者誠不可多得也今天子右文新化公以儲官舊臣日侍講幄其在史局纂述功徳傳之無窮又以其餘造就吉士贊作人之化其績益成於前矣夫臣之於君必思稱其教故曰濟濟多士文王以寧子之於父必思成其訓故曰夙興夜寐無忝爾所生感恩報徳人心所同而賢者之責爲尢備公於斯堂惡可以一日而忘哉公弟潮亦舉進士爲中書舍人其子元抱藝就試亦將有榮焉繼斯堂而作者尙未已玆其始也昔宋梅詢取賜詩名其堂曰有美時則有若歐陽修者爲記今公所得有重於彼而文弗足以發之豈非記者之責哉

寧海兪氏祠堂記

寧海兪氏本汴人宋南渡時徙浙之嘉興元至正間仁九處士始遷寧海國朝洪武末仁九之子禮一辟方氏之禍深自沈晦乃徙於縣西梅村裏居焉居旣定欲創爲堂以祀四世祖考未就而卒其子仲玉追念先志乃於居之左卜地一區爲堂四楹奉主其中其旁四楹爲庫以藏遺書衣物度凡祭器又置祭田若干畆以共祀事嵗時率婦子以祭出入必告至正朔望必造而祭焉旣又因其子鄕貢士穩上京師請予記刻石於堂以遺其子若孫夫聖人之於人子必教之以養曰不能養不足以稱爲子沒而不能養則爲防服以教之服除而不能繼則又爲祭祀以教之曰不能服與祭不足以稱爲子是皆因人情之不能已者爲之非有彊而使之也然其服止於四世而祀亦止於四世蓋曰人之情有疏戚逺邇於此而不爲制則泛而不專不專之獘均於不能盡故節而制之以歸於中然四世而上以次而祧下以次而續則𨿽有制而可以至於無窮是以聖人之教可以行之萬世而無也顧今之人多薄而少厚故不患其過而恆患其有不及然則能舉是禮者非獨自盡亦可以勵俗矣兪氏之先所可知者在宋其所由徙在元更世閱代之際其譜今不失宗族之不絕者亦甚危矣不及其存而圖之豈人子之心哉但其親盡而情疏者吾不得而彊也則情未疏親未盡吾之所得祀者又可以一日緩哉禮一之貽謀仲玉之肯構皆所謂孝無倍乎聖人之教矣若簠簋籩豆儀文度數之等葬以士祭以大夫者亦聖人之制君子之所得自盡也穩之爵其始自玆矣則其亢宗崇祀亦將益盛而所以遺其子孫者亦寧有旣哉

鎭原縣廟學重修記

鎭原縣在國初慶陽府後攺平涼縣舊有學不知其所由建歷元而廢洪武二十年縣丞鄭旺於舊址重建正統以來知縣李寧蔣泰張仲芳主簿陳興馬良教諭段淸訓導馬貞相繼修葺久復就圯成化甲辰武昌徐侯鏞以禦史謫知縣事慨然有意於此防嵗大侵民不堪命方急賑貸未暇也按察副使婁君謙嘗以謂侯侯謝曰鏞曷敢一日而忘是役哉越三年丙午修豫備倉掘地得藏錢甚富侯盡籍於公以代民稅共官用因謂其師生曰此天所以相吾志也乃請於巡撫都禦史鄭公時給價莊物修廟及學拓地增制木石甎瓦以爲材型冶髹繪以爲具繩度構結礱斲裝飾以爲工指畫旣定規制亦舉有成事矣侯攺知臨潼郭侯釗來代乃曁縣丞王瑞等白諸巡按禦史武君淸繼成之縣人若眞定府知府張侯琡及致仕訓導範忠等若干人國子生張泰等若干人縣學生張塘等若干人僉謂吾邑僻處邊徼有此盛舉不可無述乃以書扺予請爲記竊惟綱常之道人心所同其有備不備者气稟習俗之異爾气稟出乎天習俗則系乎所處之地與所接之人故聖人立教必有典則制度以爲凖又爲之條格器具以抑其過誘其不及導其向方使不惑於他岐示其瞻仰使有所慕而不怠羣其居處使得專其業而不遷夫然後不爲气習所移易而性可復也孔子不得位道不行於時而著書立訓所以爲典則器具者皆備於是乎有利器之諭有居肆之說志道遊藝之序學文修行之法𨿽萬世之久四域之逺人億兆之不同然從則善違則惡一也則凡囿於斯教者惡可不致力於廟貌祭祀之間以爲瞻依向往之地哉學與廟之不可偏廢蓋如此鎭原之地服弓矢業耕牧累歷世代以入於熙皥之治登甲科而名仕版者不乏也又有賢有司陳力宣化亟起而作之非其民與仕之慶哉夫居良肆操利器得工師以爲之依歸而業終不就則士之責也矧秉彛好徳出乎其性其所爲業有大於彼者又將以奚諉乎哉請以是爲諸士子勸是役也廟有大成殿徙於舊址西北五丈爲間五左右有廡爲間各十聖賢有像惟廡像皆新設其數百有九前有防門又前有櫺星門有廚有庫庫有簠簋罏爵及凡祭器爲數百八十有五學徒於殿後有明倫堂爲間七有日新時習二齋前有學門後有饌堂間各三有號房間二十凡費以緡計者千二百有奇皆給諸藏錢而官與民不與焉徐侯字用和起己丑進士其謫也以言事故今天子卽阼用大臣薦擢知淮安府優仕學愼操履蓋所謂良有司云

南隱樓記

翰林侍講王君濟之謂予曰吾黨有業景荂氏世居吾洞庭之山已而遷於蘇城閶門之南壕因名其所居爲南隱樓著志也蓋洞庭之爲山居奧區限洪波風濤洶湧若不與寰境相接顧人稠地陿閱嵗月而長子孫者不仕於京師則防而商於四方蹤迹所至殆徧天下而景荂世守隱業至遷其居而不失若蘇之爲城也稱繁華之地其最繁且華者莫如閶門天下之仕者商者旅而遊者舟檝鱗次貨貝山積喧閧嚚笑之聲窮晝夜不絕而景荂構一樓藏古書名畵與左右處客至與語去輒掩闗而臥州之人蓋有不識其面者今老矣無復有外慕矣於是人皆以南隱人稱之遂定名焉夫茍有慕乎外則𨿽險僻如洞庭者不害其能仕與賈茍無外慕則𨿽繁麗喧閧如閶門者亦不爲隱害人之出處顯晦固不系於所處然哉然景荂之志猶有所慕蓋聞世之所謂學士大夫者慕其名願得其文辭以傳於家書札僕僕不逺數千里前後相屬以請於吾欲有以致之是其爲慕亦士之所有事非害乎隱者而或者亦有以成之也吾用是致之請記其所以名予嘗泊舟閶門一再宿已不任其繁欲辟之而不可得又嘗遊周山夜過具區望洞庭杳若蓬萊弱水之不可以卽其景物之相去固若是逺也乃聞有山居市徙而世以隱名者心實異之以爲古所謂大隱者果有其人乎而久未之見也因次其說以爲記

曾文定公祠堂記

宋曾文定公子固居建昌南丰舊有書院在縣西奉親坊後因以祀公寶祐中郡守楊瑱建祠迎旴門外參知政事陳宗禮爲記元元統初公族孫元翊祠於臨川虞學士伯生爲記季世兵燬無復存者國朝嘗建先賢祠於南丰縣學公實與祠而弗專也景防間訓導汪綸始卽河東山麓公舊讀書巖爲亭名之曰曾巖祠亭成化壬寅無錫秦君廷韶來知府事慨其祠宇卑乃命知縣李昱相地庀物卽巖之東而重建焉背山爲堂堂左右鑿石辟地爲東西廡前爲門屋屋之前疊石爲洞洞之前因危石爲階五五級下屬於池池之上爲橋以達於衢其旁則別爲亭亭右折數步則書巖故地也甲辰春工始告畢於是命公子孫領祀事而時謹觀之謂不可以無記走書京師請予記夫所重乎立言者必能明天下之理載天下之事理明事盡則其言可以久而不廢經傳之學而詞章作其所著作能述事明理以翼聖道禆世治君子有取焉其言不足重輕無所益乎爲言矣若從衡權謀異端之說其背戾聖道又可論也乎古之所謂著述者自六經迄於孟氏若韓子不免爲詞章之文而所謂翼道禆治則有不可揜也宋盛時以文章名者數家予於文定公獨深有取焉者蓋其論學則自持心養性至於服器動作之間論治則自道徳風俗之大極於錢谷獄訟百凡之細皆合於古帝王之道與治而凡戰國秦漢以來權謀術數之所謂學佛老之所謂教一切排斥屏黜使無得以亂其說者其所自立非獨爲詞章之雄也且韓子去孟子已數百嵗無師傳授受之緒其言之立世固以爲難公之生嵗又數百而獨見超詣去邪歸正於治有禆而於道不爲無益則其言愈難而其系於天下亦重矣夫有功於天下則國祀之有功於鄕則有司祀之孟子而上無俟論矣予於廟之祀得韓鄕之祀得歐陽諸公如公之賢固天下之祀不可闕者而況其鄕哉而況其子孫也哉楊塡與賢之心元翊尊祖之義於今殆兩得之而無宗禮伯生之文以紀事垂後予於公不能無慨於玆祠也秦君當世士好古而文於其所向可以觀政矣

嶽州府新築永濟隄記

嶽州府城北十五里有磯曰城陵當川廣雲貴之衝官所置有驛有巡檢司有逓運河泊二所凡朝所遣使有事於西南諸藩牧伯而下方巡嵗代及執事役夫之宣教布令商賈民庶之往來胥此焉集其爲地至要也顧其西則長江奔流衝囓無定東則白石翟家二湖所滙地勢卑墊毎夏秋際洞庭江漢與二湖合浩蕩掀播茫無畔涯舟行則多限風濤或累信宿陸行則巡山歷澗紆廻三百餘里艱阻萬狀人甚苦之前知嶽州府眉山吳侯行驗欲築隄構橋以得代弗果福淸戴侯某繼守始就二湖口構木爲梁頗利病渉但冬置春設嵗費煩擾利與勞不相直成化癸卯弋陽李君文明知府事事旣就緒乃命築土爲隄長四千丈廣二丈緣地勢爲平髙者七八尺隄成名曰永濟傍夾樹栁二萬以固積壤又鑿巨石於華容之層山爲橋二於舊所置梁處廣二丈髙倍半長五倍之下可容舟橋成名其南與隄同其北曰廣通復慮水漲則舟不能出入乃仿規運河甃石爲閘於二橋之北廣五丈髙丈有二尺長加髙之三尺架木梁以通車馬建亭列室以爲官屬迎候之地而隄之事始備蓋始於甲辰十月越一年丙午某月爲工二十有七萬金三千餘兩而成初城陵居民與水髙下依山並磯以附市集至是乃募民俾自占隄築土架屋市貨咸湊煙火相接戶累數百無復有轉徙慮隄東隰地舊爲萑荻之區者恃其障蔽漸可耕藝以頃計者要其成可至數百云夫隄堰之制起於中古所以障蔽水患爲田壤計鮮有專爲道塗設者然民之生夷險勞逸亦惟所在而爲之利獨田也哉城陵之險惟道塗最急今易水爲陸縮逺爲近就平夷而脫危阻其利可知也甚者變槎居爲市集化棄地爲膏沃又昔之所未有者蓋一舉而數利兼焉古稱更舊政者不十倍利則不必興有如是役亦可以興矣且其費必公出工必傭致慮定而事動期尅而功集攺聽易視而民不知微李侯之賢其曷克臻玆哉隄以永濟名者自唐已有之今名存實廢不可復考是隄也吳侯之志戴侯略施之李侯實大成之嗣是以往如數侯者異時而同志則斯名也其亦可以稱情矣乎李侯名鏡舉已醜進士歷刑部員外郎亷明平恕修學校飾公宇百度具作而隄之功爲多佐是役者某官某請予記者山東參政鄧君宗器四川按察副使柳君拱之及其卿大夫也

宿州符離橋月河記

宿州符離橋月河者戶部左侍郎白公所辟以殺河勢者也蓋自治二年秋河決原武支流爲三其一決封丘金龍口漫於祥符長垣下曹濮衝張秋長隄其一出中牟下尉氏其一汜濫於蘭陽儀封考城歸徳以至於宿彌衍四出不繇故道禾盡沒民溺死者甚眾守臣聞於朝詔廷臣舉可任玆責者公自南京兵部攺命玆職至則金龍已塞因隄而南之又導中牟之於淮然河之大者未泄也復舉兵部郎中婁君性於南京會於宿遷諮議旣恊徧視原隰得廢渠於小河口東與泗接詢諸耆民咸曰引汴而通之則河勢可殺退而稽諸典籍得之書曰灉沮會同傳曰灉卽汴沮卽睢今睢尙名州而宿有睢寧驛淮亦有睢寧縣則知小河之爲睢也遂浚而西抵歸徳飲馬池諸口以受汴中經符離橋見其庳不能檣舟且水爲所阨故橫不可制乃爲月河於橋南禹廟之下長三百八十丈廣十三丈深二丈五尺旣又以其地當驛塗爲機於梁水涸則設以通輿馬又病河勢多曲徑其折而疏之爲月河者十有四爲丈殆萬餘又緣河爲隄七百里塞決口三十六由是汴入睢睢入泗泗入淮以達於海復古故道梁宋之地沒於河者復爲良田植藝交作貿易駢集固小河之利亦月河泄之也凡河之費取於邊儲之價及有司之藏夫取於旁近州衛之籍而是河也用銀五百兩夫三千五百人量地授役廩食苃息老弱者稍節其力病則遣之歸而責代其家若其夫之長工始於三年五月望日至八月望而成助材用者鳯陽知府章鋭經理其事者推官李渭知州萬本州同知馬慶判官王玫主簿傅林指揮陳鑑陳安梅元巡檢劉貞倉副使張惟益皆受役於婁君而公實總之以要其成焉嗚呼河之爲患自古有之漢以後決無常時治法亦異蓋有塞有浚有疏而疏之說勝國朝凡四決後爲張秋都禦史徐公有貞治之有撓其義者曰不能塞河而顧開之耶使者至徐出示二壺一竅五竅者各一注而瀉之則五竅者先涸使歸而議決此白公之所親聞者也金龍之決山東以爲憂而河南復慮其塞兩議之弗定亦久矣白公旣從塞議於是培增汴隄又疏其下流如所謂月河者故兩省之民咸宜之疏之效亦明甚矣哉使繼公而治者修廢達滯類觸而葺之河之患可以終息漢之白公不得專一渠之利矣宿學正顏寔學走書京師請紀是河之成故特書之凡爲河之功者各有記予不敢悉公名昻武進人丁丑進士今爲刑部左侍郎婁君上饒人辛丑進士公舊屬也

定州韓魏公祠堂記

定州之有韓魏公祠舊矣蓋公帥於慶曆卒於熙寧至元丰間州始建祠於學之西偏塑公像而神事之韓康公呂申公繼帥毎釋奠孔子廟畢必率僚屬弟子置祝設幣奠諸祠下後數年知安喜縣衡規詢公遺事三十條繪於祠之廡間公子忠彥繼帥遂成之元祐間從學正呂通等二千人奏以廟額載諸祀典逮於勝國亦頗因之嵗久祠壞有司莫能治成化甲辰知州裴侯泰攺建於孔子廟東爲堂四楹髙亢疏達夐出前度以嵗春秋修祀事學正是經等遣諸生走京師請予記初公爲帥時定州兵恃眾作怨欲噪於城下公用軍法勒習誅其尢無良者士死戰則賻卹其家京師遣卒戍保州道路喧擾公悉畱不遣以素教者代之行嵗防河決官責隄防材用司農又出金幣使民均售民愈急公發廩賑之爲捨饘粥活饑民七百萬於是訓兵勸稼置學建師而定乃大治當是時西北多事始詔魏源鎭定並用儒帥定之帥領定保深祁四州廣信安肅順安永寧四縣而定實居之民之徳公者尢深故𨿽閱代歷世而君子之澤終不可諠也然則堂而祠之以附於禦災捍患勤事定國之典亦惡可少哉噫才之在天下何其難也幹力宣化之能授之大任輒撓棟折鼎而不能舉廟廊經濟之器而親民社領錢谷其於燭照數計之細或有遺焉故黃覇佐頴川治行最天下而名以相損蔣琬爲廣都不治諸葛武侯以爲非百里才魏公治州鎭徳教旁洽政令畢舉及佐天子安社稷危疑嫌隙交集乎其前擔負調幹不動聲气而天下定詩不云乎左之左之君子宜之右之右之君子有之非公之賢其孰能與於此天下之名賢碩輔必闗乎气運宋固多賢程子獨稱公爲間气是其靈在天下固有不隨死而亡者英廟之配昭勲之像特一代之著耳若其所統之故地所馭之遺民感慕尊奉出乎其心者公之歆饗昭格豈能已於玆邪公嘗知魏州魏亦有祠司馬文正公爲記稱狄梁公祠記出李邕馮宿以爲愧東陽何人而敢爲公役乎裴侯勤民事有惠在州景仰先哲寔予心之同然者是不可以不記

懷麓堂集卷三十二

欽定四庫全書

懷麓堂集卷三十三

明李東陽撰

記

武昌府學重修記

武昌舊有學在府治東南北直布政司蓋自宋慶曆建學時已有之而重建於國朝正統間久寢頺敝今天子嗣位之初湖廣左布政使張公公實蒞政於玆間以月朔偕藩臬諸公謁廟至學感而言曰夫學捨至此吾輩之責也謀於巡撫都禦史鄭公巡按禦史史公請新之乃發官帑得贏貲若干兩曰此足吾用借民之有力者若干輩曰此任吾役又簡其官屬之賢者數人曰此辦吾事刻日就役撤明倫堂之舊而新之爲間五其崇三丈直前爲綽楔題曰禮義其後建小臺名曰望魯臺後爲一亭曰仰髙堂左右四齋爲間皆三而兩翼各增其一東齋之後廣學官之廨曰履素西齊之後爲齋沐之所曰精白又西爲防饌之堂又西爲號房房八聨以間計者百四十惟孔子廟規制宏偉不敢輕議興革乃飾其垣楹增堂之髙數寸前其池楯其四旁又前有防門爲扉六其東爲神廚西爲神庫又於大門之外爲堂曰聚徳又南爲方橋三中爲神道左右爲通衢經始於治已酉之冬曁庚戌之秋而成其始則材石山積工徒魚貫旁午交錯莫知所定旣其成也金碧髹堊崝嶸絢爛離立交映蔚爲巨觀者殆不知其所繇致也昔者聖人作宮室以爲民用其利甚博有闕庭而後可以朝防有宗廟而後可以祭饗有廨署而後可以行政令有學校而後可以爲教誨肄習之地是故道法兼用本末具舉茍二者不得兼焉與其藻飾以爲重慿借以爲華而不得其實曾不如茅茨土堦者固足以朝諸侯除壞掃地者固可以奉鬼神棠陰之苃可以聽訟綿蕝之區可以議禮而奚必以宮室爲哉學之爲政實兼廟祀廨捨而有之所系甚重而政之廢亦莫此若者蓋非特業習之荒落乃並其居處而忽焉以爲政不在是嗚呼是豈知政者哉湖廣大藩武昌首郡國家漸防育教之澤餘百斯年軌文章紱之盛不待北學於中國而孔子之道明矣是其學政所系不亦有徵而可使弗繼乎哉張公以春秋舉進士績學翰林歷著聲迹今日之事足徵所尙而吾藩諸賢大夫實左右之良有司又奉而成之其於聖天子維新之化不爲無助矣凡學之爲師爲弟子者居其室盍思盡其業睹人之功盍亦思所以稱其志哉始是役者江夏知縣魏宏武昌府指揮劉能及義官李寅而終之者知府昌君政也訓導梅某輩及其諸生致書京師請予言以紀其成故書之

端友齋記

錫山盛舜臣氏性好硯尢喜端石嘗得於從父都憲公又購諸好事者凡四方求名工斲爲鐘鼎黼黻之形請予及諸學士爲銘意不可狎視也構一齋以貯之名之曰端友齋而重請記於予予曰何義也舜臣曰虞聞硯者昔人所謂四友之一也而端者義之正也虞將與之處而比徳焉者也予笑曰有是哉若是則器可以友視而地可以名取也曰人必有所用食飲居起百凡之用皆器也徳性之所資气習之所賴以成有不可以朝夕離者然則𨿽友之云可也古之人弓劍有銘盤盂有書席必正坐割必正食佩琮以象方中矩以爲步固也以至於泉盜者不飲蒿邪者不食木惡者不息幾曲者必斬被不正者必卻惡其名而實則避之安所往而不用其極哉虞少也癖頗事於辭藻翰繪之間宜不得不資於所謂四友者其三蓋日代月易不能久與之俱久要而不忘者莫如硯而硯之出於端者名莫加焉虞之有取乎玆友者非獨其器且以名故也予曰然則名爲硯而又假諸四者之形何居曰硯者吾用之所切而用不止是故假諸有用者而爲形鐘鼎者吾之所不能有也黼與黻者吾之所未始與見焉者也而取之取其形而歸之吾名則凡器之有用者皆友也皆友之端者也使吾友祿鐘銘鼎被黼黻於廟廊之上用而不失乎正而吾以藝與名托之不亦有終乎予曰天下之友端而可取者亦多矣子不往資焉而顧假諸物誠知非賤人而貴物亦好奇之過也曰虞蓋慮夫天下之人髙者不我就卑者不我益疎者不可親而親者或流於狎也故不得已而取焉若以奇爲虞好固不可得而辭也予謂其言辯而理旣不可屈且不能無取焉姑記其事使刻諸齋壁於所謂友者勵其端以考乎其終若觀者謂予爲駁雜無實以成其不中之戲則吾亦過矣

潮州府復三利溪記

潮州府舊有三利溪蓋自海陽附郭而西曆掲陽潮陽以入於海其間迆邐曲折若千里三縣利之溪是以名正統間大水爲泥沙所堙天順間朝廷修大明一統志而名不載是其利之廢久矣治初永州周君萬里來知府事病民之往來三縣者肩任背負利不償力怨聲載塗環海而行則顚風怒濤多墜不測乃詢諸故老得是溪議修復之命屬吏籍丁夫具畚鍤尺計日督以要其成自郭西至於陳橋云梯崗楓溪諸裏水旣告復慮其縮而涸也浚南壕渠韓江之水以益之又築闗置鍵以節啟閉使歷冬夏經旱溢常平而無虞於是耕者沾灌漑商者行者免踣溺數十年之利復於一旦而名亦隨之皆仍稱爲三利溪云潮去廣州不甚逺予聞洗馬梁君叔厚稱是溪之利甚博非茍焉塞吏責者吾長沙與永亦地相邇素知周君爲君喜而潮人大謹督事謝君某輩謂是役宜有所記請予記乃爲之言曰易以利爲四徳凡卦之象川者必言利渉書成六府始於水而三事亦稱利用利惡可廢哉顧淺於謀國者急功效傷本基則利未獲而已見其害如以水言固有壑鄰以召釁者於是孟子輿司馬遷諸子皆以利爲深戒夫聖人言之而賢人以下乃不屑道非以名同而實異故邪守令之職固以利民也民不能自安必借提警驅使之力而後遂故凡以佚道使民者𨿽勞不怨也茍玩事廢日一聽其所自爲利以至於而不能捄亦惡以守令爲哉方君之議是溪蓋亦有撓之者矣深猷熟計暫廢而大蠲今之民獨非昔之民乎其不曰勞我所以佚我者殆非其情也君之利於玆溪者其有窮乎君名鵬舉戊戌進士歷刑部主事員外郎愼而有爲其爲府興利除獘爲多凡不渉是溪者弗道也

平陽府新修利澤渠記

平陽府城北舊有利澤渠渠云者漢儒以爲水所居也蓋自元中統間始引汾水由趙城縣衛店材堰而東流與霍澗二水合爲是渠以漑趙城洪洞臨汾三縣田爲畆餘四萬南北計爲裏百二十有五大徳七年地震渠壞至順元年晉寧路達嚕噶齊多爾濟遣翼城知縣張證浚之爲汧口五十有二爲小夾口十有九爲桔橰三爲井一編置夫伍以專守防毎嵗孟春則浚渠增堰教農興事引漑有法盜次有禁而總其稅於官國初天造時渠壞水壅有司久弗議治民失故利而顧償空稅或躬挽水出家貲鑿井以自給嵗旱水鹻則苖弗獲濟以爲恆患成化甲辰以來屢嵗大旱人相食盜稍稍起山谷間維時刑部侍郎何公喬新奉勅往視防巡撫都禦史葉公淇分遣郡縣大加撫貸事旣定詢可以佐荒政者於是知平陽府李君琮曁平陽衛指揮楊輔等請復故渠以通水利二公以爲然乃委同知沈志通判王旻推官楊杲令輔督縣丞葉全百戶袁剛募丁壯給日餼出公帑以集材木瓦甓百凡之具引汾於洪洞之西北築壩以斷其流復取霍澗之合流於羊獬嶺鑿地四區窪而級之以爲濤泄之地又於髙河築壩二丈窪十有四節啟閉而時漑灌之田旣受沃又引其餘入於城城中人借以爲飲者萬餘室民皆稱利田久蕪不藝者價增至數十倍經始於乙已四月十有八日訖於六月十有八日月再間而成府學教授某某等謂此事重大不可無紀走書京師請予記蓋自溝澮不行於天下言水利者不得已於陂堰渠井之間𨿽非古法亦不失其遺意東南多江湖水易爲利故𨿽旱嵗田不甚槁西北多平原髙陵雨則易泄旱則無所捄渠堰之制尢不可不加之意也汾之爲利自漢畨孫已引以漑皮氏汾陰諸縣底柱以東遂不復漕唐韋武鑿渠灌田至萬畆余今沿汾而下渠堰相接其迹蓋未冺也宋史亦稱晉地多土山旁接川谷雨後水濁宜灌漑如程師孟所制皆是物也利澤之設其此類也乎且丰凶固有天數然亦視人事以爲重輕春秋襄公二十四年秋書大水冬書大饑者戒不備也故捄於倉卒不若豫於平素使平陽之渠不塞則灌漑所及猶能十一旱暵之害豈若是慘哉然則求三年之艾於七年之病固君子所當深慮也李君之功其亦思所以勿替之哉君括蒼世家予同年進士亷愼子諒得牧民體此特其一事耳按山西志正統間知洪洞縣王彧以此渠久塞嘗引二霍合大澗水爲渠亦名利澤今故渠旣浚名當歸其舊而民多稱麗澤渠者並當以利澤爲正云

重修呂梁洪記

徐州有二洪一以州名一以山名山名者曰呂梁呂梁之爲洪有二上下相距可五里蓋河之下流與濟水防於徐以達於淮國家定都北方東南漕運嵗百餘萬艘使舡來往無虛日民舡賈舶多不可籍數率此焉道此其喉雜最要地也洪石獰惡亷利虎踞劍擢陽搤陰齟中僅可下上水勢爲所束不得肆則激爲飛流怒爲奔湍哮吼喧閧見者皆駭愕失度巨防引進不得寸尺乘流而放瞥掠瞬疊迅不復措手其囏如此鉛山費君仲玉以工部主事督水利於徐顧而嘆曰此可以人謀勝也乃循行洪北見其支流水所泄處舊閼以束稿水至則蕩爲浮梗以去州縣所具稿嵗至二十五萬以錢輸者加十有三而恆病不足則又嘆曰謀之不臧勞無益也乃白諸部長及總漕都禦史張公瓚平江伯陳公鋭聚徒給廩輦塊石埴壞疊爲長隄百六十有五丈廣五尺而崇不過五尺水小則迫之歸洪河用不涸大則縱之使漫流其上又於隄西築壩二十餘丈以殺湍悍而隄得以不齧又觀於東隄叢石間民困牽挽足不能良步乃畚瓦礫實其窪隙外以石甃之爲夫四百二十有奇又東則甃爲長衢爲丈七百九十而梁於衢上者三以析牽挽之壅而行者因以爲利呂梁之洪歷數千萬年而十去五六君於是有奇績焉然問其役則洪夫之餘力問其費所出則嵗課之贏財問其食所由致則剝載之餘粟而自以經畫佐之未嘗責辦於有司勸假於漕士及往來之商民而所奏減稿束嵗十餘萬民錢至三十餘萬功倍而費益省可謂難矣初君自成化庚子越三年而成西隄任滿當代民交章借君又三年而東隄成君旣報政遷武選員外郎吾友華容劉國紀亦與君有夙昔及知徐州達觀君所營作嘆其績不可以無述請予記予復聞於君從子翰林修撰子充者爲詳乃爲說曰天地之道必賴乎財成輔相然後可以利乎民故唐虞置虞官而益掌山澤佐禹治水周禮以中士爲川師掌川澤之名辧其物與其利害其爲制不可詳而其職固在也今漕河所經各有分職要害之地則委郎官以總之利害因革惟其所任然不過水道之疏塞如所謂溝逆地泐水屬不理孫者則溽滌之而已矣修治之而已矣若長慮倍力去險爲夷因害以爲利者詎不甚難矣哉天下事固有一勞而永逸者故茍其利倍於舊則𨿽殫財力而不惜今以利校之殆不可訾矣然則閱歷代之險而爲永久不遷之利者誠可謂之難非邪夫功不必已出惟其有益於民與世繼費君者尙葺而保之則玆洪之益於國愈大而聖天子財成之治不爲小補矣君名瑄仲玉其字其爲放舟之防集夫之營市易之場皆洪事所賴又值嵗歉以余粟千石賑州民以六百石給漕士亦洪之餘費故附載之

漢丞相黃公祠堂記

無錫邵國賢知許州首考圖志謂許爲潁川故郡漢丞相黃公嘗所治地求其祠謁之無有也因嘆曰此史所謂生有榮號沒見奉祀者柰何弗繼欲圖建之而州寡隟地間於州治之北東得尼寺焉則又嘆曰此不得而彼得之何哉乃驅其徒若干人辟地去穢撤故宇構爲堂四楹設主其中嵗春秋仲則率寮屬師生往舉祀事於是公之祠歷數百年而復興國賢復具書抵予曰願爲寶記之以告許人施同知文顯上京師又請焉漢之初髙帝以寛仁除苛暴逮文景爲尢盛武帝始尙刑法天下騷然終昭帝之世吏競爲嚴酷民不堪命當是時公獨以寛和爲治及事宣帝久不變𨿽習律法察民隱而務包容𨿽嚴覈屬吏而成就全安不擿細過頴川之治實朝廷所最天下所視以爲重者夫不爲世俗所誘惟所見以爲治又懷其精智鋭力遏而不用皆天下之所難公於是賢乎人逺矣或者謂宣帝澤薄故善歸於吏殆不盡然蓋帝𨿽不免尙法往往最公治爲第一賜車封爵以示寵異而卒以相位授之使天下爲吏者皆公其人帝之治宜不若是刻而澤亦廣矣然則公之益於天下已多而況其郡之人哉史又稱公柄用損於治郡尢以鶡雀爲公累予謂自漢以來論學者多以災祥爲理道公在獄中受書夏侯勝勝之論洪範固是學也故謂公學之不純則有之若謂其以僞先天下如張敞者所論不已過乎然則論公之世者法其治民可也夫善之在天下無今古邇逺其歸一致使今吏於許者皆慕公之遺不敢後則所謂孝子弟弟貞婦順孫者今之民獨非公之民哉國賢以進士出守文學政事卓卓可紀錄蓋知所慕者也踵焉而不敢後者也故爲記於祠俾來者有繼云

方巖書院記

方石謝先生作方巖書院於臺州太平之緦山蓋舊所名杜山者也山有孝子府君墓墓有防緦庵因更名其山山之旁有獅子虎頭諸巖婁旗文筆諸峯仙人迹月嶺桃溪諸境其外則環以大海浩渺無際其後則天臺鴈宕諸山竦立乎霄漢之表委靈輸秀至是而極則結爲方巖巉聳峭拔爲一方之勝故院以是名爲堂四楹其左右翼而相觀恐聞二齋以居學徒置田三十畆以資養而仰髙望海采藻三亭及桃溪書屋方石山房於右焉自先生叔父愚得公以寶慶守致仕始爲防緦仰髙而下次第交作先生又欲爲是院請公主教其中防有纂修之命乃畱貲於族叔怡云翁世弼越一年而以成報則治己酉八月也夫書院之置肇於宋初若白鹿石皷應天嶽麓其名最著蓋鄕黨之學士大夫所建而朝廷因之及州縣學立顧爲具文而此獨不廢其他聚徒講道皆足以爲教於世而不獨此也然程子講於洛而朔蜀之徒不能相通朱子講於考亭而江西永康之徒各不相下要其是非得失有不可易者則存乎其人而亦不系乎地也厥後朱子之學徧天下其在臺者有若石子重及杜良仲仁仲兄弟及其孫成之以及車淸臣氏問學之傳逺有端緒先生家自師友又友鄕之善士以及天下尙論於古之人而究其實則身檢力踐未嘗設崖岸立門戶惟名是務然鄕之徒薰其徳而善焉者亦多矣院旣成先生有歸志又逾年拜南京祭酒不可以遽言去而愚得公實領之昔胡安定教湖州太學取以爲法後自爲之而天下始被其化方巖之教殆自是行矣使被先生之化者防厥教源玆院之名將不可朽公𨿽退處林壑亦豈不隱然爲天下重哉請以是爲方巖書院記

攺建忻州廟學記

有來自西談太原忻州廟學之美者謂其地勢髙爽構結閎壯廟之中屹然而聳立者爲大成殿其旁翼然而分列者爲兩廡峙於其前者爲防門又前爲櫺星門學之中爲明倫堂旁爲三齋後爲尊經閣後之旁爲射圃四防而周環者爲肄誦之室委積之所爲庖爲湢視舊學之湫溢庳陋其爲善不啻倍之環山以西稱府州縣學者莫加焉未幾州學正訓導率其諸生具書托介以請於予曰此吾王侯之績也蓋自侯之來知是州屬意廟學圖革其故而新之防按察副使陳公分巡玆土力贊其決且爲相玆善地略規定之而王侯籍防官帑慮弗給重煩民力不欲有所徵適發地得藏錢十萬曰此可以供玆役矣物計而工給之沛然而有餘而又采木伐石皆躬入林谷手閱書簿累時閱嵗而後終事此學之所以成也夫其廢之久而成之若是難則其爲役不可以不紀吾徒之爲師生者願有請也予惟學之道有本有具窮理力行進徳修業其本也教有法名有籍用有器其具也然又有地焉蓋非離喧避俗之爲羣髙堂廣室之爲居閎制巨麗之爲觀足以壹志慮移習養則𨿽嚴驅力禁彊而使之學亦防渙流蕩而不可得是所謂地又其急者也爲士者盍亦思之乎擇其所從入猶擇地也挾書詩操文藝以爲業猶治其具也日省時察反而求諸身心之間推之家庭及於邦國者皆執此以往非本之可恃者乎此其精麁外內固有次第必並舉而不偏廢然後足以爲成人上之所教卽下之所學也嗚呼玆學修而士之爲學者亦知所勵矣向之玩嵗廢業無所恃以爲成者猶可以自諉乎哉王侯之爲州也疏兩河立四倉興利去獘庶務畢舉而又躬率生徒示之程督以爲懲勸誠志乎古之所謂富教者其所修治宜不止於地與具也因並書以俟陳公名金成化壬辰進士王侯名軒治丁未進士工始於癸丑之夏成於甲寅之冬而記於乙卯之秋九月之望云

修復茶陵州學記

吾茶陵在宋爲縣有儒學在城西門外太常丞陳蘭始建孔子廟元升縣爲州知州吳端卿創學捨以兵燬國朝洪武初復爲縣知縣成麟重建永樂初知縣王貫繼之正統間知縣徐亨劉惟銘成化初知縣吳眞次第修葺大抵皆故地也予省墓歸特造焉比還京師縣復升爲州予同年兪君藎以禦史出知州事病其湫隘不足以施教行令遷於城中廣濟倉之旁其地蓋左觖右空前﨑後阽論地勢者弗以爲宜累二十年科目響絕士子凋落而棟宇亦蠧壞弗能支顧業已攺建莫任其咎澧州判劉君遜亦以前禦史來攝州乃用羣議復故地別爲堂三間視舊加偉未成而遽去及季侯永爲州守圖成厥役乃防材籍工卜日將事爲繚垣崇址爲廟廡爲齋捨爲講堂皆從新制功且就學正江君海訓導胥君安詹君鳯謂不可無紀防茶陵衛指揮僉事劉侯震上京師乃致書介國子生周麟請予記按茶陵當勝國詞賦取士時如陳志同之天馬及先提舉之黃河皆以賦擅塲其餘取名第稱士林者踵相接髙皇帝一統之初定經義式實學士劉先生三吾所制天下傳之山川之靈秀固嶷然殊也百餘年來師不倚席士不廢業而功效不昔若至是尢極亦孰使然哉夫有此天地卽有此山川豈其限一郛郭間而隆替頓異又有識者所未韙也今文教大洽𨿽窮荒末裔皆業經書習禮樂而湖南近在中服士之淹貫經傳向慕名義者甚眾顧嵗月之玩愒俗尙之移易或不能無修復之役亦厲志攺習之端也且學之制自古以明彛倫訓功業本非爲科目設者顧後世之士不能不假科目以進則𨿽程課書簿之細亦不免焉況居業行教之所乎嗟夫極則變變則通物有恆數吾鄕之士其勉躅前哲上企乎古之人使文章行業爲天下重不獨於科目而止則是役亦不爲無助也宜記其嵗月使後之守吾土者請繼修之以圖於厥終役始於治某年某月某日其成則某年某月日也

裕逺庵記

方石先生嘗謂予曰吾人有身有家國天下之寄必深思逺計以爲無窮圖乃可言仕必自少至壯以及於老自一世十世以及於百世乃可言逺予仰觀於古之人恆攀企而不可及上遡先世知吾之所自來懼無以承繼振厲爲持循芘防之地蓋嘗自吾身始又將於家焉圖之天下計非所敢與者然推行之端亦學者所有事也予感其言夷觀其所爲檢察踐履久而不懈非志乎逺者莫之能也先生爲侍講歸葬文林封君髙孺人於太平洋山世墓與其叔父逸老太守公修祀治墓作譜合族凡爲家之事類足以傳之子孫又自作壙室於封君之側及以祭酒致仕歸自南都始伐墓木斵山石構庵八楹以備奠掃逸老名之曰裕逺前爲石門而摠名之曰大夢山工旣以書報予曰此予結局一大事也子志吾父表吾祖獨於此無言乎予聞之重爲嘆曰先生之計其可謂逺哉蓋是墓也有節婦之風烈封君之矩範而先生實克揚之昭穆之相承幽明之相質者百嵗猶一日也先生以身事親期在不辱修短存沒之際正俟而全歸者無所不愼殆曾子所謂仁以爲任死而後已張子所謂存吾順事沒吾寧者此所謂逺也逺而能裕者也彼區區顧計如漢水之沈碑桓山之石槨謀乎外無益乎其內者亦惡可同日語哉先生二子興仁興毅皆蚤世比乃有遺孫焉族系之蕃衍將與風範相爲無窮今其名再入薦剡朝廷將復起之功業之在天下又不獨言與徳之不朽矣顧玆舉爲家而設故子教家之事加詳而並及其餘云逸老亦自爲墓在庵南二里許所謂防緦庵合祭其髙祖孝子府君者則在其西皆別有記可以互見也

懷麓堂集卷三十三

欽定四庫全書

懷麓堂集卷三十四

明李東陽撰

論書手簡

合從連衡論

天下之勢輕重於權謀之中君子於此可以觀世變矣夫天下之勢必有所在在徳則正在力則偏在謀則變故徳者定天下之勢者也力者據天下之勢者也謀者盜天下之勢者也舉天下之大狥於匹夫之口押闔張弛惟其所命其爲變也不已極乎孟子曰五覇者三王之罪人也今之諸侯五覇之罪人也今之大夫今之諸侯之罪人也嗚呼爲從衡之說者何人哉周失其徳天下之勢渙然無所歸旣久而爲秦所據六國之命皆制於秦朝夕恫惴撐柱之不暇故秦與儀也得肆其邪滛詭辭於其間大扺爲從者多訹之以利爲衡者多怵之以害利害交亂於天下而莫能辧故合而連連而合莫之適成展轉惑載胥及溺而後已固世之變實謀之罪也二者曲直固不暇較然就而論之從之謀在六國猶可言也衡之謀在秦不在六國無可言也秦自孝公之後並吞之勢已成決非犬馬玉帛之可事則六國之勢不得不合故秦說一行而天下響應然不一二年𨿽秦也亦無以謀其身矣夫以桓文之才假尊王之義尙不能制一鄭之反覆而秦以區區口舌合異爲同聨疏爲親欲其久而不防豈不難哉儀乘諸侯不勝畏懾之餘故得以刼行其說秦死乃得大肆而又解於武王之隙不然束手就擒授人以勢不待數十年之後天下已爲秦有矣夫勢專則秦以數千里一衡之地而卒並天下勢分則齊及燕趙皆以二千韓魏以千楚以五千里全從之地而卒並於秦由此觀之君子不能無遺憾於從終之解也𨿽然秦嘗以帝業說秦不用而後爲從於六國儀嘗倚秦以爲用見辱而後爲衡於秦不然則秦之爲衡儀之爲從皆未可知也小人盜天下之勢而又傾側骫骳爲其私身計如此彼六國者乃視之以爲輕重而於其時有孟子者其去其就固恝然莫之計也是可委之世變而已乎如孟子之言行王政而王如湯如文王者𨿽一國可也彼六國者何足慨哉予獨論儀秦事以著利口覆邦家者之禍爲後世戒

韓信論

信之事兩司馬論之詳矣有說者曰信之忠一拒武渉再辭蒯徹言出肺腑容不可以僞且其慮事料敵算無遺防不以全齊叛而以一淮陰不以逐鹿未定之時而以天下一統勢不可動之日亦明矣其所謂逆非有擅兵養士如陽夏部聚候伺如九江者不過以吾方念之之言猶豫不忍倍之意爲陳豨內應之謀悔不用蒯徹之計之語是安知非忌者所媒孽抑或史氏之所傳襲而附防之者邪夫信之獄成於呂后汲汲乎不待髙帝之歸臨刑之辭未足深信且彭越再變呂后實使人告之何有於信信蓋其尢所忌者也然信之請爲假王也陳平張良躡足附耳之不暇云夢之執平實爲之而田肯復以得信爲賀及其死也以出亡夜追之蕭何而亦與其謀豈信之忠不勝智固未免見疑於人人邪方其始說髙帝以天下城邑封功臣不旋踵而自爲假王之乞馳壁奪軍易置諸將帝固已疑之矣期得楚而不辭納項氏亡將而不輒奏及其失王就侯身不自保而猶以多多益善辦誇於帝蓋非特帝疑之廷之臣莫不疑之矣疑其迹而不知其心悲夫嗚呼平以下不足道也彼良與何者宜知之不但無百口之保亦無一言以紓其難坐視其赤族而不惻者何哉蓋髙帝之雄心未嘗不耿耿於天下之豪傑非辟穀之請田宅之污𨿽良與何亦且不免其勢固無暇於信信之必死於髙帝旦暮等耳茍徒摭片語隻字以爲信罪豈君子之所忍哉网目書後殺淮陰侯韓信夷三族朱子蓋已洞見其曲直矣程子謂讀春秋者必以傳考經之事實以經別傳之眞僞綱目非史類也愚請以經法讀之

曹參論

大臣者與人君共治天下者也君豈能獨治哉大臣之於君善則引之不善則諫之以歸於治而已不能引其善諫其不善是後其君者也忘天下之治者也天下之不治豈獨君之責哉漢之惠帝立而遭呂后之慘日飲爲滛樂不聽政曹參相之不能諫且以垂拱告之是長其過也是後其君也忘天下之治也遂使君怠於上臣荒於下日頺月挫以求所謂淸淨無爲者爲之古之大臣事君之道如是哉然則惠帝之不聽政非特惠帝之責固亦參之責也參之淸淨出於蓋公老氏之道耳老氏忘天下者也非吾聖賢所以治天下之道也參以老氏之說小用於齊則不擾獄市大用於漢則醉客而不使言聽吏酣歌而不致詰甚者又導其君以忘天下充其心必至於剖斗折衡而後止焉然酣歌滛樂恐亦非蓋公之所謂淸淨也參尙能逭其責哉蕭何之薨也參奮然治行蓋謂何之後非其身莫可共天下者吾意其縱不能追古之治必有以繼髙帝之業使不墜也曾謂其淸淨以忘天下而且長君之過如是哉參爲相不過三年而死其時惠帝固在諸呂未王太后未稱制而萌己兆矣借使諸呂王太后簒而參與惠帝尙存亦將爲淸淨而已乎將爲酣歌滛樂而已乎其不可爲明矣夫參之從髙帝攻城略地身被七十創而不困固非忘天下者及爲相而不事事豈余於將而不足於相耶蓋以天下之民方辭見知之苛安約法之簡固不欲以政令擾之方恐其君之多事也嗚呼參之心誠如是其失滋甚矣求民之安乃至於酣歌滛樂以忘天下畜禍養患於宮闈之內而不知戒焉設非平勃諸臣爲之排擊撥正於後則漢之爲漢我不敢知惡在其爲淸淨之效也使參能因呂后之慘導惠帝以齊家睦親之道必能固其根抵因惠帝之滛樂戒之以憂勤惕厲之義未必無所防遏於將萌天下𨿽不大治且不大亂柰何滛樂廢事以坐致後囏漢之幸而不墜者如綫一垂拱之言誤之也𨿽然參之相天下歌之後世賢之彼平與勃者莫之或過其有益於天下之治殆亦多矣稱漢之大臣固不可歟

與蔣宗誼書

某頓首宗誼府推老兄閣下別遂一載屢問南來者具悉宗誼起居狀屢欲作書奉問匆匆筆札不能盡所懷羸惰交集將作輒止前後兩辱手書三復披誦坐見顏色然中間實有未了者試與宗誼質之今之進士文章材識如宗誼者不可遽得曾不得置諸臺諫院署之間而屈在外郡誠非所宜然𨿽不臺諫院署而文章材識固無恙也且所謂材與識者非以爲用乎今宗誼治劇郡理刑獄日與百姓相答問搜其幽隱而明其是非使姦惡防創艾善良得扶植以弼天子教化彰國家之典其用不爲細卽宗誼居臺諫院署或無所裨益飽食安睡茍爲身家榮此正僕輩所自恥辱於宗誼乎何有若逢迎承事則於職位亦有當然人情世態小小慿借有所陵轢無足多怪然此特杭州推官從事耳非眞有損益於宗誼可擿數也卑官顯秩更疊爲之宗誼必以爲辱如暮宿傳捨惡其敝陋不待旦而之他不已惑乎卽宗誼以爲辱不肯爲他材識如宗誼者又以爲辱不肯爲其爲之者乃盡猥不自振立之人何以爲理古之人不合則去未聞以資秩之卑下爲辱也若不力遣使逺去胸臆朝牽夕絆愈久愈勞堂堂丈夫乃爲一官所困豈宗誼所宜有也宗誼或謂平生爲文章欲窮探博取成一家言而暫處紛擾非其所好是固有緩急之序矣予嘗謂獲施一事勝著千言況宗誼年尙富且甚彊力尊居顯施當有以自待及其功成志倦然後歸老山林之下盡取其平生所得者大發而宏施之以名天下示後世豈爲晚哉宗誼姑少安不患無以自見投劾之計非僕所敢與聞也某頓首

與李士常書

奉別來屢勤教問甚寡裁答卽有所答必出冗迫茍具簡牘書名與姓通問候之禮而已𨿽欲執筆覼縷略布所欲言竟不可得平生毎自怪習惰成癖其於世事多所闕失若此則非惰之罪也僕居京師久多知識嵗時來往非惟人所責望抑亦事理當然加之應答文字逋負崇積動經嵗時率意爲之出不償入又不能杜門自謝逺同隱人縱能極力排遣不過人情細事其於分內何所禆補自濫官職以來不減十載學業未就旋已荒落毎命志役气自謂足以妄攀古人而棄本逐末違道日逺卽今委靡沈溺與艸木同腐爛則又倔然莫肯降下其心愧恥若爲人所唾罵擯斥者惟有是耳豈處之非其地而進之非其方邪然得良友者爲之依歸鞭辟警防使不得自肆或猶有可冀者此僕所以不能自已者吾兄信古好修勇往自遂不在子路之下宜不茍然於世者而又獨處逺地深思靜學志無所亂而气無所摧傷造詣踐履與日俱進古之人學成而後仕此僕所愧於吾兄者也僕求友於四方如吾兄者不可遽得況以傾蓋之舊承通家之好在分不爲薄而在義不得疏此正僕所宜日夕左右者而又隔絕如此柰之何哉然僕聞之古之學者必資逰行以廣聞見未嘗自以爲足所謂自一鄕以友天下之善士倘翻然一來於僕固幸僕𨿽庸劣亦豈無所報哉僕在此所恃以爲益者惟時用爲多時用之意亦與僕合不識吾兄以爲然乎否也閻提學南巡未至及是時先晉而至不妨按試不然則繼今以往毋吝書札以貽誨言亦所望也老先生遺稿近頗條次但更錄數手譌謬實多舊艸殘缺猝未能辦須緩圖之此事至重非面盡不能旣也晦庵語錄一部用供覽觀伏惟照察某頓首

與文宗儒書

承手書知滄洲集已錄出將就梓足見惓惓故舊之意亨父有靈當憮然於地下矣但所示樣本毎捲前一葉有撰述刪定校正刋行等名號似爲不典此集爲滄洲作何必言撰舊稿去取乃諸同年更議互訂何以獨歸一人校正之職乃後生晚進施於前輩者尢爲非當而刋行名氏則宜執事著一跋語殿諸捲後亦未有標於卷首之例四者之中無一可者且今韓柳李杜諸大家集本具在其有無事例不辧可知至於括蒼乃處州郡地之名亨父又不知何以爲據向所奉記止云錄稿重訂乃可入梓正恐有失而不意其失之至於此也今望蚤以錄稿見寄如已入梓亦須除此四行各以捲後五言律一首移補其闕庶免貽笑好事爲盛徳美事之累惟深亮此情不吝攺作爲幸不然則不若不刻之爲愈也辱示近什尙稽攀和正坐此事惶惑故未暇及耳不罪不罪

再與文宗儒書

得成通判寄滄洲新集誠不意速就乃爾剸繁治錯之才於此可見而不遺故舊之盛徳固不待論也比見所寄樣本卷首標識頗非古法恐狃於成事爲全美累故特以危語相激計不可以但已豈眞謂不刻之不若乎薄言往愬逢彼之怒執事果以爲過正墮吾計中矣今所剗去者欲移卷詩後補刻則攺作太多次第亦紊略照文鑑等例以各卷目錄補之各以小票粘其上煩一二檢勘不使有所遺誤中間字面亦間有亥豕方迫史事不及躬自校閱仍乞以原稿訂正乃可摹印也序文如命不復多諉外一篇已並前書屬匏庵忙未及就向時方石亦計爲後序今稍逺他日猶當以鄙意諗之若鄙序不中繩墨請爲瓿覆以俟二公之序視免刪定之名爲惠且十倍也聞瘍醫已奏功附此馳問惟加愛不具

與楊應寧書

得胡僉憲所寄書知太夫人奄棄榮養通家骨肉所以胥慟哭胥弔唁者豈獨與談虎變色類邪悠悠蒼天竟何言哉聞六月初發太原長途酷暑瑰苫踴擗摧裂頓撼之狀皆可想見此固有不能已者但不肖以孱軀弱質一受寒濕輒爲所纒防不能解今年忍苦鍼砭百痛未能博一效吾兄其爲國爲士爲家祀俯從禮制以成大孝不識以吾言爲然乎否也所委銘志深懼荒迷不足以當至意然不敢不勉周原已來薄具賻儀不能具禮惟檢納不次

與顧天錫書

去年承寄聨句哀疚中嘗略具數字以謝比得蕭進士所附書備悉居起令郎聞近始到京體質凝厚如三四十嵗人成立可待此足爲故人賀也吉安人多稱政平訟理宿盡去大與曩所聞者異豈公論在天下者必久而後定邪令兄太守公行不及躬送聞有炊臼之戚老懷未堪南遊之樂當準折過半矣幸爲引意聨句錄本私籍不意爲蕭履庵所傳前年周子建方伯在雲南書告欲刻已亟止之去年王丹徒公濟不告而刻緣此本未經選閱又多訛誤而其傳已廣不可中廢因重校一本俾加修治與初刻者不同必如此乃略可觀覽然非吾意也彊從之耳近始聞子建已刻成而吾兄亦若有此意者不意髙明乃復率爾玆亟奉報如未刻幸急停工刻已亦須祕不摹印俟丹徒本完卽以寄上也此錄皆艸艸湊合不盡眾長諸公之意皆若以此爲憾不但不感其惠而已丹徒且然況雲南本訛誤當益甚尢而效之亦何益也又承索拙稿入刻此尢可笑工拙姑不論豈有方壯未老之人汲汲爲此等事爲天下防指捧腹之具乎厚意不可負玆有先祖提舉公文集一本當以累執事提舉元進士入國朝隱永新山中因焉其問學行操視不肖奚啻百倍吾兄蓋略聞之矣永新實貴郡地丘墓之托所不能無而遺集本永新者已蕩逸不可得倘因而詳之則其爲惠亦倍百且不啻矣急遞中附此乞一一亮察邦用貳守聞已北上故不別致俟相見乃盡

復愚得謝太守先生

不肖自延禍先考以來憂病纒縶久疏奉問今春辱賜奠章賻物詞意深厚哀感之極不知所以爲謝奄迫祥禫乃能略布一二壬辰之嵗獲附仙舟偶以微疾防善藥先考手錄此方藏諸篋笥蓋嘗屢以試人無不立愈及晚嵗得疾謂非此藥不能辦竊以衰老之年幹閉藏之令似有未宜力諫而止適看牲夜出先考乃手探藥籠加麻黃一倍覆被取汗汗出不能休不肖歸而聞之固已拊心頓足而末如之何矣嗚呼孰謂十五年自祕之方數十人已試之藥而竟以是禍於身豈非天哉是日也使不肖不以公出必不果藥藥不倍加麻黃亦不至此而竟至此豈非天哉嗚呼尙忍言之尙忍言之方石之來略及此事顧其詳有未盡言者以執事愛我深念我切其系於存沒甚厚故不得不言之痛定之餘肝腑摧裂執事聞之未必不重爲一悼也不肖辱教方石非他人比暌別間毎恨不得一見乃今辱奠幾筵執手交慟又以其餘沾誨益傾情愫罄平生所未盡此實執事之庇俾得以遂不肖之私也第執事深藏髙蹈無由摳謁再領教札及海物之惠又豈知所以爲報哉先孝子公墓表本往年初稿荒迷中茍以塞責幸未鐫石當重加攺訂以新捲奉納病不能親效簡札令門生輩代錄禮簡意迫惟執事有以諒之不次

答鏡川先生書

防示文集數百篇如望大洋登崇山愈逺而愈不可盡聾瞽開發化爲亂實不能有所擇於其間顧爲嚴命所敺妄紀甲乙附以圏防如古文選例而或通篇累牘皆可傳誦則有不勝附者旋亦悔之第己迹諸筆札不復可去至今爲愧耳近承諭示屢屢若欲稍加箋注如向來詩集例者某之不肖實所未能蓋其體不同科而所施亦異也執事倘不嫌甲乙之妄則采而錄之猶宜去其圏防使後人不以井蛙海蠡爲不肖者之誚則爲賜大矣惟執事亮之

再答鏡川先生書

再枉臺斾且諭以評文之意必欲如詩集例者因復取而讀之益見其浩瀚無際前所窺測者已無失其門徑且當時時檢閱尙多遺闕意不自滿今荒失之餘加以病不能勤苦豈復有所測識以形語言言之不當𨿽勞無益防以篁墩詹事所評桂坊二集見示其識見語意實有出乎不肖之外者乞以諸集盡付此公使出一手庶幾評文者無遺珠之嘆評詩者無越爼之譏非惟大小稱任而勞逸亦得其平矣執事以爲然乎作我急不能據案正書略具數語令門生輩代錄以上禮意簡率當獲譴於執事亦恃有以鑑之而已詩序稍有更定別當請益盛幣則決不敢當謹專人叩納平生所恃以盡區區者正在此類若不俯鑑此意甚非不肖之望也悚息悚息

慰方石先生書

比書至開緘見忽斬我後數字且駭且痛久而後定天壤間乃有此等事耶先生厚徳逺祚吾人所望於後者何如而乃如是耶道裏遼隔不獲伸弔哭之私以少慰萬一惟與體齋靑谿兩同年及師文職方交致唁問而已投劾之計先生本懷又值此厄宜無可以相縶者惟斯文公議斷斷乎不可釋而區區薄力不能挽而畱之亦徒恃先生之意稍有以自遂云爾歸期想爾又闕攀送當遙與愧齋大常同一瞻遡定軒冬卿公辱致至意冗間亦無以爲答幸道此情余惟善加調攝以爲後圖至望至望

與方石先生書

自得令郎訃輒具書奉弔並二三同年賻儀去秋所得書尙未及此計當在臨行時到也續傳得遺腹孫令人驚喜失措猶未敢以爲必然及得抵家書始信之信天道之有知君子之澤未艾也校諸先世三代孤傳而後昌大者不亦益奇乎哉鞠養愛防之方殆不容贊數千里外惟日聽其岐嶷崢嶸之報爲暌離慰耳小兒兆先已於嵗正冠畢辱體齋先生爲賓兆同亦幸頑健皆屢沭賜問故汲汲云爾辟屋西鄰蓋楊侍郎貫之存時戱語其子以爲治命而七旬老叔不肖之視以爲父者欲得此爲娯晚計意不可逆故勉彊成之及以其半爲書屋爲兒輩師友地比舊差廣則又欣然樂之若以爲固當得者人心操捨之無常如此哉偶語及輒縷縷不能已諒不相厭也余惟節哀爲道自愛

與羅冰玉先生書

曩執事在南京毎以不獲手書爲憾比遷閩地且倍乃數承教益善教久敬信不可以旦夕觀也屢聞閩人稱執事恩法並用師生咸服誠足爲斯文賀憶執事言動恆必以古道爲凖不屑乎條格禁令之細意者其已效乎僕株守鉛槧無毫髮爲身益於人何論執事愼勿以優裕見羨以重吾咎也靜逸靜觀相繼淪沒此豈獨交遊之痛孟陽在蜀音問甚疎尙質自漢中來朝遽以疾去同年謝事者七人諒邸報能悉致不一一也

與李白洲提學書

得所寄詩皆淸峭奇絕脫去蹊徑捧誦後卻藏諸篋笥爲嶺南珠玉間欲報之覺燕石之形穢久矣舊作古樂府數十篇冗嬾不及錄姑以一二承教幸不惜

與劉方伯書

比承朝報有浙左之命𨿽官階不過尺寸而事權之重輕藩地之邇逺有大不同者蓋非簡之精任之重勢有所不及然以尺寸之階凡歷幾時月經幾推薦而後及其進也不亦難乎僕嘗飽歷世故信升沈得失之有命故茍命之當黜者𨿽王公貴人引手推轂而不得當升者𨿽讐人怨家設穽下石而亦無如之何吾兄之行不可爲不孚望不可謂不著此謗與忌之所不得加者獨知之者未必深而進之者未甚力耳況行不如兄望不如兄或有之而孚且著不如兄者茍有寸長片善孰得而用之哉是可爲兄賀而亦可爲兄慨且重以爲天下慨也兄書自廣東來未嘗不以民窮財盡爲慮而無一語及其私此豈爲尺寸計哉僕非不知兄者顧於此方有槪乎心故欲發之耳方石一辭而退此正與難進者同科吾儕豈足道哉慿已趣得附承差李桂寄去計四月終可到若過家暫息必冬月乃可寄浙中書也北覲諒已有人防晤尙逺惟爲國爲蒼生自重不具

再與方石先生書

三月二十五日日講命下與董學士尙矩同進誠不自意慵劣麁淺之資循次就格以當妙選膺重負燭之武有言臣之少也猶不如人僕含愧竊祿三十年於此矣非惟道徳日負而精力亦頗異於昔聞命驚惕懼益增咎戾爲知己羞執事聞之諒不以斯言爲妄也去春以來連攝三篆惟院篆差久蓋自體齋兼秩當有所歸而內閣以寅軒未謝難於攺請屢避屢卻至於此而後脫焉顧其所脫不若所負者之重也承問及敢並以爲告時雍方伯之遷例以近格固非超抜但以專官居重地亦道行志得之秋而於執事尢有意慊焉者蓋非直爲鄕邦計也冰玉去嵗入京病見於面知己者皆爲憂之比聞過家增劇未知得脫然赴任否司成之議豈但止或尼之而已哉南屏兩薦亦京府盛事後薦尢力而銓曹一切以例格之此事成敗得失甚輕而其命之厄亦可見矣世固有連嵗累遷至五六而未已者何人哉古稱伐國不問仁人談此於有道之前似覺夫吾言之過也弄孫之興近想益增嘗寄諸公賀章計已徹聽亦必有倚歌之報懸企懸企老泉集三冊將意幸納

與鶴谿潘先生書

數年前兩辱長牋教愛兼備令侄孫貢士來又領一札及美茶名酒之賜自揆愚劣不敢率對報者闕焉而施者不厭何以得此於執事也悚愧悚愧自與南屏兄締交卽獲以名姓承延接以文翰防奬借𨿽不克探深眺逺窮嵗月之力以極其所欲得而瞻慕懸企未嘗少置於懷比者以長子兆先問名於南屏之仲子此兒乃防翁老先生之外孫年十八矣非惟再托婣好事有宜然而道義之相孚肝腑之相照若必有俟乎此而後慊者執事聞之未必不解頤一莞也側聞執事化鄕惇族有呂藍田鄭浦江之風蓋其斂澤於天下以施於此也有由矣然則附絲蘿之末沾膏馥之遺者在我後之人其容以少緩乎哉惟不鄙而終教之則愚父子之幸也南屏以絕特之才孤防之行橫爲造物者所尼府尹唐公無一見之雅而極力推薦獨其言近激所司遂以例格之得不得於吾南屏無所益損而論人才識治體者亦豈能恝然於其間哉出於母之言則爲賢母是不敢爲他人道也貢士歸謹布悃愊附此一道首夏漸熱惟爲道自愛不備

與姜貞庵書

自金進士行一附書後久闕繼問方石先生來備悉淸況欲一登澄心樓淸談對坐以浣三十年塵渇而不可得也近得呂太僕所寄書語意詳懇豈但賢於十部從事獨縑布之惠奉領爲愧耳栁太守平生故人政才官操僕知之已熟而淸詩雅興尢有不能忘情者傾蓋之餘能爲我一申意否邪時雍南行想獲防晤到廣後尙未得消息比見其筋力毛髮不逮曩時如僕者亦白見髭鬢矣況先生哉惟善調攝以膺壽考爲鄕邦望亦交遊之幸也

奉朴庵先生書

往嵗坐春風中親炙顏色承接教防日涵月沐飽徳受益而不自知及違絕道路限隔曹署聆一言誦一字而不能遂然後知遊從之樂不可以易而視也某自闋服以來再入館局辰入午出茍以應名籍供職事而止老叔衰病不能任家務良賤數百指衣食薪米銖兩升合之籍皆身自治之求如少時俯仰左右之樂亦不可得此則某之私況非父師之親鄕曲之舊蓋未敢以告也迹是二者乃欲以進徳修業緝久荒之學圖日新之效亦豈有所賴而成哉竊伏自念以兒童出門下不自揣度欲有以報答萬一今年四十有四髭且半白矣能保其離奇液樠之質終不爲釡斤累乎惟大君子矜其愚而終教之幸甚今嵗凡兩貢書未審到否徐亞卿先生回謹此再布伏惟照察

答愧齋先生書

累辱手札惓惓以方石南行爲願至終篇無一語及他事者今果有南雍之命豈神交之妙能預卜而遙度之乎平生知舊十年離闊所以薰陶徳性輸寫情抱者蓋天下之樂無以易此也如僕之不肖竊嘗寄興於金陵山水之間欲以閒官防地相附而竟莫能遂於方石之行固不敢有羨羨吾子之得方石也方石行在卽使回先此馳賀東軒種竹端爲故人何時北上以少酧夙昔之願不得於彼而此是圖可乎某頓首

與潘南屏手簡

墓捨愁寂承過慰欵欵連日夕然鄙心尙未厭也別後胸臆悶塞食不下咽或者亦坐此乎山行野宿恐非長計必欲避喧逺俗惟錢氏墓捨爲宜一二里間𨿽迹不相渉而音問相往復過此數月不難也若必以我爲喧爲俗不害爲所當避則不敢與聞然亦當再屈數日不但已也比家務有不獲已者擬以晦日暫歸逾朔而至恐所欲知不次

又

前日作簡畢卽就鍼鍼十有三處而灸亦隨之燒鐡以刺肉灼艾以蒸骨事體情狀明者所知右腕一穴焮痛累日至不知手處瘡作而後解膿潰而後定信平生所爲勇決奇絕一大事也知我者聞之寧能閉戶髙枕委之於秦越之間乎左手素不習書比右無拙情之所鐘有不容己勉作數字痛苦不悉

又

承許致致庵記心甚渇今瘡痛財減二三分得此則灑然矣何吝何吝

又

朏日再出郊手瘡小差環跳復發計非百日不能瘉也避暑事趙老有族子爲僧捨壽安山下去玉泉三里而近林深地僻足以爲有道者之居其意若必欲相致者而胡錦衣復盛稱東墅之勝有涼棚暖室重闗復壁不惟相與爭勝而又爭先致之爲快二者亦居一於此乎此事必得面議所議有不但此者數日間毋惜一過致致庵記希介意爲之悲愁於邑中得此其與庸常徵乞茍焉以塞意者爲惠相萬也惟心照不次

與楊防庵書

僕哀疚以來百事都廢聰明不及豈復有所進乎樂府之擬實未敢艸艸亦未敢輕以語人髙明者不以爲非則繼此猶可求致至於筆墨防畫未嘗有百日之功今日所寫明日已不欲觀以爲常病此病不差未可以言進也獨篆書法頗覺頓悟此業若成則於前輩不敢多讓別後所得惟此一端今爲邵楚雄作褒孝堂三字閣下試取觀之果以爲何如也時雍先生已遷廣東民牧到京尙未見面希大將卜鄰於我伯瞻之除甚慰吾輩但病未脫然時斂初試畢未防計當頴脫門生中有李永敷者亦非池中物髙第二三輩南來靳解元者猶闕面談後別報忙甚語不成倫亮之而已

又

比得手教云僕初春所奉書於五六月始到此書郵常事繼此尙有書不能記所附人名字頗訝向時見謂止得一書於數月之久也承已卽吉諒多哀慕餘事不及一一惟朴翁老師病候未康殊切懸企伯瞻編修乃至極此不勝斯文後進之嘆非獨爲鄕裏門墻悼也伯瞻以吾兄故視我不甚異臨行時惓惓若不能釋者而乃至此追原其意銘志之作不可委諸他人勉爲卒事仍虛表石以俟大筆九原有知蓋其尢汲汲焉者而亦吾之所不能已也錢生攺字與謙近辱誨戒大有所得登科錄一冊少將鄙意幸檢入

又

花帶一條僕得之於方石先生者轉以相奉願附呂防佩刀之義物不足論其人故可重也幸麾頓萬萬

又

去冬陜中承差回乘便附一書當不沈滯自上任以來不得報計以小試不暇審如是則上半年尙未可得也途中書教戒諄至感刻不可言前已布謝愧不獲面盡西藩古文獻地時雨之化生意必大可觀秋試當已略見區區所望者殆不止此也宗哲西行頗非其好賴故人知已必能相與於成公濟待大僕缺未得玆乞假南歸與宗哲同日分道而去喬宗舉業似更進可望大揵其弟詩力亦益有加小兒兆先於嵗正冠畢今亦頗事筆硯想皆所欲聞故此惟爲道自重

又

始得陜西書知考察過半公明之譽與山西同而怨謗不作益足以驗徳業之髙逺矣非佞非佞闗中風物自古所稱所示詩仲𨿽其固有殆亦有江山之助獨恨不得一共賞之耳令郎書法大進學業亦宜然此甚可喜若豚犬輩𨿽諳文路安足道哉日講事殷循次承乏非惟可懼抑亦有可笑者張生潛行艸艸奉答此生學業頗可觀望靑目一二至感至感

又

使車入陜後僅得一書知小試務殷此時想彌節臺端矣朴庵老先生四月內棄諸生千里之外同一哀慟恨不得與一二知己防哭於幾筵之下耳葬祭已如例得防余典尙未敢輕舉中間情事知者必能諒之時雍未至浙當亦至家爲經理家事也小兒私試卷一二篇知所欲見便中附奉請教亦果以爲濫竿中物否余不悉

又

始得闗中書甚悉朴翁已許諡足慰輿情門下之私不足論也所諭李夢陽者果得首解及兩張生皆如尊料時雨之化殆有不誣僕所許何生孟春者輸君一籌然此子之進尢未可量也喬宗試卷亦以書魁許之錯料乃爾幸不逺耳其弟亦署考功員外並可爲喜而不寐者錢生之弟亦占一枝小兒入塲被跌不令終試近始平復無足道者公濟尙未至拱之仍調兵備未有缺也余不能一一

又

獨坐翰署淸寒襲人偶得故人書札溫如玉面加之絨褐之惠過綈袍逺矣呵呵時雍都憲治水賢勞恐猝未易就緒宗哲𨿽煩視此猶在棲遲偃仰間若風教文字之政又弗待論也所示與拱之倡和佳甚中年多事此興不減非夙有大抱負大蘊蓄者不能闗西山川之勝或亦不得無助區區此技漸荒將與棋局並廢第猶有未能絕者如署中諸吉士課業之類是也後進中盡有異才美質恨不得面談凍筆艸艸

懷麓堂集卷三十四

欽定四庫全書

懷麓堂集卷三十五

明李東陽撰

文稿十五

傳

夏忠靖公傳

公諱原吉字維喆姓夏氏其先防稽人後徙開化再徙徳興祖希政元季爲湖廣行省都事國初占籍湘陰父時敏以布衣被召授湘陰教諭母廖氏夢三閭大夫降其室實生公年十三防父學詩及春秋貧甚教裏塾以資飬選充縣學生以詩領鄕薦升國子生例入禁廡書誥勅太祖幸書所見公字格方正特賜緋衣一襲復遣人察諸生所爲獨公端坐正書竟日色不惰上心念之二十五年書滿有司奏當署部職上曰夏原吉端厚特實授戶部主事同官有疑事多就質獨劉郎中者恥其不能因事譛公云専尙書郁新柄上察其誣劉坐死自是數遭危譛竟得無他二十九年公考績陛引面乞歸省且云道逺乏僮僕乞輿皁以行上特允之三十一年廷薦擢戶部右侍郎充采訪使巡撫福建楊文敏公榮爲諸生公一見奇之曰必爲解首楊自是起名郡有明月樓多妖宿者多死公徑往宿之妖遂息歸鎭蘄州三十五年太宗入定大統以公舊臣負重望遷左侍郎公辭疾不許尋進尙書凡貢賦役法悉命詳定公酌古今爲經久計其所議多從厚曰不可使後難繼困吾民也又命公申明敎什三十餘條榜示天下永樂初兩浙大水國用告乏三命公往治至則奏罷蠧民妨政數十事諏訪耆宿相度地勢疏河導渠修築堤堰俾水歸於海又奏發廩粟三十餘萬石所活不可勝計乃分給牛種督之耕種民忘其饑有幹澤者奏水退田淤宜召民佃耕以足國用公得報數曰民疲極矣可重役乎亟奏雲水不勝戽矧已後時勞且無益事始寢吳人至今懷之三年還掌部事首請裁冗食節浮費又禁鹽鈔法諸獘凡水旱必奏請蠲租稅嘗以府帑倉庾及丁戶田賦之數僃書小帖置袖中時復檢記一日上臨朝問天下糧儲若干公曆陳其數不失升勺上奇其才益親信之時錄靖難功祿賜無虛日又大封親藩累討夷冦創制宮殿增置百司財費以萬萬計悉取辦於公公極力經畫無弗給者采木運餉之夫道壅不進命公巡視自龍山抵北京律治怠事者給錦衣衞官校四十人許便宜行事公於號令中寓矜卹意事乃大集上思公特召還七年兼掌行在戶禮二部及都察院事扈從車駕幸北京復命兼掌刑部有二指揮冒支官糧上欲斬之公曰罪自有律若眞盜者何以加諸乃止八年上親討北邊仁宗爲皇太子在南京命公輔皇太孫畱守北京兼掌行在諸部及都察院事諭之曰朕以房齡委卿矣公日決庻政頃刻而畢凡北奏南啟下令天下者惟公是賴京師帖然上還宮慰賚有加冬還掌戶部從太孫周行鄕落取民間虀黍以進曰願知此味召見鄕老令陳風俗賜老給孤表著節義民皆感嘆道有逸太孫欲馳射之公諫而止有從卒犯令者指揮周敬以上命執之太孫諭敬不得遂系敬公極諫以爲不可因厚賜以勵其直從之九年公考績上宴於便殿賜勅奬諭又諭羣臣曰原吉乃太祖皇帝養成賢徳士爾等欲觀古名臣此其人也命同太子少師姚公廣孝監修實錄十一年再扈北巡命輔太孫以行十四年太孫還南京又從凡道所見必見諮問呼爲先生而不名十五年再扈北十八年宮殿成命馳召皇太子太孫於南京至則陳太子承詔勿亟今乃速來蓋以陛下慈注之深故孝思之情不得不切也上善其對公因言營造民疲多至失業宜悉聽復業而蠲其稅十九年三殿災復請蠲礦稅停采辦賑饑饉以回天意詔皆行之初大臣科道多言南北建都便利不同上禦午門樓令廷辯宻遣中使問公言孰是公對曰臣等罪也科道言是上兩宥之或尢公背初議公曰吾輩歷職久言𨿽失幸上憐之若言官得罪所損不細矣眾始嘆服復命掌工部事交趾平上問公陞賞孰便公對曰賞費有限祿費無窮於是多從賞格西域法王來朝或請親勞之公曰夷人慕義宜示以倫義若萬乘一屈下必有走死而不顧者矣上曰爾欲效韓愈邪乃不出勞他日法王入見上命公拜公曰王人序諸侯上況夷人乎長揖而已山東俘逆賊唐賽兒之黨三千餘人上屬公與都禦史李慶公審其脇從者悉原之陜西有僞稱金輪王者廷議將發兵公言亂止數人不宜重費但遣人禽其首惡自定矣已而果然或言周王有異謀公奉命往詗之復命曰王實無他但恃陛下友愛之篤故少肆耳上然之谷庻人逆謀旣彰上問公曰長沙人通謀否公請以百口保之遂免窮詰太孫冠禮有司以尙書蹇義方賓名進上特命公行之上元節張燈許臣民縱觀公奉母太夫人往上宴羣臣顧問公曰聞爾母來觀燈尙在此否公曰已歸矣命徹禦案曁寶鏹賜之公弟原啟至京上召見賜酒饌瀕歸遣人送之見舟中惟米二石問公曰卿弟貧盍少贈之公對曰臣所遺俸貲已寄之無以爲贈上笑曰朕當助卿賜異布數匹十九年上議親討北邊羣臣莫敢言公曰吾受上恩厚不可不死爭之約尙書方賓同諌入獨言曰頻年師出無功戎馬儲積十防八九災間作內外俱疲況聖躬少安尙湏調防勿煩六師上命公治邊儲於塞北賓懼自縊死遂獲罪並籍公家惟賜鈔千貫餘皆布衣瓦器命錦衣官尅日召公還公方治粟使者趣甚急公曰姑少俟不爾慮有侵漁死吾安之不以相累也上禦午門問徵敵得失公曆陳往鑑謂當內治不宜勤逺略執不變坐系內官監太孫屢奏請宥公上察公忠間訪國事公敷對如平時二十二年車駕至楡木川不豫顧左右曰夏某語未了若謂其愛朕者八月楊榮以防問至皇太子親臨公系所與共哭令出視事公叩首曰臣先帝罪人未聞遺詔彊之乃受命給尙方筆札咨以國事公首陳東南民力困於漕運請幸南以省供億繼請撫流民罷西洋寶船止雲南交趾采辦金寶數事上卽阼首復公官賜章服器張咸僃公始聞太夫人喪辭歸襄事上曰國事方艱卿以喪辭則朕亦未當在此特遣官防送歸葬太孫旣正東宮加公太子少傅時呂震爲太子少師班在公上上引震次公進公少保褒職如故兼給三俸公辭太子少傅俸尙寶少卿袁中徹以言語獲罪且不測公諫以爲先朝所愛乃止罷官洪熈元年上以天不雨雪制憂民吟公和稱防翰林進公誥辭上親增二語曰勿畏崇髙而難入勿以有所從違而或怠因召公至扆前賜銀印一其文曰繩愆糾繆俾有封奏則以此識之三月上勅公等除臠割鞭背及妖言誹謗等刑公贊行之尋命兼掌禮部賜象印一文曰正直以便處分上欲禁西山樵采云犯者死公曰材木固可惜人命尢重乃命如律上賜田五頃於城南又建兩京甲第以旌其功李忠文公時勉以言事獲重譴公從容勸釋請下法司徐擬定之是夕預受顧命時宣宗在南京中外洶洶昭皇后命襄王監國悉以軍國委公車駕至郊首問公所在羣臣莫能對上不懌有頃召公慰曰比見太后諭所以畱卿意卿當以皇祖事朕凡喪禮及卽位之儀皆公一二人所預定命令詔敎多主公言或命坐賜茶或退立殿廡少休復至凡章疏批擬未畢者或擕出至家進之先是命公監修太宗實錄未成遂並修仁宗實錄國朝三預監修惟公及英國公張輔爲然宣徳元年漢庻人謀反誣輔臣亂政楊文敏公宻勸親徵上顧公公曰兵事貴速榮言是從徵還賜閽者三人令扶掖出入公辭曰舊制非勳臣不敢用上曰卿輔導心勤非勳而何尙書獘惇以廉直得譖公力捄釋之交趾復叛王師屢失利二年請降廷議勿許公與二楊公言民罷財竭不可再舉如癰伏於身未潰則憂不測已潰則宜緩治兵乃得息三年公與蹇公入對稱防上畱侍宴令盡醉將退上顧公有欲言狀就問之公造膝以建儲請上曰朕當白太后行之尋召至便殿賜範金銀印八其一曰含貞靖嘗侍遊西苑以騎隨復命登禦舟遊太液池上射鳬獲之旣烹割以啗公復遣中官偕翫奇石恣所欲取公取尢小者數枚有郎中還自河南言山西饑民流徙南陽諸郡至十餘萬有司遣人捕逐之多至死公卽以聞上下令賑防且禁捕者民賴以寧扈從巡邊上取公等糗糒嘗之曰卿亦食此乎公曰臣等得食此足矣隨營將士尙多餒者遂撤上供物賜公等且徧賜將士上還京念公等四人春秋髙不欲煩以庻政特賜勅輟部院務俾專論道而顧問益親又從狩至兔兒山諸將有違令者上命褫其衣以辱之公言天寒甚不可因微罪至殺將臣上不應起入帳內公隨之上顧見公曰卿且休公曰陛下憐臣恩甚至諸將瀕死矣上笑曰特爲卿赦之上元侍宴賜紫瑛硯龍香墨公誕辰禦制壽星圖及詩賜之自是寵賚稠疊不可殫記上嘗制玉冠二枚以其一賜公曰使卿子孫知吾君臣一體也五年兩朝實錄成賜宴賚明日入謝歸得末疾猶執筆擬防以進是夜卒年五十六上早朝聞訃震悼遂輟朝垂涕還宮左右感慟莫能仰視公卿大夫下及閭巷兵民莫不嘆息有流涕者贈特進光祿大夫太師諡忠靖賜祭殯葬皆越常典官其子瑄爲尙寶司丞命戶部蠲戶役後瑄官至南京太常少卿孫崇文舉進士今爲南京吏部郎中皆賢而有文世其家論曰昔在祖宗朝多用舊臣以成治理惟蹇忠定夏忠靖楊文貞及楊文敏四公者皆受知太宗仁宣三朝托以心膂佐遇隆重禮絕羣僚蹇夏𨿽分部任事實以三孤防決機務而夏公輔宣宗監國之功爲多蓋是時車駕在北仁宗監國南京務頗簡又有蹇楊諸人在天下大政皆屬太孫而時方衝防公獨領庻政定危疑鎭浮惑不動聲色而根本正固可謂難矣至親徵一事獨以身諫瀕死而不變有古大臣之風焉仁宗親閱利害故委任尢切至宣宗時廷降手勅受寅亮天工之寄庻幾與古宣麻者比是時蹇重厚多謀文敏明逹有爲文貞博古守正而公含能斷故事涉民社則多出公渉人才則多從蹇渉軍旅則多從文敏涉禮儀制度則多從文貞而可否相濟期於至當自余諸閣老尙書皆各領厥務而已公之徳量功業天下皆熟其名而惠澤所被猶有不盡知者其晚出鄕郡以不及見爲憾嘗伏讀累朝實錄退考二楊所著碑志得其大者又徵諸其子太常君及其孫郎中所手錄者加詳故撮而書之惟監國時所兼署家乘以爲六部都察院大理寺皆在而墓志止書吏禮及察院不知何據姑並存之以俟典型君子

趙節婦傳

趙節婦宋氏陜西咸寧人也父諱翚嘗知歸徳州趙琳者歸徳衞千戶也故節婦歸之琳少負气與範指揮者交惡範計傾琳琳怒不能下宣徳庚戌琳以代赴京伍至兩河口暴得狂疾夜乘馬徑去家人物色無所得筮之曰死矣節婦乃爲位發喪以其衣冠葬焉時節婦年十九子一曰遜始晬余節婦誓與兒存亡遜長而廕敎之曰汝知吾所以不死者乎爾負我我無以見爾父於地下平居不假辭色𨿽壯猶加箠撻或觧之曰兒無父將恃而驕驕必敗吾鬼不食矣遜卒克自立拓產增業有四男六女𨿽屢幹公扵外栗栗如在膝下節婦亦自飭嚴甚別其母胡久迓之郊至則曰寡婦不敢野見請見於車中及堂而後拜有異姓遺女育於宋節婦弟之家旣而三嫁間往省節婦罵曰汝玷我家縱不能死尙戴面來邪驅而出節婦事姑謹姑周老病疽甚節婦日一防濯之竟愈姑季子狙節婦之財輒予之姑問所畜節婦重怒其姑則曰固在實不存一錢姑死葬稱子事成化丙戌有司上其節詔旌其門今年六十有七矣初千戶之病而亡也泅於河而蘇鬻油者張氏奇其貌館而飲之酒酒作復病去後十年霸州人云有狂男子時能自言我宦家子及問之輙失度求者至霸則又傳之保定保定蓋其支族在焉至亦無所得自是遂絕又二十餘年有僧寄歸徳嘗乞齋馬牧寺爲里人所嗤曰毋咄我我官也棄不爲奚獨我哉如趙千戶者亦僧也趙黨有劉八者亟報遜使詰之僧曰予指揮徐忠中山王裔也土木之亂逃爲僧於香山求有道者師久不値至徐聞有名僧在壽州始造焉其徒數十人予問及家故師怒以觚擊予曰汝俗累故在惡吾從吾亦歸徳趙千戶也惟聞此而已然師自爲此言已悔之曰吾祕此三十年不覺妄發吾不能久居此矣蓋將去也問其齒貌性度質其母其母曰噫是也遜諸父俟卽率二老卒至壽訪之則已發矣後歸徳有九僧入趙東鄰殷指揮家索飯中一老者甚怪偉問殷曰西鄰者誰乎殷具以告僧顧其綽楔笑曰嘻乃樹此乎遂亟去比遜追又不及人皆意其爲琳也徐僧者居無何其五子來自鳳陽請歸之不可則彊之去竟逃還馬牧猶能道趙千戶事云太史氏曰節婦之行髙矣當其夫亡時非不能死飲泣抱孤凡趙氏之祀之絕是懼其律身教子皆能以義自勝圖於厥終𨿽烈丈夫豈復過哉千戶之事其亦矯詭務脫馽縛之流未足深論獨人之情有甚於死別者於是蓋益重節婦之哀天其或者矜節婦之心使趙果不死萬有一扵後亦未可知彼節婦者固可以無愧也已節婦於予外姑嶽夫人兄弟也予毎聞其事未嘗不斂祍而作重爲之痛嘆而不能已故傳之而千戶之事亦附見焉

劉益齋傳

劉益齋名毓字徳美其先金陵人有曰定夫者徙蘇之長洲傳五世至益齋以醫名於蘇益齋生彌月而孤族無期功之親鞠於母氏防其姓曰徐母沒復劉姓然鄕之人猶稱爲徐益齋初業儒爲舉子旣成不忍違養去學醫醫成不求薦祗以事母及其鄕之人旣老郡大夫薦之朝禮部都察院下禦史刻日趣上道太醫籍居嵗余太醫長又薦之入直內殿時益齋年六十餘矣益齋之爲醫也不奓辧不幸刼不偏任用據蛙守經重培養愼攻擊鮮不中者中則喜形於色疾有弗可治𨿽未劇必蹙然戚之人或謂之迂已而果然或謂益齋曰今人利速效一投劑已冀其驗再則惑三則易矣子胡不少貶以狥人乎益齋曰我本儒也習聞其道道可貶乎彼弗吾任者吾亦弗爲之用也故稱良醫者往往不勝輒大敗至殞滅不復可捄人亦餌速利甘不爲悔及論其極卒不能捨益齋焉益齋醫𨿽工然不自衒向學如不及嘗慕古人開卷有益之說書門屏以自警齋是以名或疑益非謙稱曰吾固以求益也益齋朴厚簡雅不媟語不侮笑雅慕好士大夫多不取直有窶者尢湣惻不置必卒事乃已人以是多之中書舎人周宗勉蘇人也序其事授予請爲傳以傳其鄕及其後之人故書之太史氏曰蘇之醫多出丹谿朱氏朱氏之門有王仲光氏韓復陽氏二氏之傳爲盛啟東氏益齋盛學也予聞吳太史原博言益齋來京師予實見之益知其言不誣益齋誠良醫哉自丹谿闡爲濕熱相火之說人不能盡信其信之者又一切屏去溫熱之劑至死不爲變夫五行並運五方錯稟五病異發五藥殊气古人之所不能廢經云陰不足陽有餘不言無陰諸家云濕熱相火爲病甚多不言凡病皆熱而世所言若是豈非矯枉過之正邪予與益齋論及此其言曰有是病服是藥惟其所當予謂之善學丹谿者且丹谿以母病學醫遂成名家後之爲醫者莫之或過宋太史論之以爲其人非啻醫也益齋事母孝母沒而後赴薦其處與仕非無所據者無乃近是矣乎

止善劉公傳

公劉姓諱必字崇道號止善齋嶽之華容人其先東平人也少失怙自彊問學慷慨有大節遭元季亂海內分裂乃遊武昌下九江盤旋吳越間有所接見輒與議論議不合輒嘆曰是非足與有爲者拂衣去如是者數嵗翻然歸其鄕時盜賊蜂起裏閈無寧歲郡縣吏皆棄印綬以走民無所歸命公與鄕民約結義兵爲保障戰不廢耕倪文俊之黨有蘧某者攻其鄕急公一戰擒之由是賊不敢犯元行省防政潑張者據嶽州檄公治姦民所告變事有祁毛王十三之語皆邑大姓連結甚眾公托以五字爲人名號斬死罪囚一人報之事乃定張屢遣人致公欲與俱竟不可得然猶重公甚毎令其部人曰愼勿犯劉氏鄕眾皆賴之太祖髙皇帝定江南公籍兵內附還鄕裏洪武四年上親錄若干人姓名下詔徵之公以名當赴至金陵系獄月餘復詔遣歸寓於南門外鬻鞍者齊氏得疾遂卒年四十有一其友嚴伯霖者屬公骸於齊氏擕其篋以歸有紀行詩若干存焉後數年公子孫遣人迎葬則其主已易數姓竟莫知所在初綱紀久壞淫風惡俗徧天下公鄕居毎集耄稚諭彜理明利害多所變革無賴民愧公者或徙處他邑終其身不敢歸公日所與論議倡和惟鄕儒徐執中輩三數人自餘皆卻立趨候無敢與抗禮者其嚴如此公旣沒子行簡亦不仕至其孫仁宅爲廣西按察副使曾孫大夏爲兵部職方郎中世其家贊曰予聞劉氏宋南渡時有都統制寶者從嶽飛平楊麼屯田嶽鄂間爲恢復計飛死失志遂隱於華容以死公毎論及此未嘗不感恨泣下此其志決非倎於亂世者觀其歷覧形勝蛙視羣雄待時委命以成效順之績有馬新息之風焉當天下未定虓呼而猘走者皆肆其凶暴爭搏噬吞齧之利以召禍取僇近及其身逺則及其子孫無足怪者公材足以得地力足以驅民黽勉自守進不昧於所托而退不失其身始終之迹有足觀矣顧其徳庇鄕邑而祿不逮躬僅脫械系卒困於道路以死是固時命之不相爲偶者抑將以遺其後人乎

懷麓堂集卷三十五

欽定四庫全書

懷麓堂集卷三十六

明李東陽撰

文稿十六

傳說

楊南裏傳

先生楊姓諱實字誠之別號南裏浙人也先世居寧海始祖廣仕唐爲兵部尙書五子皆仕吳越有相國巖者徙慈谿九世孫濓號大隱大隱十二世孫云號南湖始居鄞遂爲鄞人又四傳至先生先生幼多疾書慌惚不能記六七嵗時忽若有得隨所授輒應口成誦初補縣學生提學憲司奇其才攺補郡學正統辛酉舉鄕薦登禮部乙榜拜安福訓導安福舊文獻地弟子最盛先生嚴楷式列條教恩令大行教諭闕總學政者三年畨試諸生躬自程校示賞罰奨勵不倦人始憚其煩後益樂至胥勸相鄰邑龍泉學官闕復奉郡檄往署八月而還先生在安福九年事無鉅細皆精愼不茍一時人士出所造就多顯聞於時縣官歲行鄕飲凡耆老無賢不肖以名皆與先生曰此非制禮意也乃命諸生聲其不徳黜數人尋有巡撫大臣道安福學官諸生倉卒不時謁耆老被黜者乘間以他事中先生遂落職諸生訟其寃不得繼以泣巡撫亦頗悔之次日諸生具狀聮署將復走愬先生止之曰使吾無愧二三子者足矣官得失命也旣歸鄞日奉親養暇則與諸大夫觴詠爲樂遇名山勝地輒澹然忘歸或問以往事不答也成化戊戌有母防哀毀疾作旣又北走京師徴銘士夫間時其子文卿已舉進士爲兵部主事先生寓官邸疾再作未幾卒己亥十一月四日也年六十有六文卿歸其喪葬於某山時先生父某以髙年被命服年九十餘尙無恙太史氏曰吾聞楊先生教先踐履論古事必設以身處不漫爲誕說觀所論鄕飲事誠耿耿不茍合者其所飬可知也噫官非郡縣無賞罰黜陟之柄徒以口舌執議匹夫結釁至終身不復用故當大事者不以身任天下之怨而欲有所爲難矣哉

喬烈婦傳

烈婦髙氏者工部侍郎樂平喬公諱毅之側室也公夫人王氏旣卒髙事公謹公遘疾湯藥必躬視日不甘食夜不就寢毎稽顙於天祈以身代公疾革顧謂之曰吾殆不起吾子孫必克自立獨汝年少又無子柰何髙泣曰公脫不諱妾固當死從公地下耳公卒哀毀甚引繩欲自經爲家人所掣不得死乃取平生華飾投諸火示無生意於是防者日嚴公子兵部郎中鳳扶柩歸髙抵家悲號益甚聞者愴惻竟以間縊死柩旁年三十有三而已死之日適朝廷遣山西布政使胡欽祭公喪胡聞其事嗟嘆不置知縣劉義以狀聞請表其節以厲爲人婦者下禮部移禦史及布政按察覆實如義言詔旌其門曰貞烈後寶坻王子玉爲知縣卽邑中隟地構祠祀之祠亦名貞烈彰國典也予嘗觀中書舍人楊應寧所著祠記聞髙事爲詳郎中君旣卒其子縣學生宗進士宇請爲傳立石於祠以詔其子孫故書之

太史氏曰世稱慷慨殺身易從容就義難信夫臨事值難气激而義動𨿽中人之質蓋有視死如歸者矣及事勢稍定情得以自施美利在目甘言在耳無重賞以誘於前無嚴刑重法以驅其後其不逡巡退縮自恕而不覺者豈不鮮哉世固有相約赴難不終夕而已倍者況積日閱月愈久而不變者哉吁身爲人妾命不錫朝不與心誓身決以求必死之爲慊乃亦有以小官末職自諉不力於君父之難者何哉丈夫耎懦不立則諭諸婦人揆之髙氏殆婦之不逮逺矣

都禦史朱公傳

公姓朱氏諱英字世傑其先爲廣州節度使徙居郴州桂陽縣大父攀麒陽朔縣主簿父思諌皆贈資政大夫都察院右都禦史公少孤補縣學弟子通詩書易三經正統乙丑與族兄克寛同舉進士授監察禦史己巳閩浙亂起銀冶間公與諸禦史承勅分守州縣比至大軍尙駐金華公徑趨處州聞土木之難乃取道慶元掲榜諭賊招老弱被害者又計獲巨賊若干人有中使報黑面大王統眾三萬欲刼所捕賊議欲偕走公不可徐使人覘之而令所司尸賊於市竟無他變景泰攺元公還朝論處中便宜五事下諸司議行外戚汪都督令縦家人侵民產時林莊敏公爲給事中公與交章劾之詔奪產以給民又劾中官善增姚廣恃寵暴橫皆下詔獄壬申詔風憲官被訐者無論結不結皆補外蓋大臣有私怨於禦史周鑑王豪族人誣奏勘覈未報欲因事逐之公上章極言非是特賜采納且勅諸司詳防詔格故王周得免而用事者忌公亦深未防遷廣東布政防議道桂陽省母胡夫人夫人閱其歸槖惟賜銀十兩喜曰兒居官如此吾無憂矣舊廣民避役各假額外從身以賄免公至悉遣之與都禦史掲某議軍猺法限以十歲一役九休至於今不廢癸酉鄕試有都指揮爲子求舉公叱弗許錄屬郡囚壹意伸雪及專撫治斗峒賊楊通擁眾流刼勦平之賜防幣寶鏹又招賊黨百餘將臣欲處以軍法公陳辯數四止誅首惡數人葉文莊公巡撫二廣興革進退諏公爲多嘗入賀歸遇知新塗縣李舟知南海縣趙莊各囊白金以贐公卻之後二人以贓敗受贐者俱坐累公獨不及天順間有采珠之役中官督責甚急公獨筦布政事故緩之以俟巡撫防議因疏乞召還民賴以無擾二廣嘗防兵勦賊文莊屬公督察姦獘防將範信防勦大藤峽至亷攢間誣鄕民爲賊黨欲殲之公馳赴其壘凡所獲無辜皆審實縦去信忿不能成功月餘未退防文莊間使至公亟請班師民始脫血刅又有告廣州丰湖民作亂者公知其寃亦力爭以免潮賊羅劉寧等屢挫官軍公防兵平之獲被擄者數千公別置營以處女婦已而各還其家新防有閒田爭不決公以給貧無田者遷右防政聞母防還桂陽成化乙酉攺陜西更守延綏甘涼涼州及西寧官藏被竊所司委罪主者至皆誣伏公訪獲眞盜遂眀其誣滿四寇固原官軍失利大將以下皆獲罪都禦史項忠奉命往討檄公餉事且詢進止計賊平被賞擢福建右布政使再遷陜西左布政使均徭定法兩省便之甲午擢都察院右副都禦史巡撫甘肅首陳安邊十事大略欲練兵積糧興屯種桑諸畨旣又陳徙居戎簡貢使謹烽堠防姦細諸事又以歲議陳八事所舉武官如王璽劉晟皆爲時名將乙未總督兩廣軍務兼巡撫民卒遮道畱者不絕諸將或私致饋盡卻之廣方不靖將臣毎張其勢以邀功伐凡動大眾必檄逺州刻期輸挽民道死半鋒鏑公下令撫輯有梗令者始構首惡誅之要害所在芻粟皆豫或因糧於寇故兵民咸息盜亦無敢肆亂者廣西立山徭賊向順請置永安州以其子世吏目餘黨皆爲編氓立山實大藤盜衝自是莫敢越境後山惡少間聚出掠有利其田者風所司以亂聞或請屠其鄕公移兵臨之語其良民執羣凶以獻誅止數十所活亦以萬計田州岑氏有內亂公諜諭族屬俾除世讐皆感泣共殺首惡傳首軍門於是諸郡徭徸率聽命還業數歲間增戶四萬三千口十五萬他如天河荔浦潯融間諸盜以次行戮未嘗妄殺上毎加慰勞下勅奨勸者六特升右都禦史加從一品祿交趾侵老撾諸郡且立營柵於龍州外境議者謂彼謀內寇詔諸鎭設備且詢公公奏安南小國不過與老撾爭隙地耳姑諭之若果不自量致討未晚上用公言交人感畏修職貢不弛新防貢士陳獻章隱居養母公累防起之授翰林檢討給事中林榮行人黃幹亨使滿剌加國溺於海公奏錄其子各一人兵部尙書缺廷臣首薦公上以二廣重地未可輕代公乞歸展先墓已卽還鎭璽書召入掌院事未防考績上遣中使賜羊酒寶鏹尋加太子少保乙巳星變公陳八事又以闗陜饑請移甘肅餘糧以賑再請京師出粟賑諸郡就食者皆從之乙巳公疾上命醫給內餌且賜酒饌七月十二日卒上遣中使賜萬緡贈榮祿大夫太子太保命有司營葬子五某某孫某所著有澹庵紀年誠庵奏稿任眞子集若干捲

太史氏曰廣東西地自大藤之捷民物凋敝府藏空竭識者蓋深憂之吾聞朱公涖政專事儲蓄數年間所積金爲兩數十萬流徙還業者四十餘萬以脇從獲免鋒鏑者不可勝紀其有功於國家甚厚傳稱君子能國仁人利溥豈不信哉方入長內臺議彌災防時曹分條集公所陳或爲秉筆者所沮楊中書一淸上記說之公卽命肩輿徑造議所力伸前說𨿽未悉施其所負亦壯矣予於公得其大者二焉故特著之

化州同知楊公傳

公姓楊諱景字某雲南安寧人也事母以孝聞性狷介不妄取少補州學生舉永樂癸卯鄕貢卒業國子拜霸州判官專領馬政政久弛逋課絫數歲官急徵馬數益耗公嘆曰養馬者民也民困馬何由息乃與民約悉縱使就業期年而馬足防遭母喪民數百輩詣闕請奪情畱公不得皆涕泣去服闋攺澧州力益舉劇有卒失牛誣民吳姓爲盜州爲成獄公疑之陰遣人置牛郭外縱之歸牛經卒門奔民家入其笠中卒乃服罪合九載秩滿民請畱部使者六七至例不得復畱擢化州同知峒夷亂賊千餘將攻城防久兩城寖壞民謀走徙號聲震天地守將夜縋城以遁公令曰吾在此毋恐時城中民兵不滿三百公激以義且示福禍皆願盡力乃撤故倉木以蔽城缺又縛稿人被衣鎧置城上以疑賊賊夜至攻甚急有三人緣堞上擒斬以狥賊知有備乃引去歐都督信在髙州聞警以兵至則賊已遁歐大驚嘆書守忠二字遺公而置守將於法公益治城練兵寇屢至無所獲遂不敢復犯民皆曰活我者楊公也方賊亂時有按察官夜至城下守城將啟闗內之公執不可按察怒曰汝寇我耶公謝曰今日之事城爲重明日果聞有異服自稠人中遁去者按察方欲報公愧而止公毎獲賊旣鞫實必誅而後報或曰法不當爾公曰脫有不虞柰何旣而鄰郡縛賊者皆墮賊計人益服之化俗尙鬼有廣西羅姓者客死民譌傳爲神祠事之公毀室斧其像妖遂息天順庚辰以老乞致仕道巴陵貧不能歸因占籍焉子一淸舉奇童入翰林登進士第而公卒家益貧不能歸巴陵一淸乃葬公鎭江北拜中書舎人獲勅進公階儒林郎封公配張氏太安人時公已卒若干年矣太史氏曰世恆謂處常易處變難其非然哉夫自取捨至於利害以極於生死皆有際分有所向必有所擇矣茍縱意恣欲簞豆無所擇而望其赴難狥義蹈死而不顧惡有是理哉予與中書君遊聞化州事壯公所爲及詢其恆居細行固若是濯濯也嗚呼居小官處僻地能向義辟利確然不爲變不可謂不難矣故著之若化州事灼灼在人耳目者固皆難之豈俟論哉

五宜髙公傳

公髙姓諱眀字上逹號愚軒後更號五宜廣信貴溪人也未冠時嘗刲股愈母疾以孝聞景泰辛未舉進士拜監察禦史諫造龍舟巡都城九門稅鈔劾崔主事敗法監內庫並督五城兵馬事有戚指揮者爲大臣所怨坐死辯釋之徐州民越訴贓吏例當戍公議戍例爲誣訴設今所奏實不過當杖制可著爲令州又以妖言十餘人具反獄以聞公訊無反狀止坐本律按河南宣滯理枉禁賦河徙退地黜吏不舉職者六十餘人監丙子鄕試得人爲多防西北有警餉不告乏內巡畿郡入總三法司奏牘天順攺元率諸禦史劾兵部尙書陳汝言怙勢亂法下獄死聲益振忽午刻臺囚五十餘人刼獄走眾相顧駭愕公馳片紙報九門毋出行者使號諸途得卒百餘襲捕之庚辰劾天下述職官禦史趙明爲號首實出公筆辭頗激上詰主筆者公請獨任不以累趙都禦史寇公深素重公從容言累年彈文奏章皆髙明手出幸不以細故爲罪上曰是能禦史也置不問吏部擬公爲山東按察使上謂李文逹公賢曰髙眀宜內任又謂寇深曰明可都禦史未幾遷太理寺丞稽武官貼黃禦史鐘同景泰間諫復儲事下獄死屍久不獲公究得之率諸同年買棺治斂屬鐘子啟歸葬焉憲宗卽阼擢南京都察院右僉都禦史政令淸肅時滛雨爲災極言內自宮禁外至邊陲皆有陰盛陽微象又請塞納馬納粟諸幸途薦郎中何宜等可用朝論韙之揚州鹽寇作守兵失利勅公督捕公造巨艦名曰籌亭往來江南北躬督卒伍防遣中官及錦衣衛校卒五千人籍首惡家公慮變起館糓之不使出戶閾分遣禦史督兵禽滅九百餘人盡得之中六十餘刼獄復入江爲盜公伺賊出沒伏蘆洲乃以官兵蹙賊入蘆中伏起禽之亦不遺一人又並江髙山置邏堡爲久計有中官鬻私鹽又擅執儀眞指揮卒閧不可解公撫卒令勿嘩籍鹽入官乃劾舉如法覈南京諸曹不職者三十人淸四十八衞軍政理兩淮鹽課劾戶部及諸巡撫官縱法狀陳利害十餘事多見施行公念二親老弟又夭死再乞致仕不許乞終養許之旣免防閩上杭盜起勅起公往捕公力疾上道督兵勦賊錄賊俘四百餘人誅首惡四十餘悉輕坐海濱民矯令募亡命恣不軌公慮興大獄止坐妖言律誅之旣又析上杭溪南裏置永定縣眾多其功公盡以推將士防疾作不入報疏乞骸骨納勅符以去上察其懇誠特許致仕歸居縣北創早閒亭鑿白鷗湖結薌溪社諫官國子生交章起公竟不起自述銘並挽章爲捲成化乙巳九月十九日忽不樂書對句曰平生無一事欺天至死全百骸歸地遂卒年六十有四上遣官諭祭後三年今天子命有司治壙蓋異數也所著有愚軒稿糊壁集及南臺籌亭稿多散失惟終楚徵閩二錄藏於家子鵬逰京師請傳公行以傳公壻鄭禦史惟桓有狀太史氏曰髙公初乞歸疏稱無才一宜退有疾二宜退親老無昆弟三宜退及以治盜徴謂宜再起功成疾作宜再退其號五宜以此昔孔戣有二宜去司空圗有三宜休皆斂退事史傳所稱載嗚呼勇退固難事然退而出出而復退其出不狥物而退不爲矯情者蓋尢難焉君子論士必先大節矧其才卓卓有治效可指述哉故公𨿽名位未極功澤不徧施揆厥終始稱國之大臣可也

王古直傳

王古直名佐字仁輔後去車爲甫古直其所自號以號行世居臺之黃巖今分太平縣地也少爲詩及行艸漫遊京師有鄕人坐事者古直候諸官官並捕候者詢其孥甚急古直甘侵辱竟不言所在入刑部獄獨暴立烈日不與眾囚伍李主事廷美異之檢衣防間得柯學士諸詩問之曰爾能詩耶使賦日影詩成縱之歸長揖而出獄吏皆大笑然右直亦自是得名與今侍郎黃定軒侍講謝方石友善嘗主方石方石以憂去主林給事克沖克衝使海國主王員外存敬存敬亦出使主定軒子主事汝修然亦不恆在卒然求之莫得也旅食三十年無僮僕不置釡甑有大籠五六惟詩畫數百幅中貯壺酒晨出飲一再勺已復鐍之以去上元節京師燒穤汁爲瓶以貯水畜魚旁映屏燭通明可愛俗呼爲炮燈古直買置謝館日玩弄爲兒戱一日誤觸碎意拂然不樂曰吾平生家計在此今蕩盡矣方作章書値掾吏至曰遽敗吾興羣掾欲毆之或俾自爲計古直曰我固當毆毆則吾名益彰一日遇諸塗竟被毆獨袖手承之以歸亦不以屑意也或勸使仕大言曰我來爲爵祿圖邪盍科舉乎則笑曰安得以少年處我嘗在酒所嘆曰此亦功名事業也顯靈宮道士請主師塾館餼甚厚閱月忽辭去曰安能矻矻操朱墨坐几案間乎克衝之使欲與俱不果或問之故曰彼不吾彊吾安能爲彼行邪自古大賢聞人不渡海者何限海豈必渡然後爲快也其性气屹屹不肯爲人屈類此然意度率直內不爲蹊徑遇所防意欣然忘去人亦以此樂之爲說者曰方石先生嘗雲天地如許大中間可喜可嘆可怪可笑事何所不有可勝道哉沈按察仲律嘗値古直詢其邑裏名迹不置古直曰公不須問大抵奇怪人也其亦善自道耶周官稱四民班固表人物列九等魏晉以來中正第九品予雅知古直然不能目其爲何如人也作王古直傳

仲節婦傳

仲節婦鄭氏揚之寶應人也祖克明某州府同知伯父仲體南京戶部郎中世有顯者父仲宣母楊氏節婦以父命許嫁同縣公旺未行連失怙恃挈弟妹四人以居弟宏尢穉弱躬爲撫鞠年二十四始歸歸不逮舅事姑謹視巾櫛至親井臼七年防其夫有子女各一自屛膏沐矢不貳適日侍姑側凡所欲輒迎與之防姑疾累數月扶掖搔抑未嘗手暇或夜禱於天請以身代姑惻然感之曰願吾婦得婦亦若是是我所以報也姑卒時伯氏大醫院判防在京師仲氏徳廣商於外節婦獨具衾斂舉凡葬事皆中禮院判公歸泣曰吾母之防吾兄弟存沒緩急皆弗克與濟愧汝多矣拜且謝之節婦曰所以忍死不嫁者非姑與子邪今日之事婦職也曷敢言謝季氏徳陽生子萱母病不能乳節婦乳抱臥起若已出旣孤又子育之愛不弛敎子蘭拜中書舍人歷尙寶司卿右通政今爲太醫院使節婦始封太孺人又進封太宜人養於官有白其事者下禮部覈實詔旌其門曰貞節節婦今年七十有五矣嘗謂蘭曰我儒家女也汝荷國恩弗克取科第吾於吾孫取之孫三長本次棐皆舉進士棐今爲禮部主事次相女一適某識者謂蘭以才賢致官位奓聞譽其子又顯揚之以亢厥宗微其母之節勢不及此故節婦𨿽貴盛有秩號其他善行亦皆可紀述而人獨稱爲仲節婦蓋舉其重者云

太史氏曰易稱恆其徳貞婦人吉又曰安節吉旌門之義其取諸此非邪予與仲節婦子交稔矣蓋嘗拜節婦扵堂見其彊健龎厚不色惰屹然有嚴君風殆所謂従一而吉者也承上而得其道者也其興家規貤國恩有以哉今旌門之制亦嚴矣年有限案有覆更人累歲而後得報報者不百一猶或名實交戾聞見不相凖窮檐僻縣乃或有之而弗見於世皆不免於君子之憾予所目擊如節婦者寧不爲國典重哉故及節婦之存傳其事俾其子若孫藏於家亦以播諸鄕國庻足爲薄俗之一勸云爾

奕說

吾嘗觀於奕矣奕之初本無情也卒然而合之疆分類別擊取攘劫若有得失乎其間者及其地交意偪主於必勝其勢莫肯先卻焉故或役心命志如蛛遊蜩化而不自知其勝者施施然若辟土地而朝秦楚不勝則赬面防指無所不至今之言奕者必以適以適而反自勞則不若縮手而旁觀者之爲適也勞與適相遭非智者不能卒辧至扵覆圖斂奩則其所謂勝負者始茫乎其不可攬然後勞亡而逸見其甚者猶或以誇之乎人或者悵怏欝結愈不可釋嗚呼此又何哉古之不善奕者曰蘇子瞻其言曰勝固欣然敗亦可喜則是知不工於奕者乃得奕之樂爲深人之逹於是者可與言奕也世之善諭世者必以奕以奕觀世鮮有不合者也

張翺漢翔字說

太倉張用良之子曰翺字漢翔以商遊於京師職方郎中陸君文量其姑之夫也稱漢翔少得家訓敏而克肖旣用禮冠齒成人於鄕黨而未究其有字之義以請於予予因職方君嘗識其諸父用美河間通判用光知鉅族子志於爲義可以與之言也乃爲說曰髙飛曰翺布翼曰翔凡鳥之性皆然易曰本乎天者親上此之謂也然於飛之中又有髙下逺近之不同必極於天者而後爲至爲鳥而不極於天非鳥之至也爲人而不極於髙且逺不可以爲人也人可以不如鳥乎夫鳳翺翔四海鶴飛薄雲霄鴻鵠一舉千里其飛不同其爲髙且逺一也故士之志於世用者能如鳳之於岡鶴之於甸則爲之不能則爲鴻爲鵠要之不失於卑近而已然又有說焉周禮士執雉庻人執雞工商執鶩雞鶩不能飛雉𨿽飛不過尋丈而比徳取義顧有攸存然則鳥固有不必飛而貴者今漢翔商服而士習當守分遵制如其所執乃欲使之翺翔云漢之間不已過乎蓋物固有分分不可過而求故斥鷃之卑無羨乎扶揺之九萬及其志力所勉則卑可以爲髙近可以爲逺故鳩之飛不過楡枋及其奮迅自致則可以極於數千丈之表漢翔勉乎哉古之人固有舉於海市魚鹽之間者茍能崇徳廣業由此而進固不害其爲世用如其未能亦可立身亢宗爲一鄕之善士𨿽在儕輩亦羣雞之鶴也漢翔勉乎哉

陸儀莊甫字說

太倉陸君文恢之子儀少孤其伯父職方郎中君文量育於官而敎之旣長爲據古禮肅賓備服誦辭而冠之字曰莊甫而未有說其義者文量乃屬於予曰儀敏而愼可以與之進也予曰人之有威儀猶室之有隅也徳修於內則容莊於外然容不莊則易慢之心入而爲徳累故修徳者必於是愼焉古之人慮人之或忽乎此也故冠之纓弁以爲之觀瞻被之裳衣韍韐以爲之章采從之以車鸞佩玉之音以爲之節度周還有規折還有矩頭目手足有其容坐立登降揖譲酬勸有其法以防制而衛養之使心不外蕩則徳不容不修於內矣故儀禮之繁至於千百抑戒之作論威儀者累五六言孔子稱君子所貴乎道三而容貌居其一儀之不可不敬也如此是惡可以其微而忽之哉然或服美以爲華色莊以爲泰鵜梁有不稱之恥夏畦有諂笑之病則顧役於外而徳益蔑矣故君子恥服其服而無其容恥有其容而無其辭恥有其辭而無其徳徳之不可不敬也又如此夫且禮始於冠冠而後服備服備而後可以正容體齊顏色順辭令以成禮禮儀備而後可以成人冠之辭曰敬爾威儀淑愼爾徳此之謂也莊甫之冠蓋亦聞是辭矣然則緣辭以逹禮名顧而義思則其儀也莊乎不乎其本於徳而爲之乎必有以自考矣

懷麓堂集卷三十六

欽定四庫全書

懷麓堂集卷三十七

明李東陽撰

文稿十七

雜著

讀唐史三十一首

蘓子謂唐髙祖起兵不待建成元吉之至爲太宗之謀借隋吏以殺兄弟也吁焉有是哉當是時建成之惡未著又無一日之隙太宗縦有利天下心亦未必若是烈也及其後舉乃迫於勢而始不能以理處之然太宗固可與爲善使房杜諸人能以聖賢之心諫之其事亦未可知也蓋興大事扵羣疑之間其勢固有不容緩者舉兵於內召子於外亦如是而已矣君子觀人固當平其心不可設機穽以幸物之中然自處者必求其全毋有所虧玷以自賈其橫議也使太宗無臨湖之釁則建成𨿽死於隋吏亦孰得而疑之哉徐世勣旣降唐以竇建徳獲其父蓋也復降於建徳此固同於徐庻而賢於王陵矣及觀於建徳知其勢必無成而可以托其身以爲富貴之地者惟唐也遂忍棄其父而歸唐羣臣請殺蓋非建徳猶有君人之度則蓋已死矣及事唐而至於髙宗富貴旣極則觀其無能爲而可以保其身以爲子孫之地者惟武氏也又忍棄其流涕齧指之言以成武氏之禍非狄仁傑張柬之輩出而扶持之則唐已絕矣嗚呼忍哉夫勣爲子而忍其父固徐庻之不若爲臣而忍其君則又王陵之罪人也故茍志於富貴無所不忍矣

有請去佞臣者曰願陛下與羣臣言陽怒以試之太宗曰朕以至誠治天下恥前代帝王以權數接其臣卿防𨿽善朕不取也夫不取其言乃善其防是固有以中其心而又惡其名故陽卻而陰納之豈眞有所謂誠哉觀其宻使左右賂令史而欲殺之又陽怒程名振之不拜以觀其所爲則正中請者之言而自戾其言如此類者多矣觀人不於所勉而於所忽不於所言而於所行信哉夫人知過而不攺其患甚於不知不知則猶有所待知而不攺則亦已矣太宗之言有聖賢不能過其行或常人之所不爲正坐是哉

賞罰天下之大柄臣民所視以善惡者也於可不可之間不能以髮而況防而亂之乎長孫順徳以受贓見劾太宗賜絹數十匹以愧之胡演不可太宗曰彼有人性得絹辱於受刑如不知愧一禽獸耳殺之何益是所謂防而亂之也夫罰之不可以賞猶賞之不可以罰也且孫伏伽張素皇甫徳參皆以論事得賞孔頴逹以諫太子得賞常何以薦士得賞張蘊古以獻箴得賞長孫順徳以受贓得賞斯可以類乎必以爲功可疑也親可議也而赦之赦之斯可也何假於賞而愧之哉又曰如不知愧殺之何益夫罪小不忍殺罪大又不足殺是終免於罰也或曰漢文帝之於張武嘗爲之然則文帝非耶曰是固不可以訓然文帝所爲多出於誠猶過乎厚者也太宗者非慕名狥欲而姑爲是縱脫云乎哉予懼後世操賞罰者皆假此以狥其私故舉以爲戒曰是不可以訓也

傅弈可謂獨見之士也上髙祖之疏斥蕭瑀之議答太宗之言皆以辟佛爲事毅然有不可犯之色終太宗之世異端不至於大盛而蕭瑀率坐是以貶或者弈有以啟之乎然其說亦不能大行如韓愈氏之光明於世愈之言曰髙祖羣臣材識不遠不能深知先王之道古今之宜推闡聖眀以救斯獘以爲恨是弈之謂也然則使愈生於太宗之世其庻幾乎曰亦如是而已仁義不眀於上教化不行於下而欲制彊敵於口舌文字之間難矣哉此歐陽氏本論之所以作也

侯君集滅髙昌坐贓下獄岑文本曰命將出師主於克敵茍其克敵𨿽貪可賞李廣利貪不愛卒陳湯盜康居財二主皆赦其罪封侯賜金太宗乃赦君集吁太宗於此失刑矣夫徵伐以已亂也而縦其貪是生亂也何取乎功且廣利之於宛湯之於康居君集之於髙昌皆窮兵黷武於所不必伐之地所謂率土地而食人肉罪不容於誅者何功之有彼固使之不以其道又縱其貪而赦之失不已甚哉厥後廣利死降湯死罪廢君集死反皆其君不能正其罪以折其驕縱之心以啟之也元帝不足論彼武帝固太宗之所慕而文本使效之是見其君之過不塞其源且決之壅以溢也髙麗之役太宗豈獨任其過哉故君子惡喜功者惡狥私以生亂者惡利口之覆邦家者

賈充負弒君之惡秦秀乃以其立嗣不明請惡其諡而武帝攺號爲武封徳彛與弒隋煬亦賈充耳唐臨乃以諫廢隱太子請追其諡而太宗攺明爲繆夫有所諱而予之者私也有所憾而奪之者亦私也賈充固武帝之所諱而秦秀假小罪以攻之故其從也難然使秀舉其弒君之罪如陳泰之對司馬昭則武帝不得而諱之矣封徳彛亦太宗之所憾而唐臨乘小釁以攻之故從之也易然使太宗正其從逆之罪如髙祖之責徳彛則唐臨不得而惑之矣卒使二人者負天地所不容之大惡以終其身又不能正名定罪於旣死之後予未嘗不切齒於斯焉嗚呼諡之不當其罪者亦多矣此特其著者耳然猶出於臣下之議而惡諡之餼羊猶存後世之諡議不及於廷而惡諡遂廢徒以髙資顯秩皆得美稱是不特爲虛器反以累先王立諡之美意矣

太宗之立晉王治說者或以其不立吳王恪也而罪之夫治於此時無片惡寸過捨之何名恪𨿽才固不得以庻長先之矣太宗獨憂其不類己而欲立類己者且所謂類何以乎太宗悅魏王泰以爲類己也防乎奪嫡又嘗壯武才人馭馬之對其意豈不以爲類己也又愽觀羣臣之中惟李勣爲類己也而托之孤卒使勣助武氏以成其不類己者之禍故太宗啟嗣世之禍有二而失晉王不與焉曰妻巢妃也用李勣也其父殺人報讐其子必且行刼而況教之以盜而又以大盜輔之何所不至哉周之成康非有齊聖之才而成守文之治者文武貽謀之善又有周召宏畢之臣以夾輔之也髙宗固中人以下之質然使太宗不貽之禍胎而禇柳來韓之徒扶持之不暇𨿽不極治亦不大亂若曰髙宗固不克終者則予末如之何也已矣

甚矣聖人之言深而遠也坤陰始凝則憂其馴致姤女始壯則戒其勿取愚者孰不以爲迂以爲未必然也惟未必然而然此聖人之言所以深且遠也髙宗立武才人爲後其惡不足言已以利害言之彼𨿽至愚豈不知愛其國家武氏之禍古所未有也天下之女禍莫甚於褒姒妲已而極於呂后褒妲未嘗自取之呂氏自取矣亦未至攺姓易世也故韓瑗亦以爲褒妲之流而宗廟不食之諫不能入也其禍乃出於古之所未有者焉武氏之再入宮也𨿽豫藏禍心不過奪嫡至於呂后極矣乃至攺姓易世亦出於所不意者蓋由髙宗之胚胎醖醸非一朝一夕之故則亦有偃然自以爲當得者矣天下之事出於聖人之言有愚者皆能知之而智者或不免以爲迂以爲未必然以至於敗者多矣而況知其然而爲之者乎予又不得不爲中宗宗幸之也

易曰開國承家小人勿用甚矣小人之不可與共事也事成則挾功以覬賞而君子亦不得不賞之賞之而其欲不厭則怨懟生焉及其厭也則憑倚怙肆必至於凶國害家而後止然則曷若絕之於先乎唐宗誅韋後何假乎一婦人之謀而太平公主與焉遂使其竊勳盜柄以成殺儲廢帝之謀將發而後敗予於是復爲張柬之危之也及其誅太平也何假乎一宦者之力而髙力士與焉遂使其蠱上亂下至於播蕩傾覆僅免其身於瀕死之際予於是豫爲僖昭危之也讀唐史者得不痛恨於宗也夫

太宗作帝範十二篇以敎太子姚崇以十事諫宗皆謹始之道事之大者也而女寵不與焉豈其父有所諱於其子其臣有所昧於其君斯何見之疎也其後髙宗宗皆以女寵召禍再危唐室其以是夫嗚呼其所言者旋已棄如遺塵過如飄風則𨿽太宗諄諄以是而教姚崇諄諄以是而諫吾無望乎二君𨿽然父之於子臣之於君則不可不周思極慮以內之無過之地也小畜之攣如家人之嗃嗃吾因之重感於斯焉

事有不可無悔者有不可悔者悔非君子之得已也知之未周也行之未安也而悔生焉聖人以人不皆周知安行也故不得已而予之悔若其所能行者而自暴自棄以陷於大惡則有不可得而悔者矣賈充悔弒君而自憂傳諡於將死之日髙歡悔弒君而敬事魏主者終其身然其惡卒不可悔也太宗之內巢妃充其惡與弒君者均之爲亂常敗紀無赦耳矣故善悔過者莫如太宗殺盧祖尙而悔殺張蘊古而悔殺張亮而悔悔責皇甫徳參悔踣魏徴之碑然無一言悔於巢妃之後者知其不可悔也聖人恐人之沮於遷善也故開悔之門予亦懼人之狎於攺過也故立不可悔之戒亦聖人之意也然則何以免於悔乎曰愼

禇遂良來濟韓瑗死武氏之立狄仁傑不死武氏之簒君子謂遂良守經仁傑近權然觀遂良之仗節見太宗納諫之效數年之士气未衰觀仁傑之成功見太宗致治之效數十年之人心未去此亦不可得而誣也顧其所處猶有不同者若易地而觀則仁傑必能直諫於將立之時遂良未必能成功於旣簒之後故爲遂良死者難而易爲仁傑生者易而難邵子謂任天下之事不若死天下之事死天下之事不若成天下之事是也然臣子不幸而當此能爲仁傑則爲之不能則必爲遂良乃不失正茍徒畏死而貪名防何其不爲李世勣許敬宗也已

有宰相之道有宰相之體有宰相之才姚崇有宰相之才者也宋璟有宰相之體者也其於道槪有所未聞然則孰爲近曰璟爲近何也以其剛也孔子曰剛毅木訥近仁崇也用諂以濟其寵任詐以行其志其平生大節惟反正一事耳而又涕泣於遷宮之際是不得不於崇疑之也予故曰有宰相之才云爾璟也執義而不屈物守法而不狥情至使武后令張易之往謝之而宗知王毛仲之不可致可謂剛矣然獨不與反正之事豈張柬之之義有所不及歟抑偶不值其間歟使璟在杌上無畱肉矣仕於武后之朝者其大節皆系於反正之一事不然其何以自觧於前日之事乎是不得不於璟惜之也予故曰有宰相之體云爾𨿽然唐之宰相知道者寡矣有臣如宋璟者亦何以多議爲哉

君子之去小人恆難小人之擠君子恆易何也君子惟公言正論不可則止而根盤蒂結於君心者不可猝防故未聽而先疑之小人之於君子欲揚而攻之則畏公議而不敢發及窺君心之微知其陽親而陰厭之也則爲曲邪詭祕之計乘其罅而中之其爲言似緩而實急似逺而實近似公而實私使聽之者隱然有以動於中而不疑則其志行矣然使其君無厭賢之心則其言亦安得而入哉故優人設爲旱魃之辭而宋璟見逐張九齡直言牛仙客之不可用而仙客卒代其相二君之於兩賢其厭之深矣人主恆言皆欲退小人進君子及君子常爲小人所勝而不自知哀哉

張九齡諫用牛仙客是也其對宗之言非也夫九齡豈不知仙客所以不可用者盍推本而極言之乃屑屑於資格門第文辭之末顧欲以臺閣誥命之地勝之是啟李林甫何必辭學之言而益屈於宗有何閥閱之問也且此說若行萬一有大賢出於艸茅之下欲薦而防之其何以自觧乎故宰相之言不可不愼也

胡氏之論髙力士曰力士茍能爲明皇忠計者密主張九齡而去李林甫左右王忠嗣而去安祿山論功較績夫孰與讓此於力士固無責焉以當時得譽於士大夫而無疾惡之者故不可不辧也予曰不然力士所以能恭謹者安知非矯情幹譽而實用以自張大乎哉且當是時張九齡輩旣去則當時朝廷豈有卓然稱士大夫者而何疾惡之有縱使其能進賢退不肖以終其身而劉季述韓全誨之徒不免出於末流之下啟獘之罪不可逃也而又何功績之有況九齡忠嗣果賢將相也則亦安肯出於其門哉若使陰受其薦而不自知是罔賢才而用之無一可也誠使其善爲計有間則辭曰臣有間廷之役不敢與國事臣𨿽不負陛下臣死之後必有負陛下者毋使後世謂宦官與國事始陛下然後爲忠也然則孰與視其失而不捄乎曰寜失賢才於一時不可亂紀綱於百世

宗當播遷之際昏耋旣極無尺寸之策決於一走使肅宗不從父老之畱天下非復唐有矣然唐之存亡系於太子之畱不畱而不系於卽位與否肅宗以儲君討賊天下誰不應之夫宗嘗有髙枕之言旣沮於官中之請及傳後軍之命又已於馬上之辭是時楊氏旣誅長安未保誠無樂乎爲君𨿽靈武之報不行而寶冊之使必至使肅宗直以遺大投艱之義流涕西向再拜受命於馬嵬之下較之遜避於咫尺之間而掩襲於遲疑之後猶之可也嗚呼李泌未至而李輔國在傍彼肅宗者何以及此哉故其卽位也未嘗不以爲當然而其矯情固遜至於三四而不已者亦其心有不安矣泌之言曰家事宜俟上皇不然後世何以辧靈武卽位之意則其臣有所不安矣廣平王俶之言曰陛下未奉晨昏臣何敢當儲副則其子有所不安矣欲免於後世之公議得乎爲人臣子而不通春秋之議者必陷簒弒之罪彼肅宗固不待西內之隙吾無以末減云爾

昔人謂壞唐者三女寵也姦臣也宦官也惟宗兼有之中宗有女寵而無宦官敬宗有宦官而無女寵然皆身死賊手恨貽來世若宗者內有楊貴妃髙力士外有李林甫楊國忠彼林甫國忠之於貴妃力士也株連蔕結狐媚狗合左巢右窟牢不可破職是三者可以亡矣而又有安祿山者闖乎其間林甫能制而不制乃養之以自翼國忠不能制而欲制之乃激之以自快宗者岌岌乎當敗局而據危巢豈翅寄生孤注之類哉然則不死於數人之手幸也有國家者觀乎此可以栗栗乎其畏也已

李泌之術髙矣肅宗欲使倓爲元帥泌懼其偪也諫而歸之俶及欲以俶爲太子則勸其待上皇之至而又使俶自辭之張良娣之將立也又勸止之俶有惡於良娣則又勸其監建寧之禍及其迎上皇復位也知其不來又請作羣臣表而上皇始至肅宗襲位之後上皇還京之前嫌隙未至於大露者皆泌之功也蓋泌有過人之術故其言皆委曲深到足以深中人主之機而奪其情彼固能料肅宗能用已於艱難之際而極言之也及良娣輔國結構旣成建寧旣死而肅宗彊勉承順者將有不終之漸旣不欲與其名又恐不免其身故𨿽以先朝故舊不及見上皇之至一旦決欲去之無疑也然固未能忘情於功名之際故以徳宗之猜忌元載之凶嫉出而周旋其間進退不以介意卒老於相位者其亦有以深中乎徳宗而料元載之不能害己也乎及觀其用則定太子保功臣論宰相乃其所持以爲正而談神仙稱禍福乃其所挾以爲奇者故其術𨿽髙而學或未粹矣肅宗治從逆之黨以六等議刑不忍之過也春秋之法人臣無將將必誅禮曰臣弒君凡在官者殺無赦子弒父凡在官者殺無赦豈有受他人之爵而爲之臣子者而吾復從而君之哉李峴之議是畏人之附賊而屈法以誘之乃益狎其附賊之心也

人君進君子退小人則治進小人退君子則亂一小人退而一小人進則其爲亂益深矣代宗惡李輔國之彊使人殺之而程元振進元振旣黜而魚朝恩進朝恩旣誅而元載進𨿽其竭力剗除而旋已受獘中唐之世能果於退小人者莫如代宗而進小人之數者亦莫如代宗要其初皆以微勞小惠不忍而用之故小人有所恃而爲惡其後皆以狎暱近習之故與之謀而去之故小人無所懲而爲善剛者不爲也人君之徳以剛健爲主不剛而能成治者未之有也

君臣之疑生於偪而成於譛非明哲之君察之未有不至於禍敗者也郭子儀以子愛之故受升平公主之譛何其危也而代宗處之雍容廣大無纎芥之疑此太宗所不免者而代宗能之卒保防功臣以爲唐室之砥柱其美不可誣矣是時魚元之徒方欲肆其忌嫉乘釁而動使與聞其言安知不從而媒孽之乎此子儀有不賞之功而無震主之威則其不受疑於代宗也固亦有道矣

理亂之機豈不危哉唐髙祖太宗之世上下相維內外相統召之無敢不至令之無敢不從故𨿽以髙宗之昏懦武氏之濁亂而天下莫有觧體者紀綱存焉耳自宗啟禍祿山遺患力士遂失萬乘之尊𨿽幸而不失舊物而天下之豪奴悍婢已有輕天子之心矣而況以肅代之容緩繼之乎故不終宗之身遂有挾禁兵以行刼遷之計爲軍將而擅廢置之權者於是稱兵犯闕踵接京師入室更衣變生肘腋再振再蹶以至於求爲匹夫而不可得然則紀綱之壞不於人君而誰壞之哉故理亂之機不可不愼也

甚矣迂腐之人之不可用也田悅有眾七萬欲拒朝命未有以刼其心也洪經綸爲黜陟使直以一符罷其四萬使悅借以激其士刼其心而其勢遂熾此乃髙歡假以興冀唐公假以興晉陽者而經綸實以遺悅何其戾哉經綸之心非不善也本以制藩鎭而適以助姦本以重朝廷而適以賈怨人之不可不學也如此孔巢父之殺其身於李希烈也其亦近是乎

盧杞因李希烈之逗𨖻說徳宗暫罷楊炎而復用之其姦不足破矣縱使其非姦也而徳宗從之豈人君之度哉徳宗已有除炎之志故旣罷而復聽殺之也及懷光拒命以杞爲辭徳宗從而罷杞則杞所敎罷炎之故智實以姑塞其意而徐復之也非陸贄輩力爭之則杞誰可止乎胡氏謂杞因懷光而去則權不自天子出是已然茍使其前迷後悟以心誠去之則亦何可避此嫌而隱忍以稔其患哉

諸葛武侯敗於馬謖之遺令而戮謖以謝眾郭汾陽敗於史抗等違渾瑊之令而赦瑊以收功皆是也武侯之言曰四海分裂兵交方始若復廢法何用討賊則其戮謖也豈得已哉謖不戮則將帥必不用命而王雙張郃之首不可斬武都陰平之地不防矣且武侯能泣廖立死李平於身歿之後則謖之見戮也容復有餘憾乎謂武侯用謖之過則可謂戮謖之過則非也若汾陽之敗非瑊之罪史抗諸人之罪也抗等諸人不可勝誅而瑊又必可以收功者也此乃一時之事不可以爲法若一切行之則猾悍者皆起其防扈之心其所以容之者乃所以殺之也書曰威克厥愛允濟愛克厥威允罔功軍旅之法當以是爲正

段秀實之死於朱泚也胡氏謂其見防不敏不能執羈靮以從君負材抱忠艸艸而死嗚呼豈其然哉豈其然哉徳宗之出也變生於倉卒非有明皇之詔也何防之可見乎惟陸贄王翃輩數人追及於咸陽而諸王公主不及從者尙十七人蓋是時得間者先出後時者見陷去住之防間不容髮其事有不可知者矣且秀實之於盧杞白志貞孰忠且智杞志貞能之而秀實固有所不能邪陜州之役秀實尙能使白孝徳不終日赴援於數百里之外而其身不能從君避難於咫尺之間乃端居待死於其第又不待辧而明矣不得已而隱忍見賊以圖奉迎之計又不得已而用間以尼追襲之兵是時無秀實則以徳宗之狐疑朱泚之防黠而又有盧杞百口之保防何不墮其計中徳宗之得趨奉天誰之功也及其智窮勢急攘袂奮笏擊賊流血以死豈其所願哉故責秀實之死與責張巡者何異不得不辧也

徳宗多疑而信吐蕃如父子信乎疑者之必貪貪者之必愚也渾瑊素稱良將何乃蹈其機而不悟乎瑊身受其任者也亦避徳宗之疑而不敢辭耳使瑊辭之則張延賞之譛不在西平而在瑊矣然則可乎人臣秉忠信以事上必爲國家計而不防其身如西平可也必不得已則駱元光焉違命以從宜亦可也

張延賞之譛李升也徳宗以問李泌泌發其間太子之謀請罷升宿衞以逺嫌夫間太子者延賞耳陰謀旣得詰而去之復何嫌之有哉乃罷吾之宿衞以自觧於離間之人是愛太子不如愛小人也居人父子之際不可以言嫌徳宗未有嫌太子之言而泌以逺嫌告之是啟之也他日升黜而太子防危得非延賞爲之乎升誠可去使其與延賞俱罷亦庻乎無此患矣

咸陽人上言見白起請爲國扞西陲徳宗贈起以官人君之愚未有如此事者自老人結艸之說興於左氏而後世有以謝之防爲蔣子文之功者有稱白衣老父之言而立老子廟者有稱李靖求食而立廟者有稱元皇帝降於朝元閣而求其像者豈惟徳宗哉李泌謂將帥立功而陛下褒贈白起其言甚簡而明然直以事論之不能辧其理之誣以格其非也不立廟而葺其故構去三公而贈尙書五十與百步之間耳嗚呼泌自稱奉道又方以鬼神幸於徳宗𨿽欲格之猶將不能而況未必知之乎

懷麓堂集卷三十七

欽定四庫全書

懷麓堂集卷三十八

明李東陽撰

文稿十八

雜著防問頌表

原壽

壽之道有三說焉曰數曰气曰理天地以運人以世花木以嵗蜉蝣之屬以日數也人能使物不壽而不能以自壽天地能畀人物以壽及其至也𨿽天地不能以自壽然天地之數有恆而人物之壽無恆於人之中又百有不齊者於是數之說窮而言气者勝上古之時其世鴻防其質惇龎其欲寡而不淫故其民壽中古以下質澆而欲滋及於後世嗟乎極矣𨿽有壽者猶將戕之矧其未必有耶然方其鴻防惇龎也固不免孩殤夭折之徒而黃髮傴僂鯢而鮐者亦間見乎今之世何哉於是气之說窮而言理者勝傳曰仁者壽又曰大徳必得其壽夫茍植徳則睟面盎背身安而气和其所醖醸培植自有不可已者殖私稔惡者反是此天下之通理也然顏之夭跖之壽恆不免夫君子之論於是理之說又窮而天下貿貿焉不知其所歸矣夫有理斯有气有气斯有數三者固相有而不相無者是何其乖戾錯逆之甚哉意者其各自爲用而不能相通邪其或轇轕紛亂乎其間而莫之辧也然則君子將何居曰理勝洪範九五福曰壽富康寜攸好徳考終命徳者壽之所以成始而成終者也吾觀夫自古以降其有能植徳者不壽其身則壽其名及其子若孫𨿽其修短盈朒或不能齊而其所享皆所謂睟盎而安和者𨿽皆謂之壽可也殖私而稔惡者反是𨿽不謂之壽亦可也及其惑也則求之於醫藥而不得則求之於服食而不得則求之於禳禬巫祝之間則其說愈繁而愈不可通矣然則如之何曰修身以俟之先其事而後其獲若曰有气焉有數焉君子不謂也今人以壽祝人人𨿽知其未必得必喜而受之以徳勉人人𨿽知其可得壽鮮而悅而受者君子之愛人也以徳故祝之壽者必願之徳願之徳乃所以爲愛之至也作原壽

記女醫

京師有女醫主婦女孩稚之疾其爲人不識文字不辧方脈不能名藥物不習於炮煉烹煮之用以金購大醫求婦女孩稚之劑教之曰某丸某散某者丸之某者散之載而歸人有召者攜所購以往脈其指炙其面探藥中與之𨿽誤投以他藥弗辧也然而婦女之愛其身若子者舉其軀付之無疑焉幸而不至於防敗捐糓帛金珠予之不少吝其恆防且敗者曰命也且傳引譽之於鄰里而不足則譽之鄕黨而不足則又譽之婣戚識知之人鄰里鄕黨婣戚凡識知之人有疾者皆樂而求之幸而不至於防敗則又引譽之其防且敗者則又曰命也非女醫之所治者𨿽名家術士未嘗信之其彊而治之者𨿽治亦弗之貴也其不幸而防且敗者則悔且咎之曰不用女醫之過也𨿽士大夫家亦不免焉其愚不明亦甚矣嗚呼豈獨女醫哉

記女巫

女巫者主呼召鬼物問吉凶禍福祛疾病凡疾病者女醫不能治則之焉女巫者焚香飾盛服或被髮手刀劍自試以神其不能傷或衣錦衣腰數十鈴跳梁噭號或嘯以呼鬼且至則呼其先姓名曰某爲神某爲女神某爲祟某爲禍可禳可除惟令之從祈而聽者曰某之先誠有是誠有是咸稽首伏地不能起願殺雞羊�酒化楮以爲謝蓋人之死者無有不爲神神者無有不祟且禍焉者也又令圖其神之形於家以祀以禱乃棄毀其所事之主而鬼其親之身若是者家有之焉有所喜則召女巫至皷舞號噭以爲福有所憂患則因以除之𨿽湛溺老佛亦未有若是甚者卜筮而下弗論也彼女醫者予恆慨之若是者將何如邪夫女醫者不過殺人之身而巫乃能防其心此其害又有甚者人不自愛其身又不有其心其愚不明又甚矣嗚呼又豈獨女巫哉

醫戒

予年二十九有脾病焉其證能食而不能化因節不多食漸節漸寡幾至廢食气漸苶形日就憊醫謂爲瘵也以藥補之病益甚則補益峻歲且盡乃相謂曰吾計且窮矣若春木旺則脾土必重傷先君子憂之防有老醫孫景祥氏來祀曰及春而解予怪問之孫曰病在心火故得木而解彼謂脾病者不揣其本故也子無乃有憂鬱之心乎予爽然曰嘻是也蓋是時予屢有妻及弟之防悲愴交集積歲而病累月而憊非惟醫不能識而予亦忘之矣於是括舊藥盡焚之悉聽其所爲三日而一藥藥不過四五劑及春而果差因嘆曰醫不能識病而欲拯人之危難矣哉又嘆曰世之徇名遺實以軀命托之庸人之手者亦豈少哉鄕不此醫之值而徒托諸所謂名醫不當補而補至於憊而莫之悟也因錄以自戒

食戒

予病脾時沈都憲時暘嘗對食退語人曰是非不能食乃多食之過耳後鴻臚淩主簿遠爲予言少時病不能食有一叟問曰汝欲食乎吾教汝食翼日可空腹以來比至設飯肉各一器將就食遽以手止焉曰未可也取其飯以箸畫之爲四分乃使食食下一口輙欲就肉又止焉曰未可也如是者三盡一分使食肉一臠如是者四而器盡復問曰汝尙能食乎曰能曰不可子姑去凡食必凖此爲法及歸不閱月而食進往謝且問之叟曰脾性惡膩汝未食而先以膩物困之安能使之運而化乎予聞之重有感焉越十餘年病再作皆用此法而差因錄以自警

思石鐘山辭

予嘗讀蘇文忠公石鐘山記壯其爲辭以爲善辯者無所施其巧博物者無所用其智誠玆山之偉觀也竊獨擬之辭勝者近誇勢勍者難敵而材力萎薄莫之敢攖加以逸步多艱寡聞成癖未嘗不攘臂三叫臨文長吁思欲駕長艫逆巨浪揖山靈於巖際酹坡仙乎水中而卒莫可得也王君湖口之產宦遊京師出所爲圖發我幽思作思石鐘辭

儵鏗鍧以騰越兮潛發乎予之耳傍旣跌宕以旁擊兮駭予聽之無方蹇予防此一室兮獨何爲乎此聲曰惟有石鐘之山兮恍若見而莫予徵披山經以窮搜兮極地誌之所載翳玆山之爲靈兮屹立乎吳楚之防彼夫人之好奇兮爰告予以嘉名歷漢唐之閎辯兮匪坡仙其孰明儼圖畫其若玆兮目髣髴其遇之予固不知其靈異之至此兮蓋始信而中疑夫山之偶得名兮紛不出乎一口或以形而與聲兮蓋旁觀而博取茍聖人之所遺兮安知不出乎牧叟與樵童彼固知歌鐘無射之爲何物兮又焉用夫鞺鞳與噌吰矧坡仙之所陋兮鏗考擊其猶在豈不可乎爲名兮彼渤也其何罪惟詞人之豪宕兮筆鋒莫之敢當縱馳波於萬壑兮寜肯度尺而寸量予旣不知其果不然兮敢爭衡於千古鼓蘭棹予南遊兮念長路之伊阻嗟昔人之凋防兮徒下上其求之山旣不能以自鳴兮猿鶴聚而咻之相九州之奇迹兮予獨滯此一邦也幽怪慌惚紛不可名兮曽何獨此石鐘也豈刻雕而爲之兮造物者之防防也縱不得與於嘉名兮亦何害其爲形也石鐘之山崒而嵯峨嗟爾石鐘兮其如予何

大雅堂辭

大雅堂者番陽胡氏世居之堂也胡之先有振卿者當元季之亂以鄕兵應韓邦彥累功授饒州路簽判爲賊所得紿之降醉其眾手殺數人事弗濟罵賊而死其妻趙氏攜其孤叔儀間關還其鄕守節終身時有名斯堂以暴其事者六世孫刑部員外郎韶以遺捲請予爲楚辭以傷之

嗟大雅之久不作兮歲月忽其不反世汨汨以競趨兮見頺波之旣奔元社屋而人非兮巋斯堂之獨存當彭蠡之弗瀦兮魚鰕亦紛其跳躑民倀倀其無所歸兮詎一倅之能防慨胡公之烈烈兮奮長戈而獨前顧吾力之幾何兮支大廈於旣顚轉百戰而不少摧兮胡一蹶而弗興吾豈甘霽云之就縛兮寜爲區寄而無成血餘口而罵弗絕聲兮亦何慙乎杲卿諒萬事之不可爲兮終一死以自明哀彼婦之兮亦哀哀其兒泣身秉節以不渝兮誓黃泉之同入寜不知身之可惜兮惟全義之爲急亦豈無夫忠婦節兮誰使夫一門之交集信二美之不可兼兮俗每難乎獨立番之水兮匡之山流淸泠兮聳孱顏鐘彼气兮靈傑孰妖氛兮可姦殆將使污潢若泚而自雪培塿若增而防岏彼冠屨兮何人矧箕裘兮後賢撫斯文兮若不可以復和徒一倡而三嘆

夣鶴辭

禦史張君希載之生其母夣有鶴自天而降予聞而異之從而爲之辭

若有夣兮滇之陽曆倒景兮遡瑤光彼鶴兮何來捩孤云兮下翔入我戶兮升我堂縞雙袂兮裳召卜史兮占之奄何爲乎彼祥郁佳气兮蔥蘢覆髙門兮如蓋倐餘子兮降神將有徴兮其類美姿兮修能潔冰霜兮靡中與外睨雞羣兮鶠軰迥隔彼兮塵壒繡裳兮冠豸光繽紛兮綷縩望天門兮峩峩振我羽兮誰鎩漸鴻兮薦鶚髙翾兮遠擢桀塒兮奮若或內顧兮如怍鑑余影兮淸漣抗餘音兮寥廓縱曹分兮彚較天壌之間兮孰如我鶴鶴之生兮惚怳鶴之來兮夣想彼人之鶴兮非幻彼占之祥兮疇能以我爲爽雪爲骨兮玉爲顏駕弱水兮超蓬山覧圜方兮在睇俯防視兮齊煙閱萬有兮獨壽與四靈兮爲羣諒玆語兮不愧彼曲江之人兮若千載而猶存

寫騷亭辭爲葉崇禮太守作

古之風兮云邈騷之辭兮誰作吾寫吾騷兮吾寜以此爲樂髙歌兮傷烈防吟兮愁絕寫吾心兮中結彼世之人兮無寜以我爲拙晨暉兮夜膏風燈兮露毫往不棄兮復不爲勞寫吾心兮匪吾騷諒玆興兮有托豈吾生兮不遭騷兮騷兮楚乏人欲寫而不可得空送子兮江臯

藻軒解

靑華主人建閥南輿髙居江渺搆材爲亭甃石爲沼層瀾碧皺眾卉云繞擷芳潄潔名之曰藻客有過者難之曰萬彚藂茁羣植並分鉅者爲楩櫲秀者爲篁筠堅者爲檜栢芬者爲蘭蓀山苞水葩莫可具陳彼藻之細何足以云主人曰君子設佩聖人取物匪名則嘉惟義斯擇品不必富類不必僻泥形爲迂執象爲惑子坐聽我言藻之徳夫藻者气孕天秀根含地靈內秉柔質外敷素英不雕而華匪馞其馨順時生者爲孫命與物徙者爲和光寜負潔以自濯亦何心於行藏客曰可得聞邪主人曰窮海之裔荒溪之涯舟檝之所不至人迹之所不加以汗漫爲方以波濤爲家𨿽混迹於艸莾寜委情於泥沙客曰媺哉善藏其用子旣出矣請言乎動主人曰或載衣襟或登筐篚滌以甘泉薦以方簋陋末迹於芻蕘遺瑕於葑菲繪形則與火齊光比徳則與鑑爲軌功𨿽著而不知其勞用非奢而莫閟其美客曰韙哉君子之斐主人曰嘻物貴實用禮戒彌文弗玩其華而采其根楚佩江周歌澗蘩桃李薇蕨維葛與蘋匏行葦列國所陳繄藻之徳於吾則均朝爾吾居夕吾爾羣匪藻吾軒亦藻吾身下雪民隠上華國勲惟夙夜是存以無負於吾軒客起再拜斂容棘吻君門巍巍蒙者莫瞬君行濯濯瑕莫可捃包荒納污辭不我擯鄙人何知敢謝不敏主人不答莞爾而哂

冷庵對

陳君粹之以冷名庵舊矣比以江西僉憲考績京師持捲視予因托問答以著其意其辭曰

冬季之月隆寒初沍積淩增丘飛雪防路冷庵主人方下帷閉戶僑於燕山之下客有過之者但見空籟灑地冷颷襲巾鐵光面發玉屑譚紛鑪圍不暖纊挾無溫客曰嘻事有定分理有固然今子寒不爲郊隠不爲袁貧不爲睢窮不爲防拖幽守寂冷何利焉主人曰我性固是也客曰天有夏令祝融煽陽赤龍奮飛火傘髙張野埴坼曾波沸湯石爍金流鳥獸遁藏無邵堯夫卻扇之能王仲都環火之方子於斯時能保厥常主人曰吾冷自若也客曰地有炎陬南海之窟歊氛晝壅毒霧朝汁漓成漿气吐成炥防絺若負揮筆如失無葛仙翁入水之神費長房縮地之術子遊其間𨿽冷奚益主人曰吾冷自若也客曰煌煌要路赫赫權門勢焰騰天炎埃漲輪名腸內煎欲火中燻獄鍜者爲能吏手炙者爲通人故月不可火勝玉不免石焚子不能逺走出世髙飛絕塵胡周旋其間而弗防厥身主人曰噫吾聞之矣伐國者不問仁擬人者必以倫此獨何言而於我是詢吾固濯吾行操澡吾心思松桂爲徒霜雪爲期將使憸人膽落而不復逞貪夫股栗而不自持矯彼煩濁歸於淸夷冷之道其莫予知也又安能移火鼠之智而防夏虫之疑也哉於是汲汍泉煮白石餐淸冰嚙苦蘗客亦再拜飽冷之徳願同晚歲爲冷庵客

政難贈楊質夫

天下事非一人所能獨辦也官官而稱人人而繼然後能徧舉而不墜外由學校郡縣以至於藩憲內由百執事以至於卿相職寖簡而人愈難得或得焉又不能久舉而莫之繼猶弗舉也然則交承之際亦難矣若魏相之嚴而繼以丙吉之寛時人翕然以爲知大體然或病其風俗傷敗而不能問郭子儀之寛也李光弼以嚴代之旌旗卒伍精彩一變而士有憚色幾不能安乎其位此其斟酌調齊之宜固各有在而下上之異議彼此之殊觀乃爾況未必當乎夫學校者政之一也而其務甚重今名籍給稟稱爲士者未嘗不志道慕功而其情則多樂放縱而惡拘檢是自爲異也朝廷懼士之不自力則置爲儒師又恐其不力於教而統之郡縣又慮其所統之不專也則置憲臣以領之天下之大欲憲臣皆得其人者固難而前創後繼殊上而異令彼以爲是此以爲非彼以爲便此以爲非便者多矣故嘗譬之農農師者固欲其鼓舞勸相戒防懲惰去稂螣而培嘉禾也業不勤田不殖則責歸之然或時不均力不節業未及成而農已告瘁矣人孰不欲獲良田食嘉糓於此得農師焉又撓之使不得盡其力此政之所以難也山西提學僉憲之任去年得吾友楊君應寜丁政之力起頺廢遭訕怒而不悔不逾年以憂去未竟也四明楊君質夫實繼之議者曰應寜嚴矣非寛則無以有濟宜少貶繩墨以狥人之不能或曰學政之也蓋十弛而一張舉於暫而不持於久未可以爲善或又曰久則習玩玩則易變則難其勢宜漸未可以一朝致也予嘗以質質夫曰子安從哉質夫曰皆是也天下事必有理事有所在則理各有所宜某豈敢適莫於其間哉度時宜觀士習視今日之緩急而爲之耳某固知懲羮吹虀之不可爲亦何截趾適屨之足爲尙哉然固有不可易者先自治而後治人之謂也某知此而已予曰政得其宜則易失其要則難質夫以文學舉髙第歷兵刑主事淸愼守約移政於所未試其無難焉耳矣昔韓非作說難韓退之作行難皆有感而爲之者予於是亦有感焉質夫又予禮闈所舉士以予爲知已不可以無言也作政難以贈之

諭戰送李永敷南歸

永興李生貽教從予防見其文奔放不可羈心甚愛之然懼其激而過也稍爲之所俾俯就繩尺蓋其心始而疑中而翕然更張之卒乃奮然向進若不我惑者久之其名益彰同舉者未嘗不孫避焉及試禮闈復失利予爲之愕然以驚曰有是哉旣閱月生以別告予謂之曰子知戰乎鼔進金退左射右刺者法也神出鬼沒東聲西擊變化而無常者用也韓信以意用法故勝趙括能讀書而不知合變故敗薛萬徹好出奇不拘常法故不大勝卽大敗若衛靑之天幸李廣之數奇者皆不論也生之文豈不旣律矣乎然而不防者數也是未可以自沮而亦未可以自足也勉哉生乎吾待子於屈賈之壘矣易曰師出以律否臧凶是豈獨於文爲然生乎勉哉予猶懼生之文或過於博也故贈之片言以示約云

擬楊文懿公諡議

吏部右侍郎兼詹事府丞楊公諱守陳之卒也朝廷賜諡曰文懿按內閣所擬禦筆所定蓋諡法所謂敏而好學柔克有光者也文之義十有二懿之義三獨取此二者以其近也公髫丱頴出讀書目五行下考正諸經辧疑發晦抄錄論議出人意表出而應試舉浙江解元登進士髙第入翰林歷宮坊爲編修侍講爲洗馬爲侍講學士少詹事其舉業精確錄於有司傳之四方又見諸考校爲鑑衡模範昭不可掩及播而爲紀述制作之文奇聳健防脫凡化腐敍事寫物疊出層見偉然成一家之言尢晚生穉筆所覬望而不可及者傳之後世不卜可知也夫是之謂文若開門授徒汲引牖導因才而教溫顏而善誘之不煩懲創剗艾之力而士多成材世獲其用居家雍睦與諸弟爲師友無宿怨無間言防官際物紓坦夷之懷履平直之行而禍機不加於身嫉言不聞於耳榮名顯爵以壽自終夫是之謂懿文言學懿言行文見乎外懿兼乎內體用之謂也昔孔文子失於飭身而不聞諡懿孟懿子不能守禮而不得諡文合是二美稱於一代其於千百世亦有徴焉顧非今之所甚難哉國朝文臣出自翰林類諡爲文以文嫓懿者惟英廟時有若內閣學士呂公原及公呂公亦浙人亦舉解元進士又翰林防閣之地銓衡之任差若有殊而階秩之多寡年壽之修短以彼較此亦有可論顧其學行之賢考諸諡法皆可以無愧矣東陽辱公愛最久不敢用私比爲公累竊惟淵頴吳公萊爲書院山長不登仕籍而學士宋公濓軰爲議以諡之公諡出朝廷所賜𨿽薄劣顓固不敢與有司之事而官在太史職專文學據禮析義侈恩命揚令譽以俟來世亦其所得爲者也遂爲之議謹議

應天府鄕試防問二首

問天下之事處之必有攸當嘗觀古人之行而有疑焉錢糓問內史決獄問廷尉善論相者也而吏禮委延賞刑法委渾者則以爲不可分載其淸靜府中無事善爲相者也而自校簿書流汗終日者則知之而不能變白去副封者有矣而以瓦壺焚防者乃蔽之而不聞不用宻啟者有矣而以啟事選官者固先擬而後奏或曰願從逄幹也或曰願爲臯夔也或薦賢爲國非爲私也或明揚士類獨少此也是何其事之異邪有入定大政𨿽大臣莫知者也而兄弟燕語不及政事者有之有告君獨防𨿽舉朝莫奪者矣而力主新法不防人言者有之有十說宗而後拜相有三奏髙宗而後議和有不欲補外入守少府者有被罷願畱自至中書者布被之詰則曰黯忠政府之短則曰凖直登聞之命則曰頥入恐其不靜也諫官之舉則曰介入恐其責難也是何其事之同邪夫人皆賢也而所施異其事事相似也而所出異其人不可以不辧也是將以一言蓋一人一事蓋一時者非邪抑猶有同而異異而同者存乎其間邪卽已行之事以求當然之義則其言也非出位之言也試爲我言之

問古之論爲國者曰食與兵此二者相湏而不可闕者也夫兵民之判久矣今不暇逺引姑以時之切務言之南畿多良田而賦亦仍舊宜其足供也而往往有闕賦之夫北畿多閒田而賦又甚薄宜其足耕也而在在有無田之室賑貸美意也而貧民或不防其惠勸借權法也而富室或並受其菑儲蓄長計也而有司或虛有其籍此又天下之通獘也玆欲使民之家必給人必足𨿽有水旱不足以爲害何道而宜嶺海之間南蠻之率服久矣然必有區畫之方關塞之外北戎之挫衂屢矣然必有備禦之防肄練有法而作止或有未齊勾稽有籍而什伍或有未實稟給有制而衣食或有未充此亦天下之恆事也玆欲使兵之戰必勝守必固𨿽有外警不足以爲患何施而效夫水旱者堯湯之所不能免也四夷者三代之所不能無也然則先事而爲之慮及時而爲之圖以求所謂久安長治者茍有經濟之志宜於此焉熟矣其悉陳之母隠

順天府鄕試防問三首

問國家開科防士必首舉聖制爲問而經史時務次焉尊時制也在我太祖髙皇帝時則有大誥三編太祖文皇帝時則有爲善陰隲孝順事實性理大全書宣宗章皇帝時則有五倫書英宗睿皇帝時則有大明一統志及我皇上嗣位以來則有續資治通鑑綱目或躬禦翰墨次第成編或分官纂修手賜裁定顧其首簡必親制序文或繼志補作以著述作大意天下臣民家傳人誦佩服而體行者蓋已久矣王言之博大篇帙之浩瀚固不可以一二指亦不可以頃刻陳也請問諸書述作之大意何居見諸序文者何說仰窺伏讀之餘有得於心而願體諸身者何事夫不知其意而徒習其辭者𨿽多無益不體諸身而徒得其意者𨿽精亦且無用皆非所望於諸士子者盍敬陳之

問古者帝王建國立都必在天下形勝之地三皇五帝三王之都史冊所及載者果皆形勝之所在歟漢唐宋之間或以都名或以京名其制不一其爲形勝抑有可論乎否也我太祖髙皇帝定鼎應天肇開帝業太宗文皇帝駐蹕順天爲億萬載太平之地今兩京對峙諸曹並置稽諸往牒亦有之乎應天形勝古有是論至於國朝始足以當之若順天之形勝蓋天造地設非偶然而得也而古之論者未始一及焉何也且體國經野必有規制太宗之創業度越前代無容議矣今地勝於古則其規制宜亦有古之所不及若漕運之法屯田之地衛兵之制邊閫之寄出於太宗之所貽謀者其亦可講其一二邪諸士子生於斯長於斯防學於斯請言形勝之大與宸謀睿算之深且逺者以昭示天下後世其毋有所譲

問禮著無隠孔子稱勿欺此事君之法𨿽防事細行不可略也古之人有入仕陳狀不妄增年者有不令子弟冒籍他州者有訓子孫不得洗補官文書者有飲酒坊市不飾他辭者有齋所食肉對上不隠者有不與遊燕辭以貧故者或條對得失稱客所爲或薦詳議官而不隠其事或保郭而不願易名或得智髙不辧眞僞而不以奏功若是者果孰難乎抑亦有優劣於其間乎若以野鳥爲奇應以玉杯爲祕物增部民戶口以升秩奏左藏銀帛以受賞常懷數奏僅出一二者有之私書僚佐勿令上知者有之若是者果孰甚乎抑其情猶有可原者否也夫論人者必以其世鑑往者可以知來善可以法而惡可以戒也諸士子較藝而來階是以入仕有日矣請言其志

防試防問三首

問帝王之馭天下必有詔令以宣徳意振紀綱施政立事其用至大唐虞三代之典謨訓誥不可尙已後之詔令近古者莫兩漢若創業如髙祖守成如文帝中興如光武約法關中民惟恐其不王布詔山東老羸至扶杖而往聽領長安市者決聖主於一見焉其感人動物亦不可誣也及王通取七制以續聖經而說者以爲僣意者於三君之外有所未愜乎恭惟我太祖髙皇帝天縱聖神驅天下之豪傑掃蕩六合挈斯民於祍席之上盛徳大業振古所無如正綱常明禮樂重教飬訓官職愼固疆圉控制邊鄙詔勅所布皆親禦翰墨或口授意防辭嚴義正直追古帝王而上之餘不足論也當時文學侍從之臣往往極其揄揚贊述𨿽未盡其大而亦有得其槪者今令播天下副在有司或板刻南雍埀訓後世皆士之所宜伏讀而卒業焉者請著一二於篇若由之而不知則凡民之事非所望於諸生也

問廟祀國之大事而祧與祫又祀之重者或謂唐虞夏皆立五廟至周始立七廟或謂自古皆七廟其爲說孰是乎周廟七矣又有所謂文武世室者數不足定乎或謂祫以七月或以十月或謂有時祫又有三年之祫將安從乎漢之廟制不暇論已唐之獻祖旣不合食建中諸臣有請遷別廟者有請正東向之位者二十年然後決而韓愈有不可之議宋之祫行於嘉祐矣當時諸臣有請太祖東向者有請依故事虛東向者宋之僖祖遷於治平還於庻寜論亦不一而程頥有折衷之說其後撼於紹興遷於紹熈亦復異說而朱熹有復古之議其是非得失可悉言乎我朝列聖繼世百有餘年議祧議祫固其時也今天子嘗下廷臣集議正徳祖之位奉祧懿祖制爲夾室肇行祫祭之禮誠一代之盛典也其於前代何所合乎諸士子嘗聞爼豆之事行且有駿奔之職矣請敬陳之

問國之資於人者二曰貢獻曰工役其所以予人者亦二曰官爵曰賜賚皆有常制古所愼也中世以後君臣之論議政事古風尙存乃有郤千里馬焚雉頭裘關市舶者有不受之命進良馬者有對仗之劾露防惜金洛陽罷役汝南傷民則銘屏以懼之上陽導侈則劾罪以免之對禽獸者欲拜之官而或以爲不當拜獻果者欲授之秩而或以爲不當授寜抑得黙啜之功而僅授郎將寜失平江南之約而尙惜使相敝袴以待有功佩刀以旌佐命神防之賞難繼則議分邊軍之給圜丘之賚太廣則請聽兩府之辭其愼如此然亦有難易優劣於其間乎夫有君有臣則有是政而觀於此亦有不盡然者何也聖天子卽祚之初止藩閫不得私獻禁郡縣不得擅役淸名器於旣混之餘褫服色於已頒之後眞足以兼總百王垂訓萬世矣吾曹百執事之臣果盡能將順斯美而無所負歟玆欲各守其職不違道以市功各戒其事不徼寵以爲利庻幾禆聖徳而成聖治其職所當守事所當戒亦必有可論者試畫一言之以助官師之規可乎

豊年頌【閣試】

古者聖人重農爲治舜命十二牧曰食哉惟時箕子敍洪範八政一曰食孔子論政亦曰足食故詩稱丰年春秋謹歲事其所系甚重也今天子旣受億萬民命於天於祖宗躬耕籍田以示先天下每月朔日輙進畿內耆老於朝俾順天尹諭以務本作業蠲除之詔振防之令見於比歲者蓋至再至三於今矣乃成化甲午歲大熟畿內及山東之地實先焉於是朝士大夫相賀道商旅相慶野之民老稚癃疾聚而嬉遊起而歌呼惟天之靈惟吾皇之徳信如蓍卜防如影響無有違逆於戲盛矣臣待罪史官擬爲頌歌以紀盛事臣誠材識卑譾不足以鋪敍徳美闡敭瑞祥至於推本陛下敬天勤民之意昭於上下用供能祈天永命之實則不敢闕也頌曰惟帝十祀雨暘時偹農夫告言曰有丰歲其歲繄丰孰肇厥同維甸之封於山之東維民播止於彼原隰穜稑旣茂黍稌孔碩不荒於稂不害於螣相之勃勃其來繹繹維民獲止百力具作載車載槖載臿載糳以畢我賦以饗以酌朝饔夕飱永以終樂民食於囏甔石則多旣飽而遺囷有藏餘民之祁寒卒歲是謀有緼有繒申襲其道塗其幢民亦云徙今入其室父兄婦子以及閭裏賓友燕喜惟皇防民不遑寤寐有振有賚有蠲有貸民之生矣惟皇之賴今天降釐嘉福來萃曰此丰歲皇有大惠有開明堂敷徳納祥乃儉於贏乃儆於康皇曰予庻力爾耒事迓休四方以報上帝曰予羣牧勿謂民富無亟其逋俾我民厚民拜稽首皇徳斯懋維徳之懋皇有萬壽庻幾終祐以淑我後小臣作歌敢告左右

瑞麥頌

瑞麥頌豊年也和气旁逹嘉麥效祥頌聲作焉以歌上徳昭農事也

維田有麥載被其隴旣堅旣實岐岐總總我塲我隴其積如踴皇徳斯播於植於動維此瑞麥曰帝之寵

又

維麥在田載耕載胝我手足劬我耜銚以夕以朝中心孔怊載抃而謳於歲之秋曰玆丰年維我民勞

又

天監帝徳亦念民阻噓以和風渥以甘雨貽我嘉麥及我糓黍維年之祥祈不我拒以徧率土於天之下於天之下永荷皇嘏

擬進憲宗純皇帝實錄表

伏以君明臣良極一代治功之盛父作子述垂萬年簡冊之光故聖謨曁神器俱傳而功業與文章並顯憶憲皇之震出屬國運之丰亨虎步龍行識太平之天子河淸海晏知中國有聖人文陳干羽於兩階武汛煙氛於八表復鴻名於景泰漢髙之大度弗如上徽號於聖慈虞舜之尊親斯在重儲嗣則著文華之訓明史學則續綱目之編衿佩三千聽橋門之警蹕豆籩十二增闕裏之褒崇聲華赫赫以無前靈爽洋洋而在上望遺弓而引睇繙往牒以傷心欽惟皇帝陛下道盡君師孝兼繼述祖有功宗有徳議隆九廟之儀文左記事右記言思繼五朝之實錄承玉几垂衣之命念靑宮授簡之恩啟百司庻府之攸藏合九服諸藩之所輯曹分館析綱舉目張大而典章政教之施細而名物度數之備功由眾集敢自謂劉知幾之一家式自古稽奚獨遵沈旣濟之五例徳輝下照炳若丹靑善惡具陳判如白黒庻幾天地之運散見於日星之餘涓滴之勤仰禆於海嶽之大伏願藏諸便殿副在祕書上以厪乙夜之觀下以備甲令之籍監於成憲確乎家國之蓍詒厥孫謀逺矣河山之帶礪

擬冊立皇太子賀太皇太后表

伏以居宮闈而母天下養已極於兩朝閱子姓以及曽孫年未逾於六紀天休滋至國本彌尊率土交歡含生均戴恭惟聖慈仁壽太皇太后陛下聖同坤厚慈若春溫仁包海宇以爲家壽與岡陵而並算慶延夏啟遙從有子之塗山徳比周姜親見斯男之太姒乃值佩萸之月重占繞電之祥采輿議之攸同謂皇儲之當豫前星炳耀借寶婺之餘輝少海淵澄出銀潢之正泒鸞旂鶴駕絢爛交陳桂殿椒房鬱蔥旁接覩仙顏之載悅識內教之夙成下以貽哲命於初生上以應嘉名於長樂博觀載籍所記在古誠稀粵有宗社以來於今尢盛臣等恩沾俯育身際奇逢報稱心勞揄揚力薄聽韶音而獸舞望嵩嶽以山呼紫禁深嚴懼寸誠之莫逹金甌鞏固祝萬歲以無疆

懷麓堂集卷三十八

欽定四庫全書

懷麓堂集卷三十九

明李東陽撰

文稿十九

狀疏

西北備邊事宜狀【閣試】

右臣伏以比嵗逆戎嘯聚部黨並合羣類據我河曲擾我延綏寧夏深入我韋秦固原諸處近又覘我大同逼我萬全朝廷命將出師天威所至雉伏防竄無有遺者然其擄掠丁口驅逐生畜所防已多況惡艸難去而易生奇疾難攻而易動今艸枯河凍風髙馬健賊北無所獲計當復西西必復度河曲縦今不度明年必來嵗復一嵗爲患滋甚所宜深防曲慮以消未然之釁爲永久之圗也議者恆以邊方警報亦是常事故以計未然者爲喜事圗永久者爲迂談沿襲因仍莫知底極蓋三邊去京師數千里國家承平富庶已越百年居中夏之丰而論逺疆之僻處冠裳之樂而謀兵革之難者無怪乎其然也臣竊觀秦並天下而長城所築近在洮延宋之盛時不收幽朔而靈夏之域旋亦棄去漢唐疆宇𨿽廣而和親歲幣所費不訾蓋盛衰情形不常多至數十萬少者亦不減其半逮至於元遂混一統自我太祖太宗親禦六師敵始北遁逾時累月振旅而還迄今敵眾離亂交讎互噬其數不滿數萬不能當我一鎭自漢唐以來未有衰於今日者也夫以全盛之師馭極衰之賊𨿽艸薙禽狝亦不爲難惟陛下本懷以武功妨文徳有所不暇以中國困小醜有所不屑而職兵事者乃或不加之意使其窺覘糾結爲國大患至於民罷兵獘而不觧者此臣所以夙夜而不能忘也臣聞之書曰制治於未亂保邦於未危兵法曰毋恃其不來恃吾有以待也毋恃其不攻恃吾之不可攻國有所恃而盛民有所恃而安士有所恃而力故餽餉屯種豫其冨也弓甲鞍馬豫其利也城郭溝塹豫其固也作止圍援豫其習也斥堠間諜豫其明也號令賞罰豫其行也故曰以治待亂以靜待嘩者治其心也以近待遠以飽待饑以逸待勞者治其力也如是以戰戰則必克如是以守守則不危不能待人而顧爲人所待其不顚倒錯亂者寡矣今國家經理區畫可謂甚精體統節目可謂甚備然轉輸之地方數千里而士屢告饑廐寺繁列而馬無畱良武庫充牣而用輙失措城堡棊布墩堠相望賊至而不知其期賊去而莫窮其處是豈法之過哉奉法者之獘也天下之獘起於因循而成於防蔽今堡伍所聞者方鎭莫得而什一也方鎭所聞者部曹莫得而什一也如是則安不如是則危如是則榮不如是則辱如是則畱不如是則去夫人之情豈不知所擇哉故臣嘗夙夜反覆以求當今之獘或者其專在乎此也古之論將者曰委任曰賞罰故屯軍細栁禦轡不馳授劍江南副將失色其委任之專如此愛能遁陣誅及禆官曹彬成功尙惜使相其賞罰之審如此今綰章而拜秉鉞而行委任可謂不輕然責其得失且曰我不得專也防獲有擢失機有律賞罰可謂不闕然考其勸懲則曰意不在令也夫國之安危民之休戚皆系之將而其言如此復何望哉臣願陛下嚴簡擢之法省參督之制覈功賞之實奮威刑之防舉一將則眾議必簡任一人則羣疑莫奪賞一功則防遠不棄罰一罪則貴近不疑如是則人革其心官奉其職繇是而糧餉可充器馬可利城塹可固練習可閒斥諜可明號令可信𨿽廣而八荒之表遠而億萬年之後可以髙枕而無虞矣況區區者惡足爲西北患哉故臣嘗夙夜反覆以求當今之宜或者其無出乎此也敢摭其大端爲陛下獻至於形勢名數之細亦條具一二於後興利除慝則有司存惟在陛下防而行之耳臣誠愚闇不識大計臣不勝犬馬惓惓惟陛下俯賜覧觀幸甚

應詔陳言奏治六年四月二十七日節該欽奉勅諭

天道弗順亢旱逾時民庻驚惶朕甚憂懼凡軍民利病時政得失爾文武羣臣條奏來聞欽此臣等俱於午門外跪聽宣讀聞命驚惕罔知攸措臣伏見去冬少雪今春缺雨風霾時作井泉多涸自都邑畿甸東接齊魯南抵淮濟西連襄隴赤日拆地黃塵蔽空冬麥不收秋糓未種或餓死道途或典賣兒女或流徙他鄕爭程競渡以茍旦夕之命蘇松嘉湖諸府驟雨經年大水橫溢財賦所出莽爲荒區瘟疫流行賊盜交作河南寜夏遼東等處地震有聲半年之間奏牘累至誠有如聖慮所及者臣退自修省以爲災異之來皆臣等諸司不職所致仰防陛下不卽譴責曲加戒諭蠲滌舊過勉圖後功而又引歸聖躬博采羣議以共答天意此古帝王遇災而懼之盛心也臣被擢先朝繼塵侍從禁署淸銜華衣美食皆朝廷之恩渥生民之膏血三十年來略無寸補撫心知愧內不自安而職在講筵不關政務惟君心爲化理之源經傳乃致治之法其勢似緩而實急其功似淺而實深顧講讀有時章句有限宏辭奧義未易悉陳嘗慕宋範祖禹講月令而深論誠於奉天之道林機講禹貢而極言勤儉爲治之理又聞唐崔郾半歲不問經義則謝以無功李絳逾月不訪理道則自慚飽食臣之瘝曠實又過之近臣於五月二十二日經筵輪講孟子兩年之內輪侍日講亦用此書今不敢遠引謹摘孟子中格言要論切於君心治道臣與二三講官已徹聖聰而未悉愚見者析爲數條極論其理而軍民利病時政得失如陛下所欲聞者以類附焉陛下倘不棄其愚腐一賜覧觀則𨿽輟講之際如對聖賢燕居之時若臨臣庻於以見諸實政施及羣生庻幾天意可回災異可弭民生可安國祚可永也臣不勝犬馬惓惓一一開具以俟采擇

一孟子曰至誠而不動者未之有也不誠未有能動者也臣竊惟天人之應防於影響故書曰惟徳動天又曰惟天無親克敬惟親孟子此言實得之子思傳之孔子者如成湯六事旱沴遽銷宋景一言熒惑立退不可誣也臣伏見治紀元以來二三年間天地降祥雨暘時若感應之理昭然可觀近二三年休徴弗應由冬入夏旱虐尢甚陛下露禱於中羣臣齋戒於外計日彌久獲效愈難意者於初政之善有未盡合乎抑應天之政或以文而不以實也臣願陛下齋明治心勵精圖治賞一物必思天命所當予罰一罪必思天討所當加禦一珍膳必思民之饑服一美衣必思民之寒𨿽居暗室常如天監之在前𨿽處深宮常如民瘼之在目不以正心誠意爲可厭不以天道幽遠爲不足徴災異之奏自郡縣者彚爲卷帙以偹覧觀庻政之付在有司者限以旬日必令覆奏使議朝政者不爲道旁作捨之空談拯民災者不爲紙上栽桑之故事將見和气充塞驩欣交通天意不回雨澤不降者必無之理也若齋醮一事誑誕尢多累月經時幸於一中偶獲者有賞而不效者無刑徒費貲財復傷治體且往歲不祈而自至近年累禱而不應其有無眞僞不辧可知陛下初納羣臣之議嚴因禁革近因禮部之言卽令停止請防自今日凡事關祈禱上渉於天以經咒干賞賚者並加斥絕永不爲太平聖治之累亦應天以實之一端也

一孟子曰君仁莫不仁君義莫不義君正莫不正臣按人君一心萬事根本根本旣正而後天下可從而理也故用人之非不足過讁行政之失不足非間豈眞以爲不足讁不必間哉蓋心有不正則𨿽讁一人之非而有不勝其謫𨿽間一事之失而有不勝其間者所以甚言心不可不正也然正心必先於誠意誠意必先於致知格物講學者格致之要也宋蘇軾進端午帖子曰始覺深宮夏日長只將無逸鑑興亡王巖叟因侍講奏曰陛下退朝無事以讀書爲樂天下幸甚故心必有所啟而後明必有所系而後定不然則眾欲交攻羣言競惑不於聲色必於貨利不於奇巧必於幻妄以崇髙貴冨之地當宴安暇逸之期有不知其自失者矣臣願陛下當此盛暑亢旱之時澄淸聖慮保愛天和愼重逰宴調節飲食每朝謁兩宮裁決政事之暇取累年講官所進直觧置諸左右時一繙閱用代溫書以俟秋涼仍舊講讀使義理融徹根本不移辧天理人欲之幾爲體驗擴充之地凡用人行政弭災召和舉而措之引而伸之無不得其當者不然則𨿽發言盈廷積防成案一雨之後旋復置之度外矣何所益哉臣嘗再講孟子此篇今復敢以爲陛下獻臣不勝至願

一孟子曰詩云經始勿亟庻民子來謂文王作靈防戒民以勿速而民如子來趨父事也古之聖王用民之力而得民之心蓋其爲防爲沼皆與民同樂之處而經營之際又從容慰拊惟恐有傷故不惟人不之怨而反爲之喜不然則𨿽嚴刑以驅之峻法以持之秪能用其力而已豈能得其心哉臣切見兵民旣判之後民出財以飬軍軍出力以衛民二者交相爲命不可偏有重輕者也今諸營官軍本以壯國本制外患而操練日少工作務殷累歲頻年未嘗少息見在之數或不敷於坐泒停止之詔或遽移於陳情使其精力消憊志气摧頽嗟怨之聲上干和气比者諸司屢嘗執奏陛下湣其勤勞量爲停免而如金水河昌國公墳等處特令儧完夫有司以停止爲請朝廷以督並爲名恐名實相違無以昭示天下而盛暑鑠金流汗成血兼時倍力困苦益增又不若不督之爲愈也臣伏見山陵太廟工役之重無以復加而盛暑祁寒未嘗不免今縱以爲急工程不可終廢亦宜俟雨澤旣降秋气稍涼然後再圖修治則所緩不過數月之期而所息不啻萬人之力其餘不急之務仍照原降詔書一切停罷則可以慰人心於困迫之餘飬士气於摧傷之後亦弭災召和之大者也

一孟子曰不違農時糓不可勝食也數罟不入洿池魚鼈不可勝食也斧斤以時入山林材木不可勝用也臣按天地有自然之利而其生也有限故君人者必撙節愛飬之然後享其利於無窮然欲節天下之財者必自君身始故曰以一人治天下不以天下奉一人夫天下不以奉一人將誰奉乎不私其有之謂也今天下民窮財盡其勢已極姑以三者言之山東諸府糓麥所宜艸根樹皮掘食殆盡繼以人肉荊沔諸湖魚產極冨水竭魚荒河泊歲課多用折納易州諸處柴炭所需林木已空漸出關外一二百里其他賦稅大抵皆然天下之地無一處而不貧萬物之利無一物而不盡今據圖按籍計口數物於都邑之內防省之間何以知之而況於九重之上哉若京師市鋪光祿寺科泒太繁供應之物急於田賦買辦之使亟於催徴官價不充動逾時月國門之稅曩因戶部委官張鑑過於侵剝嗟怨盈途商賈幾絕陛下洞見其情降防切責然後貿遷不滯天下歸心但其起例太重今𨿽漸減猶未甚輕商賈利防物價增貴由此數者玆欲蠲租減稅則國用不充二者之外別無長防惟雜泛差役及額外科泒請下有司痛令裁省而節用一事尢萬事本根宋太祖欲造燻籠以條貫不合而止仁宗夜思燒羊忍饑不索恐天下遂以爲例有天下者豈少一薫籠燒羊哉蓋索一物必有十物之費而其猶有不可勝計者也我太宗文皇帝所服裏衣敝垢納而復出謂侍臣曰朕𨿽日十易新衣未嘗無但自念當惜福昔皇妣躬補緝故衣皇考見而喜曰正可以爲子孫法朕常守先訓不敢忘宣宗章皇帝載在五倫書君道篇節儉類蓋將爲萬世法也臣願陛下遠稽前代近法祖宗上警天心下憫民命凡羣臣百司隨事經營極力禆補者不過分寸之益惟陛下一轉移斡運間而天下受無窮之福矣臣不勝懇悃激切之至一孟子曰饑者易爲食渇者易爲飲臣惟民之困苦如溺之待拯焚之待捄其情嘗急赴之者𨿽焦頭爛額沾體塗足有不暇顧若事勢牽掣不能兩盡急則治標緩則治本比於醫國理亦宜然臣竊見山東等處災傷己極夏麥絕無秋田少種種亦未保巡撫等官極力區畫財盡糧竭已無餘防近者廷臣屢請漕運官糧量畱賑濟未見準行臣惟京儲固重歲給尙贏若限數借撥量價糶賣計歲還納似亦無妨臣請防自宸衷特命戶部議行漕運官借撥一百萬石少亦不下五十萬石及運舟未盡之日扣計後船於臨淸等處水次倉分納令收糧委官監糶以濟其急而畱貯價銀用爲糶本以俟來年丰熟量價糴還後年運舟分帶至京亦不爲晚惟糶糴之間稍加調停腳價之耗別爲計處使糧官𨿽遲不失本數則朝廷豈靳此百萬之數不假以一二年之期哉況運舟後至者多爲軍衛貧窘力不能前歲歲稽延愈久愈困使得稍免半途早還暫息以圖後功亦未必爲無益也

一孟子曰仁政必自經界始臣按古者經界之制所以均井田平糓祿今𨿽制與古異而分地納稅各有定業其間貧富固不能齊若豪彊得以兼並姦巧得以侵奪則富者愈富貧者愈貧小則爭大則亂必然之理也臣竊見畿甸等處姦民惡黨競指空閒田地以投獻爲名藩王世家輙行陳乞每有賜予動數百頃得請之後標立界至包羅村落髮掘墳墓訴訟之牒纒綿歲月寃號之聲震動遠邇往年固有聚眾持刀毆傷內使者民心旣失國體又虧上下之間兩無所益夫天地之物固各有主生齒旣眾地豈有遺故凡以空閒爲請者皆欺也朝廷𨿽屢頒禁令兪允繼之投獻者謫罰相仍陳請者終於得地歲復一歲當何時而已乎臣請自今以後除官有籍冊者上俟處分其稱爲空閒輙乞管業更不賜許陳情者無效則投獻者自止占籍之民庻不罹兼並侵奪之害而有司亦免覆勘之勞矣

一孟子曰君行仁政斯民親其上死其長矣臣按仁政之大不過教飬二事而已軍之所賴以養者在府縣所賴以教者在將帥養之無法教之無方而欲其臨難遇敵赴湯蹈火不可得也臣聞廣西之地近因軍糧不足以致官軍囂哄幾成大變及出軍之際蠻賊截途總兵方靣等官橫被戕害又變之大者固由紀律不嚴事出意外而旅進羣行坐致奔潰不聞有挺身犯難以相捍禦者實亦教飬失道气沮心離故顚沛之間視爲秦越人心國勢所系非輕朝廷已問罪伸威弔生防死旣往之事不必重陳但賊勢方張散滿山谷攻圍州縣占據村落狼貪蠶食無月無之版圖𨿽存人戶漸耗有司畏罪不敢悉聞數年之後此地之患未易言也攻守之議必先兵食今官軍土兵尙皆可用惟糧爲乏近聞荒歉之餘歲頗丰熟臣請下巡撫總兵大臣亟議方略措置儲蓄審計折價毋得仍前缺乏非惟足用務使有餘然後可以責斬馘之功期蕩滌之效臣又聞西北諸邊軍糧折價十分爲率給不過二三分禁例𨿽嚴莫知攺革未然之患可監於前臣請申明禁約依本地時價量爲增給仍計其耗余謹視出納以供官用使人情少慰兵气漸揚則攻守之間惟所用而無不效矣

一孟子曰省刑罰臣按刑者聖人輔治之具不得已而用之者也然必定爲輕重之等而於其疑者則寜捨重以就輕所以體上天好生之心以爲民生也今之五刑最輕者爲杖爲笞𨿽杖有分寸數有多寡極爲詳愼獄訟旣多人苦難制乃有矯輕以從重者在京法司宻邇輦轂尙少過差在外諸司或倚法立威笞杖之罪往往至死補立捲案旁引醫證縱令事覺不過以因公還職於是箠人重者爲能吏殺人多者爲好官習俗相承日以彌甚夫挺之與刃刃之與政其殺皆同以極輕之刑置之不可復生之地傷天地之和壊國家之法莫有大於此者假令以一時之暫一二人之少諉諸過誤理或有之而多者數十甚者數百乃槪以因公自解豈復知有所懼哉今故勘平人者有抵命之律刑具非法者有除名之例偶不出此則謂之因公一名爲公𨿽多無害此則情重而律輕者不可以不議也臣請除已往不究外自今以後凡拷打輕罪卽時至死累二十或二十人以上本律外仍令吏部法司議行降調或病死不實者醫證人等並治以罪且律不可易而例可增今科罰銀物不至殺人尙有降調之例以此法當此情似不爲過亦可以爲殘民之戒也

一孟子曰欲爲君盡君道欲爲臣盡臣道二者皆法堯舜而已矣又曰責難於君謂之恭陳善閉邪謂之敬釋之者曰人臣以難事責於君使其君爲堯舜之君者尊君之大也開陳善道以禁閉君之邪心惟恐其君或陷於有過之地者敬君之至也但責善之論易至犯顏閉邪之言類多逆耳順適者可喜而觸忤者難容故惟堯舜之世人人得言者以堯舜能容之也中古以諫爲官言者亦少願治之君常勸其直而容其過所容者愈難則其爲徳愈大矣仰惟陛下卽位之初大開言路先朝言事之臣汪奎蕭顯徐鏞等多由貶謫次第敍遷如林俊者言事尢難特加超擢天下之人歌頌聖徳皆以爲堯舜復出也間有言事狂直上煩譴責者詞𨿽大戅心實愛君旣示磨礲宜加收拭近者羣臣交章請赦彭程至於十數已防恩防今該部看詳必有聖裁臣無容議臣切見任儀所坐亦以扶持國體非爲私謀而小小過差未防湔雪今當陛下求言之日而不宥以言得罪之臣天下之人孰知所向陛下旣已復數人於前矣亦何惜宥此一二人於後以答羣臣之請慰千萬人之望哉臣近講孟子此篇因推論此事臣之愚亦堯舜吾君之心也

一孟子曰尊賢使能俊傑在位則天下之士皆悅而願立於其朝矣臣按賢能皆天下之士賢以徳言故曰尊尊者置之髙位畀之重祿攺容而禮貌之能以才言故曰使使者布列庻位分委眾職隨所使令而皆適於用其小大輕重固有等也臣切惟今之內閣六部都察院諸衙門所謂大臣講讀防諫所謂重任近年以來三司得以訟巡撫府縣得以訟巡按小官百執事得以訟尙書侍郎都禦史事下有司互爲勝負使其爲極惡大罪人人得而攻之者固不待言乃有或經按問或經考覈或經糾劾或經參駁肆詆毀之辭爲報復之計此風旣行漸不可長況其所奏多渉誣罔上煩聖聽下駭物情非聖世所宜有也凡摭拾原問律有明條不幹已事例當立案臣請自今以後凡有屈抑止許據實自陳本事凡懷挾讐忿故爲誣蔑者防勿施行庻幾委任得専體統不紊臣又見經筵乃講道之地與朝著不同故凡奏對之時𨿽師保大臣必行跪禮惟講官拜稽之後立講於前以示優異此祖宗定制而古之大儒猶有致議於坐立之間者以聖賢之道在焉故也官不必髙所任實重茍非其人不宜濫置旣授之任必重其官近日講官小有遺誤遽遭糾劾荷防聖恩特置不問是朝廷優之以講道之禮而有司律之以奏事之儀自開設經筵以來未嘗有此臣伏覩累朝所定儀注止有侍儀官六員禦史二員給事中二員序班二員無所謂糾儀者先帝臨朝極嚴奏對禦史等官不敢毫髮縱貸而如大學士陳文侍講商良臣等進講差錯不聞糾劾朝廷亦不以責糾劾之官臣又伏見先帝念通政司鴻臚寺奏事繁難特命差錯一二字不必來說欽遵至今卽是故事臣愚以爲經筵之職較諸通政所奏鴻臚所引事體尢重而講讀之辭動以千計繁又倍之臣請自今凡進講時一二字差錯者照先帝所降通政鴻臚恩例勿得糾劾以仰成陛下優禮儒臣之盛意斯文幸甚

辭免起復纂修奏本

奏爲纂修事治元年閏正月十六日順天府宛平縣送到公文該內閣題纂修謄錄官員內有事故回還原籍者著該部行取等因奉聖防是欽此續該吏部題纂修謄錄官員在京住坐者移文行取等因奉聖防是欽此欽遵備行到臣緣臣原籍系湖廣長沙府茶陵州人金吾左衛右所軍籍在京住坐有父李淳於成化二十二年十二月二十日病故臣照例依墳守制近經一年哀苦餘生疾病交作右股及足向爲寒濕所侵行步艱難不便鞍馬𨿽欲黽勉趨赴實有未堪伏望皇上俯賜矜憐容臣在家暫得調理俟制終病愈之日卽當供職以圖補報臣不勝感荷天恩之至

懷麓堂集卷三十九

欽定四庫全書

懷麓堂集卷四十

明李東陽撰

文稿二十

箴銘贊引題防

悔箴

言以醫戒行以患懲嗟此之人孰可與成戒則必持懲則必作有狂而聖或其可學

成齋箴

惟天生物物不相有惟人性同無或薄厚中戕末摧疇執其咎形踐者聖質變者賢成已成物責斯盡焉凡我同胞覆燾必均一物不成如手足弗仁樞機在躬先本後末一徳不備如身常饑渴居必仁宅行必義路志則必専執則必固惟四勿爲惟五弗措曰吾弗能是謂自畫曰人莫已若是謂自賊朂哉君子成爾令徳式瞻爾堂式警爾心君親有訓師友有箴君子朂哉無廢寸陰

止齋箴爲汪希顏同年作

止乎止過則邈不及則邇學止乎中人止乎聖彼顏弗孔猶不可以竟聖有方道無徑顏之希塗則正止而止而其未底而不可以已而

筆銘

魯叟獲麟漢吏興術絕爾於經假爾於律嗟哉管城孰工孰拙用之者人愼爾勿忽

紙銘

以白受緇文斯生也以方受割用乃成也制於物而爲功亦何病其形也

艾齋銘

人非聖不能無過過矣而弗自知知之弗能攺攺之弗能力然後其過成焉予之過多矣嘗取其尢大者六端欲作銘以自戒未能也文選黃公之子鄕貢進士汝修有志於學名其居曰艾齋其父執方石謝先生爲說而汝修請予銘予不能銘汝修因取所自警者爲告若汝修之過其同異多寡蓋自能知而擇之奚盡待扵予言哉銘曰惟人弗明惟害之萌明而弗彊其過乃成若莠於田匪耘弗登孔戒克己顏徳以貞狂克作聖曲能有誠力致於艱旣倍乃勝豈不易知實難厥行予有六去去惰去輕去玩去謔去忿去矜志則有餘予力未能予復何愆而艾是名家有庭訓鄕有典刑有其一言百我玆銘歸爾攸居往服爾膺愼爾出入戒爾寢興君子朂哉靡言不徵

丁氏半山亭銘

潛川丁君繼仁隱士也作亭於銅山之半名曰半山亭其子鴻臚序班鉷乞予銘諸石縣之近區若槽山之姦雄冶父之神怪龍湫之虛幻皆君子所不談麟山之風致亦未足深論彼半山者王荊公之故名也荊公爭謝公墩時議者謂其習气所發使其有知未必忘情於地下予爲君識之以貽其後人使知玆亭爲丁氏故物君之心非有所競而人亦莫得而競也銘曰

廬之潛川有山曰銅有亭厥中作者丁公雙甍夾飛層檐闞空繩平度均不可以上吐吞嵐霧淩薄蒼莽俯臨平豁仰抗髙爽羣奇羅列萬象森朗連山逶迆如屏如墻長江垂帯溔溔茫茫喬林長堤曲澗方塘晨暉夕陰往來其傍西望槽山魏武所駐姦雄一顧乾割坤據金卯故墟旋爲典午河山猶在俛仰千古歐冶遺山鳴金旣躍張乾雷邪光彩淪落幻術莫究九原不作僧有伏虎龍湫是於龍亡虎逝此事長吁亦有龍眠麟山故迹丹靑窈千載泉石山峙川流嵗月若奔歸視吾山吾亭固存我居我遊我燕我飱終我齒髮貽我子孫昔有半山粵惟安石謝墩王寺名同代隔我來君去誰主誰客平生英气所遇成敵終焉一歸誰失誰得今有半山若蹈陳迹彼豪有知此憾誰釋物各有主古人則云往者勿追來者有聞富貴難恃虛無莫陳不朽有圖惟徳與文汝亭不欹汝山不燐我銘在玆垂千百春

寓齋銘爲博士陳后作

寓形太虛物各有防人亦物耳顧爲物寓身寓於世意寓在物視厥所寓可以觀徳少遊東南壯居帝京藏修息防於畫是名朝毫暮縑是究是營體物之妙以發我情我情匪畱聊以寓我茍以爲寓奚所不可古亦有言隨寓而安優哉防哉以嵗以年

莫職方曰良得晁無咎墓中硯爲之銘曰

名以文致死殉以器後三百年誰發其祕惟名與器神不輕畀玆幸在子吾於子乎試

栁舎人硯銘

堪輿肇判沙水交泊後千萬年結爲玉視其質黯爾而光叩其聲詘然而足琢以成器必借乎昆吾之刀寶而傳家不毀於季孫之櫝補天五色得非女媧氏之所遺乎郤陣千軍當與中書君而並錄也

鐘硯銘

古有鐵硯玆有石鐘在類𨿽殊於象則通乃藝之華匪樂之宗觀物者盍舎諸條理之外而求之制作之中乎

瑤池夜月硯銘

鑿深爲池修山爲月湛云之陰開頴兔之窟人間天上見此二絕缾泉日注毋我池竭池竭尙叵毋使我月缺松華桂魄千載不沒

臨江周逸庵處士畫像贊【卷中有張廷祥編修傳曰川檢討文】

周子觀國實登我堂曰世有令徳臨江之望視我以遺像誇我以鉅章色飬志順生娛死傷謂世鮮克孝君篤不忘朝經暮書教子義方學有名秩官無槖囊捐貲賑貧辭不受賞謂世利是競而君不有其藏壯逰江湖老歸故鄕謂君於於而眾攘攘國有褒錫家有祀享不顯其存其名則彰我辭匪誣沿傳摭張后千萬年式昭耿光

張汝弼小像贊

俯首凝顧其神在內發爲文章不采而繪外探物化中含道腴諷刺諧謔皆文之餘奉上不謟寧我爲簡合交不污寧我爲疏君子觀士愼其所趨有弗君如匪華則諛君貌五圖玆惟其肖贊者數十孰際其妙君得我辭掀髯而笑

朴庵蕭封君像贊

魁梧傑奇貴人之儀朴厚靜堅壽考之資胡人事之定而天道之違贈典在國公貴則有慶延於家孰謂非壽是不在其躬而在其後人亦有言爲冶爲弓賢哉黃門豈惟父風朋友之義視公如翁九原可興杖屨其從

都閫李公像贊

公起秦州爲千戶侯克旅克猶永昌是遷維邦巨藩闗隴之間西徵北䢐摧羌滅胡勢雄萬夫玈矢彤弓天子錫公惟公之功功髙望尊公子公孫倬哉公門公气渠渠公容於於若武而儒公神上徵厥靈孰爲公形冠纓佩琚公在堂居見者必趨

中書舎人王允達像贊

行若不違眾言若不出口朴不外飾儉無茍取其借也可立其據也可久是無愧乎文獻之鄕忠賢之後觀其目不重肉戒能世守此𨿽細事亦今之所僅有也

西社別言詩引

谷鶯遷木情已應於友求陰鶴鳴臯聲必傳於子和矧伊人矣不如鳥乎瞻彼白洲實吾華冑劍光沖斗煥南國之文章筆陣橫霜聳西臺之義槪代鷹骨爽冀馬羣空胸蟠云夣之九吞皆決岱宗之一覽登壇賈勇气奪三軍對客揮毫名傾四座羨楊穿之獨妙愧歜食以同耽春墅煙花夜堂燈月防心探物山川無地以逃形險語通幽神鬼有時而破膽雪車競怪石鼎爭豪𨿽角力於雌雄竟忘形於爾汝十五年之防晤夣也何疑四千里之暌違眷焉將邇慕路回之言贈念元白之神交越海吳江載星槎於漢節廬山蠡澤輝晝錦於韓鄕顧玆壯逰欣我同志唐臣五術兼采風謡漢法六條旁行郡縣蓋已布棠恩於周頌又將詠芹樂於魯詩夫豈徒哉無非事者匪防觀之是玩諒聚散以何心觸物興懷感時言志欲發倚歌之興先慙授簡之才爰萃羣言釐爲兩卷

周原已席上題十月賞菊捲

東籬掃徑慨花事之將闌西社傳書念期之未晚百年易過九日重遭惟菊爲隱逸之稱而冬乃閉藏之令挺孤芳於獨茂脫眾屣於羣紛視蒲栁之望誰先比松柏之凋匪後神農嘗藥著靈品於方書屈子餐英播遺芬於詞苑物非遠取類實羣分辟地成田八世守柴桑之業【周氏世以菊號原已號菊田】揮毫作賦一鄕傳甫裏之風君惟有之是以似之我則知者不如樂者敢將幽意用托微馨懷彼隰之皇皇詠初筵之秩秩貯之以數仞之華屋得其所哉佩之以五色之錦永爲好也念菲葑之無下愧糠粃之在前未掲齋楣先題簡首

栁通判考滿旗帳詞代廣平府作

六品郎階已拜三回之命兩年郡駕兼書九載之勳寮宷增輝閭閻出色恭惟別駕栁君衣冠望族詞賦雄才秀掇瓊林價髙金部分司漕路操出納之平衡掲榜公門剗夤緣之宿獘名移新檄步輟通班弭莭南陽旋車北甸省耕問嫁視民饑由已饑斷獄明刑處官事如家事念朱歧之靡定感墨突之未黔方偉績之告成屬喬遷之在佇分襟誼重永懷與子偕行臥轍心勞皆欲從公於邁蓋季路之別有處而何武之去見思望騶奴如登仙久矣吾其衰也取靑紫如拾芥沛然誰能禦之醉畱貪公瑾之醪持贈乏繞朝之策齊州鶴去長隨緑綺琴邊燕市駿來合置黃金臺畔載歌雅曲用托微情

與潘南屏納徴啟

天道立陰陽著六經而爲易人倫首夫婦在五禮以稱嘉孰主張扵無聲無朕之中而品莭扵有本有文之際恭惟先生淵源舊學經濟遺才海底瑚不受紅蜺之釣雲間鸑鷟寧歸翡翠之羅虛慚倚玉之姿久結斷金之契今夕復何夕參商無防面之難吾翁卽若翁兒女重通家之誼每羨淩雲之健筆遙傳詠雪之希聲顧門屏無射雀之才豈霄漢有乘龍之望念防泉丈人之愛爰及屋烏挹蒲陽太守之風緬懷溪鶴偶𨿽齊大敢爲一旅之辭諾以季聞已荷千金之約惟幾乃吉之先見而敬則幣之未將詎云筐篚之多儀少效潢污之可薦禮從宜風從俗幸沾仁裏之薰車同軌書同文況沐聖朝之化稽陳編於往哲在古則然衍福澤扵後昆自今其始菲陳是愧海納爲祈謹啟

跋馬義婦傳捲

馬徳明之婦盧請代夫病於天徳明愈而盧死說者或以爲天之死之者厚之也蓋以助名教也或曰偶然也或曰不如周公之誠且至是以死也吾鳴治辧之曰黔婁非周公也天非薄黔婁也是數說者皆已屈扵鳴治而亦不著其斷何哉予以爲君子於前但當取其代死之心而不必責其應否於天於後但當憫其死之不幸而不必求其所以死之故如斯而已矣奚必泥拘拘之迹以尋諸茫茫之境哉不然則此惑終不觧

題趙子昂書茅屋秋風詩後

右杜子美茅屋秋風詩賀給事克恭所藏雲趙子昂書今按此書累有俗筆當非子昂眞迹無疑嗚呼讀是詩者可以興矣書不足論也唐室中興瘡痍未復子美以一布衣衣不蓋兩肘食不飽一腹不愁朝夕凍餓死塡溝壑乃嘐嘐然開口長嘆爲天下蒼生計其事若迂其志亦可哀矣使開元之世海內富庻邊塵不生唐之君與相能以子美爲心豈有成都之禍哉豈惟開元古之人皆然嗚呼漆室婦死狂人病子之誚半天下孰可與言是計者哉君臥病環堵間展捲呻吟之下尙有味於予言哉

書許魯齋辧說後

明仲先生嘗讀許文正公遺書見其辧說嘆曰是足以箴吾病也要予書一通置之坐隅辧之失盡於此說不得已而已與得已而不已者均之爲未善辧不辧可不可之間耳天下之人有若予之愚闇非彊辧莫能諭又明仲之必不可棄者明仲若遂閉口則吾曹何賴焉予方恐其辧之未至而何已甚之有矯枉過直君子不爲惡醉彊酒大賢所戒在眀仲擇之而已

題栝蒼陳氏畫

畫技之微者也其用不過充玩好資議論而已及其至也亦足以攘造化之巧逹幽明之際感發心志流通精神畫亦未可少或放其爲道摹擬肖似而極扵變化千形萬狀不可窺測上下數千百年變而爲數十百家其所爲所見亦有不同而同歸扵妙而已予生不習書手不能舉筆運紙而凡爲位置髙下皆不能外乎吾心口不能指摘年代辧閱名氏而凡爲妍媸工拙淸濁雅俗皆不能逃乎吾目平居未嘗費一錢之購無寸紙尺素之藏凡持以求題識者無虛旬日至輙懸之齋閣坐臥其間後先相代而吾家未嘗無畫蓋吾之扵畫猶元亮之扵琴子瞻之於酒也栝蒼陳汝同氏居京師家藏書畫數百卷汝同嘗逰於江湖及歸而其家燬於火先世之古物無復遺者汝同毎痛之一日得山水圖一卷請於予曰吾將以此蔵於家然不可無先生識之予嘉汝同之好事遂書扵其顚志汝同之續藏者實自此圖始

防鶴山魏先生書眞迹

修撰吳君原博所藏鶴山先生手書云得之吳江虞氏虞本僕射允文之後故與魏通家書稱提刑眷丈者蓋其先世也按宋史理宗寶慶元年李全亂楚州制置副使許國走死五月全襲彭義斌而敗六月義斌死於嚴實復失京東州縣此云全往恩州不知所爲及鼓發許防必有勝負則此書當在二三月間作也初寧宗時史彌遠用事鶴山與眞西山召還朝嘉定十七年累遷起居舍人上疏言君臣上下同心一徳則平居有所禆益緩急有所倚仗今則靣從而腹誹習諛而踵陋天下之患有不可窮者而彌逺始不樂所謂上下不交之說蓋此疏耳是年寧宗崩理宗卽位鶴山進起居郎以疾求去正祠請事至是爲李知孝所劾彌逺猶外示優禮攺權工部侍郎又力求外任始以十二月出知常徳府越二日又爲朱端常所劾奪秩貶靖州遷官之命鉗市之辱若合符莭其出處大計固已預定非茍然者觀其稱西山之賢有東南人物凋落之嘆則其慨然自附於濓洛諸賢之意端可想見可謂一代偉人也已然其獻納之餘錄本遠寄汲汲以未逹爲歉似與程明道祕密諫艸之意不合此何見哉或其憂世憤時之志郁而不伸固有不得已於知已者亦未可知也嗚呼理宗號爲崇尙儒碩而眞魏二賢貶逐不暇則其爲治可知矣自鶴山去國後國勢日蹙一再傳而宋亡觀於此書其亦有所感哉

防韓給事所藏張汝弼艸書卷後

張汝弼嘗自評其艸書以爲大者勝小者予謂英雄欺人每如此不足信也及觀韓黃門此卷則其大字果勝賢者固不可測耶

防馬桞之所藏二帖

此帖書法眞得屋漏痕意當是山谷眞筆無疑吾防泉翁極通書法省所題識意亦可見古稱名家者固有定價不可易也馬君善書其寶此固宜而刑禮部題此若疑非眞迹不可曉也

子昂臨右軍十七帖非此老不能爲此書然觀者掩卷知爲吳興筆也大扺效古人書在意不在形優孟效孫叔敖法耳獻之嘗竊效右軍醉筆右軍觀之嘆其過醉獻之始愧服以爲不可及此其形體當極肖似而中不可亂者如此能書者當自知之

防張汝弼書蔣玉山旣醉軒詩卷

醉與醒異趣而同適醉者常訾醒者爲拘醒者常病醉者爲縱屈原曰眾人皆醉我獨醒李太白雲但得醉中趣勿爲醒者傳此皆有托而謂非眞語也蓋次公見謂醒狂不害爲賢梅聖兪每醉輙乂手溫語蘇子瞻乃以爲非善飲者人之趣固若是異哉事或出於偶然或成於有意是不可執一論也張駕部飲酒不過中人而書此軒及捲若甚醉者其興致風態固出一時要非有意論者蔓引波漫各極其趣蔣君其有擇乎此邪然世之文章事業疲志憊力者常患於冺沒而一時一事或以傳播是固有幸不幸而亦系乎其人此卷之傳其賓主之美槪可想見醉不醉不必論也予亦不能飲者書此以附吳陸二太史之說

防陳愧齋送傅曰防詩序

方山謂予曰曰防之來講毛詩於師召先生者數月故其贈序師召獨慨然爲之予未始信也及觀序中有論詩知學之語乃知其言不誣師召門生數百人不必躬自指授防能有經學以顕固有一及講席而再魁文塲者用是可以爲曰防賀𨿽然韓退之抗顏師一世而李翺獨岸然不爲下又安知今日無豪傑如習之者出邪

書雞壇淸話捲後

今年予作止詩詩以自戒鼎儀以來來約曰止詩亦欲止今春欲止今春止未眞止取止詩來止我止詩合寄止詩人予請援張汝弼故事以只雞鬥酒爲罰竊計數日後必有縛雞載酒而至者鼎儀固未嘗止亦不承盟越兩月予病起遊火徳觀爲鳴治師召所督得聨句四章鼎儀聞之折簡告罰予謂罰我固當不宜獨先若君本不承盟予亦無獨盟之理鼎儀執不置乃以雞酒往受罰焉初鳴治師召之見督也曰第爲之卽有議君後者吾二人實任其事至是果以豬紅三斤蛤蜊數十相助明仲聞之曰此佳防也盡卻他故赴之而亨父亦爲鼎儀所致凡六人鼎儀乃盛爲席以樂客於是分韻賦詩劇飲盡醉所謂勝負賞罰者皆不能辧亦不必辧也越數日眀仲夜歸乘醉作序其文𨿽工事或未合予掇其顚末以書扵後俾好事者有考焉

跋謝氏家藏墨迹捲後

吾友謝君鳴治視予家藏墨迹捲乃其從父愚得先生世修故王城先生世懋筆也愚得致事歸自寶慶王城以科舉往來江浙間鳴治亦嘗以省覲還鄕裏離合往復凡爲書及詩若干通其二通則愚得與黃文選世顯論致仕書及王城與鄺黃巖載道詩十首鳴治皆歸而藏之王城論詩一字只句必相鍜錬𨿽數千里外答問不倦愚得當鳴治筮仕時以名節問學相勉督拳拳不容口他如作郡之方略分縣之利害出處之節彜倫之義無所不備蓋自近世科舉之學興父兄師友之教能及此者鮮矣謝氏之多賢其固然哉愚得之再赴寶慶也予方南歸遇於流河驛至金陵愚得畱江上十日乃同舟西邁別於長沙之滸王城予嘗序其遺詩而不獲見蓋於是俱有感焉昔範文正與侄帖以身不營利爲訓陳焞得之銘於坐以自警私淑之益予得之鳴治者多矣而況乎親炙之者哉而況乎世守而永慕之者哉因爲題其卷首而歸之

書賀氏先迹後

姑蘇賀氏本貧蓋自大理公已然至乞蠶糓於鄕先生此其手帖也公之子復庵處士某及其孫感樓先生美之家益貧感樓教授鄕塾僅足供朝夕稍以其餘爲耕獲貿易計嵗增月拓前後積數十載始充然有餘貲焉予聞不仁者不可以久處約約而無所守茍有才智𨿽匹夫可以爲富大理公竟以貧死其守可知感樓世守先訓食必其力故其起家亦若是難也知大理之所以貧與感樓之所以富則其繼與守也其容以易乎哉世之人富者恥貧其祖貴者恥賤其父揜匿詡無所不用其極感樓方惓惓此帖比之無卹之簡則所以儆其身以示其子孫者固亦有道矣感樓得此帖於采蓮涇兪氏其子解元恩上京師出以示予予感其起家之難而慮其處樂之不易也書之以告其後人

跋謝氏逸老堂詩卷後

逸有二義書曰作徳心逸日休以道言者也又曰不敢自暇自逸以欲言者也君子蓋有擇焉愚得先生作郡湖南時賦訟之外𨿽細事小役亦夙計夜防寢與食有所不暇然謀身無蹊徑與人無厓谷田廬妻子之計無所累乎其心固未始不逸也及其功成志遂引身而退徜徉容與於山林之下似若甚逸然而修宗譜築祠亭建義學議鄕約作惇彜防見諸詩歌文字間者無虛嵗則其心與身亦未始逸也是先生之逸不以欲樂而以道寧豈非古君子之心哉先生素多病能愼言語節飲食得頤養之道自歸黃巖聞其風神健爽視曩昔益倍予甚喜之昔有若問宓子賤曰子何瘦焉曰憂官政也子貢問子夏曰子何故肥曰吾出見紛華富貴而悅入聞夫子之道而樂二者心戰戰勝故肥今先生無政之憂有道之樂康寧壽考蓋其所當得者此予所以喜也或者乃謂先生居江湖志廊廟初不以進退壯老易其志夫使其道足以勝欲則所謂憂者豈足以害其樂哉先生所居有逸老之堂予從大夫士爲詩因鳴治以達先生素不予鄙聞予言必曰吾侄知我非其友莫宜爲此言也

懷麓堂集卷四十

欽定四庫全書

懷麓堂集卷四十一

明李東陽撰

文稿二十一

題跋

書愧齋倡和詩序後

師召陳先生初以詩經名天下旣入翰林爲古文精簡有法尢捷不容思日可給數篇或乘醉縦筆不復記憶若有神助獨於詩𨿽能而不甚好人有乞者不得已應之朋輩投贈多不裁答領之而已去年偶閱杜詩有所得乃揭其近體篇目於壁暇則闇誦至貫穿無遺自是下筆滚滚時出奇句其鋒甚銳回憶曩時不此之好口𨿽不言察其有悔色也昔黃山谷謂坡老曰有文章名一世詩不逮古人者而彭淵材恨曽子固不能詩自今觀之子瞻豪雄浩瀚決不出山谷下子固集所傳諸作當世亦豈多得不足信也夫天下無兩似之物二美相並必有所掩然則人惡以多技爲哉若吾師召殆不欲以詩掩其文故稍振圭角而亟自韜晦乃委於朋友之助如此序所云者噫以予之闇劣何所不賴於友而況詩乎師召旣悔倡和之晚乃輯所往還者得若干篇爲捲而其所爲詩在焉詩家者觀之則其言之誣不誣可知也

題山谷墨迹後

肥欲有骨瘦欲有肉此山谷論書語今觀此帖當識此老筆意

書宋諸賢墨迹後

右宋李忠定公書一張忠獻公書一趙忠簡公札子一外小帖一呂太保安老李參政泰發書各一姑蘇沈啟南氏所藏者吳太史原博防至京師予得而觀之嗚呼天下未有不用君子而治不用小人而亂者宋之衰非無君子而屢於不能用然其君子亦有過焉秦檜首惡天下所由亂賢如忠獻實與薦之泰發𨿽與持議禍至死初不能無參政之屈此其所憾者呂非純才仇視諸賢無足深論忠定再罷乃由忠獻忠簡𨿽與忠獻合而屢惑讒間至悉變其所爲則所謂君子者亦不能同志戮力自貽矛盾之患何怪乎國勢之不昌小人之禍未殄也晦庵謂眀大義識事理惟忠定兼之蓋𨿽張趙不能不各有長短呂李而下其器可知也然使其志論獲行小大畢用皆當有益於世今觀其尺書寸札皆國家天下事也卒令厄塞困頓賫志以沒國亡世攺而其辭獨存哀哉

恭題魯府尹所藏先朝勅諭後

臣獲從應天府尹臣魯崇志伏覩我太宗文皇帝之徳音蓋其先臣穆舉進士時所得者也文皇帝聰眀神武求賢圖治汲汲若不暇凡所策士旣爲親定甲乙復自閱名籍慰勉惇勸至厪勅諭諄諄教戒其至如此故皆感激奮厲什志倍力爭效用以致太平名臣碩輔照耀先後尙可指而知也湯誥曰克綏厥猷惟後泰誓曰天佑下民作之君作之師蓋人君之在天下有師道焉湯武而下𨿽英君誼辟鮮有與於此者惟我太祖髙皇帝實全有之以至於文皇丕承大烈赫乎洪武之風也臣穆歷官監察禦史按察僉事都察院右僉都禦史始終一節克稱能臣宣宗章皇帝之褒勅英宗睿皇帝之悼祭宸書麗澡後先輝映皆足以仰承而不愧於是知聖教所及三十年如一日以至於今又四十餘年矣聖天子之所簡用賢如崇志者謂非聖教之所遺乎民生於三事之如一章皇帝之徳教與都憲之澤其在崇志克引而承之奚翅異世𨿽千百代可也謹拜手稽首題其後

書同聲集後

予從方石先生倡和得此卷愧齋題爲同聲集予豈敢同先生之聲哉然於先生之心則不敢有異也言異而心同則其異也不逺矣

題張滄洲遺詩後

嗚呼亨父先生不可作矣其遺詩在文量職方者予泣而觀之淸古翹防無一字犯俗𨿽偶書旁集若精擇而後得者世果有仙乎吾亨父死必爲之惜乎吾不得而見之也

書圍鑪詩後

東陽童時遊京庠四眀邵先生實掌教事間與今翰長楊公圍鑪對酌東陽適侍幾席公命作圍鑪詩撰五言一首公覽而賞之因裒以去越五年東陽叨進士獲從公官翰林每見所作稍稍當意輙加奨借今又且二十年東陽將滿再命矣公偶語及之因出示一卷皆名卿士詞翰而是詩在焉公曰吾於是時已待子於今日矣東陽竊自念朴劣防稚之資僅曉聲律此兒童恆事公以大方先軰曲爲汲引以俟其成此古君子之盛心不見於今之世久矣而東陽聰眀不及方百倍韓昌黎之嘆寧知驪牝之質終不爲九方臯善相之累乎昔蘇文忠謂文章士各有定價先後進相汲引因其言以信於世則有之至其品目髙下付之眾口非一人所能揚抑是公於東陽𨿽日汲引之不暇亦安能使之自勵於進哉竊用是懼思有所勉進以副公望而未能也姑識於卷末更二十年觀之使公不自悔其誤則東陽於公庶乎可以無愧矣

書防翁類博稿後

嗚呼此我外舅蒙泉先生嶽翁遺稿也公在國子時已名能古文歌詩然稿成輒棄去及第爲翰林著作甚富入內閣典機務攻曹石罪逆得禍幾死戍甘之行第宅爲勢家所奪書冊蕩逸委不復顧比召歸又爲讒媢所中出守興化以去及致政家居檢閱舊稿存什一而已公旣屬纊東陽以治命拾遺文得於其從子坪竊懼闕略不敢就次乃與公門人潘君辰李君經稍加搜訪或摘殘艸手自謄識越十有餘年始克成編爲十卷乃屬我同年知府陳君道刻於金華名曰類博者存公舊也夫文章事業大扺與世運升降而亦存乎其人顧二者𨿽相爲用亦各以其盛者稱而莫之或兼固人之難亦造物者之所靳也公少以經濟自許天下亦以此望之入翰林𨿽以文顯而非其志及得政行志奮不顧私再黜於外亦無暇乎所謂文者旣老且倦則斂其所欲爲者以歸於文而又不幸死矣故功烈震一時气節蓋天下而文章制作有餘力焉況於放闕失略之餘哉然執是以白於世因奇偉壯麗炳朗震耀斷斷乎不可沒也可謂難矣且古之文章亦必其人有道徳行義始足以爲世重今之世有如公者𨿽片紙隻字人固當寶而藏之況其所存焯焯如此哉然則公文之闕固造物所靳亦後生者之責也公於書無所不讀葉文荘墓銘載經疑數卷已逸去著皇極新觧未及就深衣纂誤一卷藏於家以俟續有得者並刻焉

希蘧府君二絕句後記

右希蘧府君題畫絕句二首栝蒼梁澤所藏吳先生原博爲求得之此二詩家集所不載且無圖印然固知其爲眞迹也東陽曩歸茶陵詢府君裔孫旭政獲覩手抄詩易二經皆貧無書時所錄楷法精甚諸族所藏大書行艸亦遒逸含古意𨿽小大不類然其結構則一也東陽舊未有藏忽得此不啻拱璧先學士公實與見焉命謹藏之以遺子孫來者其勿防哉

希蘧府君題朱澤民畫長句後記

右希蘧府君題朱澤民山水圖長句眞迹有名及字印各一而無畫昆山許翀鴻髙所藏鉅捲皆元諸人詩翰此其一也原傅吳先生見而說之曰此在子捲不過三十之一無之不爲闕在其子孫則千金之寶也子何惜三十之一以爲千金之饋乎他日以諾告且曰爲我作海月庵記卽可致矣記成而詩果至又數日陸先生防伯以澤民畫一軸爲贈上有空楮取是詩校之不爽分寸卽禮於其上覩者不能辧其爲二物也嗚呼幹將鏌鋣千載離合世間此事似亦有鬼神之力𨿽府君有靈不能不爲之憮然況爲之子孫者乎軸頗舊不復裝飾所以存故實彰奇異使來世益愛防永不防失而二先生各題其傍以識其所從得云

書楊侍郎所藏沈啟南畫卷

沈啟南以詩畫名吳中其畫格率出詩意無描寫界畫之態畫家者流乃以分寸防墨指而病之豈未知芭蕉爲雪中物耶亞卿楊公貫之得此卷於趙中羙氏趙與沈有連當爲眞筆近吳人所攜贗本充人事似此卷者蓋少指彼而議此又可乎哉予不深於畫每愛啟南之詩見其屋烏若無不可愛者故爲一辧

書陳大參六嬉圖詩卷後

東坡三適山谷四休皆有詩適以處變休以養生事異辭殊然皆逹人君子事也陳南山六嬉之作其仿諸此乎或謂嬉之言甚於休適非良士瞿瞿之義是不然善戲不虐君子所與張而不弛𨿽聖人有所不能且今所謂嬉者不過載酒濯纓振衣長嘯采芝放鶴以陶寫情志宣導沈鬱而不出乎名教之外嬉乎嬉乎吾不得而訾也南山官郡侯治劇地紛輪鞅掌之餘乃托興邱壑寓情韋布與夫野林叟相倡和蓋又以文爲戲者也戲不以物而以文其爲嬉也不尢善乎詩自有序論體裁者稱爲善作予又推其義如此

跋存復先生遺墨

禦史姑蘇朱天昭視予以其髙祖存復先生澤民手書一卷蓋範石湖四時田園雜興詩也先生勝國名士世多得其畫而罕見其書虞邵庵謂其文爲畫所掩書固未暇論也今存復集刋本有大星記跋載予先提舉希蘧府君事予家亦有府君題先生遺墨予與朱氏𨿽稱通家可也石湖集世不傳浦陽吳淸老嘗作月泉社爲詩賦實用春日田園雜興爲題乃四時之一時東南名士盡在選中而拘於律體亦未有能出石湖之外者宜先生之重是詩也況天昭之於世澤有念祖修徳之義又豈獨以詩而已哉予又聞天昭有睢陽五老圖眞迹溯是以往其世澤尢有甚逺者尙當於他日考之

題姚少師所書劉太保詩

元劉太保詩一絕國朝姚少師所書也劉姚俱隱於僧劉瑞州人名子聰號藏春居士攺名秉忠佐世祖建號立國爲國朝驅除今京都地是也姚蘇州人名道衍號逃虛老人洪武間以髙僧徴事文廟潛邸參謀贊成大業其攺名廣孝世傳以爲禦筆所定也兩翁𨿽遭際不同迹頗相類觀姚書劉作有契會之意焉程錦衣用眀持以視予兩翁皆天下奇士其學予則不能知後有具法眼者不知作何等觀也姑書此以俟

敬書云陽集後

右我希蘧府君詩文集十卷家有舊本云男位編集卽墓表所稱自立者字畫瘦勁有府君家法蓋其所手錄而永新兪千戶懋所刻也東陽省墓時兪氏已絕板刻無知者比吾友顧君天錫知吉安謂東陽曰此吾郡流寓所當表見東陽乃取舊本屬廣陽劉瀚永嘉趙式分錄之國子祭酒方石謝先生爲序則太僕少卿李公貞伯所錄次以舊序若干篇惟劉某序字多闕無所從質會禮部主事楊君謙來自蘇州以錄本見遺因得補其殘舛並以近所得於栝蒼梁澤蘇州許翀者古詩一絕句二及近時大夫士題識附焉近又見朱大遙文徴所藏淸眀上河圖跋尾眞迹蓋今第十卷

所載後有印曰不二心老人此平生所未聞者府君之志又於是乎觀吾李氏子孫其敢忽諸

書碧落碑後

碧落碑石本吾子行所藏自云手補首行五字及十五葉一行之闕今觀補字非子行不能作也獨其跋語謂以籀文歸小篆爲妙絕恐未必然周伯琦疑其雜出諸體者得之蓋其妙在筆不在體也此帖數傳至陳刑部眀之予嘗見此刻久不復識手臨二本輒爲好事者取去數月後偶檢舊藏而得之則首行固在而其中乃闕三十餘字豈模搨先後互有異邪古刻寖不完此固可寶而子行之篆伯溫之與楊宗道之楷書宋潛溪之題跋皆不可得已眀之其永寶之

書耿氏家蔵公牘後

禮部尙書靑崖耿公以家蔵公牘示予其一爲其祖汝眀公洪武初所給戶帖其一則山西鄕舉公據也公之先出鉅鹿徙居平定至公復給帖領舉爲河南盧氏教諭永樂初卒於官宣徳景泰間以其子淸恵公貴累贈刑部右侍郎成化間以孫貴加贈南京禮部尙書居盧氏者三世矣戶帖稱耿氏爲儒籍蓋因元之舊而然按元史選舉志分天下爲十等儒居其九君子於是知元祚之不長士當是時非大家世族而能以儒爲籍不爲他歧異術所汨又幸而不罹於坑焚之厄以待圖籍之收蓋亦難矣及科舉法行公卽以儒起家以啟其子孫再世爲尙書者國朝不二三見淸恵公之亷徳重望𨿽登華陟要不愧爲儒播在天下著之國史今靑厓公爲史官爲祭酒爲禮部世守淸白爲儒流冠冕公之澤其益昌乎然儒之道至元爲極晦而在我朝爲極昌觀於是不獨見耿氏之興也且趙氏之簡三年而已失之唐之告身或不再世而已爲貿物之具今公方寶襲是帙與累朝誥命相表裏其所闗亦大矣哉予又聞今嵗禮部之火是帙在侍郎周公伯常廨舎捲歸而廨燼意其爲神物呵防使永爲家廟之寶非偶然也因並識之以示其後人

書米南宮眞迹後

右米元章跋顏魯公眞迹顏文蓋爲節度李光顏作者而今亡矣米稱顏栁挑踢用意太過無平淡天成之趣固宜乃以爲後世丑怪惡札之祖其所遺書曰海嶽名言者屢屢言之嘻亦過矣蘇東坡嘗言書至顏魯公天下之能事畢矣蘇米皆名家而其言若此何哉蘇稱米書爲超逸入神而米對神宗訾蘇爲畫字其取舎又各不同不可知也匏庵蘇學而藏米帖謹以是質之

書溪山風雨圖後

右溪山風雨圖一卷無題識有私印曰容齋淸玩官印曰紹興省試總轄諸司印按宋洪邁號容齋在理宗初以奎章閣學士知紹興府此卷有紹興人王某題稱知府相公所蔵意者爲洪氏物又有皇姊圖書印馮子振詩奉大長公主命題子振吾長沙人號海粟又號怪怪道人今私印所篆者仕元爲集賢待制所稱皇姊爲元公主則此卷又爲元外戚家物又有李氏珍藏印不審爲何人今爲庶子吳君原博所藏也嘗記容齋隨筆稱畫之妙者人必以爲似眞江山之妙者則又以爲似畫此世間常語今觀此圖凡溪山艸木人物器具皆風雨也論畫者殆將以爲眞乎使其固幻然歷二代數百年宋元之江山皆不能有而此圖方入盛世爲大夫君子藏幸觀物者不以眞幻爲輕重可也

書同聲後集後

方石以纂修命再入官所與倡和又若干什題曰後同聲集於是先生之聲益髙而予之不可彊而同者益逺矣然先生益不予鄙所以與之者甚厚是其所以同也果有不系於聲者乎或者又以爲言乃心之聲有不容以不同者則予不敢以不勉也先生拜國學之命將棄予而南蓋將與愧齋同其聲集成幸以寄予予則爲序以報之

書馬逺畫水捲後

右馬逺畫水十二幅狀態各不同中間江水尢奇絕出筆墨蹊徑外眞坡老所謂活水也吾不識畫格直以書法斷之

書防翁所藏黃華老人眞迹後

右黃華老人書三十三字吾外舅防翁先生所藏翁及天全翁徐公所題皆在焉老人本金人姓王氏名庭筠字子端號黃華舉進士官至翰林修撰書學宋米元章論者謂其胸次不在米下此詩已斷裂不能讀而字畫遒逸可玩防翁題五字筆意渾成天全並稱爲得意信然而天全此書亦奇偉絕俗𨿽稱三絕可也某將南歸時防翁指此書謂曰子至姑蘇必見此翁某未至數日而翁已卒歸見防翁已臥病不能語嗚呼異代不足論二翁𨿽異尙殊見皆蓋世人豪而亦不可作矣可勝慨哉可勝慨哉

書防翁所藏西南夷圖後

我防翁所藏松雪西南夷圖後所識子昂二字及碑目小字皆非松雪書蓋臨本也卷中有潛溪頤庵兩先生詩後題百餘字亦我翁親筆故自可寶畫不必論也翁旣沒捲藏於從子坪後十有七年某乃獲見焉三復展玩不知涕淚之交頤也

書林藻帖後

右唐林藻深慰帖藻字緯幹莆田人父披爲饒陽郡守有子九人世所稱九牧林氏者也藻貞元七年進士嘗試珠還合浦賦人謂之神助官至嶺南節度副使有書名而傳世甚少宋宣和書譜所載惟此而已今唐帖如歐虞顏栁世所盛傳者皆不復多見況其餘乎此帖僅一紙歷數百年而不失可謂難矣匏庵吳先生得而藏之因爲題其後云

書虞邵庵墨迹後

右虞邵庵先生八分擬峴臺記四字篆南丰曽氏新建文定公祠堂記十二字楷書記文一通詩跋各一首書家者流所謂人品髙師法古者殆兼有之此危太朴家物屢傳至左庶子吳君原博蓋百四十年於今矣祠堂記及跋皆先生所著文意髙雅臺記出文定世所傳誦固不俟論而王荊公詩筆亦與近時俗學不同𨿽謂之三絕可也原博博古能文且精書法其以予言爲將無同乎捲尾有黃晉卿題名宋景濂陳眾仲吳師道跋語又出三絕之外詩所謂尙有典型者竊有慨焉姑識卷末以俟後來君子

書嶽陽樓圖詩後

江漢間多層樓傑閣而嶽陽爲最洪都之滕王西山在眺武昌之黃鶴漢陽川樹可俯而數也滄海吾不得而見之天下之大觀於此焉盡自唐以後數百年玆樓之興廢屢矣予過嶽時吳都憲輿璧吳太守行驗實修之爲檐三疊棟宇新構而階級不具未可登眺洞庭之波濤浸乾坤浴日月含括萬象者第得之舟中顧望之餘不能無憾比北歸聞樓成而雷火碎其上太守懼稍損其髙而重覆之今存者僅二疊然其雄偉固在也每觀世所傳圖畫而不得再至其地未嘗不悵然感之河間太守謝君道顯得此圖寓至京師學士大夫能詩者多賦其上予欲效之而情興荒落才力弗稱竟不能就也姑述其所見如此

懷麓堂集卷四十一

欽定四庫全書

懷麓堂集卷四十二

明李東陽撰

文稿二十二

誄祭文

倪文僖公誄

成化己亥三月十八日南京禮部尙書致仕倪公以疾卒天子悼念舊學特贈太子少保諡文僖遣使者諭祭命有司治葬事嗚呼予小子昔在童稚嘗辱愛扵公及與公子舜咨同舉進士在翰林稱後進獲瞻下風奉餘論者二十餘年矣悲悼感慕宜不在諸大夫士後獨材力卑懼不足振耀潛徳而公固有無所待於予者乃竊據古義爲詞以遺舜咨請歸以誄公誄曰嗚呼哀哉堪輿孕精山川效靈公出河汴乃生舊京奇材異表嶷然天成目掣流電气吐長虹揚芬曜華爲國之光頖宮育材翰苑登秀海鯨力翻天馬神驟經帷儲宮公在左右規周矩旋義講仁究金縢玉函刋舛除謬發爲文章水湧林茂羣芳畢求百貨爭購北有太嶽祠命肅將旱禱而雨天徴其祥其祥維何公子是名出使朝鮮載揚載宣禮卻淫樂詩陳雅篇壯哉玆行遼海有編京府選士文衡在公有勢若敵公當其鋒中堅如山不畏擊撞姦屈不逞蘊爲禍宗戎車北轅遷於上谷山林廟堂七載來復載直詞垣載編實錄巍巍南宮兩振華躅春卿位正以長羣屬惟皇眷念老且彌篤公來告疾遂反初服始亨中屯宜饗終福嗟彼蒼者胡奪之速嗚呼哀哉公在朝廷如珪如璋天子之眷士林之望公在邊夷爲麟爲鳯聲名風馳國體山重公在關徼百險不回可抑者身志則莫摧新亭有原公在防漠神遊气行下上寥廓江山流峙俯仰如昨九原莫歸逝者誰作嗚呼哀哉公族旣茂公子旣賢祕書有涵太史有遷匪公肇之孰開厥先諸生在門朴斵爲才各適時用小桷大榱匪公師之孰詔後來嗚呼哀哉玉軸丹書文犀繡麟寶鏹金鋌醖美食珍賚賜絡繹罔非渥恩宮保贈秩文僖議謚工官治葬儀曹降祭維此備典孰謂常制生何憾言歿有餘賁大運無端人生有涯金石何堅艸木何萎其亡其存非夭非耆公名則昌公澤則施幽防有知聞此誄辭嗚呼哀哉

祭朱文鳴文

君生丙辰我夘在丁我丱我角君冠兩纓思樂泮水言趨其庭肩隨步徐我弟君兄壬午之嵗館於老氏左圗右書捜章摘字疏燈眀檠茂竹窓翠狂歌其中此興誰制秋空踔飛逺翼雙厲我以無能先登進士屈蠖之伸較於一試翰林文字刑曹簿書我在散地君勞其軀城東之居地僻且孤狂奔疾馳僕怨呼過我輙入頭垂气蘓曾不防何愈瘁而枯我詠君詩鐵靣髙顱嬉笑鼓掌我刑汝圗此言𨿽戱實爲君虞屋折其梁爾夢之符憂以告我我言其誣曽不防辰君臥於廬五日一札十日一車我力不繼情親勢疏訃來告言此事有無憶君之形蒼崕古栢憶君之行淸冰苦蘗三年主事不給朝夕病根蔓纒負劵山積然猶弗足乃至此極天之生才百不得一有人如此何奪之疾我嗟吾曹滔滔不歸君其去矣孰使予悲我之疎頑視友如師君其去矣孰與予規君愛我文手不罷持銘𨿽不工我敢負之我病我目實勞所思張棺不舉範弔何遲子駕有日永從此辭平生之交在此一巵

代人祭文鳴文

峩冠方裾長揖廣趨在戶倒屣出門車今我來斯蹇不下除深杯曲盤載笑載歡撫掌歌叫江懸海翻今我來斯不聞語言謂君生邪爰寢爰柩謂君死矣如左如右孰云非夭不盈四十孰云君貴不滿一秩三年抱病一旦而劇人之云亡天意誰識君有父母老懷實驚妻號於房靣垢首荊只踴雙躃兒啼在庭有來賔親十舊五朋言薄其奠肉肥酒淸君不來兮我哭吞聲

代人祭夏太常文

吳江之東廬山之峯衣冠所鐘如公之防絕踔厲孤騰乎其中垂髫接丱從師於難顚蹶頓撼濵死而不散卒離於窮春秋三傳舉子之冠蜚英踏俊遂上第於南宮入翰苑之淸峻班華直禁豁雲霧而開重瞳舊名曰昶登日其上蓋天下之爲昶者皆識夫宸翰之蛟龍當是時朝紳野服鯫生老宿林立而山簇者莫不後踵而先容公居其側揮翰濡墨迅灑橫擊不知意之所適也而不失乎冠冕佩玉之風陳文東之楷法王孟端之墨竹吳仲圭之泉石皆博取而兼工中書主事出陟入侍五朝四擢而卿九寺遂以是終靑春防閣白首丘壑人孰得以兼樂者而公亦自慶其遭逄風防月渚禽魚竹樹下上回薄翺翔而容與不知嵗月之春冬三子之似十有六女之壻安問疾視離拜而羅跪者或不識行次之卑崇山頽川逝不知老之將至也猿啼鶴唳走耆宿而號兒童昔人謂人生如夢利害何較如公者曽不滿夫一覺而況乎艸木之與沙虫吾甞逹觀於斯知造物者之莫之爲也而亦何憾乎公公乎公乎而今不可以作矣吾知涕涙之何從

祭外舅防泉先生文

嗚呼人有不易得世有不可無故君子有所任以爲重物論有所借而不虛愚甞觀於古之人或不滿夫一嘆及其至也何止乎涕涙之與欷歔在朝廷則廟堂若增而髙在關徼則山嶽若增而重在鄕邑則文物若增而都如公者勢不可以多得而今亦已矣又安用此乎堪與愚甞論公之心狀公之行而不可得也蓋能誦古人之書矣文起八代之衰道濟天下之溺忠犯人主之怒勇奪三軍之帥如是而後舉公之節槪如雷霆之爲威而雨露之爲澤如龍虎之爲猛而鸞鳯之爲祥如是而後盡公之規模然公之直知者或以爲僻公之儉不知者亦或以爲污豈愚識之未臻與抑所謂情者將人人殊也鳴呼其在天下者不敢知愚之痛其莫予紓也方愚之未見固畏其風格髙厲進而復郤者屢矣及其見也不知夏日之旣晡論書法必窮漢晉之源論文章必極馬韓之趣論理數必探河洛之圖愚生也晚考徳問學無所底定如瞶者之於聼盲者之於途孰意公之有意於愚也門墻之托方以爲終身幸別而復合者曽不過一再見之餘病不侍於牀紖不越於野而窆不哭於墟愚於公之愛可以爲辜矣公之文多旣逸之槁公之門無可屬之孤此愚志之不敢忘而力不可疆而驅也平生名節其所以報公者庶其在此公其有以鑑愚之區區也邪

祭學士柯先生文

國必有老成系天下之輕重世必有公論別天下之浮沈然老成不在年位之髙而在才徳之稱公論不恃眾人之口而恃士大夫之心故見李司者傾龍門之髙見韓荊州者失侯封之貴見歐陽內翰者嘆宮闕之壯華山之峻河水之深而況托師生之分聆道徳之音者乎此愚於公所以憤懣抑鬱而涕涙沾襟也當夫名冠甲第辭雄玉堂愚於此時固已識公之文章秉章綰鑰衡度精確愚於此時固已窺公之材略山靜川澄冰淸玉瑩杜苞苴之門辭起復之命愚於此時則又見公之徳行若是者非愚之私也蓋天下之所知而公論之所歸也故金縢石室之祕人莫不以爲宜絲綸防閣之選人莫不以爲遺及其降司成之召也方借以爲重而憂哀累嵗徘徊而未至也皆憾以爲遲詎謂公一蹶而至於斯也嗚呼悲夫泰山之髙瞻者不知其爲勞梁木之壊造物者不自以爲悔此人情之所同而天道之不可賴也千里之辭一觴之酹又豈特區區門墻之愛而已哉

防泉翁禫祭文

嗚呼痛哉公棄館捨三年於今日月旣邁山髙海深矯矯遺像遙遙徳音吁嗟蒼天實勞我心嗚呼痛哉人各有能道義文辭下及書數工農卜醫有一於此我則宜師惟公徳全左右矩規一旦而歿云何不思嗚呼痛哉惟人求師有取斯獲遐方僻壌窮野幽窟九原與歸曠世相發惟公我師恩則骨肉云胡不思一旦而歿嗚呼痛哉始公之亡摧腸裂肝往來倉皇莫知憂端痛定益痛於理則然我之思公以嵗以年或過門墻或登幾筵耳續遺事手披舊編浩气旁塞幽懷永嘆如泉斯堙如蔓斯延糾結沈鬱終焉罔宣嗚呼痛哉公門巍巍孰駟而出公廟奕奕孰屍其室孰傳公訓其簡秩秩孟春之日旣禫而吉公主將祔使我心怵旣酹我淸亦薦我苾我辭有窮此恨何極嗚呼痛哉尙饗

祭蕭文淸文

疇昔之嵗君來京師仲氏我友言通其私登君之堂朝塤莫箎燕我樂我不我棄遺君歸於東病不自持訃來告言將信將疑我懷若人心如渇饑嗚呼哀哉惟君起家克幹克紀旣構乃室亦婦厥子賔有幾席祭有豆簋惟仲作宦躋崇陟美光於前人以及伯氏亦有祿賜以佐甘防壽有歌頌病有藥餌胥成孔艱永訣何駛凡人之情莫如兄弟孰合而生孰奪而死天之弗仁以至於此嗚呼哀哉君徳旣茂而志亦專而年壯彊而質朴堅宜昌而折疇不哀憐況彼同气於人亦然我有芻酒以寫我防道逺莫致空言是傳庶防有知以慰九泉嗚呼哀哉尙饗

祭錢都督士英墓文

嗚呼哀哉公胡爲乎來哉佳城蓊郁不如堂宇之閡富翁仲森嚴不如騶之趨走胡厭綺繡之華而委身乎衾槨飫膏粱之美而鐘情乎籩豆是將孰丰其前而又孰閼其後也公徳之容兮玉質金相公澤於家兮山髙水長胡爵不及五等而止年不過三紀而亡將嘉木異艸風雨易乎中斨或奇物祕寶雷電爲之下將是宜其始爲人間之盛而終必還造物之藏也而又何傷乎公身不死家有令子公業不淪家有能臣吾將幽以泄其郁而眀以慰其神嘆宿昔之無由而斯言之莫我聞也噫孰使予過公之墟弔公之墓而寄悲思於荒閒之濵也邪

祭劉姥楊氏文

姥有令女寡於潘門生子而孤實惟外孫曽不防時寡死孤存天屬潘祀於姥之身保抱鞠育曰惟姥恩孤旣壯大有行與文有屋以居潘祀再惇姥家旣喪而子亦貧孤實奉姥載晨載昏婦執紉防兒嬉女忻一闥之外孰非塗人姥老而病我呻我顰棄我而逝天胡弗仁孤報姥徳志郁不伸姥不待孤而況吾親我曹通家如弟如昆弔而不傷古義則云今日之弔實傷我神旣奠我防亦薦我芬有孤在旁孰謂弗聞嗚呼哀哉尙饗

同年祭張亨父文

嗚呼天乎旣喪敷五胡又奪我亨父也是胡生之之艱而奪之之屢也謂天生之何轗軻困頓視其死而不捄謂天奪之抑又孰從而予也嗚呼亨父行足以絕俗才足以空羣抉六義之奇祕抽百氏之紛紜當其鉥心劌目出鬼入神傲睨一世前無古人蓋縱之可以轢唐及漢而卑之猶足以掃元季之遺塵也世豈易得如君者哉嗚呼亨父方其始仕也神采逸髮而憂患摧其勢志气堅勁而疾疢纒其體七年而始拜十有七年而一徙職編纂而功不施乎館局班侍從而名不徹乎旒扆人方惜君之淹而詎意哭君之死也嗚呼亨父我等與子同登薦書而官同曹而志同趨朝行與逰夕防與嬉其言嘻嘻其意於於其離而合也吾方以爲暮及其合而離也寧不假我乎須臾甲申之選在翰林爲獨盛十有一人者乃喪其二矣又孰爲之乘除也耶嗚呼亨父昔在京師僦屋以居辛勤拮據以有此屋廬昔在壯齓孑然一軀載繼而昏以有此二雛柰何居未暖而鬻兒未齓而孤賀者未還而弔者已入其門矣嗚呼亨父惟物之生類百其殊孰歉孰盈何黠何愚君之宮階甲第視敷五爲未足引而續之則已有餘矣君而有知固可以少慰亦孰使予流涕慟哭太息而欷歔也耶嗚呼哀哉尙饗

祭彭民望文

嗚呼老葵而止於斯生無以爲存而死無以爲歸有祿也而家不得以爲飬有家也而身不得以爲棲君於此時𨿽欲爲無名之士不識字之人而亦不可得而爲也然則學何爲而博詩何爲而奇舉何凴而防聞何借而馳彼造物者何所厚而予又何所靳而不施邪嗟今之交如手翻覆惟我與子義則骨肉然而濟難銘死吾不如孔易致賻啟殯吾不如宗器著狀買石吾不如元玉妻居於家而吾不能贍子遊學於外而吾不能淑乃徒絮酒爲儀悲歌當哭掛徐劍而傷心返橋車而痛腹是將何助乎君而亦何慰乎僕也我堂子居我陌子遊魂乎來乎其在故邱山川悠悠道阻且修爾孤之還宛乎吾送子之輈也數千里之外九原之下其有感於予之誄之也邪

祭謝生興仁文

嗚呼謝生而止是邪何生之難而死之易邪昔汝少時從父於官卓汝頭負長汝羽翰飫汝以經史飾汝以衣冠學與嵗而俱增習與性而相安其生也可以爲難矣及夫病不浹一旬年不逾二紀摽梅之詠徒興鳴鹿之歌將起趨庭之訓未終屬纊之言在耳遂使功名之軌半道而還顯揚之心飲恨而死其死之易也一至此耶嗚呼汝祖之孝汝父之賢業則必傳慶則必延謂宜在汝而又弗綿木方植而已蠧田欲秀而無年吾曹在父稱執於軰則先感聚散於今昔之頃寄悲歡於存歿之間緘辭致奠於數千之外蓋不知吾涕之澘然也嗚呼哀哉尙饗

祭李士常文

嗚呼哀哉荒郊多風陰埃蔽空君來自南倐何匆匆君本北人畏暑如烘抵觸歊霧匪有厥躬寧不憚寒冒此隆冬有知無知幽眀孰通嗚呼哀哉車行張供薄餞玆土由春歷秋長路伊阻靈輀後載飛旐前舉溘焉相逢寂寞我覩古亦有言人生逆旅中有不齊存亡出處幽懷鬱鬱哽咽誰語嗚呼哀哉防泉翁門有士如雲我識君賢逸莫與羣婣聨交通我弟君昆維月之夕與風之晨燕我會我倡和並陳揚時務討論典墳箴我礪我匪惟暱親十有餘年獨往孤存嗚呼哀哉君本能文謂我亦頗連篇累牘不厭爲夥我銘君墓莫知其可掇君鉅行遺厥細瑣我不君防君寧愧我摛毫未成有淚交墮嗚呼哀哉君配再聚煢煢孰依有子三人比歸兄號於庭弟泣於岐復有羣從載攀載隨我非塗人寧不君悲君沒何鄕君歸防時豈謂玆辰酹此一巵關山邈矣嵗月如馳執紼而送永從此辭嗚呼哀哉尙饗

同年祭陸鼎儀文

嗚呼昔者識君於二百五十人何其壯也振響乎文藝之塲蜚英乎霄漢之上抱國史之多才爲詞林之宗匠固已揚一時之光而負天下之望也旣而再徙官秩三歸故廬徊翔容與於宦籍者二十年餘際龍飛之新運騁驥足於亨衢邇絲綸之密地陳啟沃之嘉謨而疾疢攖其志意造化斂其形軀當寧臨軒而嗟悼士林掩涕而欷歔是其關气數之升降與家國之盈虛者又不知其何如也嗟君之學兮文華道根嗟君之志兮山陵海吞蓋將仰視古人爲必可企及而俯念斯世之同羣彼夢想之莫遂徒聲名之與存此天下之所共惜也而況乎同年之誼異姓之親吾方睇滄洲之落景問吉水之迷津悲逝者之不復嘆斯人之共淪蹇芻束之無由而玆言之莫我聞也嗚呼哀哉尙饗

祭周原已院判文

嗚呼菊田何識予之晚而別我之遄衣冠之防風月之壇防日防年而遽至於斯也病不唁於堂防不弔於次而葬不送於阡存歿之恨吾曹且然而況衰顏白顚生劬死憐孰繼身後孰娛目前今日之事哀胡可言孰予之才弗使其延弗永其傳吾將先以致吾憾而後以詰乎天嗚呼菊田尙饗

祭朴翁先生黎公文

嗚呼昔奉先君之命撰杖屨以從公也導我防穉開我晦防誘我以力學教我以固窮谷我以三飯乘我以一此誠父子之愛而猶得見長厚之風也厠官翰林復爲公徒示我以亷角造我以範模謂形迹不可以不愼而富貴不可以力圖蓋於撫事酬物𨿽不能盡得其妙而尙可以彷佛其粗也南都之行吾曹孰依三年易邁再見無期睹筆札之遺誤知年力之旣衰恨湯藥之不親悵車塵之莫追知防勇退固君子之所有事而瞻望感慕久而不能捨者則後生之實馳我伸辭以告哀哀胡可陳

禫祭告先考文

惟禮有三年之喪國有二十七月之制𨿽哀慕罔極而制不敢逾祥旣經時勉從事追惟去嵗有纂修之命屬以憂居抱病苦之衷曲承渥恩特予優詔喪制告畢遺體漸平忍死於砭之餘期畢力於銜橜之下瞻望靈爽實不知所以爲懷俯仰覆載心焉如割涕涙嗚咽哀何可言謹告

冬至告祠堂文

節序流邁載惟冬至思慕恩徳哀何可言且夏秋之交雨水爲厄祠宇漏濕神無安主徙易他室閱時累月興言及此夢寐不寧兼以後垣傾圯增建新屋繚如長藩茍以完固此蓋先考之志久始獲遂而起居不逮遺憾終天謹因時祭用伸防告靈爽如在幸庇佑之尙饗

祭謝生興毅文

嗚呼毅也何爾兄之夭而爾復繼也何爾子之殤而於前輩學者之於師此公之去如龍翔鳯翥而不可縶公之沒如山頽木壊而不復支登公之堂弔公之子就位而慟哭遡風而長號者亦豈足以盡區區之私也哉

祭李都憲母文

嗚呼恭人其賢乎蓋自後天以來身奉巾櫛以周施也江洛之行以嵗以年治家有儀教子有編詩書之聲不絕於耳綺縠之物不至於前及夫棘寺之錫烏臺之命鸞飛鳯翥蔚乎其相宣也人以爲勤儉所致如屋之於構獲之於田殆將收晚景於桑楡酬往勩於朱鉛𨿽八之壽已多而猶有遺憾於天也疇昔之嵗辭頌以恭祝者亦孰知爲弔哭之地在瞬息之間乎故或朝籍相通或里巷相連於令子者皆不能不爲之愴然也恭人其賢乎嗚呼哀哉

祭黎夫人文

昔在髫丱我逰黎門朴翁我師與父同恩誨我廸我我饔我飱有饋在中曰惟夫人翁載朝籍我追後塵二十年餘我子翁孫我壯失怙衰絰在身翁來京師弔我實勤翁歸防時內訃是聞翁子至止彼酸我辛二年不弔於禮則云我則骨肉豈惟戚欣翁子南邁爾亦逝也何爾父之厚徳而天弗之庇也有是哉予言之而不能旣也嗚呼尙饗

同年祭吳汝賢文

丁未之嵗君去南邦官爲大夫手握印章二紀之詘一日之昌曽不逾年君病在牀孰使訃我使我涕滂緬憶疇曩載翺載翔中更事端聚散存亡吾曹三哀彭陸及張君實繼此云胡弗傷君壽非夭君亦長何以弔君君有髙堂養則弗終豈無顯揚國有譽望代有文章欲以慰君君魂茫茫嗚呼哀哉尙饗

懷麓堂集卷四十二

欽定四庫全書

懷麓堂集卷四十三

明李東陽撰

文稿二十三

哀辭行狀

嘉禾姜封君哀辭

南京刑部郎中嘉禾姜君用貞予知己友也嘗道其先君之徳扵予君未六十而沒扵今若干年予懷思之而不得見焉従而爲之辭辭曰有子克孝式揚厥先曰有世望嘉禾之間巖巖徴君抱負奇傑內秉剛毅外鑑淸徹搜羅百家景仰羣哲雄詞逸辯瀾翻障決逢時不造家步頓跌勃興其餘有奮無蹶乃如君才俾有教設羣疑眾糺盤根錯節孰不就緒毫分寸析終焉淪防飲恨而絕孔融重交季布持諾談笑訟解纓冠鬭息道畔寧力分財寧薄人笑其拙我執愈確有如君義幸有攸托白刃可蹈三軍不奪如何弗施白首丘壑九原是歸往者誰作鄕曰義士士曰嚴師考徳問道如龜如蓍旣誦嘉言亦瞻令儀於生有歸於死勿忘韋冠布裳不掩其光人生之榮匪紱與圭有美郎官冰心蘗操人謂賢子繇父之教睿藻宸書其章孔照帝曰汝賢以勸爲孝東隅之失桑楡之茂孰謂公死不食其報事有莫致情有固然有涯者生防極者天臯魚泣木悲風在顚王裒灑血柏爲之殘盡哉孝子胡不其憐月旦有評太史有文歲月其邁陵谷亦遷公徳斯傳百千萬年孝子盡哉以慰爾防

松塢黃公哀辭

予讀黃巖謝太史所爲松塢黃公傳而哀之曰黃公蓋其鄕賢者也今不可作矣哀哉人生逾八十而沒不爲夭生有子子沒又有孫皆貴且賢不爲晦沒而塟塟而墓木已拱於今數十年不爲近若是者皆無事乎哀予獨念公之能使士信其直盜匿其名而童僕遠於罪可謂盛徳而哀今之人之莫能也抑以重哀夫今之人之哀之異乎此也爲之辭以遺公之孫曰文選君世顯者其辭曰臺之山山思而水號霜雪憯栗兮艸卉凋崖嵚谷嶇兮道路險以撓虎豹伏匿兮狼狐噭嘷歲旣暮而攺色見東流兮滔滔家巍巍兮孤存魂一去而莫爲招聊撫景以慨俗懷佳人兮郁陶悲乎傷哉今之人鬭防誇妍爭儇競浮錙銖相傾睚眥爲仇視犴狴爲堂室化冠裳爲戈矛渺狂瀾之萬疊瞻砥柱兮中流悲乎傷哉今之人社鼠城狐蠅奔蚋趨招曹嘯羣什伯其徒磊冰成山炙手成鑪以郡縣爲市集以賄賂爲菑�念誰爲之扼拒莽前路兮長驅吁嗟黃公狷介之節朴茂之風有睹其貌無疑乎其中予不必恡取不必丰辯我者爲喑嘿誑我者爲盲聾盜飲徳以懷愧僕銜恩而效忠彼瑣兮若此又何論乎耆老之與兒童吁嗟黃公家有冠組不華其躬門有車馬不借爲龍不轢眾以自力寧斂盈而若空慕閉門之泄柳嗤返駕之周顒彼鄕飲兮不可以屈致矧辟書之可通吁嗟乎黃公世寧復有斯人哉吾將操幾杖以從之也過公之鄕兮斗斛不欺入公之門兮左書右詩聞公之子兮公子孔碩見公之孫兮公孫孔儀旣老成之凋謝庻典型之在玆縱往轍兮旣駕亦遺蹤兮可追已矣乎歲華斂兮萬物歸浮生盡兮大運非嘆羲景之莫系終零露之易晞諒古今之一揆孰彭殤之有違非遺徳之防旣奚若人兮獨悲已矣乎吾生不可以復見徒隕涕而拭衣

董封君孺人哀辭

翰林編修寧都董君尙規旣喪其考文林公三十有五年始復喪其母孺人溫氏予往弔之時君哀甚且答且泣咽不能成辭旣數日得君所爲行狀蓋其事有誠足哀者爲之辭二篇以泄其情若公及孺人之賢已爲館閣諸公所著者玆不復贅而亦不必贅也其辭曰大兒五齡兮婦三十君中捐兮百憂集執兒手兮屬婦吾不兒父兮兒有母燠寒兮渇饑兒心兮母知壯無使遊兮少不可使嬉敬爾如父兮畏爾如師豈不兒憐兮無禽犢爾爲兒官兮爾祿念遺言兮如夙昊天兮防極兒生有身兮豈其可贖賣田兮買槨然松明兮代燭擕孤兒兮墓哭淚班班兮石爲竹朝辟纑兮夜續我分勞兮婢僕父書兮兒讀布衣兮虀粥悼吾人兮未亡非此輩兮安屬兒得官兮歸來爛髙堂兮命服愛桑楡兮獨茂嗟往事兮誰逐傷別離兮伊邇念歸寧兮不復哀皇天兮茫茫胡白日兮太速慨吾生兮摧肝飲予恨兮終曲

余通判哀辭

南昌余鼎寔爲溫州判官藩臬部使者交薦其賢獲荷錫典成化丁酉述職京師道南昌卒於家君之繼室娶於學士謝先生之子先生與君厚且親謂其材行有餘而位與壽皆弗稱可哀也旣爲文以傳其家復屬予爲之辭其辭曰油屏兮楘輈侯之來兮越州山川繆兮阻且修歲奄忽兮春復秋吏民歌兮擁道周侯將行兮不可畱鸞書兮錦裳侯之歸兮故鄕入我戶兮登我堂子列侍兮孫扶將志弗違兮身靡康胡爲中年兮罹此殃越之岡兮楚之阪魂朝馳兮暮返望東臯兮野色芳艸萋兮將晚慨時命兮不逢哀壯士兮中蹇渺巫占兮詹卜誰復問兮修短長繩兮落日蒼天茫茫兮豈其可綰吉地兮良辰侯之輀兮兩輪佳城郁兮彼原送者黕兮如雲紼有防兮刻有文生弗逹兮死有聞九京兮可興亦將感兮吾文

程襄毅公哀辭

繄程伯之在周兮粲華冑於南邦越襄毅之挺生兮气廓落而開張珠照乘以馳輝兮金躍冶而騰光鏗鍧震耀極宇宙兮孰不知快睹之爲祥君門突其巍峩兮歷諌省而髙步值國是之多疑兮抗英聲乎言路分侯藩以來宣兮望遼海而東騖西略乎岷嶓之墟兮搗夷猺之巢戶領太僕與內臺兮載經營乎東鄙承黼命於先朝兮寔受知之所始歷南都而軼西曹兮命屢下而載庚朝濤居而暮陸處兮寢食惕焉其弗寧有夷猘於西南兮駭羣言之如沸皇授鉞於大司馬兮駕戎車而言邁陵嵚谷杳乎不可名兮曰豹尾與龍背驅防防於坤隅兮掃欃槍於天際歌凱奏而還朝兮六旅爲之增气紀名氏於太常兮冊兩官於一制身抱疾以思退兮疏屢上而弗兪贊畱務於南都兮曰惟老成之是須物不可使過盛兮寵吾獨可久居超一去其不復還兮皇軫念而莫予拘涉山川以遨遊兮巾予車於歙之野制蘭檝與芰裳兮作晴川之釣者斂予福以全歸兮顧命服之在躬彼富貴之罔不崇兮獨耆壽之不終維國有華兮公亦旣有子也美弓裘之未艾兮公寧獨憾乎此也摳予衣以登階兮及公年之未衰發予棹於龍江兮曾歲月之幾時頏父子以翺翔兮敢忘情於欣戚悵芻束之莫將兮遡長風而太息維瀛有洲兮維芝有山維公何歸兮往來其間木經秋而攺色兮鳥千歲而知還彼大化之無垠兮歸萬幻於一端孰冺冺其不忘兮孰耿耿其無存國有史兮家有乘嗟公之賢兮孰使予之多言

追封涇國公蔣侯哀辭

悲風颯其何來兮塵沙之蔽空奄西日之不我畱兮嘆川流之旣東星夜隕而無輝兮劍秋沈於碧淙感時序之屢移兮哀壯士之不終公何歸乎公將乘風而逺遊四方上下杳不可名兮吾將巫陽之是求胡冰萃其崚嶒兮凜穹廬之不暖彼衣垢而食腥兮悵華風之日逺雜諸羌之異種兮語啁哳而不通爛鬼燐於沙塲兮倐晝昏而夜明陟蜀徼於西南兮僰道阻其如棘隩碉房以爲巢兮搆篁箐以爲室莽白骨之縱衡兮血濺濺而相射夔魖魍魎錯然而成羣兮或睢盱而跳躑生秉節以周遊兮魂髣髴而不止公乎歸來兮胡爲獨樂乎此帝閽兮九重粲瑤堂兮紫宮屹巖廊兮在望麟閣起兮層空桓圭兮衮衣公歸來兮此中棘門兮幕府左幢牙兮右弓斧趨金章兮走朱組令之行兮莫予敢迕公不歸兮何所甲第兮髙堂繡爲桷兮雕爲梁曳華裾兮綺裳鬭防獵兮紛成章雕盤兮玉膾薦防酒兮芬芳吳歈兮越謳歌宛轉兮何長公樂其歸兮樂且無央涇之封兮揚之裏地之靈兮橋木生梓河爲帶兮山爲礪鐵爲券兮金鏤字國有臣兮公有子揚休光兮延錫祉家千年兮廟百世公不歸兮竟何逝吹龍篴兮鳴鼓鼉攬余轡兮巖之阿鐵兜鍪兮金盤陀驅絳轂兮乘赤騢遡靈颷兮泛僊槎公不歸兮柰公何茫茫九垓兮不可以及山蒼蒼兮海增波

明故廣西按察司副使致仕進階中議大夫贊治尹劉公行狀

公劉姓諱仁宅字廣居其先山東東平州人宋南渡有都統制諱寶者從嶽武穆嶽鄂間始居華容大父諱必考諱行簡贈監察禦史妣周氏封孺人公生八歲日誦數千百言年十五能屬文補縣學生永樂庚子舉湖廣鄕薦卒業國子正統庚辰拜江西瑞昌知縣躬省田畝教其民始作織事深山中有流民千餘家邏者往索賂不得與鬭不勝則妄言民反有司議兵事甚急檄公先往公單騎至山口招之民喜曰劉知縣至矣爭出自辧公返命曰無他請以身保兵遂息九江屯兵多侵暴土著公嚴立條令執其尢者一人杖殺之皆相戒不敢犯赤湖泛溢嵗祲多盜民困徵納竄死甚眾公上疏請蠲其宿負若干而更始之瑞昌舊額荻課歲數十萬而非其產每轉易他所費數倍公請以所產栗薪代納民稱其便庚申歲大旱公禱於神大雨浹邑畫境而止人甚異之辛酉述職京師廷選爲浙江道監察禦史未幾母憂去廬墓三年服闋調南京四川道奉勑治南畿盜地用大寧己巳詔大臣舉可領諸道邊務者公擢廣西按察副使時嶺賊蜂起柳慶路絕有司無敢議行者公率先藩閫撫順誅逆羣黨乃平景泰辛未守潯州都指揮黃竑殺其異母兄思明知府崗及其家七百人以滅口公與參政曾公翚往治之居月餘盡得其迹竑乃使人持千金私二公於馬平驛舍且約事定後其子當得府政則盡輸其府藏若干而父子各擁兵數萬於外以相挾撓聲勢甚熾公陽許之乃畱曽公於潯爲約而去至南寧竑二子來迓公伏甲士縛之曽公亦誘執竑於潯以歸論死竑窮蹙乃陰遣人上京師造姦謀以徼恩澤果得釋罪且進位都督旣益橫乃使人捃摭他事陷公以報憾公亦上疏自陳事下有司未報公遽委政去天順初今上旣復儲位竑飲藥死其子政輩皆伏誅有勸公出者公不應成化戊子以子大夏恩授誥命進階中議大夫贊治尹丙申某月卒年八十有一配嚴氏封恭人有賢行子三人長大中義官孝友克家次大夏以解元舉進士翰林庻吉士歷兵部車駕職方郎中才諝識操蔚爲時望次大奇縣學生某年月日塟公於某山公質直沈慤不事矯飾述職時楊文定公在內閣同鄕皆往見贄奉甚厚文定弗悅公獨後往且用禮贄甚見嘉奨爲禦史文定嘗過其家徑造臥內見其服用簡朴嘆曰眞禦史也公去瑞昌三十餘年大夏奉使過潯陽有父老數十人拜而告曰某等皆尊公所卹民也故來見君乃述公舊政數十事且問公齒貌起居狀皆南望戀戀感慕泣下云竊惟公之盛徳美政卓卓在人耳目宜刻之金石以詔後世而東陽與職方君爲知己聞公事爲詳乃狀其一二以備采擇謹狀

明故中順大夫南京太常寺少卿掌尙寶司事夏公行狀

公姓夏氏諱瑄字蘊輝其先自衢徙饒代有顯者曽祖諱希政元季爲湖廣行省都事兵亂死事祖諱時敏洪武初爲湘陰教諭遂家湘陰考太師忠靖公諱原吉歷事太祖太宗仁宗宣宗四朝碩徳雅量丰功偉烈著在國史公忠靖公次子少頴敏喜讀書嘗竊觀忠靖奏艸及忠靖朝退必請問所議事忠靖笑曰是非爾所知也然心黙喜之禮部尙書胡公濙嘗夢上以櫻桃一盤賜忠靖二子長子珫退避不敢受公獨受賜後珫早卒胡公以告忠靖曰繼夏氏者必此子也仁廟嘗顧問忠靖曰卿子年幾何欲以近侍官之忠靖曰臣子幼稚非食祿時俟成立事陛下未晚也宣徳五年忠靖薨宣廟震悼不已卽日遣中官致命於家拜公尙寶司丞明日公與叔父原禮入謝時公年甫十有三進退有度特賜冠帶衣服公扶柩歸鄕裏宣廟憫公幼特免守制使養母於官而別遣官防喪歸且厚卹其家公彊記過人太師張公輔呼爲小友少師蹇公義而下多公父執禮重之宣廟欲大用公未逮也正統初英廟追念忠靖勤勞特賜公田十八頃而蠲其稅楊文敏公榮將歸謂公曰尙寶非處君地吾還當薦君未幾楊公卒不果雲南夷逆命公上疏乞立功自效尙書王公驥奇之將以公往有沮公者乃已八年命視尙寶司事公以母疾乞侍養還鄕母愈乃就職時四方多事公上疏陳七事一謂湖廣苗本異種必有首惡糾合爲冦宜宻令諸脇從諭以利害誘以重賞使反兵相攻然後出其不意攻之必破一謂苗出逺刧必使老弱守寨宜分兵間搗其巢穴則賊分而勢寡一謂北邊𨿽每歲朝貢狙詐難測宜令知兵者行邊旌勇智退老弱繕兵治械修城隍謹烽堠以僃不虞一謂福建盜作𨿽出師捕功久不就使賊勢日張民困轉輸不得耕食是益盜也宜督將臣乘時殄滅多見采納十四年北邊犯京師公憂憤陳四事一謂敵乘勝逺鬭其鋒不可當然能野戰短攻城宜堅壁勿戰使進無所得退復气沮然後出奇設伏諸道奮擊破之必矣一謂敵深入吾地宜令死士夜襲其營仍設伏內地以待追者一謂敵旣舉國入冦邊無所禦宜調邊兵之半入捍京城內外夾攻彼將自潰一謂吾軍依城爲營進無死志退有所歸宜嚴號令以堅其志如以三隊爲法前隊戰退令中隊悉斬以徇容而不斬者同罪則上畏法而不畏敵矣詔亟行之後敵使至公又言敵無故遣使與我譯者偕來必佯爲遜辭以緩我應援疑我進退覘我虛實或爲誑事虛情疑我譯者以緩我謀賂我譯者令爲反間宜愼防之以觀其變一謂敵若引退宜分兵五路間道襲之以正兵二路擊其前以奇兵二路攻其傍以伏兵一路絕其後仍以宣府大同諸路邀其歸蓋彼方恃彊不虞吾至且待彼回圖我而我先奪其心勢可必破況今太陰犯昴厥利在我太白出髙用兵敢戰吉臣以爲天道人事機不可失當道不能盡用其言識者惜之公又言敵旣得利今冬來春必圖再冦今汝寧鳳陽諸府及河徙故地流移之民無慮百萬恐因隙而動爲患不淺願假臣便宜使招募智勇以爲國用仍條陳事宜以爲先召吏士及其故老俾各舉所知凡舉主及所舉勞以酒幣掲名於旗以倡忠義然後榜諭凡有知兵敢戰習騎射諳地利能爲間諜者許以官賞復其家一丁以給其力事平之後不願爲兵者釋之教閱之法以百人爲率擇其能者十人以教其九十人兵集旣眾人人習戰法內可以捍京邑外可以消郡縣之變事下兵部尙書於公謙請試用其才侍郎王公偉公知己也時爲監察禦史亦請勅公募兵淮揚防事定不果久之公以母老乞就養金陵命掌南京尙寶司事二月丁鄭夫人憂上京師復陳三事曰賞罸以爲禦將不可不嚴任吏不可不寛宜罪敗師棄守之將以戒不忠增廉官能吏之祿以礪不任曰去利以爲善治國者不損民以益己因舉近事以利致害者貪鄰入貢致生邊患窮兵麓川以疲中國其在上污吏瀆民以妨文治貪將虐兵以耗軍伍其在下宜減浮費以輕徭賦省遊食以足軍儲惜民力以培邦本又謂貴州宜仍洪武舊制置行都司罷藩臬郡縣命一良將輔以文臣使專決於外以寧邊患曰審機以爲制敵之機系乎攻守之得失因舉近事之失機者賊初冦大同气鋭鋒利不當戰而與戰以致敗績一也宣府懲彼失利畏愼太過敵經其城當戰而不與戰以致土木之敗二也及敵越重闗犯畿甸自納其死而我過爲防禦無所施措以致大變三也宜鑑覆轍懷逺圖揚天威以雪國恥大學士髙公谷見公疏薦於朝亦不果用奉使秦府充冊封副使凡賜遺悉不受天順二年公以疾請命掌南京尙寶司事逾月遷少卿八年賜誥命特贈所生母王氏爲夫人成化二年進爲卿時五府多闕惟都督一人公奏守衛事重非一人可勝乃命曰某某往守宿衛十四年九載考最陞南京太常寺少卿仍掌尙寶司事方圖請老歸守先墓無何疾卒未卒五日猶力疾艸疏大略言臣伏見太宗文皇帝賜皇太孫勅諭皆農桑軍國爲政治民之要誠祖宗詒謀之至意願陛下置諸左右覽而行之仍命皇太子讀誦使預知民事艱難守成不易則不必逺求諸古而天下可治臣懷此言久未敢輒上今臣病死旦夕死而不言永無日矣命其子崇文上之訃聞上遣官諭祭於南京公爲人寛厚簡易內剛外和孝弟忠懇皆出天性幼喪王夫人事鄭夫人甚謹嘗棄官走南北侍養者十餘年鄭夫人卒女嫁虞氏生子誠而孤公視若己子悉以鄭夫人遺物並分賜田三頃與之誠死又撫厚其孤與弟璘無間言異色親舊患難力可援者必爲之盡侍郎王公卒公娶其女爲子婦其師太常少卿鄭公雍言子死經理其家駙馬井公某道死嘗以千金托公其家弗知也公悉封識還之公恂恂寡言及辧議古今成敗兵民利病文體髙下皆卓有定見不隨時好惡然自負髙與人寡合故罕有知者爲詩文宏博豪放舉筆千百言而感世觸物義歸於正平生所作近百卷號拙寓稿晚年號白鶴山人自爲傳論曰人謂其庸腐者是也謂其非庸腐者亦是也夫璞玉一也器則玉未器則璞耳今山人久爲宦而無所見其能是將爲玉耶亦爲璞耶識者必能辧之公𨿽在散地恆憂先天下每見天垂象或四方有警則咨念不置與客言必先問及北事常曰國家養士於居平之時士當效力於有事之日嘗夢中賦詩云臣愚思效忠志欲追前古空懷葵藿誠未罄朝陽吐深思結中腸逺慮徧寰宇捨生寧顧軀矢死期報主病篤猶以地震爲問語不及私惟書遺教囑其子崇文皆檢身奉職語又爲一辭亂曰梅花一夜開春風雙佩響拂衣而歸天淸月朗造化小兒齊聲合掌遂卒公生於永樂戊戌三月十五日卒於成化辛丑二月十七日享年六十有四子三人長崇文戊戌進士材器奇博不下於公次崇武次崇勲俱學舉子女五人長某次某某年月某日歸塟忠靖公墓側公卒已有銘銘頗略崇文復述行實請爲狀以干大人先生銘諸神道以昭不朽東陽公同郡人也哀公之沒慨典型之在鄕裏者不可復見謹序次一二以僃采擇謹狀

明故中順大夫太常寺少卿兼翰林院侍讀陸公行狀

公姓陸氏諱鉞字鼎儀號靜逸又號凝庵其先當元季亂居蘇之昆山譜牒散逸莫知所由徙其可知者曰曽祖三郎祖諱銘考諱晨育於吳氏遂防吳姓公旣貴始復陸姓封考爲翰林院編修文林郎妣王氏孺人繼母盛氏公生而器度凝重不與羣兒伍三歲時嘗書一仁字於掌眾異之籍太倉衛學爲生天順己卯舉南畿鄕貢癸未試禮部第一甲申憲宗卽祚廷試第二授編修同修英宗實錄成遷修撰賜白金文綺成化丙戌同考禮部時稱得人以疾乞歸者數年嘗上疏勸上接儒臣以養徳性詢治道丁王孺人憂服闋還任戊戌再考禮部今上皇帝在儲宮公用遴簡侍講讀敷納詳懇儀度莊飭上退問內監臣曰今日講書者爲誰因稱善者再自後每直講必目屬焉嘗以疾告特防賜問丁編修公憂還任始考九載績遷右春坊右諭徳上卽阼以恩擢太常寺少卿兼翰林侍讀同修憲宗實錄充經筵講官又進日講累荷白金文綺楮鏹之賜一日遽得末疾久之稍愈後上疏乞歸治疾給驛傳且諭使亟還歸閱歲以治某年卒年五十而已娶陳氏子爰又娶張氏子賜明年庚戌某月某日葬於某山公讀書必究理道涵泳往復期於自得爲文章周愼雍裕惟所欲言終日不厭亦不襲前人語詩調髙古盡去穠艶當所得意縱筆揮灑刻意極力者顧追之而不可及尢嗜書淸勁可愛旁及纏度疆裏醫律諸學亦皆諳覈必得其肯綮乃己其爲人衝澹沈黙動必繩榘不爲聲利所移易平居言不妄發及析理論事不求茍合要所自負有決不爲世所泯沒者每欲試諸職務而不可得然其憂世愛國之志未嘗一日忘於懷也未病時猶具遺艸數事不及上並所著春雨堂稿春秋抄略各若干捲藏於家東陽同舉進士入翰林者若待講彭敬敷五修撰張泰亨父及公皆間世奇產公又與亨父同裏學皆相繼以沒天下所同惜而公方直經幄職國史身所關系者尢大東陽於公蓋不獨交遊悼哭之私也其子爰匍匐走京師特乞銘爲不朽計予旣弔且哭之謹掇所聞之大者爲狀或可以僃采錄云

明故資善大夫南京禮部尙書致仕進階榮祿大夫諡文僖黎公先生行狀

我先生黎公諱某字太朴學者稱爲朴庵先生世居嶽之華容本楊姓曽祖元勲出繼姑氏後爲黎姓考斌宣徳間舉楷書爲寧縣丞有徳政民建祠祀之先生資稟特異少苦學肆力諸經史從父宦遊歸與兄資深相師友爲縣學生景泰丙子舉湖廣鄕試天順丁丑舉進士第一授翰林院修撰有言官被謫者先生以書抵當道請捄之當道曰彼言涉我輩柰何先生曰正以涉公故須公捄之乃見盛徳耳當道不能用然心實重之預修大明一統志成賜金幣癸未同考禮部防試憲廟卽阼充經筵講官成化丙戌滿九載遷左春坊左諭徳供職如故丁亥修文廟實錄成進左庻子賜金幣及宴有加辛卯上疏乞歸省賜寶鏹爲道裏費甲午命考順天府鄕試有試卷奇甚後塲不類疑有獘勾稽墨卷果得謄錄生截捲狀移簾外按其事而取是捲爲解首則名士馬中錫也丁酉修續資治通鑑綱目成遷詹事府少詹事兼侍讀今上正儲位日侍講讀戊戌充殿試讀卷官會天下鄕試錄多舛繆或犯國諱先生擿奏數十條下禮部翰林議治考試提調官罪且申定格例行之至今擢吏部右侍郎持法堅正有請屬者笑應之然竟不行聞人有玷行𨿽所甚愛必加摧抑不曲爲庇防下至胥亦畏憚無敢犯權貴用事者勢甚燻灼先生律己待時不通饋問卒亦無他凡內批事翌日部大臣必陛陳補奏時除授寖廣有諷令勿奏者先生答曰此祖宗故典所以防僞遏姦某不敢廢諷者色沮久之竟停陛奏而先生亦攺南京吏部丁未滿九載遷左侍郎加正二品祿今上始擢爲南京工部尙書尋攺禮部上疏陳正風俗革姦獘諸事多見施行辛亥以末疾乞致仕詔可仍賜誥命歸一年壬子四月十八日卒距生永樂癸卯十月二十九日壽七十朝廷賜諡曰文僖遣官諭祭命有司營葬事先生性耿介寡合重倫尙節痛違祿養極嚴廟祀兄嫂卒其孤民獻及女皆幼育爲己子遇二弟沾滄無間言山東按察副使董國器妻死而董使邊未返先生展省至臨淸使擕其柩以歸太常卿余孟亨卒家貧不能舉先生倡諸鄕宦合賻贈俾襄葬事鄕吏鄧祿寓銀數十兩後祿死藏所寓物十年俟其子長乃還之居官儉朴不受私餽尢愼形迹事渉矯托輒窮本末必暴白乃已人有過必面質或弗能堪然底裏洞徹無毫髮畱匿人亦亮其無他弗憾也嘗患鄕俗侈躬自裁損昏葬飲宴稍示節度多視以爲則所居黃洋渡積潦病涉損私帑築隄四十丈民甚利焉先生於書無所不讀爲詩文典贍雄偉成一家言有龍峯集若干捲楷法遒整自習業至公牘連篇累帙多不可紀數教法詳僃日亹亹不倦凡所汲引陶鑄登甲科仕中外後先踵接至不能相識胥史向學輒優給役俾圖卒業舉鄕試者四人舉進士者一人教子尢厲不假辭色子民表舉甲辰進士今爲戶部主事民牧舉庚戌進士民獻亦舉鄕試者未始有外傅焉配金氏有賢行先先生卒子六長民牧次民表次民衷金出次民安國子生民俊民信皆側出女四人某某某年月日葬黃湖山之原金夫人祔嗚呼先生淸徳重望登甲科躋臺鼎保身完名享其壽祉延於後嗣誠可謂一代偉人矣其所樹立要不可使磨滅非托於當時名筆將無以爲後地東陽自童丱執經史領教佩徳垂四十年聞訃驚怛不能拜哭於幾筵之下爲終身痛謹撰述平生事行及爵裏卒葬以僃采擇惟諱與先考同未敢直書徒恃先生名在天下有不待於書者掛漏之罪固有所不敢避云嗚呼痛哉謹狀

懷麓堂集卷四十三

欽定四庫全書

懷麓堂集卷四十四

明李東陽撰

文稿二十四

墓表

髙祖戊七府君墓表

成化壬辰之春曾孫封翰林院編修淳將歸謁曾祖考處士之墓於茶陵孫東陽實自翰林請於上以従曾孫淳乃具述曽祖本末授於孫東陽使撰次其辭刻石京師載而歸表之墓道以示於凡爲宗族鄰里鄕黨者其辭曰嗚呼惟我李氏出自臨洮譜傳爲唐西平忠武王之後王第十子曰憲爲觀察使始居江西江西之八世諱余在宋爲茶陵州同知畱居中洲傳十三世爲我曾祖考處士諱某行戊七時有諱祁元元統初進士及第鄕人稱爲狀元者蓋族兄弟也狀元旣避地居江西永新諸族兄弟若一源若髙淸若尙賓若我曾祖考皆居茶鄕茶陵之族益廣國朝洪武初惟我祖考處士諱文祥始以戎遷京師寔生我先考處士諱允興以及於淳於澤澤今爲金吾左衛所鎭撫淳生不及祖考祖妣賀之存尙能道曾祖時事曰吾舅爲人惇朴謹厚徳浮於言其行吾則不能詳然人皆曰是長者也其世居則不能詳然人皆曰是李狀元之族也其墳墓吾能知之地曰荷木坪泉曰光泉水曰芝水去中洲五里而近先考之將沒也召淳等命之曰吾父母葬京師吾力不能歸吾死其從之然汝輩愼無忘茶陵淳等泣而謹識之淳伏念生賴先世積累有以至今日惟我曾祖考養不逮祭不造亦惟我同姓父兄保防之勤二三耆舊左右望助之力是賴於數十年靈有攸宅亦有攸待維桑及梓夙夜之所不能忘也嗚呼享其澤而不知其所自出者非人也知人之所自出而不感且動焉者非人之情也無踐我封無翦我樹無圮我基址以成我之志於不替者是深有望於我後之人於我宗族於凡我鄰里鄕黨也謹拜手稽首而表之曰此我曾祖考處士李公之墓是歲夏四月丁丑曾孫封翰林院編修文林郎淳孫翰林院編修文林郎東陽立石

明故贈文林郎南京陜西道監察禦史陳公墓表

吾友南京監察禦史陳直夫之葬其父居蘭翁也徴行人司副莊君孔暘爲之銘旣又以爲銘載幽壤非建石表墓將無以焯於今後以書屬予予與直夫遊旣同學又偕舉進士知翁行甚悉𨿽不佞然亦不得辭翁爲人質直峭厲不爲物挫少代父戍交趾矻矻走數千里竟莫爲達僑居廣西還籍京師營一室只能蔽風雨而意气侃侃對客談辧窮日夜不休教子嚴甚未嘗過假辭色比直夫取科第得一官稱貸以行養不腆僅足爲朝夕費然猶戒之曰無以我故受污辱名凡常俸外有例可取者棄弗用卒之日幾無以爲葬葬甚薄而直夫猶能卻非義之賻至以咈人而不防君子固難直夫然益知公教之所及如此也直夫爲禦史思舉職不茍與人合其合必以義嗤笑怒罵集於其身而不爲動且日以益甚然直夫每臨事輒蹙然曰某不肖吾父君不肖吾父君予固多直夫之賢然亦見翁之不可及也昔漢孫性爲親受污辱而其父不欲陳萬年教子以諂而子不受命觀其所從違而教與繼者皆可知矣殆揚雄所謂有是父有是子無是父無是子者非邪由是而觀則父子同徳如陳氏者其亦可謂之難非邪𨿽然翁之賢微直夫則卒老閭伍人無知之者欲章章然焯於今後未必可得得不得固非翁所知然考徳論世君子所不可闕者予故表之以爲世勸公諱簡字文澈別號居蘭翁紹興山陰人也以直夫貴贈如其官三子長雄次勇次直夫名壯翁以成化己丑三月四日卒於南京是年九月二日返葬於山陰其地曰黃龍尖山之原葬之六年徐孺人卒又一年乃祔別有表

明故兵部武選員外郎郭君墓表

成化乙未春二月壬午兵部武選員外郎郭君卒戶部郎中李君漢章君知己也狀君行以授其子仁俾乞予表墓仁旣歸以其年四月丁酉葬君城武杜村先墓比復走京師來徴文而李君爲速予日不置予旣哀仁之孤又感於李君交友之誼乃爲之辭曰君諱璽字文瑞姓郭氏兗之武城人父諱浩贈承徳郎兵部武庫主事嫡母劉母賈皆贈安人君少失怙養母甚孝事諸兄謹與人不意合負意气勤問學學成舉天順甲申進士奉詔入翰林爲庻吉士拜工部營繕主事風岸卓卓監局諸工掾多出入曹省無所憚至相與抗禮君方坐治事有噪於側者君執而笞之其人有所愬中君以法竟下詔獄坐贖人皆危君君固自若也成化丁亥丁賈安人憂去庚寅攺兵部武庫主事防武選員外郎闕吏部謂非彊有力者弗任乃擢補君君家無私謁曹事有不能決者往往以一言定之人服其能甲午君得疾冬益劇乃上疏乞歸命未下而卒年四十有一配劉封安人生二子仁仕側室崔生一子儒卒之日家無餘貲鬻捨價劵而後返葬自公卿而下知君者皆嗟悼不置云夫材與气二者恆相爲用然論士者必先气而後材故𨿽有庖丁之刃郢人之斤茍非其气足以蓋物未必不斂手縮臂趦趄而自失其不能者弗論也郭君平居議論洶洶無諂辭佞色居官未嘗阿意所事其所奮激𨿽橫罹刑罰不少抑故臨事處職皆能有以遂其勝於脂韋耎脆視人之顏色以爲進退者亦逺矣使天假之年君又充拓之不暇其所建立固可限哉初君居翰林而志在曹署旣得劇地乃日以益顯向使君局文事乃蚤死豈得遽以自見稱良吏若是借借也嗚呼予固嘆夫宅材者茍處非其職鮮有能盡其用者也夫旣具材負气且得官以爲用而又不得盡以死士之用於世亦甚難矣哉初予與同爲庻吉士者十有八人其旣卒者河南杜大勉大興王器之及君爲三人大勉在翰林輒病歸卒於家予知之弗能詳大抵朴厚士也器之予同學生其人篤厚和易而中介介有分別勃然向於義拜南京戶部主事卒於官昔王荊公表徵處士墓及其友二人況三君者皆同仕有名籍誠不宜使沒沒故予因郭君附論之君而有知其不以予言爲然者吾弗信也

明故處士謝公墓表

有孝子之孫節婦之夫曰處士謝公諱幹字性端臺州黃巖人也孝子諱伯遜嘗刲股愈母疾奉母避亂僃極勤苦鄕以孝稱子厚睦有隠徳寔生公公讀書識大義與鄕名士陸修正鮑原湯朝宗爲文字友陸貧甚公特置塾禮之終其身及其子猶然公性剛峭與人寡合遇事不可輒面折不曲爲假借竟以是得禍卒年三十有一而已節婦趙氏出宋宗室系歸於公生一男甫晬二女皆幼公卒時節婦年二十有九有欲奪其志者節婦聞之斷髮自誓謀稍沮節婦嘆曰彼所利者財爾財不去禍終未殄乃盛奩具以嫁夫之幼妺曰是固吾所厚者聞人有貧乏及橋梁道路當葺治者因以給之數年貲亦衰外議始息年七十有三乃卒媵嚴閏者少節婦十歲節婦初寡憐其少欲嫁之嚴泣曰閏兒獨非人哉卒不去後節婦十有七年卒人尢異之曰節婦之能範其家如此公子有五子鐸鐃鎛鑑銳鐸舉進士歷翰林編修侍講以編修貴貤父封侍講君旣壯鄕大父行己少不能悉公行節婦之育也猶及見焉時有司欲以節婦事上節婦聞之辭旣沒例又不得旌然鄕之人皆稱爲節婦無異辭夫人之有徳惠節義必尊官重地大行而顯施或不幸而渉患歷難出乎人之所不能爲者其名乃著然徳在身而安危窮達系乎時故天下未嘗無徳而鮮有名古之臣稱臯夔逢幹以婦稱者非太任後姒則共姜之徒也其間淪沒而不傳者豈少哉故名者君子有之而非所賴以爲賢也謝氏之孝以疾病離亂著節以孤婺著皆出乎所不幸不然則閭閻閨壼之間蓋亦難乎其爲名矣若處士公生治世未嘗顯仕非托乎所謂孝與節者𨿽賢孰得而知之哉然婦之道無成有終其在家教有不得而專者予於節婦蓋益見處士之賢然亦以徴孝子之教未泯也論君子之澤者必以五世世世而承之則可以至於無窮今謝氏自孝子而降五世矣節婦之後僅三世而侍講君出焉文章行義之懿固若是盛也今使天下論東南世族知有謝氏之孝與節者自君而益著則所以承休紹祉引於無窮者當不自今日始耶予與君同舉進士入翰林麗澤厚且久其家教世澤類能言之節婦旣合葬之二十有三年君將刻石墓道以遺子若孫謂予宜爲文謹偹述節婦事遡厥徳源以著處士之行作墓表

裴定州墓表

予嘗慨天下守令不能以皆才才矣或不能久於其地或攀轅願畱上疏請借以至於左右頌徳皆有不能已於民者而況才而去去而不幸以死豈徒其民思之凡爲天下慮者蓋不能恝然於懷也予遊於天下不數往往得人焉於士大夫耳入而心識之去年吾友太常傅公道裴定州之才定州君亦嘗以名姓通予比君子繼芳以墓石請則於君之沒已閱歲矣嗚呼惜哉君姓裴氏諱泰字道亨山西靈石人也舉鄕貢爲國子生知博野縣適歲饑民且徙君籍諸富室畱三年之積盡糶其餘市價不踴其發粟以十家爲甲按籍均給有撓法者令相舉察下不得欺民流至其地日爲給糜曁秋乃餼之歸嘗修縣城唐河決躬登埤救之民緣所種柳得不死因築堤堰相接五十餘里自是諸水皆不決六年以上考遷知定州王師西徵供億不匱境多盜置旌善紀惡二簿以示懲勸弗格者輒緝擒之朝廷嘗詔有司裏積谷二千石定所積獨過其數用以賑饑給種所活爲多唐磁沙三河常沒其旁田君鑿渠築堤加博野之半尢重文教所至輒修廟學博野舊有二程子祠特請於朝著在郡祀定有韓魏公祠亦增飭之皆有文存焉其政迹鑿鑿可紀錄若此都禦史禦史屢旌於朝當被錫命旣奏而君去之未命而卒故其民思之大夫士亦多賦之翰林侍讀王濟之有銘吏部喬主事希大有狀蓋濟之實傅其子繼芳希大則繼芳友也故得其詳云爾君卒於治某年葬於縣南翠峯之麓三子長某次某某皆縣學生女四嫁者二義官張鵬縣學生張其婿也

明故奉議大夫雲南按察司僉事致仕邵先生墓表

東陽髫時籍順天府學爲生靜齋邵先生典教事俯見甄奬訓厲特至及先生以按察僉事致政歸旋棄館捨而東陽不能一拜哭於幾筵之下心竊愧之越二十有二年先生之子莊爲工部主事扶太宜人喪歸念先生墓石宜表請爲不朽計又三年莊攺授刑部而文尙未刻嗚呼東陽寧忍爲先生沒哉先生姓邵氏諱玉字徳溫其先寧波慈谿人也四世祖承事郎馮二府君徙居鄞曾祖組乙祖予文考敬先先生爲縣學生舉宣徳十年鄕薦正統元年登禮部一榜授汝州學正歷遷南寧河間二府學教授合九年考最吏部遷順天始以京秩入流品防朝廷命大臣令薦可爲按察督天下學校者先生用兵部尙書焉公昻薦超擢雲南僉事兼督貴州未幾墜馬傷足遽謝事以去居十有餘年乃卒先生生某年卒某年某日葬鄞之淸道鄕髙車頭之原先生學本諸經博涉史傳爲文章典雅有法气象嚴毅行甚謹不茍爲酬接其爲教必先孝弟忠三者期以磨濯士行爲天下用在順天𨿽不久任諸生思之至今繼教者皆莫及焉在雲南不遐遺其人凡所按試冒險阻窮歲月未嘗色倦三應聘爲考試官山東西俱號得士而江西得故侍讀彭公教爲解首若今學士張公元禎禮部侍郎傅公瀚董公越祭酒羅公璟皆時名士鄕榜之盛無與爲比信天下之良有司也嗟夫作人選士之典在國家爲最重今倚席以教定額以試曰是足矣求才稱其職竭志力以圖於成者幾人哉閱世寖久嘆人才不易得前輩之不可復見柰之何不爲先生悼也謹以是表諸墓先生在順天設饘粥以捄饑民在山東有士子囊金求舉斥弗納在山西作誓心詩以見志在雲南見道傍羣婦稱夫死戍攜幼而啼饑者督有司錄其籍廩於官此其懿行善政在人耳目者因附著焉先生娶莊氏生子康及女二人次娶宋氏後復娶太宜人莊氏性孝謹舅老失明奉養於官手制饋饌又養寡母趙並夫黨陳嫗終其身鄕人妻從戍者病甚殆爲之館谷待其差而遺之有市首飾者直百金先生曰汝欲之乎曰使婦飾百金爲之夫者難乎其爲廉矣生子莊以母氏名舉進士爲今官不忝家學以恩詔進公階奉政大夫修正庻尹封母爲太宜人女亦二前莊氏祔先生墓例不得封今太宜人亦合祔於左故又附書之

明故封承徳郎太僕寺寺丞章公墓表

人之行可傳於世者惟文是賴其所謂文史冊之外亦惟傳狀銘表爲著其獘則辭浮於實或執情揜義至以爲實行者累君子蓋每難之行豈可易而傳哉太僕寺丞章君忱介吾劉內弟釗以考妣墓表爲請其族貢士君傾亦爲速予稽厥事行則錢文通公實銘厥公封太僕公厥妣安人之葬則子婿胡參政謐爲銘錢銘書孝行未悉胡又主女徳勢不詳及公故君有不得己於玆者𨿽貢士亦以爲然夫使其辭無溢美又無遺憾非獨孝子之私其親者則其爲行可知已公章氏世居防稽寶山諱珙字用信曾祖考諱黼祖考諱升俱以公季父敬貴贈嘉防大夫禮部右侍郎曾祖妣孟氏祖妣湯氏俱贈淑人考諱敏妣唐氏公季子也性至孝每昧爽詣寢室問飲食及所指使俟命乃退考病風扶防不倦及病喘痰塞或口就吸之妣老疽發背夜必吁天祈以身代死事二兄某某無間言從弟璠璟瑄繼入朝籍家寖盛公不爲貴挾居鄕以善先物至爲平鬭訟然未嘗私議人過善殖生業有餘羨亦以給人正統間歲大祲發積貸貧嘗冬夜乘舟聞中流呼號聲視之溺者也亟援之歸覆以衣與之酒而蘇其他修圮橋平淖塗人賴以濟者甚眾其爲學確乎不變論詩一本義理及論人賢否事成敗無不中者蓋公之重於鄕如此安人徐氏亦邑鉅族少習班氏女訓五歲喪父哀不自勝事姑湯藥不手假姑每舉以爲諸婦式子能言輒置膝上口授詩書及見成業於公遺教實亦有助焉然則不謂之嫓徳其可哉子四長愷次卽太僕君忱起進士知臨城縣能惠教其人去而見思次忻懌皆側出公墓在某山髙原以天順戊寅閏二月二十七日葬以成化丙戌十一月二十二日祔焉距公之葬九年迨今又十四年矣嗚呼公行以孝重而沒倐焉適與先府君合予故悵然感之又爲之黯然以悲故𨿽僃羣錄附內行而於此特加重焉其亦孝子之意也夫

族髙祖希蘧先生墓表

東陽少時側聞族髙祖希蘧先生蓋吾李氏近自宋茶陵州同知慶逺府君至先生乃復顯先生之名鄕人不敢斥稱爲狀元至於今𨿽旁邑猶然東陽稍壯乃克稽據家集知爲李齊榜進士第二人而鄕以髙第故特稱此殆其俗然也及屢見先生書迹圖印乃知其號希蘧又號爲危行翁又按諸書知先生始應奉翰林文字以母老就養江南授婺源州同知遷江淛儒學副提舉今閩本一統志於永新流寓書遼陽提舉者蓋傳刻之誤元江淛所刻宋史有提調官名氏可證也及以母憂解職歸茶陵值元季亂不復出入國朝力孫徴辟隠永新山中爲兪統制子懋所館至梓其集以傳其卒也葬永新雷公峽去茶陵界三千里夫人某氏祔焉其子自立府君之子某始歸茶陵居中州之北坪成化壬辰東陽從先考學士公歸訪其裔孫某者見先生手錄易詩傳及諸族所藏大書數幅獨深嘆慕乃摹其遺像且爲文祭於其墓圖有志表之然未敢易也越十有八年治己酉在先公某聞先生之裔不安厥居遺迹蕩逸莫知所在因追念淸風大節能大彰於世區區不肖之私亦有未竟者以爲私愧竊嘗觀遺文而有得焉先生當元之亂慨然欲效一陣以死而不可得蓋見諸餘廷心之序又以爲委質事人不可終負蓋見諸王明妃之詩及我國朝混一區宇校諸前代廢興不可律視顧堯舜巢由志各有在抑亦天下之不可無者則昭徳紀行以貽來世豈獨爲不肖之私哉況其墳墓在他邑而子孫不幸莫得而守之則凡爲吾族防聲望沾教澤者𨿽欲不惓惓於斯可得哉吾友顧侯天錫方守吉安因以先生墓爲托是實先公遺命因循玩愒獨不及其存而圗之嗚呼痛哉永新地𨿽異省實吾比境守望相接婣戚相屬樵牧之不忍犯者殆不待於斯言然不肖之私自不能己於言也先生諱祁字一初固所當諱而有不敢諱者竊附臨文之義𨿽得罪於君子亦有所不避云

周氏先墓碑

右軍都督僉事周君賢葬其考贈驃騎將軍右軍都督僉事公徴予銘墓旣又念先世之葬皆未有銘復以書來乞文將刻石墓道予以旣爲銘辭書再至君夫人之弟翰林庻吉士李君士常彊予不置曰都督君意也非獨於厥考爲然予不得辭周氏墓在宣府城東十里曰跑沙原窆而葬者三世其一爲曾祖考宣府右衛指揮僉事諱益其一爲祖考贈驃騎將軍右軍都督僉事諱瑀其一爲驃騎公諱暹其先出黃州黃岡入國初有諱文者爲公曾祖考自武昌內附樹功行陳間起家百戶再遷爲千戶歷興武黃州驃騎和陽四衛而至大同益始遷宣府右衛進指揮僉事及公凡三世世居及葬皆在宣府周氏之世徳逺不能詳然其業弓矢甲冑其志忠勇勤力上教下習皆克稱任使取聲譽驃騎公之行予聞諸士常其爲人謹畏勤黽謙恭不伐居官交友不騁气陵物禦士卒未嘗用喜怒爲誅賞旣老謝事日閉戶危坐非課田治圃未嘗輒出家貴富又壽考莫能禮抗益斂孫不爲侈肆人以爲難都督君奉命分藩茂著聲績以能振祖父之烈其所繇來逺矣今之官惟武冑爲世業然承平久文治日益隆弓矢韜略之業官不時練家不時肄名存而實愒惟邊塞地出戰入守武家子弟往往習騎射諸形勢其業不弛若謀識材器相爲盛衰者則存乎人焉北邊之巨鎭曰宣府宣府之世將曰周氏周氏自禆屬以至副將凡五世蓋以業顯固其教習使然然環宣府之鎭地數百里帶甲數千百家能若是者蓋一二見而已豈不難哉古者鄕大夫祭則有廟葬則有墓有事而去其國邑則入告於廟出告於墓而後行蓋繼志述事未有不先乎此者今都督君出守懷來諸衛去其廟與墓甚逺然方奉天子恩命內陟閫幄旁行天下不得守其官邑故封墓築捨刻石紀徳以與國家之盛相爲無窮者固今日事也乃爲紀其世系名徳爲文而復系以銘銘曰周出姬姓氏以國分代歷春秋漢乃有聞居黃寔繁世逺莫陳我明誕興如龍斯云爲千戶侯累徙在邊䢐北自西居於上谷封戶十倍食指數百蔚爲鉅家照耀南服桓桓都督四世乃發煌煌錫命光被前閥盧矢彤弓金鎧兜鍪登塲一呼左羆右貅孰不堂構或圯或丘或子而孫不箕不裘赫赫周侯人莫爾儔侯有祠廟髙祖及禰侯有墓兆昭穆濟濟春蘩秋芰侯有薦禮立孝盡制實自侯始有碑麗牲銘者太史

懷麓堂集卷四十四

欽定四庫全書

懷麓堂集卷四十五

明李東陽撰

文稿二十五

碑志

明故亞中大夫山西布政司參政樊公墓碑銘

嗚呼吾先學士公友多天下賢俊士數十年來雕謝殆盡惟黙庵樊公巋然尙存成化丙午冬先公棄諸孤越三年而樊公亦卒東陽哀痛荼毒中聞之益悵怏不能已公子楚玉奉布政參議徐君敬夫狀按察僉事楊君應寧銘因其友喬生宗上京師以碑銘請公之銘尙忍爲哉公姓樊氏諱英字世傑黙庵蓋所自號其先臨潼人也考諱斌以戍籍府軍前衛居京師生公有奇質受尙書於布政洪公弼弼名士士爲所造就甚眾公其最者正統丁卯舉順天鄕試景泰甲戌登進士第拜監察禦史凡所建白皆切治體巨盜張傑掠眞定民甚苦公往捕並其黨禽之通州倉宿獘甚劇公舊居鄰京倉盡得諸獘有所釐革眾咸愕服曰勿紿樊禦史天順丁丑石亨擅權朝野奪气公與諸禦史劾之出知束鹿縣未行而復戊寅巡大同宣府二鎭威令大行辛巳巡南城有張剛者橫鄕邑怙權臣閻逹以自庇鄰寡婦富而無子剛謀奪其業訟之官官莫敢直逹以屬公公不聽竟繩以法逹怒嗾剛誣告諸不法事逮入詔獄達適典獄因文致成之坐除名罷歸成化乙酉憲宗皇帝卽阼諫官論達罪惡因白其所誣陷數人達旣謫死公復爲禦史以父憂去服闋再入臺有禦史被薦爲都禦史者輿論弗愜公劾而黜之按湖廣風裁益著贜吏有解印去者襄鄧饑流民肆掠且萬數公防積粟谷爲賑貸具乃亷其渠魁諭以曲直福禍使歸閭井久之遂定都禦史羅公篪疏其事以聞己丑擢遼東苑馬寺少卿馬數耗不滿百公置朋市法越五年馬至四千匹戊戌遷長蘆都轉運鹽使河間眞定饑上命廷臣出賑官無厚儲公先後出運司銀七萬餘兩佐之活者甚眾丁未擢山西布政司左參政甫上得末疾適當稽戎籍力疾至平陽徧歷諸縣得戎功脫籍者若干人勸民出粟若干解以備賑勞疾篤甚比還司遂弗起十二月二十四日也壽六十有二長子楚玉次子楚珩某年歸葬於某山公性孝友方貴時痛失母養事繼母謹撫弟俊曲盡恩意讀書務探隠賾理官事務抉奇擿伏以警動羣聽蓋其素所獨見必出此東陽嘗與聞之問其術笑而弗答也然爲禦史連斥外馬鹽事皆瑣瑣若不足用者徊翔四十年天下科第士皆其後進隨列進秩又弗克大振以死知公者寧不爲天下惜之參政階爲中大夫秩從三品用碑於墓禮也因爲銘以遺楚玉俾刻焉銘曰偉哉樊公髯虯气虹臺端之雄鋤姦扼彊中有剛膓如百鏈鋼如千里駒歷塊過都老益健驅馬蕃於邊峙鹺成山公功則然公气弗紓而才有餘曰此吾粗疎西藩巖巖大略是參公胡不淹而已於玆民懷吏思莫我或追公歸故原公魄所安公名弗刋

明故萬全都司都指揮同知致仕封榮防大夫柱國後軍都督府都督同知劉公神道碑銘

治三年庚戌十一月十九日封榮祿大夫柱國後軍都督同知劉公以壽終於宣府之私第其子都督同知寧方爲大同副將亟具疏乞歸治防朝廷以邊圉務重不允歸而遣官諭祭命有司營葬事畢乃迎公喪葬大同十里河城東先墓旣又遣使具書奉吏科左給事中王君上古狀介千戶徐時鳴請予銘刻於神道之石王君宣府人氏以武廕時鳴又劉氏內弟能爲予道其詳可據以銘公諱政字以徳姓劉氏世爲淮安山陽人祖諱成從髙皇帝起義兵初武雄衛調水軍衛屯田和州考諱本從文皇帝靖難以功授百戶調沈陽衛再調開平衛公甫丱而孤宣徳丙午廕父職庚戌朝廷徙開平於獨石公盡置家產獨負父骸骨以行創潰於背一時孝聲籍籍動關徼間時昌平侯楊公洪爲逰擊將軍公在部下以功進副千戶昌平摘所部兵與公畨射皆莫能勝以弟之女妻之自是昌平位望日盛凡出戰公未始不從然公素負气不能相下以龍門衛功遷正千戶賜金織衣楮幣諸物以瓦房嵯功進指揮僉事正統丁巳以西涼亭功遷指揮同知例比試京師歸涖衛事竟與昌平不協調大同左衛己巳敵犯內地勅諸邊守將分部邀擊公東巡行一舍許猝遇敵與戰有一敵躍馬奮刀而前公颺袍袖繞其刀奪而斬之賊眾辟易不敢近公以五百人轉戰賊後由陽和口歸不亡一人進指揮使復賜金幣景泰庚午戰大同境外他統兵者多失利公復全軍而返旣又戰於北門外及西鵞口皆有功入衛京師防兵部覈功籍擢山西行都司都指揮僉事天順丁丑以崞縣功遷都指揮同知命復涖萬全都司事戊寅奉勅守備馬營赤城諸堡號令明肅凡論邊將勇略可任者必指屈焉成化丁丑以老乞謝事置別墅於赤城滴水崖往還其間及子寧廕永寧衛指揮使官至都督公以其官進封越三年乃卒壽八十矣始娶楊氏爲封武彊伯諱某之女先公四十七年卒贈夫人繼王氏封夫人先三年卒子七寧其長也次宇早世俱楊出次宣次賓俱以功賜冠服次寶旗手衛所鎭撫次容俱王出次實側室某氏出孫一楊夫人先葬滴水崖及王夫人卒公遷楊柩同窆於今墓公卒之年十一月某日乃葬二夫人皆祔女一適都指揮陳某子英嗚呼古者重世臣將家蓋其韜略技藝耳濡目擊有不習而能者視驅市人而教之其易且十倍今都督材勇絕出爲時名將迹其所由起固若是烈也若公以盡瘁致命之身考終正寢生有祿沒有廟耀於無極則非遭天子明聖武偃弗用之世可得哉是公之進退生死所系甚大不可以不錄銘曰都城翼翼北控戎狄屹屹重門有將如雲桓桓劉公戶百其封識者曰此萬夫之雄宵戈晝鞬之死不折奪刀斫賊一褫羣魄繇北而西盡敵巢窟匪俘則馘靡往不獲公名在邊功在幕府銀牌防幣雜以鏹楮官階屢躋歷千萬戶載參藩侯獨鎭西堡敵知公姓曰莫可侮公年旣髙棄爵如土曰我自取棄亦在我髙堂殮服我死其所我躬不有疇防我後天實全之有子如父式遷厥封前母后婦峩峩墓碑過者下馬明故通議大夫南京工部右侍郎黃公神道碑銘

公姓黃氏本名曜字孔昭以字行乃更字世顯世家臺州黃巖之洞山今太平地也及公猶居黃巖其先自詔武鎭都監緒避五季亂徙自閩者數世矣曾大父諱莊大父諱禮遐有聞於鄕考諱瑜正統丙辰進士兵部主事臺之三世舉進士者自玆始公未冠自京師扶母全夫人喪歸比北上職方公繼喪復匍匐返葬皆成禮弟妺俱弱躬撫育之貧不廢學初以明經舉不合乃爲縣學生舉景泰丙子鄕薦登天順庚辰進士初命爲工部屯田主事司多積獘公稍持以正同官者不能堪嗾惡吏搆之事竟白被坐落職而公顧用是起名遷都水員外郎督造江南餽遺無所受防吏部文選官以事去一司爲空朝廷愼簡諸曹更補其缺公與焉未幾遷郎中凡天下州縣地善惡政令繁簡人才賢不肖極力搜訪耳注籍記罔不周悉而辭涉請托則未嘗少徇惟守法執論以贊其官之長爲之長者𨿽不盡用亦以輿議付之有怨亦借以自解先後十五年稱文選之賢者必曰黃郎中黃郎中云公旣滿九載待次久之擢右通政督武職錄黃事簡甚無以自見治戊申今天子大明黜陟兩京大臣多所更置公擢南京工部右侍郎時工作繁興錢課頗匱貸民間爲用公曲爲區畫償其逋以萬計有空廨地十餘所爲勢家所侵者奏復之近令大臣得舉方面公初薦處州樊廷璧自知府超擢按察使繼薦金華章徳樊時章以按察僉事致仕例不得起人蓋以韙公吏部侍郎再闕諸大臣以公名偕某公鳳儀張公時敏薦𨿽未調而望之者日愈不厭偶得熱疾三日遽卒辛亥六月十七日也年六十四其子工部主事俌適以公事至南京遂扶喪歸訃聞朝廷賜祭命有司營兆域於委羽山之原歲未盡二日葬焉公體貌嚴毅不躁語戱笑沈靜自守厚倫睦族以舊居讓弟女弟貧割俸金給之立義塾擇族子弟爲師歲出束脩爲之助讀書尙理致尢精詩格不茍制所著有定軒集若干捲藏於家子男三長卽俌世守儒業次侹次佐皆蚤死俌上京師請予銘墓道之石乃撮其大者爲文而系以銘銘曰臺多賢郡公其顯者官爲吏曹實柄用捨惟辟威福矧官有伯豈予敢私有厲方惕人以艷我亦或覘我我非吾喪終弗玷我古亦有言東隅桑楡功我弗屑矧惟宦途公爲六曹實貳卿位人弗遏我謂有餘地我棄其餘還諸造物有能肖之公死不沒

明故刑部主事朱公墓志銘

予將銘文鳴之墓哭失聲曰文鳴遽使予爲此文哉予忍爲此文哉嗚呼惟文鳴知我亦惟我知文鳴其可使文鳴不瞑耶旣舉筆累日不句卽句累數日不能章乃摭鉅委細序而銘之文鳴始爲生學易有舉子名譽鄕薦輒中以詩舉進士又輒中試政戶部出頒歲賚於邊信宿而返邊帥具筵贈辭遺以佩刀又辭歸擢刑部廣西司主事折獄平辧威福無所受亦未嘗彊笑應人鄰有饋生魚者家人弗知其訟也內之文鳴歸亟遣之還則剖之矣棄弗食有某姓者生死無佐狀文鳴疑不肯署辧弗得防病弗視事憂之數日予省之有喜色曰比得秋錄報某姓者不死矣文鳴重倫理負節義其父嘗出官於外文鳴攀慕委頓不能支歲時致布帛器用無敢闕母早世痛之終身與漢陽知府蔡洪濟友善蔡卒於漢陽其父老且病文鳴合凡賻賵買地迓其棺葬之又以余貲經理其家蔡有姊寡於滕氏滕亦文鳴亡友也女孤不嫁文鳴以其妻之兄之子聘焉文鳴於詩不能工然好不厭頗喜酒酒後披豁出肝肺益見其眞常愛觀浴沂圖曰吾興在此以名其子曰沂吾嘗謂文鳴非流俗士使更十年當卓爾自見不爾固不失善人人未盡信也而文鳴遂不幸以死鬼神者亦弗或鑑之矧或相之悲夫文鳴姓朱氏名釋號心古世爲大興人父謙累官至都察院都事母吳及王皆累贈安人封其妻趙氏亦如之子二銓鉉女一文鳴旣得勅告墓悲數日疾作文鳴夙多疾官旣劇奔走失食飲節始困及是乃益困再振再蹶以死公年三十有六成化辛卯正月卒都事君卜二月丙午刻予銘葬之墓在城北十五里曰永淸衛之屯其故人刑部主事顧天錫有狀銘曰玉投於濁弗玷其剛金操於炎愈熾而光不琢之章不鏤之裝不器之堂鋌爾礫爾爾受弗明知爾者誰視爾玆銘吁嗟乎文鳴

明故文林郎河南道監察禦史展公墓志銘

公與家君友且二十年東陽七歲時始知讀書爲文皆借公啟迪稍長因公爲外傅從之逰食飲於公數年東陽舉進士僅五年而公卒卒之日門人進士李紳爲狀東陽乃泣而銘之嗚呼公生無伯叔昆季家故貧始爲蓍卜術已而棄不事事舉子業遊順天府學天順丁丑舉進士擢江南道監察禦史三載階文林郎兩按藩鎭皆有人譽其在山東剗姦刮厲十去四五民無賴詭爲僧逰食市中者甚眾公悉驅之耕時有欲傾之者陰縱人伺公摭拾無所得公益嚴戒立崖岸時吏民無敢犯其在朔方有中官出鎭橫斂荼毒人莫敢抵牾公首爲狀白都禦史奏之彼竟得罪去大同萬全之間有牧地數百里析兩地兵民居之眾侵欲擾亂手挺與刃相殺有司莫能制公掘地爲塹數里抵南北山麓中分之戒不得過乃巳時戎政廢弛命尙書王公竑及公理之乃閱士卒壯勇者復營爲十二置長若屬居則共習戰則俱往其爲法最良尙書去十二營遂廢後乃復爲十二營馬之在畿牧者民多以賂爲姦兵名僅存實喪其三之二不足用公與給事中一人偕受命往治之責太僕之不任事者劾罷其丞其在道考覈爲多凡與諸道偕上章疏具在有司不及載公風裁凝重嶷然不挫於物其有不合者𨿽貴必與之抗人皆以爲難公眞能禦史哉公諱毓字鐘一其先本崔姓祖興出壻於展遂從展姓復自鳳翔徙岐山居於京師籍於戎子瑛生九歲女二皆幼某月日葬於城西鐐園銘曰瞻彼玉立掲掲其儀志則前驅名實隨之畏途巉嵒逢彼魚盭摳齊蹜步如履平地蹶而後張君子之利哲人維萎亦孔之哀家之無人親耋子孩孰丰其往而嗇其來已乎先生竟何爲哉

長沙府推官致仕王公墓銘

長沙府推官致仕王公旣沒其子吏部員外郎璽以公之門生戶部郎中李君哀狀來請銘銘曰王居長垣代有聞人惟克銘父遁於田野諱時者公其字廷輔蚤逰縣黌以學爲耕載貢春卿爲國子生旣拜推官來我長沙簿書如麻捶楚不加服念過覆動逾旬日彼佻而捷爭先角疾曰此重事寧緩母失三年郡庭言歸其廬人謂不足我乃有餘惟人逐逐公確其守惟人剪剪公世孝友早居父喪山骨垢首葬棺奠祭棄俗如土有嘩不聞曰是在我公事老母貧必適口殷憂侍側若脫重負公直而方人莫與同崖傾谷開洞然外中人之有苦若被在躬面折口過莫當其鋒公自不防曰我何心人之覯止載笑載喜月評歲燕公有鄕裏趨跪幾席左右經史飛騰踔厲掇拾靑紫載翺及翔公有弟子公有子五各執其事璽舉進士宮於戶部調居考功乃擢郎副璽旣考最封及其母司封有制公在官所惟服公賈曰琪及瑀曰璇曰璉名在庠序壻於李湯公有二女十孫髮丱公肇作祖公肇作祖其來如雨公生庚寅六十二年辛卯而逝日午月申旣月乃葬地曰某原作銘者誰長沙之人

姚孟栗墓志銘

成化乙未五月己酉朔宣府姚君孟栗卒吾友鄕進士李君士常君莫逆友以書走京師徴銘於予及讀前監察禦史鄭君克修狀知君賢不誣乃悲而銘之君性孝友家故貧有兄三人華富居外貴籍戎伍養弗時給君少方向學不得已棄去服賈爲養養日給諸兄者亦受贍焉父喪毀瘠事母史益謹沒身不衰正統己巳貴戍萬全衛華亦在戍所是年敵入大寇行旅道絕君出入鋒鏑再抵其地竟邀華及其妻子以還未幾富卒於外邸君奉寡嫂挈遺男女三人以居教之長而家室之男卽民也君以華子夫及入籍萬全都司學爲生月給其簡札費居再徙徙有餘產輒以給貴民旣壯克幹君委以家事乃復就學時年三十餘矣君與人負意气雅重應天府通判林孟暘孟暘死其弟仲時疾君爲辦醫藥仲時又死爲治後事且命民歲出白金二十兩贍其家又善宣府衛百戶張孟文孟文死賑防如林氏鄒剛者死無棺具斂葬之其他賻防饋貸者甚眾鄕之人各能道其事云君志在用世慷慨自許自念復學晚力窮日夜與今進士王遜之及士常相問學今南京禮部侍郎倪先生之北謫也君及二人者從之逰同爲學生以詩舉有司獨不利屢舉屢躓乃死年五十有二嗚呼居視其所親富視其所與達視其所舉窮視其所不爲貧視其所不取予觀於君蓋得其四焉其一不得命也然亦可知也已君名寛孟栗其字其先吳人大父諱文敬從戎髙皇時永淸衛調晉府防衛父諱信調宣府左衛始爲宣府人子臣都司學生君卒之二十有四日壬申葬於城東跑沙原故兆君患家禮廢恆謂士常曰此必自吾徒始凡治家必用禮尢嚴祀事臣亦克用禮葬不事浮屠法君志也銘曰力倍於艱旣壯乃成不泄其渟有瀦益盈世忠無質君確其守而堙弗施巧者借口夫人則然命也何咎我銘君幽以慰良友

李士常妻嶽氏墓志銘

鄕貢進士宣府李君士常之配諱得娀字叔將姓嶽氏我防翁先生之女寔吾亡妻之姊也以成化丙申正月二十日卒於家期以二月十日葬於沙嶺先墓士常領馳書京師抵予圖所以識其葬者予不得辭初葉文莊公爲僉都禦史北巡見士常在諸生甚愛之爲徴姻於嶽氏曰是故都指揮僉事予素之子今署都指揮僉事士章之弟孝友而甚文時防翁自翰林出守興化得書曰葉公正人也言不謬吾父卽報其伯翁而許之翁旣致仕士常親迎於京師以歸歸七年生二子不育而卒年二十有六而已予聞之亡妻曰吾姊通書能琴閒女事端重容忍不妄言笑少佩父訓事吾母宋夫人及其母周無間言處諸兄弟不異同產旣嫁而其情不衰士常書曰吾妻之歸也不及舅姑每聞經述先行則慨慕泣下事諸姊甚謹而和從子程秀幼失怙恃撫鞠僃至經於此無內憾焉予又聞士常家居伉儷相賓友久無懈也士常秉禮變俗每犯羣議爲之始於閨門有相無迕中外宗戚睹聞風範至相戒效卒之日遠近弔赴哭泣嗟嘆若出一口云嗚呼我防翁盛徳大節不嗣後人惟此諸女復閼其半天之所奪固若是甚哉且予以不徳致罰理則宜然如士常者亦罹此禍可哀也已予內喪之四月重涉悲悼誠不能執筆爲辭獨於此有不可遂己者防翁之遺範在焉序而爲之銘銘曰玆惟閨壼之懿我名作厲以永於來世

懷麓堂集卷四十五

欽定四庫全書

懷麓堂集卷四十六

明李東陽撰

文稿二十六

志銘

明故榮祿大夫後軍都督府同知芮公墓志銘

公諱成字仁和姓芮氏其先出大同之金山祖諱逹布哈元翰林學士承防父諱博囉魁岸多智歸我聖祖曁於文皇官至燕山左防衛正千戶千戶公之卒也太夫人富氏已娠越三月生公旣長而防芮祀賴以不絕矣公性明闓閒騎射正統甲子從恭順侯吳公北徵擒敵人哈喇岱擢金吾左衛指揮僉事戊辰使衛喇特還進指揮同知己巳復使衛喇特窘迫備至不受敵撓是年秋英廟北狩公冒矢石得停鑾所在景泰間還京師系詔獄未幾見釋進指揮使甲戌徵銅鼓諸蠻累功擢都指揮使英廟復位念公舊勞特擢驃騎將軍後軍都督僉事公統效武營命入朝侍衛賜蟒龍金鎧兜鍪天順辛巳曹賊之亂公名載功籍進榮祿大夫都督同知賜以誥命贈祖父及考皆如其官祖妣某夫人妣富封太夫人成化攺元受命出鎭川蜀徵山都掌招徠蠻酋以靖弗庭焚山狝澤誅無算防聞進右都督賞賚甚厚居數年與都禦史交劾復以都督同知罷鎭還京師癸巳復以兵部薦命統禁兵入衛如故又三年成化丙申四月二十五日乃卒年六十有七朝廷遣官諭祭命有司治葬事嗚呼公以遺孤起家千戶遂陟閫府歷累朝五十餘年內領宿衛外勤徵伐使絕域鎭逺疆茂著勞效老而不懈可謂不忝厥祖矣子男五長昕次昻次某某公子昻以次當嗣卜以某月某日葬公通州富豪鄕欲得予銘乃以吾友曾吏部克明狀來請公嗜書史不近酒恂恂如書生蓋天性然也予得之吏部云銘曰芮家西裔世勤帝家赫赫先公爲國爪牙惟公桓桓忠腸義肝北縛彊胡獻馘軍門奉使出辦雄詞海翻頓撼擊撞愈倔而軒有勤厥艱其倍百千人之逢時有屈而信先帝眷公云亦勞止置之後軍俾統予士我皇載命於蜀之鄙維蜀之鄙寇來如蟻公秉鈇鉞公奮弓矢招柔詟彊陽辟陰弛鍧雷迅颷瞬息千里何以錫公金鏹文綺何以報公俾督戎紀彼盈莫居載蹶而起惟公功名克與終始公門巍巍公嗣累累旣紹永緒亦懷令儀我銘公幽百世不隳

明故封承直郎南京吏部主事潘公墓志銘

東陽因吾友潘君時用獲見其族父興化君又因興化君獲聞其考善齋公之行則嘆曰潘氏其可謂世徳也已潘本杭族五代時徙栝蒼今爲處州之靑田代有顯者曾祖諱臺仲祖諱子山父諱鈃生公公諱沆字克明善齋其別號也公少渉家難避地農家得春秋左氏傳讀之終身不忘旣又益涉經史尢深陰陽諸家書公父之戍雲南也公時尙穉有以父書致者公從從兄湛往見默不作一語其兄以爲不慧易之公退乃獨往跪且泣問起居狀甚悉歸血指寫書附之其兄聞之曰彼非吾所測也公傷父死難書警語於日所出入以自屬每哀憤涕泣入則彊語笑以見母不傷其心冬夜潛以身溫母被母詰知公所爲慰止之後將寢必鏁其室公竊鑰啟室母輒遽入止之母疾革公憂不知所出潛刲左股肉內糜中以進居喪哀毀幾絕貧不能葬然賻不義致輒辭弗受墓無廬舍巢於樹以居過者皆佇視感嘆曰眞孝子也興化君舉進士嘗以南京所給半俸屬其友項司務文祥市二幣以獻公公怒曰汝始仕何自致此物是豈吾爾望者君數書自明實所得常俸不敢用非義爲辱公猶未解至以項書及故緘報公公乃信君旣拜南京吏部主事今天子登極上皇太后尊號以恩封公承直郎南京吏部主事配王氏安人命下未至而公卒是爲天順某月日年八十有四某月日葬釣臺岡先塋之左王安人云和世族孝謹有淑行兩就官養自興化歸卒於家爲成化某月日年亦八十有四以丙申正月二日合葬子男三長權先卒次琴興化君也累官至知府博學髙行爲時名人次核出繼仲父海孫男琡早世次珙瑄璝玭瑚公葬未有銘興化君來朝京師以趙荊州士英狀屬東陽曰某礱石山中久矣俟吾子銘追而內諸壙旣行道聞王安人訃棄官歸治喪信來速銘謹按銘法考公行得其大者如此又聞公多才略閩賊之亂諸郡瓦解賊據沙嶺銀冶守臣調濕州兵三百守沭溪縣吏集鄕兵數十授之公謂眾曰賊眾我寡宜任計不宜任力澄照僧自間道來受役宜用爲鄕導引兵向蓽山前鋒人持一木鳴鼓以進擇地爲戰建標山巓縋籠燈其下伏兵於隘以伺賊賊至勿鬭列木距馬出礉矢以衝其鋒鋒少挫其勢必走走且半則掲燈起伏腹背夾擊當無遺者眾莫肯信後官兵果敗鄕裏大擾三載始定皆如公言銘曰體以親故寧毀弗顧君子不敢以爲過貧以義守寧棄弗取君子不敢以爲矯公徳實希公執不隳吁嗟乎今誰與歸

明故懷遠將軍錦衣衛指揮同知趙公墓志銘

錦衣衛指揮趙公病革家君往視歸謂東陽曰平生故人如邦彥者三十年如一日可多得邪去年邦彥與吾論舊故凋落殆盡在京師者惟吾二人因對酒太息泣下今邦彥又捨我去吾何以爲情耶是日公卒家君往哭之明日東陽旣往又明日公弟錦衣衛鎭撫恭來請銘家君乃命作銘公趙姓諱能邦彥字也始代世官爲金吾左衛指揮僉使事繼領禁衛兼隸三千營典中軍旗纛每退朝在步輦前導器宇魁岸英廟目屬焉天順辛巳公以營籍從徵廣南時懷寧侯孫鏜實總禁兵別置官代公一日上顧問左右曰彼長身荷爪者安在鏜以實對上怒責鏜曰此朕禁旅安得妄動鏜謝罪乃免亟馳驛召公追至九江而還乃黜代者仍公舊任蓋有意用之未暇也甲申今上登極公用兵部薦調僉錦衣衛出入愼肅上下倚重屢奉勅防其在都城督官糶修城垣總中外衢巷隍塹諸水道事事並告集人亦弗擾其在外藩勘晉趙二獄趙獄尢重連結寖廣公覈情據法刑用不濫法家韙之丁酉夏五月上念公賢勞特擢指揮同知數月卒公在官久宣召扈衛輒先貴近累賜中祕書寶鏹文綺蟒龍佩刀諸時物無虛歲卒之明日適賜蟒服中使已出聞公卒乃返上特遣官諭祭亦異數云趙氏本永平遷安世族曾祖諱才興肇著戎籍祖諱甫疾不任事以從子某代累官至副千戶戰死齊睂山無子甫復以諸父繼用死事功遷指揮僉事考諱榮代以恩遷同知旣老致仕復以恩進階昭勇將軍累錫誥命妣李氏配張氏皆封恭人公涉書史閒武事家居孝養喪祭無違禮與亡弟義官廉及今鎭撫恭甚友廉卒撫其孤如存時教子有法子魯侍儲衛遊武學有名家風孫男四皆少俊可愛人謂公有後矣公生某年卒某年年五十有七葬昌平北望祖塋之次銘曰物貴重厚於人亦然有踦必顚峭則弗完公居錦衣十有四年持盈居寵不替益防功名始終孰謂弗難生榮死嗟道路有言人之毀譽不系其權我辭或傳公死弗諼

文永嘉妻祁氏墓志銘

成化丁酉秋九月文君宗儒使自永嘉緘書狀各一道抵予其書略曰吾妻卒於蘇州林將以覲事北上歸道蘇且葬之已卜地於吳縣之藏金灣以明年三月某日從事請吾子銘其狀略曰吾妻姓祁氏諱愼寧吾鄕祁彥和甫之女年十九始受聘比歸二十有二時吾母棄養也久事吾父及繼母祗畏不懈食飲衣服必其手出家或致饋餉輒辭曰私饋非長者奉又不可獨啜將焉用此林出就學吾妻脫簮珥爲筆札費及舉進士從上京師或誚其服食太朴者則曰吾儒家婦也固當爾且仕固亦以榮其家然鮮不以妻子之欲爲身累累其身以及其家如親何吾爲婦無他能能不以口體累丈夫耳已而從官永嘉愈肅家政二子一女𨿽幼穉不遣窺外戶故林得盡力於官三年無內顧憂林之在永嘉也念家君宦遊北方不得共朝夕圖迎養於家業未就無以爲計意時時不樂吾妻謂林曰君在官巡不得顧私養養吾責也請以二子歸治舊業爲迎養地林感其言遣歸未幾得疾三月二日卒年三十有二而已又曰婦人而得正首丘彼亦幸矣然舅姑及夫皆遠處南北圖養未遂竟以別死此其志亦可悲也予與宗儒交讀其辭意不能無戚乃次第爲序並系以銘宗儒多才有文辭出宰鉅邑爲兩浙稱首行且有旌錫之命命未及故於玆墓獨書曰文永嘉妻云銘曰勤儉而專婦之恆兮胡殫厥身而隕其成兮匪夫君則賢其誰使我銘兮明故封承徳郎戶部主事陳先生墓志銘

景泰初東陽以童子奉詔入順天府學爲諸生時益都陳先生寔分教事殊見優遇俾得月朔望參謁不與諸儕輩同朝夕東陽旣與先生子淸同舉進士在朝籍先生歷他郡歸田裏不相見者餘二十年而竟不可作矣淸歸自大同還京師屬銘嗚呼先生之徳東陽不敢忘聞訃哀悼惟不克弔哭門下是憾銘吾職也其曷敢有讓先生諱俊字廷傑其先臨川人國朝洪武初大父諱有才避兵靑州因畱居益都父諱某不仕先生少岐嶷以諸生舉正統辛酉鄕薦再上禮部得一科拜晉州訓導丁內艱去攺順天令九載奏績翰林試經義吏部覈所舉士皆應格書上上考擢河津教諭復以外艱去攺交城淸拜戶部主事旣考成績先生乃棄官就封封承徳郎戶部主事家居十有餘年及見其子爲郎中乃卒年七十有二先生性質實耿耿不阿事親孝家𨿽貧猶歲析所入俸爲養喪居毀瘠兄弟有異論諭不能得取必以讓鄕論歸之教務經術程式不弛然辭色溫防卽之盎然可親其所造士領鄕薦者十餘人又多舉進士有名績淸尢勤愼有聲上下間蓋得諸家教尢多初先生在一科同進者多不屑教職至匿年規免或謂先生先生不應卒無慍色比老竟得顯錫又耆壽多賢孫子造物者固有定數人顧以私智毆之奚益哉先生生某年沒某年葬某原銘曰安其瀦斂其有餘慶源所儲於厥身於厥子孫其流若奔吁嗟先生其永存

賀感樓先生妻王氏墓志銘

東吳感樓賀先生美之喪厥配王氏且葬自述事狀遣其子鄕貢進士恩上京師曰爲我徴太史氏銘先生未嘗面予得予文輒爲終捲嘗聞諸吳士大夫恩曩在京師亦嘗道先生意如此銘不得辭按狀王氏諱正江陰農家女也賀本吳人感樓之大父大理評事諱賢尙爲江陰訓導畱居江陰洪武間坐事死役子宗震才八歲貧無家依女兄及舅氏比壯贅靑陽鄕之薛氏王薛鄰也故感樓聘焉時宗震復坐累籍蘇州衛爲兵盡鬻其田廬家益貧感樓壯不能娶婚於王氏王氏亦貧甚止余空屋三四楹兩家食常絕殆不能朝夕感樓乃奉母及妻還吳僦屋以居感樓貧居能力學博涉書史自其初爲童子師從者日眾歲時修帛頗足共饘粥儉不妄費稍懋遷爲業銖存兩積積且富益儉節如貧時累四十餘年辟畆崇屋給婚嫁爲富人時感樓學已就爲鄕先達子恩舉南畿鄕貢第一有名而賀氏益根固感樓所力致而經營拮據籌嬴縮籍出入俾無廢闕者王氏力也成化戊戌恩歸自京師王氏老且疾己亥二月五日卒年六十有七矣感樓之言曰吾妻無他異能獨吾貧時恆不免凍餒吾妻未嘗有怨恨色吾衣食才足吾妻不爲侈不異其貧吾弟不克自給又多子女吾妻能順吾意常給予無恡色吾平生不信佛老及陰陽拘忌吾妻亦遵用家政不吾咈也於戲貧能積積能守又能散迍塞困滯而不以流俗敗家法此皆人情所難況婦人哉子四某某孫男某某某月日葬吳縣先塋之側其地曰某原銘曰昏不禮迎其變也正有封在原其歸也全孰艱厥生孰壽厥死委身其間與命終始夫爾托之子爾續之幽堂有銘太史作之

明故奉政大夫修正庶尹河南按察司僉事尹公墓志銘

嗚呼公之葬有日矣匪予小子曷宜爲銘公於東陽爲師爲父執爲鄕先輩亦奚忍爲公銘然非東陽誰知公者公尹姓諱進字時勉揚州江都人考諱某從戎府軍居京師家故貧公力學自振聰頴絕人書一再過輒成誦友有春秋祕義假者不能得則以屬公公往與奕間一閱已復置案上歸輒錄授之數日而畢景泰庚午公以父役應試用書經舉順天鄕薦登天順丁丑甲科拜戶部主事京庾有歲谷甚夥掾吏窮日夜計總目以呈公尢精算事一布籌輒取筆判曰差若干斛掾不服公教以防法爲部位使覆計之果然中官共事者駭服乃一聽公所爲莫敢抳聲籍籍起儕輩間數年用吏戶二部薦擢河南按察僉事領南畿江北屯田事事不稱力公嘗曰今官患冗如河南某事某事皆專置以吾攝之足矣巡撫官知公才欲使鬻河南麥於淮以利官需公謂非國大體且未必利畫一以陳再駁再上辭气剴切文義燦然巡撫亦名士得公議夜不能寢然亦竟不行又有巡撫官欲薦公數年公言藩臬間有謂公者公愀然曰使某可薦則某不得與聞不可則不必言也巡撫亦竟薦公不報公九載成績當受遷別其寮曰我休矣入京移疾竟不至吏部或勸公出公曰吾蚤喪昆弟長子又死使吾生行死歸亦焉用彼爲哉蓋自河南已爲是言後愈執不變還京居室甫定僅二載而卒論者皆嘆公之先幾云公風裁淸操論議鏘聳重名檢尙意气子視孤侄曲致恩義不遺故交不陵小官自鄕黨寮屬無大小疏戚同稱爲賢以公之才視天下殆無不可爲者而竟止是嗚呼其尙忍言哉公子一某生某卒某東陽往哭又三日乃克銘十有九日執紼而從公於墓其地曰某村在京城東八里銘曰嗚呼先生有位與名不損厥盈於身則嬴履艮於亨澤壅不行豈材弗能已焉哉嗚呼先生

明故封徴仕郎中書舍人劉公墓志銘

公姓劉氏諱英字某永平遷安人髙祖諱明道元禁軍萬戶曾祖諱源祖諱允恭考諱麟隠居國朝洪武間有司薦茂材以親老辭不獲至京師辭弗就任忤防編籍錦衣衛校尉行役使廣東公失怙甫七齡無他昆弟以例紀錄於官弱歲乃就役事母溫曲致奉養出值嘉果必懷歸遺母或遇諸市囊無錢輒解衣質之母病吁天請代病遂愈孝稱其鄕尢重信義有張姓者貸不能償以女自贖比還鄕別女有難色公亟命還女並衣褥予之有喪不能舉者出求賻不得公聞之遣人覘其家餽以金帛其人驚感問姓名不告也公恆曰吾蚤志問學中縻世務吾子孫必有成吾志者指其子詢曰其在此乎正統己巳八月公扈從北徵歸被創疾甚十有一月某日卒年五十有二詢旣貴贈公徴仕郎中書舍人封其配龔氏爲太孺人太孺人應天鉅族處士某之女也明淑精女藝及歸公躬執饋防尢防祀事事夫無惓色公之疾也焚香吁天如公事母時公卒諸子俱幼太孺人力襄事舉無違度教子必申父訓夙夜勤瘁以享其成蓋尊居樂養者三十餘年年八十有二乃卒子四人謹讓詢諮詢歷官鴻臚序班中書舍人今爲禮部主事直文淵閣公旣卒葬城南三里河下馬社之原太孺人以某年月日合葬未葬十日詢具衰絰奉狀詣予拜且泣曰先考葬無銘今吾母將合葬銘禮也詢不敢廢且懼潛徳卒不白以重不肖之辜敢請太史氏銘予惕然感之乃爲作銘銘曰都城之南原有穴公歸百里蛻汝骨山渾水靈閟不泄如木斯植久乃發神其相之若有物公有令婦徳與匹遺休在躬保終吉後三十年歸此室

明故封翰林院編修文林郎謝公墓志銘

吾友謝君鳴治旣遷翰林侍講念親老欲歸省於家顧爲編修時嘗一歸近制非滿十載者不得告居常欝欝至夜不能寐今年期且及方具疏未上而文林公之訃至矣東陽辱鳴治爲知己非茍涉欣戚者旣走弔歸爲不寧寢食者數日吏部郎中黃君世顯狀公行以鳴治子興毅來徴銘東陽未獲拜公每從鳴治得言動狀知公長者今已矣是惡敢不銘公讀書識理道承家世孝節志圖不辱母趙節婦之寡公甫睟旁無伯叔兄弟稍長克自奮立禮扞外侮屹然不爲動節婦懲財召禍盡散貲產家就落公畢力致養厚治喪祭人不見其貧有嚴媵者感節婦之義後死不貳公禮事終身爲義服且祔祭之曰我子孫世世無忘嚴氏公自奉數儉𨿽被封錫祿食僅足益自節縮爲義舉從弟世修以寶慶知府致仕家居公與建防緦亭於曾祖孝子墓側墓祭巳則立子姓讀所著宗範其中歲置惇彛防以合族別建祠堂於新第之東置田若干畆以共祀事於是謝氏之孝義隠然動鄕邑大夫士聞者咸相與慕悅爲歌詠傳於時謝氏世居臺州黃巖縣南孝子諱溫良始遷桃溪桃溪今分太平則爲太平人公祖諱雍考諱幹公諱字世衍別號見南居士封翰林編修階文林郎配髙氏封孺人有內行子五長鐸鳴治字也次某某公生某卒某壽六十八初公考葬洋嶴山公顧其右偏曰死葬我於此鳴治歸卜用某月某日窆焉銘曰孝子錫類允惟謝宗歷世中微其蕃衍自公公生亦艱孑立靡怙孰畀全之公有貞母公壽且貴五子十孫天謂弗徴視此後昆福有幸致利有茍射令名之下可以觀徳

懷麓堂集卷四十六

欽定四庫全書

懷麓堂集卷四十七

明李東陽撰

文稿二十七

志銘

金尙義墓志銘

成化己亥閏十月七日金君尙義卒扵遼陽庚子三月其子祺祐道京師翰林侍講謝君鳴治率諸同年爲文寓祭其防六月祺以防歸至天津復走京師従順天府經歷薛秉義來請銘予比與鳴治悲君之死期各爲文以慰君地下鳴治旣爲傳予撮其大者爲序及銘君金姓諱忠字尙義處州麗水人幹州知州諱善之曾孫封文林郎監察禦史諱叔度之孫雲南按察僉事致仕諱愷之子開封府知府致仕尙徳之弟少従按察公宦逰廣東甫就學輒棄去商販蘓松間年二十見其兄舉進士復奮就學補云和縣學生數年應貢升國子生天順壬午舉鄕薦甲申登進士第防修英廟實錄奉詔往應天太平寧國徽州諸府采錄事迹還簡試禦史事於南京丙戌拜貴州道禦史未上聞按察公喪歸又喪母髙宜人哀毀逾禮庚寅服闋上京師卽上疏陳三事皆人不敢言者復除南京值星變復具疏將上言愈切開封君作東甌童子篇遺之乃止巡盜上江抵南康諸府法尙嚴肅沿江諸司各置紙牌借兵尅期更相考覈俾往來江上無虛日盜不敢肆監南京內帑諸衛倉及象馬諸艸塲吏卒傳相戒曰勿犯金禦史攝雲南江西山東三道事劾大臣不任者一人三載考績道得鼻衂至南京移疾不視事因圖爲去計會臺檄遣巡盜蘇松諸府君辭不往都禦史胡公惇勸之乃行人謂君法大重執不變有爲君所按者誣君事上奏遂逮捕君君聞命命以妻子屬其友陳禦史直夫曰吾不免矣自往就逮入錦衣衛詔獄獄成特命戍遼東三萬衛君談笑就道意慷慨如平時至遼杜門謝客有達官問所欲君謝曰此正某平生所不敢爲者居六年聞開封謝事遣祺歸省病卒時諸子皆不在側家人以冠帶服君君已不能言但揺首至再易深衣乃一頷而絕年四十有八君娶周氏生祺及祐卒贈孺人孺人卒時君諸文林公墓側且自爲壙謂開封及第某曰祖壠不祔懼我兄弟之後將日疏矣兪孺人旣返之六年君焉卜以某月某日君性剛斷負才气見義無所讓同邑進士吳榮卒貧不能舉君合賻治又贈所粥田若干畝遺其家貢禦史壁道死君具棺斂歸其喪南京致賻以行遼有兄弟相仇者君諭弟辟兄及貧急又賙之所著在官有甕天稿三卷在遼有東甌童子吟稿三卷廣恵集方一卷蔵於家初祺方娶十日聞父難亟來赴及君被謫兩上疏乞代父戍不得比歸自遼自爲狀述君事甚悉鳴治嘗謂予曰尙義有子矣銘曰義以爲塗帥气以馳視險若夷勇不自持謂我好名我職在玆我身弗防而以名爲人才實難必先大節壯哉金君其死不滅

眀故正議大夫資治尹工部左侍郎王公墓志銘

工部左侍郎王公歸老衡陽至南京病甚泊上新河畱十日卒於舟中其子恩扶櫬歸訃聞上遣官諭祭命有司營事進士羅監緝熙實奉部檄入告成事恩寓書緝熈請銘公墓東陽鄕後進辱公禮遇久矣銘曷敢辭按恩所述事狀王氏出吉泰和始祖萬莊從父某守邵陽居衡陽長平鄕遂爲衡陽人曾祖某遷鳳山祖某考諱仕復世有隠徳公諱詔字伯宣少警敏讀書目數行下宣徳乙卯領鄕薦正統戊戌舉進士奉使雲南大同乙丑授禮科給事中丙寅充韓府冊封副使己巳之變與諸科合章劾將臣失律者及敵薄都城公將官軍民壯爲扞禦計事平上疏請旌死事罰失守及不赴難者時國家多事章奏繁劇動數千百言大要皆扶忠抑佞卹民防敵之務天順初轉兵科給事中給勅命進階從仕郎贈公考妣如其官未防以內艱去壬午服闋復除禮科奉勅與兵部及監察禦史簡十二營官軍遷右給事中成化乙酉代祀北嶽歸遷都給事於時嵗屢水旱陳弭災數十事多見采納天城衛指揮王輔甫弱冠邊將遣備寇西郵坐失律當斬公言輔年少不當遣敗非其罪並其屬皆減死丙戌擢通政使司右參議丁亥奉勅總易州山廠薪炭事興利去具有成績己丑擢工部右侍郎領職如故給誥命進階通議大夫贈祖原簡及考皆如其官甲午遷左侍郎入僉部事修內沼浚運河修國子監累賜羊酒楮鏹惟運河功最劇特遣近臣勞於河上者一於張家灣者再異數也戊戌九載秩滿命仍舊職加正二品祿是嵗疾尋愈上疏乞歸不許己亥城中大水命浚治諸渠道復賜羊酒楮鏹疾再作再乞歸上若曰卿愼疾自愛勉修乃職其毋去公感恩力疾不敢復言歸庚子春方署事忽中風尋少愈遂力申前請事下吏部覆實乃許致仕令有司給驛傳陛辭賜內饌及楮鏹爲道裏費時公卿而下祖餞都門外侈爲歌詩至溢卷帙觀者皆交相嘆羨稱爲盛舉蓋在途閱一月而卒八月十二日也壽六十有七公溫厚簡重抱負自許論民情國事亹亹不絕窮居事母必曲致歡適喜周防居憂時值嵗歉發粟數百石婚不舉必爲經畫不俾失所友人王布政汝霖卒於官遣其二子爲縣諸生家教尙肅嘗取祖考所著家訓三十六條篆諸梓建崇本堂嵗時會羣族姓講讀其中尢勤戒飭不使預州縣事平生所著牋表奏議古文歌詩若干捲藏於家公居官儉素常俸外不問生業前後四十年田廬服飾無增拓歸之日第宅荒落恩奉張淑人舟居嵗周僦館城南以營事予聞之緝熈云張有賢行惟恩一子以防補國子生質羙而文銘曰古有嶽降世豈不神彼龎而奇吾識其人峩冠垂紳在帝之側爲少司空實掌山澤才恢器閎公功亦隆公門巍巍與山爲崇維山出雲雨我中土卒斂厥施寂寞可賭六十七年公歸於山有神不防公在世間

眀故奉政大夫兵部郎中喬君墓志銘

成化辛丑七月十二日兵部郎中喬君卒於京師吾友中書舎人楊君應寧實君子傅著君狀君子宗宇特詣予請銘辭復請繼以泣竟不得辭按狀君喬姓諱鳳字廷儀太原樂平人也曾祖諱彬曾祖諱鑑歷湯陰平谷二縣簿有恵政俱贈工部右侍郎曾祖妣李祖妣李俱贈淑人考諱毅累官工部右侍郎妣王贈淑人公少頴敏五六嵗時侍郎公口授尙書輒成誦終捲稍長落拓有大志從侍郎公使晉藩藩王愛君秀偉欲畱爲儀賔君白侍郎公曰丈夫當自樹圖逺大安用此富貴爲公笑曰吾意也事遂止景泰丙子君舉山西鄕薦天順丁丑登進士第時年十九觀政兵部庚辰授武選主事勤愼舉職成化丙戌遷員外郎未防丁王淑人憂己丑服闋還官壬辰進郎中癸巳丁侍郎公憂丙申服闋攺職方職方事加劇凡兵利害邊務當可否將材諝任弗任朝省諮議時有禆益庚子奉使廣西時邊報頗數公重違曹署馳傳冒暑雨晨夕倍道不三月而還居一年卒卒之年才四十有三而登科第者二十有四年爲郎中者十年官三命不越省吏部嘗擬陟尙寶卿不果欲議爲藩貳久不決年資寢深諸曹正郎無歷君右者竟不及再命以卒君素孝養親疾視湯藥夜不解帶喪居哀慟前後扶櫬還樂平樂平山谷險隘或躬負輀紖塜𨿽官治親率傭至相爲力庶母髙死侍郎公之喪君慟視生母旣喪守節白郡縣上狀詔旌爲貞烈之門伯父老事之如父兄鸞早世撫其孤憲宣俾齒宦籍善交際動無物迕徑直自信不甚爲形迹尢篤故舊欵洽傾倒至防官勢故人無小大賤貴皆樂君爲人卒之日皆悼有泣下者予及識侍郎公丰厚和易信爲貴人見君翹竦繼出知公福澤攸在比於應寧數見宗宇皆謙謹篤問學宇尢頴異年十七舉順天鄕薦視君加少又以嘆君之澤未艾也君配路氏封宜人子五宗縣學生宜以侍郎公恩爲國子生宸寀皆幼女一聘金吾右衛指揮使曹璽卜用是年某月某日君長壽山侍郎公兆銘曰貳卿之子爲命大夫豈不能冶弓而裘箕是圖天肖厥才壽則弗如將取之亷而委其有餘已焉哉喬君其澤弗渝

眀故封承徳郎工部主事徐公墓志銘

兵部主事徐君源得承徳公訃旣爲位哭服服如禮將奔喪襄事自著狀序世系行實請予銘按狀公諱某字公信姓徐氏蘇之長洲人也居縣東南之涇有田甚良曾祖華二祖貴三考文質世以農隠故人稱涇徐氏公生十有五而喪父父喪之四月弟瑄始生公籍有世業奉母陳氏及育幼弟𨿽弱冠彊力如老成人父嘗教以六書九數之學久益精數法能目數行下宣徳間詔中使通西洋諸域下州郡簡藝能士以從公用數爲郡守所薦會英廟卽阼不果行周文襄公巡撫南畿諏訪耆俊至無遺防得公喜甚凡財賦計出納籌畫皆見咨問公感文襄知已亦竭智力爲之一時政事陰恵及民者爲多文襄欲薦用公不果後繼文襄者數公以文襄故不替禮接然竟無薦者公恆教諸子曰吾𨿽不仕頗自試然用吾粗耳必欲亢宗濟時非仕不可乃畱宗子淵幹家蠱遣源及澄業舉子爲郡諸生誨廸嚴甚每庭訓知源志向喜曰吾子孫當有爲淸白吏者源舉乙未進士拜工部都水主事分司山東三載考績進階承徳郎以其官封公攺兵部武庫凡八年於外公前後數十書皆先官誡後家務未卒之一月猶然公平居孝弟處家室白首無忤言治家勤儉凡田廬婚嫁創制經費必親籍記名公大夫有嘉政善行亦手錄焉及在官尢愼密類爲郡縣吏楷式者嗚呼公布衣爲時用尙有徳恵君子謂一命士可爲物濟信夫公生某卒某某銘曰身不祿仕材則政謀老獲其名匪我自求天監實彰靡功弗酬矧徳者勤思有秋曷以諭公公農者流公有賢嗣出贊國猷澤則弗窮公有餘畱公徳不刋我名在防

樂亭知縣蔣原用墓志銘

長洲蔣君原用知樂亭縣卒於官其友兵科給事中陳君玉汝爲著行狀請予銘曰原用平生欲得先生文今死矣非玆銘無以慰地下且原用配徐涉書史文義惟銘是屬每泣曰妾獨不能如張圓妻乎予嘗識原用於玉汝其亡可念念玉汝言辭至再不忍固也按狀原用姓蔣氏諱廷貴原用其字其先宋禮部侍郎堂守蘇因居長洲曾祖叔昂祖宗韶父惟淸皆不仕母趙宋宗室裔也原用七嵗失恃繼母鄒育鞠成之原用數嵗能屬對爲韻語未冠通舉子義學易於進士奚君元啟防縣學有名成化辛卯舉南畿鄕薦爲易魁戊戌舉進士觀政吏部授永平樂亭知縣方視事適嵗大歉原用亟上疏乞減賦役什六七民恃以不徙王師徵建州道樂平原用承部使檄總山海諸關驛車馬芻食事先令集縣故僻境部使罕至治率用茍簡原用舉廢治闕勩不愛力每貳佐出納必親衡量吏所具案牘必親校勘越一年凡地裏邇遠民貧富彊弱法令便不便皆可掌稽故賦役獄訟動皆曲當嵗所得常廩費不足則繼以家槖未常茍取人信其亷郡使至縣例有饋贈原用執不與或憾且謗之不爲動縣治後舊有門吏出入無禁至通饋謝原用塞之會疾作不便者諷以陰陽拘忌不聴則傅以他說原用曰故令若某某皆死於是以不塞此門故邪且人孰無疾疾死命也門何預焉卒不聴疾再作再間治益力最後大作乃卒壬寅三月二日也原用和厚不忤物外斂圭角理辧內達遇事乃見始爲縣或謂其起富室宜不習吏事原用乃奮志倍力欲自觀其能不幸而死其志亦可哀也原用娶武功伯徐公女爲配生女四人某某卒之日徐不能歸玉汝以書屬知永平府姜君璉治後事舁喪西上徐館南郭逆旅一月遺腹得男名之曰壽徐頗自慰忽罹火厄僅以子免原用之幼女死焉玉汝慟不置乃館徐於官邸遣其僕拾餘燼治裝買舟然後歸凡玉汝爲原用謀甚悉君子謂原用交得其人原用先世長洲某鄕某原今歸以某月某吉卜也銘曰位不必卿相稱則賢壽不必耄期名則傳爲名進士爲賢令尹吁嗟乎蔣君其死不泯

贈翰林院編修文林郎陳公墓志銘

吾友翰林侍講陳君師召喪其考耕樂公及妣黃孺人若干年時未有銘師召旣登第拜官歸省墓亦不果作蓋愼之也今年秋師召痛先徳久弗識乃授狀屬予銘將寓歸用諸壙前狀故按察僉事楊朝重未第時作朝重公戚黨其述事行宜詳東陽師召同官厚且久稔聞厥世銘宜予屬予亦弗敢辭公姓陳氏諱申字崇澄別耕樂世居莆田涵江系出宋觀察使淬淬與金師戰急子仲剛死父難後淬亦死國事時旌其裏爲忠孝坊今綽楔翼然存焉曾祖諱仁祖諱徳考諱光逺並有隠行公貌魁碩動履詳雅讀書曉大義喜談史傳少貧服賈事漁稼爲養時曽祖妣及祖考妣久未公痛父志至或忘寢食及父喪益痛自奮積儉爲贏畜乃並舉諸喪皆用禮人嘆其難奉母林孺人養必備物病左右侍夜假寐榻側聞謦欬聲輙蹶起母喪父值忌日執哀如初與弟戊友愛篤至世所遺田宅悉推予之復爲共嵗賦俾獲自裕每夢及父母晨興必告弟持抱痛哭以爲常有女兄蚤寡教其孤二人皆底成立鄕居雍孫無競聲忤色人以貧告戚有施疏有貸貸亦薄息或竟以棄責嘗試長裏賦賦不給寧爲埤納不忍爲掊克四方賔客至日勤館谷有逺適貧不能行者必致厚贐值橋圯塗淖輒率眾力治之皆有成迹可指數人徳之至今不衰孺人黃氏世鄰也閒禮度習書教孝養舅姑視外內族黨有恩誼儉不服紈綺見敗縷遺粒必躬拾之有嘉饌必蓄爲客具及公有義舉𨿽重費不恡助之此於公徳固大類教子尢嚴肅不溺私愛恆舉近世成敗子疊爲勸戒故師召竟以醇學篤行重於時君子謂陳氏有世徳焉銘曰龎積薄發在物爲幸彼邇觀者顧爲物病盍觀陳公久乃彌盛時變俗易趨僞如競公有世守守朴爲正內修外順以聴定命天道弗僣自貽伊慶我銘匪誣已俟其定

眀故封承徳郎戶部主事許公墓志銘

公姓許氏諱亷字淸夫四川眉州人家本鉅族元李兵亂譜逸莫可考公考諱容號松屋母韓氏夢五色大鳥集於庭生公姿表特異兩目炯然松屋曰果英物也三嵗時松屋抱過州治憩城下公仰見城扁睂州二字因以手畫地宛然成畫自是資性朗悟日誦數百言屬對響答人摘其奇者以傳舅氏韓叔珪嘗擕入成都遠近聚覩試以詩皆立就稍長通詩書春秋旁涉百氏尢工書法屢試鄕選不利有司舉賢良辭不就遂棄舉子業徜徉山水間著筆山樵隠及渠瀾集若干捲蜀人購詞輸者越郡歷邑至屨接戶外然公恆自歉視未嘗恃以驕人人益多之公少喪母事繼母若所自出恵撫弟妹與人交重意气不爲崖岸蓋非獨葩藻士也正統某年以疾卒某月州西南飛鳳山之原後若干年以子楫貴封承徳郎戶部主事公配周氏撫寧知縣鑑之女少閒雅喜讀書撰孝經小學列女傳皆成誦孝事舅姑公疾時嘗刲股和藥以進及公疾革欲以死白志公覺之執其手曰若俱死柰子女何周泣曰惟命時四子相林梅楫皆幼有諷令業賈爲養者周艴然曰非吾夫意也並遣就學後相爲崇王府教授霖爲國子生梅爲固始訓導楫舉進士拜戶部主事周亦以楫貴封太安人太安人就養京師復歸眉楫奉使便歸省適太安人病卒丁酉五月八日也年七十有六某月某日合葬去京師遠前後皆未有銘戶部君旣復官乃持狀徴予銘狀稱公負材不試又蚤世卒時無邇遠戚疏皆痛惜不置諸子皆以儒學取官秩戶部尢顯古稱位不稱徳有後況無位者宜於此取焉是固然哉公生防女一適指揮萬亹今閣老公從子也銘曰唐有元賔宋淳夫才而弗壽中道殂韓銘黃詩哀以吁生也無官歿有譽睂山許公華且腴五色雜組雙璚琚三十七載如朝晡彼造物者榮而枯安用有才如此乎公有四子皆文儒前𨿽不足後有餘公有遺教非庭趨有賢而慈嚴父如龍嶆鳳山气盤紆鐘奇閟秀於此俱我銘玆丘世不渝

眀故刑部郎中奚君墓志銘

刑部郎中奚君時亨勘獄瑞州還至杭州得疾卒按察副使李君若虛方提學浙江日視疾具湯藥比卒治含斂衾槨甚備航君喪歸華亭時君母太安人及妻若子女皆寓京師聞訃痛絕諸寮友皆驚悼相弔尋得若虛書咸相慰曰李君不負時亨吾徒可獨負哉於是屠郎中元勲爲狀周郎中良璧過郎中大濮栁員外拱之諸君屬予銘適君女兄之夫孫鏞者來奉太安人歸自京因寓銘俾刻石內君墓壙予辱君還往且聞諸元勲及馮郎中佩之知君賢爲詳乃序而銘之君諱昊字時亨姓奚氏世爲松江華亭人質貌頴異九嵗就外傅囊白金爲學資有婦人道哭問之曰家貧鬻絲得百錢而遺之舅姑老無用爲饘粥具君卽以所持金予之歸白承徳公公曰兒能如是吾無憂矣君弱冠從承徳公於合公疾君刺血吁天求以身代又重傷太安人心匿不使聞公卒君奉母扶櫬歸廬墓終喪籍府學爲弟子員舉成化戊子鄕薦連擢己丑進士第循例歸省壬辰拜刑部主事眀敏精吏法片言擿伏人服其能遷員外郎勘貴州獄歸奏稱防進郎中庚子伏乞歸省太安人遂就養焉居數月會瑞獄作事尢劇君受命往日奔走勞瘁成疾以卒壬寅三月望日也年三十六娶潘氏封安人子一曰伸女四皆在室君和厚易直重恩義幼學時母析貲予之君悉讓兄冕俸所得金帛必分族屬爲員外時同年董知縣失官道遇寇貧甚君爲館谷給綈纊厚贐之還使經景州有故寮劉判官死五年不舉君之且防其家平居恭孫見鄕先輩無窮達皆不敢慢處寮寀終日不色忤故人多愛樂之尢嗜問學寒暑不時輟喜臨晉唐書爲詩文往往有奇思與客賦詠值意得恆夜分不寢有幹柬稿若干捲蔵於家君墓在某山葬用是嵗某月某日從吉卜也銘曰利劍硎發其聲有劃儵歸大津光彩滅沒孰爾淬之孰爾閟之鬼神有靈百世其衛之

一朴居士蔡公墓志銘

進士蔡君淸得告歸晉江念其大父居士公未葬且迫介喬進士字請予銘自述祖業甚悉曰淸不敢誣吾祖也淸有文學名觀其辭核而理乃據以銘公姓蔡氏諱潤字懋徳以字行號一朴居士先世譜逸不可考元有諱謙者於公爲髙祖居泉之恵安祖諱恵至正間避亂泉城壻於晉江朱氏始爲晉江人考諱輝國朝永樂間舉貢士母林氏公少失怙家貧甚門戶防落公奮自樹拔與其配林氏備嘗艱苦銖累寸積積稍裕及母棄養諸弟妹皆壯長力爲婚嫁弟懋敬病且死舉財物契劵及其遺孤屬公公治後事撫其孤長則悉舉故所屬者歸之嘗曰吾不防顯吾親期不辱吾不能庇覆吾兄弟亦盡吾力而已矣年五十外內事悉付二子惟課孫讀書督僮僕治樹蓻暇則匡坐一室非大賔客及鄕飲禮請未嘗出戶閾𨿽居闤闠間有不知其公者公重先祀昧爽謁祠堂已乃出治事夕復謁始就寢祭必備物或病弗克與則飭子弟惟謹身以勤教孫淸出就傅旦必問曰淸入塾未未則戒之曰汝貧家子不可作富貴相見其字畫不楷則曰是亦學也柰何不敬凡器物或損壊未嘗介意獨於書甚愛防每戒子孫曰吾於此𨿽不甚解然聖賢所著要不可蔑視且吾先世遺物惟此耳汝軰愼守之見子孫爲服爲新制輒蹙然曰何得效俗兒女子態也公性謹飭不喜博奕戲劇事質不外飾嘗曰吾無他技能惟一朴耳其所自號以此公旣不試志業無所見故其言傳爲多郡縣吏𨿽不時見然知公賢恆曰使吾民皆蔡某官府無事矣按察僉事林吾克賢恆下郡縣詢行義命泉州知府沈海書公名榜於旌善亭云公卒於成化某年某嵗潯羙山壽七十六配林爲山陽教諭廣之女子三長觀慧淸父也次某某孫四曾孫一存畏銘曰善不必大惟實則有節不必奇庸乃可久曲士詭行嗇夫利口勞身狥名爲祿之誘若罝斯獵若弋斯取旋棄所執若視芻狗嗟今之人固也誰咎朴哉蔡公有順無揉外無顯名內省奚疚公心則寧公死不朽

懷麓堂集卷四十七

欽定四庫全書

懷麓堂集卷四十八

眀李東陽撰

文稿二十八

志銘

明故徵西將軍鎭守寧夏都督僉事周公墓志銘

公諱璽字廷玉姓周氏其先本永平遷安人伯祖亨洪武初內附授燕山防衛指揮使賜田宅因家東安祖斌永樂間以靖難功當擢都督讓於兄彧考諱英宣徳間坐累謫戍開平衛累功擢都指揮同知寄祿府軍前衛成化丙戌以老謝事公代爲指揮使辛卯徵北邊以功擢署都指揮僉事用薦領十二營號令尋統五軍右掖戊戌勅充右參將分守陽和庚子與威寧海功進都督揮同知調大同副總兵辛丑以黑山墩功進都指揮使壬寅以黑石崖功署都督僉事癸卯北邊伊斯瑪音大舉入寇分兵三千守懷仁賊逼夏米莊中軍失利公還兵內援夜忽值賊營時賊乘勝勢甚鋭公大呼屬將士曰今日之事有進無退退則無遺類矣眾爭奮無不一當百鋭弩齊發呼聲震天地賊少卻良久復突入短兵接公臂中流矢令左右拔其簇督戰益急與其子鵬及死士數軰斬獲十餘級會逰擊將軍劉寧兵至合爲一營中軍潰卒多來歸兵勢乃振賊旣退失律者皆得罪錄公功進都督僉事甲辰攺充總兵官鎭代州兼督鴈門三關治戊申移鎭陜西庚戌命充總兵官佩徵西將軍印鎭寧夏甫一嵗議修邊備爲遠久計偶得疾召諸子曰吾生獲佩印分閫分已足無所復望獨未嘗大破北邊爲朝廷報抱恨死矣气就絕忽大呼曰好殺好殺遂瞑是爲辛亥七月十五日年止四十有二生子四長鳳蚤卒次鵬以從徵功累官錦衣衛指揮僉事次鴻次鵠公醇雅有禮度中亦負气涖事斬斬尢精騎射知兵習戰近時論邊將者必指屈焉奉二親謹甚迎養大同比喪遣諸子還葬都城東今所袝墓是也其名曰魏村社之原予雅聞公賢公之卒錦衣衛指揮同知劉公彥芳持狀爲徴銘予又聞鳳卒時其妻都督王君賔之女號泣不食死詔旌所居曰貞烈之門公之風又於是乎在銘曰漢出雲中動以萬騎公兵三千力折胡勢宋睨西夏屹爲外虞公提全軍坐鎭彊胡惟公才賢適際斯盛以守則固以戰則勝惟天子聖俾我兵是競惟古將才必錬乃成公在三陲久益有聲天弗假年疇不興戚曰此豈易得而奪之亟有巋東原公歸其間公靈在邊爲河爲山偉哉公名𨿽死其勿諼

朝邑縣學訓導致仕張公墓志銘

成化乙巳夏六月二十二日朝邑縣學訓導致仕張公卒於澤州自甲辰之秋山西大饑人相食餓莩蔽野歷冬及春厲气交作死者復相繼時公年已七十有二其卒也亦以厲云嗚呼傷哉公諱翔字騰逺世爲澤人考諱某母宋氏公生而聰慧果毅工書善記誦入州學爲弟子員問學勤厲𨿽大寒暑必正衿披誦未嘗色惰事親志養產不逾中人而奉養必備親疾必憂形於色奉三兄謹甚不命之坐則侍立終日家中析公所取田廬未嘗有所擇兄泰夫婦繼卒以遺孤屬公公撫若已出爲娶婦至長子孫不使異產父喪嘗市木爲棺而逋其直偶行雪中躡得一物視之乃白金一錠求其主不得遂酬木直鄕人異之曰此孝徴也凡喪具服制皆用考亭禮以至於冠昏交際皆然公以詩舉於鄕屢不利以例貢禮部始授學職至朝邑嘆其學政久弛身先訓率必惇本實次及文藝亦嚴立程格終始不變於是科第踵接九載有成績當陟以老乞歸家居惟課子孫讀書史申眀孝弟間以訓鄕後進勸善戒惡其言悃愊懇到聞者悅服皆稱爲鄕先生焉公嘗慕薛文淸公之學遣子澤就學河津舉進士知武安縣實就養教以官事澤以亷防著政譽徴入爲河南道監察禦史蓋父師之教爲多公子三長澤次漢次某初張氏墓在河西金岡嶺今卜遷於州城郝家莊之原以是年某月某日葬禦史君奔喪將歸介其鄰武學生徐君鏞來購銘予聞禦史賢按所自著狀得公行且悼其值時厲以死𨿽壽宜傷也蓋於是深有感焉乃作公銘銘曰生也逢時壽考且康老不逢年卒以疢終古有養老於鄕於庠國典具存而公則亡吁嗟乎張公

焦生邦重墓志銘

焦生瑾字邦重侍講學士守靜先生孟陽子也卒於京師先生哭之慟至忘食寢予先生同年友義均兄弟聞生死悼嘆不能置與諸同年爲文弔之及歸泌陽先生自書其性行嵗月授予屬銘予尙忍辭哉生始名恩榮蓋先生舉進士爲翰林庶吉士生生京師報至家時有司方建綽楔榜曰恩榮先生之父封編修公遂以名旣長乃更今名生四嵗喪其母呂孺人先生以編修歸省實擕生以從旣還朝公及祖母某孺人畱不遣七嵗病癖藥之愈公令羣兒嬉聚以悅生生每凝坐不一視公異之稍長授以詩書不數過輒成誦公曰此可教也遣其兄琦擕致京師就外傅沈黙自持𨿽師友問答不過數語先生疑以爲鈍及考所業則未嘗不通平居言若不能出口及誦書史見古人事行試令辧曲直賢不肖時當人意爲舉子義輒合渠度書字亦淸勁同學者皆自謂不及不妄取予不濫與人接嘗謂其弟黃中曰吾見同防有狡詐者彼自謂得計詐豈能欺人徒召憎耳汝資性過我但恐爲此軰所移易汝其戒之嘗侍先生獲觀程眀道秋日詩邵康節大易吟退書之幾格反覆諷誦若有所得也生嗜學欲速就積勞成疾見其父憂形於色輒彊顏慰之曰兒病行愈大人幸盡心職務勿以兒爲念逾年益憊先生謂曰兒脫不諱俟汝兄弟有二子者爲汝繼不殄汝後生但飲泣其繼母郭及兄瑞問之皆不答私謂其姑曰我無他囑但勸我父勿哭我也成化乙巳六月二日卒年二十有一聘胡氏縣學生繼之女待年久之竟未及娶以死予同年家子弟若侍講東瀧彭先生子彬方石謝先生子興仁今南京太常少卿愧齋先生子罕皆敏而早卒予連喪二弟山川慟而成疚故於生感之尢深嗚呼吾又忍銘哉銘曰嗚呼焦生胡質斯弱而志斯彊踴躍振迅倔起而莫之攖也稼未獲而稿樹未實而傾天實摧之豈人弗能吾爲汝銘以釋汝靈以慰汝父兄嗚呼焦生

眀故文林郎河南道監察禦史李君士常墓志銘

成化乙巳春三月士常以禦史巡河南東陽與倪學士舜咨諸公出餞城西僧舎士常意眷眷不忍別冬十月聞巡撫都禦史報則士常已不起矣東陽與舜咨驚愕相弔旣又與婣友潘時周會哭以書訃其兄士儀士儀悲慟欲絕遣弟繕及從子穆迎喪遣子稷來告哀徴銘東陽得書哭失聲及喪歸道京師寓諸郊數日東陽與諸友往哭奠之乃爲銘畀穆歸俾焉嗚呼吾忍銘士常哉士常姓李氏諱經別號力齋其先鳳陽臨淮人也曾祖諱濟元季以鄕兵歸國累功授廣信衛正千戶祖諱庸陜西都指揮僉事考諱徴萬全都指揮僉事始居萬全兄士章署都指揮僉事世有勲望士常幼端重如老成人爲都司學生刻志問學夜或睡輒以手自批其額頬舜咨父尙書公謫戍萬全士常寔受學有名諸生間葉文莊公爲巡撫賞愛特厚薦於我外舅防泉嶽公爲壻公時知興化府得葉書曰與中不吾負亟報許之士常防防泉門久學益進禦史林貴實閻子與督學政咸見器許甲午舉鄕貢戊戌登進士第奉詔入翰林爲庶吉士辛丑拜河南道禦史奉勅巡山海諸關二年政令眀肅歸掌道事覈京官稱負尢嚴愼不茍及巡河南令有司毋貸市物而稽其直聞者皆相戒莫敢肆時嵗大防上疏言懷慶諸府民父食子兄食弟骨肉親黨相噬死徙十六七𨿽防赦宥宜大肆蠲防庶他變可彌又與巡撫會議諸賑防事未及報益憂懣簿訟塡委不遑寢食冒暑至洛陽疾作復有公事當詣汴猶閱案過夜分乃行至則益甚語已不可辧猶隠隠言捄荒事九月二十一日卒屬纊時巡撫及布政按察諸公皆臨視知開封府張九云治含斂棺槨官給驛傳復遣使防送以歸十二月二十九日葬泡沙原祖塋之右士常天性孝友又習世訓居喪蔬食三年兄弟雍穆晝聚處堂上暮乃歸寢兄出未返過期不敢飯閨壼和敬疊爲賔禮叔母寗寡而守節終身母事兄士章子指揮同知稽及穆及兄純子程秀皆早孤視若己出或親爲講授繕庶弟也遺腹於外及長謀歸之爲娶婦焉士常赴義如渇勇不計力人有善推誠向慕意气所屬歷歷出肝肺守官淸儉家指旣眾俸不給或稱貸爲旦夕計及遇文人墨客竟日延欵與相倡和所得詩賦至累篋笥猶酷好不厭自出翰林爲禦史𨿽極通要而非其好竟憂勞以死嗚呼悲哉士常娶於嶽賢而早卒封孺人繼娶王爲卽墨知縣時佐之從女封孺人生三子秩和稢皆幼士常善楷書恆曰吾兄書法過我謂士儀士儀乃自書此銘曰以慰吾弟東陽爲篆蓋亦士常意云銘曰官髙任艱君子之憂曰貴曰富匪我攸謀彼籍勢者爲身爲家官而已矣遑防其他君居禦史不樂其華我職弗遑而暇爲誇孝亷儉勤君行則有斂焉弗張君子之守廸而獲咎豈理之常人則何尢悠悠彼蒼我銘士常百世不防

封宜人喬母路氏墓志銘

兵部郎中喬君廷儀旣樂平長壽山越七年成化丁未七月六日君配宜人路氏卒於京師故第子宗宇軰扶柩歸卜明年正月某日啟竁而祔以予嘗著君銘知族系家範頗悉請志祔事及宜人懿行庶有所互見者嗚呼先君之殯也宗昆弟慰我相我意勤甚今日之事予惡得無情哉乃彊援筆爲志及銘路與喬同出樂平族故望宜人營膳所丞仲室女在𦇤褓間爲怨家所毒防死母孫禱於神而蘇因異之少精女事通孝經列女傳諸大義未笄有縣令主其家從者亡金五十兩懼欲自引決宜人偶得諸後圃白其母還之郎中君從厥考工部侍郎公試京師營繕重其秀且文遂受聘焉旣歸晨夕饋食湯藥曁諸時祭皆精洗有度事姑王淑人及庻姑髙烈婦曲承順善成其懽郎中君肄舉子身以勤相夜夜鼓始休漏未盡必夙興以待比舉進士官兵部封安人又進封宜人𨿽寢貴服用皆故物從子憲宣失怙恃撫之有恩宗宇幼手教字畫稍長遣就業每嚴誨戒及宇舉進士授禮部主事戒加切每朝有吉禮宇典儀制例得賜幣宜人必斂容曰此君賜也宜人何修以報宇將造朝必起坐詢早莫出乃就寢故宗宇皆有名士大夫間自侍郎公以下三喪宜人皆歸治已復就養益綜家務𨿽無贏貲食指數百皆受給處側室陳寗三十年略不爲形迹至同食飲視庻子宜宸容未始有異侍郎公當防國子生宗以長以讓宜宜人喜曰兒能爾固善尢樂施予族姑子張戎貧不能娶給以金帛永淸馮徳成者有急質女求貸貸之金並其女歸之從子僕劉溫廢疾被出宜人憫其窮爲之娶而遣之聞有籠烏於市者粥而縱之以爲常其多至數千焉平居溫厚容忍簡言笑婢僕軰未嘗見喜慍色戚黨女婦凡一接無不意滿卒之日多感慕泣下曰今安復有如喬宜人者邪銘曰有夫克肖婦佐之孝有子如夫維母之撫從人者艱實恃以久爲所從助乃謂能婦亦謂能母生從厥居死從厥封我銘郎中繼銘宜人以備始終

封宜人朱母黃氏墓志銘

予少與昆山朱儀中交甚厚獲拜其父奉直公及母黃宜人宜人之喪儀中將覲自太原未行得訃至京師乃自述事狀請予銘曰以此累吾友也是宜銘宜人之先蘓之長洲人處士仲光之女朱在鄰邑族相望又俱籍京衛故宜人歸於公宜人事舅姑甚謹凡侍疾居喪如居官省時家寢饒食指益眾相公蠱幹𨿽澣衣敝物不忍棄睦處姊姒均視羣從翕無間言下逮臧獲小有過務掩覆之皆飲徳焉儀中始自黌塾歸宜人必詰所業視勤惰爲憂喜比舉進士官兵部教使淸白奉職以承父訓日勤勤不置以主事貴封安人以員外郎進封宜人儀中爲郎中坐累謫常徳同知攺知徳慶又內徙同知太原道京師乃請就養宜人不肯行又閱嵗而卒距儀中至僅兩月耳儀中痛身在逺貽其母之思以沒且弗及含斂曰吾乃以此累吾父也復念其兄縉在蘇尙未歸又數月乃蓋宜人卒以某年以某日其地在城南十里河之原舊以族地且陿乃辟其旁遷壙其中而右虛焉禮也銘曰有子翹矣愛亦勞矣養弗酬矣嗟無繇矣訓則勿違行則勿隳維子斯才以成母儀維宜人之宜兮

華編修伯瞻墓志銘

嗚呼伯瞻乃止是耶伯瞻質偉气充才勃勃不可遏其志所期甚逺且大舉進士財三年官一命年二十有四而止悲夫初伯瞻從其父廷佐君居京師時未冠學於楊防庵應寧與太原喬宇希大並價予見伯瞻書勢已逼人私喜吾湖南後來之傑蓋其在此及伯瞻舉鄕試第一連得進士入翰林爲庶吉士汪寅軒傅體齋二公奉詔授業大見甄賞每閣試與稿城石珤邦彥相甲乙授官爲編修予又喜曰此天所以玉其成也予與廷佐君同鄕又防庵知己友故伯瞻視我厚至是又同署日益密每有作未始不出見見輒加進一二載間遂脫舉子習得古人蹊徑詞簡意達粲然成章予嘗以聞諸劉文安公者告之謂爲文必先博而後約收斂太早則其地無所容伯瞻以爲然然執不變意者天將速其成故使至是哉使天果有意焉則斯人者胡不姑涵育長養俾大有所就之爲愈也予益以慨人之才不易得且不易成也悲夫今年春廷佐君以常州知府入覲歸伯瞻已病秋益劇臥不見客予數往乃彊見之怪其神苶然比得告猶函一卷具書致予曰巒且別願得手書數通以歸書未成而訃報予旣往哭之念無以慰其志者乃據邦彥所著狀爲銘屬希大書而刻之又自書於卷中以畀其家藏焉償舊諾也伯瞻姓華氏巒其名世居蘄州以州學生舉生成化某年卒治某年於州之某原娶王氏子女各一人皆幼銘曰吾黨得之吾曹得之而遽失之吁天誰詰之

奉議大夫刑部郎中何君墓志銘

君姓何氏諱說字商臣世爲彬州人祖諱義堅合州同知贈戶部主事父廷彥雲貴提學按察司僉事君少從按察公逰學京師赴湖廣試禦史樊君英奇之比捲拆且盡得其名謂眾曰此不可使小就寧勿取後數年成化庚子果得解元連擢辛丑進士第久之授刑部主事侍郎建昌何公嘗監試湖廣雅器君見所屬獄案曰吾謂子文士耳乃能是也嘗勘獄順義有兩豪爭地事涉中貴人剖析無所避遷員外郎時何公爲尙書令總諸司奏牘校閱精敏山西有亂民禦史以謀反奏獄且具君閱卷曰反罪當孥此不過假佛惑眾𨿽潛表通胡不果至乃謀叛叛止死耳竟用其議活數十百人及遷郎中階奉議大夫嘗奉勅錄囚南畿凡錄六千人上讞三千餘疏多所平反揚州有毒藥殺人獄君析其疑數端果邏人有隙者所搆奏釋之廣徳有饑民貸谷不得而羣奪之者連四百餘人皆坐死君矜其情許自首使償谷且杖遣之皆泣拜而去歡動州境還朝名愈彰莆田彭公爲尙書益重之旁攝他司事鉅細無弗集者治癸丑刑部災君坐本司下都察院獄詔降一等補外君在獄已沾疾得命出一日未調而卒惟其子進士孟春在側大夫士聞者皆悼君賢弗克壽且奇孟春才哀其摧毀骨立又貧甚貸而將事右諭徳劉君道亨爲著君狀孟春予禮部主舉以君沽命且受學焉哭告予曰防先生孰可屬吾父者嗚呼予安用爲君慰哉君父按察公舉己丑進士累階奉政大夫致仕以恩加修正庶尹子二其次孟旦女一君年四十有三卒於某日卜用是年某月日某山之原君淸謹重厚不訐人過遇事有力母喪廬墓有芝生於旁人以爲孝感云銘曰惟湖南地三世進士自何氏始亦云奇事家用易學受父授子科必丑嵗嵗必周紀君舉在辛先已後癸君獨中阨如澤斯沛孰停其原孰導其委天實爲之請究終始明故兩淮都轉運鹽使司知事周君墓志銘

君姓周氏諱澄字原潔其先自道州徙巴陵塘源居數世曾祖諱國才祖諱桂芳考諱思恭妣傅氏生四子君其長生有奇質受書鄕塾兼通法律有用世志未遂也湖廣布政使司嘗缺知印知印者主印記出入役𨿽勤不與諸從事伍君以名爲府縣所薦黽勉就役而非其好有爲布政者雅器許之或諏以政務亦稍稍自見授廣州府倉大使當藩臬交防出納繁夥勤會計愼勾稽宿姦斂手不得肆則相扇爲浮詞構以罪按察分司不能直君具疏愬諸朝下禦史按察姦狀事乃白秩滿丁內艱服闋遷浙江上虞縣主簿地衝要多賦訟君以習律故皆剖析得理部使有大獄久不決則以委之嘗攝余姚縣事余姚故接境民聞君至輒相率共賦役不督而辦參政何宜檄領京儲兌運事舊時悍卒多怙力侮民民代補耗虧爲所困君悉意規畫益嚴爲約軍民皆稱便何嘗與論水利至夜分不寐嘆曰能官也浙東海溢上虞尢甚工部侍郎李公顒築堤海上君承檄受任與有勞效九載將去父老合詞請畱於禦史及布政按察例以未報政不許比上吏部考入優格復丁外艱服闋擢兩淮都轉運鹽使司知事署泰州及淮安二府分司兼掣淮安鹽貨嘗攝篆事事皆集諸場戶白於都禦史張公瓚再被奬諭聲益振然亦坐劬瘁得疾成化癸卯八月翔卒於官年五十有九有司用例具舟歸其喪乙巳某月某日珠冠山先塋之次娶某氏子四長質次貴次賢次賔君未有銘貴在京師聞母喪將歸地陜不合啚別爲銘內君墓乃奉栁貢士大綸所著狀介李貢士永敷以請於予嗚呼今之人或負才挾智位小不稱志已不屑致力或躓重泥逺名浮而實喪𨿽貴且顯亦奚以爲哉君歷三職二十年官不過八品矻矻窮日夜竟以勤死計其所克濟亦已多矣是可錄爲有職者勸銘曰匪甲科是塗而辟於蕃弗正寢是終而死於官然則生距非榮而死寧弗安後五年而得吾銘庶以爲永觀乎

懷麓堂集卷四十八

欽定四庫全書

懷麓堂集卷四十九

明李東陽撰

文稿二十九

志銘

退庵處士趙公墓志銘

予舊居西涯與退庵趙翁同裏先公年與相若時嵗相還往旣遷城西時時念之翁以其子永學扵予先公實見命焉先公之防翁每爲助及經理諸葬事不厭纎悉且爲相吉壌邇厥先墓曰庶幾他日相従扵地下也予用是念之不忘嗚呼孰謂翁亦棄我去耶翁本臨淮武家祖仲良以伯父勝貴贈明威將軍長陵衛指揮同知考諱云従兄扵官遂爲京師人翁失怙與兄某承奉母賀氏以居甫弱冠輒共任家政逺涉湖海爲陶倚術旣負藝識儕類歸服家日裕視兄爲多兄卒禮事寡嫂婚従子三人一人爲僧別搆庵居之獨念得嗣晚義給貧困折券棄責將爲後地逾年而永生又數年後得子防翁曰永也敏可使就學俾事舉子業將用儒顯蓋於此有遺望焉病且革彊執予手意有所屬也將屬纊其家問之曰得無念永乎乃然隕涕而絕方予之未至也以所名子通沾賈事頤指手授克獲其力人亦以見公之能云翁初娶吳氏生女四人適某某繼娶胡氏生永防及二女適某某翁生某卒某壽七十六墓在都城西北傅家莊之原舊以族吳窆其右方至是永防啟竁內公柩祔以吳而半虛焉旣得卜於某日永號泣請曰非先生銘孰以慰吾父者乃爲敍及銘銘曰吾父之實鄰翁墟吾神不孤翁與爲徒翁生我娛翁死我吁我情所於銘其舎諸曷其訪翁墓祀之餘

諭孝婦墓志銘

有服衰杖桐乞爲其母氏銘者介指揮張文仲以請予辭曰女徳類弗著勉爲之非吾意也張曰玆有孝行其諸異乎世之爲婦者敢因以請問其姓名則吾友司務諭以正之兄以善之子心固已許之誦其狀爲訓導仇東之所著蓋諭氏一孝婦也因嘆曰嗟乎近乃有斯人哉世之稱爲子者尙不克自致於親況婦姑哉誠有是𨿽不吾請吾固將傳之按孝婦姓王氏諱眞其先出浙之仁和永樂間徙實京師爲順天大興人考諱貴母陳氏諭本南昌望族以尺籍京以善其少也方擇配孝婦歸焉事姑韓謹甚韓嘗病亟藥弗效孝婦計無所出瞿然曰嘗聞老醫言人肉療奇疾非此不可卽潛入幃中剪左股肉爲糜以進韓食已爽然而蘇曰吾已分死不救何醒之亟也孝婦匿不言韓察其有痛狀詢家人得之泣曰新婦乃至此乎天道亦甚邇願新婦他日得婦如新婦也鄰黨嘆息或爲泣下以善以內行不自暴有司者莫能旌之然人多稱爲諭孝婦云孝婦年六十三卒某日大興東郊下馬社先塋之次子一曰春嘗捐貲給邊授階七品孫一初孝婦之嫁也諭業中落以善始起廢成裕孝婦稱內政實與有力及富不妄費一錢惟享祀必洗腆撫臧獲務俾暖飽無怨言此其餘事云銘曰昔有崔婦登堂乳姑姑視吾婦汝報不孤諭婦實難彼崔弗如彼以其力我以吾軀惟天弗誣有子克家有狀足徴我銘匪誇

眀故封大中大夫陜西布政司左防政梁公墓志銘

崞爲縣在代州邊地多武尙鮮有以儒顯者自直軒梁公以子景貴封徴仕郎兵科給事中再封大中大夫陜西右參政其配某累封至淑人及見其子爲都禦史鄕有識者皆感奮曰賢哉梁公乃以子致貴如此皆遣子弟就儒業多至若千人比公卒無大小疏戚皆防弔賫咨涕淚以爲公實啟我今不可作矣時都憲公方承勅巡撫湖廣歸奏於朝計襄事期迫不克久滯都邑預囑其甥丁戶部紳請予銘刻石公諱資字叔敬直軒其別號也曾祖某祖某考某皆寓儒於農公通六藝能爲五七言近體詩每見前賢格言善行必興慨慕恆嘆後進士曰讀書不求實踐猶不讀也性質直無他嗜口不談勢利尢不信釋老喪家有問禮者輙云佛老法語人過及攺悔則又爲奬振之故𨿽被斥責亦不爲憾且賴以自直達官貴人多折位勢爲禮貌若都禦史李公祝秦公綋每詢兵農政務語必移日而一不及私二公退曰梁先生吾之石洪溫造也不能言口授以詩輙成誦知非凢子俾舉進士竟以是成其在兵科爲給事中戒以淸愼始貤錫命爲參政益舉職左都禦史余公子俊而下階旌之吏部下禦史覆實命始再錫副都禦史𨿽要顯秩不過三品錫不攺命然鄕之人皆以都憲禮尊之無異詞公益遜避若未始有者蓋終其身不變也尢嗜義婣戚婚葬視力爲給旁及鄰里多飲沐澤焉壽八十有三忽疾革召子孫具湯沐澡衣曰吾今日稍倦殆將歸矣問以後事不答越明日乃逝是爲某年月日配史氏賢而同封累號曰淑人先公卒子二長琮義官璟其次也孫五枋楫及某某曾孫七淑人某原公卒之年某月某日啟竁而窆以淑人祔嗚呼古者文質並用乃稱君子世降俗薄識者病之梁公以經學顯實由父教都憲尹惇雅不浮愼守恆執不爲勢位所移易其於家訓蓋有徴焉公其賢哉生有譽望沒有銘志以貽後人非侈也銘曰梁望西徼顯於封君維君有封維子有勤我遡求之由枝逮根越三世以降種徳以蕓久乃有獲自貽厥身屹屹西亭位隆望尊彼稗與莠曾何足與倫我最其徳以刻銘之

明故鎭國將軍都指揮同知王公墓志銘

王氏出鳳陽潁上爲世族元山東行省右丞榮入國朝內附洪武初授神萊衛百戶遷宻雲中衛副千戶子禮嗣從大宗靖難遷指揮僉事子宣嗣實生公諱榮字士華五嵗而孤正統攺元嗣指揮僉事署衛政分領邊伍名漸著天順壬午用薦承勅鎭宻云古北口諸路公申號令利械器閱實兵旅分前後次日嚴備守憲廟卽阼賜白彩幣敵入冦公出龍王谷追三百里俘男婦八人斬首九級捷聞擢署都指揮僉事所統官軍士賜官賞有差成化癸巳敵甫入公出大水谷追四百里斬首五級遂拜受都指揮僉事甲午復追敵古北口三百餘里斬首十七級歸所掠牛羊以百類遷都指揮同知躬閱要害置窖窩弓釘盤諸器賊近輙受窘以去其所鎭地西東五百里長城萬餘丈皆壘石爲之水至輙敗修築無寧嵗公煉爲石灰塡土爲甃重治之城因不圯復以地廣難備請移闕東北姜毛谷諸隘地增城堡遠斥堠前後至二十五年境內寧謐朝議偉之會有嫉公者媒孽其短遂謝事居五年卒治某年月日也壽六十城東五里原先墓予聞邊將與大將異才而所處亦異宜公所負抱無愧所謂邊將者用不競施而滿見沮厄豈不惜哉公娶夫人孟氏繼夫人朱氏子五人某某孫三人某光祿典簿李君廷器爲勲請銘自爲著行狀並道其終始之槪如此銘曰關城翳翳爲國東嚴屹屹王公手扼其隘寇至輙退我擊其背彼旣失勢莫我敢肆孰能挫公敵不在外公不自媿曰我寧退官我自取亦復我棄孰謂公棄公澤在世

楊君丁宜人合墓志銘

吏部右侍郎楊君文懿之配宜人丁氏扶公喪歸鄞朝廷方遣官治宜人亦卒其子按察副使茂元任湖廣合於堂洞山之原公行旣有銘而宜人事未及載茂元乃具書請於公弟翰林侍講帷立速不置予以公故不敢辭宜人公同縣人也父諱瑄正統間舉鄕薦未仕而卒時宜人甫四嵗從母樓育於縣南王氏王氏翁諱宗遂頗讀書尙義气見宜人夙端慤不茍貲笑口授孝經小學愼爲擇對公以諸生赴試間過翁翁與語驚曰此名世才也遂以宜人歸之宜人出富家而楊氏世素儒食指數百藜菽苦弗繼宜人脫簮珥躬織作以佐養且給公防學費𨿽涉疲悴了無懟色人以爲難景泰庚午公發解浙江眀年舉進士以翰林庶吉士丁父憂連遭大父母喪宜人承公意治後事甚備事姑張夫人寒暑不易節見稱孝婦旣闋服從公於官天順壬午以編修貴封孺人迎張張弗至每制新衣及致珍味封襲以歸成也戊子從公歸覲日具冠帔自堂下上食及治如喪舅時己亥以侍講學士貴拜宜人命及公遷少詹事始得通籍中禁預兩宮朝賀屢荷錫賚公爲吏部二子及諸弟皆舉進士布列京署家極顯宜人猶勤內政躬課諸婦習女事每客至庭戶輙聞織紡聲家人勸少休則曰我固樂此且以爲子孫法耳蓋至於老不變耳治某年月扺家以積憂成疾某日卒壽六十有四少公一嵗三子茂元其長乙未進士累今官次茂貞早世次茂仁丁未進士刑部主事皆有文孫七女孫三某月日合焉嗚呼文懿公以家學名天下其子姓羣從防養童習皆是物也及其漸積涵洽以底於大成豈獨庭訓固亦有內則哉是宜銘宜人之徳以爲公祔銘曰羃羃深閨左書右詩爲女中師嚴嚴廟宇朝鉶暮呂爲大夫宗婦少而劬劬老而於於我儉我勤孰我或渝以迪以遺皆夫君之餘其餘伊何臺爾鼎爾我力弗旣庶其在此𨿽復有此惟夫君是似夫君是似我死其無媿

封孺人張母姚氏墓志銘

都察院右副都禦史張公敷華以湖廣布政使拜巡撫山西之命歸安福省母姚孺人至黃州得訃亟奔治事事且集以例告守制於朝會廣東參政伍公孟賢在京師因請著事以屬東陽爲銘以掩諸幽時其先禦史公諱洪死國難以遺衣冠於官山原已四十有三年至是合禮也初張氏世居安福之梅溪爲著姓而姚氏亦望於杉溪兩溪同裏二氏之爲婣婭不絕孺人父諱某氏母某生而敏愼禮辧內外𨿽屬姻戚罕有一見其面者涉書史能解列女傳恪奉婦職姑疾逾年躬進湯藥祭無違度禦史公旣取進士有官守劾姦糾慝不復顧家孺人獨任內政不貽外慮公按蜀有患其摧剝者挾賄入京師爲中傷計而官邸淸肅無所投隙竟厄不行正統己巳公扈從至土木不克歸孺人日夜號慟聲徹衢巷後朝廷進錄死事貤恩封孺人左右進命服服以拜賜已而泣曰未亡人以遺孫故不能死誠不忍服是遂終身不復服擕孤南歸日勤苦爲業遣就外傅嘗指公所誦書諭之曰此汝家世業汝父以汝軰遺我汝弗子我卽弗能母他日何用見汝父於地下後敷華以公廕爲國子生繼舉進士累官布政使歷浙江湖廣孺人皆就養於官意甚樂然𨿽貴壽時親女事婢僕效職僚屬家亦有化者焉居湖三年忽思歸歸數月病革前數日謂諸孫曰汝父已得都禦史行省我矣蓋其神爽不亂如此嗚呼古恆以忠臣烈女相配謂委贄與致命之義同也禦史公不辱於國而孺人不玷其身以成其家亦庶防此婦不媿此臣也其固有所視效然哉孺人壽八十生某卒某某子三某某女二適某某孫四某某因爲銘曰夫死國難婦死夫婦𨿽後死死不孤孤者旣壯榮弗枯先咷後笑非我圖圖用不辱爲道余報歸地下同歡娛夫乎不愧汝與吾朔魂楚地歸來乎彼鬟弗終隳厥初朝擁荊髽暮羅襦生如繁葩死泥塗誰復此景收桑楡我徽懿行厥子於銘哉銘哉卒不誣

外姑宋夫人墓志銘

嗚呼悲夫我外姑宋夫人之防外舅蒙翁嶽翁無一息之其伯氏處士公亦已壽終從子許又客於外病且革家具蕭然無以供後事者自脫簮制棺爲月制制甫畢而纊屬決於是伯陸氏爲治防從子均垣墉從孫子戶林及標格楫梁桂集相與奔走扶柩歸漷縣相於公墓東陽謹著銘刻石以內諸幽嗚呼我蒙翁之盛徳大節所以遺其家者乃至此哉夫人陜之咸寧人世有顯者夫人生而莊肅知書能琴精女事厥考前知州翁擇婿得翁曰此天下士也遂歸之舅氏府君指揮公家甚盛姑劉夫人性嚴奉飬惟謹正統末翁進士及第歷翰林編修修撰受知英宗以天順初元入內閣言曹石二家必反因得禍戍肅州夫人實從居五年宥還京師憲宗卽祚翁被召復爲修撰出知興化府夫人畱京師翁旣致政當成化壬辰卒後二十年夫人壽七十有二乃卒蓋公素篤孝友夫人志協力相不遺其憂翁竭節盡職不復顧私夫人貴不外溢處難不內懟翁重義博愛防人之孤拯人之急曰汲汲不暇夫人惟所命猶恐弗給若恆事常職未嘗略有徳色及孀居處獨拮據掇葺矻矻終其身而門閥屹立聲望不墜居常談翁所履歷及閨闥間語皆慷慨激烈得其義榮非負丈夫器識者殆不及此故公卿舊故多致盡敬裏黨諸子皆有所效法焉夫人其賢哉夫人生子四人俱殤女六人某某內徳防歸東陽爲繼室爲外孫者一惟東陽之子兆先而已嗚呼吾妻之亡兆先生甫四月夫人間謂東陽曰吾欲見吾外孫之有婦也乃聘於吾友潘君時用之仲女夫人實相成之東陽系朝籍不及赴葬遣兆先執紼行以某曰葬夫人以編修貴被封曰孺人今稱夫人致私敬也銘曰婦徳不必同惟厥從福履不必隆惟厥終厥終伊何壽則希有厥從伊何名以不朽嗚呼天乎竟何咎

封太安人楊母張氏墓志銘

東陽與楊應寧爲知己二十年獲拜其母太安人數矣應寧爲按察司僉事提學山西太安人卒於官邸應寧書來徴銘曰一淸俟此以因屬其門人禮部主事喬寄爲狀翰林庶吉士閻價華繼刻石京師寓而歸先公之喪應寧方以書弔我慰我今遽有是托予復惡能無情哉按太安人姓張氏大父爲湖廣九溪衛安福所官世居澧州太安人時爲處子方少閒內則應寧先公娶張繼劉皆早世念嘗爲澧州判官聞太安人家範甚習乃繼聘焉及歸劉安人遺女甫晬病防死親提抱同臥起求良醫善藥而愈之公自厲爲淸白吏佐以勤儉及同知化州從居十年服飾皆嫁時物處同輩金綺炫赫中晏如也州有劇寇城且陷僚屬家皆𦇤兒女爲走計太安人遣人覘公方乘城治戰具曰無憂也治家事如常時諸家恆視以爲重卒無他變公本雲南人旣謝官占籍巴陵太安人脫簮珥易布粟以爲日應寧應奇童薦奉公及太安人上京師及承詔讀書翰林舉進士公始棄養後拜官中書舎人三載考最例得給公勅命進階儒林郎太安人封六品號從夫貴也應寧滿九載待次疏乞歸雲南省祖墓畱太安人居鎭江旣修祠合族還始置田買屋宇爲常業太安人實指畫之應寧得山西命重勞起居欲乞終養太安人不許許就養至則體不通應寧不敢數出巡太安人轍使行至平陽得病報馳還司太安遂不起是爲治戊申五月二十五日壽六十有三太安人惇重簡言笑祀事必恪禮處姻族馭臧獲無疾言怒色慈而能教京曹賔友以應寧故造訪踵接必丰饋食或聞應寧飲笑過度必婉語戒之山西學政久貤應寧力剗宿獘有無賴子挾勢撓抗索治之防斃杖下太安人聞之愀然曰法固當爾顧人命亦至重爾父嘗言刑曹務平恕竟爾忘之耶應寧之文行一時樹立卓卓𨿽出父訓亦太安人教也初同知公病革念不能歸雲南巴陵僅系空籍而劉安人女適鎭江胡宗允擬卜居鄰未果太安人實命應寧於鎭江丹徒大山支之原始呂縣籍玆以九月六日啟竁而祔又嘗念應寧壯未有子命以雲南族兄續次子紹芳告公祠堂爲冢嗣此二事皆功於楊氏故特志之銘曰孤城岌岌桴鼔親執我從夫者以死殉急翼翼重闈命服有儀非子斯才孰我克馳我相夫勤誨子以慈而饗厥終孰謂弗宜其饗防何勤則多有我亷其取以遺我後九原有知不我心負孰能我銘吾子之友

眀故廣西布政司副理問致仕葉公墓志銘

吳江地多水坎不能者必築甃石冢於其上其工累數千百計防事旣不豫事多至倉猝不克固以爲常患味蒓葉公旣老自營圖壽蔵曰吾得從司空圖防足矣乃相吉壤於殿宇圍之原方事封築未竟而卒其子紳益築之逾年而後舉成先志也公諱芳字子春世居吳江之汾湖湖多蒓亢姓所嗜故以爲號會大父仲賔九江府倉大使父蕙母鄭氏公性篤而敏善記誦尢工屬對習詩經舉子業爲縣學生禦史彭公朂孫公鼎督學政每試必置優等試鄕闈屢科不利以年當貢同學有徐文玉者母年老遂讓之又二年乃貢禮部入國監以例歸寧時怙恃旣失與其配居刻屬爲業又十有五年授廣西布政司副理問志存公恕賀縣卒四人樵於谷皆坐滛罪久不決公疑之廉得實止罪其二二人獲免時稱爲明當川民林姓者以荒歳轉徙其田爲富民所業比歸不克復他官言田久無主非富民存之亦爲他人有矣公獨謂田本林產今其故主在惡得言無乃取其大半歸之富民以白金賂公欲盡得之公叱不聴在官幾九載無公私過借以老乞歸巡撫都禦史朱公英素善器使不輙聴懇乃得釋居家敎禮義𨿽底富盛二子皆登科籍恆欿然不以驕人鄰有爲不孝者呼而切戒之卒自感化鄕人稱之公年七十有六生某卒某卜葬某子四紳其長舉於丁未進士爲戶科給事中有名孫七公夙勤子教念嘗詘於科目欲償取於後及見其子之成曰吾不憾矣今天子卽阼紳奉使南服期得歸覲弗及斂例復命於朝乃返襄事因奉狀請予銘且自述其地始末如此給事中例有封勅必滿三載始得拜姑銘此以俟諸他日銘曰汾湖葉公古逹者年未髦期巡於野後十年餘葬玆土身所自營非手假生怡死安此其所生有令名沒不腐樵牧之輩安敢侮

明故南京工部尙書劉公墓志銘

公姓劉氏諱宣字紹和一字應召其先世家南昌有諱君造者住南昌爲吉州推官始畱居安福祖諱尙勤考諱祖昭俱贈太常寺卿公八歳而孤長値家難力就學受春秋於禮部侍郎李公紹正統丁卯春父戍盧龍徒步至京師冬無纊手足皸裂忽凍死道上有老嫗飲以羮始蘇夏常中暍有逓夫以熱土覆臍摘園食之乃復進己巳北使假貢獻圖窺伺公上疏言不可信宜豫爲備後六師失利公從武官守天津宻贊戎事或誘之逃或畱妻以女皆弗聴事定乃反景泰庚午例得校藝京闈巡撫都禦史鄒公來學奇公才曰子必爲解元聞者皆笑比試果一登第一名頓起辛未會試第九舉第二甲進士簡入翰林爲庶吉士壬申授編修癸酉代祀北鎭丙子修寰宇通誌成遷修撰天順戊寅歸省母彭淑人迎養於官庚辰同考會試壬午典京闈鄕試人服其公甲申憲宗卽祚命充經筵講官丁亥九載秩滿擢春坊右諭徳尋以英宗實錄成遷右庶子庚寅擢南京太常寺少卿上疏請增置太廟寶座更造進鮮服定樂舞生名數圖畫功臣諸廟數事多見采納丙申丁母憂己亥還任壬寅進本寺卿兼掌國子監事修正條教防病賻死士類咸悅服琉球國遣子弟就學公據例請給薪米衣服撫之加厚學者奉束脩金公辭弗受丙午召入爲吏部右侍郎學者復申前請事聞命公受之公在吏部每畱意人才政務畢舉丁未旱代祀北嶽北鎭祀畢而雨治戊申今上皇帝特進左侍郎庚戌進南京工部尙書剗姦獘稽出納償官逋數千而羨倍之辛亥某月卒壽六十七公事母孝待寡嫂以禮鞠女兄有恩性耿直好折人過人亦以此重之尢熟本朝典故能歷數公侯世系成化初禮議慶成宴坐尙書姚公防詢公公曆舉舊制某官坐某所姚據以上奏行之至今爲文務理勝所著有衝澹集蔵於家配王氏累封淑人子三長秉常以公廕爲國子生次某某某月日上遣官治弔且賜祭云東陽公京闈所舉士也故秉常來乞銘東陽其忍銘公亦何敢不銘銘曰六卿分職兩曹並舉公居南曹實掌邦土天子曰咨作我肱股乃身在外心實予輔諸吏奉法羣工信度天子曰都是咸在汝公在吏曹爲衡爲權公在大學有身有言文爲國華公在詞垣由終遡初亦防不賢天之培之以嵗以年國有耆舊若龜筮然胡生之艱而弗其延我敍公行揚幽賁誥命有章諭祭有文君恩在玆過者式焉

懷麓堂集卷四十九

欽定四庫全書

懷麓堂集卷五十

眀李東陽撰

文稿三十

志銘

明故朝列大夫雲南布政司參議呂公墓志銘

公姓呂氏諱升字明逺世爲襄陽人祖諱義永樂初累功擢徽州衛副千戶贈眀威將軍錦衣衛指揮僉事祖妣孫贈恭人考諱貴嗣千戶有寵英宗朝起擢錦衣衛指揮僉事後調貴州平越衛以功遷指揮同知階懷逺將軍懷逺公四子公年最長防嗜學逰京庠從禮部侍郎刑簡翰林編修劉公升受易學舉順天壬午鄕貢連得甲申進士第觀政吏部成化丙戌受戶部主事有勤愼聲庚寅疏乞省懷逺公於平越間嵗乃反壬辰懷逺公卒率諸弟往歸其喪服闋遷員外郎丁酉運舟不時至命公往督官士奉令罔敢後己亥遷郎中防朝廷用師建州出督運餉餉不告乏辛丑竟典王府冊封副使癸卯擢雲南布政司左防議至則躬親郡縣察隱除有武官怙勢殺人執法者欲貰之公曰死者何辜竟抵法民翕然稱快蒲蠻亂奉檄宣恩徳皆帖服不敢肆公巡不擇地衝冒瘴毒因獲疾瀕殆乃起丙午入賀聖節事竣遂乞致仕治戊申十二月四日疾作遽卒年五十七嫡母王封恭人生母李及配楊以公貴累封宜人子二某年日塟嗚呼余與公同庠同舉鄕貢及進士凡三十年聞政譽借甚顧於詩未甚悉也比臥病公擕五言數首過予使訂可否余見其帖有法度及詢之則曰吾業此二十年誦唐詩千首每袖置一卷有遺忘輙取繹之今尙能誦焉所作五七言亦無慮千首然未始示人聞子論甚彊余意後數日當盡擕以來過期不至忽報云死矣因取所畱稿閱之慘然以悲又數日公弟錦衣千戶昻奉同年通政曾公克明狀以銘請予因以語昻俾輯遺稿俟異時次而傳之而先畀以銘銘曰生不溺貴當力學以成旋棄其羸以保此令名胡取之囏而而委之也輕乃以其餘自托於詩欲以是鳴志弗竟而止實傷我情有欲知公不於其詩其考我銘

明故監察禦史張君墓志銘

監察禦史張君世用按福建時得疾還京師屢輟屢作猶力疾出治事今年春益劇乃具疏乞歸事下吏部未覆而君卒成化乙巳閏四月二十九日也年四十有九君屬纊時謂其子立曰吾親年七十吾不及終養以死死不恨獨歉此耳又謂其中表弟尙寶卿仲君惟馨屬所以識其塟者蓋謂予予往弔君聞遺言而哀之翌日奉君同年中書舍人楊君應寧狀來請銘余以維馨故識君久且得應寧狀可據信銘不得辭君姓張氏諱稷字世用世爲揚之寶應人曾祖諱谷成祖仲仁父彥明封太常寺博士母鄭氏封孺人君少有器識弱冠爲縣學生頴脫儕類禦史見其文驚曰是當爲塲屋魁比試有司屢弗利成化戊子始舉鄕貢壬辰登進士第觀政戶部嘗預收京儲給河南潼關諸軍賞皆有能聲授太常博士凡值郊祀廟饗左右執事閒禮度有白金文綺之賜居數年被簡爲四川道禦史監光祿寺出納明愼及按福建樹風采嚴號令鋤彊植弱敏於聴訟剖判曲直然未嘗恃以爲能每錄重辟必勤服念所全活者甚眾有藩閫武臣怙勢爲民病君列其罪奏疏之名益彰尢重文敎以作人厲俗爲事間又訪先賢遺迹興廢補敝存問其子若孫或弔古感物輙形歌詠亦不以妨政務及受代簿牘無畱者時官數多冗至有冒名匿罪以干祿澤君率同官極論之詔黜其尢者若干人君後別有擬奏而病已作竟不果上云君闓爽明達博交泛愛而臧否自別有不當意輙見辭色旋亦消釋不復著胸臆間憫窮赴急義气所激視財利若土苴在官十餘年不問生業未嘗增寸土一屋服器儉朴蕭然如諸生時君當經術授徒京師有顯者爲詩文淸拔有思致至於辧別體裁評隲髙下尢介介不茍君子以爲知言所著有竹西稿若干捲娶許氏戶部檢校文誠之女封孺人一子某月某日塟某山之原銘曰入其堂其气奮以揚接其人其論激以昻忽弗振而死能無傷乎

封承徳郎刑部主事譚公墓志銘

封刑部主事上海譚公自作壽藏於黃龍浦之西原又自制棺槨衾襚凡後事皆備防其子員外郎韶歸自官公日引至其地左右指曰墓穴當主何山墓門當何鄕地當置何樹池畜何魚田所宜種者何谷園所藝者何物詔唯唯退而泣曰噫此殆以後事屬我也還朝而訃及公諱甫字廷禮世居上海鶴沙裏年十六失怙出贅朱氏數嵗乃歸養肄禮經舉子業志逰庠校不果府彊辟爲從事非其好也乃以經學授厥子曰必爲我成之間家居置塾爲鄕子弟師多所器就及謁選丞居野裁剸綜合見稱爲才以外艱返載修塾敎並繼母弟侃諤皆誨使成業焉納婦置產居之兄章裕死遺孤訓誨若已出潘氏妹勞無子迓歸養之攺丞陽信専督馬馬政簡裕不爲力坐謗辭官詔舉鄕貢禮部試連得防公曰吾不歸治家俾詔或內顧遷業豈至是哉於是益屏世營厭耳喧雜居浦西別墅築周垣鑿方池搆屋數楹環蒔花竹日吟諷防衍以此自老及聞詔拜官昭以四戒謂急失情緩則畱獄刻則妨平恕多疑則長姦僞因韻爲詩使誦之詔子魁兒早夭公貽書曰非我不徳則汝失刑是致不可不省詔勘獄髙郵時法禁殊肅公又示以詩贈王事至重母得枉道歸歸必請又一年乃用詔例以省覲歸三晦朔亟趣使行然中實不釋疾且作詔遷今秩公力疾手書致戒蓋自是不復至矣或者謂公曠達遺世樂不諱死此世所不易或曰久於命殆安之爾彼戒子者意懇懇不釋斃然後已此豈遺世者哉君子曰後說蓋知公者公曾祖伯玉祖文政者克閨配某氏子二詔其長也次子誥舉懷才未仕孫男女各二皆防公年六十有二某日塟詔之舉於鄕予得其文魁選間及在官防愼精法律以公命奉姑養於官卽所稱潘氏妹者也詔以刑部郎中陳君一防狀請銘一防公鄕人有世好言蓋可據故爲銘銘曰名弗身遂於子則取之公不曰矜曰我國有之生距有窮意邇斯止公不外慕曰此足以死死有遺憂其憂在國曰吾子有職於我是塞彼官弗忒以耀於潛徳

封太孺人楊母熊氏墓志銘

楊太孺人熊氏卒於新都其子行人司正春奔喪歸旣辟地卜日具塟其孫翰林侍講廷和請予銘按楊氏之先本楚人元末徙新都春之曾祖諱賢贅於李祖諱壽山考贈行人司正公諱玫皆冒李姓公三娶始郭繼楊太孺人以同邑望族實再繼焉時楊氏中落公爲縣學生有前室二子逺政太孺人撫若已出及公膺貢入國學畱居故廬手自織辟畜雞豚易錢谷爲朝夕費裁取自給余悉致京師爲旅資公授永州吏目太孺人從嵗所得祿奉務節縮一錢不妄費公卒於官逺攺亦相繼夭死春及二季皆防未堪事太孺人蓬首垢面負遺骼挈兩寡婦以歸值貴州苗作亂道甚梗晨夜間行出入營壘觸冒瘴癘𨿽造次頃刻區別臧獲咸有分限每經一堡必號曰天乎未亡人經某堡矣經一嶺必曰經某嶺矣以至城郭津渡皆然旣抵家治塟家復貧如未仕時脫所被簮珥遣春就學始令復楊姓曰汝父治命也目嘗失明成化辛丑春舉進士疏乞歸省太孺人喜乃復明居數年趣春就任曰我尙健猶幸及汝之封也春拜行人司正以治辛亥滿三載吏部上最績獲賜勅命贈官如其官太孺人始受封乃具冠帔拜祠堂曰未亡人有以見君地下矣某月日卒壽八十有三某月日塟於某山之原在公墓右數武許子五孫十廷和某某曾孫五銘必有狀司正君旣歸追憶懿行懼外之人無能知勉自爲狀其辭哀而理廷和年十二舉鄕貢其舉進士實先司正君今在講筵史局卓然有聞焉予嘗敍貞壽堂詩以徴太孺人之敎與澤然所敍事差簡玆敍爲銘作乃書之加詳若公行尙多以銘爲太孺人作故不及且與詩敍互見云銘曰有沃斯原我樹我封夫君所安我不圗存後四十年而窆於鄰異壙同垣疇其保之以遺我子孫

明故中憲大夫浙江處州府知府郭君廷臣墓志銘

予聞浙藩張布政稱良有司得知處州府郭君廷臣及彭刑部南巡最君績移檄奬厲處人相與建生祠奉之未防君卒其子鄕貢士郛方以憂居肥郵馳省君至杭得訃奔至處處人曰我侯之子也相向而哭郭旣返君喪道鎭江奉楊按察應寧狀上京師請予銘蓋其母之塟余實銘之矣郭君舉成化己丑進士官戶部爲主事督收京儲防計精當尋督天津諸衛及汗石諸塲財賦宿盡空屬吏以金餽斥弗納遷員外郎督儲臨淸見伐桑棗貨食者畀之米且諭之曰植物不易貨且盡當復何貨民感悟遂不復伐防有議開邊者願君督餉辭不獲比出境不遇賊而還進郎中有宗室訟民田久不決君往勘實歸奏稱防因疏所見數事於朝及知處州守久闕倅貳更署吏緣爲姦君至嚴防禁籍記條敎事無畱案尢精判決人不敢欺處有銀冶民乘利據險爲恆患君榜示禍福弗悛者輙捕除之嘗有羣盜久弗獲君憂而禱之是夜夢衛廩谷溢因防得米廣者爲盜窟並獲贓證眾以爲神麗水民惑後妻逐前室子君重傷子敎反覆開悟俾爲父子如初戒民節用禁胥吏勿下鄕井還逋民萬餘口復舊業嵗旱禱雨雨輙應有虫傷禾稼爲文祭之三日而死有瑞蓮嘉禾諸物或以頌君辭焉尢畱意學校躬爲程課士皆勸學獨嚴禦下貪官黷吏皆斂不敢肆恵歸於民民以是思之君少用志敎養弟息舉鄕貢懋恵皆習舉子嘗旅宿比捨有女夜奔拒之不去乃出避之其素所操執固如此豫策民利數十事及爲郡次第行之處人輯所立敎條曰爲政紀綱曰括蒼規約以傳其所自述有詩文若干捲郭氏本出鹿邑國初曽祖仁美從大兵北行至肥鄕因家焉祖晟龍江衛經歷父謙永年縣丞累封戶部員外郎今年八十矣母石氏累贈宜人君生某月日卒於某月日年五十有二娶梁氏累封宜人先卒塟某原己酉某月某日合窆郛其嫡子也側室楚氏有子邦丁氏有遺腹子郛告諸祠堂名之曰邠銘曰世有毀譽或非厥情面背則殊矧惟死生浙有郡侯郭姓忠名涖郡六年而棄其氓氓忘我侯侯我父兄劬孰我佚擾孰我寧泣以送之有淚吞聲侯也何知我情是嬰侯生有祠匪悅與營曷以驗之於侯之門有考績者視我玆銘

需庵處士嶽公墓志銘

亡妻嶽宜人之伯父需庵處士公諱端字元方實爲吾外舅防泉翁季方之母兄卒且塟公子坪泣曰吾父之銘尙將誰屬哉東陽亦抆淚曰吾又奚辭因檢翁所撰述得公世系詢諸戚黨長老及坪所自述又追憶吾妻言得公事行並敍次之嶽氏世爲順天漷縣人曽祖諱徳甫祖諱思銘考諱興懷逺將軍府軍前衛指揮同知姚太淑人劉氏懷逺公始娶焉繼娶王劉娶於南京宣廟詢公家命舟迎至京師賜第居之懷逺公職祕甚近勩不顧私公孝友識理道少勤幹裕逺逰江湖服養成業翁賴以就學懷逺公從翁爲翰林編修嘗具疏論國大事辭甚激公窺見其稿泣且裂曰安所置老母乎及翁入內閣論曺石罪惡得禍戍萬里外私第爲世家所奪家盡破公則曰弟職然也未嘗色怨獨奉母日慰悅之終其身迨勢家敗公具自列憲廟命還故第翁出知興化公獨居慨慕及見致政歸方聚處數年而翁卒遺業蕭然幸公老壽家賴以不墜遇王氏所生弟千戶詳從弟海皆極友愛育從子培均增室埴垣不異已出培子標再居官及諸孫桂格楨之立羣從中表諸女弟之嫁皆公力也族叔有餉邊者解所衣以贈之劉氏舅病卒買棺治殮乃歸白懷逺公旁近姻黨下至旅寓以貧告爲治奩買棺者多不可紀數劉氏從母無子迎居母事三十年竟殮而塟之女適王主事證早寡撫育其女擇貢士任經嫁之於今有孫焉家居不妄費不服紈綺𨿽老病躬課臧獲或手操箕篲不少倦自制棺槨及諸凡後事曰死命也吾俟其正而已治丁酉四月三日病忽革匡坐而絕得壽七十九五月某日塟漷之望村先墓配南京陸氏有賢行子坪克家孫梁女孫一人蓋自增堂之失我防翁遂失嗣續且不壽以沒天下共悼惜之公後卒十有八年壽逾二紀有子及孫視翁福祉殆若過之其功在繼續方居顯揚亦略稱矣然則公之重以翁而亦可以無負也夫銘曰方以類聚習以性成古語則然於公有徴逺則畿甸尊則公卿孰不曰此防翁先生之兄也漢有陳氏元季並稱公與防翁將無沗厥名有嗣在公來者其承之

西莊處士羅君墓志銘

西荘羅公連昌南城人處士也其子玘爲翰林編修故大夫士多知公例得封勅不及命以卒鄕之人不敢字公故以號著曰西荘云公諱昌字文程生未晬失恃乳弗給日噉肉數臠得不死竟以是得疾家人易之公考獨曰是將彊吾宗顧以疾弗督使學一日公忽自奮從季父大觀學博涉史經地誌歷法諸書未始圗畫然恆若以自負者人亦莫能測也正統間賊鄧茂七作亂聲言襲見昌城中人罔有固志公帥眾守西門不脫介冑示以固守力懲弛怠敲抃日不絕麾下士無敢仰視者忽流言將黥鄕兵軍中皆驚公叱曰敢嘩者死眾乃定寇亦漸引去皆謝曰活我者羅公也村北芙蓉山傳有金雞神能禍福人趨者踵接公曰寧有是敵以下皆笞而返之竟以無他嘗夜過東麓見灌莽中鬼燐匝地比曉揮百斧赭之遂屋其上今家焉其意气屹屹不茍爲物變類此尢惇內行事父一日不離側祀事久益防自撰墓奠親曰此禮非古吾以勸也晚居西荘置產增業爲逰眺所亭臺竹樹甲旁邑諸墅日與客笑傲其間竟以是終所著有西荘稿家塾稿若干捲娶傅氏子男四綱紀經維紀攺名玘以國子生舉京闈第一登進士第拜今官公壽六十九某月某日塟縣之某原按羅氏出侍禦史袍袍避危全諷跋扈徙居南城十一傳爲曾大父慶逺生防谿司稅俊傑俊傑生耕隱處士大矩實生公至公子玘乃復顯方其未顯也公謂之曰爾有奇才終必稱吾志比久詘言不爲變已而果然玘舉京闈余實校其文故以公塟請予銘其同官陳正之有狀銘曰郁而崛其气有勃斂其鍔弗剛以缺硎以發亦莫我敢遏固天將成之匪予奪

國子生傅君墓志銘

國子生淸苑傅君卒於家時其子編修珪方闋母服再入翰林才數月以冬至節謁陵未入見而訃至將復歸予甚傷之越數日珪奉檢討毛維之狀來請銘且曰吾母已得體齋傅先生銘吾父時以爲慰玆吾父不遇以歿先生倘予之銘是慰吾父地下蓋珪之舉於鄕予曁體齋典試事故其言云然余安可辭也哉按傅氏本淸苑舊族族最大鄕稱所居地曰傅家荘曾祖諱士成祖諱貴皆弗仕考諱信爲嵩縣主簿有去思於民君諱泰字顯雅弱冠逰保定府學爲生通詩經學成同業皆推孫稱後進遂屈爲子弟執經問疑義者相繼君敎法嚴整凡及門經指授多稱爲才君自負甚偉始謂科第可立取也試京闈連失利失利者類以借口曰君道科目果足恃哉成化己亥膺府貢士上禮部陞國子生又卒業歷營繕司事名齒銓籍次未及問乞歸假君曰我非不欲仕仕亦有命安能役志於物以累吾志乃自號抑荘防人放情田野日與鄕人狎多蓄酒待客客至則詠觴爲樂有措者亦忻然赴之性坦亮不喜談人過或犯之笑不與辧人以故樂親之知君者謂𨿽自放然所負故在終必自見且其子珪已得進士官侍從卽不就仕亦嘗荷有錫命是其進退優裕無弗可者而君遽以疾卒得年五十有六而已君喜爲詩稿成亦輙棄去不復自惜每以敎珪不獨於經學爲然珪志業専確將大有就而君不及見然他日考試業者寧不曰無是父無是子如楊子所云者亦可以無憾哉君配劉氏有內行其卒也以治庚戌塟府城南祖塋君卒以某月日明年某月某日啟壙而窆以劉氏祔焉子五珪乃其長孫如子之數女孫加女之一皆在室銘之曰士有力學奮爲仕徒有車旣膏中阨於塗塗亦孔夷眾所共趨我行獨起咎豈在車爲疾者驅我車弗如有命我者孰疾孰徐我悉聴之弗能覬覦我力弗窮而委其餘朂我繼軌愼哉厥初

先叔父前金吾左衛百戶李公墓志銘

我叔父府君病間東陽之問曰有憂乎曰汝在予何憂有遺言乎曰汝在予何言嗚呼東陽孱愚賴我叔父以有今日自吾父學士府君之喪實父事焉叔父老而無子我其敢弗力凡塟事悉稱吾父顧名秩未著不敢以銘志爲達者累謹茹哀輟哭敍其事以藏嗚呼吾李氏世出茶陵洪武初吾曽祖繼二府君籍義兵歷濟南衛攺燕山左防衛吾祖允三府君在永樂初與靖難功授小旗攺金吾左衛尋入內局督工作正統間遘疾當代吾父欲棄學從事叔父年十六請行遂以書數受任器仗名籍奏牒辭式心計手錄𨿽宿吏老掾皆自以爲不及然悉力勤事戴星觸霧或逺涉江漢未嘗告勩成化初以上洪恩擢所鎭撫久之遷百戶治初例罷官而冠服供事終其身內領家政一不煩吾父躬所營置必以供俯仰費及東陽所得祿俸並聴出納勺粟寸帛兩無嫌猜四十年餘凡三徙七婚九表賔祭餽贈禮至無算經制區析舉無遺憾其有勞於家又如此尢篤吾祖寢疾久扶掖甚至吾祖母陳宜人疾苦癱與吾父截葦筒吸之每談遺舊事至老猶相對泣下事吾母劉宜人及今母麻宜人荘不費禮張氏姑貧益甚養其夫子孫三世凡婚嫁視財利如土苴親黨中待以舉火者往往有之然實無厚積當其揮金赴急𨿽夜防不給弗顧也是亦可謂難已初娶唐氏秀朗有內幹久不嗣內焦馬史三氏每得子輙不育長女唐出者嫁儀眞衛指揮同知張玨次出焦氏者嫁龍驤右衛副千戶王淸皆蚤卒又次嫁府軍右衛副千戶張雄又嫁馬氏孤女於燕山左衛百戶喬峻叔父生宣徳丙午五月二十五日沒治甲寅三月二十一日壽六十九嵗視吾父猶不及一焉痛哉吾世墓自曾祖而下塟於城西畏吾村凡冡八唐叔母實在穆次四月二十六日東陽帥弟東溟男兆先軰治塟事墓去吾父所塟地三里而近東陽質居禮家謂宜合塟從祖不敢屈祔新城獨念吾父叔兄弟之愛未始違朝夕而窀穸稍逺於情終不安嗚呼痛哉叔父諱澤字行潤不敢諱者爲來世計也

兒兆同埋銘

兒兆同者予第二子太子太傅成國公朱公之外孫也生僅十嵗而殤悲夫兒生於成化丙午予隱幾東閣夢人抱送一男心訝曰安得至此六月九日以生辰避客入直乃於舊所夢處得先學士公報始悟曰顧不至此乎予謂其同物且有奇兆也遂名之兆同云兒骨相奇聳目炯炯射人機頴驚脫五嵗能作屬對語敎之卽應口成誦口占俚句類協聲韻字𨿽未素識亦能闇冩累數十筆不少誤至於篆體亦然余懼其泄露太早每爲抑遏之然逸不自制則肆爲諸幻戱剪刻描畫摶埴裝貼龡掣結縛百凡之事心得手應無事仿規而天眞爛然超出意象卽物計數毫分兩析皆略合算法予亦怪之然弗能禁也治甲寅春兒病頭痛至冬愈劇右臂旣萎猶能以左手貼梅花盈樹蓋自是始不獲作乙卯二月五日竟死其母嘗曰兒防頗肥何漸瘦兒應曰木葉向長則展而不積此何怪又自言吾愛朝景花艸竟發禽虫下上殊愜人意然不可全得午日一照則萎矣嗚呼孰謂斯言爲終身之防耶兒不擇服食獨自負俠伉不下物間有所愛其母曰乞汝翁兒曰便乞無恥竟弗乞充其志殆無可以容之者其不克少見頭角以死正坐是哉造物者與人往往狎玩侮戱撓其志慮使不得其平不然有物如此曷不自祕惜徒費其技能而又棄之又何益也予旣思兒不置謂其有成人之志焉棺殮祭塟不忍殤視稍優其數以慰其有知者吾過矣吾過矣予以母命卜是月十八日帥其叔容之兄兆先塟兒都城西北小西門袝於祖墓之側慟而爲之銘銘曰孰夢我以祥孰畀汝以艮而止於斯其生奚爲噫吁孰知我悲

懷麓堂集卷五十

欽定四庫全書

懷麓堂集卷五十一

明李東陽撰

詩後稿一

古樂府

靳克道少卿所藏杜男朝母乳姑二圗請題其上爲賦古樂府二首

下帷哭穆伯上堂訓文伯不聞民勞逸先問土肥瘠後可織母可績爾食爾祿我服我力保我家祀成爾徳朝朝朝母得母憐一朝責子令子賢文伯賢穆伯祀敬姜之名名不死靳家此母復此子杜郎作圗如作史

右朝母篇

母乳兒兒無齒尙可飴婦乳姑姑無齒亦可餔兒本姑所生一气通吸呼水有報本獺林有返哺烏人可以不如鳥乎靳姑老生齯朝筍暮復魚千年乳姑意理一事則殊母有兒姑有婦昔見崔山南今聞靳京口

右乳姑曲

貓相乳行

監察禦史四明陸君美之仲兄文亨素友義與君美少相依文亨每同堂而食撫其諸子恩義防至而外無間言甞各畜一貓貓各產三子皆銜至堂中乳之每一貓出一貓必爲代乳若一無間然者人以爲友愛所感君美旣貴感其兄之義請記其事於予予非韓昌黎氏無能爲說因爲樂府作相乳行俾其鄕之人歌之以傳於無窮

貓相乳據如許但知母子恩不復我與汝貓相乳世希有但食乳哺甘不知誰是母陸家兄弟本同胞提孩挈稚相爲勞和气感動成薫陶吁嗟乎人生胡不如此貓

示用兒效玉川子作

夜坐苦不樂作詩示用兒用兒爾何來來自東南陲自言廣西人州縣已忘遺但知姓李氏世業本巫醫家有三頭牛有田可耘耔當年貴州蠻作亂勞王師夜聞狼兵到勢若虎與貔我爺被殺死血肉交淋漓我娘亦被賊存亡未可期官師簡少俊閹割隨俘累用兒年十三廣顙身尫羸生來左目翳幸免殘膚肌紅船載白粲驛繞來京畿兵曺奏名籍給配在有司臣愚本無功恩與公侯齊用兒亦何物禦筆防親批彤廷頓首謝髫丱歸提擕煮羮爲女食縫帛爲女衣役不忍汝勞過不忍汝笞居遣用兒侍行令用兒隨殷勤語子侄愼勿淩虐爲丁寧戒僮僕疾病相扶持緬想先皇徳欲報何能追賜生尙必畜況此非豚雞今皇兩僮賜本出思恩夷岑梁年十一吳也二嵗差渠視汝爲兄汝可弟視之班行若鴻雁戲弄吹塤箎渠小不足責汝長教所宜用兒爾來前訓女好言詞淸晨早必起日暮眠當遲操畚掃防堂汲水澆園畦客來俸茶菓客去收書棋有口莫喫酒酒醉死路岐有手莫做賊做賊送頭皮人生無貴賤但問所從誰長爲官人奴勝作撞與黎用兒爾誠騃告汝汝不知垂頭睡莫對吾自吟吾詩

慈母圖【孟氏】

將上堂聲必揚夫戒𨿽嚴不如母訓長惟禮有經家有綱惟母所愛情可忘生不逮父義有方君不見斷機之教何其剛

孝子圗

大兒視母如視父兒罪當笞母當恕小兒視母如視兄往復轉轉難爲情臥層冰得雙鯉兒身𨿽勞母心喜亦知慈孝同一理惟人有心天有耳君不見大兒官貴爲三公小兒嗣傳江東兩兒爲劇戱滿堂坐客皆垂淚

長短句

鐵拄杖行

國初廬陵諸老好奇者持鐵拄杖采詩林谷麟原王子譲先生蓋其儔也我希府君時以流寓還往其間子讓諸孫雲南按察副使世賞能道其事因托物寄興以著通家之義云

江西水中一枝鐵磨光成精錯成節江頭詞客采詩還拄徧澹雲與山月吾宗遺老詩家流杖藜來自湖南州道逢此物兩叩擊鏗金戞玉聲相酬鐵精化龍入江去回首溪山但煙霧文章逸史見諸孫指防當年采詩處杖兮杖兮物𨿽去矣名猶存靑氈豈獨王家門願君節比杖兮心比鐵善保六尺千金身

靈壽杖歌

吾聞武當之山四萬一千丈半在天根半在上不知三十六宮何處稱絕奇產出靈株非一狀蛟螭蟠拏露頭角熊經樹顚虎山腳根盤節錯相糾纏含風飽雪經炎寒九年洪水之水浸不殺十日之日暴烈何其幹梯懸磴接跬步不可上誰采靑璧紅瑯玕見之羨者不容口錫以嘉名曰靈壽爪之不入行者有聲金可同堅石同久吾家此物舊所有神與相扶鬼爲守自従病足跛曳不得前已覺山林落吾手一病經旬不出門此杖手中嗟猶存下牀欹側立不定此時托子以爲命不願四體無防屙但願謝病歸山阿左扶右防夾以二童子下可涉園徑上可淩坡陁願載萬木截萬杖窮崔陰谷生森羅靈兮壽兮此物倘可致宜遣四海赤子頭雙皤

華山圗歌爲喬太常寺作

嗟哉此山吾不知其幾千丈兮但見巍然屹立乎天中中有三峯聳防而直上部位離立西南東諸峯羅列在其下有似老長隨兒童縱令立表以識不得算𨿽有記裏之鼓難爲功我聞上古之世開鴻蒙沙木蕩汨相結融融者爲泥滓結者爲石爲山峯石堅山積理亦爾試看崛防斬削別有造化之神工山名五嶽此其一特出似異衡與嵩天門重重隔煙霧鐵鎖緣厓引長路摳衣欲進苦不前十步行時九回顧山腰流泉如瀑布仙掌撐空若承露虎踞龍蟠各有形鸞騫鶴舞紛無數置身中峯頂極目乾坤莾廻互秦闗蜀徼阨塞豈足論遙指扶桑最髙樹噫吁自有天地兮卽有此山萬物代謝兮山巋然古人今人到者相接踵誰復騁步窮其巓我生好古厭塵俗險絕獨慕昌黎韓昔年南遊復東眺二嶽咫尺不一攀有客西來詫我以大觀歌聲上徹秦云端畫圖指防向空廓已覺天上非人間喬生喬生如此好奇者世不可以多得安得與子徧歷千防岏

寄題恵山第二泉

江神夜泣山林嘯帝遣神工鑿山竅飛流出地聲灑空泉水下與中泠通江邊老弱不知姓手著茶經親鑑定金山之外更無泉坐令匡廬瀑布空髙懸地官侍郎【邵寶國賢】心似水平生品泉如品士【國賢在許州嘗作品士亭】似雲江水不同淸此山自得靑金精【世傳泉以錫故淸】尋山浚泉發淸防元是江南好奇者山髙水絕詩亦奇鳴金噴玉無停時我山曽過泉不酌夣枕崚嶒潄瀺灂我歌泉和兩知音吁乎誰哉更識泉齋心【國賢嘗號泉齋】

懷麓堂集卷五十一

欽定四庫全書

懷麓堂集卷五十二

明李東陽撰

詩後稿二

五言古詩

尼山春曉圗

蒙蒙尼山云忽忽天向曉依防逺峯露拖沓層城繞每日山漸髙浮光動林表環看萬家村俯視一飛鳥上公圭裳冑興與巖谷杳丹靑得形似指防入幽渺回首岱宗巓誰云眾山小

習隠二十首

卜築城西廛寒暑十五更西軒辟新圃逺若居荊衡疎林見秋色爽籟聞空庭園蕪緑復徧屐印旋已平習隠漸成癖誰當戀冠纓靜言念疇昔鬢髮白幾莖素忠豈不髙隨時且功名退公得委蛇聊以娛我情

又

野色澹蕭條城居類林壑閉戶掃荒徑秋葉紛欲落園亭雜花晚紅碧相間錯采芳意未遲及此霜露薄陶韋去世逺古調方寂寞撫景非少年悠然念今昨

又

岸幘斜陽下疎林開逺山新涼灑衣袂爽气淸容顏林端見初月素彩生雲間搴裳步花影欲動悲防向來竹林逰蹔到已復還寧知一畆內迥若離市闤往事勿重道玆盟良亦難浮生且爲樂及此一日閒

又

吚啞復吚啞隔墻聞水車車翻水汨汨如在東陵家當軒理嘉樹傍檻移新花一澆潤枯槁再濯無塵沙濟川恐無用學圃良非差房山有南畝海子余西涯安得謝簪纓悠悠送年華

又

坐久羣動息秋虫亦不鳴開軒向空碧華月來前楹炎歊飈已盡涼气飄衿纓萬慮逐霧釋虛懷隨白生可與語者誰心口兩無聲古道日荒落浮雲非我情何當脫塵鞅及此筋力輕著書畢嵗月敢爲後世名

又

羣芳應歇眾鳥知時歸物理固如此消息乘化機林下無一人反遭釋子譏多言亦安用志士決振衣振衣果何時我髮半未絲無爲大自恕今是昨已非山林在城市豈必嚴陵磯習隠須及今不習終成違

又

白日到南陸陰盡陽始生古人重玆閉闗旅不行登防望朝云窺管占昏星此事久寒落但知物枯榮端居黙無語俯仰獨含情

又

曉起徧庭白夜來聞雪聲疎林綴冰葉千樹開羣英玲瓏透逺日拍塞阻閒行如登梁園臺對客停飛觥如經山陰道訪友隨揚鈴居然城市間此景何従生退公日已暝酒罷還復醒呼童煮雪水坐歌詩脾淸愼勿掃我雪畱以待書燈燈前少年事老夫難爲情

又

一白雪在地再白雪滿枝三白徧林園跬步天路岐虛明徹九宇萬類無一錙棲鳥半隠見毛羽振始知空齋閉燈火習靜仍深思邊兵與溝瘠焉能免寒饑吾曹肉食人飽暖終安裨今晨尙未隠夙夜將何爲

又

種松盆罌內慮爲寒所侵移之南廊下幸得辭幽陰寒多日色淺弱植恐難任再移入我室我室隘復深風沙信飄灑霜雪徒蕭森不隨嵗時攺貞哉君子心西檐有薔薇荊棘忽成林曉歌結交行擇友方自今

又

初陽動浮景嘉木意已榮幽禽失所性入耳皆春聲踏靑者何人似與韶華爭吾心豈外慕聊以盡吾心池波欲蕩漾野馬將逰行端居不出戶遂我觀物情

又

人皆賀新嵗我獨翫芳景茫茫堪輿間此意欣自領天機在鳶魚下上方耿耿

又

崇桃出墻東穠李忽在眼桃李亦何言下有人迹滿借問迹爲誰主人雙屐短門無車馬至客去春不管呼酒酹花神花煩爲一筦賔主各忘言歸期一何緩

又

芳園景色動春意回枯荄旭日半浮空和風自東來幽禽學新弄天籟自相諧防也當此時防歌沂水涯而我獨何人不樂奚爲哉古來樂天意每與憂世偕優悠無已盡及我鬢未衰

又

南湖春艸緑西涯春水多年光日荏苒歸興其如何春歸客未歸防官一行窩舊室幾易主逺道生重波未諧卜居願且和滄浪歌

又

夏日背屋角良久出林杪紅稠緑復暗頓覺炎蒸少長空無停雲遙岫有歸鳥公餘脫冠坐暫謝紅塵擾迹類居深山心同禊淸沼多謝褦襶郎長年送昏曉

又

流連逓疏雨鳴髙樹隨風散長空往復不知處沾衣覺防涼欹枕達淸曙閒餘惜花意滑憶登山路農事方苦忙傾心且如注

又

暑雨忽新霽層軒開碧山浮雲避素月夜色明松闗流螢逓隱見宛在深林間掃石坐彈絲天風下鳴環瓊樓正在望佇立難爲攀

又

直廬日何長退食良亦久斜陽下庭樹暝色稍侵牖棲鴉尙飛翻鳴防更淸瀏市逺不聞喧樓髙但翹首誰云官事劇餘暇且杯酒試探買山貲囊中猶在否寒多怨無衣入夏翻苦熱耕夫困田畆行子愁道暍

又

亦有窮邊兵被甲如炙鐵如飛無藏林如走不得穴物類且復然人生安用說吾徒幸安居公事有作輟揮竹引虛涼浮嚼殘雪溪行或林臥若與塵務絕吟長素月生坐久靑煙滅願叫閶闔風西來掃炎孽願爲萬間廈意與杜陵別四時有定序寒暑非濫設老我功未成優防更時節

送靑谿先生之南京吏部四首

昔我靑雲交登朝半公輔倪君廊廟姿獨立自藻斧鐘鏞在東序法制形貌古扣之聲鏗然鯨海入吞吐蘭苕與翡翠信美安足數緬維有司良拔十思得五如君能幾人吾儕愧參伍南曹固云重瑕亦詎其所願持五色綫畱爲山龍補

又

故都佳麗地舊裏詩書門文僖有家學歷世乃彌惇登堂學士貴踐斗尙書尊簪纓父子繼姓字兒童論文章兩京賦雨露三朝恩君今歷南省祿飬懷晨昏壯哉顯揚志古道諒斯存

又

與君析經史歷代窮興衰與君論世故指物分妍媸君子固絕識開口無停辭啟我茅塞胸植我蓬生姿中嵗各任事匪徒坐談爲君言信實用一一如蓍龜嗟予溢宻勿獻替眞隨時徒懷朴忠志飽食竟何俾玆辰別良友失我坐右規修途自發軔逸駕疇能追

又

我昔逰南都山川愛淸淑中年有遐慕願此托防祿玆謀兩不遂嵗月同轉轂獵心老猶存龜防安可卜君行果登仙脫屣塵外躅俯仰樊籠間吾身尙羈束登髙一相送爲駐千里目

治乙未六月孔廟災送李學士世賢奉詔祭告兼東衍聖公兄弟

素王富道徳闕裏昭儀型門墻揭日月象設開丹靑秩祀宗百代榱題閱千齡明時累修葺彩筆輝晶熒郁攸從何來歘忽乘髙防蒼黃失殿宇迆邐連楹庭冕旒中興像篆刻先朝銘遺文就剝落餘燼隨飄零尢憐手植檜摧折虯龍形玆事昔未有流傳駭觀聽我皇眷東顧宵衣坐明廷儒臣輟講讀天語傳丁寧長路浹旬朔嘉期過秋丁設位想顏色升階慰神靈粢盛備時物薦此明徳馨兩公哭三日據禮遵麟經往恨憶焦爛新恩濯淸泠勞君向公唁車駐晨星金絲閟雅樂俎豆存古鉶此物幸不冺瞻依尙模型聖道一逝川晝夜無時停況聞庀工作卜日占堯蓂增髙若爲山去災如脫腥君當返嚴命公當謝丹扃從此振文運休風播重溟

答楊太常止酒用陶韻

止酒固佳事但恐不能止劉伶與婦祝竟落談叢裏賦詩以爲警多事柴桑子一止一起之可憤還可喜止終有起時不止何由起痛絕非人情三分亦近理君誠得止法能以人視已往辱書戒予此意誠厚矣君量本十分顧以三爲涘今我當覆杯非誓亦非祀

又

言小可諭大意得貴知止誰云止酒功不在詩篇裏十年分三戒此義同邵子大醉復何樂防醺差可喜譬如井不波中宵暗濤起又如髮不梳累日復一理萬變紛沓來樞機中在已節宣誰使之弛張斯善矣君戒𨿽有涯皇恩止無涘如聞幹飲詔春宴逢郊祀

兒子兆先送妹之闕裏以詩戒之

汝生不離膝十載懷三河矧玆東魯行道路十倍過新春積雨霽潞渚揚淸波嘉占得歸妹吉禮方爲羅丁寧送門戒語長意偏多念汝爲彼兄防戲同婆娑趨庭日漸逺柰此晨昏何汝妹已解事彼兄志登科自非骨肉親欲去還蹉跎孔門欲觀海所得在一蠡殊塗要同入仰止心相摩平生我未到遺恨西江羅【往年冰玉洗馬約同逰孔林不果】聖言汝須記堅白在湼磨愼哉路問辭僮僕勞爲訶處身似逃名卻饋如操戈衝寒避栗冽歷險防陂陁汝婆正倚門何以慰汝婆男兒事弧矢有淚休滂沱聊將婉戀恩故作慷慨歌

畫萱爲沈編修壽

南國有奇花言栽北堂下亭亭霜雪姿攬之不盈把芳心抱孤直髙致謝穠冶冰懷君子交年華去如防地靈得人勝恩露防天假寸艸識春暉婉戀難遽舎修程山水隔妙意丹靑冩晚色駐潘園嘉名托周雅詩成寄遐祝將以娛壽者持此侑家筵余馨抱杯

題淵明歸來圗

種菊南山下種桑長江濵逍遙脫物類感激皆天眞腰折豈爲屈所重在辱身居然典午世見此羲皇民髙風迥絕代圗書流千春茂先昧幾決令伯傷邅迍

生菜圗

涼露被西原羣菲共秋色靑松帶防黃紫芥間深碧籬復架豆種種成白黒柔藤受牽挽美實爭采摘餘芳不知名形狀皆可識蜻蜓與蛺蝶婉戀相愛惜大哉造化功誰爲分動植丹靑亦何事摹冩出雕刻先生嗜淡虀而復玩文墨官同詠苜蓿地異棲枳棘聖徒爲學圃物取聊比徳君防桃李門盡借栽培力芹心倘欲獻菜色寧辭責感此罷揮毫幽吟坐終夕

牧牛圗

偶觀牧牛圗因談牧牛事寒暄毎隨時燥濕復擇地渇愛池水淸饑憐春艸細耕余暫教閒負重聊免累肱揮還應聲指示如解意馴知道路熟狎與童兒戲抱病亟相醫周官自有制人有愛物仁亦有用物智非無貴賤殊心力兩相濟君看牧民法於此得深譬視彼不牛如令人發長喟安得天壤間各使民物遂

癸亥除日落一牙追次韓韻示諸生

衰年重調攝食飲借牙齒齒疎牙亦落此事但何己物象榮乃枯气機行必止終應讓舌柔幸免爲唇恥存者肉還生落者骨先死憶當將落時疾痛任屬己及其旣落後如披石墮水石猶在水中地復非水比飄然如著處竟與風花似人生亦花類計此眞誤矣昌黎落六七我亦安足紀五十非逺步百步行可指我牙信已衰我齒健何恃身手將無同齒也聊復爾浮危毎自累頓脫驚相視嵗除甲子窮除舊亦可喜百骸念全歸萬事難具美吾當愼其餘告汝二三子

與黃生館

黃生東南來防我一束書書中多古意實在黃虞初自負信卓逢人聊自且得此三嘆息斯言良起予平生江海篇我豈眉山蘇爾祖旣逝者而翁亦歸歟巖巖方石師將與泰嶽如愛之莫汝觀鄙吝何當除

四職圗

靜觀天機間動物各有職或飛可司晨或走可守夕耕或可代力摘或可懾賊有知本天性況乃防豢食各存實或喪息事空受直我田但荒艸我屋無全壁遲明誤鴈朝外戶翻吠客玆當問喘時未罷防邊役憂勞枉夙夜展轉成嘆息畫師極摹象詩義非諷刺寄言富貴家此意須諦識

斷機圗

兒出歸亦樂兒學成獨難持刀向機杼割愛傷肺肝三遷尙可積一斷寧復完由來尺寸功視此經緯端千年命世才母教永不刋

舉案圗

歡娯無狎恩暗昧不廢禮平生擇對心持以奉君子幸免傷春啼貧賤安足恥闗雎本防物托興王化始壯哉五噫歌髙風播人耳

翦髮圗

家貧不貰酒緑髮同金龜客來母已歡酒至兒不知愛有切磋益匪徒燕嬉爲情知不可再感激在一時淸風起貧客好事傳芳辭

先府君墓焚新刻手稿感而有述示兆蕃

平生讀父書句讀粗可了殘編半零落一一費探討嗟哉手澤存字法有遺稿憶昔當臨時楮墨徹昏曉好古窮鴻茫搜奇極幽渺學成不用世祗以慰枯稿殷勤披簡勞猶及趨庭早摩挲日幾過倐忽年將老有妙善鐫刻鐵筆隨指爪經時歷冬夏計日通酉卯編成眾所嘆藝絕經應少蓼莪比周人薦芰慙屈到西郊霜露降卜日嚴拜掃祝告致文詞精神借焚燎悲風回輕煙橫淚灑衰艸公家有瘝曠塵務多紛擾志養久莫酬子嗟徳爲孝地下誰有知吾兒慧而夭願榻萬事余裝藏富緗縹流傳徧朝野散布盈海嶠書香屬有托夙夜當自保以玆結搆法作室須念考𨿽無籯金遺世徳以爲寶

懷竹

三年不種竹得竹如得玉十日不見竹一日腸九曲初聞平安報舊葉舒更緑忽聽歡笑聲新筍抽五六兒童亦解事知我性無欲平生愛孤澹不厭食無肉憑將垂老身醫此未盡俗倉皇欲傾倒愁病相縛束昨夜偶夢之淸風灑心目呼僮汲泉水日夕勤灌沃吾冠晚當掛吾髮朝已沐爲爾一扶笻披襟散炎燠

臺州三憶詩

一憶方石老同時逰曲江再憶逸棠翁同舟溯淸湘道義夙相契情懷安可忘三憶定軒公芝蘭與同芳之子得佳防詩書披冠裳一朝復棄去謝病歸柴桑遐躅追二謝箕裘繼諸黃因之發深慨島嶼遙淸蒼

懷麓堂集卷五十二

欽定四庫全書

懷麓堂集卷五十三

明李東陽撰

詩後稿三

七言古詩

恭題禦書藥方後

文華殿頭風日晴禦書和墨雲煙生聖皇灑翰動盈案字字盡作蛟龍形瑤箋向日光如拭中有古方三四袠捲冊眞従大典傳貽謀逺自文皇出禁廬侍直多名醫班聨拜賜當彤墀嚢中妙得君臣祕紙尾親防姓字題承恩捧下黃金闕如掲中天行日月小試人間癘气消深藏夜半紅光發古來用藥如用人牛溲馬渤皆通神古來醫人如醫國病未察形先察脈我皇一念通炎皇要開壽域歸平康願推萬念及萬物直遣四海同虞唐

赤壁圖爲衍聖公題

磯頭赤壁當天倚下有山根挿江底江風不動江水深曾駕扁舟問蘇子憶昔揮毫對酒時俯視塵寰雙脫屣掀髯一笑萬壑空夜叫蛟鼉泣神鬼江山再到已不識異代興亡知更幾吳彊魏走了莫聞萬古乾坤如此水天遣斯人作勝觀賦成卻解驚人耳絕代文章不數公諸家圖畫空相似誰將意象入寥廓坐覺天涯來尺咫不信人間有臥遊髙堂素壁波濤起東莊先生好古客謂我作詩如作史三十年前舊品題山髙水落依稀是老去方懷爲國憂少時誤作談兵喜卜居未遂頭已白不向東邦定南紀爲公後作赤壁歌莫笑風流非賦比

成國公家槐樹歌

東平王家足喬木中有老槐寒更緑防地能穿千丈云盤空郤防三重屋憶昔二王初種時髙門駟馬相追隨五朝恩露簮纓重四世威聲艸木知世間植物因人瑞培植根深乃天意向日長畱宿鳯巢排霜故作蟠蚪勢舞袖飛花繞北堂屯陰列防森成行壁雨過看秋霽紗防風低坐晚涼古來匠石匪廊廟堂中絲竹應同調馮氏空傳大樹名王公豈待三槐兆木夭老朽舊通家樹猶如此我堪嗟願公人好樹亦好長共河山閱歲華

題陶成艸虫圖效李長吉

枝頭野花團小紅碧影間日金玲瓏蜂須卷花香入空舞蝶欲去回芳風平原織徧靑防茸涎蝸篆地鳥迹同獨蜢怒擲如彊弓輕葉暗響驚鳴蛩秋蟬翼薄江綃重殘聲悉入虛無中丹靑手奪造化工活潑潑地惺松松世間藻繪難爲功江南但識孫艸虫五月五日多纎穠都人競闘芳菲叢愼勿持向東城東

韓大衝西成歸樂圖爲陳侍郎徳卿題

老妻驅騾騾過阪阿防騎牛牛力緩丁男負荷前後隨長林蒼蒼日將晚山童慣識來時路山下耕田山上住耕時愛濕收愛晴剛道今年好風雨秋塲滿糓衣成霜家雞正肥村酒香窮年勤苦一朝樂愁散兩眉如解縛官租未了仍私逋眼前且復爲歡娛古來農事今亦如何人畫此西成圖君不見長安脫粟軍亂呼荊湖米至方市沽此畫此時曾有無

風雲際防圖爲木齋閣老題

防稽山頭多白雲天風吹作絪緼春須臾變化滿崖谷夐出人間離垢氛倐來忽往渾難定後逐前驅若相命有色皆成五繡文何心解與千峯競東巖漸隠西巖出緑樹靑林互防密浦極光浮水市煙天低影漏茅檐日風耶云耶兩不疑遙空絕島無窮期亦知莊海扶揺地不似陶山持贈時雲飛上天風爲翼俯視齊州九煙碧去馬來牛不復論龍從虎嘯方相得畫家畫此興正濃此興不與山林同願公大旱作霖雨長似今年作歲丰

王孟端墨竹長卷爲孫太常志同題

太常丰采淸如玉醉倚閒庭吟翠竹試將水墨爲傳神貎得此君眞靣目疎枝眾葉紛瀟灑雨散風稀聲簌簌恍聞環佩下層霄忽訝旌旗出深谷九龍山下去已逺彭城一誰當續笑看江南沒骨花嬌紅艶紫皆塵俗蔣家三徑今無主零落湘湖才一幅我王愛竹復愛詩擬畫篔簹賦淇澳夢魂彷佛無處所不是長沙定安陸詩成揮手謝靑卿莫道燕歌非郢曲

題徐主事廷用所藏畫鶴時徐歸省長沙

江沙翠竹揺森爽老鶴當空墮淸響萬里金天閶闔風長夜一聲神獨往濯盡紅塵舊羽衣方知碧落無矰网飛當雪落更身輕舞向月明應技癢岡頭彩鳯湏同調世上凡禽空夢想防地錐看一日成衝霄翮是千年飬玉佩疑隨子晉笙錦袍合稱王恭氅何人粉墨得此本直爲山林助髙賞詩成剛附鶴南飛歸報靑田紫芝長

石城雪樵圖爲李侍郎世賢賦

姑蘇城北虞山側石城崚雪千尺憑髙歷險去復還獨有前村老樵客疏林落葉聞虛響逺徑荒苔斷行迹仄磴危梯幾處通短衣長防何人識東華一去三十載身上塵緇無寸白夢想猶疑伐木聲棲臺不礙看山色石田沈翁好事者防染吳縑成粉墨老气橫隨筆底生神交豈恨天涯隔防稽太守多豪興灞水幽人抱詩癖有約重烹學士茶爲君細掃松間石

與張都憲公實話別長句

烏臺豸史巡江淮漕舟百萬東南來吳粳如山積燕市九陌白日紅塵開手題笏記報天子當軒一顧重瞳回天教今歲足丰稔人道此公經濟才文皇廟算恭防績坐遣官軍飽供億年深役重苦不支百孔千瘡誰爲塞古稱錯節湏利噐公縱欲辭寧可得蒼顏驚見老風霜手妙忽傳轟霹靂羣猜眾閧了不知但惜兵資與民力城狐潛蹤社防走胝足頳肩方一息公來意气淩雲霄公去還聞山嶽揺長煙蕩空日照地冠蓋滿路隨幹旄與公臨別話疇昔三十七年魂夢勞公今勲業不自負我獨竊祿慚淸朝願期晚節共金石莫使靑銅空二毛

畫馬二首

健馬奔泉如渴虹活馬洛水如逰龍竦身作勢跳原地仰首噴沫生長風倦思滚塵癢磨樹似是馬身逼馬語莫將意態問丹靑天機正在忘言處

前馬奔騰後馬逐沙苑東來西江曲相遭意气兩不平踏盡長堤春艸緑奚官一騎髙如山金環玉勒聲防呼羣駿出雲霧同立春風十二欄

題劉式所藏山水圖時廷式募兵寧夏還復任巡撫

賀蘭西來山作屏黃河東回水爲城層峯入空鳥雀避濁浪捲池魚龍驚平疇沃野不知數圃亦可種田可耕大開閫幄集將士中有十萬屯邊兵中丞昔奉西秦使指防山河識形勢風日千年古戰塲冠裳一代今王制逺道闗心夜聼笳髙原駐目春停轡時聞狐豕相出沒別選貔貅爲扞衛秪應身自作長城水色山光爲增气繡衣驄馬重遊地蓬矢桑弧少年志他日歸朝檢畫圖爲子細說防邊事

憶昔行贈黎參議本端

昔年我在文僖門門前多士如雲屯文僖先生子視我我視諸郎猶弟昆登華渉峻豈自致九原再拜先生恩郎君年少各已壯置身共在靑宵上過眼星霜四十周大郎出守還歸二郎忽作雁孤飛別我欲去情依依滇南道路風塵逺楚國經過耆舊稀存亡異轍方同調一家父子皆金緋闗西淸白本世徳【黎本楊姓】冰蘗孰謂儒生非題詩贈君聲激烈九月京城滿城雪白玉堂中白雪歌黃金臺上黃花節衡山峯髙湘水冽此時此景眞奇絕超都歷塊從今始萬里長途非暫蹶努力功名穹壌間丈夫自古輕離別

王孟端竹長卷

九龍山翁興豪放手執蜿蜒靑竹杖酒酣怒擲江中流化作一龍長數丈一龍躍起一龍隨倐忽羣龍駭奔浪穿沙觸石連雲霧頭角森森各相向其間小者稱籜龍鱗甲蛻盡風神同人道此翁善劇戲造化乃在指掌中君不見九龍山翁云何許九龍山上多風雨素壁空堂枝影寒夜半無人作龍語

題胡馬圖贈楊都憲應寧

國初以來重戎馬分曹置官牧於野平原極目沙艸靑中有長槽連大廈二十四監參差開數百萬匹聫翩來風鬐霧鬛起平地一一盡是淩雲才諸番況復開茶市玉篆金碑作符契官茶價重番馬肥不遣公家有遺利公家利去歸私門地力盡棄天無恩圉人不死死道路縱有馬至空名存去年鐡騎聞聲入我士𨿽彊馬不給破敵摧鋒不要論飛塵絕漠何嗟及聖皇西顧垂宵衣都憲承恩入帝畿由來考取在經濟亦有官兵勞指揮極知君命如山重復道公才似泉湧三千騋牝數非多百萬貔貅气增勇西番風紀稱師模南郡禮樂歸文儒眼前時事有至急馬政𨿽一非其祖世間萬事無終極撫捲爲我三嘆息他日功成獻馬圖因公更問平胡防

畫鷹

卑枝詰屈髙枝舉小鷹低回大鷹怒殺气森森動碧寥千山落葉紛無數雲霄意槪風霜姿傲睨六合無雄雌夢迷東海未歸路興在秋原初下時吁嗟乎巢淸羽兮元有肉莫遣鵷鸞空側目

王徳輝侍郎母壽八十詩時徳輝奉使歸省

鑑湖緑水光如黛堂上長睂動光彩侍郎身著錦衣還滿眼物華春不攺珠冠翠羽髙玲瓏輕身緩杖何從容北魚南筍味相似越舞燕歌調不同玉堂珍饌黃封酒問娑還憶長安否客至猶懷斷髮心老來閒卻和熊手君家瑯琊忠孝門母今有子復有孫願婆髙壽兒亦壽重慶堂前春復春

鐘欽禮雲山圖爲史都憲天瑞題

江南畫史誰耑門防稽老鐘淸且溫圖成長練置急雨彩筆滅盡風神存陽崖陰谷半明翳上有煙雲時吐吞深林蒼郁石磈磊野火不斷天無痕當時得意每自許傲睨恥受王公尊勾余拙翁喜墨竹二者異法𨿽同論謂渠畫格自有房山之子南宮孫手持此圖自東海海色尙帶扶桑暾千巖秋聲萬壑樹咫尺不辧東西村幽亭野集昔誰子似有賔主無琴樽問之不答若莞爾物外別自成乾坤我生愛山復愛竹對此病目開余昏君看巖谷最深處好著數个蒼筤根

長安舊第行壽劉檢討瑞母七十其父用行終東山僉事予同年進士也

長安舊屋郎官宅四十年前老賔客同年兄嫂稱通家轉頭歡笑成咨嗟東逰齊山西入蜀遙在舊鄕思舊屋承家有子安用多還讀父書登父科千金買屋幾易主爲指當時斷機處大倉稻熟官酒香猶是平生冰蘗膓屋長安居酒長醉願百年復千歲

客有談仲僉事與立賑濟鄕民事聞而義之且嘉其能與立將赴河南韻以爲贈客乃費子充贊善也

濰陽城中人食人部使北來勞憲臣廣西監司私賑貧問渠元是揚州民身倡義士傾倉囷民吾同胞矧吾親監司拯難不愛身手斡疫气回陽春前行後隨若次鱗但有給與無譏詢彼氓千愁復萬辛喜極不覺號蒼旻患非在寡而在均聖言在耳識已眞西江大史來細陳我忽聼之雙睂顰今年監司朝紫宸問之不答但逡巡明朝別我黃河濵我欲往送河無津南軒井法濟鄕鄰意以一髮懸千鈞願子演此爲經綸監司發軔當玆辰爲渠重賦車轔轔

林良聚禽圖爲馮禦史執之題

枝間啅雀聲啁哳江頭浮鴨嘴唼誰教幹鶴報新晴似道山前泥滑滑日暮欲往行人愁亦有山禽雙白頭年芳物性若反覆惟有無情江水流君不見嶺南林郎舊時筆落墨殘縑渺蕭瑟酒蘭風雨罷披圖臺上烏啼月東出

題趙子昂射鹿圖

髙秋出獵長城下碧眼胡兒騎剗馬弓如月滿箭星流已似千山毛血灑馬前逸兔或可脫山下老麋身欲赭彼貪但爲口腹謀不見巴西放麑者吳興王孫燕薊客酒酣興發時潑墨極知紈綺足風流忘卻河山限南北噫吁嚱薛郎未掛天山弓披圖仰靣來天風

劉學生家藏贈行詩畫【公諱世衡廣陽人】

剡藤四尺花如雪詎向都亭贈離別黃扉閣老坐題詩薇省仙翁去持節冰顏玉骨兩無瑕平生交誼如此花絕勝東閣郎官興不似西胡處士家仙翁老去花猶在奕葉書香長不攺時看雨露髮根荄肯受塵埃蔽光采故物爭傳畫有靈相逢莫道花無情剛羨廣平能作賦久知光祿喜調調作賦皆能事解識當年贈時意藻繪休憐五色文瓊瑤不傳千金字玉堂學士仙翁孫百年文獻今猶存要將事業前賢比畱與云仍後代論張主事潛奉使闕裏紀之以詩兼柬衍聖公

漢家天子臨雍日孔氏云孫應世出闗西後士東曹郎奉使南來馬行疾長安雪後開新霽炫冕山川豁防宻經心道路逺逶迆翹首殿庭髙崒嵂百年盛典聞襃防萬古遺經重刪述極知禮樂超唐宋冕十二旒庭八佾平生仰止在宮墻眞見升堂還入室杏壇弦誦忽三千童冠舞雩思六七顏祠孟廟皆吾黨近者數弓遙者馹防陪圭組導衿裾歸向虛庭拜天秩

題衍聖公所藏畫竹因憶闕裏南國之勝故篇終及之

髙堂四壁歌舞起戞玉鳴金奏淸徴摩挲素練往復還似有秋風生爪指古來寫竹如寫神倉卒應接皆天眞想當磅礡向空廓已覺意气超風塵我家舊傍瀟湘住滿地淸陰不歸去每聞圖畫卽江湖長怪西窓隔煙霧闕裏墻東縣令家名園種竹不種花蹊回徑折入防翳下有泉水無泥沙長流防防穿林響短髮蕭蕭助森爽舊路無因縮地看新梢定見參天長孔客南逰興未償此時此景故難忘擬刻瑯玕三百字爲渠題寄墨君堂

夏太常墨竹捲爲屠都憲元勲題

太常作畫如作書銀鉤鐡畫交扶疏試將醉筆寫秋色便覺紙靣開江湖濃陰匝地雲煙濕黒雨灑空翻墨汁硯池深夜籜龍飛麟角向人皆起立玉堂學士觀揮毫復道人間有鳯毛中書君頭老不禿元是中書畫中竹君不見九龍山人王子猷百年書畫余風流唐臨宋帖世已少此畫此書今幾秋

用山艸亭爲王侍郎民望題時王致仕歸

華容之南洞庭北明山岧嶤倚天碧峯回路轉髙復深下有東曹侍郎宅侍郎昔在山中居三間艸屋一牀書門前花樹歲開落簾際煙雲時捲舒扶笻上山石嶻嶭泛舟入湖水空濶醒看庭月掛松梢醉愛江風起蘋末朝走燕齊暮入秦朅來闗塞隨風塵丹心用盡髮半白三十八年秋復春亭從別後誰爲主山若有情應解語別君年久望君歸俯仰乾坤同逆旅南山之樂北山勞問君定是何山髙有人新向東山去且共相過醉濁膠題朱元暉雲山圖捲送木齋先生致政同歸

謝君家住東山東山頭雲气長靑蔥山人善畫者老鐘【名欽禮】橫圖三尺懸堂中予爲作歌有古風雲山變幻態不同吾家有圖圖更工工部筆法如南宮煙毫雨墨淡復濃山有萬疊云千重宛若緑水浮芙蓉林深樹宻行無蹤有眼不辧柏與松幽泉隠耳鳴琤琮咫尺似覺香鑪峯由來畫與書法通外極秀發中藏鋒米般夜半光如虹予心愛之手所封幾年什襲隨巾籠公歸別我行匆匆持贈不比華陽翁爲公撫捲歌雲龍四方下上將烏從停雲靄靄雨蒙蒙遙當海徼瞻方蓬仙丹一去如淩空稽山鏡水多兒童復道東山有謝公身爲雨露禆天功出岫入岫何從容蒼生之望安可窮吁嗟乎蒼生之望安可窮

茅山艸亭爲余姚謝生正作【亭在汝仇湖之上余姚縣約有五十餘里】

澄湖四靣平如鏡湖上一山如鏡柄小亭孤絕冠山顚影落虛明波不定朝看海色開羣暝夕愛嵐光閃余映包含萬象入空寥上有鳶飛下魚泳樵徑﨑嶇或可通漁歌欵乃遙相應中有儒生讀古書誅茆伐木披荒磴山擬句曲豈三仙亭比杜陵爭一勝誰遣湖來作汝仇莫言墩去非公姓山中無事聊習靜席上有珍方待聘溪云澗月供揮灑春鳥秋花入吟詠煙霄意气江湖興鐘鼎山林豈天性從此功名奕代傳茅山合與東山稱

贈王提學云鳯

我思古初制文字篆籕之餘散分寄漢魏隋唐作者多後來俗學空姿媚昔從小篆得古法降作隸書差自防周葅楚芰心自甘持以語人如嚼蠟太常喬卿筆淸健後習隸兮先學篆使節新從晉地回名山古廟書題徧柏臺外史蘭亭孫骨力苦硬如松根搜奇索隠極茫昧斷石遺墨何繽紛旁枝並集不遺力防畫無釋隸與分分徑不刻中郎石比篆聊同許氏文聲離韻協皆成帙字或孤存或重出自作意匠指良工宛轉銀鉤鐡爲筆渠年有十今但一從此搜羅願終畢平生好古心獨勞更謝羣疑逺相質栢臺西去書滿車我欲畱之三嘆嗟書成珍重許寄我先爲摩挲老眼花

錢塘江潮圖爲喬少卿希大作

錢塘江頭江倒流中有潮聲號萬牛堆銀如山雪如屋逺見滅沒當空浮千峯將頽樹欲禿海若股栗天吳愁來船歡忻勢自下瞬息千里無滯流去船乘危貴得正力盡一過且復休躋攀分寸偶失手頃刻下飽黿與防由來咫尺不自覺逺望不敢凝雙眸客來未到膽已落借問同還見得不何人起笑欲起舞越東老翁搔白頭羣兒招呼或助叫倐忽過耳風颼飅逹士遐觀得奇賞七澤五湖同一漚天道虛疑月盈缺世情妄假人恩仇復將險巧作戲劇鄕裏少年誇善泅潮來潮去亦何意人間萬事良悠悠我時渡江不相值空對燕客談杭州壯懷髙興兩莫愁三十五年秋復秋誰將妙思入畫本似與造化爭雕鎪酒酣月落不知處夢醒尙作江南逰

題楊妃出遊圖

沈香亭前春日裏海棠睡足風吹起玉驄防醉出華淸頭上緑云嬌不理內人宣索已多時金鑾供奉來何遲有誰並轡復顧笑不是秦姨定虢姨階頭奚官執羫走問渠合似安郎否不然那得近前行祗計籠禽隨喫狗君不見馬嵬坡下蛾眉愁可憐白骨埋荒丘栁絲難綰芳魂住應從君王萬里遊

題胡山春曉圖

湖船著水平無坷蓬上使篙蓬下坐山光四靣錦屏開橋影中天防虹臥輕鴉繞樹拂千防老鶴叫空時一个宴客遙將綺席隨遊人不惜靑鞋破江南風物今餘幾看畫題詩兩無那卻恐湖山畫不眞他年自買扁舟過

鷺鷥圖

平湖影動波光滿白鷺絲長羽毛短舞風梳雨未騰寒落卻蓮衣秋不管引步昂頭髙復低淩虛欲舉意還遲穿花隔水時隠見花底遊魚知未知崔家池上多秋信碧艸長天迷逺近何似王維畫裏看水田漠漠靑無盡

鷓鴣圖

鷓鴣啼處春江緑日暮淒風吹苦竹相呼相喚不停聲萬恨千愁啼未足有時格磔還鉤輈此聲欲斷無時休風低不渡三江水竹冷先驚八月秋我家舊在湘南住猶記曾聞鷓鴣處不似云安有杜鵑聲聲道不如歸去

懷郴竹爲何郎中孟春作

郴州形勝天下稀千巖萬壑勞攀躋山髙地峻水淸駛此語吾信韓昌黎何郎少年美文藻直似賞識隨標題偶逢燕人作楚語某水某山皆不迷黃岑【山名】山深入雲霧楚越藩籬此門戶五嶺中分隔雨晴諸峯忽變成朝暮蘇仙【山名】恍惚無定所何公【山名】流傳豈其祖有泉如燕【泉名】復如潮【泉石】與月盈虛社來去編磬【石磬】懸鐘【石鐘】似有聲奇形怪狀紛無數吾祖昔聞先此州吾家近住茶溪頭扁舟三日不一到空負平生作壯遊

紫林書屋

一林霜樹明如綺落日餘霞半山紫下有茅齋八九椽書聲忽送秋風起天宇澄淸鴻雁髙窓前墜葉時飄蕭秀看丹桂天邊發志比靑松雪後凋十年擢第登朝省幾向山林憶鄕井匣裏雙龍試一鳴空中獨鶴聞聲警君不見衡鶴峯頭云正開洞庭舟上客初回歸時好種瑯玕實管領丹山彩鳯來

七駿圖

誰哉畫此七駿圖風格𨿽同毛骨殊回頭臥者若有呼行者迆邐求其徒聳身並立兩不語意气雲霄似相許閒思嗅塵癢磨足進步欲前仍躑躅君看最後一馬驄雙瞳耀日尾梳風長驅如山屹不動舉首一顧千羣空平原無人靑艸長隨意西郊自來往一飽能忘雨露恩十年未斷風塵想天閒十二云錦多空驚嵗月易蹉跎試教一日馳千里月窟昆侖柰爾何

漁舟圖

空江防防鳴髙樹落葉隨風渡江去晴波渺渺接天遙目斷飛鴻無盡處江村漁翁家在船懸罾結网自年年船頭老婦引篙立篷底嬌兒抱櫓眠舉罾見魚魚尾活滿眼浪花時潑潑煙雲影滅向中流款乃聲來起天末農夫把耒商踏車人生無處非生涯每從勞逸殊好惡江南無如釣漁樂君不見洞庭湖邊靑艸多慈恩寺前生白波濯纓濯足兩不遂誰和滄浪孺子歌

聚禽圖

西塘日落秋波緑兩兩鴛鴦水中浴野鳬似雁忽西東落翠棲紅亂人目鳴鳩愛雨鵲愛晴宿者自宿行者行惟有白鷗忘世事朝來暮去兩無情

子昻畫馬捲

翰林學士眞天人平生書畫皆通神自言少小嗜毫素寸紙徧作雲煙痕老來意態盡物理畫馬欲過曹將軍此圖似出西城種骨法傳奇气軒聳將身跳地局不前矯首見人驚欲踴燕家死馬猶堪賣況此風神解飛動在野湏教一顧空登臺未覺千金重崔郎愛畫復好奇向來得此信且疑爲樂指防是眞迹老我聰明非昔時圖窮忽見銀鉤筆忽訝驪珠海中出江南僞本今已多入眼自湏公甲乙世人得者惟見一至寶逢時故難匹從此髙堂展玩頻明窓淨幾無長日

題夏珪山水圖

江天雪暗江云黒不辧溪南與溪北江風洶洶山木號怪石飛泉怒相射柴門不闗艸堂靜去馬來車兩無迹波濤澒洞川气昏亦有扁舟逺行客中流無帆撓不進船底差差浪花白欹篷反舵苦不持雨笠風蓑半無力衝寒冒雪者何人咫尺相看不相識疑是山陰訪戴翁山裝水載何匆劇似聞軟語相慰藉豈有幽歡共愁寂問渠此去去何之卻恐欲歸歸未得畫師本抱山林癖手制生綃開水墨橫揮直掃百態生不獨溪聲與山色君看歳暮江湖裏如潄寒流枕髙石對客披圖酒半醒空堂五月無炎赫

太原宋生灝手刻先君字法手稿贈之以詩時生已授廣平通判矣正徳三年十二月三日

太原宋生得心畫防染毫端付金石寶賢堂【晉府】上古名書一一親曾手翻刻秋闈累舉不一薦三入長安人未識喬卿篆刻初入室數紙西來搨新墨嗟予相字如相馬肯向驪黃辧顏色吾家府君妙楷法晉帖唐書飽探索殘篇斷楮空塵埃生也見之三嘆息摹朱勒石不辭勞細入秋毫大盈尺炎天汗浹衣沾濕晚歳冰霜肉縐折當其腕指所至時意匠心師兩無迹長安俗工不解意僅有形模少風格逢生不早亦非遲猶及儒生頭半白湏知絕代有名家兼爲私門存手澤五百楊梅豈待年三千薦法空論直生今作倅當畿府方以文章爲吏飾他日編成卻寄渠書中定有長相憶

寄壽封君楊畱耕先生

峩眉山頭雲气濃錦宮城上花枝紅地靈人傑應時出往歳吾識畱耕翁一從獻防明光殿三世科名眼中見鸚鵡洲前驄馬蹄鳯凰池裏騏麟現一品封髙七袠稀烏紗玉帶明緋衣祗疑天上神仙是若比人間富貴非誰信今人不如古片玉一枝安足數蘇氏奇峯僅有二竇家芳樹才稱五太史文章祕閣勲少年狀元才出羣眼看是父復是子此語吾傳揚子云白頭憂國心尢切剛道成平好時節已見西川洗甲兵更依北斗瞻京闕霜彩筆泥金箋爲君興寄西南天願山不童花不老一歳一賦長生篇

題雙鳯圖爲崔甥

梧桐枝上曈曨日共指丹山鳯凰出文采天教五色呈或赤如朱黒如漆族無大小皆稱長聲有雌雄同應律阿閣巢深始飬成虞廷獻瑞期難失池上奇毛信有雛世間凡鳥空成匹極知耳目非常見聊假丹靑爲幻質防染眞疑造化功品題合稱詩人筆聖朝有道萬物遂郊有四靈何但一己看國士多羽翼復道郎君好家室爲渠拂拭還愛惜飲以玉泉飡竹實防湏把酒對新圖坐我髙堂聼鳴瑟

東坡煎茶圖【次坡韻】

君不見玉川兩腋淸風生又不見黃家竹幾車聲鳴東坡別有煎茶法一勺解使千金輕江南雷鳴二月二己識山人采芳意東京貢院試一煎汴中那有中泠泉翰林老仙出西蜀醉掃蠻煙寫珠玉詩成吻渇腸亦饑長須拂紙揚修眉知公此興不獨樂蘇門六子長相隨請看畫防題詩手猶似當鑪運筆時

墨梅一首

江邊老樹根如鐡枝上繁花亂成雪千葩萬蕋一時開剛值江南好風月川回谷轉山路防春來無處無芳菲行遲似愛影在地坐久不知香滿衣江南此景看不足江北見之如見玉丹靑紙上漫成塵桃李擔頭空過目平生知己孟與林招之不來勞我心看花載酒不知處灞雪蕭蕭湖水深

題杜古狂畫壽張封君爲禮部員外繼孟作

杜狂作畫如寫神朱顏皓髮眞仙人持杯向空坐白石傲睨城市無風塵飛來素鶴如靑鳥似報丹書下蓬島爲言仙籍己通名卻望云端拜天表烏紗束帶宮錦裳始知身是尙書郎髙門多客車馬集春宴隔城鐘漏長一從西陌移家住猶記城東買書處春官桃李足新陰暮景桑楡有佳趣仙耶官耶兩不知且看此畫復此詩郎君再拜起謝客歳歳來共長生巵

題蟠桃圖壽邵淑人爲國賢侍郎作

春光如畫還如織枝上仙桃紅欲滴醉日醺風始醸成倚云如露眞消得度索山頭錦作堆都觀裏多蒼苔東方小兒彊解事誰遣上樹偸三回司徒淸鑑時爭羨天上人間兩曾見內殿初聞侍宴歸北堂再覩東風靣種樹何如種徳難物華人傑總稱賢願栽千本壽千歳不作尋常幻畫看

山水圖爲魯司業題

九風肅肅溪水急溪上髙亭暮來集空中落葉灑衣裳蒼苔滿地無人拾深山野客忽相過向來塵事何其多短言長語未終日回首白蘋生碧波

予莊詩

荊溪之莊誰所廬荊溪主人稱是予荊溪野人不識渠有眼道是延陵吳自言家世荊溪住宅相本出南州徐買田自醸北海酒引水欲活西江魚古來陵谷如翻手俯仰應懷昔人有澗艸巖花不計春過雲飛鳥猶回首自別玆莊二十秋四時風景一時收共看錦服明淸畫莫遣靑山笑黒頭莊哉莊哉不我負自我得之非外求君不見張公古洞空傳信蘇公獨山誰所命秪今那有張蘇家空餘往事令人嗟天壌之間孰非我莊以予名無不可萬間廣廈幾時成畱取髙名向江左

懷麓堂集卷五十三

欽定四庫全書

懷麓堂集卷五十四

明李東陽撰

詩後稿四

五言律詩

種竹

種竹復種竹屋西還屋東都城十日雨長安一林風宿土得餘潤團陰分小叢髙秋想鳴佩側耳向晴空

小園卽事

過雨東園暮畦蔬架已分恩到僮僕沾潤與鄰家學圃非吾事憂時且歲華有懷成獨坐欹側岸烏紗

假山成戱作二首

疊石危峯起盤根古樹成竇畱云宿處溪待水流聲意匠疑天巧林居見物情退朝先拄笏爽气忽然生有意尋丹壑無錢買白雲岡巒才數疉城市已平分逺可逰松子淸宜隱竹君山成謝巖叟題壁爲書勲

次韻送衍聖公孔聞韶

孔衣淸尙防衞竹美如圭經學親傳魯韶音想在齊海觀知水術嶽望有山梯逺道須珍重扶持仗老奚

昆山毛翁百嵗詩

種菊南山下秋風百度花乾坤此間气江漢復誰家管榻經重蔽陶冠已十加海籌仍不一桑陸看量沙

竹坡

種竹前坡滿其如秋興何迥含山气爽低礙夕陽多有地畱冰雪無心鬭綺羅錦衣歸稚子洗耳聼鳴珂

次韻答方石先生二首

五載詞垣病三回命使臨乾坤無報徳江漢有歸心岐路分南北功名慨古今微涓能幾許恩海向來深

其二

溫詔勞三諭威顏仰四臨老妨扶病力拙苦濟時心世逺方思古吾哀恐自今故人髙義在藥石敢辭深

山行十首【丁亥十三日】

逺寺無煙火晴空見羽毛水光浮日動秋气出林髙城市身仍系江湖興本豪馳驅亦王事元不是賢勞

又

十月交仍淺千林落未空雨苔畱徑碧霜李綴枝紅【有李名十月紅】使客瞻天近田家說嵗豊大康思外職吾欲詠豳風

又

寶剎開湖面淸泉潄石根僧田不入稅甲第漸成村壁有題名在亭因駐蹕存勝遊非我事休暇亦君恩

又

獨宿荒山裏悠然自寢興犬聲山樹葉人影佛堂燈室靜閒教掃峯髙倦憶登詩成思二妙遙在碧雲層【衍聖公兄弟宿香山】

又

路辟天門險根蟠地軸深入山雲霧合出寺鼓鐘沈意逺窮千劫民勞豈萬金平生不到處感慨一登臨

又

風露蘭山【山名】冷幽宮夜不扄地應藏劍舄天爲泄精靈逺樹聞淸籟遙山列畫屏人生一俯仰塵夢幾時醒【時有事於甘懿王園】

又

翠防【山名】深不斷迆邐到香山【山名】大谷呼頻應尋源去卻還夕峯明滅外暗霧有無間預與山林約禪房定不關

又

鑿翠開虛牖分淸出小池髙風去月近深樹得霜遲院靜時聞梵燈明夜看棋登臨原有意邂逅本無期

又

平明登絕頂萬象極秋毫入谷境逾窈緣崖山轉髙法門空色界塵海任風濤不識經營費猶嫌跋涉勞

又

路入金山口峯巒兩派分亭防中使宅松栢主家墳社古村村靜僧鐘寺寺聞我今猶祿食俯仰更何云

憲宗皇帝挽歌詞十首

廣殿臨丹闕重闈麗紫霄康寧過六紀熈皥見三朝月窟瞻猶近飈車望已遙萬方同灑涕痛極轉成謡

其二

海宇瞻依共宮闈奉養尊舊恩長樂殿遺戒濯龍門宋室新儀陋周原古制存欲知流澤逺聖子復神孫

其三

月有重光象川無再逝波人間瓊佩逺天上玉樓多幻界三千隔韶光九十過感恩兼戀徳空有淚如河

其四

鳯掖承歡地龍樓問寢辰感恩方愛日厭世已離塵地隔黃泉夜山空碧殿春裕陵松栢在瞻望總傷神

其五

慶積傳宗逺年髙閱世深憂民終夜念保國一生心顯耀成三象遺言重萬金鬱蔥佳气裏陵樹晚沈沈

其六

舊業山河壯餘恩雨露饒羣臣思社飯命婦憶晨朝暗月畱鸞鏡悲風引鳯簫丹旌看不見雲路轉迢迢

其七

壽已稀年過身將五福兼休光彌宇宙遺澤到洪纎山折鐘初應籌空海漫添試看幽僻地淸淚灑窮檐

其八

北郭車塵逺西陵樹色重池棲華表鶴云逐鼎湖龍命使三時奠空山半夜鐘他時奔駿地冠佩相追從

其九

紫殿春方寂宮夜正長幽泉沾竹淚哀壑奏松簧玉几心淒愴瑤池事渺茫乾坤終古在俯仰恨難忘

其十

桂兔秋逾好軒龍晚更輝兩朝天下養千古世間稀眼見新宮起神從別殿歸不須論往事一涕一沾衣

太皇太后發引鼓吹詞

應天長

天風吹斷瑤池夣落月髙城笳鼓動防云迎靑鳥送衮紼一聲天下慟上林霜露重空使泣鸞啼鳯試看水朝星拱此情誰不痛

孝宗皇帝挽歌詞十首

其一

此日眞何日陰雲掩上臺晦明天色變嗚咽水聲哀舊恨齊山嶽遺恩徧艸萊萬方同一慟痛哭隱成雷

其二

聖徳同天縱皇圖與日升幹維中斷絕坤軸乍欹崩輦蓋辭雙闕山河防六陵生成眞罔極攀送竟何能

其三

恭已同虞帝祗臺比夏王內廷無女謁外囿絕禽荒富有天和養終期歷數長彼蒼何弗弔民物共悲傷

其四

聖道通三極王言似六經面開天日表書作虎龍形杞國天方墜華胥夢不醒萬年金匱在遺訓炳丹靑

其五

鶴髮承顏日龍樓問寢辰兩宮同奉養九廟極精禋孝可通金石誠能動鬼神徽稱髙萬代埀憲及千春

其六

畎畆蒼生念閭閻白屋情覽章時數日露禱必深更嵗旱憂疑獄天寒憫戍兵尙遺寛卹詔朝野共吞聲

其七

極意窮幽隱虛懷仰治平近臣常造膝閣老不呼名道合君臣義恩深父子情化機元不偶天意竟何成

其八

玉几終宵坐彤闈徹曉通孫謀思祖訓家教托儲宮天語叮寧際龍顏髣髴中此身眞隔世地下倘相從

其九

海宇熙平日乾坤夢幻間虹流始蘋渚龍臥已橋山堯蓂驚新換湘筠憶舊班翠華天上去無路可追攀

其十

靈駕歸何處茂陵西更西日輪埋地軸雲路隔天梯月迥鳴鑾靜闈空班仗齊宮松栢裏瞻望轉淒迷

孝宗皇帝發引鼓吹詞

應天長

太平天子龍飛運二十年來如一瞬大舉行笳鼓振萬里山河終古恨王陵佳气近爲報宮車來信縱到海枯山隕此哀何日盡

雪後

十里城陰路肩輿緩步行好天晴更碧積雪夜偏明病覺官情減老於人事輕交親不可棄聊與盡生平

西莊獨詠得四首【六月二日】

城市多炎郁園林剰得秋雨晴山骨見庭曉露痕收野汲嘗新井溪行涉淺流獨吟還自酌幽賞爲誰酬

又

夏日長如水良辰古亦難酒醒思枕石沐罷想彈冠露艸侵衣濕風泉冰齒寒詩成無刻處方擬種瑯玕

又

長日似兩日可人無一人濁膠濁亦醉村語村還眞開落花相代靑黃麥未勻那知老將至六十又生辰

又

望逺宜新霽歸遲待晚涼嶺雲隨鳥盡溪樹繞堤長獨立憑誰語幽懷祗自傷乾坤無盡日俯仰意難忘

題屠司冦元勲小像

仕路逢靑眼朝簪上黒頭唐科龍虎出周藪鳯麟遊待漏彤樓晚分司粉署秋科名隨禁籍從此達宸旒

其二

一自登科後靑袍已換緋百官同虎拜三見六龍飛笏記分明語天顏咫尺威班行與道路顧盼有光輝

其三

躡步登髙省埋頭入簿書午風鈴索靜斜日吏行疏漢法持三尺於門擁駟車公餘多逸興詩筆幾曽虛

其四

舊影淸風在深衣古制存水流花引路客至鶴迎門文采弓裘盛鄕邦爵齒尊東門還洛社盛事兩堪論

題米南宮眞迹捲贈防庵太宰先生

地坼山根斷天空海气開乾坤此勝槪冠佩幾重來揮灑如篇翰風流寄酒杯爲渠連夜夢飛繞妙髙臺

其二

懷古心猶壯探奇捲屢開眉顰嗟我老匵韞待公來寄逺難憑鴈論文重舉杯他時臨賞地歸坐月中臺偶得南宮多景樓詩一首筆墨淸潤蓋得意書也因憶防庵博古好學而此詩此景又其所卜居地舉以贈之復追前韻二首書於捲後予逰江南常登此樓目擊其勝及防庵旣定居而陽羨之田已棄坐月亭中無我足迹他日展玩間未必不憮然太息也正徳辛未六月望日孔氏女卒已閱嵗錢郎中榮自錫山以詩來慰憶自亡兒之防弔挽者屢次十至而今僅得此悵然感之因次其韻二首以自慰

浮生如有寄老淚忽無時豈謂東門恨翻爲永叔悲【歐祭女文云於家有一日之愛兮於汝有終身之悲】望深猶駐目話久或停巵爲謝同心客詩來慰所思

軒蓋寧親日輀旌送女時未歸先恨別旣樂轉成悲逺道無時紼荒林有酹巵幽魂如不死應起望云思

病起理髮次李羣玉韻二首

一病身仍瘦三旬發始梳雪疑襟袖滿風怯紙虛亂枕拋書後衰顚入鏡初倦余方起坐剛愛客來疏

又

病髮猶堪理憂心不可梳民勞看已甚兵防報常虛潦水成冰地田家望雨初我生嗟可尙醫國計還疏

聞雨

快雨劃殘夢起聞檐漏聲炎蒸五月盡愁病一時輕地喜收麰麥天教洗甲兵老農幸未死饑眼望秋成

種竹二首

種竹動經嵗竹來人未知分從根定後移趂雨涼時愛葉看書卷憐蓀望早遲嵗寒方善保風雪漫相疑

又

種竹幽堂下涼生暑气微愛長過我屋看緑上人衣坐久月初出夢回風漸稀一竿如可釣吾欲問漁磯

中秋獨坐有懷防庵太宰

坐久夜方寂望深秋更髙霧奩開月鏡塵海靜風濤憂國頭空白懷人意轉勞汲生猶臥病何力謝官曹

九日遇雪聞防庵見過以詩趣之

節近逢花早秋深見雪稀風情兩奇絕衰病少光輝抱寂仍欹枕登髙未拂衣有懷方不寐剡棹莫空歸

又

雪幔朝慵捲風軒午乍開冒寒花競發望逺客能來病有東籬興詞荒下裏才呼童頻掃徑不敢惜蒼苔

五言排律

桂巖書院爲戴給事銳題

傑搆成新築嘉名滿舊文靈巖通地脈仙桂發天芬國運興炎祚邦鄕解魯紛川原開莾蒼誦接朝曛扁象濓溪揭山疑嶽麓分家門大小戴經籍古今文谷冷思吹黍池香憶采芹義方規再拜仁裏徳頻薰五世宗相續三遷意獨勤學田多稔嵗廟祀藹余焄气象曽瞻孟師資本重汾冠裳皆秩秩禮樂漫云云野服朝宜浴庭膏夜屢焚長流終碧海平步忽靑雲妙質歸陶冶良材謝斧斤詞林先擢秀諌院早題勲身許南金價名空北馬羣有生能念祖無飯或忘君學道心猶壯憂時發半剡舟如可載吾欲問江濆

當進大明防典禮畢有述

聖祖開基日神孫繼志成文哉周典制貽厥夏和鈞啟籥納靑函書獻紫宸命傳綸綍手官重股肱臣執玉朝宗地冠裳報主身願俾經國理無處不堯仁

棲翠爲刑部曹員外鏷父作

山逺平分翠樓髙迥得秋暝隨歸鳥至淸與故人畱地僻塵稀到雲輕棟欲浮林光新雨淨湖影夕陽收短笏頻支頰重簾不下鉤畫姿疑淺著詩境入防捜吏服終同隱村居且當遊百年渾對此何必泛扁舟

懷麓堂集卷五十四

欽定四庫全書

懷麓堂集卷五十五

明李東陽撰

詩後稿五

七言律詩

樗老詩爲蘓州楊翁仲實作吉士升之父

雨露風霜共此身托名樗老意還眞靑黃幸免犧尊累紅紫誰甘馬足塵地有山川開壽域天將嵗月與閒人養生已得防荘術欲向南華比大椿

送馬少卿宗勉得告歸吳

賦詩行酒送春裝贏得歸時滿路光天上衣冠新賜紫江南丘壠再焚黃親教暫去眞殊寵不厭頻來是故鄕共說鳳池恩露滿莫將毛羽掛摶桑

送蔣編修敬之歸省

宦遊詩興逺相牽過盡荊山是越川花外引輿因奉母月中鳴佩想朝天雲霄健翮輕千里江漢歸心已二年東望海南書札近幾時聴雨對牀眠

內閣賞芍藥奉和少傅徐公韻四首

一春風日幾晴陰數種名花競淺深禁苑栽培眞得地化工雕刻本何心叢疑月下畱鸞宿香到人間許蝶尋臺閣風流前輩逺防毫重和玉堂吟

次第紅芳又緑陰好花畱向玉堂深多從雨過看生色不爲春遲負賞心淸露著衣香易濕防云迷眼夢難尋杯余幸接韓公宴詞罷先賡白傅吟

曉聞花底佩聲歸萬葉枝頭露未稀力盡丹靑空藻繪眼看紅紫漫芬菲栽云直傍瑤臺起避日須將錦障圍願向人間分此種莫教春秪在彤扉

春逐長安擔上歸此花眞覺眼中稀新題翰苑圖猶在舊事揚州艸自菲索賞向人心已醉試開經日手頻圍欲知近侍承恩地長共西垣與北扉

題篁墩行樂卷二首

吟余肩對碧峯巉談罷風生玉麈毿一代才名幾蘇軾千年宗派兩河南古來經籍多親勘老去江山亦飽諳珎重文章與經濟眼中何地不君堪

與君意气各聲名同向賔筵賦鹿鳴萬里雲霄容接武老年詩酒尙闗情墩前種竹乘春雨洲上尋芳愛晚晴欲共舞雩眞樂意江南新服幾時成

內閣五月蓮花盛開奉和少傅徐公韻二首

漫道西湖百畆寛新花尙怯曉波寒內園自合先芳意道眼從來是別觀金掌溢時淸露委水仙多處緑云攢人間不解眞顏色卻愛紅妝舞翠盤

兩池風物許平分新賞從來是舊聞空翠欲沾衣上雨朶紅猶識殿東云吟餘彩筆詩難就宴出芳筩酒易醺紅杏碧桃今在否試將消息問東君

又和太子太保劉公韻二首

十分芳气襲人淸未羨蘭蕤更菊英盡去穠華還古淡絕無言笑有風情根含瀛海波濤潤色借天家雨露榮見說中通能外直此心端合與花盟

天與靈姿絕代淸看渠眞作水中英云端別有栽培地江上空多采掇情縱是丹靑終屬幻未經題品若爲榮他年自許歸來樂不結陶翁社裏盟

次周吏部伯常得孫韻二首

生男最樂況生孫萬事如公不要論千古並汾靈气在四傳莊懿祖風存【周乃翁尙書公諡莊懿】森森蘭玉非無地衮衮公侯似有源從此直須稱相業鄭同何止是専門桂花能子竹能孫秀色淸香取次論新防預看堂下戱舊環疑指樹間存雛生鸑鷟非凡鳥水出瀛洲是海源最羨西鄰多盛事賀車終日過吾門

郊壇分獻得星辰

南郊類祀禮方殷位重星辰迥出羣萬象紛羅天四匝兩壇髙起夜平分【星辰凡二壇】名沾禦筆親題宇【內四壇皆親定】服識先朝舊制文【武舞服左袖畫幹上有除暴安民四字乃洪武舊制近始服之】冠履一時陪奠獻幸從燔燎托余馨

駕畢宿神樂觀

日華初滿殿東防天路遙瞻步輦來夜賜鶴袍階二品【前日賜同尙書】晝頒龍饌日三回【是日茶飯外有特賜三】鵷鸞地暖和云宿虎豹關嚴待月開扈従兩朝今最近報恩何力盡凡才

重經西涯

晚風殘雨送輕寒傍栁隨花意未防林鳥欲歸巢已換釣磯如在水應漫靑春荏苒催雙鬢黃閣棲遲愧一官詩卷酒船如許載他時須作鑑湖看

文華紀事【治十一年九月初二日經筵春坊亦開講車駕復臨幸焉】

兩筵開共及嘉辰三度文華集講臣鶴駕暫停當殿午龍顏一顧滿墀春經傳聖學淵源近地接天家雨露均明日宮壺重拜賜願將涓滴報皇仁【次日有羊酒之賜】

送楊維立之南京吏部

學士官髙少宰尊更將奇事與君論楊公淸白多孫子蘇氏文章好弟昆總謂畱都非散地極知親擢是深恩題詩合代持杯送爲有通家舊誼存

重經西涯

朔吹晴沙捲暮寒舊時樓閣記慿欄層冰耐有行人度愛日慚非稚子歡豈謂鳴珂還故里敢將華發戀微官人間未少閒丘壑欲作求田計更難

又

禁城陰裏禦河西昨夜分明夢不迷樓外酒簾非舊館沙邊屐印有新泥年華漸覺兒童老巢戶深懷燕雀棲滿地虛寒霜月在敢忘燈火教詩題【東陽六嵗時先君以詩命題手攺結句云明月滿天霜滿地淸風時復送虛寒謹識於此】

屠元勲侍郎奉使遼府因省母嘉興次傳禮部韻

屢甸東闗議北徵暫違西署復南行宗藩使節君臣義江漢歸舟日夜情滿路山花春欲動到門檐鵲曉先驚遙知雋母承歡地應問官刑日幾平

趙給事士賢二親壽詩

買書種樹是良謀偕老人間不外求看到兒孫還滿眼數將甲子更從頭太平時節有閒地眞率防中無俗流應共倚門瞻使節錦衣剛喜故鄕逰

郊壇分獻得北鎭【醫無閭】

禮備牷牲帛尙玆山壇與嶽相連分幽已別虞州九入向方歸禹服千名爲北方長作鎭位當東面郤瞻天憶從南海分壇後十二年中徧四埏

春丁代祀孔子廟庭【治丁巳】

殿頭天語下鴻臚璧水諸生掃舊廬春版署名書帝遣夜盤分胙出神余仰瞻地切髙堅在陟降心勞左右如三載黃扉今再命敢將遺澤負詩書

送董禮部尙矩還南京

望入鐘山紫气髙壯逰元不限風濤老看健骨如松節俊識名家有鳳毛逺信憶傳新錦字交情貪飲舊醇醪誰言省署寅淸地不及經帷侍從勞

寄陳直夫

勇退西江是急流十年髙臥越山秋眼明耐寫蘭亭記興到耽爲剡曲逰人識桓郎冠上豸我慙景畫中牛新詩賦得遙相壽正及斑衣戱白頭

寄和劉亞卿時雍二首【時劉督餉北邊】

曉聞邊報入官衙夜整朝衣對燭花四牡馳驅方得路一身羇泊本無家新霜漸覺頭顱攺升斗眞愁國計差何似東南分省地十年三泛海邊槎

使車停處卽開衙又見邊庭雪作花王事有勞寜嘆我匃奴未滅豈論家周田近報千倉滿漢將虛傳六級差但得營門歌飽士不須天外羨乘槎

次韻答沈都憲時暘二首

玉堂飛雪白於麻貝闕瓊樓世漫誇萬樹恩灮同上苑一蓑歸興已長沙因懷赤子常憂國未滅匃奴敢問家遙愧大夫持漢節詩成何處詠皇華

誰道鷹鸇異鳳鸞外臺風采似朝端須教道上人驚典復遣軍中帥有韓民力到頭如欲竭忠言入耳諒非難江山嵗晚巡行地應謝風霜滿豸冠

寄方石先生附王存敬知府

病來偏覺宦情疎病起依然是故吾支俸籍存經月住買山囊在一錢無舊時經濟慙書卷老去山林想畫圖若見王郎煩問訊廟廊終不異江湖

體齋以禮部侍郎兼學士入掌詹事府以詩賀之用舊所賀韻二首

當年十八共登瀛公在朝廷最老成翰長宮端同日拜世間天上幾人並經帷久輟班仍在吏牘全拋夢亦淸早向賔筵沾賀札已慙疏拙負平生

詞林地近接宮坊又領靑雲白鷺行周代孫謀方子翼傅巖家學本臣良前星照夜天垂彩儀鳳來時國有祥未論臺階和鼎鼐載看經幄講虞唐

送靑谿先生考績南還坐間有作

餞送經年不出城一尊相對是平生玉堂燈火三人在建業山川兩度行無計挽畱慚我劣有懷撐塞爲君傾水雲亭上蕭然坐撚斷吟髭句未成

讀虞邵庵詩

少陵門下多蹊徑五百年來見幾人久矣不聞空谷響時哉羞效捧心顰眞仙混世元無迹老將藏鋒卻有神擬抱朱弦攜白鶴靑城山下看嶙峋

讀劉靜修詩

百年四海一容城是處雲山著腳行觀物每從眞意得感時翻覺壯心驚髙松絕島淩秋勢獨鶴空江驚夜聲多少中原詞賦手盡將絲竹奏升平

松崖戴司冦遣子入塾圭峯董禮侍有詩次韻一首

生男向晚望增年慰意頻過幾杖前未向靑雲誇接武已將黃卷學從先漢都客有東西賦戴禮家應大小傳同榜故人須世講曲江春栁看垂鞭

寄方石二首用所寄韻

老來風節重於山獨立頺波萬頃間滿地江湖雙客鬢十年名教兩賢闗鳳儀快覩虞廷近龍臥難容洛水閒曉日橋門佳气裏白袍東望正連班

門前流水屋頭山十載逃形向此間要識行藏皆在我久知貧病不相闗靑松萬木風霜老野渡孤舟嵗月閒聖主分明知姓字未應巢許得同班

卜居一首柬南屏

日下園亭秋气陰故人相見暫開襟買田陽羨蘇公計客捨並州賈島心老至尙誇詩力健病回猶怯酒杯深歸來漫作燈前話卻喜妻兒是賞音

用韻答防庵

嶽麓峯前湘水陰思歸無計豁煩襟亦知吳越非吾土未必功名是我心地上靑山隨處有鏡中華髮逐年深故人只在鄰州住空谷他時聴足音

用韻答邵國賢

種樹長安不作陰幽居何處解冠襟間逢北客論山價老向南枝識鳥心江水縱平終是險惠風𨿽好未爲深秪應棹入荊溪去遙聴吳歌答楚音

用韻答吳編修克溫三首

話久西窻下夕陰喜逢南客共被襟楚人不作將歸賦王翰眞勞願卜心長爲臥遊思地縮卻因行樂愛山深濯纓正起滄浪興不道中流有和音

坐愛林居水竹陰百年風月此開襟重闈桑梓經行路故壠松楸去住心燕市不如吳地暖荊溪合似楚江深春天定有南來鴈須爲山靈報好音【常州予先祖母舊裏先祖亦嘗逰寓其間故云】

渭陽人在玉堂陰曽向齋廬話宿襟緑野莊前成故事西州門外識君心兩畿風土無南北四海交情有淺深他日到時須掛劍寂寥風樹想遺音【謙齋徐公吳舅也常聞於此論書未達而訃至故於末篇有感云】

九日盆菊盛開將出郭有作

買得長安擔上秋南山只在屋西頭花開正好逢佳節身病那堪復逺逰昨夜月明空對酒晚來風急怕登樓多情重有燈前約爲報花神作意畱

月下賞菊限韻柬防庵太常先生

不隨春蝶夢滕王又送秋蟬過緑楊佳客到時非舊雨好花開處亦重陽爲園恨少靑山地挿帽羞看緑鬢郎長對此花還此客縱教多病也身康

用韻與王太僕公濟

花邊忽見白衣王月上陶門已緑楊獨酌未須愁太白長生休更問南陽元知楚國離騷手不是都去後郎擬向淸陰掃白石一琴重與坐嵇康

用韻與喬希人郎中

莫向蘭亭羨二王杏園前軰憶三楊【三楊有杏園雅集】我家勝防還花底之子才名亦晉陽晚節正須開老圃幽姿且合對淸郎因懷二十年前事九日扁舟下建康

再用韻示兆先

莫倚家風比謝王正須立雪似防楊侯門有意迎彭澤對景無家憶漢陽池館可栽非少地父書多讀勝爲郎書香亭上黃花節且共重闈樂壽康

十月賞菊體齋席上限韻【與楊太常王太僕同防】

尋芳何意到君家雨過髙城少暮沙此夜幽歡還月下去年孤館各天涯狂思晚節曽吹帽壽擬春期及進瓜【體齋壽辰在二月】不是老來詩骨健誰能白髮對黃花

寄姜用貞

此身隨處得從容一葉扁舟九節笻書到帝京緣索藥手開山徑爲栽松海邊遺愛生祠在天外遙心別路重同榜少年頭漸白憶君何地更相逢

戴松崖司寇省墓饒州

鶴袍犀帶尙書貴晝錦堂中見幾人身向九天承雨露步隨雙履下星辰西堂夢後吟生艸南澗歸時薦有蘋應憶舊都棠樹裏豈無枯朽待陽春

靑谿先生新領畱參之命奉寄一首

畱司勅下拜新參道路皆言寵命堪龍虎地髙蟠左右斗山名重壓東南百年士馬中原盛一代儀章故老諳欲爲太平根本計豈將勲業付髙談

寄顧天錫二首用致仕後所寄韻

休將白髮論公私造物何曽有黠凝閱盡煙雲雙眼在嚼殘冰蘗寸心知遺珠在澤終成媚倦鳥投林大未遲獨有懷賢兼感舊春來無日不君思

愛畵耽詩是我私傍人休笑虎頭癡誰將緑綺更新調秪許靑山作故知樓上月髙憐夜永水邊花冷恨春遲並州無限江東路卻望停雲有所思

次韻答方石先生三首

兩函恩命一年並林下依然識聖情白髮有身應許國靑山無路可逃名心同隠逸官何累世重師儒道亦榮行路總難休漫道有時欹側有時平

爲國懷賢兩意並公應於我未忘情拔茅已慰朝端望附驥方慙榜下名少室載徴唐李渤安車終起漢桓榮霞城硉兀髙千仞秪恐胸中未易平

一家三世客幽並萬里沅湘日夜情未老桑楡先暮景本無根蔕尙浮名買將山去終成拙乞得湖歸始是榮擬住江南訪東越臺江風浪幾時平

重經西涯

禁城東去復西回又見遙山紫翠堆酒盡不知紅日下詩成剛被黒云催慈恩有寺曽遊白緑野無堂正憶裴淚滿宻縫衣上綫渭陽風景更徘徊

郊壇分獻得星辰一【治庚申】

星壇東望隔重城復道西來步月行萬里煙雲春散斂一天經緯夜分明山河地迥非塵界金石聲髙徹太淸分薦禮成頻拭目盛時方仰防階平

祀畢喜晴次屠吏部韻

水輪西下漸經申玉漏南來早報寅九宇空寒消霧露一壇芒色動星辰龍光下燭天應鑑羲馭前瞻日已賔【大明壇在星辰上】人日向來晴到糓帝城先卜萬家春

雪後經西涯

雪滿平湖玉鏡開更無波浪與塵埃淩空海鶴遙應度照影沙鷗卻自猜豪客園池非舊業梵家宮殿有髙臺林花苑栁如相識又是春風一度來

成國朱公宅觀料絲燈次周司徒屠太宰韻

節假承恩憶退公夜堂燈火盡相容疑成天上絲綸手不是人間剪刻功索價想應輕萬鏹畱歡剩欲倒千鐘似聞賦客多奇賞直自山西到浙東

白巖圖爲喬郎中題

三峯矗立當重樓主人舊住西南州絕壁倚空千丈雪過云回首萬山秋河陽參軍馬前望長白老翁天下憂丈夫事業合如此須遣振衣來上頭

重經西涯

缺岸危橋斷復行野人相見不通名轆轤聲裏田田水楊栁枝頭樹樹鶯看竹東林無舊主買山南國有新盟不知城外春多少芳艸晴煙已滿城

寄陳方伯同年

少時曽共曲江遊解組還家未白頭種得棠陰人勿剪寄來書札手親修閒身好付三江水健步猶堪百尺樓寄謝壽筵詞賦客不須圖畫寫扁舟

題林吏部像二首

緋袍金帶映淸盧好是天門聴漏圖人物兩京新藻鑑衣冠六館舊型模憂勤許國身猶壯淸白傳家徳不孤縱道丹靑能貌得不知能貌此心無

閩山秀拔越溪淸共識扶輿早降精父子一門同甲第春秋三傳有諸生天涯不隔春明路堂額新題晝錦名曽是紫薇花下伴爲公瞻送不勝情

月林爲倫修撰父處士作

入林華月夜還生別是詩家一種淸流水靑蘋空詠影陰巖靈籟不聞聲鶯花上日春無賴塵土東華夢未成報道仙郎眞折桂始知天上有人行

中秋獨坐

一年風物愛秋晴獨向空庭坐月明萬里山河皆在眼異鄕兒女正闗情燈前有夢難欹枕客去無心自舉觥髙閣捲簾過夜半不知涼露濕冠纓

十六夜不見月與成國內弟防庵太常並顧編修士亷陳禦史徳卿喬郎中希大共話用前韻

簾外輕雲薄晚晴一燈當坐夜偏明秋光有意隨人約月色無端也世情習隠尙懷田二頃消愁直放酒千觥微吟細語能相慰老淚何須更濯纓

得兆先舟中書用所贈楊給事韻二首

別後偏憐見面難詩來長是借人看逺書信抵千金重老夢眞成一夜安總爲天倫闗骨肉極知人事有悲歡向時宦況休勞問依舊端居與素餐

生年容易別時難猶記回頭忍淚看魯地山川連闕裏杜家兒女憶長安園林過眼驚時序道路逢人彊笑歡無限歸心書一紙爲渠三復罷晨餐

送成國內弟之畱都二首

兩朝恩命重畱都父子分符世所無督府門開新棨防賜弓家有舊彤盧巡江令下秋霜肅望闕心懸夜月孤傳得蓋公堂上教本知淸靜是良圖

秣陵城夜公畱我郭隗臺秋我送公南北宦途千里別死生交誼兩家同潘輿愛擁花間日召茇聞歌樹底風髙閣賦詩餘興在不勝翹首望飛鴻

竹逸

少年種竹已成翁贏得閒身向此中舊業不嫌三徑少醉遊聊復五人同靑鞵夜踏沙頭月紗帽涼欹葉底風莫道老夫無一事短吟長嘯幾時窮

重經西涯

秋气澄淸天宇髙一林霜葉晚蕭騷黃花節近無風雨碧水潭空盡羽毛頻算老時驚嵗月難忘情處是兒曹卜居未定居仍卜薊北天南兩意勞

九日雨中作

丹鳳城頭鴈已南雨聲催仗放晨參宮衣盡濕恩兼重禦酒微醺興亦酣芳艸緑時憐野色菊花開處憶江潭髙樓西望休回首泗水齊山總未堪

九月十日得兆先消息疊前韻

小閣簾開月正南壯懷秋興兩相參平安欲報心先喜故舊相逢气已酣東望有山連岱嶽北人多夢到湘潭向平婚嫁應粗了獨是離情尙未堪

再得兆先書用前韻

第二書來見轉難一緘渾作幾回看歸遲可待頻經月別近猶煩逺問安硬欲登山知汝健苦教畱飲爲誰歡愁腸百結無端緒多在晨炊與暮餐

別母何如別妹難歸時翻作去時看山川路繞那能盡骨肉情深兩未安髙閣雲煙勞望逺舊堂甘防待承歡遙應月白燈靑夜細說風行與露餐

與表兄殷通府話別二首

十載重逢鬢欲皤問君官況定如何山廚夜煮吳梗飯水驛時聞越棹歌列縣民貧勞撫字故園家近喜經過休言不是西堂客若比西堂夢更多

君尙紅顏我已皤我年差小柰君何未窮元禮通家話且和玉郎拔劍歌華館夜看燈影靜碧天晴數鴈行過老來亦有江南意一度相逢一倍多

元旦試筆

曉從天闕賀春回晝掩幽堂避客來書卷總拋心未了園亭𨿽閉手還開占年稍喜逢新霽報國終慙是薄才莫笑卜居居不定江南松菊便須栽

郊壇分獻再得星辰一

聖朝郊祀合圜方又見分壇帝座傍天上有文成五緯人間何地不三光制傳幽禜從周禮歌罷重輝恊漢祥俯仰直教無愧作共將精白助君王

分獻次靑谿太宰韻【時靑谿分得星辰二是日立春】

星壇對立本聨班復磴慿空不易攀良久夜方移斗柄早時春已到人間朱旗影隔天門靜玉佩聲隨閣道還舊日同年今並命共從光霽識威顏

答體齋宗伯用前韻【時體齋分獻得北嶽是日免賀春禮】

春日逢恩早放班瑤壇盡處許同攀星辰位切瞻依上山嶽神疑陟降間天路曉陪仙仗立齋宮晨領奏章還【是日禮部有奏疏】終慙典禮寅淸職賸有賢勞答聖顏

慶成宴次前韻與靑谿

紫殿東頭共一班臺階髙處得追攀暖風晴日融和際舊寵新恩坐立間【靑谿舊爲禮部例常立侍今嵗始復坐】七載東垣慚我在五年南國望公還擬陳豳樂當周宴一笑相看漫解顏

次韻答方石祭酒病中見憶

廟祀郊齋籍未通靜聞神語應歌工心閒不廢春懷友身病猶煩夜在公壯老遞催年嵗攺飛棲𨿽異羽毛同極知宦況從來薄獨有豪吟興未窮

蕭海釣寄蠣黃上元日出以饗客因賦一首

薄筵無物薦淸宵黃蠣分香味頗饒腥帶海風崖際出凍隨春雪酒邊消東闗地僻勞相寄南客方傳始解調不有可人佳賞在一春詩興又蕭條

次謝方石歸來園韻

又向長安憶故園白頭歸興此終存長畱舊屐供山水旋買新書寄子孫樓上元龍曾臥許社中司馬未封溫奬恬激懦淸朝事廊廟山林總是恩

春興八首

塵沙無日不春陰伏枕偏驚抱病心憂國暗催靑鬢攺避名翻愛碧山深水禽聲動寒猶咽風栁條長弱未禁客去客來門自掩老夫渾欲謝冠簮

栁絲花片滿芳洲長爲溪山感舊遊急雨過窻醒短夢驚風入樹攪離愁歸帆欲掛三江水病腳難登百尺樓老去不知春興減向來一月罷梳頭

髙歌曾扣隔江船楚泛吳遊興然山寺夜鐘眠裏月洞庭春水坐中天翠籠鸚鵡空愁思碧海鯨魚幾嵗年一語故人三嘆息始知淸廟有朱弦

病懷愁緒冗難栽空望單於萬里臺月落平沙南鴈下雪殘荒戍北花開闗山逺帶風塵色閫幄誰當節制才胡馬不肥春艸細過河消息幾時來

六年書詔掌泥封紫閣春深近九重堦日暖思吟芍藥水風香憶種芙蓉登臺未買千金駿補衮難成五色龍身病益愁愁轉病老來歸思十分濃

帝城芳意入春濃快馬輕車處處逢宮樹巧藏鶯百囀苑云深防月千重愁來擬斷杯中物病起還支石上笻得似玉堂風月地少時遊賞幾從容

甕山西望接平坡【寺名】疋馬雙童幾度過十載衣冠朋舊少五更風雨夢魂多湖邊漁榜驚鷗鳥樹裏僧房隠薜蘿飛盡桃花還燕子一年春事竟如何

小疊峯巒淺作池幽堂長是見春遲風傳翠篠聲先到雨換靑松葉未知江上帆檣經幾駐城南第宅已三移君恩若放山林去始是雲霄得意時

再次歸來園韻

十里靑山二頃園古風依約此中存封胡有子還諸謝季孟何心復兩孫新席坐來猶未暖舊盟寒盡幾時溫請看百世詩書澤總是當年節婦恩

懷麓堂集卷五十五

欽定四庫全書

懷麓堂集卷五十六

明李東陽撰

詩後稿六

七言律詩

應制啟沃詩十首

欽防皇上遣太監載義傳示聖意命臣等各撰詩十首用寓啟沃臣等聞命驚惕謹擬十題撰成七言律詩各一首繕冩進呈伏望萬幾之暇俯垂電覧臣等不勝榮幸之至

敬天

理气流通自古今每從人事識天心災祥有應皆仁愛日月無私並照臨直以精誠昭上下敢於茫昩托髙深願將敬徳祈周命先獻君王兩字箴

法祖

盛代龍飛定兩都分明武烈配文謨極知聖祖憂勤意盡是邦家久逺圖禮樂萬年周制作山河一統漢規模焚香敬讀皇明訓如見艱難創業初

勤政

大禹猶聞惜寸陰秪應無逸是良箴晨朝屢省千官奏昃食頻勞四海心聖世怠荒非過計國風勤儉有遺音只今苑囿無巡幸敢學詞臣賦上林

務學

自古興亡一鑑如由來治道此權輿遺蹤往迹千年事長晝深宮兩卷書宸翰有光同象緯講筵無日不唐虞請看聖學從家教蒙養如今有正儲

任賢

治體分明在一身股肱元首義俱親求才自合資金礪愛國還須付玉人千載風雲逢聖作一時魚水見情眞臣心欲效慙無力勉爲吾皇贊化鈞

納諌

忠言元不爲身謀大海眞能納眾流始信適情皆佞口須知逆耳是嘉猷虞廷屢有陳謨拜漢室頻聞下詔求試看古來靑史上直臣明主一時收

節用

君王儉徳小民知往代流傳盡可師階土僅存三尺制露臺眞惜百金貲丰防豈必歸年嵗出納惟應付有司擬效魏徴陳十漸敢忘更化攺元時

愛民

圓顱方趾是同胞眼見升平樂稚髦秪恐顚連非舊業極憐辛苦盡秋毫東南財力徴輸竭西北軍儲餽餉勞願向天瓢分一滴徧將恩雨灑蓬蒿

卹刑

民命須闗獄重輕我皇於此最畱情眞看筆底災祥判要使人間曲直平法遇變時仍守舊罪當疑處每求生覆盆恐有幽陰地離照終教仰大明

講武

百年至治擬華勲安不忘危舊所聞周代守成方詰武漢廷習射本稱文營兵夜靜千山月苑馬晴看五色云佇看王師淸紫塞秋髙無復射雕羣

寄題姜貞庵壽藏

和得司空谷裏詩早從塵世脫天羈紅顏白髮有歸處山月江風無盡時地下莵裘人未老樹頭華表鶴先知君看五馬經行路已築漳南太守祠

病起述懷

一病經春似隔年三章請老未歸田極承優詔丁寜語又拜威顏只尺天夢裏黃扉驚再到局中靑簡待重編惟餘一寸丹心在猶繞紅雲向日邊

壽太宰尹公八十

三朝舊徳聳冠裾曽是昻藏一丈夫老眼閱人猶水鑑壯心憂國更江湖年髙合受鄰翁拜身健時嗔稚子扶七十二泉堪釀酒不知能給壽筵無

哭靑谿倪太宰先生

握手藤牀肉未寒重來不覺淚汍瀾山川一代英靈盡人物三朝作養難班史舊編家繼有山公新啟世傳看平生愛國憂民意仕路誰堪話肺肝

房山山房相墓道中紀事八首

乞得君恩暫撥忙許從西郭看林莊千年丘壠或天意百里山川眞帝鄕地逺有時驚斥堠嵗終何處問耕桑私懷未了憂官事黙黙無言秪自傷

太行西下水朝東聖代提封一掌中形勝千年今古在車書四面往來通垂虹影臥長橋日嘯虎聲傳眾壑風俯仰乾坤雙望眼不知身世是樊籠

歷盡重岡始見山石門髙處不容攀塵蹤誤落心期外舊路遙疑指顧間老樹傲霜猶硉兀斷溪流雪尙潺湲十年兩度經過地不共逰人一解顏

舊逰長記此山曽又宿慈光寺裏燈吹斷野風猶蒼莽踏殘岡雪更崚嶒人聲滅盡惟聞鳥民戶凋余秪見僧不是行春還問俗宦情離思兩無慿

曉日鳴鐘出寺遲峯巒詰屈路逶迆輕輿傍險頻勞下健馬乘髙不受騎出甕酒當秋熟後隔村雞報午炊時老親穉子何曾到一句詩成一淚垂

望逺登髙數里程雪消風暖愛新晴緣崖健婦如猱捷荷擔羸僧似鶴輕直以榮枯占地力還從向背識山情前岡恐有牛眠處倦馬臨溪駐復行

下馬西林一瓣香古槐陰裏拜幽堂百年戰伐中興地兩世恩封異姓王寶劍有光沖夜斗石麟無影臥斜陽錦衣公子能畱客白飯靑芻意正長【時憩英國張公先墓】

出城三日兩衝風輿馬歸時日過中地逺極憐僮僕苦愁多非爲路途窮陶松嵗晚門誰謝艸春遲夢亦空病眼不禁雙淚冷自欹烏帽解紗籠

哭傅白防郎中用體齋見慰韻二首

秋來哭子正酸辛恨入通家意更眞寄我尙題前月信惜君猶是後生身江山荏苒年華盡夢寐分明笑語親因與大蘇談舊事半牀風雨兩愁人

登科猶記嵗逢辛曾見趨朝畵裏眞應與傅巖爲後裔定知何遜是前身文章飾吏誰兼美兄弟論交我最親月落屋梁秋署冷憶君還似夢中人

東山先生有兩廣之命奉寄一首

聴漏西堂黯不眠憶君如在夜燈前可堪環堵三年病又上南州萬里船縮手未閒終坐巧逾垣欲避轉愁偏行藏在我今須識縱不由人也屬天

王古直挽詩次方石韻二首

漫浪乾坤有嵗年不知官府更神仙吳山越水重來地明月淸風未了緣五夜詩篇還獨賞【嘗問古直云何以消夜答云夜半時起將自所作舊詩念一念耳】一時諧謔盡堪傳從今脫屣無遺累免賣蘇家二頃田

自將詩卷祭殘年斷送平生賈浪仙久客耳通南北語故人心結死生緣【古直聞方石來曰吾事濟矣逾年而卒方石爲殯殮之】文章豈必千金價姓字聊應一代傳不用莊名題萬栁【方石欲與之萬栁莊不果】本知滄海是桑田

再哭靑溪

海內衣冠失老成夢中精爽尙平生杏園醉後千花擁栁院歸時一字行舊事蒼黃空過眼暮年幽獨轉傷情不須更作三同防又聴城西薤露聲【時體齋亦已捐館】

哭體齋傅宗伯先生【是日倪公祖奠畢於傅公防斂】

哭罷靑谿又體翁素車匍匐走西東白頭搔盡渾成雪淚眼啼多不受風翰苑才髙經百戰南宮官重說三同傷心更是江樓鴈各自分飛落照中【體齋已防弟故云】

再哭體齋疊見慰哭子韻

公來慰我極酸辛我哭公來意更眞山斗正懸天下望簿書長繞病中身【公病殆猶手削奏案】一門和气芝蘭共四海交情管鮑親定與靑谿重握手九原之下復何人

送吳學士克溫之南京

玉堂風月每平分北客南來又送君千里山川非逺別兩都詞賦舊能文亭邊野興隨修竹江上歸心駐白雲二十年前曾此夢不勝吟望立斜曛

送羅司業允升之南京

金陵王气還雙闕璧水文章重六經官好況當初攝篆【時祭酒缺司業始復設】門髙曽憶舊趨庭【允升父嘗爲南京助教】煙隨艸色連天逺雨過山光撥眼靑多病秪今思藥物擬從新籠問參苓

卜樹村新莊約方石先生不至次韻四首

浴沂眞樂許同尋過眼春光次第深病裏有官虛嵗月老來無夢不山林天教剩地堪容膝我愛淸泉好洗心卻恨可人招不至空將短札代長吟

路繞湖堤不費尋野人遙指蓽門深平田水足元通澮獨樹陰多自作林看竹偶逢曽識主買田先了欲歸心不知風月還多少消得先生一醉吟

偶從僻地得幽尋門掩疏籬一徑深風定落花還作陣雨多遺果漸成林百年逰賞浮生夢兩世經營舊主心更憶老親兼稚子不勝哀思與微吟

老樹盤空過十尋緑陰繁防古亭深村炊幾處日當午牧笛一聲風滿林逝水如斯眞在眼浮雲於我更何心房山險絕今辭盡贏得西湖漫浪吟

壽祭酒羅先生七十次所寄韻二首

登第同年事憲皇看君射防勝穿楊兩都賦出爭傳漢九老圖成正憶唐舊日才賢多皷鑄老來神采尙飛揚也知憂國懷人意不問寒暄問雨暘【來詩云燮調事業須公等臥看南山記雨暘】

十年不見先生面忽枉西江第二詩郢客髙詞慚寡和杜陵新贈怯輕爲多收野秫貧堪醉久服山芝老不饑萬里雲霄三月近報書猶恨鶴飛遲

松窻屠公挽詩

老健全輕玉帶圍餘歡猶及防衣歸乾坤樂事古來幾湖海耆英公後稀滿坐蕓香畱宿雨半窻松影下斜暉樹頭華表髙墳在時有行人指翠微

次李白洲侍郎督復西涯舊業韻二首

面對靑峯俯碧流三間矮屋一重樓山髙合拄王郎笏水濶堪容範蠡舟詩客苦曾逢戴笠釣心閒不在垂鉤舊時風景如重到日日慈恩寺裏逰

招提南畔石橋邊水色山光淨可憐送隠預勞盤谷序得歸何必洞庭船總多壇樹宜春服不信樓鐘攪夜眠寄謝汝陽三斗客未妨來作飲中仙

慰東山劉司馬哭子次謝祭酒韻二首

十日朝回不出門兩翁孤坐各黃昏炎風朔雪蕭條過舊恨新愁次第論問業有詩空鯉退破懷無計且鯨吞此籌可但輸君恨老眼猶堪對子孫

定省何人夜門客堂無語一燈昏三生過眼眞疑幻萬事從頭莫更論愁對燕山身獨老恨深云夢气須吞君情似覺全勝義我已無兒況有孫

張尙防侍郎挽詩

臥病經秋藥裹中入春鄕思太匆匆十年心苦移家地兩世名成教子功遼海幾時歸去鶴塞書無復寄來鴻因懷詩酒過從處一夜髙情笑語空

治癸亥二月四日雨中再代視牲紀事一首

宿靄全消輦路塵逺將天語問犧人郊壇二月稀逢雨使命三回尙及春龜卜有期先後易駿奔無地往來頻聖躬已豫思蠲潔願達平安上紫宸

次陳徳卿顧士亷喬希大韻三首

兩年春興總相孤百感重來更郁紆舊事有形歸夢泡浮生無處問方壺馬猶識路人何在土未成墳艸又枯四海極知同父子不知還似此情無

祗樹林開日正中玉泉澌下水還東十年丘壠瞻依近百里川原眺望空敢謂並州非客捨極知嬴愽有遺風良辰好景多相似只對愁人便不同

看盡朝暉又夕陽舊時風景更難忘鳥情空解憐山色艸淚猶知泣露光豈謂幽明分骨肉敢將窮達論文章從今不作江南夢秪合辭官老帝鄕

南屏遷翰林典籍白洲有詩次韻二首

束帛丘園滿路光十年詞苑尙回翔籖題徧檢書千卷誥艸頻揮墨萬行名重豈須還甲第地髙何必更巖廊浮雲過眼眞餘事不向官階較短長

幾年淵底愛珠光一日云端羨鳥翔白雪調應髙鳳沼靑袍名已動鵷行交逰有道懷金石薦達無能恥廟廊同是感時憂國者向來情話夜何長

復畏吾村舊塋志感十首

舊壠蕭條二畆秋眼中無地著松楸比鄰價許千金直老我心餘一念休未愛林居添野意直開神道想靈逰幽堂手澤依稀在細認蒼苔幾涕流【時於明堂得劵石乃先考手書方向始定】

原頭髙冢郁巃嵸我祖殷勤手自封四世禮宜昭穆序百年心苦嵗時供開云旋辟墻東地帶雨新移屋後松說到九泉應一頷願從遺迹想音容

行盡房山復樹村三年岐路幾銷魂山占水卜無時定鬼防神訶此地存假手經營煩舊主白頭瞻拜有孤孫西園宰木東原艸猶是春風長養恩

白頭遺姊說當年【有鄒氏表姊年七十餘能道時事】聴到殘燈各黯然地許精靈先後合天教骨肉死生全流光老至偏成感舊事疑多敢浪傳今日重來如夢裏壠頭新樹墓前田兩年淸淚不成幹三尺孤墳欲葬難千載抱孫心敢負九泉將母意須安情知季札猶懷土義比文公合去官今日一杯重酹汝可將頑健詫加餐【兒東行道中有詩云報道癡頑今健飯不須傳示教加餐】

五父衢邊淚滿巾舊愁未盡轉成新九原可作眞疑夢三鼎空逾不逮親骨肉竟同歸復地衣冠非是顯揚身心長夜短淸無睡坐久村雞又報晨

今夕何夕宿城西燭影下照茅檐低茶煙颺空月冉冉竹露灑地風淒淒發能幾許白且盡心向此時荒欲迷總爲劬勞徳未報老來無事不悲淒

舊冢新塋次第成盡將心力付平生經旬命鍤隨髙下半夜推窻看雨晴今日山川增秀麗向時狐兔大縱橫小西門外休回首蔓艸殘煙也系情

愁來不覺淚澘澘枕上詩成鬢已斑信有神交還夢接爭知地下與人間弔余宿艸人空到望斷孤云鳥不還又是雨餘花落後有誰攜酒共登山【後四句五月二十九日夢中作覺後續成之時夢見吾兒若不欲聞吾詩者意苦甚蓋自是斷不復作矣三十日識】

都城西下石橋東十里川原四面通僧飯午鐘洪慶寺洞簫涼月靜虛宮鄰多雞犬知村近祭有田園及嵗丰兼是白頭歸老地未論丘首得相同

曽司空七十

童丱相隨已白顚看公先到古稀年門臨禦苑朝偏近位重官曹席每専暇日不妨畱客醉多情兼喜抱孫眠華筵緩奏長生曲欲借南風起舜弦

楊給事篪父母壽詩

鄭公鄕裏世稱賢陶母家聲眾所傳欵段車輕猶舊路屠蘇酒熟又新年庭栽桂樹還生子地近桃源不問仙五色宮袍千嵗酒門前須系省郎船

一舫齋詩二首

十畆靑山八九椽臥逰聊以屋爲船星槎有路疑秋泛波浪無聲攪夜眠東海添籌非浪語南華飄瓦亦同篇也知白髮詩人興不在蘆花淺水邊

木蘭爲柱桂爲椽陸地從來別有船縱飲直疑騎馬坐無愁何必對江眠七重漫擬歐公記萬廈還歌杜甫篇聞道銀河通碧海恩波元自鬥牛邊

懷麓堂集卷五十六

欽定四庫全書

懷麓堂集卷五十七

明李東陽撰

詩後稿七

七言律詩

送衍聖公聞韶襲封還闕裏

夜來佳气繞門闌曉聴郎君已拜官魯郡山川歸舊國孔林蘋藻薦新盤田無公稅堪爲養家有遺書正好看従此雲霄是平地道途長爲報平安

贈闕裏孔聞禮【南溪聖公次子】

少年文采動公卿剩說尼山有俊英千載衣冠三氏學五更鐘漏九重城極知東嶽瞻云意酷似西堂聴雨情寄謝南溪溪上水幾時容我棹舟行

方石先生祖母趙節婦沒已五十年方石以禮部侍郎誥請移爲旌表爲詩紀事奉次二首

鳳函飛度越江遙江上離鸞恨始消故國山川增秀拔舊家門戶起蕭條詩書澤逺傳三世雨露恩深浹四朝從此貞心長不死九泉披豁見層霄

路接淸風嶺未遙【淸風嶺臺州事】舊鄕遺俗豈全消百年始報生成徳六館重開節義條星小竟隨孤月照江淸恥受惡溪朝先生不爲彛倫起玆事何因徹九霄

又二首

故家華胃本非遙薄俗眞堪鄙吝消始信忠臣元有訓誰言孝子不同條【謝髙祖孝子諱溫良】陰晴到底天須定江漢何心海自朝多少窮嫠委溝壑夜防無力叫重霄

思山夢嶺路非遙【謝有思山攺防緦又山名大夢皆世墓】舊事多従話裏消看取霜松髙萬丈任他風栁弱千條絲綸命許兼先代【謝始欲移所得誥命詔並與之】竹帛名應載本朝昨夜文星連婺女共將光彩動靑霄

次李白洲六十自壽韻

宦情元不困詩魔白戰猶聞夜枕戈南去扶揺無限路北來安樂有行窩孤松嵗晚心能壯叢桂秋深影漸多自愛黒頭雙鬢在每呵靑鏡手親磨

送焦守靜先生使襄府

丹書玉節又南行一日龍光起四瀛新使早占唐李郃舊恩猶識漢桓榮三朝委質君臣義兩世通家父子情應向別筵懷往事曲江花底拜年兄

懸車舊第捲爲寶慶謝太守公子業題次方石韻二首

山頭牛背穏如車猶記當年謝事初地僻有時窮嶺嶠家貧無計問田廬屋梁落月分明在霄漢晨星次第疎因過竹林談舊隠幾聲淸嘯一長歔

仕塗隨地有摧車野服何人得返初老去功名皆外物舊時山水是吾廬達能玩世心非放淸足傳家計未疎屋不可瞻烏可愛天涯一見一欷歔

愛日樓爲錢郎中榮作

白日紅顏映鬢絲百年心事此樓知生憎暮色經檐短每恨晨光出海遲寸艸有春猶物類長安𨿽逺未天涯防衣催進長生酒莫待髙庭樹影移

榮壽樓爲仲僉事本作

百尺髙樓肯構新郎君家有白頭親駢羅合敞長生宴升降全輕未老身潑眼湖光堪釀酒捲簾山色似娛人豸冠驄馬朝天路夜夜慿防望北辰

病中言懷八首

三年病後彊趨朝又擁重門臥寂寥夢繞千山心不定枕欹雙臂力全消籠燈月暗疑無影園雪風稀未滿條睡起忽然忘握髻不勝愁鬢晚飄蕭

瓦鑪初冷更添香更漏沈沈月轉廊身老病隨年共至愁多心與夜爭長塵編倦掃時防蠧壠樹新移尙怯霜自笑閒情緣底在向來公事已全荒

身病何如目病難極知昏眊勝衰殘愁來彊閣東門淚老去從欹杜甫冠新酒縱篘仍斷飲好書𨿽借懶開看枕邊莫道無餘事猶有詩成字未安

門掩疎籬雪滿池夜寒惟有病先知冰輪影薄當窻近竹葉聲稀到枕遲三徑業荒秋去後十年心苦夢醒時一身經濟元無術醫國如今合付誰

返櫂湖南路已微買田陽羨事多違老看天地餘生少逺別江湖舊伴稀靈囿藻深魚尙在故林松暝鶴還飛天寒嵗晚無聊賴吟倚髙樓送落暉

東歸重下潞河船猶有江山未了緣望逺眞窮滄海際登髙空指泰山巓流光轉眼淸秋過往事經心白晝眠寂寂閉門多病裏始知逰賞是神仙

髙梁橋北畏吾村壠樹成行石獸蹲豈謂驅除非舊主始知封表是君恩愁來霜露情多感老去煙霞癖尙存已辦輕車隨欵段掛冠須向國西門

幾回班召入彤扉又向經筵勸講歸溫語問時勞睿想霽顏開處識天威相如病久經旬臥汲黯身長與願違萬里雲霄雙倦翼側看鸞鵠讓回飛

郊壇分獻得夜明

夜色燈光逺近中廣寒元是水精宮九重閶闔隨髙步萬里山河入半空歌罷樂聲還徹外拜時人影盡朝東髙明願托無私照四海長瞻配日功

慶成宴次焦少宰韻二首

南郊禮罷及辰良春殿筵開愛日長神貺已沾頒後胙宮衣猶帶祭時香旌旗簇擁千人隊衮繡分明五色光幹飲滿斟皆聖語共將涓滴報吾皇

共隨經幄輔元良玉署金鑾嵗月長學士幾陪天上宴侍郎還立案頭香遷宮地隔新曹省賜坐身沾舊寵光應是老臣偏感事碧桃曽見醉先皇

次李白洲畱別韻二首

少日相忘汝與吾老來俱已變頭顱家貧尙有千頭橘身健何須九節蒲酒興不輸詩力壯野心偏向世情粗上東門外應回首誰爲疏郎作畵圖

俯仰平生不愧吾肯隨景嘆頭顱歸心白憶霜前鴈別意靑憐水上蒲唐代百篇希世有漢廷三尺本君粗亨衢不隔安車路回首風雲是壯圖

奉送梓宮至土城哭而有述

郭外宮車駐復行萬方臣妾共吞聲驚颷慘似升遐日落景深畱返照情千載再逢眞隔世百身能代敢偸生淸塵望盡猶翹首願作飛雲繞去旌

過小西門懷舊壠有作

古城西北气蕭森舊路蒼茫不易尋手種靑松今易主耳聞烏鳥更闗心山堂尙憶風霜破野徑猶虞鹿豕侵遙指故原新樹裏晚風吹淚濕衣襟

畏吾村先墓忽枉劉司馬見過感而有詩

滿地悲風起白楊壠頭斜日半荒涼巨卿白馬期能到範叔綈袍義可忘話舊略教肝膽盡憂時同感鬢毛蒼我來君去何匆促猶有官曹債未償

奉迎神主觀禦容哭而有述是日復大風

園陵北望路迢遙夜禪宮坐寂寥已向人心占夢寐更從天意識風颷目瞻遺像山河秀淚滴空原艸樹凋神禦入城當午霽不堪重拜闕西橋

和方石先生畱別韻二首

宦情今日爲君微別卷詩成彊自揮歐冶金嗚孤劍躍海天云盡一鴻歸行蹤得與浮萍似塵世休言大夢非何物人間堪更比向來風槪十分巍

客心鄕路轉依微回首風塵袂一揮已起謝安還復臥未秋張翰忽先歸桃源再入花應在赤壁重逰事恐非試向畵圖占壽考老來詩骨更崔巍

倫修撰文敍頒詔安南便道省親

藩邦地重極炎洲詔使名髙出狀頭一代風雲龍虎防百年郊藪鳳麟逰殊方盡處聞天語舊屋歸時記海籌采得民風兼國俗玉堂靑史待刪修

正徳丙寅正月二日雪

三冬臘雪已無期兩日春風尙及時朝士攬衣驚起早都人勒馬愛行遲年華過眼人須惜帝力如天物不知卻訝桑林才六事也能照格應商祈

徐侍讀穆頒詔朝鮮

六龍飛禦九重天天上文星下海堧萬物發生新雨露累朝封錫舊山川鸞書共識中華字鳳歷初開正徳年珍重登髙能賦手玉堂靑簡待同編

初開經筵紀事【正徳元年二月二日是日開講大學】

曾侍宮筵入桂坊又開經幄引鵷行春秋義重初元嵗大學書陳第一章

講罷天顏猶咫尺朝回日色半蒼涼兼金防幣皆恩澤四表同瞻聖徳光

親耕籍田紀事【二月十五日時陪祀先農且預九推之列】

短犂長防共分曹白石壇空碧殿髙七奏耳聞神聴逺三推心識聖躬勞伶人曲按新翻譜禦酒恩沾舊賜袍帝業艱難民事苦愧時筋力助分毫

沈編修燾冊封安南

玉堂書史暫休衙銀漢星辰早泛槎已向夏壇分赤社更從周雅賦皇華主恩前後重頒詔使節從容兩過家今日贈詩他夜夢紫微枝上月鉤斜

題許給事天錫駐節寜親圖

黯淡灘頭舟若飛安南國裏使臣歸宮恩滿載黃封酒官樣新裁白澤衣天上兩星當戶動人間寸艸自春暉咨諏本是皇華職隨意周原四牡騑

贈闕裏孔以昌

魏闕威儀見兩朝漢雍經史聴圜橋煙霄舊路星河近艸樹新恩雨露饒已向云仍占聖澤還從伯仲識風標分明闕裏墻東地何日尋君再舉鑣

聞劉東山司馬致仕之命是日得謝方石祭酒到家日所寄詩感而有作

越客書來自海濵楚鄕重見拂衣人名如洛社非同裏詩到梁州各有神萬里雲霄俱稅駕兩山風月自爲鄰試將出處論心事慚愧官曹一病身

十年兩度送君歸聴說鄕山興欲飛嵗久兒孫頭角變日長賔客往來稀平橋著板通樵徑老樹盤根作釣磯彊欲相從無舊業定於何處解朝衣

陳司空之南京例贈二首

簿書叢裏日紛龎四十年來老鬢雙水部官髙聨八座石城形古鎭三江秋波艤棹花迎客曉夢趨朝月在窻兼喜故園衣錦地幾多髦稚擁歸幢

泮水芹香共幾秋曲江花底復同逰君從北省移南國我已紅顏變白頭舟檝地經生道路畵圖人識舊風流明年壽骨應全健預冩詩篇當酒籌

木齋先生將登舟以詩見寄次韻二首

十年黃閣掌絲綸共作先朝顧命臣天外防鴻君得志池邊蹲鳳我何人官曹入夢還如昨世路論交半是新仄柁歌帆何日定茫茫塵海正無津

暫從中祕輟絲綸同是羔羊退食臣偶爲庭花畱坐客豈知宮樹管離人杯余尙覺情難盡棋罷驚看局又新極目春明門外路扁舟明日定天津

石封君徐節婦挽詩二首次沈仲律提學韻

試問元方與惠連故家風範尙依然曽同姓字題金牓不見功名到白顚身後子書能讀父古來人定可勝天當庭種得梧桐樹直待巢成鳳已鶱

不羨徐家有二雛眼看一一上云衢九原再作心無愧萬里生還事可吁敢謂榮名堪比養故知陰教不相誣嗟予談虎神傷處卻恐神傷虎不如

魯編修鐸頒詔安南

命使炎邦帝選才狀元剛去省元來車從北斗杓前指詔向南天盡處開史局事嚴應暫輟宮袍恩重許新裁歸裝不載官中物自寫黃封作壽杯

石學士珤之任南京

黃金臺上玉爲堂剛送羅生又石郎四海豪英唐意气兩都風物漢文章舊傳衣鉢吾空老世業箕裘子最良可與語人今漸少不勝南望立斜陽

題義聲貞則二卷爲林知府世逺父母作

三十浮生一夢餘義聲先已動州閭門髙鄧尉堪容馬家富唐侯剩有書嵗久佳城雙璧掩恩深令子一官如褒章兩字同華衮夜夜虹光照墓廬

貞則堂髙世所傳栢舟風節故依然道傍綽楔行人駐天上絲綸內史宣老去深恩猶𦇤褓生平遺澤尙桮棬舊家本是瀧岡後長記辛勤教子年

儲都憲靜夫在南曹時嘗取鶴鳴詩義名其園曰檀園又取杜少陵渼陂詩義名其軒曰淨拭軒比再入南京請各賦一首

山林城市兩相忘退食官曹白日長正愛庭陰深覆緑卻嫌階葉亂堆黃窺園董子心仍在掃室陳蕃志且償今去行臺還種栢可應重和伐檀章

紅花碧葉照淸池長憶東曹坐對時縱有塵埃無地著絕無雕飾有天姿年華過眼頻經幾風景撩人更屬誰官署不同心賞在也應重和少陵詩

孝宗皇帝禫祭有感

病羽無心逐鷺行偶因祥禫憶先皇三年淚盡蒼生血萬古名齊日月光天上神靈龍變化廟中音樂鳳趨蹌無由執紼橋山路空負西陵一瓣香

王永嘉獻臣恩養堂王自禦史謫海南以詔例量移今職

曽是中臺執法臣親從天上捧絲綸一身去國將三載萬里還家有二親手種椿萱堪比壽嵗供魚筍未爲貧河陽縣裏花無數秪得東風一半春

守靜先生得曾孫席間奉賀一首

家書何止問晨昏報道靈芝更有根已喜一門爲太史最難三世見曾孫直教簡冊書香逺轉覺鄕邦行數尊從此小同稱大阮衣冠盛事好重論

元日看牲復命紀事一首【己巳嵗是日有廟牲節食之賜】

履端新制未傳宣復命先承黼座前名秩正當華蓋殿封題猶是戊辰年豈應衰老仍供職敢謂精誠不愧天歸到玉堂重拜賜可將恩海報微涓

郊壇分獻再得夜明

塵土全消半夜風冰輪初徧廣寒宮分壇位出星辰上萬象光懸宇宙中燔气入雲煙縹緲佩聲和樂響丁東神心豫悅天顏喜願佐憂勤保聖躬

懷麓堂集卷五十七

欽定四庫全書

懷麓堂集卷五十八

明李東陽撰

詩後稿八

七言律詩

恭進孝宗實錄紀事一首時雨中霽駕迎實錄入奉天殿方陞座前此所未有也

寶冊云輿次第登殿頭飛雨過觚稜衣冠夾陛班初引衮舄迎門座始升五載音容思玉几萬年功徳付金縢三朝史筆今重載欲報先皇恐未能

西苑焚稿紀事【五月二十五日在海子西岸事畢尙膳供宴是日入西苑門望南臺登廣寒殿過芭蕉園而還】

史家遺艸盡成編太液池頭萬炬煙天上六丁元下取人間一字不輕傳先朝故事非今日內苑淸遊亦勝緣卻上廣寒雲霧裏禁城東指是文淵

秋日出郭崔甥有詩因次韻

直從亭午坐斜陽卻借南薰作晚涼沙路試看騎馬快【是日試賜馬】玉堂剛謝攬衣忙移將壠樹和云種抍得園葵帶露嘗四十六年公事裏向來塵夢一何長

哭內弟劉釗三首

忽聞哀報已沾衣回首長天送落暉別後肝腸吾弟盡到時舟檝汝兄歸平安兩字書空在去住三生事總非欲與親交同舊感向來門下客全稀

宦路多年攺鬢毛豈應容易著靑袍民貧況值饑荒後政拙誰知撫字勞遺恨可能忘骨肉歸舟猶恐限風濤空山落木傷心地欲爲招魂賦楚騷

兩因圍棘誤登科【釗嘗以予主考引嫌不入鄕防試各一次】一去長江委逝波官好不嫌州縣小家貧翻恨子孫多思君豈但三秋隔老我平添兩鬢皤寂寂閉門愁病裏有誰情話一來過

松露周太保與王端毅太師楊防庵都憲皆有詩贈喬希大太常題卷一首

石渠丰采重如山松露淸風尙可攀堂上艸親問業朝中玉筍舊聨班片言價出千金上一日心勞百過間老我相思不相見摩挲亦爲解雙顏

松露再召復致政將歸畱話用前韻

白馬翩翩走碧山靑雲逸駕許重攀逺從西晉來千里同簉中朝第一班詩興直淩飛鳥上歸舟仍在急流間多情話別畱歡地猶是當年夢裏顏

松露壽七十再用韻一首

並州西隔太行山百尺丹崖豈易攀卻望故鄕還憶賈恨爲仙馭不同班風雲運合逢天上山斗名應滿世間細數百年從七十漫將靈藥駐紅顏

聞孔氏女至

南風吹送北河舟有女東來慰白頭病裏心情無那老別來風景又經秋鵲聲報日書先到雨腳漧時淚始狀預想離程還在眼難將一笑解千憂

與衍聖公夜話

漫以平安慰別離星槎動是隔年期文章義豈千金重骨肉心應兩地知畱住每愁冰合早出遊常恐夜歸遲須看闕下重逢日莫忘燈前共話時

劉太宰入閣後省墓例送一首

東曹地近入黃扉盛事今無壽古稀天祿閣中藜火動相州堂上錦衣歸新頒綸綍封三世舊種松楸過十圍恩詔秪應教暫去及時勲業肯心違

丰諭徳原學掌院南京例贈一首

玉亭元向玉堂開修竹陰陰對古槐夢裏山川吾老矣望中騶馭子行哉靑錢選出知文價石室書成見史才東向越山時駐馬白雲應肯渡江來

泉山書院詩

甘泉山下挹淸風得似滁陽有醉翁嵐气每隨天早晚水聲長繞屋西東千尋峭壁瞻依地萬頃平田灌漑功二物古來堪比壽願登巉嶻寫琤琮

城南姚氏園餞劉太宰與諸史部晚會歸得三首

不到城南又隔秋偶因送客駐行騶枝稍宿雨衣猶濕樹底斜陽席未收豈謂東曹非舊約須知下界有仙遊壁間漫作題名記聚散終同水上漚

園上髙亭園下池秋來風物兩相宜紅衣落盡蓮初實碧葉凋殘樹總垂江左故人傷別久【防庵嘗憇此園】省中仙客怪來遲病回已覺詩情減卻爲情多彊賦詩

書趙寺正式挽詩卷

下哭亡兒上老親向來無地不悲辛身從執紼衝山雨手爲抄詩付梓人今日我來翻弔汝故園書到轉傷神白頭竟作殊方別地下相逢恐未眞【其父封君後七日卒於家】守靜先生壽七十五加少師等秩以詩陳賀一首

榜下衣冠笑兩翁晨星落落幾西東每輸壽骨年年健且愛官防字字同舞袖裁成新樣錦庭花開勝舊時紅古稀余算從頭數五賦豳詩七月風

補壽白太夫人次卷首轆轤韻

壽筵芳酒出黃封九日春光半未窮東閣衣冠前度客北堂圖畵舊時容眼看喬木年年大手種蟠桃樹樹紅報道郎君重賜玉藍田佳气晚還濃

孟冬五日冒雪出城簡邵國賢都憲喬希大侍郎崔世興員外

十月朝時擬出城總因公祭輟私情一冬風景初逢雪數里關河不計程旋拂朝衣幹更濕未占天意雨還晴相看莫問悲歡事不是當年向子平

次防庵韻二首

一官心事苦難償筋力空驚六十彊病後漸看畱客少老來翻愛作書狂南園折栁逢秋色北郭看山帶夕陽數月閒情今兩度餘生消得幾回忙

丈夫弧矢志終償精力君應較我彊定逺功名那用達子陵風態且須狂東遊闕裏瞻文廟西上金山望嶽陽回首漢家營牧地夢中猶覺簿書忙

出郊

雨後蒼苔入徑深放朝聲裏得追尋好風晴日中元節白露淸霜半夜心城外看山猶舊色井邊移樹已秋陰公家事在何時了莫怪癡兒淚不禁

憂旱二首【正徳五年齋居作是歲有旨致齋九日】

鈴索聲低別院深每從窗牖問陰晴五風十雨淸朝事七戒三齋聖主心平野煙雲春澹澹禁城鐘皷夜沈沈天瓢莫道無多滴一滴須敎比萬金

不向田苗試淺深先勞礎石驗晴陰黃塵赤日村村路側枕疎窗夜夜心江鴈影稀看欲盡林鳩聲逺聽俱沈淸風明月非無價好雨從來不論金

喜雨二首疊前韻

出門黃霧隔城深下馬云匝地陰莫道蒼生空有望誰言造化本無心庭前翠竹飛還舞水面逰魚躍更沈擬效坡翁重作記上天今已雨黃金

誤占元日到春深百日都無十日陰五月逢秋農父望六年憂國老臣心盆荷色淨塵初洗庭樹聲收日已沈縱使田園生意足翻令土價直黃金

哭方石先生次林待用都憲韻二首

海天江樹晚依依一別平生萬事違公論底須他日定宦途剛得幾人歸閒看物態云千變老謝功名手一揮猶記玉堂風月地至今東壁有餘輝

六年不見先生面數月猶煩兩寄書病裏詩篇心不廢老來江海气全除塵生滿地空懸榻腹痛何時許過車宦況爲君灰欲盡東風何事彊吹噓

聞劉東山遇赦值河西道梗未得歸次前歲所寄雪中過六盤山韻

百折危途寸步間向來空乞一身閒愁心正擁藍闗雪苦句猶傳飯顆山病後形容應漸瘦老來歸路轉多艱洞庭風景依然在爲問扁舟幾日還

此詩再閱歲久不和是日得東山公赦歸重經六盤山韻因憶元白梁州之句悵然感之再次一首

浮世功名夢覺間夢時何似覺時閒南來已踏千重浪西去還經萬疊山我病不堪思往事公才猶可濟時艱詩成漫憶梁州句一夜神交信往還

雪月夜觀水精碁戲作

雪月光中夜未防楸枰亂落水精寒情貪白戰停杯久眼入空明下子難長怪官曹無暇日偶從愁裏得奇觀撚須呵手非吾事聊復燈前憑幾看

亡女生日

十年辛苦住天涯毎恨逢生不在家今日賀筵翻弔客舊時歸路有靈車夢中匏實空題字【女沒時其母夢一匏裂爲二上有子分二字】身上宜男枉佩花自撚瓣香澆麥飯日斜燒紙到昏鴉

食柑防庵宅有感

一枝初寄洞庭舟落爪餘霜散不收弱女憶時緣病渴故人別後已駕秋空將舊恨埋黃壤更有鄕心上白頭歸共細君還向說燭痕和淚與雙流

除夕

獨吟孤坐總傷神誰伴長安守歲人卦數已周無那老年華初轉又逢春思親淚盡空雙眼哭女聲髙徹四鄰還向燈前添舊艸擬從新歲乞閒身

借得紅梅一株盆花盛開偶與防庵太宰輩觀之漫賦一首借梅者崔甥世興

休勞比客問南枝緑影紅香信有之滿坐光風流轉地半窗晴日上來時暖貪春睡濃如酒冷笑霜髭白爲詩今日定知誰是主客來聊與倒芳巵

喬希大宗伯將赴南京例贈一首

恥隨桃杏比芳穠面目𨿽同格不同酒興判敎三日醉病顏輸盡十分紅頻開戶牖延春日旋設團屏防晚風獨有離人心正逺折時須更向江東

諸公過西莊聨句走筆次韻

一春花信苦多風勝防眞憐一笑同愁劇老懷兼抱病憂深時事敢論功杜陵醉後身猶健司馬才髙賦更雄對客揮毫休我羨衰顏不似舊時紅

再次一首

一從桃杏領春風澗艸巖花處處同載酒似憐花有約催詩卻笑雨無功釣心偶向閒邊發棋力翻於醉後雄餘興不隨芳事了盆梅猶自待人紅

得東山翁到家書再用前韻二首

數畝茅堂水石間此身方得是眞閒吟髭白可供新句老眼靑猶識舊山年至尙餘精力健家貧偏覺歲時艱梧桐自有安棲地不似空林倦鳥還

莫論天上與人間才得閒時始是閒郢客調應歌下裏謝公家自有東山憂時更覺江湖逺閱世方知道路艱當日賦詩無送者天敎夫子竟生還

益髙亭爲何生子元作【亭取韓文山益髙水益駭之義】

衡山南去路孱顏萬文丹梯尙可攀望盡楚峯還越嶠定知天上與人間當窗列宿長圍繞拂地流云自往還多少洞庭湖上客盡從淸防聽潺湲

五月初七日【正徳辛未】

六年揮淚泣遺弓萬國傷心此日同龍去鼎湖還作雨馬嘶沙苑尙思風碧桃宴已歸天上玉几言猶似夢中曽是白頭香案吏不勝凝望朶云紅

西莊遇雨

每逢佳景卽登臨百度曽無一度陰今日我來翻愛雨舊時人去轉傷心空堂五月炎蒸盡野色千家艸樹深最是晚來沾濕地不勝涼思滿衣襟

中秋獨坐

客去西堂話已終自隨巾屧步涼風輕陰冉冉來天際澹月沈沈出海東戰後兵塵新恨滿別時兒女舊愁空一朝兩報三軍捷莫道歡顏是酒紅

次日疊前韻柬防庵

百年心賞故難終人負佳期昨夜風豈有好詩生眼底誤疑明月在鄰東花能再發人將老客不頻來酒未空今日定知何似景斜陽先愛晚山紅

九日崔郎小防

共坐西軒納晚涼滿城風日愛重陽苔因雨積猶餘緑菊爲霜遲且未黃病裏山林心轉癖老來兒女意偏長向時憂樂誰先後莫問江湖與廟廊

生日有感

六月九日多欝蒸我生初度未相仍黒頭漸白白且盡碧山欲歸歸未能閉門絕客祗僚友竊祿作官猶鬥升獨把一杯還自壽瘦軀衰病恐難勝

懷麓堂集卷五十八

欽定四庫全書

懷麓堂集卷五十九

明李東陽撰

詩後稿九

七言律詩

孫司徒饋雪酒與衍聖公崔郎中共酌

玉堂茶鼎不須烹已譲江南雪酒淸一種奇香非世有六花新醸隔年成晉書光憶貧時映郢曲歌傳醉後聲剛是兩郎畱賞地敢將冰比玉風情

湛編修若水冊封安南

聖朝荒服盡冠纓嶺外交南舊有名文字不隨言語別道途長共海波平一家兩被周封命六載三回漢使旌天上玉堂非逺別故鄕重慰倚門情

偶夢得一詩止記末句覺而感之足成一律正徳辛未十一月九日也

平地紅塵起白波直従靑兗到黃河幾州村落人煙少千里川原殺气多漢帥屢傳師出令邊兵先試凱旋歌白頭中夜長憂國何日蒼生免荷戈

數日後再夢一札有天兵所至防不克捷之文疊前韻以自慰

北風吹浪不成波賊騎乘冰欲渡河甸服以南烽火眾天兵所至捷書多心懸五夜趨朝夢耳聴三軍撃鬥歌已喜文臣能敵愾須教武庫戢干戈

地震齋居國賢侍郎以詩來自通州次韻一首

獨坐空堂別院深可堪無酒更無琴雙垂短雪衰年鬢寸結寒燈半夜心露禱似聞天上語逺書如聽谷中音朝來整笏趨朝地鐘鼓樓髙月未沈

崔甥後借紅梅病起次舊韻二首

新花還發舊年枝一種春風兩見之醉眼似曾相識後芳心多在未開時若逢孟老偏宜雪恨少林逋別賦詩病裏絕憐無客到有誰傾倒共深巵

誰借江南玉樹枝崔郎風格似宗之休憐客路春深地猶及花神酒半時羞比杏桃吟鄭句不勞冰雪禁歐詩愁來春興都無幾盡日相看不滿巵

喜雨疊前韻簡防庵

老年風骨嵗寒枝人意花情兩得之病後朱顏還誤酒春來好雨正逢時花緣別久應思主我爲愁多彊賦詩寄謝東鄰楊太宰肯將涓滴共開巵

防庵以詩來訂花朝之約次韻趣之

休論東閣與西涯城市山林總未賒已喜孤根回暖地可將奇賞負詩家心𨿽鐵石能無賦畫恐丹靑卻累花明日此花還此客有人爭向玉堂誇

防庵擕酒就梅再疊前韻

有客遙従楚水涯擕來新醸不須賒花朝且共長安節雪夜全勝處士家錯訝仙丹紅似雪翻憐醉眼白扵花君才正合稱三絕並與詩人一處誇

疊前韻與崔郎

庾嶺南頭灞水涯長安春望眼中賒須知水部郎官興不在都道士家癖愛苦吟呵凍筆醉移淸賞落燈花向來花主眞誰是好事翻従地主誇

聞防庵自得紅梅再疊前韻

載酒尋梅興未涯移栽仙館路何賒冰霜晚節元同調桃李春風別是家三弄已聞琴入操五更應夢筆生花芳鄰擬卜千金價老朽従今莫浪誇

近日紅梅倡和頗多當職思其外之時有好樂無荒之戒再疊前韻以識吾過並簡諸君子

不愛風葩與露枝此花心緒我知之老當萬木俱凋後愁對孤燈半結時多事不勞須載酒有懷應憶舊題詩相看只合無言坐小泛淸茶當一巵

大江南望渺津涯水渉山行路總賖內苑移栽𨿽得地北來漂泊似無家閒愁未解雙睂縛老恨從添滿眼花畱卻一枝還舊主任將春色與人誇

有菊爲醫士盛作

幽人種花花滿家此花之外更無花懶隨桃杏爭春色且共參苓閱歲華靑眼舊憐攜緑酒白頭低受挿烏紗不須更酌南陽水自引香泉灌藥芽

走筆次成國病中見寄韻

病起如聞春酒香老來猶作防衣郎方傳靈藥從人乞手雪仙桃奉母嘗五月嘉辰懷往事四更淸夢繞朝行嗟予亦抱文園渴漫倚髙歌到夕陽

五月七日【正徳壬申】

曽上鑾坡侍玉堂朝衣親惹禦袍香傳宣暖閣【在奉天門後】天顏近奏事平臺【在中左門東】午漏長化國有人悲短夢幽都無地仰餘光從容顧命分明語一日傷心淚萬行

聞河南捷

山東羣盜復河南血戰中原萬蟻酣守似墨城誰卻九捷如曽杼尙疑三濳行不覺關山隘屢餌深防將士貪剛道羣凶眞授首又聞舟檝下江潭

聞狼山捷用前韻

北風吹捲洞庭波飛舸還經孟瀆河今日勝兵方有算向來遺孽本無多中宵驛使傳書捷兩岸歡聲入棹歌聞說西南猶轉戰幾時甘雨洗天戈

楊少卿廷儀歸省成都石齋閣老以長卷見屬請紀其事少卿予己未所舉士也

五色文韋使我驚十年京國愛君情袁卿奉職先郎署蘇轍傳家有父兄城上花明新衣錦橋邊人指舊題名誰言蜀道如天逺萬里星槎自在行

易檢討舒誥歸省長沙院中例贈

行盡星沙更月橋始知天上有歸橈宮衣尙帶香煙濕仙佩還隨玉露飄已向江山開壽域細將文軌說中朝西來靑鳥南飛鶴萬里雲霄路未遙

吳禮部克溫來自南京靳充道學士賦詩防別次防予家用韻一首

淹畱不厭腐儒飡風度惟君世所難茶笑陸生親設具碁如吳起慣登壇聊將短日供長話漫以新詩續舊歡莫向南船驚朔吹曉晴沙路雪初幹

成國省墓北澤山奉贈一首

二王祔葬六陵東丘壠成行列上公千里疏陳朝闕後十年心切望雲中河山帶礪君恩逺俎豆春秋祀事同地下有靈應暫笑郎君今又作元戎

七言排律

春寒二十韻

軟紅香裏見車塵剰取餘寒在水濱飛霰有時還著面微霜何力尙欺人湖波欲動淸猶淺艸色初回緑未勻捲盡簾櫳無燕雀閱殘冰雪但松筠吳牛月下琉璃薄胡馬風前苜蓿新作態檐花如怯語多情堤枊似含顰朝衣試換應嫌早市酒從酤莫厭醇賜擬宮恩傳漢燭別憐歸思繞江蘋山墻地坼虫仍蟄海國天髙鴈始賓辟愛火犀曽貢粵歌傳土皷漫吹豳哦詩轉覺吟肩聳澼絖難醫病手皴未放韶光過九十肯拋長夜守庚申瓊樓玉宇騷人逺舊谷新絲野客貧甲士夢驚曽徹骨緯嫠心苦更傷神綈袍範叔誰相戀大被姜郎且共親萬廈直須酬老杜重裘幸免作窮陳年華艸艸催雙鬢宦迹悠悠寄一身愁引凍泉分浙瀝怕登髙閣看嶙峋每慙溫飽謀生拙一任炎涼過眼頻從此願持鄒衍律徧敎陰谷是陽春

壽鶴溪潘先生八十

越山雲气欝崔嵬家住天南紫翠堆溪上鶴飛知客到籬邊蝶過識花開繁苔滿地時嗔掃野服隨身更懶裁靜撚吟髭還得句健拋竹杖獨登臺抗顏正對橫經席袖手旁看作郡才矍鑠尙能驅左馬幽閒且可種三槐初心道徳終無負末路功名防用媒孤賞最宜樓有月舊貧剛免甑生埃空羣冀北人猶羨捷徑終南世敢猜甲子數休論絳縣神仙居不在蓬萊堂成緑野千年後節近淸秋一日才堪寄興惟林下竹未忘情是嶺頭梅絲蘿愛托靑松樹海水憑添白玉杯歌罷瑯璈如許和願從江鴈得書回

聖駕視學有述

翠華重匝防金根鑾駕從容下玉閽一雨隔霄淸輦路五云先曉覆橋門中天地迥乘龍禦在廟心勞想駿奔禮樂百年昭象設衣冠三代藹云孫拜瞻共識師模重坐講方知聖道尊履上仙班星只尺耳聞天語玉淸溫鳳團賜茗公卿貴雞舌分香侍從恩敢謂文章非國運故知籩豆有司存休風合遣羣方動盛事仍兼往代論從此六經功久大須將覆載比干坤

生日防庵太宰貺以長律用韻自述並答雅懷

莫將箕斗問星躔花甲周時又五年抱病每憐唐杜甫謝官方慕漢韋賢頭多白髮生新種坐秪靑氊是舊傅豈謂詩書非閥閱縱居城市也山川義方獨守韓公訓仁裏三懷孟氏遷恩許曲江蒙燕賚禮開東閣誤招延黃扉忝職經綸重玉几親承顧命専犬馬有情難報主鈞衡無力可回天同心論議思金防末路功名笑瓦全已愧元方曽有季卻悲顏路早亡淵空驚節序忙於我頗怪聰明不及前欹枕欲眠頻覺警杖藜將步轉愁顚如過漆室遙聞嘆誰爲蒼生倒解懸況值劬勞傷短日敢耽荒樂醉長筵鏡中勲業今衰矣夢裏江湖更渺然大義曷能逃覆載餘生何以謝陶甄家藏筆法猶存譜手按琴徽錯記弦公退久違鰲禁直友聲先和鳥鳴篇錦衣肉食非吾樂蘗操冰心豈自堅惟聽玉皇宣放勅願從平地學神仙

防庵太宰先生初度疊前韻奉壽

兩翁星命不同躔後甲先庚僅十年天祿閣中慙我老文僖門下識君賢聰明徳祖才無敵淸白關西世有傳藩府早時通姓字地靈隨處托山川東堂漢試曽三捷外制唐官始一遷滇騎北來經海嶽晉軺西去歷鄜延龍駒萬匹飛驤滿虎旅千羣節制専夙夜在公長體國行藏自我亦由天纓冠義切煩趨赴鼎釜生余借保全寶劍直應光射斗明珠何止媚藏淵班行迥絕星辰上人物分明藻鑑前寒士力能吹羽落蒼生手可救崖顚秋風梓裏頻勞夢陽月桑弧此再懸已荷投桃惇友誼寧辭伐木共賓筵童時鬢髮今皤矣醉後心情各醒然合志豈能忘括羽相逢多道出陶甄公庭坐遣平如水大道從知直似弦臺省疏傳金鏡策山林興寄白雲篇中朝儀表衣冠盛後代勲名竹帛堅願與八荒同壽域不妨官府是神仙

懷麓堂集卷五十九

欽定四庫全書

懷麓堂集卷六十

明李東陽撰

詩後稿十

五言絕句

雜畫二首

種樹自何年幽人不知老不愛松色奇只聴松聲好野樹兼天暝山鐘度水遲詩僧不出戶頭白少人知

又一首

仰面看飛鳥彎弓意轉遲馬頭雙獵犬惆悵立多時

芙蓉

濯彼秋江上修然風霜姿世間無一物惟有謫仙詩

西園秋雨

竹

秋雨爛百艸靑靑修竹林解使秋聲爽還令秋色深

椿

舊樹已十圍舊宅今易主新樹日以長秋霜復春雨

檜

雙樹出墻頭亭亭雨髙蓋雨色愛靑蔥天聲聽靈籟

楡

栁外春煙碧桑邊暮景斜退朝無一事風雨送年華

桃

種樹乘春雨開花待曉風一年還一樹隨意滿園紅

李

名果出吾家移栽自海涯要看花勝雪先放雨催花

芍藥

秀色春前發濃陰雨後看持杯賀花相先我得休官

木槿

花開不及暮根老卻宜秋天機何處在須向靜中求

蓼

的的垂紅雨蕭蕭映碧流吳江誰解剪剛得數枝秋

繡墩艸

野艸不繡地靑靑常覆盆風朝還雨夕畱客意終存

苔

豈不愛佳客客來殘我苔西園十日雨三徑不曽開

藜

藜新尙可蒸藜老亦堪煮明年幸彊健拄杖看秋雨

後西園秋雨詩

予往歲秋雨中嘗卽西園植物各爲小詩十二首今年病告累月幽懷莫伸復卽所見得十首

雨來催我竹十日忽成林筍出無人見蒼苔深更深

右竹

雨色澹西莊風光戀北堂存亡各異地憂樂兩難忘

右萱

去年長比人今歲髙過屋好雨東南來依稀滿庭緑

右槐

畫省和云植幽庭帶雨看防辭雙闕迥歸托一枝安

右紫薇

買種已經年貪看亦云久未惜雨沾衣應防刺傷手

右荼防

芳華曜朝陽余景駐晚色縱是雨成霜白頭心更赤

右葵

一月一花開花開應時節未須誇雨露愼與藏冰雪

右月桂

未摘霜前實先看雨後花名應出西海顏豈論東家

右橊

風花晴可憐雨實秋更好日日望江南終當此中老

右望江南

春艸萎欲黃秋艸萋更碧莫太倚春光方當讓秋色

右艸

七言絕句

虢國夫人早朝圖

掃罷蛾睂上馬遲君王剛及退朝時侍臣記得丁寧語莫遣長生殿裏知

菜

誰寫西園數葉菘露華淸曉濕蒙茸玉堂夜半蘇郎渴此味無因獻九重



蘼蕪原上眼迷離好是空山獨坐時老去獵心翻欲動似嫌孤隼下來遲

菊花

寒影蕭蕭照墨池西園晚色正相宜蒼頭黒發秋風裏應是陶翁未醉時

蓮花

不見峯頭十丈紅別將芳思寫江風翠翹金鈿明鸞鏡疑是湘妃出水中

芙蓉

輕紅澹白兩堪憐妙意皆從畫史傳不用秋江照顏色也知標格是天然

梔

抽黃嫓白總稱才誰遣山梔入畫來似爲詩家少知己杜陵吟罷不曽開

水僊

澹墨輕和玉露香水中僊子素衣裳風鬟霧鬢無纏束不是人間富貴妝

牡丹

防毫和露寫名花紫艷分明出魏家應是洛陽歸夢逺緇塵紅土半京華

題禇臨蘭亭後二絕

晉代書家失典刑河南別自有蘭亭寧知千古風流興只在山陰酒未醒

晉帖唐臨太未遲還從防畫認須睂向來賞極翻成恨不見當年運筆時

何敬仲墨竹二絕

奎章博士本書家畫法翻將上品誇鐵鎖銀鉤誰解道人間空夢筆生花

莫將畫竹論難易剛道繁難簡更難君看蕭蕭秪數葉滿堂風雨不勝寒

子昻畫馬

家家龍種墮燕山猶在秋風十二閒千載畫圖非舊價任他評品落人間

觀泉圖爲衍聖孔公作

松根東望思悠哉濕盡春衣滿地苔七十二泉雲霧裏可能持贈一泉來

春園雜詩十四首

三月三日佳麗辰五十五年衰病身閉門一枕午時夢江艸江花無數春

病來無力與春爭看盡花開艸又生莫道東君不識面舊紅新緑也關情

墻陰老槐生古苔棘籬花逕參差開分付兒童莫謝客病中那有俗人來

桔橰亭邊非我家城南小園繰水車直恐此身終是客門前有地不栽花

木槿花開紅作屏庭前莓苔滿地靑緑陰深處不知曉啼鳥一聲幽夢醒

手揷河邊楊栁枝眼看成樹復成絲不見雪花飛滿地豈知春去已多時

野鶴昻昻不受馴家鶴依依鳴向人應悔城中食煙火不如天外離風塵

庭下獼猴如小兒攀花折果不停時爲憐野意厭羈馽放著林間髙樹枝

三年種竹不滿地長怪墻髙多夕陰縱使難成也難老莫敎移卻種花心

夜來一雪忽成雨雨過西山靑入樓聽人騎馬看山去又作思山一種愁

徑艸園花隨意春野情偏與物相親養得山家短角鹿盡日閒行不觸人

剛道假山如畫圖畫圖還是假山無若見此山眞面目縱非南國也西湖

房山山房山下頭十年不到水空流園童捉魚自煮喫只道山中無釣鉤

慈恩寺前花滿洲看花長記小年逰春光撩人不知老夜夜夢到水西頭

木筆

泚露和煙曉未幹多情獨自倚防幹春風爲報眞消息不似江郎夢裏看

蜀葵

羞學紅妝媚曉霞秪將忠赤報天家縱敎雨黒天陰夜不是南枝不放花

黃葵

不隨紅紫鬭紛華別有風流出畫家誰解人間眞正色秋來交付與黃花

玉簮

昨夜花神出蕋宮緑云裊裊不禁風妝成試防池邊影秪恐搔頭落水中

春艸圖二絕

江南春艸緑如煙多在東風十日前還憶謝家池上見對牀聽雨賦詩眠

渚蘭汀艸亂春愁病裏何心更出逰獨立斜陽溪上望采芳人在白蘋洲

四牛圖

丙吉問牛

不問僵屍問喘牛春來多少廟廊憂爕調知是三公職只許當年曲逆侯

劉寛還牛

笑解轅驂緩步歸野人多事轉相疑司徒喜怒元無迹牛去牛來兩不知

牛弼殺牛

徒步歸來了不驚車前流血任縱橫一牛自與秋毫重得似人間骨肉情

李密掛牛

倦來不作帶經鋤掛角歸時日未晡道上達官應借問傳中曽讀竇融無

濟醫馬圖

王郎愛馬癖成癡病馬情多手自醫馬病秪應醫便得不知醫癖更須誰

黃子久山水

子久丹靑仲舉詩百年風物兩稱奇分明一片江南景醉後相看醒不知

劉松年山水二首

九曲防幹十丈泉隔溪幽樹轉蒼然攜童莫道尋師晚猶在秋山落照前

醉倚孤蓬坐不眠夜涼吟向泬寥天松陰正好看明月分付兒童莫放船

刻絲牡丹二絕

組織兼成刻畫功好花芳蝶共春風摩挲舊物尋遺事不是唐宮也宋宮

鄒碧堆紅間淺深都將一賞付分陰誰知造化無雕刻費盡人間巧匠心

書歐陽公手帖後二絕

醉翁長恨作書難道是撐船上急灘畢竟晚年多自得盡畱風韻與人看

宋代家書自不孤當時只許蔡君謨若將晉法論眞印此老風流世亦無

寒山拾得圖二絕

閒向靑山掃白雲靑山那得有紅塵白雲飛散紅塵盡山色長如淸淨身

防松燒竹自爲徒炊罷吟詩對竹鑪應是禪家風味別世間煙火气全無

王孟端山水圖長卷二絕

畫竹休將竹史看王猷家自有江山空庭莫訝千尋影萬里煙波咫尺間

髙下靑山逺近村淸江處處繞柴門鑑湖一曲消多少須問君王再乞恩

蒙翁蒲萄次韻二首

采采西林白露團一時淸賞故人歡蕭條四十年前事又向誰家捲裏看

西土蒲萄別樣團謫居聊此寫淸歡荔支香水誰髙下且與詩人一例看

法酒一尊奉致二泉都憲侑以小詩

玉露金莖下九天風情猶記十年前莫言天上無多滴欲鬭人間第二泉

使回聞欲封寄江南蓋將以爲北堂之壽再致一語情見乎詞

行廚新甕不開封畱向髙堂手自拱若比江東懷橘意洞庭春色定誰濃

捕魚便面爲厚齋閣老題

漁家生事苦難勝盡日江頭未滿罾回首不知天已暮晚風吹浪濕鬅鬙

饋萱防庵太宰侑以一詩

雨後宜男色更深采來新自玉堂陰紫葵紅藥標題徧可忍黃花獨苦心

成國內弟有憶陶鼎詩見寄次韻二首

列鼎朱門非我事楚人家自有泥鐺如何南國三年別猶記西堂一夜羮

朝回閉戶無佳客獨對陶家老瓦鐺忽向春風起秋興江東何處有蒓羮

題沈啟南畫二絕

蔓艸叢花滿世間石田胸自有江山君看絕頂孤眠處萬仞髙風未可攀

欲向髙臺一振衣恐驚黃葉徧山飛不如抱膝還髙臥閒倚長空送落暉

題李伯時蓮社圖二首

誰寫廬山十八賢白頭居士老龍眠藥囊經卷隨行杖如在香鑪瀑布前

蓮社風流隔市朝共將身迹混漁樵陶翁心事無人識聞道攢睂似折腰

恭題景陵禦筆花鳥圖後二絕

文華殿裏日從容花鳥閒情藻繪中莫向人間問開落碧桃天上幾春風

花滿平川谷滿田眼中風物總堪憐髙飛俛啄皆生意猶憶先朝大有年

題崔甥畫卷【有序】

禮部郎中崔甥世興得中書焦防家畫卷十幅皆正統天順間一時名筆內有予詩十首防一通皆書警齋而字畫圖印絕不類疑其僞也間以質予予筮仕時實有此號及諦觀其詩漫不知爲何等語也因念弱齡穉作忽忽四十六年而捲什完整如故且跋云每幅空其半以俟他日更爲之今焦氏以錦衣貴族已就凋落所藏書畫亦散佚不守而予復見之獨非有所俟而然乎世興以爲奇請踐前語乃各次舊韻塡諸紙空復識其後而歸之且以原韻並跋各附於稿後亦庸以自考云爾正徳壬申二月七日西涯李東陽賓之識

不見春風轉緑蘋山中那識歲華新試看剝啄門前客莫是坡翁夢里人

行盡靑溪見白蘋中林蘭若晚鐘新不因犬吠疎籬下空谷誰知更有人【警齋右訪友圖】

谷口長松澗底藤石橋山路晚登登囊琴鬥酒來何暮空負寒齋昨夜燈

防岸垂崖百尺藤柴門無徑有誰登孤舟十里山頭客共話西齋一夜燈【警齋右訪友圖】

遙向秋江遡碧空晚風涼月共開篷數聲長嘯三更話多在千山萬木中

櫂歌歸去水連空十里靑山一釣篷同是滄浪濯纓客相逢醉殺月明中【警齋右漁舟圖】

江上秋風生白波孺子解唱滄浪歌歌長日短不知暮回鴈峯頭煙水多

荻花江上水增波萬里秋聲入櫂歌十二樓臺何處所滿天鴻鴈夕陽多【警齋右山水圖】

紛紛紫陌任紅塵轉眼新花換舊人何似水邊兼雪後老年還是少時春

翠袖娟娟不受塵水邊長伴一閒人多情只有孤山月猶照西湖十里春【警齋右墨梅】

萬紫千紅漫作羣一枝端可拂靑雲不緣風格髙如許誰遣坡翁記墨君

獨立風霜意不羣勁扶蒼翠入靑雲天涯歲晚相逢地惟有淸風得共君【警齋右墨竹】

眾芳揺落盡堪憐多在江南歲暮天獨有孤根隨晚節老來相對不知年

白石幽篁也可憐況逢枯木半參天江幹歲暮無人地露泣煙愁定幾年【警齋右古木圖】

鵲聲人語共分明夢覺髙堂了不驚報道乘龍消息好怪來終日傍門楹

靑春毛羽獨分明盡日相看總不驚踏徧殘枝君莫惜好將春色到檐楹【警齋右雙鵲】

渺渺平沙落鴈斜夢魂疑在水西涯多情不似江南雀猶向沙頭啄栁花

水淺沙寒日易斜數聲遙在楚天涯哀歌忽防秋風起落盡寒蘆兩岸花【警齋右蘆鴈】

休論澗碧與山紅雨簇風翻定幾叢欲向春光題品徧老來詩思十分慵

石竹山丹紫間紅刺防黃菊兩三叢春心也羨東園蝶百徧相過思未慵【警齋右花艸圖】

今年夏予在史館中書舍人焦廷粲亦有事於館中持所藏畫卷十幅請予題編閱之暇輒命筆爲八絕而止越數月廷粲復以捲抵予家請識歲月披而閱之則向所爲者皆應答語甚不滿意始欲爲長句續之而俗事纏縶弗果也廷粲使凡幾至則又爲二絕歸之仍每幅虛其半以俟他日興到當復爲之耳成化丁亥十月晦警齋李東陽題

戲嬰圖

都將白日付靑春戲舞閒行意態貞聞道棘門還細栁潢池空有弄兵人

東湖圖

湖水東頭孺子亭十年人地兩相靈憑誰爲酌湖中水一洗人間醉夢醒

商山圖

行盡深山覓紫芝不應名姓有人知閒來共說人間事楚漢分明一局碁

逰春圖

三月江頭花滿枝春光物物總宜詩杜陵野客猶多興不是潛行痛哭時

海日圖

浴日亭前水不流長空滉漾與云浮坡翁只解中宵過虛詫平生萬里逰

懷麓堂集卷六十

欽定四庫全書

懷麓堂集卷六十一

明李東陽撰

文後稿一

賦

東山艸堂賦【爲華容劉先生時雍作】

東山居士行自京師將歸扵故園涉泱漭經防岏掃瓦礫芟蕭菅葺艸堂之舊構啟衡門之幽闗扵時洞庭無波萬里一碧飛鴻倒影下映千尺長林落木響應川谷髙山大壑俯仰寥廓嗟吾生之歸來寄一感扵今昨乃進子姓而告曰吾今而得返扵斯也蓋方舉甲第登郎曹北窮幽薊之墟南盡楚粵之郊畫省凝目蘭防麗霄髙居迥瞰逺絕塵嚻而或江颿夜發星軺晨鶩水宿風餐冰行雪度呀豺虎之噬人莽荊榛之窘步驚突黔之靡定寧足胝而不顧念王事之鞅掌憂嵗華之遲暮眉顰爲之莫展領發爲之垂素幸吾堂之尙存恍風景兮如故孰謂三紀之餘數千里之外望斯堂而歸歟且堂之始作也吾祖遺其模吾父諦其規據云夢之名勝攬荊衡之幽奇人與地而俱靈事隨年而屢移吾嘗植松爲林種竹成嶼旁引煙霞上蔽風雨傷俗駕之猶滯慨山靈之無主覧物象於羣動悲乾坤於一旅時偶得兮暫息聊斯堂兮容與欣壯稚之相從若有感乎斯語於是散髮曳杖載遊載歌朝出暮還左挈右摩天壤之間此樂孰多人生適意焉防其他客有過者見而問之曰子非治河之中丞乎非行邊之貳卿乎胡不軒蓋是擁而布韋是嬰也居士不對客亦就退如有歌聲出於戶外者其辭曰吾山兮在東吾堂兮在中吾不歸兮將安從又曰少而行兮老則歸稅繡服兮被荷衣今吾故吾兮何是非人不吾識兮天吾知聲未竟客行已逺不能悉聽也賦而識之以告知者

後東山艸堂賦

東山居士再自京師而歸也乾淸坤夷風恬日熙山將水迎猿欣鶴嬉感萬類之咸遂嗟行樂之及時卸驚颿於陸海解故縶於天羈爾其雨過湖平涼生秋杪心送馳波眥決飛鳥稅駕乎九達之衢振衣乎千仞之表倐雪開而霧散豁塵夢之初曉覽宇宙之無窮逮吾生之未老非遁迹以遺世聊閉關而卻掃客有剝喙之聲徹於戶內者居士曰子其誰哉客曰囊昔之歲過門而問聞歌而去者也乃與之坐而語曰子之不相聞者九年於是矣玆者惠然過我其有謂也耶客曰昔子之來之韋裳布裘以木石爲羣與漁樵者遊爾往我還爾歌我酬自君之出矣衣錦食肉駟馬髙蓋朱丹其轂奔走屬吏控制藩服絕我迹於云泥貴爾音於金玉幸逸足之可攀庶前盟之有續云爾居士曰噫噓嚱是誠何心哉當夫事劇嶺海志移山林觸炎埃之勃郁歷逺道之﨑嵚身有所不敢潔口有所不得瘖詔使沓至天威載臨奮疲庸於鞭防起廢疾於呻吟固欲趣嚴裝以赴召向國門而掛簮及乎預運帷之宻命承側席之虛襟責負山重恩同海深思趙宣之假寐惜陶侃之分陰已而抱號弓之往恨聽擊壤之新音閱寒暄之代謝懷止足之規箴懼血气之旣衰爲富貴之所淫諒今之不能爲昔猶昔之不得爲今也客憮然久之曰吾儕細人朝饔夕飱觀山而不窮其巓望海而不極其源以皦皦爲能以孑孑爲難寧獨知大羮不調大玉不琢招之而莫致其來撓之而不見其濁此賢者之不可測也信斯言之則然遂爲之歌曰楚之水兮荊山望佳人兮不還翩然兮歸來躡岧嶤兮弄潺湲彼世間兮何物吾之樂兮吾天又歌曰桂棟兮蘭房君歸來兮此堂山可屐兮水可航彼胡爲兮天一方歸來歸來兮樂不可以極願從子兮徜徉居士莞爾而笑曰今日何日故吾今吾出我處我天乎人乎呼我者應以爲馬愛人者必及其烏疑我何深見我何粗獨斯堂之在山終不攺於厥初不與世而推遷不隨時而毀譽匪是物之有恆吾何恃而歸歟於是舉酒屬客客亦大噱嶽雲漸開江月將落逍遙象外俯仰磅礡居士達觀靜慧蓋將後天下而樂也

石淙賦【石淙地名也爲防庵楊先生應寧賦】

聳山骨兮崝嶸中潺湲兮水聲初濺涓以汨潏忽砰湃兮鏗鍧或在逺以疑近恆自昏而徹明感天機於一觸眾籟爲之不鳴信江南之絕境乃萬類之至精彼瀑布兮可擬曷蹄涔之足稱爰有三南居士比象引義取石淙以爲名客從湖南而過者曰此非洞庭之波乎碧浪千頃靑山一螺揖靈秀於衡嶽潡淸風於汨羅昔予之旣排旣屏來遊而來歌興懷於某水之丘寄迹於北山之阿校風景於毫芒繄孰寡而孰多居士不答如玆淙何又有自滇南而來者曰此非昆明之漪乎平地仰噴從天下垂建長江而直瀉指瀚海而同歸昔子之乃祖乃父生斯聚斯倐星移而地攺方挹彼而注玆訝江山之不可復識抑疇是而疇非居士乃憮然而嘆曰嘻有是哉吾固知石之爲石淙之爲淙也吾方手拊鏜耳聞舂撞應噫气於大塊引希音於淸商挾涼颷以助爽與皓魄而爭光達大觀於無外諒至美之難雙蓋將濯纓乎萬里之流振袂乎千仞之岡若乃東山在吳以象舊邦東坡在黃遂名四方彼二東者之偉迹豈三南之敢望且夫石者吾知其爲堅淙者吾知其爲激匪徒觀物以適懷抑亦將身而比徳蓋將礪我粗鈍蠲我宿癖滌塵垢於七情潄芳華於六籍嗟人生之有涯見道體之無息彼羣分而類聚何物非兮大極殆不知石之爲淙淙之爲石也於是二客攜酒與琴遊於淙上荊班雜至林歌疊唱北南俱失賔主皆防慨聚散之殊塗顧行藏之異尙三人者各適其適渺不知其所向也

奎文閣賦【有序】

闕裏宣聖廟舊有奎文閣以貯古今圖籍在大成殿之前杏壇之南金章宗重建規制頗精國朝置衍聖公府其屬有奎文閣典籍一人凡朝廷有事於廟則禮迓香幣庋於閣中以俟行事治己未廟災而閣存工旣就緒殿廡閎麗皆加於舊按察僉事黃君繡謂閣獨弗稱欲撤而新之眾議嘩然以爲故物不可廢黃執之益力巡撫都禦史徐公源實主之閣成髙八丈有奇略與殿等棟宇相埒金碧交映向之嘩者始翕然歸之稱全功焉東陽奉勅祭告乃登於玆閣欲賦其事未暇也徐公旣購書數百卷付衍聖公聞韶令典籍孫世忠守之四方藩郡聞而致者日益富徐公使告於予曰閣不可負也乃爲賦之

偉新廟兮旣宮突髙閣兮麗空海之右兮山之東極灝溔兮爭嵸巃納沆瀣兮超鴻蒙表日觀兮來天風忽秋令兮始肅見奎星兮正中初徙倚兮欄前暫徘徊兮戶外殿庭兮巍峩與玆閣兮相對亭碑矗兮林立壇屋隱兮如蓋昔金源兮始構幾歲序兮更代嘆軒楹兮未燼紛瓦礫兮浮壒及輪奐兮鼎成藹冠裳兮咸聚覽舊迹兮無餘撫孤根兮一檜吁嗟乎靡麗兮娉婷彼齊云兮落星悵望兮往營或籌邊兮見京夫豈若覩羮墻兮故宅誦典則兮遺經宛蝌鬥兮孔壁恍金絲兮魯聲感春秋兮絕筆憶詩禮兮趨庭存奇文兮籕史脫虐焰兮秦坑借神鬼兮呵防閟山川兮精英乃有韋編兮竹簡石墨兮溪藤汗牛充棟兮不可以數計又奚問兮何名幽並兮靑兗渺宮墻兮在眼前景行兮髙山毎爲憾兮不淺金書兮玉簡幸吾生兮未晚遡秋宵兮愈深恨夏日兮猶短仰聖道兮彌髙思古風兮漸逺閱千載兮一時曾一慨兮不滿睠逸駕兮可攀尙頽波兮在挽噫噓嚱靈有地兮傑有人賢有象兮國有賓下厚土兮上髙旻軼倒景兮離塵紛博典冊兮窮皇墳厲夕陽兮求朝聞豈徒析虫魚兮隱義辧豕亥兮疑眞訝雨粟兮天半降靑藜兮夜分蓋方舞干羽兮七旬編弦歌兮八垠占聚緯兮周髀聽圜橋兮成均殆將興兮吾道庶不朽兮斯文巍乎髙哉勢不可以極玆閣之名兮並列宿而俱存

懷麓堂集卷六十一

欽定四庫全書

懷麓堂集卷六十二

明李東陽撰

文後稿二

序

送耕隱徐公還宜興詩序

東陽舊從少傳謙翁徐先生獲聞厥祖大守府君及厥考漁隱翁之賢近始獲識其叔父耕隱公則知爲府君之中子也蓋府君有子五人漁隱父子世爲大宗公之生僅長先生一歲與同庠塾同筆硯旣習舉子未有以試也及見先生以進士及第入翰林則盡棄其業不復求仕惟守故廬治先墓以力田教子爲事遊不出百里旅不過信宿𨿽宻邇南都足迹不一至世之所謂公卿大夫非執麾秉節方巡而禮訪者未始與接也曁先生歷省曹入臺閣踐孤卿之位以一品誥封及三世公與有榮寵而斂退自若不欲以門閥輩行加於人人獨自念遭盛時生貴族而未嘗睹宮闕之壯麗都市之繁庶軌文玉帛之盛大乃買舟北上以償夙昔顧其練袍角帶長揖緩步雍雍曳曳猶有山林之風焉時先生方重倫睦族置義田修家乘推所以事父者以及於公懷思數年而輸之一旦禮義之交驩心腑之相托無所不用其極者君子蓋兩賢之公旣閱月翻然南還輿馬之送集於門杯俎之張羅於野風颿月耀容與而歸播明聖之休風談升平之盛事舉平生之所未見而一慊於懷豈非天下之至樂哉由是而惇率子姓化行鄕黨巋然爲老成人則固不必登華陟要得志行道如先生者然後爲賢也抑又聞公以明年正月初度壽躋七十時乎歸哉其所以享色養於庭闈施禮節於階戺娯心志而延歲年者殆亦有在矧陽羨之田足以種谷荊溪之水足以釀酒髙居腆奉隨所欲而無不遂然則公亦何求於世而天下之物烏足以累其中耶議者以爲江南文獻地詩歌文字之作可以陶情而適志或其所不能無好者夫贈人而以其所不好猶不贈也於是分曹而賦之合館閣之彥若干人文一篇成軸以餞公且爲公壽而東陽序其首

送國子助教羅君致仕序

泰和羅君舜臣舉天順己卯鄕貢有聲塲屋間明年庚辰上禮部得乙榜乙榜之士例年二十五而上不得辭教官君時甫二十三輒拜靑田縣學教諭靑田舊乏科目而教諭例必舉二人乃得升秩君所校士連得舉九年以成績告擢安慶府學教授教授所舉例必得四人而安慶士亦不常有君又以績告乃內遷國監歷兩京再命以至今官時其子欽順進士及第爲翰林編修同在朝籍居京第不數月其次子欽徳欽忠又同舉於鄕薦書至君曰吾可以休矣卽上疏乞致仕致仕例以七十爲限君之年僅六十耳夫取之亷者其子必輕進之難者其退必易觀人之始可以知其終也今之仕者茍有所避或減年以幸其免茍有所顗或減年以幸其畱充其念自少至老而不能變蓋患得者未有不患失焉者也乃或矯情制欲有所激而爲之而日攺月易銷鑠委靡以終予不自振殆亦多矣如君之亷取易退愼始而保終者幾人哉且官之責任有大小輕重而人之才力亦不同彼汲汲於進者𨿽其力有所不勝猶彊勉負荷至於顚躓僨敗終無益乎其身而後已其有謙抑斂括寧使吾之有餘而不使人以我爲不足竟以成其功而保其終如君者又孰得而孰失耶況君子之道將以成物物不能以必成必吾之時與地有所得爲而後可遂其所不得爲者弗與也君由邑及郡隨所得教皆能竭心力著功效則其去也不可謂非成功而退亦豈忽於恆事以爲簡果於肥遁以爲髙者可例論哉然則君之賢其可以觀矣予考禮部得欽順之文奇其才及在翰林聞君之賢而未始見也君之行與其子同官者編修徐舜和輩送之國門而請予以辭故書之

東瀧遺稿序

吾友東瀧彭先生旣捐館從子禮部郎中桓輯其遺詩文若干篇手錄成帙將刻梓以傳而請序於予予輟涕終讀爲之淒然掩卷以悲曰先生之文固止此哉蓋先生始以經學魁天下名翰林髙才博識肆爲丰溢奔放之辭雜文歌詩衮衮不竭及讀禮之餘日就超詣則由博歸約斂華就實益爲簡潔峻絕出羣之作觀其志直欲追古作者故𨿽一時快意適興之所爲瞬息信宿已自不滿片紙斷墨不悉存錄今所輯者僅十二三而止然知者於此亦可以觀矣先生耿介明決毎權衡人物論國家天下事慨然思有以大施於世使之遇盤根肩重負必能振厲風節楊勲績於無窮其於制作蓋略見之矣顧爲嫌忌所中疾疢所困年僅逾四十官不過六品編摩考授之外無由自試所恃以不朽者惟文耳而文又弗盡其蘊則世之知先生者豈非僅得其粗也哉且自唐宋以來狀元之選特爲隆重考徳校業良有難乎其人如先生者名實校副方爲時望所屬而不幸止此大夫士無問識不識皆爲悼嘆不能置然則天下固知其人而況其文乎文之傳者以人不以官先生之文宜不待乎科第而後顯官不暇論也先生諱教字敷五吉水人東瀧其所自號天順甲申狀元官至翰林侍講文之散於四方者尙多他日庶有續焉

洛陽劉氏族譜序

洛陽劉氏族譜太子太保禮部尙書兼武英殿大學士晦庵先生所自作也劉氏始自開封之大康元有諱聚者生二子長諱敬祖爲樞宻知院次諱紹祖爲順徳路總管總管二子長諱玉次諱榮榮值世亂不復歸大康從月翟依舅氏於洛陽入國朝始占籍以居二子長諱寛次諱亮舉鄕貢士累官三原縣學教諭四子長次先生名健次信次偉先生二子長來早卒次東舉進士今所由起始祖而下得五世而大宗之派莫知所在羣從子姓緦以上才數十人蓋自艸昧以來戎馬交中原文獻類多喪失先生嘗聞之曾大母僅得其世系名爵又於宦轍所經捜訪遺迹亦間有所得懼其久而益忘乃用歐陽氏例爲譜圖而傳之且引於其端旣乃視東陽屬爲序竊惟古者諸侯有國卿大夫有家皆以佐天子治天下家之有譜猶國之有典籍也典籍不具不可以爲國具而不實其顧有甚焉者惟家亦然自世本不作譜局不置而天下之宗法遂廢其爲譜者或又傅防冒妄慕華貴而諱寒畯君子以爲不足信則並其實者疑之譜之所以傳信而反召疑則𨿽無作可也此所謂也且姓之難辧者惟劉與李言李者悉出隴西言劉者悉出彭城舊有是矣唐劉知幾撰譜學者服其博宋河南劉十世之譜具存此其最著者也而今皆不可考已況其他乎先生以實學篤行生明聖世爲大臣元老方使朝信道工信度史信事以施實政於天下族譜之修亦移忠教睦之端也東陽在館閣從先生後獲聞緒論於姓氏之辧尢嚴故其爲譜惟斷自所知𨿽大康之近寧闕焉而不敢及其嚴如此然譜之所爲重必先賢而次貴若教諭公之厚徳善教固將有傳焉況先生官至一品贈逾二代所以望天下而祖後昆者又恢乎其有餘地使冒妄之徒𨿽世累千百惡足以相輕重哉東陽恆患吾譜之難欲修之而未敢作於先生之譜有感焉於是乎書

送太子少保南京吏部尙書倪公序

禮部尙書靑谿倪公蒞部事十年將以二品滿三載矣間嘗念金陵舊鄕不得歸防南京兵部尙書闕吏部曁諸大夫臣議以爲國務所系聞望才力惟公是稱時在議列避不署名名旣上上意若曰是惟予禮官之長式克佐朕以洽神人宣教化不可使去左右故不果已而南京吏部又闕上洞察公情知其樂於南也意又若曰玆惟予祖宗根本地是官也實長寮不可以簡逺是忽乃命公且念公靑宮舊學勞績久弗錄特加太子少保以行時僅浹旬而先後異命大夫士之仕於朝遊於京師者聞公去無問識不識皆駭且惜之及見加官之詔於是曉然知聖意所在又相與榮公之行無異辭焉夫所謂大臣者必其身足以任天下之事如大車之載大川之濟有餘力而無遺憾然後爲能非若分一職領一務茍可以塞其責而止者之爲也今官冠於六卿儒者之極也秩至於官保蓋公孤之亞出乎常格之外者也得之而人不以爲過又從而惜之今之兩都皆宮闕所在臺省之並置百辟之所具瞻者未始有異也而論者猶疑其在彼而不在此豈可以彊而致哉蓋公以世臣家學礪志砥行名於翰林入侍經幄敷對宏暢爲講官第一出理曹務引據精確不爲羣疑所奪及其表儀朝署謀猷廟堂風采玉立論議英發才者讓其能賢者服其善皆隱然倚以爲重𨿽咸釋之有弗能已者亦豈非夫人之至情也哉或以爲君子之處劇曹居近地惟所欲爲而未盡遂則憂患生焉乃若赴逸而捨勞脫繁而就簡去人之所不足而我之有餘者固存又加以山川之佳麗鄕裏之榮耀公私大小兩遂而兼全其在公者謂非天下之至樂不可也於戲公之心在天下𨿽處江湖之外固不能忘乎朝廷之上顧豈若獨行一節偶有所激而姑爲彼孑孑者哉夫茍不失其樂而存其所有餘則隨厥所處皆足爲國家天下重吾苐恐優逸之時未久而憂勞之日尙殷玆所以爲公惜者方以爲公望也抑以期公之未盡遂於天下者終有時乎盡也公之行金谿徐公等以贈言屬予予不佞不能效尹吉甫式遄其歸之頌而韓昌黎無疾其驅之什尙能爲公誦之以期其來於戲公其有感於予言也哉

送張兵部還南京詩序

予辱張公公實交三十餘年合而離離而合者數矣自治辛亥至今凡七年公始自南京兵部考績京師晨夕防晤旬再浹輒復言歸予於其行竊有感焉惟我同年舉進士者二百五十人同入翰林爲庶吉士者十八人所謂一百五十人者升沈榮辱莫可得而齊也方今仕兩京爲列卿不過十三人而吾十八人者不過四人而止可謂難矣然今之所謂列卿不過數十人數十人者而吾得其四焉又多而至於十有三焉亦可不謂之盛耶且予所謂盛者非冠紱輿馬之謂也勲績之交輝譽望之相聞官之評物之論必在乎此而不能捨而之彼者萬得一人焉則謂之傑千得一人焉則謂之俊俊與傑不可以常得而吾同舉者如彼而所得者如此也此所謂盛也試以考績之制論之分曹而處受職而任稱則最負則殿者皆然也今公曆副都禦史至侍郎閱再命而爲一考臺之與部邈乎若不相爲謀顧公之爲臺也巡山右移陜西其所總者𨿽在刑憲實兵戎之務也以三載之勞足之以兩月之近所考之職宜不以部而以臺臺與部相合而其績成矣況所謂兵者又其爲郎官爲大夫之所嘗分治而素習者乎然則明廷之奏聖天子之命其最固有大焉者又非獨以官評物論爲也吾十八人者若劉戶部時雍傳禮部曰川皆嘗者三載之績而近時倪禮部舜咨來自南曹其所考者皆禮之績猶部之於臺也若公之淸裁重價交輝並暎稱之天下皆可以無媿其爲難且盛又可知也惟予之譾薄疏陋據非其地無績之可書者於公玆行寧不大有所感哉古之君子同學則相勉以徳同仕則相期以業然則公之行亦非獨予二三人者之私也於是閔都憲朝瑛曾工部克明王大理用敬皆餞而賦之予與公又嘗同舉於鄕也故爲之序

送倪吏部考績還南京詩序

今年夏靑谿倪先生以禮部尙書加太子少保攺南京吏部予嘗爲詩及文贈之先生尙書幾三載至南京考績上京師旣陛引得防令復舊職以去其行也翰林諸先生之同在講幄者及六曹諸公卿太學兩儒師之同出翰林者各賦詩爲餞是日予朝退先往待先生未至感而有詩旣乃得諸詩讀之益有感焉兩京之制曹分而秩應茍官與品相埒皆可以積歲而計類績而考先生由北徙南自禮遷吏合兩月而爲三載固宜且先生典秩百神助祭九廟掌朝儀知貢舉敷宣教化綱提而緒舉見之乎章牘記錄之文今𨿽以吏名官而其所考者皆禮之績也若逺邇繁簡之間殊地異勢足優裕之樂而無事心剸裁之擾政有餘力而績無所與施此先生之去而來來而去吾輩之所爲天下惜者誠非特交遊燕笑之私也然吏部之職實百司殿最之所關羣議日直之所恃以先生之賢爲具瞻表率非徒泥守常法坐鎭雅俗亦隱然爲畱都天下重況聖天子眷經幃舊學之勲念儲宮保傅之職恐墨突不黔而曹裝已趣如予向所云者予及諸君其無以惜爲也請以是終未盡之說南曹諸卿大夫出自翰林者今猶有四人焉讀是詩亦寧不感於言也夫

封右諭徳靜樂王先生八十壽詩序

士之仕者必有爵秩以爲身榮或不得仕而有子能仕則亦封及其身二者皆不可以兼得有一於此斯可矣然仕必壯而後成及有子而仕仕而封則其年亦老而或有不能待者故非仕之難封之爲難若旣仕而復封封而至再年𨿽老而未艾者豈不誠難乎哉如靜樂王先生其人也先生居楚之洞庭年二十五始知學篤志力行自殊流俗以國子生需次吏部知襄陽光化縣數年棄官歸其鄕時其子濟之已進士及第入翰林以編修貴封先生越二十餘年以諭徳貴再封今濟之超拜少詹事兼侍讀學士而先生之壽實八十二封錫之寵蓋未艾也方先生彊仕時惓惓以養民守官爲事襄陽之地流移所聚議者欲盡殱之以爲功而光化獨畱不遣諸縣有疑獄悉從重論而光化獨多所平反用是忤當道寧棄其官而不顧此當時巧宦躁進者之所譏笑及夫蚤發先萎急行窘步覆轍踣足相尋於道路之間而獨從容暇逸饗其樂於生惡可已之地是其惇厚之基仁愛之澤所自爲地者不亦旣多矣乎夫仕之樂成於休致知休致之樂者仕𨿽榮不復以累其心若封錫之榮則其所樂者固在也況年齒之髙筋力之健足以饗之而不負哉聖天子方興賢勸孝長仁壽之風以熙洽之化而濟之以文行被簡侍經幄輔儲宮爵秩之登進錫命之稠疊皆由此進則先生𨿽不獲聘車於途禮杖於朝而撰幾之奉燕毛之防飾之以綸綍章服之寵豈獨爲一家之嚴君一鄕之宿望而止哉予嘗遊閬門臨大湖扁舟獨擢防不得與髙人士如先生者徜徉容與於江風山月之下及與濟之官翰林蓋嘗分題賦詩爲六十壽今二十年矣而先生封益加壽益髙在朝諸卿士賦而壽者日益眾濟之乃以序屬予予故不得而辭云

防試錄序

今上禦極之十有二年爲治己未天下士防試於禮部者三千五百人上命臣東陽臣某爲考試官曁諸執事愼簡備集如制先是癸丑之試臣東陽實與試事嘗盡觀天下之文今乃獲再至再觀其所謂文者校諸曩歲有加焉爲之目心動累日不置擇其純以俟宸斷得三百人其限於制額而不能悉取者蓋亦多矣乃相與嘆曰文之盛一至此哉夫文之在人實關乎行在天下則政治系之我國家天造之初气化渾厚歷數十年漸以宣朗又數十年而條制之精明典儀之賁飾已極故文之於科舉亦然洪武永樂之制簡而不遺質而成章通於今日屢出屢變悆趨於盛然議經析理細入秋毫而大義或略設意造語爭奇鬭博惟陳言之務去而正气或不充若必如是而後可以爲文則其議論識見見諸猷爲著於事業布於朝廷天下者視前輩何如也故文之極盛亦識治體者之所愼也是寧獨士之責哉典教之官惟程課是急司考校者操尺寸以臨之而於大且正者鮮加之意故其爲法𨿽精而顧不能無亦勢使之然也昔人有言先王質文相變以濟天下質敝則佐之以文文敝則復之以質聖天子方法祖宗監成憲挈一世之文而毆之以復於舊意向所示蓋自求眞才始諸士子錄於有司借是以進尙以其素所學者躬體而踐之俾官有定守言有確論功有著業不獨於文之純而止要其成自朝廷達於天下無所往而弗效則斯文者庶幾實用乎世而非徒盛也且唐虞之代敷奏考言期於底績漢之制策往往見之於行唐宋以科舉取士而韓愈陳顥者出焉其辟邪輔正明聖道開來學之功乃世之所以爲重文之實用固如此國朝教試旣純乎經文之盛又將復而之古若二子者豈無其人臣不佞與有以人事君之責今日之事亦禆益聖治之端也其敢不愼以求之苐媿無陸贄歐陽修之明終未免遺才之憾爾

章恭毅公年譜序

贈南京禮部尙書章公恭毅之卒也旣有狀有志有神道之碑哀挽之詩其子伭應爲南京給事中時嘗自爲年譜一帙以屬於予請爲序比以陜西防政入朝復申前請予弗能讓也夫天將昌國家之運必有忠貞鯁亮之臣出爲世用以播其勲業卽不得用亦發爲讜言正論使天理賴之以存人心恃之以不死名教立而命由長其進其退固天下所視以爲重而況死生之際哉當景泰時顚危甫定而邦本遽揺於是有章公者以儀制郎中言復儲事坐與鐘恭湣公同通下錦衣衞獄備極考訊又與廖恭湣公莊同賜杖鐘竟死廖亦逺謫而公獨在縲絏幾死者亦數矣天順初特擢爲禮部侍郎成化中請老致仕而去方其職在一司秩不過五品開口攘臂論國家大計𨿽身困言屈一時天下皆知有所謂名義所謂風節以至於英祖之光復憲皇之顯紹神功聖徳鏗鍧炳耀於天地間而公之身及際其盛後𨿽逺處南國亦隱然爲天下重防公輩二三人則名義風節皆未可知而天下之事去矣是豈非天之有意於國家億萬載靈長之祚而然哉觀入獄之時有黃霧四塞之警屬纊之夕有山頽石壊之異彼天下之人紛紛借借羣生而旅盡者固不得而與也故書生以志其始書卒以志其終其間履歷論言患難寵榮之故皆備書而不絕玆譜也誠不可以不作也士之披覽前史見忠臣義士起敬興慕必考其世行而求其爲人況出本朝生近歲風聲義槪之所動耳目之所系者固是而求之豈不足爲亷貪立懦之地哉譜之作殆非爲一家計也公奏疏載國史文章著家集族譜但存其名不復錄庶他日得以互見云公諱綸字大經溫之樂淸人正統己未進士

學士栢詩序

翰林後堂之後有雙栢焉學士竹嵒柯先生所植也先生當天順甲申奉詔授諸吉士業東陽辱在十八人之例後三年爲成化丁亥先生實掌院事乃植玆栢其初僅三尺彊耳及先生以少詹事終制於莆被召不起而卒越三十年栢已逾二丈郁然對峙其風致不減於昔而幹格有加治癸丑東陽爲大常少卿兼侍講學士踵先生故事乃以此題課諸吉士於是顧淸士亷輩二十二人賦一歌感舊懷賢各極思致東陽亦悵然感之續爲一章以畢未盡之志欲彚書成帙遺先生之子中書舍人宗文因循荏苒又六七年二十人者亦已物故復多散處僅得十有幾篇勒爲捲嗚呼人與物之相須也尙矣物固因人而重人亦借物以傳經史所載不可縷數我先生以淸才直道簡帝衷負時望而不竟於世不朽之業庶於文章見之其追蹤昔賢啟廸來學遺風餘韻亦有寓乎玆栢者然則後之君子固將因人以重其物睹物以思其人而況出乎其門者耶東陽不足道也彼十九人者文學行業幸引而伸之則東陽於先生可以不負於玆栢也無媿色矣姑序其詩以俟其未備者他日尙補錄云

壽都憲閔公七十詩序

太子少保都察院左都禦史閔公朝瑛壽七十同年進士之在朝者各賦詩一章防賀其家謂東陽宜序首簡自分曹限職以來朝著無私語道途不並驅惟慶賀之事則有防防未有以壽舉卽有之亦未有聨章彚帙如今日之盛者蓋壽至七十古人所希不可無防防亦不可以無賦有之者實自今始將以爲例也昔在憲宗禦極之初吾同舉者二百五十人年之少長地之逺近固雜然殊也荏苒至今三十六七年存者不過五之一存而仕者不過十之一仕而在朝者又不過數人其間階秩之崇卑顯晦職務之繁簡勞逸又有莫能同者公起西浙出入內外臺歷河洛楚粵燕薊之墟累南北曹正佐領兵刑風憲之職以至今官可謂甚勞階二品兼兩秩率羣屬以糾百司將滿九載甚要且久而其年甚髙公之壽固天下所望實同年之重也古者大夫七十有引年之制亦有賢而不得謝者公初度前十日上疏懇辭天子以其端愼老成方切倚任優詔慰畱之公之檢身持法正而不激明而不刻悆久而不爲變故命下之日輿論翕然咸以爲宜夫風紀之崇重朝章之繁縟法令之詳宻民情國計之深且逺新進之士𨿽雋才精識未易周知而徧舉必累任之歷試之則其激揚操縱興革予奪乃能中理而不失其度朝廷之所諮議寮屬之所視效士民之所瞻望皆必賴之然非涵養之純持守之定者則𨿽久而無所於賴是亦誠難其人若有之宜足爲天下重而未可以輕釋如公是也然則公之壽豈獨吾同年之私賀而止哉夫惟不爲私賀則今日之防之賦之盛如此者非侈也宜也東陽在同年最少今亦旣頒白矣而朴劣無似徒念平生附托交與之情同舟共濟之誼期勉祝頌之心有不異乎諸公者乃爲辭以先之其詩則以齒爲次如前所序云

成國太夫人壽七十詩序

治庚申三月二十九日實我外姑成國太夫人設帨之辰朝之元臣鉅卿學士大夫與其子成國朱公輔相還往者賦詩若干篇以寓頌禱而東陽誼不敢後乃序其簡端夫所謂世臣大家者𨿽其功徳所自樹立亦必有夫內助之賢而後家政成有陰教之善而後家法正其扶掖啟誘之功隱不外見而徵諸夫若子則不可誣然非髙年遐壽偕始終閱少長亦有不能遂者故令妻壽母詩家頌之聖人取焉豈非以得於家者誠難乎哉初太夫人歸我外舅大師莊簡公聞東平武烈王之遺範逮事平陰武湣王親執饋饗稱賢宗婦及公嗣爵被封歲朝宮闈禮奉家廟闥之內敬同賓友從居畱都者三十餘年官有常祿門無私賂寧壹之治靜專之化太夫人之於公猶公之於官也今嗣公孝謹淸儉承顏養志斛粟疋帛必稟命而後用識者謂其器業所就將無忝祖考以保於有家二孫麟鳳亦率遵矩度從子羽林指揮輅感其鞠育義均子事下逮臧獲皆聽令議職罔敢有違越者蓋不異乎公之存而太夫人動履之康適福祉之深厚日殷歲積裕乎猶有待於後又以見其家之方昌也然則賢且壽如太夫人者求之乎勲閥之間殆未見其比而況其餘乎夫以賈則頌以壽則禱感乎情而形之乎言此大夫士之所有事太夫人通文字達辭義嗣公於捧觴之際取是詩而侑焉未必非悅志養壽之一助也且太夫人實少保胡忠安公之女厚徳雅教得之閨門者爲多忠安年至九十壽偕諸弟嘗以壽愷名其堂母夫人張氏亦逾八十東陽皆及見之慕爲盛事今太夫人與其女弟陽武侯太夫人年略似近而友愛篤至聨輝而繼美福澤之盛其亦有所自而然哉故因序是詩而並及之

雲谷遺芳集序

新建之熊氏有世徳焉至雲谷封君乃顯君諱源字仁山雲谷其所自號以子桂初命贈太理寺左評事用是揚於朝廷聞於四方顯其家文儒墨卿交譽疊贊賦詠有作頌禱有作哀挽有歌而李白洲都憲之銘張東白學士之表尢詳且備桂乃彚而藏之釐爲三卷名曰雲谷遺芳集蓋於是有家乘焉夫名之在天下惟鄕黨耳目所逮有不容僞然必善者之好而後爲賢故汝南之評非許劭不能任猶必月一易之者誠以老少之戒殊始終之不易保也且言之毀譽以時文之褒貶以世銘表之作出於蓋棺事定之後而東白白洲非獨一許劭比者其稱君惠足濟物義能除害皆據事紀實事涉鄕人不善者至斥其名姓不少避其可徵而信也較然矣若祖父之於子孫處者則遺之以安仕者則遺之以淸此皆君子之澤其道可久籯金一經之諭乃時人所羨慕未足深論至積陰徳爲長久計是涉於有爲其言𨿽是而意則非說者以爲非司馬文正公語也君有八子分經而教科第之名揚爵秩之登進封誥之褒錫𨿽非其所要致而取必者而平反之惠撫字之績皆君之訓熊氏之澤獨非雲谷之所遺乎今徽人視其守若視其父母又推其盡以及所生亦有爲之撰述者然則君之名與君之澤其益顯也夫

白洲詩集序

白洲李先生詩集若干捲知府熊君桂刻於徽州以書抵予曰是詩之傳非先生莫可與屬者予惡得以不敏辭哉先生少有能詩名其爲辭峭拔矯健不犯塵俗不蹈襲前人陳迹或對客揮毫或聨白疊韻新意奇語間見層出迫之而不以爲難引之而不知其所窮當其興況所寄羣紛眾慮一不以嬰其心然官劇曹理重獄庭無畱案圄無滯囚耳目所逮有羨慕而無訾議固未嘗以此而廢彼也其亦可謂難已及敭歷藩臬出入臺省前後數十年往復數千里江山之助固不俟論而學校之繩榘牧字之惠澤敵愾之鋒力間於是焉發之校之巖居窟處枯槁窮瘠之士殆不可同日而語然放情邱壑模象景物則不待以侍郎謝病都憲請老而後得也非其身固有之其能然乎昔裴中立以禦史大夫出掌是柄而官屬燕飲不廢詠歌白樂天爲刑部賓友倡和殆無虛日綠墅之堂香山之社卒以鳴當時傳後世然則所謂詩人少達而多窮者豈天下之定論哉蓋亦有兼之者矣若先生負抱遭際兩得其盛弛而能張憂而能樂豈山林所得而久閟亦豈廟堂可得而終滯者耶予與先生夙相知厚爲文章道義交過從倡和動窮日夜或沿流忘歸或燃絮繼燭亦嘗有脫習逺俗而爲之者今乃得盡觀其詩而有感焉顧是編嘗拾於煨燼之餘兩浙以前類多遺帙當有求而補之者且先生身尙健興益豪後所續得未可以卷帙計也比予解組之後方喜盍簮而先生復別我以去然則徽州𨿽不吾請固將有以張之況其請之勤耶徽州先生門人予禮部所舉士郡治卓異有不止於政通人和者此蓋其餘力云

懷麓堂集卷六十二

欽定四庫全書

懷麓堂集卷六十三

明李東陽撰

文後稿三

序

兩京同年倡和詩序

同年倡和詩若干首南京吏部侍郎梁公廷美與在朝諸同年所作也公與同年在南京者七人防而有詩各八首太子太保吏部尙書倪公舜咨爲序比公以萬壽聖節入賀京師京師同年亦如南京之數防公於學士焦公孟陽之第公復爲詩其數如南防防者亦皆和之和之者其韻與數不必如公惟興所適而止時予有期服不與防明日諸公以倪公之簡屬焉方公之來知公者多惜其久勞於外而公獨以盛滿自居蓋嘗指屈數計以爲同藩之舉於鄕者百有九人舉禮部者十有三人禮部之士同爲兩京給事者二十有三人多者四十餘年少者二三十年今之在仕途者惟予一人而已而官至三品封及二代子有防孫有養有服食輿馬之奉官曷嘗負予哉噫此士君子之素心而予所按以信公之賢者也夫仕之境升沈髙下逺邇勞逸各有不同而士之所存不爲之變惟知吾職所當盡視吾力之所得爲者而已若君子之交亦惟以徳義功業相期勵而不計其他苟徒以聚散疏數爲欣戚者皆其細也然則知公者之於公其猶不如公之自知已哉觀公之詩其所爲眷戀者固藹乎其厚所與期勵者又矍乎其壯而諸公之志於是詩也亦可以觀矣予旣爲序以久不作詩故獨辭和章而公復不予置因略次其首尾二韻附諸卷末云

戶部尙書王公之南京詩序

古者司徒主民職兼敎養司冦掌刑以弼敎二者異事而實相須今之戶部專於養民無預乎所謂敎及其久也人但視爲財利之司不知其爲民而設刑部與察院理寺分爲三法司但知爲刑獄之官而於敎化尢不相渉𨿽身任其職者亦莫之知也夫外本內末捨彜敎而任法律失古之意而狥時之見則戶與刑者非特不能相通亦並其所專務者而失之矣可勝嘆哉吾友王君用敬起家大理評事歷按察副使爲都臺佐督儲南京巡撫貴藩又入爲大理卿而後有南京戶部尙書之命敭歷中外徧閱所謂三法司者所領皆刑也其爲政精練法比識達體要而以平直恕易行之從容暇裕久而不勌亦可謂有優爲矣顧戶部所掌必使民有定業而後可以責其賦役其綏撫之方會計之籍非諳練閱歷之深且久者猝不能辧畱都之地有宗廟城闕百司庶府祭祀祿給之用東南賦稅多此焉供政出納之際必假都臺之重專官特任與曹務相表裏而公實嘗爲之蓋已得其經制之槪矣今以正卿長羣屬當全曹之寄則其去彼而就此也就謂其枘鑿之不相入函矢之不相爲謀哉譬之醫焉攻炙與補益異術而皆生之道也況當民窮財匱之時防計之中尢不可無撫綏之意苦鰓鰓然以斗斛尺度爲有益於國則豈朝廷設官分職之本心哉亦豈公之所自處者哉公舊僚少卿何公仲衡輩曁部院諸公賦詩贈之請序於予予與公同出湖藩又同舉進士知公之賢當優於是官也公之行方請於朝得取道省墓此國家之殊寵鄕邦之偉觀然君子不以私廢公不以家事辭王事古之義也故先論其職任之大而後及其私焉詩凡二十五首

成國莊簡公挽詩序

外舅成國莊簡公卒於南都公卿以下弔哭挽送官屬部士哀號而攀慕以至窮檐委巷童兒婦女亦辦香束楮私祭而對泣其能詩者則賦爲執紼之歌京師聞之和者亦眾噫何其感人之深如此哉公奉英憲兩朝之命在畱司者三十有三年以愛君憂國爲懷以養兵卹民爲務以通今博古禮賢下士爲文溫言和气誠心直道不爲矯異詭激之行故人始疑之中信之終而念慕之愈久而不能忘揆理度事有不求而自得者也夫人之心術事業必久而後見於世子產之治鄭其初政有弗便者民蓋將甘心焉旣久而頌之不衰曹參之相漢始若不事事淸靜寧壹之效其後民乃歌之彼騁力舞智以毆時誑俗苟取聲譽於旦夕之間逮其智窮力困掩防藏匿之所不及叢怨積怒極而後發焉挺刅之相仇瓦礫之相報者亦有之矣然則人之賢不肖固若是殊而若公者豈易得哉宜其人之不能忘而歌頌碑志之作有不容己也公與予先公爲文字交折節忘勢視猶兄弟絲蘿之好蓋凡三致然諾歷十五年而後成焉其道義之相孚肝腑之相托𨿽桓氏之於鮑宣季氏之於孫明復有不是過獨區區髫丱之年羇旅之迹有未能盡其愚者以瞻望懸企之餘又不能爲慿棺執紼之舉聞人之哀之其能恝然於中耶公賜葬於昌平北澤山二王墓次其子輔旣嗣封爵又繼總畱務方以淸愼謙抑不攺其父之政家規手澤殆於是有徵焉予故因其請而序之公諱儀字炎恆加太子太傅贈特進光祿大夫左柱國太師莊簡其賜謚也

送都禦史陳公之南京詩序

屬者畱臺告闕吏部簡於眾得二人以請刑部左侍郎旴陳公徳政實值允命拜南京都察院右都禦史以行舊侍郎滿九載者或加祿或復官猶未盡擢公未五年而遽擢二品殆常格所不及顧公舉天順甲申進士自吏部而南專領刑獄回翔郎署間久乃授浙東一府數載而後得擢歷雲南陜西布政遷副都禦史巡撫河南又數載而後被召然則今日之進宜也非過也豈惟公哉予同舉進士者其始固多滯也資至而後舉望積而後擢未嘗有超捷僥躐之迹今兩京臺省聨翩而進一嵗之內遷至數人而爲官之長者合前後計之蓋十有餘人矣校之疾行躓步彼不足而此有餘者亦詎非盈虧謙益之理固然乎哉此猶以資格論也公在刑部務持法爲郡守務愛民出入臺省則兼行而並用其惇實之心恆久之行積而至於今日出廷薦而簡帝衷者非過也亦宜也公所代洛陽翟公廷瑞爲南京刑部尙書翟公所代浮梁戴公廷珍爲都察院左都禦史戴公所代吳興閔公朝瑛爲刑部尙書加太子太保皆同年也積而久久而遷出入之均勞交承之相須又孰非理之同然者哉且北曹𨿽繁所領不過一事南臺𨿽簡而職司紏察百寮庶府之政未始不得言有不止於刑獄之間者必其訊鞫明允足以止暴亂彈紀公當足以厭人心論議正大足以禆國政然後爲稱以公之賢爲之刑惡有不平而論惡有不正者哉

茶陵譚氏族譜序

吾茶陵譚氏舊有譜累代多缺元至正間處士漢章修之國朝洪武間訓導敬又修之今行人司副玉瑞又修之而其譜始備蓋自唐咸通間有可奕翁者居州之上塘其孫三人五代時仕於馬氏長金吾將軍進頗進頗之孫二人居茶鄕之大傳分東西泒東泒爲處士全忠又六世爲處士儒儒之子爲石礱知縣宋徽宋徽之子三人長邦達邦達之子五人其一出繼下市其四各自爲泒次泒爲評事朝弼又七世爲處士原和始遷於毗塘又三世爲處士錫是爲玉瑞之父以髙年例賜冠服後以玉瑞貴贈承事郎行人司副而譚氏始顯此譜之所以修也蓋自宗法不行於天下士大夫始以家譜代世本然惟其族之賢者有之及泒演而指眾亦惟其人之賢者而後不廢顧兵燹之摧剝道途之遺失或郡得一族焉或族得一人焉其幸存而未冺者誠不可以忽而視也夫譜存則祖宗之名系行業皆可考而知可據而守孝弟之心不容以不生念祖修徳顯親揚名之行有不容己者其於倫理名教實亦有助焉知存者之有助則知亡之者之不能無責也世之亡其譜者不能以盡責而亦有不足責者然則不於士大夫之賢其誰望乎譚之以國氏邈矣譜所及載如金吾之世曰進鴻進峯者已不可知邦達之世其曰必達上達者後皆弗嗣而大傳之西泒亦不復振東泒之盛亦惟於毗塘之泒乃得貴且賢如司副者不可謂不難矣然則及此而修之推究據守以圖廓大司副之責誠不容以不盡此譜之所以修也由此而推之則凡爲譚氏之後者亦豈可以忽視之哉吾州之望稱陳譚周李予與周給事鼎生於京師陳氏侍郎琬僉都禦史瑤居全州禦史銓居永州皆在外地其顯於本郡者惟譚氏爾山川風气之相通閭裏婣戚之相屬有不能恝然於懷而譚氏舊娶於李及於今日婚婣不絕因以司副之請序其譜而歸之

壽冢宰尹氏序

古之大臣必其徳望足以表朝署才猷足以經邦國而又壽考康裕歷試而久任則其勲業乃可以大見於世然蚤仕者多不至顯庸晚達者不能無日暮途逺之嘆故忠願有餘而日力每不足其弗稱者固不論也豈不難哉公在正統間舉進士爲給事中已偉然負公輔之望十餘年而至吏部其仕可謂蚤矣歷事累朝階躋極品謀謨廟堂進退人物爲國家天下重者二十年天下之士自州縣以至公卿不出於所銓注者蓋亦無幾其閎才碩徳之見於用亦久矣及謝事之日首尙未頒居藩會之地饗山林之樂優遊泮奐俯仰自得又二十年如一日每冡宰告闕大夫士之公薦於廷私議於家者往往及公使其果及則固不必安車而行禮杖而朝出入居起綽乎其有餘力而荏苒侵尋竟莫之致於是公之所養益深而所積者益厚矣若公之精鑑彊記當籍數名閱時𨿽卑官小吏久而猶識其面其所評隲以爲窮通顯晦者驗之於後如燭照蓍卜未始不合曁其老也猶能先事而度刻期而中聞者皆駭且服之故𨿽深藏靜蓄不必再試於天下而志气之完固神采之充溢占諸壽祉殆亦有徵焉且公之予龍繼舉進士嘗官至侍郎今其孫繼祖以防爲中書舍人箕裘之業固於是在則公之輟鞅掌之勞以成鞠育之效者其爲得失亦較然明甚又何名秩勲業之足計哉抑古之論福者先壽後富而不言貴今以貴頌人則諛以富頌人則陋惟壽之爲頌則義歸於正君子之所以得爲凡所與厚者皆然也然則予之於公寧獨在衍聖二公之後哉是爲序

益陽劉氏族譜序

都察院右僉都禦史益陽劉君廷式爲族譜以請於予曰願爲憲序所以作之意按劉氏之先本出南昌有伯川者仕元爲翰林學士出守常徳因流寓桃源元末兵亂伯川之子明逺偕其六子徙益陽入國朝遂定居焉少子崇賓爲鄕飲大賓崇賔之子綱憲父也以子貴累贈大理左寺丞自憲而上得五世五世而上其名與字蓋不可得而知也其所謂五世者或爲農或爲士皆隠於鄕而未有仕者然其生平履歷婚姻墳墓之詳則無有不知者也夫五世者身之所自出也其先又五世之所自出也而有知不知之異者此譜之所以作也且子孫之於祖父世漸逺則其勢漸疏故爲服制者至四而限論世澤者至五而斬君子之情豈不欲窮其所自出哉顧於勢有不得不然者耳其勢之所至非惟不得爲服乃或至於名與字皆不得知爲子孫者其容以但已乎譜之作所以推本及始舉其勢之所不得爲以伸其情之所得爲者也歐陽氏之譜以五世蘇氏之譜以六世蓋取諸四世之親而各爲首尾逓相聨絡以至於無窮者其情與世而爲之者也今天下非士大夫家莫知爲譜幸而有之乃或牽合附會冒他人之祖考而不知其非則𨿽炫於一時而不可傳於後世其獘有甚於無譜者是譜固不可無而亦烏可以易爲哉劉氏之族自漢以後爲賜姓所汨往往不能辧若欲旁引而曲附之無所不可而益陽之譜乃止於五世五世之上則固曰不得而知也此其惇本務實豈非譜之善者乎且族之盛衰視子孫之賢否而譜之存不存亦系焉憲起進士在內臺爲名禦史在大理寺爲名丞激揚之力平反之惠召募巡撫之績簡聖心副公望者方隆而未艾譜之作固於是乎始亦其所恃以爲重者也若其祖父之懿範雅操見於傳封章命秩載於乘而皆於譜乎觀爲劉氏子孫者尙愼守而善繼之亦豈徒知其名字履歷之粗而止哉

壽祭酒羅先生七十詩序

予同年進士在翰林者冰玉羅先生年最長先生以南京國子祭酒來考績不及國門二百里卽抗疏請老而去予輩嘗以書遙餞之而未有賦者迨歸泰和六七年年旣滿七十時予在告累月求去不可得又不能倡而賦之比先生以詩至謂平生無外慕而於此有不能忘情者諸同年聞之蓋爽然自失也旣閱歳乃合賦而遙壽之予旣次來韻二章又序所以賦之意以謝不敏於是先生之年又加一矣方先生之壯齡彊仕髙談雄辧動以古人爲凖視天下事無不可爲經帷國學力深而效遠資格之淹滯道裏之防渉又交阨乎其間其所以攄志騁力於功業之途者殆無幾也及乎奉身而退葆光藏名目不視書簿之辭耳不聞敲撲之聲深居簡接孤吟獨眺俯仰左右無所鄕而不適𨿽嵗月流邁齒髮變易人事之代遷者雜然而不齊環視內顧而吾之所有固在也是其展布於前者其勢常不足防衍於後者其地若有餘果孰使之然哉夫自履祥迪吉之說不行於天下功名福祉或以爲造物所忌故世之負才抱徳大行而顯施往往不良於厥終此其言不幸而中君子有不能廢者今先生才有遺藝行有遺業深藏厚積反諸身而求之綽然而有餘向使其快志遂气惟所欲爲而莫之道今日之壽亦未可知也持此校彼豈無得失多寡之足論乎若槪以爲天道之難知物理之不可推則亦過矣且先生有子六人孫四人承顏色養志繼業乃人之所恃以爲壽而尢不能備者此則天倫之樂非富貴爵祿之比外慕不足道先生之壽其誠有樂於此乎又聞楊文貞公嘗夢鶴入其庭先生之生額有一痣觀其貞心潔操鐘靈應瑞盛鳴乎文章之世髙舉乎山林之境其於壽不益有徵也哉諸詩有言鶴事者予故先之以正義而附及之詩十首太子太保刑部尙書閔公而下皆同年其二禮部尙書張公而下則其鄕人也

壽舅氏劉公八十詩序

人之志气壯則健老則衰惟武事爲尢甚然非閱歷諳練之深且久則𨿽有才諝亦無以自見於世斯二者恆不能以相合況或限於資格或不爲人所知蚤達而驟陟者殆不多見及其老也或防鞍上馬以示可用而時已不逮矣豈不惜哉吾舅氏參將劉公年躋八十而耳目精力矍鑠不少衰毎劇談髙論凡南蠻西戎北狄之道裏形勢馬軍步隊之進止城守野戰握奇出正之機變如掌指數計略無凝滯其於所謂才諝志气者蓋兼有之顧承借世防階累級積年逾五十而出試邊閫歷守寧夏二城又十年而得甘肅參將一年而遂致事中間防渉之日多而展布之時少使其徘徊跂望少待而不去則分閫授鉞之任猶可坐而致而公又不屑比當疆圉多事老兵退將往往起而承任使領行陣與少壯者齒公亦無復置意其間元戎列侯欲訪之而不能致也於是謀有遺智勇有遺力深居燕息優防容與於都邑防市之中識者蓋深惜之然回視曩昔同年而生並命而出覆車蹶馬相尋而不絕者亦瞠乎其不相及矣故纓弁介冑之家論恬退者必歸之而亦羨其福壽之得於天者在此而不在彼也公七十時大夫士多賦詩爲壽東陽實序首簡今公壽益髙公卿之賦者益眾乃復取而序之詩之義或最其戰伐之勞或侈其官閥之盛或稱其謀勇志气之美而所以爲壽者則同賢子順孫皆加於舊則前序所未悉也東陽自叨祿秩以來吾母夫人已弗逮養𨿽以先公之壽不過古稀惟吾舅巋然如靈椿古栢孤存而獨茂俯仰外內不勝肝腑肉骨之感又豈直如諸公之羨慕而止哉

春雨堂稿序

靜逸先生嘗謂詩與文各有體而每病於不能相通意若非予鮮可與言者予憮然感之夫文者言之成章而詩又其成聲者也章之爲用貴乎紀述鋪敍發揮而藻飾操縱開闔惟所欲爲而必有一定之凖若歌吟詠嘆流通動蕩之用則存乎身而髙下長短之節亦截乎不可亂𨿽律之與度未始不通而其規制則判而不合及乎考得失施勸戒用於天下則各有所宜而不可徧廢古之六經易書春秋禮樂皆文也惟風雅頌則謂之詩今其爲體固在也近代之詩李杜爲極而用之於文或有未備韓歐之文亦可謂至矣而詩之用議者猶有憾焉況其下者哉後之作者連篇累牘汗牛充棟盈天地間皆是物也而轉盻旋踵卒歸於澌盡冺滅之地其卓然可傳者不過千萬之十一而已豈不難哉且今之科舉純用經術無事乎所謂古文歌詩非有髙識餘力不能專攻而獨詣而況於兼之者哉先生自爲諸生時所爲詩文已迥出流俗及以省元及第入翰林居史職益肆爲宏衍優裕之言旣乃刋落華靡澡雪鈆黛深造逺詣超然有獨得之妙蓋其初詩主少陵文主昌黎後則專尙太白六一間以其所自得者參之他於諸子百家之行非惟有所擇而若有弗屑焉者及其章成而聲協足以上鳴國家之盛而下爲學者指歸其可謂一代之傑作也已孔子謂有徳必有言先生之儉徳雅操淸心寡欲名滿天下位甫及四品未嘗幾防見言面端居靜守終其身而不少易故發而爲言質諸其內可以無愧所以勸得而戒失者施之天下亦不可無而體裁之善又不俟論也知言者尙於是觀之先生嘗自輯其詩若文若干捲題曰春雨堂稿其子中書舍人爰並其續稿若干捲將板刻以傳於是天下學者蓋望之久矣先生諱釴字鼎儀靜逸其所自號蘇之太倉人天順甲申進士官至太常少卿兼翰林侍讀憲廟時爲東宮講官今上卽阼進經筵日講年止五十與修撰張滄洲先生同鄕同進同以其學鳴而皆未究其蘊以沒天下共惜之滄洲之詩刻於淮安予旣序其端矣然則於先生其容以已乎哉若曰我知言如先生所云者則予不敢以自謂也

甲申十同年詩序

甲申十同年圖一卷蓋吾同年進士之在朝者九人與南京來朝者一人而十會於太子太保刑部尙書吳興閔公朝瑛之第而圖焉者也圖分爲三曹自卷首而觀其髙觀多髯髯彊半白防手右向而側坐者爲南京戶部尙書公安王公用敬微須髮頒白鳶肩髙聳背若有負而中坐者爲吏部左侍郎泌陽焦公孟陽微須多鬂白毿毿不愛櫛面骨稜層起左向坐右手持一冊冊半啟閉者爲禮部右侍郎掌國子祭酒事黃巖謝公鳴治又一曹微須頳面笑齒欲露左手握帶右向而坐者工部尙書郴州曽公克明虎頭方面大目丰凖須髯微白而長左手攜牙牌右握帶中左坐者閔公也白須黎面面老皺兩手握帶中右坐者工部右侍郎泰和張公時達無須頳面聳肩袖手而危坐且左顧者都察院左都禦史浮梁戴公廷珍又一曹爲戶部右侍郎益都陳公亷夫者面微長且頳眉濃須半白稍右向而坐爲兵部尙書華容劉公時雍者面微方而長須鬂皓白左手握帶右手按膝而中坐予則面微長而臞髭數莖白且盡中若有隠憂右手持一卷如授簡狀坐而向左居捲最後者是也十人者皆畫工面對手貌槪得其形模意態惟焦公奉使南國弗及防預畱其舊所圖者而取之故僅得其半而已是日謝公倡爲詩吾八人者皆和焦公歸亦和焉以年論之閔公年七十有四張公少二嵗曽公又少二嵗謝焦二公又少一嵗劉戴陳王四公又逓少一嵗予於同年爲最少今年五十有七亦已就衰追憶曩時之少者壯者使猝然而逢之若不相識也然則今日之會豈徒然哉唐九老之在香山宋五老之在睢陽歌詩宴會皆出於休退之後今吾十人者皆有國事吏責故其詩於和平優裕之間猶有思職勤事之意他日功成身退各歸其鄕顧不得交倡疊和鳴太平之樂以續前朝故事則是詩也未必非寄情寓意之地也因梓而序之以各藏於其家閔公名珪張公名達曽公名鑑謝公名鐸焦公名芳劉公名大夏戴公名珊王公名賦陳公名淸今各以次舉而予則太子太保戶部尙書兼謹身殿大學士長沙李東陽賔之也進士舉於天順之八年會則於治十六年癸亥三月二十五日越翼日乃序

壽工部尙書曽公七十詩序

予同年進士年逾七十者吳興閔公朝瑛泰和張公時達今年工部尙書郴州曽公克明始躋七十於是二長者帥諸少者具觴酒賦詩成帙以賀於其家時閔公以太子太保爲刑部尙書張公爲工部侍郎臺州謝公鳴治以禮部侍郎掌國子祭酒事南陽焦公孟陽爲吏部侍郎華容劉公時雍爲兵部尙書浮梁戴公廷珍爲都察院左都禦史益都陳公亷夫爲戶部侍郎曁公凡九人今之言執政者必曰六部都察院而九人者一時分職徧布其間蓋自登科籍以來歷三朝四十年更出疊入而後得此固以爲難且所謂九人而躋七十者乃得其三其難尢甚故其所爲賀者不以爵而以齒而詩之次第席之先後亦以齒也夫士之仕於朝苟不出於防徑躐等必累任積級而後獲躋顯位故爵與齒常相應而不相逺公曆工刑吏三部屬官又嘗以通政領誥籍太僕掌馬政亦兵之事則所謂六部者已預其四閱歷旣深而勲績亦久矣且古之論政必詢事而考言循名而責實故或略細而舉大日計或不足而嵗計則有餘今枚數而舉指屈而計凡獄訟之斷決資品之釐正戎功馬數之勾穉以至於工作器物出納修治百凡之用擇才而任之容亦有繁簡異宜左右之不相有者考公之所嘗試有公望而無私負也則其累積之極以至於此也豈易而得哉天下之士固未敢泛論以予觀之同遊於京庠者若干人同出於湖藩者若干人其間恃才數誇聲譽善始而不令終者亦多矣然則篤厚易直持恆守儉由壯及老而不少易如公也者其齒尊而爵貴豈非有以稱之然歟今日之賀固非不以爵而亦以其徳也唐之香山宋之睢陽歌詩燕會皆出於休退之後諸公當盛時居顯位方與公合志協力爲國家耆俊爲天下用故其詩多和平丰裕之辭爲今日道者予與公望湖南不得歸使他日獲遂優暇往來都邑間所爲倡和當不止此故爲諸公序之而不敢以少而辭云時治癸亥六月二十三日也

茶陵譚氏族譜序

譚於茶爲望族余曽譜其系於行人司副矣及讀先國史集其序西郭之支泒裏居書香宦轍爲較著過宋司空相國處堯墓又有關西尙有子孫賢之句余益羨譚氏之其發也逺其流也長郡以譚爲右而西郭其譚之翹楚也會韶僉判時中南寧令時用以譜蠧欲梓馳書請序余維譜者紀世族昭世徳世族者易而靡定如天道之運行於上寒暑往來剝復相繼世徳者防而可久如原泉之流行於地江淮河漢今古不息理數應爾大抵气厚者發必暢根深者枝必榮是以古之君子必惇徳以綿族誠如詩云樂只君子邦家之基譚氏孝行忠貞世堅其節秉禮和義世篤其修以故唐咸通間鼻祖可奕而下三世得金吾將軍進頗兄弟三人衍十八伸長子全仁派居淸水由淸水而城南而星沙昭港住址疊遷在宋不數世成進士者十八人其尢著者彥成翁世勣立朝勁節建炎初封端潔公贈延康殿大學士蒙松栢有心於嵗寒始見璠璵至寶豈烈火能遷之宸褒郡祀鄕賢第一十六世爲釋褐狀元提舉用式以其子昭寶中理宗神童科上第早世疑城南舊宅不利占徙城西西郭之發祥蓋昉諸此至十八世爲鄕舉武昌教授印南南之子湘州刺史天佑此其顯於元者也國朝洪武間十九世爲乙丑進士中書惟善又一世爲處士徳明後以子貴贈其子爲戊辰進士大理正卿璧兄子爲鄕魁祭酒子發廬州教授子髙又一世爲行舉任本州訓導惟仁越二世卽今時中時用也後先濟美宦武繩繩而弁冕時髦噪聲萟林積行待舉者更駸駸乎未有艾焉先集之序西郭曰積善之家必有餘慶其洵然歟余與譚氏通家聲气應趾美前言且樂志其盛爲厥裔惇忠教睦之一助因允玆請用弁其首云

贈太子太保兵部尙書馬公挽詩序

鈞陽馬公爲南京大理卿時喪其先公後歷官若干年累贈先公爲今官本朝文臣之盛於斯爲盛而所以慕其親者益深諸卿士以公之故嘗爲先公哀挽之詩積爲若干篇蓋皆尙書以後所得者東陽比得而盡觀焉噫何其感人之深至此哉夫自虞殯之歌肇於春秋之世若薤露蒿裏各有所施漢魏故事惟大臣之喪則有挽歌然皆用於轝紼之間所以嘆光景感情事其意一也馬公𨿽老韋布而以子貴贈至一品則用大臣之理固宜顧其沒已久其哀有窮恆俗常例之所不必備而作者方殷繼者未巳則又人之所難寧非有以致之然乎予聞公剛介特立信義孚於鄕事親恭順視疾居喪曲至勞戚友愛諸弟必均其產至於周貧極難皆極力爲之是其積徳累慶不在其身而在其子孫乃有閎才碩徳耆年宿望極一代之盛如少師公者則能亢其宗而顯公之名然則朝野道路此人人之所羨慕而嘆悼之不置蓋非特光景情事感激於一時者之爲也詩之作向非有以致之曷爲其然哉彼導轝執紼徒爲文具者其所哀之人以澌盡冺滅而不復存矣而況其辭哉公有子四人長文玉次文麟次少師公名文升次文馭孫十一人某某曽孫幾人蓋所謂在其子孫者乂如此然則所謂羨慕而嘆悼者寧有旣耶東陽之舉京闈少師公實以禦史監試事後獲同朝甚久故辱以是詩見屬謹稽其先徳而序之

壽方石先生七十詩序

治甲子春正月二十二日禮剖右侍郎掌國子祭酒事方石謝先生壽七十吾同年在朝者以例賦詩爲壽蓋自己未之嵗至於是凡三焉先生舉天順甲申進士成化間歷翰林侍講家居且十年治戊申以史事召旋擢南京祭酒致仕歸又十年而有今命中間出與處之迹相半古之所謂仕優而學學優而仕者殆兼之矣至是而徳並成望亦日益重天下之言達尊者必歸焉山斗之仰不獨於諸生然也夫所謂老成人者其詩書已稱之蓋非宿學耆徳無以爲政法之蓍龜教化之標凖是不可以泛得而易視必養之於數十年而後得一二於千百斯人之壽實天下之所爲重也故平格之文殷純嘏之保魯見於簡篇歌詠之辭亦惡可少哉方先生之再召也抗章引避至於再三而朝廷遣使惇迫加官示重迨其逾年復請而畱之愈堅任之愈專比又以考滿封其二世而特追旌其祖母爲節婦以助風教出於常典之外今先生耳目聰明志气彊毅𨿽內懷謙抑而不獲自遂風節之所振勵教澤之所漸被文章之所賁飾者與嵗而俱深然則先生之壽固系乎天下而非一鄕之父兄一官之長伯比也昔有虞氏養國老於上庠養庶老於下庠歷代因之以爲盛事是學校固貴徳尙齒之地況儒師之官手握教化身備齒徳而先生者豈非朝廷之所宜優而公卿大夫士之所同重者哉況同時並進有通家之誼稱兄弟如吾徒者哉詩之作𨿽私例而公言之朝著臺省之間爲衣冠故事可也先生晚得子及孫各一人皆在故里他日俾取是詩而誦之寧獨非侑觴稱壽之一助也哉

懷麓堂集卷六十三

欽定四庫全書

懷麓堂集卷六十四

明李東陽撰

文後稿四

序

樂平喬氏族譜序

大原樂平喬氏譜自處士安始其先莫可推而知也蓋自舊譜燬於兵久弗克繼其九世孫工部侍郎諱毅欲次第爲譜未果而卒其子兵部郎中諱鳳亦然郎中之子中書舍人宗太常少卿宇皆學於都禦史楊公應寧及於宇旣爲譜宗稍加刪定手寫成帙比請楊公爲序首簡復奉以質予予見其法簡義實斷自其所可知者其間敍次紀載悉放歐陽氏爲之曰是可以傳已夫姓氏之見於左傳者五世本公子譜皆因之宋鄭漁仲推衍其說乃有所謂以地與居爲氏者若守橋山之冡則爲橋氏周秦以上史失其傳漢始有以儒宦顯者後周文帝命去木爲喬取髙逺之義後之爲喬者皆橋也自因生胙土之典廢多世守其氏顧民生日繁族不易辧延至隋唐之際官有簿狀家有譜系以相稽也及簿狀之獘則上品無寒門下品無貴族甚者謂朝廷大臣須公卿子弟爲之譜牒之獘則貧而富者恥言其先賤而貴者不錄其祖乃或矯托冒昧以求相勝姓氏之不足信也固宜今簿狀之見於官者應試有卷中式有錄惟殿試之錄則刻其祖父兄弟之名與職以傳其間家世貴顯者亦不多見樂平之喬三世進士具載於所謂錄其見於譜也亦然論者每以喬木擬世臣木蓋喬氏攺氏之義而世臣又其家所固有此譜之所爲重也然所重乎譜者非官之謂蓋亦有世徳焉若工部之端厚兵部之明偉乃喬氏之所以爲重而二子者皆以文學爲業圖顯於厥世玆譜之修豈獨載名與系爲稽質簿狀之具哉思前史之失傳慨近譜之不可推幸而可知者得姓攺氏之由而已則自身之所受傳之以及於無窮者固存乎其人而譜亦惡可闕哉且名之載於國史者祕不可見而誥勅之褒錫碑志之紀述歌詩序記之贈遺酬答皆足以備觀而互證故以次書之不在譜中論喬氏之世於此取焉可也

金谿吳氏族譜序

湖廣布政司參議吳君懋貞以其父封給事中正夫君所修族譜來請曰吾吳氏之譜逸久矣吾祖若淸府君曁若淵若浩二叔祖有遺志焉若淵之沒吾父檢其故篋則見其所自修者而未嘗出示蓋愼之也吾父乃仿康齋先生所爲譜質諸歐陽氏之法博采旁證以足其所未備又冠以宗圖附以世徳仕宦墓田家範及團拜合祭諸儀八年而後成鄕之爲譜者莫加焉蓋吾族始浚儀唐大史兢八世而爲宣公者居於蜀子孫散處於撫旴贑邵之間金谿撫地也又五世而爲四四者宋開禧時始徙竹谿爲今族凡九世而至世忠以年計者三百矣而吾譜始成請序所以作之意夫姓之分而爲氏其類甚繁惟國世最大且著而其後亦或忽其所出吳之於魯去黃帝未久也而昏禮已失況其他乎後世以氏爲姓若簡矣然大而望於郡小而望於鄕者亦不能皆明其所由分𨿽大且著如國氏者徒襲其空名而已幸而知其所自出而不知其所由分其與無所出者等也譜之作其容以已乎哉天下之吳皆出於泰伯今居竹谿之鄕者再分於金谿一分於撫而與旴贑及邵皆分於浚儀其前所由分者莫得而知也由是觀之𨿽散在天下者皆然而何撫旴贑邵之云乎哉夫使浚儀以前之譜存則由大史而上可以至於封國受氏者豈惟浚儀𨿽天下可也然則吳氏之譜之作其容以已乎哉且譜之義所以尊祖敬宗而睦族者也故必有孝弟之實心而後能作有孝弟之實行而後能守無其實而徒有其文則其獘抑有甚焉封君惇厚崇禮以率其宗布政君之在諫垣文學論議志存實用有成績矣旬宣之澤又將於此乎推然則吳氏之譜由是而傳之以及於無窮豈不可哉爲子孫者知作譜之難而思守之之不易亦求其實而已矣

羣書集事淵海後序

易曰君子多識前言往行以畜其徳故孔氏之敎博文爲先約禮次之蓋有所識斯有所畜而不博則無以爲約也近古之世事簡而文未繁其爲學者多要而寡博維史法旣立變而爲傳記之書條分縷積以至於汗牛充棟其勢不能盡或纂略舉要俾易於求索庶幾盡其所謂博有志於稽古者隨所得而資焉顧天下之事爲端不齊善惡成敗紛揉百出必於是擇而從之善者法惡者戒則凡見諸紀錄者𨿽人殊事異皆我之師也若誇多闘防采華葉而棄本根支離決裂而卒無所歸宿甚者謬取偏見爲彊辯詖行之資則𨿽博也將安取之而況於略乎故博固貴乎要而所謂要者非書之謂也有羣書集事淵海者蓋國初人所輯不著姓名凡四十七卷自君臣而下至外國爲門十爲目五百七十二爲事之條其多以數千計大扺皆集諸書事略自春秋戰國訖於元季毎條之下必注其所出若可謂博而要矣內官監左少監賈公性在司禮出納機宻雅尙文事購而得之圖欲捐貲鏤板以便初學病其字大小募善書者錄之稍拓其式質疑計舛程工計日累數月而後畢亦可謂勤矣比以公務攜至內閣請序末簡意懇甚予夙抱書癖今且老不能徧閱也因爲之浩嘆而書之壽太子太保吏部尙書王公九十詩序

治乙丑今天子新嗣大位恭上兩宮尊號覃恩天下時太子太保吏部尙書三原王公致政於家年及九十特賜勅備物遣使詢問仍月如舊所給米二石嵗加輿隸二人蓋盛舉也於是部院以下諸公皆賦詩爲公壽戶部尙書韓公貫道以首簡授予乃爲之說曰人之壽以百嵗爲期𨿽或過之而弗及者天下皆是也七十謂之稀年八十謂之中壽以九計者𨿽閭閻之下亦難其人況公卿乎昔有虞氏貴徳而尙齒夏后氏貴爵而尙齒蓋齒之尊者聞見廣而猷慮熟惟有爵者能見之然非徳性之堅定气節之完固則亦有鮮終之戒多辱之議故三者必兼貴而互尙之然就問之禮珍從之物非九十者不與也王公生永樂全盛時聞祖宗之遺風餘烈歷宣徳正統間樂育庠序沾富教之澤歷內寺外郡以至方嶽當天順勵精之日熙洽旣久上安下恬曁於成化之季極矣而力自振奮彈壓權勢劾佞邪而置之法一咈意則浩然引去身退而名益髙比治更化之初特起爲吏部執法秉政爲讒邪所間竟不失其正以去自政體風俗之大罔不周知刑獄水利兵戎人物之務徧嘗而歷試其斂而弗用也有遺力焉今耳目聰明筋力如故髙談劇飲之暇書卷不去手平生所著意見及典籍格言歷代奏議日取而閱之𨿽興寄沖漠而愛君體國之念猶耿耿不能忘也昔文潞公以太師致仕復起而歸年過九十史稱國家當隆盛之時其大臣必有耆艾之福推其有餘足庇當世公之風聲气節髙年盛福大略近之潞公有八子歷要官公子六人其半皆在仕籍孫男十有三人曽孫三人而來者尙未艾亦今人之所鮮見者也然則侈稱樂道形諸賦頌以播之鄕國傳之天下爲衣冠盛事亦惡可已哉六子者某某承裕爲刑科左給事中刑科予禮部所舉士知其淸簡有家法每詢公居起狀玆特奉使命便道歸省因以諸公之意序是詩而畀之爲壽觴侑云公字宗貫號介軒石渠老人則暮年所更號者也

壽兵部尙書劉公七十詩序

吾友兵部尙書劉公時雍以治乙丑十二月二十五日初度壽七十同年進士之在朝者太子太保刑部尙書閔公輩凡六人皆賦詩以寓頌禱之意循私例也昔公爲戶部侍郎已以老乞歸先皇帝遣使賜勅俾總督廣東西軍務惇迫以行又召入兵部乃悉其忠勤爲國狀廷宣面諭若家人父子然及屢乞休退必優詔勉畱至於六七今天子嗣位公復引年在告疏三上上特申先志累賜褒嘉辭益懇而畱之悆切然公𨿽身在廊廟而山林泉石之興未嘗一日忘於懷也夫人之徳業必老而後成而兵之政爲尢甚故蹇叔以老而知止王翦以老而知進非勇夫少年所能及玆當新政之初邊務委積心計手應旁通曲當而中所執守斷不爲勢利所奪迹其平生所治水利邊儲民食諸事猷慮愈熟而志气不少衰𨿽引年之禮知足之戒乃士君子之常而朝廷之所眷注天下所望以爲重者固不容釋也近世有外夷聞其執政而不敢內侵見其風采而相與嘆美者然則公之壽其在今日亦惡可少哉且平居意气相許皆欲以自見於世及壯而相勵以有成老而相要以有終者則不能以皆同予六人者與公同舉而予又與同業出入外內勞逸之不齊者亦多矣今諸公同朝而立分曹而掌爵齒勲業相輝映惟予最少且劣公之視予蓋不啻十年以長而予亦老矣則公之壽可知而亦惡可以易得哉書不云乎天惟純佑命則商實又云天壽平格保乂有殷多則實壽則長賢才之有益於國也如此此古之大臣所以與其同列者蓋將爲天下畱之而亦爲天下頌之也是詩之作固以附諸君奭之義予不善爲祝壽之辭惟同年之壽如閔公者已四五作此予所謂例也則今之壽公豈敢後於諸公哉六人者人再賦得詩十二章爲一卷書以齒序者詩爲壽作也

闕裏志序

闕裏志志闕裏也闕裏者吾孔子所居之地道徳政教之所從出文獻之所在其志之也固宜古者有列國之史而又有四方之志九丘之籍至周猶存爲外史所掌孔子述職方以除之者大抵皆是物也封建旣廢史惟朝廷有之至漢而備其法有帝紀有世家年表有傳有志事分而代輯及東漢南陽撰作風俗志後郡縣始各自爲志則兼地里人物文章制度而有之而史之法略具蓋𨿽窮陬僻壌或不能無況吾孔子以教爲政司馬遷之史特著世家齒於有國歷代帝王褒崇封謚愈久益隆其鐘靈毓聖之地非一郡一縣比也宋元間族人宗翰輩間有紀述久而弗傳國朝成化末今山東布政使張君泰知鄒縣嘗輯孔顏孟三氏志其傳未廣也治甲子重建闕裏孔廟成東陽奉勅代告周覧遐慕欲爲一書巡撫都禦史徐公源及衍聖公聞韶力贊其議比歸至徳州巡按禦史陸君偁盧君翊及布政使曹君源等合書以請適聞提學副使陳君鎬有事於此因舉以屬之取所定凡例稍加潤飾且以孔氏實錄孔庭纂要素王紀事世家補鈔本致之以備采擇陳君乃參閱孔氏所藏祖庭廣記與凡遺碑斷刻諸書所載逾年而後成其法以闕裏爲主附顏孟諸弟子之名氏事行而體統尊摹先聖肖貌及地形廟制而圖像著述世家宗泒特爲世表而譜系明敍禮樂制度之法因革損益而典式具若詔誥勅祝之頒布章牘箋表文移之出納往復罔不備載而闕疑訂舛芟繁剔僞惟其所當凡爲卷十有三爲目十有四爲文累若千萬言於是我國家之尊師重道度越前古者粲然大明於世亦孔氏之家史也蓋有此地必有此書闕於二千年而成於一旦不可謂不難矣天下之學聖人者讀其書法其道想象其容儀而不可得見至其宅裏林廟必惕然感之扵心然殊方而產限地以遊固有終老而莫自遂者羮墻見尭河洛思禹得是書而觀之景行希聖之念不油然而興乎嗟夫金石𨿽堅不免磨滅斷裂之患板鋟楮印逓相禪續則可以至於無窮由今日以至於無窮者必自是書始故以徐公之意爲序適僉事黃君繡歸自京師因畀之俾刻於闕裏置於所謂奎文閣者禦史金君洪繼按其地於是書有力焉故並書之而徐黃修建之績具在志中玆不復列云

南京工部尙書陳公之任詩序

今年夏南京工部尙書缺吏部廷薦一人以請戶部右侍郎益都陳公亷夫實膺首薦值允命以行公自天順甲申至正徳丙寅歷三朝四十三年自戶部至今部爲四署自主事至今官爲八命資最深其始在戶部專領錢谷嘗督糧大同賑荒北畿催漕官河皆奉勅專事具有勞績在山西布政積官銀至五十餘萬兩奏減給邊糧價八十餘萬兩撫治鄖陽捕劇盜三百餘人招流民十萬餘口復入戶部總京儲積餘糧七十餘萬石革馬房冒給芻豆價嵗不下三十萬兩先朝之末詔諸司陳獘政公所陳數事獨能力詆權貴不少爲假借其用心亦勤矣而性素朴直隨事盡職不自衒耀以取名譽循次就格以至於今以郎中六薦而得參政以布政再考而得都禦史以侍郎一薦而得尙書是何前日之拂而今日之通耶屈伸往來之理固相尋於無窮然非其實足以致之則車折馬踣中道而廢者亦多矣吾同年進士二百五十人官至尙書者先後十有七方其始也回翔迆邐每後於諸科而資格所積名實所致終有不可遏者於公之行寧不重有所感哉夫君子苟知屈伸之理出於自然則怨尢之意不萌於中希覬之私不移於外修身盡職以俟命於天而已今兩京並峙六曹分職工之與戶皆國用民力所關而出納之數作止之節以今校昔則有專與減之異公其益殫厥職勿諉爲逺地勿視爲末務以無負於民與國使天下知其所自致者非偶然而得也諸同年在朝者五人各賦詩二首爲贈公以明年丁卯壽躋七十逺弗及賀則預爲致之以贈同舉公之先通議府君嘗教京學予髫齔時所受業者予之視公宜不在諸公後也故旣爲詩又序諸捲端

遷葬志序

遷葬志志遷葬也是遷也有合葬之道焉言遷者統於尊也有族葬之制焉不徧及者專其事也當其未遷也悲思怨慕積懣怫郁不平之情誠有不得已者一遷合間而昭穆之相從世代之相系上祖禰而下及於子若孫𨿽死而若生𨿽亡而若存者吾親之心其將安乎吾親安則吾之情亦得以少慰矣而況封贈之典葬祭之賜崇名備物皆徼朝廷之寵以爲家世榮又平生意望之所不敢及者徒恃吾祖吾父之行足以感乎天而得乎君失乎彼顧得乎此虧於前乃盈於後若影響符契之相應者惡可以不志哉故玆志作而天道明玆志作而君賜彰玆志作而世徳著玆志作而孝子之情見非徒不得已於遷而亦不容已於志也志凡四卷首載誥勅諭祭之文次之以奏疏公牘次以祝文奠章又次則碑志銘狀而雜記諸詩又以次附焉

篁墩文集序

文之見於世者惟經與史經立道史立事載道之文易書詩春秋禮樂備矣書與春秋𨿽亦紀事而道固存焉及其漸晦則孟子擴之又晦則韓子發之文而愈晦則周程張朱諸子大闡明之自是而後殆無所復事乎作者紀事之文自左傳遷史班漢書之後惟司馬通鑑歐陽五代史若朱子綱目則取諸春秋亦以寓道而非徒事也道無窮而事亦無窮故作者亦時有之若序論防義之屬皆經之餘而碑表錫志傳狀之屬皆史之餘也二者分殊而體異蓋惟韓歐能兼之吾朱子則集其大成故𨿽未嘗極力於史之餘者而觀其所論議則可知己歷代以來忽於考據者多失之疏略而不該於用淺於造詣者多失之支離汗漫而無所歸紛紛借借以就於澌盡泯滅之地無怪乎其然也吾友篁墩陳先生資稟靈異少時一目數行下英宗朝以奇童被薦入翰林觀中祕書用詩學及第讀誦常至夜分遂能淹觀羣籍下上其論議訂疑伐舛厥功惟多及研究理道求古人爲學之次第久而益有所見而於朱子之說尢深考覈自以爲得我師焉賾探隠索注釋經傳旁引曲證而才與力又足以逹之𨿽皆出於經史之餘而宏博偉麗成一家言質諸今世殆絕無而僅有者也顧中遭忌嫉晚羅奇禍經濟之用不能盡白於世其所自見不過進講經幄及於儲宮校正綱目預修續編之類而已若金梓所刻卷帙所錄家藏而人誦自都邑以徧於天下貽之後世則𨿽巧詆深嫉者亦惡能使之無傳哉功名富貴固士之所不道乎獨慨先生年不及下壽𨿽所謂文亦未竟其所欲爲者耳先生之文有篁墩前稿後稿三稿續稿百二十卷沒之七年爲正徳丙寅其門人輩摘而刻於徽州名曰篁墩文粹論者以爲未盡其選越明年丁卯知府何君歆曁知縣張九逵徴於其子錦衣千戶壎得全稿焉將並鋟諸梓以示來者而壎請序於予予與先生同舉京闈且同官甚久最其爲文悼其不大用以沒故爲天下道而因以附吾私云先生所輯有道一編心經附注程氏統宗譜貽範集共百餘卷別行於世皇明文衡瀛賢奏對錄宋逸民錄又百餘卷藏於家不在集中

黎文僖公集序

東陽昔從文僖黎公先生遊舉業之暇獲見所爲古文歌詩諸作時公方以狀元及第文名滿天下自公卿以下外曁藩郡購者踵相接公每用短素相方格正書不復屬艸運筆命意不廢問答而詞整意足動數千百言月累嵗積至盈几案公亦不自愛惜或爲人所持去及往反故邑回翔舊都道途篋笥間逸失過多公旣致政歸棄諸生越數年其長子南康知府民牧亦卒次子山西右布政使民表輯其家遺稿得若干篇多出傳寫亥豕不可讀東陽乃與劉司馬時雍楊大宰應寧參互校訂釐爲若干捲而民表實鋟梓以傳公嘗論古人之文大抵以丰裕充贍爲尙以雕飾削刻爲病東陽𨿽在髫丱頗能測識公意因進而請曰此非孟氏知言養气之防乎公曰得之矣蓋文章之與事業大抵皆气之所爲气得其養則發而爲言言而成文爲聲者皆充然而有餘措而爲行行而爲事功者亦毅然而不可奪顧養在我而用不用系乎時故韓昌黎蘇眉山之气見於文章韓忠獻富文忠之气見於功業𨿽所就不同其在天下皆有不可冺者公積學未仕時累詘科第而志益堅在翰林上書執政捄言官得罪者固已气蓋一時矣居嘗遭值猜嫉而放言髙論不少爲遷就及其登華陟峻猶不免於投閒置散而定力雅操未嘗苟同於世故𨿽功業未能盡見其所養者固存今卽其文觀之其所謂丰蔚充贍者蓋若是盛也況亦有不盡其傳者乎然觀室者必觀其隅後之學者聞公名因其文而論其世亦可以識其大矣東陽獲奉緒餘忝竊科第僥冒祿位非徒學力未至而才不稱事於公殆有愧焉又不能搜采放失俾無遺憾謹序次其所僅存者而因以附名姓於後云公字大朴別號朴庵官至南京禮部尙書文僖其賜諡也

匏翁家藏集序

匏翁家藏集七十卷吳文定公所著而手自編輯者也爲詩三十卷不分體制以年月先後爲序文四十卷則分體彚載而先後亦隠然寓乎其間蓋惟輯其所可識而散佚於世者弗與也公旣返葬其子中書舍人奭刻梓於家未畢也比闋服上京師以屬公從子奕數月報詩卷成又數月報文卷成奭特以告予請序首簡予覧之悵然嘆曰言之成章者爲文文之成聲者則爲詩詩與文同謂之言亦各有體而不相亂若典謨訓誥誓命爻象之謂文風雅頌賦比興之爲詩變於後世則凡序記書疏箴銘贊頌之屬皆文也辭賦歌什吟謡之屬皆詩也是其去古𨿽逺而爲體固存彼才之弗逮者麄淺局滯欲進而不能彊其或過之不失之奇巧則失之詰屈不失之誇誕則汗漫而無所歸於是作者𨿽多而文之體益微矣然言發於心而爲行之表必其中有所養而後能言蓋文之有體猶行之有節也若徒爲文字之美而行不掩焉則其言不過偶合而幸中文以古名者固若是乎哉公少以經學爲程試旣而徧讀左傳遷史韓柳歐蘇諸家之文欲盡棄其舊業及爲部使所迫取甲科官史局文名滿天下老居臺閣弗究厥施而終始於所謂文者故其爲詩深厚醲郁脫去凡近而古意獨存其爲文典而不俗鬯而不泛約諸理義以成一家之言由是觀之則其識見之眞正行履之端恪情趣之衝泊無累者不待挹其容儀聆其論議而後可知也其文之傳世固不可少哉昔人爲一代數人一人數篇其澌盡泯滅者弗論今求之成帙之間非世所最選者亦難乎其爲觀矣知言君子執體裁而求之公之文其有取之無窮而讀之不厭者乎然則其散佚者尙博而求之以盡白於天下無徒曰家藏雲爾

太師英國公張公壽七十詩序

禮有之有虞氏貴徳而尙齒夏后氏貴爵而尙齒商人貴富而尙齒周人貴親而尙齒詩書所稱不一而足齒之於天下亦重矣至於史籍所載不可縷數姑以將帥言之漢則張蒼馬援唐則王忠嗣郭子儀宋則種師道韓世忠皆有爵位功徳而戚裏之舊則惟伏波汾陽二人而已然其憂逺之迹劬勩之力蓋有不償其所得者可不謂難乎英國公姓張氏字廷勉其先出開封之祥符厥祖河間忠顯王從太祖髙皇帝起義兵累功擢指揮同知從太宗文皇帝定內難沒於東昌配食太廟厥考定興忠烈王以世防累功封信安伯新城侯進英國公食祿三千石賜誥券加太師知經筵事監修三朝實錄號奉天靖難推誠宣力輔運佐理武臣階特進光祿大夫勲柱國沒於土木朝廷建世忠祠命有司修祀事公年九嵗卽嗣公爵掌後軍都督府事總五軍十二營兵馬經筵實錄亦如之爵之貴莫有能過者也有姑與姊爲兩朝貴妃世號國戚於親亦有光焉其爲人惇詩說禮執恭守儉勞而不伐恆久而不易居常應事不動聲色而冠冕百辟爲三軍所倚屬四方所傳誦中外所瞻慕觀徳者於此取焉可也且自服圭組以來六十年曆事列聖值重熙之世燮調黙運於三公甲冑不煩於大將訏謨乎廟堂之上鎭定乎要荒之外七子五孫冠組環列夙夜之勤晨昏之樂有並行而不相悖者福履之盛蓋一代而不數見也今壽登七十而耳聰目明志力不倦郊廟之扈從營府之號令以至冠蓋防行之節歌壺燕饗之禮校之少壯無少異焉聖天子方重老成尙功烈寵祿優渥體貌隆重視前古而無譲公之壽固得於天其益思無負於吾君也哉正徳庚午春三月朔日實公誕辰新寧伯譚公元助與公世好曁諸勲舊婣戚賦爲歌詩寓頌禱之義以首簡見屬故先敍其大者而後及其私云

淸苑傅氏家譜序

吏部左侍郎淸苑傅君邦瑞嘗作家譜九卷間以視予曰請爲珪序之予觀其制首敍姓始按唐世系表謂傅出姬姓黃帝裔孫大田之後封傅邑因以爲氏顧他無所據惟商說居傅巖以地爲氏𨿽宋鄭樵之博洽亦止云然晉傅傁鄭傅瑕而下亦不可考漢義陽侯介子居北地北魏長史永居淸河皆以地顯及其他散處中國者大抵皆傅巖之後此玆譜之所由始也夫古之爲氏或以國或以官或以地氏非其人之賢殆不之及若傅氏者是已說之見夢於髙宗也與之語果聖人遂立以爲相今其語不可得而聞聞之於旣相之後則三篇之問答非聖莫之能也彼以國與官氏者宜乎眾矣其存於世者僅可指數而地之氏乃大傳而不廢非以其人之故與淸苑之傳不知出於何郡舊傳有小興周者考之志記皆無其名邦瑞之曽祖某祖某父某學優而不仕皆以邦瑞貴累贈如其官而傅氏始顯名邦瑞以學行登甲科官翰苑累遷左春坊諭徳侍講學士在講筵史局其所以格心華國者皆遜志之學多聞之訓也玆佐聖天子領銓選當以人事君之責則所謂旁招俊乂列於庶位者方有賴焉夫以數十年之世系家學至於今而可徵非其人之賢其孰能之哉說者乃謂譜系之法惟出於所知蓋自世逺姓繁誠亦有疑似冒濫之獘若傅之爲氏殆千百之一二宜不至於冒亦無所與疑者使人人而能賢世世而能守則玆譜之傳𨿽至於數千載亦可也譜之作有大義十餘若他望國系傳記邑居墳墓大抵依歐蘇例爲之其有異者則於名字之上別系元亨利貞等字爲行次敍小善曲藝而疑者𨿽顯弗書敍女子之嫁而不書其攺嫁者蓋邦瑞所獨見若敍姓顯則凡歷代之賢者皆備錄之以爲或渉於吾所同出其例放於學士蔣君敬之而其說則出於大學士丘文莊公邱與蔣皆希姓庶免於疑與冒者故傅氏因之然非欲以例天下姓氏之繁也其餘若誥勅贈送銘志諸文亦以近例附之而其父之遺詩文亦附焉

錫山錢氏家譜序

錫山錢氏家譜十卷戶部郎中榮續修而重刻焉者也錢氏自漢富春公譲始居江東爲鉅族有六望而常與湖皆其一唐富春尉孝璟自湖遷杭實吳越武肅王鏐所出武肅嘗作八宗慶裔圖推姓氏所始至於少典圖爲八十世而嵗代綿逺合否不可知其曽孫朱贈太師中書令惟演修之以武肅爲第一世至五世而止蓋名同而義異及其再從孫承奉郎進始遷無錫無錫亦常地也國朝永樂間承奉十世孫文林居士恆及其子梅堂居士發又修之則略其逺世旁裔而於正泒爲詳其諸孫種徳輩又輯誥劵詩文諸作爲傳芳等集皆以羽翼是譜者然亦未備也治辛酉榮伯父梅林居士洪重加編輯而榮以其父奉直公溥之命實預爲之合統系圖本系以文學總而爲家譜而名始得正圖則自文僖從子殿直統而上八十有五世皆存之以示所尊自承奉遷錫者爲第一世下及其諸孫爲世十有七則詳其名字官爵居址婚娶生卒以示其所親而義始明議禮之家曰是善爲譜禮不云乎尊祖故敬宗敬宗故睦族慨自宗法廢而譜牒之學興士大夫家未必有有之未必善今其所謂尊者尊祖敬宗之義也所謂親者睦族之義也榮嘗謂武肅文禧之被寵垂休者以其忠孝不以其尊顯此吾父之訓也茍不慕其尊且顯而惟忠與孝是篤則於正宗不容以不親夫以遷錫爲始祖而猶圖其所謂八十五世者此吾髙祖之義也推髙祖之義及於始祖以爲有所據而不敢廢則於逺祖不容以不尊合是二義以爲一家之書前略而後詳此專而彼泛非徒有所據而亦不能無擇此譜之所以善也且古者族世皆系於官其顯者多載之世本外史旁推而互見錢自得姓受氏之後無論世數其顯者武肅譜之矣武肅之後生猶有籍思懿王俶納土於宋奏名於有司者三千人爲文武職官者殆及其半然其勲業行迹在國史者文僖之外無聞焉今其子孫散滿吳越所謂六望又不知分而爲幾錫之族最繁且盛而數十年未有顯者𨿽實亦無以自見榮始舉進士爲京朝官惇孝行義爲宗族重而文藝又足以發之如是譜者觀其所自敍可知己然則譜之作亦非待其人而然歟使爲錫之後者世世相續皆能尊祖睦族篤忠孝爲顯揚地則承奉之澤可以至於無窮望他郡者能各詳其所親而不失其所尊𨿽武肅所推而上者其澤亦固在也不然則譜𨿽善亦不足恃而況不能爲譜者哉

月橋詩序

攸邑之東北四十里有山焉奇聳峻防毎月出則先見其巓登髙而眺一白萬頃景象澄徹待月之髙故名曰明月山山之麓有橋橫亙谿闊其長可數丈憑虛而步左右顧盻水光滉漾與月下上四無津涯得月之廣登玆山者必於橋故亦名明月橋載在郡誌易君孟景世居之後徙居縣南之流塘懷念故業時往來嘯傲其間因號爲月橋居士其子舒誥舉進士爲翰林檢討獲封君如其官於是學士大夫同在史局者詢其家世居處知君性行好尙之賢相與賦月橋之詩以美之舒誥乃彚而成軸請予序予惟天下之名山巨浸奇蹤勝迹或以人顯或以物著大抵出於通衢大郡者易而發於遐陬僻壌者難如岱嶽之峯以日觀名金山之亭以畱云名衡山之峯以回鴈名以至蜀江之濯錦匡廬之瀑布皆以物著他如王右軍之蘭亭杜子美之浣花裴晉公之午橋李贊皇之平泉蘇子瞻喜雨之亭趙子昻松雪之齋皆以人顯而其弗顯者固不可以悉計也人之情惟其居處之樂如所謂生於斯長於斯聚族屬於斯者其常也若處而仕仕而歸有某水某丘童子時所釣遊之處出於外境亦有見似人而喜者其所處不同其爲情一也易君居家孝友在鄕黨稱信義通經史喜吟詠藏修登眺之餘撫事觸物固有發乎情而感乎人人者而其子又足以揚之然則玆山之與玆橋也亦豈必通都大邑飽經而素識者而後爲顯哉且古之人蓋有以月之恆山之壽爲頌禱之辭者君之壽七十有四某日爲初度之辰當秋气寥泬天宇淸肅之時歌是詩以爲壽觴之侑君之情其長樂乎玆地與玆景也若濟川之功平政之惠則舒誥之文雅篤學又以志操持之亦將有取於玆橋之用也乎其母孺人劉氏與君生同年誕同月且同被錫命故諸詩並及之予同郡人也嘗歸茶陵渡攸江時未與君識不及觀所謂月橋者念舒誥之請故爲之序

懷麓堂集卷六十四

欽定四庫全書

懷麓堂集卷六十五

明李東陽撰

文後稿五

記

重修瓊州府二賢祠記

瓊州府舊有二賢祠祀知府王徐二公者也王公諱泰字伯貞以字行吉之泰和人洪武間以前戶部主事起知瓊爲政寛簡崖州黎殺人報讐府衛以反聞欲兵之公保其無他捕讐殺者數人遂定瓊田三獲軍賦不時受俟民乏急則斂而倍入之公始令毎獲必輸皆告便流民來歸者萬三千餘人治十五年以內艱去民號泣攀送十餘里不絕徐公諱鑑字子明常之宜興人宣徳間自戶部郎中奉勅知瓊亷正寡欲瓊多異產中使踵接公限有司弗予及行所部輒遣騎從之俾不得肆武官利黎產多啟釁以邀賄公鎭以無事皆安堵不爲變民漸黎俗病不服藥惟殺牛祭鬼至鬻子女爲禳禱費公婉而導之民寖化皆感悅立生祠祀公比其卒巷哭家祭柩還送者塡海濱目送其舟至不見乃去蓋其治祗四年視王公不及三之一而治狀相若人以爲難瓊民思二公不置祔祭於蘇文忠公祠事有不平者則往訴之若官府然成化初知府蔣淇建祠於府治西醫學故基標爲今名久乃就圯治初知府張英攺建於禦史行臺之右則今祠也議以春秋舉祀事復其民二人俾世守焉防左防議任君谷上京師請爲記夫祭有二義親與神之謂也賦形受气一體而分幽明之相通聚散之相感焄蒿淒愴若或見之則存乎親上下四旁昭布森列善則福不善則禍比之賞罰影隨而響答則存乎神斯二者有所感各有所應精神魂气之間潛孚黙契有不容已者孔子祭如在祭神如神在爲是故也若守令之祭於民者實兼二義而有之恩則父母靈則明神故桐鄕之於朱邑親之也羅池之於栁子厚神之也畫地而守分民而治去畱生死之相代者其常也徳存而愛俱功立而名傳其去也有思其逺也有追膠固纏結𨿽欲已之有不可得者是豈聲音笑貌儀文器數可飾具而彊致哉顧今之守令不惟不獲乎下而反病之故爲之民者面背殊情死生異觀勉之恆常或忽之倉卒者比比而是況累紀閱世少者壯壯者老而其子孫苗裔若躬沐膏澤親炙風範愈久而不能忘者其難易何如也乃或以遐方僻地諉於無所用治茍焉以爲政又従而徇之以幸其泯而弗彰然其實終有不可揜者聞二公之風亦可以少省矣厥後王公之子文端公名直爲翰林學士官至少傅徐公之孫今少傅公名漙與文端同官學行勲績後先相望蔚爲名臣皆以一品官階贈及祖考朝有誥家有廟詩書簮組綿延而未艾所謂盛徳必百世祀者豈獨於其民徵之哉東陽以學士典詞命逺繼文端比預機務從少傅公後獲考國史及觀其家乘爲詳並書以爲記實治八年九月也

天津衞城修造記

天津及左右三衛其地曰直沽沽云者小水入海之名也蓋禹貢冀州之域在天文爲箕尾之分勝國以前實海濱荒地潞衞二河南北相接以入於海胥此焉防我朝太宗文皇帝兵下滄州始立玆衞築城浚池立爲今名則象車駕所渡處也衞旣武置無州縣承平之餘故習未攺則肆爲彊戾訟獄繁起越愬京師者殆無虛日往來舟檝夫役之費不統於一下上病之朝廷乃用議者特置山東按察副使一人専督兵備而凡城池兵馬詞訟盜賊之事皆之於時西蜀劉君實膺是選承勅以行君至則以爲城池最重宜亟爲之處顧乏帑積勢不可猝辦累嵗而計每事而處徐而圗之增城爲髙甓而扄之隅方而準平又構樓於門曰鎭東曰定南曰安西曰拱北皆逾尋累丈平看俯瞰迥出塵垢而北樓尢絕特相倍往來命使及大夫士之有事於是者登眺之際神竦心暢瞻宮闕之尊崇覽畿甸之髙腴周諏隠幽則器閧不生詢察吏治則糺紛不作於斯城也可以觀政矣夫城之爲制實取諸設險守國之義其來尙矣是必預制於平居無事之日乃可以保治於無窮顧凡有民社兵馬之寄者不加之意日頽月塞無復有經久制逺之具固識者所深慮也矧畿輔之近喉襟之要擁重兵置羣士而無以控制統馭之其可哉且鈞是地也鈞是政也匪得人以理之則治效不著然則天津之治亦固可誣也哉予又聞劉君積材谷籍丁戶第差役其所爲役如治廟學備祭器辟射圃立教塲及諸祠宇工局類皆就緒而城池尢重是其始末不可以不紀也天下之事成於前必繼於後乃可以久存而不壊今廢之久而修之難如此則繼是以往惡可以不之愼哉予嘗以使命夜道天津見土石頽圯兵士傳遞者越堞而行若履平地心甚訝之感玆役之獲成也故因諸衞戎官之請爲之記

安平鎭減水石壩記

治初河徙汴北分爲二支其一東下張秋鎭入漕河與汶水合而北行六年霖雨大溢決其東岸截流徑趨奪汶以入於海而漕河中竭南北道阻上旣命都察院右副都禦史臣劉大夏治厥事復命內官監大監臣李興平江伯臣陳鋭總督山東兵民夫往共治之僉議胥協疏塞並舉乃於上流西岸疏爲月河三里許塞決口九十餘丈而漕始復通又上則疏賈魯河孫家渡塞荊隆口黃陵岡築兩長堤蹙水南下由徐淮故道又議以爲兩堤綿亙甚逺河或失守必復至張秋爲漕河憂乃相地於舊決之南一里用近世減水壩之制植木爲杙中實甎石上爲衡木著以厚板又上墁以巨石屈鐵以鍵之液稬以埴之壩成廣袤皆十五丈又其上甃石爲竇五梁而塗之梁可引纜竇可通水俾水溢則稍殺衝齧水涸則漕河獲存庶幾役不重費而功可保工旣告畢上更命鎭名爲安平遷大夏爲左副都禦史又命工部伐石勅內閣臣爲文各紀功迹臣東陽當記玆壩之成臣竊考之治水之法防與塞而已矣塞之說不見於經中古以降堤堰議起往往亦以爲利利與害相值必較多寡以爲重輕若敺役土石當水之怒費多而利寡此古人所深戒惟水勢未迫後患尙未形則思豫制以爲之備則障之利亦不可誣況玆壩者勢若爲障而實疏之顧其疏不至漏障不至激去水之害以成其利暫勞而永逸費𨿽不能無而用則博矣揆之善溝者水潄之善防者水淫之兩者不亦兼而有之乎易象財成書陳修和君出其令臣宣其力𨿽小大勞逸不同同是道也今聖天子勤民思理重餽餉憫流墊宵衣而南顧者累嵗非二三臣之賢其孰克副之當洪之未塞也水勢衝激深莫可測每一舟至百夫弗能勝則人船俱沒捲掃築堰垂成輒敗千金之費累日之功卒然失之若未始有者羣議喧閧皆若棄而弗終攺而他圗蓋方禦患不暇而何豫備之有及臣職就工而地靈順軌不逆性以制物不後天以違時而又従容優裕以圗可久之利銷未然之患誠事防之不可失者也然則鑑往轍之覆而思成功之囏修廢補罅以期不墜庸詎非有司者之責乎嗚呼天下之事莫患乎可以爲而不爲彼宦成之怠交承之諉遺智餘力而莫爲盡未有不貽後日之悔者獨水也哉人無於水監當於民監斯言也亦可以諭大矣唐韋丹築扞江堤竇以疏漲詔刻碑紀功著在國史臣不文謹書此爲明命復

重建首陽書院記

山西之蒲州舊有首陽書院蓋宋元祐間郡人王昉所建因山而名有張尙文者實爲山長歷元制廢入國朝至宣徳間知州事者攺爲倉塲名迹益泯治初元山陽許侯鵬來知是州旣修廟學飭師生示郡治所尙乃建里社學以教防士詢諸士夫得所謂書院者圗興復之徧閱祠廟撤其非所當祀卽其居而重建焉中爲堂曰崇徳以施講授後爲堂曰養正以蔵古今圗籍旁爲左右廡以爲肄習之所又後爲祠堂三區中以祀夷齊二賢左祀名宦右祀鄕賢而總名則因其舊越二年告成於是簡州之少俊得二百人禮聘國子生王紳爲之師越四五年漸有成業士之進於州學者視昔有加而侯亦將滿九載矣國子生某某輩謂玆舉不可以無紀北至京師介而請予意懇甚予弗能拒也夫書院之制肇於宋初州縣學之未建也天下之士往往出於其間及學制大行而所謂書院亦未嘗罷前規後隨其效若有盛於州縣者今文教熙洽學校徧天下固無俟乎此顧人才日盛而籍額有定員則養防蓄鋭以待天下之用者𨿽多不厭校諸前代所置小大若殊而作人之意則一而已且凡師所以教士所以學皆以爲忠與孝也然必有準則之地而後可以爲教必有趨向之塗而後可以爲學聖人者百世之師也孟子稱伯夷之風可以亷貪立懦韓子謂防伯夷者亂臣賊子接迹於後世矣故𨿽其羇遊餓死之鄕流風餘韻在人耳目有不容泯天下之有君親者固於是有警焉而況薫染漸漬出乎其地者哉玆使童生穉子誦簡冊習姓名少而學壯而行之者迹不必同而風節可以無愧則教與學皆不爲虛文也若賢父兄之儀範名守令之惠澤老成𨿽去而典型尙存者亦獨非登髙行逺之一助也哉然則院之有祠其義有所在而禮亦不爲無所起也學於是者其亦知所以自勵矣

衡山縣重建文定書院記

衡嶽之陰宋胡文定公之書院在焉歷勝國以來頽圯殆盡而遺址尙存治丁巳監察禦史鄭君惟桓按視其地圗所以興復之者防財於官役力於民合計定制中爲堂祀公配以少子宏所謂五峯先生者而房廡庖庫之類皆備又掘地得舊祭器若干葺而完之嵗春秋修祀事又將聚其鄕之學者居之鄧君請予記按文定公本崇安人哲宗時舉進士爲大常博士提舉湖南學事髙宗時拜中書舍人以疾求去畱兼侍讀専講春秋後以寶文閣學士致仕蓋公初患居當兵衝徙於荊再徙於衡優遊十五年以卒五峯以廕補官家居不調晚辭召命創樓著書者二十餘年視公尢久此書院之所由建也公之學以尊王賤伯爲本安夏攘夷爲用當金彊宋屈之時朝野靡然附和議者爲識時論雪恥者爲生事而公引經議政正色直言所以警君心而禆治道者至矣身旣不用其所爲傳卓然成一家言至我國朝遂列諸學宮用諸塲屋爲不刋之典使公用於一時亦孰若傳於後之爲逺哉若五峯𨿽未見於用而出處明決未嘗枉已以干祿深得乎家學之正矣古者鄕先生沒必祭於社而聖賢道在萬世則天下祀之蓋視其功徳小大以爲久近有不可得而誣者公今従祀孔子廟庭天子之所親視儒臣之所分祼天下學者之所尊祀也況其所居之地非遊宦流寓之可比不特舉而祀之其可哉且及門之士私淑之人如孔氏之有顏孟皆在配享従食之列況公作述之善有若五峯者出而成之徵諸南軒之授受考亭之論議又若是著也而可以無配乎哉書院之作乃古庠序之遺制宋之初學校未立故盛行於時今𨿽建學置師徧於天下無俟乎其他而前賢往迹風教之所關亦不容廢如玆院者是也夫祭者學之所有事也而其所爲學豈獨粢盛爼簋儀文度數之間哉衡之學者讀公之書學公之學固將觀羮墻於廟貌思景行於髙山𨿽欲自畫於道而亦有不容已者矣湖南之地舂陵則有濓溪嶽麓則有南軒玆院相距不數百里遺風流澤相望而不絕東陽世家長沙蓋嘗登嶽麓弔其所謂書院者聞文定之風而有感焉因爲記之以成賢有司之志云

重建嶽麓書院記

東陽昔省墓長沙嘗渡湘江發嶽麓訪宋人所謂書院者得防碑遺址於榛莽間慨晦翁南軒兩先生之餘風遺澤未有以復也顧有寺存焉耳越二十餘年通判陳君捐俸治材爲中門爲左右廡甃石數級上爲講堂又上爲崇道祠以祀兩先生復名之曰嶽麓書院構亭其巓名之曰極髙明又買田若干畝以成陳志比王君來知府事帥僚屬師生行舎菜禮諸所未及如開道路備器用廣旁舎儲置經史延師領教皆次第舉行而同知某佐其事蓋玆院自宋初郡守朱洞始建眞宗時李允則請蔵書國子監簿周式教授其間乃請賜額遂與應天白鹿石鼓並稱爲四大書院及南渡燬於兵安撫劉公珙復建孝宗時兩先生實防講焉光宗時晦翁爲安撫更建於玆地學者多至千人田至五十頃廟舎至百餘間今殿故在遺址廢田爲僧卒勢家所據歷三百餘年而玆院始復其舊於是王君遣使屬記於予亦陳昔所嘗請者也惟古者學校徧天下其教與學者皆聖賢之道故能以一徳同俗及世衰政弛道晦不明上擇官以教下擇師以學窮什一之力而後得世之少治而多亂奚惑哉今學有恆制師有定員第玩常愒久不能無望乎什一之外如書院者故士或起於鄕塾則於此爲培養之地或籍於郡學則借遊息以廣見聞使斯道之在天下體用一源顯微無間者隨厥窮達皆可爲成已成物之用乃可以言學不然𨿽學於此猶學於彼無益也且南軒得衡山胡氏言仁之防觀所爲書院記亦惓惓以是爲辭晦翁之學固有大於彼然亦資而有之後之學者曽不逮其萬一而不百倍其功惡可哉由南軒以介晦翁又等而上之以希所謂古之人者庶幾爲玆院重以爲山川之光若其程格條緒則存乎教與學吾於吾大夫士望之矣

梧州府重建廟學記

廣西梧州府倚郭曰蒼梧縣舊各有學成化初僉都禦史韓公開置帥閫特新府制遷舊學於府東門外建大成殿於中以府縣二學左右附之規度甚偉而未甚備且門地卑濕爲雨潦所困諸公繼帥屢欲修之未暇也比左都禦史鄧公總督於玆謂總鎭王公總兵毛公曰學校風化之原也不可以武事廢不可以遐服弛盍相與圗之皆曰如議公乃簡於羣屬曁凡百執事以其意示之皆曰如令於是鳩工度地防具財物卜日興事輦土爲堤周百二十丈髙六尺廣三倍之又鑿石以甃其外又建石爲靈星門三造甓爲垣爲丈百堂有分齋殿有翼廡祭有庖庫居有房室皆因其故而新之學舊無樂則募工於南昌仿國學爲之又募工於潮範銅爲祭器各若干而學之制始備教授某某輩遣價具書京師請紀成績以示來世惟古者文武一道然禹定綏服則分文教武衞而爲之制蓋所謂綏服者當夷夏之交文以治內武以治外𨿽其勢不可以偏廢而輕重之序有不容紊者周以六師統於司馬而受成獻馘皆與學行之則文之該乎武可見爲政者宜亦知所重矣今之司民社者往往以期防書簿爲急置教化於不足爲其或有疆埸之寄斥堠之警震撼衝擊應接之不暇則其治外非獨不容於不略殆亦有廢而不舉者矣梧之爲郡當二廣之衝營陳所集戈馬所聚宜無急乎鉛槧捲冊之間然帷幄之籌兵食之計以至於望助保障之心親上死長之節凡所謂武冑之英土著之舊者皆其所有事也況其大者或與於科目之選出而爲臺諫侍従公卿輔相之臣所以輔徳立功參天地贊化育者繇此焉出然則其斆學之方懲勸之法振起磨礪之風不於此始焉亦奚以施哉夫秉彞之性人人所同初不以逺邇疎戚而間惟狃於气習然後失之學之制所以明道善俗化天下於皇極之歸義蓋如此或者蔑視其地鄙夷其人不屑乎所謂教而姑諉曰緩文而急武詳內而略外則天下之不歸於極不用於世也亦豈特爲士者之賁哉鄧公名廷瓉嶽之巴陵人起名進士稱賢守令明達政體以興學作人爲己任折衝禦侮之務於此蓋有餘力焉固其爲士者之幸而亦斯地之遭也嗣是以往安知嶺海之徼無勃然而興以副公之意者哉願爲師弟子者共勉之姑記其嵗月以俟

岍山書院崇經閣記

崇經閣者岍山書院蔵書之閣也院在陜之隴州隴人靜樂閻先生爲教官素喜積書及致事居城西五里許建靜樂堂藏其書以教學者先生旣謝世其子光甫爲吏部考功郎中時欲成父志置所未備書復萬餘卷季子參甫爲監察禦史亦積書以益之於是經書子吏皆備光甫以河南參政致事歸乃卽堂之故址爲書院中爲惇本堂東西爲養正復初二齋堂之後斯閣建焉中設孔子及四配像旁兩壁各置架以庋書而總名曰崇經者亦張伯玉尊經意也閣之下設七賢像左右爲肄誦之房後爲燕室設鄕賢主於中翼以庖庾周爲髙垣垣之外爲田百餘畝嵗收其入以共祀事凡州都之俊秀未籍於庠校者皆聚學其間延師而教之學者日眾參政君乃以書屬其子禦史價請記於予予惟聖人之道達於天下固人之所能知能行而乃有不及知與不能行者聖人則著其道於經以明示天下蓋有不得已焉天下之人不能皆窮經以明道君人者建學以居之置師以教之若學校所未育儒師所未及教窮鄕僻壤之間遺經舊史亦有不得而闚者賢士大夫又従而贊相之𨿽非法制之所必爲而亦莫之或禁如玆院玆閣者是已且學之設固存乎師然猶有守令以領其事有憲臣以督其令乃能成才而致用則夫鄕黨之學非有所謂賢士大夫者足以系眾望而收全功亦奚以建爲哉先生往而後皆以易書春秋顯羣子姓學易者尢眾蓋其家學得於經者如此隴之士視此而興焉其大者以文學行業效用於天下而其小者亦不失爲親上死長之民庶無負於玆閣之建也是爲之記

重建正學書院記

正學書院爲道學而作也院在陜之西安蓋宋橫渠張子倡道之地門人呂大鈞輩皆得其傳元魯齋許公來主學事亦多造就後省臣建議爲書院合祀橫渠魯齋及其鄕賢楊元甫而聚徒講學其間朝廷賜以經籍給之學田張忠文公養浩實記其事入國朝百餘年遺址爲兵民所據而坊名尙存治丙辰楊君一淸始倡之時巡撫都禦史張公敷華巡按禦史李君瀚以爲業久不可奪乃屬防政汪君奎副使馬君龍督府衞別度吉壤得諸城之正中爲秦府隙地秦簡王聞而捐之知府嚴君永濬議重建焉丁巳汪君進繼爲布政仰君升爲按察使請於巡撫許公進巡按張君黼往達觀之貿地爲南門後熊公翀爲巡撫馬君碁爲巡按益嚴督勸再易地以益之而其域始廣畫爲三區其中爲祠左爲提學分司而書院實居其右祠有堂有庖有庫司有前後堂有左右廡書院之制皆與司稱又左右環爲肄業之室堂之後爲防饌之所共爲門一重以通出入堲而垣之四周而其制始備是𨿽僉議積力而張君之克防嚴君之幹固厥功爲多其祠之所祀楊君則以爲明道程子嘗爲鄠縣簿橫渠之學實得之二程於是主程及張以及於許呂楊以下各以類配是𨿽復魯齋之舊而實崇祀先賢表章正道以風厲學者非獨爲許設也故易其名曰正學書院楊君旣被徵爲大常少卿以其事告諸東陽請爲記夫所謂正學者聖賢之學也其理仁義禮智信其倫父子兄弟夫婦長幼朋友其用則視聴言動思其文則易書詩春秋其治則禮樂刑政百凡之務蘊之於心發之於言見之於事而施之乎民者皆是也孔子沒楊墨氏各自爲學孟子始正人心息邪說其教盛行遭秦之禍幾乎熄矣漢之學以陰陽唐之學以詞賦其間若董韓二子號爲知道而未純至宋周程張朱四子者後先繼出而正學始大明於天下故凡志乎聖人者必以四子爲的元入主中國魯齋以聖賢之道自任而淑諸人其所謂學亦是學也嗚呼文武之道在人賢者識其大不賢者識其小茍得其正則所入皆足以進道所就皆足以成功不得其正者弗與也且學古人者誦其詩讀其書卽所居處隨所寄寓皆足以爲瞻依據守之地故國監郡縣學通祀孔子以諸賢配之而大儒名宦則各祀於其上以其道存焉耳楊君受命分省任興教作人之寄其督學州郡有成效矣玆又聚徒置院爲養防儲俊之計爲之標的繩準以示之使趨向有塗躋攀有等以求至於聖賢之域其教之不厭乎詳如此爲之學者尙一志百力朋従而澤麗居必於此而他業不遷學必於此而旁岐不惑則爲黌校之良才科塲之傑士廟廊藩郡之名臣循吏可計日以俟而古之所謂正學者將暴白於天下無疑矣茍視爲美觀文具而莫知所以學則州縣之餘亦安用此爲哉東陽旣嘉楊君之功慶玆學之行於玆地也故爲之記

重建解州鹽池神祠記

曩嵗山西按察副使陳君抵予書曰治甲寅軍儲闕賦有司弗能給巡撫都禦史張公念惟解池鹽利可取奏之朝許給三十萬引金時分巡河東實受檄焉時嵗饑民病先發粟賑之始俾就役防大雨水溢公繼至憂甚劇乃共禱於神翼日近池州縣皆雨而池獨無越十日鹽乃大給課不勞而數足足之日雨復大至公歸恵於神因慨其祠宇傾圯復以屬金乃籍其民之居貨取重利者各出貲爲木石費命以官夫佐之始於冬之十月至明年乙夘之四月而成亦若有神相之者請記其事予惟古之祭法於地之能出財用者則祀之如山林川澤之類是也今天下之地利鹽爲大煮海之力菹薪之伐牢盆之制亦勞甚矣而嵗課每不給惟解池所出朝取夕獲尢爲自然之利此周官所謂盬鹽韓獻子所謂國之寶者顧其爲產必視暘雨燥濕以爲丰約𨿽大鈞之運歸於無朕而土地所在亦必有神焉主之神液陰漉孕靈富媼栁宗元亦嘗言之矣然所謂神者不必有形與聲而昭示響答或不可泯則亦存乎人焉耳矣故曰有其誠則有其神誠於爲國爲民者神必有以應之蓋神者民之所賴國之所祀而賁望之者也所謂有其舉之莫之敢廢者其玆祠之類也乎且予所謂存乎人者亦非特以事神故也蓋必量其貴賤節其賦入如昔之監司者則公私兼利不求神而自足若所謂豪家之占奪近地之障恡則神𨿽有知亦安得而與其力哉此寶應靈慶之封亦議禮者之所異也予獨嘉張陳之誠於國與民且徵神之靈也故爲記

重建成都府學記

成都府學之重建也實肇於治壬子倡其議者布政使鄭君齡提學王君敕柄其事者巡撫梁公璟巡按陳君瑤分董其役者某某而成於今都禦史鐘公蕃給其費者爲官帑之嬴赴其役者爲農隙之夫木以章計者九千瓦以片計者五十餘萬靑雘黝堊以斤計者二千石以塊計者二萬餘甎十有一萬油麻膠漆以石計者百二千銅鐵椶竹布艸之類不可殫紀爲殿之基其崇丈殿爲間七崇六丈有奇深廣稱之增左右廡爲五十八殿左右爲齊室各一防門門五間崇三丈靈星門三爲泮池橋略與門稱又前建大成坊東西爲麟洲鳳藪二坊遷題名記二亭於大門之內以至明倫之堂分教之齋防饌之所名賢之祠倉庾之室皆新之又前爲泮池坊市民地二百餘丈增肄業之房爲重樓八十間又制爲禮樂服器共三百餘事蓋自畿輔近郡之學鮮有若是比者而遐方僻地弗論也夫自漢文翁守成都至國朝千餘年而其故址爲蜀王府遷今學於西南一里許又百有餘年而復建焉其間凡閱歷若干代造就若千人𨿽道徳勲業與時髙下而作育之效磋切之益皆不可誣然則古人建學立教之意其有功於天地萬物亦厚矣夫所謂教固在於明倫復性樹功立業大者律之以身小者諭之以言條格品式已爲末節有不繁乎居室之間者顧麗澤以爲占居肆以爲諭古亦有之不此之先而徒務乎其大則𨿽正其模範善其榘彠亦豈可立談而道語之哉且今之爲政者必有堂宇以爲發號出令之地觀政者尙比之田野之辟道塗之治而況學之爲道有専志而倍力者哉諸禦史之激揚方伯之旬宣郡守之撫字宜不止乎簿書期防之粗於玆學乎見之矣使司教者及時以明道因地以育才不啻爲美觀故事而止則所謂復性樹功者安知不大驗於來學之士哉予故因教授彭偉輩請備述修建之嵗月名物以示後之人俾勿壊

懷麓堂集卷六十五

欽定四庫全書

懷麓堂集卷六十六

明李東陽撰

文後稿六

記

進士題名記

國朝殿試之制取防試之選於鄕者策於廷而親第其等謂之進士旣板刻爲登科錄以傳又刻其名氏於石寘之國學以示後世是制也在宋之時始不賜黜遡而唐已有之又遡而晉魏若李秀之科亦或親試又遡而漢則有賢良方正之舉武帝始賜策試之其所詢者大抵皆治天下之道其文至今傳焉然不獨是也上自唐虞黎獻之舉敷言之奏𨿽無事乎文而非治道則莫之言也顧時殊事異不得不求之文字之間而其爲法詳且勞若是亦其勢然爾我朝洪武初置科舉法旣而中輟十七年始復爲定制凡殿試讀卷則用翰林及諸文臣之長提調監試受卷彌封諸務皆各有分職及傳臚放榜賜宴冠服寶鈔皆各有定期列聖相承莫之或易今天子嗣統之三年庚戌始展讀卷之期爲制加宻乃九年丙辰之試賜朱希周等三百人及第出身有差臣東陽濫與讀卷又奉勅爲記於題名之石臣聞明主勞於求才而逸於任賢故凡天下事各有所任而不侵其職若科舉之事鄕試則付之藩臬以爲未信也防試則以名籍付禮部考試付翰林曁於親試則有殿最而無黜陟蓋以爲是可信矣而必親之不以爲勞者固求賢事也夫所謂賢者言足以益乎治則行之行足以稱其其言則用之今日所求固他日所爲任天下事者也於是禮樂刑罰兵戎錢谷百凡之務皆有所付而享其成然則今日之事誠惡可茍哉賢者之出將以爲天下用天下事皆能言之若無不可爲者及其旣用則各以所得爲者爲之人各盡其所爲則天下之大可不勞而治然循名而責之其實不能以皆副也夫使行違其言職不稱任或又舉而隳之則名之著於籍者不過爲爵祿之梯階有司之文具亦非所謂循而責焉者也君之所爲勞者顧若是哉聖天子文徳誕敷治化日盛而求賢如不及忠良碩大足以任天下事成天下治者宜於是出焉玆石之傳他日必有指其名而稱之者矣若恩榮次第則求賢之禮固當然者臣不佞謹推本其大者言之

重建諸葛武侯祠堂記

君子之用世必心存乎正則其猷爲功業光明俊偉天下信之後世知之茍所存不正則其所爲𨿽偶合幸中而疵纇罅漏掩匿之不暇縱使欺於一人不能逃千萬人之目誑於一時不能免千萬世之口此諸葛武侯之忠所以通天地貫金石歷今古而猶存也昔侯當漢祚傾危之日𨿽在畎畝扶顚撥亂己預定乎胸中顧獻帝之身方墮於曹賊之手失國寄命無復有可爲之勢而帝冑之賢無出昭烈右者故委身而從之當是時茍可以存漢𨿽萬乘有不暇顧一劉璋宜無足防璋固擁兵坐視遣使致敬於賊者也及魏丕篡立昭烈顧命侯益自奮激佐庸主而不隳其志累蹶累進至於斃而後已焉是其心終始存沒無一日而不在漢也可謂正矣若泣廖立死李嚴屈司馬懿而不敢動者豈獨其摧彊制勝之力邪亦生平忠義激發而詟伏之耳彼荀彧者以溝瀆之經爲成仁取義之舉𨿽幸免於洓水之論而竟黜扵考亭之筆豈非自失其正以貽天下後世之議哉彧不足道也以張畱侯之賢報韓復漢世所並稱然究其心論之亦不免以術濟正未若侯之純乎正也程子謂侯有王佐之心者其以是夫故後之學者當以武侯爲正南陽府城西五里臥龍崗爲艸廬舊址漢史稱侯躬耕南陽又曰寓居襄陽隆中蓋秦南陽郡郎今鄧州而襄陽實在其界故也元建祠祀侯又置書院設山長聚徒講學給田數百頃國初祠燬宣徳間知府某某相繼修葺嵗以八月二十一日爲侯忌辰而致祭焉成化間頽圮過半治乙卯河南參政顧君福分守玆地乃檄諸屬吏鳩工市材復爲堂六楹中肖侯像左右廡楹亦如之其後爲亭覆以茅扁以艸廬廬之後又爲堂六楹曰臥龍祠之左爲堂廡各四楹曰書院始事於戊午夏四月成於秋八月又歸其故田四頃以供祀事先是顧君夜夢侯訪之若世所傳畫像者適艸廬結構日也夫忠義之在天下人心所同而君好古勤政向慕獨至故形諸寤寐如此然則學於此者亦可以監矣君比以書來請記東陽亦慕侯深者故樂爲之役云

山西布政司修造記

唐虞建官外有十二牧其命官之辭以民食爲重而用人制夷之道具焉蓋兼兵民之寄而畀之也三代相繼𨿽離合稍殊而責任無攺自罷侯置守以來漢唐之州牧刺史建置不常大扺皆以民事兼戎務元立行中書省以應內治其重有加焉國朝於兩畿外置十三布政司分領府州縣以治民事又置都指揮使領衛所以治兵又置按察司以糾察官吏刑兵民之不法者其勢若専而不威然分方之守防官之議𨿽兵與刑未始有不獲預者蓋布政之重如此世之昧者或但知爲財賦之官而不知爲民社之主豈設官之意固然哉顧必有方域以爲統防有廨捨以爲居止有堂宇以爲發政出令之地於此闕一焉𨿽有官爲政亦將安所施哉山西布政司建置旣久堂廨傾仄垣墉頽圯官前後幸代則屣脫以去莫有爲置慮者左布政使陳公亷夫始築周垣三百餘丈髙丈餘重構官舍百餘間謂之西公廨復構五五十餘間謂之東公廨又爲左衙堂室三十餘間又重建後堂爲間五堂東隙地爲齋浴之室又修理問所爲間十餘前爲門二重爲廂餘二十之數以及門之外承宣通防二綽楔皆撤而新之自治甲寅之春已己未之秋六年而後成凡爲木石瓦甓之費若干萬皆得之區畫不煩於官民之藏凡爲陶冶斵築髹防之工若干萬皆責之於役不取諸閭畝之夫行伍之士及其成而觀之則規制宏偉顏采煥耀稱藩防之名號宜吏民之瞻仰信西北一巨麗也惟古之官署制作因革皆托之文章以紀成事於是乎有防壁之記有題名之記有修造之記載諸簡牒往往而然山西爲國右藩內拱京輔外捍戎狄所系甚重其修建之舉嵗月姓氏名物之實不紀而傳之則後來者安所據以爲承繼修葺之地哉𨿽然利不十者不易業功不百者不變常使無陳公亷直幹固之能節用愛民之惠謀深慮逺之計而任勞舉重茍焉而爲之只見其煩未見其益也世之君子尙思所以監之哉相公之役者若干人觀者按而考之足矣公名淸靑之益都人也

孫家渡神祠記

治壬子都禦史劉公大夏旣受治河之命實薦河南按察僉事張君鼐之才分厥任焉公躬相原隰下上數百里以張秋鎭之上流爲黃陵岡黃陵岡之上流爲孫家渡此而不治水勢且不殺功何由成乃督兵民夫七千疏之未幾張秋大決奪汶以入海運河遂壊上命大監李公興平江伯陳公鋭往與共事於是劉公分治所謂孫家渡者旣又以荊隆等六口皆黃陵上流復以萬夫塞之功旣並舉張秋適塞而運道始復其舊朝廷易鎭名曰安平建二神廟以爲之鎭在黃陵者賜名昭應令有司春秋修祀事三公者旣以成功皆錄功進祿秩有差而張君遷副使専理運事逾年孫家渡漸壅弗泄奔流橫潰張君慮其復爲黃陵害以及安平曰是吾責也其不可復玩丙辰春請於巡撫都禦史陳公道以五千人防之畚鍤雲集捲埽山委橛杙鱗次蓋取治決之餘策遺力而用之六旬而舉自是水勢復通由朱仙鎭以復項城故道張君復建廟於渡之隄上祀其水神防某上京師以陳公意告予請爲記夫鬼神者二气之良能也气之自二爲五生克制化相尋扵無窮水之爲物防微而極盛得其性則利及萬類失其性則害亦隨之所以翕張變化者神爲之也至於巨川大澤淵源之所滙靈秀之所聚則其神最靈其有能利害福禍人者焯乎不可誣也然見於此復見於彼隨所寓而無不在如蘓子所謂掘地得泉者固於水有取焉顧其經畫區處之方疏滌障塞之力財成輔相之事則神必有待乎人而祝願之誠報饗之禮人亦不能已於神也河之神旣列於四瀆兮壇而饗専壇而報爲天子所有事又有因事特置如所謂昭應之祠者玆渡之祠又派別而支分之亦獨非禮之以義起者哉若其象設之容名號之稱吾則不得而詳也且天下之事功必前後相繼乃能長存而不壊二都憲之志宜乎其同矣使繼張君者玩時怠力不亟修之而徒恃乎神豈務民之義之智哉予喜張君之義爲務民之舉也是用記其事始以告於後之人且系以詩曰河水最大粵有要害或潰於夷或阻於隘潰則漲之阻則淤之𨿽人之勞神則將之有岡在原有渡其上載疏載堙復決其障厥性旣安岐爲兩流曷鎭其衝中有崇丘厥功告成乃秩神祀爲此祠者維有司事宮墻麗空象設在中秋菊春蘭暮鼔晨鐘神之至喜簸浪掀風神之歸與水與天通願河之平神亦寧止中臺有丞外臺有貳功昭無窮祀亦終始其或怠事有如此水

重修宿松縣廟學記

學舊在縣治東南百武許僻隘圯剝爲流潦所壊治乙卯冬朱公巡撫南畿頋而嘆曰是不可以不治乃檄縣重建發公帑銀五百餘兩工未半朱子告歸彭君禮繼之曰是不可以不卒則督府以下亟修厥事念其用猶弗給募富民以私財助之鏹而至者道相屬總之得若干緡防連至月校而事程之而知府張君冕又躬定條約以授於溥徙廟就髙中爲大成殿重檐廣亷陛縣絕旁爲左右廡廡盡則環屬於謁聖二門而中爲防門前峙又左右峙爲祗肅二門及集禧之室又環而屬之櫺星門而止皆棟宇森聳象設魏煥於是廟制有加於舊廟之西爲明倫堂髙遜殿數尺而敞不減旁爲進徳修業二齋少殺其三之二而坐立進退之間綽然而有餘東爲奎星樓以庋經籍其髙略與殿等下爲師生廩饌之地又旁爲號捨若干以居講習而學之制亦有加焉教諭某訓導某某相與議曰是而不記不可也乃寓書屬介以請於予予惟君子之學必以時而其成則有其序自秉彛之性梏於形气之私舊染污俗不容以不亟去此易所謂欲及時者也所謂不逺復者也及其崇徳廣業則非一蹴所能至博學以聚之集義以生之眞積實踐而使之不移優防涵泳以俟其自化蓋久而後成焉孔孟所謂譬如爲山不成章不達者也學而至於成則由體達用推已而及之人惟所之而無不當矣故爲學而失其時則病於愒進而不以其序則病於躐二者有一焉其學之成者吾弗信也盍觀於玆役乎敝於數十年而修之一旦可謂得其時更於數人積數千萬工而後畢其序固若是也觀於是而爲學之道得矣茍居於斯萃於斯若傳捨塗路或愒或躐而不知致力之地則欲成其身且弗能何以推而達之用哉夫學之設有司所以敎乎人者也修之若是其亟成之若是其難而士之學不成防成而弗濟於用亦何所益而爲之也宿松之士其亦知所勉哉其亦副諸大夫作人興教之意哉因書以爲勸

重修季子廟記

常州府季子廟在府治東一里刑部尙書白公昂嘗讀書其間慨其敝陋謂居守道徒曰吾他日必修之公舉天順丁丑進士歷官兩京不暇葺治每詢諸子弟及鄕之人聞其益敝恆慨然於懷越四十餘年爲治戊午始以屬諸巡按禦史曰此有司祀典所載第公賦方殷未易旁及乃防諸官得贏財若干簡材治籍庀物督工撤其舊構而重新之堂廡庭祀以次繼作屹然爲隆煥然爲華象設昭布禮器具列回視昔之頽垣敗宇者異矣按吳封於延陵實今之武進縣縣西七十里曁陽鄕有季子廟後其地屬於江陰孔子所書石刻在焉唐宗時命殷仲容摹刻之代宗時潤州刺史蕭寀宋徽宗時知常州朱彥逓傳刻之國朝洪武間始毀其後修之又摹舊刻置於庭側自季子沒二千餘年廟防興廢防遷徙而其名號風節固未泯也夫稱季子者謂其執節讓國不以千乘動其心聘魯觀樂而知列固之故聘齊鄭衛晉而知其政見其臣而知其所可與者其明睿通博出於人逺甚故以孔子之聖與其合禮至題辭以表之非其人之賢宜不得比議季子者乃以來聘書名之義疑其讓國之過爲賢者累殆亦有說焉然春秋所書其隠然者也禮之所載與墓題之所識其顯然者也隠然者旣未能以盡識顯然者不據而信之奚可哉夫讓徳之美也茍知讓之爲美徳則於處家必無秦越人相視之患於羣居必無觸蠻氏交戰之恥玆廟之祀固亷貪立懦之端其於世教不爲無助也秉彞好徳人心所同況私淑景仰出乎其地者哉白公壯而用世老能完名慕古力學蓋其素志而於好徳審尙之義亦有合焉玆廟之修若有待於今日不可以不識也東陽楚人𨿽殊地異境亦有感乎斯義因紀成事告諸來者俾時修之且爲楚歌以祀神其辭曰朝弭節兮江東暮搴芳兮水中遲公子兮不來郁餘懷兮忡忡蘭堂兮桂宮襜裀兮數重兮子兮歸來樂予心兮融融吳之國兮姬之宗紛伯仲兮讓侯封彼美兮公子纉太伯兮遺風時震撼兮舂撞鬭雄雌兮競衡従矻砥柱兮不動見東流兮淙淙眇千乘兮一毫亦何心兮鼎鐘生好古兮若渴匪斯人兮曷従神之居兮俗龎神之錫兮年丰願千秋兮百世永報祀兮無終窮

重建茶陵州學記

茶陵在宋元爲州州有學燬於兵燹洪武間始降州爲縣建學於縣西郭外成化間復升縣爲州知州兪君藎遷學於州治西偏治間李君永珍復遷郭外學屢遷而科目士愈疎闊弗繼丙辰之嵗董君豫來知州事考諸圖籍知宋元舊學在城西南二里其地曰獅子口與茶陵衛指揮王侯廷爵往相遺迹半沒於民家於是白其事於長沙知府王君瑀又白之湖廣布政參議夏公昂按察僉事湯公全又白之巡撫都禦史沈公暉巡按禦史曽君昂旣報許且檄府通判李君某曁董其事則以隙地易諸舊主又募州衛諸義民多效財力籍諸佃作得千數百人乃役之除其舊基果得防階敗礎於下蓋其岡脈自云陽山而來洶湧奔放結爲是區左右山水交拱環抱不見其際信吾州勝地也顧舊學堂殿皆狹隘移其故材拓而新之規制閎敞輪奐輝麗亦加於昔經始於丁巳十二月迨戊午七月告成自入國朝百有餘年而州始復其名又二十餘年而學始復其地殆亦非偶然者矣予聞而嘆曰人稟天地之性以生其善同也或爲气質所限又移於習俗之偏則不能以不異惟學者能變其气質愚可使明柔可使彊茍明而彊則其性無弗復者矣及得位以行政教則能變其習俗齊可以至魯魯可以至道茍至於道則人之性無弗復者矣若不克變而徒致力於事物土地之間以求之奚益哉吾州文獻地其在前朝登巍科躋膴仕樹功立業者相望也旣久而不振豈非學與教之責哉今復而州名復而學地亦振起作厲之機而明彞倫正風化之義固於是乎在士之學於是者必澡志潔慮擇善而力行使徳崇業廣足以濟一世利萬物則非獨爲一時一鄕之士而稱爲天下之英才千古之豪傑可也使徒挾名邦矜勝地而不知所以學非徒無益又適以損之固非賢有司教士之心亦豈吾士之所以自處者哉予因學正江海章及諸鄕士之請特紀成績以告後人且以期復古之效不止乎宋元之盛而已

重建深州廟學記

治戊午夏四月深州知州郭君騫重建廟學始修大成殿六楹增築靈臺十有二丈次建左右廡各增爲十楹廟之東爲省牲所爲神庫各四楹前爲靈星門亦如之內門則增其楹二又次爲明倫堂爲後堂又次爲左右三齋楹各四旁爲肄業之房楹四十餘爲東西倉共十二楹又於學之西爲亭於射圃如堂之數自臺廡以下皆出新構不因於舊越明年己未秋八月旣望告成相與議曰學廢之久而成之若是難茍無以識之安保其不復廢於是以記請予予爲之言曰道人之所同也惟聖人能盡且以爲教故君子舉而歸之學聖人者賴所爲教以復其性而報本反始之義生焉故建學者必有廟廟與學兼置而後得其所爲學者聖人之道萬世不廢則所謂廟與學亦將至於無窮焉然後之學者或不知所爲學其所致力不過口耳皮膚之間甚者徒爲之美觀文具而無所事學故並其所當祀者失之若所爲祀亦止乎象設禮器聲容文物之末而不能祀者又弗論也今廟學徧天下而圯壊過半爲有司者勤勤汲汲蚤作而夜思非錢谷之出入則獄訟之曲直錢谷獄訟亦豈非道之所有事者乎而其本不専在是也於是知職教化者不可不於此焉盡也深州畿輔地去京師不數百里衣冠禮樂得於教者宜先士之漸染聖道非遐陬僻地比賢有司又従而輔翼之指其向方而示其本始玆學之修固立教興化之端也茍徒囿於壤地宮室之中由之而不知習矣而不察或不知之艱而行之艱亦惡貴乎修建爲哉羣進曰先生之言非獨可以紀嵗月亦足以資斆學矣因復諸儒師俾刻之石以爲記

金華府鄕賢祠記

金華府鄕賢祠浙江布政參議吳君紀所建也府舊多賢宋宗忠簡梅節湣潘然成三公祀於學宮東萊呂成公祀於麗澤書院元以何玉祀於四賢書院皆燬於火國朝成化初按察僉事辛君訪請立正學祠以祀東萊四賢而諸賢皆未及祀吳君稽古問俗慨其遺闕乃取舊所傳敬鄕錄賢達傳及諸史籍擇其徳業文藝之卓然者分爲五類合五十二人相地得廢寺於城南隅構祠堂一區名之曰鄕賢祠經始於治丙辰之冬而成於丁巳之秋嵗春秋帥寮屬生徒修祀事又志諸名賢姓爵諡事行述作之曁各著義例以見其所爲祭者其用心亦勤矣古者功宗之秩蓋取人臣之施法定國禦災捍患者祀於國而鄕先生則祭於社夫所謂鄕先生者不必皆仕於時用於天下而其言與行足以範世厲俗𨿽謂之法施於民可也韓子謂句龍棄以功孔子以徳故徧祀於天下然則徳之及於鄕者比功於社各於其鄕祔而祭之豈禮之所得已者乎社之祭固有民者所同鄕賢之祀亦視其地之有無而已無徳而祀者謂之淫有徳而不祀者謂之闕淫與闕皆不可以爲禮是一鄕之祀固不容已而亦奚容以茍乎哉今所謂大儒者惟以明道爲尙而無取乎詞章訓詁之能所謂名臣必功徳及人而不徒取乎爵位之顯所謂忠孝寧以敢諫比死節而事之不系安危者不與至若錄孝子而抑過中錄名儒而黜失行其選不可謂不嚴東萊已従祀孔庭固不俟論若諸賢者𨿽一鄕之評而亦天下之公論也彼生於斯學於斯聞其姓名覩其廟貌知其非茍祀者仰慕效法之心其能已於俎簋屍祝之間哉故予謂是祠得祭義而志得史法一舉而二善備矣志有前後序而子以參議君之請爲記序由志以及祠記則由祠以及志故各舉其重云

三錫堂記

廬州府治有堂曰三錫知府馬汝礪燕居之所也初汝礪以成化甲辰進士歷官刑部員外郎治癸丑左遷於廬爲通判越三年丙辰遷同知又三年己未始擢知府間憶宋陳堯佐三守廬州名其堂曰三至今不離郡治而三沐錫命因仿其意略爲異同而玆堂名焉且是嵗孟春汝礪之父良佐公以戊戌進士累官南京翰林侍讀學士方被誥命進階奉直大夫其母加封爲宜人祖父母皆加贈如其父母其弟龠以季春復舉進士而汝礪之擢則在仲春之月𨿽以是稱三錫無不合者蓋汝礪世學易故取諸王三錫命之義云爾夫人臣之錫於君者曰科第曰爵秩曰封贈顧非文學之中選才行之應格階資之合典式則不得與三者有一焉猶足以爲難若萃於一門集於一時者實奇事嘉防非可以理執而勢料也汝礪之在廬旌於當事者累數皆以爲勤愼豈弟有良吏風故資累望積愈升而愈進若其父子相授受昆弟相師友舊恩疊至而新寵益加淵源之深長模範之眞正蓋亦有由然者矣以川蜀之僻逺西充之簡朴而得之豈不誠難乎哉然則名堂紀實比之於陳氏之盛以附鄕邦故事亦惡乎不可也抑觀堯佐之父省華𨿽未甚顯而封秩特隆史稱其家教嚴肅不以貴富廢禮法今學士公方以文行向用無俟其子之貴而汝礪輩又踵而成之使其防勵增益久而不懈以益致乎爵秩封贈之盛寧不爲玆堂之光也哉故不可以已於記

畱耕軒記

少詹事兼學士新都楊君介夫嘗言其父畱耕先生所居有軒焉乃其所取以自號者也先生蚤従父宦貴州有陟岵之變奉母大孺人間闗歸其鄕貧不能具修贄以従外傅惟舊蔵周易一部手自披誦遂以取鄕舉居京師弟子數十人及舉進士授行人司正擢湖廣按察司僉事専督學政其所造就躋華要者甚眾而先生亟致其事以去其教子亦以易學介夫之舉進士實先先生諸子廷儀亦繼舉廷平廷宣又連舉於鄕一門科第之盛莫之或過比廷儀爲兵部主事考最當封先生以品髙例得進階給誥命命未給而介夫遷今秩復以兩宮尊號恩封公且従髙者攺給如其官則異數也方先生之就學固未嘗自必於顯庸盛大如今日而大孺人獨心期之以爲祖父之澤畱以遺後人者固在而先生式克成之又將以遺其子若孫此軒之所以名也凡祖父之於子孫必有所遺徳則欲其修業則望其成自陰啟豫養之餘以至於庭趨面命之際皆是也是𨿽不可以隃度遐卜而實其身自爲之譬之田焉秋之所獲卽其春之所耕者也經有之厥父菑厥子乃弗肯播矧肯獲史不云十嵗種之以樹百嵗來之以徳近世賦詠有方寸畱耕之說其亦本諸此乎楊氏之先積義累仁而弗究於用於先生焉發之碩徳懿行力自植立內以教其子而外以淑其諸生𨿽晚達早退而榮封顯錫駢臻疊至可謂播而獲矣介夫當先生授徒時方及齓聆誦讀聲卽闇記若素業者入翰林博涉經史用以供講筵史局之職敷衍明暢纂述精當才望揭揭在人耳目廷儀亦表出郎署而來者尙未艾則先生所以爲後遺也又豈可以丈尺斗斛計哉世之不種而獲者殆有其人然非天下之恆理君子所不謂聞先生之名亦可以勸矣族祖云陽先生嘗作方寸地說予讀而識之玆於先生有感焉治乙丑先生壽七十介夫居禁密且有日講之命不克躬奉觴斚請記名軒之義爲先生壽適廷儀以奉使歸因函而致之以揭諸軒中其亦先生之意也夫

松巖記

夫松植物之壽者也魯論嘆其後凋戴記稱其不易歷嵗月經冰雪殿艸木而孤存者其恆也然或不幸而生於通衢坦地不出爲梁棟器用則爲人之所薪其獲保質完節終乎天年者亦鮮矣惟深山重巖之中人迹之所不能及斤斧之所不得加其生焉者乃可以終其年而不夭視諸羣卉眾木或以月或以嵗或倍焉或蓰焉而皆莫之及於是松之壽始見是物之壽者固存乎質亦未始不系乎其地也歙地多巖谷其產宜松輪囷盤虯動數百年有可望而不可挹者孫封君有容顧而樂之曰吾將於是比徳焉蓋自棄舉業以來一遊吳越再遊金陵興極志倦歸其鄕而不復出及其子忠顯爲大理評事獲沾錫典𨿽有名秩命服自處與韋布無異徜徉容與於所謂松巖者因取以自號人之尊禮而不敢字者亦以是稱之予聞君惇孝彊義動多利濟傾囷庾治橋道費數千百計其三世祖嘗以贅冒程姓程爲歙望大夫士爭附托之而君命其子請復孫姓必遂乃已其知本務實不墮流俗尢人所難是宜其培積深厚饗有優裕膺壽考於方隆質其所自諭無愧也君旣教忠顯舉進士累官右寺副守身效績足徵家訓仲子忠弼爲郡庠生季子忠振及諸孫皆就學而君之壽猶足以待之則所以培其身以及其後人者又可知也君壽躋七十誕辰在九月之末忠顯方奉命錄刑兩浙期以竣事過家稱慶念禮部之試見知於予請記松巖之義以寓頌祝期且至走價京師俟於門者再閱月予弗能置也詩人祝壽者不云如松柏之茂請並以是致意云

懷麓堂集卷六十六

欽定四庫全書

懷麓堂集卷六十七

明李東陽撰

文後稿七

記

新修平陽府城記

平陽城國朝洪武三年都督馮公某所建也歷百有餘年日益圯廢都察院右僉都禦史魏公紳詢於布按二司曰是不可不修也於是檄知府杜君忠領厥事通判王鐸身董治之防物爲費計直受餼丈累尺積刻日而卒肇工於庚申之春迄辛酉之冬而成凢爲城四面周袤二十裏面各一門門各爲樓一四隅樓亦各一而差小門又各爲二廂共五十有六楹爲鋪舎九十有六門之馬道八十有九丈城之上有垣爲丈五百九十有六惟東一面則衛指揮張璿錢淸所修而鐸之功實居其三皆因舊爲新增卑爲崇拓隘爲閎土石山積畚鍤云布及其成而觀之嶄然而髙截乎其方堅厚嚴縝卓爲巨麗回視曩昔若未始有者而吏忘其勤民不知勞君子謂是役者役之善者也按漢郡國志河東平陽實堯之都晉地道記云堯城在焉說文括地誌又稱陶丘濮州皆有堯城去古旣逺未知孰是而平陽之說爲近然戰守版築之事二典所不書而茅茨土階見諸傳記則𨿽宮闕有所不暇於城何有博物志以城爲禹所作平成之後武衛之奮理或有之堯之地或以都邑故名之曰城亦未可知也世殊勢異不得已於外攘設險守國之義至周大備散見於易詩春秋禮記之間者不絕以爲不如是不足以爲國也論者乃謂在徳不在險故城郭不修猶以爲非國之災然則恃此以爲治者亦末矣今天下藩府類多城郭而西北尢備平陽披山帶河背負關陜戎衛所在餽運所集城之制尢所不可闕爲有司者遭際承平狃於無事坐視廢墜不加之意而顧以勞民爲解或不能說以使民而以無益之事勞之其視此豈不逺哉於此見巡撫之善令藩憲之美政良有司之各舉其職也且平陽之民舊稱勤儉服勞溫恭克讓有堯之遺風推是以往富而教之則凡利用厚生之功親上死長之效將無不至不止乎守內攘外之具已惟天下之事難成而易壊事事而舉時時而繼然後可以言治是役之難亦豈非後來者之責哉通判君以書來請紀嵗月因具述其事如此

重修尼山宣聖廟記

尼山在今兗州之鄒縣去曲阜闕裏宣聖廟六十餘里峙爲五峯其中峯則宣聖所取以爲字與名者也五代周顯徳間魯守趙某始建聖廟宋慶曆間文宣公宗願修而復廢元至順間衍聖公思晦請復之後至元間乃建廟置書院季世兵燬無復存者國朝永樂戊戌衍聖公彥縉以私財修之嵗久皆壞治已未今衍聖公泰復議修之巡撫右副都禦史何公鑑曰此有司之事吾徒之責也乃以屬知府龔君防財庀工規畫綜治旣精旣宻廓大成殿爲間五爲寢殿亦如之增啟聖王后殿修泗水侯沂國公及毓聖侯諸殿又增書院爲後堂及左右廡其爲間各若干以及庖庫亭井之類皆偹凢爲殿與院各爲門垣以相限別而爲大門一以通出入總名之曰尼山宣聖廟者從其重也竊惟天地之气絪緼變化爲人爲物天主生地主成時運嵗月屬乎天山川土壤麗乎地時與地各異而所以爲人物者不同人得气之靈聖人又得其最靈者故於時與地皆不可以常得由堯舜至於湯由湯至於文王皆五百有餘嵗而後一見又自文王至於宣聖亦然夫以二帝三王間世疊出道之廢也旋相爲興及周以後天將憫聖治之不復見也宣聖之生於此固宜吾宣聖者𨿽不得位然修道立教以貽萬世乃古帝王之所不及是固元气蘊結之深且久亦獨非鐘萃孕育之厚有以致之然乎魯以周公所封遺風善教爲諸國望其山之大者爲岱宗尼山者岱之攴而秀者也宣聖之出於此亦宜然則顏氏之禱載諸史傳徵諸名字蓋亦有之而非待此而生也宣聖之道徧天下及後世故凢衣被光澤者皆祀而報之上自朝廷下至州縣著爲恆典而闕裏林廟則以嗣衍聖公主其事尼山之廟以二月爲生辰九月爲忌日一嵗再祭而山之神亦附祭焉夫魂气之飛揚固非體魄歸復之比然因生遡原報本反始之舉有之而不敢廢玆廟之制誠不可以或弛也爲孔氏後者覩聖人之音容而不可得則求之廟庭廟庭而不得則求之林墓林墓而不得則又於玆山玆廟求之仰止景行念爾聿修之意可以油然而生矣聖澤所庇不愈逺而無窮哉況天下之學者仕者或遊或寓之此而求焉其爲益不亦大且博哉若謂聖人之道無所不有聖人之神亦無所不在有不專乎此者則論其理之凢而非所以論祭之義也東陽之女實歸於今公之從子聞韶故公以廟事屬爲記以告後之蒞玆土者

修建易州學記

易州學之敝久矣治戊午新安戴侯敏來知州事始修建焉蓋自下車以來觀於學之西南隅有道觀屹然而峙勢若相掩乃起而嘆曰吾不能而彼能之何心哉防風雨大作廟之椽瓦益壞不可支監察禦史陳君玉提學畿郡以興教作人爲己任檄諸有司嚴飭學舎侯意益決又值嵗旱重煩民力取官之贏財而不足於是州之老長偕大夫士之家居者爭輦巨木助之肇工於庚申春三月聚粟於學召窶民數百輩食而傭之趨者踵接旣而邊報沓至軍需甚亟侯應答之暇不忘玆役迨秋九月而成其爲制則遷舊廟於學堂之左爲楹數倍髙廣稱之東西廡爲間三十六防門之爲間三外爲泮池旁翼以庖庫南爲櫺星門若堂若齋及講室饌舎射圃諸制皆因舊爲新宏敞壯麗恆制所不及約其費若不貲而綜理規畫各中其防故不勞而事集其速且大如此也嗟乎孔子稱性近而習逺自非上智未有不成於習者其所謂習又有時與地之異必久而後成焉易州在古爲慷慨悲歌之地歷漢及唐不過弓矢甲冑之區石晉以後羣雄遞興輾轉竊據而淪在邊徼旋亦失之我國朝地在甸服王化所先被漸涵浸漬百有餘年世仁之澤不止乎勝殘去殺而已故章縫衿佩之士誦詩書而服禮義者彬彬其盛習之善於此固可徵也顧法久則玩學久則荒提撕警厲以成其習者必資乎教而所謂教必以明倫復性爲本而誘掖導示之方禁治防遏之制皆不可闕然非有地以施之則亦無所用其力者玆役也獨非良有司施教變習之地哉士之生得其時又得其地又得良有司者起而治之其不力去污染勉加修治求成其習復其性以爲天下用則誰之責也世之爲教者毎患於學之不成爲學者則諉於教之未至予於玆役蓋嘉有司之賢而不能不厚望於士也某某上京師介州人請予記於是乎書

楚觀樓記

武昌譙樓在楚王府後布政司前數十武黃鵠山之上宋元以來故址尙在負陰面陽得地之勝國朝洪武初旣建以藩議弗協未久而廢歷百餘年莫有復者治己未布政使徐公源朱公瓚謂鐘鼔無節則無以警眾出令乃請於今王國復其舊規制甚偉及徐公擢去今布政韓公鎬踵而成之撫按諸君實主其議知府某君某以下董其役防工命徒不亟不徐越三年辛酉某月而畢鼖皷旣設厥聲孔揚晨昏蚤暮之出入作息之節若令於一人防於一庭憑闌而眺南則武昌諸山左右環列藩府雄峙防闠分布北則大江西來沃野長袤殿庭宮宇隱約於遙空逺漢間韓公乃名其樓曰楚觀落成而燕客有在坐者舉而問曰樓之作凢爲皷設也軍法以金鼔爲耳旌旗爲目彼鐘與皷者皆耳之事也而以觀名無乃弗類乎公曰古之樓以譙名者取嶕峣之義以其髙也後乃寘鐘皷以爲警備然其爲制則非特尙耳而目之義存焉蓋耳目之所在必虛空洞徹四逹不蔽而後能發使凢卑湫隘之區阨塞掩蔽之處則𨿽咚鏜鞳日相尋而不絕其有聞焉者寡矣唐虞所謂明目逹聰二者蓋不可以偏廢故自漢京置皷於樓以偹警盜齊之李崇宋之張希顏皆以善政載在國史唐之李磎韋慶復爲樓著記詞場文苑亦侈言之逮今後世自京師以逹於天下未有能廢焉者也且皷之爲器本樂之類也顧名同而用異用之樓者非直以節出入閒內外所以號令政事皆於此乎助斯樓也固政之不可闕者乎今夫連山大江曠野空谷禽魚艸樹風雲月霧百凢之形狀不出幾席而得之目睫固荊楚之大觀也聲之發於此者必能超塵壒而出煙霄凢有耳者皆得之以爲提撕振厲之地蓋一舉而二義關焉若任耳而棄目非吾輩之所爲計也客乃頷之而去退而詢諸湖之人皆稱韓公爲政勤外精內博觀而廣聽蓋欲振一方之治以紓九重南顧之憂因指斯樓而謂曰此其一事也客上京師謂予亦湖人則以告予予舊與韓公同朝方喜其爲父兄宗族之福因憶曩時經過而未有見者壯公所爲記所由始寓而歸之俾近者刻之堅瑉寘之樓以告後來若布政按察諸公皆能贊相先後以成嘉績而撫按之風裁並於是徵焉若府縣羣屬有事於斯役者彚而書之碑後

景州廟學重修記

監察禦史陳君玉督學北畿檄諸郡縣以興教育才爲事乃至廟學廨舎防不注意比爲予道馬景州馭之賢而及其廟學之勝旣而景州訓導率其諸生以公務上京師出所爲圖請紀其事於石蓋景爲河間要地舊有學學有廟嵗久敝陋存不過十二治丙辰馬君始知是州圖新其故顧公帑匱竭無能爲計養民畜財三年而有成效曰可矣乃防材僦工拓地絫址構大成殿八楹左右廡各二十有一楹前爲防門門之東爲神廚神庫爲宰牲之所其楹各四西爲致齋之所其楹八又前爲櫺星之門門東西爲綽楔四又前爲屏墻數丈以障行者總之屋以間計者七十有四焉廟之東爲學門轉而西至殿之後爲泮池池有橋橋之後爲堂曰泮宮其楹四又後爲明倫之堂又爲後堂楹皆如殿之數而差小堂之左右爲肄業之齋防饌之堂楹皆如泮堂後堂之左右爲號舎楹各視廡之半環而南爲東西倉楹皆如齋之一又以其後之隟地爲廨宇視號舎之楹幾倍學之東隟爲射圃圃有亭曰觀徳之亭楹亦如齋而差廣屋以間計者一百一十有七焉夫自唐虞設官以教冑子而天下化之學校之法至周乃備其間羣聖人者皆以其道爲治爲教治衰則教亦隨之羣聖之道至孔子而明故天下舉其道而歸之孔子凢所爲學皆孔子之道也因其道而報本反始於是祭之義生焉道在萬世則萬世祀之天下之學者不得徧祀羣聖而得祀孔子以及於萬世者其教存焉耳故學之有廟𨿽不待於禁令而莫之敢闕豈非秉彛好徳之心無以異哉且祭起於學而所謂祭者亦學之所有事故自觀孚萃聚以至於升降作止之節必學而後能由是而推之生三事一之義則定省甘防以事其親冠裳職位以事乎君者皆於此焉得而況養志循理之孝致命盡節之忠又其所恃以爲本者乎孔子亦謂郊禘之禮可以治國蓋以此也若徒日誦月課以爲功髙拱長揖以爲禮則爲學之末務後世之通豈獨於祭然哉而況並此而失之者哉方今聖天子謁廟視學以孔子之道治天下而天下之賢有司者皆勉承之不怠畿郡之地教澤之所深被如是州者宜有所感發振厲以成眞才著實用不徒爲觀美之具於此也願諸士子相與成之因次第其始末以爲記

植本堂記

慈谿姚氏有堂曰植本堂蓋自宋郡守嗣宗居越之雲樓四傳有曰榛者爲鄕隱君子始遷慈谿構室於聯桂坊之右以居而斯堂作焉爲是名者以示祖徳垂世訓也又十有八傳而其堂猶存歷元至國朝前後閱百數十年而甲第簪紱之華不絕登斯堂而姚氏之文獻可識也夫物以植名者必其本深而後末茂凢天下之植皆然矧人乎哉夫人本乎祖者又必植徳樹業而後可傳父以傳之子子以傳之孫士有恆學農工商有定業各視其所植以有成爲子孫者能保其所植而不廢蓋亦鮮矣若越世出類不待植而自發者幾人哉姚氏以文學發於累代圖史之具弦誦之業自髫丱至於頒白少者壯壯者老其所研究而礱習之者皆是物也用是取科第登宦借若灌而茂稼而獲然固子孫之盛且賢而其始之植之者亦惡可忘哉故登斯堂而文獻之所自出者可遡而見也古者以堂構諭家國蓋徵諸一再世之間已以爲難況歷若干年而所謂堂者固存卽其小可以徵其大然則姚氏之所當保者不獨斯堂而堂也亦其一也故以次第其世系官職及名堂之義爲記

山行記

治癸亥冬十月予有事於申邸之園園在都城西五十里蘭山之麓丙申朏晨出郭防官河北堤並西湖至甕山圓靜寺憶昔所登皛庵者停肩輿緣石磴而上則有平甃新構屋前後櫛比層波逺樹平田曠野已不復見慨然感之乃遽去轉湖西入功徳寺寺蓋宣徳間所建甚敞後殿尢極精麗殿柱及藏經笥皆錐金錐金者布金於地髹防其上以錐畫之爲人物花鳥狀若繪畫然又有刻絲觀音一軸縣於梁際刻絲者以絲刻爲畫非繡非織別爲一法殿後有毘盧閣閣兩檐八角髙七八丈而已時予壻衍聖公孔聞韶知徳聞予玆行乃與偕南至玊泉亭宣廟所駐蹕處泉寒不可飲勺而翫之又至華嚴寺寺有洞五其下洞鑿爲方室深可二三丈東壁有元耶律楚材詩刻尙存緣厓上數折徑僅容足約半里許至絕頂乃昔與楊都憲應寧所登有一僧結艸爲衣出洞揖客其西壁有予所題詩已爲人滌去予笑曰吾詩固非紗籠中物也因憶予嘗數遊實不知有上洞吾子兆先時爲童從予遊忽自上趨下云更有佳處自是始知之而今不可作黙然自傷者久之諸君不識也旋降至下洞欲往香山日已昃知徳輩還宿功徳予獨向西南可十五里歷重岡入杏子口至善應寺宿焉丁酉擬登平坡山雨不絕僕皆畏莫敢進予決防徑往出門而霽乘輿入雲霧左右顧澗水深不可測數折始及寺寺乃元故剎宣徳間修之攺名圓通斬石爲址凢爲殿五層最上有小殿極峻險前俯巨壑無涯際僧言每日霽則見都城九門三殿皆隱隱可識眞一方奇觀予昔所未到蓋爲羣議所尼爲之一快寺距申園不數里旣竣事日復昃不可歸乃循翠防山而北求所謂香山者再失道抵暮始至則知徳輩已在若相迓然因共宿永安寺來靑軒軒居山半俯瞰巖樹色靑黃相雜僧曰山中授衣惟視此耳戊戌徧觀寺宇中鑿石爲磴數十級級僅容跬勢甚峻予憶嘗徑陟下且半進退不可幾若韓昌黎華山絕陘狀乃巡廊而上見其殿閣崇麗與平坡並峙出自北門緣厓二里許至洪光寺地益峻上有碑稱成化間太監鄭同所建凢費銀七十萬兩因詢知香山爲正統間太監範所建視此尢倍其費當益多然不可紀也降而東北十餘里由華嚴山後經諸公主園入金山口復過功徳不入折而北西登妙應寺憑欄望湖水如圓靜舊址而空闊過之東北行二十餘里又北至靜虛觀登土山山可百步髙四三丈有樹數百風有聲髮盡豎不可久駐亟降至畏吾村墓舎少憩而還比抵家日又晡矣噫漢之五陵唐之曲江皆神州名勝地詞人墨客動侈言之西山爲本朝勝槪予實京產顧限於官守不得時至自備員臺閣以來如玆遊者僅一見而已孤登獨眺固不若羣遊眾樂之爲慊舞雩童冠非仕者所有事信宿之際爲興已不齊則是行也誠不可以不紀詩五言十首彚錄於後共爲捲

重建福州府學孔子廟記

本朝孔子廟徧天下然不特設設必於學蓋自國學以至於州縣皆然若隆替舉廢則存其人視其所爲政而莫有同者焉福州府學舊有廟在學宮之西洪武初攺僧寺爲之制頗隘監察禦史衛輝陳君玊來按其地旣廟謁帥師生環而瞻之曰是不可以不治乃謀於布按下府若縣發公帑聚財物命工役伐木鑿石冶鐡陶瓦卜而將事殿以間計者增五之二廣以丈計者增十之二崇增六之一廡爲間各十有一辟而廣之遷其所謂學舎者防門櫺星門崇廣皆有加易神廚於泮宮門之東其南爲書樓以貯舊籍別置鄕賢名宦祠於防門之外以其地爲庫貯俎豆金石諸器又累甎爲垣覆以瓦墁以赤埴表裏鉅細秋毫非故物也於是亷陛髙聳周阿嚴峻髹采煥發蔚爲偉觀凡用金以兩計爲二千八百工以日計爲二萬一千而時以月計者九自壬戌之七月至癸亥之四月朔之七日釋奠於先聖而告成焉教諭某某輩曰是不可以不紀乃具書遣使以請於予夫孔子之道在人心無逺近古今之間故自家國逹於天下無所往而不可當其講道杏壇轍環天下從之者大抵多鄒魯之士也然天下之人茍暴不至陽虎惡不至桓魋未始不傾心焉蓋閱二千年之久五服九州之逺非獨官署所在法制所當爲凢有血气有知覺具秉彛好徳之心者皆然也顧其訓法在六經者或剽竊以爲文辭或憑藉以取功名而所謂道若判不相涉則𨿽廟庭以爲尊俎豆以爲富徒以爲具文觀美而止而亦何益哉且自科舉之法行士之用世者不能不假文辭以出然其所爲用者舎是道其奚以哉閩自秦漢以來未見史冊唐常衮爲觀察始用文學教之乃有登名進士如歐陽詹之徒者嘗考詹之遺文與韓昌黎所爲敍述則詹固以文辭爲功名者而止爾及宋道學之說興若楊山李延平諸先生皆能推尊孔子之道至朱子而大發明之後之見於道學傳者甚眾至有海濵鄒魯之稱焉福古閩地爲今藩防每鄕薦多至數十人繇是掇倫魁躋華要者後先相望仁者之謂仁智者之謂智隨所見而建功立業以是道用於天下者亦有矣聖天子師尊孔道治必由之闕裏之廟聿新舊制天下固有徯志而從好者而大藩首學適值其時是非興學化之幾乎陳君向道崇教志圖作人曁藩臬之所規畫郡縣之所服役可謂善乎其職矣命工立石因特書之而諸司百執事則備書於石之後

贈固原伯劉公世墓修建記

予每聞縉紳士夫談畿甸間塋墓莊墅之勝云盧溝樹村有固原伯劉毅敏公墓尢爲卓絕蓋公之仲子錦衣君武所修治者也其中爲毅敏公諱玊及夫人某氏次左爲公之長子都指揮同知諱文及淑人某氏次右爲武之配某氏而虛其壙之半又次左爲公季子錦衣衞指揮僉事斌而諸子及婦皆以次袝焉入其門爲池爲橋爲綽楔其中爲重門則有誥命諭祭之碑及神道之碑饗祭之堂培築堅厚締構閎壯而工制甚精𨿽尺木片石無朽缺弗稱者其東偏則爲別墅爲茂園長得其半廣得其三之一而封樹之事皆備逺而望之蓊鬰巃嵸藹爲佳城周而觀之森聳明秀與甲第無異蓋近時所鮮見者也武字廷弼年十八卽幹蠱爲養天順初以迎鑾功授錦衣正千戶坐累解官乃南遊襄漢入雲貴東抵遼陽北歷大同宣府西至延安臨夏又南至建寧後居於淮揚往返動萬餘里皆應募輸金穀以濟邊需旣逾六十始擕貲歸京師慨然曰吾半生逺涉川陸備嘗險囏者以圖養計也今父母旣逝吾將復何爲哉於是徜徉墓林日夕哀慕思所以用其情者盡於此乎致之數年而後成愈久而益底其極焉夫聖人之論孝曰生則盡養沒則盡哀衾襚含斂之爲終萊犧俎簋之爲逺皆是也墓之事則兼終與逺之義而有之自墨氏之流以薄爲道其遂至於無親而後世有識者又以厚爲親累二者蓋將取衷焉然制之所得爲與力之所可爲往往不能以皆備備矣而或爲少艾妻子所移易則亦有弗暇者於其所弗暇而諉曰不可厚亦名教之罪人也廷弼自謝官職以來其圖養未盡者日蓄月積皆以爲追逺之計是富而善用其財席家廕遵國式從所得爲而力必自致是華而不過其制𨿽親之貴無待其顯揚親之壽不逮其奉事而其爲孝亦可謂自盡耳矣且有堂焉以饗則儀物可陳有田焉以耕則粢盛可備卽祭祀之事揆之以堂構播獲之義爲劉氏子孫者可不思所以勿替之哉劉氏本磁州望族毅敏公累官至左都督贈固原伯丰功大爵實開厥家文爲寧夏副總兵俄僉錦衣衛事宣力中外嘗有志修墓而未果廷弼獨無所事事故得竟其所爲而所以遺其後者亦逺矣工始於治乙卯畢於甲子旣告成事廷弼念締造之艱慮其久而廢也屬翰林張吉士禬詮敍其始末請記於予將刻石墓前以示來裔予近識其人許其信義有不啻玆舉者因備書之而其世系履歷之詳載於碑志者可互見云

羅氏興復磁舊業記

翰林侍讀南城羅君景鳴旣興復磁舊業乃自敍其事請記於予其略曰磁者有石蹲於溪心若然其石磁石也在南城南八十里其地多重岡復嶺北阻芙蓉峯又北爲臨川西阨連珠峯右西爲宜黃南連軍都屬於南丰之境東則靈峯北迆中通一徑以逹於南城實四逹之防也其產多谷間出爲赭堊爲石脂雲母爲礦爲蜯或孕而爲珠故其民有以自食且能食四方之來主者唐宋以來戶至千四百樓觀相望弦誦之聲不絕元季燬於兵灌莾蒙翳鬼嘯於木虎兕豺豕交於野過者惻然傷之國朝永樂間吾祖耕隱府君始披荊棘立門戶招集逋徙吾父封編修公益勤安輯於是土著者僑寓者販者遊者日源源相續而舊基遺迹猶漫然莫之省也地旣有名籍大夫士道吾地者去郡邑甚逺案牘胥不可不爲之所於是爲館於衢之北曰駐驂其南曰寅賔堂室庖湢寢食之具供給之役若驛舎然寅賔之北百十武折而西爲禦書樓樓之西二百武爲聚奎橋橋之上爲望逺樓樓之南爲坊於門曰翰林者吾先世之所居也登於斯樓則連珠諸峯之屬於芙蓉者舉目而盡下極蒼翠爲石嶺峽水東流其中舊鑿壁爲磴緣而爲徑又跨峽爲逍遙樓樓下爲門西出爲裏之委巷駐驂之西築土爲堂隍上爲迎暉樓當裏之防其東爲解元坊坊左右爲鼎新復古二亭又前爲市區區之外爲橋南折並山而東三百武登阪之上爲義倉爲圭峯書院又東二百武跨溪爲龍門橋橋之上爲屋十七楹中爲濟川樓又折而北二百武兩山復合於是爲迎恩亭亭之西迆於逍遙之東爲門六皆跨於溪爲樓五跨衢及橋者各二凢衢皆甃以甎石凢坊於樓皆塗以丹雘𨿽稍復其舊而實有舊所未備者焉旣又曰此吾祖若父之志也而玘也繼爲之玘也之子孫又繼爲之則前日之盛可復也然其盛而衰衰而復至於盛者不可以不記而記之者非可以信天下及後世之言猶不記也吾之裏其亦有遭乎予聽其言察其意若將以屬予者因爲之嘆曰天下之盛衰相尋於無窮此理與數有不得不然者而亦存乎其人故屯與蠱皆有亨之道而非道焉則莫之亨也昔人以洛陽名園系天下之盛衰然則一鄕一邑亦有關於世運者國家一統百有餘年休養涵育至深至厚故凢遐陬僻壤往往與都邑相類建昌東南文獻地其關於天下也固宜若磁所自爲盛則處士之孝友封君之勤儉然非刻志礪操以文學鳴世如吾景鳴者亦惡能善繼而肯構之其盛如此哉且蔡邕作魯靈光賦十年不成見王延壽所作而爲之輟翰蘇子瞻欲述錢塘風物見晁補之所作而爲之閣筆予何以加於景鳴哉然則景鳴之言𨿽謂其自信於天下可也羅氏之子孫覩今日之盛而思累世興復之勞且難者未必無感於斯焉因略爲詮次俾刻之貞石以建於所謂磁者

懷麓堂集卷六十七

欽定四庫全書

懷麓堂集卷六十八

明李東陽撰

文後稿八

記

蜀山蘇公祠堂記

常州宜興之荊溪有蜀山本獨山也志稱蘇文忠公與蔣學士之奇同舉進士買田卜築於玆山之麓於是易獨爲蜀按爾雅山獨者皆爲蜀志又稱愛其名而居之者理則然也公嘗欲作亭種橘預名曰楚頌後上表乞居常及歸自嶺南卒於州邸其弟文定公以其喪去於潁上其家亦不復至常當是時蓋有所謂東坡書院者尋輒廢越七十年郡守晁子健擇州學旁地建祠祀公元僧敏機因山爲祠爲之居守晁公武徐一夔皆有記今常州祠尙存而蜀山祠廢已久治庚申縣人沈公暉自南京工部侍郎致仕歸以告撫按曁府縣僉議旣協躬訪遺址悉爲居民所據贖而歸之得地三十餘畝爲堂六楹肖公像其中寢稱之爲左右二亭一刻公楚頌帖及諸詩詞一刻興造之碑東西廡及門各四楹防館庖湢諸室爲楹者以十數其外則甃石爲周垣百二十丈視州祠深廣略稱而偉麗過之矣旣乃用表忠觀故事命道士居之咸奉祀焉夫天下之論名臣碩輔者或原於嶽降或歸之地靈文章气節亦以爲得江山之助固也及乎遐陬僻壌一丘一壑或有所憑藉亦足以不朽於世是所謂人與地者恆相須以顯而亦不能不相爲重輕若君子去父母之道則遲遲其行越在他國則觸物感事懷思顧戀而不能已是蓋存乎人而物不與焉會稽之東山以謝傅名其在金陵亦築土以象之天下之爲東山者何限而非其人莫之名也公之自蜀入洛隠然重京師父子兄弟之名遂擅天下則公乃天下之人俗傳三蘇生而眉山之艸木皆枯者妄也及其流離貶竄不能歸其鄕卜居玆山托名以寄意潁之山名曰峩眉者亦此義耳後𨿽其體魄在潁而魂气之無不之者安知不徘徊眷戀於玆山也耶且公所謂不待生而存不隨死而亡者將流行充塞於天地間而況其經過寄寓之地哉公之文章气節天下莫不尊之是𨿽不得與於天下之祭揆之鄕先生社祭之義有過而無不及獨山之爲蜀也其社之類乎然則是祠之設固耆民俊士衣冠俎豆所宜周旋而傾注焉者也夫使文章不如公气節不如公則蜀之王萬亦嘗榜鄭邸爲蜀舎而朱俊民劉跂爲之記銘然亦不顯東陽楚人而燕產嘗因贈太師徐文靖公之約買田玆鄕而遽罹家難竟莫之果工部以其迹頗相類而不知其文之弗稱也請爲建祠事之成予於是亦誠有感焉因用楚語作迎送神辭其亦橘頌之遺意也夫其辭曰橘之樹兮如蓬郁靑蔥兮間玲瓏彼亭兮在中信吳邦兮楚風橘之樹兮如蓋采芳鮮兮薦甘脆我公兮來歸神陟降兮如在公之樹兮荒萊公之亭兮但空苔植我兮構我望遊魂兮歸來公歸來兮恍不可以見渺惆悵兮悠哉荊之土兮如酥荊之米兮如珠山有茶兮溪有魚生不足兮沒有餘公去此兮何居楚之調兮欷歔蜀之山兮盤紆神往復兮無定所聊爲此兮踟躕生不爲世所容兮沒將恣其所如鑿余井而得泉兮又安窮其所於彼亭常存兮樹常實待以薦公兮願少駐乎須臾

澹軒記

澹軒者湖廣寶慶知府致仕東莞王君克敬所自號也君少從其舅訓導翟君愼學於丰城數嵗歸其父處士府君遣就農事君重逆父命躬執耒耜往於田然非其志也旣而從容請曰願卒業乃入縣學爲諸生領廣東鄕薦越十有三年授廣西慶逺府同知府所屬州多夷地舊長吏至州州置酒致餽相恱樂弗得請輒生猜懼變且不測吏諉夷俗破崖岸因以爲利人亦不之訝防東蘭那地二州相哄按察檄君往鞫之州各遣人宻餽金銀器約千餘兩君正色拒之庭見後不交一談州亦斂戢不敢以宴請自是會飲之禮遂廢後以家難攺福建泉州府毎旬稽戎籍貧而當遣者必爲資送或誣相告引則力爲辯釋曰殘民以爲功而享其利吾弗忍爲也間以賂請則又曰吾在萬里無人之境未嘗自污而於此壞之耶及知寶慶地產茶君性不嗜茶常貢外亦不以餽人豪家巨賈倍息以病民者必爲限制而已不私焉在官二十餘年無絲竹狗馬之好服食器具悉屏華美旣謝事徜徉林壑間亦防二十年非鄕社之約不出也蓋其所謂澹者如此故取以名軒鄕之人亦稱之謂澹軒先生而不敢字云澹之義蓋取諸水水之澄而不滓流而不污物之澹莫加焉人之心惟無所欲則常澹然以靜自守貴富貧賤隨所處而不爲變茍有所欲則簞食豆羮可以見於色而富於周公者猶附益之若弗給然其爲累豈少哉夫其無累於心者非獨可以善其身𨿽措諸事業亦不爲勢利所屈撓隨所得爲皆足以用於天下茍合气於漠寂寞無爲如莊子與泊相遭頽敗委靡散漫不可收拾如釋氏亦何取乎澹而爲之也君之爲郡禁姦抑暴謹權平價皆盡心力行之其所爲澹固其所自處耳故其斂而藏之也吾之所有者固存而物不與焉是豈非君子之道也哉且君以其身教於其家故其子縝爲工科都給事中文學論議表見於世而持身儉靜有家法其得乎澹之義者爲多以縝爲予禮部所舉又奉詔受學於翰林之署俾請予記其所爲軒者曰予獨嗜古文而西涯之文則尢嗜者也顧未之得耳縝代告南海將歸省於家則爲之記俾持以壽君時君之年七十有一矣正徳丙寅二月朔日記

東湖書屋記

東湖書屋者都察院右副都禦史艾君徳潤之所居也湖在南昌城中周袤十餘里眾水所匯下通於江毎春夏之交天宇澄霽鏡光無塵一碧千頃而或淸漣細浪含風而浴日乃有禽魚下上倒景交映防萍蕩漾植荷駢列景象百出雜然而前陳探之而不可窮民居官舎緇黃之棲隨所據有各得其勝而漢徐孺子亭在其西南隠然可望焉徳潤少在郡庠時嘗擇亢爽之地構屋數楹儲書數千卷種竹數百竿啟扉而眺則一湖之勝舉在目睫棹舫而行則歷覽旁挹無所往而不適因取以名其居且自號云古之地以人勝而人亦或借地以名其相顯晦相輕重不可以槪論按郡誌云豫章東湖猶錢塘西湖皆一郡之勝也西湖古未有名自白樂天始表見於世至蘇子瞻乃益顯其在潁州者亦以蘇及歐陽永叔而名東湖蓋孺子所居之地而不以名張九齡李紳軰始爲賦詠亦未有獨擅其名者向巨原構臨湖閣非洪景盧爲之記世鮮知之然則其輕重顯晦托於文章者又如此初徳潤之名其居蓋以爲藏修遊息之地而未顯也及登科踐省歷卿寺以入憲臺內掌武官銓籍共天子羞膳外撫畿甸會財賦之出納玆方訓兵詰武除冦孽於江海之際夙夜勤勵二十餘年無暇乎所謂居與遊者顧其勲績所著名必隨之安知天下之人不指其名而稱之如其所自號者乎東湖之名將自此顯矣徳潤之南巡也以其事告予請記書屋其子壻周憲副季鳳以予禮部所舉士故爲速予請舉景盧故事而予非其人其爲輕重未可知也嘗聞李侍郎若虛居東湖據山水之勝與徳潤同郡而異邑謂其居近在湖側若不以相孫者予未暇深考意古稱郡望同姓以之況號以地舉不系於公籍宜有無嫌於同者試因以諗之若屠都憲元勲亦有是號屠世居嘉興其所謂湖者殆潁西之比也天下之湖以東名者尙止此乎亦各顯其人而已矣作艾氏東湖書屋記

寧山新阡記

無錫東南一舎許爲寧山新阡左塘莊右沈瀆有水環其四周其土脈蜿蜒自西北來數里而玆山出焉蓋鄒氏修靜處士兄弟負土而成爲之嘉名以其親者也封之穹然而髙築之確然而堅中爲饗祭之堂其崇逾二丈翼之以碑表之亭其他若止宿之室庖湢之所重門繚垣各稱其度而亦無茍焉者役以日計者萬費以緍計者千舉事備物旣成而後故謂之新阡云爾昔謝安石築土金陵以象東山是以舊名系新地司空圖謂其所居曰休休谷是以舊地易新名其事𨿽殊而義各有攸在也山以寧名者蓋取諸存順沒寧之義非獨以自寧其身又將以寧其親而定省告面之義亦於是乎在其地與名皆非因乎舊而爲之者也按鄒氏居泰伯爲名鄕祖忠公爲望族四百年來世墓聫列多至不可數其間有宋元碑表者則名字可指識居人過客竦瞻而佇慕樵童牧豎不敢邇而窺焉其不然者丘隴夷爲原隰松柏變爲荊榛𨿽其子孫或不能識故其俗尙相傳襲茍不托諸文字則𨿽棺斂之華美封築之堅厚亦闕然若未始者然則玆阡之制不可以不記也予知世恩久且厚因重違其請而記之

重恩堂記

武進殷君重甫旣以嚴州通守致政歸時已有臺州貳守之命重甫𨿽不復赴官而已進秩階當爲奉議大夫乃具五品服望闕謝今天子登極詔以理致仕者進階一級重甫不敢當而郡守縣令皆來致命於是其秩又增階當爲朝列大夫復具四品服望闕謝退而告諸家祠名其所居之堂曰重恩彰上賜也進秩之恩朝廷所以最功績也未三考而沾不可謂之不蚤進階之恩朝廷所以奬恬退也旣再命而預不可謂之不厚而重甫乃並得之說者歸之虧盈消長之間似也然亦有道焉重甫之在官也淸愼自律至以家食繼官餼惴惴乎惟人尢官謗是懼其歸田也持志逺利非公事禮際不及於郡縣之庭愈久而不自失焉滄浪有濯纓之歌箕潁有髙蹈之勢𨿽欲彊之有不可得而彊者今日之命非重甫之宜而誰宜乎抑重甫有弟一人子三人堂構之承繼田畝之疆畎先義官公之業方隆而未艾使其居官就職𨿽榮且貴然有民社之憂而無天倫之樂校其得失豈不大相逺哉吾於今日之事見之矣重甫之大母與吾大母爲兄弟而重甫吾兄也湖南之行嘗過其舊宅獲拜其先公時斯堂尙未建忽忽三十六年吾年巳逾六十而重甫長三嵗玆喜其宦成身退而名益榮因記其事寓而書其堂之壁則正徳丁卯閏正月八日也

永嘉縣學奎光閣記

溫之永嘉學有奎光閣治以前未建也蓋自東晉建學以來至南宋而其制始備其地負華蓋山勝蓋一郡歷代之人才弗絕國朝科目特盛而興替亦不常正徳紀元丙寅姑蘇王君獻臣來知縣事蒞學之始見孔子廟大成殿後不數武有容成道院怪而問焉有能道永嘉故事者曰院北實儒宮舊地於是徙道院於其華觀之南復地若干武院之西北亦久爲某據聞新令之政亦欣然來歸又復地若干武山若干丈殿之北西又買地若干畝以足之地旣廓政亦寖舉欲卽院址背山面殿爲峻閣以爲藏書之所如古所謂尊經閣者顧財力方絀猶豫久不決縣人好義者皆相與相成之爲重檐飛甍畫棟疏牖下軼塵坌上薄霄漢超出雲雨俯視江海盡一郡之勝積書數千卷庋置其中以資講誦博聞見非徒爲登臨眺望之具也閣旣成乃標以今名教諭率諸生而前曰命名之義何居王君曰是取諸列宿所謂文章之府者也傳不云乎聖人之道昭如日星六經者道之精華也夫道根乎人心貫乎倫理見諸民生日用之間天下之所見固然莫殊也乃或蔽於外誘之私則有不能知者於是有復初之學焉有復禮之力焉有復性之功焉然學必須於博文文之大者莫六經若士之所當尊而習焉者也天下之物有失然後有復玆地之失固可以言復矣不愼以守之能保其終勿失乎物之在外者且然而況於道乎夫茍不知所以復之則所謂老氏者鄰居而雜處非惟不相爲謀抑或有誘而去之者聖人之徒縱未能距而攘之而忍爲其所誘耶今遊斯學者於六經乎取之由誦讀講說之粗極於體驗充擴之大以成文明之治俾功業昭於一時名譽著於無窮者蓋自昔有之而自今其未艾且益盛也皆再拜曰敢不於吾侯之言是圖又相與議曰侯之功有不敢防者且其仕以名進士其爲監察禦史執法盡職謫逺方末職以薦拔今官其所爲政多可稱述非玆事止也是惡可以不記乃具書京師請於予予於禮部之試得王君知其賢久矣故爲之記

進士題名記

國朝毎廷試進士必命題名於國子監制也乃治乙丑春三月防試旣我孝宗敬皇帝親防禮部所選士賜顧鼎臣等三百人及第出身有差蓋自庚戌以後至是凡六防士未防而龍馭上賔天下臣民銜哀負痛儀節文字之間有不遑備及者今上皇帝嗣大歷服更化定治之餘諸司百執事修廢補缺如恐弗逮而題名之制行焉臣東陽昔預讀卷之列當紀其事以傳職也臣惟求賢之法古非一途自有科目以來惟進士爲重而其典亦最優蓋士出於閭閻艸野之下而入於學校籍於有司則其名紀於簿札月有稽嵗有覈以異乎所謂凡民者及其試於鄕有司錄之試於京師禮部錄之試於廷又錄之則皆鋟梓摹本家傳而代布其事加久若國監之題則以天下英才類聚業習之地示之規彠導之軌轍俾有所接乎耳目而感之乎心於是又刻諸金石爲不朽計此其爲事又加久且引於無窮矣夫題名之說唐已有之然猶出於好事者所自爲曁乎後代始令自朝廷托之金石今國監因元舊址已越百五十年遺碑防刻猶有存者於以見求賢之典凡有國者所不能廢仰惟太祖髙皇帝創制立法具在南雍太宗文皇帝建都定鼎又越三十餘科而獨備於此碑刻羅列後先輝映其間若公卿輔弼佐理化樹丰功著偉績以昭一代文明之治者實多其人人皆指而名之曰某科也而得某士也今之登是科者尙思先皇帝敷求簡擢之恩今天子布列任使之命受職膺事隨所得爲各務自盡以酬其所自言者庶防追古先哲無愧於前人其無使人指而名之曰某人也而玷某科也夫名以科第爵位言則爲榮稱以才行勲業言則爲善譽善者可傳而榮非可恃以久故晉穆叔論不朽必曰徳與功言孔子疾不稱不畏無聞者非榮之謂也朝廷能與人以榮而不能必其皆善是則存乎其人焉登斯名者惡可以不勉臣謹記

畱福堂記

大理卿張君大經持畱福堂記一軸視予蓋永樂間禮部尙書鄭公賜所著以遺其大父者也張氏在勝國時世家寧國之宣城有隠徳鄕人賴之恆願其世饗貴富處士原甫生四子曄曍旼晞皆通書史尙信義入國朝洪武間曄爲地官郎攺刑曹累官湖廣布政司右參政是爲大理君之大父曍從太宗文皇帝靖內難官至武略將軍靖海衛千戶後攺富峪衛參政公嘗以其伯仲並顯爲先世積徳之報在刑曹時取昔人語以畱福扁官署之堂此記之所以作也參政公亦四子長善次輔號逸庵是爲君父嘗諭大理君曰汝祖爲刑官不事苛刻官不甚顯宜有後報而吾弗克當汝其勉之君痛自感激攻苦力學舉成化癸卯鄕薦甲辰進士第知鹽山縣以最績被徴爲監察禦史歷光祿少卿右通政都察院右僉都禦史至今官封至三代於是參政逸庵皆贈嘉議大夫大理寺卿而張氏始大顯如鄕人言於戲善惡存乎人而福與禍系乎天易書詩所謂福者不一而足蓋未嘗不本諸善善之於福殆理之所必得而非有所爲而爲也畱福之說出於後世謂以有餘不盡者還之造化則近於有爲而然然質之詩曰自求多福求之云者豈乘時射利之爲乎亦要諸理焉耳矣記稱處士公之訓參政曰汝爲法曹能直人卽直我也若枉人卽枉我也夫古人云一民饑由已饑之一民寒由已寒之以身體物亦旣切矣而又以身諭諸其子豈有子而不愛其親者乎使其推愛親之心以及乎民則所以諭之者尢切矣亦何必身自爲之之爲慊哉大理自爲縣以至持天下之平愼守勤服按律執法惴惴焉若弗稱是懼予毎於章奏間見之校之徇權勢望風防而無所顧卹者亦異矣則今日之福固先世之訓之所畱而徒以福云哉大理君名綸大經字也因以其請爲畱福堂後記

修建廣平府廟學記

廣平府學建於元至正二年入我國朝攺路爲府置官建學屢壞屢葺比益加圯正徳丁卯知府某議修之會其費當三千緡未果輒去張君維新繼之榱桷略具陳君威又繼去蓋閱三嵗歷四守而功弗就緒戊午之春張君潛來知府事睹而嘆曰作捨不成且不可況事之大者乎乃請於巡撫都禦史蕭公翀巡按禦史李君嵩王君潤皆應曰如議退則鳩工聚徒庀材物備稟餼而後從事閱月而廟成爲大成殿八楹髙五丈七尺廣九丈八尺規制甚偉門廡皆略稱又閱月而學成爲明倫堂爲齋爲廨爲號舎皆因舊爲新而增置講堂射圃及庖湢之類無弗備者校初會之費不及其半而民不告勞官事不廢師儒之講授於斯遊歌於斯登降祼獻於斯者皆爲之攺視易聴按部之使經行之士夫嘗一再至者不圖其盛之至於斯也予聞而嘉之因爲之說曰聖人之道原於人心之同慮其不能以皆同也則爲之教顧性道之妙非可得而聞者故其爲教不容以不詳講習撰述程課條格之類皆教之所有事至於祭祀之禮則出於報本追逺之義心之同然而亦道之一事也有國與家者必立廟創居室者必先祠堂入學者必捨菜於先師師之於親一也然則學必有廟自昔已然而以祭爲教者亦惡可徒有其誠而無瞻企對越之地哉潛在禮部嘗奉使闕裏時廟像新設躬睹其所爲盛今職有民社而學與祭又其所得爲者其用心於是固宜或乃謂畿甸之地方有事兵革此非急務抑不知古人𨿽在軍旅不防俎豆矧其事旣有緒而又處之各得其宜亦何靳而不爲哉教授某以潛受學於予上京師請紀成績灝亦通字學手自書刻樹於學宮以俟後之君子予復系之以詩曰聖道在人靡間今古普天之下萬世是土聖靈在天日月代明人皆仰之萬世猶生學有條教繇外及內匪利與名惟道所在祭有二義惟本與文無感弗通有誠則神人皆有心士必希聖彼斆學者孰敢弗敬夙興夕惕有行必躬春薦秋祠孰敢弗恭黌宮嚴嚴衿佩規矩殿庭巍巍羽籥容與性道其精文章其粗有師曁儒惟聖之模神州在畿王化伊邇功在郡侯書者大史

曽祖考少傅府君誥命碑陰記

右曽祖考贈少傅府君曁曽祖妣贈一品夫人賀氏誥命二首東陽當今上登極時以從龍恩加少傅兼太子太傅戶部尙書謹身殿大學士未防以恭上太皇太后皇太后尊號恩詔給誥命蓋不待考績而得異數也府君在國朝洪武初以兵籍燕山右防衛挈先祖少傅府君以來始居白石橋之傍後廓禁城其地已入北安門之內則移於慈恩寺之東海子之北生三子其二仲曰雷曰孔皆生於京師先祖生二子先考及叔皆不逮府君聞吾祖言府君質直簡黙不事侈靡始居北方風土不相宜因病告解未防而卒夫人值歉嵗大病疫防死者數矣間以諭東陽時幼稚不能悉記惟其勤苦累積之狀可以想見閱三世百有餘年乃得以官職貤封賜一命而躋於極品予小子曷克臻玆惟我祖之善式克貽其後而還以自致云爾越旣修墓封及累代謹錄語詞刻之貞石以彰君賜揚祖徳掛漏之咎有所不敢避云

祖考少傅府君誥命碑陰記

右祖考贈少傅府君曁祖妣贈一品夫人陳氏誥命四首蓋自東陽爲禮部侍郎已贈及二代及遷太子少保禮部尙書兼文淵閣大學士以恩詔再贈焉遷太子太保戶部尙書兼謹身殿大學士未及贈加少傅兼太子太傅以兩宮尊號恩又贈焉修墓之日乃構兩亭翼饗堂左右其左則刻後二次所給誥而侍郎誥則不及錄嗚呼吾祖生於郴州郴州去茶陵三百里而逺茶陵兵多畨成意者曾祖府君以成故居郴說者又傳北上時生於途而郴非道所經地未知孰是吾祖入京師稍長卽代父役靖難之師實在行伍以功當祿椽史索米三斗當得官時大饑米斗千錢府君曰官豈可賂得竟弗予止得小旗調金吾左衛以藝簡入內局直宿輦轂下毎以新意佐官長官長欲白其功則謝曰我賤者𨿽功何益終其身不以語人純孝無僞刲肉療母夜禱於神以刀寘盌上鏗然有聲不越月而創愈鄕鄰傳而神之或以問焉弗答也遷居海子之西涯坐賈爲養不需厚息息日滋則以賙貧者囊無畱資性不嗜殺𨿽蟣蠍之類必縱使得所東陽之少也寔鐘愛之謂吾父贈少傅府君曰天不我負後頗克自立有賀者吾父輒泣曰吾考之慶也祖妣本王氏從舅氏之姓曰陳常之武進人從父上京師禮配吾祖簡黙寡言笑躬勤女事家舊藏祖像布褐服有補綴處皆祖妣手所紉制其儉如此嗚呼孰謂數十年之久乃得封錫之命以爲身後榮九原有知其亦有以少慰也夫

先考贈少傅府君誥命碑陰記

右先考贈少傅憩庵府君曁先妣贈一品夫人劉氏繼母封一品太夫人麻氏誥命共六首今刻石於饗堂之右與祖考妣誥命正相值而始封翰林院編修誥封侍講學士贈禮部右侍郎兼侍讀學士詔不能悉載也嗚呼吾考妣之純徳餘慶乃至此極哉先考爲人誠朴坦易言若不能出口父疾累嵗日侍牀褥至親捧溺器母嘗病肺嘔血亟跪而吸之皆族黨所親見偕吾叔處怡怡終日𨿽濁醪蔬菜必與共醉贅張氏姊育其寡孤出而復入者三十餘年工書及詩毎見東陽書輒不當意曰書自有法寧可以私意矯揉爲之東陽同考禮部有南士以白金三百兩屬所親告先考先考辭之其人曰不猶愈於貸乎先考怒曰吾父子寧窮死豈可爲不義辱比考南畿例有供張先考曰愼勿納且酒𨿽吾所愛亦不可挈獨不聞薏苡事乎東陽皆奉命惟謹嘗雪夜歸自外不忍斥責遣孫兆先致一絕云朔風凜凜雪漫漫詩酒棋枰取次歡何事爾情猶未洽冰霜不問僕夫寒東陽自是歸不敢到夜戒之終身學士之封具朱衣請見客輒麾之曰吾不慣此燕後忽得寒疾時値廟齋東陽歸視湯藥趣赴院曰邏令方急毋以我故犯法其恭愼至此不亂如此先妣出東安武弁歸先考時年已逾二十力服勤苦有酒肉供饋外必儲爲客具族黨外內稱爲賢淑同然一辭女婦暴厲者或從而化老子長孫相傳至於今道之不衰嗚呼以吾父之徳藝不能售其身而生封之再命沒贈至一品要諸始終造物者可謂無負而東陽罪咎深重不自殞滅十齡而失恃四十而失怙今年逾六十僥冒光寵而不能以一日爲養其何以自立於天地間哉自今未死之年猶冀延一綫之緒以承祀事然是則存乎天惟盡吾力之所得爲者致存追逺述徳紀行傳之不朽謹以君命先焉而附及其私云嗚呼痛哉

懷麓堂集卷六十八

欽定四庫全書

懷麓堂集卷六十九

明李東陽撰

文後稿九

表

代襲封衍聖公謝表

孔子六十二代孫襲封衍聖公臣孔聞韶治十六年九月初六日欽奉恩命襲封衍聖公爵臣聞韶誠惶誠恐稽首頓首上言伏以道崇先覺褒揚每荷於明廷禮正大宗封爵竟歸於世冑仰值右文之盛俯慙接武之難負重奚堪臨深莫諭玆蓋伏遇皇帝陛下天純粹聖學淵防紹惟精惟一之心傳守不愆不忘之古訓隆師重傅窮六經制作之原崇徳象賢具百代彛章之美粵自前漢肇牲牢之祀後周極茅土之封逮及本朝益增舊典銀章玉帶班超一品之階左羽右幹祭備八佾之舞以至分田賜第建學設官朝則丰館餼之儀代則謹承傳之序弟兄繼命事同宋世之防虛父子沾恩光徧魯山之橋梓矧廟貌方新之日正車書大防之辰臣聞韶早厠黌宮粗通章句執豆籩以行禮樂非曰能之竭忠孝以事君親是所願也伏冀皇風雍穆至治馨香岱視三公世世居東而享徳嵩呼萬嵗年年拱北以來朝

重建闕裏廟成謝表

襲封衍聖公臣孔聞韶治十七年正月修建祖廟落成欽防禦制碑文遣官祭告者臣聞韶誠惶誠恐稽首頓首上言伏以禮必積百年而後興事有曠百世而始見是蓋政闗治體好本民彛凡在斯文式均慶戴若乃餘波賸澤沾被子孫其視恆情何啻百倍竊惟闕裏祖廟肇自前朝列聖以來累加修葺比嵗欝攸示戒煨燼無遺伏遇皇帝陛下天啟聖道符先揆顧宮墻之舊地實海宇之具瞻爰勅有司重加修建集四方之公帑閱五載之程期材幹堅良工制精密廟貌嚴整輪奐偉然旣不替於前規復恢張於新制足以妥靈昭佑崇徳報功極天下之大觀亙古今而不再者也又有奎章睿藻降自重霄石刻金書垂之萬代出容臺之香幣備郡邑之粢犧特遣重臣遠稱殷禮衣冠畢集宅裏增輝臣聞韶甫襲官封方嬰服制念君命重於家事而祖廟尊於父喪易服以迎拜天顏而敢後趨朝而謝率族姓以偕行伏願聖學緝熙儒風丕振家詩書而戶禮樂益世道之光天日月而地山川永賁人文之化徒深祝頌曷罄名言

代衍聖公賀登極表

伏以運合風雲萬物覩龍飛之象心傾江漢千官肅虎拜之儀華夏交歡臣工胥賀恭惟皇帝陛下睿資神授聖徳天成堯仁蕩蕩以難名周道平平而有極問安視膳養已備於兩宮出閤授經學必根乎二典當文軌大同之世正謳歌畢至之辰隆凖重瞳共識吾君之子黃童白叟幸爲斯世之民方五百年气數之常承六七作聖賢之後一人有慶亙古希逢臣聞韶系出尼山書傳魯壁深恩罔極荷圭組於先朝景命維新拜冕旒於當寧伏願皇綱振舉王政敷宣仰更化之初薄海聞風而丕變叨象賢之末舉家與國以咸休

初開經筵謝宴賚表

伏以聖道在六經爲政必先於論道君心理萬事講學乃所以正心蓋自虞廷闡精一之傳商宗承遜敏之戒辟雍拜老禮重於漢家崇政說書官專於宋代願治者用臻至化好文者亦致小康肆我皇明益隆盛典英廟九齡而伊始憲皇二紀而成終追先帝十八載之間貽聖子億萬年之訓恭惟皇帝陛下天資首出聖徳躬行能自得師守一祖六宗之法取人爲善合九州四海之公家傳心學於儲宮日禦講帷於便殿聿當元祀誕啟經筵信明君之大有爲在今日乃急先務登延儒碩列侍公卿臣等非仁義不陳夙秉孟軻之敬無慢遊是好敢爲帝舜之箴天本髙而聽則卑云方上而澤已降白金防幣式頒九府之藏鶴醖鸞羞兼賜八珍之品竊念班叨振鷺迹幸從龍噓螢爝以助羲娥心知無補輸涓塵以裨海嶽分所難辭伏願聲入心通言以道接不爲聲色貨利移其志不以寒暑夙夜間其功占奎聚於五星共識文明之有象效嵩呼於三祝永祈聖壽以無疆

進歷代通鑑纂要表

伏以世有古今史冊鑑興衰之迹聖無先後文章昭作述之光事或因舊以爲新體則似輕而實重司存纂輯道切規箴寧辭寸晷之多圖效萬分之一洪惟孝宗建天明道誠純中正聖文神武至仁大徳敬皇帝陛下徳運堯文聖躋湯敬求多聞於古訓發渙命於羣臣謂先儒綱目之書本明正統顧上古帝皇之世未粹成編下逮宋元尢多卷帙盈箱充棟寔繁四庫之藏旰食宵衣豈有三餘之暇親分義例預錫名稱寒暄閱二載之期朱墨更數人之手攀龍髯而莫及捧麟簡以增悲不敏是慚無功可錄玆蓋伏遇皇帝陛下英明出類剛健居中上同舜哲之重華下軼啟賢之繼道實錄方修於金匱余功載續於汗靑非徒撮要以刪繁抑亦要終而原始政必稽其得失行必著其忠邪詞𨿽省而事已該人旣往而言獨在慱采諸家之斷略致商評間陳一得之愚代爲講說法多從舊理貴折不求敝力於難知務期開卷而有益肇呈首帙進讀經幃漸底終篇告成寢廟臣等或躬承神授或續奉宸音心徴河嶽之涓塵識陋海天之蠡管治鑑開英皇館局而成於神宗之朝政要本貞觀君臣乃輯於開元之世矧玆庸劣詎免稽遲幸惟往責之粗償敢詫前時之未有伏願聖不自聖益作聖之功新又日新茂著知新之效考治亂存亡之故爲賞刑黜陟之防主善爲師豈謂借才於異代建中制事用能垂裕於後昆

重建大明防典表

伏以有謨訓以貽子孫垂萬年之燕翼觀防通以行典禮昭百世之鴻規蓋非天子則不考文然惟孝者爲善繼志粵自結繩政代契托書傳象魏法陳理同家諭制備於周官之後經存於孔壁之餘漢模略定乎三章唐式僅頒乎六典防要作於宋而光嶽弗完經世紀於元而彛倫斯斁肆天心之厭亂屬聖主之開基俊徳神功彌綸宇宙宏綱大法敷賁臣民文皇紹綂於昌期列聖承休於奕葉政由俗革道與治同中間或斟酌以隨時大抵皆後先而合節顧夫簡編禳浩條貫繁多彼宿儒老吏亦不暇詳豈僻壤遐陬之所能徧故慱學貴乎知要必防極然後可歸欲圖文獻之足徴須及典刑之尙有昔我孝皇之志實惟英廟之遺上遡累朝仰稽烈祖謂一代開基之制在諸司職掌之書或更定於暮齡或增修於繼世發石室金滕之祕徴兩京百府之藏儀文毎據乎舊章義例特施乎宸斷命官分局開六館以編摩類事歸曹備百年之損益蓋自洪武戊申之嵗迄於治壬戌之秋旣絜領以提綱亦刪繁而就簡體之重者𨿽防必錄令之善者𨿽寢亦書庶幾愛禮以存羊非敢按圖而索駿文取達而不勝乎質信可傳而寧闕其疑制異典墳宜於今而不泥於古法殊紀傳敍其事而不錄其名標題榮華衮之褒序簡煥云章之錫告成𨿽久刋布未遑恭惟皇帝陛下煥有堯文緝熙湯學兵民利獘以次罷行禮樂章程悉加釐革特令臣等重訂是編當卷帙之粗成荷奎文之載賜獻諸天府副在有司期言之而必有行庶習矣而無不察譬則麗空之宿一舉首而在目中合轍之車不出戶而通天下臣等才輕襪綫識小甕天功不厭詳貫惟仍舊拂塵埽葉深知校閱之難測海窺天詎免遺忘之失伏願上念宗祧之重大下知稼穡之艱難主善爲師任賢立政惟一心之克協罔庶獄之攸兼不愆不忘率祖考憲章於有艾可久可大配乾坤徳業於無疆

進孝宗皇帝實錄表

伏以君明臣良極一代治功之盛父作子述垂萬年簡防之光行道者必待其人觀政者則存乎史春秋世遠變紀傳以編年實錄書存在祖宗爲故事粵自起居罷注編撰設官九建嵗元五開史局堯言如見具瞻典冊之可尊夏禮足徴豈但和鈞之有則欽惟孝宗建天明道誠純中正聖文神武至仁大徳敬皇帝道通三極行備五倫伭黙躬修誠明內蘊禮隆郊廟尢嚴祧祫之儀養極宮闈每謹晨昬之節愛人材不輕於廢棄防民情恆切於咨詢講筵勤經史之功苑囿絕畋遊之好翼翼文心之不已巍巍舜徳以難名虎步龍行識太平之天子河淸海宴知中國有聖人方當善治之將更尙有遺恩之未盡一朝厭代萬國傷心恭惟皇帝陛下剛健體幹聰明首物得聖功於豫教昭文命於誕敷謂孝在顯親必有揚名之實謂人惟建事可無師古之規乃命臣東陽等發祕府之緘縢給尙方之筆札曹分類析綱舉目張於凡禮樂刑政之施以及名物度數之等經因革者詳而弗厭闗勸懲者細亦不遺是曰是非曰非豈得專於獨見疑傳疑信傳信庶以備於將來恭成孝宗敬皇帝實錄二百二十四卷寶訓十卷合目錄凡例總二百三十六冊臣等學愧三長力窮寸晷管窺𨿽小隨所向以皆天勺量成勞亦何由而盡海義例勉遵於指授勲華莫罄於揄揚伏願繼體守文任賢圖治監於成憲確乎家國之蓍貽厥孫謀遠矣河山之帶礪

歷代通鑑纂要凡例

一纂要之法編年敍事一以通鑑綱目爲主而周威烈以前則參用前編大紀諸書宋以後則用本朝續綱目貫穿成書備古今數千年之事以成一代之典

一編年以君爲主甲子書於本年之上其年有事則書無事則不書元年𨿽無事亦書髙辛以前事載籍不詳則不書年略凖前編以前後爲序

一髙辛以前事惟明白正大者則書疑者略之其怪誕茫昧者不錄

一凡事有闗治亂善惡足爲勸戒者則書皆用舊文節纂成篇其大者𨿽詳不厭若凡人之進退恆事之成敗並不悉載

一凡相臣始命及罷黜去國及卒皆書以考治亂一經史異體二帝三皇事載於經惟以事舉及辭之闗於事者余不敢混錄

一五帝稱帝三王稱王唐虞書載夏書嵗商書祀周以後書年【唐天寶至徳亦書載】皆從其實

一周事載春秋者皆書列國事闗王朝及天下之故者則書余不悉載其爵號名稱皆以前編爲凖並從舊例一纂要用編年體不書時月惟闗系事重【如踐阼及月朔日食非時雨雪之類經史可考者】則書之

一凡正綂書帝號於元年之上其非正綂及無綂者則分書於甲子之下正綂之世自周東遷以後有列國者其始建及繼世及國亡皆書余不詳注以從簡便一夏桀五十三嵗乙未下注云是爲商湯十八祀至商湯別爲捲仍書十八祀不再書乙未而注云卽夏桀五十三嵗商紂仿此

一事系綱目其提要疑誤與朱子凡例不合者本朝成化間略加考訂與舊本不同今多從之系續綱目者亦多從其舊其系前編者多所更易一以朱子凡例爲凖一事系續綱目者乃本朝成化間奉防纂修義例皆從舊但加省節

一事有首尾並見遠者注云見某君某年近者則從重歸並以初後等字別之

一事有原文太繁者略節其冗字長語而不失本意有原文未備散見他書者間爲補入而不攺其舊亦不復標識

一事有經先儒論斷綱目以來而闗系治亂及切於時宜者仍存其舊其未來者間亦補入詞繁者並從省節各著姓名或未經論斷而尢大且急者別爲論說以代講讀及有所考訂釐正者亦附其下以臣等謹按別之一毎代之後必有總斷以歷年圖爲主類加省節而商以前宋以後則補之

一凡奇字發聲及隱義僻事略加音注各附於本字本句之下以便考閱

大明防典凡例

一防典之作一遵勅防以本朝官職制度爲綱事物名數儀文等級爲目凡有籍冊可據者先後具載其因革損益間與見行不同者亦存其舊【如五軍都督府斷事官之類】一本朝舊籍惟諸司職掌見今各衙門遵照行事故防典本職掌而作凡舊文皆全錄而諸書所載事有相闗者亦並錄之若大明律已通行天下尢當遵奉故於刑部照職掌律令條律分類備載而服制圖則附於禮部一凡事有綱有目於目之中又有分類多不能悉舉則各以類書而總注其後曰已上某事【如已上文附之類】或注於本目之下曰某事附【如鐵券附之類】其類注有不盡者依諸司職掌例各注於本條之下

一事類綱目一依諸司職掌其後所增益職掌所未載者則增立之隨事比類各附於本條之次【如攺調之類】一凡纂輯諸書各以書名冠於本文之上采輯各衙門造報文冊及雜考故實則總名之曰事例而以年月先後次第書之或嵗久捲籍不存不能詳考者則止書年號【如洪武初之類】又不能詳則止書曰初曰後洪武初艸創未定及吳元年以前者則總書曰國初其無所考見者不敢臆說寧闕而不備

一事例出朝廷所降則書曰詔曰勅臣下所奏則書曰奏準曰議準曰奏定曰議定或總書曰令或有增革減罷者則直書之若常行而無所考據者則指事分欵以凡字別之其事系於年或年系於事者則連書之繁瑣不能悉載者則略之

一本朝設官大抵用周制𨿽文武並置而政事皆歸文職故諸司職掌所載衙門惟六部都察院通政使司大理寺及五軍都督府斷事官其文武官制則分見於吏兵二部今防典義當從備故文武衙門各有職掌者逐另開具【文職如宗人府之類武職如五軍都督府之類】敍其建置沿革及所掌職事而事必歸之六部

一衙門官職品級有定於諸司職掌之後者今仍書職掌舊文而各注其下曰後攺爲某衙門【如太常寺後攺大理寺之類】某官【如儀禮司正後攺爲鴻臚寺卿之類】其另開衙門則直書後所定名而注其下曰舊爲某衙門【如鴻臚寺舊爲儀禮司之類】官職有增添攺革者皆備見品級資格並存其舊而增書後所定於本品之下【如都給事中增於正七品之類】

一六部分職而體綂本同故於吏部總書建置沿革各衙門有沿革同者則書曰諸衙門悉同其各部諸司建置同者止書於吏部文選司之下更不復出

一五軍都督府及六科體綂皆同而分掌有異故於中府吏科總書建置沿革其職掌之異者分書於各府各科之下同者則總書於後

一官制衙門諸司職掌所載具有次第今另開衙門以此爲凖惟詹事府職掌未載後因左右春坊司經局無所綂屬而設故增於三品之列而以坊局系之儀禮司已攺鴻臚寺陞四品衙門添設官屬故於禮部存其舊而另開於四品之列上林苑監職掌亦未載今增於五品之列

一諸司職掌所關衙門皆今之南京後兩京並置以北京爲政令所出故事例悉載於是而南京衙門各開於後其見行事例有不同者則別書之

一衙門官職各有綂屬者皆互也【如都司衛所互見兵部五府之類】其文移有互相管攝者各分書其帶管衙門【如戶部十三司帶管衙門之類】後又更易不同者各列於後【如見今帶管衙門之類】

一各衙門事有相闗者皆互見惟舉其重者詳書其餘則略不必互見者止書曰見某衙門【如致仕條下事例見考功司之類】其目同而事異者則各書之【如戶部兵部皆有賞賜之類】

一事有各司掌行與舊不同者今仍據諸司職掌書而注曰今歸某司【如文選司吏條下舊本司掌行今歸驗封司之類】於本司則增立條目而注曰今歸本司【如驗封司吏條下舊文選司掌行今歸本司之類】一戶口賦稅等項數目則例諸司職掌所載後有增減不同者各書於原數之後

一儀注依諸司職掌例各具於本事之下惟先定者備書間有損益止書所損益者於後【如朝賀條下洪武三年奏吏之類】其同少而異多者別書之

一郊社等項圖式諸司職掌所載者存其舊有未備者則補之【如在京大祀殿之類】若冠服花樣等項散見於律例榜冊者皆具列以示一代之制【如文武品官冠服之類】

一在外衙門布政使司及府州縣列於戶部圖志條下按察司綂於都察院故列於本院刷捲條下寺監及倉場驛遞巡檢河泊等衙門名目各以類附例其名目皆同者不復備列

一土官衙門屬吏部者列於府州縣之次屬兵部者列於衛所之次

一詔勅誥防等文不能悉載止書其事惟制辭冠辭致詞樂章等項常行而舊所未載者依諸司職掌例書之一凡各衙門職掌事重及新增者於綱目之下略敍大意以見始末

一防典文字主於行事務從質實凡有司行移字樣悉因其舊其籍冊紀述曽經潤飾者亦用本色字樣易之以便遵行

闕裏志凡例

一宣聖遺像世傳不同今取諸書所載行教小影憑幾乘輅及司冦像冠於卷首而府縣山川林廟諸圖附焉一宣聖著述在六經言行在論語天下後世所共誦法不煩表見其族系生卒履歷惟見傳紀諸書者多牽合附防莫可據信惟司馬遷史記世家獨爲近古今謹據其說續以十三代褒成君霸而下以至於今世爵世職之次第而世表姓譜諸篇則以總其綱於前云

一祖庭廣記所載誕生瑞應固不敢盡信然皆出家傳世傳已久亦不敢盡削其尢誕者則附注其下

一林墓廟宇自漢以來代有增飾其地裏嵗月制度沿革皆備書而啟聖尼山諸林廟及襲封宅第學校戶役附焉

一聖門弟子自顏魯而下固傳道通藝之士若後世從祀自孟子而下或遞相授受或代有發揮亦皆羽翼六經有功於聖門者取史記弟子列傳並歷代褒贈並附於後而顏孟二氏獨詳焉

一尊崇典禮若諡號章服祀典歌章歷代興行有增有缺至我國朝始極完備稽其詳悉而以給田免役科貢之典附之

一歷代之君義同師表多有詔誥祭贊等文而禦制碑文則惟我朝列聖始有之謹考次世年備錄於捲事闗顏孟諸賢者皆附之而孔氏累世爵職封贈諸文又附之

一歷代賢臣名士造謁林廟碑記祭告題詠之作皆所以表尊崇識修建紀遊歷有慕於聖道各以類分而繁瑣者不能盡錄

一歷代修廟襲爵奏疏表章皆事實所在存者錄之而虛其左方以俟諸無窮焉

一歷代爵職及宗人之賢見於歷代史傳者不待錄其有墓志碑銘等文皆出名筆亦孔氏世家遺澤故並錄之

一孔氏舊多譜乘今止存祖庭廣記謹掇其大者並按孔氏實錄孔子編年素王記事孔庭纂要等書采輯附類以成此書而其繁者不盡錄

一元朝母后公主間有遣祭致獻於禮不合碑碣𨿽存並不錄

一舊志事有瑣細文有煩擬不系聖門輕重者悉從刪去

懷麓堂集卷六十九

欽定四庫全書

懷麓堂集卷七十

明李東陽撰

文後稿十

書

答南京吏部王公書

伏奉教札詞意諄復所以扶掖奬借者甚厚某晚進末識謬以資格承委任方愧懼弗暇其何以仰答大君子期待之意恭惟執事齒徳並茂爲士望所歸乃力辭寵榮必遂其志蓋合於古大臣之義而詔防溫厚恩禮優渥尢近時所未有某方厠迹館閣間目賭其盛安得不一致賀於數千里之外乎矧令器方伯君髙躋逺駕繼美是稱而適在吾宗族鄕黨所仰企所借防之地𨿽欲不再賀不可得也使還謹此布意外家集一部附上幸俯納余惟養徳頤壽爲斯文自重不備

與方石先生書

近得山字韻諸詩意气激烈令人感愧不能已日惠數絕句寄興愈髙卻有未甚解者而鄙吝之釋亦多矣司成之薦輿論所歸蓋當習俗波蕩之餘必得淸徳重望乃可亷貪而立懦所以培植根柢樹掲幖幟風厲天下非分一署領一務者比先生𨿽逺引髙蹈邈不欲與世接而天下之士未嘗一日不屬望於左右也況剡章十入遂契淵𨿽平居職事未嘗周旋旒扆以厪顧注而聖心明睿輙記姓名以爲薦稿之所屢見特加優擢出於常格於是朝野內外竦然生風知公道之不亡文運之當有復也說者謂先生抱道自樂或不爲勸駕所迫僕則以爲出處之分視義可否而已南雍之辭詞意懇迫朝廷俯而從焉固已成先生之志矣今聖天子方重士風采輿論有寤寐英賢之意此數十年之所僅見先生何忍不幡然就道以一副宵旰之懷乎且君子所以安於處者以道之難行也今旣有行道之地矣而上下無方枘之阻左右無掣肘之患蓋將舉一世之名教付之先生而聽其所爲先生亦何惜不一出以畢平生未盡之志乎若又以爲事不可以預料功不可以必成茍出焉而有所不合則所以處者固在浩然而歸未晚也又孰敢彊其所不欲而曲爲先生畱哉僕任重力微僥躐已甚正韓昌黎所謂行且謀引去而柳子厚所議以爲非者乃以是言爲先生計宜亦有不見諒焉徒恃平生之知猶有足信而是言也非一人之私殆一時之所謂輿論者也瞻遡之餘不勝翹企劉謝二先生同此致意謝別有書並希照察不具

奉謙齋徐先生書

趙中書回知尊候廸吉足慰下懷東陽七月初痔疾復作病臥甚苦防恩賜醫至八月半始出因念薄質早衰恐難任重羣憂積慮不能自解顧生地素拙無以爲退藏計南都志旣弗遂湖南舊業又荒落不可歸惟貴郡乃先祖母誕育之地先祖亦遊寓其間風土腴厚文獻華美爲天下最而貴縣山水尢稱奇絕乃蘇長公之所深慕往年嘗爲執事言之輙防引接今已決策於此又念賤父子二人形影相附別無子弟可將事者玆托武進表兄殷通判鎰及弟康於貴縣境上少買田數畆以立業本系情志徐爲後圖必得執事指麾張主於上勢乃可成愚不敢厚望但得有山有水有佃戶歲可常稔之處足矣如猝不可得或於武進境買得亦佳蓋卜居多在貴縣而租地之在鄰縣𨿽數十里不爲逺也執事倘許其進望示一言卽謀將少物寄殷處以聽尊裁基址茍定或得早謝操杖幾以從旦夕之好實平生一大幸也秋漸深惟爲道自重不備

與殷通判表兄書

比聞名與旌典可賀向來淸謹自飭不爲人知今乃有知者矣實政之在天下豈可終揜邪僕碌碌如昔今秋痔疾有加經月始愈宦況蕭然回顧老境尙無著足之地湖南逺不可歸南都又不獲遂惟貴郡爲先祖妣舊裏而先祖亦嘗遊寓其間比之桑梓於義爲近擬置一產爲子孫長逺計嘗與謙齋徐公語及之輙防助掖今此計已決意吾兄必不我棄顧方有官守恐不獲及其他昨具書徐公並繼康令弟欲於武進宜興界買田數畆爲本歲漸增拓倘三二年未謝事或可成俟令弟書報當寄少物托之知亦不拒也偶乏便奉告稍緩幸惟心照不具

與劉東山書

承抵家後兩寄書後書尢詳中所敍多田園間樂事令人嘆羨不能置而世情民瘼則肉食者所深愧也艸堂賦石諾者久不至近稍物色之云已誤送他處且將續補果不補卽當別圖奉寄也閱歲以來薦剡屢上斯堂之樂恐不可久淹四方知舊每以執事之去爲疑且以不克畱爲不肖咎誠亦有不容逭者斯賦之作益以重吾過耳而又欲補書之不已惑乎僕不意今春復蒞試事偶值奇變處之極難嫌疑旣露不得不有所更定而冒怒取怨幾不能解執事乃以文體之變爲譽無亦姑以是慰其抑塞怫欝之懷乎僕生也拙無丘田畆爲終身計坐是未能勇退此執事所素悉武昌之產嘗累尊懷地荒路僻恐終不獲自遂今秋病痔逾月呻吟展轉中念常州爲先祖妣誕育之鄕先祖遊寓之地風土腴厚去京師墳墓不甚逺已決計於此置田數畆聊以系情志圖去就歲稍益之倘不能俟益則盡鬻新捨以供其費亦粗可辦斷不至進退狼狽以貽識者之咲爲知己之憂也方具書宜興徐先生及武進親舊特報而舉不敢不亟告執事執事聞之頤不爲一解乎方石新命不識肯一幡然否恐所欲聞故及不具

與錢與謙書

屢得書拜所寄詩文知造詣益深博但辭防漫衍勢難精擇且中間時一作聱牙語則又失之險怪觀與謙數年前所撰述明白頓挫動中機會者卻似不同夫珠𨿽善走要不可令躍出盤外水𨿽就下若止於非所當止則溢爲橫流與謙之明非不及此也無乃以易心發之如柳柳州所戒者乎平生愛與謙文必欲使掲掲於世偶有不合故不可以黙然因循而未發者亦已久矣病後再出情緒頗不佳聊此一泄張時行給事形迹𨿽疏然能悉我意相見可一叩之不具

與巡按王禦史書

近得董郡守書云本州欲爲僕擇地蓋屋巡按已準行此恐是舊按王公俯從州議而本州者又或有寒族子弟以鄙意誑惑而爲之也僕居京師累世作宦四十年不能一庇鄕裏豈可以木石畚挿爲之累況祖父墳墓親戚聚處之所在縱令得脫覊馽亦豈能逺涉數千里外而用此虛名實怨爲哉僕屬有哭子之痛本不暇久第恐工役已興緩不及事故亟致一辭惟冀深諒鄙懷愛人以徳公便中善諭本州早爲停止使區區一身少免咎戾其視屋宇之惠蓋萬萬也余謹空

與東山劉都憲書

屢得廣中書札備悉賢勞而用人一事尢急所舉數人皆愜公論於古人集眾思廣忠益之義殆不愧焉安攘之計固已槪定而綏撫之意勝於鋤艾其效亦略見矣引身之疏不意卽上聖明簡在特示勉畱議者以爲身任繁難未宜自遂幸少從容處之以答聖情慰時望爲一方生民之福不審尊見以爲如何僕不才多病實不堪勝三疏乞休不獲允命適當多事之日不免力疾供職展轉煩亂愈增悚愧知我者亦必有以諒我也奏事人回艸艸附此惟爲國自愛不具

與闔族書

家門不幸兒子兆先遽爾夭折哀痛摧裂不知所措吾兄弟子侄聞之當同此一慟也近累得家信要還居茶陵蓋聞有買田常州之說故爾緣常州去京稍近地利甚饒而田價驟賤又有諸知舊借價買田數畆因令李順父子前去一看實未能逺棄墳墓以往況今遭此大變就使得脫職務亦不過老於京邑非但不能歸茶陵亦決不能居常州姑俟葬畢卽呼去僕回京也比得董太守書云爲我造屋已防巡按準行令人驚愕累日自念作官四十年不能一日庇鄕裏乃復以土木筋力爲之累縱令出自宗族亦必借官府之聲勢財力於心誠不安而怨怒誚謗亦所不免使得歸而居之猶爲得不償失今乃以虛名招實怨亦何所苦而爲之哉往歲牌坊之作在本家已爲多費而官府復屢爲之苦不早聞及其書辭免則其事已遂不意今者復蹈前轍而又甚焉悲愴之餘增我欝悒用是衘哀孰筆亟達此情望我同姓深相體念亟告於官停此大役乃見骨肉之情非道路比也湖廣鄕錄尙未至二侄不審消息如何縣渇縣渇

再與闔族書

近者家門之禍哀慟不可言已有書奉告矣嘉表來承厚饋且分田百畆以相瞻給非骨肉至情何以及此但聞古人有分田以贍族者未聞有出田以供仕者某自登第以來幾四十年不能一贍宗族而顧辱此饋事之倒行而逆施者莫甚於此吾豈可恬然受之哉所有契本輒欲封還而嘉表以爲身受伯叔之命無辭以白執不肯從姑畱一本以俟後便卽當寄去也復元到此輒病累治不效已爲棺殮買地葬之西直門外明光寺之後聞其有妻及子女無所於托可憐可憐嘉敬舉鄕科試錄已到此則可喜耳匆匆不悉

再與闔族書

嘉表回已有書奉復雅意所有田契一本因渠不肯帶回姑畱在此今附去煩眼同檢入仍將數內田地照舊歸還各主乃見骨肉至親相厚相信之情不必再寄寄亦不敢受也前書已悉痛苦之餘不復縷縷外房屋一事已附書與奏事老人亟止其役想能體念不俟再囑也

與韓方伯書

近辱手翰已具簡奉復玆不喋喋茶陵寒族諸兄弟共出田百畆以給官中之費具告本州請給印信契本送京備照𨿽若義舉然僕思之古人有分俸置田以贍宗族者未有仕官之人資宗族以爲養者事之倒行逆施莫此爲甚已力辭之而來人執不肯聽委之而去今另封寄回恐逺不能致特以告諸執事煩於公便中發至本州轉付寒族收領庶見明白不至沈滯幸恕瑣瑣

答楊邃庵書

累辱慰問語意懇備非異姓骨肉不能爲此言近者承致厚奠重之以辭喬生之行僕實偕往竦聽宣示神魂俱失蓋自亡兒之沒師友尊幼枉祭者五十餘篇而語之懇意之備至此極矣感刻之餘不敢言謝亡兒殘艸承爲逺致覽之然此兒存時不覺其進自今觀之實亦有過我者豈鐘情溺愛之蔽故然邪先生酷愛此兒訓廹誘掖恩同其父而兒不能少有報稱以死負負不敢言感事觸物登髙望逺不獲握手一慟以泄胸中憤欝不平之气猶爲可恨也倪靑谿傅體齋兩先生先後傾逝一時人物凋謝至此固當爲天下痛之友朋故舊之私又不俟論劉東山尙未至謝方石又將去矣向來懷抱作惡紏如亂絲人便聊此一布目痛不及親書並希心照

復徐都憲書

病中屢辱存問甚感近寄到陳提學所修闕裏志諒已經裁定紀敍詳整快閱一過間有欲商確者輒附其下仍粘票於上以代面議用硃筆者病目新差取便閱視初不計其僣後始覺之萬希情照古今文字頗亦增入數條並聽采擇先聖像如聞用廟中石刻蹙小爲之𨿽筆意可觀未審能不失眞否今將閣本諸書所載令京中名筆用薄紙摹出各附一幅亦惟擇而用之繕寫雕刻須得良手仍校對眞正乃可傳逺固知精鑑及此然此事闗系極重工不厭精言亦當不厭多也余俟後悉不具

與陳提學書

承寄到闕裏志紀敍詳整足徵學識而扶植教化之盛心固不待言也病告中快閱一再過頗有欲商量處如篇目中門第二字恐未穏帖世家事迹等舊文各出原本今旣輯於一編而前後重復意欲以世家爲主而年譜等文略相照應不復詳書朱墨所到稍以一二處發例煩重加檢勘得十分穏當爲佳先聖圖像聞仿吳道子石刻蹙大爲小恐未免失其形似今屬京中名筆就各書原像摹出數紙可擇而用之古今碑刻所載已多而賦詠頗少今稍增數首以備采錄若繕寫校對雕刻之工諒能一一介意使極精當庶不孤此盛舉也艸艸奉復余在都憲公書或可互見不具

與衍聖公書

去冬眾疾交作衰憊不可言自分休退三上疏乞身不獲兪允又辱別遣醫來視踧踖無所容延及暮春病勢始卻玆以初六日入朝便中附此以慰至懷廟垣事緣原奏不曾備悉買換民地不敢虧損之故愛民惜財實出聖意似無容議矣闕裏志已修成寄到山東兩生在此守今略爲增損寄去卽入梓卻是一時美事閣本孔氏實錄諸書已抄得數部付陳提學采輯畢當就彼裝送寘奎文閣中永爲家寶也孔學錄近有書及此故以附知艸艸不悉

復松露周先生書

比得手教知淸恙始平尙須調攝但聖心簡在輿論所歸恐不獲以自遂畱都之命公望猶未愜焉發此爲兆亦一轉移間耳伏冀少迓臺斾以答綸音無疾其驅請以昌黎此語爲贈區區不才久辱知愛國憂邊警大弗戰勝黽勉日夕甚疎問便中奉布艸艸亮之萬萬

答章祭酒徳懋

久違風采已閱十年感舊懷賢曷嘗少替稽寸札顧辱牋長疾病之餘神思荒落加以國憂邊事日夕靡遑內省愧恨不知所以爲報也恭審名膺簡命任重師儒山北之望與日俱積弦歌衿佩之士未嘗不樂得其間平生所學宜於此焉試矣說者乃謂習成而後教功難而日寡簿書條格之所不能盡抑孰知身可爲教誠能動物有在於言語文字之外者哉方石先生南北並望天下以爲美談旋以不得已之故力求休謝世事之不易合乃爾於此蓋益重先生之思先生𨿽固執謙退亦安能自解於天下哉定山在京時已病後遂至此聞其子亦能詩但志業恐不繼直夫幸終首丘之願而有子有孫又不失其名節以死差彊人意此皆平生故人聊復一道余不多及秋暑未平惟以道自愛萬萬

復謝方石書

前歲三章之乞復成畫餅旋值國哀預聞顧托大義所闗誠如來教去冬偶觸事會彼此去畱體同而迹異久衰多病之身分不能起覼縷連章展轉逾歲忽以問安禮重事涉驚危羣望交趣若無所逃於穹壤之間者不免黽勉一出以需後期故吾尙存竟不知稅駕之所恐全身完名亦造物者所靳也知我罪我者以爲如何憂苦襞積千緒萬端筆札所將不能一二便中略此奉布惟以道自樂用慰瞻羨之私幸甚

與王公守溪書

自接迹臺閣四三年來飲醇挹淸賴以不墮汗濁者多矣撓亂之懷近益加甚亟欲乞身辭退而橫惟覊馽緬思班馭旣仙東南洞天夐隔塵世羨慕之極不能爲情憂勞並集久疎問亦坐初心日負無辭以相白耳比聞尊候未調旋已勿藥不勝忻慰王敬止回略布一二餘非筆舌所旣諒之而已

與沈亞卿書

比承令嗣致所寄手札嘉惠適以孔氏女在京病劇方集醫議藥不能出見越數日谉之盛綱云已整駕具書俟之則旣發矣至今怏怏像贊不敢例辭但值冗迫未能屬筆承寄蘇祠記文二幅中間尙有誤字前所謂二十幅者蓋未之見也此文𨿽陋事體亦不細倘衰疾未甚欲自書一紙聞蘇州有善過朱者或可別議之乎家集猥及賤名倉卒酬應辱收錄頗記遊朝天官二和章險韻長句不知偶遣之邪抑有所擇也匆匆略附一笑不能悉

與東山劉先生書

自得六盤山之作讀至末句令人黯然銷魂不敢以病告時不預其事爲解計窮力竭俟命與時固有不得不然者久稽奉和豈敢頓忘正坐無辭相白姑徐徐云爾今年四月以後計必南歸不意事多反覆中間曲折不能縷數九月得防庵報已遣人奉接河西道梗未得消息爲之惘然倥傯初乃發舊篋奉次元韻是日復得防庵所致手書有經六盤之句因憶元白梁州神交故事悲喜交集又以驗物數之有定也再和一章並書別紙以代晤言方石二月內壽終貞庵固無恙向所傳者眞妄相半乃爾然貞庵次繼子死於京師先繼子甚不得力八十餘人遭此怫意其情亦可想也蕃兒論防頗解出奇今歲不中不意復防例廕苦辭不獲老母漸衰或者借以爲慰而非此兒之志亦嘗繼之以泣也非平生知己誰則信之匆匆不旣惟倍加珍攝以隆壽祉不勝至願

與孫志同太宰書

呂亞卿梁閣老前後寄到手札情誼周悉近喜喬遷太宰允符士望令器亦擢髙科名門集慶非獨爲鄕裏通家賀也僕久衰多病未遂投閒習隠之懷與歲俱積百責所萃何以堪之小兒兆蕃方鋭意舉業不謂謬承廕錄苦辭不獲至於飲泣非恃知愛不敢爲此言實懼無所底就以負大賓君子禮教之盛心云爾便中略布一二不具

與劉東山先生書

何生來知道體康適但不得一字爲恨區區心迹無以自明私竊揣度恐平生舊故亦不相信而何生乃能備達吾兄之意若防會而偏照之者世猶有知己存焉死不恨矣且僕於吾兄豈恃何生之言而後信哉顧其迹誠有未足取信者耳向因多事黽勉至今玆不得已復申前請而尙未遂然麋鹿之性已不在闌苙中矣數日後當再報近刻老父字法今寄奉一部通家骨肉如吾兄者更復何人覽此當爲我一慨然也前所寄詩聞有未到玆以別紙錄上曹大參同年子故可托也

答喬希大書

走處身無狀不能勇決必退以逃貪冒之譏夙昔初心中間事勢皆希大所深信而洞燭者無容喋喋第聞遷轉官僚一事眾議以爲不當此有不得不言者蓋詹事府左右春坊司經局四衙門乃國朝定制今通無一員是百餘年所未有坊局諸印例皆內閣委掌不過寄之翰林翰林學士未闕有一人帯管二印者旣非吏部所得具缺豈可不爲之處翰林遷轉非九年考滿則纂修書籍自逆賊擅權老姦附和四三年來修會典者退降陞職修實錄者擠黜太半當是將旁觀坐視不能捄正咎有所歸後𨿽稍稍復舊而資格尙淹員數反闕變而通之勢不能已彼此兼職固是祖宗朝深意明防昭然向時單除卻是故爲惜耳若謂宮僚無故不宜預設則成化治之初嘗爲之矣宮保太少又其大者非惟累朝之所不廢而今亦有之且嫌於無陽固宜有深望而預待之者必欲盡虛此職而後爲當可乎不可乎若又以爲秉鈞衡而值私恩則凡掌銓曹者查缺選官乃其常事亦將避此嫌而盡廢天下之官乎況今遷轉之官有當日考滿者有滿在數月者計資算歷無益有虧怨罵之聲不絕於口蓋當議擬之際亦爲朝廷靳惜名器而非敢以相狥也顧外招物議內咈人情公私之間兩無所據實由識計疎淺處置乖方卽此一事敬聞過矣知我罪我其將以爲如何

再與喬希大宗伯書

近兩得書寒溫外別無一語豈有所懲故爲是黙黙者邪計希大於僕不宜爾或前書過於自辯致希大不自安蓋於希大有不容不盡者若今道路謗責之言洋洋盈耳僕曷嘗置一喙於其間哉顧進退之迹無以自明如後所誤報亦理之所必有者而希大久悔其誤豈於僕之素心亦有未諒者邪病告中不能多言聊致此耳繼有所聞幸時致一二以爲藥石無恡無恡

懷麓堂集卷七十

欽定四庫全書

懷麓堂集卷七十一

明李東陽撰

文後稿十一

傳

都城故老傳

傳曰民函五常之性剛柔緩急音聲不同系乎水土之風气者謂之風都邑之人習見閒熟大抵尙通而寡執此世之恆言然不可以槪論也國家定鼎順天幾百年登甲科躋宦途著見功澤在人耳目者固不俟論已或居小宦或終布衣抱一節守一善違眾離俗以求自遂亦非無足稱述者顧偶無所慿借其名與姓不白於世以死豈不重可惜哉予生也晚竊聞先祖父言遺民故老之名行駿不能記幸所及見亦旣雕謝無餘矣恐從此遂湮沒略舉一二爲後進君子道之俾他日有繼焉劉志字景仁順天人通經史爲近體詩有警句性謹朴言若不能出口每論禮必以朱子家禮爲的爲某國公府教書訓導某公欲遷其嫡母之墓而以生母配葬請具奏艸志禮折之某公彊焉志曰以若所爲非獨理悖且不免於法某公乃賂他訓導錢暄者艸疏以進英廟震怒責某公究所爲謀者枷暄於市人皆服志之有識志又嘗勸某公毀銅佛以鑄器某公不肯彊之乃從後志年未五十得奇瘍被面以死人指以爲毀佛之報嗟乎志所存一也幸而免於禍則服以爲是不幸而得疾以死則指以爲非世俗之溺人如此哉今異端之說愈久益熾殆無以易天下如志者尙可得哉悲夫路貴字秉彛順天人粗涉經籍少爲童子師性伉直不匿人過母喪發引效家禮去旙幢皷樂用人爲方相市兒爭嘩笑之尢不喜神怪嘗有降神者人各獻香楮貴脫所趿雙屐置案上曰吾無他聊以供神觀者縮頸貴人而去後以壽終徐本字以道姑蘇人借京師嘗出入楊文貞公之門及見諸老能道前朝典故气棘棘好面折人過徐天全兄呼之本殊不朝假言輙中其肺腑曰吾史筆也一時名徳如葉文莊嶽蒙翁輩皆禮爲上賓素習家禮士大夫家有事斂殯請之必往然非禮致不輕造訪訪亦不俟茶而出獨嗜書每得一書手自披對缺板脫字則界烏絲欄紙乞善書者補之笑謂人曰吾猶老防搬生薑勞無用也年八十餘乃卒其自號曰竹軒所輯有竹軒詩一卷陳謙字士謙姑蘇人居京師能楷行書專效趙松雪華媚可人時染古紙僞作趙書猝莫能辧購書者踵接戶外勢家貴人每酬以金帛用是起家年七十餘卒家所蓄古書名畫其子並其屋盡鬻之人多傷之賀道字士完南京人世醫家常居善藥人呼爲賀生藥然能通文義尙儒雅有聲士大夫間其行不能詳大抵名勝輩也予所及知者止此其朴茂無文片言只行幸中而偶入者不足錄已又有趙某者順天人本楊姓鬻醬爲業人呼爲醬楊天順初迎鑾之役武官冑士乘勢納賂以冒官賞至累千數百人或以語某某揺手謝曰我粗人無食肉相財帛非所惜恐反蹈禍機耳不越歲冒官者事敗盡革職任或遭貶竄人始曰趙某不若也某尢好意气其女夫刑部朱主事鐸貧而有守某每遺錢糓以助其亷朱病卒子又死某育其女俾不失節曁其壽終其子敏贍其女弟以居至於今存焉蔡通者府軍衛籍也旣老而代每步行匝皇城見其甎石垝壊黙數之自某門至某門凡損幾千幾百有幾傭善書人具奏疏赴通政司上之請命工修葺事下工部寢弗行越數年復然又寢之又數年欲復奏其子諫之不可其妻苛止之索傭書銀不得乃潛脫銀簮具疏竟上之項郎中文泰惡其瀆也送法司訊治之旣贖罪費家貲數兩其妻若子交怨不置通已老病遂郁悒以死當具疏時通素不識字習讀其章對客口誦累數百言尺寸一二無少遺失及遭沮抑輙嘆曰朝廷養士歲糜官祿數十萬孰肯計及此者或以爲此細事惡足計則應曰自某年至某年已加損若干數矣久而不治必大壊極獘所費何可勝計哉嗚呼通所見誠小譬之以管窺天天𨿽小乃眞見也以庶人計此亦不爲細彼所謂有官祿者不能觸類而長計直而事而顧笑且抑之獨何心哉獨何心哉

姜貞庵傳

貞庵姜公名諒字用貞貞庵其所自號浙江嘉興人也少爲縣學生博覽彊記尢精尙書學舉景泰庚午鄕貢登天順甲申進士擢行人司左司副以官政自律與寮屬胥勸戒一時奉使爭檢飾尙亷節被簡爲禦史者相繼會司正闕眾屬貞庵貞庵薦行人林雍而處其下人以是多之九載秩滿以母老圖便養遷南京刑部郎中讞鞫明恕遇親屬交訟必委曲開導務全其恩若挾勢撓法者則不少貸嘗有疑獄歷數司不能直立爲判決尙書周莊懿公以公平淸愼書上考擢知漳州值歲歉海盜蠭起乃發廩賑之賑賊黨數十人其弗率者簡練勇壯授以方略禽其魁餘黨悉散民賴以不擾又築堤捍潮濬塘置塘以備旱溢禁佛齋作義冡立鄕約以髙東溪之名節陳北溪之道學皆建祠祀之又爲文以表疊監郡之節義顧都司之保障爲榜文數十條勸諭防範靡所不至治行爲諸郡首後入閩通誌載其事爲詳成化甲辰入覲歸母益老遂乞終養漳民懇請不赴則相與建生祠勒惠政去思二碑治辛亥知府闕耆老數輩請之朝庚申又請焉皆不果貞庵家居幾二十年睦處宗族母喪禮葬葬兄嫂皆盡制以無子立兄子某爲後其自處益嚴甚未嘗輕入城府視官事若將凂乎其身齒徳並積屹然爲鄕邦之望嘗於先壠東自作壽藏名曰惇艮封樹深宻時與賓友載酒殽遊樂其中識者又稱其達云貞庵素負賞識不輕許可其試於禮部也與劉公時雍及予講學京邸相知厚及同舉進士與方石謝公交亦然今予承乏內閣時雍爲右都禦史總兩廣軍務方石爲禮部右侍郎掌國監事而貞庵獨執徳抱藝飲而弗耀人事之不齊乃爾然其所自守亦耿耿不可磨滅二公謂古有生爲友作傳者以貞庵屬予故采其事行之大著於篇贊曰張禦史稷巡閩還報官吏賢否籍謂貞庵有盜化民安語予見而問曰化亦易言哉張曰漳人有某某者家爲盜姜守撫諭之遂感化不復作此誠難吾有所試也若當政行志得之日小有所不合輙毅然引退無纎毫顧戀尢人所難職銓曹者誠知之宜不聽使亟去以終此政且大有所試也故世恆患人才之不盡知且不盡用也如化盜事予於貞庵尙不能知況他人哉及貞庵退處久而不易其節大夫士經其邑裏者未始不重之謂其尙可用而貞庵亦老矣𨿽薦且不出矣豈不惜哉

余肅敏公傳

公姓余氏諱子俊字士英睂之靑神人也少爲縣學生景泰辛未登進士第授戶部主事有兩貴家爭田公承部檄案之其一以地名偶同其姓執爲已業公曰張家灣盡屬張家耶事乃直以精敏聞遷員外郎知西安府歲饑甚發廩出貸仍爲措畫如數償之會有西師餽餉不乏西安水多鹵民苦汲宋龍首渠久廢或議引滴河水自丈八頭置牐入城以泄於隍積滓旣久城且壊公因丈八之制開新渠觀城中經漢故城達於渭以免公私之患人稱爲余公渠巡撫都禦史項公忠上其治行賜勅旌異成化初陜西布政使有不職者戶部尙書年公富請黜其人而以公代之吏部謂其侵官年力辧不能得都禦史林公聰亦薦公擢右參政督三邊軍務遂遷右布政使滿四之防公在軍中贊畫爲多轉左布政使擢都察院右副都禦史巡撫延綏相度邊地每徒行數十里盡得形勢上疏言北邊正統初始渡河守臣乃立石爲界置楡林諸營堡外又築墩臺以了賊天順後敵覘知河套所在入屯其內而我屯守反在其外請於防邊墩臺之隙築墻建堡又於界至之隙因山剗削其髙若城每二三里則爲敵臺崖砦連比不絕又於中空築短墻橫一斜二如偃月狀以爲偵敵避射之所蓋自淸水營之紫城砦至寧夏之花馬池東西延袤二千里凡有堡十有二壕墻崖巖八百有奇小墩七十邊墩十有五又移定邊安邊二營於近地或以爲棄地可惜公謂我朝永樂間以東勝難守亦嘗棄之令二營就險可守兼利耕牧省轉輸費是地未嘗棄也又請置楡林衛取逋兵當勾及謫戍南土者之子孫以益之凡內邊曠地皆墾爲屯田歲獲數萬石立武學以教子弟之俊秀者軍中器用鉅細畢具率範鐵爲之識以歲月至蔬菓之類亦隨宜敎藝而時巡省之自是敵過城下必嚙指相顧莫敢近又言河套要地宜令大同遊兵備朔州山西遊兵備灰溝營宣府遊兵有警調用行之至今以功轉左副都禦史進右都禦史移鎭陜西陳弭盜安民數事涇陽有舊堰不利灌漑每治輙壊公鑿山開道漑田千餘頃又鑿南山道直抵漢中以便餽餉奏免岷河洮三衛之戍南方者萬有奇易置南北更戍者六千有奇又有陜所易者分戍胡盧峽豫旺城設平冦鎭戎二千戶所領之岷番作亂克其四族斬首四百級防聞賜勅奬勵有北冦畏威西戎遭衂之語召拜兵部尙書論功陞從一品祿加太子少保賜金瑪瑙帶文綺麒麟服遼東守臣阿權貴意請徵建州內附之人以爲功公議不可因請別遣重臣制之以敗其謀不得則極論其啟釁失利之故宜寘重法上賜誥問闔部待罪公獨承之云皆臣之俊所爲上怒亦解時貴州守臣言播州苗賊爲患請調兵會勦公謂變在四川而貴州以爲言此要功者因極論天時地利皆不可興兵乃已聞母病憂悸成疾上令中使以醪米牢具來問而遣醫視之及以喪告給驛賜道裏費命有司治祭葬服除賜勅召之攺戶部尙書大同失利命公總制諸軍事公請京兵分戍要害紀律一新冦再引去上遣錦衣百戶以特羊上尊往勞之師還加太子太保以星變上言請禁貴家奪民田罷中官之用事於外者復往北邊節制諸軍公行邊自宣府至大同築外城置樓櫓造戰車數千輛爲練武圖以教士卒錦衣百戶韋瑛者附勢亂政謫戍宣府後妖言事覺公坐以死法斬於都市時論快之未幾復攺兵部召還朝俄攺左都禦史畱鎭大同有論其糜財病民者命工部侍郎杜公謙及給事中禦史往按其事無所得落太子太保致仕未逾年仍召爲兵部尙書復太子太保再閱月先帝升遐公力求去今上慰畱不許治初臥病公署疏三上上遣醫賜羊酒乃復視事慮近戚之希恩濫爵者上言馭世務以大徳不以小惠班爵務以公義不以私恩因乞骸骨恩禮益厚比在牀褥猶手削奏稿念湖廣四川荒甚陳弭災禦盜之術至寢不能寐再遣醫視疾弗瘳己酉二月二十二日卒年六十一上聞訃震悼輟視朝一日賜寶鏹萬貫命有司給棺斂具贈特進光祿大夫太保謚肅敏錄其孫繼祖爲錦衣衛百戶公沈毅寡言而中博達有才略務勤官政尢篤孝友在陜時屢乞終養不得比居母喪格其子寘勿會試禮部念弟子偉爲父遺腹殊愛之子其遺孤寰捨其子而請廕爲國子生爲知府時有冦過其門曰是縱入無所得遂引去生平好讀書爲詩文有奇气遺稿若干捲藏於家娶魏氏封夫人卒子二寘其長舉鄕貢孫繼祖旣廕而夭寘乃復就廕進千戶後以徵南功擢指揮僉事今上聞其才命理錦衣衛事寰舉進士授戶部主事亦有賢聲公嘗教之曰誠能動物人惟積誠自能銷僞又曰人固貴剛然不可使人畏之如虎識者以爲名言贊曰予嘗接令公談卽事論事必欲實見諸行往復曲折大抵皆國家天下計也及迹所施設歷歷可指數而在陜西功爲多在延綏爲尢多蓋以防邊數千戶屹成巨鎭與寧夏甘肅並爲陜之保障𨿽童兒女婦莫不知頌其功及用於北邊值時與地有所不合役未及興而眾喣山動或者乃並延綏之績爲疑然則大臣之排羣議任眾怨以成大功者不亦難哉夫民不可與慮始可與樂成固也以吾士大夫爲國家天下計亦爲是言何哉必若所言則都重位饗厚祿者皆將諉於傷財害民累歲積資計日受代而不復知有天下不至於大壊極獘不止也嗚呼世安得有勵志勤事惟日不足如士英者哉予故傳公俾凡有吏責者勸焉

防泉公補傳

公姓嶽氏諱正字季方別號防泉學者稱爲防泉先生順天漷縣人也曾祖諱徳甫祖諱思銘考諱興府軍前衛指揮同知公長身美須髯神采秀發气屹屹不能下物舉京闈鄕試卒國子業李忠文公爲祭酒簡四方名士置講下公與商文毅彭文憲王三原諸公皆預焉正統戊辰會試禮部同考誤寘落卷侍講杜公寧見之曰此我輩中人遂擢第一廷試賜進士及第授翰林院編修每開口論大事嘗閉戶夜艸疏請復恭讓後位號其伯兄端俯樓隙窺之驚曰柰老母何取其艸裂之乃止景泰壬申遷右春坊右贊善兼編修天順丁丑英宗復辟攺修撰上亷知其名吏部王忠肅公亦薦之六月召見文華殿上遙見遽曰好旣陞陛登殿連曰好好問年若干對曰四十上曰正好問何處人對曰漷縣上曰又是此北方人問治何經曰尙書上曰是書經尢善問何科進士對曰正統十三年上益喜曰又是我所取者乃顧謂曰今用汝內閣參預機務凡事爲朕主張許彬老矣不足恃也公頓首辭至再乃出赴閣至左順門石亨張軏自外入愕然曰何以至此公不敢對時亨軏已不平比入見上曰今內閣朕自訪得一好人亨軏請爲誰上曰嶽正亨軏陽賀曰誠佳上曰但官小耳今須與吏部左侍郎兼翰林院學士如何亨軏因奏曰陛下欲陞正亦甚易但姑試之果稱職未晚也上黙然蓋亨輩以事非已出故撓之云爾自是宣召賜賚絡繹於道公感上知遇鋭意功業知無不言言必盡肝腑一日欽天監湯序言變異謂姦臣未盡之故上以問公公曰姦臣未聞若求之將人人自危且序術防淺不足信事遂寢錦衣衛官校邏得一僧自言當大貴眾惑之至妻以女以覬非分獄具當坐反牛玉援近例請官邏者公謂事縱得實不過合妖言律活其徒十數人邏者準應捕律朝論韙之時亨與太監曹吉祥怙寵擅權有投匿名書指斥時政者亨緝捕甚急舉朝惶駭亨勸上出榜募能捕者賞以三品職上令撰榜公與李文懿公見上曰爲政自有體式盜賊責兵部姦宄責法司豈有天子自出榜購募之理且堯建進善之旌舜立誹謗之木秦始皇防短杜諫乃下誹謗妖言之令由此過失不聞卒至亡國陛下新復寶位正當以堯舜爲法以秦爲戒縱欲窮治其事緩則人情怠忽事自覺露急則人情危懼愈求韜晦不如勿究吉祥從旁贊甚力上徐謂曰正是言也亨從子彪鎭大同遣使獻防內閣詢其狀其人盛陳戰伐且稱斬首無算皆梟於林木不能悉致公取地圖指示曰某地至某地四面皆沙漠梟於何所其人驚伏公間爲上言曹石勢太盛慮有變宜早爲節制上曰汝以朕意告之公徑造亨諷令稍自斂戢二人怨之益深會承天門災上下詔罪躬公視艸歷陳獘政詞極切直天下傳之遂有飛語指爲謗訕七月內批降廣東欽州同知道漷以母老畱閱月尙書陳某者曹石黨也憾公嘗言其不可用至是嗾邏者以私事中之逮系詔獄考掠備至謫戍肅州鎭夷所所居京第爲幸臣都督李鐸所奪至涿州夜宿傳捨手梏急气奔且死涿人楊四者頗尙意气爲祈哀解人其人怒不肯楊醉以醇酒伺其酣睡謂公曰梏有封印柰何公教之曰可燒鏊令熱以酒將紙就炙之紙得燥皆昻起因去釘脫梏刳其中復釘封之其人覺有異楊說之曰業已然矣今奉銀數十兩爲壽不如納之公乃得至戌時太監猛虎石鎭甘肅相傳有宻諭須生不須死鎭巡而下亦雅重之致客禮焉上每念正輙曰嶽正倒好只是大膽越四五年曹石俱以不軌敗上謂內閣李文達公曰向嶽正固言之文達因請曰正有老母得放歸鄕裏幸甚乃命釋爲民甲申憲宗嗣位有禦史楊宣者亦以劾亨謫戍廣東臺諌請復二人官以勵忠直吏部擬調南京有防勿調令在院供職充經筵講官纂修先朝實錄文達欲薦爲南京國子祭酒公不應有急者僞爲公劾文達疏艸會廷薦公爲兵部侍郎淸理貼黃與都給事中張寧名並上寜負才气亦被譛遂皆補外公得知興化府時論嘩然爲之不平公才素大不屑條格動輒爲闊逺計築西湖隄漑田千頃京庫輸納多爲解戶所侵公盡省其費士大夫家有侵廢寺田及規公利者悉不與皆切齒憾之其貴有力者共騰爲謗書橫莫可遏公亦厭苦吏職以成化己丑入覲京師因引疾致仕時李鐸已敗朝廷還其故第居久之陳緝熙郭遜之二公相繼爲祭酒有官錢爲公用簿不時注忌者因肆爲媒孽皆得罪去文憲惇勸公請代之公曰此事正所不直安忍代爲自是當道交絕忽喪防子慟而成疾壬辰九月十一日卒年五十五十月十日葬堅村世墓公於書無所不讀謂天下事無不可爲髙自負許俯視一世其爲文髙簡峻防追古作者詩亦雅健脫俗字法精防大書尢偉旁及雕繪鐫刻悉臻其玅嘗戲畫蒲萄遂稱絕品晚好皇極書有所論述及經解皆未及就惟類博稿僅有十卷行於世深衣纂誤一卷藏於家配宋氏西安咸寧人以賢明稱生四子增堂皆慧而天其二殤也女六人長聘天津右衛指揮僉事呂昻次適朱防次適監察禦史李經次適今具官東陽次尙寶司卿李汧次順天府學生李鉞六女者皆卒其甥女趙氏適公友鄕貢士潘公流淸子辰今爲翰林五經博士經東陽及辰皆公所自擇云贊曰才之難其信然哉非才之難用之者之難也我皇明混一區夏幾百年至於宣徳正統之世庶富而敎極矣公當是時以文學取科甲天順復辟之初出膺召命居勿宻遭際之盛擬諸夢卜感慨奮發忘身狥國方將以功烈顯於天下而爲權姦所構又厄於媢嫉投荒處僻竟不究其志以死豈才弗能哉夫當英祖之感悟憲皇之更化幸於側有人焉猶且復用用則猶可以自見也惜哉然文章气節震播海內傳之後世有斷斷乎不可冺者興化人旣去而思爲祠以祀之他可知已或乃以浚恆之凶不宻之失爲公累是徒以成敗利鈍論非所以防世厲俗也謹備述之以補國史之闕且手書一通畀其從子坪從孫梁俾遺其後之人

儲處士傳

處士姓儲氏諱某字仲文其先毘陵人國初徙泰州爲鉅族處士生而醇篤言動不茍惇行孝弟不煩師訓讀書通大義聞古人嘉言懿行輙興向慕若固當然者嘗市鹽遼陽載布數車至則值敵騎圍城雨雪浹旬日不止饑凍者道相屬處士日坐逆旅戶外探槖中布散之不問誰某眾商止之曰商本以求利顧並其本棄之不可處士曰此何時尙利計耶比歸所得息無幾矣中歲家寖落閒曝於門拾遺金十數兩袖而入置厠捨茅檐際家人莫知也及晡有一男子擕其婦哭而來處士問曰何哭也曰某夫婦解戍某地費不給秪一子賣而得金今晨過此遂失去將死道路矣且語且哭不能休處士詢其封識並金幾何語悉合乃出而歸之其人感復泣取塊金爲謝處士笑曰吾顧不能取之而須謝乎且察其有饑色予之粥而遣之其人曰吾何以報徳乃徧語鄕中人鄕人皆嘖嘖稱嘆曰儲翁陰徳其子孫必有昌者後處士以壽終有子五人孫十三人曾孫二十人元孫十餘人曾孫巏鄕貢省試皆舉第一以進士髙等累官南京戶部左侍郎文學行義卓然有聞焉伭孫洵亦舉進士其餘業科第者尙多如鄕人言論曰蘇子嘗云人能碎千金之璧而不能不失聲於破釜蓋得之孟氏千乘簞食之說謂矯彊者易而造次急遽者之爲難也世傳裴晉公還帶事此在儒生學子𨿽下晉公一等可勉爲之顧以此勵世猶有不能然者處士施布時當優裕未足爲難其拾遺金時方處窮約卒然得之卽不使家人知之者此其中已有定見恐爲所撓也得其人而歸之不徒無少恡惜而方自以爲慊豈有所爲而爲之者哉處士卒六年而戶部生又三十餘年而大顯是固天道福善之當而亦非處士意也世之善不皆能無所爲而爲亦不能無待於勸故必原處士之心合天之所以爲報者而後可以爲勸也戶部惟祖徳弗白是懼自述事狀以告於太史氏請爲傳以傳姑著其大者如此

懷麓堂集卷七十一

欽定四庫全書

懷麓堂集卷七十二

明李東陽撰

文後稿十二

說雜著策問

泉齋說

無錫邵國賢居近惠山以泉名齋因與論泉之義曰夫泉由靜而動自微而顯其出有本其行有漸而其爲用不可窮方其在山人固莫知其泉也及因物賦形隨時濟用漑而爲田瀦而爲澮滙而爲溪爲河爲江爲海人亦忘其爲泉而泉實有之孔孟以水諭道以此故也後人論道者曰體用一源顯微無間夫所謂一源者謂卽體而用在非體之外別有一源也所謂無間者謂道寓乎物而非因物以爲理也然則卽泉以求道其亦甚近矣乎顧於此有二義焉以之爲學則有防之象以之爲教則有發防之功包防之徳擊防之戒合內外人已而求之其於道庶乎其盡也國賢篤學而力行旣有所得矣今以按察副使督江西學政有教之責焉其有取於名齋之義也夫若泉之在惠者則徒取其名而弗濟於用國賢蓋因是以求道而非局於是以爲用者也國賢以爲然乃書以贈之

孔氏四子字說

宣聖六十二代孫曰聞韶聞詩聞禮聞善聞韶以其父衍聖公以敬之命因叔父衍聖公以和上京師禮娶予女以歸公爲之請字於予予字之曰知徳繼又有請乃字聞詩曰知言聞禮曰知節聞善曰知本而統爲之說曰韶舜樂也舜作簫韶極聲容之盛歷千數百年而季札觀於周曰徳至矣盡矣如天之無不覆也如地之無不載也又數十年而宣聖聞於齊曰不圖爲樂之至於斯也是曷爲其然哉作樂者必本乎徳舜之徳諧於家而化於天下故能見乎制作播之聲容而其爲郊至於神人和鳥獸格此所以爲樂之至也故宣聖論爲邦曰樂則韶舞又曰放鄭聲惡其亂雅樂也子貢曰聞其樂而知其徳然則宣聖之徳不亦於是而知乎人能知樂之本乎徳則所以涵養心志薫陶徳性以爲成人者可幾矣故字聞韶曰知徳詩者言之成聲而未播之樂者也其爲教本人情該物理足以考政治驗風俗人能學詩則事理通達心气和平而能言古之詩宣聖刪之以爲世訓謂其子曰學詩乎不學詩無以言又曰汝爲周南召南矣乎蓋以此也故字聞詩曰知言禮者理之節文而爲事之儀則其爲教有品秩有制度所以固人肌骨之會筋骸之束天下不可一日而無者也人能學禮則品節詳明徳性堅定而能立禮之經宣聖定之謂其子曰學禮乎不學禮無以立有子得之曰知和而和不以禮節之亦不可行也故字聞禮曰知節人之性本善而無惡其有善不善者習也必明乎善而後可以復其本然宣聖言繼善成性孟子言性善程子釋之曰學而知之則可至於善而復性之本顧已有未盡知者必資之於人人與已之善一也舜聞善若決江河禹聞善言則拜蓋𨿽聖人猶然況其下者乎故字聞善曰知本且君子之學必資乎聞而聞必貴乎有擇擇而不能行其與不聞一也多聞擇其善者而從之得一善則服膺而弗失者亦獨非宣聖之言也乎爲孔氏後者顧名思義愼其所聞擇而行之則去聖𨿽逺亦不失乎所謂聞而知之者矣予見聞韶醇謹好學足承世澤又聞其諸弟皆秀頴林立方興而未艾二公之善敎皆於此徵焉予不暇汛引惟以先聖之訓爲的而以羣聖賢之說証之嗣此尙有字者引而伸之可也

移樹說

予城西舊塋久弗樹比辟地東鄰有檜百餘株大者盈拱髙可二三丈予惜其生不得所有種樹者曰我能爲公移之予曰有是哉請試許之予嘗往觀焉乃移其三之一規其根圍數尺中畱宿土坎其四周及底而止以繩繞其根若碇然然其重𨿽千人莫能舉也則陊其坎之南稜絙樹腰而臥之根之鏬實以虛壤復臥而北樹爲壤所墊漸髙以起臥而南亦如之三臥三起其髙出於坎以木爲牀橫載之曳以兩牛翼以十夫其大者倍其數行數百武植於墓後爲三重閱然而視之成者十九則又移其餘左右翼以及於門再閱歲而視之其成者又十而九者也於是條幹交接行列分布郁然攺觀與古墓無異焉夫規大而坎疏故根不離宿土厚故元气足乘虛而起漸故出而無所傷取必於旦夕之近而巧奪於二十餘年之逺蓋其治之也有道而行之也有序爾予因嘆夫世之培植人材變化气習者使皆得其道而治之幾何不爲君子之歸也哉族子嘉敬舉鄕貢而來予愛其質近於義畱居京師與之考業論道示之向方俾從賢士大夫遊有所觀法而磨礪知新而聚博越三年志業並進再詘有司將歸省其親予冀其復來以成其學且見之用也作移樹說以貽之

書某節婦事

南京有節婦某氏年可二十喪其夫鞠二子以居二子旣長俾事生業不充辦則相與爲遊蕩日以漸困朝夕弗能繼則相與爲矯防又弗繼計無所於出乃謀稱其母爲寡姊求富商嫁之紿商曰吾姊義不嫁吾輩彊之然尙弗慊必預具舟檝俟其登卽解防以行商從之二子又紿其母曰吾父之存貧不能自活有一商者賙防之以有今日今其人以家屬至此幸一往謝之婦不可懇之至再乃發舟二子送入舟一子先躍於岸一繼之而舟已逺數十步矣婦呼其二子不應方訝之商曰此汝二弟謂汝已許嫁我又何顧爲婦始悟其紿也卽解顏彊笑語應之私念有劉公廟者京俗最信以爲能禍福人則謬曰吾身已從子矣無所復防夫惟吾夫之存吾有誓欲於玆廟有所報謝幸爲我具雞酒我願畢當不至家而往無遺恨矣商亦從之比至廟婦把商袂呼於眾曰兒子鬻母此賊與通謀諸保甲能爲我白之官乎於是諸保甲忿而執之又執其二子皆伏法予聞諸張都憲公實云嗟夫徳義人心所同若彼二防者其變也婦之節固無俟論顧其始覺也若稍露稜節必不見釋身死無所惜其何以泄忿欝而暴其姦防顧一轉盻間而念慮頓攺含苦茹憤深自晦匿不惟不喪其守又卒伸其所欲爲較之居常處故熟思而素定者其難尢甚蓋有烈丈夫之風焉世固有抱徳執義而淺見狹量成其小而忘其大者予未嘗不備責而痛惜之因錄其事以紀事變且告夫知好徳者

使難贈喬太常希大

正徳丙寅春二月太常少卿喬希大奉使代祀於山西謂予曰使之道難矣先生幸教予乎予贈以一言曰敬蓋古之所謂使者以專對不辱命爲能然必曰行已曰達政以爲之本非徒能也今四海一家言語辭令無所有事凡受之朝廷以施於天下者皆命也而惟祭爲大若代天子所有事於山川帝王藩府園墓之地則其尢大且難者也舜命官必曰往欽哉命秩宗曰夙夜惟寅欽寅皆敬也孔子曰使民如承大祭是以祭諭敬也而況於祭乎夫天子者天地神人之主也當正始之際爲代告之舉具名而後命禦殿傳制而後遣禮殷而義重山西之祭爲海爲瀆者各一爲帝王陵寢者二爲晉六代四王沈二王墳園者共十有二專使而並攝其難殆有加焉玉帛鐘鼓登降作止之節非其至也希大志行端恪足以有爲初命爲儀制旣習於所謂禮歷考功文選凡禮官之宜否稱負多其所銓授而考覈之者也今又以專職承特遣必其誠敬足以達聖情精白足以格神貺使之道固所優爲而亦豈可易而爲之哉且希大以四品滿三載請移所得誥命贈厥考郎中君及母宜人竣事之暇將道樂平故里焚黃而祭祭之道一也而公私先後之義則殊當郊籍祧祔之餘海瀆陵園之後而因得及其親私不廢公情不揜義典章著而倫理盡矣若懷古而思登髙而賦文章歌詠足以發其心志而播之鄕國者又其餘事奚必爲希大道哉希大舊學於友防庵楊先生及予其視予也猶其視防庵也防庵提學山西予嘗爲作政難希大之行非政也使也故答之云爾與希大遊者李郎中貽敎軰請書以爲贈作使難希大之兄中書舍人本大時予告於家予之視之亦猶視希大也因並以告之

原禮贈喬希大宗伯

禮之道何始乎自天地以來有之矣禮之名何始乎自經籍以來有之矣蓋天髙地下萬物散殊而禮行焉禮之云者配仁義智而爲四徳合信而爲五常配吏戶兵刑工而爲六卿配易書詩春秋而爲五經其所自爲名者合天地人而爲三合吉防軍賓嘉而爲五合冠昏喪祭鄕相見而爲六以經言則有三百以曲言則至於三千極天蟠地行乎陰陽通乎鬼神而行之則在乎人若其所以行者則有恭敬辭讓以爲之本有品節度數等級器物聲容綴兆以爲之文古之治天下者其居則宮室車輿其服則衣裳弁冕其器則尊爵俎豆其樂則金石絲竹其儀則登降揖遜以之朝覲聘問射鄕燕享井田學校哀樂慶弔皆所以教民成俗養其徳性而定其名分使之遷善逺罪而不自知此歐陽氏所謂治出於一者也及禮與政分則所謂節目度數者時殊而代異上古之制邈不得聞夏商之禮孔子時已不足徵矣周禮書𨿽存而殘缺已甚或者至疑其非聖人所作孟子所論爵祿亦與王制不同漢唐以降議禮之家與國終始而卒無所定是其官𨿽設文且不能備而況於本乎叔孫通之儀無暇論已賈誼言之而未遑見用王仲淹謂孔明不死則禮樂可興程子亦以爲然然亦未試也張子之學由禮而入其論禮制多本諸古而不易行朱子於司馬氏所參酌者獨有取焉及自爲儀禮經傳通解未終而卒君子憾之然其論固在也我太祖髙皇帝本詩書禮義之化分經以取士列部以置官又制爲大明集禮洪武禮制禮儀定式稽古定制諸書頒示天下是凡學禮者所宜究心而況爲其官者乎大原喬希大氏舉進士爲禮部儀制主事越二十有八年十命而至南京禮部尙書謂予曰昔予爲太常少卿代祀西藩先生嘗作使難以敎今之行其將有言乎予惟禮之職重矣昔人謂禮樂必百年而後可興今南京乃皇祖開基之地規制具存百司庶府遵奉罔缺予嘗奉使而南見小官下馬道側市民𨿽隔門牖亦起立俟過比吳侍講南夫云嘗官禮部見國初書籍猶有存者然則品節制度之詳尙可考而知也希大制行端謹博經籍富文藻禮儀之事又其所素習者率屬舉職固不俟言顧於國家教民化俗之大尢有深望焉者乃推衍古義作原禮以貽之

記龍生九子

龍生九子不成龍各有所好囚牛龍種平生好音樂今胡琴頭上刻獸是其遺像睚眥平生好殺今刀柄上龍吞口是其遺像嘲風平生好險今殿角走獸是其遺像蒲牢平生好鳴今鐘上獸鈕是其遺像狻猊平生好坐今佛座獅子是其遺像覇上平生好負重今碑座獸是其遺像狴犴平生好訟今獄門上獅子頭是其遺像贔屭平生好文今碑兩旁龍是其遺像蚩吻平生好吞今殿脊獸頭是其遺像昔在治開泰陵嘗令中官問龍生九子名目因憶少時往往於雜書中見之倉卒不能悉具又莫知所出以詢之羅編修玘玘僅疏其五六云得於其師左參政贊者止此又詢於吏部劉員外績績以故冊來冊面備錄此語亦不知所從出因據以復命蓋記問之難如此恐久而復失之漫識於此以俟諸他日

私試防問十六首

問嘗觀楚漢之際矣髙帝入闗秦惟恐其不王何以得之項羽引兵咸陽秦大失望何以致之範增勸楚以除漢忠也而說者以爲滋暴張良勸漢以距楚是也而謂者以爲不義君臣得失之間蓋皆有可議者姑以此評之

問漢髙天下之英主也然嘗考之入秦宮室意欲畱居因苦口利病之言而還軍防上怒楚背約欲攻項羽因養民致賢之諫而就王漢中爲義帝發喪遮說之辭也不然則兵出無名銷六國封印借箸之謀也不然則幾敗公事欲捐成臯以東矣而復取敖倉則因以食爲天之說欲拒王齊之謀矣而操印立信則因躡足附耳之語非長安天府之言幾誤於山東之策矣非先封雍齒之計幾陷於沙中之謀矣凡此皆假於人力而所以自爲者亦無幾矣如不必自爲也何必漢髙人於此時皆可以爲之矣今論英主者必曰漢髙其亦有說乎問史稱髙帝之寛仁文帝之恭儉今其行事可考而知也然髙之事亦有似乎恭儉文之事亦有似乎寛仁者而各以是稱何哉若就其所長而論之其於是道亦容有可議乎否也讀其書而不知其人可乎

問漢武帝之爲君其見於史者詳矣後之論者則謂治效不若髙文而甚者謂與秦始皇無以異譽之則謂秦穆公不得專美於前而甚者則謂詩書所稱何以加焉其亦有所指乎試言具略

問漢之興也凡三髙帝之創業得韓信光武之中興得鄧禹照烈之恢復得諸葛孔明之三人者皆有陳說而三君皆聽而用之以成其功其說也何見其用也何效其優劣成敗亦有可議者乎否也讀漢史者捨其君臣奚先願聞其故

問先儒謂三國人材之盛後世鮮及當其時方分類聚勢均力敵或互相撐拒或互相陵軋故能鼎峙天下久而後合於一使三國之人材並合於一其功業治效當何如也然各就其國而論之宜以何人爲最以天下觀之人以何國爲優且蜀吳之治效𨿽成而功業反不魏若成敗之際亦有不相合者果盡系於人材否也抑由前觀之東漢之人材不爲不盛矣而卒以敺魏由後觀之西晉之人材無以加於魏也卒掩魏而有之其成其敗又有大不相合者夫人材而無益於功業治效又奚以人材爲也試考其實推其故而言之

問晉室之政可論者多矣姑舉其一二言之考課前代之遺意也而論者以爲傷理中正近世之美制也論者以爲損政伐吳之計定矣論者以爲必有內憂降胡之處久矣論者以爲恐貽後患名重海內者或論其禮法於此大壊慷慨忠義者或謂其於道有所未聞遭亂尙武此言似矣論者以爲不然善處興廢有識稱之或論其不能無罪此其爲說或出於當時或出於後世皆非無所見也試詳其故

問賞罰國之大政也善爲治者必稱唐之太宗太宗之論賞罰多矣嘗考其所行魏徵以直諌賞長孫順徳以受賕賞其賞同乎權萬紀以言利罰張蘊古以按獄罰其罰同乎其餘若此類者尙多今不暇悉舉始摘其一二試相與評之

問論諸葛武侯者多矣輕之者以爲管蕭重之者以爲伊呂何相去之甚耶謂其不終則功業必就功業果可就乎謂其不死則禮樂可興禮樂果可興乎或又謂其有王佐之心而道則未盡是在伊管之間矣抑其禮樂之有未興功業之有未就者乎夫觀人者於其迹而不於其心未有不失之者也試原其心而論之以爲如何問晉祖逖之淸中原忠矣而胡氏謂其二道俱失庾亮之討歷陽壯矣而尹氏謂其四失皆備此必有說也其果然乎逖之與亮其優劣同異亦有可言者乎

問吳赤壁之防晉淝水之防皆以寡敵眾變危爲安論兵者未嘗不以爲快也然曹操與苻堅之勢孰難周瑜與謝之才孰優劉備恨兵少而云足用桓沖請入援而固卻之其爲見孰髙或詐稱黃蓋欲降或紿使符融小卻其爲計孰巧是必有說也論史者於吳則罪其不能乘勝以要歸路於晉則惜其不能因時以圖混一是果然乎使其出此其防又有可必乎諸生以史爲學其勿曰非知兵者也

問文帝漢之賢君也然獄周勃削魏尙怒張釋之而疎賈誼召季布寵鄧通坐愼夫人而信新垣平進退予奪之際未合乎君人之道者亦多矣而卒能成盛治昭令名豈其得失有足相掩者乎抑別有說也

問史之論宣帝者曰信賞必罰吏稱民安刑名繩下徳教不純漢之元气衰焉夫旣稱必罰何以病其刑之繩下旣稱信賞何以見其徳之不純豈徳刑之外別有所謂賞罰者乎旣稱吏稱民安何以病其元气之衰其所謂元气者又有出於吏民之外否也謂舉其實證其說相與論之

問自古人君之有天下得於禪讓者何所起得於繼嗣者何所因得於徵伐者何所見而各有其獘何哉夫禪讓之善似無容議而其爲獘尢深徵伐之慘固不足論而或彼善於此皆不可知也至於繼嗣庶乎免二者之獘而有以長以賢以功之說其獘不可勝言亦將何所適從乎試詳其故

問前代之事存乎經史然世有逺邇傳有信疑姑舉一二以相質問天文之疑若月之光或以謂受日之光或以爲山河之影星之行或謂隨天而左或謂逆天而右地理之疑若禹貢所謂九江或以爲鳥白至或以爲三里至廩或以爲湖漢九水入於彭蠡或以爲沅至醴皆合於洞庭所謂河出積石或以爲出於昆侖或以爲出於蔥嶺而後世乃有星宿海之說何者爲是孟子載班爵祿之制與周禮王制不同春秋所書時月或以爲攺正朔不攺月或以爲攺月此事之疑者果當以何說爲凖系辭本聖人之書或者以書不盡言非孔子所作太極圖爲道統之源而或者謂出於術家非周子所著𨿽於書亦有疑焉乃若四皓之事班馬皆同而以爲事不足信至不載之通鑑或以爲實非此四人子房矯飾而爲之者也文中子之名其爲書固在而唐史不載其諸弟子亦無一言及之後遂以爲並無其人此尢有可疑者夫生於數千百載之後而欲懸斷於數千百載之前亦難矣然儒師之授受耆宿之沿襲亦猶有可據者試畫一陳之以觀博古之學

問孔黜異端孟辟邪說所以爲天下後世慮也當是時釋敎未出稱異端者莫老氏若然孔子問禮不言其非孟子歷排諸家而獨不之及何哉後之辟釋老者或作崇有論或作髙識篇或著廣潛或著辧惑或言鬼神不可以治天下或言諷唄非所以致太平其於孔氏之說果有合乎或謂攻之而復大集者爲不知其方或謂論而不能回其君之惑者無以易之也其方果可行而其論果可信乎乃若文名天下而謂釋之道與大學論語相表裏英邁蓋世而謂老子得易之體孟子得易之用然乎否也且先儒所謂似是之非者似矣何以言非所謂彌近理而大亂眞者近矣何以言亂吾言心彼亦言心吾言性彼亦言性何以見其殊吾言無爲彼亦言無爲吾言有爲彼亦言無所不爲何以別其謬論性與用截而爲二何以見其不當截論道徳仁義禮分而爲五何以見其不當分夫知其爲敎之非則其流獘不足言也今方黜邪崇正往往見諸詔令政事之間儒名士學者固當丕應徯志而愚民末俗尙有由之而不知者試相與講之以爲天下告焉

邃庵解

防庵主人通籍禁廬僑居京第隟地晨掃重扉晝閒客有過者叩門而問曰此非楊子之居乎童子對曰是也導客而入若引若曳復院繚垣魏堂巨欐客乃蹜足脫屨探懷出刺將修容以爲禮且歷階而就次童子曰未也再導而前委蛇隠翳突霤中啟懸櫳外蔽客乃髣髴指擬逡巡睥睨耳側聽而無聞步將舒而復防童子曰未也盡歷紆曲豁達防翳仄徑旁通曾軒倒輟棐幾庭設牙籖架度主人方兀坐書堆凝神注思聆謦欬而倔起具冠裳而出俟客乃揖而請曰子何居之防也主人曰從善實難從惡則易地有所宜擇俗有所宜辟吾將寄逺心於車馬托大隠於城市屏物誘於紛華去塵襟於祓禊期深造以獨得匪超舉而長逝客曰如斯而已乎主人曰六籍絲棼諸家鼎沸眾難交錯羣疑積滯吾將辧亥豕於偏旁注虫魚於疏記思縷析而毫分庶窮捜而絕繼豈塊處而無營亦嬰心於有事客曰如斯而已乎主人曰理窟淵微天機奧祕尼叟之所罕言庖犧之不盡意吾將髙仰堅鑽深鉤逺致求四情於未發之時探五性於有生之際由粗而益極其精舉大而不遺其細尋墜緒於虞唐防長源於洙泗窺數仞之宮墻涉千尋之涯涘會萬變以同歸或殊途而一揆顧玆庵之攸寄若百工之在肆彼居安以資深亦引伸而觸類者也客起再拜領防之義識道理之鄕方得工夫之次第若馳康莊請執君轡若遊大川請鼓君枻隨君所之無畫無廢鉅捲長辭髙楣大字晞唐學解擬漢賓戲匪庵則名敢告同志

懷麓堂集卷七十二

欽定四庫全書

懷麓堂集卷七十三

明李東陽撰

文後稿十三

贊題銘箴題跋

孝宗皇帝禦贊

習靜調元養此身此身無恙卽天眞周家八百延先祚社稷安危在得人此孝宗皇帝禦書靜中吟絕句也於赫先帝有靈在天明爲日月散爲雲煙發爲文章星宿森布二十八字應宿之數造化之動以靜爲體萬物育焉天地參矣其機在我致用則人調元代工有君有臣大哉王言眾理兼有惟徳與功爲三不朽在天地間並久俱長舊臣哀慕何日而忘

少傅兵部尙書馬公像贊

官有三孤公陟其位邦有九伐公掌其制觀夫嚴重果毅之資閎深博大之器稱廟堂經國之才蘊尊俎折衝之計歷夷險而不貳其心閱壯老而不衰其气累朝耆徳親荷乎衮褒天下安危方膺乎重寄於戲有文事必有武備有所譽其有所試若公之賢有識者尙不能窺其涯涘彼善繪者豈非僅得其形似而已邪

夏忠靖公小像贊

此吾鄕先哲夏忠靖公也昔聞其聲今見其容气和貎恭外朴中通不矯以爲異不比以爲同其大則君子之不器其正則王臣之匪躬徳與齒而俱尊名與世而無窮於戲疉州之使貞觀所遺以佐永徽者也而身負其托淮西之帥元和所任以破元濟者也而心疑其功君臣之相遇亦難乎其爲終矣然則下車問政如仁廟贈官賜謚如宣宗竭誠盡瘁死而後已如公者何啻魚水之與雲龍於戲楊文貞所謂王子明韓稚圭之風者固以其徳量之裕亦豈非以其遭際之隆也邪

太子太保刑部尙書門公像贊

气和志平弗驕以盈惟徳之恆兮法精律明弗敢以陵惟官之能兮五嶺提兵兩京司刑惟績之成兮七袠之齡一品之榮爵齒並增兮惟官有評考實與名兮式瞻厥形兮

沈學士民則像贊【有跋】

觀公之書銀鉤鐵筆睹公之容金相玉質得其惠如懷拱壁之珍閱其藏如入武庫之室有博文防藝之華有好徳考終之實是宜先朝量能以授官後聖錄功而防嗣誠足以侈盛事於鄕邦爲後人之表率者也昔我孝宗敬皇帝聽政之暇遊意翰墨尢好沈氏兄弟書一日訪於內閣命禮部徵其子姓得學士度四世孫世隆時授中書舍人領制勅文字且宣索其家得其遺像捲因撫而嘆曰沈先生出世矣捲有楊文定溥所著傳楊文貞士奇楊文敏榮金文肅幼孜胡祭酒儼曾學士棨諸贊畱內府不復降出世隆乃別摹一像錄諸贊於後存於其家東陽因贅一辭用紀一時之盛事云爾

題南京工部侍郎沈公小像

身若不勝衣而受之則有容言若不出口而和之則不窮蓋嘗得西北江山之助爲東南詞翰之雄當其入分畱務出奏民功持國之憲掌邦之工旋辭祿以避寵亦完名而保終是𨿽在命大夫之列而有隠君子之風者也

槐軒銘

太子太保吏部尙書四明屠公於堂之南軒新辟北戶戶外抵堂堂之隙僅足容武有一槐適生其間緣戶而起其髙出屋上可二三丈則布爲繁柯覆爲重陰方暑盛時南枝透徹淸入幾格不知赤日之當午也公顧而樂之若恨相見之晚者乃名其軒曰槐軒賦以著志侍郎鄆城佀公姑蘇吳公皆和之出以示諸卿大夫和者因益眾屠公則以銘屬予予昔奉使南都禮部尙書金谿徐公時以學士掌翰林院事指所植三槐謂予曰此樹旣枯而復茂意院中有當大用如宋王晉公所徵者屬予晉軒二大字扁於楣際故公是時屬予而屠公見屬者亦以此也惟王氏以忠信仁厚饗功名富貴之盛其祥在物蓋一家之兆也然猶足以後文字傳久逺今玆槐所托顯於官署天下人材所萃集之地其於气運殆將有徵焉以此例彼宜亦有不得不傳者也且一物之微而顯晦出處系於時者如此屠公感物用世觸類而取之則凡魁梧博大之材朴茂惇實之器固將掄簡甄防以爲國家天下用彼山林艸澤抱徳而隠處者亦豈肯遺逺棄置使之有不遇之嘆哉由是觀之則公之名望勲業當不徒爲一家兆也從而爲之銘銘曰昔聞其三今見其一彼槐何知倐異今昔昔在相門今在公署彼槐何心實同出處惟天生材气運使然家運以百國運則千惟曹有銓若藪若淵彼材攸居視厥陶甄材具小大槐其大者若作棟梁此物誰捨或蔽若捐或顯若庸時哉時哉實維其逢公軒則嘉我銘弗工公名之傳與軒無窮

長洲朱氏孝門銘【有序】

長洲朱孝子顥字景南父病癰親爲吮滌父喪當盛暑負土成墳哀痛摧裂致有馴烏之異有司上其事詔旌爲孝行之門參政祝惟淸有傳其孫存理上京師因予友某請於予予感其義且重吳請作孝門銘以遺之銘曰惟周舊都有宅有表匪徒美觀惟善是寶惟六行有敎其先在孝有屋可封仁厚之效惟今南畿實古丰鎬其孝伊何粵有遺攷生有致養死有遺報哀感行路信及禽鳥匪人則然驗彼天道孝門煌煌天子有詔其徳孔耀惟後人是效

邵國賢亞硯銘

背惡鄕善爲義孔臧守潔去污於身有光君子體幹之剛效坤之方致曲能動闇然日章文爲國而增華名與世而俱長蓋一物而具眾理庶終身而勿忘

蘆泉銘【有序】

蘆泉者武昌劉用熙所居武昌地瀕大江江岸多蘆有泉出其旁浸灌滋長叢生而條達其爲物可愛其徳可取而比也用熙葺屋而居之且因以自名性嗜經籍謳吟著述之餘無所有事日周旋其間泠然而耳入爽然而目接蓋將屬其徳而逹之乎政怡然而契之乎心旣舉進士爲吏部員外郎通顯矣而不忘其初間以質予請爲銘爲之銘曰蘆生水濱不植而茂其美維何中通外秀泉出山下有防必亨維源之深其流則淸蘆以諭政泉以象徳諭存孔經象系周易兩物殊類各有其有孰其麗之爲徳之耦維古有訓逺則物取取之維何爲徳之友徳則育之政則舉之有鄰厥居擇必處之盈天地間物盡吾與蘆哉泉哉請事斯語

井井亭銘【有序】

蘇之天平山白雲泉世傳有吳中第一水山半有井味極淸洌蓋其支也井舊有亭歲旣久亭井俱廢治庚申封翰林編修吳君仲恆命工治井且伐石爲亭於是過者遊者渴可飲倦可憇皆饗君之利不厭也南京工部侍郎徐公肅名其亭曰井井君旣卒葬於山麓其子編修一鵬請予銘刻之亭中銘曰有山出雲爲雨於天其在地者則爲井泉鑿而之於山之根不滓而雜不淤而渾仰涵星辰俯鑑豪髮維食與飲用之不竭有闌防之有亭覆之維名隆隆井食受之歲久泉堙亭亦云侈有惠封君曰是在我浚深發洪否極終通上爲帡幪外廓中空滌煩捄暍仁者之功凡厥往來載罌載綆旣庇其陰亦酌其浻錫名孔嘉蓋取諸井君之去矣逝者如斯郡守之助鄕人之思有子斯才澤道以施爲江爲河奚井之爲維家有堂維國有禎爲棟爲梁矧惟彼亭來者朂哉視我玆銘

謝生得米氏故硯上有海嶽庵三字爲之銘曰

海嶽之英圗書之祥其人亡器則靡常得之者書其昌乎

宣和殿硯銘硯長可二尺廣尺有二寸朴斲無雕飾背刻殿名三字並禦書之寶

此宋之物枯陵之書也直方以大得坤之餘溫潤而栗維玉其如蓋竭江南之民力供內府之珍儲捨政機之務而爲詞藝之娛者也嗚呼用有顯晦身無榮辱斂天上之雲煙閱人間之陵谷吾將撫宣和之往鑑續丁未之遺錄觀萬物之聚散寄一感於心目

惕庵箴

尙寶少卿崔甥世興請予曰傑未第已喪二親祿不逮養志存永慕自受學以後頗知向方懼弗能守顧示庵名爲警勵之地予名之曰惕庵蓋取諸易禮及傳旣而爲之箴箴曰維人有心感物斯動陽然而興爲憂爲恐其憂維何春雨秋霜其恐維何朝陰夕光我秉天賦我受親體弗踐非人弗肖非子加以惻隱爲仁之形兼之淒愴爲孝之門終日幹幹乃徳之成吾言弗信請視西銘

書讀卷承恩詩後

讀卷承恩詩一帙蓋治庚戌殿試之日讀卷提調諸公所作都察院右都禦史寧波屠公所輯行於時久矣或者以爲國家試士之法專尙經術悉罷詞賦正前代所不及矧玆科制策方探化原求治道又新天子明示意向之始而紀事之作以詩焉何居夫詩賦之所以罷謂其務枝葉棄本根非有司求士致理之意茍華而不害其實世亦不能無取焉故九敍之歌用之邦國二雅之詩施之廟朝古之紀盛事而詠成功者皆是物也夫使其排偶聲韻不病於科塲而典章制度賁敷於廟廊是不徒不相悖而顧豈不相爲用哉然則是詩也敍而傳之可也官以讀卷名者十三人爲少傳兼太子太師吏部尙書謹身殿太學士博野劉公太子太保吏部尙書三原王公禮部尙書兼文淵閣大學士宜興徐公戶部尙書臨頴李公禮部尙書掌詹事府事瓊山丘公兵部尙書鈞州馬公刑部尙書建昌何公工部尙書束鹿買公禮部右侍郎兼翰林院學士洛陽劉公工部右侍卽掌通政司事衡陽謝公大理寺卿蠡吾馮公而屠公及予皆與焉以提調名者三人則禮部尙書盧氏耿公左侍郎錢塘倪公右侍郎太原周公也詩倡於馬屠二公和者皆徧傳臚以後予繼倡亦辱有和者並以附之而徐劉二公爲序玆越五年十有人者博野公不及序以去及丘李謝三公先後捐館王何賈三公已致仕馮公爲南京工部尙書在朝者僅及其半今徐公進少傅兼太子太傅吏部尙書謹身殿大學士劉公爲太子太保禮部尙書兼武英殿大學士耿公爲太子太保吏部尙書馬公加太子太保倪公爲尙書屠公進太子少傅左都禦史周公遷吏部左侍郎皆非舊秩而予適以侍講學士累遷至今官又承乏內閣從徐劉二公後故復識其末俾來者有考云乙卯四月二日禮部右侍郎兼翰林侍讀學士長沙李東陽書

女孝經圗跋

駙馬都尉樊公大振出女孝經圖一卷無名識後有祭酒胡公若思記以爲宋李伯時作而世所傳頤庵集載此記首有吾家舊藏四字知爲胡氏故物也按漢曹世叔妻班昭固之女弟撰女誡十八篇大抵仿孝經爲之故俗稱女孝經後世畫者多圖其事而本亦不同此卷筆意精絕誠有如胡公所云者非近時畫手所能彷佛也夫畫之爲用亦淺矣及其至或可以感善創惡出於言語文字之外而施之婦女童孺尢宜使其據事指物因辭以達意如后妃之閒靜姜女之貞烈樊女之忠讓驪姬之狼戾宜亦有悚然而興愓然而懼者矣若班氏之文𨿽眞贗工拙未可深辧而其義不失乎正君子茍有取於斯圖亦無擇於斯言也夫予又聞唐郭良輔爲武孝經宋崇文總目亦載大農孝經酒孝經諸書者今皆不復見矣安得與此圖並傳以爲博物洽聞者之助乎樊公讀書攻詩有王晉卿之風非徒溺於藻繪之好者吾不敢效東坡畱意之戒姑因其請而識之

題宋舎人艸書後

宋舍人仲珩書評者謂四體皆爲國朝第一其眞艸篆予皆及見之信然匏庵少宰所藏艸書稷拂歌與王允達舍人家所見稱異殆其出入變化不主故常久非株守一格者比眞翰墨之雄也但紙用粉箋歲久剝落殆無完筆使觀者徒賞其風神而已惜哉

書賜逰西苑詩卷後

右賜遊西苑詩一卷蓋宣徳癸丑夏四月宣廟賜文武重臣及諸侍從並遊內苑閣老黃公淮已致仕以謝恩至特與焉時館閣諸公賦詩以進各錄副捲於家閣老楊公士奇序已刋於家集此卷則平陰武徳王家所藏者也於戲君臣之際亦重矣蓋必有天冠地履之分而又有家人父子之情然後上下交而徳業成都兪世逺始替於下堂之見至於尊君抑臣之世則變之極矣後之所謂交者乃流於近狎失於浮艷或者不於公卿學士又移而之他其爲治效安足望哉我朝自皇祖以來優禮儒碩逺超近代凡一豫一遊一張一弛嚴而泰和而節者皆於此卷見之宣徳之治固有得於體貎之隆信任之篤者誠億萬世所當法也東陽以後進菲才備員左右不能贊明良喜起之化於此亦竊有感焉平陰之孫嗣成國公輔出卷相示因敬書於其末

書杏園雅集圗捲後

杏園雅集圖一卷乃正統初館閣諸老西楊公而下九人會於東楊公之第各賦一詩二公爲前後序圖則謝庭循所作也當時此本蓋家有之予始見於西楊之子太常少卿導再見於西王之孫順天訓導綸三見於南楊之孫尙寶卿泰其規置意象皆出一軌蓋當笑談偃仰之餘倉卒摹寫宜有得乎筆墨之外若太常尙寶二公及東楊之孫吏部員外郎旦東王之孫兵部司務仁皆予所與識其須髮睂宇固然莫殊也庭循非文士而獲托於罇俎圖畫之間寧非以其苦心好藝玆會所不可無者而然歟且自洪武之開創永樂之戡定宣徳之休養生息以至於正統之時天下富庶民安而吏稱廟堂臺閣之臣各得其職乃能從容張弛而不陷於流連怠敖之地何其盛也夫惟君有以信任乎臣臣有以憂勤乎君然後徳業成而各饗其盛此固人事之不容不盡者而要其極有气數存焉然則斯會也亦豈非千載一時之際哉今越六十年而諸家子孫猶能什襲珍視不失其舊尢足以見功澤之深文獻之相傳未泯者時稱文貞爲西楊文敏爲東楊文定爲南楊皆以居第爲別其稱文端爲東王文安爲西王亦然今尙寶所居賜第尙在東安門外舊西爲相近而東第所謂杏園者已易主聞其家亦有此圖不及見也姑識於此卷之末以復尙寶之請云

書忠節錄後

右忠節錄一卷少師謙齋徐先生錄尙書吳公友云死節事也公宜興人少爲國子生國朝洪武初髙皇帝旣定元都魏國徐公禮遣赴京師累官刑部尙書出爲湖廣行省參政坐事被逮上重其才釋之時元梁王據雲南尙未下命公往諭會梁王使其臣鐵知院等二十餘人使漠北爲大軍所獲上欲以恩懷之令與公偕行至雲南沙塘口鐵知院等懼罪說公攺制書共給梁王梁王亦遣人來劫降逼令易服辮髮以見公仗義直辭以死自誓遂遇害梁王壯其節命收其骸送四川給孤寺藏之先是金華王忠文公禕奉命往使不屈而死距公死僅二歲耳後雲南入版圖朝廷始知公死狀及公子黻以其事來白乃命馳驛歸葬而許黻爲國子生黻貧不能歸葬公於武昌舊治因占籍長子孫今閱再世矣治初李尙寶應禎使湖南訪公墓不可得乃爲傳以傳比都禦史王公詔巡撫雲南聞先生道公事謂忠文在正統間已贈官謚建忠節初祀於其地而公事獨未著爲請於朝今上命復贈公刑部尙書謚忠節與禕並祀攺祠額爲二忠玆先生所錄者其始未略備矣方黻葬公時大夫士賦忠節詩爲捲後並其誥遺書皆燬於火潘子安海天淸嘯集有詩一章劉職方子髙集四章則爲公作者故並錄之而凡書奏公移及續有賦者皆駙焉惟我國朝混一區宇以綱常立天下而以風節厲之於勤事死節之臣必有褒防之制𨿽先朝所未及知所未暇行者亦舉而行之不以其人已逺時已久而或置可謂意周而法宻矣雲南逺在萬里外負固不服害我忠良而其名迹顯著歷百餘年如一日英廟之防恩今上之秩祀蓋推髙皇帝廕子返葬之意而行之者也嗟夫時變境易兵革擾攘之際𨿽闕庭畿甸之下節義之沈沒者何限況其他乎金華文獻在國初極盛故忠文事最著公之名𨿽前輩所重然非文足以輕重一世言足以榮辱天下如先生者則其事終不白而防典未必行也崇徳報功之柄固系於國論如此哉若表前賢重鄕邑則先生之餘事而其大者不在是也東陽觀國史知公名又從先生獲覩玆錄因題其後

書五賢遺像後

按察副使邵寶國賢按方正學所敍五賢者各圖爲小像請予識之愚不敢議擬前賢乃取張南軒所撰諸葛武侯祠堂記蘇文忠進陸宣公奏議表及司馬溫公神道碑溫公撰韓魏公祠記魏公撰範文正奏議集序摘其要語各錄於像之左方然又嘗攷其所自言者武侯則曰鞠躬盡瘁死而後己宣公則曰上不負天子下不負所學範公則曰先天下之憂而憂後天下之樂而樂司馬溫公則曰平生所爲未有不對人言者而魏公所謂盡力事君死生以之豈可預憂其不濟者則司馬記已載之矣古之君子自知之明所學之正固如此亦豈待乎贊頌表述然後白於世哉學古人者必論其世而原其心國賢好古力學蓋有出乎圖像之外他日殆於此自攷焉國賢勉哉

題唐宋名賢像後

右唐宋名賢像一冊凡十八人予嘗見於費侍郎廷言家蓋宋筆也學士匏庵吳先生命寫眞崔姓者摹爲此卷𨿽神采略異而睂宇故存觀者可以竦然起敬矣

題宋諸賢像後

右宋諸賢像一卷凡四十八匏庵吳先生所得像與費侍郎本相出入亦互有同異如王冦文富諸公尢甚蘇像世所傳最多大抵皆類此其多髯者妄也嗟夫士君子之徳業文章名天下傳後世者或曠世相感或殊方交慕每獲睹其遺容余範必起敬興嘆而不能已此人心之同然者也顧殘縑繼素累歲積世出於兵燹道路之餘𨿽其子孫亦未必能守況其他乎今去宋不數百年而存者止此非有所謂文章徳業者宜不得而與也矧其間有子朱子在焉𨿽欲不敬且慕可得哉謹題於捲端復綴書其後云

懷麓堂集卷七十三

欽定四庫全書

懷麓堂集卷七十四

明李東陽撰

文後稿十四

題防

題宋理宗禦筆後

宋理宗禦筆七言律詩一首後有賜吳潛三字又有庚戌二字印蓋淳熙十年履齊公爲參政時所賜也明年公入相又明年遂罷開慶元年再相明年復罷方其向用之時恩禮優渥至以文事相與以治效相願不旋踵而疎斥廢棄若未始有者君子之難合而易退固如此故茍非道交義合乃徒以言辭禮貎爲輕重其可恃也哉吾鄕先達學士劉先生題是捲慨君子小人之並用蓋公紹定間爲郎官時上疏有云毋並用君子小人以爲包荒毋兼容衺說正論以爲皇極其於理宗固窺之深矣今閱世累代迹其故實猶以爲朝廷之盛事不亦重可慨哉先生之題爲公裔孫學正原熙原熙之孫爲今行人宗周持捲視予紙墨圖印完好如故自其家觀之其文與獻亦足徵矣因贅於末簡而歸之

書趙松雪十七帖後

古之名能家者未始不有所師法世傳松雪翁臨右軍十七帖不啻數十本他可知已學書者以晉爲正松雪書𨿽骨格有可議而得其風韻最多正坐是哉此帖充道宮諭所藏遇所得意往往有咄咄逼人之勢較之其所自書𨿽妥貼未逮而奇防過之亦豈非述法之易而創制之難乎後之學松雪者失其風韻而規規骨格之間是宜其弗逮逺矣

書東萊先生手稿後

右東萊先生送張孟逺序稿一通舊藏於孟逺外孫潘日敏氏元季金華諸名士如胡汲仲柳道傳吳正傳皆有題識知爲先生手筆無疑但紙墨磨滅前一行已不可句每行下一字皆橫截以去以意屬讀僅可成篇而汲仲乃稱孟逺爲孟陽不知何據按孟逺名傑於義爲近意者有別字邪抑其誤也其前有朱崇者自稱爲宋遺民幸生於三四十年之前得以講明諸老之學因嘆後生者視咸淳又隔一宇宙且與日敏所識皆不書年號而書甲申元世祖二十一年也是時宋旣攺物宿儒故老猶有感於文軌之遷革宗社之黍離而不忍自附於膚敏祼將之列先生之遺風善俗於此尙未泯也及其旣久而並此失之乃徒以前朝故物相誇耀何哉艾都憲徳潤所藏古書畫甚富近得此帖獨寶重之間以視予予於此亦有感焉若先生之文章道徳天下後世所共知玆不敢贅也

書沈石田詩稿後

右石田沈君啟南詩稿若干捲吳文定公序之詳矣初文定以寫本一帙視予欲有所序述嘗觀擬古諸歌曲愛其醇雅有則忽忽三十餘年聞石田年益髙詩日益富至若干捲總之爲若干首間始刻於蘇州而文定已捐館捨翰林吳編修南夫來自蘇則以石田之意速予予憮然感之夫形聲之在天下皆出於自然然亦有詩歌以爲聲藻繪以爲形者其大用之朝廷邦國固未暇論而閭巷山林之下或不能無若論其至亦可以通鬼神奪造化降於後世乃流爲技藝之末而造其妙者猶以爲難說者謂詩爲有聲之畫畫爲無聲之詩二者蓋相爲用而不兩能若詩之爲聲尢其重且難者也石田寄意林壑博涉古今圖籍以毫素自名筆勢橫絕敻出蹊徑片楮疋練流傳徧天下情興所到或形爲歌詩題諸捲端互以相發若是者不過千百之十一故多以畫掩其詩及其撫事觸物感時懷古連篇累牘則藏於其家非遇知者斂不自售今旣梓行而人誦則詩掩其畫亦未可知而惜予之不盡見也姑以是復南夫且終文定之諾云石田名周蘇之長洲人石田其所自號年八十有一

書防翁書劉靜修詩後

外舅防泉嶽公謫戍肅州時嘗書劉靜修幼安濯足淵明歸來圖二詩肅州藏之幾五十年矣常侍禦承恩西巡得而歸募善繪者爲二圖共梓爲捲間覽而傷之靜修天下士也二圖之題故非漫作我公以忠直致禍幾死不測其書此詩則感流寓之久念遄歸之樂托志寄興確然不失乎正者亦已深矣東陽尙友古人景慕前哲無能爲一辭之贊嘗讀靜修詩集有所擬述輙附錄於後云

書文公先生系辭本義手稿後

太常少卿兼翰林侍讀費君子充得晦庵先生易系本義稿本數紙皆烏絲欄大小字分經注書間有竄易卽所竄易與世所傳定本亦或不同其意同而辭異者不敢悉舉如防魂爲變注曰魂旣遊則魄降而爲變定本乃曰魂遊魄降散而爲變蓋其初說似微有次第之可議而定說則見魂魄相離無分先後之意方爲精當五位相得而各有合注曰一與六相得合而爲水二與七相得合而爲火定本乃曰一與二三與四各以奇耦爲類而自相得一與六二與七皆兩相合而語錄亦曰相得如兄弟取其奇耦之相爲次第有合如夫婦取其奇耦之相爲生成又曰甲乙木丙丁火相得甲與已乙與庚相合蓋初說止一義定說則於經文而字各字皆有著落而義益完足矣先生明聖學傳道統之功固無俟論至於訓釋經傳剖析義理繭絲牛毛各極其至而明暢妥帖無復遺憾天下莫加焉先生嘗自謂字字從分金等子上稱來今觀命意造語累易而後定然後知其用心之宻也今之學者茍能誦習而講求之𨿽中人可以見道使此義作於宋之前彼以文章名一代者得而觀之豈復疑於是書至以爲非孔所作哉

蘓子由告身跋

右宋蘇文定公轍告身一通乃大觀二年徽宗造八寶成肆赦加授中奉大夫者藏於霍山裔孫文斌景泰元年文斌卒妻仵氏守節不嫁撫其三歲孤虎底於成成化四年以舊業爲鄰人所侵攜虎持誥愬於巡撫都禦史王公竑王公見其卷軸斷裂惟故綾誥詞及三省官名尙書省全印尙存謂仵曰此爾家世澤不可棄也仵以疋絹屬六安衛張千戶爲之裝飾張誣爲質物責貸金若干兩有所赴愬輙遣人遮止之後仵死虎孱不能直張亦貧甚以誥予範千戶易谷六斛指揮使張時頗涉書史掩而得之治十三年過廬州爲知府馬君金道其事遂以遺馬馬攜至南京裝飾復完訪蘇氏後無所得至十八年始得虎乃取而歸之嗟夫故家文獻惟制誥爲重蓋國之典命在焉然唐之中世已有以告身易一醉者若宋之盛時此詔方下不數年所謂八寶者幾爲俘物至於歲久代易子孫墳墓皆失其故里是物之存乃屢經於喪亂之變累脫於攘竊之手而後得可不謂難哉然則物之存亡得喪固有數焉而馬君之希古好徳公天下之物而不爲私者亦不可泯也故旣記所建三蘇祠又爲題其捲尾蘇之後人其自今永寶之哉

跋聚芳亭捲

少保湖州閔公朝瑛出其七世祖介甫提舉聚芳亭捲視予介甫蓋其祖字本不仕提舉則鄕俗所稱如待詔將仕之類耳記一通乃元至正間紹興路儒學正陳遇所著稱亭扁爲九臯學士所書而不舉其姓字亦已逸去矣詩若干首皆東南人士而緇黃之徒亦與焉詩不必皆工其字畫往往得松雪余緒有趙相生趙肅者尢爲近似意者或其族人有陳恂者號亦山則學正之族無疑也又有平湖錢永壽平湖本漢故邑後隸海鹽本朝宣徳間始析爲縣隸嘉興府嘉湖固鄰郡地平湖或其鄕名昔已有之亦未可知也湖經元亂以張士誠爲我驅除納之盛世得不轉徙故家文獻猶有存者少保公以科甲起家位登三事文學治行爲累朝耆舊亢宗防族於前有光而其先世之淸風雅尙托之冠裳鈆槧之間者吾能徵之矣夫所謂聚芳者名花異卉蕩爲浮埃不足深惜而詩書圖史遺芬賸馥在其子孫者其來未艾謂非少保公之賢而致然哉公與予同舉天順甲申進士累官太子太保刑部尙書少保則致仕時加命也予旣爲補書亭扁於卷首因復識於後如此云

跋宋髙宗禦書養生論後

右康養生論一卷眞艸相間用智永千文體後有徳壽禦書印徳壽宋髙宗宮名作於紹興十八年戊辰實中興之二十二年也又九年丙子孝宗受禪始尊髙宗爲太上皇退處徳壽又十四年年八十而崩於是宮此書蓋倦勤時筆計其年當過耳順而楮墨精宻乃如此豈眞有得於養生之說故歟史稱其博學彊記繼體守文而撥亂反正復讐雪恥爲末足觀於是書者其亦有所感矣吾友楊應寧都憲得此而藏之敬題其後

跋王守溪所藏古墨林捲

古墨林一卷守溪王先生所藏也宋蘇長公一帖卽萬竹山房所刻者與黃山谷蔡君謨二帖皆精習米南宮後一帖亦佳前一帖自稱醉書而其本朝禦府題防極其奬許蓋寧宗嘉定間筆也張卽之小艸世所鮮見元鮮於困學後一帖殊有思致李雪庵以楷書名此一帖行艸亦渾朴可重予嘗見其大幅艸庵字正如此虞邵庵一帖稱歸隠時作然猶當在目眚前也蘇昌齡仕僞吳爲學士周伯溫爲執政其人不足評而詞翰皆可取但周艸不及其篆書逺甚楊鐵崖不以書名而橋傑橫發稱其爲人陳文東國初名筆松人宗之此一帖校其楷書頗似不及姚少師一帖小楷書其詩防乃後數年作稱侄繼代書惟律詩一帖頗效蘇書後書與仲溫賢友仲溫蓋宋克字此亦必國初人而不著名氏不可攷也嘉興周鼎伯器題其後則遂以爲南宮宋恐爲誤句但所謂云東逸史者乃前禦史姚公緩知此卷爲姚氏物姚亦能書有識鑑故輯此卷爲精然其沒不二十年而已再易主矣可勝嘆哉卷首三篆字太僕丞金湜本淸書金善摹印篆亦不俗予旣防此卷亦別篆三字於後是日在閣署與守靜焦先生同觀守靜云嘗聞趙松雪過酒肆見其簾字駐視久之謂當世書無我逮者而此書乃過我問知爲一僧書則雪庵李溥光也因俟僧來肩輿往會與語而合薦之朝累官招文館大學士守溪亦云姚少師賑濟還吳見酒簾字問知爲一少年書呼而見之養以爲子大宗官之至太常少卿令其子孫存焉是代書此防者也此二事皆奇而相類故附書之

書栁誠懸處州帖後

顏魯公楷法嚴重而行艸流動首尾貫串若無端倪柳誠懸此帖深穏醖借與世所傳石刻矜持結束直而鐵屈者如若出二手觀書者固不可一律論哉世恆謂顏筋柳骨故𨿽醖借流動之中所謂筋與骨者固在也因與克溫學士談二家書法故並及之

七賢過關圗跋

論七賢過闗圖者多矣會稽劉孟熙霏雪錄所載差詳蓋黃山谷嘗題之曰眉山老書生作此圖人物各有意態乂謂七子者皆詩人此筆乃少丘壑意以爲趙子云之苗裔摹擬漸宻而放浪間逺則不逮其言止此不指爲誰某也元曹文貞公伯啟集有詩曰淸談飄逸事陵遲七子髙風世所師公室傾危無砥柱服牛乘馬欲何之意指當代淸談之流不知何據今觀漢泉集乃無此詩不知有別本否也錄又稱虞邵庵有題孟浩然像詩曰風雪髙堂破防溫七人圖裏一人存又稱國初唐愚士有詩曰七騎從容出帝閽蹇驢驄馬襟山犉瀛洲學士參差出十八人中一半人則是皆以爲唐人矣予觀雪樓程鉅夫集有詩曰長庚自是謫仙人予美逢時稷契臣風雪茫茫五君子醉吟猶得繼淸塵又嘗聞吾友倪文毅公嶽稱其父文僖公嘗見舊圖人各有標目有王維史白者而不能悉記也吾甥崔禮部傑世興近得錢舜卿白描捲自題曰七賢相顧度關時正是天寒雪又飛大抵功名俱有分跨鞍何事不知歸捲後西河李進者題長句有曰開元天寶全盛時閭閻巷陌皆能詩又曰陳平何事有行役況復衝寒欲何適無乃漁陽兵亂後飄泊天涯共爲客又曰宋公七言變風雅崔李王岑各相亞誰言行軰不同時雪裏芭蕉古曾畫又海鹽李孟濬題曰摩誥也知偏善畫謫仙應是最能詩又三山泰懋題曰輞川圖繪吳興畫太白文章檇李詩海鹽李季衡曰謫仙之問詩無敵輞川繪事尢難匹髙岑崔史總奇才豈少佳章紀行役大抵以爲唐人也今此圖摹寫徧天下而牛驢羸馬氊裘大防闗山風雪之狀皆略相似蓋必有所本者而鑑賞考索之家竟不能得其本末何哉崔甥間以質予予亦不能悉也姑輯舊聞以俟

跋米南宮墨迹捲

右米南宮書七言律絕四首後有畢長史張掄二防斷爲眞迹無疑米書與蘇黃並價而各不相下大抵蘇黃優於藏蓄而米長於奔放今觀此帖則奔放之外有藏蓄之風焉予所見米書似此絕少評書者自知之

屠丹山詩卷

右太子太傅丹山屠公手書長歌一卷以遺贈太保周文端公者也治間二公並爲吏戶尙書曹署相聨接篇章相倡答胥史僮隸給役不暇大抵周詩尙精鑿屠詩尙防速體不必同而同於好樂觀丹山此卷每章動數十言亹亹不厭其防可知已及二公先後致政歸不相見者數歲更化之初相繼召用時禮曹事簡文端多引疾在告而丹山以臺務倍冗舊興頓疎不數月文端復遂歸志此卷蓋別時所贈者未幾丹山亦復歸歸又閱數月而文端之訃至矣嗟夫出處進退士君子之大閒其間聚散欣戚固有不可得而齊者二公承召而起奉身而退蓋略相同惟文端好得攷終贈穹階加美謚事定於蓋棺之後家傳於授簡之餘則𨿽言語詞翰皆文獻之所在宜斯捲之長存也文端之仲子尙寶少卿曾請防於予蓋公治命旣爲位哭公始得防筆以附掛劍之義尙寶乃受而藏之

書化度寺帖

予兒時亟聞先憇庵府君稱化度寺帖妙出九成宮右而未獲見見汝帖數十字已磨滅不可觀每以爲恨今大師英國張公間出所藏舊帖乃駙馬李祺家物銘敍略備其空紙處率用印識若文書家所用蓋印者帙後若趙松雪掲曼碩巙子山諸公皆有題識惟謝端所謂藏鋒王沂所謂神气深穏者最爲得之周馳云石刻羽化已久則此固二百年前物也公博雅好文事尢重世澤其永寶之如李氏所識也夫

書先府君遺墨後

先考贈太學士府君嘗衍永字八法變化三十二勢式及結構八十四例著論一道景泰間上之朝旣不果用論例稿手自藏比棄養後發篋見之爛紙斷墨殆不能讀而所謂勢與式者已失之矣治已未內弟太子太傅成國朱公廷贊嘗出所藏勢式一帙則府君中年所書以贈外舅太師莊簡公者東陽不覺哭失聲於是補訂家藏論列之復取其所謂勢式者彚成全帙以藏越十餘年屬國子生太原宋灝者摹勒大字勢式而論例字少又多殘缺東陽乃手錄於石而篆題其額曰憇庵府君字法手稿並刻焉東陽不肖不能嗣其楷法粗以舊文用存手澤以畢平生之志若其品格意義則有能書家者在非不肖可得而與也正徳某年男東陽書

書顏魯公祭文

顏公楷法端嚴一筆不苟書家者流或頗疑其局滯及其屬艸之際流動飛越莫知端倪如西安所刻坐位帖者是也漂本序稿予嘗見其眞迹於蔣禦史宗誼家始知石刻去墨迹逺甚恨坐帖眞迹之不見於世也此稿乃在東京時祭伯父文嘗於陸詹事亷伯家見之少宰李叔淵得以相視吳文定公及防庵楊都憲皆有題識方與喬亞卿希大三復撫玩又不知此書曾有石刻否有之當否何如姑識卷末以俟知者

書陸中書所藏捲後

嗚呼吾友靜逸陸先生之卒二十餘年矣其子中書舍人爰輯予嘗所還往簡札數十紙爲捲蓋自筮仕以來幾五十年者皆在焉予展巷締視猝不知爲何人筆也因撫而嘆曰人之少老其異一至此哉當弱齡驟進之時粗率簡略莫知所裁固不可與靜逸並駕第意气之周洽志趣之符合倉卒造次亦不相逺而箴規磋切予得之靜逸尢多據時考事誠亦有不可棄者況捲尾一紙靜逸已不及見其於存沒聚散之際可勝道邪吾家私稿所識不過一二而中書君乃能俱藏並錄無所遺失固趨庭授簡之餘事而篤念舊故嗜文好學之誼亦於是存焉予之始觀不覺有宋景文欲焚少作之意徐而思之知其志之不可咈且自懼老耄之年所得與所進無幾爲不足校也乃爲之標首防尾憮然而歸之

書石勒聴講圗後

石勒令人講漢書酈食其勸髙祖立六國後以爲此法當失聞畱侯諌乃云賴有此耳彼勒以膽力騎射自負未嘗誦習韜略而及此不可謂不難矣史稱勒雅好文學起兵時立君子營旣僣位置史學祭酒其亦有所得而然乎勒之答徐光云若遇髙皇當北面事之與韓彭比肩及其聽講乃與畱侯之見合若髙祖所不及然借箸未還而銷印已趣髙祖固兼畱侯而有之矣且勒亦非眞達義理識事勢不過校計於利害之私彼張賔自比畱侯勒所委重所爲建議亦不過猾夏干紀之事罪不容誅寸長一得蓋不足置喙於其間也此圖殆元人所作意气之雄黠耳目之傾注宛若聽說發難然者亦獨非有所發感於其間乎觀者其不以畫視之而以史視也吾甥崔禮部傑得之予覽而有感焉爲題其後

書石鼎聨句圗捲後

右石鼎聨句圖一卷凡八段每段摘韓文公序語分書其次紙縫有小禦書印後有宋學士防語定爲宋思陵書李公麟畫觀其苦吟傲睨潛行悵望風神意態各極其妙而筆勢圖活若眞有契會然者謂爲公麟眞迹固宜思陵書意度整暇且當國諱則闕其防書間有遺誤不復竄補揆之事體亦有宜然夫以宴安玩愒之時𨿽詞章藻繪之事猶足以妨治而養亂若石鼎之詩說者謂文公寓言戲作非實有此人與此事卽有之亦不過騷人墨客所與資唇吻適情興者其於身心理政無益也而況有甚於此者乎此卷蓋廣信張眞人家所藏故印識猶有所謂畱侯世家者比楮墨散脫爲家人輩包褁果物監察禦史李自石見而收之敍次表餙完整如故因又嘆其世家故物而使之散佚不守曽經籙符劍之不若則道家者流如軒轅彌明者亦難乎其人矣噫

書範寛下蜀圗捲後

右範寛下蜀圖往歲於謙翁徐先生家見之翁精鑑識相與嘆宋初武功之盛繪事之妙翁不可作矣比再見於其孫尙寶丞文煥嗟乎四三年來蜀冦未靖安得起翁於九原而與之一慨也耶

書藏都憲手稿後

此松厓都憲壽東山司馬詩手稿也越數日未登軸而松厓已物故司馬乃爲之罷會蓋此詩作於十二月中松厓以明年二月初七十以次當壽曾不幾時而竟莫能待也人生離合之無常可嘆哉予旣遣人錄其詩因題於稿末以歸司馬爲後來故事時治十八年歲未盡七日松厓沒後一日也

懷麓堂集卷七十四

欽定四庫全書

懷麓堂集卷七十五

明李東陽撰

文後稿十五

祭文

同年祭倪文毅公文

昔在先皇登崇俊良公我同進並躋玉堂經帷啟沃史筆鋪張宴必接席班必聨行公當此時顒顒昻昻南省擢秀中臺耀芒車書玉帛黼黻文章宮保晉秩畱司贊襄入掌天曹左右帝旁進退人物訏謨廟廊公當此時炳炳瑯瑯我唁公病握手在牀哭聲載門我弔公喪迹謝朝籍魂歸江鄕公當此時窅窅茫茫凡在四類罔不防傷矧我兄弟哀胡可當執紼有日束芻是將嗚呼逝矣何日而忘

同年祭傅文穆公文

嗚呼鄕有先達國有舊臣培養成就代不數人公之文章演迆淵淪公之性行縝栗溫純詞範毓秀卿曹致身功在啟沃業存經綸地極臺斗望隆冠紳遊鵾始運屈蠖方伸中道傾逝天胡弗仁友朋之義休戚實均共期僇力以贊化鈞公今棄我孰與爲鄰昔我同年如木向春今我同年若星在晨嗟公已矣寧不傷神執紼而餞玉河之濵目送行旐心隨去塵與公永訣涕淚盈巾嗚呼哀哉

復畏吾村舊塋告先考墓文

維治某年孝男具官東陽敢昭告於顯考贈大學士府君尊靈曰東陽伏承治命以祖塋狹隘弗寧厥居哀痛惶惑歷於玆土先妣舊封猝未克合宅域未備碑表未建因循茍簡十六七年比因長男兆先之喪追念體魄欲別卜佳城以次遷祔蓋嘗逺涉房山攺築樹村而山﨑地衰卜不協吉窮則反本竟歸故域乃竭志倍力盡市其旁近地百有餘畆可以周築垣墉通行神道昭穆可序遷合有期平生郁抑之懷一旦而遂感激之至轉成悲傷是用告諸墓前上慰靈爽俯仰今昔哀何可言謹告

遷葬告先考文

維治某年孝男具官東陽敢昭告於顯考贈大學士府君之墓曰舊塋旣復遷合有期比者請假於朝伏防聖恩特賜葬祭增光墟墓倍感束腸敬卜良辰奉啟伭宅慿棺叩顙宛接音容畚鍤之聲恐幹靈爽事非獲已情實難任道路伊邇松楸在望仰惟先志視往如歸季弟東溟幼男兆同祔葬已久長男兆先權殯未窆並從遷祔謹告

將合葬告先妣文

維治某年孝男具宮李東陽敢昭告於顯妣贈夫人劉氏之墓曰母之喪四十八年吾父新塋久未克合心懸兩地痛徹終天遷祔有期褒防旋降人謀旣協神相攸同預告幽靈仰祈明鑑謹告

合葬告先考妣文

維治某年孝男具官東陽泣血告於顯考贈大學士府君顯妣贈夫人劉氏曰嗚呼痛哉自我先祖葬曾祖考妣於畏吾村吾母之墓實在右穆墓地狹隘不過二畆吾父吾叔志存增石爲有力者所據病間遺命飲恨而終曁別葬於故城小西門遷祔事重不敢輕議松楸相望曠如山海左瞻右盻五內分崩痛定而思有悔無及邇歲別求吉壤百計莫諧長男兆先旁殯墓捨久而未祔哀與日增天誘其衷復圖舊地宅域旣辟樹築茍完仰荷聖天子優假之恩貸以旬日褒防之典過於尋常地利天休皆出望外神人協相悲感交並嗚呼生也同堂沒而同室昭穆具在子孫列侍吾父母之靈若可以少慰矣東陽不肖生不能盡承顏養志之禮喪不能致愼終追逺之誠不孝之罪何其可贖捫心叩顙無以自容誓竭庸駑用圖不辱尙祈恩庇佑我後人謹告亡弟東溟並此附告

安葬告兆先文

汝爹告兆先汝久未葬實傷我心葬旣有日聽我告汝小西門之地汝所樂也不得已而遷畏吾村之墓汝之所常病心焉者也而歸之皆汝平生意料之所不及也嗚呼送死大事其責在汝我乃行之人亦有言可謂倒行而逆施矣今上而遷父合母下而葬子勞苦不足論吾何爲其心哉汝其從汝祖依汝母攜汝弟以安處於斯也嗚呼痛哉幼男兆同並此附告

遷葬告曾祖考妣等文

維治某年曾孫具官東陽敢昭告於顯曾祖考處士府君曾祖妣孺人賀氏顯祖考贈資政大夫太子少保禮部尙書兼文淵閣大學士府君祖妣贈夫人陳氏曰玆者奉吾父資政府君之柩自小西門與吾母劉夫人合葬於此弟東溟男兆先兆同並從遷祔昭穆具備骨肉咸萃伏惟尊靈黙佑永底安吉庇我後人先叔父百戶府君叔母孺人唐氏亡室贈夫人劉氏繼室贈宜人嶽氏亡弟東山東川同此附告

祭衍聖公孔以和文

嗚呼哀哉疇昔之歲公來京師凡我斯文載遊載嬉月夕風晨左書右詩惠而過我不醉而歸二十餘年敬久不衰婿我猶子聘我令儀曰此太宗實維本支後繼我者非此其誰公奉兄命我慰母慈吉卜旣協家人具宜我子東行驥尾是隨誼重骨肉勢忘崇卑笑而謂我此會何時踵未及還樂極生悲公書弔我情見乎辭公病不朝星霜再移爲公屈指秋以爲期訃音倐來將信將疑東望停雲涕淚交頤瞻彼闕裏莫摳我衣濟上之約𨿽悔可追公有令聞美玊良珪公有髙懷月霽春熙一旦而沒云胡弗思孔廟之焚公適罹之梁木旣構斯人則萎我爲公慟匪獨予私欲往哭公室是逺而何以致我絮酒炙雞辭以爲侑公知不知嗚呼哀哉尙饗

祭李孺人嶽氏文

防泉翁門有女六人歸李者四其一則學士之婦符卿之賓有孝有則於宗於婣家有祿食國有錫恩然而健者半病者半邅屯坎坷餘二十春嗣未及延而已弗自保其身矣我防翁之澤於是而盡吾黨之厄亦何相因至此耶聞訃之日執紼之辰吾方在告情莫得而伸也一暢之奠聊以致吾親而已嗚呼其聞耶其弗聞耶尙饗

祭海鈞蕭先生文

我友天下爲士實難定山有莊南屛有潘公起東徼周旋具間窮滯太學達登諫垣謫郡蠻陬佐憲閩藩地歷險夷事異悲歡凡今之人避難求安難進易退惟公有焉義重金石情傾肺肝山限海隔神交意傳自壯及老逾四十年世路將別盟言未寒千里一訣下歸重泉凡今之人雨覆雲翻終始不負孰其能然公哭我子有詩載編今我哭公匪銘曷宣手閱遺書淚雨涓涓日望飛旐心旌懸懸絮酒而弔哀何可言尙饗

祭劉舅文

嗚呼哀哉吾母之黨獨吾舅存骨肉之喜豈惟似人壯別天闕晚歸玉門聚散欣戚餘三十春今忽棄我吾疇與親哭不慿棺葬不繞墳寧我恝心我疾在身公則諒我九泉有聞曷以慰公視我銘文一奠而訣哀胡可云嗚呼痛哉尙饗

祭曾尙書文

人生聚會可謂甚難南北殊蹤壯老異觀惟今之悲乃昔之歡凡我同年疊倡交和朝必充廷宴必盈坐惟今之弔乃昔之賀過公之門鄰哀巷憐登公之堂男涕女漣挹公儀容不見周旋聽公音聲不聞笑言公壽實希年旣逾七公官實髙品旣登一公名不隳公行可述公無往憾我自公防陳詞敍哀侑我芬苾平生之交於此永畢嗚呼哀哉尙饗

祭葉錦衣文

維公之先自越移燕我亦楚徙如萍水然絲蘿之緣以世以年公以武顯有位有權有守有爲有行與言終始之際儒生所難公壽已希胡不少延病起而弔哭慿其棺公子公孫衰絰在前公不我迓悠悠九泉靈輀駕矣何日而遷辭以奠之有淚汍瀾嗚呼尙饗

祭孔氏女文

嗚呼痛哉我女之生玉韞珠藏我女之嫁鳯翥鸞翔我女之行山遙水長椿萱並茂琴瑟相將廕封圭組相祀烝嘗我女不樂懷爺戀娘廟庭赫奕府第輝煌莊田徧野桑棗成行我女不樂言非故鄕我女歸寧歡聲滿堂我女疾病舉家皇皇疇昔之夜我夢不祥我女告終竹死蘭殤無論骨肉鄰嗟道傷婆與汝棺母掃汝房棄汝藥餌還汝衣裳含汝斂汝汝夫在旁我女何女質美徳良我生何生有女無良汝弟旣沒汝兄亦亡嗟我老矣形單影雙觸物感事摧肝裂腸今日何日景物異常雪慘風淒云日無光昔汝別時涕淚淋浪今汝去矣形聲渺茫求之不得四顧徬徨我有官酒汝不復觴我有家食汝不復嘗吁其逝也何日而忘嗚呼痛尙

祠堂成告文

維正徳某年孫大學士東陽敢昭告於顯髙祖考處士府君顯髙祖妣譚氏顯曾祖考贈光祿大夫柱國少傅兼太子太傅戶部尙書謹身殿大學士府君顯曾祖妣贈一品夫人賀氏顯祖考府君顯祖妣陳氏顯考府君顯妣劉氏曰粵自幼齡屢遷第宅比居玆地十有四年墓域已成家祠尙隘比因雨潦上漏旁欹怵惕誓心悲傷坎骨乃勤新構稍拓舊規面陽背陰昭穆並序防靈有所抱痛無窮仰冀恩慈俯埀鑑佑謹告

祭方石先生文

嗚呼士有曠世而相感終身而不相信者是非可以笑貎爲亦不可以口舌論也或符契之左右或枘鑿之圓方間之而不能使之離彊之而不能使其合蓋嘗有慨於聚散而曷能無意於存亡方其並舉甲第聨步詞林忘年合誼異地同襟以文字相劘以道義相箴諒羣眾人而得此予不自知其何心及乎志薄功名趣懷髙尙回車乎九達之間振衣乎千仞之上顧勲業之未終托文章以自放是宜稱國士而有光齒前賢而無讓者也嗚呼我志君子公行我知神道之銘匪我其誰所謂上爲天下慟而下以哭吾私者吾嘗聞之矣豈但慨晨星之落落傷宿艸之離離惜往日之不再嘆人生之有涯而已耶尙饗

刻字法手稿成告考墓文

維正徳某年謹以刻成永字八法手稿一部焚於我顯考贈大學士憇庵府君之墓爲文而告曰嗚呼惟我先考精通楷書推衍永字八法定爲變化三十二勢結構八十四式歸之獨見成一家言手澤尙存紙墨多缺業慙授簡力愧揚名懼夫積歲愈深幽光遂泯含羞抱痛死有餘辜乃屬太原宋灝摹勒大字風神體格幸免遺譌東陽仍取全編手自謄寫統令上石數月而成追念劬勞敢忘敎育有身莫贖欲報何能徒以衰老之餘年粗畢平生之一事尊靈如在鑑此防誠嗚呼痛哉謹告懷麓堂集卷七十五

欽定四庫全書

懷麓堂集卷七十六

明李東陽撰

文後稿十六

墓表

明故南京戶部郎中致仕進階中憲大夫羅公墓表

吾郡有耆徳之士曰中憲羅公予蓋及見焉修眉廣顙朴中茂外偉然長者也自致政歸十餘年卜築府城中端居簡出優遊自適饗子孫之奉卒不失其正以終嗚呼今安復有斯人哉羅氏之先出吉安巇下後徙家長沙今之茶陵州自宋以來多顯者公髙祖十九府君爲元國子生其季子曰丙翁丙翁之季子曰汶在國初爲燕山防衛斷事承勅理寃獄活四十餘人防事之季子曰懋公父也公諱琥字彥武生而孑立無兄弟以孝聞茶陵時爲縣以縣學生膺貢升國監以楷書選入中書錄文武官誥勅正統已未授南陽府通判督賦有法承檄捕盜盜皆就獲辯其誣者五人縱遣之孫公原貞爲河南參政檄勸糓麥二十餘萬以備賑貸宋參政琰檄撫流民二萬餘戶附籍諸縣民甚安之餘肅湣公爲兵部侍郎巡撫河南檄築封丘隄防黃河八十餘里下張秋入於運河三載考績乞歸省母又檄運京儲邊餉若干石丁內艱歸州縣請畱之制弗許景防庚午服闋攺衢州府防有劇賊時孫公爲兵部尙書軒公輗爲都禦史皆在兩浙檄公領兵三千駐遂昌諸縣獲其黨三十餘人以功賜金帛諸物秩滿九載超擢爲南京戶部郎中部檄勘官屋鈔直監收京儲造茶鹽印契諸事事皆集值尙書闕署掌部事諸司皆受令焉復滿九載自通判至是其考最之辭皆備極奬許與其大者則有公亷端愼之稱將大擢以子鐔膺貢監舉鄕薦乃謝事歸後以詔例進階中憲大夫鑑舉進士爲給事中爲參議皆及見之卒之年九十有四治癸丑十一月七日也明年某月葬於某山之原配譚氏封宜人貳室鄭氏以子貴從夫階贈宜人子九鍪鎧鐔鈿銎鑑鑾�崟早卒鐔奉新縣丞鑑命爲陜西右布政使餘皆以輸粟爲義官孫三十一庭椿松栢桂槐楠梅梓梧橊相樟杞楊�樹櫓棐楡梁椅柰材傑柷彬槿梅棟杏柯椿桂梓亦義官曽孫十有五熿煒熇炳燦燿燔焲煥燮焯燈烱某孫幾女一孫女二十有二曽孫十有幾孫女若干昔李遷哲男女第宅聨接十餘里子孫參見或忘其年各據簿以審公之嗣續殆或近之東陽生晚耳目所逮匪直一郡求之四方指不能以再屈也況經術相紹簮組交映而布政君之淸謹恆固顯庸未艾足以振起而揚厲之哉然則公𨿽沒而其榮名盛業所以爲不朽者固在是足爲鄕後進者勸而非徒以壽考嗣續爲也布政君與予交厚且久奉四川參政唐君震狀請表公墓數嵗弗能復防唐君亦已壽終狀所書子孫復增於舊則據今所增者書之以俟其後云

鄂陽阡表

平潮鄂陽山之原屠氏墓在焉蓋自成化丙午屠府君葬於是時府君以子勲貴再封爲刑部郎中以卒勲方爲南京大理右寺丞例未及葬祭後十有餘年當治已未屠母乃卒勲已爲刑部左侍郎贈府君如其官而母以獨存故自宜人加封爲太淑人太淑人秩三品例得賜祭與葬葬所治封築器數之等皆加於舊而府君以合葬故與有榮焉於是勲之官寵日盛家教益有徵府君之恩數固待於是而後備然刑家之義統於所尊必重爲表襮不可獨爲母道勲乃錄誥命之詞諭祭之文刻石於墓以昭示來裔而鄂陽之阡始顯其在嘉興郡地若是者或有之而縣境所在則未始有也按府君之遺行有三曰事病母撫孤侄拯急難母楊淑人病瘍久躬自防濯廬於墓側三年兄樞之卒也以其子煥代役京師及煥壯未有嗣又給田置媵得子二人兄祀賴以不絕句容商徐氏者爲盜所踣瀕死水際爲解防易服以火熨之而蘇酬以百金竟弗納其賢如此太淑人之行有二曰狥姑難曰睦夫黨姑之病有盜入其室左右扶抱以衣物慰遣之盜亦感嘆不敢逼而去恆居與妯娌齒動先退譲謂府君言必舉世俗異姓敗家事以爲鑑人亦以此賢之嗚呼夫與婦殊道而異施若府君及太淑人之行固各有所處而教子之方貽後之計無不同者勲之以文學致身以行檢守官以才望受簡任皆其徵也然則榮封顯防生有寵沒有耀長存而不朽者固亦有由矣哉

翰林吳封君墓表

吳縣天平山龍岡之原爲封翰林編修吳君葬地實君所自卜者治戊申葬厥配司孺人而虛其壙之半越十有三年庚申君以壽終其子一鵬卜明年辛酉九月某日啟壙而窆從治命也君諱行字仲恆世爲長洲著姓祖諱敬考諱宗皆隠於農君少時父客死母周氏亦卒家遂落君內負幹力奮自樹植徙居蘇城朝夕拮據積二十餘年始復故業且寖加裕焉顧樂義舉遇鄰黨貧乏輙爲解槖逋不能償者或折其劵至有急復周之他如建橋浚井凡可爲物濟者爲之無所譲教子專用儒業及一鵬舉進士入翰林獲沾錫命每戒以積學修行諄諄書札間不厭也性度豁逹尢喜遊眺與徐侍郎公肅友善嘗從至京師遊玉泉諸山信宿而返家居山水間登覧不輟未病一月忽買舟徧抵鄕邑與親友敍舊故至徐公談笑竟日若與訣別者比歸疾作且呼酒徧飲家人復自引滿合歌以侑觴遂沐浴更新衣以夙所治斂具授其孫曰吾且逝矣明日乃屬纊其終始不亂如此可謂賢矣司孺人亦常熟令族生有內徳能勤與儉其始歸值君貧時協力治業以底於成一鵬嘗溺水幾殆孺人投水中抱出之愛不弛教每佐君督課一鵬或購書歸取直值君他出孺人輙易他物酬之客至躬治饋具畱與論議惟恐其去若父葬母饋及二弟之婚皆與有力然請必君出弗敢專也故君恆宜之一鵬亦賴以有立鄕之稱內徳者蓋不能釋云一鵬念秋試時不獲視母含斂及聞父病將請告而訃已至痛不自置乃圖爲不朽計奉其同官周朝振狀乞予予校藝禮闈得一鵬奇其文又奉詔授業見其雅潔可愛重亦嘗一再接君知家學之有徵也故爲之表

明故廣東布政司右參政戴師文墓表

成化戊戌予同考禮部得師文卷心異之曰是必博學多才之士比揭榜戴姓豪名浙江人退訪之方石謝先生曰吾鄕名後進也廷試之日方石實受卷見其防亦大奇之登二甲進士優等後累官至參政以卒方石方家居爲著墓志且以書要予表其墓道之石其父亦予京闈所取士知安州將告歸遣使申請而方石適被召入國學重爲速予予值有哭子之慟痛稍定於師文重有感不能置也按戴氏出臺之黃巖宋石屏先生九靈之後歷宋元爲文獻著姓再徙溫嶺今分太平太平亦臺屬縣也師文之大父諱圭隠處不仕父名通宿學不售實以經業教師文師文貴請以其官封之不受竟自取鄕貢母陳氏累封爲宜人師文年二十舉於鄕將試禮部其父少之不遣行久乃得遣遂聨防授兵部武庫主事主役出納數年稍遷員外郎亦未有以自見擢職方郎中主營鎭戰守官士調遣之務防邊報旁午夙夜綜畫應答如響尙書以下皆倚重之不欲使居外資望旣積擢廣東右參政以去時年三十有六而已而輿議猶若以爲詘師文益殫志慮思有以救獘拯困未及一施而遽以疾卒大夫士聞者無不嘆且惜之不獨於知者爲然師文嗜問學自爲舉業已窺見古詩文機格時有所出入旣優仕加意研究深得肯綮間以所著質予予益以信知之非誣師文卒乃見其所謂贅言錄者中間有檢飭自勵語期無負方石先生及予蓋師文視予猶其視方石也嗟乎考校之職得一士焉輙借以自慰且期其有所建立以相引重有士如師文者其文章行業皆足以大顯於世而竟弗究以死豈不重可惜哉然師文之名托諸方石固足以不朽然圖顯錄而互見者宜表之不可無乃敍而表之曰廣東右參政戴師文之墓

遺善處士顧公墓表

遺善處士顧公諱顯字文顯松江華亭人遺善其所自號人遂以是稱之公旣沒且久其子封翰林編修瓊欲白其潛徳未果其孫侍讀淸嘗撰述爲狀比以母喪歸因請於予將刻石表諸墓道成父志也公端重有則童時學鄕校不煩其師性孝愛父晚嵗喜賔客每先童治具夜歸必潔枕席之門至則扶掖以入旣寢然後退𨿽盛寒暑不廢也姑之夫贅於家視其二子不異同气共案而食者五十年後欲分所有且自名便利如其欲予之鄰人侵所居地見而不問家人以爲言曰爾曹苐努力彼能侵之其子孫未必能守也已而果然配沈氏早卒公年僅逾三十旁無媵侍或諷令繼娶曰吾旣有二子矣若娶而不愛徒傷吾心躬自撫鞠終身不再議淸甫能言卽教以方數居近市有爭闘屠殺者輙攜而避之及諸孫列侍黙授書史誦康節誡子辭曰吾願汝軰爲上品人尢樂與人善聞人過則掩覆之惟謾詐殄暴者輙誚譲不少貸鄕後進皆有所畏法焉平生惟一再入城目不識官府耳不聴淫樂手不執銖兩纎嗇之物口不道市井機械之言身不蹈危險僇辱凡不義之事𨿽閱世甚久際物甚眾而秉彛之懿固未喪也蓋淸之自述云爾夫人之有庸言恆行閭閻畎畆之子弟不能知知之不能傳𨿽士大夫家亦或然然禮所謂弗明弗仁者蓋專責之士大夫其他則不暇責也若詞臣史氏之施於人者發潛闡祕往往有之而於其祖或不及焉何心哉淸以文學名家庭軌範皆得於濡染薫炙之間其辭核而理可據信也且語以大孝爲揚名次不辱又次能飬則懿行雅操榮名寵錫如淸也者豈徒以藻翰爲哉予稔知淸因獲識封君性行端厚已徵家教防流溯源有不得不歸之公者及考其實固治世之逸民畿邦之遺老也是𨿽生不賔於鄕沒不祭於社而勒名紀行爲後來表式亦獨非史氏之所有事哉

明周府封丘王教授贈承徳郎戶部主事李君墓表

慶陽李君惟中以教授卒於家友都禦史楊公應寕爲銘以葬而墓道未表後君以子夣陽貴贈承徳郎戶部主事夣陽乃請於予且出其所自爲狀夣陽學於楊公又予禮部所舉士其視予猶視楊公也故予𨿽未識君而亦不得而辭焉按李氏出開封扶溝君祖諱恩從外舅戍慶陽死事邊徼考諱忠有隠徳妣某氏以節稱於鄕君諱正惟中字也生而莊重自負或誘以非道輙內愧累日家夲饒父好施而貧居勤苦力學爲文章敏贍過人試有司久弗售循次應貢以親老授學職爲阜平縣訓導俗野不學君嚴爲誨廸越五年士習勃然若丕變者而君以家艱去擢周府封丘王教授王雅重之數日不接必問曰李先生無恙否有疾則躬往臨視以爲常王素嚴重久寖和昜議者以爲輔導之助前後四十年官𨿽不顯而隨所受任以職務自飭固如此世之人茍不獲顯位輙自厭棄不復有所振厲觀於君亦可以少省矣國朝之制凡藩府官不得爲內朝卿士惟身沒而子貴者則得封君之學未究於用而用之教子夢陽以文學發首解登甲科砥礪名行表然見郎署君預被封錫獲報於身後其視諸所自得之也一間耳然則有子而不知教者亦獨不以君爲法哉以是表於君墓亦鄕邦之勸也君配孺人髙氏赤城農家女嚴明有內則旣歸君薪水舂防績紝澣濯之事無一不親事姑極孝敬或不懌則率諸防羅跪曲爲愉悅必意釋乃已此其賢克稱爲婦者故並書之孺人以就飬卒於京師夢陽扶柩過河南殯於城北越二年君啟王得假以喪歸道得疾至陜增劇抵慶陽六日而卒

明故贈翰林院編修蔣君墓表

全州之望曰蔣氏蔣氏之彥曰封君諱良字希玉髙祖榮卿曽祖志敏祖貫舉湖廣鄕貢官至刑部員外郎考安隠於鄕君生而多疾祖母蒙母滕更相保抱賴以有成年十六爲州學生端雅好學提學官至以友呼之爲昜其舊字後所稱者是也正統丁卯舉廣西鄕貢屢試禮部輙弗利卒國子業天順丁丑謁選吏部授雲南河西知縣縣多夷獠好惡無常性君壹事撫化不任鞭朴平賦役循田野教民力作越數年增戶四之一修建學捨增弟子員親據案講說誘使爲文藝自是始有登科第者尢善制彊梗有寸白裏多不逞武防鄕曲持官稅不時納君械治其尢者數人余斂不敢肆官長有迂視之者至是始嘆服焉九載將上計耆老數十軰投牒借畱之布政按察亟爲艸奏奏且上君念母老欲歸覲以情告乃止於是備錄狀奏驛致之以示褒奬旣上吏部攺廣東都指揮使司副防事品均而職散類左遷者人爲之不平君自若也凡獄渉民事者時承檄治之亦爲盡力未嘗自弛間讞獄於韶聞母喪歸歸數月而卒治辛亥以子冕初命贈文林郎翰林院編修君仕𨿽不顯卒以子貴於位不稱徳之義固亦有徵哉君事父愉婉在官得異味必思其母以世業譲二弟其自奉計口置田所得俸稍嬴輙散諸婣族舊故及凡貧乏者人有過務爲掩覆𨿽犯不與校讀書求大義爲詩裁取適意不事雕繪而教子務通博以古文艸篆爲法病革時召冢子升於外手書數十字遺之命酒三釂朗吟古詩二句卽就枕翛然而逝蓋其心宇淸防故至死不亂如此然則其所飬者可知己

明故封徵仕郎刑科給事中鐘君墓表

嶺海間多幽人逸士顧僻在南服去京師逺甚非有所慿借或老死巖穴名不逹於朝者若鐘封君松雪翁者非其子兵科給事中渤之賢人莫之知也君卒渤介其同官王工科文哲造予請爲文表墓自述父徳哀咽不能辭文哲爲畢其說曰封君諱鐸字文振廣東東莞人也生而頴異好學學舉子方弱冠州縣薦以應試其父不欲使去左右君素孝謹因嘆曰仕以爲親親弗樂將焉用仕遂棄不復業家居色飬外內無間言比其以貧故出遊江湖過豫章下金陵徧於吳越之墟挾所有爲賈服計銖累寸積家日以益裕已而歸曰吾非好遊者也每讀書爲歌詩多所自得尢究心小學一書人欲淑其子弟者延至家塾則欣然就之誘導不倦其教子尢肅嘗手抄經義數百篇授渤曰吾志在此今以畀汝矣渤旣舉進士獲以初命封君徵仕郎刑科給事中君益謙愼自視與韋布無異且戒其族姓曰魚鹽之利小民所恃爲命者愼勿奪之鄰邑有荒地數百畆可渠而爲田君集眾力圖之垂成而爭者至君遽以譲之其人償半直君悉分於眾一無所取至於防孤拯難恆汲汲若弗及然故鄕人皆以長者稱之其崇尙禮義不自矜溢如此然猶有世徳焉君考諱玘號橫溪素履恬靖年七十未嘗至公府祖諱定安號守驥先生始遷橫塘嘗分田贍族煮茗以飲行者大父諱立成僑居良平時已以善聞其慶澤所由來逺矣退次第其言爲狀以致予予憮然嘆曰鄕之評自古有之蓋耳目所逮毫髮不容遁然孔子論好惡於鄕人之善不善固有所擇茍其所不合𨿽不爲所好無損也文哲爲諌官方以論議榮辱天下非阿所好者矧其指事核實鑿鑿可據信哉

毛間翁墓表

蘇之太倉州有百嵗翁毛姓諱弼字惟忠晚自號爲間翁人亦翁之翁生而質美不假問學愼身寡欲無僞言飾行宅心夷曠待物以和遇橫逆未始與較𨿽貧居能以所受田譲其兄嘗獨處有少婦來奔正色叱之後三十年其配王孺人始以告其家鄕人莫之知也成化丁未詔民年八十以上賜冠服及肉帛翁實應格或諷令稍增年至九十冀多得帛翁曰朝廷施不報之徳又欺而取之何心哉此二事皆君子之所用其心者使出爲世用則其所操執所施措必非負國與民者也教其子升曰汝爲商以供吾飬遂致洗腆安其髙年升亦簡易儉約讀書好禮後以子貴累贈奉政大夫左春坊右庻子兼翰林侍讀人皆稱之曰此毛間翁之子也教其孫澄曰汝爲士以亢吾宗澄狀元及第累官右庻子兼侍讀賜四品服直經帷修國史以學行稱於時人皆曰此毛間翁之孫也州之始建翁實應防爲鄕飲大賔及澄歸省值翁壽期大夫士爲賦頌以相艶慕故翁之名老而益彰蓋不獨於鄕爲然治辛酉十一月日南至無疾而終葬於州城北陳涇之南翁所作壽藏王孺人先卒且葬至是祔焉翁惟一子三女五孫某某曽孫八某某孫二某某於戲古之論壽者必歸之世運蓋𨿽其人之善有不能以獨致者我太祖除殘定亂瘡痍之民死而復蘇大宗始奠大業曁於宣廟翁嘗由京師瞻輦轂預聞刑賞之大累朝以來休飬生息以至今日庻富之效極矣而翁隨際其盛身不出鄕閭足不至公室秤尺之具不經於目甲兵敲撲之聲不入於耳安居色飬全而歸之箕子所謂攸好徳考終命邵子所謂生太平世老太平世者殆兼之矣是非間气之所萃故歟太倉夲昆山地有周壽誼者生於宋季入國朝洪武初爲鄕飲賔至百有餘嵗而卒郡誌書之以爲奇事後之壽者固多其至百者惟翁一人而已然周𨿽終始盛世而壯長於攺革之時宜無以自樂者其子孫亦未甚顯況賢且貴如毛氏者哉揭名著行附諸貴徳尙齒之義誠不可冺沒於後澄以禮部之舉予實校其文比奔母喪有事於墓念祖徳未表請予文刻於墓道乃按其所自爲而志復論其大者如此云

懷麓堂集卷七十六

欽定四庫全書

懷麓堂集卷七十七

明李東陽撰

文後稿十七

墓表

封中憲大夫湖廣武昌府知府秦公墓表

無錫秦君廷韶旣防厥考中憲公自述行事遣人上京師請予文表墓道之石曰防恃此以瞑我先公予辱識廷韶知其賢而有文舊矣上遡其世得公之爲賢乃表之曰封中憲大夫湖廣武昌府知府秦公之墓而爲之文曰公姓秦氏系出宋國史院編修觀子常州通判淇家扵官徙無錫者五世至厥祖彥和考季升未有顯者公夙有至性生五嵗防妣恵氏哀慕如成人稍長嗜學彊記日數百言長老皆使就舉子業厥考曰吾惟兒一人忍令一日去左右哉顧錫俗尙詩俾學焉公稍經指授輒得肯綮能作驚人語禦史成始終者以詩自名獨愛公所爲遂與締交公家素裕正統間有司命長鄕稅非其好也乃去之益肆志於學謂詞藻不足以爲至因讀論語修已以敬之言自號曰修敬志警也父疾禱於天祈以身代憂瘁累月髮有變白者比居喪哀毀逾制事繼母華務求其懽弟貧弗能自立贍之終身𨿽一味之甘必分之嵗時家祀器物必精潔𨿽老不以屬諸人家教淸肅訓子孫必先行檢加以禮法其爲辭甚寡發必中節對客終日風範不少頽鄕子弟皆敬畏不敢侮視有不善必相戒曰吾鄕有王彥方勿令知之尢重義舉有貸白金百兩者覆舟而亡之歸則號泣將自經公亟慰之曰癡男子得不葬魚腹中足矣尙惜囊中物邪遂還其劵其人感泣曰活我者秦公也公自其子防舉進士累官郎中知府布政使累荷錫命有名秩冠服益以齒徳重於鄕而公愈自謙抑與韋布不異有司禮致爲鄕飲大賔大夫士過者必訪於其家防旣謝事歸事志飬故公日得與諸耆舊結社賦詩徜徉林壑終其身無隠憂亦無放言昜簀之夕猶不廢巾幘子孫問所欲言徐應曰吾於世無不足者尙奚言翛然而逝某年月日也葬於龍山之原所著有詩集若干卷子三防其長次旦次奭皆輸粟拜官嘗以雙孝旌門嗚呼東吳多文獻無錫殊盛非惟科目踵接山林名行之士亦多其人若秦公者是已予往年歸自湖湘值廷詔宦遊於外弗獲登其堂挹公之風公今已矣不可以復作矣可勝嘆哉公旣沒鄕人議其有貞靖之行相與私謚之如吳淵頴故事因附著之

明故江西按察司僉事馮公墓表

昔在國初洪武永樂間豪傑並用中外大小各稱厥職承平百餘年壯者老老者盡子若孫代更而世昜非有尊爵重位奇功異迹𨿽善不能傳其傳者非其遺民故吏之有知識則子孫之賢且貴民若吏之無知子孫賤且弗類不能稱述而揚顯之則終於無聞豈不重可惜哉若浙之餘姚有僉事馮公者人始未之知也公諱夲淸宋樞宻使京之後曽祖通義祖彥誠考伯防皆隠於鄕公生於洪武元年少學春秋遊縣學膺貢爲國子生授湖廣道監察禦史在壬午之嵗蓋所謂三十五年者也永樂甲申奉文皇帝勅同錦衣衛刑科官撫蘇松常三府長洲有宿盜聚至數百人督兵擒之同事者欲槪論大辟公不可奏誅其首惡十餘余差爲五等皆得不死上海行臺有淫祠爲�前禦史輙避不居公入而毀之妖遂息他如按贜吏振士風善政尢著再巡四川甘肅亦如之都禦史顧公佐重許可凡臺議疏奏俾閱而後行庚寅扈從北狩歸辛卯考績擢福建按察司僉事分巡漳泉諸府兼理海道庭無畱案惟死獄必請平反甚眾府嵗輸畨貨百萬而非其產公請半折鈔以蘇民力建寕大水溺者爭附槎木蔽川而下公聨百艘爲浮梁截流救之活數千百人防天變陳時政甚見嘉納時逋賦繁重廷簡方面官公道徵之公得太平諸府以民貧不忍督迫善爲撫諭民感激爲之稱貸以輸僅逾月而畢事宣徳丁未攺江西巡饒信諸府與禦史兪謙錄囚安仁方蒞事忽得風疾端坐而逝兪督官屬治棺斂歸其喪葬焉年六十矣其爲人孝謹亷直不茍爲趨避久且不變嘗自號曰介庵人亦以是稱之子某孫某曽孫幾蘭舉進士爲翰林庻吉士累官江西提學副使文學治行綽有時譽爲當道所阨而罷論者至今惜之公墓在縣之華原正庵植松成林蔚爲鄕望成化間海溢盡壞提學歸手復封樹爲廬室後以其伯及父祔焉間爲書抵予致大常呂少卿升彰狀請表公墓公之沒越四世八十年而其事乃大顯於世蓋自提學始若予文惡足以爲公重哉

贈戶科給事中薛君墓表

昜稱乾父之蠱蓋取諸器書稱堂搆播獲蓋取諸田與室皆以小諭大家之有業莫切乎是三者君子之論興替必先焉則其大者可從而識矣且子之於父蠱有幹以爲之用室有搆以爲之居田有獲以爲之食則凡其親之饗於身者皆其所自遺也而況有大於是者乎予於薛氏之興得其父子之賢因爲其子表其父以爲世勸君諱云字成霖夲河東望族譜傳自唐少保稷始居常州江陰之寶池鄕今鄕有稷山實以是名五世祖薛兼入國朝以楷書召預書誥勅引疾歸其鄕兼生文逺出贅黃橋楊氏生佺世有隠徳佺實生君君髫時以才俊簡爲縣學生比長爲尙書舉子業業成連試不利丁外艱力治喪葬服旣闋猶悲慟久未起復學官以曠廢舉白當道例黜爲府從事君隠忍就役然不爲習變知府孫仁禦下頗嚴獨器重君委以雜務幹治井井部使以猛厲稱者亦假辭色遇之值嵗饑輸糓若干斛以佐賑貸獲給冠服待次家居者數年期且至不屑就選竟弗出平居友愛諸昆弟有過則懇曲開諭撫羣從子不異已出有寡姊事之終身棺斂葬祭必親治𨿽冒雨感疾弗防也其治家嚴而有則子侄無少長侍立終日下逮廝僕咸凜凜屏气息靜閒寂肅如公室而教子尢切以所業授仲子金曰汝爲我成之金之舉鄕貢也猶及見焉旣卒之三年金舉進士入翰林爲庶吉士又二年授戶科給事中又一年今天子禦極恭上兩宮尊號以恩贈君徵仕郎戶部給事中蓋金以文學論議顯於時以及其親而君之志始畢論者謂金於是乎能子金念父徳久不白間奉張進士簡所著狀請表君墓故書之明故贈文林郎廣東道監察禦史石公墓表

予每檢故篋見同年按察副使石君大器所著其父文林公行狀蓋徵予爲表墓者復十餘年君之墓木已拱矣而舊諾尙闕未嘗不憮然感之比其伯子玠以禦史繼爲副使提學山西仲子珤自講筵擢南京翰林侍讀學士將道歸省墓則湏此以行嗚呼是安可負哉按狀石氏爲眞定稿城世族其先有長卿漢卿才卿者並以直義聞於鄕里人至今稱爲三石家元季喪亂子孫皆轉徙他郡入國朝乃復故業公祖諱永考諱友智世有隠徳公生而爽郎曠逹不事容餙學春秋永樂癸卯舉順天鄕貢甲辰中禮部乙科授山西臨晉縣學教諭時年甫弱冠抗顏立教寛而有則人不敢昜視當道亦器重之使攝縣事坐逸死罪囚就逮罪且不測按察亷其無他以常律論左遷廣東河泊所大使人以風土弗習諷令勿赴公曰事君者罪不逃刑亟上道數年以疾卒於官年三十有二而已識者惜之配時氏早卒繼孺人徐氏廣信上饒人宋國子祭酒元防之後父聆知稿城因家焉孺人婉嬺幽潔通書史義公在臨晉時禮迎於官年二十有六矣在韶遭公喪力謀返葬有張參政者稿城執友也欲畱俟入覲挈之以歸辭曰父死之謂何而宴安是圖至上饒宗人亦畱之曰聞而父門戶已落太夫人亦謝世歸且無所於依是父母之邦也盍少駐焉復辭曰吾尙不敢緩而敢畱乎竟間關違稿城族黨尊防皆壯而悲之旣葬公命其子曰璽汝力父田曰玉汝讀父書玉大器名也其後產數破孺人脫簮珥給膏燭且盡則勸耕課績以共之如是者幾二十年及玉舉進士爲監察禦史每諭以平反故玉持憲久𨿽號嚴肅而常依於恕成化丙戌府縣上其節詔旌爲貞節之門明年丁亥卒於京師年五十有七又三年玉以考最贈公文林郎廣東道監察禦史孺人亦被封命人蓋曰石氏有子及玠珤繼舉進士以文行論議合舉其官則又曰石氏其有孫乎予嘗嘆按察君才不盡用以爲公所積累抑而不發及再世疊見方隆而未艾然後知蓄之久者發必大在物固然而非旦夕所可必也然則士君子修徳行義固將盡所當爲而曷嘗以預必哉茍其願皆可以預必則世之乘時射利竭志力以敺之者無所往而弗獲矣因表石公以爲世戒

翰林倫封君墓表

士有所負挾而不用不過施於家及乎其鄕而止其名與姓天下蓋鮮知之及生而有子有子而能教教之賢且貴則因以錫於朝庭而聞四方然非身有其實亦不過慿借光寵而止惡能久而不朽哉予嘗求之嶺海之間則倫封君其人也君諱明字宗立號月林少嘗問學性敏而劬年十五遘黃賊之亂疲於竄越弗克究厥業兵荒後僅修墻屋室如懸磬備歷艱苦躬農販爲飬有伯兄某號糓林先生者爲鄕校師卒君適代其事志兼斆學博綜羣籍寄情吟詠已而大有所得或謂其才局非干沒者諷令幕書州郡以階仕進君謝曰吾年四十而無以自見其所就可知而更進乎識者知其巽辭以謝實非其好也自是抹摋世務混迹鄕落益務爲韜戢不以所有先人而中屹屹不爲流俗所動五昆弟皆蚤世撫其孤八九人當門祚衰落孑立無援而彊獷有力者不敢以弱肉視之誤有吞噬旋亦脫牙吐喙以去君夷然一聴其所爲顧值不平事則善爲開諭不假激辭怒色而悔心革面者亦時有之逺邇人士造訪寄寓傾接之際皆自以爲不及且曰有人如此而世不見錄焉何也文敍以省元連擢廷魁授翰林修撰君就飬京邸公卿以下謂文敍志行識度足當逺大及見君則相與嘆且羨曰固宜有子如此君歸一年勅封如子官階儒林郎貴有名秩監牧守令庭分禮抗非復曩者比而君亦遜處欿視若韋布然於是益以見君之賢云今天子嗣位文敍頒詔安南將過家展覲未至道得訃乃奔還襄事而告守制於朝禮也倫之先以爵氏散處關輔唐末多避地嶺南宋有自南雄起爲廣粥教授者始居南海縣之魁岡祖觀徳以上皆隠於農父敨號聚慶先生殖善爲業期至君當顯再世乃大顯君生宣徳某年卒於治某年其葬也文敍依朱子家禮志於壙直述其族裏生卒曰我不敢文也其上京師請予表墓奉監察禦史張君津狀曰是皆實行取質於吾鄕者我不敢誣也予以文藝知文敍於人人中久而信其賢且嘗一再接君得其所爲教者因爲文表君而亦舉其實庻幾信於其鄕以及於天下俾其後有徵焉

明故河南布政司右參政進階嘉議大夫顧君墓表

吾友云厓顧君居母喪時廬於姑蘇周山之墓予歸自湖南夜眠抵廬下呼而起因嘆世所旌廬墓事多文而寡實云厓旣不自衒當時有司亦無能旌之者後三十餘年知府林世逺始旌於朝未及報而云厓卒矣予故表於其墓特舉其大者先焉云厓始顧氏諱福字天錫云厓其所自號世爲江東著姓曽祖某祖某皆隠於鄕考諱賢以工籍順天之大興後贈儒林郎光祿寺丞云厓以成化乙酉舉鄕貢丙戌登進士第歷刑部主事員外郎郎中調永州府同知遷知吉安府擢河南布政司右參政分司南陽致仕卒初在刑部聲甚著錄囚山西多至七千餘眾平反者六十餘人前後四十餘疏多見采納每攝他司事事皆立辦勘獄浙江發巨贜七千餘兩時錦衣千戶吳綬勢甚燻灼勘獄者皆往受成議云厓獨不往防下詔獄遂摘其疵誤出永州受檄決獄至兼旁郡有部檄徵芽茶香艸云厓計合藩所徵全數上疏請停之至吉安承大猛後稍濟以寛剸理繁錯不動聲气而條緒具舉張都憲公實周都憲公可劉侍講景元皆愼許可特稱顧君獨不善事上官或以簿書相窘然卽所治校之諸郡不啻兼之矣陳時政六事時議韙之參政報至民兵數千人遮道泣送府府及千戶所各畱一鞾以表去思南陽宗藩軍校多不戢每用理防亦無怨辭撫徠流徙復業者至四千餘人修諸葛武侯廟及閱武塲開拓有加其去也以老疾名蓋郡人在言路者以私請弗獲故陰爲媒蘗而其藩人猶惋惜不少置云厓乃自嘆曰藩不負吾而郡負吾賴幸有二三知已者存尙何言哉知已者張劉周也云厓旣歸日與鄕大夫士觴詠爲樂足不至公府手不操書札惟嵗時以詩寄予未病前一月猶然嗚呼詎意其遽至此耶云厓尙意气故人潘郎中琚客死斂葬之其子鼎方十嵗攜以自隨比長以女贅之又置田廬於蘇居其寡孤後鼎舉鄕貢卒於京又遣人葬之趙知府禎沒又以次女妻其子鎬尢篤倫誼弟祿早世葬北土者二十年亦歸祔祖墓防其俾不貳志今旌爲節婦事其兄光祿丞禎甚謹嫂欲析居卽俯孫於外泣告於兄乃得歸然引咎自責未嘗一以語人人益難之而廬墓事尢大且著云

明故刑部員外郎劉君墓表

刑部員外郎劉君天瑞旣寢疾自度不能起屬其子翰林編修龍請予表墓君母大恭人之葬予實爲銘銘表皆以龍請者龍蓋予禮部所舉士也乃按豊編修原學狀而表之曰君姓劉氏諱鳯儀天瑞字也譜傳出宋元城忠定公後有曰務者避金亂徙潞之防垣凡八世曽祖徵明歷數國初以遺逸徵不就祖端永樂間貢士終新安縣學教諭贈監察禦史考諱潔景防間貢士歷禦史至浙江按察司副使君治庚戌進士授髙宻知縣值嵗饑後逋租萬計民流徙且半極力綏輯復二千餘戶逋亦寖舉久之積糓至三萬石以上自是饑者賴焉忽大旱禱而雨蝗傷稼亦禱除之縣地多荒令民自墾田得四十餘頃戢姦宄均賦役獄𨿽小必親鞫非捕巨猾卒不至於鄕民甚安之比召入邑人爲刻石紀績爲戶部主事分司臨淸出納明允以內艱服闋攺刑部益精覈弗懈庭無滯囚凡所受判往往皆帖服以去然君亦以勤悴致疾比遷員外郎階奉訓大夫未入謝而卒君少孤能轝櫬歸葬結茅墓左課耕飬母以孝敬稱撫庶弟鳯鳴口授經義每遊宦必攜以自隨姑所生子委以家務二十年求去恣所欲取仍割田廬畀之叔母陳寡而無子母事之且爲置後婣黨婚葬亦視力爲周防有疾屬來省疾操白金佐醫藥費君泣曰吾宗多貧安取是是益吾疾也竟弗納內弟有遺女失所防李氏女沒俾繼之曰猶吾女也其篤恩義類如此初按察公之從治荊襄也叛者伏法流民未有處君時尙稚以私書白公曰宜因而籍之按察欲上其計弗果後別命官往治果郡縣而定按察竟以是奇之及有官守更歷曹署不克究厥蘊以沒然劉氏祖子孫三世皆以文學行業取髙第爲美官至翰林乃益顯君之志固不終負哉

味泉錢處士墓表

無錫錢氏故文獻家予所銘識者殆數人大抵以工部郎中世恩請比其叔父味泉處士卒且葬又請表焉其辭曰榮固知先生之弗遑及也顧以榮故意者其不終拒乎嗚呼世恩固能文也而必我之托蓋將以公視而不敢以私預也處士諱濬字杯濬以居邇惠山因號曰味泉鄕之人謂其不屑仕也皆稱曰味泉處士生而峻嶷多智識而沈黙不外見弱嵗代父長鄕賦不令而集居常勤穡事月累嵗積其所拓業百倍於初然益儉節不妄費一錢獨喜交賢大夫士館糓餽贈未嘗色恡亦不以盛衰存亡昜心用是名籍籍動三吳間每市田物必稱其直佃夫之貧者嵗所入租常十免其一又以其二貸之而弗收其息於是佃者徳之相戒莫敢負業顧以益裕嵗大祲凡三出粟以佐賑濟郡守擬授七品階不受以移其子杞杞亦屢出粟薦陞蘇州衛指揮僉事縣令復欲官處士不能疆卒旌其門禮之爲鄕飲賔處士雅服孝義少刲股療父疾居喪哀毀如禮譜先世所遺文字自武肅以後若干世凡若干捲傳於家自族屬曁於鄕黨道路周窮防各當其分嘗造石橋四佐有司者半之餘所施藥茗棺槨諸物多至不可數宋人所輯名賢確論者近始出鈔夲騰貴或至一金處士刻置家塾其傳寖廣蓋其晚嵗所爲義舉類如此而未竟也處士年及嵗制乃自治壽藏於艮山之原壽七十有一而卒君子謂逹生知命正受而全歸者處士近之矣斯可謂一鄕之善士非耶

贈文林郎廣西道監察禦史陸君墓表

君姓陸氏諱溥字宗傳蘇之長洲人系出吳大司馬杭宋有千九朝議者始居陳湖四傳曰仲祥以力田爲鉅家又三傳曰起敬娶於周壯而無子間夣其先人抱一兒遺之乃生君性溫厚謹飭有鉅人度稍長其父若母若所生母夏繼卒能禮治喪祭去佛齋弗用人稱爲難旣乃與其弟宗涵協力家政以儉朴率下家益起平居無私藏一飲食未常不共遇族人恩意尢厚恆曰人能以祖宗之心爲心則何疏戚之間居室服食待君而具者數人所識窮乏若急難赴之惟恐後郡縣亷其賢推長鄕賦事不告廢而以身爲民庇者尢多未中嵗輙營別第將謝紛冗從賢士大夫遊以詩酒圖史自老而遽嬰疾以卒其年甫四十二後十年以子完貴贈文林郎廣西道監察禦史方君之疾也鄕人相率走神祠祝曰幸活陸君以終惠吾人比卒皆往弔且哭曰公需甚急孰爲我紓之嵗輸漕粟多以破家產孰貸我往役而蠲其息地若潦荒孰不幸災爲利且代我出粟以償逋賦如吾陸君者是言也流聞郡城郡之人皆嘆且惜之今吏部侍郎吳公原博爲君銘載其事爲詳予得而觀焉夫天道好生故人之能利物者天必佑之若賞其心而酬其勞至其多寡輕重亦若有典籍存焉𨿽旦夕不相應要其終未有不合也世之人知善之獲福而不爲甚者肆爲凶惡以召禍取僇甘其心而不悔亦獨何哉陸君一布衣無榮辱予奪之柄而惠澤所被至使人樂其生而哀其弗壽以死其可謂之善非耶身沒未幾而子登髙科爲顯官行績表著貤天子之寵以耀於厥世君之所得顧不旣多矣哉夫使富者散其財彊者輸其力顯者施其澤一人倡之百人從而效之自一鄕一國以及於天下天下之福寕有窮乎君之澤在一鄕君之子又將爲天下用天之報君蓋自是未可量也然則錄名紀行以垂後世非獨以勵爲善亦豈不足爲有子者勸哉

懷麓堂集卷七十七

欽定四庫全書

懷麓堂集卷七十八

明李東陽撰

文後稿十八

碑銘

明故正議大夫資治尹戶部左侍郎吳公神道碑銘

治九年某月某日賜葬戶部左侍郎吳公於漳浦雲霄裏之原蓋公之卒朝廷特賜賻鈔三千貫又給驛歸其喪遣官諭祭而其葬則有司所治者也公舉景泰初元鄕貢登天順八年進士授兵科給事中時憲廟新卽阼百司皆悚厲修職公陳正心用賢簡名將斥異端諸事成化四年與諸科合疏請溥恩澤以廣繼嗣七年遷右給事中九年轉左給事中以外艱去十三年攺禮科十五年進兵科都給事中西廠久熾公乘眾忿倡諸科劾罷之有鎭雲南者肆貪虐鎭遼東者匿賊不以聞又劾之爲諫官二十年前後論奏數上𨿽少忤不變又奉勅督馬政考牧有法見稱爲才十九年擢太僕寺少卿再閱京營馬數又召商市馬若干匹以給邊兵二十二年進爲卿二十三年用廷薦擢戶部右侍郎總京儲事寛不弛制邸官卒多怙勢擅出納輒繩以法今天子嗣位公蒞事益謹治四年遷左侍郎部事五年浙東西大水勅公兼都察院左僉都禦史往視其地公宣徳意諏民隠勸分平糴給米糓三十萬石銀七萬兩蠲累嵗逋賦數十萬他如修海隄塞銀冶嚴禁溺女申婚禮舊制援古人政迹著爲編刋布諸郡民甚徳之六年召還部在部近九年曆二考累階正議大夫資治尹壽六十五疾卒乙卯十一月十三日也公諱原道本其字髯而長身器宇丰碩性篤厚不樂爲湥刻居官能以儉飬亷而不廢賙給同裏客死凡數人皆爲經理後事甚者殯於家𨿽盛暑大疫不避也痛父棄飬力共母事爲給事嘗乞歸省爲侍郎再乞得賜鈔接驛以歸鄕人榮之尢景慕先哲嘗請立宋儒陳北溪祠嵗祀於鄕爲詩文渾雅可愛有奏議雜文紀行錄及族譜若干捲藏於家公與予同舉進士久且厚比遣子學於予予旣往弔哭從其子之請按翰林黃編修瀾狀敍事著銘俾刻於神道之石銘曰吳出泰伯族散南紀由江逮湖東際於海漳稱名邦有地髙塏實生偉人出佐天子爲名進士爲中給事薦升大僚以長卿寺載遷戶曹式贊邦計勲庸被褒封及祖禰惟祖及禰世積仁累溢爲巨流有決其滙曷徵厥源如彼漳水公澤不匱式續式似有來後人公徳是視

明故贈通議大夫都察院右副都禦史徐公神道碑銘

有談常熟徐氏之盛者遡處士公之賢云公生元至正壬午卒於國朝永樂丁酉壽七十六有子一孫八曽孫二十一孫二十三越八十餘年二傳至若干人而來者未艾其盛如此公防通書史大義旁及藝數弱冠學春秋未卒業防大兵下蘇州乃奉其祖父母徙縣城備渉艱險連遭四喪造次不廢禮已而復徙郡城吳元年天下大定始挈家歸漁梁業已廢極力營治久乃寖復而閟不自耀益愼遊處每求自益時吳文恪公訥未有名公一見定交吳旣顯亦重公不置也公居鄕恆服義食力利所不當取寕棄弗顧晚倦家政一以付其子訥獨寄興林石間或歌詠竟日意不厭每自詫曰使吾嬰一命於時寕復有此樂哉一日謂訥曰吾平生無大過人者惟以勤愼自免今亦遺爾矣因沐浴就寢明日復與兄子言保族宜家之道甚悉乃翛然而逝訥後以行義稱贈工科給事中累贈如公官君子曰不愧其父恪淸愼不茍嘗巡撫兩藩風裁卓卓爲時名人君子曰不愧其祖然則公之所自立以待其後之人者亦豈獨官爵間哉銘曰明覆九宇蘇實畿輔粵有遺民虞山之下遁形巖穴寄迹城府抱貞履幽永謝圭組首霑王化若飫膏雨睟盎終身行罔疵窳曰予靡憾中足仰俯有生必歸此固其所斂華約贏以遺來者粵一再世蟄若螽羽有聞厥孫若翼斯舉爲國卿佐光施於祖防流遡源勢孰予禦生有堂構沒有封樹維百餘防望彼南土穹碑峩峩下有行路路人載言都憲之墓

明故嘉議大夫南京太常寺卿陳公神道碑銘

吾友太常陳公之卒也予曁諸同年防哭於京邸退各爲文以彰潛懿予知公最湥獨惰且劣久莫有所就惟負公地下是懼越五年其子華赴試北上泣且告曰神道石尙未銘吾父於先生蓋有托焉予然感之乃按通政鄭公廷綱狀爲敍及銘公姓陳氏諱音字師召自號愧齋莆田涵江人也宋明州觀察使淬曁子仲剛同死靖康之難旌其裏曰忠孝坊子孫居之至今曽祖宗義祖光逺世有隠徳考澄崇尢號長厚累贈南京太常寺少卿妣黃氏贈恭人公少爲興化府學生業詩經有名天順壬午舉鄕貢甲申登進士第被選爲翰林庶吉士劉文安柯竹嵒兩先生奉詔授業殊器重之成化乙酉授編修丁亥與修英廟實錄成賜白金文綺加從六品祿嘗上疏陳時政數事如乞起李秉張元禎復羅倫章懋用陳獻章革法王佛子名號皆剴直不阿當道者或衘之不爲動中官最貴者有母喪或議旅弔公奮曰堂堂翰林相率而拜內侍之庭柰天下笑何議遂止丙申九載遷侍講加從五品祿侍經筵西廠方熾其黨韋瑛者夜帥邏校入兵部主事楊仕偉家掠其妻公居比捨亟乘墉呼曰爾何人乃擅辱朝臣其人曰爾何人乃不畏西廠公曰我翰林侍講陳音也聲气愈厲其人爲之少戢辛丑同考禮部防試時稱得人癸卯擢南京太常少卿供祀修潔凡廟薦必躬視緘識簡置官屬不受私請嘗兼南京翰林院事人皆曰公眞學士也而乃攝邪治壬子九載奏績始升卿於是公資日湥望益加重每兩京列卿缺輒擬屬之而竟弗及以卒卒以甲寅六月二十五日年五十有九朝廷遣官賜祭命有司治葬於某山之原公問學湥博學者至席不能容若太常卿齊章通政吳裕少詹事王鏊其顯者爲古文歌詩簡而有則四方購者無虛日所著累數十卷藏於家其爲人天性孝友痛弗逮飬每忌辰悲終日念仲弟祖之勞爲輸貲得冠服教季弟員舉鄕貢今爲嘉興府通判叔母林與婦偕寡屢給之婚其遺孤舉其喪婣裏旅寓者視貧富疎戚爲賙施有急則力赴之與人交樂昜信厚略邊幅遺形迹有過則箴切不少貸平居細事多不經意或遭嘲謔無所校至分別義利則界限截立中有執守有毅然不可奪者焉古稱仁者必有勇信哉銘曰惟天生才國用攸系气厚則純漓者反是繄我純皇初科防士有才孔碩公稟惟粹公生海涯迹逺都市內剛外和惟徳之備有文弗誇如防斯衣翰署詞塲畱臺禮寺官非顯曹力有餘地流俗可鎭懦夫可厲彼葩弗實曰辭與藝豈吾弗能匪此伊恃公弗大用世豈公置榮途顯階公亦自避彼挾數者皆謂予知不旋踵間車覆馬躓惟公考終得正而斃鳴呼愧齋可以無愧

明故陜西三原縣儒學教諭致仕贈光祿大夫柱國太子太保禮部尙書兼武英殿大學士劉公神道碑銘

少傅劉公嘗出所述先公家傳且道父徳之詳謂東陽曰吾先公之葬久矣神道之石尙未銘所以告子者非徒言也子爲我銘將俾吾子東刻之以畢吾私焉東陽在館閣從少傅公久誼不敢以不文辭乃敍而銘之公姓劉氏諱亮字彥明其先出開封太康祖諱紹祖元順徳路總管卒葬某州祖妣夫人翟氏河南洛陽人也有子榮方九嵗畱居順徳值元亂翟二弟居瑞居理迎歸洛陽入國朝遂定居娶曹夫人生二子其次爲公公早有識量七八嵗如老成人弱冠爲縣學生永樂庚子舉河南鄕貢宣徳庚戌登禮部乙科授陜西華州訓導條格嚴整尢勤訓廸不任私喜怒爲賞罰嘗再攝渭南縣學兩學生皆父視之賴以成材者甚眾正統己未以母艱去壬戌攺山東濵州學𨿽不久任誨亦弗倦癸亥考最遷陜西澄城縣學教諭俗戅直難訓公用剛克畢就矩彠乙丑以父艱去丁卯攺三原縣學公愛其士多秀敏年𨿽髙猶日夕講授不輟寒暑景防丙子秩再滿乃致仕歸天順癸未十一月十二日無疾而終壽七十有七少傅公旣貴累贈公及祖考皆如其官考及公皆葬洛陽東侯裏爲世墓云公素孝謹事父如嚴師旣仕每值訶責猶跪俟杖怒解乃已曁兄寛勤苦樹門戶居相慕愛老不色忤兄子斆少失母躬撫教之與人恭孫未嘗騎入裏門見老長𨿽賤必拜然介直寡合好面斥人過不爲私議裏有不檢者訖其歸匿不敢見人用是稱曰板劉平生務實學其教以明理飭行爲本不專文藝學者皆畏且服之在濵嘗病暑兩坐諸生更執蓋立侍比秩滿爭遣子弟挽車上京師訖攺任始返其去澄城值道梗諸生共推勇有力者防之行次朝邑盜忽夜至競升屋操挺石敵之盜不敢近比曉乃引去沒後數十年諸家子姓傳道舊時事猶戀戀不置其感人湥如此亦可謂難矣嗚呼古以栽培傾覆諭善惡之福禍此理之常然必要其終乃可以無爽惟公朴學直道位不滿徳天固將優之今少傅公名徳重天下屹然爲一代元臣勲業所被皆公教也國有錫命家有廟祀巍階顯號上逮三世科第廕澤蟬聨而不絕則公之所獲孰與朝榮暮悴競得失於顧盼之間者哉然則掲名著行俾後來有所據法非直典式所得爲者其於倫誼風俗宜不爲無補也銘曰國有大老元气是鐘曷徵厥成於彼先公公名賢科公職黌宮亷貪植懦君子之風牖昏擊蒙儒者之功嗇不世用於家則丰吉不在躬於孫其逢帝曰予弼其佐朕治惟我先卿教澤攸致曷其報之有燀明制顯號穹階躋於極地瞻彼洛矣其源千里於河於海其流無涘公生其邦毓靈受恥其澤不匱有如此水後百千祀視公孫子

明故贈通議大夫都察院右副都禦史何公神道碑銘

刑部右侍郎何君世光爲都察院右副都禦史巡撫山東時以書狀抵予請銘其祖素庵公之墓比入朝又以辭趣予其書曰鑑少承吾祖之教占一第歷官數命有姓名於時而祖徳弗著曷以稱孫子是以請也其趣予之辭曰鑑已荷錫命贈吾祖以官階躋三品寵貤再世足以昭身後鄕所以未敢亟者蓋有所待也其狀略曰吾何氏本靑州人五代時有諱茂者仕吳越錢氏爲節度使卒於紹興之新昌因居之十有四傳至訓導府君又傳至處士府君以至吾祖吾祖少失怙與吾伯父彥溫營葬事置墓田若干畆奉母必躬具甘防疾則吁天請代或親滌牀簀及瘳乃已正統己巳方居喪忽訛言閩處防至舉邑奔避或請行吾祖泣曰母柩在吾將焉往竟亦無他居墓廬久得寒疾親族彊之始歸鄕人皆稱曰眞孝子也事兄謹家政必請而後行田宅服器皆以義讓子其遺孤無間言有族弟貧且徙畱爲娶婦給以本業俾不失所時祀畢則合族而燕以禮法訓之惇朴自守足未嘗至公室邑大夫禮爲鄕飲賔亦不赴博渉經籍以目疾不求仕鑑蒙時教以四書小學皆口自黙授比長遣遊邑庠俾治舉子業曰吾以卑汝矣鑑舉進士爲知縣爲監察禦史吾祖皆及見之及爲知府爲參政爲布政使以至今官而吾祖已不作久矣吾祖嘗以書教鑑曰爲官必律已愛民毋撓法毋爲利誘毋逸以自敗鑑謹識之其他得於吾父者大抵皆祖之教也吾祖壽八十有五生洪武某年卒於成化某年是嵗十月十五日葬某山先墓之外壠予昔校文禮部得世光名及觀其才識行業卓然知其賢遡祖徳之有原乃敍其所自述者如此公諱浩字彥廣其祖訓導曰友諒父處士曰遵道長子曰璉皆世光所自諱故特書之銘曰維越新昌山還水重公居其間韜眞葆光服義在躬孝爲之先如彼襄陽有龎徳公遺子以安關西有楊淸白之風後裔是傳種徳之方與種樹同以嵗以年如糓在塲晚食其曹其耕孔難爲時名卿爲家大宗惟子斯賢身𨿽云亡終饗其封天道好還刻此銘章昭潛發蒙世永勿諼

明故資政大夫南京禮部尙書致仕贈太子少保童公神道碑銘

天順癸未公分考禮部東陽與今太子少保吏部尙書倪公皆在選公之卒倪公實爲銘墓且經理其家東陽逺且劣無所於助乃按通政防議戞君崇文狀撮公事行之大刻諸神道拜系以銘公姓童氏諱軒字士昂本鄱陽鉅族也祖諱金友考諱碧瑄號玉壺以號顯皆用公貴累贈南京禮部尙書玉壺在永樂初徵爲欽天監天文生始居秦淮之西爲南京人而公生焉公少爲應天府學生舉正統丁卯鄕貢登景泰辛未進士拜南京吏科給事中上疏言省冗官杜幸進公考察倡武勇擇師傅諸事又請賑南京饑民多被采納乙亥詔畱司貢翠羽魚魫諸物以萬計公極論止之英廟復辟檢公奏嘉其敢言公因言弭盜安民數事天順戊寅劾戶部尙書張鳯罪名益起己卯丁嫡母憂辛巳服闋攺戶科憲廟踐阼公首言帝王之治在修徳納諫愛卹小民因請召儒臣稽祖宗謨範及古帝王修身立政之道著爲大明一經以次施用命在庭三品官舉堪爲大臣及布政按察者上優詔答曰軒言良是朕當自勉有司其各議行之四川盜起公承勅往治徧歷賊巢宣布威徳諭以福禍賊數十軰迎拜請命公召同食飲示以不疑降者漸眾進都給事中偕巡撫及守臣分兵掩捕亦多斬獲奏功還朝未幾盜復作廷議乃歸咎於公致以重辟公請用守臣奏疏爲驗猶坐免官上察其情不忍重譴調壽昌知縣成化己丑述職京師禮部尙書姚文敏公薦之擢雲南按察僉事兼督貴州學政多所造就爲禦史所旌甲午召拜太常寺少卿掌欽天監事覈生徒簡官屬省諸浮費僥幸者皆不便居悒悒不自樂累以疾辭不許己亥進秩爲卿言陰陽官輸粟免考爲非制癸卯又辭許焉治戊申監正官闕眾復以公薦今上命仍舊任公言日食紀元之初當盛戞火王之侯宜正心修政進君子退小人以應天變尋自言本不習天文乞攺他職久之攺都察院右副都禦史督松潘軍務兼領巡撫開倉賑荒設粥食餓者給糧以徠流民制兵車爲禦敵具請出官帑以充邊餉復陳三利八害薦按察使林俊可任都禦史皆不果行召還道擢南京禮部右侍郎甲寅進尙書前後上數千言間謂朝廷大政廷議倉猝不能盡宜如古昔公卿大夫各得議識者韙之丁巳再乞歸語益加切上乃許之以公旣滿三載特給誥命戊午二月十九日卒於正寢公配陳夫人先卒上特遣禮部諭祭工部治塋域至是贈公爲太子少保啟竁合葬且爲增飾而祭之數亦加其一云公事嫡母甚孝分祿以飬兄防遇諸婣舊皆有恩顧性寡合孤居介守不茍受餽遺爲時所重彊學好問爲文通博詩尢麗則得唐人體裁所著淸風亭稿行於世枕肱集海嶽涓埃諭蜀稿籌邊錄藏於家銘曰維皇舊都實萃英傑公生其間行藝踔絕爲中給事論議孔掲出撫夷徼誓掃氛孽有勞弗甄遽爾蹉跌外領州縣起佐藩臬司天嚴祕禮寺淸切爲都禦史佩符仗節入登畱曹在六卿列若操大阿歷試不折若馳康莊逸駕中輟始終完名竟免磨湼我銘公行以俟來哲

明故贈通政大夫南京刑部尙書戴公神道碑銘

西澗戴公之葬也侍郎楊文懿公爲志厥配吳氏學士柯竹嵒先生志焉尙書王文肅公合而爲之表後數年公以子珊貴累贈南京刑部尙書吳累贈夫人秩二品制得爲碑神道後珊入爲都察院左都禦史以東陽同年進士與聞世徳乃奉表志及狀請爲銘狀蓋公子璨所述夫人狀則公所自述皆諸作所不能悉載者也按戴氏自晉侍郎濟始遷江南唐兵馬使防居婺源後有士先者舉進士知錢塘縣徙浮梁至於今居焉曽祖徳誠元麻姑寨巡檢祖璹國朝洪武初有司徵不就考嗣安鄕稱長者以子升貴累贈陜西布政司右防議復以珊贈如公官母徐氏封太恭人累贈夫人公諱冔士儀其字少承家學博覧彊記詞翰頴出永樂庚子以春秋舉湖廣鄕貢有司錄其文甲辰舉禮部乙科授順徳府學訓導當兵後人不知書公教未幾士頗向學調嘉興府公病文勝先行檢重經術故士多實才而公亦以績最進徳淸縣教諭一新學政士不舉凡十科自是舉者不絕父喪服闋攺慈谿縣士恨得公晚然化其教者亦多有之秩滿歸省母母適病卒服再闋擢教授再蒞嘉興學者益眾有富民數軰遣飬子入學公不可民激按察官彊公公報愈確坐是忤意竟以他事去歸營西澗休休谷嘯傲其間人莫之測也初號訥庵至是號退叟著西澗集及浮梁縣誌若干捲公夙負才行慷慨有大志事親孝謹昆弟交睦從子瑺早孤撫教之後舉進士爲吏部郎中有名應舉時道見一士病臥風雨中瀕死扶入寓邸療治之久而蘇謝曰我郴州髙信也旣掲榜信名第一其重義輕施多類此官以身教意識所到輒抗言髙論不嫌越職杭湖諸府漕倉去河逺奏徙之嘉興吏胥時被繡乘馬海觀諸衛進表牋多不如制皆奏禁之建陽知縣張光啟僞稱其先世從文天祥起兵竄入舊史亦奏削其板嘉興民坐豪當籍都禦史咨公公素嫉其人顧以爲罪不至此力解之有提學官以喪去朝議將起復執政者語及公曰是風化所系恐無以示諸生事遂寢人亦以是難之夫人柔嘉有容事姑舅如公事父母自公起布衣爲儒師三十年獨舉內政每見公嫉惡甚則諌曰此怨道也及聞其論議不下人則曰求益者固如是耶其平居未嘗問學而言輒近理道殆天性然也夫人卒於天順某年公卒於成化丙戌合葬於下長源都嶺背塢之原子男四某某孫三某某公教子嚴肅俾各治一經言行動履必有矩則夫人實相成之故科第累出而都憲公才行卓卓稱時名卿其爲禦史爲按察副使兩督學政教法尢著人謂得諸家教爲多且公之未盡於用者亦於是焉驗矣然則揆之葬以士祭以大夫之義旣祀於廟又碑於墓傳之世世以爲後式固亦不可闕哉從而爲之銘銘曰職必務稱位豈在達公居黌宮有萃斯防生徒如墻載室載堂公來蹌蹌公去倀倀公才實兼若有餘地溢爲髙談孰匪予事志之難行止或尼之歸斂諸身弗我失之厥刑在家曰有良嗣公澤之施孰謂非試褒章峩峩徳門持以質公其亡若存公碑有銘愧我生晚庶其勿諼以示悠逺

明故資政大夫南京戶部尙書致仕梁公神道碑銘

初南京戶部尙書梁公引年請老時病新瘥所具疏詞懇甚上惻然感之乃賜溫詔許致仕給驛歸其鄕仍命有司月給米二石嵗給輿四人恩禮特厚歸二年訃聞復遣官諭祭營葬事蓋備數也公諱璟字廷美世爲太原崞縣人考諱資有行義鄕人稱爲直軒先生贈資政大夫南京戶部尙書性至孝少時直軒血出於面公以舌防之而止正統己巳北邊肆亂直軒從徵官兵潰公聞變被髮號且走求父所在值歸乃已嘗爲馬邑縣學生後學革乃入崞學學成景泰庚午舉山西鄕貢天順甲申登進士第授兵科給事中成化初累遷都給事中論事持大體壬辰與諸同官劾大臣不職者因薦致仕尙書巡按都禦史髙明可用言太激切獲譴幾殆不爲變癸巳擢陜西布政司左防政徧歷所部詢民疾苦察郡縣吏稱不稱得牧民體分守洮岷適西畨縱掠居民驚徙公提兵斬其魁男婦復業者千數以內艱去辛丑服闋復任巡撫都禦史而下交薦於朝乙巳進右布政使丁未遷左布政使敷惠勤事視昔尢著在陜前後十五年民熟其名益宜之擢都察院右副都禦史巡撫湖廣兼督軍務公整肅風紀賑饑民理寃獄簡民壯以增武備永州防作督官兵平之鎭守中官毆殺王親下公勘覆力拒請屬不爲撓以外艱去壬子攺四川有武官驁不聴令公痛繩以法始皆帖服有劇盜亦督兵剿之甲寅擢南京吏部右侍郎防獨理部事事畢舉戊午進戶部尙書出納明審時已嬰疾庚申遂得請去及歸足不至公府徜徉山水間日圍碁賦詩爲樂篤倫睦族事兄宗尢謹每宴防拜跪如少時所賜稟餼月必分給間以散諸族黨嵗歉則出粟以周貧乏死者具棺斂葬之又建石橋書院以教子姓及鄕之俊秀給薪米筆札而時課試之纊且屬屬其子曰無廢義學蓋其生平所樂爲者故至是猶勤勤云爾公惇雅厚重耐淸苦遵矩度不事矯飾隨所受任必稱事舉職閱歷旣久資望兼積人無訾議而又先幾勇退以壽考終延及子姓方隆而未艾揆諸理數可謂不失其正矣古之語大臣者必先出處其間幸不幸弗論惟所自處合時與義乃可完其名而不辱其身茍終之不令𨿽有奇節危行卒歸於無所用之地故非仕之難而保終爲難公亦可以無憾哉銘曰公起諌垣出領方牧入爲都憲兩鎭南服均勞內外徧渉川陸政勤教條法愼刑獄亦有兵威匪我窮黷有言有功並受褒錄旣登畱曹遂典錢糓雍容廟堂以率羣屬官無躐資器不覆餗功成志倦勇脫覊束居駕康莊永謝顚蹴若颿巨津旣往而復彼疾行者匪溺斯踣相彼川流往過來續亦惟天道盈禍虧福其所未竟後人是淑家有遺書鄕有義塾有封在原公所自卜其幽有銘永世斯告

懷麓堂集卷七十八

欽定四庫全書

懷麓堂集卷七十九

明李東陽撰

文後稿十九

碑銘

明故贈光祿大夫柱國少傅兼太子太傅禮部尙書武英殿大學士謝公神道碑銘

治己未先皇帝覃恩臣下今少傅謝公於喬之祖直庵公始贈資政大夫太子少保兵部尙書兼東閣大學士祖妣余氏贈夫人越六年乙丑今天子嗣位於喬以輔導功進今官及恭上兩宮尊號又獲以其官加贈祖爲光祿大夫柱國少傅兼太子太傅禮部尙書武英殿大學士祖妣爲一品夫人制得樹碑神道於喬乃自述事狀以屬東陽憶與於喬同在翰林入內閣稔聞公之志行才略卑官小試厄於橫逆卒以終老曁其子資政公之賢然又弗顯而魁名重位正言直道偉然以學行勲業顯於天下者乃於其孫見之向非抑遏屈郁之久且深亦惡能一發至此哉是則天道慶善之公徴諸聖天子崇徳報忠之典皆足以爲世勸文而銘之宜也按謝氏之先本臺州臨海人宋季有行長二者徙紹興余姚之東山鄕公生而閎偉洞達孝友直義尢多聞識宣徳庚戌浙江布政司辟爲從事長遇事敢言布政諸公多折節從之進隸兵部尙書鄺公埜素嚴重寮屬無當其意者凡章奏出公手則不覆視比旅試內廷混在常等鄺道公才行力爭之乃置優格柰侍郎享掌寺事挾中貴勢陵蔑官屬公每正色拒之爲所搆陷吏部尙書王文端公知之奏調福建布政司都事防沙賊鄧茂七作亂刑部尙書薛公希璉出鎭委公軍餉先是輸費三倍且弗繼公收積水次召業舟者使運之量予之直約有損則均其償皆樂爲用民不倍斂軍食亦足承檄守松溪政和賊保官臺山爲窟合處州賊掠平陽諸縣公以計招其黠者用其謀誅首惡宥其脇從還所掠婦女童穉若干人賊遂平又奏政和地廣難制請割其二里及福安一隅置壽寧縣薛公上其功進祿二級禦史應顥薦公可大任吏部以資淺格不行適薛公劾巡按禦史許仕達並及其素不謹事許京居嘗與公鄰疑事出於公中以危法大理卿蕭公維禎察其寃將爲申辧公念日者言年四十六當失官嘆曰命也不復自列旣免歸奉母嚴氏以居悉舉家政付其子徜徉山水間效仲長綂樂志論作寫情說以自況葺譜合族而周其貧乏延師置塾教子孫皆立身應事之方鄕人有過𨿽眾所憚者必加面斥然聞一善則奬譽不釋口尢篤舊故布政使黃澤在浙公嘗以諫忤後被罪力爲排解旣而官其鄕尢厚待之參政兪士悅待公國士後謫戍遼陽屢遣使慰訪友人兪漢遠客死爲棺斂歸其喪嘗買一防女旣而知爲宦家子女育之比長爲嫁良族平生好學卷帙不去手爲詩文下筆立就多不存稿雅不喜浮屠凡世俗邪妄之說一無所惑自謂以剛直得禍因號直庵人亦以是稱之壽六十七嘗自制壽藏於雞籠山先墓成化癸巳九月二十九日卒再逾月而葬夫人余氏同鄕處士安之女溫懿端慤事舅姑孝敬備至處娣姒常倍任其勞公貧時恆以儉取足姑老不就祿畱養於家躬事紡績至老不倦其治家寛而有制爲教亦然羣從子姓數百指撫之甚周鄰黨之婦病媼待哺者不下十數家有火警捨其家而來赴者甚眾嘗遘危疾女婦多涕泣請禱願以身代至於逮下之徳尢爲婣族所慕效云壽七十六某年月日卒越三月而合葬子一諱恩孫五於喬其長名遷鄕貢廷試皆第一八命至今官次選早卒次迪舉進士累官兵部員外郎淸愼有祖風孫五長正次丕皆有文行不失世守丕廕國子生舉順天鄕貢第一進士及第授翰林編修以祖命爲選後其所爲贈以此銘曰謝以國氏自周申伯歷漢中微至晉乃發由安曁將相勲閥有鄕東山公蓋其裔公曰無徴寧遠毋僞公自作祖綽有餘地公才實多可貢可科卑官畏途旣蹶復蹉直不狥物竟嬰禍羅人不足尢天其謂何公家有敎公子惟肖載堙弗宣天稔其報巍巍公門公有聞孫出應瑞世爲鳳爲麟上補帝衮爲龍爲山誌行道施有澤在人風采凝峻蔚爲名臣玆固間气亦惟慶源其源維何公自作祖世茍有濟豈必在我贈官賜秩視祖如父計功報直亦固其所發潛闡幽於義斯可刻銘神道以耀終古

明故兵部尙書致仕進階光祿大夫贈太子太保諡襄毅項公神道碑銘

公姓項氏諱忠字藎臣其先世本汴人宋南渡有曰秀者徙浙之嘉興曽祖永原隠不仕祖邦歷孝感吳江同安三縣丞及父衡皆贈資政大夫都察院左都禦史公生於吳江正統七年舉進士授兵部主事遷員外郎十四年扈從北狩陷敵中以智自拔而歸進郎中景泰某年擢廣東按察司副使嘗按部髙州諜報賊攜男婦數百劫村落部將請發兵公曰流賊無攜家理愼無恐及訊其俘果皆良家被掠者盡釋之四年徵瀧水賊以功加從三品祿丁外艱服闋攺山東按察使天順某年擢陜西按察使值嵗饑亟發廩給民不待報所活萬訃丁內艱軍民詣闕借畱者防千人詔起復公某年以大理寺卿召借者再至乃攺都察院右副都禦史巡撫其地洮岷諸畨作亂公帥兵撫捕遂降其眾成化元年冦犯延綏公與寧逺伯任壽奉命禦之戰屢防冦遽遁去西安水多鹵宋渠久廢公開一渠三十里又鑿涇陽鄭白故渠漑田七萬頃民立生祠祀之二年敵人摩囉歡入冦公提督軍務與彰武伯楊信禦之冦復遁三年召還佐院事四年固原土胡穆蘇據石城殺我邊將將窺陜公總督軍務與都督劉玉討之伏羌伯毛忠戰死我軍遽退公卽陣斬一千戶以徇眾乃定適彗出臺斗人情恟懼公屹不爲動據要害以困賊廷議請益兵詔以問公公謂兵不須益惟坐困可斃相持百餘日公單騎抵賊寨諭以福禍脇從者稍稍出降其逸出者皆縱使去以孤其黨賊窮甚每突圍薄我大小三百餘戰皆卻之禽其愛將楊呼哩公曰是可用也解所服金鉤賜而遣之約爲內應卒禽穆蘇斬首七千六百俘獲二千六百有奇因奏便宜四事爲經久訃五年遷右都禦史六年京畿大水公巡視順天河間永平三府多發官廩又勸分得米十六萬銀布牛具各萬餘所活尢眾荊襄賊李胡子者本劉千斤餘黨倡流民爲亂公復總督軍務乃遣人持榜入山招諭其負險不服者縱兵搜捕凡發遣還鄕者百四十萬編戍者萬餘斬首二千餘級獻俘於朝者百餘人仍獻便宜十事詔暫畱撫治進左都禦史蓋自南北用兵以來論功遷秩者至是而再降敕奨諭者五賜白金防幣者六防有星孛於天田言者謂荊襄殺戮所致公再防自列言爲國任怨未嘗妄殺因乞骸骨上溫詔慰公且召之還後荊襄三十餘年芽孽不作迹其摧創之力未必非綏撫地也十年拜刑部尙書尋攺兵部公曉暢戎務簡賢屬以自輔圖大展所蘊十三年錦衣衛百戶常瑛者挾中貴爲詗察屢興大獄至擅執京朝官中外重足莫敢正言其非公奮筆具疏艸倡諸公卿奏之瑛坐謫戍邊朝野稱快而其黨競仇公不置又有千戶吳綬先在軍中撓法爲公所黜時亦用事極力搆公欲寘之死公廷辯慷慨不少屈僅坐落職以去久之陷公者次第皆敗上洞察公枉復兵部尙書致仕今上登極及建儲恩再進階光祿大夫吏部侍郎彭公韶巡視浙江特薦公可用而公年已至亦不果起壽八十二卒於正寢治十五年八月十一日也上遣官諭祭命有司治葬事贈太子太保賜諡曰襄毅錄其孫鏞爲嘉興守禦千戶皆異數云生二子長經舉進士歷南京監察禦史爲太平知府有父風次綬累官蘇州衛指揮僉事守禦嘉興側室朱氏生子四縉纘繕繼公以十六年某月日葬象賢鄕之原鮑夫人祔公剛果沈毅遇事敢爲不惑羣議故能臨敵制勝累著勲伐及排擊凶暴身犯大難中𨿽顚阻終暴白於天下而先帝知人燭物之明今天子報功崇徳不遺舊臣之義亦可仰見於此矣乃敍其行業之大者而系以銘銘曰昔在英廟賢俊輩出甲科繼登盛者壬戌有十尙書公蓋其一掄才校功公在甲乙入典刑獄出長師律廟堂中嚴疆圉外謐識機應變捷在倉卒持堅握彊勇定羣怵公身兀兀其气屹屹摧姦堲讒公有直筆公心鐡石寧折毋屈彼繁有徒如鬼如獝野燐宵熠潛形晝匿陰霾蕩滅仰見白日乃困而亨匪滿斯溢壯當其勞老饗其逸何以雪之生有階秩何以錫之沒有褒防天王聖明君子貞吉視彼徼幸疇得疇失惟天生才大者丞弼胡成之艱而奪之疾惟士用世必先委質行孰我使止就我尼其間利鈍豈我能必公志旣畢公澤未訖公功在焉來者是述

明故贈光祿大夫柱國太子太保刑部尙書閔公神道碑銘

太子太保刑部尙書閔公朝瑛爲監察禦史時嘗獲封厥考竹深公如其官階文林郎贈厥妣嚴氏爲孺人爲都察院右都禦史時公已棄飬則如其官贈之階資政大夫而妣爲夫人曁其祖考妣皆然治癸亥始贈公今官階光祿大夫勲柱國妣爲一品夫人曁其曽祖考妣皆然公念父徳久弗白玆假寵於朝制得建碑神道則以同年友請予銘公行具兵部尙書孫公原貞所撰墓表孫爲進士嘗使浙采圖史爲尙書又統兵鎭其地與公晤接得其賢爲深東陽生晚獲與太保公同舉進士與聞世徳義亦有不得避也按閔之先本汴人從宋南渡至臨安徙居烏程之晟溪今湖州屬縣也元季兵燹譜逸不可考公曽袓諱某惇雅去俗爲後進師表稱牧齋先生祖諱性考諱綬皆富善好禮爲萬石長惠加於鄕公諱節字以度竹深其所自號少失恃克自樹力學通經籍工古今詩體毎家居尊祖合族訓督子弟義惇舊故傭佃者厚議其直貸不能償者折其劵值歲饑解槖以周餓者給婚喪不舉者甚眾性易直人有過必加面斥而非理相犯者不爲校鄕之人無逺邇疏戚必以長者歸之曰閔公厚徳其後弗昌者吾弗信也嚴夫人諱貞字淑澄子六孫六曽孫九自某以下及諸曽孫皆公所不及見而來者尙未艾云予聞江南多鉅家望族而貴富不兩得若子孫綿衍久而彌盛者指不能一再屈意福祉爲造物所靳非積行累善宜無所能致竹深公躬服徳義不見用於時厚積大發固其宜也太保公以才行爲三朝耆宿百僚冠冕揚顯之道於斯爲極論者徒見其恩所由起而培植啟迪之善鮮克聞之然則勒銘紀徳𨿽緩至今日而具美備載若有所待而然者後之人尙亦有徴哉銘曰浙有封君家始由盛世歷三紀王三錫命其命維何禦史尙書宮保載陟階穹禮殊山林廟廊韋布簮組旣晦而彰名徧天下誥增舊秩廟飾新主有宗曁婣攺聼易睹朝書暮詩我實教之生榮沒昌我實召之若田在耕旣稼而獲若桑於蠶旣績而織以小諭大乃物之則此地之宜矧種斯徳維徳之效有倍斯百有瓞斯綿由曾逮弗娯目前以慰九泉刻銘匪稽以徯厥全百世之下郁哉斯阡

明故贈通議大夫南京禮部右侍郎馬公神道碑銘

西充馬公諱覺照其字曰悟明其號曰圓山居士其贈官曰通議大夫南京禮部右侍郎其先出果州其祖元保寧路鎭撫月滿始遷西充其父愈音號龍門居士其子鐸號虹橋居士爲國子生三世不顯皆以號行及其孫廷用始舉進士累官南京翰林院侍讀學士獲贈其父及爲禮部右侍郎乃贈其祖論者謂馬氏之顯自公始云公性朴厚與物無競且樂施予少喜浮屠法鄕人有小訟輒爲開導不煩官府而退者往往有之嘗患舊塋卑濕躬相吉壤遷其祖若父於靑艸溝之陽廬於墓左負土植樹三年而後去有白鳩巢於墓木人以爲孝感所致從兄庸爲稅課司使卒於荊州公負其遺骸歸葬之撫其孤不異已出蓋其家居所自盡者如此間遊江湖下瞿唐過金陵北走燕薊觀兩京宮闕臺署衣冠文軌之富慨然嘆曰名教中固自有樂地也旣抵家盡屏舊好遣子鐸爲科舉業及孫廷用甫髫丱爲擇傅就學步送於三百里外家𨿽貧膏火筆札之費不絕於道廷用攻苦力學舉鄕貢報未至而公卒公娶淑人朱氏勤儉有則善綜家政遇中表族婣並致親睦廷用之爲編修也猶及見焉公生於永樂某年卒以成化某年墓在嶽店廟之東淑人祔焉鐸所卜地也公子二鐸其長次曰鑑孫五長廷惠授將仕郎廷用其次曽孫十金龠皆舉進士金累官廬州府知府龠吏部考功司主事仝國子生企義官孫三蓋其子姓之盛如此而以女稱者不與焉馬氏居西南僻地世以農隱圓山公用儒學爲教再世乃發至以父子登甲第內列曹省外領州郡文學政事先後相輝映而惇朴易直之風固未攺也是其深培厚積理實有自致者豈直虧盈屈伸之數固當然哉然則公之名已逹之朝廷籍之有司見諸辭命典冊之間由是而托文字刻金石以昭來世固孝子之志亦史氏之所有事也侍郎君追慕先徳久有待於今日者謂予爲翰林舊寮特述事狀請銘於神道之石乃爲銘銘曰西充之陰有山紫崖或若五馬從空西來有壤可居有原可薶生斯葬斯曰維馬氏龍門圓山是父是子載營載遷相望伊邇圓山有子惟孫是似子堂未構孫幹其蠱旣錫其父貤及於祖龍章鳯函下照林莽山若增髙地若增膴彼陬豈遐若在畿輔九原有知公掌可撫穹碑巖巖金書石劖掛於新阡有來必瞻晦極而彰理則可占太史作銘以發爾潛

明故贈通議大夫都察院右副都禦史畢公神道碑銘

贈都察院右副都禦史畢公爲教諭時以其子亨爲吏部主事棄官就封後累封至都轉運使及亨爲副都禦史聞公喪歸自甘肅值今天子恭上兩宮尊號恩贈公今官給正三品誥命制得遣官諭祭有司治葬事恩數備矣畢氏族望濟南之新城曾祖諱慶甫祖行二以行稱世有隠徳考諱鐸贈如公官公諱理字文義生而魁偉重厚頴敏內發居鄕無師傅學禮經自得奧防爲縣學生累試弗售天順己夘次當貢有伊某者親老且貧甚憐而讓之遂領山東鄕薦庚辰中禮部乙科授鳳陽懷逺學訓導懷逺久乏科第公擇少俊十餘輩躬督教之自是舉者先後得二人以母喪闋服攺保定束鹿舉三人秩滿考最遷開封西華教諭西華乏士如懷逺而舉如束鹿之數父喪服再闋攺彰徳安陽安陽多貴宦子不帥教公益嚴條格其舉者有加焉蓋公以篤志實學操矩彠爲身教故隨厥所至類能有所成就四縣之士啣感恩徳𨿽越地累嵗視之若父母然其鄕黨後進經講授者多舉進士爲顯官如禦史孫敬於璧布政使李延壽此尢可指數者也晚號敬齋學者因稱爲敬齋先生自致政歸以泉石詩酒自娯縣官禮請爲鄕飲大賔者防二十年年八十有一而卒生洪熙某年卒以某年配髙氏生同鄕有懿徳孝敬勤儉少老如一日視側室若同气撫育諸庶無異已出累封至淑人以今治丙寅某月日合於吳公山之原太淑人亦賜祭焉子五亨其長舉成化乙未進士累今官以亷能稱於時次成防龍孝成龍皆縣學生孫五長昭治己未進士累官工部員外郎識者曰不愧其父自公以禮學教於家用是取科第者三世矣都憲君以予同朝久嘗接公風範昭又予禮部所舉乃奉吾友左副都禦史楊君應寧狀請銘公神道而以母徳附焉禮也銘曰教士得第國課其最其所得者爲遷陟地計功報直維有司事矧有遺教及鄕子弟匪我職者功實兼倍天則課之錫以繁祉其祉伊何曰有賢嗣維子父述維孫祖似教實自我成之在天天道國法若符契然貽我身後擊我目前官我能棄敢防報焉校彼自得不盈一間匪流斯長曷溯厥原父教旣著亦維母賢我銘畢公以耀九原明故資政大夫都察院右都禦史贈太子太保左都禦史史公神道碑銘

公姓史氏諱琳字天瑞在憲宗廟舉成化丙戌進士爲工科給事中擢江西布政司右參議遷左參政孝宗朝歷遷左右布政使擢都察院右副都禦史巡撫保定諸府兼督鴈門諸關歷工部左右侍郎兼左僉都禦史經略邊備以秩滿進右都禦史提督軍務署院事今上皇帝以提督功贈太子少保左都禦史未幾又以卹典加贈太子太保凡閱三朝四十年官十命其卒也給驛傳遣官防喪治葬事賜祭者再及加祭亦如之蓋其始終遭際之盛如此可謂難矣初公爲給事時言事有體爲參議時平鞏昌畨賊修安定會寧諸路邊備督甘涼軍餉事皆集以家艱闋服攺福建有求開銀礦者公力沮之爲防政時豪家多怙勢庇盜毎爲禁治袁吉二府饑發廩賑貸全活甚眾贑盜攻城邑殺官吏督兵勦之獲七百餘人梟其首惡脇從者皆釋不問爲布政時藩府歲祿多倍取民困輸納請自所司類輸之始大稱便爲巡撫時定均徭優戍卒開小河以殺滹沱水勢復眞定保定二府柴夫舊額大明諸川果園皆居民世業嬖臣怙寵者奏取以備供應公力言不可以數千人之命供一已之奉辭甚激詔遣官覈實果如公言乃止爲侍郎時嘗以災異言止織造惜供應諸事爲經略時言募軍丁禁盜賊省中官差遣諸事多行之爲提督凡三命始赴宣府大同值敵退會兵食爲後計後敵冦楡林率偏師先往曁大帥至共謀覘敵酋所在夜潛師搗其巢賊聞礟驚遁毀其廬帳而還以防聞賜勅褒諭副以銀幣寶鏹入朝言便宜事加詳治乙丑新遭大喪國事方劇適宣府失利遽命出師公與大帥分駐宣府大同大同諸路斬獲以百計防再上褒諭如初特命中官迎勞於關賜賚甚厚下曁部曲並加犒賞殆近歲以來所未有也今年丙寅爲正徳紀元正月十二日以疾卒自居九列前後請老十餘疏輒得溫旨勉畱其在新政尢多眷注而勲業未究卒賫其志以沒悲哉公性本孝友其先世居浙之餘姚元市舶大使應炎爲宋防禦使張疇子去史爲張姓七世矣公始請於朝復舊姓事其祖處士府君諱仲升考教諭府君諱才甚謹皆累贈如其官顯其家賙卹親黨不遺餘力其爲人坦夷宏豁不設崖岸意常近厚人以故多親愛之平居不事作業家無餘貲然終其身未嘗以屑意也號一拙而實多藝能戲作墨竹自謂天解尢好談兵於諸推步占候醫藥之術靡不通渉比見熒惑犯執法謂人曰是必有當之者已而左都禦史戴公廷珍卒曰未也不逾月而公亦卒乃撮其大者爲銘銘曰有偉一人生南東長軀廣顙聲洪鐘蚤占骨相非凡庸溺水不死驚羣童殿前射策回重瞳諫垣啟沃開宸聰關閩楚地三藩雄力折彊暴蘇疲癃手操憲節巡畿封入貳邦土官冬工豸冠象簡乘靑騘出門按劍气如虹部曲百萬皆貔熊三邊四顧多狼烽啣枚夜搗穹廬空五年再出威權同北走上谷西雲中胡來如雲去若風公歸獻防明光宮臺評廟議坐雍容武戢不用文治隆扶揺萬里方上翀六月一息何匆匆稽山鏡水精靈鐘公往歸之可長終神無不之感必通或者尙在燕然峯

明故中憲大夫太常寺少卿兼翰林院侍講學士楊君墓碑銘

國朝廕錄之典惟大臣有之然不甚顯其顯者必其才足以應選舉膺任使資累序積乃得之而亦鮮矣若學士楊君知休固其人哉君諱時暢知休其字世望西安之咸寧曾祖諱惟敬祖諱森皆累贈資政大夫戶部尙書考諱鼎舉鄕貢防試皆第一廷試第二歷翰林侍講官至資徳大夫正治上卿太子少保戶部尙書贈太子太保諡莊敏君其伯子也少美丰姿能問學莊敏公爲侍郎例得廕子君以讓其弟時逹旣舉進士授翰林院檢討修憲廟實錄以勞遷修撰充經筵講官今上在儲宮君以廷薦侍講讀攺春坊右贊善九載秩滿進左論徳以修大明防典勞遷侍講學士續修玉牒以登極恩進太常寺少卿兼職如故復以兩宮尊號恩進階中憲大夫預修孝廟實錄初開經筵復充講官其在成化時尙未顯越治正徳間多所歷試史職之外防試爲同考廷試爲受卷彌封讀卷凡儒臣所有事無弗與者自余若分獻郊壇陪饗太廟淸理武官貼黃預觀籍田從幸太學賜坐彜倫堂恩禮尢渥玉牒之進君按宋制於正殿登受亦前所未有也其所被賜若冠服金幣寶鏹珍饌諸物不一而足卒之日上追念舊勞特命官致祭營葬給驛歸其喪其長子依澤先以祖廕爲太學生至是攺命肄中書舍人業出身仍許其仲子依江補廕爲生蓋莊敏𨿽以勲績聞望顯於時代而在翰林未久輒擢故編摩講讀之務所以遺君者猶多而廕錄相續又逓爲序進固公以文學遭際明聖有足自致實莊敏之澤未艾也君爲人內敏外重意常近厚倫誼尢篤莊敏之歸卽欲終飬不果乃請侍以行張氏姊寡而無子飬之終身後被旌爲節婦譚氏妹有遺女爲嫁名族諸弟旣失怙並加誨導時敷爲兵部員外郎時逹爲順天府經歷時敷卒育其孤於官及君之喪羣從環列伏哭皆如禮亦以見故家風範如此云依澤將樹碑墓道奉左庶子毛憲淸狀請予銘君同在院署久予弗能恝也因掇其行實之槪爲序銘曰惟莊敏公昔事英祖肇登甲科終致臺輔老歸其鄕弗防厥施教成於家有子似之孰其似之曰維伯子爲名進士爲世太史越在憲宗曁於孝廟今皇嗣基臣職是紹經業有門周彖羲爻史法有傳鉞貶華褒講幄敷陳藝苑甄擇有一於斯皆公遺則有笏堆牀有裏鳴珂仲叔之間孰與伯多譬室與田將獲將構而成弗終抑又誰咎惟卹有典兆域是營奕世遺恩二子是庸咸寧之墟先公所藏君往從之百世勿忘

懷麓堂集卷七十九

欽定四庫全書

懷麓堂集卷八十

明李東陽撰

文後稿二十

碑銘

明故贈中憲大夫太常寺少卿兼翰林院侍讀費君墓碑銘

贈中憲大夫太常少卿兼翰林侍讀費君諱璠字叔玉以子宏貴累贈如其官時其卒且已六七年矣宏旣得誥命將樹碑墓道乃奉湖廣按察僉事姚君文灝狀復自述行實請予銘且謂盧於陵連舜賔皆以處士得文章而顯嗚呼若是則予惡敢當顧君之賢當不在盧連下故敍而銘之初公父奉訓府君蚤孤失學有五子各授之業珣字伯玉舉鄕貢士瑄字仲玉舉進士累官貴州布政右防議璵字季玉爲義官瑞字防玉亦舉鄕貢公其叔子也當伯玉蚤世府君亦棄養仲玉已遊縣學以母嫂寡弟妹皆稚委君家務卒國學業以成其名府君止一弟有嬴貲悉付之其沒也無私藏焉君入給家費出應公役勤苦百狀久而貲益饒外侮沓至隨事扞遏彊暴者更爲屈服曰費氏有人矣君痛弗逮父養以母王太恭人多疾躬習湯液儲善藥以備之逮事繼祖母張孺人晨夕問手其肌膚寒燠饑渇類不後所欲曽祖妣王孺人墓爲盜所發遺骼散落灌莽中一一掇拾內諸故槥禮事兄嫂防弟病親爲扶掖至察其穢器弟嘗沾醉濡首奪其杯擲之其感勵有成亦以此後歸自京師病益甚冒暑迎之失於揚州聞已至鎭江反渡而南則知尙在瓜洲日暮風甚舟人請少俟君曰吾弟忍死待我遑防其他亟欲渡而北及見握手語數刻而絕撫其孤寯尢篤聞有盜警亟叩寢閤抱之出寯猶未寤也理家四十年下上輯睦如一日晚與仲玉定家規至今行之其爲人英儁而善檢飭自謂有三不惑每嵗荒輒減價出糶有筍舟覆於潭爲漁者所得家僮利其賤市之蓋自是不筍食者數月故鄕人徳之最深嘗病殆爲之社禱者數百人非公事不至城府母黨有請托者業已得賄以母命彊君君代償所得竟弗爲動君通堪輿家學二親於金相之原配余恭人先卒別於楊梅尖而君於天柱峯皆所自卜地也君世家廣信之鉛山曽祖諱廣誠祖諱榮父諱應麒以仲玉貴封奉訓大夫兵部員外郎子三人其長宏也狀元及第在講筵史局蔚爲時望於是天下稱之曰費氏有子矣次完縣學生次審早卒孫幾人孫女幾人長許宜興吳驥今翰林侍讀學士克溫子也銘曰費氏五玉玉總良其一韞匵山中藏平生執徳不毀方人有譽重無疵傷沽哉沽哉價莫償寧爲橫棄官道傍恥以泣獻封陵陽種爲玉子森成行前如藍田後昆岡如揚瑤琨雍琳瑯中最貴者登玉堂爲璧爲瓚爲珪璋爲世物瑞爲國光佳城有埋厥壤黃寶气融液天無霜後千百年闕精芒生芻欲奠逺可將貞瑉著徳永不忘

明故嘉議大夫南京都察院左副都禦史陳君玉汝神道碑銘

玉汝姓陳氏諱璚玉汝字也世爲蘇之長洲人舉進士爲翰林庶吉士擢兵科給事中歷遷刑科都給事中大理寺左右丞左右少卿兩京都察院左僉都禦史以左副都禦史致仕南京卒於家玉汝居官謹飭不事矯亢言必據理法在諫垣封駁惟允孝宗蒞政初妖僧繼曉旣就逮法司擬以常典玉汝與同官暴其罪乃伏法有妖人惑眾通冦奏令巡撫憲臣禁絕源因請置天下社學以端蒙養則邪慝不生有中使手擊尙寶官於朝具狀劾之彭城伯爲幸臣誣奏爲辧其非罪當道欲令以齒頰報怨則謝弗能𨿽以召怒弗卹也在理寺最久詳讞爲多在南臺兼督操江兵上自九江下至沼海嵗再巡歷過其家必奏焉而後入周府莊地與屯田相錯奉勅往勘嵗久籍去軍衞不能直因兩具以請中防歸之府而議者弗察乃著屯田十二難以著志復勘吉府獄下上無間言再入南臺防海賊爲孽與巡撫官議先撫諭首惡出降業已許不死發戍嶺南後賊黨大肆更化初方議勦捕而玉汝已沾疾謝事去矣禮部以訃聞上遣官諭祭命有司治事丁卯十一月某日瘞於隆池山之原子四鎡鑰鍵鍭孫八濤早世次淳津汸渶洵汭玉汝位不稱行若爲造物所詘及歸子姓蕃碩至不能猝辧乃作頷孫之堂亦衣冠盛事云初玉汝爲生從吳文定公爲古文歌詩弗屑程試試京闈有司錄其論以傳予同考禮部初試已落之榜時防問涉僻事闔場莫能記惟此卷備舉不失一字遂寘上第入翰林爲諸老先生所器許而選授不及𨿽得要地每公暇未始廢學所著有成齋稿使歸有二上錄三上錄其詩淸簡有思致文亦如之玉汝謂予爲知己以文字友甚習故鎡以治命走京師迄銘神道予悲而銘之銘曰吳文獻地文定其首陳君視之義則師友鄕評以行省試以文有言孔揚吾得其人其人維何玉以比徳琢汝器汝爲圭爲璧木天石渠有圖有書何以用之校閱之餘諫垣有議樂司有比隨所歷試亦足致理經與律判中世已然一之謂難而況其全人亦有言淸則弗要二不可兼一不爲少志所弗屑若或彊之所未竟者莫或廣之知人實艱惟我與子旣錄其生復銘其死

太原王氏柳林世墓碑銘

柳林阡者太原王氏世墓也王之族系出周靈王太子晉代有顯者而譜燬於兵無所考見元有子實處士居邑西之蠶石生二子長處士均圯次良仕元知潞州兼管本州諸軍興學勸農事有惠在民老而無子以兄子伯聚爲後至正之亂故家大族焚掠殆盡伯聚自山蓁別墅亦𦇤負子女避亂於外及國初肇定版籍始卜居柳林家復振永樂間嵗歉嘗出粟貸貧餓活數百人後有歸直取劵者則旣已焚之矣鄕人徳之壽百餘嵗二子長寅舉鄕貢士仕鳯陽眞定二府通判有亷能聲擢知隴州以老致仕而卒三子永吉永泰永昌皆以耕讀爲業次安質直好義舉人徳之若其父然壽至八十有九二子長永壽舉鄕貢士累官資政大夫正治上卿南京工部尙書巡撫湖廣提督軍務有平寇功行業聞望爲一時所重贈其祖若父皆爲資政大夫工部尙書次永亨有大志折節讀書亦以鄕貢士知昌黎縣遷知隆慶州性嚴毅未嘗茍取比致仕歸無嬴貲人以古先生稱之以子瓊恩授封誥進階奉直大夫協正庶尹壽至七十有二今瓊累遷戶部右侍郎文學志操於前有光而贈錫之典蓋未艾也若其先塋舊傳邑西柳谷南之蠶石者久失其處而其子孫皆散亡弗祀潞州以下始柳林之南二里許則伯聚之所遷序以昭穆至今不紊尙書公之卒朝廷賜於邑西店頭之原其子孫皆祔之別自爲序蠶石之阡瓊近已求得之將圖修葺以廣祀事獨栁林之墓幾二百年最久且盛而未有表識之者蓋於此深致意焉惟王氏居土厚水深之地宗族蕃衍閱代累世皆能以忠厚朴質爲業故壽富榮顯年有過百齡官有登六卿者蓋其所稟厚而習與養之善也至其墳墓所在兵荒轉徙之餘猶秩然不失其序而修治秩祀禮亦有加焉仁孝之澤自是其有窮乎養生送死王政之大端而公卿之家佐政以化民者其責尢重是不可以不識也戶部君念潛徳弗著自述事狀介喬禮部希大請予文刻於麗牲之石且以備家乘之傳乃銘以系之銘曰郁彼柳林山崔巍巍兮其下者塜累累兮惟州有侯相厥宜兮爰復爰處歸流離兮數窮則通福履綏焉侯子侯孫曽隨兮其生維斯亦斯兮昭穆序列儼庭闈兮翼翼卿佐皆穹躋兮由枝逮根雨露滋兮維栁之陰若彼槐兮繄彼在谷復弗迷兮禮有小宗繼別爲兮體魄在焉魂何之兮自西自東往復來兮刻石紀徳峩丰碑兮

明故中奉大夫廣西布政使司右布政使伍公神道碑銘

廣西右布政使伍公卒於家其子湖廣右布政使符具書寓公從子進士箕上京師介翰林庶吉士張鰲山請予銘神道之石越數月其孫工部主事全來速銘予與公同榜相知好音問久弗逹聞訃哀悼不忍辭伍氏世居吉安之安福元季有性中者以鄕兵扞州裏生於洪武國初以春秋舉進士爲臨淸縣丞是爲公髙祖處士諱述經者爲公曽祖知樂淸縣贈監察禦史諱冕者爲公祖封刑部員外郎諱體祥者公考也公諱希淵字孟賢少敏悟季父禦史驥奇之言於刑部公俾與從弟希閔同受世業一日塾師請辭曰吾不能爲二子師也天順己卯公舉鄕貢癸未試禮部彭文憲公以春秋宗一時適主試事擢公爲第四人經義梓行者不竄一字甲申登第二甲進士授刑部四川司主事未逾年尙書以爲能令勘獄北畿歸輒稱防有大臣薦爲按察僉事例以資格弗許遷員外郎進陜西司郎中決南畿重辟及錄浙江系囚多以開釋復薦爲大理寺丞不果有中貴臣衘命讞獄尙書以下皆噤莫敢抗公執論侃侃麾之不肯退坐是賈怒尋以詿誤出爲廣州府同知防後山有劇冦承檄與按察使陶魯分路進捕多所擒獲勾稽軍籍陳便宜二十事禦史而下列郡行之民相與語曰非伍貳守幾不可爲郡矣傳間京師遂擢知府事公益自展布事無劇易務力爲之嘗相水作陂堰多積谷爲儲蓄置保伍使民自相扞衞徵科差役必審定丁戶凡所規畫有至今存者獄訟尢所素習辭察面折庭無畱案興學表善取鄕先逹遺文刻於郡齋時集諸生稱說經史以風厲之登上第爲顯官者踵相屬每部使舉郡縣能吏必爲稱首一月間吏部連擬雲南按察副使及湖浙防政皆不果治己酉九載考績王端毅公爲吏部方欲進用而巡撫都禦史請還公舊治乃擢廣東右參政諸路習聞公名皆安其教令不敢犯乙卯遷廣西右布政使取道歸省遂丁刑部公憂繼母劉宜人亦喪家居數年公亦謝事不復仕而子符已進雲南右布政使爲用事者所中就理浙藩旣而用事者敗始得白歸比有後命公已屬疾逾旬而卒公寛厚豁逹不設崖谷而中有介辧解紛治錯皆談笑爲之𨿽專城牧長若不盡其用者事繼母甚孝謹撫二弟遺子女皆底成立官所入俸廩爲奉養賓祭費余輒以分子侄曁諸婣族賻喪結婚不可勝紀學士大夫謫嶺南爲所周卹者或祠而祝之廣人過其鄕不逺百里必通問其交際之得人深如此公生正統某年卒於正徳某年於某山之原子六皆踐世職有聞於時孫五長全舉正徳戊辰進士授今官次仝防倉令蓋自臨淸及禦史君而下舉進士者一人鄕貢者一人族望名第之盛亦世所鮮見云銘曰維廣東西維國鉅藩比壤殊俗政通實難公官其東長郡參省十年再遷維西牧是領繭絲之能保障之功政體則然匪才弗同維古有云以經飾吏甲科之儲刑曺之試政久乃成世亦曰爾有明弗涉則命之使鄕有文獻家有範模公徳不孤來者其圖之

明故湖廣布政使司左布政使劉公神道碑銘

吾湖南有藩臬之長曰劉公諱喬字述憲吉之萬安人也其先出河南祥符宋季曰功甫者丞萬安家於官曾祖昭祖俊英皆贈刑部尙書考尙書公諱廣衡爲累朝名徳公其次子也成化丙戌登進士第知湖之歸安歸安壯縣公應手剸折獄無滯囚苗死澇而鄰邑早不可植公教民市其苗植之獲再倍每東作躬歷田野徒步入里社問民疾苦黙詢其家丰嗇人資不肖賦稅獄訟率視此爲據吏不得售其姦禮喪俗士家以佛齋致饋卻弗內富民送妓樂數十則罰以示戒癸巳召爲河南道監察禦史按廣西荔浦徭叛檄藩司守臣平之柳慶田三府多警凢所指畫動中機防還按京畿稽諸司捲籍無所縱壬寅擢福建按察副使發慝摘伏屬吏畏服有大俠私畨射利盤結下上莫能制亟斷遣之治戊申以外艱闋服擢湖廣按察使持法甚謹庚戌用刑部尙書彭惠安公薦遷右布政使辛亥轉左布政使則壹尙寛簡盡除苛厲人或訝之曰牧道固是也防修三王府極力綜治民不告怨勘諸府獄事皆得理蓋自筮仕至是勤勩舉職未嘗少逸間代祀南嶽力疾以往還至簰洲卒子四玉奎璧璜玉本季弟之子也初公未有嗣故子之後舉進士累官禦史紹公行業以考績給誥命公當進階而所司失據僅授中奉大夫公之也僉都禦史林待用爲銘玉間請予銘諸墓道予省墓過浙聞人道歸安政績甚悉知公久矣玆於義有不容辭者乃爲銘銘曰有湖在南楚邦是瞻藩臬之間有牧有監有賢實多來者踵接前過後績功施惠浹仡仡劉公有言有功植我善柔蘇我病癃星霜六周亦距非久民無訾謷譽則多有我居北方顧懷舊邦曷其徵之於我父兄父爲尙書子爲柱史何斯人斯是父是子汗竹有傳甘棠有詣麗生有碑邦人之思

明故贈光祿大夫柱國太子太保吏部尙書兼武英殿大學士焦公神道碑銘

吾友少傅焦公孟陽始入內閣加太子太保吏部尙書武英殿大學士特賜誥命封三代獲贈曽祖全徳公如其官又爲光祿大夫柱國如其階勳欲樹碑神道以昭潛徳乃屬諸東陽而嵗代綿隔事行無所據惟述其祖光祿公之言曰吾父事親能竭力共養與人和厚有令聞於鄕又常謂芳輩曰予幼時吾父以爲可教每擕以自隨方值艸昧士未有定業家不蓄書教小學四書皆以手畫地口授耳命旋爲講解不一存筆迹故人無知者嘗中夜語予曰元季之亂南北擾攘彊暴四出蕩無統紀者幾二十年中原人民自爲吞噬死鋒鏑者踵相接卽不死則死於道路溝壑之間幸而存者不十一而子生其時未嘗去廬舎墳墓居與鄕人樹柵相保宗戚百餘家皆借以無事遂能存亂後之身以承先世之防以遺爾曹殆若非偶然者今又值聖天子光復古帝王禮樂之化爾生斯時宜學以待用則以忠信仁義修其身以淑諸人人而進退之際尢所當愼爾其識之亦以教爾子孫予謹識之不敢忘用是官不過九品年僅逾四十而卽退耕於野以成先訓然察吾父之意不獨在予實有望於爾後之人爾後人者不可以不知知之不可以不勉也芳聞曽祖語意於吾祖者僅僅如此他莫能悉也東陽乃起而嘆曰嗟乎歐陽氏徒以一婦人數語而表徳於先世取徵於後代矧父祖孫曽問學徳業相授受若是其明且逺哉蓋天地之道虧盈否泰循環而無窮自開辟以來一治一亂至於元季否亦極矣我國朝掃除戡定休養喣育百四十餘年日趨於盛於是乎有重熙之世以一家言之積徳累善閱世歷代而不試試亦不顯旣久而得今少傅公又出於翰林之儲養州郡之敭歷愈久而後大發焉乃以耆徳碩學尊官重望簡於朝廷耀於天下於是乎有三孤之貴三世之封𨿽其渟蓄培植有足自致而遭逢防合於千載一時之盛固亦非偶然者哉然則公之髙識逺見至今而始信而其爲人亦從可知己公諱成全徳其字世居南陽之泌陽有曰義者仕元爲萬戶抗志不合棄官而歸其後遂相率不仕云銘曰維國之初如日方曉維桐柏之陰宿彼靈鳥其章弗耀維九苞是荷有雛翩然覽徳而下倐還故棲亦戢其羽維予孔似維孫實旅其儀楚楚其行舉舉復有名孫出於治世維時之靈亦維邦之瑞紛彼羽族實拔其萃眾雛從之趾美方繼以今校昔何顯何晦維古有聞莫克見之考迹審象於書於詩維國之初代亦逺而見其子孫宛爾其儀取物以徳闡義以辭匪鳯斯銘維斯人之碑

明故光祿大夫柱國太子太傅吏部尙書致仕贈特進左柱國太師謚端毅王公神道碑銘

自古凡治朝盛世必有恢博大之臣布列廊廟陳昌言著偉績顯於天下播在史冊以傳不朽然不可遽得求什一於千百得焉亦足矣自我英宗皇帝旁求賢哲其所敷遺閱憲宗孝宗累數十年時則有若王端毅公固其人哉公諱恕字宗貫陜西三原人也正統戊辰舉進士爲翰林庶吉士授大理寺左評事景泰間遷左寺副條刑罰不中六事上之朝擢知楊州府屢辧疑獄嵗饑發廩不俟報且給醫藥多所全活作資政書院教羣子弟科不乏人天順間遷江西右布政使楊人爲立石頌徳廣賊冦贑州公帥兵勦平之遷河南左布政使成化間擢都察院右副都禦史撫治南陽諸府南陽豪爭礦殺人公獲其魁余悉解散以內艱去防襄陽盜起詔公起復防兵搗其巢走之及劉千斤輩作亂公亦防王師勦平之大帥欲縱兵搜山公不可因下令曰擅殺者斬復榜示流民諭使復業民爲建生祠繪像事之乞終制不許尋奉勅巡撫河南遷左副都禦史嵗旱蝗上疏請崇儉去奢以回天意入朝言時政六事遷刑部左侍郎丁外艱服闋攺刑部巡治漕河成言弭災數事未幾而蠲租之詔下矣攺南京戶部再攺左副都禦史巡撫雲南進右都禦史以地切交趾言禦夷方略劾鎭守中官諸不法事沒其部下所得金寶輸之京師勲臣世帥亦爲斂戢所役官軍土民皆還部業使人至夷方無敢索賂勢家假驛傳般私貨者皆自雇役於是聲震逺邇攺南京都察院參贊畱務兼督巡江尋攺南京兵部尙書考選官屬不受請托爲同事所忌命兼左副都禦史巡撫蘇松諸府防江南地震乞歸不許言內外官収納過重請爲禁革光祿寺嵗供白粲槪及庖人賤工請爲分別泒買物料織造防幣及貢獻禽鳥花木請爲節省又請免常州夏稅六萬餘石以羨米還之又以補諸府戶口防鈔六百萬貫又以水旱災請免秋糧數十萬艸半之以宮田賦重減耗米十餘萬發廩賑饑民令減價糶谷又同行賑貸以戶計者幾二百萬以口計者有加焉有中官以買書収藥爲名搜括徧江南千戶王臣者爲之助惡公累疏言之上乃命械系中官泉臣於市而中官亦誣奏公及知府孫仁仁就逮公又力捄之得免又請罷內降官數人又以京師地震乞辭位不許尋復攺南京兵部尙書仍防畱務聞秦晉饑言便宜十事聞林俊張黻之謫乞還其官因請罷永昌寺役加太子少保言政令必信不宜數攺語尢激旋落太子少保以尙書致仕孝宗在東宮已聞公名旣登極首降勅召之攺吏部尙書加太子太保階榮祿大夫臺諫劾巡撫及藩郡官奉防黜革公以爲不得其職連疏乞休皆不許南臺薦公可入內閣上曰朕用蹇義王直故事委恕吏部若有謀議亦無不聽乃已治初從耕籍田預九推禮視學命下公請釋奠用爵用三獻分獻官致拜上許分獻行拜禮公又爭之乃於孔子加幣用太牢攺獻爲奠至日分奠鄭國亞聖公侍經筵偶議不合辭印乞休上曰君臣之間恩同父子各陳所見何嫌何疑可視事如故乃起就職屬有疾上命醫診視遺中官賜酒米諸物南京給事中周弦禦史張昺奉命防軍爲畱司所奏出補外公論捄之未得命臺諫交奏以爲老臣言當聽弦昺乃得攺南京別任徵王奏知陞鈞州爲府晉王乞爲世子別設典膳皆論止之知州劉槪與禦史湯鼐言涉狂誕當道欲坐以死禦史李典多枝罪人至死亦坐重辟公皆論救乃從末減山西叛賊王良等旣伏誅或議除其黨千餘輩公以爲脇從宜免議始定又請老詔大風雨雪免朝又免午朝復以慧見自劾求退不許進階光祿大夫勳柱國封三代有防令中官防選禦醫公執不可壽王冠充副使都禦史秦弦以總督兩廣軍務奏安逺侯栁景不法坐致仕去公極言弦當用乃起爲南京戶部尙書大賢院判劉文泰者奏公不當令人作傳議者以爲有所受公具自列乃下文泰獄降禦醫公又乞休蓋自蘇松以來前後疏十餘上乃賜允命給驛還鄕有司月給米二石嵗給夫役二人賜寶鏹三千貫居十有三年聖天子登極詔賜牢醴遣行人存問於家復加米及夫數倍於昔且賜璽書有嘉猷入告語公復上疏言數事正徳戊辰某月某日卒於正寢壽九十有三矣訃聞上震悼贈特進左柱國太師賜諡曰端毅遣官諭祭者九令有司給棺槨治凢事公墓在西園尙書府君墓次其所自卜地也子曰承祚爲義官有丈夫子五人承祜南京前軍都督府經歷早卒承祿義官承祥順天府通判承禋亦爲義官承裕舉進士累官吏科都給事中孫十三人某某公平生好學博涉經籍至老不倦所著有漕河通誌介庵奏議石渠意見經籍格言行於世承裕予禮部所舉士因奉戶部尙書劉公用齋狀來請銘是惡可不銘銘曰巖巖華嶽雄鎭秦封靈秀攸萃爲人中雄端居廟堂進退不辟髙舉長步直言正色奮翼而起排云厲空紛彼羽族瞠其下風羣疑紏紛中有定括南山可移三軍可奪用我則出舎我則還外若可撓其中浩然秉彛在躬弗枯弗失其所餘者以還造物拄車守閭世豈無才持以大用匪違則乖滔滔江流中有砥柱頽波狂瀾不見其處功名始終自古謂難我所自立其成則天國史有書鄕賢有祀公銘不隳公墓在此

明故正議大夫資治尹南京工部右侍郎徐公神道碑銘

治乙卯公以都察院右副都禦史巡撫湖廣一日忽有中防遷南京工部右侍郎公聞命駭愕亟上疏言臣平生不敢自他途以進乃今名不薦於廷臣銓不由於吏部臣之心迹何以自明乞収新恩以全晚節因以疾告先皇帝優詔答之乃就職又再疏請老弗許戊午獻績於朝疾遽作又請乃許給廩驛而歸言事者往往起公不果癸亥三月七日卒壽七十三遺戒子孫勿乞祭甲子嵗未盡一日窆於鳯凰山姚塘之原後馮禦史允中按南畿表公名行爲請防典朝廷乃遣官諭祭命有司治兆域嗚呼觀公之終可以知其始矣公在成化丙戌舉進士爲工科給事中諸中使欲領郊關抽稅公與同官言不可遂遣諸給事往蒞意因以窘之防公在遣中摭拾無所得乃止乙未擢湖廣布政司左防議値兵荒後加意撫防民賴不徙有中使采竹筍諸物責非所產地公移文止之甲辰秩滿遷河南右防政陜西饑當運粟數萬石民苦逺公請出粟易銀畀之治戊申進右布政使遷左布政使有藩府承奉司制置吏公勒停之防計財賦謂費用寖廣嵗入且弗給乞少節京運以寛民力庚戌河徙開封有奏遷藩防者公條陳不可事亦竟不行辛亥遷都察院右副都禦史巡撫河南旱溢交作公請減秋稅省織造折防課有藩府據魯山民業公承命防勘議歸之民戶部督積逋急公以災變請緩其事有言官請割漢中鄖陽防州諸府別置布政司公亦言不可鄰境民來就食發粟賑之所活甚眾尢重名教令歸徳修微子祠彰徳建西門豹祠洛南祠範文正又令諸州縣學秩賢哲無文者公名益彰而忌者日益甚再乞歸不許於是有湖廣之命兩河士民夾道攀送哭聲聞數十里布政有羨銀三千兩舉以爲贐公一無所納至則有中使載私咸百艘抑市於民爲公所持比去乃得市云公器宇凝重不事矯飾而中所操執介介不茍𨿽優仕不倦問學自輯所爲詩文奏牘若干捲藏於家修家規以合族子弟𨿽頒白無敢肆者其髙年令徳蓋非特一郡之望也公姓徐氏諱恪字公肅蘇之常熟人祖徳賢考納皆贈都察院右副都禦史子四綎先卒次綰次縜縚綰上京請銘刻於神道之石曰治命也予與公久同朝每見公奏牘輒嘆羨不置重其爲人乃爲敍及銘銘曰國有四維亷乃一士而弗亷曷自律觀徳之隅如彼室徐公手持法三尺威來如山气不屈深言逺計心在國羣猜眾忌不我防避嫌逺恥如有激毋我身貴隳我節臺髙省嚴出復入身𨿽廟堂志巖穴旋亦棄之如屣脫乘堅驅良虞顚躓蠅營蝸爭竟何物公怌謙沖斂不伐康寧考終多類錫天實成之豈人力吳山之原閟元宅家有系廟有食後千斯年保貞吉

懷麓堂集卷八十

欽定四庫全書

懷麓堂集卷八十一

明李東陽撰

文後稿二十一

碑碣銘

明故陜西寧州知州贈光祿大夫柱國少傅兼太子太傅吏部尙書劉公神道碑銘

漢之守令多久任至長子孫或十餘年或二十餘年然不數見在我先朝法令近古其最久者時則有若陜西寧州知州劉公蓋三十二年然後去前此未之有也公生於洪武某年登鄕甲科三十三而爲縣三十六而爲州七十而致仕至八十四而卒又五十一年贈今官於是寧州之名益加顯公諱綱字文紀其先自漢更始時居潁川有曰元者避亂居嵩南至建武初占籍於鈞州今河南開封府地也唐以下譜逸不可考公髙祖諱某曾祖某祖某考某贈如其官公生而孝友惇確有幹局初爲縣得延安府之邑俗號難治教法並舉頌聲大作及爲州州人聞公威名皆色懼公至則曰久敝之地刑非所先乃因俗爲治不専繩墨民翕然樂之民未識樹藝教以播種民未知學問教以詩書植善鋤惡習爲之變旣又均賦役置屯田簡兵練武百廢俱振以內艱去代者已至民不忍釋公詣闕請畱太宗曰民旣念綱可令起復乘傳之任而別用代者公心喪蒞事未嘗輕用罰而民不忍犯經鞫問者退無異詞嘗署按察司事旬日間屢釋寃獄州有龍尾湫時出光怪逺近聚觀公伺其光動手射之應矢而防旣而泄其水乃巨黿也怪遂息間行野中值橫石爲虹馬驚不度公諦視之蓋狄梁公碑範文正公所撰者也卽起竪之爲建祠焉其他善政多不可殫紀此其異者耳間又嘗丁外艱考績者殆十數皆以州人奏畱而官亦不調仁宗朝特賜璽書表異及四品章服嘗至京師上親召問勞以酒饌時人榮之英宗朝以老乞休章數上乃得致仕去之日哭聲振野州舊有六君子祠祀狄公以下嘗爲刺史者民生祀公其中攺名七君子祠及家居遺問踵至其卒也有裹糧致弔者焉其得民心如此公配某子某孫三長爲光祿大夫柱國少傅兼太子太傅吏部尙書宇舉成化壬辰進士累今官材行勳績偉然時望爲今天子所簡任其贈三代以此公葬於某山之原少傅公旣貴欲遵典式立石墓道以昭不朽自述公狀請予銘予惟世之論有後者必曰位不稱徳君子固未嘗責報於天而理有不能違者夫積久而發發必大公以平生所學専施於一方官不過郡守再世而少傅公出焉又以言事被謫越數十年然後顯不可謂不難矣今舉甲第者三世在仕籍者四人文武並用中外相映方承而未艾有家之盛鮮克過之是不足爲爲善者勸哉銘曰

陜之西疆有州曰寧爰有賢守來侯其氓氓有素願侯實營之氓有外侮侯則攖之三十二年政舉人存不食而飽不衣而溫氓之戴侯我父我昆氓之頌侯侯子侯孫侯子旣善侯孫乃發內秉政柄外著功伐文揚武掲其聲烈烈莫爲之後有播誰獲一郡𨿽小其名則長沒爲三孤身後之光嵩洛之間有河湯湯公澤斯流百世勿忘

明故資善大夫太子少保吏部尙書致仕贈太子太保許公神道碑銘

有居大官當重任仕而人望之退而人慕且薦之沒而人惜之若不盡其用者是惡可彊合幸得蓋必有所由致卽是而觀不待接其言攷其世其人可知也若河南許公固可誣哉公諱進字季升舉成化丙戌進士擢監察禦史出按甘肅山東風裁卓卓都禦史陳鉞附大監汪直啟釁遼東爲禦史彊珍所劾公亦率諸禦史論之珍被逮謫戍公與凢劾鉞者皆奪俸三月選山東按察司副使監鄕試事有欲私貴家子者執不従東昌有武官子懷金挾一儒生飲於酒家是夜被殺有司疑生所爲備極拷訊生誣服公徧閱商歷見酒家以殺之翼日買布數疋訊之遂伏辜治戊申遷廣西按察使未上擢都察院右僉都禦史巡撫大同贊理軍務上邊事數條比邊入貢驕詐百出公嚴爲節制遂不得逞武邑王驄沐不律公奏置於法降爲庶人又奏大監石巖巖誣公擅用旗熾降知兗州府甲寅遷陜西按察使冦犯西陲復命公爲左僉都禦史巡撫甘肅吐魯蕃世仇哈宻遣部酋逐其王入據其城久不復公與都督劉寧輩出調齊勤罕都諸夷爲聲援冒雪夜進城中人從亂者餘八百登臺自保公諭使下或欲盡屠之公不可乃止丙辰以功遷右副都禦史巡撫陜西不屈權貴召入爲戶部右侍郎刑部主事鄭嶽下獄不以罪公防白之彗見公防奏修省數事庚申冦入大同復命兼左僉都禦史提督軍務與平江伯陳公鋭出師進勦陳以無功獲譴或因以累公遂令致仕歸數年廷臣論薦者數十防乙丑今天子卽阼召爲兵部左侍郎督團營兵馬進尙書賜莽衣三襲正徳丙寅公上疏請勤聖學戒逰逸攺吏部尙書賜玉帶加太子少保方逆瑾擅政事多齟齬時傳公議瑾寖不能容乃以署員外郎再署郎中者誣爲非制謫令致仕又以公嘗薦雍防爲失當除其名而怒猶未解又捃其在大同時嘗借軍丁出銀雇役後爲典守者所尅故苛爲稽察因以中公幾至不測事未結而瑾敗朝廷用言者復公官仍致仕而公已卒矣乃贈公太子太保遣官諭祭命有司治葬事焉公器宇魁崖負抱甚偉論議胸出若無不可爲者法尙嚴峻凡有請托多拒不行見者敬而畏之顧性孝謹嘗被庭訓撻指出血後每舉指示人輒感泣不已事二兄禮敬不替家素饒而自奉儉約至於老猶然所著有憲臺奏議平畨始末東崖稿東崖者其所自號也公生某卒某葬於城南石觜山之北麓娶某生子某繼夫人髙氏生誥舉進士擢戶部給事中攺翰林院檢討調全州判官讚亦舉進士擢監察禦史攺編修調臨淄知縣公髙祖某曾祖某祖某皆以公貴贈如其官其上世譜逸莫可考一日於塋域隙地得許五公墓志稱隋楚州刺史法光唐譙國公裕左相國師有五世爲同州刺史八世爲宋端眀殿學士簡其子東遷長安又四世爲金兵馬都元帥威西徵過靈實愛其風土始居焉又再世爲元百戶玉則五之考也於是許氏之世系燦然復完人皆異之公且葬誥至京師奉禮部右侍郎李公希狀請予銘銘曰陜重周甸地分東西西有名闗山川崛奇代生偉人出爲世用屹屹許公有威有重肅肅內憲嚴嚴外臺有劇必折靡彊弗摧赫赫天曺百官是統震撼擊撞有震無恐仕我已我其機在人不怨不尢在我者存明揚在廷嘉遁於野旣老而傳非徒壽者膏之沃矣有曄其光維源之深其流則長物則有然於人爲大我最公名昭於一代

明故通議大夫禮部右侍郎管國子監祭酒事致仕贈禮部尙書諡文肅謝公神道碑銘

吾友方石先生謝公卒且塟旣閱嵗予始得銘神道之石非忍爲慢重之也公諱鐸字鳴治別號方石臺之大平人少爲縣學生天順己夘舉鄕薦第二甲申登進士第入翰林爲庻吉士乙酉授編修成化丁亥預修英廟實錄成陞從七品俸乙未秩滿遷侍講仍加從五品俸戊戌以家艱去旣免喪謝病居數年治初臺諫部屬言事者交薦之會以修憲廟實錄徵乃起供職庚戌擢南京國子監祭酒辛亥致仕歸薦者以十數特擢禮部右侍郎管國子祭酒事命吏部遣使卽其家起之公再辭不得道得疾徑歸復請而惇迫日益急乃行至京師辭所加職以本官治事亦不許居二年辭至再癸亥修歷代通鑑纂要命爲潤色官疏又五六上復乞歸養疾乃許命給驛以行命有司俟病愈聞奏正徳戊辰吏部例上其名會權姦用事恐其復起遂仍致仕某年月卒蓋公出處履歷之槪如此可謂得其正矣公爲編修時嘗奉防校勘通鑑綱目上疏言神宗喜通鑑理宗好綱目而不能推之政治因勸求賢講學以史冊質經傳窮義理則大本立而萬末自隨矣爲侍講撰經筵講章必盡所欲言者在南監時動以身教每嚴約束禁諸生班見禮捐皂役錢以沛僚屬籍膳夫餘錢於官購東西二書樓以度鏤板上防請增楊龜山從祀而黜艸蘆吳氏余若擇師儒愼科貢廣載籍復會饌均差遣論列尢多在北監請增號舎修堂室又謂廟門衢面多狹斜以爲防慢買其地而廓之又買官廨三十餘區居學宮以省僦直皆出夫皂雇役余悉借爲公用諸生貧困者亦有給死者請京府致賻給驛歸其喪又別祀叔梁紇曾晳顏路孔鯉配之以全倫義而議黜吳氏者尢切皆不果行凡所建白皆師古義持獨見未始有狥俗希人之意𨿽尊官要地忌者不能無而輿論所歸若出一口其辭則相率請畱其去則爭爲論薦如輸粟納馬諸途素爲所抑者亦連名薦之前後所上辭疏朝廷每優詔慰答至停祿以俟命僅予告歸旣其沒也特贈爲禮部尙書謚文肅遣官諭祭令有司治塟事始終極備皆平生意望之所不及信公道之在天下固亦不可冺者公孤介寡合性气屹屹嗜義如渇見不善若將凂然家居孝友自違養後輒無意仕進少從從父寶慶知府世修學師事終身及玉城山人世懋早卒並集其詩刻之其父贈禮部侍郎世衍嘗出祭田二十畆公買田代之而以其田分諸弟及供家塾間以塟族之貧者又買田以益弟侄數亦如之又修宗譜搆墓廬爲合族計其髙祖孝子溫良遺行久弗白至公始表著之祖母趙氏以節死後公以侍郎考績請輟所得封誥移爲旌典詔特表爲貞莭之門仍予誥命以至鄕郡諸先正遺文善行皆輯錄以傳與南京工部侍郎黃公世顯爲知己始終不負婣黨知識困乏者皆有周卹然實無長物惟莭俸入爲之其居常第疏食醴飲而已爲詩精錬不茍力追古作當所得意殆忘寢食又尙理致謹體裁考訂評隲多前人所未及所著有桃溪籍續眞西山讀書記伊洛淵源續錄伊洛遺音並四子擇言元史本末宰輔防革國朝名臣事略尊鄕略赤城新志及詩集論諌錄螘忱稿汲綆余誠歸夷雜錄緦山集祭禮儀注若干捲謝氏出晉康樂公後經略使鞅至今若干世公配陳氏繼孔氏宣聖五十七代孫皆贈淑人公三子某某次興寅孫一必祚公生某卒某壽七十六必祚以書告哀曰非先生文吾祖且弗瞑嗚呼公天下士也予故先序其出處之大者後及其詳而系以銘銘曰

君文獻地山水盤結鐘靈聚英代產人傑謝出申封從晉東轍峩峩東山支編諸越巉巉方巖逮宋乃發石生其間百碎無屈維文肅公矯矯風莭言論鏗聳行操孤潔文必己任教必身率羣疑眾咻莫我能述事有難繼弗我遑卹力有餘步寧我無蹶其所未竟付諸造物好徳考終生也無缺鄕賢有錄公自編帙信史有筆公所刪述公名孔彰允繼前哲

明故光祿大夫太子太保禮部尙書致仕贈特進右柱國太保謚文端周公神道碑銘

昔在英宗復辟之日登眀選公儲養俊哲以敷遺於後時太原周公實領國史越三朝四十餘年洊歷諸曺官至一品再謝政事以功名終君子謂其遭際之盛出處之善胥得之矣公諱經字伯常公舉天順乙夘鄕貢庚辰進士入翰林爲庶吉士壬午授檢討成化丁亥修英宗實錄成進編修己丑同考禮部會試丙申直講經筵秩滿進侍讀丁酉考南京鄕試戊戌攺春坊右中允日侍皇太子講讀辛丑莊懿公致仕居南京公乞往省命給驛賜道裏費且速其來講禦制文華大訓皇太子每起立拱聴內閣大臣或以爲勞謂公宜跪請坐聴公不從竟得如禮甲辰丁莊懿公憂服闋弗調或諷使圖進取計公峻郤之孝宗登極超擢太常寺少卿兼侍讀治戊申命直日講修憲宗實錄未成己酉擢禮部左侍郎兼議政蒞事必傳經義若郤西域貢獅毀黃村尼寺爲先朝盛徳事皆公與左侍郎倪文毅公贊成之辛亥攺吏部遷左侍郎一日有中官諭旨欲以通政司經歷髙祿爲防議公獨承諭執不可退與尙書王端毅公上疏論之靈壽人獻大眀川民田於太監李廣戶部駁議弗得公謂諸司宜會奏尙書耿文恪公屬公具艸上之事遂已乙夘諸司以災異言事吏部請早視朝勤聴政節侈費省逰素止貢獻而斥樂戲一事尢急亦出公手後有蹤迹爲此艸者以問耿公公曰宜以實對耿曰吾爲尙書不宜他諉時論蓋兩賢之丙辰拜戶部尙書諸王府多奏欲自領河泊所賜稅罷其官公言國體非便且民力不能堪乃止有中官織幣南京奏給長蘆鹽八千引鬻於兩淮仍給淮防價銀二萬兩公言鹽防本以濟邊且各有分地若公許越境則私販必多官鹽反滯命止長蘆之鹽勿給浙江守臣亦請給竹木銀鈔稅爲織費公又言關徵非舊且浙地大水民困徵役先暫停織造從之每委官鹽稅必諭以愛莭民力課入多者則與下考大同缺馬尙書馬端肅公請給折糧銀就市之且戒警糧官毋得沮格旣傳旨公言糧馬各有職不宜侵奪且引祖訓六部不許相壓之文爲據詞甚激上爲攺命兵部以馬價銀充用給事中魯昻以財用匱乏請令諸藩公帑積貯及均徭羨銀盡輸大倉公言用不足者蓋以織造賞賚齋醮土木之故若一切莭省自宜少裕必能盡括天下之財恐非藏富於民之意又有防取大倉銀三萬兩爲張燈具公言不可以小民膏脂供耳目之玩乃一命以眀年內帑藏額補還之內靈臺奏增灑掃卒宜當給月廩公言禁地非外人所得入不過爲守者私役耳疏再上竟寢之淸寧宮災方議修建兵部欲調山東民夫七千餘人公曰今嵗歉民貧不可使逺去鄕井也請以本都羨銀就京師雇役爲之外戚張氏有河間賜地數百頃欲並其旁近民田千餘頃得之且乞畆加稅銀二分公言河間多沮洳比因久旱貧民卽退灘地耕之遇潦輒沒卽畆加稅將貽無窮之害且王府賜田例畆稅二分而此獨加稅人將謂朝廷待外戚與宗親異矣又聞憲宗妃家亦有私田與民田比一切奪之彼亦無以爲業人又將謂朝廷待張氏與他外戚異矣疏三四上後又以雄縣地獻爲東宮莊者上因公奏皆抵之罪一時近戚貴幸有所陳請公一裁以法皆斂不得妄肆有中官及部屬以言事獲罪與同官上疏捄之聲稱借甚而怨謗亦日深庚申以災異事乞休致詔許之加太子太保賜勅給驛令有司月給米三石嵗給輿四人命下廷臣皆相顧失色爭上疏畱之不得自是數年中外請畱及復起者多至八十餘疏前此未之有也公歸摘勅詞二字爲保完堂嘯傲其間今天子嗣位特起爲南京戶部尙書公辭以疾會丁繼母憂未上戊辰服闋攺禮部又辭上降勅遣使卽其家起之至京疾作寓都城外上遣人慰問賜玉帶及通鑑纂要以示寵異比蒞事數月疾復作累疏乞休乃許之復賜勅褒諭推封三代月廩輿視昔有加焉至眀年公以疾卒上震悼輟視朝一日贈特進光祿大夫右柱國大保諡文端命工部治塟事禮部諭祭者九公年七十有一以是年某月日窆於彭村之原配韓氏陜西按察司副使仕琦之女慧而知學先公五年卒已賜塟至是而合子四人長孟以防爲右軍都督府都事次曾舉進士累官尙寶司少卿皆有世守次齊早卒公鄕試時有甘露降於學縣之松學者因稱爲松露先生公亦以自號少頴敏而莊重寡言笑繼母性嚴急奉事惟謹及遇諸弟友愛曲至母弟綸早卒撫其四孤皆登仕借少時受學於吳布政繹思吳旣謝事嵗致衣一襲銀十兩終其身其友蔡知府霖卒申禦史論罷官皆貧甚並致優卹久不厭其惇尙義气類如此爲詩文及書麗而有則自爲小官已忘世用日侍莊懿公習聞天下事矢志淸散兩薦爲內閣不果入其爲尙書簡在屬吏親爲裁決剸煩應變略無稽滯而秉政執法不爲權勢所撓尢人所甚難者予與公同官久比以孟曾請銘神道因撮其行業之大而於戶部獨詳焉墓銘出少傅新都楊公者尢備可互見也銘曰

國有世臣實稱濟美其最貴者尙書父子施何耿王維白及倪公蓋其一他莫與齊麥有兩岐芝有三秀矧人有生得物之厚惟家之昌惟國之光气運攸系亦靡厥常兩都四曺公際其盛令終令歸公受其正父曰莊懿子曰文端代有美謚夫人則難亦有難者祖孫科第公居其間有創有繼一品𨿽榮公不爲華七十誠希公不爲遐胡進之難而退斯易所不朽者非世祿謂大行之西有生若人百世而下其永有聞

眀故贈奉直大夫尙寶司少卿崔君墓碑銘

吾甥崔尙寶傑泣告予曰傑早失怙恃銘弗備禮惟先考平生苦志防行矻矻勤子敎而弗觀厥成玆竊與錫命按制得樹碑墓道非我外舅誰可爲不朽托者乃自述事狀縷縷數千言予覽而哀之按崔氏本蘇州吳縣人君父諱仲祥永樂間自永平盧龍衛攺籍錦衣內監工作生二子君其次也諱忠字景忠十餘載能楷書內監掌書記者奇之以告其長遂勒令供事值正統乙巳事尢劇小大悉辧監官出使者必挈以從成化癸巳以勞授工部文思院副使乙巳遷大使君素抱智識久益精鏈凡工徒錢糓動以數百心計手籍不遺銖寸尢習文移體式嘗使山西前威寧伯王公見其奏曰此老吏筆也又嘗過河南建王府佐監官出納所省半常數比歸官吏部諸君多致贐悉孫辭之一時中外共事者多借以起家君獨畏法痛自檢制人以急來赴則曲爲調防亦不受報大監黃公順老更事殊愛君如左右手比卒哭爲失聲裒銀米爲賻復念之不置書其名於公署曰俾後來知有此人蓋君𨿽窮約不顯施其所自試亦略略可見已君性雅潔食不兼味服止布帛一鞾至十年祭必致腆遇婣戚必從厚乞其門者不使空返事外祖父母至分俸爲養內弟有負劵輒棄之其人至賫愧以沒而君弗計也顧不茍合族子有自殘者絕不使見族女將爲尼卽勒歸嫁之嘗手錄舉業數百篇遺傑謂之曰吾本慕學爲人所抑弗克竟吾志是惟汝責傑謹識之不敢忘配宜人許氏常之武進人家尺籍生於京師厥考重擇配二十七而始家事姑謹姑亡君在外或閱四三年宜人獨撫子女𨿽嵗時未始歸省謂傑曰我初歸汝父家甚乏後漸饒裕今益落中間不過十數年好光景猶如白駒過隙耳汝勉圖之吾不及見矣因指其女曰汝知汝父之所以囑汝者乎傑亦謹識之不敢忘君卒以治某年日年五十七宜人卒以壬子某日後君三年合塟於城南西郊亭之原傑舉乙丑進士初授禮部主客主事以才行聞調兵部職方三載考最時已署儀制員外部例得贈君爲兵部主事階承徳郎比歷郎中遷尙寶少卿復以考最贈君階奉直大夫宜人自安人實再命焉君二子長俊早卒女適周寛其嫁也傑實成之傑以父命娶於彭而卒吾子兆先請以吾女繼之初封安人今加封爲宜人君四孫某某幼子良吾女出也銘曰

往役之義不爲屈身身所得爲與仕者均生未從學暗合道軌豈弗終仕亦旣教子易簀有言授簡有辭九原可生還以報之報之維何旣載科籍錄有家狀命有封錫矧有大者有行有名行則不辱名則孔揚我弗知君亦惟子故後二十年刻石君墓

封翰林院編修文林郎王君墓碣銘

治戊午天子覃恩臣下永嘉王君祚以其子翰林院編修瓉貴獲給勅封如其官階文林郎又明年君壽終館閣諸學士而下以瓉故遙致祭賻用大夫之禮周編修朝振以鄰郡產狀君行瓉奉以請銘碣於墓道亦禮所得備云君諱祚字怡逺生而醇謹朴直簡言愼行事親能左右永順出入扶掖比老尢力奉諸兄情理兼致旁逮族黨務相爲輯睦常以孝弟聞於鄕善交際言若恐傷人有犯者直受之略弗與校或忿爭不相下求直於君君有言輒帖服以去郡邑亷其賢曰是可屬公家事借爲耆老事有難理必委之無弗辧者年旣髙則禮致鄕飲置諸賔位蓋自壯至老未始有仕進意惟教子讀書服田畆曰士四民之首其次莫如農外此者吾弗知也及瓉進士及第擢官侍從又遺書戒以積學勵行故瓉美文翰以恪愼稱於官焉君旣屏家務放懷自適嵗藝秫釀酒雜種柑橘茭蔗以給燕飲植梅名軒以供吟詠時選勝地挈榼擕客鼓琴奕碁爲樂或登近海樓閣觀潮望月累日夜弗厭若不與世故相涉其寵錫壽祉𨿽理有自致實未嘗預卜也君生某卒某王氏本溫著姓曾祖壽大在元爲福建提舉每雪後視裏有不舉火者輒周之祖元爲千夫長入國朝初定田賦嘗請減鄕稅鄕人徳之考文煥號環庵居士前知府何公文淵著牧民備用嘗稱其名君之賢固亦有自哉銘曰維溫有田一嵗三獲彼地之沃伊人之力借令再易當倍其息維人亦然在理無忒王實著姓代有陰徳若培益深若稼將穡斂數世之積於子是責終食其報祿養封錫君弗自耀曰先人之澤我銘在碣來者必式懷麓堂集卷八十一

欽定四庫全書

懷麓堂集卷八十二

明李東陽撰

文後稿二十二

志銘

明故嘉議大夫詹事府詹事兼翰林院侍讀學士贈禮部右侍郎陸公墓志銘

治乙卯三月八日詹事陸公卒朝廷賜祭如制長子含章來自家復援前比以請特贈禮部右侍郎含章乃奉程公所著狀乞予銘墓蓋予與公同史局同講事又並命考禮部防試契分殊厚三十餘年於玆矣嗚呼孰謂遽銘公之墓哉公少有盛名成化乙酉以府學生舉南畿鄕試第一連擢禮部髙第廷試第三授翰林編修英廟實錄未成引疾歸肆力問學其父郎中公得謝南曹公乃北上分勘通鑑綱目暇則應制賦詩數蒙賜楮鏹防修宋元史續綱目分領元史丁酉書成賜金幣九載滿則遷侍講再閱月仍以修史功陞右春坊左諭徳今上在春宮侍講讀庚子主考京闈鄕試癸卯丁郎中公憂讀禮旣益大肆於學未輒出治戊申今上詔修憲廟實錄公被徵至則以侍從舊勞陞右庶子兼侍讀充經筵講官尋奉命日直便殿講讀辛亥實錄成陞詹事府少詹事兼侍講學士復兼領玉牒事癸丑主考防試甲寅以日講勞特陞詹事兼侍讀學士僅閱月而病閱嵗而卒年五十有四而已公姿貌秀偉識趣超詣見者謂當逺到公亦重自待必欲大有施於時埋光鏟彩不自淺露而鋒穎隠出若莫能制其所受職纂述精確論說明暢校閱詳愼舉無遺力退而爲文縝密峻潔力追古作而不輕應接有求之積嵗卒不可得者然所著已累百數十卷蓋其發情感物之作爲多志尙修潔晚益劘礪喜談節義嘗念宋刺史姚等十八人死難言於有司立忠義祠祀之君子謂公於是有逺識焉公諱簡字亷伯一字敬行號冶齋又號龍臯子考諱愷舉進士累官南京戶部郎中妣徐氏繼母蕭氏俱封宜人祖諱淵南樂縣學教諭贈南京戶部郎中妣李氏封太宜人曽祖朝宗以父命後表叔金彥名氏遂仍其姓公旣仕乃復陸姓世居常之武進徙自浙蓋宣公裔也公父從教諭公居奉化實生公自公父及叔父怡愉先後舉進士爲郎署至公益顯公娶同邑池氏先公卒繼鳯陽姚氏封宜人子八人某某女四人適某某含章奉公及姚宜人柩卜是年某月某日合於某山之原程公所著爲狀者也銘曰

文以奇勝恥弗已出持堅敵彊孰我能屈中所自負觸事硎發有銛弗施飲志而沒若在冶金久乃成質器之實堅恆百斯一成斯棄斯嗟彼造物謂天墨墨孰爾揚揚公名在人公沒不滅

明故資徳大夫正治上卿太子少保南京兵部尙書謚莊懿張公墓志銘

公諱鎣字廷器姓張氏累官至太子少保南京兵部尙書階至資徳大夫正直上卿封至祖考妣廕至其子卒諡莊懿遣官諭祭賜於華亭車墩之原公在正統末舉進士景泰間初命爲監察禦史方其北戎內冦承敕往北畿河南山東西淸理馬政密雲譌言有不軌者公受密命往察且撫定之按宣府大同有都禦史子犯法公案其罪並劾其父罷之以宣府將佐多冗請分置獨石諸邊歸總諸道奏牘事繼承勅巡臨淸案治豪猾餘黨悉散天順間再命爲江西按察司副使風裁淸肅吏不敢欺三命爲按察使有贑州賊作亂公預捕獲功賜白金防幣四命爲陜西左布政使督運遼餉用不告乏五命爲都察院右副都禦史巡撫寧夏城皆土築始甃以甎導河流以漑屯田若干頃嘗帥兵行邊與賊戰歸所擄男婦及牛羊器械賜敕褒諭戎四叛王師出固原公劾守將致變者寘之法時寧夏屬地多永樂所置降兵朝廷慮其爲變公受密勅撫之如密雲間遭父喪起復巡撫河間諸府值久旱給民牛種俾不廢業復承勅考稽戎籍王師出宣府催督軍餉如陜西巡撫大同斬首冦奪兵械築城浚壕淸理屯種復被褒諭如寧夏六命爲刑部右侍郎七命爲左侍郎江西有大獄連引千餘人公奉命防官往勘皆得實八命爲尙書法意平恕侍經筵讀進士捲賜酒饌楮鏹防朝廷遣內臣錄囚公與之察情可矜疑者奏釋若干人復賜楮鏹加以羊酒九命加太子少保以母喪去服闋今天子禦極卽其家起之攺南京兵部防贊軍務秩如故公以國家根本重地政尙簡靖兵民悅服蓋自筮仕以來歷三朝四十有六年更十有一命年七十有二而卒其始所樹立所施措舉克自遂而終以厚重持之不弛不折老而不變可謂難矣公長髯偉幹襟量夷坦與人謙讓不事矯飾不以富貴加人人以是稱之公卒於治某年月日乙卯某日乃窆公先世本揚州人從宋南渡居華亭祖原壁父璚鄕貢士累官淮府紀善俱贈資政大夫太子少保刑部尙書祖母嶽氏母吳氏俱贈夫人配衛氏累封夫人子二長防國子生次某女一適某孫二女孫二防奉南京兵部郎中孫君行狀來請銘乃敍而銘之銘曰舊都在南帝屬羣輔公爲尙書實贊畱務世際重熙武偃弗服本兵壯彊城府肅肅公在北陲摧堅折衝公在西曹詰姦制凶斂厥鋒銛歸於大體內寧外淸循治之軌垂紳正笏越五六年華不外襮實則茂焉國有大臣先朝是遺胡天弗防遽爾長逝九峯之原實維帝畿山繞水迎以綏公卿穹碑峩峩過必下馬我銘其幽以俟來者

明故都察院右副都禦史唐公墓志銘

公姓唐氏諱瑜字廷美其先晉陽人在宋有曰子方者爲禦史中丞髙祖諱英國朝洪武初爲上海稅課局大使始居松江大父諱以忠弗仕父諱昭累封中議大夫贊治尹衢州府知府母張氏繼母沈氏皆封恭人公器宇凝重失恃時才九嵗事繼母如所自出十五逰邑庠以尙書舉正統丁夘鄕試登景泰辛未進士第拜南京禮科給事中趙都督者有罪公劾寘於法甲戌京師饑分地給食活者甚眾天順丁丑以繼母喪歸辛巳擢知衢州府詢察利病惟民所便其俗健訟示以亷明民無敢欺者縣有孔氏別族爲民所奪以私財贖其租使供祀事其子孫徳公圖像於家廟並享之石塘洪浮橋壞爲舟以利病涉癸未年疫爲文禱於神雨大作沴气遂消甲申洎成化丁亥數値旱禱雨輒應民勒石紀其事有李延者爲媒匿人聘金粥二子以償不足又市其妻公聞而嘆曰民窮而犯法畏法而棄妻子典守之過也贖歸之龍遊張福戕吳氏四人事覺以諉金氏已誣服公疑其枉別置於獄以甘言誘之又始得實乃釋金而罪張民相驚稱之曰神有爲士者賦十詩頌之將去有千人詣朝乞畱不得老稚攀送至不能行後民立生祠及去思碑於府學辛夘進湖廣左防政分按荊襄置廩積谷値歉發若干斛鉤房流民當散歸者公給餼解系俱獲生還甲午荊湖水溢民四出逃溺公發舟載防米給之襄河爲患作隄障之民名其堤曰唐公堤京山舊無城公始議修築土亦賦十詩如衢州乙未擢山西布政使取道省遂居父喪丁酉攺雲南右布政使尋復遷左布政使奏立祠祀王忠文公名禕正土官宗以定傳襲憫邊兵貧米價貴則給以米賤則易以銀時悉告便蒲蠻弗靖親爲榜諭皆聽命辛丑以大臣薦巡撫湖廣壬寅薦河南癸夘薦貴州甲辰薦本藩乙巳薦兵部左侍郎皆弗果爲禦史所誣封及再世丙午遷都察院右副都禦史巡撫甘肅訓練調度若素習兵事者以其俗輕生特嚴法制出戰者防其家死事者請賜以祭奉命與禦史錄囚多所平反詔使至諷織細毳充貢獻費至數倍公執不從復有武臣被黜者競爲陰中遂坐劾以去時論惜之治壬子以建儲君詔復故官致仕甲寅某日疾革奄然而逝壽七十二配尹氏封恭人先卒子六某某女五俱適名族孫十二乙夘某月某日公於周涇之陽公生而秀偉喜怒不色見事親終慕待羣從子弟有恩尢善吟詠所著有學吟稿拙庵集滇南雜稿若干捲藏於家公在雲南陳偹邊五事在甘肅陳時政兵偹各五事及凢所請事宜前後五十餘卷多見施行論治者皆稱之銘曰

仕有失得詎不謂命有失若得亦詎非正世豈無得匪求則競厥終孰多公有遺慶慶不在大公族斯盛盍觀厥成以俟天定

封孺人柴母蘇氏墓志銘

都給事中柴君升衰絰而拜吾庭其色墨以悲察其意若有所欲言叩之曰升不幸有母孺人之喪將歸惟禮制弗合是懼又懼濳徳之弗白爲人子羞故奉狀請銘諸給事君感其孝皆爲助請其狀則左給事李光昭所著也予每見柴君論事抗慨激發气勃勃不可屈及幽居執禮恂恂若不自容亦爲之感之曰有美在人而吾弗克成之人情乎乃爲敍及銘孺人姓蘇氏世居濟南商河處士某之女歸於柴氏爲封給事中廷美公之配柴蓋南陽內鄕望族去商河千數百里公叔父斯馥嘗爲驛丞於徳州公考景州判斯馨實遣公從時公方弱冠驛丞爲擇娶商河與徳比境聞孺人之賢始禮聘焉叔母譚氏禦下甚厲獨於孺人婦親而女育之公歸內鄕景州公尙家食曁太孺人賀氏喜曰吾弟能於吾子得吾婦使吾自擇無以越此矣賀暴疾孺人衣不解帶夜則禱於神祈以身代景州之仕也公挈孺人以從未幾景州卒孺人奉賀歸養愈篤然亦念叔氏恩不敢忘防驛丞謝事譚病痬危甚孺人事禱如賀病時連遭兩舅姑喪塟祭皆如禮公有異母弟文玘方六齡女弟加初皆孺人撫育公母兄文夫婦早卒遺孤一文玘夫婦遺一子兩女又撫之俾有家室自余家務非公命不敢行而綜理詳宻恆助所弗暇內教尢肅子升𨿽甚愛督令就學小有失必訶責之不少貸鄰姥或諫之曰吾不欲使驕縱他日類鄕裏兒也升舉進士拜工科給事中進都給事中考最被勅命封公及孺人孺人生於正綂某卒某年六十是嵗某月某日塟於某山之原銘曰有子如此必有母也𨿽父教則然必有輔也才斯成斯固其所也曷其報之名以遺爾後也

明故資善大夫南京戶部尙書致仕贈太子少保潘公墓志銘

嘗觀防翁嶽先生遺文稱潘公之賢且謂公在吏科一官二十年爲巧宦者所譏笑其守不變予用是慕公比入朝籍未幾而公爲南京大常以去厥後敭歷出入又二十餘年以尙書致仕歸又九年以壽終迹其履歷無媿乎所謂大臣者予於是益服公之知人公子儉奉翰林江侍讀文瀾狀來請銘是固宜銘按狀公姓潘氏諱榮尊用其字也先世出河南固始唐季從王氏入閩有爲龍溪簿者始居漳歷宋元入國朝族益蕃碩祖某祖妣某皆用公貴公起於縣學生正綂甲子舉鄕貢戊辰登進士第被簡爲吏科給事中景泰壬申遷右給事中甲戌歸省遂丁外艱天順甲申進都給事中復以內艱去成化庚寅擢南京太常寺少卿丙申進南京戶部侍郎右戊戌奉勅督南京儲糧尋攺都察院右副都禦史仍領其事辛丑以左侍郎召入防尙書缺權署部事甲辰陞南京戶部尙書丁未今上登極公上疏乞休致其爲少卿再乞休不許至是上以其詞意懇甚許給驛歸仍月給米二石嵗給輿四人終其身其卒以治某某壽七十有八矣訃聞贈太子少保遣官諭祭命有司營塟事丁巳某月某日窆於某山之原公丰儀偉特性寛厚不屑屑爲苛細居家孝友與人交底裏洞見而在公謹愼其爲進士犒師廣東出納明允爲給事中論停起復抑奔競數事時論韙之充荊蜀二府冊封副使又充琉球國冊封使愼不辱命爲少卿薦享儀物必致精潔爲都禦史禁倉庾諸省軍士般剝諸費積羨米數萬斛以偹賑濟爲侍郎疏抑權幸之撓法者減兩浙償補鹽課人皆稱便時漕河淤滯承命往督漕舟無後期者爲尙書政尙寛簡惟防下養民是念其於營利澹然無所戀著卒克辭官謗免時毀以保其身云公配林氏累封淑人贈夫人先公卒側室溫氏生子四某女二孫九公卒之八日溫氏哀頓成疾死焉故附書之銘曰

士仕而出譬行路然有之必歸實鮮厥全居易由正庶幾罔愆不我失義命也則天明哲保終於公有焉公際宦途弗驟以顚身計以十嵗計則千階陟二品三朝載遷崇名顯資不愧爲賢思危去盈未倦輒還某水某山我廬我田有子及孫以娛目前壽考終命式歸九泉是曰大歸匪嵗與年載啟手足永辭冰淵有穴孔深有築孔堅公靈在玆世守弗諼

明故昭勇將軍錦衣衛指揮使劉公墓志銘

憲宗初設武舉命兵部及諸總戎校天下應試者若干人彥方劉公騎步射及所答策皆中格遂得首選迄今二十餘年中格者散布中外多不甚顯而公官至錦衛指揮使壽終於家若科舉之法所謂拔十得五以彼校此其難尢甚如公者今亦已矣惜哉公諱良彥方其字永平盧龍人祖諱某從文皇靖難白溝之戰以功授永平衛百戶考諱斌嗣以討賊功遷武城後衛副千戶正綂乙巳冦犯京師公以冑子守徳勝門以功授總旗景泰乙亥徙都督白公玉徵湖廣五闗諸蠻功最多擢百戶天順辛巳曹賊亂名亦在功籍進副千戶成化丙戌爲太監王公定所薦從徵廣西徵雞冠諸山苗寇遷正千戶庚寅始與武舉擢署指揮同知月加俸三石令分領奮武營數隊總戎薦其端謹達事可任將帥久之未用也然論武事者必稱焉丁酉錦衣衛官缺兵部簡於眾以公名上命署衛事日親任每郊祀必扈蹕或畱直禁衛累賜飛魚蟒衣佩刀及通鑑綱目諸書己亥勅督都城渠道修金水河賜金帛文綺諸物壬寅與法司勘獄江西歸亦有羊酒之賜蓋自筮仕至是守不變名益日起遂直授指揮僉事仍署同知乙巳勅督捕京城內外盜賊治戊申今上錄捕盜功直授同知辛亥賜誥命贈祖及父如其官祖妣及妣皆淑人丙辰復累捕盜功特陞指揮使未幾卒上遣禮部臣諭祭於家公器宇魁碩言論鴻暢涉書史及韜略事親孝謹父沒弟儉嗣世官悉以產業讓之所交皆一時英俊意欲立功萬里外中不獲所願殊不樂旣能自防起名譽致位通顯才望兼積然亦老而且病矣識者猶以爲未盡其用云公生某卒某年七十二娶王氏贈淑人繼魏氏封淑人子四某女三適某卜以日塟公城東西洋壩之原奉吾友工部左侍郎曾公克明狀來請銘予乃據狀以銘之曰

今之錦衣右金吾身先導駕夾陛隅公長六尺美且都在帝左右承宣呼顧盼光出重瞳余出領璽勅司邦塗外掃四野空鼪鼯公歸退食華堂居髙談大嘯緩步趨問公能武還能儒聖朝武偃無外虞公惜不得當匃奴年逾七十壯者如公懷有物郁不舒斂而歸之返厥初都城東原平且腴刻名著績吾豈誣後欲知公此其符明故中憲大夫雲南按察司副使致仕石公墓志銘

嗚呼公吾同年進士也以按察副使卒於家吾聞而悲之其子監察禦史玠翰林檢討瑤皆歸襄事奉白侍讀秉徳狀請予銘按狀公姓石氏諱玉字大器世居眞定之槁城曾祖諱永祖諱友智考諱麟山西臨晉教諭贈監察禦史嘗署縣事坐累謫廣東英徳爲河泊使卒於官遺腹生公母徐孺人攜以歸勤苦鞠育誓不二志後被旌爲節婦公痛不逮父取遺書讀之始習禮補縣學生攺學易禦史賞其文名遂蓋一郡天順己夘舉京闈鄕貢甲申登進士第成化丙戌被簡爲禦史監通州倉摘抉姦蠧聲驟起辛夘出按江西九江李指揮者誣執十七人爲盜送巡江禦史獄旣上公憐其非盜自往趣對卽日解其梏縱之監鄕試事綜制嚴宻簾內外無敢言私者癸巳擢山西按察僉事戊戌遷副使丙午進按察使前後十五年所決疑獄無慮百數事涉利害不巧爲避忌其在大同值西北用兵躬督餽餉未嘗告乏咸寧海之防以勞賜玉幣若干平陽饑民死徙過半刑部侍郎何公喬新奉勅往賑公承檄分治徧歷州縣衝冒疫病病且憊或請暫歸大原不可小愈輒力疾從事所活甚眾杜侍郎銘邊都憲鏞陳禦史英亟薦於朝久始進秩當道有弗悅者仍以副使徙雲南平陽人遮拜道旁曰是活我者皆攀泣不忍釋公慰諭而去至則以公務上京師遂歸槁城未幾遂謝事時玠瑤已舉進士後玠歷知縣瑤爲庶吉士至今官人謂公抱藝負气卒闕其所施以沒而二子以才擕顯於時公亦可以無憾哉公性質直意气燐兀不能下物𨿽居官久家無贏貲亦以儉自律不少變睦處宗族若從弟石州同知斌從子吏部主事確皆經指授教子尢嚴恆曰吾以孤遺自底成立持憲二十年未始壊法汝輩生長溫飽繼有官祿若所就如吾非志士也此其行與教可知已公生某卒某年六十有三某月日宜安社徐村之原配趙氏封孺人以瑤恩進封恭人子五女三銘曰

有鶚摩空翼倦而止何斯人斯國之豸史中憲執法外臺振紀中更險夷誰尼誰使自我制命能進能止其進與止於我弗愧匪天則誣報以賢子報寧我責固物之理我所未竟庶其在此刻銘示後請究終始

封恭人黃氏墓志銘

恭人黃氏河南右防政王君徳潤之繼配也徳潤初娶於李氏爲吏部尙書秉之女卒贈孺人繼娶於孔氏爲宣聖六十一代孫某之女未及封又卒恭人實再繼焉其始封以禦史貴曰孺人再封以知府貴乃曰恭人知府秩在外非預旌異者不獲推恩恭人之封蓋特命也恭人實歸徳衛指揮同知某之女年二十三歸王氏徳潤方爲禦史於南京時已再悼亡內政久無主恭人恭順自將動止無違禮嵗時家祀必躬事烹滌客至亦如之薪米出納及婣黨慶弔往返之節皆其手制徳潤每在公恭人令僮僕謹願者主闗鑰朝晡饋食外門庭閴然無敢私出入者及知湖州恭人以其地素饒富疑謗所集顧宅後有桑百株盡伐之曰毋興後日養蠶之念也蓋徳潤以淸儉守官業而恭人實佐成之李恭人有子四人曰崇儒崇仁崇文崇獻皆習儒業恭人每督之勤及病疾則曲爲調節或掣去書卷不俾過勞曰身在乃可言學也又側室子三人曰崇讓崇有崇素恭人自有子一人曰崇儉女一人適榮選皆教之無間然焉徳潤旣陞防政恭人問歸自河南子崇久已舉進士爲翰林庶吉士授戶部主事崇獻繼舉又繼爲吉士崇儒亦舉鄕貢恭人皆及見之比崇儒罷試禮部徳潤適以公務道其鄕而恭人遂以疾卒年僅四十鄕之人方寵榮之又悼其不壽以死相與爲徳潤弔崇文輩在京師將奔喪泣請於予曰吾兄弟生不幸蚤失恃母實煦濡羽翼之今幸獲升斗之祿圖有以報徳而養已弗逮非得先生銘以永其傳其何以慰吾父之悲徳潤及崇文在禮部皆予所舉士而崇文在翰林又奉詔受學於予於其父子間知其悉嘉其世受文行又美其內則之懿銘安可辭恭人卒於治丙辰五月二十四日某月某日於某山之原與李孔皆同壙銘曰

葵可防桑不可植彼夫之則此婦之徳藥以助勤書以節神彼母之仁此繼母之恩爲婦爲母是謂無負終以貽爾後

明故奉天翊衛宣力武臣特進榮祿大夫柱國宣城伯贈宣城侯謚壯勇衛公墓志銘

昔在英宗收攬天下才武之士自公侯伯逮於行陳兼收博采罔有遺者正綂之末遠邇雲集宣城衛公實在山東勤王茂樹勲績歷事累朝進封伯爵南北效用以老謝事壽考令終回視曩時諸傑挺然若後凋之松柏而今亦已矣玆不重可惜哉公諱潁字淙正世爲松江華亭人祖諱炳當元季以鄕兵歸髙皇帝從徵伐長行隊考諱靑代役授蘇州衛百戶從文皇帝靖難累官山東都指揮僉事平妖賊數百輩上謂其有古名將風英宗卽阼進左軍都督府都督僉事有子十一人公行居次母周氏夫人獨異公曰是當興吾家公兄頤已承嗣爲濟南衛指揮使卒無子公竟代之蓋正綂戊午也己未上京師太保成國公朱奇其貌選領山東漕兵又攺領京營番上兵甲子朱公又試其騎射謀略薦之朝擢山東都司署教指揮僉事己巳之變應詔入衛尙書於公謙以公名薦實授僉事進都指揮同知武淸侯石亨又薦之擢後軍都督府署都指揮事領右哨兵時廷臣有異議者公從守議請募死士調諸番兵以壯根本是冬敵率大眾突入公帥兵邀擊於黃花鎭白羊口又分守西直門連戰累日又承勅副石亨總京營諸兵以功實授僉事敵旣退進都督同知賜蟒衣玉帶又與都禦史兪士悅稽兵籍收防卒遺械景泰壬申帥兵出駐宣府癸丑召還復督諸營兵天順丁丑英宗復辟進左都督掌前軍都督府事兼領禁衛日給酒饌賜寶刀白粲諸物與兵部防閱禁兵冬錄迎鑾功封奉天翊衛宣力武臣特進榮祿大夫柱國宣城伯食祿千一百石賜誥劵追封三代戊寅佩平羌將軍印鎭甘肅己夘抵河西敵大至議者謂不宜輕動公奮曰不力奪賊气城何能守鼓行而前連十二戰破走之防廷臣議封爵有所釐正上以公方膺邊計特仍其舊辛巳公破諸番於涼州都督毛忠在敵圍公冒矢石往救全師而還甲申西寧番拖沙作亂公帥眾深入擒斬俘獲共千七百餘人馬牛羊二萬有奇器械甚眾又請立儒學建廟置田教人醫藥皆舊所未有者西人至今徳之不衰憲宗卽阼召公還成化乙酉命掌左府事調前府丙戌錄河西功加嵗祿百石賜世襲伯爵佩徵敵前將軍印鎭遼東能飭軍伍逺斥常若敵至守邊數年無所失上降勅奬諭己丑公以疾請召還京第壬辰命視後府事尋命守偹鳳陽丁酉調掌南京後府軍事協練京營兵兼令督習水戰連上疏請老辛丑復召還奉朝請後十有七年爲治戊午正月二十八日卒於正寢年八十八矣上震悼輟視朝一日賜棺槨一具米百石布百疋寶鏹萬緡命有司治塟遣官諭祭者十有三皇太子及親王皆祭如制仍贈宣城侯諡壯勇蓋優典云公廣顙丰頰謦欬如洪鐘且言論英發而意气直遂更沈實有謀折節下士曲遵矩度老益更事斂不世用𨿽達官貴人不復延接坐享富貴以終天年然深居燕坐聞四方警報則抵掌扼腕若有馬伏波之志者蓋其性然也公先配嚴氏早逝封伯夫人又繼金氏生三子長璋當嗣官卜月日塟於山之原玆復奉翰林編修顧士庶狀請予銘河西之防我外舅防泉嶽翁嘗制薄伐凱旋圖贊予因得而觀之壯公之功後又以外舅成國公莊簡故乃聨姻婭接公之言貌益信其賢不誣並據以銘銘曰武功之爵五等斯極惟公父子再世而涉公起萬戶爲萬人敵內衛京邑外捍羌敵摧堅破勁靡績弗成乃錫伯爵封於宣城旅矢彤弓皇有大賜金書鐵劵國有明誓長自正統以及治八十八年壽考令終軫卹耆舊上廑帝衷帑物有賻幽堂有封贈侯定諡以表公功維時熙平公戢弗出少當其勞老享其逸名我自取亦我能匿持所遺者以歸造物公子公孫守而勿失明故通議大夫兵部左侍郎兼都察院左僉都禦史贈兵部尙書李公墓志銘

治丁巳宣府大同有警兵部侍郎李公承勅往經略邊務嵗垂盡公在宣府疾作戊午正月二日遂不起守臣給驛歸其喪上聞訃悼惜特贈尙書遣官諭祭戒有司治塟事其子昆奉春坊中允張天祥狀請予銘墓予公鄰比雅相善卽弔於郊乃敍而銘之公諱介字守貞後攺字守正萊之髙宻人祖諱遜陜西都指揮使經歷有善績考諱傑舉鄕貢累官至太倉衛學教授以學行聞皆贈兵部左侍郎公年十一能屬文從父之睢又居太倉聞見日博成化乙丑舉山東鄕貢教授君卽解官歸曰吾有子矣己丑公舉進士攺翰林庶吉士爲文章雅健有法辛夘擢四川道監察禦史癸巳丁外艱服闋攺河南道按兩浙防課舉利祛內有弗便者欲中之攟拾無所得還掌道事考覈詳實都禦史以諸道奏牘委之每率諸寮論事或至觸忤不爲變九載超擢大理右寺丞丁未遷右少卿今上登極代祀東嶽諸神遷左少卿再遷都察院左僉都禦史巡撫宣府練兵蓄粟爲攻守計未幾召入佐院事淸簡自律不事苛刻時稱得體辛亥扶母栗太淑人喪歸道所過州縣賻祭悉弗納服將闋防院佐員缺朝廷畱以待公癸丑復視事甲寅擢兵部右侍郎尋遷左侍郎日佐卿長籌畫兵政𨿽書簿塡委從容判決未嘗廢事三載有北巡之命仍兼左僉都禦史以行時已遣中官武臣練京營兵待報敵言者謂非文臣不可上卽以督軍事付公公疾新愈亟上道至則敵已遁去公徧歷賊堡宣上威徳倡勇策懦風裁卓卓稽鎭兵隠役者得萬二千人復募丁壯萬五千籍伍訓戰以俟徵調聞大同屯租嵗給牛具銀數十兩實不爲官用而邊兵逋馬價方苦笞掠因奏請給之易置將領必詢眾議獨念大同有廢墻在境外請大修復以禦敵衝前後所上二十餘條寒夜呵筆手爲皴裂猶艸奏不輟事且竣未輟而卒公修髯偉觀言動不茍養母孝事兄甚謹教諸弟尢力範簡皆舉於鄕禮際周至見貧乏者不恡賑給𨿽在官久沒之日家無贏財論者亦以驗公之賢云公生正綂乙丑某月某日年五十四配杜氏洧川主簿鑑之女封孺人先公五年卒贈淑人塟縣西陸家莊之原是嵗某月某日公杜淑人祔焉公惟昆一子繼舉進士歷刑禮二部主事有父風孫二李自宋居髙宻十二世矣有爲西臺禦史者譜失其名里人指其世墓猶稱西臺李氏今公亦以禦史顯殆古所謂復始者歟銘曰

惟時生才惟國攸重文武兼任南北並用或以辭藝或以才勇公生靑齊世本儒業蚤逰吳防气攬靈傑公在翰苑翹舒秀發公在臺寺秉國之法爲右中丞彈壓姦黠爲少司馬贊揚徵伐帝命北巡公在邊徼握機制動其令不擾內修外偹克壯天討奚必折衝乃見奇效弗試之藝有辭曷摛弗授之政有才曷施匪公則賢孰有孰宜天實用之而止於斯帝念舊臣優卹有制贈官正卿實表勤事公藏在地公神不死刻石紀功國有太史

亡弟東溟壙志銘

嗚呼吾弟乃遽至此極也吾同父兄弟四人東山東川出先母劉淑人今弟東溟乃今母麻太淑人出也劉母早棄養山川次弟俱夭及吾父見背時吾弟尙幼今其年才四十而已而遽死也哀哉吾弟生秀而敏吾父教以書法輒能領解予教以舉子業有端緒矣屬病羸乏因念二仲皆劬書致疾遂不力就又不欲使與齊民齒乃隨例輸粟獲賜冠服爲義官旋復謝去應選入四夷館習書譯庶幾得一命以爲太淑人歡忽大病幾殆遂喪明越六七年以酒得疾百方療之竟不起嗚呼痛哉自吾弟之業屢易而弗卒吾不能彊而教之知其孱故也旣苦病廢飲食居起惟意是適而吾弟能戒知其托焉以自放也臥不言病病不言死知其懼吾傷也不以子女屬吾知其不待吾屬也嗚呼尙忍言之尙忍言之吾旣失怙又失二仲今行且老矣而吾弟又捨我以去吾何爲其情耶吾弟娶吾劉母之黨爲孔氏生二子兆延兆蕃皆幼女三人其一殤也吾弟喪之一月吾率吾子兆先祖於小西門祔於吾父之墓之右墓之後吾弟實執畚挿以從比吾父加贈爲禮部侍郎告墓之禮吾弟亦扶疾往赴悲感伏地僕而復興者屢矣嗚呼寧知其遽相從於此也痛哉然是墓也去舊塋三里而逺二仲不得從吾弟死而塟於此亦可以少慰矣吾弟字容之生天順己夘三月十六日其死以治戊午四月十四日五月六日乃塟哭而識之銘銘曰

墓有父汝不孤矣家有母養在吾矣有兄在堂無懷爾雛矣

懷麓堂集卷八十二

欽定四庫全書

懷麓堂集卷八十三

明李東陽撰

文後稿二十三

志銘

明故資善大夫太子少保禮部尙書兼翰林院學士贈資政大夫太子少保諡文思彭公墓志銘

國家置文淵閣預閣事者迄今近三十餘人其二人出安福彭氏少保則大師文憲先生以狀元自正綂末歷天順成化凡再入前後二十年其族弟文思公以省元在成化末始入朝閱歳得告歸又十年以病而卒顧其歸也朝廷賜勅給驛命有司月給米四石歳給輿隸六人其卒也贈資政大夫太子少傅賜諡賜祭及塟凡防典皆備其亦可謂盛哉公諱華字彥實生負異質年十六有操故劵爲爭田證者眾疑未能決公從旁遽曰劵果出庚辰歳則當書未革年年號今書洪武三十三年必僞本也坐客奇之景泰庚午舉江西鄕貢甲戌舉進士爲翰林院庶吉士文憲實奉詔蒞敎事丙午與修寰宇通誌成授編修天順丁丑年奉使靖江王府修大明一綂志辛巳丁內外艱甲申憲廟卽阼入侍經筵成化乙酉考南畿鄕試丁亥英廟實錄成以纂修校正功遷侍讀戊子充講官考京闈鄕試己丑進日講壬辰充殿試受卷官禮部之宴文憲方讀卷仲兄彥充爲儀制郎中季弟禮舉進士皆與焉未幾擢侍讀學士攝詹事府事賜金帶乙未充讀卷官丁酉修續資治通鑑綱目成遷學士戊戌考禮部會試今上進學儲宮公首講大學尋掌院事用各薦超擢詹事辛丑復讀卷仍兼學士癸夘禦制文華大訓成進諸儲宮加從二品祿甲辰復考會試有貴家子在選朱墨卷不合公黜之失志者欲甘心焉卒亦無所害乙巳勅擢吏部左侍郎仍兼學士始入閣預機務制誥冊命多其手出丙午驟得風疾上命醫往視遣中官賜羊酒蔬米越三月公上疏辭祿不許又三月進太子少保禮部尙書辭亦不許賜麒麟服丁未再辭辭益懇乃得兪防俾歸就醫藥疾已卽來瀕行又賜金綺襲衣輿疾出都城過闕門匍匐稽顙因淚下沾臆而去道遇太皇太后徽號恩賜誥命加贈祖同升及考按察司僉事實如其官祖妣郭妣伍妻劉繼室李皆爲夫人公卒某壽某某月某日塟於某山之原公才識超邁而深沈嚴重人莫窺其際平居不妄語笑及辧論古書疑義事成敗人情信不信多奇中事無分煩簡從容應之一一刄解窮計極慮者顧弗能及少承春秋家學後病習尙牽鑿校士命題多本胡氏傳而出諸小說久之天下翕然成風從者甚眾如南京禮部尙書謝公綬禮部左侍郎掌國子監事林公瀚其尢顯者也每撰講章意義懇到曰吾曹報國者庶其在此爲文章嚴整峭厲力追古作數易槁而後成於詩亦然有素庵集行於世公夙惇孝睦事伯兄彥某及儀制甚謹禮借公指授累官都察院左副都禦史巡撫南畿以才譽世其家比馳書俾子勉政奉林公狀請予銘義弗克辭銘曰公生安城文獻之邦公出彭氏詞章之宗儲英振輝公在館閣講筵敷對史家述作謀猷納誨絲綸代言有學有業實紹實傳珠產合浦靡藏弗淵鳳出丹穴有翀必天公身晚達亦久云郁公才弗施飲志而沒持所未竟以歸造物彼蒼孔遐有感誰詰少行老還式始克終易名有稱賜塟有封刻石紀行有銘幽宮百世之下庶其知公

明故中奉大夫浙江布政使司左布政使李君墓志銘

弋陽李君文明爲浙江左布政使十日卒其子鄕貢士衮在京師自述事行請狀於左贊善費子充以請予銘予預考禮部得君文知君舊矣旣弔衮退而爲銘君諱鏡文明其字也起縣學弟子員舉鄕貢登進士第授刑部主事遷員外郎擢嶽州知府陟陜西左防政進河南按察使始轉浙江爲布政使其在刑部訊鞠明審內存平恕林莊敏公爲尙書雅重之每有疑獄必相可否諸司章奏會詳定乃上有貴家歸誣告民殺人君與禦史往按直其事告者抵法我黎文僖先生爲吏部侍郎薦知嶽在嶽鋤梗植弱闔境大治乃修廟學搆倉庾築湖堤通城陵磯以便行者民附堤爲邸肆又墾其隰地爲田其利尢溥武官試署者多冒功援詔例給實授祿君悉釐奏之朝議行天下湖江間素藪盜君飭吏卒禽其魁餘黨潰散聲益起部使交薦比去民戀戀不忍釋在陜防民隠禁貪暴吏部尙書三原王公恕稱其能在河南未期月獄無畱囚姦民贓吏多裭爵謫戍者巡撫都禦史陳公道亟旌之吏部擬薦爲南京都禦史及福建布政使皆不果命最後乃得浙浙之人方深慶幸之而不意其遽止也惜哉君生某月日卒某年日年六十二某月某日塟於某山之原李氏譜傳爲唐長平肅王之後徙徳興再徙弋陽曾祖諱庭椿祖諱崇素考諱守珩累贈知府妣趙氏贈恭人配唐氏封如其姑子五某某孫三君器度偉重厚倫誼達事體才而不伐貴而能約守身奉法三十年猶如一日云銘曰民有二長布政按察布者主恩察者主法同功異用鮮克偹之吁嗟李君實堅試之法所久任觸事硎發恩未大施飲志而沒人謂君才可省可臺天實奪之豈君弗能吁嗟李君竟何爲哉

明故贈通義大夫都察院右副都禦史熊公合塟墓志銘

都察院右副都禦史道州熊君繡以考績恩貤賻其考黙庵公封母龍氏爲太淑人太淑人方就養延綏未幾卒繡扶喪東下畱眞定而躬請命於朝將歸而合塟謂予系出湖南有宿契獲聞家敎來請銘乃敍公行實附以太淑人事並銘之按熊氏本丰城望族國朝初公祖景賢籍戎衡州洪武末乃徙道公考諱世名往代父歸而置產居之實生公瑄其諱也公敏而愼嗜書史更能吟詠出逰楚粵間爲奉養計家用日饒旣失怙有庶弟三人皆爲娶婦二子俾經治生業繡習舉子後以經逰嶺南至南寧道卒時維景泰甲戌某月某日公之年僅四十而已太淑人同郡處士諱壽之女朴質不華歸於公賔禮交至事其舅及姑余淑人曲致孝敬有從祖姑劉氏年九十依其舅以居與公事之食飲服飾皆與姑等下逮娣姒羣從皆有恩公出逰念母老不敢以薪米爲累則悉付太淑人太淑人一意綜制爲公助劉氏之喪公尙未返請於姑務厚塟之聞公喪哀毀幾絕遣人運塟塟其姑如公之塟其父然訓二子慈而有則繡舉進士授行人擢監察禦史出知淸丰縣進知鳳翔府歷遷山東布政使以今官鎭延綏所至無逺近夷險皆迎就養太淑人訓益嚴歳祿外無厚享每心安之曰兒守官三十年如一日吾所親見他日有以白父子於地下在延綏思其伯子經不置繡以書趣使至距屬纊僅再閱月耳時則治戊午正月某日太淑人之壽八十有五矣公之喪經哭扶歸太淑人治命又與繡同受與家庭無異君子謂公夫婦曰死得其正公舊塟冝陽鄕今卜用是嵗某月某日合塟於蔣居鄕君子謂兄弟曰終得其禮公孫三人曾孫一銘曰夫終嶺南婦塞北身居道途子在側胡南歸葬四祀隔方殊嵗異同此宅天實爲之豈人力刻銘攷行視此石墓不可毀石可泐

前直隸無爲州知州楊君墓志銘

楊君諱士深字原甫世爲建安人少師贈特進光祿大夫左柱國太師文敏公之孫髙祖諱達卿曾祖諱伯成皆用公貴贈少傅工部尙書兼謹身殿大學士考諱錫鄕人私諡貞素先生母詹氏君以春秋舉鄕貢爲國子生登天順丁丑進士知廬之無爲州州有巨猾苑姓者持官府短長又有丘姓者兄弟八人剽掠江上前守莫敢問君悉置諸法州民牧官馬折免徵糧後爲增數倍而糧額如故且豪家多冒名牧者顧不免荻薪折抄輸者亦止下戶君泣加釐正民稱爲平正統己巳州民運糧至臨濟聞兵駭散米盡失旣得赦戶部猶下所司督償捕系滿獄君奏蠲之州有轉般糧遡流至巢縣倉往返數百里溺者相望君奏爲倉收次又奏置巡檢司歳省羨米且免盜厄江西民多居淮興貸取息爲淫刑以脇利民畏之如虎有永新董姓者歐殺民方某又逼其妻子焚屍以滅口君正其罪遂借幼男女婦爲所折當以去者二百餘人達巡按禦史及江西按察使而遣人分歷諸府縣索其半而還尢善折獄情僞立辧有汪周二姓爭絕戶田八十餘年閱三巡撫二十一巡按不能決君諭以利害皆感悟曰惟命二家皆畫君像飲食必致囑焉天順甲申君以事忤巡撫坐累罷去冠服家居自號閒翁攺號淸庵築室黃華山作太平丘別業大夫士造訪無虛月後進子弟考徳問業禮如嚴師蓋三十餘年而後卒年六十有四矣君重孝義樂賙貧乏外傅死防其子幼爲娶婦置產人以是多之聚書萬卷博覧彊記談古今治亂亹亹不厭爲詩文典實有體防朝廷修兩朝實錄下有司纂輯事迹郡守輒屬之君又修郡誌亦延君摠其事云君娶蘇氏子生四孫二從子旦早失怙借君誨迪舉進士累官吏部考功員外郎亦有文狀君行甚悉亙請銘於予予舊與君從兄弟中書舍人敬夫前兵部主事景奇同朝獨未識君聞君名至稔矣近又識亙兄弟愛其才故爲君銘君卒於某月日塟於某月某日其地曰某山之原銘曰楊出建安實望文敏君才孔優能仕能隱家有書我則讀之世有科我則續之功施一方孰謂非試還守舊廬以畢吾志生斯葬斯式全厥歸種徳若封來者其培之

封孺人楊母墓志銘

湖廣按察使僉事楊公元之致政歸至鄷都孺人葉氏道卒其子春坊左中允廷和自述事狀及進士廷儀請予銘蓋廷和與予同在翰林久廷儀適禮部所試而公在吾藩提學事稱邦大夫可也按楊氏居成都之新都業儒者累世矣葉亦同邑處士諱深生孺人早失怙恃育於繼母曁兄莊重有則公及封君卒於貴州府邸伯仲子繼沒太孺人某氏以三喪歸愼爲少子擇婦曰所以承楊氏之祀者在此故孺人歸於公家始貧孺人力奉姑養閉戶織辟笑言不聞於鄰公之爲國子生爲進士爲行人司正及僉事孺人皆從其在逆旅手執炊防薺塩或不繼未嘗色慍公及廷和後先舉禮部公得告以孺人歸飬太孺人目久眊忽復明謂所親曰吾子勤學類其父吾婦勤家類其母先亡者皆不及見之天開我老眼令看此好景耳廷和滿檢討初考孺人獨被封寄至命冠服而藏諸笥曰不敢先吾姑也在官廨每食異物輒停箸嘆曰吾姑未嘗此味也教諸子必厲辭色每食後令背誦所授書曰吾以隙時課汝庶不妨本業且使動蕩揚厲不爲食困夜則飲之酒以節其勞仍戒勿多酌曰學者廢業仕者弛職皆是物也間誦小學耳熟之家庭事有近似者必舉以爲戒曰無徒以誦爲也又曰汝父少時欲學書無佳紙筆欲夜誦無膏火欲博觀無多藏書今汝輩皆有之而一一不能如汝父何也蓋其家政皆極詳宻而子敎尢諄切如此廷和歷四命至今官直經幄兼侍皇太子講讀以文行稱於時廷平繼舉鄕貢至廷儀復顯廷宣亦治舉子業人謂公善以身敎孺人實佐之及公乞歸復力贊其決其識見志向殆非常女婦可及是𨿽弗克於壽而所遺者亦云裕矣嗚呼賢哉孺人生某卒某得年六十三塟某鄕之某原孫七人皆幼銘曰從夫子儒朝圖暮編持以敎子我居弗遷從夫子官命服在身有祿有封終向其勤我食我力匪求自天若耦在耕而獲於田若織之成以歳以年小以諭大於物則然維坤徳柔乃順承幹無成有終品物用蕃大以諭小於人有焉從夫子還藏於故原𨿽老弗偕其歸則全於生有榮沒也有聞不死者存塟以爲文

封安人費母余氏墓志銘

費母余安人訃至京師其子春坊左贊善諱宏方校士禮闈旣復命卽爲位制服如禮及得請終制奉其妻之兄濮編修韶狀請予銘予奉命典試事聚處移月誠不意其遽有此乃據狀以銘余氏出廣信鉛山譜傳爲宋防知政事良弼之後處士允徽生安人費邑望也贈兵部員外郎諱某與處士名輩相埒爲其季子封修撰叔玉君擇配安人以父命歸焉時兵部公旣棄養冡子貢士伯玉亦卽世太冝人周以中子貴州防議仲玉方就學悉舉家政畀修撰君閫內事則付冡婦張以及安人安人奉太冝人謹動求意適張有節行治內嚴甚安人亦禮事之視其笑嚬以爲憂喜於是先後長少皆奉張敎益相睦順張亦樂之忘居之哀安人有嫁田數十畆鄕俗必自主出納安人謂修撰君曰吾家方務孝義吾安可私所有哉捐其租以給公費修撰君有弟妹各二人太冝人病弗暇防安人與張代撫之爲之室家安人素勤儉每夕家人多就寢中堂燭不滅刀尺鏗然有聲時祀修潔賓戚燕會丰腆中度下逮臧獲皆暖飽無弗給者其所自奉則敝衣糲食一無所擇防議公嘗語曰吾家之興蓋兵部公之志吾兄弟成之然實吾嫂與汝母克相於內也安人生宏及完𨿽甚愛不以慈廢敎髫時輒縱使逰學戒勿亟歸宏領江西鄕薦試禮闈未第畱國子學者三年成化丁未舉進士第一授翰林院編修旋以徽號恩獲受封安人不色喜居起服飾肅然如平時修撰君性元直遇事或過激安人每從容諫之宏旣貴有挾勢爲私謁者安人謂修撰君曰吾家寧貧賤不願得此然亦冝防卻之勿以賈怨也安人本羸後病瘧久宏憂之屢迎養弗得比復請乃許宏喜甚計日以俟而竟弗果君子蓋悲宏之志云安人年五十六生某卒某塟於某山之原子三人宏年二十及第今侍皇太子講讀文學性行卓然聞於時完學舉子業防生十歳而夭女孫三人長許嫁冝興吳驥編修克溫子也銘曰婦弗職廢實勤厥家母弗志溢貴莫我加榮名峻科有子則那人有常情非惰則誇賢哉安人於世幾何山巓水涯京路孔遐就養有期而止弗來生行死離孝子有思曷以之封君之悲後千百年我銘在玆

明故光祿大夫柱國少保兼太子太傅都察院左都禦史總制陜西三邊軍務贈太傅諡襄敏王公墓志銘

少保兼太子太傅都察院左都禦史王公之訃至自甘州上爲震悼輟視朝一日贈太傅諡襄敏給驛歸其喪遣官諭祭命有司治塟事其子眷奉狀介其婣友光祿卿李公鐩請予銘辭至再弗獲乃敍而銘之公諱越字世昌姓王氏世爲大名府濬縣人少補縣學生景泰庚午舉京闈辛未登進士第擢監察禦史英廟復位見公奏對明暢目屬之都禦史冦公深性嚴急獨喜公凡諸道奏牘必令詳定天順庚辰超擢山東按察使癸未大同有警當道舉可爲巡撫官者上以其人貌寢意在公徵爲右副都禦史以行公力修廢政爲攻守計邊人賴之成化攺元以疾告遂至京師上命醫視疾遣中官慰問至再家居久之丁亥召署院事庚辰奉命出延綏至崖窯川擒賊四十餘人斬首加百遷左副都禦史又於黃艸梁擒賊五人斬首百二十進右都禦史壬辰以後往來東西路及寧夏界前後斬獲者倍之癸巳進左都禦史賜蟒龍衣一襲又出延綏韓家塢斬首二百八十餘甲午加太子少保增從一品祿掌院事公言將士功有未錄者乞移所加官祿賞之丁酉仍加太子太保進兵部尙書兼左都禦史增正一品祿庚子出大同至威寧海亟帥兵搗之擒男婦百七十人斬首四百餘人以大捷聞勅封威寧伯歳祿若干石仍兼都禦史辛丑出寧夏擒賊十人斬首百餘廷議文臣伯以上不得進封加太子太傅增歳祿四百石總五軍營兵署前軍都督府事提督團營未幾出佩將軍印充總兵官鎭大同移鎭延綏尋罷居安陸治攺元公上疏自列詔許還鄕甲寅復左都禦史致仕丁巳兵部言陜西三邊冝得重臣專任其事僉舉二人皆弗稱者以公對乃許之亟召至京引見勞賚恩禮殊特加太子太保總制甘肅寧夏延綏軍務鎭守巡撫而下悉聴節制公累辭不許事有未盡便者請易置之乃行至則以敵別部居賀蘭山後者數出抄掠帥兵搗之斬首百餘還所掠人畜器械甚眾上降勅奬諭加少保兼太子太傅公又言哈宻爲土魯番所破久弗繼近番酋引罪還所侵地冝封其故主以守之疏上數月未報公慮泄事機焦勞過度遂成疾而卒戊午十二月一日也公姿表奇邁慷慨自評論議英發見事風生𨿽以文顯久膺帥寄歷西北諸鎭身經數百戰其於邊徼險易敵情眞僞將士之彊弱勞逸皆歷歷在胸臆每出奇取防謀定而後發同事者亦莫測所向至於顚倒才智中自爲操縱而人人欣動樂爲之用效之者皆自以爲不及其所見所執壯老一致𨿽罹挫衂而志不少衰喜奬防士類嘗特舉禦史四人爲今吏部尙書屠公滽都禦史侃公鐘南京大理寺卿楊公守隨故僉都禦史王公濬皆大顯武臣邊將出其門者不可勝計博學多聞精極吏事判案章奏倉卒立就兵法射藝象緯堪輿之說罔不該究爲歌詩雄邁跌宕若弗屑意多不存稿惟詩數十首板行於時至其睦族惇舊賙窮防匱禮接卑幼如恐不及皆其餘事也亦可謂奇偉不羣者矣公曾祖諱顯道被旌爲義民祖諱恕醫學訓科考諱頥皆嘗贈太傅威寧伯後復贈光祿大夫柱國太子太保左都禦史三氏妣皆夫人娶孫氏贈夫人子四人長卽春次時皆錦衣衛指揮僉事次昊次吹以蔭爲百戶早卒女三孫八某某烜蔭國子生公生某月日壽七十有三己未九月初四窆於大伾之西麓從先墓也銘曰大伾降神鐘爲偉人白簡廷執行臺外巡握機馭吳出禦戎醜設奇制勝孰敢予侮崇階屢遷一品而極分符錫號封以大國孫居南陲言歸舊鄕王事有程載趣其裝帝曰汝能紓我西顧老弗辭難驅彼長路靈夏近郊誓搗虎穴玉闗故鎭謀計國絕勲未大成志則有餘飲恨而沒天其鑑予文以致身武以樹績時其捲舒胡我失得輝曦曜星躍冶之精歘風震霆擲地之聲或棄弗試其气勃郁上干於霄中殷於室茫茫天津旁接雲霧劃然一飛終返其故偉哉斯人玆物是方永閟其藏地下之光

明追封寧國夫人墓志銘

周太夫人髙氏順天寶坻人處士諱泰之女追封奉天翊運推誠佐理武臣特進光祿大夫右柱國太傅寧國榮淸公之繼配特進光祿大夫柱國太保慶雲侯壽特進榮祿大夫柱國長寧伯彧之母也周氏本昌平望族榮淸公初娶甄氏追封寧國夫人生二女長適同裏劉氏次聖慈仁壽太皇太后甄夫人卒時公隠弗仕博求名家得夫人禮娶爲繼夫人明淑簡靜言動不茍及歸公恪秉婦道力綜家政漸底優裕旁逮族防咸稱曰宜正統甲子太皇太后爲英廟貴嬪誕生憲廟曁正儲極冊爲貴妃周氏遂顯天順丁丑英廟復位召見公於便殿擢錦衣衞正千戶夫人始被封命勤儉如平時歳祀賔燕晨夕饋食必致精潔公甚賴之天順癸未公棄養壽方弱冠或甫十齡朝廷遣官治喪夫人躬視含殮凡塟祀事亦悉爲規畫壽旣嗣官夫人遣彧就學皆自訓督俾登禮讓成化乙酉憲廟卽阼尊母后位號推恩外氏擢壽爲都督僉事進同知又封慶雲伯追封三代彧自正千戶累遷指揮使進都督同知封長寧伯加公贈諡夫人亦累封焉比壽進慶雲侯加夫人爲太夫人公棄養四十年夫人壽日髙恩禮日益重賚予存問殆無虛日其子爵位隆重門閥鼎盛諸孫亦蔭有祿秩夫人每以盈滿戒之凡時節入謁太皇太后禮遇甚厚夫人內懷感激而愼宻愈加出值婣族言不及禁中事如是者亦三十年治己未十一月十一日卒距生永樂乙未八月二十八日壽八十有五訃聞上震悼遣禮部諭祭者十有三命工部給棺治葬戶部給米布而內出金幣楮鏹爲賻仍用夫貴追封爲寧國夫人太皇太后痛念弗釋遣中官防葬曁皇太后皇太子諸王諸妃嬪賻祭有差公侯卿大夫以下弔祭無弗徧者嗚呼其亦可謂極盛也已夫人母鄭氏子二孫十卜是年十二月二十一日葬都城西鸞臺山之原從公兆也間遣璋介張指揮翰奉狀請銘謹書恩典之隆世行之大封錫卒葬嵗月之詳又備書其婚姻門族之盛有如此者爲敍之銘銘曰周出畿望實姻帝家猗與夫人如徳之華儷美寧公元配是繼於聖祖母惟親之懿二子繼命爲侯爲伯貤封所生開此大國賜第巍峩命服有煌椒房之恩戚畹之光禮謁三宮養隆五鼎斂厥有生歸於樂境貴富及壽在人實艱有一而足矧惟備焉國有防典有葬有祭有賻有贈亦罔弗備有原西郊寧公所歸玆往從之世永弗隳

封太恭人劉母李氏墓志銘

劉母太恭人李氏浙江按察副使諱潔之配也以其子戶部主事鳳儀分司就養臨淸又以其孫翰林編修龍及第就養京師未幾卒鳳儀適受代北上及視含斂將西歸襄事以龍請予銘予今年春殿試讀卷臚傳之際見龍才器俊偉與所陳防稱詢其世系又得其家敎於倫修撰文敍得太恭人之行於戶部郎中邵寶乃按邵狀爲敍及銘劉李皆襄垣縣望族封太恭人知河間府諱某之女劉之祖新安敎諭諱某聘爲冡婦及按察爲禦史始封孺人後鳳儀知髙宻縣以治行被旌乃用夫貴加封太恭人太恭人性慧而婉通書詩大義以敎諭公在外久從姑於官饋奉惟謹及公致政歸病且革偕按察侍湯藥累月不去簮珥公有庶女方七歳躬爲撫鞠厚嫁之娣某氏寡而無子視若同出俾弗失所按察嗜棗餅嘗預戒俟讀誦勤苦輒出獻之夜具膏火至漏下二十刻乃已按察魁鄕貢服官政有誣告盜牛者鞫不成獄太恭人聞之請曰此法宜緩久之乃得眞盜及按察承命從都禦史治荊襄流民復請曰師貴安靖幸毋妄殺爲子孫地按察然其言多所撫定按察卒於官鳳儀方幼或難其歸請畱居浙太恭人曰家有田廬可居有墳墓不可無主柰何相率爲異域鬼乎乃歸至臨淸臨淸族人益畱之亦不從竟得歸旣襄事乃一意敎子其弟欲俾鳳儀爲儀賔太恭人曰此非吾願願吾子得一第以成父志足矣鳳儀繼魁鄕貢屢詘禮部竟不爲少沮意舉進士龍生五六歳能屬對復遣就學曰是子當不後其父其言無弗驗者人謂劉氏世繼科第太恭人有力焉其逺識定力於此亦可徵也太恭人壽七十三生某年卒某月塟某日銘曰從夫子官其歸孔艱不寧厥居江濟之間有子及孫教必以正奕世科名其來愈盛居我奠之盛我見之我享其成我實願之孫實我養子實我塟我所從者寧不我望韓山之陽夫君所藏終往從之來者其無忘之

懷麓堂集卷八十三

欽定四庫全書

懷麓堂集卷八十四

明李東陽撰

文後稿二十四

志銘

明故光祿大夫柱國少師兼太子太師吏部尙書華蓋殿大學士贈特進左柱國太師諡文靖徐公墓志銘

少師徐公之卒其子元楷元相具書請予銘予從公後旣辱知厚慟其亡久未忍作也逾年以塟期告乃爲銘公姓徐氏諱溥字時用學者稱爲謙齋先生世居常之冝興曾祖諱福當元季有陰徳於鄕祖諱鑑國朝永樂間累官瓊州知府民廟祀之考諱琳皆贈光祿大夫柱國少傅兼太子太傅戶部尙書謹身殿大學士公爲縣學生景泰庚午舉南畿鄕貢甲戌廷試第三授翰林編修予告歸天順丁丑英廟復辟命兼司經局校書侍東宮講讀憲廟每目屬焉甲申以登極恩超擢左春坊左庶子兼侍講充經筵講官預修英廟實祿成化丁亥稽武職誥黃己丑歸省辛卯丁父憂特遣官賜祭甲午擢詹事府少詹事兼侍講學士乙未典禮部防試校閱精當所得省殿二魁皆至於大用丁酉丁母何夫人憂上賜白金楮幣及塟祭庚子擢大常寺卿兼學士數年間歷掌翰林詹事春坊司經局事蓋前此所未有者辛丑再典防試尋遷禮部左侍郎仍兼學士進退奏對皆稱意防援據論議有闗於時甲辰知防試貢舉事以陜西旱代祀中鎭西海河瀆諸神雨輒應丙午攺吏部佐理銓選淸愼有加久之資望並積而爲當道所尼憲廟有意柄用之未果也丁未今上卽阼易置內閣臣公首膺簡任入參機務尋擢禮部尙書兼文淵閣大學士更化之際如止貢獻停工作黜左道屏斥邪佞登用老成固出宸防而公之佐翊有力焉治戊申修憲廟實錄充總裁官同知經筵事庚戌復出典防試三試禮闈者前亦未之有也辛亥加太子太傅兼戶部尙書武英殿太學士賜白金文綺襲衣廐馬又賜罪人家屬上察公篤厚可大任旋置元僚禮遇隆重特賜無虛月公益勤輔導制勅誥命務崇簡雅啟沃謨謀必據正議守成法見人有才行可用極力引援寸長片善亦加甄錄至忘瑕垢大臣有罪廢媒進者公持其議竟不得行藩府有大獄羣議洶洶公力質其決事始定畱都獄連引貴近或爲觀望亦贊成之其他事多祕宻公又謹重不泄外人無知者甲寅加少傅兼太子太傅吏部尙書謹身殿太學士進階光祿大夫柱國賜三代誥命蓋自筮仕歷四十餘年凡五錫命至是而極乙卯公家置義田以贍羣族請命於朝上優詔奬答仍復徭役爲世勸丁巳修大明防典充總裁防年七十以疾在告上疏辭不許命醫診視遣中使賜羊酒楮幣仍令風雨大寒暑免朝戊午皇太子出閣進學加少卿兼太子太師華蓋殿太學士尙書如故領東宮講讀事未防公得目命醫遣使如前三上疏乞歸上以公累朝耆徳方切倚毘屢詔慰畱最後辭益懇乃許之賜勅給驛遣官防送還鄕令有司月給米五石嵗給輿隸八人仍賜襲衣金楮特官其孫文煥爲中書舍人公卿而下賦贈祖餞皆嘆羨不能置越明年己未九月十一日卒於正寢上聞訃震悼輟視朝一日賜棺木米布諸物遣行人諭祭者九贈特進左柱國太師諡文靖恩數之厚殆世之所僅見云公風采凝重言動有則而溫然可親事親孝謹居喪甫廬墓側有白鳩白雁之異與羣從叔弟情義周洽親舊有急則周之處官恭愼事值勞錯每從容應之皆中理防及當端揆決眾疑未始有疾言怒气而卒以大定徳量裕或遭橫逆人不堪其難而含忍茹納不見形迹故大夫士無疏戚逺近皆飲徳沾惠終其身無怨懟者若其引身避位斷斷不移卒之名節不虧恩捲無斁嶷然爲一代名臣考其終始亦可以無愧憾矣公博古多識爲詩淸潤有思致文必根理道四方購乞碑板相繼有謙齋集若干捲尢好表章先賢同邑有吳尙書云洪武間死事雲南事久湮沒公言於守臣奏之朝賜諡贈官嵗致祭焉公生某日壽七十有二某月日塟瑞雲山配杜夫人早卒繼李夫人先卒賜塟於是今祔焉公四子長元楷義授都指揮同知次元槪恩授中書舍人亦卒狀乃公甥吳編修儼所著其事尢詳今擬其大者如此銘曰瑞雲山髙荊水淸元气下結扶輿精公居大史官列卿文章作緯禮作經入掌帝制持邦衡補衮五色山龍形廟堂髙居坐不傾一朝令出民弗驚調齊甘苦成和羮四方士類歸陶型悉遣衿佩爲冠纓尺量寸度桷與臬大者梁棟當明廷公心不倦亦不矜盡弭怨謗銷防爭功成身退古有恆公歸自保哲且明君寵極重臣身輕翩然乘風遡髙防山迎水徯如平生骨肉歸後魂上徵天爲萬古還英靈此山此水仍玆銘後千百年乃其徵明故嘉議大夫禮部右侍郎兼翰林院學士贈禮部尙書汪公墓志銘

予與公先後入翰林繼掌院事周旋幾四十年聞公卒旣往弔哭其諸孤介其門生沈編修燾吳編修一鵬請予銘按公狀公姓汪氏諱諧字伯諧其先本浙之餘姚祖仲仁徙仁和有醫名考士淵舉鄕貢嘗爲監察禦史後贈翰林編修妣褚氏封太孺人禦史公爲望江訓導實生公徙居京師弱冠而孤能鋭意問學聲動塲屋以春秋舉天順庚辰進士簡入翰林爲庶吉士壬午授編修丙戌同考禮部防試丁亥英廟實錄成以纂修功遷修撰賜晏及白金文綺襲衣丙申滿考擢右春坊右諭徳丁酉續資治通鑑綱目成進右庶子戊戌侍今上講讀於東宮己亥以母艱去壬寅復任丙午典南畿鄕試丁未奉詔授翰林庶吉士業是年上卽阼以侍從恩擢詹事府少詹事兼翰林侍講學士治戊申開經筵承勅充講官庚戌典禮部防試時方修憲後實錄爲副總裁辛亥疾作在告三月上疏請停俸給不許每時節珍味卽賜於家書成勅陞禮部右侍郎兼學士階嘉議大夫賜賚尢厚壬子復上疏辭乃許之仍詔疾愈當復用自是獨處一室右臂猶持杯作書間爲文以應購者皆不失常度越九年年六十八疾革遂不起特贈禮部尙書遣官諭祭仍給驛歸其喪命有司營塟事云公娶章氏贈孺人三子長登以恩肄字中書將授官次舉舉順天府鄕貢次賜府學生女二長適天津衞指揮僉事修勲孫三某某某女孫二公生某日卒以己未初度前一日塟以某月某日墓在仁和某山之原公簡重寡言笑儀度整潔博奕音樂皆絕不好事母孝當家中衷力共甘防竟貽祿養喪居枕塊得脾疾終其身與人恭孫婣友有急輒加賙貸漢陽知縣蔡洪濟客死時防其孤敎弟箎舉進士爲金壇知縣博渉彊記尢防於經學門上士經指授多取科第山東布政使王沂陜西行大僕寺卿徐佑其顯者鑑閱精審毎與試事輒稱得人所著古文歌詩醖借有法有寅軒集若干捲藏於家慮事周悉晚益愼宻𨿽居官久不渉世務優防鉛槧間爲疾疢所困卒以自老論者蓋多惜之然在告而遷秩生而防子身沒而贈官給驛聖天子優禮文學侍從之恩出乎常格非公之賢亦曷克致之公無憾哉銘曰維浙西東山淸水奇文獻之邦兮公生南畿宦逰北都沒而歸其鄕兮公在累朝史局經緯校文塲兮爲名侍臣爲能史官亦惟主司之良兮穹階顯曹渙號下頒表幽堂兮有銘在玆公名孔彰𨿽千百世其勿忘兮

明故通政使司右參議致仕進階朝列大夫趙先生墓志銘

東陽入仕三紀余都邑耆舊凋落殆盡休居遐壽惟竹溪先生一人嵗時造訪輒畱坐欵語談夲朝故事及諸先生之遺風余迹漸弗能出比者始以壽而終春秋蓋八十矣旣聞訃數日其子竑奉南京兵科給事中倪君天民狀來請銘嗚呼是安可辭哉先生姓趙氏諱昻字伯顒竹溪其所自號也舉正統甲子鄕貢登乙丑進士第觀吏部政授中書舍人有名直內閣領文臣誥勅事戊辰禮部防試充掌捲官己巳丁母憂景防庚午起復修歷代君鑑壬申兼司經局正字書成賜金織文綺甲戌以嵗旱代祀淮瀆乙亥修寰宇通誌丙子成復賜金幣權翰林院編修天順丁丑英廟復辟超擢通政使司右參議督武官誥黃尋充蜀府冊封正使其所領多文翰禮儀事余無所見也甲申憲皇卽阼出爲瑞州府同知至則勞撫字勤綜理所屬學校尢加意課勸藩臬部使未嘗吏視然必稱之曰能丙戌丁繼母憂歸己丑服闋顧其志已倦乃上疏乞休命復舊官致仕自是脫屣榮利放意詩酒間𨿽處城市不異林壑燕防登眺惟意所適京府鄕飲禮置賔席亦嵗赴焉丁未今天子登極詔進階朝列大夫其卒以庚申九月十日十月十日塟都城東安徳鄕之原先生夲鳳陽壽州世族曾祖諱達洪武初授燕山防衞百戶祖諱淸永樂初遷常山防衞正千戶父諱傑嗣其官後贈通政司右參議母張氏累贈冝人子五翊舉鄕貢知宿松縣卒竑舉進士歷刑科都給事中爲光祿寺少卿靖鴻臚寺序班次立次竚先生風神朗徹性度寛裕百物無忤居家事上防下務惇恩意親黨𨿽疏逺必致情愛閭裏道路𨿽防且賤亦加禮接慶弔問遺舉無違闕解紛拯難常若不及然公卿大夫及勲戚貴冑罔不愛慕父喪致客千人仕𨿽未達而姓字甚著童兒卒皆稱爲趙伯顒先生無異辭尢博涉羣籍苦吟詠工書翰所著有貽安叢桂二集竹溪小稿若干捲諸子弟多家學踵科第取官秩而光祿君最顯其名位蓋未艾云爲之銘曰鄕有耆宿國有舊臣博學多聞吾見其人閱歷累朝防涉萬里出領民社入掌文史若馳康莊中道顚踣終息其駕老有餘力竹居溪逰比晉逸民所不同者遭明盛辰斂厥榮名歸於壽境有身歸全得止而暝生長王都沒藏近郊有樹在封百世弗凋

明故亞中大夫貴州布政司左防議汪君墓志銘

參政汪君旣舉成化乙未進士其子工部郎中僎舉辛丑翰林院編修俊舉治癸丑檢討偉舉丙辰國子生佃舉戊午鄕貢皆出君教衣冠甲第之盛士大夫蓋侈言之比僎以病歸卒於途越六日而君卒聞者又相與哀之曰汪君固止是哉公諱鳳字天瑞初命爲南京刑部主事歷員外郎郎中精鏈法律然愼不輕決每大寒暑獄囚多庾死君謹掃滌時食飲又慮重囚苦齧防特爲畜貓自是死者絕少尙書雅重君諸司章奏必令參定乃上問章便冝疏亦以屬之值詔例薦可任布政按察不果擢擢漳州知府君聞有羣盜勢甚劇過郡不至家而去時上官欲以叛聞因大發兵爲功賞計君曰是不足動眾可撫定也乃揭榜要路諭賊禍福賊感悟多散去徐引兵蹵之果就擒滅初民欲入城避賊君曰是自爲亂耳亟止之不易市集竟亦無他繼又新學宮及諸公署徙獄近府君作捍海石隄治諸屬邑水利民大稱便立保甲法盜無所於匿郡境有畬人野處山谷君槪加撫賑皆聽約束或詣庭求直民有訟不直者誣奏及君復下君理分獲重譴君不施笞掠以理折之其人愧服此二事尢人所難者君旣抱才器髙自負許不帖帖爲人下坐是忤物爲有司所裁弗克自盡居六七年意忽忽不樂將棄官歸始擢貴州左參政道延平得熱疾舁至家半月遂不起是爲庚申八月十六日年五十九而已君魁岸閎闊善論議少治經學多所自得有司錄其文以傳尢識當代典故其教子用家業不求外傅僎稱能官俊奇於文且有識操偉亦然其爲庶吉士皆在予門予用是徴君之教爲多君在郡督諸生躬爲啟迪皆以爲聞所未聞亦師事云君之先出越國公華元自源徙貴溪髙祖祿卿徙弋陽入國朝遂定居焉祖志福舉永樂庚午鄕貢歷岷府教授以髙郵州吏目致仕考仲端累贈南京刑部郎中母胡氏封冝人娶祝封冝人賢明有內行子八僎其長次佐早卒次佑俊偉佃又次代佾側室董出孫六曾孫一某俊偉歸卜明年酉某月某日葬君於某山之原奉其友羅編修允升狀請予銘乃爲作銘銘曰胡爲郡而不輒遷胡爲藩而弗少延咎不我執其歸則天有子斯賢又誰使然彼考祥者捨是其奚觀乎

兒子兆先墓志銘

嗟乎天哉予不徳不能迓續我祖父之遺慶積罪稔戾以貽禍於吾予之一身荼毒之餘痛自尋省求其端而不可得也意者蚤竊科第爲顯官生長都邑不識離別安居飽食寡積而厚享之故歟其或起自

祿徒以肥其身饜飫其家人而戚黨窮乏傍觀坐視不能推以濟之耶抑身參鈞軸以來有身不能委見賢而不能舉民窮人困而不能救以負聖天子倚任之重所謂能薄而受上賞者冝乎其然也不然則髫年而喪母中道而失怙三弟旣夭四男皆殤是亦甚矣而才如吾子又俾其不壽以死天道之仁覆而下閔者茍有一徳片善亦將矜而贖之矧吾祖父之純孝陰徳比之國法亦當十世以宥而忍使其後嗣凋落至此極哉吾子兆先年十八而應試提學張禦史西銘奇之比入院病跌而止二十一復試不售以防爲國子生二十四三試同試者傳誦其文期必得魁解偶誤寫題字捲不得錄今年二十七試期且迫忽病作小愈再病再作遂不起然予以盛滿屢思引退兆先能不予撓當其志識所到𨿽屣脫以從亦無難者乃使之而不遂以死嗚呼尙忍言哉尙忍言哉兆先幼習經義輒能作老成語旣乃嗜古作予見所撰述心頗怪之防檢蘇老泉集不得久乃知爲所竊字字已漫矣蓋自是文思驟發諸老先生見必駭異曰是故得外祖風格後當有大名於世外祖者防泉嶽翁也其爲歌詩尢稱自得於古人朴雅簡澹言語所不及獨深領解有手舞足蹈意於是不假梯級徑趨髙峻予當其年實未嘗造詣至此也顧牽縶舉業往往爲予所禁不得肆間有應答或爲人促迫寸楮片札多不存稿故予亦不能盡見惟歸妹闕裏有東行稿成帙旣病猶手書寄友二首其沒也其友誦之又相與輯其遺詩文得二百餘篇夫茍知其止此盍使之脫棄舉業盡力千古之文縱其所之亦足以一遂其志而竟莫之遂以死也可勝恨哉兆先生四月喪其母嶽冝人鞠於繼祖母麻太夫人及長曁其婦潘氏曲致孝敬事繼母朱夫人初無間言撫二從弟延蕃皆有恩遇祖母劉大夫人前母劉夫人之黨曁諸婣戚情禮周治朋輩聚處每懷謙抑未嘗有挾值有窘急必有周防或先行而後告沒之日朝士大夫及都邑鄰里無問識不識咸爲嗟悼有泣下者下逮胥亦慟哭不能置嗟乎兒何以得此於人哉病少間嘗謂人曰吾且殆獨念吾父之爲人寧有是吾亦未嘗自絕於天二者無所防吾且不死纊未屬以手捬髀猶隠隠有英气察其情重傷吾意故不忍言死蓋其平居婉孌承志者固如此至死不亂耳嗟乎天其或者以吾祖吾父之故後事未可知而死者不可作矣慟哉兆先之冠今宗伯體齋傅先生爲賓字之曰徴伯其生以成化乙未六月二十一日沒以治辛酉閠七月二十五日塟以某月某日其壙在都城西小西門祖資政府君墓側生女一尙未睟予方值秋丁奉命代視以喪告朝特遣中官賜賻白金五十兩所以慰諭者甚至實異數也嗚呼兒不顯乃獲上厪天子之寵以爲身後榮使其有知亦可以少慰也夫予少子兆同之殤兆先實趣予爲銘及其沒之七日夢我以碧烏絲欄乞書小楷曰欲於雪下觀之嗚呼兒果不死以爲其弟者望我耶予慟甚不能執茟其婦翁內翰西屏潘先生抆淚謂予曰銘不作兒目不瞑予乃飲泣爲銘自書之以寓予哀云銘曰父子之恩豈賢則親吾弗子之傷而痛其人嗚呼天哉吾不能庇汝之身而慰汝以文吾子其有聞乎

明故資徳大夫正治上卿太子少保吏部尙書贈榮祿大夫少保諡文毅倪公墓志銘

公姓倪氏世居杭之錢塘髙祖諱啟國初徙應天之上元曾祖諱徳潤祖諱子安皆累贈資善大夫南京禮部尙書考諱謙累官南京禮部尙書贈太子少保諡文僖妣姚氏繼郭氏皆贈夫人初文僖公代祀北嶽姚夫人感異夢遂生公因名曰嶽字舜咨公體貌丰碩目光烱烱望之如神人少有髙識年十一見羣吏將赴部試鉞出獄辭試之第其髙下已而果然文僖爲翰林學士典京闈試事拒勢家請托爲所中謫戍萬全公爲都司學生內受家學習聞先朝典故恆究心天下事舉天順甲申進士被簡入翰林爲庶吉士諸先輩奇之曰此公輔器也授編修預修英廟實祿加從六品俸文僖致仕而南公予告省覲還秩滿進侍讀加俸從五品直講經筵音吐洪暢義歸於正憲廟每目屬焉文僖疾再乞歸省因得終制曁今上爲皇太子出閣進學預修文華大訓進學士侍東宮講讀在翰林者二十年同考禮部及試京闈再執文柄校閱明當得名士爲多擢禮部右侍郎今上卽阼遷左侍郎進尙書在禮部者十三年儀文制度多所擬定其大者若皇太后上徽號皇太子婚諸王冠憲廟大喪而太廟祧祫議母后奉慈殿制皆前所未有親耕籍田視大學皆以職事從他如革淫祀正神號禁齋醮止召胡僧請卻西域貢獅諸疏皆其手出累知貢舉往往於舊法加新意遂不可易尢喜斷大事每廷議羣疑不能決輒用片語折之無不帖服凡四方災異嵗一再類奏加以箴諫得大臣體南京參贊機務官闕廷薦公上畱不釋未幾忽有南京吏部之命加太子少保以行奉詔考庶官甄別惟允參贊再缺攺兵部時畱務齟齬公秉正達變不激不隨百廢頓舉兵民皆恃以爲命吏部闕尙書上選於眾特召公至則釐正品類奬恬抑躁不防恩怨正色盛气人莫敢幹以私除目下必翕然稱快天下想聞其風采每率諸曹防奏如講學修徳敬天法祖節宗室汱冗員辟異端前後數十事皆切治道甫逾年偶趨朝急動气成疾疾且亟猶手書薦稿旣殆彊索筆書平生公正無偏私數語字隠隠可識竟不及家事爲尙書歷兩京四部去一部其屬必眷慕不忍別卒之日自公卿下及百執事交口痛悼有失聲者嗚呼天生一世之才問有恢閎博大傑特而絕出者蓋不數見此其人之用捨存沒必闗气數系家國非羣生旅喪者比公文學行業大用於時而卒弗克究以沒獨非天哉然公以父子爲史官爲學士爲大宗伯夲朝所僅見以禮部兼講官實出親命嵗時所賜若金幣襲衣諸珍物疾則賜牲酒蔬米命醫診治辭免則溫詔慰畱訃聞則賜寶鏹萬貫遣禮部諭祭者四勅有司治塟仍給驛歸其喪贈榮祿大夫少保諡文毅官其子爲中書舍人遭際之盛終始極傋亦可謂無遺憾已公娶盧氏湖廣布政司使雍之女有才慧贈夫人生子孝而夭公以弟工部郎中阜之子霦爲後今爲中書者是也公生某月日卒某月日年五十八阜請防喪歸卜某年某月日塟於某山之原啟盧孺人之竁自新亭來祔公嚴重剛毅而表裏洞達卽之溫然可親性至孝父難時匍匐求解居喪哀毀逾度以舊業讓諸叔弟弟阜及山澤皆所教育澤亦爲中書舍人篤念舊故鄕黨貧乏蒙賑防者多至不可數𨿽奕世貴顯囊無餘資爲文章平正鬯達气象偉然所著有靑谿稿若干捲與文僖集並行於世予與公同舉進士又同官久爲知己固將爲天下慟而後及吾私乃防吏部侍郎王公濟之所著狀爲銘而狀所不載者則互相發云銘曰倪以國氏出鐘阜公生北鄙若麟鳯在藪踵接科第繼踐臺斗家非世卿官所自取若玊在昆產固其有爲文章宗爲經濟手若錦在織若鐘應叩庭充廟薦若商彛周卣曁掌天曹爲百僚首若鏡在懸鑑物妍醜若鉏在田務抜稂莠拒扞疆禦鎭定紛揉若虎虎豹山藜藿爲守若駕堅載重驅疾以走茍非其才踣若十九古亦有言君子大受用而弗終抑又難咎旂常竹帛公可不朽擬徳弗工蒙物爲偶我銘在玆以慰良友

明故資政大夫南京工部尙書致仕蕭公墓志銘

公姓蕭氏諱禎字彥祥舉進士歷官南京刑部主事員外郎擢湖廣按察司僉事歷副使按察使遷河南左布政使擢都察院右副都禦史巡撫陜西入爲南京工部右侍郎轉刑部工部尙書皆在南京以老乞致仕詔給驛歸令有司月給米二石嵗給輿四人年七十卒朝廷遣官諭祭營塟事制也按公之先居江西其府曰吉安縣曰泰和裏曰瀘源後徙龍陂自宋迄今十有一世其祖諱維翰考諱楚紳皆累贈資政大夫南京工部尙書祖妣袁氏妣羅氏贈夫人公少學詩經舉子業有名以族籍應四川鄕試有鄕人爲禦史引嫌不卒試蜀士多從之防敍州知府楊徳敷其中表叔也諷屬縣以明經薦迫之行不就而去天順己卯以儒士舉江西其舉進士在甲申爲刑部在成化年間精核法律內持平恕尙書每有擬防必詢之其爲按察決獄如流庭無畱案訟者爭赴愬之無不帖民俗有嫁娶違時者力爲禁革徵苗之防實督餉以從眾欲以婦女冒首功誘所親先致以覘其意不得乃已以加從四品祿督造王府經制有節官校肆虐者白而治之民恃以不擾又以其餘興廢起敝如學校廨捨津梁之類多所修葺都禦史屢旌其能以僉事滿去民皆戀慕再至輒喜而相爲賀其爲都禦史在治更化陜大饑死徙相繼區處安輯多復故業芻粟茶塩以至城塹器械必加之意錄重辟若干人將官坐失律者執不貸回紇內徙者四出劫掠督所部剿滅之有寶鏹文綺之賜其爲侍郎尙書歷二部在工部務節財裕民郊廟陵寢有工役多奉命代祀其請老上特降優詔稱其勤愼令善調攝以副委任累上乃許其卒以治辛酉三月十六日距其生宣徳壬子三月八日其塟以明年壬戌某月某日其地曰杷塘之原在祖墓之右配周氏封夫人無子以仲兄彥淸子弼爲後弼亦以兄顯之子益爲後生子曰善公爲人重厚不浮而明足應物尢惇孝義少喪父其母多與之田母卒卽焚舊劵惟前母兄是聽得束脩輒散諸族旣貴則遷塟考妣修曾叔祖志翁之墓搆祠堂置田以供祀事𨿽歷官久舊廬服餙無大增拓其賢如此所著有寅庵稿藏於家予與公同舉進士知其賢其官湖南尢久且著故知之特詳其沒也實悼嘆不能置乃因弼請按工部侍郎張公時達狀爲銘以納諸壙中銘曰業不肄黌校學則一經身不辟州縣官則六卿非其人孰與有成不覆於盈不蹶於行以保此令名載稽始終以不冺厥生惟玆銘

明故資政大夫太子少保戶部尙書贈太子太保葉君墓志銘

太子少保戶部尙書葉公旣寢疾遺命其家欲得予銘蓋予公從子副都禦史贄同年進士且與公同朝久知公賢故也訃至之明日贄弟宏奉戶部尙書呂公大器狀來請予以公意不復辭按狀公諱淇字夲淸其先金華人自宋宰相衡爲宦族曾祖諱顯以詩名世所傳樵雲獨唱者也祖諱士亷國初戍淮安考諱雍皆以公貴贈資政大夫太子少保戶部尙書公生而長身修髯見者知爲偉器景泰間登進士第拜監察禦史天順間坐累出知武涉縣連丁內外艱攺淸江寶坻皆有惠政成化初用太僕卿張公諫薦超擢廣東按察僉事南丹土官侵掠鄰邑公躬爲撫定城桞城洛容以遏流賊蓄水通粟以濟饑民賊復防南寧奉詔督捕擒其首惡荔浦賊甚熾承都禦史朱公英檄勦平之賜綺帛各二匹時俘一男甫七嵗及再以內艱去朱公道遣一俘婦曰公功久未報以此爲薪水具公詢之卽兒母也乃以配園丁劉氏攺山東遷陜西副使領岷州兵偹潘松畨賊久爲邊患公至則以兵俘之又防兵勦洮州賊斬首甚眾擢河南按察使尋拜都察院左僉都禦史巡撫山西兼督雁門諸關嵗屢歉發廩賑防所活不可勝紀垣曲流民嘯聚至數千督有司撫之亂竟不作調大同兼贊理軍務請設井坪千戶所又增築諸堡減加徴艸數罷土兵戍邊之不便者今上卽阼召入爲戶部右侍郎轉左侍郎進尙書加太子少保或請設三司於鄖陽府公以非舊制寢不行有姦民獻大名川地爲皇莊貴臣主之牢不可觧公用羣議卒歸於官哈宻夷爲土魯番所陷守臣請暫給廩食處之內地公曰是自貽患也遂弗給中帑告乏公議折鈔錢淸舡料起存積及王府田租從有司徴納以省淸擾其額外陳乞者後先相繼多防理止之間以疾告上命醫診視遣中官禮問於家小愈輙力起視事比再作具疏乞休優詔賜許給驛歸其鄕卒時年九十有六是維治辛酉八月四日朝廷遣官諭祭命有司營塟如制而特贈爲太子太保蓋異數云公亮直無僞言論灑然每事持大體不務屑初仕連蹇自爲縣以至臬司回翔二十年以內憲領鎭鎭又數年久在外服皆能稱事舉職今天子更化之初陟曹省及爲尙書愈自奮勵中有操持不奪權勢章表剴切皆憂民愛國語此予所及知者其詳則皆狀所云也嗟夫宦成官退乃世恆情公晚得大位益能殫心力著聲績願有加於昔者𨿽幾先斂退未竟厥施而其間自見亦豈不偉哉公配何氏贈夫人子一名曰貢授國子生早卒孫男一曰木以公防爲國子生公墓在淸江南之原以卒之明年壬戌某月某日葬何夫人先窆於此因祔焉銘曰長淮湯湯公居其陽仕也有歸沒也有藏東兗西秦比徼南荒出領民社入躋廟廊兵食之計功名之塲爲身孔艱道沮且長卒棄其勞以佚自將壽本天畀人謀實良公有舊墓其封若堂是曰大歸終無毀傷贈秩賜葬於前有光榮名煥章道路是望百世之下尙書之鄕

懷麓堂集卷八十四

欽定四庫全書

懷麓堂集卷八十五

明李東陽撰

文後稿二十五

志銘

明故資政大夫南京工部尙書贈太子少保諡文僖董公墓志銘

今天子右文圖治每軫念舊學侍從之臣倪文毅傅文穆二公防典特異比董文僖公訃聞命有司祭塟如制而特贈爲太子少保文僖其賜諡也按董氏世居贛之寕都曽祖諱子平隠於鄕祖諱吉義贈南京禮部右侍郎考諱時謙累贈翰林院編修右春坊右庶子而加贈如其祖妣某氏贈淑人妣溫氏封太孺人贈冝人加贈亦如之公諱越字尙矩生五嵗失怙爲母氏所鞠及弱冠極力供養以其暇學舉子業補府學生生天順己夘舉鄕貢試禮部輒不利卒業國監攻苦力學𨿽敝巾垢服名隠隠起儕輩間成化己丑進士及第初命爲編修乙未戊戌皆同考禮部時稱得人丁內艱歸用禮襄事舉先世舊業讓其兄睦處宗防不以貴加人人無問疎戚貴賤皆樂與之親有訟者懷金以請笑而卻之亦不怨也九載考最進侍讀癸卯典京闈鄕試甲辰值東宮講讀丁未充經筵講官尋以登極恩進右庶子兼侍讀防朝廷頒朔於朝鮮特命公奉使賜麒麟服以行至則宣徳意正王度餽贈無所受居三日而還乃作賦以紀國俗他所題詠尢多國人鋟諸梓以傳治己酉典試南畿辛亥修憲宗寔錄成擢太常少卿兼侍講學士壬子進日講敷奏明暢義歸於正上每爲注聽久之賚與尢數癸丑擢南京禮部右侍郎公博古典習聞夲朝故事而職務淸簡無由自見大夫士議禮者多取決焉三年考績京師時其子天錫已舉進士畱累月乃去拜南京工部尙書凡上供服器藩王張其曁都城內外土木之費日旁午不絕公應之綽然有餘平生爲文章歌詩典雅優裕無煩雕琢至是尢不廢著述積所得爲圭峯稿若干捲壬戌七月五日以疾卒詎其生宣徳辛亥二月十六日壽七十有三塟以癸亥某月日其地曰某山之原娶溫氏母族也世有內行子四長天敍賜冠服其次爲天錫又次天糓以防爲國子生天申縣生生公翛眉長身骨格淸聳雄談健步老益彊力而性行恆固量度優逺識者謂爲壽考之相不意其遽至此然較諸恆算所及亦已多矣矧子姓蕃衍其賢且貴若天錫者又克肖如此哉予與公同在翰林同校國史直講筵相視甚厚比有哭子之戚公屢致弔慰訃至之後蓋由有遺音焉天錫以治命請予爲銘其狀則南京戶部侍郎鄭公廷綱所著也銘曰謂成之艱久若易然東隅桑楡惟公有焉謂壽之緜而不其延坦途摧車抑又誰愆虧盈益謙天道則有栽培傾覆人所自取數或弗值理則可守其所未竟以遺爾後古有論世匪祿壽爲公則令聞如璋如珪亦有良嗣爲裘爲箕公無憾哉公世在玆

明故通議大夫刑部左侍郎張君墓志銘

刑部左侍郎張君諱錦字尙防糸出河南太康籍子岷防於秦安卒於華將塟於秦皆陜地蓋張氏居太康已久自君髙祖諱敬仕元爲參知政事防禦鄜延在國初以卒戍故居岷至君爲五世君在秦安爲縣學生岷爲衛學生其居華以謝病故其歸岷以治命而塟則朝廷所命有司所治也君舉成化乙酉鄕貢己丑進士試政刑部見稱爲才有冨民坐法當死權貴請貸不得則與執政者搆君君欲發其姦乃已署山東司主事署員外郎鞠訊明審錄囚山東平反甚眾署郎中事益精明決獄無滯因防他司失官金尙書屬君按之疑主吏鞫之不承遣人紿其家得金示之遂服罪畿郡災君用廷薦往賑先條奏便利至則平糴勸貸分遣良吏饘丐乞嫁娶掩骼埋胔防惰者給牛種督之耕築行塘隄千二百丈以定水患所活不可勝紀有邏校誣棗陽武邑二縣民爲盜皆據理直之方山慶成二王府有大獄奉命往治遷大理右寺丞再奉命治岷襄二府獄情罪皆協累遷右少卿憲廟知名鳳陽有重獄特命之往今上卽祚時爲都察院右副都禦史巡撫宣府直枉除兵民畏服劾罷中官武將之守偹不職者間登陴望見武帥家假山甚麗怪之其家聞之遂自撤去邊報猝至或欲請官軍適朝廷遣中使就議公附奏以爲不必遣竟亦無他請立萬全左衞龍門所學置天下武學歲貢額皆舊所未偹也丁父憂服闋巡撫保定諸府兼督紫荊諸闗未行遷官再勘陰陽府獄有貴臣爲都禦史秦公紘所劾贓以萬數怙勢求免公卒正其法丁繼母憂服再闋方復任未防遽疾作辭俸不許乃請告特給驛歸且令病愈有司以聞其爲上所簡任如此其卒也特令翰林爲文遣有司卽其家祭之公少有異質生窮邊無師友從釋氏學旋習老子又讀儒書始盡去舊習獨冠儒冠不避嘩笑攻苦力學竟以所得取髙第鄕之以儒顯者自公始其爲人惇孝友重廉節早失恃事父甚謹撫諸弟無間言憫窮赴急或假貸爲賑防其在官勤政彊幹不爲事窘章奏明暢動數千百言久典刑獄尢精法比而能以寛恕將之服念懇愊每至驗諸夢寐歷佐臺省前後十五年資望俱積而不及大拜以沒論者蓋深惜之然其所自立亦可謂卓犖不羣者矣所著有松壑小稿宣政錄張氏宗譜若干捲藏於家公生於某年月某日卒於某年月日年六十二嵗葬於壬戌某月日其地曰某山之原祖諱文信考諱善皆贈通議大夫都察院右副都禦史祖妣陳氏妣趙氏皆贈淑人配劉氏封淑人有內助子四潛其長也舉進士爲戶部主事以學業世其家孫一之榘公以予嘗與試事相視殊厚又遺潛受學於予故潛請予銘狀則按察副使王應韶所著應韶守岷聞其父老言公事甚悉予防以舊所知無弗合者悼而爲之銘銘曰經律並用中古已然同功異途兼之實難公階賢科式司邦臬載參廷平獨秉憲節入躋省地在六卿列情法並濟羣疑百結防刅其間有用無缺旣試之防亦任之久爲省爲防公所固有而終弗然抑又誰咎少鮮更事老多怠成此人之恆豈惟彼刑有賢若公孰虧厥盈天實爲之非人弗能人孰不亡公有遺名有論公世盍徵吾銘

贈太子太保鎭逺侯顧公合塟墓志銘

公姓顧氏諱玘字文度其先出長沙湘潭元季遷揚之江都世有宦籍曽祖諱成歷事太祖太宗仁宗三朝累功至奉天翊衛推誠宣力武臣特進榮祿大夫柱國後軍都督府右都督鎭逺侯追封夏國公諡武毅祖諱統普定衞指揮使早卒贈太子太保鎭逺侯考諱興祖嗣侯鎭貴州入掌右軍都督府事總神機營領南京畱務勲望甚著加贈太子太保嫡母王氏母魯氏皆封太夫人公生有異質博渉書史尢閒武略每閱古將傳輒感慨自許期立功萬里外與兄翰相友愛翰當嗣而卒其子嗣侯又卒公以次宗當嗣又輒卒年四十有二而已公爲人性度謹順服食儉節而喜接士大夫防宴終日𨿽費無少恡及鄕黨有急則周之貸弗能償者不責也人謂其習養素善使仕有官守必能撫防士卒得其死力而竟弗及用以沒至於今惜之配太夫人韓氏濬陽衞指揮勇之女婉防有則旣歸公賔禮交至每佐公治甘脆曲致孝養遇妯娌無間言生子溥及淵以其少孤嚴示教戒晚總家政內外截截獲數百指皆受職聽令而飲被恩徳無弗給者溥旣嗣侯始獲以其官贈公而太夫人封焉比鎭湖廣太夫人寔就祿養每一服一食必嘆曰此君賜也汝父弗逮吾與汝共饗之汝不可不圗報稱若是者屢屢言之溥以貴州徵蠻功加太子太保增給歲祿再貤錫命時武臣加保傅無追贈例僅一再見耳久之溥被召入掌中軍都督府事總十二營兼督三千營軍務逾年太夫人年六十有五而卒論者謂太夫人代終裕後克成有家質諸其夫可以無愧而公之賢於此又可徵已溥以母喪哀上予假一月且賜賻米布遣官禮諭祭令有司營葬域於是公之墓兆品數始得如制溥復具疏乞扶柩治葬上以兵戎重務不欲俾去左右特慰畱之而遣其弟洲給驛以行時洲爲錦衣衞千戶其行也亦異數云溥念公葬未有銘玆奉兵部何員外孟春狀請予銘予以成國朱公輔之故與有姻連知侯淸愼有猷略足稱賢將因獲聞公及夫人之徳稔矣乃並爲銘公生某年月日卒某年月日葬於某月某日太夫人生某年月日卒某年月日某月某日合葬其地在南京徳安門外捲阿之原孫七某某銘曰顧出貴州內徙南服系分小宗世封大國公躬弗承公則子公祖有防公兄有祀賜弓授鉞曰子斯才公躬弗逄以貽後來龍章鳳函天子有誥公躬弗沾沒饗其報亦有母徳實嫓實延公澤弗諼沒則有年舊都有原曰有世墓公歸實全夫夫婦婦公子旣貴公孫後蕃公徳有徵其在公門

明故資善大夫禮部尙書贈太子太保諡文穆傅公墓志銘

初公以足疾在告上遺醫診視兼賜蔬米羊酒諸物乞辭印不許請停俸亦不許凡值時節朝賀奏表箋方物請不署名亦不許久之再乞休致上若曰卿學行端愼才望著聞方切倚任冝善調挕以副眷懷甚勿固辭比訃聞上震悼諭所司曰瀚侍朕講學久可特贈太子太保諡文穆仍遣官加祭給驛防喪治葬事賜寶鏹萬貫爲賻蓋聖天子篤念舊學於賢且勞者尢厚近倪文毅公及公防典皆夐出常格倪公之卒天下共慟之而公復繼踵以沒予與公同年交最厚方與公經紀倪公後事不謂其遽至此旣銘倪公忍不爲公銘耶公姓傅氏瀚其諱也字曰川以府學生舉天順己夘鄕薦登甲申進士第入翰林爲庶吉士成化乙酉丁內外艱歸戊戌授檢討己丑奉命教內館憲廟見古帖隻字百餘函走中使令公編次公爲韻二律頃刻而就乙未同考禮部校閱精確得今吏部侍郎王公鏊爲省元丙申侍經筵丁酉秩滿遷修撰戊戌兼司經局校書東宮講讀丙午秩再滿遷左春坊左諭徳兼檢討充講官考順天府鄕試其解元則今羅編修玘也丁未奉命教庻吉士業以今上登極恩擢太常寺少卿兼侍講治戊申親耕籍田幸太學皆以職事從太廟祧祫皆預議進直日講儀度雍雅詞義懇到上每爲注聽焉辛亥憲廟實錄成以纂修功進太常卿兼侍讀學士壬子掌院事乞歸省墓命馳驛亟還特賜寶鏹銀幣癸丑再教吉士擢禮部右侍郎時倪公爲尙書公寅恭奉職並稱爲賢丙辰皇太子冠諸王婚及郊廟諸祀事多所贊相轉左侍郎請限度僧道減十七八己未知禮部貢舉嚴爲範防中更變故卒不失正時東宮出閣講學朝廷方愼簡官僚公用廷薦兼學士掌詹事府事仍值日講適修大明防典統副統裁官庚申拜尙書掌部事時保定有獻白鴉者公言祥瑞不當奏斥遣之陜西守臣得玉璽乞頒示天下公曆考傳記形制篆刻皆不合且言我朝自有璽可傳萬世無所事此乃寢不行他如修政弭災諸疏剴切不阿多類此尢勤政務每力疾視事屬纊前一日猶削祠祭稿心計手畫必求其當乃已蓋其性然也傅氏本出吾長沙之湘潭唐末徙臨江之淸江宋南渡再徙新諭曽祖禕原顯鄕稱爲樂全處士祖諱汝器考諱邦本皆贈通議大夫禮部右侍郎祖妣劉氏妣簡氏皆贈淑人配李氏繼胡氏並有內行贈封皆淑人子二長元以防補國學生舉順天府鄕貢文行有父風次完以防肄中書舍人孫一選府學生曽孫二公生某月日卒某月日年六十八嵗是年某月某日葬於某山之原李淑人祔公淸眸丰頷神采益發孝誠終慕仲弟曰茂季潮皆所教育潮繼舉進士累官工部郎中卒於南畿公聞訃驚蹶足遂增劇李淑人病不置媵妾卒不議繼者數年故人貧病必加賑防死爲棺殮歸其喪與人交儀必過厚值所傾信終身不二聞有善則樂道之其識量裕尢人所不易及者博學彊記爲詩文峻整有格書法亦遒美爲時所重有體齋集若干捲藏於家其遺事見王吏部所著狀者不具載銘曰古秩宗職惟淸且寅國朝多賢公哉其人公身不污中自檢擢非法勿動繩循矩度峩冠垂紳夙夜在公一事弗終我心忡忡操是三者其所受職匪公弗戡公弗我克世有負乘率爲冦敺公愼厥居綽乃有餘納忠閒邪公在講幄發潛誅諛公在史局翰林儲才如古宅俊公其人哉周有攸蘊生才實難其始自天有才弗終抑又誰愆人之存亡惟國攸系我銘非私以永公世

明故資政大夫南京刑部尙書贈太子少保翟公墓志銘

今之三法司各有職洛陽翟公曆兩京爲禦史爲寺丞爲都禦史以至尙書徧居而歷試前後三四十年予所及見指不能數屈可謂賢且勞矣公旣卒天子念其勞遣禮官諭祭工部營葬事特贈爲太子少保蓋亦防之加一等云公諱宣字廷瑞成化癸巳爲浙江道監察禦史巡禁城及通州倉及濟寧以南河道所至有聲接應天徽州諸府至寧國亷知有二豪虐焰甚熾有司庇之莫敢發公事竣且去忽厲聲曰吾若再至倉陳兒不毀倉評小官不拆船罪且死府縣皆連坐眾相顧駭愕於是二豪者皆屏迹後復業攺行焉攺山東道掌道事兼總諸道奏牘名益起甲辰監吏部會試綜理有法尋擢南京大理左寺丞詳駁惟允丁未擢都察院右僉都禦史巡撫山西兼督鴈門諸闗內輯外捍務勤夙夜逆賊王良李鉞潛遣人出境搆敵患且作公馳至忻州道阻賊眾卽督官兵擒之或請報防公慮及無辜執不可以常奏上降勅奬勵加俸一級邊儲折銀民因輸納多流徙失業公奏減大半歸者相屬治辛亥遷右副都禦史入理院事愼不失體陳防刑革數條上以其深切時務多賜采納丙辰進右都禦史庚申遷刑部尙書皆在南京寛嚴中適每防大獄必審覆未嘗茍決人皆以長者稱之間疾作具疏乞休上若曰瑄老成練達力精未衰冝善調攝以副委任後再具未上而卒蓋其履歷之大者如此公初以經學名累舉得進士爲奉化知縣數年以政績被徴𨿽公若晚達竟臻顯用公弟瑛舉進士官至南京大常寺卿贈及二代公獨歉其未伸本報後以都禦史貴贈其祖考妣而下秩顧加重君子稱爲孝而平居承志致養友弟訓子念舊故防孤獨諸凡義舉皆餘事也公先世居鹿邑元季始遷洛陽以醫名者九世曾祖伯嘗爲醫官祖罍國朝永樂間徴至南都因家焉考諱觀被選爲皇太孫伴讀後爲太醫院禦醫供奉內局醫不責報有徳在人配潘氏封夫人賢而克相子五鑾銓鋭鑑鋹銓繼舉進士爲大理右寺副鑑以蔭爲國子生孫五公生某月日卒某月某日塟聚寶門外某鄕之原予與公同舉天順甲申進士又與瑛舉於鄕知公度量裕蒞事詳愼謙厚不伐壯老如一日稔其賢遙哭其喪又感銓之踵武繼志力圖不朽其孝亦可嘉也乃按狀爲公銘公著有靜庵庭訓藏於家其爲縣民有去思之碑其省墓大夫士有瑞芝連理之詠傳於時皆不及載乃銘之曰公出中原生帝鄕身長六尺偉且彊壯年角俊千人塲分符百里一海邦人道枳棘棲鸞凰乘驄冠豸何軒揚殿前正笏聲瑯瑯手持三尺無低昻坐遣秋殺回春陽出秉憲節巡藩疆束縛狗防驅犬羊北臺南省峩穹蒼星軺霧蓋隨翺翔聖明在位治具張公輩分曹居廟堂公才恢廓气渾龎少淹若負老則償彼造物者非茫茫有弟先貴子後昌一門四世貤封章髙原賜塜兩相望後千百年此其藏

明故贈通政使司左通政王公合葬墓志銘

贈通政司使左通政王公封太夫人張氏皆以子敞貴被錫公之卒也敞方爲諸生及舉進士爲給事中爲防議皆獲以本官贈父而母以太孺人進封太宜人凡五品封者四品制不封敞援近制乞移其所得誥於是公贈今官階至中憲大夫而太恭人封焉公權厝久敞旣貴乃塟於東山崇禮鄕之原曁而太恭人以壽終朝廷遣官諭祭恩禮加重敞將歸合塟念公銘表未備請並爲銘以納諸幽蓋公卒十有七年而後克塟又十有六年而後克合其緩也若有所待云公諱忠字以誠陜之西安人也祖諱國祥考諱寧洪武初徙居南京占籍錦衣衞公少習經史大義尢工楷法素孝友父喪終慕奉母甚謹性好施值鄰族貧者或傾嚢給之公極意承順略無靳色母安其養年至八十有七而卒兄疾革公問所欲曰吾生不能給汝今且死敢以兒女望汝乎公泣曰吾兄之子猶子也某不敢負後撫其子政及二女皆爲婚嫁有二姊一嫁於林氏家中衰衣食殯殮皆其手出一嫁葉氏早寡並育其子於家戚黨兪教諭春有遺孤亦畱爲娶婦一門三姓同防而居人以爲難公性本嚴毅不茍合而厚倫尙義乃如此初事舉業奪於家政則以付敞曰汝爲我成之忽遘疾卒時成化己丑閏二月二十三日年五十有二而已娶袁氏甫期而卒繼娶於張是爲太恭人夙閒禮度奉姑外不敢與姒齒居恆以儉勤佐家公甚賴之公卒二甥者皆去太恭人獨專閫政慈勤撫下老不自佚少子敔早逝教敞尢切敞自有祿秩迎養京邸十有餘年太恭人每夜五鼓輒起使入朝與二三鄰嫗談笑爲樂比其婿葉森爲京衞武學訓導歲時燕會於婿婦女舉觴稱壽太恭人年益髙而動履裕怡然若居其鄕大夫士登堂而拜者相與談羨至爲歌詩頌之年八十有三而卒是爲治壬戌年四月二十有七日其塟以某月某日孫二某某嗚呼王氏再世失怙而母皆老壽以成其子之賢至是尢顯然其培植之厚儀型之正於公之徳不亦益可驗哉敞之舉於鄕予實典試事見其居官雅飾而有文其奉母婉防非公事未嘗去左右嘉其孝銘不復辭狀出翰林學士王公徳輝徳輝敞同年進士稔聞內教又稱康修撰海之先與有世契海就試必寓其家館糓慰藉曲被恩意其道母之徳尢詳並據以銘乃爲之銘曰有封若堂隆外虛中繼封君之藏合窆其旁載飾以崇繼太恭人之光揚名亢宗越有令子身所委祉庶其在是維恭人之教繼君之志生養死葬子職是惇死贈生封維天子之恩維大史有銘君與恭人其永存

南京國子監監丞贈翰林院編修文林郎濮君墓志銘

君姓濮氏諱琰字延方其先居太平當塗之王濮村蓋與王氏並望故其稱云爾世業醫曾祖貞祖觀皆供事大醫院考鏞正統間被召進藥有奇驗後歷秀吉二王府良醫致仕歸君生有異質知孝義良醫公謂之曰醫非通儒書弗精矧醫利物有限而儒之用不窮成吾志者必汝也乃以家政屬長子琳遣君就學君兩藝並進尢防經術甫弱冠聲動都邑累試京闈弗利成化癸夘始得舉再上禮部中乙科丁未授曹州學正條敎精宻士經指授得科第者視昔加多治丙辰九載考最陟萊州府學敎授如在曹州自己酉至戊午歷典福建山西浙江河南鄕試事凡所校閱人無異議用薦擢國子監助教檢身率物𨿽生徒贄物亦屏弗納祭酒謝方石先生而下雅重之壬戌擢南京國子監監丞旣至旬日疽發背遽卒十月十有一日也年五十有九子韶爲翰林院編修値霈令得推恩時君在官例不封至是韶以封請朝廷贈君如其官階文林郎而君不及見矣君配鄒氏常徳府學訓導某之女子韶以解元舉進士爲庶吉士擢今官次防孫一訓戊午之詔令巡撫巡按官薦天下學識有才行者予之京秩顧又弗薦薦者皆僅得國學而止論者謂奉行之未至以爲憾君再遷地𨿽遠職稍加重若可以少信前出者而不獲一試以沒又將誰咎乎然君之敎成其子之名而卒饗其貴其後尙未可量固在玆哉韶奔喪歸卜以癸夘某月某日塟君於某山之原奉顧編修士亷狀介吾甥貢士崔傑請予銘予亦舊嘗識君乃爲作銘銘曰觀教人者必於其子匪弗能逺教所攸始言有易教以弗率故茍其率之奚必外傅吁嗟濮君是子是父身弗自取於子斯畀子報父徳行業是似吁嗟濮君是父是子君名弗衰君教在此

明故福建布政司使左布政使李公墓志銘

公姓李氏諱琮字義方其先處之景寧人也祖諱信籍錦衣衞校尉考諱貴授官爲百戶公生京師天順壬午年舉鄕貢甲申登進士第成化丙戌授南京吏部主事丁亥署郎中丁酉攺南京刑部壬寅擢知平陽府庚戌擢湖廣布政司左防議癸丑擢山西按察使戊午擢福建左布政使辛酉閏七月十九日卒於官年六十其子扶柩歸癸丑三月十七日塟於都城東茨渠之原其配封冝人石氏先塟至是乃克合石生一子欽側室呂氏生三子鉉鉞鈺公爲人簡黙易恬無疾言遽色事繼母以孝聞居官勤愼在吏部已習律法在刑部有丘司務者坐贓當罷孫千戶坐殺人當死亷其枉皆辧出之在山西防決尢多在福建値歳饑極力拯救民甚安之其在平陽饑甚人相食計口發粟多所全活城中乏水公引洪洞水入城以省汲費又漑田數千頃垣曲盜作聚一千餘人拒殺官兵勢甚熾眾議欲進勦公告於都禦史葉公淇曰民苦饑耳請撫之乃攜從者五六人冒雪以往賊迎見曰是李府尊也遂下山羅拜擁入寨中公召其酋六十餘人諭以利害皆感泣聴命事遂定比去民涕下不忍釋至繪其像事之在湖廣施州夷殺其土官因作亂公調兵五千搗之擒賊之首三十還所擄男婦二千人追所掠印五顆朝廷錄其功賜防幣楮鏹者再此二事尢勇決奇偉出常恆逺甚而公退讓不伐人鮮克知之故資序累滯凡四十年而僅至牧伯竟不入朝遽以沒卽是以觀則卑官僻地之在天下者𨿽有奇功異績孰從知之亦孰能舉而用之顧可勝嘆哉公塟旣卜監察禦史費君鎧淵父也爲狀公行公弟禮部主事璋曁欽請予銘予旣哭公於位乃爲銘而先序其事於其奇者特詳焉銘曰賔於鄕策於廷我與子同名敭於外居於中子名弗我同少爲刑官老爲藩侯維其政之優生而榮行死而全歸維孝其無虧生於斯邦葬於斯原維予文其永無刋

嶽孺人周氏墓志銘

我外舅蒙泉嶽翁有二室周孺人者後翁三十三年年七十三而卒是惟治癸亥二月二十五日翁無子宋夫人子亦久逝孺人嘗生一子曰祖授五歳而天二女一適監察禦史李經夫婦皆早世一適尙寶司卿李防孺人常依其女以居起居出入更相爲命越三十餘年病且篤翁從子坪迓之歸防畱弗釋坪遣其子梁日再至孺人幡然曰歸塟於家禮也乃彊舁蓋至家一日而屬纊時伯姒陸孺人年九十哭之甚哀曰周氏有孝行不可使遂冺吾見士大夫家女婦死則有銘盍圖之於是坪及奉狀請於予予於嶽事聞之稔矣自吾妻之亡惟孺人母子在感念今昔爲之愴然以悲初翁爲翰林編修孺人實歸於嶽以佐宋夫人饋事翁自翰內閣爲權勢所搆謫甘肅宋夫人以法從戍太夫人又老且病孺人與陸孺人侍湯藥親爲扶掖頃刻不離側𨿽穢器亦手自浣拭紉績盡廢身無完衣太夫人感之病且革口授遺敎數百言大半皆孺人事令其孫婿庶吉士王璒書之以貽翁翁延母徳所謂哭訃闗內受遺柩前者也嗟夫婦人之徳視所從而能化斯可以爲善泛觀博訪固不難乎其人翁之盛徳大節著在天下無容議矣予見孺人防語和色如恐傷人宋夫人晚歳同寡毎引而與並席禮均兄弟亦必有感之深者故家風範宛然在目而人事之凋落乃爾悲夫翁墓在順天之漷縣其地曰嶽家窪宋夫人已合塟今孺人亦祔是歲三月十八日窆焉銘曰防嶽之封有名無窮維千萬年孺人其永從之

懷麓堂集卷八十五

欽定四庫全書

懷麓堂集卷八十六

明李東陽撰

文後稿二十六

志銘

明故太傅兼太子太傅平江伯陳公墓志銘

公姓陳氏諱鋭字志堅其先自潁川徙廬之合肥髙祖諱聞元季以鄕兵內附從髙皇帝下江南累功至成都衛指揮同知曽祖諱瑄累功至右軍都僉事從文皇帝靖難封奉天翊運宣力武臣特進榮祿大夫柱國平江伯總督漕運議罷海漕通濟寧運河功最多命子孫世襲賜誥劵追贈三代卒贈平江侯謚恭襄勅有司廟祀淸江浦祖諱佐代早卒考諱豫正統間以平福建叛賊功進封侯再贈三代景泰間城臨淸守備南京再鎭臨淸卒贈黟國公諡莊敏仍勅有司卽其地廟祀之黟國之卒也公方奉太夫人某氏居南都奔喪歸乃襲封時天順甲申歳也成化乙酉憲廟知其才命領三千營分司轉奮武營兼領禁衛賜蠎衣鎧甲諸物戊子太夫人喪予告歸庚寅佩徵蠻將軍印總鎭兩廣號令明肅前後勦蠻賊三千餘級俘賊黨及還所掠者倍之賜勅奬諭名益起防漕帥闕移鎭淮揚增拓濟寧諸牐修淮安二衛城及髙郵諸湖堤構屋數百間以居貧民歳大疫遣醫分療給米千餘石爲糜所活甚眾死者以官地瘞之武官新襲者遣入儒學給以筆札生儒應試者具官舟資送之部領有疾躬往撫視漕卒餘丁出應公役請予之糧越十有三年條具便宜事百餘疏多見施行嘗言通州至都城恆困陸挽請因元防通河舊迹浚河增牐以通運舟功甫就緒舟果有至者上遣中使勞以羊酒有不便者造浮言沮之遂罷其役旣而命掌南京中軍都督府事治戊申今皇帝召入督神機營兵爲掌左軍都督府轉五軍營簡教有則恩威並著甲寅河決張秋公與太監李公興副都禦史劉公大夏奉命往治乃於上流塞黃陵岡荊隆口下則治滎澤孫家渡諸河七十餘里浚祥符四府營遊河四十餘里俾諸水由歸徳武平出宿遷小河口以逹於淮防賈魯河由曹縣梁進口以出徐州於是張秋決塞而運河始復其舊上腸名安平鎭遣行人勞以銀帛加公太子太保比還朝加太保兼太子太傅增歳祿二百石丙辰加太傅兼秩如故公請以所加秩重贈三代而黟國追賜號爲奉天翊衛推誠宣力武臣特進光祿大夫柱國皆異數也庚申敵犯大同急命公佩靖北將軍印統京營及諸路兵馬出討之許以便宜行事時公病在告久聞警卽出朝力疾以往至則夙夜祗愼嚴爲部曲期以全制勝而精力已弗逮矣越數月召還蓋居閒二年而卒是爲壬戌十二月十五日壽六十有四上輟視朝一日遣官諭祭者七皇太子遣祭者一配沐夫人先卒已賜於江寧太山祖墓之次命有司啟壙窆公而夫人祔焉公性坦亮器度甚偉論亹亹不竭髙自負抱遇事必爲宏綱闊制不斤斤徇束防所至有能聲兵戎之外歷試累效若親王冊封皇太子冠皆預禮修皇陵都城建禮部皆董其役惟漕河事尢勞且久防通之議垂成而罷而安平竟防成績蓋其講究區畫得諸家範者爲多兼尙文事通書史攻詩翰禮重喪祭撫庶弟鐸鎡及諸妹從皆爲婚嫁分所得祿以給族黨故舊窮乏者亦賙之好賢下士善遇官屬與人重然諾女許嫁周駙馬子庠庠忽遘疾防殆周請公停婚公義不可人以是多之沐氏乃黔寧時靖王之孫無子子一熊出袁氏錦衣勲衛未請封女四孫女一公引發有日其中表弟譚公祐狀公行以熊來請銘予以成國朱公之故獲聯婣戚因慨念名家宿將之遺風聖天子用舊保終之盛徳皆不可遂泯乃敍次其事而系以銘銘曰國有列爵家有世臣孰開孰承惟視其人我明奮興羣策並屈桓桓平江代有勲閥粵自聖祖逮於神宗中最著者恭襄之功恭襄有孫黟國有子人曰公才必復其始入學於師朝詩暮書出練於戎左斨右殳簮纓翹翹朝著之望閫幄嚴嚴幹城之將南巡嶺徼虎旅成羣入領漕司萬艦如雲居重馭輕本兵斯寄帝曰汝才實任予事堙障狂人曰公能有河防通有鎭安平彼胡陸梁公起授鉞載驅載歸盡瘁而沒帝曰汝心王室是於終則未究始乃有餘祭有備物有成式帝曰汝勞恩豈予惜鐘山在南下有髙原祖考所在公歸其間難有茍避公我勿屑功有僞增公我寧闕持此校彼孰劣孰優公身𨿽亡志則未休舒華振英公子亦肖爲裘爲箕公有遺教公業斯存公子公孫有徴後來其在公門

明故奉政大夫修正庶尹雲南按察司僉事致仕何公墓志銘

郴州何公廷彥以雲南按察司僉事致仕歸十有八年卒於家其長孫孟春承重當終制乃具衰絰請於予曰孟春旣喪吾父又喪吾祖孤不克自立惟先生嘗爲吾父銘顧於吾祖尢舊故宜無所復靳意者亦吾祖意也言未畢涕泗交下跽弗能起予甚悲之乃據其所自爲狀以銘公諱俊廷彥字也少從父宦遊於外比歸悉以資業讓諸兄力紹家學學且就授徒爲飬飬嫡母袁及母鄧以孝聞屢試勿售天順壬午舉湖廣鄕貢成化己丑登進士第時年已四十有三癸巳授南京戶部主事丁鄧安人憂丙申復任凡所領錢谷出納明辧而以亷愼將之稱能官者必指屈焉辛丑擢雲南按察司僉事兼督雲貴學校往復勤勵不避險逺其爲教令隨俗導化濟之以嚴凡所陶鑄多中器使初公以晚達無意進取爲按察時其子說己以觧元登進士遂慨然思歸然未卽遂居四年丙午乃得請去治戊申說爲刑部主事值今天子登極恩當封公例以本秩進階奉政大夫修正庶尹後孟春又登進士累官兵部員外郎署郎中公猶及見之而卒年七十有七矣公性開朗畦町不內設與人交必從厚聞有善𨿽細輒加奨借見窮乏危急則周之或背讒面毀者置而不問藹然有前輩長者之風旣謝事無他嗜好獨嗜醫富畜方藥毎手制以施病者往往而效專家者顧弗逮焉所著有訥齋稿十卷配廖氏同郡名家女有懿範爲婣黨所歸年四十有二而卒贈安人後加贈宜人繼李氏累封宜人子三說長而賢其卒也時論惜之次言次誾孫亦三孟春文思奇敏蒞事有賢俊聲次孟旦次仝孫公生宣徳某年卒以治某年於某山之原公先世在宋出廬陵徙廣東宋有號都統者鎭郴桂其孫行三九者始居郴郴今有都統廟族人皆稱爲始祖公曽祖諱徳翁篤行好義祖諱仁海世隠不仕考諱義堅舉鄕貢累官合州同知政在人公用家學取進士且以教四方學者如瑞州陳侍郎政王禦史相皆以進士顯今物故且盡而公巋然齒徳望於鄕郡壽考終命得數之正其所積亦自厚哉銘曰自我而前爲鄕賔自我而後爲國珍又以其餘淑後人我見其終壽獨存孰後我者其吾孫乎

明故襲封衍聖公以和墓志銘

公諱泰字以和爲宣聖六十一代孫成化庚寅始襲封憲宗皇帝賜第京師命齒國學嘗見公所服玊帶使人問焉公對曰臣家門故事累朝恩數不敢廢也許之再值郊祀分獻內壇皆出親定壬辰辭歸上若曰卿其進學循禮表率宗族無忝聖裔以副朕懷丙申給誥命有司以二品例授犀軸公言舊典以玊軸爲異乃攺授之丁酉詔加廟祭禮樂公率族人奉表入謝先世有遺田百餘年散業他姓者過半至是皆贖歸之以贍羣族己亥祖廟爲雨水所壊公請命有司修葺完麗如故今上登極以治戊申入賀上視學命分獻兗國公賜坐彛倫堂退率三氏子孫表謝復賜宴禮部及襲衣冠帶躬耕借田亦預宴焉家居友愛交洽歳時遊宴相酬倡或夜分忘倦四方大夫士至者禮接不少衰己未公來朝聞祖廟災亟歸齋哭如居喪引咎自責居鬰郁不樂庚申力疾而朝辛酉上疏乞休致上若曰卿其善自調攝以奉聖祀所請弗許時復有修廟之役公協相規畫勞勩甚殷凡再越歳弗克躬覲事病旣革執兄子聞韶手若有所屬者蓋公之封也廷議以爲世嫡相傳古今通義乃按宋故事俟公之後仍歸其兄之子公母遺命亦以是公及見聞韶之成其乞休時嘗具名以請故至是猶惓惓云爾訃聞上特遣行人諭祭者五有司給棺槨工部官屬治事以某月某日窆焉公羙風儀善論議毎評隲人曲直料事當成敗多奇中俾有職務將無不可爲者而靜處優逸無由自見然承奉宗祀修治林墓綜制家政其在孔氏有勞績焉若孝友無間之心剛毅不屈之气榮名令聞偉然著於人人其在天下亦不可冺也嘗卽魯泮池遺址築東莊別墅因以自號有東莊稿藏於家公生景泰庚午四月二十七日卒於癸亥五月十五日年五十有四予於公內交久公以兄命爲聞韶議婚於予禮成之三年聞韶始嗣封爵則以父命奉狀請銘公墓嗚呼予乃遽爲公銘耶銘曰孔裔周啟爵以代崇六十一傳兄弟疊封公繼兄爵在先帝世歷春逮秋三十有四入主宗鬯爼豆載防出奉朝獻禮儀孔閒時斯歳斯我職在玆我有餘力而弗外施功名始終天所優假我所弗預疇其望者有命自君公荷勿隳有身自親公全厥歸維兄有子維祖有祀公所無憾庶其在此孔林北西公有世墓曷其祔之乃祖乃父公老在東公自爲宗公子公孫其來無窮

明故光祿大夫柱國太子太傅刑部尙書致仕贈特進太保諡康敏白公墓志銘

公姓白氏諱昂字廷儀常州武進人也景泰丙子舉南京鄕貢天順丁丑登進士第授南京禮科給事中嘗劾戶部尙書張鳯下之詔獄甲申攺刑科成化戊子遷左給事中辛邜進都給事中嘗以災異言事謂陛下卽位初詔罷貢獻停織造禁權勢抑異端而今皆不爲衰止願守大信以令天下禦史謝文祥以言事獲罪率諸寮救之壬辰擢應天府丞適署掌府事興學政定義役乙未攺南京大理寺少卿辛丑遷南京都察院左僉都禦史兼督巡江有劇賊劉通出沒海上東南騷動公調兵所要害窘而招之通身自納欵公諭遣歸率其餘眾以降乃執通送京師余悉釋不問進右副都禦史甲辰署掌院事丁未擢南京兵部左侍郎鳯陽祖陵圯公與平江伯陳公鋭往修之方歳歉民困重役公調度得所二年而事集又以餘財賑饑民顧徳之治己酉河決原武攺公戶部右侍郎治之公簡率官屬築陽武長堤以防張秋引中牟之決以入淮浚宿州古睢河以入泗又多爲渠堰於徐兗瀛滄之間以殺河勢又開復湖於髙郵隄東以避風濤之險其功甚勞歸攺刑部辛亥攝都察院事遂擢右都禦史令禦史出按歳報有司賢否狀且視所報當否而殿最之請籍天下軍伍以便勾稽籍天下田數值水旱則視髙下以蠲其稅癸丑進刑部尙書壹意矜卹凡情涉矜疑者多獲平反時法司苦條例繁公奉詔防官刪定頒中外行之甲寅加太子少保戊午進太子太保加光祿大夫柱國賜麒麟服己未在告上遣中官挾醫問疾賜上尊少牢蔬米諸物再乞休致復加賜問免朝謁令善調攝起視事庚申疏累上乃許之進太子太傅賜勅給驛給月俸輿以歸癸亥七月某日卒壽六十九訃聞上念公舊勲贈特進太保謚康敏賜棺槨遣官諭祭者九命有司治事公性度宏裕持議常依於厚善裒髙益卑因事爲功決機應變無所疑滯待人際物各當其分上自王公下逮胥徒僕從見之無不意滿或以緩急叩之輒力爲排觧無所防居官四十餘年未嘗有怨於人人亦無怨之者然惟公能之他人弗能也居家孝睦事繼母甚謹弟升早世防其二孤以潔爲戶部書算廕垣爲國子生置田以贍貧族立義塾以教羣子弟置局儲藥鄕鄰疾病者多歸焉比歸不問世事園亭賔客甲於畿甸放歌痛飲以終天年世所稱五福者殆兼之矣嗚呼難哉銘曰官有九品而極於一壽有百齡其稀七袠仕途險夷明者難必家之承傳疇繼疇述盈則易虧滿則易溢迷先得後有始無卒兼是數者指殊多屈耳目所逮公在甲乙有猷有功有名有實曷其致之迪斯吉彼弗者自貽伊疾蓋棺事定是謂永畢尙有遺恩光昭贈防樂哉斯丘永奠幽室

定國公墓志銘

公姓徐氏諱永寧字克安世爲鳯陽人髙祖達從太祖髙皇帝爲開國元勲封魏國公追封中山王諡武寧世嗣公爵曽祖增壽左軍都督府左郁督太宗文皇帝靖難之後念其功追封定國公諡忠湣曽祖姑實爲仁孝文皇后次代王安王二妃家極貴盛祖景昌始封定國公賜號推誠奉事武臣階榮祿大夫勲右柱國給誥劵考顯忠嗣一門兩公蓋本朝所僅見也公性敏喜讀經史通書法蚤失怙能隆師親友襲爵時年甫十有三儀觀秀美景皇帝愛之嘗奉使秦伊二府殊見禮重歷事英宗睿皇帝曁憲宗純皇帝將向用忽遘風疾不克奉朝請久漸沈瞀間出觀戶外有貴近臣怙恃驕縱道路側目莫敢近公奮擊之其人策馬走僅得脫若是者往往而然人疑公非病其中殆介介有白黒及問之輒失度時操筆折簡通親舊或作髙昌西番字蓋其少所習者人益不能察也治甲子正月九日卒距其生正統辛酉三月十日壽六十有四上輟視朝一日遣官諭祭者再勅有司給棺槨治事皆如制三月九日窆於都城西馬鞍山祖墓之次公側室丁氏眞定衛指揮使源之女侍公病日夕不懈比卒沐浴易服縊於公之寢室死焉光祚以聞下禮部覆實詔旌其門曰貞烈其事最顯故附書之銘曰古爵五等今惟三公階最貴夐莫參下有侯伯無子男鐵劵合契金書鑱河山帶礪國與咸父死子嗣限制嚴一門兩公世所瞻開國靖難勲名兼公生早歳頭角嶄蹶而勿振迍且淹朝謁𨿽廢祿尙儋以病自逸非荒耽盈虧謙益神所鑑祖徳下被君恩覃公業有子箕裘堪世代圭組隨纓簮公全歸之意已厭上袝祖考無遺慚先迷後得數可占穹碑贔屓當巉巖我銘其幽永不芟

封孺人楊母陳氏墓志銘

楊孺人陳氏之喪其子給事中禠自爲狀泣而請予銘其敍事行曰吾母生而爲父母所愛歸吾父朴庵公時祖姑尙存性嚴急曲盡孝敬得其懽心喪居𨿽盛暑不脫衰絰諸叔之娶皆手爲綜理吾父以儉致豊吾母勸分諸叔無弗裕者見入窘急必給以衣食毎昏夜聞乞聲必呼取剩飯與之暑月則躬煮茶置道側以濟渇者天未明卽呼婢僕起治事有過則曲爲掩防毎食先問其有無或未給則食不下咽族黨幼雅至輒與之果物爭攀授索取不厭朝出𨿽雞犬聞步履聲亦叫呼以迎若是者殆以爲常吾兄祚出爲商訓之曰小民賣魚菜自活獲利甚防銖兩勿與較見傭工客作亦溫言慰之末始加訶叱焉教吾兄弟動引古書句及諺語爲戒皆切中事理禠遊庠校出試藩省輒戀戀不忍別比得官謝病歸省則曰汝壹志供職勿以我爲念知汝宦情亦薄須少報朝廷歸卽歸吾不汝彊也禠再以使命至出所積遺吾兄弟諭之曰汝輩爲士爲商皆有成業惟汝庶弟榶防可厚給之蓋所以慰吾父者又如此尢人所難也且吾母之行無一弗可記者而隠於閭閻閨閤之間禠不忍死以狀誰其知之者若金石之刻徴諸女徳古亦有之而非荒迷者所能此禠之所爲請也禠以文行重於鄕舉湖廣鄕貢第一擢進士髙等簡入翰林爲庶吉士歷禮刑二科給事中有諫諍聲此則予所知者因次第其狀而著其母徳爲銘銘曰庸徳之徳徳乃可久惟徳之久可以不朽內則之則𨿽美弗彰匪子之揚之孺人其亡乎

封淑人吳母林氏墓志銘

封淑人林氏予同年友戶部左侍郎吳公道本之配也公卒之十年卒於家其子夢麒走京師以其事聞朝廷遣官諭祭令有司啟壙合蓋異數也夢麒舊以父命學於予乃述母徳以請曰吾父之先生幸爲銘今吾母將從吾父於地下銘曷敢有他屬予哀其志而許之林氏與吳同出漳浦淑人生而貞順有則贈侍郎友松翁爲子擇婦得淑人族黨交賀淑人羞膳必謹友松家政尙肅且好賔客又置義塾以教鄕子弟百凡饋饗皆淑人手出諸叔之防也爲之澣櫛巾服膏火之費有母道焉公壯而無子淑人爲置側室林氏生夢麟財五歳抱置膝上口授論語孝經諸書蓋其所素習者不失一字後防至京師遣就外傅時使人覘其所爲或涉嬉縱輒加笞責及流涕復予之飴果而遣之若有疾則彷徨無措嘗所過從若值良士則喜爲設具否則怒形於色居未始以靡麗之服加其身曰恐喪而志而能力學得祿他日不患無此服也病篤執夢麒手而慟曰吾生七十有五年封至三品死不恨恨不及而之成以畢吾志耳自是痿不能起猶以手指使遷居正寢更衣而逝夢麒事母孝𨿽尺布一錢未始不請及其喪也匍匐數千里請命於朝君子傷之然能以家學舉鄕貢當繼得進士志業不墜𨿽公之澤亦淑人教也銘曰樛木在南小星在東維大夫之宗維國之風吳氏以國林望以族維人之良亦維人之淑內行不出孰譽其美我友其夫亦傅其子祭有藻蘋教有典墳有刑者存淑哉乎若人身所鞠子實所従老従夫九原百世是保

嶽母孺人陸氏墓志銘

治乙丑四月二十七日嶽母孺人陸氏以壽終距其生永樂癸巳十一月十五日春秋九十有三矣孺人爲需庵處士公諱端之配於我外舅防泉翁爲嶽嫂自我翁之沒三十有四年中間處士沒我外姑宋夫人沒吾妻之姊若妺沒者前後相繼而孺人巋然獨存有子女各一人孫二人外孫女一人最久且盛至是乃卒蓋嶽氏之老長於是乎盡予𨿽爲孺人幸之亦烏得不爲之哀之也耶我翁與處士公曁仲兄千戶詳從弟海共惇友愛旁睦羣族及諸子姓皆極恩意孺人實有助焉飬姑之寡妹二十餘年預置棺斂卒襄後事女嫁南京戶部主事王璒早寡迎致於家曰以成而節且嫁其孤女於今萊州府通判任經曰以畢而志其他中表諸黨貧不能衣食婚嫁死不能者多賴以濟翁交四方名士假屋講學踵接於家館谷膏火之費皆其手給未嘗厭倦後多舉大魁登進士布列華要訪道舊故皆以嫂稱之且譽其賢無異辭焉翁之戍於甘也以宋夫人從孺人事太夫人劉氏曲致懽慰及遷於莆也俾其子坪侍之行諸女之嫁奩物饋具未常弗稱坪娶於曹氏生子梁及槃孺人愛不弛教肅然有故家風範蓋其自少至老無一日不治家務𨿽病臥牀褥猶云云不絕齒徳之茂誠近時所僅見也予道南京以翁命主於陸氏見其昆弟子姓富而好禮知孺人內行有自旣托婣屬久而周旋其家𨿽欣戚事異而情理不少殊孺人之喪卜以某日坪力疾來涕泣而請曰忍不爲吾母銘耶予以官守遺執紼之役亦惡忍不銘銘曰夫有主婦維徳之耦家有壽母道乃可久人壽十袠玆過其九匪我能創亦我能守維族之望維葉之茂所未竟者以遺厥後

懷麓堂集卷八十六

欽定四庫全書

懷麓堂集卷八十七

明李東陽撰

文後稿二十七

志銘

明故吏部尙書致仕贈特進太保諡恭簡尹公墓志銘

吏部尙書尹公旣致仕十有八年卒於家上聞訃嗟悼遣官諭祭勅有司治葬事仍贈特進太保諡恭簡賜之誥命褒舊績也公姓尹氏諱旻字同仁世爲歷城宦族公七歲知讀書稍長下筆數百言正統丁卯舉鄕貢第一連擢戊辰進士簡入翰林爲庶吉士己巳授刑科給事中景防間値國多事屢有建白皆傳正義天順丁丑遷左給事中英廟見其儀觀魁偉音吐洪暢欲大用之尋擢通政司右參議轉左參議己卯旱代祀海岱禮成而雨庚辰持節封安南國王盡卻餽遺國人斂服辛巳王師有事於陜西公出總軍餉有白金防幣之賜壬丁母艱癸未驛召至京師擢吏部右侍郎成化己丑左侍郎歷王李姚崔四尙書皆曰代此位者必公也壬辰漕河壅滯公往督官運事遂集癸巳勅拜尙書命侍經筵戊戌加太子少保賜玉帯麒麟服己亥加太子太保累進階至光祿大夫勳柱國甲辰加太子太傅公久掌衡鑑博采公議不爲私撓天下翕然稱之有姦吏李孜省者貴幸用事憾公甚搆成大獄再削職以尙書歸公不自辯列惟引咎自責而已今上禦極孜省旣伏法乃吐實於官諸黨惡者罷黜殆盡而公壽考終命竟膺褒防非獨復其故物而恩禮有加焉然則世之以仇怨相傾擠竭計盡勢而不爲後地者亦何益哉公素負學識善斷大事尢精鑑彊記每經銓注𨿽稠人小吏閱數年猶識其名時料人壽夭成敗歷歷多奇中故其退也大夫士屢防薦欲起之而公亦老矣惜哉公生永樂壬寅五月二十八日卒以治癸亥九月十七日子龍己丑進士前翰林侍講先公十年卒孫繼祖以公恩廕中書舍人予與公居鄰每挹公風度聆其言論未嘗不嘆服焉比聞公喪慨耆舊之不可復見而繼祖以遺命具疏奉狀請予銘是惡可辭銘曰赫赫英祖簡修進良燕翼厥謀以詔憲皇翹翹尹公行譽言揚給捨獻替銀臺出納聲名猋馳意气山防亨衢在前靡適非達天曹峩峩公實任之端居廟堂進退百司絜短校長左右具宜翕受敷施惟帝所用手操權衡與世輕重北馬羣顧南金品貢二十四年旣久且專手所植樹其髙蔽天棟梁桷榱百材萃焉盛名難居造物所忌城門魚殃昆崗玉碎少行老歸綽有餘地人才實難矧惟老成曰篤不忘天王聖明爵以酬勞諡亦稱情天之定矣人之勝矣君子有性不謂命矣九原有知公可瞑矣

河南按察司副使致仕陳君直夫墓志銘

吾友陳君直夫舉進士拜南京貴州道監察禦史三年丁外艱服闋攺陜西道又三年丁內艱再攺河南道皆在南京遷江西按察司僉事二年致仕歸十餘年南京兵部尙書張公悅薦其志行可大用乃起爲福建僉事督理屯田又二年復乞致仕時倪文毅公爲吏部尙書特擢爲河南副使都禦史林君俊舉以自代不果入再乞致仕巡撫都禦史孫君需請畱之巡按諸禦史交薦之又二年竟致仕去君子觀其進退之際可以知其人矣直夫鯁介寡合𨿽生長都防而有山林性气不能與物湛浮遇節義亷潔士傾心向慕稍不合輒蹙頞而起若將凂乎其身家素窶奉親志養常俸外一無所取居喪非義賻輒辭弗受屏居舊鄕去府治逺足不至公室人以請托至必峻卻之久亦無復至者惟事兩兄嫁其女撫妻之孤弟建祠堂以合族他無所好非所當赴𨿽故舊彊之不屈也其蒞官政務公與愼在南臺力操風紀嘗上疏請止中官取花木捄言事之不得其職者在江西持法甚謹在福建淸屯田在河南賑饑民皆悉心綜治不茍應故事顧其所拂意者恆多𨿽黽勉就職而志常在退其去也蓋有遺用焉若其經業精貫博渉史籍使得當督學之任必大有興作世之用違其才每如此是豈獨爲直夫嘆哉然直夫之所自處則可謂不失也已直夫諱壯自號古迂浙之山陰人生正統丁巳其舉進士以天順甲申卒以治甲子十一月十三日乙丑某月某日葬黃龍興山之原予與直夫同京產又同甲第雅相知厚予久叨仕籍直夫每致書札無一褒譽語至相稱謂𨿽老必以字未嘗效時俗舉爵號故予銘直夫亦以字庶其有知尙能諒予且以爲其子終治命云銘曰抗世孤立不西以東執徳之恆以與始終眾哄而嚻我若弗聰行我者天藏我在躬縱不大施弗喪厥衷吁嗟直夫其古人之風乎

明故贈文林郎翰林院修撰顧公墓志銘

比歲昆山大夫士有斯文防諸耆宿有延齡防皆以桂軒顧公爲長縣官舉鄕飲亦爲賓防詔賜髙年冠服巡撫都禦史爲之致命於家曁其子鼎臣狀元及第授翰林院修撰報未防而公卒復防詔賜京朝官誥勅時鼎臣方以憂去上特予之於是公獲贈如其官階文林郎而不及見矣公之孫監察禦史潛亦嘗爲翰林庶吉士故鼎臣曁潛奉左庶子毛憲淸狀請予銘墓毛蓋其鄕人故知之特詳云公諱恂字維誠桂軒其所自號也生而秀整惇確學舉子業有成禮部主事吳相虞愼許可見公於塾器愛之請於耕樂翁內爲壻時吳方遊宦南北有母老無他子弟家政悉以屬公公年未二十卽力爲營治不避勞勩內無私蓄業寖裕然未始廢學𨿽居防闠書卷不去手母沒痛不獲養哀毀特甚感時觸事輒聲爲謳吟久漸成帙葉文莊公爲感而題之禮部旣卒公始出居於外時父耕樂已老奉養備至喪葬無違禮仲兄及寡姊皆髙年家居亦禮事焉族黨有貧者時致粟帛見裏中後進必勉使爲善多所成就有弗孫者恬然應之弗校也教子孫必以詩書禮義仕者爲忠居者爲孝親賢逺姦敬老慈幼言亹亹不厭故潛積學礪行督京畿學政人服其公鼎臣𨿽未試而器識材局論者以爲不負其選皆公訓也公爲詩興致和適所著有鰲峯稿五卷啖蔗餘甘西湖紀逰各一卷藏於家公生永樂戊戌六月二十五日卒於治乙丑五月二十六日壽八十八是歲某月某日葬於縣西鹿城之原銘曰盛徳之世民多老壽恊气攸萃事亦非偶公年實髙逾八望九逾九者誰公有嚴父惟兄及弟叢生並茂如彼松栢其凋獨後匪惟考終惟徳攸好惟子乾父惟孫念祖公澤不匱名不可朽贈中憲大夫太常寺少卿兼翰林院侍讀靳君墓志銘

贈太常少卿兼翰林侍讀丹徒靳君以成化壬寅五月五日卒塟於焦石山之麓越二十有四年當治乙丑十有一月朔日厥配封太恭人範氏卒於京師其子貴以喪告上特遣官諭祭命有司治葬事貴懼舊壙弗稱攺卜於果山之原以丙寅某月某日遷父柩奉母而祔且念潛徳久弗白徵同官費子充狀請予銘予稔知貴且見其居喪禮而哀銘惡忍辭哉公諱瑜字廷壁正統丙寅以鎭江府學生應貢入南京國監授溫州府經歷溫兵民錯處吏率不盡法君確守峻制不枿牙角知府周琰器之曰此非一幕才也凡督捕機宜若徵輸水利先屬他官者悉攺屬之應手而辦有千戶訟民家已聘女爲妾以賂請君暴賂於眾女卒歸所聘府倉例有賂君獨不受餌姦無所於宿君貎不甚揚人易之至是聲傾一郡周益禮重稱爲先生而不名每出輒令攝篆君積粟僃賑舉墜補敝初若非攝事者瑞安平陽二縣界有海塘田苦風潮君築治完固民利之名之曰靳公塘民有恃險拒捕者官將處以大逆君憫其愚親蒞所在譬曉之其人感悟歸罪家得不坐海盜忽熾君以計擒其魁餘黨遂散通判闕君適入覲溫人投牒吏部請君或諷令少事關節君正色拒之事竟寢觧官移家居十有餘年溫人道鎭江者必問安否大夫士還往慶弔若親戚然至於今不衰且其爲人孝友好施予尊賢禮士教子尢篤按察僉事丁玉夫遣貴受學丁後果有重名蓋其厚積薄發才弗究於用乃以成其子之賢而顯其家固在玆哉太恭人同裏名家女也慈恵朴厚事姑謹甚久弗育爲君置媵君義弗內竟遣之未幾得貴貴旣進士及第迎養於官非公事未嘗一日不在側如是者終其身太恭人性亦好義所施棺具無慮數十計偶弗適聞貴有所賙防輒爲之加一餐雲貴以學行累被簡擢直講儲宮以登極恩進今官以兩宮尊號恩進今封比又有日講之命太恭人皆及見之壽至八十有八得正而斃禮合而葬其於君蓋有光焉銘曰事有幸防寧幕無倅彼賄進者自貽伊愧意或値悖無進寜退彼戀位者亢不知悔彼得其外我得其內矧惟我余天有錫類我所生者於我終代旣盈我虧亦發我晦持此絜彼獲詎非倍由初質今若取諸貸若田旣秋功在一漑謂天弗明安所置喙惟魄有藏於彼江介遷斯祔斯曰有令配載徵厥祥來者未艾

贈通議大夫通政使韓公墓志銘

贈通議大夫通政使韓公諱傑字仲彥及封太淑人蘭氏通政使鼎之父若母也公以鼎貴初用皇太后徽號恩贈禮科給事中再用考績例贈通政右參議移封例贈右通政比新天子登極加命今秩則兩宮尊號恩也太淑人始封太孺人累封太宜人太恭人以至今號命下乃卒且合葬於是朝廷遣官諭祭令有司治葬事仍給驛歸其喪而公與有榮焉公祖諱槃起家鴻臚寺序班終吉州吏目父諱尙敬贈如公官公生而天質秀頴少失怙居鄕無師傅自識文字通大義律已應務黙合理道孝睦勤儉非義不茍取顧喜賙施貸不能償償不及數者輒爲棄責鄕之人徳之曰公有陰徳他日必大貴富然竟不沾一命曁其子之成而不及見矣太淑人蚤閒內則吏目之在吉也公實從行聞其賢以祖命聘之公𨿽宦族而世襲淸苦與寒士無異太淑人躬井臼爲養祖姑以下皆安之吏目卒歸槖蕭然姑久臥牀褥太淑人侍湯藥夜未始帖席悒悒如不欲生姑念之曰眞孝婦也比卒舅及祖姑皆繼卒太淑人連舉三喪情禮兼備人稱之如其姑之稱公旣卒太淑人日事紡績衣食其家不以煩其子故鼎得專學問以底大成聲績累著致於九列太淑人就祿養被命服怡然終其身古稱婦徳不外見太淑人以壽且顯大夫士還往相傳播至形謌詠故其事加詳云通政君嘗督河安平得太淑人壽詩成捲適予以祀事東返請爲序比被召領易州薪炭塲務以喪告於朝復請予銘禮恭而意傷辭弗獲乃按禮部侍郎王公徳輝狀爲銘銘曰慶山之陽有田孔良旣畎旣疆有菑弗荒有婦饁我力復協我有子我播亦復獲我古有耕道亦有種徳以小諭大不逺維則生𨿽弗榮沒則已哀老弗及偕卒同厥歸始則同勤終則共逸爲勤孰名逸則永畢有封若堂若所胥宇九原不亡可質斯語

明故封中憲大夫太常寺少卿前陜西按察司副使劉公墓志銘

封中憲大夫太常寺少卿劉公約之文恭公之子也舉進士歷大理右寺副累遷右寺丞出補延平府同知進漳州知府擢陜西按察司副使歸及其子棨爲尙寶司卿陞階從肆品以考績例得誥進公今階今天子登極公以致仕恩當復進階而棨以東宮正字恩進今官以兩宮尊號恩當復給誥則又以移封例回所得誥封公爲今官命已至而公卒朝廷遣官諭祭如例而特勅有司治葬事蓋公以世業繼顯科爲要官中道蹉跌久弗大振而晚歲遭際皆奇特出常格如此云公諱瀚約之其字別號樗庵少爲蘇州府學生景防庚午領南畿鄕貢卒國子業有名其舉進士在天順丁丑試政禮部頒詔至揚州府府餽金二鋌公峻拒弗納列郡皆相戒勿餽縉紳繪卻金圖賦詩頌之其爲大理在天順成化間讞駁詳愼嘗奉勅錄京畿及江西重獄平反四百餘人出賑河間諸府饑民籍名給粟者十五萬其爲同知八年專理戎籍多所釐正鄰郡愬訟者踵相沓爲知府得專制鉏彊抑暴民甚安之部使旌於朝章至八九上爲副使益持憲體會邊徼多事督餉不乏資望日積而遽致事以去西安府餽金爲贐卻之曰不聞致仕與在任同耶時治己酉也居鄕十七年足不至公室歲鄕飲有司禮爲大賓其平生服履孝義與人交際無諛詞妄語精法比達政體善古文歌詩而終身不自伐纊未屬呼諸子孫至前連舉孝弟忠信四字訓之猶懇懇不置其卒以乙丑十二月二十二日壽八十有一矣配吳氏有內行先公二十餘年卒累贈恭人子男十一棨其長也爲中書舍人直內閣預經筵國史事以愼敏稱每欲歸省不可得比卒乃請予銘禮也吏部侍郎王公濟之方修郡誌列公名宦當借是以傳銘惡足恃哉銘曰儒臣之子爲刑法家內守外臺厥績孔嘉理同事殊父有遺教其所爲教維甲科是紹亦有遺恩匪我自取所弗自取維以貽我後維詞及翰亦詎非儒還以錫予其祖風之餘乎

明故資徳大夫正治上卿都察院左都禦史贈太子太保諡恭簡戴公墓志銘

都察院左都禦史戴公旣寢疾遺囑其從子兵馬副指揮星曰不得以防典累朝廷已而禮部稽據典制以聞上再賜諭祭令有司治葬事而給驛遣官防歸其喪監察禦史楊儀等數十人以公督學所造士合詞上請特贈太子太保諡恭簡蓋於禮加隆焉公諱字廷珍其先宋錢塘令士先自源徙浮梁祖諱嗣安以子升貴贈陜西布政司右參議考諱冔嘉興府學教授皆以公貴累贈南京刑部尙書公以縣學生舉天順壬午鄕貢甲申登進士第成化丙戌試四川道監察禦史服闋乃授職壬辰督學南畿凡考校必以文藝占器識有請謁者孫不色拒而終一無所撓羣士帖服至無後言戊戌遷陜西按察司副使仍專學政政如南畿地加廣𨿽遐陬僻壤未嘗不到修古聖賢祠廟或增秩祀典聞民間孝節事亦奏旌其門甲辰擢浙江按察使令尙淸肅丁未遷福建右布政使治戊申轉左布政使勤教養通財賦情法兩當論治體者必歸之己酉擢都察院右副都禦史撫治鄖陽諸府豪右多窟流聚爲利公刻日令首罪民所辟田多匿稅略償所費而設其餘嚴練兵伍自制爲營陣法蜀盜野王剛越境入竹山平利諸縣守臣畏罪莫敢發公請合湖陜兵誅其首惡縱其脇從千餘人事遂定時偉其功公不自伐也辛亥召入爲刑部右侍郎乙卯轉左侍郎嘗會勘荊府不法事皆得實時羣疑交訌朝廷是公議卒行重典丙辰拜南京刑部尙書讞獄尢謹庚申復召爲左都禦史公益自檢律務持風紀𨿽簿書之細必極精覈嘗與吏部考察京朝官者一考天下述職者再孝宗皇帝親鞫大獄諸司震悚公從容應對時有所開析天威頓霽上知公淸愼每廷宣面問至移晷刻引疾求退必優詔勉畱命醫賜食間有慰諭若家人父子然者公不覺感泣上亦爲之動容童前後六上畱益力公遣其妻若子先歸以身待命乙丑新天子嗣位公不敢輒言去力疾視事疾再作竟不起卒之日爲十二月二十三日距其生正統丁巳三月七日壽六十九娶夏侯氏累贈夫人繼吳氏累封夫人子晴國子生公廕也正徳丙寅吳夫人挾晴來扶柩歸以是年某月某日葬於某山之原公徳性和粹中耿耿不茍合而洞達無城府奉職守法不爲物撓而意常近厚祿仕四十餘年家無餘貲壹意官守𨿽尊官髙年猶手削章牘辰入酉出窮寒暑不變敭歷中外所至有聲績學政尢著身旣沒人至今道之不衰所著有松厓稿數卷公在同榜中夙見知厚常謂予曰子必銘我其治命亦屬太子太保閔公以及於予嗚呼是安可負哉乃哭而銘之銘曰昔我孝宗咨訪耆碩公長中臺時聞造膝公祕不泄曰我後之徳公簡帝心帝監公直公所執法躬就繩墨其有弗率則惟我職無曰棘棘或爾黙黙我法弗忒曰我無遺責世有碎玉亦鮮完璧惟公始終有美無擇惟帝嗣位惟父臣是式臺評廟議亦懋爾績古亦有言天壽平格有平若公壽弗臻極惟所遭値及所樹植令名在玆永耀金石

明故福建按察司僉事致仕進階朝列大夫蕭公墓志銘

海釣蕭公旣寢疾附戶部郎中王君藎告訣於予未幾其子鳴鳯哀疏至則奉治命請予銘予爲之然以悲蓋自壬子之秋別於城南僧捨十五年於今矣嗚呼予乃竟爲公銘耶公諱顯字文明號履庵更號海釣以山海衛學生舉天順己卯京闈第二成化壬辰乃得進士第甲午擢兵科給事中有武臣中官怙勢求賞者公批奏尾駁其功坐是賈怨弗卹也涿州有巫矯邪神自東方來京城男女爭負土爲築祠宇公抗章劾之並禁私剏庵觀等數事言極剴切畱不報外間傳言禍且不測忽召至左順門令中官諭遣之人始知其事後數日詢之則巫已逐矣然權幸人嫉之不置辛丑遷鎭寜州同知時方作艸書手閱朝報付其子趣治裝仍終數紙乃罷鎭寧非人所居其俗每獻饋流官納則喜拒則疑公孫謝理諭皆敬服無敢怨者越八年爲治戊申稍遷同知衢州府勾稽戎借所得隱丁甚眾越三年辛亥擢福建按察司僉事承勅領屯田事勸督交至民相率輸納歲無畱逋又一年以萬壽聖節入賀刑部尙書白公昂欲有所薦擬親戚有力者亦樂爲之援公不復顧戀上疏徑歸歸數日而命下乃治別墅與騷人使客遊衍其間有乞書千文者秉燭終捲遂得目而賦詠不輟乙丑今天子卽阼以恩進朝列大夫正徳丙寅十一月二十六日乃卒纊未屬猶憂及時事且口占對句課其孫其至死不亂如此距生宣徳辛亥十二月十一日壽七十六公徳性醇篤不妄言笑早失怙恃終身孝慕事伯兄文淸甚謹撫其孤引鳯爲之婚娶比死又厚葬之交友尙意气久而不變當官盡職視患難若所當得至於幾先勇退順時正命尢士君子所難𨿽所蘊蓄未盡見於世顧以劉文安公爲主司而得易魁以三原王公爲吏部而得薦爲方面則其人可知已山海本用武地舉科第工詞翰皆自公始公詩淸簡有思致所著海釣集鎭寧行稿歸田稿若干捲其爲書尢沈著頓挫自成一家卷軸徧天下傳至外國後來者殆鮮及云配喬氏繼馮氏子五孫三羣從孫爲諸生者尙數人喬孺人之葬予嘗爲銘今公與兩孺人合葬於某山之原則丁卯閠正月十六日也銘曰孰得之難弗患失耶孰進之難退乃亟耶將理有先難後則獲耶抑數有終信而始則誣耶不然何壽其身而復世其澤耶觀徳者盍以世而不以日耶

明故朝列大夫南京國子監祭酒羅公墓志銘

天順甲申廷試進士憲宗皇帝在諒闇制辭從簡以治國平天下之道爲問防和羅公璟對以爲孝乃萬化之原願舉此推之以成聖治上深納之賜及第第三人與吉水彭公教太倉陸公鈛皆天下選也彭陸皆不壽以沒公獨考終於家而今亦不可作矣惜哉公字明仲其先有伯壽者爲元盧溝簿被旌爲孝子曽祖子理國初爲徳安同知繼娶陳夫人卽少師楊文貞公嫁母也挈家戍西安文貞言於上爲蠲其籍得公祖賓亷以歸公父進善從文貞居夢鶴而生公額有赤志可寸許文貞曰此鶴相也當貴且多壽公未弱冠文貞已卒讀其家所藏書文思溢發巡撫侍郎楊公寧奇之遣入縣學初仕爲翰林編修修英宗實錄成化丁亥書成遷修撰嘗上疏言六事上優詔答之慈懿皇太后之喪屬有異議公上疏言宜合葬裕陵又與諸學士合章以請乃得兪命壬辰同考禮部奉命校通鑑綱目癸巳修續綱目甲午充經筵官丁酉書成擢司經洗馬戊戌孝宗進學東宮簡侍講讀庚子主考南京凡所校閱曁精當而是科得人尢多癸卯以母喪去丙午闋服上京師忽調南京禮部員外郎中外駭愕莫知其故後李孜省獄詞上乃知爲所中或云鄕人有弗合者構成其事而公不自辯也治初三原王公爲吏部薦爲福建按察副使專督學政政尙寛簡程試外恆以義理爲教士類悅服癸丑召爲南京國子祭酒方將大有施設時已沾疾猶力起治事丙辰考績京師至河西疾作乃具疏乞致仕遂得請癸亥七月二十六日卒距其生宣徳壬子某月某日壽七十二禮部爲請於朝上眷公舊學特賜諭祭命有司治葬事云公端雅諒直志識不羣博學髙論動以古人爲凖平居不事詭激而崇奬節義汲汲若不暇視天下事皆所欲爲中値困阨累歲再陟稍克振防而公亦病矣爲文務簡勁詩亦脫綺靡有冰玉稿若干捲蓋其所自號因取以名其所編錄若五經旁注周易程朱異同刻於福州予與公同榜又同在史局爲道義交恆念公之退不能薦死不能弔以爲公負公卒之五年子燧以治命奉狀來乞銘乃爲銘以補葬禮之闕公墓在白泉山之原其葬以甲子十二月二十九日至是五年矣銘曰濟辯以博孰我鋒遏守正以約亦孰我志奪惟其人之卓乃命之閼九原是托惟斯丘之樂孰斯人之能作

懷麓堂集卷八十七

欽定四庫全書

懷麓堂集卷八十八

明李東陽撰

文後稿二十八

志銘

明故工部尙書進階榮祿大夫致仕贈太子太保曽公墓志銘

公與予同出湖南同籍京衛入京學同舉進士第前後四五十年交最稔去冬公訪予病弗果見爲之悵嘆以去今春予始入覲而公已病越數日遂不起其子沄以治命乞銘嗟乎予竟不獲與公面訣而遽銘耶公姓曽氏諱鑑字克明舉景泰丙子鄕薦其舉進士以天順甲申試政刑部通州民十餘輩坐盜獄且具公辯其誣人惑之後果得眞盜乃大服初命爲主事尋以父喪闋服攺工部督造供應器物綜理甚精攺吏部驗封遷稽勲員外郎母喪服闋再入驗封進郎中奏擬精核人無訾議成化丁未擢通政司右通政專領武官誥籍治庚戌遷太僕寺卿馬政修舉壬子擢工部右侍郎督易州山廠薪炭事剸治經畫事集而人不擾乙卯召還轉左侍郎修倉庾葺宮掖充唐府冊封使庚申拜尙書修諸禁門社稷壇及京城垣陴凡涉公帑民力者時執藝以諌上嘗召至便殿趣造戰車公言泒辦不可亟請以舊所積楡槐木爲之又嘗問工匠缺乏公曆陳災傷逃徙之故皆見嘉納正徳丙寅修盧溝橋隄制內殿龍毯百餘特賜玉帶若白金防幣等物不可殫紀前後所得勅誥贈封其二代及妻者凡四命廕其子二人旣病亟具防乞休上念公勤愼勉從所請進階榮祿大夫令有司月給米三石歳給輿四人命下而公已卒矣訃聞上悼惜贈太子太保遣中官賜寶鏹萬貫爲賻遣禮部官賜祭者再仍令有司治事如制云公溫純樂易不事矯飾𨿽風雨寒暑不廢朝謁官事未畢繼之以夜性惇孝友兄弟同居白首無間言族裏窮急力爲周施而自奉簡約不爲祿位所移易部吏少俊者教以舉業且爲給膏火費後舉鄕貢者二舉進士者一皆徳之終身下至僕亦感慕無飲怨者是亦可謂難已公生宣徳甲寅六月二十三日卒於正徳丁卯閏正月八日得壽七十四以三月二十四日於都城南五基之原其配陳夫人合焉公初娶於陳生子洪側室滕氏生子沄今爲國子生公遺事尙多尙書李公時器有狀銘不能悉也銘曰卿有六署公居其三防學壯行老且益諳工曹最繁公所終始世歷累朝歳防四紀夙興夜寐心矢靡他日累月積歳計實多盡瘁而生得正而斃亦有餘恩爲身後地凡器之類鋭必先折公戢其鋒有用無缺凡物之生早必先萎公斂其華有實之理公不言功皇則念之公不責效天則驗之孰傳厥宗家有介子孰最厥名國有太史

明故太子太保南京兵部尙書致仕贈少保王公墓志銘

今年春上釐正舊典特嚴贈卹公安王公適以訃聞吏禮二部最公功行旣遣官諭祭命有司治事復特贈爲少保蓋公爲尙書以平蠻功加太子少保以致政加太子太保至是凡三加而公不及見矣公自憲宗朝爲大理評事累遷右寺正奏讞精覈嘗奉勅錄四川囚活百餘人勘陜西藩府大獄不避權貴擢四川按察副使孝宗朝攺陜西復爲四川按察使其分巡川東發廩賑饑又請官銀十萬兩爲糴費民賴以不死者甚眾有貴州苖弗靖已徴兵進勦公獨謂不煩師力卒從其議比長憲有滯囚累千人應手而決先後凡四入蜀民習政教去之日老稚遮道不忍釋孝宗朝遷南京都察院右僉都禦史兼督巡江官校例出巡捕公奏令禦史偕行以防掊克總督京儲出納明允防貴州巡撫官闕朝廷特勅公往黜藩臬不職者數人土官子皆令就學以消獷習入長大理多所評駁嘗與兩法司擬定問刑條例行之復入南京爲戶部尙書其所綜制如督儲時加法爲詳其督師貴州也值米魯之亂勢甚熾特命公兼左副督禦史統本鎭及楚蜀廣東西諸路官軍土兵十二萬分四道以進雲南兵亦來防扼其歸路賊先送所沒內臣於軍及戰北窮走首惡就斃擒斬賊徒五千二百級俘其屬千二百人還所掠男婦五百餘人破其寨箐千餘區燬其倉屋十倍其數獲其牲畜又三倍之赦諸脇從且立故酋之後以統其人上賜勅奬勞召還京師道引疾乞休弗許旣陛見賜白金防幣尋攺南京兵部參贊畱務秩之始加也論者以爲未稱其功而公求去益切三歳間章十二上乃得請上賜勅給驛月給廩粟歳給輿卹典之備復有俟於後云公諱軾字用敬世爲荊望子五貢舉鄕貢士賞縣學生先卒贊亦舉於鄕資以文廕補國子生貞以武功授總旗賜冠服公生正統己未九月二十日其卒以正徳丙寅十一月十六日以丁夘某月某日其地曰某山之原公篤孝友撫孤侄有恩簡直無僞持論常近厚自奉儉約不避勤勩所陳利無慮數十條多見采納歷官四十餘年人無訾議至交章騰薦其病在告又趣起治事所領兵刑錢谷皆劇務所至有聲績而貴州功尢偉予與公同出湖南又同舉進士故贊以治命奉兵科左給事中鄒君文盛狀來請銘銘曰有苖西南匹婦爲孽潛噓虐焰如燎斯烈帝簡公才往授之鉞坐帷定計分兵搗穴如竹斯破應時解節苖民歡忭如水濯熱公來何遲公去何猝公歸獻馘帝甚喜悅論功在廷公不自伐辭章疊上勇退防決如藏太阿有用無缺功名始終指詎多屈史有特筆必先大節我銘公行以厲來哲

明故封徴仕郎禮科給事中李君墓志銘

泉之晉江有李封君者諱杲字世白兵科左給事中貫之父也以子初命值聖天子禦極上兩宮尊號恩封徴仕郎禮科給事中錫以勅命鄕之人榮所被命兼賢則君之之義皆稱之爲封君封君云君初學春秋不樂爲科舉業然專用教子講解程課倍於外傅貫旣舉鄕貢無他兄弟不忍出求仕君防上京師試禮部弗利而歸教益至越數年貫始得進士入翰林爲庶吉士毎念君不置將引疾歸省君聞之曰柰何以我故廢業復間關北來畱官邸諭以守身蒞政之法閱數月乃去去則屢致書申告戒亹亹不厭其誨廸周悉蓋如此故能成子之名貤其身大顯其家君子曰固宜君惇本篤行蚤失怙恃鞠於繼母陳氏事之四十餘年曲盡孝飬陳至今康樂無恙事前母兄防如其父君平生好義舉縣有六斗門瀦水漑民田可千頃一日盡決縣簿董修治役漁其利功弗時就君眾讓之爲所窘民閧甚將甘心焉君曰吾固民也其無所與校乃止君輕利好施值歉歳則蠲佃租之半傭人老羸者均其直鄰黨有貧者輒周之刻意古學涉獵羣籍先逹博雅並加推讓羣子弟皆取則焉君生景泰某年正徳某年卒年僅五十七惟貫一子有行與藝偉然逺器也女四人適某某皆縣學生工科都給事中許啟衷閩人也嘗奉使道晉江獲見君丰容雅度言溫而气充殊禮重之比還朝貫亦以使歸則聞君已捐館因狀其行貫奉以請銘狀稱君所居有松數十株惟意所好因自號愛松故予志以爵舉而銘以號著終君志也銘曰居視所與物亦有焉彼愛者松惟物之賢中貞外堅不與外妍排風傲霜以歳以年善者好之如此松然發爲枝柯其髙蔽天后寒而凋名則固存封以識之永矢弗諼

封太孺人趙母胡氏墓志銘

編修趙生永旣喪其父文林翁獨奉母胡太孺人以居越三年永舉鄕貢九年舉進士被簡爲翰林庶吉士又二年授今官未考績聖天子嗣位恭上兩宮尊號以恩被勅命於是贈翁如其官而封母今號又二年當正徳丁卯太孺人年七十一以壽終永衰絰來請曰先生旣銘吾父寧獨爲吾母靳予愴然感之乃據其所自著狀爲銘胡之先出湖廣沔陽太孺人生而簡重和惠聞講說前代故事涉女徳者輒能領解嘗有相工至其母欲見之謝曰吾聞女子行必擁面柰何輕以示人相工曰無俟面矣年二十一禮歸趙氏文林翁諱貴爲繼室姑年防九十太孺人佐夫致飬倍於恆品食必手制湯藥必嘗而後進翁先娶吳氏遺四女太孺人視若已出鞠育周至比長擇宦族歸之翁久未有嗣太孺人爲置二媵徳常下逮已而自生子永其長也翁置塾延師羣鄊子弟與之共學毎躬課所業欲給錢以勵勤者太孺人曰勸之以利非所以訓也請以紙筆充費翁曰吾慮不及遽從之永之學於予也太孺人實佐翁翁將易簀指永示之曰此汝責也及卒太孺人哀毀逾制𨿽一茶必以薦念與翁勤家久始致丰裕至是獨綜內政凜如嚴君戒永曰汝之業汝父之遺望也我幸不死獲見汝之立庶防報汝父於地下自是毎語及輒泣下沾襟永用是厲學砥行揚親亢宗增飾堂構光於往世母之教固不可誣哉銘曰爲夫代終而保厥丰教子旣庸而饗其封生無憾容沒有遺寵九原其逢寧不曰孺人之功乎

明故封翰林院編修徐君墓志銘

有談吉水徐封君之賢者禮部侍郎費君子充曰君諱晉字廷亮以字行夙惇孝義羣從昆弟類以丰裕相勝君父處士公獨守故業無所增拓顧樂爲施予母髙孺人尢慈煦見饑寒困迫如切其身族子失怙恃育而室之防歳或鬻粥以飼餓者君毎承命必竭力行之逋不能償者焚其劵人或以爲難則應之曰麥舟不俟命而發矧旣命乎君子曰善飬志者剛直負气見媕娿淟涊之人殆欲唾之當廣坐中非非是是無少假借用是爲人所憚或以賈怨無他兄弟中外侵暴屢遭頓抑竟不爲所屈或被卵翼後黨附仇視者待之如初及諸子成立家寖盛皆革面求納又待如初其人卒自慚悔若無所容蓋其內有涵蓄不過爲忮刻又如此晚益韜戢世故不一掛齒頰因自號曰闇庵著志也平居足不至公府鄊飲禮請僅一赴後不復往婣戚請托語涉官府輒顰蹙揺手謝之一布袍十稔不易旣以子穆貴被錫命非令節嘉禮不服綺繡勤勵自策夜臥蚤作卒以爲常少習經業喜接章逢士下逮庸人孺子見之無不意滿若是者屢屢言之蓋以穆爲予禮部所舉士雅相知厚故耳熟焉君生某年月至某年月壽七十乃卒於某山之原其封曰翰林院編修階文林郎故人稱之曰封君乃按狀以銘銘曰庶以親著卿以子名前千百年曰此徐氏之英也封君有子太史有父身所爲教以貽於後後千百年其亦曰無忝於徐氏之冑乎

封翰林院編修可閒顧翁墓志銘

予嘗序可閒顧翁事又表厥考遺善處士之墓比翁卒厥子淸來請銘翁之興況旣序之詳矣玆撮其行實爲銘復序以系之按顧氏本江南著姓蓋自晉已然居華亭者若干世翁曽祖秀一以行稱祖文理考顯皆力本修行而父徳尢著所謂遺善處士者寔生翁翁亦不仕治家政及子貴曰吾可以閒矣始有是號後以子官受封人猶以號稱旣老乃復翁之翁防髯魁幹顧步有威意度濶略而中屹屹負志操處士舊業爲外兄沈氏所侵弗與校翁曰是先世所遺者其惟我責乃白於官盡反其所侵議者謂處士能讓而翁善守兩賢之家有逺役沈度其憚行要重賂爲代翁奮自往卒事還費省十三四自是鄊鄰無敢侮者相戒曰顧氏有子矣樂赴人之急勇不避難觧忿釋憾拜於門者踵相接與人言不逆詐𨿽至親過必靣折然不畱於心明日有善又稱之故人畏而不怨治生無詭遇鬻貨有弗善直以告人𨿽弗售弗計貸不能償者或因以乞之蓋其勤勵儉節寖致優裕寔未嘗朘剝爲利故凡有興作眾懽趨之回視他姓固有彊而弗赴者因益以驗翁之賢翁𨿽無官守恆憂人之憂比值歳旱與鄊大夫禱雨徒步走烈日中遂得疾疾且革謂諸子姓曰吾今年七十三與吾父同壽死不恨獨不及淸歸歸則以吾言諭之以終吾教云蓋淸之就外傅也毎夜歸翁必課所業淸舉解元進士爲翰林編修翁來視於官及歸始被封淸遷侍讀以母喪歸翁乃訓以官事其所謂終教者以此淸再入朝在講筵史局方以學行向用而翁弗待矣翁以正統某年月日生正徳某年月日卒是年九月十三日墓在縣之修竹鄕吉麗橋處士墓以厥配陸孺人先翁卒且虛其半壙至是乃合亦治命也翁生淸及某某孫某某按狀汪編修抑之所撰次而淸所自創孺人亦著姓昔所謂顧陸者與翁嫓徳其別有銘玆不悉序也銘曰立爾卓不摧以弱守爾朴不鍥以薄不刻不斵寧我爲璞亦寧我爲木不棟以桷我稼我獲其苖孔碩有徳與齒矧有封爵我憂其劬亦饗其樂我所自取若手諸槖惟厥子攸托述其匪作

戶部郎中徐良佐墓志銘

今年春良佐手二軸請予書洞庭嶽麓詩辭曰廷用出先生門十五年矣而寸紙隻字未嘗有獲知久厭詞翰諒不爲知者靳予方辭謝良佐意懇甚趣僮僕具筆墨必得乃已予自禮闈得良佐後毎聞能官聲不意其酷嗜此殊以爲訝越兩月良佐忽遘疾疾急屬其友易吉士舒誥欲得予銘數日遽卒不益可訝也夫嗚呼不亦可痛也夫良佐姓徐氏諱廷用良佐字也世居吾長沙之醴陵祖某有隠徳考某某縣丞縣丞君仕不顯嘗指良佐曰是必亢吾宗比弱冠遣爲縣學生稍長學驟進同輩者多屈爲弟子成化丙午舉鄕貢其舉進士當治癸丑越二年丁卯授戶部江西司主事督都城商稅通州倉儲及內監諸場芻稭事皆劇務良佐夙夜勤勩力拒請托貴戚僕有牟利撓法者輒舉按之庚申丁外艱闋服癸亥攺陜西司甲子都禦史閻公仲宇承勅治宣府大同邊儲謂非才識練習者莫佐其事訪於眾得良佐名特奏請以從時芻糧闕乏悉力區畫令不煩而事集歸遷廣東司員外郎正徳丙寅進河南司郎中凡歷四司皆繁甚比爲正郎躬領庶務益殫志慮而官長信任寮佐敬服無少訾議識者皆以逺大期之然愈自刻厲惇尙儉素食飲衣馬不加於舊旣在告猶手削奏犢矻矻不稍置獨念母老欲圖終飬竟不獲自遂以歿年四十有二而已銘曰固則執之約鮮失之止或尼之吁天誰詰之年之嗇矣塗之阨矣維子之克矣家之澤矣衡山之巍兮椘水之彌兮生斯斯兮嗟兮其全歸兮

封太宜人何母李氏墓志銘

封太宜人李氏於故刑部郎中何君商臣爲元配於今兵部郎中孟春爲母以君主事初命封安人孟春初命𨿽不過主事而例從夫貴又以獨存例封今號及見其子爲今官以卒卒五十有八初太宜人歸於何氏年甫十有九事祖姑鄧安人姑廖宜人備極孝飬喪皆如禮成化辛丑君舉進士太宜人攜二子從至京師治辛亥君錄囚南畿厥考廷彥公致雲南按察司僉事君遣婦子歸飬於家太宜人事其繼姑李宜人如其先姑癸丑孟春舉進士旋遭君喪乙卯以母命娶於歐氏丙辰擢居兵部之職方太宜人就飬於官越三年得疾癸亥按察公喪孟春以嫡孫承重正徳丙寅復任丁卯李宜人喪再承重歸太宜人手足半痿又弗良於言孟春意揣色饑飽寒暖隨事致請太宜人必頷焉蓋非公事不敢離左右嘗考牧三邊數閱月旣見則喜見於面𨿽在哀疚恆恃以自適己巳湖南多盜鄕民多走徙孟春奉太宜人野避者一入城者五重貽親憂復奉以北上比補武選未一月捨館甫定而太宜人疾革時其少子孟旦及崔氏女皆先夭惟孟春在側云李與何皆郴州望族太宜人黔江教諭通之女生景泰壬申六月六日卒於己巳九月十有四日君於劉仙嶺太宜人今於何山十里而近從吉卜也女之職大扺婦勞而母逸太宜人少勤饋爨曁膺祿飬又困於牀褥出則涉舟車之險殆不能一日安乎其身孟春少劬問學不任家務旣失怙又值母病形影相依倚聲气相煦嫗慈孝之懿有人所甚難者比其再至文益奇才气益充拓方將自見於用而又抱憂戚以去君子蓋深哀之予雅有一日之長尢知且厚乃爲其母銘與其父之銘並傳焉銘曰郴去京防萬里一從夫三從子官爲家古有是全而歸更何俟惟母徳在堂所有銘亦近禮我爲文銘再世以其餘昭內懿生同居死異地魂必之藏在此

大理左寺正趙生訓夫墓志銘

趙生訓夫旣寢疾予往視之生蹙然曰式病劇且歸歸幸獲終飬惟違逺門下甚恨予憮然感之越數日果上防乞致仕比命下以手書告訣其父且遺囑請予銘初生介柳中書文範見予未遇時後直內閣爲官屬因學詩文於予久且習與吾子兆先交最稔悼其死手錄其遺稿以傳玆惡得無情哉生諱式訓夫字也生少聰頴異凡兒學舉子業尢工楷書從徴仕君宦淮閩間弱冠將入郡學以父命綜家務始棄舊習徴仕旣歸休日服孝飬徴仕謂之曰國家求賢路廣汝無擇仕且無以我故自畫生上京師以儒士禮部印局需次未至治庚戌尙書耿文恪公廩於官甲寅少師徐文靖公始薦領書翰事試中書舍人三年乃得眞授凡朝廷寶冊制誥詔勅經筵講章榜文試錄多其手出預修大明防典加正七品祿修玉牒賜銀幣修歷代通鑑纂要亦有賜歳時所賜酒饌扇袋諸物及禦制詩皆郎署所不預嘗頒孝宗覃恩詔及孝肅太皇太后哀詔於兩畿諸郡閣直出使前此所未有九載秩滿遷大理左寺正加從五品祿其視常格亦加一等云生明敏淸辯博聞而逹尙多事遊宦歷覽山川形勝識民情事變使卒業科第決不至汨沒旣以藝舉專事書牋益精鑑賞眞行篆旁及繪畫芙蓉松菊竹之類種種淸絕毎應制揮寫刻時立辦逺近購請無虛旬日碑板摹刻後先輝映評隲品第有指不能多屈尢擅越調酒酣對客撫幾歌吟綽有風致生沒後士大夫家殆爲絕響予於是蓋永嘆焉生生景泰某年某月日卒以正徳某年於吹臺山竹臯之南疾革時族戚爲治後事集諸鄕宦緘所藏書畫諸物待其子君澤來畀之君澤亦析其貲以遺防弟皆可謂不負者銘曰有頴在囊不探而脫見爾豪防試爾硎發持以向用孰爾鋒遏匪武斯競乃文之蔚彼崛而突胡奄而忽維中書君未老而折才孰爾予命孰爾奪嗟哉趙生飲志而沒

明故推誠宣忠翊運武臣特進光祿大夫柱國慶雲侯贈宣國公諡恭和周公墓志銘

孝肅貞順康懿光烈輔天成聖太皇太后旣崩之五年爲正徳戊辰其中弟太保長寧伯彧卒越明年己巳二月十日伯弟太傅慶雲侯壽亦卒上屢爲震悼輟視朝一日贈長寧爲侯諡榮禧贈慶雲爲宣國公諡恭和逓進一等遣禮部官諭祭命有司治事焉公姓周氏壽其諱字永齡世居京之昌平曽祖諱徳淸祖諱福山皆贈某官考諱能贈某官諡榮靖妣甄氏贈寜國夫人生女二太皇太后其次也繼配髙氏亦贈寜國夫人實生公公少奇俊不凡性度詳雅寡言笑讀書通大義天順癸未襲榮靖初命爲錦衣衞副千戶尋進左軍都督府都督僉事成化乙酉進都督同知丁亥賜誥劵封慶雲伯辛丑進慶雲侯治戊申加太傅蓋自爵命以來日益貴盛其所被賜不可勝紀公禮賢下士𨿽接幼賤亦假以辭色終太皇之世不敢恃恩澤爲驕縱𨿽例不治事嘗奉使藩府印記戰馬皆以勤愼見稱朝請之暇必躬蒞家塾課諸子書史筆畫未嘗輕出門戶客至刺入非親舊不輕引接以爲常縉紳簮弁之徒或有不識其面者焉然則太皇蔭覆之仁累朝報本推恩之孝於公見之而膺奉持守不危不溢以衍於無窮者公之賢亦可謂無負耳矣公生正統壬戌六月八日壽六十八卒之年三月二十八日窆於昌平鸞臺山祖墓之次公以治命屬二子奉狀徴銘銘安可辭哉銘曰霱彼慶雲爲瑞於天地有封邑嘉名應焉鐘靈蘊和亦有人瑞寧國之子聖母之弟若雲從龍自下而升而朝布韋而暮簮纓五爵之二三公之一一門兩封此實誰匹歷事三朝餘四十年我皇眷之惟親惟賢榮名寵光越有終始生斯斯於帝之裏鸞防之鄕裕陵是望山環水朝靈气攸藏穹碑峩空上有文字公子公孫來者是視

懷麓堂集卷八十八

欽定四庫全書

懷麓堂集卷八十九

明李東陽撰

文後稿二十九

志銘

眀故通議大夫吏部左侍郎兼翰林院學士掌詹事府事張公墓志銘

嗟乎東白公已矣公姓張氏東白其所自號竟以號行天下皆知有張東白者而今已矣嗟乎公五嵗精爽過人書過目成誦其父松亭翁名之曰文魁寜靖王召見令作儷對韻語大加賞嘆書元徵二字賜之因易名元徵松亭攜入閩觀者塞道公至考亭拜朱晦翁遺像輒有志所謂道學者松亭謂曰彼儒先曷嘗不由科舉進邪乃入南昌縣學爲生都禦史韓公雍奇之曰此人瑞也復易其名曰元禎字之曰廷祥天順己卯舉鄕貢庚辰試禮部得詩魁英宗每掄材必兼膂幹公貎臒然若不勝衣李文達公特簡爲翰林庶吉士劉文安公奉詔授業見其文矍然以驚壬午授編修考校精覈嵗貢士鮮入格者癸未同考禮部得太倉陸釴爲省元人始未信後果有大名憲宗卽阼上防請行三年喪復言講學聴治用人厚俗四事預修實錄書法不茍時同官多不合者成化丁亥謝病歸示無復仕進意名益重從之遊者四逺而至藩臬郡縣至者未始不往見見則憮然自失諸言事者累薦起之不果居二十年值孝宗卽位治戊申召修實錄至則以舊勞遷春坊左贊善上勸行王道防幾萬言入侍經筵己酉考南畿鄕貢辛亥書成遷南京翰林侍講學士癸亥念母老復謝病歸越五年戊午召修大明防典爲副總裁至復遷翰林學士掌院事孝宗隆其名特置日講兼侍東宮講讀數月以母憂去壬戌擢南京太常寺卿癸亥召修歷代通鑑纂要攺太常卿仍兼學士侍日講甲子命掌詹事府事乙丑考防試卽奉詔授吉士業一日忽上防請讀太極圖西銘諸書上亟索內閣得之蓋有意大用未幾而龍馭上賓矣今天子繼統以侍從恩擢吏部左侍郎仍兼學士加從二品俸勅爲實錄副總裁自是數病病必連月屢上防乞致仕優詔弗許正徳丁卯滿三載未奏十二月晦日卒公少侍父疾吁天請代喪禮尙古事母色養惟赴召時不及躬斂憾之終身遇二弟有恩甞建一荘嵗置租二百石以濟族防以四百石貸鄕民有司爲給帖書籍其於書務博涉尢好探經傳賾隱多所獨得一時談理學者數人各樹門戶而公岸然不爲下作易詩春秋語要四書集要太極圖說要綱目近思錄家語解要皆未脫稿爲詩文始務奇崛勇脫蹊徑晚就平實若出二手然類爲人所重莫爲軒輊論議掲掲尢深嫉惡至不可近及再入宦途益寛厚𨿽後之寒士亦與抗禮顧或爲貶抑要其中容有所見賢者之不可測固如此天每艱於生才才者未必用有如公者豈易得哉豈易得哉公生於正統丁巳某月日年七十乃卒其子詣予請銘公亦豈易銘哉銘曰木生在山久乃益堅輦致於途蹶萬牛以顚貢之明堂將棟將梁忽內蠧以傷孰其生之而卒棄厥良人材實殊公負其有惟厥攸負曰可與大受與不在天受不在予夫茍不自愧遑防其餘維文之絕維名之掲彼利達者疇巧疇拙地靈人傑惟鄕邦之哲百世之下山不泐水不齧玆惟張東白公之穴明故錦衣衛掌衛事都指揮使贈榮祿大夫右軍都督府都督同知葉公墓志銘

公姓葉氏諱廣字大用世錦衣衛爲總旗公少孤賴母範夫人鞠成之俾學書藝旣代役識者曰是非行伍中人領東廠緝訪事詳愼不泄成化八年以功擢試百戶涖本所事屢奉勅出勘重獄所在餽贐悉辭弗納江西藩臬賦詩贈之遼東武臣奏其地有金鑛珠池公奉命往勘躬涉境外察其姦事遂寢東人徳之至今領本衞緝訪事事必核有劇盜詔捕甚急或陰迹所在以告公曰盜固有罪待其自犯爾何得爲邏者後自訪得之有校尉緝越城盜公疑之執不變公曰若殺此人後獲眞者柰何不數日眞者果獲二十一年實授爲百戶明年遷副千戶理鎭撫司刑鞫讞精密有姦婦掣毒假婢手中其夫槪坐死公以婢不知情辯釋之有校尉誣執平人爲盜反坐執者都察院守者相仇殺逮系百餘人戶部進內藏銀數失實系者亦眾皆止坐罪者自余平反縱釋多至不可計治五年擢署指揮僉事明年本衛缺員兵部薦其名時孝宗簡在已久禦文華殿親閱之命涖衛事實授爲僉事總都城溝塗事人不敢犯出勘寜化王府疑獄務存大體勘大明川投獻地卒歸於民督捕中外盜賊獲數千百人而鄭村壩賦尢劇數年累遷都指揮僉事北山賊稱靠山王者勢甚獗方發官軍出捕比至則公已遣官屬搗其巢滅之一日矣上偉其功遷都指揮同知又勘外戚莊地及藩府儀賓獄皆集事而還今皇帝正徳元年進都指揮使掌衛事凡郊祀耕籍視學經筵諸大禮無弗預者減役從省浮費政令一新官屬皆攺視易聴總緝紡事尢極愼重戒諭官校必以天道國法爲說詞義懇切人多感動蓋隱然有陰徳焉八月二十五日卒於正寢距其生正統三年七月二十三日壽至七十朝廷特贈榮祿大夫右軍都督府都督同知命禮部諭祭者三工部治凡葬事皆異數也公器局魁碩敏而能斷遇事不茍動先自律威貸旁午屹然不爲動自壯至老未嘗少易又能體悉羣情不過苛刻用是獲於上下交口贊譽翕然同辭其卒也尢悼惜不置云銘曰有偉丈夫奮起朝列在帝左右職掌麾節使旌孑孑出徧藩臬命不我辱物不我湼嚴嚴詔獄法象斯設鞫明察幽靡枉弗雪衝颷激濤盤根錯節如檝得濟如觹解結隨不失正剛不至折功名始終竟保完潔髙門嶻永樹閥閱外有佳城幽光不滅

明故武定侯郭公墓志銘

郭公存忠自錦衣衛指揮僉事襲封武定侯越七年卒上輟視朝一日命禮部諭祭者三勅有司治凡葬事皆如制公之爲僉事也甞試武舉有名然未甚顯防錦衣闕員兵部以公數人名上孝宗禦文華殿親閱之見公儀觀秀整進對明暢命涖衛事每侍衛扈從必以目屬焉甞參預廷鞫總都城溝塗事兼督工修治充殿試執事官出勘長沙衛獄詞涉藩府歸奏稱防其爲侯也僉右軍都督府事領京營牧馬勘薊州牧場地捕北山賊屬若干人敵冦大同命充右參將尋命簡京營兵別部以俟公易置旗鼓嚴爲肄練勇气增倍後不果行乃上邊務六事累數千言都禦史陳公道韓禦史春交章薦之各極稱譽亦未及試也公𨿽生故家値業中落嚢無餘貲惟積書數千卷凡天官時日戰守攻圍之法悉有指授以至堪輿醫卜罔不究心公暇則詠詩作書開園蒔花尢好竹以賓竹自號大夫士過者談論窮日夕不厭也事母致孝友誼尢篤貧而死者爲具棺斂人以是賢之獨其中所蘊蓄弗克大展賫志以沒識者又以是惜之公生景泰甲戌某月某日卒於正徳丁卯六月十六日年五十四其葬則十月三日也子勛奉公治命請予銘銘曰郭有封國在髙皇世一門兩侯侯者再繼仲繼以恩伯繼以功三紀之後歸於大宗翼翼京營嚴嚴督府旣衷壯猶亦佐耆武維時恬熈兵斂弗耀志在邊疆身則廊廟謂公旣試而有遺才公子公孫繼繼其來附於先公是謂無忝幽光百世昭不可揜

明故山東萊州府知府進階亞中大夫致仕李君墓志銘

君姓李氏諱楘字從質其先望於隴西元季有諱成者居鳳翔國朝永樂中徙河間之任丘考諱溥登陜西鄕薦累官山東東昌府學教授贈儒林郎光祿寺丞生四子君其長也生而凝重不浮儒林公防易學歷湖蜀秦魯間多所造就因以授君君補縣學生提學閻禦史禹錫賞所爲文試必居首遊從至四十餘輩任丘士多業儒傳易者實自君始成化甲午舉京闈戊戌登進士知上海縣賦訟叢防持以鎭靜和而不狎每有鞫問人稱爲明以外艱去民遮道攀送有下泣者服闋被徵擢光祿丞越六年當治壬子遷少卿六年戊午擢知萊州府值嵗屢歉撫煦凋瘵理疆界均力役捕劫盜六千餘人時勾稽屯地戎衛欲移患於民或議牧馬於萊又有獻地於衡藩者皆力爭以免招徠流徙與屬縣期約視多寡爲殿最旬月內復業者至數千人民稍饑輒發粟施粥活者尢眾暇則修葺學捨集諸生勵以行業萊人爲刻石頌徳焉越八年不調君以子時已舉進士爲翰林編修乃上防乞歸吏部言其恬退可嘉宜進秩以示勸特陞山東布政司右參政致仕明年得疾就醫京邸數月歸又明年病劇時亟欲歸省防孝廟實錄告成有日又朝廷將行黜陟之令君手書止之自制棺斂處分家務曰無以爲我兒累也時憂甚弗暇他卹亟具疏以請逾月乃獲命比抵家君已逝七日矣君夙惇孝慕每見儒官輒加禮遇曰吾父甞爲是也世所遺田宅悉讓諸弟羣從子女皆爲婚嫁處已愼密澹然無所利有治事才而爲寛厚所掩又恥自衒故鮮有知者時亦用家學顯才器甚偉所進未可量歸省事尢汲汲若弗逮竟弗躬治命其志尢可哀也自狀父行以墓銘告銘曰駕於亨衢旣蹶復驅弗摧我車颿彼中流倐退以休式完我舟尺蠖之屈防鴻之掲非我失得彼逐逐者其欲其捨無一非我得不在身有天者存以遺我後人

封孺人彭母李氏墓志銘

婦職視所從爲貴賤然事在兩值或兩值而一貴者蓋亦有遺寵焉彭母李儒人之封實以大理寺正君諱銓初命爲評事其子縉累官禮部員外郎秩加顯而封號未及進故仍稱孺人而以先封故不得稱太制也李氏出襄陽舊族與彭爲郡望孺人之父諱濟以國子生爲同安縣丞有惠在人寺正君之父贈評事眞朴翁諱某聞李氏女賢聘以冢婦同安亦耳熟寺正君之才簡於諸生謂爲偉器議是以克合孺人孝敬勤儉皆出天性服食麄糲而奉祀修饋必丰潔婣裏窮乏有須輒應俯接卑防無不意滿以去內外賢之生縉未彌月出事井臼手爲杵所傷裹以供役翁責羣防弗代孺人謝曰婦職固是也寺正君舉鄕貢擢進士第旣授官孺人貴不廢業寺正君嘗賑饑齊魯間蠲逋發陳招集流徙夙夜不暇給孺人畱京邸勤家政內外截截君子以爲有內助焉寺正君還朝道卒孺人哀毀防不能生旣歸葬壹意教縉市織紡爲膏火費縉繼舉進士授萊州府推官孺人實就頥養每訊獄聲徹屏幃輒爲廢食飲縉歸必問之故往戒之曰汝父之爲是官恆自慮獲譴及出賑活人多甚吾知其必有後也汝無亦爲後地乎縉被召爲兵部武選司主事孺人復至京邸後數年攺禮部命至今官而孺人歸已老不復出矣正徳三年戊辰五月八日卒於家壽七十有四子三人縉其長縉予禮部所舉士也勤愼奉職不愧其父其徴銘也甚懇而哀吾是以銘銘曰得於夫者以成其子優學爲仕平反爲理復爲禮官內則之軌惟所從故以與終始有藏在玆百世無毀

蕭芝庵墓志銘

芝庵蕭君來自南實以子昂居京師就養五年乃卒已而厥配潘孺人亦卒昂將歸合葬奉兵部郎中李君源狀請予銘按狀蕭氏本蜀望仕宋居河南從南渡寓於閩國初有伯亨者甞被召以疾辭不起賜歸錢塘給薪米數十戶終其身是爲君祖子敬號善寜居士隱於鄕是爲君父君諱鑑字克明芝庵號也生而端慤長益謹厚寡言笑不喜戱劇遇事輒奮欲自立時家中落晝爲蠱幹夜歸誦讀不絕口業寢就裕事親志養婚弟嫁妹爲從子置田宅育諸甥如己子友有黃佐者同貿於外各市官鹽若干引至洞江黃舟壊鹽盡覆君公所有予之黃負金爲所窘君亦代之償黃謝曰防公佐死久矣分水縣學生郎啟親喪不能葬君貸以漆山田十畆並其劵折之杭州衛百戶杭華代職京師貧不自活君給以衣食復資而遣之其他周困振乏者尢眾晚好醫書得其窔奧以疾告者𨿽天寒暑必赴酬以金幣輒辭曰吾豈爲利計哉鄕人無長少防戚皆以號稱之曰芝庵長者也孺人同邑橘泉處士之女有淑質慧敏精女事能讀列女傳諸書比歸禮佐孝養治內無違則君喪哀甚忽夢君因大慟防絕越數日竟不起惟昂一子以名醫被徴入太醫院供事內局比以進藥功擢禦醫命下君已卒七日而孺人猶及見焉明年庚午三月三十日合葬於西湖嫠井之原故爲銘銘曰蕭出內江始遷洛陽由閩逮杭廼居錢塘其業經書其術岐黃父教之良矧有義方老家於官全歸其鄕子職之勤矧惟顯揚龍泉之原山回水長居也同堂窆也同藏有存不亡百世勿忘明故封奉直大夫翰林院侍講學士劉公墓志銘

封翰林院侍講學士劉公諱規字應干舉成化己丑進士知浙江余姚縣以父喪闋服攺知湖廣麻城縣被簡爲監察禦史左遷廣西郁林州判官孝宗皇帝登極復敍遷爲江西新淦知縣以母老上疏乞歸養例弗許時其子春已爲翰林編修會上兩宮尊號恩當封乃棄職就封秩爲編修階文林郎曁今上皇帝登極復以兩宮尊號恩進封侍講學士階奉直大夫壽七十三卒正徳三年九月十四日也公性剛介不爲物撓在余姚出納興革心計力作聞海堤圯亟爲修築患里甲苦供役手自籍記令裏日出米二石餘則均於次日日省數倍重興學士經奬勸者多有名於時每賑饑必審實裏戶髙下以次給之民獲實利治獄必先矜卹隨事斷決不輕械系而往往得其情狀病勢家請托每客至延坐後防令羣吏左右侍皆莫敢出口以去然亦無怨也按察蕭僉事禎有戚屬出入爲需索公械送於蕭蕭謝之遂用是知公麻城差易治治又加昔故不勞而辦爲禦史覈湖廣貴州軍儲又按山東𨿽擿發姦伏而務平恕每慮囚獄疑者必從宥法劾防政張盛爲所詿補外未嘗色悔焉痛早失怙事母每飯必躬侍建家祠修世譜周贍貧族至老不倦蓋其居官不茍得而家積谷粟益饒裕其爲義舉以此尢嚴子教每語之曰居者爲孝仕者爲忠又語其仕者曰爾輩各有職職異而理同爾其識之長子春舉解元進士及第累官至學士賜四品服以學行聞臺亦舉解元進士歷吏部員外郎今爲泰州同知孫鶴年復舉進士彭年舉鄕貢士科第之盛鮮與爲比其次曰靜年大年嘉年延年光祖繼祖萬年皆宜人鄧氏出學士君在講筵史局方向用聞訃將歸卜以明年某月某日襄事奉狀請予銘銘曰邑不我詘臺不我矜旋復棄之封君是稱科以三世教以一經矧有世守有行有名公名固存奚俟玆銘

光祿寺少卿致仕進階朝列大夫李君墓志銘

去年冬予防抱犢李光祿南屏潘太史遂逸張西臺於家三君者並京產潘張皆予婣家李君亦少同筆硯張氏之好實與成之故也時李君已病歸遂劇越數日手書抵予若欲爲永訣者旣又以韻語屬予銘墓比再遣人之則已逝矣予旣與遂逸會哭春初有事於城南是夕夢焉乃悲而銘之李氏世居徐之沛縣後徴至京師錦衣衛籍君諱紳字縉卿其自號曰抱犢山人生而朗潤數歳能屬對人爭誦之甞與予從監察禦史岐山展先生遊並被甄賞君長子三嵗顧淹一舉舉成化乙酉鄕貢連擢丙戌進士授行人司行人數奉使足迹徧天下聞見益博九載考最遷戶部員外郎郎中贈其父道明員外郎封母周氏爲太宜人並受誥命其所領司最劇書簿立辦時貴戚方盛有所干請力爲摧抑尙書李公敏薦爲光祿寺少卿意气勃發遽罹猜忌防考覈京朝官以浮躁淺露例調知山西之忻州忻君所甞奉使地不欲往上防乞致仕再上未允復防曰郡縣之職非循良豈弟者弗稱玆以浮躁淺露之名而責其循良豈弟之政蓋亦難矣旣得請榜於坐曰五斗懶將雙膝屈三章乞得一身閒論者賞其志亦惜其才之不盡見也君舊居城南徙禁禦之西偏已乃復故業間歸沛置屋數楹嵗取僦直忽燬於火又無他貿易嵗費且不給持以勤儉未甞見言面喜讀道書手自抄錄至盈箱篋或訝之笑而弗答與客觴詠投壺象戲或雜以諧謔文采逸髮獨不及官府事予叩之瑯瑯可聴使得再試未必不嶄然穎脫也今天子登極詔進階朝列大夫至是卒甞爲友索艸書久弗致纊未屬三日以幅楮抵予必得乃已交接之際蓋至死不易云銘曰少而同袍壯而同朝分官異曹獨老於韜豈才弗能實命不遭觴子於堂弔子於郊銘以葬之以全我交

贈淑人孫母錢氏墓志銘

戶部尙書孫君志同之父之喪予嘗爲作銘及母錢氏喪銘弗及備意有所待也越十有九年自述行狀二千言以請予讀旣嘆曰世所述先徳有能詳且實若是者乎按錢氏出鎭江丹徒祖忠謫戍湖廣始居安陸與孫同裏閈父廣於素庵翁雅厚遂許聘其子資政公孟恕逮事舅姑並致孝敬體素弱始不習勞聞姑戒躬率婢使至窮日夜舅老病嗽晨起須茗飲淑人每夙興制茗姑喜肉炙躬執炊防暑必近火自始嫁至垂老饗饋如一日親喪以舅姑在不敢過哀私居縞素定省必易服從事公性嚴肅𨿽細事必稟而後行有所怒則爲寛解家法不置乳母生五子六女皆自抱負紉綴至得婦乃已素好潔祭饗器必自滌每澣絺葛立夏日中以手熨抑俾燥濕得所用不殄物衣𨿽久不垢敝裁翦繒錦不遺余質積至數千片輳合補葺五色間錯粲然成文公弟妹七人處以和嫕不失辭色外睦兄姊孤且貧者遇之尢厚以曁諸婣戚皆然鄰婦死無棺假以佳木鄕黨患難亦周之以成公志公甞謂曰吾婚嫁粗畢夫婦當偕老脫我得多算則願分以益汝無相先後錢少公一嵗後一年卒皆壽六十有一錢始封安人進宜人贈防人淑人至夫人而公亦加贈如志同官資政者尙書階也戶部以郎中歸省而公喪在治甲寅嵗逾年而夫人亦卒是爲乙卯正月十有一日十有二月二十有九日合葬雞籠山之墓異棺同槨乃戶部所親制以義起者蓋於是寡遺憾焉嗟夫女徳不外見若戶部之孝且文能自紀述則𨿽謦欬跬步之細皆身教也由是敍銘之以與父徳並傳顧不可哉銘曰有子如此無問其母以柔濟剛惟嚴教之輔惟徳是似質固其有有潛弗彰澤故能久惟桮棬在口若書在手同堂合壙終獲其所我銘封石若徯其後

懷麓堂集卷八十九

欽定四庫全書

懷麓堂集卷九十

明李東陽撰

文後稿三十

志銘

明故太常寺卿致仕進階榮祿大夫林公墓志銘

內閣置中書舍人領制誥詔勅冊寶奏防封艸書篆之事地淸職祕其貴者乃至三品顧不恆得若林公以成累官太常寺卿加正二品祿進階資善大夫致仕防今天子登極恭上兩宮尊號恩再進階從一品爲榮祿大夫蓋歷事四朝五十餘年年八十有一而卒遭際之盛僅一再見而已公諱章以成字也世爲杭之錢塘人曽祖居義以上皆不顯祖仲英考森皆以公貴贈諌議大夫太常寺卿祖妣鐘氏母張氏皆贈封淑人公防而敏悟藩司以大書薦於朝景泰初授中書舍人遂直內閣與衡陽謝伯寛並價遷禮部儀制員外郎天順初文簿叢沓防有大典禮事出倉猝方稽據故實公預具籍冊無所遺失李文達公殊愛之超遷禮部儀制員外郎成化二年九載秩滿遷山東布政司左參議寄祿順天府朝謁仕事皆如故三年預修英廟實錄成擢太常寺少卿十二年秩再滿進爲卿以父喪服闋治初秩又滿始有加祿之命四年憲廟實錄成時資勞愈積而限於格例於是祿再加而官不復進中間若大明一統志續通鑑綱目諸纂述事必預預必有賜金幣楮鏹酒饌及諸時物多至不可數後以母喪服闋遂上防請老始有進階之命顧以二子皆仕就養居京師累閱嵗於是階亦再進衣鶴腰玉以歸歸未防而卒公考妣及妻之喪皆賜葬祭並其生所置壙皆出異數蓋𨿽曺省卿佐茍非稱事應例亦有終其身而不得者斯亦可謂難已公生於宣徳五年十二月十二日卒於正徳五年二月二十二日是年某月某日啟壙合葬其地曰金鐘山之陽公素孝謹親疾必吁天請代母老迎養於官每公暇不去左右友弟睦族急人患難其居官愼重不泄非疾病未甞一日不入朝書法遒勁尢精鑑賞博聞習見能道先朝臺閣事歷歷可聴云乃爲銘銘曰錢塘之墟山水環礡鐘奇結秀造物有作非物之作人亦孔卓或以行舉言揚藝擢公生其間自見頭角貎臞而茂骨淸以確如嵓斯松如嶼斯鶴旣梁旣桷頫仰臺閣不矰不繳往返林壑斯人斯丘永以終樂

封阜國太夫人王母段氏合葬墓志銘

正徳庚午十一月十二日王母阜國太夫人卒上震悼遣中官致香幣楮鏹奠於城東賜第命禮部諭祭者十有四工部給米布諸物治凡葬事皆如制慈聖康壽太皇太后哀痛不自勝慈壽皇太后曁中宮皆有奠賻使者道相屬勲戚公卿以下咸往弔其諸子卜以辛未二月二十一日啟都城西玉河鄕阜國公壙而合葬焉乃奉吏部右侍郎兼翰林學士靳君充道狀請予銘按狀太夫人姓段氏世爲南京望族實誕我太皇太后憲宗皇帝旣登極正位中宮公官於京師累封榮祿大夫後軍都督府右都督於是有夫人之命後長子源封瑞安伯進爲侯太夫人始加今封太皇太后在孝宗皇帝朝已進重闈太夫人恩禮加厚每入宮輙畱養逾月其家居子姓甥婿歳時燕防蠎衣玉帯以次上壽太夫人春秋𨿽髙而聰明康健一一爲之盡觴無不意滿一時大家鉅室稱福壽者莫之敢望太夫人懷謙抱和貴不忘勤富不忘儉一錢尺布不忍輕費每旦焚香禱家廟教子孫習詩禮親書史接賢大夫士夜則帥諸婦治女紅或漏下數刻乃已臨終忽呼家人取舊賜蠎衣服之旣又麾之曰是非送終服也蓋其年至八十有九而耿耿不亂如此可謂賢矣於戲我國家以仁孝治天下推恩睦族施於外戚必仰體慈志厚於所生自孝廟以來曁今上皇帝率用是道若王氏兄弟並躋五爵官封祿養極庭關之奉而惇詩悅禮屏奢去傲滿而不溢君臣交盡自昔爲難阜國之教固始自防養而順守終善以延於無窮者謂非太夫人之訓不可也銘曰翼翼舊都大江之東巍巍聖母靈秀是鐘匪惟國禎家慶則有天實屬之亦假其手桓桓阜國家始用昌溫溫夫人不顯其光徳稟純和气分淸淑儲休召祥亦孔之篤椒房之馨奕葉沾沾封誥煌煌甲第潭潭衣有命服賜有玉食四十七年靡間朝夕先帝至孝今皇至仁老老之義由親逮尊生有寵章沒有賻防從夫而終永奠幽室

明故榮祿大夫後軍都督府都督同知郭公墓志銘

都督郭公彥和世出武冑雅好文事厥妣朱太夫人曁厥配李夫人之葬皆徴予銘比公卒厥子琮復以治命請且奉戶部侍郎喬希大狀予於公以朱氏故有婣好知之爲詳有與狀互發者乃敍其事以爲銘公諱鋐彥和字也初嗣指揮使住彭城衛成化乙酉以廣西荔浦功進都指揮僉事己丑中武舉進同知月加俸二石贊畫團營方略掌旗鼔號令名遂起丁酉領五軍營右哨戊戌備倭揚州諸府政尙鎭靜海道以寜丙午充漕運參將治戊申寄祿錦衣衛壬子充副總兵鎭廣西永安諸路獞賊流劫府江公首議用兵分路進勦俘斬甚眾乙夘進署後軍都督府都督僉事佩漕運印充總兵官鎭淮安以廣西功實授俄復進都督同知降勅奬勵賜白金防幣給誥命階榮祿大夫自復入淮熟練漕政悉官兵利病條貫便不便曲爲區畫借京倉銀爲般剝費以代市息浚通州官河二十餘里置減水壩用淺船般運以代陸挽嵗各省數萬緍故𨿽專且久而官士愛戴不少替正徳丁夘召還京師奉朝請佐理都督府事逾年乃卒昔人以轉輸功上戰代謂兵食必相須乃克有濟公先兵後食歷試皆效其所謂食𨿽非赴急應變然持恆保大爲國家逺久計功實倍焉而論者猶歉其弗克盡用以沒此其人亦可知已公事母孝謹迎養嶺南桴鼔之暇不廢定省自奉簡約雅好慕士大夫下上論議圍碁雅歌閱古書名畵蕭然如書生云公生某卒某葬某謹爲之銘曰東巡海徼窮三吳南盡百越逾蒼梧左節右鉞麾且驅但有號令無喧呼執俘獻馘多壯圖江淮之間財賦區億兵兆粟萬舳艫前參後帥紛卒徒茨粱矗地相撐扶論功校績已有餘豈以旦夕爭錙銖古稱宅相事有諸平陰之澤世不渝承家有子讀父書刻石紀徳昭謀謨堂封合葬如來胥公生全歸死不孤彼不死者歸來乎

句容知縣劉生徳機墓志銘

有傳劉生徳機病者予曰徳機質厚不宜病又有傳其死者予曰徳機气局甚偉不宜死旣乃於喬侍郎希大得防庵楊先生報哭曰噫眞死矣蓋徳機以內弟學於予又學於防庵防庵以都禦史致政居鎭江徳機實在鄰壤得气疾劇往就醫忽病瘍卒於丁夘橋別業防庵爲制棺斂爲文祭之甚哀越數月喪至西郊葬於四里原世墓劉氏出順天之順義世居京師有名籍徳機諱釗徳機其字少從父至新昌歸父喪哭至嘔血爲京學生試久不售成化丙午予主考京闈徳機聞命卽引嫌不就試治乙夘乃得舉又詘禮部己未予涖春試復不就又三試皆北謁選吏部乃得知句容縣則正徳戊辰也防嵗大侵徭稅沓至詢民疾苦極力撫慰每京府牒下曲爲申告至罹督責不少變民恃以爲命爭相慕悅道路騰播流聞京師部使者察其能致旌勞焉蓋自爲諸生三十年始得一命旣壯長益練習世故故所試輒效使假以時嵗當大有所就而不意其遽止也悲夫徳機每見予所爲文𨿽寸紙隻字不輕棄擲今其死𨿽不吾屬吾知其待予銘以瞑也銘曰由丰而約志若可樂在仕而憂維民之瘼胡負之卓卓其成落落其施未博咎豈在學彼不死者惟文章是托我銘劉生以防漠

亡女衍聖公宗婦墓志銘

嗚呼吾女其竟至此極也吾女年十八嫁於孔氏嫁十有一年比歸寜已病才兩月遽沒於此痛哉吾家故多難繼娶於贈太師成國莊簡公之女今封一品夫人朱氏生二女及一子兆同皆夭惟吾女一人吾女眉目淸湛翛然玉立意其非凡兒匹諸貴家多議婚盡卻之治丙辰前衍聖公南溪先生有子聞韶方冠屬其弟衍聖公東荘先生來議於京陳都憲玉娶於孔氏與二公通家又視予爲知已首爲請曰是宣聖六十二代大宗子也簡雅而文予謂族大非耦且以逺故未應太宰屠公朝宗輩十人懇予不置予要以三事曰吾女尙防必三年後成禮禮必從儉孔氏子必令讀書皆應曰如約乃許之庚申東莊以聞韶至納徵之日少師守靜焦公實相禮焉吾女素孝謹戀不忍別其兄兆先憐而送之旣至奉舅姑食必親饋繼嫡姑袁夫人曁其姑江夫人奇愛之東莊卒聞韶旣襲公爵而南溪又卒吾女居喪哀毀屏服飾相祀勤恪處諸妯娌和遜有節接婣戚無驕色婢僕數十指馭之皆有恩端居一室𨿽名園別墅未嘗一至屢娠弗字自置媵妾人以爲難比字一男輒不育其得疾亦以此恆念違逺父母泣涕無虛日或之曰夫人爲聖門宗婦爵重族盛宜莫與比復何憾吾女曰貴富非不敢望但獲恆侍膝下死不瞑矣𨿽百方解之不能得甲子重建闕裏廟成予奉勅代祀畱其家十餘日乃返其母亦嘗還之還後愈益戀慕比歸𨿽病彊笑語慰予及卒吾母麻太夫人哭之甚哀有嵗制棺輒以予之殯斂皆如禮時聞韶適有疾請暫寓京療治上命醫診視遣中使賜酒肉蔬菜物及以喪告請再假數日上爲憫惻復特遣禮部官祭於殯行人祭於家仍給驛防喪令有司治葬事吾女未給封誥而得此蓋異數也吾女性朗慧其母口授女孝經及名物之書意領頷答皆略能黙記手冩家信作蠅頭字或爲韻語多思歸之詞聞者悲之念兄之孤女手制衣囊嵗再三致至買女婢給之其歸寕凡七至屬纊之際父母及夫皆在焉蓋其恩誼篤至若亦有陰相黙防者獨念其二姑弗獲終養爲終身恨嗚呼痛哉吾女年二十八生成化某年卒某年葬於孔林南溪墓之右銘曰孔氏世爵爲大宗子亦有宗婦式相廟祀代六十二婦氏維李巖巖闕裏生則歸之鬱鬱孔林死則棲之歸獲其配棲得其所女靈在玆永奠終古

明故資政大夫太子少保禮部尙書兼翰林院學士贈太子太保諡文裕白公墓志銘

國朝父子官至尙書者不過數人南宮白公其一也公諱鉞字秉徳考選至舉正統壬戌進士官至資政大夫太子少保兵部尙書贈榮祿大夫少傅謚恭敏恭敏公之爲浙江布政也公生於杭成化庚子舉京闈第一甲辰舉禮部廷試第二人及第授翰林院編修治戊申同修憲廟實錄以內艱去癸丑同考禮部丙辰秩滿遷侍讀己未充經筵講官壬戌復同考禮部今上在春官充講讀官癸丑修大明防典成進侍講學士賜宴禮部尋修歷代通鑑纂要公亦與焉甲子考南畿鄕試乙丑以登極恩進學士加從四品充日講官丙寅開經筵賜白金防幣車駕視太學賜坐彞倫堂丁夘命教庶吉士署掌院事擢禮部右侍郎日講如故尋攺吏部遷左侍郎賜禦制蟠龍諸詩賜纂要進尙書己巳賜玉帯庚午復命兼學士入內閣專典誥勅掌詹事府事以寜夏平賜賀功金牌加太子少保居月餘以疾卒年五十有七上悼惜不置贈太子太保諡文裕遣官諭祭勅有司治葬事公以公卿子習聞朝廷典故加之問學博涉彊記詞翰淸羙見稱於時而久職文字典禮無甲兵錢糓之寄故以此終其身成其所爲名其爲人重厚政尙寛簡不爲骫骳之行瑣屑之節值所難處寜稍爲遜避而未嘗遂失乎正其居家惇孝養與其兄錦衣千戶鑌弟國子生銓及鋭鈁相友愛遇婣戚有恩上下交際不爲諂瀆有長厚之風焉其所著有怡靖稿若干捲公以某年月生某日卒辛未某日葬於南宮某原予與公同官久矣乃爲銘銘曰世紹科第家爲公卿我自得之匪祿防是膺兄翹弟華業擅文武我以文試匪甲冑爲伍士則有學惟經史子曰我所以仕固其在此官則有職惟天地人曰帝有命我曷敢弗寅進敷講帷入掌綸誥凡所施用皆文之教禮有賜葬行有易名一之謂難矧不忝厥生父曰恭敏子曰文裕惟千百禩以永終譽

封武定侯夫人郭母栢氏墓志銘

武定侯郭公諱良旣卒之四年當正徳辛未三月二十四日夫人栢氏繼卒其子嗣武定侯勛以喪告且乞假襄事上遣禮部官諭祭令有司啟壙合葬於是卜以五月十一日窆焉嗣後乃告於予曰先公之喪辱惠之銘玆吾母不敢他請乃據以銘柏氏太保定蠡縣望族純懿有內則父母愼擇配久之得武定公公喪父當嗣以年防例給侯祿優養於家比長族人有爭襲者撓之遂罷侯封授郡衣指揮僉事祿不足夫人輒以奩具佐之恨不逮舅養事太夫人許氏備極孝敬食必甘防衣必輕毳務得其歡乃已曁諸族黨𨿽防且賤亦施禮遇未甞以貴盛加人公素好客夫人每見意治具不俟咄嗟而辦公亦以是奓名治癸丑公被簡涖衛事親交咸賀夫人獨曰祖爵未嗣憂方大耳丙辰公勘獄湖南夫人脫簮珥以充行槖公曰官有廩餼安用此夫人曰君素不妄取獨不爲意外計乎辛酉許太夫人請於朝下廷臣議謂榮國公之功不可忘公乃得襲並給封誥夫人曰爲郭氏婦勤苦三十年而得此死不恨矣甲子公奉命統軍營兵捕近畿劇盜所謂靠山王者獲其黨數十人夫人曰玉石俱焚自古難免人命至重未可忽也夫以女婦而能爲此言顧不難哉銘曰武冑之貴惟勳與戚一之旣希矧可兼得郭自開國爲公爲侯世婣帝家貴鮮與儔亦有嘉儷出於戚裏內和外肅是謂嫓美晨滌暮甘中有家饋春蘋秋蘩上有廟祭子職是共亦惟婦賢世有恆道貴家所難生本從夫亦從其死其從不死亦旣有子我銘君侯亦銘夫人公有家傳系以斯文

翰林院侍讀學士徐君舜和墓志銘

嗟乎舜和已矣舜和才甚敏气勃勃不少降骨堅聳而神若有餘皆不宜死而竟至此也舜和姓徐氏諱穆舜和字也世爲吉安吉水望族防時日記數千言十嵗受易學十八廩食爲縣學生十九舉江西鄕試第二入國學已有名治癸丑予考禮部得其文奇之賜進士第二授編修甞以親老引疾歸再閱嵗己未同考禮部得一卷予時再出典試事力主之以寘榜首遂魁大對乃今諭徳倫伯疇也癸亥秩滿遷侍讀與修歷代通鑑纂要宋元論防多其手出乙丑復爲同考得今編修董文玉爲首曁諸名士尢多今天子嗣位命充正使賜麒麟服頒正朔於朝鮮及境譯告國王不郊迎詔不遵跪舜和援古義稽今制反復辧析皆如議王屢遣陪臣代質疑義剖析不遺凡所餽獻悉拒弗納其人皆愧服不置焉與修孝廟實錄撰述必當充經筵講官敷說有體戊辰以外艱歸時逆瑾扇虐惡諸翰林不爲禮屈聞舜和才諷以顯職不爲應比書成例進秩恡不肯或嗾之謂文士不習世故擿所同忌者十餘人陞調諸部屬俾擴充政務舜和𨿽憂居猶不免得南京禮部員外郎庚午闋服未至攺南京兵部瑾旣敗諌官以爲言請復舊制舜和始復爲侍讀今年命淸理武官黃籍防肺病未差力疾入治事旋復大作比內閣以翰林春坊多闕員乃防其有資望者請以次陞補舜和名在疏中報至嘆曰命也翼日遽卒其子永年請於朝下吏部謂已得允命且防其次所當得特予爲侍讀學士亦異數也舜和事親孝與其兄順美友而防性不喜殺聞哀鳴聲輒不食至所交際乃骯髒不下博極羣籍於凡國朝故實兵民利四方地裏險易俗尙之薄厚以至人情物態常變眞僞不同之故若指諸掌公堂廣坐言議英發略無諱避顧非其人則噤不出一語語必悔之其所自負挾奮欲一試而防防屢失久而不振然其退其進名義甚正校其所自得亦已多矣爲詩文雅贍有思致不蹈畦逕人以爲難有南峯稿若干捲舜和生成化戊子正月九日卒於正徳辛未五月十一日卜以某年月日葬某山之原舜和之葬父也甞徵予銘玆且葬永年揣其志若非予文不瞑者實介倫董二君及易檢討欽之以請乃志其性行履歷而系以銘銘曰躍之鏗然鑄之凝然擊之錚然噫是何聲也一試而缺兮再試而折兮倐爾而沒兮名之曰幹將終不可滅兮

國子生潘元謹墓志銘

國子生潘君元謹者鶴溪先生之子吾友南屏太史之族弟也年四十有一而卒先生傷之手書畀南屏以屬於予曰吾子不顯且弗壽若葬而無銘其何恃以瞑予甞一再見元謹亦聞而悲之乃按南屏狀爲銘元謹諱實元謹其字生而沈靜不外露言若不能出口服食儉素絕不爲時好補景寜縣學生早得家學試有司屢弗利先生自進士累官知興化府致仕家居元謹禮侍色養代理家政無外內鉅細舉就條緒睦姻厚族尢重祠墓嵗必修葺凡先生義所欲舉方有指授則已辦矣先生晚益韜戢卜居山中去家數里許元謹日一往見先生固止之乃增拓堂宇以娛適其心自是喜懼交集日不去左右比以年當貢戀不忍別先生曰此汝身事且吾幸健毋效兒女子戚戚爲也乃行廷考旣當赴南雍道淸河得疾至揚州卒於興教寺之邸正徳戊辰七月某日也葬某山原元謹好周人急訓導黃某得危疾爲視湯藥比死經紀殯斂資其喪以歸邑人有被誣爲礦盜者將竄入他郡亦爲白之俾得復業有族子爲鄰邑人毆死其人以賂求免拒弗納論者謂其得父風槪使得沾一命必能濟物而竟止此惜哉銘曰身以親仕志豈在祿親實命我我其敢弗朂籍旣登矣名旣升矣將歸寜矣吁其亡矣旣教之仕復望其止其亡不死亦旣曰有子所慰親者庶其在此

明故太保保國公墓志銘

正徳辛未八月二十日太保保國公卒上聞而悼之特贈太傅遣中官賜寶鏹二萬緍命戶部給米五十石布亦如之禮部諭祭者十有四工部給棺槨凡葬事皆如禮制其子麒將葬於昌平北澤山世墓卜以某年月日從事奉陜西按察副使聶君瑄狀來請銘按狀公姓朱氏諱暉字東暘其先河南夏邑人也考諱永嗣伯爵威望著聞前後八佩印徵荊襄延綏建州諸賊累功陞撫寜侯遂進封保國公賜號奉天翊衛推誠宣力佐理武臣特進光祿大夫右柱國太師兼太子太師追封宣平王諡武毅三代皆追封爲公治壬子公以冑子授錦衣勳衛治丙辰嗣公爵己未命統神機五千營兵馬庚申孝廟簡黜京營提督官兵部防薦可代者以公名上上親禦便殿召內閣臣面議親書手勅命總三千營兼掌右軍都督府事辛酉命持節冊充榮王妃納徵正使是嵗敵犯延綏命佩徵苗大將軍印總諸路兵討之深入河套搗其巢防夜大霧苗遽驚遁獲舊勅二道及兵器牛馬諸物斬首三級別部兵亦斬首百餘以捷聞上降勅奬勵班師之日值當升殿特禦奉天門見之壬戌閱視京營官癸亥命提督十二營仍兼總三千營事甲子孝肅太皇太后崩命督治山陵及別建饗廟防以災變辭優詔弗許復佩印出勦宣府大同邊冦亦有斬獲還入居庸關上遣中官以牛酒犒軍賞賚甚厚尋加太保今天子卽阼命侍經筵充正使行皇后納徵禮其所奉命若代祀郊廟社稷山川諸神其所受賜若蠎衣玉帯繡春刀皆出常格而金幣寶鏹食飲之類弗計也戊辰以疾告公具防乞致乃許焉蓋再閱嵗乃卒距其生正統戊辰正月十一日年六十有四公長身羙髯器宇凝重寡言笑人莫測其蘊性素孝謹武毅享爵久公已逾五十出侍賓客猶執子弟禮凡韜略紀律戰陳之事多所聞習嗣爵僅三載卽登大帥屢授節鉞敭歷中外諳練日深更化之初方隆用舊而公竟弗起矣銘曰惟國有爵維公曁侯伯乃其亞實超品流公父嗣伯爲侯爲公公嗣厥封允惟父風虯髯長軀公有奇骨內掌營伍外總節鉞河曲之墟莾爲敵區公搗其虛靡堅弗驅凱還於朝意气增重端居廟堂武偃弗用勳名始終亦孔之艱皇實命之其歸則天髙門巍峩下有駟馬簮纓蟬聯請視來者

懷麓堂集卷九十

欽定四庫全書

懷麓堂集卷九十一

明李東陽撰

文續稿一

南行稿

畱別京中諸友

近奉絲綸出九天逺従閶闔望羣仙雲霄別路八千里江漢歸心二十年舊壠松楸還楚地故人詩話滿吳船微官未敢輕言思不待秋風擢已旋

張家灣旅宿用潘時用韻卻寄一首

閉戶端居長抱癖乘舟南去欲登仙壯年俛首惟長劍舊事傷心爲別舡杳杳闗河勞夢寐匆匆杯酒各風煙情將弱栁春無賴意入停雲暮已傳萬里江山名勝地百年心事逺逰篇淸溪短櫂催將發旅館初燈試不眠路隔紅塵燕市境望窮靑艸洞庭天雲開極浦西山出露下髙城北斗懸身在乾坤嗟獨健道存膠漆願終全暫時分手君須記疋馬斜陽古寺前

舟發張灣宿河西務

蒼茫正合塵中眼縹緲眞乘水上舟江月海云疑是夣畫圖詩卷坐消憂沙邊細浪隨鷗鳥樹裏靑山入柁樓行盡驛亭三百里五更風急住灘頭

楊村阻風

春風東來河水渾驚沙走石天地昬舟人喧呼怒濤湧海若戰鬭羣龍奔前船咫尺不得上去路倉皇安可論牀欹幾側坐未穩乘月夜過蒲溝村

直沽夜泊

二水斜通海孤村合抱城夜窗明月過春浦暗潮生憂國身將逺還家夣不驚畱懽有親舊羇旅見眞情舟次奉新驛得戴侍禦同年書知於前驛相待漫得二絕

月出髙樓生野斷堤疏栁驛門前美人只在雙塘外海口潮來好放船

又

一櫂江南本舊期宦途多事獨棲遅東風幾度停舟意惟有春潮日夜知

放船

月出風亦靜臥聞雙櫓鳴起防林巒過始知我舟行輕鷗逆素浪幽艸迎人生淸暉散宿靄遠日增春明風防疾於鳥頗快靑雲程豈不惜行路懷歸意先徵浮雲西北馳黙然傷我情

東南風

黃沙濁浪排長空十日五日東南風前船暫開後還卻闕岸回灣隨處泊篙師有力不自持回防轉柁無停時君不見大船安穩如屋裏小船下上隨波起出門萬里誰復知咫尺悲懽不相似平生漫說行路難行路之難乃如此卻笑悠悠陌上人兩腳踏地猶悲迍

宿流河驛遇寶慶謝太守

仰止懷先達相逢卽舊知別離曽有贈舟檝本無期細語春燈暗髙歌暮角悲從君問前路江海得吾師

早發滄州

片防輕舸發滄州野樹離離散不收兩地離心河上艸一燈殘夣渚西樓塵生曉市人煙集云擁春城水气浮我欲慿髙問歸雁瀟湘何處可維舟

淸明二首

舊壠蕭蕭楚水頭每逢寒食憶松楸匆匆便作江南客又是並州一種愁

又

原南艸色動春晴又是離家十日程旋摘田蔬供野飯晚風河上過淸明

桑園阻風

離家凡十日九日住風波山色依篷轉灘聲雜樹多晝牀無穩臥夜劍且悲歌不有承顏樂其如羇思何

望徳州

竆林蒼蒼一望平落日始到徳州城山色離京不復見河流到海無停聲邏人擊皷朝暮急舟子刺船來往輕與客相期隔素月停燈坐待東方明

泊故城與戴侍禦謝寶慶夜酌喜而有作

逆流衝長風岸渚成百折舟行落日暝篙櫓力已竭同袍烏臺彥待我心切切結交重然諾此道久已絕偶逢賢太守論舊語不輟烏臺冰霜姿官好不自熱周旋共觴酌燕坐齒爲列相顧問起居停杯聽予說自從違京邑道路屢危臲欹防卻撐駛長纜阻牽掣復聞南河水淤淺不過轍黃沙捲驚塵千里地欲裂雨師何大懶風伯無乃防我舟未妨遲農事長苦觖懷蓍問蒼天心亂不可揲二公濟世者慷慨憂不歇峩峩南州蓋矯矯中臺節方將承明威庶用掃氛孽許國同肝腸匡時仗豪傑閒官愧升斗玆計予已拙且復盡君觴倉皇慰離別

泊武城姚尹顯求詩率爾有贈

寂寂離亭坐不眠偶從柱史識君賢劉蕡慷慨陳言日宓子風流作縣年風雨系船春樹底河橋分手夜燈前武城千古弦歌意一度懷人一惘然

臨淸二絕

十里人家兩岸分層樓髙棟入靑雲官船賈舶紛紛過擊皷鳴鑼處處聞

又

折岸驚流此地回濤聲日夜響春雷城中煙火千家集江上防檣萬斛來

浦橋得淺

落日荒村無犬聲風沙兩岸斷人行須爲系纜空林下坐防前溪春水生

望東昌

水淺無登牐沙幹有短蓬河源還濟北民俗自齊東地渴今春雨防欹昨夜風蒼生不可問吾亦嘆途竆

張秋

河流舊有患自古重隄防創始固不易居守乃其常昔聞張秋水泛溢非能當沙沈鐡磊磈石走波昂藏人言徐都憲此功不可忘歷年旣久逺衝急隨摧傷東山伐木石西府丁糧遙遙版築聲杳杳道路長由來重漕運值此年歲荒居民勿嗟怨王事固靡遑金堤潰蟻穴此戒良亦彰寄言後來者未可崇燕康

馬船行

南京馬船大如屋一舸能容三百斛髙防得勢疾若風咫尺波濤萬牛足官家貨少私貨多南來載轂北載鹺慿官附勢如火熱邏人津吏不敢詰爭狃鬭防轉防欺倐去忽來誰復知乘時射利習成俗背面卻笑他人癡他人𨿽癡病亦樂明朝犯令爾軰縛官家號令時復傳津吏如今更索錢

濟寜二絕

擾擾舟車此要衝地連淮北控山東龍王廟轉潺湲下太白樓髙睥睨通

又

濟水東來泗水連郡城深處有人煙湖心曉色平臨岸閘口春濤穩下船

歌風臺

風急髙城湧暮波昔時臺榭此山河鹿當秦楚黃塵合龍出芒碭紫气多海內英防休戰伐裏中耆舊得經過功成坐失蕭墻計遺恨當年猛士歌

徐州洪

山根槎牙石挿水蹲螭鬭虎隆隆起胥濤鯨浪中崔巍百步九折勢不回歘如萬馬乘風來奔雷防電逐恍惚誇父不得相追陪是時旱涸尙如此何況泛溢淩空頽州中徐人作齊語指畫喧呼若風雨一夫麾旗百人拒瞬息風防不知處南人懽笑北人懼予亦爲之髮雙竪吁嗟此險天下雄形勢怪詭誰能竆長流淤濁不盈丈豈有神物藏其中但見巨石如蟠龍大書刻自東坡翁筆力險絕如此洪似覺造化爭奇工我生好古來幸早三月水落波濤空復聞百里有呂梁洪波巨石相昂藏世間夷險無定所此地何獨非康莊人生一身須周防百年行止思垂堂豈不愧彼千金郎嗚呼豈不愧彼千金郎

白楊行

路經白楊河河水淺且渾居人蔽川下出沒無完褲俯首若有得昂然共騰懽停舟問何爲蹙額向我言始知沙中蜆可代盤間飡此物能幾何歳荒乃加繁吾人未溝壑生意諒斯存倉皇爲朝夕豈不念丘園邊河種官栁一株費百錢茫茫江淮地千里惟荒田十歳九不雨摧枯固其然況復苦迎送誅求到心肝生當要路衝雞狗不得安嗟我獨何爲聽之坐長嘆防心不盈寸引此萬慮端民風古有賦歷歷誰能宣悲哉白楊行觀者幸勿刪

浦望

暝色投林久移舟更趨程逺煙生浦望斜月逐溪行漸觧殊方語偏增故國情萍蹤何處定明日楚州城

過黃河

淸口驛前初放船長淮東下水如勁催雙櫓渡河急一夜狂風到海邊

夜過邵伯湖

蒼蒼霧連空冉冉月墮水飄飄雙鬢風恍惚無定止輕防不用檝驚浪長在耳江湖日浩蕩行役方未己羈棲正愁絕況乃中夜起

揚子灣

揚州久枯旱河水縮不流千夫力未彊曵纜用巨牛漕州百萬斛擁塞如山丘將軍令不行軍士蹙額愁躋攀不可上安能問歸舟民船及賈舶瑣瑣不足籌誰爲水車計轉汲春江頭防涓注巨壑豈足禆洪流須知此天意亦得參人謀坐視固非防煩驅轉爲仇亢陽必終復理數亦可求庶幾沛甘雨洗我蒼生憂

揚州懷古

日出蕪城曉望空萬家樓閣水煙通地當楚越防檣動鎭壓江淮枕臂防民物盛朝還禹貢亂離前代說隋宮瓊花觀裏花無數寂寞荒臺野艸中

揚州與戴呂二侍禦同觀八仙花有作畱察院

春風不見廣陵花忽到行防禦史家九曲闌干隨月轉兩行環佩倚空斜品題自稱仙爲骨搖落誰知嵗有華莫遣風霜浪摧折髙秋須待楚江槎

風江野泊偶步江上無主竹園呼酒招戴侍禦謝寶慶彭民望同飲

江上人家栁繞墻更多修竹傍林塘不教野老知名姓且共樽前一度狂

江上望金陵

海云浮動碧崔嵬渺渺孤帆望雨開吳楚靑山従此防東南王气渡江來龍盤卻作千年樹鳯去空餘百尺臺而我獨慙觀國士兩都猶數孟堅才

南京謁孝陵有述

禮樂千年防徵誅四海空商周終愧徳唐漢敢論功鳯歷歸眞統山龍繞舊宮秋風霸陵樹落日鼎湖弓萬國謳歌在餘生覆載中小臣瞻拜地江漢亦朝東

登報恩寺塔

古磴穿雲到石牕樓臺四面隠旌幢北臨廣路斜通郭西隔平原俯見江萬里乾坤蹤迹半百年風雨鬂毛雙向來作賦軀全瘦獨有淩雲意未降

登雨花臺

臺髙欲上雨蒙蒙虎踞龍盤在眼中萬古靑山還路下一丘黃壤自江東謝公著屐何曽到梁武談經亦已空好是五陵歌酒地年年芳艸坐春風

逰靈應觀

珠宮不見潭底日碧澗俯通林外渠市上人稀午煙靜山中艸生春雨餘仙翁丈室煮淸茗溪叟尺盤束白魚縹緲雲樓不可上吾當駕鶴淩空虛

逰雞鳴寺

諸山盡是鐘山脈聞道雞鳴更有靈岡勢斜分龍虎脊巖光深閟鬼神扄風含落日松聲迥雨帶平城艸色靑東郭吏人催上馬暮寒吹面酒初醒

采石登謫仙樓

江天日暮雨蕭蕭城邊野亭春寂寥浮雲東來蔽江色明月墮地誰當招我懷古人坐不寐鯨背之子神仙標風鬐露鬛事恍惚豈有赤腳淩靑霄舉杯問天天不語予亦沈吟俯江渚縱有神仙亦妬才不然豈謫來中土昭陽殿前牝雞午老鳯低飛入簾戶网羅橫空鎩其羽燕雀之輩安足數平生豪气隘九衢寸地未可容公軀有才如此不得意自千非一誰當吁杜陵野老憐才客思君不負靑山色千古波濤百尺深至今猶恐蛟龍得英雄一去俱陳迹楚水吳山眼中碧鳯去龍飛不復還仗劍悲歌竟何益

長江行

大江西來是何年奔流直下岷山巓長風一萬里吹破鴻蒙天天開地辟萬物茁五嶽四瀆皆森然帝遣長江作南瀆直與天地相周旋是時共工怒觸天柱折遂使后土東南偏女媧補天不補地山崩谷罅漏百川有崇之叟狂而顚坐防萬國赤子淪深淵帝赫怒罰乃罪神禹來乘四載驅大章走豎亥黃龍夾舟穩不驚直送馳波到東海朝離巴峽暮洞庭九卻轉潯陽城縈行南徐萬餘里更萬餘里通蓬瀛君不見黃河之水天下上其大如股空縱橫長淮淸濟出中境曷敢南向爭權衡千流萬瑣瑣不足數𨿽有吐納無虧盈下亙厚地上摩髙空日月出沒蛟龍所宮奇形異態不可以物象但見變化無終竆或如重胎抱混沌或如灝气開穹窿或如織女抱素練或如天馬馳風騣空山怒哮飽後虎巨壑下飲渴死虹或如軒轅鑄九鼎大冶鼓動洪鑪風或如誇父逐三足曵杖狂走無西東或如甲兵宵馳聚嘯滿山谷或如神鬼晝露萬象出入虛無中吁嗟乎長江胡爲若玆雄人不識無乃造化之奇功天開九州十有二山南北並峙江流其間堯舜都冀方三苗尙爲頑魏帝倚天嘆徵吳但空還吁嗟乎長江其險不可攀古來英雄必南鶩我祖開基自江渡古來建國惟中原我京坐制東南藩始知天險不足恃惟有聖徳可以通乾坤長江來自西極包人寰環帝宅�來何爲爲觀國泛吳濤航楚澤笑張騫悲祖逖壯神功歌至徳聖徳浩蕩如江波千秋萬嵗同山河而我無才竟若何聊爲擊節長江歌

小孤山

山當極浦峯全峻江到寒磯勢卻回獨立木門風不防片防揮手謝髙臺

與謝寶慶擬登匡山至九江阻雨程韻

瀑布懸靑壁香鑪出紫林謫仙千古句謝朓一生心野樹連天暝春江拍岸深我來玆郡晚風雨罷登臨

江南雨和寶慶韻

地濕蛇虫聚山深艸樹多野雲通晦朔春雨亂江沱薊北無全麥關西有荷戈此時枯槁甚相望隔懸河

呼風謡

江南舟子能呼風呼西卽西東卽東羣咻逓嘯響徹谷天風下來呼轉速船頭三老催呼急風來眾人皆起立愚民習俗我所笑舟人相矜不殊調莫呼風人生順逆由天公君防萬斛下江舸朝朝灘上呼風坐

江中怪石

突兀山城抱此州江間怪石擁戈矛隨波艸樹愁生罅駭浪蛟龍卻避流豈有岧嶤能砥柱秪多衝折向行舟慿誰一試君山手月落江平萬里秋

江雨次韻

四月雨溟溟長空防未停逺江深正白老樹濕能靑蜃气朝仍結龍宮夜不扄離人自無賴況是枕邊聽

曉發蘄州次韻

城曉遅吹角髙云濕未開驚波風不定危石岸將頽靑入無竆艸黃低欲墮梅江湖苦畱滯逰宦恥凡材

道士洑夜泊次韻

野宿驚初定殘燈慘向明市船南北語邏捨短長更巖轉陰風急江空夜雨鳴壯年輕別甚腸防此時聲

回風磯

怪石崢嶸與岸平洑流驚浪劇縱橫向來頗狎江湖險未覺回風浪得名

江上聞蛙

野曠天空月正明水田靑艸亂蛙鳴江頭十日瀟瀟雨禁得離人此夜情

過黃州

江上兵回列炬空都將成敗付東風千年赤壁無尋處辛苦英雄一戰中

登武昌觀音閣

此地已多暑未登先怯寒逕危妨躡屐江激動憑欄渚築因山易風防失勢難漢陽深樹裏何處是長安

江上奕棋與寶慶

江上陳兵二壘同都將一笑定雌雄烏林得計周郎防淝水乘驕謝傅功蕉底夣回風雨散橘中人老嵗年空一枰斂盡斜陽色獨立靑山在眼中

小君山

武昌西望楚江灣翠黛盈盈隔水防極目洞庭應不遠舟人說是小君山

登嶽陽新樓

突兀髙樓正倚城洞庭春水坐來生三江到海風濤壯萬木浮空島嶼輕吳楚乾坤天下句江湖廊廟古人情中流或有蛟龍窟臥聽君山笛裏聲

謝寶慶洞庭圖湖中作【時謝公乞歸不得請將還治寶慶】

湖南鉅郡稱嶽陽樓前大湖春水長周回九江帶七澤顚倒萬象隨三光洪濤巨浪拍山動風雨卻灑炎天涼君山逺在湖中央蒼梧不來防人腸南尋汨羅不知處屈子墮地防茫茫謝公弔古心慷慨予亦從之渡沅湘平生壯逰天地濶老大不覺須睂蒼商颷南來振南嶽孤櫂未許還滄浪畵圖彷佛今皆是江海風期殊未忘揮毫賦者誰最彊前有應魁後孔暘二子之名滿天下豪气直欲隘八荒嗟予有辭不敢吐今人笑笑二子狂眼中同眺似公少且復盡醉君山傍

江上聞蟋蟀

四月江天聞蟋蟀船窻夜短不勝長春蠶未了催秋織世事相尋有底忙

至長沙送別謝寶慶

湘水天下碧衡山千古靈我侯東南來攬髙濯其淸此地旣佳麗斯人亦豪英五馬豈不貴棄之一羽輕玆謀旣不遂所志豈在名湖南近凋瘵嘆息爲蒼生近聞都臺牒列縣須巡行贈君衡湘篇匪爲逰冶情

與錢大守諸公逰嶽麓寺四首席上作

衡嶽地蟠三百里羣峯將防復崔嵬嵓間古剎依山轉谷口晴雲滿樹來北海書存誰問價少陵詩罷獨憐才扁舟已謝長江險又是匆匆一度回

又

路轉村回一掌平水田沙樹繞溪行居人尙說潭州守書院猶存嶽麓名荒蕪舊基俱寂寞防碣殘篆失分明錢侯亦有招賢意潦倒無能作頌聲

又

危峯髙瞰楚江幹路在羊腸第幾盤萬樹松杉雙徑合四山風雨一僧寒平沙淺艸連天在落日孤城隔水防薊北湘南俱在眼鷓鴣聲裏獨憑欄

又

政簡官閒訟亦消我公多暇得相招長沙地濕天將暑嶽麓山深路未遙歸磴淺畱芳艸屐離舟深系木蘭橈他年便作甘棠地白石靑松漫寂寥

錢太守招逰開福寺不赴奉答一首

潭州城北楚江邊此地招提父老傳十里靑山斜鳥外滿庭芳艸閉門前題詩自足騷人興愛客深知太守賢多病屢慙招不起故園花柳爲誰妍

燕長沙府席上作

郡庭開宴倒銀缸綺席朱簾玳瑁愧我孱軀眞倚玉防君雄飲欲吞江西陽影墮仍浮水南曲聲低屢變腔旣醉不知豪已甚題詩那有筆如杠

燕長沙衛席上作

千里山川控帶通郡城髙枕大江雄廣庭歌管今辰宴好雨東南昨夜風朝組少年叨上客戎門髙誼見諸公明朝又是江樓別興在殘杯落照中

競渡謡

湖南人家重端午大舩小舩競官渡彩旗花皷坐兩頭齊唱舩歌過江去叢牙亂槳疾若飛跳波濺浪濕人衣須臾懽聲動地起人人爭道得標歸年年得標好門戶舟人相驚復相妬兩舟睥睨疾若仇戕肌碎首不自謀嚴訶力禁不得定不然相傳得瘟病家家買得巫在舩舩舩鬭防巫得錢屈原死後成遺事千古傳訛等兒戲眾人皆樂我獨愁莫遣地下彭咸知

浮居戶

江南人家舩爲屋白髮長年水中宿生男不識徒步勞生女赤腳隨波濤江湖東西貨貴賤朝逰楚州暮吳縣滿防四面往復還愼勿恃爾凋朱顏江頭昨夜風浪惡胡不歸來種田樂歸來無田生亦足

長沙竹枝歌十首

三十六灣灣對灣人家多住白茅間直過洞庭三百里長沙城北是彤關

又

南舩北舩滿洞庭蕭公祠前牲酒馨二妃枉作君王后君防君山山自靑

又

汨羅江頭春水生汨羅江上楚歌聲人間若觧三閭苦水底魚龍亦有情

又

馬殷宮前江水流定王臺下暮云收有井猶名賈太傅無人不祭李潭州

又

江頭彩旗耀日明船上撾皷不停聲湖南樂事君記取五月五日潭州城

又

潭州城邊多野田黃茅白葦遠連天莫言楚國無生理畆地如今倍值錢

又

湘江女兒愁落暉湘江江上鷓鴣飛行人試防君山竹竹不成斑君始歸

又

戎門旗節擁南臺軍士南邊戍未回紅巾小兒齊擊皷知是官船江上來

又

湘江水深天下淸何如隴頭秋月明離人到此不得醉況是髙樓吹笛聲

又

長沙少年無柰春靑衫白面不生塵勸君莫向湘潭住江燕銜泥觧涴人

長沙道中

風防遡洪濤千里勢不歇暮登長沙岸始與大江別夣防猶洶湧行步方嶻城南路逶迆十步九曲折重岡互起伏老樹交糾結朝行惡蛇影夜踏愁虎穴防防鬼燐出杳杳人蹤滅時維仲夏月行役遭苦熱嵐蒸毒霧消日熇焦原爇葳防拂塵纓宛轉嘶汗驖招揺袂獨舉示險旌先揭亭長憇息屢僕倦驅馳疊薪當野逕樵蓐向招提設惟知朝復暮豈暇餔與餟故墟亦孔邇旅抱聊自悅逰南厭水陸憶坐換時節永懷千金戒幸免竆途跌歸時寜憚遙吾當泛蘓浙

荷木坪二十韻【髙祖處士府君墓】

防言奉明詔祭告返鄕國路入茶溪深居人蕭瑟玆坪我所志先壠舊封殖荷木生其傍松江防其北從戎始北徵家防隨蕩析吾祖懷故居臨終涕沽臆遺言在孫子夙夜常警惕髙秋下霜露展轉不安息還歸實父命錫類荷君澤良臣展樽爼再拜掃榛棘縣令具牲醪諸生走冠幘伯叔在我前子弟侍我側燎白薦馨香樹碑紀名徳安能耀泉防庶用表裏宅巢枝羈鳥性宦海流萍迹古人重水木興豈在泉石睂山有遺恨潁水非仁澤糾結勞寸心驅馳嘆行役防官念靡盬戾止遑宴息明發登長途徘徊更淒惻

雷公峽二十韻【族髙祖提舉府君墓】

我家有遺譜云自洮州發茶陵世繁衍樹徳爲耕垡有宋三百年曆元未衰歇公生實天挺少小負奇骨防試登甲科詞林力不竭一官佐提舉蹤迹徧吳越有母還故鄕興言采薇蕨兵戈滿天地瞻拜阻宮闕避亂入永新孤身任飄突希蘧表防意志比蹈溟渤皇明始革命搜訪盡巢窟平生用世防埀老不自伐簪纓豈予事丘壑成永沒大節幸不虧遺文爲余闕【提舉有靑陽先生文集序行於世】尢多金石篇碑板勞剞劂卓爾稱鉅儒巍然聳髙閥秋風動雷峽孤塜髙峍兀不才愧苗裔今旦事參謁倉皇問故地散亂訪遺碣有筆贊幽光玆言敢終訥

六月九日初度諸族父兄皆防感而有作

京國辭家萬里行故園今日暫逢生方言觧共兒童說杯酒能勞父老情地濕暑風淸野樹夜深涼雨過山城天涯異物還甘防隨意樽前舞袖輕

得家書聞捨弟病二首

關山迢逓隔蒼茫忽報家書起欲狂猶恨匆匆語言少應須一字九回腸

生年嬌小最憐渠瘦骨稜層我不如別後逢人雙淚眼疏燈細字若能書

茶陵竹枝歌十首

溪南溪北樹縈回洞口桃花幾度開楓子鬼來天作雨雲陽仙去水鳴雷

楊柳深深桑葉新田家兒女樂芳春刲羊擊豕禳瘟鬼擊皷焚香賽土神

銀燭金杯映倚堂呼兒擊皷膾肥羊靑衫黃防挿花去知是東家新婦郎

緑鬢荊釵雙髻螺靑裙髙系小紅鞾阿防舊是茶城女教得娃兒能楚歌

拍拍東風燕子寒捲簾花絮若爲防夜深兩腳何曽睡春水平於養鴨欄

儂餉蒸藜卻挿田勸郎休上販茶船郎在田中暮相見郎乘船去是何年

春盡田家郎未歸小池涼雨試絺衣園桑緑罷蠶初熟野麥靑時雉始飛

白紙黃墳野艸生柳煙楡火照淸明楚娥不識秋千戲兩兩沙頭接臂行

渚蘭汀芷不勝春極浦遙山豈觧顰誰在長安殢花柳山中閒殺采芳人

溪上春流亂石多勸郎愼勿浪經過莫道茶城水淸淺年來平地亦風波

盈女生日【時其母亡一年矣】

習笑應全觧逢生也自歡長安閨裏月誰抱倚闌干

過永新十八灘

禹迹何曽到多應閟艸萊危灘天上下驚浪耳邊回野泊無時定船歌半夜催厫城不可住虺蜴暗徘徊

吉安府

山勢西來防江流北去平萬家深樹裏聞是吉州城

聞揚州潮漲

五月金陵江水平揚州郭裏見潮生殊方消息逢人地逺客悲歡此夜情且喜防檣無阻滯莫教魚鱉太縱橫漕州百萬東南計早晚元戎達上京

發南昌宿東湖口

落日豫章城歸防第幾程艸中南浦色樹裏北禽聲旅宿依津處郵籖報客名東湖不能渡風雨坐天明

滕王閣【舊閣淪於江今名西江第一樓云】

滕王髙閣罷崔嵬誰築西江第一臺雲雨不收歌舞地文章空嘆古今才丰城夜气聞龍起彭蠡秋風見雁來幾欲乘槎問牛斗不知平地有三臺

水碓

村舂不自力杵臼淸溪裏玆事余所聞經過親見此初觀未全觧諦視得深防長輪周其旁機括中齒齒急流相低昻日夜方未已蕩激勢則然設施固其理古人重制器法象隨所擬此物豈其餘末流獘宜爾𨿽多造作勞亦復天機使人言機害事抱甕者誰子剖斗折其衡吁嗟聖人死斯民至理足勤儉誠可喜觸事感我懷作詩究終始

舟人有采蔬者問其名曰連理菜感而有作

汀人采芳至物好名亦好所恨舟中人不如沙中艸靑艸靑於蘭秋風白露寒餘馨坐盈把三嗅不能飡

弋陽雨晴

暑伏秋先至天陰日易低沙防平艸樹雨腳見虹霓席坐攤書滿船更聽皷齊葛溪三百里川路隔東西

廣信道中

旅泊逢初雁山城昨夜秋雨深南澗水風急上灘舟取防非無地垂堂且自謀江潮迂拙甚吾得及安流

過玉山

扁舟隨所適玆地復躋攀雨久未妨旱路竆方見山防橋人獨去髙嶼鳥孤還東望臨安郡潺湲一水間

過子陵釣臺

嚴陵祠下揚防處不見當年埀釣臺巨石倚空江葉下鴻衝雨朔風回明時合重巢由節濟世非輕管葛才莫道羊裘非隠物山川不礙去能來

過錢塘江

人道錢塘險髙秋坐穩流地分吳越語山帶古今愁野濶潮聲壯天晴海气收誰家水犀手不射會稽仇蔣宗誼府推期逰西湖爲郭侍禦所招不果

興在西湖淺水濱系舟東郭問行頻南臺忽漫傳初簡樽酒翻成愧故人蘿繞孤山諸逕合雨晴天竺數峯新莫言行李倉皇甚猶是江湖汗漫身

西湖曲五首

湖波緑如剪美人昭靑眼一夜愁正深春風爲吹淺

又

不信湖中好儂身別有家翻愁嵗華盡不敢采蓮花

又

風落平沙稻霜垂別渚蓮西湖三百畆彊半富兒田

又

艸碧沙明際花紅試雨初官船蕩素槳驚散一雙魚

又

莫唱西湖曲湖邊歌舞稀儂家年少日逰冶誤芳菲

弔嶽武辭

苦霧四塞悲風橫來羲景縮地下枕蒿萊坤輿外折鼎足中頽大霆無聲枯孽槁荄鐡騎騰突狼烽崔嵬龍困沙漠鱗傷角摧齊仇九誓楚戶三懷姦相賣國忠臣受猜積毀銷骨遺禍成胎命迫十使功埀兩淮盟城不恥借防終諧重器同劇羣光共咍髮竪檀冠潮標伍骸气奪羣醜殃流宋孩英雄已死大運成乖防作唐厲形空漢臺天不祚國人胡爲哉壯士擊劍气聲殷雷日落風起山號海哀樹若可轉江爲之回乾坤老矣嘆息雄才

嘉杭道中四首

逺樹依稀極浦淸溪宛轉長橋紅裙女子朝汲白髮村翁暮樵

煙籠近浦沙白雨急長溪水渾一夜江頭潮滿釣船撐到柴門

緑樹孤村水旁茅屋在水中央岐路寜知車馬生涯半是舟航

秋風燕子人家細雨漁翁釣槎日暮長安何處萋萋芳艸天涯

風雨嘆【吳江縣舟中作】

壬辰七月壬子日大風東來吹海溢崢嶸巨浪髙北山水防長鯨作人立愁雲壓地濕不翻六合慘澹迷乾坤陰陽九道錯白黒烏兔不敢東西奔里人蒼黃神屢變三十年前未曽見【正綂甲子年】東村西捨喧呼徧牒書走報州與縣山豗谷洶豺虎嘷萬木盡防乘波濤洲沈島滅無所逃頃刻性命輕鴻毛我方停舟在江臯披衣踞牀夜復晝忽掩靑袍涕雙透舉頭觀天恐天漏此時憂國況思家不覺紅顏坐凋瘦潼關以西兵气多胡笳吹塵塵滿河安得一洗空干戈不然獨破杜陵屋猶能不廢嘯與歌世間萬事不得意天寒嵗暮空蹉跎嗚呼柰爾蒼生何

顧天爵送至州舟中走筆有贈兼寄天錫

訪君周山廬送我具區浦畱連未終日中道成間阻人生萍蓬爾聚散靡定所安知瀟湘纜系此滄江湖同袍古人義倐忽棄如土感激聊共陳誰能問羇旅

蘓臺曲五首

秋水光於黛新妝愛日斜隔溪深不語孤櫂入菱花

又

艸深香徑合花冷屧廊空惟有吳宮水春城四面通

又

樓臺春後掩環佩月中行莫上西門望寒潮昨夜生

又

國亡身亦虜卻載五湖槎借問西施女何如張麗華

又

張王舊時宮零落數枝栁不是春風生芳菲誰能久

與趙夣麟諸人逰甘露寺

澗篠巖杉處處通野寒吹雨墮空蒙垂堂路繞千年石老鶴巢傾半夜風淮浦樹來江口防金陵潮落海門空關書未報三邊防萬里中原一望中

送方司訓之贑州

度嶺沿溪十日程半生心事此功名從今不作思家夣月調風夜夜聲

逰金山寺

楚纜吳檣萬里還夣防長在水雲間地當好景多逢寺江到中流合有山鶻嶺髙秋增突兀龍宮深夜鎖潺湲謝公無限登臨興不爲蒼生暫觧顏

長向名山憶所逢偶來南國問仙蹤潮深夜落江心寺雲气朝浮海上峯浦樓臺通日月石壇風雨防蛟龍詩成卻笑張公子觧道中流兩岸鐘

懷麓堂集卷九十一

欽定四庫全書

懷麓堂集卷九十二

明李東陽撰

文續稿二

南行稿

髙祖戊七府君墓表

成化壬辰之春曾孫封翰林院編修淳將歸謁曾祖考處士之墓於茶陵孫東陽寔自翰林請於上以從曽孫淳乃具述曽祖本末授於孫東陽使撰次其辭刻石京師載而歸表之墓道以示於凡爲宗族鄰里鄕黨者其辭曰嗚呼惟我李氏出自臨洮譜傳爲西平忠武王之後王之第十子曰憲爲觀察使始居江西江西之八世諱余始遷於茶陵之中洲茶陵之九世爲我曽祖考處士諱某行戊七時有諱祁元元統初進士及第鄕人稱爲狀元者蓋族兄弟也狀元旣避地永新其子位及族兄弟若一源若髙淸若尙賓若我曾祖考皆畱茶陵茶陵之族益廣國朝洪武初我祖考處士始以戎遷於京師寔生我先考處士諱允興以及於淳於澤澤今爲金吾左衛所鎭撫淳生不及祖考祖妣賀之存尙能道曽祖時事曰吾舅爲人惇朴謹厚徳浮於言其行吾則不能詳然人皆曰是長者也其世吾則不能詳然人皆曰是李狀元之族也其墳墓吾能知之地曰荷木坪泉曰光泉水曰芝水去中洲五里而近先考之將沒也召淳等而命之曰吾父母京師吾力不能歸吾死其從之然汝輩愼毋忘茶陵淳等泣而謹識之淳伏念生賴先世積累有以至今日惟我曾祖考養不逮祭不造亦惟我同姓父兄保防之勤二三耆舊左右望助之力是賴於數十年靈有攸宅亦有攸待維桑及梓夙夜之所不能忘也嗚呼享其澤而不知其所自出者非人也知其所自及而不感且動焉者非人之情也無踐我封無剪我樹無圮我基址以成我志於不替者是深有望於我後之人於我宗族於凡我鄰里鄕黨也謹手稽首而表之曰此我曾祖考處士李公之墓

祭髙祖處士府君墓文

維年月日孝曾孫封翰林院編修文林郎淳率孝孫翰林院編修文林郎東陽謹用剛鬛柔毛庻饈之奠昭告於顯曾祖考戊七處士府君之墓曰不肖淳等生長京師於玆三世以祖以孫壯者老稚者壯聲音旣衰俗尙寖殊蓋自先考之存痛念先世墳墓所在未嘗不延頸凝睇涕下沾襟也道裏旣逺又屬戎役首丘之念至今悲之淳等𨿽不肖夙夜驚惕不敢忘先世之訓曰無忘茶陵曰無忘荷木坪淳生五十有七年家始多蠱中遭大故及東陽稍長遂竊有官秩不敢違離然每得一俸必相與語曰此曾祖考之報也誦一編曰此曾祖考之所遺也見鄕鄰親舊必曰此曾祖考之所與通家者也如是者亦數年乃以今年命東陽上防以展墓請皇上憫其愚誠賜之楮鏹舟楫有費祭祀有物使得匍匐墓下傾烏鳥之私淳伏念曽祖考積累之恩聖天子寵賚惇勵臣下之徳皆足示來世乃命東陽撰次先世本末刻石京師以來用是日吉旦大防宗族孫子樹之墓道使凡來世有所瞻式嗚呼邱壠不移山川在目瞻望感慕不知所云

祭族髙祖提舉府君文

彼元氏之旣衰兮世混亂而不綱惟賢哲之相遭兮亦懷貞以自藏繄予祖之旣敭兮爰引祿而南遊曾歲月之幾何兮曰歸茶陵之故丘結茅菅以爲廬兮彼軒冕其猶敝屣思采桑於長江兮値山河之遽攺世可晦而爲明兮物緇不可使爲朱豈不知堯舜之難逢兮寜巢許之爲徒丘固各有首兮時固有所値也寜死於永新之土兮曰惟吾心之無愧也彼宏辭與麗藻兮固予祖之所遺蓋嘗靜言以思之兮又何啻乎今世之所希慨愚生之旣晚兮奄忽周乎四世喜宗譜其猶未冺兮懼芳風之莫嗣承予告以展省兮掃松楸於荷木之野持一奠而酬玆兮固予心之望者念祖徳之莫揚兮在孫子爲弗仁彼金石之無文兮愧汗下而沾襟返故廬以爲家兮不肖者之志也蹇淹畱而無成兮敬陳詞以爲戒也意悃愊而莫宣兮防髣髴而上徵庻九泉之可通兮托哀辭於楚聲

宋知潭州李忠烈公祠記

成化五年春正月長沙府知府臣錢澍言臣所守宋潭州地按宋知潭州李芾當元兵之熾始至潭州畫地而守日以忠義勵壯士人皆殊死戰有誘降者輒斬以狥城且陷芾召帳下沈忠遺之金曰吾力竭當死吾家人不可辱於俘汝盡殺之而後殺我忠辭不獲命乃醉其家人徧刅之芾亦引頸受刅忠焚芾居還殺其妻子復至火所自殺是時先芾死者知衡州尹谷寓居城中冠其二子與其家人死於火參議楊震死於池後芾死者幕僚陳億孫顏應焱潭民多舉家自盡城無虛井縊於林者相望其事昭晰在史傳布揚在天下浹洽在郡人耳目而郡之祀事不立其爲闕典甚不細臣已立祠於芾所居故地以尹谷等配請諸祀典儀物使有司永有所遵式事下禮部具春秋祭芾用豕一羊一粢盛備餘各羊一制可越三年壬辰東陽展墓歸至長沙公於其祠錢侯以予爲潭人且籍屬太史氏謂宜爲記予惟自古有國家者莫不亡而萎弱困頓可悲痛者宜莫如宋宋之亡也仗節死義者數十人或止一身或連一家或曁其將佐而能使人感教之深且速如李忠烈者亦寡矣宋之後數十年其遺民故老尙隠思之忠烈死潭人至今道其事猶慷慨泣下嗚呼是孰彊之然哉忠義之在天下蓋有不待生而存不隨死而亡者茍順且誠無弗從之矣論者固以爲宋三百年之報然當時棄城賣國背位而逃者亦豈少哉防忠烈潭之人未必能死死未必能多忠烈守潭未半年而能感潭人若是及其死舉湖以南皆降天下之存亡所系可知也荊楚之間滛祀累千百而忠烈無血食地此豈可以示天下後世也繼自今吾郡之人瞻望感厲爲臣必忠爲子必孝嗚呼惟忠烈之風亦惟錢侯之功侯旣祠公其歲祀必親予爲之作楚歌以祀公以紓潭人之思歌曰荒江澹兮防悲風起兮洞庭靈之來兮揚舲載風起兮駕雲程紛胡馬兮如雲奮前驅兮我軍寜爲宋鬼兮生不爲胡彼雄而烈兮什伯其徒朝鶴唳兮水濱暮猿啼兮木下莾空城兮落日痛三戶兮南楚楚之水兮荊之山靈之去兮奄復還酧桂酒兮三酌泛予淚兮潺湲餘懷兮何極公之亡兮誓天與日芬鞠蘭兮蕉荔靈饗祀兮終吉

漢長沙王太傅賈公祠記

古所謂大臣者必先大體後庻務皆足以刑天下及後世然其自負甚重不茍合於人人未必能識識之未必能用此治所以恆弗成也漢屈羣防豪傑並起而從之髙帝之初所不能致者商四翁魯兩生之外天下其無遺賢矣明法律時則有若蕭何曹參治兵旅時則有若韓信彭越周勃出入籌防時則有若陳平酈生此皆創業撥亂之所爲用非所以經世建統也文帝時可當大臣者惟賈太傅一人少而薦於朝且顯矣卒短於大臣困於長沙老於梁嗚呼以文帝爲君而太傅不得爲之相是故漢之禮樂微矣吾觀其論天下之所置則先仁義後刑法論天下之勢則先夏後夷先身後臂指論吏治則先風俗論世所以長久之術則先太子論大臣則先亷恥此其言皆治亂之大體所在戰國而下無能言之者豈不可以爲大臣乎哉使太傅竟作相得有所施設必能刮去秦習成漢之一制非蕭曹而下可擬也不用而死文帝固未嘗仇之天下後世蓋自不能無憾而司馬遷作史記徒以弔湘之賦遂與屈原同傳則亦甚矣太傅在長沙未久長沙人至今習知之其故宅卒爲汪倫所居有井存焉成化某年我長沙守錢侯募郡人以財贖其宅地爲祠塑像其中請著祀典詔以仲春秋祭用羊一豕一粢盛備復其民一家使共祀事翰林編修李東陽省墓歸自京師寔祠下侯請記其事立石於祠太傅史書之詳矣予爲之記使後來者知玆祠也建自錢侯始

長沙府學尊經閣記

金壇錢公自給事中擢守吾長沙數年政修而人悅乃作尊經閣於府學明倫堂之後其制宏達壯麗廣槪而防節牖檻相衝甍楹交輝巨嶽當其前長江防其旁登此閣而吾郡之形勝可坐而見也吾郡故藏書皆燬於火公置書數千卷其中國朝所頒定者爲先六經次之子史百家又次之居玆閣而天下之圖籍可坐而盡也成化壬辰予歸自長沙寔與教授梁君恆及諸生登之相與竊嘆錢君之功越翼日梁君率其諸生詣予館請曰惟玆閣不可無述今建且二年而石未立此固有待敢以請予曰諾乃諗於眾曰觀治者必觀其所尙而治效從之秦任刑法國用亡漢習法律其政雜伯兩晉尙黃老卒頽以敗梁武氏好佛餓而死唐工詞賦而士寡寔行宋𨿽富儒術而未能用其治亦不古若惟我朝惇徳崇禮以經治天下於玆百年治化休著風俗醇美視今較昔其效甚明豈惟有國家以至於郡縣皆然錢公之治巍乎其所尙已今年祠賈誼明年祠李芾又明年祠長沙諸賢修先師廟庭以及儒學玆閣之成蓋多於前功於是時政事閒暇教化隆美居師儒招俊髦或瞻以登或息以遊講習之暇蓋必有感乎其中者矣是故南瞻廟堂之尊思先賢之遺訓若嚴師在前惴焉而不敢肆西望嶽麓之髙慨考亭故址懷髙山之仰悚焉若有所不及北拱宮闕懷江湖之幽思仰答聖天子作養教育之盛意而東望府治則思我公之功無負以能有成功無愧於天下後世則玆閣也豈直遊樂爲觀美而已請與吾鄕之善士共朂之眾皆曰諾退相與刻石於閣中玆閣也經始於某年月日成於某年月日越某年月日翰林編修郡人李某記

新寜縣石城記

新寜縣古夫夷縣地也蓋自宋紹興間平楊再興之亂始卽金城村爲新寜縣武岡軍元季兵燬國朝洪武初始復爲縣寶慶府正綂乙已峒人楊文伯復亂總戎李公某平之其地允不治景泰辛未知縣唐榮奏徙治於舊縣東二里許築土爲城城且壊成化庚寅右僉都禦史吳公琛奉命南巡湖廣按察僉事郁公文博議以爲修石城便吳公曰然吾志也遂下有司寶慶知府謝侯省狀其民寡貧不克事宜勿修便吳公曰然吾不以煩而民止取其人若干乃罰贓爲費摘戍爲役命都指揮劉侯斌董厥事某衛千戶陳綱邵陽縣主簿汪玉分理之輦石伐木薙冗補罅墉而扄之旣固且完凡廣袤若干裏崇若干丈經始於是冬某月越明年秋某月成維時論者以爲興廢舉墮者臬司之職也愛節民力寜彼弗防者牧守之事也兼采羣防左右而麾指之恩令兼行情法並用各得其所者大臣之能也僉憲之議微都憲莫能用太守之志微都憲莫能容揆厥成功歸於吳公公之來巡也暑不張蓋險不禦輿夙出而夜息地不遺僻郡政不弛末節旄倪仰賴若戴父兄貪官黷流聞者股栗夷獠服其威信流徙悅其撫士卒先其驅使故玆役也吏胥有治民社有守禦侮有備而民無怨聲官無殄財功肇於無前患消於未萌使天下司風紀者咸修厥號令以威四方何所不濟天下之郡縣咸有疆屏何所不守循玆成績歲視時葺由今日以迄於萬年何所不至吳公之名與城無窮宜有記述刻之金石壬辰之夏東陽墓歸茶陵獲覩公之風裁謝侯者實同舟因敍玆城本末甚悉侯旣歸治遣使請於予予湖人也輒先耄稚作爲詩歌以頌公以示於後人其詩曰惟郡之墟中有夫夷地險且巇溪回峒旋椎卉爲鄰以世以年築塊爲城其髙可乘居人弗寜圗初及終伊誰之功惟我吳公惟玆庻官惴後矜先烝民載懽石城慿慿譙樓鼓聲城門夜扄山徭野䢐不避走趨莫我敢覦彼偏一方逺人所望天子之疆聖朝熈熈安弗忘危惟古之規惟公南巡有惠在人玆城嶙嶙億萬爲期何以恆之責在有司

賀興隆傳

賀興隆者長沙安化淸塘鄕人也元至正壬辰天下大亂民奔走錯愕莫相爲命興隆率陳源隆姚廷曙等聚鄕人子弟爲兵駐鎭安寨鄕有警輒出禦之民始定庚子歲陳友諒兵起授興隆參軍越五年甲辰春二月興隆率其眾歸於我朝太祖髙皇帝嘉之仍予之故官徐公逹之取辰州及降沅州諸郡興隆實在軍中攻戰撫募厥功惟多是年冬與總制胡海洋克寶慶路獲元元帥唐隆遂與眾城守尋授寶慶衛指揮同知又明年乙巳夏四月邵陽賊周文貴等作亂中鄕興隆率兵駐中鄕六月與賊遇興隆徑衝其前鋒援不至遂力戰以死朝廷以璽書褒贈其略曰唐兵未出睢陽之勢始孤智伯漸彊晉陽之城已浸首𨿽可折心乃不移未膺大國之封遽見長星之墜贈湖南等處行中書省參知政事仍命有司立祠歲以戰沒之日祀用特祠在寶慶府太史氏曰古人有言疾風知勁艸世亂識忠臣豈不信哉吾觀古之仗節死義者未嘗不太息焉當元之季海內鼎沸兵革並起士大夫享有民社佩符秉纛者棄位而逃視其民之轉徙防溺若秦越人之相肥瘠其身且不自保於民則又何賴興隆以一布衣伸鋤爲兵蒸麥爲糧出入守望爲鄕邦保鄣荊楚之南苖裔出入於斯爲甚一方之不亡皆其功也天下未定垂趐而附翼不以爲恥及夫誕運有主翻然來歸名正事成於焉罔愧逮夫事窮勢極竟殞其身寜爲順死不爲逆生嗚呼豈不眞知順逆大丈夫哉在古祀典曰能捍大患則祀以死勤事則祀若興隆者不祀誰宜祀耶人不幸生當亂世死於鋒鏑之下與沙防同腐者何限賀氏獨享有祀典崇名煥勅昭耀來世彼俯首縮臂臣妾二姓冒旦夕之榮者萬死奚足贖哉予南遊湖湘頗搜采賢人義士聞寶慶人道賀公事甚著但其事未有傳傳錄於郡誌本末殊不悉不載初授參政爲何省官又不載其子孫存亡莫可考見且其祠旣久益荒落成化辛卯寶慶知府謝侯始修復之僉謂宜有述侯以爲修祀有司事不足記請爲賀公傳立石於祠以示後人予旣爲傳且謂侯功誠不可冺又重違侯意因並附於傳末云

湘江送別詩序

物之境惟江山爲勝而山之在江中者爲尢勝然勝矣而人得以盡之者往往以爲難君樊小孤諸山皆予所親歷樊山卑淺無叢林茂樹小孤𨿽秀防恨當江之隘地勢不免爲岸屈惟君山殊勝絕而又居洞庭浩之衝風濤掀簸恆出於所不測𨿽有好事者多不得盡登臨之興予於諸山咸有遺憾焉獨金山屹在大江之中髙不減數百尺逺不過數里殆造物者所以遺乎人而予猶未能振衣拂袂於玆山之側是又一恨也自古騷人墨客時出奇句與山爭勝求其卓絕者如求此山樹影中流見鐘聲兩岸聞差足快意耳天多剰得月地少不生塵非無足觀而驚濤濺佛之句且不免徐凝之誚於談者之口而世之君子猶病其不似予直恐其太似爾扶桑防石弱水長流安得此老輩哉予之歸長沙也金山釋湛然適來訪長沙守錢公公門下士黃華輩以公故壯此僧之歸也各賦詩贈之題曰湘江送別公欲得予序予重公之誼且愛此僧之名因呼而問之曰吾將遊姑蘓過而居誦孫張之作以繼玆山之勝畱云吞海諸亭能坐我一榻否僧曰諾遂書其捲而歸之僕往年僑居鎭江館於佑聖觀觀之西曰能仁寺湛然所住也因得見此作愛其髙古有議論讀之數過已而成誦至今凡九年矣偶與西涯道及聞稿已不存遂錄而歸之予方病目不能作書此乃口授喬生宇代書者也辛丑夏六月廿九日東陵楊一淸識

懷麓堂集卷九十二

欽定四庫全書

懷麓堂集卷九十三

明李東陽撰

文續稿三

北上錄

校文睪卽事呈洗馬羅先生明仲

同下天墀奉玉音南畿多士正如林升沈敢謂皆由命俯仰終教不愧心望入劍樓秋气逺力窮珠海夜濤深明明天意君應識萬里晴空無片雲

掲曉後次韻答何穆之王徳潤二侍禦並京尹魯公懋功

藝苑名書次第開懽聲動地逐人來烏臺禦史能持法京兆賢侯本愛才已見王畿多秀士不須文體見新裁極知君命如山重親向虞廷拜往哉

鹿鳴宴有作

花覆紅顏酒半酡秋風來聼鹿鳴歌萬年宮闕興王地一代文章貢士科淺薄敢將身作鑑聖朝眞用禮爲羅秪應前後靑雲路同在淸朝白玉坡

重謁孝陵有述

龍虎諸山防車書萬國同星躔環斗極王气繞江東地湧神宮出橋分禦水通丹鑪晨隠霧石馬夜嘶風日月無私照乾坤仰聖功十年瞻望地雲樹欝蔥蔥

南京六部都察院通政司大理寺翰林院國子監太常寺尙寶司鴻臚寺諸公防宴於禮部有述呈翰林院諸寅老

北闕皇華載寵榮南都賓禮重公卿三年賢俊登庸日一代臣僚燕饗情已荷吾宗爲地主【時李公立之爲禮部侍郎】兼勞長者避門生【太常少卿劉公予座主是日避不至】詞林故事從來重薄劣猶煩齒姓名

過太常楊公垣西艸堂次韻明仲

關西門館閉芳池過盡紅塵總不知君住正當山好處我來剛及雁歸時藜牀穩可供殘夢艸閣淸宜檢舊詩不用鵝羣畱坐客主人瀟灑似羲之

與諸秋官登雞鳴寺睡起作

獨向亂山深處宿不勝空翠濕人衣幽堂習靜防僧定髙閣憑虛見鳥飛夢裏行蹤來更去醉中風景是還非歌聲緩逐鳴珂散又送涼颷竹外歸

登五顯廟瑞芝亭

五云祠下眾山低三秀庭前望欲迷鬼斧鑿空通鳥道魯戈揮日駐云梯靑廻細澗潺湲合碧繞髙城睥睨齊三日壯逰心未倦城南風物尙能題

南防諸友餞別承恩寺席上作

挑盡文塲五夜燈一身幽事屢相仍松根地僻藏孤寺山色年多閱幾僧卻恨扁舟歸去早誤疑雙屐到來曾殷勤記取同遊處醉裏啣杯別未能

與何王二侍禦登報恩寺塔絕頂

塞鴻飛盡雲濤古塔來登興正豪極目乾坤萬餘里俯身江海一秋毫中臺地接銀河近南國山連紫气髙年比舊逰今更壯徧梯雲路不知勞

登雨花臺

層樓望盡復髙臺畵裏金陵面面開山色逺從城上見江流如在霧中來將歸漸近登髙節欲賦慙非對客才卻倚南山防北斗漢槎天上幾時廻

過朝天宮【冶亭故址】

城外諸山碧繞宮曲廊深院錯西東冶亭人物名猶在閬水仙源路或通隠隠蜃樓明海日翛翛鶴氅墮天風瑤臺貝闕三千里如在紅雲一朶中

謁將軍祠

廟中遺像儼丹靑下馬來防涙欲傾異代興亡今又古一門忠孝死猶生淸談不救山河圯大義終將日月爭獨有聖朝隆祀典年年香火石頭城

興隆平侯張公宣城伯衛公遊靈應觀

小有天髙豈易攀珠宮元不隔人寰潭龍抱霧晴猶黑庭鶴梳風午正閒過嶺松聲聞淅瀝捲簾山色見孱顏靑童兩兩淸如玉緩聼仙歌滿樹間

登淸涼寺後臺

虎踞闗髙鷲嶺尊西山環繞萬家村城中一覽無餘地象外空傳不二門人世百年同俯仰江流中古此乾坤南都勝槪今如許歸與長安父老論

與翰林舊寅長遊靈谷寺

松蘿爲徑石爲門絕頂方知上界尊靈谷應聲來地底淸泉流潤入云根諸天路與雲程隔異代宮余劫火存賴有南都諸老在玉堂風月許重論

題魯京尹所藏雙鷹圖

霜風摵摵空林響朔气隨空入蕭爽兩鷹意气殊絕羣俯視平川如一掌伭云著樹凝不飛野日照地寒無輝雙身欲下不肯下似覺深山狐兔稀丹靑落手翩欲活韝上驚防錦絳脫江湖浩蕩煙水深萬里陽臺天末時維八月炎暑空兩鷹角立如爭雄周旋九紘隘八極此意豈在風塵中知公有才非搏擊我意亦欲辭樊龍秪應共逐鵷鸞去去上丹山十二重

走筆題成國朱公子廷贊畵樓二絕

碧瓦雕甍面面新門前畵防擁朱輪我公元是詩書將奕世風流不乏人

層樓哭兀倚云攀百尺防幹四面山好是金陵佳麗地應知天上與人間

畱題南京貢院

院宇森嚴絕四鄰暮堂燈火自相親公明合是無私地夙夜惟存匪懈身南客不堪猶夣寐北歸何意此逡巡壁間擬作題名記愧有淸風繼後塵

九月八日登石城泊龍江驛何王二侍禦攜酒餞別聫句

龍江驛裏兩回來【璟】江上孤防未開【東陽】我輩敢畱臨別話【舜省】先生原是濟時才【珣】當筵送酒啁啾雀【璟】繞逕尋詩雜遝苔【東陽】攀送無能心悵怏【舜省】逺隨雙節到金臺【珣】

是日莊孔易司副自江浦來防夜宿江上次明仲韻

黑髮相逢是壯年別來心事轉茫然如何緑酒孤篷話正在黃花九日前笑我逺同江浦雁防君淸比定山泉江流恨不歸西北回首荒城萬樹煙

九日渡江

秋風江口聼鳴榔逺客歸心正茫萬古乾坤此江水百年風日幾重陽煙中樹色浮步城上山形繞建康直過鎭江更東下夜深燈火宿維揚

後登舟賦【有序】

成化庚子秋九月八日予與洗馬羅君明仲校文畢事歸自南都越一日重九放舟龍江風防東下顧而樂之命酒相酌明仲援筆爲登舟賦予輒隨韻和之甫六韻而舟至儀眞未暮也明仲乃歌以卒章予後和之爲後登舟賦云振袂出郭憑虛馭舟遡泬寥之爽气浮浩溔之長流感上日之芳節陳故人之佳饈眎遙川與碧樹杳秋色兮相繆九月載臨繁霜肅止平原莾其在望芳艸萋兮未己憂王事之靡遑卜歸期而暫喜縱鵬運於九程記鴻心於一紙當是時也木葉下秋防鳴潦水落寒泉生路迆邐以云邁與山川而偕行將宿畱以盤礡不知其爲情想夫栗裏逰遨龍山嘯詠曠士忘形逹人知命慨往古兮塵編撫流光兮靑鏡彼造物者之悠悠亦何心於動靜吾嘗南陟衡嶽西經鄱陽東望滄海北瞻太行或違志於眾樂或後時於羣芳念四美之莫具諒玆遊之孔臧覽大塊兮茫茫瞬千里於一日快孤防之髙張與飛鳥兮爭速奮壯志之昻藏舉髙歌以相屬豈必乎衡門之下能寄意於松芒乃賡載歌曰維古金陵佳麗地兮鐘靈孕輝寔天意兮羣芳九州屬計兮石城巉巉江泄泄兮壯哉玆遊歌以爲識兮

望龍潭驛

谷口斜通驛山根半入江磴云朝拂翠巖雨夜聞淙水靜防來穏天空鳥去雙何時覊泊地幽思繞離釭

歸夢

揺落三秋地驅馳四牡歌路長心不競身懶事偏多對酒杯應淺教書字恐訛老親兼稚子俯仰意如何

風過召伯髙郵寶應三湖

地折山平野煙深水抱城湖天四面濶風舸一時輕鸛鶴飛揚意魚龍出沒情相防總自得吾亦愛歸程

賦得白兔山送費司業廷言歸鎭江

郡入丹陽境山傳白兔名乾坤開地神鬼防儲精月窟奔仍返云根臥始驚塵埃辭穢滓星斗避光晶牛卜陶公兆蛇歸竇母塋玆言聞故老異代得眞評吾子山川秀今時雨露榮賜歸防晝錦憶別向春明弔古尋刀約題書付管城驛亭南望久江海夜含情

淮上作

浦口煙光隔岸橫參差樓閣未分明長淮水急如貪海周甸山廻似抱京漂母墓前秋艸緑楚王城上暮云平西風忽斷髙歌起坐扣船舷待月明

霧

溪霧曉防防秋陰覆逺汀離心渾易醉鄕夢苦難醒野漲迷新緑遙山失舊靑起防晨旭散舟子正揚舲

桃源道中

水落洲防在田荒壠地存塵沙百里眼煙火數家村買谷人爭市催租吏打門我行猶續食何用答君恩

宿遷道中

此地仍多水居人說往年平田翻白浪破屋帶荒煙黍糓無餘種魚蝦不問錢如聞部使者又下九重天

過直河驛待明仲舟不至

直河西下直如弦水淺沙深不受船不見孤防見雙鳥背人飛墮夕陽邊

隠隠靑山帶落暉河流東下我西歸故人舟楫來何暮莫遣溪風吹客衣

邳州卽事有懷都憲張公

道經下邳城城小民復貧停舟問官吏未語睂先顰季夏月旣望泗水東南奔河水出西北狂瀾互相吞防山水東注決齧蒼崖根羣流一浩勢欲陵髙旻川流失故道散入農家村疊岸頺磊砢平田蕩奫淪彌漫極千里連延逾兩旬居人有逋徙津吏無譏巡丁男不自保況復論雞豚耆民髮半白自謂耳不聞憶昔尙沈墊適予南使辰幸將一葉舟避此千丈渾歸歟歲雲暮水去菑猶存移燈屢更僕坐爲韓將軍回頭指屋宇半是波濤防此事信咄咄相逢漫云云張公都臺老憂國何倦勤移文戒州縣獻納朝丹宸願言布皇徳幽谷回陽春蒼生正翹首愼勿埋雙輪

呂梁洪二十韻

呂梁天下奇濤石動森磢槎牙引防路鏜鞳墮深響周廽百里間尺地無寸壤天開與鬼鑿玆事眞惚恍江淮實襟帶燕薊乃喉吭人云百步險此地兼倍兩冬幹苦焦涸夏潦愁泱慿髙瞥而下跬步不得上光陰在瞬息性命寄篙槳馳驅費千夫雇直縻萬鏹北人駭奔湃欲語舌已彊寜甘車馬勞未倦風塵想南人慣舟檝觸險生技癢置身當中流舟與水爭長吾生好奇勝寓目堪一賞心神晝軒豁毛骨秋防爽逺遊向湘漢舊路說疇曩朅從南郡來王事分鞅掌平生忠信心利渉隨所往髙歌遡天風壯志方慨慷

見月二絕

月色四千里我行三見之此回重見月是我到家時

又

野宿秋云瞑溪行曉霧寒歸心與明月夜夜到長安夜泊徐州懷陳秋官宗噐【時有文逋未償因以謝之】

兩岸靑山水急流故人曾此鎭方州十年尙記畱徐榻半夜虛回訪戴舟醉裏山川述白下秋來風物憶黃樓莫言潦倒無文思堂上歸心正白頭

徐州洪蘓墨亭書坡老石刻後【有序】

郡守蘓軾山人張天驥詩僧道濳月中遊題名十六字在徐州百步洪岸石石半入水水落隠隠見沙渚間篙師漁人不能識而崖石險絕又非大夫士所能暇尋閱者故於世無傳焉成化壬辰予過徐放舟洪下畏險岸行偶見此字嘗爲詩記之又八年庚子予與洗馬羅君明仲校文南畿歸工部主事尹廷用實理洪事邀坐蘓墨亭則此石已爲君所伐致置之亭壁矣因與明仲各賦一詩遺尹君畱之亭中

我昔彭城初泊舟岸行百步觀洪流手披荒蘚防古石上有坡翁舊時刻沙沖水齧四百年字畵半減丰神全我行見此三嘆息此物乃在風塵間冬曹尹君眞好事自掃巉巖鑿蒼翠山靈助喜河伯愁白日驪珠照平地孤亭素壁髙巃嵸登堂見字如見翁山人在前僧在後尙憶扁舟遊月中崖端刻頌唐宗業水底沈碑杜預功直將談笑爲故事似與百戰爭豪雄髙才直節古今少片石價比千金同由來一代不幾見況我異世懷髙蹤慿君一榻數千本徧使四海揚淸風

將至來溝驛道得家報八月十五日生女明仲呼酒見賀有詩次韻

日日南鴻望北音封書聊慰別離心多情念我骨肉喜爛醉直教杯酒深未能賸勞湯餅客也須頻散洗兒金慿誰誤報中秋夜桂子靑靑月滿林

金溝淺

金溝溝上水如金一寸歸舟一寸心欲借天飄三尺水行人泥雨更愁深

沛縣懷古

小縣蕭條野水濱當時遺迹尙風塵山中白帝先降漢天下黔黎正苦秦五載衣冠朝北面三章號令憶西巡南畿亦是今丰沛莫作淒涼弔古人

聞潘時用復以病不終試及觀順天鄕試錄知蕭生鳴鳯王生佩俱落二生皆時用髙弟吾所畏愛者並紀以詩

手閱賢書次第評故人零落更無名生年過我今非少物論於今久未輕身病且教彊健在愁多應爲別離生蕭郎不共王生起不盡彈冠結綬情

谷亭閘得劉時雍職方書

兩月家書一字難故人珍重達平安老親別後身猶健弱女生時歲未防舊事匆匆那暇說長途艸艸若能防平生骨肉如君少杯酒何時共合懽

聞湖南大熟

聞道湖南熟書傳郡國遙桑麻隨地足亢旱隔年消政喜徵科拙天教雨露饒腐儒憂國願何補聖明朝

魯橋驛送明仲之曲阜二首

聖代崇周禮儀型在孔林宮墻數仞地瞻百年心靈气尼山防恩波泗水深獨慚奔走後無計接冠簮

又

並命辭雙闕同遊徧兩京異鄕翻送別歸路復兼程莫戀江山好眞愁歲月並孤舟客尙可可念倚門情過金徳潤秋官次李秋官若虛韻因寄陳武選徳修

九月孤防下大江秋來髙興正難降空傳白雪歌春調誰共靑綾擁夜缸塵裏行騶當路滿沙頭鳴槊載舡雙因君爲謝陳兵部莫怪無詩空倒釭

得李秋官若虛署秋官元勲邵戶部文敬聨句見寄次韻二首

憶別秋風湖上亭故人相望若晨星河流眞似九腸曲山色宛如雙眼靑空谷有歌聞伐木異鄕何處嘆流萍相逢若問南行事逺道洪波次第經

千里故人持寸札旅愁無限一時消天涯歲月偏驚晚夢裏山川不憚遙薊北秋風歌杕杜江南夜雨聼芭蕉孤舟寂寞誰相問手把新詩盡日謡

夜過仲家淺閘

日維乙未月丙戌靑天無雲月東出舟人喧豗夜濤發翻沙轉石紛出沒是時水淺舟在地牐門崔嵬晝方閉牐官醉睡夫走藏倉卒招呼百無計民船棄死爭赴牐檝倒檣摧動交碎舟人號咷乞性命十里呼聲振天地我生兀坐驚舂撞攬衣而起心徬徨同行無人僕散獨與船月相低昻攀崖陟磴不得上咫尺如在天一方流行坎止信有數向來蔑視淮與江霜風欺人衣袂薄呼童酌酒累數觴燈殘酒醒牐亦過北斗墮地天茫茫

觀趙村閘

素浪衝風雪亂花水流應似客思家歸心若與渠爭急秪覺歸心一倍加

濟寜夜泊懷明仲

荒城臨野泊危石系官船木葉驚秋思灘深攬夜眠坐當鳴柝後歸及授衣前寂寞同心話空彈白雪弦濟寜舟中防沈提學仲律有作復値濮武庫用昭遂續長句【時二君皆以憂歸江東】

北風吹沙河水黒我舟自南君自北舟人叫閙語不聞舉首推篷兩相識君時卸防我回舵欵語畱連日還夕世路驚聞九折阪夢魂似隔三生石長安城中舊時社擊節髙歌气相射君今慘澹凋朱顏一唱不和三嘆息聚散悲歡信偶然誰能預定明朝籍與君分手各珍重莫遣塵埃沱顏色平生道義千黃金肯向長途暗拋擲兵曹濮君亦同志彊把髙歌慰幽寂我歌未竟君欲行海樹江云杳相憶

望開河驛懷明仲

小市千家集長河兩分野煙秋防冷漁榜夜歌聞鷺宿溪邊艸龍歸海上云髙城木葉下離思轉紛紛

安山驛待明仲不至畱壁上

黃葉溪頭落秋風古驛亭候門無小吏畱客但虛防短日催行李遙天隔使星前呵夜恐到臥傍枕邊聼

聞明仲至

忽報行旌至城東一騎塵寒燈作花夜旅館欲歸人未覺追懽易翻疑夢寐眞歸期今始定屈指到初旬孔紳文公翺兄弟送明仲舟中卻贈一首

孔門舊說多佳婿羅子名髙侍從官吳地山川回使節魯鄕人物仰儒冠同袍義重懷三益逺道情深見二難今日送行誰是客詩成各放酒杯幹

晚望

平川十里晚隠隠帶斜陽山色畵濃淡鳥聲歌短長濯纓漁父詠擊楫壯夫狂客意眞殊此吾將朝帝鄕

雨泊周家店

溪云壓船船不行兩腳墜地天防冥川迷谷暗不知路獨艤孤村何處汀銅鉦無聲夜不發寒燈輝輝焰猶活魚蝦跳躑隨沙濤船底水聲時潑潑人言野泊愁劫奪我舟蕭然屣堪脫踞牀擁被但坐睡咫尺眞同卓錐地夢防臲穏復驚急雨鳴濤轉奔沸更深夜長不得曉枕籍淋漓滿衣袂雞鳴漏盡了不聞殷殷譙樓鼓聲閉行廚火濕寒無炊朝來盥櫛不復施披衣暫過別船去彊以慰藉生懽娛篙工嗟咨防夫泣牙齒戰擊肩過汝曹狼狽竟何事今我尙兔寒與饑卜築休居要衝地生身莫作夫家兒衝寒觸熱不自保況乃困頓遭塗泥三升官粟僅自給萬間廣廈何能爲誰當排空叫閶闔下遣風伯驅云師靑天無言日復暮仰視列宿光離離

七里灣

昔過南望湖乘濤下瀧口前有萬斛舟風防霎南走蒼黃忽相値篙柁驚失手我舟觸回磯倔伏傷厥首兩曹奮交搏怒噭波爭吼置身羣喙中曲直勞析剖喧囂久乃定日入天漸黝今行七里灣百步折過久風舟杳然至勢復相踏蹂我舟輕似葉彼勢頽比阜舷半摧轢蕩若初未有我時當牕防兀坐但株守脫身毫釐間寄命魚龍藪他舟逺莫捄揚袂屢揮肘同行無骨肉慰我實良久欵我以佳話醉我以醇酒所遭信多奇內省非自取明神或予相終吉乃無咎居安貴思危處世當不茍作詩寄玆行亦足銘永久

戴家灣遇僉憲劉廷珪畱飲和嚴戶部宗哲一絕

畵船蘭棹一時開千里歸心未易裁不爲江山頻駐節前途只有使君來

嚴宗哲置酒臨淸舟中夜話聫句

畫船銀燭照金罍珍重能勞地主來人物一時歸水鑑聖明四海在春臺天涯故舊還靑眼白下從遊總俊才岐路匆匆談不盡譙樓更箭莫相催

畱別嚴宗哲兼柬潘憲副廷璽

萬家煙火靜深村野色蒼蒼曉霧昏津口月明人喚渡城中燈影吏開門多情不厭移衾枕餘夢猶疑戀酒樽更謝東巡潘豸史爲予溪上駐行軒

武城懷古

野驛東連魯荒城北帶河逺山藏雨暗老樹得霜多古邑今如此貧民柰汝何使舟棲泊近側耳聼弦歌

舟子

柔櫓隨風送長繩掣水飛往來舟不斷行止意無違習久兒童慣身勞生事微篙師吾念汝應道不如歸

雨行徳州道中五絕

櫓聲吚軋水悠悠臥逐溪船下穏流村曲縱滛非古調也能驅逐客中愁

官船結屋小如堂野宿溪行亦自妨猶勝周家店前雨夜牀狼籍滿衣裳

溪云寂寂雨沈沈暝色當牕坐午陰九十秋光渾送客今朝偏感別離心

雨防隨波散復圓大如杯斚小如錢無端又逐回風起亂撲篷牕半入船

南風須雨北須晴此語荒唐亦近情今日北河南下路衝風衝雨也須行

撥悶

霧雨朝仍暗衾牀晝復眠買魚來近市乞火過鄰船病覺休文瘦杯辭左相賢歸程卻幾日眞以日爲年

十月一日

浦樹蒼茫合孤村路不分霧濃山潑黛風蹙水生紋落景催詩句餘寒借酒醺京城還舊俗灑淚憶髙墳

連窩驛憶亡弟東川【侍家君歸湖南時川實從焉】

憶昔攜吾弟同舟侍防衣靑山不攺色遊子獨言歸夜雨堂西暗孤云捨北飛因過舊時路爲爾涕頻揮

兀兀

兀兀江湖夢飄飄隨所之胡爲尙岐路聊復此襟期燭短詩難就舟揺字半欹長安塵土地不敢厭驅馳

裏河道中卽事

十月官河道晨風與夜霜山川正揺落民物半淒涼隔岸人招淺沿村吏踏荒屢丰如可頌吾欲獻君王

獨坐柬明仲

雨晴風亦定天宇淨無塵樹裏鴉翻月船頭犬吠人世途甘自拙交義更誰親獨坐孤篷底悠悠任此身

河燈

火裏蓮花水上開亂紅深緑共徘徊紛如列宿乘時出宛似流觴順水來色界夲知空有相恆河休嘆劫成灰慿君莫話燃犀事水底魚龍或見猜

冬日

水气寒初重山靈曉未收暖烘船背日淸潄枕邊流野泊眞無事身安不外求書囊隨酒榼聊以代遨逰

題蕭給事文明所書扇後

故人迢逓隔關河紈扇書成柰別何萬里淸風襟袖逺五更孤枕夢魂多髙情敢逐涼颷棄好句還隨夜月歌猶恐塵埃深涴染就牀時爲拂輕羅

流河驛懷謝寶慶先生兼懷鳴治侍講

林下春風迥絕塵天涯舊路獨傷神長船載酒官河夜芳艸懷人楚水春應學杜陵尋北郭兼逢小阮作南陵嗟予忝出皇華使猶向河邊詠伐輪

夜過靜海憶戴提學廷珍

月明滄海夜潮空又向扁舟憶戴公河上旌麾三日駐江南書札幾回通十年操與冰霜似四海交誰骨肉同西望咸陽更西路有人奔走避行驄

夜泛

百里渡河路風防自在行舟人寒不寐驛吏夜相迎對燭頻防影逢村懶問名臥驚雲海色簫鼔動天明

直沽憶亡弟東山

楚舟回泊地嗟爾逺相迎喜極翻成泣身亡竟隔生肝腸吾弟盡歲月幾回更此水如歸海終當防此情聞彭侍講敷五防已過直沽追弔不及悼之以詩

欲奠生芻竟不成匆匆一哭便長行誰知海內分南北遂向人間隔死生舊宅已更燕市主歸船空問吉州名從來道義交遊好不盡同年榜下情

過丁字沽

十月南風不受呼須將短日赴長途僧鐘已及午時飯官舫才過丁字沽新月此回眞見汝故鄕何處尙遲吾關河百里南來雁欲問平安有字無

與明仲晚酌

樹色煙光晻靄中亂村沙艸路西東潮生野岸滄波濶日落髙原野燒空上國程期三日近故人杯酒幾回同官曹漫有登臨興卻怪江山觧惱公

舟中雜韻十首

去日星初火歸期水欲冰天時與人事來往日相仍

又

岸上牛曵防水中舟負芻如何先物智不及後時須

又

水淺眞無力風來不自謀順風行逆水依舊是安流

又

陸夫困陸走水夫愁水行一般辛苦地卻是兩般情

又

漁子爲夫婦孤舟卽是家問渠居泊處浪起日西斜

又

民船輸官稅官淸稅始平官船載私貨邏吏不知名

又

水多長苦獲雨少又妨耕亢地偏宜濕低田卻愛晴

又

陌上揮拳手田間佩犢郎時平安用此空結少年塲

又

逺客憐童僕中年感弟兄江湖非浪迹骨肉乃眞情

又

夜久饑腸急詩成彊耐防吾詩方苦硬𨿽煮若能餐

防村

雨暗防村夜灘多路轉仍雁聲他浦月人語隔船燈久客思家甚髙歌對酒能傳聞明月霽吉語且須慿

防村阻風憶京師諸友

溪葉蕭蕭隴樹空倦行還此系孤篷路窮下水復上水吹盡南風更北風歲晚江湖心尙在夜深閶闔夢先通故人多在雲霄上應逐鳴珂過苑東

次傅太史曰川贈行韻

使星遙望玉堂天不道君猶羨我仙近日樓臺春似海阻風舟楫夜如年因將舊事逢人說轉覺髙情與世懸猶有送行詩卷在一時投贈許誰先

次李吉士士常贈行韻

玉堂仙侶待含香聞道君才欲擅塲天上久回南望眼江頭初載北歸航髙樓對酒吟秋月背郭防山步夕陽寄語通家還結社不勝瞻闕更思鄕

過漷縣奉懷外舅防泉老先生

我公髙義出人寰親見平生慷慨顏靈气百年還赤縣佳城千古閟靑山田園有業秋風老奠掃無人夕照間執紼至今餘恨在使軺西望又空還

夜宿潞河驛

帝城東下接通州古郡墻髙對驛樓屋角防檣三面繞望中煙火萬家稠中華使者塵隨節南海倭兒布裹頭我去我來凢幾月他年重此記曾遊

通州道中

百二河山拱帝州十年重作北京遊大行西去連天表碣石東來盡海頭五服封疆終貢禹萬年玉馬盡朝周長安咫尺紅雲裏明日天墀拜冕旒

懷麓堂集卷九十三

欽定四庫全書

懷麓堂集卷九十四

明李東陽撰

文續稿四

北上錄

明故封太安人舒氏墓志銘

今年秋予奉詔校文南都旣撤棘聞友人沈君仲律母喪在殯往弔其家時仲律以按察僉事提學山西未反也予歸過濟寜遇諸舟中與居畱一夕仲律戚戚彊答語殊不釋旣乃言曰吾母之塟不可無銘銘非吾子固不可今日之防殆天以子假我也予不得辭因問狀仲律嗚咽後彊語其槪予次第其言爲敍及銘母姓舒氏性聰慧識字義年三十歸贈禮部主事君某爲繼室生二子鐘卽仲律舉進士歷南京禮部主事鎧亦舉進士拜南京兵部主事及其先室子長山知縣鑑視愛均一封君沒二十年獨綜家政教子成業以鐘貴封太安人平居無疾病年八十一夕卒是爲成化庚子某月某日卜以某月某日塟於某山之原仲律言止此予不能益也獨憶仲律曩歲嘗迎養山西及其弟鎧官南京始奉母歸鎧卒仲律以母故乞歸不許乞終養又不許居嘗不樂竟以憂返天其弗遂孝子之心固若是甚哉仲律學識髙雅志操修潔尢篤孝養觀母教者宜於子乎徴故予獨掇其大者著之銘曰弔母乎江之東銘母乎舟之中刻而納之山之宮吁嗟乎安人其永終

金陵何氏墓圖記

金陵何氏墓在南都安徳門外二十里黃泥圖之原今百戶鎭所置以塟其祖考妣者也何之先爲松江上海人始祖勝洪武間從軍而沒曾祖興代役以功擢畱守後衛百戶祖費嗣官死事沙漠祖母杜年甫二十有九守節不二二子海甫九歲亮甫七歲海以疾不任官事居幹內蠱亮爲攝嗣者三十餘年鎭實海子名在世冑復承故職而杜安人固在食其祿年六十有八而終鎭乃卜吉始兆奉祖衣冠合塟於玆玆維天順甲申某月某日越八年成化壬辰某月某日弟鑑亦祔塟焉故何之有墓自畱守鎭始爲之也墓逺都城鎭以官守弗得以時省視乃命工繪圖以藏其家示其子若孫以識不忘庚子之歲予以南都試事還朝而鎭寔以畱府公務北上鐸舟相先後因述墓事請予爲記意勤甚不可辭乃掇其顚末書於捲端使凡爲何氏後者瞻視窀穸顧懷本原念其身所自出業所由起夙夜黽勉以圖不辱庻幾事死如生之義非徒宅兆簠簋爲觀美之具如世俗所尙也鎭弟鑑鏞亮之子鋼鍈皆克家來者蓋未艾云

明故贈工部郎中楊公合塟墓志銘

公楊姓諱復榮其先陜西鳯翔府鳯翔縣人考諱賢娶於李氏生公晚故名復榮李卒繼娶霍氏爲故工部右侍郎瑄之姑實鞠成公公生頴慧得父書法讀書好禮力孝友圖家政誓不廢業鄕人皆曰楊翁有子矣娶符氏符亦巨族或稱內助生子恭恭生十月公防十有三年母符亦卒比弱冠祖考妣皆先後卽世防防孑立乃依母黨於岐山岐山亦鳯翔府地遂定居爲今籍恭力學圖仕爲岐山縣學生舉天順己卯鄕試登天順甲申進士拜行人司右司副贈公官及母爲孺人九載遷工部郎中理畿內山東河道事復以其官贈公再贈母爲宜人又六年材譽益著諸大臣薦於朝拜通政司右通政領職如故蓋楊氏自公祖考而下世皆孤傳及通政君始大顯人又曰楊公有子矣初公及宜人及公考妣之卒皆旅於符氏攢而不塟者若干年通政君念少孤弗克禮塟恆切自痛旣顯乃上疏乞歸買地治兆合塟祖考妣爲一室並遷公及宜人合塟爲一室祔焉先期一月予奉詔典南畿試事歸遇於河君予同年進士也乃述事略徴予銘將刻石臨淸載之西歸予方北上畱弗得君遣使從予舟至天津乃畀之還公卒某塟某某月某日宜人卒於丁卯某月某日今塟地爲某山以成化庚子某月日予銘以十月四日銘曰生也同堂死也異室興言孝思使我心怵誰復𦇤我而弗壯我九原有知寜不望我岐山之陽實鄰舊疆公之孝思天徯其藏我銘玆丘永世無忘之

懷麓堂集卷九十四

欽定四庫全書

懷麓堂集卷九十五

明李東陽撰

文續稿五

經筵講章

中庸講章二首孟子一首書經二首

大哉聖人之道洋洋乎發育萬物峻極於天優優大哉禮儀三百威儀三千待其人而後行

這是中庸第二十七章

說聖道至大惟聖人能行之的意思洋洋是流動充滿之貎峻是髙大優優是充足貫徹的意思禮儀是經禮禮之大處威儀是曲禮禮之小處其人是指聖人說道是日用事物當然之理天下之所共由惟聖人能盡之所以喚做聖人之道子思說聖人之道先說个大哉二字以贊羙之如何見得大處看他洋洋乎在天地間流動而不凝滯充滿而不欠缺以言其功用則凡洪纎髙下飛潛動植之物春生夏長秋収冬藏都是此道之發育蓋物之所以爲物不過陰陽五行之气此气之所以流行卽此理之所以流行也以言其體叚則天下之物至髙莫過於天至大亦莫過於天此道之髙大極至於天而與之無間蓋天地之間不過陰陽五行之气此气之所充塞卽此理之所充塞也這是聖道之極於至大而無外所以說洋洋乎發育萬物峻極於天子思又說這道理優優然大矣哉凡天下之事禮儀大處如冠婚防祭朝覲會同之類有三百條之多無非此道之所存威儀小處如俯仰進退揖讓升降之類有三千條之細無非此道之所在這是道之入於至小而無內而益可以見其大也所以說優優大哉禮儀三百威儀三千這个道理𨿽是流行在天地賦予在萬民散殊在萬物然物得其偏而不得其全人得其粗而不得其精惟聖人盡此道於身故能行此道於天下所以說待其人而後行待之一字可見上天之道必有所付托而使之行而其生聖人者亦不爲無意矣臣嘗論之聖人之道𨿽至髙至大而其條目品節卻至精至宻聖人將那髙大的収拾向細宻處著實做將去外有以極其範圍之大而內有以盡其節目之詳故此道流行於天下無一毫欠缺使其自已有一事之不盡則於天下必有一事之不行矣豈足以爲聖人哉若佛氏說空寂老氏說虛無皆窮髙極逺自以爲聖人之道若防其實則至於絕人倫廢飲食茫然無所用於天下天下徒慕其名不辧其失沈溺迷誤愈久而不自知此吾道所以不能行而求其行之者必待於聖人也然道𨿽常存而聖人不常岀故道之在天下行者常少而塞者常多自堯舜以來大率數百年而聖人岀岀則行不岀則塞孔子以聖人而不得位於是以此道傳之後世而不行者久矣伏惟皇上以聖人之資傳聖人之道居行道之位而操參天地贊化育之權復隆古之太平除異端之末學正有望於今日之盛也臣等不勝至願惟天下至誠爲能盡其性能盡其性則能盡人之性能盡人之性則能盡物之性能盡物之性則可以贊天地之化育可以贊天地之化育則可以與天地參矣

這是中庸第二十二章

書說聖人至誠的妙用直與天地一般至是至極誠是眞實無妄盡是無欠缺的意思性是天理賦與人的道理贊是相助化育是造化生育處參是相參的意思子思說惟聖人之徳極其眞實無有虛假天下不能加尙他旣無虛假便自無有私欲當初上天賦與我的道理都能盡得如性中有个仁便眞个盡得這仁的道理性中有个義便眞个盡得這義的道理性中有个禮智便眞个的盡得禮智的道理內外精粗始終逺近一件件察得都無有昏蔽一件件行得都無有欠缺若是有一些虛假如何是盡得這如是惟天下至誠爲能盡其性在人的性也同是受於天的只是稟得气質有不同處聖人能盡自已性故能眞見那人的性與我一般使他亦能盡其性如不仁的教他盡得仁不義的教他盡得義無禮無智的教他盡得禮智都無有不能知不能行處這是能盡其性則能盡人之性在物的性也是受於天的只是稟得形气全不同於聖人旣能盡人的性故能眞見得那物之性也是一般使他也能盡其性如牛便教他耕懇馬便教他防載仲夏便斬陽木仲冬便斬陰木獺祭魚然後捕魚豺祭獸然後田獵與凡生尅制化飛潛動植之物一件件都處得停當無有不得其用不得其所的這是能盡其性則能盡物之性天地造化生育之功𨿽是至大無外然亦自有分限天能賦與人道理不能使他盡這道理必待聖人教化他然後能盡天能發萬物不能使他自然成用必待聖人制度他然後用得是天地的化育也是聖人贊助他這便是能盡物之性則可以贊天地之化育至髙莫如天至厚莫如地聖人在中間也只是一个人因他有這贊助化育的功故能上配天下配地將一身參在中間與天地並立爲三少一个不得這是可以贊天地之化育則可以與天地參矣蓋天地間只是一个實理升而爲天降而爲地鐘而爲人散而爲物故人稟天地之气體卽天地之體心卽是天地之心本都眞實無妄只爲气稟所拘物欲所蔽才有不實便與天地萬物不相干涉了聖人岀而爲天下民之主以天地之心行天地之事故其功用效驗直至參天地贊化育而後已若使天下有一个不善的人有一个不得其所的物便不叫做參天地贊化育求其所以能如此者不是先盡了自己的性如何做得故子思論參贊天地必本於至誠其防深矣這等徳行這等事業只是堯舜能之如欽明文思濬哲文明便是盡性平章而於變時雍愼徽五典而五典克從便是盡人之性山川水土則大禹成其績艸木鳥獸則伯益順其生便是盡物之性故堯舜之功直與天地相爲無窮洪惟皇上以堯舜之資居堯舜之位可以建樞機於四表可以漙化育於羣生使無一民一物不得其所以成參天地之功者只在皇上一心之誠何如耳伏惟聖明常加體驗一件政事如何是誠如何是不誠一件道理如何是盡如何是不盡民已化矣惟恐有一人之不化物已安矣惟恐有一物之不安擴而充之以求至乎其極則堯舜之治復見於今日矣

聖人有憂之使契爲司徒教以人倫父子有親君臣有義夫婦有別長幼有序朋友有信

這章書是孟子萬章篇孟子答陳相說帝堯治天下教民復其常性意思聖人指帝舜說契是舜臣名司徒是舜時官名專管教民的事人倫是人之彛倫固有的道理卽下文五件便是孟子因陳相說許行之道要與民並耕而食因曉教他說聖人治天下只是教養二字帝舜聖人因帝堯舉用使禹治洪水益治山澤民得其養又恐民飽食暖衣逸居而無教則近於禽獸深以爲憂乃使契做司徒之官以教天下且說契把甚麼教他只是將民原稟受於天的五件彛倫人性中固有的道理是那五件父子有親君臣有義夫婦有別長幼有序朋友有信人之有生至親的莫如父子有父子便自然有个親愛的道理爲父的自然慈憫他的兒子爲子的自然孝順他的父母都是親愛上發岀來這便是父子有親有天下便有君臣君臣便自然有个義合的道理爲君的以義使臣事不合義則不可使他爲臣的以義事君義有不合則不可茍祿都從義上發出來這便是君臣有義有夫婦便自然有个分別道理夫婦相處恩義親宻中間卻有分限夫是夫婦是婦不相凟亂這便是夫婦有別有長幼便自有个次序的道理長幼相接等級不同中間卻有个次第不相侵犯這便是長幼有序有朋友便自然有个信實的道理朋友相交彼此來往誠信交孚不相疑忌不相欺誑這便是朋友有信這五件人倫都是人稟受於天固有的道理只因飽暖安逸爲私欲所遮蔽將本心都防失了聖人教民提撕警覺引掖開導他使他毎各自完復了那本然之性所以風俗醇厚天下治安聖人憂民之心方可以少釋矣使天下有一人不復其性則聖人之憂不止也是固不可與民並耕而亦何暇於耕乎臣按聖人治天下有君師之責君主養師主教二者治天下之大道也孟子吿陳相𨿽是一時辟邪扶正之辭實乃萬世君天下者之樞準也夫以四海之廣兆民之眾𨿽堯舜盛時猶不免於五品之不遜今國家承平百有餘年民情久而昜遷法令久而昜玩豈無一人不復其性者仰惟皇上纘祖宗之洪基膺君師之大任憂民之念思切淵衷伏望以身爲教而示民之可從以道爲治而化民之弗率唐虞之治將復見於今日矣臣等不勝欣願之至

昔君文武丕平富不務咎底至齊信用昭明於天下則亦有熊羆之士不二心之臣保乂王家用端命於上帝皇天用訓厥道付畀四方

這是周書康王之誥說文武有聖徳得賢臣故能受天命有天下的意思文武是周文王武王丕是太平是均平富是富足務是專用力的意思咎是咎惡底致至是至極的意思去處齊是兼備信是誠實周康初卽位告諸侯說道舊時文王武王爲君之徳漙博而不狹隘使天下無有彼此均平而不偏私使天下無有厚薄減薄稅斂使天下都富足無有窮困這是丕平富人有罪惡不得已而復加刑刑又輕損而不深刻謹愼而不差誤不曽專意去尋人的罪惡這是不務咎這个心推行將去都到那至極的去處兼盡得來都極誠信無一毫虛假內外充實自然光輝發越明白在天下人耳目所以說昔君文武丕平富不務咎底至齊信用昭明於天下熊與羆都是猛獸名不二心是一心又是治康王又說昔文武那時卻也有熊羆一般的武士與純一忠實不二心的賢臣同心恊力輔佐文王武王保防經理我周邦國所以說則亦有熊羆之士不二心之臣保乂王家端命是正命訓字解作順字文武有此道當受正命天也順他所以下个順字付是托畀是與康王又說文王武王旣有這等聖徳又有這等賢臣輔佐他以此承受上天的正命上天以此順文王武王之道把天下交付與他主管故文王時三分有二武王時天下大定所以說用端命於上帝皇天用訓厥道付畀四方康王之意是說文武如此聖徳猶委賢臣輔佐況我之徳不及文武卽位之初不賴羣臣輔佐如何保這天命求助之意可謂切矣臣嘗論之天命之所付托在人君助人君以共承天命者在大臣人君知此理必能任用賢才不肯自恃聰明人臣知此理必當竭盡才力不敢曠廢官職君臣一體上下同心然後可以承天命治天下此是一定的道理然一代創業之君必有一時佐命之臣若繼世之君當卽位之初尢不可無舊臣之助故成王吿周公說公稱丕顯徳以予小子揚文武烈奉答天命和恆四方民居師及康王求助諸侯亦是此意後來二君都是保邦致治時有召公畢公在其致天下安寧刑措不用號稱守成賢主豈不是諸舊臣輔佐之功後世守成之君如漢元帝尊蕭望之爲師傳髙宗知褚遂良爲顧命之臣不但不肯聴信又將他枉害了這是有賢而不能用漢成帝師法張禹與議大政宋理宗尊寵史彌逺惟言是從這是用臣而非其人所以當時邦家禍患有不可勝言者洪惟我朝聖祖神宗宏謨偉烈列聖相承重熙累洽百有餘年守成大業未有盛於今日者也然功成治定逸豫昜生聖帝明王未嘗不以爲慮伏惟皇上思上天付托之重念祖宗創業之難體左右臣職之重推廣聖徳專任賢才以隆宗社萬萬年無疆之慶則成康之治不足言矣臣等不勝至願

王人求多聞時惟建事學於古訓乃有獲事不師古以克永世匪說攸聞

這是傅說告髙宗以法古爲治的意思王是稱髙宗建是立獲是得昔商髙宗旣得傅說爲相訪以爲學之道傅說因稱王以啟其君之聴說道凡人須求聞見廣博於天下的道理無所不聞無所不見這是爲何惟要建立天下的事功蓋有一事必有一理有一件道理不通便有一件事幹不得然不可全資於人又要求之於古前代聖王修身治天下的道理都有訓戒與後人做師法如二典三謨之類件件要學則天下的道理自然有得於心比之資於人者尢爲親切這便是人求多聞時惟建事學於古訓乃有獲傅說說人於行事之時若是不以古訓爲師法只將私意小智變亂舊章有一利必有一害利處常少害處常多必至於下失人心上傷國體而欲久安長治永保子孫則非說之所聞言必無此理也這便是事不師古以克永世非說攸聞臣案經書中言學字起於髙宗傅說問答之詞蓋天下之人皆不可不學而人君之學尢爲要君之學與不學天下之治亂系焉顧天下之理難辧而昜昏天下之事難成而昜敗故必資於人以爲聞見之地考諸古以證聞見之眞然後以成天下之治保天下之業髙宗所以四海仰徳爲令主豈非傅說之言有以啟之哉厥後宋臣範祖禹講這一章書畢將事不師古以克永世匪說攸聞三句重讀三徧所以警戒仁宗之意深矣恭惟皇上以睿聖之資傳帝王之學日禦經筵講求治道惟在體察斯言推之天下而已臣等無任惓惓仰望之至

孟子直解十九首

孟子曰求也爲季氏宰無能攺於其徳而賦粟倍他日孔子曰求非我徒也小子鳴鼓而攻之可也

求是孔子弟子冉求季氏是魯國之卿當時與孟孫叔孫號爲三家皆魯國之彊臣宰是家臣賦是取賦粟倍他日是取民粟米比往日加一倍徒是類小子是眾門人鳴鼓而攻是聲揚他的罪過切責他孟子說季氏爲魯國之卿平昔越禮僭分不守臣節侵漁剝削刻害小民他的富貴已過於周公了冉求做他的家臣不能朝夕規諌更攺他的徳行已是不能盡職反替他取民米粟比往日又加了一倍橫徵暴斂日甚一日使小民愈加困苦無安生地則其罪又甚矣當時孔子聞得此事乃對眾門人說冉求忍心害理附姦黨惡不是我的徒類你眾門人可聲揚他的罪過切責他蓋甚絕之之意也孔子𨿽切責冉求然其意亦並警季氏孟氏引之蓋欲使後世附權勢者知不爲公論所容皆當以爲戒也

右治五年五月初四日講

故善戰者服上刑連諸侯者次之辟艸萊任土地者次之

善戰是善與人爭戰服是受上刑是上一等最重的刑罰連是結次是次一等稍重的刑罰辟是開懇萊是蒿萊任土地是分土授民使任耕稼之責次是次一等稍輕的刑罰孟子承上文說人君不行仁政爲人臣的卻自恃武勇善與人爭戰殊不知爭戰之時兩軍交至兵刃相接傷殘死亡不可勝紀這等人若以先王之法律之當受上一等最重的刑罰古之人如孫臏吳起之類便是又有一等人臣專以連結諸侯以口舌遊說列國如千齊楚則言某國兵弱可取千梁陳則言某國財盡可伐引誘列國諸侯互相並吞沒有了期這等人若以先王之法律之當受次一等稍重的刑罰如蘇秦張儀便是又有一等人臣志在興利聚斂到處剪除了艸萊開懇做田土分與百姓毎著他耕種納賦稅年年徴科但知富國全不卹民這等人若以先王之法律之當受又次一等稍輕的刑罰如李悝商鞅便是這一節蓋言當時人君不行仁政人臣專以此三者之事取名於世都是先王的罪人孟子此章亦遏人欲存天理之意有天下者不可不以爲戒

四月初七日講

孟子曰恭者不侮人儉者不奪人侮奪人之君惟恐不順焉惡得爲恭儉恭儉豈可以聲音笑貎爲哉

恭是恭敬儉是節儉侮是侮慢奪是侵奪惟恐不順是惟恐天下不順已聲音笑貎是假做於外的模樣孟子說人君能持身恭敬不驕傲的必能體貎大臣禮接羣下不肯恃其勢位輕昜傲慢人君能用財節儉不奢侈的必能取民有制不肯逞其威力分外侵奪人君這不侮不奪便是恭儉之驗於行事著實的若侮奪人之君任情使勢惟恐人不順其意豈能爲恭奪人之君貪得無厭惟恐人不順其欲豈得爲儉這恭儉二字須是有此實心成此實徳積中發外自有不可掩者豈可本無其實而徒以聲音笑貎矯揉妝餙假做於外哉蓋誠僞之間天地人欲判然不同不可不謹當時列國之君或有名爲恭儉其實不恭儉的孟子此言亦必有爲而發然實君人者所當知

四月十六日講

淳於髠曰男女授受不親禮與孟子曰禮也曰嫂溺則援之以手乎曰嫂溺不援是豺狼也男女授受不親禮也嫂溺援之以手者權也

淳於髠是齊國的辯士授是以物與人受是接受人物溺是落水援是救豺與狼都是野獸權是稱錘淳於髠問孟子說我聞得男女之間或以物與人或手受人物都不親手交付只奠放地下使各自取去這果是古禮否孟子答說古者男女不親手授受所以逺別嫌疑此正是禮淳於髠又說假如嫂叔二人嫂是女叔是男嫂或偶然落在水中爲叔的倉卒無有器物若不以手去救他必然渰死以手救他則於禮有礙不知當此時救的是不救的是孟子又答他說嫂叔至親若嫂落水而不救則陷於禽獸無復人理與豺狼一般如何不救且男女不親授受是禮之經常人所共守嫂溺將手去救他是禮之權宜一時之事譬如那稱錘一般隨物輕重或往或來務要取个恰好處若死守常法不通權宜便不是道理惟於權宜之中稱量得合著中道此乃所謂禮也淳於髠之意將欲孟子從權救世故先設爲問難而孟子亦以正答之其義還在下文

四月二十三日講

曰今天下溺矣夫子之不援何也曰天下溺援之以道嫂溺援之以手子欲手援天下乎

夫子是尊稱之辭指孟子子是男子的通稱指髠髠因孟子權字之義又設問說禮旣有從權處方今天下大亂百姓毎都遭陷溺如落水一般這百姓毎都是我的同類也當從權去救他如何夫子都死守正道不肯將就求仕以救天下孟子又答他說天下𨿽是防溺惟道可以救之不比嫂溺於水只消以手救援便可濟事蓋士君子岀處必以正道不枉已求人庶幾爲時君所重有言見聴有志得行方可救濟得天下百姓若是枉已求人不爲時君所重諌不行言不聴徳澤不下防如何救得天下百姓今爾要我救天下卻教我先枉道以求合於人則是先棄了救天下的器狊是要我以兩手救天下豈有此理乎此章言事之變者固可從權若道之正處決不可不守聖賢岀處之宜大略如此

右一授四月二十九日傅學士瀚講講例每三授則一溫爲四日此以前溫書皆傅講以後將輪溫而直解已預辦三日故以初授屬傅而東陽講次授以直溫書又後凡有事妨則五日代講而凡代講及溫講各附載所講直解於此式云

公孫丑曰君子之不教子何也【至】父子相夷則惡矣

公孫丑是孟子的弟子不教子是不親教其子夷是傷這夫子是子指父說公孫丑問於孟子說君子之於其子未有不愛而教之者然從來不肯親自爲教這是何故孟子答說父子主恩若親教之則事勢或相乖戾至於不可行故不教也如何是不可行處蓋教子必以正道爲主如教孝弟忠信之類若教之孝弟而弗從導之忠信而弗率則爲父的必謂其子不足教而以怒責繼之矣夫旣繼之以怒貴則始也愛而教之今則反將那天性之恩傷了父旣傷其子那爲子的又責父說夫子以正道教我然我看夫子自身也未必自行正道如何卻要教我則是子又重傷其父矣父子之間彼此相傷則爲父的防於不慈爲子的防於不孝豈不是入於惡了這便是勢有不行所以君子之人不親教其子也教之之法詳見下文

右一授傅學士作五月初八日代講

古者昜子而教之父子之間不責善責善則離離則不祥莫大焉

昜是交換責善是督責使必要爲善離是情意間隔的意思孟子旣答公孫丑君子不親教子之義又推廣說上古之人旣不親自教子又不肯棄而不教於是將兒子與人兩相交換著教他所以全父子之恩又不失了爲教的道理蓋因父子之間骨肉至親不可互相督責務要他必行善道似朋友一般若父責子爲善子又責父爲善當其督責之時言語未免激切情意未免有間隔處一有間隔則父𨿽欲慈而反不得爲慈子𨿽欲孝而反不得爲孝父不慈子不孝則一家之內乖戾不祥的事無有大於此者責善本是好意其獘乃做岀不祥的事來古人所以不親教子務要交換相教正爲此也然所謂不責善者也不是全然不管如路人一般父之於子當不義則從容訓戒子之於父當不義則從容諌諍只是不可過於激切耳此又是孟子言外之意五月十二日傅學士代講【已上三授三月十六日溫講】

孟子曰事孰爲大【至】守身守之本也

事是奉事孰字解作何字守是持守本是根本孟子設爲問答說大凡人所當奉事的如事君事長之類非止一端中間何者爲大惟有事父母的道理最大人所當持守的如守國守官之類也非止一端中間何者爲大惟有守身的道理最大這兩句是分說然就這兩件中又以守身爲要若能尋規蹈矩持守其身不失防於不義之地便能奉事父母使他歡喜無憂無辱這等事乃理之所當然我也曽聞得來若是放縱曠蕩防其身於不義卻能奉事父母使他歡喜全無憂辱這等事我卻不曽聞得是事親者又不可不先守其身也這兩句是摠合說且事君事長那一件不是事然人先有父母而後有君長必事親能孝則推之於君而能忠推之於長而能順此事親所以爲事之根本守國守官那一件不是守然人有身然後可以做官可以治國必能守其身則推之於家而家齊推之於國而國治推之於天下而天下平此守身所以爲守之根本這兩句是反覆申明前兩句之意

五月二十二日講

曽子養曽晳【至】若曽子者可也

曽晳名防是曽子的父親徹是收曽元是曽子的兒子孟子旣說事親爲事之大於此又舉事親的實事說昔者曽子奉養他的父親曽晳毎設飲食必有酒肉不缺臨到喫了將収去時曽子必請問父親說這餘剩的物把與誰喫或父母問這物有無曽子必答應說有蓋恐父親之意再欲與人便得與之也及曽晳死了曽元卻又奉養他的父親曽子毎設飲食亦必有酒肉不缺臨到喫時將收拾去曽元遂不問這物與誰或父再問這物有無必答應說沒有其意將欲再進父不欲別與人也這便是奉養父母口體而已若曽子則能承順父母要與人的好意而不忍傷了他乃養親之大者也大凡事親的人若能如曽子奉養父母的事不似曽元但養父母的口體則這人養親之道也把做可了夫孝如曽子已無以復加矣而止說个可字者蓋人子之道𨿽做到十分極處也只是本分所當爲豈以曽子之孝爲有餘哉孟子這一章旣說守身爲事親之大於只一叚是見曽子能守身以事親之大的意思

右一授傅學士作傅省墓歸九月二十八日代講

孟子曰人不足與適也一章

人是人君所用的人適是過責間是非間大人是有大徳的大臣格字解作正字是物之所取正者孟子說大凡人君所用的人豈能人人皆當使有一人不當也不足與相過責所行的政豈能件件都是便有一件不是處也不足與相非間蓋用人行政都是人君一心若君心有不正則𨿽人人而去之後復用其人將不勝其去矣事事而更之後復有其事將不勝其更矣此用人之非所以不足過責行政之失所以不足非間惟有大臣者道全徳備精神意气自有感格譽望丰采自能聳動這等人方能格正君心之非但君心萌動時有一不正使格之以歸於正如君心有不仁便格之以歸於仁則凡用人行政之類莫不皆仁君心有不義格之以歸於義則凡用人行政之類莫不皆義君心旣歸於仁義則凡不正處皆歸於正而凡用人行政莫不皆得其正夫君者國之表率天下之所視效者一正其君則天下之人觀感興起無有不歸於正這便是國定果能正君而定國則何必人人而去之事事而更之然後足以爲治哉孟子此章言輔相之職必先格君心之非而欲格君心非者非有大人之徳則亦莫之能也這是萬世爲大臣之法

十月初八日講

十一月初十日溫講

孟子曰有不虞之譽有求全之毀

虞是料度譽是聲譽毀是非毀孟子說人必有善才得人稱譽然稱譽之言未必皆實有一等人只是尋常度日所行的事與眾人一般本不足以致名譽原他的本心初不料名譽之至卻偶然得人稱贊起來互相傳誦眾口一辭這便是不虞之譽人必有惡才被人非毀然非毀之言也未必皆實有一等人小心畏愼所行的事務求全美惟恐有些差失招人議論卻無故被人非毀說他不是這便是求全之毀夫爲善得好名爲惡得惡名本是常理今乃有出於常理之外的這等處去須要見得透修已的不可僥幸得名便歡喜自足了還要勉彊爲善以求稱其名不可因外人言語便生憂疑只要自家持守得定終身不攺觀人的不可徒取虛名便輕昜進用人不可信人讒謗便輕黜退人還要仔細詳詢訪實有可用然後用實有可退然後退他如此則無實之毀譽不能亂矣這卻是孟子言外含蓄的意思

治九年八月十三日講

孟子曰人之昜其言也無責耳矣

昜是輕昜責是過責孟子說人之言語若發之不當必然遭人過責旣遭過責以後必不肯輕昜發言故凡人之發言時不計是非不顧利害只管輕昜胡亂說將岀去這等人只是偶然不曽遭人怪責他以此不知懲戒耳蓋常人之情前面無所懲創則後面不知警省自是如此若君子之言則當謹而謹豈待有差失有過責而後不敢輕昜哉孟子這一章必有爲而發然亦可以爲言語之戒

孟子曰人之患在好爲人師

患是病患孟子說凡與人做師傅必是他學問有餘人來求教不得已而應之乃可若是他心性好勝不待學問充足只管好做人的師傅則自家滿足再無有進益了只是人的大病痛處不可不戒夫師之道固世之所不可無然亦不可輕昜如此

右一授八月十四日程學士敏政講

樂正子從於子敖之齊一章

樂正子是孟子弟子子敖是齊大夫王驩的表字之是往先生指孟子昔者是前日館是客捨克是樂正子的名昔日孟子在齊國樂正子從著大夫王子敖往齊國去孟子意說子敖是小人不當與他同遊因怪樂正子及樂正子來見孟子孟子說你亦來見我乎樂正子見孟子怪他不知何故問說先生如何說這等言語孟子又問他說你來到齊國幾日了樂正子答曰前日來了孟子說旣是前日來了如何兩日不來見我我說這等言語豈不宜乎樂正子答說因捨館未定所以不曽來見孟子又說你曽聞得人說直待客館定了方才求見長者乎蓋樂正子旣已失其身又不早見長者其罪多矣孟子且以不見之罪責之樂正子旣聞得孟子說卽引咎自責自稱其名說克自知有罪不敢辭矣這一章見孟子教人之嚴而樂正子勇於受責亦自可見凡爲師的必以孟子爲法爲弟子的亦不可文過餙非爲名教中之罪人也

八月十六日講

孟子謂樂正子曰子之從於子敖來徒餔啜也我不意子學古之道而以餔啜也

徒字解作但字餔是食啜是飲孟子呼樂正子說你這一遭跟著王子敖來更無他事但這圖些飲食而已我不意你平日學古人之道不知擇所從之人是可與同行的是不可與同行的卻專爲飲食是何道理蓋學古人之道則能審於擇人嚴於處已遇可從之人𨿽無勢利簞食瓢飲亦所不辭遇不可從之人𨿽有勢利千駟萬鐘亦不爲動子敖本是齊王幸臣孟子平日絕之未嘗與他說話今樂正子乃失身於此人宜孟子正其身而切責之也

右一授程學士作

孟子曰不孝有三無後爲大舜不告而娶爲無後也君子以爲猶告也

後是後嗣不告是不告父母娶是娶妻孟子說按古禮凡人不孝的事有三件阿意曲從陷親不義是一件不孝家貧親老不爲祿仕是二不孝不娶無子絕先祖祀是三不孝這三件中惟有無後嗣一件是大不孝蓋子孫所以報本追逺在於祭祀若是不娶妻不生子絕了祖父的祭祀不孝的事豈有大於此者故虞舜承帝堯的命娶了二女不曾告他父親瞽防得知娶妻大事豈有不告父母之理只是瞽防爲父大不慈若是告知必然不要他娶不娶必然絕了後嗣得罪反重故不敢告也然舜𨿽不告君子論他則以爲與告了的一般蓋天下之道有正有權正者萬世之常權者一時之用告者禮也不告者權也禮而得中則不離於正矣然常道人皆可守權非聖人不能用若父之不慈不至瞽防子之大孝不及虞帝卻欲不告而娶則是天下罪人又不可一槪而論也

八月二十六日講

孟子曰仁之實事親是也義之實從兄是也

這實字解作結實之實孟子說仁義二者是人性固有的然仁主於愛而愛莫切於事親人能孝順父母便是仁之實義主於敬而敬莫先於從兄人能敬事兄長便是義之實仁義之道其用最廣比如一株樹愛民利物都是仁之枝葉其本卻自愛親之一件上推來以此便見愛親便是仁之結實處忠君弟長都是義之枝葉其本卻是從兄上推來以此見得從兄便是義之結實處人之良心發見惟此二者最爲切近最爲精實能於此體認躬行而充廣之則仁義之道不可勝用矣

右一授陳學士作九月初七日溫講

智之實知斯二者【至】手之舞之

這三个實字從上文兩个實字說這三个斯二者都指事親從兄說節文是品節文章生如艸木有生意一般惡字解作何字蹈是舉足踏地的模樣孟子旣說仁義之實在於事親從兄又推智禮樂之實不在於他只在於事親從兄這兩件道理知得明白又能固守常常不離去了這便是智之實處禮之實只於這兩件爲之品節文章使其次第等級秩然不亂威儀文采粲然可觀這便是禮之實處樂之實只是於這兩件中心悅樂和順從容無所勉彊旣無勉彊則這道理油然自生如艸木之有生意旣有生意則自然暢茂條逹發將岀來如何遏止得住旣止不住則盛而又盛形於動容見扵四體至於足之蹈之手之舞之有不自知其所以然者矣這一章說事親從兄良心眞切天下之道皆原於此然必知之明而守之固而後節之宻而樂之深也

九月十一日講

舜盡事親之道而瞽防底豫【至】此之謂大孝

瞽防是舜父的名底是至豫是悅定自各止其所的意思孟子因說帝舜之孝又推廣說舜能得親之歡又能諭親於道事親的道理已盡到至極處故瞽防𨿽至頑這時節都至到和悅的去處這便是底豫了只因瞽防一至底豫凡天下爲人子的知天下無有不可事的親都仿效舜而爲孝及至他爲父的也都底豫無有不慈這便是化瞽防一底豫了凡天下爲父的慈爲子的孝子孝父慈各止其所無有不安其位的意思這便是定舜之孝至於如此爲法於天下自可傳於後世非止一身一家之孝而已所以稱做大孝蓋凡處人倫之常者昜處人倫之變者難舜處人倫之變而能盡其孝故孟子舉之爲萬世法也

九月十四日講

離婁章句上

這是孟子離婁篇後一半因簡帙重大分作章句下篇

孟子曰舜生於諸馮遷於負夏卒於鳴條東夷之人也文王生於岐周卒於畢郢西夷之人也

諸馮負夏鳴條都是地名岐周是岐山下周舊邑畢郢也是地名孟子說虞舜生於諸馮遷居在負夏沒鳴條都是東方夷服之地是舜乃東夷之人也周家文王生在岐周沒在畢郢大抵是西方夷服之地是文王乃西夷之人也

地之相去也千有餘裏【至】其揆一也

符節是玉做成的篆刻文字從中分開使彼此各藏一半有事則左右相合把做信記揆是度孟子又說舜與文王地土相去有千餘里之逺世代相先後有千餘年之久然舜爲天子文王爲方伯得志行道於中國以及於天下則與符節相合一般無有差錯是聖人之生無有先後逺近之不同揆度將來其所在所行的道理則一而已非孟子深知二聖之心豈能形容至聖若此哉

治七年三月二十一日講

懷麓堂集卷九十五

欽定四庫全書

懷麓堂集卷九十六

明李東陽撰

文續稿六

東祀錄

請書刻禦制碑題本

題爲公務事先該巡撫山東都察院右副都禦史徐源等奏闕裏孔子廟修建落成續該禮部題乞禦制碑及遣官祭告等因奏聖防是遣尙書李東陽祭告欽此除欽遵外臣竊惟修建孔廟朝廷重事而禦制祝文及遣祭祝文尢陛下隆師重道之盛心是宜刻之金石以昭示萬世但本廟僻在一方恐無繕冩楷書之人不能揚厲宸章有孤恩典臣奉將使命事體相闗乞令制勅房中書舍人喬宗賫捧前項禦制文字往彼書冩上石仍乞帶領工部文思院副使閻傑就彼鐫刻事畢之日卽令回京該部施行照例應付廩給腳力便益等因奉聖防都準該衙門知道欽此

代祀孔廟有述

我皇重孔教廟祀嚴春秋睠玆闕裏災有命事崇修憲使告成功封章達宸旒儒臣奉明祭吉日夙已諏靡盬信王事瀕行罹國憂蒼黃變凶吉兩月停余輈閏夏气暄熱往哉難久畱黃扉地親切使命渺無由向非重道心詎敢息與遊朝辭魏闕下暮宿張灣頭髮軔方艸艸計程勿悠悠江湖與廟廊自古相爲謀

憂旱辭

黃塵赤日無南北平田見土不見麥秋麥埀埀盡枯死春麥𨿽靑不滿咫秋田種少未種多田家四顧無妻子官河水淺舟不行漕舟不載南舟名河西鈔闗坐不稅大倉粳稻何時至一春無雨過半夏貧民望雨如望赦安得一雨如懸河坐令愁怨成歡歌我行𨿽難柰樂何

天津

玉帛都來萬國朝梯航南去接天遙千家市逺晨分集兩岸沙平夜退潮貢賦舊通滄海運星辰髙象洛陽橋河山四塞喉襟地重鎭還須擁使軺

夜過滄洲二絕

滄瀛直上海門深南北流來自古今牧馬尙談今日事買牛須見古人心

野涼溪樹晚蕭颼淺掛輕帆沂急流獨坐船牕淸不睡聽風聽水過滄洲

弔顏魯公詞

平原之疆漢侯所邦慨叛孽之突起值唐廷之弗綱列城失勢以風靡長途瞇目而塵揚穴有首鼠轍無怒螳彼二十有四郡豈一士之可望乃有循吏出守忠臣作防旣炳見乎先幾復潛鋒於外攘練周兵於邱甸峙魯遂於芻糧方其開筵饗士灑涕沾裳威振虎豹气吞豺狼屹砥柱之中立任奔流之湯湯破眾醜之心腹扼中原之喉吭隱犄角之交應與常山而爲雙當是時也飽宴安之酖毒嬰富貴之膏盲釁起褒姒禍延金張爭射利以賞國孰扶顚而救傷如公者狀貌不達於蔽旒足迹不登於巖廊而乃身任國紀義存天常悲舉世之莫變信斯人之孔臧及乎姦相譎使彊藩脇降年旣老而益壯辭不煩而愈昌指山河而誓死與日月而爭光稽往牒之具載想英風之未亡瞻廟貌之依邇恨束芻之莫將莽川陸之旣暮見髙原兮蒼蒼

將至徳州徐都憲仲山來迓是夜防雨

說旱談荒夜不眠曉來衝雨各開船不辭飄灑沾衣袂且愛依防入野田云好不應風作祟路長眞以日爲年無端又屬淹畱坐醉下蓬牕一黯然

次日大雨至夜喜而有作

打牕鳴雨喜來過坐聽歡呼雜擢歌沙口渡喧人語亂柁樓風急水聲多塵心散渴眞消得農事𨿽宜柰晚何七十二泉雲霧裏可能流潤入官河

至安平鎭減水石壩有懷劉司馬長句

黃陵江頭河水黃衝沙走石聲礌瑯北趨平原下廣澤直使運道無津梁坐令漕舟百萬若�壅賈船徒紛龎帝遣臺臣出治水水性硉兀難爲降千金作塌萬夫力頃刻下墮輕毫芒臺臣焦思廢食寢夜夢神禹授以玉簡靑琳瑯水行在導不在障豈以水石爭濤瀧地靈順軌水怪伏河遂南徙歸徐方因髙爲陵下爲澤復有石壩磊犖長如岡丰功偉績不可以數計此乃餘力非末彊憶昔文皇建都向燕薊中導汶泗通漕綱尙書朱公富經略世上但識陳恭襄瑄武功徐公有貞何人亦奇士盛以勳績爲文章四十餘年復一決嘆此之績安可忘帝命儒臣分書刻金石此記正屬臣東陽使船東來一登眺風日颷爽炎天涼是時臺臣入兵省我在江湖思廟廊但願此岡不墮河不徙縱有帶礪無滄桑

過汶上訪思聖堂

東入齊魯疆始見聖迹存曰玆中都地宰此社與民大哉堪輿門何者非吾人平生轍環志且復先鄕鄰損也不宰費顧此逃權臣迹殊本同義於道諒有聞見賢且思齊希聖復何云徘徊古祠下感慨傷心神

望闕裏

闕裏分明聖域開魯邦遺趾豈蒿萊衣冠夾路淸風引香帛盈門好雨來天外遠山皆拱防眼中新廟已崔嵬玆行合是平生事況有文章出上臺

新廟告成事

巖巖岱嶽新廟有作爰經爰度惟舊規是若載增載拓以光於前略新廟旣搆其輝孔昭如輻斯輳如越斯茂若繪若繡惟功之懋厥有加於舊惟天降災郁攸是崇惟斯文之恫惟帝降命有嚴厥工惟中丞之風監司之功廟祀俾俶帝命孔肅曰此大事我其可弗告粢牲冊祝言輔臣是屬臣拜稽首臣曷敢弗恪廟旣新止禮旣殷止聖靈降鑑饗吉蠲止天右斯文實享厥屯如貞斯元如冬斯春惟國有明祀於千萬年

右新廟五章一章六句二章七句一章八句一章十句

謁尼山廟有述

迢迢魯城路望望尼山峯坤靈在其西【坤靈洞名】顏母【山名】在其東周原敞地中有文宣宮年深歲復攺上雨兼旁風蒼黃設俎豆俯仰思儀容周旋入寢殿榱棟半已空丹靑剝像貎暴露炎埃中因之起深痛蹙額面發紅荒苔臥石柱隱隱雙雕龍乃知前朝事規制本穹窿興替防有時闕裏方尊崇紛紛緇黃輩各自傳其宗琳琳映貝閣勢若爭雌雄吾曹衣冠士此涕詎無從昨逢中臺彥【徐都憲盧侍郎】感舊傷遺蹤惜哉不共到獨此心忡忡他時按部後爲我回靑驄

謁顏廟

至徳不世出所居必有鄰依依闕裏東見此陋巷行天資本純粹況乃沾陶甄禮樂以爲邦克復以爲仁當時七十子此道鮮有聞行藏亦時可不道周公貧傷哉宣尼慟此涕復何人公封與廟配俎豆垂千春古祠久荒敝廢井尙未堙泂酌代明祀冷然洗心神舊第入環堵纓冠見云孫因之訪孟廟鄒嶧東嶙峋遙瞻孔林在且薦淸溪蘋

曲阜紀事

天下衣冠仰聖門舊邦風俗往來惇一方煙火無庵觀【本縣僧道不入境】三世弦歌有子孫城郭已荒遺址在書文半滅古碑存憑誰更續東遊記歸向中朝次第論

謁孔林

墓古千年在林深五月寒恩沾周雨露儀識漢衣冠駐蹕亭猶峙【宋眞宗亭】巢枝鳥未安【世傳鳥雀不入林】斷碑深樹裏無路可尋看

周廟【祀周公也】

淤於庠薦於庭坐於廟堂孰使我冠裳兮或飽而飫或暖而舒或佚而娛孰安我起居兮孔道之傳兮周祀之綿兮魯封之存兮曷以不永年兮

右周廟三章章四句

謁少昊墓

古稱少昊氏云是五帝先冊典旣茫昧氏名僅流傳建都魯城東遺址有軒轅至今髙原上陵樹郁成阡丰碑不刻字遺恨宣和年【宋徽宗造碑甚鉅值金亂不果立】國朝重明祀香帛隨纁【時制每三年一祭】我來訪舊迹幸未迷榛菅四顧林莽間野意但蒼然停車問父老相對兩無言

防東池有懷東荘聖公

半簾斜日罷登樓夢醒重來是舊遊山雨尙含靑竹暝水風先動碧河秋望重東嶽疑千里興比南溪欠一舟好事主人無在者十年心賞爲誰酬

過曲阜孔永道見壁上詩志痛一首

欵語淸茶去復畱敗墻殘墨重回頭無端又作春聲嘆拭目西風兩淚秋

泛南池有懷南溪聖公

輕舟別浦路迢遙危石虛亭影動搖云去好山爭入座雨來新水欲平橋多情畱客空杯酒舊事傷心但栁條今日我來還我去小山叢挫竟誰招

望嶽

偶上奎文閣來觀泰嶽峯半空翻碧浪平陸走蒼龍紫愛沾嵐濕靑憐潑黛濃長源隨迆邐髙樹助防茸幢節迎還送戈矛擊更衝煙霞變明晦雲雨驗丰凶混沌天初辟精靈地所鐘分疆書禹貢肇域紀堯封挹淺臨滄澥憑虛揖華嵩行尊宜作太名重合稱宗外斂神無迹中涵徳有容廟嚴王者象植古大夫松北闕身長系東軺境暫逢崖躋愁月觀谷嘯想風從聖主勞心切儒臣樂事慵饔飡慙驛廩輿從憫官慵歲旱當憂國民勞恐病農我方頤一笏誰共手雙筇日月蹉跎易溪湖隔限重奮飛翰鳥翼飄泊信萍蹤濯日思晞發淩秋憶蕩胸酒闌多爽气涼思脫惺松

祭尼山廟文

維治十七年歲次甲子五月庚寅朔越二日辛卯具官李東陽奉勅代告闕裏廟庭成事之後恭謁尼山謹率中書舍人喬宗以牲醴香燭之奠昭告於先師大成至聖文宣王曰聖人之生必當貞元之運稟川嶽之精岱宗之麓有山曰尼洞曰神靈者吾夫子之所生也仰惟徳合元化道存六經集羣聖之條理開萬事之太平者實吾人所賴以有成也薦享之禮報答之義達上下遠邇而無間者天下之同情也瞻我闕裏有嚴廟庭屬重建之舉爲代告之行蓋統於專命而不敢以附托爲私榮也故逾三日之祭而不遠數十里之程瓣香之獻少牢之薦亦惟以致愚誠也若乃幼而學壯而行爲子而孝爲臣而忠嚴出處之分愼始終之節以質於幽明者方竊有忘焉而懼未之能也萬冀聖靈其幸鑑之庶幾無負於心盟也謹告

祭南溪公文

維治十七年歲次甲子五月庚寅朔越三日壬辰具官忝眷李東陽欽奉朝命祭告於闕裏聖廟越旣竣事乃克以剛鬛柔毛庶饈之奠致祭於故衍聖公南溪先生親家之靈曰予昔弱歲與公同朝邈乎其未始接也粵自冰玉羅洗馬之好濟寧之邀竟回舟於興盡空命駕於神交旣而徳卿陳提學惠我以柯伐東莊賦我以桃夭仰聖門之蔭澤挹令子之丰標書不越月望不崇朝公蓋嘗有意於子矣謂在潞水之瀕都越之郊及乎新廟有奐我車載膏奉王言於綸綍戒邦禮於牲牢瞻宮墻而再拜歷庭館而同遨曾不幾時而公不我畱也諒四美之難具嗟萬物之旣凋知此事之非偶嗟吾生之不遭徒許心於掛劍猶戀徳於綈袍已矣乎丹書玉節不可以久駐空痛哭而還防嗚呼尙饗

祭東荘公文

前與公交義則鄰曲後與公親情則骨肉公實爲之豈必天屬新廟旣揚代祀孔肅中更歡戚屢變寒燠公實啟之天竟從欲我來何遲公去何速入公之筵不聞篪塤坐公之庭不聆言笑黙黙蒼天悠悠九泉我來有期公不少延我之思公昔公之行贈有篇帙今公之沒葬有銘刻公性所嗜公心可質我之來思久願永畢公乎有知鑑我芬苾尙饗

代告闕裏孔子廟記

治甲子春正月重建闕裏孔子廟成蓋自己未夏六月以災告上旣命學士臣李傑往告卽下山東巡撫巡按曁布政按察諸臣議重建焉前僉事臣李宗泗規畫略定今僉事臣黃繡綜理周畢而巡撫都察院臣徐源實綜之輪奐閎偉髹繪輝赫皆加於舊而告成事者臣源及監察禦史臣陳鄰也事下禮部尙書臣張升等以爲是數百年之曠典請加崇建以昭示天下上親制碑文祝詞命太常具香帛有司備品物卜曰禦正殿傳制特遣臣東陽自內閣行祭告禮防有孝肅太皇太后之喪旣釋服卒哭上未忍悉從吉典乃避殿賜勅以行臣東陽奉命惟謹以閏四月丁夘陛辭祭未至於廟時臣源實方迓於境衍聖公臣孔聞韶方在父喪聞命踧踖易服迓於郊曲阜知縣臣孔彥士扶疾迓於驛甲申遂致齋越三日丁亥乃祭中書舍人臣喬宗亦奉命有事於廟右通政臣韓鼎以督河至禦史臣陸儞以巡撫至臣盧珝以淸軍至左布政使臣曹元按察使戈瑄署都指揮僉事臣申寧以三司長至左參議臣冒政以分守至僉事臣袁經以分巡至副使臣陳鎬以提學至而臣繡同在皆陪位分獻東哲則臣宗西哲則臣元東西廡則五經博士臣顏公鉉臣孟元啟聖王殿則三世學錄臣孔公璜孔氏之族無遠近小大來防者以數百計前日時雨連降及期而霽禮成之後星月朗耀神人歡暢歌工舞佾奉器執事之臣下逮胥隸僕從皆欣欣然如雲之從風水之赴壑有不令而集者臣東陽乃退而嘆曰於戲人性之善惡豈不信哉夫自情蕩性鑿之後𨿽積歲累月嚴刑峻法以驅之使入於聖賢之域而不可得也及乎入聖人之鄕觀聖人之所爲居接其子孫族姓見其禮聞其樂而以想象其形容卒然之間怠心與躁心釋而不自覺蓋凡卑且賤者皆然而大夫士之貴而賢者不待論也然則天理之在人心者曷嘗一日而忘哉聖人之教固因其所明而導之使復其性而吾夫子之刪述六經垂法萬世其功所以爲大不可一日而忘者也且褒崇之典𨿽於聖人無所加損而與世道常相爲重輕故大牢之祀肇開漢業展拜之禮宋道興焉我國朝太祖髙皇帝封爵奉祀建學置官逮我獻宗純皇帝增樂舞八佾籩豆十二天子之禮至是始備重熙累洽蓋有由然聖天子登極視學以來益加崇重是役也至集天下之財聚數年之力又輟論思輔導之職詔旨諄切禮意深厚出乎常格所以視天下徳意指其向方一轉移振作間而應者固若是速也夫明乎祭之義則可以治國使天下知孔子之當祭則知其道之當行爲臣必忠子必孝無不復其性者擴其端而充之將不自今日始乎臣不佞敢紀成事以告來世若闡揚道徳以彰教化則金章宸翰昭如日星有目者所得共覩臣曷敢贊一詞哉榮祿大夫太子太保戶部尙書謹身殿大學士知制誥經筵史官防典總裁臣李東陽拜手稽首謹記

重建孔子闕裏廟圗序

闕裏孔廟之重建也其經費所出爲竹木之稅舟船之稅麥絲之稅及公帑之藏其名物之籍木則市之楚蜀諸境石則取之鄒泗諸山瓴甓鉛鐵則官爲之陶冶丹堊髹漆則集之於商斲削搏裁雕琢繪餙之工則徵之京畿及藩府之良者而夫役則雇之民間而官予之直若食焉巡撫之官始則都禦史何公鑑巡按若禦史髙君崇熙布政若王君汧按察則陳君璧督工之官則參議程君愈僉事李君宗泗其後皆更代不恆至都禦史徐公源禦史陳君璘僉事黃君繡而以成告廟之制中爲大成殿十楹崇八丈邃有奇廣倍其半爲左右廡百餘楹後爲寢殿八楹前爲告壇又前爲奎文閣楹視寢數崇略與殿等又前爲門四重中爲橋三殿之左爲家廟後爲神廚前爲詩禮堂爲神庫又前爲燕申門殿之右爲啟聖王殿後爲寢前爲金絲堂又前爲啟聖門前左右爲齋室室之外爲快覩仰瞻二門與觀徳毓粹二門而四又左右爲鐘鼓樓與角樓而六閣之前後爲碑亭各四前四亭則本朝禦制而祝勅諸文皆附焉惟壇及樓及中門仍舊其餘或創或益並從新制材幹堅厚搆締完整象設端偉繪餙華煥悉臻其極蓋一代之盛典天下之大觀皆備於此是李君所經畫而黃君實成之工始於治庚申之二月落成於甲子之正月始建之命衍公聞韶已嗣爵禦史陸君儞盧君翊及布政曹君元按察郭君瑄等皆來防齋祭旣畢達觀於新廟東陽乃前揖徐公曰是惟都憲之賢令行事集以成此功也又揖董君而前曰是惟僉憲之達於政勤於所事夙夜匪懈以成此功也皆孫弗敢居又揖衍聖公而進之曰是惟先師道徳之深澤聖天子崇儒重道之盛心更新圖遠方始自今日而式克成之尙愼守只奉以無負於吾君無忝於爾所生也聞韶曰敢不於斯言是圖東陽旣紀祀事黃君將爲廟圖別勒於石以示久遠因復爲序之而藩憲郡縣及凡有事於廟者則書其名氏於後云

詩禮堂銘【有序】

闕裏孔廟之東有詩禮堂蓋舊名也按察黃君繡重建玆廟嘗聞故衍聖公泰言金章宗謁廟時爲行幄以駐蹕比去有司請撤之章宗示畱孔氏爲延賓齋遂止勿撤近燬於火今移而東數武許加崇廣焉因爲銘以遺衍聖公聞韶俾識之銘曰惟孔有庭聖訓攸在父立子過其徒是賴其訓維何維詩及禮手所刪定教自家始聖不可作庭名固存萬世是師矧惟子孫有齋延賓金所駐蹕在昔有然矧我今日新廟旣辟斯堂亦遷有來繩繩世守勿愆

金絲堂銘【有序】

金絲堂舊在孔廟左廡之東東直井前直詩禮堂嘗掘地得石刻知爲孔子故宅蓋世所傳魯共王聞金石絲竹之聲者也故歷代之樂器藏於其間比者廟燬而堂獨存新廟之辟堂地皆入左廡金絲則移轉而西與詩禮堂正相直東旣各爲篆額復爲銘金絲之銘曰惟孔有宅曰維聖門魯共何人欲壞更存維壁有書四代之文維堂有聲八音是聞此事茫昧書則眞有有堂載新宅固其舊聞樂知徳斯言已久金絲在焉名不可朽昔堂在東今堂則西欲究厥初視我銘詞

悼手植檜次匏庵先生韻

孔庭盡烈火廟貌倏更新嗟哉古檜燬僅見孤根存槎岈橫髙堂突兀撐重門禮記嘗及漢官封未污秦所貴手親植不與萬木羣翻防眾芳茂蓊郁如雲屯枯荄發餘燼往代有遺文【晉永嘉三年枯死隋義帝元年復生唐幹封三年枯死宋康定元年復生】旦夕或可期今古何當分雷聲久絕響五月始一聞矧玆時雨降遠邇皆覃均仰髙復好古一日累數巡發育豈無地栽培方有人何年重彌蓋翹首看嶙峋

題袁僉事松壑圗捲

髙松盤拏如攫云哀壑動地空中聞秋聲怒呼夜濤湧勢若萬馬驅千軍陰風蕭蕭山鬼泣水底長鯨作人立老子橫揮似有神紛紛畫史何嗟及東臺鐵冠金石腸攜來兩袖皆風霜官船五月不知暑擲筆停杯聽山雨

題袁僉事石田山水捲

偶逢湖南客卻話江東路笑指畫中山知是乘驄處

題徐都憲水村竹屋捲

藹藹水中村灑灑屋上竹廛居遠城市屣脫去塵俗朝看碧山爽夕看晴波淥江湖有襟帶冠履無拘束昔聞東吳老本出南州族封非渭川戶乞豈江湖曲溪山舊業在圖史淸風續華躋歷臺省雅尙在陵谷夢寐三十年此封還此屋官塗復傾蓋佳話時秉燭指點入丹靑依稀過江麓感今復懷舊歲月如轉轂倘遂江湖遊鄰哉我當卜

題徐都憲椒園茅屋捲

南園種椒椒實紅中堂覆茅茅葉重疎香細影入簾戶千樹萬樹皆春風堂前不種閒花艸只愛椒花得春早庭檜應同手植成江柟枉被風吹倒人家何獨無此堂豈有喬木參天長願君朝葺堂茅夜灌樹長記先翁醉遊處

過天津聞京師大雨

水急知山雨天昏識海云寵開靑艸色歡動白鷗羣露禱心須應平安報屢聞向來家國念聊與慰憂勤

漷縣祭防泉翁外舅文

維治十七年歲次甲子五月庚子朔越二十一日庚戌具官門生李東陽代告闕裏歸過漷縣謹以瓣香鬥酒之奠遙祭於我外舅防泉先生嶽公之墓曰公之進退惟道升降公之存亡惟世重輕四海之外百年之內孰不知所謂防泉先生也東陽夙自髫丱獲瞻門庭遇我以國士賓我以館甥道義之感文章之記其在天下者非一人之私情也然而生不侍於膝死不送於塋心許於南都之使天畱於闕裏之行當是時也公女旣折吾子亦傾慨萬世之更變傷二姓之凋零痛通家之骨肉想不死之精英顧官階祿秩已過公之倍屣而風節勲業曾不及公之畸羸不勇退以奇脫猶蹈常而守經此難與世俗者道將永質於幽冥杳佳城之莫卽終飲淚而吞聲

歸至張家灣舟中作

使節南行又北旋眼中風物轉堪憐麥苗枯盡初逢雨河水重來始放船野哭時時聞鬭殺山通處處起顚連燈明月暗蓬牕底細寫封章達九天

復命題本

題爲公務事先因闕裏孔廟落成該禮部題奉勅遣臣前往祭告續該臣題準令中書舍人喬宗前往恭寫禦制碑文並遣祭祝文上石等因臣欽遵治十七年閏四月初七日起程本月二十三日前到闕裏致齋二十七日行祭告禮隨卽督令奏帶文思院副使閻傑鐫刻碑石各已完備五月初六日該巡捕都察院徐源督工按察使僉事黃繡等樹立訖臣看得所建廟宇規制閎偉工作精致而金章睿藻大書深刻誠千年之曠典一代之偉觀足以上妥聖靈光昭儒道傳之後世永永無窮臣事畢之日遵奉勅旨星馳回京復命除將前項禦制文字各一通摹搨前來另行裝演進呈外緣系奉勅公務事理謹具題知治十七年五月二十六日

通達下情題本

題爲通達下情事臣備員內閣叨任腹心左右輔導乃其常職比者欽承使命遠涉川陸有所聞見不敢緘黙謹披肝瀝膽爲陛下言之臣自閏四月以來經過裏河天津一帶適遇天時亢旱風霾屢作夏麥枯死秋田未種運舟不至客船稀少曳纜之夫身無完衣荷鋤之命面有菜色極目四望可爲寒心臨淸安平等處盜賊縱橫殺人劫財者在在而是傳聞靑州劫奪尢甚各該地方官員隨捕隨發各處回賊百十成羣白晝公行出沒無忌又聞南來人言淮揚各府十分狼狽或掘食死人或賤賣生口流移搶掠各自逃生運糧官軍搬壩剝淺艱辛萬倍人心惶惶莫知所措以至江浙浙東荒歉之地方數千里朝廷𨿽差官賑濟減耗折糧折東補西得不償失且民戶消耗軍伍空虛官庫無旬月之儲俸糧有累年之欠夫以東南財賦所出一歲之荒已至於此北地貧薄素無積累今秋再歉則將何以堪之國家承平富庶百有餘年一時之荒尙不堪處設有不測又將何以處之言及於斯可爲痛哭臣本愚庸生長都邑曩於成化年間省祭原籍公幹南京再經此地始知民生愁苦之狀州縣凋敝之由以今校昔十倍於前則臣𨿽久處官曹日理章疏猶有不得其詳者仰惟陛下聰明聖知卓冠羣倫而居於九重之上深宮之內小臣百執事知之不敢言言之不敢盡細防幽隱之故豈得而盡聞之又豈得而盡信之哉臣嘗訪之道路詢之官吏皆言糧艸稅課歲有常額而冗食大眾國用無經差役頻繁科派重疊木植顏料百凡之物歲無虛月內廡錢糧交納使用更無紀極京城修造前後相仍做工軍士累力陪錢每遇班操寧死不赴勢家巨室田連州縣徵科過度請乞無厭親王之國供億之費每至二三十萬修齋掛袍開山取礦作無益以害有益者間復有之加以貪官酷吏肆虐爲姦民力困窮嗟怨交作天災疊降固有由然他如遊手之徒號稱至親名因附搭鹽船聲言各處馬頭起蓋店房网羅商稅國家建都於北仰給南方商賈驚疑大非細故織造內官縱使羣小采打閘河官吏趕捉買賣民居騷擾動地又臣所目擊者在塗如此在彼可知若此之類未易枚舉臣聞天下之患常在於上下之情不通今閭閻之情郡縣不得而知也郡縣之情廟堂不得而知也廟堂之情九重不得而盡知也是皆起於容隱成於防蔽容隱之端其禍甚小而防蔽之禍甚深大壞極獘皆由於此臣旣盡知而不盡言恐陛下終不得而知也臣竊以爲今日之生民疲敝已深而國用之匱乏已極若事事而蠲之則不可盡免時時而給之則不可勝給臣請以所見諭之節用度如閘河然節一分則上有一分之益廣儲蓄如源泉然積一分則下有一分之利惟在聖心一轉移之間而已臣在山東伏聞陛下以災異屢見戒飭羣臣痛加修省特降綸音令內外各衙門開查獘政遠近歡動稱頌聖明以爲太平之幾端在於此臣竊念往時詔旨頒降章疏畢陳而事闗內府貴戚每爲掣肘如去年內戶部等衙門後府等衙門今年兵部等衙門防奏事件及吏兵二部查奏傳奉乞恩各一本皆經時累歲不賜施行臣恐今次所開又成故紙如聖諭所謂虛應故事者則民情何時而慰天變何時而彌乎伏望陛下廓離照之明奮乾綱之斷查照前項節次奏本催督今次開具事情凡民情時獘有當興當革者詳加采擇期在必行乞望躬行節儉力省浮費惜無名之官賞停無益之工作以先天下以慰生民則變歉成丰轉災爲福可以延宗社萬萬年之休矣臣燮理無狀匡輔罔功凡臣所陳獘政皆臣之責除另行具奏辭避外今將通達下情謹題請旨治十七年五月二十六日奏聖旨卿所言深切時獘足見憂國至意事當施行的著各衙門查議明白開具來說欽此

紀行雜誌

治甲子四月丁卯陛辭奉勅賜酒饌而行部院諸公卿餞於崇文門外同年諸公又送於大通橋東館閣諸先生餞於三忠祠府寺諸卿丞又餞於前至深溝諸門人官屬曁諸鄕舊分餞於廣惠寺癸丑諸門生餞於糕米店時中書舍人喬生宗亦奉防有事於廟其弟太常少卿宗曁諸故舊偕餞於前而諸親尢厚者又餞而前乃別暮至張家灣巡撫山東都禦史徐公源已遣舟來迎宿於舟中戊辰大風午始定乃放舟夜至漷縣已已過和合驛看郎中良輔張主事邦瑞來迓夜至河西務庚午過楊村驛得風行至暮風橫行尙未至丁字沽數里遂野泊至辛未兵備施副使槃來迓過天津又與商張舟送過楊靑驛夜過靜海縣壬申過流河驛又過靑縣都禦史王公沂遣人自眞定來迓又過興濟縣趙主事名鶴張主事名天相來迓夜過滄州巡鹽王禦史愷來防癸酉過磚河驛又過新橋驛夜過族兄訓導經甲戌過連窩驛又過良店驛孔知縣華公自寧津來防淸軍盧禦史翊崔參政巖皆來迓是夜徐都憲來迓遂同舟達旦乙亥微雨旋復霽毛參議珵楊僉事壽皆來迓過徳州巡按陸禦史儞以書來迓漕運都禦史張公縉都督郭公鋐皆遣人自淮安來迓又過故城縣馬【缺】中錫方家居防於舟中錢禦醫宗甫先寓京師予延諸闕裏視故衍聖公南溪先生疾至已弗瘳歸畱故域子訪之不及見而去丙子過甲馬營驛大雨過武城縣又過渡口驛兵備李副使善守備劉都指揮金方郎中璘王主事鉉徐主事璉童主事器王主事納誨及鎭守臨淸朱大監云皆冒兩來迓喜甚謂自春以來未見此雨丁丑晚至臨淸史郎中學夏主事升吳進士便次第來防李知府舉曹通判鏷皆來迓是日得江編修俊檢討偉書戊寅過東昌至魏家灣閘管河通政使韓公鼎及袁僉事經皆來迓己卯過安平鎭登減水石壩觀往歲奉勅所撰記石刻項郎中甘明林進士廷皆來防是夜宿安山驛因與韓通政談南旺湖水淺運舟泊塞不得進乃決議陸行庚辰過東平州進訪帝堯墓墓在州城東北二十里及冉子墓在東十里皆遠弗能至過新橋驛宿汶上縣訪思聖堂蓋中地宣聖所爲宰故名有元人記石刻喬中書舍人搨之聞有王彥章祠不及赴是日提學陳副使鎬修廟黃僉事繡次第奉迓辛已過新嘉驛闕裏司樂典籍管勻來迓曲阜孔知縣彥士道得疾不及見冒參政政及衍聖公聞韶先迓至濟寧弗值至是皆來迓夜宿兗州府壬午朝魯府賜饌於承運門設樂辭簮花又辭東門郡王鄒平王長子遣人請見皆辭不赴癸未孔氏學錄公璜顏博士公鉉孟博士元畢主事昭次第來迓晨至闕裏雨衍聖公方在父喪易服率族人及顏孟子孫迎香帛祝文於三里鋪行五拜禮遂前導至於奎文閣禮如初因謁宣廟巡撫巡按淸軍及三司府縣學官諸生皆陪位出防於詩禮堂宿於南池先是李禦史良以書自淮楊來迓不值畱書而去甲申徧觀廟宇皆新構窮極壯麗共致瞻羨觀魏漢以來諸碑刻半已剝落前後古木數百株猶森聳如故觀手植檜已燬枯根可二三丈相與嘆惋久之是夜遂致齋乙酉觀書禦制碑文字可一寸殊整健韓通政來防遂登奎文閣望泰山及尼防鳧驛諸山丙戌雨習儀於詩禮堂遂省牲丁亥行祭告禮喬中書宗分獻東哲曹布政元獻西哲顏博士鋐獻東廡孟博士元獻西廡孔學錄公璜獻啟聖王殿是夜雨霽禮成月東出眾情忻懌是日防宴於詩禮堂不用樂戊子徐都憲率眾請紀祀事致幣卻之謁顏子廟見其傾圮大甚嘆惋久之觀顏井相傳爲陋巷舊址今有亭存焉出訪顏博士家比謁孔林拜瞻三世墓莫能辧方向上各有石碣大字宋所立也因西過南溪東莊二聖公新墓哭焉歸謁周公廟頗閎麗亦黃僉事所建也巡撫而下皆陪位是日宴衍聖公府孔學錄代行酒己丑則韓通政曹布政戈按察申都事皆辭去徐都憲防於公館夜防於東莊公子聞詩家五月庚寅朔謁廟過曲阜縣訪孔知縣彥士族長希瑾輩至承泗宅見兆先所題壁慟哭而返陸盧二禦史防於東池辛卯謁尼山聖廟行釋菜禮喬中書袁僉氏陪位衍聖公及其弟聞詩聞禮聞善皆從見殿宇敝陋寢殿尢圮塑像皆暴露風日中因憶舊歲兗州嘗求修廟記而壞弛如此悵恨不能置遂訪坤靈洞深不過數尺求宋楊奐東遊記所載石牀石枕者無有也過顏母山衍聖公往登焉歸言酌聖井水甚淸冽宿其新莊望孟子廟及嶧山遠不能赴壬辰歸闕裏祭南溪公晚祭東莊公與其諸子哭盡哀是日陸盧二禦史皆辭去癸巳將謁廟辭徐都憲及黃僉事來告碑刻將完卜以己未立於新廟請畱觀之是日陳副使辭去始議修闕裏志林主事文煥來見甲午端陽節廟祭來致胙孔氏請遊南池以朝廷免宴辭不赴乙未觀立禦制碑畢事而雨防於詩禮堂是日徐都憲率眾來致賀幣卻之丙申戒行雨復作黃僉事請作廟圖序不果行徐都憲等約遊泰山以朝廷尙在哀戚不敢赴丁酉廟以仲夏時祭來致胙徐都憲等餞於詩禮堂復致幣又卻之戊戌雨謁廟辭徐都憲等邀觀達泉卽左傳所載者岸有石石刻二大字因過孔承貴竹園園內有新泉及濯纓泉鉅竹萬竿髙下曲折水聲防防出防翳間蓋孔氏一勝地也歸衍聖公餞於家己亥雨平旦不止遂啟行徐都憲等餞於三里鋪及已乃霽過兗州不入魯王遣長史來邀重防辭不赴暮至濟寧孔公翰聞京師閏月丁丑雨蓋乙亥奉旨祈雨三日而應林主事送過長溝龍員外霓來見韓通政復自張秋來迓南旺水淺不可行至是汶水至加一尺許夜至開河驛辛丑衍聖公送至安山驛乃辭去徐都憲袁僉事復自東平來防是夜至安平鎭壬寅防韓通政公鋐遂行晡又雨夜過東昌癸卯過臨淸徐都憲朱大監等防於公館卻花及樂甲辰王徐董王四主事及李副使送至渡口驛夜過故城馬都憲及錢禦醫防於舟中是日聞劉謝二公謝位不允聞尙書某公鐘致仕乙巳冒參政黃僉事送至徳州陸盧二侍禦及二司遣學官來致書請修闕裏志徐都憲韓通政袁僉事送至良店驛盡境而別得南屏潘公辰及族子嘉敬書夜風雨驟至宿連窩驛是日聞提學陳禦史在覇州丙午黎禦史鳳見於舟中夜過興濟縣丁未過流河驛訓導族兄復來防得崔生傑書夜過靜海縣戊申過天津衞至丁字沽始得水夜宿楊村驛己酉聞京師大雨商郎中鐘主事送過河西務是日聞陳禦史擢浙江提學副司使已赴京矣庚戌過漷縣欲謁外舅防泉嶽公墓以道濘不果遣劉主簿釗致祝文香燭辛亥宿張家灣趙主事復來會壬子過通州李【員】外金輩來迓過深溝諸親舊次第來迓至京宿西朝房癸丑劉謝二公防於朝房甲寅復命賜酒饌如初丙辰遣內官賜羊酒寶鈔

代襲封衍聖公謝恩表

孔子六十二代孫襲封衍聖公臣孔聞韶治十六年九月初六日欽奉恩命襲封衍聖公爵臣聞韶誠惶誠恐稽首頓首上言伏以道崇先覺褒揚每荷於朝廷禮正人宗封爵竟歸於世冑仰值右文之盛俯慚接武之難負重奚堪臨深莫諭玆蓋伏遇皇帝陛下天衷純粹聖學淵防紹惟精惟一之心傳守不愆不忘之古訓隆師重傅窮六經制作之原崇徳象賢具百代彜章之美粵自前漢肇牲牢之祀後周極茅土之封逮及本朝益增舊典銀章玉帶班超一品之階左羽右幹祭備八佾之舞以至分田賜第建學設官朝則丰館餼之儀代則謹承傳之序弟兄繼命事同宋世之防虛父子沾恩光編魯山之喬梓矧廟貌方新之日正車書大防之辰臣聞韶早厠黌宮麤通章句執籩豆以行禮樂非曰能之竭忠孝以事君親是所願也伏冀皇風雍穆至治馨香岱視三公世世居東而享徳嵩呼萬歲年年拱北以來朝臣無任瞻天仰聖激切屏營之至謹奏表稱謝以聞

代衍聖公謝修廟遣祭表

具官臣孔聞韶欽防聖恩命工重建闕裏祖廟及禦制碑文遣官祭告謹率族人孔訶等上表稱謝者臣聞韶誠惶誠恐稽首頓首上言伏以禮必積百年而後興事有曠百世而始見是蓋政闗治體好本民彜凡在斯文式均慶戴若乃餘波剩澤沾被子孫其視常情曷啻百倍竊惟闕裏祖廟肇自前朝列聖以來累加修葺比歲郁攸示戒煨燼無遺伏遇皇帝陛下天啟聖衷道符先揆顧宮墻之舊地實海宇之具瞻爰勅有司重加修建集四方之公帑閱五載之程期材幹堅良工制精宻廟貌嚴整輪奐偉然旣不替於前規復恢張於新制足以妥靈昭佑崇徳報功極天下之大觀亙古今而不再者也又有奎章睿藻降自重霄名刻金書垂之萬代出容臺之香幣備郡邑之粢犧特遣重臣遠稱殷禮衣冠畢集宅裏增輝臣聞韶甫襲官封方膺服制念君命重於家事而祖廟尊於父喪易服以迎拜天顏而敢後趨朝而謝率族姓以階行伏願聖學緝熙儒風丕振家詩書而戶禮樂益世道之光天日月而地山川永賁人文之化徒深祝頌曷罄名言臣下情無任瞻天仰聖激切屏營之至謹奉表稱謝以聞

南溪賦

西涯子寓於南溪之上公事旣竣賓客旣散淸颷徐來旭日始旦春服漸成烏紗防岸方眾景之駢列忽羣憂之一絆沿堤而步則蒼蘚繡地丹櫻燒林野食呦鹿園鳴變禽繁華曜其陽叢篠蔭其陰松移䢐徠之峯石出大湖之潯境已曠而復幽路將窮而轉深乘舟而泛則碧長曳汰痕圓暈虛亭倒影下入無朕菱穿荇繞倏遠疑近飛羽夾翔遊鱗作陣俯空鑑以窺明激輕淸而拂潤𨿽非浮海之大觀亦得風雪之眞韻登城而眺則面引鳧嶧背負岱宗左拱尼阜之巉巖右瞻文廟之寵聳古泗北枕淸沂南帶達泉出乎其側汶水繚乎其外深池曲竇下與溪防復有平疇萬區大澤千里髙原隱伏廣路長迆天羃羃以四布雲飛飛其如駛思兩儀之旣辟見萬象之流峙乾坤其無際靈气宛其攸止不然則一溪兮幾何吾寧獨羨乎此偶遇孔氏之父老過而問曰美哉溪乎其源可得而知乎父老曰此周封之遺墟漢國之故地也其前則兩觀之門其後則靈光之基也地以人勝事隨代更逮我故公而南溪是名滲漉污濁沈停淸泠塞者疏而爲通涸者瀦而爲盈防危有隄臨深有憑培舊植以爲堅綴新葩以爲榮斯溪也乃冠裳之所咸集軒冕之所必經詞林侈以爲盛事海內想聞其風聲矧伯仲之其美與東莊而並稱余嘗覽薊遊燕檣吳纜楚忽使軺之東邁弭余節兮鄒魯魯之山兮嵚峙魯之水兮漣漪匪王事之在躬余胡爲兮此溪窺聖途之浩蕩望學海之津涯嘆時乎之不再觀逝者之如斯惟徳澤之汪濊配宮墻之崔巍家與國而咸休名與諜而俱重吾固知金石之足恃托文章以爲期於是衍聖公揖而進曰嗚呼此先君子之志也先生幸爲我賦之餘曰嘻有是哉乃呼墨援筆書於堂壁徘徊日夕蓋三宿而後出也

懷麓堂集卷九十六

欽定四庫全書

懷麓堂集卷九十七

明李東陽撰

文續稿七

集句錄

送徐學士先生之南京

迢遞山河擁兩京儒門弭節下蓬瀛文章宇宙千年事江漢風流萬古情才似茂陵非晚遇帝扵京兆最知名欲知別後相思夢幾度朝回一字行

病起飲鳴治小樓奉謝二首

大向交防萬事慵眼看春盡不相逢爾家最近魁三象我病猶堪釂一鐘賓館有魚畱客久韶光隨酒著人濃若爲化作身千億一月看花到幾峯

閉門空賦子虛成第宅淸閒且獨行休怪兒童延俗客不勞鐘鼓報新晴定知何遜緣聨句始覺僧繇浪得名藥裹闗心詩總廢不妨還校有心情

鳴治集杜句見答因再集杜二首

柴門空閉鎖松筠錦裏逢迎有主人老去詩篇渾漫興晚來幽獨恐傷神自知白髮非春事何用浮名絆此身戲假霜威促山簡病從深酌道吾眞【夏日邀師召同飲屢促始至殊有難色】臥病江湖春復生空山獨夜旅魂驚欲知世掌絲綸美肯信吾兼吏隱名佩劍衝星聊暫拔殘樽下馬復同傾久爲野客尋幽慣實少銀鞍傍險行

師召南樓別後頗以不得詩爲憾別贈杜句一首

百年多病獨登臺懷抱何時得好開縱飲欲謀良夜醉殊方又喜故人來舊來好事今能否恐失佳期後命催傳語風光共流轉須成一醉習池回

鳴治得詩再集杜並集鄙句各一絕依例共得八首

竹裏行廚洗玉盤誰家數去酒杯寛謝安不倦登臨費乘興還來看藥欄

卽事非今亦非古更覺良工心獨苦不薄今人愛古人此道今人棄如土

不覺前賢畏後生才防歲晚尙虛名別裁僞體觀風雅轉見千秋萬古情

午時起坐自天明客至從嗔不出迎誰道朝來不作意花枝照眼句還成

右集杜

睡起昏昏學病眠眼看風景入新年此心自信齊明久星在明河月在天

四壁圖書畫舫如年光如夢此驅除不才豈是官無事敢謂明時獨負予

庭雪初幹不受塵誰家池館愛逢新相逢欲問江南信夢入池塘都是春

兩日支持不出門朝來消息喜猶眞無端世事論難盡到得春來一樣新

右集謝

四川屢有一樽之約病起集杜句奉諗

錦纜牙檣起白鷗何時更得曲江遊乘舟取醉非難事送客逢春可自由念我能書數字至似君須向古人求習池未覺風流盡許坐曾軒數散愁

同年防不赴集句奉諸年兄二首

射宮圍棘斷經過三捷東堂揔漢科拜舞盡隨仙仗入飛騰無柰故人何山呼聖壽煙霞動云擁蓬萊雨露多二十年前同日喜幾時回首一髙歌

井轄投多思不禁銀臺金闕靜沈沈共言東閣招賢地空作西州擁鼻吟登第往年同座主抱琴何處覓知音空懷逺道無持贈霄漢常懸捧日心

鼎儀同約止詩舉張汝弼吳元啟舊例以只雞鬥酒爲罰科數日後必有縛雞載酒而至者閱月不見又不敢公言相督集唐句以諗之不敢厚有所望得一和章足矣二月十日

多情長是惜年華二月中旬已破瓜漫說簡書催物促莫將文譽作生涯疎檐看織蛸蠨网遠信聞封荳蔻花閒說攜琴兼載酒馬蹄今去入誰家

柬敷五侍講

曲江院裏題名處遙想風流第一人四海交遊更聚散十年京洛共風塵未央樹色春中見茂苑鶯聲雨後新試問登髙能賦客思情誰是舊雷陳

自鳴治外屢有投贈而和章不至試語明仲卽躍然而起此非相負者集唐句以啟之

漢宮題樹憶仙郎共汝朝天會栢梁謝朓每篇堪諷詠揚雄托諫在文章春浮玉藻寒波落水滴銅龍晝漏長自有神仙鳴鳳曲不將淸瑟理霓裳

明仲和章至謂不宜獨以險韻相困因索再和一首

幾宿春山共陸郎飛飛輕蓋指河梁靑雲舊路通仙掖艸色新年發建章身外虛名將底用愁來一日卽爲長檐前春色應須惜昨夜新裁白翠裳

周侍講伯常聞予止詩作長句見督開戒因集唐句奉答之

北闕晴雲捧紫闈洞門髙閣藹餘輝郎中官貴施行馬搆殿談余舊賜衣載筆已齊周右史何人敢和謝暉楊花楡莢無才思已分將身著地飛

送羅禋仲紹興教授【禋仲明仲之弟余杭教諭之子也】

輦下惟因憶弟兄何時開閤引諸生云連海气琴書潤日射螭頭劍佩明好是五賢嘉賞地【府學教授一訓導四故稱五賢】早知三禮甲科名余杭溪上扁舟好猶是孤帆一日程伯常因用前韻憶亡弟以予方抱此戚因以見遣再疊前韻一首

紫界宮墻白板扉碧牕斜日藹春輝陽和本是煙霄曲歌舞空裁雪夜衣畫省香鑪違伏枕荒山野水帶斜暉遙知兄弟登髙處卻望衡陽少鴈飛

和鼎儀漫興見寄韻

攜手城南歷舊遊江南江北路悠悠靑山只憶招提境白雪多隨漢水流絳簡尙參黃紙按淸言遠待玉人酬春風無限瀟灑意宋玉無愁也自愁

春日答舜咨

竹牕幽戶有佳期日暖風恬種藥時自嘆馬卿常帶病也知光祿最能詩晨搖玉佩起金殿晚拂鑪煙上赤墀聞道仙郎歌白雪萬家同唱郢中詞

亨父集句索藥奉和一首

多少分曹掌舊文不知何事久離羣江淹彩筆空題恨荀令香鑪可待燻佳節屢從愁裏過遇書忽向病中聞崆峒別有長生訣不惜千金借與君

淸明送曰川敷五陪祀長景二陵

長安雪後見歸鴻暮節登臨且喜同宮怨栁營煙漠漠馬嘶山店雨蒙蒙漢家宮闕疑天上武帝旌旗在眼中日暮長隄更回首自西流水盡朝東

雪不止再集一首懷二公山行之苦

海門寒日淡無輝雪入春分省見稀無酒誰供陶令醉【祀陵先齋戒一日故云】有情應濕謝莊衣殿前玉女移香案階下奚官掃翠防寂寞江天雲霧裏行人獨向五陵歸雨雪連日曰川敷五怪餘詩有栁營山店之句歸途幸晴富有倡和凡贈行者皆答獨不及予再集一首奉謝並索和章

雨過風雷繞石壇晴明依舊滿長安時人不識予心樂且道無憂行路難小院回廊春寂寂北湖南澗水漫漫翰林風月三千首不得當時一字看

淸明後二日與鳴治約訪王仁輔於天徳觀阻雨寄鳴治

淸明幾處有新煙獨向檐牀看雨眠忽有好詩生眼底暫畱歡賞寄春前壺觴須就陶彭澤伴直難呼孟浩然何用別尋方外去庾家樓在鬥牛邊

送涇源趙判官致仕後歸自京師

紅亭綠酒送君還五栁先生本在山已喜皇威淸海岱又勞行役出秦闗川原繚繞浮雲外樓閣參差紫气間聖代逍遙更何事睡煙歌月老潺湲

師召邀同鳴治小飲集句奉謝

靑雲器業我全疎終日王門彊曳裾尺組掛身何用說閒情入骨若爲除髙人屢解陳蕃榻多病能忘太史書明日珂聲出城去登山臨水復何如

聞陳考功朝用集古甚富詩以問之

信手同繙集古書自將佳句著州閭愁占蓍艸終難決欲報璚瑤愧不如門掩落花春去後酒醒孤枕鴈來初人間富貴渾如夢消得揶揄勢利疎

惟我維揚先生以河南僉憲領南畿屯田事成績上京師道得微疾乃卜居城陰慨然有終焉之志維時知先生者謂其卓特絕倫之才淵然博古之學淸白自守之操而使之循資待次於銓曹之籍固非所宜先生當未衰之齒承當遷之秩而遽自引退亦非士大夫之所望者其言激切反覆而先生之意終自有未釋也東陽不才早以契家子受門下業恩義無與爲比蓋於此有不能已焉屬以幽憂抱疾杜門經嵗方屏去筆札不能輒有所述因集古句十律以代所欲言其始序先生出處之槪中述先生之志而終以鄙意自附於士大夫之論惟不鄙而終教之幸甚

二十餘年別帝京曾拋竹馬拜先生金章玊節鳴騶遠潁水嵩山別眼明苦節難違天子命夢歸偏動故鄕情平生志業仿唐舜直傍巢由寫一名

百官初謁未央宮十載長安似夢中歲發金錢供禦府口銜丹詔出闗東魚能深入無憂釣鳥覆危巢豈待風借問路傍名利客飛揚跋扈爲誰雄

遙望旌旗汝水頭放歌曾作昔年遊誰能載酒開金盞好爲裁書謝白鷗路入塵中才有累道非身外更何求人間岐路知多少水遠山長步步愁

寂寞相如臥茂陵閉門懶出病相仍囊空不辧尋春馬眼暗難看細字蠅縱酒欲謀良夜醉舊遊卻憶向來曾年年檢點人間事只有家貧免盜憎

黃道星辰北斗邊卻來平地作神仙蓬萊豈隔三千里時論同歸尺五天未許謝公同隱逸且隨蘇晉暫逃禪悠然到此忘情處目送歸鴻手絕弦

卻算遊程歲月遙平蕪歸思綠迢迢敢於世上明開眼莫怪先生懶折腰扶老未須蒼玊杖還家初散紫宸朝故人𨿽在多分散且可相從慰寂寥

玊帛朝回望帝鄕才名長帶粉蘭香欲知潁水新居士莫奏開元舊樂章舉世盡從愁裏老暮年初信夢中忙如今不要教人識遙謝春風白面郎

擾擾車塵負薜蘿綠楊摧折舊官河淸江碧石傷心麗白水靑山引興多去日兒童皆老大生涯心事已蹉跎自慚久在諸生列柰此承明侍從何

白葛輕衣稱防紗早將髮到京華離情不斷千尋綆奉使虛臨八月槎鶴子見貧能代僕野人懷惠欲移家知公不久歸鈞軸好趂春風入殿衙

滄洲漭沆帝城邊獨上江樓思渺然緩帶輕裘成昨夢濁醪麤飯任吾年中原人物思王猛五絕才名數鄭防此際交親常引領春風雙佩好朝天

集句後錄小引

甲子之夏予歸自闕裏道觸炎暑及冬而病凡三閱月自度衰疾三上疏乞休弗獲幽情郁思欲托之吟諷而未能者略尋往年故事集古句以自況故舊問遺亦借爲往復僅得若干篇而諸體略具常檢往年所錄久失去比始得之因再錄後卷並爲帙以藏蓋𨿽一時情興所至無闗大政然戲而不爲虐談而不駁感時觸物之意亦存乎其間是亦不可棄哉治乙丑春二月十日西涯識

病中言懷長句

冬至至後日初長雪山冰谷晞大陽心搖目斷興難盡身欲奮飛病在牀自愛安閒忘寂寞紗防接防慵不著醫師盡勸先停酒朝客偶知先送藥老去悲秋彊自寛不如髙臥且加飡亦知世上公卿貴信有人間行路難豈合此身居此地可爲一官妨快意春來江上幾人還夜半燈前十年事年去年來來去忙感時撫事增惋傷明年已身向天子不待彈劾歸耕桑

又六首

歸思憑髙黯未消霏霏拂拂又迢迢律回歲晚冰霜少秋盡江南艸木凋新結茅廬招隱逸便應黃髮老漁樵年年檢點人間事未有涓埃答聖朝

謝朓裁詩月滿樓每因風景卻生愁愁占蓍艸終難決欲采蘋花不自由錦纜牙檣非昨夢楚雲湘水憶同遊書生事業眞堪笑語不驚人死不休

燒竹煎茶夜臥遲故山歸計入支頤明時遇主誰甘退老病旁人豈得知臘雪已添墻下水山風吹盡桂花枝遊人過盡柴門掩獨立蒼茫自詠詩

五月扁舟過洞庭地分南北任浮萍衣巾半染煙霞气雲水長和島嶼靑故國山川皆夢寐昔年親友半凋零思鄕懷古多傷別何處淸風起獨醒

望美人兮天一方碧水浩浩雪茫茫病身最覺風露早離夢杳如闗塞長竹葉於人旣無分梅花滿枝空斷腸靑袍白馬有何意萬事不如歸故鄕

午時起坐自天明又對靑燈夢不成漫道人間無正色莫教天下笑虛名酒酣懶舞誰相拽客至從嗔不出迎猶有誇張少年處無端詩思忽然生

柬劉東山司馬二首

日暮驚沙雪亂飛將因臥病減朝衣身無彩鳳雙飛翼家在寒塘獨掩扉白石淨敲蒸水火苔痕常滿釣魚磯同年同病同心事來歲如今歸未歸

才名長帶粉闈香身去東山閒艸塘苦節難違天子命回軒應問石渠郎有時云外聞天樂劇欲樽前說故鄕聖代止戈資廟略一篇江漢美宣王

嵗暮長句

歲雲暮矣多北風杲杲寒日生於東今宵敢嘆臥如弓至齊不語坐髙舂疾病深藏稱懶慵軟吹香飯緣老翁小槽酒滴珍珠紅華裾織翠靑如蔥故人相見來從容人生何事不匆匆幾時奏事建章宮明時帝用補山龍十年遭際嘆無功此時漫與蠧魚同不知造物哀龍鐘故著昏花阿堵中可因霜雪愧靑銅只憑天地鑑孤忠行藏在我有窮通長安雪後見歸鴻山色不如歸興濃由來勳業屬英雄人間鵷鷺杳難從瀟湘洞庭暎虛空故山還著白雲封吾將此地巢雲松

嵗暮卽事二首

南雪不到地芳華詎能久北上太行山雪片大如手寒天十二月古木余衰栁夜來風雨聲此事古未有感悟求其端從卯將至酉欲言無予和夢我平生友道路阻且長故人今在否少壯無幾時親故傷老醜百憂感其中安得不皓首遙遙沮溺心汲汲魯中叟區區諸老翁悠悠百世後

我衰更懶拙頽然臥前檻天寒霜雪繁挾纊如懷冰平生所嬌兒連翩戲中庭憂喜相紛擾倏如流電驚弱女𨿽非男遠嫁難爲情他鄕各異縣路險不得徵寄書常不達來鴈有餘聲萬族各有托歸鳥趨林鳴人生穹壤間安得不合並無爲牽所思我心始和平我欲竟此曲庶幾知者聽

擬古將進酒

春風扇防和金樽綠酒生微波晴雲髙鳥各自得遣我寧不蒼顏酡百年三萬六千日向來哀樂何其多將進酒世間萬事無不有君子有所思少逢舊親友小人亦不閒終日馳車走病須書卷作良醫欲讀嗟如箝在口我亦有丹君信否破除萬事無過酒杯行到君莫停手君不見玊川子六碗通仙靈眾賔皆醉我獨醒我歌一曲君試聽醉翁之意不在酒轉見千秋萬古情君不聞濁醪有妙理君獨未知其趣耳古人今人若流水眼中之人吾老矣

春日奉懷方石先生四首

一軒還向舊堂開解組東歸亦快哉兩度立朝今結局百年多病獨登臺山中習靜觀朝槿石上題詩掃緑苔安得與君幽討處陶然共醉菊花杯

夕陽無限水東流好爲裁詩謝白鷗處士當爲天下士似君須向古人求故鄕今夜思千里月色江聲共一樓自笑百年家鳳闕不知能似浙江不

菊花時節羨君回喜過嚴陵舊釣臺新句漸髙塵累少鄕音無攺鬢毛衰東山芳意須同賞王式當年本不來應笑我曹身是夢不衝風雨卽塵埃

鶴拂煙霄老慣飛令人長憶謝暉古來賢傑知多少舊日人民果是非酒碗茶甌俱不厭谷雲溪鳥尙相依君今獨得居山樂我已無家不念歸

壽潘南屏先生六十【乙丑正月七日】

期君新歲奉恩光人日題詩寄艸堂家住層城鄰漢苑馬隨仙仗識天香絲綸閣下文章靜安樂窩中日月長人壽百年今六十朝朝染翰侍君王

衮衮諸公車馬塵世情誰是舊雷陳貌先年老因憂國天爲詩曹剰借春不敢妄爲些子事也能康濟自家身世間甲子還不得明日從頭一徧新

蕓閣爲郎一命初論交已是十年餘佳期笑把齋中酒【是日郊齋】鴻寶誰收篋裏書潘嶽序年因鬢髮馮唐已老聽吹噓惟應鮑叔偏憐我欲報瓊瑤愧不如

看取霜髯六十翁此心期與故人同能安陋巷無如我【時予在告】定把靑藜獨照公復有樓臺銜暮景但將懷抱醉春風長生不待鑪中藥何處吹簫向碧空

髙防當年喜得曹英名常得與時髦長嗟博士官猶屈獨有揚雄賦最髙已入玉堂同視艸幾陪春色醉仙桃滿頭白雪丹心在郎署何曾嘆二毛

新春雜興

從官千騎擁鑾輿遠上天階禮玉虛遙羨枚臯扈仙蹕茂陵秋雨病相如

塞北天南萬里長江湖安得便相忘春風無限瀟湘意卻望並州是故鄕

仙家多駐玉華宮也有淸愁白髮翁春色惱人眠不得錯教人恨五更風

無才不敢累明時憶向天涯問紫芝多病所須惟藥物病深何藥可能醫

掛冠殊不爲髙年只是當時已惘然莫怪天涯棲不穩在朝長詠卜居篇

同情雲路可翺翔獨嘆靑山別路長自笑不如泗浦鴈鴈飛猶得到衡陽

爲園須接邵平瓜小徑升堂舊日斜自是不歸歸便得春明門外卽天涯

春愁黯黯獨成眠病對椒花獨自憐東道若逢相識問恐驚憔悴入新年

浣花溪水水西頭曾向慈恩寺裏遊頭白故人無在者夕陽依舊渚邊樓

平生雅志重丘山未報涓埃兩鬢斑淸切防須歸有日睡煙歌月老潺湲

身𨿽疾病尙吟詩三日無詩自怪衰戲集句成圖素壁老身眞覺似童兒

寄衍聖公

歸騎西風擁暮笳聖恩深念魯東家合歡卻笑千年事奉使虛隨八月槎心想夜間惟是夢眼知別後自添花知君未愛東湖色水底魚龍漸可乂

松露先生夢懷翰林舊遊有詩見寄次韻奉以答之

山店鐘殘夢到時遙思獻納在丹墀捲舒在我有成算藥餌扶吾隨所之靑艸同心多逸興白頭吟望苦低垂文人才力猶彊健搖落深知宋玉悲

懷麓堂集卷九十七

欽定四庫全書

懷麓堂集卷九十八

明李東陽撰

文續稿八

哭子錄

哭兆先次體齋傅先生韻

少日生兒極苦辛生時成幻死時眞光陰倐爾過雙眼形影孑然只一身秋榜定誇攀桂手暮歸愁對倚門親哀歌不用存遺稿只恐他年累故人

次韻答方石謝先生

生平在乙怕逢辛此語荒唐卻近眞江海縦然能比恨乾坤空大不容身文章自與箕裘別骨肉誰兼道義親欲抱此情那向說先生原是虎傷人

再次體齋先生哭兆先韻

飛凰別後有新雛五色文章眾所無八翼門髙還自折九原聲斷不容呼揮毫對客才空俊躡屐登山興已孤檢防舊書三萬卷百年辛苦爲誰圗

竹幾藤牀一病身向來魂夢已成眞浮名在世翻爲累造物何心也妬人買地南邦空習隱望云東嶽苦思親不應又作吞聲別老淚無多不沾巾

因兆先病中韻答方石體齋二先生

兩日愁多白盡頭誰教骨肉轉成仇哀歌激切長侵夜弱質凋零可待秋覽勝獨廻東郡馬憶歸空買洞庭舟不知死訣非生別猶悔當年誤逺逰

雪裏商山半白頭豈知山與雪爲仇詩腸思苦難禁夜病骨寒多不耐秋九陌風花空匹馬五湖煙月自扁舟文章不借雲霄力剛得江山助逺逰

圭峯董司空寄扇兆先欲焚之柩前以代掛劍且侑以詩因感其義次韻奉答

空江落木夜紛紛逺道書來正憶君白髮有情憐顧況靑雲無路嘆劉蕡交期聚散三生隔世事盈虧兩字分聞道藥籠無棄物願従殘稿拾遺文

一握淸風萬里來故人遙在鳯凰臺多情欲共香魂語什襲猶煩老手開竹淚有斑和露滴燎煙無力被風回不知地下還知否地下如知亦可哀

和王古直哭兆先韻二首

漫道人琴一夜亡哀弦誰冩故人章才如卞玉元名楚命比童烏不姓揚華表城頭眞浪語幹將地下有龍光畫圖指防趨庭事恨殺多情杜古狂【杜堇愳別號古狂嘗爲兆先作領庵圖】極知世事如春夢不信人生有晝逰今日眼看埋玉樹當年心許撞煙樓空勞掛劍來吳季翻悔藏書似鄴侯多少西湖湖上水一時和淚共東流

次陳都禦史韻八首

夜臺聞哭聲哭逺聲漸邇誰知握手悲翻甚倒衣喜痛定兩無言燈前黯相視我時餌湯藥僵臥方擁被憶別亦須臾神交豈疑似笑談勞記憶意態極摹擬共期魚龍化未愛鸞和峙朅來經月病愁緒結不理慰藉有深辭通家二三士哀歌感今昔髙誼一生死死者恐弗聞生者猶在此忘情固非義情劇乃爲累有涙欲成河東流浩無涘

其二

向時科舉業有戒在歌詩寧圖目前防祕彼胸中奇遺文不多得往事何能追幸當英俊塲猶得親驅馳𨿽非盡精力庶以輸情私今我忽觸目讀之但嗟咨一讀廢宵眠再讀忘晨炊三讀輟掩卷起立向堦墀平生趨庭事所得僅如斯他日蓼莪篇誰當歌父兮

其三

振衣思崇岡濯纓受淸沚渠生不出戶有興諒非邇如聞解吾意直欲逺城市歸與志不遂輾轉勞夢寐買田復卜居此計方未已渠在我不歸渠亡我安恃爲官累妻孥世路紛皆是渠𨿽未知道臭味頗予似登髙忽不見望逺如有俟猶恨獨歸遲靑山負雙履

其四

文章若山斗跬步勞攀躋道徳若漁獵終焉費筌蹄長塗不易至志士恨毎賫吾子獨何爲超然出羣迷如居百物市貴不數象犀如觀大海津怪不駭鯨鯢傷哉不復見永矣含悲淒

其五

交情若市易世路如棋枰空歌伐木篇幽谷無丁丁吾兒托英俊意气千鈞輕心當斷金石興豈耽杯觥父行友鄭莊長者過陳平文成眾所貴名在汝不爭賢哉西臺彥重此骨肉情譬如喬松枝下有葛藟縈脈脈靑雲外誰當和友聲

其六

幽人甘固窮達者不諱死物理多偏頗吾生有涯涘防明亦眞情顧爲達者訾誰哉能不憂矯枉非具美俯仰天地間何獨無父子角觪與豚犬往往不相似吾才豈足多吾家合遺祉未論骨肉親嗟嗟失佳士

其七

防翁防四子豈復爲人父盛年气飛揚永路身齟齬於我得外孫代爲詩書主終焉亦凋謝我與翁爲伍人言孫似翁文字足繩武郁如千尋柏嘉種出新甫未登廊廟用先罹釡斤苦痛爾不翁如我心酸欲剖

其八

傍架檢我書就牀理我琴書殘有遺香琴斷無餘音傷哉嵗月邁黙坐整我衿萬事勿復道繁憂劇難任塵帙污我目哀緒傷人心心目兩無用不知盲與喑

次顏士亷編修韻六首

靑陽忽攺歲白日慘不光生死復幾時幽明渺相望哭聲徹九地矯顧徧八荒閉門讀哀誄卷帙動盈箱勞君贈襚情念之徒徬徨

其二

閒雲不作雨死水無生萍嗟嗟薄命人未壯目已瞑榮華能幾何奄忽成凋零至意渠獨領嗚哀我親聆耿如黃城燈初心尙晶熒念之不能忘水天終吾齡

其三

念彼平生交切磋多箴言如君合師交相視猶弟昆居然入室久艾蕭化蘭蓀植弱以爲彊磨光發其昏一朝遽淪落此意將誰論

其四

文章各異尙得失動相齬學古者猶然豈獨論藝舉當其得意時感激中自許自渠淪沒後慵復事毫楮擲筆罷哀吟空堂正風雨

其五

塞翁旣馬失臧谷俱羊亡有子不及成無者同惋傷死生亦大事父子乃天綱誰將蓼荼毒置我甘脆腸魂气無不之遺體先歸藏他日治田時歸來但茫茫

其六

短衣立長松我夢忽見之平生舊恩愛宛爾不復疑形骸獨委棄魂魄相因依勸君勿說夢使我聽欲癡夢者有覺時死者無還期死生亦夢覺髙論何崔嵬因君復深悟千秋竟同歸

次韻答海釣二首

秋風一夜起關城哀調驚傳耳爲傾四海交遊誰骨肉兩家父子盡平生來鴻去鴈年年事白日靑燈字字情猶記防衣趨侍日幾回當客誤呼名

少日才華滿帝城衣冠四座一時傾去來今事總成夢一十七年空此生老有箕裘誰繼業病中骨肉轉傷神不知精力緣愁減猶向深山問藥名

李白洲侍郎屠元勳都憲有詩弔兆先次韻奉答

空懷樽酒試論文今日髙軒又過君燕市價髙誰更問楚招聲斷不堪聞搆成舊屋驚風雨種得新松恨斧斤自古人才何敢預祗將科第惜劉蕡

次錢與謙修撰韻【兆先嘗從學與謙】

有口莫問天天道長悠悠有石莫塡海海水何時收閉門掩靑鏡無言搔白頭靜觀得物理定勝非人謀書香旣有亭懷麓亦有樓平生堂搆心付此土一抔憶當童丱嵗經史實研求方期成豹變竟抱龍蛇羞往事勿復陳玆生遽長休空來束芻弔永負擔簦逰

次韻答邵國賢提學五首

話別存亡異論交父子眞書來剛我讀罷轉愁人世事經雙眼宗祊在一身他年重握手相對各沾巾

其二

累月君聞訃經年我得書傳疑終作信凝望總成虛嵗月呻吟裏江山涕淚余閉門無弔客愁坐廢冠裾

其三

節攺成新嵗吾衰更老親逺書煩故舊哀調起比鄰駐馬瞻云日聽雞問寢晨此情拋未卻時復上心頻

其四

擬學全家隱常爲出世談壯心猶夙昔歸計失東南誼重思鄰卜情多勝館驂江湖空滿地無處著茅庵

其五

遂有他年卜眞成觸事悲藏書余舊篋封竹剰空枝白髮三千縷愁心十二時悲歌聊當哭何意復吟詩

次何員外子元韻二首

舊業銷沈筆硯中半生何但坐詩窮假山石減峯全瘦落葉聲稀樹已空豈謂形神非夢幻浪誇頭角自兒童淵明貴子君休笑我已無心效此翁

東野詩從死後昌祗今誰在復誰亡人間夢筆非無兆地下修文信有郎牛斗幾時衝劍气簡編何日繼書香閉門只合蕭然坐十日愁多雨正滂

又一首

回首黃粱是夢中直從斑白記兒童兒童過盡還斑白獨立蕭蕭樹底風

次王主事叔武韻五首

回風捲飛花愁緒紛欲起白雪無餘聲靑雲有遺止客來彊銜杯客去空覆簋春寒衣袂薄夜久燈焰死從師思問道歸妺期在此意气夙徒勤終焉竟安恃承歡與服養焉足紀往者已復非來者寧可俟

其二

隙地苦無多書齋不盈丈向非通家客誰與散幽況憐渠隔光景老我稀半行愁看假山雪宛在危峯上憶觀聫句時此興何由忘誰將悶懷郁轉使悲歌放兀坐比書空咄咄成悲愴

其三

輟君思友篇聽我哭子詩君情固未已我恨猶多遺皇天不祚善降禍良亦奇省躬或自致暗室空獨知三遷不出都生長竟於斯斯幹有嘉詠遂作終身悲

其四

都來一寸心中有九回腸腸中何所有萬恨復千傷迨歲若偪仄逢春亦徬徨漢儒有遺女僅可補書亡尹侯有令子空使履晨霜古今本殊科事變亦靡常渠生詎非壽已勝同兒殤

其五

多君義斷金顧我心匪石每聆慰藉詞日夕無厭射苦調少懽悰明珠疑暗擲秋憐丹桂凋閔憶黃楊色磨礱漸光彩長養空羽翮平生愉惋容儼若親幾席朅來蹉跎計尙未成窀穸所嗟身淪沒安用名輝籍

次石檢討邦彥韻三首

中歲意不適衰病相侵陵還思後生人命薄如春冰閒居讀古賦援筆寫大鵬趨庭比授簡巾襲累數層因懷江海興勇欲辭罛罾玆謀竟落寞斷墨空殘藤開緘見渠名益使痛恨增擁鑪夜不寐坐待朝陽升

其二

荒郊有蔓艸大道無幽蘭蹄有停潦長江無回湍渠生亦得地都市非林巒半生長養心付此指一彈痛定忽復痛仰天但長嘆每逢故舊人宛作骨肉看感物泣楚玉傷時詠齊紈悲哉勿重道老淚空成瀾

其三

庭梧葉盡脫慘澹落日黃鳳雛忽飛去哀調鳴孤凰左盤右辟抑復揚宛若戱防在我傍視之不見轉茫昧燭影坐炤如人長愁多夜深不得睡彊起傍戶立欲僵蠨蛸掛壁塵滿牀牀頭古劍無精光開緘檢書書在簏哭聲應山山爲瀑噫气長噓衡嶽雲淚痕徧灑湘江竹東南地缺天西傾人生安得長豪英古今成敗類如此我獨痛恨何時平由來生死同朝夕轉使歡娛成悼惜方將一髮擁千鈞空教二子埋雙璧每嗟杜牧難開口欲種淵明五株柳斷送年光豈在多依棲世路那能久暫時自遣還自哀冷風似覺魂歸來誰當爲築歸來臺無人解和白雲調有士不酬黃金杯石郎石郎惟子可語此君看宿艸生蒼苔

懷麓堂集卷九十八

欽定四庫全書

懷麓堂集卷九十九

明李東陽撰

文續稿九

求退錄

奏

奏爲退免重任事近因內閣缺官該吏部奉防防各部都察院通政司大理寺並科道官推舉堪任六員而臣名濫與其列欽此臣聞命震驚罔知攸措臣惟內閣之設所以輔君徳播王言參預政機敷陳治道其任至重陛下稽古右文選才授任采諸輿論斷自宸衷其選至嚴如臣者性資愚劣問學空疏忝居儒林叨侍經帷三十餘年略無寸補去年仰防聖恩陞授今職令在內閣専管誥勅臣時輒欲具本辭避但念誥勅一事或可勉彊效勞因循至今又辱新命矣受恩愈厚則報愈難受任愈重則力愈困若不量力而止知難而退必至曠官誤事速戾招尢而欲上副聖天子之知下答卿大夫之望決不可得伏願聖慈收回成命令臣照舊供職則容貸之恩過於委任萬萬矣治八年二月十八日奉聖防卿學行素著特玆簡任不允吏部知道欽此

奏爲陳情乞恩懇祈休致事臣近因感患暈等疾不痊具本陳情再乞休致奉聖防卿才徳素著精力未衰有疾宜用心調理以副委任豈可固求退休所請不允欽此仰惟溫詔之褒諭聖情之眷注至深至厚臣才微徳薄精力實衰內自揣度益增感愧其何以上副聖恩於萬一乎自是夙夜只懼用心調理又復許時伏念臣以一介寒微誤塵侍從過防陛下簡擢至此凡職所當爲力所能盡𨿽隕身碎首亦不敢辭而病勢纒綿將輟復作卽欲免就驅策誠有未堪且臣之疾其始亦甚微也醫家謂之內傷內傷之證似輕實重而臣忽之自謂無事或飲食過度或勞佚不時積日累歲其來已久以致元气獘虧痰邪膠結表裏俱虛標本皆病故用藥愈難而取效亦不易若復彊勉匍匐進而不止欹僕顚踣之患難保必無此臣所親試而非過計也故呻吟郁悒之中思念時事於古人以身諭國之義竊有感焉方今世久承平積安成玩災異疊應邊防縱橫財匱民窮兵疲將寡天下之事大有可憂宵旰之間屢厪聖慮正人臣竭志極力分憂共患之日況股肱心膂之地安敢憚難擇便私爲身圖但臣以病質庸才冒居重地𨿽在平時尙無禆補當此多事豈能仰贊大猷徒擁虛員復妨賢路臣之愚實不知所以自處也伏望聖明檢臣前項二次所奏情詞許臣致仕別簡賢能代補臣職則臣曠官誤事之咎亦少逭矣然臣受恩旣深無以爲報輒敢復有所陳尢願陛下儆畏天戒矜卹民窮勤勵講學省節遊宴愛惜財用愼重官爵禮制貴戚法馭邊將親賢遠佞崇正辟邪達臺諫爲四聰合宮府爲一體遵憲章於列聖嚴教養於皇儲以培天下之元气以壽國家之命脈此臣區區犬馬之誠有不能自己者倘臣言可采陛下幸畱意焉則臣之退猶臣之進也如其不可則臣𨿽力疾備位茍充任使陛下將焉取之而亦將安用之哉臣不勝懇悃激切祈恩俟命之至治十四年五月初六日奉聖旨卿引疾乞休已屢有旨不允宜勉起供職以副委任毋再固辭吏部知道欽此

奏爲辭免加陞事治十六年二月二十八日節該欽奉手勅吏部尙書華蓋殿大學士太子少保禮部尙書兼文淵閣大學士李東陽陞太子太保欽此臣等聞命驚惶罔知攸措竊惟師保之官所以論道化格心輔徳實百僚之表率爲天下所具瞻其在朝廷之與儲宮𨿽各有攸職其義一也臣等自防陛下簡置內閣以來累荷聖恩加授今職並參機務兼輔儲闈任重地親官髙祿厚而材力綿薄識慮空疏不能翊贊鴻猷養成睿學歲年徒積績效靡彰每自循省輒增愧畏比者恭遇陛下稽古右文任賢圖治考先朝列聖之制修大明防典之書而臣等叨奉徳音總裁其事勉加裒輯幸克成編乃職業所當爲豈勳庸之足論況上而仰仗聖聰俯垂宸斷下則羣僚分職眾力均勞臣等何功首防甄錄或兼拜兩師之秩或起登一品之階部署疊遷殿名遞進官資夐絕寵數彌隆越分逾涯於斯爲甚慚懼之極益無所容伏望聖明收回成命俾臣等俱以舊官供職圖報將來臣等不勝感戴天恩之至治十六年三月初四日奉聖旨卿等輔導有年勞勛著稱特加陞職所辭不允吏部知道欽此

奏爲自劾失職辭避重任事臣等俱以愚庸遭遇先帝簡任內閣委以腹心臨終顧命惓惓以陛下爲托臣等痛心刻骨誓以死報及當初政竭力匡持未敢輕易求退近者地動天鳴五星淩犯星斗晝見白虹貫日羣災疊異並在一時京城道路白日殺人西北諸邊敵騎猖獗損軍折將前後相仍戰則無兵守則無食民生窮苦府庫空虛風俗傾頽紀綱廢弛賞不當功罰不當罪法令不行名噐冗濫諸司獘政日益月增百孔千瘡隨補隨漏當此之際內外臣僚恊心倍力猶恐弗堪方且持祿固寵任情作獘讒謗公行姦邪得計變亂黑白顚倒是非人怨於下而不知天變於上而不畏竊嘗歷觀載籍徧閱古今未有如此而不亂者也恭惟卽位之初詔書一下天下延頸相望太平而朝令夕攺訖無寧日百官庻府仿效成風非惟廢格不行抑且變易殆盡建言者以爲多言幹事者以爲生事累章執奏則謂之再擾查革舊獘則謂之紛更憂在於民生國計則若罔聞知事渉於近幸貴戚則牢不可破以一二人之私恩壊百年之定制而不顧以一二人之邪說違滿朝之公論而不卹臣等叨居重地徒擁虛衘或旨從中出略不預聞或有議擬徑行攺易似此之類不能一一備舉臣等心知不可義所當言累有論列多不見允比爲戶兵等部議處鹽法功次等事具本上陳極言利害拱俟數日未防批答若以臣等言是則宜俯賜施行臣等言非則亦明加斥責而乃畱中不報視之若無使臣等趨向不明進退無據深憂極慮寢食弗寧亦知內告外順人臣之常但政出多門咎歸臣等捫心反顧無以自明展轉於事非獲已嘗聞宋儒朱熹有曰一日立乎其位則一日業乎其官一日不得乎其官則不敢一日立乎其位今勢窮理極已至於斯若諉顧命之名而不盡輔導之實因循玩愒竊祿茍容旣負先帝又負陛下不但取譏當世亦將貽誚方來用是共瀝愚誠上塵天聴伏祈聖明矜察特允退休別選賢能代玆重任少逭分毫之罪幸延犬馬之年則陛下優待舊臣之心勵精新政之義兩盡而無遺矣臣等不勝懇迫激切之至正徳元年二月二十日奉聖防卿等切切爲治的心朕已知之所言事待斟酌行著用心照舊輔導該衙門知道欽此奏爲自劾失職懇辭重任事臣等具奏自劾奉聖旨卿等切切爲治的心朕已知之所言事待斟酌行著用心照舊輔導欽此臣等聞命驚惕愈不自安竊聞委質事君者人臣之常職托孤寄命者天下之重任必處常而不失其身任重而不負其托然後可以無愧若徒曠官尸位而假委質之名不能扶顚持危而冒托孤之寄斷乎其不可也痛惟孝宗皇帝大漸之時召臣等至乾淸宮禦榻前靣賜顧命諄諄數百言臣等頓首拜受不勝嗚咽彼時司禮監太監陳寛等實共聞之伏自陛下嗣位之初臣等輔導啟沃多見施行少伸報稱近數月來往往旨從中出略不預聞有所議擬徑行攺易詔書不信政令失中臣等叨冒寵榮憂慚無地今不敢縷數姑以其重者言之商人譚景淸等附托皇親奏討殘鹽旣不肯奉詔還官又不肯領回原價挾制朝廷搖撼官府沮陛下之羙政累母后之盛徳論其情罪死有餘辜且皇親之家旣已辭退家人引目此商人者已不相干而乃曲爲庇防寕使帑蔵空虛邊餉匱乏而不之顧此政令之失一也大同隨徵所開衝鋒破敵三次當先二項揆之舊制俱不該陞況紀功官原開按伏不系對陣侍郎等官勘得功無顯迹查無明證名字不對多寡不一而乃查近年獘政欲陞數百冗員以官法爲人情視爵祿如糞土此政令之失二也內府冗員奉旨裁節僉書守門及分守守備等官減革者百無一二而南海子淨身人又選入千餘非惟傷財害民抑且敗壊風俗至於蟒龍玉帶濫賞無算大壊名噐尢不可言此政令之失三也禦用監書篆缺人吏部奉旨考選乃令革退人役通送夲監考校優劣是不信銓衡之任而信寵幸之臣況該部查出革退之人俱系夤緣傳奉奉詔裁革才不幾時遽開此例則匠官術士仿效成官以邪路爲當行視詔書爲故紙此政令之失四也他如皇莊田土已令巡撫官查數又復差官踏勘取者未回差者繼出帶領人役騷擾地方勢所必有京畿小民貧困已極何以堪之此政令之失五也駕帖出外拏人累經各衙門論奏恐生詐僞近因皇親家人奏愬畿民侵占田土祗憑一靣之詞輒爲出給提解來京鎭撫司打問情節俱與原奏不同未免仍觧本處官司問理牽連負累破家蕩產寃苦之聲致傷和气此政令之失六也韋興齊蠱惑先朝盜空府庫罪大惡極一則夤緣分守累劾不退一則奏請追究止令取回遷延至今未正刑典此政令之失七也各營執事官軍及內府軍匠各倉庫斗俱經奏準查赴團營及各衙門乞畱仍復照舊廢營伍之籍供私門之用此政令之失八也內承運庫銀兩支銷累數百萬內府支用不給印票該庫內官自請查算竟爾不行司鑰庫銅錢該部累奏支用展轉推延至今未發此政令之失九也饒州磁噐奉詔蠲免二年仍令起運來用此政令之失十也似此之類未易悉舉臣等臣傳聞坐視無可柰何或封還執奏不能終止其爲失職實所難辭追思先帝臨終顧命之言仰念陞下委任舊人之意若涓埃之力少有所禆犬馬有知猶當報徳況主少國疑四方多事豈忍潔身去位自求便安但忠不足以格君才不足以濟世智窮力竭日甚於前向者臣等所陳奉有聖諭朕便處治至今事有未行所奉聖諭云待斟酌行是必言無可采乃使之照舊輔導亦不過仍前失職而已先帝赫赫之靈臨之在上豈欲其冒輔導之虛名而蹈曠廢之實咎如此哉臣等再四籌度夙夜靡寧陳力就列不能者止聞之古人亦有明訓與其身自壊之不若讓之能者用是備瀝余忠再申前請伏望聖明俯垂洞察諒臣等爲國之心非由矯飾正臣等失職之罪特賜罷歸亟選非常之才俾任難爲之事庶可以上回天變下慰民心承先帝付托之隆保祖宗基業之重矣臣等干冒天威不勝懇迫激切之至正徳元年三月初二日奉聖旨所言事件著各衙門查奏定奪卿等盡心職務以副倚任該衙門知道欽此

奏爲陳情懇乞休致事近該臣具本陳情奏乞休致奉聖旨卿輔導有年勞勩顯著受先帝顧命托倚匡弼以隆政治上天垂戒朕自警省卿安心辦事勉副委任毋再固辭欽此臣聞命驚慚措身無地竊伏自念臣以弱質病軀冒膺寵祿蓋自入閣以來未久卽病間歳屢作作必逾時累月且如頭一節曽兩次暈倒在閣攙扶得出眾目所見臣不敢欺加以舊患寒濕後增痔漏藥餌之服與食相半秋末冬初百疾齊發扶羸振憊已弗能堪又以庸才陋識素乏寸長屍曠之愆與歲俱積今年臣與劉健謝遷各具本乞休臣於本內明開三人之中臣最當退過防優旨並賜勉畱昨者懇乞退休事同一體健遷皆荷聖恩獲防兪允而臣獨被存畱校臣之病比之二人尢多揆臣之才比之二人獨劣若依棲眷戀茍幸安全正恐累陛下知人之明孤先帝顧命之重非惟智窮力盡不能復有禆益抑且沈溺顚覆無以自容展轉激迫實不知所以爲處伏望聖慈湣臣衰病收回成命仍許退休使臣得與二人同賴帡幪並生天地縱莫效衘環之報猶當爲結艸之圖臣無任懇悃激切祈恩俟命之至正徳元年十月十五日奉聖旨具陳休致臣下職也黜陟人材朝廷公論卿有疾宻訪明醫揀選良劑善加調理勉副重托倚毗政務切毋再辭吏部知道欽此

奏爲自陳休致事臣緜力薄才孱軀病質遭逢列聖竊祿明時歷仕途者四十七年居祕閣者一十六載思危負重恆懼弗勝蓋自治辛酉之後數乞退休至於正徳丙寅以來累陳衰疾並防慰諭弗賜允兪追念先皇帝委任顧托之重仰荷聖天子優禮眷遇之隆自度尙可支持豈敢過爲矯亢因循靦赧幾閱星霜乃今春不雨風霾累月四川湖廣等處盜賊成羣水旱之奏殆無虛日聖心警惕俯念元元特命廷臣致齋九日祗告天地神祗用祈雨澤臣於此時內自省疚竊據古人防免之義卽欲引咎自陳不意寧夏逆賊上厪西顧之憂下詔頒恩命師討罪主憂臣辱死亦何辭夙夜在公寢食俱廢扶衰力疾又越兩旬近者守臣奏防賊黨就擒邊境獲安民生漸遂顧疾疢生於喜樂筋力痿於安閒四體俱疲百病交作𨿽欲勉輸分寸力不足以濟時縱令彊效驅馳志不能以帥气質之以盈虧之道揆之於進退之宜及此是圖猶爲未晚伏望陛下髙明照察廣大包容赦其瘝曠之愆憫其懇激之請許令休致以遂初心俾枯朽之木獲全樗櫟之材駑鈍之資得延犬馬之齒豈但終身而知感尙當沒世以無忘臣無任祈恩俟命之至正徳五年六月初一日奉聖旨卿累朝重臣已受先帝遺命輔導朕躬才徳兼隆中外悉知譽望顯著海內咸聞尙未從心之年神彩精健正當輔任凡事用心足見爲國至意近因寧夏叛賊剿平皆卿才華之力朕心允恊安忍懇切引疾求閒有疾宜親近藥餌善加調防累有旨勉畱安心辦事毋負遺命朕意所辭不允吏部知道欽此

奏爲陳情乞恩休致事近者臣以衰疾自陳求退伏防恩旨曲賜褒嘉責之以顧命之專委之以輔導之重周詳備悉百有餘言臣聞命驚惶莫知所措上思先帝則涕泗橫流仰念聖躬則憂慙並集實不知何以爲報也但人臣之義能則致身不能則止二者不容以髮臣八月而生元气素弱今年六十有四卦數已周體不勝衣食不滿噐朝參之日嘗值大風幾至顚僕眾所共見加以志慮日短學術愈荒事多遺忘字每差錯臣之壯也猶不如人今旣老矣何能爲役用是具防乞休己非一次比見朝廷多事黽勉供職如防典未完則不敢言退實錄未進則不敢言退霈澤未降逆賊未擒則不敢言退今纂修粗畢僭亂已平指授出於宸制馭由於廟算臣奉行宣播幸托有成況威嚴之後漸復寛仁中外臣民欣欣望治伏惟陛下明識遠慮持久而行之何所不至臣之庸弱豈復能禆益於萬一乎若以有限之力供無益之役隳政憤事而不知止則其罪益大矣故敢不避煩凟再申前請伏望陛下垂天地生成之仁推家人父子之愛特降兪旨許令休退使殘喘微軀幸而未盡則一日之存卽陛下一日之賜也臣無任懇切俟命之至正徳五年六月初三日奉聖旨卿引衰疾疊休致至再至三歷旨勉畱宜盡心職務允恊朕懷不必固辭有疾多訪賢醫善加調理吏部知道欽此

懷麓堂集卷九十九

欽定四庫全書

懷麓堂集卷一百

明李東陽撰

文續稿十

求退錄

奏

奏爲陳情乞恩懇祈休致事臣年六十四嵗入仕途者四十七年在內閣者十六年越自先朝至於今日具本辭免者二十餘次誤防先皇帝及陛下厚恩簡命委托勉畱曲諭至詳至切用是扶衰力疾彊效驅馳顧駑劣之才綿薄之力誠不足以動物術不足以救時比者司禮監太監劉瑾専權亂政貽害軍民陛下洞照姦謀奮施幹斷明正其罪以慰人心中外臣民萬口稱快臣竊念備員內禁事體相闗凡票本擬防撰冩勅書或駁下再三或徑自攺竄或帶回私宅假於他手或逓出謄黃逼令落底眞僞混淆無従辧白臣等𨿽委曲匡持期於少濟而因循隱忍所損亦多荷防淵衷明見謂不與內閣相干然玉毀櫝中亦難辭責理宜罷黜更復何言伏望陛下髙明鑑察特降兪音放歸田裏遂臣初志別求賢俊俾贊機衡則臣𨿽未盡犬馬之勞亦免積丘山之咎矣臣無任懇悃激切之至正徳五年八月十六日奉聖旨卿以宏才碩徳佐政先朝嘉謀嘉猷播在天下先帝顧命輔導朕躬劉瑾專權已正其罪今覽卿奏知劉瑾將票本擬旨再三駁下徑自攺竄或帶回私宅假手他人又逓出謄黃逼令落底百端防蔽卿委曲匡持朕已悉知宜安心辦事不允所辭凡劉瑾所行亂政著各衙門逐一查攺該部知道欽此

奏爲辭免恩命事正徳五年九月二十日節該欽奉手勅寧夏叛逆事情內閣輔導重臣運籌合議大功旣成宜加恩典少師兼太子太師吏部尙書華蓋殿大學士李東陽加特進左柱國廕他男一人做尙寶司司丞賞銀一百兩紵絲四表裏欽此臣聞命之餘震驚無地竊惟論功行賞固朝廷之盛典竭忠盡職實臣子所當然顧恩恆易於滿盈而職每難於稱塞臣備員內閣久切曠瘝累乞退休未防兪允官資祿級已極人臣自揣庸愚略無寸補近者西藩弗靖上軫淵自命將出兵以至班師獻馘地方平定民物底寧皆由陛下聖武神謀運用於上內外重臣各邊將士效力於下臣等奉行宣布不過言語文字之間何功何勞而濫受官賞如臣者求退反進辭少就多省已捫心倍增悚愧至於廕子之制尢爲愼重臣老而無子止有繼子李兆蕃年方二十先已防恩入監自有出身若復冒殊恩驟陞華秩尢恐年輕力弱弗任驅馳非徒貽名噐之羞抑且招士林之誚臣之罪咎日益彌深凡此數端無一可著伏望陛下俯察愚誠非爲虛讓並收嚴命以待有功臣感荷曲成勉圖後報叨冒之愆庶可少逭於萬一矣臣不勝【云云】正徳五年九月二十三日奉聖旨卿以名徳重望輔導累朝忠勤勞勩功業茂著近者寕夏叛逆運籌合議致有成功官廕賞賚禮不爲過不允所辭該衙門知道欽此

奏爲陳情乞恩再求休致等事臣於本月十八日奏乞休致仰厪徳音曲加慰諭未賜兪允臣拊心內省實不自安竊惟人臣事君固當竭死生之力尢當謹進退之節臣見今六十四歲歷事列聖四十七年參預機務一十六年才疏力薄當退一也多病早衰當退二也久玷班行多竊俸祿當退三也但顧命之重責任方殷大義所關亦非得已蓋聖質方以庶事未定則不敢言退藩臣倡亂邊境未寧則不敢言退大姦未除政未革則不敢言退用是懷憂抱愧含垢納污𨿽因事累辭終不獲果於自遂幸遇陛下聰明日進政令一新天下之人延頸望治太平之幾正在今日臣若貪位戀祿玩歲愒時及此不圖更復何待頃聞南京監察禦史張芹奏臣當劉瑾専權亂政之時不能力爭及陛下任用得人濳消禍變卻又攘以爲功冒膺恩廕緣寕夏事平伏承陛下遣司禮監官傳示聖意欲加恩典臣極力苦辭幾至垂涕及手勅旣下加臣特進左柱國廕臣男爲尙寶司丞臣隨卽具本懇辭竟不獲命黽勉拜受本非素心但寵祿之頒過逾涯分傳聞逺外實駭羣情其言禮貌之屈否眾所見聞攘功之有無已防聖鑑若不能早退又不力辭此二端者切中臣病況臣揣已量力見可知難盛滿之懼己非一日安敢以衰老之身防叨冒之罪上以玷陛下知人之明下以貽士林未備之議哉伏望聖慈察臣愚悃許臣致仕將臣男兆蕃收回成命令其照舊以監生聽選出身徐圖補報則優禮舊臣之恩曲成萬物之徳臣舉家父子咸知感佩於無窮矣臣無任悚息激切之至正徳五年十一月二十四日奉聖旨覽卿奏具悉至情卿輔政有年精思純謹中外共知屢次引疾求退先帝及朕爲天下事重曲加慰畱近來大姦旣去朝廷圖新治理委任方隆豈可偶因人言固求休退吏部便往諭朕意大臣義當體國宜勉起供職不必再辭賞功推廕系是舊典李兆蕃己錄用了也不準辭該衙門知道欽此

奏爲老病乞恩休致事臣於去年十一月內三次具本乞休累辱溫防勉畱諄至臣感恩懷愧無以自容猶欲上訴懇誠適遇陛下恭上兩宮徽號禮殷事重竊念受恩累朝職在述作因循勉彊又閱歲年續以朝覲科舉政務頻仍命將岀兵事體闗渉訖無寧處豈暇言私但衰老益深疾病交作五月以來鼻衂脾防痔漏下血或委頓一時或纒綿累日積成虛耗愈不能支開注門籍在家調治閉戶退思捫心內省問其官則三孤之官也問其祿則一品之祿也問其職則論思輔導百職之所萃也今神思荒落不能效謀慮之勤精誠未孚無以爲感格之地無其實而虛冒其名受其職而不稱其事乃龍鐘於逾六望七之歲而不知止棲遲於十有七年之久而不知退未嘗不汗流浹背而食不下咽也自今以往臣若畱一日則增一日之愆當一事則多一事之咎寧不爲貪冒之魁以貽明聖之玷哉用是備瀝愚衷再申前請伏望聖慈憫臣衰病燭臣肺腑丐臣骸骨以盡餘生則臣於未死之年卽荷更生之賜也臣不勝惶恐激切之至正徳六年六月十三日奉聖防卿忠誠體國輔導累朝功烈譽望天下共知比來多事之際發謀出慮周詳老成況神志精明述作議論尢爲國華在任一日有一日之益岀處進退闗系天下重輕近因屢疏辭免朝廷已有旨再四勉畱宜體朕諄切至情亟起視事以慰眾望乃見君臣同徳之義不必再辭吏部知道欽此

奏爲老病陳情仰祈天鑑懇乞休致事臣自揣衰病不能任事累歲乞休輒荷恩防慰諭勉畱諄復切至不一而足其大者一則曰先帝顧命輔導朕躬一則曰義𨿽君臣情猶父子一則曰卿之岀處闗系天下重輕捧誦之際至於感泣無所逃於天地之間竊伏自念陛下所以遇臣者如此其重所以責臣者如此其深若但玩愒歲時虛糜廩祿以顧命自諉而無匡正之功以輔導爲名而乏謀猷之益則陛下亦將焉用之哉臣之官股肱耳目之官也臣之責股肱耳目之責也手足痿痺則元气爲之不仁視聽壅蔽則全體爲之不具是臣之官失職而責無由以塞也臣自請告以來病勢纒綿精力消耗蹣跚於戶庭之內輾轉於牀褥之間深思逺憂無所不至臣老而無嗣隻影自隨宗祀之責惟臣是任然此臣一身一家之私者猶不足言也仰惟陛下春秋鼎盛福履隆長紹統有年前星未耀乃祖宗億萬載社稷之寄天下臣民億兆人覆燾之情其所闗系誠爲重大昔在孝宗皇帝親憑玉几渙發綸音早定大婚永圖至計臣靣承顧命夙夜於比之恆常情實倍萬責任之重無過於臣臣所當言亦無有急於此者若復因循隱黙茍利目前恐衰病日深一旦溘先朝露生平無以副陛下倚毗之望他日無以見先帝在天之靈誤國之罪萬死莫贖用是不避威嚴敬披肝膽伏冀陛下上念承傳之重俯懷翊戴之勤髙拱穆淸深居禁宻朝奏以時飲膳以節保聖躬於康樂延嗣續於蕃昌仍望憫臣衰朽之質理難久長察臣忠懇之言止於如此容臣休致以盡餘生則臣身𨿽退猶臣之進尙當伏迹山林仰瞻魏闕頌聖主無疆之壽慶皇家不拔之圖臣無任傾心瀝血俟罪祈恩之至正徳六年七月二十一日奉聖旨朕覽卿奏深用惕然具見元臣忠愛至情卿受遺先朝輔導朕躬見今天下多事正宜同心佐理何忍捨朕求去朕因卿言當上念承傳之重及臣民翊戴之勤卿亦宜彊起視事副朕倚毗至願以仰答先帝顧命之意不必再辭吏部知道欽此

奏爲陳情懇乞辭免恩廕事近該臣等累次辭免恩廕奉聖旨著吏兵二部防看續奉聖旨攺廕六品文職臣等仰窺聖意俯悉下情謂匪軍功難承世職曲加裁處俾受文階尙有愚誠冒乾天聽臣等竊惟廕敍之典非特有文武之分抑亦有厚薄之等比因羣盜肆惡徧歷諸方出入四五年間荼毒數千萬眾主憂臣辱安敢辭勞天佑人歸僅成克防卽今姦凶甫定凋瘵未蘇𨿽率土之歡豈免向隅之泣若燕齊河洛之安靖以爲臣等之功則川陜湖貴之縱橫復是誰歟之過推恩廕子誠所未安且以六品之華階何可一日而驟致用是懇乞天恩並收成命使臣等安心於旦夕庶猶可圖報於將來臣等感恩佩徳過於受廕萬萬矣臣等不勝惶恐激切之至正徳七年十月初十日奉聖防朕以卿等勞勩特廕武品堅情不受今攺文秩又動章聞可不必再辭該衙門知道欽此

奏爲陳情懇乞辭免恩廕事臣等再承恩廕累具辭章曲荷綸音不防賜允若心無所愧豈敢固違但理有未安終當懇訴竊惟事有常職故任事者無侵官恩有常格故受恩者無愧色臣等所居之官論思輔導之職也目不識兵馬之數耳不聞金鼓之音足不履行陣之地身不冒矢石之險若文書之經由論議之闗渉與戰伐攻擊坐作進止者同功而例論推恩以及家是以平居本分之勞冒格外非常之賞況臣等或已防廕錄不可重沾或方歷歲年未經久試捫心揣分實不能堪所有前項恩廕臣等終不敢受伏望聖明俯從愚請並收成命以慰憂惶使臣等照常格守常職以圖報稱於萬一臣等不勝感激之至正徳七年十月二十四日奉聖旨卿等累奏辭免特允所請該衙門知道欽此

奏爲老病懇乞休致事竊念臣體質羸弱本自天生防小之時不敢自期壯長中年以後衰病相仍年日益增病日加甚腰膝疼痛眼目眵昏家居入夜則步不能行班行遇風則立不能定縱使朝參公座不過勉彊支持每當具奏乞休實是哀鳴懇訴未防鑑察曲荷涵容顧今年連閏之月一十有三而在告之辰已過其半𨿽卑官薄祿猶爲曠職素餐況臣叨登一品之階兼給兩官之俸非但難於報稱亦將累積愆尢況今歲暮祫享不能陪列正旦朝賀不能隨班郊壇大祀不能防牲分獻而深居飽飯偃仰在牀用是寤寐不寧食不下咽再三籌度展轉思惟臣之狼狽實不知所以自處也仰惟陛下天地之量於人無所不容日月之明於物無所不照伏望宥其旣往而矜其所不能特降綸音許臣休致則進退之際全晚節於始終俯仰之間托余生於覆載臣之感恩荷徳與齒髮而無窮矣臣不勝懇迫激切之至正徳七年十二月二十九日奉聖旨卿累朝名徳學行才猷中外推重受先帝顧命輔導朕躬竭誠盡忠功在社稷比年以來節次引疾乞休朕未能捨卿屢遣官惇勸暫起視事玆乃固申前請情詞懇切朕閔勞以政勉從所請寫勅諭意賞銀伍十兩紵絲四表裏以表眷懷著有司時常存問月給米八石歲撥人夫十名應用仍廕子侄一人做中書舍人該部知道欽此

奏爲謝恩事昨該臣具奏乞恩休致節該奉聖旨勉從所請寫勅諭意賞銀五十兩紵絲四表裏以表眷懷著有司時常存問月給米八石歲撥人夫十名應用仍廕子侄一人做中書舍人欽此竊念臣自弱冠以來至於今日叨防累朝列聖作養拔擢之恩簡任顧托之命天髙地厚不可名言蓋嘗委質鞠躬少圖報稱而才疏識淺莫效涓埃曠職素餐久而益甚況孱軀薄質晚歳衰齡非敢忘死而後已之心亦嘗聞不能者止之戒用是屢幹聰聽懇請歸休每荷眷畱輒增愧懼幸回天鑑特賜允兪而又寵以璽書錫之金幣人夫食米給在有司廕子錄官俾延世賞恩深禮縟實倍常倫感戴之餘曷勝欣忭伏願聖躬保重聖壽隆長徳政日新邦家鞏固臣幸得優遊隴畆瞻望太平非惟飲徳於餘生抑且衘恩於身後永永而無窮也臣見今腰膝疼痛行步艱難不能躬謝殿廷靣辭黼扆不勝懷慙負咎惶悚激切之至除望闕叩頭外謹具謝恩正徳七年十二月三十日奉聖旨覽卿所奏足見老臣惓惓忠愛余意朕已具悉該衙門知道欽此

奏爲謝恩事正徳八年正月十三日該光祿寺差典簿防錄事李宗禮賫掲帖內開司禮監太監蕭敬傳奉聖旨頒送慶成宴卓靣一張鴛鴦飰一分酒五瓶臣竊念優閒私第衰病餘生無扈從奔走之勞防眷注記存之寵恩深禮特夐岀前聞慚懼有加報酬無地與闔家而共戴誓沒齒以難忘緣臣一向气血虛弱腰膝疼痛不能趨朝行禮除扶病望闕叩頭外謹具本謝恩正徳八年正月十四日

奏爲謝恩事正徳八年四月十五日欽防皇上遣內臣頒賜勅諭一道新鈔三千貫銀五十兩紵絲四表裏衣服一套到臣私第絲綸渙汗豈徒一字之褒金幣輝煌遠過百朋之錫是蓋施恩於不報之地惟當感徳於未死之年愧懼交並名言莫旣緣臣自致仕以來一向腰膝疼痛行步艱難不能趨朝行禮除扶病望闕叩頭外理合具本謝恩正徳八年四月十六日

懷麓堂集卷一百

後序

此少師西涯先生李文正公之集也詩賦共若干首銘志雜文若干首奉勅碑記若干首奏防若干首總若干捲而續集不與焉嗚呼富矣予嘗聞有一代之興必有一代英賢之佐進而左右厥辟考修班制敷爲述作以昭覿文華國之羙然其成也有漸其發也有機必治極百年天鑑昭格篤賢輔始克際登玆盛如周至宣王數更九世作材復古紹休先王於時尹吉甫仍叔申伯仲山甫方叔召虎咸能先後禦侮升政大猷而仍叔吉甫之徒又能鋪張贊詠以道其事如車攻嵩髙蒸民江漢韓弈諸作是已夫周之治固鬱鬱其文然微諸賢則所謂至今望其君臣若神人然者又惡能若是其烈哉我皇祖受命開極肇隆文化列聖相繼引養引恬至於成化治間人文之盛於斯爲極公適岀防其期攄其所蘊見於詞章髙文大冊旣已光朝著而澤海宇而長篇短述又皆流播四方膾炙人口蓋操文柄四十餘年出其門者號有家法𨿽在疏逖亦竊效其詞規字體以競風韻之末而名一時豈偶然哉夷考公平生小心愼密不事矯襮歷官禁近節儉正直雅有羔羊之風方今上嗣徳訪落之初及元防鞠人忮忒之際公以耆望屹然在服中間扶持善類將順徳意陰利天下蓋有人不及知者罪人斯得益啟淵進賢屏惡溥惠滌瑕以植民生而綿國脈傳謂爲人臣者怠則張而相之廢則掃而更之謂之社稷之役公實有焉及其憂則違之賁於丘園賔從遊歌若忘素顯而聞朝廷用一善人興一善治必喜動顏色如自己出或議及古今政疵民瘥亦復痌瘝乃身故予嘗爲文壽公謂其居廟堂未嘗不以山林爲念在山林未嘗不以廟堂爲憂其心始終不廢民胞物與之情乃心王室之義正謂此也公旣捐館國論益明朝貤節惠諡曰文正孔子曰言有物而行有恆也是以生則不可志死則不可奪名公固今日之山甫仍叔也向非文與功偕徳與位侔亦烏能獲是名於天下後世哉公平生志節之大如右俾讀是集者有所考焉正徳戊寅十二月朔旦門生京江靳貴謹序

