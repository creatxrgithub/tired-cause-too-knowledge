

欽定四庫全書

集部四

浮溪文粹

別集類三【宋】

提要

【臣】等謹案浮溪文粹十五卷明胡堯臣所刻宋汪藻之遺文也藻學問賅贍貫串百家所作爾雅精純追配燕許其制詞溫厚剴切能使人聞風感動說者至擬之陸贄謂髙宗南渡立國詞命亦與有功卓然爲一代文苑之冠所撰浮溪集本六十卷嵗久散佚世無傳本者幾數百年今已從永樂大典中裒輯刋行嘉惠海內此本不知何人所輯而堯臣爲之授梓以行者蓋是時原集已佚僅從諸書所引掇拾而成故其目只八十五篇術能盡窺全豹然如洪邁所稱元祐太后手書中漢家之厄十世宜光武之中興獻公之子九人惟重耳之尙在數語又宋齊愈責詞中義重於生𨿽匹夫不可奪志士失其守或一言幾於喪邦數語又張邦昌責詞中𨿽天奪其明坐愚至此然君異於器代匱可乎數語皆當時所謂四六名對膾炙人口者今並在其中則菁華亦略具矣藻全集自元明以來久經湮沒幸逢

大聖人表章遺籍始得以復覯其全堯臣等區區搜輯於散亡之餘不過什之三四而网羅之勤要有未可盡沒者且其文多采自諸家選本故所錄大半精腴尙足以資諷誦昔歐陽修有文忠全集而又有歐陽文粹黃庭堅有山谷全集而又有精華錄談藝家俱兩存不廢今亦用其例倂著於錄以備防訂焉乾隆四十五年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

浮溪文粹卷一

宋汪藻撰詔敕

皇太后告天下手書

比以敵國興師都城失守祲纒宮闕旣二帝之防塵誣及宗祊謂三靈之攺卜眾恐中原之無統姑令舊弼以臨朝𨿽義形於色而以死爲辭然事迫於危而非權莫濟內以拯黔首將亡之命外以紓鄰國見逼之威遂成九廟之安坐免一城之酷乃以衰癃之質起於閒廢之中迎置宮闈進加位號舉欽聖已還之典成靖康欲復之心永言運數之屯坐視邦家之覆撫躬獨在流涕何従緬惟藝祖之開基實自髙穹之眷命歷年二百人不知兵傳序九君世無失徳𨿽舉族有北轅之釁而敷天同左袒之心乃眷賢王越居近服已狥羣情之請俾膺神器之歸繇康邸之舊藩嗣宋朝之大統漢家之厄十世宜光武之中興獻公之子九人惟重耳之尙在玆爲天意夫豈人謀尙期中外之協心同定安危之至計庶臻小愒同底丕平用敷告於多方其深明於吾意

建炎三年十一月三日徳音

門下禦敵者莫如自治動民者當以至誠朕自纘丕圗卽罹多故昧綏懷之逺略貽播越之深憂𨿽眷我中原漢祚必期於再復而廹於彊敵商人幾至於五遷玆緣仗衞之行尢歷江山之阻老弱扶擕於道路饑疲蒙犯於風霜經從或苦於繹騷程頓不無於煩費所幸天人恊相川陸無虞放治古之時巡卽奧區而安處言念連年之紛擾坐令率土之流離鄕閭遭焚刼之烖財力困供輸之役肆夙宵而軫慮如冰炭之交懷嗟汝何辜由吾不徳故每畏天而警戒誓專克已以焦勞欲睦鄰休戰則卑辭屈禮以請和欲省費卹民則貶食損衣而從儉茍可坐銷於氛祲殆將無愛於髮膚然邊陲嵗駭而師徒不免於屢興餽餉日滋而徵斂未遑於全復惟八世祖宗之澤豈汝能忘顧一時社稷之憂非予獲已少冦攘之息首圗蠲省之宜況昨來蒙蔽之俗成致今日淩夷之禍亟𨿽朕意日求於民瘼而人情終壅於上聞主威非特於萬鈞堂下自遙於千里旣眞僞有難憑之患則遐邇銜無告之寃已敕輔臣相與虛懷而聴納亦令在位各須忘勢以咨詢直言者勿遣危疑忠告者靡拘微隱所期爾眾咸體朕懷尙慮四民興失職之嗟百姓有奪時之怨科須苛急人心難俟於小康犴獄蕃滋邦法有稽於未減乃用迎長之節特頒在宥之恩於戱王者宅中夫豈甘心於逺狩皇天助順其將悔禍於交侵惟我二三之臣與夫億兆之眾亟攘外侮恊濟中興

賜京畿京西湖北淮南路諸州軍撫諭敕書

敕開封府等官吏軍民朕惟中原耕稼之區遭彊敵干戈之毒百城相望無復炊煙三壤𨿽存鞠爲茂艸每興言而及此輒回首以愴然使民喪亂以亡歸皆朕菲涼之所致幸昊穹之悔禍偶邊鄙之息肩顧乖離蕩析之餘宜還定拊循之急故令方伯就布詔恩爾其勉率族婣歸安閭裏庤錢鏄而觀銍艾𨿽未能卽及於周詩賣刀劍而買犢牛庶或可漸成於漢俗亟臻寧謐用副焦勞故玆撫諭想宜知悉

大行隆祐皇太后諡議

臣伏奉敕命禮部據太常寺申今來隆祐皇太后崩合差諡議官差臣撰諡議者臣謹上議曰臣聞承天者地也所以函六气而熙嵗功配陽者陰也所以分四時而成物化儷宸極者後也所以奉宗祏而隆化基故古之母儀天下者生也薦之尊名終而述其大行三代尙矣靡得而詳在漢則明徳和熹著稱於前在唐則文徳懿安垂紀於後皆所以揭椒塗之範炳彤筦之輝巍巍乎與帝徳並隆不可貶已洪惟大行隆祐皇太后躬聖善之徳茂柔明之資粵自先正魏王有功仁祖之世王室所賴旂常紀之其澤深慶緜用集我大母基迹元祐嬪於泰陵逮事宣仁欽聖兩宮稟二南之防兼四教之善正位宮掖三十餘年含光大而體坤道之常進退存亡而得聖人之正及靖康初載天割我家二帝出郊中原無綂列辟相視莫知所圗我大母起於危疑之中自任以天下之重手援大寶授之聖明當方隅傾側之時序璇歷纂承之次𨿽文母以十亂興周不能過也已而六飛南渡按蹕武林元凶闚朝宄自內作天下之勢甚於綴旒我大母投袂而履禍機立談而銷逆祲坐使天地復正三辰復明四方元元悉免塗炭𨿽媧皇以錬石補天不能過也旣勲猷崇極如此而乃抑華惇儉率禮蹈和塞私謁之塗裁外家之寵淸淨謙沖而以道爲本沈潛剛克而與神爲謀擁佑聖躬殫誠盡愛煌煌乎度越麟趾思齊之上矣方期淸我甸服駕旋舊京防奉翟車謁欵宗廟極四海之養卽東朝之安而昊天不辰禍結慈極郊蠶告畢方開盛夏之祥隙駟難畱遽掩長秋之禦玆天子追慕悼心失圗嘆厚載之中傾痛仙遊之不返𨿽遂服不可勉從期嵗之防而興哀之時每過舉音之節由是命有司考易名之典懋飾終之儀告於神明節以壹惠庶幾有以彰淑則而暢徽音謹按謚法明徳有功曰昭視民如子曰慈聰明睿智曰獻安民有功曰烈若乃兩值時變當陽禦簾基圗旣安卽復明辟澤及萬世與天無窮非明徳之功邪寢興焦勞言動懇惻冒風濤兵革之險濟宇宙生靈之艱非視民如子邪察興替之端知變通之利親庶政以任溥天之責奉眞人以膺神器之歸非聰明睿智邪中微之緒而我振之大亂之原而我窒之從容房帷宻斡鴻造非安民有功邪嗚呼道之大者理謝形容名之尊者言絕稱謂故古者賤不誄貴防不誄長而皇后之諡則請之於廟示𨿽天子必有尊也況我大母盛徳元功夐無前比豈承學之臣所能議擬意者必受成於宗廟爲足以對在天之靈大行隆祐皇太后諡議宜以祖宗之命錫之曰昭慈獻烈皇后臣謹議

浮溪文粹卷一

欽定四庫全書

浮溪文粹卷二

宋汪藻撰制

資政殿學士李邴滕康權知三省樞宻院事扈從大母往洪州制

朕眷畱近甸規復中原載惟南國之奧區宜處東朝之嚴衞乃令近防恭扈遐徵旣專畱鑰之權仍總行臺之政具官某剛明而沈防惇實而裕和謀謨爲至治之基議論得大臣之體延登未久已聞魏相之有聲委任𨿽艱所賴姚崇之知變玆屬阽危之防尢須倚重之才孰副予求莫如汝器是用輟從四近之列遣率百司之行朝長樂之宮以日承於溫凊分周公之陜其身任於安危稍戢干戈卽還廊廟

待制楊時工部侍郎制

朕不堪多難思見老成如升堂而聞簫韶庶幾還風俗之厚若入國而望喬木有以知朝廷之尊旣得其人當縻以秩具官某言垂當世名配前修學必可行得師友淵源之正心無他慮惟國家饑渴之憂玆復綴於淸班將每詢於黃髮𨿽閔勞以職事之劇然重失此典刑之英非貳卿崇奬何以慰士夫之心非起部優閒無以寛耆艾之責勉畱助朕勿復言歸

蘇軾孫從事郎符攺宣教郎制

論世者豈惟喬木懷人者猶及甘棠偉哉千載之英繄我五朝之望朕不及見有孫而才冝加攺秩之榮用示好賢之意昔賈生明王道漢錄賈嘉之能魏公進忠規唐表魏謩之烈人門兼用今古所同其振爾之家聲以待予之器使

權邦彥復舊職知江州兼制置使制

遇敵而致黽陵之奔孟明有罪毀家而紓楚國之難令尹爲忠我有藩臣嘗隳城守已正簡書之坐當還符竹之分具官某頃典大州適當彊敵旣盡逾年之抗遂遭全室之畱𨿽徐庶思親何勝方寸之亂而眞卿委郡不廢朝廷之歸在國法以靡容於人情而可憫付兵民之重寄專江漢之上游盡復爾班式遄其往毋愴家庭之禍當思王室之艱

修職郎王倫攺朝奉郎充大金通問使制【按倫奉使在建炎元年十一月】

朕惟疆事未寧親庭在逺夙宵軫念庶孝悌通於神明物色求人儻忠信行於蠻貊眷玆久矣今乃得之以爾冑出公侯資兼勇智言念主憂而臣辱何有於生如皆已佚而人勞孰當其責𨿽淹回之未試獨慷慨以請行宜升郎秩之榮仍委使華之重朕旣俯同晉國用魏綘以和戎爾其遠慕侯生禦太公而歸漢勿憚䢐徵之逺佇期歸報之休

姚平仲復吉州團練使所在出牓召赴行在制

漢室備胡復魏尙雲中之守秦人禦晉赦孟明殽黽之奔與其選眾而收新進之才孰若棄瑕而責老成之效具官某稟資沈鷙事上朴忠昨緣外侮之侵常畀中權之任乃恃戎昭之果靡遵廟勝之謀坐此逾年隱於亡命肆朕纂圗之始求時敵愾之良議者皆言汝爲可用執干戈而衞社稷方急壯猷聴鼓鼙而思將臣宜頒異數爰復州團之秩俾趨嶽狩之朝庶分北顧之憂尙捄東隅之失勉圗而績仰副朕知

張邦昌責授昭化軍節度副使潭州安置制

以死償節者臣子之宜求生害仁者聖人所嫉儻或志存於軀命則將義薄於君親具官某身受國恩位登宰輔方宗社有非常之變乃人臣思自盡之時而不抗虎狼彊暴之威徒欲爲雀鼠偸生之計陷於大惡所不忍言𨿽天奪之明坐愚至此然君異於器代匱可乎宜大正於典刑用肅淸於名分尙以本繇於廹脇惻然姑示於矜容黜授散官竄投荒服其體好生之徳毋忘自訟之心

吳幵莫儔散官安置制

朕惟國家厲名節於百年之餘尊士夫於眾人之上非以周旋於閒暇蓋將責望於艱危茍捐軀狥國之無人則排難觧紛之奚賴具官某早緣推擇進躐近班當君親蒙蔽於氛埃至臣子盜稱於名字玆非小變何以生爲乃通命令之往來坐使等威之差僣此而闊略孰不可容宜寵秩之盡鐫以一官而置散毋忘自省負我寛恩

宋齊愈罷諌議大夫送禦史臺根勘制

義重於生𨿽匹夫不可奪志士失其守或一言幾於喪邦具官某蒙國厚恩爲時顯宦方氛祲結蕭墻之內至倉皇謀閏位之人事旣非常坐皆失色所幸探符之未獲柰何援筆以遽書遺毒至今造端自汝眭孟五行之說豈所宜言袁宏九錫之文玆焉安忍其觧諌垣之職以須廷尉之平邦有常刑朕安敢赦

耿南仲散官南雄州安置制

梁信侯景之姦而臺城不守唐養祿山之禍而靈武僅存惟議者失於毫釐之間斯敵人玩於股掌之上爾迂儒無斷循黙茍容道君疑蕭傳之賢選參儲禁淵聖用甘盤之舊擢預政機方彊敵之憑陵舉中原而震擾克綏多難所恃老謀乃憑欵敵之言堅主弭兵之議積其憒眊成此艱危朕念夫當垂白之年寧爲爾受失刑之謗而煩言薦至重比難私姑黜置於散官用竄投於荒服汝𨿽知免吾悔可追

劉韐贈特進制

忠人臣之大本全者幾希死天下之至難在乎所處嗟我仰成之耆哲挺然不屈於兵威旣沒元身宜加爵秩具官某天資莊重心術邃明內領藩條楙活民之政外臨邊鎖揚威敵之功方資廊廟之謀遽履朝廷之變不幸聞名於外敵將令毀節於僞廷龔勝飾巾心肯移於二姓仲鍼臨穴人將贖於百身升華一品之班加賁九原之襚庶幾精爽不昧欽承

知懷州霍安國贈延康殿學士制

賢者事君豈爲保妻子之計國家多事所貴死封疆之臣我有藩宣之英靡從威武之奪旣遭奇禍冝峻恩章具官某少有令名屢更煩使昨任州符之寄適當邊徼之衢嬰無援之孤城抗方虓之勍敵壯矣張巡之百戰躬履顏行哀哉卞壼之一門幾無噍類屬予初載聞此沈寃念逝者之何辜爲潸然而出涕玆陞華於祕殿仍加卹於遺孤庶爾精忠光吾信史

韓世忠除兩鎭節度使制

門下提貔虎以振天威罙入山川之阻取鯨鯢而攄國憤永爲宗社之休旣執訊以來歸宜酬勲於不次肆頒明命敷告治朝具官某事上朴忠臨機英果稟剛故俗甘陳兼六郡之良決勝重圍飛羽有萬人之敵蚤備師幹之試旋膺齊鉞之除豈惟蹇蹇以匪躬每見多多而益善昨屬時巡之遽因成國步之艱羣小窺朝元凶干紀旣罪人之未得斯王旅以䢐徵迎敵鼓行靡待前茅之偵禽囚歸報遂成獨栁之誅華夷由此以知威天地爲之而捲祲凱歌一奏盟府交書是用取累朝最盛之規加兩鎭久虛之渥視班亞保升爵元侯增邑食於爰田衍井腴於眞賦並爲異數用表元勲於戱見無禮於君爾旣殫於忠藎歸飲至於廟我何愛於寵褒惟功名烈士之始終惟爵祿有邦之勸沮尙圗後效更揜前休

浮溪文粹卷二

欽定四庫全書

浮溪文粹卷三

宋汪藻撰表

辛亥年正旦遙拜道君皇帝表

伏以接千嵗之綂推神防以膺期上萬年之觴禦端朝而受祉若稽故實遙企淸光恭惟太上皇帝陛下體道粹精怡神沖漠方席宗祧之慶遽成國步之艱帝堯遊汾水之陽久忘天下文王遇明夷之卦益見聖人臣自逺威顏薦更時序當璣衡之載復悵旒扆之猶賖鴻鴈𨿽賔莫致帛書於沙漠風濤中阻徒瞻雲气於蓬萊

賀赤烏白鵲表

治格時雍祥昭羽屬生皆異稟凝丹素以成形出若相符信圗書之上瑞必有召此來非偶然中賀伏以烏本陽精鵲知嵗事方聖祚紹隆於大徳適天時應在於金穰宜爾珍禽呈玆瑞質孝能致哺煌煌儀則之新喜必傳音翯翯羽毛之潔用明諸福之畢至孰謂一虫之無知恭惟皇帝陛下保合太和緝熙純嘏跂行喙息皆安性命之情嶽貢川珍盡發乾坤之蘊是生神物來相昌期將合采以成章乃同時而薦祉徊翔有煒恊周家王屋之符粹美而眞異莊子雕陵之見旣九重之有托寧三匝以求安臣等幸列近司喜逢休應有生咸遂宜多可俯之巢同類相求將致來儀之鳯

羣臣上皇帝勸發第一表【按髙宗以建炎元年五月庚寅卽位於應天府是表當在卽位之後爲張邦昌代作者】

天命有歸將嗣興於景運人心胥悅咸暱就於至仁𨿽晬表之非遙猶鴻稱之未正辱居近列殊震危衷中謝伏念臣叨受國恩早居法從方百六朝廷之厄會偶二三輔弼之無人猥以庸虛參其謀議旋屬敵情之變遽成天步之艱二帝出郊旣蒙塵而不返九祧乏祀將攝祼以爲名所宜引死以力爭顧獨包羞而茍活生𨿽可恥志則甚明蓋天下屯危方苦存亡之未定而古人事業惟觀濟否之如何使生靈相顧以無歸𨿽溝瀆自經而奚益輒慕周勃安劉之計庶伸程嬰存趙之忠儻奉眞人光膺神器嗣一祖八君之傳序慰四方萬里之謳唫誓伏歐刀敢煩司敗幸率土相從而歸啟且諸侯不輟以事周𨿽國鴻休實臣素志願假須臾之死前瞻咫尺之威伏望皇帝陛下中奮英明外符信順受圗髙邑之壝趨駕未央之宮盛九賔之禮以見羣臣輯六獻之儀而朝淸廟時方多故幸少畱黃屋之心臣旣無功願自謹淸宮之職

謝除兼侍講表

臣某言伏奉制命除臣兼侍講者視艸禁嚴談經閒燕忝近侍進言之責極儒臣稽古之榮拜命以還撫躬而懼臣中謝常謂天縱將聖奚須博學以成名王求多聞蓋欲取人而爲善故自古右文之世必畱心講藝之官如臣至愚何以仰稱玆蓋伏遇皇帝陛下卓然上智濟以克勤同漢祖之英論道不忘於息馬笑齊侯之陋讀書見議於斵輪而臣猥以菲才膺玆遴選第竭簡編之習仰承帷幄之光𨿽海嶽深崇顧何取防埃之細然聖賢聞見或不如農圃之專

謝進書特授左中大夫表

臣某言伏奉告命以臣再修到元符庚辰所編詔防等特授臣左中大夫者國史補亡𨿽日勤於采獲君恩馭幸乃嵗冒於遷除矧方抱於遺弓忍獨榮於載筆上還不獲退省爲憂中謝恭以太上皇帝聖學髙明天資仁厚承熙洽百年之後享安榮兩紀之餘凡今言動之所傳視古詩書而無愧祗緣誤國之相繼循致陟方而不還旣海隅皆服於堯防宜柱下一新於漢注夙蒙垂付適幸纂成豈謂皇帝陛下明發有懷兼收罔棄嗟夏時之旣失於杞莫稽幸商頌之復全以那爲首特懋存書之賞猥霑承學之臣敢不仰奉殊私俯殫緜力裒中朝副墨之要俟良史殺靑之求穆王禦駿以來歸已孤此望孔子感麟而有作尙見其人

謝授新安郡侯表

臣某言準告命伏蒙聖恩以宗祀赦文授臣新安郡開國侯加食邑三百戶者禮洽中天慶覃外服猥奉十行之詔就加五等之封中謝伏念臣積冒恩私浸逾分願昨投閒於異縣蒙起廢於偏城久客還家方憇南飛之鵲通侯授印忽成左顧之龜𨿽滲漉以維均何遭逢之獨異玆蓋伏遇皇帝陛下調胹萬類藩飾羣工屬宣室之受釐罄寰區而蒙福臣適臨本郡仍胙鄕州宋人洴澼以得封望胡及此漢將銀黃而誇裏榮乃過之寵旣逮於子孫忠敢移於生死臣無任

謝泉州到任表

恭承休命就易名藩去父母之邦接淅敢同於他國問蠻夷之俗褰帷如在於中州責重捫心恩深隕涕中謝伏念臣昨從詞館叨領守符素號迂疏無問馬及羊之智乃蒙安便得維桑與梓之州二年而勞力勞心一身而畏首畏尾力祈罷免反冒遷除𨿽賣劍買牛老猶堪於渤海然舉頭見日身益逺於長安玆蓋伏遇皇帝陛下總覈百工照臨萬國眷方隅之瀕海須師帥之得人故遣近臣往綏遐俗況今閩徼莫盛泉山旣旁接書文之同當尢懲獄市之擾臣敢不仰遵寛大俯厲衰殘講求百粵之宜參諸禹貢奉上三年之計對以春秋

皇太后還闕賀表

伏審皇太后旋輿朔漠正位東朝惟一人修不已之誠故四海睹非常之慶恭惟皇帝陛下徳配髙厚孝通神明躬行曽閔於九重力奉姜任於萬里𨿽天人之交相實古今之未聞十載中天瞻鬱鬱蔥蔥之气一朝廣內賦融融泄泄之詩於昭夢日之祥永享含飴之樂臣屬嬰官守阻造闕庭方嘆唐朝屢下建中之詔忽聞漢殿一新長樂之儀遙知坤極之尊莫望天顏之喜

謝謫永州居住表

孱愚冒寵久依日月之光盈滿延烖自處雷霆之下蒙聖恩之寛大與善地以生全罪大心寒感深涕落中謝伏念臣初無稱道積有悔尢所當退養於罷癃乃復浸成於老誖忽聞威命適在窮途冒風雪以疾馳越江湖而跧伏非恃冕旒之察難逃鈇鉞之誅玆蓋伏遇皇帝陛下剛健法天聰明稽古干戈不用再臻全盛之時刑賞何心一付至公之論而臣靡思兢愼仰負涵容缾居井眉𨿽有措身之地正丘首未知歸骨之期

賀皇太子正位表

伏審顯膺寶冊升位春宮臨軒行曠古之儀見廟示承祧之重恭惟皇太子殿下分輝寶緒毓粹璿源挺天人岐嶷之資稟神聖狥齊之教當周室本支之盛獨冠百男宜漢家羽翼之成無煩四皓前星外炳洊震中潛某幸列宗枝喜隆邦本河潤九里方率族以依仁月有重輪願登歌而薦祉

浮溪文粹卷三

欽定四庫全書

浮溪文粹卷四

宋汪藻撰奏議

奏論趙士瑗髙郵軍再任不當狀

準中書省送到詞頭一道奉聖防知髙郵軍趙士瑗因發運司舉畱令依舊在任其稽違朝命特降兩官蘇遲別與差遣令臣撰詞進入者右臣竊以人主之柄賞罰而已賞必及善然後人知所勸罰必及惡然後人知所懲未聞且賞且罰而可以爲政也謹按趙士瑗始以蘇遲赴官不肯受代朝廷怒其稽違朝命特降兩官又緣自陳四任堂除粗有勞效又發運使李祐札子保奏復令在任臣不知朝廷以士瑗爲是邪爲非邪若以爲是則方命不從者堯四凶之罪也不應使之在任若以爲非則借畱在任者漢循吏之恩也不應使之降官以一士瑗之身而一日之間可賞可罰臣竊惑之且士瑗自陳歷任有勞至據其所臨推之不去公違詔條不顧義理亦可謂無廉恥甚矣縱方今乏材豈無一人可治髙郵如士瑗者邪況新除人別與差遣在任人遷延依舊使有力者交結當權無日不居官無援者待闕及期輒爲人所奪有十年不霑一日之祿者宣和之風也今陛下中興當痛革此柰何因士瑗復啟僥幸之門臣以爲不罷士瑗恐人人效其所爲茍欲貪祿則冒恥自陳及計防監司僥幸保奏者皆得之矣此風漸不可長伏望聖慈別擇能吏知髙郵宜或且令蘇遲赴任斥去士瑗爲後來鄙夫之戒所有趙士瑗依舊在任降兩官詞頭臣未敢撰進謹錄奏聞伏勑防

奏論宋晦落職不當行詞狀

準中書省送到詞頭一道奉聖防宋晦落職令臣撰詞進入者右臣昨論王革等不當因赦復職陛下親降徳音以爲王革等系防酌元犯降等陞敍今來臣僚論到若全不敍復卽不霑登極赦恩可於逐官吏更行減等降職臣狂瞽之言旣防陛下畱聴又煩聖訓委曲開諭如此臣𨿽至愚豈不知幸然臣區區猶有不能已者敢因宋晦再爲陛下陳之臣聞慶賞刑威曰君言賞而人不以爲慶刑而人不以爲威者非人君之道也陛下自臨禦以來半年於玆矣宵衣旰食側躬修行非不厲精焦勞是宜天下之人無不畏威懷徳然兵出則叛將用則北士大夫方命偃蹇莫知聴上其何故哉以賞不當功罰不當罪故也其賞罰不當莫甚於因赦復職之人昔齊侯之郭問父老曰郭何故亡曰以其善善惡惡也曰若子之言賢君也何至於亡父老曰郭君善善而不能用惡惡而不能去所以亡也自崇寧以來紀綱日紊其兼官據勢者非貲結權幸則權幸之親也非誤國開邊以取賞則奴事閹官以進身也如此等輩皆僕廝之材本非士類乘時誖謬攘取公器如盜賊然考其平生一無分毫可得之理以此淸議不伸縉紳道喪天下切齒馴致今日之禍幸陛下中興淸議亦望稍伸縉紳亦望行志承平之風庶幾可復彼一時饕竊之人𨿽盡行削奪適還其素分耳況名位已極矣家貲已積矣子弟已官矣親戚已顯矣士大夫猶謂有已不可追奪者爲國家之恨今日陛下亦旣深知其非乃徒以赦恩之故復使累累然玷污淸貴將使終身保其寵榮一何小人常幸而君子常不幸邪臣恐蹈郭君不能去惡之戒而四方觧體也或謂登極赦者人主非常之恩也於此而不復非所謂曠然一新者臣以爲赦所當復者復其階官耳職不當復也何以言之階官者積嵗月可至而職名者人主所以待天下英俊一時甄擢之權茍非其人終身莫得而至也且謂之復者言其才足以當此偶緣過失奪之今赦其過失復之耳旣止緣僥幸初無當得之理何名爲復哉若小人其初得之如此其易旣得之後奪之如此其難則英俊之人有以相謂矣曰我何以砥礪爲哉正使褒遷不過與此曺等耳欲望風節之彊事功之立豈不難哉議者又謂彼職名者朝廷旣已與之矣若奪而不還如咨怨何臣以爲人主與奪但問其當與不當而已昔管仲奪伯氏駢邑三百飯蔬食沒齒無怨言以其公也李吉甫相憲宗省冗官八百貟吏千四百貟亦不聞其咨怨也彼吉甫管仲人臣耳猶能使人退聴如此豈陛下以人主權勢之利革數十年名器之濫而憂此數鄙夫不樂哉臣以爲如宋晦輩治之不勝其多何足一一煩降詞命伏望陛下詔有司取防凡有職名者自觀文殿學士而下直祕閣而上共若干人每職分爲一等每等集爲一類各具得職奪職因依及其人勞效過惡申三省用祖宗舊法每等止畱數人無其人則闕其餘取防𨿽未奪者悉行追奪不止於不敍復而已又有𨿽當落職而寄祿官叨竊至銀靑或通奉正議正奉者皆前日姦凶邪佞之人非所當得亦乞降至中大夫而止臣又聞昨降指揮前宰執子弟因恩澤帶貼職及待制以上者並罷而近日鄭修年億年公然以雜學士乞見朝廷亦不問而許之錢蓋以誕謾落職初未嘗復也而於奏狀擅帶龍圗閣待制而羣臣亦無一言及此臣竊未諭臣愚欲乞如修年億年並明降指揮孰爲當得孰爲當罷指定姓名鏤板施行如錢蓋者問其何以復職如無所因卽重行黜竄庶防卿士大夫共爲陛下守此名器輔成中興之業所有宋晦落職詞頭臣未敢撰進謹錄奏聞伏勑防

奏論金人畱建康乞分張俊軍馬策應狀

右臣昨自三月末得之傳聞云金人在建康築城爲度夏計臣𨿽幸其不然然竊憂之以爲中國困於戰鬭而得少休息者正賴其不能觸熱故常已寒方至未暑先歸吾於半年間汲汲措畫猶每嵗奔命不暇今若縱其度夏則長爲巢穴無所忌憚不知朝廷何以支吾洎到行在聞韓世忠列戰艦江中遮其歸路日有所獲且言金人窮蹙之狀臣竊欣幸以爲三月所傳誕妄耳續觀黃牓備錄韓世忠捷奏又以爲朝夕必可掃除今近二十日矣其耗寂然議者頗疑世忠奏報未必皆實兼數日人自常潤來者皆云敵於蔣山雨花臺兩處各札大寨抱城開河兩道以護之及穴山作小洞子以爲逃暑之地陸增城壘水造戰船而采石金人已渡復回者累累不絕今且五月矣比常年去巳月餘乃反去而復回其欲畱建康明甚如此則與三月所傳又佀符合臣聞金人動設詭詐尢喜爲窮蹙之狀以欵我師我師墮其計中者前後非一今安知其本爲度夏計而陽爲窮蹙者特以疑誤我師邪建康爲東南咽喉國之門戶也天下轉輸朝廷號令未有不由此而通者若金人果據此爲巢穴則東西饋餉遂絕如人扼其咽喉守其門戶果得髙枕而臥乎不知羣臣日至上前亦嘗有反復及此者否豈直以爲無事而所當講者承平之先務乎抑揣陛下非所樂聞而不以聞也不惟是而已人旣扼我咽喉守我門戶則羣盜亦將視我緩急以爲向背國家果有力能使之退聴屛息乎況又有意外之憂所難言者不得不慮臣愚以爲此事所系非細廟堂當若救焚拯溺然朝夕在念及五六月間我師便利之時會諸將與韓世忠一舉掃除非特去目前之患將使懲創終身不敢復南其利害豈不相萬哉𨿽聞近遣張俊提兵過江節制浙西人馬迆邐前去以爲策應此固陛下長算也不知張俊果能爲陛下有慨然立功之意乎臣愚欲乞専差得力使臣數人賫陛下宸翰星夜兼程自防鄧荊湖以來迎張俊軍令分數萬人順流而下仍於上流自計置糧斛載以自隨彼張俊軍旣皆新人必精鋭可用且敵人見上流之師突然而至莫知其數必破膽奔潰此制敵一奇也如其不然八九月間气稍涼彼得時矣機防一失𨿽悔何追伏望睿慈不以臣言爲愚輕此賊忽此事特加采納不勝幸甚

奏論諸將無功狀

準行在禦史臺告報正月三十日三省樞宻院同奉聖防將來敵騎北歸或盡數過江或於建康杭越等州畱兵戰據各當如何措畫及當於何處駐蹕除已令侍従官條具外可更令隨行在職事官各條具以聞者右臣竊惟金人爲中國患𨿽已五年而自陛下卽位以來祖宗土宇日蹙一日生靈塗炭嵗甚一嵗臣嘗稽之載籍自古北國彊盛固有之矣未聞有如今日之肆中國淩夷固有之矣未聞有如今日之亟𨿽至防弱之邦至衰闇之主敵人臨境猶能使其國人勉彊一戰未聞以堂堂中國之大州縣所存者大半陛下英明之資勵精求治無失徳於天下而敵騎長驅去巢穴萬有餘裏如入無人之境至山東則破山東至淮南則破淮南至江浙則破江浙嘻笑而來飽滿而去坐令原野猒人之肉川谷流人之血宗社不絕如綫以萬乘之尊至於乘桴入海倀倀然未知稅駕之所其所以至此者何哉將帥不得其人而陛下所以馭將帥者未得其術也今陛下所謂將帥者誰乎臣知之矣不過曰劉光世韓世忠張俊王之徒是也論其官則膺節鉞之除兼兩鎭之重視執政之班有韓琦文彥博所不敢當者其寵可謂極矣論其家則金帛充盈所衣者錦衣所食者玉食奢豪無所不至𨿽輿臺廝養皆得以功賞補官至一軍之中使臣反多卒伍反少其志可謂驕矣平時飛揚防扈不循朝廷法度所至焚掠驅虜甚於冦敵者陛下不得而聞也擁重兵居間處邀犒設錫賚者陛下不得而格也然天下之人猶以陛下寛之至此者防秋之時責其死力耳及敵人之來是數人者曽不能爲陛下施鏃矢之勞獨張俊明州僅能少抗若更堅守數日待敵再來乘其機會極力勦除敵必終身懲創不敢復南此則俊忠於陛下也其利害豈直爲今日計哉柰何敵未退數里間遽狼狽引軍而行其引軍而行也𨿽三尺童子知其不可以爲敵性彊愎不嬰其鋒猶懼屠戮況以致怨而去旣不增兵益戍反旋軍空城以挑之是前日至小之捷乃莫大之禍也未防果殘明州無噍類是殺明州一城生靈而陛下再有館頭之行者張俊使之也臣聞痛念自秋以來陛下爲宗社大計懼敵人之侵宵旰焦勞未嘗頃刻少安以建康京口九江皆要害之地當宿重兵故以杜充守建康韓世忠守京口劉光世守九江而以王杜充其措置非不盡善也若敵騎渡江杜充韓世忠王並力扼其前劉光世掩其後可使奔北之不暇而世忠八九月間已掃鎭江所儲之貲盡裝海舶焚其城郭爲遁逃之計其比肩諸將聞朝廷欲倚世忠爲杜充之援者無不竊笑是世忠初無爲陛下拒敵之心也洎杜充力戰於前世忠王卒不爲用劉光世亦偃然坐視不出一兵方與韓梠朝夕飲宴賊至數十里間不知則朝廷失建康敵犯兩浙乘輿震驚者韓世忠王使之也使豫章太母播越六宮流離者劉光世使之也嗚呼諸將已負國家罪惡如此謂須少畏陛下之威憚臺諌之言日夜惶恐席槁負質請罪有司謝數州生靈之死亦知尙有朝廷之法而張俊方且以萬人殺獲數十人之功冒朝廷不貲之賞自明引軍至溫道路雞犬爲之一空居民聞來奔逃山谷數百里間寂無人煙韓世忠逗畱秀州放軍四掠浙西爲之騷然至執防縣宰以取錢糧平江府自城而外無不被害周望僅能守其城中而已𨿽陛下親禦宸翰召之三四而不來元夕取民間子女張燈髙防君父冒不測之險而不卹也王自信州入閩所過州縣邀索動以千計公然移文曰無使枉害生靈其意果安在哉方國家危急之時所恃者諸將而諸將所爲如此不知何以立國臣竊憤之此事人皆知之而無爲陛下言者豈以爲不急之務哉以天步艱難正借此曺爲重而不敢言耳然臣竊有懼焉臣聞王者所以得天下者以得民也得民者以得其心也玆者陛下南巡可謂播遷之極矣而百姓尊君親上之志略不少衰豈非祖宗徳澤結人之深而恃陛下爲之主邪所謂爲民主者平日取民財力以養兵緩急之時排難觧紛而使民安業也今諸將聞敵人之來則望風遁逃反汲汲內相攻殘以爲民害車駕所過一路則一路罹其烖所過一州一縣則一州一縣罹其烖今江淮兩浙已如此矣萬一幸湖湘幸蜀則敵人侵其前而無人以拒官軍殘其後而無法以繩是復爲江淮兩浙無疑矣古者天子所臨曰幸言所過人以爲幸也豈今日之謂哉臣恐人心一離而陛下無所恃也持此將安歸乎臣又聞張俊離明之時士卒頗有願畱擊賊者俊聲言陛下召之臣知其說矣陛下諸將皆本無鬭志方無事時例先取赴行在指揮以備警急警急則引去曰朝廷召我矣其實自欲遁而又假上詔令以欺其欲戰之人使歸非於上及用事之臣此尢可罪臣比至黃巖聞陛下使李捧屯兵縣中降防麾云金人至臺州則前來溫州是諸將旣欲遁而陛下又令之使遁也夫士驅之使鬭猶懼不前況令人使遁邪然則敵人長驅無所忌憚者適其宜耳何足怪哉臣竊觀今日諸將在古法皆當誅然不可盡誅也惟王本杜充充敗於前而不救此不可赦當先斬以令天下其他以次重行貶降使以功贖過如張俊之捷獨可賞其有功將士耳所以移軍趣遁者俊也罪亦何逃如此庶防國威少振昔周世宗承五代之衰將士習爲驕惰河東之敗一日斬大將樊愛能等三十餘人然後東徵西討無不如志白起於秦可謂有功矣一不受命賜死杜郵郭元振唐之勲臣也明皇怒軍容不整坐之纛下蓋威克厥愛允濟愛克厥威允罔功是數君者其知之矣何則人之欲無窮恩有時而旣惟吾威足以制之然後卹焉足以爲恩況此曺平時猒飫於虜掠之貲矣用防何錫賚而能滿其意哉如有賞而無刑是姑息之政耳自古有能以姑息而成功者乎且漢髙祖之興所將者韓信黥布彭越也以今諸將之材視之何如哉所就者布衣而取天下也以今諸將之功視之何如哉然髙祖於是數人者欲王則王之欲誅則誅之曽不能少貸此其所以爲髙祖也故韓信曰陛下不善將兵而善將將豈非將將者人主之職邪今陛下當以將將爲職熟視諸將悍驕如此而無以治之異時張俊集西兵而來則又靡靡相效成風矣不知生靈何時息肩國家何時興復以臣觀之今日之兵今日之將玩習至此陛下已不得而用已不得而制矣非特無以責其至誠狥國所至人心震恐動有意外之憂有之不如無之臣愚以爲敵退之後正朝廷大明賞罰再立紀綱新人耳目之時莫若擇有威望大臣一人盡護諸將𨿽陛下親軍亦聴其節制稍稍以法裁之凡軍輒敢擅移屯以護駕爲名者主將將佐僚屬並論如法仍使於偏裨擇人材可用者間付以方靣之權待其有功加以爵秩陰爲諸將之代以天下之大豈無數人將帥之材哉特爲諸將所抑而不得伸耳若陛下馭諸將如臣所陳則敵或盡數過江或於建康杭越等州畱兵占據守亦有功戰亦有功車駕回臨安或平江徐議所向畱江浙亦可幸湖湘亦可如其不然𨿽大臣忠貫白日謀臣如雨言利之臣能使錢流地上何益於事哉譬禦饑者當用食捨食之外皆非所急也已疾者當用醫捨醫之外皆非所急也今日所急在於馭兵馭將其他皆非先務惟陛下與大臣熟議斷而行之臣愚狂瞽不知忌諱罪當萬死謹錄奏聞伏勅防

乞修日曆奏狀

臣昨待罪禁林嘗於經筵靣奏本朝實錄自艱難以來金匱石室之蔵無復存者伏觀列聖自哲宗皇帝而上皆有成書流傳人間頗有其本朝廷已訪而蔵之禦府矣若太上皇帝淵聖皇帝及陛下建炎攺元至今三十餘年並無日曆乞詔有司纂述未見施行臣竊惟自古無國無史史未嘗一日無書晉謂之乘楚謂之檮杌魯謂之春秋以此見無國無史也春秋以事系日以日系月以月系時以時系年必四時具謂之編年以此見史未嘗一日無書也漢法太史公位丞相上天下計書先上太史公副上丞相唐及本朝宰相皆兼史官其重如此故書榻前議論之辭則有時政記錄柱下見聞之實則有起居注類而次之謂之日曆修而成之謂之實錄所以廣記備言成一代之典也若曠三十年之久漫無一字之傳將何以示來世乎此其不可不纂述一也韓宣子適魯見易象與春秋曰周禮盡在魯矣吾今乃知周公之徳與周之所以王則國家守文者不可無史蕭何入秦先收丞相禦史律令圗書蔵之沛公具知天下阸塞戶口多少彊弱處民所疾苦以何得秦圗書也則國家創業者不可無史今陛下躬受天命𨿽名中興實兼創業守文之事乃一代典章殘缺如此恐於理未安此其不可不纂述二也恭惟太上皇帝聰明睿哲之資孝友溫恭之徳疇咨臣下言必成文裁決事機動皆合道在位二十年餘未嘗刑一無罪殺一無辜涵養生靈耕桑萬里視唐虞三代無不及焉淵聖皇帝恭儉憂勤招延聴納𨿽登至尊之日淺而膏澤浹於人心止緣姦臣誤朝馴致遐狩今若無書紀實恐千載之後徒見一朝淩遲之禍亟不知二聖積累之功深玆事非輕羣臣當任其責此其不可不纂述三也自古史官無所不錄況三十年之間朝廷之施設豪傑之謀謨政事之廢興人材之進退禮文之因革法度之罷行嵗事之丰凶羌戎之服叛有本有末有源有流一法弛而不書則一法熄一事略而不載則一事隳且當時羣臣間有在者以爲忠賢邪不著其素行安知其可嘉以爲邪佞邪不條其宿姦安知其可棄茍因散逸遂廢其書豈孔子及闕文之義哉此其不可不纂述四也公羊傳曰所見異辭所聞異辭所傳聞異辭孔子作春秋於定哀則其事詳於隱莊則其事略聖人猶爾況其他乎中原失平三見閏矣及今耳目所接尙可追求更數年間事將堙沒𨿽有良史莫知所憑況比年風俗之衰公論不立士大夫取予皆出愛憎因一事爲一人而著書行世者多矣若不乘時訂正則數世之後信以傳信疑以傳疑是非混殽白赤顚倒小人之說行而君子受其誣矣可不懼哉此其不可不纂述五也臣政和中爲著作佐郎修太上皇帝日曆東觀凡例臣與聞焉今所領州又幸經兵火之餘獨不殘燬視諸故府案牘具存如禦筆手詔賞功罰罪之文尙班班可攷失今不輯臣實惜之古之有國家者𨿽顚沛中史官不廢況今邊烽稍息羣盜屛除正朝廷搜補闕遺之時也伏望睿慈許臣郡政之餘將本州所有禦筆手詔賞功罰罪文字截自元符庚辰至建炎已酉三十年間分年編類仍量給官錢市紙札募書工之類繕冩進呈以備修日曆官采擇伏勑防

浮溪文粹卷四

欽定四庫全書

浮溪文粹卷五

宋汪藻撰奏議

行在越州條具時政疏

準尙書省札子二月二十六日三省同奉手詔云云右臣竊惟人君當承平之時中原無犬吠之警人臣以未見未然之事自下劘上甘心蹈鈇鉞之誅義士猶不以爲難今國家之危如坐燒屋之下漏船之中陛下宵旰憂勤未知所以拯救之術而求言於臣等儻猶狃習故態用猥並之辭取塞詔防而已豈臣等事君之義而陛下所以望臣等之意哉況陛下詔臣等以當今保民弭盜遏冦生財之要而卒曰當虛已而力行之此正臣等惓惓效忠於陛下之時也臣昨扈蹕溫州嘗防陛下賜以條對臣以爲方今所急者惟馭將一事更無他說譬禦饑者當用食捨食之外皆非所急也已疾者當用醫捨醫之外皆非所急也陛下不以臣爲愚𨿽不施行然頗加采納臣今日區區之愚猶守前見敢再爲陛下陳之古之進說者曰人君恭儉愛人淸心省事建立法度制禮作樂豈非甚盛之舉而至美之談歟是數者固人君不可須防而忘然今日用此未足以解紛何則敵騎充斥於中原羣盜跳梁於諸路陛下專於恭儉愛人淸心省事而已爲足以卻之乎建立法度制禮作樂而已爲足以卻之乎是必陛下能使諸將諸將能使士卒爲足以卻之而陛下諸將爵祿已極家貲已盈習成悍驕無復鬭志一方有警輒狐疑相伏無一人奮然爲國請行者或惇迫不得已而行則邀例外之賞肆無名之求上不卹國下不卹民使朝廷爲之黽勉曲從不啻如奉驕子是豈爲國家平禍亂立功名之人哉臣於此有馭將之說三焉惟陛下畱神省察一曰示之以法二曰運之以權三曰別之以分何謂示之以法古者人君之於將帥未嘗一日廢賞亦未嘗一日廢刑如冬夏寒暑然相須而成豈有獨恩無威漫然略不繩治如今日之甚者哉議者謂承平之時朝廷尊榮操縱在我故武夫提兵者可予可奪可生可殺今溥天搶攘國難未已方借此曹爲腹心孜孜拊循猶懼不濟柰何欲咈其心將誰肯前死且今諸將悍驕已成𨿽朝廷有法果能一一治之乎此言是也然臣所謂治之以法者豈欲明主自親其文哉古者人君以恩結人必有人臣爲朝廷任其責者肅宗在靈武廣平王以兵二十萬復長安其權可謂重矣先驅不肅顏眞卿劾之王爲之不敢當闕而乘李祐夜入蔡州縛吳元濟其功可謂大矣違詔進馬溫造劾之祐曰今日膽落於溫禦史夫先驅不肅違詔進馬於軍政未有害也而二臣以不貸如此蓋小過不貸則惡之大者知朝廷有人不復敢萌於胸中矣今諸將𨿽驕然臣得之傳聞亦尙知畏朝廷之法而陛下羣臣方平居時聚談切齒無不以諸將負國爲言及進言陛下不過掎摭目前爲逭責進身之資而已至此事則未甞有一言及之者豈以爲細故而不足言也哉揣陛下非所樂聞而不以告耳殊不知陛下專於用恩恩過而驕有司時一警焉是使陛下結其心者愈固而愈深也何不樂聞之有哉何謂運之以權臣聞馭將如馭馬必馭者之力足以勝馬然後周旋曲折惟我之聽不然竊銜詭轡毀首碎胸𨿽跬步之間不能使之前矣髙祖之諸將其梟雄而難制者莫如韓信方其圍於滎陽漢固危甚人人懷去就之心髙祖一旦入其軍中自稱使者卽臥內奪其印符麾召諸將易置之信蓋不知也及信下魏代輒收其精兵以距楚旣項羽死垓下則又盡奪其軍徙爲楚王以信之材而周旋曲折惟髙祖之聽者豈不以其智足以勝之故邪故信甞曰陛下不善將兵而善將將是信自知其材惟髙祖足以制已故甘心俛首爲之用而不辭也大抵人君之於將帥必有得其要領而使之心畏誠服者謂解衣推食便足以得其驩心者果非也唐憲宗時劉辟叛蜀宰相杜黃裳度惟髙崇文足以破之而崇文素憚劉澭使人謂曰公不奮命者當以澭代崇文懼盡力縛賊以獻是以澭代崇文者黃裳得其要領也髙祖之用韓信其術豈亦出此哉今陛下諸將倉卒之時可奪其印符而易置其部曲乎於戰勝之時可收其精兵而用以自衞乎於立大功之時可奪其全軍而使之歸鎭乎臣有以知陛下不能矣幸今諸將皆齷齪常才固不足深忌萬一有如韓信者不知陛下何以待之如此則平居之時亦當深察其好惡如以劉澭代崇文之術不可不知也何謂別之以分漢髙祖謂功臣曰諸君知獵乎夫獵追殺獸者狗也而發縱指示獸處者人也今諸君徒能走得獸耳如蕭何則發縱指示者也蓋古者用兵謀臣坐於帷幄之中以出籌防而將帥則聽命於前爲之役使此命之所以一而功之所以成也髙祖所與謀者蕭何張良陳平而已黥彭之徒不得而與也唐太宗所與謀者房喬杜如晦而已英衞之徒不得而與也今謀臣之任宰相執政而已陛下以爲謀之不臧歟愼擇而易之可也獨不可使武夫防預其間竊觀陛下對大臣不過數刻而諸將皆得出入禁中是大臣見陛下有時而諸將無時也臣非不知艱難之時陛下欲得其心姑與之無間然此曹何所知識不能上補聰眀不過入則希求恩澤出則慿借權勢而已比道路流傳遂以爲陛下進退人材諸將或與焉以陛下英睿擇善而從顧於此曹何有然致言者恐必有可疑之迹不可不愼也又廟堂者具瞻之地大臣爲天子建立政事以號令四方者也今諸將率驟謁徑前便衣宻坐視大臣如僚友百端營求期於必得而後已朝廷豈不懼卑哉祖宗時武臣莫尊三衙見大臣必執挺趨庭肅揖而退非文具也以爲等威不如是之嚴不足以相制以今觀之一何陵夷之甚邪兼國家出師遣將詔侍從集議者所以愼之重之博眾人之見也而諸將必在焉夫諸將者聽命於朝廷而爲之使者也乃使之從容預謀彼旣各售其說則利於公而不利於私者必不肯以爲可行便於已而不便於國者必不肯以爲可罷欲責其冒鋒鏑趨死地難矣臣愚以自今諸將當律以朝廷之儀毎有奏陳必使之如有司之式毋數燕見其至政事堂亦有祖宗故事且毋使防議論之餘庶名分不至混淆而可以責其功效是三說者果行足以駕馭諸將矣何憂乎保民何艱乎弭盜何患乎遏宼哉若夫國財之生則臣願陛下毋以生財爲言也自五六十年來士大夫喜操生財之說民窮至骨矣今四方莽爲盜區國家所有不過數路數十州而已所謂生者必生之於此數十州之民古者以暴賦橫斂爲非尙有賦斂之名也今則直奪而已耳古者以取大半之賦爲非尙有半也今則直盡而已耳南畆之民寒耕暑耘黎面塗足終嵗勞苦而不厭糟糠者陛下不得而見也胥吏坐門朝莫不得休息愁嘆之聲口與死比者陛下不得而聞也貼妻賣子至無地可容其身者陛下不得而知也尙何以生財爲哉惟有痛加裁損庶幾乎其可耳外之可以裁損者軍中之冒請朝廷不得已而取民之財當一銖一縷一粒以養戰士今一軍之中非戰士者率三居其二有詭名而請者一人而挾數人之名是也有以使臣之名而請者一使臣之俸實兼十人戰士之費而行伍中使臣太半是養兵十萬而止獲萬兵之用也有借補官資而請者異時借補猶須申稟朝廷謂之眞命今則一軍之出四方遊手者無不竄名軍中旣得主帥借補便悉支行祿廩與命官一同無有限極訪聞嶽飛軍中如此類者幾數百人州縣懼於慿陵莫敢訶詰其盜支之物至不可勝計不惟是而已自軍興以來州縣貪殘之吏惟患盜賊之不來一聞入境置軍期司率斂民財無復稽考恣爲侵漁與盜無異此而不治𨿽財賦日生於國家果有秋毫之益哉何謂禁中泛取臣竊觀國家軍兵之餉百官之廩乘輿之奉悉在有司而禁中時有須索如戶部銀絹以萬計禮部度牒以百計者月有進焉以陛下淸心寡欲必無嬪嬙橫給宴遊侈費也以陛下恭勤節儉必無營繕浮耗使令妄予也然人主用財要須有名使有司與聞用而無名是取民膏血擲而棄之溝中耳至於度牒則國家以虛名而權天下之實利陛下用之以重則重陛下用之以輕則輕免一時掊斂之瘡痍而實濟軍興之用誠非小補幸毋以爲方寸之紙捐以予人而不以惜也若內外並加裁損大農之計𨿽未至有餘其視不知節用而專務生財者有間矣陛下所以詔臣者臣固已畢陳於前矣而臣有私憂過計者敢復言之臣聞坤之初六曰履霜堅冰至象曰履霜堅冰陰始凝也馴致其道至堅冰也蓋患之不可不預防者如此自古以兵權屬人久而未有不爲患者豈不以予之至易收之至難不早圖之後悔無及邪晉以六卿帥師而卒於分晉者六卿也魯以三家帥師而卒於弱魯者三家也漢自元成兵在外戚而漢由是以亾唐自中葉兵在神防而唐由是以亂古今一同此必然之理國家以三衙管軍而一兵之出必待樞宻院之符祖宗於玆蓋有深意今諸將之驕宻院已不得而制矣臣恐宼平之後方有勞聖慮孔子所謂吾恐季孫之憂不在顓防而在蕭墻之內也臣嘗觀自古偏方霸國提兵者未嘗乏人豈以國家四海之大𨿽曰多故而將帥之材遂至寥寥如此哉意偏裨之中必有英豪特爲二三大將抑之而不得伸耳臣以爲及今之時當用漢建諸侯之法眾建之而少其力精擇偏裨十餘人人裁付兵數千直禦前而不諸將合爲數萬以漸銷諸將之權此萬世計也惟陛下毋以臣人微而忽其言不勝幸甚

浮溪文粹卷五

欽定四庫全書

浮溪文粹卷六

宋汪藻撰記

嚴州髙風堂記

古之王者取天下而天下歸之蓋其功成志得之時也以功成志得而視士大夫皆以爵祿必有輕天下之心於是巖穴之間有人主不得而臣者出以唐堯之聖猶不能屈潁陽之髙況其他哉士之所以自重如此亦非區區爲其身謀也於以厲世則百年之風俗系焉漢之二祖皆以布衣取天下髙祖之時有若東園公綺裏季夏黃公甪裏先生世祖時有若嚴子陵皆人主不得而臣者也園綺四人避秦之亂入商雒山待天下之定以髙祖輕士善罵義不爲漢臣帝𨿽髙此四人召之莫能致也嚴子陵亦厭新室之暴不肯辱其身逮光武立猶披羊裘釣澤中𨿽三聘僅能一致而卒不爲帝畱是五人者其出處豈不相類哉然園公之徒晚從太子之招畫自安之防正國本於談笑而史不記其所終故西漢之士聞其風而慕之者以計行爲得而風節減於功名子陵本帝故人旣物色求之而來髙臥不朝帝爲親幸其館漠然不應譙三公若奴然望印綬麾而去之終其身退耕於野故東漢之士聞其風而慕之者尙風節以功名爲不足道也大抵園綺之徒學伊尹子陵學伯夷伊尹耕於有莘之野曰我何以湯之聘幣爲哉卒以憂世幡然而從湯伯夷遭周武王之君猶以爲薄竟不食其粟餓死首陽之山故孟子曰伯夷聖之淸伊尹聖之任又曰聞伯夷之風頑夫防懦夫有立志子陵世家富春旣歸耕於家後人名其釣處爲嚴子陵瀬奉祀千餘年不衰今釣瀬並防俱存而富之境析爲嚴州紹興七年吾友董弅令升爲是州期年政成乃爲堂於州治之左日從賓客觴詠其上而名之髙風以景慕先生之賢且立文正範公所述祠堂之碑於其傍而求予文爲記令升可謂能尙友千古矣令升淸介有守觀其所慕足以知其爲人故餘論先生出處大槪以告令升使並刻之

洪州右獄盡心堂記

世稱臯陶以刑事舜其後封於蓼云至春秋其國先亾以爲用刑之戒余獨以爲不然漢於公袁安郭躳以決獄陰功遺福子孫卿相封侯累世孰謂臯陶明允篤誠而以刑乏祀哉蓋君子常患澤不得施與施焉不遽及物若持法之平司人之命不擇位小大皆得以行其志者惟刑爲然使吾聽訟如召伯折獄如子路哀矜如曽子君子怙焉小人懼焉𨿽世世獲福可也然君子亦豈先處已禍福議人之生死哉期無愧而已矣吾友蕭適用恢疏樂易人也始吾與之遊得溫厚之气於眉睫間每上府休輒坐曹處處令輕重訊報爰書不以委吏平反決讞必以其情諸罹文法者皆不恨余知其以刑受福也他日斸廢圃立屋數楹列美防於前爲亭對峙而求說於余余以爲王制刑者侀也一成而不可變故君子盡心焉禹思天下之溺猶已溺之稷思天下之饑猶已饑之蓋古之君子於人無所不用其志今吾與子一杯相屬於此亦思有向隅悲泣而滿堂爲之不樂者乎亦思有寒不得衣而饑不得食者乎古之循吏鮮不以仁成名酷吏鮮不以刑取禍輕用民死以喜怒行之幾何不挽弓自射乎故余書以遺適用並告後之君子毋爲捨福取禍必無愧於心然後可以樂此

淸風堂記

婺源去州二百餘里皆取道山間攀緣不可舟車之地當四方之竆非人物都防土著之民且十萬寡求而易足多負豪使气爭爲長雄難於彈治故吏之宰婺源者往往畏避隱去如探湯然防被惡聲旣久而不衰然邑有溪山之秀足以宴樂卒嵗無過客使者廚傳之勞足以安逸其人實聰明防武好義而尙施茍幸而得平有終身不肯違法者故至而悉其風土者亦樂而安之崇寧三年叔孫元功之爲政也胸中涇渭甚眀旣來而得民所以易治之意則略除煩苛一鎭之以淸靜蓋未期月而數百年之陋坐失於談笑之間於是昔之吏俗朋黨投隙抵巇爲鑿穴首鼠者旣已化而爲心膂股肱而椎埋剽輕武防鄕裏爲奔蜂乳虎者亦從而爲嬰兒處女元功多民之洗濯刮磨果可以與治也乃築燕居之堂而以淸風名之餘聞而嘆曰天下之物蓋無不可化者然其所以化非深於理者不與焉今夫徜徉於萬物之表而人得之以滌煩觧暑者惟淸風爲然是故至人之所禦隠君子之所賞騷人才子大夫之所樂政足樂也如使不善爲政者結意於繩墨之端置民於牛羊之地物我俱獘矣乃始絲棼而理之政之愈勞而愈熾而其於治日益逺矣尙能知淸風所以滌煩觧慍之理而與民同快適之樂哉惟元功才有餘而不區區俗務之所營徒以從容無爲使斯民灑然以新釋然以喜而元功亦將鴻漸於此而羽儀於天朝也宜其所得淸風爲尢多且吾邑雅多秀民安知無儒者作穆如之頌歌詠吾子以配斯堂之永久者元功愽古靖深君子也觀其命名之意足以知其爲人

永州桞先生祠堂記

先生以永貞元年冬自尙書郎出爲邵州刺史道貶永州司馬至元和九年十二月詔追赴都復出爲栁州刺史蓋先生居零陵者十年至今言先生者必曰零陵言零陵者亦必曰先生零陵去長安四千餘里極南窮陋之區也而先生辱居之零陵徒以先生居之之故遂名聞天下先生謂之不幸可也而零陵獨非幸歟先生始居龍興寺西序之下間坐法華西亭見西山愛之命僕夫過瀟水剪薙榛蕪【薙他計切芟艸也】捜奇選勝自放於山水之間入冉溪二三里得尢絕者家焉因結茅樹蔬爲沼沚防榭目曰愚溪而刻八愚詩於溪石之上其謂之鈷鉧潭西小丘小石潭者循愚溪而出也其謂之南澗朝陽巖袁家渇【渇音褐】蕪江百家瀬者溯瀟水而上也皆在愚谿數里間爲先生杖屨徜徉之地惟黃谿爲最逺去郡城七十餘里遊者未嘗到則豈先生好奇如謝康樂伐木開徑竆山水之趣而亦遊之不數邪【數所角切】紹興十四年予來零陵距先生三百餘年求先生遺迹如愚谿鈷鉧潭南澗朝陽巖之類皆在獨龍興寺並先生故居曰愚堂愚亭者已湮蕪不可復識八愚詩石亦訪之無有黃谿則爲峒獠侵耕嶝危徑塞無自而入郡人指髙山寺曰此法華亭故處而龍興者今太平寺西瞰大江者是也其果然歟周衰言文章之盛者莫如漢唐賈誼馳騁於孝文之初時漢興才三十餘年耳其談治道述騷辭已追還三代之風如此自是踵相躡有之末而至於劉向揚雄益精深不可及去古未逺故也唐承貞觀開元習治之餘以文章顯者如陳子昻蕭穎士李邕燕許之徒【燕音煙燕公張說許公蘇頲】固不爲無人東漢以來猥並之气未除也至元和始粹然一返於正其所以臻此者非先生及昌黎韓公之力歟故以唐三百年世所推尊者曰韓栁而已豈非盛哉先生𨿽坐貞元黨與劉夢得同夢得防昌時猶尊顯於朝先生未及爲時君所省而遽歿於元和之世事業遂不大見於時可深惜哉然零陵一泉石一艸木經先生品題者莫不爲後世所慕想見其風流而先生之文載集中凡瓌奇絕特者皆居零陵時所作則予所謂幸不幸者豈不然哉零陵之祠先生於學於愚谿之上更郡守不知其幾而莫之敢廢顧未有求其遺迹而紀之者余於是采先生之集與劉夢得之詩可見者書而置之祠中附零陵圖志之末庶幾來者有攷焉某月日新安汪藻書

文正公祠堂記

孟子之言气曰至大至剛以直養而無害則塞於天地之間夫直之爲言大公至正之道也以大公至正之道固守而力行之不爲富貴貧賤威武之所揺奪𨿽乘田委吏之卑亦必盡吾誠充吾職卒而至於立國家定社稷安邊境伏羌戎其功烈與日月爭光而精神折衝萬里之外謂之气塞於天地之間可也後世見古人功名之盛以爲類出於偶然不知蚤立素定於胸中者未嘗無所從來而其銘鼎彜書竹帛者非一日之積也文正範公未第時已慨然有天下之志不以死生禍福動其心逮遭眀天子有爲於時其立朝如史魚汲黯其憂國如賈誼劉向其守邊如馬伏波羊叔子𨿽庸人孺子莫不知之獨筮仕之初有卓然大過人者國史失其傳故不得而不紀也公以進士釋褐爲廣徳軍司理防軍日抱具獄與太守爭是非數以威怒臨公未嘗少撓歸必記其反復辯論之語於屏上比去至字無所容貧止一馬鬻馬徒步而歸非明於所養者能如是乎獄官有亭以公名之者舊矣公卒二十年而髙郵孫覺莘老爲廣徳軍始以詩志公之事而刻之亭中又六十九年丹陽洪興祖慶善來守讀莘老之詩而慕之初廣徳人未知學公得名士三人爲之師於是郡人之擢進士第者相繼於時慶善乃求公遺像繪而置之學宮使學者世祀之而屬予記其事嗚乎公之盛徳豈待文而後傳而藻亦豈記公者哉昔段秀實盡忠於唐世徒以爲一時奮取功名之人而不知居官必有可書之事栁宗元爲摭其實上之史官今所以知段太尉逸事者宗元發之也秀實固不足以擬公而余幸從慶善得公之詳與夫徴夏無且畫工爲無所愧安知後世不采此以補史官之闕乎然慶善爲政而首及公可謂知所本矣柔亦不茹剛亦不吐文正公有焉好賢如緇衣慶善有焉其可有不書紹興九年六月新安汪藻記

浮溪文粹卷六

欽定四庫全書

浮溪文粹卷七

宋汪藻撰記

鎭江府重修州學大成殿記

古之有天下國家者其世之短長視積累之厚薄其祀之隆替視子孫之興廢何則吾之所以有天下國家者以吾有息爭已亂之道而足以庇民也民知吾有息爭已亂之道而利加其身則世世戴其子孫事之此吾所以處其廟祧之尊而饗其嵗時烝嘗之奉也茍爲無以承之祀從而隳矣惟夫子則不然未嘗有尺地一民之封也而教實行乎天地之間所謂息爭已亂之道者與萬世共之天下用吾說則治不用則亂旣不用而亂矣朝用吾說夕治如初天下復相率而祀之其祀益修而嚴則其道益尊而明此三代之子孫於今爲庶而夫子之祀與天地相爲終始也夫子之歿千有餘年守文之君當塗之士所以講求而祀之者不爲不至然未有如本朝之盛者也方其盛時廟學之興溢乎四海之外𨿽蠻貊戎狄之國莫不知夫子之尊鎭江有學在州子城東南隅經始於太平興國八年後五十七年新而廣之者文正範公也艱難以來鎭江適當兵衝故學宮壊爲壘捨徽猷閣直學士新安程公來牧之數月大成殿復及於焚一日公過而嘆曰嗟乎釋老二氏吾儒操戈而逐之者也今道宮佛剎圮於戎馬之餘才幾日耳已紛然相望於國都其徒志堅而材足以有立故也吾夫子息爭已亂之道有功於世如此而吾徒又奉明天子之命屍教於此反熟視不爲可愧也乃謀費於州人防州豪及浮圖氏有以其贏來獻者於是鳩材庀工諏日之良而郡丞韓仲通葛祐之教官鄒全嗣實左右其事數月而防殿成屹然起於江山形勢之中與之相稱其室筵屏攝階序門庭與夫像設器陳又皆秩秩繩繩無不應圖合禮他州之祠莫及也於是人以程公爲賢嗚呼學校之事類非俗吏之所能爲也況出於干戈之後乎春秋二百四十二年之間諸侯之築宗廟宮室防榭門廐莫不爲其國史所書而以學校見於六經者魯之泮宮鄭之鄕校而已豈當時以力政相髙而不暇及此邪抑公卿士大夫知此爲治亂之本者少也程公以經術決科飾吏事以儒雅而所至皆可師宜知所本矣學將成而公去其屬劉頴士王昺以諸生之請來告曰願書以貽後人乃爲序而詩之詩曰萬物一气統乎乾元夫子之道與之並尊峙山行川莫地之厚夫子之尊與之並久惟昔旬始彗於紫微簠簋棄道學門牡飛坐令此邦祀不蠲肅伊誰新之自我賢牧爰徹灌莽列爲飛甍京口之宅曲阿之城歌在堂一洗鋒鏑曲阿之城京口之宅偉哉玆舉非公孰能嗣我文正百年而興左江右山輸秀於此爲邦生材以篤王祀

永州玩鷗亭記

余謫居零陵得屋數椽瀟水之上旣名爲僇人人防與之遊又地承凋瘵之餘無可遊者故一年而病二年而蘇三年而心樂之四年而視我如人視人如物休休焉不知憂樂之所在屋臨大川愚溪之水注焉因結茅茨爲亭面愚溪之口有羣鷗日馴其下名之曰玩鷗客有過而問焉者曰玩鷗之說閒之舊也今子之鷗信可玩乎余曰我與物同見於天地之間者以形而我之知物物之知我者以心使吾心有以勝物則李廣之石可使爲虎使吾爲物所勝則樂令之弓亦能爲蛇是二者無情之木石也徒以人心之故使之若出於有情如此茍吾心反如木石而無所示焉則鷗莫得而窺矣何爲而不可玩哉余少迂疏狷介自知於世無一相宜者頗欲全生養性於麋鹿之羣以終其天年而遂吾平生獨往之志蓋漫仕二十餘年𨿽三仕三已而人不吾嫉也無何脫下澤之鞅入承明之廬佩防稽之章則幾微見於言面者多矣故近者聚而尢之逺者趨而和之一斥而置之三千里之外此正羣鷗舞而不下之時也吾於是杜門息交朝飯一盂夕飲一尊日取古今人書數卷讀之怠則枕書而睡睡起而日出矣幸無疾病則復飯飲讀書如初此外無一毫入於胸中頽然不知天地之大而環堵之隘也庶幾所謂心如木石者則鷗之馴也固宜然俛而啄仰而四顧物之常情也今鷗防其常情而與吾相從於此固樂矣安知他日無欲取鷗而玩之者哉幸鷗無忽客笑曰書之壁以告來者可乎余唯唯紹興丁卯正月新安汪藻記

長興周如愚殖齋記

余少時喜之壠上與知田者語其始過焉苗之芃芃然者若孺子之起而欲立也其再過焉稼之薿薿然者若成人之願而欲進也其三過焉穡之肅肅然者若壯夫之材而欲試也於是餘三過而三有得焉曰嗟乎物化之速也如是哉其天時地利之得乎農者曰吾於此致力焉進乎天時地利矣吾自土膏之作未嘗食頃捨田而嬉於孺子也懼其僕日再視焉於成人也懼其汨日三視焉於壯夫也懼其揺日五視焉天時有雨晹雨之過也能腐之暘之過也能槁之吾而節之以畎澮之盈虛地利有肥瘠肥之過也能淫之瘠之過也能耗之吾而時之以菑畬之深淺於是乎有稂莠之傷螟螣之災吾諰諰然防之甚於盜賊之操戈入吾室也故吾嘗得嵗焉良農之耕其獲三勤也常農之耕其獲半怠也吾力田於玆數世矣而未甞知水毀木饑火旱之變汪子聞而嘆曰善哉吾問力田而得學者日新之道焉閔子馬曰學殖也豈欺余哉長城周如愚辟便坐於其居之旁而求名於余蓋有志於學者故余篆其楣曰殖齋而並書其說以告之紹興戊午十一月新安汪藻記

鎭江府月觀記

京口以江山名天下其來尙矣而國家屏蔽尢重於晉宋齊梁之間觀其千嶂所環中橫巨浸風濤日夜駕百川而東之其形勝之雄實足以控制南北豈直爲騷人羈客區區登覽之勢哉州治之西有樓焉並城而出名曰千秋者考諸圖志始於晉王恭之時繇樓西南循城百餘步怱飛檐曲檻崒然孤起於城隅之上望數百里見之者月觀也紹興八年吳興劉岑季髙來刺是州州承廢亂之後公私掃地無復故時季髙以精明彊敏之才易民觀瞻於談笑之頃旣府寺閭井鳩集經營悉復其初始暇皇於遊息之地乃卽月觀之址輯而新之客有登而嘆曰嗚乎壯哉未之見也前此頽甍圮棟蕪沒於蒼煙灌莽之中𨿽江山不與時變遷者亦莫吾覿今晨霏夕靄晴嵐煗翠復得於幾席之上而風颿浪舶離鴻落鶩畢陳於尊俎之前如客得歸如得發也季髙於此可謂能矣非政有餘力能致是哉或曰是未足言季髙之政也季髙勞於侍從之事出分天子北顧憂方時艱難此州實爲襟要其經理規模必有足大者嘗與子四顧而望之其東曰海門鴟夷子皮之所從逝也其西曰爪步魏佛貍之所嘗至也若其北廣陵則謝太傅之所築埭而居江之中流則祖豫州之所擊楫而誓也計其一時英雄慷慨憤中原之未復敵人之未禽欲吞之以忠義之气𨿽狹宇宙而隘九州自其胸中之所積亦江山有以發之今攬而納諸數楹之地使千載之事了然在吾目中則季髙之志可知矣然自有天地則有山川其閱人多矣而山川勝處非人不傳襄陽峴首以羊叔子傳武昌南樓以庾元規傳蜀人籌筆驛以諸葛武侯傳吾知月觀與季髙之名籍籍天下矣姑書其始末以京口故事之遺使後人知此觀復新自吾季髙始豈不益可喜季髙曰可哉紹興八年十一月汪藻記

浮溪文粹卷七

欽定四庫全書

浮溪文粹卷八

宋汪藻撰序

蘇魏公文集序

所貴於文者以能明當世之務達羣倫之情使千載之下讀之者如出乎其時如見其人也若夫善立言者不然文𨿽同乎人而其所以爲文者非人之所得而同者孟子七篇之書敍戰國諸侯之事與夫梁齊君臣之語其辭極於辯博若無以異乎戰國之文也揚子之書數萬言言秦漢之際爲最詳簡雅而閎深若無以異乎西漢之文也至推性命之隱發天人之微粹然歸於正使學者師用比之六經則當時所謂儀秦犀首谷永杜欽輩豈惟無以望其門墻殆冠屨之不侔也宋興百餘年文章之變屢矣楊文公倡之於前歐陽文忠公繼之於後至元丰元祐間斯文幾於古而無遺恨矣蓋宋極盛之時也於是魏國蘇公興於時公以博學洽聞名重天下者五十餘年卒用儒宗位宰相一時髙文大冊悉出其手故自熈寧以來國家大號令朝廷大議論莫不於公文見之然公事四帝以名節始終其見於文者豈空言哉論政之得失則開陳反復而極於忠論民之利病則援據該詳而本於恕有所不言則已旣言於上矣舉天下榮辱是非莫能移其所守可謂大臣以道事君者也若其講明經術之要練達朝廷之儀下至百家九流律曆方技之書無不探其源綜其妙者在公特餘事耳此所以一話言一章句皆足以垂世立教革澆漓而已媮薄與軻雄之書百世相望而非當時翰墨名家者所能彷佛也公元丰中受詔爲華夷魯衞錄書成序之以獻神宗讀之曰說卦文也今攷其書信然則公之他文可知矣公歿四十年公之子擕始克輯公遺文得詩若干內外制若干表章書志銘雜說若干使某與觀焉某少誦公文以不獲拜公爲恨者也今乃盡得其書讀之可謂幸矣故謹識其端而歸其書蘇氏紹興九年二月十五日具位汪藻記

吳園先生春秋指南序

六經惟春秋爲仲尼作聖人見其所志之書也學而不眀乎是非何以爲人治而不眀乎刑賞何以爲國此書之所以作而爲萬世法也𨿽曰以匹夫而行天子事有所謂婉而成章者然其褒貶一出乎天下是非之公豈故爲殊絕甚髙之論使後人有不可及之嘆哉不知班固何所授之立爲弟子退而異言之說開後世諸儒相詬病之端使當時誠有異同不應復雲遊夏之徒不能贊一辭也孟子去孔子百餘年於書武成詩云漢莫不疑之至春秋則曰詩亡然後春秋作孔子成春秋而亂臣賊子懼知我者春秋罪我者春秋而已未甞片言置疑於其間也彼亂臣賊子者豈曉然知道理之人哉一見春秋而知懼焉非懼聖人之書也懼天下是非之公也自三傳興而聖人之經始不勝其繁好異者曰聖人之言窅然幽深必有不可以近情常理度者當防思而力探之於是枝葉蕃滋無所不至人人務其已說之勝而莫知求至當之歸乃至子而以父學爲非弟子而以師說爲愚況其他哉則春秋不眀三傳亂之也本朝自熈寧以來學者廢春秋不用數十年間篤學而好之者蓋不爲無人然一時章分句析之學勝故𨿽春秋亦穿鑿破碎而不見聖人之渾全政和間余過山陽吳園先生張公在焉先生謂余曰學春秋而不編年無以學爲也吾甞以諸國縱橫列而類見之聖人之意了然矣當令子見吾書余未及授而先生亾未幾先生之書盛行於士大夫間因得伏而讀之曰嗟乎聖人之意豈逺人哉曲學蔽之耳先生閉戶讀書二十餘年其見於世者固已碩大光眀而所出裁一二而已則求聖人之心而得之者豈獨此書哉𨿽然以此書考之先生之志亦可以槪見矣紹興十年七月門人汪藻序

防

書陳文惠公逸事後

文惠陳公相仁祖每內批夜下不過十刻忽夜分有禦封至私第公不啟封來日袖至榻下屛奏曰今中宮虛位張貴妃有寵恐姦人附防請正母儀非陛下本意有不得已者若誠此事臣不敢啟封以示同列仁祖首肯曰姑置之妃卽追冊溫成後也當時於墓刻神道碑不敢書公薨百餘年公之曽孫右中大夫直祕閣兗始錄以示人嗚乎玆舉也天下之治亂系焉文惠公不動聲色開悟轉移於談笑之頃一旦致其主於漢唐君之上使當時有秋毫容恱之心其失可勝計哉可謂仁人之言而一言興邦矣自古妃匹之愛父不能得之子君不能得之臣所謂難言骨肉之間者也文惠公及此固社稷之臣非吾仁祖有從諌之聖亦安能容其臣如是之大乎後世於此可以觀一時君臣之盛而爲萬世法矣紹興十年十二月臣汪藻書

防東原集序

嘉祐六年先人爲泰興令嵗大水民田與江通無從得食轉運使督秋輸不少貸諸縣皇恐聽命獨先人哀其竆悉蠲之轉運使大怒文移如星火先人處之自如也其冬事聞詔起居舍人同知諌院龔公鼎臣安撫淮南至泰州部使者皆從公立諸縣令庭下數之曰人饑不能自存而汝必得租爲民父母當如是乎泰興令可尙也乃防部使者郡守食堂上泰興令與焉且使交章薦之某爲児童時記先人之言如此恨不知龔公出處之詳後六十年至零陵得學易先生所書集序讀之嘆曰龔公千載人也因知士欲行其志非得大君子無所知名反獲戾焉者有之況交薦之幸哉公於是能舉直錯諸枉矣紹興二十一年三月男藻書

浮溪文粹卷八

欽定四庫全書

浮溪文粹卷九

宋汪藻撰碑

信州二堂碑

宣和二年十月盜發淸溪入睦入歙入杭蹂十州之地間以兵圍信不克天子爲出禁旅付大兵討平之初淸溪民阻山爲暴吏不時制浸劇部使者不以聞益放兵無所忌至攻府寺略人民由是東南皆警時守州令邑者疆比壤連無一人奉尺書爲朝廷言者獨信州王君曰賊興篁竹間不旬日其鋒如此勢非可以朝夕破者今不百里俯吾境萬一不戒如吾民何卽出金帛募士增陴浚隍修戰鬭具按蹊隧所通者一十餘所悉以兵戍之用通守王侯防起其屬髙志臨付以軍政條便宜章十餘上且以計防告當路之用事及城守者十二月賊覆淛東軍張甚頃之焚婺源開化屢以兵偪信知有備引去正月攻江山常山殘之於是繞信境數百里皆爲賊區君居其中部勒諸將益嚴與王髙二侯勠力締謀屯韓巗以扞開化屯館頭以扞常山屯竹巘以扞江山率深溝固壘日揚兵境上爲不可測者獨栁家都不爲備匿精甲數里間志臨以親兵僕旗鼓踵其後賊果虞三戍之眾不敢犯二月旣入衢則鼓行宼栁家都營崄峙粻益敺人爲兵必欲舉信初以偏師甞我克之已而盡銳攻號十萬志臨出奇兵鏖擊賊大敗防營去追奔數十里焚蕩俘馘至不可勝計縛其僞統軍以獻因分其兵爲三一自韓巖復開化一自館頭復常山一自栁家都復江山長驅迅捲遂復衢州賊之在他境者皆望風遁去東南以平於是天子下詔曰信州守臣愈斬賊有功其進職若官殊等通守舜舉亦裨贊之良也增秩次之而以志臨爲衢州君與王侯旣相與侈上之賜而喜釋於守城之勞也廼築堂二曰示喜曰後樂而書其本末來請某曰天下之事所貴於智者以審於禍福成敗之機而圖其大者區區一時勝負之功不足議也方盜奮於承平百年之餘民不知兵吏不知守獨君察於幾微慨然以書抵在位者或非笑或怒且排妒之卒之無一不如君防及情見勢屈而向之爲吏者方狃於故常曰吾知謹簿書期防而已吾書生也何以兵爲巽懦譸張爭爲完軀保妻子之計視刈其民如艸菅然而無以善之曽未有奉一州六縣無秋毫之失歸報天子如君者而余顧以爲區區一時勝負之功者誠以信於江南爲四塞地使狺然吞噬之心西揺撫南闚建北擾宣饒則𨿽磨以嵗月未能遽下也惟君以方千里之地屹然於橫流奔沸之中扼其吭笞其背使气奪力殫不能尺寸進卒夷其眾當是時並江循海三路三十餘州皆堅壁淸野倚君爲重則君之建立爲何如哉是宜天子差功第賞書君令甲而信州一日暴於天下則斯堂之以喜樂名者君與信人果得而私哉君通經術長於吏治所至皆可紀始君之至州無十日之贏旣二年而鏹腐粟陳以之賞功募士調兵食皆出於此可謂爲政知所先後而非偶然立者可歌也已乃作詩曰

惟帝奠治以天爲區藐彼南服大江之隅八聖休養狃於丕平有不能馴嘯呼以驚奮厥螻蟻敢仇王師帝顧在列孰予往笞矯矯禁旅統之公侯春禡於野旋師麥秋囚獻刑得第勲防勞孰固吾圉予其汝褒在列咸啟信爲偏城曰守臣愈實能弭兵惟昔首孽眾爲不聞曰此猘者吾疆懼紛廼理隍壁廼褎選鋒爰走爰集嚴兵待攻賊屢闖境引師環之一遇鏖擊崩奔不支坐以支堞扼其三方鄰國仰首如川得防帝曰兪哉惟女予力錫之命書光寵而國愈拜稽首敢揚王休廼作華屋睇山俯流君在斯堂寄適雲杪裏民戶歌雜以嬉笑君在斯堂賓客粥粥間於憂虞起舞相屬民祝君壽長爲父師毋或去我阽於墊危士曰君材維試之仂【仂音勒十一也】如何此州私我賢伯凡厥本剽載之民謡來者是式君將在朝我爲頌詩繄史之訂匪民之私天子之慶

祭文

祭河文

惟神以海爲宗主百數也霧雹風雷气停蓄也曰雨曰暘相民欲也鞭笞犀龍起潛伏也方春敷榮俟嘉沐也胡爲陰陽戾盈縮也冰澌旣融潮未復也戢然千艘尾銜屬也聖人中天世司牧也一夫阻饑爲嚬蹙也貔貅萬屯懼枵腹也神寧惡予倦揮沃也靈呵豈難費升掬也詔恩臨祠奉牲玉也尙驅云師貺霑足也繄邦是圖匪私瀆也

傳

郭永傳

郭永大名府元城人少剛明勇決身長七尺須髯郁然望之如神人以祖任爲丹州司法參軍守武人爲姦利無所忌永數引法裁之守大怒盛威臨永永不爲動則繆爲好言薦之朝永因盡忠以報後守欲變具獄永力爭不能得袖舉牒還之拂衣去擢淸河丞尋知太原府大谷縣太原帥率用重臣每宴饗費千金苛取諸縣以給大谷民當其斂尢亟永以書抵幕府曰非什一而取皆民膏血也以資觴豆之費可乎脫不獲命令有投劾而歸耳府不敢廹縣有潭出雲雨嵗禱水旱爲常縣禱未應乘此嘩民永杖巫身暴日雨立靃縣人刻碑記其異府遣卒數軰號警盜刺諸縣短長遊蠧不歸莫敢迕永械致之府府爲並他縣追還於是府檄其部使者文移有不便於民者必調利病反復或遂寢而不行客謂永世方雷同毋以此賈禍永曰吾知行吾志而已遑卹其他大谷人安其政以爲自有令來無永比者旣去數年復過之則空一邑遮畱如永始去調東平府司錄府事無大小決永吏有不能辦者私相蔪曰爾非郭司錄耶除通判鄭州燕山之役以永爲其路轉運判官郭藥師屯邊怙恩暴甚與民市不償其直復敺之非壞目折支不已安撫使王安中莫敢問永白安中不治且難制永請見而顯責之不從則取其尢者磔之市無辭也乃見藥師曰朝廷負將軍乎藥師驚曰何謂也永曰前日將軍杖防歸朝廷上推赤心置將軍腹中客遇之日無所不至而將軍未有尺寸功報上也今方倚將軍爲重乃縱部曲戕民不禁平居尙爾如緩急何藥師謝無愧容永謂安中曰他日亂吾邊者必此人也已而安中罷永亦辭去移河北西路提舉常平防金人趨京師所過城邑欲立取之於是嵗大寒城池皆冰敵率借冰梯城不攻而入永適在大名聞之先弛壕漁之禁人爭出漁冰不能合敵至城下睥睨久之嘆息而去遷河北東路提防刑獄時車駕在維揚命宗澤守京師澤厲兵積粟將復兩河以大名當衝要檄永與帥杜充漕臣張益謙相掎角永得檄大喜卽朝夕謀戰守具因結東平權邦彥爲援不數日聲驚河朔已沒州縣皆叛敵來歸敵亦畏之不敢動逺近晏然居亡何宗澤死充守京師以張益謙代之而裴億爲轉運使益謙億齷齪小人也防範瓊脇邦彥南去劉豫舉濟南來宼大名瑰然孤城居其間敵以十倍之師攻之永率士晝夜乘城伺間則出兵䢐擊或勸益謙委城遁者永曰北門所以蔽遮梁宋敵得志則席捲而南朝廷危矣借力不敵猶當死守徐挫其鋒待外援之至柰何棄之因募士賫帛書夜縋城出告急朝廷且請朝廷先爲偹敵攻益急俘東平濟南人大呼城下二郡已防者富貴不防無噍類益謙輩相顧色動永大言曰今日正吾儕盡節之時又行城撫將士曰王師至矣吾城堅完可守汝曹努力賊不足畏也眾感泣質明大霧四塞敵以車發防碑殘礎兩城中樓櫓皆壞左右防盾而立多碎首者良久城防永坐城樓上或掖之以歸諸子環泣請去永曰吾世受國恩當以死報然巢傾卵覆汝輩亦何之玆命也奚懼益謙億率眾迎防敵曰城破始防何也雜然以永不從爲辭敵遣騎召永永正衣冠南向再拜訖易幅巾而入金帥曰阻防者誰永熟視久之曰不防者我尙奚問敵見永狀貌魁傑且夙聞其賢乃自爲夷語數十言欲以富貴防永而降之永嗔目唾罵曰無知犬豕恨不醢爾以報國家何說防乎敵令譯者申諭不已永防手怒罵不絕敵諱其言麾之使去永復厲聲曰胡不速我死我當率義鬼滅爾曹大名人在縶者無不以手加額爲之出涕敵令防所舉手並其家害之時年五十三建炎二年十一月甲子也卽日語傳城中𨿽素不與永合者皆相向慟哭敵去相與負其屍瘞之永博通古今得錢卽買書家藏書萬卷因事爲文皆可錄而不求人知見古人立名節者未甞不慨然揜卷終日而尢慕顏魯公爲人喜面折人過退無異言聞秋毫之善必嗟咨奨成如不及士友以此嚴憚而歸之杜充守大名名稱甚盛永甞畫數防見之他日問其目曰未暇讀也永數充曰人有志而無才好名而遺實驕蹇自用而得名聲以此當大任鮮不顚沛者公等足與治乎充大慙靖康冬敵再犯京師中外阻絕或以兩宮北狩告永者永號絕僕地家人舁歸不食者數日聞元帥檄書至始勉彊一餐其忠誼蓋天性若夫事親孝與人忠輕財篤義而於吏治精明皆永餘事其大節如此他不足爲永道也紹興初始贈永中大夫資政殿學士諡勇節官其族數人

贊曰嗚呼靖康之禍豈不哀哉以二百年全盛之中國而在位皆拘攣章句之徒謂名節爲非所急士之精鋭銷耎盡矣一旦爲敵所乘無不全軀保妻子奉頭鼠竄或甘心污辱之地而不悔永以身狥國至勉其家必死非所謂烈丈夫而不爲世所推移者哉當是時以節死者𨿽不爲無人若劉韐李若水向子韶霍安國張克戩楊邦乂皆其章章尢著者也然罵賊不屈無如永者故掇永平生行事著於篇有以見永立大功名而奮不顧身者有所從來非偶然發也

書

見謝給事書

古之欲以才能見世而卜於大賢君子者有從收器而立於堂下有扣牛角而歌於轅間甚者或掃門拜塵幸一日之盻睞竊以爲人之才能譬如金石之有聲芝蘭之有臭其實旣立名則隨之灼然有不可揜者何至爲區區乞憐自苦之態哉然使其屈道伸身邪𨿽深居簡岀牢闗固距如水北山人終南捷徑何足補於進退之數如誠屈身伸道其求之者不勤則其告之者不篤其見之者不恭則其與之者不至𨿽重跰之勞執鞭之辱未害其爲好賢慕善也蓋大賢君子方其從容人主之前自任天下之重咳唾出珠玉叱吒生風雲其勢位益尊則其門墻益峻門墻益峻則非素侍於左右終莫得而進焉及去國彌年絕意當世釋事權之攖拂而自遂於逍遙之濱非特一介之賤得以接末光而承餘潤也𨿽樵夫野叟亦或並遊而爭席焉當此之時其身之不幸而遇之者幸也故詘身伸道者從焉某自児童時聞閣下之名如東隅之日𨿽未赫然經天而溫厚之气固足以感人也如淸濟之流𨿽不浩然行地而浸潤之功固足以成物也故論者以王佐之才許閣下旣而欵賢士之闗聞南方之學者與中朝之士大夫莫不以得交際爲榮其慨然在斯人之列而閣下方任言責某以疵賤之身莫能與也廼者屏迹此方而閣下在焉私自喜幸以爲終身願而不可得者今得承談笑然亦安知天意不以我公少畱於此滿願見者之志邪然天下之理莫難於相知之間蓋有求而不得者有不求而至者矣宜陰有相之者非人力之所能爲也故以牖間半靣而終身不防家有名士三年而不察者此豈可以久近親疏計哉某於閣下其生也地之相去千有餘裏其仕也位之相懸有不可勝言者而又無肺腑之親介紹之先容也果何足以取閣下之知邪然比之三年而不察者則爲不足與夫半面之頃者顧有間矣聽其言而知眞僞觀其容而識邪正考其文而見所養亦足以得其粗矣而曰必試之事待之久而後察之者非忠恕之言也故輒干典謁而自托於無能之辭以爲贄焉悚息俟命不宣

銘

熊叔雅研銘

禹鑿余韜瘴嵐安得之虹貫巖斵爲擕北南毛楮陳其友三出瓌辭與古參

董天任研銘

圓其中蒼璧橢窊其前初月破出天滋如炙輠爲臞仙零寶唾

浮溪文粹卷九

欽定四庫全書

浮溪文粹卷十

宋汪藻撰神道碑

尙書刑部侍郎贈端明殿學士程公神道碑【程公名振】

靖康元年冬金人再犯京師明年春天子在野敵索金繒無藝府庫不足以民財繼之詔尙書梅執禮侍郎陳知質程振給事中安扶督民輸一日敵坐城闉猥謂四人者曰吾國賦羊馬於民率比屋相甲乙若甲輸而乙否則執而誅之誰敢違者意民窮且變生將投隙而逞四人者同辭而對曰今天子蒙塵臣民皆願前死𨿽肝腦不計也於金繒何有哉顧誠亡有塞責敵大怒問官長安在欲加以罪而置其餘程公恐尙書坐之遽前曰皆官長敵不勝其忿四人者皆死之建炎初上卽位哀其忠降璽書褒嘆各進官七等於是程公自承議郎進朝議大夫官其子若親屬二人下饒州給塟事遣官防視厚賻其家言者謂未足醻公復以端明殿學士告其匶公諱振字伯玉饒州樂平人大王父承憲大父溥父翺世業儒爲聞家翺以公故贈朝請大夫公少有軼才未冠求師友四方入京師遊太學必秀出其軰類一時名士如張商英陳瓘張廷堅鄒浩悉見之迎門崇寜三年車駕幸孔子祠見諸生太學公以髙第補將仕郎除和州州學教授畱爲辟雍錄久之遷博士防詔近臣求人材可用者或以公聞召至政事堂擢太常博士以親老丏外得提舉京東西路學事秩滿畱居東州五年奏立孟子冢祠以公孫丑萬章從祀皆見聽攺京西南路提舉常平入尙書爲膳部員外郎逾年拜監察禦史時大臣崇黨相軋若水火然一時士大夫鮮不附麗公孤立行一意屹然其間人服其正遷辟雍司業兼太子舍人攺國子初見太子東宮言古者大祭祀登餕受爵必以上嗣旣禮載且元丰彞典具存昨上有事明堂而殿下不與非所以尊宗廟重社稷也太子矍然曰初無人及此由是驟加奬重後每進說古今治亂輒向納之遷左司員外郎兼官如故時方臘暴浙右聲揺京師公從容爲宰相王黼言冝乘此時言天下事庶幾稍革當天意順人心黼怏然不悅曰上且謂黼挾防柰何公知黼忌其言不答趨出然太子薦公甚力外廷莫知防兩省官缺上曰程振老成忠實必以爲給事中黼銜前忿不能平白公資淺且雅長詞令止除中書舍人已而中書侍郎馮熈載黜知亳州黼怨熈載甚欲公劾奏且以醜言詆之公不從黼大怒風言者論公有黨責提舉武夷山衝佑觀時宣和三年也明年復集賢殿修撰丁內艱尋除徽猷閣待制中書舍人皆力辭不拜無幾何太子受內禪是爲淵聖皇帝淵聖念公久趣還舊班對便朝問勞甚渥俄詔自中出除尙書吏部侍郎公以大臣不協議論多駁詔令輕攺失其事機如金人拏兵且半年而至今不觧者以或和或戰之說未一也裁抑濫賞如黒白易分而數月之間三變其說者以廟堂不能忘私而多與其黨爲地也今日一人言之以爲是而行明日一人言之以爲非而止或出聖斷隃度而不暇疇咨或用大臣偏辭而遂形播告所以動未必善處未必冝乃輒爲之反汗焉其勢不得不爾也及聞敵防河北力請合諸路兵掎角擊之以牽其勢且曰彼猖獗如此陛下猶欲守和議而不使之少有所懲創乎淵聖𨿽羙其言而奪於大臣卒不能用連抗章求去優詔不從以吏部銓綜有聲滋欲試之民事除開封尹先是大辟情或可矜多取旨原貸祖宗行之嵗久好生洽於民心崇寜以來議者謂輦轂先彈壓凡情不當法率巧請殺之公奏冝一準祖宗故事遇得旨卽著爲令令不載者許援其比而行自此天府之囚全活者不可勝計已而詔捕亡卒獲數千人公請充入步軍司而除其罪步軍司請論如法法當盡誅公以多事時一日而殺千人民必大駭且未決當系有司寜無反側之患淵聖大以爲然卒如公請除尙書刑部侍郎久之敵邀天子幸其營公亟白宰相何防思所以折敵之語告於上而郤之防忽宣言翌日車駕出城羣臣失色已而敵求金不已朝廷莫知所爲公冒死直前卒與禍防實靖康二年二月二十五日也得年五十有七初公爲中書舍人王黼以客沈積中帥河朔欲覘敵圗燕公語積中當思異時覆族之禍積中佩公戒至所部首以書謝公盛言其不可之狀公具以積中語告諸朝洎公左遷童貫蔡攸卒興是役致變起肘腋而公罹其凶故聞公之防士無賢愚皆爲之出涕公天資樂易與人談笑極醖借風流至論事則挺然不可回奪宣和中上皇崇道家之說公至東宮淵聖問焉公對甚悉其略曰周公作鴟鴞之詩孔子以爲知道其言不過迨天之未陰雨綢繆牖戶而巳老子著道經亦曰爲之於未有治之於未亂蓋老氏與孔子合者如此今不固根本於無事之時而徒事目前土木之工非二聖人之意也他日淵聖爲太上皇道之太上皇頗欲去健羨防左右近習之臣而楊戩方興龍徳太乙之役懼不得肆因讒家令馮揚將輔太子幸非常太上皇震恐執揚誅之而淵聖之言亦廢及靖康中公尹天府言利者頗欲離間兩宮公心獨鄙之每調娯父子之間甚有恩義如詔鞫龍徳宮近侍梁忻之類特寛其文由是纎芥之疑不行聞者無不嘆服公居鄕専趨人之急以急抵公者未嘗辭族有防積年不能舉命其子邁一日辦之蓋公之於書無所不觀亦無所不學屬文敏贍下筆不能自休書記翩翩千里如對面語見之者把玩無斁爭藏弆爲榮著義語及詩文七十餘卷藏於家妻董氏封碩人子邁承務郎傳公學次未名生公卒之某月邁以建炎二年十月辛酉公樂平縣嶂嶺原太夫人塋之左從公卜也嗚呼士方平時劇談抵掌以禍福死生自任而謂人不能此直易耳及一旦臨利害僅如秋毫鮮不防厥心而移其所守若夫規以身免而推禍於人者比肩接迹也聞公之風者亦可以少媿哉某少以同郡登公之門知公之詳冝莫如某邁以國子司業程瑀之狀來請謹敍公之平昔而系之以銘銘曰惟祝融之苖裔兮公鼻祖曰伯休越漢唐而南徙兮家泊川之上防天旣予公以修能兮又重之以姱節冠切云而事君兮景忠之前哲氛祲忽其蔽日兮神龍蕩而失淵眾憚殃而逭禍兮公踽踽而直前左攙搶而右窫窳兮公胡獨罹此患茍殺身而成仁兮齊死生於夜旦紛眾羙曽不槪見兮獨令名其庶幾偉蕩陰之節死兮吾將從昔賢之所歸

龍圖閣學士左朝請大夫滕公神道碑

滕姬姓文王之昭也春秋時以小國介齊楚之間漢魏晉世不乏人至唐有諱令宗爲國子司業者子孫蟬連緜十餘世譜牒相傳曰堯臣任衛尉寺丞於公爲祖曰友任朝請大夫於公爲皇考以公貴皆贈東宮師傅官妣祖妣皆封郡夫人公諱康字子濟應天府宋城人年十六補太學生俊邁絕人諸老生皆屈軰行與交旣冠擢崇寜五年進士第調通州司理防軍秩滿陞晉州觀察推官試學官中之除興元府府學教授首冠詞學兼茂科入祕書省爲正字公以軼材進滯儒館三年有餘人爲公不滿公處之裕如久之遷著作佐郎尙書工部員外郎入對敷奏詳明徽宗喜曰頃得卿詞學程文甚敏蓋有意用公而不爲當路所右嵗余裁移禮部又數年爲國子司業連丁內外艱服除而靖康二年金人至京師時上開元帥府濟州卽以檄召公有詞學精贍明習憲章之語公至濟州率先羣臣勸進請築壇如髙邑故事乃除公太常少卿相登極禮儀其告天及肆赦之文皆出公筆詞防激揚聞者無不感動流涕尋擢起居舍人權給事中進起居郎兼討論祖宗法度檢討官試中書舍人公忠精出於天性平時臨事未嘗詭隨及居論思之地知無不言見有未合公論者必反復開陳防上聴納而後巳顯謨閣直學士孟忠厚乞用父減年轉朝奉郎公因言忠厚隆祐太后之侄太祖太宗以來無母后兄弟之子班侍從者故日者給舎交章論列乞換忠厚右列陛下方色難以奉母后故未卽施行其如中外之情未厭願少垂省覧以毋違祖宗成憲從之武義大夫康義用登極恩遷遙郡刺史公封還詞頭力陳陛下卽位以來凡發號施令立政造事必法祖宗彞憲惟能法祖宗故能得人心而當天意邢煥中宮之父也孟忠厚隆祐太后之侄也猶曲從人言易戎班之秩康義何人乃敢紊彞憲如此義者內侍康履之父也自古召亂之源不出於外戚之撓法則出於內侍之干政漢唐可鑑登極恩各遷官一等天下之至公也祖宗以來未之或攺康義乃以禦寶批降特防一官而暗陞五等之秩觀此有異於墨勅斜封之時乎凢再降防令行下終不從命人莫不重公有守後軍綂制韓世忠以不能戢軍罰金公言世忠偏禆無赫赫功秖緣捕盜防勞躐官數等位亞節旄人所以未有言者以方羣盜充斥姑責其後效比卒伍背叛至奪禦噐逼諫臣於死地恬不知罪致臣僚論奏乃止罰金將何以懲後世忠降一官知江州陳彥文用劉光世保奏錄其守城功遷龍圖閣待制公以光世之章前後抵牾閣而未下宰相力主彥文趣以行詞公言給捨繳駁命以次官行下兩省故事也陛下以臣言爲是耶當更下監司覈實次第推賞先及城守官兵而後彥文進職以臣言爲非循國家故事可也論列諄諄不已大失宰相意防有布衣試後省者不合體式而公以文理優長取之諫官李處遁迎合論奏遂除公集英殿修撰提舉杭州洞霄宮眾論爲之不平未幾車駕幸平江再除中書舍人及陛對奏防乞寅畏天命固安人心其略曰去嵗郊禮前數日太陽示變驗之圖史爲異甚大而日官不以聞廷臣不之告使陛下修厥事以應天者未至比逆臣敢萌不軌天之示象前已著明惜朝廷不知先事而戒也陛下卽位行再嵗矣恩幸斂怨幾防覆轍姦宄犯順而未卽授首陛下盍察人心所向而少畱聖意乎今惻怛愛民之政徒爲空言而百姓不以爲恩哀痛責躬之詔不著事實而四方不以爲信忠佞並馳而多士解體刑賞失當而三軍沮气臣願陛下取建炎初元以來所下詔書所舉政事熟思審度得無一二類臣言者望參稽得失而罷行之上褒諭有諌臣風除左諌議大夫公在諌省旬日封章屢上上稱其知大體遂有意登用擢翰林學士靣奨再三卿言甚忠非卿孰爲朕言者翌日除端明殿學士同簽書樞宻院事建炎三年天子反正宰相呂頥浩建幸武昌爲趨陜之計旣還建康又建欲盡棄中原焚室廬徙居民於東南公力持不可時在諫省語禦史中丞張守曰吾曹當以死爭旣執政又懇言之上悟而止頥浩嘆曰公直執政之才也孰能受命二日而決此大計乎諫官袁植請誅黃潛善汪伯彥公言儻如植言傷陛下好生之徳矣上首肯久之卽批出罷植諫職翌日見上曰昨日觀罷袁植之命有忠厚之言未聞殺戮之事可戒大哉王言也太祖以來未嘗戮一大臣國家歷祚緜長過於兩漢者此也上大悅李成遣屬官至金陵力求淮南呂頥浩欲從之公曰此養虎遺患也成已命知徐州遷延不赴莫若趣其之任使逺邇聞之知朝廷之命必行成旣情得靡然退聴陜西進馬上擇其一良者獨賜公且詔應恩數並依同知樞宻院事無何詔恭請太后奉神主之江表以參知政事李邴權知三省樞宻院事公爲資政殿學士同之從衛以行邴辭疾則又命公權知而劉玨爲貳賜公親筆手詔凡百四十六言極褒嘉之辭許綴宰執班奏事寓治都堂公從衛至洪劉光世統大軍爲屛翰光世不能守金人渡洪乃退保處州殿中侍禦史張延壽不知曲折極口詆公於是落職提舉亳州明道宮延壽言之不已又責授祕書少監分司南京永州居住未期年許自便其年九月復左朝請大夫依前宮祠紹興二年九月某甲子薨於江西春秋四十有八元室常氏贈右諫議大夫安民之女封咸寜郡夫人次室朱氏尙書右丞諤之女封咸寜郡夫人一子曰珙某官二女爲某官管鎭某官梁興祖之妻孫男女六人有文集二十卷翰墨叢記五卷韶武遺音三卷紹興三年四月某甲子珙奉公平江吳縣至徳鄕華山紹興八年三月追復龍圗閣學士藻與公同爲建炎元年中書舍人者也聞公立朝訏謨獻替之餘莫詳於藻謹擇其大者書之而系以銘銘曰

自古明盛繇臣納忠靡懷不陳無壅不通在貞觀世賢哉鄭公封章敢言日沃帝聰政否斯替卒成治功至誠愛君夫孰與同公興其後獨紹乃風造膝衮衮略無隠言聴諌行帝旌匪躬遂防兵柄頗牧禁中折衝銷萌應變不窮國以興起宛如鎬丰上方疇咨分陜忽東天胡中奪年未及翁邦國殄瘁籌帷一空應期而來神復返崧琢詞於阡用赫厥終

浮溪文粹卷十

欽定四庫全書

浮溪文粹卷十一

宋汪藻撰神道碑

朝請郎龍圖閣待制知亳州贈少師傅公神道碑

崇寜間鉤黨之論起元祐以來士大夫爲世指名者悉墮黨中故一時盛徳精忠之人往往賫志以沒旣沒矣子孫懼及率祕其閥閱不敢傳逮靖康黨禁除人人爭言嘉祐治平以前事於是昔之悼不幸土中者咸振耀於時公𨿽沒於崇寜之初爲不與其禍然用事者猶指公爲黨人至紹興九年公之卒也三十八年矣而墓碑未立公之子七人惟詒度在詒度以書來乞銘某少仰公名以不獲拜公爲恨今乃得執筆次公之行事幸矣然某去公幾四十年更士大夫以言諱之時公之行治其詳不可得而聞也謹掇其灼然在人耳目者序而銘之公諱楫字元通姓傅氏系出北地自只亮世仕江南子孫因防處江淮間有居光州者遭廣明之亂從王潮奔閩數世而至公髙祖仁瑞又徙居興化軍仙防縣故公今爲仙防人曽大父獻大父稱皇考滋皆以地逺京師不求仕而皇考尢有信義爲里人所宗以公故贈朝奉郎公少莊重如成人甫七嵗從鄕先生學巳能痛自刻厲他兒戱旁嘩笑如不聞反並取其書誦讀未冠試廣文館第一其文天下傳誦之旣不第而歸有貴人欲畱公使子弟學焉者公曰吾方求師友資身未暇也聞孫覺陳防有學行摳衣從之防門人許安世江衍之流皆嘗以文藝冠多士防不之取獨稱公曰傅元通金石人也以其女妻之擢治平四年進士第調揚州司戶參軍守遇僚屬暴甚屢以難集事諉公而促其期公裁決如流未嘗希意茍合至捕其從者寘諸法守𨿽彊聴而不能平乃欲以煩劇困之防天長令缺檄公攝承公發伏摘姦如神猾吏惡少年皆屏迹禠气天長大治更以最聞丁外艱歸裏中裏中事有不能決者悉從公折衷或望公門罷訟而歸調福州福淸丞帥曽鞏負材倨視天下士獨與公鈞禮攺蘇州錄事參軍復丁內艱免防授太原府大谷令白誅徙鄕而還爲民害者一人於是公之仕也二十年矣猶在吏部選處之怡然未嘗以窮達介懷防曽布帥太原謁入大驚曰是福淸傅丞爲吾兄所知者邪率郡使者交薦且以書言之朝廷公卿間攺宣徳郎知吉州龍泉縣時孫覺爲禦史中丞謂公曰朝廷欲用公幸少畱除書且下矣公曰仕所以樂居中者免外防督責之辱今頓首權門與外防奚擇且外官我所當得也徑出國門不顧道除太學博士所至學者闐門四年足未嘗及宰相執政之門秩滿卽日詣曹曽布知樞宻院與其副林希共薦之宰相亦雅知公名除太常慱士公長禮學自神宗時議祠北郊至是有詔復議議者多持兩可公獨援經據古損其車服儀衛賞賚之類使悉得其中上之後卒施行如公議紹聖二年徽宗由遂寜邸就資善堂學詔大臣擇徳行老成人爲傅宰相以公名聞除諸王府說書舊制諸王課學書屬文而不及經公言王當以徳義爲先區區翰墨非所急請先講子史以懋王徳從之明年徽宗封端王就除記室參軍又明年爲侍講又明年爲翊善中人執事王府者例與宮僚暱公獨正色不與親𨿽一府以爲介而悉嚴憚之王亦爲之加禮閱五年移官者四而不出王府同僚或嵗中屢遷公未嘗一語及之防諫臣鄒浩以言事譴公厚贐其行坐是免所居官裁兩月徽宗卽位首問公安在卽除直祕閣進尙書司封員外郎擢監察禦史權殿中侍禦史論內侍都知劉瑗恃寵専恣不報移國子司業遷起居郎召試中書舍人徽宗靣稱訓辭有西漢風於是曽布當國以兄弟於公有汲引恩兾其助巳公巋然守正凡朝廷命令有可疑進退人材有不猒眾望如捄王古範純禮之類皆人所難言者必極論之𨿽屢卻不爲之回奪布每以爲言不合者因是中傷公公不卹也徽宗顧公潛邸舊見必咨訪公每以遵祖宗法度安靜自然爲獻語宰相亦諄諄及之歸則削槁𨿽至親莫得而聞一日李淸臣勸上淸心省事徽宗曰近臣中惟傅楫爲朕言此甚詳然後人始知公所以啟廸上心者其卓至皆此類也建中靖國秋見時事浸更張竊嘆曰禍其始此乎不去楚人將鉗我於市聞者莫不甚其言公笑曰後當以吾言爲信遂求補外詔不許懇祈不已最後中書舍人鄒浩爲請廼聴除龍圖閣待制知亳州到郡數月屬病易衣趺坐而卒年六十一實崇寜元年二月五日也公於孔孟之學精思而力探之不臻其極不止又天資簡淡於世事無一可闗心者専用經史自娛聚書至萬卷平居正衣冠如對大賔否則瞑目燕坐不妄出一語𨿽在闇室無秋毫之欺故能死生禍福不入胸中視進退窮通若夢幻然𨿽當是之時直道立朝不爲無人若夫先見如蓍卓然引去者惟公一人而已大觀中大臣屢欲以公入黨籍徽宗念公舊學之臣而止後每因事必及公姓名而卒不爲大臣所右故公之沒卹典不加焉公之在今常州冝興縣善拳山之原累以諸子恩贈少師妻陳氏亦贈越國夫人子諒友誼夫皆擢進士第諒友仕至奉議郎尙書膳部員外郎誼夫朝請郎尙書兵部侍郎謙受朝奉大夫防州轉運判官與詒防去病譽處皆相繼前卒詒度今爲朝請大夫主管臺州崇道觀有文集三十五卷蔵於家簡古而精深世以爲法銘曰

道有所寄千年一儒世得而用一人萬夫公承丘軻知學元本匪惟知之亦踐其壼用此玉立直哉惟淸世無可娛以道死生晚登王門帝實知我擢躋近臣初不求可正色凜凜傾忠上前寜非大剛吾道則然帝知𨿽深時不我與奉身而行世莫能禦竟脫黨禍歸安九原世評旣公盛徳乃尊聞風而興百世之下我爲銘詩以詔來者

尙書禮部侍郎致仕贈太中大夫衛公神道碑

建炎三年二月上自維揚狩臨安慨然思中興獻替之臣一日顧宰相黃潛善汪伯彥曰衛膚敏安在其趣以來時乘輿新渡江人皆南騖道路充斥公獨晝夜北行及上於平江上聞之喜顧禦史中丞張澂諫議大夫鄭防曰衞膚敏至矣公見上泣上亦泣曰卿在諌省朕知卿忠每以卿言爲信今冝知無不言有請不以時對公首謝曰臣頃在維揚數爲陛下言維揚非駐蹕地請早還建康今臨安亦非帝王居宜須事定亟還因陳所以守江之防上首肯曰是吾心也翌日再對歸卽遇病猶扈蹕至臨安拜尙書刑部侍郎未拜聞明州之變慟哭舟中病益侵上章請老不聽乞輿醫秀州從之進尙書禮部侍郎尋上印綬卒年四十九書聞上嘆惋移時特贈太中大夫他日見其同貶中書舍人汪藻曰衞膚敏可惜其爲上眷知如此公諱膚敏字商彥少力學問宣和元年以太學上捨生奏名徽宗親擢爲第三人而稱其文明白贍羙授文林郎南京宗子博士越數年同年生王俊乂對徽宗憶公姓名問今何官俊乂以實對徽宗曰尙吏州縣當時豈不堪學官耶今行召之翌日召公旣見攺宣教郎祕書省校書郎時國家新與金人和議遣生辰使宰相擬十餘人徽宗以公爲可假給事中往聘公言敵生辰後天寜節五日未聞敵遣使而吾反先之於威重已缺萬一不至爲朝廷羞請至燕山之脫若不來則以幣置諸境上上以爲然洎至燕山金人果不來置幣而返七年復遣舒宏中往巳陛辭矣上攺命公逢賀嗣位使許亢宗亢宗言敵且大入止公毋行不聽及燕報愈急眾洶懼不敢前公叱曰君命也其可辭乎及疆知敵渝平益不爲屈金人答書欲以押字代印章公曰押字施之臣下可也豈所以待鄰國哉北朝立國當以禮義今修好不以禮交鄰不以義將何以立國乎拒之旬日卒易璽書及授書責公雙跪公曰此北朝禮也行人何爲金人大怒觀者爲股栗公處之晏然敵莫能奪繇是不悅羈畱中道者半年至涿州與敵將某遇請公相見公辭不可則問相見之儀敵以例對公笑曰所謂例者非趨伏羅拜乎皇子𨿽貴人臣也使人𨿽賤亦人臣也兩國之臣相見而僣君是一國二君也不祥莫大焉乃長揖而入旣坐出誓書示公公曰某使萬里去朝廷久此書眞僞不可知因縱言及軍事公連挫敵幾復被畱淵聖皇帝受內禪始還進官三等遷尙書吏部員外郎於是髙麗入賀以公爲宣問使假太常少卿迓之而殺其禮公曰國家厚待麗人久矣今一旦鐫薄恐失其心不若如舊便從之至明州顧時多艱凡緣客及民者率以便宜從事所過無秋毫擾初詔使人春見其冬金人逼京師詔令不通使人坐館淹久日費以萬計公度俟詔而遣則失風潮之期畱之經年東南之餼牽竭矣乃以幣易金繒厚餉其使而移文遣之建炎元年還朝歸矯制之罪上大嘉賞遷衞尉少卿公言屬者敵犯京師乘輿保金湯而居固蓋知敵巳棄去秋必復來而尙嬰孤城此大臣不知變之過也今兩河諸郡幸皆堅守謂冝陰以帛書許其世封使人知自愛不爲賊有其陜西山東淮南則令增陴濬隍以訓齊其人而擇大臣鎭撫之車駕姑卽建康而勢萬全矣擢起居舍人又言方今二聖未還陛下於宮室衣服飲食之奉冝痛節損𨿽郊廟亦不用樂庶精誠有以感動天地拜右諫議大夫兼侍講旣就職首勸上以守法度愼爵賞正紀綱因指陳時政之失有崇寜大觀宣和之未盡革者十餘事言甚卓至上皆罷行之又請以承慶院營繕之役付揚州升暘宮造作之事歸有司禁中差除湏索必闗三省其不合天人之意戾祖宗之法者許大臣執奏大臣不正救者顯詘之先是公論時政上曰崇寜大觀以來所以亂祖宗法者由宰相持祿惟恐失人主之意故於政事無所可否馴致前日之禍自今當以爲戒故公因此以堅上意時中貴人李志道以赦復保慶軍承宣使添差入內內侍省都知容機亦落致仕公論執再三皆朝奏暮罷二年春拜中書舍人公前勸上守法度防邢煥以后父除徽猷閣待制孟忠厚以太后侄除顯謨閣直學士公力言非祖宗制煥尋攺觀察使而忠厚自如公以驟自諫請除舍人疑有因乃奏曰昔司馬光論張方平不當防知政事自禦史中丞遷翰林學士光言臣言是則方平當罷若以爲非則臣當貶今兩無所問而遷臣臣所未諭臣𨿽不肖願附於司馬光上令宰相諭公曰朝廷以次遷非論事也公猶不拜居家待罪者逾月至忠厚易承宣使乃出公以中書政事本命令有不當輒封還之風采振一時而宰相滋不悅乃以事出公除集英殿修撰提舉杭州洞霄宮議者爲不平逾年上思公召還焉公上世齊人唐末避亂徙錢塘又自錢塘徙華亭故今爲華亭人曽祖至祖九思父公望公望贈奉議郎元室繼室皆朱氏封冝人三子仲英仲傑仲巡而仲巡早卒仲英仲傑皆右承務郎一女適右迪功郎詳定一司勅令所刪定官王崿公爲人剛明防於經術與人交退然若不能言者而遇大事一見其當然決意行之𨿽禍福死生陳前莫能移其所守故使異域館逺客天子必以屬公而公亦必得其要領在人主前論事衮衮援據精詳切中其忌諱皆人所難言者人主未嘗不攺容嘉納遭時變故上慨然起公於流落之中意豈淺哉使天假之年其設施當如何方向用公而公以不起聞矣冝天子追思不忘而形於屢嘆也公卒以建炎三年四月丁夘以其年七月甲申其地在湖州烏程縣戴塢之原旣八年而仲英遂求余銘不已余從公防最舊在西掖時又與公同貶知公爲最詳者是冝爲銘銘曰

自古臣主鮮逢亟乖公於三君展也必諧厥諧伊何一以忠藎遭時屢更吾見其進始事徽考飛英下僚以節歸報靖康之朝建炎中興公首褒用知無不言莫若公勇帝不知我吾寜盡規諫之剴切帝故見思气吞虎狼萬里之外死生闗身曽不少槪當饋興嘆詔追而來來而不年亦孔之哀𨿽異州同此澤國刻詒無窮曰宋遺直

朝請郎陶君墓表銘

陶氏自徵西將軍爲東晉名臣數世而靖節先生繼之遂爲著姓然世家江州不知居吳興者何別也君諱【缺】字季成吳興人曽祖浚祖謹世以詩書教子父彖進士起家卒官承議郎通判鄂州以君故贈朝議大夫君少孤力學問欲名官必自已致中元符三年進士乙科調陜州司理防軍童貫用兵陜西請君從君辭軍旅非所學貫遣客諭君幕府綜文書而已矢石非所及又固辭而貫亦不能彊也知邢州任縣坐小法免爲臺州軍事判官潤州司兵曹事攺宣義郎時卿寺丞掾號美官寒士得之尢難當路有知君者欲以此畱君君度食貧畱京師非便求金壇令以歸其不汲汲於進取如此罷金壇如京師卽日詣曹以巳所當得者調官於是又知鄭之管城婺之東陽杭之富陽低徊數邑幾二十年晚於吏部之格稍升而君不堪久次寧貶損以從其所安在東陽時俗喜鬭家藏鎧仗閭裏苦之更數令莫能禁君痛懲之風俗爲變人皆按堵至畫像祠君蓋君不以希世爲心故臨事敏明毅然敢爲所居可紀他人莫之及也積官至朝請郎賜五品服年六十四卒於富陽當政和宣和間士大夫尙奔競茍秋毫之利可以闗身者必巧謀防步以取之君獨怡然靜退甘心州縣以老略無幾防見於言面所謂安於所遇者如君非邪元室吳氏次室郭氏皆封安人一子曰定今爲從仕郎知潭州善化縣一孫曰遷建炎四年六月癸酉定奉君湖州烏程縣法華山之原合安人吳氏之墓後二十一年定來求銘銘曰

世競馳之已靜持之世依違之已勇爲之仕𨿽柅之志則起之抒山竁之蓍蔡冝之隧而碑之詩以系之

浮溪文粹卷十一

欽定四庫全書

浮溪文粹卷十二

宋汪藻撰墓志銘

徽猷閣直學士致仕贈特進顯謨閣直學士蔣公墓志銘

祖宗以來天子與大臣論天下事命防諫相應以義理之文故百餘年間朝廷淸明天下亡事熈寜中大臣有欲更祖宗法者惡士大夫言人人殊始指公論爲流俗由是名節之不競三十餘年至政和宣和而天下以言爲諱當是時丹陽蔣公興諸生任中執法獨信其所學爲天子辧是非屢擊權臣皆言人所難言者天子每攺容嘉納許其忠精然後天下知忠言未嘗不用也顧風俗之衰士樂緘嘿謂吾君不能耳公𨿽以直道逡巡去國卒老於行不至輔相然至今論宣和賢者必曰蔣公云公諱猷字仲逺姓蔣氏東漢時有封義興函亭者其後分居丹陽金壇故公爲金壇人曽祖郢祖益皆隱居不求仕父師錫慷慨有大節以公故贈光祿大夫公防莊重如成人力學而敏羣諸生試有司必處其上諸老生皆器之甫冠中元丰八年進士科調主武進簿移巴陵令縣介湖湘俗習文法喜鬭公初至訟坌入老吏以公年少易之公聽決如流皆叩頭服豪右屛迹政聲流聞攺宣徳郎知江寜縣課最部使者以聞遷秩一等崇寜初詔天下興學以公爲信州教授監察禦史丁光祿公憂服除爲尙書膳部員外郎遷吏部宗子學建除宗正少卿兼學制防詳官攺太常時詔原廟立僖祖殿工旣畢言者以爲當廢朝廷下其議公言有其舉之莫之敢廢也今旣奉安奏告矣柰何毀之執政怒送吏部差通判南安軍逾年直前謾復故職召試中書舍人詞令一新爲學者法坐鄧洵仁奪職不論黜知廬州俄除集賢殿修撰復拜中書舍人召還旣對上曰卿國之老成朕未嘗忘卿也拜禦史中丞兼侍讀公力辭不可則首論士風浮薄今羣臣無他能惟以善伺人主承望大臣爲向背者謂之才其或耿介特立守正不回則眾指爲愚而非笑之此風大不可長且大臣當輔佐天子今奏事殿中惟務雷同略無可否其欲稍自異者不過退有後言爲中傷計此不可不察又言臣近因陪祠禁中見路寢尙仍祖宗之舊瓦木塗塈皆故暗有以見陛下薄於自奉與土階卑宮室何異願推廣聖心每如此以保盈成上嘉納在京百司自元丰皆六察崇寜中內侍省獨乞不公論其非上曰旣名有司不察何也卽以公言正之尋察內侍省數事以聞上寢其奏公極論曰臣觀前代人君於近習有功不濫賞有罪不廢法者皆載之信史號爲賢明臣職在執法不敢緘黙以負陛下於是內侍劉友端等皆降官因命犬書公防掲之內侍省其徒皆側目楊戩建節公言祖宗時未嘗有此作童貫首隳舊制當時士論巳不平帝曰有非常之功則有非常之賞童貫有戰功不可以人而廢公徐曰楊戩何功帝曰自朕卽位以來制作禮樂皆出其手亦非小勞公曰事塞其源則人無觖望若夫攀緣展轉人人有意外之得則所謂非常者反爲常矣帝稱善者久之公因言元丰時有選人興水利玉安石欲攺京官者神考止令循資於爵賞較秋毫如此況節鉞乎帝曰官爵得之易則名噐卑誠如卿言然楊戩之命巳行當爲卿杜來者因詔三省禦史防常遵守彈劾時三省吏遷官類至四品又近幸率請建墳寺及彊市民居建第公悉論之卽降詔禁止趙良嗣獻平燕書除祕書丞公言良嗣降人狂妄不冝出入禁中後良嗣果敗眞州守貳更告訐付公治守李釜雅爲時宰所惡而貳陳求道者宰相蔡氏族壻也帝怒甚釜且不測公平心處決釜以不寃都水使者孟昌齡議河事久不成費以億萬計公私騷然公言是役有必不可成之理願循元丰開修二股河故事於從臣中選忠信可托者往視可罷罷之因言自陛下卽位大河軌道何以更爲勞民費財循虛名虧實效臣竊未諭上因震怒曰朝廷事類如此無事輒紛更卿於臺屬中遣人往具以實言巳而爲大臣沮格識者恨之範之才奉使淮南還言滁水有鼎可出詔之才求之無所得懼辭窮且得罪卽督州縣發民畎水鑿山役不已公劾之才狂妄希進並論其出使姦利狀上大怒投之才千里外公旣感上知遇遂言東南應奉且十年如花石噐用之物輸內府入權幸之家不爲不足殫財以事浮靡願一切罷之其言反覆深切因論提舉兩浙常平徐鑄以糴本錢畀漕司制造廣東轉運使徐惕以虛名羨財進後苑乞重寘之法帝不從公臥家待罪詔起之因力請罷遷兵部尙書兼禮制局詳議官知政和七年貢舉攺工部月餘遷吏部四選事素繁猥其長率怠於省治吏得緣玆爲姦公晨入坐曹使人得自言躬閱所訴參稽律令可否立防於籍第而行之事以無壅銓曹爲淸宣和二年言者論公兼官眾而事有不舉者罷吏部尙書以徽猷閣直學士知婺州請投閒攺提舉南京鴻慶宮宣和四年起知明州以不樂應奉事到官數日復請奉祠而歸七年以刑部尙書召兼資善堂翊善公再至京師顧同列皆新進少年益不合日求去防敵騎至京師天子內禪上皇東巡公率同列上章乞遷避不從則躬乘城晝夜守旣解嚴天子命公持表上皇時童貫總兵扈從有自疑心淵聖皇帝貶貫環衞竄池州因命公持詔往曰使貫退聽而毋傷上皇之心卿何以處之公頓首曰願陛下付臣勿以爲慮淵聖皇帝喜賜縑帛茗藥遣行公及上皇在淮陰言國事泣下上皇亦泣因請間言童貫得罪天下今朝廷正典刑惟陛下財幸上皇頷之遂宣詔童貫卽日趨貶所公侍上皇還京師遷兵部尙書靖康元年復請閒以徽猷閣直學士提舉嵩山崇福宮建炎三年避敵明州明年屬病上章請老還宣奉大夫致仕十一月某甲子卒於昌國縣蓬萊鄕春秋六十有六遺奏聞上嗟悼贈特進顯謨閣直學士下所屬給事夫人劉氏尙書祠部郎中淑之女有賢行後公二年卒二男子曰謨右承議郎知封州曰該右承事郎三女子長適右從政郎龍防丞吳恢次適右從卿元卿右承務郎公資渾厚寡言笑對家人終日如賔平生未嘗以防辭僞色借人矯情降意儌利其論事上前不爲茍合𨿽人主盛怒少間復前反覆開陳必盡理而後已其論薦皆一時名士平居無嗜好未嘗一日廢書不觀有文集二十卷蔵於家其爲文一本經術亡益於時者未嘗言精深簡古似其爲人以紹興三年二月十九日公明州鄞縣翔鳯鄕隠學山之東岡以淑人劉氏祔以左朝散郎許徳之之狀來請銘某嘗謂名節與功利若權衡然常相爲輕重士君子一志於功利則名節衰矣此豈待事至而後擇哉必有卓立素定不與世推移方公在朝廷時縉紳未嘗有言名節者公屹然特立専以廸人主爲心嬰逆鱗批大郤聞者爲寒心失色而公諄諄盡言不已不啻如父子間洎嵗晚困躓一時輩流越官簿而升者踵相躡或以是尢公公笑曰吾道猶是也卒未嘗少貶則公之所立豈偶然者哉某服膺公門知公爲最詳實諸孤又以禮請敢不敍而銘諸銘曰

君道主聽受言孔艱臣有周比興衰所闗在昔祖宗政以言訂一人埀衣萬事鏡厥後靡靡人因世移安得剛者吾其與歸堂堂蔣公古之遺直徳爲鳳麟心則金石見義而作直前靡思觀者爲栗未嘗少卑坐玆寡諧材不極用至今善人徒得君重國步中柅間闗異州不在其位莫如我憂闔棺海山因窆其域後人懷公視此銘刻

徽猷閣待制致仕蘇公墓志銘

蘇氏自唐許公世有人其後分居閩之泉山眞宗時有諱仲昌負文武材召試賢良方正之屬六科罷舉進士旣防名以小失有司程度補三班官非其志也仕至左屯衞將軍提防荊湖南路刑獄歷知冝邵復三州以沒贈太師福國公生紳復舉進士賢良方正科入翰林爲學士知河陽年未五十而卒生頌相哲宗元祐間守觀文殿大學士太子太保致仕與翰林皆贈太師魏國公始潤州丹陽公諱擕字季升丞相季子也防莊重舉止如成人丞相自開封尹知濠州赴禦史防詔獄公年十三隨至京師僦捨禦史府前朝夕入問起居狀間衣舉子服訴其誣於待漏院宰相吳正肅王文恭見其警敏召至前與語奇之事由是得白而公亦以此知名用父任爲瀛州防禦推官調監澶州河北倉艸塲旣少年得聲譽益親師友力學問爲詞章當路交薦之復辭薦書不受而請授同僚之賢者故一時名士皆屈輩行與之交秩滿授武成軍節度推官丁內艱免防監潤州織羅務防課攺宣徳郎以丞相春秋髙請閒就養得管當南京鴻慶宮徽宗皇帝立轉通直郎賜緋衣銀魚丞相薨服除緣兄入黨籍差監兗州東嶽廟尋除丹陽縣丞防令缺行令事陳力二年如實爲令者徙通判廬州民便安之去郡相與遮畱爲之罷市中丞蔣公猷薦爲禦史防主簿遷光祿寺丞攺大宗正丞尙書倉部郎中經郊祀恩賜二品服擢衞尉少卿久之移光祿靖康初敵至京師公晝夜乘城素羸不勝暴露敵退卽求去淵聖皇帝雅知公名謂執政曰如此等人可使之去朝廷邪命降堂札畱之非故事也時以爲榮數月復求去進直龍圖閣知明州金人渡江浙東西皆震獨四明罷鄕兵省科調民恃以安俄請奉祠而歸尋避地閩中以墳墓在丹陽由海道往來閩浙間者數嵗紹興初召赴行在所除宗正少卿中書門下檢正諸房公事皆不拜復主管臨安府洞霄宮起知溫州亦不拜召爲太常少卿力辭於朝不可則見上以辭翌日詔權尙書刑部侍郎居無何得防疾上章請老除徽猷閣待制致仕數日以不起聞上嗟悼之得年七十六時紹興十年正月九日也積官至右朝議大夫公退然如不勝衣與人言惟恐傷之然剛正敏明凡事親居官治民與人交一出於誠非今人可及也所至必先問職當如何見有利害可論必孜孜建明不爲茍且而卒歸於忠厚若摧彊去惡則忘其身爲之其發擿姦伏如神人不能秋毫欺也以此自州縣歷防省至爲侍從五十餘年無一事不可紀者隠然爲國名臣由嘉祐治平以來公卿之後能守家法者莫公若也官武成時行縣吏送之郊顧謂吏曰某盜二人於情於法皆可生胡不讞吏曰諾及歸守迎謂公曰官吏亡賴至擅出人於死旣曰彊盜矣有可憫者乎幸吾二人不預也亟治之公曰使紓此獄者某也某當坐耳且爲言其所以生之狀守大怒將並案公公不爲回而二人卒不死丹陽當東南舟車之衝異時髙句麗入貢吏並緣掊取方數百里騷然公爲區處於未至前旣去民不知其使者之嘗經由也嵗饑行賑濟法公曰循虛文亡實恵可乎乃乞米於有司有司以爲難請之再三必得米則朝夕臨視汲汲然惟恐其不均𨿽鄰邑之歸者亦受而不辭所全活以千萬計方國家興學校新祠庭之時京口號爲多士又三茅山在其提封生徒之不逞者憑藉爲非視州縣亡如也公一切以法繩之旁觀爲縮頸而公處之泰然人知其不可犯也無不屏息丹陽大治合肥俗喜告訐爲匿名書至有竊乘驛以馳者公行州事得何人書於訟篋中物色久之釋然悟曰此老吏某人所爲也立遣人捕之則已亡去索於田間得之叩頭首服寘諸法以狥由是其書遂絕麯院亡麯數萬斤覺麯官與獄官通猥歸罪於持衡者以爲私其贏於酒官因使之亡去公語曰持衡者交私不過銖兩之贏耳能積而至數萬斤乎且負擔者幾何人豈無可防之數耶獄官不得對果麯官納磨戶金而授之虛劵麯材未嘗入也左右大驚倉部嘗請於朝嵗漕冬初不至者監司若州縣官皆坐之吏持符請書公袖符見長貳曰今玆漕至者未半也吾符一下坐者無慮數百人禋祀止數十日間士大夫當得恩數者皆閣矣若稍引一兩月之期俟禮成而下則彼將何辭長貳從之士大夫讙傳曰蘇季升仁人之言也建炎赦至明州戍卒數百人還據地求卸甲錢公大怒叱去而陰勒牙兵爲備未及門果噪而還趨庫授甲公不爲動徐禽爲首者數人戮之而置其餘不問爲之肅然蓋公之過人者類皆如此難以一二記也公𨿽精於吏事而未嘗一日去書不觀有文集五卷尢長於詩韓駒崔鶠以詩名者毎讀公詩曰蘇季升未嘗言詩也毎一篇出髙妙敷腴吾不能及古人不以多爲貴者其謂是乎初娶元氏章簡公綘之孫次娶曽氏資政殿學士孝序之女繼室復以其妹相敬如賔四十餘年後公月餘卒皆封恭人子孟容右修職郎兩浙路轉運司幹辦公事孫茂登仕郎公卒之五月孟容奉公於鎭江府丹陽縣長岡之原以曽恭人祔某從公防最久得公之典刑名理非一防孟容來速銘義不得辭銘曰

蘇氏祚許繇唐迄今蟬聯再興實始翰林緜慶旣逺乃生魏公輔佐泰陵功名始終帝想風烈聿求其人曰汝是似爲吾近臣似之伊何忠孝直淸流輩盡矣巋然老成入侍禁嚴於禰有光年及黃髮祉非不長無缺虧者人胡嘆嗟豈徳之厚報猶未遐大江西來筮葉占萬古之宅先塋是瞻

朝請大夫直祕閣致仕吳君墓志銘

君諱懋字禹功姓吳氏其先義興陽羨人也世以儒名家而不求仕至君之父誥始克大其門有三子皆授以經其材競爽伯仲同時擢進士第又同時爲縣令以治行聞士大夫言義方者予吳氏伯曰愈仲卽君也誥卒山先生楊時識其墓後以君宦達贈朝散大夫君少有立志風骨穎秀望之嶷然嘗與兒曹集外家有以博具遺君者君正色叱之曰死老奴敢污我耶坐客大驚知吳氏有子矣及長嗜學問從先生長者防如不及入太學籍籍有聲旣擢第調當塗縣主簿時郭祥正李之儀防當塗皆知名士也負才气軒輊人不少借一見君詩文曰我輩人也防嵗饑官出粟糴者萬人坌集於塲他吏無術至相蹂踐以死州以命君君布灰於地而防其行坐彊者東弱者西以五十人爲甲使聴令間指其一曰給彼民趨而前左受粟右輸金各以序進未晡而周無一人嘩者當路交薦之縣有圩田民生理寓江中秋大雨圩且決晨夕暴露治其防民賴以濟旣去父老指防嘆曰防此吾其魚乎移宿松令以簡靜爲政凡追逮書縣門予之期民信畏之其至不差晷刻田裏間未嘗識防儌嗇夫之面也由是訟更十數令不能決者皆立談決之未幾宿松大治門不夜闔獄囚屢空一日部使者按旁郡民遮道言願以事決宿松使者曰縣各有治汝捨汝令而從他令豈有說乎且道逺柰何民叩頭曰吾邑可否視吏色辭彼邑家有令在堂吏不能秋毫欺也𨿽逺奚憚察訪使趙黙舒州守孫傑馭下如束濕所至人重足事之盛威臨君君不爲動然此兩人者亦卒不能使君屈也攺宣教郎丁外艱服除知廬江縣盜劉五嚢槖廬壽間方鼔行出山去縣裁一驛其鋒銳甚或止君毋遽行君笑曰男兒當斬冦平戎此防輩何爲者今行縛之盜聞君來不敢入其境後羣盜得吏疑獨遺廬江曰彼有人焉不可圖也召監廷丰倉知扶溝長垣縣尋除諸王府記室兼講書淵聖皇帝受內禪金人至京師三上書言便冝不報後皆施行略如君防入尙書爲禮部員外郎防金立張邦昌法當郎艸牋奏君度不可拒將引繩自裁有幸非常者儳曰僕請爲之君由是獲免巳而王時雍用事坐政事堂君發憤罵時雍曰反賊吾獨不能擊汝如段秀實耶時雍面頸發赤不能對君因以疾求罷不聴遂稱篤於家今上卽位病卽日愈乃請老而歸嵗余起公復故官尋除司農少卿不拜近臣交薦擢知明州州承蹀血餘守將屢易公私掃地萬目睢睢君一調胹細大咸舉於是衞兵畱戍者步軍三萬陳思恭領之水軍萬艘張公裕領之將騃卒驕淩籍官府求取無度變生不可期君能得酤之贏給其稍廩嵗終贍之民不知兵治聲流聞加直祕閣以代歸坐小法貶秩朝廷察其枉擢荊湖北路轉運判官未行攺知吉州道得病到官病益侵卽上還印綬六日卒年五十五寔紹興四年五月某甲子也積官至朝請大夫其遷多以勞能不以嵗月君气豪語直遇事有不可輒憤盈於中𨿽貴人必斥其忌諱面折之然胸次實洞然無城府闗鍵以故深中之人多不樂而賢士亦以此歸之親沒分財獨推所得之居居其寡嫂恩當任子不上其子而以其弟之子上之內外族姻與夫平生黨友饑不食寒不衣病者醫死者嫁其女字其孤至不可勝數有荊溪集及他文合三十餘卷豪壯而贍蔚似其爲人娶同郡楊氏封安人兩男四女曰師尹師說師尹好學而喜文再任以官再不受其志非茍目前者人謂君必有後者其在玆乎女曰琚適左修職郎陸景端曰瑢適左廸功郎元盥曰瑤適右承務郎胡辧曰琬繼陸景端之室師尹以君卒之年十二月某甲子君其縣銅棺山南筆塔之原以某與君厚善來求銘乃輯君之行治而銘之銘曰

嗚呼禹功世乘波以流君嶪岌也人視防以偸君汲汲也文雄而气剛見者立也所臨必恩遺老泣也君門洞開胡過而不入也寧羸厥躬尙後人之及也

朝請郎知建昌軍贈朝請大夫劉君墓志銘

君諱滂字徳霖其先永嘉諸劉也唐末有徙居東陽武成者四世而生瑊瑊生仲思仲思生升升於君爲皇考以君通籍累贈中奉大夫君生十餘嵗已能誦說屈其師與同郡梅執禮學防稽學者傾下之號東梅西劉中大觀三年進士科調新昌令縣在豫章之中俗嗜鬭令到官輒移病去以他吏攝承君臨以誠未幾稱治𨿽旁邑訟不能決者乞従君決之豪鄒氏橫裏中挾貴姻誣人死君捕致械治之部使者爲請不聴卒以法投豪相州蔡魯公京與君祖爲布衣交至京師曰吾故人有孫耶除詳定敇令所刪定官欲挽君置黨中防僚常瓌書詩屏間京疑瓌姍已屬君求其迹且遷官君笑曰此市道也胡爲及我哉京不悅君亦拂衣去坐是不調者十餘年靖康初金人渝盟袖所著書數千言來京師士大夫口相傳以熟除太常博士道阻不拜建炎中上問人材於近臣學士詹乂給事中汪藻中書舍人李公彥言君可用詔用君爲建昌軍君少時銳功名旣數罷歸意益怠頗治泉石將終焉其得建昌初不汲汲當國者數以人先君紓其期君不較也至紹興三年冬適五年矣一旦尙書符趣君行君不得已到官甫半年而軍變君及母妻皆死焉天下寃之時紹興四年七月一日也驛書聞天子震怒詔帥臣討始亂者皆伏誅於是禦史言國家艱難以來福州殺帥臣建州殺漕臣建康杭秀之守臣皆囚於其下議者率歸罪有司以爲陋於拊循繇此凶人無所忌臣竊聞建昌比守皆巽懦威權不張兵卒悍驕邀取亡度劉滂一切以法裁之兵不勝其忿至羣入市壊其肆戕其人滂捕系追償玆守臣之職蓋能吏也乃並其家碎於賊此而不懲失政刑矣願錄滂之死以白其寃乃詔褒君爲朝請大夫官其子若孫二人君卒時年五十六妻安人湯氏兵及身侍姑不去與姑偕死子三人曰埴曰墉曰緇郎埴蚤卒緇郎軍亂失之墉以紹興五年十月奉君安人之防合於太平鄕金柱山之原君好學善屬文與人交始終如一聞人急傾財赴之居官嫉惡如仇毅然不可回奪以及於難大觀中余官豫章君來新昌一相見如故知越數年餘以職事畱京師君適在焉自此日相從不見之間無月無書也又十餘年餘守吳興君以書抵余曰吾禦吾母之建昌矣頃之聞建昌難作余爲之矍然明年守臨川距建昌百里餘問建昌人君遇旤時曲折皆慟哭失聲以對又聞君卒之期年父老防佛祠哭君有欲絕者且千里以書弔其孤此人情至哀也可以彊致耶然則君𨿽遇奇旤而其亡爲不朽矣余方欲薈粹其事私識之而墉來求余銘至三四不已則爲之銘銘曰

惟古者之仕兮求其志之必行茍利及於玆世兮顧何爲於久生嗟夫子之筞名兮奉皇輿而遵路歷羊膓而靡辭兮敢前知於所僕皇揆余之忠信兮畀盱水之四封將鋤薙其榛梗兮反殺身而覆宗民哀君之無時兮𨿽飲食而必祭弔沈寃以斯文兮哀我侯於世世

浮溪文粹卷十二

欽定四庫全書卷

浮溪文粹卷十三

宋汪藻撰墓志銘

左朝請大夫知全州汪君墓志銘

新安汪氏見於隋末唐初五季之亂有自黃墩徙婺源者以貲雄饒歙間數世而至君之髙祖諱某擢進士第起家爲祕書丞贈光祿少卿曽祖諱某官至尙書都官員外郎贈中大夫祖諱某官至奉議郎贈少傅三世踵相躡登進士第世有淸徳爲江南聞家皇考諱槃少傅長子也以少傅春秋髙就養左右不求仕而縱其弟藻於學藻復與君連取科第里人榮之皇考以君故贈大中大夫君諱愷字伯彊少奇穎渾厚甫冠爲有司所推入太學爲諸生有能文聲紹聖四年觧褐調常州晉陵縣主簿用薦者陞通仕郎爲宣州太平縣令坐小法免授嶽州錄事參軍丁大中憂服除監泗州軍資庫防鹽防興朝廷選君監泰州海安鎭鹽塲課最攺宣義郎知淮陽軍宿遷宣州寜國縣丁太碩人王氏憂服除添差通判饒州除知常州漢陽軍吉州未行移知處州到官未幾復移知撫州期年請奉祠得主管江州太平觀秩滿起知袁州於是資政殿學士葉夢得給事中胡交修以十科善治財賦薦君擢提舉兩浙東路鹽場江南西路轉運判官涖事兩月除知江州請奉祠得主管臺州崇道觀久之起知全州蓋君之官簿如此嶽州平江民以競渡鬭死獄上於州守惡令欲深探其獄株連數百人時大暑牢戶皆滿君止繋其當罪者數人余悉平反出之守大怒君引法力爭守不能屈太平有爲五斗米道者相傳能致雷雨迕者立死縣檄尉捕尉辭君不俟眾躬造其廬人爲君懼卒禽之置於法靖康初朝廷詔令未通饒州酒官郝陞者出軍伍怙勇挾姦持郡短長郡守不能制而深怨之防盜侵旁郡舉城皆奔陞之子亦佩劍出城爲闗吏所錄守卽誣以叛並其父械於獄將斬之君曰急裝時以刀劍自衞人情也可盡誅乎持之數日陞與其子皆免君之將如處州也敵已至防稽人皆勸君毋行君不聴旣而潰兵四集君求所以綏馭之術至不觧衣而寢者兩月尋移撫州未行間王馬俊兵入屬邑州之南北數百里皆震新守入境不敢行民挽畱君君曰此吾心也乃調防其眾使出疆而民初不知未一月盜宮儀焚處州於是人人思君至於感泣撫州民許一女歸其鄰久矣旣而悔之一日白官女死於兵半年請公署爲異日之信君立械其人於獄僚屬愕然君笑曰女誠死不白官也必女家不良其夫欲盜吾判耳請爲諸君致其女明日而女果出人以爲神紹興十二年八月某甲子以疾卒於饒州徳興縣所居之地春秋七十有三積官至左朝請大夫君刻意學問欲直造作者之域而不樂爲科舉之文未弟時見秦少防於括蒼少防奇其文以手書勉之然未嘗引以自名平居孝友淸修日以慕古人追前輩爲事循循然有徳君子也及守官臨民則精明剛正人不能欺亦不能奪而卒歸於忠厚方大中無恙時承數世淸徳之後家貧不能自如君之所以養志周旋者無所不至時二妹未行大中以爲憂君繼納兩婦皆公卿大家乃盡舉其嫁時衣珥分遣之不名一錢及官至五品遇恩當任子而首任其弟人以爲難先是君恬於進取數免稀遷居閒之日多洎大中與太碩人棄諸孤家徒四壁立無置錐可耕君合兄弟數房同食其所得之俸他人見之若不堪其憂而君絕甘分少於長防親防必均未嘗以一介取諸人客至飯蔬相對淸談終日出於至誠乃並其家僕兒童亦怡然無不滿之色可謂賢也已故卒之日聞者無不出涕凡三娶初室呂氏次蔣氏次李氏朝散郎贈通奉大夫呂全宣徳郎蔣珍中散大夫李演之女而觀文殿學士蔣之奇樞宻使李諮之孫也皆封冝人三子曰堯舉右廸功郎鑄錢司催綱官曰舜舉右修職郎漳州龍巖縣尉曰仲舉未仕一女適進士兪允恭堯舉等以十三年十二月丁酉奉君饒州徳興縣龍溪源少傅墓南三里藻𨿽於君爲諸父而少君九嵗少同學長同仕也是宜爲銘銘曰

嗚呼人皆樂其所憂而君獨憂其所樂人皆丰其所約而君獨約其所丰以孝友純誠懋其本以康寧壽祉齊其終故所居人慕之所蒞民思之無秋毫愧怍於其中蓋古之徳人今之循吏也尙千萬年勿毀其宮

朝散郎致仕胡君墓志銘

大江之東以郡名者十而士之慕學新安爲最新安之屬以縣名者六而邑小士多績溪爲最績溪爲民以族名者無慮百餘而學傳子孫胡氏爲最胡氏有隠君子曰誠甫其書滿家仰承俯授皆有師法又其族之尢者也君諱咸字誠甫曽祖嶠祖筠皆樂裏居不求仕至父防始起家爲鉛山尉誨其子必千里求師長子宏登進士科仕至處州司法參軍君其次也君少刻意於學自六經司馬遷班固範氏陳壽史書皆手鈔成誦防熈寧元丰間朝廷以經術新天下之材學者宗王氏君於諸經自得其指歸而尢邃於易防太學十餘年率杖防往還其精如此方是時士集京師嵗以千計君頴然出其間爲之領袖一旦如有不樂者謝病歸召諸子出其書授之不數年其子舜陟舜舉踵相躡取髙第而舜陟遂登法從典大州隠然爲天子名臣君饗其祿幾二十年自承事郎累官至朝散郎舜陟又以所當得服授君賜緋衣銀魚績溪固多士如君父子得名稱章紱而歸者無幾而公又慈祥豈弟有以冝之長老稱焉方舜陟之爲禦史也屢撃大臣大臣欲寘之死而君不以爲憂及守合肥盜環其疆禽制之功州人懷之爲肖像以祠而君不以爲喜蓋君之得於中者又如此建炎四年八月辛亥以疾終於家春秋八十有一娶閔氏封安人前君卒四男子曰舜陟朝請大夫充徽猷閣待制曰舜兪曰舜申皆嶷然有立曰舜舉廸功郎二女子適士人葉文仲鄭邦彥五孫曰偁仔傳俊其一尙防而仔亦廸功郎諸孤將以紹興元年五月丁未奉公於湖州安吉縣管城之原來求銘納之壙中某與君世姻知君非一日者冝銘詔後銘曰

君之徳純明諒直懿鄕而隆戚修身以亟動而有則爲國人之式君之學得之先覺聞尊而見卓不雕其璞遺其子琢有連城之防君之榮世以儒名道傳而志行有子在廷吾亦彯纓饗耄期之齡卞山之陽維水泱泱𨿽非其卿與其山相望子孫家傍爲萬世之蔵

安人王氏墓志銘

安人王氏諱文麗字防明其先防稽蕭山人祖絲以兵部員外郎事昭陵爲三司鹽鐵判官子若孫踵登進士科聲聞吳中號蕭山王家父霽卒官太常博士官於池與中大夫汪公某僚相好也時大夫諸孫侍旁者朝奉公某長而賢乃以安人妻焉朝奉之父曰中奉公某母曰兩陳令人長令人之亡諸防累累肩差朝夕孺慕人不堪其憂安人爲収育撫擕甚於巳子及少令人入汪氏而髦者冠髽者笄交手受姑退立堂下朝奉旣再舉進士不第念中奉春秋髙買田築室於故居浮溪之陽以遲其歸安人左右贊襄悉有條序洎中奉請老果居而樂之因敕家事勿復闗我日從賔客飲酒朝奉益思所以奉承者安人晨起則躬視具庖下比珍異百湏之物毎車馬及門輒舉以進老人未嘗費一詞也巳而侍立少令人之側怡怡侃侃若不能言者婦姑白首相敬如賔至今里人談之方安人勤舅姑之養也諸子旣興於學矣安人間於盥饋之事則必臨視其所習故諸子皆嶷然成人長子愷擢紹聖四年進士第安人饗其祿二十餘年愷於內行甚修事安人盡禮丐恩於朝再錫命書以有今封安人自朝奉公歿卽致家政於其婦終日宴坐誦佛書求出世間法𨿽寒暑不置也禦僮使有恩人皆終其身不忍去宣和六年四月壬戌遇防疾起居如平時越三日棄諸孤洎屬纊無一語亂者享年七十有四男女七人愷朝奉郎知宣州寜國縣忱當以進士得官病不能赴前安人二日卒慥未仕恂早卒女適進士胡聞修儒林郎兪積通直郎杜璟孫五人堯舉舜舉待舉余尙防堯舉太學內捨生愷慥將以七年三月壬申祔安人於宣州涇縣方壺村朝奉公之塋藻朝奉季弟也事安人爲最久乃再拜敍其本末泣而銘之銘曰

順於承夫惟婦之正孝而冝家繄族之慶安人方處姆訓則孚來嬪汪宗送往事居老人坐堂夫奉賔謁歸趨出房醴胾咸列退眎諸寢詵然執經孰成其親有子在庭祿養恩封備有純嘏天之報人還以施者施則厚矣報疑未醻豈無後人尙對厥休方壺之原下從夫子納詞於幽窀穸之始

浮溪文粹卷十三

欽定四庫全書

浮溪文粹卷十四

宋汪藻撰行狀

朝散大夫直龍圖閣張公行狀

曾祖偕贈大理評事曾祖妣蓬萊縣太君某氏祖潛通直郎祖妣壽安縣君某氏

父槃袁州萬載縣主簿贈中奉大夫妣令人某氏

公諱根字知常姓張氏唐宰相文瓘之後五季時有徙居江淮者故今爲饒州徳興人大理通直父子以气節言行爲鄕人所宗一時豪傑皆拜其家如子姓至中奉公始舉進士公防莊重方髫稚已凜然有成人風性嗜學掃一室獨居人不堪其憂澹如也饒士盛東南應書常數千人所取裁百一公以童子在選中時年十四入京師補太學生羣數千人試於有司復中第二自是以文居諸生右而行獨修飭出入皆可縱迹祭酒博士欲召見之不能也連三試禮部以元丰五年擢進士第時年二十有一禮部尙書黃公履聞其名以女妻之歸拜大父母父母於堂人以爲榮調臨江軍司理參軍遷瀛州防禦推官知處州遂昌縣事有政績代去民挽畱之不可碑其事以懷之用薦者於法應遷以大父母年髙致其仕則恩及之遂以通直郎致仕時年三十有一丁令人憂有絕人之行葬之日鶴翔於墓上嗣服問輔臣人材可用者曽丞相布以公對而翰林學士曽肇及部使者亦奏公節行於是落致仕召對力辭不報則靣陳人主能不以功業之敏自矜盈成之易自佚守之以中求天下無治不可得也因言東南災傷賑給有限願廣求所以寛卹之術而杭州置造局可罷臣嘗謂人主一日萬幾所恃者方寸之地耳一累於物以失其正則聰明志慮且耗怠而賢不肖混淆至於紀綱不振矣願陛下淸心省欲以窒禍之原天下幸甚上嘉納將用公而小人不利以爲昧朝廷大體授公親賢宅教授未幾除通判杭州以親老乞監西京東嶽廟丁中奉公憂服除提舉江南西路常平等事洎終任田疇之墾桑柘之植溝防之修者以千萬計時居養安濟法行久有司頗以浮冗侵常平本錢或取給於民公約爲數條上之所節過半大臣不恱嵗旱饑盡發常平米及遮畱上供米賑濟已舊責蠲新賦凡可以弭災無不爲者手防力請於朝凡八十餘上纎悉有法躬徧所部閱半嵗暑行數萬里𨿽瘴疫冒之而前官吏爲惶恐盡力於是方數千里流冗悉歸施及鄰壤其全活者不可勝數會中貴人爲走馬者怙力挾私以官吏散軍衣給錢非是舉一路帥臣監司守貳而下劾罷之公曰散軍衣半錢例也況其數加舊乎祖宗置東南軍伍與西北異上下相安百五十年矣今一旦以給散坐帥臣監司恐軍浸驕不可制且帥臣監司朝廷與之分憂顧者也政使有罪猶當待報直以體量尺紙罷之可乎今玆正貸奉行尢借官吏乃空十郡僅有存者非徒無檢視蹂踐之患慮別啟姦幸爲朝廷憂於是詔悉還之官吏相慶自崇寧行鹽鈔法和買民帛率不得償𨿽朝廷令借封樁錢而錢特空名公乃大發常平米計直予民猶不能半會星變大赦則奏自祖宗以來嵗給蠶鹽以取民輸今民旣輸五年而一縣至有負民五十萬緡者將何所控告謂冝因霈恩盡給今歳租百四十萬斛給中都百三十萬而官兵度五十萬使歳入如數猶闕四十萬舊以鹽利三十餘萬緡和糴故𨿽凶歳不乏自更法以來州縣重取民耗米以給民旣不堪其苛而和買四十萬緡復以無所從出之錢紿之民心易揺不可不慮議者徒謂虧貨務額此豈知社稷至計哉未報間會詔書許諸路監司實封言事公言本路去歳詔蠲租四十萬而戶部責發如數祖宗立東南上供額六百萬斛賜發運司本錢數百萬緡使嵗廣糴以備非常隨補隨取此萬世良法也自希恩者以爲羨余獻之故朝廷不足則下諸路補發勢必敷於民爲無窮之害緣此漕計窘乏無名之斂百出臣以爲補發不當復催盡以鹽額還漕司糴本錢還發運司便已而運鹽復元丰法稍以鹽還民公之力爲多洪州官沒錫數萬斤系兵吏七百人於獄株連且千計公曰十年失於譏察有司之過也今羅取無罪之人苦之追償必不可得之物方歳凶之餘寃濫如此何以召和气乎朝廷爲罷獄興國民郭友余習妖教郡以屢赦聞公言友余張角術也異時李逢嘗以此惑民請論如法大觀四年領廣鹽入議時上躬政事除寛盡下公欲遂成之洎對上勞苦良渥首以江西賑濟爲言公奏捄荒臣職也惟本路闕乏所請輒從民力以紓爲大利故和气薰蒸丰穰隨應若行此數年公私自然充實願陛下守之勿疑上深然之曰卿姑行行召卿矣賜緋衣銀魚以遣且曰推行法度要在得人不擾於民方爲利國公奏訓詞深厚乞頒之天下付之史官從之敇歸本路有所見奏陳公頓首謝因言臣幸因天寧節隨班上壽不勝封人之祝昔管仲祝桓公以無忘在莒時臣亦願陛下無忘答天戒時上大恱卽日趣議鹽事得內侍省牒事聽關白公卽奏陛下幸蠲煩苛破朋黨而士大夫以大臣不和議論不一觀望茍且莫肯自盡陛下毀石刻除黨籍與天下更始而有司以大臣讐怨廢錮自如爲治之害莫大於此願思所以協和之且申嚴戒敕又請限丰歳廣糴之數以毌奪民食精縣令銓補之法以毌失民平勿妄支移常平封樁錢以志防二寇使中國競百姓富朝廷正羣臣和以示人主尊彊隆盛之勢反復數千言時執政近臣方大爲矛盾故公言屢及之以感悟上意遷轉運使人謂公徳行文學宜在朝廷處之非其地而公不屑會嵗饑疫朝廷責補發不已又促輸納防絹之期追逺年無名之責鬻官田者大虧上供之數公曆陳利害奏罷之且言鹽法旣更其封樁鹽可盡給和買還之民力陳見聽以廣鹽敷額賜三品服以直達有勞進兩官公於漕計能權其贏爲轉輸之本故屢辦而民不知尋徙淮南先是漕臣承拋降慮不及事則以浮數調民州縣逓增所取無藝吏緣爲姦或州郡以非所產至漫數年不一輸者公令民必實且爲納直通融之法民歡趨之有出非其時地非所出者復曲折爲陳或紓或免其事非一當時稱便被防赴闕大臣以有親嫌言者令再任除直龍圖閣歳水災甚民流滿道而錢法遽更農末皆病公乞蠲租賦盡散洛口米常平靑苖斛斗賑貸且通一路有無應辦公私爲之兩濟詔書褒諭尋以江淮諸司使臣防蠧諸郡命公按之公悉條其狀並所自以聞詔各驅還所役違者從公械治於是大失權幸意徙兩淛公聞蘇杭局毎物必十倍其費以其一供奉余悉餉權幸爲已私窮之則火其籍如蘇州一日焚官物八十萬是也於是因辭免慷慨力陳命以之寖復以表謝其略曰𨿽以天下奉一人不爲過也然則丘民爲天子顧不重哉縉紳誦之小人由是得以間公會盜劉五暴廬壽公走助憲臣破之除祕閣修撰以渠魁未擒不拜方欲條上討賊之方而遣中貴人董捕欲自以爲功乃奏罷憲臣而公亦坐降兩官自淮賊擾軍興頗乏公以爲縣官空匱未有甚於此時而當路恬不警省萬一有緩急何以待之因手詔取會漕司財用乃言東南諸路闕乏之由除撥賜贍學宗室等財用田產添置官兵及朝廷非泛拋買外一項茶鹽錢並入貨務應和買鹽並支見錢而民卒不得乃至軍儲亦月爲之計稍有水旱卽幹叩朝廷此大獘也其原自貨務朝廷縱未能盡還歳額若止分其半以助漕司嵗會天下合得和買茶蠶鹽價賜之許折兌上供錢以示大信於民諸路當亦少寛茶鹽法行十餘年尙未立租額嵗務增羨民窮困不聊生可爲流涕今於糴本之復須五百萬緡屬者趙霆宣禦筆令於額外計置斛米歳終殿最止用漕司方以經入不足爲憂不知錢何所出恐廹之不無騷擾之患今民和買旣不得錢而斛斗又非倍輸不可其間官戶以幸免豪猾以賂移所苦者特畏法貧弱之民可謂無名無數髙下不均之甚矣而有司方以用度不繼率取給於此𨿽人知其非茍避誅罰莫肯爲陛下言者況復使之額外計置哉因進三說一曰常平止納息以抑兼並二曰下戶均出役錢以絕姦僞三曰市易取淨利以役商賈𨿽名非正然與敷和買而不售其直什一而使之倍輸額外無名無數之斂有間矣願陛下儲此錢以馭四夷若夫理財尢在節用而節用以修造爲先修造𨿽於體國有不可廢者比類以此固寵市恩不可不察其次如人臣賜第賜帶子金帛給田屋之類尢爲泛濫佐命如趙普不聞官爲造第也定防如韓琦不聞雕墻峻宇僣擬宮省也今乃人得居而有之柰何掠民膚髓爲廝役之奉乎書奏自禁中摘節用之說付有司防詳而大臣及議者不察謂公言利揺成法章交上上察其誠不之罪也會禦前人船所占畱直達綱船公以上供期迫乞還之且因起發竹石上言本路一竹之費無慮五十緡他路猶不止此今不以充苑囿而入諸臣之家民力之奉將安所涯願示休息之期以厚天下書奏權貴積怒未發間禦筆以直達促限令漕臣較州郡賞罰公貼黃親書力陳人情有大不可者乞展限其詞激烈奉禦筆落職監信州酒稅有輕躁妄言不循分義之說外廷方莫測而臺臣復論前奏常平事責授濠州團練副使郴州安置尋以討賊功許自便更宣和攺元赦復朝奉大夫夏祭赦復朝散大夫宣和二年六月十七日以疾終於家享年六十公誠孝甫六歳已能知母疾療之通直曰是必爲孝子矣旣罷臨江時中奉公客熈河未歸步馳省者再冒寒暑往返萬餘里卒禦之以歸自是專以奉親爲樂舉天下無以易其志者時四親在堂隨其意奉之日躬僕妾之勞有古人所難者令人疾病一夕須髮爲變扶侍彌月臒然骨立旣卒勺飲不入口者七日屢絕復蘇方哀毀甚而奉飲食起居無一不如生者啜粥寢苫不盥不櫛不易衣不甞味不飲藥泣不絕聲終防三年及侍祖妣疾執父防亦如之終其身孺慕不已言及輒聲與涕俱初公之請老也年方壯人惜其遽公曰養及四親人之至幸也萬一有不及爲終身憂其可緩乎是年以父母之恩及其祖妣而以妻封及其母鄕人彭汝礪爲文頌嘆之未幾復以已得之服爲祖榮於是聞者莫不聳動而天下人知公名矣公居山林久一旦爲天子所知起之召對士大夫想聞其風及對首陳讜論卓然以名節當上意於出處皆合天下益賢之自此三賜對洎奉使十餘年其靣陳者不計章防凡數百上悉天下大計觸當時之諱詆方行之令與大臣權幸爲敵而無所阿附反覆窮盡不度可否以身任之有宰執臺諌所不敢言人爲股栗而公不卹也上亦知公精忠毎排眾議用之數加器使奬賚於開陳多見聽納而小人權幸日以讒公𨿽卒坐言譴死而天下拱手推爲正人鉅徳卒之日識與不識皆爲霣涕公之學不守章句居閒十有六年専覃思經史務欲明聖人之道而見之行事故發爲議論辧慱閎深援引古今深知治體在元祐則言詆新法置理訴司者在建中則言不當棄地在大觀政和則言糴本和買茶鹽法其大者欲人主正心術去朋黨斥玩好而於論邊事尢詳且至自熙河深以中國屈於夷狄爲大恥得其曲折歸以告彭汝礪使並王贍薦用之其說以爲二邊之患近而且遽者惟熙河靑唐以其與夏人相爲掎角而國家懲寶元元丰之失以兵爲諱非也夫維大舟者必屢折其勢制猛獸者必先困其力彼夏賊蕞爾正當徐以術制之不當急與之校乃陳政禦備守防上之以棄熈河爲持右臂授羌將爲隴蜀之害而守熈河非防靑唐取河南不可其後朝廷卒不棄熈河王贍取靑唐悉如公言元符間夏人窮蹙借契丹請平公以爲自祖宗以來毎敵犯塞爲害益深所侵益大所須益多不取後稍振必復爲害不若厚禮其使使幹順身入朝否則歸我河南質其大臣愛子皆不從則曲在彼而我師有名矣彼固巳失其咽喉若由蘭會浮槎以進一夕可至所謂迅雷不及掩耳者會命已行不果從後朝廷毎有事西方未嘗不言至論常平則又言之欲必取二邊自陳東南無事欲行死邊塞求人可用者用人當如李愬防元濟之奇不當如樊噲行匈奴之誕人皆偉之公於吏治不爲文具凡勞險煩劇人所不堪者未嘗辭臨事彊明人不能欺尢汲汲於卹民與客論利病常至夜分有所得立陳推見本末能使朝廷必從已其馭吏嚴而不傷升黜以核實不以偏辭故自爲州縣吏至爲部使者人皆取法畏而服之於施財樂善如嗜欲然至寵利則低回畏避甚於機穽居太學時得家問輒舉篋授同舎之貧者所至坐客隨滿親友防士館於公家者常數十人葬死字孤皆得其所求而去士之落南繇江西以出者多賴公以生大臣臺諌以忠斥者率數千里追贐之退視其奉養陋甚死之日余銅唾壺書數簏而巳聞人小善必演而成之𨿽昧平生亦拳拳慰薦或斥非其罪者𨿽自敵巳上非職所及亦冒爲之言然平生未嘗以私幹人其遷官十悉以勞以恩而不磨勘淮南之僚有攘公之功取優遷而賞不及公者人皆憤之公未嘗言及坐淮賊例鐫官則乞並降已官以除其負得圭田又損已而均之其與人不校反調防之類如此然朝廷亦雅髙其節始以服推其祖晚以子之官官其叔父皆非故事特防從之平居謙厚不伐胸中洞然一言之出終身可復喜面折人過然退無異言於人委曲成就無所不從及忠義激烈萬牛莫能回其心也居鄕裏於親防長幼小大厚薄無不用其至蓋人有一善可以名其終身者在公皆不足道也夫人黃氏南華縣君攺封宜人知書有賢行先公四十日卒子四人燾太學慱士熹將仕郎煇煥未官女七人適祕書郎黃伯思起居郎李綱大學慱士李富國大府寺丞薛良顯杭州監稅範渭寶應縣丞虞澹一人尙幼至老未嘗一日釋書不觀故下至天文地理卜筮圖緯歷數無不精通而尢深釋氏其文溫潤純粹仁義之言藹如也詩平淡簡古似其爲人鄕人師之隨其材或文或行皆有可稱而其弟相朴遂以文學躐臺省躋侍從爲名臣其子燾亦以任子力學廷中第三人有釋周禮易春秋等書三百六十卷公早樹立隱然有公輔望自親亡力思所以報國故身𨿽不在朝廷而未嘗一日忘君嘗患風俗上下相蒙以取利毎因職事所及災異所詢於愛君卹民之際諄諄言之又以告大臣親舊者嘗曰茍有以天下爲度者吾從矣亦何常之有哉而妻父黃履尢器公以爲可屬大事𨿽相去千里公有言必告有大事亦以咨公如捄鄒浩之類皆自公發之其禆益之功陰及天下非一而讒者疾公不置以天子聰明大度知公如此而曽不得一日立於朝廷之上或以時未可言謂公少貶者公曰吾以委蛇事君𨿽出沒風波萬變之中隨宜捄世而無功名富貴之累爲得聖人用心顧世人未知之耳使遂其志施設何如哉聞貶郴陽獨挈其所著書以行及返猶防時事數千言須上悟而陳之且屬弟侍禦史朴誦言於朝疾已革其語不倫矣而所道亦時事也嗚呼可謂忠義出於天性古之全徳君子諸孤將以某年某月某甲子合葬公夫人於其裏鑄印墩謹錄其行事如右謹狀

浮溪文粹卷十四

欽定四庫全書

浮溪文粹卷十五

宋汪藻撰詩

桃源行

祖龍門外神傳璧方士猶言仙可得東行欲與羨門親咫尺蓬萊滄海隔那知平地有靑春只屬尋常避世人關中日月空萬古花下山川長一身中原別後無消息聞說煙塵因感昔誰教晉鼎判東西卻愧秦城限南北人間萬事愈可憐此地當時亦偶然何事區區漢天子種桃辛苦望長年

過吳明叟新居

誰開大屋沈沈者門外垂楊拂車馬主人四十持節歸髙臥緑陰啼鳥下冥冥一徑傍花入忽有靑池照深夏魚吹落日知鏡淨荷受微風防珠防夫君少有湖海气欲駟長鯨無地跨故將能事驚世人坐向云端差萬瓦稍培幽桂出窻底時放靑山來竹罅人言此興極不淺天遣公忙那肯赦要須便作輞川圖他日思歸聊對畫

同張昌時宿髙明寺

幽臥不知覺窻懸寒日初矧伊夜來雨谿聲到吾廬故人挽我出忽枉天際書躋險敢自休靑山轉籃輿相逢竹間寺共擷園中蔬殘僧誰在亡奄忽十載余茗果話疇昔新晴報鐘魚東雷亦巳鳴百艸苕穎舒柰何與之子齒髮日夜防眷此不能發牽衣更踟躕明朝各回首世事將焉如

次髙郵軍

小雨靜林麓鵓鴣相應鳴移舟漾淸深薄晚荷气生歸鳥盡雙去潛魚時一驚菇蒲若無人渺渺炊煙橫艇子檝迎我攜魚薦南烹月出殊未髙防林隠防明依沒會有處斗掛天邊城

阻風雨辟邪渡寄王仲成

渡頭急雨鳴森木木杪顚風飛大屋沒寒水稲生芽滿眼靑泥車折軸山行值雨舟值風窮愁日日煩天公不如歸臥澗壑底世事不埽春【缺】空別君兩年重此別喜君胸次渾冰雪擬將身作賈胡畱無柰事如空鳥防挽我不回君怒嗔交情把玩轉淸新相隨百里還相見只有西山似故人

避地函亭野步

今日幸無雨天空出遙岑行行不知疲遂至春江潯汲路轉籬落人家在桑陰平疇漲淸波隴麥如人深溝畎戱鳬鶩新蒲映浮沈我生本樵漁對此諧初心風物豈不好悲來自難任邊塵暗中原四海如驚禽黃屋狩萬里兩宮隔辰參龍移螻螘窺月晦蟾蜍侵宇宙有傾覆玆防豈嶇銷憂賴濁醪太息誰能斟

庚午歳屏居零陵七月二十日以門掩候虫秋爲韻賦五首

幽人獨夜時潮落西川根渡口櫓聲急一江煙雨昏城頭短長更不寐聽譙門趺坐數千息焚香待朝暾

右一

暑退潦亦收瀟湘淨如染時觀自跳魚衝破靑琬琰纎纎初月不受薄雲揜近村應漸寒巳有鴉數防

右二

人生幾聡明日夜隙駒驟才經花信風又過麥秋候吾非金石堅與世相邂逅胡爲聞鐘鳴更歷路傍堠

右三

家山在何許渺渺彭蠡東人來數月程衣敝補道中昨宵靑燈花似墜釵頭虫兒饑女沈綿歳晚書未通

右四

人言間闊者一日如三秋孤臣昔放逐七見天星周早洿髙門地姓名記前旒如何天雞星不照湘南州

右五

次韻向君受感秋

且欲相隨苜蓿盤不須多問沐猴冠菊花有意浮杯酒桐葉無聲下井欄千里江山漁笛晚十年燈火客氊寒男兒幾許功名事華發催人不少寛

向侯拄笏意千里肯爲俗彈頭上冠何時盛之靑闥妙語付以烏絲欄日邊人去鴈行斷江上秋髙楓葉寒向來叔度儻公是一見使我窮愁寛

晚發吳城山

風埽陽侯雪陣平雨催摩詰畫圖成气吞浦漵重林盡秋著江湖去鳥明厚祿故人無一字長年三老伴餘生會須滿意開懷抱到眼廬山不世情

過臨平

一別九霄路風煙長滿衣巳成身老大無復世輕肥天闊鳥雙下山寒人獨歸曉來何似雨春水半巖扉

右一

睡起涼生岸鉤簾坐小窻麥風能起柁梅雨不鳴江往事心長折歸塗影自雙依然蒲柳地人老故先降

右二

書寧川驛壁

過眼空花一餉休坐狂猶得佐名州𨿽遭瀧吏嗤韓子卻喜溪神識柳侯盡日野田行防防有時云嶠聽鉤輈防將新濯滄浪足踏徧千巖萬壑秋

宿鄼侯鎭

當時踏月此長亭鬢似河堤柳色靑今日重來堤樹老一簮華髮戴寒星

微涼初破候虫秋露艸螢光已不流搔首與誰論往事星河無語下城頭

山上方

度險逢幽處憑誰冩壯懷連甍棲絕壁孤塔表長淮地本吳楓接山今禹績皆潮聲從殷寺竹影自翻堦木杪朱欄出城防雪浪埋乾坤迷枉渚霧雨泄陰崖丹葉經寒在蒼洲向晚佳魚龍宵聽唄猿鳥晝窺齋月滿蠙珠實霜淸磬石諧僧盂收柏子樵徑埽松釵左宦書無鴈南烹菜有鮭風煙欺短髮雲水信殘骸竟作何鄕老虛慚素尙乖江湖今在眼歸合辦靑鞋

醉別季髙侍郎

疇昔追隨翰墨功名今日愧劉郎英姿合上淩煙閣巧譛曾遭偃月堂雙漿又乘淸夜去一樽聊發少年狂歸來卻共燈花語騎省防成滿鏡霜

漫興

晨起翛然曵杖行一簾疎雨作秋淸老來嵗月能多少防得栽花結子成

燕子年年入戶飛向人無是亦無非來春彊健還相見送汝將雛又一歸

北窻

睡起無一事怡然眄庭柯緑陰微缺處最得南颸多

已酉亂後寄常州使君侄

汾水逰仍逺瑤池宴未歸航遷新廟主矢及近臣衣塞馬窺天塹邊烽斷日畿百年還海地回首復成非

古鏡行

我有辟邪鏡得之鹹陽宮其陰爲天池一母將九龍旁書負圖字土蝕如旋虫緘以駭雞珍妙極倕之工請言照遠近十里秋毫空豈不鑑脂澤所貴肝膽通問誰爲此器太古非人功客聞重嘆息意欲窺靈蹤髙臺不辭倚恐客難稱容繩窮匣半啟四室來悲風日車當晝畱羞澁如頑銅森然髮上指凜若臨霜鋒我還撫客手此豈世寶同揮淚兩無言掩鏡鞶囊中

蔡天任韻

修廊過午夕陰合蝴蝶滿庭春艸長呼兒更捲簾數尺要放晚晴升屋梁

詞

防絳唇

新月姢姢夜寒江靜山銜斗起來搔首梅影橫窻瘦好个霜天閒卻傳杯手君知否亂鴉啼後歸興濃如酒

二

髙栁蟬嘶采菱歌斷秋風起晚云如髻湖上山橫翠簾捲西樓過雨涼生袂天如水畫樓十二有个人同倚

小重山

月下潮生紅蓼汀殘霞都斂盡四山靑柳梢風急墮流螢隨波去防防亂寒星別語記丁寧如今能間隔幾長亭夜來秋气入銀屛梧桐雨還恨不同聽

浮溪文粹卷十五

欽定四庫全書

浮溪文粹附錄

宋故顯謨閣學士左大中大夫新安郡開國侯食邑一千五百戶食實封一百戶贈端明殿學士汪公墓志銘

左朝奉郎充敷文閣待制提舉江州太平興國宮孫覿撰

建炎紹興間大盜據中原羣惡嘯亡命相聚爲寇於是環四海爲盜區矣天子慨然仗一劍出入兵間禁暴除殘拯溺弔凶於戎馬蹀血之餘以建中興之烈當是時顯謨閣學士左大中大夫新安汪公爲中書舍人翰林學士一時詔令往往多出公手凡上所以指授諸將感厲戰士訓飭在位哀閔元元之意具載誥命之文開示赤心明白洞逹不出戶窺牖而天威咫尺坐照萬里學士大夫傳誦以比陸宣公居無幾何權臣樹黨除不附巳公亦抵罪斥居永州積十二年更四赦不得還間遇勝日幅巾葛屨登西山循鈷鉧潭入愚溪並湘流沈文以弔古人而自肆於山水年益髙文益奇詩益工華妙精深與柳儀曹相望於數百載後文章格力與之相上下何其盛也公旣沒諸孤防防歸葬且致公治命屬余銘余與公防四十年知公爲審乃序而志之系以銘公諱藻字彥章姓汪氏饒州徳興縣人曽祖震太常丞贈光祿卿祖宗顏尙書都官員外郎【此下有脫文原本缺】贈少傅妣越國夫人陳國夫人皆陳氏公自童幼已卓越有大志學舉子業旣成得春秋左氏西漢書讀而好之銳意欲與之並年甫冠徒步防太學有司第其文屢出諸生上中崇寧二年進士乙科瓊林錫宴酒半上方賜冰狀元霍公端友屬公表謝授紙筆立就如素習之一坐嘆驚調婺州觀察推官就除宣州州學教授丁少傅公憂服除授從事郎荊南府掌書記不赴攺江南西路提舉學事司幹當公事代還至京師會徽宗親制君臣慶會閣詩羣臣和進喜事者集錄爲一大捲公適見之擬和一章屬詞用韻句法淸新出眾作之右卽日傳布諸公喜而稱之除九域圖志所編修官攺宣教郎遭陳國夫人之防免防除祕書省校書郎遷著作佐郎符寶郎是嵗政和四年也故相王黼頃與公爲太學同舎不相中比當國黜公通判宣州州將俗吏公益不樂上書請宮祠得提防江州太平觀寓家晉陵凡八年終黼之世不用累轉朝奉郎公博學彊記自六經百家太史之籍先儒箋防傳注之書兵家族譜方言地誌星經歷法佛老之眾說與夫萬里海外蠻夷異域荒怪之序錄靡不記覽山陰賀鑄方回知名士也亦寓晉陵聚書萬餘卷公日從之防多得所未見者凡伏臘衣食所須盡以供筆札而錄藏之其辭章明於道徳達於世務指事析理引物托諭馳騁古今貫串經傳該備眾體蓋數十萬言自成一家公在江西徐俯師川洪炎洪芻有能詩聲自負無所屈一日俯見公詩於僧壁唶曰此我輩人也率二洪詣舎上謁旣去公曰騷人墨客撚須琢句以自鳴其不平耳烏足尙也至是數年卒以大手筆稱天下金華勸講石室防書典冊施之朝廷樂歌薦之郊廟鴻文碩學暴耀一世人知其名家有其書而詩律髙妙興寄深逺亦非近世詩人之所能及淵聖登極召爲尙書屯田員外郎旋攺禮部進太常少卿起居舎人今上踐祚轉朝請郎召爲中書舎人賜三品服大駕狩維揚詔中書後省試潭州進士何烈烈對稱臣臺防論列非所宜言罷公爲集英殿修撰提舉江州太平觀明年復召爲中書舎人擢給事中兵部侍郎兼侍講直學士院公艸髙麗答詔上顧輔臣稱公得代言之體久之髙麗人謝表至上復稱公眞拜翰林學士以所禦白團扇親書紫誥仍兼綰黃麻似六經十字以賜縉紳榮之累轉朝議大夫公自登侍從屬時多故感懷恩遇凡所建請皆當世要務常論諸大將擁重兵髙位崇秩子女玉帛已極富貴之欲而根據盤互浸成外重之勢陳所以待諸將者二事後十年卒如公防又言宣和諸臣交通貴幸一時誤恩官有至銀靑光祿大夫者臺諌極論方就鐫褫詔墨未漧而建炎恩宥又當甄復盍依祖宗法至中大夫而止論繳數人國論以爲允又言太上皇元符以來至上建炎之元並無日曆可謂闕典古者有國必有史史必有官漢法太史公位在丞相上天下計書先上太史公副上丞相自唐至本朝亦以宰相監總國之重事願畱聖心上欣納翌日輔臣請擇所付上曰無以易藻矣尋除龍圖閣直學士知湖州領日曆如故搜攬闕文防稽眾論逺至閩蜀數千里外近在寓公寄客之家或具公移或通私書旁捜博采逺近畢至分設科條以類詮次才十二三移知撫州嵗余罷爲提舉江州太平觀會翰林侍讀學士範衝防言日曆者國之大典比詔汪某纂集更渉歳月稍見功緒書未成而中止積久散逸後人益難措手矣今方就閒可降詔令依舊纂集俾三朝文物著在方冊非小補也於是有防復命公許辟官屬二員賜史館修撰餐錢辭不受書成凡八百冊上之上遣使賜茶藥進官二等加中大夫除顯謨閤學士知徽州公前後典六州先惠愛重名教有古循吏之迹唐顏魯公嘗爲湖州刺史公建言昔章聖皇帝幸亳次睢陽親屈帝尊臨見雙廟旌巡逺異代之忠以風厲天下顏眞卿叱叛臣李希烈而死廟食吳興距行殿不能百里宜蒙褒典以增忠臣義士之气詔從之賜號忠烈詔下公大治祠屋書牓掲之郡有籍錄朱勔窻戶數十種丹漆之光可鑑寮吏請爲州治樓觀之飾公曰吾葺魯公祠可用也輪奐一新州人大恱徽州學舎敝小方議攺築公嘗爲文記鎭江府學之成州將程邁以白金致餽謝公報曰比葺郡學費無所從出而餉金適至巳付諸生令拜賜矣又斥公帑之贏續之落成爲一方壯觀轉左大中大夫十一年知泉州殿前司大校搜選禁軍之伉健者移州具資糧遣送公曰州並海宿兵數百所以備非常畱不遣馳奏驛聞大校怒以語侵公免符下乃移知宣州閱月攺鎭江府鎭江自經建炎之亂嵗輸上供米率不如數轉運使按視計倉粟之在存者尙負數萬盡扃鑰而去軍食不繼官吏憂窘不知所出而公適至命破鐍給之遺書使者曰官軍張頥待哺米在廩中而不予之食羣黔饑餓無聊𨿽錮南山猶有隙也輒以便宜開發老守重得罪不敢辭會言者讒公而罷論奏不已落職永州居住更七八年感風痺乞致仕不許竟卒於永州寓舎實二十四年六月癸未也享年七十六積官左大中大夫爵新安郡開國侯食邑一千五百戶實封一百戶沒後二年詔復顯謨閣學士官其二子又一年徽宗實錄成書宰輔奏言用公所著爲多詔贈端明殿學士公性樂易不事藩飾以峙聲名至居官任職則矯矯然不侵爲然諾者也不喜殖財利榮貴三十年無屋廬以居有田陽羨亦不足以卒嵗而嗜書學古老且病猶不去手大璫梁師成用事小人朋附目爲隱相武人吳可者師成許以能詩至出入臥內公罷符寶可過公致師成意曰聞名久矣幸不鄙過我禁從可拱而俟也公謝不往客曰吾曹望隱相之門如在天上召而不往何故公曰若使我與可輩爲伍邪守湖日朝廷和糴米六萬餘斛公視六縣民力所堪鐫三之一而上書自劾詔勿問居歳餘戶部被防降本錢復糴數萬斛嵗適大稔物估相當如數而辦例進一官公曰吾嘗以減糴待罪幸蒙恩貸今豈可復受賞邪三辭卒不拜海舶次泉闍婆國王附送龍腦數百兩爲公壽公卻之或曰異國之王因舶商致方物修故事不可卻也公飭送公帑一銖不取公於辭受類如此亦以故遂多齟齬於世始公在太學與王黼有纎芥後黼入相嫌恨不除竟坐廢斥而言者指公爲黼黨黜永州累赦不宥卒厄於窮裔以死𨿽然朝慍暮喜乍賢乍佞初若一閧然曽未轉盼如潦水之歸壑而髙文大冊垂世傳後與古作者並列於圖書之府聖主親覽追錄故侯復還舊物得防相除孰與公多公之文有浮溪集六十卷行於世裔夷謀夏錄二卷靑唐錄三卷古今雅俗字四十四篇公尢工大小篆得李斯陽冰用筆意元配淑人趙氏今配淑人莊氏亦前卒葬於常州宜興縣陽蔡後塢二十五年十二月乙酉諸孤奉公之防合葬於二淑人之墓子七人男曰恬右從事郎曰悟右宣教郎新差知婺州金華縣丞主管學事曰恪右承事郎曰憺曰懍曰憘並右承務郎曰愇未仕女適右迪功郎莊珪孫男女十三人男曰文舉巖舉臯舉賢舉女適左奉議郎嚴康朝進士孫廷實莊霆莊霈余尙幼新安汪氏之徙鄱陽蓋已久矣自曽祖至公四世皆以儒學中進士第而公以文章大顯於時徳興田園悉推予其兄以郊祀之恩任兄之子恱命未下而公貶元丰已未少傅公爲泉之晉江丞而公生後六十年公刺泉入境恍然悲喜太息曰城郭是矣昔陳秀公生於鎭江後建鎭江節築大第居焉實秀公始生之處山川之靈鐘爲人英古今所傳不可誣也銘曰赫赫我宋崇雅右文藩飾萬物如嵗之春治具炳然監於二代儒先酋酋光明碩大偉歟汪公徳配先民學窺聖域文嫓皇墳蕓省讎書螭坳珥筆論經石渠坐五十席代言西掖視艸北扉渙發大號雷動風馳持橐剖符出使入侍今之名臣古之循吏風流儒雅慈惠之師六州之氓途詠而思誰私黨讎乃讒乃逐投畀荒裔一斥不復斗野之南光气屬天埋藏不沒至寶在焉擾擾萬生趨死一軌百鏈之英有化無死巍巍昻昻命世之儒流傳海內公有遺書銘公於石石磨可燐公名不磨爲萬世凖

宋史文苑傳

汪藻字彥章饒州徳興人幼頴異入太學中進士第調婺州觀察推官攺宣州教授稍遷江西提舉學事司幹當公事徽宗親制君臣慶會閣詩羣臣皆賡進惟藻和篇眾莫能及時胡伸亦以文名人爲之語曰江左二寶胡伸汪藻尋除九域圖志所編修官再遷著作佐郎時相王黼與藻同舎素不咸出通判宣州提防江州太平觀投閒凡八年終黼之世不得用欽宗卽位召爲屯田員外郎再遷太常少卿起居舎人髙宗踐祚召試中書舎人時次揚州藻多論奏宰相黃潛善惡之遂假他事免爲集英殿修撰提舉太平觀明年復召爲中書舎人兼直學士院擢給事中遷兵部侍郎兼侍講拜翰林學士帝以所禦白團扇親書紫誥仍兼綰黃麻似六經十字以賜搢紳艷之屬時多事詔令類出其手嘗論諸大將擁重兵寖成外重之勢且陳所以待將帥者三事後十年卒如其防又言崇觀以來貲結權幸奴事閹宦與開邊誤國得職名自觀文殿大學士而下直祕閣官至銀靑光祿大夫者近稍鐫褫而遷延恩宥又當甄復盍依國初法止中大夫紹興二年除龍圖閣直學士知湖州以顏眞卿盡忠唐室嘗守是邦乞表章之詔賜廟忠烈又言古者有國必有史故書榻前議論之辭則有時政記錄柱下見聞之實則有起居注類而次之謂之日曆修而成之謂之實錄今逾二十年無復日曆何以示來世乞卽臣所領州許臣訪防故家文書纂集元符庚辰以來詔防爲日曆之備制可史館旣開修撰綦崇禮言不必別設外局乃以郡人顏經投匭愬其敷糴軍食遂貶秩停官起知撫州禦史張致逺又論之予祠六年修撰範衝言日曆國之大典比詔藻纂修事復中止恐遂散逸宜令就閒復卒前業詔賜史館修撰餐錢聽辟屬編類八年上所修書自元符庚辰至宣和乙己詔防凡六百六十五卷藻再進官其屬鮑延祖孟處義咸增秩有差藻升顯謨閣學士遣使賜茶藥尋知徽州逾年徙宣州言者論其嘗爲蔡京王黼之客奪職居永州累赦不宥二十四年卒秦檜死復職官二子二十八年徽宗實錄成書右僕射湯思退言藻嘗纂集詔防比修實錄所取十蓋七八深有力於斯文詔贈端明殿學士藻通顯三十年無屋廬以居極羣書老不釋卷尢喜讀春秋左氏傳及西漢書工儷語多著述所爲制詞人多傳誦子七人恬恪憺怲懍憘愇

浮溪文粹附錄

