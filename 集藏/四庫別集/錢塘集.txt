

欽定四庫全書

集部三

錢塘集

別集類二【宋】

提要

【臣】等謹案錢塘集十四卷宋韋驤撰驤字子駿錢塘人皇祐五年進士除知袁州萍鄕縣歷福建轉運判官主官主中出爲防路提刑建中靖國初除知明州丐宮祠以左朝議大夫提舉杭州洞霄宮卒其事迹不見於宋史而集中所載袁狀祭文諸篇署銜尙存可以得其大槪焉端臨經籍考有錢塘韋先生集十八卷宋史藝文志卷數亦同是編原本十六卷前有収藏家題識宋板韋驤集系明吳寛家藏本原關第一第二卷

實止十四卷檢勘書中凡構字皆空闕而注其下云太上皇帝禦名當由孝宗時刋本抄傳特所闕兩卷諸本皆同今已末由考補耳驤少以詞賦知名王安石最稱其借箸賦而集中未見考宋史藝文志驤別有賦二十卷當別在賦集之內而今佚之矣其古體詩亦已不完而梗槪尙具觀其气格大抵不屑屑於規橅唐人而密詠恬吟頗有自然之趣雜文多安雅有法而四六表啟爲尢工其精麗流逸已闕南宋一派𨿽未能接迹歐梅要亦一時才傑之士也謹釐攺目次卽所存之本以第三卷

爲第一定爲一十四卷著之於錄屢經傳寫脫落頗多世無別本其可知者隨文校正其不可知者則姑從闕疑之義焉乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

錢塘集卷一

宋韋驤撰

和鄧舎人讀之罘碑二十韻

之罘之碑何所刻昔者秦人紀秦徳風鎪日鑠防璞昬雨暴冰殘老坼防芒遺字三四行容易歷年千五百文詞事實可攷求賴有子長修簡防始皇末年气益矜輕視天下誇功名玉墀金戶厭宮殿不逺萬里爲防行鼓鐘帷帳不移徙所至毫髮皆如情溫寒凊暑回造化絕深度險安經營徐市盧生巧窺測浪語神仙致君惑東巡亟欲見三山從此海壖來轍迹神仙杳邈不可攀六龍回首滄波碧從臣無以慰躊躇請陳勲業刋諸石髙文大句如形容將以榮耀傳無窮銀鉤玉箸勒未久變故恍忽如飄風人心恚望鬼神怒滈池神怪俄符同禍秦非胡胡在國長城未畢咸陽空空遺此石蒼崖裏萬古悠悠辧終始𨿽然篆刻半缺訛至今不得藏虛美世人往往愛瑰奇蠟澤松煙印之紙覽觀莫不哀所爲豈獨玩焉而已矣

送皮獻臣郎中赴河朔【提按便糴袁州作】

明公器業眞無敵術學精深貫今昔胸中應變勇所爲韜養許誰窺畛域立朝壯齒名已髙君相都兪采風迹擢從畿邑超等倫寘之計府憑宣力古來才盛多見排議論波濤起尋尺剖符江表𨿽左遷憤卹何嘗動顏色惟思補報誠益勤奚翅循墻驚寵錫鋤姦整敝皆得要百事詳求不容隙宜陽編戶十萬餘疲瘵彌年逢藥石旄倪愛戴憂公去口頌心祈繼朝夕除書忽爾天上來借冦無緣徒悵惜汝曹固恨奪慈父上意其如念河北河北近罹災變深墊溺之餘病艱食經營調度難其任正是廟堂精選擇此時委寄非平時賢者豈辭當逺適長川六月風雲爽苒苒雙旌標畫鷁送行擁岸車馬稠戀徳尢多淚沾臆袁民愼勿挽公舟蚤防公歸廣膏澤

觀劈石

籃輿逺冒西山色宛轉羊腸踏寒碧巖涯深處屢騰聲何事晴雲多霹靂尋聲迆邐過枯林始見羣工劈山石斧斤鋒刄奚足云鐵楔縱橫乃爲力隨文察理以段致大或尋常小盈尺心手應出自然不啻庖丁操騞砉問其勤苦將胡爲驅車運致希酬直牛山濯濯罹采伐萌蘗悄如無夜息此山遭值甚牛山攻撃何年可終極石頑人智其柰何智巧反爲天地賊

和殘臘幽谷西逰適

晴光泛泛山之阿谷禽朝飛聲己和溪面冰消玉沙活臨溪逆想春風過忽來忽往只隨興騶從屏寘殊無多略挽梅梢數繊蘂後日重來添防何

賦金橘得曲字

結根長江左移植淸流曲朝暉斂夜霜香苞間寒綠落落黃金丸堆盤照明玉逺想洞庭姿宜慙風韻俗咀嚼聊一評嗜甘母見辱

卽席

金鑪獸熖回春律碧琖螘花資野逸臘枝剪防玉蓮光歌扇舞茵爭秀出主人醉賓賓醉徳傾兀不慙冠武側一時陳迹去莫追此段淸歡寧易得

復用前韻謝和鄙萹以送行縣

耐衝曉霧狐裘宻亂踏寒霜馬蹄逸徧行屬邑敢憚勞樂嵗償逋民易出雲間想戀雙旌色防轡長坡首頻側更懷珍句重見酬一顆驪珠探頷得

和待梅花從一字至十字句

梅遲回雪己消花未開傍山林館近水亭臺相期白玉蘂數費碧雲才況有冰霜對偶且無蜂蝶嫌猜含蓄淸香知自負包藏幽艶俟誰來嶺頭信兮使騎未至樓間怨兮角聲已哀提壺秉筆兮酣詠其側花神有知兮得不畱心哉

陪宜春守皮獻臣逰化成巖

城闉北出春江濶鐵鎖聨舟波浪截驅車度岸得幽岑半帶云陰靑欲活何年造化成此巖誰爲髙閣依巉巉穿巖登閣意思豁气象百種相交參雙旌逺映蒼煙色山鳥江花俱自得使君暇豫眞適然萬室鳴弦不知極江南舊美傳庾公浩輩爽逸陪逰從風流不減當時盛獨愧非才列座中

和新晴

晴溪淥於藍舴艋隨風泛春光一何明山川在軒檻杖履登靑臯牽條繋柔纜追攀盡幽興尋源達觴濫早春逰王氏園防牡丹約花開再逰探韻賦詩得早字

蜿蜒溪岸尋芳艸似覺城東春色早並溪穿竹入幽林已愛和風養華藻參差雕檻木芍藥細葉新抽防漸好花開使節儻尙畱願奉淸樽爲花倒

和畱春亭席上送蘇判官

淮野徵途人鄰邦蓮幕客飛鳥逸鞭聲遙山引行色歸歟況春近林芳多甲拆投宿可收燈囊中夜光白【以君得翰林新句故有是云】

飲櫻桃園

拂閭尖出櫻桃表花枝巧向春風裊四座交飛白玉船一聲相勸提壺鳥揺揺畫隼靑天杳落日酣歌近芳艸撥開塵淟從淸逰安得樽前辭醉倒

州宅牡丹盛開防剪欄中奇品見贈仍屬爲短歌於席上

永陽州宅如仙隠花藥妝春有畦畛牡丹開處防爲欄翠幕障風怯風日髙花醒一開筵酒琖照花花自哂東君不負禁林人猛放滂葩肆鉤引莫教狂雨妬淸歡狂雨來時似秋槿主人愛客令剪送一朶防云離玉筍飲量恨非千丈陂欲吸百嘲還噪吻殷勤厚意不可酬謾作短歌羞不敏

新泉

美泉在山人不知美泉出山還有時瑯邪之東幽谷西公來發此淸漣漪搜尋土脈示山叟霜鐝入土荊榛披逡巡方丈露澄瑩十目爭防靑琉璃一之二之來觱沸嶺猿驚嘯溪禽飛呼工藂手甃白石玉匣寶鑑生光輝自從開鑿貯寒碧朝云夜月常遲遲春華將近天气爽公攜賓從何逶迆回環欄楯照丹碧顚倒旌斾浮葳蕤飛觴防翰不勝樂梅栁恨不先芳菲此時玩泉愛淸切異日飲徳欽規爲甘香潤澤濟枯槁源源難絕滁人思

賦酴醿短歌少畱行斾

酴醿髙架淩春風飄然疑與天香同瓊英綠葉何玲瓏開樽爛賞情無窮把酒祝花花且記玉堂仙人將整轡柔條好爲挽云軿少慰邦人戀軒意

曉雨離銅山驛

北風吹云頑不散山雨蕭蕭夜將旦起來勉彊著徵衣索馬躊躇就途宴岡泥漸滑沮遄邁林靄正濃迷逺盼旅懷慘鬰亦所宜安得秋陽露霄漢

宿景徳方丈

塵迹走塵途禪林少禪客我來宿方丈但愛秋月白夜分始就寢萬籟同一黙淸輝滿紗幌歸夢徒反側木魚𨿽無心桹桹動吾息

鵞湖仁壽寺

環抱煙雲峯坦夷杉松逕古寺聊稅鞅忻然遇幽勝躋攀上崖閣足以逺眺聴秋花或丹紫殘蟬尙呼應著處有佳趣徵途自無定臨風誦韓詩兩事皆害性

石井泉

淺淺山下洞澄澄洞中泉泉聲寂無聞泉色碧於天解纓不欲濯瑩澈殊可憐掬飲聊漱甘頋我心常蠲

上饒祥符寺山亭【時太守劉載酒率逰】

聨舟以爲梁度溪卽幽寺危亭躡層雲逺日得以肆城中樓閣多水外峯巒翠地主喜載酒相從車馬萃客心正悠悠嚴闉促回轡

月巖

一等造化功此巖何異絕其髙僅齊雲中空杳如月如月月不圓望之光芒全何人植蒼桂婆娑亦相緣凡物偶有象愛好獨難偏彊名𨿽自人所得重天然詩者衒巧思或比蝕與由來假借中奚必加鑽研

九日鳳凰寺

節物驚重九區區尙山行固無登髙約遲明卽修程下馬入古寺牓懸鳳凰名來巢古所傳至今得徽稱拂席坐其堂耳目一以淸歘然壯稺集往往持盤甖問其何以至云此謝秋成年年當此時村落相經營薄具飣餖所將惟至誠感此良自嘆吾生殆如萍從仕徒衮衮退歸亦無田去嵗嘗爲客今晨復遄徵佳節眼前過有酒難獨傾紫萸金菊花何以爲芳馨豈如羣野人蹄涔自紓情行矣姑勉彊義命心所明

過婺源諸嶺

古言行路難非獨在險阻玆焉婺源道登嶺足勞苦何謂路之難其他未足數躋攀上﨑嶇僅與猿狖伍下臨萬丈崖險黒不可睹馬蹄長及腹僕頷防著土俛盼飛鳥背仰躡防云縷藤蘿爲所依用力必審舉終日踐羊腸天寒汗如雨凝結本無心開鑿知彊取君不見世情崄惡未易論此嶺𨿽髙前孰禦

古金章【全椒民問二稚子得金章於野分而競焉入於縣縣以獻州】

黃金鑄印爲紐埋沒郊原已綿久春泥深防襯耕蹄臘雪銷時經獵走臘去春來防百年年年寂寞無寅緣不知何代何王賜於此奚爲獨墜捐由來至寶寧長棄一旦光輝難自祕牧兒蕘子兩窺觀不識雕章只知利裏胥白官官爲収歘從下邑歸之州發囊啟襲生精彩十目爭視寒星流粲然五字分明在蒼龍副將軍所佩將軍安在惟空名方寸堅剛終不潰物否而通理所宜在人誰謂殊於斯請防金印雜瓦礫未逢采拾毋輕嗤

中和堂

秋陽逺泛秋山色越嶠連云聳深碧廓然千里防一堂勢壓全吳迥無敵古今貴耳不貴目方丈蓬萊徒記籍安知嚴麗非壺中登覽渾疑脫塵迹芙蓉耐霜紅兩行杉檜淩空翠千尺捲簾樽俎當淸風大白一飛羣慮釋輝光生舊牓公以中和樂邦職又欽徳操必有鄰朝夕堂陰防七石

寒菊【仲冬十三日】

皎皎園中霜鮮鮮砌間菊長至破旬來玆芳乃幽獨豈其時使然寒威未加肅又豈各有命榮謝分遲速如何繊柔質堅可敵松竹綠葉共葳蕤金英相陸續究之得所自養助爲之福去蠧誘童稚剪蒿専野僕恐弱卽枝扶憂幹必澆沃北風賴宻樊朝暉借余燠侵牟絕蜂蝶蹴蹂無雞騖得以保天材隆冬尙芬馥一漑必後枯嵆生論尢篤孟軻亦嘗嘆濯濯牛山木奚獨物有是在人宜愼毓闗節防疾疢驅除先嗜欲所養重於心非徒口與腹所履正乎道非徒險與曲紛華靡交戰忮害盡消逐自然致沖和久壽不遭促持玆養生理可繼喬松躅興作寒菊詩葩浮寕傳俗

題君佐寓翁庵

人生擾擾無非寓以寓名庵深得趣寓翁之庵年月多一日持文索詩句乃知主意不在詩欲以斯言昭未悟吾儕又作寓翁庵附贅懸疣聊復賦

觀江都王畫拳毛騧

憶昔曽觀名畫記畫馬獨貴江都王當時所畫拳毛騧聲名气格淩有唐太宗愛之自題識縑素翕赩生輝光何年流落傳人間至今不冺猶珍藏髙堂邂逅一注目髣髴神駿如騰驤拳毛騧非凡馬匹天駟之精爲時出虯須英主數跨鞍出入戈鋋勢飄逸谷州洺水血戰酣電轉風馳萬人屈欃槍掃盡社稷牢歸來始覺金創宻江都能事妙入神落筆奪得造化眞星瞳月頰批竹耳一毫不謬誠絕倫時移物化丹靑在後世乃識眞騏驎寂寥莫繼數百年其間惟有曹將軍將軍畫馬超儔侶於此區區奚足數爲圖謾雜師子花忍使龍姝失其處予知此畫名實兼虛美安能動今古嘆嗟不足聊一歌卻愧辭華非杜甫

求陳和叔艸書千文

伯英臨池池水黒世稱艸聖眞無敵逸少奇蹤昔所珍曽爲換鵞書道徳晚有張顚尢怪偉意自公孫劍中得由來傳播千百年筆法至今爲準的近時此學𨿽凋零妙絕何嘗虛賞識惟公气格出天然揮埽能兼古人迹縱如煙海魚龍逰防若秋天鷹隼撃斡旋舒慘在術內心通手應難窺測曩傳法帖久己寘安得千文飽矜式越溪明楮白於霜晝永願公飛電墨

謝中書張侍郎分恵賜冰

蒸云熾結炎威稔紫禁傳宣馳內品頒冰首及輔臣家三伏歘成秋气凜寒光瑩澈帶恩輝圭角崢嶸出天稟紅塵不敢傍朱門溽暑何由近華寢無瑕獨愜水精盤薦冷潛被文石枕池鳳應思引輕喙鼎梅亦覬淸余餁蝸廬窮處厭煩酷嘉恵分霑幸尢甚兒童驚目且相懽蠅蚋竄身寧自審荷公借潤變焦枯食蘗肺腸方渴飲彊持累句冒鈞衡深愧才華非鮑沈

暮夜還家得淸叟所畱二詩因以謝

暑雲結雨殊蒸鬱騎馬天街塵土沕汗漬巾冠澑墨珠兩目昏眵情忽忽入門下馬意歘紓一淸風偶飄拂豁然自喜方自疑短軸碧牋僮捧出開卷知爲淸叟詩濯熱蠲煩一何疾淸叟之詩豪且麗筆力滂葩少儔匹上萹首吟東府西壁之畫竹髣髴龍孫見奇質繼言手植湘川斑一一瑯玕露蕭瑟次萹追憶錢塘西湖之荷花十里紅香夢難必形容摸寫極繊妙造物無心爲之屈繄余何幸並獲觀冰飲玉壺淸澈骨須臾狂霔轟雷車至寶似難安陋室欲還卻記古人言在處防藏宜有物且攄鄙思酢所貽無以續貂還見詰

昨日輒以鄙句奉謝重辱長萹爲貺再借來韻和答

屋梁曉影初日暾銀潢下沃昆岡焚鐵騎騰突方追奔璵璠入水體自溫翩翩夢翼飛天門異香气力能返魂眞珠傾寫琉璃盆靑銅古鏡磨塵昏知音聴鳳裁龍孫重然寶劍垂荒墳扶揺九萬觀化鯤君詩體格能並存大言軟語淸兼渾搜索物象窮乾坤瓊牋碾出花無根字字馥鬱如芳蓀至寶無價難輕論洪波蕩縱長鯨吞元化運轉通昆侖探頤不見雕鐫痕胡爲及我窮陋門守防固乏育與賁美材誰薦爲犧樽羃之疏布飾以琨致用淸廟非常恩

和彥常防月

雙扉窈窕疑仙穴鎖宿彌旬塵事絕夜色蕭然鼓二中聫步空庭望寒月眾星掩抑天無雲萬瓦鱗鱗帶霜雪俯防腐艸亦光輝仰數冥鴻自行列瑤臺十二好裴徊銀界三千孰分別鉤簾卻坐未欲寢況有髙談助淸澈忩忩置酒當虛櫩肴蔌飣餖殊防繊長檠徹去不復用豈假宻炬徒炎炎追思李杜篇章妙亦有狂語時相兼舉杯勸飲一何怪斫桂浪欲尢難厭豈如我軰賞以意一觴一詠情何恬興闌影側各分散心月兩適俱無嫌

謝鄭州張資政恵書寄酥十四韻

崢嶸嵗律垂更舊蕪室蕭然度淸晝追想牙旌欲首途防羸取別甞重復躊躇去徳不勝情歸迫嚴闉僅能走歘驚霜月再望西向拳拳使心疚心之疚兮日益深使者踵門書忽授璨然誨語盈累幅字字煇華敵瓊琇殷勤睠與奚所貽紙尾復題酥以侑開緘珍視未敢嘗捧重臨風且三嗅初疑黃玉可如泥和以露華凝不澑又訝仙膏久鏈成自有光芒發昏瞀輕言豈學陸機對以況蒓羮一何謬依稀乳酒下靑雲詩慕少陵慙淺陋汪洋恵意不可酬匕箸姑停聊宻覆畱向春朝助後觴卻望臺星祝公壽

之文【十月十四日離益昌十九日卭提館作】

薄晚出城闉江橋渡淸澈暝投僧居宿虛閣對圓月收燈納寒光瑩淨見毫末久之未卽臥爽气愛軒豁旣眠復輾轉竟夕灘聲聒嘐嘐辧初鳴報馬己秣就途諏所歷七驛皆岑絕自玆五昏曉寢食乃其歇肩舁及攬轡必步由險輟側身經﨑嶇仰首睨嵽嵲縈棧逺如綫危處甚髫髮獨跨不測震足殊卼臲履之爲不疑無乃徼幸切緣崖矚飛濤盡眼噴霜雪往往生轉收昐不敢瞥間或得佳趣終多備驚蹶髙峯防玉枕日射增皎防因以名其村野老能指說蘧廬盡流泉夜響每淒咽哀吟聴猿狖殘星半明防邊城行漸近山勢如削鐵防歷愈艱苦气象且凋缺蕭條道旁舎編版代瓦設田婦負所汲鳶肩語嘲哳對此動嘆嗟閭裏念逺別我行緣所職期防尢愼發指日鳩羣眾鄕兵謹冬閱腰弓盈半萬著令明賞罰顓顓覬訖事且憚糧糗竭惟予敢自暇憇止養闗節所以圖兼程僶勉彊羸劣讀書貴行志王事無瑣屑致身非靑雲努力乏奇烈天涯適馳走使指亦忝竊何當成嵗課歸奏黃金闕解組𨿽未能乞麾蘄斂拙優防近吾土庶便松楸謁遐想無以止作詩紓鬱結

小仲渡

山椒積雪尙堆瓊山下桃花己開錦若教傳畫入中州便謂仙家事難審

得鹿【利州蒿平道】

呦呦山中鹿倉卒出深藪車徒歘以至驚顧卻衝走荷篋適當之觝觸難措手一夫不能勝掎角賴前後我馬止其所險隘不敢驟思欲縱之去騰突懼反受縶四足憤气徒陰吼更番耦八肩雙只度九堠順風率汗背暮達行館右解徽置中庭防息己絕脰事殊注虞旗難以公私剖臠割遇善屠騞砉聲隨肘均霑及兵不使或薄厚投醪古所重況此徧羣口聞音不食肉玆義予獨守猗嗟鹿之防共命殆非偶不由馳獵窘不以罟擭誘逡巡赴死地有若杵投臼無乃失所向猖狂自貽咎彼類榛莽間知而能警否

百堂寺

巍峩江之幹故迹百堂寺寺墊徙於旁遺構十一二百堂依巖崖像貌宛以備間𨿽或雕缺亦足起敬畏江流防淺深江木防榮悴舟車日往還興寢誰復議鑪香有餘燼無乃妄僥覬獨嘆鐫鑿功綿歷何所自

石櫃閣

一登石櫃閣載讀石櫃詩詩人不可作詩思淸可思至今江水流哀響猶依依佳趣想如古物是惟人非孤煙起林坳夕鳥相與歸攬轡復前徵長言解歔欷

石鏊

石鏊久己傳往還迷所自下馬詰亭卒指以水之涘徐行卽其旁執鐝俟我至問其將胡爲云此久埋祕泥沙亦易發應手可立致逡巡肆揮舉兩鏊露精粹靑如碧瑯玕光瑩非琢治圓模出自然小大羌有貳石根不可窮名鏊乃以類象物固其偶蕪沒良可喟儻非以名求何以見珍異頋我乏髙才爲詩彊標識

過龍洞

曉過龍洞口秋雨寒江急防炬撒星飛隨風光熠熠危閣勢淩空履滑難擇澁特特馬蹄聲穀虛良易入秖恐驚神怪轟雷起蟠蟄豈不念懷安自公忘岌岌

和蘇進之同逰烏奴山告成寺

長風掠疎林殘葉何淒淒浮雲帶逺山半壓愁眉低縱逰烏奴寺乃在嘉陵西嘉陵淸且湍依約剡中溪十月未成梁傍舟祛挈提篙工上下手往往咍州犂系纜卽肩舁踏石避角圭詰屈上嵯峨恍若登云梯下視飛鳥背仰聴驚猿啼防差列佳境畫幅展不齊崢嶸樓殿雄勢欲淩煙霓香穂暗金像嵐光映璇題寶函發神翰熣燦壁與奎聖言逺如天至理豈易稽洗目幸榮觀詎止徒攀躋四座敬無嘩寂黙桃李蹊遺韶動眾聴司南警羣迷玆辰尢樂只並合又將暌鵬摶九萬程鷦鷯一枝棲其適固均耳安中養天倪

喜雨和曹子方

班超己老入玉關仲子欲絕得螬李洗腸術妙久疾愈拜井誠危湧泉起較之今日遇滂沱彼情未足方吾喜自從三月變旱暵百日嗸嗸沸田裏豚蹄榼醑謾禱求朝夕叢祠致拳跪苗根土幹類坼愁望油云杳無涘富憂攘敓貧憂踣疾首蹙額誰不爾噫予豈獨鈞爾憂反覆萬端思所以察寃遣滯督郡邑焚巫暴尫固非理精防賴我同僚賢甘澤應祈烖可弭沛然傾注數十刻溝畎皆盈一何偉閩山艸木亦增輝萬口懽聲寧遽止翌朝又復得髙萹磊落珠璣光滿紙彊酬珍貺愧拙疏兩喜相投當不鄙

武夷防仙詠

崔嵬倚天蒼翠勻羅列百里淸無塵气象不與凡山鈞舉目己訝非前聞悠悠官道行溪濱不陟峻險仙源分穿松度竹防荊榛古觀壯麗依嶙峋道人鶴氅烏紗巾引我舉棹乘長津橫灘激浪花如銀舟子敏捷妙入神縈紆逆溯山之根兩壁萬仭幹靑雲如庵如室如倉囷奇蹤怪狀何紛紛仰觀持久頭酸辛開蓬偃臥望始眞遺機防脫罏不燻漆棺不朽藏何身雞窠亂艸宛若新舟航六七排魚鱗半入崖廣誰施陳輒疑構置因昔人畱此詭異矜常倫卻防危峭無攀捫下挿萬丈深潭淪𨿽有智力何由伸此莫謾詰徒自勤手披舊記煩咨詢逖想防仙奚所存兩峯最大勢最尊當時曾集三千賓幔亭鋪設紫雲茵酒味醇防肴羞珍鳳兒荷香藝絕羣賓云奏徹更防春飲散只以誇曾孫神仙渺茫難重論此防此語相傳云儼然遺迹尙不冺嚴祠惟奉武夷君潛有恵澤均斯民我逰自午至夕醺目力所能才逡巡長言記錄濡毫頻師仙術異非所欣但悵勝槪無緣鄰

行役一首【離建寜縣宿緣心院】

浮梁跨寒溪出郭十餘里暝投僧舎宿月影淸如水剪燭吏文退孤坐俄隠幾逡巡念嵗月凋疎驚髩齒少學𨿽自勇壯行何不偉胡爲浪奔走豈足稱使指許國徒有心歸田尙無擬徘徊仕路間老大良可恥气弱不耐飲詩多常累紙一吟聊破悶再詠漸臻理以及百千言往往不能己且以養情性固非爭綺靡此樂非絲竹美聴不在耳紆欝得以紓易直油然起所以驅馳中冥搜未嘗弛今宵幸夷曠似匪塵紛邇悠悠萬感集銷爍欲何以遂爲行役萹萹成姑自喜揮毫復吟諷若與嘉賓比疏泉以養泉所益不在彼蛟蚓間相雜要之適吾己儻或不吾知奚防譏狂斐

別李世美

禦茶貢了文書閴靜坐一堂生晝寂木蘭花謝葉成陰霽日輝輝蕩輕碧主人爲我開芳筵灩灔金樽泛春色舉杯相屬念我行贈以長篇重圭璧聫官共職誠意鈞逾嵗光陰駒過隙自慙老鈍於事疎每幸髙才見禆益招攜地寶溢課輸立遣訟筒平欝抑隔州移粟賑疲甿指日敺兵斬狂賊走章馳檄公事外閒有賡酬副淸適搜羅絕景窮造化鋪寫幽情露胸臆今朝飲別接殷勤判袂分岐在朝夕萍蓬邂逅難期度魚鴈附托宜頻的願聆三節促歸軒聊慰馳情想風格

和禮部蘇尙書稺栝

淵明植五栁萬古淸風傳子猷種修竹幽況亦飄然崢嶸韓退之甘受庭楸牽由來髙爽姿气欲淩雲煙嗜好脫凡近孰能窺後先嶽嶽尙書公聲華天下賢儀曹經晝閒春日方暄妍不思葩蘤妖惟喜操節堅呼工斬惡木買松種堂前培漑勞朝夕霜雪期千年北垣有餘地虛鍤徒自憐名卿送珍材類至誠所緣稺栝僅逾尺標致懷防天拱把念所養扶持必周旋孤根舊土隨不使知其遷逡巡十旬浹生意何鮮鮮棟梁他日功頋遇此辰偏淸詩爲題品光芒耀星躔栝榮詩不朽流芳共綿延後來戒剪伐當繼甘棠萹

和孔彥常侍郎癸酉冬雪

淳深等彭澤瑰怪輕玉川讀公冬雪吟爽气何飄然齋祠宿華省對此同雲天坐防積瓊瑤光輝想藍田泥滓歘藏垢朽枯頓增妍紛紛布寒空往往迷飛仙狐裘閷餘溫薫鑪凝【平】防煙淸冷徹心骨復誰嘲晝眠雄詞筆下驅若放春水船慶丰仍記嵗諷詠期他年

畱題忠州丰都景徳觀

丰都縣北岷江側古觀崢嶸耀金碧層巒秀防異羣山喬木侵云競千尺二仙去久丹竈冷【王方平陰長生丹竈尙存】空載遺文在碑刻俗士紛紛徒嘆嗟曽有何人繼眞迹

岑公洞

耽耽石洞天開鐫岑公之隠來何年一朝仙去名晦然商人受香忘所傳舟抑不進方省諐奉香入洞舟乃前靈蹤自此人拳拳至今幹溢皆致防恍忽應禱殊無偏我來敬謁嵗欲遷泊沙磧登舁肩蹴踏錦石行江壖洞門屣步侵雲煙瞻望塑像欽華顚挺之作記誇唐賢勒瑉𨿽昏辭尙全卻恨戾止非炎天不見百尺懸飛泉惟有巖竇聲涓涓頃之自可遺塵緣況乃投隙圖畱連嗟予逺宦方拘攣搜奇尋勝姑勉旃此日得此澄心淵安能擺脫追神僊臨崖浪筆書長篇

追詠西園海棠

西園正月月欲殘海棠一株花正繁滂葩艶艶鬭朝日露洗蜀錦紅光寒回環桃李競無色卓爾獨秀當朱欄兩春行役不及見今日偶幸官身閒擬開金罇恣懽賞酬酢宿恨開衰顏無何職事忽牽制遽戒舟楫乘波瀾卻嗟逐物猶蔕芥未免回首興長嘆悠悠淸夜入寤寐往往蝶夢曽飛還歸來綠葉空滿枝正與老態相追攀須知樂事少如欲誰謂天意於人慳

楊內翰讀書堂

無爲山色參天碧翰林舊隠多遺迹跨鶴淩風去防年獨有文章光翕赩構堂續志廣所存善矣鴒原足餘力淸白永隨風月久形容杳與塵埃隔伊爾歘憶四紀前曽躡雲梯附鵬翼此堂坐想不獲登謾寄長言勒巖石

八月十八日觀潮

浙湍浩溔連溟渤宵晝潮頭捲沙出中秋三日日欲西一嵗之潮盛今日雪山橫亙截江來巨浪翻空生倐忽吳兒當此誇善泅執炬揚旗徐出沒旁觀奚止動精爽壯士爲之猶股栗由來習俗競玆辰士女欣然勇相率紛紛畢集繞長堤翠蓋成陰何櫛宻邦侯樂眾爲開筵歌管淩虛遏云物玉堂鉅公臨右席賓主交輝映簮紱注目應同濟川念賞心仍寓和民術區區下客久不逢二紀光陰容易失幸陪髙防還舊觀聊解嘆嗟揮老筆

讒龍

退之昔日讒風伯今日吾友讒應龍應龍聞之兩耳卓急捲海水飛長空陰雲曀曀爲後先變化赫日成昏曚田間槁穂有生意虢子屬纊盧醫逢望霓萬口動一喜往往備賽求豜豵頃之气象復舒霽飄灑尙不遭溟蒙龍乎奚爾不努力遽若有稟還收蹤天豈虐斯民不欲爲年丰林林未必皆咎戾必有任責當其凶蘄君勿讒龍讒龍非無從旱漧水溢各有召應答不謬如洪鐘昭昭之鑑明且威詎敢曠久而忘功一欲竊防權霶霈私羣農震怒起旋踵葅醢烖誰躬愼無凝土像夭矯晝夜狂舞靑衣童精誠修警感畢聴朝暮膏澤盈寰中

和董都官登城南樓

危樓百尺據城堧徙倚渾疑到紫煙卑濕豈愁梅雨地淸和尢喜麥秋天一川晚照飛孤鶩滿袖薫風聴杜鵑鄕思揺揺白雲外官拘惟幸際堯年

思養

懶登危閣望天東山外風煙隔防重白髮庭闈未歸侍靑綸塵土若爲悰故鄕遼夐逾千里薄宦拘攣等萬鐘指數期尙稽逺悠悠斗粟爲誰舂

上太守陳少卿十韻

風流富川盛善政久濡霑市價童無惑闗譏盜不潛賣刀人向本讓路俗知謙明府精區處圜扉絕滯淹靑綸方調補內屏幸趨瞻直道爰來遇孤蹤豈自嫌有時申讞議仰見霽威嚴志得寧辭賤公閒倍養恬奚須祈汲引足以慰淸防靜念官居樂長言孰可箝

董都官索署中山亭詩

突兀靈亭倚翠防紛然塵境此中遺髙明頗愜星郎意邃宻如嫌俗客知吟對靑山揺玉麈醉臨華月解銀襟懷蹇蹇安閒久偃臥多應夢赤墀

答董都官索去年詩債

軫下傳音防胸中長忸怩如何終日暇猶負隔年詩寡和知聲妙難抽恨思遲殷勤還見趣荒鄙敢爲辭

和聞新制間嵗貢士

五載興賢日月疎間闗多是老閒居朝廷逺慮淹才郡國新頒間嵗書士子將期賀空谷詩人當復興嘉魚無能自愧逢辰早己脫犂鋤就棧車

和江亭春半

亭壓長江气象雄淸明時節夕陽中天邊逺嶂橫深翠花外餘霞沒亂紅鷗鷺飛鳴得閒趣漁樵歌唱有淳風誰能共向春光醉窮達多忘學塞翁

和久

陰霖繼月酷相因旱魃今年遽防神膏澤翻憂害東作芳期那敢愛靑春非無官政還蒿目柰有民咨易動唇天聴甚卑羣語切師何事未回輪

和寒食在富川

城闗咫尺到春郊躍馬行春固不勞寒食蕭疎觀物態楚歌嘲哳聚兒曹平湖漾日扁舟滿芳榭迎風畫鼔髙薄暮田翁醉歸樂山花倒插挈余醪

雜詠五首

一【提壺】

長林棲息自安如謾勸閒人挈酒壺世治有誰從醉隠徒勞健吻汝知無

二【竹雞】

切切聲呼泥滑滑彊闗人事最無機安知巧舌爲身累鎖向雕籠不得飛

三【聞蛙】

蟈氏官亡種類滋脰鳴連黨欲何爲喧然無理令人惡憶著昌黎吏部詩

四【忘憂艸】

憂樂由來繋所存彊名防艸不須論簞瓢悅道顏淵徳陋巷當時豈種萱

五【杜鵑】

啼血辛勤爾自貽百花時節好閒飛行人日日春山過相勸相呼縂不歸

惜花

玉人攜酒對花枝悵息紅芳己半稀楚帳歌中別虞氏馬嵬丘裏頋楊妃

淸明聞楚歌

髣髴漁陽鼓摻撾依稀江左後庭花淸明舊俗無佳尙惟此喧聲雜暮蛙

初晴復感事

朝暉還復變蒙蒙過盡韶華冷落中媚紫妖紅如病悴也應無暇笑春風

對雨懷陶掾

雨气侵池館淸如秋向深遙知修敵具瀟灑不闗心

錢塘集卷一

欽定四庫全書

錢塘集卷二

宋韋驤撰

和聶充甫水南見寄

衮衮孤城裏惟君離俗居車魚絕嗟嘆詩酒養沖虛掩面羞龍斷澄心對古書天其假幽寂停滀合何如

又和

詩來盛說溪山好局事蕭蕭似隠流閒對文枰銷白日勇持吟筆戰淸秋城中事逐漁樵得門外客無車馬畱而我拘攣但增羨彊酬佳句思難抽

和酬聶充甫新寄

霜葉乘風舞秋云蓋野平南溪塵境絕東道玉壺淸佳處憐君得新篇慰我情無緣一擕手相共濯冠纓

送李尉解任歸廬陵

官冷餘才晦塗淸得代還維舟紛擾外行酒別離間水落蛟黿伏沙空鴈鶩閒歸歟風味好天末辧家山

攝戶糾二曹事因自戲

三參軍事歸權握賤務區區日倍增卻笑近賢銜署貴時人虛號一條冰

賈尉見迫給廩因以詩戲

月粟見須何太迫賤生奔走正無聊蘄君勿慮晨炊絕吾黨而今解折腰

送浦大防甫赴楡次

平生落落多豪气萬里區區赴冷官今日送君非故閈一樽爲我盡情歡解舟吳浦江云重防馬並門塞雪寒富貴功名行孰禦古來新沐必彈冠

賈慶甫示山中梅詩因繼成

雪意將成臘欲來亂山深處見寒梅化工若與人情比此樹多應未及開

答魯虞部見寄

鄙才效職便窮僻忽忽天星殆二周系獄空虛民訟少幸門堙塞吏心憂琴書永日淸無際艸樹逢春綠正柔驚坐髙賓如見頋幽懽何惜貰貂裘

又答恵詩並新鱓

珠璣盈紙將新味方丈分甘及賤夫大啜一杯鄕思動卻嗤張翰只思鱸

獨登臨淸閣

陽陽何處一逍遙朱閣臨淸興味髙翠靄相連結春態澄光下視鑑秋毫綠楊靜舞腰初困白鳥閒棲目不逃獨到獨歸俱有意暫期塵土落只裯

得董都官書因爲寄四首

晚來音驛拜勤渠咫尺拘攣萬里疏卻羨潯陽堤上桞長條往往拂賢車

七年恬寞坐江瀕今日登途气象春請劇書成爲澤大馬蹄無惜入紅塵

花表危樓逺目窮華軒不見見春濃春山繚繞無重數還在春山第防重

登臨何以慰相思把酒開編讀舊詩正是去年酬唱景春風花艸半離披

椶花

葉落不隨羣花開亦趂春初包蓮蘂白半折粟文皴蜂蝶遙相笑兒童冷不親華丹君勿責勁直在吾身

和太守臨淸閣一首

朱閣新前構崢嶸枕水端地饒千頃秀天付四時寒波蹙龍鱗活山斜鳯翼攢晴光照毛髮翠靄奪華丹賀老空逰鑑嚴公浪記灘軒窻通浩蕩榱桷變雕殘靜極塵機喪淸多餌釣難來當思潔白意不在逰盤气爽如開淩隄環若刈蘭繪工憂措手詩將勇濡翰逺目窮層漢澄心俯曲欄鳶魚皆自得宇宙始知寛神物應相防賢侯與眾懽政聲喧盛美隅泣觧辛酸登覽臨春晝雍容兀醉冠千齡幸臣宋五袴正歌潘環佩鏘芳席旌麾掲畫竿笳簫音嘒嘒貔虎勢桓桓俗樂芹爭采賔歸鋏不彈落成今日事遺愛詠斯幹

橊花

本根樹立宜堅厚韡韡佳花號石橊丹赤終能盡敷吐馨香何必事飄浮晴光照處火欲烈雨气凝時血不流莫怨春風施力晚天教美實冠淸秋

乾元節口號

祥電當年繞斗明巖廊今日享隆平三朝功業山河固萬國謳歌宇宙淸湛露均恩錫華宴薫風入奏阜羣生庶官願祝無疆壽葵藿心齊向日傾

觀棊

不卜天時不背山枯棊遇敵戰談間藏機闇伏三千楯侵道雄闚百二闗羣語𨿽咻難攺聴一先偶失若無顏人心勇善能如此誰謂淵騫未易攀

剪金花一首和陶掾韻

花神委曲競光陰特向低叢剪寸金買斷園林初夏景意教蜂蝶慰寒心玲瓏圓影風前舞寂寞紅芳雨後深稚子知名不知實采之擲地聴餘音

枇杷

美種盛東南園林十二三金丸方磊落瓊液正包含采熟鳴禽怨防多稚子貪豈須江國重天下嗜柔甘

和陶掾同登曉亭

芳蹊詰曲上亭南小樹縈紆若舞驂直對蒼山班席坐旋尋幽卉滿頭篸楮皮裁幅明如玉竹葉浮杯淥似藍共酌共詩其樂勝俗憂應是不能堪

慶甫借棊子

碾玉爲棊黑白明臨枰思防且須精莫教敗衂空如掃卻出枝辭輒罪兵

和賈尉女眞花

秪恐繁云熾碧空火龍晝躍汗隨風飄來翠葉亭亭處滴出芳葩防防紅最美虛心如有待直饒潤色更無濃主人爲爾邀賔醉狼藉杯盤晚照中

昨暮防飲慶甫署觀女眞花因求一二諾以厥明至期不至遂戲成一首

見許黎明和露剪日髙何事尙稽期也知更欲延賔履次第開時固未遲

謝太守恵家園

種繼靑門气類嘉恩傳鈴閣動光華含滋𨿽本生成力采實難勝寵賜加冽若層冰破蒸鬰明如碧玉照玼瑕賤官咀嚼深銜戀代至明年正及

蕭灑參軍宇六首

蕭灑參軍宇臨庭客不過秋花生意漸夏木晝陰多坦腹羣書榥搘藜一徑莎塵泥奔走外得此興如何蕭灑參軍宇年來訟獄稀凝塵掩丹筆蒼蘚半圜扉晚樹鳴蟬沸虛檐闘雀飛何須溪谷隠卽此是忘機蕭灑參軍宇郊原咫尺分門前漲溪水屋角露山云白鳥斜陽見鳴桹半夜聞安知名利境馳騁共紛紛蕭灑參軍宇回環百畆間山光侵戶牖桞色鎖門防盡愛淸風滿相仍白日閒只贏詩思勇濡筆濺靑綸蕭灑參軍宇疏池小圃東風荷朝披靡月竹夜玲瓏樽酒有時滿嚢錢計日空養恬眞得地捽茹樂融融蕭灑參軍宇幽軒占一隅栟櫚雙翡翠薜荔綠氍毹偃息三年計炎歊六月無跧藏晦疎拙違俗任盧胡

八月泛江送客

送客欲逡巡方舟棹頻夕陽千嶂外秋色一江勻酒面紅煙慘歌眉翠黛顰昔年離別恨今日並如新

送浦倅之闕

翹翹別乘出吳闗吏俗隨轅不敢攀此日謾淹飛蓋住明時那許壯才閒秋花幾處逢孤驛涼月相迊過暮山請劇書成雙闕近佇聞忠論解天顏

酷暑初夜

盡日炎炎酷暑蒸黃昏气象未全淸天風難值樹渾靜海月不見云空明羣蚋得時方伺隙噪蟬何事懶収聲噫予自有安恬趣豈廢林間坦腹行

十月

風腳無時定霜花晝亦飛天愁雲四合樹冷鳥相依陋室羣書滿衡門俗客稀饑腸何以療園芋正丰肥

望

木落望始逺陰沈其柰何遙山云四閉飛雪兩相和天慘景愈短樓髙寒更多凝然空引睇鴻鵠不知過

和吳常甫移石

千夫挽車載無計柰人靈驚起蛟蟠迹空遺鳥篆腥莫歌山有栲始信物如萍只愛堅姿峭予眸爲爾靑

再和

突兀見升平前非望汝靈塵途𨿽闔眼血刄不磨鮏气格希神嶽漂浮賤水萍遇遷何足訃惟守自然靑

殘春

家近西湖日往還恬然不覺到春闌水邊花發華丹盡水面淸光終未殘

休王其如各有時開榮方徧又春歸東君憂在陽功乏多少閒雲天上飛

塞上

塞艸防駒犢邊城夜不闗健兒心亦禮老將沒於閒豈見兵符走惟聞象貢還從玆徐勣比不得塜前山

初上汴舟思歸

夜气淒淸星斗全倚檣引望東南天懷歸重念秋垂盡倦目羞看月又圓況是汴流投淺涸夫何單舸尙畱連京華豈謂無心戀自恨孤蹤逺邃延

小飲樓上作

西風吹酒面樓閣近重陽悔把菊枝挿幡思鄕路長比來求熟醉到了減淸狂不是紛華少紛華我所忘

舟晚行

汴水日就淺篙師心不皇扁舟若無滯舊裏亦非長殘葉餘秋色明霞接暮光黃昏未停泊獨自倚危檣

汴上楡栁

栽培芟治責官曹官牒書爲第一勞擢幹不知多少樹施功惟系萬千艘斧斤畏法誰能近雨露流恩气轉豪今嵗河堤新決壊森然安用拂云髙

歸興

船頭破浪疾如雲船上篙工勇力分行色縱無笳鼓競歸心急在防甘勤逺山偶向斜陽見幽鴈偏從半夜聞安得巨觥爲大飲亂澆鄕思作醺醺

初入淮上

汴水方窮到淮水大船蹇蹇拒風行不知靜裏千防過惟喜空中一派淸秋气己殘山態老夕陽未盡浪花明牧兒隨隊閒無事彊作歌聲和櫓聲

自守

薄仕功名未計髙懶隨時輩彊譊譊推誠本在求諸內害義何如寡所交豈爲初官尋要路惟憂舊學長心茅淸貧我樂人毋誚不獨揚雄解解嘲

驤每惡晏起彊酒二癖因作詩自警

晏起己嗟爲惰甚詎堪酒病復相嬰未憂居養能移气當念懷安實敗名便腹亦甞嘲睡癖腐腸非是醉時淸辰乎徑去誰能止壯志毋宜恃晚成

感夢

眞人無夢夢非眞自愧通宵所夢頻凶吉有來皆系命豈須占訊復勞神

將赴富川

去年幹沒道途間今嵗官期日月慳學古𨿽然非爲祿食貧寧不厭居閒利心汲汲人皆是巧宦悠悠我不闗三尺若能多所活塵泥何必賤靑綸

駐軒亭

下馬得危亭江晴气象淸潮頭千頃白栁色萬株明風物應如古登臨獨有情行春始今日今日不虛行

過桐廬郡

舟倚桐廬岸春風艸樹明經由今假道瀟灑舊聞名山勢侵云上溪流見底淸玆行得佳味夜枕聴灘聲

過七里瀧

溪流一道突羣峯耆舊傳爲七里瀧惟喜幽佳忘世俗不憂湍險賴篙工鳥聲喧滑春風里人影稀疎翠色中卻惜扁舟不停泊全輸好趣屬山翁

和紅蕉

欲賦紅蕉擬像難等夷未必下芝蘭霞飛翠嶺分餘彩鳯宿靑梧半露冠舉目盡知驚特秀推誠誰解比含丹莫教俗筆空傳畫也作尋常潤色看

和公餘言懷

荊扉棲息久壯志未能攄昨綰半通綬新持三尺書𨿽然煩聴訊何足撓沖虛伺隙余公局開編入燕居敢希成大器惟恐近污渠心欲平寃獄情奚病滑胥賢門不多地賤子幸投裾每得髙文貺翻嗟舊業疎自滋忘棄學豈復悵離蔬若使華無實寧爲蔽芾樗

和訪古

古人抱道重行志未肯輕從碌碌居孟子歷爲侯國客退之三上相君書心忘險阨髙蘇武言極興衰仰仲舒試問渭濵如不遇直鉤何日得生魚

五月到官七月八日始並得家問二

瑣瑣塵泥迹悠悠逺宦心一朝何喜甚連客得家音義訓通千里人情賤萬金斜陽復東望依舊暮云深

紅文莧

色若棲文雉圓如挿綉幢春葩應有並秋卉合無雙

和董公肅十日菊二首

自是重陽過重陽菊不遲幽芳始經宿羣好柰隨時未減黃金蘂何妨白玉巵賞花非賞節衰謝直爲期昨日墮烏紗逰懽等孟嘉今晨舉靑眼獨自競黃花香冷朝猶盛人疎勢可嗟明年又重九何以面芳葩

和苦吟二首

夫子吟何切辭源防不枯秋山鑿寒玉夜蚌抉明珠感嘆通前古風情滿五湖只憂長寡和白雪本髙孤驤也饒詩癖才疎思每艱持毫欲臨紙逐獸不知山著意窮三百惟時見一班羨他唐老杜气格獨優閒

防前叢竹

軟枝輕翠近檐垂朝暮淸風不失期明月滿庭無隠伏夜深惟有此君知

八月十四日夜月

中秋垂一宿延頸望金波素魄𨿽微缺淸光己覺多圓來殊俯近觀者尙蹉跎明夕當如鑑光華更幾何

十五夜

八月得中節今宵秋又中由來金气王向盡月華充翫與多方共淸非別夜同明皇如未死依舊惑蟾宮

十六夜

明月上天稽中秋己過期十分初減處萬目共憐時不見昨宵盛安知今夜衰淸光比他夕猶勝滿如規

詠螢

詩作東山事己賖宵行今復動誰嗟秋髙黨類縱橫出月黒光芒斗頓加風觸羣飛迸星火水澄亂影漾金沙區區曽有分輝客晉室寒儒本姓車

詠水

澤物施工詎可名涓涓以及大川成更逢卑處須流恵有不平時卽發聲傾側只將盈上凖毫釐寧向外邊明宣尼所取尢深逺蓋取原充晝夜行

詠竹

此君堅直本天然豈學妖花艶主軒筠帶輕霜凝不落幹瑳圓玉碧無痕非春長自繁枝葉有地終須大本根誰爲裁音薦淸廟定勝嘉木就犧樽

殘燈

寒窻夜將艾一防映蕭蕭熖向雞聲短花隨蝶夢凋何須惜餘照且喜近淸朝老婢不知此荊釵屢屢挑

謝董都官見寄

區區賤質恥無聞深荷明公曲愛存談席方忻接餘論詩筒多謝遺佳言辭源浩若江河瀉文意過於布帛溫聴獄平反願承教異時安敢議髙門

再貺詩復以前韻答之

媿將鄙句報多聞操紙安能蔽所存硯墨未漧憂見罪牋封還枉卻酬言長吟不覺手之舞熟覽方知卽也溫長者如興起予嘆攝齊時願一登門

詠艸

萋萋廣原上苒苒曲江湄人迹不到處春風似有期勾牽碧成陣防蔽宻如絲待看野火烈百虫悲不悲

聞新鴈

夜堂危坐气淒淸秋月光中新鴈鳴出塞不知多少路穿雲才聴兩三聲歸時行列應如舊來處風煙合認程今夕沙汀好棲息弋人詭計未能成

仙掌峯

巨靈前事杳難評融結皆由造化成山歷古今常似掌地當西北是扶傾擘開太華幾千仭指出飛鵬數萬程嵗旱定須先展效力推雲雨救蒼生

剪刀

一身分二首一首一銛鋩遇物無防細交鋒卽斷傷剪齊繄汝鋭任用在君詳大抵便柔脆毋令過所長

秋懷

西風瀟灑作輕寒黃葉樓中彊解顏畫角幾聲催晚照亂雲何處是家山宦途有立寧辭賤局事無多豈厭閒濁酒一杯休萬慮長林煙暝暮鵶還

汴河

通濟名渠古到今當時疏導用功深源髙直接黃河瀉流去遙歸碧海潯防塜尙存芳艸亂隋舟安在綠楊陰年年漕運無窮己誰謂東南力不任

黃河

四載收功故道循滔滔千古勢無垠流知江海涵容大靜覺乾坤覆燾均未必昆侖獨傾注秪應河漢共濆淪如何騎得鯨魚背直到天涯一問津

和聶充甫晨霜

勿異繁霜早園林己具腓隕時兼夜气凝處張寒威月落初分白陽升還盡晞稜稜不終日由此識天機

東庵院

聞說東庵在廬嶽浮屠百數獨無雙堂陰翠色連危嶂門外淸光挹大江怪石防岏坐龍虎老松突兀樹旌幢何時得對幽佳趣擺脫塵襟酒滿缸

和聶充甫冬曉初起

霜月孤光在寒雞一唱催晨興衣未暖夜誦帙猶開鄕夢還千里愁腸過九回浚明何所立緹室又飛灰習曹何君屢有引年之語而未暇請今玆官滿解去驤作詩言其榮以壯其志惟僚友不異幸同辭以助之

營營貴富此胡爲可止能歸卽可師家住嶺南謀退老官休江左正其時相從祿仕隨諸子得謝鄕閭似者誰贏取林泉長日月爲君潛計樂無涯

司馬南樓納涼

溪外層樓入翠防登臨炎酷杳如遺千山相掩云爭出萬浪欲光風倒吹擺脫塵紛得危坐牢籠淸曠就新詩短衣野老遙相目應怪官閒亦有時

賈中甫送慶甫弟來尉永興久之告歸僕多其來而重其去乃爲詩以送之

仲弟安居後先廬憶故鄕暌離何足惜气義己爲光逺趾他年見歸心千里長西風吹別酒爲賦鶺鴒章賈慶甫以局事乘小船犯風波感其危而爲詩且以相示僕亦於舟字韻和呈其卒章蓋言有俟以慰賢勞之嘆也

萬頃風波一葦浮發巢猶穏羨防鳩惟餘忘膽驚其說況子輕身坐此舟軻戒立墻𨿽孝節尊曽驅阪本忠謀小官辛苦宜無念自古髙賢達以憂

公閒念詩社之廢寄陶賈二同僚一首

地僻少將迎溪山一槪淸秋深孟嘉宅嵗古闔閭城吏隠全輸我詩豪半屬卿社壇何冷落濡筆請尋盟

雨後

西風吹雨過江城林館秋濃气轉淸埽葉堆枯階半沒步畦經潤履無聲拒霜欲蘂扶疎翠暮雀爭棲格磔鳴賤局安閒出天幸未湏多口論功名

見省符知有代官一首

寸祿固拘攣區區頓豁然比來符檄至代者姓名傳公事多閒日歸期不及年喜情通夢寐累夕拜親前

和陶掾見寄

寂黙公閒外新詩忽見撞比來知燕坐時得近秋窻臨奕誇能勝持杯學詐降【此二句陶君之言且中其病也】相逢怯此病繼晷請然釭

待拒霜開一首

予憐拒霜好獨立冠凋窮故臘新移至經年曲愛隆栽培曽倩圃灌漑每呼僮覆防障炎日枝撐禦暴風欲髙殱隘葉待盛拓芳叢不取蒿萊蔽那妨雨露蒙翠行疎宻等防徑往來通恐折頻敺雀憂衰屢防虫淸秋方淡薄碧蘂己玲瓏占表如爭勝藏身若養防綠幢擎蓶扈圓玉琢靑蔥美操寒中辧丹心日己充不甘爲菊後漸見出籬東𨿽本生成力寧非養治功從容延晚節次苐待輕紅肯學楊花雪悠悠負主翁

陶掾書齊小飲

學非焉用贅多多養浩當須繼孟軻把酒相懽外紛擾吟詩大句破妖魔坐中誰作向隅泣天下今無扣角歌圭紱巍巍君勿羨安知此樂不如他

秋日卽事呈同僚

瀟灑臨霜夕淸居守決曹嚴城吹角罷隔壠聴猿號警卒持更切呼囚報鑰牢訟庭澄一水塵事戢千毛檐閴蚊雷絕池虛蛙吹逃逍遙靜襟慮抖擻敞只裯樹木凋零盡星辰气熖豪月防棕影薄風急鴈聲髙憶昔隨羣學當時髧二髦讀書圖皦皦感古動忉忉意趣靑雲近煇光白玉韜百錢寧問卜一釣冀連鼇直諒謀相與回邪欲盡鏖自期非干蠱幸遇豈屯膏翻媿雕文陋難逢異數褒葳蕤從末宦淟涊著靑袍斂翅鷹棲臂垂頭驥伏槽安能枉尋尺猶得飽藜蒿但恃心如砥那矜目察毫窮通任甄冶險惡逺波濤養浩𨿽潛孟折腰誠愧陶常嗤彊蛇足敢嘆抑牛刀衮衮途泥裏悠悠日月慆居然成俗態何足謂賢勞貧賤非無賴淸平況夙遭邊隅虛障候弓矢載鞬櫜途易家音數官閒坐食叨人皆譏野僻我獨固持摻寂寞幾塵甑包並或餔糟趨時聊勉勉樂道每囂囂肺腑玆尢慰朋從義不謟相逢甚優渥得興且逰遨勝賞當隨地秋郊況附壕山嵠正堪屐溪曲尙容舠莫計空淸俸湏令貰濁醪菊香分嚼蘂蟹美共持螯談席爭揮麈詩壇讓擁旄縱橫新義論嗣續舊風騷气鋭千戈立詞抽萬繭繅功名休掛齒志業本防臯

宣赦回馬上口占

黃紙恩書下紫宸豈惟羣罪許從新其間多少寛民意四海承宣有幾人

十月暮登延壽閣

湖水漸如帶扁舟渡亦艱山空翠屏淺荻老雪花殘立馬寒煙際登樓靄暮間嚴闉促回轡吏隠樂終慳

曉坐

曉鼓韸韸日欲升寒防危坐對前楹霜威著樹瓊瑤色鴈陣橫空風雨聲自喜優防服王事那嗟寂寞滯山城淒淒院吏公衙退卻就書帷萬慮淸

夜射通叔虞曹圃

束葦然膏百炬紅夜堂寒气變春融流星半沒飛金鏃缺月初圓引角弓賞罰明如棘門上和容逺過澤宮中平心不爲長眉醉慷慨眞成壯士風

辧詐

逺俗無知祗慕恩鑿山逾嶺獻麒麟諸儒不用區區辧多少難明僞似眞

田叔

冒死隨敖衣赭衣當時蹤迹己幾希忠哉相魯扶君過不使民情向我歸

感事

治體淸明己久成世途欹側未全平憸人仗勢千鈞重直士無媒一縷輕忍視鑿墉髙外觀更嗟畫餅竊虛名山林豈是多扄鐍自爲區區志欲行

和魯成之兄弟見謝

新文來復數舊觀頓然還願助羣鋒鋭那慙底石頑辭豪𨿽欲抑理屬不容刪廢懶翻多媿衰遲近學山迎親來畢幼妹之嫁久雨稽阻思望而作一首

江南二月尙春寒千里安輿冒險艱逺想長岐同積雨不知今日過何山出迎應喜諸孫慧奉壽湏驚兩髩班從此莫輕離膝下茹蔬堅乞侍髙閒

董公肅都官被命倅南海以當分符之寄南歸道中貺書因以詩爲寄一首

痟中邂逅飲寒冰未及公書慰鄙情脂轄近離雙鳳闕拜恩新倅五羊城旌旗曉過山川秀笳鼓春歸裏落榮詩社荒涼懷舊將不知何日可尋盟

答魯成之兄弟以詩恵牡丹

品冠名園蓋物尢主人分恵若爲酬摘兼殘雨妖嬈甚將以新詩意義優幾樹天香盈翠籠一欄春色想鴻溝滿頭恣挿成狂醉爲恐花神恨暗投

聞詔寄魯成之兄弟

天子需賢慮逸遺詔書間嵗出丹墀嗟予衮衮成無狀羨子飄飄正得時能將必先期敵勝善占當自照心疑相將岐路靑雲近莫厭蕭條更下帷

代官未至泊舟頒條門獨宿署中

獨宿官居靜維舟古岸斜塵埃猶吏局煙水寄吾家鄕夢連宵動歸心計日差何晨望星斗曉櫓趣嘔啞

南湖晚霽

雨腳隨云防湖光帶日還防虹初照水余霧尙懷山理网漁歌喜支篷孤棹閒蕭然安艤泊盡室畫圖間

過白公堂

四百餘年兵火後至今遺搆葺如新謫官豈是多恩恵誰謂文章不動人

庾樓

仗節當年分國寄危樓千古壓江潯山川風月宜如舊疏曠還同庾老心

狄公祠

數間冷屋蒼山觜忠孝功名萬載師曲俗佞神惟畏禍停舟祗謁小姑祠

陶令祠

莫笑先生猶假醉先生於道未宜輕門前五栁今何在惟有江流百丈淸

捨綺霞閣五首呈石丈職方

綺霞閣

美構冠名城區區喜與登澄泉朝竊鑑爽气夜相陵物象方傾蓋襟懷過飲冰蒼葭此何幸玉樹是依憑

水中亭

回環水面碧於藍曉夕淸虛萬象涵佳趣不容爲獨史君橫彴在亭南

枯荷

綠萍漂合舊根斜獨恨來遲過了花不見離披照秋水盡依名閣作餘霞

蕉逕

兩行對植接低圯弱質毋嫌費防治十月綠陰猶滿逕也勝蒲栁望秋衰

小山

嵌空尋尺立池津池北池南孰可鄰艸樹自羞還自笑凋榮一節任天眞

和石丈職方長春花

舄奕紅芳續皇皇若競辰盡居羣卉右獨得四時春孤節寒方見滂葩日又新笑梅侵臘候欺菊冒蕭晨值賦知均被生成此特頻咨咨偏恵意天聴杳難塵

待令移寓趙氏園亭

待次鄕閭計索然故人亭館寓跧折腰五斗羞彭澤破屋數間如玉川曉竹冒霜淸節苦夜禽啼月小聲圓蕭條眞趣非無賴捽茹簞瓢素所便

賀簡夫石丈罷令先期請老

七十能歸世己稀掛冠況在壯齡時休風逺過疏公上淸節未甘陶令卑門枕白雲朝睡美席函明月夜杯遲區區膠祿寧無耳漏盡鐘鳴合自思

遣興一絕

睡思容易醒輾轉衾裯單今宵聴風竹始覺窻外寒

得陳安道書知移邑名次

安道枉書自東都報我外移春可凖予方寂處藜藿空蓄縮僅同枯壤蚓聞之𨿽喜良自嗟仕豈爲貧今頗近男兒有志期必行五斗折腰何足湣

初睡

凍雲捲盡月華淸寒气稜稜夜轉生一卷古書齊萬慮滿杯醇酎臥三更附炎鄙態悲時薄養僻孤蹤任俗評曠逸最便朝睡美鄰雞不用再三鳴

憶富川四首

渴憶富川好官居似隱潛江山慰情淡魚稻養貧亷旅傳無將送狴牢絕滯淹疏閒眞自得何卹逺炎炎渇憶富川好孤城挿翠屏淳風在人物眞趣滿郊坰野屋千間古晴山四壁淸別來平鄙思偃臥閱圖經渴憶富川好優防度嵗時白雲藏治署蒼竹對書帷奕戰侵遺算詩壇讓擁麾還鄕固佳況疇昔尙深思渴憶富川好官休欲放船垂囊買村釀擲餌得溪鮮迹寄紛囂外情攄曠逸全交防日相醉屢以去期遷

陪胡公奕碁

區區席末侍枯碁臆計蒼黃膽欲飛制勝固難施小智冥行多是觸沈機狂謀殊愧千無得鋭气何勞十卽圍賤子衂歸深自慶只裯榮帶老人輝

淸明

去嵗淸明富水濱今年舊裏遘芳辰風流蕭灑殊前日花木依稀似故人逰覽不宜辭爛熳別離還復在逡巡蹔閒幸可頻吟醉春色當於我輩親

阻雨

淸明未逺正春濃澍雨無情苦見攻沽酒窮壚應減價障泥豪錦若爲功輪蹄寂寞湖山闇桃杏凋疎臺榭空惟有居閒足幽況晏眠冷屋似山翁

病目未愈

病目私廬藥足治【平】茫然盈月尙多眵易平本逺風埃路難愈應緣筍蕨時花入書編飛撲撲星攢檐隙轉累累古今是否消深慮視少惟便黙以思

卽事

云物半陰晴春罍酒气淸花空葉自隘梅重核初成噱論無柔語酣歌有壯聲翠眉應見笑先老擲風情

杜鵑

杜鵑叫林表曉窻色初分卻憶動鄕思去年江外聞

周生哀辭

所到固爲命嗟君志不通未施稽古效遽遘及泉凶玉毀垂成際蘭摧共茂中哀歌閉新壠寂寞四山空

致政胡郎中生日

未容廣受擅余徽逺嗣親榮二十期【先尙書前歸休於杭地】山嶽有神儲秀日朝廷無事乞身時掛車濯濯吳風厚奉壽詵詵夏景遲賤士葭莩敢爲獻願光南國過期頥

和簡夫逰南巖

古寺因山半翠防躋攀危蹬上云扉只應秀色隨秋吹還似紅塵染客衣子賤鳴弦方暇逸淵明解綬己來歸吾儕幸得陪淸覽相與優防養道肥

又和見招鼓山逰

气涼天淡正時秋野興山情猝未休承召驩於鳬藻甚但憂塵迹累淸逰

又和閒居

雨餘秋气逼幽齋時動新篇雅奏諧不是溪山淸耳目自緣冰雪滿襟懷榮名疣贅心都棄世事毫毛力己排惟有鑑湖風月近賀公前迹可爲儕

和撲滿

一等出鈞陶惟便兒女曹誨慳材甚小撲滿禍難逃所忌同欹器爲憂在錯刀物防誠諭逺招損警貪饕

送處道丈之臺任民掾

辭曹新調補術學久堅完有位欲行志愛民無小官脂車乘短日山國動防寒卽聴佳聲滿賢勞豈或嘆簡夫丈昔遺老杜別集而驤以外集當之久而亡去近承多本因以詩請

昔日交傳集外詩規模𨿽記舊編遺近聞機格多兼副可賜閒中一解頥

贈項子後處士

介似於陵可謂淸老來志操益堅成脇肩傅防羞衰俗捽茹優防盡此生只以圖書養髙性不繇林藪市虛名誰編野史防遺逸當爲先生作獨行

去年今日

去年今日到宣州舟倚昭亭晚雨收鴨腳飣盤隨土物蟹鼇將酒掩珍羞溪間鴈集菇蒲老田外人歌防防稠此際剡逰還憶舊閒中情味兩悠悠

憶江上

故嵗官還勢亦勤飄然單舸下長津風江無定收防早夜浦多虞撃柝頻俸輟稻粱𨿽怕之直輕魚蟹不嫌貧蒼波古木應如舊惆悵經由又隔春

千佛巖讀書寄內

官期未迫蹔閒身斆學巖居及夜分霜落空山寒切骨風號萬木響連云有民勿謂書休讀無術當知政必棼獨宿不辭應防我功名富貴本辛勤

石夫人挽辭

有子任淸時夫人新拂衣人生到此樂天數柰相違壼肅風規在奩閒粉澤防云愁寒壠暮何處是魂歸

石經老挽辭

己矣九泉歸嗟君值短期胸襟遺艸在孝友闔門悲學謝生前用名多沒後知幽當自慰造物本無私詠唐史

李衛公【靖本名樂師】

能作膏肓遺蕭輔【髙祖曰李靖是蕭銑輔公祐膏肓謂破之也】更於西北振威雄【北謂突厥西謂立大寧王慕容順】若非明主矜羸老防向髙麗棄舊功【末年欲徵髙麗太宗不許】

李英公【勣本徐世勣】

威加突厥勝長城【太宗曰今委李世勣於並州豈不勝逺築長城】藥賜須灰感聖情垂沒訓言非不慮柰何墳土竟遭平

尹思正

執筆威逾知一杖忤權活得月將身位終八座非爲幸埋防相符豈不神

李朝隠

拽宦鞭奴蔑貴權當時風角衣冠及爲禦史聲名減豈是官髙便欲安

張中令【九齡】

金鏡文髙壓萬珍開元寵遇號知人範陽奏日言如用安得西防蜀道塵

李適之

鑛金言率遇參商罷相還歌樂聖章怖死宜春中姦賊令人扼掔痛其亡

二閻【立徳立本】

八座蟬聫屬弟兄當年門地足輝榮可嗟不富經綸業惟著丹靑制造名

蘇世長

披香殿上嘆隋君校獵營閒勸十旬莫謂口忠心則詐何如膠口不言人

劉知防

五說三長歷歷陳堅辭史任斥因循若教直筆専歸手褒貶應能慰後人

盧懷愼

言極公忠器業淸死猶勤懇薦時英賢哉度己推姚相不幸幡成伴食名

李林甫

國忠禍釁根芽日此賊傾唐勢己先搆陷名臣寃且眾天乎何意與終全

楊國忠

權由寵盛危宗社天子傾心日自如十萬北來猶未悟潼闗尙聴促哥舒

王珪

斥姬援祖沃君心貞觀箴規器獨深私廟因循遭糾劾可嗟玼玷在球琳

戴冑

持平逺繼張廷尉獻議嘗班魏鄭公誰謂尙書無學術沒身何媿謚爲忠

戴至徳

神翰飛英紀至賢謂如舟楫濟洪源偸名豈學劉仁防専向朝堂賣主恩

魏鄭公

東宮嘗吠非其主貞觀終髙獻納臣不獨齊桓忘射帶太宗當日最知人

虞世南

太宗寵異號名臣五絕當年賜目新亡也重嗟文物去石渠東觀謂無人

韋見素

入相年餘值狂冦獨隨車駕豈非忠姦凶萌禍根荄逺史筆如何罪及公

契苾何力

自稱烈士受唐恩寧死延陀不屈身莫陋將軍本蕃種中朝似此防何人

李光弼

閫外分憂屢積勳間言防欲變深恩十年三覲勞方面榮耀雙旌並在門

鄧景山

並門雄鎭軍權重斂怨殘軀不足傷偏將贖身由納馬賤人貴畜自爲殃

韋堅

勿詫崔生得【丁紇反】體【都董反】歌運潭聚斂一何多術𨿽可鄙非其死甚矣姦臣恣网羅

房琯

蜀途赴難忠𨿽固車戰亡師咎己深天子未歸京未復不知何暇有琴心

崔蕘

大臣許國當由道執政如何事佛淫身附姦邪不知禍卻談報應感君心

楊綰

總政中書月未期郭崔奢侈遽中移代宗勿嘆天亡早用相斯人己後時

郭子儀

淩煙閣上中興後勲徳光全屬令公魚軰也知深用力其如謙巽悟宸衷

蕭復

面排盧杞興言佞背沮劉公受防私眞相不知知彼相便容辭疾等閒司

栁渾

刑寛毀玉回天怒智料渝盟識虜情延賞見躋終不慍陶陶誰似栁宜城

李揆

獻替初𨿽有可賢忌能遭貶是誰愆麞頭防目言何易重困江湖十五年

憶雙栟櫚

憶昔厚栽培憐雙異眾材靑靑江外色往往夢中來未得甘棠比寧隨弱桞衰春華攄勁質冷淡爲誰開

送劉誠夫江陰獄掾

學老才優底裏精靑衫今始掾江城髙門積徳功須倍三尺持平道可行聴決卽能誠吏俗名聲安用勢公卿相逢未防還相去贈別非言豈慰情

石

磨琢成智不虛天然體理畫難如世珍未許論荊璞神迹當曾負洛書山澤祕奇西蜀逺星辰分气北方余堅完自得靈身計安用區區免余且

縣齋卽事

作邑慙無術懷民賴有年訟筒消不逞賓席汰非賢奉養庭闈穏論求典冊全誰言非吏隠山水匝城堧

喜徳甫彥文至

昏昏山雨鎖春暉褊邑蕭條客至稀憐子逺來求所益愧予無術慰焉依文章未易論髙出行誼當須及庻防幽閣羣書足防意聖賢𨿽邈欲誰歸

雨池荷花

云翳前山雨腳長灑然淸气動蓮塘花中潤色添來美葉上繁聲過去忙紅面渾羞泣珠淚翠盤防重瀉瓊漿蕭蕭古縣無公事贏得澄神坐冷牀

金華按覆回止普淨

雨止山路滑肩舁進亦難官拘當勉力室處豈非安淺澗流還急鳴禽意自寛來歸𨿽薄暮古寺且盤桓

登樓

邑落皆山水登樓逺目通從容民事外防息聖經中畫餅羞虛譽持衡尙至公此心難語俗舉袂挹松風

離邑之衢按獄

出野暴雨作遲晴方戒行溪山百里秀气象一畨淸於役途𨿽逺祛慮意自平民田況交足以慰予情

野塘白蓮

路轉方塘口塘蓮云不如孤芳己難值秀色況非余及鑑波平後飄香雨過初泥途憂濺污頑鶩仗誰祛

石龍

隠隠蒼山壁蜿蜒此蟄身物生多有象人附卽爲神頭角千年古威靈一境伸確然難以詰立馬爲逡巡

還邑遇雨

一陣陰雲一雨來驅除煩暑灑塵埃山川固不爲迎合豈是先知地主回

聞國哀

欲及乾元節登遐詔忽翻萬方鈞疾痛三紀被仁恩气象河山慘光華日月昏小臣忠未效飲泣望昆侖

縣圃刈禾

林下圭田一畆餘春耕秋斂亦勤渠年丰獨喜能鈞眾月給誰嗤薄助吾己愧防葵賢魯相更羞塵甑誦萊蕪字民固合知民事稼穡艱難坐可圖

答呂秀才

惻防賙急意𨿽完勢力錙銖豈自安畎畆君憂家計迫風波我畏宦途難敝衣非不憐原憲塵甑其如類範丹情禮甚勤無以謝愧將瑉石報瑯玕

答顏長道見寄

花溪前日還轅處惆悵髙賢又阻陪山雨在雲方慘淡野煙籠水正低徊別離輕似風飄絮遲想多於渴望梅胸腹殷勤豈無感果然緘寄好詩來

同邑簿檢防堤栁乘興防保壽僧捨

撥置簿書看種栁等閒聫轡入云岐山僧莫道疎迎候我軰行行不自知

過紫霄宮

先春曽宿紫霄宮今日重逰春正融誰道居官便跧縮也能偸暇向忙中

逰壽山

蹔離簿領來鄰邑旋訪靈蹤到壽山乘間一逰眞未易豈論身寄此中閒

下山復題二首

頫望羣峯目己驚山僧更解說山情夕陽歸去心難足未聴飛泉雨後聲

宛轉松蹊入五峯更臨危閣半晴空山花鳥語皆眞趣誰是韜光傲世翁

望方巖

路過方巖未及逰肩輿回首興難收野桃帶日遙相笑笑我山情不自由

宿靈巖

坐邑傳聞此巖好心疑好事張浮辭及來勝境窮逰覽卻悟前言有漏遺觸石煙雲如障俗倚崖殿閣半乘危自嗟吏治多牽制只作淸虛一宿期

百丈蒼巖入杳防髙低气象本天成藤蟠翠壁龍蛇動澗瀉防崖風雨聲不許畫工爲潤色只應詩伯長餘情棲鵶亂墨題僧室車馬何時再此行

自靈巖回途中寄顏令

吏役誰攖繞尋幽得二三穿雲離古觀冒月宿靈巖乘興詩何擇孤逰語自緘寄言酬地主淸賞可無慙

冒雨逰石室

陟磴苔痕滑穿巖雨腳收愛山鄰邑令來作雨中逰

雞人峯

石室前頭一片春天然形象附嶙峋山家況味無晨夕安用雞人賦此身

雨止

雨止單蹊步可通尋春天气似迎逢山花有意飄行蓋野水無情照瘦容挈榼竟難成獨飲抽毫猶得當朋從逡巡且盡今朝興數闔歸來趂暮鐘

曉霽歸邑

夜枕輕寒睡思衰遲明方霽促歸來車徒𨿽患泥行蹇林麓還逢秀色回山雨定非天意足溪云應爲主人開野花零亂春禽閙此興何如鼓吹陪

錢塘集卷二

欽定四庫全書

錢塘集卷三

宋韋驤撰

戱別顏令

趣馭不遑辭地主趂晴惟且荷天公縣樓歸去勞東望早就新篇寄好風

將及熟溪

東風吹散黒雲輕漸望吾疆野色靑料得熟溪灘響急到時聊爲駐軒聽

邨落

輕寒切切戰春陽村落人家意自遑老婦畫眉窺止水癡兒曝背坐頺墻牛歸小徑蹄痕疊犬吠空山響答長夏賦未來秋賦了片時優佚勝膏梁

途中寄縣齋諸士子

花發蒙亭畫景舒浩歌應嘆食無魚靈巖恨不同眞賞且把新詩慰子居

離石室

九十陽春興已酬登山穿谷盡淸幽閒田不是無多讓故遣塵勞作勝逰

離邑寄顏長道

縣城不出已逾月出愛秀野浮靑春前時枯株變深翠對我意气如欣欣肩輿漸入南康道溪山淸曠交吾鄰簿書撥置固可喜又況雅誼還相親

聞詔士呈同僚朱伯英

聖神慮遺士豪俊思致身詔書一飛傳上下交歡忻吾儕職山邑步局志未伸緬想風雲防廓然忘我勤

和亭

前賢重交際世俗競將迎用禮皆由正知和始可行候亭增舊構題榜易先名訓激非存逺還當鑑鄙情

和伯英初霽

日出乾坤靜陰霖革累旬前溪聲未減綠野秀如新人意猶祛病物心疑再春此情誰解賦先手屬東鄰

和顏令見寄

孤城四靣挿羣峯云翳經旬雨气雄自愧不才爲縣尹近來無事若山翁防思羽翼飛騰去幸有英豪咫尺中獨上髙樓方引脰喜逄嘉句載淸風

洗出郊原物象明積陰祛盡喜天晴東鄰長道詩新寄增我溪山一倍淸

權東陽旣久求歸武川上守倅

章守

劇邑虛官偶承乏字民何術慰林林文翁化被𨿽無事巫馬才慳懼不任樽爼弗逾宗祝計牛羊自守乘田心願歸山邑逃瘝曠養拙寒儒荷賜深

沈倅

星火州符气勢豪敢辭承乏賦賢勞設施毎恐無能及曠責還憂不可逃捕鼠孰淹希驥足觧牛難任割雞刀願令樗散歸閒邑更使潛心緣餙髙

衢梁試院呈同事

秋風動林葉山國早寒輕較藝精神暇持杯語論淸勿辭淹鎖院未用尅歸程畱意如求舉終當不誤評

依前韻酬張屯田和詩

落筆流星緩醻言白璧輕鄙辭翻可媿老格有餘淸擇士無精鑑糊名況舊程更煩爲大句使我壯文評

試士畢同長道東歸

相將冒曉出郊原但值佳山卽駐軒投午未行三十里和詩已及半千言黃雲被野田禾熟白雪翻空溪浪奔髙曠襟懷共爲樂此情難與俗人論

上睦州劉工部

政行荊楚百蠻懷卻擁旌旄向此來自喜平生無枉道豈論千里復淹才防蘇疲瘵精神返威懾姦憸膽气摧秋晚子陵溪上好樽罍風雅許誰陪

桐廬古郡壓烏龍瀟灑佳名信不空傲世曽棲隱君子謫官多屬鉅賢公連云城郭殘秋外近水樓防返照中太守公餘登覧勝始知天意飬其衷

和朱尉見招

作尉由來本仙局況能投隙防僚朋開懷自適人湏美治具𨿽疏客不憎雨意初收天爽快田工將畢嵗丰登髙吟大飲無羞澁祗恐秋風苦不勝

和顏令見寄

別後經宵各到家別時岐路兩縈斜相期巵酒重何日獨對秋林浪有花攻墨卻思同整具擇金猶記共澄沙語言髣髴如朝暮但悵暌離似海涯

觀穡

霜風捲葉度髙樓樓上蕭然對晚秋坐看野人收防防相將盡室在田疇赴晴汲汲如防防望歳區區已見酬遺多忘歌笑去乃心應亦傲輕裘

寄長道

詩筒寂寞過殘秋望斷前山暮靄收共簡猶思石巖句連鑣悔失爛柯逰晴溪激淺聲還細棲鳥爭深閙未休野興與君當不異不知今日在層樓

縣齋卽事

比來訟少拙令稱幽潛愛日開朝幌看云卷畫簾澄神烹茗粥憶古檢書籖菽水淸多樂溪山意自恬韜光異耕釣苦志念漁塩驥足空思展牛刀敢謂淹民心久當信佐局美相兼笑傲言祛隘賡酬韻鬭嚴囊錢如未乏樽酒尙能添園筍新成綠池荷半露尖共謀懷坦坦母卹逺炎炎此興歡無敵逄人語必箝

永康徐尉次寄顏令詩韻見寄因以前韻酧答

柅車爲別始中秋遽見霜朝愛景浮自愧馬期無少暇祗應梅福有淸逰殷勤好句能相寄哦詠幽齋豈便休此段情懷何所似月明更上庾公樓

和朱伯英後圃見招

愛君邀客以淸詩防我公詬訟稀捲白到時須自勉亂紅飛處是春歸

初夏公餘

公日無事民伍正蠶耕夏淺寒猶在雲濃雨易成圗書存逺古詩酒有餘情傲吏居幽僻其誰誚近名

和朱伯英迓送還示

憐君連蹇從初仕慰我蕭條典一同莫爲塵勞便興嘆所施無負卽爲功

和太守郡閣望羣山有雪

郊原霽後晚寒淸殘雪籠山望處明盡道凝畱因地冷當知粉餙借天成昆岡玉聚微云斂滄海潮橫返照輕解賦屬誰詩格老賢侯登覧在層城

自郡還寄長道

故歳局重城塡然思不淸歸來見春老何處慰詩情顧我防茅塞知君已帙盈社壇當未廢舊約可尋盟

和顏長道見寄

宛轉溪山邑落深春歸云物易成陰鶯穿別塢遺新子花謝前村失舊林自厭簿書爲滯迹未應軒冕足關心東鄰幸有顏明府淸曠襟懷且共吟

謝朱伯英遺詩

我輩淸懷善自將不須才與古人當佳辰美槪無窮盡險語髙詞亦轉相隱吏未能離擾擾詩情猶得皇皇如君逸格誰忘羨騕褭終難困服箱

和顏長道寄三首

首夏

秀邑發叢萱淸陰泛新竹園林足幽思陽陽曲池曲奚獨念春歸愛此未炎燠

縣齋肆筆

簿領區區豈愜情塵紛安得眼長靑且希五栁先生醉莫似淸江使者靈臨政毎慙非善治隨時尢愧【闕】誰能與我同幽曠隴上耦耕還帶經

閱武川倡酬

往還賡唱百餘篇艸艸編聫後或前語气有時淩夜月詞源何啻防春泉須知吏隱能遺俗不獨山棲解樂天屈指代期秋信逼封人莫厭屢馳牋

掃蒙亭

蕪亭一掃媿陳蕃松柏陰森翠竹環閙蟈盡毆澄曲水橫柯旋斫望靑山人歸畎畆醇風在我近圖書白日閒樗散自知成獨樂慚無善效及民間

次韻和顏令見寄

再來東白日無休剸割惟憂或滯畱滿眼煙塵眞可厭幸而涵碧見淸秋

伯瞻郎中生日

瑞气飄飄貫斗牛當時貽慶在南州太平勢盛髙賢出造化功成萬物秋侯國防年凝課最相門今日足風流祝公壽與靈椿等庶得胸中盡壯猶

中秋南康夜防得天字

宿陰初捲盡萬狀正蕭然夜色兼秋半人情愛月圓禠巾灑濁酒露坐幕靑天佳節還相遇陽陽憶去年假道南康長道語今夕中秋正故歳聚並喜樂時也遂畱以夜飲飲半和所示詩

月華乘顥气人競此宵眀舊防嗟經歳修途爲輟程涼飄襟袖爽秋入管弦淸莫誚紅裙飲新詩亦間成

睦州千峯榭二首

千圍繞自蒼然古榭淒涼不記年搜索舊名逄雅尙主張佳境有豪篇坐淩翠靄羣囂隔眼入淸秋萬狀全蕪廢不惟興此地當知民物盡陶甄

層基突兀倚晴空碧嶂回環勢復重秀色有時侵畫隼蒼煙盡日臥烏龍嚴公灘近增幽槪方叟詩存得舊蹤賢守葺遺殊眾好政閒把酒看千峯

宿廣嚴靖閣

久爲簿領廢登臨一宿禪扄萬慮沈半夜松聲驚夢枕琴書幡起故園心

過法寜僧舎

積陰捲盡見朝陽更入雲林古道塲疏曠襟懷終久在暫離簿領已淸狂

題虎峯眞師壁

虎踞山形路屈盤煙雲過盡到禪關老僧得地眞安穩不向人間趂往還

檢覆雞啼源還虎峯

到此﨑嶇力已疲肩輿西去更乘危始知不及閒人好避險從安任所之

寒雨夜防得歌字

佳客來相遇銜杯語論和夜寒兼雨甚酒色向人多淚燭揺紅蕚風帷動翠波漏聲催舉白檐澑混微歌朋契談間合詩鋒闇裏磨十年方一笑不醉柰情何

呈範子鎭同年

白日當時共得仙淸樽未倒且畱連間關益部君今去後防輕論又防年

勸元功飲

昔時同閈今同郡气義相懽此最親莫向酒杯成偃蹇醉來詩格合淸新

再和範同年得防字

人生難計擬並合若漂萍稀濶同年防蕭條古縣防冒寒欺雨勢卜夜托靈漏轉歌聲促風余燭燼零主樽慙北海客量過滄溟願且畱車馬離弦未可聽

涵碧池

原泉有本養淵渟更似端人見底淸竹色山光朝暮在當知涵碧不虛名

涵碧亭

座隅平地是雲山爽气無窮六月寒夢得祗知圖未善不知能畵不能完

瀑泉

堂堂一道出山腰色似垂縑響似潮何必枕流圖洗耳坐觀已覺俗塵消

雙石魚

誰磨紫石作雙魚繞以淸流泛酒觚祗使幽人添醉逸山林未快憶江湖

傲亭

峩然危構冠山巓以傲名亭傲可賢不與世人論是否誰能來此臥雲煙

雙

我愛雙若並趨鈞然蒼翠傲榮枯定應天意成眞槪磊落相依道不孤

擊甌

簫鼔厭喧豗甌聲可薦杯鳴珂秋獵駿鏘佩曉朝回挹注𨿽爲助甄陶別有胚玉纎敲擊鋭驚起玉山頽

和朱尉示親老生日

臈殘朝夕是新春秀入溪山碧萬尋白髮親逄蓬矢慶防衣人奉玉杯深風回砌弦簧宛日上簾旌挿珥森敢謂小官無足盡懽菽水亦甘任

和朱伯英元夕

燃燈結防學春山佳莭還逄邑事閒僚佐相從眞我侶旄齯共樂在其間月中風味當無比醉裏塵勞似不闗祗以淸罇期漏盡明朝應悔主才慳

席間和向辟之元夜

令節伸眉且自寛與民同樂是民官宴酣豈爲殘更促醉兀何妨萬目觀舞袖飄飄淩夜月燈山閃閃戰春寒孤城誰謂蕭疏甚無愧途人卽可懽

無愧塗人卽可歡【原闕】

月華瑩澈通春夕民气融和卻暮寒捃摭肴蔬成曲防扶攜老稚任環觀邑農他日逄今日往往應能話舊官

回長道中論

【原闕】

紛吾子文章有本根此說獨能通正【原

闕】

専門剖開先聖難明防羞殺拘儒旣【原闕】

才何足議但憑余熖發冥昏

和長道使者宿龍窟見寄

【原闕】幽寺傍【原闕】

昂藏頂翠螺縣尹候迎車蹔【闕】田甿觀【原闕】

潭間水黒應龍臥松表風淸獨鶴過

【原闕】

我蕭齋倚柱祗長歌

寄【原闕】長道將罷邑借前韻以寄

山【原闕】

對春風把酒螺況是安甿囂訟少何【原闕】

懷多眼看野色煙雲秀指數期日月過聞說【原闕】將觧印追攀無計且酣歌

和見貽

拘攣山邑四【原闕】滯徒嗟薄宦身憶昨同時來視事羨君先我作閒【原闕】心𨿽記多佳議寒齒還憂失舊鄰安得追攀如素約舳艫銜尾倚江濵

送章郎中赴闕

【原闕】

治已成還防榮望本崢嶸朝廷不許淹賢【原闕】

借守情曉日旌旗動行色春風笳鼔作【原闕】

閼城西道祗恐朱轓欲迅徵

【原闕】

孰可儔弟兄麾節占三州疲甿救盡方爲【原闕】

還豈自由仁似周侯小棠在淸嫌漢守大【原闕】應靜夜雙溪月逺掛公心未得休

探得海棠送章仲成

髙低海棠枝交結離人思離披海棠花爛熳離人醉醉來離思輕看花【闕】有情一片隨春風悠悠逐君行

和長道交道釋見招同趨府

北出城闉【原闕】明待驅款叚趂君行歸時亦欲偕吟醉寄語【原闕】落英

同長道逰恵僧翠樾堂

覃覃潔宇【闕】城阿車馬知名始見過防宻莫嫌春態淺牢籠不【闕】翠陰多玩心爽槪眞偏得冺迹空山去防何今日【原闕】禠帶暫將塵擾就消磨

淸明雨

陰雲散漫與山平艸暗花昏匝古城定是大心惡逰放故將雨腳鎖淸明誰知靜圃無窮趣獨有幽禽不住鳴況值淸明歸去客共樽談笑有餘情

四月一日西池作

【原闕】荷葉大如錢拙令無功又一年六月京塵傳流【原闕】嫌池上更遷延

和朱尉首夏偶書見寄

蹭蹬期失山城獨滯畱馳驅更萬態寒暑過三周底裏繇前固隄崖懶外修僅能違吐茹豈謂足陽秋所幸偸安佚玆心在討求門闌方事隙園落見春休秀色孤花載晴光隘葉浮池魚行有隊林鳥語多羞蘆筍靑簮宻丁香翠幄稠藏身嗤野繭露角笑蝸牛擁芭蕉扇墻披薜荔裘淸風如逺俗危坐自忘憂目極山兼水雲飛越與甌官曹𨿽鞅掌野興易牽鉤缿絕侵疆訟閽無覆刺投優閒爲佐局邂逅得吾流酒薄猶思共詩成罔不酬肺懷非異致議論詎相矛受代何辭晚謀懽且自由他時遂暌阻徒爾念英逰

逰金柱觀瀑泉

源髙云表許誰窮飛出巖前百丈雄豈是山神作靈怪觧將煙雨變晴空

和伯英賦

【原闕】隱怪少人知非是山僧別有機漏泄一朝逢地【原闕】終不似前稀

同朱尉逰普寕僧舎

訟庭無事出南城來扣禪關萬慮平彊作優閒羞宓子自成淸淡愛梅生棊敲玉局林鶯竄詩落苔牋山鬼驚卻說去年違此約老僧應觧管宮營

和初夏雨中

瞥然春去浹旬餘積雨乘陰气莭殊曠野石泉飛白練虛檐澑激明珠繭因寒晚羣情病麥晴收萬室須空觧登樓伺云色愛民拙令愧偸儒

端午雨飲伯英池館

山城重午遭陰晦謝氏池亭亦自堪野色映來歌舞好炎威消去酒肴甘手中菖屑隨杯泛頭上橊花帶雨篸且盡主人畱客興明年誰北復誰南

送王學士赴京東漕

重寄屬名卿除書拜寵榮山東移使節天上動星明經畫防三載防威盡列城詢求皆疾苦課入自丰盈酣宴咍無取焦心憫未宏孟陽防已愧劉晏譽還輕報國胸襟壯紓民術學精休風鼔羣吏髙論滿諸生豈敢身干進難排翼傳聲褒功形聖詔易地近王京捧檄將新命遮車見眾誠拳拳思逺托冉冉卽修程電閃旌旗活云收鼔吹淸山川開爽气艸木有餘情行健途疑促吟豪思欲傾越吳鈞慕戀齊魯樂奔迎萬里宣材力中朝倚辧營僉諧猶有待輿議豈能平噐尙虛兼濟謀終贊仰成宸方外借安可憶登

曉出按察

未曉驅車出炎蒸畏日髙蒼茫侵霧气隱約聽雞號流滯還屍祿奔馳敢嘆勞苦吟隨處有未始廢陶陶

自和

將旦雲天慘前瞻使斾髙田翁持火走山鳥向人號自哂折腰久誰憐負弩勞觧從歸去樂空愧不如陶

偶作

紗巾疏爽葛衣寛簿領無多笑傲間黃卷仰持眠晝榻白雲斜斂見晴山風荷防露池聲激煙栁藏蟬野趣閒日月淹畱非不幸柅車休嘆未西還

予蒞制濟民藥朱尉掌糶常平粟因以記

火日炎炎五月天邑中分事力相完君當庾廩司平糶我近方書輯眾丹共識朝廷欲爲恵豈圖居處自偸安誰言忠誼須謀大未合謀時且恪官

和新竹

根本堅深豈費培龍蛇蛻盡見天材斜穿似愛幽人到疏列還容小徑開涼月驟添新影宻淸風不減舊枝來歳窮自有淩霜節寧比秋衰惡艸萊

和獨釣

蒼葭欺緑髩白水照朱顏擲餌淵渟處牽鉤蕩漾間亦知魚呴沬肯學雀銜環且欲資淸曠消磨永日閒古人多隱釣意不在防求稽海曽垂犗磻溪舊直鉤聲名當日晦徳業後來収莫笑臨流者持竿迹更幽

送劉睦州移京西漕

賢傑恬榮進朝廷睠舊材優閒輟爲郡按舉復行防憶昨巡荊北於時防嵗菑轉輸憂國計假易緩民財吏議烏能避邦條不可裁謫遷知咎戾忠信卽基胎觧印離江滸分麾溯浙洄列城遺厚愛千里沛餘才火玉堅難變霜松翠弗摧壯行心所勇膠祿素甞咍履道期終固謀身絕外猜子文忘慍色嚴助樂歸來撫俗專求瘼提綱獨整頺察幽窮蔕芥屏惡自渠魁犴獄春多艸賔堦雨不苔溪山圍幾席風月侑樽罍毫痩淸吟苦弦髙雅曲哀黃堂成臥治靑律再飛灰況味安符竹胸襟傲靣槐桐廬聲績逺蓂陛寵光催近部勞經畫兼資借瑋瑰使旌蜺夭矯宸詔鳳毰毸肅肅途將戒元兀慕若孩車攀朝軸舟遁夜張桅被命恭𨿽益封章懇以推讓亷儀組紱貪冒愯駑駘京輔非輕寄天未易回功名當盛獲蘊蓄豈空培輿論蘄皆愜髙懷願更恢壯猷那久抑早晚詠良哉

雙蓮二首

池間鞢紅特爾不雷同共本靑跗痩駢頭秀色充湘娥心並恨江女佩雙空忍負流觴樂虛教逐暮風臨風皆獨媚同蔕忽相親擢秀材宜合飄香勢自鈞𨿽慙兩岐瑞已掩百花春定是憐濡滯殷勤悅主人

和朱伯英以詩慶將代

非材安敢嘆淹畱吏外尢忻共雅防欲代𨿽知歸去樂相看還動觧攜愁襟期豈逐炎涼變談笑應隨簿領休來歳黃花何處好懷思把琖對霜秋

再和

區區邑落四逄秋敢詫歸期占上防似得葵丘代信如銷都防玉關愁琴彈夜月聲還變詩冩溪山興未休幸有防池且同醉別離到後更何由

將歸

代期漸可數光陰掉鞅歸時秋已深籬菊正牽元亮眼江鱸還動季鷹心迎新送故人徒擾興利除殘我不任惟有溪山不辜爾未嘗曠日廢淸吟

效謝宣城體呈同事

秋風鼓長松聲來何颼颼眾鳥相與還山椒落景收吏冗得所隙笑傲偕優防𨿽無杯中物亦足忘余憂

呈孫東美【睦州試院】

露气侵簾幕蕭然夜已分括囊停較藝倚幾重論文邂逅成相際從容慰所聞溪船行各去回首只秋云

試罷

沓沓紛袍去寥寥鎖院中云收晴野曠潮捲夜江空難盡文章鑑終輸議論公敢辭淹旦暮歸翼尙覊籠

和東美示內樂亭詩

養恬眞有得逐俗固無心月沼秋如鑑風松夜當琴公餘偏坐晚客至不談今張我名亭意慙君寄好音

和東美見寄

子陵溪上各危檣心逐君歸到故鄕回首蒼茫空鶴望亂山縈繞似羊腸評文酷愛胸襟逺坐邑還憂事業荒忽得新篇開鄙塞甚於濰水決沙囊

鈞愛亭

簿領支離毎競辰退思當亦在吾民抑扶爲術如偏取字養存心固一均杖履數來消逕蘚笙歌久闋聚梁塵天公豈復遺疏拙風月隨時不負人

內樂亭

誰謂玆亭浪得名寥寥气象副深誠地饒松竹千年色天與雲山四合淸靖節固嘗爲傲吏子眞元不勢名卿伊余竊慕恬然樂肻以紛華戰性情

淩翠閣

淩翠閣翠光寒不落公事餘閒日日來檐前好鳥無驚作

淩翠閣突兀撐寥廓滿眼蒼煙萬里春忍負十分金鑿落

淩翠閣四靣祛櫺箔千里無雲看月明何必庾家樓上樂

淩翠閣山繞如城郭風味都侔陶令居所慙猶被靑綸防

木芙蓉詞

木芙蓉墻頭淺淺紅秋林枝葉十九空獨此蓶扈當秋風秋風無意開俗眼俗眼不開須在儂接防斜欹勿嫌重滿篸何防驚児童豈必黃金菊難辜白玉鐘

國哀

天地有大故朝庭凶訃來五年再罹苦臣民若爲哀鉅賢荷遺托夢澤滂九垓衣冠又新命收淚心悠哉

離鄕

不走京塵已十年治任西去興悠然功名欲立非人致才宦未伸還自憐路栁得春多意思野禽批水共連翩孤舟獨載無人語惟把空書攷聖賢

過千金懷陸剛叔許顧道

記得當年泛小舟相將隨計冒殘秋故人笑語無緣合今日煙波獨此由老木戰風春尙淺斷雲籠日雨方收自惟我軰襟期在碌碌誰甘便白頭

平望阻風

大風嘷空聲烈烈小舸逆牽饒甈交跗擁鼻坐其中蚤暮恍然難以別利名無防人自縈山林無扄人自絕區區冷官何足賴奔走勤勞可嗟咄

題周開祖叢翠軒

所居知所向種竹接前櫩翠色無時減淸風引日添蕭疏共談麈輝映祗書籖碌碌夏畦病輸君此養恬

汴上遇孫楚材

春陰蔽日多飄風二月凜冽猶窮冬馭夫淩兢踏泥凍旅況索莫塡心胸淑人邂逅獲交馬語言浹洽欣相從夜投孤驛共淸飲安得復訴璢璃鐘

再和所酬

萇防迹已綿久誰於二月爲隆冬相逄詩酒得賢侶遽使炎燠生吾胸飲酣眞趣不可壞詩狂險韻皆能從殷勤鄙句復叩激自喜牙琴還遇鐘

早行

曉雞三唱已戒馭復長郊殘雪籠河岸初陽射栁梢野人猶閉戶宿鳥防依巢而我何爲者區區足自嘲

宿零壁驛

淒寒動春夕覆被益重袍鄕夢驚還逺徵途久覺勞破牕畱月影古木任風號聞戒無兵餽剛腸獨佩刀予枕屏書叔夜養生論而孫楚材觀之有詩相示遂次來韻以答

枕外霜屏手自書數千微指慰焦枯乘時豈羨鵬飛海悖理湏譏馬守閭治气飬心予所慕長生久視古非無喜君與我同玆好免蠧當終學屍樞

和黃彥文示詩

執經今日相從快若鴻毛翼疾風持已已憐仍舊好力文還喜後來充平蹊安肯容茅塞美玉寜辭以石礱顧我空空當考擊愧無術學似河東

巖齋曉起

曉起郊原寂淸風盥櫛傍松梢微露巖頂泛初陽髣髴山禽語飄零古殿香攜書寓疏拙三伏化寒涼

寄陳安道

同年同第復同門計治同爲待次人一紀淸時共濡滯兩身孤宦各艱辛不要鐘鼎湏耕道未遂山林爲食貧吾黨襟期當自信且隨天意養輪囷

又和所示

布鼔微聲彊自信兩篇響答語驚人連城自我忻懷寶八字憑誰嘆受辛豈爲儻來輕有動但能恬守卽安貧相期厚養忘多欲莫似豚蹄祝滿囷

七夕

此夕流傳久不磨相逄樽酒且酣歌竿垂阮服終成彊腹曬隆書頋防何漫道銀潢能限隔未聞河鼔畏風波樓閒安用穿鍼乞世上紛紛巧已多

七夕寄安道

去年此夕我拘官君挾魚軒到此安自爾分馳數千里豈圖今日一交懽風萍離合光陰速月桂交逰契分完不倒玉壺終未已待將河漢夜深看

附郭照鄰舟還鄕一首

國門回首气蔥蔥拜了君防去意濃故里華舟幸同載鄰邦嘉士喜相從髙談浹洽情無畛新句縱橫筆有鋒往往旁人多羨慕主人況是郭林宗

送郭照鄰赴南雄簽幕

淺汴縈回減迅流緑楡疏薄弄殘秋蘭舟去指三千里梅嶺前頭第一州幕府久湏賢者畫朝廷最重逺民憂近來選擢多超邁竚聽君才不次酬

汴舟早行二首

隱約短明嘔啞兩櫓聲曉寒衾外覺鄕夢枕中驚心喜親闈近身從宦路輕男児棺未蓋安可嘆虛生容足豈無處浮名浪自牽通宵不安寢湍水正鳴船旅況情何賴家音逺未傳淩晨飛棹急聊以慰遷延

延和引對

昔年便殿拜防光今日重來慘肺腸螭陛載瞻新侍從龍顏如仰舊君王星霜一紀逡巡過膏澤三朝次第當埃壒尙能禆防嶽豈無忠誼報明昌

至泗卽天長獨歸敍別照鄰

長淮十月北風髙判袂臨津首屢搔艸艸旅裝方攬轡勤勤別酒更持螯扁舟君去良多況間道子歸豈憚勞行矣余杭期防在早來江上看寒濤

再回前韻

畫船東下櫓聲髙閃見旁舟墮玉搔張翰歸心鱸滿箸畢公狂興蟹雙螯朝飡餖飣惟論飽夜語詼諧豈厭勞乍聚乍離當不怪夫君多可似山濤

無腳橋【汴上】

枘鑿關連壯橫空不可揺激波無鴈齒跨岸只虹腰攺制千年取傾舟眾患消乘輿濟人者爲恵固相遼

離泗上

曉霧鎖長淮初陽熨未開造舟行險滑舁竹勢遲徊迥野蒼茫合嚴風浩蕩來歸耕如有地勞苦曷爲哉

避雨大明寺

去時驟雨忽兼風歇馬曾畱此寺中今日來歸復如此始知事有偶然同

和簡夫逰鼔山

气肅乾坤萬物秋久違眞槪喜重逰髙閒況奉掛冠樂曠逸慚非蠟屐流狂飲何羞吹防落時鮮豈必置船頭鵬摶鷃集逍遙等醉眼冥冥百事休

申園席上口占

涼秋池館燕閒身宻席榮驩主與賔白日神仙分兩牓靑雲兄弟占三人東籬瀟灑黃花好北海風流淥酒醇投轄更湏防壤坐夜深共醉月精神

和李信臣逰南巖

秋云沓沓鎖秋巖怪木森森防碧潭逰騎去時平壄曉老僧迎處滿衣嵐何人自塑臨水近古遺棺防石龕我憶昔年曽此醉卻嗟今日輟陪參

答信臣遺詩以失南巖約

閒裏縈愁不自由馳心空想碧巖秋連鑣獨逺朱蹄駿釃酒還辜緑螘浮嗟我數年遺覧歷屬君一尺更遲畱定知淸興難窮盡莫便輕回訪戴舟

和南巖回

心舒還愛日境勝欲忘歸茶戰弱一水棊兵尙十圍秋山終易冷暮坐只添衣上馬回首數霜蟾逐蓋飛簡夫丈約逰南巖時以婦翁室防遂渝爽依韻和其來篇

巨源常少怪第五豈無私酒食先爲困溪山輙負期七年思舊賞隔日誦新詩康樂淸逰在隨軒別有時

和信臣逰簡夫太丞申園

洞門流水地仙家棄祿歸來餌曉霞不比鐘山多怨語未饒金穀足名花風弦靜舞千齡鶴夜枕閒聴一部蛙此樂人間無覓處只應天畔有靈槎

又和

一門淸訓黃金賤三葉榮名翠琰題楊雀語言先世得荀龍頭角後來齊聨姻君喜重交好髙閈予慚早獨躋試聽野人歌盛事滿牀牙笏當公圭

和簡夫送信臣同年次韻

龍鳳當年共力攀參辰異迹十年間相逄邂逅身爲客敍別躊躇色動顏北冀馬羣先駿逸南山豹隱舊文斑而今百里還淹止行聴佳聲似魯山

廬陵待試士呈伯升郎中

重門晝鎖碧梧陰秋气淩虛日向深耳目蹔淸拋吏局情懷終樂近書林安排一月拘攣計酬酢千人進取心未牓試期饒暇逸倚罇尢喜聴髙吟

中秋夜

人間此節號佳辰鎖宿文塲意自伸雨腳灑開秋气象雲頭放出月精神坐無紅防何妨樂琖有芳醪不計巡數句願歌今夕事主人才力似陽春

贈別伯升

士林佳譽久飛揚脫迹初筵夲異常盡道淸朝隱方朔不知白髮困馮唐古今議論千端勝南北風情萬里長乍防乍離勞景向萍江樓上獨相望

又和來篇

貢闈將畢意揚揚日夕炎涼亦未甞防聴秋聲廢髙枕屢乘月色坐中唐云牋冩句慙非敵玉塵揮談服所長款叚匪朝歸冷僻未知何以慰鄰望

陪吉守範淳元觀玉虛觀靈芝席上口占

廬陵盛事照明昌浩蕩西風八月涼賔履共隨紅斾去仙宮新報紫芝芳成非雨露寜無感出近星辰別有祥誰謂古書難盡信眼看珍異答龔黃

寄題吉州三瑞堂

珍祥疊疊遺廬陵芝秀蓮雙瑞露淸天意獨偏三物應人心胥慶一堂成壁間篇詠辭多實席上樽罍勢自榮早晚璽書褒治行潁川遺美爲銷聲

送章少卿赴闕

老成風迹藹中朝威恵南邊久已勞三節召歸方汲汲列城懷戀尙嗷嗷郊原雨止車塵少霄漢云空斾影髙太上定嗟相見晚佇聞秋覲拜防襃

和龔簿同辧金劍源

兩源溪水弄淸音百丈山削翠琳不顧衣冠當赤日共看沙礫辧黃金自緣世態嫌遺利豈是吾儕枉用心卻憶去年並防樂相逄又得敍離襟

劉仲誠以武夷記見借

自從見借武夷編毎一開編思渺然使我胸懷厭塵滓羨君家世樂神仙漫亭曽防千餘客石洞元居十六天何日訪靈尋翠壁待將名字謾雕鐫

寄上髙宰孫世則

鄕間逰處景醇全忽忽光陰二十年官局舊嗟蹤迹逺封人今喜信音傳才驅繁剸君應易事奪淸閒我獨然畏簡未能成防合且持詩句冩拳拳

道中寄景升仲誠二同官

兩道幾千里殘炎七月天累囚念濡滯匹馬重遷延夜宿荊榛際朝行虎豹前幡思竹軒好擁事亦神仙

巴陵訊囚所居附嶽陽樓前

雙扉晝鎖夜傳呼訊鞫勞心迹也拘祗有淸虛懷抱開軒卽是洞庭湖

洞庭湖上嶽陽樓舊走聲名徧九州今日偶來猶吏事幸當風月近中秋

洞庭秋四首

洞庭秋旦好余霧尙懷山日色一竿際波光萬頃間宿商鳴櫓去夜网得魚還佳趣知多少濡毫恨思慳洞庭秋晝永气象坐中分浩蕩三江水蒼茫萬里云君山壓波靣民舎傍城根自昔看圖畫今焉過所聞洞庭秋薄暮日腳返滄溟雲气天涯赤峯巒水上靑歸舟來隱隱夕鳥去冥冥鼔瑟音何在空聞帝子靈洞庭秋夕爽皎月瑩長空顥气重湖接淸光四望通樓開雲母扇人在水晶宮勝絕無窮景蕭條萬古同

寄示二小子

學自辛勤冨名從曠怠休癡慵回爾意扞格慰吾憂股刺難須著鄰光豈用偸當知漢唐世家緒有公侯

洞庭卽事

日車閃閃下山椒風陣蕭蕭掠栁條湖上晚秋天气爽樓間極目客防銷湘妃哀怨馮誰聽楚屈英靈何處招竊祿無田歸未得浪吟當此愧漁樵

浪頭捲白去無垠山靣鋪靑一色勻气象淸雄無處比情懷局促此中伸欹危釣艇惟堪望倉猝商防不用嗔顧我遽來非自任也知牽制爲官身

君山

洞庭波上崪髙翠色難將別岫同眞籍從來標福地大鈞於此費神功蛟龍拗怒深深避星月流光靣靣通塵迹未能乘興往據鞍回首正秋風

嶽陽樓

嶽陽樓句舊空傳今日登臨一慨然不是洪鈞有偏黨豈容勝槪獨完全山川形勢三千里基構聲華五百年襟帶西南太平世收羅風月屬私權

曉起

落月光防暝靄收一軒瀟灑旅懷幽湘君山外波濤曉麋子城邊艸木秋俗吏區區情易倦古人皦皦志空求且希月廩從官給仰事孤親防膳羞

閱金科

得情猶勿喜聖訓所冝欽取正存三尺持平在一心摭文惟恨宻麗罪莫求深豈必於虞軰源流定可尋

和朱伯英新州詩見寄二首

武川當日一分襟防合乖期向武林從此參辰不相比由來歳月漸加深書郵逺道煩新寄詩社前盟約再尋何以報君雙白璧南樓髙處獨縈心

吏冗拘人好思慳憐君逺逺發昏頑梅花嶺外題詩寄萍實江邊繼韻還數幅宻緘迢遞去寸誠都冩別離間翻思舊日賡酬樂鼔噪當時更有顏

送潘簿還侍下

四見霜花始觧官防衣還侍肯盤桓胸中事業仍加益篋裏經書不廢看立馬仙山風防側移舟秀水露防寒銓衡論奏恩輝近早寄佳聲遺我懽

送周廣之令桂陽

猶餘殘雪凝山椒已見新春上栁條引領不能成靣別寄詩空欲減魂消爲言民社遷官重莫嘆湖湘去路遙早向縣廷舒所學如君風迹定翹翹

安逺道中

晚穿亂水踏欹危曉度空山瘴霧飛今日戒途甘險阻古來謀事重依違行詢野叟觀其欲靜究州圖記所非走徧封疆定議黃花時節合東歸

金精巖

回巖萬仞透靑暝造化功偏竅鑿精自是神仙乘福地豈因諼詐誘愚兵金牀舊迹知何在石鼓遺歌僅可評塵淟蹔來心已悟靈場千古爲蒼生

逰金精回書朝陽巖觀壁

秋入羣气象淸朝陽才過到金精勝逰卻向塵勞得此日情懷慰此行

板石驛

童山皆戴石淺水屢縈村路接猿猱險云兼瘴霧昏披榛投舎館借艸展行樽吏役身無定天涯一斷防

中秋午夜和溪看月

去歳中秋別嶽陽洞庭湖外望淸光今年衮衮仍行役此日蕭蕭復異鄕林葉泛輝兼玉露水波揺影接銀潢出船聊踞胡牀坐逺負髙樓列酒觴

登郁孤臺

區區倦翼傍旌旄獨上名防滯思逃章水背流余合崆山前隱獨峯髙萬家井落氛埃絕千里喉襟气象豪一見荊川勝侯印況將佳趣慰塵勞

去年秋宿洞庭湖今日登臨在郁孤兩處風流皆勝絕一身奔走亦﨑嶇光揺二水看云斷翠滴千山愛日晡吏役不容淸興足放船回首望城隅

過贑石

乘危趨疾固輕身卻羨操舟妙入神石罅安船石頭立漁人謾笑往來人

天柱灘

宻宻贑灘三百里此灘崛起最崢嶸中原柱石知多少安用江心濫得名

九月八日離防

明日重陽日章江獨放船豈無時節興固有簡書牽殘暑猶爭際余雷忽霈然詰朝晴气爽忍負菊花天九月八日薄晚離贑城十餘里而雷雨作遂倚舟以宿九日曉行又十餘里而逆風暴甚乃泊於白鷴灘側防之史君相畱不可屢以亟行見謔今日防賔席間當語及濡滯以爲笑矣因書以自戱云

佳辰來可喜久客去難論爲憶東籬菊因辭北海罇逆風吹急浪單舸泊孤邨緬想茱萸宴盧胡有後言

至萬安

西風蕭瑟作秋聲逺客歸心信水程雙石尖尖雙鷺立一灘渺渺一舟行酒杯無侶難成飲詩句非奇謾冩情晚泊沙頭從杖履故鄕何在眼空明

和孫世則著作新年見寄

不奉淸譚一紀余相期情分愈於初數篇秀句鋒誰敵累幅華牋手自書蕓省聮曹𨿽喜共萍江制邑獨慙疏如君才術當超卓安見飛黃困守閭

剸繁芟獘力無餘行學存心負厥初凍筆方驅囂訟牒觧頥忽得故人書分襟固久情還宻領邑𨿽鄰迹也疏安得同時俱代去相從山水樂吾閭

行年

行年四十志方剛一任蓬松兩髩蒼道在忽愁施設地心恬寜惑利名塲本無畎爲私計只有詩書可自彊努力終非素餐輩未堪回首顧滄浪

宿新樂驛

去秋村北宿僧牀今夕村南寓驛堂官僕頗諳蹊逕熟野人應笑往來忙敝裘不耐春寒甚老馬猶堪山路長獨酌獨吟還獨寐此中淸況亦難忘

之防推劾道逺雨甚念從之勞

山雨淋頭急岡泥沒骭深從驅爾何罪行役我甘心栁鞚憂難趂分裝恐不任蘇樵復稀遇寒气少相侵

安福驛

作邑多離邑去家如去鄕三年三過驛一別一回腸治績安能勝徵途乃偹甞何時腰觧印長嘯入余杭

喜晴

今年未見日指數兩經旬淸旦初開霽元功始布新溪流徐變緑林囀便知春吏役方長道油云莫更嗔

南昌鐡柱

南昌昔謂水浮州鐡柱持持事更幽天地有鑪勞一鑄蛟螭無穴觧羣憂槎牙露處幾三尺揺撼徒然踣萬牛人賴旌陽防力大此功何愧禹功優

寒食

春來二十日寒气尙稜稜萬甲殊未拆新雷徒已曽山禽鳴瑟縮道馬足淩兢節候無驚異江南舊所稱

贑州鞫劾呈同事鄧宰徳夫

二月春寒倍覺深雙扉晝鎖栢庭陰修途逺至勞𨿽甚雅誼相親喜不任窮覈湏繄顓用智哀矜當亦共存心累囚未引猶紓暇濁酒那辭細細斟

次韻和同時到院

各沿臺檄防平番萍水金谿隔萬山兩處相期仗官驛一時交際到江關如何逺趾符同甚豈是誠心脗合間案牘牽仍毋易視囚情未得莫優閒

鎖院深寂夭桃獨芳有可憐之色爲詩要徳夫共賦以賞之

靜院深扃霽雨新小桃墻側弄精神只知春色歸吾眼不悟他鄕寄此身露蕊妖韶眞自得胭脂濃淡屬誰勻共將短句酬幽艶奚獨東風是主人

二月十六日感雨示同事

燭燼遺朝幾鑪煙出晝簾時春驚一半山雨悵相兼吏局如巢寄家音以鵲占敢思逰觀樂同患滯囚淹

錢塘集卷三

欽定四庫全書

錢塘集卷四

宋韋驤撰

訊鞫有間呈徳夫

同時鎖深院輪日直寒防所得期無喜忘情在不經桃心隨雨碎栁眼向人靑早晚連鑣去春郊約罄瓶案積云堆影庭虛谷應聲搒笞非所事杖履有餘淸靜逕牽情數芳林照眼明相逢得佳侶尢足慰營營

次韻徳夫推院有感

薄宦予嗟少定蹤賢勞君嘆久西東相從山國春多雨共憶公園花已叢酒約倒杯忻有伴詩尋險韻懼無功勤乘閒隙酬淸興便與分襟櫂短篷

惜春

皦皦春陽上栁尖輕輕朝霧亦相兼教雛老雀穿雕栱失伴狂防入翠簾深院難將飛絮鎖空階且任落花黏惜春情味從來甚今日江城興倍添

二月已破三月來吟詩空憶少陵才檐前有意殘花墮雲裏無情旅鴈回何處輪蹄蹂芳艸誰家絲管上髙防吾儕局外添嬰繞此叚襟懷彊自開

次韻社日且以善謔

社日江南眼屢經春天嶠北寄春城雙飛海鷰知時節半醉田翁舞太平謾把杯盤爲小飲頻催案牘況垂成卻思亷割東方朔歸遺那無動旅情

復假前韻爲卽事二詩且言別於卒章

煙花苒苒裹江亭云靄紛紛接暮城物態除非詩可冩旅懷惟借酒能平燕知社節來何早鶯怯春寒語未成非晚與君分袂去他時當記此時情

浩如潮水出東溟勇似云梯破鐡城談麈交揮逾月久吟毫相抗防時平淸驩返向塵勞得佳集元非計搆成還守邑疆相望逺隴煙江月若爲情

上巳日贑川憶東湖【湖在冝春】

韶光彊半已消除嶠北芳華眼不辜黃鳥穿林金閃鑠紫荊鋪地錦糢糊持循畏簡催胥吏整頓歸鞍戒僕夫傳語東風爲加意少畱花卉在東湖

曉風吹雨過溪南春色晴光三月三燕觜啄泥方汲汲杏梢欹水正酣酣樽庖冷落俱能耐刀筆縈仍豈自甘珠閣簾堂應好在待教門外系歸驂

再用前韻爲感春喜防二首酬徳夫

五侯門館映交衢防檢春光肯蹔辜教舞庭除紅錦借看花牕牗碧紗糊侈心忘理𨿽児女樂事乘時亦丈夫而我拘攣過佳節豈無船在賀家湖

感春

東風爛漫巨江南林薄餘花十二三隱隱防絲飛日影娟娟戱蝶舞春酣獨旗共愛茶芽嫰佳境俱憐芋蔗甘談屑不宜虛永晝長岐分背謾停驂

春杪書懷三十韻呈同事鄧令

覆囚將訖事春杪興蹉跎亭館依防好雲天气和江山秀色逺桃李緑陰多燕熟巢仍補鶯新語尙訛逕深無過轍門閴可張羅雨漬苔錢積風旋栁絮渦落花衝蟻陣側葉露蜂窠朝霧開如埽晴絲蕩若梭鳴禽多了了舞蝶並傞傞物意良俱得人情亦自阿軒資坐嘯杖履起行歌屋角鶱飛翼簾旌動翠波畫圖連壁帶香穂接庭蘿筆穎牽詩癖茶槍戰睡魔淸談屢揮麈酣飲必空螺語射憐當鵠論書憶換鵝九霄明日月萬國富山河輕減中原役韜藏絕塞戈壯猶攄濶略崇論辟麼麼束帛丘園走封軺驛傳過防才方迅疾飬拙且婆娑鳬鶴形難壹鷦鵬好自頗痔醫榮足賤墦乞詐冝訶投步安夷坦存心謝揣摩勢窮嗟屈賈道樂慕淵軻豹隱潛加澤牛山戒執柯忘非羞搏虎招議畏鳴鼉末宦難縈束髙懷固岌峩踏靑筵已曠鑷白鏡慵磨聊作逍遙詠君其謂我何

次韻和鄧徳夫再和書懷別用三十韻

飛文侔羽檄執議有金科於役同之贑夫君僅自鄱相逄多所樂末禮去其苛魚詠蒸然罩材忻茂者莪窮姦摧狡穴辧枉愈綿屙日食肴防變宵憂寐欲吪卹寃防夏旱驅害逐春儺覈實當由已指蹤奚自他囚衣應足虱吏案已勝駝居似蛇存蟄歸如繭化蛾險途須屢叱行旅勿輕呵白雪風中絮靑錢水上荷佳辰憐爽曠秀句好雕瑳束捲儒風舊嚴裝武貎番分岐玆泮渙回首則猗那蟻酒慵爲酌藜羮糝不鹺輕遺逸士防倒踏謫仙靴恍忽東西驛躊躇上下坡嚶鳴忻得侶妖況方瘥引脰鄰於鶴離腸迥若沱版徒猶相武筆吏解封鄼易失時兼勢難淹軸與薖莘耕方釋耒磻釣亦收蓑勉力攀翔鳳何心躍遁騾養軀宜气適乘興且顏酡淡泊延詩伯咿嚘逺舞娥加功艸封岱著意弔沈羅卽是金扉對無辭墨綬拖仳違臨晚萚聲問約新禾何日瞻天馭同聽白玉珂

紫荊花

紫暮春庭少陵詩思淸老蛟蟠曲幹丹礦綴繁英花譜元無品春工別有情不隨桃李色俗眼莫相輕

寄元眞州

春陰蕩盡見春妍立馬長坡思渺然望斷雙旌已難見聲聞五袴只空傳遙知裁劇常虛刃應賞風光蚤布筵不省玉人歌闋處紅梅多少落樽前

荊林道中示孫張二君

西風掠雨作朝寒聮馬相將入亂山愧從使車無補助敢辭徵馭歷間關日邊帝闕瞻猶逺云下親闈念未還旅思紛紛何以慰間求佳論一開顏

再用前韻和孫正甫所示

畫船同出汴渠灣天末云收數防山共應辟書離魏闕誰持別酒唱陽關間論浙右經年事此去膠東防日還男子有爲湏逺趾誰防轅下久低顏

膠水道中逄九日呈溫伯舎人

繡衣奉使出東州九日旌軒不蹔畱固有誠心當倚注肯緣佳節廢詢求馬蹄逺踐天涯路鴈翼橫飛海角秋安得一樽黃菊酒代公冰飲過宵休

再用前韻謝和詩二首

𨿽知自古有言酬倍獲佳篇卻重畱襲璞固宜資一笑報瑤何意足多求詞源浩若江河注筆力成如造化秋詢度餘閒吟詠作豈非夫子徳公休

九月十八夜宿萊州海廟夜分登亭望月觀海呈伯溫舎人

晝從旌旗過碧山夜陪巾履望漫漫蛟龍睡著風波靜鴻鴈影低星月寒不極淸光分島嶼無邊爽气接欄幹此時此興眞夷曠莫作閒逰一等看

出東萊城示海傍觀者

老稚相攜出翳林玉沙堤上聽車音便安赤子朝廷意補助淸時使者心畎畆均休無一役歳時賑乏有千金東人只見東溟濶不識君恩似海深

再和孫正甫音字韻呈舎人

峩峩气格冠書林落落文章叩玉音蹔別諫垣虛讜論聊持使節慰焦心紅塵翠靄飄衣繡紫幅黃油防印金采盡輿情將入告謀謨誰得見精深

九月二十二日黃縣道中遇雪

九日登州路西風暴作威黃桑猶半在白雪已交飛慣見邦人眼難當旅客衣來思尙稽詠遽此對霏霏

將至登州

長途冉冉馬蕭蕭風勢橫來帶雪飄鴈隊去成鏵觜陣螘樽行向劍頭挑气淸肝膈詩還健寒切肌膚酒易消顧我不才無寸補徒瞻使騎斾旌揺

聞潮

錢塘江上吾家近慣聽秋潮動地鳴今日蓬萊於役處卻疑身在故鄕行

和淮陽顏長道見寄

冉冉徵途似夢間相從未防又先還卻思前日同淸防不若當年醉碧山別去載懷眉宇舊書來重說髩毛斑吾儕固有襟期逺肯向眀時容易閒

登蓬萊閣

行盡東州到此州登臨更盡北山頭孤城突兀連滄海三島參差聳暮秋廣座下疑鼇負石危檐逺學蜃爲樓蓬萊方丈𨿽冥邈髙閣今朝亦勝逰

和孫正甫二首

馬頭今日向西行不比來時道路生與子聮鑣下長阪無人回首望髙城疏林積葉牛閒臥衰艸牽風兔自驚詩思過於歸思好徵鴻斜襯落霞眀

馬頭今日向西行僕馭欣欣腳力生白雪波濤離海國黃金宮闕想京城墻間笑語羣兒集木末衝飛獨鳥驚從此歸程冝倍道觧鞍須到眾星眀

路疑

曉起仍行邁徵途一夢新鴈低如有信馬急似無塵靑訝山長雨黃疑栁自春此身從衮衮奔走豈由人莫夜仍投宿郵亭葺半新風帷如漲海煙幕似徵塵白訝牕催曉紅疑鑪變春歸期尙淹晚鞅絆可尢人

逰齊州靈巖四首

徵塵洶洶頓消磨路入靈巖好趣多崖穴透空疑書月泉池凝淥似春波錦帷香細薫千佛金殿燈眀覺眾魔一宿禪房幸安穩眀朝騎馬又長坡

東國名髙獨此巖羣環抱自韜鈐道場岑寂規風古禪室空疏杖喝嚴木落有時飄殿角云寒終日蔽山尖不知雙鶴歸何處畱得靈泉與眾甜

區區不覺路岐難塵土衣冠喜動顏已見成書歸上國更逄便道覧名山隨軒幸渉三時久弭莭仍陪半日閒卻與禪翁自相悅繡衣云步共追攀

雞鳴峯外日曈曨欲去躊躇興未窮索筆請題靑石柱畱名願附碧紗籠重裘防觸千山霧廻轡輕隨一徑風防馬頻頻望蒼翠他時應與夢防通

再和顏長道見寄

行役牽攣好思慳詩筒旬浹未能還驅馳東國黃塵路夢想南鄕碧玉山顧我俗情方滚滚愛君佳句獨班班再吟再和都緘寄幸有冥鴻羽翼閒

小雪後牡丹號朝天紅者開於縣宅西圃

西林枯枿著繁霜一品仙葩獨自芳天意似教驚世俗歲寒方信屬花王才迎曉日仍添色不得春風也倍香修竹茂松應內愧後凋從此是尋常

八月二十四日州牡丹

八月西風動地來枯株衰卉慘池防如何春色花王品獨對霜威禦史開冷艶自然欺竹栢淸香足以薦樽罍豈非千里寛羸俗召得陽和暗裏回

寄橙與孫叔康

金包磊落冒朝陽煇映秋林气防長帶露摘來盈翠籠披云擎去薦黃堂野芹謾欲分微意杯菊應嫌奪異香沙上木奴還可貢題書湏待洞庭霜

按水旱之烖將畢呈叔康太守

使符星火急騎馬徧郊原水旱生靈瘁朝廷恵澤存縱橫來履畆髙下必分村防牒秋云積批毫墨電奔豈無憂歲計何敢隘君防不許胥徒欬寜從僕馭繁恐驚民室困愁蹴路塵翻縣令非能此邦侯預戒言流離烏忍去愷悌莫輕論輙代疲甿手爲詩謝防門

喜潘通甫回郡

傳道前騶入郡城白狼山外一馳情談鋒暌逺逾三月使指間關渉防程我獨賢勞肯嗟嘆國之武偹借經營公餘未省詩多少願借滄浪許濯纓

和潘通甫芍藥十韻

眾卉已蕭索朱欄始盛開尙先秋後菊肯羨臘前梅秀出絲頭軟紅深膾縷堆疏眀憐防纈巧麗愛重臺倍得花神力偏當吏部才雨枝成墮髻風葉自扶腮彩筆眞難冩金刀未易裁狂香晴轉暴醒態曉方回議品湏推貴論功鄙接栽仙宮疑髣髴安得不徘徊

暑雨言懷和潘倅十八韻

暑雨應時至年來民气和池塘假灔澦畎畆小滹沱跧縮棲梁鷰淋浪貼水荷一畨新滌垢何處不盈科旦市猶無迹寒門愈可羅庭柯均見濯檐澑獨成波獵子愁收弋田翁喜荷蓑蜂衙忘刻候蛙吹恣吟哦篋恨書生蠧場憂麥化蛾涼風颯以度淸興防然多公退書帷寂詩餘道服拖𨿽非侔擊玉僅可比鳴鼉屢促低弦軫頻傾濁酒螺自存惟浩气兼養類菁莪衣葛疏仍補羮藜淡不鹺百瓴舒足力六字習心呵未有焚魚興寜爲扣角歌玆辰拜髙詠適足慰蹉跎

和孫叔康九日三首

樓壓西城埤堄重使君才思浩無窮芳罇泛出陶潛菊健筆吟成老杜風西座一時飛大白雙旌盡晚捲深紅自憐逺迹違髙防九月篇章亦幸同

使斾登髙拂曉來賢賔道舊喜追陪東籬黃菊因時盛北海淸樽趂節開簾幕云收見洲渚笙簫風引下樓臺新詩侑酒窮佳興不惜當筵恥執罍

區區冷色度涼秋不得乘時奉勝逰九日杯觴𨿽獨逺一畨珠玉幸兼收紫萸隨分浮金盞明月還能照荻洲欲冩蕭條才思拙臨牋尢愧乏銀鉤

和潘通甫芍藥

牡丹謝後覺荒涼此艶中興百步香莫誚雕欄當晚節湏知名卉絕羣芳金刀剪處雲霞破翠籠擎來錦繡裝別乘殷勤華府宴應將花譜議前王

和叔康侍親逰瑯山

晚揚紅斾出郊闗晝奉安輿上碧山野色蒼茫云色外嵐光飛動水光間行庖薦饌烹金鼎荷劍挑罇結玉環歸路邦人瞻慶侍銀龜朱紱照酡顏

五十如嬰孝慕難公餘防服侍登山回頭民社千閭宻引望鄕關一水間暫奉淸逰臨佛界都將塵事付莊環憑誰畫與東州看刺史何如閔與顏

和孫叔康以詩寄芋

淸淳一闋聽塤篪磊落堆盤享芋鴟拙令此時心飫足蹔忘野外有民饑

瑯山聽竇山人琴

秋深危閣气淒淸來聽先生促軫聲一曲冩成君子操七弦傳盡古人情防云檐外如將合幽鳥枝間不敢鳴未省琴心在何處髙山流水對前楹

又和孫太守瑯山席上

薄霧輕籠暁日黃攀從旌斾到禪坊坐憐古木榮枯慣仰笑秋云聚散忙酒約覆盆分甲乙詩成擊鉢互宮商興酣猶恨嚴闉逼少促歸鞭趂月光

和潘通甫六月十二夜月

去望猶三夕光華宛矣同炎天幾及半午夜喜當中爽气乾坤滿淸輝宇宙通恍瞻銀界白遽失火雲紅庭葉霜花泛池波雪色融閭閻消烈暑寥廓散輕風快若離深甑飄然出大籠秋毫歸一鑑宿翳卻千重誰弄桓伊笛徒思範蠡篷魁杓俄轉北箕尾漸回東林靜疏瑤圃橋虛臥玉虹餘涼入幽室暗霧深叢緯象光仍小銀河自洪依希太淸境髣髴廣寒宮鳥宿羣疑定人閒萬慮空調琴閒對客酌酒旋呼童莫語身兼世休論萍與蓬且來眀月下舉白聽梧桐

送潘通甫防牒淮東

火雲熖熖野無風淺澁河流小舸通尺紙遽傳朝命下翌朝齊送使旌東道間覧物應多感職外成詩寓防筒王事念深忘畏景賢勞安肯動胸中

和通甫見贈二首

幾年持養副天成造次云爲必中程樂內何希儻來貴畏知惟有白絲淸蓬瀛尙欠文章手寰海徒傳學行聲今日詩筒互酬唱他時回記豈忘情

肝膽區區豈足矜摶風寜復計鵬程未能名迹如山重且喜心誠似水淸學譬治蛙猶失漑文參擊缶不成聲感君篇貺虛褒借彊抉蓁蕪冩鄙情

和通甫道中先寄

神明不爽久跧一望旌軒舊觀旋殘臈光陰江海上新春消息栁梅間傾風固喜同披霧竊祿仍羞似抱闗更奉詩筒先寄貺觧頥髙句動蒼顏

和通甫同登慶和寺閣

佛宮樓閣倚云端人世塵埃杳不幹萬里海光生目半天風勢切肌寒老僧指境依稀辧往客題名次第看一奉勝逰承健句詩魔暗裏爲摧肝

和潘通甫寄孫太守

五馬傳呼盡避驄二車行縣海壖東歌聲被筦騰新曲酒盞垂蓮學倒蓬回馭望仙雙斾晚戒程餘慶一防風拘攣不得陪供帳只許區區鄙句通

和潘通甫陳貼港道中作

飛空恨乏王喬舄擁獘防如晏子裘興利略行田際港冒寒仍上海邊樓艸埋古迹存荒壘云漏陽光見逺洲不獨區區祗吏役又隨軒斾作淸逰

寄孫叔康

歳華垂攺月猶圓寒夜長思一欿然從政謾圖行防學濟民何術禦凶年消憂姑酌賢人酒托徳惟瞻刺史天安得居諸如過隙早看麰麥被原田

寄鄧舎人二首

頃隨旌斾按東州一別門闌物再秋內誦徳言如在耳仰瞻云步但昂頭掖垣遙想絲綸暇海角方深賑防憂安得此身如泛梗區區能傍濟川舟

白髮書生意气完確然行學效民官九天宮闕心長在萬里江河分亦安屢愧姓名塵薦牘豈論眀類必彈冠感公知遇如何報惟有霜筠敵歳寒

廷評慶壽口號

納慶新春八十年更逄誕日一開筵童顏鶴髮人間貴道服烏巾地上仙玉盞煇煇擎壽酒金鑪苒苒泛香煙暫停絲管聽祈頌願見防書歷九遷

乙夘十二月十四日夜宿東禪僧舎

簿書𨿽是不離身一宿精廬興味眞莫道後欄花未拆夜來霜月豈慚春

又題僧壁卽事

天地收功固欲全朝廷恩恵豈容偏饑羸大眾粟不足縣令胡顏入俸錢

和潘通甫中春卽事

雜花交錯裹樓防二月向殘三月來塵迹遇時隨分樂酒樽逄景等閒開幽禽有意名相喚飛絮無情舞自回逰覧莫爲頻數厭逡巡便舉送春杯

和季春初牡丹花

繞欄矜賞日千廻賦詠慚無卓犖才天意似嫌羣卉雜花王畱在暁春開曽經唐苑聲歌後不是隋園剪防來安用繁言警耽惑愛奇能有防人栽

暮春對景書懷

一畨新雨洗樓防何處紅芳不爛開春色漸隨流水去薫風還入弄琴來梁巢戢戢鳴雛鷰林葉陰陰覆老梅遇景乘時湏自適江頭毎到日西廻

和晚春雨霽

油云捲盡暁天明風色融和日色輕著處餘花知有命一畨綿雨喜初晴園林經潤春難老庭館無塵气轉淸誰道東君忘所屬此時於物特垂情

和落花

春風幾日爲催開卻趂春風委翠苔莫訝花王畱不住本緣眞宰儻然來暗隨蝶夢飄書榻半逐鶯聲落吹防緑葉依依猶可愛吟腸終日爲縈回

和木香花

架竹引繁英靑羅簇素瓊濳卑寶相色逺過瑞香淸被雨凝雲重因風舞雪輕憑誰變花譜陞在最髙名

和以雙頭牡丹贈叔康太守

盈盈仙蘤忽雙開似把輕羅一樣裁緑蔕相扶眞艶出芳心齊送異香來浪吟莫惜詩千首爛賞何妨酒百杯剪寄黃堂有餘愛也應蝶夢不空回

和登瑯山爲民祈福

佛宮突兀枕瑯山金碧樓防詰曲欄霽雨願收田潦積盛陽祈變麥秋寒紅旌苒苒來何肅赤子林林意自寛早晚丰登應精懇行看展報上層巒

和書懷

朴拙從來附防疏恬然養內肯求無自憐結髮遭平世不愧孤蹤在坦途一意固當知趣舎百錢寜復問榮枯鐘鳴鼎食非吾動所得湏論象罔珠

和晚晴書事

圓荷貼水翠錢稀風掠餘花片片飛細雨有情容易歇靑春無系等閒歸樓頭晚鼓牽聲遠海上雲山亂防微坐喜民田見丰兆幅巾談笑對殘暉

和孫叔康探梅二十八韻

臈過春將近江梅想已苞逄時在南國探信出東郊徑雪晴初埽河冰薄易敲尋香望林隙驚素辧山坳躍馬回賔鴈飛旟懾蠟貓初芳得消息喜气自並包豈待鶯聲促寜憂蝶足跑先容爲桃李脫迹逺蕭茅此日花神睠他年驛使譊前騶傳已的後乘聽猶聲獨被陽功早奚論地勢磽新葩同眾閱秀句仗誰抄湛湛塵纓濯纎纎癢背抓金絲才出莟珠琲徧攢梢攀折誠難忍將承亦旋教重疑仙界種復過歳寒交瑩防防情竇精神動目窅貪幽頻倚杖薄晚倦廻鞘有酒安辭釂無魚孰嘆庖輕裘忘擁腋短髮任垂髾坐不娯歌舞盤非貴烙炮量尊鐘與鼎噐隘斗兼筲勇作先春計甘從逐物嘲瓊英行漸盛玲賞莫輕拋次第篘家釀隨宜饌野肴投閒集簮履盡日捲旌旓隴笛終當起塗歌或載呶空枝徒取恨片片若爲膠

和觀雪二十韻

紛紛隨朔吹及物任洪纎足以稱爲瑞疏哉比撒鹽朝飛收羽翼夜象晦鉤鈐農望先知喜童心豈易厭對疑銀界色啖勝露華甜寸隙期皆徧微埃迥不兼豪筵賔酒壯逺塞虜兵殱長阪愁羇旅空山困隱潛塵懷經歳撓淸興此時添已變瓊鋪砌還驚絮撲簾扁舟誰念戴采筆自追淹野思生猶淺詩情雅若爓凝眸萬頃白引防六花尖和寡思琴操貲髙憶酒簾江潮雲蓋水樓閣玉妝檐折竹驚寒雀衰葭擁暮鶼冷官饒寂寞僻邑飬安恬坐患凶年久行憂癘气漸探深評尺咫均慶及閭閻仰恃賢侯徳無勞太史占

和叔康席上

兩麾相遇百花春煙海漫漫共此垠席上笑談成秀句一畨傳詠樂邦人

海上風光入暮春使軒輕過古城垠琴防此去猶千里已有先聲昔人

哭路長吉

噐業本靑雲泥塗竟屈身蓋棺窮海角還大江濵子防今無怙家淸正苦貧傳聞動歸旐西望一沾巾

和潘通甫頥齋書事

簿領羈拘日少休江山淸興未能酬宓琴希弄緣誰咎陶栁不栽還自謀謾道庸庸多後福豈甘泛泛祗隨流髙軒一過塵襟爽旋折堂萱記酒籌

和中夏淸虛堂

碧玉闌干白石除虛堂瀟灑聚書圖眀晝可窺蚊睫檐靜時聞噪雀雛涼吹東南生砌竹繁陰朝夕在庭梧主人襟量淸如水此叚幽佳稱得無

中夏偶成

地交淮浙屬通川官守區區攺歳年鑑照自驚生髩雪感時還聽噪林蟬鐘鳴鼎食何爲動鶴引熊經似有緣內樂無窮奚防外便便休誚孝先眠

和淩霄花

翠蔓緣株上紅芳冒暑開淩霄誠有謂托質豈無媒

和餘慶道中

荒涼古邑近東溟時喜軒車出按行水鳥逆風如有向晚霓收雨似多情心探畎澮丰年兆目極雲沙逺思生佳句更從淸曠得肯由塵事汩聰明

和孫叔康中秋寄運判胡祕丞

郡堞危樓夜气淸江光海色接天平涼秋一半無邊爽皓月十分何太眀使者星軺行蹔逺令君兵釀恨徒傾自憐負弩區區迹卻向澄霄望斾旌

又借韻寄太守叔康

城近江山夕靄澄樓開欄檻與山平秋光正似鴻溝判月影圓如白璧眀詩壓東陽防上句酒晞北海座中傾荒壖拙令方匏系引脰西風畫隼旌

和太守叔康以詩答桃

鈴閣揮毫冩浩才云牋艶艶發松煤桃投愧匪千年種瑤報榮誇十襲開目送武陵佳實去耳聽淸廟雅音來不龜獻藥甞封地未似芹誠致贈瑰

又借前韻謝恵茶

靈芽產自越巖限精制湏調焙下煤隱士寄題緘且宻使君分恵重其開防疑白雪盈甌泛啜恐淸風兩腋來卻和短章酬雅貺畫墁何以謝瓊瑰

寄橘柚

海門橘柚勝湖湘采獻鈴齋有意將舊歳空希杜陵句今年方報董涇霜敢私磊落充賔豆願貢甘香佐壽觴薀可羞誠所致厥包況是重維揚

送王聖途得代還靑社

坐攖簿領久紛紛觧印終更興味新盡室圖書離海角一船風雪渡淮濵家山逺認雲門暁里社行看孟宅春術學似君湏得路早教馬足踏京塵

孫太守席賦催妝

蘿蔓新懽可重誇葭莩舊契轉增華閨門素守先生訓牢來歸禦史家直戶三星乘莭迎車百兩減浮奢鵲橋深夜飛霜冷早對菱花整髩花

和孫叔康寄示上元

聞說邦人慶上元使君同樂具賔筵朱轓不得陪淸賞眀月空能共此圓和气暗隨香穂散微風輕送燭花偏謾將鄙句追髙防已負當時白玉船

和雪三十韻

宻雪連空散同云蓋野繁朝暉掩羲馭暮象蔽天垠皦皦漫長陌霏霏集短垣杉松蒼翠奪禽鳥語聲吞病樵斤斂尋蹤獵騎奔金莖迷沆瀣銀界變昆侖光借寒儒牖威消貴冑門酤簾表深巷防屋露幽村可向紅鑪燼難忘醁酒樽竹梢低欲折梅蕚重猶存沒谷吟當楚離江詠去袁髙才題不盡妙曲冩仍翻旅鴈宵飛戢棲雞曉舌捫塞嚴添玉壘林防化瓊園逺岸舟藏鷁髙樓瓦匿鴛秋濤千浪疊夜甲萬軍屯綴若凝酥防堆如琢虎蹲脂車休旅傳鏘佩放天閽不以多爲瑞誰言卽也溫神鋒剪何利地軸捲無痕暗與春工敵淸隨朔吹噴朽株銀作葉圓沼璧爲盆照耀偏宜月侵陵只有萱藩籬白羽挿略彴素虯蜿汀鷺難求侶城烏不辧昏流年垂攺籥危坐祗銷防自視丰和兆心窮造化元紛紛霑動植渺渺助乾坤屏盭殊彊力滋枯獨飬原蕓然知矣否雨露未成防

又和倒韻

匿疵眞有徳值物不偏防細或穿幽隙悠然被廣原皚皚均旦暮浩浩壹乾坤凜冽添寒气蒼茫返混元鵠鷗潛失影狐狢暗忘魂竹重風旌褭池凝曉鑑昏飛毫玉兔脫蟠徑素龍蜿陵弱侵庭栁埋靑抑砌萱屑瓊誰措手煉粉若爲盆當防墻頭積廻飈瓦口噴羣飛停啅噪萬醜掩瘢痕窮巷情方憚豪堂勢自溫蕭條孤驛路冷落古祠閽亂轍分明印雙鴟髣髴蹲何時飄絮定著處白雲屯酒榼傾浮螘吟牋染戱鴛妙才窺賦象佳興襲逰園冰鑑淸相照瑤枝俯可捫剡舟那遽載郢唱且重翻啖齧深憐武棲遲酷愛袁韓詩髙孰抗謝賦久仍存肅肅東方騎優優北海樽危樓登郡堞逺目瞰江邨摛逾梁苑中嚴過棘門雄辭端獬豸險句崪昆侖綴韻金聲恊揮毫墨電奔丰年見先兆沴气已橫吞氛靄銷中夜球琳冒短垣淸光交素魄餘潤浹枯根嘉瑞由嘉政輿歌莫厭繁

陳次全長春軒

聞道新軒外長春日日花幽人自薖軸佳卉對葩華波浪千重險煙雲一望賖徒思故園舊短句寄君家

太守孫叔康下車

榮過故里擁朱輪乞得偏城便奉親道路尙驚持斧使衣冠猶是避騘人下車懇懇惟宣澤瀕海元元正食貧艸木無情還自喜霜威不見見陽春

別叔康

數年爲邑幸焉依徳論源源毎霽威代逡巡驚易及棠陰躑躅忍輕違勌蹤方此從塵路旅夢多應繞繡衣回首海城煙霧杳願聞三莭召公歸

復用叔康送篇韻和答

岸栁參差影畫橋雲橫日薄斾旌髙贈言有寵榮襃衮制錦無功愧釋刀苒苒徵途行漸逺拳拳徳表望空勞仰銜顧遇知何似負戴丘山過巨鼇

京口別叔康

舳艫幸防艤江幹再別情悰豈易安坐邑三年師愷悌歸程累日奉盤桓金山寺外波濤曉鐡甕城頭艸木寒欲上孤舟又南望何時重戴觸邪冠

昨日以事不得陪赴和甫學士之召

藩侯遣事風霆疾禦史髙談宇宙寛千里防年成逺別一樽相對盡淸懽知無紅防翻新曲想有雕弓敵暮寒塵迹鉤牽違燕集坐追佳興入毫端

蒜山酒

蒜山髙閣直連云酒以山名味獨醇玉盞橫飛光照眼金壘滿泛气回春幕天欲似劉生頌臥甕寜爲畢卓身湏信主人如此酒酣酣千里醉深仁

和潘倅通甫逰狼山寺三首【次韻】

川原浩蕩杳回環附郭蒼然獨此山殿閣棲雲長冉冉庵巖度日自閒閒凋零花艸三春後髣髴閻閭十里間逺邑拘攣聞勝覧馳心闇逐斾旌還

參天云木覆危岡下瞰藂林釋氏坊圖按古今詢露井水分淮浙看風檣淸才得景吟還健浩气登髙力更彊公暇此逰眞可樂紛紛何算少年塲

譙門南向是狼山車馬朝行意思寛風散落花紅糝糝日隨飛蓋翠團團望窮滄海塵寰小坐逼空巖晝景寒三伏生秋有餘地無人畫與雍州看

和行海門

畫船輕過緑楊灣風掠雙旗勢自翻筆吏濡毫冩新句廚人鱠玉薦行樽翩翩舞燕隨檣影一一驚鷗破水痕按部從容有佳趣蒼煙落日肯銷防

和金沙道中晚景

海鷰飛如織紅花巧勝裁春光隨水去野色向人來葦薄農家露林疏古寺開扁舟暫跧縮曠望指層防

謝通甫寄交藤方並气術圖

仰髙誠府日欽欽翰墨飛光忽見臨練气指迷先六字餌丹傳訣勝千金仁人錫類多推已塵迹知非早有心聊詠小詩酬厚賜自慚布鼔若爲音

和叔康首夏書懷五首

催得春歸始自安杜鵑啼血血應干晴林日永午陰重煙海風多曉气寒壯志經時嗟冉冉蒼顏覧照愧團團公餘且學田家飲也勝沙場引櫝丸

淸和气爽衣冠海邑稀逄柱礎幹朝拂玉徽琴韻夜開寶匣劍光寒肺腸似石終難變利祿如沙豈易團行學但知無所負奚爲逄射與僚丸

阮屐因山固少完陶巾緣酒未甞幹庭疏紅藥三春過地近滄溟四月寒堂燕語酣如有訴林蜂衙退自分團太平吏隱眞夷曠安用機心寓臘丸

區區並海作民官手裏魚湏竹已幹仕路蹉跎誠計拙世情險爲心寒但全沖气充丹府莫問靈苗采紫團夏景漸長民事簡靜開黃卷爇香丸

詩壇老將气桓桓招集同盟挿未幹句險直從天上落辭淸能使座中寒勇揮健筆蛟生角旋劈華箋鳳破團更愛一時皆善和聲聲嚴鼔中隤丸

次韻和孫世則以詩送別

觧印逾旬君已知新詩相寄重相違由來從宦無期定不得同時受代歸攬轡益嗟賢誼逺異鄕況是故人稀宜春臺外空回首獨整區區勌翼飛

介亭二十韻呈杭守祖龍圖

列石何年出危亭不日成兩行分磊落八顧壯經營表裏山川秀朝晡气象淸江湖俱有趣天地豈無情聚井看棊布重城視帶縈望通魚鼈逺勢壓鳳凰輕鳥背飛來見雲頭過去平屈盤防一逕浩蕩接防盈難祕神僊境玆逄賞識精元侯挾餘裕樂俗沸休聲物外籠眞槪胸中愜雅誠有時陵翠靄極暮聳紅旌九萬鵬程近三千客履榮樽罍卑北海篇詠小宣城峴首空多嗜蓬萊謾自評古今爲絕觀風月快平生覧景聰眀曠書銘意思宏優防傲圭衮端正等權衡愷悌均吾眾中和得所行此心非苟豫奚愧介之名

和陳和叔內翰憶梅花因手植數本又命畫工作生枝於屏間

翰林淸興滿江鄕尢憶梅花趂臈芳已冩幽屏外桃李更攄思壓班揚自期造化加先意豈待嬋娟借末光幸預樽前此佳賞還祈手植早飄香

叢山堂

經營新自翰林公勢壓南譙气象雄四顧髙眀千里近一團蒼翠萬山叢瑯邪路入靑林轉丰樂泉防白石空唐相若能前此制當時應不暇懷嵩

次韻答和叔見招茅庵奕棊

豈弟移風州事稀何妨退食自委蛇新陽來復茅庵暖喜奉髙篇促對棊

和同逰溪北竹園

追攀卻憶謫仙詩曽向東城倒接防此日淸逰非痛飲一時幽趣有枯棊鳥聲似逐新陽囀竹色如便晚景遲勝槪佳辰莫輕寘看看召節動歸期

詠雪

宻雪乘新臘凝陰混太淸灑空寒送色著物靜無聲舞恨庭除隘鋪宜原野平枯株資防綴朽壤借包並價踴村罏酒愁添古塞兵巧裁梁苑賦幽動剡溪情可慶丰年兆何虞盭气生行看窮歳籥坐喜覆山城逺祖篇章在元侯徳政成與民爲福外閶闔一心傾

詠雪霽月夜見簡

百尺城頭雪月間城樓更向碧霄幹優防野步來危坐髣髴仙蹤在廣寒幽致獨爲中夜賞淸輝分與近鄰看瑤防十二傳佳句瀟灑髙情豈易闌

和雪前數刻迎郊赦口占

君防無逺近千里到山城人意方均喜天心爲降霙旌旗增徳色簫鼔變和聲盛際千年防誰將史冊評

眀月庵

南譙郡古牙城壯城上樓防屹相向晴天落日碧山橫登覧依稀在屏障從容北步上茅庵圓如氊帳幽如巖眼前竹石皆自得物外气象容誰探公餘時來興淸切幅巾道服雙笻節廓然遺照坐可忘更向庵心畫眀月

和閒步城上率逰城南

城南古木未全凋溪裏寒魚正可撩紅斾追攀眞得趣塵懷萬斛等閒消

和夜登東閣

夜初乘興上城頭白玉蟾蜍碧玉天爽曠襟懷誰得似謫仙身世豈非前

辭勸飲

主意固慇懃湏辭酒味醇願爲投轄客不作吐茵人

雪後逰瑯邪山聮句

南溪約幽尋西嶺極遐觀【繹】初陽色朦朧殘雪光汗漫【驤】相望樓殿間宛在雲霄半【繹】泉聲減琤淙山勢欲飛竄【驤】巖寒雨花霏谷暖煙絮亂【繹】幽鳥度喬林驚猿折枯漧【驤】決決漲溪流輝輝披野岸【繹】蘭芽吐尙微冰乳凝未泮佛屋對峯尖禪庵倚崖斷【驤】軒愛虛豁赤白從漫漶行敲玉玲瑯松澑珠璀璨【繹】寜將瓊礫分未省蘭蒿判行幽兔迹深矚逺鵶翅緩登宜阮孚屐隱稱嵇康鍛【驤】結逰賢躅多鑱石淸詩爛極目窮躋攀投隙違羇絆榮觀太帝書暫憇飛仙館【繹】石立翠屏張霞收丹錦散覘坐客鑪擁負暄僧衲換選勝惟務得陟危寜復憚【驤】誰乘泛海槎直欲傍銀漢【繹】況有淩雲才何妨舉風翰【驤】景多苦冥搜歡觧愜佳玩【繹】乃情慰懸想昔傳非謾讕【驤】題輿眞莫儔刻燭愧非伴【繹】玉局共藏機瑤琴越撡縵【驤】謡諺喜年丰評文同月旦【繹】大筆肆滂葩小巫成泚汗【驤】造適寓林泉貪縈任冰炭【繹】通侻去末禮從容占奇叚【驤】促節歌更新啣杯酌無算【繹】敢謂良防難堪爲畫圖看【驤】感慨非獨醒賡酬毎三嘆【繹】翔步𨿽異途淸懽歸一貫【驤】灑落似靑冥拘攣豈狴犴絕頂所見稀淸狂玆興罕【繹】立飫謝珍鮮行庖後樵防惟恐三節來難畱千騎駻【驤】何時金鼇客重親玉皇案回首念斯逰馳精杳無畔

和防峯亭

千環聚翠糢糊欲卜爲鄰豈易圖且使縑綃畫將去披觀未必後仙都

和喜奉禦札攺元元丰口號

攺號泥封下碧空天光逺燭郡城中禁林舊徳承宣重預向偏州致歲丰

又和

元丰嘉號攺明年萬里江山色愈鮮侍從舊臣承紫詔拜防如在禦牀前

幽谷回口占呈和叔內翰

五騎行歌五馬前亂雲輕防亂峯巓此時佳興此中醉一闋淸詩一玉船

和山郡早起

牙城曉色動旌旗筆吏來抄枕上詩溪栁山梅應闇覺先春芳意肯遲遲

鈴齋書幾燭花消簾外寒霜暁尙飄卻憶夜來行樂處煙村云塢聽農謡

和臘日初晴防同僚射飲投壺

暁風吹雨作晴雲臘日山城已似春林木欣欣初有趣郡齋皦皦防無塵祭軍雅戱齊酣戰矍圃環觀宻布鱗此樂得爲知所自天將丰歳與滁人

和雪意

凍雲慘淡連吳野舞雪繽紛鬭楚宮郡守華堂方置酒山翁鶴馭忽乘風未看夜月光輝助已喜寒梅气息通欲把新詩觧嗟嘆彊隨髙韻愧無功

坐中聞擊鼔毆儺聲戱聮數韻

故歳妖癘逐新春祥慶多【繹】旌旗催出獵簫鼔引毆儺【驤】將軍至鬅鬙羅剎過【憲】丹書神按籍白晝士揮戈【繹】革面徒爲異淸門豈有魔【驤】成功在搜厭正气滿天龢【憲】

行縣坐野館食次得所貺手墨兼恵雀鮓兔饌因以鄙句馳謝

淸江雀鮓冠江南罝兔鮮腴美可餐旅食尋常疑指動鈴齋方丈忽分甘行庖飣餖珍非八下筯矜持嗅必三知味便知公意重屬饜寜以小人貪

和郡齋卽事

郡齋鈴索靜無聲風引香煙入翠屏棊勝文枰子收玉詩成汗簡竹書靑治民不害爲髙臥對客何甞衒獨醒他日鳳凰池上樂也應難忘養生經

和歳除

莫惜年華此夕凋漫漫將旦卽春朝緹帷指刻更殘律析木循環復建杓玉琖椒花投暁薦銀檠蠟炬隔年消祗應幽谷知時早已欲飛遷翠木喬

元丰攺元元日登行春閣

夜盡銅壺漏朝生玉律春日稱元最重年與號俱新郡閣晴光早山城喜气均椒觴初獻壽仙木已書神鷹隼心難止龍蛇蟄欲神溪冰仍泛泛園栁自欣欣物意幡然作人情豈不倫區區添甲子斂拙任洪鈞

和歲節見招城上閒步

山頭宿靄微微見木末春風細細生動植逄時俱有意乾坤造物本無情拘攣未易逃防檢休暇何方觧組纓所幸得吟瀟灑句又隨旌斾上牙城

和天慶觀醮宿

璧月團團徹暁明琳宮深防寂無聲傳聞此夜曽齋宿讀著新詩骨也淸

和因觀罩魚斫鱠

一丈深溪一丈魚不論髙價只愁無攜來縷作霜盤鱠美玉紛紛得所沽

昔詠洗刀魚眼紅少陵才思摩秋空今朝大嚼有餘興佳句復出文章翁

和野步

追隨仙舫南溪去欲向春波擲釣竿無柰東風攬淸興卻吹晴靄作溪寒

和栁眼

覘煙窺月早於梅不待東風著意催應爲朱輪屢回顧未春先向道傍開

小檜毬

裁芳剪嫩巧間關屈葉蟠枝不可攀拋擲似遺春女戱一團輕翠在朱欄

和見招

仙館憇旌輿淸篇手自書撥煩𨿽欲往俗吏得休無

竹徑

縈紆一道貫檀欒入翠穿斜步履慳俗客也應無暇到不煩春筍爲遮攔

和寶嚴閣

佛宮髙閣踞城東巾履閒來靣碧風卻雲頭防淸景春催栁眼作先容溪傍防簇紅梢露竹外誰家翠幕重玉局棊收歸路近昏鴉驚潰一聲鐘

錢塘集卷四

欽定四庫全書

錢塘集卷五

宋韋驤撰

和立春日東風雪意偶作

紞紞城頭五鼔催東風連夜逐春回物心方喜寒威攺云色猶將雪意來防戶勸農牛破土琴堂介壽螘浮醅何妨盈尺饒嘉瑞發滯開萌有迅雷

和山城燈夜

山城燈夕興厭厭俗樂年丰令節參竿首掛星還拱北雲中廻鴈倦圖南笙簫度曲喧芳席防翠交光結秀巖邦伯欲歸人戀戀帳兵休報皷聲三

上元後南溪泛舟聫句

野渡半篙水春風一葦航【繹】桞梢舒嫩緑梅蕚泛幽香【驤】繡羽驚波起翠鱗跳日光【繹】環城得佳趣淸思滿髙塘【驤】

和適意

陽春催物態淸暇養天和求外於情薄陶眞所得多梅苞新爛熳松影舊婆娑此日銜杯樂何如鼓腹歌

和春陰倦遊

鈴閣興何幽公庭訟不畱未能淸晝寢偶作夾城遊竹色仍煙翠梅香趂水流持杯聽暮角一任起樓頭

和新晴

泛鷁兼乘竹髙低秀色間鴨頭生野水鳯翼展晴山紀摭靑春態消磨白日閒郡園防白鷺投晚逐人還

謝惠瓦墩

百尺危亭舊路榛自公呼吸變蘭蓀更憐數奉親輿到分惠芳齋碧瓦墩

謝惠山花菜

鈴下雕盤送山蔬雅惠沾亂絲銀鯽鱠交疊玉龍髯日膳榮分美晨羞荷見添題詩授來使珍重豈知饜

和見招逰城東園

東城老圃埽靑苔竹栢深中一逕開桃蘂桞芽俱有意安排春態待公來

賦新筍【用杜子美詩語爲首句】

竹裏行廚洗玉盤旋抽新筍正檀欒柔鞭乍斷泥猶濕嫩籜初苞蘚未乾象箸偶存遺樣短瓊林才拆冷光寒如何且緩雕觴薦畱作靑林虎豹防【退之詩云防皮虎豹存】

迎春花

欺梅壓栁肯相然佳號迎春豈浪傳細葉茸茸垂緑髮繁英璨璨簇金鈿先時不入林鶯妬晚節惟容露菊鮮繡在羅衣眞有趣不將紅紫累嬋娟

以前韻作春寒攀迓

春寒山色似昏煙風度譙門晝漏傳露桞軟條金綴紐雨苔圓防翠遺鈿登樓引領情方逺行帳來詩墨尙鮮坐想瑯邪歸路晚兩行紅蠟代嬋娟

再和春寒

云迷暁日山頭闇風落春梅水面香十里郊原皆有趣一畨歌吹從尋芳佳辰浩蕩情懷愜化國優遊晷刻長更把髙才酬勝景他年吟誦信難忘

賦石棊子以機字韻

靈巖山下石采拾比珠璣圜璞生𨿽小文楸數可圍紛紜星並霣黒白玉爭輝賦質神工妙磨礲俗巧非透關經手耐爭道轉心稀落落無情甚誰爲勝負機

滁上間日陰晴聫句

陰晴淮海气何殊一昔風光互慘舒【繹】大塊養春禆造化繁雲間日蔽居諸【驤】暖回沙磧催來鴈寒徹冰池怯上魚【繹】山色晦明如代謝花枝涼曝似相於【驤】朝暾忽蕩川原淨夕翳還籠井落疏【驤】快適得朋釃醁酒困眠無興讀殘書虹霞灼灼飛琳館煙靄蒙蒙襲隼【繹】定與物情均燥濕殆非星好有盈虛【驤】連空雪意迷髙桞繞舍陽和坼嫩蔬【繹】林外昏鵶啼野盡城頭新月上簾初【驤】

和觀新曆

玉琯初回太蔟春新頒中朔到淮濵眼前節物南來鴈出處知時似智人

龍蛇蟄久待春雷鴻雁圖南去卻回山國不驚時節攺九天新賜曆書來

雨後城上種蜀葵效轆轤體聫句

不憚移根逺姑憐向日姿春風從自得【繹】夜雨況相資敏速飛霜鐝婆娑擁碧枝幽葩玆有待【驤】雜卉漫多奇野藿非余尙庭蘭盍爾知【繹】傾心安所守衛足豈其私得地何妨徙【驤】幹霄固可疑采幢須夏節緑餅與秋期莫以藂生陋【繹】惟其秀出宜遷非防茅進愛豈揠苖爲【驤】色解淩溪錦花應當酒巵繞欄窠尙小【繹】傍砌影猶卑援防情宜倍栽培力已施【驤】桃蹊容爛熳竹逕聳參差不待毛嬙妬【繹】何嫌魯相辭土培憂壓嫩竹挿爲扶欹疏宻齊行列【驤】芳華逓疾遲纎莖簮間導繁蘂珥交垂【繹】恐踐禽須逐防侵艸必夷飬完先固本采折俟乘時屢戒園夫守【驤】頻煩墨客窺拾來同地芥吟就比江蘺泛與蕭蒿長偏饒雨露滋何如君子徳修直任榮衰【繹】

和答代簡二絕

逺想陰雲鎖碧山坐聴檐澑響潺潺卻驚漏泄洪鈞妙變化風雷頃刻間

暁風吹聚幾山云掩抑朝暉气候昏想望城頭飛蓋阻郡齋應樂舊書溫

和城頭相望

雨餘山澑漲春溝欲上危亭奉燕逰前望籃輿轉城角恍疑仙步在鰲頭

畫舫泛春偶聯一絕

近郭風光日日新城頭溪上互尋春【驤】欲知昨日籃輿客便是今朝畫舫人【繹】

和野步自幽谷之寺荘

出郭愛暄韶芳蹊接澗橋輕車侵艸色飛蓋拂林梢自得行春樂且無眠晝嘲淺黃防栁嫩淡碧辧山遙此院逰曽記他林隱倦招放懷天地濶落日聴歌樵

茅亭觀雨中杏花得中字

茅亭髙對杏花叢漠漠陰雲小雨中蜀錦濯來添潤色燕脂洗出變輕紅幽香肯怯殘梅妬膩艶尢便弱栁籠不攺晴陽老芳態令人曲意度春工

幽谷謝惠新釀家饌奉親

花裏深深使語傳銀壺乘酒副珍鮮翰林舊徳垂情至鶴髮慈親荷惠偏壽琖此時添樂只防衣今日倍忻然卻吟鄙句通鈴閣匪報尢慙木李萹

和櫻桃花開帳飲口占

櫻桃花裏置行廚一榼瓊漿數尾鱸勇趂紅芳集賓履玉山傾倚照冰壺

又和行字二韻

東風如酒醉朱櫻終日酣酣弄秀英天上謫仙乘興賞一畨歌吹傍云行

和正閏晦日

孟陬閏晦半春光夜刻初消晝刻彊谷鳥有聲皆得意林花無處不飄香池經夕雨添新淥栁舞東風發故狂亭壓髙城延過躅湛然淸興引杯長

和春晚過幽谷口占

先春當日探芳芽瞬息而今已落花碧實有心應見笑豈須新艶引流霞

又和至叢山堂口占

殘紅新緑媚朝晴腳到叢山眼倍明春老物情皆有趣只因猶欠早鶯聲

和小雨乘興逰城西竹園

冷逼林坳筍未筠潤通花底砌無塵且傾文舉盈樽酒莫惜林宗折角巾

和防飲牡丹叢間

移樽近檻就香多輙效花前小子歌願擴酒腸無惜醉淡紅樓子獨嵯峨

倒用前韻

宛轉眉山效蜀峨花前執板爲淸歌歌聲暗與春風合催折芳心不厭多

再和前韻仍以峨字爲首尾

峨冠莫惜挿花多多挿名花壯醉歌歌罷襟懷肆夷曠願平羣險剗嵯峨

和山行廻坐臨淸橋啜茶

云軿廻處引笙簫疑向春宵度鵲橋橋上茗杯烹白雪枯腸搜徧俗緣消

再和

醉向溪頭按洞簫夜瞻略彴似星橋淸歡未足班荊坐一任紗籠爉炬消

暮角淸聲雜鳯簫一時冠帯似圜橋謫仙詩句春泉湧萬斛量愁頃刻消

偶疾未平不得預龍蟠之逰輙成詩以迓還斾

山城春物已防珊病肺朝來彊自寛疲薾未堪隨驥尾髙明空想到龍蟠日烘欄楯花枝臥風衮階除桞絮團索筆題詩待廻馭肯將塵語累淸歡

牙城話別口占

移節名藩去有期牙城重上思依依落花也似人情戀撲袂飄香不浪飛

餞別勸飲

垂楊樓上卷珠簾歌扇輕揺落絮黏邦伯指期移絳節州人終日擁彤襜危弦脆筦催金盞芳艸靑山照畵檐酩酊願公無惜醉祗應羲馭駐峯尖

送別廻作

祖餞初還重仳違懶鞭款叚入城扉旌旗人去山川晚防榭春歸花藥稀鼓吹漸遙空望望旄倪相顧共依依自憐無以紓誠戀惟有詩筒殆庻幾

和耿天隲翦防梅花得開字

根如芝艸不因栽葉似春云容易開應有靚妝偸艶去且無狂蝶爲香來殷勤玉盞頻飛舉酬酢金刀巧剪裁爛賞更於何處好蟾光雪色在瑤防

元日

蔟律新聲應寅杓舊觀還三朝思北闕萬壽祝南山謬忝金閨籍遐違玉筍班山城濡滯迹望日想天顏

席上勸仲元著作勿辭酒

百盞先甞一盞醇三分才破一分春花間剔火香煙細竹外垂縑畵筆新落日穿林照檐額緒風吹艸動堦唇莫愁酩酊辭公勸金斚空時迹已陳

和蘇正甫勸飲之作

芳陌艸萋萋相逄又觧攜栁梢迷緑酒歌韻怨春低蘭菊時難一鷦鵬樂自齊送君須滿飲未放錦障泥

賦迎賞欲開杏花得花字

閏月春光助物華杏園迎賞欲開花晝慵閨繡工猶淺暁起宮妝色漸佳嫋嫋風枝偏弄送酣酣煙蘂自交加對君安得辭昏醉更作狂歌恣所誇

又用花字爲卽席

春色漫漫不可涯謫仙亭館最幽佳歌聲闇逐風中絮酒算旁防盞裏花擊鉢題詩助淸曠藏防傳令止喧嘩他年追念從眞適炊熟黃粱一夢賖

陪秋叔逰幽谷卽席賦一川花

城南幽谷去非賖踏石穿雲境趣佳門下車魚情浹洽道旁旌斾影鬖髿笙簫宛轉隨風逺防榭參差對日斜白玉爲船載瓊醑未容輕負一川花

和社日小飲

挑菜佳辰過夕醺又逢春社舉淸罇不爲歸遺東方態且對韶妍一醉昏

賦牡丹黃虀

依欄凋謝若爲情旋拾殘紅入鼎烹吞秀嚼香須細細送春惟此一杯羮

和範子功學士畱題二賢堂

屹然榱桷傍雲煙榜揭堂名以二賢翰苑鉅公存往躅集仙膚使出新篇寒光共杳山椒月幽韻相投隴下泉一等聲輝驚海內後先蹤迹似忘年

眞守侯公輔見畱之勤因辭以詩言欲遽往早還之意

洗滌炎蒸夕雨涼瞥然行役過鄰邦旅懷耿耿通秋漏徵舸蕭蕭倚暮江禮豆輙辭蘄義許緒言傾聴秪心降莫疑蹤迹便奔走云下孤親雪髩防

夜宿淤丘

古岸維舟夜向深胡牀踞坐絕囂音煙林隱隱成孤壘水月輝輝滉碎金勉彊官途情易厭衝防狙詐力難任予心欲道從誰語祗有淸宵一苦吟

泛滁河

十里之間五六灣行舟終日繞靑山更爲先後楓林翠互出東西古屋閒酒爲孤斟心易倦詩非共賦思仍慳秋風颯颯吹襟袂可是無情促髩斑

出滁口入江峽

逆風吹浪雪花翻舟出滁河浩蕩間柂轉一聲鳴似鼓櫓揺數丈漩如環路通淮右千源水望斷江南一帯山莫恨區區緣吏役此時淸曠亦開顏

和徐仲元以詩見送

火雲湧起勢崔嵬行舸紗一一開自是宦途無定迹莫嫌防檄屬非材往還倐忽南柯夢離合殷勤北海罍更謝人爲離別語果然朝暮得歸來

吳六合道原席上

單舸西來六月初偶逃逺役且躊躇幽尋古寺塵懷放髙防虛堂暑气除地主延畱情已厚故人邂逅樂何如廻頭陳迹無尋處姓字閒於壁上書

李白祠堂

祠宇前臨姑熟溪溪流湛湛淸無泥春來秋去幾百載朝云夜月長相繄堂間畫像冰玉質髙風爽气何淒淒文章光防本萬丈來此寂寞由讒擠當時放蕩沈淸骨因有聲名不漂沒莫論楚屈與吳胥誰有髙才追髣髴

姑熟州宅後泛舟淸飲

古郡蕭蕭艸木秋牙城北出上扁舟喬林有隙山防見曲岸無風水自流竹色雅如侵筦研鳥聲時似勸觥籌勿咍吏役行拘束酒興詩腸亦自由

過九華山

旌騎前頭是九華未能遊歷已咨嗟好將秀色開塵眼又被浮雲一半遮

冠幘峯

渡江行役走埃塵路過名山興味新冠幘危峯勿相笑儼然云外亦辛勤

閱九華錄

仙居巖巘幾千重秀入靑冥气勢崇他日卻來尋勝境且將圖錄記諸峯

宿九華驛阻雨

喜無檐澑滴空堦秣馬輕裝入夜催一陣松風驚暁枕又疑天外雨聲來

又過九華山

昔年甞慕此山遊今日經行不暇畱好意尙爲塵迹累碧雞山鳯勿相尢

登齊山

臨岐防馬向齊山苒苒煙蘿試一攀怪石何年居物表白雲終日伴僧閒气吞城郭紛囂外勢接江湖浩蕩間況是重陽時節近紫微前詠好開顏

弄水亭

淸溪翠巘兩相宜雄構崢嶸壓貴池弄水得名應有謂登山畱詠想同時【弄水亭本唐刺史杜牧所作牧於此有登齊山詩】角聲北起秋云動橋影西橫晚照遲佳趣古今防不盡前人遺美後人思

離池州過長圍嶺

孤城西出夕陽偏嶺上行行思然艸木髙低共秋色江湖左右各天邊淩風短髩無由掠投宿輕蹄不用鞭一簇人煙紫巖驛解鞍聊防月嬋娟

別滕元發侍郎

塵役間關旅思収幸瞻旌防少淹畱多年目斷丹霄步再拜心輕萬戶侯三節行催虎符去防毛將近鳯池防門防欲別徒惆悵吟對江山防不休

宿楊梅驛

兩壁萬千嶂一邨三四家度橋逢古驛下馬踏秋花夜永蛩尢苦云空月自華冷官無好趣安用五書車

早行

雞聲喔喔似相催秣馬登途酒一杯海日欲升山頂赤林霏初散嶺頭開自憐旅夢經千變誰謂離腸只九回苟祿奔馳還竊笑未能容易賦歸來

暁離楊梅驛

長坡峻阪足﨑嶇暁出楊梅古驛孤山腹帯云如曵練稻梢垂露欲流珠穿籬鴨腳深深碧近水雞冠小小株行役𨿽勞遇佳境且將幽句慰瘏痡

卽事

舞蝶雙飛穿宿露鳴禽相喚弄朝暾澗盤石逕長蛇轉山入秋空翠鳯騫楓葉園林防自好菊花時節與誰論髙懷不爲塵勞減安用笙簫簇酒樽

過面山渡

碧溪深水不勝篙船尾嘔啞一櫓揺岸北岸南秋色好西風吹葉馬蕭蕭

食鱖

逾尺秋江鱖貲輕愧自深穿腮窺秣頳引鬛訝塗金調鼎情𨿽鋭飛刀愛不任何須鱸滿箸始動季鷹心

對鑑

寒光滿尺餘拂拭在朝晡敵面知相應纎毫肻見誣壯顏隨嵗老短髮任秋枯皦皦胸中事君能照得無

建徳道中感興

穿雲度水渉修程日日長亭復短亭秋老聲音聞過鴈夜涼精彩見飛螢羇懷遇物如縈絮詩思投閒似建瓴卻羨野人収刈畢寂然無事掩柴扄

思侍

旅宦經秋厭路塵家書累日寂無聞勞身江左馳單傳極目淮東望白雲俚聴難將至音悅天和不學眾人焚趨庭往往逢寒律叱馭廻轅兩未分

感懷

埃壒滿祗禂誰矜意气豪獨知安履坦寧復嘆屯膏劍气藏秋匣弓聲閉古弢臨風浩歌罷短髮不勝搔

憶後城覧秀亭登望

村落園林有幾家隔墻遙出拒霜花自憐馬上防秋色不似城頭覧物華

過查林

路向山腰轉雲從隴首飛曉天初衣裌村驛罕乘肥覧物驚秋老論心悟境非歸期且寛計雨雪或霏霏

落日

郊原爽气入衣巾佳趣源源立馬頻落日山川無限思秋風江海未閒身

闡陽驛觀中秋月

卻掃陰雲借晚風十分圓月掛天東中秋此夜光華盛萬國鈞情喜翫同何處樓防恨偏照幾家樽爼對寒空自憐獨宿荒山驛浩興長歌未易窮

宿壇石驛六首

秋髙徵袂怯西風寂寞郵亭倍旅悰獨有無心淸夜月更深山裏也相逢

山館蕭條冷似冰黃昏四壁但蛩聲無端更惡飛螢防彊起前檐鬭月明

歸期尙逺路程賖已覺秋林菊漸花莫怪臨風多北望瑯邪山外寄吾家

求官窮僻本藏頭逺冒風霜不自由豈是有才如碩防可能無術似蝸牛

紛紛貴賤則錙銖義命由來共取諸推已及人人所慕不然何以稱襟裾

獨賢安敢輙咨嗟靡盬當知載舊詩廻轡未堪期早晚望云終日起親思

想廬山三首

昔年曽過九江秋引睇廬山不及逰行役今朝垂欲到無端牽制又廻輈

訪水尋山好已迂勝逰難必果何如二林咫尺還淹興空讀匡廬易覧書

走徧江南二十州廬山未到謾悠悠故知人事相邀阻惟想他年取次逰

適江表

水落山髙古渡幽馬蹄輕健蹴溪流朝行暮止三千里敍舊逢新一十州倦聴亂蟬催落日喜防黃菊助殘秋不才於世無禆補彊就奔馳祗自羞

中秋十八夜雨望月阻興

賞過中秋才兩夕人心獨待月華多也知不惜饒光照爭柰閒雲好事何

饒守遊晉老席上偶成

西風吹葉影悠悠行役江城旅思収名慕荊州忻一見道經鄱水愛三秋芙蓉欲蘂斜陽轉鴻鴈初飛爽气浮不用樽前苦相勸斗筲惟恨怯觥籌

再答和篇

落日山川晚鼓休西風樓閣逺煙収淸談亶亶忘塵役醁酒深深戰暮秋獨恨去當霜艸路不能畱見菊花浮更慙健句酬衰唱刻燭甘輸第一籌

又和答並敍別

風騫繡額鑪香轉江照金樽宿靄収塵客輕裝渡寒水主人佳句壓淸秋自忘逺馭瘏兼病豈顧閒書沈與浮回首髙城空企望馳情無算不堪籌

峯

偶向塵勞得勝遊縱觀三十六峯秋巢云負月幾千嵗欲問神不轉頭

鳯猿鰲各定名峯峯峭怪倚靑冥也知造物無情甚凝結如何特肖形

別鉛山楊公濟

徵塵淟涊暮秋時稅鞅登堂暗澣衣久別自憐心欝欝相逢今喜語霏霏池中盡謂蛟難畜塞上行防馬自歸落日西風滿襟袖臨岐廻首重瞻依

行赴雲門驛

石逕踏羊腸朦朧曉日光久行情易厭少事興還長林表霜楓赤山根露菊黃從來淸冷趣今日倍陽陽

謝簡夫太博惠茶

越嶺掇春英淮城惠不輕一杯分爽气千里想髙情啜與幽人共烹宜庻子淸揮毫答珍貺還愧玉川名

海陵按事

山城幽趣逺海國暮寒多委從誰遺拘攣祗自訶庭虛哀度鴈巷閴絕鳴珂案牘縈仍外陳編亦可磨

瑯邪三十二詠【並序】

予官滁逾年矣每投隙逰瑯邪山愛賞不知厭已𨿽數有篇句然恨其池防亭閣景物之多而冩之不能盡乃爲三十二詠以別之

瑯邪山門

雙鶴棲華表仙山自此通雲霞是扄鎖塵土若爲攻

長松逕

十里開幽逕松陰互蔽虧山翁心亦侈步幛用靑絲

淨鏡亭

路轉翚檐出山廻秀气多亭名不須防對鏡已如何

翠防亭

謝屐低前齒登臨勢漸雄嵐光動衣袂知在翠微中

白雲亭

路作兩岐分亭多聚白雲無心本無戀於此尙紛紛

醉翁亭

醉翁𨿽已沒遺構在山阿不比陶潛石淸時樂自多

薛老橋

流泉渟處濶跨石石橋橫題柱無蹤迹茫然薛老名

遜泉

兩竇涓涓防無何后卻前誰能來酌飲廻意學相先

班春亭

云木气氤氳風光日日新風謡隨五馬來此聴班春

石流渠

鑿渠防白石繞檻走淸泉不爲流觴醉來當滌萬緣

瑯邪山

晉王曽此隱釋子住何年泉石無今古圖經有後先

廻馬嶺

有意尋幽勝躋攀固所懷如今嶺路穩鞍馬不須廻

開化寺

架巘及依崖軒窻次第開等爲方外客於此更淸懷

禦書閣

岌岌中霄漢風傳寶閣香三朝神翰在奎壁夜交光

陽冰篆

筆力眞奇偉磨崖幾百年勿嫌人貴耳此學世無傳

庶子泉

宮相湮淪久玆泉日夜生泉存人不見空復著虛名

白龍泉

殿角滀澄源髙登地靈老僧來洗鉢不畏白龍腥

酴醿軒

詰曲小軒斜酴醿一架春風零落後渾似雨天花

寂樂亭

踏石穿林去披云就坐來禪翁寂寞地猿鳥肯相猜

招隱堂

小蹊回石角締構倚山腰一片幽棲地誰令便可招

歸云洞

石洞何時有名傳事或非那知爲雨後卻向此中歸

淸風亭

松竹繁陰滿峯巒秀色並暑風從此度別是一般淸

大歷井

竹裏藏深井欄鐫大歷春不知開鑿後幾个鏈丹人

千佛塔

礲石施丹艧淩雲勢亦孤如何千種相並在一浮圖

石庵

不獨煙霞窟天然石作庵坐禪遺迹在巖澑自香甘

曉光亭

東靣雙峯缺遐瞻萬里平朝朝滄海日先向此中明

了了堂

了了還未了都忘了始眞登堂知此意方悟死前身

望日防

曽有長安客題爲望日防樵蘓人不測到此亦裴回

石屏風

造化非無意都如圖畵中猶嫌未奇怪更出石屛風

防峯亭

勝槪當衝要回環擁翠巒煙雲藏不得如在掌中防

法華池

防峯亭下路斜帯法華池不待觀池水塵迷已頓離

東峯亭

山中時節早地勢近春華嵗嵗東風至先防傍砌花

客捨早春

早春晴靄乍悠悠客捨深沈物趣幽日薄艸頭初破甲風旋鳥毳偶成毬庭柯憔悴紅猶逺池水澄明淥漸浮隱吏近來多鞅掌紓懷何處一登樓

栩栩亭

碧崖髙處築遺基締構岧然得所依境趣似仙探絕迹登臨如夢悟輕飛路穿幽谷雲霞宻勢接丰山艸木稀欲識主公題榜意不容紛擾累忘機

偃蓋松

摧折風霜久猶傳偃蓋松只憑文筆力何必大夫封

春曉

百舌穿林語未完悠悠歸夢忽驚殘心知庭外春霜重裘壓單衾覺曉寒

海陵逢春

海角春初至林樊气未和天寒梅發晚沙近鴈飛多窻紙防明玉簾旌蕩翠波旅懷隨日長索莫不勝歌

感興

富貴功名豈足邀鷦鵬所得各逍遙古今多少難齊事燭理都如見睍消

觀飛鴈偶十有三

肅羽度春晴差肩足弟兄何時別燕塞此日類秦箏應律聲猶剰排空字宛成冥冥奚所滯惆悵弋人情

憶梅二首

去年幽谷探寒梅把酒曽將累句催不意今年行海角玉英開盡未歸來

向來踏雪舊枝旁指日相期折素香可是去春吟太苦闇招離別間淸狂

近元夕懷景純少卿

憶逐雙旌下暮城嵗華垂盡魄哉生瞬眸已見元宵月歸步猶淹累日程逺想笙簫同眾樂坐憐刀筆久相嬰馳情只有淸輝共更走詩筒代寄聲

燈花

銀檠上開榮歘爾新芳心惟報喜艶色不關春翠幕障風穩蘭膏借潤頻屢占皆取驗始信有花神

水精筆架

璞琢窮工巧書帷適用髙得鄰輝寶墨棲迹臥文毫匪月光長在非冰暑自逃千金不論直一字若爲褒

自寶丰鎭移紅蕉於永陽後圃

爲愛紅蕉品格殊移根千里渉﨑嶇不知今嵗秋陽裏能有丹心似舊無

風琴

穴竹張聳碧空不勞抑按任天風莫誇有智藏聲足須信無心觸處通明月夜深飄更逺閒窻人靜聴何窮知音弗辧山兼水都在洪鈞一噫中

鴈屏

羽翮本雲程丹靑入小屏長年離逺塞盡日啄寒汀暮角無驚勢春風悄去翎幾回疑繋帛旅枕夢初醒

春寒

檐霜重如雪池水冷於冰鳥舌生根澁花心起怨憎旅人尢倍覺年少尙難勝欲作新春飲髙樓未可登

春陰

云靄結靑冥成陰重復輕𨿽知飬春色終是慘人情索莫初花態躊躇去鴈聲芳時不宜忽紫陌待暄晴

詠馬

種格得房精權奇豈易名耳批秋竹薄蹄蹴水雲輕徒受雙覊制誰知千里程未爲良樂遇春陌自長鳴

詠素扇

不羨裁紈妙惟憐入手輕月從天上落風向座中生卻暑期宣力經秋任寡情人心能似此及物豈無成

火筯

勁直不容偏纎纎體並圓附炎非曲致執熱借雙全熾炭隨方減寒灰應手然洪鑪在調適持此以爲權

桔橰

露井無窮惠機心在桔橰淺深皆應取俯仰不爲勞固免贏瓶悔全勝短綆操如何翻鄙笑抱甕自孤髙

投壺格

古來壺矢樂今日亦鈞情慶馬誰亡法論籌卻有評較能分勝負按數計虧盈好是摧機中収功特地輕

花鐡書鎭

鐡尺平如砥銀花貼軟枝成由巧匠手持以鎭書爲彈壓全繄爾推遷實在臺不能柔繞指方冊最相宜

雕狐圖

戢翼下雲中驚狐計遂窮筆端傳擊搏座上感英雄猛勢防如活妖防覺已空推姦當若此不獨畫爲工

詠影

所賦一何鈞悠悠各一身行藏寧逆物進退本由人向晦都忘累逢明固任眞含沙尙能禍辧早莫因循

詠聲

寂寞曽非迹能聞乃辧聲於人緣有感在物本無情濤怒中秋盛雷威百里驚更論空谷答至理自相傾

陳後主

綺閣寶爲牀庭花曲韻長三妃惑沈湎十客助驕荒不作彊鄰備還罹獨足殃胡顏猶侍飲更獻請封章

方竹杖

鈞是龍孫種憐方與眾殊旣能同勁直還自表亷隅雨露恩𨿽一風霜迹更孤端人以爲杖气類雅相符

訪隱

暫出紛囂外相尋寂寞鄕埽門風竹影撲座露花香白玉爲琴軫丹砂貯藥嚢疑年閒試問甲子亦都忘

詠煙

漠漠復霏霏因風任所之山家晨起後漁捨晚歸時散逺連云沒飄斜悞鳥隨更堪縈旅思悵望碧江湄

探後園桃花二首

憶對殘花邀客醉畱連花下惜芳辰而今只待防紅露便向枝頭覓舊春

借艸開樽往興深揺花落盞十分斟當時已有今年約肯放花殘負賞心

溪上桃

數本臨溪岸春多色更夭暗香穿水膩細蘂入風嬌枝臥侵微艸紅繁蔽小橋武陵迷客路與此不相遼

多景樓

盡道人間占勝遊天將多景遺斯樓江山逺顧窮千里風月平分入兩州日日髙明疑後夜年年瀟灑覺先秋不知今古登臨客消卻塵懷防斛愁

和呂景純以梅花盛開見寄

曉寒𨿽在有春催坐想庭梅爛漫開滯迹方愁冰蘂過淸風還喜玉音來傳芳酷重裁云手比美遙評傅粉腮歸見餘花須共醉相宜況有水精杯

又和燈夕見寄

瞥來海國未言旋歘見新春換舊年佳節阻陪千騎樂元宵空想萬燈燃民聲喧溢丰時嵗酒價飛騰要市多謝髙情不遐棄淸詩相寄寶珠圓

春思五首

庭前弱栁黃金綫池畔新苔緑玉錢可是燕鴻戀韶景猶將健羽度晴天

香心夭艶尙包藏蜂蝶優防苦未忙何處紙鳶飛白晝幾家歸燕認雕梁

靑煙拂拂撲晴暉簾幕無風永日垂不恨離人歸不早只疑春色故相欺

近來碧瓦減朝霜春意垂垂滿眾芳未睹花光照庭榭且防艸色繞池塘

半慘半舒云外日似無似有水邊風覉愁不爲陽和減只恐因春緑髩空

春遊

春遊是處接紛華寒食風光日欲斜栁拂畵橋嘶玉勒艸綿香陌度金車云邊蹴聲相逺花外秋千影半遮莫羨少年多意思隨時行樂自無涯

將歸

他鄕理訟攺新年事竟歸心頓釋然坐厭簾間窺晝景行將馬上看春天無窮芳艸含朝霧幾許初花倚暮煙長陌風光應漸好覊懷朝夕付金鞭

蔡仲逺內翰出虢州劉龍圖所寄詩因次其韻

暫離翰苑出南州匼匝金覊絡馬頭泉石淸幽爲已物耕桑勤苦共民憂筆驅滯事如飛電語決塵緣似破漚內閤舊交詩逺寄心期猶未許裴休

和仲逺畱題方鋭長老方丈

當知迷悟不相因舉手如何拂鑑塵試問禪翁住方丈近來多少晚參人

又和仲逺答鋭長老二首

庭栢經霜色半黃暫安禪室意陽陽髙懷洞見人間世鳬鶴紛紛自短長

山前旌劍弄晴光瞻謁裴回殿角香卻坐靈堂問禪伯莫持迂論作金湯

送周開祖赴闕引對

君繇鴈蕩解官時我亦瑯邪受代歸邂逅故鄕方道舊逡巡行舸又成違十年離合都如夢千里衝防勿自欷況是楓庭將奏課好攄奇蘊動恩輝

和鄧溫伯內翰九月七日約遊北髙峯

幸奉淸遊入翠防陰雲漏日照旌旗登髙預整孟嘉防訪古閒尋白傅詩桂子正傳飄岝峉菊英先喜泛璢璃公歸畱宿湖山暮恐誤郊關竹馬兒

用別韻再和

岱嶽參天十八盤當年旌斾許追攀玆逰況近重陽節何幸還陪一日閒陟巘捨車登岌岌愛泉持酒聴潺潺玉堂健筆成髙詠欲和臨池恨思慳

和溫伯道舊見寄

憶隨星騎按膠東屢說余杭气象雄今日共爲鄕裏慶防公雙擁斾旌紅回環山水仙壺外髙下樓防畵幅中剰把豪篇傳美槪免教淸話又成空

又和九日有懷見寄

九日風光不可辜更堪瀟灑在江隅興如藍水眞能適詩比齊山亦自娛莫向三秋悲齒髮須將一醉等賢愚酒防忽憶膠東路防馬隨軒望上都

致政孫朝請過故里爲五老之防

榮參天上列星躔閒向人間作地仙故里相逢十華鬢一時同防五髙年圖傳略過商山叟齒序幾齊洛宅賢有子奉觴公最美繡衣使者防衣鮮

胡巨源郎中挽詞三首

官榮符列宿政術妙専城未盡平生蘊俄從長夜行怛情歸浩蕩爽气入淸明獨有南州俗空傳遺愛聲語論常驚座精神迥照人中途多坎久疾遂湮淪髣髴朱輪攺裴回畫翣新秋風入哀挽行路亦傷神汲守臥猶治馮郎髮半華冥鴻方避弋美玉已埋砂露濕銘旌重風隨挽紼斜九原無甚恨嗣子善傳家

汴上簡陳成伯學士

除書何日到宣城水驛迢迢引斾旌千里謳謡猶在耳防溪風月豈忘情行庖薦玉淮魚美坐席浮香楚醴淸何幸舊遊衰晚者得隨舟尾共修程

次韻答所和

蒼茫雲水度淮城檣影聯聯注羽旌汴泗幸隨行舸末瀟湘況重故人情晨徵共濟襟懷豁夜泊交談气味淸應有髙篇思宛句可無美酎繼烏程

和見寄

公到蓬瀛十五春我猶碌碌似輕身自忻今日旌軒遇卻憶當年研席親髙論聳聴多皦皦孤衷懶敍且循循試將軰學樽前數白髮相逢有幾人

和丹陽守許仲途朝議春深飲防卽席二首

寶鑪香穗戰春寒四座融怡極日懽且樂杯觴隨水曲莫愁煙雨滿江乾首題詩句爭傳詠欲挿花枝更細防眾客爲公須一醉何妨倒著接防冠

疑怪和風卻暮寒華堂賓主正酣歡人間髙防眞難偶身外浮名豈足幹緑螘泛杯春可吸紅英近燭夜宜防梁塵莫逐歌聲轉只恐紛紛撲醉冠

勸酒【集句三首】

二月已破三月來靑春白日映樓防勸君更飲一杯酒一月人生笑幾回

離丹陽

人從北固山前去雲水蒼茫日向西今夜渡江何處宿楊花落盡子規啼

惜花

東風吹園雜花開不忍虛擲委黃埃且來相就飲一斗漸老逢春能幾回

和陳成伯小飲

布素平生友如公乃逹人相逢臨逺水累嵗望淸塵萬語難窮意三杯且混眞鵬鷦各飛舉同是未歸身

再和

百丈捲河濵相歡席上人香飄淸近水歌動淨無塵良防誠難必開懷好任眞心期在他日湖海共閒身

再和陳成伯見寄

兩篇思敵靑春開撥塵昏向此身道舊悠悠言易感論心炯炯誼還親光陰似轂何難轉事物如環且謾循白雪調髙知寡和彊歌徒愧郢中人

舟次栁子小飲呈成伯學士

久客無佳思長途有戒心系舟偕擇地擊柝互傳音西月光猶淺南薰候已深一樽𨿽冷落所幸不孤斟

石懿老大夫生日

萬石風流盛中秋气序淸門弧當日慶壽琖此時盈庭下芝蘭茂腰間印綬榮況髙頥養術鶴得長生

畱別張樞言龍圖二首

防臯事業久聲華尙郁謀猷世所嗟専閫収功全整暇偃藩從請示優嘉髙談聳服三千客和气融怡十萬家不日九天飛詔下行防騕褭蹴堤沙

政成西蜀肆髙懷乞得東吳盛府開千里慘舒都在手百城趨稟孰爲才恩寛疲瘵精神健威懾姦憸膽气摧下客拳拳惟慕誼欲違旌防更徘徊

陳公武中散生日

身作名卿早掛冠飲冰淸節久堅完門弧逺想當年慶壽琖宜深此日歡簪紱詵詵侍佳防弦匏苒苒戰輕寒葭莩敢以詩爲獻惟祝公如衛武安

過金陵上僕射王舒公

天眷皇圖盛眞儒徳性髙文章追孔孟事業過伊臯難進輕三幣功収變一陶斗樞符斡運主柄贊持操萬務繇吾揆千齡慶所遭邦財理丰本民力較秋毫惠徧農無乏輸均役不騷保兵知警守祿吏絕貪饕信令朝廷重伸威塞境牢深謀壓夷狄侵地復岷洮萬里耕桑富中原气象豪河淤開億頃海貢集千艘著義尊經典更科待雋髦養材從引類設學紛袍試士先三尺傳師或六韜進賢輕似汲去獘勇如薅化俗遷狙詐乘時等鳯翺赤心全皦皦鄙議過滔滔表正銷羣靡言深決眾謟郭崔奢自減楊墨謬皆逃勲烈輕銘鼎光華外奏驁臺階回逺趾仙觀乞閒曹異寵藏珍帯優恩避節旄鐘山歸舊隱槐府輟先勞不宰經綸效潛忘簡防褒煙雲供笑詠風月共遊遨古寺惟輕屣秋溪只小舠羮調梅斂實旱救雨収膏寰宇恬安枕衣冠賦執翿何時傳入覲羣望慰嗷嗷

送範子鎭承議同年宰淸源

願君安慮宰淸源已雪南閩大獄寃勿嘆割雞猶屈刃當知容駟可髙門解舟蘭水春沙淺稅鞅楡關夏木繁所得最多公誼在他年冨貴豈須論

中書張侍郎生日

薰風初泛舜弦聲崧嶽儲精王佐生巨室當時慶弧矢熙朝今日贊機衡燕堂榮映臺躔近壽琖光浮晝景淸願祝修齡如衛武長揮相筆化隆平

遷居近局謝陳成伯假車惠茶

冷官逺室足間關疲馬羸兵倦往還局左卜居甘廹窄城東寓迹謝寛閒短轅助載方銜惠靈荈蠲煩愈厚顏兩腋風生家事少並吟慚匪昔賢班

再和答篇

爲困奔馳乃近遷勿咍飛倦不知還趂朝遂免三更起歸舍新添數刻閒謾致鄙篇酬雅貺卻煩秀句解衰顏髙軒若許來驚座陋室杯盤亦可班

又和來篇

已愧蒼葭倚玉難更慙投礫引珠還盧生破屋居新穩韓子豪篇語自閒𨿽有淸樽佇髙躅須期黃菊奉朱顏自惟雅集猶淹緩詩戰雄師未必班

和趙逹夫元夕禮闈鎖宿

元宵鎖宿禮闈淸春意寒威兩戰爭月照樓防疑晝景風傳車馬訝雷聲蹉跎自愧靑雲志勤苦須憐皓首生勿嘆拘攣度良夕共開精鑑選經明

次韻楊久中將試進士

防扉盡日關舊觀恍然還進士將紛集經生且暫閒較材歸俊傑兀坐屬疏頑逺想駒空谷移文愧北山

又和鎖宿卽事

金門拜敕望嚴宸禁陌聯鑣傍早春此日貢闈身亦與昔年文陣意如新爲僚況偶羣英集投隙何妨雅論頻共念殘科多滯士歸期緩指甲申旬

示黃彥發歐陽勉甫道舊

浮世難逢故舊並貢闈風月可忘情當年論事皆陳迹此日評文亦浪名荏苒光陰逾一紀間關志气話平生且將觴詠消閒隙鵬鷃逍遙理自明

和久中聞笛

風揺古木影蕭森何處飄來暮笛音杳杳恍如天上曲悠悠不減隴頭吟未逢明月心猶恨卻憶殘梅興亦深幽思縈回長不斷欲量應及數千尋

和達夫雪齊

雪余著處是瓊瑤惜向春風勢易消野色澄明經一洗鳥聲喧滑自相招潤通弱栁晴林媚淸逼歸鴻雲路遙浩蕩幽懷吟不盡髙樓斜日望寥寥

戲呈吳伯固同年

白玉墀前共得仙而今邂逅半華顚評文我辧異同字出義君持難易權畏簡不能成共酌紓情莫惜寄新篇上林春晚歸鞭動意思何如癸已年

又次前韻答所和詩

裁句淸如李謫仙揮毫放浪近張顚偶於貢部同官責更向詩壇擅將權戲筆謾追丹桂舊報言還愧木篇一樽何處偕吟嘯浩興猶堪逐少年

和久中春風

三月東風勢漫侵陵和景作淸寒發揚造化非無力鼓動芳菲自有端鬭艸戲兒憂手瘃懷邊思婦忍眉攢祗輸便腹忘機者不廢書帷晝寢安

寄陳君佐

山陽判袂幾三紀鐡柱題名過十年聚散信如萍逐水光陰奚翅筈離弦髙材未用君猶健弱羽無心我自全鳬鶴短長何足算相逢樽酒且畱連

和吳子友貢院作

曉躍驊驑紫禁開詔音不許少淹回斜鞭忽過天街栁曵履還侵佛閤苔晝幕四垂如近漢夜燈相比似占臺防將精識掄荊璞當有孚尹應手來

和中裕古鑑

君有靑銅獨可憐規模奇古眾疑年寒光不減誰人致眞鑑無期本自然秋水未堪方洞照霜蟾應是恨長圓主人較藝還如爾坐別嫫施醜與妍

錢塘集卷五

欽定四庫全書

錢塘集卷六

宋韋驤撰

京居

冷官仍白髮陋巷足靑苔彌月不書刺經時長覆杯未能依間壑空欲逺塵埃聊作支離況詩成祗自咍

送馮材叔宰蘄春

海角分擕僅十年鉅創鈞是偶生全相逢未暇聊持酒就別還驚欲放船顧我滯蹤徒衮衮羨君歸翅自翩翩蘄春豈足勞余刃應有佳聲慊然

韓敏之學士貳少府往拜凡三而未覯因致以詩

一枝棲息又逢春何幸髙賢晚獲親顧我畫墁慚所食荷公傾蓋異於新緒餘衮衮心尢慕盤辟區區禮未伸三望膺門漫刺字且持累句愬因循

邃明生日

昴宿儲精嶽降神乾坤鐘異鉅賢身間生慶候年彌永輔世休聲日又新臺鼎梅調方夏實鳯池風好正南薰因時願祝松椿壽長贊熙朝秉化鈞

致政孫大夫挽詞

榮養如公世所稀薤歌今日勿深悲生封郎位腰金貴老向仙鄕擁節隨積徳已酬髙閈志遺蹤何愧北山移義方有子聲華重千古靈丘起後思

同文館試上捨和同事孔彥常學士卽事

筆陣収鋒考戰文喧喧車馬隔重門心矜力學求之宻目到雄辭气不昏美寶辧來三獻愜雕虫屏盡六經尊囊封奏號須明發吉夢應先徹九閽

又和

彊繼髙吟豈足論聊持布鼓過雷門解頤傳詠知辭妙落筆酬言怯思昏霜葉舞風鳴碧瓦寒云漏月射淸尊好傳秀句頻驚座索馬行將戒守閽

又和前韻呈彥常明叔

軟語霏霏過夜分程文都已辧専門香焚龍腦神還健書檢蠅頭眼易昏騶從傳呼金闕曉星辰環拱紫垣尊拆封禦史何時到曵組相將謁禁閽

較試將畢呈彥衡察院【上官】

當年京口望淸塵徳論於今想記頻何幸上庠參較藝又依髙鑑免遺珍下帷晝寂霜威斂揮麈宵寒月色新早晚奏名歸駛迅九衢多少避騘人

又和彥常試院卽事

城壖候館勢宏開捧詔彤庭薄暮來庠序旁延優上捨行能參考見髙才糊名獨得珠無脛摭實更忻山有萊賢傑聞風爭入彀簞瓢何足樂顏回

天寒簾幕气蕭騷終日披文不厭勞但有誠心禆藻鑑敢矜明目察秋毫璵璠啟襲光難掩雕鶚淩虛勢自髙號奏身閒無一事唱酬尢喜得詩豪

辧駿由來盡馬羣裁聲今已得龍孫不容一字虛褒貶可見諸生究本源衡鑑有憑宜自信毫釐無益懶輕論分攜莫惜頻交語且盡樽前爉淚防

呈郭奉議明叔

嶠北分擕一紀逾浮梁惟奉數行書如何邂逅同縈絆遂得從容接緒餘道舊良多動嚬笑忘形不覺度居諸出門幸且時相顧更望新篇數起予

食蛤蜊二首

適口珍鮮品格髙泥深海近不能逃若教畢卓曽知味豈肯甘心把蟹螯

自衛區區亦甚勤刳腸剔柱柰何人若知射影能相懼應學含沙得保身

謝鐘離中散公序惠艸書

畱心不減漢張芝體意俱完世學稀下筆欲爲來者法臨池時見古人非篇篇駭目神如電字字淩虛勢若飛多謝公餘憐所好璨然累幅遺珠璣

呈戶部李尙書二首

八座輝光道徳隆陋儒何幸奉從容聴言迥出羣賢表顧已榮於萬戶封宻啟更慙先薦鶚髙門況是晚登龍荷公恩意知難報勁節當先比澗松

三紀光陰疾若馳一身孤宦亦逶迆人疑碌碌非奇節誰信囂囂足有爲白髮精神憐晚景靑雲志气慊卑枝門防此日防優遇可是嚢中頴脫時

呈南鄰司門盛誨之同年

昔詠相過人不知於今想見少陵詩鄰居何幸偏依徳交語乘閒祗隔籬攀桂當年聯步武近蘭此日瞻思冷官罷局方無賴但向淸風且樂饑

過二里山

夜宿陳倉驛朝行三里山千峯排郁欝萬石激潺潺徵馭來何亟幽禽語自閒塵勞亦知幸勝景得躋攀

禦愛山

五峯列翠儼如屏禦愛知非浪得名行客勿輕加誚詠播遷豈是不關情

鳯翔劉明復龍圖刋李茂正徳政碑勒移維摩塑像文求詩因寄

趺螭首勢嵬然輕重由來在所鐫名削姦臣磨僞說像遷居士記眞詮精文本自精誠出妙手幡因妙相傳以善辟邪殊可敬爲公嗟嘆作詩篇

和遂州太守李安上年兄見貽

擁麾遙想陟崔嵬驟喜淸談復屢陪攀桂當年追逺趾偃藩今日仰髙才如公閎博難淹外顧我迂疏任儻來相遇且宜忘倍道蹔同持酒賦層防

寄提刑岑巖起

兩世同年世亦稀同官同路復同詞登途先後無多日聚論參差已過時劍外石梯方息鞅山南珍翰忽伸眉情知邂逅當非晚聊寓長言冩所思

過朝天嶺

崔嵬陟盡復淩兢暫捨銀鞍杖防行棧閣架空霄路近欄幹防險曉云平仰防翠壁層城峻下瞰長江一帯縈自惜仙才難蜀道始知難此不虛名

三盤閣

江山千里勢雄豪終日緣崖未是勞欲識寒心騎馬處三盤閣上防驚濤

玉枕驛

嵬然峭壁入靑雲玉枕光輝絕世塵豈是羣仙露奇迹故將珍玩惑途人

過故平

間關危棧過岧嶤忽見平原旅恨銷卻被飛濤送鄕思悠悠想見浙江潮

回宿故縣驛

回首邊城暮靄輕亂山深處宿歸程流泉繞榻鳴寒夜別是勞生一叚淸

文劍道中

劍閣文防相去遙朝行山頂暮行腰防眸視險睛常兩髀乘鞍肉半消空有辛勤馳逺道愧無毫末補淸朝何時解組歸鄕國十里西湖弄短橈

登科

先世曽誇尺五天後來苖裔獨蕭然可憐三十三年內科第惟吾父子傳

靑雲意气已參差白髮精神只自嗤喜汝登科年尙少好攄事業趂明時

黃石橊花

六月羣芳歇橊花拆淺黃色方金菊淡體異玉簮長觸目猶能媚迎風不在香無勞問朱實秀發占中央

大行皇帝挽辭二首

聖文攄道妙神武拓邊封治迹超三代焦心厭九重方儀韶樂鳯忽駕鼎湖龍遺烈傳千世鴻基固祖宗檢玉將封岱遺弓已上僊新陵崇永裕舊節罷同天哀仗愁雲外悲笳慘月邊攀髯臣子恨萬淚欲成川

再詠黃石橊花二首

花似新鵝色澤均蕚如柘繭亂紛紛更臨返照遙凝目翠幄無端惹瑞云

佳人最愛石橊紅染作輕裙步履同惟有此花難入意任教榮悴逐薰風

自劍還道中寄同事蘇進之

君寓姑蘓吾捨杭慣從雲水樂仙鄕相逢邂逅趨端禮同職間關到益昌疲俗未肥心所病故園何在夢偏長新陽欲動林泉好觴詠隨時且自彊

宿上亭驛

按部嵚﨑向梓潼上亭孤驛倚寒空淋鈴盡想當時雨吼地愁聞竟夕風衝冒狂飈憂病體驅除宿翳懶神功吉朝攬轡逢淸霽致敬宜將樵意同【謂唐孫樵也】

謁梓潼廟

英威凜凜西州血食潼江度防秋曽運陰兵摧賊壘每均甘澤惠農疇翠幃半捲香煙動金榜髙題日影浮暫止軺車聊一奠肯將曲禱累神休

題岑巖起劍門詩刻後

撲面塵埃二十年紗籠石刻頓光鮮廋辭不用題黃絹自有驚人秀句傳

和巖起觀舊詩有感

棄繻東去有遺篇杖節西還今防年莫向長岐悲齒髮似君行學可怡然

又和十二月二十九日思封道中

巴山險阻偹甞之笑讀豪篇似抵巇況是嵗華垂盡日卻爲賢者獨勞時寒多未放泉聲活春近先從栁眼知早晚星軺趣回轡東園共醉小枝枝

和資守許澤翁見寄

十年爲別只逡巡喜見來篇墨色新且解徵鞍同一醉異鄕難遇故鄕人

長桞館

地名長桞栁初長下馬臨泉卻坐牀客舸傍沙収百丈野禽窺水競雙翔

算錢鋪

裏名勝母曽車止邑號朝歌墨馭還我領漕權來此坐不惟自哂且頳顏

見性堂

由來迷悟盡眞如見性名堂亦謾書萬變紛紛任交戰一心了了卽安居檻花夭秀烏能凂庭栢孤髙自有餘多謝前人爲畱意使予聊得寓淸虛

都竹道中

陰平才過萬山重路指江油棧閣通峯頂云収余夕雪馬蹄塵少帯春風一溪水色璢璃碧幾塢梅花錦繡紅莫謂奔馳足勞苦目前佳趣亦無窮

過赤岸潭

輕軺曉過赤岸潭莫訝凝眸涉再三百丈澄瀾連底見千尋翠壁與天參釣絲森蔚迷芳岸鵝管參差滴秀巖勝槪心藏俟能畫肯教凡筆謾鐫鑱

過雪峯亭

二月春將半山髙雪未消危亭在屏障萬水綴瓊瑤似與塵寰隔安知雲路遙區區澄按外暫得駐輕軺

經望星山

緣崖陟磴勢淩兢偏坐銀鞍傍險行更向望星山上過捫參方信不虛名

螗啼嶺

臲卼肩輿半側身嵚嶇石磴但無塵山行從難成列路轉前驅卻向人更瞰江潭尢覺險獨憐桃李解妝春他時躍馬康荘穩莫忘欹危蹙頞頻

亭溪道曉行

白雲起處山櫻發緑栁垂邊水螘鳴惟有曉寒殊未減重裘還似冒霜行

至白水驛輟趨文還益昌

輟程趨疾且歸來莫訝回船在不期恐失東園桃李色一年深恨欲何追

和許衝元內翰易元日登塔之逰爲再登

浮屠屹屹勢參天旌騎朝臨又一年一日再登淸興足舊逰新變異時傳嘉篇卻寄逾千里遺愛相仍沸兩川塵淟剽聞肝膽醒況陪勝覧卽芳筵

又借前韻爲攀別之作

紫詔催還二月天淸防頒歷渉三年髙文昔冠羣儒首異政今爲兩蜀傳此日旌旄度危棧何時舟檝濟長川笳鐃漸逺勞瞻望猶想飛花傍祖筵

和岑巖起見寄三絕

別來凡歷防重山又報兼途防馬還而我病軀方覺健喜時觴酒助談閒

分擕斜日在靑山不意黎明我遽還卻向益昌迎馬首由來無定是人閒

百丈江流萬仞山一車方往一車還若教說著邯鄲夢都在胡盧掩口閒

謝巖起寄鳯團茶

北苑先春云鳯團封題分寄墨初漧未甘金碾消磨了且作瓊枝愛惜防水異康王烹莫稱才非盧子詠應難彊抽鄙句慚瑤報佳惠輕酬豈自安

至西縣走呈巖起

所部𨿽同邂逅稀今年差比去年遲蓼圖猶憶當時玩菊酒還陪此日持衰髩已斑烏足嘆壯心徒在竟何施相逢且盡從容興況是終更欲及期

再和巖起以詩答謝惠團茶之句

靈芽不減宻雲團十襲淸香翠若干蕪句聊紓情內動明珠更得掌中防輕投雅貺公爲易並獲殊珍我自難報徳酬言古人重斐章不再豈遑安

城固道中先寄

睽違旬浹似朝晡勞想淸冰映玉壺謾寄小詩馳鄙意更能還貺雅篇無

稅鞅行郵日欲晡漢臯重得造仙壺不知揮麈交談外還許攏弦入聴無

淩晨馬上得惠詩再次元韻

詩筒方訝惠音稀擊鉢來篇果不遲定欲擅場専獨勝豈容遺幗久相持招邀近想融樽滿往返多慚孺榻施況得鸞弦聲出幌肯教馬足自稽期

建芽精嫩鳯爲團海錯珍鮮鰒作幹逺物方慙容易獻來篇不似等閒防始忻報玖情何厚幡覺陽春和獨難冩寄中州傳好事須教紙價踴長安

自今酬唱不冝稀所恨詩盟結已遲兩陣辭鋒謾交戰一壇將鉞敢爭持宦途何愧爲難進老境寧當效力施相遇相期情誼逺莫臨觴詠數期

聞胡琴一首

園林雨過秋蕭索幅巾談笑情方樂歘然一抹四朱弦續續淸聲透簾幕輕攏慢撚手應心如出自然非以學露蟬淒咽春鶯囀變化逡巡動寥廊審音度曲肅眾聴歌舞滿堂生寂寞自嗟投老飲量衰一舉爲空金鑿落

書西縣壁

判袂知非逺馳軺約屢經猶於暮云底回首漢臯亭

聞巖起至以詩先寄

寶峯亭下菊鮮鮮嫵媚秋風似可憐欲摘一枝分玉盞星軺莫惜屢揚鞭

公來稅鞅且盤桓山國蕭條正早寒𨿽缺鸞弦翻妙曲聊憑螘酒助淸懽

和道中詠懷

酒軼劉伶頌茶髙陸羽經庶防延笑語何事駐長亭

和述志

振職提三尺潛心醉六經髙材難淺度豈止獄平亭

和念祖

仰服籯金訓傳家在一經況當聲教逺夜柝靜戎亭

和庭橘

常思洞庭橘美實冠南方雪蘤千林謝金衣萬頃黃輝光依澤國髣髴在仙鄕沈詠滋迎露韋詩寄待霜逺邦方渴想鄰圃得淸香未用矜封戶何如助釂觴分甘音尙阻抽思韻空長豈必三吳渚寧煩一葦航搘笻卽可到反掌便堪甞慰我東南夢殷勤送斐章

又和告成寺

嘉陵江勢並山回山寺防扉對水開鑿石千尋維佛屋參天一舉類仙防白雲有意頻舒捲幽鳥無情自往來心境兩忘眞未易登臨便謂出塵埃

送益鈴髙宣事

王孫逺噐世功勲材略縱橫舊出倫春事近違文陛側鈴兵遙指錦江濵贈篇累什皆通貴去國賖程少故人傾蓋相懽一樽酒感君離思並如新

過靑山

遲曉揚鑣陟峻岡馬蹄淩厲踏新霜崔嵬昨日參天碧蕭索今朝滿目黃墮葉離披疑虎迹曲蹊盤屈類羊腸按行若也多禆補敢憚﨑嶇道路長

至蒼溪

輶軒寒入蒼溪縣秀句遐追老杜詩送客泛舟空往事過峯來摘似當時髙材遺興千年在逺宦覊懷萬里隨索筆謾題行館壁可能閒料後人思

自西水還少憇錦屏山廣壽院

按行回轡閬城南登陟﨑嶇力不堪卻坐錦屏休倦迹暑天冰水沃醺酣

云防觀

緣崖涉澗上云防古觀稀逢車馬來翠栢逕深長蔽日玉魚池淺僅勝杯取桃人去無遺迹鎖藥鑪存絕舊灰惟仰天師凜然像祗愁防劍起風雷

謝巖起惠支頤二首

幾杖安身外於玆用智深見貽扶勌頷捧受識仁心本異支離隱何妨彥祖欽惟愁說詩善笑解恐難任引髭聊試頗安然正好憑依學坐禪兒女環觀齊指笑朱顏猶未怯防蓮

和蘇進之見招兼簡岑巖起

夫君捧詔獨先來趨節還先數月回聯事已憂將判袂列城況是未丰財翻防雅餞同膚使更枉淸篇費美才若得星軺畱暫駐吐茵彊酒不辭陪

和子方登朝京樓偶成

登樓爲喜乍晴時欲倚欄桿日己微頭上云生還作雨座間風勁卻添衣笑言且共須臾樂气象休驚頃刻非應是催詩念前況果然髙唱屬先機

再和

樓號朝京人未歸浮雲蔽日雨霏防靜論國手饒棊路閒喜官身著道衣心慕孟軻潛養浩年過蘧瑗久知非隨時觴詠聊同樂全勝區區競巧機

再用前韻奉簡

未能形徳似支離行學由來恨力防罔利惟羞陟龍斷可言寧念臥牛衣髙材幸遇同憂樂公論相投壹是非待向逰從廢棊局區區安用謾藏機

和答前福守林中散

使指頻將念匪宜閩山何敢憚馳驅薦賢鋭意先推鶚逐惡雄心肯問貍卻愧裁篇爲惠重況當臥轍欲畱時光芒照眼觀華藻遙想張芝墨滿池

福州古田天王院撤珠軒

過顙因人激躍成撤珠取類亦虛名偶觀卻憶鐘離意委地當時事獨淸

謝公永惠荔枝

筠籠逺致色猶鮮咀嚼瓊英眞味全多謝仁人憐病渴故將靈腋爽心防

和子方夜過臥云庵絕句

自愧銀魚久未成區區從政謾辛勤過庵佳句撩幽興待買靑山占白雲

曹子方靜常庵

愛君新作靜常庵況是佳名繼鄭南晝坐不知人擾擾夜存長保气酣酣寓言記述希莊叟復命棲時慕老聃標榜粲然輝眾目幾何立懦與亷貪

答曹子方少年弄篇翰一首

虛堂隱幾坐忽忽若假寐颯然淸風來頓爾爽昏思新詩執在手展讀過三四初言少年弄篇翰喜道白髮聊自戲次驚老境今且廹豈甘物役汩其志輕視冨貴如浮雲極論窮通鈞一意髙談念平時健句存逺記請老愧襲常先期乃吾事君年才知命耳順予闕二自此七星霜投紱去朝市是時取髙篇卻托冥鴻寄公方處要途利逹沛材智見詩當不嗔猶認舊書字其來不待索應亦念衰瘁君年方如我今日那肯抽簪餌芝術庻幾得以警幽情莫忘采眞揮勁筆

遊武夷山二絕

溯溪遊覧絕塵紛防盡奇峯過所聞昔日幔亭何處是寂寥空想武夷君

心愛仙山役世緣乘軺欲去謾畱連更祈秋日停羲馭莫遣回頭怨暝煙

寄陳安道同年

執別都門四見春悠悠吳越斷音塵爾來𨿽幸官居近所得惟防手翰頻折桂交逰三紀外系匏蹤迹兩溪濵未能把酒論離濶聊寄篇章托去鱗

遊武夷山二首

一溪秋水碧溶溶逆掉扁舟遡晚風臥防峯巒聳奇勢心疑造化衒殊功賔云曲斷笙簫逺機石苔荒組織空仙理冥冥難究詰抽簪歸隱羨劉公

融結山川鑿混元誰爲窟宅遺神仙三千曽防幔亭客十六仍標洞府天崖有珍苞不緣種棺遺淸骨莫知年披圖昔謂多增飾至此方知畵未全

遊武夷山寄曹子方

訪尋仙迹覧羣峯詰曲淸溪兩槳通幡念不成秋後約獨遊還與未來同

和蔣頴叔重山館畱題

淸詩題柱幾朝曛二十餘年伴嶺雲今夜泥輪猶宿此隔溪依舊磬聲聞

江墩鋪

郊原秋老湛無風孤坐危亭夕照中刈熟人歸荷肩重嘻嘻笑語話年丰

宿泰寧縣驛

紞如五鼓響寒防夜艾東窻未肯明一片灘聲聒幽枕幾番歸夢不能成

離建寧

境窮昭武入長汀溪側山根指去程防險欄幹紅繚繞依稀如傍蜀江行

爛石

嵌巖爛石聳溪灣峻削陶人手不閒落在深郊猶及此斧斤何必嘆牛山

宿寧化縣鷲峯寺

輕軺冒雨勢匆匆晚入幽溪宿鷲峯一夜泉聲繞淸榻夢回何待曉來鐘

畱題龍地巖

應龍何日躍天衢不識還思舊隱無見說至今遺惠在毎興雲雨救焦枯

臨汀行館十月桃花盛開

十月臨汀气訛桃花零落髮林阿也知欲趂春風媚爭柰窮州地暖何

宿寧化西隱院

郵亭地逺宿禪扃夜永時寒睡思輕檐澑不鳴知雨止窻櫺半白悟天明更攢百防催兵從雞送三號起使程自愧區區少禆補北山文在盍畱情

過鱗原驛

晨餐才了又遄徵驛榜鱗原以地名山頂寒多雪花重溪灣流淺玉沙明田疇有獲良農喜社鼓無聲暴客平奉詔非材幸無事行中時得肆吟情

度爛溪

獨木爲橋度爛溪溪傍山石爛如泥髙低采削材如一祗恐鈞陶意不齊

二月十二日早按行臨汀遇大雷電而雨

傳車十月到長汀欝奧猶如暑气生經夕山川帯雲霧淩晨雷雨動欄楹乍逢旅客殊多怪慣見邦人情不驚聊作小詩傳所遇他年穩坐活平生

晚洲嶺

行行晚洲嶺髙若離人寰肩輿薄層霄身在杳靄間朝天及靑泥誰謂蜀道難豈如玆峻陟不類羊腸盤斗上五千尺步步須躋攀隆冬猶汗浹睥睨惟心寒旁霑宿云潤下視飛鳥閒恍如陶公夢挿翼衝天關潛慕漢忠臣叱馭毋盤桓古語固有之酖毒比宴安君恩思未報何敢憚艱險臨風一長吟所嘆兩髩斑

師子峯

欲將師子號奇峯蹲踞如眞倚碧空聞說近山無虎嘯可非潛伏畏威風

防溪驛

按程頗自覺淹畱朝夕經行處處幽忻逢古驛雙溪水追憶東陽八詠樓

陰山館

圜峯聳於前鳴泉繞其後若使畵成圖誰云非傅防

遊寶蓋巖

度溪履險得幽巖欲去徘徊意尙貪吏部祝融峯下句未宜畱此付鐫鑱

題館節堂

建陽溪水接仙流溪上新堂气象幽弭節柅輪從便適觀風問俗得優防淩虛岌岌圍千嶂據要衝衝控八州白髮書生倦奔走毎憐瀟灑爲遲畱

寄曹子方

度溪逾嶺一何勞霜髩鬅鬙首屢搔自愧晚年空碌碌惟逢佳境且陶陶防仙古觀風流逺館節新堂气象豪不得與君同嘯傲彊抽荒思引吟毫

再和

佳和殊堪渴想勞幅巾霜髩遂忘搔長言燦燦經三復至樂融融共一陶遇事未能全吏隱解頥幸得接詩豪願前代頻酬唱任禿秋蟾玉兔毫

和曹子方

繞捨方憐喜鵲鳴臨風更聴振金聲戅兒逺宦趨庭過善友新篇擊鉢成荒學謾傳烏足道嘉辭借譽一何榮鳯毛池上他年貴謙晦終難掩道耕

和子方贈祖夷仲提刑

蓬萊爲別防秋風倅乘當年服狥公梁漢曽嗟失髙躅甌閩幸遲擴前功稅車白髮相防喜把酒黃堂一笑同行見刑淸八州境裏言應不詠垣東

冬至三日游水南諸寺

曦輪飛上宿云収晚出城南趣適幽六寺連延行復道一溪縈繞防寒流世情共喜新陽復仙境聊成極目遊不以篇章記登覧此時淸興若爲酬

和公舒太守長至游水南僧寺

紛華盛麗已心灰防履尋山尙喜陪聊借琴樽樂淸景全勝車馬冒黃埃年登況畢三時務陽復仍忻七日來更愛起予傳秀句使君詩筆冨天才

送曹子方

判袂長亭嵗律殘天寒云靄慘溪山間關惟恐君兼道寂寞仍愁我獨還秀句八州神物防輕軺千里老人攀他時企想音書外佇聴休聲聳近班

防國院十詠

雷分石

聞說丰隆爲剖開非關星隕自天來數齊元凱崢嶸勢不是尋常作削材

香鑪峯

由來元化作鈞陶賦象香鑪峯勢髙恰似羌廬山下見不容太白獨抽毫

天然橋

欲渡銀潢上九霄回頭雲路正迢迢誰知略彴由天造全勝間關履鵲橋

玉印峯

拂云蒼翠勢嵚崟玉印分明帯秀林變化固非緣墮鵲天將寶玩鎭幽深

石鑑峯

天悟迷人亦自然團團石鏡爲髙懸潛令演若狂心止忘照回情學坐禪

蟄龍潭

蟄龍潭上木陰森百丈垂絲未度深蟠屈只應如傳說俟時騰躍作商霖

放生池

防収數罟買鮮鱗縱在深池是亦仁但使校人誠子產自然防物遂天眞

鳯凰山

鳯凰山色似晴光半入靑雲兩翅張誰謂太平寧有象峯巒猶學瑞禽翔

鎖翠屏

屏名鎖翠勢彎環境勝全疑出世間枕石眠云乃其地誰能先向此中閒

仙茒峯

餌茒仙去絕遺蹤屹屹孤峯倚碧空空使時人想飈馭寸心長惑有無中

次韻推官東庵

紫竹交陰處防行接小軒轆轤聲在井薜荔翠依垣自有山林趣何妨鳥雀喧公餘聊宴坐方寸得澄源

步云亭

官居瀟灑並城壖城上危亭勢屹然庨豁四檐通日月回環千里見山川淩虛迥絕尋常地據要追吟尺五天莫訝白雲隨步起望中祠宇指梅仙

又和李世美再題步云亭

峣峣气勢壓南閩髣髴鵬程近紫氛女堞卻依丹檻底翚檐迥與碧霄分融樽有地畱淸景阮屐無時蹴亂雲引脰更勞西北望子牟馳戀繼朝曛

和世美久雨枕上偶成

釡中何慮致魚生庭下寧論輟運瓴夜厭繁聲驚夢枕朝愁潤色浥書屏無聊搔首憐垂白遣興題詩冩殺靑此叚公居正岑寂還如舊隱掩柴扃

又和久雨

繼日霖霪勢不停淙淙髙屋似翻瓴气昏亭閣迷仙境云闇山川掩畫屏壠麥潛憂化蛾白溪荷遙想沒錢靑占晴問蔡師前語罄折恭於奉鼎扃

晚晴

積雨鎖山城幡然喜晚晴園林變新緑溝澮有餘聲日色間何濶云陰否已傾無才希杜賦短句且紓情

紅蕉

紅蕉秀南土對植燕堂陰每爲開靑眼惟憐吐赤心華丹天賦異凋瘁嵗寒深擬奪蘭荃譽慇懃約共吟

和劉公舒題步云亭

締搆岧嶤倚碧空建安气象矚淸雄自矜逺目窮天末更喜新篇入彀中壇指升仙嘆梅福山連夢筆想文通梯云每到如平地養勇何須羨北宮

五月三日見萱艸一枝

薄薄初陽曉霧披庭萱再見似相知月臨仲夏才三日風折今年第一枝蘤翦兼金黃灼爍幹瑳圓玉碧參差好花來嵗應如舊知在何州記此時

和世美吉祥爲別

山驛迢迢畏景舒星軺不肯少躊躇先之古寺圖分袂故約前騶幸柅車霧捲茗甌分啜罷風収談麈贈言余𨿽知暫別非逾月尙覬郵筒數惠書

又次韻慶除代

一封黃牒下雲頭受代需時若自謀𨿽幸有期趨北闕自慚無術惠南州累年塵土甘祗役萬里煙霄想告猷猶賴髙材見禆助不教孤迹謾淹畱

去冬畱題管節堂世美朝請今夏按部過之爲詩見賁輙次韻奉和

拙句慚先刻佳章幸繼遊襃題逾八字傳詠入中州捨館仍增麗時炎倐變秋悠悠想淸思長似建溪流世美朝請賢友近按昭武還寵示道中雜詩十三首因成拙句奉呈

衝防盛暑歷山川膚使何甞嘆獨賢星騎逡巡一千里仙才灑落十三篇籠羅絕頂裁詩句攄發髙情破萬緣但恨陽春難繼和暗投終辧夜光圓

荔子

閩地髙材最傑然結成丹荔冒炎天堆盤火齊光芒轉澑齒瓊漿气味全玉井蓮房空賦詠秀江萍實謾流傳更咍蜀品煩馳傳闇向紅塵動笑妍

與世美奉詔防分督決獄甲戌判袂之武陽壬午還宿中興寺而得世美自延平所寄詩因次韻

盛暑宵憂動邃旒敕催諸道決累囚承流宣澤彌兢愓履險航湍敢滯畱南北分馳才數夕重輕釋繋已三州髙材想盡哀矜意美疢當從勿藥瘳

八月上澣登步云亭

一日優閒九日忙步云亭上共翺翔地髙始覺秋風勁事隙方知晝景長戲舉禪談一重案靜防茶戰第三湯吾民況有京坻望逺宦宜從嘯詠忘

中秋夜雨

秋色中分夜气淸月華今夕最澄明如何驟雨橫來勢不徇髙樓倚望情桂子飄零無處覓燭花煇熖爲時生莫辭盡醉酬佳節猶覬餘光接暁晴

公舒朝請得福守所寄荔子佳品二而詠以二詩乃以爲示輙次韻奉和

鄰境緘馳荔子丹黃堂矜詫滿雕盤香収殘爇余龍腦牋冩新詩掩鳯團咀嚼定嫌瓊液薄形容更比水精寒彊抽滯思聊追和珍菓淸吟兩可歡

佛宮奇品號磂黃黃縠籠珠徑寸光種異卻輕萍有實味甘全勝蔗爲漿南人拭目驚稀見北客流涎試一甞翻笑洞庭霜後橘豈能當暑侑持觴

建安郡庠重彩記事

泮水秋深爽气全簮紳戾止共拳拳丹靑圖冩三千禮藻繪形容七十賢如堵聿來觀盛集采芹應有賦新篇諸生好進公卿業此日風流亦與傳

九日示壽隆

九日閩中气尙暄扶持病體坐家筵喜防數朶黃金菊彊引三分白玉船浮世謾論軒冕貴佳辰難遇子孫圓明年汝對陶公菊應念欣欣戲防前

建安山水亦幾希九日登髙著處宜秋杪風光自瀟灑老來情味少歡怡舉杯喜見黃花泛落防羞將白髮吹佳節不能成酩酊浪吟小杜昔年詩

畱題南劍州延平閣

危閣橫空待勝遊登臨盡道冠南州靣分列嶂環羣秀坐防雙溪防一流斜納朝暉長易旦逆消暑气每先秋更傳寶劍深潭近半夜寒光射斗牛

冷風閣

勝槪天成所得偏一來登覧興飄然拂云欄楯塵寰逺隔水樓臺畫幅全隱隱歸舟揺落日悠悠飛鳥破孤煙冷風可禦非虛目況是層巒對演仙

題尢溪縣林平鋪壁

前嵗方離蜀道難﨑嶇今日過黃山自嗟使事殊無補只向塵途歷險難

題黯淡灘

愼操舟檝度危灘脫險從安反掌間豈似俗流爭利逹難防笑貎伏波瀾

將到富沙寄世美同事

判袂於今渉五旬馳驅無復寓書頻險途頓失往還倦髙誼卻忻朝夕親近事欲蘄祛蔽塞新吟應許和淸純富沙此去無多地先走詩筒致所陳

和劉公舒見示生日詩

衰遲何幸住佳章逺引吾宗及漢唐戶掛桑蓬當日喜毫揮珠玉此時光欣臨愛景披辭藻怯向淸飈動髩霜松栢由來交茂悅願回善頌嵗寒芳

和李世美見寄兼送推官宰彭澤

北風傳暁角宿霧鎖寒城秣馬登途早將雛振羽輕一經承祖訓百里儆官箴多謝龍門秀貽詩壯去程

又和道中書事奉懷

同日分攜去先期掉鞅回馳情隨道逺殘嵗怯春催客捨驚新栁山城嘆落梅佳篇慰翹望還馭過王防

和劉守正月十日新茶

乳霧浮浮啜新茗秪疑春自壑原來開筵人日逾三晝試焙申年第一杯首靣光肥香己透輔車津潤味全回不須七盌淸風至滿腋依稀在楚防

和正月十七日擕具見約

逺宦隨時且自娛防防受代又脂車燃燈初過忘岑寂極日相從接緒餘瘴霧催花錦零落春風吹髩雪稀疏追懷古語成新詠萬事無非酒破除

又和

著處山川秀可娛何妨投隙數驅車韶華已過三分一嵗律才經半月餘北海樽罍𨿽自滿東陽篇詠不宜疏惟愁南國春多雨誰把繁陰爲埽除

和世美以前韻惠詩

東亭淸集幸相娛暮角聲休尙柅車冷淡蓮光燈夕後防茫桂魄雨天余交談自喜髙情合投老還嗟樂事疏況是離懷起朝夕好憑樽酒豫驅除

南園正月二十三日見牡丹因翦分送而公舒太守以詩爲報遂次來韻

上元八日冒輕寒翦送南園兩牡丹爲我果然興絕唱知君不作等閒防香餘雕檻春猶淺詠入華牋墨未漧更說僧坊曽寄植縱觀須待觧徵鞍

和世美行役不與貢第一茶

采鳯團龍貢紫宸今年斗柄僅離寅四千里望中天闕第一番題北苑春拜表盡恭初遣使乘軺還念未歸人太平嵗集梯航獻山嶽何如此效珍

又和督決囚

旰食憂民睿思焦黙懷時雪滯層霄十行新下寛囚詔諸道交馳奉使軺縲紲稀疏至恩浹旄倪歡感大鈞調宣揚徳澤慙綿弱但采堯民撃壤謡

和劉守以詩約賞南園牡丹

閒花浪蘂謾芬敷滿檻妖韶體自殊且防淡紅隨分有須知絕品此中無剪愁魏國摻摻手辧怯齊門一一竽已埽幽亭待淸賞更煩佳句預相娛

別劉公舒

間關杖節使全閩何幸邦侯遇故人談笑一樽時得暇謳歌千里政如春解擕白髮情非昔贈別淸篇思入神卻想萍蹤流未逺防防飛詔趣朱輪

出閩境永丰道中

去暮愁行泗州嶺淸晨喜見江東山二年巡按勞南走盡室安全慶北還負弩兵廻喧渡口挿秧人防立田間卻嗟奉使無禆補徵返徒添兩髩斑

道中聞鶯

棲止垂楊最上枝緑絲深罩欝金衣也知行客畱心聴弄盡新聲始肯飛

水碓

杵臼功能自古施更堪引水代人爲誰知滿溢傾欹處卻是臨機效力時

滕龍圖挽詞

踐歷淸華四十年老成忽逐逝波遷鹽梅未展和羮效裘帯終淹分閫權忠義長爲古人比功名固有史臣傳不材曽附風雷末逺寓哀辭倍然

送孫聖防同年赴浙漕

當時折桂共云梯四十餘年迹久暌白首爲郎方接武繡衣出使又分攜放船汴水寒猶淺防馬都門日欲低逺想淸風播仁聞融融先滿浙東西

雄勝東南越與吳光華使節暫馳驅比年郡邑多疲俗今日朝廷用老儒固有風聲鎭媮薄何妨膏澤慰焦枯公餘且盡登臨興嚴召終難緩走趨

張大資挽詞

崢嶸儀貎國輝光曽與明堂作棟梁顓靣鉅藩方偃息間生英气忽飄揚文章絕筆星辰晦徳業遺芳簡冊香不以修齡畀賢傑傷嗟無處問蒼蒼

熙載功成髩未華蕃宣屢易見褒嘉鳯池舊別經年久鶴馭新乘去路賖哀挽聲淒霜月冷銘旌影轉曉風斜故山歸葬依先壠千古悠悠賢世家

送莫和中刑部致仕歸吳興

司刑華省健精神容易飛章便乞身未老先休多有志似君勇退幾何人安車漸逺京塵路歸棹仍追霅水春而我區區尙持祿自慚鄕境謾爲鄰

大行太皇太后挽詞

徳業髙千古憂勤盡九年捲簾將復辟弛衛忽登仙飲泣均中外流恩在幅員春風低挽唱幽咽厚陵邊臨朝扶聖治盛烈掩姜任壽享堯齡淺哀添舜慕深靈衣粲翚翟謚冊刻球琳仰望軒星晦淒愁萬國心

和劉公儀郎中對雪

九陌塵埃變玉沙雲中雙闕陋仙家丰年欲啟三登兆大巧先裁六出花髙臥洛陽逢汲引雄文梁苑動吁嗟郎闈自愧徒溫飽坐擁炎鑪嘆嵗華

和劉公儀省宿呈同捨

夜宿冰防愁解衣南宮正是苦寒時窻含積雪猶明幾鑪撥殘煤始捲帷無所忸怩當俯仰不須容易嘆衰遲更爲佳句貽同捨使我揮毫羨色絲

次夕宿省再用前韻呈同捨

凜烈寒威著寢衣中防獨宿夜分時郎潛已嘆斑馮髩防學空思下董帷直捨孤燈生暈淺禁垣淸漏送聲遲何年追語今宵事笑向江湖理釣絲

再次韻和公儀所示

忩忩下馬脫朝衣夜直儀曹嵗晏時香穗縈回淸一榻燭花明媚耀重帷詩成白雪音難和夢斷黃粱熟已遲見說遲明還剡奏懇求宮鑰待言絲

和公儀索和詩

唱酧三峽浪飛花敏防曽防秀句誇爲感來篇驚嵗暮因成閣筆待春華見斑固已慙窺豹失酒當須鑑畫蛇鄙思彊抽追險韻還如防蹇度褒斜

又和憶小園梅花

爲憶新梅發舊枝勇操吟筆對晴暉幽香不到靑綾被冷艷應迷白羽衣忽忽屢經春色攺紛紛或傍笛聲飛祗疑渴想髙情劇頻向冰防有夢歸

和諭明仲題純粹大師虛一軒詩

聞說琳公最佳處榜題虛一一軒淸逍遙羽客眞髙隱曠逹星郎肯謾名琴掛無弦藏至樂鑪存防火鎖長生未能投步資閒適聊和新詩托寄聲

和陳圖南見喜權金部

緑槐經午轉庭陰投隙相過省闥深且喜淸談共揮麈莫嗟白髮各盈簪鄰曹尙幸聮官樂兼局那辭冗事侵更辱髙吟敍情舊侑歡何必濁醪斟

又次韻

詩將爭功定繹騷堂堂風格等劉曹髙情疊唱通三嘆險語相先較一毫酷暑俄驚變瀟灑噪蟬何敢助雄豪嗟予老拙慵牽彊飬勇終憐不目逃

送孔彥常待制赴宣城

宣城從古號名城新拜除書擁斾旌剡奏屢傳求外補偃藩蹔得遂髙情虎符南國先聲重鷁首秋江去意淸最好笳鐃將壓境敬亭山色逺相迎

又和義夫學士

開府南陵气序秋翠屏千壘對岑樓力宣膏澤均千里坐賞溪山冠十州小謝篇章耐吟諷謫仙蹤迹自風流公餘好盡登臨興應誚區區宋玉愁

胡右丞挽辭

石轄辭榮重寄分卻趨召節造天閽表儀八座方尊徳悃愊連章乞偃藩將見辧嚴離鳯闕忽傳感疾自鴒原公薨不及期頤壽至理冥冥豈易論

鄧左丞開府挽辭

學術材猷間世資進登丞轄僅逾時壽非徳稱天何恡命與心違古所悲一品衰榮加贈典九重震悼輟班儀靈輿還葬從先壠嗚咽秋風薤露辭

和盛中叔侍郎齋宿唱酬

誰謂南宮夜直頻宿齋淸集迥難親翌朝惟幸窺新什三紀尢欣敍古人共慶球琳已華國獨慙樗散謾先春更將鄙句追詩戰益恥弢弓托負薪

甞進酒

昔年北苑試龍茶似陟雲霄飲露華今日禮曹甞禦酒又疑塵迹到仙家自知衮衮官身幸莫向區區俚耳誇此叚出於屍祿外支離形徳更何加

錢塘集卷六

欽定四庫全書

錢塘集卷七

宋韋驤撰

柵山驛早起

柵山孤驛夜寒淸襆被防柴坐遲明行斾動時紅日上肩輿經處白雲生連峯峭怪濃鋪翠流水盤紆數送聲自喜區區王事外縱觀佳境有餘情

望崖上遺構

萬仭蒼崖聳碧空誰爲危室防雲中雙扉虛辟無人到疑是飛仙逞妙工

四十八渡

山盤水轉路岐開揭厲凡經六八回若向芳春桃盛發防何非自武陵來

送劉公儀典四明

人間離合固尋常契義稠重豈易忘崇政靑春同擢第文昌白首並爲郎東城判袂情懷慘南國分符興味長惟佇東風慰瞻望治聲當不減龔黃

和何子溫郎中家園一首來詩有風月同吟之語故篇末及之

江河淸興渺無邊又睹新詩憶故園仙爪𨿽欣搔癢背布音還愧過雷門秪聞松石誇朋舊應免紛華遺子孫何日幅巾陪燕坐共將風月快吟魂

自峽之防過竹竿山

行路始知難覆盆千石間爲逃人鮓甕敢憚竹竿山晚日羣峯碧春風兩鬢班何時似都護還度玉門關

答宋茂宗詩卷

防府春殘暫息肩感君佳遺意飄然頓忘巇崄三千路爲得風騷五十篇山水淸音歸老筆球琳秀气滿新編𨿽無健句酬來貺終日吟哦興自全

宿云安雲巖寺

去國三千里攜家四十程雲巖暫投宿聊使夢魂淸

雨中觀白蓮一首

終日飄零酷暑平白蓮池上獨含情已憐瑩潔添花色更愛淋浪打葉聲宮女洗妝餘粉澤水仙欹弁濯瓊瑛漫攜玉盞銜冰酒气味須教一等淸

讀潘閬再過錢塘一絕

昔年潘閬足詩情曽過錢塘眼暫明今日天涯聞此句無窮鄕思逐江聲

和答韓循之送行詩

歸隠無田計未成區區叱馭又遄徵自慙白首猶屍祿何補淸時漫逺行談麈追思揮玉色送篇珍重發金聲欲知天末相望處雲水蒼茫白帝城

和答劉子先舍人送行詩

梯險航深岐路賒國恩未報敢咨嗟感公秀句渾驚俗送我孤蹤逺使巴民訟稀疎幾吏隠官居岑寂似山家舉頭霄漢思賢躅聊和來篇示拜嘉

明恕齋

明恕題標榜心隨目所瞻平反長在念燕適自無嫌山气侵朝幌江光射晝檐幾何非吏隠危坐興難厭

中秋夜待月不見一首

中秋待月異尋常桂魄如何特晦藏疑是天心忌盈滿故將云影蔽輝光徬徨注目瞻霄漢冷落呼燈照豆觴須記今宵有餘恨明年此防莫輕忘

寄明守劉公儀

去年更直宿文昌今日暌違各一方遐想四明安坐府肯思三峽險乘航恨無羽翼親談席應有笙歌簇燕堂舊好未宜因逺廢郵筒時且寄篇章

九日

重九蕭條秋巳深登髙更在蜀江潯黃花未肯趁時吐白酒秪如常日斟絕塞煙雲長滿目故園風物愈闗心須憑酩酊酬佳節追感齊山不浪吟

宿縉雲僧捨一首

石磴躋攀上縉雲九峯蒼翠與天鄰巖崖佛屋疑神助煙靄禪扃絕世塵此日乘軺宿寒夜他年屈指數靑春山僧莫笑忩忩去尋勝能來有幾人

過溫湯寺一絕

一竇飛泉暖似湯池魚無數自洋洋不須繞寺尋碑刻知是南平古道場

武龍道中

四十年前前進士三千里外外官人手提邦憲平寃抑敢不公心報大鈞

放船一首

崢嶸歲垂盡泛鷁下岷江鳴櫓風聲壯揺旌日影雙巨灘何累累急鼓促韸韸語疾軀生翼論危頸縮腔棲遲憑漆幾睥睨近紗解纜侵朝霧休程傍晚矼童山連岌岌古木競摐摐岑絕行荒縣間闗按列邦俗書慵注目薄酒倦開缸仙迹徒追羨【如忠之丰都景徳觀有王方平陰長生五云洞及萬之南浦有岑公洞】名篇乃素降【如忠有白傅詩夔有杜子美詩】有誰陪亹亹竟夕聽淙淙幽興將詩遣還嗟語意厖

正月二日飲茂宗官舍一首

然燈數百照靑樽香穗縈回酒半醺卻怪預爲元夕態撩人鄕思亂紛紛

詠八仙

撚鼻

道气本沖融胡爲撚鼻中知無願言嚏聊以快吾衷

爬背

刻成纖手利癢背可施功豈待麻姑爪攜持意自通

呵欠

引手如雙翼俄然一欠伸須臾端顧眄別是好精神

櫛髮

搔首意不滿聊憑象櫛功髙情惟自適豈卹鬢如蓬

鼓琴

萬事不闗心悠悠在一琴非山亦非水何必問知音

吹簫

內樂本無聲吹簫且任情於玆代長嘯自是一般淸

橫笛

不是樂繁音吹揚興自深數杯醇酎罷更學水龍吟

撚耳

撚耳意陽陽林泉白晝長市朝聲自逺聰聽又何妨

丁承受放目亭一首

擇地爲亭智思全飛甍如翼揷蒼煙身棲一哄喧聲外目逆千山秀色邊臘雪春葩饒映帶峽云江月每流連所嗟此境藏防府不入當年子美篇

人日太寧道中一首

攺年三日立靑春涉七風光日日新列岫漸生千靄媚幽禽初弄小聲勻籃輿度嶺官兵汗紅斾穿林野雉馴白髮自憐猶逺使何時歸棹浙江濱

白帝祠一絕

瞿塘峽口江聲急古木陰中白帝祠猶有餘靈憑險阻往來舟楫禱安危

奉節道中望羣山有雪

臘去春來只數朝逺山殘雪未全消昆岡玉出淸光瑩滄海潮橫白浪遙天外畫圖終日展云端仙佩許誰邀長途極目添幽興更折寒梅渡野橋

和劉公儀見寄

﨑嶇巴峽走單車瀟灑鄞江想載旟馳款比追前日好開緘忽奉去年書篇章互及情皆見蹤迹相暌義不疏但使鱗鴻勿虛過何須臨紙恨躊躇

忠州木蓮花二絕

喬木開花似水蓮畫圖逺自昔人傳【唐白傅有畫木蓮花圖】化工旣許殊凡品落在遐方亦可憐

綠葉枝頭灼爍紅尙疑輕易比芙蓉根苖不自污泥出只合移栽近佛宮

寄明守劉公儀

海角天涯相去遙郵筒還往勢迢迢兩篇佳詠兼金重三復長吟萬慮銷已向宦途驚聚散休將桂籍論榮凋承誇倒載淸歡數使我流涎鄕思揺

擺繡雞

異質本難馴金籠擺繡頻文華眞出類舒捲速如神怒角雙枝翠垂緌九葉新燕堂春晝永注目屢逡巡一片垂丹臆鮮明錦不如殷紅間深翠半斂又全舒未遇奪眞畫猶虛博物書𨿽非孔鸞比儻可詫其餘

戱答宋茂宗

穿山君蹈險逆浪我乘危玉事以勤濟人生少暇時多材看騰踔無補愧衰遲巳飽殊鄕味何煩覺後知【予至部後歲餘】

寄李世美

都門執別再經春相望天涯引脰頻峽外山川愁倦翼江西風月羨怡神來書𨿽闊情還密舊詠重窺意似新聊寄短篇追往好莫緣無雁便因循

送宋茂宗

三年持節使巴防今日飄然受代歸去棹勇爭江水急前旌遙趁峽雲飛陟明佇聽躋華貫榮覲應欣著防衣肯記天涯畱詠處翠巖幽洞亦幾稀

渝南九日

艸艸開筵重九日區區奉使第三年黃花不肯趁時節薄酒可堪無管弦秋雨岷山猶漲水夕陽巴嶠自生煙登髙興味空惆悵萬里鄕闗在目前

南陵坡

南陵坡對巫山縣直上靑防百八盤此日身由歲巡到他年愁向畫圖看可堪雨濕羊腸險更怯風衝狐腋寒卻想九天朝謁罷禁街平穏躍金鞍

金山

金山目逆路之隅峭壁奇峯畫不如若使崢嶸近京雒未應聲價減南徐【潤有金山在揚子江心】

瘦驢嶺

馬瘏前詠閔馳驅登嶺今朝歉瘦驢自是老來情味減欲圖靡盬可安居

石榻平望七峯山

路過黔江石榻平七峯奇傑翠崢嶸秪應自有神仙宅肯向人間浪得名

宿木宗驛【涪州武龍界】

暮投荒驛傍巖隈更柝聲頻夢易回半夜忽驚飛霰急淩晨還喜凍雲開雪凝山表平如截梅發林坳迥若堆問俗觀風何所補勤勞惟有馬虺隤

二月

二月渝南春已老西園桃李頓蕭然傍檐飛絮紛如雪貼水圓荷大似錢覽物未能忘感槪紓情聊且綴詩篇馮郎白髮知多少更向巴山聽杜鵑

鄰垣

官路蹉跎晚景斜更堪蹤迹在天涯江春已老猶寒色山相仍減物華畱滯惟知搔白首衰疲何可泥丹砂無聊情思翻成喜喜見鄰垣架上花

壽安縣君挽詞一首

鄕黨推賢懿宗婣慕孝慈享年非及耄造物固難知神護銘旌逺從葬宅宜幽防復何恨夫子映淸時再和張從道

二月

天气融融近禁煙巴渝風俗自熈然排門沽酒易成市著處看花不用錢一帶江山入圖畫幾番雲雨促詩篇獨嗟久使無裨補終日歸心趁杜鵑

鄰垣

官舍相依吾二家碧山之麓水之涯秖知閒暇交談屑不覺逡巡攺歲華坐喜良農得麰麥行聞異俗貢氊砂【近報張程二蕃巳到溱川堡予昔官主客閱西南諸蕃貢目惟貢氊砂】銜杯且盡兵防釀安用呼兒索五花

和唐韋相國盛山十二詠

宿云亭

無心固無戀猶愛宿危檐況復尋幽客髙情豈易厭

隠月岫

隠月月非隠岫名誠彊名淸光中夜滿誰謂礙崢嶸

茶嶺

種茶當嶺上日近地先春始自鈞陶手遺芳及後人

梅谿

靑影籠寒水幽香逐晚風和羮人已逺谿上自芳叢

流杯渠

渠灣水流速杯漾酒行遲莫誚經營巧淸懽得所施

盤石磴

盤石以爲磴縈紆上翠岑披云矚佳境適此慰登臨

桃塢

當日桃花塢多應效武陵春風今寂寞猶以舊名稱

竹巖

櫛密翠嬋娟結根巖石前不饒塵土地自信雪霜天

琵琶臺

象物名臺勢琵琶出自然登臨得眞趣所樂類無弦

胡蘆沼

沼有胡蘆狀成非疏鑿功宵澄星月影彷佛似壺中

繡衣石榻

繡衣無已久石榻尙依然不識尋山客幾人能愛賢

上士瓶泉

上士體虛無瓶泉與道俱倘余涓滴潤可救眾焦枯

淸逺閣

屹然虛閣並蓮宮似出塵寰擾擾中浩蕩乾坤來爽气崢嶸欄楯倚晴空江奔吳楚流何急山接岷峨望不窮淸逺榜題眞有意登臨聊以裕吾衷

橫翠亭

勝槪本天成增營智亦精何年丹檻敞終日碧山橫靑靄飄來薄澄江瀉去明官居況相邇杖屨不勝情

九日

四逢九日峽江湄竊祿無功秖自嗤把酒又遲今歲菊開編還愧去年詩牛山淒感何其昧藍水歡吟乃所宜白髮不辭吹帽落更登山閣醉佳時

答王晉叔

區區行役臨南浦忽奉來書墨未漧見報新恩移亳社便疑衰迹近長安山危水惡行將免宦思鄕情日漸寛朝夕放船來就別贈言應許遺瑯玕

遇黃志仁

舟楫逢迎涪水濱久違應訝鬢霜新按廉𨿽共相望闊邂逅於斯兩喜鈞對艤晴沙旗影動交談寒夜燭花春遲明又向東西去回首滄江霧色勻

別張從道

官居相並日相過盈歲光陰不覺多每幸開心互詢度都忘倦迹久蹉跎新除忽遂東歸欲雅好其如逺別何把酒不辭金盞溢預將離索就消磨

別王叔重

區區奉使越三年晚得渝南刺史賢美政日聞行舊學髙懷時見發新篇近違方得揮談麈逺別俄驚徹祖筵回首寒江初放鷁牙城隠隠隔雲煙

送張公度之官南安

盡道淸時多汲引夫何髙翮尙卑棲迢迢別乘欣然去苒苒輕裝寡所賫坐想推余先嶠北行聞流譽出江西更將學行規逢掖桃李無言下自蹊

送勝之宰仁和

霜風掠野捲愁雲紞紞催船畫鼓頻方喜鄕閭得賢宰卻驚燕席失佳賓去鄞迆邐窮殘臘渡浙依稀傍早春恰幸主人眞愷悌承宣相與慰斯民

和舒信道中丞

臘月才飛玉律灰物情已若在春臺髙懷果動山中興秀句歘從塵外來兵釀可應隨日熟官梅能不爲時開何當舉白西河上茗艼須容倒載回

又和

淺雪初成玉石灰冒寒擁腋上層臺那嗟晚景催人老且喜新春入手來戢戢庭萱芽始迸娟娟池栁眼先開防回騁望南湖轍坐想髙談腸九回

臘月十八日乙夘立春丁夘防飲開元呈信道中丞

瀟灑江城雪後天訪尋幽境就開筵數聲晚角催殘照三日新春入舊年鼎坐探題頻擊鉢杯行度曲有危弦莫論俯仰成陳迹頃刻淸歡亦可憐

再和

湖山淸迥雪霜天結客尋幽布錦筵猛作淸歡送殘臘防搜佳句待新年共欣愛日臨樽俎暗覺和風入管弦數品香葩爲時發潛知造物以相憐

春後五日卽事呈信道中丞致平學士

閏餘中朔蚤歲暮巳春回沼沚全消凍林園半落梅南風濕舊礎暮送新雷節物逡巡變衰顏忍不開

再和二篇

防飲臨登燕【亭名】逢春第一回

箏移未歸雁笛送巳飄梅北海俄空酒南山忽隠雷交談幸投隙塵慮此時開春歸𨿽斗頓寒去尙裴回已放沙茸艸猶將雪掩梅淸吟陵鮑謝髙誼薄陳雷倘緩西行興芳筵願數開

復以前韻示別

泛鷁玆辰去前騶幾日回離觴釂浮螘暮角聽吹梅雪嶠初消玉濤江逺震雷應多解頥句歸覲錦囊開

元正二日小宴呈席客

二日新年半月春朝來小雨破輕塵依稀帯雪梅枝老髣髴籠金栁色勻投隙防並宜勉彊轉頭光景秪逡巡不應萬防花飛後方許傷多酒入唇

和章致平西興見寄二首

金玉來音忽邇聞開緘恍若對丰神始知渡浙元宵逼遙想乘時樂事頻恨不銜杯同此夕【十五日書至】可應聨詠屬他人果然佳句先垂寄依舊餘輝返照鄰

天爲元宵捲暮雲團團放出月精神隨時行樂與民共若處觀燈徹席頻玉斚坐邀同醉客瓊枝懷想未歸人更抽鄙句招回棹早復官居壯徳鄰

石都講仲謨挽辭二首

髙翮欲騰超年華忽早凋名言在宗室休譽滿公朝逺靈輿逝傷春挽鐸揺南明此時路花艸爲蕭條桂科名舊峻玉殿對新歸異寵行將及英魂遽巳飛貴來年不待志在命先違還葬春山曉空歌薤露晞

嘉燕堂

屋角翚飛棟宇深檐前老木翠森森琤琮𨿽欠泉聲玉瑣碎仍多竹影金勝槪豈顓供主席淸驩惟欲浹朋簪但令廣座嘉賓滿不惜融樽罄所斟

九經堂

屹屹危堂近紫煙傍堂雙檜亦參天四時風月收羅盡千里山川矚望全阮屐登來何必蠟陶琴攜上不須弦賜經𨿽缺名猶在此樂終爲古所賢

鑑亭

虛亭屹立沼中央古匠施工亦異常略彴相聨虹對影漣漪四面鏡涵光雕楹圓檻環然敞碧瓦飛甍勢欲翔杖履時來滌塵慮可能隨事見毫芒

探春軒

東園亭榭巧相因更辟東軒探早春面直小橋通沼沚背臨宏搆擁松筠鳥鳴魚躍先時得栁綻桃苞入眼新造物也知揺落久應憐著意伺芳辰

宿鳯亭

碧梧千尺覆櫩楹宿鳯何年被美名鷰雀不棲如有畏煙雲常近豈無情林間日月於玆永物外塵埃豈復生危坐忽驚年籥晚漫吟嘉瑞樂升平

和舒信道二首

樽前𨿽闕舊年人舊事重論迥若新記得長春爲絕唱依稀難和似陽春

謫仙居處枕湖邊手種垂楊已系船勿謂門庭岑寂久天將巨用理當然

和信道以詩見邀

揺揺畫隼過寒汀爲得新詩欲餞行飲散十洲回首處暝煙疎栁不勝情

次韻周開祖淸明防景之作

難並四者重良長寒食風光澤國春日滉湖光千頃綠煙披汀栁萬條新鈴齋投隙登臨好吟筆裁篇气格淳顧我不能酬絕唱聊將鄙句慰邦人

又和防月波樓與範徳鎭賡唱之什

屹屹樓依檇李城月波標榜映雙楹未逢秋夕披襟坐且向春風曳履行詩伯髙篇先獨唱使君健筆許誰爭還朝滯客方無賴對此飄然思亦生

吳大夫挽詞二首

浩气忽淩虛飄然厭虎符風流失循吏術學喪醇儒飛旐衝霜外哀歌慘路隅螭蚴有賢嗣遺憾想公無邂逅淮東別逡巡二紀余豈期還故里止得望靈輿直道欽遺譽髙門仰舊居鄙情憑薤唱聊以解欷歔

至節蔣穎叔見召以病不赴

一陽潛復自黃宮難變霜髯作少容方伯以時均宴衎野人不幸困龍鐘望塵修敬慙無及舉白承懽恨莫供但有誠心騰善頌願隨壽斚祝椿松

和周開祖卽席

海雲收雨作新晴春日開筵趣早成六席共年誰獨少千齡幾半互相兄須憐東道情尢厚況是西歸蓋始傾更玩掌中珍句好不知簾外玉蟾生

和周開祖賦防有美堂呈權府察院

共陪紅斾陟巍峩有美軒楹气和樽酒融融懽廣座梁塵拂拂應淸歌風隨江浦霜濤急日下湖山翠靄多何處追談此佳趣主人不晚在鸞坡

和宇伯修侍郎防中和堂二首

燕堂髙防勢峩峩拂面薰風气和廣座初陪文字飲滿城重聽袴襦歌錦裀借舞矜回雪玉麈揮談沛決河牧伯娛賓同眾樂庾公淸興未爲多

華構崢嶸倚碧霄開筵瀟灑聚英僚衣霑翠靄天收雨目送銀山海上潮半日淸歡浹觴詠幾畨涼吹韻笙簫醺酣老客依帡庇歸隠而今豈俟招

憶遊金華洞一首寄婺守陳子文

不到金華四十年碧溪深洞想依然故人爲郡應多暇何日雙旌翠靄邊

和宇文侍郎觀潮

江上雙峯屹若門秋潮湧出勢橫奔先聲何翅云雷震猛逝直疑溟海翻壯觀平分吳與越激波遙自巽之坤驅除殘暑長空凜噴薄晴光列岫昏衝涉惟驚兀舟楫遷騰那復論鵬鯤仙槎逺泛時相際野馬兼馳力更掀華信築塘無宿恨子胥乘浪有忠魂吳兒勿詫輕身弄自古馮河豈足言

送吳聖取給事

忠嘉早結九重知隙駟徒驚晷景馳祥鼓素琴猶累月恩除靑瑣巳先期秋風慘處違丘壠霜栁疎中卽路岐得志澤民賢者事佇觀功業映淸時

送深闍梨之越開講

家世事簪紳方袍早出塵詩書捐舊習戒律悟前身杯度吳川雪經繙越嶠春逆知専講席著意警迷津

和韓琯山齋

愛君築室踞靑山髙躅寧容俗士攀吏隠幽懷潛物外詩成秀句落人間濤江逺向扉見竹塢靜宜巾履閒顧我衰殘倦登覽偶來聊此共開顏

劉握大夫挽詞二首

平生端素履四紀仕淸朝移守將前邁修齡忽後凋琴書遺淡泊幾杖捨逍遙有子光承績幽堂慰寂寥棄養臨茗水傳聲到武林仁賢沒何遽老友慟尢深珠玉藏前詠風摽起舊欽靈輿不克送薤唱寓空音

劉欽止承務挽詞一首

年始逾彊仕俄從逝水沄秪應懷永慕遂爾繼先君利器方施手髙翔未及云嗚呼今已矣眾嘆漫紛紛

錢塘集卷七

欽定四庫全書

錢塘集卷八

宋韋驤撰

利州路轉運判官謝上表二首

皇帝

臣某言伏奉告命授臣利州路轉運判官巳於四月二十九日到任管勾訖漕將之選誤及孤蹤敕戒之嚴仰膺睿訓兼修程而叱馭涓吉日以蒞官責重望輕迹榮心愧臣某誠惶誠懼頓首頓首伏念臣智非應變學愧知方篆刻文章竊儒科於皇祐之末間關州縣脫選調於熈寜之初僅三紀以逶迆秉一心之朴拙俛仰恥隨於曲俗捲舒輒意於古人不希畫餠之虛聲惟逺素餐之公患而蔑然善狀慙五十之無聞故慨若昌辰念千一之徒遇分永投於冗散甘自棄於輪囷豈圖冒被宸兪濫分使指況逺方之所寄在愼柬以尢詳若臣之愚其實非稱此蓋伏遇皇帝陛下皇明委照鴻造曲成网羅遺材綱紀至治拔淹振滯盡公議於一時進善黜邪宣休風於四海曾惟微蕞亦玷選掄臣敢不勉罄其衷恪修所職省徭均賦下齊郡邑之爲肅吏寛民上副朝廷之意庶幾補報少助涓埃臣無任瞻天荷聖激切屏營之至謹奉表稱謝以聞臣某誠惶誠懼頓首頓首謹言

太皇太后

臣某言【同前】擇使逺方豈容虛授擢材多士必厭公言寒蹤獲預於遣中驚寵實逾於意外卽星馳而就職惟夕惕以疚懷臣某誠惶誠懼頓首頓首伏念臣性本倥侗器非宏愽早塵科第久玷朝紳齟齬百端固乏趨時之智蹉跎三紀信知行學之難念幸位以是羞肯苟爲而自棄晦迹或幾於瓦合存心寧蔽於雷同然而歷郡邑以承宣曾微善最累歲月而遷陟僅脫譴訶方偃仰於熈辰敢覬覦於銳進夫何天幸玆被甄收付之漕運之權飭以訓辭之戒在於遭遇奚以克勝此蓋伏遇太皇太后陛下化極聖神仁齊覆幬增廣太平之業延洪累盛之朝爲官擇人每資於博采因能任職必協於僉諧乃若孤生亦叨煩使臣敢不竭誠蒞事勁節徇公激濁揚淸勸十州之吏治抑彊扶弱安一道之人情期有補於毫釐庶不辜於驅策臣無任瞻天荷聖激切屏營之至

賀擒獲鬼章上皇帝表

臣某言伏聞八月十九日諸將攻圍洮州擊破蕃賊生擒首領鬼章等者戎虜肆凶驟幹邊障神兵仗義生獲渠魁稟聖算於無前伸國威於不陣蠻夷膽落將帥凱還四方傳聞萬口稱慶臣某誠歡誠忭頓首頓首竊以虞舜舞幹而苗格周文因壘而崇降蓋聖明之徳動於無知則桀黠之情感而自悔倘拒違而不攺固翦滅以爲宜何玆醜類之尢獨昧盛朝之化曁聲教而狼心如故霑雨露而蜂蠆復生輒興犯塞之狂以取覆巢之禍皇赫斯怒秋霜助肅殺之嚴天奪其心晚霧絕遁逃之計縛酋豪於反掌埽種落於亡蹤自昔命徵之雄微斯決勝之敏此蓋皇帝陛下神機淵妙睿斷髙明旣隆柔逺之文復振摧姦之武威加閫外鼓行皆貔虎之師勢震洮東系頸盡氐羌之長正邦刑於萬里壯軍實於一時臣拘迹逺疆馳誠雙闕阻觀都防歸奉萬年之觴徒效詩人仰歌三捷之詠臣無任瞻天望聖喜躍屏營之至謹奉表稱賀以聞臣某誠歡誠忭頓首頓首謹言

太皇太后表

臣某言伏聞八月十九日諸將攻圍洮州擊破蕃賊生擒首領鬼章等者天威震逺塞境戒嚴將略受成凶渠就執埽蕩豺狼之窟振揚貔虎之功風聲所加鼓舞以聽臣某誠歡誠忭頓首頓首竊以犬戎遺種鬼族擅彊屢擾邊陲久逃鈇鉞貪鷙之情不已猖狂之計復興脇黨類以相連嬰城郛而自固未伸螗臂死當戰陳之前已屈獸心生致檻車之內俾遊魂於霜鍔將就戮於槀街惟玆斬馘而獻俘甚若摧枯而拉朽轟雷霆於絕域重華岱於偏師壯驩呼於奏凱之間𨿽同自昔紀擒獲於書勲之際獨盛於今此蓋太皇太后陛下道合髙穹徳均厚載武不黷而所修必備兵不玩而所舉必平致其専閫之臣應機以勝捽彼黠羌之首系頸而旋正治世之大刑增熈朝之偉觀臣屍官逺部引領上都念阻造庭共慶防書之獻願聞虛堠永光信史之傳臣無任瞻天望聖喜躍屏營之至謹奉表稱賀以聞臣某誠歡誠忭頓首頓首

福建運判謝上表

臣某言伏奉告命授臣充福建路轉運判官臣巳於二月十九日到任管勾訖仰冒宸恩再叨使指局蹐訓辭之重烏敢少忘精勤職事之初惟憂不稱臣某誠惶誠懼頓首頓首伏念臣倥侗末學朴小材遭逢聖時黽勉仕路竊第倏逾於三紀恪官敬歷於四朝𨿽微績效之可名固有朴忠之自信頃繇誤選嘗使逺方賴徳澤之廣而年登盜衰幸教令之明而民紓吏戢汔終更而安守獲逃譴以代歸巴蜀十州方休於督察甌閩一道復佐於轉輸奔走周星之間﨑嶇萬里之半顧身勞而何憚念責重而可虞短技易窮懼難堪於屢試壯行不競徒有愧於初心旋省微軀曷膺煩使此蓋伏遇皇帝陛下堯仁徧覆舜智兼明愛人及物則不異邇遐爲官擇才則罔遺鉅細如臣孤拙尙預采收申命丁寧尢矜幽逺臣敢不夙宵盡瘁俛仰竭誠進善糺邪庸警齊於眾職興利除害以便安於列城庶幾犬馬之能不負乾坤之造臣無任瞻天荷聖激切屏營之至謹奉表稱謝以聞臣某誠惶誠懼頓首頓首謹言

謝卹刑詔書表

臣某言進奏院遞到詔書一道賜臣令卹刑禁仍散下管內常切提舉無令曠慢者天時方暑起畏憚於羣心宸詔遽頒戒滯淹於庶獄奉十行之申飭督列郡以遵承共深欽卹之懷上副丁寧之訓臣某誠惶誠懼頓首頓首恭惟皇帝陛下徳參覆載道極聖神徧愛追堯舜之仁措刑邁成康之術𨿽存五辟以助治每慮一夫之不辜眷盛夏之在辰軫累囚於率土敷揚明命儆厲攸司潔完先自於圜扉滌濯仍臻於三木貧而無餉者給之以粟疾而難縱者濟之以醫期無淹系之徒必絕濫加之罰幅員萬里競趨逺罪之風遐邇一心咸戴好生之恵臣敢不仰膺言綍恪舉憲條勉一道承宣之勤寛九重矜惻之廣庶幾犬馬之效不負乾坤之施臣無任瞻天望聖激切屏營之至謹奉表稱謝以聞

代虞學士遺表

臣某言逢辰竊祿愧乏涓埃之勞忍死獻言徒伸犬馬之戀脫官聮而安沒荷乾造之有終重違淸時猶抗餘息魂欲去體辭多不倫臣某誠悲誠懼頓首頓首伏念臣生而朴野學亦空疎蚤塵儒科晚玷文館義有可守則未始枉尋而直尺事有可舉則罔或吐剛而茹柔間闗三紀之餘遭遇四朝之盛薦叨器使獨病材難敢謂致身之未髙惟憂陳力之不迨贊畫天府嘗助浩穰之煩曳裾王門久屍講解之職而桑楡勢迫藥石功虧疾疢暴深精爽垂盡想赤墀而隕涕瀝血懇以懷慙直節何爲殊無報國之效哀鳴不已尙冀敝帷之恩伏望皇帝陛下特軫天衷曲從人欲憫其舊物貸以深仁俾臣遺蹤獲有箕裘之紹則臣瞑目甘爲溝壑之捐臣歷任三十七年並無譴累久在諸王府供職見理提刑資序本家未有兒男食祿欲乞一恩例霑及寒族臣長男芹年若干曽應進士舉得解伏望聖慈特賜兪允於文資內安排干冒旒扆臣無任兢危隕越之至謹奉表陳乞以聞

代楊侍郎謝授寶文閣待制知廬州表

皇帝

內閣寵名實中朝之髙選方州重寄乃外補之最榮拜優命以稠重揣卑悰而警惕【中謝】伏念臣降才不敏涉道非深遭逢盛時叨竊膴仕守朴忠於無撓當盤錯而勿辭嘗濫長於理官每戒得情之喜繼忝陪於司寇第謀助治之寛旋陞民部之劇繁惟謹邦財之經費𨿽無善狀亦免瘝官冒先皇拔擢之恩防陛下包涵之賜日月浸永筋骸始衰比緣銜命之勤偶致愆和之疢難久妨於賢路仍幸處於省曹陳誠輒叩於九重引迹頻屍於一郡傾葵心而仰俟感天聽之曲從以禁近之職而飾其陋軀以安閒之壤而使之顓面恩出望外愧深胸中夫何微蹤及此厚幸此蓋伏遇皇帝陛下斡聖神之妙廓天地之仁憐其犬馬之勞假以丘山之恵臣敢不深銘悃愊防奉龍光夙夕兢兢方守循墻之戒始終皦皦彌堅報國之心臣無任瞻天荷聖激切屏營之至

太皇太后

效職累年恐衰疲之敗事露章兩上堅懇乞於罷麾恩兪旣與其便藩寵秩復加於內閣仰承優渥深積兢惶【中謝】伏念臣本出寒儒早從末宦勤勞三紀朴拙一心幸逢盛世之明昌叨遇元朝之奨拔擢由棘寺進貳刑曹殊未著於官能驟已陞於民部事之利疚罔不竭精時所戚休得以宣力更炎涼而浸久偶瘝曠之未形方懷持祿之慙敢衒剸繁之術陛下未加顯黜尙謂小材輟其坐局之勤付以出疆之命冒苦寒於逺道感微疢於中宵迨此使還難安省列竊畏屍官之譴且慮妨賢之譏遂亟請於偏州冀少全於素分天威重冒方懼雷霆之嚴聖造曲從遽防雨露之澤畀之禁近之職授以淸閒之邦於臣所望有加若臣何幸及此此蓋伏遇太皇太后陛下神機運用坤徳包涵憐其孤進而無他憫其久勞而不懈徇犬馬之私欲推丘山之至恩臣敢不激勵懦衷只膺明命誓秉糜捐之志終酬覆載之仁臣無任瞻天荷聖激切屏營之至

知廬州到任謝上表

皇帝

臣某言伏防聖恩授臣充寶文閣待制知廬州已於某月某日到任訖職秩旣優幸參華於內閣事權甚重顓分控於長淮方謹始於頒條惟厲精於宣化自慙朴拙實玷龍光【中謝】伏念臣早緣末學竊綴下科﨑嶇歷官黽勉從政積寸長而何助懷小智以無堪越俎治庖戒於侵職畫墁志食恥在素餐宜於公者勢可舉而必行便於時者力可爲而必盡久剸理官之劇再遷省部之煩愆尢偶逃疲薾非稱乞郡章而外補感天聽之下從途不束裝已獲承宣於善地身𨿽去國仍叨侍從之榮名仰冒誤恩深逾素分此蓋伏遇皇帝陛下至仁覆露洪造包涵察其技窮而猶未遽捐念其勞久而假之暫逸臣敢不始終一節夙夜竭誠撫養羣元上廣堯舜之澤望瞻首善遙馳魏闕之心庶殫犬馬之能仰答乾坤之施臣無任瞻天荷聖激切屏營之至

太皇太后

臣某言【同前】文閣淸華叨誤恩於增秩淝川曠靜冒優寄於分符下車首見其吏民奉詔仰宣於徳澤力輕任重心愧迹榮【中謝】伏念臣朴微材斗筲淺器出逢盛際進躐周行義有可爲則奮不顧軀道之所枉則恥於投步頃貳刑曹之要薦陞民部之煩渠渠惟盡於公忠碌碌苟逃於謗責偶愆和於弱質輒露請於偏麾遽防天眷之曲從復過愚衷之始望忝近班之賁節獲善壤之寛閒去國不遙目想雲中之雙闕幸時無事坐安淮右之列城方蒞政之云初念致身之有自此蓋伏遇太皇太后陛下運聖神之造垂雨露之仁察臣悉力有涓埃之禆貸臣少休俾承宣於外加寵光而泛及庇孤陋而曲成臣敢不恪守官箴勤卹民隠廣朝廷恵養之意成畎畆便安之情兾微助於隆平庶仰酬於覆育臣無任瞻天荷聖激切屏營之至

賀坤成節表

金風應律當造化之成功玉殿稱觴慶聖神之誕日四海致梯航之獻庶邦傾葵藿之心熙然覆載之間幸此明昌之防【中謝】恭惟太皇太后陛下俔天惟睿禦世以仁翕張萬微鼓舞羣動力庇帝圖之盛道侔坤徳之宏慶辰密邇於中元賀禮交修於上國請方前古逺超文母之徽願比南山盡效華封之祝臣忝司偏郡阻造彤庭奉萬年之杯旣逺鵷鸞之列望九重之闕但馳犬馬之情臣無任瞻天荷聖抃蹈激切之至

防路提刑謝上表

臣某言伏奉告命差提防防州路刑獄公事已於三月十七日到任管勾訖列職禮曹頫竊郎潛之奉按刑防服仰承聖訓之嚴卽叱馭於險途已蒞官於逺部才微責重心惴迹榮臣某誠惶誠懼頓首頓首伏念臣起自諸生幸於久仕中立𨿽完於素守壯行已負於初心不攘畫餅之虛名惟恥獲禽之詭遇自叨使指屢易歲華嘗再領於轉輸並偶逃於瘝曠巴閩兩部首尾六年川陸兼行往還萬里一忝司賓之選每懷屍祿之憂方謀自斂於冷官豈謂復叨於煩使況庶獄必資於明愼而逺甿尢在於撫綏非髙材不足以窒羣枉之萌非精識不足以糾一成之失此焉退省臣則冒居斯蓋伏遇皇帝陛下獨化日新至仁天覆明罰止期於助治好生深軫於非辜不限地之邇遐必擇人而刺察曽惟陳力之末亦被遣行之光臣敢不益勵愚衷防遵渙命責羣吏盡心之實必使無寃成一方逺罪之風庶幾有補下伸螻蟻之志上報乾坤之恩臣無任瞻天荷聖激切屏營之至謹奉表稱謝以聞臣某誠惶誠懼頓首頓首謹言

謝賜歷日表

臣某言今月十九日進奏院遞到準太史局牒送到合賜紹聖三年曆一卷者恩出中宸頒朔必先於正歲歷由太史授時爰及於逺方捧受致恭奉行知敬臣某誠惶誠懼頓首頓首恭惟皇帝陛下對天禦世稽古保民分飭羲和之官詳推日月之運算成密法示陰陽消息之期布在綿區儆稼穡艱難之序臣敢不防遵國令上體君仁糾正奪農之違戒除暴物之戾庶圖小補仰報大鈞臣無任瞻天荷聖激切屏營之至謹奉表稱謝以聞臣某誠惶誠懼頓首頓首謹言

又

臣某言某月某日進奏院遞到宣一道賜臣紹聖三年曆日一卷者歷爲大紀恊正統於天心恩出九重謹頒宣於歲首按逺方而有守拜明命以尢榮臣某誠惶誠懼頓首頓首恭惟皇帝陛下徳命乾坤道齊堯舜發政必循於時令成書爰敇於日官參符緹室之灰密著淸臺之法布於率土使知敬授之方儆彼安甿不失先期之備臣敢不欽承重賜惇諭列城助陽推愼罰之端順序舉劭農之職庶圖小補仰報洪鈞臣無任瞻天荷聖激切屏營之至謹奉表稱謝以聞臣某誠惶誠懼頓首頓首謹言

又

臣某言今月十六日進奏院遞到宣一道賜臣紹聖四年曆日一卷者君命布宣逺賜萬年之歷臣心祗敬率同四海之濱方拜受以知榮遂寶藏而遵用臣某誠惶誠懼頓首頓首恭惟皇帝陛下對天育物體道禦民順時令而陰陽弗違命日官而中朔必正書成大紀敕敬授於攸司賚及萬方謹奉行於有政臣敢不恪承明貺惇勉列城徳刑循舒慘之期稼檣儆作成之備庶符恊气仰贊昌辰臣無任瞻天荷聖激切屏營之至謹奉表稱謝以聞

謝中使傳宣撫問表

臣某言今月二十九日入內內侍省髙品闗琳到渝州傳宣撫問者王人將命傳天語之丁寧臣子拜恩荷聖衷之軫卹𨿽在方隅之逺如瞻象魏之光欽戴撫存竊深榮悸臣某誠惶誠懼頓首頓首恭惟皇帝陛下仁參覆幬明合照臨紹重熙累洽之休大持盈守成之徳儲神正寧不忘宵旰之憂興念逺臣尢憫邊陲之役遣使星馳於萬里宣言澤及於四方臣敢不上體睿慈俯修職業惟知盡瘁誓殫犬馬之能庶有微勞仰報乾坤之賜臣無任感天荷聖激切屏營之至謹奉表稱謝以聞

又

臣某言正月二十九日巡歷至云安軍遇入內內侍省內西頭供奉官王懷志傳宣撫問者星軺遽至臨六服之幽遐天語敬傳冒九重之存撫光榮𨿽甚隕越是憂臣某誠惶誠懼頓首頓首恭惟皇帝陛下治掩成康徳鈞堯舜運神機於獨斷紹先烈於重熙宵旰儲精措幅員之寧謐歲時軫慮念邊鄙之勤勞遣中使以載馳卹逺臣而惇諭絲綸降被戴恩知挾纊之溫葵藿齊傾向日罄推心之赤臣敢不恪修職業上體睿慈誓殫犬馬之能仰報乾坤之賜臣無任感天荷聖激切屏營之至謹奉表稱謝以聞

謝卹刑勅書表

臣某言某月某日進奏院遞到勅書一道賜臣令卹刑禁仍散下管內常切提舉無令曠慢者夏暑蘊隆動九重之惻怛詔書儆勅軫庶獄之滯淹恪官況在於按刑承命尢資於盡瘁寅膺欽卹之訓倍謹哀矜之誠居不遑寧日惟加勵臣某誠惶誠懼頓首頓首恭惟皇帝陛下天臨萬國子育兆民𨿽嚴五辟以沮懲不忍一夫之抵冒念時炎燠難堪縲絏之中發號淸明廣布幅員之內聳有司之兢惕憫被系以安全圜扉必戒於潔涼三木必勤於滌濯視貧而給之以食察疾而濟之以醫趣聽讞於平停屏推求於滋蔓枉直悉由乎審克重輕不失其簡孚庶使無寃成囹圄空虛之治豈爲小補助乾坤長養之功臣敢不敬服宸綸肅持邦憲下繩郡邑共堅愼罰之心仰戴朝廷推廣好生之徳臣無任感天荷聖激切屏營之至謹奉表稱謝以聞

又

臣某言今月日進奏院遞到勅書一道賜臣令卹刑禁仍散下管內常切提舉無令曠慢者天時方暑動宵旰之儲思君詔遽頒軫寰區之庶獄防稟丁寜之訓益勤欽卹之誠戒飭列城奉行明命臣某誠惶誠懼頓首頓首恭惟皇帝陛下愛民猶子覆物如天發施仁政而推不忍之心明罰勅法而期無刑之治矜羣愚之抵冒慮圜土之滯淹炎威當三伏之隆渙號達萬方之逺儆有司之怠忽防被系以求全潔淸至桎梏之微濟助有餉醫之給斥吹毛之滋蔓督閱實之平停遐邇一堂孰起向隅之泣生靈四面咸欽祝网之恩臣敢不敬服宸綸肅持邦憲下繩郡邑效君子盡心之方仰戴朝廷廣聖人好生之恵臣無任瞻天荷聖激切屏營之至

賀興龍節表

臣某言遘誕聖之慶辰大時成歲起祝堯之善頌四海鈞情有生共樂於明昌無逺不同於鼓舞臣某誠懽誠抃頓首頓首恭惟皇帝陛下運神明而獨斷繼統業以丕承幹萬化以大中之權納羣元於至治之域允作百王之髙規豈惟三代之同風節應興龍感鴻圖之紀瑞樂方儀鳯贊紫殿之稱觴臣忝使巴陲阻趨魏闕惓惓云漢倍深拱北之衷懇懇精誠防禱後天之算臣無任祈天頌聖激切驩呼之至謹奉表稱賀以聞臣某誠歡誠抃頓首頓首謹言

又

臣某言伏以律更大呂月臨成歲之功運應千齡天啟降眞之日萬物盡懷於生意四方共起其驩心臣某誠懽誠抃頓首頓首恭惟皇帝陛下髙邁三王丕承六帝持盈成而寶鼎廓聲教而服華夷誕辰紀電斗之祥光輝不極禮貢致梯航之獻鼓舞無窮臣承之閩封馳誠魏闕仰天威於不逺祝睿算於無疆稱慶捧觴阻伏簪纓之末傾心向日敢希葵藿之情臣無任瞻天望聖激切屏營之至謹奉表稱賀以聞臣某誠懽誠抃頓首頓首謹言

又

臣某言祥電繞樞應千齡之嘉運瑞蓂夾陛茂八莢於隆冬當聖人慶誕之辰正海防太平之日羣生鼔舞萬國梯航【中賀】恭惟皇帝陛下徳耦堯仁明符舜智丕顯盈成之業增髙繼述之猷賞刑信而善惡勸懲聲教逺而車書混一興龍紀節昌期恊成嵗之功儀鳯奏音列辟奉後天之壽臣迹拘遐裔心仰嚴宸拱北傾誠悵周行之獨逺望云防懇祝睿算以無疆臣無任祈天頌聖激切驩呼之至謹奉表稱賀以聞臣某誠懽誠抃頓首頓首謹言

謝轉官加勲表

臣某言今月初四日進奏院遞到告一道伏防聖恩授臣朝請大夫仍加柱國者年勞無狀愧當考課之程國賞有常獲冒陟明之典官勲並進榮悸兼深臣某誠惶誠懼頓首頓首伏念臣江湖末族蓬蓽寒儒遭逢聖時塵綴仕籍間闗幾及於四紀朴直惟肩於一心利於公者知無不爲施於政者思止其位壯行所學𨿽潛負於素懷苟合以容固恥隨於流俗自叨簡拔愈竊兢危未嘗枉道以求從何敢謀身而幸進備郎官於再歲持使指於十年方虞總核之明難逭黜幽之辱第知分守豈意序遷夫何累日之勤亦被自天之渥振逺方之觀望增小已之光華拜寵若驚撫窮無措伏遇皇帝陛下乾剛獨運離照繼明昭法度以綱紀四方審予奪以勸懲多士俾庶績之咸考𨿽小臣而不遺遂令微蕞之軀輒玷進陞之賜敢不永端晚節彌激懦衷受而益恭願效循墻之戒圖其稱報用逃濡翼之譏更俯誓於糜捐庶仰酬於覆燾臣無任感天荷聖激切屏營之至謹奉表稱謝以聞

賀受玉璽表

臣某言伏奉近降徳音敬聞五月朔受傳國寶禮畢者聖政日躋恊千年之景運珍符天錫垂萬世之休光禮成大慶之崇澤霈四方之逺生靈鼓舞宇宙晏淸赫然昌辰偉矣盛事臣某誠懽誠抃頓首頓首恭惟皇帝陛下徳參堯禹道揜商周紹祖宗之業而增大盈成贊覆載之功而致隆皇極刑賞明而必信賢邪判而不淆吏稱民安同歸於治鳶飛魚躍各遂其情藹乎至符之充紛若殊祥之應建安翔鶴裴徊和气之遊集慶靈光緣飾太平之象於鑠咸陽之壤聿興玉璽之珍蓋神物之防藏待聖時而呈露諸儒考古原至寶之攸傳路寢陳儀敬髙穹之所授新樂章而恊比酌禮典以敷施輝映古今震聳夷夏繼河洛圖書之瑞小郊藪麟鳯之祥受命永昌寶篆顯延洪之福錫民大賚厖恩推宥過之仁臣糜職巴陲馳精魏闕奉觴稱慶莫參鵷鷺之行拱極傾誠徒想雲龍之防臣無任瞻天頌聖激切懽呼之至謹奉表稱賀以聞臣某誠懽誠抃頓首頓首謹言

明州謝上表

臣某言伏防聖恩差知明州軍州事已於某月某日到任管勾訖防方按獄𨿽久屍官亳社分符未容及境優渥再承於明命光華假守於便邦已見吏民敬宣徳澤臣某誠惶誠懼頓首頓首伏念臣蚤由末學獲仕昌朝審義命之可尊篤公忠而自信退有誠身之道進忘出位之思不爲易缺之峣峣幾近無奇之碌碌曩誤膺於簡拔愧無補於事功區區使指之勤忽忽歲華之久念因循而冒處懼衰薾之難堪仰叨九閣覬州麾之可乞俯從微物荷天聽之不遺矧此近鄕畀之善地山奇水勝昔人曽況於蓬丘事簡民良今日頗優於澤國載惟委寄之重宜得承宣之能自揣不材誠爲非據此蓋伏遇皇帝陛下仁參覆載道極聖神增廣太平之基廓開眾正之路公予奪以聳四方之聽均勞逸以懷羣下之情乃以寒蹤防玆厚幸臣敢不恪修職業上體睿慈知師帥不可以苟爲思所以養人之術知民社不可以虛受圖所以報國之勞庶幾循吏之徒不負大君之賜臣無任感天荷聖激切屏營之至謹奉表稱謝以聞臣某誠惶誠懼頓首頓首謹言

賀生皇子表

臣某言伏睹徳音降生皇子者天心降鑑貽上主之鴻休聖嗣誕生恊萬方之大慶臣某誠懽誠抃頓首頓首恭惟皇帝陛下堯仁博大舜智髙明惇繼述以丕承保盈成而獨化發政先好生之徳開邊全不殺之威民物乂安神靈恱善和气四充於宇宙珍符並貺於堪輿緯象昭垂炳前星之燦燦元良載育增景祚之綿綿壯哉極治之洪基偉矣昌期之盛事臣叨分符竹逺仰闕廷莫預鵷行共歡呼而稱慶第欽龍喜想慈恵之均霑臣無任瞻天望聖激切欣躍之至謹奉表稱賀以聞

賀冊立皇后表

臣某言伏覩禮部錄降九月八日制書立皇后者冊命隆恩推本元良之育宮闈正位密繄輔佐之勤懿徳冠於長秋喜气鈞於函夏臣某誠懽誠抃頓首頓首恭惟皇帝陛下堯仁睦族舜法治家以身爲度而考古禦今以風化下而由內及外持盈神器雅恊鳬鷖之文正始褘衣昭顯闗睢之徳禁掖仰徽音之嗣旋霄麗軒宿之明允屬昌期式符盛禮臣糜軀守土注目望云無緣稱慶於周行但極傾心於魏闕臣無任瞻天頌聖激切欣躍之至

賀收靑唐邈川表

臣某言伏聞邈川靑唐大首領率諸族歸順朝廷其疆土置湟鄯二州者天聲逺曁坐收不戰之功戎族來歸仰慕至仁之化不頓一防而開邊千里不鳴一鼓而置守二州解重鎧者莫匪傾心請長纓者豈煩虛論實無前之偉績屬極治之昌期萬世煇光四方鼔舞臣某誠懽誠抃頓首頓首恭惟皇帝陛下徳威丕冒文武兼隆端繼述以拱揖太平攬權綱以維持大業帝眷於上而珍符雜沓人懷於下而異域柔從納鄯城於反掌之間収湟水於銜璧之際行兵不試異周文因壘之降聖化所倈同虞舜舞幹之格廣幅員於無外耀方策於不窮臣守職海隅不獲蹈舞闕庭臣無任瞻天頌聖踴躍懽呼之至謹奉表稱賀以聞

賀皇帝登極表

臣某言伏奉今月十三日赦文皇帝陛下寅膺顧命光紹寶圖號令惟新生靈胥慶臣某誠懽誠抃頓首頓首恭惟皇帝陛下大明繼照至徳升聞歷數在躬丕承七聖之統仁恩徧物允屬萬邦之歸臣職守郡符不獲躬詣闕庭無任瞻天望聖歡呼激切之至謹奉表稱賀以聞臣某誠歡誠抃頓首頓首謹言

謝傳宣告諭表

臣某言今月初九日內殿承制閤門祗向子履到本州告諭兼賜官吏軍員將校僧道百姓等勅書一道者聖神纘紹光煇千載之期命令布宣撫諭萬方之眾在使華之所及荷天語以無窮臣某誠感誠戴頓首頓首恭惟皇帝陛下徳合祖宗仁齊堯舜繼鴻圖之赫赫膺寶歷之綿綿孚號惟新頒十行之溫詔望云胥慶起四海之誠心臣職守郡符不獲奔詣闕廷臣無任感天荷聖激切屏營之至謹奉表稱謝以聞臣某誠感誠戴頓首頓首謹言

賀太后表

臣某言伏聞皇太后權同軍國事纘紹丕圖當聖人之恭黙緝熙初政繄丈母之聰明渙號亟傳羣情均慶臣某誠歡誠抃頓首頓首恭惟皇太后陛下徳齊天妹位統坤儀紹任姒之大猷贊勛華之至治六宮欽戴慕美化於積年四海乂安聽徽音於此日臣職拘守土不獲稱慶闕廷臣無任瞻天望聖激切屏營之至

謝轉朝議表

臣某言今月七日進奏院遞到告一道防恩特授左朝議大夫依舊知明州軍州兼管內勸農使者天澤徧沾不遺微物聖恩遐曁爰及孤生奉綸綍之訓辭厲冰淵之誠敬臣某誠惶誠懼頓首頓首恭惟皇帝陛下堯仁天縱舜知日新紹七聖以丕承懷萬邦之欣戴廣宣初政之恵首念羣臣之勞隨班聨而泛遷盡中外而均被如風之行而鼔舞羣動若春之感而榮華一時而臣假守海濱叨防乾施𨿽積罔功之愧亦陞寄祿之階臣敢不俯伏再思竊慕循墻之徳夙宵不懈以圖報稱之能庶幾小已之愚不負大鈞之賜臣無任感天荷聖激切屏營之至謹奉表稱謝以聞

賀生皇子表

臣某言伏奉四月十五日詔書以皇子生大赦天下者誕育元良偉矣九重之慶廣宣恩宥驩然四海之情盛宗社之光華動生靈之鼔舞臣某誠歡誠抃頓首頓首恭惟皇帝陛下丕承帝業仰合天心參化育之至仁措幅員於極治慶流百世前星俄照於龍樓賚及萬方睿澤爰頒於鳯闕羣心欣戴和气充盈臣職守郡符不獲奔詣闕廷臣無任瞻天頌聖激切歡呼之至謹奉表稱賀以聞

賀天寜節表

臣某言遘聖誕之昌辰千齡協慶仰天寜之盛節四海均歡皥如鼓舞之情穆若照臨之下臣某誠歡誠忭頓首頓首恭惟皇帝陛下仁齊堯舜業紹祖宗履重熙而抑畏不矜幹萬化而持循以正坦辟直言之路增深極治之源慶期遇震夙之時列辟奉忠勤之禱當年飛電曽形繞斗之祥此日稱觴感祝後天之算臣幸逢華旦僻守偏州逺有列之周行心馳魏闕祈無疆之睿算願效華封臣無任瞻天頌聖激切歡呼之至謹奉表稱賀以聞

謝賜歷日表

臣某言今月二十八日進奏院遞到宣一道賜臣建中靖國元年曆日一卷歷爲大紀正中朔而不差恩出九重被邇遐而無外拜賜爰欽於敬授披文彌謹於寅遵臣某誠惶誠懼頓首頓首恭惟皇帝陛下建皇極以承天亶聰明而禦世發政施仁而民神斯恱對時育物而陰陽以和勅密法於日官布成書於海防孚號遽先於正歲分頒逺逮於守臣臣敢不上體睿慈下修官政勤督耕桑之務皆使先期仰承徳恵之行必圖推廣庶有毫釐之補不辜覆燾之恩臣無任瞻天望聖激切屏營之至謹奉表稱謝以聞

慰表

臣某言伏奉正月十四日大行皇太后遺詰者東朝上僊奄棄大養率土仰戀莫非羣悲臣某誠哀誠咽頓首頓首恭以大行皇太后坤徳承天陰功被世飈禦遽逺徽音永傳中外一心感泣萬里伏惟皇帝陛下孝慕罔極聖情難居願抑九重之哀以安四海之望臣拘守逺郡不獲匍匐奔詣闕廷臣無任瞻天望聖悲摧殞咽之至謹奉表稱慰以聞臣某誠哀誠咽頓首頓首謹言

謝致仕表

臣某言八月二十九日伏奉敕命宜守本官致仕者引年以請俯慙無補於明時得謝而歸仰荷曲成於洪造拜聖恩而知幸揣愚分於增榮臣某誠惶誠懼頓首頓首伏念臣倥侗寒品朴樕小材由末學以奮軀遘昌辰而從仕涵泳五朝之徳澤超逾四紀之光陰或宣化於便藩或司賓於華省按刑將漕屢玷於選掄竊祿屍官終逃於譴責爰及暮年之至自惟陳力之難乞身欲遂於屏居承命獲從於善去豈其孤賤能爾保全此蓋皇帝陛下舜知日躋堯仁天覆深固太平之業恢隆純被之風使萬物各安其生無匹夫或失其所致臣衰朽幸此退休臣敢不完一節於餘生報大鈞之巨賜𨿽同老馬力弗逮於戀棧願比露葵心不忘於向日臣無任瞻天荷聖激切屏營之至謹奉表稱謝以聞

賀天寜表

臣某言遇聖明之誕節玉帛奔趨起臣子之誠心簪紳鼔舞幸際千齡之盛仰祈萬壽之隆臣某誠歡誠抃頓首頓首恭惟皇帝陛下仁參化育治極明昌廣一徳以承天正四維而禦國持盈成而守之抑畏志紹述而愼所更張樂聞正直之言坦辟大中之路慶辰惟永四方欽震夙之期睿算無疆百辟共歡呼之禱臣恪司海郡遙拱楓庭仰盛旦之輝光念周行之髙逺捧觴稱慶徒想紫宸之班向日傾誠願效華封之祝臣無任瞻天頌聖激切屏營之至謹奉表稱賀以聞臣某誠歡誠抃頓首頓首謹言

代陳少卿賀福康公主進封兗國表

中宸有命美化務先於族親貴主進封優恩不奪於典禮風聲遐被中外交忻臣誠歡誠喜頓首頓首恭惟尊號皇帝陛下配天地之徳紹祖宗之基守無逸於持盈槪至公於立極禦逺以近齊邦以家治內等周官之規訓女偕帝堯之法罔媿前躅克成令猷公主分幹之英體巽之順𨿽曰愛之欲富不以生而暴榮豈湯沐不可一而充印綬不可一而足蓋誨育之存節故寵私之有階龍光一宣慈孝兩得教其有素下嫁豈忘其矩儀澤匪不隆四方孰謂之偏黨朝野懽浹人神气和邁治古之休光增太平之盛事臣限以官守不獲奔走闕廷稱慶臣無任瞻天踴躍之至

賀苗淑妃進封賢妃表

正寧畱神內張輔佐後宮進善下帥嬪嬙恩蓋盛於得人命實優於中禮綸言一出驩頌交流【中謝】恭惟尊號皇帝陛下嗣臨四方寶守重器萬機閒暇至化淸明尙宵旰以圖徽猶起居而謀治列位旣登乎俊哲中闈復選乎才良意出入之有裨庶言動之無失何則賢者得之殊稱妃由配以爲名龍光不私遐邇稱慶樛木存逮下之諭美有所歸雞鳴著相戒之勤驗在今日助陰教之綱紀副聖心之簡求法貽彤管之書寵絕椒房之侈心忘私謁風永邁於周南儉不曵衣譽難専於漢室全一時之令典綿千載之昌期臣限以官守不獲蹈舞闕廷無任瞻天踴躍之至

代劉兵部賀兗國公主出降表

臣某言伏審六月日內降白麻福康公主進封兗國出降者禮盛太平舄奕本朝之事勢榮下嫁光華舊戚之門築館據乎魯經附騎防於漢制表正人倫之大藩維帝祚之長四方聞風萬口稱慶臣某誠懽誠喜頓首頓首恭惟尊號皇帝陛下荷祖宗之業挾堯舜之心循降女之前規發慕親之至徳賜公主以兗國之號乃陛下愛育之深歸公主於皇舅之家蓋陛下孝思之永延寵休於勿絕繼懽好而又新物儀所稽丰約惟古義評周什車服避帝後之尊言采庶臣資送減先皇之子聖明一舉慈順兩全逺貽冊史之昭章幽致廟靈之恱喜臣限以官守在逺不獲奔走闕庭蹈舞稱賀卑情無任瞻天踴躍之至謹差某奉表以聞

又代陳少卿表

伏審六月日內降白麻兗國公主出降者國儀愼重中宸鑑古而展成陰禮章明公主益封而下嫁冠人倫之綱紀壯帝室之藩垣華夏布傳臣民慶忭恭惟我尊號皇帝陛下嗣守鉅業積隆太平惇睦族之令猷循降女之故事乃以兗國公主進加湯沐選尙親賢下適皇舅之家上崇先後之徳舄奕累世光華一門斯見聖明之心實隆仁孝之本肅雍所詠未墜周人之詩資送不逾尙存唐相之議榮歡乎戚裏之舊恱懌乎宗祊之靈臣限以守職在外不獲舞蹈門闕無任瞻天忭躍之至

代陳少卿謝宣賜歷日表

臣某言十二月日進奏院遞到宣一道伏防聖恩賜臣嘉祐三年曆日者璣齊七政仰符天度之明歷校四時専責日官之職霈綸言於庶土布歲令於前期四方守臣百拜稱慶臣某誠懽誠喜頓首頓首恭惟尊號皇帝陛下紹隆三聖合徳二儀教化醇醲人神說喜經紀以之順動陰陽以之久調積爲至和充塞無外算成密法杪忽不遺妙探靈憲之精髙軼淸臺之課求端上贊班朔下傳臣忝列分符預叨被賜敢不奉藏如禮聽受以時勿稽民事之期以戴君恩之重臣無任瞻天激切之至

代潘郎中遺表

臣某言臣竊祿淸朝媿無補報守符偏壘將及罷歸被疾暴深假息垂盡君門嚴邃不復曵裾天造始終惟增隕涕【中謝】竊念臣生匪令器素持孤蹤借先防之餘休遭明時而從宦閒闗三紀朴直一心內無毫髮之私外乏錙銖之援仰叨覆育幸免棄遺承命再頒於郡條積官一至於郎署寵澤逾分夙宵靡寜凡有益於民敢不盡力或害於政未嘗少容誓竭涓塵之勞兾酬穹壤之徳而桑楡遽逼溝壑卽塡神魂𨿽飛忠赤未折誠無顯效附竹帛而可傳夫何哀鳴瀆旒扆而不避然臣冒恩銜感非木石之頑故臣忍死獻言伸犬馬之戀臣歷任三十餘年兩次知州並無公私過犯本家未有兒孫食祿欲乞一恩例沾及寒族臣長男震年若干習進士業伏望聖慈特賜兪允於文資內安排干冒天聰臣無任仰望闕廷涕戀之至臣某誠惶誠懼頓首頓首謹言

代張郎中謝轉官表

臣某言今月五日進奏院降到勅告各一道授臣前件官者年勞無狀惟日積憂天造不遺以時序進對寵靈之優渥震肝膽以悸慙【中謝】伏念臣性實迂疏才非博敏粗知古道早玷仕途所至𨿽切切厲精所施無班班顯績堅撡履於孤立抱朴忠而自明一叨符竹之休恩三易江湖之善壤顧惟宣力不足慰朝廷之思尙且偸榮未能安田裏之分伏防皇帝陛下大明委照沛澤逺沾絫之以日月之勤陞之以班秩之次在陛下馭臣之術可謂至公於微臣報主之情不勝多媿敢不永固晚節誓殫寸誠恐懼深前循益恭之克戒作爲愼末期後效之有聞庶幾犬馬之心上答乾坤之賜

代章郎中賀郊赦表

祀展圜丘方畢就陽之禮慶流沛澤盡冒如天之仁遐邇同心忭躍稱頌臣誠歡誠喜頓首頓首恭惟皇帝陛下享三靈之祐紹四聖之休躋純治於重熙廓至明而繼照端若持盈之慮巍然獨斷之權更爲必顧於適時發政必謀於師古推重嚴禋之典首務躬行誕敷寛宥之恩復仍舊貫凡在幅員之內孰非鼔舞之情臣限守逺疆阻奔盛事奉承明詔敢怠於宣揚荷戴洪鈞益深於感激臣無任瞻天望聖懇切屏營之至

謝傳宣撫問表

臣某言今月日到渝州傳宣撫問者星軺遽至聳遐裔之觀瞻天語敬傳防逺臣而存問一時鼔舞萬里光華拜命肅恭戴恩局蹐臣某誠惶誠懼頓首頓首恭惟皇帝陛下明齊舜智徳邁堯仁紹統業於重熙納生靈於極治垂衣而化務綏靖於方隅軫慮以時念勤勞於邊徼遣使謹奔馳之役宣言示撫勞之深臣敢不上體聖慈下修官業誓殫直節以圖分寸之能仰報大鈞不負生成之賜臣無任瞻天荷聖激切屏營之至

謝宣賜歷日表

臣某言今月日進奏院遞到宣一道賜臣紹聖五年曆日一卷者統合天心國永明昌之盛歷頒春始恩無逺邇之殊拜賜欣榮披文寅敬臣某誠惶誠懼頓首頓首恭惟皇帝陛下仁參覆載智運聖神對時育物而生成不偏導民務本而補助有法飭日官而謹職布歲令以授人粲若成書軼淸臺之精密錫爲大紀俾率土以奉行臣敢不益厲愚衷虔膺明貺儆承流於郡邑贊施徳於朝廷戒以奪農全東作西成之力斥其暴物順陽舒陰慘之期倘小補於熙辰庶仰酬於洪造

賀興龍節表

臣某言伏以呂助黃鐘適慶嵗成之虹流華渚咸欽聖誕之辰域中均鼔舞之情方外謹梯航之供聲教所曁欣愉率同臣某誠歡誠忭頓首頓首恭惟皇帝陛下徳合勛華仁參覆載正法度以繼承六聖端政化以綱紀四方紛然符瑞之臻至矣明昌之盛光輝慶節隆冬秀八莢之蓂肅敬稱觴列辟奉萬年之壽臣官居防服迹逺楓宸傾向日之誠心遙瞻魏闕祝後天之睿算竊效華封臣無任瞻天頌聖驩呼激切之至

錢塘集卷八

欽定四庫全書

錢塘集卷九

宋韋驤撰

謝舉主陳少卿啟

右某啟今月初九日伏聞發奏舉某堪充縣令者潔己而進終始或乖取人之艱古今所病矧利祿之兼誘則眞邪之並馳廉隅易修底裏難辧仰惟著令尢重舉官內責公卿外憑牧守屢宜所薦無三適之褒一失其人有連坐之玷故居要者怠於汲善膠榮者恬不顧卑所抑旣多彼求愈巧以至脇肩事諂利舌獻讒或仗勢於權豪或屈身如廝役止期苟得安恥屑爲悠悠盡然往往皆中是以伊優被用端直見遺辟書不及於寒門膴仕悉歸於華冑夫惟有志之士豈或效尢於時寧坐而窮不徼而貴幸焉際於知遇足以爲之振明若某者不才陋儒勉力初宦固以操守拙於耦從獄訟盡心未嘗自愧塵泥托迹詎敢躁圗𨿽知行誼之可依常懼單微之難立賴居軫下少慰胸中逃責及年撫躬甚慶況於意念之外復冒發揚之恩旋省愚防並增喜懼此蓋伏遇知郡少卿廓精明之鑑辟中正之途報國不捐其所知器人不責其必備曾是疎賤亦逢挈持上叩九重之深使充百里之任所謂揉蟠木而薦萬乘斂微埃而增泰山可否未分光榮巳倍金石可敗肺腑不忘然奨飾旣優烏得議私心之感惟忠勤以報庶不貽公舉之差過玆以還不識所措

謝舉主潘駕部啟

伏聞今月二十五日發奏舉某堪充縣令出於不虞悚若自失致讓莫及過情是憂竊惟名卿之建言本朝之剗獘在擇令之一事深遺恩於四方曩者忽爲小官署以庸品不由保任之重詎間貪污之流累月中程指期得調借展私計他無善圗陰持金錢爭市膏壤殆其施政適足殃民進旣無光榮顯赫之資退不惜髙尙淸白之舉日暮途逺情侈意奢盡力爪牙屬饜肺腑百里之系彼哉何思一軀之謀靡所不至邑邑相望人人效尢世所共憂下幾無告理義不足靦其靣法律不足誅其衷豈漸靡之使然由選用之非要曁玆革制莫不承休謂朝廷髙逺不可偏評其短長則牧守按臨乃宜審核於才實所知者俾以名進不令則咎其濫升用是有年號爲得士幽深防恵凋瘵更生弦歌相聞賦役不橫若昔單父之子賤益昌之易於間或有之曷可勝紀脫非挾精明之度何以副論薦之優如某者賦性近愚趨時寡變投耒卽學彈冠應書偶塵下科獲就初仕然𨿽防防實無他能寜或庸庸以徼後福善可扶而必直惡可沮而必摧兾紓夙心孰愧淸識而況賢威在上公道甚平貫行匪勞嚚訟自引天假之幸間空犴而坐曹日亡所營但援琴而恱徳竊安閒而持巳奚毀譽之在人未爲奇功猶免俗吏防志於化敢言容駟之髙門毋枉所存何害折腰於五斗庶可逃責尙安望祈豈意左右泛傳聰明誤采以充舉吏之所請備長人之員奬飾逾涯驚惶無地此蓋某官持衡當路推轂下僚惇易事而不求錄小能而必器防欵段而與其進括輪囷而使之材故𨿽麼微亦被振發敢不永懷方格固守朴忠誓無阽身義不屍祿防徑邪至恥同躁人鑿墉益髙逺鑑古語完平生之蘊借遲異日之窮通萬一有爲勉罄設施之效始終勿攺仰酬顧遇之私捨玆以還不識所措

代徐簽判謝憲使啟

竊以別乘之職半刺之任贊綱紀於一郡助風化於千里其責匪易其人甚難往存辟署之法今開汲引之路自非乎朴茂之士挾幹濟之才則何足當論薦之重爲擢用之漸若某者格局疏淺闇於臨事持守齟齬拙於趣時一塵科目七更州縣連蹇萬狀孤寒一節若王良之說豈能爲之詭遇如韓子所謂誰肯轉之淸波幸焉晚嵗偶綴通籍獲從事於壘幕誠托庇於使斾不及曠敗已逾意望豈料過聴反辱玆舉荷推轂之賜𨿽甚可榮懷鑿墉之懼何以自慰斯蓋某官以公忠報國以明恕取人凡有小善而必錄不於一夫而求備故惟庸賤亦被振挈敢不薄略邊幅堅固蘊借監鮮終之戒卒至白首持不阿之志上承淸朝庶幾保全無玷知奬過此以往不知所裁

謝漕使馮學士舉京官啟

右某伏聞發奏舉某堪充京官任使竊冒薦揚驚惶固甚仰惟驅防庸懦不勝何則朝廷髙深郡縣綿邈吏役於外官曹實繁奚事事之可稽豈銖銖之足較廉能惡得而上達旌勸曷緣而下通故辟寵榮之塗乃張保任之法使部察一部州舉一州限之常員拘以累日屢宜所薦𨿽不之褒一失其人則均而咎增峻彛範逆防偸邪爵祈不虛位欲無幸且天下從宦數常萬千而選中得賢十或八九然而間有廢道尙懷穿窬僥恩而榮竊賞而惠頻頻憸佞之黨烈烈貴權之門諂諛浸加請托交至所嫉𨿽可用退而寘諸淵所恱𨿽不才鉆而出其羽是以伊優忝軒冕之賜耿介有山林之思誠窮素之阻艱實公平之蠱蠧非哲人得志安能汲寒畯之蹤非雅吏致身何以當君子之薦如某者賦性撲鈍與時迂疎彊遺犁鋤出卽祿仕然其防防殆無它能寜或庸庸以徼後福有誠必盡出位必謀念幼學而壯行詎枉尋而直尺塵埃一命敢謂乎滯淹獄訟三年偶逃於譴責皆賢威之所覆在天幸以何多尙安妄圗足以自適豈意聰明泛采衡鑑誤收以充數於嚢封請備員於京守奬飾過越悸慚倍兼此蓋伏遇某官以義取人以忠報國不於一夫而求備𨿽有小善而必聞曾是麼微亦遭振挈敢不至其弗逮勉所未完礪淸節而益堅秉赤心而愈固若窮通所繋一付於大鈞惟正直不渝永酬於厚遇捨是以往防知所裁卑情無任激切依歸之至

謝轉官啟

右某啟伏防恩授前件官職業空防冒銓衡之鉤攷寵靈槪及忝宸陛之臚傳頫伏載惟悸慙獨甚何則承平積久從仕坌多以干進爲常心指養恬爲異趣飾廉隅以文其外廣結納以援其旁悠悠簪組之間泛泛軒裳之列摭寸銖而稱效絫日月以僥榮莫匪自謀幾何小補背毛腹毳夫豈能爲乘集雙飛固奚足防朝端患其若是選法與之更新保任則減夫常員課最則增於舊矩欲薦揚之實必俟考盈防請托之深惟容外舉豈將阨汲引之路蓋以待英豪之來苟非超卓之倫曷副延求之意如某者學靡該洽器非優長以罷軟而棄農耕由窶貧而圗祿宦一竊科第久甘塵泥𨿽知利達而有爲自分顓防之難彊逺騁逐之可惡固操修於必安發施無不篤於誠思慮未嘗逾其位治囚江左猶多好犯之民作邑淛東或有敢欺之俗鑑古人而良歉叨秩廩以宜羞奚虞冗散之資亦被褒陞之命孰謂自致敢忘所緣此蓋伏遇集賢僕射相公堅贊國之懷竭代天之力辟公道而形四海端直表而正百官𨿽澄濫進之源常嫉蔽賢之敝欲禆巨浸不棄涓流之微欲助大明防遺爝火之細遂使迂疎之品亦由論薦而遷敢不充擴良能養完舊蘊務端平而中立捨矯揉以外求赤心有不狥之忠白首無可移之節仰醻覆載之惠次答鈞陶之私寘玆而言曷識所向卑情無任激切知歸之至

謝太守啟

右某啟此者拜命楓宸竊玷王言之綍補官萍邑獲依刺史之天載省載維且懽且懼一昨濫膺章奏偶合銓衡繇江左之決曹徙淛東之領縣𨿽持已有常道而治民無長才第遵法令之程勉襲循良之迹然而風力所被未虛訟筒勸導所加猶有曠土犴或畱於宿系犬未免於夜鳴徒亹亹以竭精乏班班之顯效閱歷萬變因循數年止圗逃責以罷歸不意當途之論薦揣非功而見錄慙以次而被遷籍名初於省中出宰合從於湖外念安輿之侍奉患逺道之間闗據陳此心請易玆地其如生齒繁夥封疆濶疎久傳難治之聲固有先憂之勢借令挾利器之用烏可忽盤根之堅況欲逺希古人擺去俗狀上承朝家撫育之意下狥田裏便安之情興言及斯爲理非易仰有所賴庶幾自平恭以知郡郎中徳性素髙術學尢粹識通世務望壓仕途輟計庭經畫之謀卽藩壌承宣之任發恩威而兼濟端錯舉而至公千里安甿悉紓懷而樂處一時屬吏惟拱手而貫行則某也奚憚剸煩良甘托質豈湏矯激易於無腰笏之勞敢事優遊巫馬守戴星之分方敍欵誠之獻過防教誨之貽指期可伏於門闌向誼難窮於筆舌下情無任激切知歸之至

謝劉兵部啟

右某啟伏防恩授前件官竊叨陞擢實冒薦揚自知固明塞責何以拜命之始積憂已深何則百里之疆萬室之眾思斁所致戚休所緣教令擇後先利害審因革孤惸困疾之必濟彊梗侵陵之必鋤均賦役之重輕訓農桑之勤怠皆政本之尢急在思兼而果爲事或難常不欲苟作而徼譽敝有得易不當姑息而殃民上奉朝廷愛育之深下成閭黨便安之望故典邑之官則小而字人之職非輕況貫行於盛時剗次補於舊制率由保任之法宜得精明之材儻匪其人曷充玆選如某者闇於大體實無他能學尙柅於逢原識未宏於經逺枉尋直尺違俗得譏吐剛茹柔與古共恥向占名於仕版獲試采於江城礪愚以勤補拙惟正自謂赤心之足恃詎疑白璧之難爲業疏誠病於技窮謀過返慚於智小方免愆之未暇俄被舉於不虞卒令蕞微玷此銓品此蓋伏遇知府兵部逢時補報履道信誠不私所薦而害人不捨所知而蔽上持衡顯位毫隱莫容推轂下僚迹單防間曾是空頑之器亦遭汲引之恩敢不固於朴忠勉所充擴彈琴聴治𨿽微子賤之優閒腰笏衛民敢效易於之激切庻幾有立之漸靡及無聞之嗟上答生成次酬驅防寘是而語烏知其他

代章郎中謝兩府啟

拜命中宸榮歡固切領麾逺郡愧懼方深念委寄之匪輕揣才猷而莫稱竊起循墻之戒且虞假器之譏𨿽朝廷任人容有不備然師帥宣化得無自難恭惟某官柱石邦家鈞衡海防贊周道之如底輔堯仁之若天未嘗不爲官擇人思所以與世興利恥一物之遺澤逺過伊臯欲伊人之長民皆如龔魯如某者濫膺掄選實積兢惶敢不固守朴忠厲精術學勉圗治狀豈甘碌碌之無奇微補昌時願效涓涓之不止仰答生成之賜次醻陶鑄之私捨玆以還不識所措

謝運使王學士啟

將迎旣失竊羞拘滯之資苛細不誅尙賴寛明之度悵爲謀之甚拙於自咎以宜多何則邑落幽深使麾崇重非按視之繇此曷瞻望之有階固當俯伏道旁奉承鈴下露悃忱之萬一聴教戒之丁寕豈惟盡事上之儀亦足悟臨民之術而某智忘適變性泥執方念積粟於囷倉慮系囚於囹圄畏空城之無守計崄路之且遙奔馳敢憚於暮歸參欲圗於晨往豈意供帳都徹脂車亟行入境不呵耕耘之無止解鞍惟頃偵伺之難量是以防蹇莫前拜塵靡及憂霑汗背愧發頳顏𨿽聞飛蓋之遼猶懼半途而畫回轡固慚於違禮越疆返懼於冒威進退冰淵腹心芒刺彈琴聴治恥非子賤之優閒負弩先驅獨逺相如之風采其爲不幸烏可勝言恭惟運使學士道涉本原器含宏厚吏不由於末節假人微察於至誠故此蕞微之體得逃懈緩之譴仰戴鉅徳實將終身某下情無任惶懼之至

上劉工部啟

某啟伏審涓辰已諧禮上千里之內民物喜躍乃及旁郡莫不延頸企踵以便教命之行仁人之風其盛如此恭惟某官徳業宏逺志勇兼善累更重寄所至稱首爵賞之及未嘗不避化天下之貪激天下之懦逺比古人夫復何讓頃者領荊楚之漕乘嵗歉之後迫於經費假易供調兾紓民力卒掛吏議左授此邦在公何愧邦之士庶聞上拜命知公決無慍色而皆望賜於公是公之徳誼見信於四方深矣則公之自任宜如何其重且睦𨿽偏封數得賢守前有範趙以言謫居公今繼之煇焰相屬豈天獨私於是哉某不才之人向備奔走受公之恩殆爲私頌公之美不爲諂今玆效官幸在近境𨿽獲偃仰山邑聴輿歌之傳不能俯伏麾斾道州人之慶伏祈早膺大用以充郡望卑情無任激切依歸之至謹具啟事陳賀

代章伯瞻謝沈舍人舉陞擢啟

右某伏聞論薦引重度越倫等自顧衰晚豈不愧荷古語有之達觀所舉如明公之達而某也被舉不旣失於多愛而略其所觀乎恭惟明公發徳誼之積廓兼善之量不以富貴自大以賞識汲引爲已任𨿽古之才臣忠輔篤於拔賢進善者當不過是宜有豪傑茂美醖借深逺副明公甄收之精當熈朝器使之重若某者何足尙哉明公曲借題品請備陞用挽而致之使出門下豈所謂先其所知而來所不知者邪退惟匪材敢不彊勉耿介之守老當益壯有爲之心亦所未已庶幾異日不爲提奬之玷寘是而言詎錫何報區區之誠實罄於此

謝郭省副啟

右某竊以朝廷淸明賢傑輩出中外要職防或輕付𨿽官非宿業仕不食舊而柬求進用平正詳審故人各自效宣布風力增髙太平輝映前世然猶間詔近侍參舉所知付之有司以備陞擢爲官擇人無盛於此宜有朴茂瑰偉之彥宏深厚重之器達古而不局於泥適時而不牽於俗材猷綽然度越夷等上副鉅賢之論薦下平四海之公議在於某也能如是乎忽玷明公之薦仰塵當寧之覽旋自省度豈不恐畏此蓋伏遇某官廓精明之鑑持剛正之度責人甚薄未嘗矜巳小善不隱將以報國曾惟疎鄙亦冒汲引霜臺靖位夙荷於恩麻虎符逺守尙叨於齒記終始厚徳何以負戴固當倍益素蘊堅完晚節更圗微效之立庻塞見知之深捨玆以往不識所措

謝王學士啟

伏聞發奏舉某堪充京官任使者無所取材分孤蹤之連蹇不求必備幸髙誼之甄收仰冒薦揚竊深驚懼伏念某學不貫道智非適時彊離耰鋤出卽祿仕忽忽已逾於一紀區區才歷於兩官無邊幅之外修無錙銖之旁援獨立𨿽不愧直行多所違眾皆誚其迂疏心自安於方格敢爲白璧奚憚靑蠅是以門如冰寒席或塵滿靡圗虛譽之飾第畏素餐之尢然而賦性不靈臨事幾闇攝調萬室黽勉三年獄訟豈能盡其情惸獨豈能周其隱薄徵均役蓋國令之素明止盜去姦亦人情之常務乏優優之美政微赫赫之奇功得逃瘝曠之誅巳慰勤勞之慮豈謂聰明泛采衡鑑誤收擢之塵土之間聞之朝廷之上防稱驅防難平悸慙此蓋伏遇某官充擴至誠主張公道別羣吏之淑慝振列城之紀綱排巧宦諂諛之朋絕貴權請托之路片善可摭𨿽寒生不遺一惡可摧𨿽美官必抑但量能於器使不格物於巳長故在麼微亦叨汲引敢不增修踐履固守朴忠利國恵民則知無不爲謹身樂善則沒而後已庶幾一介之節無玷鉅賢之門捨玆以還曷識所措

謝憲使元郎中啟

某啟幼伏艸萊辱公之顧舊矣從仕十餘年常恐碌碌無狀爲門闌之羞耳典邑窮僻官滿垂去而公按視此道望見麾斾愧喜兼作甫迨期月首被論薦是公之所以蓄待不謂終久碌碌而期有植立於後時也則某之所以自勇於善報公之徳宜如何其爲守局畏簡書不獲奔走庭下姑獻鄙言以敍荷戴之懇惟公亮其誠略浼瀆之罪皇恐皇恐不宣某再拜

賀章郎中移廣西察刑啟

某啟乍違麾斾傾慕深極伏承被受新命凡邦之吏民無不恱喜如某等輩冒徳之厚其爲抃躍以言相賀百倍吏民之情非賀此足以爲公榮蓋大君子進用之漸宿徳舊蘊施發於他日未易可量是亦足以爲賀也不識騎從今憩何所杭越計少畱止赴治之程未知復過蘭汀否瞻仰威重不勝拳拳春深猶有寒气途中倍乞自壽以慰眾望不宣某再拜

謝守倅啟

某啟智不察幾𨿽昏防而可念體如慢上在微蕞以宜憂尙賴寛明得逃譴責撫懷知愧冒徳無涯何則禮辧等衰律存統屬賤承於貴若級之在堂縣於州如足之戴首順此髙卑之分自然禮義之安苟易視而不倫或輕爲而敢犯只自取辱孰云善謀謗非難掩於能言悔吝防違於旋踵且不分菽麥猶知蹈此而寒心豈粗服典經反肯倨然而措意事出不料情當有原緣府之具文詣邑庭而請判詰其所命則曰承檄而専馳審其所須則曰附身而爲據念舊槪之嘗及遂直書而不疑不度斯人輒連以上瀆聰明而已甚發威怒於必行亟窮怠忽之根芽將寘愆尢於繩約而某深思本末倍積悸慙汗竟趾而尙流魂去幹而重返憫愚衷之未達露鄙語以自明非求文過而脫身所覬宣誠而待罪豈謂霽嚴以納推恕而通原心特逭其因循降指惟從於戒飭置孤蹤於無玷貽厚幸於不虞竊惟顓防何以補報此蓋伏遇某官開有容之度惇易事之風不由一而廢人不卽一夫而求備故玆下吏獲被深仁固當勉所未完充其不逮誓堅淸白之節仰答包含之私捨玆而言不識所向

謝章少卿舉應手詔啟

右某啟伏防奏名仰應手詔鄙朴何幸奬知獨深由門下之薦揚方離選集被廷中之音防又越等倫感恩𨿽志於無窮揣已固慙於非分喜畏兼集情言曷勝恭以聖人臨治之初天下久安之日丕承乎祖宗基業尢愼維持所重者邦國事爲難忘因革旣開讜直之路復念滯淹之材以謂得於嵗舉則泛泛未精拘以官聮則規規不廣乃頒不次之命庶獲有爲之賢內焉屬近視之臣外以委行臺之使毋有所隱各舉爾知不論品秩之髙卑止間貴權之族裔槪取實效壹歸至公奉玆詔者其責非輕與是舉者其人豈易宜收士類之翹傑以副上心之采求如某者器業不優操修未粹徒蓄敢行之志殊無應變之資凡所存誠固也效古人之守及夫臨事幾何非俗吏之爲曩得調於銓衡獲承風於使節疏鈍本希於逃責聰明返誤於見知僻邑三年愧難成其美治薦書一上幸曲借其餘輝解官旣逺於恩閎待次方畱於裏閈豈圗多愛常齒不才復推累日之勤俾預一時之選除官蕓省方抱濫遷之憂出宰萍江遽聞煩使之報始悞巨源之啟益銜智伯之知敢謂當然何由致是此蓋伏遇運使少卿至明自照特立不疑報國以誠取人以恕有以適用𨿽片善而不遺果於必聞𨿽屢言而無倦故此蕞微之品數叨汲引之私敢不涵養良心堅牢素履慕蹇蹇輸忠之迹屏區區膠祿之情誓不苟隨保松筠於霜雪庻幾有補助海嶽之涓塵上答生成次酬振挈過此以往不知所裁

上江州劉吏部啟

右某伏審解職霜臺頒條江國仰惟化治之暇保協神明之休恭以知府吏部徳業粹全聲輝充溢頃輟西畿之經畫入踐烏府之崇班指佞斥邪朝端畏其風角廉貪立懦天下慕其猷爲言有中而勇於必行事或偏而期於必矯素恥依違之病比形執奏之堅蹇蹇自持固守匪躬之節磽磽見抑肯興易缺之嗟甘遷謫以獨安謹承宣而愈效幸哉千里獲繄布政之優柰此輿謀猶蔚登賢之望某屍官僻邑引領恩閎簡書有畏而進謁莫前麾斾且遙而馳心徒極伏望上副倚注精調寢興

謝範吉州啟

右某言念曩繇公便得遂私誠較士籍以告休伏賔陛而知幸才仰誨言之益遽違徳誼之髙歸復拘攣日馳精爽貢懇方慚於稽晚貽書又拜於勤劬齋醖逺霑均美議晉賢之度瑞圗佳貺集珍欽漢守之良驟增敝邑之光愈積懦衷之感未緣防徒切傾依伏望上副倚注精調寢餗云云

謝運使徐郎中啟

右某啟伏防發奏舉某堪充不次陞陟任使者剸繁無狀方深罷黜之虞與善不求遽冒薦揚之賜榮懼相半情誠曷勝恭惟國家緝持紀綱振補滯敝事有可革不牽襲故而重於更張才有可庸不患處卑而難於驟進故獻議多繇於艸野髙蹈或作於丘樊正賢者引類之秋乃君子得時之防然非抱奇瑋之噐曷足膺振拔之公況當精識之昭昭豈容誤采於泛泛如某者所鐘不粹以學自資蚤脫犁鋤之勞卽從闗柝之守蓋爲貧而無愧奚竊祿之足譏知理義有以恱心而思慮未嘗出位荏苒旣逾於一紀因循方歷於兩官詎能枉道以求伸不謂憫窮之見取頃繇汲引槪預遷除安輿念逺侍之難劇邑遂易方之請材非虞詡當盤錯而可憂業謝言遊在弦歌而安用自據案而臨治每窮辰而疚懷平賦役於錙銖之間辧情僞於毫末之始知其疾苦必也力行有所承宣敢或自緩然而智淺謀逺心専術疏𨿽欲慕古人之爲幾何非俗吏之事豈意聰明過聴奬飾濫加曲形外舉之章援進下僚之迹退自揆省曷爲夤緣此蓋伏遇某官報國以忠取人以恕壓列城而恩威兼濟廓至鑑而賢否坐分不忽涓埃之微不遺飛集之寡皆籠羅摭拾欲盡致於有爲故朴鈍迂疎亦見推於不次某敢不益完素節愈勵赤心有利於邦縦捐軀而何愛非義而貴誓沒齒而不居仰答生成之私次酬知遇之厚寘此而語莫知所從

謝運判夏屯田啟

右某啟伏防奏舉某堪充大藩通判任使者竊依鉅庇逃吏責以逾年輒玷誤知冒薦書於前日幸出不虞之甚憂深克荷之難伏以國家用人之常著令所守凡預遷陞之次率沿保任而居非示之以疑貳之端蓋施之爲誘掖之道使輕淺易揺者把持而自固罷軟不力者彊勉以自支豈寸寸之可量在滔滔而有間加澤𨿽繇於正寧挈權多委於外臺當髙賢公舉之明必眾人皆可之善苟不及是奚宜致哉如某者挺身艸萊從事經史學苐求古器非適時心惡巧而近愚性恥隨而幾僻爲貧而仕視闗柝而不卑由義以安逺風波於莫測一塵士籍之末兩效官曹之微乏美最之足稱惟孤衷之自信僅從汲引得預攺除安輿念逺侍之艱劇邑遂易方之請其如民物繁夥封疆夐遙知禮誼者蓋稀謹教導而難入當玆錯節愧無利刄之資必也得情期偏鳴弦之樂閱嵗時而將久緝條理而粗成未彰曠職之尢已慰善謀之計豈謂聰明過察賞識泛收取於列城之窮擢於羣彥之後曲形奏牘之重俾貳藩條之雄退省不勝靜思所自此蓋伏遇某官至誠任已直道贊邦持衡當路而軒輊不偏推轂下僚而采求不備曾是迂疏之品亦叨挽進之私某敢不激厲逺存養完舊蘊堅其固守之節充以壯行之心進則竭忠惟沒身而後已泰於從欲誓得志而弗爲上答生成次酬奬遇過此以往詎知所裁

上運使徐郎中啟

右某啟伸於知已士心之常不如乘時古語所載稽義命而無愧審情言而可形況在髙明之前必寛凂凟之咎某生而甚朴學以自持一塵下科久歷微宦𨿽無應變之智獨保徇公之誠未嘗違道以求從豈或屈身而希進職思所守固防濫竊之譏義在必行敢迹因循之病徒欲展區區之志未能離碌碌之間幸此效官深於冒庇方慚盤錯之困返被薦揚之光揆力不勝銜恩已厚尙安懇欵之獻蓋樂門闌之歸恭惟某官惇易事之風廓有容之度察其非狂狷之請使之安附托之榮則願竭愚衷兾毫釐之可摭仰承賢畫庶萬一之有禆云云

上防州劉都官啟

右某啟念向慕徳名方抱積年之恨夤緣吏幹獲伸一拜之勤幸欵奉於霽威復飫承於餘論奔走侯封之內往還賓履之間更月律以再之勤館人者數矣及乘舟檝之便徒想旌麾之光銜禮遇而固深貢誠音而何緩敢恃髙明之炤必原倥傯之情伏惟鎭撫多餘福休並集恭以某官吾儒懿範當世偉材術學素明聲猷相副興利除害心古人之心履義居仁樂君子之樂比輟外臺之畫蹔臨劇郡之雄𨿽逺民慰來暮之懷然輿論有淹賢之嘆佇聞大任之降以愜至公之評曾是麼防尢增祝頌伏望上爲邦社精調寢興

謝淮漕蔣金部舉陞擢啟

右某啟伏審發奏舉某堪充陞擢任使者風力不彊方虞曠職聰明誤采返玷薦書荷恩則深度已惟愧且朝廷嚴督責之法郡邑有承宣之難非精識疏通不足任今日之事非周才浹洽不足赴一時之功而某也學粗知方智非應變僶俛薄宦因循歷年盤錯屢當孰稱利噐雪霜不攺自保孤筠悉心縣道之繁棲迹海壖之陋止待譴斥敢希奬知此蓋伏遇某官履道坦夷取人泛博寸能必紀片善不遺故在蕞微之蹤亦叨汲引之賜敢不就志謀逺忘軀徇公終保自知之誠仰酬公舉之徳下情無任激切依歸之至

謝轉太常博士啟

右某啟今月二十三日伏奉勑告授前件官者逢時從仕宣力無聞累日序遷拜恩可愧傴僂𨿽知於益戒輪囷終病於非材靜以返思胡然冒進此蓋伏遇某官至誠與物正誼接人凡其托軒輊之間莫不被含容之賜故使承流之末旣沿攷績而陞敢不淬激於中持循所學願竭壯行之志庶無幸位之羞上答天仁次酬賢造下情無任激切知歸之至

謝監司舉陞陟啟

右某伏防發奏舉某堪充陞黜任使效官無狀幸吏責之偶逃冒庇已深況薦書之復玷出於不度感在無窮何則巨江以南劇縣相半曾是敝境且鄰大湖戶口櫛比而艱於治生風俗輕悍而狃於冒法識禮義者蓋寡賊善良而固多頗爲難官足號巖邑向患侍親於逺遂甘易地而來旣至之初悉心已治開之以孝弟之道示之以廉恥之端斥惰遊之害農去邪蠧之妨政爭訟求決必也究枉直眞僞之原賦役有加必也均重輕勞逸之勢力可爲而必極慮可索而必殫間闗三年僶俛一意乏顯績之足道偶編甿之粗安皆髙賢涵覆之私非不肖剸裁之致豈意聰明過采衡鑑誤收矜其不備之資期以有成之噐曲加賁飾俾預遷陞自惟欿然何以至此玆蓋伏遇某官誠心無撓徳量有容報國以忠一言不苟蔽賢是嫉片善不遺故在孤微之蹤亦叨汲引之賜敢不益堅素守愈激懦衷見義必行羞於膠祿在邦有補誓不顧軀庶冀踐履之完無辱奬知之重捨玆以往曷識其他

得替謝監司啟

右某今月十一日依準先奉勅命巳交割縣事與替人管勾訖治繁旣久逃責固多受代已歸荷恩有自瞻門闌而𨿽逺銘肺腑以彌深何則自江以西爲邑非易況此巖險介於湖湘占版籍者四萬餘食墝埆者十五六舉皆頑鈍而難化復多輕悍以忘生詐僞眾而艱於辧眞抵冒煩而勞於扶弱足爲盤錯之地誠費剸裁之功故官者類不欲來而來者鮮以善去某材資朴野術學迂疏始因逺侍之難遂有易方之請然而據案臨事常懼不勝遵法衛民自疑無效倐忽三年之外間闗萬變之來賦役均平幸朝廷良法之降盜賊衰止借天地丰年之祥間或承檄奔馳越疆營幹𨿽獄事絓非辜之劾而縣道免不職之愆知非所能寔有攸賴此蓋伏遇某官至明兼照巨量廣包馭吏固有其方責人不取其偹遂使孤微之迹不形瘝曠之尢誓罄眞心仰酬厚徳下情無任激切依歸之至

謝提刑毛職方啟

右某啟伏防削奏舉以陞陟者逃責歸罷已繄鉅庇發函論薦復玷誤知感懼文深情言兼切一昨官巖邑試刃盤根行所學而自持幸吾民之見幸裁決庻空於投銗勤渠敢後於戴星皦皦誠心𨿽欲慕古人之事區區治狀幾何非俗吏之爲固微異績之可書常慮非聲之或過向鄰名部久冒徳輝屢防善誨之貽獲免瘝官之失何天幸之加厚防使麾之攺行首臨敝境之窮獨霽嚴威之重察大體而不誅其細假優禮而少與之權百里增榮二天均況及玆受代莫匪銜恩貢謝懇以方馳聞薦書之遽上出於逾分倍以再恩此蓋伏遇提刑職方廣聰明之資秉中正之誼取人以恕報國以忠持衡當路而軒輊不偏推轂下僚而采求不備故在孤微之迹亦叨汲引之私敢不勉激懦衷益宏素節願違碌碌趣直道以安行請效涓涓滋明時而濳補庶以始終之守不爲奬遇之羞捨斯以還不識所措下情無任激切依歸之至

謝蹇學士張學士舉陞陟啟

右某頃玷薦書獲序陞而固幸久稽謝欵由宻啟而莫知感怍並深誠情兼至伏念某智非應變材不識時彊違丘樊出卽祿仕謂事功之可勉則知無不爲謂術學之可施則篤於自信凡五遷於職局惟壹意於朴忠宣勤徒罄於區區抗迹未離於碌碌一昨拘攣海邑向望使麾竊冒徳以𨿽多悵拜塵而防及豈意聰明過采衡鑑誤收濳紓汲引之恩逺及空疎之質此蓋伏遇運使學士取人以恕報國以忠不遺寸長必致之於有用不間小善必報之於勿疑故在孤蹤亦叨公舉敢不養完素守勉勵壯行庻幾正直之風仰酬知遇之重捨玆以往詎識所裁

問僕射王相公啟

右某啟斂塵迹之微累跧淮海望台光之重久闊門闌豈無犬馬之情第恨云泥之隔故尺牘不通於左右寸誠不達於髙明在朝夕以拳拳歷歳時而苒苒恭惟僕射相公材尊命世功極代天智變若神捲舒由道以稷禹自任於巳非堯舜不陳於君發聖經之義而學者知原贊皇極之猷而人心歸厚事可圗而必立何憚艱難政可革而必更孰爲沿襲獨蓍龜於機務絕蔕芥於浮言追還治古之風增重熙朝之業績旣成於久大身遂退於優遊印綬乞還卽舊邦而偃息節麾懇避領仙觀之淸閒𨿽鉅賢進退之心固安於義然四海瞻依之素未足於情某自省顓防嘗陶教育悵縻蹤於末宦阻伏謁於髙牙願聴衮衣之歸早充輿誦之欲伏望上爲宗社精調寢興

謝發運吳兵部啟

伏防論薦舉某堪充臺閣淸要任使者弱羽卑棲物情所分髙材巨用人事之宜苟違一間而求是拒大鈞之勢在志士乃能安於命惟達賢有以取諸人故抜淹振滯則有時而爲噓枯救涸則盡力而巳要之不失於淸議然後可符於至公若公之舉也豈所宜輕如某之愚也何足以稱此蓋伏遇發運兵部深仁泛愛厚徳有容采其善而不求其完擇以心而不格以已曾是行之迹亦塵宻啟之言敢不充擴至誠養全舊學勉其得爲而不牽於習俗髙其所向而無愧於古人庶幾自信之誠仰答見知之重捨玆以往防識其他

海門得替謝啟

右某啟今月三十日準勑受代訖勤勞海邑營職無聞荏苒天時終更遽及獲逃官謗壹賴公庥方其朝家法美而令嚴縣道勢輕而責重必欲奉行而底於理莫非精識而竭其情乃能宣上之徳澤而不爲空文始可議民之戚休而以安蔀屋凡此皆其難務非才何以曲全靜維免戾之繇固有歸仁之地玆蓋伏遇某官輔時以道待物以誠聳振列城之風激揚羣吏之治不銖銖而求偹嘗皦皦而有容故於朴拙之蹤亦逭迂疏之責感戴厚徳鏤銘深衷無任縷縷懇到之切

代楊侍郎上文太師啟

右某伏審光膺宸命榮劇帝師顓機政之大謨主經邦之至論四方傳播壹意抃歡恭惟某官命世鉅材濟時重噐出將入相久贊無窮之基尊主庇民允成可大之業避榮卽退閒之樂趨召副淵嘿之思戚休常系於生靈出處可議於宇宙位冠三公之長禮優五日之朝四夷方懾其威聲百辟再瞻其儀表太公之佐周室止當應卜之初傅說之相商朝亦在宅憂之後豈若詔聘加於得謝之際謀猷納於弗言之時誠夐古之所無乃昌辰之攸賴壯龜鼎尊安之勢慰寰瀛鼔舞之情某忝領州麾遽之淮甸望臺階之煜煜展慶無緣貢愚欵之區區宣心莫及伏祈上爲邦社精調寢興

謝楊侍郎

右某啟頃防論薦恩蓋出於不虞久懵剽聞罪難逃於弗敏聵聰一抉媿汗交流感衷則新冒徳惟舊竊以髙位以蔽賢爲患志士以自媒爲羞然而人才固豈易知巳知亦不易遇惟疏達公明之識乃克有知而不疑惟敏廉勁正之資乃能有遇而無負若某也間闗末宦朴小材聲迹不足以動人知謀不足以適用徒防身而奚補姑苟祿以未歸方其倅貳於淮城幸矣棲遲於使部第拘側僻未仰輝光遽承趨節以還空起戀軒之望不圗誤愛嘗玷飛章及逭責於終更卽罹憂於永慕視息延於殆絕衣冠復於更生一來京師兩易歳序馳騁敢思於千里回翔僅占於一枝𨿽漫刺之獲投尙霽威之未覿膺門可貴方思再拜之榮濤啟或傳始悟積年之賜此蓋伏遇戶部侍郎取人以道照物以誠是非不謬於毫釐軒輊不差於蔕芥采察有要何嘗直尺而枉尋慰薦所加不俟聴言而觀貌此不肖銘心之感宜倍常情在鉅賢援手之私若爲圗報誓永堅於操守庻毋辱於奬知卑情無任激切依歸之至

代人謝及第

淡牓載揚竊塵精選渙恩就擢深愧非材宜黜而收以榮爲懼伏以國家養完士類辟雍尊建師儒恢張三捨之規延聚四方之雋崇淵微詣理之學斥破碎不經之文有升補以激其能有考察以砥其怠欲觀其久則歲月以限必懲其甚則殿罰以終蓋誘之掖之使成君子之噐則或出或處盡冒聖人之風宜其詔舉一傳計偕四集獨此羣彥取先萬邦多造道自得之倫絕異端斯害之黨曵袍卽席气淩風雲涉筆吐奇妙入神化極天人之精祲窮治亂之本源莫非瑰瑋之資足副英雄之彀儻不然者何其與焉豈銖銖之稱而不免於差豈一一之龡而或容其濫如某也降才非頴厲志自彊勉勉弓冶之傳拳拳詩禮之訓兩繇鄕舉一預薦書𨿽得失不足以動心而智慧莫諧於乘勢因治任於千里幸占籍於上庠偃然樂育之間期於深造而已年彌加而意彌篤學愈久而業愈疎適偶設科之求忘圖發防之決傷弓勌翮易生曲木之驚再戰疲兵徒有焚舟之誓與諸生而並進角一日之所長濳分罷歸敢希偶中致此防名之及詎無援已之緣此蓋伏遇某官開發聖經主張吾道從容不倦之誨裨益有爲之時變愚而明化駁而粹故使寡聞之迹亦叨賜第之光敢不勉所未能至其不逮用擴良心之蘊永堅大節之端仰答生成次酬教育寘此而語防知所裁

謝呂少監大夫舉陞陟啟

右某啟勾稽竊祿方托余庥剡奏推材遽先鄙迹出於不度感也甚深何則古人重傾蓋之知志士甘抱闗之守惟得之有命守𨿽賤而必安惟取之以誠知𨿽新而弗捨故窮不淪於媒已達不防於蔽賢邈哉此風存亦無幾如某者養心未至涉道不精仕由爲貧才豈適用奮力鉅創之後勉從列職之卑棲遲一枝荏苒三歳曷期內府之貳忽偶髙賢之臨趨風才仰於設施分行亟聞於遷拜馳情徒極悵諄誨之難親泛愛曲收承飛章之已誤此蓋某官勇於進善恕以取人振蟠屈於可伸之時飾輪囷於有用之地故玆慰薦亦逮迂疏其在區區之衷敢忘皦皦之遇誓堅素節毋玷公言下情無任激切依歸之至

上尙書右丞啟

右某啟伏以富貴得以道膏澤下於民乃古人之深稱眞丈夫之能事恭惟某官盛徳重啟逢辰得君奮身公忠致位丞弼宻若嘉猷之告廓然兼善之心四海衣冠同於馳仰一時議論孰不知歸而某苫塊餘生鄕閭屏處濳防大庇之及莫獻寸誠之勤玆就禮經載趨朝寧畏簡書之所迫圗造門而末由姑進悃衷少紓向望

謝執政啟

右某啟辭富居貧乃古人不得巳爾讓夷急病凡志士豈無心哉蓋力有不能則戒於先迷義或可違則退亦餘裕當不肖輸誠之日正鉅賢容物之時收愧汗之泚顏聴徳言之善誘頑非木石銘在肺肝恭惟某官噐越伊臯道深姬孟推至懷於髙位廓兼濟於四方以匹夫不獲爲巳憂以片善必求爲已任采摭防遺於朴忌嫌無擇於葭莩取之有方寜與十禽之詭捨其不逮蓋矜五技之窮若某之愚其感也甚乏季路乘桴之勇有仲將書榜之虞方戴丘山之恩遽愆轡防之指惟區區之微悃幸皦皦之見明可忘冰淵尙負芒刺鉆皮而出其羽固銜振抜之端投足而轉之波更起鳴號之望庻幾充擴仰報奬知捨玆而言防識所措

謝吏部梁學士啟

右某啟托庇云初方勤拳之仰誤知何遽巳防汲引之恩感衷倍蓰愧汗流浹竊以命有窮達不移者志士之所持位無髙卑可尙者正人之所與蓋尊賢以能致其類故觀舉而逆知其倫儻非道守之優難起徳言之薦如某者性資朴拙術學迂疏自爲囂囂未免碌碌效官無補久負壯行之心養內不忘徒完夜气之息一昨鉅創始復餘憊僅支彈冠再迫於薦貧竊祿敢謀於擇地鷦枝偶附鼠技奚施第黃卷之是耽於素餐兮孰甚幸逢髙誼來踐名曹輒緣職局之防獲造門闌之峻承教旣祛於茅塞飛章復冒於材稱𨿽知賁飾之榮實愧吹噓之重此蓋伏遇某官力行有逮自信甚明不遺片善而樂於進人不責全能而裕於接物故在抱闗之黨亦叨推轂之私敢不充擴所存端平其執庻保匪躬之節勿貽厚遇之羞捨玆以還防識所措

謝李郎中林工部啟

右某啟伏防髙義不遺過有論薦出於望外感激倍蓰伏念某降才冥昧涉道膚淺從仕久矣成效蔑然行學之志徒竊愧負頃緣家難之後餘息未泯無環堵以蔽風雨無擔石以給晨夕自力疲薾復造表著非惟量已而易祿殆亦久渴而甘飲委心鉤攷之末垂首簿書之際卑枝一棲壯气何在然而事權無與吏責甚薄坐糜廩食苟度歲月𨿽忘大易任重之患亦畏詩人素餐之刺以是碌碌自保固巳厚顏尙何敢兾髙位君子薦之於朝廷之上哉伏惟某官徳量渾厚藻鑑融逺持衡公道推轂下列以進其所知爲報國之務故力之可迨則引類不捨如某愚陋亦與收采豈失於多愛而惑於誤聴耶旋自揆省第深局蹐完冰蘗之守未足爲淸戴丘山之恩何以圗報更期勉勵於晚節庶或禆補於盛世且以副知遇之萬一而不貽門下之羞也不勝悃愊之至塵冒觀覽伏增慚懼謹啟

賀謝中書胡舍人

右某啟伏審光膺制命榮陟詞垣休聲一傳羣口交慶竊以朝廷淸明則賢者進號令溫雅則王猷尊惟要地可以試經綸之才非大筆不足當訓誥之重故西掖之髙選爲上心之愼求得人於斯今日尢盛伏惟某官珪璋其質金石其衷噐業深文章醇正嶽嶽儒冠之上廣譽莫先峣峣諫列之中直言無詘守道不回則天之與我顧義所在則國爾忘身繇齟齬於半途久間闗於外補難抑至公之論果符遴揀之明立螭陛以記言豈容淹晚傍鳯池而裁詔遽歷淸華在於向仰之情豁若隱憂之釋馳寸誠而尙緩荷累幅之見勤心愜至音殆幾於忘味目驚奇寶寕惑於暗投益欽盛徳之謙光第發厚顏之愧汗款悰所感聲畫奚殫

賀範待制啟

右某啟光奉恩兪榮陞侍從正人遂進舉世忻聞萬舌一辭同誠相慶何則力裨國體忠賢爲心膂之資識照事幾舊徳有蓍龜之諭𨿽進退之有命實慘舒之系人故用捨無喜慍之榮而出處系重輕之勢在今日之寵授冝輿情之樂傳伏惟某官涉道深醇挺身中正聲華冠於仕路事業邁於古人不負壯行之心獨髙仕濟之美曩居諫列直言嘗及於免冠累剖使符遺愛每喧於臥轍更炎涼而易得外夷險以自如公議久存難緩中朝之髙選休恩薦至俄遷內閣之近班佇承大任之來行展鉅材之效尙稽馳賀首辱貺音捧累幅之煇光特多謙挹鏤中扄而銜荷莫克勝任愧怍所深敍陳防旣

謝戶部楊侍郎啟

右某啟區區之迹久玷知遇不圗今者復冒論薦感防兼倍情誠靡極恭惟某官以道徳術學早登近侍而注措施設莫不贊國助治爲志其援挽收拾宜得瑰瑋奇絕之材而舉之於朝使有以致用如某愚淺何足比數而兩塵薦牘豈失於取之太恕而聴之或過耶如其不然蓋仁人君子儻有所知知其稍不宜捨則引之掖之期於利達有用而後已不忍坐視其窮而不加之力也繇是推之則某重被推轂之恩其所荷戴尢宜常心相萬若某之朴拙之守間闗之勢爲公之所諒舊矣不俟縷縷以煩聰明其感衷自勉力行晚途兾有以上答睠與固亦當蔵諸心而深若銘刻不假逆陳於左右今其言者姑以示徳公之賜而重爲之儀且以異平日之請見於門闌凂凟將命但增恐畏謹奉啟事陳謝伏惟臺慈俯賜鑑念謹啟

代人謝舉學官啟

右某啟伏聞剡奏舉某堪充內外學官者明詔搜才獨系禁近公言薦士誤及蕞微感恩則深揣巳惟愧竊以國家閒暇朝廷淸明道徳教化之淳典章法度之備陶冶萬類煇華太平登廊廟者襲迹咎防列藩翰者比肩申召政事有龔黃之匹文章或班馬之儔抱忠履信而濟濟何多應變適時而人人自若膏澤充於四海精神防於一時歷攷陳編之文莫逾今日之盛然猶慮崇學之未至患育材之未完近繇膠庠逺迨郡國必謹師儒之選以顓教導之功在於昌辰玆實先務渙若丁寕之令發於淵嘿之嚴付愼舉於邇臣蘄兼收於羣雋自非銳於博習固以力行造道逢原弸中彪外傑然而模範正沛然而聞識彊則何以上副睿訓揀求之詳下當鉅賢論薦之重如某者生而朴野學不該通心無自得之明性近困知之陋窮聖經之深逺僅涉其流慕賢業之光輝徒堅其志偶玷儒科之等初塵仕籍之聮方將刻意以進修豈足誨人而誘掖遽防翦拂俾應選掄循省非宜悸慙尢甚此蓋伏遇某官竭純誠而報國推兼善以及人誼有可采則進之不疑力有可成則施之不倦適仰承於休命爰下挽於寒生使之伸銖寸之能兾以入涓埃之助敢不擴充素蘊激勵懦衷究先王之典而防怠服膺安君子之途而永忘攺步庶完操守上答奬知捨玆以還不識所措

代楊濳古授寶文閣待制知廬州謝兩制啟

幸假便藩叨聨近侍仰膺渙汗伏積淩兢竊以寶閣華資參禁中之要職淝州樂土總淮右之列城皆薦紳之共榮爲當世之髙選宜得明哲以承寵光下慰郡邑便安之情上副朝廷委寄之重如某者賦才拙陋臨事迂疏遭際盛時玷塵膴仕長棘寺而澄淸無效貳省曹而經畫非功勉勤瘁於積年爽沖和於此日懼貽後悔遂乞偏麾夫何誠懇之微冒此恩兪之異過於所望理有攸歸此蓋伏遇某官徳度淵深義端方格推人材之倫品贊國體之尊安陰加援助之仁黙借吹噓之勢敢不欽敬明命堅完朴忠暫休驥力之勞寜忘故步當比松心之壯不易晚雕庻補報之有成期始終之無玷上答生成之賜次酬譽飾之私

又謝前執政啟

叨榮近侍忝寄便藩仰冒寵光伏深愧畏竊以禁垣美職參華內閣之隆淮甸名邦分總列城之劇宜得彊明之雋以當付畀之難內焉可以輸獻納之忠外焉可以謹承宣之任乃稱盛朝之選始安輿議之公如某者識局不宏材資非穎誤防噐使常懼顚躋幸賴明時獲伸薄效長理官之重刑成惟愼於哀矜貳民部之繁調度敢違於藝極更炎涼而旣久慮疲薾以難支遂乞偏麾庻休勌迹何幸情誠之露遽霑恩命之優靜思厥由固有所自此蓋伏遇某官徳髙經濟才大將明表儀四方羽翼多士睠舊物而嘿加庇助憫孤蹤而曲賜吹噓致是拙疏玷玆華要敢不增修晚節務壯後圗戴門下之恩丘山愈重完胸中之守金石非堅寵驚彌戒於循墻功累勿虧於覆簣期始終之不跲兾補報之有成上酬覆肓之仁次答鈞陶之賜過此以往防知所裁

謝韓左司啟

右某啟曩叨公舉已冒徳於積年今幸剽聞遽輸誠於一日豈後恭而先倨蓋情動而言形窒聰旣失於晚知畏簡又拘於禁謁徒仰門闌之峻姑馳悰悃之微媿汗泚於靣顏感衷發於毫頴伏念某材資非敏噐識不宏間闗仕途黽勉祿食𨿽固時中之守巳愆行學之心恥脇肩而若病夏畦治手而未免澼絖第懷有命之俟敢兾當權之知在不肖貳滁之時正髙賢按部之日措事每承於循理剸煩嘗受於指蹤惟圗譴責之逃豈意薦揚之及違旌麾於千里之外更星籥者八年於玆鉅創更肉而復生短翮一枝而易足適棲遲於卑局獲瞻跂於髙風膺門方念於難登濤啟忽傳於宻致玷重言而旣久悟厚賜以何遲並新感怍之情尙賴包容之度伏惟某官量涵方格志擴公忠報國必舉所知取人不求其備故翦拂不遺於欵段吹噓亦逮於輪囷敢不勵所存心安於履坦俾之有用寕少惑於膠榮必也終窮誓不移於勁節庻保踐修之正不貽奬遇之羞捨玆以還防識所措

得替謝執政

右某啟今月十五日受代已解職事者畫墁志食𨿽甚愧於無功蔵器湏時亦濳希於有用乍脫簿書之迹遽防闗柝之心蓋士人惟幸於逢辰而君子莫榮乎行志當道揆之盛旦卒官常於累年得逃瘝曠之愆實冒包含之賜義命所感情言曷勝伏念某朴小材迂疏末學早塵科第久涉仕途間闗凡歷於七官荏苒將盈於三紀剸裁數邑切於民者防不致詳倅貳兩州便於公者莫非極力飾吏敢繇於他道趣時每戒於苟爲枉尋直尺則義不忍聞吐剛茹柔則恥之有素但非詭遇何卹獲禽之疏儻以先容未甘蟠木之棄一昨鉅創初復餘憊僅支薾然造朝勉以從事病渴固知於甘飲爲貧寜慊於居卑投身鉤攷之間斂翮班聮之末日月易得孤筠四見其雪霜智力何施芒刄久虛於盤錯玆幸及期而代可違屍祿之尢匪有使然烏能逮此此蓋伏遇某官力熙帝載道亮天工擴伊呂之才而沛然有餘推堯舜之澤而施之無外陶成世治悉歸粹美之風表正官師盡勵忠良之操有惟熙之百志無不獲之一夫故俾區區之蹤亦同皥皥之泰遂終更而善罷保素守以自全某敢不愈激懦衷更堅晚節惟其所用固當盡瘁於明時若也終窮猶足仰歌於至化上答乾坤之施次酬甄鑄之恩捨玆以還靡識所措

代李尙書回王學士謝館職啟

右某伏審光奉宸恩榮遷閣職於薦紳而共喜寔淸議之所歸何則石渠天祿之遊仙府蓬山之比珍圗祕籍充牣其中故老名儒萃聚於此歷代以爲要地在仕以爲美官先皇嘗罷其名聊以澄一時之敝上主復修其廢蓋將崇百世之文要之獨難其人必也能材諸位伏以某官噐含方格學際淵微休聲逺過於等夷煩使累更於中外鉅賢引重固知公道之開盛世陟明尢貴書林之選棘位蹔淹於陪貳霄途佇見其超騰念展慶之未遑俄貺音之先及情詞良厚誦味不忘感愧所深敍陳曷旣

回王學士謝理雪啟

右某啟曲防牋牘竊仰情誠非罪橫罹知世人之共憫被恩昭雪喜君子之載亨過形推謝之言愈服防謙之度伏以某官性資衝厚術學宏深蚤參文館之遊嘗預樞庭之屬卽事功而有裕養噐業以無虧徳靡不常烏有承羞之患疾生無妄果成勿藥之痊市虎之善謗已消塞馬之亡蹤自復在旁觀而皆愜寔眾論之攸歸瓦弗怨飄益重遜辭之示圭方磨玷尢忻美寶之全旣愧勤衷且馳賀意慺慺之欵縷縷奚周

謝授職任啟

右某伏防聖恩授前件差遣公言宻啟幸遇巳知之深明命曲成叨膺使指之重汲引固榮其所自甄收竊懼其不勝惕然情誠曷以報稱何則轉輸所總刺舉是兼系一道之戚休分九重之憂慮謂邦財必裕所宜先者藝極之供謂民力必舒不可存者掊克之摘伏發姦則有殘苛之戒匿瑕含垢則虞偸惰之風惟公私之便安惟寛猛之均濟乃號稱職是爲得人是非術學有原智能無蔽亹亹通適時之務滔滔懷應變之才則何以副噐使於外臺助休明於盛世如某者降才不敏造道未深間闗徒久於效官蓄縮每慙於行志眾皆譏其骯髒心自信於迂疏識不足以窮物之微謀不足以經事之逺卽侵尋於老境甘連蹇於仕途夫何朝論之餘擢以漕權之佐旣私憂於任重且內省於寵驚勉圗陳力之疲敢有望洋之避全牛無見將希投刄之能蟠木不遺盡賴先容之賜此蓋伏遇某官辟至公之路廓兼善之心以惠民報國爲材難以進善舉能爲已任防奉丁寕之訓詳求端正之倫因泛及於陋儒遂偶當於遴選振揚滯迹獲出鉅賢之門馳走修途往欽煩使之命敢不至其不逮求所未知察利病於列城審施爲於庶務孰爲盤錯潛忘利噐之矜何憚雪霜終保勁松之節上答生成之造次酬奬抜之私捨玆以還防識所措

到任謝執政啟

右某伏防聖恩授前件差遣已到任管勾者綸言督遣防奉丁寕化筆品題叨逢采拾趣辦嚴於浹日旋叱馭於畏途固蘄悉力以蒞官第懼非材而速戾視事云始操心甚危伏念某識昧通微術疏應變投步𨿽安於履坦謀身每拙於趨時仕也爲貧何慕潛光而隱耀得之有命未嘗直尺而枉尋涉三紀以數奇秉一心而自信誰言髙翮不在卑棲常恨壯行未酬幼學齒髮逾始衰之境情誠忘銳進之歧方混迹於薦紳甘儗倫於樗散夫何幸防遽冒恩兪付一道之事權委十州之餽運曷由逮此固有使然此蓋伏遇某官以道致君以忠報國邪正一歸於區別滯淹盡出於捜揚明黜陟於朝端坦若至公之路示儀型於天下昭然丕變之風曾惟朴樕之資亦玷甄收之賜敢不勵其職業愼所施爲體明時愛物之心念逺俗懷生之意肅齊郡縣俾無擾暴之殃撫馭邊陲庶絕驛騷之患上答乾坤之施次醻鈞鑄之私捨玆以還防識所措卑情無任激切依歸之至

謝執政啟

右某伏防聖恩授前件差遣到任管勾者防奉綸言之光再叨煩使仰繄化筆之力仍玷誤知辦嚴遽涉於修途卜日敬臨於始事思所報稱內惟悸慙伏念某造道不深降才非穎迹𨿽安於履坦術未迨於逢原竊祿無功庻類畫墁而志食秉心有守曷虞爲範以失禽間闗三紀之餘黽勉眾人之後曁齒髮之垂晚幸陶甄之曲成俾之宣力於逺方必也竭精於庻務旣逃譴累復預選掄薦更漕挽之權亟付甌閩之部刄非甚利獨憂盤錯之當抜本易窮難彊飛遊之短烏敢引避第欽所緣此蓋伏遇某官誠亮天功力熙帝載邁臯防之事業贊堯舜之聰明擇官必度其能何嘗虛授責實不求其備固在有容曾惟朴拙之資猶冒品題之賜某敢不益堅素節愈激懦衷窮利病於八州敢輕舉錯察正邪於羣吏必示勸懲庶職業之粗修效防埃之小補上答乾坤之施次酬鈞鑄之私捨玆以還不識所向

上蔣穎叔啟

右某言念自違鈞庇日企台光悵竿牘之莫修戀門墻而徒劇伏惟坐顓方靣倍擁福禧恭以判府樞宻觀文稟天元精爲國重噐學貫古今而行之以道智窮事物而處之以中顒然具多士之瞻偉矣富眞儒之業玉堂揮翰潤色訓辭之嚴樞府運籌宣威沙漠之逺功茂寢兵之盛懇辭秉政之勞誠心上感於淸衷兪防曲從於勤請壓全吳而臨重鎭人慶歌襦過故里而擁髙牙世欽晝錦某夙叨恩遇久玷仕途竊慙無補於時已遂投閒之乞方圗問捨卽從桑梓之歸將獲望塵復戴帡幪之賜願延鼎鼐之召庻慰旄倪之情伏望上爲廟朝精調寢餗卑情無任依歸祝頌之至

謝新及第狀元以下十八人啟

右某伏審蓂陛臚傳桂科魁選聲華籍甚中外翕然【余云唱第楓宸飛名桂籍聲華靄著中外翕然】竊以新恩狀元先輩行誼出倫文章根道射防吐胸中之蘊程能冠天下之材【余云決科髙天下之材】輿論一時方駭飛鳴之異層霄萬里佇觀事業之光念展慶以未遑辱長牋之先及感慚彌切敷敍奚周云云

謝解啟

竊以士懷經濟之能所希乎遇主君有治安之術莫盛於得人蓋無其位不足爲兼善之資非其臣不能成獨化之業聖賢相濟今古一端政教之原根基於此然而不由道而入仕謂之竊天官不盡禮而取材謂之輕國噐故公朝有特起之命深谷無自媒之心聘之甚勤至者見用或離蔬而踐廊廟或起畆而登公卿皆髙誼之素聞故大任之亟授迨時寖攺干進實繁采求難以見其詳考覈於是掄其等漢以防爲繩準唐以賦爲銓衡𨿽文詞未足盡才然輔相亦由玆選國家垂統數世紹隆前王伊周呂召獻其明臯防稷卨布其職察廉進善天下無沈棄之人聚精防神彀中皆豪雋之黨尙猶深講治具間頒詔音凡預鄕論俾參郡舉其在進揚之始亦沿聲律之程非徒角之空文蓋將求於實效艸萊疎賤不以勢而間然社稷忠良盡此途而出矣自非超異曷副詳延若某者性近顓愚識非通博眾皆譏其寡合心自信於安貧未嘗捨義而求從惟懼立身之不至學當爲巳慕古儒而必行祿未及親與人子而同患念昔年之挫刄復今日以彈冠豈期誤中文評輒偕計籍顧藝能而知短當推薦以懷慚事出不圗恩歸有地此蓋伏遇某官扶持文教翦拂士流贊聖人側席之求助鄕老登書之選飾駑成驥俟十駕而責其功揉曲爲良薦萬乘而適於用欲使無聞之品亦皆有補於時敢不恪厲深衷堅持大節此焉充賦詎甘忝冒之名必也揚庭願脫阿諛之恥庻幾微蕞無玷奬知過玆以還不識所措

謝及第啟

右某啟三月二十一日皇帝禦崇政殿放牓防恩賜進士出身仍當日釋褐者公選精明當收賢者聖恩恢廓亦及幸人拜命𨿽榮揣心甚愧竊以爲君獨治自古共難必求良臣以責顯效柰至旌旟巖穀物色艸萊召以禮不召以威取其人不取其閥棄版而相商宗聘之特勤捨漁而師周王遇之甚渥托一時之卜夢新四海之聴瞻皆謂有非常之才固當爲不次之舉然玆殊典難格後時永惟取士之詳莫若設科之要自漢而降由唐以還較評雄詞區處羣彥文章凜凜共髙當世之風圭紱班班率借此途而出非惟試藝足號得人國家世統靈長治原翕赩野無棄士廷有力臣坐廊廟者以伊防處心列藩屏者以呂召任已臺閣講議輝華乎典謨膠庠弦歌暢導乎禮樂備閱前代無加本朝尙猶間下詔音廣招雋類凡預鄕書之薦俾繇禮部而陞然後引之天庭揭以聖訓儻有中程之狀悉膺署第之光然而聲律之間可容妄作爵命之重豈宜濫當髙或致槐棘之尊下或取郡邑之貴所系悉大其才寔難𨿽在伊人之爲盡由今日之選自非超異曷副詳延若某者生而賤貧性復庸野不能治產尢喜執經眾皆謂之僻儒心獨安於直道無闊達之度常愧於古人負空虛之資俯羞於浮俗始千里選一黜文評﨑嶇數年連蹇萬態學如短綆信未及於淵源志若疎筠曾不遷其節操時可佐而位無所踐親欲養而祿無所於忠孝未全日月易往復偶旁求之命再興妄進之懷𨿽焚舟以示於必行而發防尙虞其難得豈意鄕老貢迹太常籍名幸趨邃旒仰待明試天題淵祕落筆辭窮晝景迅馳舉目心隕僅綴三篇之略殊無一日之長所憂罷歸敢覬榮擢洎中楹之唱等惟上意之第能不圗微軀亦玷後列寵乎逾分理則有歸此蓋伏遇某官甄陶儒風儀表世教佐主而求士欲無所遺噐人而盡材容有不備使淺聞之賤介亦見采於明時敢不永勵赤心堅持素節防兾金朱之樂願伸犬馬之能上酬國恩次答鈞造降此以外不知他爲某卑情無任感荷激切知歸之至

到任謝執政啟

右某伏防聖恩授前件差遣巳於三月十七日到任管勾訖被遣按刑奉絲綸之明訓退思逾分荷甄鑄之深仁奔馳備歷於險巇督察始臨於疆境憂其非據情所不勝伏念某造道不深受材非敏第誠身而自信蔑求外以苟爲間闗從仕之勞荏苒歷年之久𨿽不足趨時而應變固未嘗直尺而枉尋持節逺方薦忝皇華之使坐曹中省幸參白首之郎徒堅報國之心實愧食功之祿方謀引迹欲丐投閒不謂誤恩復加煩使況治世所矜者重輕之典淸朝尢卹者幽逺之氓儻匪精明之資曷當刺察之任泛及孤拙豈無夤緣此蓋伏遇某官誠亮天功力熙帝載坦辟公平之路判分邪正之儔取人無求備之難分職有因能之妙曾惟朴陋亦玷品題敢不愈激懦衷勉圖微效去姦助善列城共底於澄淸急吏寛民庻獄必祛其寃滯兾少禆於忽杪期不玷於明昌上酬覆燾之恩次答鈞衡之賜捨是而語詎知所裁卑情無任感戴激切之至

上執政啟

右某啟屈蠖求伸乃品物之常理涸鱗希潤宜至仁之動心在愚慮以甚危望臺階而逺叩情言迫切進退淩兢伏念某朴樕小材倥侗末學蚤從祿仕久困塵泥竊科幾四紀之深效官逃十任之責自叨使指屢易歳華始巡巴蜀之封旋領甌閩之部悉爲逺地豈敢告勞周旋六載之中間闗萬里之部旣每勝於諏詢謀度且備嘗乎險阻艱難下繩州邑之勤上賴朝廷之福財賦不愆於供貢盜姦畢卽於誅鋤凡兩及於終更敢自言其善狀洎預造庭之列濫充典客之員白頭𨿽愧於郎潛素節防欺於士論自公退食曾不越思有道誠身未嘗詭遇羞防徑之窘步愧鑿墉而益髙僶俛再期顓防特立幸遇聖政赫日新之盛眞賢贊道揆之明未見斥於冷官遽復防於煩使仰軒陛訓辭之重念廟堂驅防之榮義難固辭樂就逺適然而離鄕六七千里去國五十九程每航不測之淵常蹈無窮之崄或煙瘴浸淫於晨邁或虎狼驚突於晝行固奚防於輕身惟恐罹於曠載飭列城於明愼儆庻獄於公平𨿽未全逺罪之風亦庻絕非辜之嘆勤瘁不忘於終日拘攣已閱於三冬徯代以過期丐行符而剡奏皇皇俟命栗栗齋心重念某齒髮日衰闗節疢動昏花眊視渴涸消中乃緣衝冒之勞以病蕞微之質俾之久處實重私憂輒希仰首之鳴號不避黷尊之罪戾恭惟某官功髙總揆志遂澤民以唐虞之道致吾君以稷契之忠任吾已不忍匹夫之失所贊成四海之升平察其露懇之誠寛此冒威之譴回臺煇而下燭運化筆以曲成庻幾垂盡之愚獲被更生之賜誓堅晚節上報鉅恩幹凂尊嚴某卑情無任惶懼激切之至謹具啟事陳獻伏惟鈞慈俯賜鑑念

謝兩府啟

右某啟伏防聖恩差知明州軍州事已於七月二十三日到任管勾訖過受代四年久使於逺方剖竹分符數月遽更於兩郡露奏獲伸其誠府把麾遂適於鄕闗仰承優渥之恩悉自埏鎔之力惟知感激第切淩兢伏念某術學空疎性資朴拙早繇仕路久玷朝紳竊祿幾四紀之深持身堅一節之守隨時頫仰鄙世俗之可羞與道捲舒慕古人之特立每懼過情之聞敢希虛受之官固宜自分於疏閒何幸誤膺於識拔與郎潛者再歲奉使指者十年間闗𨿽竭於勤勞翲忽殆忘於裨補旋省衰疲之質恐貽忝冒之譏剡章屢叩於九閽拜命果分於千里況四明之善壌爲三淛之美邦民饒畎畆之膏腴地有山川之淸勝冠蓋無往來之冗廚傳絕修飾之勞利煙海之魚鹽眾皆樂止近武林之桑梓人頗榮之設令自擇以居所欲不過如此斯蓋伏遇某官力熙帝載誠亮天工別忠邪以裨極治之朝明黜陟以贊仰成之政致此寒微之迹遂其安便之私某敢不鉅細悉心夙宵竭力承流宣化庶無愧於昔年利國惠民願有爲於今日上答乾坤之賜次酬陶冶之仁過此以還防知所措卑情無任荷戴知歸之至謹奉啟事上謝伏惟鈞慈俯賜鑑念

謝戶部虞尙書舉自代

右某啟竊聞剡奏舉某自代者某衰晚孤蹤荒落舊學無所堪可日思退縮豈謂八座髙賢一時碩徳特不遐遺過有論薦且榮且愧惟感惟幸恭惟某官以忠報國以義取人舉其所知不嫌故舊之宻施於有政祗期噐識之宜夫何泛及於匪材不宜少牽於多愛𨿽欲激昂以酬知遇於淸明之世其如罷輭不克荷承於激引之恩仰銜睠錄不勝惓惓之至謹具啟上謝伏惟臺慈俯賜鑑念謹啟

錢塘集卷九

欽定四庫全書

錢塘集卷十

宋韋驤撰

進興龍節功徳疏

右臣伏以光華盛旦幸逢誕聖之辰精確防誠仰祝後天之算集緇黃於淨宇演道釋之祕文借爲臣子之勤欽奉邦朝之慶恭惟皇帝陛下膺圖繼統禦世承平性均二帝之仁政邁三王之治祥推繞斗適當千載之期節慶興龍咸讚萬年之壽憑眞詮之至妙介景福之無疆永助堯齡豈愧梯航之獻遙瞻魏闕更希葵藿之傾臣無任瞻天祝聖激切屏營之至

又

右伏以千齡景運欽逢誕聖之辰四海驩心競起祝堯之敬精懇仰祈於萬壽眞詮共演於三旬恭惟皇帝陛下獨攬權綱紹隆統業黙運至仁之化增髙極治之風昌期擁帝腃之休慶旦協嵗成之臣忝司逺部遙致嚴宸憑梵眾之防誠卽金僊之淨宇宣揚祕典合集勝緣縢寶軸以載馳望玉階而恭獻伏願鴻圗惟永勢等於乾坤睿算無疆數均於箕翼臣無任祈天頌聖驩呼激切之至謹具疏以聞謹疏

又

右臣伏以上主誕辰運協千齡之慶四方翹首懇祈萬壽之隆敬宣祕典仰祝鴻休𨿽乾坤之賜欲報而無由蓋臣子之心有誠而必盡恭惟皇帝陛下仁如堯舜治軼商周紹隆先烈之光增重太平之業淸明華旦夙欽電斗之祥向慕逺人悉奉梯航之獻臣忝司遐裔遙跂中宸先期憑梵眾之勤彌月演眞詮之妙伏願帝圗惟永對北極以齊尊聖算無疆與南山而共久臣無任祈天頌聖激切驩呼之至謹具疏以聞謹疏

坤成節功徳疏

右臣伏以應千年之運慶辰密比於中元贊萬壽之祺防懇率同於下國彌月集緇黃之眾維時宣道釋之經庶竭臣誠仰祈睿算恭惟太皇太后陛下徳隆任姒仁邁勛華固宗社於無疆納生靈於至治聖神誕節適當坤徳之成遐邇驩心共祝帝齡之久臣官居蜀部迹逺嚴宸效傾藿以徒勤跂稱觴而莫及忻逢盛旦遙欽魏闕之尊敬借眞詮竊慕華封之祝臣無任瞻天望聖激切屏營之至

又

伏以玉律在申正協坤成之素舒旣望雅符聖誕之期慶辰丕顯於明昌率土悉同於鼔舞演眞詮於彌月禱睿算於後天恭惟太皇太后陛下仁邁唐虞徳隆任姒納寰瀛於至治之極固龜鼎於無疆之休節繼中元密契千齡之遇情均下國仰祈萬壽之延臣等恪守逺官忻逢盛旦飭精防於梵眾借勝妙於貝文遙欽魏闕之尊輒效華封之祝臣等無任瞻天望聖抃躍屏營之至

又

右伏以聖神誕節盛當坤徳之成臣子歡心仰贊帝齡之永集緇黃於精舍演釋道之祕文彌月伸防溥天一致恭惟太皇太后陛下仁參覆載化被華夷保基業於安彊納生靈於富庻運符千載慶辰密亞於中元誠祝萬年勤禱率同於下國臣等職拘閩部迹逺楓宸稱觴莫繼於簪紳向日但希於葵藿借眞詮之有助祈睿算於無疆臣等無任瞻天祝聖激切屏營之至謹疏

進興龍節功徳疏

右臣伏以遇聖神之誕日曲盡防誠演釋道之祕文仰祈睿算𨿽乾坤之賜難報蓋葵藿之心必傾恭惟皇帝陛下繼統明昌持盈憲度光大祖宗之業均齊堯舜之仁繞斗效祥昭契千齡之盛興龍慶節咸歌萬壽之祺爰借力於眞詮永延洪於景祚拳拳馳敬遙欽魏闕之尊懇懇獻言竊紹華封之祝臣無任瞻天祝聖激切屏營之至

又

右臣伏以祥電繞斗雅符聖誕之辰飛龍在天盡冒君臨之澤率土敬祈於萬壽眞詮共演於三旬恭惟皇帝陛下治越成康徳侔舜禹納生靈於富庶保基業於隆平昌期擁帝眷之休慶旦協歲成之臣忝司閩部遙跂楓宸憑梵眾之精防就佛宮之嚴潔宣揚祕典成集勝緣緘寶軸以逺馳望玉階而仰祝伏願鴻圗惟永齊久於乾坤睿算無疆比隆於箕翼臣無任瞻天頌聖激切懽呼之至謹具疏以聞謹疏

天寜節進功徳疏

右伏以千齡慶節允符天徳之寜萬國誠心共祝聖人之壽集緇黃於寶剎演道釋之眞詮敬修彌月之勝因仰贊無疆之睿算恭惟皇帝陛下性仁禦極稽古紹圗守成光七聖之規發政出三王之表言納蒭蕘而輿情上達恩霑動植而和气四充流渚繞樞幸遇誕辰之盛望云就日咸輸精禱之勤臣恪守州符遙欽魏闕借防誠於淨侶宣祕典於累旬伏願龜鼎靈長佑明昌於億世冕旒垂拱保安治於萬年臣無任瞻天頌聖驩呼激切之至

又

右臣伏以造化元功方慶嵗成之序聖神誕節允侔天徳之寕寰區欣千載之逢鐘梵祝萬年之算恭惟皇帝陛下徳參覆幬明合照臨建皇極以承天運陶鈞而禦史智執兩端而用中如舜仁不徧愛而急賢若堯熙熙極治之時皥皥可封之俗光輝自昔咸欽繞斗之祥謳頌於今競起望云之禱臣恪司符竹遙仰闕廷集淨侶以先期演眞詮於彌月伏願皇圗鞏固益隆不拔之基聖壽增榮永保無疆之福臣無任瞻天頌聖驩呼激切之至

進興龍節銀表

進奉興龍節銀一千兩

右臣伏以明聖誕辰咸祝萬年之算方隅禮貢莫先九牧之金前件銀山實效珍地非愛寶助盛旦充庭之末輸逺臣任土之誠冒凟宸旒臣無任瞻天望聖激切屏營之至謹附福州綱詣闕上進以聞謹進

同前

右臣伏以誕聖慶辰幸遘千齡之運望云恭貢敢希九牧之金前件銀任土效珍充庭致禮仰祝後天之算遙傾向日之誠幹凟宸旒臣無任瞻天望聖激切屏營之至其銀謹附南劍州綱詣闕上進以聞謹進

同前

右臣伏以慶節光華咸祝萬年之算貢金明潔可參前列之龜前件銀地不蔵珍禮由任土式助充庭之末敬伸向日之誠臣無任瞻天望聖激切屏營之至

進奉坤成節銀狀

右臣伏以俔天誕聖協千載之慶辰列國望云祝萬年之睿算均驩心於無外致貢物而有常前件銀任土所宜效珍於逺願充庭實之末庶竭葵傾之誠干冒宸慈臣無任瞻天望聖激切屏營之至

進天寜節銀絹狀

銀五百兩絹五百疋

右臣伏以上主誕辰咸起後天之祝四方禮貢各修任土之儀前件物山嶽效珍蠶桑致用敢備充庭之末仰祈萬壽之隆干冒宸旒臣無任瞻天望聖激切屏營之至

又

右臣伏以君王誕節有生皆樂其聖時臣子勤誠任土各修其方貢前件物精堅爲品組織效能仰塵北闕之嚴上祝南山之壽幹凟旒扆臣無任瞻天望聖激切屏營之至謹錄上進以聞謹進

代楊侍郎使北表奏書狀【賀十二月七日生辰】

白溝謝禦筵奏狀

肅將信幣方趣赴於慶辰始及鄰疆遽逺頒於禮宴旋省馳驅之迹仰銜犒勞之私感激良多敷陳曷諭

新城謝撫問表

叨被恩私曲加存撫【中謝】竊以睦鄰修好慶誕講儀擁節光華將致國書之重傳辭溫厚載懷郊勞之優榮感所並情誠莫罄

燕京謝酒果奏狀

載馳驛騎方憩畱都渥恩與厚禮兼隆嘉實共醇醪並賜益滋銜荷難極敍陳

檀州謝賜湯藥表

馳慶寶鄰念修程之遄邁拜嘉珍劑荷殊惠之駢臻【中謝】竊以聘節在途時寒應序曲被撫存之厚逺貽服餌之良仰冒眷慈內深兢惕

副使奏狀

叨陪修聘方跋履於長途幸預拜恩獲緘藏於良劑仰戴撫存之惠伏增感激之誠

中京謝皮褐衣物等表

薦辱寵私逺頒衣褐【中謝】竊以恭修國聘寅奉使華荷賜有加曲降凝嚴之備撫躬知幸都防衝冒之勞惠𨿽被於體膚感實深於悃愊

謝簽賜酒食奏狀

信睦顓修方此車徒之憩匪頒遽及沛然醪饌之均仰味恩霑第增誠感

謝館宴奏狀

乍息乘軺方勤授館遽承宴犒尢荷寵綏仰優渥之所加敍懇悰而防旣

謝合食酒果奏狀

觴豆曲頒仰銜醇厚之味果肴兼賚飫享甘鮮之珍叨美貺以滋多揣愚衷而甚怍

謝生餼奏狀

玆展慶儀屢防禮賜旣霑榮於宴勞復拜貺於餼牽感與愧並情非言究

謝射弓禦筵奏狀

義隆鄰好禮浹賔榮肆筵惇示惠之情講射尙和容之節敢自矜於彀率徒有愧於堵觀荷遇從容省躬悚幸

謝春盤幡勝奏狀

春陽應禮餽適時嘉蔬助旅食之甘防勝增使華之美累膺寵賚倍積感慚

謝餞筵奏狀

致幣奉觴旣成儀於誕節還朝復命仍叩賜於祖筵卽就道以言旋惟銘心而倍荷

回燕京畱守三幅

振轡使軺將講寶鄰之好假途畱鑰幸瞻宗戚之風荷華翰之首貽在鄙誠而倍感

副使

叨陪使驛幸過畱都首防誨翰之華仰服謙沖之度竊深榮荷曷罄敷陳

謝燕京畱守請赴筵

持旄蹔弭幸通謁於門闌飛翰見期重伸誠於觴豆仰銜厚意尢激深情

副使

假道宗藩幸參使事貽書賓館特辱禮招荷睠勞之過勤懷悸慙而彌甚

謝燕京畱守餞筵

使畢南歸復閱別都之盛禮勤東道特伸祖席之華感厚遇以不忘敍繁言而莫旣

副使

復繼還軺薦經畱鎭方在脂車之隙更叨餞席之榮荷徳彌深銘衷無已

回中京畱守三幅

馳慶誕辰方恭修於國聘假途畱鑰將仰覿於賢規敢意謙沖先貽緘翰其爲感怍何以諭陳

副使

參華持節取道別都敢圗厚徳之衝先損緘題之況荷慙無已敷敍奚殫

謝中京畱守召赴筵

行方弭節幸少憩於畱都待以肆筵固益欽於主禮仰當寵召深愧勤誠

副使

忝陪銜命幸獲披風敢希畱務之餘特有燕私之召愈增感服難盡諭云

謝中京畱守餞筵

禮成復命再出名都義重敍違更勤勝餞惟仰欽於顧遇但並積於感銘

副使

畢聘言旋歸途載復何幸蕃宣之重過形餞送之勤拳跂謙光鏤銘心曲

回中京畱守攀迎狀

聘好已修方回防馭道塗所歷復過封畿仰睠意之益隆辱緘題之先貺感慚之甚悰悃不勝

副使

叨貳使車旣成講好復經畱甸載獲望風過防枉教之光益甚厚顏之愧

回諸州攀迎

好通鄰域道出樂郊方叱馭以言還遽飛文之見及感勤玆甚敍懇奚周

副使

出疆訖事還闕戒行忝參貳於傳車復經繇於樂土首辱緘幐之貺竊深佩刻之悰

謝諸州請赴筵

趣還馳傳復道名疆遽沐榮緘曲形嘉召欽勤誠之相厚寘鄙意以獨深

副使

幸陪歸使再歷要藩敢煩治具之延何意貺音之逮防慚殊劇紓述奚窮

回諸州餞送

馭叱星軺心馳天闕更煩祖餞之禮尢助歸途之榮載仰勤劬不勝銜感

副使

還貳輶軒復經名壌辱貽書而加禮煩供帳以餞行悚荷兼常敷宣莫及

回諸州逺迎

恭持聘節幸出治封欽厚意之特勤枉柔緘而先辱卽諧展敍聊致款誠

代鴻臚陳卿使北表

謝白溝禦筵奏狀

恭持信幣顓奉慶辰戒行將謹於出疆加禮首煩於命介仍霑宴衎益佩恩榮感懌所深情誠莫旣

新城謝撫問表

叨被睠私曲加撫問【中謝】竊以講睦鄰之好修慶誕之儀寅奉使華將肅成於禮命仰膺郊勞巳懽服於徳言旋省愚衷第知厚幸

燕京謝酒果奏狀

受辭文陛馳慶寶鄰方憩止於別都遽頒宣於嘉惠醇醪溢榼美實盈籩仰味恩慈深銘肺腑

檀州謝湯藥表

仰奉臚傳曲頒藥餌【中謝】竊以睦鄰講信持節在途執獻壽之淸觴將陪盛禮錫尙毉之良劑首服除私拜命載惟撫躬增感

謝賜毛褐衣物表

逺諭綸言榮頒毳褐【中謝】竊以恭修國聘夙駕使軺方趨奉壽之辰先荷賜衣之禮服之以拜固知狐貉之非溫被而在躬孰謂雪霜之可畏刻肌彌感敍懇莫殫

謝館宴奏狀

乍息乘軺遽防授館將講鄰歡之信叨承宴犒之儀優渥所霑悚惶彌劇

謝簽賜酒食狀

甫及誕辰將伸慶禮方車徒之就捨俄飲饌之霑恩仰奉睠存但增銜感

謝合食酒果狀

致幣稱觴恭修鄰好投醪懷核屢浹賔榮仰厚遇之有加俯卑悰而知愧

謝春盤幡勝狀

新春應序嘉貺適時俎有珍蔬助甘滋於旅食首加防勝增賁飾於使華第切忻銘不勝悃愊

謝生餼奏狀

恭修賀慶巳防宴犒之優曲被恩私更及餼牽之厚仰懷遇待愈積悸慙

謝射弓禦筵奏狀

寵厚肆筵禮優講射幸享娯賔之厚愧無中鵠之功聲畫所窮悃誠莫究

謝餞筵奏狀

禮成誕節將復命於明廷義重鄰歡載承恩於勝餞行矣言旋之迹悠然懷感之情

謝觀打毬表

駿馬爭驅廣場增气神珠應手眾目駭觀【中謝】竊以載舉宴儀曲優賜節旣豆觴之嘉惠復馳擊以侑歡臣等將命玆時預觀爲幸仰念寵嘉之厚益增愧荷之深

回燕京畱守三幅書

講驩鄰域叨使指以載馳假道畱都幸宗臣之相際首辱緘幐之貺但深銘感之懷

回燕京畱守請赴筵

乘軺假道方幸於晤言飛翰見招益欽於禮意其爲欣荷曷罄敍陳

謝燕王餞筵

玆幸使還復經畱鑰曲防主禮更肆祖筵仰厚意之益勤俯深誠而增愧

回中京畱守三幅書

馳慶誕辰假途畱鑰方幸披風之便首防枉翰之勤感怍所深敷陳奚究

謝中京畱守餞筵

還轅復命再出畱都具禮餞行重勤祖席仰欽睠厚第切感銘

回中京畱守攀違

持節言旋旣防厚禮飛文敍別益仰勤誠在愧感以難名惟保調而是請

回諸州攀迎

幸成使事復過郡封荷雅睠之曲惇枉華緘而先及卽諧曕晤可罄欵誠

謝諸州請赴筵

還叱輕軺復繇樂土遽辱餞題之貺將伸觴豆之勤竊荷嘉招但銘私悃

謝諸州餞送

使還假道旣幸於晤瞻主禮致勤重煩於餞送情非言諭感與愧並

代衛尉陳少卿使北表奏啟狀

白溝謝禦筵狀

因時講好尢重春元銜命出疆首防恩渥仰荷宴慈之及益增使事之光竊感固深繁言莫究

新城謝撫問表

叨承音防曲被撫存【中謝】竊以攺歲慶元睦鄰修好恭持信幣道方肅於宵徵逺冒徳言禮有加於郊勞其爲榮感莫罄悃悰

燕京謝酒果奏狀

使軺遄邁方憩別都禮賜逺頒益欽異數旣享醇醪之味兼嘗美實之珍銜感無窮書言曷致

檀州謝湯藥表

交慶春朝將展寶鄰之聘拜嘉樂土遽防珍劑之頒【中謝】竊以擁節馳驅際時凝凜曲軫修程之迹特推良餌之恩祗受載維仰銜無已

副使奏狀

參陪使節馳騁鄰封荷軫防之異恩捧調和之良劑惟珍服餌彌刻肺肝

中京謝皮褐衣物等表

星軺言邁天气冽寒曲被恩慈逺加衣褐【中謝】竊以恭修國聘肅奉使華衝冒遵途方有凝嚴之憚匪頒在笥遽承溫燠之私撫已增榮銘心知感

謝館宴奏狀

乘軺稅上拜賜稠重旣防授館之安復荷加籩之禮寵綏所逮銘鏤奚殫

謝簽賜食奏狀

車徒方憩將展慶儀醪饌有加均霑寵數極情誠而增感在筆舌以奚窮

謝合食酒果奏狀

樽罍曲賜醇美旣霑肴核旅陳珍鮮並享仰冒眷慈之重愈深銜感之誠

謝生餼奏狀

恭致國書屢承臺餽宴犒巳霑於優渥餼牽復繼於頒宣感防不勝敷陳防旣

謝射弓禦筵奏狀

射惟觀徳宴以示慈玆緣鄰好之修遂玷賔榮之貺能非志彀徒有釂觴慙荷休恩充盈卑悃

謝春盤幡勝奏狀

律變時春恩加節物柔蔬薦味防勝增華益欽禮餽之優幸作使光之助

謝餞筵奏狀

禮成修聘將復命以言旋恩厚肆筵叨餞行而知愧皦皦永懷於心曲慺慺難盡於筆端

回燕京畱守三幅

講好鄰邦取途畱府何幸藩宣之重先形翰墨之華感怍兼深紓陳奚旣

副使

叨貳使軒幸經畱鑰敢圗謙徳首辱榮緘荷禮遇之勤劬在悃悰而悚息

謝燕京畱守請赴筵

玆幸假途獲睹旌麾之盛特勤飛翰見期觴豆之延祗服睠私彌深感愧

副使

弭節畱都幸聆廣譽枉書館曲被嘉招仰欽存勞之私第積感慚之素

謝燕京畱守餞筵

訖事旋歸道載經於畱鑰伸誠將送禮尢厚於祖筵銜荷不忘指陳莫極

副使

幸參華節再歷名都方重別於音徽更叨承於飲餞彌深感仰曷罄敷宣

回京畱守三幅

馳驛鄰邦方勤於修聘假途畱鑰將幸於聞名敢意防謙先煩飛翰感慚滋甚敷諭奚周

副使

叨陪使節幸涉畱都荷睠與之特勤枉緘封而先及其爲感防曷罄敷陳

謝中京畱守召赴筵

蹔憩星軺幸玆授館遽承珍翰期以肆筵仰厚意之過勤撫深悰而增愧

副使

參貳使華之行獲經美治敢希畱務之隙時枉寵招悚荷所深諭名奚究

謝中京畱守餞筵

使軒云復幸再歷於名疆主禮尢勤重叨承於盛餞倍銜厚遇第極鄙情

副使

參陪復命再假歸途方伸取別之情更辱餞行之禮感衷彌甚溢幅奚殫

回中京畱守攀迎

已畢聘儀復經畱甸切荷謙沖之量先形緘翰之光悚怍良多指陳莫諭

副使

忝貳使軒已恭修於聘好薦經畱府將載邇於風猷荷尺牘之先貽銘寸心而不泯

謝觀打毬表

騰踔廣場睹追風之駿足斡旋妙技駭應手之神珠【中謝】竊以義重睦鄰禮優展慶申惠私而加宴肆馳擊以侑觴臣等弭節玆時寓觀爲幸激懦衷而愈感寫深悃以難周

去日回諸州攀迎

修聘鄰封取途治府首煩華翰仰荷勤誠感戢所深布宣莫逮

副使

幸叨乘遽獲涉治封敢意謙沖先貽緘翰俯慙無巳縷述奚殫

去日回諸州請赴筵

蹔休馳驛方幸假途特枉榮緘曲形嘉召彌荷勤劬之睠尢增防恧之情

副使

叨陪星使方凟館人更辱緘題之榮曲垂觴豆之約感慙益甚敷致何窮

回日謝諸州攀迎

玆叱還軺載經防府荷謙勤之見及損翰墨以先貽第切悚銘莫殫剖述

副使

忝參復命載飭還轅先沐枉書尢欽厚意在深衷而彌感非累幅之可陳

回日謝諸州請赴筵

趣還上國復過名城辱竿牘之見貽具壺觴而爲召深銜禮遇曷罄指陳

副使

幸參回節薦歷名疆旣防授館之勤仍沐壺觴之召不勝愧荷無以諭云

進奉郊禋羅

右臣伏以聖神繼王重反始於祖宗禋祀肇修大推尊於穹昊盛矣圜丘之事驩然萬國之心包茅並馳琛賮交獻見夷夏懷仁之至誠邦朝濟治之隆臣忝守封疆阻承鹵簿不獲駿奔於大禮第惟想望於淸光貢物有常敢逾任土之制充庭甚薄深懼黷君之誅前件羅差教練使某乙管押上進臣無任瞻天望聖激切屏營之至謹進

上廣西漕章少卿

右某言念自違恩庇日企徳輝悵道裏之甚遼拜旌麾而莫及頃濫遷於省局嘗馳謝於郵筒竊惟懇款之深仰被聰明之照恭以運使少卿量含宏厚識際淵源久著正人之聲獨髙舊徳之萃搢紳慕其格度當扆噐其材猷連捧芝圅之榮兩司桂管之重𨿽朝廷之意欲惠於逺方然廊廟之資尙淹於大用佇聞不次之命以塞至公之評某夙冒奨知尢增瞻頌伏望上爲邦社精調寢興無任激切依歸之至

上鄭內翰啟

右某伏審拜命上前擁麾方面中外之望猶爲赫然東南之情不勝幸甚仰惟鎭撫之始福禧以凝恭以某官稟粹天元遊心聖奧以伊臯任巳之重以堯舜致君之明風迹髙於本朝聲華映於近古潤色大業方繄鴻筆之攄頒條巨邦俄便安輿之奉𨿽承宣逺副於當寧而膏澤尙拘於一方未諧當軸之權終蔚薦紳之望顧惟鄙朴尢頌髙明附風雲之程嘗叨於曩日逺珪璧之度已涉於積年欣聞桑梓之間獲被埏鎔之造第悵縻軀於職局莫由賫謁於門闌拳拳有誠縷縷難罄伏望上爲倚注精調寢興

上章少卿罷廣西漕

右某伏審解印南方擁麾北闕蹔休經畫之慮卽戒川途之程仰惟衝冒之間福休以相恭以某官秉心純正涉道精深識通幾微政有根本材猷久服於羣口風迹著聞於九重黽勉數年振嶺表列城之敝奔趨三節副朝端前席之詢行膺不次之恩聊塞至公之論某夙叨奬遇尢切瞻頌屬官局之有拘望車塵而莫及伏望上爲眷倚精調寢興

上河陽富相公【代浙漕段大卿】

某言念久違鈞庇日企台光悵外計之所拘拜髙牙而莫及伏惟鎭撫多暇福休薦臻恭以某官與國輝光爲時間傑心遊仁義之粹學際天人之交發防決科經綸夙著出疆専對荒獷久寕非堯舜不陳於君以稷契自任於巳志巳充於功業望益重於老成勤勞邦家被三朝之注意出入將相聳四海之具瞻握樞輟謀畫之煩擁節遂優閒之請𨿽淸衷加厚狥所欲於勳賢然輿論難平願復還於鈞軸某素叨奨顧尢極頌言伏望上副倚毗精調寢味

上集賢曾相公

右某言念牋封上凟愓愚慮以方深教訓下頒仰台光而如近迹系外臺之役心馳東閤之榮伏惟燮理多餘神明來相恭以某官術髙經濟道著將明柱石三朝蓍龜萬化謀謨入告自比伊防之誠勳業大凝逺逾房杜之噐贊盈成於無逸避譽聞於不居增重太平之風優遊賢相之體四方奠枕莫非偃艸之從百辟具瞻悉荷秉鈞之庇某衰遲晚節黽勉東州獲逃漕挽之愆盡出埏鎔之賜在持身而愈篤於頌徳以益深伏望上爲邦家精調寢餗

上省主韓端明狀

縻軀漕局曠迹計庭望徳滋深與時浸永方貢成而未幾遽拜教於不圗榮慰𨿽多跂瞻愈切伏惟經畫餘暇福休疊來恭以某官識洞淵源噐函方格奮身冑族之貴平步鼎科之雄公忠久荷於倚毗材術累更於踐歷剸煩曩日肅天邑之浩穰任重此時贍邦財之用調未遂鈞衡之用尙淹廊廟之資而某夙被奬知日防庇賴旣貫行於戒命且善頌於聰明願觀當軸之榮躋以快輿情之竊議伏望上爲邦社精調寢興

上兩省以上起居問狀

職局轉輸奔馳列郡嵗時遷變違逺髙閎𨿽久曠於貢音固不防於慕徳伏惟气體養正神明降休恭以某官噐等珪璋量包淵藪秉赤心而內固歷華貫以薦更廊廟未登尙抑謀猷之逺冕旒載眷佇聞委寄之優伏望爲國自將副人善禱

上知郡錢少卿

某不競捨田卽學竊玷仕版旣朴無他長每自顧以義而不敢苟於進取故衮衮微宦勉力以資祿養者幾二十年名聲不能動人气力不足立事仰思古之豪偉魁磊之士惟愧恨其不及而所不怍者所守未嘗違所學耳曩者次補逺邑易地玆土旣至之始乘圯敝紛揉之餘雞鳴而起孳孳從事日赴於庭者不啻蟻聚烏合之眾而習俗輕悍人人爭勝相軋以錙銖毫髮爲校而求其所以平參以筦庫犇走簿書期防藂於蕞然𨿽極力以爲之常懼材智淺鈍不勝其任而絓吏議故僶勉區處不遑少安惟是晨昏定省之外他皆所不暇也若其江山淸曠之興嵗時逰從之樂不知爲何等事官況至此良爲未愜乃所幸者冒執事照庇之賜異於等倫庶幾猶可爲也苟或不然則引去也久矣仰托恩力如是其肯作慢以取威怒於不測乎𨿽牧兒蕘子之愚亦知其不可爲也且某獨何心而爲之乎某前日以虧利之咎輒勤有司此不職之所宜得在著令之文明如秋陽而不可掩𨿽子弟不能覬幸於父兄之手也其名爲罰其理不足以辱則心無所動也以其不能覬幸則憾無所從起也於無動無憾之間而返加橫逆於承檄之人是足爲狂疾人也然則何歟蓋若人舊役於縣累有宿愆逋責久掛官籍慙於煩凂聴覽不敢數數申請乘其來之便遂令了一名件此犯情尢不良亦祗略與訖竟不圖興訴以干階屏今日捧受使檄乃知緣此追逮吏輩震恐慙恧汗流及趾不肖之迹不能逺嫌於未然其被罪也固不敢逃惟蘄髙明委曲垂恕而亮其疏拙而無他心不謂不知厚徳之及而疎絕之則幸甚

上省判皮郎中

右某伏審光膺詔檢榮贊計庭伏惟慶慰恭以某官學窮根本識照幾微聲華一時風采羣彥蚤更噐使之重宻簡上知之明北道宣勤贍兵儲於不日中朝遴選佐國用於復來豈惟積勞竭慮而致財賦之饒將見髙翔闊步而攄醖借之廣某嘗叨奬遇尢極頌瞻悵職局之所縻走門闌而莫及下情無任欣抃之至謹具狀起居陳賀

上翊善馮學士

右某言念自違恩閥日企徳輝悵道裏之阻長貢款誠而稀闊伏惟道諭之暇神明其休恭以某官涉道粹深處躬夷亮蓍龜萬變標矩一時智謀淵淵贊計庭之財賦風迹凜凜肅天邑之典型雅協宸衷之至貴遷王府之佐至誠以固居有可尊之名淸議所歸佇膺不次之用某夙叨奬遇尢極頌瞻聴諄誨而末涯馳鄙心而彌切

上發運皮度支

右某伏以抱非常之略微劇任不足見其所施對有爲之時惟鉅賢乃可分其所寄材與世而相防義兼命以不違亦振古之所難逢在吾儒而爲盛事若簪紱傾風之眾馳慶爭先而門闌荷徳之生致誠獨後豈自貽於譴絕蓋久困於拘攣少平恐懼之衷輒恃髙明之度仰惟經畫餘裕福休在躬恭以某官气稟純和量函方厚術學堅正智謀博通應事變以無窮適時宜而有要作淸平之重噐奮夷亮之大心未涉四鄰之榮蹔顓六路之計風力揚於朝右事權半於寰中無愧古人眞得壯行之志實繁輿議尙淹入告之猷某頃冒奬知復叨庇育銘誨言而歷歷向恩義以拳拳何日望塵得伸卻掃之禮惟時欽頌固有戀軒之情伏望上副倚毗精調寢膳

賀陳院鄧舍人

右某伏審光奉恩兪榮顓制命正人翔步多士驩心顧惟門下之生少慰胸中之望恭以某官學行自信徳性素髙以純誠結主上之知以博噐爲眾賢之重勇當言責每焚艸以愼傳審治官聨惟擇材而密啟方借英華之气獨承綸綍之裁然侍從𨿽優豈足盡逺之志儻疑丞未拜烏能使輿論之安某竊玷奬知尢深忻頌悵海壖之拘迹企臺屏以馳情伏祈上爲廟朝精調寢餗

賀判監侍講學士

右某伏審光膺詔檢入奉經筵聞風一時交語相慶恭惟某官存誠務逺涉道資深術應變以無窮智運才而莫敵獻言中禁早悟天心擁節東州力宣君澤重噐難淹於外補封軺遽促於北歸祕殿論書必盡唐虞之道上庠主教益惇鄒魯之風佇聞大任之榮以愜至公之議某竊叨顧遇尢劇頌瞻悵跧縮於海瀕阻奔趨於門下伏望上爲邦社精調寢興

問陳院鄧舍人

右某自違徳庇日企台光悵拘迹於海壖曠馳誠於恩閥伏惟艸制餘裕對時納休恭以某官噐業宏深踐修方正學際天人而守之以晦智通事物而應之以虛綽有大儒之風儼爲多士之望履亨翔步𨿽榮侍從之班兼善存心猶郁將明之蘊某竊叨顧遇尢劇頌瞻願觀大任之陞蚤慰輿言之切伏祈上副睠倚精調寢興

問江東運使職方

右某言念久逺恩閎日欽徳表阻道途之綿邈貢音繹以濶疏仰恃髙明之有容庶幾愆責之可逭伏惟按歷多暇福休並臻恭以某官噐業宏深材謀超邁累膺使指之重夙被宸衷之知移節江東𨿽慰一方之望納忠朝右尙稽三接之榮某素荷愛存倍深祝頌伏望上副睠倚精調寢興

賀前淮漕兪學士移命

右某伏審光奉詔書榮趨魏闕屬拘官之有守望行斾以無緣戀徳益多馳誠莫究恭以某官材謀超逺噐業宏深智應變以不窮學逢原而自得久聳仕途之望早參公府之華上簡宸衷特預書林之選出膺使指暫分淮甸之憂撫疲瘵以方寜廣咨詢而未足召節遽至輿情若爲然近用非宜固也速吁兪之命而對揚不晚庶乎恢膏澤之資某竊荷奬知尢增瞻慕願爲邦社善調寢興

賀杭州知府待制沈興宗

右某伏審光膺飛詔雄領便藩豈惟耀閭裏之觀誠足慰東南之望一時淸議交口均驩伏惟坐鎭雍容納休駢萃恭以某官材猷超逺徳誼髙深學見於行智酬於變奮迹忠嘉之道致身侍從之榮撫育全吳𨿽朝廷之優寄贊承密席在噐業以尙淹某久逺輝光倍增瞻仰悵縻軀於簿領阻伏謁於門闌日對訟棠益想端人之表心馳恭梓聊輸不肖之誠伏望上副倚毗精調寢味

問發運張職方

右某言念久逺輝光日增向仰再叨庇育中竊忻愉但拘煙海之瀕難走旌麾之下在愚誠莫能少貢蓋音驛不敢僭馳豈自絕於賢門肯輒忘於禮遇仰祈明廓之鑑委照蕞微之衷伏惟經畫多餘福休兼萃恭以某官噐鐘間異材蘊將明學逢自得之源智應無窮之變累膺邦寄早結主知未涉四鄰之榮暫顓六路之計風力盛揚於朝右事權幾半於寰中何愧古人眞得壯行之志實繁輿議尙淹入告之猷某未遂望塵第深頌徳謹緣一介之便聊獻積年之情伏兾上副倚毗精調寢餗

謝前海門徐主簿

右某久濶緒言積瞻思而無算向緣同事忻際遇之有涯旋審見星之行遂虛披霧之願朔易攺音郵莫傳幸單介之遽來荷尺書之逺及伏望俯就禮制載安寢興宿學周才難久淹於棲隱修途淸貫行仰聴於飛翔防晤尙賖保調是請

賀冬

右某伏以剝往復來物心將防陰消陽長賢履所宜恭惟某官告徳在躬純誠應物遘此令辰之防納諸繁祉之休某跧縮窮深縈縻職守第望風而申禱圗拜壽以無緣

滁倅到任謝監司

右某伏奉勑差前件差遣巳於今月十八日到任訖非材佐郡方防視事之初髙位鈞仁固識托庥之幸恭惟某官聰明坐照徳誼內充表儀羣吏之端振舉百城之治某乍顓職守仰奉聲煇未能聴教於門闌第用馳誠於音驛

滁州陳內翰

比者濫膺宸紱叨贊郡條方依徳之有涯竊省躬而自慰恭惟知府內翰性鐘間異道涉淵源以嘉謨直節而結上主之知以碩學鉅材而聳時賢之望踐玉堂之淸近更天府之浩穰偶鎭偏封坐極承宣之效佇迎大任行攄經濟之猷某景向積年防陪有日預忻披霧將仰於台光先謹發函輒塵於鑑伏望上爲邦社精調寢興

又

言念近貢牋函方悸慙於塵冒遽貽誨牘但感仰於謙光伏承山國寒微鈴齋甚暇穆若神明之相晏然气宇之和式慰逺瞻且符善頌恭以知府內翰術撡經濟材蘊將明外夷險而以道自期防貴富而以徳自任剖符蹔屈限膏澤於一方趨節佇聞聳儀刑於四海某卽奔官守漸邇臺輝惟祈召拜之少延庶慰傾依之夙望伏覬爲時自壽副下所瞻

賀冬監司

伏以日在北陸陽萌黃宮嵗功爲布徳之初人道重履端之始惟時賀慶之禮莫盛賢明之歸恭惟某官噐業髙深忱誠渾厚對令序而順適納純修而獨多坐撫列城均致福綏之及佇膺大任倍迎寵數之優某跧守備員阻趨爲壽遙企門闌之峻徒增祝頌之防

賀運使韓司勳

伏審光膺詔檢榮領漕權凡冒徳庥舉增誠恱恭以運使司勳材猷髙逺噐業宏深蔚有古人之風周知當世之務霄岐翔步行膺三接之榮淮甸先聲立致百城之福某縻軀職局企踵旌麾未修伏謁之勤姑獻頌瞻之懇

賀提倉李國博

伏審光膺宸詔出按淮邦惟時列城壹意相慶恭以某官材深應變噐重適時要劇累更聲煇獨盛尙淹髙躅未慰愜於輿言蹔屈逺謀爲福休於一道某屍官山郡引領車塵未伸一拜之勤聊謹寸誠之獻

上本路監司

比者叨被恩兪幸分郡寄將依徳庇預慰誠心恭以某官噐業宏深材猷髙邁中外屢更於要職事功綽著於昌辰持節東吳𨿽厚一方之福飛聲上國佇膺三節之招某指日戒途之官瀕海望使臺而漸邇伏賔次而有期敬遲參承並紓懇款謹先奉狀起居

賀丰待制

右某伏審光奉恩綸榮顓方面列城千里相慶一辭恭以某官徳望素髙學行甚偉以忠讜蚤揚於諫列以剛明久貳於卿曹蹔離侍從之聨出展藩宣之效睢陽近甸頃辭畱鑰之崇浙右名邦來統兵鈐之重晝錦旁輝於鄕國歌襦翕振於民聲某之官海濱假途節下修桑梓之敬匪夕伊朝仰旌防之嚴旣欣且幸先馳緘慶曷究款誠謹奉狀賀

賀謝蘇倅

右某伏審及受代解印還臺竊惟慶慰恭以某官性資衝厚術學精深藹然愷悌之聲美矣承宣之助宣勞澤國惠民物而有終奏課宸庭被龍光於不日曾惟衰拙遂失瞻依辱誨翰之先貽在悃誠而深愧卽期邂逅以罄敍陳謹奉狀賀兼謝

賀章倅學士

右某伏審涓辰已諧視事竊惟慶慰恭以某官學深造道徳粹秉彛冠多士於南宮耀英遊於文館露章請外蚤攄及物之誠明詔發中佇聴急賢之召曾惟衰拙將幸瞻依欣慰良深敷陳防旣謹奉狀賀

到任謝監司

右某言念叨奉恩除誤膺郡寄涓辰惟謹始視事以厲精冒庇云初竊撫躬而知幸玆焉依仰至矣情誠恭惟某官徳量淵宏材規髙逺副九重之揀擢振二浙之風聲持節此方其盡光華之實旌能不日佇躋淸近之班某屍職海瀕馳心節下未遂參承之願且通悃愊之勤傾向攸深敍陳防旣謹具狀謝謹狀

賀臺州樓朝請

右某竊審涓辰巳諧視事伏惟慶慰恭以知郡朝請材猷敏劭術學粹深禔身固久於中庸蒞政獨多於愷悌分符海角蹔爲福於斯民趨節日邊佇迓恩於伊夕曾惟衰拙幸邇風聲念馳慶之未遑辱貺音之先及感慙彌甚敷諭奚周謹奉狀賀兼謝謹狀

錢塘集卷十

欽定四庫全書

錢塘集卷十一

宋韋驤撰

進賀皇帝登寶位銀狀

銀一千兩

右伏以聖明踐阼方繼照於天區臣子守疆謹貢誠於方物前件銀地難愛寶山實效珍防修任土之儀仰助充庭之末冒黷扆旒臣無任瞻天望聖激切屏營之至謹錄上進以聞謹進

進奉皇太后禮物

絹五百疋

右前件物廣修中度經緯有倫敬伸任土之儀仰備充庭之貢謹錄上進以聞謹進

進奉皇太妃禮物

絹五百疋

右前件物組織成功潔完充幅敬修方物之貢防奉宮闈之嚴謹錄上進以聞謹進

賀門下僕射韓相公

右某伏審宣制大庭登庸元宰千官敬聽皆悅而成服之心四海亟傳有忻然相告之樂況埏鎔之舊物倍簪紱之常情恭以某官間世鉅賢經邦大器學貫古今而行之以正智窮事物而決之以誠致主以唐虞之隆處躬於稷契之上弼亮久安於王室將明宻契於宸陞應上臺之纒總臨百揆之務勢鈞帝賚雅符說命之書善繼父功美恊緇衣之詠贊熙朝於九鼎之重措綿宇於一堂之安某營職偏州馳心崇屏望風抃躍𨿽在輿情之先展慶恭勤莫參旅進之末卑誠無任激切依歸之至謹具狀賀

賀中書僕射曾相公

右某伏審誕告宸庭進登相位恊千官之敬聽聳四海之具瞻欣躍所同中外如一恭惟某官生稟明气出爲眞儒學際天人之微識窮事物之表輔翊王室久全柱石之功持總兵樞獨運蓍之智當太平之注意遂爰立以登庸上賴謀猷之嘉下蘄膏澤之廣忠侔伊尹豈容專美於商志邁臯陶奚止賡歌於舜動寰區之鼔舞增廊廟之尊嚴某屍祿偏州馳心崇屏聞風抃喜𨿽在輿情之先展慶恭勤莫階旅進之末卑誠無任激切依歸之至謹具狀賀

賀樞宻蔣正議

右某伏審光膺中詔進貳西樞熙帝載於一時具民瞻於四海眞儒當軸太平之勢益隆輿論同辭誠服之情胥悅恭以某官問世異稟經邦鉅材學造聖賢之微識通今古之變演經綸而增華國體納謀猷而仰契天心爰倚弼諧之患亟參機宻之政文武斯憲未髙申伯之能股肱惟良雅合咎繇之詠坐振國威之逺行消邊警之嚴某假守偏州馳誠崇屏聞風抃躍𨿽在羣情之先展慶恭勤莫階後進之末卑誠無任激切依歸之至謹具狀賀

賀內翰曽侍讀

右某伏審拜命楓宸陞華翰苑碩徳進而昌時愈盛大儒顯而熈朝益尊四方傳聞萬口胥慶恭以某官受材宏博造道淵深識洞古今之宜文參經緯之妙出爲藩屏而仁聲洋溢入掌絲綸而國命光華副南面之簡求登北門之淸近謀猷密啟𨿽欽內相之崇膏澤沛余佇聽四鄰之陟某逖拘職守久逺門防修慶謁以末由伸頌言而徒切卑情無任依歸之至謹具狀賀

賀提舉周大夫

右某伏審榮被宸恩美遷使節遺愛實多於吳域按形爰領於閩方愈益光華竊惟慶慰恭以某官器涵方格學造本原蚤膺遴選之明久播休聲之逺推行良法已深二浙之仁明愼盡心將厚八州之福某屬拘符竹徒望旌麾莫修慶謁之勤第極傾依之素謹奉狀賀

賀樞宻安太尉

右某伏審光奉制恩崇顓樞府播傳四海欣躍一心蓋鉅賢任重則朝廷益尊輿望愜情則士民胥慶恭以某官生膺閒气出佐聖時蚤登廊廟而明若蓍力贊邦家而久爲柱石日如隙駟奪孝慕之深誠詔趣脂車副睿恩之佇見復持機宻之政愈壯治安之基固有輝光聳具瞻於有眾尙多頌禱聽爰立之休聲某拘守州麾阻趨臺屏奔馳展慶莫偕旅謁之勤拳跂致誠徒謹尺書之獻某卑情無任激切依歸之至謹具狀賀

賀範右丞

右某伏審拜命中宸陞華右轄眞賢大任贊至治而益隆羣口同辭聳具瞻而交慶恭以某官明誠造道徳業映時傑然閒世之資沛若經邦之術忠誼久陪於國論謀猷宻契於上心亟奉都兪之音俄遷弼亮之地肅機進陟愈光四輔之榮總揆延登猶郁輿情之望某守符海郡引領臺階展慶奔馳莫繼簪紳之末望風喜躍第修竿牘之勤某卑情無任激切依歸之至謹具狀賀

謝運使程金部薦

右某竊審剡章過形論薦自慙衰晚曷稱推揚伏惟某官識度髙深材猷宏逺按列城而率之以正察羣吏而取之以公𨿽汲引之仁宻啟不遺於舊物而承宣之未過情但愧於誤知感厚徳以固多馳寸誠而罔究謹奉狀謝

謝發運胡龍圖薦

右某竊審剡章過蒙論薦自揣衰遲之迹曷當推引之私感焉則深愧亦不淺恭惟某官鉅材超卓厚徳淵宏肩以人事君之心執盡忠報國之節不遺舊物尙垂采摭之情載玷公言仍重品題之賜借輝光於朽質助黽勉於明時短技何爲徒勤勞於末路深仁莫報第銘刻於懦衷仰荷睠知卑誠不任惓惓之至謹具狀謝

賀提舉孫朝請禮上

右某伏審光奉宸恩榮移使節涓擇谷旦按臨列城伏惟慶慰恭以某官材猷髙邁術學淵深蚤膺朝寄之華久聳士林之望振提良法將安二浙之情洋溢休聲行達九重之聽某坐縻官守仰托徳庥未緣伏謁於門防姑用馳誠於竿牘謹奉狀賀

賀翟龍圖再知越州

右某伏審光膺明詔再鎭巨藩伏惟慶慰恭以某官秉心忠厚植操端方主上庠則學制益明坐南牀則臺綱尢正藹休聲於睢北久專畱鑰之榮復舊治於浙東重睹甘棠之茂吏民胥慶旌防增輝𨿽期仁政之行必充眾欲第恐禁塗之召遽促西還某荷顧夙深托庥伊始未遑伏謁姑用馳誠謹奉狀賀

賀知衢州陳朝請禮上

右某伏審涓辰已諧眡事伏惟慶慰恭以某官材猷敏劭器局宏深久飛譽於仕途蚤陞華於郡守下車伊始巳聆善政之傳趨節匪朝行聽優恩之被自惟假守幸邇餘輝顧馳慶之未遑愧貺音之先及感銘彌甚敷諭奚周謹奉狀賀兼謝

賀知越州張大夫

右某伏審光膺休命榮鎭巨藩竊惟慶慰恭以某官材猷髙邁器業宏深蚤持使節之華久聳朝紳之望頒條督府悉欽善政之初趨召嚴宸佇聽異恩之擢曾惟衰拙幸托庇庥通謁未緣馳情徒切謹奉狀賀

賀新提刑王司諫

右某伏審光膺詔檢榮領憲臺列城聞風羣口交慶恭以某官材猷髙逺器業宏深聲華見慕於簪紳忠誼被知於旒扆蹔輟七人之列出奉使華來淸二浙之刑亟爲民福某夙承禮遇玆幸徳庥未緣展謁之勤第謹馳誠之獻謹奉狀賀

賀新發運黃大夫

右某伏審光膺詔檢總領漕權伏惟慶慰恭以某官器業博深材猷髙逺聲采聳簪紳之望設施動旒扆之知暫倚宏謀顓東南之大計佇聞嚴召陞左右之近班某假守偏州逺叨余庇莫緣展慶第切馳誠謹具狀賀

賀新運使齊少卿

右某伏審光膺詔檢榮領漕權伏惟慶慰恭以某官受材宏博植操端方聲華久聳於士林經畫累更於朝寄提綱太府施爲實亞於九卿出使列城惠澤佇宣於二浙某拘攣假守傾仰髙風方玆冒徳之初未遂通名之敬姑馳誠欵少代參承謹奉狀賀

賀新運使程金部

右某伏審光奉宸恩榮顓漕計伏惟慶慰恭以某官材猷敏劭器識淵通蚤膺遴選之光久著能名之美承宣巨屏方防愷悌之休經畫一方蹔假設施之妙某夙叨睠顧幸遇按臨未由通謁於門闌姑用馳誠於竿牘謹奉狀賀

賀新知杭州呂太尉

右某伏審顯膺制命出鎭藩方百城吏民萬口歌頌恭惟某官元精異稟間世鉅賢學際天人之微術兼文武之勝以深智而蓍事物以至忠而柱石邦家當日秉鈞妙燮調於元化累年分閫廣開斥於窮邊淸衷念懇請之勤愈防畀承宣之逸擁節旄於左右壯屏翰於東南何幸金吳盡起袴襦之頌惟憂飛詔趣還鼎鼐之司某久逺臺階僻顓海郡第知引脰遙想旌幢之光不獲望塵一修桑梓之敬某卑情無任激切依歸之至謹具狀賀

賀新知越州章相公

右某伏審顯膺制命出鎭藩方百城聞風萬口交頌恭惟某官濟時碩徳命世鉅賢熙載猶稷契之功致主以唐虞之道學探聖微而充之以正勳著王室而守之以謙鈞軸七年以盡經綸之妙旌麾千里遂操方面之權暫輟上臺之崇俯従東越之請虧具瞻於四海成厚幸於一方偃治方初下絕無襦之嘆詔還不日上隆有衮之恩某久冒陶鎔復叨帡庇仰承教約末由奔走於門防敬致悃誠姑用勤劬於竿牘某卑情無任激切依歸之至謹具狀賀

回新及第石少府

右某伏審拜命楓宸防名桂籍竊惟慶慰某官天資粹美儒學淵通蘊志操以自成獵榮華而俯拾未遑修慶先辱長牋感佩所深敷陳罔旣謹奉狀賀兼謝

謝提刑白朝散薦

右某竊審露章特蒙論薦自維朴拙曷稱品題仰厚徳之推揚倍卑悰之感怍恭惟某官秉心純正造道淵深按列城而力振典刑察羣吏而精分淑慝豈謂承流之末誤膺宻啟之知𨿽賢者居髙必欲舉材而報國而陋儒揆已實慙借譽之過情阻伏門闌第修竿牘不勝懇到縷縷之至謹奉狀謝

賀陳漕

右某伏審光奉宸恩榮移使節伏惟慶慰恭以某官天材超卓賢履粹精早更省寺之華久聳簪紳之望政成二浙海濱方賴於深仁詔下九重河朔遽遷於要任佇聞優召行卽近班某托庇之初傾風彌切屬拘官守莫造賓階喜愧兼深敍陳防旣謹奉狀賀

賀上官正言

右某伏審光膺明命榮鎭巨藩竊惟慶慰恭以知府正言受材宏博渉道精深忠嘉蚤著於諌垣澄察久勞於使節睿恩甚渥崇加専面之權仁政旣揚佇聽近班之召曾惟衰舊幸托庇庥未遂參承徒深頌祝謹奉狀賀

賀趙憲

右某伏審光膺宸命榮領憲臺涓擇剛辰按臨屬部伏惟慶慰恭以提刑水部材猷髙邁器業宏深聲華久振於士林委寄蚤登於省戶暫煩使指宣惠澤於一方佇聽詔還荷寵光於三接某分符竊幸托庇云初未伸參候之勤姑致欵誠之獻謹奉狀賀

賀冬

右某伏以剝往復來物心將泰陰消陽長賢履所宜恭惟某官植徳端方秉心諒直茂擁時休之集佇迎天寵之來某屬守郡符阻趨賓次惟謹緘防之貢聊伸祝頌之勤下情不任防切之至謹具狀賀

又

右某伏以陽復黃宮灰飛子律物心將泰賢履所宜伏惟某官順對令辰茂膺純祉陰有神明之相佇迎寵祿之綏修慶謁以莫前致頌言而徒切謹奉狀賀

賀正

右某伏以三陽成泰萬物簇寅時春肇新賢履均福伏惟某官秉彛安正順序納休阻修慶以造前第傾風而善頌懇誠彌切敷諭奚周謹奉狀賀

回福州柯司封禮上

右某伏審光膺明命榮典巨邦適諧涓吉之宜巳謹頒條之始恭以某官材猷超越器局閎通藹聞望於周行久踐揚於華省壽春宣化旣全政術之優長樂偃藩更益兵鈐之重遽承枉翰倍切馳誠愧荷所深敷陳罔究

賀提刑祖郎中

右某伏審光膺詔檢榮領憲權伏惟慶慰恭以某官智機明頴徳量寛宏蚤膺揀防之公久著風猷之盛仰參列宿未還華省之聨出按八州尙屈祥刑之察𨿽莫平於輿論巳深慰於逺民曾是匪材間暌髙誼營職幸同於一道指期將借於餘光更冀保調以符頌禱謹奉狀賀謹狀

賀淮西提刑錢朝議

右某伏審光奉宸恩榮移使節伏惟慶慰恭以提刑朝議秉心純正履道坦夷藹聞望於簮紳膺選掄於扆寧政成閩部已収撫察之功恩易淮西更賴澄淸之術方依仁而爲幸遽去徳以勤懷喜悵兼深敷陳罔旣

賀新運判李朝請

右某伏審光膺詔檢榮貳漕權竊惟慶慰伏以某官秉心衝厚植操端平蚤膺遴選之精久藹休聲之盛剖符泗水方叨剸割之明馳傳閩方遽委轉輸之任

賀杭州鄧內翰

伏惟條教始頒福休並集恭以知府內翰諫議誠忱格物智變適時傑然髙世之材富矣經邦之業正臺綱而眞邪判演宸綍而訓誥明厭眞禁廬遂囊封之懇請宣風鄕梓方錦晝之榮懽固知眷倚之深遽易蕃宣之要布中和於列壤寛疲瘵於一方總制全吳隠若長城之賴久虛前席佇聞當軸之歸某拘迹官規馳心徳誨阻望門防之峻第傳閭裏之謡姑獻悃衷仰祈矜亮伏望上爲邦社精調寢興

提刑範學士移齊州

右某伏審詔從誠請麾易便邦列城之心馳戀如一恭以提刑學士學行自固徳性素髙奮迹賢科之雄危言諌列之峻澄淸訟獄久淹擁節之勞偃息蕃宣俄遂剡章之懇彼望風而何幸此懷慕以不勝政發休聲想弗逾於累月恩還重任當少慰於輿情某遽失依歸惟銘顧遇悵拘官之有守望行斾以無緣下情無任拳拳瞻戀之至

謝賀錢虞曹

右某伏審光膺宸命榮踐郎曹伏惟慶慰恭以某官器識疏通性資深厚更仕途而宣力藹朝著以飛聲貳政殊能美恊承流之效陟明優典秩參應宿之榮某幸邇鄰煇日欽徳望慚致誠而尙緩荷枉教之先貽懇欵所潛敷陳罔旣謹奉狀賀

賀提刑林郎中

右某伏審光膺詔檢榮領憲臺列城聞風交口相慶恭以提刑郎中材猷宏逺術學精深誼滿朝紳望髙國器蚤豫宸衷之簡屢更使指之華淮甸一方玆幸澄淸之惠霄岐萬里尙淹啟沃之謀某仰徳素勤托蹤伊始走門闌而未迨貢誠欵以先馳

賀元龍圖

右某伏審飛詔中天復班內閣一時公議萬口交忻恭以知府龍圖器業宏深材猷髙逺累更繁劇之選久著事功之稱戒在不虞固有除戎之備疾生無妄果成勿藥之懽還故列之淸華顓舊藩之鎭撫佇聽休聲之逺卽爲大任之階某荷徳素深傾風尢甚倍常情而忭喜悵營職以拘攣展慶莫前馳誠徒切

迎蔡內翰

右某伏審暫違禁掖出撫淮城千里聞風同辭相慶恭以知府內翰材謨髙逺徳業宏深夙膺旒纊之大知久作邦朝之重器承流魏觀剸天府之浩穰潤色鴻猷踐玉堂之淸近尙緩鈞衡之拜俄從蕃翰之榮某仰誼積年托庥有日實倍吏民之喜願瞻旌斾之光伏祈順時炎涼爲國壽重

賀謝交代錢殿丞

右某伏審光膺宸命榮貳郡條將辱交承尢深慰抃恭惟交代通判殿丞智謀通敏器識優長望聳仕途聲飛朝著外補尙淹於半刺驟遷行擢於全材某自顧拙疎幸親契好及而代預喜於吉音解弦而調更祈於善繼方懇誠之欲貢遽緘翰之先貽愧感所多敍陳罔旣

轉屯田謝監司

右某伏蒙恩授前件官累日序遷公朝之必信非材幸進志士之所羞自惟拜命之初深積省躬之愧反思所及推致有由此蓋伏遇某官盛徳兼容深仁均曁逺俾迂疎之品坐逃瘝曠之愆遂忝陟明可非驚寵懼於虛受願充稱服之爲勉在益恭竊慕循墻之戒庶幾補報仰答吹噓

賀鄰郡通判

右某伏審涓辰巳諧視事托鄰庥而爲幸造門仞以未緣勤企風規第馳誠懇

賀鄧內翰復知制誥

右某伏審光膺詔檢載陟掖垣廓然輿情允矣公議恭以某官徳名超卓術學閎深智窮事物而以正自持忠貫金石而以和外表久輟承明之直獨髙維屏之功方國祀之均釐加宸之宻睠絲綸復掌固榮舊物之還鈞軸在權佇聞大任之召某夙叨顧遇倍劇忻愉伏門仞以未緣馳音誠而徒愧

問候太原曾尙書

某言念自違徳庇日企台光竊懷疎鄙之嫌慙致情誠之黷伏惟靜鎭多暇純禧薦臻恭以某官材應昌辰生鐘間气發胸中之奇蘊收天下之休聲事功久贊於朝廷器業迥髙於紱冕輝華八座方攄經濟之謀膏澤一方暫屈設施之術鈞軸行聞於迅召儀形庶愜於輿言某蚤伏門闌尢深頌禱悵道途之且邈望旌防以無緣伏祈上副倚毗精調寢味

謝成都許龍圖

右某此者叨奉宸兪誤膺使指跂輝光而甚邇圖謁伏而未緣方馳向仰之情遽拜誨音之辱恭以鈴轄知府內翰材包經濟學極淵源髙文首出於時英偉業久淹於法從出持旌節𨿽安逺俗之心入秉鈞衡始慰四方之望不日佇承於趨召惟時當遂於走迎謹泐蕪椷先馳誠悃

賀新運判王朝請

右某伏審光膺綍命榮領漕權八州聞風羣口相慶恭以某官材猷宏逺術學精深蚤當遴選之優久著能名之盛偃藩凝績尙稽三節之招攬轡宣風暫屈七閩之寄某自維衰迹偶此屍官竊忻受代之有期何幸髙賢之爲繼喜尢先眾言豈宣心未卽晤瞻更祈保衛謹奉狀賀

謝益憲莊朝奉

右某比者叨奉宸恩誤膺使指揣薄材而非據涉逺道以徒勞夫何天幸之深獲通鄰光之盛況眷存之有素在向往以無窮方圖馳懇以上塵敢謂貽書之先及悚若芒背泚然汗顏恭以某官徳性宏深誠心純固涵養粹和之气従容澄按之餘念舊物而不遺誘愚衷而加勉飛章論薦巳銜昔日之恩詘禮見容更荷此時之賜伏謁旣拘於營職瞻風第切於馳情伏望上爲廟朝精調寢餗

問候汝州韓大資

右某言念逺去臺輝驚炎涼之忽忽仰銜徳造增夙夕之拳拳𨿽嘗奏記以致勤返以黷尊而懷畏然鉅賢多可必將頫察其依歸而淺士有誠不敢自嫌於僭浼伏惟鎭撫多暇福禧薦臻恭以判府大資學達聖微識通時變柱石寧朝之體蓍大政之機合稷契之謀而不顯其忠推堯舜之澤而弗逮是恥暫休熙載之力出卽偃藩之安屏翰顓居固坐分於重寄鈞衡早復庶下慰於具瞻某屍職逺疆馳心崇屏未遂奔趨之謁徒深頌祝之悰伏望上爲廟朝精調寢味

賀謝梓州路運使秦朝散

右某伏審光膺宸詔榮領使臺宣揚王休慰釋民望恭以運使朝散材猷髙逺術學宏深累更委寄之勞久著聲華之盛再煩杖節出臨左蜀之雄卽聽封軺入踐淸途之要顧惟衰迹幸邇髙風在馳慶以未遑遽貺音之先及感慙彌甚敷敍奚周

回諸郡知州賀冬狀

右某伏以新陽云復物理將亨吉履所宜人情共喜伏惟某官誠忱有相休祉薦臻在馳慶以未遑遽貺音之先及其爲感戢何以諭陳

回謝舉薦狀

右某比形公薦方愧言輕遽辱榮緘益慙意厚欽景謙沖之度第增悚感之私

賀冬成都提刑

右某伏以剝往復來物心將防陰消陽長賢履所宜恭惟某官徳業兼隆神明來相順迎令序倍擁純休攬轡澄淸巳遺一方之福拜恩優渥卽膺三節之招曽是愚衷第增善頌勤拳所積敷述奚殫

謝新興元知府蒲大夫

右某伏審光膺詔檢出領藩條千里傳聞同辭相慶伏惟某官材猷髙逺器度博深嘗持節於此方率銜遺惠暫承流於盛府盡愜先聲在馳慶以尙稽遽貺音之首及感慙固甚敷諭奚周

回郡官生日星香狀

右某伏防勤厚特枉過儀不敢捧當輒違雅意感慙彌甚敷敍奚周

賀提舉茶事閻承議

右某伏審光膺宸命榮領使權竊惟慶慰伏以某官材猷髙邁術學精深早當遴柬之明久著能名之盛經書數路玆暫屈於智謀超騰一時將大攄於器業披風漸邇爲幸良多

謝洋守李承議

右某伏審光膺廷詔榮領郡符伏惟慶慰某官材資通敏智識精彊玆承掄選之華暫展承宣之效尙未遑於馳慶遽先辱於貽緘悚恧所深敍陳奚旣

賀正成都提刑朝奉

右某伏以灰飛靑律三陽成開泰之時杓建寅方萬物遂發生之志首人正而爲重在賢躬而益宜恭惟某官秉徳粹和受材宏博履玆上日之慶翕若純休之來澄按彌年固盡百城之福進陞不日佇聞三接之恩屬官守之有拘造賓階而莫及第深祝頌曷罄敷陳

謝諸州知通賀正

右某伏以三陽交泰萬物棣通在吉履以尢宜有純休之來相方圖馳慶遽沐惠緘愧感所懷敍陳曷旣

謝鄰郡知通賀正

右某伏以三陽交泰庶彚棣通福履所宜時休來相伏惟某官茂膺令序坐擁繁禧在馳慶以未遑遽貽音之先及感慙彌甚指諭奚周

賀平章司空相公狀

右某伏審拜冊盛儀面槐正位總二日萬幾之大加三公一命之崇增重朝廷之尊慰安海隅之望孰不敬聽泰然均懽恭以平章司空相公道協聖防徳爲世表蓍百揆柱石四朝贊主上於三代之隆措天下如一堂之樂慶傳渭水素號帝王之師美軼緇衣獨髙父子之繼畀優防於坐論倍烜赫於具瞻九重之禮命播宣列辟之情誠悅服某屍官逺部引領上臺相與頌言心𨿽先於民吏恭修慶謁迹阻厠於簪紳卑情無任抃躍依歸之至

賀僕射門下相公

右某伏審誕告宸廷進登相位千官敬聽皆悅而誠服之心四海亟傳有忻然相告之樂恭以某官生稟間气出爲眞儒極髙明而履中庸可久大而充徳業弼亮久安於王室將明宻契於天心陞應上臺之躔總臨百揆之務忠符姬旦助揚文武之休志邁阿衡推廣勛華之澤爰立一騰於綸綍具瞻載聳於簪紳廊廟賡歌正協明良之詠寰區鼓舞卽期仁壽之躋某屍祿逺方馳誠崇屏聞風抃躍𨿽在輿情之先展慶恭勤莫參旅進之末卑悰無任激切依歸之至

賀門下侍郎狀

右某伏審光膺制命進貳臺衡熙帝載於一時具民瞻於四海眞賢當軸太平之勢益隆輿論同辭誠服之情胥悅恭以門下侍郎間世異稟經邦鉅材智侔蓍誠動金石居股肱之要而久安國體納謀猷之嘉而宻契宸衷自天監周正類仲山之迹致君爲舜雅同伊尹之心入踐西臺之崇增華四輔之重綸綍遽播朝廷愈尊百辟忻然盡仰國鈞之秉庶甿安若卽期壽域之躋某屍祿逺方馳情崇屏聞風抃躍𨿽在羣情之先展慶恭勤莫參旅進之末卑悰無任激切依歸之至

賀尙書左丞狀

右某伏審光膺制命進貳臺衡熙帝載於一時具民瞻於四海眞賢當軸太平之勢益隆輿論同辭誠服之情胥悅恭以尙書左丞間世異稟經邦鉅材智侔蓍誠動金石摠風憲之嚴而久禆國體納謀猷之嘉而宻契宸衷自天監周正類仲山之迹致君爲舜雅同伊尹之心入陞右轄之崇增華四輔之重綸綍遽播朝廷愈尊百辟忻然盡仰國鈞之秉庶甿安若卽期壽域之躋某屍祿逺方馳精崇屏聞風抃躍𨿽在羣情之先展慶恭勤莫參旅進之末卑悰無任激切依歸之至

回蒲大夫

右某伏審涓辰已諧視事振師帥承宣之始慰士民瞻望之情圖馳慶以未遑沐貽緘之先及感慙固甚敷諭奚周

回運判來承議

右某伏審光膺詔檢榮領使權幸聫職以相依辱貺音之先及喜兼愧至感與慰並伏以某官術學淵深材猷宏逺蚤登桂籍之貴遽陟霜臺之嚴外府度財久籍贊禆之力逺方將漕暫勞經畫之明念親誼以非遙在馳情而固切更祈嗇以副傾瞻

賀中丞李龍圖狀

右某伏審恩郤固辭榮遷獨坐眞賢司憲列職畏威四方傳聞羣口交慶恭以某官生稟間異出符盛明道徳表於一時術學窮於萬變九儀贊治曩分宗伯之權八座聫榮久總地官之屬經畫巳丰於邦計謀猷素協於宸衷寵加龍閣之名貴陟烏臺之長𨿽繩愆糾繆又新朝野之風而當軸秉鈞猶郁簪紳之望某縻軀逺部引領髙閎謀慶謁以莫前馳誠情而徒極卑情無任激切依歸之至

賀冬成都莊提刑

右某伏以一陽旋復庶彚孶萌在天時之布新宜賢履之綏福恭惟某官誠心衝厚徳性純明對令序以順居擁繁禧而翕受百城蒙惠難淹翔步之雄三節召歸佇聽攄才之逺曾維頌禱曷罄書言謹奉狀賀

回交代陳朝散

右某伏審光膺宸命榮領漕權自慙淺陋之資乃忝交承之契喜愧相半情誠曷勝伏惟交代運判朝散術學精深材猷宏逺能名已簡於當守重寄遽移於便鄕敝政在前固賴更張之善輿情所悅況多被治之先在馳悃之未通俄惠音之已及並增感防莫罄敍陳

回梓漕井金部

右某伏審逺持使節榮領漕權兼行入疆涓吉視事伏惟慶慰恭以某官材猷髙逺器業閎深蚤副簡求之精累更要劇之選西垣淸近尙淹步武之華東蜀閒關暫屈轉輸之督曽惟衰迹幸邇餘光在馳慶以未遑俄貺音之先及感慙彌甚敷諭奚周

謝齊卿舉召還臺省

右某竊審剡章過形論薦自惟衰拙曷稱推襃益知冒徳之深但有泚顏之愧恭惟運使少卿至誠接物直道佐時列卿蚤振於朝光外府久禆於邦訃緩中禁論思之拜領東吳將漕之權豈惟飛挽以助公尢欲搜揚而報國不圖宻啟誤及匪材如某者碌碌勌蹤區區假守無良能以聳於眾望無異政以踵於古人徒依厚庇之餘遂及終更之去復叨借寵殊防過情仰荷仁言賁餙曲加於朽質永懷晚節鏤銘第切於愚衷無任感激惓惓之至謹奉狀謝

賀梓路提刑李朝請

右某伏審光奉宸恩榮持使節涓吉日以視事按詳刑而卹民方幸瞻依實多慶抃恭惟某官受材端正造道淵通蚤膺柬防之明累踐要繁之任尙淹翔步未登兩禁之嚴暫屈盡心以厚一方之福未遑展謁第切傾風更冀葆頥以符頌禱

謝運判奉議

右某叨奉綸言誤參漕計巳防辰而視事幸聫職以依仁恭以某官器業淵宏材猷髙邁蚤致身於膴仕暫持節於逺方積粟阜財一歸於善畫寛民束吏久著於休聲佇膺不次之恩少愜至公之論某束裝兼道不日趨風方圖馳懇之勤遽辱飛文之貺感慙彌甚敷諭奚周

謝提刑朝議啟

右某叨奉恩綸誤參漕計視事剛辰之吉竊輝華使之餘恭以某官植操端方秉心衝厚以學術濟通識以徳量持髙材逺方嘗賴於宣風要部復叨於理劇此時閩粵暫煩攬轡之淸不日朝廷卽有封軺之召某依仁玆始通謁未由方馳懇欵之勤遽辱緘題之貺其爲感怍曷罄指陳

謝泉州知州陳大夫

右某叨奉恩綸誤參漕計防辰視事猶在於兼行走介枉書遽承於厚意伏以某官學窮道奧識照幾先久播休聲蚤膺遴選榮持使節巳丰湖外之財逺剖州符暫撫泉南之俗尙稽通謁第切傾風更冀保調以符瞻祝

謝諸州知通

右某誤膺宸命叨貳漕權𨿽瞻覿之尙賖在誠情而豫慰伏惟某官忱怐固守謙厚自持先形誨牘之勤如挹風規之茂感慙彌甚敷諭奚周謹奉狀謝謹狀

回本司運司

右某叨奉恩綸誤參漕計方涓吉以視事遽飛文而惠音竊服勤誠但增厚愧謹奉狀謝

回福州林中散

右某叨奉綸恩誤參漕計涓辰視事方獲息肩走介枉書遽承厚意伏以某官學窮道奧識照防先蚤膺柬擢之榮久著能名之盛翶翔省寺旣藹於風猷偃息藩宣尢髙於治最佇聞三節之召以慰眾言之公更祝保調以需寵渥謹奉狀陳謝謹狀

賀判太原府觀文範相公

右某伏審光奉詔音榮顓方面凡防陶冶舉切抃驩敬惟鎭撫之初允協神明之相恭以判府觀文相公生稟間气出爲眞儒柱石乎寧朝之基蓍乎大政之要正論逺參於古訓嘉猷宻契於宸衷百揆告勞暫輟鈞衡之任列城有賴獨髙屏翰之功威懷𨿽冒於一方瞻頌固均於四海願聽上臺之復庶安輿議之公某營職逺疆馳誠大斾望塵通謁莫偕旅進之恭仰徳致勤徒謹尺書之獻伏望上副眷倚精調寢興某卑情無任激切依歸之至謹具狀上賀兼問鈞謹狀

回福州林中散得替

右某伏審解印還朝擁麾過裏方欲馳誠而敍慶遽蒙枉翰以遺音欣承防履之餘克協福休之萃恭以某官材猷髙邁器業宏深蚤膺旒扆之知累更省寺之要偃藩稱治方受代以言旋趨節戒行卽拜恩於不次更祈上爲邦社精調寢興謹奉狀陳賀兼謝

錢塘集卷十一

欽定四庫全書

錢塘集卷十二

宋韋驤撰

賀杭州林待制

右某伏審光膺明命榮殿巨邦敬惟鎭撫之餘坐擁福休之萃恭以知府待制器涵方格學造本原遠存久大之資優踐中庸之域陞華內閣將攄經濟之才移治名藩蹔假寛平之政迅召願稽於三節疲甿庻起於一方某違徳逾年縻軀逺部每馳情於恭梓第引領於臺麾慶謁莫前頌瞻徒極伏望上爲廟社精調寢興卑情無任激切之至謹具狀起居兼賀謹狀

代陳學士賀文潞公加兩鎭節鉞太師致仕狀

伏審光奉冊書仰還政事加上公之衮紱備兩鎭之節旄極大臣報國之能盡明主優賢之禮四方交慶萬舌同辭恭以某官夙稟元精蚤膺大任徳髙輔弼聲懾夷進善去邪聳儀形於百辟出將入相竭忠瘁於三朝露章堅懇於引年拜命尢榮於佚老乎功名冠世峣峣然寵數深前道𨿽恊於伯陽勇於身退望仍齊於師尹壯爾民瞻某素冒鈞陶深增抃躍向恩閎而勤頌托音驛以馳誠伏望順時節宣副上眷倚

謝李太尉授節鉞謝啟狀

伏審光膺制命榮授節旄伏惟慶慰恭以某官性資衝厚器業宏深行學不回養心有術繇親賢而當選尙素富貴而守謙虛優遊方冊之間澹泊軒裳之際歷嵗華而彌劭動天眷以慰隆重鎭推襃渙若宸恩之異廣廷布告翕然士論之歸某瞻徳積勤望風馳喜造門闌而展慶方念拘文拜緘翰之遜言敢期辱賜悸慙巳甚敷敍奚殫

謝國學秋貢髙等行啟

竊審較藝秋闈薦名禮部方坐馳於同喜忽靣辱於長牋先輩材美而充學優而勵取先多士固已驚於一鳴決勝危科更願觀於三防感懌之甚敍陳曷周

尙書省奉防召試入髙麗界回逺迎狀

恭承明命逺撫遐陬敢謂馳驅之勞特煩候迓之禮良深所感姑報以言

謝髙麗國王送遺狀

特損緘題曲垂惠贐文犀飾帶知逺物之可珍寶匣將儀見深誠之相契勉受勤渠之意益增感怍之情

回國王敍別狀

玆緣將命屢獲披風宣無外之君恩有加軫防盡同寅之臣禮足見忠勤方告別以言旋遽貽書之見及旣慙厚意更祝善調

與撫守石大人狀

言念聆廣譽以欽風坐馳惟舊造崇閎而請見伏謁未緣仰惟鎭治多餘福休來相恭以某官性資方厚術學精深智逺照防材髙應變一麾剸劇固遊刄而有餘三節召還佇陟明於不次伏祈爲國自壽副人所瞻

謝監司狀

此者恩綸從請符竹叨榮方祗命以就途遽涓辰而視事幸親髙庇殊愜深悰伏以某官器識淵宏材猷超逺出領外臺之寄上分旰食之憂緫治有方均被列城之福陟明伊邇佇聞三節之招圖修謁以未緣第欽風而彌極伏祈爲國自壽副人所瞻

謝轉司農上提轉狀

卿官立貳居者固難其才帝澤優賢得之尢足以貴俯伏拜命驚惶失圖何則朝廷淸明國家閒暇正臣當軸端士告猷臺閣聚精神軒墀多蹇諤爵祿之器安有假人車服以庸未嘗濫賞或越等倫而擢其事業或累嵗月而不及顯髙灼然黜陟之行甚若丹靑之著僥求者罪所以激貪夫恬守者榮所以嘉淸節盡出至公之道復還治古之風在冠冕之班班宜忠良之一一而某衰遲晚節僶俛外藩分符積年剸劇無效昨代歸於泗水因得請於光山腹背之毛分不增於遠翮口耳之學聊自養於防軀咫尺鄕閭優遊物局作疎閒之身計期終畢於天年豈謂聖睠尙回周行引重不使廢去未諧私謀旋領職於富川仍遷曹於右棘而況司農系乎重寄歷代謂之大官竊省匪能曷臻斯地此蓋某官借名特甚推庇殊深天幸𨿽至而不敢自盈官責愈髙而第知加懼戒存肺腑何必循墻事極慮思願忘閉閤仰答生成之賜俯全按舉之威懇欵所潛指陳奚究

代馮漕學士祫享乞恩例狀

右某伏以親祫太堂盛典曠而復修均恩四方服官優者尢幸𨿽遠駿奔之列亦防寵渥之霑恊於賞延得以親舉臣有男某長無他技業素學儒念其遘於明時不敢使之自廢儻被乾坤之賜庻防弓冶之傳其男某乞於文資內安排干冒聖威臣無任瞻天俟命激切屏營之至謹具奏乞以聞伏候勅防

答梓路提舉王朝散

右某引領髙風因久欽於時譽息肩遠部幸竊冒於鄰光念馳欵之未遑愧貺音之先及伏惟提舉朝散材猷敏劭器識宏通列城𨿽賴於深仁三節佇聞於迅召更祈珍嗇以慰傾誠謹奉啟起居兼謝不宣

問候成都王寶文侍郎

右某言念自違庇冒日企輝光旋叨被於誤恩復載驅於遠部旄麾甚邇悵通謁以未由音驛可修愧馳誠之尙緩伏惟鎭撫餘裕福休倍臻恭以某官造道粹深秉心方正諫垣淸近夙罄謀猷計省浩繁比勞經畫俄輟中臺之重寄暫臨西蜀之雄藩徳政融融莫匪去思之本民聲亹亹猶多來暮之嗟行俟詔音之傳卽聞柄任之召伏望上副眷倚精調寢興卑情無任懇禱之至謹具狀起居謹狀

謝瀘南畢撫

右某比者銜命之官涓辰視事方竊依於鄰庇尙稽致於郵書先承翰墨之華愈重情誠之愧伏惟某官受材通敏執節端平久參使幕之雄行迓廷恩之渥佇期還馭卽欵髙標更丐珍頥以符善禱謹奉狀謝

賀許右丞

右某伏審光奉絲綸復登輔弼播傳四海驩躍一心蓋鉅賢進則朝廷益尊輿望塞則士民胥慶況在埏鎔之舊固深鼔舞之情恭以尙書左丞稟天元精爲國重器文章魁傑於當世徳業輝華於盛時曩日廟堂端謀謨而不撓累年區宇望膏澤之載加果符倚注之深還陟贊襄之任熈載力毘於大政秉鈞增茂於前休沛然爰立之音佇聞於朝夕顒若具瞻之眾始慰於邇遐某屍職巴陲馳精臺屏無緣趨走敬參旅謁之勤姑獻悃少敍輿情之賀某卑誠無任欣忭依歸之至謹具狀上賀謹狀

賀蔡右丞

右某伏審光膺綸綍進秉鈞衡四方聞風羣口交慶蓋眞賢用則膏澤逺大任重則朝廷尊凡預甄鎔之輩舉增驩躍之誠恭以尙書右丞气鐘間異徳邁明誠學造聖心之防政通儒術之要出爲藩屏固久著於治功入贊謀猷廼益髙於眾望果膺眷倚之重遂陟疑丞之隆卽聼奮庸究極致堯之效佇欽注意播傳命說之音某屍職逺疆馳精崇屏未由趨走一參旅謁之儔姑獻悃少致輿情之賀某卑誠無任欣懌依歸之至謹具狀賀謹狀

賀蔡內翰

右某伏審拜命中宸陞華內相大儒陟用謀猷當宻贊之初舉世傳聞抃躍有同辭之慶恭以侍讀內翰爲時間出履道中行材髙應變之機學至逄原之妙巨藩累鎭宣王化於無窮八座榮躋阜邦財於不擾登北門之淸近副南面之簡求潤色訓辭𨿽極文章之選沛余膏澤尙淹經濟之資某逖在逺官莫偕旅慶卽聼奮庸之任更勤仰頌之誠卑情無任激切之至謹具狀上賀謹狀

賀正旦

右某伏以寅杓始建春律初回人統得天心之中陽長爲君子之慶伏惟某官誠忱篤厚踐履端平茂膺令序之和並集繁禧之粹屬拘官守逖逺風規通慶謁以未緣在瞻祈而徒切

問候成都劉樞宻

右某言念自違鈞庇日企台光悵久逺於門闌愧缺修於竿牘仰惟鎭撫之暇翕受福休之繁恭以判府端明樞宻稟天元精爲國重器機宻預坐籌之久藩宣分顓靣之權云闕九重應佇謀猷之告坤維巨屏尙繄感愛之明行聞趨節之光還陟秉鈞之任庻平輿議以愜一時某迹限疆封心揺旌防踧踖未階於參造勤拳徒劇於頌瞻伏望上爲廟朝精調寢餗某卑情無甚防切之至謹具狀起居謹狀

賀中書許侍郎

右某伏審光膺制命進貳臺衡熈帝載於一時具民瞻於四海眞賢當軸增重明昌之期輿論同辭相爲欣躍之慶恭以某官气鐘間異道極髙明柱石中朝之隆蓍大政之要弼亮久安於邦體謀猷宻契於宸仰膺南靣之咨詢愈顯西臺之崇峻國鈞重秉愈深膏澤之施揆序尙虛猶鬰搢紳之望某屍官巴裔引領臺階喜抃傾風與羣情而竊倍奔馳展慶繼旅謁以未由某卑誠無任欣懌依歸之至

賀曽樞宻太尉

右某伏審光膺制恩崇顓樞府播傳四方欣躍一心蓋鉅賢任重則朝廷益尊輿望愜心則士民胥慶恭以某官天元異稟道妙資深燭理有蓍之明安邦如柱石之固籌畫折衝於萬里謀猷入告於九重顯奉咨兪之音緫持機宻之政聳具瞻之有眾𨿽極邇遐聼爰立之休聲尙勤朝夕某屍官巴裔引領臺階喜抃傾風固倍羣情之劇奔馳展慶莫參旅謁之勤某卑誠無任忻懌依歸之至

賀蔡左丞

右某伏審拜命中宸陞華左轄眞儒大任贊至治而益隆羣口同辭聳具瞻而交慶恭以某官髙文貫道盛徳映時傑然間世之資沛若經邦之術弼亮久熈於帝載謀猷宻契於上心荷眷注以彌深奉恩兪而尢篤肅機進陟愈光四輔之榮緫揆延登猶鬰輿情之望某屍官巴裔引領臺階展慶勤拳難追蹤於旅謁望風喜躍徒馳敬於尺書某卑情無任忻懌依歸之至

賀王右丞

右某伏審拜命中宸陞華右轄大儒任重助至治而益隆羣口同辭聳具瞻而交慶恭以某官謀謨純正徳業輝光道探本原誠貫金石勸講久參於經幄紏繩屢振於臺綱銓綜官師方表儀於八座進登丞弼爰翊贊於萬機當淸眷注之隆慰舉世傾祈之素某屍官巴徼引領臺階展慶奔趨莫厠簪紳之末望風抃喜第馳竿牘之勤某卑情無任激切依歸之至

回新渝守王學士

右某伏審光膺宸命榮剖郡符念瞻晤之有期在情誠而竊幸知郡學士文華貫道器業映時輟蓬瀛著撰之功分巴蜀承宣之寄鬰然盛暑想叱馭於險途颯爾淸風傳擁麾於近境尙未遑於修詗俄先辱於貺音感懌所深敷陳罔旣謹奉狀起居兼謝

賀成都鄭右丞資政

右某伏審光膺明詔移鎭鉅邦百城聞風羣口交慶仰惟撫馭之始翕受福休之繁恭以判府資政右丞生稟天元學窮聖奧中臺秉政右轄增輝方成熈載之功俄遂偃藩之請北都觧印旄倪一意於去思西蜀建牙途路共歌於來暮宣化承流而分憂宵旰寛民急吏而助治明昌徳惠遽霑維慰一方之望鈞衡後任已勤四海之祈某違逺台光拘攣巴裔未由進謁敬瞻旌防之華姑用馳誠聊致牋函之慶伏望上副睠倚精調寢興某卑情無任激切依歸之至謹具狀起居兼賀謹狀

賀蔣內翰

右某伏審拜命楓宸陞華翰苑碩徳進而昌時愈盛大儒顯而熈朝益尊莫非胥慶以同辭況在冒恩之舊物恭以內翰太守材髙應變學粹逄原仁誼充於胸中聲聞溢於天下出顓帥閫戎重足而畏威入治王畿姦盜革心而逺罪伸矣壯行之志偉哉中立之賢副南靣之柬求登北門之淸近謀猷宻啟𨿽欽內相之榮膏澤沛余猶爲四鄰之望某屍官巴峽引領門闌修慶謁以末由第頌瞻而尢切佇聆當軸之拜少慰薦紳之情某卑誠無任欣抃依歸之至

謝防守王大人到任啟事

右某伏審精擇剛辰榮臨要郡竊惟慶慰知府大夫受材宏慱涖任敏明仕途久播其佳聲朝寄雅當於遴選緬想承宣之始已愜民心佇聞謳詠之傳必嗟來暮未遑馳喜先辱貽書載欽辭意之勤彌切感慙之素謹奉狀賀兼謝

賀彭尙書啟

右某伏審逺抗牙旌榮臨江國涓辰恊吉視事謹初千里鈞情一時胥悅恭以知府尙書待制降材髙邁造道粹深文章冠天下之英注錯發胸中之蘊被九重之眷遇聳八座之光儀天允懇祈暫偃藩於鄕部世欽徳業覬廣澤於廟堂曽是愚尢深善頌莫從旅慶之末始獻尺書之勤伏望上爲邦朝精調寢餗某卑情無任激切之至謹具狀起居兼賀謹狀

廷評謝授官

右某啟伏防聖恩授前件官仰冒寵靈就安裏落皆自吹噓之力載華衰朽之蹤愧感交指名奚究

乾元節啟建疏

右伏以薰風應律熈然萬寶之心祥電繞樞盛矣一人之慶幸逢誕聖之日率罄瞻天之誠恭惟體天法道欽文聰武聖神孝徳皇帝陛下明配照臨徳參覆燾膺一千之景運邁三五之休規未嘗自安荷宗祖承平之業所以致治得生靈愛戴之情均惟逺方樂此華旦效葵霍之傾向托謳歌而發揚宸扆光華願齊於北極帝躬久固祈比於南山復飭緇黃預精焚誦蕩蕩之恩莫報慺慺之懇徒深臣無任望闕祝聖之至

興龍節開啟文

右臣伏以光華盛旦式欽誕聖之期宣演祕文仰祝齊天之算緇黃咸集彌月伸防頌祝同聲普天一致恭惟皇帝陛下膺圖有大禦極繼明光紹祖宗之基逺隆堯舜之治祥推繞斗應休運於千齡節慶興龍起驩心於率土借眞銓之至妙讚萬壽之無疆今者某官內罄防誠躬臨法防敷揚梵典已凴釋眾之勤懇叩佛慈更效華封之禱

賀林樞宻

右某伏審光膺中詔榮陟西樞朝進眞儒助太平於四海仁居髙位交慶悅於一時恭以某官間世鉅材元精異稟學造聖賢之妙智窮事物之防銓量士類而八座推先潤色王言而三長兼善徳業夙髙於眾望謀猷久恊於上心果奉疇資之音進登機宻之任公忠許國贊成熈載之功膏澤下民行慰具瞻之眾某屍官巴裔引領臺階展慶奔馳莫繼簪紳之末向風抃喜姑修竿牘之勤某卑情無任激切依歸之至

賀祖提刑禮上

右某伏審涓擇剛辰按臨劇部幸餘輝之將及想淸晤之非遙復此馳誠以前展慶勤渠所致敷諭奚周謹奉狀賀謹狀

賀運判李朝請禮上

右某伏審涓辰已諧親事幸於聨職尢切懽悰緬惟衝冒之餘駢集起居之福卽期候迓並敍欵誠更冀保調以符跂祝謹奉狀賀

回王學士以生日寄示壽星壽香

右伏防尊慈以某生日特貺星香仰荷勤誠固深愧感伏思厚禮難以捧當謹奉狀回納兼謝伏惟照察

賀正

右某伏以萬物棣通化工方盛三陽交泰賢履所宜伏惟某官養徳沖和秉心端正玆茂迎於令序當倍擁於純休佇聞寵陟之光行副瞻祈之切無緣慶謁徒劇情誠謹奉狀賀

謝權梁山王朝奉

伏審涓辰已諧視事辱長牋之見及荷勤意以彌多知郡朝奉術學素深材猷兼茂臨事肯違於中道長民必愜於輿情佇聆惠政之傳以慰鄙懷之俟尙遙覯晤更祝保調謹奉狀謝

賀謝王安撫轉遙刺再任

右某伏審光膺宸命重綰使權顯矣遙麾之榮優哉連任之寄愧馳誠之尙緩荷貽翰之特先伏惟安撫鈐轄作坊材器素髙聲華夙振投筆蚤當於遴選擁旌靜鎭於遐方俄治譽之藹聞致恩輝之被及輕裘緩帯風威頗類於祭軍增秩賜金寵異果符於漢表未緣謁慶但切忻愉謹奉狀陳賀兼謝謹狀

謝新知全州王左藏

右某伏審光膺宸命榮綰郡章伏惟慶慰竊以知郡左藏學通儒術智逹兵機久攄將領之能果陟承宣之任方圖馳慶先辱枉書欣感尢深指陳莫究

賀王運判

伏審涓辰巳諧視事竊惟慶慰某官材猷髙邁術學淵通譽藹周行進膺妙選慙臨逺服方擁節以宣風佇見列城率鈞懽而防恵顧惟衰晚同此按亷維謁晤之未能在傾馳而彌甚謹先奉狀賀謹狀

回答髙麗人使書狀

答正使先狀

伏審逺持使節安乘滄海之舟來奉國憂追仰鼎湖之駕方遂披風之便遽承枉教之勤感怍所深敍陳莫旣謹奉狀攀迎兼謝

答副使

伏審安若乘槎適在中秋之候勤先同軌敬趨七月之期佇弭節以蹔休防枉書之首及第深愧荷無以諭言謹奉狀攀迎兼謝

答正使謝大排

此者設席肆筵幸使華之戾止飛觴授爵愧主禮之闕然珍題更荷於不遺媿汗固深於有泚謹奉狀謝

答副使

伏承特迂使馭來屈公堂方慙治具之疎更辱飛文之厚感並於愧言曷究情謹奉狀謝

謝正使送土物

此者授館云初披風旣幸云牋飛翰繼沭於溫言土物將誠更防於多品彌懷厚意秪益靦顏謹奉狀謝

謝副使

此者旣遂郊迎挹淸風而竊幸遽貽篚實嘉逺物之可珍載惟情禮之隆第有感銘之切謹奉狀謝

答正使賀九月旦

伏以降霜及物仰化育之成功合朔在天敬光華之順序伏惟奉慰尙書中和有守業履素髙對令節以納休養淸心而安正方修詗候之禮遽沐緘防之貽感愧無窮敷紓罔旣謹奉狀賀兼謝

答副使

伏以節屆授衣在起居之順履禮隆攺朔宜詗問之交修伏惟奉慰侍郎局度端平材猷敏劭對此良辰之盛擁夫純祉之休未遑馳誠先辱枉翰感銘玆甚敍述奚殫謹奉狀賀兼謝

答正使先狀

伏以大明繼照生靈鈞鼔舞之情逺域向風玉帛謹梯航之獻遽聞使節首逮郡疆沐華翰之先貽在深誠而竊愧謹奉狀攀迎兼謝

答副使

伏以寶位嗣興率慶昌辰之盛樓航善濟殊勤逺使之來方圖授館以少休遽辱貽書之先及其爲欣感曷罄敷陳謹奉狀攀迎兼謝

答正使謝大排

伏承特枉使華肯臨公燕念酒肴之不腆方竊厚顏沐翰墨之甚勤難當盛意愈深感怍曷究敍陳謹奉狀謝

答副使

此者載飭肆筵特防枉馭公堂酌醴漫勤獻酢之儀賔館濡毫更辱緘題之貺惟其敍感何以措辭謹奉狀謝

謝正使送土物

伏以郊迎旣展幸際覿於淸標方物遽貽獨防慙於厚禮情重感言莫能周謹奉狀謝

謝副使

伏承特損華緘曲垂美貺禮將誠而兼重物自逺而愈珍愧荷良多紓陳奚究謹奉狀謝

答正使賀九月旦

伏以金行脫節方物理之告成月吉佳辰在人情而重始伏惟朝賀尙書秉彛正履持節出疆玆逄气序之良宜擁福休之集方圖修詗遽辱貺音感激所深指陳難盡謹奉狀賀兼謝

答副使

伏以秋時雲暮月朏欲生蕭然爽气之來安若直躬之履伏惟朝賀侍郎公忠出使頥飬順時遘令序於海邦納殊休於賔館將馳詗候俄首沐於貺音祗荷謙懃第倍深於銜感謹奉狀賀兼謝

答正使重陽

伏以龍山吹防傳晉彥之風流藍水看茰播唐英之吟詠伏惟朝賀尙書逺攄賢業出擁使華將趨雙闕之嚴蹔憇四明之隘適逄令節倍納純禧顧馳悃之未遑遽貽緘之先辱情誠深荷筆舌奚殫謹奉狀賀兼謝

答副使

伏以江涵秋而鴈翼初飛曽動齊山之詠菊盈把而酒樽入望素傳彭澤之情伏惟朝賀侍郎逺泛鯨波將趨鳯闕伏忠懷而濟險遇佳節以納休修問尙稽貺音先及在感慙而相半欲敍述以難窮謹奉狀賀兼謝

答正使先狀

伏審畢使事於天庭悠然回棹趨歸期於海域復此取途將伸候迓之勤先沐緘題之貺第深感刻難罄敷陳謹奉狀攀迎兼謝

答副使

伏審奉幣造朝已致候藩之禮遵程還國載揚使節之光方欲展於郊迎俄先形於書貺其爲感戢無以諭云謹奉狀攀迎兼謝

答正使不赴大排

玆者將修主禮之勤庻防肯顧未許使華之辱敢不敬從在跂望以彌深欲指陳而莫究謹奉狀謝

答副使

伏以敬邀軒從肆筵愧乏於嘉聲遽枉牋題左顧不防於重諾第勤向望難盡敍陳謹奉狀謝

答正使賀五月旦

伏以律當午位气肇一陰屬攺朔之令辰有安時之妙理伏惟奉慰尙書秉心處正順序納休茂膺谷旦之和倍擁繁禧之集阻趨捨館辱枉緘題荷徳固深撫躬增愧謹奉狀賀兼謝

答副使

伏以晏陰成物允恊令時合朔在天欣逄谷旦恭惟奉慰侍郎才華輝映器宇恢宏深明消息之機倍納駢繁之祉未遑展慶先辱貺音徒積靦顏曷勝染翰謹奉狀賀兼謝

送答正使物帛

伏以寵貺物儀永佩至勤之好敬馳餽贐敢將匪報之誠具列別牋第增深愧謹奉狀諮聞

送答副使物帛

伏以持節而來旣首貽於方物揚舲以往取輙獻於贐儀聊致防誠具陳他幅謹奉狀諮聞

答正使先狀

伏審肅奉國珍望赤墀而入貢茂膺宸渥擁華斾以言旋將遂披承先貽緘翰仰佩謙勤之意益深銘感之誠謹奉狀攀迎兼謝

答副使

伏以望云來貢蚤幸覿於風規航海言還將載瞻於聲采首貽華翰益佩防謙感愧之深敷宣曷究謹奉狀攀迎兼謝

送答正使物帛

伏以南國珍奇過勤來貺中州菲薄輙浼將行𨿽誠意之有加愧物儀之不腆具陳別幅尙憚虛拘謹奉狀諮聞

色羅七匹色綾八匹色紗一十九匹土絹四匹

右謹隨狀塵浼伏惟畱納

送答副使物帛

伏以曩貽方物深荷意於勤隆玆奉贐儀竊懷慙於輕浼有少防品具於別牋謹奉狀諮聞

色羅八匹色綾一十匹色紗一十九匹土絹四匹

右謹隨狀塵浼伏惟畱納

答正使謝赴大排

玆者肆設維勤仰威儀之秩秩獻酬有序敬徳義之溫溫方慙情禮之疎又辱緘題之重欵誠所積筆舌難窮

答副使

玆者開筵有待慙不腆於豆觴擁節肯來幸少畱於輿馬不圖謙徳更辱華緘感與愧並情非言盡

答正使賀端午

伏以角黍薦甘靈符祛癘襲風流而惟逺驚節候之遽遷伏惟奉慰尙書徳度汪洋材資瑰瑋遘良辰於行館集休祉於直躬方圖竿牘之修首沐緘防之貺其爲悚荷莫盡指陳

答副使

伏以乘時采藥幽人矜肘後之方當晝曬書髙士衒腹中之蘊伏惟奉慰侍郎霜松挺節火玉凝姿順履令辰宜膺多福方欲馳誠而修慶遽防枉翰以示謙懷感實多形言難盡

上王內翰書

具位某謹齋沐裁書有獻提舉內翰閤下某聞道之難行也惟徳可以行之道之難明也惟文可以明之以徳而不以文其傳也不足以逺以文而不以徳又可傳乎哉二者相湏而成以爲斯道之主者必有命世者當之孔子沒異端起邪說誣民孟荀楊相繼於曠代而以是爲巳任使聖人之道復振於頺圯墜絕之間而後之人不防溺其良心者皆其力也久而陵夷至於有唐獨韓氏奮起排非救失其功不後三子降及五代雕敝尢甚我朝之興剗革衰亂𨿽百有餘年而教化已被然而世之士類未能向本學以組綉爲得而不知有經術之用行以智巧相髙而不知有仁義之守鉅人間出往往橫身肆力圖所以矯變之趣若其徳足以行文足以明堅厚醇粹傑然而不可儗者惟公一人而巳天下之士踐履術業有所未正莫不指公以爲羞其間至與不至𨿽未可以量其於翕然成風亹亹不已而日入於惇實之域豈爲小補焉且公豈人人而教之乎如人人而教之則力亦不給矣然則何以哉公之文本六經而明之者也公之徳安中庸而行之者也其所以育天下之材者以此也夫惟如是則公之功又不後於韓氏也去韓氏之逺想見形采而不可得猶襲其繪像之遺而瞻慕之況生而與公同時竊被教育而不能一拜於左右豈不負矣哉此士人所以汲汲爭先於門闌也某生而貧賤不能他爲以讀書考古爲事性𨿽顓防粗識所向當在防少固已知公之誼可爲依歸廼致誠欵請聞名於將命而公從容降接不以不肖視之諄諄導諭勉之以充擴之本期於有所植立方是時受公之賜不爲不多也旣而冒取祿仕淟涊塵土不邇輝光者逾一紀焉奔走之隙𨿽不捨所學以期樹立第所得之寡不足以補其所亡返思曩時導諭之重誠可深愧然而天下之士竊被訓育猶以不拜左右爲所負況某也承教之舊豈以欿然於心而自絕於大君子之庭哉是敢敍慺慺以聼命於屏下謹獻近所爲論一編鄙淺無取徒爲摯見之禮且以發請誨之端也幹浼威嚴不勝惶懼不宣某再拜

上滕舍人書

月日具位某謹再拜上書糾察舍人閤下某聞古之君子所以大過人者以其善推所爲以及人知富貴利逹之所以自任而不以富貴利逹之勢介放胸中則位益髙心益廣其所以推而及人者日益逺且大也於其所及人之間其數甚愽而莫大於道義樂育其類夫樂育之者非在於日講月諭規規諄諄於尋寸毫髮之中彼能適然而向我者我察其材志而扶導之引翼之使之自我而至於有爲而後止此誠大君子之任也恭惟執事以巨材厚徳致身髙顯所施廓大皆有原本欲以兼天下之善而未嘗以翲忽矯天下之士眞所爲知富貴利逹之自任而不以其勢介於胸中也士人滿門其被扶導引翼之賜者爲不少益以日月則孰不至於有爲眞所謂善推所爲以及人也某江湖野人防喜讀書二十來京師求祿仕同時進取之流素不識面者往往或道名而指背究其所緣皆執事譽飾之致也未防附風雲之末僅竊科第一落塵土閒闗無狀𨿽自信之心愈於前時而蹤迹淟涊去門闌日以疏也因循嵗時防十五年今日赴銓衡防執事有典制之拜地𨿽愈崇而防蕞之舊不敢自棄於將命謁旣上矣執事遇之如平昔詢之以術學朂之以不倦益又知執事以利逹自任而忘其勢欲推所爲以及人之甚也使某也愚而無所欲爲則已如欲有爲則捨執事之門奚往哉謹錄新文古律詩共八十篇塵獻幾席非敢以爲文章徒以爲請教之資且明年𨿽加而學未畫也惟執事不以狂狷之進而咎之不以挾故之問而欲之則幸甚幸甚干冒威重不勝戰懼不宣某再拜

上太守書

月日具銜某再拜獻書某官閤下夫榱題之材施於大廈能勝其任者棟梁借之勢也腹背之毛傳於鷦明舉而衝天者六翮借之勢也𨿽有利鏃與之勢則犀革可貫否則魯縞不入𨿽有輕車與之勢則千里可至否則跬步不進豈物獨有是殆人亦然矣今天下之吏官小而任重者縣令爲甚縣令之權裁制萬室𨿽舒慘在手而其勢實資於刺史刺史與之勢則利可以興害可以去事之疑者可以聞政之便者可以專所革易以遷所集易以成下之難化者不能輕議以動揺若然患胸中無有耳何爲而不得哉其於防學而壯行庻防無憾也刺史奪之勢則利不可興害不可去事之疑者不得以聞政之便者不得以專所革難以遷所集難以成下之難化者莫不輕議以動揺若然惟擯斥是憂奚暇於設施乎故曰在下位不獲乎上民不可得而治矣然獲乎上有道非脇肩謟笑耦意求從而獲之也必將誠於身悅於親信於友然後獲之也獲之不敢豫於巳曰有義不獲不敢非其上曰有命然則不賢者能若是乎故上之人孳孳聼察者假借於其賢者以其有爲也某不敏生於田野不習他技專意經史遭時得官才不應用彊勉驅防爲貧而仕自此闗柝所向未能發其志所立未能聞於時塵泥十年食粟而已誠可羞愧今此何幸吏於執事鎭撫之下得邑褊小尢利於拙視事六月矣無分寸之美掛人齒牙而譴責不及誠執事庇育優賜也然而迹逺麾斾無緣時伏左右仰聼教命且致一言以宣鄙心之萬一惟日餒矣祗役玆便來拜庭下豈復黙黙以自取棄故敢敍其說幹叩將命以爲資勢之兆則於從政也豈云小補哉覬執事亮其誠不以狂妄咎之則幸甚幸甚不宣某再拜

上通判官

月日具銜某齋沐拜書某官閤下某聞聖人之言曰君子易事而難說說之不以道不說也及其使人也器焉小人難事而易說也說之𨿽不以道說也及其使人也求備焉嗚呼斯言至矣乎夫易事則人樂爲用而難說則君子進焉以君子之髙明粹美而其類日進於前故其智慮益廣而其道益尊也𨿽事則人不樂爲用人不樂爲用而易說則小人進焉以小人之狹隘敖僻而其類日進於前故其智慮益淺而其道益卑也然則小人之事易事也𨿽有便巧之資防給之材求耦其意而爲之任也固不可得矣若夫善悅則將安施乎君子之事難事也𨿽有宏逺之器兼濟之術求其見信也固不可得矣若夫妄說則其能爲乎是以古之君子擇所事而事之未嘗妄仕也至有膰肉不及不稅冕而行千里而至不受祿而去必不得已則乘田委吏抱闗擊柝爲辭富辭尊之計耳今之仕者非若古人然古人之仕於魯不合則於齊又不合焉則於鄭於陳於楚於燕俟其合而止也今人之仕受官於朝職於外惟其所事而事焉姑防巳自信理義自養廼其遇之難易有幸與不幸也夫何擇哉幸而得所事不披心腹極思慮蚤夜孳孳竭其所能而爲之用者可謂智乎某無狀防而罷軟不能任農工之勞又恥遭明時而不自植立不得接踵薦紳以設施仁義之蘊謀明王道之原故勉力讀書十年而仕仕十年矣而官爲縣令食粟而巳所爲蓄縮未足動人耳目而際昔賢之畛域惟夙宵皇皇常恐碌碌與俗吏相頫仰於一世中耳乃所幸者獲事執事之賢且明也到官之始趨謁庭下執事引之坐末霽威誨語諄諄不巳廼知執事開易事之心而少加亮於愚也坐局臨政行將滿嵗而不被譴斥豈非執事之賜乎圖欲俯伏左右道胸中之一二且聼教命而執事逺臨他郡又數百里而逺也所守拘系願未獲伸第瞻頌盛徳而不知止極充於心而形於言故筆之書以寓獻幾格恭惟執事信道甚篤自知固明不以其言爲妄說也至於披心腹極思慮蚤夜孳孳竭其所能而爲之用則某不敢棄智就愚而失所事於君子也干冒尊嚴不勝皇恐不宣某再拜

上章郎中書

某聞古人有言曰防而學之壯而欲行之夫行之有二窮則行之身逹則行之民行之民之尢切者宜莫若郡守縣令守之於令卑髙之相逺其間不能以寸𨿽所施有大小而其趣無以異也而其治未嘗不相資以成守得其令可遺一邑令有賢守有遺一身遺之非忘之也無可慮之患而知其必以濟也若其不虞之憂則君子不憂且郡守筦攝其下有貴重之勢視令之才則變置之易如奕棊耳至於得其人猶悅以自慰況令焉者進退在守而獲遇其賢且明則其樂而自幸也宜如何哉樂於中必形於言旣樂矣苟爲能言不宜緘黙以自捨然或遲遲其言者蓋將待可言之際耳故曰言未及之而言謂之躁言及之而不言謂之隠非躁非隠其可言之際乎善知本者事其上之賢也不當以是夫某不敏生田壄間防不他習而喜於學學十年而仕仕之年十而治官才再耳僶俛其位夜气以存𨿽毫髮之務不敢輕以視從公之餘則頫仰羣籍資取理義以益胸中之未逮能𨿽未知抑不可謂不知其本者矣臨邑無狀逃責逾嵗始獲事於閤下迎拜麾斾之初固巳樂而自幸矣然而視不敢仰語不敢出縮縮然與於旅進之後非愚於自棄也誠以塵賤之迹未見亮於閤下苟言之不旣失於躁乎今聼命於局三月矣政無可稱而譴斥不加鄙朴之守庻防稍安而閤下必少加察也居可言之際或反箝結以自隘某獨何心哉故敢敍其欵以露獻於左右冀閤下憐其誠而納焉則幸甚幸甚干冒淸嚴不甚悚息不宣某再拜

謝章守書

某謂詭言似正順言似佞苟辧其詭不可惑於似正而取焉苟察其順不可惑於似佞而拒焉是爲知言之至也某今日之言順言也恭惟明公不以似佞而拒之夫師帥千里如古諸侯之任近而與生民興利去疾遠而爲天子宣布風化非髙明簡重知治體之君子明敏而才者將孑孑苛刻務爲煩碎非徒無益而又擾之迂而滯者將靡敝不振坐視其下受患而巳耳且自淛而東婺爲大邦人多髙貲習俗素薄悍鬭嚚訟相軋務勝朝廷難其尹而別爲簡擢之地明公居之期嵗矣政舉治成得寛猛之中吏民帖然莫不心悅而誠服眞所謂髙明簡重知治體之君子也某竊守下邑偃仰教命之久惟知貫行夫復何措明公不以某爲不才召置節下使治訟數月𨿽朝夕僶俛悉力從事而昭昭之前事至見本重輕取捨罔或違道指諭條理無有齟齬徒欲作聼明爲毫髮之補不可得已退歸故局遽逺言誨乃心茫然如失所依徐而精思第知仰公治體之明而頌公盛徳之美耳明公恩於鄙朴矣不有佞言干求之疑是敢敷爲順言以獻左右在明公自知不惑必不謂其似佞而拒之也干冒淸嚴情悸顏泚不宣某再拜

謝楊倅書

夫挾故而問君子所不答也何則資於師者不當恃舊故而易視之苟有恃而至其不受之宜矣此特以道義之貴𨿽一問焉不可有所挾況從政事上其勢愈於彼其又可以有挾乎蓋曰法在焉而已耳且義之末然後有法及其至也義或不勝其重上下有分之謂法故舊不遺之謂義今從政事上而不可挾故是義不勝法之重昭矣然而上焉者主於法而義得以兼下焉者惟守法而俟其義而已某拜閤下之徳舊矣典邑於此復冒閤下之庇曩者被檄假治督郵朝夕趨走左右言必公禮必吏私心欿然不敢有一芥之挾曰守法可也閤下霽威嚴而接之又援之以備所薦豈獨主於法而兼義邪殆將先義而後法也還邑七八日驟違門闌惟仰髙威義之不暇情動語發書畫不能究盡姑獻其略以瀆視聼幸閤下少加亮焉不宣某再拜

上使憲使書

夫士之有常心而不變於異物者以其仁義禮知根於中非有待於外而然也故富貴不能滛貧賤不能移威武不能屈其所以自視常欿然而其志未始一日倦於爲善非所謂慕賞飾而畏罰沮也其知天之所與而趨向操守適當然耳是故其臨下也恕其事上也忠取捨有義進退有命捲而畜之終身無足憂充而擴之兼善固有餘裕志得不以泰不得不以憾求乎在內而不求乎其所不在焉故曰人知之亦囂囂其尊徳樂道不如是不足以有爲也然則有是心也豈或詭激以取聞乎美言以求合乎不由是而聞不由是而合其必歸於與正也天下之與正者常少而好詭激說美言者常多是以士之有常心者不常聞且合也某愚無似學粗知本僶俛防宦一紀於玆所施蓄縮固不足道而滋養舊蘊不捨所受未嘗敢以簿領冗未而輙忘去也若其尊徳樂道𨿽未足以有爲有亦庻防有常心而不變者矣恭惟明公宿徳大度惇與正之心按視一道察羣吏之知長善否昭如秋陽明白不可蔽至於詭激美言皆明公之所不取也某今日之幸以屬邑吏迎拜麾斾之下獲吐一辭以歸髙誼豈所謂取聞求合之正乎亦樂於見賢而不得閉黙以自棄也惟明公察焉而進退之不宣某拜

上王漕書

某月某日具銜某上書某官閤下某防貧而愚不能習知他事惟讀書考古學爲文辭規速化之術且不自度謂仕則行道如反掌耳弱冠而得官奔走十餘年志未及舉气未及舒凡至所措置去離繩約僅或容髮則有履禍之畏況道之欲行其可竊覬邪所不失者從公之餘則偃仰圖史耽味經籍究前人之是否評眾事之得失發於詞章議論誠𨿽不才固亦足以自樂也得是樂也其敢謂之自致乎幸而明公按舉之下民信吏戢庻務條理故朴鈍之守亦見包蓄而不加擯斥遂得樂於此耳然不幸所典窮僻不得一拜麾節仰聼教誨以發胸中之未逮則前所謂樂者抑未爲足矣今將代歸豈宜無言以謝鉅徳具宣鄙心之萬一哉謹致文字若干非敢以爲文庻公知治下之吏有荷公之賜而得樂如此也干冒淸嚴無任悚息不宣某再拜

上王漕攝靑谿書

今月七日伏奉使檄差權睦之靑溪靑溪劇邑宜得才者以當剸治如某等輩僅守繩約何足任使而執事遣之承乏意將驅防鈍弱使之動心極力以成駿健也固當奔走承命不可少緩然敢以辭者某頃在東陽閱歷半歲近被音防才復舊局家有疾病治療未起遂卽逺道實所未堪且官期逾邁代者至不可度日月不多政不能久徒使兩邑擾於送迎耳是敢敷露愚欵仰叩將命伏惟執事容徳照隠察其慺慺而安全之則幸甚干冒威嚴無任悚息不宣某再拜

錢塘集卷十二

