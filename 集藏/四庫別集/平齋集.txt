

欽定四庫全書

集部四

平齋文集

別集類三【宋】

提要

【臣】等謹案平齋文集三十二卷宋洪咨防撰咨防有春秋傳已著錄是集經筵進講及制誥之文居多詩歌雜著謹十之三其官禦史時忠言讜論力陳時獘略見於宋史本傳而集中不錄其奏疏或避人焚艸之意歟考史稱咨夔爲嘉定二年進士而厲鶚宋詩紀事據咸淳臨安志謂嘉定無二年榜因防爲元年今考集中題陶崇詩卷云某與宗山同壬戌進士按嘉定以戊辰攺元其二年爲己巳若壬戌則實嘉泰二年史特誤泰爲定鶚未詳考而以咨防爲嘉定元年進士非也又謝枋得疊山集末附錄贈行諸詩有洪平齋七律詩一首核其時代與咨防殊不相及宋詩紀事別出洪平齋一條不以入咨防條下是則考之爲審矣乾隆四十一年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

集部四

平齋集目錄

別集類三【宋】

卷一

講義

卷二

講義

卷三

講義

卷四

講義

卷五

講義

卷六

講義

卷七

故事

卷八

故事

卷九

策問

卷十

策問

卷十一

策問

卷十二

內制

卷十三

內制

卷十四

內制

卷十五

內制

卷十六

外制

卷十七

外制

卷十八

外制

卷十九

外制

卷二十

外制

卷二十一

外制

卷二十二

外制

卷二十三

靑詞

帖子

古今詩

卷二十四

啟

卷二十五

啟

卷二十六

啟

卷二十七

啟

卷二十八

啟

札子

卷二十九

序

卷三十

記

題跋

卷三十一

墓志銘

卷三十二

祭文

欽定四庫全書

平齋集卷一

宋洪咨防撰講義

豫利建侯行師

豫有猶豫備豫和豫逸豫之義人能決猶豫而思備豫則見幾於吉之先安往而不和豫過於豫則逸矣其義𨿽四而實則一也豫承謙之後謙無凶悔吝則和豫可知震動於上坤順於下動必以順故建侯以親眾行師以動眾事𨿽至重無不利大順則大利在其中也建侯而非順則開國而用小人行師而非順則行險而毒天下果何利之有哉其卦以一陽主五陰亦有比建國師蓄眾之互體

象曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉六五以柔居上九四以剛應之剛宻比於柔不期應而自應也人君有柔中之徳虛已以任大臣大臣有剛健之徳自任以天下之重剛柔相應而相濟志所欲爲何往不克然志之所以行亦惟其順也以順而動用能致豫旣豫之後又以順動終始一順無有間斷天地所以妙不息之運如此而已人君之建侯行師其能違乎天地以順而動則日月四時無過忒人君以順而動則不待刑罰而民心服在我無所違乎理在人自無所違乎我也時者天運義者天理順而行之豫之時義豈不甚大茍或違道幹譽咈民從欲是爲悖矣

象曰雷出地奮豫先王以作樂崇徳殷薦之上帝以配祖考

禮極順樂極和順則和矣樂所以導和也方雷在地中動於至靜而不露迨出乎地而奮乎天羣蟄啟戶萬象趨榮孰不同其和豫然聖人合震坤以爲象不曰雷出地上而以奮言深閉久欝之餘一旦奮發造化妙用軒豁呈露施生防合動植昭蘇豫莫大於此先王觀豫之象發揚和聲褒崇先徳如韶繼勺酌以侈祖考對天之休盛薦之上帝如思文我將推而配之蓋謂治至於豫皆祖考盛徳之積非予一人所能致也人君惟不以和豫自居則不至於以逸豫自安矣

初六鳴豫凶象曰初六鳴豫志窮凶也

臣聞巧言者誤國之具佞人者危世之本豫五陰皆宗九四一陽四秉大臣之權初以陰柔小人宻相應與極其趨和之意形爲邪謟之辭以求容恱大臣亦恱其愛已而甘受之象以志窮致凶爲言志不自立惟用之於獻佞貢諛其窮可知矣等而上之以此求容恱於君人材阨而不進則曰野無遺賢民生困而不省則曰雨不害稼積薪將燃而曰已安已治朋黨方興而曰太平無象其發於聲音謟曲萬態而宦官女子之言朝夕薰浹於耳者又相與爲表裏大廈就頽同於一壓凶孰大焉

六二介於石不終日貞吉象曰不終日貞吉以中正也臣聞天下之理非與物俱轉者所能察也人惟主中正於中然後能介然如石能介然如石然後能見幾而作蓋石質堅而體靜靜者見善必明堅者用心必剛一念不動萬里洞燭不俟終日已盡見未然之幾區處先定應酬不差宜其正固而吉也蓋二與五爲應不與四爲應眾爻皆宗九四之大臣二獨居中得正介特自立以砥柱一世可謂難矣然二五君臣𨿽爲正應而隔於九四其情不得以相親故介特之臣但能堅於守未能鬯於用其先見之逺先知之明萬夫之望已深屬之矣人主能不沈酣於逸縱不昏蔽於便佞好賢之心不衰求善之志不攺則介者終有時而親矣

六三盱豫悔遲有悔象曰盱豫有悔位不當也

臣謂此人臣患得患失之象三廹近九四當國之大臣欲如初六小人進爲容恱恐非正應而不我與眄眄仰視逐逐營求是患得也欲如六二君子介特自守又利害祻福交戰於胸中躊躇未決趦趄復前是患失也以不中正之人處不中正之位而盱遲皆悔隕獲充詘情狀畢露其悔而不凶者大臣不與爲應姦無所售故不至凶使其姦得售則欺君賣國無所不至矣有國者安用是患得患失之臣爲哉

九四由豫大有得勿疑朋盍簪象曰由豫大有得志大行也

臣聞九四以一陽爲眾陰所宗材全而气盛毅然以天下之重爲已任下傾心而仰之上虛心而屬之此天下之豫所由致也由我致豫建侯而國勢尊行師而人心順其有得大矣然功業之盛者必有信已太過之獘權任之隆者必有專已自用之咎大臣當由豫之時茍驕吝一萌不能開心與天下之賢以共治則豫之由致安保其不爲亂之階得亦安保其不失也惟洞無有我之私披胸臆以待賢忘勢分以下士疑豫一防不防於中則聲應气求之下如簪聚髮何材之不集而致君澤民之志遂得以達於天下信於萬世此正周公握髮吐哺時也蓋疑者徳之莠事之賊大臣無疑心之累則足以合天下之善防防乎知賢之當任知邪之當去不以疑貳之心來讒賊而啟惎間則百志維熈矣

六五貞疾恆不死象曰六五貞疾乘剛也恆不死中未亡也

臣聞疾非特六淫之疾凡足以爲吾心之害吾徳之累吾國之憂吾民之戚皆疾也人君處和豫之極而逸豫生嗜欲好樂便嬖側媚之足以蠱方寸者紛至於前於此能一念內固外邪客气不得以乘虛而幹正則徳性堅明元气充實旣壽其身又以壽其民壽其國則億萬年無疆之休皆其功也象以乘剛中未亡爲言蓋六五柔中之君乘乎剛則有格心之大臣而內志不可搖秉乎中則有閒邪之定力而外欲不能入內外交相飬此所以貞疾而安恆不死而壽也夫徳慧生乎疢疾鴆毒藏於宴安此爻在豫之五當以無逸三宗享國之意參之

上六防豫成有渝旡咎象曰防豫在上何可長也臣聞人孰無靈明虛徹之性有物蔽之則靈者防和豫之極而肆逸豫此心瞽塞罔有知覺故防豫以成成非一日之積也方此心淸明之初豈不知觀逸逰田沈湎耽樂之爲患及爲外物所移則勤者惰立者弛操者放日積月累性爲情鑠而防頑不靈之豫於是乎成正以陰柔之資不能聞義而徙見善而遷以至此極也易卦未有窮而不變者故逸豫旣極必渝渝則亦可以無咎旡咎善補過前日之不善庶幾其可揜也茍旣極而不知變則危亡無日何長之有哉然防豫旣成宜無可變之理聖人猶許之渝若其未成而知變豈特旡咎而止觀此則知唐明皇之亂兆於開元成於天寶懵不知變禍亂四起可爲萬世之戒

平齋集卷一

欽定四庫全書

平齋集卷二

宋洪咨防撰講義

隨元亨利貞旡咎

臣聞隨者從也從之義無不該人之從乎我與我之從乎人皆從也而隨以我之所從爲重外卦兌內卦震震動而兌說一念動於中隨所感而說隨之得所從則有大亨之理然動說成體易於轉移惟利乎貞則可以保其終之無咎況人君宅民物之上一言而萬里響應一動而羣黎風偃致亨之大有不難者特懼乎所從不得其正耳從乎天理正也而從人欲從乎人心正也而從已私賢人君子之從正也而從佞人忠言嘉謨之從正也而從讒說儒生學士之從正也而從宦官女子從非其正咎能免乎穆姜謂有四徳隨而無咎似識此意其以隨元亨利貞同幹徳之備非彖意也

彖曰隨剛來而下柔動而說隨大亨正無咎而天下隨時隨時之義大矣哉

臣聞易以上下無常剛柔相易成卦幹上九之剛來於坤二陰之下爲震而上卦則兌動於內而說於外也蓋隨自否來方否之時三陽位於上三陰位於下天地不交而萬物不通何隨之有隨之爲卦上下接而陰陽交故其動也臣言可從則說而從乎臣民欲可從則說而從乎民剛下於柔不惟已之狥也惟不狥乎已之私是以否之塞轉而爲隨之通大亨且正終保其無咎而與天下相安於時措之宜羲農黃帝堯舜氏十三卦之制作與夫子丑寅之建忠質文之尙析因夷隩作訛成易之序莫非與時而偕行上無戾乎天運下無咈乎人心其義至大而不可窮皆剛來下柔轉否爲隨之功也茍徒恃一已之剛而不明下柔之義勢尊則亢气盛則驕君子之言日疏小民之情日戾猶不免於無民無輔又安保隨之不爲否乎

象曰澤中有雷隨君子以向晦入宴息

臣聞靜極而動動極而靜造化自然之理也雷動於春夏今潛伏於澤之中兌爲澤正秋之時也雷収聲於正秋亦維當靜之時隨時而安於靜且以養夫動也雷不養動於靜無以出地而奮豫君子不養動於靜無以體天而行健龍蛇之蟄以存身豈徒蟄哉故朝以聽政晝以訪問夜以安身莫非惟時之隨使不安其身於夜神過役則易竭朝聽晝訪烏能無憊是以向晦必入處於內而宴息息蓋作之機生之本也夜气存於至靜之中湛然其淸淵然其明渾然與太極同體向晦所養若此凡旦晝所以泛應酬酢各中乎理而用之不窮者皆此其出也彼沈湎於長夜宴安於袵席安知瞬息存養之義

初九官有渝貞吉出門交有功象曰官有渝從正吉也出門交有功不失也

臣聞隨以剛來下柔成卦重在初九初隨之始也所隨邪正是非當嚴之於始夫耳目之官不思而蔽於物心之官則思人之一身耳司聰目司明以至口鼻體莫不各有所司心則綂之君子治身之道當先治其心蓋此心不難於應事物之常而難於接事物之變境變於前感物而動官失其守遂與俱移能於紛至防來之變操之常得其正則吉矣然必出門而交乃能有功出門卽出門同人之義交於事物無親暱系吝之私也一私不立與天下爲公則旣吉而且有功豈非所交不失其正與彼謂不見可欲使心不亂是必死灰槁木而後可其何以定而應寂然不動感而遂通天下之故感而通天下之故而寂然不動者常自若能如是則見可欲而心不亂然後可與論從正不失之義

六二系小子失丈夫象曰系小子弗兼與也

臣聞理無兩立心無兩用人無兩從隨以得所從爲吉六二以陰從陽初九陽之防爲小子九五陽之盛爲丈夫小子剽輕而無逺慮丈夫靜重而有深識吾心所系茍屬於在下之小子則必失在上之丈夫所與豈能兼哉大抵中人之性趨下易趨上難小子狎而親便嬖善柔如以石投水丈夫敬而疏直諒多聞如以水投石言焉捨忠而從佞事焉捨是而從非行焉捨正而從邪得於此則失於彼曽不自覺也六二陰柔牽於多愛故設此戒以勸擇善板詩刺厲王失道老夫灌灌然輸其忱欵而不見聽小子則蹻蹻然得志而驕所從可不謹乎

六三系丈夫失小子隨有求得利居貞象曰系丈夫志舍下也

臣聞同是心也操捨有存亡善利有舜跖一念之發所由分也故人心惟危六二本居中得正系乃在於小子六三本不中不正系乃在於丈夫克念罔念之間狂聖易位此心界限惡可不嚴哉吾之所系旣能捨邪而從正捨非而從是則無求不獲人之善皆我之善也而猶以居貞爲利不正則𨿽擇善而從不能固執何益哉然所系得失當觀之立志之初趨向髙明則上從趨向卑污則下從三欲捨卑污而進髙明宜不爲小子屈也君道亦然志在於下則系孟明而失蹇叔系商鞅而失甘龍系林甫而失九齡系盧而失陸贄天下以之而亂六二六三兩爻政相反玩易者可以類推而知所擇矣

九四隨有獲貞凶有孚在道以明何咎象曰隨有獲其義凶也有孚在道明功也

臣聞仁者先難而後獲初未嘗有獲心詭遇一朝而獲十則有心於獲者也人臣之患莫大乎有心於獲獲心一萌則髙者狥名卑者逐利一念外騖曽莫知返功與道始判而爲二臯防稷契伊傅周召道行而功自存乎其中管晏求功於道之外而功亦冺矣九四以陽剛之材居近君之位動於中而說於外其心所隨惟在於獲急淺功近利之計昧至正大公之趣貞固守此宜其凶也是必順天命本人心以輔治而行其所無事惟知有道不知有功一忱所存終始無間則功自道出昭然大明於天下皆歸於仁義禮樂之中皥皥乎其不自知尙何咎之有夫子之得邦家立之斯立道之斯行綏之斯來動之斯和足以盡此董仲舒謂仁人正其誼不謀其利明其道不計其功足以知此

九五孚於嘉吉象曰孚於嘉吉位正中也

臣聞嘉者善也九五居中得正之君在隨之時以說爲體聲色玩好一無動乎其中而惟善之從言必善言動必善行發必善政用必善士其推之四海散之兩間良心善性之感發祥風膏雨之露被何往而非嘉哉然其要在孚孚者出於中心之實而非僞表裏相應終始相續以不二不息之心而從乎善防防乎有諸已之信以極乎充實之美輝光之大而進乎聖神之域吉孰大焉茍惟矯揉於十手十目之地而放於宮庭之淵邃勉彊於一朝一夕之頃而怠於歲月之悠久秉於中者非實意飾於外者皆僞爲善轉而惡吉亦轉而凶一念之孚不孚其意蓋不爽也象以位正中爲言蓋有是位不可無是徳九五之位旣正且中而徳之正中又能防萬善於一已位斯稱矣是知居天下之廣居立天下之正位必行天下之大道

上六拘系之乃從維之王用亨於西山象曰拘系之上窮也

臣聞民至愚而神可以心感不可以力刼可以道禦不可以智籠隨之上六人心恱從有所不容釋此非智力所能及也太王居邠廹於狄不忍以養人者害人而去之民相與遮前擁後力攀彊挽惟恐仁人之舍去旣拘系之又從而維之與詩白駒之畱賢者縶之維之同意民之防太王者若此太王終不爲之防而從者如歸市有人斯有土故用之享於西山周家八百年之建於是乎肇迹矣象以拘系之爲上窮蓋上處隨之極髙而無位太王爲狄所廹失位而去至於拘系之不可畱遂邑於岐山之下豈非隨之窮乎易道窮必變窮上返下宜有亨之理也然則人心之所去秦𨿽刼之而不能止人心之所趨周𨿽逃之而不能郤有天下者可不深求撫後虐讎之義而思所以固結斯民之心哉

平齋集卷二

欽定四庫全書

平齋集卷三

宋洪咨防撰講義

蠱元亨利渉大川先甲三日後甲三日

臣聞大獘極壞之世天所以開聖人也蠱取壞亂爲義以爻言之自防來以卦言之繼豫隨之後安則玩玩則媮媮則垢獘日積養成壞證與人久宴溺而疾生於心其爲蠱一也而蠱無終蠱之理故蠱壞之中有元亨者存何則饑易爲食渴易爲飲大極壞易爲治方王道板蕩綱紀文章一切掃地英君起而拯之中興不翅反掌是知蠱未有不可治治得其道而大亨𨿽江河至險亦利於涉特患安於蠱而無興起之志耳然急於救獘者未免用意之太鋭切於望治者未免求功之太速險難在前徑渉不懼志壯气盈視天下事若無足爲而易之易則難者將至過懲前日之不事事適滋後日之多事未保其不然也夫甲者十干之首而事之端旣先三日以謀其始又後三日以圖其終反覆擬論備極詳宻使治道日有趨新之功而無矯枉之慮前可拯後患可弭矣夫如是然後謂之善治蠱

彖曰蠱剛上而柔下巽而止蠱蠱元亨而天下治也利渉大川往有事也先甲三日後甲三日終則有始天行也

臣聞戶樞不蠧流水不腐以其日運而不息也故蠱壞常生於久安不事事之餘人君亢然於上人臣靡然於下截然其不相接且下以巽順養腴無切劘正救之益上以逸樂養尊乏振厲奮發之意於是紀綱隳於姑息制度弛於因循道揆法守紊亂於私意之轇轕天下之治日入於大極壞之境而不自知在卦艮之剛居上九巽之柔居初六巽順艮止而蠱以成正君臣相與拱平安坐以致天下之亂也然蠱豈終於蠱哉有能以飭蠱爲已任力量大而規模壯精神全而風采立一斡旋間掃積壞之獘而興大亨之治有不難者利渉大川必明之以往有事蓋久安不事事所以成蠱往有事所以濟蠱也況作事貴果慮事貴精世之賢君思欲爲天下拯起壞而納之治豈非立志之美然或發彊有餘而宻察不足廣大已致而精微未盡故事隨舉而隨沮令隨行而隨輟皆由未得先甲後甲之義也夫先甲三日以謀始後甲三日以圖終終而復始循環無間精義入神以致用何蠱之不治其在天行如貞之復返於元艮之復出於震非終之外有所謂始也故觀天運知人事

象曰山下有風蠱君子以振民育徳

臣聞左氏傳風落山爲蠱風落於山下無物不撓故蠱以取象然致蠱者風之動治蠱者艮之靜蓋艮體重厚而篤實不爲物移屹乎山之止也風能撓於一時使山下之物散亂不齊少焉風止艸木之髙髙下下自若山何嘗加損哉君子觀象於蠱以巽振民以艮育徳育成君徳固作興民心之本而徳之育也必以山之靜與山下出泉防同吾能體中正仁義而主靜挫眾紛而不擾應萬變而不亂動與靜無非靜外物孰能蠱之吾心無所蠱則人心無所蠱而天下國家之治無所蠱一靜足以制百動也玩易者必因象而求意

初六乾父之蠱有子考無咎厲終吉象曰乾父之蠱意承考也

臣聞蠱自防來具乾坤之體故諸爻幹蠱以父母言父之行事一出於正作室而塗塈茨爲力甚易不見其子幹治之功惟前人蠱壞有待振飭必其才足以植僵起僕使百堵皆作於室毀之餘則幹治之功見矣有子而考無咎正以子能補其過也不然生不之諍沒不之攺陥父不義猶爲有子乎然聖人以不攺父臣父政爲難初六乃於繼父之始亟懲其蠱壞而飭治之必有甚不獲已者而於心終不安故必以惕厲處之事無輕舉舉之必當如此則可以終吉終不失其順也象所謂意承考蓋前人之蠱自我而治不曰我之能而曰吾父之志欲爲而未遂者今特以我之意逆父之意而行之幹治非我功也是不特揜父之過又將揚父之名豈不俱有光榮哉元祐攺新法斥姦臣皆推之神考之意正得此意

九二幹母之蠱不可貞象曰幹母之蠱得中道也臣聞九二上應六五爲子事母母有不及不可不正正救或過則易至於傷恩怡聲下气柔行巽入使之浸潤而冰釋則蠱爲可治或以貞行之陰柔之性吝執不回情有所激未必不重其蠱也貞者事之幹而幹母之蠱不可貞不貞乃所以爲中蓋闈閫之內聽其自蠱爲不及急於治蠱爲太過無過無不及則中道得二居巽體之中猶以是爲子道戒事母難於事父也詩凱風母氏聖善我無令人痛自尅責幾無以自容於天地間卒能回母心而成其志可謂得此義矣推之事君暌之遇主於巷未免委曲開陳陰柔故也若夫事剛明之主則王臣蹇蹇匪躬之故惟恐其不克貞

九三乾父之蠱小有悔無大咎象曰乾父之蠱終無咎也

臣聞舜之齋栗曽子之養志莫非順乎親也子以順感父以慈應家有蠱壞不治之事隨宜整飭次第畢舉而閨門雍肅气象自如乃幹蠱之善也九三處巽體而過於剛安得無悔然其才足以克家與其嘻嘻失節置父於有過之地孰若三諫號泣納父於無過之域故所悔小而咎不至於大象以終無咎言之迹若非順心未嘗不順也彼排闥引裾折檻軔輪之臣𨿽一時若以忤上爲咎而其心欲使國家動無過舉實存乎愛君忠顯而咎冺亦猶是也然則子以剛乾父之蠱而旡咎恃父之慈臣以剛幹君之蠱而無咎恃君之明

六四裕父之蠱往見吝象曰裕父之蠱往未得也臣聞徳可以勉而進才不可以彊而能世之賢子以起家爲已任如善奕者以一著救一枰之敗非有過人之才不能也六四以柔居艮體之下寛夷靜厚有餘而材不足方家事之蠱壞非不思滌蕩振刷而一新之材不逮心詎容彊揠故其蠱僅止於裕裕者寛緩而不廹也事勢搶攘獘端轇轕人情易於躁紊而能鎭動以靜制逆以順撫橫厲以柔逶迆容與不求快於一時而磨以歲月終能使亂防之自解而蠱亦徐飭矣茍不量其材冒爲一決則往必見吝正以力常奪於過髙變每激於欲速不可以輕進也人臣治君之蠱亦有隨才就功以爲裕者子產相鄭修辭令以交於晉楚而外難紓主彊直以盟於丰駟而內難解鄕校議之而不怨輿人誦之而不怒鄭賴以寧非裕於蠱者乎故孔子美其有君子之道而不稱其材茍材過於子產而道非君子則盆成括之死又孟子所深嘆

六五乾父之蠱用譽象曰乾父用譽承以徳也

臣聞愛敬者孝之始顯揚者孝之終人君出而當遺大投艱之責僕者興之紛者理之壞者修之彌縫前人之闕使天下後世不得以議其過如昭帝繼武帝與民休息已爲難事而況揚父令譽於無窮者乎六五柔中之君得九二剛中之臣爲之輔蠱壞之見於前者一意幹治不遺餘力已往之咎與時俱化方來之善隨日加新而父之譽用是暴白於天下後世此無他承之以徳故也承以材略則必求度外之功承以文法則僅救目前之過惟承之以徳則髙明光大之懿緝熈於九重溥博淵泉之澤滲漉於海內天下莫不以手加額賀吾君之有子後世亦莫不稱其爲天下得人之仁父之譽豈不充塞於天地之間乎文王當商末蠱壞之世有志未遂武王以聖徳繼之而文之聲益廣此爻應之

上九不事王侯髙尙其事象曰不事王侯志可則也臣聞功名之士輕富貴道義之士輕功名世道蠱壞少有抱負者孰無趨事赴功之心而上九乃不屑事王侯豈其恝然忘天下不與世同其憂哉費惠公曰吾於子思則師之矣吾於顏般則友之矣王順長息則事我者也繆公亟見於子思子思不恱以位則子君也我臣也何敢與君友也以徳則子事我者也上九居無位之地而道足以爲王者師茍其時上無明天子下無賢諸侯詎肯屈道而事之潛心太極之先獨立萬物之表髙尙其所行事外物無一足以動其心志如此其逺也百世聞風猶將興起豈不可爲世則哉𨿽然隠居求志正所以爲行義達道之本一瓢非所憂則可以繼四代而興禮樂萬鐘非所慕則可以承三聖而正人心世之興大事建大業決非患得患失者之所能爲窮居不損盛行不加則致君澤民恢乎有餘用矣伊尹三聘而成格天之功孔明三顧而定興漢之計道義重故也是知不以富貴功名先入其心者乃可與圖天下之事

平齋集卷三

欽定四庫全書

平齋集卷四

宋洪咨防撰講義

臨元亨利貞至於八月有凶

臣聞事防沓來乃君子大有爲之幾此蠱之所以轉而臨也夫陽大而陰小有自然相臨之分方一陽爲復其端甚防五陰在上詎能獨勝故必待朋來而後無咎至二陽爲臨則有朋矣陽得朋則羣陰禠气而退聽故復止於亨臨則元亨利貞陽寖長而陰寖消也臨據陽長之防旣能變蠱壞而亨通又能處亨通而正固以此保大其又奚虞而見逺識防者毎不勝其隠憂是則陰陽無兩盛之理一長則一消其機在反掌間自復而臨以至爲泰爲大壯爲夬爲幹陽極矣而一陰潛萌於五陽之下爲姤二陰則遁也由建子而至建未而遁凡八閱月二陰之遁與二陽之臨正相反陽消而陰長凶可必也然亂生於治否生於泰理所必至而酣豢宴安者常忽之有能燭其幾於人情之所易忽而轉移機軸於防防之中使履霜不至於堅冰陽常進而陰常置於空虛不用之地則大亨以正可常保而吉其凶矣觀至於之辭則知吉凶未定之間盡有可用力之地特患乎玩安忘危不知所以用其力

彖曰臨剛浸而長說而順剛中而應大亨以正天之道也至於八月有凶消不久也

臣聞一陽而復二陽而臨剛浸長也下卦爲兌上卦爲坤說而順也九二以剛處中上與六五相應剛中而應也臨有是徳故大亨以正也陰陽消長皆非一日之積今陽剛浸長於復返之餘其來有漸然懼其乘方進之機鋭於逐羣陰而失之暴故繼以說而順說而無所憤順而無所拂心和气平動循天理則剛不至於過於是臣之剛中足以輔乎君君之柔中足以濟乎臣上下交應同歸一中宜大亨可致且不失其正也豈特人事爲然天爲剛徳猶不幹時一元運於上而雲行雨施保合太和莫非剛健中正之用天道亦何嘗過於剛哉況陽無常勝之功陰無盡滅之理消長往來間不容髮二陽之臨方長而二陰之遁已知其必至陽消蓋不久也自復至遁閱月凢八而謂其消不久何哉疾疢萌於彊壯之時人不自覺也元祐初司馬光一洗新法之獘而奉行差役已有蔡京消豈待久哉遁進而否君子之道盡消則蔡京之禍天下凶莫甚焉夫惟上之人常以防防杜漸爲心遏陰柔於未進之始尙何陽消之慮

象曰澤上有地臨君子以教思無窮容保民無疆臣聞坤地在上兌澤居下地之臨澤最爲切近君臨民之象也地上有水爲比澤上有地爲臨皆以切近取義而水與澤異水流而不盈故比於地而不爲臨澤者水之瀦含深蓄逺渟奫演迆而地之岸際常臨之此具區云夢大野所以爲澤而不爲川浸也君子觀地與澤相臨之象而得近民之理故教思必無窮容保必無疆無窮者意味深長百世猶有先王之澤則兌之浸潤也無疆者規模恢廣出日莫非丕冒之地則坤之包含也人君以是臨民無媿君師之責矣蓋君之於民猶父之於子其相親也以情相維也以道而非可以勢分拘以勢而臨則教思必淺容保必狹私心町畦公道磔裂尙何足以知臨之爲大乎大哉堯之爲君惟天爲大惟堯則之人君方寸之中與堯同大而後可以盡臨之義不然教思何由而無窮容保何由而無疆哉

初九咸臨貞吉象曰咸臨貞吉志行正也

臣聞澤通於山爲咸咸感也凡具陰陽孰能無感以貞則吉貞者正也君子小人之辧在於正不正之間臨爲剛長之位初九與四爲應而比於二皆臨我者也吾欲感動所臨獲乎上以行吾道必一出於正曠乎其公而系吝之私不防純乎其誠而矯飾之僞不作此以正感彼以正應精神心術之妙相與凝固而不散則君子之道由是進退乎泰亨之盛所感以正而吉也然所感之邪正莫謹乎其初志者心所之也在卦之初此心趨向志於正而行則無往不以正合進以正可以正邦也一涉於邪則見金夫不有躬進不以正特一時之茍合耳然則下之感乎上能察乎正不正而爲進退則不至於失已上之應乎下能辧乎正不正而爲用捨則不至於失人

九二咸臨吉無不利象曰咸臨吉無不利未順命也臣聞臨之爲卦以二陽爲主二陽又以九二爲重二承乎五五臨乎二實君臣相與感通之防二剛中五柔中俱得其正宜旣吉且無不利也然自復而臨陽剛浸長固吉矣而長必有消八月之遁已逆計其必凶君臣相與綱維斯世其將聽陰陽之自爲消長付之無可柰何而安之若命乎抑將進陽退陰以制消長之運而自我立命乎命賦於天受於人行廢有定運死生有定數非可以人力轉移然有君子不謂命者存二陽長而爲臨與二陰長而爲遁固天運之所必至茍一以命哲命吉凶委之天而安之八月有凶拱手順受而不思闔辟變通之道臨終爲遁矣我生不有命在天此商之所以亡也惟知賦命在天制命在我旋乾轉坤與世立極陽宜消矣挽而回之使不至於消陰宜長矣尼而止之使不至於長吾方以天自處未容一切惟命之順也夫如是君子常長小人常消而咸臨之吉常存二五君臣各盡其道矣不然何以君相不可言命

六三甘臨無攸利旣憂之無咎象曰甘臨位不當也旣憂之咎不長也

臣聞君子之樂王天下不與存爲人上者不可以位爲樂也夫以天命難諶民情難保大業難守重器難安夙夜兢惕危懼猶恐不蔇而可樂於得位而泰然處之乎甘者悅樂之至也六三居下卦之上處兌悅之極而以臨人之位爲樂玩聲色之娛而忘美疢之患懷宴安之適而遺鴆毒之慮好樂一形投合四集便嬖側媚相與以巧言令色鼔舞之施之政事宜其無往而利也有能凜然深省幡然大攺以所樂爲所憂念二陽方進於下而消不久之凶已兆於呼吸之頃操危慮深若不能以終日切切乎予又集於蓼之懼則前日之咎今可免矣蓋三以甘說爲臨其位不中不正一惟偏私之徇故象示不當之戒又懼夫人恥過而遂非開之自新許以轉甘爲憂𨿽有咎而不長有國者宜知所擇矣

六四至臨無咎象曰至臨無咎位當也

臣聞至臨臨之至也四居大臣之位上比於五君以道合下應於初賢以道親且時當剛長大臣虛心無我援天下陽剛之賢進輔其君與共成致君之業以此而臨豈非至乎然進賢退不肖大臣職也援陽剛之賢與共成致君之業乃職分之當然極其至如周公之握髮吐哺始可以無咎有一毫驕吝之色賢者望望而去之則咎隨之矣象明臨之能極其至亦惟處得其位之故以六居四是爲正位體柔履順不自矜其能而惟賢是與徳與位稱也六五之君柔矣六四之大臣又柔而下無陽剛之賢爲之應則治淪於姑息勢失於委靡謀國者能辭其咎乎

六五知臨大君之宜吉象曰大君之宜行中之謂也臣聞知所以察未見之幾制有爲之防人君之臨天下轉移萬化闔辟萬變必有知行乎其間而知以得中爲難蓋是知之用不及則闇太過則察無過無不及則中六五有深沈先物之知又下與九二之賢爲正應不以一已之聰明爲聰明而以賢者之聰明爲聰明臨無遺知矣然知不可以過用世之小知自私者用知必過明帝之苛察徳宗之猜忌何其褊也故惟大徳之君然後於用知爲宜明有前旒之蔽見無淵魚之察知君子之當進必推翕受之量知小人之當退曽防深疾之心以大用知而知得其中卽舜之大知也象言行中之謂豈非不過用其知卽舜之用中與中庸聰明睿知以有臨必寛裕溫柔以有容正此意

上六惇臨吉無咎象曰惇臨之吉志在內也

臣聞卦終必變君臨天下之道以克終爲難必用心加厚乎其初則可以保其終惇者厚之至也何所厚厚於親君子也親君子逺小人之心久而愈篤則以之畏天天必加畏以之愛民民必加愛無所往不用其厚也艮上九以惇艮而吉臨旣吉又申之以無咎者爲六三設也上六居臨之終而應乎三三不中不正上茍私所應與而親之何以免咎惟捨三陰邪之小人而志在二初陽剛之君子故宜有咎而免也兌爲內卦君子在內屈已下親不以久而替寧有加於大亨之鼎毋或失於二簋之權輿則賢者肩一心以輔乎上非箴之庭燎則戒之無逸君臨天下之道於是乎保克終之吉矣明皇始厚宋璟韓休張九齡終厚李林甫憲宗始厚杜黃裳李絳裴度終厚皇甫鎛此心一移卒貽不終之禍可爲百世戒

平齋集卷四

欽定四庫全書

平齋集卷五

宋洪咨防撰講義

觀盥而不薦有孚顒若

臣聞臨觀反對卦也臨二陽在下觀二陽在上觀如兩觀之觀儀型揭而羣瞻聳也觀之聖人正心修身以觀天下一誠之外無他尙猶宗廟之祭交於神明一誠之外無他物盥卽奉槃沃盥巾以帨手時也祭先盥手然後酌鬯而祼祼用鬰鬯猶未免托物以求神盥則蠲潔內外與神黙接洋洋乎如在其上如在其左右不假物而誠已通又何俟腥熟之薦而後逹其誠哉爲人上者能至誠主一無假乎外如盥而不薦斯民不期孚而自孚矣孚者信也誠之實有諸已者也人受天地之中以生誰無是誠君以誠感民以誠應顒然興起不約而同與聖人作而萬物覩均此機也是知人君之化天下不難於孚諸人而難於孚諸已

彖曰大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣

臣聞一陰爲姤進而爲遁爲否爲觀爲剝莫非小人道長觀獨不以陰盛爲憂者二陽在上四陰順聽於下是上有陽剛之君儀表一世陰柔𨿽眾方將化而爲君子之歸其爲觀甚大也觀合巽坤爲卦以九居五順巽而中正也循理而行無所拂逆可以懷天下未足以觀天下觀天下必中且正大明當天萬物咸仰一有偏倚必有照臨不及之地此聖人所以爲天立極也然必本之以誠誠者物之終始不誠無物此心之誠不存則順巽中正俱失其有猶盥而不薦以誠爲主黍稷不如明徳之馨殺牛不如禴祭之福在誠不在物也此誠所格斯民莫不相孚以心顒然尊仰隨所觀而化其觀果何所見哉誠則形也其化果孰使之然哉惟天下至誠爲能化也求諸天道春夏秋冬運行而不息皆神之所爲聖人以是道設教天下不期服而自服又豈非誠則神乎觀之聖人一誠貫通三才之間始與人爲一終與天爲一極而歸於無聲無臭之妙非黃帝堯舜之神化宜民文王之純亦不已不足以當之

象曰風行地上觀先王以省方觀民設教

臣聞自上示下爲觀天下之物凡可以示人者皆有形之觀惟風行乎地上艸木均被披拂則無形之觀有形之觀其觀淺無形之觀其觀深故先王取象於風之行地省方觀民而設教五方之俗各有不同隨方省察因民俗而教之以救其偏扶其正使同歸道徳之中舜之同律度量衡成王之考制度𨿽若涉於有形之觀教行而民從猶風行而艸偃皥皥乎其不自知實有無形之觀存蓋誠存乎中不動而敬不言而信不容以形迹窺也後世省方之禮廢人主深居九重之上民何由觀教何由設亦惟心存乎羣生之休戚庶俗之美惡四方萬里皆了然於戶庭之間而以身爲教自正心誠意以至於修身齊家無一不盡自然國治而天下平與身歷目覩所設教何異哉

初六童觀小人無咎君子吝象曰初六童觀小人道也臣聞觀以二陽位否剝之間欲化小人爲君子故待小人恕欲君子益進其爲君子故待君子嚴九五宅中於上光明碩大之徳如日月之照臨有目皆覩初气卑質弱而去五逺乃爲童稚之觀童者防而未發孩提之童無不知愛其親則有可發之幾彼其陥於小人豈性也哉物欲蔽之也茍如童稚於倥侗顓防之初有以發之則昏者可廸塞者可通气質變化安知小人之不爲君子故𨿽童觀而許其無咎象以小人道爲言其質固不可以語上而申言初六亦示其上進之路也爲君子而不能以學問開明所見而甘心與懵然無知識者同歸則爲吝矣聖人於大觀之初恕於待小人所以示皇極大受之法嚴於待君子所以示春秋責偹之法

六二闚觀利女貞象曰闚觀女貞亦可醜也

臣聞聖人之道無窮人心之見有限上帝降若有常性靈明虛徹初無聖愚賢不肖之間而气有淸濁材有利鈍故所見亦隨之而廣狹仁者見之謂之仁知者見之謂之知百姓日用而不知此其所以區而別之也闚觀之不能廣大豈非六二气質之柔闇與九五陽剛之君大觀在上乃帝光天之下至於海隅蒼生萬邦黎獻共惟帝臣之時初以童稚之見而觀防昧未有識知二以窺覘之見而觀有識知矣又自安於卑陋蹇淺僅足以知聖人之污是惟女子生長於深閨之中幽間專靜而有守則闚觀猶未至害士君子則害道矣象發明爻辭之所未發謂闚觀爲觀𨿽女子之貞亦有可醜蓋鉆穴相闚闚見室家皆爲不正之視女子𨿽貞而所視不正心隨境移恐不能保其貞也然則欲廣闚觀之見則何先中庸曰好學近乎知學愈進則見愈廣聖人之全體大用目擊而道存矣故惟已百之已千之𨿽愚必明𨿽柔必彊

六三觀我生進退象曰觀我生進退未失道也

臣聞三上承二陽下接二陰而居其中陽爲君子陰爲小人進而從陽則爲君子之歸退而從陰則爲小人之趨一進一退蓋邪正善惡之關也三於此觀我生生者出於吾身者也其大端則言行是已觀吾之言其進而合於君子耶其未至於君子耶觀吾之行其退而陥於小人耶其遂逺於小人耶君子小人之界限其間不能以寸反觀吾身之所發必欲進與上之二陽同其光明而不欲退與下之二陰同其柔闇能如是三𨿽處不中不正之位亦未至於失道也蓋三之質易於失道以能反觀諸身去小人而從君子故道爲未失也然未之一辭猶未深保其不失道盍亦戰戰栗栗於取捨之決爲舜而不爲跖爲堯而不爲桀哉此正大學致知工夫之地

六四觀國之光利用賔於王象曰觀國之光尙賔也臣聞九五剛中之君在上初與二去九五爲逺故止於童觀闚觀三少近則未失道四切近則利用賔觀愈近見愈親也賢者進退有時行藏有道如麒麟鳳凰其出必待休明之世故觀國之光然後賔也國之光明本君徳之光明人君能明吾之明徳如鑑不受翳水不受滓則本然之明常存篤實之光充實之輝皆由此而發在朝廷則禮樂彰法度著在天下則道徳同風俗一其爲國之光大矣賢者觀乎此而願立於其朝伊尹起於莘野呂望歸於東海豈非湯文之時利用賔乎象以尙賔發之蓋道義重則勢利輕賢者寧甘心於白駒之谷考槃之澗不肯屈身輕售其出也以時其進也以禮其事君也以道君望其儀型而起敬故崇尙之以賔禮而不敢臣取重者在已重之者在君如此則諫行言聽膏澤下於民矣茍在已無以取重君且望而輕之毋怪乎有言莫之行也

九五觀我生君子無咎象曰觀我生觀民也

臣謂反觀內省之功儒者所難而況貴爲萬乘可喜可欲所以移其心者滿於前乎九五陽剛而中正居巽而應順動無過舉矣然猶於我生必反而觀之凡言行出於吾身者爲我生觀吾一言之出皆合於君子之道則言無過言一行之出皆合於君子之道則行無過行以此示民可以無咎有一不合於君子則有咎矣吾身未能無咎顧欲使天下皆有士君子之器表偏而影正無是理也象又以觀民言者君子之道本諸身徴諸庶民觀羣黎百姓徧爲爾徳則知言行之出於吾身者爲善觀怙侈滅義服美於人則知言行之出於吾身者爲不善是觀我生者必當觀之民也因觀民之所化而觀吾身則言行是非不能掩因觀我之所生而觀吾心則念慮之邪正不能蔽由外而返諸內愈近愈不敢自恕由內而推諸外愈逺愈不能自隠內外交養之道旣盡天下觀而化之孰不顒然而孚乎

上九觀其生君子無咎象曰觀其生志未平也

臣聞上九與九五爻辭同惟我生其生異蓋吾身之所出爲我生九五之君所以自觀也上九則觀君身之所出故爲其生五君位上處無位之地而宻比之𨿽居無位之地一念未嘗忘乎君常欲納之於無過故觀君之言行果君子耶則喜其能免於咎觀君之言行未君子耶則憂其不能免於咎身在畎畝心在王室因所觀而察之惟恐吾君之出乎身發乎邇者有一毫之未當無以示四海之儀則其志豈遽平哉然九五觀我生上九觀其生皆合乎君子之道而僅止於無咎何耶人君之治身無止法言行極堯舜禹湯文武之盛不過盡其身之所當爲初非有餘故君子乃無咎不然有咎矣人臣之望君無止法以禹湯文武爲未足又恥其不及堯舜故君徳至於君子特喜其無咎未敢遽以爲可安也此觀之君臣所以各盡其道

平齋集卷五

欽定四庫全書

平齋集卷六

宋洪咨防撰講義

噬嗑亨利用獄

臣聞嗑者合也噬去頥中之物而合也頥卦合艮震爲體初上皆剛而中之四爻皆柔猶人之頤虛其中也噬嗑初上皆剛與頥同而四亦剛是頥中有物間之故有待於噬而後合也凡去間之道皆然時則勿有間之是君臣之際以無間而合也人不間於父母昆弟之言是骨肉之際以無所間而合也彼蠻夷猾夏防賊姦宄蓋梗聖人之化爲天下之間者去其間則化行於天下矣噬嗑亨間去而合卽亨也其義利於用獄獄以推見其爲間之情而去之則梗吾化者不至於覆出爲惡病根除而正气還也其在人心則人欲爲天理之間人欲盡去天理流行豈非間去而亨乎此又克已工夫之當盡

彖曰頥中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也

臣聞頥者養也頥以納飲食致養而有物梗之故必待噬而後合合則亨矣亨之功在噬噬者用力囓去之也小人爲君子之間不用力以退小人則君子不進夷狄爲中國之間不用力以卻夷狄則中國不尊姦民爲良民之間不用力以治姦民則良民不安此皆噬之功所以致亨也以爻言之則三陽三陰爲剛柔分以卦言之則下震上離爲動而明以象言之則震爲雷離爲電二者參合而成章雷取其威電取其明治獄之道無大於此然六五爲用獄之主乃以柔中之道行於上𨿽以陰居陽爲不當位而治獄以燭見情僞爲先離體虛中而明故於用獄爲利夫獄者民命所系得其情則哀矜而勿喜欽卹之仁行焉茍不以柔治而以剛治則明過於察威過於猛人將無所措手足失天地大生之徳矣噬嗑義在除間而歸於柔中以此知好生者聖人之本心用刑者聖人之不得已

象曰雷電噬嗑先王以明罰勑法

臣聞陰陽相薄而爲雷相軋而爲電故震之一陽動於下離之一陰明於中噬嗑之象取焉卦本先電彖象乃以雷先於電者蓋泰卦上坤而下乾不曰地天交泰而曰天地交泰取其交也噬嗑上離而下震不曰電雷噬嗑而曰雷電噬嗑取其合也電明而雷動雷行而電隨明與威合然後梗化者可去徒明而不威則詳於察姦而不能除其失也懦健威而不明則鋭於去惡而不能辧其失也闇明行以威威發以明天下無難去之間矣先王觀雷電之象於是用電之明以明罰用雷之威以勑法罰顯而枉直各得其情法勅而輕重各當其罪利用獄之道盡矣舜之去四凶成王之去三監孔子之去少正夘皆此道也然辟以止辟刑期無刑聖人豈徒恃法令爲齊民之具明與威並用罰一人而千萬人懼法𨿽飭而不常用也雷電之合隨卽開霽天道亦豈常用其威哉

初九屨校滅趾旡咎象曰屨校滅趾不行也

臣聞噬嗑利用獄初上爲受刑之人人之性本善情動欲生遂陷於惡聖人憫之故設爲刑罰以懲惡而挽之於善然善惡觀其所積欲惡之不積當於其始而禁之趾在下爲行之始加校於屨而趾滅焉彼𨿽欲行而不可得則不進於惡可以免咎矣校足械也滅沒也校深大至於沒其足也或謂滅趾爲刖刑刖則施踴何取乎屨有履加校非斷趾明矣唐虞畵象而民不犯特赭衣菲屨之類肉刑未嘗用也蓋小懲而大誡故能免麗於刑小不懲則惡積罪大聖人豈得而私宥哉其在人心一念有不善貴乎早覺而力遏不貳過不逺復之功皆基於此覺之不早遏之不力則去舜就跖悔莫追矣觀易者知治已則知治人

六二噬膚滅鼻旡咎象曰噬膚滅鼻乘剛也

臣聞爲一卦之間者九四也初九與四爲正應是同惡相濟者也膚柔而易噬猶初之爲惡未稔而易制鼻髙而難滅猶四之爲間甚大而難治始噬者膚而終至於滅鼻小懲於初遂大討於四也四之間去則初無與應小人之黨孤何能爲哉乘剛言二位乎初之上乘初之剛以攻四之剛因瑕而及堅也蓋二居中得正以用刑所施不失其序故下能治初之罪上能除四之間輕重有權尙何過咎之有皇矣一詩文王侵自阮疆不過用輕兵以臨之而阮自服進至崇墉則聲罪致伐必是絕是忽而後已彼其剛戾梗化之罪𨿽同阮爲易討崇爲難討侵阮則膚之噬伐崇則鼻之滅聖人初意不汲汲於深治小人而終有不容不深治者皆其所自取也

六三噬臘肉遇毒小吝旡咎象曰遇毒位不當也臣聞周禮臘人掌幹肉臘物之全幹者也小人黨盛而勢彊其堅難噬與全體之臘同三乘初應上而鄰於四疾小人挾黨爲間欲盡除之然人之爲惡情有淺深罪有輕重不問渠魁脇從而例殱之是舉臘肉之全體求快於一噬故反遇其毒豈非可吝者乎而其吝小終歸於無咎我之治小人名正言順彼𨿽有反噬之心無所施也然其遇毒亦以位不當之故無瑕者可以戮人三所處不中不正而欲施刑去天下之間人其肯心服哉齊威公自侵蔡而伐楚猶噬難噬之臘肉屈完如師辭多勃戾有遇毒小吝之象而終於服包茅不貢之罪則旡咎矣齊之挾天子以令諸侯位固不當楚𨿽彊不敢不服豈非齊之尊王名正言順乎

九四噬幹胏得金矢利艱貞吉象曰利艱貞吉未光也臣聞凡物幹爲陽濡爲陰臘胏及肉以干取義指陽爻言也九四在一卦之中本爲間者以爻言之則四之位近君九之材足以堅決而立斷故資之以除間初九不畏不仁不恥不義四與爲正應猶聯骨之胏肉旣幹而堅至爲難噬一旦噬而去之見善明而趨義勇蓋得金矢之象焉有金之剛而無柔懦有矢之直而無回遹義形於色不茹不吐宜難噬者之無不噬也然去間不可有所易以易視之樞機不宻未必不反爲人所制不可有所撓在我不能貞固其守而猶豫遷就安知無當斷不斷之患此所以利艱貞吉也象言未光蓋始與小人宻而終力去之𨿽得去間之義亦豈所謂表裏純一本末坦明昭昭然揭日月而行者乎平勃勸呂氏王諸呂其後卒誅諸呂在漢爲有大功參之王陵以白馬之盟折其萌則二臣爲未光矣大臣任去間之責者當觀之此

六五噬幹肉得黃金貞厲無咎象曰貞厲旡咎得當也臣聞人主天下之利勢威靈气之所曁以去小人之間則小人消以去夷狄之間則夷狄服權有所歸則勢有所易也臘肉全體最難噬幹胏附骨亦難噬幹肉𨿽難噬而較噬臘胏爲易凡三爻之陽皆足以梗化以六五離明之君制之如噬幹肉然何堅之不斷何間之不除正以其得黃金之象也黃取其中金取其剛人君有剛中之徳天下之悍戾邪僻無不退聽尢當正固守此而以兢惕危厲行之則惡無覆出凶無反噬尙何咎之有夫有間則有咎其所以能終免於咎蓋以得剛中之徳以治間當其宜也六五本柔中爻乃取剛中爲義上卦屬離離一陰居二陽之間中柔而外剛仁者之勇也君徳茍仁有餘而剛不足則無以斷天下之疑定天下之業唐之姑息受制於彊藩悍鎭漢之優遊養釁於宦官外戚豈不甚可鑑哉

上九何校滅耳凶象曰何校滅耳聰不明也

臣聞初上兩爻皆受刑之人初九小懲而大誡故受刑輕上九惡積而罪大故受刑重何校械其頸也械深大至於沒耳耳主聰有耳而不能聞過徙義聾瞶其心而浸至此極其所由來者漸矣夫視曰明聽曰聰本二事也而以不明麗之聰明於聽徳然後謂之聰也天下之耳相似誰無是聰私心塞之顚倒是非而有誤蠅聲而雞蟻鬭而牛外𨿽有聞中實蔽壞故聞人之善言而惡其逆已聞人之惡言則悅其順已不明孰大焉使盜跖桀紂能聽人逆已之言而不以順已爲悅亦何至天下之惡皆歸萬世不可湔濯哉此易象示人遷善攺過之門最切處

平齋集卷六

欽定四庫全書

平齋集卷七

宋洪咨防撰故事

髙宗皇帝建炎元年冬十月內侍自京賫內府珠玉二囊來上上投之汴水翌日以諭輔臣黃潛善曰可惜有之不必棄無之不必求上曰太古之世擿玉毀珠小盜不起朕甚慕之庶幾求所以息盜耳

臣聞人主一念之動左右承之百辟趨之天下向之故好惡之念當謹其防蓋此心不能兩用有所重則有所輕愛易流之陰者視尺璧如瓦礫寶難得之賢者視逺物如糞壤徑寸之珠不易齊之四臣連城之璧不奪趙之一士審輕重之義也魯公伐衛齊人來歸衛寶而意不啻足齊伐北燕賂以瑤甕玉櫝遂不克而還此念一爲外物所移志消气沮矣我髙宗皇帝紹開中興急欲信大義於天下以內侍所獻投之汴水使左右諸大夫國人皆知志不在小而在大與光武手不執珠玉同意用能收拾人心於渙散之餘振起國勢於頺壞之後後聖所當法也廼者經略山東九重之上初未嘗有嗜好見於外而當國惟寶玉是狥諸將旁搜巧索爭投所好珍奇異玩坌集私第歸附者得以窺其無志於中原而動於惡臣願陛下一懲宿獘而反之凡以珠玉服玩來獻皆碎之通衢以示聖意之所向邊臣聞風亦將以功名自勵務爲亷白以服豪傑盜賊之心事功可集矣至若中原銅鏹亦不必以輦入內郡爲功昔張林告淮閫有云土地歸本朝銅錢安往識者謂爲至論謀國者所當察也

晉謝安以荊江二州並缺桓石防有沔陽之功慮其驍猛在形勝之地終或難制乃以桓石民爲荊州桓伊爲中流石防爲豫州旣以三桓據三州彼此無怨各得所任其經逺無競類皆如此

臣聞禦得其道則天下狙詐咸作使禦失其道則天下狙詐咸作敵禦之爲言以馬諭也譎銜泛駕之馬跅而難制使王良造父禦之則鳴和鸞逐水曲進退伸縮無不如意否則駻不受覊矣謝安之用三桓人徒知其經逺無競而不知駕馭之術黙寓乎其間蓋石防趫防絕倫旣奪之上流而石民與伊非所患兼是時荊江豫三州軍事皆在安都督之下而兵權實操於內此首重則彼尾輕也茍朝廷無以操其權而制其命王彪之所謂兵權萃於一門非深根固蒂之宜安烏得不爲之深慮哉知此則知八柄馭臣𨿽王者有所不敢忽

髙帝詔曰欲省賦甚今獻未有程吏或多賦以爲獻而諸侯王尢多民疾之令諸侯王通侯常以十月朝獻及郡各以其口數率人嵗六十三錢以給獻費

武帝制初郡十七且以其故俗治毋賦稅南陽漢中以往各以其地比給初郡而初郡時時殺吏漢發南方吏卒往誅之費皆仰給大農以均輸調鹽鐵助賦役故能贍之然兵所過縣爲以貲給毋乏而已不敢言擅賦法矣

臣聞人君有愛民之實意而後有及民之實惠漢世詔書出於人主之筆精神心術之防悉於詔見之觀髙帝欲省賦甚之語簡嚴明白繼之文帝振貸減租之詔勤勤懇懇其愛民實意皆可以對越天地安有不被其澤者漢賦有三口賦以食天子算賦以治庫兵車馬更賦以給戍邊此詔所欲省當是斯時又有獻賦郡國假獻爲名重賦以爲民害故亟欲省之方楚漢之爭未決則初爲算賦及天下旣定則欲省獻賦以此見傷財害民無如兵費之重兵費百出而欲行愛民之政蓋難然愛民之意不可以兵而間斷也武帝元狩之詔謂君者心也民猶支體支體傷則心怛非無愛民之意而好大喜功移之臣嘗考司馬遷平凖書其論帝取財贍兵本末凡十餘節一節害深於一節曰江淮之間蕭然矣曰廢沮誹窮治之獄用矣曰三人言利析秋毫矣曰吏道益雜而多賈人矣曰稍稍置均輸通貨物矣曰無慮皆鑄金錢矣曰公卿大夫多諂諛取容矣曰楊可告緡令縱矣曰縣官有鹽鐵緡錢之故用益饒矣曰株送徒入財得補郎選衰矣而終至於曰不敢言擅賦法矣而極髙帝欲爲民省賦帝乃聽吏擅取非經常之賦夫豈不知有民哉置郡方新顒顒待哺恐廢前功惟求趨辦𨿽欲禁吏之不擅賦不可得也益口賦三十輪臺悔之猶幸此意不絕如綫而仁義之澤未至於遽斬此所以壽四百年之脈與

紹興元年六月辛已上虞縣丞婁寅亮上書言宗社大計欲望於伯字行下遴選太祖諸孫有賢徳者視秩親王使牧九州以待皇嗣之生退處藩服上大嘆寤戊子上諭大臣曰昨令廣選藝祖之後宗子二三歲者得四五人資相皆非岐嶷且令歸家俟其至泉南選之臣恭考髙宗皇帝誕聖於大觀丁亥卽位於建炎丁未至婁寅亮上書之歲聖壽方二十有五萬世無疆之計大矣哉

蜀先主將東徵孫權羣臣多諫不從大軍敗績諸葛亮嘆曰法孝直若在則能制主上東行就欲東行必不傾危矣

唐太宗欲自徵髙麗羣臣多諫不聽凡防十城上以不能成功深悔之嘆曰魏徴若在不使我有是行也臣聞孟子曰入則無法家拂士出則無敵國外患者國恆亡蓋自堯舜不作人主孰能無舉動之過所賴以拂正其非而反諸是惟左右前後之臣耳而便佞者逄之輕黠者長之具位者拱視而不暇問畏事者竊欲而不敢言幸而敢言亦惟一言以塞責而終歸於首防人主過舉於是莫之能救使當舉動少差之初力盡面折廷諍之誼引裾不從繼以折檻自非諱過愎諫之主安能不瞿然悟幡然攺惟其若宮之奇懦而不能彊諫故𨿽諫無益也先主復關羽之恥而興忿兵太宗討髙麗之罪而興貪兵非無黃權褚遂良等之諫而所諫不力無救於行法魏二臣猶在必將激烈懇到極其骨鯁不從不止也夷陵鴨緑之悔當時諸臣安得辭其責哉𨿽然亮知惜孝直而考其推擇之素特蔣琬費褘之純良向寵之淑均何望其復有孝直之方勁太宗知惜魏徴而田舍翁之怒見於生前僕碑停昏之恨形於身後敢言之气沮喪殆盡末節欲望廷臣如徴之剴切難矣是則人君平時能養法家拂士之气臨事乃獲法家拂士之力

上方欲用文武求之如弗及始以蒲輪迎枚生見主父偃而嘆息羣士慕向異人並出卜式防於芻牧羊擢於賈防衛靑奮於奴僕日防出於降虜斯亦曩時版築飯牛之朋矣漢之得人於玆爲盛儒雅則公孫董仲舒兒寛篤行則石建石慶質直則汲黯卜式推賢則韓安國鄭當時定令則趙禹張湯文章則司馬遷相如滑稽則東方朔枚臯應對則嚴助朱買臣歷數則唐都洛下閎協律則李延年運籌則桑羊奉使則張騫蘇武將率則衛靑霍去病受遺則霍光金日防其餘不可勝紀是以興造功業制度遺文後世莫及

順帝知能任使故士得用情天下喁喁仰其風采遂乃備元纁玉帛以聘南陽樊英天子降寢殿設壇席尙書奉引延問失得急登賢之舉虛降已之禮於是處士鄙生忘其拘儒拂巾祍褐以企旌車之招矣至廼英能承風俊又咸事若李固周舉之淵謨深左雄黃瓊之政事正固桓焉楊厚以儒學進崔爰馬融以文章顯吳祐蘇章種暠欒巴牧民之良幹龎參虞詡將帥之宏規王龔張皓虛心以推士張綱杜喬直道以紏違郎顗陰陽詳宻張衡機術特妙東京之士於玆盛焉向使廟堂納其髙謀疆塲宣其智力帷幄容其謇辭舉措稟其程式則武宣之軌豈其逺而

臣聞求賢而不用吉士與不求同知人而不善任使與不知同人主有志於治孰不知非賢罔又而急於求賢者有行可際可公養之仕亦莫不起而應其求海濵之大老至洛陽之年少至東山之髙臥者至周南之滯畱者至明廷立鵠華階振鷺非不極一時之盛而知不盡所抱用不盡所知如醫者聚參苓術桂玉札丹砂於一槖品𨿽至珍用與病違𨿽聚無益也武帝蒲輪之徴一下而異人並出順帝元纁之聘一馳而俊又咸事好賢急士之意前後無間然武帝有儒雅篤行質直推賢定令文章滑稽應對歷數協律運籌奉使將帥受遺所聚凡二十七人而漢以之盛順帝有淵謨政事儒學文章牧民將帥推士紏違陰陽機術所聚方二十人而漢以之衰蓋武帝於人才之長短小大洞察底蘊隨所用而當順帝第知來之而髙謀不見納謇辭不見容智力不得宣賢才滿朝廷足以美觀聽而已諸葛亮嘗言親賢人逺小人先漢所以興隆親小人逺賢士後漢所以傾頽一親一逺之間盛衰判矣易之損益皆以十朋之弗克違明眾賢之助在損之六五虛中自損以從在下之賢則爲元吉在益之六二賢者欲致益於上而君之樂受其益未可必也則惟常守正固以待之至王用之以享於帝然後吉有志於治者其可以徒聚天下之賢哉賢者之聚亦豈可徒樂盍簪之盛而不思相與共慰天下之望哉

晉元帝建武元年置史官立太學太興元年帝親雩初置諫鼓謗木新作聽訟觀二年置博士員四年置周易儀禮公羊博士帝親覧庶獄

臣聞物有本末事有終始知所先後則近道矣先者事之所當急後者事之所當緩緩急先後不舛其序治道何患於不舉元帝承皇綱觧紐之餘宜思興起國勢如拯溺救焚之急顧乃以安平之太體治危亡之壞證以守文之常度制應變之危機故近世論者謂此何等時而舉不急之務訟觀作矣胡不築將壇以拜淮陰太學興矣胡不立武舉以招汾陽親雩之禮行矣胡不屈帝尊而勞細栁博士之員置矣胡不造樓船而命將軍諫鼓謗木設矣胡不修車馬備器械以圖修攘之治是非數端爲可略也典午綴斿胡羯扛鼎中原豪傑競起而逐鹿時之所急不在是也使當時內以經制國用爲實政而不以練衣爲僅足之規外以嚴飭兵備爲實功而不以玉冊爲茍安之地晉其興乎厥今金甌𨿽無玷缺之虞玉關未有閉拒之防戰難於必勝守難於必固和難於必信而民力國計已俱至於窮不汲汲於丰財彊兵先其所當急而論義理者多淸談言政事者多細務拆裳補帶以爲巧折栁樊圃以爲固厝火積薪以爲安脫有意外之警臣恐非雍容拱揖之所能辦也

席前左端之銘曰安樂必敬前右端之銘曰無行可悔後左端之銘曰一反一側亦不可以忘後右端之銘曰所監不逺視爾所代

機之銘曰皇皇惟敬口生垢口戕口

鑑之銘曰見爾前慮爾後

盥盤之銘曰與其溺於人也寧溺於淵溺於淵猶可遊也溺於人不可救也

楹之銘曰毋曰胡殘其禍將然毋曰胡害其禍將大毋曰胡傷其禍將長

杖之銘曰惡乎危於忿惡乎失道於嗜欲惡乎相忘於富貴

帶之銘曰火滅修容謹戒必恭恭則壽

屨履之銘曰謹之勞勞則富

觴豆之銘曰食自杖食自杖戒之防防則逃

戶之銘曰夫名難得而易失無懃弗志而曰我知之無懃弗及而曰我杖之乎擾阻以泥之若風將至必先搖搖𨿽有聖人不能爲謀也

牖之銘曰隨天時地之財敬祀皇天敬以先時

劍之銘曰帶之以爲服動必行徳行徳則興背徳則壊弓之銘曰屈伸之義廢興之行無忘自過

矛之銘曰造矛造矛少間弗忍終身之羞予一人所聞以戒後世子孫

衣之銘曰桑蠶苦女工難得新捐故後必寒

鏡之銘曰以鏡自照見形容以人自照者見吉凶觴之銘曰樂極則悲沈湎致非社稷爲危

機之銘曰安無忘危存無忘亡孰惟二者必後無凶杖之銘曰輔人無茍扶人無容

此武王聞丹書於師尙父爲銘以自警也維昔帝王之治天下莫不以敬爲主敬則百慮澄不敬則百慮擾敬則萬善集不敬則萬善隳是敬非自外而入也上帝臨女無貳爾心知所畏然後知所敬也人主身都綦貴心受眾攻非隨物致戒以警動之則畏心忘而敬心冺天理之存者幾何武王惕懼而銘諸物不曰視爾所代則曰溺不可救不曰其禍將大則曰社稷爲危何其辭之嚴也天眞難保人欲易流出入起居之際鑑在目庶幾常若危亡禍亂之壓其前而起臨深履薄之懼無一念之非敬也然以武王之聖豈待覩銘而知懼哉堯舜性之也湯武身之也身之則寜過於檢防求進乎性之之域也其或收斂於十手十目之地而縱肆於暗室屋漏之中修飾於親儒生學士之時而玩狎於對宦官女子之頃𨿽有此銘如無此銘矣故中庸大學皆貴乎君子謹其獨

宣公十有五年秋初稅畝者何始也稅畝者何履畝而稅也初稅畝何以書譏何譏爾譏始履畝而稅也臣謂立法以取民莫患乎其作俑也夫君與民本一家國用之而取諸民民出其所有以供乎上猶子奉父孰不敬應然自昔什一之法公田借民力而耕收其嵗入民田之私則未嘗有稅魯創法履畝以稅之國用不足蓋有甚不獲已者乃聖人於此書初以示譏豈非初之所創疑若特一時之暫而後之沿襲必假是以行其無藝之斂如螽之生喙其害未有底止二吾不足而用田賦此其俑也武帝紀書初算車商初算緡錢初酒酤頗識此意

平齋集卷七

欽定四庫全書

平齋集卷八

宋洪咨防撰故事

梁冀在位二十餘年窮極滿盛收冀財貨縣官斥賣合三十餘萬萬以充王府用減天下租稅之半散其苑囿以業窮民

臣聞財用之在天下如血脈行乎一身可通而不可壅王者藏富於民覇者藏富於國其下富不在國又不在民而在於聚斂臣之家蓋自正道不行而人心壞人心壞而吏治壊捨義趨利假公售私朘民自封一孔不貸柄國者又爲生姦受盜之府而天下之富偏聚焉此冀所以積至三十餘萬萬而未屬饜也夫財本吾國之有而取以助國財皆吾民之出而還以予民其理順其政公故收冀家以充王府而減租稅天下以爲快後世莫以爲非不謂桓帝能行之也

太祖問李承進曰莊宗以英武定中原享國不久何也承進曰莊宗務姑息將士每出禁民衛卒必控馬首告兒郎軰寒冷望與救接莊宗卽隨其所欲給之蓋威令不行賞賚無節也上撫髀嘆曰三十年夾河戰爭取得天下不能用軍法約束此軰縱其無厭之求以玆臨禦誠爲兒戲今朕撫養士卒固不吝惜爵賞茍犯吾法惟有劍耳

易曰上天下澤履君子以辧上下定民志上下不辧民志何由定民志不定而欲求國勢之安彊是卻行而求全也況三軍以紀律爲重處不知禮則出不知律犯上之意一萌作亂之機已兆尙可望其敵王愾而伸國威哉唐自肅宗偸一時之安平盧節度察軍中所欲立者授以旌節自是以姑息爲常至於偏禆士卒殺逐主帥而不問亷逺地則堂髙亷近地則堂卑陵夷之勢何所不至此唐所以亡也後唐莊宗猶襲故態不能以軍法約束而威令不行享國不永竟坐姑息之過我太祖皇帝受天明命爲世立極盡革唐季五代禮法蕩析之獘一階一級上下相承川班妄訴必肆顯戮此所以國勢有金城千里之固民生有泰山四維之安也然豈徒以階級之法懲之哉平時撫養不吝爵賞茍犯法則有劍恩施而後威立宜軍心悅服不敢輕於有犯也

憲宗嘗與宰相論治道於延英殿日旰暑甚污透禦服宰相恐上體倦求退上畱之曰朕入禁中所與處者獨宮人宦官爾故樂與卿等共談爲理之要殊不知倦也人心不可以兩用有所慕則有所忘好善者忘酒樂徳者忘色八年於外急於拯四海之溺而忘其家日不食勤於合萬民之和而忘其身所重在此則所輕在彼也方時癉暑人孰不惟寛涼之是慕憲宗鋭於圖治議政延英日且旰矣污透禦衣而不顧蓋忘其爲暑也謙虛以盡大臣之情而無取乎宮人宦官之與處奮厲以講中興之要而不求乎深宮廣廈之自逸社稷生靈之念日切於中凡人情之所共樂者無不忘之其肯以天下之未安爲一身之適乎況是時名相皆足以穆天縡經國體所議必非不急細務徒畱旰日之聽者堂堂兩河已盡在規畫中矣彼避暑九成而忘其親生涼殿閣而忘其民心移於物惟欲是縱賢君所當戒也

熈寧三年知舉呂公著在貢院中宻奏言天子臨軒策士而用詩賦非舉賢求治之意乞出自宸以諮訪治道至是上禦集英殿進士初就席有司猶給禮部韻及試題出乃策問也旣而賜葉祖洽已下及第時韓維呂惠卿初考策阿時者多在髙等訐直者多在下等自鄕舉裏選之法壞而取士惟虛文是尙漢策賢良𨿽未免以利祿入其心科別或有未竟猶不失言揚之意唐進士得人爲盛特絺章繪句之習工如日五色何益世用國朝策士初襲唐人辭章之咎至此始以防諮訪治道與漢制科等其意美矣然艸茅言事豈能皆若素宦於朝而效忠獻直悉出於愛君憂國之眞情言之當固不以人廢言之過亦貴於能容人君能容過直之言市駿骨揖怒蛙感興發作之下孰不以安危治忽之實來告茍有司喜阿逄而惡訐直以行上下其手之私如呂惠卿美意一失奚以臨軒發策爲哉維我仁宗之策蘇轍其言宮中事過於直上曰以直言求人而以直棄之天下謂我何可謂有大舜之大矣是時考官則司馬光範鎭蔡襄

唐太宗謂蕭瑀曰朕少好弓矢得良弓十數自謂無以加近以示弓工乃曰皆非良材朕問其故工曰木心不直則脈理皆邪弓𨿽勁而發矢不直朕始寤向者辧之未精也

虞人有原獸之箴輪人有糟粕之議工執藝事以諫不聞於世久矣而唐之弓工獨得古意其言蓋以規太宗功業𨿽盛而治心之道實未嘗講也夫心者萬理之防萬事之主此心明白洞逹無一毫迂曲之累則見面盎背皆天理之形著發號出令盡人心之契合敬義直方所以相爲表裏也太宗天姿髙而學問不足其得在於好名其失亦在於好名好名故能矯揉爲善惟名之好而觀省存養之不加故矯揉之力怠而稟受之偏者不能掩輕我宮人之怒不役一夫之怒防須殺此田舍翁之怒以至好大喜功而多愛無非本心之發露也木心不直脈理皆邪𨿽勁而發矢不直弓工可謂善窺其君心術之防矣太宗亦可於此進格物正心之功矣其謂勇辧謟諛姦詐嗜欲輻輳以攻一心是特知制外而未知養內安有內心不治而外邪可閒者哉

孝宗皇帝宣諭宰臣十年來欲令宰執進呈退將得防文字再具熟狀進入朕再行審閱批出然後施行旣免專擅之嫌且無遷令之患

易曰渙汗其大號書曰令出惟行勿惟反反汗非也號令當反而不反是又遂非也然未當而反不若謹之於樞機未發之先一發而民信之孝祖所以欲再行審閱使無遷令之患也茍熟狀之進隨可隨入而思慮不加焉其與不再進何異惟能存主一之敬每事收斂精神熟觀詳繹而後出尙奚舛令之有

孝宗皇帝臨朝每以方寸紙作掌記防偃兩旁而中折之寘在禦手若內殿則畱香案上三省宻院奏事畢卽視所記一一宣諭已乃收之

人主日總萬幾之煩而心思有限安能無所遺忘孝祖聰明睿智與神爲謀猶識所欲宣諭之事於掌記可謂文理宻察矣故凡禁嚴淸燕之地經史之所閱典故之所聞羣臣章奏之所采有當與大臣酌可否日隨記於其上俟坐論從容歷舉而訪之大臣所知悉心以對所未及知則討論以進久而天下事無一不明習而洞曉其益豈不多哉

明道中執政除親舊二人爲正言司諌上謂曰祖宗法防諌官須出宸選若大臣自除則大臣過失無敢言者治平二年以範純仁爲殿中侍禦史呂大防爲監察禦史裏行近制禦史有闕則命翰林學士禦史中丞疊舉二人而上自擇取一人爲之至是闕兩貟舉者未上內出純仁大防姓名而用之

臣聞臺諌天子耳目之官耳以司吾之聰目以司吾之明而人執之可乎張行成無先容舉爲殿中侍禦史栁公權有諍臣風屈爲諌議大夫萬乘親擢邇臣莫與夫如是則任耳目之寄者激昂振勵思稱主知周而無所比正而無所阿朝政之得失廟論之是非相業之修廢不吐不茹悉以上聞不至於懷私恩徇偏見以亂天下之公我朝祖宗法臺諌官須出宸選正以是也異時唐介論文彥博王陶彈韓琦以二輔臣之賢猶不爲之少隱況下於文韓者乎𨿽然臺諌不由進擬固足攬禦臣之柄要必人主有至明之見而後能奮獨斷以聳眾望否則不謀之外廷謀之左右親暱附下罔上抑又甚矣大明在上邪正洞燭得範純仁呂大防而內出姓名得歐陽修余靖王素而禦筆親除斯無愧累朝之盛

唐貞元中宣武都知兵馬使李萬榮逐節度使劉士寧上聞之使問陸贄贄上奏士寧旣逐𨿽是眾情萬榮摠軍且非朝防願審之謹之上復謂贄曰今議除一親王充節度使令萬榮知畱後贄復上奏曰夫制置之安危由勢付授之濟否由才勢如器焉惟在所置置之夷地則平才如負焉惟在所授逾其力則踣爲國之道以義訓人將教事君先令順長若使傾奪之徒便得代居其任利之所在人各有心此源潛滋禍必難救非徒長亂之道亦開謀逆之端上不從竟以萬榮爲畱後

臣聞名分者天下之大閒植之則治隳之則亂唐自天寶以宴安兆釁君失其尊肅宗復國宜思挈皇綱於旣墜扶大分於寖隳乃就平盧軍中察所欲立者授以節旄自此廢置之權在軍士而姑息之開至代宗專事姑息僅止覊縻徳宗加甚焉李萬榮逐劉士寧而自摠宣武陸贄以傾奪長亂爲諌曾莫之聴夫姑息者陵夷之本姑且也息止也茍圖一時之靜急求目前之紓而莫計其窮是以彊藩悍將敗國事者不敢問冒國禁者不敢討屈情抑勢俯而就之以順適其意所求必從所請必獲倨傲偃蹇莫知稟程始則節度不知有朝廷久則將校不知有節度更相睥睨見便則奪犯上者必好亂徳宗亦安能禁萬榮之自爲畱後乎然使當時君徳修明朝綱振肅不以猜忌疏臣下不以聚斂苦民生禁兵非市井之富児軍政非宮庭之嬖幸以至在列皆陸贄而非盧皆李泌而非張延賞則朝廷之勢重於九鼎藩鎭安得而輕視之藩鎭之敢於干名犯分朝廷輕故也自昔安有朝廷輕於上廉傾級圯而能措大器於安者哉

魏世祖東如許昌大興軍伐吳親禦舟循蔡潁浮淮如壽春至廣陵吳徐盛爲疑城自石頭至江乘一日而成又大浮舟艦於江時江水盛長帝臨望嘆曰魏𨿽有武騎千羣無所用之未可圖也帝舟遇風漂蕩幾至覆沒乃旋師

臣聞江流湯湯萬古一天險也而飛渡者有之曹操之至赤壁曹丕之至廣陵佛貍之至瓜步逆亮之至采石皆望洋奪气或且送死豈長江隨時而爲險夷耶天險在勢人險在徳與政君無闕徳天人交助夫誰敢犯之其次朝無闕政紀綱立賞罰明號令信任賢使能各當其才則人謀咸贊國勢增彊坐有以制勝矣丕之再飲江窺吳輙自廢而返非特川後之效其靈孫權爲國靡政不舉謀臣勇將咸樂爲用疑城相望巨艦相衘而丕膽落天限南北宜其不敢以一衣帶水易視之也是知天險待人而固徳政增修勝勢在我東南有防山之安矣

周世宗擊北漢主劉崇於髙平之南樊愛能何徽引騎兵先遁帝欲誅愛能等以肅軍政猶豫未決張永徳曰愛能等望敵先奔死未塞責且陛下方欲削平四海茍軍法不立𨿽有熊羆之士百萬之眾安得而用之帝擲枕於地大呼稱善卽收愛能徽及所部軍使以上七十餘人悉斬之自是驕將惰卒始知所懼不行姑息之政矣

臣聞軍國之綱紀莫大於賞罰有賞而無罰則惠防而威不振白刃在前誰肯委命此軍法所以不立也近年以來僨軍之將未嘗有顯罰間鐫其階隨卽牽復曾無損於毫毛故皆以棄甲曵兵避死趨生爲得計朝廷姑息將帥將帥姑息士卒未戰卽潰旣潰卽招望風獸奔恬不爲怪於是兵律壊國勢防矣英主欲大有爲宜以世宗髙平之事爲法

羣臣請上尊號及作樂神宗以久旱不許羣臣固請富弼言故事有災變皆徹恐陛下以同天節虜使當上壽故未斷其請臣以爲此盛徳事正當以示夷狄乞並罷上壽從之卽日而雨弼又上防願益畏天戒逺佞姦近忠良神宗親書答詔曰義忠言親理正文直茍非意在愛君志在王室何以臻此敢不置之枕席銘諸肺腑終老是戒更願公不替今日之志則天災不難弭太平可立俟也

臣聞詩曰文王陟降在帝左右又曰陟降厥士日監在玆上天之心與君接人君之心與天通一陟一降隨寓隨在初無毫髮之間五事有敬怠則庻徴有休咎其應如響之應聲我神祖以久旱輟同天節上壽之禮積陰卽日而雨陛下以雷變寢天基節上壽之禮積陰卽日而霽夫豈人力所能致哉此心卽天心天心卽此心也富弼於旣雨之後奏益畏天戒逺姦佞近忠良蓋姦佞之逺忠良之近卽以畏天戒人意在於進君子退小人人君欽承此意而行之則寅畏之實也答詔欲弼不替今日之志君臣交相警戒宜有以祈天永命也歟臣故亦願陛下與二三大臣不以天意已回爲喜常以天命難諶爲懼

平齋集卷八

欽定四庫全書

平齋集卷九

宋洪咨防撰策問

文舉殿試策

朕猥承至尊休徳於今一紀夙寤晨興懼不克負荷以羞列聖廼者収攬大柄躬親萬務嘉與海內共濟丕又防人才於久鬰防言路於積壅亦旣逾年而更化善治猶云未獲豈端轇轕污俗沈浸未易遽更與抑崇名忘實齊末遺本所更者政而不及化與何責治愈切而愈邈也黃帝堯舜通其變使民不倦非聽其窮而莫之反垂衣裳而天下治必有妙於化裁推行之表者三代忠質文之尙其未始不可救而禮有損益隨時施宜亦非區區於制度文爲之間也孔子變魯至道孟軻以齊王猶反手綏來動和過化存神固不容以淺智窺而四代禮樂經世之大法三王四事治國之要道知之者眾而行之者寡何與夫天命不難於迓續而難於凝人心不難於轉移而難於固朕歷觀治忽消長之運念此至熟而行有弗逮國體嘗少振矣而茍且相仍未保其不弛國論嘗少定矣而是非交至未保其不揺國勢不可不彊而選將厲兵屯田積谷未能両全攻守之宜國計不可不裕而約已厚下開原節流未能一出取予之正伊欲整紀綱於姑息之餘飭法度於因循之後灑濯眾志新美大化以凝固天命人心於無窮其要安在子大夫彊學待問久矣其據經證古科別以對朕將親覧焉靡有所隠

武舉殿試策

蓋聞有天下者審其禦禦有得失則狙詐有作使作敵之殊自昔英君猶難之朕厲精更始以來無日不討諸軍國以興起治功而轡策一世銜橜四夷毎有慕於漢髙祖經營帝業築壇而拜以寵韓信踞洗而召以挫黥布禦將之法然也周廬內衞列屯外戍使功使過俾皆踴躍奔走於作興之下而無跅弛之累兒戱之習其道何先光武再造炎圖璽書明見以服竇融幘坐迎笑以折馬援禦豪傑之法然也中原遺材慕義來附效智效勇俾皆歡呼鼔舞於大受之中而無養鷹之患放虎之虞其術何要孝宣號稱中興先零負固則防屯浩亹以平之呼韓稱藩則置酒甘泉以饗之禦夷狄之法然也故讎𨿽殄新鄰方張或和或戰情僞叵測在我必有以待之進可爲車攻之復古退不失采之守衛其策何上夫能禦將帥而後能禦豪傑能禦豪傑而後能禦夷狄審本末之序權緩急之勢以制動靜之機操縱闔辟顧不在我乎至若軍律之當嚴戎旃之當睦邊民之當防新甿之當撫無一不關宵旰之慮子大夫有志事功其率意茂明之朕將親覧

召試館職策

天下大勢首蜀尾淮而腰膂荊襄自昔所甚重也諸葛亮之用蜀祖逖謝元之用淮羊祜陸遜之用荊襄規模具在得其人善用之則撫機酬變進退闔辟豈不在我而猶患備守之匪易蜀方告警防又戒嚴且蔓延於淮右敵爲三師以觀所應故我之應敵不容出於一術諸閫交相爲援如常山之蛇力非不合也或慮趨前不能無後顧畫境人自爲守可無連雞之患然同舟遇風又慮一處不牢則俱受其害分建三數大鎭聚甲兵糗糧以重中權似可熊臥虎視而並塞列城防風寒之地恐難於斂戍使寸寸而守之則備多力分抑兵家之所忌挾初郡以爲外扞庶增藩籬之固而鞭長或不及於馬腹委雞肋而棄之又幾前功之俱廢沿江諸大屯招兵增戍而練舟師門戶之急務也或謂守淮襄自能蔽江原保綿亙於鳳沔所以保蜀也移三關之戍而扼三泉得無已廹乎督府進駐荊襄上流壯矣金房聨蜀海道接淮延袤數千里或虞運掉之難隨地分立幕府則大費又未易支也以至南北軍何以相制官民兵何以相使屯田於新疆何以能不資敵調夫於邊郡何以能不重擾子大夫熟於觀時切於憂國其舉三邊備守之要悉意陳之將復於上

武舉公試策問【乙酉】

問恭惟皇上以聰喆英粹嗣無疆大歷服學問辧寛居仁行義四方萬里翹跂望治諸君防被新美之化可無說以禆新政敢問舜月正元日受終文祖首察璣衡以齊七政而類禋望徧之並舉豈觀天交神庶政莫先與異時月正元日格於文祖詢四嶽辟四門明目達聰惟恐或後且進十二牧而歷咨之聽言用人又所當急也太甲元祀祗見厥祖伊尹明言烈祖之成徳以訓於王是天下之政無大於法祖宗矣髙宗恭嘿思道君臣相與告語尢惓惓於遜志時敏之務典學豈容緩與成王卽政無逸舉三宗以勸主乎畏天愛民而已立政一書乃以三宅三俊爲不可忽終之勿悞庶獄爲重意固各有在與抑又有可疑者禹受命於神宗不旋踵防羣後誓師而徵有苗康王率循大卞大臣進戒未暇他及首以張皇六師爲言佳兵不祥之器顧先之何與豈國之大事在戎不可一日弛與新服厥命求以聳四方之觀聽與人情易玩泰用馮河之義與君以干剛爲徳必神武英略而後足以運天下與事有本末物有先後則近道矣隆古帝王出治之序參之今日所當先者悉以陳之有司將以復於上

省試一【乙未】

問大明當天而萬景隨北辰居所而列曜拱恭惟主上以文王之聖躬虞舜之孝宮中三年之制畢將防剛旦禦路朝以延見百官臨撫萬國禮隆典鉅不可不預搜而夙講也周外朝在路門外內朝在路門內燕朝在路寢之庭所謂治朝者果安在豈卽外朝與天官太宰王眡治朝則贊體治豈王公坐論關於治道甚大斯謂之治朝與司士之公孤卿大夫士朝士之羣吏州長眾庶莫不在列揆之明堂位夷蠻戎狄不與焉豈置之國門之外不容列於表著與漢接三代而興奉常綿蕞之習不過秦儀雜就已知皇帝之貴使得魯兩生相與翼成之果盡還周之舊歟徳陽殿大朝防夜漏未盡七刻鳴鐘受賀與長樂之儀先後交映然長樂陳車俠陛執防傳警而不設樂徳陽乃鐘鼔鏗鍧管弦和雅豈禮樂至此而後備與宣帝受釐前席何盛服齋明獨施於少年之見宣徳幘坐迎笑何威儀簡略能奪夫說客之气髙帝之朝廷而愛幸者媟戱於殿上宰相得以折之先帝之正處而貴寵者引內於殿中中郎得以卻之佞幸方張二臣何爲無投防之忌小臣廷辱師傅至攀折殿檻而不顧蓋謂其不能正主益民也而金華入說尙書論語其有補於帝學者何事武帳不冠不見使人可其奏而出入禁闥之請曽不克從間見髙門之論乃謂妄發其不能動帝聽者何說十萬橫行面謾可斬而殿上皆恐遂罷朝不復議何聽納之易奉珍來朝待以客禮而甘泉受謁稱藩而不名何禮遇之過朝而問錢谷出入公私之積何其難於裕也坐朝而日未退內外之務何其難於淸也朝堂百僚之位防曹丙魏謀謨乎其上司徒毎府天子親幸與丞相決大事是外朝之存者豈非君臣一堂交孚無間而後足以增朝廷之重歟其歷攷周漢本末以告

二

問繼志述事者人主之達孝崇徳報功者朝廷之盛典昔在寧考親挈神器以授聖明昭哉嗣服於今一紀而文母保佑之恩永言孝思亦旣邦祔侑食淸廟豈無舊弼顧猶焉可乎盤庚告其臣民玆予大享於先王爾祖其從與享之功臣配食於太廟商家尙矣而莫名所享之臣伊尹格於皇天伊涉臣扈格於上帝豈卽其人乎周司勲有功者祭於大烝傳者於王功曰勲獨取輔成王業之周公而召公之夾輔尙父之爕伐皆所不及豈難其人乎漢論功定封錄第侯籍藏諸宗廟以至麒麟雲臺之繪崇報厚矣未聞有列於烝嘗者而先儒謂漢祭有功於廟庭其詳可得聞乎唐享功臣祫則配禘則不配其後禘祫皆配果合乎古否也髙祖廟以裴劉故人爼豆其間能無出於私乎太宗廟以魏徴讎臣冠佩其中抑無一之非公乎長風孤騫之仁傑廟享宜也而五王之賢並侑固不厭其眾忠冠日月之子儀廟享亦宜也而中興第一之功不與亦不嫌其寡乎佐佑王化之說享之未過也而應變守文之名相皆不在選其有所抑乎光復宗祏之李晟享之誠當也而上不負天子下不負所學者廼置而不問豈文墨議論不如汗馬乎翦蜀於淸明無蔽之日平蔡於惟防乃成之時杜裴元功享之俱無媿也而崇文及愬莫非指蹤之下乃與同升豈將相葉心然後功業有濟乎許敬宗威勢熾灼停享於神龍固足以懲防天之罪而名宰相如齡百世猶將宥之亦以子停何以允公論苗晉卿小心謹畏崇配於大歷已不足以孚當世之望而首贊經綸如裴冕一時無能及者乃以卽世先後爲疑何以逃淸議自武徳至於元和功臣列在祀典凡四十餘人穆敬文武宣而下廟食靡所著見豈無其人則闕乎抑有其人而冺乎無傳也夫黃鐘動而气序轉應龍翔而雲霧集君臣感召之機蓋非偶然者然一時之功孰與乎萬世之功左右諸大夫之曰賢孰與乎國人之皆曰賢人心是非昭如日月侑饗大議可一言而定也諸君攷古驗今以對毋枉

江東漕司不礙格

問國無常勢隨時而爲彊弱周公之於魯太公之於齊乃能逆料預計於數百年之前則其勢亦有時而定也周之季世地不大於曹滕民不眾於邾莒而諸侯不敢有無周之心秦汛埽六合鞭笞四海自以爲帝王萬世之業而繩樞之子亦得而易視之人有尫羸而壽考物或暴長而夭折理固應爾獨怪春秋以來齊有葵丘之防晉有踐土之盟均爲五覇之盛而心術譎正宜可以占其國何威公僅能終其身覇業遂替文公之後世爲盟主齊且屈而從之豈譎正無闗於彊弱耶是猶有可諉者曰國異而勢殊也及觀漢之文宣規摹一家而彊弱乃有異勢吳王不朝賜以幾杖匃奴嫚侮結以金繒太息流涕之勢其不滿人意非一事然兵無刃而威權自振刑不肉而徳化自孚貫朽粟腐迄成庶富之效而後嗣賴之樞機周宻技巧咸精吏稱民安之餘單於且欵塞而來享中興之治赫然莫及而一傳之後漢業衰焉弱轉而彊彊轉而弱始終之變相反若此其必有故矣恭惟主上更張萬化縂攬權綱舉天下之政滌蕩振刷而一新之朝廷淸明邊鄙不聳四方延頸以望太平而轉弱爲彊之機不可失也宵旰𨿽切庶績未凝鴻鴈之民尙勞於還定防狗之盜猶費於掃除而內外體統之間血壅底臂指拘攣識者尢爲之深慮國勢所系若有待而彊意者刑賞之施惠防而威不振耶紀綱之張名存而實未至耶抑亦體祖宗立國之意守以寛仁道徳安彊隠然自有不可犯之威而天命人心之固在此而不在彼耶諸君其敷繹濟時之策以告

礙格

問國論之變至乎中而定夫中在易爲二五在書爲皇極君子小人進退之幾天下國家理亂之本皆於此乎見泰之九二居治泰之位審處泰之道包荒得尙於中行是以並包兼容而爲中也然泰自否來君子之道方長閒邪不可以不嚴防防不可以不謹而負荒穢之累者乃從而包含之得無啟小人乘間而進之漸耶洪範皇極之疇有猷有爲有守則念之好徳則錫之福宜也至不恊於極不罹於咎亦且大而受之恊於極則君子罹於咎則小人居君子小人之間而爲鄕願之行其害徳爲尢甚受之者何意四防之惡已著猶得以假息於堯朝非包荒與堯不去四防而舜去之豈包荒不能如堯之大與少正夘言行之僞加以兩觀之誅蓋謂其已罹於咎矣三家分魯陽虎執國命罪固浮於少正夘而誅反不及胡爲獨受於此彼其知宦防專殺之罪而不問遂成優防聽藩鎭陸梁之勢而莫制寖至姑息得非假是說以自文曰吾將以求合於中者又況泰以朋亡爲貴洪範以滛朋爲戒至公無我黨與不立而中道以行漢唐之季朋黨成風𨿽賢者不能免豈其自叛於中歟抑上之人無以並包而大受之故逸爲朋黨之歸與厥今更化以來進君子而退小人開眾正而杜羣枉天下莫不服聖上之明而用捨之際猶恐或激於偏徇議者乃有中立不倚之說蓋欲示尙中建極之意而定國論於不可轉移之地也夫否與泰常相反極與咎不両立邪正消長間不容髮伊欲恢包荒之量而小人無得以投君子之隙推大受之公而君子自有以制小人之變皇極大明與天下相安於泰和之域若何而可憂世之士盍相與圖之

平齋集卷九

欽定四庫全書

平齋集卷十

宋洪咨防撰策問

饒州堂試一

問周官有宮正掌王宮之戒禁糾令宮伯掌王宮之士庶子凡在版者皆屬之天官所以嚴宿衛而備非常也漢制周廬千列陛防百重視周爲加詳光祿勲衛尉之設卽宮伯宮正之遺意亦屬之丞相否乎排闥而入大臣隨之內朝外朝之勢猶未至於隔絕加官旣設之後大臣亦得至內庭否乎入未央宮殿門不納徘徊往來其禁嚴矣使北軍之印未解則將何以制其變淸宮具法駕而入謁者之衛端門且誰何之則夜拜衛將軍無乃猶或置疑其間耶置酒宣室敢於形辟防之言從幸林光有以杜觸瑟之變若不當以詼諧覊虜少之而當時議者欲使列侯郡守二千石各擇吏民之賢者嵗貢以給宿衛豈其猶未足爲賢耶儒者侍中特聽掌禦唾壺朝廷榮之似不足榮也其榮之何說願爲中郎出入禁闥而薄淮陽之郡似未可薄也其薄之何意黃門侍郎號爲要處彼擢之給事黃門又以爲官之落拓何也郡國材官番上宿衛其法果皆便乎南北分屯以相統制其權果孰重乎謁者執楯執防武士騶與期門羽林之置亦各有說乎世爲衛尉見於同姓而王國人乃不得宿衛何也太傅古官論道經邦而以給事中領宿衛又何也夫以漢世宿衛之嚴防防杜漸皆有深意揆之成周其得失安在邇者議臣有請宮禁侍衛各儆攸司欲以隆主威而尊國勢上亟諭之不識漢制有可施於今日者乎諸君博古通今言之無略

二

問恭惟主上撫盈成之運垂延洪之休豫建元良以固國本謹擇天下耆儒端士爲之輔翼儲徳日隆涓剛受冊三代有道之長誠不是過自漢以下固不容並論也而有司竊於考古有疑焉四皓之來衣冠甚偉羽翼旣成而漢之大本以定子房之畫婉矣論者乃謂其植黨締交以相傾軋殆非子房之意然髙帝與呂后母子共起於艱難之中漢業甫定顧牽於私欲欲動搖之期期之諌曽莫能回其意則權以濟事似不當以植黨論也至觀異日開博望苑以延賔客遂至於虧天性之恩無乃出於招致四皓之故智乎二防之去知足不辱有以激漢世亷頑懦立之風亦可謂賢矣而論者謂是時太子年未冠學未成未可以潔身而退然宣帝之教不過雜覇之制道已非詒謀燕翼之道獨親許氏而尊禮師傅之意寖薄見幾而作似不當以潔身論也至考其旣去之餘論語孝經之學遂轉於甘泉洞簫賦之好卒無以養成其徳得非二防遺其憂乎夫齊威防諸侯於首止而王世子始定髙宗舊學於甘盤旣乃遁於荒野是則四皓之來二防之去蓋非茍然者而得失是非曽無定論何耶諸君以麟趾之英親逢懿爍自宜鋪張厲編之詩書而無愧商訂及此特以觀講學之素耳幸茂明之

三

問五百歲而聖人出若囿於天地之定數君臣而並父子而處胡爲獨盛於帝王之世耶電繞斗樞虹流華渚瑤光貫月赤龍生風其見於世紀者若此質之正符亦過於愛奇矣然履武敏歆天命元鳥降而生商詩人猶且詠歌之不足得非聖人之生固與人異而受命之符抑有在耶夫天生聰明天錫勇智謂之生知之性出類防萃可也語怪及神顧安取此至若東南有天子气南陽有鬰蔥之佳气得非王气有所屬乎夢神於大澤之陂夢吞日於猗蘭之殿得非精神有所感乎重瞳八彩日角龍顏與夫鳳姿日表之異抑肖貎有不同乎十四月而生乃立堯母門胡爲誕彌之月適相似也甲觀畫堂或謂畫九子母於其中果何據也功成慶善之樂何爲而作誕聖繼天之樂孰從而獻千秋紀節何所本始節近長春其議安在恭惟主上天縱之聖冠冕千古禦籙膺圖重熈累洽屬玆良月瑞慶標辰桂海冰天嵩呼華祝同一心也諸君生逢千一之期目覩五三之盛躋公堂稱兕觥以介萬壽實維其時是宜鋪張對天之宏休與生民天保之詩相爲表裏凡自昔帝王震夙之盛事盍相與訂防以諗有司

四

問道揆明於上法守嚴於下則天下之治不難舉矣宅揆之官奮庸熈載三公之職論道經邦古之大臣所以任天下之重曷嘗以細故自累哉漢唐之世九卿更進他官參與已失委任大臣之意而持祿固位伴食模稜尙何望其職業之能盡其間少知治體者抑又不能無疑焉錢谷決獄所宜與聞乃一諉之內史廷尉而不復省事無不統顧如是耶死傷橫道豈不大於牛喘而科瑣邊吏僅見於赤白嚢交馳之後恐憂邊思職者不爾也聽受訟獄日不暇給乃至有愧禮樂豈萬世長策未暇講耶序進郎吏仰視不顧則體貎安在而止擇十使猶患未盡得人恐兼収待用者不爾也夫坐而論道謂之三公綱舉目張豈無其要而世之喜事事者乃以身親細務爲稱職不事事者又以無所建明爲得體漢唐相業之卑得無坐是乎主上更新萬化圖任老成以恢張治功宜日異而月殊可也然天下之紛如蝟毛二三大臣夙夜盡瘁於其間而未底厥成故議臣欲淸中書之務簡節疎目而講明其大者揆守之辧要必有在至若賢才之未盡舉幸門之未易塞兵聚而難散民困而易搖糓貴尢艱於和糴楮輕尙費於稱提凡此數端莫非當今之急務孰爲大臣之職孰爲有司之事輕重緩急當與識時務者籌之諸君其毋隠

五

問兵以多算勝智者察事幾於呼吸之間料敵勢於千里之外發無不中如矢破的何其神也而謀之用捨抑又有幸有不幸焉廣武說成安欲假奇兵絕信耳之輜重而兩將可致淮陰使人間視知其不用然後敢下井陘亦可謂奇策矣使成安果用其計則信將何以應之魏延每隨亮出輙欲請兵異道防於潼闗如韓信故事其謀差彊人意亮乃制而不用毎嘆已才之不獲盡幸而從之不識長安果可入乎信抱國士之略亮負王佐之才得失勝負燎如觀火隨機而應慮勝而防必有非眾人所能窺者幸防繹之

六

問三盤五誥之不作而漢制詔幾於典誥得非去古未逺猶有渾灝之遺風耶漢唐有天下皆數百年漢之帝紀詔不一書而唐史略之何耶文帝之詔半爲農下山東布詔令老癃扶杖觀聴願觀徳化之成可謂善於布宣者矣而當時猶謂吏奉吾詔不勤勸民不明何責吏之深也循良無傳獨一河南抑吏治誠有未至歟憲宗之世藩鎭稟令制下魏博士卒懽動如雷至有倔彊何益之嘆可謂易於感動者矣而淮蔡以三州之眾合兵環攻累年乃下何平盜之難也艸制失詞致煩攺定抑人心亦有未孚歟彼其輪臺之詔奉天之詔均罪已也其辭孰切寛大之詔陣傷之詔均卹人也其惠孰渥河涼三鎭播告之修均所以奪其心也其意孰明視艸之才較以除書徳音擅名者孰勝期期之請視以批敇壊麻爲忠者孰優此猶未足深議也後元獨盛於七制元和並列於三宗號令之煥然可述與溫雅有古風烈乃不見於文帝之贊唐之威令幾於復振獨於贊憲宗言之而二祖之制命無稱焉作史者必有深意恭惟主上祗畏天戒勤卹民隠嘉與海內同躋仁壽廼者明詔薦頒飭監司守令以奉職之意開盜賊脇從以自新之途王言大哉一見可決四方萬里鼔舞於風雷之下當不止於山東魏博吏士而已也然澄淸者流爲姑息撫字者轉爲催科習俗移人詎能遽革錢獘久壅而未通谷價方踴而未艾凶歲多暴還定猶難伊欲吏治興起姦盜革心翕然丕應如漢唐之盛時若何而可憂世之士盍相與圖之

七

問周南爲三百篇之始文王修身齊家治國平天下之道悉於此見之亦猶易首乾坤書防自唐虞之意與然自闗睢至兔置凡七詩始言關睢之化行又四詩而麟趾始著其應夫王道自閨門祍席而達乎天下逺而難化者宜莫如防杙之人近而易化者宜莫如同姓之親今乃不應於彼而應於此何耶羔羊爲鵲巢之功致在位皆節儉正直至其應見於騶虞則天下純被文王之化艸木羣生無一不遂夫召南特諸侯之風其視周南王者之風固爲有間彼之應顯於庶類之防此獨應於公子信厚無犯非禮而已又何邪詩取麟以爲應趾定角果有仁厚之象與抑謂太平致麟之時與序言衰世不知果紂與文王之日與抑謂周之季世歟麟趾鑄金以班諸侯王夫豈無說而良史之作訖於麟其意安在語曰人而不爲周南召南其猶正墻面而立有志於學者必三復於此而好修之公子尢當佩之而不防反覆二南之意推之於行葦角弓以防終始盛衰之變諸君事也其爲我索言之

八

問六經著天道人事之極莫詳於春秋𨿽不言某事有某應而證應具存其聖人憂世之心所由見乎日食三十六螽蝝蜚蜮之災縂十有八雪電星石隕霜無冰凡其關於天人之際𨿽防必錄而水旱之變尢不敢略僖王正月不雨夏四月不雨六月始雨其不曰旱謂其有志於民而不爲災然文自正月不雨至於秋七月昭上辛大雩季辛又雩旱亦甚矣而不以旱書無乃亦不爲災耶以至夏大旱欲焚巫尫而復止是歲饑而不害然旱以大書爲虐尢酷安有民不困於饑者不然則宣亦書大旱而不書饑亦謂其不害可也或書旱或書雩或書不雨美惡異辭必有深意宣大水而繼以饑襄大水而繼以大饑淫潦妨農固宜艱食而威成之秋大水莊之末年橫流尢數至鼔用牲於社於門何爲皆不以歉告抑豈如七年之水𨿽無麥苗不害嘉谷故從而略之然大無麥禾臧孫辰遂至告糴貽我來牟獨非嘉殖與亦未有洚水若是而嘉谷不害者威之初年有平原出水之害越二歲而有年其轉凶爲丰者何道他國非無乖沴宋獨書水淫雨害於粢盛乃知其必興者何說恭惟主上篤於敬天切於愛民眞得堯湯之用心而大兵之後四方未免以水旱告若幾於春秋之不一書者天心仁愛固在是與木饑水毀皆有數與近觀吾饒去歲常暘今玆常雨官無委積民有菜色而或者猶以饒在江東爲優得毋旱不爲災雨不害谷如魯史之所書與諸君學貫天人不愧舒向盍相與發明春秋筆削之義以諗爲政者毋以訐而爲直

九

問人主操富貴之柄以禦天下錢幣輕重之權當一出於上不當與天下共之也虞夏金爲三品周立九府圜法利權所在上實專之至景王欲更鑄大錢單穆公𨿽諫而不聽百姓竟防其利揆之劉陶之議則不合文帝除盜鑄之令賜鄧通銅山得以自鑄而錢乃至於貫朽質之賈生之論則不然撰直三千錯刀五千何其直之多百錢墊七八與三十五爲陌何其陌之寡是猶未足深論彼漢之五銖唐之開元錢制是爲得輕重之中然五銖旣行郡國多姦鑄而益輕公卿請鑄鐘官赤側以一當五其後二歲赤側以賤而廢三官錢始富矣開元旣用以經費不給始鑄乾元重寶參用以一當十犯法日數百終復其舊然後民便之夫錢出於上而散於下上之所重孰得而輕顧方行而遽輟何耶抑上之人不過爲一時權宜之舉隨卽反經耶否則朝廷之上無以主其議以一人之言爲用捨耶漢方再造猶興五銖之思唐凡幾世一循開元之制而赤側重寶不復見抑又何也國家銅楮並行深得子母相權之意頃以楮幣益輕多爲秤提之術而未底於重於是以開禧新布以二準三行於輦轂之下利權輕重操之自我可謂得其宜矣或者猶謂貨泉新舊均國寶也而自謂抑揚京城內外皆畿甸也而自謂畛域恐未免抵冒之多然使以二準三果可通行則錢之布於天下者皆可從而增益否幸以利害得諸目擊者爲有司告

平齋集卷十

欽定四庫全書

平齋集卷十一

宋洪咨防撰策問

饒州堂試十

問大江以東衣冠之盛饒爲最螺州地防異人出焉冠大廷世殊科班班可數皆學校作成之功也漢之番君唐之顏魯公徳澤在人至深而獨不聞垂意興學何邪晉虞公爲內史大修庠序是前此嘗有學矣誰實基之移告屬縣廣招生徒至七百餘人教養之盛若此今所養僅能三之一而虀鹽之態常患不足不知當時云防輻輳何以爲養先正範文正公相攸於東湖上繼者始築儒宮以據水光山色之防公之詩文胡不及之買田三頃以贍士大書特書詫以爲盛然所入其能幾何今膏腴歲增數凡幾倍而倉廩之積不見有餘抑尾閭之泄無以窒其源耶髙堂顯敞不攺舊觀硯湖平逺尢覺增明二公所以淑艾後人者𨿽百世聞風而亦起諸君藏修其間講明正心誠意之學飬致君澤民之業以求無負於教育之素盍各爲我言爾志

十一

問世臣之喬木舊徳之元龜有國者所甚重而出處進退天下莫不望以爲標的尙論古人顧不能無疑焉復亳卜洛之餘告歸之志則同胡爲乃有欲去而復畱者不惟自畱且作書以畱同列同列亦爲久畱而不去何勇退之難耶海濵二老同爲善飬而來歸扣馬之諌鷹揚之舉果孰爲義天下旣定表東海者乃不與師保左右之任何耶從心不逾矩之年尙皇皇於歷聘否以天下之達尊自居終不見諸侯否乘馹而見輦而如公告老猶得以與聞國事至朝廷大議遣廷尉咨問亦乞言之遺意否願棄人間事從赤松子逰蓋已見幾而作何衣冠甚偉者始來上閔將軍之老召其子爲太僕可謂貪賢之切何知足不辱者遽求去求文武如不及而蒲輪之迎特能詞賦爲治顧在力行而魯邸之議乃先服色據鞍矍鑠非不鋭也未免乘下澤車之悔食肉萬里非不壯也未免入玉門關之請而無逾老臣尙堪一行則又好勇至老而不衰其視番番黃髮之謀孰得孰失晚應賢良但見不情而多詐周流四公不過恭遜以取媚請尙方劍賜靈壽杖與夫長樂老之自敍血气旣衰固應爾彼緑野堂之逰九老圖之作亦必有所懲而然也著節而稱祭酒攷於周當爲何官遮說而得三老不謂秦尙存此名自諫大夫遷禦史大夫爲太傅而封褒徳侯漢家校年之法抑又安在書陳舊人之圖任詩歌元老之壯猷年髙徳劭閱義理爲甚熟出處大節必有非眾人所能識者幸商訂之

十二

問漢公子之好學莫如楚元王一門之盛元王受詩於浮丘伯諸子皆讀詩至孫辟疆亦好讀詩越數世猶有以少通詩書名者豈非過庭之訓而然與然徳修黃老之術得枕中鴻寶祕苑書於淮南其子竟以是下吏恐非所以爲義方之教也而典校祕書於天祿閣太一靑藜爲之下照歆復領五經卒父前業可謂能世其官矣然向自主谷梁春秋義歆則欲建左右春秋論難疊出自爲矛盾豈父書有不必讀耶抑輪扁斵輪不能授其子耶其究谷梁左氏於聖人之經爲孰近左氏多古字歆獨好之引傳釋經轉相發明其於字學蓋精棻則方且問奇字於子云無乃有貴鶩之意與向作洪範五行傳爲外戚之戒歆乃挾周官泉府之說爲新室國師父子異心一至於此然國師方貴顯矣棻以符命投四裔何其忘防犢之愛也董仲舒爲漢純儒通達古今有補於治向與之相伯仲伊呂無以加之語必非輕許可者淵源不及逰夏何爲歆復少之曽孫龔篤論君子以歆言爲然黨同伐異孰爲至當自交而至於龔弓冶箕裘之業蟬聨十世輝映兩都其間先後異同是非得失不可槪論意者同於好學而不同於所學亦不害爲世家歟諸生平時自許不在漢公子之下家學之傳亦能若是之盛否

十三

問周之士也貴而肆秦之士也賤而拘疇實使之然賤而且拘秦固以亡貴而至於肆周亦安取此得非周以道勝法秦以法勝道耶太學賢士之關士气屈伸公論通塞所系爲甚重鮑宣爲司諸生舉幡集闕下而畱之夫司內治京師外綂諸郡其於太學若無與也愛而畱之不忍其去所以能得其心者何故嘗聞鄕校議執政之善否而憎玆多口者欲毀之胡爲於宣獨眷眷如此韓愈爲祭酒招諸生而誨之學競起侮予之嘲夫祭酒爲古司成國人矜式其於弟子員至近而易格也侮而嘲之曽不受教所以莫能回其心者何故嘗聞聚爲朋曹誶罵有司而退然自克者無幾胡爲於愈亦不能少降心以相從耶異時處士橫議名節相望適以趣漢室之衰六館之士不陥非義終無以弭唐室之變遡流尋源要必有說

十四

問孔門速肖者七十子而名在四科者十人而已果孰爲之區別耶參悟一貫於口耳之外胡爲不在四科之列夫子傳諸曽子曽子傳之子思子思傳之孟子是道之統參乃得之而在四科者反不與何耶借曰政事言語文學不足以盡道徳行之顏閔蓋嘗在寢矣平日之所許可之所期屬非曽子所敢望今不傳諸此而傳之彼必有深意謂參之魯有受道之質與回也亦如愚謂參之孝爲百行之源乎孝哉閔子騫初亦何愧意者寶藏於海聽夫人之所自取與後世以顏孟配先聖而得道統之正傳如曽子僅與防夏齒又有不可曉者願聞其說

十五

問臺諌天子之耳目建置本末可得聞乎九官之命聖讒納言龍獨任其責他官何爲不得與善旌謗木人皆可言而四凶之惡胡不聞有斥其非者周官禦史司諫似以風采議論爲職然禦史掌治令贊書之事初不及於觸邪指佞而羣吏者乃有小宰司諌掌紏萬民之徳亦不及於繩愆弼違而諌王惡者乃有保氏官名與後世同而職業則異何故借曰凡治者受法令禦史得以劾其違令之罪以詔廢置司諌可以因事而納規三百六十官之中職於紏察者止二人無乃自狹其進言之塗與漢承秦制以禦史大夫爲三公中執法領侍禦史十五人諌大夫無常員多至數十人唐則監察禦史十人又有裏行之名諫議大夫四人而拾遺補闕亦復並置其視周人設官可謂詳矣而當時治道曽不能庶幾成周之盛豈惟其人不惟其官歟方今眾正在列國是堅定臺諌紀綱之地𨿽不偹其官而一士諤諤嘗首形於王言之嘉嘆然攷之國朝之制天禧中禦史諌官皆四員慶曆有三諌之除元丰有六察之命今焉冠豸伏蒲各專一官而不並建必有深意謂才難而不輕授與賢俊滿朝孰無明目張膽之志否則得其人而一防自足與十朋之龜弗克違宜其不厭多也又否則聖朝無闕小人退聽而皂嚢白筆之可略與則人情之譸張國事之膠轕未可盡諉諸太平之無事意者禦史司諌之專其任將以復成周之訓歟復古之難不可不詳議而熟圖也諸君志於有用其爲鋪張聖賢相逢之盛事

十六

問與其有聚斂之臣寧有盜臣以其爲國植怨於民也盜竊寶玉大弓春秋誅之胡獨聚斂之臣不及賍吏犯法法在姦吏舞法法亡蓋無法則無以爲國也伐檀之貪鄙而無功詩人刺之胡不聞有刺在位之姦者茍變賦於民而食人二雞子至疑其傷亷然禮順人情乃或置米肉之遺於不問何邪劉寵之爲守受一大錢而去人皆稱其賢然法有明禁受所監臨一孔以上皆贜論何耶得非禮法不相爲用與頃者貪相債帥之得志上下成風恬不爲怪聖化更新首嚴簠簋不飭之禁革貪爲亷宜翕然丕變論者猶謂賞罰不信不足以懲污染之習而善類名家科甲之士不當遷就爲之諱是欲一以文法懲之也禮義亷恥以維持士大夫之風俗法禁之外亦有可行者乎若曰人心趨利如水就下禮不足以防其無厭之欲法不足以制其自營之私又將何術而可史家皆傳酷吏獨無傳賍吏者欲裒爲一書暴諸國史一字之貶若撻諸市不識可使革心易行精白以承休否

十七

問宰相論可否於廟堂之上以行其道諌官爭是非於殿陛之間以行其言經綸治功彌縫君徳蓋非他官比也冢宰制國用必於歲杪然周官太宰歲終受羣吏之防其不防者惟酒與膳服耳夫惟辟玉食膳服之不防宜也酒誥一篇歷歷無彞酒之戒酒而可以不防乎彼庖人膳夫之不防王及後世子皆然而酒正之不防惟王及後而世子不與得非養正於防不容以是亂徳耶歲終天子齋戒受羣臣之諫然周官司諌不過紏萬民之徳而掌諫王惡者惟保氏一官進言之路何示人不廣借曰左右前後皆可繩愆而受諌獨於歲終事有可諫必待卒歲而後言則爲立仗馬者多矣彼孟春徇鐸工執藝事以諫此受以歲終彼諌以歲始抑又何故後世宰相兼領鹽鐵度支諫大夫無常員揆之周家建官之制然與否與朝而問一歲錢谷之數與正旦酌獸尊以賞直言槪之歲杪制用歲終受諌同與否與頃建言於朝者請宰相制國用諌官補闕員歲雲暮矣因舉周官王制之疑以爲問

十八

恭惟主上盛徳大業冠冕帝王閎休懿鑠輝映天地廼者自仲秋初吉日禦昕朝已而儲闈之授冊宗祀之慶成千秋之上壽元正長至萬玉來庭盛事薦臻祲容疊講凡此大朝防之儀固有曲臺之議在然國家制作多仍唐舊是不可以無攷也今觀唐制大駕屬車十二乘大陳設則分左右施於衛內三衛番上分爲五仗號衙內五衛元日朔望視朝則服翼善冠其後朔望仍用弁服元日冬至朝防七徳與九功同舞其後至有不忍觀破陣樂舞者至於大陳設皇太子而下以次上壽且奏祥瑞云物其大略亦若是而已而其間不能無疑者太極宮之承天門受萬國之朝賀旣曰古之外朝矣或又謂含元殿在周爲外朝在唐爲大朝何也太極殿者朔望坐而視政旣曰古之中朝矣或又謂宣政殿在周爲中朝在唐爲正殿何也兩儀殿常曰以聽政而視事爲古內朝又以紫宸爲周之內朝漢之宣室唐之上閤亦曰內衙然乎否乎兩儀承慶皆爲受朝聽訟之所而元和中正朔乃禦紫宸朝賀寶歷中則又月朔禦紫宸行入閤之儀胡爲受朝之地曽無定所舊制以只日視朝其後乃命輟朝放朝皆用雙日或又五日一禦太極殿胡爲臨朝之日曽無定期引對廷臣何屢見於延英讀示月令何獨見於宣政入閤之儀開元舊禮本無之後之諸儒從而附益抑又何說也夫以唐家一代之制損益沿革豈無得失之辧仰參周典俯采漢儀其合於古而宜於今要必有一定之說諸君結綬登畿觀光之國有日矣試言其槪

平齋集卷十一

欽定四庫全書

平齋集卷十二

宋洪咨防撰內制

殿中侍禦史王遂辭免除戶部侍郎恩命不允詔

朕自親政以來臺諫以直聲著者必超軼等級而進之所以勸敢言廣忠益也卿气壯而材茂識髙而論偉繇分察再遷察非法於殿中暴未殄之惡折方萌之姦蹇蹇匪躬聞於天下朕甚器其直稽諸故府臺臣以供奉赤墀攝貳版部僅一二見如卿卽日爲眞亦足昭眷簡之殊旌防之異矣矧嘗考覈郡國計簿具見本末理財有疏義利之辧尢嚴今特舉而措之毋多遜所辭宜不允

權戶部侍郎趙立夫辭免除戶部侍郎恩命不允詔

小司徒掌建邦之教法令貢賦抑其細也而後世專以理財爲職卿本固而末茂外寛而內明踐所至務以有餘不敢盡之意寓於政事攝貳地卿恂恂如不能言而鉤索原委檢覈滲漏吏無所容其欺心計精矣就俾爲眞用懋前業夫天下大計分四總其入於版曹者才二十七郡生寡而食眾用疾而爲舒故常患不贍鞭算笏畫之長朕方以陳恕望卿勿辭可也所辭宜不允權刑部侍郎李性傳辭免除禮部侍郎恩命不允詔

有虞氏命伯夷作秩宗曰夙夜惟寅直哉惟淸寅故直直故淸也知此然後可以爲禮樂之官卿務敬以直內之學有淵乎似道之風甘泉之論思露門之勸講責難陳善備罄忠益而不汲汲於進寅直淸矣若昔折民惟刑與降典相爲表裏疇庸邦憲之平正序春官之貳選妙望華朕命惟允齊仲孫來省難知魯秉周禮而不敢動晉欲服楚必先大搜被廬示之禮時方多艱卿其思所以尊吾國者徒鳴其謙非朕所望所辭宜不允權兵部侍郎趙彥悈辭免除兵部侍郎恩命不允詔

卿學問造乎精防論議根乎正大垂紳端笏於朝蓋麟之儀儀鳯之師師也引年告歸朕以金華之業未就擢繇武部之最就進貳卿之眞亦可爲勉畱矣而猶以歸諗歷觀在廷番番黃髮我尙有之而公族之年耆徳明孰逾卿者四郊多壘主憂則臣族同姓之老方與國同其戚休而忍不爲朕修九伐之法明七徳之武遽捨之去乎其彊起就厥位所辭宜不允

朝議大夫新除兵部侍兼國史院編修官實錄院檢討官兼崇政殿說書趙彥悈辭免陞兼同修國史實錄院同修撰恩命不允詔

經者道之綱也史者事之紀也八書十字而下述作紛紛經學之不明也深於經則必良於史卿學有師傳晚造自得邇英論說析防抉奧多先儒所未發用力於經深矣典謨歷代之軌範春秋百王之防墨記言動者祖焉卿能以經法爲史法品藻實錄方將軼遷董而上之進參纂修尙奚遜所辭宜不允

特進左丞相兼樞宻使鄭淸之等奏爲雷發非時乞賜罷黜家居待罪不允詔

自昔有國之患莫大於君臣玩天變而不知懼間者雷洊發於首春雷君象也詩稱震電不寕不令朕方引咎修省卿等亦以陽不斂藏俟罪於家上下相與警懼若此吾國其庶幾乎漢丙魏同心輔政風雨災變時气失節皆惕然以爲己憂而中興之治成卿宜一乃心徳圖所以回天意者移災股肱非朕志也明發其率百辟以朝端朔所請宜不允

特進左丞相兼樞宻使鄭淸之等奏爲滿散天基聖節乞許肆筵不允詔

朕惟天心仁愛人君故出災異以譴告之星雷示變天所以大儆朕也而卿等職思其憂莫不震恐引慝可謂得交修之誼矣然損貴酌損節戒苦節禮以義起必惟厥中朕於誕日旣寢上壽之禮羣臣嘉賔之式燕可盡略乎勉體示慈之意毋勤引避之嫌所辭宜不允太中大夫同知樞宻院事兼知政事鄭性之奏爲雷電非時乞賜顯加黜罰不允詔

廼立春再翌日庚戌殷雷始發又再翌日壬子而震少陽驟泄恐懼靡寕故預戒百官天基節寢介壽輟用樂庶幾上答天譴卿乃謂咎在臣等乞加顯黜昔我仁祖以春雷爲異明詔責躬曷嘗歸過股肱卿宜悉心輔朕以虩虩致福勿復辭費所請宜不允

工部尙書李鳴復辭免玉牒兼侍讀恩命不允詔

周小史掌邦國之志奠系世辧昭穆師氏以媺詔王居虎門之左司王朝自唐以來瑤牒之纂修經幃之誦說蓋昉諸此而兼其長爲難卿著禦史之冠曵尙書之履聲稱籍甚而執春秋一經以陪緝熈之講尢多所發明朕熟察所韞閎中而肆外故以開元禇無量開成李衢之職兼命之進而勸讀則明引君於當道之誼退而撰次則用大事於書冊之法恢乎有餘地也所辭宜不允戶部侍王遂辭免同修國史實錄院同修撰恩命不允詔

文以气爲主職史事者有直气則無曲筆卿以學問養集義之气頃爲禦史不爲彊禦屈剛且直矣進升言語侍從之聨參舉紀傳編年之法以前日之是非一時者榮辱百世均是气也況司馬遷之進姦雄崇執利班固之否正直輕仁義曾莫能當卿麾訶之餘鋒一代大典久未就緒非卿其誰宜爲所辭宜不允

兵部侍趙彥悈辭侍講恩命不允詔

元祐中程頥爲說書以敬涵養君徳範祖禹爲侍講以和開主意親學士大夫之益如此朕知卿和而能敬始進之以頥今進之以祖禹徳性之廸意向之正惟吾宗老是凖巽櫝來上謂究心自得而無能悟主朕實愧焉𨿽然學有緝熈於光明佛時仔肩示我顯徳行亦惟卿勉之所辭宜不允

特進左丞相兼樞宻使鄭淸之金紫光祿大夫右丞相兼樞宻使喬行簡再上奏爲雷發非時乞賜罷免退伏田裏不允不得再有陳請詔

春秋書三月大雨震電夏正月也劉向謂雷未可以發而發陽不能閉陰之象故邇者雷發於春始朕甚懼焉丞相與國同其戚休旣夙夜薰心圖答譴告積陰隨霽矣而猶執咎不自己夫勑天之命惟時惟幾元首股肱交相儆戒固應天之實然宣王遇災而懼側身修行詎嘗分過於申伯仲山甫哉況今外患未弭內治未飭朕方倚丞相如左右手其安厥位懋我政事以保乂我有夏穆我天縡毋輕於奉身而退以孤朕也所請宜不允端明殿學士宣奉大夫李上表辭免除資政殿學士知眉州恩命不允詔

朝廷以耆儒而尊故國以世臣而重朕萬里召卿期以爲股肱心膂詎肯使一日去修門哉惟西土嘗不靖朕爲之廢寢食者累月峨英岷秀盡瘁王庭卿大夫之舊徳宿望莫有畱者拊髀躊躇憂顧無所寄然後知季良在隨亷頗用趙之足以重鄕國也輟經幄之優進書殿之重髙牙大纛歸鎭鳴珂薦紳父老念疇昔綏靖之勳猶在必動色相戒坤維可無憂矣況峻職以尙賢卽家而爲守在蜀才止一人朕於卿可謂盡體貎之宜往哉毋以中外爲間所辭宜不允

端明殿學士宣奉大夫李再上表辭免除資政殿學士知眉州恩命不允詔

孔子自衛而反魯孟軻去齊而歸鄒弗逢其時乃諉諸命卿心存於致主朕志切於用賢將以有行未爲不遇曩頻年外服嘗著績於制垣今再嵗中朝遂眡班於執政雍容勸讀繾綣給扶顧圖任之念未忘何引謝之章屢至躋隆名於祕殿建巨屏於故鄕歷考前聞罕見近比相如之諭蜀道方來弩矢之迎買臣之守防稽何勤印綬之上諒薄言於晝繡尙遠告於辰猷所辭宜不允

平齋集卷十二

欽定四庫全書

平齋集卷十三

宋洪咨防撰內制

太中大夫守兵部侍郎淮南東路安撫制置使兼知揚州軍州事趙葵以防邊無狀乞賜罷歸不允詔

善射或失於百命中之餘良醫多得於三折肱之後此操危慮深者所以達也卿早懷智略鋭赴事功𨿽鳴劍伊吾之志未酬而堅壁細栁之風猶在梁荊俶擾淮獨晏然渉歷多而識慮老可與圗守矣邊烽少斂亟上歸請兵法曰毋恃其不來恃吾有以待之賊情叵測吾圉尙疏卿宜日討軍實忠敵王愾其可遽奉身而退乎所請宜不允

太中大夫守尙書戶部侍郎兼刪修勑令官趙立夫乞畀叢祠不允詔

漢張蒼爲計相更以列侯主計唐劉晏自度支領租庸鹽鐵至僕射猶領使如舊理財不宿其官簿書放紛吏並緣爲姦利𨿽竭江河之入莫供尾閭之泄也卿踐更中外之久財賦脈絡洞燭表裏而姿稟靜固精力彊乂又足以行之左戶爲眞朕方委重閱日幾何遽以春衣辦集而求均佚蒼晏職業僅以是自諉耶維時調度孔慇尙防爾材毋曠吾事所請宜不允

朝奉大夫權工部尙書時暫兼權吏部尙書兼修玉牒官兼侍讀李鳴復辭免除權刑部尙書日下供職兼職並依舊恩命不允詔

朕惟舜命九官垂作共工臯陶作士皆終其身不易後世必逓遷熟試以觀通材卿爲棘卿有明淸之風則峻縂一臺爲臺端有直亮之操則超躋八座爲起部有簡靜之譽則並攝天官知卿深故進卿亟也然經逺猶者貴事功之詳歷圖大任者在望實之積孚玆由五雉之華趣典爽鳩之重擢無虛月意蓋有在卿以因人序升而辭過矣其思式敬爾由獄以長我王國所辭宜不允中奉大夫寶文閣待制賜紫金魚袋鐘震辭免除寶章閣直學士知靜江府廣西經略安撫恩命不允詔

朕待臣下無中外之間以久不見卿詔自姑熟賜對於便朝議論平實可見於行良用嘉奨攝長起曹詔墨猶濕而嘖言已至憮然不得而私也廼眷桂管爲管右都防有江山之勝無瘴厲之虐峻直西淸往顓牧禦過家上冡行道謂榮豈若季布徒以一毀譽爲進退哉勉敷徳意使海蜑山獠人懷其生則予以懌所辭不允朝議大夫權尙書兵部侍郎四川安撫制置使趙彥吶乞速加汰斥不允詔

西南六十州倚天險以爲固卿老於邊籌控仙源之險以挫賊鋒功與馬服光據北山等朕旣下詔奨勞矣而爾子洸夫又能狝潰旅以紓心腹之憂威名旣立賊𨿽狼貪無厭羝觸未已獨不忌吾老羆之當道耶進卿武部之貳且官厥子於朝其體有功見知之意益堅授任危難之圖收合散亡謹固封守使全蜀以寧毋過爲引咎以自餒其气也所請宜不允

朝議大夫試尙書工部侍郎防江制置使兼江南東路安撫使馬步軍都總管知建康軍府事兼行宮畱守陳韡乞亟畀祠廩不允詔

天下一身也論病以及國原診以知政漢之盭唐之疽根皆識國體者所深憂朕不能逺徳防然念三垂之不靖北門管鑰徒得卿重除戎搜實養威制變靡一政之不舉再進文昌用懋乃迹俾修捍我於艱病在膏肓日甚一日忽騰祠請殊駭朕聞得非切於憂國以身之病諭國之病與夫醫緩所視固砭劑所不及秦越人浣腸滌胃必有可起之方蓋國勢之轉移在人未可諉之壊癥而不爲治也卿亦勉爲王事親藥餌嗇精神以佩髙危之寄所請宜不允

魏了翁辭免依舊端明殿學士除簽書樞宻院事令疾速赴行在奏事恩命不允詔

采薇以遣戌視薇之剛柔以爲行役久近之而出車勞還杕杜勤歸繼之所以閔歷時之勞也間者嵗聿雲暮卿憤於封豕長蛇薦食上國烈然以樞臣視師於江上星言夙駕冒犯霜露曽無防防見顏面亦云壯矣吳楚上下數千里臂指運掉气勢翕合有出門同人之應朕寢爲安廼睠暮春閱時且再勞於王事盍遄其歸在師中吉序進一等特以示吉甫之燕喜而飲至防勲猶有待也何行而弭斂戍之後艱何施而杜挻憂之內奰何所處置而使朝廷尊彊生靈之無失所延英入對其熟數於前以圗綏靖引疾而辭非朕望所辭宜不允謝奕昌辭免特授保寕軍節度使提舉萬壽觀恩命不允詔

我孝宗廸關雎之風重葛覃之本言告師氏間歸謁於祖禰之庭詔馭羣臣必進褒於伯仲之列著爲國典用厚人倫卿笙磬和平珩璜縝粹淸規雅度具存江左之風嘉則令儀同稟洽陽之气聨鴈行於朱閣肅鷺序於彤墀祗奉宮闈還展寢廟榮光接於五世異數萃於一門超陟齋壇總提眞館蓋率先朝之舊匪繇近戚之私宜益務於好修毋過勤於引避所辭宜不允

謝奕禮辭免特授保康軍節度使提舉萬壽宮恩命不允詔

朕尊臨凾夏夙建長秋化成二南曽無示私外家之意禮成五廟宜有昭徳異姓之防卿性行淑均風神秀徹如圭如璧溯慶於貂蟬吹壎吹箎播英聲於鵷鷺托在肺腑郁爲羽儀奉翟禕而修寢廟之恭擁旌旄以領祠庭之秩寵超二等榮動一時以淳熈戚畹之彛章爲慶元相閥之盛事匪徒馭貴抑以教婣勉循制節之規宜略防謙之牘所辭宜不允

魏了翁再辭免依舊端明殿學士除簽書樞宻院事令疾速赴行在奏事恩命不允詔

兵難隃度則倍道而疾徵事有宻奏則乘傳而趣入王事靡盬所以不遑啟處也國朝儒而知兵莫加於範仲淹出經略西事久之未獲要領而占爲副樞定廟謨於殿陛之間震天聲於靈夏之表卒柔服之卿腹有萬甲名齊一韓廼者視師之行恊比諸閫拊循三軍有關疆事旣得以直達朕聽今又以所目擊還歸坐籌折箠笞之好音懷之吾有以待敵矣恢臺之交風日未烈其遄驅以慰渴佇所辭宜不允不得再爲陳請

皇叔祖少傅保寧軍節度使充萬壽觀使嗣秀王師彌生日詔【十一月十七生】

新陽逾節恊气先春生一代之宗英爲兩朝之國老眷隆列棘防賁垂蓬備牢餼以陳儀茂燕頥而介壽

同知樞宻院事鄭性之生日詔

小寒屆節峻嶽儲神應昌運以生賢幹洪樞而贊治特隆眷遇肇錫餼牽介黃髮之修齡侈緇衣之篤好

永寧郡王楊石生日詔

紀鳳標春將臨銘栢傳毓瑞先慶垂蓬丰好賜於周官洽燕私於漢戚祗予寵眷介爾耆靈

光祿大夫右丞相兼樞宻院使鄭淸之再辭免特進左丞相兼樞宻使防命不允詔

元愷並舉而百揆宅之司空公孤俱立而六典掌之冢宰大廈必棟梁之任巨川惟舟楫之資允系具瞻曽防虛授以卿韞帝師之學抱王佐之材疇績中臺升班首輔蓋欲防致主澤民之業凝調元贊化之功使國勢重於泰山而人心安於磐石倚毗良切考課匪輕盍亟爲奠枕之圖猶堅執循墻之請人不足與謫也朕正賴於格心時則勿有間之卿何疑於立政況此艱難之日豈其閒退之時所辭宜不允

宣奉大夫知樞宻院事兼參知政事喬行簡再辭免特授金紫光祿大夫右丞相兼樞宻使恩命不允批答

帝賚良弼而輔丕乂天生賢佐而祐中興繄一徳之交孚實千齡之幸會卿三朝壽俊四海達尊充於性則碩大而光明備於身則康寕而壽考如圭如璧之猗重較久人望之獨隆非龍非彲之遺汝師斯國均之對秉蓋天所相惟朕之承中外之壊證已形上下之憂心如醉趣展濟時之略毋貽避事之嫌所辭宜不允

宣奉大夫知樞宻院事兼防知政事喬行簡再上表辭免特授金紫光祿大夫右丞相兼樞宻使恩命不允仍斷來章批答

朕以治國平天下根本於人主之身深宮暗室左凖右規何嘗一息懈而世道積壊之餘國勢未振物情易搖中夜以思凜乎若朽索之馭六馬楡塞又將秋矣並建輔弼亟圖康濟免櫝洊至得無以補苴罅漏扶植頽敝之難耶列聖紀綱法度具在天下事猶可以爲卿老於謀國勇於致君調元經武特在機括之一轉趣亮天工用答人望牢辭可已也所辭不允仍斷來章

光祿大夫右丞相兼樞宻使鄭淸之再辭免特授進左丞相兼樞宻使恩命不允仍防來章批答

元首明則股肱良股肱喜則元首起相須甚切相值甚艱卿學足以承三聖之傳識足以定萬世之策適更張之有待嗟大壊之難圖救病於己危以爾爲上醫之盧扁葺廬於旣朽以爾爲巧工之班輸特隆左揆之登昭示右賢之切交孚靡間頻巽奚爲暝而厥疾瘳妙試回生之劑綢繆而彼桑徹熟思禦侮之規毋棄爾成亟祗朕命所辭宜不允仍防來章

金紫光祿大夫參知政事兼同知樞宻院事曽從龍上表再辭免除知樞宻院事兼參知政事恩命不允仍防來章批答

國朝之治莫盛於嘉祐時則有大臣考覈兵數地理使邊防無闕戍奉典章故事使百官奉法循理而朝廷尊卿之祖也卿山立川流克世厥徳玆以參預進本兵之重且世厥官運籌幄中制勝堂上修撰兩盡庶幾海內復還全盛之風詩不云乎對揚王休作召公考此朕所望於卿者防辭徒費所辭宜不允仍防來章

平齋集卷十三

欽定四庫全書

平齋集卷十四

宋洪咨防撰內制

端明殿學士正議大夫同簽書樞宻院事陳卓再上表辭免簽書樞宻院事不允仍防來章批答

蓋聞宣王中興倚重於孝友之張仲有孝友之臣主於內則戎車四牡始得以成功伐於外卿踐履全君子之和操守得大臣之正朕之張仲也自登宥府物望具孚進不躐等厥任增重夫國勢之安危在所寄邊防疎濶軍律放紛風寒之慮太深陰雨之備宜亟卿𨿽位樞庭之末可過謙乎所辭宜不允仍防來章

曽從龍再辭免樞宻使不允批答

召虎江漢之命姬旦淮夷之徵皆爵上公往衞中國欲威靈之旁暢必名位之崇加卿有武而有文能定而能應處基命宥宻之寄得受任危難之風果爲朕行耶趣進臨於都防吾無復憂矣知坐折於遐衝胡尙遜於使端似未孚於予志望之重則可以盡防諸將權之尊則可以奨率三軍矧視周家之禮猶輕其在國朝之典未逺匪隆縂統曷聳觀瞻抑使表裏聨絡之諸屯皆識上下綱維之深意玁狁孔熾我是用急姑煩籌筆之勞徐方來庭王曰旋歸佇錫命珪之寵倚毗良切傴俛奚勤所辭宜不允

魏了翁再辭免簽樞督視荊湖兵馬不允防章批答

昔在先朝蜀出名輔張浚精忠之山立允文碩畫之淵深皆於王事靡盬之秋克奮元戎啟行之略朕方深於憂顧卿盍展於英猷薦披謙牘之勤猶遜師幹之重睠禁途之獻納曁經廈之建明𨿽所陳略施未盡如賈誼之志然其策常用已深識子房之心玆共濟於艱難乃過虞於扞格況上流之形勢甚重而中朝之體統不殊精神旣孚絡自貫甲寅報可亟宜上方略於金城辛巳饗功詎止訖天誅於洄曲倚須戒道勿事循墻所辭宜不允

曽從龍第二次辭免樞宻使都督江淮軍馬不允防章批答

易之師正丈人吉非必以素居富貴稱也才謀徳業眾所尊信畏服則國勢倚之而重卿徳業之茂才謀之偉積孚於眾望出分憂寄盡董師幹十乘啟行有日矣本兵置使特壯前茅豈以富貴卿哉況兩相兼官於中元戎專官於外體貎均一脈絡貫通修扞於艱以敉寧武圖功蓋在此行虎拜稽首對揚王休毋屢勤遜牘爲也所辭宜不允仍防來章

文武百寮宰臣鄭淸之等上表奏請皇帝正月五日天基聖節禦紫宸殿上壽不允批答

朕親攬政柄以來嘉與海內相安於善治而秉徳不康寧無以輯天人之和咎證薦形於象緯妖氛旁煽於疆陲致使吾民重罹其害夙夜怵厲心焉如搗其敢晏然盛禮備樂於廷以侈誕彌之慶哉羣公百辟盍圖往求朕攸濟顧援承平舊章以請君曰卜爾萬壽無疆固天保歸美之至情而嚴恭寅畏天命自度治民祗懼無逸享國之長在此不在彼也其思將順用副憂勤所請宜不允

文武百寮宰臣鄭淸之等再上表奏請天基聖節禦殿上壽不允批答

誕節之置非古也我朝列聖觀防通以合禮必隨時而酌損之上天示變則寢同天之祲容萬民失業則蠲天申之縟典蓋以畏天卹民爲心不以位爲樂也朕獲承至尊休徳於今一紀露囊獻賀毎抑而不進矧今玩薦雷之象恐懼修省莫敢遑息而可效千秋爲宴樂乎約浮崇簡朕志堅定卿等勿重請也所請宜不允

謝奕昌再辭免授保寧軍節度使提舉萬壽觀恩命不允仍防來章批答

後父據春秋褒紀之義帝舅緣大雅申伯之意而外戚恩澤寖薄其來尙矣卿以相門芝蘭之彥中闈棠棣之雋蹈履規矩藹有令譽翟車歸謁首建騂旄𨿽恩數超出拘攣之表而人不謂過豈特舊章之可循抑官惟其稱非私暱之及也樊氏世篤陰亦戒侈恂恂苗裔傳龜襲紫朕所以期卿者甚逺毋畱成命所辭宜不允仍防來章謝奕禮再辭恩命不允仍防來章批答

閨門者王道之本後有進賢之志無私謁之心則公道行而幸門塞紀綱立而名器重𨿽同气何有乎濫恩卿傃富貴而退遜服儒雅而謹勑後實嘉之於邑於謝寢廟旣成禕衣歸省相祀有恪伯仲一日而授兩節度越常科恩義稱也免櫝來上謂除名盛典不容幸得而謙畏有加漢四姓防克專美於前矣亟祗若予命所辭宜不允仍防來章

光祿大夫右丞相兼樞宻使鄭淸之可特授特進拜左丞相兼樞宻使加食邑食實封制

門下伊尹學而後臣商後所以懋格天之業周公相而爲佐成王所以綿卜世之休朕厲精百度之新注意一賢之切望旣孚於巗石位宜正於元臺咸輯羣工渙揚大號具官某道包乎眾甫气塞乎兩間其無我則顏氏克己之仁其有爲則曽子守約之勇升暘谷之日而春萬象翊我初潛興太山之雲而雨八瀛贊予更化卽上天下澤以辧分本內陽外陰而進賢凜諌路之復開紛幸門之自塞回狂瀾於旣倒坐消貪濁之風溯大川而獨航期濟艱難之運惟宿不容於驟革而駿功有待於美成修攘之務孔嚴安危之寄逾重匪進久虛之次曷旋丕應之機是用稽之端拱趙普之元勲以咸平李沆之舊徳序陞左輔光踐前修總樞機於本兵超品級於賜位仍陪多邑並衍眞畬以尊天官冢宰之權以應太防上相之象於戲一徳咸有莫大乎主善之爲師百志惟熈莫先乎任賢之勿貳予欲天縡之穆汝翼予欲國棟之隆汝爲予欲職業咸修汝明予欲形聲俱和汝聽仰承尊帝吁俊之意益防佐王治邦之功一人以寧萬世永賴可

宣奉大夫知樞宻院事兼參知政事喬行簡特授金紫光祿大夫右丞相兼樞宻使加食邑食實封制

門下朕玩占防象稽若干文北斗璇璣之斡天樞旣運平於四序太防端門之列次相爰經緯於三光肆嘉宥宻之英夙稔弼諧之望誕揚制綍旉告廷紳具官某秉先覺之姿厲後凋之操學問貫穿於千古器能包括於三才退然不勝衣充以至大至剛之气淵乎其似道形爲可觀可度之容徧儀禁路之華趣踐政途之峻力扶更化備罄陳謨惓惓乎任賢而去邪懇懇乎理內而禦外尙猷詢玆黃髮獨知籌慮之深咨嶽有能奮庸咸謂延登之晚睠予匪質紹我前休宴紫雲之樓念民生之未裕開天章之閣虞國事之多艱楫舟必賴於烝徒維廈匪資於一木參諸夢卜得爾耆明庸合守文應變之長共致經體贊元之助仍揔提於樞管兼疊進於文階申錫多畬並陪眞采於戱仲虺爲左而伊尹爲右本一體以相須召奭在後而周公在前必同心而葉濟惟宻於補衮則無彌縫之迹惟妙於和羮則有調一之功惟精神彊則國勢張惟紀綱正則人心定俾予以治時乃之休可

金紫光祿大夫知樞宻院事兼參知政事曽從龍可除樞宻使督視江淮軍馬加食邑食實封制

門下朕祗承鴻業逺慕駿功督江左之軍而國勢張晉賴謝安之略視淮右之師而皇威暢唐資裴度之籌顧采薇治外之孔嚴宜烝民任賢之尢急妙簡元樞之望盡提諸將之權肆諏剛辰式渙孚號具官某學醇而識邃徳厚而器閎蚤擅兩都之倫魁蔚爲三代之王佐炳謀國之智先見洞乎蓍龜勵事君之忠精誠貫乎金石再踐政塗之峻獨顓宥府之崇一念慮必圖乂於家邦一訏謨必思安於社稷气塞乾坤之大志期宇宙之淸克敷心腹之司宜佐股肱之郡屬鞬淸蹕亞父細栁之風摲邑麾城子雲長楊之賦眷言江塹粵若淮壖昔稱南北畫限之區肯蹈東西分晉之轍玆太乙之神來格久占福曜之臨而甲子之歷有開適應初陽之復趣迎善气特命元戎皇天付予有家莫重要衝之守寧王遺我大寶適資艱運之扶維文武之全才蘊深沈之大略就陞使領仍衍井畬總表撐裏拓而定規模合前茅後勁而受節度風生艸木聲震山川聖策定則有功可必應兵之勝眞儒用而無敵何難外侮之平注倚非輕延登有待於戱義問之拒逆亮収萬全於指顧之間張浚之卻僞齊奏三防於談笑之頃朕方恢於祖烈爾宜邁於前修眾益集則精神彊列戍睦則首尾應亟菑攘於外侮用勱相於中興可

平齋集卷十四

欽定四庫全書

平齋集卷十五

宋洪咨防撰內制

左丞相鄭淸之口宣

卿徳尊朝廷勲在社稷欲重處中之寄宜膺虛左之求宅揆奮庸揚庭孚號亟祗殊眷力濟丕平

右丞相喬行簡口宣

卿斯文砥柱有國元龜久樞紐之宻旋趣鈞衡之對秉綸言煥發輿望允諧亟祗予休共圖乃乂

左丞相鄭淸之批答口宣

延登上宰翊贊中興增九鼎之尊安永三階之澄穆趣祗成渙毋事勞謙

右丞相喬行簡批答口宣

孚號大廷登庸碩輔允賴巨川之濟式隆巗石之瞻亟效贊襄奚勤遜避

右丞相喬行簡批答口宣

朕寤寐治功延登耆徳旣恊從於龜筮宜交濟於鹽梅其遏牢辭以圖丕乂

左丞相鄭淸之批答口宣

天毖成功帝賚良弼首陟泰階之峻亟圖鼎飪之和勉爲堅畱毋煩牢避

知樞宻院曽從龍同知鄭性之簽書陳卓批答口宣

外治有嚴中樞尢重必進爽邦之彥廼凝基命之功勉效勝籌毋勤遜牘

樞宻使曽從龍批答口宣

十乘董戎亟宜引道五兵置使奚尙循墻體予憂顧之深寢爾防謙之過

節度使謝奕昌批答口宣

卿世業韋平家法陰馬寵陟齋壇之峻榮施先廟之崇渙綍已孚巽凾可遏

節度使謝奕禮批答口宣

卿椒掖流輝芝庭峙秀襲冠貂之積慶膺綬鶻之殊恩朕授非私爾辭毋屢

賜龍圖閣學士京西湖北路安撫制置大使兼知襄陽府趙範兵部侍郎淮東安撫制置使兼知揚州趙葵銀合夏藥勑書

卿望聳禁塗籌安邊閫屬履炎蒸之序備殫牧禦之勞宜錫上奩用頒內劑禦玆烈日揚我仁風

賜工部侍郎防江制置使知建康府陳韡銀合夏藥勑書

卿法從名流陪京重寄【餘同上】

賜權兵部侍郎四川安撫制置使趙彥吶銀合夏藥勑書

卿天名流坤維重寄【餘同上】

賜司農卿知慶元府兼防海制置使遊九功銀合夏藥勑書

炎令司衡赫威爍石廼眷輔藩之彥具宣制閫之勞爰錫珍良式資寶衛

賜右文殿修撰四川安撫制置副使兼知成都府丁黼銀合夏藥勑書

廼睠漢庭之彥具宣蜀閫之勞【餘同遊九功詞】

賜兵部郎官兼淮西安撫制置副使兼知黃州楊恢銀合夏藥

廼睠漢庭之彥具宣淮閫之勞【餘同上】

賜直寶章閣權發遣鄂州兼防江制置副使張元簡銀合夏藥勑書

炎令司衡赫威鑠石廼睠上流之寄具宣外禦之勞爰錫珍良式資寶衛

賜鎭江府都統制王虎池州都統制趙邦永鄂州江陵府副都統制樊文彬江州左軍統制權管幹光州武定都綂制司職事王忠銀合夏藥勑書

三庚禦序萬甲分屯總戎律以良勞犯炎威而不憚宜頒珍劑用示眷懷

賜平江府許浦水軍都統制董琳銀合夏藥勑書

三庚禦序萬甲分屯防海道以良勞犯暑威而不憚宜頒珍劑用示眷懷

賜帯禦噐械兼權管主馬軍行司公事兼知光州孟珙建康府都綂制兼知泗州李虎鄂州江陵府都綂制兼權發遣徳安府王旻興元府都統制李顯忠鎭江府副都綂制劉虎襄陽府忠衛軍副都綂制江海權沔州都綂制司職事陳昱權利州都綂制司職事曹友聞權廬州彊勇軍都綂制司職事王福利州後軍綂制權行管幹金州都綂制司職事吳桂銀合夏藥勑書

三庚禦序萬甲行邊總戎律以良勞犯炎威而不憚宜頒珍劑用示眷懷

賜龍圖閣學士京西湖北路安撫制置大使兼知襄陽府趙範銀合臘藥勑書

卿任隆外閫威聳上防犯霜露以靡寧防風寒而良苦爰錫衞生之寶用旌敵愾之勞壯爾精神寛予憂顧賜權刑部尙書防江制置大使兼江東安撫使知建康府陳韡銀合臘藥勑書

卿佩囊法禁典鑰陪都凜水澤之中堅嚴風寒之外防爰錫攝調之劑用昭睠倚之懷壯爾精神寛予憂顧賜寶章閣待制防江制置副使兼知鄂州黃伯固銀合臘藥勑書

卿承恩中扆建閫上防犯霜露以夙徵防風寒而良苦爰錫衞生之寶用旌敵愾之勞壯爾精神寛予憂顧賜兵部侍郎淮東制置使兼知揚州淮東安撫使趙葵將作監淮西制置副使兼知廬州尢焴銀合臘藥勑書

朔雪方霏淮風更凜言念制垣之重備殫王事之勞爰錫珍良用資葆塞增壯魚麗之气茂揚鶴唳之威賜權兵部侍郎四川安撫制置使趙彥吶右文殿修撰四川安撫制置副使兼知成都府丁黼銀合臘藥勑書

卿分憂北顧制勝西垂犯霜露以靡寧防風寒而良苦爰錫攝調之劑用昭眷倚之懷大振戎容亟蘇民瘼賜太府卿四川總領兼撫諭使安癸仲銀合臘藥勑書

卿分憂北顧宣指西垂【餘同上】

賜司農卿知慶元府兼防海制置使防九功銀合臘藥勑書

卿坐綏海服宻拱京畿凜水澤之中堅嚴風寒之外防爰錫攝調之劑用昭眷倚之懷民瘼旣蘇戎容益振賜帶禦器械兼權主管侍衞步軍司公事兼建康都綂制王鑑帶禦器械兼權主管侍衞馬軍行司公事兼知黃州孟珙帶禦器械鎭江都綂制李虎池州都綂制趙邦彥鄂州江陵都綂制兼權發遣徳安府王旻興元都綂制李顯忠平江府許浦水軍都綂制劉虎權光州武定都綂制司職事於俊權利州都綂制司職事曹友聞利州後軍綂制權行管幹金州都綂制司職事吳桂權江州副都綂制楊福興襄陽府忠衞副都綂制江海鄂州江陵副都綂制兼知棗陽軍樊文彬平江府許浦水軍副都綂制兼知海州趙東淮西路鈐兼權廬州彊勇諸軍副都綂制司職事王福權管沔州都綂制司職事和彥威銀合臘藥勑書

卿等系出山西威行塞北慨朔風之未靜忘霏雪之爲勞賚以寶奩實諸珍劑用壯前矛之气進圖破竹之功賜端明殿學士同簽書樞宻院事督視江淮京湖軍馬魏了翁銀合臘藥勑書

卿推誠體國決計視師犯霜露以靡寧防風寒而良苦爰錫上池之水用紓先乘之勞壯爾精神寛予憂顧賜直徽猷閣防海制置副使兼知慶元府王定銀合臘藥勑書

卿顯膺閫寄坐鎭瀛壖【餘同防九功詞】

平齋集卷十五

欽定四庫全書

平齋集卷十六

宋洪咨防撰外制

國子司業張虙除祭酒仍兼侍講制

勑具官某賢必希乎聖士必希乎賢朕欲新美天下之士親擇老成有賢望者爲國子師士非幸與爾淵乎海濵之老也見幾而早遁覧徳而肯來俾參師氏詔媺於虎門望其容則易直子諒之心生聼其詞則淵泉溥博之義見而況摳衣問業於函丈之間者玆用進之大司成以專六徳之教師道立而善人多丰芑所以爲數世之仁朕其庶幾乎可

樞宻檢詳袁肅除右司中兼權樞宻副都承防制

勑具官某朕更張萬化首命一相筦文武之柄宰掾以贊政理樞掾以參訏謨非深識厲精求治之意不在此選爾學得其傳而邃於知气集以義而勇於行端笏立朝論議閎偉朕知其可大受也挈宏綱於省闥宻防於殿陛肆兼命爾維時股肱大臣內欲爲朕修天保以上之治爾彌縫之外欲爲朕舉采薇以下之治爾佐佑之往欽哉可

右司中袁肅除太府少卿兼知臨安府制

勑具官某惟前寕人得名法從濬正大之源以養君徳折姦邪之气以興人心學無不該用有未盡求諸一庭詩禮之彥爲我四方嶽牧之資爾講貫有源業履甚度盤根利器奏民庸而獨髙熟路輕車聳朝望以更偉肆簡都曹之最進參列寺之華典吾神臯資乃儒術俗久壞而周南之化未浹政積弛而商邑之治未張澄精神於百爲妙機括於一轉廸若攷詩書之訓宣朕躬道徳之行民情咸熈國勢自重此非趙張三王所能知也往遠乃猷用對予渥可

大理少卿李鳴復除大理卿制

勑具官某朕近觀勑令所編類舊典我孝祖宸筆逐事防勘增修刪攺曲當情法於卹刑之條尢加詳焉企慕不已因親札以示輕用徒刑之戒廷尉天下平可不遴擇爾表於西州儀於王朝心夷气和藹然君子長者之風廼者俘累之獄咨爾聴之簡稽得情獘成以宥而朕好生之徳被於貉達於窮髮之北良用嘉欵晉躋九列帥屬棘庭使四方司政典獄咸知朕欽卹之意念之哉刑期無刑以長我王國可

吏部中趙彥悈除大理少卿制

勑具官某朕近觀勑令所編類舊典我孝祖宸筆逐事防勘增修刪攺曲當情法於卹刑之條尢加詳焉孰復企慕因親札以示輕用徒刑之戒廷尉天下平可不遴擇爾講學之粹操履之茂摽的於公族而吏治更髙司臬江左讞奏平允一道無寃民入爲望進參列棘四方司政典獄於爾乎則焉刑期無刑以長我王國可國子博士李大同除祕書丞仍兼崇政殿說書制

勅具官某斯文在天地間前乎管百世之旣往後乎鑰百世之方來非諸儒誰屬爾以經明行修都倫魁之望詩所謂如金如錫如圭如璧者也列在書帷據今訂古以沃朕心具有師法朕甚嘉之繇博士進丞中祕仍懋金華之業蓋將閎其中而肆其外用昌斯文豈特以鎭吾羣玉之府可

著作佐蔣重珎除著作郎仍兼崇政殿說書制

朕甚嘉之繇佐譔進領著廷【餘同前】

校書黃朴除著作佐仍兼崇政殿說書

朕甚嘉之進繇典校佐譔祕廷【餘同前】

太常博士徐淸叟太學博士葉味道並除祕書仍兼崇政殿說書制

爾以經明行修茂名家之傳【徐】

爾以經明行修都儒林之望【葉】

朕甚嘉之繇博士進典中祕【余並同前】

祕書丞彭方除著作佐郎兼權侍左郎官制

勑具官某斯文在天地間前乎管百世之旣往後乎鑰百世之方來非諸儒誰屬爾以經明行修都儒林之望詩所謂如金如錫如圭如璧者也丞於祕邱攝組畫省銓綜余隟盡讀未見之書韜涵日富進之佐著蓋將閎其中而肆其外用昌斯文豈特爲時佳吏部哉可

祕書郎張洽除著作佐郎制

入典中祕讀未見書【餘同彭方制】

敷文閣學士通奉大夫程珌該慶典轉正議大夫制

勑奉壽巵於長樂方深追慕之悲通禁籍於甘泉尙共榮懷之慶有嘉宿徳何愛崇階具官某學邃而識融履純而養厚濟時谹議五霙六莖之和華國髙文四璉八簋之古自玉堂之引去毎宣室之興思胡扼虎關尙閒駒谷復非遽復已萌於碩果之餘暌不終暌必合於遇雨之後首進班於穹閣仍賦廩於珎臺在爾初無慕爵之心惟朕蓋有懋官之典肆加蕃錫庸侈殊私施防方新寕鬰起家之望佩囊惟舊毋忘存闕之忠可

著作郎權司封郎官吳泳除軍器少監兼直舍人院制

勑具官某朕親攬萬幾總飭百度與士大夫灑濯激昂以追元祐思得軾轍掌我書命興起人心於播吿之下爾操行純茂文思汗瀾本之詩書暢之莊騷太史體宜演誥朕有戎監職優務省往服少事雍容討論推厲精更始之意著之訓辭渾厚森嚴與越棘大弓同其古斯無愧江漢之靈矣論駮以扶國是朕又於此觀爾之風力可

禮部郎官兼學士院權直趙汝談除祕書少監兼權直學士院制

勑具官某中興百餘年公族之直禁林惟淳熈間彥中一人爾識度純明風槪凝遠杜門著書尙友千古皎皎白駒之在空谷也泰道宏開勉爲朕起南宮北扉文簡而有法進參木天之峻仍直丹地之嚴選妙擢殊前後間見爾其推朕厲精更始之意著之訓辭使四方萬里咸曰大哉王言一哉王心是爲稱職可

太府少卿何炳除司農卿制

勑具官某文帝一形錢谷出入之問貫朽粟腐其效立見朕於國計登耗念之熟矣而大農經費常患於不贍何也爾性行純固材諝通明蚤防刅而有餘晚韜光而更宻入參治藏之府曽幾何日能聲著聞進長九扈將以裕吾國也孰漏當窒孰蠧當除孰冗當節公爾忘私毋憚叢劇庸稱予厲精政事之意可

金淵李榘並除太學博士制

勑具官某等科舉之學非所以淑士也必義理性命之學明則多善士化更而新師選可不重乎爾抱負閎講貫熟制錦劇邑歌藹聞可以爲成均師矣敷暢奧義薰陶善性使諸生人人有舞雩詠歸之樂則吾與防也可

太學博士葉應輔除國子博士仍兼景獻太子府教授制

勑具官某模範賢關惠訓宗邸能茂明所學可以爲冑子師矣【餘同上】

奉議郎袁立儒餫賞轉一官制

勑具官某間者均光襄房之役靡勞不酬爾才良气雋優於邊畫督餫以濟軍事不憚鞅掌禦侮制冦與有勞焉朕方信賞以勸事功進官一列其懋承之保障最聞俟有優擢可

全子材除淮西安撫副使兼知廬州兼計度轉運副使制

勑具官某朕夢想東都廼眷西顧若昔濡須之築芍陂之屯郾城之士飽馬騰淝水之風聲鶴唳欲追往躅宅牧良難爾彊入而忠果達且武荊襄淮海倍著賢勞入搴朝列之華出鎭邊維之重四履綏靖三軍激昂令行陳潁之間气薄潼藍之表朕嘉爾勇於徇國就畀帥旄仍總飛挽用防多多益辦之韞惟和戰之議論不齊守禦之規模一定必量敵而進慮勝而防必臨事而懼好謀而成能圖萬全何往不濟尙勉之哉可

贈寶文閣學士楊邁特贈龍圖閣學士制

勑朕慨念漢宣入承大綂博陸侯之定策方共致於中興澓中翁之受詩胡獨成於長往宻勿麟儀之舊淒涼馬鬛之新睠懷若存褒贈宜厚具官某抱古邃學事予初潛反覆發明盡詩書禮樂之奧從容規切必仁義道徳之言每尊所聞務藏諸用旣授五龍而夾日忽比列星而騎箕雜佩贈之莫防仔肩之益一鑑亡矣可勝殄瘁之悲𨿽防典之有加尙徽章之未稱峻陟淵圖之序丕增泉壤之光易文子之名死宜不朽錄叔敖之後生與俱榮尙其營防服我休寵可

黃壯猷何處信課最各轉一官制

勑具官某綜覈名實而信必其賞罰親政之急務也爾守【何處信貳】輔藩有美政且能濬利源坯窒蠧穴版部課賦入以最聞增秩賞能庸示予信其益厲精白以承可

右正言王遂除殿中侍禦史制

勑具官某朕始親萬幾首得一士置在明目張膽之地蔚有正色敢言之風神鼎鑄而魑魅莫逢幹將淬而犀兕亦防善類吐气貪夫革心察之旣稔所安用之不厭其速甫躋諫列亟副臺端純仁之內出姓名蓋非輕授趙抃之不避權幸抑所優爲朕方虛已以受人爾亦得時而行道難逢者風雲之胥防易失者日月之如流萬古在前億世在後毋替精白承休之節用爲汗靑傳遠之圖可

吏部郎中兼右司李宗勉除監察禦史制

勑具官某蓋聞淫朋去然後可以谷正人側媚屏然後可以用吉士天運之往來消長此其機與爾和而趨於中大而麗於正日用力於明善之學如恐不及洊奉郡最入儀郎省素絲一節未嘗以爵祿入於心諸大夫國人皆信其爲賢也朕方謹憸人充耳目之戒儀圖可禦史者莫如汝宜在易一陰不能勝五陽則決之於夬五陽不可忽一陰則柅之於遇潛觀機括而制其防天下可常泰也爾亦有辭於永世可

大理卿李鳴復除侍禦史制

勑具官某朕稽家法之相傳睠臺綱之特重仁廟思得忠厚淳誠之士裕陵務革澆浮薄惡之風蓋心直正則無詭隨議論平則不沽欲維吾國宜表若人爾秉心澹夷蘊識精粹良吏之譽溢於外服吉士之稱著於中朝甫陞卿月之華趣應法星之象維昔田錫曁於何郯莫非西土之英列在南牀之選幾年無此一旦得之春秋之盡而不污大關榮辱洪範之防其有極一洗黨偏百辟咸慕乎君子之中四方聳聞乎仁者之勇繄予所屬惟爾其承可

祕書丞兼崇政殿說書李大同除右正言兼侍講制

勑具官某師氏詔媺保氏諫惡皆有道之士爲之朕厲精求治之初增置經筵官相與講明五三六經之道以養其源諸儒序進襜如翼如爾於其間須眉皓白气肅而辭莊淵乎其似道也朕退而自喜曰得一佳諫官矣擢寘騎省仍侍氊廈逆耳沃心朕於爾乎嘉賴官守一時之臧否言責萬世之榮辱毋憚嬰鱗有懷不盡然軔輪折檻特救過於已著望儀刑而意消不聞亦式不諫亦入庶其置朕於無過之地乎可

呂殊除太學錄制

爾金玉其度而不茍售可以爲成均師矣【餘同金淵李榘】大宗正丞蔡範除戶部郎中淮西總領制

勑具官某三表五餌不如晁錯實塞之策破彊弩不如充國畱田之奏綏禦皆不可廢夫守也爾名儒之冑良吏之表亷靜有立不爲茍同宜出入省闥以緝庶務中原事機方集必事力之裕乃克濟庸輟爾以尙書郎給餉道往哉守淮所以蔽江而控河士飽而歌馬騰於槽淮西之成雋功以此出納有經而無壅利取予有權而無近名足食足兵爾蓋優爲之寓攻於守而不株其守盍以方略上可

歸順人李義承節郎張瑀李徳魏玨保義郎制

勑具官某討叛以誼懷服以仁殱渠貸脇歸斯受之爾能革心奚愛勇爵祗戴寛恩勉圖報效可

歸順人同鼎武翼郎王聞顯武翼大夫呼延實來伯友修武郎制

勑具官某國家推天覆之仁捨逆取順豈以南北爲間爾等執覊絏以事異姓途窮力屈束身歸命朕不汝棄也易畀武級之勞毋亡忠力之報可

廣州觀察推官魏國良歿於王事贈通直郎制

勑具官某嶺甿不靖爾挺身往諭恩信亦旣勤止得疾於行賫志以歿錄勞進秩尙慰九泉可

淮西路鈐範用吉授髙州刺史節制京西北路軍馬制

勑具官某昔年餘燼中原爲墟關河方徯於來蘓陳潁首歸於疆理上功莫府謂爾有勞亟陞遙刺之華仍揔進屯之重祗承休渥益勵忠勤可

江陵府副都綂孟珙特轉武經郎制

勑具官某方城爲城漢水爲池天險也制閫設險加嚴峙芻榦具畚臿濬深培髙屹然金湯之固第勞來上爾實程督進秩二等用勸事功可

平齋集卷十六

欽定四庫全書

平齋集卷十七

宋洪咨防撰外制

西和州守陳寅妻安人杜氏男基曁墾死節贈官制

勑具官某妻氏男某人等西和嬰孤城抗敵力窮援絕臣爲國死忠子爲父死孝妻爲夫死義三綱立焉捐身犯難人所甚難闔門殉節古亦罕見朕悲不忘優贈以賁營魂往從爾夫子於廟食可【三子攺夫爲父】

西和州守陳寅族人立照璽館客李良臣死節贈官制

勑具官某族人某館客某人等【闕】爾以族黨良臣爾館於守義不茍免亦相從於死良用嘉嘆贈秩以賁營魂往從寅於廟食可【餘同上】

權兵部侍郎陳公益磨勘轉中大夫制

勑朕一日萬幾厲精方切三歲羣吏考績尢嚴肆疇法從之勞庸渙明緡之寵具官某操修無玷問學有源簮筆雍容每罄論思之益效經宻勿屢殫啟沃之忠繇積日以效功爰歷年而防課睠賢𨿽舊詔爵惟新漢中大夫之員寖髙秩序周小司馬之職勿替謀猷可

祕書少監徐僑除太常少卿制

勑具官某禮者天地之序樂者天地之和夷防不兼命也而簞瓢陋巷之士夫子遽以四代禮樂付之何哉爾好古學行古道瞻彼淇澳其容比於禮考槃在澗其節比於樂朕方羅眾俊聚之本朝老成典刑思見如渇擢貳篷省翔而未集又舉奉常亞卿以進之時行則行幡然一來講明王道於玉帛鐘鼓之外以善人心視獨善有間矣毋使朕有齊魯二生之嘆可

楊一夔父秉遷明堂恩封承務郎制

勑具官某父某人宗祀慶成均福寰宇髙年尢吾所尊禮爾稟厚飬深年過九袠有子登名於奉常義方立矣錫慶增封用勸好徳可

韓昱特轉武功郎制

勑具官某廼者凶渠就殱於楊逆儔猶負固於楚元戎進討諸將爭奮薄城一鼓而空之東垂以寕第多來上爾戰尢力用命必賞朕不食言進秩四等總徒騎以防周廬勸功之典渥矣益懋衛上之忠增壯居重之勢可門下省檢正諸房公事辛克承除太府卿

勑具官某朕閱班簿輙興才難之嘆得非比年以來抱有用之才而郁於頓挫老於閒退者多乎爾純實無華廉靖不競越在外服治譽夙著顧善刀而藏之若將終身焉朕方収召四方俊乂以重周行起爾宰士又進爾治藏之長豈以貨賄出納爲足以煩吾老成哉百辟卿士媚於天子不觧於位民之攸塈尙求無媿於古可

資政殿大學士曾從龍明堂加恩制

勑朕紹祖宗之休防天地之貺十年飬晦垂衣裳於巖廊三嵗蕆祠奉圭幣於重屋肹蠁髙靈之墮嘉虞熈事之成廼眷時髦嘗參政柄有赫慶條之布於昭命綍之敷具官某肅括而端方深沈而凝重涵今茹古學術兩都之宗尊主庇民噐業三代之佐孰復於安危之勢雍容乎進退之幾終始幾年夷險一節東山之臥安石常存憂世之心江左之見夷吾盍究濟時之略登崇有待注想惟深頃展采於合宮躬受釐於宣室肆頒祭澤增錫圭畬以昭體貌之隆以侈榮懷之盛噫靖四方於我將之頌朕正切於儀刑卜萬壽於天保之詩爾無忘於歸美趣承丕渥入吿嘉謀可

資政殿學士葛洪明堂加恩制

勑朕稽周典九筵之規酌羲經二簋之義禮從簡約誠罄精純玉瓚黃流裒時之對泰元神防何天之休屬寢容之熈成宜恵術之具舉疇咨舊徳誕播顯綸具官某簡栗而亷剛大以直博學明辧非一日用力於仁特立獨行𨿽三公不易其介甫罄弼諧之益遽興恬飬之思心廣而體自胖年髙而徳彌劭方詳延於俊乂每渇想於老成翊翊而神嘉虞𨿽阻受釐之問皇皇而帝宴饗盍均賜胙之恩申衍租畬光昭簡注噫烈文辟公之錫祉福聿圖繼序之功黃耉臺背之介壽祺尙篤乞言之意體予辰畏告爾辰猶可

左諫議大夫鄭性之明堂加恩制

勑朕搜儀先甲展采上辛賦思齊之詩制𨿽嚴於孝慕稽我將之頌禮不廢於宗祈恍三靈之宴娛遒百祿之來下有嘉首諫宜錫閎休具官某抱陸贄之忠勵汲黯之直深見逺識平國論於玉衡忠言嘉謨開君心於金鑑其博大則廊廟之噐其浚明則邦家之光啟沃方深向用良切授防而拜防一莫侍奉髙之祠受釐而問鬼神尙前宣室之席肆增華於騎省庸申衍於爰田𨿽舉邦彛實均帝祉春秋承祀欲大祖功宗徳之傳夙夜畏威勿替天命人心之戒可

吏部尙書崔與之明堂進封南海郡開國公加恩制

聿懷耆俊宜錫宏休具官某行峻而約之中气剛而飬以直風槪髙古秋霜烈日之嚴典刑鎭浮防山喬嶽之重洊十行之趣召儼三命之滋恭展也達尊爛然全節延英論事莫遑汗盛夏之衣宣室受釐猶思前半夜之席肆肇開於公社仍申衍於爰田繄舉邦彛寔均帝祉積徳而後興禮安得魯生之來爲治不在多言勿替申公之告可【首同鄭性之辭】

敷文閣直學士知潭州余嶸除華文閣學士防海制置使知慶元府制

勑朕總治中朝分任外閫或統江淮表裏之勢或當防蜀風寒之衝廼睠鄞江近扼海道欲壯股肱之郡必求方面之材具官某學明而履方气充而用博操縱闔辟莫窮應變之長卷舒屈伸不攺有常之度擁甘泉之夙望鎭長沙之介藩謂弄兵多出於無聊而患盜每生於有欲風采一振號令具孚驩緑林之革心靑艸之息警轉聞良偉簡在逾深冦恂之定潁川久徇借畱之請簫生之守馮翊更圖詳試之功陟奎閣之穹班總制垣之重寄宏開四履爰控三韓惟威望聳則風颿浪舶之無虞惟恩信著則椎髻卉衣之來慕以至業相安於田裏福並及於京師繄我譽髦奚煩多訓可

直祕閣新成都府路提刑趙彥覃除都大坑冶制

勑具官某國計莫重乎銅楮之相權朕出寶帑之儲斂宿楮而易之物價浸平又必鐘官能振厥職爾天支之秀周行之雋甫起家於蜀部舉圜府之權盡畀之進用亟矣唐諸道置鑪九十有九在東南爲多地產今猶昔也爾能公以懲浮冗明以剔姦蠧敏以干壅滯少府水衡之積何患不承平若哉可

太后山陵復土錢忠表趙若浚轉一官制

勑具官某等六騩復土五使置官凢備馳驅悉霑賞賚爾祗吏役例進一階茂對恩榮勉思策勵可

李安國特轉武節郎制

勑具官某比嵗蜀閫失馭潰旅迸逸爲民害甚於冦爾薫染忠義奮驍雄扼險要待其來民恃以無恐果山至今徳之增秩旌勞俟有褒擢可

直祕閣知溫州遊九功除司農少卿制

勑具官某良二千石入爲九卿漢法也北海朱邑以治行第一掌周稷之業蓋此其選爾膚敏而靜平易而正京蜀荊閩屢更名郡剛不至甈柔不至坯民安其政而有去思可謂良矣朕懲吏道放紛之循名責實思用其良不俟東嘉上計以漢法選貳司均夫長於治民者必優於裕國信能爲朕飬其和節其流而時斟酌焉錢谷之間其紓乎可

林禧子封父承務郎制

勑具官某父某宗祀慶成均福寰宇髙年尢吾所尊禮爾稟厚飬深年過九袠有子登名於奉常義方立矣錫慶疏封用勸好徳可

林禧子封母孺人制

勑具官某母某氏云雲母訓昭矣錫慶疏封用勸好徳可【餘同父】

歸順人孫政鮑義邊寶張仲於徳楊翼張彪張實髙三受張旺汲漢臣邢海蔡靑魏成方元郭通綦同張時並補承信郎制

勑具官某人等討叛以義懷服以仁殱渠貸脇歸斯受之爾能革心奚愛髙爵祗服寬恩勉圖報效

歸順人王元純補廸功郎制

爾嘗爲士奚愛文秩祗服異恩勉圖報效可【餘同上】

史復祖除刑部中制

勑具官某朕間者閔雨念中外獄吏奉吾法不防逮系多淹上干和气亟下宥減之令而雨憲部列屬必求知朕意者爾靜而不浮謹而不廹明習於律令而不苛累駕緹屏具有善譽輟郡而參聼四方之讞奏其選甚髙公則彊禦不能欺恕則文致不能入勤則冗醸不能困欽哉監於玆祥刑以達朕好生之徳可

軍噐監兼刑部郎官李直柄除大理少卿制

勑具官某我神宗定官制理寺卿一少卿二分左右聼刑獄今圜土空虛治獄𨿽非宿其業可也四方奏讞萃於斷刑業可不速乎爾悃愊近厚容气儼肅習於舜士師周司冦之典而以惻怛行之五爲理官三爲憲曹其業宿矣爰命爾以亞卿斷天下之刑宥過無大刑故無小能知此意則可以明於刑之中率乂於民棐彛念之哉可

權工部尙書防江制置副使知黃州兼淮西制置使趙範除兩淮制置大使節制巡邊軍馬兼防江制置副使制

勑江爲國之門戶淮爲國之藩籬門戶嚴則謝元無後顧之憂藩籬固則祖逖有前進之勢蓋出入運棹之如意在表裏撐拓之得宜分外閫以相維總中權而尢重具官某兼資文武世篤忠勞贊籌江漢之間隱若敵國制勝淮海之表賢於長城功𨿽著而有謙抑之風气𨿽銳而有深沈之度知可屬於大事期共成於逺圖殘虜宿讎歘一朝之就燼中原故壌莽萬里之爲墟欲乘車攻復古之機無出天保治內之略孰彊吾意爾壯其猶防諸八座之聫付以元戎之寄淮東西之星壘盡受指揮江上下之云屯參聼號令本之老成謹重之識行之平定安集之心以守爲攻以全取勝乃若秦人之鹿犄角相資常山之蛇首尾俱應必能通脈絡於諸道斯可防精神於一家迄躋中興用光前烈

趙薿除大理寺丞陶木司農寺丞趙崇嵒太府寺丞姚珤國子監丞賈似道軍噐監丞制

勑具官某等漢宣帝勵精求治綜覈名實以練羣臣黜陟有序眾職修理上下無茍且之意迄濟中興朕甚慕之爾薿世業之華噐能精敏爾木儒林之望議論堅明爾崇嵒公族之彥材諝通暢爾珤決科之雋講習有源爾似道克家之美趣尙不茍廷尉太農太府有丞冑監戎監亦有丞往爲我分治之丞者承也所以承輔其長使無曠職也政事文學理法之士繼自今咸稱厥職則予以懌可

林申除宗正寺簿趙鎬夫司農寺簿趙汝璲太府寺簿余元廙國子監簿制

爾申茂於踐踢聲華甚暢爾鎬夫勇於奮勵材術孔優爾汝璲抱負純明志不茍售爾元廙渉歷詳練材不自宗正大農太府冑監皆有簿往爲我治之先簿正祭噐聖人猶不敢忽職業之盡也【餘同上】

趙汝除司農寺丞杜範軍器監丞李以制大理寺簿章勱將作監簿制

爾汝秀於公姓材刃有餘爾範頴於儒紳業履甚度爾以制金玉其質安雅自將爾勱弓冶其傳謹畏自飭大農戎監有丞李寺戎監有簿往爲我分治之丞以輔其長簿以糾正厥違非特示進擢之榮也【餘同上】

淮西安撫使機宜兼通判廬州劉子澄除軍器監簿兼淮西安撫司參議官制

勑具官某邊閫上介之置非內地比中原事防之集非他時比故擇材尢謹爾气稟爽邁議論英發與聞經略西事之機籌亦旣熟矣班王朝而長莫府厥任逾重深沈者無躁謀老成者多逺慮爾乃贊乃牧圗全而制勝功懋懋賞朕所不吝也可

國子監丞張翀除祕書監制

勑具官某寺監皆有丞中祕爲髙天球琬琰之出元圃楩柟梓之生鄧林地望殊也爾學殖粹材猷翹防蔚乎諸儒之頴丞我冑監不撓於法而教令行賢聞益昭西昆羣玉之府防其間者皆天下選爾往丞之地望稱矣本固則末茂形大則聲宏其益充所養以待方來之用可

太府寺丞尢焴除樞宻院編修官兼權檢詳制

勑具官某國朝經武要略一書尊閣於樞庭朕萬幾之暇親禦翰墨作經武閣三大字扁之事增重矣職刪潤者宜稱爾涵負器識之髙講明理義之熟困能不失所亨此致養所以致用也中興保大定功之略咨爾纂修垂則於億世時政有紀防計有錄並以屬爾而撿詳兼䢐爾祖淳熈間嘗爲之長慮卻顧宻贊幄籌求所以安國家利社稷期無忝家傳之學可

平齋集卷十七

欽定四庫全書

平齋集卷十八

宋洪咨防撰外制

太府寺簿劉炳除諸王宮大小學教授制

勅具官某行葦忠厚內睦九族豈惟睦之必擇師儒以玉其成爾西產之良邃於易能發明未畫之蘊其師表於磐石防繹義理切劘情性使成人有徳小子有造則予汝嘉可

軍噐監丞謝奕禮除大宗正丞兼權兵部郎官制

勅具官某丞郎朕所重非其人不輕畀爾韋平之裔有詩禮之傳陰馬之族無富貴之累可謂雅噐矣丞我大宗攝䢐郎省豈特用爲爾榮恭儉惟徳恪勤廼事朕將以是觀爾之致逺可

賈似道特轉奉議郎制

勅具官某朕建後於相家又命妃於法從而關雎之化行進封有俶推恩惟稱爾襲芳弓冶之傳承暉四星之首擢丞武監進秩二等奕奕光榮矣務學好修用燕多祉可

度支郎中謝采伯除軍噐監制

勅具官某吳越之劍取其地良妢胡之笴取其材美朕觀諸此得噐使羣工之道爾生相家而無驕气地之良也挹儒科而有能聲材之美也地良材美繇郎版部長戎監疇不謂宜豈徒以肺腑進哉易之除戎詩之備械書之冑敿幹皆今急務毋視訓工程作爲猥釀而不之屑可

魏峻除太社令楊璪除籍田令制

勅具官某等社籍置令類以公卿佳子弟處之鸞停鵠峙於梧竹間貴其稱也爾峻貂蟬世家風度凝粹爾璪筆槖名裔气稟開敏或司國社或掌帝籍列在容臺培養逺噐其益勵於學以對寵榮可

華文閣待制知瀘州魏了翁用明堂恩進封蒲江縣開國男加食邑制

勅朕有懷時彥宜錫神釐具官某學貫乎古今气塞乎穹壌立朝素節挺朝陽之梧桐去國丹心凜歳寒之松栢屬更張之伊始顧趣召之宜先頴川正急於借恂宣室遂遲於見誼旣底於治廼遄其歸維昔宗祈敷時餕惠駿奔百辟曽齊胙之靡儀燕衎一賢胡魯膰之未至宜爵升於糓辟仍戶衍於畬圭爾毋謂萬鐘之何加朕方念四簋之不飽亟承顯渥入告嘉猷可【餘同鄭性之】

諸王宮教授蔡仲龍除太常博士制

勅具官某奉常禮樂之司王政由出朕方起耆儒爲介卿以備諏訪博士參之宜得賢才爾醖借其學詳雅其度楷模宮邸蔚有賢聲端委佩玉據經以訂損益之文折是非之議蓋裕如也彼度吾所能行而遷就焉朕安取此

太社令李晞顏除大理司直制

勅具官某三尺法具在枉於舞文吏朕甚憫焉必得古之遺直而後可爲邦之司直爾詞藻有華業履有度所居官惟法守是謹以是議法於廷尉不橈不折不不濫而王道行皇極立矣枉己未有能直人則孟軻之戒可

敷文閣學士李埴明堂恩加食邑實封制

勅具官某學博而識明气全而節勁螭頭去國望久郁於論思豹尾行邊功獨髙於綏定屬大權之親攬務眾正之詳延首告李泌以束裝欲爲賈生而前席正深樂只宜亟來思維昔宗祈敷時餕惠肆疇采邑仍衍眞畬【餘同鄭性之魏了翁】

戶部侍郎京湖制置使史嵩之明堂恩進封鄞縣開國子加食邑制

勅具官某賦頴脫之才抱輻輳之略從途榮顯侈世業於韋平制閫崇嚴聳軍聲於羊陸惟四履遐之絕警故九筵精意之潛通禮旣底於熙成福寧容於專向爵升蒲璧戶衍畬圭帝命式於九圍朕旣荷受球之寵天威不違咫尺爾毋忘拜胙之恭懋暢英猷對景況可【餘同上】

徽猷閣學士新知太平州鄒應龍明堂加恩制

具官某學擅掄魁望髙法從居易以俟命初無徇世之心充實而有輝未防濟時之蘊試望之於馮翊得汲黯於淮陽𨿽廣合宮之詢尙遲宣室之見維時熙事丕舉慶條肆加多邑之榮庸示名藩之寵綏我思成者在於溫恪介爾景福者由乎靖共茂展英猷對休渥可【餘同上】

華文閣學士知慶元府余嶸明堂恩進封信安郡開國侯加食邑制

具官某學擅名儒材優法從長沙之稱吳芮久借蕃宣東海之得翁歸更需鎭撫𨿽緩受釐之訪靡忘吁俊之思廼睠明禋迄成熙事餕惠下逮於煇庖之賤脤膰上親乎族姓之尊豈繄時髦可後祭澤肆進徹侯之重仍加采邑之腴綏我思成在於溫恪云云【餘同上】

楊汝明聶子述明堂恩進封加食邑制

具官某業擅名儒材優法從騎星辰於奎閣步武寖穹挹風露於珍臺精神更逺屬攺而更始每前席之興思廼睠明禋迄成熙事惟予靡忘於寅畏爾毋替於辰猶可【餘同上】

吏部尙書崔與之除端明殿學士提舉西京崇福宮制

勅節誼天下之大閒而厲其節者在人主徳齒天下之達尊而褒其徳者在朝廷朕眷懷東海之濵夙著南陽之望渇於見晚趣使來思顧抗志之何髙宜疏恩之特異具官某純明而績學靜定而善謀東撫淮堧制勝紛防之表西馳蜀道計安震擾之餘乃荷寧考簡知之深予衝人注想之切遲十年之圭覲洊一旦之旌招戔戔之賁丘園儀圖共政囂囂之樂畝畆懇請辭行屹砥柱於患失之波歸靈光於戒得之境免從雅志丕振髙風維元祐諸賢之方來獨範鎭屢召而不至進承明之祕殿領崇福之殊庭玆復見於耆英宜一循於優禮鳳翽翽而亦集爰止朕𨿽阻於儀刑駒皎皎而毋有遐心爾尙殫於訓誥可

華文閣待制江西安撫使陳韡除權工部侍郎兼江西安撫使知隆興府制

勅政令寛猛之乖而後有苻澤之姦民困饑寒之廹而後有潢池之盜鉏萌芽則力易圖滋蔓則功難有嘉討捕之勞庸示褒遷之寵具官某忠以體國儒而知兵遏淮防之鴟張威名早暢殄閩凶之螽起籌略更髙緑林動於循梅黒祲被於汀贑跳梁莫制震蕩靡寧朕合三道而建元戎爾鼓諸將而鏖劇賊訪鴻鴈於棘荊之下追狌鼯於篁竹之間左翦右屠而禽其良旣大懲於弗靖下筦上簟而安斯寢遂咸樂於有生以數年宣力之勤底一旦成功之偉宜進班於起部仍宅牧於洪都勉爲朕畱益振如虎如貔之气盡除民蠧永凝買牛買犢之風可

大理寺丞鄭伯謙差知常徳府提舉徳灃辰沅靖州兵馬制

勅具官某武陵枕重湖帶五溪民夷錯處牧禦非易必熟知徳意者往綏之爾厚而不浮莊而不撓正於廷尉惻然惟恐一民之寃徳意蓋熟之矣出布藩條旁制四郡奉法循理以康又民夷俗亦將聞風而帖服本正則末治也朕方以責實課吏爾求爲可知嗣對光華之渥可

復中大夫直龍圖閣致仕季衍特贈通議大夫制

勅具官某天未有久而不定者士君子所以不急乎人之知而蘄乎天之知也爾公而忠亷而直所至厥績用茂顧以閒退終人勝天乎朕思起事功於積弛而才之難九京莫作良深悼嘆旣還爾秩又寓直羲圖進兩階以追榮之天者定矣魂而有知歆此湣章可

新知西外宗正事趙彥紓乞休致除直祕閣官制

勅具官某奔競成俗如水趨下有安於命誼而無得心吾能尊顯之爾業履平實治行亷靜甞爲部刺史通顯矣恥於浚常之求甘從肥遁之樂讀書求志若將終身朕起之外宗曽莫能奪何捲懷之深耶寓直木天優遊閒館身愈退而愈榮可以媿世之嗜進而務得者可

王儀特轉朝奉郎致仕制

勅具官某仕者以員外郎致其事則澤及後嗣非防課應格不可幸得爾疏通而勤敏甞貳安慶板築之功居多引疾告老進秩一等不俟積閥遂郎員外殊恩也歸而教忠尙其無斁可

朝散郎直祕閣李燔特轉朝奉大夫直華文閣致仕制

勅具官某朕新美政化民獻有十夫予翼方來而未艾也胡一賢之不憗遺爾早從諸老之遊熟講有用之學果逹而藝從政何難時未可爲則捲而懷之時可爲矣則嵗不爾與果制於命也耶陟序正郎陞華奎閣榮其歸老示我惜賢可

歸順人僞防禦使樊辛特補武翼大夫忠州刺史淮西兵馬副都監制

勅具官某淮右鞠旅汝南歸疆爾有簞食壺漿之迎我無亡矢遺鏃之費肆加知義易授穹階往分刺郡之榮仍領防戎之寄勉殫忠力用答殊恩可

李大謙特轉朝議大夫依前直寶章閣致仕制

勅具官某竭忠盡瘁者人臣之職分榮始厚終者人君之恩禮爾寛平而栗精練而介吏能著聞久矣輟從郎省司臬左淛皇皇臨遣精神尢炯然也亡幾何遽以謝事告良用閔惻華之奎直佚之祠館又陞之元士始終恩榮爾尙奚憾可

寶謨閣待制致仕毛憲明堂加恩制

具官某松階凝邃了忘勢利之榮栗裏蕭閒自適性眞之樂屬勵精之更始毎吁俊而興思肆衍邑畬之富庸增家食之華予方篤養老乞言之意爾無忘歸美報上之忠可【餘同魏了翁等制】

許應龍除禮部郎中制

勅具官某朕親政以來除南宮郎者再西垣北扉斧藻王度皆由此其選爾防襲荃蕙之芳步武珩璜之節璧海瀛山休問籍甚望郎出守挹汗瀾之澤於潮學益老矣撰遺艸奏挈之華峻能以博古之識昌用世之文其升也熟禦可

司農寺丞傅防除都官郎中制

勅具官某周司總冗辱之役屬秋官漢都官從事掌中郎官不法屬司今庀曹憲部挈令士職古而事簡爾儒術通明吏事詳敏累綰郡紱綽有治行蓋能世其家者渉筆農扈甫謂之來賜墨隃糜趣進厥序其欽飭百使不枉於法以培卿用之望可

淮西彊勇軍統制呂深轉武經郎制

勅具官某廼者山東逆儔敢犯王略大振貔虎之气亟正鯨鯢之誅制閫第功爾甞鏖戰進官三列仍統一軍其日夕淬厲以稱信賞可

趙汝遇除度支郎中制

勅具官某地官帥屬以經邦用司金職其入司度司其出贏虛所關維材是授爾歷中外以老成精練聞國費積冗軍調紛集楮幣鹽防術窮而莫繼爾其精意計度量入爲出斟酌損益而圖厥中毋徒委諸有司之吝可

安恭行除大理寺簿制

勅具官某朕緬懷光朝樞臣保蜀之勲而�其報旣擢其子又錄其孫爾競爽而警敏王父所鐘愛也丞郡東川方騰善譽簿正棘庭趣登華綴三世有績於朝榮矣哉仕優則學圖稱厥家可

利州路轉運判官陳隆之除直寶章閣權知沔州兼利州路提刑兼提舉制

勅具官某蜀號天險沔當要衝積吾百年之經營空於一旦之蹂躪孰寛憂顧宜得偉材爾气鋭於理紛術優於應變祁山斜谷之遺迹木牛流馬之故智防繹蓋精輟從漕挽往圖控禦合兩節奎閣以重其行爾能以公滅私一意國事阨塞當築堡塢當修流離當集疲弱當練悉爲朕挽舊觀而回之進可以瞰秦隴退可以蔽梁益則維汝功可

利州路提刑王翔除利州路轉運判官制

勅具官某武侯用蜀每患餉道之不繼以木牛流馬爲未足而雜耕渭上規模逺矣朕訂古謀今慨然於懷爾志气宏壯材猷達周旋劍棧之表具著勞效繇憲而漕豈特以平時將輸望爾關隘空於冦攘閭井蕩於兵燬舊規猶未還也爾其以堅力行實政安輯流離經葺荒墜使民趨生業之樂則兵享耕屯之利西顧庻其寛乎可

平齋集卷十八

欽定四庫全書

平齋集卷十九

宋洪防撰外制

宮觀葉莫除權發遣贑州提舉南安南雄汀州兵甲制

勅具官某章貢與閩越錯壌其俗易搖而難服奉吾詔令以鎭綏之其惟良二千石乎爾和平而有制莊靜而有立武岡戎伍之變洞察情僞設方略不數旬凶渠授首一邦底寧帥閫上功旣懋爾賞繩於文吏吾帥臣又爲爾明白之起分二水之符坐緫三州之甲必恩意孚而善良吐气威信著而悍獷革心治化蒸蒸如漢良吏是爲不負所舉可

陳良驥轉承議郎制

勅具官某維揚翦冦之賞大閫弟功無防不逮爾庀役州賫伐援比以自請亦陞一列責實方嚴思稱所防可

王丙特攺承務郎制

勅具官某巴蓬山髙林深姦民淵藪嘯呼剽劫實煩有徒爾奮身書生急義鄕井招懷其脇從禽僇其不率一方安堵諸閫上功超授京秩宦塗方開亦克用勤可參知政事兼同知樞宻院事喬行簡除知樞宻院事同提舉編修經武要略加食邑實封制

勅朕撫車攻復古之運慕烝民任賢之功我儀圖之則山甫柔嘉侯誰在矣則張仲孝友廼睠股肱之重夙咨齒徳之尊講內治以旣嚴籌中興而抑熟進握本兵之寄俾殫謀國之長渙我明綸諗於列序具官某直大而不倚深冗而有謀翛然其臒精神溢於萬物之表皓然其老志气塞乎兩儀之間予養晦則宻勿以效忱予更化則従容而贊決凡君子小人之進退曁中國外夷之盛衰備輸啟沃之忠居賴弼諧之助惟關洛有鼎來之幾防而江淮有前進之規模必元老壯猷乃可以出萬全必眞儒無敵乃可以大一統就煩舊徳坐筦洪樞緫提經武之編益懋運籌之略申陪井賦並實圭畬噫詢黃髮則罔愆朕方謹仡仡番番之戒有常徳以立武爾毋忘緜緜翼翼之圖渉歷深則無躁謀思慮精則無遺防共恢大業茂對閎休可

資政殿大學士新知建康府曽從龍除參知政事同提舉編修勅令加食邑實封制

勅慶曆之開太平範仲淹爲預元祐之新大法呂公著爲凝丞朕遵晦十年厲精一旦趣召先朝之彥俾還近輔之聨誕絲綸惇告簮紱具官某學根乎正大气抱乎純明其重足以挫眾紛屹然鼎呂其靜足以燭羣動了若蓍龜蚤服在於大僚恥茍同於污俗不合則去有待而行鶴鳴九臯之聞聲而樂只鳯翔千仞迄覽徳以來思予興相見何晚之嗟爾動可爲忠言之喜舉昔大對勸今力行嘿有契於此心期共由於斯道更化則可善治宜增重於本朝折衝何必臨邊奚尙勞於外服爰輟居畱之計聿嚴共政之圖蒞勅局以提綱拓爰田而衍賦並昭異數式奬英猷噫六典建於周家莫光乎設而置輔庻績凝於虞室尢在乎同寅而協恭勉殫訏謨之忠共濟垂拱之治可

左諫議大夫鄭性之除端明殿學士簽書樞宻院事同提舉編修經武要略加食邑食實封制

朕廸簡在廷儀圖共政繇諫長而選蓋僅聞於二紀之間自掄魁而升況並見於一日之頃繄非常之盛舉必不世之奇材翊我事樞於制綍具官某身端而行治心廣而體胖鴻漸可用爲儀望風髙於華著雞鳴不攺其度志晚適於槃阿維予初潛慕世賢喆未親魏徵之論已稔蕭生之名迨躬攬於萬幾首旁招於眾正擢從郡最列在從途朝入對於治朝暮進登於騎省規君徳則中庸大學條國事則天保采薇方累疏之前陳己一言之嘿悟經躋宥府宻贊籌帷由求之切而得之難故知之深而用之速總武經之大筆陟書殿之穹班爵肇啟於徹侯封更陪於多邑以寄股肱之重以示精神之彊噫虞舜之治有五人朕方篤任賢之意宣王之徳洽四國爾盍思復古之圖葉濟廟謨丕昭儒效可

何處久除直寶謨閣知鎭江府制

勅具官某南徐襟江枕海而控淮地望重矣制勝孔嚴擇守加遴爾材猷宏碩志气激壯爲禦史諫官甞陳內外修攘之略具有本末朕甚偉之冠冕蓬山未暢設施祖逖擊楫渡江之地以奎直往爲朕圖厥功應接於外屏蔽於內威行愛孚而天險之勢以彊京師並防福也可

何琮除直徽猷閣福建路轉運副使制

勅具官某七閩樂郊也間者鴟義姦宄多抵冒於法非憔悴菀結莫之省乎爾風槪凝逺性行修潔世道渫濁能不燐淄朕噐之奏對間久矣斂武華要寓直凝邃夙駕暑徵往將使指豈直爲飛挽計以鐵冠觸邪之餘威察一道臧否貪亷丙刺舉之使姦吏澄而民气舒斯稱朕臨遣之意可

董洪父自修王公瑾父羽方嶽父欽祖趙子森父復先陳子椿父千期朱炎父師友孫鏞父價明堂恩封官制

勅具官某總章大饗熙事涓成斂福錫民同躋仁壽爾耄期康彊有子仕版京秩防封式昭善慶可

太中大夫曹叔逺特轉通奉大夫依前煥章閣待制致仕制

勅訪正元之遺事尙想告猶追長慶之髙風遽聞請老莫回雅志用錫徽章具官某襟度曠夷風規凝粹羊腸峻阪早備罄於忠勤豹尾屬車晚寖隆於恩遇勞禁途而諗疾佚眞館以言歸賜杖竊遲掛冠何急疊進髙華之秩仍通嚴邃之班祗服寵榮益綏壽嘏可

正議大夫程珌磨勘轉正奉大夫

勅等六曹而上課嚴三嵗之遷超四品而陞秩重八年之轉𨿽循彛典實著恩章具官某粹學淵深英規山立謀猷獻納備殫日月之忠典冊鋪張葉應風雲之防繇殊庭之引興每魏闕之存心積閱旣深陟明可後飛鴻自適初何計於穹階鳴鶴相求肯尙遺於宿徳可閭丘梓林炎趙崇趙崇森除大理評事

勅具官某等典獄惟平之難漢吏用法巧文浸深於是置廷尉平四人務平之爾皆練習律令而文無害故並命以司庻獄之平明啟刑書胥占咸庻中正則平矣欽哉可

虞衡除大理寺正制

勅具官某王制獄辭之成史告於正正聽之正所以正庶獄之不正也爾簡澹而詳敏褰帷嶺嶠之東以風力著庸命爾正於李吏有上下其手以舞吾法爾悉爲朕糾之庻幾廷中稱平而天下無寃民可

權知信州史彌忞除將作監制

勅具官某上饒間於江浙頃悍卒軼紀律以駭吾民翦其萌可緩乎爾優於應變勇於討惡尺二渠於市而羣姦之魄裭千里底定朕甚材之召丞匠監用旌爾能繕修務簡益培雅望可

趙與懽起復直寶謨閣淮西提刑制

勅具官某兵刑一也西淮方整軍經武陳時臬事宜加謹爾公族之雋材優而气盛甞守輔邦蔚有能譽繁弱可久櫜乎起之欒棘進之奎直往司臬於西能使在泮獻囚與在泮獻馘同功則移孝爲忠之道得矣可

大理寺丞桂萬榮除考功員外郎制

勅具官某馮唐白首顏駟龎眉尙書郎以老於職爲重爾行已純固蒞事精恪丞於北寺不詭不撓蓋渉深而識定者也考功課吏之法公則一私則萬殊勉爲我權衡之抑揚惟允俟有褒進可

權兵部尙書趙至道除寶謨閣直學士知鎭江府制

勅法從莫如文昌八座之尊介藩莫如扶風三輔之重必捲舒之有裕斯出入之俱榮具官某早以孝稱晚繇防進歷耳目之寄每侃侃以自將升喉舌之官尢循循而維謹久厭禁嚴之直欲尋閒退之盟莫挽而畱宜華其去赤刀琬琰峻祕職於西淸皁蓋朱幡鞏名城於北固亟上中興之最慰予耆艾之思可

太常寺丞兼權右司曽天麟除將作少監

勅具官某永惟技巧工匠之鮮及不如宮室苑囿之無增故膳監不以飭工而以程才爾防通而艾寛靜而栗材出鄧林信良矣容臺省闥趣陞於少匠厚其儲以致用也爾知噐用利則用力少而就效眾斯識朕心可

王瀹轉承議郎制

勅具官某朕觀新店民之語知和糴之厲民尙矣爾守滁日糴辦而民不擾數逾三萬應我賞格增秩旌賢尙鞭其後可

歸順人沙兀惹特補修武郎添差蔡州兵鈐兼權蔡州事詔

勅具官某襄漢奮伐淮蔡底平莫府以戎防來上謂爾能知逆順之分赤心歸誼願效忠力蔡人卽吾人也爰畀右階就命爾守復民業以趨耕作士气以待戰保障鞏固斯稱委寄可

房應發轉文林郎制

勅具官某六騩復土五使置官凡備驅馳悉霑賞賚爾祗吏役例進一階茂對恩榮尙思防厲可

劉顯以艾評戰歿補承信郎制

勅具官某蜀關禦防虓將死勇爾父從之鏖戰繼歿羽林孤兒漢恩特厚錄爾一官用勸徇國可

石天瑞白華補秉義郎制

勅具官某等方城濯徵垂瓠震潰執訊獲醜餘燼爲空爾能自歸貸而官使尙圖忠效用答生全可

李駿起復直龍圖閣四川都大茶馬制

勅具官某秦蜀牧之政分合凡幾然非其人分任而不足得其人合治而有餘爾沈毅足以經逺果逹足以治劇所居底績晚譽更偉坤維事力日匱茗法壊而後馬政壊頃甞分任未見其益也玆庸合以命爾且寓直淵圖以重其行毋俟祥琴慷慨叱馭能使亷信浹於園戶行於蕃落則摘山富而效牽煩矣可

工部郎中鄭寅除尙左郎官制

勅具官某艮以止爲體能時止則止然後能時行則行爾簡粹而通亮爲郡甞以治理效聞顧時俗之流又孰能無變化懼荃蕙之爲茅也而恬然歸潔坐玩嵗華待化機之轉移偕眾正而彚集其將有行乎郎選甚髙毋憚於劇朕方思所以進爾者可

王邁轉朝請郎制

勅具官某務萬貨萃焉而摘山煮海之利居多羨入必賞厥有著令爾材優於從政甞司出納嵗有羨利其知理財正辭之義乎一官懋賞益圖爾庸可

將作少監趙與芮除大理少卿制

勅具官某孟侯朕其弟必捲捲以陳時臬事丕蔽要囚爲誥豈非刑者君子所盡心焉友之篤則誨之切乎爾气質金玉步趨繩矩卓有大雅不羣之風朕猶欲其政事之篤也旣試之大匠又試之少大理民命至重國脈所關欽哉惜哉其寧惟永爾亦與有令聞可

鄧云轉武節郎制

勅具官某山東逆儔負固淮楚大震貔貅之气一空狐兔之羣制閫第功爾甞鏖戰進官四等獲戎湖右其日夕淬厲以稱信賞可

王旻

勅具官某峻升武級用奬驍雄仍顓戎律之嚴坐鎭邊城之重祗承異渥勉防奇勲可【餘同上】

直寶謨閣宮觀劉宰除太常寺丞制

勅具官某聖人與曽防悅漆雕開蓋不汲汲於用乃所以致用也爾徳於天者厚求於人者淺見幾逺引樂道而著書與行乎國政之久者相爲終始世方瀾倒獨落落乎其有風飈朕甚嘉之防之槃澗丞我奉常幡然一來尙不負國人之望可

考功員外郎桂萬榮除尙右郎官制

勅具官某比嵗幸門開而吏道雜武級猥濫尢甚綜覈方嚴銓管宜允爾爲考功郎气嚴詞厲莫敢欺推是以修審官西院之法鑑掲而妍醜分衡設而輕重判劇曹其澄乎來幾何日三錫厥命用惟其才毋謂序進可

平齋集卷十九

欽定四庫全書

平齋集卷二十

宋洪咨防撰外制

兩淮制置使兼防江制置副使趙範除江淮制置大使制

勑全江淮濟中興莫大乎要衝之勢築壇場拜大將莫嚴乎專閫之權乃睠時髦宻承廟算內養威而植屏外觀變以投機丕建使名特加命紱具官某挺資果毅抗志忠勤材閎而用周力振西平之業气壯而識老逺追鄧禹之風自討賊之策勳卽平戎之定計入儀法從出撫成師朕惟九節度以無統率而危唐四將軍以有領屬而彊漢必中權之獨縂斯外治之咸張車攻復防東都首經營於江滸閟宮遂荒徐宅先疆理於淮夷玆大恢表裏之規摹宜盡稟精明之號令翼翼文昌之座堂堂太乙之旗壯本根於荊揚震聲采於汴洛詩書之帥以尊主爲徳仁義之將以安民爲功行三軍則務於好謀掌六師則貴乎同力觀宣勞之寖久信任重之優爲江左自有夷吾朕方倚深長之略河南盡爲晉土爾盍堅綏定之圖

權工部侍郎畱元英除集英殿修撰知江州制

勑翠緌鳴玉入聫法從之榮皁蓋飛旟出殿名藩之重不輕厥選宜賁其行具官某篤實無華寛平有則物情方靡初何意於鷹鸇世道旣回仍可儀於鵷鷺政借居中之益忽騰補外之章勉徇懇祈俾圖共理升班論譔畱夙望於甘泉奉最藩宣寄壯懷於湓浦予曲盡待臣之禮爾益殫報上之忠

華奭除國子博士應�除太學博士兼在文府教授汪之道除國子錄制

勑具官某道存乎人心蘊之爲徳行行之爲事業文辭陋矣朕故謹擇知道者爲學校師爾奭直簡而廉爾�融明而靜爾之道英拔而粹俱有得乎正大之防庸命奭爲博士以學冑子�爲博士以學士仍典藩房之教之道爲錄以紏冑監之不如規者師道立而皆知以求仁明善爲急化成天下獨不在玆可

前右正言何萬齡特轉朝奉大夫直寶謨閣致仕制

勑具官某臺諫以觸邪指佞爲職自仗馬相戒而捨豺狼問狐貍有年矣爾以駿發之才邁往之气列在騎省能於波流風靡之中奮擊大吏疾於迅霆非不畏彊禦者乎銜卹以沒歲月奔駛崇階邃職示不汝忘可著作郎兼權司封郎官蔣重珍除起居舍人兼崇政殿說書制

勑具官某廸惟先朝策多士得掄魁之彥敷遺後人休朕旣簡在大僚又簡厥修如爾重珍者以柱史從華光之遊矯矯乎鳯凰之集阿閣黃鵠之下太液也榮貴素定盛名難居詔美責難益究爾韞使碩大光明不愧天聖嘉祐之盛顧不偉與可

黃壯猷除金部郎官制

勑具官某朕方經理京洛財計裕於內則事力充於外金幣委輸鉤考其數以周知登耗而頒節制司珍職也爾噐局明整才華暢茂司庾左浙能斟酌取予斂散之宜以乂我民趣踐郎省參掌國用曹𨿽劇刄遊盤錯矣抑以是詳觀爾之能可

司農寺簿趙鎬夫除司農寺丞兼提領安邊所制

勑具官某景壽昌丞大農関內漕谷國便之常平置倉民便之北邊亦借以給丞不當如是耶爾鎬夫機圜而不窮气鋭而有立逾月再轉就丞九扈且坐縂邊計材選也孰利當興孰害當除毋使壽昌專美於漢則職之稱可

軍噐監簿陳振孫除諸王宮大小學教授

勑具官某我仁宗詔諸宮院教授非止講習經防須選履行端慤蓋欲其以身教也爾靜而不競簡而不華可謂端慤矣振振麟定以爾爲之師觀矩度於步武之間挹芳潤於言論之頃而成童旣冠莫非大雅麗澤講習之功將有考於此可

方大琮除司農寺簿樓杓除軍噐監簿制

勑具官某寺監有簿職鉤稽違失簡矣國以養材士以養望爾大琮粹然其瑜而靜俾簿於農寺爾杓嶷然其度而立俾簿於戎監鴻之漸而鷺之振也觀其所養朕不敢忽爾益觀其自養可

知南安軍彭鉉職事修舉轉一官制

勑具官某漢二千石有治理效輙璽書勉厲增其秩故良吏爲盛朕甚慕之爾果於事功達於識慮而敏於材江右南接嶺嶠俗悍而【闕】

壘假守能不以繭絲易保障田裏相安蟊賊屏迹其漢吏之良乎一秩示勸益進於理以對顯擢可

施差知雄州制

勑具官某融在廣右爲望郡銅虎符璽不輕畀爾以淳熈執政之冑克修令猷履平而植固三爲別乘抱璞不售亦老於世故矣是以起家毋鄙逺其民而厚拊之廉善達於聽聞斯稱惟良之選可

曹叔逺贈光祿大夫制

勑老之將至甫抗志於垂車生也有涯遽遺言於易簀推我防傷之意形於贈禭之章具官某薰然澤物之稱蔚乎成己之學中年去國流落而气不衰晚節還朝虺隤而志已倦進陟論思之選退尋蕭散之盟方惜日以自休胡禦風而不反出處本末具知存闕之忠始終哀榮茂享書棺之寵可

李衍直寶文閣致仕制

勑具官某河東守以一人之毀而去雲中守以文吏之防而罰今昔之通恨爾直方自信無所撓折宅牧淮右竟以賈憎朕夷考其平生公於狥國廉於居官暌弧之疑可亡也齒髮未衰遺榮何亟進直寶奎尙其吐气可

吳淵除右文殿修撰知鎭江府制

勑具官某物不受變則材不成人不渉難則智不明此風雨霜露所以爲天道至教爾以昂霄聳壑之秀質出於鄧林夫豈常材也哉而匠石必取於斂華就實之後京口爲江淮襟喉升班論譔起家出鎭識老噐定而政平軍民之福也暇日登北固而長望慷慨擊節聞風作興斯稱予蓄材待事之意可

蔣重珍除集英殿修撰知安吉州制

勑具官某董仲舒宜在漢庭而出相教令國中所居輙治志在及物無中外之間爾以奧學閎識奉天人之對嘗襃然爲舉首不輕於售挽莫能致迨攬大政幡然肯來敷經旃廈吮墨螭首朕方傾意卿之非仲舒不遇比也臥疾念歸姑以論譔殿輔藩勿藥且召矣可

姚珤除直祕閣權知建寧府制

勑具官某富沙軍情屢搖頃爲甚官治民廬半委烈燼朕念之怛然故選熟知徳意者爲守寓直中祕以榮其行爾名在文學之科而議論鏘發志气英邁丞於麟臺郎於憲部與聞廟算於宥府聲聞日起詎宜輕去一方病矣勉爲朕往廉平以字民簡靜以馭軍百廢具舉而聲色不動以表列城可

何炳除集英殿修譔知江州制

勑長江上下防風寒非一處潯陽西挹武昌東引京口自晉以來爲重鎭故輟從臣臨之具官某以撥煩之才致逺之識嘗建臺閫於上流厥績用茂晚登從塗齒宿而气不衰升華論譔往控天險酌保鄣繭絲之計嚴綢繆牗戶之圖江波不驚廬阜屹峙尙可登庾亮之樓而銷憂也可

國子監書庫兼皇后宅教授徐雄除國子錄制

勑具官某虞周有冑子國子之教漢有四姓小侯之學朕參用之以作人爾講習克勤圭角不露方授經陰馬之家遂分錄成均之政師道行焉茂哉思其所以爲人師可

陳大朴平黎蠻賞轉儒林郎制

勑具官某黎蠻干犯海邦繹騷爾宻贊守臣設謀致討論功宜賞爰進一階漢水之陽益勤警邏可

張綽平蠻督餫賞轉儒林郎制

勑具官某黎蠻干紀海邦繹騷維時守臣亟致討定爾服官黃綬督餉良勞示勸一階益勤警邏可

趙善瀚知嶽州制

勑具官某嶽陽處粵蜀荊楚之會吳晉皆爲重鎭以魯肅陶侃爲之守爾气盛於權奇材優於盤錯傑然公族之頴繁弱櫜藏人所共惜起馮熊軾揖肅侃於千古之上可無薄洞庭而羞君山也維彼澤國民生孔艱悉力拊循無失休譽可

黃朴攺差知泉州制

勑具官某奉親而守便郡縉紳之至榮爾學問昭融議論激壯以掄魁雅望昌文聲於朝而料戎情商國勢類出人意表識者以方面材期之甫懷吳興之綬隨綰溫陵之組去家壓境能幾何捨板輿親禦如行戶庭父老相與榮艷於道周且喜色相告曰仁孝同源孝於親必仁於民凋瘵其蘇乎可

塗顯行知崇慶府制

勑具官某蜀在萬里外朕於人物之賢否難隃度而耳目惟制閫之寄爾之公亷律己豈弟愛民彥吶爲朕言之觀逺臣以其所主唐安一麾不汝吝也政平訟理圖稱厥舉勿以去朝廷爲邈可

厲模楮綱賞轉朝請大夫制

勑具官某幣行於東南而取楮於蜀精實致宻僞難以亂眞也爾抱才敏鋭將漕井絡歳發楮綱適應賞今其升一級庸勸奉公可

權工部侍郎徐僑除集英殿修撰提舉佑神觀兼侍讀制

勑勞侍從之事願去承明考仁聖之風勉畱廣廈𨿽優老之盛典實從儒之盛心具官某志操孤髙問學淳古詠歸沂水之上世果何求作興北海之濵時然後出有嘉耆艾置在淸華守益固而眷益隆進愈峻而辭愈力玆領祠於闕下仍勸讀於禁中以體貌大臣之舊規爲尊寵髙年之特禮更陞論譔不替纂修行葦之養老乞言亦孔厚矣大學之致知格物尙茂明之可

黃堮知肇慶府制

勑具官某朕惟民生之不易吏治之不良𨿽斗壘未嘗輕畀矧名藩乎爾承元祐故家之傳材優而气壯自著勞於試邑卽振譽於登畿僅爾小休倐焉起復爲遐嶠之民擇守也潰旅未殄地廹髙要往疾其驅亟圖案堵可

丁曄除直寶謨閣淮東路轉運判官制

勑具官某王良造父之禦鳴和鸞逐水曲無不中節人與馬相習也爾气明而敏材通而偉屏翰澄淸之最薦著於淮左物情地利習之久矣玆還寶奎之直俾膺飛挽之寄咨諏貴廣積貯貴丰往究乃心用圖厥績以寛我東顧可

平齋集卷二十

欽定四庫全書

平齋集卷二十一

宋洪咨防撰外制

魏了翁除權禮部尙書兼直學士院兼侍讀制

勑秩宗之典三禮虞凝垂拱之功春官之掌九儀周格盈成之治繄制作之自古必推行之在人進我鴻儒膺玆妙選具官某气以志爲帥學以經爲宗賈誼六太息之書洞達國體魏徵十不終之防仰當帝心梧桐方挺於朝陽蒹葭已颯於白露遂處以順樂忘其憂務著書而立言期精義以致用緑竹猗猗而瞻彼澳每興磨切之思白駒皎皎而食我苗徒起縶維之嘆適中朝之更始俾外服之遄歸睠百王之典寖微而一代之防多闕匪究定民之本曷爲經世之方漢僅艸儀猶折武夫之气魯惟秉禮卒回彊國之謀爾熟講乎後蒼之九篇深稽乎姬公之六典未入趨於宣室趣攝長於容臺仍摛盤誥之文更勸索丘之讀登崇伊始簡注良深吏士之見官儀正賴濟時之略公卿之明王制毋忘致主之規參知政事曾從龍除知樞宻院事加食邑實封仍兼參知政事制

勑聖賢相維而致升平莫重弼諧之寄文武兼資而有智略尢嚴宥宻之圖廼睠譽髦洊參大政進筦五兵之重用培九鼎之尊倚成匪輕作命惟允具官某學該乎今古識貫乎天人長江大河不足以諭其量之深太山喬嶽不足以言其噐之重夙擅掄魁之望嘗陪近輔之聫仲舒見疾孫不少安於朝廷之上李泌出避元氏寧退處乎畎畝之間旣屢最於介藩爰趣還於政路屬逢更化備罄告猶直方大之兼全深得鎭浮之體知仁勇之並用洞明應變之幾顧邊鎖之孔艱期廟謨之洪濟宣帝樞機周宻固先二相之資憲宗紀律設張尢切眾賢之助肆疇庸於間社俾進序於本兵縂提星紐之權仍贊臺衡之務邑畬申衍邦典增崇以成道徳之疆以全帝王之勝噫天保治內所以收采薇之功烝民任賢所以定車攻之業維眞儒之無敵知中國之有人務逺乃猷用厎於乂可

簽書樞宻院事鄭性之除同知樞宻事加食邑四百戶制

勑帝舜之格三苗有伯益以贊禹宣王之定四國有吉甫以誦申睠宥宻之孔嚴賴寅恭之恊濟肆頒命綍參典事樞具官某資早悟而夙成學旁貫而曲暢凾鐘太簇爲角始終繳繹之和玉瓚黃流在中表裏淸明之粹久矣冥鴻之去時哉儀鳳之來不累日而長諫坡未再月而登政路以非常之際防爲有大之規摹難於定不難於回熟知國勢可以戰斯可以守洞識戎情爰進貳於本兵仍申陪於賜邑維予制勝咨爾陳謨府兵列於關中孰是相維之制屬國置於塞下曷爲叵測之防隱憂旣深區畫可後坐弭控之警宻輸借箸之籌噫文武之憲萬邦政有賴中興之佐明良之圖庶事盍共康丕應之功惟爾之能俾予以治可

同簽書樞宻院事陳卓除簽書加食邑四百戶制

勑民獻敉寧武功求濟於艱大之日王師遵養時晦用介於純熈之餘睠國勢之重輕視人謀之臧否進賢宥府揚號明庭具官某栁下惠之聖和樂正子之好善謙謙自牧夙全君子之風蹇蹇匪躬克慕王臣之操紛炎門之競騖獨夷軌之徐行一冺忮求両無淄燐去知有命靡矜噐能政理之長來亦何心益稔議論文章之望迨親覽於威柄爰趣登於政塗勤朴斵於梓材力贊厲精之治綢牗戶於桑土常懷先事之憂備罄壯猷罙深邃簡就陟樞庭之序仍循書殿之班爵進公圭秩陪邑采俾宻裨於勝算用坐折於遐衝噫明主可爲忠言朕方合介冑縉紳之議上策莫如自治爾盍思車馬噐械之圖必同寅協恭而和斯禁定功而保大式孚民聽庸對王休可

余玠起復宣教郎防陽府通判兼西京制置司機宜文字制

勑具官某奪情非令典也惟從戎則許其墨爾以明敏練達受知於制閫秋防孔邇辟置自助起之堊室貳政要藩且參幕府之畫不以家事辭王事其禮之變乎移孝爲忠勉圖協濟可

李勉平黎賞轉朝奉郎制

勑具官某廣右平黎上功爾以彊敏宣勞於莫府進二秩以奨之甫通閨籍遂階員外異渥也試邑於防益厲勿懈可

軍噐少監徐淸叟除將作監依舊兼司封郎官崇政殿說書制

勑具官某朝廷之用賢非一途信其賢耶用之惟恐不亟故必躐正郎梯監少而升爾家傳正大之學躬厲直方之操金華開說援古以證今亹亹不倦朕甚嘉之攝主爵貳戎監而進大匠華軌直矣朴素化行繕修務簡涵泳竹素綽乎餘暇輪人有釋椎鑿議上之讀書者試詳訪之以告庻乎他山之石可以攻玉也可

大宗正丞蔣峴除軍噐少監仍兼權侍左郎官制

勑具官某武監戎部之附庸官間無事少也占位渉筆無幾牘然向用之材於是乎儲爾學問醇茂義理融暢恬夷而莊舒捲阿吉士其人歟丞我麟宗攝郎銓省几案文書塡委不動聲色隨手冰泮而九品無遺鑑體用具矣試材以劇養望以暇鶴膝犀渠姑貳程作朕方圖所以進爾者可

丘嶽除兵部郎官趙與�除都官郎中兼樞宻院檢詳文字制

勑具官某等國朝最重尙書郎之選懷香而奏明光襆被而直建禮非郡最不眞授爾嶽篤茂而暢邁守夷眞以吏畏民懷稱爾與�防明而詳達守嘉禾以政平訟理著朕厲精政事以來歷課吏治皆其良也表惟良之吏以勸郡國故俾嶽郎於司武與�自丞大宗郎於司僕且攝屬於宥府太防積星之次卽日爲眞顧不謂榮乎兵不可黷刑不可濫必寢必措勉贊而長可

樞宻院編修官趙汝譢除宗正寺丞仍兼右司制

勑具官某王丞望華職簡而宰屬爲劇授官兼劇以簡欲其才有餘於事也爾早收危級蔚著雅望攝組省闥靡枉於法守而事不辭難沛乎其才也擢由編纂涉筆宗盟仍行紀綱百司之職輕車熟路疇能及之益涵致逺之噐用對方來之渥可

汪之道除太常寺丞制

勑具官某漢制朝議武夫抜劍撃柱之風爲之气奪使成周禮樂得見於後世情僞之防何如哉故奉常置丞必通於古誼爾學愽而約气直而淸時輅冕舞之傳孰復蓋久談經官邸薫陶信厚涉筆曲臺宜矣因革損益訂古而施諸今以美化善俗亦惟無忘夙夜惟寅之義可

劉克莊除樞宻院編修兼權侍右郎官制

勑具官某時政紀者國史之椎輪經武要略則先朝制勝典刑之囊括其書纂次於樞屬自昔必名儒文士爾家傳儒藝蚤著文聲韞抱不凢脫餌科級諸老先生多之簿正屬籍進升刪潤維汗靑之稱也與聞廟畫攝事郎讚精毖簡通對我殊擢可

陳一薦防獻俘有勞轉朝奉郎制

勑具官某垂瓠合圍穹廬就燼凾首緒檻天网獻功於槁街修途防役爾實宣勞其升員外之階往效莫中之畫可

顏信之獻俘有勞轉保義郎制

勑具官某淮蔡凾骨獻俘之役爾與有勞其陞一級以酬防涉可

蔡仲龍除大宗正丞兼權屯田郎官袁商太常博士並兼沂請王府教授制

勑具官某等沂邸於屬爲近朕篤內睦擇師而教之久則逓遷奬其勤爾皆以經明行修立於朝如玉在山煜然其煇潤楷範麟趾麗澤多益是用進仲龍丞於大宗且攝省郎進商繼仲龍議禮於曲臺而典教悉惟求舊懋詩書禮樂之訓陶河間東平之風不特講習畱屯搜綿蕞之欽厥職也可

安恭行除大理寺正制

勑具官某廷尉有正監及平漢制也我朝置正於卿少之下丞司直之上厥選蓋謹爾材資亮通風矩明整蔚其梧鵠之秀丞郡以李法簿召未至升之正以聽獄成甄防峻矣書曰明啟刑書胥占咸庻中正勉哉圖厥稱可

魏峻除宗正寺簿楊璪太府簿趙與爽籍田令制

勑具官某等楩柟梓之材生於鄧林其地美也非雨露之養不成爾峻簡而溫雅而文爾璪茂而通整而練爾與爽頴而秀韶而明英英世家翹翹天支朕皆欲養其材以待用故進峻簿正於珤牒璪繼峻簿外傅與爽繼璪令帝籍前暉後映其各懋於自獻可

馮去疾除武學博士制

勑具官某善用兵者不學古兵法而圯下一編亦詎容無師慶曆置右庠之意昉此爾以通經博古之學彪炳於文成均諸生咸斂衽其下風而平時慷慨激烈論南北離合之勢兵家勝負之略皆有據依遷之博士使業韜鈴者又得所矜式新美作成之下安知不有武舉如子儀出於中乎可

劉宰除將作少監制

勑具官某朕宵旰圖治計效猶邈每嘆君子有材之難然不敢諉斯世之無其人也爾隱居以求志深造而自得君子人歟其論天下事目無全牛投刄可以中桑林之節材益偉矣旌詔屢下未肯從吾防何耶超越拘攣繇丞奉常經貳繕監迎之致敬有禮矣惠然來思毋興盡而返可

尢爚除知江陵府兼京湖路安撫劉煇叔政績轉一官依舊知建昌軍制

勑具官某等河東以地望之重歸季布頴川以民情之安防防恂悉惟其宜爾爚抱識時應變之長往帥荊州事權非昔而承上撫下無間言可以爲難矣故齒召復還以壯吾上防控扼之勢爾煇叔厲盡職奉公之志出守盱江邑裏甫集而興利除害無遺功可以爲善矣故選擢復畱以尉千里戀慕之情分閫乘壘任有輕重朕爲地望民情而擇官奚有間哉各鞭厥後無棄爾成可葛洪除資政殿大學士提舉洞霄宮制

勑武公叡聖晚年不忘箴規之心文子亷忠至老猶篤事君之志朕緬懷舊弼久樂燕居年垂九袠之崇望稔三朝之重峻深邃職昭示隆恩具官某嶧陽特生之桐新甫後凋之柏致身廊廟雍容麟也之來引興丘園翕忽鳯兮之去仁樂山而俱寂義飲水以自娛𨿽黃髮之皤皤愈丹心之炯炯廼睠粹古務尊耆儒不得謝則賜杖而安車優防佚老如有問則就室而珍從懇切乞言方將遺掌故而訪伏生乃欲致少傅而從防受旄期𨿽重於趨召矍鑠詎容於告歸陟祕殿之大名踵珍臺之優禮肆加體貎式聳觀瞻噫壽考維祺朕敢失日秩月存之禮憂心如醉爾無忘晨興夙寤之規益茂養恬對猷訓可

何處久太府卿兼知嘉興府制

勑具官某士君子任於時入儀九列出殿三輔通願矣矧建惟月之旜馮扶風之軾而爲王人爾守故家之學術熟昭代之典章色莊辭毅爭是非於殿陛間不少詘用之郡國何姦萌之不戢戻气之不彌哉因南徐惜其去之早知檇李恐其來之暮就乘夏縵趣布藩條徒得君重毋薄淮陽也可

度正轉朝議大夫守禮部侍郎致仕制

勑允矣君子佩筆槖以方貞賢哉大夫掛衣冠而何亟能知所止盍賁其行具官某學守粹傳性全至善見於治郡有閉閣思過之風推以立朝得自牖納約之體進貳秩宗之典仍參師氏之司尙賴繩愆遽聞告老一正君而定未究責難之恭致爲臣而歸廼慕保身之哲宜升華秩用慰耆齡還家峩雪之邊遺世煙霞之表莫回爾志徒愴予懷可

太學博士李榘除諸王宮大小學教授制

勑具官某太學在西郊小學在國中四代之制然也二學並設以教神明之冑則我朝作古爾行應周旋之規學茂講習之澤相觀而善六館得師而吾葛藟瓞之秀不可無良範也故輟之司教於宮庠小以成小大以成大等就傅肄簡而上皆知勉於爲善則振振之化行可

平齋集卷二十一

欽定四庫全書

平齋集卷二十二

宋洪咨防撰外制

禮部侍郎致仕度正贈通議大夫制

勑有十夫予翼方來下於井參不一老憗遺乃去騎於箕尾宜加禭典庸示睠懷具官某秉心醇明制行平實大夫國人之譽蚤推其賢諸老先生之傳晚試所學踐禁途而獻替簉經幄以開陳每望其儀嘗期以壽胡夕陽之莫駐忽朝露之先零臥病於數千卷之間性焉已盡殮含於二三子之手命也何言淒涼萬里之歸赫奕四階之贈英魂如在茂渥歆承可

趙琳除大理寺丞諸葛十朋除大理司直

勑具官某等獄重事也鍜鏈以爲巧攟摭以爲察析律以爲宻深文以爲公而民命近止國脈斵矣理官其可不選爾琳噐含渾朴薰然忠厚長者之風挈防直於圜棘刑不失仁故就進之丞爾十朋步中規矩藹然悃愊無華之美贊笏畫於國帑利不失義故俾繼琳司邦之直皆以達吾好生之徳也敬之哉惟良折獄可

太學正何處恬除太學博士制

勑具官某博士掌通古今漢始以五經制施讎之易孔覇之書張生之詩小戴之禮皆嘗以是論同異於石渠其通經何如哉爾涵渾厚之气蘊精深之學正於膠庠士服習其訓而不敢犯升之分經講授之官剖疑析滯導正釋回以成首善之風乃見師法可

架閣林宋偉除太學正臨安府學教授林伯順除武學諭鄭斗祥除太學錄制

勑具官某等文武異庠而樞紐風化坯冶人物之功等故選授皆明師爾宋偉志气激昻講議精博爾伯順風規凝整汲古深長爾斗祥抱負瑰傑造理宏奧掌故郡博士中一舉而得三士上庠以宋偉爲正斗祥爲錄右庠以伯順爲諭望實孚矣教學相長尙觀所進可兩浙轉運判官顏頥仲除戶部郎官兼知臨安府制

勑具官某朕間者親札十有二條敕畿尹以重四方之本丁寧懇到奉行惟人爾立心直而平見理靜而明處事果而精將漕闕下聲采奮厲撫虎兕之出柙知牛羊之求牧兼組彈壓都人士安之玆用擢之版部郎俾爲眞周以奠枕於京爲盛漢以桴鼓不鳴爲能爕友彊弗友剛柔異施而國勢增鼎呂之重斯克訓於朕志可都官兼檢詳趙與�除直寶章閣兩浙路轉運判官制

勑具官某歳九遷而日三接遇合之盛也未半歳褒表者五六其非常之遇與爾良而材寛夷而精宻治郡輔有善最朕旣增秩原其任未幾以丞大宗召又未幾以都官樞掾進又未幾以寶奎寓直國畿將漕選翼乎鴻鵠之遇順風誰能禦之夫諸路之漕一也而漕於畿爲難噓弱揉彊壓浮鎭薄與牧尹參錯爲功皇皇枕奠矣可

端明殿學士廣東經略知廣州崔與之除參知政事加食邑四百戶制

朕仰稽列聖並建輔臣在幹徳則除餘慶於荊南就參國秉在紹興則擢趙鼎於江右入預政機肆嘉牧禦之賢久欝訏謨之望討論舊典揚厲新綸具官某存心以事天行義以達道風節髙乎一世威名聳乎四夷泛三峽而歸久適山林之樂越五嶺而召尙安水石之閒甫陞書殿以賦祠旋卽裏門而宅牧期釋宵衣之慮忘居晝錦之榮方飛鴞懷我好音已肅登陴之諭迨急鹿鋌而走險竟伸負固之誅環扶胥黃木以懷生極交阯蒼梧而息警益深簡在可後儀圖維漢化之𨿽更尙唐綱之未振聚民獻以爲敉寧之本每拊髀於才難開皇極以示會歸之方尢撫膺於道逺疇可禆於大政信無易於老成以葉羣心以熈庶務仍縂提於邦典兼申衍於邑租趣裝而來虛寧以待噫召公成南國之化旣茂著於民庸尙父起東海之濵蓋共扶於國勢體予至意究爾嘉猷可

淩嵩除大理評事制

勑具官某天下之平一傾則用法者皆爲之輕重故廷尉置評以平之爾秉心近厚蒞事詳敏退然不知而不慍擢畫一之科亭四方之讞以身體之以心求之何往不得其平哉毋徒曰三尺法安出可

江西路轉運副使吳濳除太常少卿制

勑具官某禮樂根於心著於日用達於天地之化百物之產隆古聖人重之故分命夷防以治其精後世文勝實衰一奉常掌其粗足矣矧卿不常命惟貳之置爾以倫魁之望發名父之傳事親從兄仁義充於一性而禮以節之樂以樂之無非實理出揚濡轡之光華入縂容臺之制作孰非實用哉世教之防範不立人心之情僞益滋借耡取帚拔劍擊柱綱常幾少隳矣爾其思辧上下和神人之道以暢所學可

馮田攺差知金州兼管內安撫制

勑具官某襄沔上流爲安康以守行帥事左符每艱其選爾守洋川有治行制閫謂才周應變績著籌邊宜易鎭要藩信如其言吾得良牧矣郡據秦楚蜀之會距商虢孔邇非識常山蛇勢不足以圖攻守而撫軍字民其本也毋怠毋易可

資政殿學士中大夫提舉萬壽觀兼侍讀眞徳秀轉太中大夫守資政殿學士致仕

勑上印祈閒風獨髙於東府掛冠告老景遽迫於西山繄一身何有於去畱而四海實關於輕重特隆禮貌昭示睠懷具官某俊偉而光明直大而博厚出則野老望車而迎拜識恨不先入則都人遮道以聚觀用嗟何晚進陟詞坡之長宻陪經廈之遊勉朕躬爲天地而立心使斯世見帝王之爲道久韞經綸之妙徑躋丞辟之崇方觀厥成乃辭以疾𨿽堅畱於勸講莫力遏於懷歸何但上下牀信人才之有間如失左右手況時事之多艱維聖賢之會難逢而治忽之機易判所期三事寧計一階噫君子不可諼兮尙想英規之在賢者樂與共也竟嗟初志之違往服恩徽用光祖道可

資政殿學士致仕眞徳秀贈銀靑光祿大夫制

勑致爲臣而歸甫惜孟軻之去非夫人之慟忽驚顏子之亡以十年退養廊廟之資不一日與聞朝廷之議悲深易簀恩重書棺具官某休休焉有容屬屬乎其敬中庸大學之經世講貫深微伊訓說命之格君敷陳坦白少回翔於禁路首典領於文闈爲國搜賢忘身竭瘁方騰徹棘之譽已告負薪之憂趣升股肱旋乞骸骨鐘全气於三光五嶽如斯幾人受正命於太極兩儀僅爾中壽舉朝嘆息行道咨嗟顧民生之方殿屎豈天意之未平治咸觖金甌之望特陞銀艾之榮噫渉大水而無津孰濟奔流之勢仰髙山而景行尙聞屹立之風九原可興百世不朽可

同簽書樞宻院事陳卓贈三代

故曾祖嘉謨朝奉郎贈太子少保特贈太子太保制

勑有嬀逺系爲漢世家咸而欽欽而躬躬而寵則位司空實而紀紀而羣羣而防則官僕射繄流光之無斁蓋鐘慶之有源具官某故曾祖某充實中存浚明外著愛利物博古通今孫搴法從之華子拔列卿之頴傳至爾曾進輔予治培深而發必茂積厚而報亦丰雨露九霄進陟靑宮之保云來百世益增黃壌之光可

曾祖母黃氏上饒郡夫人贈文安郡夫人

勑天降時雨山川出云嵩髙峻極之詩所以作也必有隤止發祥之懿是鐘經文緯武之英具官某曾祖母某氏淑行椒蘭柔儀蘋藻婦從夫而積累始大厥家孫生子以顯揚遂彊吾國丕顯曾門之慶申加名郡之封僾然如存歆此休渥可

故祖膏朝奉大夫太府少卿贈太子少傅特贈太傅制

勑寤寐治功登崇人傑三階聫耀不忘夙夜宥宻之忠五廟均休益茂春秋烝嘗之孝宜隆尊祖用顯詒孫具官某故祖某徳履純明風猷簡逺薦更外服陰成勿翦之棠特立中朝气凜後凋之栢僅升華於卿月竟鐘瑞於樞星贊我逺圖皆而遺訓班髙亞傅特申加第之恩望重世臣益篤傳家之慶可

故祖母蔡氏魏郡夫人特贈安國夫人制

勑舜帝之後爲陳文王之昭有蔡宜其家室貽厥子孫具官某祖母某氏任只秉心溫其積行禮嚴舉案曵藻綬於名卿教篤斷機飛翠綏於法從傳芳再世制勝五兵不忘報本之思宜厚追榮之典積恩徽於大郡新湯沐於名邦象服是宜尙其不昧

故祖母汪氏魯郡夫人特贈崇國夫人

勑含飴弄孫者家庭之慶爲醴烝祖者寢廟之榮肆倚重於良臣庸追榮於大母具官某祖母某氏淑均姆訓雍肅婦儀采南澗之濵躬承家而共祀有北山之李世爲國以生賢睠時樞紐之尊贊我經綸之妙孝思惟永徳報宜隆易郡號於曲阜之墟進國封於崇墉之壌潛光煥發懿魄祗歆

故父居仁華文閣學士正奉大夫贈太師特追封申國公制

勑朕講求采薇治外之略企慕烝民任賢之風擢時英猷列我該輔千尋之木以培植而茂九層之臺以積累而髙必有教忠乃能移孝具官某故父某心夷而履粹學博而文雄締眷阜陵佩荷嚢之淸切受知光廟擁茸纛之森嚴視萬石以爲輕傳一經而獨重克開哲嗣進翊洪樞禰廟防榮躋上公於二呂師垣流慶邁盛事於三陳可

故嫡母王氏鎭國夫人特贈燕國夫人

勑延範葵而開陶侃濟世之功闚齡而卜王珪佐時之業家或無於賢母國奚有於名臣具官某嫡母某氏環佩雍和帨紛肅穆獻納論思之最能勉其夫彌縫輔贊之功克昌厥子任方隆於政路報宜侈於脂田進召公故國之封正魯人小君之號音容未泯蠁其歆故生母兪氏新安夫人特贈和政郡夫人

勑防衣之戲天性眞樂板輿之奉人生至榮睠予兩社爲輔之英抱此萬鐘致養之憾匪隆禭典曷慰孝思具官某生母某氏毓詩禮之門嬪衣冠之族怡聲下气奉棘列之尊章柔色令儀佐槖班之君子爰篤生於國棟肆坐筦於天樞心如母存義以子貴易舊封於古歙加新命於西岷不惟紓蓼莪之悲抑亦示白華之勸故妻林氏信安郡夫人贈大寧郡夫人

勑召南鵲巢之什夫人起家魯侯燕喜之詩令妻受祉何嗟契濶不逮顯融具官某妻某氏佩服女貞踐修婦則於沼於沚齊明錡釜之供如山如河嫻雅筓珈之飾宜百年之偕老胡一旦之溘先顧予樞臣失此內助宜郡封之加峻俾廟食之增華

家抑除將作監丞制

勑具官某參井之光下濟岷峨之气上直鐘其英者多淸廟之噐故選抜爲盛爾淵於學而睟葩於詞而峻西產之彥也外閫薦以名薦深鐍弗售特招乃來球璧宜在東序而渉匠監之筆朕豈以閬劍善最爲可略哉職優事簡姑涵雅望伯仲壎箎聲問孰禦可

四川制置司機宜文字趙珖夫除太社令制

勑具官某朕重名噐甚錄其父之勞而進其子於周行不一二見也爾父以名法從當方面撫蜀控秦具有威略贊籌莫府爾抑有助朕何愛司社不以爲循陔之榮哉其砥礪事使人知西平有子可

史彌鞏王防防務羨賞各轉一官

勑具官某等筦防國計所關羨必有賞爾宅職京口克懋厥官嵗入有常能溢其額俾進陞於一列庸奨厲於勞能

史全之監軍平蔡州轉兩官制

勑具官某方城負固我師進討摩壘鏖戰遂復故境爾監厥軍計功受賞兩秩升華勉思來效可

孫林張旺告發軍姦並補承信郎制

勑羽林失馭敢犯紀律爾發其姦悉正顯戮而京邑以寧登名武階儲材將列表示戎行使知懲勸

陳文孫知髙州制

勑具官某炎嶠守吏必諳風土稔習俗然後能盡心於撫字爾端飭而敏於政守封川民無嘆愁易符髙涼必能推之共理詩不云乎誰能烹魚漑之釜鬵貴不擾也往母鄙逺其民可

淮東路兵馬提轄耶律均復山陽有功轉三官授武徳大夫兼知淮安州鹽城縣制

勑具官某山陽淮之門戶間爲防保王師大討蟻潰防逸爾搴旗鏖撃之勇莫府髙之疊進武階往理邊邑加意拊循母失軍民之譽可

平齋集卷二十二

欽定四庫全書

平齋集卷二十三

宋洪咨防撰靑詞

萬壽觀純福殿開啟甲子本命道場靑詞

玉曆紹休猥次周星之歲金行紀閏適臨元命之辰祗祓瑤壇具宣瓊籙伏願眞遊濳格景貺旁流九扈有秋陶人心於和樂三邊無警鞏國勢於奠安

朱表

孟秋月閏先甲命元肅延眞馭之臨仰控忱之禱上銷咎證下鎭危情格丕乂於萬方儲鴻休於百世

太一宮祈晴醮靑詞

西成應兌南畝占丰燻心滛雨之憂拜首叢霄之禱伏願飈斿濳格曦馭昭升凡陶玉燭之和俱燕金穣之慶永祐陵下宮顯恭皇后殿神帳後壁山墻坍損修整畢告遷神禦還殿表文

奠幄栢宮靈斿夙禦繕垣椒寢僊仗嘗移屹鳩僝之告功儼燕寧之復次

孟冬朝獻祝香文

伏願幹文循軌防道迓衡愛日薰和民遂熈恬之樂朔方絕警軍無露之憂

昭徳崇勳閣安奉太師趙汝愚貌像祝文

維姬有旦維宋有公斷鰲奠極賔日升穹歲閱周星祀登崇功諏禮曲臺妥靈肖容肩摩前哲淩煙嫓隆

祭告功臣二十三人祝文

容臺丹靑森拱星弁有虛其席惟人是踐相我前寧磐宗碩彥訊良告防爼豆羣獻

甲子本命靑詞

气轉一陽甫應初躔之紀辰開六甲首逢端命之元祗演云籖仰延飈駕伏願天光下濟帝況博臨壽域四方永底寧民之意金城萬里亟收卻敵之功

滿散朱表

序屆初陽辰臨元命宣演衝科之祕導迎善气之新鶴唳風聲奉天威而制勝星暉日麗受帝祉以緜休

立春祭太一祝文

天尊神兮挾東皇龍駕翺兮周八荒五福捨兮廸時康祠壇紫兮歌靑陽神宴娛兮夜未央星畱兪兮集祥光四气和兮萬有昌三垂晏兮九農穰多受祉兮命溥將

太一宮交年醮靑詞

化宮宻轉序首正於孟陬歳事更新法肇頒於象魏輙輸悃素仰叩旻蒼靖念眇躬適逢多故隴西未靖逞貔虎以慿陵漢上方鏖又風鶴之報警狼烽交於梁沔騎徧於荊襄由秉徳之不康寧致禦事之日艱大跂叢霄而引咎迎端朔以祈休伏願上帝畀矜尊神篤祐以全取勝亟淸玉塞之塵轉危爲安增壯金城之勢凡遂耕桑之樂悉歸覆育之仁

天基聖節靑詞

保佑自天運應一元之泰誕彌厥月气陶萬彚之春展寀瑤壇投忱璇極伏願兩儀申祐列曜延光時和歲丰妙葉玉衡之正兵寢刑措屹隆磐石之安

朱表

星回蓂歷茂迎震夙之期云防芝函備展泰元之薦仰祈昭鑑申錫鴻釐東作西成躋民生於仁壽南暢北洽措國勢於安彊

孟春朝獻祝香文

伏願緝熈純嘏保合太和雨霽秧疇咸樂東郊之業風恬栁塞盡淸南牧之塵

攢宮補種祝文

路寢孔碩每切慕思春露旣濡宜加繕植先事以告維靈之安

孟夏朝獻祝香文

伏願本支蕃衍疆塲敉寧物被生成穆若薰風之阜民陶耕鑿熈然化日之舒

雨師雷師風師祝文

天步方艱以稔爲命龍見而雩雨不時若髙原下隰暵其幹矣熬熬然捲簔笠倚耒臿以告瘉神所閔也雷霆以鼓之風雨以潤之坎震巽三者之气合而陰陽和甘霈應旣霑旣足迄用康年維爾神之功

昭慈聖憲皇后永思陵憲節皇后憲聖慈烈皇后下宮修葺奏遷神禦表文

蔥蔥鬰郁蟠佳气於兩儀實實枚枚鞏閟宮於千古飭禦史以省視戒工師而繕修遷禦有嚴前期敢告

孟秋朝獻祝香文

伏願气調玉燭序秩金行雨足周原年屢登於大有風淸漢塞運丕濟於中興

天基聖節錫宴致語

帝出乎震祥開華渚之光云上於天恩錫鎬京之燕恭惟皇帝陛下聰明時乂剛健日新與物爲春播太和於有截自天申命綿景祚於無疆【臣】等幸備伶官願陳口號

寶鳯啣春度玉墀開基節後卽天基日行黃道三辰秩斗轉蒼龍萬象熈扶起車攻常武運做成旣醉太平時千官拜舞東風裏歡上延英萬歳巵

勾合曲

嵩嶽三呼山鞏聖人之壽鈞天九奏春融治世之音上奉天顏教坊合曲

帖子

端平二年端午帖子

皇帝閤五言三首

更化開皇極中興兆赤符節摽千歲歷气協五時圖

又

雨足秧分甽風淸麥弄岐聖心涵水鏡卽是太平基

又

明進離方午柔生遇已陰妙參三聖易理測兩儀心

七言三首

緝熈虛敞薰颸細淸燕深明晝晷長大學中庸繙詠久金猊幾度手添香

又

登進英才追慶曆開延正論踵咸平朝廷有道長如此拜賜宮衣信是榮

又

王師一舉下河東好定規摹繼伐功入眼宮槐宜夏日轉頭關栁易秋風

貴妃閤五言二首

佩襲芳蘭碧釵明寶篆紅深宮三十六同被二南風

又

萱長宜男艸橊開結子花歡聲喧令節慶事屬天家

七言三首

綺防浸影槐龍轉繡戶浮香艾虎垂硯冷玉蜍金井水手抄警戒愛君詩

又

裁成寶月翻宮扇織就祥雲制禦衣朝賀歸來無防暑坐防燕子引雛飛

又

穿蓮漏水金鋪邃雪藕衣輕玉殿涼好把毋邪毋不敬細挑防字壽君王

端平三年春帖子詞

皇帝閤五言三首

龡鳯東風轉攜龍北斗回人間遒振鐸天上獸樽開

又

冰天寒雪餞暘谷齊華賔生意乾坤滿宸襟一防春

又

寛大朝廷詔中和郡國詩欲求躋慶曆先使見淳熈

七言三首

喚仗紫宸披曉靄退朝淸宴坐晴霏簡編有味鑪香永鈴索無聲漏箭稀

又

東風送喜上天顏吉語飛來井軫間楡塞雪消鳴鏑靜栁營月暖撃刁閒

又

麥苗培秀臘前雪稻種浸芽春後晴野老田夫觀治象便從新歳賀升平

皇后閤五言二首

太液輕澌泮溫明霽日融菜流芳荇碧花頌瑞椒紅

又

甲觀韶光集禖壇好語傳思齊男慶百假樂子宜千

七言三首

塗山陰贊夏王化嬀汭宻嫓虞帝仁保合太和無間斷際天蟠地一般春

又

關雎風化冠周南次第桃夭及葛覃農事未興先獻種女紅方起又親蠶

又

殷雷金鑰千門邃斜月璇題六寢深禁栁防寒煙未起求衣已獻晚朝箴

貴妃閤五言二首

梅試催籹粉蘭披入夢香迎春占北斗受福拜東皇

又

象應軒龍次恩承帝座光燕壇風澹蕩蠶館日舒長

七言三首

春透蓬萊碧玉壺晴恭侍寶奎敷從容玩畫家人卦取次題箴列女圖

又

鳷鵲雪殘籠霽景防防波暖颺紋漪宮中不用催行樂艸木羣生各自熈

又

萬年枝上防綴緑千葉花頭酥防紅鏡綬嚢絲相映燭探先半月慶流虹

古今詩

東山

金堂石室舊徜徉被髮依然下大荒風送嬋娟花落蘂云移縹緲濕疏篁桓伊箏外深情酒幼度碁邊定力香萬事古今開闔眼樓頭吹面水風涼

東山卽事

西風捲宿祲天髙近重陽門虛自沆瀣塔靜能瑯璫幽花多素英穠香奪春芳艸木未黃落繁陰畱夏涼棋雋決漢楚杯壯迷彭殤醉防信孟嘉歸鞭忘葛彊萬事貴適意誰能扣蒼蒼

東山塔院春暮

太皥明朝禪祝融杖藜能送幾東風兩崖蘿蔓因依緑一樹桐花自在紅聒聒竊脂農卽事喈喈摶黍女趨功細思舉世誰閒得一咲浮圖倒影中

又絕句

折屐棊邊情易矯捋須箏畔淚難禁何如拍手招元放玉室金堂深更深

三休亭【亭在玲瓏山九折巖之南】

出郭暄欲暑渉林淸自秋步隨目力髙身與山气浮飛來辛夷花拾得蓮葉舟一聲提壺盧四顧叢薄幽詰屈九曲屏突兀十二樓泉流澗級峻雲起樹陰稠左摩紫髯兕右拂蒼鱗虯上呼笙簫侶下瞰錦繡洲太極浩初判此山郁相繆幾人記曾來老苔蝕雕鎪玲瓏聽我歌歌徹玲瓏愁有酒且湑我羲娥雪人頭

丁東泉

渇烏滴盡三更雨鐡鳯敲寒六月風湯餅困來茶未熟爲師搖夢作丁東

招隱辭

雲气斂兮天目之巓濤江綫橫兮海門濺濺扶桑子半兮陽烏翩翩可俯而掬兮咽以天井無聲之泉子其隱乎吾與子兮拾荃

其二

雲气冒兮天目之趾疊湫濆薄兮洞石齒齒列缺正畫兮睡蛟蟄起可豢而擾兮浴以天河倒流之水子其隱乎吾與子兮采芷

其三

雲气吐兮天目之腹乳潭沈沈兮鴨潭煜煜徐伍朝往而暮來兮雙碧鹿可挽而舞兮侑以天風步虛之曲子其隱乎吾與子兮蒔菊【徐伍天目二仙人】

寶福寺山房

門巷蕭然雀可羅藏書萬卷自研摩懶尋玉女登西嶽甘伴金仙坐補陀書帶艸長塵慮少鉢曇花放道緣多酒肴問字如相過引道松間不用呵

又答景陽

朝家久設禮爲羅小寄禪共講摩紅錦障泥飛騕褭黃金寶校設盤陀冰虀薦飯鄕風古雪汁烹茶雅道多領取單傳心法去會將佛祖一時呵

再用韻

煙霏深處萬山羅閒裏工夫歳月磨上采緯書幹鑿度下捜史誌薛延陀手挼不厭薰沈少心賞何妨【闕】多若問【闕】閣【闕】南丰一瓣也須呵

遊岝防山

驟暖偃芳艸薄遊烘軟塵亂山雲气曉啼鳥杏林春人物少催老浮華陳玩新一聲鏗爾瑟澗水緑粼粼

西山【晉許邁隱居防】

西山許邁無人問只說東山有謝安富貴光明貧賤晦世情從古兩般防

九州山僧房

路突亭依石林防渚見沙嵚危幾岣嶁深蔚似瑯琊客動驚寒思僧閒防歳華雨風露影一樹枇杷花

題松軒

蒼官面目冷於冰傾蓋眞成耐久朋隨世炎涼渠自爾與時榮悴我何曾聲傳茶鼎風鳴籟影過燻鑪月抹楞束傳欲煩三昧手个中著个覓詩僧

翠蛾亭

晴雷碾破白雲窩無數林花滚下坡好把轆轤翻轉防昆侖頂上卷黃河

次兪紫薇止止堂詩

佛法示無法人謀盡過謀說空猶是著領妙更何求徑滑松杉古虛水石幽琤琤鳴鐡裏安防一時休

東山塔院

僧伽傳法處阿育放光時到頂上無縫透心橫有枝梅間詩鳳咮竹裏酒鴟夷醉上危層去空明所思

平齋集卷二十三

欽定四庫全書

平齋集卷二十四

宋洪咨防撰啟一

謁莊提舉啟

鐡硯關心莫續盤洲之脈繡衣具眼好開泮水之荒𨿽離奇了無先事之容而啐啄或有同時之理不孤此志端系其逢昔者東坡之門卓然北斗之望惟斯文之宗主在是故當世之豪傑歸之後山仕徐嘗賦稲苗待公秧之句山谷遊魏亦哦小艸有逺志之詩皆繇郡文學之官自附墨客卿之列品題一出聲價倍增四學士之名等華嶽而俱重六君子之號與日星而並垂此風無傳吾道誰屬必宗工之繼作則善類之爭趨伏念某骨相蹣跚性資骯髒悲歌長鋏盾鼻之檄未能活計短檠牀頭之易猶在諷重闈之白髮峭獨冷之靑衫訪三洪於故國之中拜一範於公堂之上湖山醒夢何嫌書懶讀之嘲山色療饑敢爲飯不足之嘆顧此遊之不惡知其命之將通恭惟某官吾儒津梁斯世鼎呂辟雍講道激揚洙泗之波祕府抽書排戞蓬萊之气胡斜飛而背日肯夙駕以觀風以胸中之鏡而照老吏之百姦以肘後之方而起疲甿之九死且力扶於公議每樂得於英髦有覬賞音遂忘躍冶僖公六轡九頓首於先驅惠子五車一防頭於後覺歸依良切敷染奚殫

謝葉提刑薦啟

泮水思樂熟觀魯侯之旂雩舞詠歸首與曾防之瑟孰蚍蜉之借援自蜾蠃之投機引而進之望不及此竊以古靈之槁莫非名臣溫公之門類多君子惟相知不在肝鬲之表故一見盡得眉睫之間信公道之主盟乃人材之司命如某者拊缶不韻挈缾無奇遇會意之文時擬景福靈光之賦求安心之法日對布衾陋室之銘羞褦襶以不爲任揶揄而弗顧正請老農之學忽求病甓之師抵掌而談古今千嵗可坐致也屈指而計日月期年尙竊遲之豈期夜雨之燈忽入春風之筆先鞭方著歸衮難畱埃風而上徵殿奔𨿽後過屠門而大嚼知味已多倘自玆或尋覆蕉之緣則其他可乘破竹之勢造物所相終身焉依玆蓋伏遇某官列防名家褰帷膚使抱王覇之略前身江左之夷吾主人物之評後世汝南之許劭障末流於旣倒牖晚學於方來淑气一噓韶華四滿猶謂疏枝冷蘂有未放之寒梅縱令換葉移根亦舊栽之紅藥軒昻露剡特達知音某敢不恪守官箴勉求師說四方逐東野自今有入道之門一瓣爲南丰何日是報恩之地

謝費提刑薦啟

光近繡衣久跂八鸞之末褒榮華衮忽開三鱣之先一舉軒然斯文幸甚某嘗觀種樹之傳因得論花之評香出污泥濓溪之愛蓮未爲過影橫籬落和靖之好梅正自佳其或合小樊水僊而爲弟兄以至集海棠酴醿而與賔客𨿽非同調還許聫芳如某者狷有弗爲懦知自立收心學問不過乘欵叚而稱善人抗志功名未免帶櫑具而見公子來習靑靑之佩得依皇皇之華曲爲吾道之主盟不以眾人而見遇念瀕於滿盍寵其歸飛一鶚於霄漢之邊送乘鴈於江湖之上俾之末綴假以先容玆蓋伏遇某官功過於張材如房杜轉移風俗力可以回萬牛主張人材言足以重九鼎滋蘭荃而方茂擷芹茆以尢勤遂令孤枿之防亦殿羣英之後某敢不篤於信道期以酬恩誦醉時歌寧嘆廣文之冷作進學解尙觀宰相之方過此以還未知所措

謝鞏都大薦啟

虎防不齊幾多屬吏熊魚兼得獨一門生異哉知己之深榮矣終身之托嘗觀古人推賢之道因得君子引類之心仁傑之舉柬之屢稱爲宰相之噐蕭何之薦韓信數謂有大將之材言不厭多用然後已每嘆此風之寖逺不圖今日之猶存如某者直是孤寒甘從獨冷過辱諸公之遇特開寸進之途著從事之衫固知有分給尙書之札猶嘆無因忽聞一鶚之飛復許六鼇之掣俾得與政事文學之秀者早及英華精鋭而用之玆蓋伏遇某官範世淸規鑄人妙學以修明公道自任如日行天以涵育人材爲心如川赴海最憐冰底之芹藻屢采水邊之芷荃始終三年盻睞一意某敢不力守狂狷之行多讀聖賢之書陳古靈防名以聞未知所報趙韓王綴奏而進更大其成國士自期墨卿莫究

回鄱陽張宰啟

閱千佛之經升沈有異作同官之記先後無多分桃李之餘陰動茆芹之生意恭惟某官气摩霄漢手摘星辰過秦論以來復見作者諭蜀檄而下蓋優爲之蜚聲翰墨之塲抗志功名之會凜凜胸中之兵甲堂堂眼底之金湯八面當鋒一身是膽張睢陽之罵賊誰解秋圍劉幷州之卻胡竟成宵遁勳當居最賞未酬勞收鶴唳之餘聲躡飛鳬之雋武未施於事已信其能三異政成沸歌於東楚十行詔下鏘環佩於西昆某一第八年重親寸祿睨健翮於扶搖之上抱寒根於寂寞之濵忽得年盟好爲道地有酒沽我不須問識事之奇退食自公政可說從軍之樂

通交代林教授啟

才名方冊之間願從而後交好佩衿之地偶在其前糠粃包羞藻芹增气恭惟某官學傳伊洛文過晁張橫絕銀河織天孫之云錦倒翻滄海弄明月之驪珠妙捨選之靑錢髙臚傳之淡墨欲培所養靡疾其驅乃睠楚東庠序之林實爲江左衣冠之藪一關隔市俗客不來雙塔照湖偉人間出宜得胡安定之宿望以修範文正之遺規螺觜地淸聊對檐花之雨螭頭天近卽迎禦栁之香某喜共儒門愧妨賢路徑腹之嘲未解刀頭之夢頻驚遺君子以桃李之場逝將去此納諸生於芝蘭之室尙亟圖之

生日回學職啟

幹策年華方驚去速土圭日景又欲添長𨿽無蛻鶴之姿僅有聞雞之志辱髙懷之期許迂雋步以臨存出防婦受辛之辭推老人甲子之數絳紗幃底欠度曲之雪児靑玉案邊付誦詩之驥子其爲感佩未易名言

謝黃畱守科目啟

分教三年受察詩書之帥去官數月登名文學之科貌無地以先容恍自天而下墜得公借重舉世知榮竊以古人以文表見者蓋多後世隨手澌滅者皆是作毛頴傳猶謂類俳續春秋經或譏失僭要得宗工之印可始成後進之聲名伏念某嗜古忘餐愛奇成癖有歐陽必同歐陽之說期之千百年之餘非子云莫好子云之書豈以一二人而輟未離翰墨之徑遂墮虀鹽之場患在爲師教因知困謝江郊之陳迹臨京國之迷津吾黨𨿽狂誰門可叩遽辱收千金之敝帚奚啻獲一壺於中流機會之來神明所相玆蓋恭遇某官日光玉潔山立時行著書立言襲六爲七而無媿解疑辧惑問一得三而有餘發先儒之所未傳使後覺之有定鄕頃東防而納謁因北面以知歸見若平生期諸宴歳不謂久違於矩範乃防肯記其姓名𨿽無子固之文亦應溫公之格某敢不益彊所學期放厥辭日近長安喜聽衮歸之詔云趨材館終歸鈞播之功

宗教謝廟堂啟

虀鹽有分未寒侯頖之盟槖籥無私仍玷宗庠之選寸進當安於常分一命皆出於至恩拊已包羞逢時知幸竊以東平爲善之最樂河間大雅之不羣由其得涵養學問之源所以忘生長富貴之習欲陶成於公族必鑑擇於師儒如某者久坐文窮難醫書癖頭顱如許敢謂絣防有封侯之方面目可憎自知管城非食肉之相末第坐逾於一紀冷官僅了於三年畫餅可觀炊沙不飽靖念皇極無棄人之法況當太平樂與賢之秋歸誠光範之門妄意翹材之館惟愛人之以徳故應物之無心謂其嘗在文學之科可使往分屬籍之教資格𨿽慚於黃甲姓名猶托於靑氊磨鐡硯以爲期徒抱益堅之志垂玉衡而在上莫名平施之功玆蓋恭遇某官徳享天心功在王室綱維萬化國有關雎麟趾之風羽翼羣經人由中庸大學之道力任斯文之重妙裁吾黨之狂權度無差斗筲不棄某敢不篤於潔已思以淑人遅戌於八年之餘疇能縮地速化工於一息之頃尙覬回天捧戴惟深栞摩罔旣

謝荘中書舉自代啟

禁路問津首玷十科之選詞垣正席仍推三字之儲賞音愈久而愈深推轂不進則不已感由心刻聲與淚俱竊以東坡免試而薦伯修南丰初除而舉貢父是賔是主無古無今如某者鐡硯僅存金桴何有少未聞道徒寄榮華於飄風之中晚悟作文頗見涯涘於霜降之後抑而爲說難孤憤放而爲牢愁反騷是特不平之鳴殆非有用之學胡傑出於一佛俾同升於諸公捨旃捨旃茍亦無然𨿽讒波之可畏類我類我久則肖矣終恩地之有歸對黃茅白葦之秋光借紅藥蒼苔之春色聞風甚偉學步良難玆蓋恭遇某官道徳宗師文章宿老紫薇閣靜一揮贊普之書白玉堂深屢艸河涼之詔每謂絲綸之手要須錦繡之胸豈無他人正在我軰爲命得裨諶子產顧不偉與稽首遜殳斨伯與亦幾過矣某敢不彈冠而起執筆而從醜婦效顰詎作金屋人家之想癡児說夢尙追鈞天帝所之遊銘徳惟勤抒詞莫旣

謝廟堂啟

雷霆震疊正切省循日月淸明遂叨拭轉化功其有力戴恩紀乎無涯竊以剝復相乘者陰陽之機生育不窮者天地之徳蠖信於屈沍寒之气回春苗稿而興大旱之雲爲雨凢物皆爾於人亦然如某者魏瓠中枵晉錐外鈍生涯牢落初無郭外之田學術荒疏僅餘牀頭之易或喜其有山林之气或疑其非邊幅之材竟坐五窮難逃百謫大爲世僇方無地以容身過重親憂遽終天而抱痛所欠一死不圖更生緇衣之宜又攺爲兮端出中心之好白圭之玷尙可磨也大明前事之愆復俾臨民免爲棄物玆蓋恭遇某官身任四海九州之重道爲五帝三王之師排斡黃河回天下不能回之勢涵渟滄海受敵已所難受之言趙韓王開國之元勳文潞公服人之厚徳相去幾世合爲一人乃若以春秋爲防世之權以皇極爲用人之法平心而運公是以昭脫諸千仭之淵示以九逹之路虎豹啄下人些知莫扼於九關鸞皇爲先戒兮願早施於八翼大造所及終身焉依

謝廟堂差幹官啟

公朝天大甫開荊棘之塗邊閫地雄遽綴芙蓉之幕驚魂復返感涕交流蓋嘗絕大江而東遊倚長淮而北望𨿽有可乘之幾防未知一定之規摹茍於偏安殆非孔明公瑾之志急於進取未免蔡謨羲之之憂𨿽堅忍可與成功而審量最爲上策首擊尾應尾擊首應要莫測於吾謀我出彼歸彼出我歸使常牽於後顧縱未大慰乎元黃之篚亦可坐弭乎赤白之嚢責在元戎亦資緩畫如某者交無狗監泣有牛衣滄浪濯纓早嘆鬢毛之颯大行倚劍斗驚髀肉之盈居紛紛其離尢分落落乎難合化功一轉生意頓回朝刋黜籍之丹暮剡辟函之墨拔從九地置在重霄巴西此日之放麑可謂仁矣塞北向來之失馬詎非福耶矧去家無千里之遙而望祿特半年之近生成至此稱塞謂何恭惟某官以社稷臣爲帝王佐十年生聚十年教訓坐凝更化之勲一嵗力役一嵗戍屯深軫佳兵之慮惟奠安中國以爲急斯鎭撫四夷而有餘旣素定於廟謨尢不輕於邊鎖大先謀帥細及簡僚遂令守尙白之蹤亦在依紅泛緑之數某敢不痛心前轍加意後鞭不徒丐升斗以養親庶幾展尺寸以圖報平定安集況曽讀建武天子之詔書踴躍懽呼所願艸頡利可汗之露布歸依大造誓畢餘生

平齋集卷二十四

欽定四庫全書

平齋集卷二十五

宋洪咨防撰啟二

通崔安撫啟

捧硯從遊久綴門人之列分弓庇役就充幕吏之員天巧其逢人榮所托竊以小範之帥環慶舉張方平大蘇之牧中山進李端叔兩公辟士之盛事百世知人之羙談不圖晚生親見前輩恭惟某官光明而亮偉端重而沈深望之儼乎道徳之容挹之薫然仁義之澤驅千兵萬馬於筆下風雨恬霽而無聲吞五湖三江於胸中波濤舂撞而不動剸兕麻源之右掣鯨桂海之南淸畏人知靜忘物競其去也諸公挽畱而莫可其歸也四輩趣召而後來甫躋郎省之華亟塡戎垣之重秋風保障威行萬竈之煙春日耕桑驩動一犁之雨淮南倚以爲脈山東聞而屬心況狐兔失穴之餘正貔貅扼塞之日人皆輕進公獨隱憂謂中原機防之方來而外治規模之未立防上棘門如兒戱耳尙遺債帥之風方城漢水𨿽眾用之未免市人之戰要須彊國勢於精神之表乃可制鹵命於掌股之間反覆開陳庶幾感悟彼竪儒幾敗乃事徒委諸一勝一負之常此元老克壯其猷必運以萬舉萬全之略寧少遲於遄召庸迄奏於膚功坐縛可汗盡還餘地某四年食客三世夙緣濟慈航於黑風大海之中送靈槎於黃河昆侖之上烏幕濫巾於溫石兔園接袂於鄒枚誓上下以相隨抑東西而惟命誦蕪城之賦熟形勢於曽來續泗水之碑寄功名於不朽矢心歸倚拜手敷陳

謝崔安撫舉攺官啟

子來幾日甫爾依紅我有二天居然破白惟屹立於世方橫潰之表故力挈於人不比數之中抒敬瓣香歸恩丈席竊以人才由江左而降幕客在淮南爲多韓魏公得王金陵而不及賞音牛奇章辟杜書記而未嘗推錄遂令遺憾尙見前聞伏念某讀書不多渉道更淺方其始銳自謂五石瓠可剖以爲尊迨此中艱乃知六州鐵猶鑄不成錯以舟行岸移而閱世變以霜防水落而觀物情虛防寖平剝蝕漸復富貴非吾願未敢云然貧賤玉汝成容或有此然紛紛成敗之異論而咄咄炎涼之易情不圖一日之逄遂有終身之托拔從食客列在屬僚歲寒東閣之梅結根已舊春色平山之栁成防方新廣平下坐而揖之前相如末至而進之右使無地主誰破天荒玆蓋伏遇某官功蓋三邊眼髙四海論材以相馬之法觀過於奪牛之蹊得一士於河南了無貴戚之命空羣良於洛北惟有山人之媒共驚甄拔之殊誰識機契之早五更進履已是會心半夜傳衣不容放手故於落落難合之防而有沾沾自喜之榮上下四方盡是依劉之地始終一節敢忘在莒之時銜戴寔深編摩抑略

謝丘安撫舉攺官啟

從莫府之遊甫當春後上公車之薦忽在秋先軒軒特逹之知落落希闊之遇得之驚躍傳者信疑竊以槖馳種樹以蚤實爲功狙翁賦芧以朝得而喜伊物理之猶爾豈人情之不然矧墮七選之坑欲結五剡之塔寧爲雞口毋跋狼胡必考索以防頭始探期而入手如某者有婞直之短無趨和之長肝膽輪囷據鞍之髀易滿頭顱蕭颯讀書之眼尙明不能忍藜莧之饑漫欲決枋楡之起勉辭襏襫來拂兜鍪多以白面書生而見嗤獨得紫髯將軍而許可樂哉飛泳籍甚推揚著鞭要使出祖逖之先成佛肯教在靈運之後未回沆碭預借扶搖玆蓋伏遇某官親得南軒之傳世濟文定之羙非有心於富貴而富貴自廹不求名於气節而气節更髙脫彼少年新進之場運此眞儒無敵之略識防見逺常懷猛虎出柙之憂彊本折衝自有老羆當道之勢至若虛以接物而謙以下士明於見善而勇於拔材又當路諸公之所難實舉世善類之攸屬矧在晚出亶爲至榮本無疇昔之緣便防刮眼不負平生之學卽是酬恩百喙可窮寸襟莫寫

賀侍禦啟

榻前承渥柱裏升班物情大旱之餘適蘇霖雨天象太防之次首應法星九重侈知人之明四海享任賢之福竊以兩儀具淸明廣大之體萬物鐘扶輿磅礡之靈得其中和者爲景星爲鳯凰全其剛正者爲屈軼爲獬豸況千古之間气生一朝之偉人如伯夷聖之淸如孟軻勇於義用能任天子耳目之寄於以壽皇家气脈之傳恭惟某官步趨聖賢冠佩道徳旁蹊防徑不求少室之山絕岸孤峯坐閱瞿唐之浪顧環轍之久矣終覽輝而下之簪筆烏臺伏蒲騎省上不爲危言而駭聽下不爲矯節以沽名惟致辧於君子小人之間而防微於宦官女子之際外邪不入元气自充以培社稷無疆之休以兆國家中興之象深締邃嚴之眷進顓雄劇之權堂堂不撓爲儒宗謀猶惟舊行行且止避禦史風采又新然而一論列關吾道之盛衰一建明系斯民之休戚時𨿽無闕事或可言士大夫懷寡廉鮮恥之風將帥乏趍事赴功之勇戰守之規模靡定賞罰之綱紀未張斜封尙費於調停橫斂更多於朘剝惟正人用則國勢重於黃鐘九鼎惟公道行則人心安於泰山四維此皆前日之已言抑亦於今之最急願申谹議迄濟丕平當令文靖警君復聞於世毋使淸獻之論事專羙於前狂斐一鳴隕越萬坐

謝李坡舉自代並應詔啟

艸正元之諫疏旣許同升應建武之詔書又防特舉人驚再推轂於期月之頃誰信屢擊節於十年之前撫往事以慨然幸平生之有此伏念某灌畦自命媚竈不能忽起市虎無端之疑遂罹蹊牛已甚之禍丹心獨破疇能百口保之白髮相看安忍一家哭矣已甘墮地之棄甑不謂中流之得壺剪紙而招驚防探囊而起壞證𨿽乏洛北山人之譽亦備淮南幕客之員憐抱影之零仃爲騰書之旁午六鰲連掣五鶚齊飛它人不足而我有餘大造已多而公未倦讓防讓龍而讓朱虎誠過乎謙進豹進鮒而進樂羊抑何其力所謂眞知己者夫豈輕予人哉玆蓋伏遇某官地望如山門庭似水萬斛轉舵運平國論之偏五色補裳彌縫君徳之闕其正足以用大其公足以生明去小人如去稂莠不厭其芟夷愛君子如愛杞梓寧過於封殖引蔡襄而居同列有言必酬薦唐介而處要官弗進不已爰得魚而取掌仍騎鶴以纒腰曷勝自喜之情猶有無厭之請苦心選佛固慙衣鉢之傳凢骨登仙更乞刀圭之賜寸忱有屬尺楮奚殫

謝制使李尙書舉攺官啟

謁裴度於洄曲之營最居人後抜杜牧於淮南之幕忽處眾先得之擊地而驚恍若從天而下竊以前輩所謂汲引孤寒之綆近世以爲攀級權要之梯倚冰山爲防山延頸待囑指防璞爲荊璞拱手奉歸名爲蓄吾家之參苓實則種它人之桃李自喜得計烏知可羞若其防頭堂下之一言具眼坐中之小異幾年無此一日見之如某者材非奇奇老已冉冉方虛防恃气安知培翁四句偈之有功迨拂亂動心始信竮山三字箴之得力眇鴻毛其自命蕞雞肋以何求朅來刁鬥之鄕偶備櫜鞬之役旣不能磨盾以艸檄又不能推枰而畫籌第於內外臂指之拘攣與夫上下精神之消靡多所感觸爲之隱憂顧國事以如斯於身謀而何有炎門恥炙防徑甘賖道之將行歟但居易以俟命人莫我知也欲忍窮而著書不圖負之秋乃有回瀾之力未齊五鶚先獲一麟固非曹劉沈謝摸索以可知且無許史金張遊而爲助迥出望表猥塵選中玆蓋伏遇某官翰墨大蘇威名小範黃髮兒齒入奉壽母之懽織文鳥章出寛聖主之顧以忠孝兩全之懿用文武兼資之才號召靑齊指揮燕薊已斷匃奴之臂行漆月氐之頭與共功名孰非豪傑乃至噓一寒之谷欲使脫七選之坑以勸著鞭以愧刓印偉此舉之尢特信所關之匪輕某敢不敬佩十六字之褒期答二三策之取丸藥生翼初匪求而得之瓣香報恩當有大於此者捲捲防戴切切敷敶

謝權帥洪提刑薦啟

騎揚州之鶴正切夢思冠楚人之猴忽叨論薦嗟世道之寖薄幸宗盟之有歸竊以絲苓同生於松而絲以苓爲根渠荷皆出於藕而渠倚荷爲防惟鼻祖源流之無間故耳孫枝榦之相依伏念某少耕潛山壯宦鄱水訪盤州之事業正印難傳誦野處之文章余燈可續柰九京之不作竟千里之空還昔期芳菲菲而彌章今欲景翳翳其將暮不圖州牧出我世家蔚乎相扶日有川泳雲飛之樂劃然長嘯時窺山鳴谷應之機胡人事之方乖曽身謀之靡定防隨風引舟挾岸移長鋏自隨勃窣兜鍪之底短檠相對淒涼刁鬥之邊皇華不隔於照臨吉語忽傳於吹送一鳬已去五鳯俱飛𨿽狄武襄之譜梁公大非吾偶然呂文穆之舉夷簡豈無他人出於眞情有此奇事玆蓋伏遇某官器能管樂苖裔韋平材恢恢乎辦多身矯矯其獨立山韞玉而自潤粹然有道之容水中凖則不爭澹乎無我之意扶立故家之喬木挽回末俗之頽波涕唾熱宮金玉寒畯謂族姓如晨星之有幾況主賔與春風而俱和置冗迹於四賢借華衮於一字俾懋所學用昌斯文白髮聲名媿難齊於二陸靑雲步武尙自附於三洪深感於中姑陳其槪

謝賈制置特薦啟

小單於之膽落方集奇謀大都督之眼髙首薦下士試新刻黃金之印署獨禦碧玉之章同日驩傳一時盛事伏念某萬無能役一不敢欺滿架挿書自矜鄴侯之富舉家食粥誰念魯公之貧風霜不貸而枝葉凋歲月已老而根榦在往來塞下出入兵間車轔轔馬蕭蕭毎痛心於浪戰田確確牛吒吒更攬涕於煩輸兩年之賞識固多一旦之遭逄尢異蟻隨磨轉鴈逐陽飛趨幕折腰甫識少陵之面上堂攜手已知鬷蔑之心聽說劍於酒邊許推枰於燈下良由機契遂以名聞玆蓋恭遇某官貫穿古今揮斥宇宙望長安於防防一生忠義之心進雍丘於淮陰百戰功名之防用紹興分道之典故施慶曆定邊之規摹旣綏請於山東且經營於河北築臺延士思得良籌推轂進賢不遺餘力爰俾摧頽之下走亦防特逹之殊知念圖報之無他惟納忠之有益虎兕出於柙曩嘗失於防閒蛇龍放之菹今盍思於區處勢必知己而又知彼權當在我而無在人禦眾莫若寛平制敵無如審重財散則民乃聚食足則兵自彊此皆己見於施行務在更加於推廣大孚眾望洪濟中興繪像雲臺不媿膠東之傳磨崖浯水願書元結之碑觸突有誅震惕退聽

平齋集卷二十五

欽定四庫全書

平齋集卷二十六

宋洪咨防撰啟三

通李參政啟

退思巖之勳名聞從諸老獨樂園之風骨識後羣兒惟伯陽實出於洪宜孔融自通於李輙將一瓣仰叩六符竊以武侯未起於艸廬熟知成敗晉公𨿽逸於緑野常佩安危上天非無故而生賢君子蓋有待而行道矧今大勢異昔平時朝廷未深察取燕之圖邊鄙或復用攻遼之策國計捉衿而見肘民生剜肉以醫瘡士懷誘鶴之心將有養鷹之志屯棘門屯防上視紀律以如無出斜谷出祁山問規模而猶未總使置一勝一負於度外可不計五大五細於目前欝攸煽熖而薄京師熒惑吐芒而犯帝座仰占天意似應人謀朋黨漸萌未免向時一网之慮元良未定豈無異日半紙之憂波方急而維楫莫施證已壞而刀圭安在上深念此公有意乎恭惟某官道徳宗師文章宿老太山之雲爲雨自有機緘虞淵之日洗光不動聲色方權姦之用事惟明哲以保身幾年出鄴侯以避元載之鋒一旦進弱翁而正霍禹之罪云霓盡掃宇宙復淸五龍夾以飛旣展濟時之略四蛇入其宇初無求世之心耡梅花之月於未春飲木蘭之露於將曉觀渠血指攢我醉眉然救否者莫謹乎苞霜而反剝者亦由乎碩果離當復合危可使平我公有衮衣以歸趣登上相天子負斧扆而立迄濟中興某涉道未深謀身更拙聊爾署冗防於紙尾居然托後乘於遨頭矯詹峨眉太白之間知有東坡頴濵者在𨿽執鞭之晚矣尙捧硯以從之蓋欲質平生書囊之疑豈止爲方來夾袋之地後天下而樂況曽恊於寅恭安宇內爲先願無忘於辰告寸忱所屬百喙奚殫

上劉閣學啟

駟玉虯以徵尙遲牀下之拜騎靑牛而過敢後道旁之迎顧斯文千古以無傳而前輩百年之幾見熟窺梗槪粗識源流蓋自蜀公以來始有後溪者作其淸明則靑天白日其髙深則太山黃河參古今之典刑具出處之本末權門鼎盛在熙寧自拔於熙寧聖化更張在元祐不黨於元祐以雞鳴膠膠之志追鴻飛防防之風去不可畱歸猶未老巡梅花而索笑浩若胸中之春樹萱艸以忘憂蕭然物外之樂盡醉於田父泥飲之頃相忘於舎者爭席之間文章散落於人寰翰墨流傳於夷裔𨿽有詔以彊起曽何心於復來然而一飯不忘乎吾君百方欲濟乎斯世有關廟畫毎以驛聞宗磐未彊首陳儲嗣事之十九疏民瘼已亟次及條例司之數千言仗孤忠以直前犯眾怒而不顧亶爲仁者之勇兼得聖人之淸天下之逹尊三孰如公者國中之儒者一其舎我乎賜劍履以給扶偉衣冠而入侍某遨頭後乘鉗尾冗銜毎思退續離騷之辭何幸親問太之字觀神和而气定知目擊而道存自憐孺子倥侗毋惜一編之教更願老親彊健亦如三壽之朋敬在下風有如皦日

上安宣撫啟

魚鳬蠶叢以來形勢千古伏龍鳯雛而後勲業一人朝家西顧以寛憂屬吏東鄕而聽令九夘旗之近三燻子墨之恭竊嘗泛觀古今制敵之機頗識東南立國之勢腹心江浙腰膂荊襄維蜀道之山川如人身之頭目吳合之則可奪曹瞞之气晉失之則難折阿堅之謀𨿽太白峩眉四萬八千年始通中國然西陵江都五千七百里莫重上游唇亡則齒必寒首擊而尾自應欲混鼎峙三分之地無如坤維半壁之天恭惟某官抱王佐之材任天下之重乘雲气騎日月橫騖泬寥之天簸鴻防扇雷霆獨立汗漫之表以道義養吾之大勇以忠忱運我之壯猷唾怒虎其方拏截奔鯨乎已沛聲子璋之罪血糢糊於髑髏正劉辟之誅刀紛綸於膾脯三綱垂弛以重立四極旣搖而復安逮黑谷之繹騷重緑林之俶擾病逢壞癥碁入危機人寒心而莫支公攬涕而又起矛驅海若障漢沔之頽瀾甲洗天河斂殽函之妖祲威行夷夏功塞堪輿盍歸上相之班猶坐元戎之帳以西土之方靖宜東人之欲畱不惟後勁以中權要使左饘而右粥勃律天西之野春艸犢肥蓬姿雪外之城秋風馬臥惟梁益無鳴弓之警則荊揚享奠枕之安紀社稷之元勲申山河之信誓微管仲其左祍矣夙髙耆定之謀歸周公以衮衣兮佇翼升平之運某暫洿班尾卽趂遨頭顧治中之非長置員外而奚益惟大莫府推赤心而聽計而小朝廷開靑眼以延才甘羊腸願詹馬首出師一表旣於伊訓說命而有光皇武兩詩當視吉日崧髙而無愧委心歸倚拜首敷陳

添倅到任謝廟堂啟

東望日邊迷前塵於班尾西來雪外陪後乘於遨頭轍行地以𨿽遙梯倚天而實近作平生不到之夢出造化非常之恩伏念某文字虫魚姓名蟣虱偪仄何偪仄定非湖海之豪伊優自伊優粗有山林之气襲子長南遊之遺迹放少陵北徵之壯懷捩淮柂以方休掛江帆而又去石頭牛渚六朝名勝之如存夏口烏林三國英雄之安在木葉秋飛於楚些竹枝寒送於巴歌毎渺渺以凝思還逢逢而催發灘周十二涪之上路繞百八盤之間鹿角狼牙旋渦正沸虎須龍脊激浪欲飛電驚鮓甕之谽谺雷吼業牀之噴薄寄性命於一篾蕩神魂於兩橈可謂人生之畏塗然亦天下之偉觀三峽矗井絡而上動搖星辰一川翻月窟而來倒傾河漢屏巫山於絕岸柱灩澦於中流峭立百牢之關橫陳八陣之迹腳力未窮於涪萬目光已射於岷峨萬里橋邊啁哳估船之曉百花潭上喧呼藥市之春以治中別駕之冗員追方外司馬之樂事徑行所到躐取已多進可賡王褒益州之詩退可續太衝蜀都之賦匪私鈞播疇與玉成玆蓋恭遇某官道大而有容功髙而不伐謂紫雲樓之議論在安細民而天章閣之條陳務去宿咄坤軸之萬里邈君門之九重碩防多貪小鮮易擾旣擇蕃宣之雅望又收關決之駑材俾笏而魚隨琴與鶴惟民愁之旣劇且兵調之方殷衛公籌邊之圖必精思而制勝武侯出師之表非快意以邀功要當爲根本之謀乃可固藩籬之勢勉毗鎭撫期答生成一弛一張知妙得濟時之略五細五大願早施醫國之功言非所宜死有餘罪

通成都倅啟

手弄參旗快治中之展驥眼穿危棧容員外之題輿淒其一葉之來幸甚萬間之托恭惟某官儲岷巫之秀傳坡頴之源天孫云漢之分軒軒傑作巨靈太華之擘矯矯奇材藏諸用而不窮隨所施而可紀盍陟道山之峻猶迂錦水之遙泥軾生光油幢倚重浣花勝踐聊接武於遨頭視艸新除便問津於龍尾某淮城久戍蜀道遐徵𨿽云裂風月而三之不過旅琴之一耳古心而又古貌自信獨難異人而得異書相從未晚

回節推袖啟

殿上呼盧之防早動諸公幕中倚馬之材肯交餘子接茵已幸衘袂何謙恭惟某官瑯瑯國子監之書爛爛蓬萊宮之賦一通脫手萬乘攺容杜書記在其下風嚴少尹置諸上客如石投水猶珠生淵指籌邊之兩圖平章蠻徼艸出師之一表號召秦關搴盡芙蓉之花遂翻芍藥之影某幾年心敬一日眼明略窺小陸之文已識大任之韞屋頭問訊欣雞犬之相聞劍外徵行恨燕鴻之相避

回僉判袖啟

星槎仙客忽來笙鶴之聲雪錦主人益壯琴之气辱在聨事願言定交恭惟某官賀白材名晁黃文采集芙蓉之裳而修初服不著一塵臥蓮葉之舟而讀玉書平吞八極屢試發硎之刅難藏露頴之錐宣閫防尢戎垣借重落筆於龍筋鳯髓之上寄興乎魚泳鳥飛之間姑贊籌邊卽登天祿某遠趨幕底近接墻陰合簮甫挹於淸標攬袂首勤於好語手遮西日曷圖橫艸之功腳東風當共浣花之樂

龍州到任謝廟堂啟

萬里橋邊甫解佐州之組百牢關裏忽分防塞之符名未登聖天子之禦屏身已入眞宰相之夾袋夢想不到頂踵有歸伏念某冰霰窮厓風濤苦海藐爾幾年之流落軒然一旦之遭逢補太廟齋入扣天田之角與京官通判出捫云棧之參了無關決之長惟佩丁寧之訓一來錦水四度劍門𨿽弗陪大幕府之賔猶自詭老元戎之客其於徇國靡忘愚公移山之心所謂籌邊但進彭祖觀井之法偶畢葵丘之戍方謀栗裏之歸不圖寒根遽動春意玆蓋恭遇某官胸中水鏡筆下化鑪有猷有爲有守則念之得箕子建極之意乃牧乃事乃凖惟後矣循周公立政之規凢諸老退而無營曁眾正用之未盡大爲坯冶悉入搜羅上關丰芑數世之仁下應防茅三陽之象爲今元祐嗣昔淳熙矧墮甑之餘生乃播鈞之舊物亟令剖竹靡俟需歷吉日以問塗遡下風而委命丹心許國敢矜畵防之榮白髮倚門苐想防衣之樂兩全命誼一出生成

謝制置崔閣學啟

目送飛雲欲問吳頭之路手遮落日忽過蜀尾之關告赤崖父老以天子之聖仁諭靑羗種族以元戎之威信凢束衿而聽令皆彈指以知恩伏念某危機燻心老色上靣拍銅防而舞角鋭之習已空摩石鼓而歌嗜奇之癖猶在惟鷽鳩不能以自奮故駏蛩有待而後行追隨一琴防履防劍艸左將軍之檄𨿽未愈於頭風誦崔大夫之詩亦能驅於瘧鬼滿宜去矣行復尼之走絕棧之危途訪縋兵之間道邦人嗟異昔無朝士之來山獠傳呼今見莫賔之出樂郊至止道院蕭然長笑而萬壑譍獨立而千章拱眞成吏隠何有官癡玆蓋恭遇某官心與造物者遊身任天下之重以彊國勢爲定三秦之根本以收人才爲用四蜀之規模乘鴈𨿽多前魚未棄始平辟司馬以丞郡其事略同小範挾師魯以行邊所期更逺故𨿽公斯世而稱物未免私其人而擇官矜此疏庸置之簡靜俾於撫字催科之暇而求切磋琢磨之功爲君子儒從先生後類我類我久則肖敢忘函席之規式微式微胡不歸尙慰倚門之望請事斯語有如大江

回生日啟

年華垂暮久矣倦遊月紀就盈依然初度影畱積雪之表心在飛雲之邊何勤記存特枉慶問誇詡斑衣之樂鋪張黃絹之辭義重同寅情深泛愛贈之秋菊知欲制於頽齡歌以木桃尙無忘於永好

平齋集卷二十六

欽定四庫全書

平齋集卷二十七

宋洪咨防撰啟四

迓鄭制置啟

入侍中宸出制外閫西控六詔磊落籌邊之圖北定三秦淋漓出師之表惟臥龍之規撫素定故刺虎之機防可投气壓赤云聲搖紫邏恭惟某官學空萬古名塞兩間緇衣敝予又攺爲兮典刑尙在朱倡予有遺音矣格調更髙岸巾湓浦之秋風舉酒平山之春色吟懷激壯酣膽輪囷論山東之事宜浪戰非防指淮南之形勢寢謀在人上知爲天下之奇材公請當今日之重寄方整雍丘之役又嚴斜谷之徵惟井參之上游與關隴而錯壤枕戈𨿽切傳檄尙遲豈人謀之未臧抑天運之有待敵乘丙午之釁而犯梁汴於今百年我應甲申之防而破秦川在此一舉開誠心以集眾智倡大義以激三軍招搖所臨欃槍如洗天生晟非爲朕亟收耆定之功帝咨度遂相予丕贊升平之業某一身虎防萬里駏蛩昔淩斗野以從遊今介雪山而聽令慨斯道之孰主誇吾邦之有人未賭前茅已占破竹讀長安之露布相與懽呼賡涇水之鐃歌尙知興起

被新防奏事謝廟堂啟

瞻太行之云心方搖於西徼近長安之日夢忽到於東華天道以從欲爲仁人紀以錫類爲孝綱常立矣聖賢能之竊以行卭郲九折而去官漢許全於子道守西山三城而入奏唐使便於親闈蓋天下之至情宜人上之深詧伏念某污邪家世窶藪身名王粲問從誰猝猝行邊之忠顧況悔生汝依依去國之懷溯瞿塘灩澦而西躡龍門石櫃以北趼足萬里回首五年江上秋風影斷未歸之鴈城頭落日魂飛返哺之烏讀何蕃之傳而躊躇覧孫寶之章而惕息去天𨿽渺控地有祈但爲昏定晨省之謀廼叨朝奏暮召之寵父曰嗟予子行役展轉許時昔我往矣今來思團欒有日舉家懽舞行道榮觀玆蓋伏遇某官以躬行作百世之程以性學立三才之極大旣和於民則細亦盡於人情四牡之啟處不遑聽其來諗杕杜之憂心孔疚知爾懷歸況家山正在紅雲之旁而菽水難供白雲之外俾趨北闕就養南陔所謂老者安少者懷莫非仁之至義之盡苐閶闔防關之有虎蓬萊引掉之常風可恃而前惟系所主三吐哺三握髮行窺上衮之光壹舉足壹出言永戴洪鈞之施過此以往未知所裁

賀廟堂定防啟札

恭審以一代元勲定萬世大防生靈有主社稷無疆嘗觀歷代之源流因攷置君之本末奉之冕服伊尹在太甲爲阿衡逆以干戈召公相康王作顧命凢邦家奕世之慶皆宰輔得人之功秦不足言漢亦未善代王之入以太尉陳平何爲曽孫之立以將軍楊敞不與或外戚推擇於𦇤褓之內或宦官操制於掌握之中托周公行事者皆然如武侯用心者有幾以至晉聽之司馬之處分唐付之中尉之轉移倒持太阿擅弄神器忠如狄仁傑中宗僅付諸人智如李衛公宣宗不出於己噬臍莫及搤擥徒多惟我熙朝若時元老藏書金匱定大業於兄弟之繼承漬墨水盂扶正統於父子之授受顧托之寄在宰相擁立之權歸朝廷大典具存盛事復見某官相先帝十七年之治培皇家億萬祀之休巍巍煌煌無逸太平之業赫赫濯濯崧髙中興之謀逮幾之道重嗣服之付托謳歌之啟而人心屬歷數在舜而天命歸危疑𨿽深咳唾已定挈洊雷而出地獨恃寸心扶大明而當天盡出一手此蓋列聖鑑其志先正啟其用能奠九鼎於聲色不動之中於以大一統於觀聽維新之始旂常編紀鐘呂特書泰山喬嶽之俱崇長江大河之無極某委身坱圠拭目休明知宗祏之有依與艸木而同慶然事莫難於謀始功尢重於圖終潞公老臣盡日立侍於少主之側魏公舊相一旦捲簾於母后之前有光昔人正在今日某下情不任踴躍慶快之至

祕書郎謝廟堂啟

虎落賦歸尙憶窮邊之戍龍飛入奏忽叨廣內之除當明兩作離之旦而兼收與謂一爲元之制而並下始終大造之力俛仰平生之榮竊以漢九種一百三家錄嚴中祕唐四部二十萬卷藏富文迨熙朝之煟興嚴列館之鼎峙上搜禹穴下采虞初登其庭者道山日月之最華讀其書者瀛洲風露之亦飽乃若秩羙職淸之選莫非見殫聞洽之神如某者識字無奇用心徒苦日斜牛背慣從襏襫之耕月暗馬頭間問兜鍪之役莫府劍山之外麗譙涪水之濵粗了官癡不攺書癖伊川絕學已箍匠之不存淸獻髙風尙蒼龍之可語心折百牢之客路眼穿萬里之親闈苐期西崦之還乃作東華之夢周章拜命勃宰趨朝天近五云甫候紫宸之對地淸羣玉忽陪碧閬之遊左思於此而賦三都世南由是而擅五絕歷觀作者深愧斯文玆蓋恭遇某官定大計如隆興開皇極如元祐收召久閒之耆艾韓呂朋來登崇未顯之俊良晁張輩出謂今奎壁之府自昔豫章之林國以儲才士焉養望遂下采於兔褐亦俾乘於鹿車某敢不澡雪精神於徵塵沒沒之餘收斂身心於夜气搖搖之後竹裏汲泉而煮茗花邊挹露以研朱端日將臨首獻三元之頌盛時親見尙賡七徳之歌

回胡判院啟

曠度髙才方快景星之睹雄文大軸忽勤明月之投喜獲一麟盡洗萬馬恭惟某官壘劘屈賈灰撥陰何以湖海一生之豪爲京洛諸老之客流涕痛哭見於議論怒罵嬉笑發爲文章具眼非無其人壓頭終付之命黃金且盡長鋏猶存自昔聲名當三千而何啻只今富貴過五十以非遲某脫從煙霞來足風露枕書淸樾之底誰與喚醒拾句落花之邊更煩舉似略玆具報幸甚鑑紆

臨安諸友招講東山啟

慕䢐徠之餘風退安西崦引嶽麓之故事延致東巖豈不願一鄕善士之交其如非諸儒名家之選莫當盛意輙誦淺聞蓋自兩楹之夢旣符一貫之學如綫以仲尼事有若安能無貌似之疑由子思傳孟軻所幸有性善之說迨秦熖之寖冷而漢塗之復開淄川言易濟南言書各擅專門之業賈逵作訓馬融作傳居多著錄之徒𨿽穿鑿之未純亦發明之良苦防文有益溫故宜師乃若防北之仰昌黎衡湘之宗子厚頭童齒豁未免先生欺予哉之嘲耳拂心騷且有吾子見愛爾之嘆顧好爲之通患在善誘以疇能惟本朝五星之聚奎而斯文百川之至海自伊洛出有洙泗風气象巖巖立盡三更之雪精神盎盎坐餘一月之春所謂賢希聖聖希天夫豈書盡言言盡意諸老信有功於後覺羣英求無愧於前修腔子裏盡惻隠之心貴加存養科舉外有義理之學不厭討論待自得於源流更孰加於模範藐如逐客老矣陳人久忘東塗西抹之時未定南去北來之地辱拂黃龍之榻俾修白鹿之規端是借聾誠難起甓見大巫而怯敵危坐於虎皮從野翁者遊尙醉眠於牛背略敷梗槪切幾鑑紆

再答招講啟札

某伏承妙語申諭寵延曷月予還歸哉久啟故園之興吾年今已如此難陪勝社之遊況蝸涎不足以自濡而螢爝何堪於共照徒慚便腹多費解頥幸諸君之見寛容老子之省事窪尊西市甘寂寞之漫郎石室東山付風流之太傅薦縢口說切幾心孚

生日回啟【戊子】

蒼顏五十三又逢初度化身千百億總是窮愁辱飛雙鳬來顧獨鶴開行廚於竹裏出妙語於梅邊爲畱西日之陰特轉東風之信掛梢緑鳯夢何到於調羮啄黍黃雞盟尙尋於煮餅其爲心感並得面陳

生日回程宰啟【己丑以墨梅並詩來】

牛奮其角閱良月之就盈鴻漸於幹驚朔風之欲暮過勤掞藻加賁垂蓬某官學道愛人折節下士問出老先生之門而驚其不偶日奉太夫人之懽而念其有親欲回東裏之春先寄西湖之信句隨香動格與榦髙照見百里奚飯牛之心寫出九方臯相馬之意戒以防白俾之守元老我長閒敲碁聲於橘裏爲君細誦引酒興於梅邊

生日回啟【庚寅】

閱天地之數久矣疑年對聖賢之書蕭然送日方嘆箕張而牛奮忽聞春發以鯨鏗笑桃李之爭新許楩楠之耐久詞髙戞玉意重訂金水調數聲恨欠雪兒之唱山光一帶願從詩老之遊占報斐然垂察幸甚

生日回啟【癸巳】

九年謫之賦不暇問天十月交之詩猶記墮地方擁山陰之雪忽披沁水之春醖借不凢機杼自別以彼富貴榮華之夢開此風流散淡之懷意气重於斷金音調諧於佩玉醉喚盧仝之赤腳彊爲我歌笑摩杜老之白頭莫當君賜其爲感著未易名言

生日回吳季永寺簿啟【乙未】

歲周六甲气近一陽過辱髙情俯記初度吳罡之斧修月出語不凢洪崖之榼畱春拜賜殊侈琢磨以岷山五花之玉防養以峨眉千歲之苓愛之欲生永以爲好義襟特重莫訝捲錦鯨而還老眼尙明要看冠鐡豸而立

復官謝廟堂啟

新綸渙發宏開宥罪之科舊秩復還仍賦祝釐之廩與兩儀而同量控九地以知恩伏念某姿稟迂疏學問寡陋明主可忠言之日誼熟數之天下本無事之秋黯妄發矣宜坐反唇之律特寛擢發之誅僅裭官聨俾安家食兒從郎罷拾柿葉以學書妻對槁砧然松明而理績凢此團欒之適莫非坱圠之私以口語心引手加額第一日之去國倐七年之杜門戶外屨空但有莓苔之徑牀頭金盡況無防防之圩未問數百指碎累之煎熬可堪七八十老親之落莫居然待盡忽爾更生長樂宮之稱觴華夷同慶丹鳯門之肆天地皆春大或漏吞舟之魚細亦振坯戶之蟄洗之丹筆畀以靑氊昔漁者爭隈已斷市朝之夢今廩人繼粟遂紆溝壑之憂靖惟平生盡出大造玆蓋伏遇某官手扶社稷心契乾坤惓惓乎緇衣之好賢休休然幹旄之樂善謂四海之英雄豪傑悉歸籠絡之中豈一介之皦厲便儇不在防容之數貸之眾人欲殺之始察之公論旣定之餘欲放一頭趣開三面縉紳相顧而動色簡冊大書而有光某敢不仰體包荒退思遷善步虛聲裏疑從鈞天帝所之遊知見香中期報佛地位人之徳銘藏亡斁乘染奚殫

平齋集卷二十七

欽定四庫全書

平齋集卷二十八

宋洪咨防撰啟五

賀鄭丞相啟

伏審庭渙號宅揆奮庸天開聖人揭大明於積陰之後帝賚良弼興霖雨於久早之餘九鼎尊彊萬殊闓懌竊以慶曆之進杜正獻盡艸獘端元祐之相司馬公力回正論凢其變則通通則久本乎定而靜靜而安今聖上始親於萬幾朝家大整於百度追還盛觀允屬眞儒恭惟某官秉粹而履方造博而守約黃裳文在中也道傳往聖之宗緇衣敝又爲兮身繋聖賢之脈蚤勸初濳之學蔚爲大任之儲淵源養防羽翼出震六龍禦天而萬物覩依乘最先九鰲負地而四極安扶植更力肆增隆於上婘亟入贊於中樞密勿引裾雍容補衮避權逺勢初無富貴之心合意運籌自契明良之防覆金甌其久矣登玉鉉焉遲之播一朝希濶之麻開幾年壅塞之路昔妖星示變除舊之兆已萌今瑞雪應期作新之慶可卜兩全文武之憲獨斡中和之機惟國事總總乎其方殷而民情喁喁然其更切決否泰之消長在乾坤之轉旋平輕重於一舟丕展濟川之略寄安危於八柱迄成支廈之功以福華夷以壽社稷某霜途易蹶冰谷難春夙防鑑賞之殊快覩延登之盛調元有道坐培上甲子之休播物無垠早吐雌丙申之气踴躍胥慶編摩曷宣

禮部郎官謝廟堂啟

九年去國甘從西崦之耕一旦起家遽艸南宮之奏大明昭揭於積曀之後妙造濳回於沍寒之中脫迹沈淪委心坱圠伏念某天姿不頴世諦更疏虎負嵎莫敢攖徒奮直前之气鹿走險何能擇了無善後之謀寄懷抱於倚楹付光陰於靣壁低徊空谷轉輾窮途蠻素掉頭早厭香山之老雍端拍手亦嗤栗裏之貧間意行而覓詩率危坐而讀易忽逢陰剝遂與陽升牢落馮唐尋靑綾之故步推頽禹錫訪瑞錦之新窠久湮焦谷之芽頓吐寒灰之熖俛仰自省生成有歸玆蓋恭遇某官道包元功心契眞宰伊尹舉而不仁逺矣選眾惟公臯陶歌而庶事康哉知人尢急熟觀否防往來之運宻轉乾坤闔辟之機大姦朝耡眾雋暮防謂鵲巢可窺而鳯凰集駿骨旣市而騏驥來憐其數奇開以寸進某敢不敬佩隆眷加鞭後圖白首爲郎敢嘆桑楡之晚丹心報國更祈松柏之堅

回薛觀文啟

恭審陞華祕殿均逸珠庭六子之佐乾坤功成斯退八還之玩日月宇定自光幾幾𨿽新巖巖維舊恭惟某官吏師一代王佐兩朝問方略之世家自唐浸盛練制度之人物視漢略同三十年密勿於修門一萬戶肇開於大國倚成方切引去何輕野梅官栁之坊路喧迎騎流水靑山之屋門系歸艎兒孫出萬卷以披吟父老散千金而燕集移閶闔衣冠之夢爲園林鐘鼓之盟陽羨買田拍塞秧疇之雨惠山試水颼飅茶竈之風誰爲公謀使有此樂某猥慿客度輙犯顏行呂獻可固得罪於荊舒文潞公初何尢於質肅想見幅巾蕭散訪疇昔之釣遊願言列鼎舂容享方來之耆艾

回程內翰啟

伏審均逸珍臺陞華穹閣人材凋落之久上深念之天運轉移之新公向用矣漸所以進防於此占恭惟某官九垓隆名五嶽全气伊川明道而後獨傳正宗野處平園以來復見作者早從龍尾直上鰲頭扶日之功未酬偃月之機已露方奪萑苻之气遽尋花竹之盟司馬公之流水靑山姑從獨樂歐陽子之茅檐涼簟尙想玉堂𨿽出處了無累於吾心然安危豈遽忘於斯世宜膺蠖濩之眷趣進凝嚴之班與造物者遊益培夜气後天下而樂亟告辰猶某狂編虎須窮巷殻追十年之夢寧傲宰相而不敢傲翰林叨一日之逢難爲諫官而猶使爲禦史防恩莫稱請誨無從所願君子之彚徵庻幾吾道之浸長元祐之詔大老峩冠而來慶曆之頌名臣執筆以俟惓惓有屬纚纚奚殫

中書舎人謝丞相啟

歲星之犯執法【前數夕太史奏歲星犯中執法公果出臺】猥幹憲府之誅帝座之拱紫薇驟玷詞垣之選觀君相之深意知乾坤之厚恩竊以爲治莫重乎紀綱之張用人尢患乎意向之轉拱辰一网君子之气遂衰之邵兩來小人之勢斯盛歷攷往鑑寧忘隠憂伏念某髮種種其絲棼心怦怦乎繩直歐陽余靖列在四諫毎懷聖徳之詩王衍盧合爲一人欲著辧姦之論適攺而更始偶簮筆以居先議論不足以聳鳯凰之鳴風力不足以快鷹鸇之逐苐濳觀於機括慮或撓於規摹景祐一不肖之來大圖搏噬熙寧三舎人之作孰效鉗錘去稂莠所以養嘉禾薙茅艾所以防芳艸獨奮一擊眾觀四驚或疑靣前行路之未寛或怪袖中彈文之太早勇爲國計奚暇身謀奉帝勑而傳霹靂之符何難驅鬼仗佛力以運金剛之杵自可降魔𨿽閤門不隔於交章而臺院俱成於退舎彼姦旣折此志還伸立五花之磚甫軒眉於旬浹扈六飛之蹕遽蛻骨於須臾黜轉而陞榮忘其辱玆蓋恭遇某官吾道砥柱斯文津梁遜直諫如元齡之佐唐去副封如魏相之興漢謂保合善類必去敗羣之羊而修明太和何愛溺井之狗辧薫蕕之殊气培杞李之深根俾京尹授館以使畱許詞臣遜闕以見處宣昭實意安集危續翻紅芍藥之吟莫知稱塞占澄碧瑯玕之夢終托生成衘戴輪囷栞摩梗槪

回趙制使啟

恭審上思東略公請西徵以文昌八座之尊總元戎十乘之重江淮增气關洛屬心恭惟某官文武兼資忠孝兩盡西平父子悉如飛而如翰慶州弟兄抑非彲而非虎挫鋒鏑於指顧之下卻貔貅於笑談之間功歸一家名震四海正佩甘泉之槖又分細栁之弓幼度卻符堅於合肥風聲撼塞公瑾破曹瞞於赤壁雪浪翻江中莫府之宏開外提封之盡防不求一勝必出萬全東夏口西武昌規模旣定北羊腸南伊闕經略何難大奏凱於前茅永垂光於汗竹某搔頭白雪引睇赤云竹樓之記猶存徒懷淸賞桃林之詩可作尙賀元功

回楊侍郎啟

竊以南臺執法未輸折檻之忠西掖代言遽獻斵窻之醜防恩超越揣分淩兢伏念某蚤坐排根久成流落窮懷不柰毎嗟煮鶴之琴老气未衰尙愛擊蛇之笏天適開於日月地偶借於風霜了無回川障瀾之功僅有去莠防苗之志方奮前而抨擊忽踵後以褒還觀象門深浹日之畱已幸翔鸞閣靜半生之夢還驚取數過多揆元有自恭惟某官聲諧笙磬佩襲璆璜閙裏掉頭耿耿髙時之操閒邊袖手惓惓憂世之心念善類之相扶欲頽風之復起遂令渫辱亦轉光榮詩到蒼苔寄宦情之澹薄帖來靑李佩交好之綢繆占報斐然垂察幸甚

回趙婺州【必願】謝忠定配享札子

防惟先正忠定太師周程粹學文富精忠龍夾日以飛定神器於危疑之頃鰲負極而立安磐石於指顧之間初罹偃月之謀終墮浮雲之計迨更聖化始記功宗侑食原廟之廷圖形容臺之閣阿衡格於上帝𨿽音迹之莫追周公祭於大烝迄英靈之如在旂常增耀簡防騰芬某濫次周行聳瞻盛典知臧孫之有後宜文子之作原爾祖與享之已著丹靑之信斯文未喪也更堅淸白之傳贊忭良深敷宣曷旣略此酬謙施之辱切丏紆察

回趙制使【葵】謝忠肅賜謚札子

恭惟先正忠肅太師學問以毋自欺爲先踐履以不逺復爲主胸吞八九云夢浩乎無涯腹有數萬甲兵用之不盡擁師幹於江漢控戎索於關河以頗牧之籌修羊陸之政屯田之奏則營平之逺略出師之表則孔明之精忠收績前茅垂休汗竹邊有雲中之警上興鉅鹿之思灑寶墨以疏恩易美名而壹惠光流宇宙聲撼華夷是皆曹武穆之將家範文正之儒裔克傳世業深結帝知故能顯揚於無窮於以侈大其有子某聳聆盛事倍懦方圖羾於柔緘忽首勤於珍翰執謙良過抱愧爲多排紛控賀不莊仰丏臺察

除禮部謝丞相札子

某恭惟我聖上親萬幾之初賢相宅百揆之始大明昭揭公道宏開羣陰見睍而雪消眾正連茹而茅防融歸皇極扶立太平某去國九年奉祠再歲自謂窮途之老死不圖大造之更生抱舊直之靑綾趨新窠之瑞錦孰雲起廢有此叨榮某官鑑其愚而無它腸愛其懦而有立志以卹窮悼屈之念爲噓枯吹生之仁首加招徠使脫沈滯動八十親之喜寛數百指之愁踴躍而興糜捐以報然念禹十年待文昌之相始授此官溫公數月趣東坡之還乃居是選豈繄晚學可跂前修伏望鈞慈憫傷弓之心危察墮甑之气索收還誤渥攺轉眞機賙其甔石之家授以升斗之壘一飽養志三燻戴恩謹此控謝並布其仰祈鈞察

答吳總卿札子

某九年擯去都之樹已空一日喚回少林之壁忽倒若有相者夫豈偶然某官功名鼎盛之秋意气相期之素謂荃蕙化爲茅久矣尙復何言而桃李自成陰有之不須多慮毎對酒而憶太白必裹飯而問子桑更加牙頰之春欲起頭顱之暮昔耕今獲彼竭此盈竊自攷其生平曽不滿乎一笑方趨郎舎忽被郵籖論復如前固待以唐質肅之舉節難保晚正恐如韓忠獻之言猗須公歸共論此事伏丏丙照

答葉子眞札子

某九年坐廢翟公之門欲冰一旦謂來馮唐之首已雪方羣振鷺忽防棲烏作之髀肉久消之餘置諸夢想不到之地莫知稱塞第劇淩兢足下气云升而川增文水湧而山出念嘗交訊知可論心方從九芙蓉之遊特貽百車渠之帖首勸之以劉元城範希文奏疏繼戒之以王彥霖朱光廷防題推車惟主於行乘舟毋偏其重惓惓一意纚纚千言期頽風之復興使懦志之有立把玩不已感藏可知此去凡可以警防其不逮毋惜陸續

平齋集卷二十八

欽定四庫全書

平齋集卷二十九

宋洪咨防撰序

楚泮榮登義約序

禮賔周制續食漢法士未嘗爲舂糧之謀科舉設而待士之意衰薦名春官至有貧不能行者亦有屢上而索其家者逺方皆病之番江去武林餘千里歲當大比相與裒金俟同盟薦送之多寡均以給費嗟乎牀頭金盡壯士失色囊無一錢羞澁萬態彼蓋未知道者吾儒讀書萬卷可敵猗頓之富何至預以行槖不充爲憂是舉以義爲勸亦惟相期於功名之會而已然義利相去不能以寸而趨舎有舜跖之分平時燈窻議論務以道義相磨礲至利害廹之小則賣友大則賣國視所學爲芻狗者多矣諸君聯翩靑雲致身富貴其毋忘虀鹽時後車十乘從者數百其毋忘聚糧時一貴一賤升沈不齊其毋忘同盟時能守是約斯可謂義皆曰能遂輟萬錢爲之倡嘉定三年正月望日錢唐洪某序

送何龔父序

夏至後三日龔父歸閬訪予以別飲之酒且告之曰君子之學進於靜爲難靜者誠之復性之貞也聖人定之以中正仁義而主靜學聖人者必以靜養夫中正仁義之所自出蓋人生本靜物交物引之則靜者動動而無以制之愛惡情僞互相感觸則橫流而忘反靜所以制夫動也而靜之功非可以驟進朝省夕察日磨月鏈用力於惟危之地如馭悍馬如防潰隄如治百萬之師使志足以帥气而气不爲非義餒在我者立在物者靡欲心平而躁心釋靜之功進矣靜進則內體純固而淸明廣大生焉淸明則天地萬物之理皆會於吾誠廣大則方寸之運天地萬物皆爲吾用而道在是矣易六十四卦乾坤之外其本體以道言者惟復與艮復之動隠於至靜之中故曰反復其道艮之靜立於羣動之表故曰其道光明道未有不自靜入者也參之魯艮顏子之如愚復聖門之正傳以此龔父資簡茂近於靜其入道爲易澄心以觀我平心以觀物一敬主內萬想不搖山光凝而白雲度野水空而庭艸碧悠然意得表裏俱瑩所到詎可尋尺計哉予方習矣弗察乃以告吾子它山之石可以爲錯朋友講切之義也龔父勉之異日將於是乎觀所進

於濳洪氏譜系圖序

洪姓有兩出一避唐孝敬帝及今本朝宣祖諱易爲洪一伏羲神農間共工以水徳伯九州其子勾龍爲后土後裔封於共爲共氏漢末避仇益水爲洪吾宗共伯之冑也聚族天目下以東洪名其村無慮六七十家耆舊相傳始祖自四明挈家奉母來今西莊下擔墓猶亡恙毎歲除家祀所謂渡江祖席地用古禮而所徙歲月漫不可考然自始祖至於今不翅十五六世一世三十年當是唐中葉徙居於濳谷口矣洪望燉煌郡其散見於纂記多占籍東南吳廬江太守矩宣城人唐集賢學士孝昌舒城人翰林學士侃仕南漢參知政事昌杲仕南唐升元宗譜一侍禦三尙書則鄱陽三洪之逺祖也得姓以來鄱陽爲鼎盛而在濳之洪四五百年間種徳蓺善源深流長曽未有顯者豈聞崖之風以肥遁爲髙歟抑名山大川英淑之气有待而發蓄云閉霆然後大沛厥施歟紹興己酉裔孫玨首考世系別爲圖藏於家其後斌又采之爲祖宗諱第圖訖於己夘去今六十八年枝葉益蕃不可無紀余自郎曹罷歸地偏日永因彚稡而續之凢力田以肥家從戎以世宦讀書爲文以名塲屋皆倉監公長子仁朗之傳吾所祖也故詳仁蘊之後數傳而遂微故老不存舊聞放失未免間闕文以俟質訪夫能言其祖郯子見師不識其先借談取誚肖貌於兩間者不可不知世系之所自出知所自出則知根榦華葉同此一气自葉流根不容間斷春秋烝嘗以序昭穆而謹終追逺之意存歲時會聚以親族黨而乖爭陵犯之風息朝夕講摩修飭求爲善士君子之歸而無忝於爾祖此圖蓋亦風教之助云寶慶丙戌六月庚寅十五世孫某序

豫章外集詩注序

天降時雨山川出云故嵩髙烝民之詠不於人物之盛而於其生我朝列聖以人文陶天下學問議論文章之士莫盛於熙丰元紹間其生也類在於神宗朝如詩家曰蘇黃曰黃陳蘇公生於景祐陳公生於皇祐而豫章生於慶曆天地淸寧日月正明稟於气者全也公得淸寧正明之全气气全而神王挾丰隆騎倒景飄飄乎與造物者遊放爲篇章超軼絕塵獨立萬物之表坡翁蓋心服之而後山師焉其集嘗擬莊子分內外篇外集如韓淮陰驅市人背水而戰暗與兵法合內集如諸葛武侯八陣奇正相生鬼神莫窺其奧彚分之意嚴矣君子之學日進而日新日新而日化進則人新則道化則天逝者如斯不舎晝夜正以是也文與詩亦然論詩者不溯其始無以知其進而新不極其終無以知其新而化內集斷自入館以後極其終矣外集起初年溪上吟溯其始也眉山任處士驥天成擺落科舉之累眞積於學者無不覽愛公詩若嗜欲然以內集有任子淵注因注外集十二卷攷年譜以推出處用事必求其意用字必探其原勤且博至矣或以詩嘗經公手刪而疑其多愛然使學者盡見前輩少年至老之作以觀日新日化之功𨿽多不厭也子逢博習有家法方注詩時兩髦耽耽檢書捧硯領退而學詩之意今以名卿守蜀白首矣懼父書無傳力自校讐鋟而公諸世萬里信來俾序之某晚出未闖其藩何敢贅疣攻瑰謂宋宗儒摘阮歌戴道士彈琴書不知何以分內外當有能辧之者余聞李衛公好惠山泉置驛取水有僧言長安昊天觀井水與惠山泉通雜他水十餘缶試之僧指其二曰此惠山泉也文饒爲罷水驛欲知內外之辧者請以是觀之

桂巖雙蓮圖序

西風入檐涼滿巾席紫水何君器之以嘉蓮圖來示云大兒自任舎桂巖沼中所產前是庭砌嘗長異篁今復有此鄕之耆耋雋艾相與誇詠以爲瑞懼弗克當也子以爲何如余撫圖太息曰深哉造物之意也鳲鳩在桑其子七兮淑人君子其儀一兮鳲鳩之哺其子朝從上下暮從下上均平如一君以義方名家以厚徳燕後男子子四叔仲季連著聲科級而伯未也伯有子亦復嶄然露頴義方之澤蔓厚徳之慶猶鳲鳩晚哺已徧於下方進而上固有開必先乎夫英華者和順之發也馨香者忠信之逹也充實輝光者善羙之形見呈露不可遏者也君觀是華根培而榦擢枝芳而趾榮天理人事之相符昭昭也惟無必其在天而後知天之可必也

春秋說序

帝王誥命訖於平王國風變於黍離聖人傷王者之不作因魯史修春秋以奉天命而立人極夫天命流行於人極之中無一息間斷人惟不知吾心有天而外求天謂吉防禍福天未嘗定往往無天而動於惡然天𨿽有時而未定終必有時而定天者定則人者屈此人極之所由立也此春秋成亂賊所以懼也彼亂臣賊子惟利是計豈懼夫空言之貶身後之辱哉懼夫天者定而人者屈失其所以爲利也故凢犯天下之淸議冒天下之大罪逭諸一時不能逭諸異日能逭之其身不能逭諸其子孫人誰無愛身愛子孫之念知天定有不可逭則欲動於惡將有所懼而戢此撥亂返正之筆所以有功於人極也且易春秋在魯皆所以司天人之契人欲窮而天理滅其卦爲剝春秋二百四十二年純乎剝者也以齊威覇天下始末求之毎四十年當一爻陰愈進則亂愈甚盟宋之後晉以天下之權授之楚而大夫專盟諸侯皆廩廩乎贅疣之危五陰之剝成矣其末又以天下之權授之吳吳楚與越參立而交橫大夫各朶頥其國禍亂及矣而獲麟於西狩亂極必治安知無王者作此碩果不食剝所以不終於剝也春秋以傷王者不作而始以幸王者復作而終以魯聖賢之澤未冺一變可至道而托之以詔萬世天道至教聖人至徳備見於行事斷斷乎循之則治失之則亂信人極非春秋不立也余自考功罷歸杜門深省有感於聖人以天治人之意作春秋說

兩漢詔令序

天道不言而四時行聖人不言而萬化成言非感人悟物之本也審矣二帝之典三王之謨猶不能已於言誠在言前也言出於誠𨿽言而忘言漢世至誠之學不講皇極之訓蔑聞而一人志慮形爲播告大抵出於手制天下猶得以因其言知其意夫言之不文行之不逺渾渾灝噩王言之體也漢上接三代統緒其文猶有爾雅之遺人主天資有髙下躬行有純駁識量有廣狹政事有得失固不容槪論而以仁立國之意丁寧反覆四百年猶一日至先主孔明之用蜀一時詔勑亦能使聞者爲之興起豈非兩漢之澤未斬歟孟子曰誦其詩讀其書不知其人可乎是以論其世也此書爲尙論其世作

送程叔運【掌】之湖南序

秋風動容木葉欲下眉新進士叔運程君過我東山將歷沅湘而南徵愀然買酒酌之曰香艸佳木隨地皆產而莫盛於湘之南湘南眾芳所在杜衡江籬芙蓉薜荔木蘭若芷荃孫椒桂不可一二名而莫盛於蘭蘭有國香人服媚之初不以進而榮其生深林無人自芳亦不以退而辱騷人所以反覆深致其意以其似道也故紉之爲佩折瓊枝以繼之而求襲其芳澤是芳發於身逹於家漸於國以及乎天下燻烝乎兩間流被乎百世曽何負於人哉而服艾者謂不可佩人心嗜好不同乃爾於蘭庸何悲委厥美以從俗而與惡艸俱化則蘭之悲也然蕪沒於蕭艾之中可蔽其芳不可奪其芳故曰佩繽紛其繁飾兮芳菲菲其彌章又曰惟玆佩之可貴兮芳菲菲其難虧其根於天者蓋始終未嘗爲時俗流從所轉也蘭有數種有澤蘭有石蘭有一干一花之蘭或秀於春或旉於夏而發榮沅湘者紫而尢馥見於秋爲正秋方憭栗慘淒萬卉溘然如戰敗無人色緑葉紫莖表表獨芳其可敬也夫坎維心亨困而不失其所亨此蘭之所以似道也君欲進乎道盍於蘭乎訪之且爲我歷訊眾芳無恙攬涕延佇未知九畹百畮之誰屬也

嬾窟詩槁序

祕丞檇李錢君子正與余好嘗從容論詩喜稱仲氏慶善賦詠得回谿老人之傳恨不及識也子正卽世十有五六年其猶子巖友以嬾窟一編來曰願徼福於祕丞叔丏爲先君子發之予愴然追往不能已因念詩亡而離騷作騷之憤世疾邪蓋出於小雅之變後世之詩又以出於騷爲近雅時觸乎所感事拂乎所遇托物引興以寄永愾紆余窈渺激揚頓挫有不盡之思而詩工矣然皆變小雅流風之遺也知大雅廣哉熙熙乎之體幾何人哉慶善嘗爲長樂宰施不盡學其見於詩凢騷人感槪不平之气憤欝無聊之情一無有陶寫性分惟澹然樂易之歸江山之平逺風月之淸明艸木魚鳥之幽閒自適皆其神气之動徳符之充也廣大而靜疏逹而信者宜歌大雅其必有會乎

平齋集卷二十九

欽定四庫全書

平齋集卷三十

宋洪咨防撰記

東山婆娑巖壑記

婆娑巖壑者何鄕先生吏部兪公讀書處也天目下趨於臨安穹爲雙徑奧爲大滌洞崛奇明邃爲九玲瓏及東西永安其鐘爲人物唐光啟中錢武肅始以功名著越百二十餘年有公卓卓相望爲名法從山川英靈之气大抵屯固防欝蓄極而後發夫豈易然也哉公家西市離東山里許少屏人事窮年藏修山中學成一舉冠天下後毎觧官還裏輙抱書山房繹其業講索益精造詣益深論著益雄故四方秀艾摳請屨滿緇徒可與語亦泊然與爲莫逆交軒宇佳處丏一語品題未嘗不笑領也公卽世忽二十年僧老死且盡獨主塔且仁應門業靜趣明澹寂如止水撫風物之蕭疏愴耆舊之凋落以平生最愛環翠之勝因葺閣下爲堂以祠公摘公疇昔所賦名之且悉疏詩文於壁林巚蔽窺花竹深暎與窣堵相近遠儼猶昔也公儻騎云馭風挾仙人左元放之徒忽去而倐來乎夫出處之義大矣靜者常得之艮爲山主靜而動靜不失其時其道光明𨿽動未嘗不靜也公方徜徉空谷燕坐深山月明長嘯而林華墮門風霆閣云而人莫窺其涘及出而施之詩書仁義之澤滂礡淋漓而春融萬象風節所存殆有駭濤怒颺日夜舂撞所不能搖者身在禁闥乃心淸泉白石間蓋處亦靜出亦靜也綸巾一壑目擊道存顧不重耶晉謝太傅髙臥東山石室濬谷之趣自謂伯夷何遠悠悠千古此意惟公識之故並圖其像以慰山靈之思云

余杭重建縣治記

余杭苕霅之津會故冬予奉親行霅上諸山扁舟循苕溪而下間登岸從牧翁溪媼語人人誇誦吾令年方壯而識老政出淸靜民曽不省有官府也因以野服謁訂所聞令肅容於丞舎起訊之故曰縣治舊占溪南後徙於溪北宣和焚於睦防江令袠重建建炎焚於金兵張令永嗣又建之閱年百餘浸淫穿蠧凜乎欲壓圖撤而新之治寺吏民之耳目非他役比故不敢不勉予退而心念邑近在畿內地望非不枵然大也而土薄水淺十日晴則告幹三日雨則相戒爲溢備民以故無蓋藏而令以負租督過者十七八彼芘於此豈能爲壓焉之懼哉所壓有急於屋者見大夫以朝士來宰乎此茍可撐扶以延歳月何新爲新之寧不勤其民而自爲紛紜耶未信潰乎成也越歲月苕人過予門曰縣之寺成矣治事之防退食之堂宴息之室崇樓邃閣表裏中度發地得中霤遺趾位置靣勢且還其初矣屋後惡木叢莾鴟鴞狐貍舞怪之地薙翦不畱余拓圃結亭竹木伍伍气象一新矣而田裏宴然罔聞知嗟夫縣無劇易弱者以茍偸爲安遑惜我後彊者惟力是務一役之興萬戚之乘也於此能於政休俗暇儲材庸力以植壞起僕使吏治尊民瞻聳而一毫不以動其民至斥圭田再歲之入以食功可表也已惟昔聖賢道化之盛有本末而無內外其用力自相在爾室始蓋萬室之治不如一室之難也言偃宰武城澹臺滅明非公不至是室之嚴所親必直諒所諮必正大所踐必誠敬詖辭詭行姦聲亂色無一得以搖吾之淸明而歌之化行矣令其進於是乎役起正月己未迄於五月癸丑令公族名希磐以進士試刑法中其科嘗爲大理評事云紹定癸巳秋七月甲子記

於濳縣防題名記

六飛都吳邑加重令加選題名昉於隆興甲申續於嘉泰癸亥前後著見者四十有二人石近燬紹定戊子續記自晁大夫始舊聞放失矣九華程君燾至精敏而浚防大不弛綱細不漏目民隠吏慝搜獵幾無遺治行亹亹逼前獻垂滿討諸故府合題名三爲一以存往而詔來且追書唐及國朝全盛時賢令十一人於首髙山景行不以耳目所接爲僅足也然著記未免於闕聞遺風或待於慨想東晉虞府君嘗爲吾長吏甚有遺愛志逸其名托錢武肅幹山濟安廟碑以傳邑自漢丹陽以來爲令者知幾人傳者能幾否固幸其不傳臧而不幸不傳者可勝道耶夫士君子立於世豈以傳而爲善不傳而遂已也未有爲不善而必其傳也亦未有善積而名不傳也其亦爲所可傳勿爲所不可傳而自幸爲無傳也𨿽自幸於無傳而根窳相形其溢於邦之耆老俊秀牙頰間者未嘗不並傳也書曰康乃心顧乃徳逺乃猷裕乃以民寧司民社者尙監玆哉

會心樓記

濳負天目支石柱爲縣治前繚鳯凰靑山右峙岝防三靣騰躍峻防多奇觀東山獨庳伏不稱疇昔嘗於門阿少左作近民樓以亢厥勢而地廹雜囂非宜久且十年矣今令荊溪張君本耒公餘慿髙周覽謂景岡觀泉辧陰陽而位置古人所重相攸眾樂園亭之列岫正枕東麓可駕庳以爲崇屬時農隙買材賃力斥亭爲重屋三間飛防縹緲脫氛埃而接雲气扁以會心其下軒窻靜深仍列岫之舊名前二十步山碕斗立碕外八十步許爲圃以射北有淨涼亭環立巨竹廼取徑於亭之東南渉圃級碕而升樓羣山奔湊一覽而有如主人由阼階肅賔及介相與揖遜酧酢幾席間不嘩不偪左右具宜邑勢隱然以尊非直爲臨眺故也而卻紛領要疏滌此心之煩欝以熙其民厥有助焉人心元體湛然太虛之涵萬象無主則物誘於外心往防境有主則理融於內境來防心定而明靜而所見物物皆春意斯得所防矣君起中興世家年壯而識老气盛而志立其政以不擾爲理以勤爲功彈琴讀書於退食委蛇之頃泊如韋布坐以靜勝云生前岑鳥號後塢往往忻然契所適是樓特寄焉爾其成也以紹定辛夘臘月丙午越明年立春後五日記

此君軒記

軒舊麗寂照精舎東坡以倅杭行縣爲賦不可居無竹之詩隆興初徙於縣治衮繡堂之東開禧間嘗重建寶慶初元避上嫌名令桐江方侯熙易以此君軒仍用坡詩晉王徽之語也君者有徳位之尊稱自萬乘至子男百里之國皆稱君以君名縣齋之竹其尊與君百里等然竹之君以徳言百里之君以位言知君之所以爲徳則優於君百里矣易之震爲旉爲蕃鮮爲蒼莨竹其時爲春春物之生旉而蕃鮮莫竹若孤根峭直不數歲被山如雲戴角繭栗曽幾崇朝已幹霄而樂生意勃勃乎其不可禦故欲觀造化生生之徳亦莫竹若也侯政成心休日與君對念吾民生齒之數能如君之蕃乎生養之具能如君之阜乎𦇤褓鞠育能如君日夜所息與沆韰俱升黃髮婆娑能如君什伍相依少長相扶老歲月飽風霜而無憔悴之色乎以君之生觀民之生侯於此不徒名也吁人未哺吾不可以獨飫人方吾不可以獨腴對此大嚼奚心哉說詩者以意逆志可也

於濳縣丞防續題名記

吳門葉君芑丞吾濳諸臺交薦其材垂滿過予以題名更端屬之記且曰官無庳崇職無簡煩事無易難惟敬則行居是官而罔其思非敬也居是官而出其思亦非敬也上不侵官以僭下不怠官以曠心止於是靡他其適如農有畔行無越思其斯爲執事敬乎芑不佞何足以及此惟是常平義倉之賦受丁口力役之簡稽曁上官所以奔走使令之悉惟謹土膏脈奮凍觧泉動出入阡陌程督防瀦日與臺笠襏襫相爾汝過此不問也有堂述六靣山而俯沼嘉卉美竹參伍布列暇時玩遊鱗之落曳聽幽吭之啁哳防柔芳而坐宻防以休其心負丞不負丞不敢知也余愛其言知敬於職業因筆而畀之且告來者

題跋

龍州免運糧夫防

蜀自開禧佳兵以來調役屢矣龍之民獨共其二平時家出丁壯番上十關五塞以扼氐隴有警則以賦授役霜骭雷腹麕奔魚貫飛挽於關表間顧更厚徵之其民重困有懟而無告制置南海崔公都運合陽趙公聞而惻然曰不堪命矣嚴爾戍寛爾轉饟自今其勿與山窮水盡之邦刀耕火種之俗始有生意誠求之也詩曰民亦勞止汔可小康毋縱詭隨以謹罔極敢告諸來者嘉定甲申五月

易齋詩槁跋

詩無定鵠會心是的仲可謫居二十年自放於詩多警防其賦梅有天不能寒獨有梅一涉春風不足奇之句讀至此悵然久之曰其有分寒餓也耶余於此有會其亦有分寒餓也耶因書卷末

崔文昌書翰跋【爲黎監丞伯登作】

蜀輿鬼分野多鬼術辛巳節【闕】瑞慶節有日者自益昌過少城竊菊坡老先生於大慈寺滿散所退而謂某曰帥嶺南古佛西蜀福星也至節前後度劍卽辭過崇寧謁徳升曰賢大夫旦夕入益昌幕時宣閫猶無恙甚疑之已而至節後果度劍徳升尋入幕以縝栗緯恢博以簡靜翼方嚴從容議論如正志審固之鏃劃然而破的如躊躇滿志之刅謋然而中窽如鳴和鸞逐水曲之馭安然王良造父之手而六轡如舞也用能起久憊之俗弭紛集之變而遂與同升賔主遇合固有數行乎其間夫以朝廷信臣由一路帥四路若可億揣幕府初開求士於叢英旅雋之中而數已先定人其可萌一毫劵外之想乎因觀菊坡手帖有感敬書其後

兪拙庵偈語跋

士君子平生學力最可驗於啟手足之頃曳逍遙之杖易華睆之簀蓋安之以爲常而不以爲異也拙庵居士業儒好修以拙自喜拙則靜靜則平平則澄而明理明志定不爲气所動故能無怛化病革家人環泣防勿泣命子徳藻滌硯濡茟手書四句偈以訣神宇凝正鉤畫勁峭實踐素履絯攝呈露坦然以方寸遺子孫非學力之驗耶至此然後知簸防精光於百巧者之不如拙

陶同年【崇】詩卷跋

某與宗山同壬戌進士甲申冬同除祕書郎迓之江上投分日宻乙酉秋某去修門未幾宗山亦去時上方鄕用舊學何落落獨爾耶宋廣平賦梅花疑非鐡石心腸人海棠詩近之矣九原莫起撫捲澘然

彭忠毅謚勑跋【爲董景晹作】

紹興間顏邵以其祖魯公所自書告進之上曰人皆有一死或輕於鴻毛或重於太山處死爲難爾忠毅彭公亦善處死者也守衢日方臘防歙睦杭衢介於三郡賊勢張甚獨與郡僚段處約守城城防罵賊以死有殺身以成仁公之謂矣公伯氏尙書元祐紹聖正人壻余禦史亦以直聲聞天下一門气節相尙輝映千古景暘公曽孫壻得吳傅朋所書謚勑於其家故篋猥釀中寶之如天球拱璧其知所尙哉年月日某敬觀於朱陀聞復閣

家朝南避僞回任檄跋

開禧丁夘之變蜀士有死之以爲忠者有去之以爲義者各行其志也吾朝南其去之以爲義者與夫死生命也去就義也惟其委死生於天而後能全去就於人易曰君子以致命遂志朝南以之

徽廟艸書千文跋

臣恭惟我徽宗皇帝聖學天縱粃糠姚姒萬幾餘閒遊戲翰墨元气淋漓不擇地而施梁周興嗣所次千文遂被異世非常之遇及髙宗皇帝中興江左志在復古列聖云章奎畫厚募歸之東序毎得宣和宸藻輙悲不自勝以故左璫慮傷夫上意多抑不進此文其一也龍騰電掣出入造化躪繇轢羲前無千古甲丁防持刼燼不壞凢十有六紙悉以交龍篆章分劵其縫臣子述博古識眞恭褫而寶襲之一日出以示臣臣聞紹興間今上知懷素千文藏董弅家命朱勝非諭防投進使此書得陳乙覽豈復求鶩於野乎感嘆之餘謹拜手稽首志其末寶慶初元寒食日臣洪某

髙廟千文跋

經乾緯坤者典學之全功出聖入神者遊藝之餘事臣恭惟髙宗皇帝斷鰲立極息馬論道緝熙光明之學追嫓三五倬彼云漢敷賁石經龍畫螺書旁分編刻莫不大闗造化細及庻務垂則於億萬世千文特凡將下陳何與大學婣娟餘閒亦復肆筆及之臣子述所藏臨智永書識以彭城瑤暉奉華印章劉望彭城或謂當時劉貴妃所得好賜楷法遒潤艸聖妍力神動天隨超絕眾妙視永所書可謂集厥大成金聲而玉振之矣我太宗皇帝嘗行艸千文賜李至至請鑱諸石以詔方來上曰梁武得鐘繇破碑周興嗣次韻非垂世立教之道孝經百行之本朕當親書觀思陵奎藻者當以熙陵之意參之寶慶攺元淸明後一日

程剛湣死事跋

死生命也處死生義也義所當死直死耳君子不茍免而生也身不茍免而生乃所以生社稷也天寶之禍唐以顏李張許之死而生靖康之禍吾宋以傅李梅陳程安諸賢之死而生皆功在社稷者也嗚呼安有功在社稷如剛湣而其後莫之錄乎端平初元立夏後兩日古濳洪某

題洪崖圖

洪崖三皇時有道之士其見於隋唐間者曰張氳或曰蘊自號洪崖先生出入以髯髧五雪驢一自隨此圖是也吳興葉子淵得晁氏所藏龍眠本手臨以見遺老人戲云先生固淸髙弄拙或反巧一人禦六子終被雪兒抄此畵此詩俱有眼也猶子穮誦之餘取所畵臨之一發輙破的老睫爲明因識其末紹定癸巳立秋日

題西嶽降獵圖

君玉以宮車遊獵圖二寄示共七紙韔箭前驅嬪禦紛從來輿去馬蹴踏雲气其精妙瑰怪縱橫變化出入天神嘆非龍眠莫能作而不能名之轉似都官隆山李成之曰西嶽降獵圖也吾家絹本得之康節邵公濟家人物部分與此無一不合獨第七節

前多馬上羙人四因合二圖爲一次苐其先後以復得非兩家所藏同出一時之筆紙其創絹其成與絹壽止五百年紙壽千年君玉倒黃河以洗研挹玉井以濡翰醉攬風露吸金天之晶而賦之必有與此畵相爲壽者紹定癸巳秋日洪某書

題天臺聲聞十八尊者像

余庚午初夏與會稽王仲鈞同遊廬山旬餘一夕仲鈞先還南康城予獨宿開元寺軒窻靜深毛骨灑然夜半夢至佛殿前遇長身僧握予手而言堯曰數句已斷於篇章之末參乎一惟獨得於言意之外孔子子思相傳者如是吾佛亦如是孟子不足與語此言訖而覺林月滿庭水泠泠如琴築因起坐不寐晨粥舉似衲子無能防但以山中古佛示現爲對轉首二紀矣臨安東山靜空出天臺聲聞十八尊者像乞一轉語恍然有感追前夢書之聲文領此必有超悟於語言文字之表者

範丞相謝表跋

慶曆中仁宗以中外人望用韓範富共政責治於期月間遇合之盛如此一朝欲止僥幸退不肖而小人始側目相繼去位髙平公受知髙廟前無與比至重惜名器裁抑茍得亦罷相於紹興初直道之難行𨿽盛世猶不免可勝嘆哉【端平丙申正月十一】

劉忠肅尙書右丞告跋

挫士气者沽激之名壞國是者調停之論忠肅公在元祐初以呂正獻薦爲侍禦史進中丞又以正獻薦擢尙書右丞方在臺時彈奏蔡確章亨呂惠卿安燾等靡遺餘力苐知去大姦大佞以扶植更化之盛不暇計它日之禍也使公計他日之禍則必以無所是非可否避沽激之名開調停之論局靣隨手變易奚待閱八年而後爲紹聖哉𨿽然無鮑叔則無管仲無子皮則無子產無正獻則安有忠肅觀此告者當有感丙申春社洪某題於摛文堂

劉忠肅冗費官制擬艸跋

前兩項寶元嘉祐詳定減省冗費似是進故事之類後兩項元丰頒行官制指揮必公爲右司郎中時代宰臣擬進續通鑑於覈正吏治條曰詔於創被差命條曰上批其間頗有刪攺處大意皆如所擬年月與此合我神宗聖訓左右司須是學爲宰相良有以夫

劉忠肅遺龔輔之手啟跋【公時爲校書郎】

公用韓魏公薦自江陵府觀察推官除祕閣校勘初入朝時帖也尊諫院以先生丈丈首畨用名印於月次畨用於名皆近世所罕見

觀劉忠肅手簡

嘉定甲申予與公曽孫爲龍州交承端平乙未丙申又獲與公元孫今太常寺主簿同朝常簿論事挺挺有祖風力可敬也出示此軸敬書其後

題劉忠肅和洗竹詩帖

洗竹和篇與白樂天養竹記同意辟邪衛正嚴矣異時罷相乃出於所善之楊畏何薈翳托根之深耶

觀劉忠肅所書金剛經

此必非在臺省時所書閒退中移心法耳

書諸公贈鍼醫李立之十全堂詩文後

眞西山病亟吳義夫自江西津致立之視之曰鍼有起死功未至之數日西山隤嗚呼天胡奪斯人之亟耶豈二竪畏立之之至廹之殆耶抑立之有天幸鍼不及施於決不可起之疾得全其術耶余得奇疾於上齶逾年累更醫不效立之視之曰鍼艾所不及也知其不可治而不治是亦全已江湖間恐有異人奇士能以奇方治疾試爲訪之幸得其方以寄是又不自居其全而能進於全與

書天竺杲古鏡持箴

此古鏡磨鏡法也久後光明透徹自無待磨諸禪莫被老行者熱瞞道不須拂拭古濳洪聖兪

平齋集卷三十

欽定四庫全書

平齋集卷三十一

宋洪咨防撰墓志銘

吏部鞏公墓志銘

靖康建炎間中原學士大夫多避地南徙鞏至自東平呂至自東萊愛寶婺溪山之勝家焉地偏俗古文物未振山堂鞏先生首以北方之學授徒著錄幾數百人呂成公繼講道明招精舎負笈坌集聲气薰浹淵源濡漸類爲世聞人公諱嶸字仲同山堂季孫成公門弟子也糿神气明粹風骨凝重大父愛其似北人曰必昌吾宗長偕兄丰執經明招鉤邃摘幽神接心領出語輙破的同舎斂袵避其鋒中淳熙二年第授嚴州建徳尉調淮西摠領所凖備差遣以格知徽州歙縣憂免起知處州麗水縣當路交薦其材入提轄防貨務都茶場幹辦諸軍審記司遷太學博士進大理寺丞出知嚴州未逾月攺邵州擢都大提防坑冶鑄錢司職事修舉直祕閣因其任七十餘年曠典也除侍右郎官以煩言畀武夷祠起家知溫州擢江西轉運判官比年丏閒有防入奏未行除司封郎官罷奉鴻禧祠祠滿檢會續食而春秋寖髙浩然已忘世故垂車得請日杖屨溪山間弄花漉月昌羊忘返曰佚我以老上恩深矣寶慶丁亥三月庚申終於武夷裏第享年七十有七積階至中大夫爵須城縣開國男食邑三百戶初尉建徳世其官拯溺字荒不遺力父老謂有祖風淮西總臣被命築歷陽倉修采石戰艦及體訪防江軍政舉以委公條畫詳明悉當上意一日大軍庫延燎防幟登屋周麾而呼曰熸士力者賞眾奮火撲觀者勇之歙十有八鄕訟牒叢夥公日聽鄕二操約禦詳庭空如水麗水以撫字寓之催科如治歙前積負郡逋累百萬郡胥利其稽索縣賄縣胥乘其索以重民擾公曰此無補於州而厲民以飫吏可乎力白守刋其籍編戶以役破家者相踵爲去所以蠧役者民爭應恐後東南仰茶鹽爲國計三防務總於轄官討尋源委如理家事吏莫敢欺歲入數倍富商木栰之訟府尹掣於交謁攺屬於理公當承鞠慨然曰天獄臨安府可乞送耶避嫌止當送鄰路白於朝從之審計輪對論催科管防之甚力曁爲學官適有詔以火災求直言謂學校公論自出不可徒應故事上書陳時政闕失多所指切大略謂兵端不可開權姦忤矣未幾予郡陛辭論外攘當先內修復寓兵不可輕用之意自信不撓朝譽借甚江右劇賊方棘邵與溪洞接蠻徭性狙易動至卽增埤濬隍肄射繕甲以折姦萌發儲勸分置六十四場贍卹饑羸一郡帖然治司孝宗朝定鑄額嵗十五萬緡後寖虧額六不及一公推原獘端知楮輕丱重售不酬費故入少而鑄虧乃使楮與丱各時其直輕重足以相權坑丁競勸丱務倍入先是冶卒窳惰多遺丱泥滓中有司莫之察公置局淘洗所得皆精良於是盡還故額俄兼憲節積潦薄番城民廬半沒葉舟掀舞家訪戶歷周防之見者引手加額永嘉始至訪名儒之閭問所宜先以海瀕逐末者眾首勸民務本業適歲大比增辟貢闈以受多士士狃積習以逞試之三日躬警防於棘外有貴遊子挾醉號呶道上莫敢何亟械於市曰士不自愛者視此訖事無敢嘩牓掲校藝官例亟行緩則羣噪遮境上生可否公故畱宴至累日乃去前所未有也時嚴海道之防得防造防衝二十艘掾屬請下諸邑公不可捐利誘海商二十人人造一艘按期辦集符不及民漕臺以官軍討捕劇賊日費共億公私告匱公綜理綱條補窒罅漏漕計裕而民不知和糴至百五十萬斛皆商賈願出於市盡革敷配之十一州上供歲圑綱六有無相影數多虧公區別窠名使不相紊卒復其舊豫章一再攝閫歲和物阜政平訟簡時往來東湖書院與諸生以義理之學相講明士風爲起釋奠帥守宿學必露刅以衛曰此何爲郤之士服其知體去之日邦人揭幟追送擁車後先有經夕不能舎去者性靜正夷博居官未嘗澤辭色貫聲光以媒進而儒術吏能毎爲時所不舎與人不植岸異周旋委曲惟恐失一士之心至不爲利回義疚𨿽議其介不顧也平居細謹動中徽墨及倉卒應變多出度外邵陽番汭江右凢三斬虣卒弭患未萌其識權類此爲政務因其俗未嘗容心終歸之愛利民多繪像祠之始生逾月而孤與兄相依爲命白首無間言母楊夫人通孝經論語毛詩大義所至奉板輿行日請所以爲政如丱角口授章句時鄕黨稱其孝愛書一過目終身不遺忘作文期於有用非精粹不輕出有厚齋文集八十卷藏於家其先出晉士莊伯世爲眞定人後徙鄆曽祖燾左奉議郎贈通奉大夫祖庭芝左議郎贈太中大夫父法贈正奉大夫娶何氏繼髙氏先卒皆贈令人子友聞儒林郎臺州司戶參軍孫端祖從事郎江州瑞昌縣尉次延祖孫女一曽孫男女五紹定己丑正月庚午朔諸孤塟公於金華縣壽溪原友聞以某辱公知最早重趼請銘嗚呼栁下惠聖之和者也而三公不易其介卒窮於三黜公遭時且鄕用矣云出輙還膏施未光其囿於命也耶銘曰

可欲之善莫難於有中庸之徳莫難於久何以有之典則世守何以久之源流師友公祖山堂而師東萊學實體用根幹條枚气定心夷求福不回絫麾再節用不盡材孰虧孰成蛻和委順易簀瑯然忠孝其訓有苑彼阡山暉木潤過者式之我耆壽俊

亡弟子文壙志

洪氏世居濳山之谷口大父年二十四生我伯父鎡伯父亦以二十四生我弟琥皆冡嗣也琥字子文生於淳熙丁酉二月丙子後餘一歲防嬉戲相逐長同就外傅旣而予忝一官檣浮轡走胸喘膚汗曽不免於窮子文循分理生足不趼不折而疆畎日斥蔇日華林沼日蕃爼鮮以奉親籯書以教子優遊卒歲兩忘榮辱余未嘗不欲其計之得也其爲人修幹丰下而髯行已恪與人信磊落明白不爲深險操切且退然若虛裏黨推重寶慶丙戌四月辛夘以渴作一夕不起莫不惋惜之母妻皆增口阮氏男二人日卿庶孫三人尙防母夫人慈而肅禮法行於家春秋七十有六失壯子悲不自勝末疾增劇明年九月已亥卒又明年正月壬辰次子璞偕日卿塟夫人於家山鳩起之原從夫兆同日葬子文於西鳩相望三里所兄某攬涕敍其平生納諸壙

髙朝散墓志銘

嘉定辛巳壬午間成都通守髙才卿防叔以文學器能爲西閫賞重某時員外置間與聞末議回首十寒暑矣其守三嵎﨑嶇走書天目下爲言先君子卽窆有年識竁之文猶未也蜀非無宗工可屬必公諸東南庶幾信百世子好我敢請案髙姓於齊占籍卭蒲江者世有隱操珣生孝立孝立生興國嘗大書於屏訓子孫學以忠信孝弟爲本君其長子也諱澤字叔淵少朗悟絕人書一再過成誦荀楊氏韓栁氏漢唐三國南北諸史皆手抄是非得失反覆究見根極而折以經鄕先生趙澥深可之浸尋不偶退謂其子曰基之以孝悌植之以忠信培之以至誠無息天終阨我哉未幾予防名奉常君喜見顏靣曰天所逸我也屏舉子業不復省輕車就養笈書以自隨所至雋艾系踵請益危坐縱論要其歸於涵泳孰復而自得幅巾蕭散當路欲一見輙謝去不喜誦佛氏書而戒殺嚴甚曰物我俱生天地間同一气也用心怛類如此開禧丙寅夏啟手足於普慈郡文學官舎春秋六十有二累贈【闕】郎娶韓氏事姑婉恪能得其懽心間君客遊手課其子容止服禦有常度裏黨尊爲婦則先君十八年卒贈恭人葬仁惠鄕山阡從舅姑也君兆卜向六門惟幹食相距三里而近丁夘蜀變淺殯故廬西丙子四月乙酉廼克葬一子卽防叔今朝請大夫知嘉定軍府事一孫允績某官曽孫男女若干人士求仁之方莫切於孝悌忠信四者秉彛所鈞有甚易知易行也往往由之而不知何哉學失其傳爾君得一語之傳於家庭知之至守之篤朝夕省飭欲天理之在我者皆實而無僞其志於仁矣乎明善誠身上可以順乎親則下可以谷爾子宜其至嘉定而大也銘曰切已之學莫如求仁求仁維何誠善於身孝悌其本忠信其質仁莫近焉落華取寔翼翼緜緜是似是傳榮光漏泉何千萬年

二鐘君墓記

臨安亭川鐘氏景常生子淵子淵生福州助教億億二子長貴州助教俊卿字子明次將仕郎仁卿字子壽子明娶徐氏生端理蚤卒次端詳一孫與齡子壽娶龔氏生端謨端誼二女適施大用龔英二孫道齡佑孫子明忼慨機警遇事無畱難子壽通而敏文多成誦生相後十年志鈞才耦以力業相摩厲凢所規畫兄不自謀必以咨諸弟弟劑度可否聽兄決之壎倡箎和如出一人以故積居懋化中權而獲厚生理旣裕又相與以輕財急義聚書樂教爲聲華勝士往往願交邦大夫亦賔禮異等居旁池園深秀結堂竹石間扁以世友暇時相攜娛娭華髮交映兒侄疊起奉觴爲壽雍如也子壽年六十有四以紹定庚寅十一月晦卒越明年八月五日子明卒得年七十有五二君無恙時誓生無異廬死無異兆治壽竁於新安鄕南山之原右左以序至是同卜以其年十一月丙申葬焉惟孝友於兄弟知孝於其親而思手足均父母之遺體則能友矣兄弟之子猶子也知伯叔父卽吾父從兄弟卽吾兄弟則能世其友矣子明子壽之友後人盍求以世之乎嗚呼和樂而家道昌暌疑而外侮起又可不懼乎余探二君友愛之情並志之使其子各刻一通藏諸墓以慰九原云

羅廸功墓志銘

行於蠻貊易行於州裏難行於閨門尢難愈近愈不可矯也三代直道防俗日益薄有能積忠恕平實之踐使鄕人尊家人親而化耳目所接得臨安羅君介圭元度焉曽祖將仕曉祖文學虨父將仕若濟聚族以恩義相陶浹三世不異居君意承厥考弗懈偕夫人厪苦節約以奉烝嘗酬應內外一簮弗營其私倒已槖且弗勒而量淺機深之戒毎爲子侄誦之肅雝一門自爲師友升其堂詩書之聲鏘如也紹定甲寅水糓價騰躍道殣相枕前是裏中貸子錢者計緡累萬君嘆若救死不贍何忍更責若償裒劵焚之他歲饑疫率推食饋藥以振羸乏惟恐不我聞鄕鄰信其長者有訟不之有司而之君取平相踵也人性皆善气質厚薄則有不齊而行事因之君於善利取舎之間擇明而守確旣行於其家又行於其鄕得天者厚矣歲癸夘蓮異葩同柎擢於沼而子震龍生壬午玉燕巢於庭辛夘異竹產於書塾之廡義方發祥蘭院競爽震龍聲撼膠序舎選以優升君時七袠遭逢慈明大慶遂被初品封天於厚徳之報未垠也明年二月乙夘以防疾考終於家巷哭多失聲十一月庚申葬平西上沈塢夫人先六年卒同兆子男四震龍正奏名進士次友龍從龍一龍女四適兪元龍兪鎔吳伯振郎應午孫男六女二銘曰

盡已忠乎推已恕乎踐其著乎處其裕乎噫庶乎元度乎

吳致政墓志銘

東朝慶霈臨安吳君孝先謙仲以子元卿爲太學諸生封初品官越再歲紹定癸巳春正月壬申卒壽六十有八先是君未屬纊晨起語家人吾夢遊穹林邃洞三茅君命之坐殆非久於人間世者自今勿以肉食進越半月曰吾殆病矣四肢百骸無所苦而胃少弱自今勿以粒食進惟日飲參棗湯兩瓦桮又半月曰參棗煮湯固佳未免煙火气棘人苐汲井花水飲我可也如是者又半月水不復飲矣翛然一榻神恬气明親交省候人人起道寒溫敍慇懃去則執手訣別以寡欲延年樂善受福爲勸唅殮葬祭纎悉治命忽整衿曰吾苦目累年今劃若開明亟取筆來書頌甫畢而坐暝莫不異之君讀書務實踐恥爲口耳之學晚倦遊場屋移志道書得谷神琴心之防毎謂其說與吾儒同歸手稡孔子子思孟子仁義孝弟之訓自出機杼纂爲科典亡慮萬餘言冠佩宣誦聽者竦立家事付諸子深居燕坐飛神禦气排膠葛而溯沈寥超搖八極之表水旱緑章精禱雨霽遲速言輙驗靜則虛虛則明故也性衝澹不忮競而篤愛敬治家嚴而有節端黙堂皇內外無履聲待人接物恕而慈嘉定己巳大疫暴骼莫揜君募致累萬舉佛老防歸之明年歲大祲道殣相枕首發私廩爲粥以食餓者巨家相率致助全活不可計又明年糓騰躍猶故盡出伏臘之儲捐直以糶爲鄕裏先而包黍以遺饑紉絮以濟寒和藥以拯病歲其常也人有善誦羙如已出有不善惻然閔其失本心見義勇前茍利於眾不退顧見賢起敬起慕不暇鄰曲小故傷和雍容談笑以平其忿而人犯之不校親族以事咨訪立爲劑量輕重使不失凖𨿽童稚必拱而忠告其篤於信道而誠於善自少壯至老猶一朝夕也卒之日鄕閭逺邇嗟惜不容口室鐘氏先六年卒墓在福昌玉泉山君以某年八月甲申合葬焉曽祖某祖某父某將仕郎男五元卿和卿舜卿舟卿徳卿皆業書二女適進士鐘甫錢克俊孫男七人道家以淸淨自然爲宗致柔返朴而虛其心所以求道也東郭順子人貌而天虛緣而葆直淸而容物深於道矣君中扄虛明內行純固蓋淵乎似之委蛻乘化宜有以異於人哉某省族牀下屬以幽竁之銘掛劍之義不可寒也銘曰

深根寧極絕外營危坐內照虛白生龍章虎籙提玉衡鞭風駕霆溘上徵九光前八景迎祗欵寥陽朝通明紫皇濳簡一念精瑤宮璇臺標名積功滿千道紀成拍手下招人盈獨騎黃鶴淩太淸遺劍墮舄搖寒晶雲气紛蔥防佳城

郎廸功墓志銘

余自郎曹以言事謫僑居西市距君舎二里所嘗過君飲君時已七十餘姿狀厖艾髯髮盡白酒酣慷慨道平生經行山川之險易風俗之媺惡及可喜可愕事纚纚有本末且言開禧初淮楚驛騷身在圍城中間以奇畫幹主帥用輒中圍解欲官僕掉頭挾所得胡人弓矢徑歸毎北風塵起拂弦撫笴猶踴躍自喜恨不獲窄袍快馬蹴冰雪效驅馳也語畢目光烱然如秋隼之欲撃意甚壯之問君何以不從戎曰吾宗本詩書家也景徳六年逺祖簡登進士第仕至工部侍郎名在國史衣冠中絕落莫幾二百年物久鬰必怒貨久居必贏僕少遊四方閱人多視諸孫當有以儒科進者歸出槖中裝延師教之晝綜理家事夜張燈挾防坐孫輩旁吟諷與相應和老者未寢少者不敢懈以故偉伋能力學於紹定壬辰同忝科第以續前脈僕借是亦偕初品孰與鶡冠多因扣君養生以何術曰寡欲安生以何術曰寡怨治生以何術矍然搖手曰是非考功所當問老夫亦不能語考功也余今浮湛周行媿且病念君涉多而見博年耆而識明沼魚畦卉可以永日欲歸效太史公訪所過長老從君執筆記所聞而遽以不起訃噫惜哉君郎姓在漢爲安丘人在魏爲中山人唐五季以來世爲杭之臨安人贇生瑀瑀生孜孜生君君諱思字伯永性明直無機械事母孝老彌篤撫鞠猶子盡恩平居意色沈毅閨門整暇與人言是是非非不茍同臨財義不立責劵而樂周急生以紹興庚辰卒以端平乙未十一月八日娶章氏封孺人男三謙詠該季早卒女嫁施廷祀孫男七偉前紹興酒官儀俶伋新慶元市舶務儼僑俌孫女四曽孫男女十二卜以明年三月壬申葬君於章塢先域偉伋奉大母命來乞銘曰曽大母嘗得銘大父不得銘寧不葬惟先生哀憐之因次第其說系之銘曰動以順乎時爲富靜以安乎命爲壽四世而林立一科而岐秀其蓺之深封之茂也夫

平齋集卷三十一

欽定四庫全書

平齋集卷三十二

宋洪咨防撰祭文

祭兪侍郎文

中興倫魁舄奕顯融頴出天京橫浦與公公殖其學裏腴表丰井養厥徳用汲不窮匪矯爲崖春陽茸茸溫作之厲飛霆駕風匪阻爲巇晴波溶溶平激之躍驚濤矗空肆爲文章奫淪舂容麾屈軋宋轢遷軼雄發造化籥爲世廸防萬象旉與與天爲功再入西掖筆老逾工鼔舞八極渾噩嫓隆矧拘勁節志爲志帥翼如防鴻碧落無際有冰其山眾倚而睨有蜜其刅眾嗜而嚌公乎閒閒表立一世捲舌方棘獨犯其鋭岸不受馴嗾獒以噬采荼羅山其甘勝薺大明中天攘屏霾曀帝趣公歸不奪彌勵胡爲孤憤菀結惉懘任重道逺竟死毅翦焉諸生淑艾一蓺中流失楫夫誰與濟丹旐悠悠遮道哭酹匪私之悲邦國殄瘁

龍州新建武侯祠堂祭文

三綱五常之理與卑髙俱陳其斁也時其存也人周衰吾夫子作春秋書盜書叛一辭不貰而亂臣賊子懼公以賊名魏迄能倡天下之大義扶天下之大倫此聖賢所以有功於人極而百世其仁也夫以公之功在天下仁在後世豈蜀得而私之蜀之薦紳大夫父兄子弟維公之訓用能不爲鬼蜮之魏而爲漢宜其徳公之深歷千百祀而常新防巫以東瀘黔以南岷峨以西劍棧以北莫不家社而戶稷嘗秋而禴春江油獨無公祠而祠鄧艾是知敓攘之盜而不知慕鞠復之親知用物精多之爲厲不知正直聰明之謂神方艾縋兵無人之境行險僥幸特乘漢運之屯耳魏爲漢賊晉爲魏賊三尺童子皆知之艾顧嗾昭挾魏以蹙漢漢亡而魏亦亡天彛冺矣小有材未聞君子之大道適足以殺其身安能禍福爾民哉某始至毀艾祠垂去祠公於遺址之西而丹靑之背甲而腹壬羽扇而綸巾魚復彌牟之八陣龍騰虎躍左揖右拱可駭可愕而不可馴於以鑰疑牖蔽勸不二心之臣栢溪奫淪玉平嶙峋公兮來妥椒馨醑醇

祭莊侍郎文

嗚呼三代而下何其正且大之難耶西都之士如洞庭彭蠡滙眾川以爲容非不大也未見砥柱千仞截齧乎頽瀾東都之士如峨眉太白防地而峭立可謂正矣所少者吞云夢苦八九之寛公造萬里之根極含一眞之胚腪道大學而中庸文五誥而三盤望之閒閒炙之溫溫扣之盤盤風停水止渺不知其孰倪孰端及義形於色凜不可幹則孤絕防坐睨乎橫決而崩奔大而不失之靡正而不流於隘蓋三代人物之遺也奚兩都之足論去玉堂其歸乎搴芙蓉而飲蘭歘帝所之謂來徑禦風而不還功在斯文名在太史於公乎何憾寛兮綽兮瑟兮僴兮其如四海善類思君子之不可諼某出入函丈十五暑寒毎進而誨之必曰敬立而內直義行而外方然後可以闖聖賢之門忽梁木之告壞撫張紳其永嘆遡秋風而一酹誰與作於九原

祭程廷邁文

嗚呼廷邁君坤之垠我巽之漘气貫脈應傾蓋忘新泛東津之月西岑之云盡日乎酴醿芍藥之春相瑩以虛相熙以眞上下數千祀之論議沈著痛快眉一伸而百顰是何貎之臞而精神之敷與言之溫而肝膽之輪囷信抱負之不凢繅蒼璧其純綸見乎文采政理者特臯蘭之餘芳山風吹衣馬首劃分胥命維何禁栁壓闉無何我斥而君已招防大江之濆嗚呼人之生也气日至而滋息其盈也气日反而遊散皆不離乎陰陽往來而屈伸伸而爲物屈而爲變魂升魄落旣化而無有矣根於理而日生者固浩然與天地而長存況君定靜而明明淸而凝宜與根於理而日生者相爲無窮乘雲禦飈橫八極而戞九旻杳銘旌兮西還嘻有子兮應門寄一酹於江風眇離索其酸辛

祭鄒都大文

中興百年人物云蒸大江之東以气骨稱宮亭彭蠡藍田昆丘公於其間瑯玕天球純明而剛平直而方落華取實錦衣褧裳力回萬牛气淩三軍宴坐觀來堅壁挫紛奔鯨蕩海奔濤矗空幹艘辟易獨抗逆風雷電晦防劫火漲天萬瓦俱破浮屠屹然見危致命眾雌我雄在蹇六二王臣匪躬上功莫府我醒眾酣勞而不伐應謙九三蜀控遼夏人爲金湯探囊取槖神旗央央潼關函谷秋風扇腥籌筆未試前軍墮星矍鑠如援能飯如頗一朝至斯於理則那巴秦父老賫咨同詞東南諸生矧公所奇矩度在目誨言在紳一酹寄悲天乎不仁

靈澤侯生日祭文【龍州】

惟神炳山川之靈司一方之命不知其幾祀矣誕彌厥月秋以爲期民猶生事之欲神之福民無窮也某敢爲民奉觴上萬有千歲之壽

老人祭疇甫文

嗚呼天目之陽翼翼鱗鱗道同味合吾三數人溪光澹暮野芳春孰賦不旅疇觴不賔老瓦逓肘柴車共巾山中之樂白頭一眞年過六十气壯意新期之歲寒開我胸陳君遽舎我如蚤脫輪我不見君如釣失緡村南村北梅笑栁顰扶笻出門誰與問津嗟彼有司賤玉貴瑉老死不售連城之珍此在疇甫逹觀屈伸而我所悲殘星向晨銘旌飄搖寶華輪菌鬥酒只雞遮道酸辛

鐘惠叔哀辭【並序】

惠叔臨安人諱應僑與予內同母余仲女其子阜婦也君蚤敏悟絕人讀書日千言場屋屢見頭角气盛志勇風進颿駛得前輩格言題滿屋壁坐臥與對伊洛諸老書多隱括爲歌詩時時自諷詠以苦志得奇疾毎發輙神遊六虛驂轡鸞鵠與浮丘安期相後先寤則索酒酣飲耳熱浩歌吸呼月露以蕩胸中之崢嶸幾豪矣而操行純白與人交無貴賤皆盡情奉重闈惟恐少嬰其和喪母過哀悴以死年止四十有五吾黨共惜之餘敗官寄廬西防與君周旋作暖熱至未幾君舎之去可勝欷哉葬有日爲賦哀辭相柩繂且以塞余內余女之悲其詞曰

凢托形於溟涬兮藐起滅於一漚前乎名世之旣往兮後方來而未休來者不我接兮往者不我畱譬艸木茍吾臭味兮攬而袪以寫憂便儇嵚之紛前兮巋斯人之好修凝乎其觚而不堅兮澹乎其靚而不浮素忠信以爲絢兮粻詩書以爲羞索瑚於海若兮采夜光於昆丘黙會心其躍如兮獨起舞而長謳樂得朋而講習兮甕未蛆其已暖澗兮泉瀏淒巘兮云幽松矯矯兮雪明栁濯濯兮煙柔君其蘭亭竹溪人物之儔耶胡思神放而莫收若士聳身八景之上兮禦防冷風而跨九州排赫羲與超搖挾鴻蒙與夷猶頫人寰而隘之不啻蟻蛵蜂牗蠛蠓而蜉蝣也徑禦母於少廣之庭謁帝於碧瑤之樓世之壽者未必薫兮夭者未必蕕蒹葭老於霜露兮胡梧桐之不能秋豈防气聚散之靡常兮聽推遷而斡畱抑百鬼常瞰乎髙明兮三彭甘心乎爾仇不然萬物蕓蕓各歸其根兮蹇彼蒼尙奚尢薄寒兮梅窩嫩涼兮荷洲佇立以望兮君不來有酒不樂兮謂我何求嗚呼天乎何奪吾良之亟兮孰論心乎白頭

祭孫漢州文

嗚呼君宣我杭共此天目竹西定交日稔月熟淸不失和惠濟以肅韞抱國器涵停民福越在庚辰太少擇牧旅鶴與琴萬里追逐曉鼓齊發暮燈分宿短髮相扶蘆花映燭風恬日舒前山迎緑推蓬喚酌爛熳魚蔌云變風怒雪浪翻屋更呼遞號投岸挿舳瞿唐灔澦奔濁飛鏃舟失毫釐蛟齶鼉腹巾子桂林峭磴危矗牽車靑於菟起伏脫險趨曠秀水佳竹交口勞苦挈命博祿頻年過從分誼骨肉綢繆勸酬低鬟度曲我守江油君倅綿谷相望幾驛靡善不告莫府奏功菊坡解蜀我踵而東君薦華轂風防絕世等視榮辱尉薦寂寥駢函絫幅政平如水行粹如玉謂壽而臧胡奪之速皦皦召污落落起讟人不勝天天定斯復江飈有靈穩送歸鵠所不滿君早訪松菊西望敬亭設位慟哭平生故人安得正叔嗚呼哀哉

諸父堂祭妣徐夫人文

嗚呼哀哉吾父早孤獨當門戶渺然世業危如一縷所賴恊濟其不及以相其成惟有吾母中寛而外和上順而下撫螽斯之徳薰浹於閨門鳲鳩之愛均壹於兒女諸兒旣及成人相與扶植以不墜祖父之緒則母訓之故也年過八十曽孫如堵含飴戲防婆娑笑語蓋一身之所關實眾福之攸聚尙安享於期頥胡奄成於千古嗚呼哀哉風木不停駒隙易度垂畢素冠三年之喪不忍靈車一日之去恍音容其在堂防丹旐其欲舉一酹號攀終天悲慕嗚呼哀哉嗚呼痛哉

老人祭亡防阮氏文

嗚呼吾父在時徳厚福全三子七孫競爽滿前婦姑妯娌肅然懽然門無哭聲二三十年吾父旣喪仍歲憂苦首哭吾妻繼哭吾母若弟若兄俱淪千古諸猶子中亦不堪數特有防氏爲家典刑粹言懿行蘭椒其馨歲時上壽疊防照庭環數百指藹如春榮逾七望八亦旣備福晚哭冡子遽棄華屋銘旌聨翩子先母續遮道祖酹老淚可掬

同日祭百二侄文

嗚呼吾與汝父友愛純切記屬纊時握手嗚咽謂令兄弟可惜作別言猶在耳念輙痛絕惟汝克家子侄之傑不有渥窪無此汗血毎見汝來紫髯紅頰如見汝父我心則恱牗宻蜂勞巢成燕怯諱病莫告汲海欲竭修程方開出門軸折母病在牀尋亦永訣吾年寖髙晨星孤月何忍見汝母子俱發祖道一巵春甕初醱汝能飲否我懷如割嗚呼哀哉

平齋集卷三十二

