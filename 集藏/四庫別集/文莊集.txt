

欽定四庫全書

集部三

提要

文莊集三十六卷

別集類二【宋】

【臣】等謹案文莊集三十六卷宋夏竦撰竦有古文四聲韻已著錄其集本一百卷宋史藝文志著錄今已不傳玆據永樂大典所載兼以他書附益之尙得詩文三十六卷竦之爲人無足取其文章則詞藻贍逸風骨髙秀尙有燕許軌範歸田錄靑箱雜記東軒筆錄中山詩話玉海困學紀聞諸書皆稱引之呂祖謙編文鑑亦頗采錄蓋其文可取不以其人廢矣集中多朝廷典冊之文蓋所長特在於是所載事迹如太宗爲京兆尹時召見魏咸信事在幹徳五年而史以爲在開寶中澶淵河淸見底事在端拱元年而史以爲在雍熙四年竦之直集賢院以獻文得官而史以爲自通判召入凡斯之類皆足以訂宋史之訛他若李昉之追封韓國公王曾之爲兵部郎中魯宗道之爲給事中任中正之爲右諫議大夫史皆失書凡斯之類亦足補宋史之缺蓋托克托等年逺傳聞不及竦紀錄時事爲得其實也集中表奏有代王曾王旦寇準諸人作者考之史傳竦在洪州能斷妖巫毀淫祠仁宗時增設賢良等六科復百官轉對置理檢使亦皆竦所發好水川之事議者歸咎韓琦竦於任福衣帶中得琦檄奏之明其非罪則竦𨿽巧忮較之丁謂王欽若輩尙稍稍有間故正人尙肯假手歟抑或爲所籠絡當時尙未遽悟其姦也竦學賅洽百家及二氏之書皆能通貫故其文徵引奧博傳寫者不得其解往往舛訛今參考諸書爲之是正各附案語以明之其不可盡考者則姑仍其舊從闕疑之義焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

文荘集原序

繇文章取賢科位宰執流風遺烈光華休暢在漢有之公孫季以愼厚而飾儒雅通於治道在唐有之裴寛中以峻整而持法度協於柄用在本朝有之鄭國文荘夏公以哲乂而經文武穆於天縡是皆爲當世偉人表的於後公孕之精降崧之靈洞九流之指歸潄六藝之腴潤年甫及冠業已大成於時章聖皇帝罷兵和戎畱好典籍物色遺逸寤寐畯良始辟六科親防多士公試三千言於政事堂遂敡祕廷對淸問天子擢以優等聲光四馳襃渥有加方朝家擁瑞物興禮文防夷丙之禦訪鬼神之本公番直儒館屢賜延見形容上徳時奏賦頌洎通衡石之擥數誇美於丞輔防詔諸儒輯君臣故事分釐部類公譔別序爲多復預編修國書仁廟啟藩在潛命公傅以經義兼筦牋記極一時之選乃陟詞掖入禁林鼔動雷風藻澤謨訓朝廷大典冊多屬於公公亦感慨榮遇攄發淵蘊及毗宰政建言復制舉以取宏博之彥復百官轉對以通下情置理檢使以逹寃滯時論翕然又以三長之筆克就信史及退釋重任服在大僚寶元中種羌畔換西鄙不靖公以兼備之材簽揀素定擁旄推轂付以專閫旣而起居兵間以新書李法從事甞奏議邊十防多防施用經略懷來卒柔異俗於是佩相印冠樞廷荒大國之封峻常伯之秩𨿽寵靈綢繆而益懷驚畏學士楊公察艸麻制謂仲尼不容周公胥怨豈得其時而未盡其志耶然烜赫隆盛彌四十年以文致身稽古之力其極矣哉自公出處中外勤勞王家大編鉅軸襞積私楮歳月其逝弗皇綴緝紙蠧墨蔑頗有墜逸公旣薨而嗣子亦謝世元孫尙書比部郎中伯孫諉故吏工部郎中張君宗益祕閣校理裴君煜彚次遺集成百通後數載見俾序之公甞論文以气骨爲主詆時軰所作如繡屏焉於書無所弗通以至陰陽律曆古之學莫不兼總以爲天下之樂無如黃卷中也屬思深湛構詞致宻泚翰就簡竄塗不已歸於至當乃可尢善章奏鋪賦顚末言詳意盡蓋防萃眾說而掇其眞粹包括曩制而丰其條幹如至音純繹金石奏於宗廟華采煥爛黼黻施於象服後之學者鑽仰之範模之景山學海可得致歟宋敏求謹序

有宋文荘夏公挺生於祖宗朝其文溫厚謹嚴發乎性情而動有典則如文靖李公文正王公之在朝一時化之風聲气俗訖無叔季澆漓之習其間琢句警聨嘉言讜議膾炙人口至今不絕而尢工於表章制誥𨿽使琳瑀常楊復生未易遽出其右信矣文章之與時俱髙也邈防學時得公牋表一通於都市固已玩之有日常恨未睹其全比倅江夏遇湖北漕使直閤公之宗支也適兼郡印蓋甞從容語及遂防出其家藏凡百卷以示因付鏤工以廣其傳工旣吿畢於是屬邈序之邈常竊笑文人之裔祕其家集爲私淑之計一遭變故已亦不能有之覆見有於人甚者灰於刼火靡有孑遺卒之其先無傳焉使聞玆舉顏其厚矣廼不辭而僣書之紹興庚申上已左奉議郎權通判鄂州軍州兼管內勸農營田事江邈謹序

文莊集原序考證

第一頁後八行按宋史仁宗本紀天聖七年閏月復制舉六科復字原本訛作後今攺正

第二頁前四行李字原本訛作季按漢書胡建傳黃帝李法注云李者法官之號捴主徵伐刑戮之事竦傳言治軍尢嚴敢誅殺卽序中所云也今攺正

欽定四庫全書

文荘集卷一

宋夏竦撰制

兵部侍郎趙安仁可尙書右丞制

勑國家祖功宗徳丕顯於大猷廣記備言允資於實學屬成書而奏禦宜加等以推恩具官趙某性尙淑均儀操溫重有淳正之徳服於搢紳有雅奧之文表於臺閣自頃參朝政首譔信書屢易歳時備觀良直況宣明於先烈宜峻異於寵章特進秩於中臺實陞榮於右轄肅玆六職更勵乃誠可

左諫議大夫充集賢院學士孫僅可給事中餘如故制

勑國家覃慶汾脽逮玆六稔庶官考績咸敍其勞眷乃侍臣宜加寵異具官某行眀識成於夙齡麗藻淸防冠我時彥而自諫垣引籍僊殿兼榮於彼藩宣奏課而連最審玆邦憲處法以甚平績用居多歳月滋久俾擢居於瑣闥用特聳於朝榮往踐厥官更圗來效可樞宻直學士右諫議大夫任中正可給事中余依舊制

勑汾脽均慶積有歳時考課最於官司已陟明於羣吏眷繁劇於京府宜防寵於侍臣具官某學識該通器致宏逺積純粹之性懷幹裕之材而自入直樞廷兼榮諫省藩宣巨屏恵撫於黎蒸尹正中畿肅淸於豪右惟積勞之滋久宜信賞之有加特進秩於瑣闈俾增崇於宻侍荷玆寵異無怠乃誠可

右諫議大夫參知政事魯宗道可給事中餘如故制

勑朕紹隆景業大庇中區實賴股肱之臣燮和天地之道務在尊寵式表眷懷具官某神稟嶽靈气載直文章雅正道藝深眀方重敢言忠厚無間簡自先聖輔予衝人不吐剛而茹柔常疾非而甄善倡率羣後翊贊正司洽玆重熈莫匪嘉績宜升勞於瑣闥示嘉寵於黃扉更賴盡規奉若時命可

翰林學士左司郎中知制誥李維可中書舍人余依舊制

勑國家五壇布慶六載於玆庶位陟眀久從於鉤校近臣凝績特舉於徽章以爾具官某瑞世眀姿慶門華緒立言以道無外奨之勤虛已待人有不疲之鑑而自陞華禁省列職中臺夙夜浚眀得大夫之體訓詞深厚合王者之言而星火屢攺於新陽車服靡登於舊數是用簡自朕意俾圗爾勞宜正秩於綸闈用增榮於宻侍膺玆異選更勵乃誠可

祠部郎中李湘可依前祠部郎中充三司度支副使制

勑度支之職懋遷有無食足貨通具有前訓故其副貳尢在得人以爾某勤瘁首公端和毓性頻繁事任履歷歳時朕昨以洙泗名區眞靈所降欽修靖館茂集鴻禧方總均輸罄宣懿力宜副版圗之任庸旌幹裕之材更勵乃誠以稱朕意可

侍禦史黃昭益可刑部員外郎充三司戶部副使制

勑朕觀在昔量能授事地無曠土邑無防民今之防府寔領其政爲之貳者甚難其人以爾某爲學該眀資性溫重而自飛英憲府澡行朝倫擢從金穀之司授以藩宣之寄思慮深逺政治寛平藹然休聲逹於朕聴是用寵以郎選俾贊計臣更務竭誠以答殊奨可

工部郎中兼侍禦史知雜事趙積可依前工部郎中充三司鹽鐵副使制

勑謹正鐵官修舉鹽防民不加賦經用益饒必得其人以貳厥職以爾某操履溫肅志尙端平方面均輸勤勞於漕事憲臺雜治審克於爰書俾佐計臣必有嘉效勉思盡瘁以稱朕懷可

太子右贊善大夫監通濟粳米第一倉李眀可殿中丞餘如故制

勑某等國家分命攸司大校羣吏及勞而賞惟恐後焉以爾等勲蔭起家文辭中選勵精官次率職賓筵善最有聞考覆斯允或升華中禦引籍東朝或述作蘭臺參丞棘路並爲淸舉勉稱朝榮可

大理寺丞白波發運判官王直可守殿中丞制

勑某等夫發辰中禦畫諾春坊並預通閨尢爲妙簡以爾等藝文秀峙政治寛平連最有聞在勤可紀宜陞朝著以勵縉紳勉罄乃誠荷玆殊奨可

太子洗馬知陵州軍州事椘用和可殿中丞余依舊制

勑某等竭心從政潔已在公積有歳月之勞登於考課之制中禦司衛超進屬丞往欽厥官無忝朝命可大理寺丞同判永興軍張保雍可殿中丞余依舊制

勑某京兆舊區實屏西夏恵綏之政方倚於忠賢倅貳之材甚艱於選授以爾韻宇淹粹學問該眀自佐於蕃常聞竭慮宜丞中禦之府仍贊司雍之臣更務首公以答朝奨可

太子中舎監建州造茶兼買納茶務余良孺可殿中丞餘如故制

勑某國家以封域之廣命中都官出幹外事三載有成就加爵秩欲其昭勸之速也爾等早列閨籍閒練國章往佐牧民之官或領摘山之務閥閱來上歳月當遷中臺望曹東序顯秩洎丞屬於禦府皆仕進之榮塗差賞爾勞以觀來效可

東頭供奉官閤門祗王懷忠可內殿崇班依舊閤門祗制

勑某早列官常洊經事任歳時滋久勞效可嘉特防寵於近班仍兼榮於上閤勉思勤瘁以答甄眀可

翰林院藝學殿中丞同正蔡齊古可依前殿中丞同正充翰林院待詔制

勑漢金馬有待詔之臣備淸問侍從之職唐禁林有執藝之士陳太古雅正之聲朝廷因之並建其選以爾具官某早工絕技克暢治音宜書歳月之勞式奨均調之業往階顯秩無沗隆恩可

祕書省著作佐郎知蜀州晉源縣事張錫可太子右贊善大夫余依舊制

勑某等眀經中選敏學登科竭節效官在公凝績攸司大校賞典並行是用進秩上臺升華中禦或飛榮於鶴禁或佐局於蘭臺各勵乃誠以答朝奨可

祕書省著作佐郎知蜀州永康縣兼兵馬監押任文素可太子右贊善大夫餘如故制

勑某等國家考課績差善最所以辧百工之能求四方之政者也以爾等早中朝選恪居官次勤宣幹力修奉彛章歳月貿移職用備舉攸司大校信賞並行引籍外臺振纓中禦洎春坊之畫諾皆仕路之美遷更務夙宵無忝恩奨可

大理寺丞李象之等可太子中捨余依舊制

勑某等經術該通吏能幹敏振纓理寺陟狀甚眀結綬賓筵薦章交上或陞華於鶴禁或佐職於棘卿各示甄陞勉思自效可

大理寺丞充三門發運判官錢智周可太子中捨余依舊制

勑某等國家以功詔祿以能奠食申眀善最之格旌辧勤勞之臣所以勸天下以至公也爾等各負吏能屢分朝命竭心從政潔已在公美課有聞賞典斯在宜進銅扉之職或參棘路之榮更務聿修以永終譽可

大理寺丞知絳州翼城縣姜矜等可太子中捨余依舊制

勑某早踐官榮克彰幹力及有考覈引對軒墀宜用陟眀以旌勤效或靑闈振藻實踐於朝閨或棘路陞華共評於李法勉膺甄奨更勵夙宵可

太子中捨張行簡並可舊官制

勑某等早列官榮遽丁艱疚孝惟不匱誠合終身禮有外除固難過制宜還官秩俾遂資忠可

工部郎中張士遜可戶部郎中直昭文館充壽春郡王府官制

勑朕以愛子膺封建之禮愼選端士以輔導之俾其居處出入之際聞忠孝方正之言故朕久思其人未易輕授自非耆重孰副柬求以爾具官張某資惟淑均理尙淸簡糾彈憲府漕挽外臺端懿之風碩茂斯允以爾具官崔某業文甚雅守道不廻引籍諫垣勵精史局老成之徳慰薦良多是用簡自朕心命之王府第進左民之秩或兼上館之榮爾其祗荷寵章協宣懿效防諷禮誼以臻於道予有望於汝也可【案眞宗本紀大中祥符九年正月壬申以張士遜崔遵度爲壽春郡王友故制詞有具官張某具官崔某之語乃制詞旣眀列二人而制題則舉張遺崔殊爲疏略又考遵度本傳眞宗祀汾陰之歳命爲左司諫七年降爲右正言逾歳復秩九年命與張士遜並爲王友攺戶部員外郎則知遵度之爲王友時以左司諫而加員外郎也但無別本可據姑仍其舊附記於此】起復云麾將軍解州刺史本州團練使郭崇仁可檢校工部尙書加食邑二百戶制

勑國家奉帝眞之徽稱展郊廟之盛容禔福緜區推恩有位具官某威英禦眾智勇出人學茂兵鈐識通民政而乂常參宻命久奉戎昭功著邊陲家傳勲戚其或入奉朝請分刺藩宣任團結之崇資奉防秋之重寄克宣懿力綽有休聲方霈純禧宜隆異數或增榮於視秩或加賦於爰田洎登馭貴之階並示疇庸之典各思況瘁以答寵靈可

起復云麾將軍解州刺史充本州團練使郭崇仁可落起復授金紫光祿大夫余依舊制

勑某彛鼎傳勲詩書稟訓早列通侯之貴遽銜陟屺之哀爰及外除宜加茂寵俾進階於三品仍視秩於六官益隆團結之榮更勵夙宵之節可

給事中錢惟演可工部侍郎制

勑國家脽壌均恩積年滋久羣吏大校鮮有陟眀眷惟邇臣宜用加寵具官某丰規暎古雅望冠時盡瘁夙宵克宣於幹力周旋淸要咸服於懿文況其世有大勲紀在王府顧久居於瑣闥宜擢貳於冬卿欽踐厥官以副朕意可

翰林學士給事中知制誥陳彭年可工部侍郎余依舊制

勑朕以頌次先猷總裁大典誕播無彊之美實資命世之才式慶成書宜加茂寵具官某淸徽暎世景行服人閒練典章周旋要近辧禮樂升降之數惇訓辭深厚之防眀識逺猷藹於時望而自鋪觀注記防繹信書約五始之舊文宣兩朝之鴻烈時乃之力朕甚嘉之宜擢貳於冬卿用增榮於禁省服玆休命更竭乃誠可

翰林學士工部侍郎知制誥晁迥可刑部侍郎余依舊制

勑國家頌次祖宗之典允資碩茂之才旣防繹以成書實精研之備至宜推異渥式奨名儒具官某局致淵通資气淳素韞深厚之學藻潤於訓詞惇棲約之風靜一於流競表儀羣士茂聳眀姿而自總緝舊章編研史防歷年滋久宣力居多宜擢貳於秋卿俾增輝於內禁勉膺寵眷無怠欽承可

給事中參知政事張知白可工部侍郎加食邑五百戶食實封貳百戶制

勑國家奉天尊道茂集於多儀論徳第功誕均於純錫眷惟良弼宜聳朝榮具官某宇韻中深志尙棲約總生人之嘉秀蹈先哲之髙衢內閣陞華竭誠而備問外臺執憲正色以在公簡自朕心俾參柄用淸機足以照理奧學足以詢謀一徳惟新九功咸序而自薦靈辰之實號奉眞祖之丕稱登徽諡於太宮報繁禧於陽位講求故實贊相盛容陟降無違聲名允穆時乃之力朕甚賴之特擢貳於六卿用加崇於四近仍增食賦並示徽章噫隆器大名務從於褒異宻謀潛慮實佇於將眀勉罄逺圗共熈至治可

樞宻副使禮部侍郎晏殊可刑部侍郎餘如故制

勑內樞之重宻命是資允賴忠賢參綜兵要眷惟勲舊宜峻等威具官某道藝該眀資性方格自懷名教之樂淡於榮進之塗簡自先朝列於儲宷輔朕初載克暢於大猷登汝近司愈昭於懿徳宜進天臺之秩用增機軸之崇更佇訏謨啟廸予志可

起居舍人知制誥判昭文館盛度可工部郎中余依舊制

勑國家均慶頌祗之宮多歷年所大校羣吏之治咸敍其勞在於侍臣宜有殊寵以爾具官某周才敏用奧學雄文演潤之詞日彰深厚之美銓衡之任時推平允之材久次近班彌昭令望宜正名於郎位俾增美於掖垣更務誠眀副玆甄奨可

刑部員外郎知制誥新知揚州王隨可工部郎中余依舊制

勑某朕魏睢覃慶多歷歳年中外庶官已從考陟左右近職宜有褒優以爾早列綸闈出司畱籥能以寛政恵玆蒸人方別寄於藩條宜特隆於郎選佇聞治迹以稱朕懷可

翰林學士主客郎中知制誥王曽可兵部郎中余依舊制

勑均慶隆脽歳時滋久陟眀羣吏甄奨居多眷惟淸近之臣宜茂褒優之典具官某韻宇宏逺資气淑均潔已無瑕早勵懷霜之志當官有守克彰匪石之心自振藻於禁林實飛英於儁域年華屢攺時譽彌芳宜進秩於中臺俾增輝於內省佩服優寵更務夙宵可

職方員外郎閻仲卿可屯田郎中知耀州制

勑某資性矜嚴當官盡瘁洊更事任屢易歳時將涖近藩對於便坐俾正握蘭之秩用增分虎之榮善愛吾民以答殊寵可

刑部郎中充龍圗閣待制查道可右司郎中余依舊制

勑朕自祗薦坤靈洊歷年所考陟載行於庶位甄陞宜厚於邇辰具官某性本溫良識惟淸逹回翔近署克遵愼宻之規典掌攸司允著公勤之績蔚有詞藻頌其聲眀久稽茂恩未副朝論特進中臺之秩式增內閣之榮更勵誠眀表予眷待可

三司鹽鐵副使刑部員外郎段瞱可吏部員外郎餘如故制

勑國家覃慶汾脽於玆六稔庶官大校咸用陟眀繁劇宣勞特宜防寵具官某等操履端肅器局淹通貳乃計臣度玆邦賦籠山澤之利公家之用咸充積歳月之勤鉤考之文未至用特進於賞典俾俯勸於能臣祗荷寵章更思況瘁可

王旦弟度支員外郎判國子監旭可尙書司封員外郎余依舊制

勑某上帝降賚予良弼交修封祀之典宣臻揖讓之治佑我鴻業格於皇穹哀哉云亡追悼何已眷乃同气素有令名避金穀之要司總膠庠之學館賞延之寵宜異於常勉繼前修式光華緒可

屯田員外郎同判定州張檝可都官員外郎餘如故制

勑某朕以郡縣之治責在庶官三年有成急於加賞故有就進爵秩以勸勤勞者也以爾業文中選厲節首公闗決郡條熟習吏事有司防課善最居多建禮增榮命數滋重勉思幹裕以答寵靈可

屯田員外郎監荊南鹽麯商稅務陳易從可都官員外郎餘如故制

勑某等有虞氏之制三載考績黜陟幽眀朕舉而行之以勸臣下以爾等服勤官次各有吏能校課最於攸司上閥閱於宰府宜進文昌之秩或升中禦之丞各荷寵靈更圗來效可

新差荊湖北路提防刑獄太常博士江嗣宗可屯田員外郎余依舊制

勑勞臣不進材臣不勸故朕宣眀考績甄序流品以爾具官某等服勤官次引籍朝閨綽有政能多歷年所爰觀陟狀用錫寵章司輿建曹墾田列職臺郎之選於是爲優勉竭乃誠無忝休命可

太常博士知廣徳軍陳覃可屯田員外郎余依舊制

勑某等古者以尙書郎主屯田積谷之事以充經用國家頗重其選未易授人今爾等辭藝該眀吏事周敏任勞可紀防課居多以升厥官更佇來效可

太常博士知眉州劉忠正可屯田員外郎余依舊制

勑某等漢魏以尙書郎主墾田虞衡之事分曹建禮職亦甚重以爾等淸潔秉志勤勞首公或守郡坤維或詳刑嶺表皆以吏課列於有司考覈以聞陟眀斯在第陞華序用勸朝倫欽踐厥官更思況瘁可

太常博士充祕閣校理韓羲可祠部員外郎餘如故太常博士胡淳可屯田員外郎制

勑文昌政化之本臺郎要近之官儻非時材曷稱朝選以爾韓某藝文深厚躬博雅之姿胡某吏理精詳懷淸白之操並處曲臺之秩或參祕館之榮第課當遷賞勞斯在宜分曹於建禮俾應宿於太微勉勵淸修無忝朕命可

國子博士侯自成可虞部員外郎制

勑某奧學名家周才幹裕洊更事任克著勤勞宜自成均俾參郎選分曹建禮實總虞衡足謂美遷勉思盡瘁可

太常博士朱頔可屯田員外郎制

勑某懿文中選慶冑承芳竭志臨民薦章交上勤心釐務美課居多考績攸司引對便坐簡自朕意俾圗爾勞或超踐於天臺或第陞於棘路各欽異渥共勵乃誠可

太常博士盧宗可屯田員外郎制

勑太微積星蔚爲郎位選授之際所宜得人以爾某早業懿文世蹈方谷曲臺引籍列郡班春奏最居多考課斯允是用擢之省局實掌公田欽踐厥官無忝休命可比部員外郎通判泉州徐仲翔可駕部員外郎制

勑汝承榮閨籍通守泉山奏課攸司備觀於幹力疇勞省局宜進於望曹善撫逺民以稱朕意可

監察禦史知陜州軍府事李階可殿中侍禦史余依舊制

勑某分陜奧區介於司雍控引川陸蕃輔京師共治之臣甚難其選苟得良牧何吝寵章以爾文藝優深識度宏逺頻繁事任淹歷歳時潔已臨人在公正色滑鄭之治民甚便之宜進榮資俾臨劇郡必有嘉效以稱朕知可

前侍禦史呂言並可舊官制

勑某等早通閨籍遽執親防欲報之哀固云防極免懷之制蓋亦難逾宜及外除還其舊秩更思移孝以永揚名可

祕書省著作佐郎鄭隨可祕書丞制

勑某中祕屬丞右文淸選以爾早登榮級屢奉官箴有司疇勞便殿引對授以斯職實踐朝閨尢爲異恩勉圗來效可

光祿寺丞朱正辭可祕書省著作佐郎制

勑某著作之局頌次信書妙簡淸材以佐郎選惟爾先正頃在禁林奉身自髙朕甚嘉賞果有令嗣克紹淸聲飾吏以文首公爲操當其考績是用陟眀往踐厥官勉圗來效可

前泰州軍事判官試大理評事趙定可祕書省著作佐郎制

勑某茂蘊時材勤宣幹力歷年滋久奏最居多引籍蕓扃陞華月寺第勞而授無怠欽承可

前興州軍事推官桑衍可祕書省著作佐郎制

勑某著作之廷昔爲史局佐其郎選必簡賢勞今某早擢科名當參幕畫勤勞匪懈稱薦居多宜有甄陞以勸淸愼可

前保慶軍節度推官趙應言可祕書省著作佐郎制

勑某朕博選羣材並建眾職有善可賞未甞遺之以爾榮名詞科從事戎幕當官有守潔已無瑕擢自羣倫必有招勸中祕之屬選授甚淸更勵乃誠以答休寵可故司空致仕贈尙書令追封韓國公李昉孫男昭邈等可試祕書省校書郎制

勑某在昔乃祖克享隆名良規未攺於正司茂烈尙藏於盟府屬均鴻慶宜齒後昆勉膺試吏之榮無息亢宗之志可

祕書省校書郎制【原本闕除授人姓名】

勑某防名桂籍試吏蕓扃求歸養於蘭陔已屢遷於圭籥覽守臣之列奏知爾父之有瘳俾再踐於初筵仍就趨於近郡用旌孝則以佇忠規可

內殿承制閤門祗吳元慶可供備庫副使制

勑某軒墀之列諸使爲優推選賢能以貳其職以爾生於鼎族早佩官箴歳月屢遷勤勞匪懈宜有加賞俾預近班祗荷寵靈勉思況瘁可

南作坊副使錢守吉可供備庫使制

勑內外諸司分置使領軒陛之右秩甚優殊以爾某局致淵通儀範端肅服勤官次屢易歳時況其世有茂勲書在盟府宜推恩典俾正職名勉罄乃誠更圗來效可中允知榮州公孫儀可太常丞余依舊制

勑某等竭慮首公勤心幹裕有司較其課最宰府詳其閥閱名在賞格朝命是行或引籍曲臺或發辰中禦各欽茂渥更勵乃誠可

殿中丞新差通判石州和郁可太常博士余依舊制

勑某等引籍朝閨服勤官次考其課最時用陟明或命秩於曲臺或陞華於中禦各膺茂典更勵乃誠可殿中丞知開封府司事參軍楊佶可太常博士余依舊制

勑某朕並建眾職分乂中區念勤簡勞惟恐不及以爾懿文中選亮節首公識度淸和操履方雅考其厎績合預陟明曲臺禮官舉以授爾噫天府浩穰牒訴倥傯糾繩之重爾方居之勉宣令猷以答殊奨可

前太常博士任中行可太常博士散官制

勑某懿文中選幹力首公擢倅浩穰徧防肯綮方展投虛之刄遽貽借藳之愆屬玆均禧特從牽復勉圗況瘁以答朝榮可

殿中丞通判河南府王正倫可太常博士制

勑具官等虞舜陟眀之典成周鉤考之法朕總而行之以辧羣治爾等懿文中選茂學承家咸奉官箴並成吏課宜有甄賞式勸勤勞訓禮曲臺詳刑棘路各欽異渥共勵乃誠可

太常寺奉禮郎任同可舊官服闋制

勑具官執防之禮式及外除掌禮之司所宜復序恪居乃職無怠資忠可

文莊集卷一

欽定四庫全書

文莊集卷二

宋夏竦撰制

衛尉寺丞趙鼎可依前尉寺丞兼宗正寺主簿制

勑某國家率陶唐先親之典右宗周宮正之任妙選同姓以備屬僚以爾早著吏能克勤官守俾兼勾稽之闕更觀夙夜之勤可

故守太尉尙書令王旦男大理評事雍可光祿寺丞制【案王旦傳旦薨後錄其子弟侄外孫門客常從授官者十數人此制云矧保家之令嗣洎猶子之惟親卽傳所云錄子侄事題中舉子遺侄當有脫漏】

勑某等朕得良相登翊大猷擢士以公處身以約四近之位萬方是毗國之彛章嵗有勲防每自謙抑罕欲奏言及此云亡深用傷悼矧保家之令嗣洎猶子之惟親咸有懿文並承淸徳宜推延世之賞式彰有後之榮各務進修承玆閥閱可

將作監丞知大寧監張師顏可大理寺丞余依舊制

勑某襲慶徳門官繕監周旋事任緜歷嵗時考績有聞賞勞斯在參丞棘路更厲乃誠可

前衢州軍事推官範謂可大理寺丞制

勑範謂爾久列初筵克陳婉畫薦章交上考績攸同棘路屬丞疇榮而授更思況瘁以答殊榮可

前京兆府觀察推官冉宗元可大理寺丞制

勑某朕每臨便坐親對羣吏至於旰昃以觀其能汝早列賔筵克明政事宜從簡擢以懋勤勞往丞理官勉副殊奬可

大理評事祕書校理通判渭州王夷簡可大理寺丞余依舊制

勑某隴阪故區西陲要郡汝闗掌其政幹力有聞考秩將終邊臣奉請俾加榮於棘路仍典校於祕文式遂借畱更觀來效可

前權知單州團練推官防公事沈澤秀州錄事參軍鄭知白並可大理寺丞制

勑國家克謹銓筦澄鑑品流妙擇時材分綜羣務以爾具官鄭某監司慰薦綽有政能具官沈某閥閱具存訖無痕累簡自朕意俾圗爾勞往丞理官無替厥命可太常寺奉禮郎監濵州鹽酒稅務陳崇徳可大理評事余依舊制

勑某等素擅藝文早籍勲防並登仕路各著吏能勤勞有成考較惟允第加寵擢用示陟明勉稱厥官以永休譽可

太常寺奉禮郎裴徳輿可大理評事制

勑某早承華緒式奉多儀爰考踐揚頗彰勞效宜特陞於棘路俾共讞於丹書勉荷寵章無忘祗愼可

太常寺太祝董仲容可大理評事制

勑某承榮華緒效職曲臺勤勞在公考課斯允宜備理官之屬共詳丹筆之文更務矜修以永休寵可

殿中丞熊自成可國子博士制

勑某等朕懋建庶官分乂九域簡其勤勞急於勸賞孜孜旰食甚於臣下之求爵秩也以爾等屬言治經各中科級當官釐務並有能稱建禮遷曹上庠引籍陟明之典於是爲優勉罄乃誠以副淸選可

知饒州樂平縣楊簡除國子博士制

勑朕方崇長學校所以加惠諸生甚渥也則聮教事其間宜得名士爾簡蚤有賢譽不求聞達徒勞縣章益務持養是以不俟滿嵗俾長冑子豈惟諸生又以爲善類勸也可

諸王宮教授兼國子監說書制

勑某朕躬訓宗枝幼皆向學思得儒者受之以經以爾備職均庠勵精誦特陞榮於祝史俾善誘於縑緗宜竭乃誠以答休命可

新除祕書少監致仕胡旦男叔彩可試將作監主簿制

勅某乃父材名甚茂疾疹久嬰爰列奏封懇辭榮寵方遂奉身之請特丰延世之恩試吏起家爾當自勉可太府卿權西京畱守禦史臺裴莊孫男令孫可將仕郎試將作監主簿制

勅某爾父官重月卿任分烏府適屬均恩之際亟陳詒厥之誠宜升試吏之榮俾遂起家之志愼初之訓爾其念之可

河東轉運副使太常博士王平弟弁可將作監主簿制

勑某爾兄往臨大鹵實掌飛芻爰拜露章具陳友愛宜錫起家之命俾參試吏之榮當愼厥初以永休寵可故兵部郎中知應天府兼南京畱守司王朂男太廟齋郎晦可將作監主簿制

勅具官某汝父挺生徳門艾服王政近付畱籥往釐南都遽玆淪亡深用嗟悼特宜延賞式燕後昆勉勵厥修以隆華緒可

故光祿卿沈繼宗次男試將作監主簿惟恭可守將作監主簿制

勅某世濟徳芬間借勲防久參試吏方屬均恩俾正職名更思兢愼可

堂後官主客員外郎提防五房公事劉明恕可朝請大夫加輕車都尉制

勅國家奉天尊祖祼鬯升禋繼畢盛容誕均繁祉眷玆碩望宜霈渥恩具官某器度淸和志尙衝粹博通儒訓詳練明經而自率職相庭兼榮郎位總轄尢重奉號令以無違勤舊有聞歷嵗時而滋久矧在卜郊之始務嚴置蕝之儀書詔尢多禮文爲盛爾並提綱領無爽規程時乃之功深用嘉賞貴勲榮級並示褒優勉罄乃誠永荷休寵可

堂後官大理寺丞張仁惠等可加輕車都尉制

勅某等國家薦寶號於帝眞集上儀於郊廟誕推異渥式奨能臣以爾等淸愼修身端和毓性該通庶務閒練舊章自恭事於槐庭常服勤於芝檢詳明率職盡瘁首公屬玆均慶之辰並進書勲之籍荷玆奬飾更厲乃誠可

刑部員外郎兼侍禦史知雜事吳夷簡可朝奉郎加上輕車都尉制

勅國家薦靈宸之寶號奉眞祖之鴻名登徽諡於太宮報繁禧於陽位休嘉總至慶賜方行況在能臣特隆異數具官某儀範淸肅性尙淑均昭暎世之丰規萃髙門之積佑周旋徽序祗愼官箴慰薦之章交於公府敏學之譽溢於朝閨俾雜治於憲臺實勤宣於令望侍祠之際率職玆恭宜進階資仍遷勲級勉修懿徳以稱朝榮可

樞宻直學士河北都轉運使工部侍郎李士衡可中大夫上輕車都尉制

勅國家薦號宻都欽柴泰畤神歡洽茂大慶方行乃眷近臣特隆異數具官李士衡秉節髙亮資气淑均徳茂芝蘭志懷霜雪竭心披藝奧賾以研幾正色首公雍容而幹事而自樞庭入直起部升華朔野而南榮河以北委之漕事克有風聲經用羨饒庶吏淸肅方均靈浸並錫徽章勉罄乃誠以答朝奬可

右千牛衛大將軍致仕蔣文肅可加食邑制

勅某國家奉天尊祖祼鬯升禋誕霈鴻禧周於有位以爾等資性沈毅茂略淵深祗愼官箴頻繁事任而能覽止足之分惇避讓之風致政公朝升榮近衛屬此均禧之始宜推加賦之恩荷此寵靈勉自頥養可

大理評事楊俅可衛尉丞制

勅某早階仕路各奉官常考績攸司勤勞可紀升榮卿寺祿秩爲優更務首公以答明賞可

大理評事唐均可衛尉寺丞餘如故制

勅具官某等夙承勲緒久踐仕塗吏課有成朝賞斯舉震維引借實擬於上臺環衛陞榮最親於中禁勉服休寵無怠厥官可

利州路轉運使工部郎中呂言可刑部郎中餘如故殿中丞同判鄧州朱正基殿中丞知華州華陰縣事楊政化並可國子博士餘如故太子中捨知越州余姚縣事韋覺可殿中丞餘如故制

勅國家引一代之材布四方之政省錄勤吏日簡朕懷以爾某等性蹈謙雍治中寛猛往監司於郡國或撫養於黎蒸咸能首公克底成績建禮司刑之重東庠講學之榮洎中禦之屬丞皆上臺之淸舉第勞而授惟政是繄無替厥官以忝予命可

都官郎中知邢州嚴穎可職方郎中餘如故荊湖南路轉運使職方員外郎康孝基可祠部郎中餘如故太常丞同判福州王瀆可太常博士餘如故太子中捨知鄆州平陰縣事陳保和可殿中丞餘如故制

勅國家尊右文治重愛生民以臺省之要官釐郡國之眾務疾非甄善惟恐後焉以爾具官某等心識甚明材用尢備考其官閥各有事功宜舉成科並增顯秩爾其除煩就約徇公滅私免繼前修無替朕命可

祠部郎中知宣州江嗣宗可度支郎中餘如故屯田郎中知臨江軍熊同文可都官郎中餘如故太常博士知嶽州張稹可屯田員外郎餘如故國子博士知榮州趙諭可虞部員外郎餘如故殿中丞知富順監朱良治可國子博士餘如故太子中捨同判眉州文可觀可殿中丞餘如故制

勅郡國朝廷之屏翰牧守生民之父母教化所自選授惟艱勞之不圗吏將安勸以爾具官某等踐履方格文札詳明或處千里之師或貳諸侯之治爰考官閥率如風謡宜卽所居第進榮秩夫淸約可以行已寛厚可以安人勉逮前良無替朕命可

金部郎中知洛州李文著可司勲郎中餘如故太常博士同判蘇州李意可屯田員外郎餘如故殿中丞同判汾州馬張可太常博士餘如故殿中丞同判鼎州甄化基可國子博士餘如故太子洗馬知汝州襄城縣事乘允恭可殿中丞餘如故制

勅朕懋建郡吏分幹中區賞以及勞爵以序徳以爾等矩度修絜文理精詳考閥閱之積勤訖更痕殿量功次而差授並用甄陞勉圗後勲以永終譽可

唐南東路轉運使司封員外郎李適可工部郎中職方員外郎知鄂州髙愼交可屯田郎中祕書丞知嶽州臨湘縣事張惟諤可太常博士祕書丞知洪州丰城縣事孟虛舟可太常博士太子中捨知信州上饒縣事賈守文可殿中丞太子中捨同判信州張同文可殿中丞殿中丞知白州劉宗諒可國子博士大理寺丞知宣州宣城縣事查慶之可太子中捨衛尉寺丞知湖州烏程縣事方仲弓可大理寺丞制

勅國家惇厚治本重惜生民以臺省要官長州縣眾職復柬良儁式備監司勤之可圗寵爾殊等具官某等志尙淸約事任頗繁往幹漕挽之權或分守宰之寄風謡載舉善最有聞並書厥勞第增乃秩勉遵寛大之詔稱玆褒異之恩思齊古人以永休譽可

殿中丞田慶余譚雍並可國子博士太子中捨畢從善可殿中丞太常博士同判揚州吳待問可屯田員外郎餘如故太子中捨知汾州平遙縣事李永世可殿中丞餘如故衛尉寺丞知淄州淄川縣事李庭堅衛尉寺丞監溫州前倉鎭茶鹽酒稅務向約並可大理寺丞餘如故制

勅以祿詔爵以徳懋官順考舊章無尙於此以爾具官某等政體勤曉風行防淸宜錄乃勲逓增爾秩式旌課最昭勸官師服此朝榮更當自竭可

屯田員外郎同判池州蕭玠可都官員外郎餘如故虞部員外郎知蔡州張用可比部員外郎餘如故虞部員外郎知慈州劉餘慶可比部員外郎餘如故殿中丞同判鎭戎軍田士亨可國子博士制

勅國家順天制官敷求民瘼量能授爵崇屬時材具官某等吏事修明風迹沈厚允懷淸約之節不持刻敝之文及此第勞所宜差賞勉圗堪副無忝朕恩可

國子博士知資州髙繪可虞部員外郎餘如故太子中捨知福州吉田縣事沈亢可殿中丞餘如故制

勅具官某等庸蜀奧區甌閩劇縣往釐民政各奉官箴宜升建禮之曹式丞中禦之府或旌美課以勸庶工可祕書丞同判延州劉訥可太常博士餘如故太子中捨知揚州天長縣事徐善寶可殿中丞餘如故殿中丞楚繼芳可國子博士權禦史臺推直官殿中丞戴融可太常博士餘如故著作佐郎充北宅諸院教授王式可祕書丞餘如故制

勅具官某等或詳曉政經或兼該學術服勤官次第課可嘉進秩朝閨寵章斯允更圗來效以答茂恩可殿中丞同判單州竇處約可國子博士餘如故太子中捨同判夔州李惟寅可殿中丞餘如故制

勅具官某早引閨籍往貳郡條議法尙寛持心近厚特書課第並進官榮善撫蒸人以稱朕意可

殿中丞新差同判鄂州令狐頌可國子博士餘如故太子中捨新差通判灃州魏瓘可殿中丞餘如故制

敕武昌江漢之衝灃陽邊要之重今得閨彥往貳郡廷宜簡前勞以勸來效具官令狐頌博文好古踐履方廉具官魏瓘飾吏首公志尙淸約並有名迹洽於風謡東庠儒雅之遷中禦丞佐之選各欽厥職式副朝榮可殿中丞知河南府王屋縣事呂荀可國子博士餘如故太子中捨知靑州千乘縣事郭長吉可殿中丞餘如故制

敕具官某等或引籍朝閨或飛榮儲寀出爲宰字善撫黎蒸防課當遷推恩頗厚勉懷淸約無忝甄陞可李遵可洮州刺史充保順軍節度使制

敕臨洮奧區河湟近服久被朝化屏玆西陲乃眷忠臣俾分邦寄以爾某直方毓性英勇冠人傾金石之心仰尊於王略勵雪霜之節屢效於忠規是用簡自朕懷擢居戎閫槐庭視秩賜八柱之貴勲茅土防封峻三品之榮寵兼官憲府頒賦爰田便繁渥恩度越倫等罄竭誠信保寧塞垣勉守令名副玆旌賞可

侍衛親軍馬軍都虞侯桂州管內觀察使桂州刺史郝榮可荊州刺史充安國軍節度觀察畱後加食邑五百戶食實封二百戶制

敕節制兵戎廉察藩翰並司畱務允謂隆恩以爾具官某早著事功久司兵要威名克著功次當遷宜靡限於彛章俾特陞於顯秩更宣忠力以副朝榮可

三司戶部副使禮部郎中李及可吏部郎中充淮南轉運使制

敕貨食之府條政實繁久貳厥官宜有加寵以爾某等雅尙衝邃茂學兼該各以時材稱玆劇職勤勞斯久甄序宜優俾超踐於臺郎仍分總於漕事勉思竭慮以答異恩可

轉運使並加階勲制

敇國家薦有帝之號奉尊祖之名絜祼玉於太宮展欽祡於陽位誕均純賜以寵能官以爾具官某等性尙平夷器能秀峙或振纓學館茂發於懿文或引籍朝閨勤宣於幹力而自總司漕職恪守官箴愼罰以寛能體好生之徳籠材有道曽無刻下之煩慶賜方行階勲第進無忘刺舉以答寵甄可

右諫議大夫分司西京宋惟干等可中大夫進封開國伯加食邑制

敕國家薦號帝眞展宷郊廟眷惟有位咸霈鴻恩具官某等亮節淸規懿文茂學或早遊淸貫秩亞於地官或屢展幹才任隆於諫省或正握蘭之秩或居象月之崇或分務於西都或奉身於私第皆著老成之徳允昭靜一之風屬此均禧所宜防寵增勞勲品益賦圭田曁加馭貴之階並示優賢之典欽玆朝命更勵乃誠可故知古州向光瑨男守玢可銀靑光祿大夫國子祭酒兼監察禦史武騎尉知古州軍州事制

敕某汝世荷朝榮夙懷忠節特允邊臣之請俾分列郡之權寵數有加國章斯重益輸丹欵以答隆恩可殿中丞李周士可太常博士通判秦州軍州事余依舊制

敕某官某朕申命攸司鉤考羣治賞之小大必及於榮以爾淸白承家儒雅飾吏歷年滋久奏最居多奉常禮官漢唐重選以旌汝效足表異恩可

祕書丞張愼言可太常博士知房州制

敕某房陵舊區其地巖險授之以政尢在得人以爾學古效官懿文節政屢更年籥克守官箴善最居多考校惟允宜隆朝序俾奉藩條噫急吏緩民所至皆治正心潔已不令而從蚩蚩之氓皆朕赤子善加愛育無忝朝榮可

靑州司馬於祐之可靑州長史制

敕某等早預官榮式貽公憲屬玆寛宥咸與惟新勉膺遷予之恩更勵省循之志可

鈞容直制撰應奉文字孫渥可將仕郎守衛州參軍依舊祗應制

敕某環衛之師實有武樂汝早爲其屬造彼優辭頗積嵗時未預官牒爰加散掾以賞厥勞更務竭心庸資獻曲可

懷州武陟縣尉張知至可光祿寺丞監西京洛河抽竹木務制

敕某朕得良弼參秉大鈞宻議贊於帝謨淸徳溢於民聴殊倫之寵予何吝焉宜從一尉之資擢預九卿之屬仍移近任用表異恩可

隴州團練使知雄州髙繼勲可連州防禦使捧日天武四廂都指揮使知瀛州軍州事及管內勸農使充髙陽闗駐泊兵馬鈐轄制

敕三軍之重四貉是威妙柬忠勤總司管府以爾具官某頻繁事任詳練邊機武節方嚴兵謀沈宻宜正防秋之任俾司扈蹕之師更務訓齊稱玆選授可

澧州進士王宥孚可守本州助教制

敕某刻心文史勵節邱樊積有嵗時達於聞聴宜遂起家之望用惇養素之風祗事郡廷無忝朝命可

唐晉國公裴度五代孫坦可鄭州助教制

敕某在昔乃祖實相有唐殱厥凶渠盡力王室嵗月滋久功名愈髙朕歷選忠良想見風采爰訪樞近得其後昆特霈朝恩以勸來者可

河陽中州習學究朱允修可將仕郎守孟州教制

敕某等或學校諸生或鄕閭著姓能散私廩賑彼饑民以財發身亦可嘉也具有賞典今舉而行各荷寵榮無忘兢畏可

天雄軍習三傳王範可大名府文學制

敕某汝占籍侯藩潛心經業能以私廩佐於公家賑爾鄕民濟其艱食宜升郡塾以奬能誠更務矜修以永休寵可

故保平軍節度使同中書門下平章事駙馬都尉魏咸信可贈中書令制

敕國家褒崇宻戚傷悼茂功中鉉聨榮久參於眷倚西臺正位早極於追旌具官某文武兼資箕裘濟美受勲防於懷袵稟命略於庭闈博通禮樂之原周知教化之本而自降嬪魯館推轂漢壇出總藩條入陪鼎席勤王之業紀在太常體國之忠書於甲令方全饗用之福遽興慗遺之哀特加右相之崇用極惟親之贈英魂不昧尙服寵靈可

故守司空兼門下侍郎平章事王欽若可贈太師中書令制

敕國有元老遂階成勲天乎難諶曽不慗遺特稽殊等之禮用章虧體之哀故具官某峻極降神生民總秀逮事先帝久服大僚勒封岱宗偃僕師節輔致鴻業格於皇穹肆予衝人靈承景命實賴盡防之力紹隆累盛之基及玆云亡深用哀悼尙父維師之重周官內史之崇並刻宻章以付幽穸死且不朽永賁忠魂可

故贈侍中楚昭輔贈中書令制

敕朕昨者薦玉眞區觀風近甸眷興王之舊壤懷佐命之勲臣存則懋延賞之恩沒則峻追榮之典具官某端介自守沈鷙有謀早事先朝罄輸亮節嘗總司夫樞務實備竭於忠防屬玆均慶之辰宜霈漏泉之澤西臺重地右相崇資允極哀榮永昭幽穸可

甘州外甥回紇汗王伊嚕格勒可特進懷寧順化汗王制

敇王者孝治萬方蓋重展親之典恩加羣後務昭崇徳之防矧在吾甥久綏逺略特舉褒優之命用伸眷倚之懷具官某茂烈傳家英威服眾智慮深邃詳練於武經志行直方克惇於臣節而自撫臨西夏屏翰中原允彰保塞之勲特茂勤王之業仍逺修於職貢是愈見於忠誠實簡朕心特隆朝奨進褒功之懿號兼馭貴之殊榮夐越等威用旌忠毅噫山河誓寵朕務在於推恩金石盟心爾無忘於報國終始一志以保令名可

西蕃首領帕克巴可銀靑光祿大夫檢校國子祭酒兼監察禦史武騎尉充本族軍主制

勅某性稟忠純志懷剛果來歸徳化達朕聽聞宜霈殊恩以竢忠效可

文莊集卷二

欽定四庫全書

文莊集卷三

宋夏竦撰

制

李氏可才人制

勅某謙祗率禮端懿傳芳自恪奉於宸闈實洊更於歲籥久播柔嘉之譽宜推甄奬之恩俾陞嬪侍之榮用勸肅恭之徳欽玆寵渥更勵夙宵可

保大軍節度使同中書門下平章事錢惟演妻淸河郡夫人張氏可追封郇國夫人制

勅良佐奮庸極文武之隆器小君啟國顯山河之盛儀非疇大功孰預玆典具官某妻方江起詠照史知言珩璜節於步容蘋藻恭於祭制生彼勲緒儷予柄臣斗極樞機嘗對宣於宻命文昌將相實並應於列躔是增石窌之封益表鵲巢之徳永宜象服以稱徽章可

故信都郡王徳彞妻東平郡夫人劉氏可追封蕭國夫人制

勅國家追寵茂親巳防於顯爵襃崇內饋特舉於徽章式推漏壌之恩用正從夫之典具官某妻某氏祕儀景冑作合懿藩奉蘋藻之多儀體山河之盛徳披圗問禮觀史求箴雞鳴宣輔佐之勤鵲巢懷均壹之美降年不永遺範傳芳宜開大國之封俾極小君之貴告於玆穸尙此寵靈可

樞密副使工部侍郎任中正母萬年縣太君劉氏可進封太原郡太夫人制

勅朕詢求碩徳參總樞衡庻政實繁方深於倚賴母儀尢重宜示於褒崇以爾具官母氏端肅成規雍和毓性擇鄰以處著慈訓而有方鳴玉而朝率禮經而無怠誕生間傑副朕疇咨宜開列郡之封用正小君之位有家之慶無尙於玆可

贈鎭南軍節度使王中正妻吳興郡君施氏可特進封渤海郡夫人制

勅追旌懿徳已隆兮閫之恩眷乃中闈宜正從夫之典具官王某妻某氏柔儀祗肅士族輝華動遵鳴佩之音不失采蘩之職訓內則之禮表式於外姻鑑雞鳴之詩儆戒於君子成其髙尙之節享玆存沒之榮方銜卹於帷堂特防封於列郡欽膺徽序無怠乃誠可

侍衛親軍馬軍副指揮使保順軍節度使彭睿妻滎陽郡君鄭氏可進封彭城郡夫人制

勅齋壇進律方增虎旅之權石窌防榮宜表鵲巢之徳具官某妻珩璜節步詩史照言作儷寶臣總司彀騎文昌著象甲令書忠實開大郡之封用示小君之號勉修閫則以稱徽章可

樞宻副使禮部侍郎晏殊妻江夏郡君孟氏可進封鉅鹿郡夫人制

勅洪惟有帝夢賚忠賢式登用於近司宜寵褒於內饋具官某妻保阿承訓圖史照言法容潤於山河體柔潔於蘋藻儷予良弼翊我大猷近入奉於中參已載頒於象服宜舉從夫之典更開列郡之榮勉荷寵章稱玆徽序可

左諫議大夫參知政事王曾妻江夏郡君李氏可進封隴西郡夫人制

勅朕詢求人望參掌國鈞垂拱無爲方倚成於萬務疏封示寵宜特異於中閨具官某妻某氏婉嫕流芳柔嘉毓性奉蘋繁之職務極於齊莊照圗史之規動遵於法度儷我良弼茂此嬪風屬玆任徳之辰宜舉從夫之典小君進號近郡防榮更肅柔儀副玆異渥可

給事參知政事張知白妻太原郡君王氏可進封瑯邪郡夫人制

勅朕大庇懷生勤求至治爰得良弼方贊於近司乃眷中閨宜隆於徽序以爾具官某妻某氏謙祗率禮懿淑傳芳稟嘉慶於華宗茂嬪風於鼎族克謹采蘩之職不忘照史之規配我名臣貳此柄用夙夜儆戒諒增內助之勞湯沐防封宜進小君之號更思輔佐以答恩榮可刑部侍郎參知政事陳彭年妻南陽郡君樊氏可進封南陽郡夫人制

勅朕穆卜忠賢協宣政治鴻鈞播物方佇於嘉猷石窌疏榮宜隆於內饋以爾某官某妻某氏承徽令族觀戒女圖動止有嚴不變珩璜之節肅雍成裕克恭蘋藻之儀儷我良臣成玆懿範宜正小君之位實開列郡之封更率謙祗副玆寵飾可

侍衛親軍步軍副指揮使建武軍節度使夏守贇妻進封郡夫人制【郡名原缺】

勅維彼元戎式建靈防之節眷玆內饋宜增石之封具官某妻鐘鼎傳家山河著徳采蘩率職佩玉節音作儷將臣載司禁旅是舉從夫之典特疏列郡之榮欽奉寵靈以稱徽序可

河北都轉運使樞宻直學士工部侍郎李士衡妻安吉縣君雷氏可進封馮翊郡君制

勅國家事天尊祖並薦鴻名祼鬯欽柴繼成大慶方推恩於宻侍宜流寵於閨門具官某妻某氏率禮公宮奉嬪冠族采蘩承祭務極於齊莊觀史照言動遵於法度輔佐君子爲我良臣入直樞庭出司漕事忠規載罄時譽彌優屬方霈於純禧宜特褒於內饋左馮奧壌進啟郡封更蹈謙祗以膺徽寵可

侍衛親軍步軍副都指揮使建雄軍節度觀察畱後管勾步軍都指揮使公事彭睿妻北海郡君鄭氏可進封滎陽郡君制

勅禮成陽位澤浹緜區眷惟將帥之臣宜茂閨闈之寵以爾具官某妻某氏照言圖史率禮保阿承祭公宮時中於四徳作嬪茂族爲憲於六姻宜增列郡之封益表從夫之貴可

侍衛親軍馬軍副都指揮使彰徳軍節度觀察畱後管勾馬軍都指揮使公事楊崇勲亡母京兆郡太君王氏可特追封廣陵郡太君制

勑穆卜陽郊式展欽柴之報眷惟良帥方深濡露之思是用追榮俾昭遺範以爾具官某母照言圗史率禮保阿蹈蘋蘩柔潔之規懷山河容潤之徳生玆令嗣爲朕寶臣勇略冠於六師威聲震於四貉宜旌慈訓進啟邑封永賁前窀尙玆休寵可

侍衛親軍步軍副都指揮使建雄軍節度觀察畱後管勾步軍都指揮使公事彭睿亡母河間郡太君劉氏可特追封宣城郡太君制

勑薪槱盛節聿成饗帝之儀介冑純臣宜重顯親之典具官某母承榮鼎族率治公宮特生材賢爲朕心膂惇詩書而講藝比金石以輸忠宜進郡封式昭慈範隆恩不朽永賁重泉可

左騏驥使入內都知澄州刺史張景宗母追封瑯邪縣太君王氏可追封馮翊縣太君制

勅國家事天尊祖祼鬯欽柴鉅典交修繁禧均被眷惟近職時乃信臣實懷顧復之慈宜峻追旌之典具官某母某氏祕儀素裏垂範通門觀史照言旣族姻之爲憲斷機諭學果似續之其昌生此令人際予亨防當腹心之重委茂忠孝之純誠享斯列鼎之榮每極履霜之感鴻恩方霈遺範是褒進開大邑之封用極漏泉之寵貞防不昧尙服徽章可

誥

前泰寜軍節度副使成昂可太府少卿致仕誥

勅某方州庻務重煩耆年朝命特行則有貳軍之授引年請老則有致政之榮爾適被寵恩遂陳奏列從人之欲朕何吝焉俾貳春卿甚優常等荷玆渥縟勉自養頥可

尙書祠部郎中胡旦可銀靑光祿大夫行祕書少監致仕誥

勅國家大庇中區實右文治思皇多士粉澤時政況夫披蓺該洽屬言典要之臣故當寵異而優假之以爾具官某學必傅經文皆約史早冠羣彥聲華籍甚爰在西掖詔令敏贍久次於外朕常念之而疾疹所嬰封奏來上辭語懇激覽之依然特遷三品之階仍副中祕之任服此榮寵勉自養頥可

東染院副使李繼源可左領軍衛將軍致仕誥

勅李繼源自列軒墀屢更事任載觀封奏懇敍髙年特遷環衛之資俾遂奉身之請服此榮寵勉自養頥可演州團練使右領軍衛大將軍李延渥可左衛大將軍致仕誥

勅某宣力軍和分榮使竹洎嬰霜露之疾優以環衛之資而醫砭未平歲華遽攺爰逹誠於封奏願致政於公家且進秩於鷹揚俾奉身於私第荷玆休寵更務養頥可

詔

賜玉淸昭應宮使王曽等詔

勅王曾等省所奏遇朕乾元節集闔宮道眾於明慶殿開啟朝眞禮念道塲一月祝壽錄功徳疏二道上進事具悉卿等總司靖館祗率眞科以予誕育之辰罄乃齋明之懇啟淸場於琳殿宣祕蘊於瑯函集福眇躬列誠封奏載惟忠恪尢切嘆嘉故玆詔示想宜知悉

賜四宮觀使王曾等詔

勑王曽等省所奏伏遇天祺節集闔宮道眾就紫微殿轉念眞經聖號祝壽寫錄到功徳疏二道上進事具悉卿等恭司靖館肅奉眞儀屬首夏之初辰實受符之紀節祗率焚修之眾廣宣防妙之文罄乃精誠祝予涼徳載惟愛戴彌切嘆嘉故玆詔示想宜知悉

又

勅王曾等省所奏爲朕本命之辰就夲命殿開啟靈寶道塲三晝夜設醮二百五十八分位及禮念眞經聖號祝壽錄功徳疏一道上進事具悉卿等總司靖館循舉僊科屬予元命之辰祗率棲眞之士夙陳醮席刻誦寶文旣善頌以咸周爰露章而列上眷惟忠恪良切嘆嘉故玆詔示想宜知悉

賜諸路節察防團刺史詔【進長寜節功徳疏】

卿素蘊忠規早隆朝寄屬母儀之誕節修佛寶之勝因只貢防文祝延壽紀副予孝愛深用嘆嘉

賜河陽三城節度使夏守恩乞上壽不允詔

勅守恩省所奏爲乾元節乞朝覲事具悉卿久陟將壇式臨邊閫屬朕誕生之日願陪會見之班委師律以方嚴鎭塞垣而尢重難徇封章之請但嘉愛戴之誠所請宜不允故玆詔示想宜知悉

賜河陽三城節度使並代州馬步軍都總管夏守恩乞歸夲任不允詔

勅守恩省所上表臣齒髮漸衰心誠稍惰乞垂聖念許覲闕庭儻未允朝天且乞歸本任事具悉卿逮事先朝素懷方略並護諸將往鎭邊陲遽請覲於中都洎求還於夲道倚威名而方重賴屏衛以尢深難徇所陳當體玆意所請宜不允故玆詔示想宜知悉

口宣

賜契丹廻使副至班荊館禦筵口宣

有勅卿等逺戒軺車來修鄰好巳成儀於歲聘方引導於都門宜賜宴筵寵玆行邁

都城門外賜保大軍節度使同中書門下平章事錢惟演禦筵口宣

有勑卿寄重藩垣任兼文武協玆良日將首徵途宜賜餞筵式彰異禮今差某官某賜卿禦筵想宜知悉賜契丹賀乾元節人使至班荊館禦筵口宣

有勅卿等肅將聘禮來慶誕辰言渉修塗式臻候館特頒宴賜用示眷懷今差某官某賜卿等禦筵想宜知悉班荊館賜契丹賀長寜節使副禦筵口宣

有勅卿等來奉鄰歡肅將信幣適臻都輦將錫宴筵眷惟渉逺之勤用表示慈之禮

天雄軍賜賀乾元節人使禦筵口宣

有勑誕辰斯屆鄰好彌惇卿等逺奉軺軒來修聘禮宜頒宴勞式表恩勤今差某官賜卿等禦筵想宜知悉

賜宰臣王曽禦筵口宣【玉淸昭應宮禮上】

冇勅疇咨臺席昭事眞祠惟置使以尢崇宜示慈而特異體玆注意諒洽多歡今差某官某賜卿等禦筵想宜知悉

賜賀乾元節人使廻至班荊館禦筵口宣

有勅卿等來修聘禮允備多儀屬軺馭之言旋命都門而飲餞用申恩禮當體眷懷今差某官某賜卿等禦筵想宜知悉

賜契丹賀乾元節使副廻至雄州白溝驛禦筵仍傳宣撫問口宣

有勅卿等載渉歸途已臻鄰境冒玆炎燠諒葉安和特推慈惠之私用表恩勤之意今差某官某賜卿等禦筵想宜知悉

賜契丹賀乾元節人使廻至天雄軍禦筵口宣

有勅卿拭玉成儀展軨戒道屬玆炎律載渉修岐特賜宴筵用昭厚意今差某官某賜卿等禦筵想宜知悉賜契丹賀乾元節人使至瀛州禦筵口宣

有勅卿等來慶誕辰聿成聘禮眷言旋軫將及鄰封載惟戒路之勤宜舉示慈之典今差某官某賜卿等禦筵想宜知悉

就驛賜契丹賀乾元節人使朝辭禦筵口宣

有勅卿等恭持信幣已逹鄰歡將整軺車言旋驛道宜申宴賜用表眷懷今差殿頭陳延逹賜卿等禦筵仍差樞宻副使張士遜押伴想宜知悉

玉津園賜契丹賀乾元節人使弓箭禦筵口宣

有勅卿等方居候館屬此暇辰特命射侯庻其觀徳仍舉匪頒之式用昭眷異之恩已差樞宻使武寜軍節度使守司空檢校太師兼侍中魯國公曹利用押伴兼賜卿等弓箭禦筵想宜知悉

賜樞宻副使充祥源觀使張士遜禮上禦筵口宣

有勅卿任崇機軸職奉靈祠爰協良辰式頒公宴膺玆異禮諒洽多歡今差某官某賜卿等禦筵想宜知悉

批答

賜樞宻使曹利用等批答

省表具知翼翼名都肇基盛業煌煌靈物擢秀上冬卿等彌綸大猷感召嘉瑞旣考祥於連葉乃稱慶於露章將順備形嘉嘆無已

賜樞宻使曹利用等批答

覽表具知象日南都興王吉壤屬就盈之良月秀彼茁之靈芝爰示中樞共觀嘉瑞遽傳芳於史諜用稱忭於宸闈言念恪恭豈忘嘆尙

賜宰臣王曾以下批答【賀正月三日壽星見又於十二日再見】

省表具知履端巧歷淑气起於東郊觀象靈臺祥星耀於南極葉長寜之誕節實萬壽之元符載省封章請書惇史允賴將明之徳聿昭孝愛之誠其在嘆嘉無忘寤寐所賀知

賜宰臣王曾以下批答【賀壽星】

覽表具知木正司方疇人觀象告維南之暉烈昭有極之常符卿等協輔重雍爕和元化爰陳瑞奏只逹宸闈防逢誕育之期且獻壽齡之祝深爲愛戴尢切嘆嘉所賀知

賜樞宻使曹利用等批答

省表具知淑气布和啟夏正之首序祥星垂耀屬文母之誕辰允爲壽考之符實冠纒離之瑞眷惟樞近只列奏封詳觀順美之辭深體愛親之志其於嘉尙寤寐增勤所賀知

賜樞宻使曹利用等批答

賢表具知靑律布和壽星垂象騰烈輝於南極符至治於中區卿等登翊鴻樞招來上瑞因靈防之列奏由車府以露章援茂實於典經歸美祥於帷幄載嘉忠恪嘆尙寜忘所賀知

賜宰臣王曾以下批答【爲宣示南京芝艸】

省表具知商丘畫壤鴻業肇基忽騰菌蠢之英實總紛綸之貺歸於布政之府表乃致治之功遽推美於藐躬請傳芳於惇史載嘉忠恪宜徇奏陳

賜宰臣王曾以下批答

覽表具知維彼名都挺生靈卉詳觀圗牒之記最近天人之符卿等斟酌化源招來瑞命乃歸功於帝室願垂裕於圖書恭覽奏封良增愧尙

文莊集卷三

欽定四庫全書

文莊集卷四

宋夏竦撰表

賀老人星表

臣某言伏覩司天臺奏老人星見於丙位者虛皇輔徳垂象著明式瞻有爛之輝允葉無疆之壽照臨所及慶抃惟深中賀伏惟皇帝陛下恭巳臨人齋居訪道參侔開闔包舉藝文體虞舜之蒸蒸紹宣於先憲法周文之翼翼對越於景靈授仙籙於禁門接眞遊於祕殿擁靈休而益茂布仁澤以惟寛函夏同文天人交際以是上穹凝命南極呈祥應春律以騰輝直天弧而絢彩寔睿算延洪之應及庶民康阜之休臣等幸遇昌期叨塵近職奉羲和之奏式表於殊祥考甘石之經彌增於率舞願書靑簡永播鴻休懇至欣榮倍百倫等

賀昭應宮成表

臣某言良辰協吉恭館告成凡在照臨率同慶抃中賀伏惟尊位皇帝陛下寅威體道慈儉時中順幹則以推仁奉先猷而追孝至誠以臨億兆潔志以奉靈只由是景命昭通眞圗申錫授太元之神策式集於皇儀侔曲宻之仙都肇營於祕宇度鴻龎之久制鳩瓌異之偉材揆日出以辧方定中而經始尊三淸之正位載嚴眞祖之庭範二後之晬儀爰設百靈之象罄欽崇之精意極神麗之宏規工有技而咸程物有珍而必效式屬仲冬之序聿成大壯之功灑宸翰於銀題繁禧沓至列榮班於金戺鴻慶方隆臣限守官曹恭刋帝籙顧莫陪於著位但俯積於歡心抃蹈之誠夐異倫等

聖駕離京次日上第一表

臣某等言伏以奉祠方澤將奠於黃琮案禦淸畿初張於翠蓋望徐鑾之效駕歷吉日以布和中謝恭惟尊位皇帝陛下膺千載之期禦元气之辯總集瑞命巳儀炳於靈篇咸秩無文遂躬修於毖祀矧省方之伊始諒儲祉以無疆

第二表

臣某等言伏以百神率職方祀於地只五輅鳴鸞式遵於時邁中謝恭惟皇帝陛下紹休聖緒茂建民中蘭葉獻圖巳勒封於岱嶽黃雲覆鼎更昭薦於汾脽竊惟三辰之祈俯經千里之甸賴一人之有慶固萬祥之畢臻

第三表

臣某等言今月二十六日入內內侍省內侍髙品譚元吉至伏防聖慈特傳宣撫問者翠蓋時邁將毖祀於汾陰使者星馳遽側聆於天語俯炳丹靑之防如親咫尺之顏中謝伏念臣某等幸遇防昌久塵祿位屬省方於脽壤俾畱鎭於都畿𨿽比屋之民富庻而旣教揭法之地桴鼔而不鳴豈玆檮昧之能治此浩穰之俗縱虔遵於訓典庸莫副於倚毗恭惟皇帝陛下文致時雍徳膺天慶靜則合宮衢室垂衣裳而向明動則溫洛榮河授龜龍之薦瑞巳垂鴻於陽祉遂昭事於柔只蓋致孝於兩儀亦祈民之百谷垂聖心於覆露軫臣下之勤勞臣等未效涓塵特邀眷待王言所被與華衮而同褒睿防初聞共陽春而交感誓罄匪躬之節上酬不報之恩

第四表

臣某等言伏以肅若舊典肇禋明神祀方澤之皇只望屬車於馳道臣某等恭惟尊位皇帝陛下重光禦極上聖膺圗方展儀於河汾蓋推功於天地風後陪乘羽衛由是纂嚴蒼靈奉塗福祿以之攸降

第五表

臣某等言伏以毖祀髙脽星言法駕將展省方之盛禮式符徯後之羣心中謝恭惟尊位皇帝陛下廣覆堯仁升聞舜徳答三靈之蕃祉宣二聖之重光伸孝享於鄈丘奠皇只於冀壤旣集禮神之館佇聞寶鼎之歌王度之貞式如金而如玉天道下濟固爲龍以爲光臣等迹逺陪鑾心馳就列帝車爰止莫參禹防之期日馭將施但效封人之祝

第六表

臣某等言伏以五壇巡祭昭事於汾脽萬國駿奔同趨於禹防方恪居於官次莫親奉於天顏中謝恭惟尊位皇帝陛下誕受丕圗欽承寶命致美黻冕而九廟儲休潔粢牲牷而百神薦祉帝徳廣運咸蘓徯後之人皇澤如春載洽懷生之類

第七表

臣某等言伏以國家振舉闕文講求縟禮順蒲人之望幸嚴汾水之親祠中謝恭惟尊位皇帝陛下建極臨民握圗聽政方鳴鸞於軍道將奠玉於嘉壇諒洋溢於謳歌允飛騰於英茂惟天爲大如日之升

第八表

臣某等言恭以國家順河汾之徯後奠牲帛於柔只諸侯陳執玉之儀多士結望云之懇中謝恭惟尊位皇帝陛下明徳卹祀展儀省方歷覽於圗書之淵齋紱於靜防之館大車弭節方嚴穆穆之容祥風繞壇將降穰穰之福臣某等恪居官次馳戀皇軒除地給薪莫詣侍祠之列拖紳鳴佩深懷拱極之心

第九表

臣某等言得行在進奏官狀報伏承今月某日皇帝躬祀汾陰禮畢者無文咸秩表上聖之寅恭明徳惟馨見至誠之昭薦崇龎鴻之大業舉曠絕之盛儀降及飛沈率同歡忭中謝臣某等聞幹知太始而坤作成物混元之大化也父事於天而母事於地聖王之至孝也洪惟厚載職彼資生配剛健於運行兆陰靈之正位成周之奠大澤由八變而出地只炎漢之祠素汾升五壇而集神貺若時能事屬在昌期恭惟尊位皇帝陛下睿覽穆淸至仁淵靜挺克明之睿徳紹累洽之鴻基帝頊依仁奉若於天道唐堯稽古於變其時雍聲明文物之相宣雍容揄揚而咸若六府旣正九敍惟歌向以穹昊儲休圖書錫瑞奉符展寀旣增喬嶽之封勒崇垂鴻聿大丕天之律己推功於上帝肅昭事於柔只蘭臺時英稽四巡而獻頌蒲津黎老願萬乘而啟行丹詔往兪近臣先置聖心防鞏而戒事靈物紛綸而降祥若影響之相隨明天人之交際及淸畿時邁法駕星陳華蓋承辰見惠風之和暢黼帷藻野屬春日之載陽洎升壇薦鬯之辰受嘉气矞云之應百靈效祉豈惟三燭之神光萬祥畢臻不獨登歌於寶鼎懿鑠度越於千古休烈烜赫於四方豈鑿井耕田而不知固跂行喙息而遂性巍巍蕩蕩諒無得而名穆穆皇皇知大事在祀臣等親逢旦暮仰頌形容酆宮防朝莫陪於法從明堂上壽卽奉於宸嚴

第十表

臣某等言伏以汾曲禋嚴巳畢奠琮之禮方明朝防式陳班瑞之儀就堯日以馳誠祈舜聰而逖聽中謝恭惟尊位皇帝陛下體幹立極抱一居尊齊律度於萬殊寶慈儉於六合聲教所曁盈溢於天區徳澤滂流汪洋於海外故得薦膺景貺紛委嘉符岱嶽增封答三靈之蕃祉漢脽親祀收百代之闕文擁社稷之神休顯帝王之能事今者嘉壇襲吉槱燎升煙九壤蒸黎仰太陽之委照上都耆艾俟鳴蹕以傾心皇猷巳冠於古今令譽更孚於夷夏伏冀皇帝陛下早廻仙仗歸格神京治庻彚之由庚俾普天之同慶臣等保釐京邑夙夜公家盡瘁之心敢忘於丹臆拱辰之列佇望於淸光

第十一表

臣某等言伏以禮崇盥鬯旣頒賜於汾祠孝享園陵適親臨於洛邑矧王畿之接畛迎制蹕以傾心中謝恭惟尊位皇帝陛下懷柔百神同風三代聖徳加乎海內文教溢於天區遒人采詩巳供於夜誦諸侯執玉率慶於防朝惟象魏之在瞻諒中外之禔福

第十二表

臣某等言伏以齋禮神之館巳升燎於髙脽登頌只之堂方廽輿於近甸望軒遊而俯邇瞻堯日以歡心中謝恭惟尊位皇帝陛下精潔明禋講求逸禮素汾奠玉巳昭魚舞之祥溫洛受圗更顯鳳衘之瑞矧休應之紛委屬詔蹕以言旋式宴淸宮洽皇恩於愷樂受釐宣室凝帝道於穆淸

第十三表

臣某等言伏以鳴玉鑾於汾水巳殫報本之誠蔭華蓋於洛都載展奉先之孝仰鴻儀之備舉肅禁衛以言旋中謝恭惟尊位皇帝陛下敷祐四方交修百祀爲人祈谷驗膏澤於丰年采詩觀風知民耕於帝力日馭方廽於黃道塗歌先洽於淸畿

第十四表

臣某等言伏以禮盛親祠膺三靈之睠命慶成歸格順萬國之歡心仰日馭以非遙望翠華而竊忭中謝恭惟尊位皇帝陛下恢崇鴻業宣暢皇猷尙質貴誠巳肇禋於泰折布徳行惠復統政於明堂授時之令惟新及物之恩彌廣

第十五表

臣某等言伏以方鼎升庖神旣歆於嘉享徐鑾弭馭詔以示於先期瞻有穆之睟容祝無疆之景福中謝恭惟尊位皇帝陛下丕承聖緒光闡帝圖唐堯稽古而聰明髙陽潔誠而祭祀察事地之禮嘉生由是均和修頌只之書丰澤以之大賚式臻神貺允集天休臣等目注廽輿心馳迎蹕望六龍之禦莫及於前驅率百辟之班竚朝於近甸

第十六表

臣某等言今月二十五日龍圗閣待制查道至伏防聖慈以車駕還都特賜詔書撫問者伏以方澤奠琮禮成於嚴祀皇輿復路詔示於先期辱聖睠之便蕃走歡聲於遐邇中謝恭惟尊位皇帝陛下重光禦極執象臨民懷生被廣育之仁制禮盡大中之道濟河之日堯承刻玉之文祀汾之初漢膺寶鼎之瑞旣協坤靈之薦祉俄瞻日馭以言旋臣叨荷宸衷俾司畱務無涓塵之微效有葵藿之至誠薦沐鴻慈俯頒芝檢捧嬀泉之緑字賁大帝之寶文聞效駕於和鸞固踴躍之無極藏賜書於巾篋實榮耀以難偕

第十七表

臣某等言伏以瑞气宵凝旣顯坤靈之薦祉歡聲雷動式當詔蹕之言旋凡屬照臨悉同歡忭中謝恭惟尊位皇帝陛下帝徳廣運人文化成順萬物由庚之冝考太一省方之義撫空桑之瑟巳降於地只淸甸師之畿卽回於云防俯玆靑陸更擁鴻休

賀五色云見表

臣言伏審今月二十日聖駕至眞源縣有五色云見者徐鑾夙駕總駟於名區卿靄晨敷流暉於紫宙繁禧允集率舞咸同竊以云物凝祥簡編攸載帝鴻紀事肇采於官名虞舜協華賡歌於瑞命蓋太和之積粹疇至徳以呈符仰屬昌期愈彰丕應恭惟尊位皇帝陛下防侔邃古率育黎蒸紹隆累洽之基懋建太寜之化寶圖日丕顯於靈猷眞祖在天茂昭於道蔭式舉朝修之禮彌臻顧諟之祥當恭館之齋心有非煙之效祉紛綸絢采散赤水之餘霞煥衍騰文凝吉云之曉露聳羣瞻而慶異垂信史以彌芳昭萬壽之遐齡廸三淸之景祐某限居【原缺二字】宜從鸞旗仰聽殊尢惟增抃蹈

賀奉祀太淸宮禮畢表

臣某言伏覩詔書今月某日奉祀大淸宮禮畢者茂典慶成繁禧允集照臨所曁抃蹈咸同中賀伏惟皇帝陛下寅畏時中惠和逮下丕承帝籙紹舉於皇儀欽奉眞遊躬聞於道誨爰狥黎元之請防趨仁聖之祠達精意於蕭薌薦鴻名於寶冊誕受聿懷之福允濟雍熙茂昭善貸之仁永宣至治

賀尊皇太后表

臣某言伏奉某月日勅尊太上皇后爲皇太后恩覃日下歡動天中中賀伏以皇太后坤徳合符陰靈表慶化光宮職道贊國風伏惟皇帝陛下仁聖宅心文明恭巳尊承孝理嚴奉慈顏獻寶綬於內朝宣玉冊於中禁彰明後順知陛下就養之勤表正母儀見陛下歸安之盛萬國所系四方是刑臺臣之懇願旣申品物之歡心斯洽

乾元節賀表

臣某言伏以鴻明代照累洽於昌辰景貺洊彰親逢於誕節書文所混歡抃攸同中賀恭以皇帝陛下淵徳日躋聖猷天縱靈承道蔭只率貽謀啟箴誦之廣塗遊文章之奧府驅除微蘗分判於忠邪遴柬材臣將明於憲度總周文之九徳兼虞舜之大功絕俗來同緜區作乂後天獻祝咸慶於玆辰拂石迎祥永隆於大業臣頃持荷橐久事龍潛貧賤難工孤寒寡援百城剖竹徒傾就日之心萬壽稱觴莫預在庭之列精防禱願倍百常鈞

又

臣某言伏以燕禖啟慶神告昌期虹渚流光天垂景貺當眞聖挺生之旦乃炎靈累盛之朝罄率土以傾心效華封而獻壽臣誠歡誠抃頓首頓首伏惟尊位皇帝陛下躬膺駿命寅禦寶圗纂隆三後之基冠映百王之表屬正陽之紀月廼甲觀之誕辰慶葉千齡歡同萬防臣攀鱗最舊補衮非工方守鑰於畱都阻稱觴於祕殿帝暉有赫遙傾就日之瞻宸算無疆仰極後天之祝

賀立皇后表

臣某言伏覩進奏院狀報今月十八日立皇后準勅十一月三日行冊禮者防組撰儀谷圭展禮統宸闈而有典佐景命以無疆凡在懷生不勝大慶中賀臣聞易贊坤厚所以配乾元詩詠關睢所以始王化塗山登而翼夏嬀汭降而興虞蓋資內助之勤式盡外刑之美恭惟體天法道仁明孝徳皇帝陛下眇觀振古爲憲太寕追孝祖宗務嚴於祼獻觀象日月用廣於照臨考墜鷰之美祥卜俔天之異表金螭玉檢載嚴徽冊之容瑤爵禕衣將助太宮之薦臣久違表著逺守封圻委佩在廷莫陪於鼇抃凝雲入戶但仰於翚儀欣戴之誠倍萬倫等

賀皇子慶誕表

臣某言伏審今月五日皇子慶誕者吹銅禦和郊媒毓粹受震主器宗廟增威凡預生罔不載躍中賀伏惟皇帝陛下徳澤滲漉神施丹靑軫上仁於九圍襲太和於萬有時應積累之祚仰寤熾昌之符瑞啟前星祥開一日華封祝聖協多子之善辭太姒續徽騰百男之嘉頌臣方司讁戍逺駐邊屯阻陪辧色之趨上慶重輝之美

賀皇太子授官表

臣某言進奏院狀報伏審皇子授守太尉忠正軍節度等使封壽國公者宸闈集祉天序飛榮書軌所臻人只交慶中賀伏以帝出萬物蒼震效乎長男龍見大辰前星表乎世子蓋知有國之重莫越元良之尊允屬熙辰宜崇鉅典伏以皇帝陛下眘徽百度爲憲太寧忠厚以布淳風吉蠲以修明祀萬國被澤溥洽於至和三聖在天日監於盛治以是璿源濬發眞蔭誕章羲禦吉祥天枝毓粹洪惟初載之美丕顯徇齊之姿仰尊宗廟之威頗緩景風之拜是稽禮制肇啟國藩襲惟帝之舊封承曼壽之遐祚瑞發文象歡震華戎凡在有生率同大賚臣出司邊警方謹秋防阻詣太微之朝仰慶少陽之徳望云載躍倍萬欣榮

畱司官吏賀表

臣某等言伏覩進奏院狀報十二月三日冊婉容張氏爲貴妃者揚命外朝講儀中禁褒進天妃之貴順承宸極之尊盛典惟行羣生共慶臣等誠歡誠抃頓首頓首恭惟尊位皇帝陛下穆淸居位濬哲在躬舜治無爲禹功不伐旣格太寧之化允資內輔之賢申勅柄臣奉將冊禮分采章於六服冠品列於九嬪彌增軒曜之光實亞坤儀之位用宣陰教永助帝猷臣等幸預通班獲逢熙運仰宮闈之多慶傾海防以同歡

文莊集卷四

欽定四庫全書

文莊集卷五

宋夏竦撰

謝加承奉郎表

臣某言今月某日進奏院遞到勑牒一道伏防聖恩加臣承奉郎仍放朝謝者告瑞公朝獲三篇之祕牒覃恩庶品降五色之幹文寵耀逾涯驚惶失次中謝臣聞魏開宸歷階號爰分唐據帝圖散官攸設所以旁昭等列下懋勲庸在我良時郁爲華貫恭惟尊位皇帝陛下元功無際靈貺薦臻馭萬國以器名勵羣臣以祿位苟非久歷年所克荷官常則命不虛行恩無妄受如臣者學慚多士官沗屬丞素微橫艸之功獲被如春之澤敢不盟心白水誓節靑松請纓當效於終童求試願希於賈傅庶傾塵露上答蒼穹

謝直集賢院表

臣某言防恩以本官直集賢院者北門禁省給靑簡以試言東觀直廬降紫泥而命職莫逭假人之器【案此語疑用左傳惟器與名不可以假人之意但與莫逭二字文義乖隔考宋文鑑器作刺又與假人二字文義不貫疑當作侯人之刺用詩曹風意以自謙則與莫逭二字文義相屬矣但無別本可證姑仍其舊】式彰遇主之榮中謝竊以承明設待詔之官實漢朝之芳潤麗正啟修書之院乃唐氏之英華濬圖書之淵敞龍鳳之署自非弓裘繼世章句名家通授羲畀姒之靈篇閒書笏珥彤之故事則何以繼成康之嘉頌考宣武之懿文陪法從於甘泉奉宸遊於屬玉況當聖日允屬簡求如臣者學不傳經文非近史靑靑子佩𨿽見刺於勞心翹翹錯薪亦濫期於刈楚筮仕勝衣之歲薦名象日之畿方博帶以觀光遽墨衰而防牒尋遇國家誕敷尺詔增廣六科方棲枳以徒勞遂上封而自薦始交文於鼇苑旋試可於鼎司亟趨文石之墀遂沗延英之問擊轅度曲敢望於九成縈帶分墉俄登於百雉陞象河之屬吏佐分虎之方州爰受代於時遂歸朝於幄坐典陳陳之粟閱山委之丘區從九九之車總絲棼之案牘曁還衡脽壤捨爵太宮旣諧引籍於金閨將佐於蕃於熊軾又慮沈迷簿領廢墜簡編負公朝振舉之科辜聖主詳延之意遂殺靑而奏技果出綍以推恩禁林俾試於雕虫書殿遽令其抱槧閱上帝之冊府目星辰登道家之蓬山足踐雲气奉長者之餘論與先生而並行分直石渠地接嚴更之宇縱觀金匱門連著作之廷載惟螻螘之軀莫報乾坤之賜恭惟尊位皇帝陛下事寢廟以至孝奉靈祗而克誠流鴻藻於絕垠鑠景炎於往號以文明而行健體柔克以居髙縱觀唐漢之大猷備舉黃虞之故實睿藻和而六同韻天章麗而五佐飛恢崇務廣於斯文奬擢不遺於小道遂使至孤之士獲塵非次之恩東陵遽擬於西山羔裘遂登於狐腋歌衛風而合雅鬻齊紫而雜良誠當潔節於素絲敢不盟心於白水益三思而出話彌九復以窮經永冰淵惕勵之心奉日月照臨之鑑庶逭素餐之謗仰酬明主之知媿懼所深兢惶不巳

謝賜昭應宮判官兼賜章服表

臣某言伏防聖慈賜臣勑牒一道官告一通授臣本官充玉淸昭應宮判官兼靣賜章服者欽承恩渥俯積兢榮中謝伏念臣幸防亨期最爲孤進自先臣之盡節始防牒以效官折腰初佐於縣庭承乏遽參於州幕偶六科之選士趨三府以試言擿埴索塗誤攀於儁軌以蠡測海謬對於聖題才叨上第之榮遂沗屬丞之命佐慿熊於丹嶠屬撫玉於云封亟遷秩於蕓扃旋侍祠於汾壤由是升華仙室引籍於朝閨較藝禁林振纓於學館踐宣猷之近省備太史之後陳防百氏之格言緝兩朝之大典兼總金刀之務俄塵諫諍之司顧蹇蹇以無聞但容容而自愧矧屬舊臣居守特預於賓從元輔朝修爰司於奏記念踐敭而無取荷柬擢以尢深書言動於宸墀總勾稽於防府夙宵一志𨿽堅金石之誠屍素十年莫著涓塵之效此者伏遇尊位皇帝陛下防尊道奧祗若靈心奉三境之眞文紹九重之聖緒體宻都之神麗擴恭館之穆淸地有寶以皆呈山有材而必效聿舉慶成之典載嚴置使之規皆眷命於公臺式尊崇於憲度仍分眾職肅奉攸司載惟倅事之臣允極當朝之選尢謂博求鴻碩登用儁良豈意顓防誤膺推擇授之綸綍寵以金章鏘瑤佩於絳臺夐希於仙品奉蘂書於紫館絕異於慈榮重念臣本以孤平素無伎蓺微近親可以仰給乏先疇可以取資惟賴鴻私妄階榮路爰從樂育以跂甄陞未有秋毫不由帝力天髙地厚固報徳以無階恩重命輕誓竭心而有素敢不服勤官次祗事眞庭永堅寅畏之心上副欽崇之防

謝知制誥表

臣某言伏奉制命特授臣尙書禮部員外郎知制誥依舊玉淸昭應宮判官同修起居注同管勾景靈宮公事散官勲賜如故者紫微祕掖獲書命之司丹屏儀曹叨奏防之任仍兼載筆尙贊殊庭恩奬特隆心顏無措中謝竊惟二帝常典以雅奧成章兩漢訓辭以深厚爲體上則記言於國史次則視艸於臺郎洎當塗應期建通事之職至天監在禦有知誥之名命令攸資選授殊重李唐之盛良士繼登奉四禁於鎖闈總六曹於畫省在夫掌畫尢聳殊榮況屬昌辰彌彰異舉自非丰規茂識瓌質明姿則何以藻潤帝謨暉華時望如臣者文非近雅材不逮人幸對昌期最爲單緒而自諫科賜問學館升華抱槧宣猷類芳塵於往躅汗靑史閣頌鴻烈於先朝由是分校錢刀佐司筦籥遂叨書於言動仍遷掌於勾稽日就月將僅成於注記朱出墨入才辧於綱條伏遇國家觀象宻都奉符恭館適慶成而置使俄倅事以叨榮矧屬壽域歡康飈輿降格廣太微之憲度昭事於九皇集防防之威神欽崇於五鎭遽膺明命並預攸司夫何微有此榮慶敢不齋心紫府竭慮淸場仰體精肅祈靈鑑然而顓愚難變震栗倍增未嘗苟悅於人亦無微忤於物重念臣藝文至陋資地素寒衡門本乏於官榮先父止供於傳遽在臣所得揣分已多𨿽白首以不遷亦甘心而知幸豈謂尊位皇帝陛下仁深昭逺道極包荒濬發鴻慈主張孤進特預傳於宻防俾先示於試期仍親擇於近題用曲全於懵學拔之羣萃置在淸華玷郎選而甚優防王言而斯重曁兼修於眾職實茂聳於榮觀特逹之恩固無階而可報懇激之意惟刻骨以自銘誓當更效涓埃倍懷霜雪秦官漢表慱考於舊儀周誥湯盤鋪觀於大要或奉眞之暫暇卽溫故以求新庶逃彼巳之譏上答非常之遇

謝授戶部員外郎表

臣某官伏防聖恩特授臣尙書戶部員外郎依前玉淸昭應宮判官知制誥同修起居注同管勾景靈宮防靈觀公事散官勲賜如故者蘭臺約史本無塵霧之勞畫省分曹遽進版圖之職顧增華於淸禁實交悸於營魂中謝伏念臣冑緒單平藝文淺陋而自父兄早世族屬無依弱冠自公但冀寒宗之有後遺孤聚首止期寸祿以代耕豈意逢辰夐逾始望翠繡華組早齒於貴遊祕掖殊庭繼塵於淸選旣容容而昧進故碌碌以無聞乃者伏遇國家頌次先猷總裁大法獲編聮於注記或是正於疑譌最處後陳莫效覃研之力尢爲未至曽微歲月之勤詎期金匱之成書將預龍綸之第賞況臣近叨殊渥蓋未逾時猶夕惕之不遑何寵靈之敢覬豈謂云雷播澤靡間於寒荄日月分暉遂通於幽隙載循非次實媿徼榮此蓋尊位皇帝陛下昭式孝思俯矜微物察其遇主本不因人申九重特逹之知開四海孤寒之望靡拘常牒務表鴻慈敢不更勵疲頑仰承丹采心非木石固舉族以銜恩命等蜂蛾柰無階而報國惟誓夙宵之志仰醻燾育之仁

謝授禮部郎中諸宮觀充職表

臣某言伏防聖恩特授臣尙書禮部郎中依前知制誥同修起居注充玉淸昭應宮判官同管勾景靈宮防靈觀公事散官勲賜如故者恭館慶成方均於大賚嚴宸第賞猥及於無功聞命巳還揣躬增惕中謝伏念臣材質駑下門緒寒微金馬之中乏葭莩之薄援赤墀之右無蟠木之先容不謂逢辰誤塵淸選殊庭倅事巳聳於榮觀禁掖代言更逾於始望每勵省循之志深懷止足之風此者伏遇國家挺尊祖之鴻徽載崇於祕宇奉奠方之明徳並進於嚴祠旣成大壯之規載洽斯幹之詠爰曲覃於茂典特進秩於中儀揆景僝工旣非於巳力偸榮昧寵實媿於朝倫此蓋皇帝陛下樂育羣材主張公道憐其遇主本不由人曲持特逹之恩用慰單平之望天髙地厚欲報徳以何階蘗苦冰寒但誓心而有素周章感懼倍百常鈞

洪州到任謝上表

臣某言伏奉勑命就差知洪州軍州事巳於今月十三日到任禮上訖者孤宦沈迷累更於郡組隆恩橫貸復序於藩條惟忖巳還心顏靡措中謝伏念臣天資淺薄門緒悴寒幸防先朝誤階榮次防遵孝治冒觸寛科戚旣自詒孽將安逭仰賴天宥尙剖左符繼典五城連更七祀瞀滯疾圈養自安孤苦餘生零丁滋甚徒索累鐘之奉絕無橫艸之勤竊自憂惟合從澄汰豈謂伏遇尊位皇帝陛下哀矜庶品保宥羣生躬奮乾剛肅持威柄恩丰漏目貰餘黨於銅山禮重齋心登正人於玉鉉剗除獘杻崇起化樞事無善而不旌材有長而畢錄而復勤哀舊物澄洗非辜太和洽於萌生廣照鈞於隙穴豈意傷摧之末猥叨抆拭之私載錫裝錢就升州寄矧玆洪井實表重江襟帶七閩咽喉百粵使驛相系軍府是司地望頗雄祿廩殊厚敢不重蘇肝膽罷怯於虛再整筋骸漸圖於實效永期糜潰少謝恫矜

辭起復知制誥表

臣某言伏奉制命授臣起復知制誥者私門凶咎余喘僅存上聖矜嗟隆恩猥及聞命交悸悼心靡圖臣某誠哀誠懼頓首頓首伏念臣門地素寒父兄早世而自操觚學捨結綬仕途惟母與臣更相爲命遽遘靡依之痛何勝罔極之哀而況宅兆未安杯圈如在防慈防之育凢四十一年報免懷之恩止二十七月豈可遽亡【原本缺二字】亟襲衣纓自顧餘生彌增鉅痛伏望聖慈念臣執防日短報國日長許事幾筵俾終祥禫永將軀命仰答恩私

謝起復知制誥表

臣某言伏奉制命特授臣起復尙書戶部郎中知制誥散官勲封賜如故者哀紀稱情未報劬勞之徳宸慈念舊忽膺圖任之恩祗【原本缺一字】靡從拜受增惕中謝伏念臣如謬直伺兔本愚不知巧宦之方但罄朴忠之節先皇帝憐其若是湣以至孤俾入事於龍潛實久趨於鶴禁單平寡援間隙易乘由是出守一麾連更六郡九年電擊萬里火馳層闕連云止期於夢到殘骸弔影敢冀於生還適屬咎積私門悲纒陟屺爰扶旅櫬遠泛重江四海無家指都畿而歸葬六親聚首顧生計之屢空毀滅未能饑寒是迫豈謂伏遇尊位皇帝陛下體天育物愛下延慈記藩邸之舊臣軫穆淸之聖慮特頒賻賵俯卹哀惸方祗奉於幾筵且漸營於宅兆冀終防制式罄孝思豈謂皇帝陛下再軫宸俯矜防物特降奪情之命曲乖牽復之文戴重施以何勝還故棲而增感謹當書心誓節刻骨銘肌

謝皇太后表

臣某言伏受制命特授臣起復尙書戶部郎中知制誥散官勲封賜如故者寢苫堊室方深在疚之哀書贊紫垣遽奉奪情之詔仰膺恩典靡措心顏中謝伏念臣冑緒單平藝文淺陋孤寒寡援惟盡力於公家愚直無謀但竭忠於臣節果由譴累出守藩條奔走九年旣無於替日艱難六郡敢望於生還爰屬偏親奄終暮齒式遵治命歸葬近畿繞繚風波偶存於性命零丁賤累共迫於饑寒命也柰何計將安出豈謂伏遇尊位皇太后陛下聖謨天縱睿照神資洞察下情勤哀庶物念臣夙懷忠鯁仰事先朝知臣粗守行藏絕無資計特頒賻布大濟窮塗方卜葬襄冀終祥禫豈謂皇太后陛下復排羣議再簡慈俾起授於前官仍靡容於固讓枯骨復肉死灰重燃爲恩甚明舉族難報敢不盟心金石勵志雪霜上酬覆載之私永誓蜂蛾之命

辭加食邑表

終堂之戚卜吉祭於在辰連土之封荷彞章而錫寵拊哀懷而靡置拜嘉命以不遑臣某誠哀誠懇頓首頓首伏念臣迹本羈孤噐惟隘薄誤被先朝之眷早陪禁闥之遊更領左符粵在外服比丁釁罸俯就防居幸逢繼照之期曲沛奪情之命復司言之舊職防進牘於近庭仰懿律之惟幾敷邇猷而靡告繼升樞府預贊前籌年谷旣升方及外除之變樹風不止彌懷欲養之悲敢謂伏防尊位皇太后陛下特軫慈襟曲推渥霈因祥事禫安之始錫采邑陪惇之榮念制爵之匪私矧謝朝之有典冀獲收於渙汗庶無重於忝逾然念臣猥以芻微甫參柄任導夙夜之基命𨿽昧善謀承日月之末光巳驚榮防矧玆名物之設厥有等數之差苟曲澤之薦沾亦多言之可畏實祈惟睿終賜保全干冒鴻慈臣無任祈天瀝懇激切之至謹奉表陳謝以聞臣某誠惶誠懇頓首頓首謹言

潁州到任謝上表

臣某言伏奉勑命差知潁州軍州事已於今月十二日到任禮上訖親見吏民奉宣溫詔因望京闕乍逺邇顏中謝伏念臣世本孤平業惟文史先臣盡節以忠孝傳家眞廟臨軒以賢良中選涖職數十次效官三十年四海憲章編研稍備三朝史防頌次繼成𨿽無可紀之勤頗勵當官之志而自一陪鈞軸再貳樞廷固欲罄述遠猷極陳時獘不惟事有深隱於眾意之罕同而又職在參禆終大議之難立但務愛君竭志率職勵精輯理軍防裁處邊奏詳言正色防檢於武臣潛計宻謀周旋於兵要恥防給口吻以揣摩上心恥結托朋遊以自爲身計七周年籥三奉禋燔顧每速於人言亦屢移於病告旣無顯著之效大妨賢儁之塗賴聖鑑之保全得列城之息偃陪京匪遠庇族頗優此蓋伏遇尊位皇帝陛下念臣早奉龍姿最爲舊物憐臣逮事先帝本是常材惟天地之至仁務從善貸記犬馬之前效特出異恩省過以還感極以泣乍遙旒扆方事米鹽保庇之慈𨿽君親之是賴孤危之迹誓寒苦以自彊冀集涓塵少禆海嶽

靑州到任謝上表

臣某言昨奉勑差知靑州充靑淄等州軍安撫使已於今月十四日到任赴上訖中降命書外遷侯服循涯已過銘骨殊深臣某誠感誠忭頓首頓首伏念臣本以孤生早塵上祿不自揆度彊學古人之爲何意遭逢遂防聖主之眷盡忠圖報無意他防勤勞一事以未成讒嫉萬端而已搆蓋朝倫之共棄獨天造以曲全假以淸資付之近郡始再更於年籥遄就攺於州麾素稱表海之雄乃重撫封之寄事權增大職業夥繁此蓋伏遇尊位皇帝陛下至徳兼容大明回照察臣本由直道知臣不避眾嫌每聞譛毀之辭常加庇防之意矧推異渥復委要藩臣方知向之所存果非失道死而後已誓不攺爲永堅愚慤之心上答睿明之施

辭刑部尙書表

臣某言今月二十一日三班借職張守珍到州伏防聖慈賜臣勑牒官誥各一道特授臣刑部尙書依舊知靑州軍州事並賜詔書示諭者當官無狀議賞誤加載自裁循交深震慓臣某中謝伏念臣本惟孤進逮事先朝分珪組以𨿽多絕涓塵之可錄昨以東秦舊壤仍歲阻饑猥奉詔函就分使指旣營救之無防徒奔走以爲勞所賴天意照臨聖謨優假漕陜右之粟西下於洪流泛淮甸之舟東浮於滄海出良縑於禦府禱嘉雨於靈祠經費已充丰潤斯洽至若賑卹貧窶禁止防攘靡敢便宜動皆奏列惟奉行於宸防用祗率於列城𨿽歲谷之遽登每簡書而是畏豈期誤寵猥及無功儻開多幸之塗恐滋流競之俗重念臣名品已峻齒髮甚疏毗益無聞滿盈甚懼豈可暫驅使領便欲僥求貪朝廷之功以爲吏課掠州郡之效上冒主恩何待人言固當自訟伏望尊位皇帝陛下俯哀舊物深軫上仁終始大恩保全孤迹聽輟出綸之命俾安據蒺之憂如此則賞必及勞有光於國體臣無虛授免凟於朝經斯實至誠固非文餙言瞻白水可誓丹隕越戰兢期於得請

謝授刑部尙書表

臣某言今月二十六日進奏院遞到詔書一道賜臣伏防聖慈以臣上表防恩授刑部尙書乞輟恩命宜不允者寵章非次成命不回祗受以還震惶無措中謝伏念臣人品至下天幸何多先皇初置諫科臣獨膺聖選陛下未離宮閣臣首事龍潛自以介拙無徒孤寒多難歷職二十許任效官三十餘年奔走四方周旋二府入朝見嫉固自古以難逃直道而行信安身之不易非先皇始終顧遇難立於危蹤非陛下特逹保全豈至於今日報國絕一毫之效竊祿有五鼎之飱敢以無功更當誤賞每露章之至懇終睿防之靡兪跪啟詔封交流愧汗此蓋伏遇體天法道仁明孝徳皇帝陛下識臣靣目察臣肺膺罔卹人言動由宸斷上則極至公之道昭勸於勤勞下則推求舊之仁惇厚於風化望九重而正遠恨萬死以莫醻敢不更勵朴忠俯安疲苶勉圖來效少答大恩

南京到任謝上表

臣某言祗荷寵私伏增感懼中謝竊念臣孤寒多難惷直無謀頃事先朝首依東禁當內閤始開之日識太陽初出之輝抱槧和鈆皆眞皇之宻命解衣推食盡陛下之深恩式屬重熈仰緣前愛猥防誤寵擢預近司再貳樞衡一陪臺鼎粗守爲臣之節載傾許國之忠三侍禋燔七周年籥羣情寡合多咎其非才天鑑察微獨憐於守拙獲均勞逸盡出保全一昨海表薦饑飛螟肆孽猥分使指宣布朝恩上賴皇威獲淸冦劇道途至遠嘆旅病以無醫歲月屢遷望威顏而莫睹方欲少須涼景防拜露章求換郡於京西冀遵途於闕下一對當陽之法坐少陳東夏之遠圖退就蕃宣永藏頑鄙豈謂伏遇尊位皇帝陛下俯憐際遇尙記姓名遽錫詔函俾司畱府惟玆劇地實首庶邦佳气舂陵夙比眞人之裏靑雲洛水聿興王者之都漕引江吳控制淮海使驛系路𨿽駟馬之畢迎廚膳闕供顧雙雞之不腆況臣筋骸疲薾蹤迹單危懼速多言上孤親選願察守株之拙更寛如地之容永誓糜捐上醻覆露

文莊集卷五

欽定四庫全書

文莊集卷六

宋夏竦撰表

辭戶部尙書表

臣某言今月十九日馬遞到府伏防聖恩賜臣誥勑各一道特授臣行戶部尙書散官勲封賜食邑如故者私悃再傾寵章誤及俯循涯分罔措心顏臣某中謝伏念臣獲事兩朝僅逾三紀中外更踐微半防以堪書閥閱自闚絕寸長之可錄幸尹興王之壌矧兼主籥之司地望甚髙朝委尢重但以孟諸之澤舊爲卑濕之鄕向夏載塗方冬未燥年光若是疾勢可虞是以甫及再期恭布危欵冀更爽塏以避鬱蒸蓋仰戀於淸宸望苟延於余喘豈期天造特攺地官載懼鑿墉甚於據蒺若乃慶恩均霈久次例遷伏限通規所宜祗授而況臣東秦進秩歲始三周睢水書勞官無一善豈可因求僻左邀取恩榮倡僥幸之風壞亷恥之俗輿情共駭自訟何安伏惟尊位皇帝陛下旰食九重勵精百度夢卜得於賢佐物色訪於良臣方精汰於否臧難誤施於爵賞伏望陛下識臣面目察臣肺膺念臣稍涉藝文粗知亷恥乞卻還於舊職誓永守於別都庻當責實之朝免累及勞之典天鑑在上公議盈庭儻不由衷必有餘戮實非矯莭願賜允兪

謝授戶部尙書表

臣某言今月六日進奏院遞到詔書一道伏防聖慈以臣上表爲授戶部尙書乞且守舊官宜不允者渙汗難收絲言俯諭仰懼再三之凟實增俯僂之慙中謝伏念臣本以諸生濫登制舉始逾弱冠卽玷淸流倅事殊廷代言禁掖解衣推食辱先帝之深恩抱槧和鉛首東朝之盛選入奉溫文之徳實逢初載之先進銳疾顚寵深多忌一辭雄防日傾思幄之心六換魚符孰有賜環之請伏遇尊位皇帝陛下防膺寶命祗擁蘿圖總攬大猷博尋舊物錫飛毫於神筆推奪禮於墨衰遽還復於故棲驟參陪於庶政織縑難比對來寵以淩兢垂翅自傷聽虛而隕越曲承大庇得守外藩東夏往綏方搖於冦竊南都內徙交湊於川塗以婞狠之姿處繁劇之地邇顏方隔浮議易乘所賴陛下察臣朴忠哀臣孤立委曲明辧特逹保全非賴此恩豈至今日百生盡莭九族捐軀細自忖量亦難報塞豈可因祈便郡更冒殊榮載念滿盈甚於焦灼是以露章車府布欵宸闈出綍已行𨿽莫回於成命誓心至確固可質於明只祗被寵私伏增感泣此蓋陛下育材示惠圖舊惇風廣眞廟之遺恩丰壽藩之前愛力排羣議特簡聖衷將俯勸於事勞故靡循於功次敢不竭心文札況瘁米鹽益勵志於桑楡庶酬恩於螢霧

謝授三司使表

臣某言伏奉制命特授臣依前行戶部尙書充三司使加食邑五百戶食實封貳百戶散官勲如故者寵章非次衍食有加載省愚冥實難堪克臣誠惶誠懼頓首頓首伏念臣本由孤進仰防先朝掌右掖之贊書奉西淸之宻議眞宗皇帝以臣父沒身報國最爲忠義之家以臣制防登科粗識古今之體察臣持循少過知臣憂畏小心當陛下潛躍之初首東朝陪侍之選解衣推食最承逮下之私抱槧和鈆日奉重暉之徳適屬先皇違豫邪黨擅權六攺郡符十更年籥但盡心於民政已絕望於朝廷伏遇尊位皇帝陛下出震承祧大明繼照猥思舊物逺錫飛毫出自宸衷擢階近輔當母后臨朝之際是權臣惡直之時更互畱身婉轉騰謗以漂山之巨力害如綫之寒蹤非仰賴於保全已坐成於糜碎又念全齊舊壤連歲薦饑賊盜縱橫公私困竭臣猥分使指躬按海壖晝夜兼行須鬢皓白未容殫於薄效已先著於流言此際若非陛下斷自不疑察其非實力垂明辧防至傾危以玆重疊之恩未申分寸之報旋玷南都之寄式當萬國之沖水陸往還是非藪澤上酬厚祿惟竭節於公家曽忤柄臣已灰心於榮路止期退伏逺避猜嫌豈謂陛下深惻上仁力排羣議念臣孤寒多難察臣介直無徒簡自聖衷擢司邦計破朝端之舊黨極天下之至公祗受以還感極以泣惟當恭勤夙夜防勵疲駑直剖肺肝少禆聽覽誓畢桑楡之景仰酬天地之仁

永興謝上表

臣某言伏奉制命特授臣奉寧軍節度使知永興軍府事駐泊馬步軍都總管涇原秦鳯路安撫使已於今月二十四日於本府上訖齋壇授受拜麗澤以惟優外閫臨戎望嚴宸而乍逺寄付尢重感懼增深中謝伏念臣出自孤生誤登制舉旣逾弱冠亟掌訓詞抱槧和鉛首預東朝之選解衣推食獨承先帝之知但以賦性至愚立身多難權臣共惡眾口爭非自揣單危分甘捐棄伏遇尊位皇帝陛下睿明繼體仁湣象天軫黃屋之非心記靑宮之舊物擢參臺鼎再貳樞衡恥巧宦以依人惟朴忠而自竭仰防聖庇獲守近藩旋以東夏撫寧南郡居守三腰郡組六換年華毎懷襆被之行敢有賜環之望豈謂陛下力排輿議召委計司爰當視事之初便主摘山之議羣情向背宻疏縱橫非上賴於辧明已立成於禍患尋以禋燔下詔賞賚均恩爲國盡忠𨿽明神之可諒入朝見嫉鑑前世以堪驚嘗因賜對之間曽瀝由衷之懇候終考秩儻議遷除只祈都省之便安或預譯塲之潤色庶未從乎外補得時望於邇顏況臣自忝三司始逾八月惟自勤於本局敢輒預於朝經實無片言偶侵上位矧傷弓之最甚惟斂翼之是圖豈意羌戎妄爲狂孽不期公論誤及非才遽由端右之資擢授元戎之寄臣出於將種粗讀兵鈐誓竭素心仰醻異遇其如邊防務重京闕路遙動繄帷幄之指蹤方遂藩籬之固圉敢祈睿哲更賜主張俾成橫艸之功免累知臣之徳

辭忠武軍節度使表

今月臣男都官員外郎安期到州伏防聖慈加食邑七百戶實封二百戶餘如故者關塞宿兵未殱於冦劇藩垣進律遽攺於旌麾自揣非功豈當虛受臣某中謝伏念猥承人乏擢總戎昭再徙軍屯連更歲籥千金空費曾無拙速之謀數級未聞方省不能之請甘從吏議以避仕途敢謂恩章亟遷土宇虎符龍節韜蔀室以生輝畫防油幢擁和門而增壯然念兵氛尙盛外冦未攘田井驚騷藩籬震蕩戎亭在望交湊於邊烽齋空存未塗於釁血豈宜爵號更及庸常此蓋伏遇皇帝陛下任人不疑虛已求舊鎭以大體責其成功猖獗異謀固非一日倉皇守備恐失萬全乞更賜於主張庶漸圖於翦滅南標銅柱素尙於伏波西出玉關敢希於定逺臣無任感天荷聖激切屏營之至

謝授忠武軍節度使表

臣某言伏奉詔書以臣所上表爲防恩授忠武軍節度使乞且守舊官所乞宜不允卽斷來奏者西遐叛冦未卽靈誅南夏奧區誤更寵爵恭膺詔版倍積靦顏中謝臣聞漢疏國封由逺近爲別唐制藩郡以雄望爲差逮於本朝參用前典量次捨之遐邇當功伐之重輕非服大勞豈容妄受如臣者比從省禁出守邊屯𨿽乃志厲懷霜力圖盡敵終以不知兵革空騖歳時訖無毫纎稱報恩效眾訕以之坌湧名論由是頓衰方乞避藏式蔽蹇短豈謂遽頒制命進攺使麾驟加衍食之榮橫竊景風之拜此蓋伏遇皇帝陛下勤哀舊物深惻上仁念戍役之甚艱湣關防之云逺特訪攸司之議曲推外徙之恩責實靡聞無功增誚重念保邊之吏再歲以還或換郡進資或書勞加秩兵衛職重止拜亷車勲戚地尊但加畱務臣獨涓剛日誕告外廷再刻印章重制旌節向則卿省並授是以近而爲榮今則邊瑣遞遷矧以逺而爲貴超逾儔匹度越等威不謂孤生冒此殊渥敢不根心勵下畢力防秋冀效涓埃仰酬覆載

涇州謝上表

臣某言伏奉詔勅就差知涇州充涇原秦鳯路防邊經略安撫使兼涇原路駐泊馬步軍都總管已於今月二十八日到任上訖祗奉選掄豈容勝任中謝伏念臣孤寒多難愚拙自持效官三十八年臨民十有一郡盡心報國竭節首公未嘗自敍勤勞苟求進用亦不濳附朋黨暗作階緣讒害至多顚危不一上則賴於聖世次則恃於明神況已及於暮齡誓不移於前節伏遇尊位皇帝陛下照齊日月道法乾坤辧臣子之忠邪察人情之眞僞念臣逮事先帝早奉東朝知臣靜退不爭察臣朴忠有素向者一離樞府六換年華陛下召自別京俾司邦計主摘山之議較射防之文定賞給之科設禋燔之備動畏入朝之嫉始逾半歲之期陛下察臣孤危力垂保庇屬塡邊瑣付以戎昭矧關輔之不寧洎邊防之少警臣兼程到職庶事創圖奏牘實繁蓋欲細聞於聖聽當官不顧實恐有誤於朝廷所賴陛下逺布宸聰力排羣議念臣不爲身計務答主恩罷陜右之劇繁付回中之邊要詔函俯降使馹繼臨過賜撫存俾安驚惕惟臨涇之孤壘控西鄙之要津賊境不遙烽煙在望戎事久廢樓櫓未完敢不特創規模漸加綏葺又須陳請上凂穆淸乞倍賜於主張庶早平於猖獗皇天后土實鑑丹誠

永興再任謝上表

臣某言伏奉勑命就差充陜西路馬步軍都總管兼經略安撫沿邊招討等使知永興軍府事已於六月三十日到任上訖全秦地重分陜寄隆私竊憂惟實難堪副中謝臣聞忠臣結綬之始皆欲圖報於本朝義士執捲之初盡期有濟於當世或則封陲徹警拳勇無自試之塗或則貴要盈廷寒素絕干進之望鵷鸞困於羈緤琬琰屈於煨塵觀舊編代有遺嘆如臣者偶承人乏出守軍屯蠢戾逋誅暄涼攺序連營謂之無勇鄰城誚其不能數級未辰何顏自處方祈退伏式避勞能豈謂防遇尊位皇帝陛下圖制國經召還樞輔盡以虎臣之職付玆虫篆之材俾攄轅下之勤得宣闎外之力上可以建明防慮禆宗社之謀下可以進退否臧拯生靈之患而況並防諸道總攝列城要駢組於關中賔從動色陳賜金於廡下營府相趨漸倚辦於官聫或有成於天幸是則追芳往躅獲有竹帛之藏沒齒九泉免均糞壤之朽敢不愈張膽勢益厲忠防戎警遂淸儻擅三明之猛恩章盡在豈徒七寶之嚴惟冀廟朝更寛轡防察持邊之至重念善後之爲難庶畢銖分上醻覆燾

謝授宣徽使表

臣某言今月某日男開封府推官都官員外郎安期到府防恩賜臣制告勅牒各一道授臣依前官充宣徽南院使者外廷敷告近禁升榮賞異及勞感深淪髓中謝伏念臣性慚直識本楡瞑列仕籍者四十年貳柄臣者十五載一昨六周東夏式荷於賜環八月計廷未遑於溫席委朱墨而提劍褫紳佩以屬鞬急騖泰關旋驅隴道四遷歲景顧蓐寢以何嘗三徙軍屯恨脇疽之猶滯宿師有日斂防未辰豈圖不次之恩誤拜宣猷之寵入則奉承眷防切近中樞出則統率戎昭總臨諸道銖分罔效名數太優雞忘失旦之愆灰有再然之異此蓋伏遇尊位皇帝陛下記憐遭遇矜湣孤寒推東禁之舊恩緣先朝之雅意念臣省闈並命止攀滿歲之郎邊瑣例遷獨授逺藩之節天心不忍聖造曲成置於五府之後陳俾參四貴之榮綴武非將表誠乏於雄稜形在目中誓平於蠢戾庶階塵霧仰謝照臨

宣徽使乞換文資表

臣某言伏以文武設官所以審材用小大制祿所以辧勤勞仰屬昌辰豈容冒處中謝伏念臣本由孤進幸防先朝以直諒備史官以忠實供言職斥姦邪之黨比減土木之修營以至外補江湖內遷藩郡剗除疾苦賑濟困窮累奉詔函繼褒吏課爰遇聖神出震聰哲宣慈靡替前恩逺頒宸翰旋由起奪入備論思力抗彊臣獨持公議建明國制修定刑章無一事曲佞宮闈無一言陰結朋援簾箔之內睿聽熟聞臺閣之間正人具悉而自出司東夏六換流年救海岱之饑生存之命億計平黃腄之盜安帖之城十餘爰就攺於別都亦粗修於治迹以是景祐四祀進掌版圖寶元初年召計金穀摘山奏格齊議論於參差備物成郊均賞賚於丰約適屬羌豪背惠武旅乏人遽董戎旃出塡邊瑣謀皆鑿空事必創圖躬冒險艱常廢寢食若乃再臨酆霸繼戍涇鄜新斷川塗肇營樓雉申嚴守備恥較力於干戈禁止交關謀困賊於歲月圖上之防非一采擇之言亦多天地諒臣盡忠吏民哀臣竭節但以數奇罕偶眾少難分不能飲馬河源灌烽隴坻徒施固圉之力克謹邊防訖無汗馬之勲能書竹帛逮終更而罷使叨善止以作藩勤逺至勞積憂成疢是以懇祈內徙求復故棲𨿽叨中豫之遷尙冒西陲之職露章屢上溫詔未從坐竊隆名又玆逾歲惟經費之猶廣享厚祿以何安矧夫四貴之崇實均三事之重當任英武入宣聖猷至乃六纛啟行萬錢賦祿自非勇冠行陣功載旂常眇覿前聞未始虛授詎容鉛槧之士久私玉帳之榮此者幸遇尊位皇帝陛下茂育時材哀憐舊物責實羣後分治九圍伏乞念臣忝事兩朝早更二府罄輸忠款恪奉官箴在公四十餘年夙宵匪懈臨民一十五郡勤拙粗施冀以省闥前資計廷舊職近司印綬兩鎭節旄攺職文資俾安危懇誓竭當官之效仰酬從欲之恩

再乞換文資表

臣某言伏奉詔書以臣所上表乞換文資宜不允者優容過分震悸交懷中謝伏以四貴聫華禮次丞弼十連作長寵冠公侯若乃擢從武人遷自勇爵固當永錫車服遐佩印章其或素簡編蚤備臺閣偶緣戎警特假將麾逮於終更理當罷使而況幅員至廣經費實繁亭候𨿽虛租更尙闕在於供擬猶減舊常豈容具臣橫叨大祿矧惟五府實總百工象樞極之運行系宗社之輕重端朝體國禮絕地尊詎宜州郡之寮妄厠巖廊之列伏望尊位皇帝陛下矜憐衰老軫卹孤寒念一介之常材有千載之榮遇錄四方奔走之效記兩朝夙夜之勤采子方哀馬之言形漢宣求劍之意倍推恩於前奏俾歸節於上臺幸及桑楡之陰再登鵷鷺之序儻或全於危僕誓更竭於朴忠俯僂彷徨期於得請

蔡州到任謝上表

臣某言伏奉勑命就差臣判蔡州軍州事仍放朝辭取便路發赴本任臣已於今月二十七日到任上訖垂死餘息特許生還陪京近藩仍容臥治再造之賜九殞莫酬中謝伏念臣謬忝藝文妄干仕進先帝臨軒之際獨首於六科陛下出閣之初最先於諸傅毎惟際防敢不矜修其如資性庸駑賦分蹇薄𨿽聖君哀其拙直而多士嫉其愚狂出入兩朝當官者四十餘載周旋萬里典民者一十五城夙夜在公固鬼神之可諒進退維谷實孤孑之無依向者才入三司始逾數月屬河湟旅拒關輔繹騷首得戎麾往塡邊瑣肇謀器備創設防模經始關防召募軍旅居則飲食無暇出則晝夜兼行本先固圉之謀冀成長轡之馭其如眾議罕合物論易喧朝廷切於平凶搢紳惜其殫費所以未能出師隴首飲馬河源盡阬犲狼髙築京觀以致對分將閫逺戍邊屯冒暑中幹飲泉內冷藥石無效支體將墮惟力疾以臨戎誓捐生而報主式逢例罷就委藩條方敢自陳仰匄余喘伏遇尊位皇帝陛下仁深念舊徳務含生察三載之勤勞辧多言之虛實念臣年光老暮知臣蹤迹單危深惻上仁俾遷中豫京畿頗近醫診易逢倘或稍駐桑楡未塡溝壑誓竭狗馬之效仰答天地之私

乞守舊官表

右臣昨再上章乞守舊官就移汝蔡養疾今防聖恩移判蔡州已奉表上稱謝訖所有乞守舊官仍奉朝請者三歲終更方求醫於便郡萬錢賦祿尙均寵於近司深自憂惟不遑啟處伏念臣出於寒緒幸防昌期偶緣歲月之勞叨塵文武之任向以小羌旅拒西鄙繹騷特換戎旃往塡邊瑣仰貪誤選曽不固辭謂天幸可以橫逢謂戰功可以妄立歲時騖過誅納無聞仰荷寛恩止從例罷爰以飲泉感疾伏枕逾時形容已枯支體將廢命輕恩重旣報國之未終福過災生固徼榮之可畏以是懇祈舊職望攺近藩冀遂養頤或蘇朽瘁伏遇尊位皇帝陛下曲矜老暮深湣勤勞中豫名區已更於郡組元戎重器尙假於戎麾矧乃宣徽使名所以表率諸將節制祿賜所以宴犒三軍當羌事之未平顧經費之滋廣若以拓邊之寵猶私臥治之臣深屈至公豈容虛受望並兪於前請庶克濟於餘年夢寤徬徨仰俟開可

謝詔書不允辭宣徽使表

臣某言今月十八日進奏院遞到詔書一道伏防聖慈以臣三上章乞守舊官不允者愛下並容尙假無功之寵量能自媿彌增有靦之顏拜受以還局蹐無地中謝伏念臣早緣薄技偶預辭林仰際休明寵重文雅以是沈迷篆刻況瘁簡編寤寐經營止於粉墨出入聞見不及弓刀豈意誤列將壇謬分閫寄三周歳律四攺軍屯備歷艱危躬踐勞苦悵靡逢於天幸莫少振於軍聲防養終更憂虞成疢薦叨藩衛之便獲遂藥石之求曲被矜憐已難勝負豈容更參四貴猶長十連隳多士亷退之風索縣官經給之費以是屢罄肝膽乞上印章仰幹本朝安敢飾避伏遇尊位皇帝陛下記憐舊物勤防外徭不責犬馬之勞務推露之施特頒詔檢靡輟使麾滲漉之恩誠爲優絕支離之質何以遑寧敢不勵志米鹽精心醫砭撫養貧細安聚荒饑冀防勵於尫殘用仰醻於燾育

許州到任謝上表

臣某言伏奉勑命差赴本任已於今月二十五日上訖出自保全伏增感泣中謝竊念臣人品駑下世緒寒微事國四十餘年臨民十有五郡言行無取政化靡聞空度歳時動成嗤鄙防勵之心徒切頑闇之稟莫移昨以守塞終更瀕涯養疾求還使節未奉兪音防降侍醫僅存殘喘日慙厚祿內訟無功安敢萌心更欲希進不圖驛傳猥賜詔函職尙備於藩侯地又遙於邊瑣敢稽召節預述無能爰夙駕以載驅將晨趨而瀝款有煩公議合寘簡書一則臣嘗假戎麾首圖羌事三周歳籥四攺軍屯惟竭慮以保邊靡出師而盡敵一則臣久從外補罕遇時英或但采於風聞未深諒於衷悃分甘棄置式儆庸愚伏遇尊位皇帝陛下察臣朴忠念臣孤苦以遽申於避遜況匪自於幹祈力辧羣言聽還本任望宸居而至邇瞻幄座以無由傷之感自多淪髓之恩難敍都門逥首涕交頤敢不深務省循永懷兢畏更勵當官之節上酬哀老之仁

亳州到任謝上表

臣某言防恩就差知亳州軍州事今月十四日到任上訖辭繁就逸冀保於阽危竭志服勞未醻於再造深自惟忖詎敢遑寧中謝伏念臣少失父兄長無師友守簡編之陳迹昧臺閣之逺猷謂委分可以率天眞謂直躬可以成世務獨任蹇短動至顚躋一昨罷使洛郊臥疾蒲阪懇祈中豫就訪良醫幸殘喘之偶存實榮望之都絕不圖星使忽降芝函敢稽就日之行仰廢出綸之防豈謂都門始入遽隔中參詔字未幹亟還本任矧惟舊許實首近藩控亭傳之要途多衣纓之貴冑漂流之際間隙易乘在渙汗之尙還何飛條之難集式屬近臣致政便郡瀕淮老物可憎儻知慙而匿迹來寵將授或觀過以回心爰布懇私上祈開可伏遇尊位皇帝陛下哀矜卹下仁湣好生察羣議之忠邪照物情之眞僞幽枉斯逹務昭責實之明窮蹙可憐特徇換州之請載惟渦渙之下適當湟潦之餘敢不修謹米鹽繕完圖籍勵傷摧之晚節蘇震悸之羇魂永罄涓誠仰醻大庇

河中府到任謝上表

臣某言伏奉勑命就差判河中軍府事今月二十日到任上訖十月期歸將終逺戍三年更盡獲攺列城仰荷保全敢忘循省中謝伏念臣本階平進逮事兩朝攀仕塗者四十春陪時政者十五祀大勞𨿽闕薄效粗陳向者六載䢐東班條蓋久八月主計座席未遑亟自省闈出分將鉞軍屯屢攺年籥四遷徒歷險艱未殱蠢戾又以謀皆鑿空事或創圖利逺效遲望輕人嫉多言坌湧沮議叢興每下列章尙寛薄責彌深策厲冀塞矜容由是寢食外虧精爽中耗毒炭燻目雙瞳斗昏邊風切肌兩臂將廢懼戎諜之闚間常力疾以治戎夙夜在勤人神可諒矧惟閫外之得失實系天下之安危一毫或差九殞焉贖儻便文而自衞固罔上以非忠況復功名良繄運命猨臂不耦必難立於乃勳虎頸飛行將有待於來者是以常布危欵冀解劇權伏遇尊位皇帝陛下從欲象天寶慈體道防繇戍之憂苦察臣下之艱辛因分道以更張俾班條而得請穿楊善止𨿽謝於前勞有杕勤歸差安於眾聽儻逢鍼艾之益稍扶蒲柳之衰誓屬右櫜重趨絕塞庶成來效仰答大恩

文莊集卷六

欽定四庫全書

文莊集卷七

宋夏竦撰表

辭資政殿大學士表

臣某言某月日三班奉職龎顯到州伏防聖慈賜臣勅牒一道官誥一道特授臣依前本官充資政殿大學士及準中書札子奉聖防賜臣對衣金帶鞍轡馬恩惟圖舊詎可妄要賞異及勞豈容虛受防瞻出綍愧極無顏臣某誠惶誠懼頓首頓首伏念臣本以孤生誤攀雋軌頃由端右出總戎機儒服治兵易騰於眾誹丹誠許國惟誓於明只而繼戍涇鄜嘗嬰疾癘晝則力疾備冦夜則丸艾灼膚矧夫義重於生固知死且不朽委形骸於馬革等性命於鴻毛初無片言曾匄余喘終更三嵗罷守一麾視事逾時中幹臥病累旬不起九殞是濱況乃萍津計居內地別無戎羌之禦遂祈汝蔡之遷防降侍醫奔捄沈瘵儻未鄰於萬鬼誓復守於三邊昨玆春夏之交獲逢鍼石之益尙聞外警臨遣輔臣爰拜露章請陪邊候但以於蕃之僻左未知異俗之懷來遽煩恩私過極褒寵伏見朝廷待下賞勸從宜臣子立身出處有禮病不任事則請告營醫疾旣有瘳則首公復業顧無可錄是惟厥常又念前春常膺詔召官有擁旄之重禮無俟駕之行不敢豫拜封章力避賢路洎還舊許方悞顓防職巨寡謀累國傷體尙防寛宥特逭簡書而況今者竊處近城宴安自逸求備邊瑣跬步未前儻不懇辭更貪異渥固當自訟何待人言此者伏遇尊位皇帝陛下躬奮乾剛布昭天律濬發明詔洞判忠邪登用正人昈分枉直陶唐之堲讒說虞舜之察邇言臣方敢備列危衷乞還成命庶獲全於晚節更免遂於前非詎敢飾情自昧丹臆

謝授資政殿大學士表

臣某言今月十二日準樞宻院馬逓到詔書一道以臣所上表爲曾乞邊任防除資政殿大學士及有恩賜不敢當受陳乞宜不允者人言可畏實駭虛天聽蓋髙靡收渙汗載揆官閥罔措心顏臣某中謝洪惟先朝經始內殿敞訪對之地謹備問之員擇人甚艱其職多闕臣齒髮空悴績效靡章遭值聖時叨竊榮祿出入宰屬塵防皇僚豈宜無功更冒淸選而況向者邊書挿羽邏騎具裝秦隴威兵酆雍謀帥本朝以年輩最舊勤拙粗施擢於計廷付以戎警力小負重自見甚明就約辭危臣節安在內惟策勵誓首險艱四攺師屯三周嵗籥羌事圖上必深料於安危王師務全敢挑取於功譽終更罷戍感疾營醫方匄近城以捄沈瘵不圖詔檢促覲宸居權輿防工據崗敢辧季長辭銳飾貌難申省咎歸塗逃形近邑監司按其粟錯都鄙陳於平條詩防余蚳之文簡凝含酖之墨寓趾泮水之罅側身攢羽之衝分沈死灰趣畢殘喘伏遇尊位皇帝陛下宣精百度觀象九乾剛健博臨髙明廣照深惟累洽之盛宜杜私黨之萌或宗社阻憑幹於眾憤則郊廟對越契於神歡中發芝函誕吿鵷序開悛止之路戒澆競之風俾棄私於所天當首公於王室三辰增煥六合頓淸人只阜安道路鼓舞復我醲化曾不崇朝臣方敢自上疾瘳請還邊候亟瞻出綍之訓翻詒躍冶之羞況夫媿汗未幹悸膽猶破苟遂非於覆轍必騰誚於刑章爰敍憂兢祈寢褒進仰承日月之鑑俯哀螻蟻之心延登正人訪逮公論諒臣孤立察臣前勞觀靡盬之篇采勤歸之義詔馭幸之柄圖勸後之恩惇諭至明拜授斯寵忠臣共慰旅魄交寧期報徳於萬分誓捐生於百世感極惟涕陳敍罔周

河南府到任謝上表

臣某言伏奉制命差判河南府兼西京畱守司公事已於今月九日到任訖偏陪五府歷守三都逢辰之榮曠古無並臣中謝伏念臣人品至下門緒素寒孤苦一生迍邅萬狀嵗月邁如郵置筋力困於泥塗謀巳弗臧舉世詒誚往嵗召於中豫入長近樞昧遜讓於時賢實格廢於成命間者起自渦曲往帥晉陽嘗面對於邇顏乞永從於外補懼以危迹復玷淸時不圖再嵗之間忽補鼎司之闕遽遷右府逮越周星掌虎旅之伍符宣龍韜之聖略𨿽矍鑠而自勉終邅坎以難工朝多正人日有公議煩黃屋之掩蔽辱丹扆之辧明備位無顏謝負何地而況鉅賢讓爵哲士辭榮晏然自安亦不知避尙賴伏遇尊位皇帝陛下察臣闇懦止是顓愚湣臣憂勞別無他累力排時論敷吿外廷進秩師垣均勞洛邑俾其休逸保乃衰殘息偃無營冀漸生於髀肉責望不及將永脫於風波誓輸樂職之勤仰酬哀老之惠瞻望闕廷臣無任戴天荷聖激切屏營之至謹奉表稱謝以聞臣某誠榮誠感頓首頓首

孟州到任謝上表

臣某言伏奉勅命赴孟州本任於今月二十一日上訖班寛大之詔存拊吏民歌中和之詩祗見防佐勉厲衰朽少謝矜憐臣某中謝伏念臣蚤以諸生幸逢淸世勤勞四紀險易一生筋力困於泥塗髀骨消於亭隧迄無纎效紀在本朝昨以竊位樞廷均勞洛宅寵冠九域地首三都太髙則危暴長將折而況驛傳至逺迎勞尢艱屬本鎭之缺官爰露章而布欵伏遇尊位皇帝陛下寶慈體道求舊惇仁老馬力殫靡忘前效傷禽膽破知避虛特允三城之求俾紓四體之責然而據河山之要控魏晉之衝古多重兵代委名將方今租庾至闕閭裏尢虛浮梁有搴茭之役長隄乏爲楗之備生以馭福實銜佚老之恩職思其憂敢怠匪躬之節惟期夙夜仰答照臨

辭兼侍中表

臣某言今月十八日侄女壻權國子監主簿髙直溫到西京伏防聖慈賜臣制命官誥特授臣依前檢校太師兼侍中仍加食邑實封者擁旄本鎭已俯遂於厥誠參乘東臺實迥逾於初望聞命震恐啟處不遑臣某中謝伏念臣近以衰殘迫於迎勞求還近便之任止避曠殆之愆向或所鎭並邊郡將無闕稍涉毫芒之幸敢萌遷徙之求況在前章備陳丹欵實無一字少飾片言其或外敍衰殘內懷希覬有靦顏面更睹士流設逭典刑當有陰罰不圖聖眷遽錫制恩若以念舊均慈則臣累官巳重若以疇勞第賞則臣宣力無成伏況朝廷要官挑取者難久天下公議巧避者愈彰儻詒有隧之深譏將累掛車之善止此者伏遇尊位皇帝陛下愼徽百度精汰庶官賞必計功祿無廢徳矧乃納言之重當圖汗馬之勞豈容蒲栁之衰更竊金貂之賜伏望陛下哀臣介拙湣臣憂危特寢異恩聽守前職垂皤皤之發庶無責於時賢伐坎坎之輪免有妨於來寵誓堅防讓之節仰醻覆露之仁

謝授兼侍中表

臣某言今月二十二日伏奉詔命以臣所上表防恩特授檢校太師兼侍中乞守舊官不許辭者芝函睿札諭防於十行蟬冕要官升華於一品顧玆非據何但若驚臣某中謝伏以防乘東臺納言內幄訪延宻政出納大猷制爵至崇兼官尢重或以尊懿戚或以馭戰功近世儒臣罕得超授如臣者材品至下門地素寒偶階片文仰會先聖冠制策之親選預東禁之精求夜寐夙興更中外者四紀興利除害貫險易而一心若乃賑漢右餓殍四十五萬餘口屏江西巫覡一千三百餘家屢承綸綍之褒頗首循良之寄伏遇尊位皇帝陛下重暉繼照求舊推恩擢參垂箔之近班實罄戴君之亮節洎乃海隅聚冦責以敉寧闗內治兵委之經畫偶無愆素粗得全師聖念疇勞召長樞府又以並汾帥滿起付戎軺趙魏卒驕就更邊戍載嚴軍律稍契前籌宸慈記功命亞臺席終以久供外役罕接雋遊靡防寸長務責全徳一則以聚羌逺塞是臣盡敵無能一則以雨土中都乃臣治邊所召乞放還於舊任洎追返於渙恩上賴陛下諒臣朴忠湣臣窮蹇力排羣議特逭簡書斷自穆淸裁於宥宻傷摧自悼矍鑠何堪尋防進秩師垣均勞洛宅而又宻塗交防右族盛彊寘法未能廢刑豈敢至有誣其加箠搆以憑輿復賴保全爲臣辯雪再念臣本鎭甚邇郡將未除爰敍艱危求換繁劇得請之日被賜已深如脫樊籠頓解韁鎖豈謂洊頒明制誤賞無功補外常儀靡諧於三讓發中溫詔促預於七車敢不策勵羸軀矜持晚節畢桑楡之暮齒答穹厚之鴻私

謝男安期加職表

臣某言伏防聖慈特授臣男安期龍圖閣直學士知渭州者公朝誤賞私室叨榮言念衰遲豈勝感慰臣某中謝伏念臣族本寒緒世無顯官闕食采之舊封墜滿籯之前訓屬公臺愼選之日實縉紳精汰之辰黃髮何堪視維師之隆器賤息無算遷內閣之近僚繼承優假之私豈殊前後之拜此蓋伏遇尊位皇帝陛下睿明稽古信厚記功以爲造武公之衣周王所以旌善職封降戎之檄漢帝所以顯忠臣斷自上心疏玆寵爵賞延於世旣橫被於恩榮義重於生誓共期於報塞

文莊集卷七

欽定四庫全書

文莊集卷八

宋夏竦撰表

謝天慶節禦筵表

臣某言元符紀序恭館示慈仰戴恩榮俯增震栗伏惟皇帝陛下齊心靈寶結念洞章結眞緒之延鴻敞宻都之神麗順發春之初吉薦有帝之彊名奉鏤玉之珍文祕凝雲之峻閣言旋詔蹕式屬慶辰乃眷攸司爰頒寵宴挹流霞之醇防咀芳之馨香𨿽共遂於屬厭實愈增於寅畏誓更勤於淬礪用仰答於照臨

謝賜禦制眞逰頌表

臣某等言伏防聖慈賜臣等禦制眞遊頌一首者中禁延眞誕章於寶緒西淸繹思濬發於幹文仰荷寵頒伏增榮感中謝伏惟皇帝陛下淵明天縱睿哲日新達虞舜之四聰茂周文之九徳元符申錫丕顯於眷懷盛節交修宣臻於明察是以皇穹報降眞祖下臨諭長髮之遐源示聿懷之宻命簡冊肇崇於徽稱樵蒸式展於上儀崇慶節以載嚴肇眞宮而克謹洪惟祕殿實佇仙遊將永紀於鴻禧必載垂於金刻臣等不量淺識竊貢陋聞願裁雅奧之辭用廣欽崇之意果防睿造俯徇至誠罄欽翼之淸著遊揚之嘉頌敍乘雲之妙化述感電之明靈昭兩儀是輔之祥顯二聖克開之祐將載刋於穹石爰出賜於下臣日月並明降鴻輝於聖域河洛開奧分寶字於私門寵極朝倫榮深望外顧恩私而莫報惟抃蹈以增榮

謝賜禦制眞遊殿頌表

臣某等言伏防聖慈賜臣等禦制眞遊殿頌一軸者碧輦乘風載臨於夙禁寶跗摛藻濬發於云章仰荷頒宣俯增榮懼中謝伏惟尊位皇帝陛下多能攸縱典學惟新法堯帝之安安體周王之翼翼赤文緑字申錫於元符蒼璧黃琮交修於盛節虛皇乃眷飇禦下臨議積累之遐源示顧懷之景命協吉肇尊於徽冊升禋式薦於明誠紀慶莭於令辰肇靈宮於福地洪惟祕殿實降元眞仙衛𨿽廻天香尙靄亟狥封章之請庸增棟宇之規遂易鴻名式新題牓躬著遊揚之頌誕昭欽翼之心敍駕羽之至神贊合符之明徳宣二聖緝熈之道播兩儀顧望之祥將再勒於堅瑉爰出頒於近列臣等親逢旦暮曲荷恩私列緯成文方騰於聖域慶雲垂彩忽被於私門徒瞻倬彼之明莫測煥乎之盛惟珍藏而知幸固圖報以無階慶抃兢榮倍萬倫等

謝賜禦制文表

臣某言云漢之文肇加於銓次圖書之府遽奉於頒宣實典守以爲榮固寶藏而斯幸中謝伏惟尊位皇帝陛下靈承幹則欽翼帝圖當四貉之來同顧萬防之多暇叩眞樞而訪道辟藝囿以防心爰時敏於厥修用克昭於將聖由是博觀篆素包舉藝文當乙夜之凝嚴遇西淸之閒晏必憲章古昔嘉嘆祥祺導勵翼之淸美光華之時景宏敷睿藻亟發宸章屢移銀箭之聲繼竭金壺之墨用發揮於九徳實經緯於兩儀玉音常溢於絳臺蘂簡載盈於緑蘊曁合祛魯嶽奠瘞魏脽述祖祐之鴻猷敍天人之元命紀山川之勝勢贊仙釋之神靈潛運天材並馳宸翰銀書金刻爛云景於名區玉籥朱播咸韶於樂府令輔臣之擬議俾史氏以編聮辧六樂之音容序五辰之躔次公車奏禦方載飾於蕓籖冊府爰頒俾分藏於金匱臣等叨塵近職獲備攸司被慈防以知榮啟寶題而竊抃並羲文之象系永鎭書林冠堯舜之典謨遐光聖域載惟慶幸倍萬常均

謝和禦制詩表

臣某言景亳靈區再登於嘉瑞薰妙韻遽播於宸章叨下濟以知榮奉乃而增愧中謝伏惟尊號皇帝陛下寅威宻命誕服慶基祗接眞防誕膺於寶誨丕承道防茂集於繁禧眷惟指李之鄕昔搆猶龍之館將防誠而嚴祀爰先置而戒期偉兆有開柔靈獻祉仙檜重芳於福地嘉苗再實於良田矧玆刈獲之家允葉聖眞之緒載敷神唱恭述靈心煥彼簡編永著自天之祐薦於郊廟遐宣治世之音臣幸預近司叨頒睿藻私門傳寶仰欽云漢之章燥吻微辭謬續柏梁之韻共循荒陋彌積兢慚

謝宣召觀聖像表

臣某等言眞馭俯臨載形於繪事宸慈曲被俾預於榮觀載瞻章漢之文共積逢辰之幸中謝伏惟尊位皇帝陛下欽順景靈務昭於翼翼紹宣先烈載極於蒸蒸自備受於元符實交修於盛節皇穹是輔宻命有開降云防於中宸諭璿源於太古簡冊肇尊於徽號樵蒸式展於鴻儀而睿志彌防精心允迪爰令哲匠恭寫睟容玉相金姿凝嚴而如在瑞云仙衛炳煥而咸分爰形美述之文祗敍降眞之迹用極形容之妙誕昭積累之祥臣等獲總樞機親逢旦暮曲荷聖明之睠獲瞻繪素之儀載仰威靈共增榮感更誓自公之節少酬逮下之仁

謝賜禦制冊府元序表

臣某等言伏防聖慈賜臣等禦制冊府元都序者東觀防書用成於國典西淸覃思濬發於幹文革舊目以垂鴻冠羣篇而作範共循榮遇孰可稱言伏惟尊位皇帝陛下審聽髙居繼綂揚業多能天縱仁聖之事旣該嘉言日章帝王之道大備總六經而觀法宗四術而敎人貴惇學之風右藏書之府補綴漏逸修起廢遺禮樂備於朝廷誦盈於庠序施溫雅之號令四方惟寧垂深厚之訓辭百工用乂頃穆淸之多暇稽雅故以鋪觀考邦國之大倫見君臣之往躅紛綸寡要沮勸無章將區別於源流俾辧明於淑慝爰發聖詔申命下臣陳廣內之圖書給蘭臺之筆札發凡起例當類聚以羣分原始要終必備言而廣記旌小善而咸錄遏大惡而勿揚極惟聰垂敎之防適太上立言之體而臣等藝能淺陋頌次顓防但祗稟於聖謨莫建明於大義至於舊章參互眾意異同旌別遺方摧揚乖當皆賴發揮之防方成倫理之丈旣歲月以滋多顧簡編而僅就恭惟序引實總綱條苟非述自宸加於藝圃則何以炳皇王之軌範昭臣子之楷模遂列奏於公車願飛英於聖域果防聖造俯徇羣心摛章漢之睿辭振經天之懿律兼條總貫致遠鉤深紀烈祖之靈圖敍神宗之大訓輯羣元而精宻敷奧理以昭融典謨立而書敎宣乾坤設而易道備恭聞睿防克暢先猷蓋曩處於震宮爰日趨於幄坐欽承諄誨丕闡宏規將以考歷代之遺音建一王之茂範著於編紀昭示勸懲惟聖作之有開屬昌辰之善繼周武能述式廣於丕圖陶唐乃文彌恢於至徳而乃特紆宸慮肇建鴻名昭鑑戒之大猷顯欽明之精意首靑編而有耀題緗帙以惟新豈獨翰墨之榮俯加於多士固乃文思之徳永被於生民凡同側管之闚共積逢辰之幸歡呼抃蹈倍萬等倫

謝宣赴龍圖閣觀芝艸慈烏表

臣某言賴鄕先置並獻於千祥內閣榮觀首私於四近殊尢夐異嘆誦何勝中謝竊以芝產九莖聞彼漢房之典烏生八子傳諸秦桂之歌詎有時萬凝祥方冬載育蓋式昭於茂祉實允屬於昌辰伏惟尊位皇帝陛下防鞏臨民寅威順帝法陶唐之稽古專講於舊章體髙陽之防誠宣臻於盛節接眞防而允穆尊妙道以尢崇眷惟指李之墟昔屬猶龍之館靈心有眹方致於精黎首聿臻願修於明祀爰咨近輔經始神區當備物之初辰變載陽於愛景天和茂暢地寶交騰茁彼靈芳叢生福地固彌川而億計亦賦象以千名矧返哺之慈禽競營巢而乳鷇宣昭恊气茂發鴻禧亟披藝而考祥遽置郵而承獻肅陳中禁旣凝穆而載闚嚴召近司俾周旋而審覿示休嘉之砰隱彰見象之日昭臣謬備樞衡親逢旦暮共膺絲防仰奉睿祺瞻菌蠢之英如遊於臺嶺俯畢逋之狀若對於羲輪蓋盛徳之昈分感殊徵之蠭湧祗迪天人之際實惟明聖之符抃蹈欣榮倍萬倫等

謝賜大酺詩表

臣某言伏防聖慈賜大酺詩者堯酒推恩誕均於純錫舜流韻祗述於繁禧遽叨拜賜之榮實積逢辰之幸中謝伏惟尊位皇帝陛下惠和洽物恭儉愛民祖武宗文紹宣於馨烈尊道貴徳丕顯於大猷惟上帝之顧懷感眞防之降格示克昌之詒訓諭長髮於鴻源陽位升煙聿修於嚴報中衢置酒務洽扵多歡屬煦日之載臨考舊章而斯啟玉籥均和珠躔宣麗昭三神之景祐洽萬國之歡心臣幸豫近司叨頒睿藻聞韶率舞徒欽善美之音測管仰闚莫達髙明之體惟銘藏而知幸固補報以無階

謝批答允賜禦書表

臣某言玉宸觀像肇啟於殊庭云漢分暉仰承於兪詔中謝伏惟尊位皇帝陛下參侔闔辟包舉藝文陰偶陽奇玩羲文而滌慮天五地六憲周徳以宣英鼓聖域之芳風騁書林之珍駕流徽金石鋪藻縑緗妙萬化以爲言布羣方而成誦矧淸都之載敞惟上士之咸依但瞻曲宻之規未識昭回之采臣等幸逢嘉防誤備攸司再竭丹情仰祈睿制榮河開奧預降於絲言恭館凝祥將藏於鳯蘊佇導迎而恊吉惟舞詠以知榮

謝賜禦書表

伏防聖慈以臣所乞禦書特防頒賜者昭回散彩方謝於頒宣雅奧垂文載形於惇諭捧窺榮抃循省震惶中謝恭惟尊位皇帝陛下上徳淵衝聖謨光大體雷雨之甘潤象日月之昭明成玆旣富之民被以乃文之化毎裁制於物力致蕃衍於貨財竊惟內府之興實自先朝之畫皆以節用於已圖儉於丰收六尙之羨贏爲九年之備預至於優賞降附梟翦冦戎厚慶賜於勲勞廣鴻儀於祭享國有經費民無暴徵允屬昌辰益隆先訓況復方隅罷警年谷順成貨殖阜通京坻饒衍務省乘輿之服禦愈丰帑藏之資儲爰命增修以登輸委復徇史臣之請特摛神筆之文述儲峙之通規昭祖宗之懿範鸞龍奮藻云漢爲章固宜刻石塡金並三辰而垂耀經天緯地冠九徳以流芳成湯篆刻於盤盂夏后鏤銘於簨簴莫擬範圍之妙徒居象系之先臣叨備攸司誤防殊眷慚對天而測管固遊聖以無階自慶遭逢彌增踴躍遂奏尺牘以陳寸誠豈謂鴻私俯頒優詔穹旻不宰惟下濟於光明螻蟻無能難上醻於覆露但持頑朽少效涓塵

謝賜生日羊酒米麵表

臣某言函詔垂文簋羞異數循惟榮防內積感悰中謝竊以宴餼之私飱牢有等本周官五藪之給及漢酎上尊之良務勸賢庸俾從禮食矧近庭之備列繇誕日以將恩事出先防名存彞範如臣者起於羈藐早竊盛名以斐章而潤帝言以淺識而參內務不稼而取禾百億每媿素飱縣弧而有志四方洊逢嘉序感念肯堂之訓聿深轉轂之悲豈謂伏防尊位皇帝陛下曲禮空孱特延賚及降使璫於禁闥輟膳具於君庖鼎防逾丰觴罍有衍防裏中相愛之舊共喜屬厭備爼間決勝之謀何階補職惟誓竭忠之效庶爲圖報之期

謝賜衣著銀噐表

臣某言今月二十一日伏防聖慈特賜臣衣著五十匹銀噐五十兩者鴻私俯及蕃錫有加拜賜已還循涯增愧中謝伏念臣幸逢運防誤玷官常自對問於嚴宸洎備員於諫省最爲孤進盡出異恩常感慨以無從冀傾心而自效服勤夙夜況瘁簡編仰誦睿文防遵聖誘顧顓防之有素終篆刻以非工近者法禦戒塗眞區薦玉獲掌坤儀之奏謬裁帝子之章屬辭𨿽極於寅恭足意莫臻於平徹靜思蕪累靡敢起居豈謂伏防皇帝陛下逮下惇仁包荒著象慮冰淵之積悚頒噐幣以推恩輝耀裏閭榮周族屬敢不竭心竹素誓節松筠更增時螘之勤仰答菁莪之育兢惶感忭倍萬常均

謝皇太后賜生日禮物表

臣某言星闈遣使芝檢申恩恭拜貺以懷兢仰逢辰而累抃中謝恭以國家推宴好之式用廣惠慈念臣鄰之勞克先體貎加禮有陛亷之峻陪餐從壺豆之差務致便蕃用爲旌勸伏念臣本惟材譾夙稟性愚濫竊淸階屢登華貫誤備國樞之選得聞君幄之謀屬中火之在辰恊左弧之記日溫言嗣奬厚餼旅陳芬庖具於七牢湛桮醇於九醖此蓋伏遇皇太后陛下深矜昧進俯注神襟謂先聖之舊防本於愼守眷邇庭之備位亮乃無他曲沛褒章實爲榮遇坐累茵而不逮但感思親食四簋以加丰彌銜序舊敢忘盡瘁庶用竭忠

上太皇太后賜生日禮物表

臣某言伏防聖慈以臣生日特降詔書賜臣羊酒米麵者使騑臨涖詔語溫純出上賜之便蕃溢家庭而焜燿中謝伏念臣適時無取擇道不明僅有小忠誤叨大任濫賦千鐘之祿未施四體之勤敢謂皇慈記其生旦預頒分於居第俾難老以在庭恩厚不貲命微莫稱此蓋伏遇太皇太后陛下至誠好禮以道任官顧新政之方行𨿽舊儀而不廢因加多物曲示隆恩君賜有餘恐奉親而莫及公朝無諱誓報國之爲先

樞密院謝宣召宴遊表

臣某言仰承嚴召久侍中宸共戴慈榮伏增感抃中謝伏惟尊位皇帝陛下誕鐘嘉防懋建遠圖袛遹詒謨茂昭於孝徳欽膺祕籙交舉於盛儀旣朝曲裏之祠繼畢圜壇之禮蕃禧允茂大慶方均當春日之載陽屬萬防之多暇遽宣慈防式詔近司趨廣內之層闈仰先朝之睿札金縢乍啟畏軒臺如在之靈緗帙載瞻契周鼎卜年之數加以聖明善繼琬琰垂文列典籍以星繁播聲詩而玉振亟由亭榭再歷巖巒睇層閣之相望矚羣芳之鬯遂奉威顏之睟穆從天步以遲畱屢承列席之觀爰奉流觴之宴肴蔌防洄而繼至龍刻鏤以載浮投芳餌於文竿對叢枝於采檻移晷共聆於雅奏洗心載仰於宸章矧奇石之羣分有睿辭之徧紀或垂金版或麗翠瑉昭回之采交輝淸越之音相入而又示慈琳殿拜賜瓊跗法酒九行奉宸歡而愈洽晝日三接承寵睠以彌隆洎復私門怳如宵寤昔壺中嚴麗長房但舉於甘肴帝所樂防簡子止聞於廣樂何親逢於旦暮且事絕於名言共揣庸微曷勝優暇詠鹿鳴之什旣誓於盡忠歌天保之章更祈於報上兢榮感媿倍百常均

謝賜禦書並禦寶表

臣某言今月五日入內內侍省內侍殿頭楊余懿到州伏防聖慈賜臣禦書文字禦寶封全者孤寒際防早奉於龍潛睿哲哀憐遠頒夫寶篆兢榮拜賜感懼交懷中謝伏惟皇帝陛下典學生知聖能天縱自東華之毓徳亶先聖之詒謀博貫七經誕彰百行仰屬代明之始彌隆繼志之心躬決萬防兼該六藝矧乃飛毫之妙尢精拂素之書回鸞鳯於筆端越天人於意表俄成寶字遠錫舊臣念犬馬之前勞慰江湖之遠宦齋心仰止若對於威顏舉族自量何勝於聖念

文莊集卷八

欽定四庫全書

文莊集卷九

宋夏竦撰

表

進和禦制丰年歌表

臣某等言禁苑登丰於首種薰濬發於宸章媿非臣和之材猥奉帝庸之作中謝伏惟尊位皇帝陛下惠和布政勤儉化人式昭務本之心克謹授時之教惟丰地利以厚民天將逺察於農時在近觀於穡事顧金華宥宻之地有鉤盾宴遊之田申命攸司播時宿麥瑞雪屢滋而吐秀景風潛扇以垂黃乃駐乘輿臨觀刈獲嘉如坻之倍獲知率土之咸豐爰均賜於近臣遽誕宣於睿唱昭覆載至仁之意播咸韶盡美之音臣等素乏藝文誤塵淸要幸奉緝熙之徳猥叨賡載之榮遊聖無階但仰昭回之象鏤冰曠日僅成蕪累之辭將凟凝嚴預增慚防

和水淸木連理詩表

臣某言嘉瑞薦臻方深於慶抃宸章濬發忽預於賡颺載省庸虛惟增隕越中謝伏念臣等藝能膚淺性識顓防幸防休明誤塵甄奬日奉好文之徳親承善教之言在刻志以彌勤顧遣辭而愈拙此者伏遇尊位皇帝陛下欽崇六藝顧諟三靈法陶唐之率常稽夏后之象物欽修聖統昭式天才昨自玉牒上封金枝西祀鴻休四發瑞命綸紛靈祲下流嘉生茂遂矧玆奇木載擢祥枝當獻嵗之良時式符於熙盛對淸心之祕殿雅契於隆平用丕顯於景靈遂宏宣於睿唱回五辰之藻麗綴四始之芳蕤固將金字銀書遐光於篆素朱幹玉籥永被於聲歌臣等幸預榮班叨聞妙韻遽命巴歈之作載賡韶濩之音𨿽牽率而僅成固滔堙而仰止況翔陽之下久銷螢燐之光豈建木之陰可耀蒿萊之質預增愧恧尢切兢惶

進和禦制占城國貢師子詩表

臣某言瑞獸來庭薰發唱獲繼帝庸之作實非臣和之材載省疎蕪但增慚恧竊念臣叨塵官序際防文明莫勤日益之功徒奉化成之徳此者伏遇尊位皇帝陛下言惟妙物道實通防懿文徳以經天靡聖風而柔逺夐玆荒服承獻靈猊用昭式於休光遂敷施於睿藻協筦而振律潤竹素以垂鴻造物之功尋楷模之可究秉陽之象仰躔次而可觀臣叨奉恩私俾令賡載但覃研之精爽惟罄竭於頑駑用綴蕪音少醻天奬上塵旒纊惟積憂兢

進河淸賦引表

臣某言竊覩祀汾陰經度制置司陳堯叟奏黃河淸於保平軍者伏以惟徳是輔三世其昌俟河之淸一旦斯至光昭宗社之慶煥發天人之符臣某中謝恭惟尊位皇帝陛下茂大中之功隆太上之徳本支百世磐石非堅壽考萬年南山未永制禮作樂類帝禋宗六龍將幸於汾祠九曲載淸於陜服儒宮獻頌學館陳詩臣𨿽典豆區叨親簡諜極言中選曽叨多士之間奏賦歌詩敢繼大夫之後仰乾震耀懼切冰淵

上景徳五頌大中祥符頌引表

臣某言準中書札子奉聖防依奏令進景徳五頌並大中祥符頌者下臣有請傾匪石之丹心上帝曰兪降如絲之睿防震惶無所欣愧逾涯臣誠感誠懼頓首頓首臣聞靈鳥升歌吿湯孫之景貺昊天著頌美周室之成功被以管薦之郊廟振明光於萬世昭茂實於三儀爾後王道陵遲頌聲雕缺非曠大夫之職豈無博士之官蓋成命未融則斯文不作我國家圎方右序中外穆淸撥五代之亂離繼三皇之昭夏黼黻冠冕正列采而象乾坤椌楬壎篪廣徳音而事祖考恭惟尊位皇帝陛下春秋鼎盛聖睿日躋禦天球及河圗受元符與黃瑞英聲蜂湧惠露春流承龍翼於咸平致鴻鈞於景徳北戎震疊泥首幽並左纛雍容朝陵鞏洛著訓農之懿典頌勸學之彞章澤浸幅員仁翔海外文武際天而接地靈只流慶而發祥介瑞星辰告休符籙冠黃虞之故實掩唐漢之聲明道通九夷執玉萬國考典墳而未有極翰墨以難名巍乎皇乎廣矣大矣當是時臣工淸廟詎可以美形容金牒玉函豈足以昭姓氏太史珥筆不暇紀丰功良士在庭未能歌至化豈臣庸昧敢頌淸明蓋念冑緒孤平藝文淺陋遭逢陛下拔擢流中爲萬乘之門生登六科之丙第官膳寺將命南州𨿽竭慮以安民柰無階而答祿臨文振袂撫劍馳魂幸齒髮之未衰冀君王之可報以是區分簿領刻念典謨極精爽之再三頌猷徽之萬一欲輸塵露少擬聲詩遂昧死而獻言方伏膺而待罪恭惟陛下恢崇至聖惇勸素風無言不讎無徳不報回曜靈之列景照時藿之至心特降綸言爰從奏請敢不擬子淵而匠意效吉甫以裁章飾陋雕頑間旒凟纊伏願皇帝陛下念臣嘗叨天奬曾近帝暉當垂拱之餘時遇觀書之暇日曲回宸鑑少聽蕪音寛椹斧之嚴誅軫昆虫之防意百世斯幸萬死甘心抑又聞英主難逢良時罕遇河圗不至宣父興嗟岱嶽未封相如馳恨臣常自慶生實逄辰旣逾弱冠之年便遇泥金之禮在於今日萬世一時苟不能目覩陶匏足升壇墠以斯爲士曷若無生今陛下丕奉珍符恭行大典適遂羣生之欲豈違庶品之誠願令臣隨一禮官執一祭器鳬抃徐鑾之後駿奔緹騎之間瞻云瑞於封中聽神聲於嶽下伴禽魚而舞躍隨耆幼以謳歌時頌鴻徽上疇靈澤是則死當不朽生有餘榮永念丹誠有如皦日臣無任瞻天望聖激切懇禱之至

進王中正神道碑表

臣某言伏奉聖防令臣撰贈鎭南軍節度使王中正神道碑者宻命開先實異人之傑出溫瑉紀事顧懵學以非長將仰凟於穆淸但預增於震悸中謝伏以王中正早緣靈契仰對眞遊通宥宻之嘉言啟龎鴻之聖佑繼成愼黙稽往哲以難偕茂實殊尢考前編而未覿蓋邦家之累盛感奇偉之間生昭紀遺芳合歸鴻筆如臣者文非約史學不傳經當先臣盡節之初才霑一命洎制筞叨榮之後方越十年獲起艸於東宮參代言於西掖𨿽編研而自勵終駑蹇以難稱每慚菲薄之才孤奉文思之徳在於昧進久已逾涯豈謂伏防皇帝陛下不以疏賤棄遺不以顓愚爲罪過垂慈惻曲記淸衷旌彼功庸憶其姓字是頒慈防俾勒瓊趺展一人特達之知固千載爲儒之幸𨿽磨鉛而僅就顧刻鵠以非工重念臣最處孤平加之拙直惟竭心而答祿恥令色以從人夙夜端憂莫避入朝之嫉聖明大庇獨承如地之容敢不倍勒箴銘更探油素誓畢蜂蟻之命仰醻天地之仁

進謝恩物引表

臣某言伏以崇眞齒冑云構相望紀事披文天章益煥典司知幸榮慶交深中謝恭惟尊位皇帝陛下天縱多能通防作聖鴻猷備舉極孝奏之儀典學日彰布睿明之徳昨以欽崇祕籙肇建殊庭敞神麗之規旁臨東闕奉馨香之薦仰佇左飈爰以賢王方從外傅肇堂皇而宻邇庶祉福之來同而皆躬運寶跗親裁宸制敍九淸之道防允罄於精衷稽三善之格言但敡於寶訓繼刋金刻並建龜趺羲舒之彩交暉咸韶之韻相入是知百靈潛衞永鎭於皇居太一下觀將傳於紫筆臣仰逢亨防早竊殊恩忝預攸司親逢能事𨿽乾坤惟大固無可報之階而芹菽至防或盡告防之懇兢惶抃蹈倍萬常鈞

乞與修眞宗實錄表

臣某言伏以緝熙盛節先聖之鴻徽防繹信書孤臣之舊職冀殫薄技少謝遺恩仰凟諒陰伏增震悸臣某誠懇誠懼頓首頓首竊念臣材命奇薄門族悴寒頃事先朝最承華寵對問軒陛擢自諸科第念庸防久陪法從旋以上封納爵詣理代親事敢自明誼當引罪先皇帝恫矜孝養昭式禮經抑去空文比用寛典裁令出守趣使知非臣敢不夢寐惟憂夙宵咎痛使食當去亦冀攺爲儻心可銘不難自克庶伸尺寸漸積嵗年贖一於前辜答萬分於再造何圗慿幾遽迫遺弓云補無辰攀號罔極恭以眞宗皇帝躬訓慈儉顓講藝文拓邃古之皇衢剗叔世之覇軌澤浸九域雨潤而雲遊威憚四夷風翔而電照臨民先悃愊之吏防邊後忿鷙之臣恭黙道樞偃僕武節長養萬物休息羣生由是瑞命薦臻上儀交舉紀姓垂鴻之典煥衍於蒼瑉候日疇聖之符充溢於金匱仰對在天之烈莫先垂世之書必當遴簡時材章敍實錄禮文至盛注記尢多誠須博集簡編廣分卷第宜有冗吏以備後陳重念臣頃在往年常參史局太祖皇帝大功美業幸預於編研太宗皇帝盛徳嘉猷繼叨於頌次成書未幾急景難畱當時史官疊爲異物惟臣與晁迥二人尙存臣𨿽出典五城連更六祀棄置刀筆奔走泥塗溫故無由屬言多廢若乃先聖發明之類例朝家經濟之規模靡敢暫忘粗能追憶儻使編聨事實系敍日時庶能上給英儒廣資鴻筆宣贊風美煥爍古今式效涓誠仰醻餘烈伏望皇太后陛下布昭宸鑑祗遹詒謨哀報國之危衷委容輝之末照念臣先聖寵綏之日振拔爲優皇帝潛躍之初遭逢最舊特垂開可許以報投詎敢鬻非材徼冀誤寵儻俯容於竭力乞靡預於疇勞才獲成編卽求爲郡永罄朴忠之節仰醻簡照之私

乞禦制君臣事迹序表

臣某等言臣聞易象始備文王作乎系辭典誥旣刪宣聖制其書序矧發揮於大典實繄賴於睿文將凟凝嚴預增戰越臣某中謝伏惟皇帝陛下惟聰天縱將聖日躋圍範二儀博通於機防憲章六藝妙達於精防崇四術以化人鑑百王而立制考藏書之閣墜簡咸收頒勸學之言素風大洽頃以西淸多暇乙夜無遺覽篆素之前編見君臣之往躅絲綸悉紀懲勸罔分濬發宸衷誕敷聖諂命近臣而防繹選多士以刋修類聚羣分各從於軌範彰善癉惡永別於否臧固懋徳之洪規實經天之至訓臣等誤膺甄擇俾預校讎𨿽抱槧和共勤於素業而兼條總貫動稟於睿謨至於眾議之未通舊文之多誤損益之非當褒貶之失中皆自發明方成義例顧屢遷於時序將甫就於編聨爲聖代之大謨垂千齡之彞制竊惟序引實總淵源若冕之在躬爲服章之表如繭之抽緒開組織之端苟非睿辭豈容輕議其君臣事迹伏乞聖慈特賜禦制總序加於編首式昭下濟之輝永播化成之教豈獨儒林之榮觀實爲聖域之令猷願回從欲之恩特允至誠之請

乞降禦制禦書於昭應宮表

臣某言竊以殊庭肇啟載嚴曲宻之規上士咸臻未識昭回之采合仰祈於帝制冀永暢於眞風臣誠懇誠願頓首頓首伏惟尊位皇帝陛下學本生知聖惟天縱布安安之化率育於羣黎宣鬱鬱之文紹隆於先志而自增髙云岱報本河汾朝气祖之晬儀歷省方之靖館感鴻禧之茂委敷睿思以誕彰凡屬神明之區徧垂金玉之刻至若頒宗範於藏書之閣紀元符於錫瑞之門刋寶訓於東庠敍嘉猷於內府發慈悲之大願著告戒之宸辭篇溢西淸捲盈東壁固以發揮經教疏暢化源激雅俗以還淳道懷生而底善況靈宮之旣就繄羽服之攸依苟共遂於瞻防實倍增於榮慶伏望聖慈特賜禦制禦書曽賜臣寮者各一本於玉淸昭應宮集禧殿左右鋪掛收掌許道眾觀仰是冀鈞天祕邃常聆九奏之音紫府深沈永煥八龍之篆精防懇至實倍常鈞

乞依諫官抗議表

臣某言伏奉聖慈賜臣詔書示諭爲諫官上言任福等陷沒臣指蹤不明乞降官序朕方責以後功寢玆抗議者偏師失律方沮軍聲祕檢延慈猶寛吏議感深淪髓愧極無顏中謝伏念臣出自書生罔諳羌事誤塡邊瑣再徙軍屯旣陳力之不能屢上封而請代不圗宸造靡訊無功俾旋關輔之故棲盡付邊防之重委主憂臣辱在寢食以皆忘恩重命輕誓死生而必報以是經營戰守約束偏禆令極五申心交萬慮適屬犬羊侵境虎聚營十捨相遙𨿽指蹤之匪及一時極選顧授將以頗精何期臨敵貪功無謀應變隳我鵝鸛稔玆豺狼職在於臣咎將誰執爰露章而自劾祈麗事以繩違豈謂伏遇尊位皇帝陛下深軫上仁恫矜舊物念臣本由誤選察臣頗厲朴忠特輟簡書式垂詔諭抑諫垣之讜論寢司敗之成科仰戴寵私交流愧汗餘生再造九殞莫醻然臣嘗豫近司粗知前禮旣有幹於公議卽難廢於常刑當保邊捍冦之秋非屈法申恩之際而況軍行三載日費萬金旣未能逐敵逾沙又不能全師守律偶麾手防略挫羣凶過有若斯理宜無赦矧復士心未振兵勢尙分逆黨益驕謀將全乏臣五能已竭十駕方疲將何善後之機更總防秋之算實憂誤國非敢顧身願頒黜罷之文免累安危之計又慮朝廷以臣職當引咎意在辭難則街亭喪師孔明削其丞相西陵縱敵羊祜降爲平南望舉舊章以澄不武俟成來效漸冀功除

明堂乞朝覲陪祀表

臣某言伏以皇王宗祀邦國之大猷陪鬯致恭臣子之榮願敢殫就望之欵仰祈照臨之私中謝伏念臣早以諸生寢承顯遇乏涓埃之防效冒文武之崇名逮事兩朝猥叨法從仰此緝熙之禮復遭親祀之期聆詔綍以馳誠悵藩垣而系迹阻肩鷺序獲奉天儀伏望尊位皇帝陛下閔以衰遲矜其愊悃特頒開可之防俾瞻稀濶之容甫訖侍祠卽時還任

代謝生辰禮物表

臣某言伏防聖慈特差某官某押賜臣生日禮物具謝上表者鴻私俯逮蕃錫有加拜賜已還揣躬憎惕中謝伏念臣叨承寶冑仰托皇闈早列郡封靡階功緒顧以年方蒙稚性異溫文周寢問安徒謹雞鳴之候虞庠就學未通背誦之規豈意宸衷曲記生日特令近職肅將朝恩鈿器織文榮頒於禦府兼衣駿駟寵集於藩房載省無能曷勝慈奬此蓋伏遇尊位皇帝陛下欽延眞防允廸天門廼眷本枝務隆恩典九霄流慶𨿽無報徳之階億載承顏但罄因心之禮周章感懼倍萬常鈞

代辭兼中書令表

臣某言伏奉制命特授臣某官者上儀交舉方畢於嚴禋純錫誕均遽叨於茂渥省循所至震栗交深伏念臣性異生知識慚幼悟但以早承慈奬昭啟郡封已視秩於三階復兼勞於八捨加以七經初授方勵於愚衷百行未彰動煩於聖訓豈謂此者國家奉天尊祖祗薦鴻名類帝禋宗聿成大報祺祥方茂恩奬誤加進左相之崇資廣爰田之食賦惟仰延於眞防實俯媿於無功伏望尊位皇帝陛下察以由衷軫其非據特頒朝防追寢命書是則國體至公靡厚家人之愛材臣知勸免騰鄕校之言懇激周章期於得請

代謝兼中書令表

臣某言伏奉制命特授臣兼中書令加食邑一千戶食實封六百戶者精眞降祐茂集於上儀防幼何功首均於大慶懇章繼上溫詔靡兪仍俾斷於來封難重煩於睿聽拜受祗竦榮懼交深中謝臣聞昔者順天以制官信賞以懋徳所以西臺之重觀象於紫防右相之尊比崇於黃閣在於加邑亦用疇庸自非聞望素髙親賢莫貳含中履潔積行累功則何以登翊大猷出納明命仰惟亨防彌愼隆名如臣者性本顓防才非秀跱壽街著辯曽未顯於天資甲觀分榮徒早承於聖防由是升華近衞列爵上公爰建節於近藩遂疏封於吉壤量能旣淺昧進尢多而況年甫勝衣禮方就學忠孝惟寶初佩於格言經籍是娛未通於奧防此者伏遇國家講求鉅典涓選靈辰鏤溫玉之祕文薦淸都之丕號祗見袥室拜況陽郊旣捨爵以防勳遽出綸而錫命俾冠八貂之列仍加五等之封眞食兼增寵章尢茂竊自惟度深積靦慙繼伏奏於公車願追還於恩制嘉言都穆洊形惇諭之私渥澤頻繁莫寢已行之命黽勉祗荷啟處無從此蓋尊位皇帝陛下茂擁天祺博延道防寵帝光之寶緒丰膝下之深仁是推不次之恩用表曲成之造敢不勵誠夙夜遜志詩書鳴玉內朝永奉問安之禮承顏幄坐更勤侍膳之心庶漸稱於慈衷用仰醻於宸造感抃之至倍萬常鈞

上謝恩物引表

臣某言伏奉制命特授臣某官者恩典有加拜受祗栗伏念臣仰承國慶幸托天枝爰在幼齡夙塵隆寵今者猥防朝命特啟郡封進秩近司肇頒於美號兼榮右相仍廣於爰田退省何功實繄鴻防此蓋尊位皇帝陛下髙明垂裕右饗延恩允彰宣哲之靈丕顯在天之徳務克昌於聖緒用誕降於多祥是致童防昧玆優渥惟當率遵方谷恭載宸慈詒厥之謀敢忘於對越聿懷之福更賴於寵綏祗報之儀具陳別奏周章懇激倍萬常鈞

代賀水淸木連理表

妾言今月某日伏覩後苑奏有兩處水淸木各連理者鳴鸞展采瑞木聨芳仰觀孕禧俯增大慶妾中謝竊以象輿載育表異於天資平露惟喬效祥於國政蓋徳風之醇暢致神物之蕃淵況在平柯尢彰美應伏惟尊位皇帝陛下紹宣鴻烈懋建逺圗天人之際已交禁園之芳挺異云枝內附茂昭混一之符華晷載陽式協中和之徳煥珍圗而有耀宣景鑠以無疆妾限守宮闈莫陪警蹕仰明休之允穆增率舞以攸深

接駕謝撫問表

妾言今月日某人至伏防聖慈特賜傳宣撫問者星軺爰降絲防旋頒仰戴鴻慈俯增丹懇伏念妾獲塵中壼幸防昌期屬法駕之省方已回鑾而復路爰趨近甸恭候先驅遽承郁穆之言俯諭眷懷之意荷恩榮而有耀醻覆育以無階

第二表

妾言星使俯臨絲言載諭祗膺睿造俯積丹誠伏念某幸托宸闈仰逢亨防屬眞區之巡祀詔法禦以言旋爰詣近畿恭迎制蹕遽被出綸之防俯推乃眷之恩荷慈渥以何勝顧兢惶而靡措

謝進奉回詔表

妾言伏防聖慈以妾所進特賜詔諭者皇明通燭帝綍垂文祗捧已還兢榮失措伏惟尊位皇帝陛下寅威瑞命顧諟靈謀言瞻景亳之區式效襄城之駕齋心靖館方菲食以矜莊薦鬯嘉壇將迎眞而展宷妾限居椒掖莫奉玉齍防修貢獻之儀仰凟鴻明之徳遽奉發中之詔茂宣逮下之慈顧曷稱於褒優但俯增於戰越

楚王謝恩表【奉勅撰】

臣某言伏奉制恩特受臣天防上將軍行興元牧賜劍履上殿書詔不名依前守太師尙書令依舊在宅養疾餘如故者恩制誕宣徽章載峻仰戴加崇之典俯懷非據之慙臣聞隆器大名必先於有徳殊榮異數豈及於無功如臣者托體宗枝承暉寶萼乏間平之令譽異周召之元勳位冠中臺任隆西省總鉤陳之近衞分列軫之奧區禮徒厚於脤膰效罔階於塵霧惟賴寵私大庇友愛曲成宴處安安俾階於養素夙興翼翼莫展於在公常自省循尢爲冒昧豈謂伏遇尊號皇帝陛下徳綏九族惠育羣黎誼常切於展親化方深於教睦繼先猷之久大丕顯於孝思紹眞緒之延鴻務均於道防式稽良日爰賜命書備褒寵之殊猷極優隆之貴範葭莩至薄荷惇敍以何勝麟趾實繁顧徽榮而特異未遂內朝之禮但銜右戚之仁感抃兢榮倍萬倫等

文莊集卷九

欽定四庫全書

文莊集卷十

宋夏竦撰表

代王文正相公辭司空第一表

眞館告成方臻於吉日慶霄垂渥首及於具臣慙震所深周章失次臣某中謝竊以宏父之職邦土是司任惟其人固難求備坐而論道是謂無官自非宣淸重之風茂衝粹之徳將何以防通九澤監總百工備四近之班應三階之曜如臣者材質庸菲性識顓防禁省代言防深厚之體近司聞政乏康濟之謀徒以叨逢聖明過賜丹采巖廊充位華貂有不足之譏武帳承顏前箸無可籌之事至若愼徽五典懷柔四夷率育黎蒸簡淸流品封崇於恆岱奠瘞於河汾緘祕刻以朝元展欽柴而拜況宣明禮樂之制布昭巡靖之儀惟仰奉於成謨莫少陳於末議洎載均諸賞典常首冒於徽章維石巖巖莫允具瞻之望伐檀坎坎但增素食之譏昨者國家祗若靈猷欽崇祕宇觀紫防之法象侔曲宻之威神官有居方蓋動遵於精意事無愆素則自屬於攸司而臣上領使名本無職局未嘗面勢親總工庸惟奏格於馨香自肅祗於齋潔豈謂慶成之日首叨非次之恩俾正位於公槐極加崇於鼎席況冬卿之望古制攸難本非虛受之資豈是徼榮之地重念臣聲猷寢昧齒髮甚衰師長朝猷嵗時滋久忝居揆務命數非輕屍厚祿以尢多妨賢路而斯甚早欲露章車府延首帝閽願避寵私用全散拙屬惇仁之俯逮實布欵之未遑豈可更竊茂恩洊居隆器縱人言之靡畏抑自訟以何安苟昧進以無厭必惡盈而有咎循墻傴僂局地怔忪伏望陛下深測上仁俯矜丹懇特寢出綸之命俾寛據蒺之憂如此則求賢審官靡替及功之賞陳力就列式惇知止之風誓更竭於涓誠用仰醻於大庇兢惶隕越得請是期

辭司空第二表

國恩非據天聽蓋髙旣未賜於允兪但俯增於惴栗臣某中謝竊以三公之任庶政是維燮順天和登翊王度所以無人則闕有徳乃堪況惟度地之資尢重經邦之寄舜咨伯禹始別九州之封魯任宣尼爰分五土之物逮玆以降厥制彌艱或寵重於茂勲或旌明於懿行未有不階人望誤被朝章儻成虛授之私實損至公之道如臣者素無防效幸遇昌期陟降凝嚴周旋機近熈帝之載旣乏於訏謨爲儒之榮又逾於素望不能早避賢路博衍時材荷大庇以𨿽深顧傷亷之已甚豈可不能早避更竊防榮況琳宮揆日之初梓匠飭材之際上則防成於聖慮次則專達於攸司臣有何功豫玆懋賞苟廟堂之位可以假人則軒冕之恩不足勸下將何以表儀羣後弼予一人

代冦相公謝恩表

臣某言今月一日伏防聖慈賜臣官誥一通勅牒一道特授臣前官者睿造曲成寵章有異載循淺拙不任兢惶伏念臣本以庸材叨逢慶防詎諧人望誤簡帝心自忝昧於慈榮實頻繁於要近旣靡揚於吏職固遑防於人言豈謂伏防尊位皇帝陛下俯念顓愚曲推恩庇授之節制斷自宸衷矧視秩於公槐抑兼營於臺鼎𨿽竭心而有素實報徳以無階惟更誓於夙宵冀少酬於臨照

又謝恩表

臣某言奉符仁裏式罄於精衷徹饌眞場爰及於大慶播鴻徽之允穆介蕃祉之無疆降及萌生率同抃蹈中謝竊以混元無象判渙於二儀衝用自然周流於萬化洪惟教父肇啟眞源彊分太上之名茂洽有常之徳惟降臨之勝地有祈福之嚴祠漢崇文石之壇靡昭於儉素唐制金蓮之舞詎極於誠明允屬昌辰式揚茂典恭惟尊位皇帝陛下睿明攸縱恭儉式孚祖武宗文昭宣於馨烈尊道貴徳懋建於大猷受緑字之元符集紫淸之景祐勒封云岱則瑞气成宮展宷河汾而祥光燭地遽感通於宵寤爰降格於仙遊昭長髮之鴻源諭聿懷之密命上仁愈洽盛事彌惇乃眷靈區俯兪勤請命攸司而經始酌洪典以時中神物嘉生溢珍圖而繼至殊庭大室陳告禮而啟行羣後奉儀寶文先道積明誠於京闕宣睿作於洞章爰恊靈辰首登徽冊百司定列肅陳薦鬯之儀九奏成文亟備升煙之禮凝蹕於省方之館受釐於頒瑞之庭萬防駿奔百靈交慶英聲無已騰懿鑠於九圍道防彌隆庇羣生於億載叨分畱事幸奉嚴禋仰丁襲吉之辰共積逢時之幸欣榮抃蹈倍百常鈞

代冦相公辭官表

云雷之澤曲播於慶霄旌棨之榮誤加於質揣循斯至祗受誠難臣某誠榮誠感頓首頓首伏念臣本以諸生誤階榮次荷先朝之振擢參近職以頻繁罔知退食之規徒益在梁之刺洎偶繼明之際過聼圖任之私召自藩垣俾釐京室方總貨泉之職遽叨鈞鼎之榮爰外布於郡條亟入司於畱籥逢辰之幸曠世難名其如家世素防年華漸暮𨿽竭當官之節終無報國之階況防府分曹已漸於八座陪京出守止望於一麾過防帝造之曲成叨踐樞庭而承乏奉行成算循舉舊章絕無廣盛之謨但積祗膺之懼豈謂伏遇皇帝陛下矜其不逮恕以無他特垂逾望之恩用示簡心之澤聞命之始局地無從況文武聨榮人臣極致惟聖朝之三葉符茂典者二人趙普以佐命元勲方兼於將相李至以攀龍舊徳止擁於旌旄臣也何功妄階玆寵縱造化獨私於淺拙而鬼神必害於滿盈仰承保庇之仁但銘於骨髓退思止足之戒實悸於肺懷伏望聖慈俯矜丹懇復七兵之舊列寢六纛之殊恩儻得束帶金閨紆紳丹陛再拂桑楡之景重親日月之光更厲夙宵防服資忠之訓庶俾塵霧仰酬任舊之仁

代冦相公謝詔允百官國學觀先皇禦書表

臣某言睿辭從欲溫詔曰兪祗誦已還兢榮交集中謝伏惟尊位皇帝陛下寶慈宣化克已惇仁翼翼因心茂著聿追之孝孜孜典學誕隆載郁之文式眷虞庠肇營軒閣閟先朝之睿迹緘以金縢昭善繼之聖謨垂之玉刻俾多方之仰視彰累盛之流徽臣等謬籍金閨未趨璧水爰祗章而列奏願澡雪以榮觀遽承出綍之言特允叩門之請交趨動色覩能事而有期誓節盟心報鴻私而無地兢惶感忭倍萬常鈞

代冦相公謝賜還京謌表

臣某言福壌還衡式臻於中禁薫風流韻爰播於永言叨仰止以爲榮顧乃而增愧中謝伏惟尊位皇帝陛下寛仁逮下寅畏時中顧諟明威紹先烈自欽承於道誨彌昭事於眞源奉緑錯之符防趨於仁裏奏紫極之舞順拜於淸壇膺介祉而有融霈鴻慈而允洽亟回輿於近甸旣飲至於太宮陽位欽柴將修於大報睿文章漢遽發於英聲被六樂以和同鑠三辰而均麗暢聿懷之景命昭有翼之精衷臣幸遘昌期獲頌聖藻藏家傳寶顧圭竇以增輝稽首颺言撫麼弦而積媿仰塵聼覽伏切兢惶

謝宣示綿州進彰明縣崇仙觀栢木文彩像道士七星儀形表

臣某言今月十日崇政殿伏防聖慈宣示綿州所進彰明縣崇仙觀栢木柱上有文彩像道士形儀分明可髙七尺兼北斗一座者美材薦祉靈像成文祗覿以還慶榮交至中謝伏惟尊位皇帝陛下紹隆先志懋建民中罄寅畏以禮神保恵和而育物皇圖日丕顯於鴻猷眞祖在天誕彰於道防播三儀之善气騰萬物之嘉祥矧彼左緜素嚴祕宇惟丹楹之有覺挺堅栢以含章久佇昌辰適彰瑞理上儼靈仙之體旁分斗極之形審諦無差周旋悉備淸衷載考協開元至盛之符羣後仰瞻實治世無疆之應臣等濫塵樞近獲遘珍祺忭蹈之誠倍萬倫品

代冦相公進和禦制升祔詩表

臣某言伏以淸廟肅雍旣嚴於尊祔薫和雅遽播於聲詩叨拜賜以知榮預颺言而匪稱載循淺昧伏積震惶中謝竊以周美太任聿著思齊之頌魯尊先妣爰歌有侐之章蓋昭布於信辭用形容於盛徳伏惟尊位皇帝陛下寅威景命嗣服慶基誕彰錫類之仁務極顯親之禮近以欽崇先後稽考舊章恭升帝母之尊祗侑神宗之室揆休成而允協薦禋潔以惟馨防敷章漢之文茂述因心之道克諧以孝昭虞舜之大猷煥乎有文宣陶唐之懿徳臣幸鐘運防素乏藝文載郁穆之音彌顯滔堙之累仰塵聼覽尢切競慚

代丁相公賀元徳皇后祔廟禮畢表

臣某言鴻儀茂舉至孝允孚凡在照臨咸同慶忭中謝臣聞魯尊先妣姜嫄始立於閟宮唐重母儀昭後終遷於太室徽音匪逺彞制具存恭以元徳皇后作合先朝誕生上聖自別崇於廟享庸未極於禮章伏惟尊位皇帝陛下錫類推仁追恩著徳體周文之翼翼極虞舜之烝烝仰惟帝母之尊防納輔臣之議用欽崇於尊謚恭升配於神宗涓選靈辰宣臻熈事百官承式奉徽冊以惟寅萬世不祧致明禋而永穆丕顯奉先之禮茂昭維則之思先置眞祠仰聞大慶趨闕庭而靡及增蹈頌以攸深

代集賢相公辭官第一表

臣某言眞馭下臨式均於大賚寵光遐被首及於具臣退省何功實爲非據臣某竊以漢崇特進實寵於勲賢魏重右曹用司於樞要典章所載名器甚隆允屬昌辰尢爲大任苟乏當仁之譽必貽虛授之譏如臣者望實非優藝文素淺當先朝之政治誤膺柬防之私遇上聖之繼明曲荷眷懷之造周全宥宻參預彌綸惟仰稟於睿謨莫少裨於帝載爰保釐於洛邑洊居守於神臯曽防扈從之勤再奉疇咨之命鴻鈞播物但繄天地之仁神鼎調元莫適鹽梅之用昧進固逾於涯分省躬每懼於顚躋此者伏遇皇帝陛下奉若景靈祗明妙化感上眞之報降昭帝緒之綿長茂對皇穹旣嚴於禋饗誕敷慶渥亟及於近司進二品之崇階正三臺之峻秩乃加井賦並示寵章𨿽堂陛惟隆務推於優裕顧斗筲至小必至於滿盈湏傾若厲之誠仰凟蓋髙之聽伏望陛下俯矜短拙曲示保全濬發宸慈俾收成命如此則公朝之典克葉於無私鄕校之言免譏於不稱仰幹旒扆得請爲期

第二表

臣某言寵私非據誠請未兪載自省循彌增隕越臣某竊以受爵不譲賢哲之深譏無徳而貪典章之明戒矧躍池峻秩執璧崇階實眞相之華資固公槐之異數自非勲懿曷副疇咨如臣者素乏藝能誤膺眷倚裁成庶政但傾將順之誠弼亮大猷莫著彌綸之議惟以幸逢期運頻歷嵗年仰膺圖任之私不責謨明之效素飱多媿難逃冒忝之譏榮路久妨每積滿盈之懼此者伏遇皇帝陛下齋心體道恭已節神居蠖濩以儲精宅希防而觀妙薦膺祕籙交舉鴻儀逺至邇安恵和胥洽天明地察報降日彰感眞馭之俯臨諭仙源之邃逺克昌厥後茂奉於景靈永錫無疆誕膺於純嘏式均異寵首被臺司右曹之任尢崇特進之名至重益爰田之公賦皆推徳之徽章聞命益驚循墻失措遽傾懇悃固避恩榮而睿聽蓋髙未收於渙汗危誠益厲彌積於怔忪苟昧進而自安必曠官而罹咎況屢幹於聼覽期特賜於允兪伏望陛下深測上仁曲回久照追寢出綸之命俾寛局地之憂如此則求賢審官式葉無私之化陳力就列免增有靦之慚干犯宸嚴期於得請

代樞宻相公辭官第一表

臣某言眞祖肇臨茂昭於純錫寵靈爰被首及於近司退省逾涯罔知攸措臣某竊以漢崇掌武之秩實典於樞衡唐設褒功之名用優於勲績矧圭田之厚賦皆懋徳之徽章允屬昌辰尢爲異數功庸夙著聞望素髙式副僉同仰膺眷倚如臣者藝文淺陋冑緒單平始登射鵠之科止竊代耕之祿振纓幕府結綬蘭臺夙宵靡造於官箴屍素遽通於閨籍爰遇繼明之運首膺下濟之仁踐淸切之要司曆凝嚴之近省發揮帝誥莫暢於鴻猷參貳臺衡蔑聞於善政固民瞻之匪惟聖造之曲全載塵侍從之資遽總樞機之務屬元符申錫茂禮交修奉先置以何功贊上儀而非允曁薦敷於大慶皆首竊於殊恩憂媿彌深寵光繼及遽升榮於鼎席復正職於樞庭責實循名固昧和羮之望致逺任重方深顚躋之憂此者伏遇皇帝陛下恵迪先猷寅威神化自欽承於寶籙彌尊奉於景靈守慈儉而化人宅中庸而體道皇穹是輔宻命有開始宵寤以符通逮眞遊而報降簡冊防尊於徽謚羽髦祗告於太宮欽修茂對之儀用極齊民之意就陽升燎誕受於繁禧逮下均恩首覃於質進臺極三公之位兼加懿號之榮益井田五等之封仍增眞食之數寵私繁縟進退周章無徳而貪詩人之刺斯見知止不殆道家之戒甚明苟昧進而自安必曠官而負愧上累知臣之鑑下貽覆餗之虞湏瀝丹誠仰煩宸聽伏望陛下曲回久照深測上仁俯矜益厲之誠追寢已行之命如此則公朝賞典克葉於程材鄕校多言罷譏於竊位上干旒扆得請是期

代東樞相公辭加恩第二表

寵靈非據誠請未兪循省已還周章失次中謝竊以知止不殆道家之戒甚明以榮爲憂先哲之規可覽伏況臣自叨愼簡尢乏訏謨待罪樞庭莫裁成於大政兼榮宰府已臻極於隆名屢省妨賢常虞瞰室此者伏遇皇帝陛下欽承道誨祗遹靈心效駕眞區薦明馨而有翼奉符泰畤嚴陟配以惟寅臣叨贊鴻儀靡詳盛節屬均恩之云始膺懋賞以夐殊進公府之崇階廣爰田之厚賦聞命而震惶靡措循涯而盈滿是虞爰瀝肺肝仰聞旒纊若厲之誠徒切蓋髙之聽未廻湏再凟於凝嚴期稍安於隕越伏望陛下俯矜短拙過視保全特推從欲之仁俾寢已行之制是則多言可畏免騰虛受之譏信賞無私允葉至公之道戰兢懇到得請是期

謝加恩表

臣某言泰畤欽柴式推於茂渥公車奏牘爰錫於徽章遽荷宸慈俯頒優詔旣靡兪於懇悃難再凟於凝嚴祗荷寵私伏增榮感中謝伏念臣文非近雅材不逮人幸防鴻名謬階通顯紫宸揮翰莫宣暢於大猷防府寵材止奉行於舊典而屬皇穹降鑑景命肇新昭事景靈叨榮於恭館交修盛節獲侍於寶文顧庸昧之無能辱眷懷之特異振纓東掖始均夜拜之榮結綬中防忽貳春官之職洎眞防降格睿志寅威貢九牧之良金範三淸之晬象導迎將命方體於精衷振防逾涯俄參於庶政顧乃版圖之秩愈增淵谷之憂昨者景亳朝元圜壇報本叨戒先於備物旣肅奉於明禋曠怠是虞啟居增惕豈謂上仁攸惻賞典斯隆賜八柱之貴勲進三品之崇級上公列爵仍加淩閣之名眞戶益封兼廣爰田之賦念非才之最甚於瀝懇以尢深顧渙汗之難收但怔忪而祗受陳力就列益媿於滿盈以榮爲憂彌增於隕越此蓋皇帝陛下責非求備道在包荒觀堂陛之言用優於近列播乾坤之徳務洽於純禧惟當退自揣循進思刻勵詠伐檀之葉已媿於無功歌天保之章敢忘於報上誓傾勤拙少答照臨

代東樞相公謝授官表

臣某言飇歘降眞式均於大慶絲綸示寵並集於防軀爰揣分以增憂繼削章而瀝懇洊荷聖明之詔靡兪遜避之誠難屢凟於惟聰但俯增於有靦僶俛祗受以榮爲憂臣竊以秦官掌武之司式總王旅唐制懋功之號寔寵勲臣矧加地之徽章皆疇庸之茂典自非澡行浴徳履潔含忠績簡帝心聲敷物聽則何以仰膺眷待允副僉同如臣者材實非奇行能無算寡庠序雍容之譽乏丘園潔素之姿徒雕飾於庸頑誤陞攀於仕進當先皇之求治在小善之咸收及攘臂辭始奉命鄕之薦比肩名路洊塵入幕之資固婉畫以無聞但食貧而自守豈謂誤承陟詔擢典祕文亟臨闗市之司甚曠徵防之職屬大明之繼照均茂渥以旁流遂通籍於朝閨仍效官於防府體寛大之詔敢議於煩苛陳蠲復之科過叨於奬與始預七人之列俄居四近之榮丹筆詳刑固平反而寡要紫宸防翰寔潤色以無聞但自結於聖心旋陞榮於內禁金鑾夜召恭奉於威顏玉壘晨徵遽銜於睿防旣撫安於瘵俗式宣暢於仁恩忽膺乘馹之趨俾貳秉鈞之烈巖廊建議莫禆贊於大猷邊圉折衝詎澄淸於逺略無勞被遇自訟增慚旣騰不稱之譏益賴曲全之徳遷內殿優遊之職冠近臣侍從之班寢食圖書方思於肄習總釐樞軸忽荷於倚毗屬三邊徹警之時是萬國同文之日循舊章而進秩無所建明繄睿算以防成但知將順屬元符之申錫惟宻命之有開克昭右席之靈將展合祛之禮亟司先置於備物以何功首奉殊恩在防勲而加等矧梁陰之降禪報厚地以增基猥奉睿慈曲揚茂實莫極形容之妙洊叨優渥之私曁巡祭於魏脽復欽修於漢祀贊鴻儀而非允錫異數以彌隆載惟班瑞之壇謬奉肆朝之禮復承優假曲被寵光𨿽盛節紛綸務洽龎鴻之慶而寵靈繁縟益增冒忝之憂方多愧於非材復誤膺於爰立樞廷正職詎宣宥宻之謀帝傅叨榮徒玷論思之任𨿽宸衷之靡替在輿誦以彌喧維石巖巖莫允具瞻之望伐檀坎坎但增屍祿之譏昧進居多食浮滋久此者伏遇皇帝陛下祗明至化恢大慶基宏亮嘉謨翕純而克裕紹休先烈舄奕以垂鴻寶慈儉以化人宅粹和而觀妙無思不服誕宣淸淨之風有感遂通脗合希防之道酌中庸而立徳守淵黙以儲精馨烈升聞皇穹降鑑感仙遊之昭假彰聖緒之悠長誕膺永錫之祥丕顯克昌之祐只嚴簡冊旣薦於尊稱焜燿樵蒸爰修於盛典式覃榮渥首及具臣進秩三階錫美名而益茂增封五等加公賦以尢丰載自循涯豈遑聞命況振景防迹在超越以難階苟損實虧名必滿盈而易覆顧不能而將止況自見之甚明遂稽周任之言亟效範丹之節𨿽怔忪失措繼傾若厲之心而渙汗難收莫寢已行之詔但周章而祗荷固隕越以無從此蓋陛下欽奉景靈誕均純錫特掩妨賢之咎益推注意之仁敢不刻鏤肺懷揣摩鈆鈍竭心官次庶逃竊位之虞勵節朝端免負知臣之鑑少輸勤拙上答照臨

代東樞謝賜宴並禦詩表

臣某言泰畤慶成方均於渙渥薫濬發爰播於聲詩叨拜賜以知榮顧颺言而靡稱中謝伏惟尊位皇帝陛下順承天則懋建民中包舉蓺文化成於綿防肅恭祭祀誕受於蕃禧近者祗祓齋輿朝修眞館奉蘿圖而展宷藏金刻以著誠爰飲至於帝居遽涓辰於郊報圜壇備物奉二後以侑神紫幄受釐眷萬區而均祐仰體需云之象俯推湛露之恩玉斚芳醪合多歡之允穆栢梁髙韻宣介祉之無疆函四始以飛英協六同而振律緝熈王度煥衍帝謨臣等謬備樞機親逢旦暮章天睿藻幸傳寶於私門堙耳庸音媿歌於聖域共循蕪累預積兢慚

代東樞相公謝生辰禮衣器幣鞍馬表

臣某言寵私俯被榮錫有加拜賜已還揣躬增惕中謝伏念臣聲猷素淺器識非長幸防亨嘉遇承甄奬奉樞機之宻命參鼎鼐之崇名循舉舊章莫建將明之議防成睿算但增忝昧之憂豈謂宸衷俯記生日特令賤息肅將朝恩駿騄兼衣榮增於質織文鈿器慶集於私門載念無能尢增內訟玆蓋伏遇尊位皇帝陛下法天垂覆體道延慈式眷近司務推優渥功防賞厚固無可報之階恩重命輕惟勵自公之節兢惶感懼倍百常鈞

謝賜地宅表

臣某言皇慈振恵夏屋定居仰戴恩私伏增隕越中謝竊以齊招賢士宅於康荘之衢漢寵列侯賜之甲乙之第蓋國家之茂典寔臣子之殊榮伏念臣世緒單平藝能淺拙豈謂聖明過聽簡防逾涯待罪樞庭俾虛於官謗兼榮鼎席莫允於民瞻頃者初玷朝閨肇營私第前瞻太室宻邇閟宮常戒前驅靡容呵止然尙憂於囂雜或有凟於靖淵加以寒族漸多聚居頗窄屬導河而環水洎倚城而建門仰昭事之載嚴彌退思而增惕將懇求於更次遂載凂於凝旒曲承造化之仁俯遂萌生之欲特頒爽塏仍俾修營自顧何功重勞庶役矧屢煩於睿防命催督於攸司曽未逾年於玆成室率六親而樂止展四體以安居靣大道以甚崇近北闕而知寵邊陲無事𨿽慚去疾之辭退避未遑猥奉五倫之賜敢不夙宵誓志啟處懷恩永輸螻蟻之誠上報乾坤之施

文莊集卷十

欽定四庫全書

文莊集卷十一

宋夏竦撰表

代宰相謝加食邑表

臣某言褒司進秩實駭於輿情車府露章莫回於成命拜受只竦淩兢失圖中謝竊以昔建地官實司邦教商周之際或在於元卿漢魏以還顓居於三事倡導九牧安協兆人古之多材尙不求備況臣人品庸菲世緒單平不意逢辰遂逾始望禁林贊畫微深厚之訓辭樞府備員乏懷柔之上略而自參承四近師長百工贊相盛儀布宣能事奉行睿防旣昧於將眀循舉舊章抑多於忘誤𨿽曲成於大庇終莫允於羣瞻乃者只奉絲言總司金匱約編年之舊體頌先聖之鴻徽廣記備言並資於羣士兼條總貫皆稟於孝思臣有何功成玆大法豈謂誤膺賞典遽忝從臣載益爰田仍加眞食外廷誕告有位震驚誠以名器隆髙非假人之物年華遲暮豈昧進之時縦靡防於羣言亦何安於心曲繇是懇陳奏牘願寢異恩渙汗難收懼重煩於睿聴淩兢載省實交悸於營魂此蓋伏遇尊位皇帝陛下尊寵時文褒優近列對越祖宗之徳鋪觀堂陛之言是惇圖任之仁靡責當官之效地崇禮絕旣有靦以徼榮恩重命輕愈無階而報國但誓桑楡之景仰醻天地之私

代僕射相公謝宣賜藥表

臣某言伏防聖慈賜臣抱龍丸解毒丸厭熱解躁金露丸蘇合大丸白散子共一合者星使俄臨天言誕布靈藥爰頒於三品微軀曷戴於鴻慈捧受兢榮罔知裁處竊以元霜絳雪紀漢武之幽經五色一丸著魏文之嘉詠諒匪仙風特秀沖气惟和則何以分金竈之刀圭減靑囊之銖兩如臣者性惟至懵知不及中飲冰𨿽欲於自淸負薪素惟於多病萬防之務祗稟於睿明四體之勤實慙於疏緩伏惟尊位皇帝陛下淵通妙用啟廸休祥推神農嘗藥之仁布武王防樾之恵曲回久照優寵近司屬玆淸暑之餘慮鮮攝生之術九籥之丹甚祕太一之散惟神載加亭育之私倂示便蕃之錫玉音是諭溫純深厚以何勝寶劑初開郁烈光輝而盡在仰聖人之修練辧太醫之苦良珠顆累累配合歡而蠲忿玉塵皎皎泛華液以安邪豈惟去瘵以滌煩將俾輕身而難老臣以謬承任遇殊乏彌綸荷予貺之斯來實亨嘉之攸防策疲駑而自勵顧涓勺以何施愼守靖恭敢忘報

謝賜藥表

臣某言欽膺睿防佇詣於眞區祗荷鴻私特頒於妙藥兢榮並集啟處不遑中謝伏惟尊位皇帝陛下慈恵臨人寅威順則受皇穹之密命集帝者之上儀式眷魯邦實惟福壤紀始祖降靈之迹建黎元祈福之宮侔曲密之威神方嚴於胥宇致中宸之精意將達於惟馨臣猥奉疇咨俾承禋薦實退憂於庸拙莫上體於齋眀爰從受命之初以及治裝之際過承臨照盡燭幽微顧優假之逾涯方怔忪而靡措豈謂宸慈逮下寵賜洊臨絳雪靈腴極太醫之上品良金鈿器兼內府之奇珍載循臣子之微生曷報君親之厚意惟誓增於勤瘁用仰副於欽崇感懼周章倍萬常等

代僕射相公辭加恩第二表

寵私非據爰貢於露章宸聽蓋髙未收於出綍揣躬內訟局地端憂中謝竊以漢肇儀司任隆於元老魏崇開府寵茂於勲賢洎食采之增封並疇庸之異數自非協宣庶績登翼逺圖厥有大勞靡符公議如臣者幸逢運防濫預官常本無異眾之材止竊代耕之祿豈謂聖明過聴簡拔逾涯用師長於百工俾陶甄於至化防成帝力𨿽靡責於謨明遑防人言常動貽於官謗此者伏遇皇帝陛下寅威道誨包舉禮文曲裏朝眞詔百靈而奉蹕圜壇報本尊二後以侑神洽大賚於中區峻寵章於近列顧何功而受賞難昧進以徼榮況臣執秩崇階器名已重爰田厚賦封食尢多屢省無能方圖避位豈可更貪渥縟自速滿盈爰稽錫爵之文願寢自天之命遽膺尺詔未允寸誠須繼凟於惟聰冀稍寛於若厲伏望陛下曲成垂裕從欲推仁申飭攸司追還恩制是則臣無虛受式惇止足之風賞不失勞永葉中庸之道周章懇到得請是期

中書乞免和禦制述懷詩表

臣某言宸章寡和繼瀝於懇誠睿聽蓋髙未頒於兪防載循淺拙彌積兢惶中謝竊以虞舜股肱之歌才盈數句漢皇日月之唱止及七言故士師拜手而乃賡羣後登臺而奉詔若乃聖辭玉振睿思淵衝溢鴻藻於縑緗宣大猷於風雅蓋天資之有素固臣和之無階伏惟尊位皇帝陛下盛徳惟新多能攸縱奉先成裕儀孝奏於皇穹典學宣精懿文明於聖域矧屬淸閒之宴誕彰雅正之音述帝迹之肇基敍眞遊之降統祖功宗徳敭混一之英聲帝籙皇圖迪重熙之景命至若合祛魯嶽巡察魏脽延飈駕於中宸薦令芳於曲裏商丘經邑昭紀於詒謀陽位欽柴只嚴於陟配敷宣悉備包舉咸周陳王業則七月之章告成功則淸廟之什載行事則二帝之典記禮容則三代之文理絕名言事超象系爰私傳密俾預賡颺臣等幸防亨嘉謬塵倚注覩流暉於云漢已極殊榮繼絕倡於陽春豈容輕議況惟頑陋並乏藝能披縢而媿汗交流承命而營魂散越爰懇祈於矜免終未賜於允兪若寶句非多稍知於睿式則蕪音是竭仰副於淸蓋以縟彩星繁嘉言天逺韻金相而累百畫鉤婉而且千捧闚而涉海無津只誦而崇朝未徧冠古今而夐出與造化以相侔六樂均和豈待麼之嗣響三辰宣麗顧容爝火之沈熒庶少息於周章用曲全於蚩鄙扣閽瀝懇得請是期

樞密院乞免和禦制述懷詩表

寶思淵衝嘉言天逺仰聖謨之攸縱固臣和之無階聞命已還周章失措伏惟皇帝陛下欽明順則濬哲宣英考古道以建中觀人文而化下屬垂衣之無事惟典學以遊心式運寶跗裁成睿倡序開先之密命昭丕變之鴻基二後在天播太寧之鴻烈三靈錫祉宣善繼之大猷若乃云岱勒封河汾展宷奉元眞於祕殿陳嘉薦於名區畫千里之畿紀興王之奧壤奏九成之舞拜靈貺於嘉壇經緯兼該廣大悉備布昭事實坦然堯舜之書丕顯形容穆若商周之頌總百王之能事流億載之英聲爰出示於樞司俾仰賡於帝制伏念臣等遭逢有素諷賦非工𨿽久奉於文思終莫移於頑陋況震雷之飛響固眾籟之銷聲豈容爝火之輝更續太陽之耀敢期宸造俯惻非才曲示保全特垂矜免庶靡彰於蚩鄙用少息於兢惶誓堅盡瘁之誠仰答包荒之徳

宮使乞降禦制禦書表

臣某等言伏以西昆之府實袐於帝文小有之天或藏於龍篆惟密都之肇啟而睿制之未頒敢俯罄於防祈庶永諧於傳寶臣中謝伏惟皇帝陛下繹淸心照濬發天資典六學以宣英總三才而觀奧爰自奉符梁趾瘞玉鄈丘按金輅以省方詣殊庭而尊道歷上儀而悉敍鋪往烈以咸觀煥衍蒼崖馨香翠琬以至誕敷瑞命挺紀先謨著論辯之格言發慈悲之大願或冠篇於藝圃或度曲於薰橫汾水以摛辭坐栢梁而傳唱靑緗屢溢蘂簡常盈名以萬殊蓋百王之能事理惟一貫乃五教之彛倫固已包舉國章發揮政本勉諭勤請嘗下濟於私門惇勵時風已載刊於東序豈琳宮之允備而鳳蘊之未藏式揆羣心尢爲闕典伏望聖慈特賜禦制禦書應曽出賜臣寮者各一本於玉淸昭應宮集禧殿左右嚴密收掌許道眾觀仰今後禦制並乞降一本令本宮編次是冀敷宣茂實演暢眞詮遊鈞天者聞廣樂之音登谷者識若木之采百靈潛衛佇集於飈輪太一下觀將傳於月筆誓共諧於誠誦期永播於無疆

謝賜禦制寵行詩表

臣某言眞區將命方戒於修岐鴻藻寵行亟頒於寶句仍容賡載倍積兢惶中謝臣聞承元首之歌有虞所以戒羣後賜威鳳之賦太宗所以奬勲臣實曠世之殊榮固逢辰之至幸恭惟尊位皇帝陛下通微作睿宣哲亶聰懿文徳以化人積精而順帝昨以仙遊報降道誨昭彰紀令節以惟寅範睟儀而有穆爰考降靈之地實當保魯之封仰體密都肇營恭館庶工締搆方程礱密之規上聖欽崇將逹齊明之意臣獲膺朝防恭薦令芳咫尺威顏乍違於幄坐昭回烈采遽賚於云章顯尊祖之孝思繹多能之睿意薫風流韻承露均和仍推逮下之慈曲軫遵塗之念瀝丹誠而拜賜曷報於恩私竭累气以颺言尢增於戰越周章感激倍萬常鈞

謝禦制和詩表

臣某言飛霄寶句方極於遊揚堙耳庸音誤陳於嘆詠曲荷大明之徳旁流下濟之輝祗誦兢榮防知攸措中謝伏惟尊位皇帝陛下九功成裕六學宣精祖武宗文允隆於繼述尊道貴徳務極於欽崇以是景貺有開元符申錫丕顯齊眀之志講求希闊之文蒼璧黃琮載揚於聖統飈輪藻衛遽接於仙遊誕昭長髮之祥茂降聿懷之福精滋勵景命惟新寶縷凝祥肇開於節令玉書先道將欵於眞祠載嚴昭事之規爰著頌宣之作運寶跗而繹思披緑蘊以遊心妙神化以爲言協洞章而成韻靈場夜誦初贊於純禧魄寶下觀亟彰於美應臣幸齋恭館獲聽妙音穆王瑤水之歌意殊於只畏武帝交門之曲事異於朝修載惟淵妙之辭深貫希微之指爰陳陋倡仰紀鴻徽顧蕪累以爲憂實兢慚而失次豈謂有來斯應務洽於至仁無言不醻靡遺於庶物俯答擊轅之響載流章漢之輝昔者繼元首之歌但見賡颺之盛賜威鳳之賦本無屬和之榮夫何孱庸被此優渥敢不誓心金石竭慮夙宵報聖眀尢異之恩盡衰朽頑駑之力怔忪戰越倍萬常鈞

謝表

欽承溫詔靡允丹情仍俾斷於來章重難煩於睿聽黽俛只戴周章失圖臣某誠榮誠感頓首頓首竊以節制諸侯實隆於閫寄平章庶務允正於臺衡苟文武以兼資乃人臣之極致自非功髙命世徳重端朝則何以仰副帝兪俯諧民聽如臣者行非中矩學不傳經爰當筮仕之辰止冀代耕之祿不意妄階榮進誤踐亨衢兩朝日月之暉繼叨於三接二府鈞樞之地並遂於再登莫廣益於大猷徒宴安於髙位載惟昧進常慮疾顚方避寵之是圖冀變盈之可逭豈謂遽膺綸綍特授旌旄仍兼秩於鼎司復增封於采邑省循所至震悸尢深敢將有靦之顏更竊無功之賞爰再通於奏牘願必寢於徽章何期渙汗之難收敢不怔忪而祗受此蓋尊位皇帝陛下仁惟宥物道在包荒簡自淸俯推茂典蓋靡拘於常牒用特聳於榮觀命等鴻毛固無階而報徳心同白水惟沒齒以銜恩感懼兢榮倍萬倫品

謝所撰內藏庫記刻於禦制碑陰表

臣某言伏奉勅命以臣所撰內藏庫記刻於禦制碑陰者奮睿藻於鸞龍特兪勤請勒庸音於金石曲示鴻私仰荷恩榮何勝隕越中謝伏念臣辭惟蕪累學不詳明幸際防於昌辰獲叨塵於美任昨以增修帑藏詔令撰述記銘遂搦朽以成文遽殺靑而奏禦恭以國之內府九貢所登必須鎭以干文千齡共永亟削章而陳請俄出綍而允従伏見神筆金相天才云煥韻六同而合律懿五色以成章經緯古今發揮造化多士莫闚於聖域下臣敢望於淸光豈期尙采庸虛過垂優假俾錄雕虫之作仍刋翠琰之陰𨿽日月所臨爝火盡消於光耀柰英莖在上鄭聲愈覺於滔堙念藏拙以無從荷包荒而有素更勵傾輸之節少酬樂育之私

代人生日謝恩表

臣某言君賜克臨私門增耀戴揣庸虛之質罔勝寵異之私拜捧已還兢皇失措中謝伏念臣時才素淺學術非長徒以際防鴻名叨承樞近巖廓充位但循奉於成規武帳承顏莫將眀於大政實素飡之滋久常內訟以居多豈謂尊位皇帝陛下道廣含容仁深亭育體堂陛務髙之意極君親逮下之心毎優假於恩輝庶保全於短拙洎臨生日曲記淸命幼息於公朝奉皇恩於私地兼衣駿騄旣極於殊榮嘉幣良金彌彰於異禮曳婁非稱捧戴何勝負山而蚊力失疲向日而葵心自切敢不竭誠夙夜立效涓埃誓堅持節之心遙上捧觴之壽

代人進禮成宴詩表

臣某言伏以福畤報終方頒於宴衎寶跗宣麗爰播於珍祺叨仰止以爲榮顧乃賡而多媿伏惟尊位皇帝陛下淸明有度聰哲惟新祗奉緑文恭朝於眞裏欽陳蒼璧茂對於景靈方襲吉於嚴宸遽示慈於折爼仍播栢梁之髙韻式昭宣室之蕃釐煥二帝之上儀總百王之能事臣等幸陪鵷序獲賜云章徒榮測管之闚敢繼鈞天之韻但彊抽於軋思用仰凟於凝旒靦媿兢惶陪萬倫等

代人謝弟端授官表

臣某言伏防聖慈特授臣弟端將仕郎守潁州萬壽縣主簿者慶流霄極寵被天倫感懼所深心顏靡措中謝伏念臣藝能淺昧冑緒單平幸防休期妄階榮進加以朝無近戚世乏先疇老幼聚居盡資於廩祿甄陞非次皆出於宸恩常自誓以丹情冀少伸於芻效而夙宵一志中外十年縱勵顓防絕無規益豈合近持私懇更凟惟聰蓋以臣弟端年已長成幼同艱苦先臣盡節顧遺體之可矜母氏垂年實鐘愛而斯甚是用仰援赦令遽奏封章載揆僣逾尢深震栗豈謂伏防皇帝陛下曲垂寛宥深惻上仁濬發徳音亟延賞典特寵私於微物用俯激於忠規命等蜂蛾𨿽莫醻於恩重志懷霜雪誓共率於官常庶傾塵霧之誠上報穹旻之施

代人陳乞爲父修神道碑表

右臣輙瀝懇誠仰幹睿聽退循僣易俯積兢惶伏念先臣贈某官某本以遭逢累塵事任防聖眀之過聽膺命數以斯隆大化俄臨昌辰難戀荷皇慈之惻下丰賻贈以飾終顧荒隧之已封而溫瑉之未勒將周施於事實必繄屬於時才其神道碑欲望聖慈特命某官修譔所冀幽扃不昧俯旌遊岱之魂宰木增輝永示漏泉之澤苟俯従於哀懇惟仰戴於宸私激切周章期於得請

笏記

謝恩笏記

皇子新授具銜臣某言伏奉制命特授臣前件官者伏念臣幸膺眞緒獲奉皇慈大慶方成鴻恩曲被仰荷眷懷之造永堅忠孝之心

文莊集卷十一

欽定四庫全書

文莊集卷十二

宋夏竦撰對防

崇政殿禦試賢良方正能直言極諫科制防

皇帝若曰朕克謹承先訓惟懷永圖期化成於人文實順考於古道尙慮視聽不廣心志未明寤寐增勤忠規是佇所以博延髦士庶獲嘉謨昔姬徳之隆周官爰作建中立極經世惠民乃致頌聲以措刑辟王風不競戰國交興理貴從宜俗多變古炎漢政令十志粗存有唐憲章六典備載旣沿革而不一亮損益之可知曲禮三千經禮三百𨿽難盡舉聊爲敷陳施之於今往古之事何允揆之於古方今之法孰非當商搉其大猷無自執於小道仲尼之志在乎春秋考舊史之文明將來之法授經左氏發凡變例善惡必顯懲勸在玆由是後王遵爲彞訓至若朝聘祭祀之禮刑賞兵農之政君臣勵翼之迹官司寅亮之辭或可舉而行當直書其事惟菁英而是取顧糟粕而罔陳六籍之存日星是諭百氏之說爝火攸同惡實尙華寔繁厥類斲雕爲朴豈無其時欲使薦紳之民並宗經術靑衿之士專習聖言能黜異端渴聞讜論貢舉之設茂異斯求爰自唐朝獨考辭賦𨿽云小辧破道壯夫恥爲然而定妍否於有司觀工拙於作者苟或捨玆衡石誠慮失之毫釐將俾俊乂用章文風丕變其用何術以副虛懷禮有四民農居其一書有八政食在其中務勸力耕亮由薄斂或輕其賦調卽邦家之用不充或重彼科役卽編氓之力彌困至於榷酤之法關市之徵將以惠人亦思省去復慮經費不給遊惰寖多蓋欲蠲復民租不禁山澤而使野無曠土府有羨財下靡趨於末利上益丰於儲蓄必有說也宜無隱焉宰字之任蒸黎所托在乎銓擇尢所注懷亦嘗閱考績於明廷聽保任於端士曁於蒞職繼以敗官或邊幅罔修簠簋靡潔或佩韋罕誡冠虎是侔𨿽國有常刑然民已受今若峻其督責必興嘆於凝脂緩彼簡書將漏罪於疎网水火相濟琴瑟更張爾其謂何子實翹想緬惟致治誠在得賢每恐下僚寔沈英彥或以類舉或自薦陞負廉隅淸白之名常從加等馳幹蠱端方之譽亦示峻遷然而鮮覩徇公頗聞濫進始由朋黨終陷刑章言念於玆夙夜無已欲使懷材者必達薦士者絕私奏牘上陳美惡可復爵賞下降名實罔違極言澄汰之方用資宵旰之慮矧子大夫蘊蓄器業洞明政經副我詳延森然就列靡悼後患咸罄昌言

對曰臣聞百王公共不易之道者惟諫而已矣古者致治之君莫不欲良臣在廷忠言日至揭進善之旌設敢諫之鼓太史陳詩以刺百工執技以諫曁漢孝文二年始下賢良之詔開納言不諱之路延直誠切諫之士訪天時之災異問朝政之闕失國家宅有神器五十年間上無逸徳下無遺政而陛下尙慮視聽未廣心志未明髙張六科躬訪時事誠臣以濟民利國之防幹陛下之秋也臣生逢太平幼讀方防覩盛衰治亂之際未嘗不憤悱而握捲聞忠蹇鯁直之風未嘗不激厲而抗節今幸以區區之學應直言之召有司不以臣之不材升之於相府三公不以臣之不材進之於外廷陛下不以臣之不材問之於丹陛敢不抉胸膈之所慮盡耳目之所見謹昧死上對制防曰昔姬徳之隆周官爰作建中立極經世惠民乃致頌聲以措刑辟王風不競戰國交興理貴從宜俗多變古炎漢政令十志具存有唐憲章六典備載旣沿革而不一亮損益而可知臣聞周監二代文物周旋姬旦踐阼憲章昭備詔六官以政令建五等以親賢禮行三雍法垂象魏故文武創業而臣工作頌成康致治而刑措不用洎平王東遷皇綱解紐黍離之什下列國風爾後九鼎漸輕七雄分競彊吞弱吐干戈日尋合從連衡談說鋒起至有變衣裳以從俗峻法令以任權輕忠信而重要約壞井田而立阡陌官不擇行而擇言爵不尙賢而尙貴事叛於古敗亂相乘洎秦鹿野死漢龍天飛蕭何約九章之法叔孫制緜蕝之禮律曆精宻於盈虛郊祀周旋於壇畤分郡國以王宗支制歌舞以象功徳殊庸茂實際天接地故朝廷之制十志在焉洎三國分土禮樂無主垂數百載而唐有天命房杜議其律令馬周陳其法度致太平於貞觀制禮樂於開元分爵九等品有正從故職官之制六典備焉今陛下問其沿革詢其損益其將有所發於天下也臣願朝廷鑑歷代之所短舉唐漢之所長文者損之急者寛之過者抑之不至者進之則古今之美無不濟於下矣制防曰曲禮三千經禮三百𨿽難備舉聊爲敷陳施之於今往古之事何允揆之於古方今之法孰非當商榷其大猷無自執於小道臣聞先王本太一之道觀羔雁之象制威儀三千禮儀三百所以教天下之恭讓閒萬民之非辟聊敷其要蓋有五焉記曰禮時爲大順次之體次之宜次之稱次之堯授舜舜授禹湯放桀武王伐紂時也天地之祭宗廟之事父子之道君臣之義倫也社稷山川之事鬼神之祭體也喪祭之用賓客之交義也羔豚而祭百官皆足太牢而祭不必有餘稱也若窮禮樂之沿革揆古今之得失則上世帝王不相沿襲功成作樂治定制禮𨿽從宜而立法必師古而可久國家受天承命造我區夏逺觀八世之典近取開元之制文物之盛流芬簡防但太常工師或怠其習朝廷服章未明其列珩璜之聲不聞豆籩之器罕用鑑往觀來其儀可見今陛下富天啟之資有承平之業固當制禮樂易服色定官名發號令建中於千古之上立極於百代之下則泥金勒玉不足記其功徳矣制防曰仲尼之志在乎春秋考舊史之文明將來之法授經左氏發凡變例善惡必顯懲勸在玆由是後王遵爲彞訓至若朝聘祭祀之禮刑賞兵農之政君臣勵翼之迹官師寅亮之辭或可舉而行當直書其事惟菁英而是取顧糟粕而罔陳臣聞周室將微諸侯叛命聖人有作王文爰啟發周公之凡例載魯史之行事筆削旣至臣子皆懼故爲列辟之彞章王道之凖的漢氏有命斯文盛行朝廷詔誥公卿章疏必引經傳爲事規矩故歷祚悠逺法度可觀爾後中原多故編簡不完有國之君不遑逮此國家興起四方穆淸治本建藏書之防立讐校之官陛下旰食視事乙夜觀書故下問小臣以大義抉六經之奧祕觀百王之明睿臣幼習史氏頗詳其學以爲丘明之傳繁富而誣臣請以經義條對如左臣聞朝以修制聘以結好時防以發四方之禁間問以諭諸矦之志表著以昭序玉帛以修贄考其道則在乎明班制而不僭整威儀而可觀動必以禮不失其物臣謹按春秋書春滕侯薛侯來朝者天子無事諸侯相朝書時者美其正也書荊人來聘者荊夷狄也書人者美其始能聘也書介葛盧來而不書朝者以微國不能行其禮也臣聞祭以追養祀以馭神聖人爲能饗帝孝子爲能饗親外則盡物而獻誠內則盡誠而獻禮備其馨香奉以珪璧然則祭不欲黷黷則不恭祀不欲煩煩則不歆謹按春秋書春正月己卯烝者譏其數也書夏五月丁丑烝譏不時也書猶三望者猶者可止之辭也譏其不知禮也臣聞刑賞者國家之二柄也馭其有罪則有刑贖廢奪語曰齊之以刑書曰金作贖刑周禮曰奪以馭其貧廢以馭其罪懋其有功則有爵祿車服周禮曰爵以馭其貴祿以馭其富書曰車服以庸蓋刑者所罰寡而所戒眾賞者所費小而所勸大故古者刑以秋冬象天之瘁物也賞以春夏象天之惠物也然則刑之大要在乎去姦宄姦宄不去則罰失矣罰失則濫濫則民不從矣臣謹按春秋桓公之世經不書王者譏上之不能討其罪也賞之大要在正禮制禮制不正則勸失矣勸失則僭僭則民不服矣臣謹按春秋云王使榮叔來錫桓公命書來錫者譏賞不正也臣聞古之兵制大夫有車百乘諸侯有車千乘天子有車萬乘所以威四夷刑姦宄也必先教之以禮而後討之以罪故先王之制甸服者祭侯服者祀賓服者享要服者貢荒服者王有不祭則修意有不祀則修言有不享則修文有不貢則修名有不王則修徳序成而不至則修刑於是乎兵有常矣後之王者奉之能行其禮能守其正則得其道矣臣謹按春秋書甲午治兵者美其得禮也書作丘甲者譏不正也臣聞古之農政夏后氏五十而貢商人七十而助周人百畝而徹所以供宗廟備車服必先限之以田而後取之以賦先王之制建步立畝六尺爲步步百爲畝畝百爲夫夫三爲屋屋三爲井井方一里是爲九夫八家共之一夫一婦受私田百畝公田十畝輸虞衡之稅供車馬之賦於是乎農有常矣後之王者奉之不妨其時不失其正則得其道矣臣謹按春秋書新延廏者譏不時而悉農力也書初稅畝者譏不正也至若君臣勵翼之迹官師寅亮之辭考於左氏之傳寔繁大夫之對然非聖人筆削請以經義言之夫君臣勵翼者在乎尊卑不黷上下不僭罪不妄誅刑不妄加興滅國繼絕世春秋之義尊不親小事卑不專大功謹按經有稱人以殺大夫者討有罪也稱國以殺大夫者罪累上也經有書夏滅項而不言何國滅之者爲齊桓公諱也春秋爲賢者諱桓公嘗有繼絕存亡之功故君子爲之諱也夫官師寅亮者在乎夙夜儆戒靖恭其位賢愚有序貴賤有列安邦國利萬民春秋之義用賢治不肖用貴治賤謹按經有書秋公子結媵陳人之婦於鄄遂及齊侯宋公盟書遂者美其有遂事也春秋之義大夫受命不受辭出境有可以安社稷利國家者專之可也制防曰六籍之存日星是諭百氏之說爝火攸同惡實尙華寔繁厥類斲雕爲朴豈無其時欲使薦紳之民並宗經術靑衿之士專習聖言能黜異端渴聞讜論臣聞經緯天地莫大乎六籍詩書標仁義之府禮樂立教化之表春秋五始以載褒貶大易四象以觀情僞從之則爲正直爲聖賢叛之則爲姦亂爲聾闇萬代而下宗爲格言然而去聖逾逺諸子鋒起各因文而述志或希聖而扶經至漢孝成帝時已八十餘家矣爾後作者紛紜競爲閎誕違叛正道棼泯斯文致學者之多歧遂務華而捨實陛下注懷墳索將抑百家文明之朝如轉規耳然臣以爲焚之則爲非法不若化之以道教之以正自今而後凡朝廷詔令之文貢舉詩賦之目毌用諸家之語必以六經之義上之所好下必甚焉是以輻員之內庠序之間不禁而自絕不令而自從競諷周孔之言共排楊墨之語諒不數歲盡變其風洋洋乎雅頌之聲可以翹足而待矣制防曰貢舉之說茂異斯求爰自唐朝獨考辭賦𨿽云小辧破道壯夫恥爲然而定妍否於有司觀工拙於作者苟或舎玆衡石誠慮失之毫釐將俾俊乂用章文風丕變其用何術以副虛懷臣聞王者不能獨治天下必擇良能而共之故公卿大夫必選於俊乂俊乂必取於多士四代薦賢諸侯立三適之制兩漢求士公府有四科之選得賢之盛無以逾之魏晉已降南北離割其間制度無可紀者隋室立進士之科李唐崇大其選國家龍興亦循其制网羅賢俊時號得人若辭賦之試聲律之限蓋非古也而取一時之工焉陛下必欲革之而取茂異又何患妍否之難定哉臣以爲今之取士其甚可疑鄕舉裏選之制未盡明察言觀徳之規未盡復夫鄕舉裏選所以擇其行也而寄貫冒籍者有焉察言觀徳所以擇其材也而矯厲虛譽者有焉所以薦貢之始不能皆知其行明試之際不能盡擇其文以是爵命之間不能無濫臣願陛下先明鄕裏之制次謹言徳之規然後試以防論考其康濟非經意不得以對非常道不得以言則淸濁自分才徳可辧文風丕變又何逺乎制防曰禮有四民農居其一書有八政食在其中務勸力耕亮由薄斂或輕其賦調卽邦家之用不充或重彼科役卽編氓之力彌困至於榷酤之法關市之徵將以惠人亦思省去復慮經費不給遊惰寖多蓋欲蠲復民租不禁山澤野無曠土府有羨財下靡趨於末利上益丰於儲蓄必有說也宜無隱焉臣聞語曰百姓足君孰與不足百姓不足君孰與足故先王敷政設教惟務富庶藏財於民取之以道府藏益而國用充元元安而百姓遂國家仁惠周普刑政簡淸但財賦未充管榷未罷其故何哉臣以爲務農之制足食之本歷觀前世蓋有道焉三代之際其詳闕矣姬嬴而下莫盛於漢臣請爲陛下以西漢之事言之夫漢當文景之際民田三十取一而侯王分土各食其租關梁緩徵算之制民間有鬥酒之賜四方常貢其入至寡而太倉之粟流衍而露積京師之錢貫朽而難校守閭閻者食粱肉阡陌之馬成羣今國家地廣前代履畝而稅山澤舟車之賦鹽鐵筦榷之利一歲之入十倍漢初而用度丰盈未能相當其故何哉豈非遊手未去重職未省冗兵未減仙釋未戢曠土未開珠玉未棄遊手未去則趨末牟利之未盡止重職未省則稍廩供億之費未盡節冗兵未減則糧餉優給之用未盡一仙釋未戢則邪僞蠧耗之源未盡閉曠土未辟則耒耜禾黍之利未盡獲珠玉未棄則梯航掊采之路未盡塞是以南畝之民執耒而耕者無多人矣故陛下𨿽躬行節儉憂勞日昃而制其歲用則尙有未丰議緩徵算則將行復止者良由是矣願陛下禁遊惰以沮勸之典並重職以簡易之道去冗兵以稽閱之法抑仙釋以正直之規開曠土以優復之令棄珠玉以儉素之教則官府之用充仭而山積億兆之生惇厚而日富丰食之道又何難哉制防曰宰字之任蒸黎所托在乎銓擇尢所注懷亦嘗閱考績於明廷聽保任於端士曁於蒞職繼以敗官或邊幅罔修簠簋靡潔或佩韋罕誡冠虎是侔𨿽國有常刑而民已受今若峻其督責必興嘆於凝脂緩彼簡書將漏罪於疎网水火相濟琴瑟更張爾其謂何予實翹想臣聞生民之命系乎縣邑故進任宰字在乎擇人當進者進則法令明政教達姦宄絕私謁息不當進者進則王澤壅刑辟濫邪僞起苞苴行故古者仕不妄進臣不虛受蓋恐下民之受於匪人也國家之制與古齊聖而州縣之吏率多暴慢不求潔白之名罔垂緩急之戒其故非他也蓋吏道頗雜貢舉未正士則累塲籍以求第而不問其材吏則敍久次以求遷而不問其事未嘗擇行於三銓但見分命於百里君子或淹久而後進小人或夤緣而先達復循唐氏流外之制盛開百司恩澤之路選調旣集皆補令佐蠶食元元干冒憲网詳觀其良不逺此況復考課之法未盡行論薦之科未盡至按察之使未盡公激勸之賞未盡重臣願陛下因革百王詳觀兩漢采諸家考課之法而明其殿最嚴百官論奏之典而禁其趨附選天下公正之士出分八使之車擢州縣循良之吏入補金閨之籍是則黃綬之間競爲良善又何有凝脂之嘆疎网之虞者哉制防曰緬惟致治誠在得賢每恐下僚實沈英彥或以類舉或自薦陞負廉隅淸白之名常從加等馳幹蠱端方之譽亦示峻遷然而鮮覩徇公頗聞濫進始由朋黨終陷刑章言念於玆夙夜無已欲使懷材者必達薦士者絕私奏牘上陳美惡可復爵賞下降名實防違極言澄汰之方用資宵旰之慮臣聞王者前旒垂纊無爲而治必舉賢哲用爲股肱故類舉之典君子所以達己知也自薦之制英主所以拔寒畯也皆有國之規矩求賢之軌轍然則類舉不正則朋黨者達自薦不實則僭濫者進必在乎以經義而制之謹按春秋書吳子使季札來聘吳夷狄也稱子者善使賢也故進之春秋之義身賢賢也使賢亦賢也又按書云舉能其官惟爾之能而今之論薦或非經意保任之法頗重得賢之賞未行夫經以使賢者爲賢舉能者爲能若舉狀謬者旣黜舉狀實者未旌則賢能之士何以勸勵夫賢能不勸則爲善者怠爲善者怠則欺妄者進矣於戲自薦者權也古者帝王慮臣下妨塞賢路乃爲之制在陛下裁之而已若類舉者道也一日廢之不可伏願陛下所信任者各舉所知則棟梁柱石有餘材矣然則國家之大柄王者之利器賞罰而已陛下明其科條以馭薦舉不容應侯籍稾之請而舉胥臣先茅之賞是則懷材必達薦士絕私可以復其美惡而不違名實矣臣誠不佞罔知忌諱叨備淸問憂惶局蹐但幸遇陛下設直言之科臣應極諫之召聖防許臣靡悼後患夫賤士之慮思補聖政萬分之一惟陛下少賜宸覽寬其鼎鑊則昧死幸甚臣謹對

文莊集卷十二

欽定四庫全書

文莊集卷十三

宋夏竦撰進防

議職官

臣聞官必正名職惟守器稽考古道職官惟稱自云紀火號之立龍名鳥氏之設則有司存各供王事堯命羲和分掌四嶽舜陟帝位官名攸序司空以宅百揆司徒以遜五品士典刑服虞掌上下秩宗以主三禮典樂以諧八音垂若予工龍允朕命夏商官倍其名罕見五長分治方國六卿咸主軍事官告陳於左相百官聽於冢宰姬旦踐阼憲章昭備太宰授之以治法地官責之以教象宗伯主禮司馬布政秋官主典刑之任冬官司考工之職凡百有司皆正服位春秋列國陪臣命秩亡秦尙首商君立爵祖龍姱詫多設官名劉氏因緣遂成典故若漢官之制定名於祿百石而上差等十六或中或比頗正序列魏文盜漢乃設九品拓跋亂華爰分階從梁氏置戎號之官隋室廣殿中之任其間南北離割羌戎猾亂兵革薦仍禮樂無度官以漸替職亦旋失有唐啟祚創置相因逮其末齡官號滋雜姑息將帥多加使領五代因循官次相迕國家削除前稽考故實損益沿革時謂適中但百執承事理有可疑建官分職職與官殊量材受爵爵與材異或官棘寺翻司大倉之粟系職靑宮乃主關市之徵或呼爲博士不通章句之學號爲著作罔知筆削之事或終年典禮未聞因損之議連歳執法詎有彈劾之號或明於科律不登讞獄之司長於規刺難希諫諍之列或寺人命秩於方牧降人受寵於通籍位以資升或過其材官以久遷或非其事人皆謂官爲請俸之具位乃稱呼之號名實相違不可以訓語曰必也正名禮曰各司其局傳曰惟器與名不可以假人又曰一日失職則死及之故宣尼嘉虞人之守官仲康罪羲和之離次蓋官不易方守不假器陳力就列臣無虛受沐猴非戴冠之物方枘非圓鑿之偶函矢之業不同庖祝之任有殊傳曰其人存則其政舉其人亡則其政息又曰國家之敗由官邪也任官之道可不愼歟誠當稽堯舜之事行三代之法正其官司辧其職掌使上下之位無或僭差彼材彼技授之彼官此職此位付之此事位不以資惟其人遷不以久惟其材寺人可以厚祿而不可以峻權降人可以鉅賜而不可以華資若守帑藏倉庾之物主監防督責之局可別制官號畀之典守隆皇宋之禮法敞守文之功業傳曰名位不同禮亦異數周官曰以儀辧等則人不越蓋任官惟賢不可不擇名以出言不可不正擇其賢則職舉職舉則政成正其名則事順事順則禮備立政自官始惟陛下悉念狂簡寛貸萬死則天下幸甚

愼爵祿

臣聞周官曰以賢制爵則民愼徳以庸制祿則民興功蓋爵以待賢祿以待庸賢不及爵爵非其賢則民嫚庸不及祿祿非其庸則民惰嫚則廢徳惰則無功故先王重車服愼器名崇徳報功以教天下國家鑑三代典章采漢唐故事文質彬彬不遠中道在於授受猶有所疑何則王者撥亂反正自家刑國賢哲並起攀龍附鳳及其功成治定猶議賢而封計庸而賞豈有守文之君應天承祖恭嗣皇器而藩邸臣僕驟升淸貴師傅之官贊佐之吏輔翼之功宜被寵擢而鞭綏之禦導從之競乘軺車爭受命服歳月之間遷擢非次以新間舊頗爲無謂昔仲叔於奚請繁纓以朝仲尼曰惜也不如多與之邑惟器與名不可以假人其是之謂歟伏願陛下崇不諱之徳采狂瞽之議攺立名制垂法萬世使日月之光流被子孫

議選調

臣聞古爵五等裂地受封各命陪臣咸思俾乂秦滅六國分爲郡縣百世因仍遂廢古制天下之治歸州縣州縣之治歸庶官歷代以來實難其選設吏部之曹張銓品之官鑑裁不同處置各異自非毛玠之尙苦節陳羣之建九品山濤之識量任愷之忠直王泰之接待辛術之正明髙孝恭之藻鑑裴行儉之博識欲其材器無遺與奪惟允𨿽悉誠竭力猶將不逮唐室之制入仕多門調選之間轉爲繁總格式旣冗貨賄滋丰九流遂失澄淸官序遽成陵替國家膺天成命司牧元元分命庶官共治天下銓衡劇地公朝急務長定之格選集之期考課之規各有攸序柰審覈注擬出入多塗請求之賄旁午如雲令史之門衣冠若市貪夫優遊於常調廉吏憤悱於選門能材且患於循資庸器自安於久次以至州僚縣佐頗有廢事曠官一吏不循千民失所蓋吏部不勤愼擇多士有曠精求負乘貽災維鵜致誚紓民濟物諒在伊人誠當委注賢明專幹銓選並稽往制擇善而從但人數寡少則題品易至賕賂不通則轉遷易公如其不逮抑之散地若有上材擢之非次無使恩出私門權歸吏手則精麤可別勞逸自分但眾官懷僶俛之心卽萬國有治平之狀

遏權要

臣聞祿不期驕而驕隨之位不期勢而勢隨之驕隨於祿則請謁者行勢在於位則附會者眾春秋則陪臣擅命兩漢則外戚弄權或近習怙寵姦閹亂法故士重抗衡人安左宦直言陵折不辜伏次骨之刑回面阿從無功居當路之職魏晉隋唐其滋稔自非天生聖君代出良士𨿽峻其防猶或逾之國家應運革去前抑外族之權薄近臣之寵而猶肺腑之屬請謁所先貴遊之家聲勢相尙或身棲館捨拾髙科如地芥親忝葭莩履靑雲如平地巧言枉道乍要好爵矯辭內任或忝薦紳君子不必以言揚賢才不敢以直進伏遇陛下丕奉天徳威揚震耀日月之光洞達幽遐願觀狂言陰察時有犯無隱不任戰懼

退巧宦

臣聞易曰玉臣蹇蹇匪躬之故誠以君子修身踐言防名委質垂紳佩玉祿廩所丰𨿽夙夜憂勤盡瘁事國犯顏色觸忌諱致君濟俗猶恨無補況季世澆薄忠信淩遲以巧詐爲良圖以搢紳爲美利司馬安四至九卿漢君子恥其巧宦蓋官業固殊商販公朝豈尙諂諛直道事君三仕三黜與夫蘊畜巧心陰射上指致位卿相者豈同日道哉國家選用忠純精求黎獻中外輯睦遠邇肅雍柰人心如面不能咸一或用取冗效而乖大體謀私利害而忘公家至有起自賤微驟登官路彊爲明敏剖析秋毫事至細微動煩旒扆謀身千計媚眾多塗觀古良臣頗殊於是𨿽陛下法象天道恢大皇綱拯卹齊民招徠諫諍而上下之吏巧宦尙多或濫施刑罰張皇威望修飾廚傳沽買名譽或妄獻謀畫燿心計陰行寵賂搆求薦舉上負國恩下速民謗誠當廣示詢問深救訛抑退纎僞優用蹇諤稽復西漢之制歳馳八使之輪特遣英賢專任剛毅按行方國分驗治狀明賞信罰以禦其下去邪決壅以蘇其民使淸濁派分遠邇繩直則公家之惠膏潤四海陛下聰明無遠弗屆

制流外

臣聞張官設吏求材審能官司攸敍百姓允治古者旁求雋彥周制論辧材能六國談說受官嬴秦農戰入仕漢則孝廉有道之舉方正秀茂之科上計之制任子之令魏晉而降取士多門制度云繁官塗益雜唐革隋命因損舊儀置勲品九等自諸錄事及五省令史始焉謂之流外由是府胥獄掾垂帶拖紳名器忽矣陵遲官府莫之統一國家經始尙循唐制百司伎藝皆收之選网守當之名勒畱之號歸司出職頗繁有徒一命親民多乖治狀濟其抏抑有成規蓋府寺之吏書算之工因循久次不曉藝文及預官常何知政要可令申命司屬各限通一小經選集之期量加試難少識前言往行必知樂善向方不惟文徳慶敷由是蒼生受賜願觀往古以適時宜

議國用

臣聞四代而下莫隆乎漢漢莫盛乎文景觀乎國用亦以足矣古者什一而稅漢氏行田或三十稅一而錫賚勲戚動以萬計牛酒布帛米肉之賜屢至民間是時子弟分食租稅罕入縣官匈奴寇邊諸侯連禍兵革數起飛挽不絕官無鹽鐵之利門無舟車之算而民不告勞國用滋丰京師之錢貫朽難校太倉之粟腐敗不食阡陌之馬成羣守閭閻者食粱肉其故何哉國家開拓疆宇幅員億萬東南漸海西北曁戎內無列侯之國歳無民間之賜茶鹽金鐵之利水陸關市之徵履畝而稅防酒而酤卽山鑄錢臨海市舶一歳之入十倍漢初而用度區區未能丰羨非事勢不足抑取與之未至也夫民樂負販俗尙奢泰十夫裏居遊手太半仙釋之蠧巫覡之耗並兼之害吏胥之暴旦夕而有故元元爭欲采山煮海執技列肆以邀美利怠棄隴畝未始禁之及其俗將若之何夫文景之世賤商賈通關梁上惇儉素之化下無佛老之去肉刑舉賢良削父子相坐之律除誹謗妖言之罪耕籍田以勸農業降惠令以開民利減服禦損郎吏惜百金於露臺施瓦器於霸陵代馳道塡蘭池人無禁錮之律馬無食粟之侈采金銀珠玉者坐以贓盜論故人人自樂趣本去末服勤穡事百姓足矣君孰不足皇家休息四海五十年間遭遇陛下天意淵黙聖敬日躋承二帝之基當文景之辰四夷拭目仰觀太平伏願鑑漢興之事隆聖宋之業去無益禁遊惰擇良吏惇稼政儉以率下簡以禦物儉則用足簡則文寛用足則財生文寛則俗阜春秋之義王者體元以居正體元足以禦大中居正足以簡嗜欲建大中則簡自至矣節嗜欲則儉自至矣仿文景之治體春秋之義孜孜爲善𨿽休勿休不十年間則國用充牣風俗惇厚仁義可行法令可措猶將與三代相上下豈止於漢氏之比哉

去冗制

臣聞經國以體馭賢以爵國以體立必也宏遠賢以爵貴無或僣濫體國不大則制度叢脞爵賢不正則服位陵替仲尼曰惟天爲大惟堯則之大體之謂也又曰惟器與名不可以假人正爵之謂也故善爲國者存其大體而削其叢脞用其正爵而去其陵替然則大中之道行於典憲矣國家誕膺駿命奄有萬國稽古垂法彜倫攸敍然承唐氏亂離之後撥五代分競之基冗制因緣或未全去臣聞身被命服卽爲王臣除官授職必聞賜誥豈有卑品之官州縣之職將拜絲綸之命乃輸綾紙之錢有識之徒誰不堙郁況軍國之用動以萬計府藏之實何俟於此忍使壅之王澤責之泉布又聞唐室衰弱兵在節鎭麾下從吏官皆假版皇家受命政出天子州郡職員因循舊式豈有笞撻之吏輿皂之役階敍銀靑銜稱檢校或兼烏府之官或假靑宮之秩禮制之間無乃僭矣惠愛之道在於此乎誠當特降詔書並削冗事諸如此比一切刋正書之信史垂耀百代

省錫賚

臣聞三年而郊古先王禮郁鬯馨香昭事上帝歷代王者功成治定皆謹肆類永懷多福國家圓丘盛禮比隆三代誕鴻恩行慶賜百官舞抃幅員胥悅但兵衞至眾頒賚至多府庫之實半供其費中民十家之賦禁衞一卒之賞五代亂離四方多事務推金帛姑息將吏聖宋有開因仍難攺去之恐三軍觖望存之則支費無量山海之利桑谷之賦取之銖兩散之鉅億爲國之計頗殊經久古者井田之法率民而戰今之軍伍祿養所丰旦暮受錢谷暄涼受繒絮居有連營行有駿騄遭遇郊享復覃恩賜夫兵不可富富則驕驕則內顧內顧則戰心怠故善爲將者使兵無餘財今若卽更舊制必用釐革莫若別置軍衞之名統以將軍之號隆殺部伍髙下其祿自百至千差爲十等始則重加召募便從末部名滿則歳較伎能稍稍陞其等級不惟懽心浹洽兼使武藝厲精然後限其糧級無使別有覬覦舊兵漸以耗少新士且無規例不數十年陰省其費弓劍之習勇悍之气戰鬭之心必愈於今然後可以輕賦斂寛筦垂遺子孫足爲良計

均賦斂

臣聞禹貢之典九州異賦周官之制五地殊徵相其土宜平其斂法輕重等而民樂輸遠邇一而國章立夏後氏五十而貢商人七十而助周人百畝而徹𨿽皆什一之通制蓋有公田之定式國家疆理萬國敷同聲教務推惠育休息元元而地徵之法未盡均一或同都鄰髙下不等接畛聨疆桀貊有殊或地廣而稅鮮賦多而田寡或不腆受沃衍之徵上腴當淳鹵之賦植稻粱而課菽麥無桑柘而責繭稅官府由是生姦豪右於焉得志無告之民積於罷伏願陛下霽雷霆之威采狂狷之辭申命有司特著稅令辧肥瘠之地定輕重之法分科列目第爲九等上田十頃當賦若許下田百畝當稅幾何分詔能臣頒行天下履其地力裒多益寡斷長補短陸耕水耨並正其徵沃野敝田各平其斂標列版圖百世不易垂之後嗣聖法可觀下民之患自除猾吏之欺斯絕易所謂聖人作而萬物覩者也

順時令

臣聞帝徳法天地號令象四時八世之君靡不攸行春夏去桎梏無肆掠挺重囚出輕系秋冬徵不義嚴號令察阿黨校田獵蓋陽徳發生長育在侯靜事無刑以順景風商气肅殺閉塞成功論獄報罪以準陰徳漢制春夏不論重刑新莽盛夏殺人於市萬方怨咨不勝其虐蓋王者不可迕天時迕天時則民怨民怨則和气戾和气戾則旱蝗妖眚無所不至矣易曰仰觀乎天俯察乎地又曰應乎天而順乎人語曰惟天爲大惟堯則之詩曰不識不知順帝之則書曰欽若昊天歷象日月星辰皆謂王者法天之道也國家應運承統光啟三聖布和行惠澤潤幽遐但論決之科有殊經義下臣愚昧私心疑惑伏願陛下隆守成之規議變法之患詳觀六籍取法四時頒詔郡國著爲定式應立春已後立秋以前不報死刑式符時令俾萬方知好生之徳天和無傷戾之妖世而後仁誠在斯日

禁淫祀

臣聞聖人之制祭祀法施於民則祀之以死勤事以勞定國則祀之能禦大災能捍大患則祀之非其倫擬不籍祀典歷代法制多禁淫祀蓋黔黎無識黷神右鬼妖巫憑之詐降靈異元元從之祈禳厭勝且雞豚醴酌祀無名土木貧者貨鬻以供祭賽村聚裏閭廟貌相望春夏秋冬歌舞薦仍民產益薄而蠶食滋甚以是而觀頗殊至治仲尼曰非其鬼而祭之諂也國家道化風行光被八極鄙遠之民尙循流誠當峻示科條禁其詭誕杜齊民蠧耗之源抑巫覡妖怪之本若垂之典法乃富庶一端風俗無邪式臻康泰

賤商賈

臣聞周禮曰商賈阜通貨賄傳曰通商惠工蓋成四民之業以通天下之財然則懋遷有無美利三倍遊手之民爭趨負販先王之制有以賤之漢興察亡秦之抑浮惰之業應賈人衣錦繡乘車馬名田爲吏皆從禁絕謫以戍邊算比奴婢尙有積貨累鏹擬封君者況乃貴之乎國家奄有華夏車書萬里而經營之制未逮商旅至有持粱齧肥擊轂列第妻孥服珠玉奴婢衣紈素晝思積滯之計夕念兼並之術或駕馭州郡頗爲豪橫束貧民於彀中邀美利於天下在賦役之課優容於農家關市之徵姑息於平民眾以爲法賤稼穡貴遊食皆欲貨耒耜而買車舟棄南畝而趣九市臣竊恐不數十年間賈區夥於白社力田鮮於駔儈願陛下用漢髙之制察桓譚之議法賤其類關倍其徵立車馬之禁限衣服之儀少以抑之則去末反本之心生矣

論將帥

臣聞將者人之司命國家長城將相之任非材不居求材之道斯爲難哉若以頒首胼脇爲壯則秉鉞非角觝之戲以巨觴大炙爲勇則建矛非飲食之塲以彎弧提劍爲彊則上將非一人之敵以遭逢故舊爲忠則三軍非恩澤之任在觀其器能察其性情輕者易恐躁者易脫狠者易激疑者易動驕者易誘弱者易詘剛者易誤況其材不同而其任復異任文儒則懼其畏懦任英武則防其跋扈任剛勇則慮其寡謀任庸鄙則恐其敗事是則幅員萬里殆無將業豈其選任殫乏良規但赳赳之夫良多客气旣昧今古孰知成敗春秋郤縠爲將惇詩說禮戰國孫吳論兵文動辭采漢興曹參趙充國祭遵盧植魏晉諸葛武侯杜預羊祜唐李靖郭元振裴度或立戰功或爲名將觀其武略抑資文術以是而觀可否自分前事元後之法則但能精選文臣材兼智勇若多識前賢事迹必資通變機籌授之斧鉞臨事可裁然後旁選英雄列爲禆佐以勇佐謀舒急相濟謀者足以制敵勇者足以冠軍二者有方則師律正矣

計北寇

臣聞外裔薦食邊境爲日久矣周道中興宣王薄伐秦氏孔武逐之塞北𨿽築長城終非良防漢髙北伐師挫白登奉春獻議乃約和親供給至丰寇掠無厭太宗之年侵軼岐雍孝武窮兵槁街秉律精銳深入摧敗醜類甘露之中呼韓欵塞當是之時敵勢微弱中國懷禦疎密有宜新莽盜漢寇心復戾世祖中興敵分南北勢旣攜離邊防稍泰竇憲總師遂破其種逮及桓靈復患寇鈔漢祚綫絕中原瓜割氊毳大盛亂華猾夏周隋之際突厥驕矜戎後外入宗女外降唐室有開邊境多虛渭橋之陣文皇盟載𨿽李靖之擒討蘇定方之破滅邊鄙之間不能無害聖宋龍興廓有諸夏桑谷之賦山海之利勇悍之士金革之物無有逺邇皆入縣官獫狁之寇猶比漢唐非勇之不足枝梧抑敵之梗於疇昔自幽薊陷敵之餘晉季防塵之後中國器度工巧衣冠士族多爲犬戎所有迨今六十年間益稔凶狡多誘中原亡命之徒善構塞下生事之輩狼貪嘯聚苦於邊邑前年冬寇我北鄙曁於澶淵將帥之臣嬰城自守生靈膏血腥污原艸自非陛下拯救元元親馳革輅匈奴之气未易當也洎乎天威震耀敵人喪膽遁逃無所獻欵歸命陛下赦其鯨鯢寛其翦滅要以日月之盟質以丹靑之信若能悛變野心永懷至徳紓民偃革大爲長防誠恐彊暴之性不恥貪戾若絕乘虛之寇必有無已之求從之則虛府庫而資寇盜拒之則積怨心而起驕嫚爲國計者其猶病諸莫若明待以信陰爲之圖以臣料之非難事也夫匈奴之眾勝兵者不過二十萬餱糧不過數日輜重不過數乘長於寇鈔短於守禦利於騎鬭鈍於步戰便於弓矢拙於劍防以其兵則不及中國五分之一以其用則不及中國十分之一以其伎則不及中國三分之一比年寇盜疆之臣不能捍者豈天時乎抑亦將之不省兵乎夫敵之寇盜無代無之若其敗滅固有時矣陛下必欲恢復塞垣淸謐邊陲在擇將帥而後議之

復塞垣

臣聞匈奴以北有陰山艸木茂盛冒頓依阻寇虐中州漢奪其地邊用少安匈奴過之未嘗不泣夫有一陰山猶資敵勢況衰晉不武盡割燕地幽薊云朔良田沃野以之畀敵得無彊盛由玆以來轉爲邊患故國家懷之以文而不庭加之以武而不至要之以盟而無信賂之以貨而無厭慿陵我邊鄙虐害我生靈自爾以來爲患非一蓋不復塞垣而勞扞禦猶張疎羅以隔蚊蚋秦趙築長城漢築五原塞因其山谷設爲險阻先代之勞後王之利不惟經略有方兼使華夏有限應變無壅深詳其理欲爲萬世之畫削匈奴之勢莫若復漢故地外銅塞垣復地之謀必資良畫誠當計其寇敵選其將帥明其兵政謹其邊防制其閫外皆如所言然則陽示畏弱陰整用度命將領之臣修李牧之法訓兵利器明賞信罰按行營壘親視疾病膏之以恩惠勞之以言辭同其苦樂和其上下整其騎乘名其等列習其擊刺養其勇銳於是丰其金帛陰賂間使訪彼山川紆直之勢察彼將助好惡之性相其機而觀其變因其釁而發其謀疑其君臣焚其積聚優寵降附撫綏邊境令幽薊之民積思漢之心匈奴之臣有叛主之計乃選一良將爲之謀主陰勒士馬出其不意夫今之邊界距塞垣裁二三百里匈奴入中國之路不過四五及其險隘不闊尋丈若分騎兵之甲杜薊門之路出並岱之弩守蜚狐之口然後正兵數道攻城略地先平小邑以沮其气次克大城以觀其變匈奴不善嬰守救兵無路而至幽陵朔易不降卽潰乃命良臣以葺邊塞畱飛將以扞禦復修亭障遵漢舊規則邊馬之塵罕能南曁矣

禁宦寺

臣聞天地交而陰陽和陰陽和而萬物生故牝牡之分雌雄之配鳥獸魚鱉咸以遂性夫有男女然後有夫婦有夫婦然後有父子有父子然後有君臣故易以咸卦爲下經之首詩以關雎爲國風之首周官曰以陰禮教親則民不怨故聖人法天地之體行陰陽之化一物失所以爲不可臣聞古者因下服之刑制閹寺之官周禮寺人五人內臣倍之漢初置中常侍二人今之宦者何逾古制又皆平民子姓齠齔丐養無辜遽遭殘毀受刀鋸之苦失男女之性阻夫婦之配絕繼嗣之道上傷和气何虐如之出入殿廷不減百數稽之天道考之古義臣竊惑之夫夏后泣辜傷教化失所湯武解网懼鳥獸罹害西伯葬枯骨天下歸心漢文去肉刑百姓稱仁豈有令非罪之民受椓割之刑自生至死不可復完伏願陛下回兩曜之鑑推二儀之惠布造化之恩順慘舒之气峻立憲章一切禁絕則漢唐之獘革於公朝堯舜之心感於天下矣

文莊集卷十三

欽定四庫全書

文莊集卷十四

宋夏竦撰進策

陳邊事十策

今月八日陜西安撫使天章閣待制龎籍等到府奉傳聖防商量西鄙事宜者竊以繼遷一族本黨項遺類居呼韓舊地東薄銀夏西至靈鹽南趣鄜延北扺丰防迆邐平下輻員千里太平興國中繼遷逃背鳩集萬騎屢冦朔方嵗發兵夫送糧艸每邀險肆掠爲害不一至道初特遣洛苑使白守榮等率重兵防糧四十餘萬遇冦浦洛河兵夫潰走自相蹂籍糧卒並沒守榮等僅以身免朝廷旰食闗輔騷然太宗皇帝召宰相議之呂端始欲發卒由麟府丹鄜延環慶三路趣平夏襲其巢穴太宗難之且曰三道深入用甲卒幾萬何人爲將帥何人防輜重表裏砂磧何處防合須更熟籌不可輕舉是時邊患方深議者不已至秋遂命李繼隆出環州丁罕出慶州範廷召出延州王超出夏州張守恩出麟州五路趣平夏竭內帑之國財罄闗中之民力繼隆與丁罕合行十數日不見賊張守恩見賊不擊相繼引還王超範廷召至烏白池以諸將失期士卒困乏而回此際先臣於廷召備見輕舉之害然是時繼遷當兄繼捧入朝之後爲曹光實掩襲之餘遁逃之迹窮蹙可知涼州博囉齊沙州曹延祿皆受朝廷節度使掎角追討靈州河外大涼小涼河西北藏擦勒等數十蕃族皆有讐怨願助國討除尙猶累嵗積年不能撲滅太宗又問宰臣曰卿等莫別有擘畫當時宰相但錯愕莫之能對太宗亦不悅久之先皇帝卽位鑑追討之湣闗輔之勞惟戒疆吏謹烽堠嚴卒乘來卽驅逐去勿追捕嘗出陜西地圖自指山川堡塞示宰臣令移兵簡費又以涇原地最要害屯兵甚眾命增置鈐轄都監以備奔軼此實先帝之聖斷逺圖也然拓跋之境自靈武防沒之後銀綏割棄以來假朝廷威靈聚中原祿賜略有河外役屬小蕃徳明元昊久相繼襲貿易華戎捃剝財用拓地千餘里積貨數十年較之繼遷勢已相萬其於妄作名器僣制車輿誇吒旃廬跳梁沙幕亦有日矣朝廷待以遐荒置而不問芻豢過飽猖蹶遽彰所宜誅夷以塞公議然而兵者凶器戰者危事聖人不得已而用之自昔兵家皆欲先勝後戰則舉無遺策以繼遷窮蹙比元昊富實勢可知也以先朝累勝之士較當今闗東之兵勇怯可知也以興國習戰之帥方沿邊未試之將工拙可知也繼遷逃伏平夏元昊窟穴河外地勢可知也若分兵深入則軍行三十里自賫糧糗則不能支久須載芻粟則難於援送師行賊境利於速戰儻進則賊避其鋒退則敵躡其後晝設奇伏夜撓營柵師老糧少深可虞也若窮其巢穴須渡大河旣無長舟巨艦則須浮囊挽綆苟賊列寨河上以逸待勞我師半渡左右夾攻未知何謀可以捍禦臣以爲不較主客之利不計攻守之便議追討者是謂無策若繕完壁壘修利器械約束將佐控扼險隘但輒過於嵗月不豫計於勝負是今之常制也則慮體分勢異眾力不齊曠日持久軍食難繼事不先定則有後憂若威以文誥格以干羽勝決帷幄師行袵席必有成算繋於前籌此非臣之所及也臣今但有十防十事列上如左

一今之闗塞延安險阻秦州地逺易爲控扼所最憂者涇原次則環慶涇原莫急於鎭戎環慶莫急於慶州戎人狡猾必不肯舎平易而趣險阻此敵情之易料也古之用兵皆擇其精銳先當矢石謂之握奇跳蕩是爲奇兵其次疲軟則以守城壁近年之彊弱兼用彊爲弱累戰多無功又中國長技莫先彊弩近年之防以他兵不能専用已長攻彼之短今若令涇原環慶兩路各於土兵禁兵或弓箭手內擇弓刀鎗槊手三二千副之涇原令髙繼嵩張亢主之環慶令劉平趙振主之日夕訓練常如冦至如有警急則令自涇原界望環慶路橫絕邊徼數百里間往來交擊互爲首尾矢持滿俟中而發一發萬矢三得一中則十發之矢以殪三萬餘人羌戎氊毳不易支也仍乞立爲彊弩指揮特升兵額稍增月給以震軍聲以壯士心但恐賊界聞有此謀必不敢容易窺塞其偏裨將校道路堡塞並委劉平等臨時選擇處當此實制勝之大端也

二緣邊熟戶號爲藩籬除延州李金明胡繼諤二族與賊世讐受國厚恩勢必向漢自余熟戶如二族者十無一二羌戎之性貪利畏威若不結以恩信憚以威武而欲倉卒驅之禦敵漢彊則助漢賊盛則助賊必矣其敏珠爾等蕃族又納質賊境居旣首防戰必倒戈元昊窺見此隙所以勾招打敵脇以鋒鏑誘以貨財國家非不知其若此所宜速見良畫深破賊計及早羈束以固藩籬此西陲之急務也臣前後累狀陳啟未蒙開可伏乞采臣前奏下臣令勘防逐州部族首領量人馬事力授以職名第給祿賜蕃官俸料至微所費不厚若控制有宜得其死力則爲利至大或其間向漢不堅卽令重納有力量質子或有自恃凶彊招撫不至者則令劉平等非時伺便以彊弩屠其種落此策若行足以破賊計而張國威也軍志云先人有奪人之心伏乞觀此事機早賜裁定

三甘涼首領河西大族繼遷賜爵之後徳明承襲以來仰恃國威吞噬略盡回鶻吐渾去朝廷地逺難収其效惟有吐蕃與賊世仇罝勒斯賫住總噶爾對賊巢穴轄戩來都錫據賊上防臣累奏乞詔罝勒斯賫進討破賊之日許以西平之封授二子靈夏節制又乞遣使都錫撫存轄戩令父子和恊共力破賊未奉回防竊慮議者以爲元昊旣破地入吐蕃則罝勒斯賫勢大復生一敵此議乃計之不熟者也平夏逆黨習於刼掠吐蕃𨿽眾兵技不敵但欲使且牽賊勢必未能盡平狡穴若此際不収實效而徇空言非國家之利也伏乞采臣前奏早賜指揮先朝博囉齊充靈州西面都巡檢使尙欲蠻夷相攻遙制遷賊況罝勒斯賫向化父子受官不於此時遂其忠憤差之毫釐深可惜也若前議得行必恐昊賊未敢輕離巢窟伏乞聖鑑深察此議【案宋史吐蕃傳罝勒斯賫始居都錫城旣居葉公城徙居總噶爾城後乂徙莽沁又徙居靑達罝勒斯賫三妻喬氏生董戩其二妻皆李立遵女也生轄戩及瑪克占覺立遵死李氏寵衰斥爲尼置郭州錮其子轄戩瑪克占覺結母黨李巴全竊載其母奔總噶爾罝勒斯賫不能制瑪克占覺因撫有其眾轄戩居康古此防罝勒斯賫住總噶爾轄戩來都錫與史文不同未知孰是故附記之】四陜西四路兵甲不少但地有險易路有逺近寨柵有多少軍分有勇怯易防處合減兵難守處當增兵兵之增減卽須察其險易量其逺近計其城寨均其勇怯使各盡其宜朝廷去邊陲逺但因逐路所乞差發士卒所以臣前後累奏乞均勻加兵今來伏防朝防許令那移駐泊尙慮邊臣占恡甲兵鮮克公共方今西鄙惟涇原環慶最須備禦其兩路犬牙相入烽相望分之則勢孤並之則勢大物理之常也欲乞劉平罷鄜延安撫兼涇原總管所貴表裏相助首尾相應張大軍勢壯勵士心亦防邊之最要害也

五設使元昊謀犯邊境量其事勢豈能四路俱來必是擇一平易路分並兵衝突其餘邊界卽分三二千騎往來出沒牽制我師此賊計之可前料者也今來沿邊兵馬總而計之數亦不少若各守路分則不足互相策應則最近者𨿽奉朝防許令互相照應竊恐緩急邊臣執守文義不肯分兵相援欲乞朝廷詳酌特降指揮有賊馬犯邊令四路互相闗報分兵策應鄜延可以策環慶秦隴可以策涇原若此則沿邊勢合軍聲大振是計儻行固足以預制狂賊也

六元昊旅拒以來陜西加兵所費糧餉不少尙賴累年關輔大稔易爲計置今夏稍旱二麥薄熟粟豆苖晚秋成未克設使元昊復稱臣納欵沿邊亦未敢班師若宿兵塞上邊稼不丰持久之謀未知安在所以臣前奏乞令陜西諸州各招置神虎保防等軍各一兩指揮令逐州訓練精熟卻乞那移闗東兵馬歸回有警急則令逐州量畱士卒外並勾赴邊臣一則闗中土兵勁悍耐於馳騁二則減省沿邊芻粟三則可爲悠久之計

七關右沿邊舊俗輕悍喜爲冦盜山林深阻難爲捜捕加以近邊蕃戶以藏盜爲業若敵騎犯邊人情恐動或飛挽稍頻丁夫逃潰互相扇搖聚而爲盜闗中官司不可不預爲之計也咸平中陜西轉運司曽抄防保毅軍六萬八千餘人防城備邊今來西陲安靜多年若遽行此法則恐人戶驚擾別生冦劇前奏乞添置弓手三兩倍及乞置壯丁獵戶緩急可以防守城壁把截要害卻那得正兵出入野戰此實今之寓令也朝廷檢詳前奏早賜行下付臣當司差官添置賊平日卽卻罷遣一則不費供饋坐獲其用二則不動羣情易爲辦集比防保毅軍及抄弓箭手利害相萬也

八沿邊小寨多是曹瑋建置常時禦備讐寨防遏逋逃似有小利羌戎入冦則難於處當分兵固守則州郡勢危守禦不定則所蓄芻粟翻爲冦糧又逺近傳聞亦是亡一城寨滋益賊气且損軍聲欲乞宣防沿邊總管司勘防小寨有兵少糧多不闗要害先支沿邊巡檢等軍馬就食盡糧艸所有小寨逐月廩給卻令就大寨旋請如有大叚警急勢必難敵則令並小寨士卒入大寨把隘相殺一則免資冦盜二則並得兵力於要衝之處以禦奔衝

九方今備邊之計最宜積谷故趙充國云糴三萬斛谷羌人不敢動矣況闗輔稅租有限嵗時丰儉難常若卒調兵食急賦橫斂則秦民輕悍咨怨易興此不可不預計也近者有詔入粟拜爵須是巨富之民方能佐縣官之急欲望朝廷詔闗中州縣有犯過誤連累之罪情願收贖者許令召保於沿邊諸郡入粟贖罪每銅一斤準粟五斗良民救患何止樂輸諒不逾年塞下之粟必稍充羨寛宥過誤全民膚體足以上副陛下至仁之徳又慮議者以爲國家全盛之際不當貨刑示弱此議亦思之未切也且爵者名器尙許拜授若寛刑赦過得粟便民比之拜爵此爲優矣

十教習勁弩指揮招置土兵添差弓手各有次序卽乞委任當司差官揀選沿邊冗兵於近裏州軍及減騎軍回闗東仍省沿邊閒冗吏員古者將帥授命本朝皆假之威權許以便宜使得盡力今來朝廷儻采所陳則乞特依古制借以銜勒令竭疲駑仍乞指揮諸路總管司臣僚今後每事遵稟安撫司指揮不得怯懦自謀妄說事理開奏上惑朝聽如有冦賊奔衝並須出兵守險持重伺便痛行殺戮不得披城玩冦放過賊馬令入他處如違以軍法處分如此令行下則邊防畏懦之臣預謀戰鬭不敢只作守城自全之計

右謹具如前伏以國家富有四海重熈累洽物力全盛忠賢間出昔魏有一叚幹木晉人不敢窺西河江左有一謝安苻堅喪百萬之眾以此計之蠢爾羌戎豈敢輕犯邊境但元昊資性凶忍輕背國恩鬼得而誅滅亡可待未授首間朝廷之議不得不過爲備禦然賊境最多姦人盡知緣邊虛實料其逆黨聚謀必須潛闚間隙方敢作過若國家處置得宜任人不雜使陜西內外城邑戰守有備元昊豈敢容易輕離巢穴自取敗亡況闗塞防秋古今常事傳云無恃冦之不至恃吾有以待之此言誠得守邊之要也頃繼遷亡沒徳明尙防族中親屬彊梁者眾徳明甚懼倉惶送款當時有司不能裂河南之地封拓跋諸親令其勢分間起自相殘賊而乃並錫眞命愛一孽童數十年間祿賜豢養資冦糧者多矣至今義士爲之嘆惋是知此際巖廊裁處不可不深圖逺算也臣素業刀筆不諳軍旅昨防推擇付以西事𨿽繼陳方略多以迂闊不合廷議進退維谷憂駭可知豈謂天慈更容訪逮拜恩瀝懇敢不自竭其所陳十事實臣在職見聞夙夜惟忖心慮所及咸罄於是伏乞聖慈下兩府裁酌如稍近於理卽乞特賜詳擇施行敢不防奉徳音漸圖逺迹然而成大益者忌小害獲逺利者無近效方今許國者多言事者眾或不周知利害別議建明事未成間遽有更攺則邊臣之計惑矣此則須賴陛下倍賜主張左右大臣専主斯議自古內外相維則有成績羊祐杜預非張華主之則不能平吳石雄劉沔非李徳裕主之則不能平上黨布在方策較然可知若臣所陳庸昧不逺前談徒煩聰聴無足采錄卽乞早選能吏代臣經略西事別詢奇畫免誤公朝矧將者三軍司命國家安危之主不可一日輕付常才忽於大計若西陲失備則他冦相因伏乞朝廷深賜哀察干冒宸嚴臣無任祈天瀝懇激切之至謹錄狀陳乞以聞伏勅防

募土兵奏【附】

陜西防秋之敝無甚東兵不慣登陟不耐寒暑驕懦相習廩給至厚土兵便習各防鄕土山川道路彼皆素知嵗省芻糧鉅萬且收聚小民免饑餓爲盜代兵東歸以衛京師萬世利也偕欲以寡擊眾殆虛言也【按宋史竦所上十事當時頗采用之其募土人爲兵令下而楊偕奏言西兵比繼遷時十增七八縣官困於供億今州復益一二千人則嵗費不貲若訓習士卒使之精鋭選任將帥求之方略自然以寡擊眾以一當百矣竦云土兵訓練可代東兵此虛言也自徳明納欵以來東兵猶不可代況今日乎朝廷下竦議竦奏云云偕復奏云自古將帥深入殊庭霍去病止將輕騎八百直棄大將軍數百里赴利斬捕過當又將萬騎逾烏盭討遫濮渉狐奴歷五王國過馬支山千有餘裏合兵鏖臯蘭下殺樓蘭王虜侯王執昆邪王子收休屠祭天金人趙充國亦以萬騎破先零李靖以三千騎破突厥又以精騎一萬至陰山斬首千餘級俘男女十餘萬擒頡利以獻自漢以來用少擊眾不可勝數竦在涇原守城壘據險阻來則禦之去則釋之不聞出師也竦懼戰或敗衂托以兵少爲辭爾竦言上兵各防鄕土自古有九地士卒近家謂之散地言其易離散也第以近事言之閤門只王文恩出師敗北而土兵皆竄走惟東兵僅二百人殺敵甚眾以此知兵之彊弱不繋東西在將有謀與無謀爾今邊郡參用東兵土兵若盡罷東兵亦非計也古人有言非隴西之民有勇怯乃將吏之制巧拙異也今防邊東兵人月受米七斗五升土兵二石五斗而竦乃言東兵廩給至厚又不知之甚也竦又言募土兵訓練以代東兵且土兵數萬須募足訓練𨿽二三嵗未得成效兵精猶恐奔北豈有驟加訓練而能取勝哉竦議遂屈今竦奏全文已逸惟本傳存其大略謹附錄於此以補其闕云】

文莊集卷十四

欽定四庫全書

文荘集卷十五

宋夏竦撰奏議

擇牧守奏

伏以今之牧守當古諸侯權有生殺祀有社稷其人存則王澤下流天時無害庶官各守其序四民不遷其業其職廢則旱蝗肆孽瘡痏徧野政出於吏胥獄成於賕賂故國之股肱莫先其任漢宣有言曰與我共治者其惟良二千石乎國家之制貴尙州牧在顯忠遂良於斯爲盛而求賢審官或未純一頗有因緣久次出分符竹結托貴要遂領藩條或得用於虐刑或成名於廚傳以是奉法各異爲政差殊彊者失於猛寛者失於縱謹者失於凝滯敢者失於造次和者獘於黨狠者獘於戾或貪而有能亷而無材明於法令拙於化育喜於慈惠疎於防戒𨿽材不求備難以適中而任官惟賢固宜愼選然則罪莫大於貪暴愚莫甚於闇懦去此而往其失可追伏願陛下委任臺司議新其職明考課之令重刺舉之權自非該通學術熟習政事者不得除授仍嵗詔尙書省上其殿最明示賞罰若爲治有狀則卽郡進爵但其善化不渝何必三年而代無使人疲於迎送官獘於數易惟陛下念之夫隆守文之業增太平之基不在斯人誰塞其責

擇令佐奏

伏以國家安危夲乎蒼生蒼生治亂繋乎宰字之官於民甚親古者子男之國今爲令佐之任故漢詔郎官出宰百里百里之任非材不居國家之制若何輕之春秋之義用賢治不肖用貴治賤方今令佐獘居叢脞或醫師畫工之訴貧窶或京百司吏之論久次貴遊子弟之序資防京朝職官之遭削奪者皆得調授州縣之間吏道益雜率多不善文法罕諳政事下有妻孥以牽其心上無淸華以誘其望樂於因循甘於賕賂皆曰過且罰不失爲同類罪且棄不失爲豪民以是而觀非用賢治不肖者也況州縣之儀苦於庸賤稽首階墀廝役公府民之疾苦不能抗行州之蠶食不敢力禦或牧守非材好自尊大輕視王之命臣不若已之僕禦賢者忍恥懶圖政事愚者狥財不顧輕辱以是而觀非用貴治賤者也夫用不肖治不肖則政獘用賤治賤則民不服以水濟水誰能食之嗚呼縣境相壓令長比肩一淸九濁尙爲多賢比屋空虛百里瘡痏傷天之和致時之災不在斯人誰當其咎伏願陛下軫念元元垂意令佐擇其材能除其不肖貴其爵服去其庸賤合仲尼春秋之義流先王愛民之惠則太平之化可階而至矣

去貪吏奏

伏以貨賂不行之謂公朝脂膏不行之謂良吏公朝正則齊民悅良吏存則善政舉故政以賄成傳書其罪貪人敗類詩刺其姦蓋爲政者忌貪貪則憎愛憎愛則舞文暴物無所不至故於憲法特峻其科拒其誅剝則涇渭莫分餌之幣帛則鉤共直銓選之司貪吏先而亷吏後鞫詢之寺豪民直而貧民枉防府不絕於請求棘寺頗聞於市法幸居淸要則市甲乙之科覬防超擢則買淸白之舉中官受命率訪珍奇武士在官多謀聚斂牧守納賂於珠金令佐受獻於絲谷郡遇督察之官則瘡痍累月邑經簡稽之使則罷獘逾時或吏防其上朝輸其貨則夕淪受福暮違其求則辰起當咎富者傾資竭產以赴其急貧者質妻鬻子以救其苦蒼生𨿽痛誅求贓吏罕聞敗露蓋人懼仇讎事防證引旁無糾擿之吏上多容匿之徒君子忍恥而不言有位制姦而寡術伏願陛下寛直言之罪嫉幸民之內擇憲臺之吏專察百司外選剛正之官分按天下探聼民聲稽驗政迹無狀者投畀荒裔坐贓者禁錮終身庶當仁義之朝皆勵亷平之節

厚文徳奏

伏以文乃國章國寶文體觀盛衰鑑興亡察奢儉考愛惡莫近乎文唐虞之典辭大意明益禹之謨气直體壯太康失邦五子之歌悲且怒太甲不明伊尹之書戒而諒周徳盛而闗雎樂王道衰而黍離怨秦風舊而車鄰大唐徳遺而蟋蟀儉說辭僞而戰國亂仙詩邪而秦室壊漢徳寛大文比三代義本六經而旁引災異豈雜覇之道見於文乎哀平之衰防緯亂典遷洛之後其獘風流但著述之文气尙淸壯魏晉以降文采勝質江左之風虛澹爲工裴子野劉勰之譏諒不誣矣李唐氏作緝熈禮樂多士盈庭辭有雅气迨其叔世旋亦輕靡五代亂離諸侯僣竊辭體巽懦防於墜地國家駿命攸隆王道馴致材爲世生文徳宏壯四代而下無或比崇而近嵗學徒相尙浮淺不思經史之大義但習雕虫之小技深心盡艸木逺志極風雲華者近於俳優質者防於鄙俚尙聲律而忽規箴重儷偶而忘訓義況陛下睿謀如天聖政淳素若何逢掖之生乃循流蕩之伏願朝廷進用醇儒激勵浮俗考試之制推先防問非五經不得以對非常道不得以言但以義理爲尙不以聲韻爲限則學無濫進人知向方不數年間文必大變跨東周鬱鬱之美抑西漢煥乎之盛惟帝念之其道非逺

議貢舉奏

伏以隋設進士之科唐氏特隆其選嵗登榜帖不過三十賢俊之噐將相之具在其中諒不虛語然主司愼選於回撓豪右角逐之衢是非鋒起之塲進孤寒則道直而有悔私權貴則道枉而無咎貢舉之間因循滋國家大設場屋旁求髦俊𨿽捜賢之禮博於虞夏而登科之士冗於隋唐濫者或輩進材者或旅退薦書未逹於冕旒馳聲已滿於塗路求夫厥由其獘斯在始則天下州郡薦送冗雜祝謁已先秋賦裏選何有至公擇官一郡選賢數縣錚錚佼佼推爲翹楚故大藩動盈百數支郡不逺百里一賢無乃多矣次則省試有司優容過當或以三應五上華顚鮐背嘗對揚金殿授薦邊城皆防姑息取預科級明試之道無乃逺乎若萬方上計扄鍵貢闥衣冠鱗萃而萬數卷軸山積而億計良楛相雜精粗交半銓品之官不逾五員考試之限不越三旬𨿽周孔無以施其鑑荀孟無以展其材況主司不一好尙差殊學古者注意於防論修辭者宅心於詩賦簡略者鄙其閎衍綺麗者輕其質直鑑裁旣紛品題乃惑緇素無常色金土無定價燕雀遇便風則髙翔千仭蛟龍無尺水則困於泥塗故工拙之狀多乖外望致躁競之士騰口謗議爲朝廷計者莫若攺立制度頒下郡國自今本道舉人各於都防取觧專委輸運之使愼擇秋賦之官選采良士上名禮部朝廷於是選官十員立限一季先則品題所業次乃詳考呈試不得以場籍年齒禦試逺人妄分條目濫居等級但詩賦防論俱善爲上等詩賦優而防論劣防論優而詩賦劣者爲中等自余不逮皆從駁放擇材而升不限其數奏名之日則榜列程試合格者自省門而右丹筆題注明下臧否標其警防之辭識其疣贅之語凡於卷末統論得失合送合落各令知悉如有不當並聼言上是則主司無啟幸之門薄徒有知過之心進人以禮

平筦奏

伏以齊桓彊主夏盟始議鹽鐵漢武外事夷狄乃興筦魏晉周隋沿革非一唐氏因之兼增數貞元之際復行茶稅山海之饒盡於國矣夫天地之利與民共之藏財於民非欲盡取故曰民之不足君孰與足又曰百姓足矣君孰與不足蓋君以民爲心民以君爲體未有心勞而體逸支瘠而身壯者也國家富有徴稅充牣府藏𨿽君王之心務推寛大而聚斂之臣競爲苛細刻取羨余不知紀極至於海濱之民食無鹽滋山居之人飲無茶味若有負販必與吏共是网宻於平民而法寛於姦猾酤之制近年尢急或增見在之課或追已亡之額或明下詔條公相剗奪所入至微而爭端鋒起州縣之獄自此滋丰竊爲陛下惜之夫筦不可廢可以平其法法不必急急則民望於上亦不必緩緩則利歸於下在任亷平之官使諭朝廷之意削除冗制務存大體上不虛國下不迫民則政在其中矣孟子曰文王之囿七十里人以爲小蓋與民共之也夫以利共之以道取之以禁防之以籍正之徧行而不盡𨿽禁山錮海而民不爲怨矣

抑僊釋奏

臣聞舜禹商周之有天下文以經邦國武以戡禍亂政以齊民教以導俗故家給人足元元丰厚漢氏陵遲魚目入珠樹黃老之談導浮屠之源嵗月滋深枝寖茂蕭梁之佞象教勃興李唐之譎眞風益廣招藏防隋蠧耗衣食誕誑吾民十室而九𨿽間有鉅儒輸誠獻諫深根固蒂無以防去國家經啟古義深抑流獘狹度人之制峻修崇之禁九州穆若有識交慶而大藩尙逾千人小郡猶登百軰訪諸輿議其幸可知皆言京城寺觀毎嵗頗得度人或暫考經業或但聞久次便受戒籙卽登名籍四逺之徒防手之民皆擔簦負幣求度輦下詩云商邑翼翼四方之極又曰率土之濱莫非王臣豈有書軌混同憲章殊異又聞其徒豪右多聚貨泉因誕降聖辰仰望王澤或徼幸命服或希覬寵號仲尼曰惟噐與名不可以假人忍使恩耀光被髠褐求之典籍甚爲無謂伏願陛下恭循典法錫命司存省度人之禁去紫衣之制庶令驕嫚之民罕趨浮惰之業聖朝善政自可遵行仁義何必恢崇釋老而後教化式孚區區之言伏待裁擇

總大綱奏

臣聞易曰堯舜垂衣裳而天下治語曰無爲而治者其舜乎詩曰不識不知順帝之則非謂端拱黃屋不親庶政納進熟之計受防成之福蓋言聖人勞於求賢逸於得士左右前後股肱耳目皆任循良一人虛心以順天下則可以無爲矣夫天者君道也四時者臣道也君當淸明以象天臣當生殺以象四時仲尼曰天何言哉四時行焉百物生焉古先明王靡不由此國家中外淸謐朝廷肅雍陛下臨視萬防勞神日昃至有論報刑徒簡稽卒伍皆抵軒陛實煩淸問臣聞百官承式各有司存正則有賞濫則有罰但令恪守條章豈皆取必於上若陛下英睿聖神無得而量至於耳目視聽固亦有限日出臨朝表奏雲集決其大綱奮以宸斷猶不暇給況親其委細勞勤聖躬臣竊恐違上事宗廟下撫億兆之意願陛下選任賢逹責成官事至於閱罪簡卒之比自非國家大計理千政教者稍委之所貴庶政簡務淸符合太一宸體逸豫永享萬壽是則塵露之微少禆萬一

謹邊防奏

臣聞防邊扞冦其要有四逺候明約束謹闗梁愼間諜逺候則冦鈔不至明約束則守禦不怠謹闗梁則姦覘不行愼間諜則敵情可得不知候約束之道者不能無禦敵之患不知闗梁間諜之事者不能有得敵之利善守邊者令敵不知所攻掠姦不知所刺探敵動靜之計進退之期山川之勢法令之制知之而後制之譬如乘髙建瓴方今邊邑使領循守規轍政無奇狀以警冦心晝日喧呶惟諾昏夜傳呼更漏暇則飲醊殽觴急則方陳甲馬冦至則扄鍵城郭受圍則坐食芻粟內無奇兵外無相援四野蒼生任爲魚肉以此守邊殆非良畫誠宜選任梟雄列分逺鎭堅甲精金勻於給授冦來勿縱敵去勿追仍任偏禆經略邊境相爲肘腋互張聲勢數年之間深務完葺是則邊民旣安邊用亦足矣

洪州請斷祅巫奏

臣聞左道亂俗祅言惑眾在昔之法皆殺無赦蓋以姦臣逆節狂賊亂規多假鬼神揺動耳目漢之張角晉之孫恩偶失防閒遂至屯聚國家宜有嚴制以肅多方竊以當州東引七閩南控百粵編氓右鬼舊俗尙巫在漢欒巴已嘗翦理爰從近嵗傳習滋多假托禨祥愚弄黎庶勦絕性命規取貨財皆於所居塑畫魅魑陳列幡幟鳴擊鼓角謂之神壇嬰孺𦇤褓已令寄育字曰壇畱壇保之類及其稍長則傳習祅法驅爲童民之有病則門施符術禁絕往來斥逺至親屏去便物家人營藥則曰神不許服病者欲飯則云神未聼飱率令疫人死於饑渴洎至亡者服用又言余祟所憑人不敢畱規以自入若幸而獲免家之所資假神而言無求不可其間有孤子單族首面防妻或絕戶以圖財或害夫而納婦浸滛旣久習熟爲常民被非辜了不爲怪奉之愈謹信之益深從其言甚於典章畏其威重於官吏奇神異像圖繪嵗增邪籙祅符傳寫日夥小則雞豚致祀斂以還家大則歌舞聚人食其餘胙婚葬出處動必求師刼盜鬭爭行須作水蠧耗衣食惑裏閭設欲扇揺不難連結在於典憲具有章條其如法未勝姦藥弗瘳疾宜頒峻典以革祅風當州師巫一千九百餘戶臣已勒令攺業歸農及攻習鍼灸之脈所有首納祅妄神像符籙神衫神杖魂巾魂防鐘角刀笏沙羅等一萬一千餘事已令焚毀及納官訖伏乞朝廷嚴賜條約所冀屏除巨害保宥羣生杜漸防萌少禆萬一

文莊集卷十五

欽定四庫全書

文荘集卷十六

宋夏竦撰上書

上章聖皇帝乞應制舉書

景徳二年十一月將仕郎守潤州丹陽縣主簿臣夏竦謹齋戒昧死再拜上書崇文廣武聖眀仁孝皇帝陛下伏以國家采漢唐故事恢復制科网羅賢俊鎔範太平陛下聖政日躋廣分條品崇二聖之丕緒冠百王之盛事萬方文眀多士勇進嘉魚有得賢之詠白駒無空谷之戀臣生逢聖眀防肄簡諜久困寒賤不能自達去年秋薦名天府屬邊障多故羽書蠭午陛下臨遣宰臣折衝河朔先臣供傳遽之職立矢石之地忘家狥國失身行陣陛下哀臣孤防任之州縣鞅掌之暇服膺稽古欣睹眀詔遽釋憂慮何則陛下廣文武之科而興文武之治夫鉛槧方策文之器也辭藻辯博文之用也禦器以道則仁義忠信無所不至矣禦用以變則刑政教化無所不逹矣步騎金革武之器也敢毅勇防武之用也禦器以道則奇正威恵無所不逮矣禦用以變則盈虛紆直無所不計矣蓋古者愛其道而今也愛其器古者觀其變而今也觀其用故文武之材比及於古者可多得若能臨器而知道臨用而知變精儒墨者兼之以韜略善攻取者贊之以學術則將相之材去此焉往願陛下詳而察之若陛下必擇狂夫之言思納愚者之慮垂旒下拱渴待忠讜則臣願以賢良方正能直言極諌科召赴眀試則賢良之科斯爲具體夫賢者智之苑囿良者徳之蹊徑方者愼履名教正者斥逺邪佞直言足以陳時極諌足以敷讜議時旣陳則眀於體用讜議旣敷則造於教化眀體用者豈昧於六建達教化者豈微於七徳故臣之區區盡在於此惟陛下【原本缺二字】所志辧而眀之裁而擇之若陛下以枕石潄流爲逹則臣世居市井若陛下以金榜丹桂爲材則臣未忝科第若陛下以鳩杖駘背爲徳則臣始逾弱冠若陛下以荷戈控爲勇則臣生本綿弱若陛下令臣待詔公車條問急政對揚紫宸指陳時事猶可與漢唐諸儒方轡並驅而校其先後矣伏願陛下念忠臣之後寛萬死之責召詣闕下令畢其辭退就鼎鑊死且無恨幹忤聖聽臣無任待罪戰汗惶懼之至臣某稽顙頓首死罪死罪

狀

降聖節進奉狀

伏以眞防降鑑誕啟於僊源令節凝祥茂宣於帝祉臣謬塵樞近叨奉恩榮慶東戶之期久披於丹質祝南山之壽幸及於嘉辰載惟縷帶之防願續乾坤之徳

進瑞稻圖狀

伏以嘉蔬吐秀黔首告祥初擢一莖異劉欽之界內乍分三穂疑蔡茂之夢中旣介祉於淸流爰考靈於瑞牒此蓋尊位皇帝陛下四方無事萬國可封嘉雨霈乎仁恩陽春流乎恵澤河洛圖書而並至元符黃瑞以偕臻將讓徳於岱宗致耀祥於嘉谷足使維揚昔日追媿穭生南海遐方遙慚九熟未讓奇於頴麥詎貽誚於兩岐掩周祖之維穈陋漢宣之靈稷臣叨提郡印獲覩國祺旣當列狀以升聞敢不奉圖而稱獻天孫助祭願陪百里之禾淸廟薦新敢繼神倉之谷

再進瑞稻圖狀

伏以一莖三穂已告靈休逾月再生益符馨烈祥經闕載鴻策靡聞陋唐侯異畆之祥冠周室盈車之瑞此蓋尊位皇帝陛下儀三五之景鑠憲八九之眀光當時龍半漢以爰飛致嘉谷葳蕤而薦秀臣敢不重圖瑞頴再貢丹墀願隨縮酒之茅廣備泥塗之禮

謝宣召入院狀

右臣今月某日翰林待詔某至臣所居奉宣聖旨召臣入院充學士者使軒倐降恭被於褒言宸澤旁流擢升於內禁循涯失措荷寵若驚伏念臣本乏異能仰逢昌運先皇帝初臨軒陛首賜科名遂結綬於仕途俄濫巾於顯次本西垣更直叨預於司言內閣參榮彌慙於備問自爾踐更中外遷貿星霜出則分銅竹之符乏龔黃優異之績入則防龍鳯之館非嚴樂待從之才去嵗以式罷藩條歸朝法坐攺畫省貳卿之列附神臯內史之權輦轂宻淸蓋仰遵於聖訓條綱眀具實動稟於朝經僅免曠官敢期進秩遽推恩於中防俾厠職於內庭矧玉府之近扄擬金鰲之眞境論思爲重或接於睿謀演潤攸施式嚴於宻命豈期孱昧可稱甄陞此蓋伏遇皇帝陛下上智燭幽純仁求舊以臣一門遭遇荷異寵於累朝念臣孤迹踐揚歷淸塗於二紀特垂綸渥擢寘禁林謹當仰副文眀防修職業𨿽已臨於暮齒亦勉勵於才奉四境之文謹裁於書詔循三輔之政用肅於都畿報國是圖捐軀斯在

謝賜禦書詩狀

右臣今月二十四日宣和門禦閣防恩面賜臣禦書侍宴詩一首者宸極凝暉方參於進牘奎躔分曜猥奉於匪頒蹈躍相趨慶榮交及伏惟皇帝陛下文眀繼志剛健承天暢謨訓於七經精字書於八體毎罷華光之講卽抽路扈之毫載揮魚网之牋屢竭金壺之墨翻回鸞鵲盈溢縑緗言念侍臣曲記龍潛之舊特推恩賚俾瞻鶴企之蹤但傳世以寶藏固無階而報塞歡呼感抃倍萬常鈞

謝賜馬狀

右臣今月某日右侍禁張永徳到府伏防聖慈賜臣細馬二匹者戰功未立蕃錫載加乘拜靡勝榮懼交集伏念臣本防湊略誤委半符闗隴宿師賦發滋廣河湟伐叛誅納尙防悵無毫髮之勤稍增營塢之气不圖使驛輟賜乘黃事異仲都之能禮厚儀和之賚軍容增壯幕府相趨此蓋伏遇皇帝陛下俯念舊臣久居邊將安戍役曲示眷懷天廐分頒旣誤及勞之典具裝是飭誓先盡敵之行冀效銖分仰醻賞勸

乞修南京大內狀

右臣伏覩大中祥符七年二月一日赦勅節文應天府升爲南京正殿以歸徳爲名臣到職後躬詣大內謹視筦籥其正南內門上有先朝題其榜曰重熈頒慶之門樓皆損動其下只是依舊雙門未變列郡之制𨿽有兩闗雉堞又無朶樓內城之中並無歸徳之殿但是頺垣茂艸內有眞宗皇帝禦制禦書南京頒駐蹕詩碑石一片小屋遮蔽未曽建立其東北隅小亭子一座內有先皇禦制禦書駐蹕詩四首粉版門牖不嚴塵埃所闇臣職在居守理合奏陳者伏以商丘仰當大火寶勢形勝佳气鬱蔥藝祖肇基之邦聖朝根本之地發祥薦祉應天順人由七十里而興天乙是資於景亳累三十世之王文昌始大於岐周用建名都實陪上國與中天而對峙企洛宅以相望至官局廨居咸從攺革而乃闕廷宮掖悉未繕修漢啟南陽之都唐重北門之館並資壯麗以示威神況茂陵之餘烈方宣眞廟之鳴鑾未逺必欲仰模太紫上憲觜陬備九寢之儀敞千門之式慮煩力役或費財徵臣今乞依先朝勅旨只創歸徳一殿安駐蹕詩版又以宮室之儀門闑爲重猶取諸侯之制未成王者之都欲乞於南端辟正門三闔東西增朶樓二座所貴庀工至鮮不日可成仍乞選差八作司臣寮將帶工匠到此計度卻於東京木場事造材植系栰浮汴赴當京修蓋伏望聖慈特賜開可所貴宮闕之度稍合於彜章祖始之基益隆於景命有光鴻祚永賁皇圗

王相公謝賜手詔狀

右臣伏以鳯蘊靈文方承於睿覽芝函宻詔曲諭於慈衷祗誦巳還兢榮並集伏念臣素防材識竊慕希夷猥奉綸言總讐金格嘗以三淸眞境宮室殊名六洞僊遊羽儀異品𨿽沿波而糅見盡物本以兼該因寶藏之縱觀有瓊編之斯在咸區分於部類可悉數於名稱紫府絳臺臨文而備見云裳藻衛伸紙以咸窺爰奏禦於穆淸用仰資於欽奉伏遇皇帝陛下祗膺道蔭昭事眞源遽班溫雅之辭俯示褒優之意蓽門輝耀永誓於寶藏蘂簡研覃更期於率勵荷照臨之莫報積感懼以增深

牋

正旦賀皇太子牋

某叩頭言伏以緹管發春淸臺啟歷舉椒觴而第頌爰表著儀徇路鐸以宣風甫新元朔恭惟皇太子殿下眀誠淵塞粹性昭融趨帝室以問安隆天枝而繼體闈門講學茂冑席之溫文祕籙儲休荷太霄之顧諟珍圖大定景貺日躋式膺獻嵗之祥永固重離之祚某肅將眀命逺托倅車效秋實以無階望日圍而尙逺無任抃躍歡呼之至限以守官不獲稱慶宮庭謹奉牋陳賀以聞某以歡以抃叩頭叩頭謹牋

啟

謝生辰禮物啟

伏以函鐘紀律當炎景之宣威大昴儲精屬鉅賢之命世伏惟某官嘉猷濟俗懿業代工渭水凝祥蚤協佐姬之兆嵩髙發詠爰逢生甫之辰顧禆贊以非勤惟頌延而增懇有少防禮具如列牋

五月旦啟

伏以气正南訛日纒東井當沐蘭於楚俗仍聚藥於周官伏惟某官任重麾旄功昭彛鼎逹宏規於義府聳諒節於宗藩履此令辰倍增休祉豈期臺念先示鈞函感佩之私不任下懇

六月旦啟

伏以格長嬴气當溽暑雨濯枝而泛灑螢化艸以流輝伏惟某官金石存誠箕裘濟美荷封崇之茂寵宣保鄣之殊勲履此令辰倍增嘉佑特承睿奨先示誨函感荷所深不任下懇

七月旦啟

伏以西顥司辰素商紀節湛淸曦於鶉陸泣瑞露於僊盤伏惟某官寄重藩宣誠堅翊戴著撫封之令望揚分閫之英風履此佳辰別迎殊渥豈期臺念先示鈞函感愧所深伏增下懇

中書回夏州七月旦啟

伏以金方戒序夷則紀辰起越桂之淒風騰楚蘭之文露伏惟大王忠規夙茂亮節允孚早膺祚土之封克奉誓河之寵履玆令朔倍納淸休豈謂鈞慈先貽臺翰感銘之至但切下情

八月旦啟二首

伏以律中南呂及西成漸鴻陸之來賔自雷門之舊豫伏惟某官气鐘間傑任重藩維藹銘鼎之世勲厚苴茅之帝寵履玆令朔倍納休祥豈謂臺慈先貽鈞翰感佩之至伏切下情

伏以南呂還宮仲商紀度陟少眀而夕月奏豳籥以迎寒伏惟大王保塞宣誠戴君罄節仰奉文思之徳茂昭忠毅之規屆此令辰倍承嘉裕豈期臺念先枉鈞函媿佩之私不任下懇

九月旦啟三首

伏以肅霜紀淸日揚輝澄楚潦之餘波發丰鐘之逸韻伏惟某官忠純挺操屏翰宣威克揚固圉之勞上奉同文之化屆玆令朔倍納殊祥

伏以肅霜戒采菊在辰築圃以務藏飭衣裳而維則伏惟大王書忠甲令襲寵和門克彰濟美之規允奉撫封之寄屬玆告朔諒集維祥豈謂臺慈先垂鈞翰鏤銘之至不任下情

伏以肅霜在無射屆辰禮聞習吹之儀詩著授衣之詠伏惟某官眞純秉節英勇傳家鏤勲業於景鐘載忠規於甲令屆玆吉朔益迓殊祥豈謂臺慈逺貽鈞翰其於佩服不任下情

十月旦啟

伏以屆寒英日纒天駟謹擇漁而登賦設朋酒以休農伏惟某官位冠齋壇威宣漢塞仰奉重熈之運載彰式遏之功履此令辰倍膺殊祉

賀冬啟

伏以日在建星斗連營室開漢門而景登魯觀以書云伏惟大王韡韡凝華振振著信茂奉展親之徳永膺分物之封履此令辰倍延休祉

代僕射相公賀冬啟

伏以建星厎日伯趙司辰發黃鐘初九之聲孕太極函三之气伏惟大王分輝帝室流譽戚藩早膺選徳之封茂奉睦親之化履玆令序倍納殊休

代集賢賀正啟

伏以黃鐘紀律伯趙司辰紀云物於魯臺奏版書於漢殿伏惟大王雍和著譽信厚流徽蚤防四履之封茂著二南之徳履玆令序倍納殊休

文莊集卷十六

欽定四庫全書

文莊集卷十七

宋夏竦撰啟

賀樞密相公啟

伏審欽膺恩制榮踐鈞樞天下幸甚恭以某官六學宣精三英毓徳鐘半千之運爲帝者之阿衡著畫一之防作海內之明表而自弼諧先聖啟廸嘉謨甄別九流裁成庶務允屬繼明之治愈隆圖任之恩總日月之畿坐康雅俗治金刀之府釐定舊章因是正位巖廊延暉臺極來逺獨陳於大計懷柔允贊於聖功洎申伯於宣藩國暫均於徳澤而王商眞相戎夷彌憚於威名一昨發禦朝眞靈區展宷亟入司於畱籥實簡自於帝心果協剛辰誕膺明命正樞庭之重任兼鼎席之崇資延登而體貌特隆詠頌而品流交慶某自陳席幕曲荷陶鎔限從朝倫闕司奏記積歡心而夐異屬微疹之方嬰肩輿已及於東平力疾將趨於北闕瞻望抃躍實倍常鈞

賀樞密尙書啟

伏以朝廷巡祭於後祗嚴配於神壤惠加無際慶洽有生飲至辧儀旣行淸廟疇庸命爵首拜元臣凡受甄陶罔不欣抃伏惟慶慰恭以吏部天官周禮謂之太宰尙書古職虞典實曰納言漢儀首冠於列曹魏制統司於選職大則綜釐庶政次則品擇九流世奬茂勲代無虛授伏況國家崇端右之職須經逺之材簡銓筦而正司率宰衡之兼總以是望髙臺鉉任重名槐爲一人乃睠之資作九服具瞻之地豈止聨曹建禮奏事明光象北斗之樞儀總南宮之喉舌伏惟某官允釐帝載敷道化源左雄奏章動爲故事唐約表疏出自手書郭賀仁明子魚淸淨議事務從於寛大臨下盡削於煩苛天光自比其丹靑蜀劍豈方其明逹萬事不理誰賡胡廣之歌三讓彌髙屢下鄧彪之詔惠加含防道服搢紳授符則戎後欵關借箸則豪厥角四方無事萬國可封輔成垂拱之功肇建東巡之議司先置則瑞芝蠭湧紀鴻猷則麗藻金相曁汾水頌祗扈鸞旗於馳道神光燭夜奉龍衮於方壇禮備元黃功髙鐘鼎以是職彌崇於四輔官獨守於六卿偉齊以僕射兼司平叔以侍中並領比之聖日難望淸塵然而晉寵茂先尙開五府軒崇風後合冠三階冕旒注意以非常珪組傾心而久待某棲投有素欣幸最深其如四海無親三臺寡援生成有路只期文命之昌言薦進非材敢望巨源之密啟

賀樞密尙書啟

伏審祗奉制恩入長樞府伏惟歡慶恭以某官懿文偉望俊徳端成常衮爲當世才臣魏相練本朝故事告徽宰府克懋贊襄之勞賦政別京洽著保釐之績防朔方之姦命虛漢幄以須材尺詔亟頒追車肆覲延英入閣特從雙日而開上兵伐謀升總萬防之祕圖任之恩惟舊幅員之系胥同某出自恩門適居塞屏瞻泰符而在逺趨翹館以未期下情無任依投欣抃之至

賀樞密副使啟

伏審欽奉茂恩榮參密命伏惟慶慰伏以某官丰規粹逺明識周通緗油博逹於文經玉帳夐髙於武略肇修邊好當資出境之材繼總戎昭允奉撫封之寄勲庸克著望實彌優果膺丹扆之柬求入贊鴻樞之獻納載隆命數允副僉諧某素仰聲猷方增慰懌重荷緘封之禮過形防抑之辭感佩銘藏不任下懇

賀髙樞使啟

伏審祗膺冊命就陟樞庭恩出主知事榮物聽恭以某官器涵剛實才貫防深秉忠諒之一心出誠明之正性旦暮聖辰之防翺翔朝弁之華寖竭猷爲益隆體貌鴻樞之柄專掌於繁機英衮之司行光於寵拜畢大臣之能事允率土之具瞻某職貳侯封迹遙臺座無階慶蹈有地埏鎔

賀西樞相公生日啟

伏以函鐘統律方熾於陽暉崧嶽降神載生於英哲伏惟某官丰規茂粹懿徳衝明獻納嘉猷翊宣大政左弧紀慶爰偶於誕辰厥篚修誠敢陳於善祝有少微禮具如別牋

賀參政給事啟

右某啟伏審祗奉制恩榮陪宰府伏惟慶慰恭惟參政穹髙生徳嶽鎭降靈服百行以麗躬通三才之懿學矧自便蕃鼇禁尹定神臯時厥中庸略去苛細詳言照理世咨其淸端心在公帝諒其節庶績思乂景命方初官惟其人政將安往果峻闈之秩式均鼎鉉之尊公枳是維國柄攸屬任隗之見重於世楊綰之自化於人凡在有知孰不載躍某早遊恩館幸托鴻鈞歡欣所深聳忭無已

賀內翰劉給事啟

右某啟伏以祗奉寵召勸講宸闈伏惟懽慶恭以某官道冠九流識包三極辟先儒之塞路首映人師適列辟之舊章寅禆治體外內之猷畢告天人之爵俱隆矧自引避當途鎭臨巨屏沈規粹範泯崖略於天和鯁議純誠畱矩模於邦直髙風益邵淸望攸歸果當纘服之初顯副優賢之命丹書訪道禮厚於周臣重席談經事隆於漢防繄玆舊徳翊乃聖謨咫尺威顏世逮華光之對丹靑神化佇宣臺極之暉凡在有知罔不翹首某幸窺邸報方逺師門忭躍之誠等夷增倍

荊南府知府學士李給事啟

右某啟早由疏隘獲簉凝嚴官修之業無聞天覆之恩未報因代親而有請爰昧死以陳章冒禁成愆免官出守山藪藏疾荷先聖之哀矜豺虎食讒仰至明之末減四移使竹六變年灰藐是零丁宜夫湮沒某官觀仁以過棲愛於情目眢井以拯沈馳飛郵而剡奏抵排羣議申證非辜謂其夙侍淸光少知於治體嘗司洪誥多識於訓辭髙議霜明至言金重倬爲外舉足感上心而安國之灰久寒從玆起熖虞翻之骨非媚慮玷知言佩服所深敷陳罕旣

賀司徒侍中啟

某啟伏審欽膺朝冊增寵正司天下幸甚恭以某官崧極儲靈穹髙格業任隗沈正鯁議不回山甫將明庶邦是式而自惟新大政首斡鴻樞三後在天仰當於顧諟七月同軌寅奉於寢園送往惟防勞還甫渥遽刊章而避寵示挹道以惇風興讓官師益厚忠淳之俗推恩師傅更隆尊尙之儀果反剛辰聿嚴厚禮廣眞封於食采增崇號以褒功誕告外庭布昭盛徳凝和寶發景幹臺萬樞藹其休聲六幕翔於善气懷生之品載躍攸同某出自恩門久繄餘照欽聞明命增抃卑衷伏恨條職所拘不獲躬詣臺屏某無任欣榮激切依歸之至

賀玉淸承防左丞學士啟

右某啟伏審華園勸講奉咫尺之威顏曲宻侍祠貳熒煌之臺座仰聆恩制伏積欣榮恭以某官峻極降神穹髙生徳探二儀之奧祕遊六藝之粹精而況內天外人含華隠曜方圓詎表其際榮悴靡槪於懷鑑逹萬情塵光羣累一言不立澄寶海以皆空兩半同陞遊玉池而甚樂天和益茂心照逾淸允副旁求仰禆初載宸帷訪逮靖館凝嚴荷慶於需恩式陪於鼎輔暫階隆器行陟近司凡在有生防不延首某自貽痕玷仰誤品題久困泥塵闕通牋記右臂爲彈方欣鴞炙之求良冶鑄金敢有莫邪之請門防尙阻夢寤增勞聞命欣愉倍百倫等

賀晏內翰除景靈宮副使啟

右某伏審祗奉恩兪榮加命秩伏惟慶慰恭以某官气鐘辰律識貫天淵秉亮節以光朝鼓英辭而髙世夙昭賢業茂著師規愼基命之惟新罄訏謨而入告周旋三接導筆舌於天常申敕萬幾諧笙簧於帝典鴻猷灼敍羣品推髙果由巖近之司更益便蕃之數開榮闥克重於官聨作貳殊庭載光於使範紳綏動色竹素楊芳實乃眷之是膺俾斯文而有屬當陽圖舊已旌朱邸之賢絕席奮庸焉避黒頭之拜恭承嘉防超絕前聞某屏去周行外司漢竹慶登賢之有命悵申禮以無階仰系門闈豈任飛越伏恨條職所拘不獲躬詣臺屏某無任欣躍依歸激切之至

賀轉運啟

右某伏審祗膺中詔顯領外臺伏惟歡慶恭以某官學術粹精風猷凝峙不侮不畏式是古人以猛以寛濟乎中道獨出羣公之右允當上帝之心引職憲牀抗稜使斧濵江而北籠貨至饒兼刺百城聿當一靣方欽聞於調發竚牣集於京坻風防所傳歡愉交集某幸司符竹切仰幨帷獲在恩庥但深跋躍

賀轉運啟

右某伏審密命蕃恩外臺専領仰要司之簡防實眾志之歡愉恭惟某官淸懿飾躬通閎廸望並包淑哲遘遇光華資榮近以久隆副僉擇而此厚糾防康俗適著於聲猷餽給富邦暫迂其毅斷卽聆髙最越在親嚴諒伊遐邇之懷並是瞻祈之切某微姿極下大庇方依戀幸彌深志銘無旣

賀屯田啟

伏以屯田愽逹文心詳明治體擯桑孔之術不議貨財斥申韓之談専講仁義近徇常牒出倅盛藩蘭桂之芬振陽已逺牛鼎之器甄擢匪遙惟善順於天和佇大光於朝議傾依所至願頌尢深

賀舒州李相公啟

右某伏審肅膺鴻沛起殿大藩伏惟慶慰恭以某官沈正秉彜淸和懿徳經三聖之變防繹惟深貫萬物之儀臣鄰有翼曩屬先朝違豫臣黨興姦密嘯羣邪陰窺時柄允繄哲輔克殄凶謀防檢未萌澄綜多辟虹气由是霽止霄塗爲之密淸精貫三辰賴深百辟終以狎聞蜚語引去上司傅致深文越處南裔孤節彌諒髙揖自衝處榮悴之交人言無間失左右之手國體防虧大號繼明巨慝咸露狐防失其深穴豺虎食於譖人協气云翔皇明電照澄洗司制延卽舊臣眷惟襄贊之賢首被優深之渥慰藉良厚毗倚增隆袁安涕洟念深於王室謝傅憂樂望結於蒼生𨿽暫假於鎭臨必坐階於密勿至公來復有識相歡薦紳傾耳以聆風斯文聨冊而刋美洪惟髙範絕出常均某恪守郡條欽聞朝渙不獲拜伏車下奔走道周但私慶於單危將永歸於埏鑄

壽州相公啟

右某伏念閫外之邦宜嚴所守弗當便道增仰貴臺托身坱圠之鈞早繄大庇之托熒煌之坐合謹彛儀恭惟某官純槪光朝大猷稽古河帶山礪預參藏府之盟蕭規曹隨聿冠宗臣之列席兩朝之縟賞塞四海之具瞻𨿽復暫避繁機出臨巨屏長城萬里固防福於靈河華闕九重率乃心於王室疇庸方切圖任有歸佇再正於洪區永增輝於盛旦空疏之迹終始是依某無任依棲禱頌激切之至

潭州李兵部啟

右某啟伏念某屢竊虎符甚安鳩拙不當便道絕欵緒風逖望朝髦夐分霄堮地頗賖於河潤心但切於旌揺恭以某官直道在公懿文飾政入端朝著羣公讓於茵馮出總使條舞吏空其囊槖逋民咸復美化大敷然自郡本股肱召莫先於季布治繄寛猛政焉避於國僑傾聽旁求用紓勞想炎涼攺候葆嗇是冝頌詠之私不任丹懇

賀薛待制知開封府啟

右某伏審祗奉制恩榮蒞天邑伏惟慶慰恭以某官宏猷體逺精識鉤深嘉言奮乎黈聰懿文縟乎邦憲而自宸帷訪逮計省踐揚瑞鳯覽暉儀鴻簉羽體貌之榮𨿽渥彌綸之業未宣乃眷浩穰遂玆尹正羣玉上帝之府克峻於官聨太微三光之庭茂延於晝接式夫古訓時厥大中前趙后王方仰追於懿範左輔右弼竚協贊於訏謨遴柬惟新遊談胥慶某出麾外服遐抃吉音燕廈莫趨鳬藻增躍

正旦賀內翰啟

右某伏以書得夏時標物生之令候星回呂紀在歳始之常經恭惟某官履道淵衝炳文宏博總直轡以髙蹈擁大璫而逺逰通內相參決之謀進扶鴻業代主上深厚之訓輝映前圖企聽簡良居承弼化率是海隅之眾盡調鼎實之和伏想贊翊循經練頥多暇履玆初歷倍納蕃禧某早飾冗才叨偕巨庇祝頌斯厚敷述奚殫

賀冬至啟

右某啟伏以南至啟辰聨星貫彩闓漢門而候景登魯觀以書云恭惟某官文武兼資勲賢莫貳仰鐘河嶽之瑞聿膺夢卜之求徳冠生民道髙羣後宗祊倚重方宣可大之功海域具瞻皆罄履長之祝某式提讁戍久累洪鈞阻陪介壽之班惟積戀軒之感依投系仰倍萬品流

問候太傅啟

自間風規屢移年籥忽墜奔云之翰彌縈揺斾之心伏惟某官懿徳逺聞芳猷夙茂玈弓白羽妙絕於等倫玉帳絳宮精通於機防佇奉戎昭之寄式彰勇冠之材六轡方馳淸談尙阻惟希衝養以副願懷

問候尙書啟

近拜郵書仰通鈴閣遽承鈞誨實聳朝榮奬飾有加銘藏罔諭恭以尙書浚明著徳寅亮成防四方於宣允葉維周之詠萬邦爲憲方歌受祉之詩佇正位於近司永流徽於民表伏冀爲國自愛副民具瞻某早荷重知誤攀多士銜舊恩而莫報懷深頌以徒增棲倚之誠倍百常品

省副郎中啟

右某伏以三陽之律初宣式新庶彚一歳之端肇正爰著前經恭惟某官妙味宅心懿文秉徳越丁復旦潔履仕途計部贊規克謹牢籠之典丹墀詔爵卽膺近密之資方屬令辰諒延殊祉某夙叨齒記但積瞻依

回雄州館使太保啟

屢馳丹懇仰凟淸規遽捧報章實銘懿念伏惟某官書忠甲令紀績太常已久肅於邊庭行入參於樞府方新嵗律更順天和願頌之懷倍百常品

免奉使啟

比膺使指往奉歡盟選授至艱道塗差近況多侑幣實濟空拳然念頃嵗先人沒於行陣春初母氏始棄孤遺義不戴天難下單於之拜哀深陟屺忍聞禁佅之音車府露章槐庭泣血王姬築館接仇之禮旣嫌曽子回車勝母之遊遂輟荷兩宮之大庇載三事之昌言退安四壁之貧如獲萬金之賜某官力持名教數奬孤寒屬商利於摘山闕言心於奏記何圖驛置先墜書筠俯哀蹈義之心不辱資忠之訓永惟佩服何但銘藏卑情不任感咽依歸之至

文莊集卷十七

欽定四庫全書

文莊集卷十八

宋夏竦撰啟

謝授知制誥啟

防恩特授前件官充職者紫微祕掖塵書命之司丹屏儀曹叨奏疏之任尙兼載筆仍贊殊庭恩奨有加心顏無措此蓋某官蚤垂顏采曲借光儀是致鴻鈞誤甄微物矧蓍先見嘗昭示於前期松栢後雕忽逺流於榮問夫何後進辱此重知顧報遇而末由但銜恩而有素區區之懇莫諭萬分

謝起復授知制誥啟

伏奉制命前件官陳避不允者靡依茹痛瞻風木以隕心圖舊延慈俾墨衰而從政未能毀滅惟竊震惶竊念某本以諸生嘗階近侍如弦謬直伺兔甚愚爰六剖於銅符遽九遷於圭籥采蘭就飬觧綬而靡遑陟屺銜哀號天而防續式遵治命歸葬近畿宅兆未安柸圈如此豈謂誤傳詔版許復故棲三嵗免懷乞終於喪紀兩宮愛下莫寢於徽章彊整殘軀再司舊物此蓋某官薦延有素保宥特深致玆放浪之蹤薦防淸切之禁懷鈆久廢但重學於畫脂弄杼非工敢更言於織素惟期盡瘁少謝生成卑情不任感媿哀咽之至

謝某官啟

祗荷寵光不任榮懼伏念某器能無算材識非奇幸際防於昌辰亟忝塵扵近列徒更寄任莫著聲猷竊位樞庭詎彌綸於宻命偹貟鼎席莫寅亮於大謨此者伏遇國家欽奉眞防誕均蕃錫加勲臣之美號進公府之崇資兼益戶封愈隆命數循涯多媿敢忘周任之言昧進誠難亟效範宣之讓𨿽削章之繼上顧出綍之已行但知受以周章固退思而愐墨此蓋某官因承淸宴曲借餘輝致此庸虛薦塵優渥敢不盡瘁事國少逃濡咮之譏夙夜在公更竭負山之力感銘之至不任下懷

謝大王啟

叨膺恩制載錫徽章祗受以還兢惶靡措伏念某遭逢運防忝冒官常自膺圖任之私莫著謨明之效昨者國家欽承眞禦逖諭鴻源範肖象以惟寅建殊庭而有翼豈謂具臣之幸特膺置使之榮仍益爰田尢彰異數顧滿盈而是懼實避讓而靡諧叨據逾深周章防逾此蓋大王嘗因宻侍夙借公言致曲荷於寵靈惟仰銜於殊造永言媿佩但切丹

南京到任謝二府啟

仰承奨擢伏積兢榮竊念某本實庸人妄干榮進早緣誤寵亦玷近司上賴保全獲均勞逸一昨東秦閔雨下戶將饑猥奉詔函就分使竹殊昧敉寧之理莫寛旰昃之憂事𨿽欲於防虞言或多於過切當朝廷責實之際固巖廊精汰之辰襆被自隨屏居是分豈謂伏遇某官俯矜舊物深屈至公仰贊恩章俾釐畱府典銅魚之宮鑰合銀兔之軍符周微子之封圻漢鄼侯之寄任載惟騫短曷副坯陶惟更勵於駑材用少醻於元化感慚刻著倍百常鈞

永興謝二府啟

出自坯陶伏深感戀竊念某人品駑下世冑孤平繼典九城薦更三紀無一毫之可錄悵十駕之空勞向者召自別都俾司防府服勤徒切析利非精矧從視事之辰便主摘山之議逮成奏格幾汗書爰以細札垂文陽郊錯事泰壇備物方畏瘝官齋幄還衡甫寧悸魄攝須稍逸垂翅將安彌仰恃於哀矜冀且參於下吏豈謂伏遇某官因陪漏刻誤憶姓名議四鄙之羽書按東曹之邊防於端右付以戎昭六纛啟行光華籍甚萬錢賦祿訾計差溫中外誚其何功文武譏其不次載惟求舊深累至公敢不更勵忠防上醻元化滅烽未日旣恥於家爲數級有時或期於天幸指玉關而非逺瞻鉉府以方遙媿荷依投萬倍倫等

授宣徽使謝二府啟

右某防恩特授前件官者元化均分近司進拜殆非功次有誤寵章伏念某偶以孤生謬緣薄技攀仕塗者四十載竊民政者十五城而況兼護將屯悵絕之未逐創圖羌事慚唾掌以難裁猥陞四貴之華頗玷十連之長人譏多幸自訟何勞此蓋伏遇某官登翼大猷矜嗟舊物量眾恩於邊較前職於省闈昭衡石之至平灑霖雨之餘潤萬金屢費適寛責帥之文十使兼加方切摧凶之效敢不益張睛膽更厲偏禆庶集羣勞仰醻坯冶

永興再任謝二府啟

右某防恩授前件職並知永興軍府到任上訖出自坯陶伏增感懼竊念某頃嘗占畢素不知兵特假幢麾比長關中之戍親臨矢石俄爲隴上之行徒肄業於蟠矛防追功於橫艸猥荷向隅之湣猶書守塞之勞箕潁奧區方膺於外徙河潼右壤亟復於故棲實總攝於百城且並獲於諸道金印駢組盡兼數使之名玉帳建牙爰當上將之任倚辦尢重堪副誠難此蓋伏遇某官登翼皇猷布昭元化圖殪目中之敵先增閫外之權首念朴忠驟加寵數旣騰譏於帥賤將責效於功除敢不只愼戎昭恪遵廟略武暢西海儻橫厲之有成生入玉關固哀憐之是望永言報塞敢憚勤劬

並州謝二府啟

右某防恩【原本闕】西陲用武寸效曾無北道乏人僉謀猥及負責斯重戴恩則深咽喉要衝股肱舊地旁連馬邑直控鴈門周宣中興玆嘗薄伐漢武懷逺此焉觀兵屹然形勝之區紛爾轉鬭之地思得良士倚爲大藩某素無兼才暗於臨事精誠內耗齒髮久衰上馬據鞍𨿽自矜於矍爍登車攬轡尙有志於澄淸然念孤蹇多艱功名難偶事方創置謗輙隨生孤根易揺眾口難辧指嘗戾臂志不酬心尙賴丹扆至明黃閤垂庇曲蔵防殿勤賜保全勉防暮年俾圖後效孟明屢辱定収三戰之功孫臏何堪終期萬弩之發

回謝二府啟

幸防昌辰誤塵近列仰荷同寅之徳惟增有靦之慙豈謂鈞慈曲記生日俯垂榮誨形厚意以居多仰佩殊私鏤丹誠而增切所貽盛禮焉敢克當

涇州謝二府啟

仰戴坯鎔實難堪副伏念某本由寒進妄齒淸流三品崇髙屢更於都座十城防飬遽剖於軍符未嘗練逹兵鈐習知戎警猥奉臨涇之役敢辭負羽之行漢惟六郡之雄唐兼四鎭之重宜得飛將倚爲長城豈謂伏遇某官登翼大猷斟酌元化曲矜嗟於舊物特選補於邊屯仍加置於使聯俾專司於武旅望巖塗而馳戀撫駢組以知榮懼上累於甄陞益俯加於防勵兼程赴治周覽根心顧樓雉之未完且租更之甚闕防煙在望固當西鄙之咽喉營璧空存無復北庭之組練願更寛於轡防庶漸葺於封陲愧荷依投倍百倫等

謝魏閤使啟

伏以太尉先令公維嵩宅粹間气凝祥嬀汭降嬪極三朝之眷待臺槐襲慶陟四近之尊崇功在旂常政傳謡頌仰圖英烈允屬鴻儒豈謂某官特示哀誠見求鄙制𨿽早承知奨備熟於音徽而載罄庸虛莫周於事實緝粹音而僅就鏤翠琬以爲慚敢冀仁明過垂恕察兢灼之至不任下情謹齋沐譔成先令公墓志銘一首隨狀呈納

謝參政啟

昨以總司帑蔵謬纂綱條洎參校於權衡竊審詳於鈞石豈謂鴻私曲被優詔薦頒將並刻於堅瑉庶永傳於內府恭以某官丰規冠世明識過人幸久荷扵殊私遂仰塵扵英聼遽示緘封之禮載形奨與之辭況近列之至崇辱前銜之過重但銘蔵之增切顧當捧以尢難悚惕之誠倍百倫品

謝西京尙書啟

伏以尙書懿文雅正妙識融明避中鉉之鈞衡奉西都之筦籥惟保釐之允廸固樂只之攸宜方企斾旍遽承簡翰玉音無斁式慰於深心鼎席薦陞佇光於善頌傾思銘佩文不盡言

回大王啟

幸鐘運防誤玷臺衡屬當生育之期方積劬勞之感猥防鈞念曲示誨函仰承仁厚之私俯集媿銘之素所頒盛禮安敢克當

上親王啟

某啟幸防熈明叨塵機近揣分深慚於昧進依仁實賴於同寅式當生育之期方積劬勞之感敢期鈞造特賜榮緘荷眷與以尢深積銘蔵而莫諭所貽厚禮焉敢克當

謝樞宻相公生辰啟

本以非才幸逢嘉防莫著謨明之效但貽昧進之譏豈謂鈞慈俯記生日防緘縢之榮問示筐篚之厚儀載揣庸防固難克受感銘之至不任下情

謝宰臣恵食物啟

伏奉殊恩俯頒異味仰惟顧錄蓋不遑寧伏念某冑緒寒微學識防闇無近親可以仰給無先疇可以躬耕幸依賴於門闌得叨塵於宮序西昆抱槧遽獲於依仁東閣食魚仍容於庇族曾無鳴盜之淺術徒恃簪履之舊恩時奉光儀特恵顏色掩愚陋之累聳殊尢之觀復念食貧深矜分薄屢垂賑濟俾育孤遺當雨雪之旣零知藜藿之不給載形軫防輟賜饍羞食五侯之鯖無慚上客持左手之蠏寧媿昔賢顧舉族以分甘念何門而展效心同白水期誓節以無渝命等鴻毛冀疇恩而有所退量徼忝惟切戰兢

回學士啟

逺承尺牘兼示靑編究作者之楷模振古人之風烈況斯文方盛公議有歸佇膺前席之求幸息沈僚之嘆感銘所至願頌良多

回謝學士啟

伏審光奉茂恩榮膺寵數防惟某官丰規茂粹雅度淹通紫傳家允葉芝蘭之譽縑緗志克彰黼藻之文而自射鵠飛英銜標擅譽遽升榮於匠署仍關掌於郡條大宣五袴之謡爰上三年之計果試言於宰府亟引籍於朝閨石室討論閱緹油之袐邃蘭臺著譔飃茜綬之光華彌著淸徽允符公議某正深慰懌忽奉緘縢載闚雅麗之辭惟積媿銘之素

西京畱臺謝少卿啟

向者令嗣還臺榮緘垂問屬常居於賜告遂久闕於報章延企淸徽但深遐想近審蓬丘進秩示奨於耆儒梓府分曹尙優於衝攝諒惟褒命彌聳髙風尙逺披承更希遵愛

回徐舍人啟

某聞太一三光之庭仰昭於天象內史八枋之法實掌於王言聳禁近之榮階極斯文之盛選欽承茂徳允謂當仁恭惟某官風格粹和識度彌逺懿行推於倫黨奧學本乎宗師書觀縻賢盛有滯畱之嘆官曹率職累更繁鞅之勤環望流聞淵妙簡亟試才於槐府俄錫命於綸垣景祚增光有識交慶固將辭成楚寶體變漢風斧藻凝猷鼔動中和之气羽儀嚴侍翕彰奇異之能忝預朋從忻聆進擢結綬甫陪於邇躅披縢遽沭於芳牋恭窺辧麗之功益仰謙虛之羙其於佩服防罄敷宣

漢東太守司封啟

某頓首頃嵗從荘穆靈駕嘗傾蓋滎陽道中二十年矣比者謫官江濵久陪鄰好過客翩翩未嘗不沐虛奨尋屬使節東案淛水大門荒阡特防增殖松檟今已成林其爲恩舊若此而疊委公函遽玆相外豈以後進驕气未袪是將待小子於名利之交歟幸緣雅素攺賜手誨庶依仰之有地新荈已拜受訖還源觀文敢冀垂借今附雲峯二器聊飲從者流暉電塵事蠭午某限守半章阻越宴坐不勝瞻望感戀之至

集賢相公辭官啟

伏奉制恩並加命數載循忝冒實積兢惶伏念某性識顓防聲稱淺昧幸遭逢於期防叨踐歷於官常遽塵樞要之司亟豫臺衡之任循名責實曾無致逺之能具位妨賢深負食浮之媿此者伏遇國家欽承天命茂對僊防昭積累之鴻源顯顧諟之景祐式均大慶首及近司進執璧之崇階正躍池之峻秩仍益爰田之賦兼增眞食之封受寵若驚顧何功而可報知止不殆將昧進以尢難已瀝寸誠防通勅奏願寢旣行之命庶寛若厲之憂伏望某官俯諒曲衷特矜非據因従容於晝接爲啟迪於昌言儻罷命書永銜恩造

東樞太尉相公辭官上大王啟

伏奉制恩並加命數揣循非據啟處不遑伏念某器識甚微聲猷素昧遭逢朝防忝冒官常踐淸切之司固慚於潤色奉彌綸之議莫效於將明薦膺加等之恩亟列秉鈞之任𨿽思退食益媿妨賢此者伏遇國家至徳符通眞逰昭假茂對式均於純錫誕敷首被於寵光進掌武之崇資益褒功之懿號仍加井賦兼益眞封𨿽堂陛於務隆示褒優而過分顧斗筲而易滿懼顚躋以貽憂已恭拜於囊封乞追還於詔命伏望大王俯矜短拙用軫怔忪因入覲於凝嚴爲特伸於敷奏儻諧誠請永荷恩私

僕射相公辭官啟

大慶方均鴻恩曲被省循非據啟處無從伏念某器識顓防聲猷淺昧從政乏靖恭之譽代言無雅奧之辭徒以幸防休明誤膺眷奨亟正臺衡之任薦塵揆路之資維石巖巖莫允具瞻之望代檀坎坎甚貽素食之譏此者伏遇國家道化休明聖風醇暢感眞防之報降諭仙緒之綿長欽修茂對之儀誕受聿懷之福式覃異渥首及近司闥分曹荷寵章之至重琳宮置使奉明命以惟新仍加數於爰田兼益封於眞食逾涯旣極昧進誠難苟竊祿以無厭必曠官而負媿已陳奏牘願寢出綸伏望某官曲諒庸虛深矜悃愊因入趨於三接垂特逹於一言冀收渙汗之恩用息怔忪之懇

辭官上大王相公啟

固避恩私未兪誠請省循過分隕越無從伏念某本以遭逢獲諧幾近戌亭徹警曾微借箸之勤武帳承顏空備彯纓之列毎奉承於成算動遵守於舊章但惇臣子之常規無益朝廷之大政嵗月滋久屍素居多深懷昧進之憂將避妨賢之路豈謂寵靈薦降命數尢崇令備職於彌綸復正名於宥宻揣躬內訟懼貽覆餗之虞瀝懇露章願寢出綸之命葵心𨿽切天聴未廻已再凟於凝嚴期特收於渙汗佇聞得請用息端憂伏望某官特諒曲俯矜非據因奉淸閒之宴爲陳特逹之言儻罷近恩永銜殊造

僕射相公謝授官啟

降成命於慶霄靡容辭避集殊榮於質但切兢惶伏念某幸防聖明叨承天寵乏胡廣中庸之譽昧孔光周愼之規四海同文莫借籌扵武帳萬錢受俸徒充位於巖廊此者伏遇國家欽奉眞遊誕昭仙緒式均茂渥首及具臣進秩黃樞寔正秉鈞之任列司恭館肇膺置使之榮復加數於爰田仍益封於眞實寵章彌峻輿議謂何深媿曠虛之質獲叨進陟之榮感愧彌增敷敍奚悉

文莊集卷十八

欽定四庫全書

文莊集卷十九

宋夏竦撰書

上巡撫使裴司封書

右伏以國家幅員億萬廢古封建州縣之治責在庶官用一賢則數十百里有受其賜者用一不肖則數千萬屋有當其暴者故朝廷年間屢下詔書切責所在長吏察舉良士而吏道益雜賢者益寡不肖者愈眾其故何哉蓋薦舉之官罔思沮勸事有驅走暴露艱險刓獘無功而多過者非淸苦勤謹則不用也事有宴安溫潤平易整葺無咎而多譽者非親舊暱幸則不用也皆謂公舉受賞不若私舉受罰故舉制益艱而舉狀益謬情害於道可勝紀哉使忠信者惕惕自晦什處伍列但以道俟人人不知則俟他人他人不知則復俟他人終不敢以心腹肝膽從人以求知也浙江東西地長千里亦有退伏兢栗茹蔬飲水以待人者待之不得則復待之復待之不得則有中夜而起望象魏而北嘆思得賢使者觀省南夏按察良苦無何精誠所感陰陽有開果遇執事擁傳東下諭朝廷之意勞問髙年疎決囚系士之有所待者皆歌忭相慶如早穎焦枯而甘雨垂降誠以執事豁逹正直蹇諤剛毅爲國家諌諍之冠冕爲蒼生號訴之梯石終不忍使可以鎔鑄翦拂者沈滯於下位然則執事慰千耆壽不如退一貪殘減萬笞杖不如進一賢才貪殘退則民不待慰而自安矣賢才進則刑不待減而自省矣貪退賢進民安刑省則執事之功可與太平無爲者相上下豈當與錢谷鹽鐵之官較輕重哉某丹陽一掌版籍吏耳自防及長聞執事之風恨不能執羈靮於門下以滿夙昔之願今執事揄揚明天子之徳慰勞吳防之民故敢竭思慮冒罪憲少布腹心於左右惟執事者裁念之若令諸有待者不復於他人則某之區區百世幸甚某再拜

兩浙運使姚鉉書

伏以國家之制內外分職內則中書以發號令樞宻以掌兵政三司以計國用外則輸運之司使領方面其職有六其政有五糾姦慝明簡稽察利害平筦通商賈重廢置之謂六職舉賢使能報功防刑愛民之謂五政六職修則國必丰其財五政舉則官皆稱其職丰財則無重斂稱職則無獘事然則六職之要在乎糾姦慝五政之大在乎舉賢能何則若執事之麾下地長千餘里官不啻數十百員人心如面罔或純一貪夫狥利皆曰上官煩劇不暇按省故安於懈惰嗜於賕賂以凂執事果知而罪之則爲惡者沮矣亷吏砥節皆曰上官明允有能必舉故服於勤恪甘於冰蘗以待執事執事果知而賞之則爲善者勸矣然則多糾惡不如多舉賢傳曰禹稱善人不善逺矣其是之謂歟故某之有待於執事也非一朝一夕矣某本無他材癖嗜儒學𨿽不得經指而頗知戒訓居貧而固其節臨事而専其守勾乙案籍之暇則伏讀先王之書日飯寒蔬數十本若牲牢水陸之味而又侑之以鐘鼓嵗服敗綈數千縷若衣文繡紈綺之裳而又映之以珩佩非不知富貴之可恱貧賤之可厭也蓋富而憂不若貧而樂者也嘗念事父之日食飫饘藿衣繒厚絮無何近丁家禍墮於徒勞縣官日給斗粟數十百錢同爨十餘口嗸嗸然皆有菜色必貨什器質衣衾而後充其費窮如是困如是誓不忍學穿窬之盜蠧耗蒼生而苟且衣食𨿽淸白之吏忠信之民以心許我而時命艱蹇終鮮知已昨以道幹少卿陳公公以一言譽之而未深省也退而度生成之地無出執事之門何則某爲童之年嘗聞執事豁逹正直提斡吾道曁今處麾下復太聞執事薦防良士盡公無私夙夜繄繄然恨不能負綏執鞭以遂欣慕之心今少卿有鄱陽之命而執事按行常潤某之區區如熱得濯但恨偶縈負薪之疾不能興不及稽首衡鑑之下仰千題品之主豈天復未開某以明公知之乎願執事哀防窮滯聴察言行若矜其防愼擢於行伍必能恪居官次守死善道不敢貪慢以累明徳若念其愚直舉之諌科必能待詔公車對揚王庭不敢佞媚以辱通鑑詩云惟其有之是以似之書云舉能其官惟爾之能是則善有所在公其捨諸惟昊天皦日知我之不欺於執事也矣惟執事辧而明之若執事聽之以爲是誠幸矣若不聽之以爲非亦幸矣是與非窮與逹皆取必執事願執事不惜一言而裁之於戱日月逝矣功名未立文以足言頗至狂直

上知潤州陳麗天書

伏以外諸侯之重二千石之貴唱首太平必舉賢雋夫良樂之廏乘黃伏皁工倕之室楩楠在禦豈有賢太守之庭而無良士蓋知與不知爾伏念某四嵗結髮從師執鉛槧者十五餘載矣去年再踐場屋薦名天府方將交辟春闈鼓行文陣屬邊陣多事簡書蠭午遣宰輔折衝河朔先人奉辟請之命供傳遽之職發兵間道防於戎事帝用追念行加等之贈舉嗣襲之典命於柴毀之際固讓不聽外廷有補以縣吏夙心素業堙郁無訴今者豈謂遭遇執事縂秉部政威望隆峻銓度人物哀防孤防故敢以片言薄技深自媒薦所望執事近觀厥言逺察其行蕭艾之畹可擇蘭菊鳧鷖之渚亦有鴻鵠勿謂冗官而非秀孝詩云惟其有之是以似之書云知人則哲傳曰舉爾所知禮稱推賢而進逹之易謂防茅連茹故文子之舉管庫趙孟之出淹滯善有所在人其捨諸然某之所望不敢逮此但覬執事鑑其好學少廻恵顧使他人無庸賤之謗公府減奴之責令勾乙之暇得和鉛弄翰薦舉之際許解官就試必能昻首掉尾自求騰踔上以副先人之心下以遂爲儒之志遂得待問都堂揚防今古射防紫墀條對急政將不在他人之後以辱公舉語其報效則有先王仁義之道在惟下執事者裁之

上開封府亷獻書

伏以國家因襲唐制小宗伯嵗貢多士率以至公之器裁爲愼選之具而尙士流私議泥而不通身處孤寒則望權門而怨豪族名籍禮部則陵後生而幸靑紫故賢能之書未上而毀訾之言已滿殊不問其藝如何耳某以爲銀黃之族不無材智金玉之室亦有忠信夫以乘黃越國豈待十駕而邁逄防射鵠何須再發而中是以林居野處不足以自賢三應五上不足以自貴惟善之所在爾但孤進有材則居豪右之上鼎族多藝則冠士流之首又何待略踐場屋多歷年所而後預等甲英傑者哉故某居寒賤未甞怨肩雋造未甞憂誠以公道有所屬也今伏遇執事斡張斯文采擷英特豈敢自昧黙而不言伏念某四嵗從師讀書七嵗學詩九嵗學賦十有一而學文柰何天陋其辭不能脫頴而出今年甫冠帶方敢抱所有冒鄕舉苟執事照之以鑑量之以公器哀其說右其技得致師文陣賈其餘勇輝煥士林飛躍亨衢則執事之恵非止謂生死而肉骨於戱以先王仁義之道取我者我當以先王仁義之道報之豈敢引蛇雀故事飾爲虛言惟執事者裁察之

上晁迥舍人書

伏以先王知文之可以守天下士之可以司文徳故擇聰明方正之臣居左右侍從之列思得薦進以廣儒雅然則旒冕之側賢者不敢自私其祿皆欲顯忠良防沈滯以自效故君明臣忠而後良士大夫進焉帝宋龍興奄有萬國禮樂之臣列於王庭而陞文章之職居顧問之地十而有一猶比肩也邇者執事步臺閣蔚有令譽帝用明試擢居近臣斯文載光逺近交慶孤寒之士皆離蔬釋蹻翕然有膏粱之望誠以皇上之明執事之忠千載一時不可失也伏念某生長閭巷結髮事師抱六經知談仁義執刀筆知爲紀述先哲之行從政之事𨿽失其具體而得其枝其如恓恓京輦間困於塵埃公卿門闥峻如天梯而不可履物不終否有時而泰果遇執事不有淸貴恵顧寒賤賜見於淸閒之際而勉其勞苦固非敢徼一面之福幸失得之舉但念服鄒魯之訓累嵗月之功不敢自賢以妄進不敢自愚以自退伏冀執事平權衡以其輕重開防以決其疑貳設鍼石以導其聾瞽使迷途無長往之嘆苦學無虛費之勞傳曰朝聞道夕死可矣蹤迹如是勤拙如是惟明公裁之

答杜侍郎書

月日具官夏某齋祓再拜復書於某官某跪啟溫教數四成誦仰銜意愛至感至慰某資性婞很門緒單孑零丁士途孤苦萬狀恭惟髙明素所諒悉不圖虫篆之伎猥當斧鉞之選戎略方警理不可辭竭忠盡愚深自防勵豈意天幸有二成於鉅賢內手捫心何階至此也哉秦川舊都土風豪侈气勢相髙禮義防廢腐儒淺識以爲漢唐遺老衣冠舊俗可以三代徳教化之過客貽以迂闊相笑小人詆訾或浸滛上聞前史所謂鄰城嗤其不能也而執事力庇其非稱以爲是鑠金積羽言下頓消此天幸之一也黨項余蘗跳梁徼外宿舊亡沒靡所咨度加以罷輭無他智術但憶黃卷中一兩事若武安之守鴈門謹火明斥堠饗士習射數嵗不亡失終然破虜羊祜鎭峴南各保分界無求細益陸抗以爲彼専爲善此専爲暴是不戰而自服也終亦平吳心頗慕之以逐麋之犬尙不顧兔豈有將王師而循小利以一華人易一黨項者哉是欲堅壁淸野以須逺略不求目前首級之效前之所謂邊兵皆以爲怯者也而執事獨防其短飾以威名眾言十七眾譽隨之此天幸之二也矧五原塞外地平道闊自古西戎入冦之路臨涇孤壘去大虫巉止八十里無梟將勁兵控扼衝要而賊騎逺去髙奴山谷纚屬地險兵厚謀臣猛將並在一城而逆黨窺之無他但勇其難而忽其易謂非材者不能輕重於敵不足顧也其於謹備西北敢不夙夜竭節以奉明戒延安之警沿邊將佐皆被朝防秣馬厲兵分壓賊境以爲聲援旋聞賊騎遁去皆如明識之所前料也所恨者未能防致戎首戮之槁街艸壯麥黃尙煩廟算飛芻挽谷重擾邊民夢寤傍徨未知攸濟又念本出寒緒不逹人事但謂學古入官以爲得計焉知以書禦馬爲世所嗤獨明公信之憐之豈孔門之道果不負於後人耶何鉅賢之眷眷若此乎東望旌棨無任瞻依感戀之至不宣某齋祓再拜

文莊集卷十九

欽定四庫全書

文莊集卷二十

宋夏竦撰論

定四時別九州聖功孰大論

先王之有天下也仰觀乎天俯察乎地天以四時爲佐故歷不得不正也地以九州爲紀故疆理不得不別也昔在帝堯稽法天象申命羲和期三百有六旬有六日以閏月定四時成嵗曁禹乘四載分別九州隨山刋木洪水無害然皆上古帝王之聖功而有區別焉夫聖人經始萬邦勞心百度皆欲先天時而後地道也三皇之季盛徳廣大陶唐氏慮天時之不順正朔之不敍節候之失度日星之失次歷算之失數人民之失所乃命四嶽欽若上天歷象日月星辰敬授人時所以明天道也洪水襄陵羣生昏墊夏后氏疏鑿山川流導四瀆分田壤之等降定貢賦之隆殺桑土旣蠺生民粒食所以正地道也夫天時正則霜雪風雨於是乎可信上下經紀於是乎可象芒甲羽毛於是乎茂育政令教化於是乎可期故辰弗集其房而夏君徵其畔官火猶西流而仲尼罪其司曆蓋百王之大典上古之彞訓也然則定四時成嵗何先乎閏餘說者曰周天三百六十有五度四分度之一以三百六十日爲一嵗餘六日三十日爲月月行疾又嵗余小盡六日故五年再閏以定四時之气也夫地道別則播種耘藝於是乎有常賦役職貢於是乎有典原隰墳衍於是乎定位昆虫魚鼈於是乎有宅然則平水土何先乎九州說者曰州者疇也言疇其土而分別之也蓋閏餘不正則歷象不敍歷象不敍則天紀擾矣田疇不分則貢賦不至貢賦不至則人事廢矣傳曰太上立徳其次立功堯之道定四時而修天紀立徳者也禹之道別地利而正人事立功者也功徳之際固不同矣

九功九法爲國何先論

夫有國家者稽攷往制裁爲政術故彞倫攸敍萬事允治經緯不紊於繁上下皆厎於道然則以典故爲政者其大有二有九功焉書曰水火金木土谷正徳利用厚生是也有九法焉周禮曰制畿封國設儀辯位進賢興功建牧立監制軍詰禁施貢分職簡稽鄕民均守平則比小事大是也然則致治之本何從而先昔八世之君不相沿襲帝者有帝道而禦天下王者有王道而禦天下帝道廣而大其制也簡故其民從之而不咈王道明而正其制也宻故其民從之而不違當其陳九功於舜禹之世其言要而其用也普其帝制之餘乎正九法於姬周之始其言辯而其用也周其王制之餘乎夫萬物非五材不用故九疇以五行爲首民非五穀不食故八政以食爲先不正徳則教化不逹故書云徳惟善政不利用則民事不濟故易曰日用不知不厚生則國計不丰故書曰民惟邦本由是善爲國者修五材而民用足矣貴谷而民食丰矣正徳而天下之心服矣利用而邦家之用濟矣厚生而百貨之本逹矣故六府三事允治然後可以制畿封以正其法辯儀位以節其事進賢才以懲勸建牧守以司察詰軍禁以繩紏施職貢以制財簡鄕民以施教均守則以結信正小大以表禮著爲先聖不刋之典垂爲百王不易之道蓋夫帝制者尙道徳者也王制者尙法度者也先道徳而後法度則民懷之而從上矣若去道徳而專任法度則四海之政官府之事將有察而不勝者矣於戱臯陶周公之心可以知之矣

舜無爲禹勤事功徳孰優論

天生烝民立之司牧實曰天子天子必張官設吏布徳行惠以懷萬民驅之四方上下惟其所從在其治一也而其道固不可同矣三五之君其治之至其徳之盛際天接地垂映列辟者皆曰舜禹則舜禹可以謂之盛徳夫舜以無爲而治天下禹以勤事而陟元後然則無爲勤事其有隆殺矣夫聖人功業旣殊教化皆異其徳隆者其功逸其徳殺者其功勞逸者合於造化而及於物者也勞者滯於形器而立事者也故言事者勞逸之際不可不察也夫無爲者逸也何以逸能任人也聖人勞於求賢逸於得士當有虞氏納於大麓遂陟帝位任四嶽以主內事任十二牧以秉外政任大禹垂益伯夷防龍以平水土以典禮樂以掌山澤以治百工故可凝旒垂纊而禦遐邇當寧深拱而行教化徳與天道契乎淵黙詩云不識不知順帝之則書云知人則哲能官人安民則惠易曰垂衣裳而天下治其是之謂矣夫勤事者勞也勞者何蓋自任也聖人憂勤以圖治躬親以厎績當夏后氏受帝之命乂厥水土乘四載而導江河別九州而差貢賦任其桑土分其土冝聞啟之泣而不歸櫛風沐雨而無倦授元圭而告成功以聲身而爲律度故能功著萬世濟於生民詩云弗躬弗親庶民弗信又云小心翼翼其是之謂乎故聖賢之言舜也則稱其徳曰無爲而治者其舜乎又曰舜有五臣而天下治言禹則稱其功曰盡力乎溝洫又曰微禹之功吾其爲魚矣蓋徳者形而上者也功者形而下者也立徳立功之道其殊久矣況禹受舜命而告厥成功乎

曾參不列四科論

登四科者十人而巳徳行顏淵閔子騫冉伯牛仲弓言語宰我子貢政事冉有季路文學子遊子夏而曾參於孔門爲逹者也不預十哲之選其故何哉夫仲尼生周之末立定哀之間斯文中微不絕如綫乃以仁義之道行忠信之事攷其言行采其材智得是十子第爲四科以標儒雅之道其選蓋至矣而參不列其間者念其道有所未至矣試嘗論之曰孔氏四科之選皆有賢哲之具體者哉非各言其一也賢者百行之先闕一不可顏閔非獨以徳行選也遊夏非獨以文學舉也宰賜非獨以言語稱也冉季非獨以政事擇也蓋有五常之具徳而後列其所尢至者哉故徳行者豈無政事政事者豈無言語言語者豈無文學斯互舉所長之言也而曾子惟以孝行著聞不能具得能者之體但行其一端故所以不列於十哲者也若孟子所謂伯夷叔齊聖人之淸者也言夷齊不食周粟采薇首陽蓋得聖人之一淸徳耳蹈道則未也由是觀之則參之事夫子學其道推其心但得聖人之一孝徳耳言其材則未也或曰參也孝何以非賢哲夫十子者有四科之徳豈無孝乎蓋孝在其中矣三千之罪莫大於不孝仲尼之門英賢之選而薄於孝行聖人之心何以言哉或曰孝者百行之先居在四科之上夫孝養之道誠爲至性然莫逾於徳行故仲尼嘗曰孝哉閔子騫而居徳行之科蓋孝者無以逾於徳也是則有其徳然後列在其間而參之孝一介之孝也仲尼嘗曰參也魯故爲之說天子諸侯之孝以治邦國以及百姓以廣其志

開封府試三正循環宜用何道論

先王應天祚敷政令歷象爲貴因損爲重故春秋之義正月居王之下示正朔自王者出也當帝道標季王化資始夏商周之君代王寅丑子之正攸斁夏后氏憂勤而治溝洫禪讓而陟帝位以大簇爲正蔟者湊也萬物湊地而生陽徳之盛者也其色尙靑其樂大夏祭禮尙气牲用驪駒商放桀而取神器慚徳而朝萬國以大呂爲正呂者助陽宣气盛徳之中者也其色尙白其樂大濩祭求諸陽時用日中周伐紂而王天下戎衣而威逺邇以黃鐘爲正鐘者種也律呂施種而出盛徳之初者也其色尙赤其樂大武禮貴兼用牲取騂牲於戱商循於夏不敢居盛而處中周循於商不敢處中而履初故觀之正則其道可知也仲尼曰行夏之時又曰吾欲觀夏道是故之杞而不足徴也吾得夏時焉蓋知夏之律曆四气可以平分也三代之季秦以十月爲正漢初因其而終革之太初巳降率以夏正爲定典夫陽生於子大人道長羣陰尙壯天地閉塞若政教立而未布文章施而未煥陽漸於醜其气欲勝宇宙凝沍庶物猶蟄若刑政孚而未逹化育至而未成陽發於寅其道大振艸木甲拆土膏脈起萬物喜其嘉防陰徳伏其摧剝若道徳之教未畢禮樂之文皆至易所謂聖人作而萬物覩之時也吁政有大小徳有盛衰三王不可以共議三正不可以同道當循環而後知其政徳焉故史遷曰三王之政如循環窮則反本國家革五代之繼隋唐之基謂湯政多慚周業孔武恐不足以表仁義之化宜乎用夏道躋禹徳所以同時令齊閏餘節春夏之和正歷候之始使告正朔於天下而民知其盛徳焉君子曰邦有道𨿽商周之正可也邦無道用夏正將無補

曹參守職論

漢曹參自齊入相飲酒繼日惠帝讓之參謝曰陛下自察神武孰與髙皇帝上曰朕安敢望先帝觀臣孰與蕭何上曰似不及也參曰陛下之言是也且皇帝與蕭何定天下具法令陛下垂拱參等守職遵而勿失不亦可乎吁君之不逮在賢雋致之則堯舜可也巳之不逮在道徳進之則臯防可也況世革秦時在守文創業之君則兵以詭勝事以時設有刑戮之威而無繩墨之制髙皇帝承秦而起逺近響應數年之間平定四海曁繼世之君則當守仁義循法度制禮樂易章服撫內外明刑罰官賢材親宗族所以基太平而遵王道也傳所謂王者必世而後仁故文武之政周公制之成王𦇤褓而徳及三代豈成王之徳參於文武乎參上不能致君下不能自彊況治民乎君則限以髙祖己則限以蕭何而不知古聖賢有殊功異代者矣謂天下定而不可復危法令具而不可復易我不擾則天下靜我無事則天下定嗚呼三城長安役眾百萬簡易之道邪降災雨血桃李冬花無爲之應邪勿失之職復可在哉蓋參祖尙黃老飲酒不治憑托異說以致王室陵遲諸呂弄權實參之自歟

獄市爲寄論

夫先王獄以定刑市以聚物刑必正其枉直物必辧其良僞其來尙矣漢曹參起於獄吏執圭而侯以將校之材迹黃老之政事之失必以寛晚嵗罷齊相屬後相曰以獄市爲寄愼勿擾焉相曰治無大於此乎參曰獄市所以並容也今君擾之姦人安所容乎吁獄者鞫訊過罪笞掠參至姦吏市法出入生死良民受辱引罪自誣大獄一起寃者大半在乎察人情僞繩吏之深刻先王以明愼用刑而不畱獄禮曰悉其聰明致其忠愛以盡之市者聚防民物貿遷有無貪賈縱欲翔貴時價憸民幸利雜良以苦在乎節駔儈於末民戒巧詐於貪夫先之以經制後之以教令周禮曰量度而成價質劑以結信王制曰姦色亂正色五穀不時不鬻於市周孔二君子制禮刋書防不盡聖人之道絕姦宄之路故姬旦滅商紂誅管蔡而成康刑措四十餘年仲尼爲中都宰市無二價路不拾遺蓋成之以亷恥防之以仁義衣食足而民不爭刑罰舉而民不犯也而參以獄市之大並容不擾蓋徳吏而殘人命惠姦而耗民財亂則可期治乎何有後相之語欲知大體參不能以正君臣尊王室審號令提綱紀之道語之反以亂政寄爲後患夫漢接秦化墳籍煨燼世無所聞而黃老之語在焉苟擇其善者從之亦可以少禆政事而參乃入不由戶反道亂常得非舊獄掾縱姦爲豪曁處上位惡傷其徒憑托異說以惑於世邪悲夫

開東閤論

漢平津侯開東閤待賢當時諸儒亦有稱者近世以爲有急士之風美其事者多矣而或不知其意焉夫侯起於徒步屢歷顯位而指陳兩端以惑時議棄背宿約以阿上防外無別材飾之以詐至於覆布被飯脫粟故買臣難其短汲黯訐其僞自知無功以速官謗故設東閤假待賢之名以誘士大夫之譽夫待士者育其材觀其能采其謀而行之擇其賢而進之故平原下士得毛遂以安趙郭隗禮賓得樂毅而覇燕侯爲相六年招待賢儁而史籍所載由其門出者卒無一人豈漢並六國而無賢乎當此之時匈奴防邊諸侯構怨侯未始定一計以安之豈多士而無謀乎夫開閤而不能待士待士而不能用與邱墟廐庫何異焉設使相天下者賢材在朝則進之在野則升之豈開閤而後爲賢哉於戱嚴助董仲舒之徒賢人也侯而防之寧有進人之意邪蓋善爲釣名任詐之術使後世美之惜哉

不教吏職論

漢薛宣不教子惠以吏職漢書備之矣且曰吏道以法令爲師何可學也時人以爲然夫國之大者君臣也家之大者父子也君臣正則國政行父子正則家道成君明而能教臣忠而能諫則國之正矣父慈而能訓子孝而能爭則家之正矣石碏教子以義方仲尼戒鯉以詩禮韋賢授之以一經鄧禹專之以一藝後世稱之夫成童不就師傅父之罪也況父而不教乎蓋事莫大於學學而後能其事銷金石者不累日揉曲木者不累月若教子以一經之書三尺之法則不止於職也夫吏職者民以寛猛吏以畏愛事以時變教以俗設府寺州縣郡國天下𨿽大小異器而其政一也何謂不可學哉夫生而知之則周公仲尼其人也自玆以降未有不學而成者漢興則仲舒學春秋而建大議安國學尙書而爲通材君明學易而知變稚圭學詩而從政故制斷無失宰割有宜厥功茂焉宣謂不可學者蓋起於獄吏斗食之下暴歷顯位不習經義何以語人哉嗚呼吏事不能言況大道乎子不能教況生民乎故當宰天下之際官屬議其煩碎天子淺其儒術六年無補於政事冝其放棄焉

李徳裕非進士論

唐文宗議貢舉曰子弟寒門但取實藝宰相李徳裕對曰臣無名第不合言進士之非其祖尙浮華不根實藝朝廷顯官須公卿子弟自小便習舉業日熟朝廷間事臺閣儀範不教而自成寒士固不能習也夫治平之器曰政布政之具曰文守文之基曰道行道之夫曰士士之於政由左右手焉故有國之典先夫取士𨿽防革異軌而同歸求聘之塗古者諸侯薦賢有三適之制射宮選士觀五善之節姬周受命文物明羣吏獻賢能之書登於天府樂正論造士之秀升於司馬進士之名立矣禮賢之道廣矣曁六國行玉帛之聘兩漢立四科之選魏晉或表薦而登仕齊梁或版辟而起家故孝亷明經之科秀才茂才之舉限口限年之制射策待詔之選損益無常而察言觀徳之規不妄設也李唐禦統艱厥制度立進士之科正名也行辭賦之選從時也而天下之士誦詩書秉刀筆乘仁義之道而進朝廷辟塲屋詔宗伯以方圓曲直而取名材大儒比比而有然詩賦之制非古也古者國風雅之謂詩不歌而頌之謂賦曁三季移統七雄黷武大道旣隠正音去矣故少卿五字以敍別鄒孟四言以述祖陸謝勵鋒於晉宋任範治榮於齊梁詩之體失矣頌刺之義微焉若孫卿暢幽惻之意屈宋起迂誕之說相如閎衍以前導揚雄淫麗而後殿賦之體隳矣規諷之防衰焉唐興文流愈甚前失執雕飾爲規矩正麗偶爲繩墨詩則協聲而合律賦則限韻而拘字燦然淸才而不復質矣譬諸栢梁永明體猶若秦漢之於唐虞也故徳裕許其浮華則可矣至於言朝廷顯官須公卿子弟斯言之玷無乃甚歟夫諸侯襲封功臣繼絕須子弟奉祭祀而爵及世也若其靡恃門閥之貴屈身士大夫之間講習仁義延揖時譽有緇衣之美成作述之志𨿽寒士之賢弗可加也若其尙輕肥之飾馳逐豪俠之伍以奢僣自大意气相爍不知衣食之出而忘弓裘之業𨿽將相之世不可任也哀哉堂構之業多墜嗣興之賢甚寡若子弟不教而成則堯之丹朱舜之商均皆可君天下也況父母之聖非教不行也國之治非目不熟也臣之良非師保之無功也何教之而不成目熟而不知保傅而無補哉蓋上智下愚之不移也故楊興說於史髙毋薦乳母子弟王吉疾其驕騖請除任子之令則知子弟之才非專任之器也詩曰其父析薪其子不克負荷書曰世祿之家鮮克由禮況朝廷崇爵丰祿設官分職治亂之道不在它而在賢愚也子弟寒士賢治愚亂其一揆也然則子弟以嗣防而受祿士以歷試而頒爵歷試之下黜陟章明故士之不肖者鮮矣至如傳說胥靡而興湯呂望屠釣而王周管仲商販而覇齊由余戎狄而彊秦斯皆歷試諸難登將相之任誠不讓於子弟也故舜湯不用三公九卿之世而舉臯陶伊尹不仁者逺矣易曰賁於丘園書曰野無遺賢則豈謂子弟邪若以寒士窘急衣食不能熟習徳業則仲舒下帷倪寛帶經乃子弟耶若以寒士杜門閭巷不識闕朝儀範則仲尼正魯國之雅頌叔孫定漢之儀制亦子弟耶夫志士之學也終日不食終夜不寢將負周孔之戈而舂楊墨之喉以聖君之道左之生民之心右之誓銷漓薄之器於太平之鑪故遑遑然急於行道也𨿽九經之奧必獲仁義之旨載籍之廣必取禮樂之制前言往行燦燦在目立於朝無慚色無愧辭也書曰學古入官此之謂歟得士之道不其偉哉詩曰思皇多士生此王國於戱宰制天下代天工也當攺正朔易服色制禮樂發號令革襲因損頤指而行何不合言之有苟以選舉之制離失中道則以徳進以事舉以言揚擇善而行斯可也苟謂辭賦非古則策以時務問以康濟非五經不得以對非常道不得以言則經緯之術宏逹之材見矣而徳裕以林甫餘烈陟位國相知簡賢附勢之防無宰制補衮之徳而塲屋之下英傑間出縉紳之士勲名相望欲騁材術專國政不可得矣故將隳貢舉以杜賢路進子弟以崇私黨俾朝廷之人無能傑出巳右故宣宗制曰委國史於愛壻之手寵祕文於弱子之身洎參信書亦引親暱斯乃扼其咽喉而中其膏肓矣厥有朱崖之貶以謝天下宜哉

議

秦烏氏倮與朝請議

議曰王者賞不失功爵不墜典車服有等貴賤有別所以賢者知勸而禮不逾閒也秦負戰覇之業竊乘帝王之器下良民而右富商棄禮文而圖貨殖烏氏傫以繒防私遺戎王谷量牛馬令比封君而與朝請吁非三公九卿之世無平邊富人之策徒以交市夷狄畜聚蕃育起於商販之下而伍侯伯始無一命之重而參朝謁名器兩失禮義交喪古者位以制賢祿以疇庸論道經邦以被公衮積行累功以致侯服今玆澆漓淫而不典儒學之道防敵貨賄之力將相之世靡及並兼之家𨿽天子親傳組綬躬給廩食位不足以勸賢材矣古者朝以辧等覲以頒制玉帛修防而後防等威有序而後見今用非辟彛倫喪敗銀黃之貴而肩豢牧之夫明堂之下而朝畜產之主𨿽闕廷日定冠冕嵗制輿服禮不足以別貴賤矣使耕隴之民遊手商賈衷奇珍之貨私匈奴之人修六擾之業競刀錐之利滯貲以要君上累鏹而駕公族翕然風從以競末作是則稼政不修蒔器不緝棲畆之糧不暇獲吐絲之蠺不及飼卒有防札之變兵革之急萬民嗸嗸金玉不以糊口六軍凍瘃牛馬不以挾纊𨿽欲復農不可得也於戱惟名與器不可假人賞罰自失沮勸則差故禮賜君子小人尙不同日蓋愼之也守國之器禮之爲大去禮而行何以享國宜愼守之哉

唐免宗人役議

議曰復徭役者地則兵火凋殘水旱沴疫行幸所經戶籍新復人則鄕有善行家無兼丁者預焉斯有國者之典法也李唐氏受命之二載詔天下宗人無徭役吁李氏之姓伯陽之後周距隋季且千餘祀姓族滋蔓率十三四焉旣髙祖乘隋室之北起晉陽西圖函夏百姓烏合以附成大業者非獨李氏也何黨之甚歟書曰一人有慶兆民賴之又曰元後作民父母是則天下之親皆親也天下之姓皆姓也若諸侯陪臣因王父之字以爲氏則天下之民以君爲氏明矣而不姓之者不可一也三皇之世則三皇之民也五帝之世則五帝之姓也堯之民比屋可封非獨祁氏也紂之民比屋可誅非獨子姓也禮曰不獨親其親不獨子其子書曰無黨無偏王道平平傳曰君子不患寡而患不均斯焉之義何以處之前所謂兵火而免者蘇其業也水旱而免者濟其艱也行幸而免者醻其費也新復而免者寛其作也有善行而免者勵修徳也無兼丁而免者俾養親也至於同姓而免者余不知其所利焉則天下豪猾之民將棄巳氏而卽李姓濶耕廣種而幸成其私行之不已則天下之姓三分而二冒於李矣

文莊集卷二十

欽定四庫全書

文莊集卷二十一

宋夏竦撰記

重修潤州丹陽縣門樓記

縣門樓建鼓之所也號令之發始乎鐘鼓興居之期啟閉之節由是乎達故其墉巋如其樓軒如冠防事旁屋狀人之有冠冕若之何毀之今年夏初予視厥職憫夫斯樓積有年所墻敗於左木隳其右風雨所陵埃壒所侵官而弗省其誰治之乃役工百餘指伐木十餘本易其數梁替其數楹塗其墉赭其欄取其壯而不取其宏務其完而不務其華後負練塘前壓驛道山阜表其東津梁續其右望之敞然有宮府之風登之廓然有小天下之心使吾民如樓之完善政如樓之新則百里之間可以無瘡痏矣後之爲政者可不勉之哉

賜杭州靈隠山景徳靈隠寺常住田記

防稽之西部吳郡之東境山之美者武林在焉晉咸和初常有梵僧嘆其峻極以爲鷲峯別嶺飛至玆地由是依山起剎名曰靈隠蓋言靈山之隠於此也奇迹旣彰歷世增葺繚垣危磴叢楹鉤檻樓觀之華勢勝之美首於余杭善巧啟導之師若燈炬以相續精勤憤悱之士譬雲霧而畢臻世有人焉其來尙矣國家同文區夏洎聲蔥雪五天飛錫四海浮杯訪道而來解裝相繼天聖之間有眾七百每結趺聚飯應器如雲俱羅之施難充維摩之化靡及爰有上首始議墾田乃獻像於東闕請播種於南畆我尊號皇太后恩深外防心等大慈授諸佛之記言布羣生之勝利威光所照物成金色慧力之感地見寶嚴若夫平決萬防將明百志動遵法度愼守典彞以爲道釋名田禁於創置國之舊制豈敢廢焉然吾保育嗣皇紹隆景業素依佛寶孚祐帝躬冀其萬壽無疆百祥申錫在諸服玩予何愛焉乃賜直百萬市田二十五畆以施之嵗輸舊賦天下之爲公也永充淨供福田之無極也彼給孤施園非續命之要妙意設食無宿飽之資若此因緣則爲殊勝乘天時以稼獲絕水火之虞治防庸以蓄泄靡旱潦之患地種盡墨而可窮此功徳無窮恆沙皆寶而可盡此布施無盡諸菩薩僧觀是田者應合釋迦如來以信心爲種以精進耘鉏因田以悟法諸大比邱受是食者應念香積如來以甘露爲味以大悲普燻因食而證道然而悟無所悟者正悟也證無所證者眞證也無離塵垢以染於淨無求寂黙以住於空三界不見於身心萬法本忘於封境舉足所之皆是道塲適意而居莫非宴坐夫如是者始可以享斯田施消此飯香報兩宮之慈恩續諸佛之慧命也哉臣幸預譯叨觀祕藏遐推往記切考玆山能仁出世千載而神僧建寺七百載而聖人施田由是知山川龍象抑有防數以待聖神乎奉命昭紀刻彼靈區皇太后右序嗣君崇修妙果施夫疆畎教天下之至慈也皇帝尊事母儀布宣聖愛勒於金石教天下之至孝也率土之濱含生之品一切見聞得不踴躍於玆辰哉時天聖四年嵗次析木仲夏望日謹記

禦書慈孝寺碑額記

慈孝寺成朝廷命史官頌故實將昭銘於金石永垂耀於文象聖上穆淸之暇燻袚以觀且曰先帝大猷太后聖徳備在玆矣非天下之妙翰孰爲奇麗之觀非朕躬之親筆罔罄寅威之禮由是上自題額命翰林學士綬書文百工相趨萬區載躍以爲極帝王之能事惇恭愛之大本英華聖域焜燿國經巍巍乎亙千古而不朽者也皇太后嘆嘉睿志濬發慈防申命史氏識諸碑陰臣聞聖人因親嚴以教民故能感天地本文治以化下故能緯風俗然則召至和之應成惟幾之務垂世烈而潤皇業者必繇斯道洪惟上聖天縱多能厥初啟朱藩踐震邸典學時敏博志大成及乎集丕統迪詒謀益復研精書林垂思藝圃探七經之奧賾鑑百王之治亂非仁義不圖於政非禮樂不訪於朝而又師臣勸講之餘碩儒進讀之暇寶跗在禦晝漏移刻秦峯之篆頡篇之楷倒薤之妙拂素之工出自生知動超神品嘗以爲開元以降禦題碑榜標桐柏以尊道揭麗正以崇儒未足以移雅俗之風恢至要之體故是寺之建也飛白崇眞之額所以奉先猷攄永慕昭定陵之遺烈以繼文而教天下也玉篆慈銘之首所以宣懿鑠闡慈訓尊長樂之美業以愛親而訓四海也昔羲畫八卦以啟人文禹錫九疇以贊皇極參之聖功偕爲盛矣若乃翔翚結宇液金塡畫騰虯龍於螭首潤云露於翠瑉映調禦之相光陰詞臣之妙墨奎躔婉其鉤曲珠斗煥乎闌干固將太一下觀百靈潛衞爲億祀君臣之法昭兩宮孝愛之徳也哉臣忝貳近樞薦拜嘉詔仰欽累盛之懿彌負重陳之怯惟頌次典則勒諸左右雲天聖六年八月朔日謹記

靑州州學後記

國家制天下肇有十八路京東首焉西起甸服東漸淮海南略洙泗北際河濮闗防之要控制之重城闉之大室居之盛靑復首焉建隆距明道繼政四十有二皆巖廟勲舊臺閣材彥方重鎭俗嚴明馭下信孚惠洽吏端刑淸潤金石藹謡誦固亦多矣若恢教化之原崇學校之美惟丞相太原公有焉天聖七載公委逺時柄來牧故鄕以平章庶務之心斟酌元化之手裁量一郡丰功懿迹不容談矣其最爲薦紳所稱道者以公頃奉鄕書偕郡計冠多士長百工洎偃息作藩雍容立政事必惇本仁不遺舊忠也欲報朝廷而不已徳也將流裏閈而不竭於是出私俸起官學天子賜圖籍掾屬制油素三齊懷筆千里擔簦鼓篋於朝占畢於夕斆學在焉若夫明大道之本觀三千之奧將欲佐人主庇生民經緯天地制作禮樂剗百代之定一王之法者可以謂之文矣騁六藝之精練當時之務將欲對淸閒之問廣漏刻之聽髙議雲臺以決安危約史金匱以定褒貶者可以謂之學矣博貫百氏並授五業將欲藻潤謨訓勸講帷幄主文以陳諫道托寓以達下情箴規庶官粉澤時政者可以謂之材矣記問之師句讀之學飾小辧事空言誚噪相髙篆刻自嘉白首弗底於道盈編無益於世者丞相恥之予亦恥之東秦奧區全齊盛府俗漸鄒魯之教人多海岱之靈朝家好文輔臣善誘而不能寶寸陰刻素志扶名教訓孝悌建希世之策敷及物之徳彼維師賜履於周平津始封於漢果何人哉遊於斯者無自局焉建學後三載東土薦饑予猥奉使指謬踵前良且以疇昔政司陪貳臺鼎敢勒輿頌以永徳音詩云君子能長育人材傳云得天下英材而教育之玆學之謂歟堂皇之建職次之設皆備前記此不復書時景祐元年正月朔日記

海雁橋記

頃嵗山東旱蝗予被詔敉寧下穆陵並濰水出萊陽轍黃腄野無蔬茹市無血膋有客饋海雁六弗忍爲膳育於靑州之栁亭亡其一後數載予內徙睢陽輦五雁縱之南湖一夕舊客過都知之撫掌橋側五雁悲鳴飛集圍繞膝下至暮戀戀不能去觀者爲之出涕斯禽受人之恩不過稻粱養育嵗時耳尙數年而不忘其主前史有委質事君髙軒列鼎而不能盡心於王室者殊可嗟焉國風美闗雎之不淫嘉鳲鳩之均一蓋有資於王化也因題是橋爲海雁橋以旌之時景祐三年十月日記

靑州龍興寺重修中佛殿記

左海瀕右岱畎沂防亙其南河濟徑其北厥壤廣衍惟靑州焉唐以盧水平地置平盧軍其城縈帶山嶽控引川瀆气髙爽風物楙盛雅俗雜處修塗四達富焉庶焉東夏之都防也中有佛圖實曰龍興寺舊以爲田文之第地勢斗絕堀圽洋水之陰樓觀飛注翺翔重闉之表東踐絕澗徑度於闤闠西瞰羣峯旁屬乎原野十二之勝盡於玆焉寺中有殿宋元嘉二年建甲子十周棟宇隳圯常坐比邱晝樞化靑人得鏹三百萬以新之又錮以石階繚以髹檻後增二亭左以蔭銘識右以藏鼓格世傳孟嘗飯客以鼔爲節其格存焉載祀寖久木石刓脫但上畫飛仙殆非當時器而寺僧寶之以傳疑焉或曰佛何爲者邪夫太始旣分皇衢旣逺舜禹揖遜湯武干戈自朴而雕自淳而漓姦宄鋒起智詐火馳是以天生聖人於叔世分三教以救之九州之載人性淑均道徳可以化焉禮樂可以教焉故商武丁時生老於瀨鄕周靈王時生仲尼於昌平流沙之外西戎卽敍非威神攝受權實開遮莫能變獷悍勝殘虐故昭王時生佛於毗嵐然今古之論罔不折衷於仲尼昔夫子自謂則曰文王旣沒文不在玆乎於老氏則曰其猶龍邪於佛則曰西方之人有聖者焉以是論之則釋老皆聖人之救世者也夫子不之譏焉或曰樞之新是殿有功徳邪夫天地者煩惱之燬宅也世界者生死之業流也人之生也與愛俱生忸忕乎名利蓋纒者嗜欲鳥驚獸駭馳走乎烈焰沈魚躍出沒乎驚波翳元明而不知甘眾苦而不恨忮忌而得者謂之能放肆而前者謂之達其生也與夢寐等其死也與糞壤俱聖人哀之故爲之禦三乘之輪六度之航以接癡防以拯昏溺後之登是殿者若睹相好以攝心嘆寶嚴而起信固可以逺謝塵垢坐空妄幻若曕白毫之光悟見精之不動聽寶鐸之音覺聞性之常寂固可以返照眞際旋復本初證菩提心成無上道由是觀之則樞之於玆殿有無量功徳矣予嘗守玆境目樞之勤聊紀勝因以刋石時景祐四年八月朔日記

杭州寶云寺記

寶云寺者吳越忠懿王所建千光王寺也西方之教東流震旦盛衰由於祗刼輕重系於震歷五代紛競諸夏陸梁妙音阻而不通法器垂而將墜惟錢氏之守淛水也稟天王之正朔受如來之教戒是時吳楚間國號爲有道諸侯帶江負海列郡十三數世百年干戈不試益以爲得大雄法力故竭寶玉崇塔廟具香華鳴鐘鼓以事之嘗有里人張仁昭者誦薄伽梵姥陁羅尼積有年所感召殊祥攝衢州刺史翁成起聞之欲旌其事乃請於王以干徳戊辰嵗春二月創是寺於錢塘門之西建千光王像因以名之其制則臺門前辟紺殿中立髙樓東建鴻鐘屢發案臺西峙龍藏常轉旁儼像設後引堂搆經齋方丈溫室云防四百其楹再潤而畢面白傅之湖負武林之岫右則鵲巢遺阜左則星隕派峯石怒欲飛松怪如折梵聲飄海外香雲蔭空際淸吹時落纎塵不飛乃朝貴遊心之境蒼生祈福之所始請睦州九峯山僧環省升法堂談妙義未幾而終復請衢州鎭境寺積善禪師義澄登寶座語眞空於斯爲盛是二師者皆學於郡永明寺道潛禪師悟諸夢幻泡影無有言語文字以心傳心深入圓頓故其門聽法者朝夕如市焉洎我國家受命之十八年王俶歸朝奉圖獻地皇明所及佛日重光雍熙二年寺僧有因請眞命於闕下太宗皇帝詔以今額賜之革僞號也中貴人藍敏正書之勤佛事也時法鼓重鳴金姿再構贊唄鐘磬盛於往初洎淳化攺號之明年積善大師西向右脇而滅其徒義隆傳衣受法俄亦圓寂懿夫禪源未涸達士挺生於是義澄法師屈知寺住師神彩髙擴藏識圓明慈悲以導眾生貞諒以接朝士禪誦之暇務以莊嚴爲意故咸平三祀選日庀工階砌殿堂悉增前制化淸虛於妙樂擬莊麗於只洹爲南國之名區作西郊之極觀有大善知識作是言曰善哉寺之興也有五善焉張仁昭之感應翁成起之信重忠懿王之崇建僧有因之請命藍敏正之書法法之行也有三達焉九峯之證入積善之辯慧義隆之傳授足以表名山之昭感示皇覺之遺休若夫攝五善之心證三達之法景行精進十四年於玆者則有法證公焉浙江東西其名尙矣固可書諸金石垂於不朽者也某素肄典墳專談仁義未窮觀於八藏難了悟於三宗奉運使兵部尙書郎江夏黃公世長之命不敢固辭但記其興置年月傳授次第而巳若敍頓漸之宗開權實之義破諸有相以至無生蓋有格言請俟能者

臺州延慶院記

臨海濟靈江而西越萬步至括蒼山與眞隠山並間有垂流千仭潄石成淵蛟龍宅之而雲雨攸生嵗有驕陽亢極並禱羣望寂寥無證則邦之守臣帥寮屬而禜之薦牲沈玉以請常有云油然發乎湫中瞑山曁川雷震風動不崇朝而雨足予佐郡再祀而兩往旣享旣禱絕澗而返至於山麓坦然右平顧之則有浮屠氏之宮在焉道出於側因憩其所視其榜曰延慶院問其僧曰全議考其興替索其傳記則梁天監初始建爲龍山寺至唐防昌五年而廢未期復興開平中刺史駱延訓親篆榜而攺之爲龍潭院唐祚不永錢氏據有淛水忠懿王俶始領此郡復新其額爲戲龍院皆以邇龍淵而得名也國家受命旁宣教象我崇文廣武儀天遵道寶應章感聖明仁孝皇帝告成功之嵗有詔賜今額焉問其授受則逺者不能詳矣詰其近則乾化中有僧常一始旁鑿靈阜全葺棟宇次慶仁道進云泰云興令逢至於全議凡七世矣其殿宇廊廡多全議糾檀施所就也觀其巘崿齟齬溪流沕潏古木怪石偃蹇盤踞云物萬狀融冶凝結疏篁茂艸挺擢蔓衍髙下向背宛爲靈區嘉遁之室不築講學之館未締竺幹氏方墻華屋卽而有之於戲盛哉麗哉旣盛且麗控引勝絕四方之中豈獨於此予闗掌郡事政不専出無明誠以感造化無至仁以召和气雨不時至下民其憂故再走靈湫得請於廟憩於是舍須雨而旋噫豈人至靈而弗神於龍彼裸壇於齋者獨何人哉豈修己行義之有所未至乎當以日繼月而誠吾志屬寺僧全議固請作記因並書而授之俾勒於石使後之識者觀斯文知不徒然而作也

臺州天慶觀三官堂記

臺之郡治東出百步且北抵山有古宮室舊傳茅盈駕鶴上仙始建爲白鶴觀旣廢至唐明皇興之築天寶之臺於庭書以開元之榜唐命旣革棟宇將朽洎天福五載永嘉威儀葉後巳之門人太原大師黃永幹惠然來居始議興葺凡五十祀乃傳門人張日損太和沖融悃愊無華黃老之教擇其正而後學藥石赴人之急不避風雨時議以爲長者上卽位之十二載本郡以禮遣至闕辭疾不起由是逺民始知日損有髙尙之節防國家降禪於社首有詔攺賜觀額爲防國由是逺民始知朝廷有淸靜之治乃有石湛來俊等獻直三十萬請新三官之堂以列塑像以廣焚修旣就予往觀之而不知其何神日損曰道家之說太虛之上虛皇在焉分命元卿治於紫微酆都淸冷之宮而三元按籍考察天下有猾黠詭異苛忍暴謾險詖隠慝僭妄欺僞者可殺可奪可貧可賤有信厚仁惠恭遜和易謹願端方孝弟正介者可安可壽可富可貴故上天有命宥宻無聲疏而不漏如合符契者三官之職也噫吾嘗讀聖人言有云死生有命富貴在天又云皇天無親惟徳是輔故常疑造化中有主邪其自然邪果如日損言則三官其爲主者乎夫位有上眞職司造化能使天下枉者直善者安暴者夭仁者壽貪者損防者益𨿽盡杞梓之材爲之宮備山龍之章爲之服罄玉帛之禮爲之薦日祀而辰享可矣非謂無名之土木也予結髮讀書弱冠爲吏未嘗爲惡惡亦不及從今以往益致於善以聽陰隲以驗三官之說

文莊集卷二十一

欽定四庫全書

文莊集卷二十二

宋夏竦撰序

重校妙法蓮華經序

三世諸佛爲眾生出現證無所證得無所得者一大士而巳妙萬化而無象應羣有而難名不著世間猶如蓮華故竺幹太士集靈鷲遺言曰薩達摩奔茶利迦魏梵僧支彊梁接譯於交阯初成六卷翻薩達摩爲妙法奔茶利迦爲蓮華是名法華三昧晉燉煌僧竺法防譯爲十卷名正法華分二十七品後秦鳩摩羅什益普門一品譯爲七卷名妙法蓮華隨崛郍笈多益藥艸諭品之半以提婆達多品入塔品名添品法華唐道宣律師敍云三經文防互陳時所崇尙皆用秦本自漢至唐六百餘祀受持盛者無出此經五代以還諸侯僭據字音句讀方言多誤國家混一寰海聖上尊用三教余家世奉佛乃取世傳諸本及化外舊經釋文擿句數自防較又以悉曇梵夾傍行右讀中原傳譯始創卷軸討論重復捲舒繁數因觀近世圖籍鏤刻摹印綴黏成冊差便於古由是命工仿則肇制此經庶幾學者易爲究覽此經序品至勸發十餘萬言貫穿諸宗融通萬法或伽陀孤起或祗夜應頌文有廣略以接三根機有深淺以醻眾請喪實際者爲之譬寶藏執湼槃者爲之指髻珠淪世苦者爲之諭污宅樂小法者爲之演化城辟甘露之門以來眾軌均大云之澤以徧羣生大方無隅則有地墨刼塵之談至神無方則有眉毫舌相之變防權實之戲論設頓漸之假名使三獸渡河並臻其量五愆憑軾各應其緣諷誦可以殖福田解說可以標慧炬大慈方便其在玆乎至哉淸淨靈覺廓大虛而含法界光明寶藏消幻想以契眞如境旣對忘心將安寄見有迷悟體無去來妙本圓常超然獨立資始萬行孰除其方若乃以解脫爲蓋纒以照覺爲封累掩室摩竭杜口毗耶名言道斷思惟路絕則神而明之在乎其人然而能趣百善者信也善度眾苦者解也信解之初必由緣感皦月不能現空器膏雨不能生槁木後學菩薩幸精進而求諸時皇祐三年夏四月乾元節日謹序

楞嚴經序

夫善言佛者惟性而已矣混成不測況之道乎無方善應況之神乎湛寂精常圓滿平等迎之不見其首隨之不見其後生生而不生化化而不化包褁萬有含吐十方資始眾緣具足萬行光明宻照而非色靈通潛運而非空世界變遷而不移山嶽旋偃而常靜現前而惑者不辧日用而迷者不知易曰寂然不動感而遂通老氏曰獨立而不攺周行而不殆其性之謂歟無始刼來一切眾生攀緣外境忘失本心分爲四纒疊爲五濁馳而爲妄想結而爲昬翳聚而爲煩惱流而爲生死累我眞源枉入諸趣如來哀之此楞嚴之所以作也以眾生苦於奔逸故爲之行三觀滯於色相故爲之指八還誤認塵根故爲之辯六入妄計因緣故爲之談七大至於屈伸金臂綰疊華巾極善巧之諭拂微細之惑令瞻寶光者知見精之不揺聽鐘音者悟聞性之常在若乃本明旋復靜慧發生禦最上之寶乘遊無邊之性海顧色身若防塵視太虛如雲防彼無始輪轉之根億刼顚倒之見我人妄執壽命浮想若熾炭之燎鴻毛烈日之晞朝露不待思惟已自消釋大哉菩提妙圓本始淸淨旣無妄幻翳於眞精豈有身心受彼生死水澄滓去漏盡法除萬行不修而自圓六通不求而自澄預於此者非至神乎然而是經撮八藏之精要窮萬化之根源譯之者務簡潤之者尙辭或使潭研泥於句讀故有僧可度爲之箋分詳略有敍華梵兼該迨嵗再周能事方畢後之觀者應當返夢想之緣气遺心目之習因了識精之元還獨妙之本云駛月運旣息於諸旋木盡灰飛亦忘於幻法秋毫不立眞理自防彼求諸佛無漏勝解者幸精進於斯焉時景祐四年二月朔日序

桂籍追榮序

樞宻相國太原公次子故衞尉寺丞某字慶之防而辯悟不樂戲玩始就外傅卓如成人屬詠景物動防辭律洎勝衣趨拜風度彌逺客卿沈敏若懷將相之器禇陶淸談自得墳典之娛志慕老莊譽等終賈嘗恥由官蔭刻志緗素曾未丱嵗文藻粲然金籯之言發於鄒魯玉樹之秀茂於庭階咸以爲天資美才性識早立沐浴聖化被服詩禮固將騰天路摩絳霄超野絕羣一日千里禦屏隔坐紹亮隲之榮緇衣攺爲宣桓武之徳於戲天道云逺大化難諶育而不苖聞者增欷上閔其防慧贈襚有加追賜進士及第以成其志有詩賦雜文二十卷題曰桂籍追榮集所以紀漏泉之澤昭夙成之美死而不朽其在玆乎時大中祥符六年十二月日具銜某序

宰相部威重篇序

傳曰有威可畏謂之威又曰君子不重則不威況夫應槐鼎之象處巖廊之尊萬民具曕四國爲憲固宜資性端重容貌祗肅履有常度居無惰容憚服逺夷得眞相之體表率羣後有大臣之風所以享髙明之寵總裁成之業致逺任重而克濟焉

將帥部議論篇序

夫好謀而成名臣所以建議無文不逺君子所以尙辭降自漢代率勤逺略間有仁賢之將克惇詩禮之規洞察蠻夷之情精通軍陣之要或圖上於方略或欽承於訪問辧安危之本明勝負之端碩畫是陳逺圖斯亮用能克濟大難式集茂勲垂厥令猷蓋可察也

將帥部彊明篇序

易曰自彊不息書曰明作哲蓋彊者臨機而有斷明者遭事而不惑況夫折衝邊圉濯徵冦戎軍政貴平事機尙速故有負英果之略懷擿發之材周知敵情詳見疑謬俾姦僞之黨畏其聰明貔虎之師伏其雄毅克貞師律用集茂勳者焉

將帥部受命忘家序

傳曰將受命之日則忘其家臨軍約束則忘其親蓋軍旅之事安危攸系將帥之任社稷是毗固當以孝而資忠以義而割愛受詔引道初無辧嚴憂國忘身靡顧私室聳英烈之風槪爲忠義之模楷宜乎錫以土宇紀之旂常者哉

將帥部不和篇序

傳曰師克在和不在眾又曰安民和眾蓋軍旅之尙和也久矣夫師出以律順成爲臧固當輯睦兵戎克濟勳略其有處營衞之任握旗鼓之要受脤偕出援枹並行忘從帥之義恣兼人之勇専逞其欲不相爲謀或大呼於和門或盛气於幕府至有乖異籌畫違沮期防反干戈而鬭奪鼓吹以往棄公家之事爲仇方之利曁乎覆軍奪爵而不悔焉孟子雲天時不如地利地利不如人和誠哉是言也夫

閏位部知子篇序

夫知子莫若父知臣莫若君蓋父子之間否臧易辯齠齓之際性習已彰若能鑑其誠明遺其外飾闚其好弄之意觀以成人之風自邇察遐材將焉遁況夫負英武之略應偏閏之位固宜念家國之重審裔嗣之能建爲元良付大業而不墜授之事任被讒謗以無疑書諸簡編亦王者之懿徳也

邦計部貪污篇序

詩云貪人敗類傳云貪以敗官爲墨蓋貪而不敗者未始有也夫小人縱欲棄義貪冒榮侈心甚邱壑莫之盈饜語利於市猶爲不可況夫寵以車服委之官司總筦之任舉飛漕之職內度經費外調輿賦詎能避白圭之玷全素絲之潔惟以取捨由己奢僭是圖虐下以刑傾眾以勢侵盜於國誅求於民聚斂積實不知紀極以至苞苴盈門簠簋不飭罹罪罟伏歐刀而不悔焉於戲子罕云吾以不貪爲寶誠君子之格言哉

學校部讎嫉篇序

仲尼沒而防言絕七十子喪而大義周室道防漢承秦春秋爲五詩分爲四肇名家之學樹同門之黨自玆厥後異端蜂起奚獨師授之不一固亦克伐而相勝其有肄章句之業背和裕之徳已之失必緣飾以爲當彼之是必掎摭以爲誤庠序之間權詐騰湧講習之際譏詆紛錯務在擯斥動成仇怨或忿爭於朝廷或遷謗於祖裔位上者擠陷於罪罟旅進者潛肆於圖害語云道不同不相爲謀其是之謂哉

卿監部邪佞篇序

易著閒邪之言傳垂逺佞之戒況夫職象河海任重股肱固宜采其聰明好是正直若乃阿諛靡媿巧令是圖搜慝庸回廢忠毀信行媚以希於上防獻賕以悅於邇臣增宮禁之素規亂禮樂之舊物用速官謗或煩刑書於戲先王之所以難任人者其以是夫

總錄部讒佞篇序

有虞之命則曰堲讒說先聖之戒則曰逺佞人蓋邪僞可以惑聰明浸潤可以間忠信淳素旣隠巧詖滋萌義以利遷政由寵放故有行媚於內善諛於朝脂韋其性以悅於上貝錦其辭以譖於下愛同疾異害正忌能挾蔕芥之嫌緣疑似之隙媒糵其短文致厥辜采苓之刺以興投杼之疑斯起交亂家國離間君臣職爲厲階無已太甚故君子之惡利口國家之難任人其有防哉

總錄部傲慢篇序

夫傲以取禍往事之明規慢以失官前言之深戒自東周不競禮度寖防驕倨之俗興而遜悌之風缺仲尼垂叩脛之戒穆叔著倍賦之文自是以還風流不冺或恃才而陵長或盛气以傲人忽禮容而不修蔑年爵而罔顧至其箕踞而傾倚岸幘以嘯詠趺宕適意豪縱亂常招負俗之累嬰自貽之戚於戲書云簡而無傲詩云彼交匪傲萬福來求誠爲君子之道哉

文莊集卷二十二

欽定四庫全書

文莊集卷二十三

宋夏竦撰賦

河淸賦

有客謂臣曰朝廷將祀汾南爲民祈谷大河載淸於陜之服子嘗聞其說而頌其異乎臣曰傳遽之吏罕聆朝議願客攄抱劇談開我以嘉瑞客曰唯唯蓋聞滔滔靈源發自昆侖導於積石出於龍門懷砥柱而勢迥播鉅鹿而分三王先之於祭四瀆宗以爲尊千里兮一曲濁流兮渾渾乘春則桃花競湧赴下則竹箭爭奔若澄淸而變色實千祀而疇徳爲中夏之經瀆故其應有常通上天之絳河故其靈不測洎我國家秉皇圖宣帝力尊百神朝萬國光明乎遐絕馨香乎霄極禪云亭而廣厚玉簡旣封祀汾脽而頌祗鸞旂未西人淸候而望幸六官戒期而勵翼爰薦祉而炳靈灔澄波之湜湜徒觀其祥風蕩漾非煙防羃浮休气於川上泛榮光於岸側失洶湧之黃流湛淸泠之素液銀潢之影橫秋帝臺之漿映日江練初靜壺冰乍釋鑑秋毫及纎塵露金沙與銀礫神魚龍馬泳深淵而不隠紫闕珠宮擴洪流而可覿合濟瀆兮安辧委滄溟兮競碧吉蠲自等於明水嘉號宜尊於淸滌可以頌於廟式告元符贊於史以永大謨豈比夫蘭葉朱文湧黃靈之籙芝泥玉柙泛帝嬀之圖登夏子之巍巍掩漢唐之區區子盍獻議外廷上封公車請以水而紀官以瑞而建元然後登歌而率舞豈非士大夫之職乎臣曰客知其一未知其二上之功不可以方策載上之道不可以金石紀感通靡間於洪纎周流罔滯於形器六合而萬區肅穆而昌熾元符而景命紛綸而沸渭天地淸而陰陽旣序邊鄙淸而干戈不試政教淸而無逺弗懷刑罰淸而有生咸遂道徳爲休而神靈幽贊仁義爲祥而富壽攸曁禮樂爲符而上下昭假賢材爲瑞而中外允治喬嶽未分則三篇降汾祀將禱則眞文至旁無垠而髙無際充乎天而溢乎地蓋盛徳與大業也夫豈河淸而巳矣客於是色沮魂悸逡巡而退

景靈宮雙頭牡丹賦【應制並序】

國家升禪之五祀聖祖上靈髙道九天司命保生天尊大帝降禁中之延恩殿眞宗文明武定章聖元孝皇帝躬欵飈斿祗若靈訓璿源長髮眞防克開建景靈之宮以置祠宮構天興之殿以尊肖像獻而不祼唐太防之儀水以節觀周辟雍之制回廊四注雙渠交屬植之美木間以幽石叢薄互映蘿蔓相縈固列仙之幽館實有帝之下都也先皇厭代飈駕上賔聖文睿武仁明孝徳皇帝應元崇徳仁壽慈聖皇太后哀極孝思禮尊昭事乃建奉眞之殿於天興之左備嚴像設對越威神憲曲察之規模兼顧成之法度其右則皇帝肅明福之館其後則太后啟鴻祐之廷並爲齋居恪奉時享普觀六藝眇覿百王尊祖奉先莫大於此是宜靈鑑博臨嘉生誕降丕顯盛徳覺悟蒸黎者哉天聖四年歳次析木甘澍充浹太和丰融惟時季春吉日丙午羽人動色宮吏告祥有牡丹之芳叢拆雙跗而共幹樞臣謹職以承獻兩闈傳視而嗟異爰命國素臨寫英蕤仍詔詞臣昭紀嘉貺上意以爲先聖奉眞祖之禮至防眞祖眷先帝之意尢顯是彰美應發爲奇芳臣竊考舊聞仰廸陰隲天意若曰太后以至慈保右嗣聖皇帝以至孝恭順母儀總決萬幾大康兆庶眞祖降鑑先聖在天樂玆重熈錫以嘉瑞二花並發者兩宮修徳同膺福祉之象也雙枝合干者兩宮共治永安宗社之符也昔棣蕚承華召公流詠芝莖連葉漢帝登歌竊比玆芳豈容並日仰應宸防謹爲賦曰維五行之嘉秀鐘百卉以流形伊牡丹之淑艷實造化之鴻英雜五色以交麗間千葉以敷榮結紫心而函實散黃蘂以傳馨榦扶疏而四擢枝綽約以相承久潛芳於藥錄肆闕載於幽經首春華而擅美冠花品以騰名何分叢於帝圃遂得地於殊庭防琪珠之璀璨借瑤艸之蔥靑潤五云之滋液對六羽之威靈吐雙葩而並發效神貺以潛呈紅紛敷而接萼翠杳裊以聫莖較襛纎而不異等髙下以無傾若霞裳之對舉類鳯羽之偕升表兩宮之睿聖共一徳以隆興實詒謀之燕翼固道防之章明願書芳於信史永傳美於千齡

正家而天下定賦【以家道居正平定天下爲韻】

夫王者刑於國自於家苟家人之居正則天下之無邪男女有宜序君臣而甚邇威嚴罔懈制刑政以非賖原夫九聖微言六虛元造巽離之象攸設家國之文可考內惟陰正式符順以之規外則剛中克葉威如之道蓋其以威爲本者患愛之不孚以愛爲本者患威之無餘思愛育之不黷在威稜而自居恭謹見嗃嗃之儀故有孚於居極侮慢有嘻嘻之象蓋失節於愼初故聖人治家之威刑國之政始親親於九族終明明於百姓恭己則人敢不恭正家則國罔不正則在乎聰明禦下端謹存誠言必信而無妄行有常以惟貞陰禮可觀旣閨門之肅睦聖功惟敍則區宇之和平故能親賢才放邪佞國之定則家之正家之正則國之定防閒不失信君令以臣行教化無遺見姑慈而婦聴是則徳及荒服恩覃溥天四海爲家而肅肅萬民如子以平平二女有儀乃虞舜政行之始寡妻可法爲文王教令之先是知正於外者先正其中治於眾者先治於寡差於近則失於逺正於上則平於下今上審安危愼取捨家道成於親戚國政行於夷夏易所謂王假有家交相愛也

政猶水火賦

夫濟水者火濟猛者寛苟水火之功罔咈則寛猛之政堪觀蓋治不得以常舒舒則民慢事不得以常急急則民殘故君子施之以寛糾之以猛式齊離坎之象自合陰陽之境謂晦之至兮將闇必繼之以明動之極兮則勞必濟之以靜是故上善是將炎徳其相愛畏之宜疊用文武之道交光九徳用宣始湯湯而洊至百刑以正俄烈烈以方揚故能成良吏之功立明王之制或溫潤以和恊或彊明而正厲徳均烹餁傳齊美於和羮道合剛柔易同功於旣濟然則建皇極合中庸若慘舒之更用類律呂之相從刑久則殘故賞於春夏賞煩則獘故刑以秋冬是知物不終衰有時而盛道不終利有時而病在乎酌炎上以求治防積陰而發政羣生不匱如符菽粟之資萬事適中奚取韋之性蓋以水濟水兮其徳衰以猛濟猛兮其政危猛因寛而不暴水因火而無虧故法网明明孰見蹈而死者政經悶悶誰敢狎而玩之我國家宅元功播鴻造流睿澤於潤下發恩光於就燥儒有服子產之言願佐太平之道

藏冰賦【以冰盛之日藏以昭禮爲韻】

大寒陰凝國乃藏冰法上天之歷象遵百代之規繩鑿諸窮谷之間淸聲競發納彼淩陰之內素彩交騰當其冬气殘寒風勁溪壑霜皎川池雪映天子於是度時令齊國政詠卒章於七月知邠國之風觀列職於淩人見周官之盛乃睠有司謹而行之將不遺於國用冀無爽於天時納自輿人委截肪之瑞彩閉之冰室積靈玉之寒姿蓋以气肇防和候殘嚴律念積陰之潛伏懼盛陽之侵軼乃鑿彼凝沍藏其凜栗紅輪引耀遵北陸於斯辰黒秬惟馨享司寒於是日莫不陽威振發陰徳潛藏禮𨿽遵於往古事疑出於非常取不失時斬峩峩之素質用之以道結凜凜之寒光吾乃觀其所因知其所以致苦雨之不降亦驚雷之罔起獻羔而啟旣不解於東風治鑑而成又何歸於舊水美夫元功可驗至徳孔昭不失膳羞之味且無霜雹之妖詩謂春開享祖宗於淸廟禮聞下逮頒祿位於公朝我皇上以典故臨人以文明繼體修時政以施令藏堅冰以示禮故時無愆伏之災而道光乎祖禰

穆天子宴王母於瑤池賦【以喜逢仙色開宴眞境爲韻】

穆天子以八駿西巡賔於上眞宴瑤池之勝境當甲子之良辰人間之別館離宮如遺獘屣月際之珠璫玉佩自是嘉賔當其碧落凝寒餘霞斂色升繡轂於層路防魚軒於西極天顏半掩旗翻日月之光鳯髻遙分扇側鸞皇之翼俄而翠華潛駐彩袂相逢擇瓊瑤之吉地邀桃李之姱容修城而美錦千兩供帳而輕綃萬重廣樂嘉成徧舞霓裳之曲流霞互舉爭傳馬瑙之鐘是何雲雨馳魂笙篁飾喜倦斂霞袂慵憑玉几想臺榭於三島憶崤函於萬里鸞驂鶴馭顧天仗以歸歟玉慘花愁念芳時之已矣天子乃端冕無言愁臨象筵睨文袿而嘆喟持玉斚以遷延乃歌曰黃金闕兮紅玉泉停鸞輅兮逢列仙別可惜兮阻流年愁玉露兮摧渚蓮王母於是低鬟掩面慵闚錦薦盼龍衮以淒涼叩金盤而婉孌乃歌曰琉璃屏兮芙蓉殿接君王兮侍歡宴心不畱兮思宇縣念秋風兮隔紈扇是何樂極悲來煙銷霧開移蹕而鴻飛洛浦廽眸而雨散陽臺日照龍旂逐驊驑而東下雲藏雉扇隨靑鳥以西廽已而悵望空賖音塵漸永蘂宮有意以延想函夏無因而西幸春水白兮瑤艸芳黯離愁於絕境

吹律暖寒谷賦【以陽气中暖寒谷和暢爲韻】

懿彼鳴律中含盛陽激淸音於極北暖寒谷於窮荒導太和之恩成其地利發重陰之窟被以天光鄒衍以幽谷至深平臯可貴思疆理於曠土冀生成於品彚徧吹六琯乍廽天地之心潛運五音大合慘舒之气是何淸聲激越雅韻沖融足以齊六气和八風歌太簇之聲勾芒發外奏黃鐘之气和粹積中已而遺響未終朝陽乍滿卻陰涸以冰釋召天倪而風暖具簫韶之響嘹唳鳯鳴非孔壁之音鏘洋玉管是何元功旣著至理罔姦律因陽而煦暖谷以陰而涸寒正累黍之儀旣無失度感好生之徳足以勝殘豈不以惟北者陰極陰者谷因推律以條暢故生物而孕育當脈起之際變瀉鹵於閒田觀甲拆之時享膏腴於百谷是知律資大一聲感中和發萌芽之蠢蠢散冰雪之峩峩律本相生自契伶倫之伎軍聲不競無慚師曠之歌是知民不幹常化猶其上念涼徳之可革在仁風之潛暢故聲爲律兮感蒼生克符天貺

白雲起封中賦【以至徳符通白雲祥呈爲韻】

漢孝武尊百神朝萬國觀素云之嘉瑞見東封之盛徳英英初起騰玉檢之晴光皎皎漸升帶金泥之曉色當其大樂從律靈旗逗風登天孫以讓徳禪梁甫以歸功至理旁逹精神遂通上帝之命克彰監於君所泰山之云不散出彼封中爾其薈蔚朝隮氤氳載白俄失素於霄露將奪鮮於夜魄貫五色之土輝映銀繩透三脊之茅光連玉冊徒觀其輪囷乍起皎潔斯呈旣異赤烏之色應同白鶴之名紛玉葉之浮光低離印璽動蒼梧之素影漸過粢盛蓋其神造匪謀元功罔閟徳有感而必屆應無逺而弗至當登封之禮上達於天而云物之祥下發於地足以表陰騭合干符不羣山以遐布不五采以相逾騰瑞玉之佳色映靈壇之四隅待族以分傍亭亭而郁律崇朝而散臨繹繹以芬敷是知白者潔之祥雲者和之瑞紀於官而天造昭假歌於詩而徳音廣被足令八九之主慚降禪之功三五之君媿升中之義於時百辟所視明姿聿分天子凝旒旣享其嘉貺太史秉牘且紀其祥雲有處士大夫之職者賦盛事於斯文

陶侃夢飛入天門賦

陶太尉之未達也孤藐貧悴折腰下吏奇蹇未脫於常數文武不可以自器於時方隅騷動天下恐悚帝將付晉以大統錫我以佳夢是何天命宥密感通陰騭曜靈薄暮星芒駢坒營魂憼恍於中夜羽化不知其何術莫不煙昏霧迷雨驟風疾羽翮爲吾而馳張心膽爲吾而曠逸崛起地表翰飛太虛目不暇而自闚心不暇而自圖若飛龍駕雲而脫泥塗大鵬乘風而戾天衢勢何可止雄莫之當月輪掩映而閃爍明河沸渭而蒼茫不知其夢之爲夢也踐逍遙之塗屆恍惚之場但謂其飛之爲飛也翔坱圠之墟窮汗漫之荒曽莫知其適從但磅礡而翺翔忽長空之豁開覩天門而在傍吾謂是天也駕元精乘灝气去無不至吾謂是門也排氤氳鼓洪蒙去無不通迅羽而載揚突雙扉之八重闗鍵縱橫以離立閈閎岌嶪以穹崇莫不宵露珠落殘霞墮紅織女投梭而錯纎阿失轡而怔忪天左旋而且右斗西建而遽東若長鯨之透禹門而燒尾於春雷龍梭之化屋壁而鼓鬣於狂風徒觀夫逞雄飛恣心曲吸沆瀣以滿其志舞星辰以快其欲女媧仰視而顚僕盤古傍觀而拭目方將以造化之气爲流而刷其毛羽以混元之窟爲巢而棲其爪足何其四方熒熒大明東生余樂熈而未已殘夢倏其如驚羽翰𨿽復於手足魂魄猶翔於杳冥曽虛實之不辧何有無之足馮謂其實也變化之力飛揚之迹則不可得謂其虛也騫騰所自耳目所記又何如此蓋靈符之先眹天命之不祕俾我材爲大國之器道爲萬世之利功若舉而無所不至命若飛而無所不遂故範逵有吹噓之象張防有羽翼之備然則總斧鉞之任受師旅之寄三軍負羽於左右奇兵翼張於要地實若周尙父有鷹揚之號漢將軍有飛將之勢則知自地升天者起家居三公之位天門八重者元戎董八州之事豈必若簡子神遇帝享之以鈞天之樂繆公夢廽天錫之以鶉首之次也哉

艸木爲人形以助戰賦【以艸木殊別有成師徒爲韻】

壽陽之役兮艸木流形陰功化成似代及之戍如屯細栁之營孚甲可觀肅前茅之鋭气成行不亂陳右僞之疑兵當其天挫彊鄰神資晉境軍容始耀於勍敵木實潛分於峻嶺眾和可驗盡傾葵藿之心師老無虞未昃桑楡之影由是威加敵國勢壯皇都麗地之形莫辧被堅之象何殊不賫三月之糧寧無菜色縱乏五兵之器應有桑弧觀其疏斾寒巖洗兵多露累而葛蔓爭引秉節而松心益固光侵斧鉞應迷謝氏之蘭影接旌旗乍認將軍之樹懿夫艸昩之初天開壯圖辟峯巒於壁壘變枝葉於車徒欲成橫艸之功何須破竹自整如林之旅不待飛芻已而甲拆岡陵風生林藪𨿽因形以賦象亦從無而責有苟宣尼之見美不讓芻靈縱蘇代之深譏何慚木偶故得塵淸肥水席捲秦師逐北而蓬飛曉日解嚴而柏悅朝曦色似忘憂之類怒銷蠲忿之枝慶賜𨿽行不受分茅之賞勤歸莫覩誰歌杕杜之詩蓋其徳順人心威乘天討黎元分君子之林猿臂假王孫之艸故能敗苻堅百萬之軍都如電掃

狗盜狐白裘賦【以心計所成知得歸國爲韻】

智士多機羣心莫知念狐裘之可致非狗盜以難期竊粹白之珍寧宜防首雜重【原缺】疑當其禁衞方嚴珍奇莫得爰凴齊客之計庶買秦姬之力掖垣徒峻𨿽崇百雉之髙宮藏非深必遂千金之飾俄而猶豫心決狐趨計成越虎門而潛伏映麟殿以宵徵悄過獬豸之庭無慙狗態黙傍狻猊之柱敢作豺聲已而內府潛通天閽不阻闇啟扃鐍徧捜囊褚疑羔袖之難辧喜豹袪之我與防偸旣遂乍懷輕暖之資狼顧何忙便出深嚴之所是知四衞非謹千門豈深旣得闇欺之便詎聞夜吠之音漸下螭階覺忘蹄而有意猶憎桂影知顧以無心蓋其志在忘身誠思報徳潛開篋笥之固果竊蒙茸之色明眸素齒旣私狐貉之衣輕蓋軺軒遂脫虎狼之國故得鷹揚前席扈從東歸犬馬之勞旣立貔貅之勇皆防闗吏難畱不媿雞鳴之智秦謀旣失曽無虎視之威則知小道不遺殊功遂濟翻因守禦之類特作穿窬之計故先王嚴管籥謹宮閨懼有慢藏之獘

放宮人賦【以宮闕幽閉曉然情愜爲韻】

隋失民望唐開帝功降鳯詔於丹陛出娥眉於六宮夜雨未廻儼鬢云於簾戶秋風漸老失釵鷰於房櫳當其鳯歷頻移重門久閉蟻聚螓首帷連彩袂步金蓮而共嘆無偶對鴛瓦而徒傷失儷花冠不整籠蠆髮以全疏栁帶低垂映蜂腰而更細太宗於是矜絕態軫深情舊苑而何傷幽閉新恩而盡放輕盈莫不喜極如夢心搖若驚踟躕而玉趾無力盼眄而橫波漸傾鸞鑑重開已有歸鴻之勢鳯笙將罷皆爲別鶴之聲於時銀箭初殘瓊宮乍曉星眸爭別於天仗蓮臉競辭於庭沼行分而掖路深沈步緩而廽廊繚繞嫦娥偸藥幾年而不出蟾宮遼鶴辭家一旦而卻歸華表苟非帝徳從儉皇情燭幽又焉得離永巷別長秋指燕趙之歸路望荊吳之故州算廻程而靨帶新喜思往事而眉含舊愁羅衣而颭灩輕雲競歸巫峽寶髻而屈盤嬌鳯爭下秦樓或繡輦香車蘭舟桂楫指故里以思動涉長途而意愜飛騰自適旣疑齊女之蟬夢幻堪驚且悞莊周之蝶已而別館淒爾離宮寂然動蘭燭於殘照藹薫籠於夕煙蕭條而竹換筠粉零落而苔侵翠鈿天上和風送神仙之二八人間麗日迎桃李之三千美夫入昏主之宮出明君之闕千門而綺煥裳錦九禁而云銷鬢髮故宜其貝齒朱唇歌太平之日月

鑄金爲範蠡賦【以賢臣去國鑄金成狀爲韻】

鑄以表徳金惟象賢始規模之卓爾俄冠冕以昭然任銅墨之資焉能接武縱銀黃之貴未敢差肩昔範蠡以勁卒平吳扁舟去國勾踐重念成功乃嘉丕績兼金非貴將酬霸越之功良冶大開遂展鑄顏之力俄而威儀可象鎔範斯陳西南之美寶方集卿相之英姿乍振敵國以亡似避鑠金之口洪罏委質翻從作礪之臣是何爍彼眞姿宛成奇狀對烏喙之英主映稽山之逺嶂威儀可仰似當麟趾之時軒陛非遙如履燕臺之上蓋以辭賞逃名嘉猷大成聳千官之耳目見三品之精英儼端委之儀不慚銅臭處薦紳之列獨有金聲道契陶鎔功符鼓鑄交光而印垂組晃色而金盤擎露倘滿籝之可貴自契韋賢苟一諾之非輕何慚季布是知剛以表義義以象金觀巧冶之非逺察常念兮則深我武載揚旣示能剛之力大名難掩足彰爲義之心美夫佐命爰來成功而去閱形容而國寶堪仰讀史第而嘉名益著始知文種之徒曽無逺慮

文莊集卷二十三

欽定四庫全書

文莊集卷二十四

宋夏竦撰頌

景徳五頌序

景徳紀號也五頌美盛徳形容之有五也王道興而頌聲作士大夫之職也臣文淺辭陋職卑任逺不能盡得朝廷盛事發爲詠歌但少敍萬分之一式抒區區若以國家成功告於神明薦之淸廟臣工之上無媿辭焉謹昧死序進如左

平邊頌【並序】

臣聞四裔交侵薦食邊境爲日久矣虞夏有山戎獯鬻之患成周有昆夷獫狁之難趙築長城以設險秦驅諸戎而出塞逮漢而下種類滋蕃和之以親而不庭懷之以文而不至要之以盟而無信餌之以貨而無厭疆臣以是發憤王者於焉赫怒至有空天下以事外人奪耒耜而授幹盾四海將服而中原隨獘英主所以疚心良士所以極慮故漢武震威而損費光武惜費而損威李牧知保塞而不議其久奉春約和親而不議其叛賈誼陳五餌而不議其貪鼂錯論三技而不議其獷班固述懷禦而不議其疆侯應計屯戍而不議其守誠哉嚴尢所謂無上策者也魏晉已降羌戎猾亂或結以姻婭抗之鋒鍔謀者鮮而鬭者眾偏議多而勝算寡其間羈禦之制無復可從五代衰亂跳梁邊陲上天有融睠我聖祖防鑿山河重造日月東臣九人南庭百蠻武功文徳二帝相繼蠢爾戎羯首鼠西北討之則後服赦之則先叛數十年間兵用未戢我皇帝天地其徳日月其明風雨其教雷霆其威陰陽其功造化其智無窮兵之忿無和親之弱無飛芻輦轂之勞無迎降畜附之費廟謀動於自然成算出於無際戎後請命羌豪獻誓北至西歸願備蕃衞臣百世之所叛亂服曠代之所獷戾臣下不知其略億兆不知其功巍巍乎蕩蕩乎我皇帝之有天下也得禦戎之上防神而化之聖徳無名臣謹按春秋僖公四年經書楚屈完來盟於師盟於召陵曷爲再言盟仲尼喜服荊楚夫服一荊楚聖人喜之況我平三邊降二敵者哉臣再拜喜抃謹獻頌曰

帝宋經營戎車四徵東南易王西北難庭遷冦河隴戎螫幽並我澤流春我威飛霆去如鳥獸驅若蚊蝱國旣厎定塞猶棲兵吾皇柔克順帝之靈元造不測聖功無形戎後欵塞羌種乞盟稟我正朔受我官名弓櫜象弭矛偃重英投烽楡塞蓺黍戎亭六合無雲纎塵不驚日月所到皆被皇明環海爲池倚天爲城恢恢聖謀洋洋頌聲有皇上帝惟徳是成莫憂匪國我國旣寧莫患匪邊我邊旣平欽哉欽哉永萬千齡

廣文頌【並序】

景徳二年夏六月頒勸學詔於天下秋九月甲寅詔張六科取士廣文徳而勵儒業也臣聞聖人仰觀乎天俯察乎地知文之可以經上下緯邦國正禮樂移風俗於是乎修經籍爲文之器立庠序爲文之館植正化之本導仁義之源跬步之間失之則亂故先王謹教勸學博文訓士以取輔相以濟功業其道充者其文盛其政怠者其章缺蓋文者匠天下之器也四代而降文物之制莫茂於漢莫茂於唐自昔周道不融靑衿起刺七雄分競干戈日尋道堙楊墨辭逸談說斯文中否而漢氏開之洎三國鼎峙六朝南渡義駮僊釋辭放輕麗吾道將微而唐氏隆之然則漢乘秦獘去聖猶近學欲博而益専文欲華而自質其取士也故有賢良有道孝茂之舉唐革隋命去聖逾逺學欲一而滋蔓文欲典而更麗其取士也故有進士科目明經之選夫漢之得人莫盛於防問唐之取材莫精於辭賦𨿽文質殊軌而取捨齊致公卿之材忠讜之臣論議之官博古之士考之二史世不乏人故制度可遵歷祚皆永曁五代宿兵漢唐之制廢缺垂盡天啟有宋拯我儒徳曽不崇朝文明天下我皇帝親斡文柄指麾萬國變爲政教發爲號令景徳之間坐致太平蠻夷柔服天下歸心邊城夜開五穀被野由是益重儒術専用文章增漢之科式求典則勸唐之學以博文辭傳曰周監於二代鬱鬱乎文哉𨿽使漢文武兩帝唐太明二宗生於今日覩陛下好文之徳將震駭而不暇豈敢自量其輕重哉臣叨預薦紳竊聞公議皆願復三朝之禮定封禪之制告文徳之成功終薦神之厚意具瞻聖徳不勝區區謹昧死上廣文頌其辭云星辰日月麗我天則山川卉木賁我坤徳禮樂詩書經我邦國三儀同文羣生茂殖故我皇帝道以文麗吐耀象天含章法地典故周旋朝廷之制儒雅雍容卿相之位旣和三靈旣庭四方乃監虞夏式防漢唐髙張六科制詔萬邦惇勸儒學親防賢良景徳之盛斯文有慶勵我多士遂及百姓巷隘褒衣塗歌雅詠學館漸海儒宮越境天下文明洋洋頌聲方防鱗萃禮樂教興翰墨如雲環佩盈庭濟濟多士吾皇以寧多士寧矣納忠獻議封禪未行三雍尙廢願及盛時超行古制帝曰兪哉寔朕之意

朝陵頌【幷序】

景徳四年春二月皇帝朝陵於鞏書禮也古者因山爲陵秦始置寢漢氏因而制其禮以晦望伏臘四時上食歲正月天子率公卿百官諸侯王以朝廣孝徳而盡思慕也三代旣往漢氏文明専以儒臣表正邦憲千歲之下垂爲舊章自非萬國厎定天子仁孝則不克行之能行其禮者必有大功茂徳格於上下靈澤慶賜流於百姓鴻徽盛事紀於史策聲詩雅頌播於弦歌足使昭感上穹光被海外動植所生無不茂育人迹所到無不臣服蓋孝之爲徳也際天地而感萬物者也我崇文廣武聖明仁孝皇帝陛下聖性純孝加於億兆郊祀燔瘞以只事天地春秋蒸嘗以昭奉寢廟爼豆犧牲躬自執獻盡誠極孝冠於往初景徳中天下無事逺人內附塵淸九圍通驛萬里吾皇帝親丕丕之基念祖考之業履霜露以淒愴感春雨而怵孝思之心不捨晨夕乃登用漢典制誥有司庀庫輅簡環衞幸鞏洛朝陵寢崇牲牷之禮備韶武之樂六官畢從四蕃陪位鑾珩佩震響郊圻梯航寶玉駿奔川陸自古廟防祭享之盛未之有也足以冠虞舜之徳光炎漢之典昭假鬼神炳煥方防升聞於天則日月星辰雪霜風雨無有不時降感於地則山川江河昆虫艸木無有失所大哉孝徳之盛也不可得而名之逺郡小臣以文受祿無以自效謹獻頌曰皇帝丕顯孝治四國乃祖有功乃宗有徳功業且漙惟帝太祖防劉巨盜建邦啟土徳昭且融惟帝太宗表正大中進賢保庸兩朝厭世龍歸波逝葬我弓劍因山鞏地春日熙熙惟皇孝思乃朝陵寢於洛之畿左纛倚天旂旐葳蕤諸侯扈蹕佩玉參差和鑾鏘鏘行道遲遲瞻望松栢帝心傷悲亦旣至止苾芬孝享吉蠲犧象馨香郁鬯動止心企音容目想祖考來格歆我追養樂以迎來哀以送往命我考嗣受天靈貺河洛之濱太和氤氳慶澤流春皇風感人翠華旋歸車服振振宋𨿽舊邦景命惟新孝徳不匱永錫下民下民親親萬物皆醇歌頌騰文竹帛流芬孝哉皇哉子子孫孫

廣農頌【並序】

景徳三年春正月庚戌詔頒農田勑於天下二月癸未詔郡國領勸農事崇化源而廣農業也臣聞聖人無土不王無民不君有土地則王業興有人民則君道立故先王之建國也土欲廣而不用隙民欲眾而不用惰謂地之不辟非吾土也人之不農非吾民也乃爲閭裏室家以蕃其生爲畎澮封畛以理其田爲耒耜錢鏄以庀其器爲歷象气候以授其時立經制以禦之設官司以教之均工商衡虞之稅正車馬甲兵之賦於是乎仁義禮樂有所加賞罰號令有所用三代通制建中經逺民以裏居地以井受曁秦開阡陌農戰相乘漢制名田並兼不息舊章缺而仁政墜經界慢而訩競起沿革而下古之制度不可復矣其政何哉蓋三季已還五代而上有天下者或竟不知天下以地爲基以農爲本以食爲源以教爲器當其撥平禍亂經始四國則袵金革簡車馬計懷柔議聚斂賞勲舊治城邑曁邊陲旣寧防縣旣平功業旣成府庫旣盈則思悉華夏以自奉驅億兆以從欲有患邊幅未濶威武未震則轉芻粟事邊境有患歲月易逝容發易朽則招方士求神僊有患登覧未逺行樂未極則增臺榭麗宮室有患嬪禦未廣歌舞未工則漁聲色選伎藝有患校獵未快馳騁未防則廣苑囿具畢弋有患巡幸未偏遊賞未普則修馳道飛淸蹕其間自非負天啟神授之資有聖文靈武之徳者則不能訓稼穡務儲峙捨派而趨源去末而從本致天下太康家給人足者哉我國家荷二聖基業用三王禮樂足食訓農克立治本吾皇龍飛春秋鼎盛勵精百度旁求黎獻謂守文艱如創業承平難如治亂深鑑前世專行王道羈縻四夷而重兵革漁獵賢儁而藏网罟觀六藝虛臺館聽道徳定聖樂功業之大則成康文景無或比隆河山之逺則秦漢隋唐不能齊盛菽麥流衍而紅腐玉帛充牣而露積陛下尙宸居減麗禦膳輟聲宵衣紫庭淸問多士舉三王之故實修八世之墜典以爲擇循吏守郡國撫百姓善則善矣而未専也於是授之使領設爲職司所以循名而責實也頒憲令經田疇勸耕殖至則至矣而未一也於是編其制度勒爲科條所以建中而示法也循名責實則官不曠建中示法則民不疑詔下之日鬼神稱慶太平之風旋踵可待不終日而爭訟息未逾時而淳鹵辟九圍之內一歲之間衣食足而倉廩實仁義行而刑罰措大哉炎宋功徳陛下教化垂億萬世與天無窮臣生逢聖明叨觀盛事謹昧死上廣農頌其辭曰

皇哉惟聖躬提天柄億兆歸心三靈洽慶廣我田事肇修稼政乃置官名乃頒號令號令維何分條建規恩斯懋斯流冗攸歸官名維何啟職庀司訓之之播種惟時民曰勤止服田力穡晝爾於耕宵爾無斁千耦偕飛百谷咸殖旣藝淳鹵越經封洫官曰涖止糾力勸能庤我錢鏄防我溝塍乃能灌漑爰相邱陵污萊以辟遊惰用懲赫赫聖謀有作咸覩畎澮四溟井疆九土沃野萬里縱橫其畝擁耒成林灑流降雨陽春如膏原隰如鱗我稼旣華六合生云稻粱黍稷萬井龍文同我婦子或耨或耘八月其獲乃登爾稼滯穗棲原餘糧壓野盈溢京庾流衍方夏式歌且謠土金同價百姓足矣君孰不足三百之囷九年之畜八蠟旣通五禮咸穆藏財於民所寶惟谷君哉君哉樂事訓農炎帝之教后稷之功方我王度明而未融臣之頌之永矣無窮

周伯星頌【並序】

景徳三年夏四月周伯星見書瑞應也臣聞日月星辰天之經也國之紀也日以象君月以象臣星以象民炎炎君徳不傾不側仁義文武昭於上禮樂刑政臨於下得至陽之體於是乎有日瑞昭昭臣道不僣不忒忠信方正積於內訏謨獻替發於外得至陰之體於是乎有月瑞君之靈如日之升臣之英如月之徵照臨下土六合文明賞罰不濫兵革不試粢盛不害災沴不作生民熙熙家給戶足鑿井而飲耕田而食防帝之力生育蕃息於是乎上發於天厥有星瑞書云庶民惟星又云天聰明自我民聰明蓋星瑞之謂也國家受天成命五十年間法令寛大元元仁厚自克殄並土戎衣不再年谷薦登俊乂旅進我崇文廣武聖明仁孝皇帝陛下防鞏神器稽用故實光昭百度緝熙禮樂刑賞以禦中外慈儉以率左右羣臣有羔羊之潔公族懷麟趾之信郡國州縣各楊其職景徳中匈奴謹守要約不敢犯邊塞無宿兵人用休息齊民之家不憂歲時食飫雞豚衣厚繒纊耕有餘器廩有滯谷扶老擕防塗歌裏詠大哉此時上無失徳下無遺政君君臣臣萬國交慶𨿽日瑞於晝月瑞於夜曽不足表吾皇之明朝廷之盛於是乎有周伯之象告生民之瑞見於首夏國家火徳之應也躔於角亢人君壽考之象也天意若曰令陛下壽考萬年平章百姓隆火徳之光明昭上帝之休命願陛下欽之念之𨿽休勿休不數年間圖書寶玉雪霜風雨山川艸木盡爲嘉瑞史不絕書故曰陽感天不終日蓋天之於陛下猶父子之事也臣叨列縉紳仰觀靈祉知在今日斯文有光謹再拜上周伯星頌曰

帝宋三聖功成治定昭融景命承天慶兮周伯焞焞經宵耀云何徳之純感星辰兮吾君恭讓徳音敷暢蓋天垂象介景貺兮我國文明儒風炳靈惟徳降禎發鴻英兮東南委照蒼龍隠曜徘徊天表光帝道兮考彼典章知我天子享嘉瑞兮上可紀官下可建元法象星躔假於天兮昭我炎宋永禦星統微臣作頌歌日用兮

大中祥符頌

崇文廣武聖明仁孝皇帝陛下卽位之十二年春正月乙丑大中祥符三篇降於左承天門書瑞應也以日者謹天命也以地者大靈貺也臣聞庖犧氏作結繩而治天將有命易以書契龍馬負圖出於河聖人觀之退而畫八卦兩儀四象吉防悔吝無所遁其形矣百官以治萬民以察後世帝王言大政者自庖犧氏始夏后氏作鯀陻洪水天將有命奠厥山川神負書出於洛聖人獲之退而敍九疇五行八政休咎威福無所隠其奧矣彞倫攸敍水土俾乂後世帝王言大功者自夏后氏始炎宋氏作三聖致治天將有命昭厥中庸神人奉符降於汴聖人受之退而啟三篇淸靜簡易道徳刑政無所藏其祕矣四夷率服億兆可封後嗣帝王言大中者自我皇帝始大哉三氏之徳與天齊盛皆獲符書並垂典訓混而言之則同參而言之則異同者事也異者道也伏羲以文物未作朝章汩亂天授以圖始啟其政夏后以水災未乂下民昏墊天授以書始啟其功炎宋以太平方至帝道有融天授以符爰建其中是則政也功也中也同爲至道考其異則中也可以兼於政功矣圖也書也符也同爲嘉瑞考其異則符也可以冠於圖書矣河也洛也汴也同爲靈川考其異則汴也可以加於河洛矣犧也禹也宋也同爲上聖考其異則宋也可以跨於犧夏矣故八卦之始畫也其象隠晦仲尼讚之乃著於經九疇之始類也其文艸昧箕子衍之乃列於典我大中三篇其則不然宛有章句政教出焉天作之天述之授我皇帝以七六籍以錫明命爲萬世法故天不敢畀龍馬授神龜負於河薦於洛乃命使者奉而降汴魏闕之下禁門之上知天之恭我皇家且異於古也使仲尼復生箕子不死在於今日舞之蹈之猶且不暇詎敢讚之於經而衍之於典者哉於戱千祀之衰也天道何逺乎一朝之盛也天道何邇乎蓋我國家揆五代之亂奄有神器太祖靈武經始於前太宗文明光被於後廷四海詟萬靈梟吳馘蜀裂廣屠並不二十年防縣穆淸授聖三葉以致太平今上居以天體化以神聲陰陽有愆伏而聖功無闕日月有盈昃而皇明不息故彊敵北靣而受封羌豪泥首而內附罷河西之戍放楡關之馬京洛之間王气聚爲宮闕良耜不試嘉谷蕃生於田野齠齔舞詠於道路耆壽沭浴於膏澤桴鼓在庭而罷擊桃李垂路而不攀阡陌服車馬閭閻享粱肉當是時天𨿽欲祕圖籙愛符命其可得乎然則符瑞之至以五行而言皆有象也臣以列爲三章者陽數也封黃帛者中色也時以春者仁也降承天門者承天嘉號也門聽政之象也天意若曰王者體陽徳禦中道行至仁則有圖書之瑞應之以承天之祐而聽萬國之政也臣防學史氏講春秋大義以爲東周不競瑞不當至先聖削而不書退有鳳鳥河圖之嘆繄自獲麟距國初建隆歷二百有四甲子矣賢材代謝而符命不至臣也何幸逢時遇主行年二十有四而叨觀不世之瑞上比聖賢自慶多矣故身在滄海之上心馳象魏之下恨無文辭以廣稱述謹昧死望闕再拜頌曰

惟聖有功功格於天日月星辰炳其靈焉惟聖有道道格於地山川艸木耀其祥矣炎宋氏作三聖承平休功無形至道無名莫髙匪天莫厚匪地不足炳其靈不足耀其禎三正有神同開奧祕取圖河洛裁文五緯爰作受命王者之瑞景徳之盛奉之而至先斯吉日神告有密僊服降庭奔精照室蒼龍在申太蔟歌春素月哉魄朱曦始晨皇帝受之於承天門宿衞咸觀玉帛駿奔爰有大夫進牘而言臣知天意敢告於君億兆歡心宗廟遐福有感於帝化爲寶籙文武流光禮樂騰芬上逹於天化爲寶文表我皇家大中建國表我天子大中立極三篇未至中道以崇三篇旣至中徳益隆建元眚災華裔可封慶賜周旋囹圄虛空一之日薦於寢廟昭穆增燿二之日告於朝廷雅頌騰聲三之日逹於九土里巷歌鳥獸率舞四之日聞於八荒投戈右袵九譯來王可以象功制禮修樂三五之事一旦而作可以告成登封降禪八九之功一朝而見史氏書之藏於太室垂厥子孫遐觀茂實太師歌之傳於樂府薦厥岱郊永告嘉祜素王聖哲見嘆河圖臣之庸昧獲觀祥符歌詠功徳職士大夫稽首獻頌願繼典謨

文莊集卷二十四

欽定四庫全書

文莊集卷二十五

宋夏竦撰銘

潁州蓮華漏銘

夫迎日推防帝鴻之憲天也治歷明時成湯之應人也日月有發斂晝夜有增減非在璿不能測盈縮非運儀不能定昏明以是歷數起焉漏刻生焉晝參乎晷景夜驗乎次捨𨿽上天之運不能逃矣舜史日永星火者晝漏多也日短星者晝漏少也周官有以火爨鼎之制齊詩有折栁樊圃之譏由是觀之挈壺之設其來尙矣漢承周秦圗籍最備其令甲第六著常符漏品二十四气各爲二箭刻日所在並黃道去極晷景刻數昏明中星於其下班之計吏自玆厥後踵事增華逮施於李蘭始變古法權器程水以凖時刻唐之諸道率循此制至今器有存者而莫能施用惟司天官漏迄今用之參以中星因時升降而置箭之制世不復傳上躬至聖之姿極攸縱之美稽古典學勵精百度討論希闊講求禮術天聖中有今龍圗閣直學士給事中燕君肅始考七經載籍作蓮華漏於梓潼來獻闕下其制爲四分之壺參差置水器於上剡木爲四分之箭箭四觚面二十五刻刻六十分四面百刻總六千分以效日凡四十八箭一气一易鑄金蓮承箭銅烏引水下注金蓮浮箭而上有司惟謹視而易之爲行漏之始又依周官水地置臬之法考二交之景得午時四刻一十分爲五正南北景中以起漏焉時予備職樞府弗獲熟視君未幾作藩靑社建玆漏於白樓予出守汝陰亟往代君因得細睹其制精妙參神景祐中君復厭承明求刺於潁予亦內徙睢陽封圻接畛慶問時通因請更爲潁漏以廣其傳君由是再考晷度以梓潼在南比古法晝增一刻夜損一刻靑社稍北晝增三刻夜損三刻潁處梓靑之間晝增二刻夜損亦如之仍作屋祕漏得天愈宻予舊史局粗親此學以爲幹體左旋七曜運捨皆動物也赤道橫帶黃道斜截復有進退夫物動而有進退者勢久必差故昔賢制術以天度乘晝夜漏減三百而一爲定度以減天度以爲明加正度以爲昏所以追晷景之實防節气之差然三百嵗斗曆攺憲而異人出焉今燕君其當之乎夫六藝羣書惟天文數術探賾索隠鉤深致逺最爲難明若心所不達𨿽通人前識詎測其方而世之俗儒或以爲非薦紳先生之所稱道何其誤歟仲尼作春秋每於朔閏發文以宣明歷數此聖人之深意也書不云乎敬授人時禮不云乎百度得數而有常後之觀者幸無忽焉其漏志一篇亦刋諸左方期於不朽云爾銘曰極星建中黃道營外度有邇遐時有明晦聖人觀象古史詒則孔壺爲漏浮箭爲刻資始巧歷稽合小餘重黎是司羲和是圗秦氏遺法漢京垂制歷世彌文舊規加麗玉虯吐水分灌兩壺金龍轉注下激衡渠天道可觀神化無迹日運波澄气分箭易【原本脫四字】都邑屢遷寂寥罔詔世失其傳猗嗟燕君文學餘力博貫舊章肇新景式象魏旣登潼川旣營建於靑闉作於潁庭五夜持宵三商定夕杪忽無差升降靡息意侔造化數窮天地茫茫有生孰參其知於鑠聖宋世祚無疆刋此樂石永憲萬方

瓊臺雙闕銘

瓊臺峩嶭左右如闕直上相等蘿交蔓結啟閉雲气出入日月千流若綫羣峯如屑淩霄壓海吞吳跨越

石橋銘

山壤獻靈融結推功穹窿石梁飛雲架空垂流下激絕岸旁通煙華溟蒙矯矯翔龍朝日曈曨蜿蜒騰虹願接天孫以助豋封

三井銘

石罅山半三井如鑿圎不可窺深不可度亂澗四入飛流外落墮石不盈驕陽不涸冷激松檜碧混崖崿山靈所衛神物攸托簫鼓一鳴雷雨閒作【案此銘原本闕今據北宋人小集增入】

洛西銘

商祚不永帝辛失禦百神受其嫚防生民墮於塗炭西伯昌旣脫羑里之禍陰圗王業將欲以利易其心以徳勝其暴以爲罷長夜之飲卻靡靡之樂省其狗馬陋其苑囿皆不足以警天下之觖望懷百姓之歡心乃獻洛西之地請除炮烙之法紂許之夫以仁義而勝殘虐以洛西而易天下萬民之心已歸於周而獨夫莫知之也吁君殺而臣宥上斂而下施者鮮不易地而處矣使西伯先堯舜之世修諸侯之徳猶不暇況天子之事乎蓋饑者易哺寒者易衣凋敝之民易歸亂世之惠易行爲人君者其愼徳歟君子曰牧野不能亡紂亡紂者炮烙也岐陽不能興周興周者洛西也有經其地者立碑以載辭修辭以達意庶千載之後知文王之心哉銘曰獨夫驕矜牝雞晨鳴炮烙之刑虐生靈兮文王翼翼憮然心戚獻我疆去非辟兮紂得其地周得其義兆民之意知險易兮惟洛之右商禍之首諸侯心疚天絕受兮惟洛之西周徳之基四海心歸天祚姬兮洛郊如砥周道如矢徳音不已垂千祀兮

秦東門銘

夫夏之亡也湯得之以仁故卜年四百商之亡也周得之以義故卜世三十周之亡也秦得之以力故敗不旋踵蓋嬴正以區區之秦闚覦闗東暴師二十有六年而削平區夏分爲郡縣爲武之力亦其至矣柰何取之不以道守之不以徳信任胸臆慕於權勢峻文酷法樂於誇大嘗經東海上朐縣界中立石爲秦東門以表其功業一旦宮車晏出神器失守匹夫大呼社稷綫絕爲國之獘一至於此孟子有言曰域民不以封疆之界固國不以山谿之險威天下不以兵革之利誠爲天下之道哉後有人經其地而爲銘以識其事銘曰

六王伏劍秦道益昬丁男北戍云罕東巡經於上朐薄於海濵立石峩峩爲秦東門刑政不殘鬼神不擾秦無東門秦不爲小兵革旣防禮樂旣壊秦有東門秦不爲大天厭秦荒禍起蕭墻函谷不守豈暇四方東門之中天設扃鐍納漢以興閉秦以滅我經其所塊然遺址刻此堅石以識秦罪

焚書坑銘

秦焚經籍尙法令人知其禍而未知其福焉夫舜死陟方則禪受之道缺有夏多罪則篡弒之風起蓋受天命觀人事而作故君子不謂之暴而嬴氏以區區之秦闚覦闗東刮兵剝糧峻刑刻法幸六諸侯之獘盜據神器累世之禍積於宗廟兆民之怨盈於城野炎漢之聖伏於丰沛是時苟能右詩書惇禮樂修人文而黜吏議祿冠纓之士行帝王之術𨿽累世之禍不得發矣兆民之怨不得泄矣炎漢之聖不得章矣而秦反枕幹盾袵金革貴刑名而害仁義官甲冑之夫馳戰覇之塗故宗廟之禍得以發矣城野之怨得以泄矣丰沛之聖得以章矣夫是坑也焚於斯禍於斯福於斯焚書也禍秦也福漢也詩書不亡無以速秦禍也未有削平敵國分爲郡縣不數世社稷魚壊而不可救者也禮樂不墜無以速漢福也未有起布衣提三尺不數載大統畢集而不可危者也蓋文之於國猶水火哉無一日之可暫去也秦失天下也故禍之易也漢得天下也故福之易也君子曰國之將亡文先亡矣未有守文而不能救亡者也斯文之道如天地焉如日月焉覆之載之照之臨之非可息也秦之焚書焚秦也文道非可焚也客有經其所爲碑以銘其事其辭云

詩書禮樂加於焚燎爓赫地維煙斂天表凝爲災星秦祚以夭融爲王气漢徳以兆正棄秦祀非棄文徳夭禍秦毒非禍王國斯文何損如日月食道不可屈明不可息神契人合嬴不血食【原本脫四字】文乃鼎沸煙復爲仁燼復爲義大儒蜂午振鐸而起心揖神遂口傳天意皇皇六籍且經且緯赫若煙爓燦如燧斯文之聖因焚而試斯文之道因焚而熾俾我儒徳後王之畏不敢侮慢以速禍戾【原本脫四字】吾知可貴秦滅漢王是名銘志

補封狼居胥山銘【並序】

予嘗讀漢書至武帝卽位之二十四載將軍去病出塞捕敵封狼居胥山而還紀傳皆闕其銘遂爲銘而補之云

維漢元狩四年上以去年匈奴寇我北境至於定襄分命諸將耀武窮絕奉行天討驃騎將軍冠軍侯去病總十萬眾出右北平甲冑鈇逺飾天怒禮信爲器行列畢整精誠貫白日鋭气淩秋霜金皷相應有不可辱之聲旗物相望有不可奪之色矛棨云靡號令風動約輕賫絕大幕越二千里旣俘張渠乃釁車耆追左方之兵歷度難侯濟弓廬奇兵翼張掎角相向取旗皷鏖酋帥執訊獲醜逾七萬級埽平區落推揚帝威南轅反斾歷於山川遂禪姑衍臨瀚海封狼居胥山式表漢徳從事承命是爲之銘銘曰徵朔幕兮振元戎犁王庭兮翦元凶車騎旋兮氛祲空刻隆石兮山之峯永萬年兮漢之崇

女懷淸臺銘

女懷淸臺秦所築也寡婦淸采丹擅利以財自衛始皇客之爲之築臺於巴蜀夫婦以客則非典臺以旌則非禮蓋王者之客有二曰二王后正三統也曰異域正朔之所不加也國家之旌有四曰貞曰孝以侑民也曰功曰徳以礪臣也而婦越閨戶預外事是非貞也圗貨殖忘盥饋是非孝也采丹石棄織絍是非功也抗君禮乖婦儀是非徳也客之不足勸貞孝適足教民以慢上旌之不足崇功徳適足化民以末作秦嬴之心何以言哉史遷曰豈非富也夫富而客之富而旌之則孤老窮瘁之民受殘於並兼之室貞介孝義之妻仰首於豪戾之婦語不云乎放於利則民多怨於戲古之致民於富壽者禁末事戒遊惰丹漆金錫之類非貢不入於太府骨革毛羽之物非時不登於器用省徭役薄賦斂循天時廣地利君籍田以勸耕後親蠶以勸織故民倉廩實矣衣食給矣實則富矣富則樂矣樂則和矣和則壽矣哀哉秦之爲政也反是貴寶貨而賤耕織厭編戶而喜商賈婦非所表而表之表貪競也臺非所築而築之築禍亂也貪競起而王業衰禍亂長而宗廟墜秦是用亡臺之罪也客有延想往事勒銘遺基思有以戒之也銘曰童羊無角牝雞無晨陰不可唱以已徇人戾哉寡婦鈞禮亡秦築臺於蜀以惑下民崇臺昻昻秦女所亡不守帷薄乘夫擅陽崇臺嶷嶷秦民所息怠棄隴畆杯采丹石蠶絕桑死女不務織土幹種腐民不務食婉娩盥饋秦女爲仇服田力穡秦民爲讎貨殖是積玉石是求以要旌表以客冕旒玆臺未成秦毒已盈玆臺未傾秦廟已平吾恐蜀民以秦爲明吾恐蜀女以婦爲貞棄徳逐利寖潤風行故摭秦罪荒址是銘

文莊集卷二十五

欽定四庫全書

文莊集卷二十六

宋夏竦撰碑銘

傳法院碑銘

太宗至仁應道神功聖徳文武睿烈大明廣孝皇帝以太平興國七年六月建傳法院於太平興國寺今上體天道法仁明孝徳皇帝以景祐二年六月特詔史官追頌先烈史臣某拜手颺言曰唐氏中防五代多故三辰昬祲九服煨燼虎爭龍戰糜沸云擾我國家題五精之期起千嵗之統祛天地之否隔拯夷夏之塗炭翦寇劇以靖揺亂誅僭劇以遏橫騖太宗皇帝張天弧順斗極驅除鄰敵駕馭髦傑制禮樂於已壊振文武於將墜奉藝祖以造大業由太弟以纂鴻緒歸馬論道投幹講藝覆露所及轍迹所到罔不辟皇衢剗覇軌一文軫齊量衡者焉洎乎六幕謐寜中宸閒晏披蠧簡訪幽經觀天人之交探神明之奧補綴漏遺講求希濶朝夕之議必稽於典冊小大之政咸本乎根柢嘗謂佛法之至也百王不易歷世彌盛中原之區宇絕域之種落戶諷其書家圗其像一睇窣堵一嗅薝卜或因受以悟法或睹相以趣善感照以應羣動廣大以攝萬有禆徳教省威戮其來尙矣先朝乾徳中臨遣僧行勤等一百五十有七人各賜裝錢訪經西域今繼有還者嗟其翻譯之廢載祀二百非國家削平多壘奄宅四海通道夷貉曁聲蔥雪大事因緣疇能復之防鄜畤守吏王龜從上中天竺印度僧法天梵學比邱法進所譯經又北天竺三蔵天息災與其受具母弟施防各持梵夾來獻符帝雅意天實啟之乃遣內侍鄭守鈞肇營玆館賜息災法天等宣譯命光祿卿湯悅等潤文法進等筆受綴文義學苾芻慧達等證義髙品王文壽等監譯由是憲前軌稽祕蔵依金剛界扢種子壇書字源布聖位三成藻飾四事莊嚴三蔵主譯於壇北梵僧證梵義證梵文義學僧證義刋定華字於左右潤文東南以資筆削監譯西南以肅儀律新經旣成制蹕臨幸賚物有品詔賜金額嵗給飱錢一億六十萬度僧十有一人翻譯之制大備於玆禦制三蔵聖教序以冠經首息災賜名法賢又詔擇京寺童子得惟淨等五十人令肄梵學每大電紀辰貝多啟譯經成奏禦召對賜坐進見甚寵觀者榮之眞廟紹文鴻徽累盛舞羽而淸河右再駕而羈幕北鑾旗駐於玆館篚幣班於法席洎乎勒圜封禪梁阯上儀交舉盛節咸備擁九淸之嘉祐訪三空之眞諦祗適先訓布昭睿藻作聖教序以賜之又詔參知政事趙安仁等並所降制詔賜名大中祥符法寶錄復以宰臣丁謂王欽若充使以寵重焉聖上愼徽祖服光啟宗範長養容覆極兩儀之大徳睿哲廣運總列辟之能事盡美乎萬幾宣精乎三教悟然燈之授記當彌勒之囑累以無上之知覺建大中之教化述三寶贊以冠蔵錄眾聖歡蹈羣生依怙雨花芬都金光照爛恩深歸救之本理極名言之表無量功徳非思議之可及也自興國壬午距今乙亥五十四載寵靈積累妙因殊勝有若今右僕射同中書門下平章事呂夷簡以師臣上衮博達空理奉制兼使今參知政事尙書吏部侍郎宋綬以宏材碩徳了悟眞際被詔潤文有若故樞宻使同中書門下平章事王曙參知政事張洎趙安仁樞宻副使楊礪翰林學士承防晁迥李維翰林學士朱昻梁周翰楊億皆以學通儒釋繼司譯潤上哲淸流盡在玆矣翻宣表率則有三蔵五人皆賜朝散階累遷試光祿卿始法賢次法天次施防並剎帝利氏深窮祕宻慱通華竺功成順化防禮尢異又次法防比天竺防屍迦氏始毗尼聿修禪誦先朝以其至自西遐該明法要令嗣譯度次曰惟淨故吳王李煜之猶子七嵗依師選習梵業眞皇以其不遊西度精曉貝文特命主譯天聖中法防請還身毒惟淨求往闕塞累表不允今皆際防昌期宣隆教典者焉其監譯內侍則自文壽至今內蔵庫內常侍陳文一禦藥院入內供奉官閻士良印經院入內髙品朱若水十有七人皆簡擢恭恪以干院事其筆受綴文證義等僧則自法進至今文一法凝鑑深慧濤潛政淸漏善初義崇慧素存行及梵學僧文渉道隆慧燈七十有九人皆妙擇行業以塞朝選其貢經五印度僧則自法軍至法稱八十人取經還華僧則自辭潮至棲祕一百三十有八人皆克遂至願贊此大緣寵賚之數咸有差次其貢獻並內出梵經無慮一千四百二十八夾祕之院閣譯成經論凡五百六十四卷續於蔵室娑婆之界以語言文字作佛事【原本缺】體貌丞相寵數尊異其誕辰翻譯瑞啟罷並命兩府衡弼傳香賜防著爲永式夷簡等進詩稱謝有詔刋石譯館之榮於斯爲盛說者云譯者釋也交釋華梵對傳句讀辦佉樓之筆簡韋陀之辭本政因以建之糅雜句以文之廣陰入之津梁續癡之燈炬宣我象教功孰大焉然而擬於法者空幾於眞者靜染空尙垢知靜猶障若夫遺照覺度禪定應現無方圓明具足者豈有髣髴於其間也哉但以千覺度人始自言語八蔵垂教必假文翰雙林示寂鷲嶺罷談五百年中皆稱正法三十四字廣衍右行充溢諸天靡迆東土非傳釋無以達華夏捨潤色無以足言志鑿五蘊之牖破三毒之网塞顚倒之塗決苦惱之海俾眾生竭愛流灌燬宅味甘露以淸涼大士悟始覺證法身防神通而遊戱其六度之本源乎萬行之因地乎宜固諦方言練橫字審緣起正思惟貫穿宗極以了宻義渉獵蒼雅以定華文備而不繁直而不略訶四病之防細拂二見之邪執灑之海墨則諸佛下觀詠以潮音則百靈潛聴使廣刼之下知朝家崇建之美嘆聖上尊向之仁不其偉歟臣早遊史閣嘗預譯場終以鈍根求補外職地如亭歷有生之累猶多筆若須彌眾妙之門難盡上勤哀舊物俾圗懿鑠謹奉宸防靡敢固辭議者以爲聖上之建斯銘也昭貽厥之謀周文之追孝也尙記事之美陶唐之有文也光大度門能仁之悲心也守防正法有帝之鴻誓也宣是四美垂厥無窮乎龍天降格神祗嘆譽永錫百祿大庇中區皇哉煥乎謹爲銘曰西方聖人萬化幽贊兆啟於周法至於漢森沈天祿古經肇煥防窱甘泉金人聳觀機緣合應夢寤通靈騰蘭東入愔景西迎防像可傳繪事初形具偈難觧譯法肇興魏晉洎唐正閏十九變梵成華翻傳代有篆兼該典墳旁究八備咸精三難盡剖正元以降國步多艱戎笳沸路盜防橫闗悉曇罔學雷嶺誰攀法器幾墮慧命將殫明明上穹啟我有宋盡殛殘暴並蘇愁痛神武拓迹聖人垂統四貉同文五天厎貢皇靈有赫法寶增光精廬再考譯席重張半滿交顯疑僞兼詳六義垂範萬頌裁章竺典嵗臻華經日續液金賁字雕瓊麗軸思文祖禰尊善導俗克昌厥後介爾景福皇帝孝思對越無極碑頌休烈載刋金石鋪昭上乘愽濟含識惟皇壽考時萬時億

慈孝寺銘【並序】

維天聖四載冬十二月洛苑副使入內內侍省押班江徳明被防治故燕國英惠長公主第爲佛寺資福於眞宗文明武定章聖元孝皇帝始聖上以皇太后濬發鴻誓祗廸淨因圗創美名永昭慈訓三事之臣相與進曰陛下以聰哲廣運承燕翼之謀太后以寛仁勤儉膺顧托之重垂簾訪對齋居聴政露均澤榮悴畢霑日月並明忠邪洞判陽郊再卜嵗歷五頒六幕晏淸百嘉楙育此太后至慈以佑嗣聖景貺愽臨陛下至孝以事母儀黎苗歡服在昔名寺方冊具焉或以紀年或以盛徳今願以慈孝爲名庶稱道於無窮暉映於前代有制可之仍命近臣銘於樂石臣聞東漢已還有天下者繼體承基尊祖親禰黃流玉瓉觀盥之享嚴髙燎淸壇外宥之容備屬象餘烈顧慕遺恩奉先之典有終欲報之哀無極或以佛國追福或以釋像薦靈旁行不流厥惟舊矣唐氏中防五代短祚寇劇揺亂羣雄紛擾載祀逾於二百歷世幾乎三十文輝昏祲山川圮裂空廬生荊棘郛郭成煨塵大塊之載欲空下民之命垂盡我國家天人合應祖宗重光並翦鯨鯢再造畿夏勝殘去殺解百王之獘紐題期立象擁五精之王气憲洪範順幹則置國以建永圗剗覇軌拓皇衢納民以遵大道功有震疊燀燿格天光表而太山之髙未增徳有旁魄曼羨蒸云潤海而梁父之基未附上帝儲蕃祉而有待先聖膺寶命而惟新其宅藩房踐儲邸則三雞問寢四時省膳周文之孝徳也尹正京轂寵綏都畿有虞之歷試也其步天階禦神器則攸縱多能宣精道藝陶唐之文思也躬案六師外攘夷狄成湯之聖武也大哉以日躋之美承天贊之業仁經之義緯之根本於道徳粉飾乎禮樂信以來逺忿鷙之兵寢虛以受人鯁亮之臣進萬景以之昭晰元化以之絪緼包舉大寜參侔遂始故能延飈駕席蘿圗萃坤珍輯天瑞紀官立制克稱乎神物升中降禪不顯於上儀鄈丘頌祗曲裏尊道秩無文以拜貺篆名山而紀迹均大賚賜明宥復太素宣至和子黎庶之恩丰賔萬靈之禮洽方將祓靖館齋大庭而思帝所以甚歡厭天下之爲累徹琴瑟而弗懌倦輿馬而罷遊聖人入侍興居冠帶不褫太后親嘗藥石夙夜必躬靡愛牲牷徧走羣望載罄圭璧並植三壇屑瓊蘂而無功誶玉靈而罔效於是祈竺幹之祕教捨沁水之名園行冀有瘳卽程庶役靡獲夢齡之感終稽肜日之報弓遺髯斷荊山之鼎空成鐘防酒淸鈞天之遊不返宇宙慘怛人神震動六宮攀號萬國縞素皇帝起初載臨宸極章明百度履徳包元以儀形乎風烈皇太后恭遺制保重熈平決萬樞博照兼覽以對越乎威神以爲能類帝者聖人善饗親者孝子乃緣先朝之意寖講昭事之文以眞皇之受元符膺祕記層宙之顧懷也始嚴安聖之殿於玉淸之廷奉諄誨廸璿源六羽之監觀也繼作奉眞之殿於靈景之館又以洛師吉壤藝祖降靈有應天之院睢陽奧區王業資始有鴻慶之宮四範睟容並安寶宇盡漢祖龍顏之妙增開元玉石之華皆衣冠是遊旒扆如在薦櫻獻鮪馳傳相望濡露履霜因時增愴又以爲禴祀極乎禮異幽贊之宜哀戚竭乎情無名助之禮乃復疇近職命有司申述緒言繼成曩志卽鳯臺之餘阯建鹿苑之精廬因舊垣而不廣慮民居也鳩庶工而惟簡形人力也【原本闕三字】祗植之園設像兼顧成之廟巖洞隠飾疑堂邑之山林讚唄傳聞變平陽之歌舞回廊四注飛觀相臨落斯幹之雅章成春秋之遂事以五年冬十月詔擇練僧三十以奉重修置淨人二十有五以給灑掃設官守之局俾徳明以董之議尊奉之制命太常以參之先置禁中肖像文考是月壬申乃率邇臣戒宗室導自天章之閣至於防慶之殿紫幄奏香空歌達旦翌日羣後晨謁百靈備從申命上公奉安於寺之崇眞殿緇黃先道儀衛淸路幡華旗斾左右相見鐘磬笙簧前後問作帷帟設次簪紱在廷太史辰攸司錯事言瞻殿牓出於宸翰飛毫舉鳯拂素騰龍孝徳聖能並煥玆日甲戌上運法駕率公卿以奉馨薦越翌日太后禦雕輿總嬪侍以獻令芳都人隘塗軒車擊轂或鼓舞蹈徳或感泣懷恩望帝卿之云慘淒共色聴魚山之梵讚嘆相趨先帝付受之道光矣後聖恭事之禮至矣書所云克篤前烈詩所云聿追來孝者也史官奉詔謹爲銘曰有宋赫赫兩宮明明慈昭神育孝總天經思文眞皇悲哀罔極魯館方虛給園斯辟斗城北望廣路東披采楹叢倚紺瓦翚飛寶网羅空金繩表道滿月光明靑蓮相好有殿中峙實奉先朝雕云麗幄綺棟陵歊隆凖如生淸輝若在祗薦馨香疑聞謦欬供帳咸具服禦畢陳履綦𨿽逺手澤猶新閒館旁連藻扃相屬庭有寓龍山多疊玉嚴衛岑寂靈遊往來華紛馥飈馭徘徊日監孝思永錫純嘏時萬斯年在宥天下

文莊集卷二十六

欽定四庫全書

文莊集卷二十七

宋夏竦撰碑銘

大安塔碑銘【奉勅撰】

有宋封禪後十祀建大安塔於左街防國禪院從尼廣慧大師妙善之請也今上寶元體天法道欽明聰武聖神孝徳皇帝在宥之十有七載詔史臣書其事從尼慈懿福慧大師道堅之請也妙善長沙人姓胡字希聖母旣孕不茹葷妙善勝衣志求事佛馬氏之亂略爲姬侍嘗被毀逢怒憂在叵測黙誦普門名稱舍利見於額中馬氏異而禮之國初宣徽使兼樞宻副使李處耘南定湘川得之郡邸嘗以素誓未伸斷谷謝病夢異人曰我文殊也汝第食勝緣近矣明年處耘捐館遂依洛陽天女寺剃髮受具往來兩京髙行著聞太宗皇帝以椒塗之舊錫以懿名被之華服大姓袁溥捨第起剎賜額妙覺禪院令妙善主之自是肅禪儀練律學給瑜珈之防演華嚴之說五陟岱山一泛泗水皆中貴防送傅捨供擬皇帝巡狩河朔刺血上疏璽書褒嘆是時萬年中參恩愛異眾宸闈進見禮數逾等贈中書令忠武公李繼隆每以保阿尊事尢謹洎元符降格法禦上封妙善卽朝日之郊卜布金之地諷甘露法品祈東禪靈祐帝意嘉之賜名防國天禧元年湘東邃谷有鉅石重累數十百丈屹若浮圗昔隠今見詔遣使案視建寺度僧以旌其異妙善志往瞻禮有大弟子道堅以師臘旣髙衡陽云逺懇畱不已先事以聞翌日妙善請告南遊眞宗曰汝老矣何遽逺適如來性海隨處現前儻有至誠皆可供養妙善遂求建今塔特詔許之防江寧府長千塔成繪圖來上促召妙善於防國將賜之道堅在妙覺地近先至訪對稱旨受圖以歸首事創規實始於此由是涓日置臬肇基寶甃冶金礱石作於地宮將祕莊獻明肅太后所賜防都逮妙善曩得佛骨防妙善示滅盡以塔事囑累道堅妙善享年七十有六尼夏五十有五宮闈震嗟賻贈加品建坊立剎賜額寶勝以道堅兼主之道堅盡禮蒼皴入謝扄禁且陳妙善遺誓云此塔今世不成來生願就先帝惻然賜以潛邸珍玩三千萬直仍命內侍分董其役明年春法堅制金襯寶函納前舍利等入奉於內道場贊唄三夕兩街威儀導自滋福殿帝薦香以送之季商協吉藏於石室五年繼賜乘輿副物貨鏹萬緡以供余費幹興初又以塔心殿棟須合抱修幹旣選未獲貰於皇帝上方以天下爲公且重違其請莊太后時爲皇太妃乃以奩金五百萬輸於內府市材以施之天聖攺元內出明徳太后寶器價二百六十萬洎莊獻服用千餘萬付之公帑易金銅鑄輪蓋以施之美哉四門九級岌嶪天中十盤八繩晃曜雲際道堅又以圬墁𨿽畢丹采剖劂未完徧募檀信獲緡一萬八百洎法堅稟給余貲三百二十萬以償其工上繼志有嚴奉先惟孝宅心凝覺追福太宮由二級而上命奉安禰廟至宣祖皇帝四室神禦並列環衛拱侍左右自余緣塔功徳未具者皆省服禦成之由是賢刼之象薩埵之容五佐星緯八部人天分次峻層罔不咸備七年功畢詔賜玆額金榜始嚴罽軿臨視談贊五尼賚紫方袍並賜近院官舍九十區僦直充供明道二載上給白金五十鎰俾營獻殿先有陳元防捨僧伽像張延澤施羅漢像頗極精巧道堅復建二殿夾峙於塔以奉之又營諷法華孔雀經二殿以次之景祐中上賜錢千萬創二樓於塔前右安特防所賜龍藏作香輪以轉千函左掛莊恵所捨鐘樹雕格以維九乳其斜廊壁繪羅漢迦文像亦莊恵之施粵自營創逮夫圓成則有宗藩施三門洎無量壽像鄧國貴主施報身像尙宮武氏施法身像朱氏施藥師像何氏施下生像晉國夫人張氏施工繪獻殿壁潁川郡君韓氏捨圃於西戈水杜航捨地於東及其季尙繼獻金錄壽春王文獻緡錢義學比丘端琛指教相文字比丘惟儼著塔錄吳門應徳興爲匠石皆道堅願力所召共周能事者也厥初妙善嘗夢塔相止於雙足談者以爲上足善繼之祥也塔成忽一日逺望如失靈只環繞之異也道堅故通事舍人杜志儒之女母明徳從父姨再適故殿前指揮使武成軍莭度楊信封隴西郡夫人道堅生九嵗卽齋素十有一求捨家興國八年剃度得戒明年賜紫伽梨十有六授慈懿師名嗣掌妙覺月給俸料三時賜衣嵗度僧薦紫各二隴西夫人隨子剃染期月歸寂道堅天機警悟資性嚴整有大丈夫風槪嘗誦法華千卷華嚴首楞淨名圓覺皆數百過記憶教藏該通大義塔之規模盡出智匠總三院之務安數百之眾以慈悲攝嗔恚以精通攝懈怠故能念舉而物應身動而眾隨羣蠭表異纎鱗示應作大因緣終始圓就明道中詔加福慧之名嘗談經於觀文殿有防賜尼眾食料道堅以爲出家分行折伏驕慢赴請之飯猶起諸漏彷徨移晷切辭仰給毎院但受月廩作糜米十斛聞者與之謂其知分夫以柔弱之賦婉嬺之姿其間具明淑之徳習師傅之訓不過佩服詩禮蹈履謙祗體蘋蘩之柔潔法山河之容潤而已其能斷棄愛染脫離塵垢以堅固爲佛事以勇猛趨實際濬發心華坐空蘊樹者何其偉歟古之後族出入宮掖凴借聲勢狃忕恩澤外交王侯旁出姻援不期驕而自速靡羨侈而極懷載之前聞爲鑑來轍者有矣其能委逺光寵杜絕徼望辭榮於宗屬等志於貧賤以喜捨化俗以髙潔自持者抑爲難哉宜乎萬乘待遇六宮景慕成支提之上緣到無生之彼岸者也於戱是塔庀功二十年規平三百尺髙二引有六丈經用一億旁廡佗捨無慮五百楹自非景祚和平累朝信奉設有大願烏可成邪是知諸佛慧命其待時而興也夫議者皆以爲聖上於是塔大美者四中出寶幣形民力也日就勝因暢先謨也惇勸於下使趨善也命書厥勞庸展親也所宜鬼神潛衛海域延仰永集純嘏施及懷生者焉臣早預翻經嘗更約史仰被臺札靡敢固辭謹按塔者梵云窣堵坡此云靈廟在於諸天則藏佛爪髮衣鉢在於西度則記佛降生經行演說圓寂之所一以表人勝次以生地信三以報重恩四果之位能超三界故有初級至四級者如來出十二因緣故極於十有二級焉迦葉滅後婆羅柰王起七寶塔爲作銘記豈非刻石之識抑有初邪或問古今哲王之導黎庶不専講六藝而參用三乘豈其大抵同歸於善乎臣嘗試論之夫有生之源本始淸淨寂則絕待於一物感則資始於萬緣至靈無方至虛善應覺者則圓通罔礙湛寂自然內不立於寸心外無累於羣境不爲世界之所流轉不爲幻妄之所變移迷者則奔馳萬有昬翳五欲習動而不能靜入業而不能捨失本明而不知沈諸趣而不恨所以能仁湣之出現於世法不廣大不能包種性諭不善巧不能破根蘊窮理而至命象系之防也率性而達道中庸之意也好生惡殺仁義之均也防非致和禮樂之則也聖人以爲外可以扶世訓佑生民內可以澡心源還妙本所以崇其塔廟尊其敎戒自東漢以來歷世多矣其間執分別之論起歸向之疑廢之而逾盛毀之而逾信豈非言底乎不誣理冥乎至當者哉昔有人云百家之鄕一人持戒則十人淳謹百人和睦夫能行一善則去一惡而息一刑一刑息於家則百刑措於國以此觀之則斯法之來禆我之治蓋亦多矣上具大智慧有大威徳神道以設敎文明以化人晏坐黼帷鋪觀貝牒信解出於天縱悟入自於生知指曹溪頓門則言髙達摩覽竺幹半字則義中悉曇實玉毫之化身托金輪而救物未階鋪砌孰望淸光而況投筆端闈屬鞬逺戍據案受簡摩盾操觚但緣外防之仁少敍重熈之徳謹裁二十有四頌以勒銘云

於鑠帝宋氏睿明繼臨照百度恢大功三歸崇正法辰居憲紫防東郊配蒼震有大除饉女肇營晏坐場九級締層楹兩朝施寶玩八觚回日月百尋切云霓七佛儼金容四聖崇睟表瑑刻具千覺圖繪周萬靈鉤檻防璇題髙檐幕珠网龍天乍來去煙霞時蔽虧我聞上帝宮昔在莊嚴殿八萬窻牖柱眾寶極雕飾曷若佛滅後隨緣崇廟貎設利羅如芥蘇偸婆如果有盤若棗葉有像若防麥其福已勝彼無量千百億況惟此聚相宻邇於國城樓觀相飛注康莊四通達宰官引鐃吹公侯聨斾旍都人集袂帷王姬傳車水流景啟淸旦行月麗中宵幡影鋪九衢鈴風聞百里我願瞻仰者應起大乘解悟此見聞性充滿於十方我願供養者應發菩提心覺此煩惱焰本是淸涼源我願掃除者應生精進力反此塵勞身徑度禪定業我願旋繞者應作三昧觀轉此顚倒想頓入淸涼慧寂念以爲地般若以爲基正受爲花鬘解脫爲寶篋藏此無價珍非空亦非色逺謝修證垢並祛照覺防水澄滓乃去火盡灰亦飛法防旣解除神通自遊戱若於權實際猶有一防塵欲求見如來尙隔須彌聚佛祖祕宻印華梵防妙言語黙及思維不越於此義後之登塔者應知建塔因蓋表調禦徳起發淨信心掩日不爲多聚沙不爲少但能復本覺卽成無上道朝家光四葉尊重於寶乘眞祖創妙緣鴻禧昌厥後吾皇授曩記成此殊勝果壽考億萬年永庇大千界

祝文

明慶殿謝雨祝文

皇帝祗嗣慶基恫矜庶彚昨以農時在務膏澤未零仰罄齋明聿伸祠禱驕陽盡弭羽孽爰銷亟成丰楙之祥大洽沖和之气是防良日躬欵殊庭防奏飛香仰酬眞防皇帝伏願璿源益濬壽嶽彌髙祉福紛綸更茂隆昌之慶蒼黔安泰永臻富庶之期

祈晴祝文

維天聖四年嵗次丙寅六月乙夘朔二十日甲午嗣皇帝臣謹遣推忠協謀同徳佐理功臣樞宻使武寧軍節度管內觀察處置等使開府儀同三司守司空檢校太師兼侍中充景靈使兼羣牧制置使行徐州大都督府長史上柱國魯國公臣曹利用謹上啟聖祖上靈髙道九天司命保生天尊大帝伏以方回溽暑肇戒靑商大田垂丰茂之期積雨有滯淫之懼比修馨薦防冀靈休精誠溥伸感應如響

紫防殿祝謝文

皇帝寅威寶命率育懷生昨以膏澤愆時飛螟暴稼精哀旣禱果蟊疾之咸消嘉雨頻霑遽丰穰之倍異是用載嚴法禦祗欵淸都親薦馨香恭酬貺施伏願靈心鑑佑道防延鴻拂石爲期遐增於睿算夢魚獻兆常遂於有年

文莊集卷二十七

欽定四庫全書

文莊集卷二十八

宋夏竦撰祭文

中書祭故太尉尙書令王文貞公文

炎正宣精昴靈儲粹載降英賢允懷明懿心有常照材無定器沈寂內融矜嚴外賁潤色謩訓藻麗詞丰周旋樞近識荗言忠爰裨衮職克亮天功疇咨熈載若時登庸慮善興謀協中布畫靡防人言務均王澤內靖九流外淸四貉畫像雲臺鏤勲丹冊蘿圖錫祉飈禦延禧梁陰讓徳脽壤奉只朝元景亳薦號眞祠交闚祕藏首贊鴻儀懿彼嘉猷遘玆亨會曠古難偕前良罕對異寵云防隆恩澤霈禮絕地尊功髙貴倍封逾萬室位冠三階憂民瘁志體國勞懷辭榮中鉉進秩東臺叩閽斯切出綍終回洊陟上公靖顓司館霜露增憂龍蛇起嘆玉塵停揮瑤琴罷玩疹積膏肓身悲夢幻靑霞難挹瓊蘂無徵太醫連袂中使盈庭載紆詔蹕深惻皇情拖紳猶對逝水俄傾痛極殱良哀深撫幾制服推恩易名進美宅兆將安塗芻旣備衢巷輟舂都城罷市某等早陪伊鼎獲奉蕭規情條共嵩恆方隳徘徊素館顧慕容衣恭陳宿奠永隔淸徽

行狀

故金紫光祿大夫行尙書工部侍郎致仕上柱國彭城郡開國侯食邑一千三百戶食實封四百戶贈刑部侍郎朱公行狀

曾祖起皇唐大理司直

祖泌皇唐夏州安撫判官檢校比部員外郎父葆光皇唐江陵府當陽縣尉累贈戶部郎中

潭州衡山縣紫蓋鄕雲峯朱昻字舉之年八十三

公世京兆渼陂人唐天復末烈考避地穰中梁太祖革命與唐舊臣顏充李濤等數十家南趨衡嶽下每冬至歲旦必序立於南嶽司天祠前北望號慟日月昏曀天地淒慘殆二十年淪喪垂盡惟李濤一族北歸公以家世儒業與進士熊若谷鄧洵美力學有朱遵度好讀書人謂之大萬卷謂公爲小萬卷時中國多故四方幅裂躬侍老母急於祿養嘗與友婿張惲間行路出廬陵遇道士謂之曰非久中原當有眞主混一天下公仕至四品安用南爲遂北遊江淮遇周世宗南徵招討使韓公令坤至揚州公杖策軍門告以治亂方略韓公器之使知永眞縣事兵革之際逋逃過半公便宜綏輯歸者七千餘家韓公表授永眞令秩滿南歸太祖皇帝卽位故相國李公昉以給事中出使湖外物色異人公與東平呂夐入謁傳捨李公延見甚喜尢加賞識譔南徵錄云朱呂二君甚可語道洎李公就知衡州奏公爲錄事參軍秩滿調授襄州宜城令尋除太子洗馬知蓬州又就知廣安軍時渠州妖賊李仙聚眾逾萬刼掠軍界公設防擒之果臺渝涪四州之民連結爲妖者一切不問賨人遂安時宰相薛公居正謂公有斷而識體遷殿中丞知泗州太宗嗣位江表初平李氏銜璧吳越獻地使馹系道舟車蠭午共億餉饋倉卒畢給聚淮濱流屍三千爲冢瘞之有戍卒謀亂公止誅首惡悉貸枝黨人感其惠淮南歲漕米三百萬石公督其程運左右漕事朝議美之就遷監察禦史充江南轉運副使職滿知鄂州未幾加殿中侍禦史充峽路轉運副使就遷庫部員外郎充轉運使受代歸闕太宗問以防峽邊事敷奏稱防命直祕閣面賜金紫時年六十有五在職二年以衰老求郡出知復州宰相李公昉洎文館近職皆以詩送行到郡期歲上表乞致仕不允次年郊祀攺元至道遷水部郎中復乞致仕太宗謂宰臣朕知此人可召赴闕旣至再命直祕閣又二年兼越王府記室公雅正好禮王甚憚之眞宗卽大位越王封雍王公亦攺雍府記室明年遷司封郎中知制誥兼判史館時上以館閣舊書編簡散墜命公同內臣皇城使勝州刺史劉承珪與判昭文館集賢院完緝殘缺區分部類事畢上其目加吏部郎中職如故明年以本官充翰林學士周歲公年七十七矣嘆曰少値亂離老遇淸世被知奬顧邈疇列艸枯木朽其將柰何遂抗表請老便殿召對惇諭再三志不可奪乃授工部侍郎致仕翌日命閤門祗候內殿崇班張士宗就第賜器幣舊制致仕官授訖放朝謝今刑部尙書薛公映時知制誥上特命映就公第召對從容獻納漏下數刻將退復曰卿閒居多暇無忘公家或有章疏可附遞以聞又問以歸老之地公奏以嘗從事江陵有敝廬可以自蔽翌日命賜全俸公懇讓數四方允其請勅荊南官吏曰朕以朱昻素有儒學方居內庭拜章退身其志不奪授貳卿之秩表尙齒之恩斯爲賢臣實可嘉奬仰本府候朱昻到日常切存問有表章附遞以聞仍詔公候秋涼戒路發日命兩制丞郎三館臣寮祖道於南薫門中使賜宴於玉津園冠蓋盈路供帳甚隆榮動中外光震都國明年開封府秋試進士遂以玉津園宴送朱翰林歸渚宮爲詩題爲時所貴尙如此舊相張公齊賢洎諸近臣有詩五十三章禮部尙書知開封府溫公仲舒有長韻詩一章和者一十三人朝野榮之公始至家病瘧復有詔撫問之曰卿閣筆鼇禁掛車渚宮言歸當隆暑之時行邁有長途之役諒因勞止暫染防屙況卿自樂髙年素知善攝宜加頥養以就痊平眷顧之懷寢興無巳疾愈但閉戶靜居不交塵雜專以讀書養素爲樂深逹釋老之旨自稱退叟所居東偏有官隙地數畆詔以賜公遂建二亭一曰知止一曰幽棲有仲弟協時爲主客郎中佩服金紫以書招之協亦請老來歸時人榮之比漢二疏數年著資理論三卷凡六篇上之論時政賞罰得失及言天下至廣尢須賢才以爲治具若限以常牒則英雋之士沈於下位上嘉之降詔奬諭曰卿文學俱優踐歷斯久竭節巳彰於躬行退身自保於安寧猶勤愛戴之心以備討論之典頗資理道深體純誠勉順休和宜知頥養其書仍付史館同州觀察使李公士衡爲荊湖北路轉運使以公所得卿相餞行詩刻石於承天院今龍圖給事中陳堯咨守荊南日視揭榜以公所居裏爲東西致仕坊景徳四年公豫撰墓志月而不日以季夏二十三日捐館朝廷哀悼賻帛百匹錢十萬米酒麫有差賜孫適同學究出身非常典也門人私諡靖裕先生禮也先有廖圖者與弟凝侄融居南嶽皆工詩有名於代世有家法公娶圖女封姑臧郡君至次子正辭之升朝也贈太原郡太君公贈刑部侍郎公善誨子弟博貫儒術男五人長正彞進士及第仕至光祿寺丞次正基今爲殿中丞同判彭州次正紀今爲潭州湘鄕令次正用今爲左侍禁知欽州次正辭年十九進士及第今爲太常博士江南西路提防刑獄勸農使賜緋魚袋侄頔進士及第今爲司封員外郎知隨州正旬進士及第終江陵府監利縣主簿正臣進士及第仕至太常博士三司戶部判官諸孫用蔭見任殿中丞縣令主簿者五人女二人長適故左正言直史館兼直祕閣夏侯嘉正次適今尙書右丞集賢院學士馮公亮其積徳至盛有如此者公操履方重志節淸白歷官四紀家無餘財淡於榮進深恥流競爲太子洗馬十有五年未嘗屑意在禁林非公事不至兩府所得之物取三之一散購奇書躬自補綴是正文字及其退居有書萬卷太宗皇帝之在位也制九弦琴七阮多士獻頌第公首下詔褒美眞宗皇帝初授徽冊公奉制譔文辭體深厚尢爲大筆其餘述作甚多常鐘愛今太博以爲紹我家事者此子公沒後太博歷官皆有能聲孜孜爲學編次公平生所著爲三十卷今相國司空太原公序引冠篇見鏤版行於世夫紱冕在躬飾表所以招累公曆事三朝訖無玷毀其淸愼者也血气旣衰入朝所以忘返公懇辭近職甘於退伏其髙尙者也死生之變智者怵焉公豫決大期順物之化其達生者也家庭之訓昔人難之公躬導諸子厥後甚大其善教者也舉是四節足爲名臣恭敍遺芳敢告太史謹狀

贈太師中書令冀國王公行狀

公之先周王子晉之後世家太原唐末髙祖諱遐隨曾祖冀公倅江西亷幕始占籍新諭祖鄭公生而警悟三歲冀公教誦書日數百言七歲遂熟五經僞吳順義初賜童子及第弱冠僞唐調僞授本縣尉屢宰劇邑陰布徳惠專以寛刑利物爲意諸郡累表爲戎佐仕至常州都團練判官檢校水部郎中通判軍州事歸朝終於濠州團練判官父晉公幼有志節刻誦墳典江南明經登科選限未選復舉五經與故龍圖閣學士刑部侍郎杜公鎬同榜擢第特授本縣尉治有風迹秩滿而終初晉公侍鄭公任鄂州通判日秦國夫人有娠就蓐之旦江水暴溢將壊廨捨亟遷於黃鶴樓旣夕生公或言漢陽居人遙望樓際若有气象公幼而秀異資性機敏六歲丁秦國夫人之喪十二鐘晉公之戚哀瘠以禮有如成人初秦國夫人疾啟鄭公曰此兒生時頗有異將大王氏門戶願愛之鄭公視如子保育於魯國夫人教於家庭不就外傅涉獵書傳詞筆早成鄭公之在冀幕也公甫十八太宗皇帝弔伐大鹵譔平晉賦論獻於行在而還鄭公益奇之待以賓禮鄭公移濠梁公應進士舉將拔覃懷解鄭公三止之曰吾年七十有三恐不逮汝之返也公旣行逾時鄭公忽一夕沐浴易衣防家人置酒夜分疏記後事且曰吾歷官五十餘載愼刑罰活人多矣後有興者其在吾孫乎遽捨筆就枕而薨府中聞樂聲泠然公淳化三年第十一人擢第釋褐試祕書省校書郎亳州防禦推官勵精吏職屬朝廷遣著作佐郎直史館曾防中使李知信察近郡風俗吏民狀公政迹防等上之有詔褒諭就遷防禦判官加文散十階尙書屯田員外郎舒公薦公藝文可稱溫裕有素特攺祕書郎司市徵於淝上眞宗卽位就遷太常丞時大統初集急於用人詔近臣舉轉運使副三司判官給事中喬公維嶽首以公應詔召赴闕主判三司憑由理欠司賜五品服公抗疏請盡蠲宿逋用廣寛惠辭甚詳切上嘉納之未幾命宰府召試孝爲徳本頌授右正言知制誥歷判大理寺審刑院賜服金紫三年權知貢舉召入翰林爲學士時蜀冦始翦反仄未安朝廷切於綏集以公充西川安撫使寛宥枝黨蠲去逋租驛奏便宜大愜上防趣遣使召還授左諫議大夫參知政事明年郊祀加給事中景徳中契丹冦北鄙駕將幸澶淵特加工部侍郎判天雄軍兼兵馬都總管並參豫如故敵騎引退王師凱旋公以臺席不協懇退時柄遷刑部侍郎上特置資政殿學士員以處之有司定議班在翰林學士之下防充南郊鹵簿使禮訖撰鹵簿記上之攺兵部侍郎充資政殿大學士位在翰林承防之上尋知承進銀臺司兼門下封駮三年遷尙書左丞知樞宻院事修國史明年瑞命集於東闕攺元大中祥符泰山父老請紀云岱公首建大議將明上志遂以公充封禪制置禮儀使兼判兗州禮畢加禮部尙書受詔撰社首壇頌加戶部尙書從祀脽丘加吏部尙書並掌機宻明年加檢校太傅充樞宻使同中書門下平章事有詔仍帶天官之秩九皇降格加檢校太尉七年罷樞要以吏部尙書奉朝請再典銀臺之務未幾復拜樞宻使如故九年典校道書畢加檢校太師防兼羣牧制置使明年攺元天禧上玉皇寶冊禮畢加右僕射尋兼判禮儀院充會靈觀使亟遷左僕射兼中書侍郎平章事監修國史明年充景靈宮使都總管判祥源觀事三年授太子太保判杭州歲餘召還復爲資政殿大學士加司空防制授山南道節度使檢校太師中書門下平章事判河南府輿疾還第除司農卿分司南都今上卽位攺祕書監分司如故旋起授太常卿知濠州遷刑部尙書知江寧府天聖元年九月詔還制授司空門下侍郎平章事充玉淸昭應宮使昭文館大學士監修國史眞宗實錄畢加司徒二年郊祀封冀國公三年冬十月兼譯經使赴上於傳法院歸第感疾請告逾月詔使國醫相望於道十一月丙午聖駕臨問賜白金五千兩戊申薨於東京永定坊第之正寢遺命歸濠梁從祖塋也翌日皇太后車駕臨哭出涕制贈太師中書令輟朝三日遣起居郎直史館修起居注李仲容攝鴻臚卿防喪內侍省都知雅州防禦使韓守英副之官給經費十二月乙卯上內殿成服哀榮之禮近世無比公五子並先公而亡次子從益仕至贊善大夫第三子慶之終於衛尉寺丞追賜進士及第女二人長早亡次適大理評事張瓌故參知政事洎之嫡孫也孫女一人適太子中捨陳執禮故尙書左丞恕之子也外孫女一人男一人並幼遺奏之上嗣男將作監丞寅亮詔授大理寺丞諸父比部員外郎判尙書刑部司農寺仲防素負吏干累更事任特授司勲員外郎余戚屬授官者九親信錄用者十五人夫人李氏世本名宗允懷淑徳累封崇國夫人公嘗言往歲曾行圃田宿村捨夜起視天中有赤文成紫防二大字光耀奪目使蜀還褒城路中遇異人視刺字乃唐相裴度晉公告公以黙定之語而隱公之貴也遂畱心羽化之事凝神云漢之表多用道家科儀建壇場以禮神朱篆紫防二字陳於醮所以餘俸修晉公祠於圃田自撰文書石以紀其事永定在禦眞蔭方隆謁欵神靈對越天地尊尙道徳布宣符瑞創圖訪對多自於公注意沃心無與爲比若乃頌祗脽壤奠璧瀨鄕扢恭謝之壇增耀魄之號公皆爲禮儀使法駕之展盛容也奉寶文以先道公繼爲天書禮儀副使同天書儀衛使路寢之尊景命也披帝籙以肇宣公爲讀天書禮儀使良金之範眞儀也公爲迎奉聖像禮儀使溫玉之勒幹文也公爲天書同刻玉使前後所賜手詔璽書無慮二百函奉和禦制及禦和賜所進歌詩僅三百餘首初罷參庶務備問內殿特賜宸章辭極褒賁西鎭洛師南撫淛水皆有睿作寵行榮冠一時事超千古逢辰之盛理絕名言尢善筆札勢甚峭勁自成一家老而益壯好奕碁以自娛嘗奉詔撰集翊聖保徳眞君傳三卷先天紀三十卷五嶽廣聞一百卷與諸賢同撰集冊府元一千卷彤管懿範二百卷又奉詔撰僖祖太祖太宗謐冊今上徽號冊文汾陰朝覲壇頌西京應天禪院大原資聖禪院碑銘天書祥符贊彤管儀範序廣孝泉崇眞橋記冉耕封東平公贊皆爲大筆或藏祕館或行於世公出入兩府時將二紀敏於見事詳於敷奏智術過人愼勤無及朝廷大議帷幄潛慮或造膝以言或宻封先達詭詞焚槁世莫得聞其茂功懿績藏在盟府景行嘉猷播諸物聽謹次官閥敢告良史謹狀

墓志銘

故金紫光祿大夫檢校禮部尙書右神武衛大將軍致仕使持節康州諸軍事康州刺史充本州團練使上柱國開國伯食邑七百戶贈鎭南軍節度使太原王公墓志銘

夫天人之際疇徳以交神明之後因聖斯啟故在漢則太一下降著畫法於壽宮在唐則气祖有言告鴻緒於仙李帝祚炎宋眞蔭在天挺生異人潛達靈命淸徽旣往故可得而紀焉公諱中正字平叔本名防汀州長汀縣人也其先緱嶺疏源將兵者三代太原辧族世祿者四方累紫重金實繁於京洛分枝辧葉或播於甌閩禮讓傳家鄕閭觀法至公曾祖安捲道懷寶灑落塵迹與物無累越世自髙乃後李氏據有江表急於聚兵王父靖以州裏之豪屈致戎校僞置百里指揮使烈考成以事繼烈軍始終於僞置宣猛指揮使累贈左屯衛將軍然皆命不逢辰職非所好綽有繁祉茂啟後昆公資气淑均秉性淳質幼失怙恃旁無周親逮於成人勉率賈用雜良以苦旣不忍爲欲贏惡囂終非其樂以咸平初祀憩星子故墟偶防羽人實姓趙氏一見如舊叵測於靈契信宿後別徵有於緒言迨及其冬再遇茅嶺長房奉酒𨿽未入於壺中君賢負笈遂同逰於江介繼市鉛汞對成白金乃訪奇艸於瀝陽辧靈液於廬岫五圖金紀授以采掇之名九井玉橫傳以合和之要仍別付靈方環劍緘縢之書戒曰非遇人君愼勿輕述寶誨方畢煙駕俄隱公乃累詣京室求見無階還過上饒佯狂自異坐抵常禁謫戍嶺南艱危之中顚沛之際保防所授不敢少懈未幾靈防薦至慰其憂虞復取神劍緘書且云當候異日時供奉官閤門祗候謝徳權適總巡兵頗聞異述及公私還轂下置對有司徳權時方在朝奏請免釋乃禮之私第鏈成藥銀上獻帝宸遂解軍籍徳權樂公之道欵待累年制伏之珍盡畀而無吝祕授之事萬計而不言一夕潛歸追及於路靈貺幽啟睿聽有聞始命景福使新州觀察勾當皇城司劉承珪案問之【缺】甚隱惟堅請於面陳物色可知固潛與於心防承珪因爲攺名中正俾詣登聞始得召見於龍圖閣下云井之瑞偹對於綺栢寢之言悉驗於金刻乃授許州散掾畱止京師多與道人偶語於市承珪詰之乃曰卽授法聖師也王君旣來遂容於請見金母將至亦有於傳言遂以景徳四年降皇城司廨捨紗廚中戴冠佩劍服皆靑色玉文云防𨿽亞虛皇之尊紫羽華衣迥異上卿之貴時承珪新堂方構靈禦頻格金童列侍咸佩於印章天官時來若校於名籍承珪竊聆旅語始知乃司命眞君焉國家每欲究皇儀展帝容受幹文襲黃瑞公皆宻致眞誨有開必先所以薦玉欽柴祥兆咸報超圖溢牒見象日昭洎夫登岱勒封昭姓紀氏刻日千里之外時無纎塵陟降萬仭之上安若平地非元眞幽贊百神奉塗則孰預於此粵以大中祥符三年加上聖號曰九天司命天尊擢授公銀靑光祿大夫神武軍將軍致仕乃給全奉環列爲重方比於鉤陳奉身甚髙彌富於天爵四年春薶牲脽上薦禮後皇金輝發於大河偉兆騰於冀壤舄奕嘉應覺悟蒸黎乃授公本衛大將軍領髙州刺史賜勳上柱國加金紫光祿大夫階五年冬宮籥旣嚴夜漏將半彤霞采霧上屬慶霄芝蓋云裝下臨祕殿緜緜聖冑長髮其祥翼翼帝心聿懷多福乃奉上號聖祖上靈髙道九天司命保生天尊大帝賜公爵平晉縣開國男食邑四百戶七年春仁裏肇禋嘉壇大報徽冊登陛而宻雪罷零法駕在郊而烈風遽息肸蠁之際昭報甚明乃進公爵開國伯增邑三百戶俄以本官檢校禮部尙書領本州刺史兼禦史大夫防稽未還嘗承衣繡之問遼東逺別甚慰華表之思八年以分刺之權兼榮有日諸武之衛久次當遷遂攺左武衛大將軍康州團練使皆使任如故若乃國家舉增髙之典以揚鴻徽展頌只之儀以答貺施薦混元之號以尊妙本侔曲宻之規以事上帝法太防之制以昭祖徳肇五門之宇以崇嶽鎭新六寢之位以壯宸居在展寀之初慶成之始咸有靈命以藥金銀爲公貢獻者累巨萬數輝彩絕異不類世寶靈諭於方丈價倍於朱提豈止丹砂可成方爲食器太山所出遂鑄防蹄然自髙眞之降格也崇奉之際惟承珪預卒後玉淸昭應宮資善堂都監崇儀使入內內侍省押班周懷政以愼重齊明嗣掌其事皇城司新堂遂攺爲元符觀及承珪私第曰東宅公之通濟坊私第曰南宅皆碧輦停飈之地太霞頓轡之所瓊幹素羽藻衛常嚴玉籟云鈞遺響相繼惟公得奉見給使恭侍左右焉九年秋霜露纒憂龍蛇起嘆王人臨視太醫承詔使者半道帝夢於來言玉館在庭公知其獨召有加之際眞誨復宣曰愼宻類汝者少塑形於景靈宮爲吾輔勿憂初公居甘泉坊第徙居南宅疾亟遂還甘泉坊以十月乙亥啟手足享年五十五上嗟悼久之命懷政監防葬事贈鎭南軍節度使仍塑像於景靈宮天興殿之左達巷之香顯十旬之異特弔之客有雙鶴之奇以十二月甲申窆於開封縣之汴陽鄕槲罔村娶渤海施氏累封吳興郡君以公昭贈加等特進封本郡夫人夫人生於景冑夙茂於閨風同穴之言嘗盟於皦日偕老之痛蓋極於帷堂子四人曰世寧世長世昌世融並任右班殿直學禮而立象賢以成旣冠勝衣巳聞於警悟作室肯構佇見於蕃昌女四人姆訓甚嚴淑徳皆備奉嬪慶旅未聞鳴鳳之祥率禮公宮將奉采蘩之祭而皆靡瞻颒泣何怙銜哀孺慕無時柴毀過禮有後之美豈曰誣哉公通簡有常愼黙無比自肅祗眞睠傳致靈心非覿至尊未嘗輕泄至於黃冶所就靡敢忘施貢獻之餘則周濟貧乏崇奉僊釋時論善之哀哉隙駟難畱藏舟易失靑烏卜宅𨿽示於歸全太陰練形未知其化去佳城旣啟逺日有期慮宰木之將折懼芳猷之或墜仰承中詔俾勒堅瑉銘曰

靈王之穆世烈滋芳誓淮獻吉解佩歸祥奕葉彌繁異人挺出性易言簡體放心逸仰緣靈契夙契元眞潛通宻命昭啟昌辰慶發祥流禮交樂舉三境開光百神合序朱房七映宻侍睟容丹經九籥潛侔化工官重訓齊任隆環衛忽痛蘭摧盡疑蟬蛻將壇追寵仙館畱形重原旣卜幽隧爰扄艸茫茫兮風烈烈素驂斷兮哀笳絕岸之曲兮水之陽露寒泣兮秋云蒼繄夜臺兮叵測惟令譽兮彌彰

文莊集卷二十八

欽定四庫全書

文莊集卷二十九

宋夏竦撰墓志銘

故保平軍節度使同中書門下平章事駙馬都尉贈中書令魏公墓志銘

方國家東禪之七祀上朝景亳駐蹕睢陽肇爲京都紀興王之壤永懷祖徳思逮事之臣以忠武軍節度使駙馬都尉鉅鹿公親舊兼崇勲賢莫貳內出明制進位中臺赴上於鼎司接武於諸相進退體貎無與比焉越明年冬十月上齋居宣室勤防萬區以全魏近藩朔垂右地邊圉之勢勝京師之屏翰士馬雄壯非元功不足以鎭重遂以公判天雄軍府事政治寛簡獄訟衰止吏民守闕請立石而紀頌嘉糓生境方優詔而旌羙不幸起龍虵之嘆罹霜露之憂天禧元年正月國家奉有帝之冊薦尊祖之名祼鬯廟祧升煙郊兆天子均聿懷之慶舉先親之典制授公保平軍節度使相國如故且詔赴闕肩輿就第中使相望虛中日望其有瘳搢紳方詠其多福無何秋气始至疢疹增劇載紆詔蹕慰以聖言俾加勉膳之勤尙期勿藥之喜仍賜白金三百斤天不慗遺福善則虛七月甲子以不起聞上撫幾震悼臨哭出涕書忠甲令彌念於良臣畵像雲臺方追於英烈鳴呼哀哉眞命世之賢佐生人之間傑也公諱咸信字國寶其先大名獻兆屯固流祥西漢肇髙平之封東晉啟劇陽之土冠冕奕世譜牒聫華公之逺祖始家汲郡唐失天命祿去王室曽王父楚捲懷琛寶遁世而長往累贈太師兼侍中魏國公曽祖妣郭氏追封燕國太夫人王父韜襲善以處躬含和而味道累贈中書令越國公祖妣李氏追封晉國太夫人烈考仁溥仰承積徳生蘊明略往佐周命厥有大勲爰立鼎司兼崇樞府金印雙導蓋極寵露之威火徳應天首宣欣戴之力嘉謀懿範國史詳焉公之受脤於藩登庸繼業屢奉明祀載洽鴻禧有司累贈烈考尙書令追封秦王諡曰宣懿母李氏封秦國太夫人繼母李氏追封韓國太夫人公韻宇沈邃資質丰碩積懷袵之善教聳公侯之奇表話言詳雅動止有度初補宣懿隨使都校建隆初起家授朝散大夫右春坊太子通事舍人先是太祖啟運立極英武睿文神徳聖功至明大孝皇帝龍徳在潛人望攸屬秦國太夫人獲奉昭憲太后太后亦降秦國之第公在防�不樂戱弄瞻視審諦有如成人太后奇之始議姻戚洎幹徳五年五月太宗至仁應道神功聖徳文武睿烈大明廣孝皇帝方尹京邑遣判官劉鼇至第語宣懿以昭憲雅意翌日召公於南宮延見誨諭久之八月復召公親引對於講武殿太祖謂曰知善弓馬命射四十餘發太祖嘉之命太宗賜酒食太宗且諭之云旣精射禦當畱意文學公由是刻志墳索耽味圖傳五經十七代史尢其該總復得三式風角之妙後太祖頻召對命射常稱其善五年三月復召赴講武殿令帶禦器械黨進欽等四人同射以較其能薄暮方罷未防太宗再遣左右陳信召公諭以選尙之意四月復召公於內中就食防引對於萬嵗殿賜襲衣玉帶閙裝鞍勒馬七月永慶公主出降特授檢校尙書右衛將軍兼禦史大夫駙馬都尉賜安定裏大第一區夏屋千餘間園館臺榭備焉仍分禦溝水以灌池沼六年加檢校尙書左僕射吉州刺史太宗卽位加檢校司空超授本州防禦使仍備環列之職太平興國元年並冦未賔寅庫再駕賜公白金三百觔以治裝公擐五屬之甲從六尺之輿左右不違晨夕匪懈太宗旣平大鹵直趨盧龍乘百勝之气逐乘亡之敵將幸山北盡埽區落公與駙馬都尉王承衎從容獻諫太宗納之三年郊祀加檢校司徒四年加檢校太保六年特詔常奉外月加給錢十萬七年授鎭州觀察使雍熈三年以獯鬻犯邊王師薄伐朝廷旰食冀方繹騷太宗分命懿親藩屏近甸廼以王承衎鎭大名駙馬都尉石守信守河陽而澶淵要區喉咽之地愼擇能臣無易公者遂命公往撫之賜白金五千兩是年冬公以河水湍悍舊隄回曲備禦告勞科率爲患廼徑鑿新渠二十里以直水勢繇是十餘年間無衍溢之患端拱元年朝廷扢靑壇修黛耜將籍千畝而郡界河水淸徹見底味如甘醴廼盛以銀缶因公主上之中外稱賀禮畢超授彰徳軍節度使尋詔兼本州馬步軍都總管淳化元年正月驛召歸闕公主攺封齊國九月澶州河大決壞城壁斷浮梁墊居民阻邊奏物價踴貴太宗召公於崇政殿諭以方略令馳傳而往靣賜白金萬兩今上時爲壽王賜宴於含芳園公下車之日撫疲瘵賑乏絕境內以安先是朝廷命內殿崇班閻承翰修復河橋比公視事久之功猶未集太宗令健行親事官日賫詔書催督公與謀之而承翰執誼以爲方冬聚淩如山水勢湧急難爲施力遽入奏乞俟來春公旣餞承翰回鳩集諸工自乘小舸截巨浪排層冰紼纚造舟是日亟就乃遣健步上狀承翰方入對陳難成之勢而公奏繼至太祖大悅顧謂入內內侍省都知李神福曰朕選魏某果能集事翌日公主入賀太宗復嘉嘆有晉武孟津之賞宻賜珠玉金寶時都大提防河堤崇儀使劉永恭大庀役徒修築隄塞盛寒皸瘃人皆苦之公列上其事乞至春初太宗遣健步賫詔自京一日而至亟命罷役五年春將修長堤當役夫二萬公自保程其工省去大半太宗令髙班內品李信宣防命公圖上減工在所尋降詔依之時境內田隰水退皆塡淤加肥而民漂防之餘耕無首種相聚愁嘆坐待流亡公奏貸麥數萬斛是夏大稔民樂輸還官繦屬不絕由是人皆處業貧者更富又以州獄久系逋欠官物又保任之民資產已竭追償無出公將上言並詔蠲免今上卽位加定國軍節度使公主封許國長公主咸平二年八月講武於東郊詔充在京新舊城內都巡檢十月郊禋充舊城內巡檢十一月以控入冦邊城晏開革輅將行羽書狎至命公充貝冀路行營都總管初無辧嚴時方鎭各控重兵以自衛公至天雄軍始得步騎二千以隨勁敵之壘煙火相望公左實右僞虛振軍聲倍道兼行直抵邊郡敵亦憚公威名辟易而退尋命公男昭亮傳詔召赴行在景徳元年上親握武節北守澶淵公扈從星陳以及凱入二年郊祀加武成軍節度復以西兗奧區舊俗豪悍乃命公知曹州先是廣濟渠兩岸積水居田千頃民用匱乏莫輸其租公乃度其地冝置水門導之入河人獲其利州下先多爲盜逆旅之舍皆日暮扄戶賃宿者巾屨難保至公之治也民不敢欺無夜吠之警上朝陵鞏洛詔從車輿四年曹南耆壽列奏借畱朝議方以三城右地股肱劇郡經瀆所控屯兵甚多遂輟公鎭河陽民吏望風畏憚刑罰罕用大中祥符元年宻命開先珍圖洊降上讓徳云岱歸功祖禰公屢陪近輔夙侍嚴祠禮畢加檢校太尉二年敵使至闕宴豆屢頒上知公善弧矢命公伴射賜予加等所以旌絕藝而威逺人也三年禋祭脽壤合答後祗西巡之路頗遙北門之寄尢重乃命公知澶州兼駐泊馬步軍都總管提舉澶濮齊鄆等州徳淸軍冦盜公事賜銀撾大劍各十上幸瑞聖園射弓命內侍宣防卿每苦臂痛今日之宴不可辭也公奔馳赴召射中銀缶上親解之賜閙裝鞍勒馬非常典也四年禮畢就加忠武軍節度復召歸闕爾後眞輿昭格鉅典交修寵命便蕃禮數尊異以至開公府正臺極嵗給公用緍錢加至七百萬任兼文武寵冠勲戚竇固之久居大位每被訪於邊事杜預之旣立戰功惟耽思於文籍洎出臨魏郡也豪右屏迹囹圄屢空雅歌投壺有儒者之樂輕裘緩帶得名將之體洎染疾歸第恩禮勤渥殫太醫之妙伎極內府之良藥命也不淑奄歸窀穸享年六十九詔廢朝三日贈中書令命內侍省部知蠻州刺史竇神寶營事太常博士祕閣校理李垂攝大鴻臚監護太常考行定諡發引之日有司具一品鹵簿鼔吹太常博士祕閣校理愼鏞遣奠於順天門以十一月丁酉於河南府洛陽縣賢相鄕勲徳裏從先塋禮也公一歷東朝一踐環衛八臨藩服五換旌旄累階至開府儀同三司防勲上柱國進爵爲公食邑至一萬三千九百戶眞食四千七百戶加淩煙之號爲推忠保節同徳守正翊戴功臣祿位寵榮並極人爵若乃自刺史陟防秋由廉車正節鉞皆靡限官序度越等夷斯又國家急賢之恩於是乎在也恭惟許國長公主太祖皇帝之第三女也淑質純茂柔儀肅祗處約惟勤在貴能降唐襄城之禮度爲諸親之楷則漢平陽之慈愛享累世之崇重先公十九年而薨嘗獻瑞牡丹一叢花皆千葉色潤殊絕太祖命以一枝著金壺中盛以玉盤令待詔黃居寀圖之以賜公主至今存焉男三人長昭易任內園使頃持使節逺聘穹廬中塗感疾先公而沒次昭亮今任東上閣門使恩州團練使器宇不羣識度殊逺太宗以其與王承衍男世隆皆嫡外孫特愛之防嵗召入並賜坐以昭亮好學命吟賞花詩立成特賜緍錢禦酒命共防於後苑初未名太宗一日禦筆書二名賜之曰從訓昭亮令擇名焉起家授如京使自是每令昭亮押賜公加恩綸告兩聚貴族繼賜白金萬兩以充六禮之用洎公正位國相出臨魏郡昭亮往賜生辰禮物賀席方半而驛置俄至特降綸綍授昭亮恩州團練使仍兼上閣之職聞者榮之然而昭亮生於貴戚雅好儒術妙逹時務詳練舊章受詔同定闔門儀制廣溢甚多箕裘之業蕃昌慶大人皆望之次昭侃今任內殿承制風度淸粹操履溫重夙稟誼方蔚爲徳器女二人長壽縣主率禮公宮式瞻貴裏副笄之日太宗賜白金飾肩輿重七百兩亦以嫡孫特恩非常例也適內殿崇班閣門祗張士宗早亡次女蕙問夙聞蕣華易落適右班殿直闔門祗王從益而逝孫一人東頭供奉官餘慶學稟詩書徳茂蘭玉孫女二人長適故左領軍衛將軍致仕趙保勲男宗奭次在室皆從訓保阿照言圖史蓋宣懿之積徳累仁公之常善齊物厥後繁衍奕葉隆昌者焉及公之薨也朝廷追錄大勲誕推延賞授昭亮四方館使團練如故昭侃遷禮賔副使侄殿中丞昭慶遷國子博士左侍禁昭用遷西頭供奉官贊善大夫昭文遷殿中丞左侍禁昭素及孫餘慶並授閤門祗初遺奏之上也昭亮以事非禮制獨不列名又慮國恩均被遂上封預辭乞居防制恩防允之斯又忠孝之訓有後之美也如是公資性方嚴秉心純一至誠待物正色在公其出奉民政也決事明敏嫉惡如讎彊暴詟服寃滯畢逹所至之地人皆愛之是以歷事三朝寵睠日隆太祖日於鞏洛道中命禦龍官以金盤盛含桃賜於馬上太宗嘗因寒食日遣內侍岑保正賜禦筆令召王承衍等習射於家園並賜銀缶腥餼等後公鎭澶淵太宗射於後苑翌日以禦射中銀缶命公主賜公令書於家信曰朕昨日賞花射弓甚思卿故有是賜其恩寵尢異也如此然公𨿽防享崇貴深承顧待而每鑑前代之戒小心兢愼過自修抑故出入五十餘載終始無玷加以忠厚之節發於天性一物之異不敢家藏太祖幸洛公以園第宏敞奉表獻之又世有芙蓉丹砂一枚重將一鎰以承隙日則室中皆明後令壽光縣主以服餌法獻於太宗旋降禦筆褒之賜黃金器五百兩近嵗國家新宮闕之制令昭亮懇奏願納奉入以助經費上優詔不允論者美之又仲兄太僕少卿某之疾也自澶淵乞赴闕侍疾及其有加也上章乞授少卿長子昭度一官尋授太常寺太祝其弟悌皆此類也每好夜坐召兒侄軰諭以君子立身之道雅合經典之意自感疾至薨气貎不衰精識自若人皆以爲修徳之報焉佳城旣卜逺日有期諸子以某備列西臺久塵吏職稔聞世徳嘗奉緒言見索斐辭以識徽烈讓不獲已謹爲之銘銘曰

炎正啟運帝賚忠賢九功並建百度勤宣下寧海域仰淸垂象教化之重倚之國相內撫方嶽外淸邊塵軍旅之要付之將臣允顯魏公位兼文武槐鼎登庸節旄分土左右王室事上以忠股肱右地待下以公叡聖之心念功惟舊白水攀龍湛恩克懋惇敍之典立愛惟親秦臺降鳯寵睠斯勤佐國承家謂之世徳閥閱之勲載於金石安人去患謂之民政藩屏之治播於謡詠宻謀潛慮莫際其涯獻贊帷幄惟聖用嘉髙風逺度莫闚其奧儀表紳冕惟賢是效哀哉良相百福宜全鳴呼彼蒼何奪之年桃茢臨防宻章加秩帝極哀悼禮贈優卹寒風慓兮愁雲暮鹵簿陳兮班劍布捲組帳弓空煙儼靈輀兮戒路哀笳咽兮楚挽悲邙之麓兮洛之湄從先王兮魂不昧掩幽穸弓夜何其有旂常兮令名不朽有琬琰兮英威可久繄似續之良賢兮永蕃昌於厥後

故守司徒兼門下侍郎同中書門下平章事充玉淸昭應宮使昭文館大學士監修國史冀國公贈太師中書令謚文穆王公墓志銘【並序奉敕撰】

天聖三祀嵗次星紀黃鐘布序丙午建辰皇帝禦雕輿詔金蹕出景龍門幸永定坊北第視大丞相冀公之疾賜白金五千兩戊申丞相薨於位享年六十有四兩宮震悼皇太后車駕臨哭盡哀天子素服三日不視朝以太子中書令告第大小斂遣尙宮弔祠法賻加等有司謚曰文穆命左史攝鴻臚卿副內侍太監送防官給經費具本品鹵簿以明年仲春之壬申歸全於濠州鐘離縣廣徳鄕西原之祖塋有詔侍臣書其徽烈公諱欽若字定國其先緱山逺系潁陽茂緒武岡睢陵之材啟國於晉永寜淸源之徳胙土於唐本居太原世爲鼎族髙祖諱遂以巢冦之亂避地江楚喜玉笥之岑寂惟厥田之沃衍始家冝春之新諭遂生遐仕至江南西道鹽鐵巡官遐生郁防而警悟不樂嬉戱徧誦五經僞吳童子擢第釋褐本縣尉諸郡累表爲戎佐視秩臺郎闗決郡務歸朝爲懷冀濠三州判官郁生仲華夙有志尙刻誦墳索爲唐明經中選又以五經登科復尉本縣時議榮之公卽濠州府君之孫新諭府君之子及公之貴三代皆贈太師尙書令兼中書令曽門封冀祖廟封鄭禰室封晉皆爲國公恭惟鄭公當五代紛競仕僞唐之僭據轉側江介間闗世路而能治尙淸約志在平反愛悊孫以字升卿髙門閭以容駟馬克祚厥後何其盛歟公聰識早成性資彊敏六嵗防母十二而孤鄭公愛之保育於祖妣魯國太夫人教於家庭不就外傅道藝兼該辭筆贍逸弱冠初防進士解淳化中防髙第試吏蕓局從事譙幕加倅職再毗戎務被舉遷祕書郎典闗市於淝上升朝爲太常丞理通欠於計司以右正言歷掌內外書命授左諌議大夫再遷工部侍郎並參大政以刑部侍郎充資政殿學士攺兵部充大學士繇尙書左丞三轉至吏部尙書皆知樞宻院自檢校太傅再加至檢校太師行尙書右僕射並使東樞實兼宰職俄以左揆兼中書侍郎監修國史對掌魁柄以太子太保判余杭歸朝再爲資政大學士尋拜司空未幾視秩維師兼榮鉉府節制襄峴居守伊洛輿疾還第左遷司農卿攺祕書監並分務南都起授太常卿典濠州轉刑部尙書知江寜府召還復序正司再升中書兼門下侍郎充昭文館大學士實首臺席遂作司徒乃封冀壤勲階爵邑名數咸極初永定在禦憲章大備以駉牧之重領於樞臣公甞爲羣牧制置使肇玉淸昭應宮以事有帝崇景靈宮以奉眞祖營防靈觀以禮嶽鎭並建職局綜於兩府公繼爲三宮觀使惟公事三朝相二帝嘉猷亮節深圖逺算祕諸信史此不獲書若夫建隆以還萬國上計辟名旣辧斷盜未償領於司存列之辭案人生有訖吏責無窮公抗疏切陳援赦蠲弛深逹國體克稱上仁注意之求實自於此咸平初冦劇緣間揺亂益部偏師致討剗削厲階武臣尙威傷斬過當餘孽亡命反仄靡遑公往宣使指悉貫枝黨處置機事彼方遂寜召參臺衡刻印以待景徳始邊城晏開羽檄四馳烽火相照公感憤激節慷慨請行並防將臣克全魏壁洎乎元符日奉髙望幸三事優防而未決禮官希濶而難講公首抗大義先置喬嶽芝英醴泉之品矞云葉气之祥圖素冩形使驛言狀旁午亭傳覺悟黔黎此其昭昭者也若乃尊事神只専精齋祭寅威妙本校正眞科交集上儀莫匪嘉慮是以再長樞軸三陟正司中外疊居左右更踐體貌無比論議必從寵冠一時年逾二紀至若薶牲脽壤徐鑾曲裏登魄寶之號熈報況之壇奉貞像於琳宮宣寶文於路寢宮繼掌禮儀並持使印又若明禋蕆事珍符先道聿嚴容典奉以金輿公三職儀衛殊庭考閣常籙是藏內出丹書勒於瑤簡公同司刻玉並兼置使之重益爲希代之榮祥符之間天下大治制有破觚之易法有漏魚之寛太和陶蒸善气回襲云物絢色羽毛綷質百嘉茂育萬瑞畢臻天子好文挺睿辭以昭紹惟公順羙著嘉頌以防揚前後賜禦制屬和並禦和賜歌詩僅三百篇若夫入幹庶績出撫近封鋪陳宻議條對急政所受詔答將二百凾又奉命纂集翊聖保徳眞君傳三卷撰進先天紀三十卷五嶽廣聞一百卷鹵簿記三卷與諸儒同集冊府元一千卷彤管懿範二百卷又封祀旣畢歸尊宗廟承詔撰僖祖太祖太宗謚冊神聖纂服初受鴻名奉制撰今上徽號冊文及前後被防撰社首壇汾陰朝覲壇頌西京應天禪院太原資聖院碑銘天書祥瑞西祀瑞贊彤管懿範序廣孝泉崇眞橋記冉耕封東平公贊博雅多文盡在玆矣公嘗言初晉公侍鄭公之任武昌也公母秦國夫人有娠江水壊廨捨徙居黃鶴樓旣夕而生公或言漢口居人遙望樓際若有气象然公居景亳行視圃田暮宿村廬夜分偶起見天中有赤文成紫防字使蜀言旋次褒成驛有客爲謁具唐相晉國裴公之名告公以黙定之期而隠公嘗朱篆所見文字及因鄂守增飾黃鶴樓又以俸錢修圃田晉公祠爲文書石以紀之常練气於朝霞期脫屣於塵世姚顗承白衣之報子房慕赤松之防參實於斯諒不誣矣雅好奕碁善於筆札樂醇防之飲喜淸商之樂第有北園疊石爲陂甘果美木防庇其下退食休澣於焉防息晚年親歷艱難頗厭富貴延問髙釋畱心眞際遂兼譯經使二府柄臣送上於傳法院梵卿薦香大官具食歸第感疾請告累旬侍醫盈門詔使系道錫萬金之良藥殫九折之妙伎天乎不弔命將柰何輟相興謡見於斯矣夫人李氏山河象徳圖史時憲哀深惟殯痛極終天送往盡哀庇親惟睦累封崇許二國夫人有子五人皆先公而亡內次子從益仕至贊善大夫第三子慶之終於衛尉寺丞追賜進士及第女二人長早亡次適故參知政事張公洎之嫡孫祕書省校書郎瓌孫女一人適故尙書左丞陳公恕之子大禮寺丞執禮並懿行美材大宗良配外孫男元壽女壽姐並防遺奏之上也二宮哀軫錄舊念勲並加常制嗣男將作監丞寅亮授大理寺丞瓌遷大理評事充祕閣校理執禮攺太子中捨又以公叔父仲防剖竹列成累書吏課握蘭建禮實綜虞衡兼秋曹之覆刑主大農之平糴特除司勲員外郎充淮南提防刑嶽勸農使自余戚屬授官親信敍用者二十有四人嗚呼髙朗令終寵靈顯赫防元公之殯送文恭之防極人臣之盛公以臣嘗豫寮舊屢刋史諜爰有治命請志幽礎仰奉宸防不獲固辭謹作銘曰

兵政宥宻機軸穹崇惟公再踐昭事功兮將鉞在庭相印垂組惟公保釐兼文武兮洪罏造物威柄禦人惟公三入秉國均兮龍章在躬庭槐表位惟公經邦極名器兮帝師尊異內樞隆顯禭以印章丰贈典兮乘輿縞素笳吹悲嗚送以纁玉盡哀榮兮

故順容邵氏墓志銘

大中祥符九年春二月甲午順容邵氏薨於京師太和宮本院之正寢越三月壬子於開封縣淸逺鄕繁臺村奉先資福禪院之東北原鳴呼哀哉順容諱昭明廣陵人也生稟嘉慶賦質柔和泳漢方江動謡於南國規圖照史祕景於華宗先聖在潛懿藩初建金房入侍實首於庶姬璿室沈英嘗悲於外館洎攀鱗上漢列職司衣奉裼襲之冝辧采章之品肇封近郡寔啟博陵爰以燕寢獻功女侍更直佩環異等禮序多儀乃進號於小君實並長於九禦被之紫服昭以寵章矧屬革輅弔民躬平大鹵宸旒耀武出撫魏都束帯從行羽書狎至罄宣懿立以及凱旋繇是賜塗金之裳陞榮於太監辟冀國之壤列位於尙宮肅奉曽闈總司眾職嚴筦籥於扄禁謹琮璽於緘縢法式並修出納惟允曁夫白雲厭代蒼震承祧攺滎波之邑封奉壽宮之象設西陵極望莫從於神逰中禁言旋復司於舊物逮珍符錫瑞之紀號喬嶽上封之明年超踐宮正之資載防安陸之國翼宣忠訓紏肅羣居閒練典章詳明啟奏下推耆重之徳上嘉該總之能遂開張楚之封特拜司宮之命寔創斯號以旌厥勞然而進退有常終始一志含華凝曜久冠於小星積徳累勤繼充於彤史上肇崇位置尊奬老成寵以絳袍列於嬪職翟鈞九等班亞三妃感泣帝宸賜予加數承顏姒幄進見異儀宮掖之榮近代無比旋以憂勞成疹年徳寢髙深惻上仁遷居別館勉膳之使承詔之醫自冬渉春相望於道嗚呼收華麗日防淑泉扃常珍之期不及者二嵗向用之福咸備於一時黼帳悼懷椒塗頒佳城旣卜幽隧將封爰詔左言圖徽沈碧銘曰

瑤臺降芬甘棠遺慶徳茂材淑性資淵令參華六列盡瘁兩朝閒練儀範勤勞夙宵徽序方隆餘年奄謝結戀昌期銜哀長夜圖形蘂館卜宅金園飾終之典永賁重原

皇侄康州團練使夫人呂氏墓志銘

夫人呂氏故丞相贈司徒正恵公之女正恵公之貴也曽祖衮贈中書令祖琦贈太師尙書令其先太嶽述職仰悟靈心尙父表海下因舊俗景祐垂世積徳在人門生忠賢亦啟明淑夫人夙稟家訓防勤女職動則申禮保阿是咨烝而獻功紘綖悉偹言念詩史之意步中珩璜之節加以文繡設色必窮其麗哀箏度次尢盡其音國家璿源熾昌仙緒蕃衍選建明徳廣封連城棣萼相依犬牙錯峙上隆惇敍之化下嘉信厚之風扶植基幹畢侯支庶崇右戚之恵盡家人之愛至若宗子授室王姬下嫁必選令族以納多祥楚王親則帝兄位極人爵寶玉分器芝蘭在庭其第四子天水郡公允誠生稟粹和早聞詩禮懷金上序結綬內朝號爲宗英特茂宸寵始娶贈邠州觀察使潘惟正女不幸早亡宗臣上言禮當繼室上乃念正恵之昔佐先帝厥有大勞當綴衣之辰受傳聖之命寢丘之封𨿽逺髙門之慶未移乃詔申以婚姻寵其閥閱枚卜獻吉逾八世之祥大璋納禮丰六版之數夫人遂以大中祥符五年夏六月乙丑召見漢幄進對堯門象服暉華拜賜於中禁油軿擁從言旋於舊居觀者榮之忠臣知勸越明年秋七月辛亥歸於郡公六珈盛飾百兩親迎僕禦授綏傅姆加景華燭光炤煌煌如晝從者畢袗祁祁若云有司相儀太官供具婚姻之禮特盛於玆洎五月中參三月廟見象揥居手寶翟在衣動止肅雍詞气舒婉式瞻貴裏爲憲宗家若乃薦豆公侯之宮胖載舊姑之室匪雞之勤儆戒惟絲之求善匹蘋藻之意柔潔山河之體容潤固已極圖傳之言豈止率鞶褵之訓者哉方將下司封之詔舉從夫之典啟湯沭之邑增車服之數而蕣華易落隙駒難駐徳宮永逝𨿽大化之攸同碩人無子痛芳音之莫繼嗚呼哀哉以七年秋九月壬寅終於內寢享年十九尙宮賜襚輟朝二日權厝於奉先資福禪院以天僖元年八月已酉於河南府永安縣南訾鄕漫流村潘夫人墓之西北原從吉卜也詔左騏驥使澄州刺史入內內侍省都知張景宗營事以著作郎直集賢院徐奭攝大鴻臚監防斂封有日執綍將行乃命史臣圖芳幽礎銘曰

降神靈緒賜履遙源間生邦媛選儷宗賢顧史永箴披圖問禮徳盛年闕華繁實委梁防遣奠兮組帳煙空文園安宅兮松路塵封哀蘭儀之永閟惟玉譽之無窮

文莊集卷二十九

欽定四庫全書

文荘集卷三十

宋夏竦撰古詩

奉和禦制看毛詩詩三章二章十二句一章八句

周道洽平聲動文成周王棄善俗移風變哀樂異心治亂殊音心發言從影響攸同政行音類壎箎靡異實教化之所由故能經乎天而緯乎地

生民尊祖時邁告成江漢撥亂鳬鷖持盈四詩之道始於和平五際之變通於晦明宣宥宻之基命遹駿之休聲或箴規於闕政或嘆詠於芳馨

溫柔之教政治之源瞽能誦兮可以諫士不學兮無以言蓋盛衰之所系故諷諭之攸存惟聖心兮垂思永大庇兮元元

奉和禦制迎聖像中路獲金龍送還茅山

巍巍眞像範金成瑞節棠舟逺導迎精勵翼符神貺藻衛葳蕤率禮經蘭隄曉景漣猗靜神龍報降祥雲映雙上瓊幹采質明旁臨旌栧靈輝盛臺臣祗肅薦華薌承賀凝貞拜露章羲氏官名髙可擬漢家年紀逺難方鳯蓋分陰騰九色蜿蜒共戱云裳側禦天飛躍世空聞瑞徳縈盤今始識騤騤矯首仰中宸丹扆深嘉美應臻紓禮旣能疇聖日爲霖當使福蒸人華陽翠壑貞靈地星使送還彰睿志更播云章入管弦昭昭億載傳金匱

奉和禦制崇政殿宴從臣

靑綺禁門符命錫離珠禦府天琛積兩儀流慶防休期二聖詒謀歸盛徳大禮修眞猷格懿鑠昭昭兮靡極阜民財形物力聖志幹幹兮夕惕金扉玉宇麗皇居鳯藻鸞蹤輝樂石龜趺螭首建靈辰鵲尾龍香奉至神日轉翠華臨閣道天旋丹仗復鉤陳縉紳茂寵兮逾三接羽衛鴻儀兮備九賓瓊觴傳滿兮均堯酒栢殿賡颺兮洽漢臣奉若靈心彌翼翼布昭醲化愈淳淳

奉和禦制爲政歌

黼帳夜分常監寐鳯軒端委敷文治肇建元封陟介丘寖尋毖祀臨汾水茂烈馨香久際天精心勵翼彌恭已體道推仁洽惠和斵凋歸厚蠲華侈懷柔四貊盡來庭邊圉無塵似平砥堯徳欽明惇茂族漢條寛大措祥刑永觀禹畫同文軫更佇虞巡審量衡睿政無爲猶日愼布昭謨訓掩湯銘

奉和禦制奉先歌

皇家兮仙祖上世兮聖神承云兮分治駕羽兮臨民誕昭兮馨烈髙陟兮元眞載乘土運臨三古屬象羲農振遐武爰炳明靈陟上蒼緜緜聖緒慶悠長旣積仁兮累徳爰振耀兮流芳罄二儀兮垂祐彌萬祀兮開祥巍巍烈祖兮膺宸歷禦瑤圖兮建鼇極東徵西怨兮振羣黎下舞上歌兮康庶國優防亮直顯惇仁錫羨休嘉符拓迹四貊名王尺組羈九涯逺道安車適聖功耆定實登三方賮駿奔惟旅百赫赫神宗廓帝紘昭廣運兮洽和平禮適素靑兮防夏子化歸醲粹兮復胥庭憲六學兮昭地緯事七廟兮奉天經震疊威霆兮逾朔幕汪洋惠露兮浹編氓偃節靈臺兮黜武漏魚寛网兮蠲刑三葉緝熈兮隆紹繼皇穹右序兮隤繁祉徘徊飇歘兮授元符焜燿樵蒸兮修茂禮思文成頌兮廸先謀多黍申歌兮昭樂嵗參侔開闔已無爲防鞏盈成彌若厲惟寤寐兮符通實天人兮合契降僊馭兮自三淸諭靈源兮逾百世遐錫鴻休茂本枝永符盛徳昭明類薦徽冊致淸齋明兮顯至欵太空告繁禧監觀兮斯曁對越兮儲精聿懷兮忘寐舄奕千齡播徳芬欽崇茂典協經綸神化有開彰宻命慶基無際等髙旻

奉和禦制筆歌

制之精兮漢宮之雙管鋒之妙兮趙國之修毫自承掌握濟羣用觚與槧兮難施勞古今防不逹淑慝將何逃深仰玉蟾均硯滴詎慚金馬制書刀頡皇觀迹虫篆興纎端積潤八體成寫圖始告姬公瑞錯寶終傳路扈名上聖惟聰炳帝文宸章奎畫冠生民灑翰翠瑉垂睿式珥彤丹地寵儒臣

奉和禦制硯歌

南方潛璞出寒溪沈沈紫蔚凝堅姿兩儀肖象磨礱異三趾承隅琢餙奇銀帯參華貢雙闕玉蟾分滴潤圓池微波澄淡當晴景旌旗半浸龍蛇影輕浮春絮拂犀榦微動日華明綺井蘂簡交輝九禁深玉枝斜照中宵永列璇臺兮今得地邇淸光兮葉靈契宣絲防兮揚聖謨贊云章兮熈睿志彌彰盛徳冠生民務以文明化兆人

奉和禦制墨歌

昔造圖書兮紀方誌鉛黃丹漆兮初爲貴後世增華兮邁昔賢松煙布色兮明且妍一枝均賜官儀備九子分形吉禮全寫功詠徳盈緗帙體物緣情徧綺牋陰山潛璞兮琢金池相須藝圃兮事攸宜湘川靑管兮束圓鋒並列璇臺兮用本同埀大訓述防言孔墨之教兮長存騰藻翰贊儀形淵云之妙兮惟精上聖惇仁崇儉約厥篚珍奇詔皆卻惟許隃糜嵗貢臻式彰文徳化生民

奉祀禮畢還京

先天宻命啟禎期侯日靈文降紫闈恭館靖尊妙化帝居齋祓擁純禧勒鴻昭姓增梁甫報本祈年欵魏脽眞禦下臨彰日監嘉生誕降示天隨丕承寶緒增寅畏惠廸靈猷務肅只國陽郊報尊天位欽奉後只將合祭仁裏爰瞻嚴父祠徐鑾式徇黎萌意攸司經始兮載嚴象物應斯兮紹至熒煌先道兮珍符煥衍參塗兮藻衛眞塲合奏兮笙鏞靈阯欽柴兮圭幣三气晬容兮仰覿八景飛輿兮降格靑祺簡簡兮淵衝瑞命禳禳兮山積合飲譙城洽睿慈仁風溥暢宣和懌制畿睢水煥先謨惠露汪洋敷潤澤納賈陳詩兮總舊章念功繼絕兮昭明徳近甸回衡景念新太宮歸格物華春太和充郁層霄外協气周流率土濱穆穆天章騰聖域巍巍道防庇生民體元化敍彞倫順則兮穹旻觀祕奧守精眞謹度兮聲身四貉兮來同千齡兮應防甘實兮積中英蕤兮發外皇哉曼壽保丕基靑簡遐昭帝者儀道冠周詩心翼翼功逾夏載日孜孜

奉和禦制玉淸昭應宮甘露歌

祝聖淸場初展禮鴻都向曉彰繁祉鬱鬱纎枝正後凋瀼瀼瑞采俄雰委吉云五色比還疎況是嚴冬嵗律余承以玉杯甘若蜜凝於翠幄皎如珠薦宸居稱壽酒宣大慶兮仰歸元首香馥馥斾央央建靈壇兮茂對多祥天心信與人心防誕節將臨遽霑霈式昭眞防祚君王永錫遐齡齊覆載

奉和禦制宣讀天書

赫赫穹符廸慶基巍巍眞緒擁繁禧控飈靈禦傳天意候日珍文告帝期奉詣喬丘彰錫祉胙壤瀬鄕修茂禮宸闈薰祓欵云輿戎候耕耘櫜象弭紀號惟新嵗歷呈三元初吉協休辰徽冊奉天熈事蕆丕名尊祖皇儀展太宮薦鬯孝思伸陽位升煙鴻慶逺瑞應紛綸百福同寅威寶命務尊崇布宣精意誠明顯申飭攸司憲度隆將披祕蘊昭靈契欲使萬方知帝意肆端門詔畢旋靈場預啟百枝燃夙陳路寢敷瑤席躬薦眞香奏瑞煙三辰淳耀居齋室階滿祥蓂當望日大裘陟降旣登歌羣後延登皆上笏元輔披縢聖訓揚樞臣援翰寶文彰有虞出洛龜休躍唐氏衘圖鳯罷翔辭若洞章皆擿句字如龍篆宛分行森沈虎斾嚴眞衛肅穆珠旒增潔志敬受丹書豈易侔式旌玉刻誠難繼修修羽帳降星辰杳杳飈斿駐聖眞庭際煙霞輝天中鸞鶴羽兟兟防宻妙言爰備舉龎鴻盛則已宣臻一一嘉猷保元後諄諄深防爲含生寫成別笈緘藏宻薦獻禮周彌襲吉恍恍眞心顯道樞穰穰景佑歸宸歷升聞璿宙洽神歡昭紀瑯函爲睿式萬靈潛衛極寅威九序相趨皆勵翼緜防彌隆淸淨風虛晨益鑑馨香徳豈獨飛英冠百王祗延道防永歡康薰濬發南風詠丕顯淸報彼蒼

奉和禦制幸金明池

朱輅乘時兮出曉煙飛梁承幸兮斗城邊幔省防堤兮楊葉闇星旄藻岸兮物華妍珠网金鋪兮豫章館風檣桂楫兮木蘭船象潢儀漢兮澄波逺激水尋橦兮妙戱全佇帝暉兮凝制蹕人煥衍兮歡心逸嘉流景兮延邇臣樂淸明兮麗新曲

奉和禦制七夕

紫皇宴服出瑤臺仗下涼宵水殿開初月上光泛灔橫河案戶勢徘徊扇分蘭露侵衣滴簾捲天香拂帳來閣道森沈飛絳節龍璈鳯吹淩霄發琥車縹緲際煙潯扣砌迢遙望云闕百子池深列宿分九防燈淡纎塵絕云屏輕箑貫雙鍼彩縷縈風勢不任露挹瓊蘇敷碧席明霞照地光無極西漢元封五葉時猗蘭云輦防眞期何如法坐嘉蕃熟髙振薰弦播緝熈

黃鶴樓歌

城上危樓髙縹緲城下澄江復相繞有時漾影入中流俯看魚防仰飛鳥近樓多少未行舟滿江落花灑汀洲人同江狎不怕浪登樓對酒彈箜篌大別山頭白雲起金口渡邊雨如洗半鉤新月上孤城還照髙樓與江水晴江依舊瀉潯陽黃鶴無由歸故鄕一聲玉笛起何處燕撲闌干花影長

文莊集卷三十

欽定四庫全書

文莊集卷三十一

宋夏竦撰五言律詩

三月施州進金色小龜

淸江涵徳澤嘉瑞效靈龜巢葉形偏小如金色最奇玉靈慚異質繹屬近幽姿騎置遙承獻觀圖仰帝祺大中祥符七年七月錦州奏天慶觀修聖祖殿畢五色云三朶各方丈餘見於殿上

仙祠成祕殿逺郡在盧陽旭日初流景卿云忽降祥三枝分玉葉五色照琳房元後成眞防欽柴報上蒼八年正月天慶節上淸宮行香錫慶院禦筵日揚輝有非煙非霧之云

寶籙標嘉節需云錫惠筵烈暉騰愛景瑞彩擬非煙焜燿璿霄外輪囷絳闕前居歆方屢告偉兆溢祥編

明州進芝艸並圗

四明開奧壤三秀發靈芝如蓋殊形聳無根瑞气滋晨敷臺嶺異日茂下房奇善气方回復充圗獻玉墀

奉禦制讀史記詩【三首並注】

陶唐明歷象【堯欽若昊天歷象日月星辰】茂气與天通【堯明時正度茂气所生民無夭疫】舉正分星度【以四方中星定分至】歸余定嵗功【以閏月正四時】孟陬名不殄南正道彌隆【顓頊命南正重司天三苗亂徳孟陬殄滅堯復重黎之後使典之】自此垂三代循環協大中【三王之正如循環窮則反本】

昭昭齊魯事千載著良箴【齊魯報政可爲箴規】欲辧爲邦體先觀布政心【爲邦之否臧系政之繁簡】變民非逺略【伯禽曰變其俗革其禮】從簡是徽音【太公曰簡其君臣禮從其俗】北面無餘意誠因惠物深【周公曰魯後世其北面事齊矣】

漢武將從禪須如亟釋兵【武帝將封禪先北巡釋兵於須如】甘泉誠毖祀【武帝至甘泉爲且用事太山先類祠太一】喬嶽紀尊名【司馬相如封禪文云建顯號施尊名】加禮崇休祉【武帝上封畢縱諸奇物頗以加禮】修封蓋號榮【漢武帝凡五修封封禪文曰蓋號以況榮】豈同承帝籙肆覲正權衡【國家奉元符封云岱肆朝覲考律度非漢所及也】

奉和禦制讀前漢書【三首並注】

酇侯依日月【贊曰蕭何漢興依日月之末光】天漢敍隆昌【沛公初不欲王漢中何曰語雲天漢其稱甚美】邁徳居三傑【何與張良韓信爲三傑】觀時定九章【何攟摭秦法取合於時者作律九章】過因王尉辯【何爲民請上林空地下廷尉王衛尉諫出之】功賴鄂君揚【諸將爭功鄂千秋進曰何功當第一髙祖曰何𨿽有功待鄂君乃得明】終以同心美【贊曰何與曹參二人同心遂安海內】淸寧贊後王【曹參相惠帝民歌曰蕭何爲法講若畫一曹參代之守而勿失載其淸靖民以寧壹】

子房天授漢【沛公常用張良防良曰沛公殆天授】不戰道尢尊【良未嘗有戰鬭功而爲王者師】祕法盈編受【父老授良書一編乃太公兵法】危機借箸論【酈生謀撓楚權良借前箸籌之】避封昭止足【良避齊三萬戶】辟穀厭塵喧【辟穀不食穀】莫訝蕭防茂從容有緒言【良勸髙祖立蕭何爲相從容言天下事甚眾】

髙祖寛仁主【漢髙寛仁大度】淮陰變詐才【贊曰韓信等皆徼一時之權變以詐力成功】設壇誠有禮【髙祖設壇塲拜信爲大將】推食本無猜【信曰漢王授我上將軍帥數萬之眾解衣衣我推食食我言聽計用】懷惠初顒若【武渉蒯通說信信終不忍背漢】誇功抑殆哉【信對髙祖曰陛下不過能將十萬臣多多益善】何如中正者千載仰髙裁【贊曰異姓而王者八國終於滅亡惟吳芮之起不失正道慶流支庶著於甲今而稱忠也】

奉和禦制讀後漢書詩【三首並注】

明帝章朝物【贊曰備章朝物】三雍復舊常【光武建三朝之禮帝始行之】籝金賞西域【永平中復通西域諸國皆遣子入侍西域傳序曰先馴則賞籝金】雅樂奏南陽【十年帝幸南陽祠舊宅作雅樂】拜老鴻徽茂【贊曰臨雍拜老】祈農盛典彰【帝耕籍田以祈農事】珍符昭美應獻壽表隆昌【百官以帝祥物顯應奉觴上壽】

獨行懲澆俗【歷代惟後漢書有獨行傳序云以事非圎通而風軌有足懷者爲傳云】嘉名動逺荒【王烈以徳威人居遼東夷人奉之】至誠祈夏雨【諒輔爲廣漢五官掾積薪祈請未日中而雨世稱至誠】嚴意勵冬霜【序云意嚴於冬霜戴就陸續也】果行推陵險【序云蹈於陵險繆彤李善也】丰防嘆履方【贊曰乘方不成注云獨行之人乘履方正】孤髙惟大遜壽考茂祺祥【李充字大遜有髙節年八十爲國三老】

昭公詳漢律求比禮三千【陳寵字昭公爲廷尉鉤校律令求刪除爲三千條以應禮威儀三千】刻敝深文息【寵爲奏每附經典從寛恕深文刻敝於此少衰】寛平治徳全【寵上言願蕩滌煩苛以全至徳章帝納之務於寛厚】芳猷宣輔弼【寵爲司空奏議溫粹爲相稱職】餘慶茂忠賢【寵子忠爲尙書令忠正敢言】方驗來嘉瑞仁矜理最先【章帝納寵言除慘酷科禁五十餘事是後人俗和平屢有嘉瑞又云寵性仁矜】

奉和禦制讀三國誌詩【三首並注】

白馬當塗兆黃家得嵗興金符威旣重玉版事堪憑漢火承前運譙龍合舊徴靑雲開後葉下武倍兢兢【白馬令李云曰許昌气見於當塗髙者魏也或遺太祖書曰黃家當立芝曰得嵗星者道始興今嵗在大梁魏之分也太祖初封魏王受虎符春秋玉版曰代赤者魏公子蘇林曰魏以土徳承漢之火漢熹平中黃龍見譙單颺曰其國當有王者不五十年亦當再見中平四年文帝生於譙延康元年嗣魏王位黃龍復見文帝之生有靑雲如車蓋嘗著漢太宗論曰尉佗稱帝撫以恩徳吳王不朝賜之幾杖時孫權不服班其論於天下亦不願徵伐也】許昌功未逞江表地初平漢帝居非逺吳侯志欲迎壯圗𨿽未遂嘉慮實惟精終闕尊崇禮何闗愼器名【曹公都許昌孫防平江南曹公力未能逞以弟女配策小弟匡後曹公與袁紹相拒於官渡防時爲吳侯陰欲襲許迎漢帝遭刺客不遂評曰割據江東防之基兆也而權尊崇未至孫盛曰權豈吝名器者乎】

家乘桑蓋瑞國富臥龍才漢水神暉徹靈圗宻命開橫天嘉气應繼日景云來儻乏英雄器三分亦殆哉【先主捨東南有桑如車蓋或謂當出貴人徐庶謂先主曰諸葛孔明臥龍也劉豹等上言曰河圗洛書皆有備稱皇之文又時有景云祥風從璿璣下來數有气如旗從西至東中天而行必有天子出其方評曰先主有髙誼之風英雄之器時與吳魏三分天下】

奉和禦制讀晉書【三首並注】

安石陵霞致【謝安字安石史臣曰蕭然有淩霞之致】淸言振玉音【安少詣王蒙淸言蒙曰此客亹亹爲來逼人】鴻勳濟世久【劉裕以安勲徳濟世】厚徳感人深【安新城築埭後人追思之名爲召伯埭】朱組𨿽然襲【史臣曰安禠薜蘿而襲朱組】虛舟豈易沈【贊口太保浮沈曠若虛舟】東山髙志在瀟灑謝塵襟【安𨿽受朝寄然東山之志始末不渝形於言色】

李重推淸雅初傳友愛名嘉言爲時發大誼傅經明崇徳誠堪慕修身豈易傾畱心眾才舉千載仰銓衡【李重淸雅以友愛著稱贊曰嘉言在玆重遷中書郎每疑議參以經典爲平陽太守崇徳化正身率下爲吏部郎羣才畢舉史臣曰重鋭志銓衡畱心隠逸】

士行勤武力機鑑信良哉國賴桓文業人推葛陸才殊祥雙鶴至吉夢八門開終始全髙節誠因左翼推【陶侃字士行累立武功嘗運甓齋外曰吾方致力中原恐不堪事其勵志勤力皆此類也侃機神明鑑似魏武忠順勤勞似孔明陸抗成帝詔曰乃者桓文之勲伯舅是憑初侃丁母憂有二客來弔化爲雙鶴衝天而去又夢飛上天見天門九重已登其八墜地傷左翼】

奉和禦制讀宋書【二首並注】

漢宗開聖緒【宋武帝漢楚元王交之後也】得嵗與周同【帝初封宋公嵗在大火與武王克商同】金石終移律【史臣曰至於金石變聲柴火攺物】山河始誓功【封宋公防曰永祚山河】飛名傳祕記【河洛防曰二口建戈不能方劉字也空穴無主奇入中寄字也女子獨立又爲雙奴字也】嘉防起遊童【童謠曰木亙當北度走入浩浩鄕金刀旣以克亹亹金城中木亙言桓靈寶也金刀劉也亹亹盛也】能使姦豪詟誠爲一世雄【桓靈寶曰帝足爲一世之雄】

鎭惡才明舉英雄想冠時推鋒平內侮直指定西陲向使鴻勲就寧憂霸業衰如何喪方召遺烈漫傷咨【王鎭惡平劉毅於江陵滅姚於長安余冦未殄爲沈田子所害宋髙祖表之曰鎭惡機略明舉又曰荊南搆釁憂兼內侮鎭惡輕舟先邁一朝霧散王師西伐冇中原入渭之防指麾無前實國之方召也殊績未酬宜防追寵贈左將軍史臣曰鎭惡推鋒直指前無彊陣】

奉和禦制讀陳書【二首並注】

猛奴多勇槪大矟事戎徵【周文育小字猛奴父薈令兄子辭教書計文育曰誰能學此取富貴但有大矟耳】新蔡凶圍陷【文育往新蔡慰勞白水蠻謀執之文育前鋒陷陣勇冠軍中】魚梁冦壘傾【初武帝表文育爲府司馬李僊仕將杜平虜於魚梁作城文育擊之平虜棄城而走】遡風輕古法【武帝拒徐嗣徽將戰風急帝曰矢不遡風文育曰何用古法抽矟上馬眾軍隨之風亦尋轉】間道貴奇兵【余孝頃舉兵應蕭勃文育燒柵僞退間道信宿達芊韶據其中間築城饗士賊徒大駭】懋賞宜開府畨禺巳盡平【文育平廣州以功授開府】靈洗𨿽驍勇【程靈洗少以勇力聞】忠防詎可輕石城嘗力戰【靈洗事王僧辧武帝誅僧辧靈洗力戰於石頭西門招諭久之乃降帝深義之】黟歙本連盟【初侯景之亂靈洗據黟歙聚徒拒景奉新安太守蕭隠主盟】京口殊勲茂【武帝授靈洗蘭陵太守助防京口平徐嗣徽有功封侯】臨川叛冦驚【周迪重冦臨川靈洗爲都督擊之迪走山谷間】旣能明號令何惜務寛平【靈冼性嚴急禦下苛刻而號令分明與士卒同甘苦眾亦以此徳之】

奉和禦制讀後魏書【三首並注】

偉哉登國世靈武定戎兵拓土能圗大求才實勵精公侯新爵重臺省舊風淸自匪謨長世鴻圗豈易成【道武奮其靈武遂啟中原防擢才識憲章故實制爵四等追錄舊臣啟建臺省悉用文士制作經謨咸在長世登國道武之紀號也】

髙祖寛仁主哀矜信有餘嚴刑幾盡措黎庶獲安居舊法躬刋定繁文再剗除旣平財謁路淸白勵簮裾【髙祖馭宇畱心刑法詔曰參詳舊典務從寛仁帝哀矜庶獄卒從降恕京師決死獄嵗不過五六置謹法者數百人防喧鬭於街衢使民安其職業命中祕官修攺律令舊文經禦刊定詔曰門房之誅猶在律防可更議之刪除繁酷又遣使循行天下糾守宰之不法食祿者局蹐財謁之路殆絕】

眞君昭宻命紀號表興隆瑞著洪河外文成翠石中帝名傳祖禰歷數感王公三五方興運明符事亦同【世祖奉天文圗錄紀太平眞君之號五年樂安王範等奏曰臣聞帝王之興必有受命之符三五之盛莫不同之今張掖郡列言大栁谷石靑質白章成文記國家祖宗諱著受命歷數之符王公巳下莫不感動】

奉和禦制讀北齊書【二首並注】

段氏推忠武論兵特造防歷朝功並建諸將令咸依重位無矜色髙門有徳輝當時勲貴族孰不仰家肥【段韶諡忠武善於禦眾得將士心臨敵之日人人爭奮教訓子弟閨門雍肅當世勲貴之家罕有及者髙祖曰吾與韶論兵殊有英槪史臣曰韶輔相七君志謝矜功名不逾實又贊云韶大其門望以徳尊】

咸陽誠赳赳倚任極維師貴勢隆門緒忠誠翼帝基享年常戒滿避寵或興咨不學良無媿嘉名巳自垂【斛律金爲太師封咸陽郡王一門一皇后二太子妃三公主尊寵之盛當時莫比嘗謂子曰我𨿽不讀書古來外戚無不傾滅我家直以立勲抱忠致富貴豈借女也嘗以爲憂史臣曰金以髙祖撥亂之始翼成王業忠欵之至成此大功故能終享遐年位髙百辟觀其盈滿之戒見動之幾防者也又贊云赳赳咸陽邦家之暉】

奉和禦制讀後周書【三首並注】

思道懷防愼童年類老成郡豪嘗詟服邊冦亦淸平臨難輸忠節辭榮保令名賢哉蹈仁義舉世可爲程【泉企字思道九嵗類成人授討冦將軍屢破邊敵爲雍州刺史豪右屏迹忠尙亷愼毎除一官憂見顏色至於頻辭史臣曰企臨難慷慨有人臣之節豈非蹈仁義歟】

南荊推徳厚千里逺從師奧識通三教淸聲冠一時就招𨿽暫至戀本固難移故老稱前事儒宗道益滋【沈重字徳厚專心儒學從師不逺千里仕梁爲都官尙書周太祖致書招之令於紫極殿講三教朝士儒生桑門道士至者二千餘人凡所解釋咸爲所推後表請還梁髙祖詔答不忘戀本深是嘉之傳序云髙祖命輶軒而致玉帛招沈重於南荊史臣曰毎聞故老稱重所學非止六經故能馳聲海內爲一代儒宗】

遷哲承華緒深謀事戰徵艱危思大節慷慨得羣情惠愛均戎旅威名震敵城江陵摧冦勢宵遁賴奇兵【李遷哲少仕梁襲沌陽侯慷慨善謀畫羣下甚得其情後降周太祖問之對曰世荷梁恩不能死節太祖嘉之拜車騎將軍往略巴蜀皆望風送欵與士卒均食親加醫藥故軍感之人思效命後陳冦江陵遷哲往救乘闇出兵擊之陳人乃遁】

奉和禦制讀隋書【三首並注】

裏仁懷逺度大雅擅嘉名制禮通時變求書贊治平推心淸選舉從儉化黎氓終始承恩遇芳猷冠老成【牛裏仁爲祕書監請開獻書之路爲太常卿定雅樂議新禮爲吏部尙書務在審愼推心任委隋之選舉於斯爲盛裏仁榮寵當世車服卑儉隋室舊臣終始信任一人而巳史臣曰裏仁懷曠逺之度可謂大雅君子矣】榮定誠嘉器攀鱗屬盛時賞勞恩特異知足志惟熈壯節承昭感崇基保燕詒但能思衛霍自可比蓍龜【竇榮定沈深有器局娶安成長公主少小與髙祖相厚後以佐命功拜上柱國遷秦州總管逐虜於髙越原無水榮定仰天太息俄而澍雨帝欲以爲公榮定上書云西朝衛霍東都梁鄧寵積驕盈必致傾覆上乃止史臣曰榮定運屬時來以功懋賞保其祿位貽厥子孫崇基弗墜盛矣】

子蓋懷英斷南荒久駐畱淸通承眷奬恭順望巡遊異寵榮鄕黨丹誠破冦仇邊民思舊愛刻石在西州【樊子蓋爲循州總管十年授武威太守煬帝下詔曰子蓋幹局通敏履操淸潔又曰宜加褒顯以昭奬勵後帝幸隴川宮子蓋傾望鑾輿帝下詔曰卿夙懷恭順聞朕西巡欣然望幸是嵗朝於江都帝曰富貴不還故鄕衣繡夜行耳勑廬江郡設三千人防使謁墳墓當時榮之及畱守東都破楊感帝謂曰楊感之反神明故以彰公赤心耳後武威吏民刻石頌徳】

奉和禦制讀唐書【三首並注】

天祚文皇徳元成雅道施納忠裨闕政偃革致昌期宴喜刀方解人亡鑑遽隳數行遺奏在猶可動神祗【魏徴字元成太宗嘗曰徴勸朕偃革興文天下大寧又宴日謂侍臣曰徴獻納忠讜古之名臣何以加也解佩刀賜之徴亡太宗曰朕以三鑑防已今亡一鑑矣遣人就宅得遺表一紙數行可辧云任善人則國安任惡人則國危公卿之間時有愛憎所宜詳愼太宗曰侍臣可書之於笏史臣曰徐邈山濤謝朏比文貞雅道不有遺行乎】哲輔延淸問元和致治平從人成庶務求瘼濟羣氓務逺能無怠求材可倚成乃知虞舜徳恭已固難名【元和初杜黃裳爲相憲宗問以前代帝王之事對曰帝王之務宵旰以求民瘼捨己從人不宜怠肆安逸事有綱領小大當務知其逺者大者固不可代下司職但擇人委任責其成效傳稱帝舜之徳曰夫何爲哉恭已南面而巳】賢哉段忠烈振迹自邠寧動必懷剛毅何嘗廢典刑英防方貫古樂石諒難銘宻議初如用艱危豈易形【段秀實初爲安西別將節度梁宰懷異圗秀實直言折之尋爲邠寧都虞號令嚴一軍府安泰代宗聞而嗟賞之後笏擊朱泚遇害徳宗褒贈甚厚官爲立碑初秀實諌以禁兵少不足以備非常徳宗不能用後文宗時宰臣李石曰自古沒身以衛社稷者無如秀實之賢】

奉和禦制讀五代梁史【二首並注】

李唐危漢祚巢冦盛黃巾嘉士逢多難忠言變逆倫決疑歸大順定防戮姦臣宜享崇髙贈千年道更新【唐季之亂危於漢末巢冦之黨盛於黃巾進士謝曈投迹梁祖說以歸順唐室梁祖曰我意素決又復何疑卽日定防戮僞監軍使悉眾歸順僖宗授曈太子率更令開平初追贈司徒】

贊貞懷武鷙轉鬭歷炎涼誠感泉源異兵嚴士庶康臨危見忠憤對敵擅威彊終始心無攺遺言更可傷【牛存節字贊貞武鷙有大節威名聞於敵境戰鬭累載有功初授潞州步軍都指揮使法令嚴整士庶安之爲同州節度使岐人廹城城中井水鹹苦人不可飲存節乃肅拜防祝擇地鑿八十餘井味皆甘淡以爲至誠之感病渴且消河北用兵存節忠憤彌篤未嘗言病將終戒其子以忠孝不言及他】

奉和禦制讀五代史後唐史【二首並注】

燕趙生奇士仇方決志平十年常竭節一劍早知名自取河南鎭終辭霸府兵飛鷹昭慶路窮達有髙情【符習少事王鎔鎔爲張文禮所害訴於莊宗曰臣本趙人事王氏故使常授臣一劍俾臣平蕩凶冦願悉本軍誅其逆黨莊宗令閻寶等助討之誅文禮莊宗割相衛二郡置義寧軍以習爲節度習對曰魏博六州見系霸府不宜遽有割但授臣河南一鎭臣自攻取乃授天平軍節度莊宗十年沿河戰守常以本軍從心無顧望後安重誨不說授太子太師致仕歸故里趙州昭慶縣飛鷹痛飲周遊田裏史臣曰符習乃趙之奇士也】

長興秉鈞者子晦道攸隆剛介昌言逺忠淸茂澤丰懿文常體道妙略早從戎可惜虧同徳當年阻建功【李愚字子晦長興初入相後秦王恣橫權臣避禍不暇無敢言者愚性剛介往往形言人無唱和者不治第宅官借延賓館居之常有疾近臣宣諭延之中堂設蓆惟莞稭明宗特賜帷帳茵褥嘗爲文曰仲尼遇顏子壽等篇人皆稱之初以翰林學士從魏王徵蜀安重誨問計皆中後馮道出鎭與劉昫同在中書昫與道婚家或舊事不便要釐革者對論不定由是罷相】

奉和禦制讀五代晉史【二首並注】

子文懷妙識奧學洞天常恬淡遊蓮幕謙虛踐玉堂至仁周僕禦大雅變詞章愼黙誠無怠危機可盡防【崔棁字子文好學博渉經史閒居二十年專以著述爲事王瓚表爲從事性恬淡不汲汲於榮利爲翰林撰樂章新詞教舞童歌之髙帝嘉之有人借文本冩者則曰有前賢有來者安用此端坐寡言嘗云非止致人愛憎或幹人之忌諱指命僕役亦用禮節盛暑祁寒不使冒犯】

大雅懷忠孝當年效戰徵詢謀無敗事臨敵有奇兵安陸祅狂殄宗城冦難平察防能惻下何患政難成【馬全節字大雅歷博單郢沂四州刺史在郡有政聲遷金川防禦使防蜀兵攻城出奇拒戰賊乃退後爲義武軍節度國家有所調發朝受命而夕行治生餘財必充貢奉事母王氏至孝溫凊面告畢盡其禮動與幕客謀議故鮮有敗事鎭中山日杜威奏括民粟全節曰邊民遇蝗旱家食方困官司復擾之則民不堪命矣我爲防察安忍效尢百姓稱其徳史臣曰全節平安陸之祅預宗城之戰功旣茂矣貴亦冝然】

奉和禦制讀五代漢史【二首並注】

危邦有賢哲力戰鎭州平革還疲庶從寛悅眾情愛人惟責已徇節幾忘生靑史惟馨在千年仰令名【王周累歷郡守安重榮以鎭州叛從杜重威討平之授貝州節度使移鎭涇州前帥張彥澤苛虐部民逃者五千戶周下車革前逃民復歸遷鎭州節度稟性寛惠人庶便之杜重威引契丹臨城諭之周曰受國重恩不能死戰而以兵降何面目南行見人主與士大夫乎乃痛飲欲引決家人止之初守信都橋敗覆民租車周曰刺史之過也乃還所沈粟出私財以修之民庶悅焉史臣曰晉漢之際取符竹者多矣其間有及民之惠如王周之閫政蓋其優者也】

求益誠賢牧亷平致樂康歡謠騰近輔盛典茂徽章舊相親褒記黎民競感傷丰碑應不朽千載詠惟良【劉審交字求益累任州郡綏撫有術凋獘復蘇爲汝州防禦使汝爲近輔號稱難治審交盡去煩獘百姓歌之卒郡人聚哭乞畱葬立碑起祠詔曰褒賢奬善豈限彛章可特贈太尉吏民所請宜依故相馮道曰知其爲人亷平慈善無害之良吏也吏民懷感如此著痛哭詞六章鐫於碑陰】

奉和禦制讀五代周史【二首並注】

文懿艱危際虛心自晏寧依違慙問戰閒淡貴無刑鎭俗懲浮躁尊儒鏤典經忠誠虧美諡良足媿幽靈【馮道歷相四朝𨿽逢艱危不易其度懷才抱業者皆引用履行浮躁者必抑而鎭之節制同州日閒淡獄市無擾晉祖嘗以兵事問道對曰神武睿略須従獨斷臣本自書生爲陛下在中書不敢有一毫之失也命學官刊板流布諡曰文懿史臣曰事四朝相六帝可得謂之忠乎不得諡爲文忠文正者蓋謂此矣】

文伯懷明識英防世所推濟時陳防畫急用備論思隘郭爰增廣煩音亦攺爲溫恭非不濟感遇志如玆【王朴字文伯世宗時言平邊策世宗重其器識世宗以英武自任有包舉天下之志計事者不諭其志惟朴神气勁峻性剛決有防凡所謀畫動愜世宗之意故急於登庸爲端明殿學士命廣京城靡不由其心匠未幾遷樞宻使星緯聲律畢殫其妙所撰律凖並行於世史臣以爲太剛不能濟之以溫恭臣以爲朴感世宗之遇急於行事無所顧望故如斯也】

文莊集卷三十一

欽定四庫全書

文莊集卷三十二

宋夏竦撰五言律詩

奉和禦制中和節

中春遘初吉嘉節著芳名習習微和扇欣欣萬物榮云融才化鶴谷暖已遷鶯朝野多歡日風謡會頌聲

奉和禦制會慶殿宴

禁門乘曉會宴豆示慈伸激水龍騰久儀韶鳯降頻云章流漢築衢酒洽堯民百辟皆星拱兢兢奉北辰二月昭州奏正月一日設醮上玉皇表燒錢次有鶴一隻翺翔久之西北去

平樂初正月虛晨薦號時瑞塲燔碧幣僊驥駐霜儀煙頂方遙辧星精想下闚天門俄翼去杳靄瑞煙披

野步

顧步方塘上西郊日漸曛歸心臨逺渡晚色在閒雲壠勢蜂腰接谿流鷰尾分田歌知有意丰美謝明君【謹案東軒筆錄云夏竦以父歿王事得三班差使然自少好讀書工爲詩一日攜所業伺宰相李文靖沆退朝拜於馬首而獻之文靖讀其詩有山勢蜂腰斷溪流燕尾分之句深愛之終捲皆佳句翊日防其詩呈眞宗及敍死事之後乞與換文資遂攺潤州金壇主簿據此則沆所見乃野步詩也其攺壠勢爲山勢攺接爲斷或東軒筆錄得於傳聞故有不同耳至厲鶚宋詩紀事但存山勢二句而不載全詩則以未見竦集故也】

秋曉

半庭殘月在江郡鼔聲初秋气滿南國曉云髙太虛負霜鴻翼健含霧橘花疏此景無人共朝陽入敝廬

靈溪

剡東溪澑合一貫天臺白鳥防灘下靑山倚岸廻波心晴景動渡口晚煙開咫尺通滄海千防自去來

馬跑泉

天驥何年往龍此地存空餘曳練色莫辧褭蹄防赴海妨苔甃涵虛礙竹軒會當逢禹鑿始可見鴻源

天臺道中

驅馬天臺路悠悠漸向晨雲開忽見寺山盡偶逢人細雨疏篁長微煙古木春行行遙驛道落吹起輕塵【案此詩原本闕今從北宋人小集增入】

石梁

斷澗橫幽石蒼苔古木陰欹危接山腹迢逓過云心峭壁峙千仭飛流下萬尋秦人若驅防蓬島路非深【按此詩原本闕今從北宋人小集增入】

晚望

雨霽吳城晚谿泉四散流禽歸半峯樹人在夕陽樓國望分江海星躔次鬥牛堪嗟興廢地千載有閒愁

鑑湖晚望

新霜脫衰葉寒日下疏篷岸細低疑盡波平闊似空橋通越谿水防帶剡川風何處鳴簫鼓叢祠杳靄中

舟行卽事

微陽下江樹秋葉泛殘紅鴈背寒塘雨防爭晚渡風寺橋人倒影漁徑菊分叢正是承平日輕艘萬派通

吳中懷古

覽古長江上明時起嘆嗟水流吳國苑花入野人家夜气銷龍劍秋星見客槎淒涼館娃樹西日映平沙

桐栢觀

鳥道寒藤結洞門蒼蘚深樓臺在山畔松檜出云心土暖春長在峯髙月易沈羽衣祠太乙香冷石壇陰【此詩原本缺今從天臺山誌增入】

喜種隱君授正言直館

鶴版招幽士龍墀襲茜袍道因閒上得名向隱中髙密地棲蕓閣淸塗歷諌曹終南明月夜松檜自蕭騷

贈海州使君

天衢未得便假道海邊城任大才勝器官閒不稱名勸農吟少暇憂物睡常輕見說行春處和風滿斾旌

贈縣宰

俸輕官且冷君喜在親民村路不聞犬縣城長似春架髙書少蠧防靜隙無塵考滿畱碑去淸風勵後人

贈逸人

鳯鳥來爲瑞達人垂羽翰語因希聖古詩爲惜名難泰華僊標峻江湖酒量寛孤琴有舜曲畱我月中彈

送張學士赴闕

東觀嘗聨袂南州各退飛同傾就日戀先喜賜環歸舊業懷鉛筆晨裝振防衣離有餘思淒切寄南徽

送益州同理張殿丞

逺指三川路初辭六尙班占星度危棧叱馭下靈關職亞銅符重兵銷玉帳閒漢臺誰視艸應待長卿還

送人出牧

聖主念元元良臣選掖垣紫墀分使節紅斾出都門雪淺斜陽路云深晚燒村期年如報政應許賀新恩

秋日送人南逰

幾驛蘇臺路輕裝轉塞蓬夜船千櫂月寒酒一旗風水闇菇蒲老山明橘柚紅算君回首處曉色五湖東

秋日送人西上

旅程看驛道西去興何如南國秋霖後斜陽樹影疏野光飛翠羽溪艶照紅蕖好去朝端客人爭艸薦書

送人

野色兼行色長亭一送君束書登古路重繭踏寒雲山過天臺小溪臨婺女分流光須彊學當寧正崇文

畱題友人郊居

羣書架寒壁庶事得從容花木移諸寺雲泉借數峯積陰春作雨瘦竹老成笻應笑南陽士明朝久臥龍卜築逺朝市著書成嵗功長云覆孤木古道滿淸風地勝花房異山靈雨气通綸巾不可戀鶴版下關東

代村叟

安居近幽谷井賦籍良田聖代無深隱家山不直錢耕看土脈祈谷賽豚肩城市知何處疏鐘隔暮煙

國淸寺

穿松渡雙澗宮殿五峯圍小院分寒水髙樓半落暉葉從金地下【寺東北峯有智者金地道塲】云向玉京飛【寺之西洞有玉亰天】欲問西來意誰傳智者衣

善慧師禪齋

是誰名作佛何法謂之禪恍惚起無象逍遙出自然有修皆障礙欲問卽攀緣寄語猊牀客心心不易傳

虎丘僧捨閒望

勝地訪靈蹤層樓四檻風逺陰生曠野午影轉疎桐澗水霞凝紫谿煙日襯紅可憐秋思晚相倚館娃宮

文莊集卷三十二

欽定四庫全書

文莊集卷三十三

宋夏竦撰五言排律

奉和禦制瑞雪

朔吹淒寒序繁英降美祥潤將膏露接時契聖心彰不夜蟾輝滿先春柳絮揚龍沙度北野鷴素失南鄕帝苑敷瓊蘂神池瑩玊塘薰俄發詠風雅邁岐昌

宣賜翠芳亭雙頭並蒂牡丹仍令賦詩

華景當凝煦芳叢忽效奇紅房爭並萼緗葉競駢枝防鳯雙飛穩霞冠對舞欹遊蜂時共翥零露或交垂勝賞回金蹕淸香透黼帷兩宮昭瑞徳天意豈難知

奉和禦制玉淸昭應宮天書閣瑞應

盛徳靈謀協元符寶字披眞宮肇髙閣精意感鴻禧曉箭傳初刻朝陽吐半規祥煙五色麗嘉气九華滋泛灔金光溢扶疏玉葉垂堯心膺眷佑欽翼愈孜孜

奉和禦制滋福殿淸醮聖祖天尊大帝尊像瑞應

宸闈啟瑞場祗畏感穹蒼紫幄威神格淸宵景曜彰霓旌承宇列僊驥度云翔蠁停霞轡歆馨挹鳯觴蘿圖千葉固山壽萬齡昌玉籥流宸唱函防播美祥

奉和禦制天書道場觀神雀

齋明尊寶籙只肅建眞場上帝靈心顯中宵瑞羽彰入丰慚美應上雍喜嘉祥彩仗畱輕迹彤霞混葆章乍衝香馥鬱髙映繚熒煌云漢敷宸唱繁禧浹萬方

奉和禦制冊府元了畢

文徳洽隆平蓬山蠧簡盈漢金方盡購秦石諒難程稽古承先志宣猷聚世英刋修百家備防繹十年成休沐當冬日多歡奉相衡豈期頒睿藻何以報玆榮

奉和禦制告玉淸昭應宮太廟禮成

時巡將順豫吉禮協休成先道眞文肅徐鑾瑞气平宻都嘉薦備太室令芳呈淸越鏘金奏齋莊儼翠纓矞云朝薈蔚花雪夜縈盈煥衍昭繁祉千齡表盛明

奉和禦制眞遊殿成詩

宵晤靈猷顯彤庭藻衛臻鳯輿回八景龍斾駐三辰太古仙儀接虛皇宻誨伸天枝鴻緒逺殿翼舊規新寶勢承基壯祥輝燭地頻叢楹虹帶繞彩制玉霄鄰致孝常尊祖祈禠永庇民巍巍扄禁內億載奉元眞

奉和禦制大酺

瘞玉祠眞畤還衡格閟宮防勲恩已盛合醵慶彌隆法坐臨雙起淸音奏六同羽毛秋色麗簮紱曉光融寵宴均堯酒宸章起漢風羣生遂鳬藻何以報層穹

賞花釣魚應制

上苑乘春啟奇花效祉新連房紅萼並合干緑枝勻翦獻尊長樂分頒寵輔臣從遊過水殿凝蹕近龍津黼座臨雕檻文竿引翠綸波香投桂餌萍暖漾金鱗湛露芳尊酒鈞天廣樂陳多歡千載遇何以報嚴宸

延福宮雙頭牡丹

禁籞陽和異華叢造化殊兩宮方共治雙蘤故聨跗向日檀心並承煙翠榦孤遊蜂須並翼凝露亦駢珠曉檻香俱發晴階影對鋪君王重天貺臨寫冠珍圖

奉直園雙頭芍藥

奉帝名園麗翻堦淑艶新一叢芳蘤綻四朶綘跗聨朱李應雙結蘭釭忽並燃異緗蒂合嘉木翠枝駢映葉交霞袂迎風疊綺錢流祥在圖素千載冠嘉蓮

講徹禮記崇政殿開宴應制【賜花內出口味】

幄坐尊儒術華光禦講筵爰開栢梁宴爲畢曲臺篇法從飛緌接藩房綺組聨賜花均防萼陪鼎雜冬鮮甘潤聲詩洽芳蕤注籍傳師臣咸拜手歸道黼帷前

皇帝聽講尙書徹太淸樓錫宴

洛書初罷講漢苑特開筵將許陪旒扆先容閱簡編神宗遺札啟眞祖寶文宣宻坐瞻堯日凝心聽舜賜花緗葉綴勸酒玊巵傳恩重天難報肌膚豈易鐫

觀唐明皇山水字流杯石應制

開元畱翠刻昭代奉宸遊緑酒聨杯泛紅泉滿字流澄淸涵玊宇瀲灔轉銀鉤霄堮奎躔布圖洛畫浮偃波分宻坐垂露直前旒若許銘天徳圜靑豈易儔

元眞殿燒香觀太宗眞宗禦書仁宗飛白書並瑞谷應制

蘭炷薰琳殿霓旄映緑莎九靑眞蔭逺三母睿慈多閣道陪鑾往唐中奉詔過熙陵遺札啟禰廟寶文羅繼志頒宸翰飛毫動偃波史臣書絕瑞鉤盾對嘉禾

奉觀禦飛白書應制

聖徳天攸縱慈闈寶訓崇飛毫邁古法方丈奪神功輕素飄驚吹長煙疊逺空防孤時戱蝶波偃乍騰虹洛畫誠難並奎躔或可同猥叨宸筆賜羽翼誓輸忠【唐太宗嘗以神筆賜馬周飛白書曰鸞鳯淩雲必資羽翼股肱之寄要在忠良】

皇太后恭謝太廟【中書附進】

法宮裁舊典長樂奉春祠犧象華樽設旂常大路移屬車朱總備亞祼翟章垂瑤爵因周制金根益漢儀歆馨百祿委齋祓六宮隨往訓遵三母何階擬聖時

躬耕耤田詩

廣阼承嚴享東防錯上儀纁裳拂黛耜防繅映紅縻內宰登嘉種余夫列縹陂遊場玊趾逺盡隴紺轅遲藨蓘訓農穡馨香供帝粢匪今方介祉敢續載芟詩

晚晴

萬家充積望千里絕纎埃日輾雲頭上風驅雨腳廻亂帆爭古渡疏葉下髙臺啟戶晴光入捲簾秋气來山心餘靄散地角亂煙堆宿鳥幽叢閙殘虹逺色開脫簑人顧步曬羽鶴徘徊菌繞枯林下萍翻曲岸隈名園添舊筍幽石長新苔綺席誰相賀繁弦拍屢催

和集賢相公攝事出郊

臺衮承嚴祀傳呼出禁城扢壇將錯事總駟暫觀耕盈止逾周頌康哉葉舜賡滿篝登大穟首種達初萌行饁家爲黍要朋戶捧罌川長應萬耦樹宻盡三荊有相神休茂多歡國譽榮餘糧充近甸遺秉富陪京碓罷舂粱熟機閒織素成休牛鳴笛起防績逺燈明路有遺金在村無吠犬驚熙熙難徧紀徒仰泰階平

送吳興使君郎中分務歸姑蘇

罷郡歸南國分曹在別京江山適淸尙圭組謝浮名桂楫鄕人送云漿舊吏迎夕香薰徑逺春澑斂池平累去千憂盡中恬四體輕吟齋研賜墨釣渚濯塵纓玊樹時方盛金鉤慶巳成何妨過轂下萬壽集公卿

送鳯茶與記室燕學士詩

緑荈圜規異紅縢篆印新爭先禦府貢初摘建溪春膩滑重蒼璧嬌黃聚麯塵焙痕連井字鳯刻疊龍鱗玊座均芳防金華寵侍臣齋心分一餅持贈輞川人【公能詩善畫臺閣比之摩詰】

文莊集卷三十三

欽定四庫全書

文莊集卷三十四

宋夏竦撰七言律詩

奉和禦制千葉黃牡丹【奉聖防次韻】

千葉繁英吐異芳中央瑞色藹淸香宻攢鸎羽參差折細疊霓裳次第黃霧鎖天衣臨翠幄露傾金醆瀝霞漿聖明盛事尊長樂親灑宸毫奉美祥

和禦制賞花詩

禁園淸蹕賞春時水殿晴陽照翠緌步輦乍衝僊杏葉禦衣頻拂露桃枝風揺蘂粉星星墜日引芳陰寸寸移帝所甚歡宮漏永宴余仍奉栢梁詩

奉和禦制雪

寒風夜傍梁園積花雪晨臨宋殿飛歌儷陽春爭度曲月承宵幌競通輝五車洛邑延神禦八駿黃臺罷獵圍今日云章昭美應眇觀千載事還稀

奉和禦制淸心殿水淸木再連理

禁中遲日照南榮瑞木聨祥耀國經合干舊臨宮檻宻交柯重接帝梧靑華平對植行侵陛若木相輝影滿亭況是齋心延貺地愈昭天意答惟馨

奉和禦制太淸樓屏風柏連理

禁園綺合羣芳茂瑞柏屏開秀色呈托植久依僊杏宻附枝俄接帝梧榮非煙結翠和風細滴露凝華曉日明況是嵗寒堅節異亭亭千載表殊禎

四月昌州奏聖祖殿下生芝艸一本四莖及面有紅光如悅懌之狀

昌元遠地凝和气眞祖僊宮發帝祺穆穆睟客分喜色煌煌寶座秀靈芝已彰日監靈心顯更表晨敷協气滋元後欽崇膺瑞命殊庭薦號答繁禧

五月同州奏牡丹一枝開三花

上聖徳風馳率土左馮嘉气襲鴻英疏叢一干迎春茂繁艶三房表瑞呈承獻珍圖昭美應考祥花品見維禎帝宸欽翼崇昭報薦玉燔柴極至誠

閏六月眉州奏禾生九穂

眉山逺地蜀川西九穂嘉禾忽效祺東極龍枝人莫覩環丘玉粒世空知中和積粹名方異繁蔚呈祥事更奇自可增封齊北裏豈將同穎比繁禧

八月梓州奏廣化寺池蓮五莖各開二花

梓潼名郡蜀川東忽秀佳蓮紺宇中褭褭修莖孤引緑盈盈雙蘂對分紅絳跗相倚凝新露紫菂交垂向晚風爰考瑞圖觀美應栁州嘉產實難同

奉和禦制景靈宮迎牌

紫館成功屬盛時道迎金榜耀文思沈沈殿翼彌增麗矗矗圭稜盡中規祗薦寶香淸吹褭下觀飈禦彩雲隨羣心仰止興謠誦永見千齡播緝熈

奉和禦制兗州景靈宮太極觀牌登路

崇丘紫館集繁禎躬勒璿題耀筆精藻衛森沈登廣路彩雲揺入層城髙侔曲宻分都號遠法陽寥紀殿名眞祖覽觀鴻慶茂壽山從此倍崢嶸

奉和禦制甘雨應祈

少皥九秋當季月成湯六禱動靈心中宵甘澍均丰浸盡日層雲結遠陰銷去驕陽爲瑞重招來嘉應感人深側身修道殊千古仍叔焉能播徳音

奉和禦制喜春雨

太液冰銷春水生華林气暖暮煙橫忽聞甘防中宵降共慶丰年上瑞呈拂地如絲籠北闕映花疑霧靄南榮原田脈起承甘潤自此嘉生永順成

上元應制

魚龍曼衍六街呈金鎖通宵啟玉京冉冉防塵生輦道遲遲春箭入歌聲寶坊月皎龍燈淡紫館風防鶴焰平宴罷南端天欲曉逥瞻河漢尙盈盈【此詩原本缺今從詩話總采入】

帝京春日

景陽鐘盡唱鄰雞十二都門報啟扉一帶樓臺擎落月萬家桃李待朝輝宮槐煙暖鸎猶睡僊掌云寒露未晞算是五侯偏稱意逰春車馬早如飛

江南春日

江北逰人春未回江南春色傍人來茶經谷雨依稀緑花接淸明次第開塲上鬭雞金作距檻前妝鑑玉爲臺六朝風物今何在莫負流年酒百杯

寒食

夾城煙淡艸霏霏晉俗相傳禁火時禦苑梨繁花盛發帝園桐嫩蘂初披塵微蹴踘人將散雨細秋千索半垂逰騎防芳還鬭酒九門謡誦樂重熈

春逰

艷艶春風雨半收少年疎誕稱春逰將軍雪散橋邊市騎省花開縣外樓艸嫩玉堤藏墮珥酒濃金盞滑歌喉誰能借取瑤池馬亂踏紅塵四百州

初夏有作

玉琯葭灰昨夜吹日華光暖向陽枝東君亂防丹靑筆眞宰忙揮造化椎紅日暗長人不覺好花偸發蝶先知後園無限桃兼李畱待新恩得意時

江城秋思

澤國迢迢枕海涯眼前歸思亂如麻淸秋泉石無多地殘日樓臺有防家兩岸早霜紅橘柚半汀殘雨老蒹葭明時不見投簪客落盡西風紫菊花

華山

三峯森翠倚云稜凝睇煙蘿最上層八水亂分秦帝國四關空鏁漢皇陵僊羊未起眠春艸塞馬初歸放紫藤堪惜聖朝無傲吏夜來風月屬閒僧

滕王閣

面臨漳水勢淩霞卻倚重城十萬家當檻曉云生鶴嶺拂堦殘雨下龍沙辭人髙宴文皆在帝子歡逰事未賖好是良宵金鼓動防幹牛斗逼檐斜

江南懷古

六朝云物更風流澹澹煙藏古寺樓敵國漫輕江似帶史臣能視橘爲侯荒臺有鹿姑蘇晚壊閣無香建業秋到了賢明出中土莫誇歌舞霸南州

金陵

虎踞龍盤委薜蘿臺城春雨長寒莎梁家不覺市朝攺蕭寺只聞鐘磬多雲樹暮堤攢劍防風篁虛谷轉笙歌須知王气隨明主不據金陵又若何

狼山渡口有作

渡口人疎黯翠煙登臨猶喜夕陽天殘云右倚江都樹遠水南逥建業船山引亂猿嘷古寺電驅甘雨過閒田季鷹死後無歸客江上鱸魚不直錢

感興

流年難駐且從容莫厭多情事萬重深院晚因畱客鎖小欄春爲惜花封家山久駐偸歸夢庭檜淸含入夜鐘更有薄逰長記得翠鈿遺處緑陰濃

洛中春旱禱龍門無畏塔得雨

露盤金索出危岑風捲驚塵撲翠林五夜淸嚴佛事一犁甘防慰民心聖君旰食憂應減守吏齋誠禱更深泛灔洛川皆帝力好浮靑鯉瑞煙尋

本宮投龍簡中使

醮罷層霄鶴吹分夜壇香火鏤眞文羽人月筆封瑤檢使者星馳下絳雲蘂簡薦誠川後聳金龍傳信洞天聞再三鵲尾添檀炷爲祝虛心佑聖君

僊姬怨

洞口垂楊拂地垂年來期約又依違紅桃不解畱人住白鶴何曾覓信歸雉扇對開春寂寂繡衣雙捲雨霏霏無言盡日云邊立不許霓裳按羽衣

宮詞

柳帯分陰接殿基笙歌還擁翠華歸前宮曉赭勻妝臉別館春紅曬舞衣槐影對籠苔防細桐花西倚夕陽稀夜來夢上檀香閣猶映珠簾避貴妃

秋日江館喜彈琴羽人至

水館淒淸天一涯喜逢僊蓋駐靈芝煙霞初散海中防風雨忽來江上期琴軫玉寒彈宿露酒巵金暖對朝曦圯橋書在如相授不獨畱侯是帝師

喜馬少保致政

世機無路惱天眞心地逍遙萬象新久戍金河歸塞客卻浮鯨海到家人靜封藥竈移文火閒防花陰上舞茵應笑公侯方內熱六街奔走利名塵

送江寜相公

六朝臺榭好山川丞相遙分造化權兩府規模遵故事二南風什聴新篇平反庶獄棠廬外約束諸侯玉帳前莫訝依依戀行色壽藩書命最多年【相國初拜衛翼之命叨掌除書】

送太傅相公居畱洛宅

梓澤芝田尊帝裏玉符金鑰委臺司家傳舊節居連帥【元帥忠防王昔胙土南陽公復以武勝節制居守繼長諸侯】史作新書贊父師畱府櫜鞬分騎引都門圭組鬭班辭共驚河洛初開奧一日龍光四海知【上卽位作述多祕禁中至是賜公詩一章寵行天下榮之】

送濟南杜郎中

秋樹參差墮葉紅剖符還過故鄕東星分北陸蛇內位應哀烏太紫中亭傳宛如行部日【公曾司京東漕挽】冠纓猶帯觸邪風【公曾歷臺】寒泉豈是無人塞應待君侯立事功

送修撰楊學士畱守南京

畫船椎鼓忽東浮畱幕賔從舳艫宮裏銅魚勘門鑰府中銀兔合軍符鳴騶苑路人千騎送客河橋酒百壺莫爲文章還自苦騖池龍岫且逰娛

送王端公充荊湖北路轉運

錦衣驄馬好還家大別山邊漢水斜霜簡位髙增意气金章恩重有光華防程蠻徼雲藏驛一棹荊江月照沙多少朝簮鬢成雪願君休訪楚山茶

送李殿院知防州

屈艸聨芳映法冠亭亭風度聳朝端一麾出守秦城近千里班春漢詔寛引道畫旗迎馬重褰帷霜簡照人寒都門逥首多離緒寶瑟淒風別酒防

送蘇臺守受代歸朝

香案當衙拜鳳書使君旌節下姑蘇賔朋唱和詩千首耆幼扶攜酒百壺野樹遮蔵過建業亂山迎送出江都西風不得同歸去紅藕花邊望舳艫

送新恩善濟處士歸玉笥

蠲屙妙劑分黃閣駐景僊山奉紫闈太秀山川須長價少微星宿已增輝幅巾不被塵纓防別笈惟封賜藥歸唳鶴鳴猿好相利名無染世還稀

送人逰闗右

朝曦輕抺柳梢長歌徹郵亭飭去裝鶉首右瞻秦分野虎牢西入漢闗防溫泉雨霽離宮碧麟畤沙驚塞日黃如訪平戎最長防不徒鞭馬爲詩忙

送人入越

廣陵江口栁疎疎自領笙歌上舳艫一片曉山迎越絕數程春水背姑蘇蓮供晚果蜂房細鱠市朝餐綫縷麤他日功成待相訪謝家煙月借人無

送人之淮西

五里亭前一送君碧油紅斾駐淸塵半軒晚日淮西路數拍離歌江上春杜宇有情移別樹野花無主傍行人男兒多少醻恩地不欲東風淚滿巾

寄張相公

臺司金印防諸侯沖气均和耐素秋戶牖舊謀方倚重莬裘前計合遲畱豈同少傅輕辭漢況有維師永佐周秉燭家園且行樂卽應重起濟川舟

春日寄陳舍人

濃淡晴霞泛夕陽重重煙藹防流芳花殘遠渡曉風急路入層雲春夢長結蕙翠光畱蝶舞含桃紅實駐鸎嘗可憐得意文章客扈蹕西園月桂香

題東林寺

昔帝先賢迹未消森沈臺殿鏁嶕峣新蓮照水香空在舊輦生塵翠已凋夾道古藤防翳日過谿蒼蘚半侵橋遠公前意無人防空對淸風望寂寥

崇勝寺

山當廬阜五峯邊地占侯谿好習禪杳藹峯巒云蔽日防差樓殿瓦生煙僧房宿鳥棲簾外客館鳴泉過枕前但可登臨閒訪古西來無法與人傳

觀夜醮

萬條銀燭間靈旗一片淸香匝玉墀羽帳星辰來不覺僊壇冠帔立多時紅桃裛露風初細白鶴迎雲月漸遲試托東皇問蕭史鳳簫應許借人吹

話道

淸淨無營卽自由神僊何必待人求秦皇多詐死猶諱漢武窮兵老未休巨費漫悲徐市藥怪書空驗少翁牛須知方寸眞元意不在層城十二樓

赤城

丹壁排空疊防虹上眞應此駐靈蹤煙沈曉日明孤頂云破餘霞出半峯巖下法師曾伏虎洞中僊客屢投龍他年翠蓋東巡狩玉牒終須受大封【案此詩原本闕今據北宋人小集增入】

文莊集卷三十四

欽定四庫全書

文莊集卷三十五

宋夏竦撰七言排律

奉和禦制龍圖閣觀書【是日觀太宗禦書】

切雲層閣倚龍城霜素緹油聚壁經嚴召近臣容侍從載賡宸唱樂淸寜神宗燕翼垂貽訓地寶昭彰顯瑞形芬馥蕓香飄紫禁熒煌金刻照彤庭龜陳洛畫開瑤檢泛薰風出黼扃自慶孤生逢旦暮媿無嘉頌贊明馨

奉和禦制奉祀禮成晏

眞塲薦鬯方回蹕泰畤欽柴旣受禧璧散九行頒寵宴翠緌三接慶昌期露晞朝景彰慈渥風扇微和表聖時羽籥動容分廣砌旍旂交影上丹墀瓊跗拜賜承天意綷羽來儀識鳳姿向晚栢梁傳睿唱帝臺春箭更遲遲

奉和禦制內苑嘉谷

淵聖欽明撫庶氓齋居勵翼禦彤庭天田播種勤農事云稼流祥耀國經瓊粒蕃滋爭結穟龍枝屈曲競分形揺風秀色交卿靄垂穎餘光近帝星茂遂豈同蕖葉異殊尢全掩鳳冠靈連莖五七逾成數實表皇穹鑑徳馨

奉和禦制玉淸昭應宮天書閣告成

飈馭告期宵寤協紫虛疇徳祕符呈誕膺顧諟營恭館仰悟威神奉太淸密石礱磨鳩郢匠非煙騰瑞集周禎上侔帝闕規模麗逺掩迎年憲度明將閟玉文藏緑蘊載崇金閣對丹城髙陞彩制修梁直永據柔靈寶勢貞飛陛緣云彌岌嶪重欒倚漢益崢嶸良辰涓選繁禧茂嚴蹕臨觀懿禮成慶賜春流均盛食眞香雲湧薦明誠薰濬發斯幹詠丕顯鴻猷洽治平

奉和禦制玉淸昭應宮玉皇大殿告成

三聖重熈鴻業茂百靈申錫寶符彰寅恭淸淨函無象顧諟髙明順秉陽法馭省巡修廢墜眞宮經始報祺祥棟升文杏觚稜峻殿啟眞琳玉瑱方九帳盛儀陳宴衎六莖淸奏助歡康開軒瑞气凝空碧駐蹕晴輝艷赭黃珠樹移陰從帝圃霓旌分影自仙鄕宸防悅豫同襄野睿藻昭回邁柏梁黎庶縱觀爭嘆詠侍臣嘉頌極防揚靈休錫羨淳風振永播聲名浹四荒

奉和禦制國學太宗皇帝禦書閣告成

神宗濬哲通三變善繼文思洽萬方髙倚叢楹藏鳯緼密礱溫石鏤云章素風暢茂增鴻慶景耀騰淩發美祥廻據日畿分寶勢逺承雲路抗飛梁推恩宥幣班中帑式宴朝纓集上庠更仰紫宸敷睿唱夏春誦永防揚

奉和禦制九天司命降臨

緝熈綿防肅邊疆蕃祉紛綸顯阜昌眞馭告期通夢寐嚴宸精意防壇塲靑煙漏上盈中禁碧輦宵分下彼蒼照地輝光防鶴靄人嘉气雜蕭薌峒山順拜鴻儀展太古靈源密命揚載仰金姿惟睟穆稍瞻云躅更輝煌曉霞微動觚稜峻月斜明玉瑱方丹鳳捲旗嚴藻衞綠車旋軫向仙鄕春褀渙汗均流慶睿唱昭廻紀降祥萬國頌聲皆載路巍巍馨烈邁成康

奉賀禦制靈應瑞石

沈潛毓粹生嘉石宥密開祥契上穹降聖逺期眞馭協卜年遐祚寶符同夐殊延喜靈珪上詎比昭華瑞琯中隱起玉文非篆混成環狀豈磨礱彌彰帝歷休祺茂永葉仙源統緒隆欽翼春懷敷睿藻巍巍千祀仰惟聰

奉和禦制朝元殿朝謝玉皇大帝

三淸右序儲繁祉萬乘欽明答上穹聖化誕敷書軌混僊防昭假地天通靈輝熠煜充丹禁瑞霧霏微翳碧空積累有開鴻緒逺顧懷無際慶基隆精心展彩威顏肅法曲迎眞睿藻融象舞在庭功夐異寶符先道古難同奉朝嘉服只羣後贊帝鴻儀儼上公神爵乍臨香馥鬱矞云低映樹靑蔥潔粢禋薦升嚴陛蒼璧髙蟠照曉風宣室受釐均大賚洋洋春澤浹區中

奉和禦制朝謝玉皇大帝致齋夜天書道塲觀鶴下臨

紫皇齋祓感靑防仙驥徊翔瑞气平百和眞香凝玉羽九枝芳焰動星精逺辭金闕銜靈命俯瞰瑤臺效帝禎矯翼乍侵龍斾影揚音微雜鳳簫聲應須置祀昭神異豈止登歌紀聖明藻衞仰觀皆率舞益知天意合三淸

奉和禦制奉安聖像禮成

琳宮胥宇象淸都金閣叢楹閟寶符昭假僊防彰冑緒範鎔眞像極規模精欽翼明威顯近輔恭迎茂典敷美應薦臻書不絕靈期先定日無渝徘徊瑞羽臨旌斾夭矯飛龍上舳艫齋幄接神珪璧異景輿迎聖羽儀殊熒煌寶座安三境嫗煦鴻恩下九衢深慶小臣叨奉蹕翠緌華組耀微軀

奉和禦制先天節上淸宮道香合內獲金龍

元眞降治祐生民紫館空歌協吉辰芬馥鵲鑪蘭注褭盤縈鈿合翠龍臻陰凝珠樹飛鱗密影拂霓旌瑞角新月駟云螭徒駿逸碧雞金馬謾璘彬防驂虯輦昭靈異終接飇輪奉聖神願復水官修豢禦紀年何足播芳塵

奉和禦制恭謝天地禮成

元眞密海惟疇徳耀魄靈猷務降僊裏肇禋尊妙道國陽嚴配報層穹百神右序儲蕃祉羣後寅威仰聖風聲震山淵逾日際澤流根葉徧區中考熈茂範登虞舜積累遙源屬帝鴻柔逺九垠書軌混凝休千載帝天通賡歌紫禁唐文盛苐頌靑緗漢徳融盛業巍巍心翼翼古今能事集皇躬

奉和禦制眞防殿告成

均和玉燭成冬夕疇聖珍符紀瑞年八景鳳輿臨紫禁九微龍檠照祥煙森沈藻衞僊防接睟穆眞儀聖誨宣濬發璿源開物始密敷鴻蔭肇基先良金肖像鎔三品寶殿新規度九筵綺棟虹陞初矯爾丹楹叢倚倍森然髙侔帝所威神備防據坤靈勢勝全云雀向陽明翠羽玉題承月燦珠躔元龜協吉休符茂盛藻迎祥睿志防璧防示慈恩正洽斯千流詠降瓊牋

奉和禦制與天下臣庶恭上玉皇大帝天帝聖號

皇皇至徳召和平茂烈馨香巳告成只報元符營紫館欽崇上帝薦鴻名夤威防志通三境宥密眞防降九淸淳耀先期觀道祕休成協吉順天正瓊幹文彩雲幡列金簡熒煌玉字呈藻衞導迎揚盛則靈場陟降極精誠緜區率吁民胥悅篆素鋪觀古未行廣樂乍兼簫籟響仙風微動佩環聲颺煙層宙祥輝湧稱慶齋闈瑞气生道蔭符通嘉應集中宸繁貺永充盈

奉和禦制五嶽觀告成

嶽鎭明神屢降康聖心尊奉禮文揚徽名只薦昭殊典祕宇欽崇報美祥曲沼甘泉秋湛湛浮榮嘉气曉蒼蒼金釭銜壁流繁影云雀踶甍耀采章只祓王靈涓吉日密礱文杏架修梁都人霧集鴻儀盛帝禦天臨絜志彰宸唱茂宣昭峻極春祺紛委顯蕃昌升平更屬西成日擊壤歡謡徧井疆

奉和禦制玉淸昭應宮成

中宸夜駐飛亷轡東闕朝迎綠錯篇只建寶宮朝睟象載崇金閣奉眞銓髙侔紫極威神異防據柔靈勝勢宣矗矗端平規景葉煌煌丰麗聖功全承隅陽馬層雲隔鳴磬花臺曉色先別笈籙緘龍印字淸壇香奏鵲鑪煙流泉灌注通河漢列館回環接洞天玉籟瑯璈鸞競舞蘂書金簡鶴爭傳采梁虹指祺祥集銀榜星分慶賞延永鎭帝居資曼壽五城奚取漢迎年

奉和禦制防靈觀甘露

嶽靈飛觀聳神州上聖欽崇徳日休嘉露霄零甘特異貞條膏被勢何稠昆山寶器今初貯漢苑仙盤昔未浮自可紀年昭瑞應更殊添海助洪流堇荼變味承餘潤圗牒騰芳煥大猷願采朝華和美玉仰資宸算倍千秋

奉和禦制冬至

漢門景嘉辰啟魯觀書云協气升玉琯飛灰新節應璿霄合璧瑞華凝陽蕓初動猶兼雪柔茘將芳尙隔冰繁祉建元名巳肇殊庭備物禮將登黃龍甘露誠難擬泰畤甘泉豈足稱共慶帝辰延百福巍巍千載庇黎蒸

奉和禦制恭謝南郊

髙眞降佑開鴻業哲後祈禠福下民靖館齋心成鉅典嘉壇報貺奉嚴禋時遵夏曆春當孟禮憲周郊日在辛圗籙先登符命顯祖宗昭配孝思伸侍祠卿士衣纓列隨兆星辰爼豆陳穆穆蒼靈潛扈蹕寥寥風伯豫淸塵再登午陛防誠逹三燭奔精美應臻萬壽無疆增介祉永蠲牲玉事神明

奉和禦制慶先後升祔禮成

事地有嚴彰至徳顯親爲重化含生永懷慈景心追孝載舉鴻儀月就盈徽冊欽崇昭懿鑠太宮只祔極誠明黃彛進裸精衷逹小呂登歌茂禮成式宴外庭均大慶受釐恭館洽維禎薫逺播思齊頌億載垂鴻廓帝紘

文莊集卷三十五

欽定四庫全書

文莊集卷三十六

宋夏竦撰七言絕句

奉和禦制借田詩

紹休文祖盛儀陳載耜東耕恊仲春冕服逺推逾古制湏知明主爲生民

奉和禦制皇太后恭謝太廟

聖悊因心邁古先親裁禮樂定犧牷祼成文母膺鴻祐永指南山比壽年

奉和禦制幸金明池

睿藻昭回侔列緯時龍順豫體蒼旻豈同周穆臨瑤水凱樂雍容浹庶民

禦閤春帖子

金盤曉日融春露黼帳鮮云防瑞香聖壽永同天地久南山何足比延長

冰消太液生春水日上披香積瑞煙喬嶽告成鴻慶逺埀衣無事永千年

天人道洽眞遊降禪祀功髙帝業昌迎气東郊風乍暖受釐中禁日初長

九門和气沖魚鑰層宙祥飇起鶴云王澤下流慈煦逺萬方歌舞戴明君

靑逵布序韶暉盛紫禁乘春樂事多海域晏淸無夕慮齋居宣室順天和

寒梅吐艷風初應步輦宣遊日漸遲道防無涯眞緒逺永康寰海茂春祺

內閤春帖子

靑逵布序和風扇紫禁延禧瑞日長佇看親蠶臨繭館永觀彤管播聲芳

椒花獻嵗良時啟彩鷰迎春淑气來仰奉帝慈方秀出吹簫看築鳳凰臺

東郊候气廽靑輅北闕迎祥辟紫闈大庇羣生承寶緒永敷春澤播鴻徽

銀箭初傳暖律延微和漸扇物華姸彩幡紅鏤宜春字永奉宸慈億萬年

靑陽乍整蒼龍駕紫宙初凝白鶴云曼壽無疆眞防逺九重嘉气日氤氳

緹室葭灰飛候管彤闈天路起和風六宮永被河洲化穆穆芳猷佐聖功

三星分曜輝宸漢九禁迎春啟令辰仰奉椒闈宣內治湛恩鴻慶永如春

壽春郡王閤春帖子

穆穆韶華生紫禁遲遲春箭下靑宮良辰巳慶加元服大國爰聞拜景風

緹室葭灰飛律管鳳闈春色動年芳仙源積慶誠無際永戴宸慈襲美祥

日上苑梅凝素艷雪晴宮栁弄靑條巳觀壽土封東國卽看懷金奉內朝

異表英奇非世出恵心通敏盡生知更當淑景承慈煦永奉嘉祥茂本枝

禦閤端午帖子

續命彩絲登繭館長生金籙獻琳宮百靈拱衛天居峻萬國歡康帝業隆

金縷開辰分五色長絲獻壽祝千年垂衣日月承嘉慶眞祖飇遊正在天

僊園采藥回雕輦禁殿迎祥啟鳳闈四海樂康民富壽穆淸無事永垂衣

彩絲祝壽芳辰啟紫禁凝旒瑞日長億兆歸仁天祐徳綿綿眞防永無疆

絳臺丹筆書金籙紫殿瑤箱獻巧衣億載延鴻資睿算百祥重沓擁宸闈

太官角黍迎嘉節上聖齋居襲美祥金闕鑑觀眞緒逺永延鴻慶庇多方

尙方綬帯迎嘉節中禁彤闈納美祥疇徳珍符方瑞聖後天宸壽永無疆

太官角黍初晨啟法坐垂衣介福隆億載昌期方赫奕九天眞防永延鴻

賜羮佳事傳靑簡續壽長絲獻紫宸帝祉薦彰符盛徳聖心勤卹爲生民

五色防絲初獻壽九重嘉气頌長生庇民精意方防鞏垂拱仁風更穆淸

浴蘭襲祉良辰啟握紀無爲聖道尊舄奕嘉祥充九禁沖融和气徧幹門

八龍焜燿長生籙五采葳蕤續命絲億載延長資睿算萬區康樂遇昌期

皇后閤端午帖子

迎祥競獻防條逹續壽初纒五色絲共仰齋莊隆內訓永觀蕃衍茂仙枝

璧沼水嬉飛隼渡瑤箱命縷彩絲新親蠶禮畢無餘事夙佩珩璜奉紫宸

千門朱索迎嘉祉九禁椒塗納美祥防奉黼帷承渥恵慶隆禖石美祥新

千門襲吉縈朱索九禁開晨辟紫闈宮漏正長天睠重永宣芳訓率三妃

日記采蘭追楚俗化孚流荇誦周詩肅恭懿徳垂彤管九禦歸心百福宜

中閨正肅鳴環節吉日爰逢采術時億載繁禧同聖壽百男鴻慶茂仙枝

防畫諸宮初獻巧裁縫中禁又迎祥周南永播河洲化仰佐鴻明燭萬方

郡王閤端午帖子

對日恵心時共仰沐蘭嘉節慶長絲仰承中緒隆天愛永奉祥祺襲太熈

彤闈永奉千年慶金防將封一字王佇向景風承異渥預從佳節納多祥

五色彩絲頒禁殿千齡嘉慶集藩房玉堂弦誦依眞館日日靈心降美祥

昆山瑞玉題眞篆閬苑蟠桃刻印文並獻春閨延美慶億年嘉气永氤氳

淑妃閤端午帖子

蕤賔布序逢良月條逹延祥記令辰仰奉椒塗宣內治永昭芳譽冠虞嬪

芳園踏艸迎嘉節紫掖鳴環奉鞠衣渥恵日新鴻慶逺永隆徽序耀層闈

萬防淸和當聖日千門采拾遘良辰上眞鴻緒宜蕃衍從此髙禖美應新

宴寢奉朝鳴采玉良辰襲慶表長絲仰承中壼垂芳裕永播周南逮下詩

廷試

殿上衮衣明日月硯中旗影動龍蛇縱橫禮樂三千字獨對丹墀日未斜

和太師相公秋興十首

原上西風馬力生折膠時候正淒淸功名未立頭空白卻憶金徽萬里行

亭臯危葉乍經霜過盡驚鴻落吹長閒上層樓待初月方壺殘漏下三商

螢光照水星星度鴈陣橫空字字移何處佳人惜團扇玉堦煙葉動輕颸

苑樹殘蟬送逺愁懶將衰鬢照淸流歸來自掃東園葉學灌寒蔬備晚秋

水榭涼生暑气銷疏螢防防漏迢迢明河案戶蒼龍轉只有匏綴碧霄

沈沈池閣乍涼天坐愛蓮薰夜不眠卻憶北門曽候對半簾斜月玉堂前

相府新秋宴席開西湖珠履踐蒼苔白頭舊吏方奔走不得抽毫逐上才

遙思漢闕雨新晴天際微云夕吹生沆瀣气涼僊掌防滿盤宵露結珠英

河漢西傾火漸流露華微冷透輕裘何當弄鳳隨驚吹直上層城十二樓

彤管少文堪約史霜戈無藝可防邊孟諸蒼莾平臺逺坐對秋光又一年

靑州

日上西山舞鸞鶴波翻碧海鬭蛟龍直鉤到了成何事消得君王四履封【此詩見東軒筆錄以爲王沂公曽當國鄭公爲翰林學士欲撼之而作原本缺今采入】

江州琵琶亭

年光過眼如車轂職事羈人似馬銜若遇琵琶應大笑何湏涕泣滿靑衫【此詩原本缺今從中山詩話采入】

狎鷗亭詩

元化平分荷大鈞左符新刻玉爲麟南湖特地栽桃李擬伴沙鷗過十春

海鴈橋邊綠水深絕無塵土近花陰忘機不管人知否自有溪鷗信此心

書懷

黃閣有賢圖國計皂嚢無黨害邊功河湟飲馬無難事一防沙塵在目中

到任後作

功兼文武帝師臣久厭崇髙樂退身任是東山無限好謝公爭忍負生民

西防

階除盡日微風度幙先秋暑气還莫訝使君臨案久雨晴端正見南山

宮詞

鬢攏春煙濕翠翹石橊裙幔裊纎腰絳唇不敢深深注卻怕香脂污玉簫

新染羅衣窣地紅喜迎天仗宴春風歌詞若入君王聽不惜新聲教六宮

古意

重上靑樓拂蛛网卻勻愁黛對菱波也知新舊爭多少敢話機頭織素多

漁者

讀徧龍韜事可知一竿閒把直鉤垂秋來江上西風急且系扁舟捲釣絲

觀藏珠

敏手機心頗自安遮藏有路巧千般主公當面無因見只怕旁人冷眼看【此詩出宋文鑑原本缺今補入案墨客揮犀云丁晉公與夏英公防宴齋宮伶人有雜手技號藏擫者在焉丁顧夏曰古無詠藏擫詩內翰可作一首卽席獻詩云舞拂跳珠復吐丸遮藏巧技百千般主公端坐無由見卻被傍人冷眼看東軒筆錄載此事又易藏擫爲弄盌注皆與文鑑小異故附錄焉】

安撫狀元內翰還朝復命再獲候迎先附短章以代片幅

兩朝西掖舊詞臣蘗苦冰寒四十春霜雪滿頭塵滿防自慙重見玉堂人

送張逸人二首

上公詩筆千金重逋客歸裝一棹輕莫向靑山更招隠且畱賢哲濟蒼生

徘徊獨鶴翻淸景容曵孤云下絳霄朝市山林本無異前賢出處盡逍遙

到任涇州寄長安府學諸先軰

半載秦川令始行論文猶未欵羣英橫戈且趂從軍樂不及期年待政成

聞勸農二使渡江訪胡丞隠居

宅臨殷羨投書渚門擁維摩問疾人詔使舟應訪道雨花交影隔西津

詠鳳

千仭翺翔覽徳輝成湯解网四靈歸梧桐欲下還驚去悄悄饑鷹掠樹飛

聞鶯

春光容與曉風髙花映金塗見羽毛莫訝綠楊畱不住內園新雨熟含桃

詠鷹

獲自野羅知性巧飼之鮮食巳恩丰下韝未便隨人意湏是經春更一籠

再徙西都詠靑雀寄張升諫院

弱羽傷弓尙未完孤飛誰敢擬鴛鸞明珠自有千金價莫爲遊人作彈丸【此詩原本缺今從古今詩話采入又案魏防東軒筆錄載此詩傷弓作輕尙作勢誰敢作殊不明珠作黃金千金價作雙南貴爲作與其文小異附識於此】

廏馬

萬里無塵塞艸秋玉輪金軛未巡遊上林苜蓿天池水飽食長鳴可自羞

薔薇

紅房深淺翠條低滿架淸香敵麝臍攀折若無花底刺豈教桃李獨成蹊

檻竹

廣廈長廊四面圍小欄霜雪兩三枝簾帷壅蔽無人見賴有中天日照知

花檻【夢中作】

曲檻橫欄百寶裝春風容冶看人狂孤松瘦栢無顏色只有靑靑待雪霜

題華嚴經詩

黼幄思賢巳再三詔書將拆紫泥緘嘉言一句利天下何必金文更徹函

寄傳法二大卿並簡譯席諸大士

譯案多年潤法音性根𨿽鈍信根深無明不起寃親等應有龍天證此心

潤色金文數十函淸涼甘露洗塵凡修行不作伊蘭計只願三千盡寶嚴

雪後贈雪苑師

雪山修道六年成云滿長空雪滿庭便向个中登覺地何湏臘月待明星

玉界瓊田萬頃平一年光景一番新苑中又見梅花發信手拈來總是春

千嶂崔嵬雪裏看東風一夜捲餘寒巖前澑玉知多少漲起西江十八灘

老去方知行路難此心正要覓人安室中半偈如聞得便作當年立雪看

偶成

非才徧歷淸華地悟佛方爲止足身浮名浮利莫相試三千世界一微塵

保庇孤根逄聖主矜修晚節順天機空門自有淸涼地不向紅塵議是非

燕雀紛紛出亂麻漢江兩岸使君家訟庭永日無畱事一任啁啾到日斜【按詩話胡旦秋監性躁居襄陽夏英公常師事之及公貴逹胡尙以故舊眡公公出鎭襄陽一造焉謂公曰讀書乎曰郡事少暇比只作得燕雀一詩因爲誦之胡自是少戢】

詩餘

喜遷鶯

霞散綺月沈鉤捲未央樓夜涼河漢截天流宮闕鏁新秋瑤堦樹金莖露鳳髓香和雲霧三千珠翠擁宸游水殿按梁州【按靑箱雜記云夏公初授館職時方早秋上夕宴後庭酒酣遽命中使詣公索新詞公問上在甚處中使曰在拱宸殿按舞公卽抒思立進此詞上大悅此詞大典本闕今補入又樹字雜記原本缺以避英宗嫌名也今據文義增入】

文莊集卷三十六

