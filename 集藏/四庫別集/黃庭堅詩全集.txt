黃庭堅詩全集

�字頌齋余睡兀兀﹐占盡檐前日。不與一甌茶﹐眼前黑如漆。哀逝玉堂岑寂网蜘蛛﹐那復晨妝覲阿姑。綠發朱顏成異物﹐靑天白日閉黃墟。人間近別難期信﹐地下相逢果有無。萬化途中能邂逅﹐可憐風燭不須臾。欸乃歌二章戲王穉川花上盈盈人不歸﹐棗下纂纂實已垂。臘雪在時聽馬嘶﹐長安城中花片飛。欸乃歌二章戲王穉川從師學道魚千里﹐蓋世成功黍一炊。日日倚門人不見﹐看盡林烏反哺兒。安樂泉頌姚子雪麯﹐杯色爭玉。得湯鬱鬱﹐白雲生谷。淸而不薄﹐厚而不濁。甘而不噦﹐辛而不螫。老夫手風﹐須此晨藥。眼花作頌﹐顚倒淡墨。

按田河水積崢嶸﹐山雪晴索寞。幽齋怯寒威﹐況復出城郭。馬爲蝟毛縮﹐人嘆狐裘薄。淤泥虎迹交﹐叢社烏聲樂。橋經野燒斷﹐崖值天風落。泄云迷鴻蒙﹐戴石瘦犖嶨。攀緣若登天﹐扶服如入橐。窮幽至河麋﹐落日更盤礡。新民數十家﹐飄寓初棲托。壯產無惰農﹐荒榛盡開鑿。臨流遣官丁﹐悉使呼老弱。恩言諭官意﹐鄣水陂可作。春秧百頃秔﹐秋報千倉獲。掉頭笑應儂﹐吾麥自不惡。麥苗不爲稻﹐誠恐非民瘼。不知肉食者﹐何必苦攺作。我行疲鞍馬﹐且用休羈絡。艱難相顧嘆﹐共道折腰錯。勢窮不得已﹐來自取束縛。月明夜蕭蕭﹐解衣寬帶索。臥看云行天﹐北斗掛屋角。析薪爨酒鼎﹐興至且相酌。八音歌贈晁堯民金荷酌美酒﹐夫子莫畱殘。石有補天材﹐虎豹守九關。絲窠將柳花﹐入戶撲衣冠。竹風搖永日﹐思與子盤桓。匏瓜豈無匹﹐自古同心難。革急而韋緩﹐只在揉化間。木桃終報汝﹐藥石理予顏。八音歌贈晁堯民金生寒沙中﹐見別會有時。石上千年柏﹐材髙用苦遲。絲亂猶可埋﹐心亂不可治。竹齋聞履聲﹐乃是故人來。匏苦只多葉﹐水深難爲涉。土牀不安席﹐象牀臥燁燁。革與井同功﹐守道非關怯。木直常先伐﹐樗櫟萬世葉。八月十四日夜刀坑口對月奉寄王子難子聞適用去年對月廬陵郡﹐醉畱歌舞蹋金沙。今年今夕千峯下﹐新磨古鑑動菱花。寒藤老木被光景﹐深山大澤皆龍蛇。西風爲我奏萬籟﹐落葉起舞驚棲鴉。遙憐城中二三友﹐風流慣醉玉釵斜。今夕傳杯定何處。應無二十四琵琶。跋子瞻和陶詩子瞻謫嶺南﹐時宰欲殺之。飽喫惠州飯﹐細和淵明詩。彭澤千載人﹐東坡百世士。出處𨿽不同﹐風味乃相似。罷姑熟寄元明用觴字韻追隨富貴勞牽尾﹐準擬田園略濫觴。本與江鷗成保社﹐聊隨海燕度炎涼。未栽姑熟桃李徑﹐卻入江西鴻雁行。別後常同千里月﹐書來莫寄九回腸。白鶴觀復殿重樓墮杳冥﹐故基喬木尙崢嶸。銀河不攺三千尺﹐鐵馬曾經十萬兵。華表故應終化鶴﹐謫仙未解獨騎鯨。林泉一二兒童舊﹐白髮衰顏只自驚。白蓮庵頌入泥出泥聖功﹐香光透塵透風。君看根元種性﹐六窗九竅玲瓏。百花洲雜題範公種竹水邊亭﹐漂泊來遊一客星。神理不應從此盡﹐百年艸樹至今靑。拜劉凝之畫像棄官淸潁尾﹐買田落星灣。身在菇蒲中﹐名滿天地間。誰能四十年﹐保此淸靜退。往來澗谷中﹐神光射牛背。寶梵大師眞贊穆然而嘯﹐毗尼藏也。熙然而溫﹐同塵相也。默然而說﹐法中龍象也。知文知武﹐染衣將相也。淵然而深﹐飽儒術也。悠然而思﹐入詩律也。缽囊如空﹐不受實也。室中生光﹐無長物也。十有七年﹐爲法城塹也。五十八夏﹐圭璋無玷也。斬然而秀﹐出火宅也。漻然而化﹐薪火息也。子孫繩繩﹐奉承丹靑。眸子睟明﹐吾觀其役物之智。袖手微笑﹐人挹其臨財之淸。悲秋有美一人兮﹐臨淸秋而太息。傷天形之缺然兮﹐與有足者同堂而並席。儻嘗獲罪於天兮﹐使而至於斯極。夫陰凝而陽化兮﹐沖气飪而爲和。駢拇所以爲少﹐枝指所以爲多。謂天任汝以道兮﹐曾是形畸而貌獨。天厭棄汝兮﹐修汝徳而謂何。中無所考此耿耿兮﹐獨遡風而浩歌。歌曰父耶母耶﹐人乎天乎。才之爲祥﹐固不若不才之全乎。非天地之私兮﹐又非父母之願也。慨伏思而不得兮﹐夢漂漂而行遠。逆眞人於軒臺兮﹐請端策而徵衍。遇水盈之坎坎兮﹐得山麓而爲蹇。𨿽禦良而馬服兮﹐猶往蹇而來連。艮之初六來告休兮﹐艮其趾而無咎。如風日之過河兮﹐人謂守水而爲耗。知水性之循環兮﹐曾何損益之足道。蚿百足之狂攘兮﹐夔踸踔以行地。蛇虺蔓延不自好兮﹐謂風蓬蓬而無似物。憐物之無窮兮﹐目尙爲心之僕隸。夫精於形器之表兮﹐視四體百骸其在外。予將執汝手兮﹐遊乎浩蕩之會憑天津而渥發兮﹐攬日月以爲佩。嗟不知去來之爲我兮﹐天下莫予之爲對。恐路遠而多岐兮﹐聊贈汝以指南。將雍容於勝日兮﹐嘗試爲汝而妄談。北園步折梅寄君庸林中破笑派雪雨﹐不著世間笑粉塵。覆入曉風香滿袖﹐無人同詠一枝春。被褐懷珠玉國士懷珠玉﹐通津不易扛。櫝藏心有待﹐褐短義難降。寶唾歸靑簡﹐晴虹貫夜窗。直言方按劍﹐豈是故迷邦。彈雀輕千仞﹐連城買一雙。安知藍縷底﹐明月弄寒江。避秦十人九眞承詔上龍胡﹐盡是驪山所送徒。惟有鄧公畱不去﹐松根搘鼎煮菖蒲。避暑李氏園二首李侯別館鎖春陰﹐花徑吹香可細尋。迸筍侵階藤倒架﹐主人重爲費千金。避暑李氏園二首荷气竹風宜永日﹐冰壺涼簟不能回。題詩未有驚人句﹐會喚謫仙蘇二來。汴岸置酒贈黃十七吾宗端居叢百憂﹐長歌勸之肯出遊。黃流不解涴明月﹐碧樹爲我生涼秋。初平羣羊置莫問﹐叔度千頃醉卽休。誰倚柁樓吹玉笛﹐斗杓寒掛屋山頭。便糶王丞送碧香酒用子瞻韻戲贈鄭彥能食貧好酒嘗自嘲﹐日給上尊無骨相。大農部丞送新酒﹐碧香竊比主家釀。應憐坐客竟無氈﹐更遭官長頗譏謗。銀杯同色試一傾﹐排遣春寒出帷帳。浮蛆翁翁杯底滑﹐坐想康成論泛盎。重門著關不爲君﹐但備惡客來仇餉。別蔣穎叔金城千里要人豪﹐理君亂絲須孟勞。文星合在天東壁﹐淸都紫微醉云璈。荊溪居士傲軒冕﹐胸吞云夢如秋毫。三品衣魚人仰首﹐不見全牛可下刀。秦川渭水森長戟﹐方壺蓬萊冠巨鰲。萬釘寶帶琱狨席﹐獻納論思近赭袍。連營貔虎湛如水﹐開盡西河擁節旄。何時出入諸公間﹐淮湖閱船今二毛。鑿渠決策與天合﹐支祈窘束縮怒濤。衣食京師看上計﹐陛下文武收英髦。春風淮月動淸鑑﹐白拂羽扇隨輕舠。下榻見賢傾禮數﹐後車載士回風騷。斲鼻於郢﹐觀魚於濠。小夫閱人蓋多矣﹐幾成季咸三見逃。丙辰仍宿淸泉寺山農居負山﹐呼集來苦遲。旣來授政役﹐謠諑謂余欺。按省其家貲﹐可忍鞭抶之。恩言諭公家﹐疑阻久乃隨。滕口終自愧﹐吾敢乏王師。官寧憚淹畱﹐職在拊惸嫠。所將部曲多﹐混汝父老爲。西山失半壁﹐且復下囊輜。啼鴉散篇帙﹐休吏稅巾衣。石泉鼓坎坎﹐竹風吹參差。書冷行熠燿﹐壁虫催杼機。昏釭夜未央﹐髙枕夢登巘。丙申泊東流縣前日發大雷﹐眞成料虎頭。今日伐鼓出﹐棹歌傲陽侯。滄江百折來﹐及此始東流。東流會賓客﹐建徳椎羊牛。野語尙信然﹐小市黃蘆洲。惟有采薪翁﹐經營往來舟。櫧櫪盡斤斧﹐山童煙雨愁。丙寅十四首效韋蘇州雪霽艸木動﹐春融煙景和。嘉晨掩關坐﹐如此節物何。同遊得二子﹐晤對不在多。丙寅十四首效韋蘇州不知鞍馬倦﹐想見洲渚春。淸晝鎖芳園﹐誰家停畫輪。髙柳極有思﹐向風招遊人。

丙寅十四首效韋蘇州漸嘉樓外花﹐嘉賞亭邊柳。作者歸山丘﹐今春爲誰有。千秋萬歲後﹐還復來遊否。丙寅十四首效韋蘇州城南有佳園﹐風物迎馬首。但賞主人竹﹐王飲主人酒。紅日媚紫苔﹐輕風泛春柳。丙寅十四首效韋蘇州三公未白髮﹐十輩乘朱輪。只取人看好﹐何益百年身。但願長今日﹐淸樽對故人。丙寅十四首效韋蘇州江梅香冷淡﹐開徧未全疏。已有耐寒蜨﹐雙飛上花須。今夜嚴城角﹐肯畱花在無。丙寅十四首效韋蘇州我思五柳翁﹐解作一生事。得錢送酒家﹐便靜尋山寺。念我還如此﹐翁應會人意。丙寅十四首效韋蘇州庭空日色靜﹐樓迥鐘聲遲。褐叟已爭席﹐馴鴉更不疑。同來復同去﹐竟別我爲誰。丙寅十四首效韋蘇州謝甥有逸興﹐李髯非不嘉。苦思夢春艸﹐醉狂眠酒家。斯遊無俗物﹐傲睨至昏鴉。丙寅十四首效韋蘇州寺古老僧靜﹐亭陰修竹多。萊公作州日﹐部曲屢經過。眾推識公面﹐蒼石眠綠莎。丙寅十四首效韋蘇州盛時眾吹噓﹐謫去眾毀辱。不爲公存亡﹐幽蘭春自綠。欲書名相傳﹐安得南山竹。丙寅十四首效韋蘇州昔公調鼎實﹐指顧九廟尊。郡國富士馬﹐於今開塞垣。誰能起公死﹐爲國守北門。丙寅十四首效韋蘇州出身世喪道﹐解綬饑驅我。杯中得醉鄕﹐去就不復果。豈爲俗人言﹐達人儻余可。丙寅十四首效韋蘇州少小尙狷介﹐與人常不款。置身稍雍容﹐遇酒輒引滿。自是鶴長足﹐難齊鳧脛短。病來十日不舉酒二首病來十日不舉酒﹐回施靑春與後生。滿袖東風愜人意﹐見君詩與字俱淸。病來十日不舉酒二首病來十日不舉酒﹐獨臥南牀春艸生。承君折送袁家紫﹐令我興發郎官淸。病懶病懶不喜出﹐收身臥書林。縱觀百家語﹐浩渺半古今。空蒙象外意﹐髙大且閎深。聞有居覆盆﹐豈能逃照臨。一馬統萬物﹐八還見眞心。乃知善琴瑟﹐先欲絕弦尋。病起次韻和稚川進叔倡酬之什池塘夜雨聽鳴蛙﹐老境侵尋每憶家。白髮生來驚客鬢﹐黃粱炊熟又春華。百年不負膠投漆﹐萬事相依葛與瓜。勝日主人如有酒﹐猶堪扶病見鶯花。病起荊江亭卽事十首翰墨場中老伏波﹐菩提坊裏病維摩。近人積水無鷗鷺﹐時有歸牛浮鼻過。病起荊江亭卽事十首維摩老子五十七﹐大聖天子初元年。傳聞有意用幽側﹐病著不能朝日邊。病起荊江亭卽事十首禁中夜半定天下﹐仁風義气徹修門。十分整頓乾坤了﹐復辟歸來道更尊。病起荊江亭卽事十首成王小心似文武﹐周召何妨略不同。不須要出我門下﹐實用人材卽至公。病起荊江亭卽事十首司馬丞相昔登庸﹐詔用元老超羣公。楊綰當朝天下喜﹐斷碑零落臥秋風。病起荊江亭卽事十首死者已死黃霧中﹐三事不數兩蘇公。豈謂髙才難駕禦﹐空歸萬里白頭翁。病起荊江亭卽事十首文章韓杜無遺恨﹐艸詔陸贄傾諸公。玉堂端要眞學士﹐須得儋州禿鬢翁。病起荊江亭卽事十首閉門覓句陳無己﹐對客揮毫秦少遊。正字不知溫飽未﹐西風吹淚古藤州。病起荊江亭卽事十首張子耽酒語蹇喫﹐聞道潁州又陳州。形模彌勒一布袋﹐文字江河萬古流。病起荊江亭卽事十首魯中狂士邢尙書﹐本意扶日上天衢。惇夫若在鑴此老﹐不令平地生崎嶇。伯父祖善耆老好學於所居紫陽溪後小馬鞍山爲放隱齋遠寄詩句意欲庭堅和之幸師友同賦率爾上呈樵入千巖靜﹐松含萬籟寒。兒童給行李﹐藜蓧對衣冠。小檻聊防虎﹐時來卽解鞍。阿翁吹笛罷﹐懷昔淚相看。伯時彭蠡春牧圖嶽陽樓上春已歸﹐湖中鴻雁拍波飛。布帆天闊隨鳥道﹐石林風冕吹人衣。春水初生及馬腹﹐浮灘欲上西山麓。遙看絕嶺秀雲松﹐上有垂蘿暗溪谷。沙眠艸嚙性不驕﹐側身注目鳴相招。林間瞥過星爍爍﹐原上獨立風蕭蕭。君不見中原眞種胡塵沒﹐南行市骨何倉卒。秪收力健載徵夫﹐肯向時危辧奇骨。卽令貢馬西北來﹐東西坊監屯雲開。紛然駑驥同秣﹐爾可不憂四蹄脫。伯氏到濟南寄詩頗言太守居有湖山之勝同韻和西來黃犬傳佳句﹐知是陸機思陸云。歷下樓臺追把酒﹐舅家賓客厭論文。山椒欲雨好雲气﹐湖面逆風生水紋。想得爭棋飛鳥上﹐行人不見只聽聞。泊大孤山作匯澤爲彭蠡﹐其容化◇鵬。中流擢寒山﹐正色且無朋。其下蛟龍臥﹐宮譙珠貝層。朝云與暮雨﹐何處會髙陵。不見淩波襪﹐靚妝照澄凝。空餘血食地﹐猿嘯枯楠藤。髙帆駕天來﹐落葉聚秋蠅。幽明異禮樂﹐忠信豈其憑。風波浩平陸﹐何況非履冰。安得曠達士﹐霜晴嘗一登。博山臺宮亭只說香鑪峯﹐此地今見博山臺。紫煙孤起麗朝日﹐定是海山飛得來。化工造物能神奇﹐不必驚世出蓬萊。千來隱淪被昭洗﹐博山我勸爾一杯。先生發白足力彊﹐遙思秋風醉幾回。童兒數修掃灑職﹐莫使石面沾塵埃。博士王揚休碾密雲龍同事十三人飲之戲作矞云蒼璧小盤龍﹐貢包新樣出元丰。王郎坦腹飯牀東﹐大官分物來婦翁。棘圍深鎖武成宮﹐談天進士雕虛空。鳴鳩欲雨喚雌雄﹐南嶺北嶺宮徵同。午窗欲眠視蒙蒙﹐喜君開包碾春風﹐注湯官焙香出籠。非君灌頂甘露椀﹐幾爲談天干舌本。薄薄酒二章薄酒可與忘憂﹐醜婦可與白頭。徐行不必駟馬﹐稱身不必狐裘。無禍不必受福﹐甘餐不必食肉。富貴於我如浮雲﹐小者譴訶大戮辱。一身畏首復畏尾﹐門多賓客飽僮僕。美物必甚惡﹐厚味生五兵。匹夫懷璧死﹐百鬼瞰髙明。醜婦千秋萬歲同室﹐萬金良藥不如無疾。薄酒一談一笑勝茶﹐萬里封侯不如還家。薄薄酒二章薄酒終勝飲茶﹐醜婦不是無家。醇醪養牛等刀鋸﹐深山大澤生龍蛇。秦時東陵千戶食﹐何如靑門五色瓜。傳呼鼓吹擁部曲﹐何如春雨池蛙。性剛太傅促和藥﹐何如羊裘釣煙沙。綺席象牀琱玉枕﹐重門夜鼓不停撾。何如一身無四壁﹐滿船明月臥蘆花。吾聞食人之肉﹐可隨以鞭朴之戮﹔乘人之車﹐可加以鈇鉞之誅。不如薄酒醉眠牛背上﹐醜婦自能搔背癢。補陀巖頌修羅身量等須彌﹐入藕絲孔逃追北。補陀巖下不戰人﹐八萬魔軍皆解甲。不俗軒耐閒軒頌不愛孔方乃不俗﹐放下利欲是耐閒。棒打石獅子﹐論實不論虛。

采菊一章南山有菊﹐於采其英。誰從汝往﹐視我惸惸。伊時之人﹐誰適有比。不與我謀﹐不知其已。二章薄言采之﹐遵彼山曲。汝來遲遲﹐去我何速。伊時之人﹐誰適與同。不與我好﹐殆其覯凶。三章江漢滔滔﹐有楫有杭。誰以濟此﹐中流且風。嗟爾君子﹐時處時默。微云反覆﹐無傷爾足。殘句﹕百家傳本略相似百家傳本略相似﹐如月行天見諸水。殘句﹕便令脫帽管城公便令脫帽管城公﹐小試玉堂揮翰手。殘句﹕不誇四子錦爲幄不誇四子錦爲幄﹐肯道太眞云想衣。殘句﹕辰日宜種瓜辰日宜種瓜。殘句﹕春將國艷燻花骨春將國艷燻花骨﹐日借黃金縷水紋。殘句﹕風外竹斜行風外竹斜行。殘句﹕虎頭食肉何足誇虎頭食肉何足誇﹐陰徳由來報宜奢。丹龜功成無躍兔﹐玉函方祕緣靑蛇。殘句﹕孔廟虞書貞觀刻孔廟虞書貞觀刻﹐千兩黃金那購得。殘句﹕鄰談喧五更鄰談喧五更。殘句﹕琳瑯觸目路人驚琳瑯觸目路人驚。殘句﹕淸鑑風流歸賀八淸鑑風流歸賀八﹐飛揚跋扈付朱三。殘句﹕日顆曝漧紅玉軟日顆曝漧紅玉軟﹐風枝臺動練羅鮮。殘句﹕爲君寫就黃庭了爲君寫就黃庭了﹐不博山陰道士鵝。殘句﹕吾聞調羹槿吾聞調羹槿﹐異味及粉楡。殘句﹕語妙何妨石作腸語妙何妨石作腸。殘句﹕浴泉秦虢流丹粉浴泉秦虢流丹粉﹐臨渚娥英冷佩衣。殘句﹕拙者竊鉤輒斬趾拙者竊鉤輒斬趾。倉後酒正廳昔唐林夫謫官所作十一月己卯余納秋租隔墻芙蓉盛開攀檻朱雲頭未白﹐不知流落向何州。空餘前日學書地﹐小閣紅蕖取意秋。曹村道中嘶馬蕭蕭蒼艸黃﹐金天云物弄微涼。瓜田余蔓有荒隴﹐梨子壓枝鋪短墻。明月風煙如夢寐﹐平生親舊隔湖湘。行行秋興已孤絕﹐不忍更臨山夕陽。曹侯善政頌曹侯輟耕﹐學於上國。進士起家﹐爲吏有績。𨿽窶人子﹐孔武且碩。我惠我威﹐養我好子。我勤我暇﹐不借吏史。虎暴人境﹐肆作機穽。侯曰徹之﹐病在乎政。惟此戾虫﹐乃與政通。風林岑蔚﹐徵夫不逢。我作頌聲﹐與民歌之。不誣方將﹐俾勿磨之。禪句二首牽驢飲江水﹐鼻吹波浪起。岸上蹄踏蹄﹐水中嘴對嘴。禪句二首予自釣魚船上客﹐偶除須鬢著袈裟。佛祖位中畱不住﹐夜來依舊宿蘆花。禪頌自古多如此﹐君今獨柰何。可來白雲裏﹐教汝紫芝歌。長短星歌正月虎﹐七澤陰風無避處。少年射殺白額歸﹐二十一歲賜旗鼓。二月兔﹐翰墨功名歸四杜。中山毛遂定從還﹐十九上客誰復數。三月龍﹐定力降來一缽中。升騰便欲致雲雨﹐十六開士觀云風。四月蛇﹐九蛇相輔成晉家。屈原離騷二十五﹐不及之推死怨嗟。五月馬﹐十五國風多詠寫。漢將西極天馬來﹐二十五城不當價。六月羊﹐十歲小兒牧道傍。他年叱石金華路﹐二十年前身姓黃。七月猴﹐恆山八命列封侯。當年傳國二十二﹐想是衣冠騎土牛。八月雞﹐二妙靈臺向曉啼。五更風雨十八九﹐殘月昏昏信可期。九月狗﹐三窟深坑四荒走。暮歸得兔十六七﹐黃盧朱雀皆在後。十月豬﹐白頭一笑獻士夫。殺身願爲魯津伯﹐申封蘭王十四都。十一月鼠﹐列十二辰配龍虎。二十二年看仙飛﹐一朝化作蝙蝠去。十二月牛﹐百戶椎肥醉九州。角端圍寸二十五﹐良弓之材牛帶牛。長句謝陳適用惠送吳南雄所贈紙廬陵政事無全牛﹐恐是漢時陳太丘。書記姓名不肯學﹐得紙無異夏得裘。琢詩包紙送贈我﹐自狀明月非暗投。詩句縱橫剪宮錦﹐惜無阿買書銀鉤。蠻溪切藤捲盈百﹐側理羞滑繭羞白。想當鳴杵砧面平﹐桄榔葉風溪水碧。千里鵝毛意不輕﹐瘴衣腥膩北歸客。君侯謙虛不自供﹐胡不贈世文章伯。一涔之水容牛蹄﹐識字有數我自知。小時雙鉤學楷法﹐至令兒子憎家雞。𨿽然嘉惠敢虛辱﹐煮泥續尾成大軸。寫心與君心莫傳﹐平生落魄不問天。樽前花底幸好戲﹐爲君絕筆謝風煙。已無商頌猗那手﹐請續南華內外篇。長蘆夫和尙眞贊松枯竹瘦﹐是其歲寒也。山髙水深﹐不可犯幹也。取多國士﹐莊嚴此土﹐如陶家手也。拂除方丈﹐置榻而坐﹐一不受也。首出萬物﹐淵默雷吼﹐寂寥者之參也。若夫以法界印﹐印毛印海﹐則驚僧繇而走巫咸也。長沙畱別折腳鐺中同淡粥﹐曲腰桑下把離杯。知君不是南遷客﹐魑魅無情須早回。常父答詩有煎點徑須煩綠珠之句復次韻戲答小鬟𨿽醜巧妝梳﹐掃地如鏡能檢書。欲買娉婷供煮茗﹐我無一斛明月珠。知公家亦闕掃除﹐但有文君對相如。正當爲公乞如願﹐作牋遠寄宮亭湖。常父惠示丁卯雪十四韻謹同韻賦之春皇賦上瑞﹐來寧黃屋憂。下令走百神﹐大云庇九丘。風聲將仁气﹐艷艷生瓦溝。寒花舞零亂﹐表裏照皇州。千門委圭璧﹐曉日不肯收。元年冬無澤﹐穴處長螟蟊。兩宮初旰食﹐補衮獻良籌。有道四夷守﹐無徵萬邦休。耆年秉國論﹐涇渭極分流。輟耒入班品﹐逸民盡歸周。股肱共一體﹐間不容戈矛。人材如金玉﹐同美異剛柔。正須眾賢和﹐乃可疏共吺。攺弦張敝法﹐病十九已瘳。王指要不匿﹐蝕非日月羞。桑林請六事﹐河水問九疇。天意果然得﹐玄功與吾謀。此物有嘉徳﹐占年在麥秋。近臣知天喜﹐玉色動冕旒。儒館無他事﹐作詩配崇丘。晁張和答秦覯五言予亦次韻山林與心違﹐日月使鬢換。儒衣相詬病﹐文字奉娛玩。自古非一秦﹐六籍蓋多難。詩書或發冢﹐熟念令人惋。秦君銳本學﹐驥子已血汗。相期驂天衢﹐伯樂嘗一盼。士爲欲心縛﹐寸勇輒尺懦。要當觀此心﹐日照雲霧散。扶疏萬物影﹐宇宙同璀璨。置規豈惟君﹐亦自警弛慢。嘲小徳中年舉兒子﹐漫種老生涯。學語囀春鳥﹐塗窗行暮鴉。欲嗔王母惜﹐稍慧女兄誇。解著潛夫論﹐不妨無外家。陳吉老縣丞同知命弟遊靑原謁思禪師予以簿領不得往二公雨久不歸戲作百家衣一首二十韻招之天髙萬物肅﹐虛寂在川岑。肅此塵外軫﹐隨山上嶇嶔。列宿正參差﹐凝霜露衣襟。驚鳥縱橫去﹐孤猿擁條吟。不睹白日景﹐惟睹松柏陰。南州實炎徳﹐肴羞香森沈。芳艸亦未老﹐黃花如散金。中有冥寂士﹐上有嘉樹林。遺掛猶在壁﹐靡靡如面命。阿閣三重階﹐曠望何髙深。能使髙興盡﹐山水有淸音。所在可遊盤﹐春醞時獻斟。玄云拖朱閣﹐小雨遂成霖。挾纊如懷冰﹐夕息憶重衾。瞽夫違盛觀﹐何用慰我心。孤燈暖幽幔﹐願言思所欽。良遊常蹉跎﹐賤與老相尋。佳人殊未來﹐忽忘逝景侵。南榮戒其多﹐離思故難任。明月難暗投﹐聊欲投吾簪。陳季張有蜀芙蓉長飲客至開輒剪去作詩戲之剪花莫學韓中令﹐投轄惟聞陳孟公。客興不孤春竹葉﹐年華全屬拒霜叢。玄子蹙迫三秋盡﹐靑女摧殘一夜空。著意畱連好風景﹐非君誰作主人翁。陳畱市隱市井懷珠玉﹐往來人未逢。乘肩嬌小女﹐邂逅此生同。養性霜刀在﹐閱人淸鏡空。時時能舉酒﹐彈鑷送飛鴻。陳榮緒惠示之字韻詩推獎過實非所敢當輒次髙韻三首紛紛不可耐﹐君子有憂之。鞅掌誠莊語﹐賢勞似怨詩。頹波閱砥柱﹐濁水得摩尼。知我無枝葉﹐刳心只有皮。陳榮緒惠示之字韻詩推獎過實非所敢當輒次髙韻三首太丘胸量闊﹐一葦莫杭之。萬事不掛眼﹐四愁猶有詩。狀閒聊闒茸﹐心潔似毗尼。早晚同舟去﹐煙波學子皮。陳榮緒惠示之字韻詩推獎過實非所敢當輒次詗韻三首十家有忠信﹐江夏可無之。政苦寄賣友﹐忽聞衡說詩。饑蒙靑﹝左飠右迅﹞飯﹐寒贈紫陀尼。酬報矜難巧﹐深慙陸與皮。陳氏園詠竹不問主人來看竹﹐小溪風物似家林。春供饋婦幾番筍﹐夏與行人百畝陰。直气𨿽衝云漢上﹐髙材終恐斧斤尋。截竿可舉北溟釣﹐欲贈溪翁誰姓任。陳說道約日送菜把南山疇昔從諸父﹐雨甲煙苗手自鉏。三徑就荒歸計拙﹐混煩僚友送園蔬。呈李卿歌舞如雲四散飛﹐東園籃轝醉歸時。細看春色低紅燭﹐仰折花枝墜接﹝上四下離﹞。仙李回風轉長袖﹐野桃侵雨浸燕脂。夜長晝短知行樂﹐不負君家樂府詩。呈馬粹老範徳孺潁上相逢杏始靑﹐爾來瓜壠有新耕。四時爲歲已中半﹐萬物得秋將老成。日永淸風搖麈尾﹐夜闌飛雹落棋枰。兩廳未覺過從數﹐政以頑疏累友生。呈外舅孫莘老二首九陌黃塵烏帽底﹐五湖春水白鷗前。扁舟不爲鱸魚去﹐收取聲名四十年。呈外舅孫莘老二首甓社湖中有明月﹐淮南艸木借光輝。故應剖蚌登王府﹐不若行沙弄夕霏。呈王明復陳季張倦客西來厭馬鞍﹐爲予休轡小長安。陳遵投轄情何厚﹐王粲登樓興未闌。雪壓羣山晴後白﹐月臨千里夜深寒。少畱待我同歸去﹐洛下林中斫釣竿。呈楊康國君家秋實羅浮種﹐已作累累半拂墻。莫遣兒童酸打盡﹐要看霜後十分黃。承示中秋不見月及憫雨連作恐妨秋成奉次元韻秀稻秋風喜太平﹐獨疑連雨未全晴。銀蟾似亦無聊賴﹐默度寒宵嬾吐明。承天寶禪師贊靈山會上﹐得个消息。達安城中﹐不落裷﹝上雨下佰﹞。黃撫路口﹐雪裏開花。九江渡頭﹐無風起浪。澄心亭頌菩薩淸涼月﹐遊於畢究空。眾生心水淨﹐菩提影現中。忍觀伏塵勞﹐波澄泥著底。八風動地來﹐塵勞還復起。覺海性澄圓﹐浪時無不渾。卽渾卽澄徹﹐个是涅盤門。池口風雨畱三日孤城三日風吹雨﹐小市人家只菜蔬。水遠山長雙屬玉﹐身閒心苦一舂鋤。翁從旁捨來收网﹐我適臨淵不羨魚。俛仰之間已陳迹﹐暮窗歸了讀殘書。衝雪宿新寨忽忽不樂縣北縣南何日了﹐又來新寨解徵鞍。山銜斗柄三星沒﹐雪共月明千里寒。小吏有時須束帶﹐故人頗問不休官。江南長盡捎云竹﹐歸及春風斬釣竿。衝雨向萬載道中得逍遙觀托宿遂戲題逍遙近道邊﹐憩息慰憊懣。晴暉時晦明﹐謔語諧讜論。艸萊荒蒙蘢﹐室屋壅塵坌。僕僮偪側泌﹐涇渭淸濁混。出城送客過故人東平侯趙景珍墓朱顏苦畱不肯住﹐白髮正爾欺得人。嬋娟去作誰家妾﹐意气都成一聚塵。今日牛羊上丘壠﹐當時近前左右嗔。花開鳥啼荊棘裏﹐誰與平章作好春。出池藕花惜絲不肯織宮鞋﹐花月仙人謫下來。河伯借泥封玉腕﹐風神翻浪沃香腮。無房不許僧歸宿﹐有蓋嘗令鷺自開。何事冤他結靑女﹐一朝收拾付塵灰。出禮部試院王才元惠梅花三種皆妙絕戲答三首城南名士遣春來﹐三月乃見臘前梅。定知鎖著江南客﹐故放綠陰春晚回。出禮部試院王才元惠梅花三種皆妙絕戲答三首舍人梅塢無關鎖﹐攜酒俗人來未曾。舊時愛菊陶彭澤﹐今作梅花樹下僧。出禮部試院王才元惠梅花三種皆妙絕戲答三首病夫中歲屏杯杓﹐百葉緗梅觸撥人。拂殺官黃春有思﹐滿城桃李不能春。出迎使客質明放船自瓦窋歸鼓吹喧江雨不開﹐丹楓落葉放船回。風行水上如雲過﹐地近嶺南無雁來。樓閣人家捲簾幕﹐菇蒲鷗鳥樂灣洄。惜無陶謝揮斤手﹐詩句縱橫付酒杯。初望淮山風裘雪帽別家林﹐紫燕黃鸝已夏深。三釜古人幹祿意﹐一年慈母望歸心。勞生逆旅何休息﹐病眼看山力不禁。想見夕陽三徑裏﹐亂蟬嘶罷柳陰陰。初至葉縣白鶴去尋王子晉﹐眞龍得慕沈諸梁。千年往事如飛鳥﹐一日傾愁對夕陽。遺老能名唐郡邑﹐斷碑猶是晉文章。浮雲不作苞桑計﹐只有荒山意緒長。窗日嘆息西窗過隙駒﹐微陽初至日光舒。���長宮中綫﹐添得思堂一卷書。春近四絕句閏後陽和臘裏回﹐蒙蒙小雨暗樓臺。柳條楡莢弄顏色﹐便恐入簾雙燕來。春近四絕句亭臺經雨壓塵沙﹐春近登臨意气佳。更喜輕寒勒成雪﹐未春先放一城花。春近四絕句小雪晴沙不作泥﹐疏簾紅日弄朝暉。年華已伴梅梢晚﹐春色先從艸際歸。春近四絕句梅英欲盡香無賴﹐艸色才蘇綠未勻。苦竹空將歲寒節﹐又隨官柳到靑春。春思花柳事權輿﹐東風剛作惡。啟明動鐘鼓﹐睡著初不覺。簡書催秣馬﹐行路如徇鐸。看云野思亂﹐遇雨春衫薄。今日非昨日﹐過眼若飛雹。光陰行晼晚﹐吾事益落莫。閒尋西城道﹐倚杖俯墟落。村翁逢寒食﹐士女飛彩索。平生感節物﹐始悟身是客。搔首念江南﹐拿船趁鸂鶒。夷猶揮釣車﹐淸波舉霜鯽。黃塵化人衣﹐此計誠已錯。百年政如此﹐豈更待經歷。春祀分得葉公廟雙鳧觀春將祠事出門扉﹐宮殿參差繚翠微。淸曉風煙迷部曲﹐小蹊桃杏掛冠衣。葉公在昔眞龍去﹐王令何時白鶴歸。糟魄相傳漫靑史﹐獨懷千古對容徽。春雪呈張仲謀暮雪霏霏若撒鹽﹐須知千隴麥纖纖。夢闌半枕聽飄瓦﹐曉起髙堂看入簾。剩與月明分夜砌﹐卽成春澑滴晴檐。萬金一醉張公子﹐莫道街頭酒價添。春遊終日桃李蹊﹐春風不相識。同我二三子﹐承我作意力。把酒忘味著﹐看花了香寂。晴雲散長空﹐曠蕩無限隔。身爲胡蝶夢﹐本自不漁色。春虫勸人歸﹐今我誠是客。歸來翻故紙﹐書尾見麟獲。文字非我名﹐聊取二三策。醇碧頌田子綠麯﹐妙在蒸蓼。女酒兀者﹐美生其手。挹彼而淸﹐注玆無聲。其香馥鬱﹐悅可飲者。如春霢霂﹐淸不病醨。多不疾人﹐誰其吐之。百室之醅﹐醇碧惟師。老夫不飲﹐評以鼻慧。醇道得蛤蜊復索舜泉舜泉已酌盡官醞不堪不敢送靑州從事難再得﹐墻底數樽猶未眠。商略督郵風味惡﹐不堪持到蛤蜊前。慈母巖亮長老頌敕書攺律爲禪﹐意在無力宗空﹐人欲破禪作律﹐羣兒更助之攻。莫恨塞翁失馬﹐會取楚人亡弓。老夫亦不掩耳﹐我來自聽松風。

慈孝寺餞子惇席上奉同孔經父八韻日永知槐夏﹐云黃喜麥秋。同朝國士集﹐賜沐吏功休。只園冠蓋地﹐淸與耳目謀。晴雲浮茗椀﹐飛雹落文楸。一客眾主人﹐醉此顧虎頭。虎頭持龍節﹐挑河使東流。厥田惟上上﹐桑麻十數州。計功不汗馬﹐可致萬戶侯。慈竹門中何物靈﹐有竹慈爲名。一叢澗數步﹐森森數十莖。長莖覆短莖﹐枝葉不崢嶸。去年筍已長﹐今年筍又生。髙低相倚向﹐渾如長幼情。孝子侍父立﹐順孫隨祖行。居然抱慈孝﹐根底信天成。吾聞唐之人﹐孝行常欣欣。鄆州張公藝﹐九恣同一門。大帝聞其名﹐衡茅降至尊。馮宿丱歲時﹐隨父廬祖墳。父子相隨孝﹐靈芝特地春。北海呂元簡﹐四世同家主。似至牛馬羊﹐異母皆相乳。虞鄕董公直﹐鞠養諸孤遺。鸜鵒與鴉鵲﹐同巢而共枝。孝行動天壤﹐鳥獸皆隨時。又聞猓﹝左犭右然﹞獸﹐死不相棄離。暾蠍與蛟魚﹐子母長相隨。獸面而人心﹐此獸信有之。獸心而人面﹐其人誠可悲。李鈞爲侍禦﹐棄母在�州。母因殍餓死﹐世�何悠悠。光祿�李者﹐亦是斯人流。有母不侍養﹐異居經千秋。唐家法网寬﹐貸死流遐陬。崔湜爲侍郎﹐天子賜瓜香。攜歸與愛妻﹐老母不得嘗。一旦惡貫盈﹐殺之於路傍。越公鐘紹京﹐至孝何殊常。小時得瓜果﹐先解進髙堂。長大遇玄宗﹐一夕登巖廊。孝者名長新﹐逆者污人倫。人旣不如竹﹐乃是一埃塵。夫爲人子者﹐莫若事尊親。夫爲人父者﹐莫若訓兒孫。積善與仁孝﹐可以立於身。我願移此竹﹐栽於率土濱。使彼行人見﹐皆爲慈孝人。樵童見此竹﹐且莫伐我薪。

次前韻寄潤父昏昏迷簿領﹐勿勿貴晷景。嘗盡身百憂﹐迄無田二頃。喜從吾宗遊﹐九里河潤永。呼兒跪酒樽﹐戒婦饌湯餅。老夫何取焉﹐君悅甕盎癭。次前韻謝與迪惠所作竹五幅吾宗墨修竹﹐心手不自知。天公造化鑪﹐攬取如拾遺。風雪煙霧雨﹐榮悴各一時。此物抱晚節﹐君又潤色之。抽萌或發石﹐懸箠有阽危。林梢一片雨﹐造次以筆追。猛吹萬籟作﹐微涼大音希。霜兔束毫健﹐松煙泛硯肥。磐桓未落筆﹐落筆必中宜。今代捧心學﹐取笑如東施。或可遺巾幗﹐選耎如辛毗。生枝不應節﹐亂葉無所歸。非君一起予﹐衰病豈能詩。憶君初解鞍﹐新月掛彎眉。夜來上金鏡﹐坐嘆光景馳。我有好東絹﹐晴明要會期。猗猗淇園姿﹐此君有威儀。願作數百竿﹐水石相因依。他年風動璧﹐洗我別後思。開圖慰滿眼﹐何時遂臻玆。次蘇子瞻和李太白潯陽紫極宮感秋詩韻追懷太白子瞻不見兩謫仙﹐長懷倚修竹。行遶紫極宮﹐明珠得盈掬。平生人欲殺﹐耿介受命獨。往者如可作﹐抱被求同宿。砥柱閱頹波﹐不疑更何卜。但觀艸木秋﹐葉落根自復。我病二十年﹐大斗久不覆。因之酌蘇李﹐蟹肥社醅熟。次盱眙同前韻去此二十年﹐持家西過宋。起予者白鷗﹐歸興岌飛動。宮殿明寶坊﹐山川開禹貢。破浪一帆風﹐更占夢中夢。次以道韻寄範子夷子默鼓缶多秦聲﹐琵琶作胡語。是中非神奇﹐根器如此故。範公秉文徳﹐斷國極可否。至今筦樞機﹐大度而少與。蟬嫣世有人﹐風壑嘯兩虎。小心學忠孝﹐鄙事能壠畝。持論不籧筱﹐奉身謝誇詡。頗知城南園﹐文會英俊侶。何當休沐歸﹐懷茗就煎去。次元明韻寄子由半世交親隨逝水﹐幾人圖畫入淩煙。春風春雨花經眼﹐江北江南水拍天。欲解銅章行問道﹐安知石友許忘年。脊令各有思歸恨﹐日月相催雪滿顚。次韻斌老冬至書懷示子舟篇末見及之作因以贈子舟歸二宗性淸眞﹐俱抱歲寒節。常思風雲會﹐爲國奮忠烈。道方滄波穨﹐位有豺虎竊。夫婦相魚肉﹐關中一丈雪。北風夜涔涔﹐竹枯松柏折。泰來拔茅連﹐井收寒泉冽。天地復其所﹐我輩皆慰愜。何爲對樽壼﹐似見小敵怯。大宗垂紫髯﹐貴气已森列。小宗新換骨﹐健啖頗腴悅。昨宵連環夢﹐秣馬待明發。寒日一綫長﹐把酒相諭說。人生但安樂﹐逢世無巧拙。斑衣戲親庭﹐不作經年別。猶有未歸心﹐遠寄丁香結。

次韻伯氏長蘆寺下風從落帆休﹐天與大江平。僧坊晝亦靜﹐鐘磬寒逾淸。淹畱屬暇日﹐植杖數連甍。頗與幽子逢﹐煮茗當酒傾。攜手霜木末﹐朱欄見潮生。檣移永正縣﹐鳥度建康城。薪者得樹雞﹐羹盂味南烹。香秔炊白玉﹐飽飯愧閒行。業祠思歸樂﹐吟弄夕陽明。思歸誠獨樂﹐薇蕨漸春榮。次韻伯氏寄贈蓋郎中喜學老杜詩老杜文章擅一家﹐國風純正不欹斜。帝閽悠邈開關鍵﹐虎穴深沈探爪牙。千古是非存史筆﹐百年忠義寄江花。潛知有意升堂室﹐獨抱遺編校舛差。次韻伯氏戲贈韓正翁菊花開時家有美酒鬢髮斑然潘騎省﹐腰圍瘦盡沈東陽。茶甌屢煮龍山白﹐酒椀希逢若下黃。烏角巾邊簪鈿朵﹐紅銀杯面凍糖霜。會須著意憐時物﹐看取年華不久芳。次韻伯氏謝安石塘蓮花酒花蕊芙蕖拍酒醇﹐浮蛆相亂菊英新。寒光欲漲紅螺面﹐爛醉從歌白鷺巾。行樂銜杯常有意﹐過門問字久無人。王孫欲遣雙壺到﹐如入醉鄕三月春。次韻晁補之廖正一贈答詩晁子抱材耕谷口﹐世有髙賢踐臺斗。頃隨計吏西入關﹐關夫數日傳車還。封侯半屬妄校尉﹐射虎猛將猶行間。無因自致靑雲上﹐浪說諸公見嗟賞。驥伏鹽車不稱情﹐輕裘肥馬鳳凰城。歸來作詩謝同列﹐句與桃李爭春榮。十年山林廖居士﹐今隨詔書稱舉子。文章宏麗學西京﹐新有詩聲似侯喜。君不見古來良爲知音難﹐絕弦不爲時人彈。已喜瓊枝在我側﹐更恨桂樹無由攀。千里風期初不隔﹐獨憐形迹滯河山。次韻晁元忠西歸十首我田失耕耘﹐歲暮拾枯萁。枯萁不可食﹐日晏抱長饑。猛虎依山林﹐眼有百步威。一從梁鴦食﹐風月何時歸。次韻晁元忠西歸十首聖莫如東家﹐長年困行路。公養爲淹畱﹐豈不以食故。林薄鳥遷巢﹐水寒魚不聚。孤士似無家﹐轉蓬何由住。次韻晁元忠西歸十首前有熊羆咆﹐後有虎豹號。已出澗谷底﹐更陟山阪髙。五日一並食﹐十年一縕袍。未知歸宿處﹐豈憚鞍馬勞。次韻晁元忠西歸十首麗姬封人子﹐弄影愛朝日。晉國始得之﹐泣涕甘首疾。憂危與安樂﹐一生誰能必。同牀食芻豢﹐乃悔沾襟失。次韻晁元忠西歸十首怨句識之推﹐商歌知寧戚。我占晁氏賢﹐乃在賦行役。同遊羿彀中﹐儻免非爾力。滔滔今如此﹐去邦將安適。次韻晁元忠西歸十首熱避惡木陰﹐渴辭盜泉水。曾回勝母車﹐不落抱玉淚。晁氏猛虎行﹐皦皦壯士意。人生髙唐觀﹐有情何能已。次韻晁元忠西歸十首腰垂九井璜﹐耳著明月璫。蘭蓀結襟帶﹐芰荷制衣裳。其人𨿽甚遠﹐其室大道傍。當身不著意﹐千載永相望。次韻晁元忠西歸十首風雨去家行﹐手龜面黧黑。屠龍非世資﹐學問求自得。我思脊令詩﹐同飛復同息。兄弟無相遠﹐急難要羽翼。次韻晁元忠西歸十首人言貧在家﹐殊勝富作客。雞棲牛羊下﹐君子亦安息。千里求明師﹐贏糧從事役。學問非物外﹐室虛生純白。次韻晁元忠西歸十首開田望食麥﹐春隴無秀色。深耕不償勤﹐牛耳徒濕濕。丰凶誰主張﹐坐令愁煎迫。河淸會有時﹐得酒灑胸臆。次韻陳榮緒同倚鐘樓晚望別後明日見寄之作天外僧伽塔﹐斜輝極照臨。恁欄隨處好﹐殘雪向來深。靑艸無風浪﹐枯松半死心。衡陽有回雁﹐他日更傳音。次韻春遊別說道二首愁眼看春色﹐城西醉夢中。柳分楡莢翠﹐桃上竹梢紅。燕濕社翁雨﹐鶯啼花信風。別離感貧賤﹐殷子正書空。次韻春遊別說道二首靑春倚江閣﹐萬象客愁中。江水不勝綠﹐檐花無賴紅。欹斜半簾日﹐畱滯一帆風。攜手離筵上﹐淸樽不易空。次韻崔伯易席上所賦因以贈行二首迎新與送故﹐渠已不勝勤。民賣腰間劍﹐公寬柱後文。諸郎投賜沐﹐髙會惜臨分。去國𨿽千里﹐分憂卽近君。次韻崔伯易席上所賦因以贈行二首老惜交情別﹐追隨車馬勤。臨朝思共理﹐治郡復斯文。訟息常休吏﹐民貧更勸分。西湖十頃月﹐自比漢封君。次韻答斌老病起獨遊東園二首萬事同一機﹐多慮乃禪病。排悶有新詩﹐忘蹄出兔徑。蓮花生淤泥﹐可見嗔喜性。小立近幽香﹐心與晚色靜。次韻答斌老病起獨遊東園二首主人心安樂﹐花竹有和气。時從物外賞﹐自益酒中味。斸枯蟻攺穴﹐掃籜筍迸地。萬籟寂中生﹐乃知風雨至。次韻答曹子方雜言酺池寺﹐湯餅一齋盂﹐曲肱懶著書。騎馬天津看逝水﹐滿船風月憶江湖。往時盡醉冷卿酒﹐侍兒琵琶春風手。竹間一夜鳥聲春﹐明朝醉起雪塞門。當年聞說冷卿客﹐黃須鄴下曹將軍。挽弓石八不好武﹐讀書臥看三峯云。誰憐相逢十載後﹐釜裏生魚甑生塵。冷卿白首大官寺﹐樽前不復如花人。曹將軍﹐江湖之上可相忘﹐舂鉏對立鴛鴦雙。無機與遊不亂行﹐何時解纓濯滄浪。喚取張侯來平章﹐烹茶煮餅坐僧房。次韻答常甫世弼二君不利秋官鬱鬱初不平故予詩多及君子處得失事鵬翼將圖南﹐垂天上扶搖。飛飛尋常閒﹐深樹乘風蜩。大觀與小智﹐從事不同條。揚雄老執戟﹐金張珥漢貂。松柏有本心﹐蒲柳望秋凋。久矣結舌瘖﹐狂言始今朝。崔王兩驥子﹐神俊萬里超。驚人吐嘉句﹐拔俗振髙標。頻來艸玄宅﹐共語淸入寥。處己願如舜﹐致君敢不堯。回觀勢利場﹐內熱作驚潮。趨時愧才全﹐傲世乃士驕。二生浪許可﹐彈炙則求鴞。圍棋飯後約﹐煨栗夜深邀。爾來數到門﹐玉趾不憚遙。相期淡薄處﹐行樂亦云聊。甘泉沸午鼎﹐茗椀方屢澆。昏鴉相送歸﹐風枝撼調調。男兒彊飲食﹐九鼎等一瓢。富貴但蹔熱﹐名聲適爲妖。世事寒暑耳﹐四時旋斗杓。勿學懷沙賦﹐離魂不可招。次韻答晁無咎見贈翕翕一日炎﹐耽耽萬年永。四海仰首觀﹐頃復歸根靜。時雨瀉玉除﹐潢流漲天井。性不耐衣冠﹐入門疏遠請。煮餅臥北窗﹐保此已徼幸。空餘見賢心﹐忍渴望梅嶺。

次韻答和甫盧泉水三首初侯不能六尺長﹐少日結交皆老蒼。勢利不可更炎涼﹐解纓從我濯滄浪。與君論心松柏香﹐何爲獨憶盧泉之上多綠楊﹐盧泉如練照秋陽﹐泉上之人猶謗傷。此邦𨿽陋有佳士﹐勿厭風沙吹茫茫。願君不負上池水﹐囊中探丸起人死。次韻答和甫盧泉水三首盧泉之木百尺長﹐下蔭泉色如木蒼。蘋風荷雨灑面涼﹐倒影搖蕩天滄浪。网登錦鱗蒲荇香﹐何以貫之柳與楊。古來希價入咸陽﹐貪功害能相中傷。君今已出紛爭外﹐但思煙波春渺茫。奉親安樂一杯水﹐盧泉之濱可忘死。

次韻答和甫盧泉水三首捨後鐘梵鑪煙長﹐捨前簾影竹蒼蒼。事親暖席扇枕涼﹐中有一士鬢蒼浪。同心之心蘭麝香﹐與遊者誰似姓楊。朝發枉渚夕辰陽﹐懷瑾握瑜秪自傷。東有濁河西淸漳﹐胡爲搔頭盧泉思茫茫。淸明在躬不在水﹐此曹狡獪可心死。次韻答黃與迪和氏有尺璧﹐楚國無人知。靑山抱國器﹐歲月忽如遺。但使玉非石﹐果有遭逢時。吾宗固神秀﹐天乃晚成之。蘭芳深九畹﹐露味挹三危。流俗不顧省﹐古人可前追。胸中淩雲賦﹐自貴知音希。淵源學未淺﹐孝友家正肥。與世殊軌轍﹐三黜理亦宜。吳溪浣紗女﹐不用朱粉施。豈伊風塵子﹐市門自誇毗。我作僰道囚﹐三年始放歸。邂逅終日語﹐貽我五字詩。句如秋雨晴﹐遠峯抹修眉。老馬甘伏櫪﹐坐看天驥馳。灑掃淸樾下﹐當爲果茗期。光陰去易失﹐日月轉兩儀。仲氏有東園﹐花竹深可依。寸步不往來﹐千里常夢思。幾時開後戶﹐扶策方自玆。次韻答李端叔喜接髙談若飲冰﹐風騷淸興坐來增。重尋伐木君何厚﹐欲賦驪駒我未能。山影北來浮匯澤﹐松行東望際鍾陵。相期爛醉西樓月﹐緩帶憑欄濯鬱蒸。次韻答柳通叟問捨求田之詩少日心期轉謬悠﹐蛾眉見妒且障羞。但令有婦如康子﹐安用生兒似仲謀。橫笛牛羊歸晚徑﹐捲簾瓜芋熟西疇。功名可致猶回首﹐何況功名不可求。次韻答馬中玉三首雨入紗窗風簸船﹐菊花過後早梅前。錦江春色燻人醉﹐也到壺中小隱天。次韻答馬中玉三首卷沙成浪北風顚﹐銜尾千艘不敢前。匝岸水居皆有酒﹐行人得意買江天。次韻答馬中玉三首仁气已蒸全楚盡﹐同云欲合暮江前。爭春梅柳無三月﹐對雪樽罍屬二天。次韻答蒲元禮病起暖律溫風何處饒﹐莫言先上綠楊條。梢頭紅糝杏花發﹐甕面浮蛆酒齊銷。吏事困人如縛虎﹐君詩入手似聞韶。直須扶病營春事﹐老味難將少壯調。次韻答秦少章乞酒朝事鞍馬早﹐吏曹文墨拘。初無尺寸補﹐但於朋友疏。豈如簞瓢子﹐臥起一牀書。炙背道堯舜﹐雪屋相與娛。步出城東門﹐野鳥吟廢墟。頗知富貴事﹐勢窮心亦舒。詩來獻窮狀﹐水餅嚼冰蔬。鬥酒得醉否﹐枵腹如瓠壺。亦可召西捨﹐侯嬴非博徒。次韻答任仲微邂逅相逢講世盟﹐諸任尊行各才名。交情吾子如棠棣﹐酒椀今秋對菊英。髙論生風搖塵尾﹐新詩擲地作金聲。文章學問嗟予晚﹐深信前賢畏後生。次韻答任仲微伯氏文章足起家﹐雁行惟我乏芳華。不堪黃綬腰銅印﹐只合淸江把釣車。縮項魚肥炊稻飯﹐扶頭酒熟臥蘆花。吳兒何敢當倫比﹐或有離騷似景差。次韻答少章聞雁聽雞二首平生絕少分甘處﹐身要從師萬事忘。霜雁叫羣傾半枕﹐夢回兄弟彩衣行。次韻答少章聞雁聽雞二首朝士聞雞常半途﹐朱門擁被不關渠。秦郎五起聽三唱﹐殘燭貪傳未見書。次韻答邵之才文章眞向古人疏﹐聊有孤懷與世殊。陋質不堪華衮贈﹐可能薏苡似明珠。次韻答叔原會寂照房呈稚川客愁非一種﹐歷亂如蜜房。食甘念慈母﹐衣綻懷孟光。我家猶北門﹐王子渺湖湘。寄書無雁來﹐衰艸漫寒塘。故人哀王孫﹐交味耐久長。置酒相暖熱﹐愜於冬飲湯。吾儕癡絕處﹐不減顧長康。得閒枯木坐﹐冷日下牛羊。坐有稻田衲﹐頗薰知見香。勝談初亹亹﹐修綆汲銀牀。聲名九鼎重﹐冠蓋萬夫望。老禪不掛眼﹐看蝸書屋梁。韻與境俱勝﹐意將言兩忘。出門事衮衮﹐斗柄莫昂昂。月色麗雙闕﹐雪云浮建章。苦寒無處避﹐惟欲酒中藏。次韻答王四病懶百事廢﹐不惟書問疏。新詩苦招喚﹐是日鎖直廬。潢污深一尺﹐大道覆行車。晴夜遙相似﹐秋堂對望舒。次韻答王韻中有身猶縛律﹐無夢到行雲。俗裏光塵合﹐胸中涇渭分。我搴江南秀﹐一見空馬羣。誇士慕鍾鼎﹐寒儒守典墳。吾欲超萬古﹐乃如負山蚊。能來商略此﹐趺坐對鑪芬。次韻答邢惇夫爲山不能山﹐過在一簣止。渥窪騏驎兒﹐墮地誌千里。岷江初濫觴﹐入楚乃無底。將升聖人堂﹐道固有廉陛。邢子好少年﹐如世有源水。方求無津涯﹐不作蛙井喜。兒中兀老蒼﹐趣造甚奇異。過閱王公門﹐袖中有漫刺。別來阻河山﹐望遠每障袂。斯文向千載﹐有志常寡遂。後生文楚楚﹐照影若孔翠。不應太玄艸﹐睎價咸陽市。雨作枕簞秋﹐官閒省中睡。夢不到漢東﹐茗椀乃爲祟。聞君肺渴減﹐頗復佳食寐。讀書得新功﹐來雁寄一字。次韻答薛樂道薛侯筆如椽﹐崢嶸來索敵。出門決一戰﹐莫見旗鼓迹。令嚴初不動﹐帳下聞吹笛。乍奔水上軍﹐拔幟入趙壁。長驅劇崩摧﹐百萬俱辟易。子於風雅閒﹐信矣彊有力。天材如升斗﹐吾恨付與窄。攬物能微吟﹐假借少儲積。山城坐井底﹐聞見更苦僻。子非知音耶﹐何不指瑕謫。次韻答楊子聞見贈金盤厭飫五侯鯖﹐玉壺澆潑郎官淸。長安市上醉不起﹐左右明妝奪目精。結交賢豪多杜陵﹐桃李成蹊臥落英。黃緩今爲白下令﹐蒼顏只使故人驚。督郵小吏皆趨版﹐陽春白雪分吞聲。楊君靑雲貴公子﹐嘆嗟簿領困書生。贈我新詩甚髙妙﹐淚斑枯笛月邊橫。文章不直一杯水﹐老矣忍與時人爭。江城歌舞聊得醉﹐但願數有美酒傾。莫要朱金纏縛我﹐陸沈世上貴無名。次韻答堯民君聞蘇公詩﹐疾讀思過半。譬如聞韶耳﹐三月忘味嘆。我詩豈其朋﹐組麗等俳玩。不聞南風弦﹐同調廣陵散。鶴鳴九天上﹐肯作家雞伴。晁子但愛我﹐品藻私月旦。官閒樂相從﹐梨栗供杯案。門靜鳥雀嬉﹐花深蜂蝶亂。忽蒙加禮貌﹐齋戒事搢盥。問大心更小﹐意督詞反緩。君材於用多﹐舞選弓矢貫。聰明回自照﹐勝己果非懦。我如相繪事﹐素質施朽炭。古來得道人﹐非獨大庭館。晁子已不疑﹐冬寒春自暖。系表知藥言﹐擇友得荀粲。次韻答張沙河張侯堂堂身八尺﹐老大無機如漢陰。猛摩虎牙取吞噬﹐自嘆日月不照臨。策名日已污軒冕﹐逃去未必焚山林。我評君才甚髙妙﹐孤竹截管空桑琴。四十未曾成老翁﹐紫髯垂頤郁森森。眉宇之間見風雅﹐藍田煙霧生球琳。胸中壘塊正須酒﹐東海可攬北斗斟。古人已悲銅雀上﹐不聞向時淸吹音。百年毀譽付誰定﹐取醉自可結舌瘖。使公系腰印如斗﹐駟馬髙蓋驅駸駸。親朋攺觀婢僕敬﹐成都男子寧異今。又言屋底甚懸磬﹐兒婚女嫁取千金。古來聖賢多不飽﹐誰能獨無父母心。眾雛墮地各有命﹐彊爲百艸憂春霖。艾封人子暗目睫﹐與王同牀悔沾襟。隴鳥入籠左右啄﹐終日思歸碧山岑。一生能幾開口笑﹐何忍更遣百慮侵。忽投雄篇寫逸興﹐仰占乾文動奎參。自陳使酒嘗罵坐﹐惜予不與朋盍簪。君材蜀錦三千丈﹐要在刀尺成衣衾。南朝例有風流廦﹐楚地俗多詞賦淫。屈原離騷豈不好﹐只今漂骨滄江潯。正令夷甫開三窟﹐獵以我道皆成禽。溫恭忠厚神所勞﹐於魚得計豈厭深。丈夫身在要勉力﹐豈有吾子終陸沈。鄙人相士蓋多矣﹐勿作蔡澤笑噤吟。次韻答張文潛惠寄短褐不燐緇﹐文章近楚辭。未識想風采﹐別去令人思。斯文已戰勝﹐凱歌偃旍旗。君行魚上冰﹐忽復燕哺兒。學省得佳士﹐催來費符移。方觀追金玉﹐如許遽言歸。南山有君子﹐握蘭懷令姿。但應潔齋俟﹐勿詠無生詩。次韻答宗汝爲初夏見寄宮蛙無時休﹐不知憂復樂。夕暉半規黃﹐冉冉納暮壑。鳥棲松隕花﹐風下竹解籜。南箕與北鬥﹐磊磊貫纓絡。懷我鄰邦友﹐賢義本不薄。箕斗常相望﹐江含霧冥漠。忽烹雙鯉魚﹐中有初夏作。詩詞淸照眼﹐明月麗珠箔。閒出句崛奇﹐芙蕖依綠蒻。雄辧簡色空﹐韓盧逐東郭。終篇談不二﹐自脫世纏縛。此道久陸沈﹐喜公勤博約。盈籠惠石芝﹐烏皮剝猿玃。野人烹嘉蔬﹐回首葵莧惡。勸鹽珠未工﹐追呼聯纆索。聞君欲課最﹐豈有不龜藥。我民六萬戶﹐過半客棲泊。棘端可沐猴﹐且願觀其削。官符晝夜下﹐朝播責暮獲。射利者誰其﹐登隴彎繁弱。昨聞數邦貢﹐曲禮賦三錯。恭惟廊廟上﹐獻納及新瘼。繡衣城南來﹐免冠謝公怍。歸乘下澤車﹐絕意麒麟閣。田園蒙帝力﹐仰以萬壽酢。公材橫太阿﹐越砥斂霜鍔。智囊無遺漏﹐膽量包空廓。行當治狀聞﹐雄飛上碧落。我材甚不長﹐有地愧盤礡。平陸非距心﹐滕薛困公綽。看人取卿相﹐妄意亦饞嚼。終不作湘累﹐憔悴吟杜若。一心思傾寫﹐何時叩扃鑰。次韻道輔旅懷見寄歲華其將晚﹐霜葉不可風。生理魚乞水﹐歸心鳥飛空。風塵化衣黑﹐旅宿夢裙紅。人言家無壁﹐自倚筆有鋒。轉蓬且半歲﹐交臂各衰翁。扁舟去日遠﹐明月與君同。露曦百年駛﹐麟獲萬事窮。裝懷酒澹淡﹐塞意霧空蒙。諸公尙無恙﹐不見陳元龍。次韻道輔雙嶺見寄三疊明如九井璜﹐美如三危露。貞觀魏公孫﹐今來功名誤﹐兒時漢南柳﹐搖落傷歲暮。時不與我謀﹐羲和促天步。次韻道輔雙嶺見寄三疊生涯魚吹沫﹐文彩豹藏霧。人言壺公老﹐渠但未得趣。飲酒人壺中﹐茫然失巾屨。時不與我謀﹐今君向何處。次韻道輔雙嶺見寄三疊蓮塘倒箭靫﹐桂影涼霜兔。平生知音地﹐地下無尺素。十夜九作夢﹐虜乘驚沙度。時不與我謀﹐徵西枕戈去。次韻徳孺感興二首於此吾忘我﹐從誰尺直尋。事來千萬種﹐人有兩三心。自守藩籬小﹐猶能井臼任。過時𨿽不采﹐吾與菊花斟。次韻徳孺感興二首眼前嘗廢忘﹐事往更追尋。愛酒陶元亮﹐著書王仲任。寒蒲𨿽有節﹐枯木已無心。客至還須飲﹐逢歡起自斟。次韻徳孺惠貺秋字之句少日才華接貴遊﹐老來忠義气橫秋。未應白髮如霜艸﹐不見丹砂似箭頭。顧我今成喪家狗﹐期君早作濟川舟。漢家宗廟英靈在﹐定是寒儒浪自愁。次韻徳孺新居病起潭潭經略府﹐寂寂閉門居。京洛聖賢宅﹐江湖魚鱉瀦。官如一夢覺﹐話勝十年書。稍喜過從近﹐扶筇不駕車。次韻定國聞子由臥病績溪炎洲冬無冰﹐十月雷虺虺。及春瘧癘行﹐用人祭非鬼。巫師司民命﹐藥石不入市。溪弩潛發機﹐土風甚不美。蘇子臥江南﹐感嘆中夜起。聞道病在牀﹐食魚不知旨。寒暑戰胸中﹐士窮有如此。此公夭機深﹐爵祿心已死。養生遺形骸﹐觀妙得骨髓。後皇蒔嘉橘﹐中歲多成枳。佳人何時來﹐爲天啟玉齒。湔祓瘴霧姿﹐朝趨去天咫。諸公轉洪鈞﹐國器方薦砥。矢詩寫予心﹐莊語不加綺。次韻杜仲觀二絕短舞朱裙愜醉看﹐惜公官守隔江幹。遙憐得句無人賞﹐走馬城東覓道安。次韻杜仲觀二絕詩家二杜見仍云﹐佳句風流照映人。靑眼向來同醉醒﹐白頭相望不緇燐。次韻奉酬劉景文河上見寄省中岑寂坐云窗﹐忽有歸鴻拂建章。珍重多情惟石友﹐琢磨佳句問潛郎。遙憐部曲風沙裏﹐不廢平生翰墨場。想見哦詩煮春茗﹐向人懷抱絕關防。次韻奉答存道主簿主簿朝衣如敗荷﹐髙懷千尺上松蘿。旅人爭席方歸去﹐秋水黏天不自多。學到會時忘粲可﹐詩畱別後見羊何。向來四海習鑿齒﹐仱日期君不啻過。次韻奉答吉老並寄何君庸傾懷相見開城府﹐取意閒談沒臼窠。但取吏曹無狡兔﹐任呼舞女伐靈鼉。屢中甕面酒幾聖﹐苦憶尊前人姓何。願得兩公俱投報﹐不惟朱墨要漸摩。次韻奉答吉鄰機宜黠虜乘秋屢合圍﹐上書公獨請偏師。庭中子弟芝蘭秀﹐塞上威名艸木知。千里折衝深寄此﹐三衙虛席看除誰。與公相見淸班在﹐仁祖重來築舊基。次韻奉答廖袁州懷舊隱之詩詩題怨鶴與驚猿﹐一幅溪藤照麝煙。聞道省郎方結綬﹐可容名士乞歸田。嚴安召見天嗟晚﹐賈誼歸來席更前。何況班家有超固﹐應封定遠勒燕然。次韻奉答南山禪師二頌兼呈琦上人魚吼鐘鳴索飯錢﹐牧牛耕種別人田。淮師收得祖關在﹐一笛操江月滿船。次韻奉答南山禪師二頌兼呈琦上人南山四至分明也﹐一日元來十二時。兩个泥牛齊著力﹐矛頭淅米劍頭炊。次韻奉答文少激推官紀贈二首詩來淸吹拂衣巾﹐句法詞鋒覺有神。今日相看靑眼舊﹐他年肯作白頭新。文如霧豹容窺管﹐气似靈犀可辟塵。慙愧相期在臺省﹐無心枯木豈能春。次韻奉答文少激推官紀贈二首文章藻鑑隨時去﹐人物權衡逐勢低。揚子墨池春艸徧﹐武侯祠廟曉鶯啼。書帷寂寞知音少﹐幕府畱連要路迷。顧我何人敢推挽﹐看君桃李合成蹊。次韻奉和仲謨夜話唐史貞觀規摹誠遠大﹐開元宗社半存亡。才聞冠蓋遊西蜀﹐又見干戈暗洛陽。哲婦乘時傾嫡後﹐大閽當國定儲皇。傷心不忍前朝事﹐願作元龜獻未央。次韻奉送公定去年君渡河﹐棗下實離離。今年君渡河﹐剝棗詠豳詩。直緣恩義重﹐不憚鞍馬疲。詩書半行李﹐道路費歲時。親交嘆存亡﹐學問訪闕遺。我多後時悔﹐君亦見事遲。卽此有眞意﹐定非兒女知。虛名無用處﹐北斗與南箕。燕趙遊俠子﹐長安輕薄兒。狂掉三寸舌﹐躐登九級墀。覆手雲雨翻﹐立談光陰移。歃血盟父子﹐指天出肝脾。從來國器重﹐見謂骨相奇。築巖發夢寐﹐獵渭非熊螭。百工攺繩墨﹐一世擅文詞。全人脰肩肩﹐甕盎嫵且宜。大槐陰黃庭﹐女蘿綿絡之。昭陽兩兄弟﹐還自妒蛾眉。工顰又宜笑﹐百輩來茹咨。班姬輕鴻毛﹐更合眾口吹。引繩痛排拫﹐蒙蔽枉成帷。惟恐出己上﹐殺之如弈棋。塵埃百年琴﹐絕弦爲鍾期。落落虎豹文﹐義難管中窺。至今揚子云﹐不與俗諧嬉。歲晚艸玄經﹐覃思寫天維。脫身天祿閣﹐危於劍頭炊。臥聞策董賢﹐閉門甘忍饑。五侯盛賓客﹐騶轡交橫馳。時通問字人﹐得酒未曾辭。近者君家翁﹐天與脫馽鞿。已爲冥冥鴻﹐矰繳尙安施。養蘭尋僧圃﹐愛竹到水湄。北闕免朝請﹐西都分保釐。文章九鼎重﹐富貴一黍累。趙良請灌園﹐但爲商君嗤。棄甲尙文過﹐兕多牛有皮。出仕書掣肘﹐歸來菊荒籬。不爲五斗折﹐自無三徑資。勝箭洗蹀血﹐歸鞍懸月支。斯人萬戶侯﹐造物付鑪錘。我觀史臣篇﹐疏略記糟醨。譬如官池蛙﹐誰能問公私。君懷明月珠﹐簸弄滄海涯。深房佩芳蘭﹐固是王所姬。南頁尙包橘﹐漢濱莫大隨。每來促談麈﹐風生庭竹枝。骯髒得家法﹐伊優不能爲。但聽呼摴蒱﹐便足解人頤。功成在漏刻﹐穎利處囊錐。失勢落坑穽﹐寒窀如愁鴟。得馬折足禍﹐亡羊多歧悲。屢敵因心計﹐伏兵幾面欺。長戈仰關來﹐吐款受羈縻。萬事只如此﹐畢竟誰成虧。愛君方寸間﹐醇朴乃器師。安得擺俗纏﹐東岡並鉏犁。由來在陰鶴﹐不必振羽儀。送行傾車蓋﹐載酒滿鴟夷。天髙木葉下﹐潦退河流卑。屯云搴六幕﹐新月吐半規。人生會面難﹐取醉聽狂癡。語穽發欺笑﹐詩鋒犯嘲譏。懸知履霜來﹐少別爲不怡。天津媚河漢﹐闕角掛秋霓。中有鬼與神﹐赤舌弄陰機。夜光但十襲﹐出懷卽瑕疵。去去善逆旅﹐凍醪約重持。山藥倒藤架﹐紅梨帶寒曦。坐須騎奴還﹐淹畱歲恐期。無爲出門念﹐牽衣嬰孺啼。短韻願成誦﹐時時寄相思。次韻蓋郎中率郭郎中休官二首仕路風波雙白髮﹐閒曹笑傲兩詩流。故人相見白靑眼﹐新貴卽今多黑頭。桃葉柳花明曉市﹐荻芽蒲筍上春洲。定知聞健休官去﹐酒戶家園得自由。次韻蓋郎中率郭郎中休官二首世態已更千變盡﹐心源不受一塵侵。靑春白日無公事﹐紫燕黃鸝俱好音。付與兒孫知伏臘﹐聽教魚鳥逐飛沈。黃公壚下曾知味﹐定是逃禪入少林。次韻感春五首我與子桑友﹐旣往雨彌旬。交情未曾攺﹐天地忽趨新。東風無行迹﹐佳气滿城闉。麥苗生陂隴﹐嘆息不食陳。誰能裹飯來﹐定是寂寞人。一曲古流水﹐試拂弦上塵。古木少生意﹐輪囷臥河濱。慚愧桃與李﹐相隨見陽春。次韻感春五首張癸脫朝衣﹐兒褐多純綠。聞道無米舂﹐煮術學辟穀。官吏但索錢﹐詔書哀惸獨。東方九尺長﹐不得侏儒祿。屋中聲鵝雁﹐日暮攪心曲。窮巷無桃李﹐縕袍非春服。我吟白駒詩﹐知君在空谷。次韻感春五首祁寒不可怨﹐天道自平分。及爾春風來﹐四肢有餘溫。丈夫力如虎﹐爲人行灌園。椒蘭工壅蔽﹐未可怨芳蓀。寒魚守窮轍﹐蒙呴一沫恩。一朝被湔祓﹐吹毛見瘢痕。次韻感春五首鳥聲春漸長﹐煙雨春薄暮。風光不長妍﹐如客暫時寓。蕓蕓物爭時﹐天地有常度。我行睹大河﹐黃流日東騖。喟然欲乘桴﹐莽不見洲渚。張侯但飲酒﹐無用恨羈旅。十年富貴子﹐今作一丘土。次韻感春五首茶如鷹爪拳﹐湯作蟹眼煎。時邀艸玄客﹐晴明坐南軒。笑談非世故﹐獨立萬物先。春風引車馬﹐隱隱何闐闐。髙蓋相摩戛﹐騎奴爭道喧。吾人撫榮觀﹐燕處自超然。城中百年木﹐有鵲巢其顚。鳲鳩來相宅﹐日暮更謀遷。次韻髙子勉十首雪盡虛檐滴﹐春從細艸回。徳人泉下夢﹐俗物眼中埃。久立我有待﹐長吟君不來。重玄鎖關龠﹐要待玉匙開。次韻髙子勉十首掃雪我三日﹐禦風君過旬。言詩今有數﹐下筆不無神。行布佺期近﹐飛揚子建親。可憐金石友﹐去不待斯人。次韻髙子勉十首峴南羈旅井﹐灞上獵歸亭。日繞分魚市﹐風回落雁汀。筆由詩客把﹐笛爲故人聽。但恐蘇耽鶴﹐歸時或姓丁。次韻髙子勉十首君不居郎省﹐還應上諫坡。才髙殊未識﹐歲晚喜無它。櫪馬羸難出﹐鄰雞凍不歌。寒鑪餘幾火﹐灰裏撥陰何。次韻髙子勉十首荊渚樓中賦﹐南陽壠底吟。誰言小隱處﹐頻屈故人臨。經笥茌窺底﹐詞源幸汲深。思君眠竹屋﹐雪月冰寒衾。次韻髙子勉十首驚人得佳句﹐或以傲王公。處世要淸節﹐滑稽安足雄。深沈似康樂﹐簡遠到安丰。一點無俗气﹐相期林下同。次韻髙子勉十首志士難推轂﹐將如髙子何。心期誠不淺﹐餘論或相多。欲向滄洲去﹐還能小艇麼。鸕鶿西照處﹐相並曬漁蓑。次韻髙子勉十首鑿開混沌竅﹐窺見伏羲心。有物先天地﹐含生盡陸沈。伐山成大廈﹐鼓橐鑄祥金。三尺無弦木﹐期君發至音。次韻髙子勉十首少年基一簣﹐長歲足三餘。忽作飛黃去﹐頓超同隊魚。尊前八采句﹐窗下十年書。定作牛腰束﹐傳抄聽小胥。次韻髙子勉十首沙上步微暖﹐思君剩欲招。蔞蒿穿雪動﹐楊柳索春饒。枉駕時逢出﹐新詩若見撩。樽前遠湖樹﹐來飲莫辭遙。次韻公秉子由十六夜憶淸虛九陌無塵夜際天﹐兩都風物各依然。車馳馬逐燈方鬧﹐地靜人閒月自妍。佛館醉談懷舊歲﹐齋宮詩思鎖今年。但聞公子微行去﹐門外驊驑立繡韉。次韻公定世弼登北都東樓四首日著闌干角﹐風吹濯澣衣。喜同王季哲﹐更得謝玄暉。淸興俱不淺﹐長吟無用歸。月明南北道﹐猶見驛塵飛。次韻公定世弼登北都東樓四首眞皇多廟勝﹐仁祖用功深。卜宅遷九鼎﹐破胡藏萬金。百年休戰士﹐當日縱前禽。欲斷匈奴臂﹐不如畱此心。次韻公定世弼登北都東樓四首都城礙飛鳥﹐軍幕臥貔貅。紫葚知蠶老﹐黃雲見麥秋。接天雙闕起﹐伏地九河流。耆老深望幸﹐鑾輿不好遊。次韻公定世弼登北都東樓四首漢皇勤遠略﹐晚節相千秋。不足中原地﹐猶思一戰收。望朝方北顧﹐斜日倚東樓。廟算知無敵﹐寒儒浪自愁。次韻公擇舅昨夢黃粱半熟﹐立談白璧一雙。驚鹿要須野艸﹐鳴鷗本願秋江。次韻公擇雨後二聖勤民損膳羞﹐雨餘今見角田秋。碧酒尙堪遮眼醉﹐紅橊不解替人愁。次韻郭明叔長歌君不見懸車劉屯田﹐騎牛澗壑弄潺湲。八十唇紅眼點漆﹐金鍾舉酒不畱殘。君不見徵西徐尙書﹐爲國捐軀矢石間。龍章鳳姿委秋艸﹐天馬長辭十二閒。何如髙陽酈生醉落魄﹐長揖輟洗驚龍顏。丈夫當年傾意气﹐安用蚓食而蠍跧。古人已作泉下土﹐風義可想猶班班。郭侯忠信如古人﹐薦書飛名上九關。詩書自可老斲輪﹐智略足以解連環。銅章屈宰山水縣﹐友聲相求不我頑。鵬翼垂天公直起﹐燕巢見社身思還。文思舜禹開言路﹐卽看承詔著豸冠。尙趨手板事直指﹐少忍吏道之多艱。黃花零落一尊酒﹐別有天地非人寰。次韻郭明叔登縣樓見思長句令尹登臨多暇日﹐杖生芝菌筆生埃。溪橫鳳尾寒光去﹐山擁旌陽翠气來。晚市張燈明遠近﹐��畱客舞徘徊。紅裳珠履知多在﹐點檢惟無�秀才。次韻郭右曹閱世行將老斲輪﹐那能不朽見仍云。歲中日月又除盡﹐聖處工夫無半分。秋水寒沙魚得計﹐南山溫霧豹成文。古心自有著鞭地﹐尺璧分陰未當勤。次韻韓川奉祠西太乙宮四首萬靈未對甘泉﹐五福問祀迎年。旍旂三斿半偃﹐風馬云車闖然。次韻韓川奉祠西太乙宮四首白髦下金神節﹐靑祝攜禦鑪香。百禮盡修亳祀﹐九歌不取沈湘。次韻韓川奉祠西太乙宮四首紫府侍臣鳴玉﹐霜臺禦史生風。官燭論詩未了﹐知秋自屬梧桐。次韻韓川奉祠西太乙宮四首泰壇下瑞云黃﹐雨師灑道塵香。便面猶承墜露﹐金鉦半吐東墻。次韻漢公招七兄白髮霏霏雪點斑﹐朱櫻忽忽鳥銜殘。公庭休吏進湯餅﹐語燕無人窺井欄。詩句多傳知有暇﹐道人相見不應難。老郎親屈延處士﹐風味依稀如姓桓。次韻和答孔毅甫鵬飛鯤化未卽逍遙遊﹐龍章鳳姿終作廣陵散。湓浦鑪邊督數錢﹐故人陸沈心可見。气與神兵上鬥牛﹐詩如晴雪濯江漢。把詠公詩闔且開﹐旁無知音面墻嘆。我今廢書迷簿領﹐魚蠹筆鋒蛛网硯。六年國子無寸功﹐猶得江南萬家縣。客來欲語誰與同﹐令人熟寐觸屏風。竊食仰愧冥冥鴻﹐少年所期如夢中。江頭酒賤樽屢空﹐南山有田歲不逢。相思夜半涕無從﹐千金公亦費屠龍。次韻和臺源諸篇九首之疊屏巖篁竹參天無人行﹐來遊者多蹊自成。石屏重疊翡翠玉﹐蓮蕩宛轉芙蓉城。世綠遮盡不到眼﹐幽事相引頗關情。一鑪沈水坐終日﹐喚夢鵓鴣相應鳴。次韻和臺源諸篇九首之靈椿臺固蔕深根且一邱﹐少時嘗恐斧斤求。何人比擬明堂柱﹐幾歲經營江漢洲。終以不才名四海﹐果然無禍閱千秋。空山萬籟月明底﹐安得閒眼石枕頭。次韻和臺源諸篇九首之靈壽臺藤樹誰知先後生﹐萬年相倚共枯榮。層臺定自有天地﹐鼻祖已來傳父兄。虎豹文章藏霧雨﹐龍蛇頭角聽雷聲。何時暫取蒼煙策﹐獻與本朝優老成。次韻和臺源諸篇九首之南屏山襞積藍光刻削成﹐主人題作正南屏。身更萬事已頭白﹐相對百年終眼靑。煙雨數峯當隱幾﹐林塘一帶是中庭。紅塵車馬無因到﹐石壁松門本不扃。次韻和臺源諸篇九首之七臺峯欲雕佳句累層巒﹐深愧揮斤斲鼻端。作者七人俱老大﹐昂藏卻立古衣冠。千年避世朝市攺﹐萬籟入松溪澗寒。我有號鍾鎖蛛网﹐何時對汝發淸彈。次韻和臺源諸篇九首之七臺溪先生行樂在淸溪﹐滿世功名對畫脂。一道寒波隨眼淨﹐百年髙柳到天垂。昔人無處問誰氏﹐遺礎有情猶舊基。猿鶴至今煙慘淡﹐賢愚俱盡水漣漪。四時相及漏催滴﹐萬事不疑冰泮澌。聊欲烹茶羹杞菊﹐身如桑薴與天隨。

次韻和臺源諸篇九首之羣玉峯洞天名籍知第幾﹐洞口諸峯蒼翠堆。雕虎嘯風斤斧去﹐飛廉吹雨曉煙回。日晴圭角升雲气﹐月冷明珠割蚌胎。種玉田中飽春筍﹐仙人憶得早歸來。次韻和臺源諸篇九首之仙橋洞橫閣晴虹渡石溪﹐幾年鑰鎖鎭瑤扉。洞中日月眞長久﹐世上功名果是非。叱石元知牧羊在﹐爛柯應有看棋歸。若逢白鶴來華表﹐識取當年丁令威。次韻和臺源諸篇九首之雲濤石造物成形妙畫工﹐地形咫尺遠連空。蛟鼉出沒三萬頃﹐雲雨縱橫十二峯。淸坐使人無俗气﹐閒來當暑起淸風。諸山落木蕭蕭夜﹐醉夢江湖一葉中。次韻和魏主簿梅藥觸人意﹐繞枝三四旋。玄冥與之笑﹐靑帝不爭權。簾晚壽陽醉﹐云深姑射眠。愁蛾英半落﹐嬌靨菡初圓。短簿吹羌笛﹐諸郎宴洞天。官棲仇覽棘﹐才拍翰林肩。風力能冰酒﹐霜威欲折綿。錦衾寒有恨﹐花信遠難傳。飲罷鐘催曉﹐詩成律換年。餘香勤管領﹐莫厭屢中賢。次韻胡彥明同年羇旅京師寄李子飛三章一章道其困窮二章勸之歸三章言我亦欲歸耳胡李相甥也故有檳榔之句看除日月坐中銓﹐一歲應無官九遷。蔥韭盈盤市門食﹐詩書滿枕客牀氈。畱連節物孤朋酒﹐惱亂鄰翁謁子錢。誰料丹徒布衣得﹐困窮且忍試新年。次韻胡彥明同年羇旅京師寄李子飛三章一章道其困窮二章勸之歸三章言我亦欲歸耳胡李相甥也故有檳榔之句丁未同升鄕裏賢﹐別離寒暑未推遷。蕭條羈旅深窮巷﹐蚤晚聲名上細氈。碧嶂淸江原有宅﹐白魚黃雀不論錢。檳榔一斛何須得﹐李氏弟兄佳少年。次韻胡彥明同年羇旅京師寄李子飛三章一章道其困窮二章勸之歸三章言我亦欲歸耳胡李相甥也故有檳榔之句畏人重祿難堪忍﹐閱世浮雲易變遷。徐步當車饑當肉﹐鋤頭爲枕艸爲氈。原無馬上封侯骨﹐安用人間使鬼錢。不是朱門爭底事﹐淸溪白石可忘年。次韻黃斌老所畫橫竹酒澆胸次不能平﹐吐出蒼竹歲崢嶸。臥龍偃蹇雷不驚﹐公與此君俱忘形。晴窗影落石泓處﹐松煤淺染飽霜兔。中安三石使屈蟠﹐亦恐形全便飛去。次韻黃斌老晚遊池亭二首路入東園無俗駕﹐忽逢佳士喜同遊。綠荷菡萏稍覺晚﹐黃菊拒霜殊未秋。客位正須懸榻下﹐主人自愛小塘幽。老夫多病蠻江上﹐頗憶平生馬少遊。次韻黃斌老晚遊池亭二首岑寂東園可散愁﹐膠膠擾擾夢神遊。萬竿苦竹旌旗捲﹐一部鳴蛙鼓吹休。雨後月前天欲冷﹐身閒心遠地常幽。杜門謝客恐生謗﹐且作人間鵬鷃遊。次韻吉老寄君庸何郎生事四立壁﹐心地髙明百不憂。白眼醉來思阮籍﹐碧雲吟罷對湯休。諸公著力書交上﹐尺璧深藏價未酬。空使君如巢幕燕﹐將雛處處度春秋。次韻吉老十小詩什襲發硎刀﹐無名自貴髙。秋衣猶葛制﹐午飯厭溪毛。次韻吉老十小詩萬木霜搖落﹐山呈斧鑿痕。癡蠅思附尾﹐警鶴畏乘軒。次韻吉老十小詩日短循除廡﹐溪寒出臼科。官居圖畫裏﹐小鴨睡枯荷。次韻吉老十小詩眼看人換世﹐手種木成陰。藏拙無三窟﹐談禪劇七禽。次韻吉老十小詩寒水幾痕落﹐秋山萬竅號。紅梨啄烏鵲﹐殘菊掛蠨蛸。次韻吉老十小詩佳人鬥南北﹐美酒玉東西。夢鹿分眞鹿﹐無雞應木雞。次韻吉老十小詩斲鼻昔常爾﹐絕弦知者稀。無人與爭長﹐惟有釣魚磯。次韻吉老十小詩茵席絮剪繭﹐枕囊收決明。南風入晝夢﹐起坐是松聲。次韻吉老十小詩半菽一瓢飲﹐懸鶉百結衣。蕭條鬼不瞰﹐聊可與同歸。次韻吉老十小詩學似斲輪扁﹐詩如飯顆山。室中餘一劍﹐無气鬥牛間。次韻吉老遊靑原將歸欣欣林臯樂﹐賞心天際翔。淸樽鱠魴鯉﹐朱果實圓方。醉罷聽疏雨﹐衾寒夢國香。雨餘山吐月﹐的皪滿簾霜。展轉復展轉﹐鐘魚曉瑯瑯。思歸笑迎門﹐兒女相扶將。次韻吉老遊靑原將歸欣欣林臯樂﹐賞心天際翔。淸樽鱠魴鯉﹐朱果實圓方。醉罷聽疏雨﹐衾寒夢國香。雨餘山吐月﹐的皪滿簾霜。展轉復展轉﹐鐘魚曉瑯瑯。思歸笑迎門﹐兒女相扶將。次韻吉老知命同遊靑原二首洗缽尋思去﹐論詩匡鼎來。鴉窺錫處井﹐魚泳釣時臺。垂足收親子﹐存身亙劫灰。僧雛手金鑰﹐一爲道人開。次韻吉老知命同遊靑原二首至人來有會﹐吾道本無家。閱世魚行水﹐遺書鳥印沙。齋孟香佛飯﹐法席雨天花。時有淸談勝﹐還同嘆永嘉。次韻幾復答予所贈三物三首石博山絕城薔薇露﹐他山菡萏鑪。薰衣作家想﹐伏枕夢閨姝。遊子官蟻穴﹐謫仙居瓠壺。當時有憂樂﹐回首亦成無。次韻幾復答予所贈三物三首石燈檠誰憐湖海士﹐白髮夜窗檠。風雨雞不已﹐詩書眼尙明。禪枝安宿鳥﹐僧粥吼華鯨。但滿五車讀﹐行看一座傾。次韻幾復答予所贈三物三首之有石刻九原誰復起﹐糟魄未傳心。不取丁儀米﹐疑成校尉金。名從髙位借﹐徳有下僚沈。筆削多瑕點﹐猶希畏友箴。次韻幾復和答所寄海南海北夢不到﹐會合乃非人力能。地褊未堪長袖舞﹐夜寒空對短檠燈。相看鬢髮時窺鏡﹐曾共詩書更曲肱。作个生涯終未是﹐故山松長到天藤。次韻寄晁以道河漢牛與女﹐咫尺不得語。歡然共秋盤﹐以玆不忘故。我友在天末﹐問天許見否。雲雨隔九關﹐日月不我與。念公坐臞禪﹐守心如縛虎。頗思攜法喜﹐舉案饁南畝。不聞犯齋收﹐猶聞畫眉詡。良爲鼻祖來﹐渠伊爲伴侶。我有桂溪刀﹐聊憑東風去。次韻寄滑州舅州舫齋聞有小溪山﹐便是壺公謫處天。想聽瑣窗深夜雨﹐似看葉水上江船。瞻相白馬津亭路﹐寂寞雙鳧古縣前。舅氏知甥最疏嬾﹐折腰塵土解哀憐。次韻寄藍六在廣陵聖學相期滄海頭﹐當時各倚富春秋。班揚文字初無意﹐滕薛功名自不優。焦尾朱弦非眾聽﹐南山白石使人愁。傳聲爲向揚州問﹐相憶猶能把酒不。次韻寄李六弟濟南郡城橋亭之詩客心如頭垢﹐日欲撩千篦。聞人說江南﹐喜气吐晴霓。伏枕夢歸路﹐子規吟翠微。濟南似江南﹐舊見今不疑。洗心欲成遊﹐王事相奪移。駑馬戀棧豆﹐豈能辭縶縲。本無封侯骨﹐見事又重遲。徒能多著酒﹐大腹如鴟夷。惟思一漁舟﹐載网橫渺彌。矯貢歷下亭﹐朱闌轉淸溪。春風吹桃李﹐三月自成蹊。翠葉張日幄﹐紅英鋪地衣。此中有佳興﹐不醉定自非。況當郡政成﹐野繭麥兩岐。與民同觀遊﹐永夜不闔扉。女墻上金樞﹐天如靑琉璃。想子果下歸﹐馬飽生芻嘶。次韻寄上七兄學得屠龍長縮手﹐鏈成五色化蒼煙。誰言遊刃有餘地﹐自信無功可補天。啼鳥笑歌追暇日﹐飽牛耕鑿望丰年。荷鋤端欲相隨去﹐邂逅靑雲恐疾顚。次韻晉之五丈賞壓沙寺梨花沙頭十日春﹐當日誰手種。風飄香未攺﹐雪壓枝自重。看花思食實﹐知味少人共。霜降百工休﹐把酒約寬縱。次韻景珍酴醾莫惜金錢買玉英﹐擔頭春老過淸明。天香國艷不著意﹐詩社酒徒空得名。及此一時須痛飲﹐已拚三日作狂酲。濠州園裏都開盡﹐腸斷蕭蕭雨打聲。次韻君庸寓慈云寺待韶惠錢不至主簿看梅落雪中﹐閨人應賦首飛蓬。問安兒女音書少﹐破笑壺觴夢寐同。馬祖峯前靑未了﹐郁孤臺下水如空。江山信美思歸去﹐聽我勞歌亦欲東。次韻孔四著作北行滹沱駝褐蒙風霜﹐雞聲眇墟裏。靑燈進豆粥﹐落月踏冰水。平生不龜藥﹐才可衛十指。持比千戶封﹐誰能優劣此。次韻孔四著作早行棄置鋤犁就車馬﹐從來計出古人下。塵埃好在三尺桐﹐不疑萬世期子野。明經使者著書郎﹐風雨乘馹忘夙夜。回車過門問無恙﹐何意深巷勤長者。聖師之後蓋多賢﹐領略世故有餘暇。白面長身𨿽不見﹐好古發憤尙類也。自然身如警露鶴﹐每先鳴雞整初駕。北行河決所至郡﹐肅肅王命哀鰥寡。力排滹沱避城郭﹐深澤疲民且田舍。賈生三策藏胸中﹐羿矢百中不虛捨。行歸定拜關內侯﹐但賜黃金恐非價。次韻梨花桃花人面各相紅﹐不及天然玉作容。總向風塵塵莫染﹐輕輕籠月倚墻東。次韻李任道晚飲鎖江亭西來雪浪如炰烹﹐兩涯一葦乃可橫。忽思鍾陵江十里﹐白蘋風起縠紋生。酒杯未覺浮蟻滑﹐茶鼎已作蒼蠅鳴。歸時共須落日盡﹐亦嫌持蓋僕屢更。次韻李士雄子飛獨遊西園折牡丹憶弟子奇二首西園春色才桃李﹐蜂已成圍蝶作團。更欲開花比京洛﹐放教姚魏接山丹。次韻李士雄子飛獨遊西園折牡丹憶弟子奇二首桃李陰中五兄弟﹐扶將白髮共傳杯。風吹一雁忽南去﹐空得平安書信回。次韻李之純少監惠硯黃公山下黃雞秋﹐持節卹刑曾少休。小人負弩得開道﹐掃葉張飲林巖幽。相傳有石非地產﹐列仙持來自羅浮。酒酣步出雲雨上﹐南撫方城西嵩丘。林端乃見石空洞﹐猛獸贔屭踞上頭。鳥道兔迒謀挽致﹐萬牛不動五丁愁。道家蓬萊見仙伯﹐我亦洗湔與淸流。探囊贈研頗宜墨﹐近出黃山非遠求。乃知此山自才美﹐物欲致用當窮搜。迷邦故令成器晚﹐不琢元非匠石羞。次韻廖明略同吳明府白雲亭宴集江靜明花竹﹐山空響管弦。風生學士塵﹐云繞令君筵。百越餘生聚﹐三吳遠接連。庖霜刀落鱠﹐執玉酒明船。葉縣飛來舄﹐壺公謫處天。酌時多暴謔﹐舞短更成妍。惟我孤登覽﹐觀詩未究宣。空餘五字賞﹐文似兩京然。醫是肱三折﹐官當歲九遷。老夫看鏡罷﹐衰白敢爭先。次韻劉景文登鄭王臺見思五首黃濁歸大壑﹐漣漪遶重城。西風一橫笛﹐金气與髙明。歸鴉度晚景﹐落雁帶邊聲。平生知章處﹐別離空復情。次韻劉景文登鄭王臺見思五首舊時劉子政﹐憔悴鄴王城。把筆已頭白﹐見書猶眼明。平原秋樹色﹐沙麓暮鐘聲。歸雁南飛盡﹐無因寄此情。次韻劉景文登鄭王臺見思五首系匏兩相憶﹐極目十餘城。積潦幹斗極﹐山河皆夜明。白璧按劍起﹐朱弦流水聲。乖逢四時爾﹐木石了無情。次韻劉景文登鄭王臺見思五首茗花浮曾坑﹐酒泛酌宜城。路尋西九曲﹐人似漢三明。千戶非無相﹐五言空有聲。何時郭池晚﹐照影寫閒情。次韻劉景文登鄭王臺見思五首公詩如美色﹐未嫁已傾城。嫁作蕩子婦﹐寒機泣到明。綠琴蛛网徧﹐弦絕不成聲。想見鴟夷子﹐江湖萬里情。次韻柳通叟寄王文通故人昔有淩雲賦﹐何意陸沈黃綬間。頭白眼花行作吏﹐兒婚女嫁望還山。心猶未死杯中物﹐春不能朱鏡裏顏。寄語諸公肯湔祓﹐割雞今得近鄕關。次韻馬荊州六年絕域夢刀頭﹐判得南還萬事休。誰謂石渠劉校尉﹐來依絳帳馬荊州。霜髭雪鬢共看鏡﹐茱糝菊英同送秋。他日江梅臘前破﹐還從天際望歸舟。次韻冕仲考進士試卷少年迷翰墨﹐無異虫蠹木。諸生程藝文﹐承詔當品目。牀敷設箱篚﹐賦納忽數束。變名混甲乙﹐謄寫失句讀。晝窗過白駒﹐夜幾跋紅燭。鉤深思嘉魚﹐攻璞願良玉。談天用一律﹐呻訊壓重復。絲布澀難縫﹐快意忽破竹。聖言裨曲學﹐割衮綴邪幅。注金無全巧﹐竊發或中鵠。翟公辟癰老﹐薪槱茂棫朴。禦史威降霜﹐行私不容粟。吏部提英鑑﹐片善蒙采錄。博士刈其楚﹐銓量頗三復。因人享成事﹐賤子眞碌碌。次韻裴尉過馬鞍山靑山如馬怒盤旋﹐錯認林花作錦韉。君不據鞍朝玉帝﹐豈宜長作市門仙。次韻裴仲謀同年交蓋春風汝水邊﹐客牀相對臥僧氈。舞陽去葉才百里﹐賤子與公皆少年。白髮齊生如有種﹐靑山好去坐無錢。煙沙篁竹江南岸﹐輸與鸕鶿取次眠。次韻七兄靑陽驛西阻水見寄挽船逆牽九牛尾﹐寸步關梁論萬里。淮山終日只對面﹐與船低昂如角抵。水工爬涉未曾去﹐遠者盈尋近盈咫。長堤夜射千丈潭﹐疾雷不及先掩耳。吾人猶困坎井泥﹐何算鮭蝦著塵滓。我家詩翁坐長歌﹐險阻艱難實經履。稍尋牛豕畦疃行﹐始得村落魚菜市。風楡雨柳愁殺人﹐日西月東若流水。忽然槌鼓催發船﹐入門驩甚折屐齒。道逢耦耕試借問﹐往往見謂知津矣。十年奔走營曉炊﹐家居暖席能得幾。此行幹蠱維叔父﹐攻苦食辛等醇醴。官筒之詩鄴城下﹐孝友懇惻見表裏。彊哦竹閒惜寡和﹐如以罷兵取堅壘。何當車馬城南來﹐壽親一樽開宴喜。次韻錢徳循鹿苑灘艤舟有作鹿苑灘頭秋月明﹐使君輟棹愛江淸。塵埃一段思歸路﹐已聽荊州漁鼓鳴。次韻錢穆父贈松扇銀鉤玉唾明繭紙﹐松箑輕涼並送似。可憐遠度幘溝婁﹐適堪今時褦襶子。丈人玉立气髙寒﹐三韓持節見神山。合得安期不死藥﹐使我蟬蛻塵埃間。次韻秦覯過陳無己書院觀鄙句之作陳侯大雅姿﹐四壁不治第。碌碌盆盎中﹐見此古罍洗。薄飯不能羹﹐墻陰老春薺。惟有文字性﹐萬古抱根柢。我學少師承﹐坎井可窺底。何因蒙賞味﹐相享當牲醴。試問求志君﹐文章自有體。玄鑰鎖靈臺﹐渠當爲君啟。次韻秦少章晁適道贈答詩二子論文地﹐陰風雪塞廬。寧穿東郭履﹐不遺子公書。士固難推挽﹐時聞有詔除。負暄眞得計﹐獻禦恐成疏。次韻淸水巖西安封域中﹐淸水巖泉好。金堂茂芝術﹐仙吏書勛考。桃源人已往﹐千古遺井竈。雙鳧能來遊﹐俗子迹可掃。次韻淸虛地遠城東得得來﹐正如湖畔昔銜杯。眼中故舊靑常在﹐鬢上光陰綠不回。歸去汴橋三鼓月﹐相思梁苑一枝梅。我閒時欲從君醉﹐爲備芳醪更滿罍。次韻淸虛同訪李園年來髙興滿蓴絲﹐寒薄春風駘蕩時。稍見燕脂開杏萼﹐已聞香雪爛梅枝。老逢樂事心猶壯﹐病得新詩和更遲。何日聯鑣向金穀﹐擬追仙翼到瑤池。次韻淸虛喜子瞻得常州喜色侵淫動搢紳﹐兪音下報謫仙人。驚回汝水間關夢﹐乞與江天自在春。罨畫初遊冰欲泮﹐浣花何處月還新。涼州不是人間曲﹐佇見君王按玉宸。次韻秋郊晚望道同一指馬﹐心解廢耳目。短生行衰謝﹐黃落看艸木。無懷世不知﹐有酒客可速。誰能縛詩書﹐閉門抱羈獨。披襟臨江臯﹐萬籟發空谷。風力斜雁行﹐山光森雨足。壁虫先知寒﹐機織日夜促。居人思行人﹐裘褐誰結束。行人喜歸來﹐邂逅天從欲。可柰甑生塵﹐嚴霜凍杞菊。次韻任道食荔支有感三首一錢不直程衛尉﹐萬事稱好司馬公。白髮永無懷橘日﹐六年怊悵荔支紅。次韻任道食荔支有感三首今年荔子熟南風﹐莫愁畱滯太史公。五月照江鴨頭綠﹐六月連山柘枝紅。次韻任道食荔支有感三首舞女荔支熟𨿽晚﹐臨江照影自惱公。天與蹙羅裝寶髻﹐更挼猩血染殷紅。次韻任道雪中同遊東臯之作四海方嗷嗷﹐我奔走獨勞。停舟近北渚﹐扶杖步東臯。霜落瘦石骨﹐水漲腐溪毛。更有山陰興﹐能無秦復陶。次韻任公漸感梅花十五韻花信風來自伊洛﹐稍稍花光上林薄。經年病骨怯輕寒﹐裁就春衫不勝著。累累墻底臥虛樽﹐醉鄕何處尋城郭。小軒假寐遊華胥﹐萬籟無聲燈寂寞。落梅新詩入吾手﹐驚起詩魔如發愕。髙文逸气天馬趨﹐尾端尙許靑蠅托。坐恐句芒棄我歸﹐看花不及空紫萼。生前常苦不自閒﹐芻豢縻人受羇絡。我嗟卒歲敝鞍韉﹐風敗衣裾塵滿橐。輕裘緩帶多公暇﹐公獨柰何猶不樂。公言少年豈易知﹐鳳屏翠幔愁蕭索。蚤從琪樹折春飈﹐每見新詩淚雙落。勸公且共飲此酒﹐酒令𨿽嚴莫嗔虐。時翻舞袖間淸歌﹐日薦南蕙羹北酪。花開莫問醜與妍﹐隨分眼前罄杯酌。不須憔悴減腰圍﹐也學東陽沈侯約。次韻任君官舍秋雨墻根戢戢數蝸牛﹐雨長垣衣亭更幽。驚起歸鴻不成字﹐辭柯落葉最知秋。菊花莫恨開時晚﹐谷穟猶思晴後收。獨立搔頭人不解﹐南山用取一樽酬。次韻賞梅安知宋玉在鄰墻﹐笑立春晴照粉光。淡薄似能知我意﹐幽閒元不爲人芳。微風拂掠生春思﹐小雨廉纖洗暗妝。只恐濃葩委泥土﹐誰令解合返魂香。次韻少激甘露降太守居桃葉上金莖甘露薦齋房﹐潤及邊城艸木香。蕡實葉間天與味﹐成蹊枝上月翻光。羣心愛戴葵傾日﹐萬事驅除葉隕霜。玉燭時和君會否﹐舊臣重疊起南荒。次韻捨弟題牛氏園二首春與園林共晚﹐人將蜂蝶俱來。樽前鳥歌花舞﹐歸路星翻漢回。

次韻捨弟題牛氏園二首春事欲了鶯催﹐主人𨿽貧燕來。玉燭傳杯未厭﹐金吾靜夜驚回。次韻捨弟喜雨時雨眞成大有年﹐斯民溝壑救將然。麥根肥潤桑葉大﹐春隴未鉏蠶未眠。奔走風雨連曉色﹐起尋佳句寫由拳。李成六幅驟雨筆﹐掛在東南樓閣前。次韻師厚病間十首貝錦不足歌﹐請陳江漢詩。美人出江漢﹐窈窕世未窺。折蘭不肯佩﹐告我以蠶饑。獨歸豈憚遠﹐三危露如飴。次韻師厚病間十首徳人更疢疾﹐術智益灑落。反身見萬古﹐道不在卜度。胸中有鏌鋣﹐老境要志弱。謝公賦達生﹐達生眞可托。次韻師厚病間十首引鏡照淸骨﹐驚非曩時人。天地入諭指﹐芭蕉自觀身。陳力則已病﹐徵財又室貧。古來支離疏﹐粟帛王所仁。次韻師厚病間十首葅寒知園秋﹐飯白問米賤。婦孫勸甘旨﹐霜兔頗宜面。黃花不舉酒﹐佳句余嫪戀。經行宴坐堂﹐鼠迹書幾硯。次韻師厚病間十首桃李一春期﹐松柏千歲永。經玄事寂寞﹐發白官閒冷。艸綠艾如張﹐波淸蜮司影。東裏與無趾﹐渠有幸不幸。次韻師厚病間十首病餘兒廢鋤﹐門巷艸芊眠。來者何所聞﹐披艸足跫然。封侯謝骨相﹐使鬼無金錢。夢作白鷗去﹐江湖水黏天。次韻師厚病間十首民生自煎熬﹐煮豆共萁爨。居然忘本根﹐光陰不供翫。藏山夜半失﹐烏合歸星散。因病見不生﹐達人果大觀。次韻師厚病間十首開田種白玉﹐飽牛事耕犁。雨露非無澤﹐得秋常苦遲。猛虎擅文章﹐斑斑被諸兒。長松抱勁節﹐惟有歲寒知。次韻師厚病間十首謝公蒔蘭苕﹐眞意付此物。惠然風肯來﹐香爲一披拂。遙知醉吟姿﹐黽勉向朱紱。搘筇橘柚黃﹐僧屋對像佛。次韻師厚病間十首身病心輕安﹐道肥體臒瘦。好懷當告誰﹐四墻棗紅皺。負暄不可獻﹐捫虱坐淸晝。端有眞富貴﹐千秋萬年後。次韻師厚答馬著作屢贈詩嘗聞馬南郡﹐少有拔俗韻。寒灰幾見溺﹐鎩翮常思奮。桐薪鳴竈間﹐劍气吐吳分。多言世益嗤﹐當律心自隱。家𨿽四立壁﹐仕要三無慍。會將漁父意﹐往就莊生問。

次韻師厚食蟹海饌糖蟹肥﹐江醪白蟻醇。每恨腹未厭﹐誇說齒生津。三歲在河外﹐霜臍常食新。朝泥看郭索﹐暮鼎調酸辛。趨蹌𨿽入笑﹐風味極可人。憶觀淮南夜﹐火攻不及晨。橫行葭葦中﹐不自貴其身。誰憐一网盡﹐大去河伯民。鼎司費萬錢﹐玉食羅常珍。吾評揚州貢﹐此物眞絕倫。次韻師厚五月十六日視田悼李彥深南雁傳尺素﹐飛來臥龍城。頗知髙臥久﹐忽作田野行。湛湛陂水滿﹐欣欣原艸榮。日華麗山川﹐秀色奪目精。對酒不滿懷﹐攬物有餘淸。念昔讀書客﹐遠人遺世情。南畝道觀餉﹐西郊畱勸耕。共遊如昨日﹐笑語絕平生。此士今已矣﹐賓延無老成。猶倚謝安石﹐深心撫嫠惸。次韻師厚萱艸從來占北堂﹐雨露借恩光。與菊亂佳色﹐共葵傾太陽。人生眞苦相﹐物理忌孤芳。不及空庭艸﹐榮衰可兩忘。次韻師厚雨中晝寢憶江南餅麯酒雨砌無車馬﹐風簾灑靜便。忽思江外酒﹐準擬醉時眠。隱幾惟觀化﹐開書屢絕編。遙知煙渚夢﹐遣騎喚漁船。次韻十九叔父臺源聞道臺源境﹐鋤荒三徑通。人曾夢蟻穴﹐鶴亦怕雞籠。萬壑秋聲別﹐千江月體同。須知有一路﹐不在白雲中。次韻石七三六言七首從來不似一物﹐妄欲貫穿九流。骨硬非黃閤相﹐眼靑見白蘋洲。次韻石七三六言七首生涯一九節筇﹐老境五十六翁。不堪上補黼黻﹐但可歸教兒童。次韻石七三六言七首萬里艸荒先壠﹐六年虫蠹羣經。老喜寬恩放去﹐心似驚波不停。次韻石七三六言七首爲君試講古學﹐此事可牋天公。君看花梢朝露﹐何如松上霜風。次韻石七三六言七首幽州已投斧柯﹐崇山更用憂何。且喜龔鄒冠豸﹐又聞張董上坡。次韻石七三六言七首看著莊周枯槁﹐化爲胡蝶翾輕。人見穿花入柳﹐誰知有體無情。次韻石七三六言七首欲行水遶山圍﹐但聞鯤化鵬飛。女憂鬢髮盡白﹐兄嘆江船未歸。次韻時進叔二十六韻時子河上園﹐竹間開棟宇。大兒勝衣冠﹐小兒丰頰輔。嫁女與朱公﹐伏臘可稱舉。發疏𨿽蒼浪﹐齒嚼未齟齬。雞棲牛羊下﹐各自有室處。四墻規摹小﹐易守若滕莒。捨前花木深﹐春物麗觀睹。捨後曲池蛙﹐齋堂風月苦。此豈不足歟﹐嘆歲不我與。客宦孤云耳﹐未知秦吳楚。向來千駟公﹐果媿一丘土。寧當損軒昂﹐聊欲效俯傴。時子聽然笑﹐吾已悟倉鼠。少猶守章句﹐晚實愛農圃。鵲巢最知風﹐蟻穴識陰雨。世网事諳委﹐醉鄕俗淳古。坐忘兩家說﹐肉堅與腸腐。酒至卽使傾﹐客來敢辭窶。時邀五柳陶﹐共過三徑詡。往在少年場﹐豪气壓潁汝。借令今尙爾﹐眞復難共語。稍知憐麯蘗﹐漸解等灉濋。朋友半山阿﹐光陰共行旅。人故義當親﹐衣故義當補。飛鳧王令尹﹐期我向君所。君爲拂眠牀﹐淹畱暮城阻。次韻叔父聖謨詠鶯遷谷鴉舅頗彊聒﹐僕姑常勃溪。黃鳥懷好音﹐秋菊染春衣。嚶嚶求朋友﹐憂患同一枝。提壺要酤我﹐杜宇賦式微。黃鳥在幽谷﹐韜光養羽儀。晴風曜桃李﹐言語自知時。先生丘中隱﹐喬木見雄雌。引子遷綠陰﹐相戒防禍機。李杜死刀鋸﹐陳張怨棄遺。不如聽黃鳥﹐永晝客爭棋。次韻叔父臺源歌吾家叔度天與閒﹐晚喜著書如漆園。臺平舊基水發源﹐但聞淙淙下林巒。一朝斬木見萬象﹐吞若云夢胸中寬。漱滌泥沙出山骨﹐混沌鑿竅物狀完。茶甘酒美汲雙井﹐魚肥稻香派百泉。暑風披襟著菡萏﹐夜月洗耳聽潺湲。時從甥侄置樽俎﹐此地端正朝諸山。除書謗書兩不到﹐紫煙白雲深鎖關。鄕人訟爭請來決﹐到門懷慚相與還。呼兒理琴蕩俗气﹐果在巢由季孟間。次韻叔父夷仲送夏君玉赴零陵主簿田竇堂上酒﹐未醉已變態。何如東陵瓜﹐子母相鉤帶。富貴席未暖﹐珠玉作災怪。茅茨𨿽長貧﹐終有懿親在。丈人困州縣﹐短髮余會撮。居然枳棘棲﹐坐閱歲月代。靑雲已迷津﹐濁酒未割愛。簿領能無休﹐飣餖喚魚菜。羇旅苦地偏﹐江湖見天大。萬里一帆檣﹐長風可倚賴。因行訪幽禪﹐頭陀煙雨外。次韻叔原會寂照房風雨思齊詩﹐艸木怨楚調。本無心擊排﹐勝日用歌嘯。僧窗茶煙底﹐淸絕對二妙。俱含萬里情﹐雪梅開嶺徼。我慙風味淺﹐砌莎慕松蔦。中朝盛人物﹐誰與開顏笑。二公老諳事﹐似解寂寞釣。對之空嘆嗟﹐樓閣重晚照。次韻宋懋宗僦居甘泉坊雪後書懷漢家太史宋公孫﹐漫逐班行謁帝閽。燕頷封侯空有相﹐蛾眉傾國自難昏。家徒四壁書侵坐﹐馬瘦三山葉擁門。安得風帆隨雪水﹐江南石上對窪尊。次韻宋懋宗三月十四日到西池都人盛觀翰林公出遨金狨系馬曉鶯邊﹐不比春江上水船。人語車聲喧法曲﹐花光樓影倒晴天。人間化鶴三千歲﹐海上看羊十九年。還作遨頭驚俗眼﹐風流文物屬蘇仙。次韻孫子實寄少遊薜宣欲吏云﹐季氏或招閔。此公胸中秋﹐萬物欲收稛。賣藥偶知名﹐艸玄非近準。才難不易得﹐志大略細謹。士生要弘毅﹐天地爲蓋軫。驥來鹽車驂﹐井下短綆引。難甘呼爾食﹐聊寄粲然辴。誰能借前籌﹐還婦用束縕。吾聞調羹鼎﹐異味及枌堇。豈其供王羞﹐而棄會稽筍。次韻孫子實題少章寄寂齋虛名誤壯夫﹐今古可笑閔。屍裹萬里歸﹐書載五車稛。安知衡門下﹐身與天地準。秦晁兩美士﹐內行頗修謹。余欲遠之深﹐抽琴去其軫。寄寂喧哄間﹐此道有汲引。獄戶聞笞榜﹐市聲雜嘲辴。二生對曲肱﹐圭玉發石蘊。大小窮鵬鷃﹐短長見椿槿。欲聞寂時聲﹐黃鍾在龍筍。次韻坦夫見惠長句溫風撩人隨處去﹐欲如膻羊蟻旋慕。落英馬前髙下飛﹐牽挽忽與樽酒遇。令行如水萬夫長﹐傾蓋不減平生故。素方成緇面黧黑﹐笑說塵沙工點污。王事賢勞尙有詩﹐自捲溪藤染霜兔。桃李淸陰坐未移﹐走送雄篇疲健步。張侯先不露文章﹐十年深深豹藏霧。欻來聽訟小棠陰﹐千里鳴弦舞韶濩。我名最落諸人後﹐頓使漂山由眾喣。伐木丁丁愧友聲﹐食蘋呦呦懷野聚。谷陽舊壘一片春﹐勤我引領西南傃。遙知紅紫能亂眼﹐錦衾作夢髙唐賦。簡書畱句四十里﹐夢魂明月識歸路。公才富比滄海宮﹐明珠珊瑚凡幾庫。惠連冢上麥纖纖﹐喜公猶得春艸句。明朝折柳作馬箠﹐想見杯盤咄嗟具。風光暫來不供翫﹐大似橫塘過飛鶩。甕面浮蛆暖更多﹐气味煩公卒調護。樹頭樹底勸提壺﹐南岡北岡教脫袴。春衣可著愜醉眠﹐急觴催傳莫論數。次韻題粹老客亭詩後客亭長短路南北﹐衮衮行人哪得知。惟有相逢卽相別﹐一杯成喜只成悲。次韻庭誨按秋課出城風鳴落意地﹐露著晚瓜田。官道奔車气﹐經家煮棗煙。獲人歌挃挃﹐公子騎翩翩。旁捨末隱舉﹐明秋願有年。次韻外舅喜王正仲三丈奉詔禱南嶽回至襄陽捨驛馬就舟見過三首漢上思見龐徳公﹐別來悲嘆事無窮。聲名藉甚漫前日﹐須鬢索然成老翁。家釀已隨刻漏下﹐園花更開三四紅。相逢不飲未爲得﹐聽取百鳥啼匆匆。次韻外舅喜王正仲三丈奉詔禱南嶽回至襄陽捨驛馬就舟見過三首能來問疾好音傳﹐蹇步昏花當日痊。烹鯉得書增目力﹐呼兒扶立候門前。遊談取重慙犀首﹐居物多贏昧計然。惟有交親等金石﹐白頭忘義復忘年。次韻外舅喜王正仲三丈奉詔禱南嶽回至襄陽捨驛馬就舟見過三首語言少味無阿堵﹐冰雪相看有此君。燈火詩書如夢寐﹐麒麟圖畫屬浮雲。平章息女能爲婦﹐歡喜兒曹解綴文。憂樂同科惟石友﹐別離空復數朝曛。次韻王炳之惠玉版紙王侯須若緣坡竹﹐哦詩淸風起空谷。古田小紙惠我百﹐信知溪翁能解玉。鳴碪千杵動秋山﹐裹糧萬里來輦轂。儒林丈人有蘇公﹐相如子云再生蜀。往時翰墨頗橫流﹐此公歸來有邊幅。小楷多傳樂毅論﹐髙詞欲奏云問曲。不持去掃蘇公門﹐乃令小人今拜辱。去騷甚遠文气卑﹐畫虎不成書勢俗。董狐南史一筆無﹐誤掌殺靑司記錄。𨿽然此中有公議﹐或辱五鼎榮半菽。願公進徳使見書﹐不敢求公米千斛。次韻王定國揚州見寄淸洛思君晝夜流﹐北歸何日片帆收。未生白髮猶堪酒﹐垂上靑雲卻佐州。飛雪堆盤鱠魚腹﹐明珠論斗煮雞頭。平生行樂自不惡﹐豈有竹西歌吹愁。次韻王荊公題西太乙宮壁二首風急啼烏未了﹐雨來戰蟻方酣。眞是眞非安在﹐人間北看成南。次韻王荊公題西太乙宮壁二首晚風池蓮香度﹐曉日宮槐影西。白下長幹夢到﹐靑門紫曲塵迷。次韻王穉川客捨二首五更歸夢常苦短﹐一寸客愁無柰多。慈母每占烏鵲喜﹐家人應賦扊扅歌。次韻王穉川客捨二首身如病鶴翅翎短﹐心似亂絲頭緒多。此曲朱門歌不得﹐湖南湖北竹枝歌。次韻文安國紀夢道人偶許俗人知﹐法喜非妻解養兒。夜久金莖添沆瀣﹐室虛璧月映琉璃。遠來醉俠匆匆去﹐近出詩仙句句奇。獨怪區區踐繩墨﹐相逢未省角巾攲。次韻文潛武昌赤壁弔周郎﹐寒溪西山尋漫浪。忽聞天上故人來﹐呼船淩江不待餉。我瞻髙明少吐气﹐君亦歡喜失微恙。年來鬼崇覆三豪﹐詞林根柢頗搖蕩。天生大材竟何用﹐只與千古拜圖像。張侯文章殊不病﹐歷險心膽原自壯。汀洲源雁未安集﹐風雪牖戶當塞向。有人出手辦玆事﹐正可隱幾窮諸妄。經行東坡眠食地﹐拂拭寶墨生楚愴。水淸石見君所知﹐此是吾家祕密藏。次韻文潛立春日三絕句眇然今日望歐梅﹐已發黃州首更回。試問淮南風月生﹐新年桃李爲誰開。次韻文潛立春日三絕句誰憐舊日靑錢選﹐不立春風玉筍班。傳得黃州新句法﹐老夫端欲把降幡。次韻文潛立春日三絕句江山也似隨春動﹐花柳眞成觸眼新。淸濁盡須歸甕蟻﹐吉凶更莫問波臣。次韻文潛同遊王舍人園移竹淇園下﹐買花洛水陽。風煙二十年﹐花竹可迷藏。九衢流車馬﹐相值各匆忙。豈有道邊宅﹐靜居如寶坊。幅巾延客酒﹐妙歌小紅裳。主人有班綴﹐衣拂禦鑪香。常恐鷤鴂鳴﹐百艸爲不芳。故作龜曳尾﹐頗深漆園方。初開蝸牛廬﹐中置師子牀。買田宛丘間﹐江漢起濫觴。今此百畝宮﹐冬溫夏淸涼。身閒閱世故﹐宇靜發天光。安肯聲利場﹐牽黃臂老蒼。張侯筆瑞世﹐三秀麗齋房。作詩盛推賞﹐明珠計斛量。掃花坐晚吹﹐妙語益難忘。重遊樊素病﹐捧心不能妝。來日猶可追﹐聽我歌楚狂。

次韻文潛休沐不出二首風塵車馬逐﹐得失兩關心。惟有張仲蔚﹐門前蓬藋深。自公及歸沐﹐畢願詩書林。墻東作瘦馬﹐萬里气駸駸。次韻文潛休沐不出二首與世自少味﹐閉關非有心。戎葵一笑粲﹐露井百尺深。著書灑風雨﹐枯筆束如林。蘇公嘆妙墨﹐逼人太駸駸。次韻文少激祈雨有感窮儒憂樂與民同﹐何況朱輪職勸農。終日虀鹽供一飯﹐幾時膚寸冒千峯。未須丘垤占鳴鸛﹐只要朝廷起臥龍。從此滂沱徧枯槁﹐愛民天子似仁宗。次韻聞善扶醉三竿日﹐題詩一研埃。張羅門帶雪﹐投轄井生苔。待得成丘隴﹐誰能把酒杯。常應黃菊畔﹐悵望白衣來。次韻無咎閻子常攜琴八村士寒餓﹐古猶今﹐向來亦有子桑琴。倚楹嘯歌非寓淫﹐伯牙山髙水深深﹐萬世丘壠一知音。閻君七弦抱幽獨﹐晁子爲之梁父吟。天寒終緯悲向壁﹐秋髙風露聲入林。冷絲枯木拂珠网﹐十指乃能寫人心。村村擊鼓如鳴鼉﹐豆田見角谷成螺。歲丰寒士亦把酒﹐滿眼飣餖梨棗多。晁家公子屢經過﹐笑談與世殊臼科。文章落落映晁董﹐詩句往往妙陰何。閻夫子﹐勿謂知人難﹐使琴抑怨久不和。明光晝開九門肅﹐不令髙才牛下歌。次韻吳可權題余幹縣白雲亭曩誰築孤亭﹐勝日有感遇。永懷劉隨州﹐因榜白雲句。遺老不能談﹐歲月忽成屢。綠陰斤斧盡﹐華屋風雨僕。吳侯七閩英﹐宰縣有眞趣。弦歌解民慍﹐根節去吏蠹。材收佛宮余﹐工有子來助。廈成燕雀賀﹐水滿鳧雁翥。四海名士來﹐一笑坐客聚。云興碧山畱﹐雲散淸江去。斯須成蒼狗﹐皆道不如故。至人觀萬物﹐誰有安立處。寄語吳令君﹐但遣糟牀注。次韻吳宣義三徑懷友佳眠未知曉﹐屋角聞晴哢。萬事頗忘懷﹐猶牽故人夢。采蘭秋蓬深﹐汲井短綆凍。起看冥飛鴻﹐乃見天宇空。甚念故人寒﹐誰省機與綜。在者天一方﹐日月老賓送。往者不可言﹐古柏守翁仲。次韻惜範生範侯軀幹小﹐實有四海心。稍臞疑內熱﹐不怒見勇沈。沽玉市無價﹐汲泉井方深。得失有毫末﹐明年斧可尋。次韻喜陳吉老還家二絕公庭無事吏人休﹐垂箔寒廳對弈秋。催織靑籠篘白酒﹐竹鑪煨栗煮雞頭。次韻喜陳吉老還家二絕夜寒客枕多歸夢﹐歸得黃柑紫蔗秋。小雨對談揮塵尾﹐靑燈分坐寫蠅頭。次韻戲答彥和本不因循老鏡春﹐江湖歸去作閒人。天於萬物定貧我﹐智效一官全爲親。布袋形骸增碨磊﹐錦囊詩句媿淸新。杜門絕俗無行迹﹐相憶猶當遣化身。次韻向和卿行松滋縣與鄒天錫夜語南極亭二首雪泥滑滑到山郭﹐提壺勸沽亦不惡。林中解道不如歸﹐家人應念思歸樂。次韻向和卿行松滋縣與鄒天錫夜語南極亭二首衝風衝雨走七縣﹐惟有白鷗盟未寒。坐中更得江南客﹐開盡南窗借月看。次韻謝公定王世弼贈答二絕句何用苦吟肝腎愁﹐但知把酒更無憂。聲名本不關人事﹐看取靑門一故侯。次韻謝公定王世弼贈答二絕句酒因咀嚼還知味﹐詩就呻吟不要工。王謝風流看二妙﹐病夫直欲臥墻東。次韻謝黃斌老送墨竹十二韻古今作生竹﹐能者未十輩。吳生勒枝葉﹐筌寀遠不逮。江南鐵鉤鎖﹐最許誠懸會。燕公灑墨成﹐落落與時背。譬如刳心松﹐中有歲寒在。湖州三百年﹐筆與前哲配。規模轉銀鉤﹐幽賞非俗愛。披圖風雨入﹐咫尺莽蒼外。吾宗學湖州﹐師逸功已倍。有來竹四幅﹐冬夏生變態。預知更入神﹐後出遂無對。吾詩被壓倒﹐物固不兩大。次韻謝黃斌老送墨竹十二韻古今作生竹﹐能者未十輩。吳生勒枝葉﹐筌寀遠不逮。江南鐵鉤鎖﹐最許誠懸會。燕公灑墨成﹐落落與時背。譬如刳心松﹐中有歲寒在。湖州三百年﹐筆與前哲配。規模轉銀鉤﹐幽賞非俗愛。披圖風雨入﹐咫尺莽蒼外。吾宗學湖州﹐師逸功已倍。有來竹四幅﹐冬夏生變態。預知更入神﹐後出遂無對。吾詩被壓倒﹐物固不兩大。次韻謝借觀五老圖五老天然一會閒﹐太平時節振儒冠。相君於理回天詔﹐輔國驅夷立寒桓。妖術圖姦梁木壞﹐黨碑雷震雹冰寒。丹心忠厚來安泰﹐惠澤垂流仰止看。次韻謝外舅病不能拜復官夏雨眠起之什丈人養痾臥﹐此道取眾棄。彊飯尙可飽﹐力田苦常匱。欲從羣兒嬉﹐出語不嫵媚。軒窗坐風涼﹐編簡勘遺墜。自安井無禽﹐未嘆旅焚次。夏暑極陽功﹐時霖作陰事。呼兒疏孳畦﹐植杖按瓜地。南山雲气佳﹐北極冕旒邃。自欣須髮白﹐得見衣裳治。山林收枯槁﹐艸木洗憔悴。舐痔以車來﹐探珠遭龍睡。腹便時蒙嘲﹐身退得自恣。伊優無下僚﹐骯髒謝髙位。誰能領斯會﹐好在漆園吏。次韻謝外舅食驢腸垂頭畏庖丁﹐趨死尙能鳴。說以雕俎樂﹐甘言果非誠。生無千金轡﹐死得五鼎烹。禍胎無腸胃﹐殺身和椒橙。春風都門道﹐貫魚百十並。騎奴吹一吷﹐駔駿不敢爭。物材苟當用﹐何必渥窪生。忽思麒麟楦﹐突兀使人驚。次韻謝子髙讀淵明傳枯木嵌空微暗淡﹐古器𨿽在無古弦。袖中正有南風手﹐誰爲聽之誰爲傳。風流豈落正始後﹐甲子不數義熙前。一軒黃菊平生事﹐無酒令人意缺然。次韻徐文將至國門見寄二首槐催舉子作花黃﹐來食邯鄲道上粱。便欲掃牀懸麈尾﹐正愁喘月似燈光。次韻徐文將至國門見寄二首千頭剖蚌明珠熟﹐百尺垂絲鱠縷長。柳下石門君有此﹐可能衝雪厭淸涼。次韻徐仲車喜董元達訪之作南郭篇四韻董侯從軍來﹐意望名不朽。款門拜徐公﹐在徳不在酒。徐公𨿽避俗﹐對客輒粲然。耳不聞世事﹐時誦陶令篇。次韻楊君金送酒扶衰卻老世無方﹐惟有君家酒未嘗。秋入園林花老眼﹐茗搜文字響枯腸。醡頭夜雨排檐滴﹐杯面春風繞鼻香。不待澄淸遣分送﹐定知佳客對空觴。次韻楊君全送春花化工能斡大鈞回﹐不得東君花不開。誰道纖纖綠窗手﹐磨刀剪彩喚春來。次韻楊明叔見餞十首平津善牧豕﹐佽飛能斬蛟。終藉一汲黯﹐淮南解兵交。楊子有直气﹐未忍死艸茅。引之入漢朝﹐誰爲續弦膠。次韻楊明叔見餞十首楊君淸渭水﹐自流濁涇中。今年貧到骨﹐豪气似元龍。男兒生世間﹐筆端吐白虹。何事與秋螢﹐爭光蒲葦叢。次韻楊明叔見餞十首事隨世滔滔﹐心欲自得得。楊君爲己學﹐度越流輩百。坐捫故衣虱﹐垢襪春汗黑。睥睨紈袴兒﹐可飲三斗墨。次韻楊明叔見餞十首淸靜艸玄學﹐西京有子云。太尉死宗社﹐大鳥泣其墳。寂寞向千載﹐風流被仍昆。富貴何足道﹐聖處要策勛。次韻楊明叔見餞十首桑輿金石交﹐旣別十日雨。子輿裹飯來﹐一笑相告語。楊子果簞瓢﹐諸公不能舉。儻可從我歸﹐沙頭駐鳴櫓。次韻楊明叔見餞十首山圍少天日﹐狐鬼能作妖。睒閃載一車﹐獵人用鳴梟。小智窘流俗﹐蹇淺不能超。安得萬里沙﹐晴天看射鵰。次韻楊明叔見餞十首元之如砥柱﹐大年若霜鶚。王楊立本朝﹐與世作郛郭。觀公有膽气﹐自可繼前作。丈夫存遠大﹐胸次要落落。次韻楊明叔見餞十首虛心觀萬物﹐險易極變態。皮毛剝落盡﹐惟有眞實在。侍中乃珥貂﹐禦史則冠豸。照影或可羞﹐短蓑釣寒瀨。次韻楊明叔見餞十首松柏生澗壑﹐坐閱艸木秋。金石在波中﹐仰看萬物流。抗髒自抗髒﹐伊優自伊優。但觀百歲後﹐傳者非公侯。次韻楊明叔見餞十首老作同安守﹐蹇足信所便。胸中無水鏡﹐敢當吏部銓。恨此虛名在﹐未脫世糾纏。夢作白鷗去﹐江南水如天。次韻楊明叔四首魚去遊濠上﹐鴞來止坐隅。吉凶終我在﹐憂樂與生俱。決定不是物﹐方名大丈夫。今觀由也果﹐老子欲乘桴。次韻楊明叔四首道常無一物﹐學要反三隅。喜與嗔同本﹐嗔時喜自俱。心隨物作宰﹐人謂我非夫。利用兼精義﹐還成到岸桴。次韻楊明叔四首全徳備萬物﹐大方無四隅。身隨腐艸化﹐名與太山俱。道學歸吾子﹐言詩起老夫。無爲蹈東海﹐畱作濟川桴。次韻楊明叔四首匹士能光國﹐三孱不滿隅。竊觀今日事﹐君與古人俱。气類鶯求友﹐精誠石望夫。雷門震驚手﹐待汝一援桴。次韻益修四弟霜晚菊未花﹐節物亦可嘉。欣欣登髙侶﹐畏雨占暮霞。楚人醞菉豆﹐輕碧自相誇。老夫不舉酒﹐咽嗽鳴兩車。良辰與美景﹐客至但成嗟。次韻寅庵四首四時說盡庵前事﹐寄遠如開水墨圖。略有生涯如谷口﹐非無卜肆在成都。旁籬榛栗供賓客﹐滿眼雲山奉燕居。閒與老農歌帝力﹐年丰村落罷追胥。次韻寅庵四首兄作新庵接舊居﹐一原風物萃庭隅。陸機招隱方傳洛﹐張翰思歸正在吳。五斗折腰慚僕妾﹐幾年合眼夢鄕閭。白雲行處應垂淚﹐黃犬歸時早寄書。次韻楊明叔四首全徳備萬物﹐大方無四隅。身隨腐艸化﹐名與太山俱。道學歸吾子﹐言詩起老夫。無爲蹈東海﹐畱作濟川桴。次韻楊明叔四首匹士能光國﹐三孱不滿隅。竊觀今日事﹐君與古人俱。气類鶯求友﹐精誠石望夫。雷門震驚手﹐待汝一援桴。次韻益修四弟霜晚菊未花﹐節物亦可嘉。欣欣登髙侶﹐畏雨占暮霞。楚人醞菉豆﹐輕碧自相誇。老夫不舉酒﹐咽嗽鳴兩車。良辰與美景﹐客至但成嗟。次韻寅庵四首四時說盡庵前事﹐寄遠如開水墨圖。略有生涯如谷口﹐非無卜肆在成都。旁籬榛栗供賓客﹐滿眼雲山奉燕居。閒與老農歌帝力﹐年丰村落罷追胥。次韻寅庵四首兄作新庵接舊居﹐一原風物萃庭隅。陸機招隱方傳洛﹐張翰思歸正在吳。五斗折腰慚僕妾﹐幾年合眼夢鄕閭。白雲行處應垂淚﹐黃犬歸時早寄書。次韻寅庵四首大若塘邊擉网魚﹐小桃源口帶經鋤。詩催孺子成雞柵﹐茶約鄰翁掘芋區。苦楝狂風寒徹骨﹐黃梅細雨潤如酥。此時睡到日三丈﹐自起開關招酒徒。次韻寅庵四首未怪窮山寂寞居﹐此情常與世情疏。誰家生計無閒地﹐太半歸來已白須。不用看云眠永日﹐會思臨水寄雙魚。公私逋負田園薄﹐未至妨人作樂無。次韻遊景叔聞洮河捷報寄諸將四首千仞溪中石轉雷﹐漢家萬騎搗虛回。定知獻馬胡雛入﹐看卽稱觴都護來。次韻遊景叔聞洮河捷報寄諸將四首中原日月九夷知﹐不用禽胡釁鼓旗。更向天階舞干羽﹐降書剩破一年遲。次韻遊景叔聞洮河捷報寄諸將四首漢得洮州箭有神﹐斬關禽敵不逡巡。將軍快上屯田計﹐要納降胡十萬人。次韻遊景叔聞洮河捷報寄諸將四首遙知一炬絕河津﹐生縛靑宜不動塵。付與山河印如斗﹐忍爲鼠子腹心人。次韻雨絲雲鶴二首煙雲杳靄合中稀﹐霧雨空蒙密更微。園客繭絲抽萬緒﹐蛛蝥网面罩羣飛。風光錯綜天經緯﹐艸木文章帝杼機。願染朝霞成五色﹐爲君王補坐朝衣。次韻雨絲雲鶴二首幾片雲如薛公鶴﹐精神態度不曾齊。安知隴鳥樊籠密﹐便覺南鵬羽翼低。風散又成千里去﹐夜寒應上九天棲。坐來攺變如蒼狗﹐試欲揮毫意自迷。次韻元禮春懷十首漸老春心不可言﹐亦如琴意在無弦。新花準擬千場醉﹐美酒經營一百船。次韻元禮春懷十首春心分付酒杯銷﹐勿爲浮雲妄動搖。試覓金張池館問﹐幾人能插侍中貂。次韻元禮春懷十首故園春色常年早﹐紅紫知他破幾苞。壓帽花枝如可折﹐折花手版直須拋。次韻元禮春懷十首久無長者回車轍﹐仲蔚門墻映野蒿。稍覺春衣生蟣虱﹐南窗晴日照爬搔。次韻元禮春懷十首春來問字有誰過﹐頗覺閒銷日月多。醉裏乾坤知酒聖﹐貧中風物似詩魔。次韻元禮春懷十首春風也似江南早﹐梅與辛夷斗著花。自是無言桃李晚﹐莫嗔楡柳更萌芽。次韻元禮春懷十首穿花蹴踏千秋索﹐挑菜嬉遊二月晴。已被風光催我老﹐懶隨兒輩遶春城。次韻元禮春懷十首老杜當年鬢髮華﹐尙言春到酒須賒。不堪詩思相料理﹐惱亂街頭賣酒家。次韻元禮春懷十首冉冉光陰花柳場﹐紅飄紫落便薦黃。都無畔岸隨風去﹐卻是遊絲意思長。次韻元禮春懷十首聞道鄰家有酒缾﹐三更不臥叩柴扃。我身便是鴟夷榼﹐肯學離騷要獨醒。次韻元日會朝四海登圖籍﹐絳闕淸都想盛容。春色已知回寸艸﹐霜威從此霽寒松。飲如嚼蠟初忘味﹐事與浮雲去絕蹤。四十九年蘧伯玉﹐聖人門戶見重重。次韻元實病目道人嘗恨未灰心﹐儒士苦愛讀書眼。要須玄覽照鏡空﹐莫作白魚鉆蠹簡。閱人朦朧似有味﹐看字昏澀尢宜懶。範侯年少百夫雄﹐言行一一無可柬。看君眸子當了然﹐乃稱胸次常坦坦。如何有物食明月﹐淚睫隕珠衣袖滿。金篦刮膜會有時﹐湯熨取快術誠短。君不見嶽頭懶瓚一生禪﹐鼻涕垂頤渠不管。次韻元翁從王夔玉借書爲吏三年弄文墨﹐艸萊心徑失耕鋤。常思天下無雙祖﹐得讀人間未見書。公子藏山眞富有﹐小儒捫腹正空虛。何時管鑰人吾手﹐爲理簽題撲蠹魚。次韻曾都曹喜雨水旱國代有﹐人神理本通。偏雩祠小大﹐敢指蜺雌雄。地厭焚惔極﹐天回顧盼中。蛟龍起乖臥﹐星斗晦澄空。云挾雷聲走﹐江翻電腳紅。寵光歸稼穡﹐滴瀝在梧桐。詖訟猶相及﹐時霖恐未丰。潔齋蘄得歲﹐同病托諸公。次韻曾子開舍人遊藉田載荷花歸維王調玉燭﹐時夏雨我田。壁掛蒼龍骨﹐澑渠故濺濺。三推勸根本﹐百谷收皂堅。官司極齋明﹐崇丘見升煙。系馬西門柳﹐憶聽去夏蟬。剝芡珠走盤﹐釣魚柳貫鮮。掃堂延枕簟﹐公子气翩翩。自爾欲繼往﹐阻心如壅泉。紫微樂暇日﹐披襟詠風漣。紅妝倚荷蓋﹐水鏡寫明蠲。美物亦有實﹐剪房助加籩。珠宮紫貝闕﹐足此水府仙。鬱鬱冠蓋宅﹐追奔易雕年。能從物外賞﹐眞是區中賢。仍聞載後乘﹐籠燭照嬋娟。次韻張昌言給事喜雨三雨全淸六合塵﹐詩翁喜雨句淩雲。垤漂戰蟻余追北﹐柱擊乖龍有裂文。減去鮮肥憂玉食﹐徧宗河嶽起鑪薰。聖功惠我丰年食﹐未有涓埃可報君。次韻張祕校喜雪三首落月煙沙靜渺然﹐好風吹雪下平田。瓊瑤萬里酒增價﹐桂玉一炊人少錢。學子已占秋食麥﹐廣文何憾客無氈。睡餘彊起還詩債﹐臘裏春初未隔年。次韻張祕校喜雪三首巷深朋友稀來往﹐日晏兒童不掃除。雪里正當梅臘盡﹐民饑可待麥秋無。寒生短棹誰乘興﹐光入疏欞我讀書。官冷無人供美酒﹐何時卻得步兵廚。次韻張祕校喜雪三首滿城樓觀玉闌干﹐小雪晴時不共寒。潤到竹根肥臘筍﹐暖開蔬甲助春盤。眼前多事觀遊少﹐胸次無憂酒量寬。聞說壓沙梨己動﹐會須鞭馬蹋泥看。次韻張詢齋中晚春學古編簡殘﹐懷人江湖永。非無車馬客﹐心遠境亦靜。挽蔬夜雨畦﹐煮茗寒泉井。春去不窺園﹐黃鸝頗三請。立朝無物望﹐補外儻天幸。想乘滄浪船﹐濯髮曦翠嶺。次韻張仲謀過酺池寺齋十年醉錦幄﹐酴醾照金沙。攲眠春風底﹐不去畱君家。是時應門兒﹐紫蘭茁其芽。只今將弟妹﹐嬉戲牽羊車。忽書滿窗紙﹐整整復斜斜。平生悲歡事﹐頭緒亂如麻。苟祿無補報﹐幾成來食嗟。喜君崇名節﹐靑雲似有涯。我夢江湖去﹐釣船刺蘆花。江濱開園宅﹐畦蔗蒔朵柤。夢驚如昨日﹐炊玉京困華。公來或藜羹﹐愛我不疵瑕。深念煩鄕裏﹐忍窮禁貸賒。夜談簾幕冷﹐霜月動金蛇。卽是桃李月﹐春虫語交加。我亦無酒飲﹐一室可盤蝸。要公共文字﹐朱墨勘舛差。非復少年日﹐聲名取嫮姱。諸阮有二妙﹐能詩定自嘉。何時來煮餅﹐蟹眼試官茶。次韻章禹直開元寺觀畫壁兼簡李徳素丹靑古藏壁﹐風雨飽侵食。拂塵開藻鑑﹐志士淚沾臆。靈山遠飛來﹐不可以智測。龍神湛回向﹐擁衛立劍戟。依稀吳生手﹐旌旆略可識。鴻蒙插樓殿﹐毫髮數動植。廣林瞻二聖﹐有眾拱萬億。飛行湊六合﹐攬取著一席。人人開生面﹐絕妙推心得。李侯天機深﹐指點目所及。三生石上夢﹐天樂鳴我側。幽尋前日事﹐晦明忽復易。章生南溟鵬﹐籠檻鎖六翮。能同寂寞遊﹐濁酒聊放適。西風葉蕭蕭﹐蟋蟀依墻壁。家無萬金產﹐四鄰碪聲急。藜羹傲鼎食﹐藍縷亦山立。並船有歌姝﹐粉白眉黛黑。期公開顏笑﹐醉語雜翰墨。不須談俗事﹐秖令人气塞。次韻章禹直魏道輔贈答之詩我老倦多故﹐心期馬少遊。願爲春眠蠶﹐吐絲自綢繆。翩翩魏公子﹐閱世無全牛。吹噓鼓萬物﹐領袖傾九流。昨來懷白璧﹐往撼西諸侯。中丞文武將﹐良非衛霍侔。誓開河源地﹐畫作禹貢州。壯士捐軀死﹐鯨鯢尙吞舟。客心無一寸﹐艸食隨百憂。故人道舊語﹐末路非前籌。重來滕王閣﹐楓葉江上秋。章子飽徑術﹐賦詩如曹劉。太學得虛名﹐權勢殊未尢。禍機發無妄﹐對吏抵搶頭。遇逢椎鼓赦﹐帝澤萬邦休。章江三年拘﹐解裝買莫愁。麗姬泣又悔﹐生故難豫謀。邂逅識面晚﹐困窮理相收。夜語倒樽酒﹐參旌偃風旒。兩公但取醉﹐古今共髙丘。次韻召之才將流民過懸帛嶺均田獨賢從是出荒城﹐下馬攜筇上石層。幽洞尋花疑阮肇﹐斷崖長嘯想孫登。欲超浮世掛冠紱﹐未決重云撫劍稜。經雨曉煙寒索寞﹐順風樵叟震碐磳。山形春到添髙秀﹐瀑澑冰消轉沸騰。行有流移攜𦇤褓﹐坐看憔悴拾薪蒸。素餐每愧斯民病﹐攺作常爲法吏繩。官小責輕須自慰﹐得逢佳處幾人曾。次韻正仲三丈自衡山返命捨驛過外舅師厚贈答昏昏市井气﹐呫呫兒女語。禽喧聲百種﹐春作事萬緒。人間雞黍期﹐天上徳星聚。乖離略十年﹐發白齒齟齬。太史禱衡丘﹐佐王用貔虎。子云免大夫﹐艸玄空自苦。人生只爾是﹐付與甕頭醑。次韻知命入靑原山口坑路羊腸繞﹐稻田棋局方。林間塔餘寸﹐風外竹斜行。吠客犬反走﹐驚人鳥坌忙。山形與祖印﹐岑絕兩相當。次韻知命永和道中靈骨閟金鏁﹐梵宮超玉繩。道人住香火﹐獨先開淨行。呼船久無人﹐月沈河漢傾。虛舟不受怒﹐故在蓼漢橫。次韻稚川平生萬里興﹐斂退著寸尺。向來類竊鈇﹐少日已爭席。曩過招提飯﹐愜當易爲適。食鮭如舉士﹐名下無遺索。談余天雨花﹐茶罷風生腋。誰言塵土中﹐有此坐上客。言前傾許可﹐胸次開堛塞。同是蠹魚癡﹐還歸理編冊。長安千門雪﹐蟹黃熊有白。更約載酒行﹐無爲守岑寂。次韻中玉水仙花二首借水開花自一奇﹐水沈爲骨玉爲肌。暗香已壓酴醾倒﹐只比寒梅無好枝。次韻中玉水仙花二首淤泥解作白蓮藕﹐糞壞能開黃玉花。可惜國香天不管﹐隨緣流落小民家。次韻中玉早梅二首梅蘂爭先公不嗔﹐知公家有似梅人。何時各得自由去﹐相逐揚州作好春。次韻中玉早梅二首折得寒香不露機﹐小窗斜日兩三枝。羅帷翠幕深調護﹐已被遊蜂聖得知。次韻仲車爲元達置酒四韻射陽三萬家﹐莫貴徐公門。誰能拜牀前﹐況乃共酒尊。惟此酒中趣﹐難爲醒者論。盜臥月皎皎﹐雞鳴雨昏昏。次韻仲車因婁行父見寄之什前朝老諸生﹐大半正邱首。投荒萬里歸﹐煩公問健否。往時望江宰﹐今爲夏津吏。他日可教之﹐玉音尙無棄。次韻周徳夫經行不相見之詩春風倚樽俎﹐緣發少年時。酒膽大如斗﹐當時淮海知。醉眼槪九州﹐何嘗識憂悲。看雲飛翰墨﹐秀句詠蛛絲。樂如同隊魚﹐游泳淸水湄。波濤攸相失﹐歲月秣馬馳。客事走京洛﹐鄕貢趨禮闈。艱難思一臂﹐講學抱羣疑。邂逅無因得﹐君居天南陲。誰言井裏﹐坐忽枉故人詩。淸如秋露蟬﹐髙柳噫衰遲。感嘆各頭白﹐民生竟自癡。過門不我見﹐寧復論前期。杯酒良難必﹐況望功名垂。吉守鄕丈人﹐政成犬生氂。綠柳陰鈴閣﹐紅蓮媚官池。開軒納日月﹐髙會無吏譏。琵琶二十四﹐明妝百騎隨。爲公置樂飲﹐才可慰路岐。矧公妙顧曲﹐調笑才不羈。幕中佳少年﹐多欲從汝嬉。人事喜乖牾﹐會莫把一卮。朝云髙唐觀﹐客枕勞夢思。主翁悲琴瑟﹐生憎見蛾眉。君亦晚坎坷﹐有句怨棄遺。夜光暗投人﹐所向蒙詆嗤。相思秋日黃﹐西嶺含半規。老矣失少味﹐尙能詩酒爲。忽解扁舟下﹐何年復來玆。寄聲緩行李﹐激箭無由追。次韻周法曹遊靑原山寺市聲故在耳﹐一原謝塵埃。乳竇響鐘磬﹐翠峯麗昭回。俯看行磨蟻﹐車馬度城隈。水猶曹溪味﹐山自思公開。浮圖湧金碧﹐廣廈構壞材。蟬蛻三百年﹐至今猿鳥哀。祖印平如水﹐有句非險崖。心花照十方﹐初不落梯階。我行暝托宿﹐夜雨滴華榱。殘僧四五輩﹐法筵嘆塵埋。石頭麟一角﹐道價直九垓。廬陵米貴賤﹐傳與後人猜。曉躋上方上﹐秋塍亂萁荄。寒藤上老木﹐龍蛇委筋骸。魯公大字石﹐筆勢欲崩摧。徳人曩來遊﹐頗有嘉客陪。憶當擁旌旗﹐千騎相排豗。且復歌舞隨﹐絲竹寫煩哇。事如飛鴻去﹐名與南鬥偕。松竹吟髙丘﹐何時便能來。回首翠微合﹐於役王事催。猿鶴一日雅﹐重來尙徘徊。次韻子髙卽事詩禮不忘它日問﹐文章未覺古人疏。靑雲自致屠龍學﹐白首同歸種樹書。綠葉靑陰啼鳥下﹐遊絲飛絮落花餘。無因常得杯中物﹐願作鴟夷載屬車。次韻子由績溪病起被召寄王定國種萱盈九畹﹐蘇子憂國病。炎蒸臥百戰﹐山立有餘勁。斯人廊廟器﹐不合從遠屏。江湖搖歸心﹐毛髮侵老境。艱難喜歸來﹐如晴月生嶺。仍懷阻歸舟﹐風水蛟鱷橫。補衮諫官能﹐用儒吾道盛。上書詆平津﹐蠹槁初記省。至今民社計﹐非事頰舌競。方來立本朝﹐獻納繼晨暝。人材包新舊﹐王度濟寬猛。必開曲突謀﹐滿慰傾耳聽。斯文呂與張﹐泉下亦蘇醒。天聰四門辟﹐國勢九鼎定。身得遭太平﹐分甘守閒冷。天津十年面﹐想見頎而整。何時及國門﹐休暇過煮茗。燒燈畱夜語﹐鴻雁看對影。但恐張羅地﹐頗復多造請。維此禮部公﹐寒泉甃舊井。謫去久羸瓶﹐召還汲修綆。太任決齋宮﹐陛下天統慶。日月進亨衢﹐經緯寒耿耿。西走已和戎﹐南遷無哀郢。誰言兩逐臣﹐朝轡天街並。王子竄炎洲﹐萬死保軀命。還家頰故紅﹐信亦抱淵靜。稅屋待車音﹐掃門親帚柄。行當懷書傳﹐載酒求是正。端如嘗橄欖﹐苦過味方永。次韻子瞻春菜北方春蔬嚼冰雪﹐妍暖思采南山蕨。韭苗水餅姑置之﹐苦菜黃雞羹糝滑。蓴絲色紫菇首白﹐蔞蒿芽甜蔊頭辣。生葅入湯翻手成﹐芼以姜橙誇縷抹。驚雷菌子出萬釘﹐白鵝截掌鱉解甲。瑯玕森深未飄籜﹐軟炊香秔煨短茁。萬錢自是宰相事﹐一飯且從吾黨說。公如端爲苦筍歸﹐明日靑衫誠可脫。次韻子瞻和王子立風雨敗書屋有感婦翁不可撾﹐王郎非嬌客。十年爲從學﹐苦淡共陻厄。燕雀嗤鴻漸﹐犬羊睨麟獲。遇逢涇渭分﹐昨夢春冰釋。平生五車書﹐才吐二三策。已作謗薰天﹐金朱果何益。君窮一窗下﹐風雨更削迹。詩工知學進﹐詞苦見意迫。俗情傲秦贅﹐婦捨不暖席。南冶從東家﹐不聞被嘲劇。師儒並世難。日月過箭疾。公今未有田﹐把筆耕六籍。次韻子瞻和子由觀韓幹馬因論伯畫天馬於闐花驄龍八尺﹐看云不受絡頭絲。西河驄作蒲萄錦﹐雙瞳夾鏡耳卓錐。長楸落日試天步﹐知有四極無由馳。電行山立气深穩﹐可耐珠韉白玉羈。李侯一顧嘆絕足﹐領略古法生新奇。一日眞龍入圖畫﹐在坰羣雄望風雌。曹霸弟子沙苑丞﹐喜作肥馬人笑之。李侯論幹獨不爾﹐妙畫骨相遺毛皮。翰林評書乃如此﹐賤肥貴瘦渠未知。況我平生賞神駿﹐僧中云是道林師。次韻子瞻書黃庭經尾付蹇道士瑯函絳簡蕊珠篇﹐寸田尺宅可蘄仙。髙眞接手玉宸前﹐女丁來謁粲六妍。金龠閉欲形完堅﹐萬物蕩盡正秋天。使形如是何塵緣﹐蘇李筆墨妙自然。萬靈拱手書已傳﹐傳非其人恐飛騫。當付驪龍藏九淵﹐蹇侯奉告請周旋﹐緯蕭探手我不眠。次韻子瞻送顧子惇河北都運二首儒者給事中﹐顧公甚魁偉。經明往行河﹐商略頗應史。勞人又費乏﹐國計安能已。成功渠有命﹐得人斯可喜。似聞阻饑余﹐惡少驚邑裏。啟鑰探珠金﹐奪懷取姝美。部中十盜發﹐一二書奏紙。西連魏三河﹐東盡齊四履。此豈小事哉﹐何但行治水。使民皆農桑﹐乃是眞儒耳。次韻子瞻送顧子惇河北都運二首今代顧虎頭﹐骨相自雄偉。不令長天宮﹐亦合丞禦史。能貧安四壁﹐無慍可三已。昨來立淸班﹐國士相顧喜。何因將使節﹐風日按千里。汲黯不居中﹐似非朝廷美。太任錄萬事﹐禦坐畱諫紙。發政恐傷民﹐天步薄冰履。蒼生憂其魚﹐南畝多被水。公行圖安集﹐信目勿信耳。次韻子瞻送李廌驥子墮地追風日﹐未試千里誰能識。習之實錄葬皇祖﹐斯文如女有正色。今年持橐佐春官﹐遂失此人難塞責。𨿽然一哄有奇偶﹐博懸於投不在徳。君看巨浸朝百川﹐此豈有意潢潦前。願爲霧豹懷文隱﹐莫愛風蟬蛻骨仙。次韻子瞻送穆父二絕渺然今日望人材﹐每見紫芝眉宇開。又觸惠文江海去﹐悚帆誰與挽令回。次韻子瞻送穆父二絕謫官猶得住蓬萊﹐抱牘人稀書卷開。張敞憮眉應急召﹐董宣彊項莫低回。次韻子瞻題郭熙畫秋山黃州逐客未賜環﹐江南江北飽看山。玉堂臥對郭熙畫﹐發興已在靑林間。郭熙官畫但荒遠﹐短紙曲折開秋晚。江村煙外雨腳明﹐歸雁行邊余疊巘。坐思黃柑洞庭霜﹐恨身不如雁隨陽。熙今頭白有眼力﹐尙能弄筆映窗光。畫取江南好風日﹐慰此將老鏡中發。但熙肯畫寬作程﹐十日五日一水石。次韻子瞻題無咎所得與可竹二首粥字韻戲嘲無咎人字韻詠竹十字供籠餅﹐一水試茗粥。忽憶故人來﹐壁間風動竹。捨前粲戎葵﹐捨後荒苜蓿。此郎如竹瘦﹐十飯九不肉。次韻子瞻題無咎所得與可竹二首粥字韻戲嘲無咎人字韻詠竹地下文夫子﹐風流絕此人。能和晚煙色﹐幻出歲寒身。馬鬣松成拱﹐鵝溪墨尙新。應懷斲泥手﹐去作主林神。次韻子瞻武昌西山漫郎江南酒隱處﹐古木參天應手栽。石坳爲尊酌花鳥﹐自許作鼎調鹽梅。平生四海蘇太史﹐酒澆不下胸崔嵬。黃州副使坐閒散﹐諫疏無路通銀臺。鸚鵡洲前弄明月﹐江妃起舞襪生埃。次山醉魂招彷佛﹐步入寒溪金碧堆。洗湔塵痕飲嘉客﹐笑倚武昌江作罍。誰知文章照今古﹐野老爭席漁爭隈。鄧公勒銘畱刻畫﹐刳剔銀鉤洗綠苔。琢磨十年煙兩晦﹐摸索一讀心眼開。謫去長沙憂鵩入﹐歸來杞國痛天摧。玉堂卻對鄧公直﹐北門換仗聽風雷。山川悠遠莫浪許﹐富貴崢嶸今鼎來。萬壑松聲如在耳﹐意不及此文生哀。次韻子瞻以紅帶寄王宣義參軍但有四立壁﹐初無臨江千木奴。白頭不是折腰具﹐桐帽棕鞵稱老夫。滄江鷗鷺野心性﹐陰壑虎豹雄牙須。鷫鷞作裘初服在﹐猩血染帶鄰翁無。昨來杜鵑勸歸去﹐更待把酒聽提壺。當今人材不乏使﹐天上二老須人扶。兒無飽飯尙勤書﹐婦無復褌且著襦。社甕可漉溪可漁﹐更問黃雞肥與臒。林間醉著人伐木﹐猶夢官下聞追呼。萬釘圍腰莫愛渠﹐富貴安能潤黃壚。次韻子瞻與舒堯文禱雪霧豬泉唱和老農年饑望人腹﹐想見四溟森雨足。林回投璧負嬰兒﹐豈聞烹兒翁不哭。未論萬戶無炊煙﹐蛛絲蝸涎經杼軸。使君閔雪無肉味﹐煮餅靑蒿下鹽菽。豈云剪爪宜侵肌﹐霜不殺艸仍故綠。幽靈奰贔西山霧﹐牲肥酒香神未瀆。得微往從董父餐﹐寧當罪系葛陂淵。卜擇祠官齊博士﹐暴露致告蒼崖顚。請天行澤不汲汲﹐爾亦枯魚過河泣。生鵝斬頸血未乾﹐風馬云車坐相及。百里旌旗灑玉花﹐使君義動龍蛇蟄。老農歡喜有春事﹐呼兒飯牛理蓑笠。博士勿嘆從公疲﹐明年麥飯滑流匙。次韻子瞻贈王定國遠志作小艸﹐蛙衣生陵屯。但爲居移气﹐其實何足言。名下難爲人﹐醜好隨手翻。百年炊未熟﹐一垤蟻追奔。夏日蓬山永﹐戎葵茂墻藩。王子吐佳句﹐如繭絲出盆。風姿極灑落﹐雲气畫罍樽。屬有補衮章﹐自當寵頻煩。鄙夫無他能﹐上車問寒溫。惟思窮山去﹐抱犢長兒孫。次韻子瞻子由題憩寂圖二首松寒風雨石骨瘦﹐法窟寂寥僧定時。李侯有句不肯吐﹐淡墨寫出無聲詩。次韻子瞻子由題憩寂圖二首龍眠不似虎頭癡﹐筆妙天機可並時。蘇仙漱墨作蒼石﹐應解種花開此詩。次韻子眞會靈源廟池亭系馬著堤柳﹐置酒臨魏城。人賢心故樂﹐地曠眼爲明。十年風煙散﹐邂逅集此亭。悲歡更世故﹐談話及平生。折腰督郵前﹐勉彊不見情。世味曾淡薄﹐心源畱粹精。晴雲有髙意﹐闊水無湍聲。誰言王安丰﹐定識阮東平。從斌老乞苦筍南園苦箸味勝肉﹐籜龍稱冤莫采錄。煩君更致蒼玉束﹐明日風雨皆成竹。從陳季張求竹竿引水入廚井邊分水過寒廳﹐斬竹南溪仗友生。來釀百壺春酒味﹐怒流三峽夜泉聲。能令官舍庖廚潔﹐未減君家風月淸。揮斧直須輕放手﹐卻愁食實鳳凰驚。從舅氏李公擇將抵京輔以歸江南初自淮之西猶未秋日思歸歸心搖搖若秋帶﹐哀操切切如蟬吟。百年雙鬢欲俱白﹐千里一書眞萬金。從丘十四借韓文二首吏部文章萬世﹐吾求善本編窺。散帙云窗棐幾﹐同安得見丘遲。從丘十四借韓文二首中有先君手澤﹐丹鉛點勘書詩。莫惜借行千里﹐他日還君一鴟。從人求花捨南捨北勃姑啼﹐體中不佳陰雨垂。欲向黃梅問消息﹐背陰合有兩三枝。從時中乞薄團織蒲投我最宜寒﹐正欲陰風雪作團。方竹火鑪趺坐穩﹐何如矍鑠跨徵鞍。從時中乞蒲團撲屋陰風雪作團﹐織蒲投我最宜寒。君當自致靑雲上﹐快取金狨覆馬鞍。從王都尉覓千葉梅云已落盡戲作嘲吹笛侍兒若爲可耐昭華得﹐脫帽看發已微霜。催盡落梅春已半﹐更吹三弄乞風光。從張仲謀乞蠟梅聞君寺後野梅發﹐香蜜染成宮樣黃。不擬折來遮老眼﹐欲知春色到池塘。催公靜碾茶雪裏過門多惡客﹐春陰只惱有情人。睡魔正仰茶料理﹐急遣溪童碾玉塵。粹老家隔簾聽琵琶馬卿勸客且無喧﹐請以侍兒臨酒樽。妝罷黃昏簾隔面﹐曲終淸夜月當軒。弦弦不亂撥來往﹐字字如聞人語言。千古胡沙埋妙手﹐豈如桃李在中園。翠巖璣禪師眞贊一步一彌勒﹐一句一釋迦。逢人𨿽不殺﹐袖裏有靑蛇。是翠巖則二﹐非翠巖則別。彌勒下生時﹐亦作如是說。答徳甫弟鳥啼花發獨愁思﹐憐子三章怨慕詩。鴻雁雙飛彈射下﹐脊令同病急難時。功名所在猶爭死﹐意气相須尙不移。何況極天無以報﹐林回投璧負嬰兒。答何君表感古冢墨頭萬虫地上行﹐大鈞鉅冶之化生。反復生沒如車軫﹐直與歲月爲將迎。至人獨解諸物攖﹐鏈神含嚼太和精。不取造化相經營﹐三天八景遂飛升。何郎少年毛骨淸﹐天機純粹气坦平。子有靑簡當刊名﹐應知鏈修未易成。一世危脆無堅凝﹐外慕掩襲眞气零。朝花薄莫不能榮﹐琳官金書有丹經。胡不還魂遊黃庭﹐何爲臨冢惋枯形﹐使予丹元童子驚。答和孔常父見寄孔氏文章冠古今﹐君家兄弟況南金。爲官落魄人誰問﹐從騎雍容獨見尋。旅館別時無宿酒﹐郵筒開處得新吟。黃山依舊寒相對﹐豈有愁思附七林。答黃冕仲索煎雙井並簡揚休江夏無雙乃吾宗﹐同捨頗似王安丰。能澆茗椀湔祓我﹐風袂欲挹浮丘翁。吾宗落筆賞幽事﹐秋月下照澄江空。家山鷹爪是小艸﹐敢與好賜雲龍同。不嫌水厄幸來辱﹐寒泉湯鼎聽松風﹐夜堂朱墨小燈籠。惜無纖纖來捧椀﹐惟倚新詩可傳本。答李康文才甫經年斷來往﹐逢君車馬慰秋思。幽蘭被逕聞風早﹐薄霧乘空見月遲。每接雍容端自喜﹐交無早晚在相知。深慙借問談經地﹐敢屈康成入絳幃。答李任道謝分豆粥豆粥能驅晚瘴寒﹐與公同味更同餐。安知天上養賢鼎﹐且作山中煮菜看。答龍門潘秀才見寄男兒四十未全老﹐便入林泉眞自豪。明月淸風非俗物﹐輕裘肥馬謝兒曹。山中是處有黃菊﹐洛下誰家無白醪。相得秋來常日醉﹐伊川淸淺石樓髙。答明略並寄無咎可以忘憂惟有酒﹐淸聖濁賢皆可口。前日過君飲不多﹐明日解酲無五斗。古木淸陰丹井欄﹐夜來涼月屋頭還。論文撥置形骸外﹐得意相忘樽俎間。冰壺不可與夏虫饗﹐秋月不可與俗士賞。已得樽前兩友生﹐更思一士濟陽城。𨿽無四至九卿之規畫﹐猶有千秋萬歲之眞榮。空名未食太倉米﹐今作斑衣老萊子。卿家嗣宗望爾來﹐不獨我聞足音喜。西風索寞葉初乾﹐長鋏歸來亦罷彈。窮巷蓬蒿深一尺﹐朱門廉陛髙難攀。吾儕相逢置是事﹐百世之下仰髙山。答檀君送含笑花頌檀郎惠我花含笑﹐借問凝情笑阿誰。一世茫茫走聲利﹐閻公捉定始應知。答王道濟寺丞觀許道寧山水圖往逢醉許在長安﹐蠻溪大硯磨松煙。忽呼絹素翻硯水﹐久不下筆或經年。異時踏門闖白首﹐巾冠攲斜更索酒。舉杯意气欲翻盆﹐倒臥虛樽將八九。醉拈枯筆墨淋浪﹐勢若山崩不停手。數尺江山萬里遙﹐滿堂風物冷蕭蕭。山僧歸寺童子後﹐漁伯欲渡行人招。先君笑指溪上宅﹐鸕鶿白鷺如相識。許生再拜謝不能﹐原是天機非筆力。自言年少眼明時﹐手揮八幅錦江絲。贈行捲送張京兆﹐心知李成是我師。張公身逐銘旌去﹐流落不知今主誰。大梁畫肆閱水墨我君盤曹忘揖客。蛛絲煤尾意昏昏﹐幾年風動人家壁。雨雪涔涔滿寺庭﹐四圖冷落讓丹靑。笑酬肆翁十萬錢﹐捲付騎奴市盡傾。王丞來觀皆失席﹐指點如見初畫日。四時風物入句圖﹐信知君家有摩詰。我持此圖二十年﹐眼前綠發皆華顚。許生縮手入黃泉﹐眾史弄筆摩靑天。君家枯松出老翟﹐風煙枯枝倚崩石。蠹穿風物皆愛惜﹐不誣方將有人識。答王道濟寺丞觀許道寧山水圖往逢醉許在長安﹐蠻溪大硯磨松煙。忽呼絹素翻硯水﹐久不下筆或經年。一日踏門撼門鈕﹐巾帽欹斜猶索酒。舉杯意气欲翻盆﹐倒臥虛樽將八九。醉拈枯筆嘗墨色﹐勢若山崩不停手。數尺江山萬里遙﹐滿堂風物冷蕭蕭。山僧歸寺童子後﹐漁伯欲渡行人招。先君笑指溪上宅﹐鸕鶿白鷺如相識。許生再拜謝不能﹐乃是天機非筆力。自陳精力初未衰﹐八幅生絹作四時。蚤師李成最得意﹐什襲自藏人已知。貴人取去棄墻角﹐流落幾姓知今誰。大梁畫肆閱水墨﹐四圖宛然當物色。自言早過許史門﹐常賣一聲偶然得。雨雪涔涔滿寺庭﹐四圖泠落讓丹靑。往來睥睨誰比數﹐十萬酬之觀者驚。客還次第閱春夏﹐坐見歲序寒崢嶸。王丞來觀嘆喞喞﹐亦如我昔初見日。新詩雌黃多得實﹐信知君家有摩詰。我持此圖二十年﹐眼見綠發皆華顚。許生縮手入黃泉﹐眾史弄筆摩靑天。君家枯松出老翟﹐頗似破屏有骨骼。一時所棄願愛惜﹐不誣方將有人識。答王晦之見寄臨西風﹐動商歌。故人別來少書信﹐爲問故人今若何。白雲蒙蒙迷少室﹐明月耿耿照秋河。可憐此月幾回缺﹐空城每見傷離別。邸筒朝解得君詩﹐讀罷涼飈奪炎熱。嗟乎晦之遣詞﹐長於猛健﹐故意淡而孤絕。有如怒流雲山三峽泉﹐亂下龍山千里雪。大宛天馬嘶靑芻﹐神俊照人絕世無。自言欲解羇銜去﹐不能帖耳駕鹽車。朝登商山采三秀﹐暮上緱嶺追雙鳧。紛紛黃口爭粟粒﹐君用此策固未疏。但恐髙才必爲一世用﹐𨿽有潺湲不得釣﹐空曠不得鋤。西風酌酒遙勸君﹐好去齊飛鸞鳳羣。窮山遠水乃是我輩事﹐荷鋤把釣聽子入靑雲。答許覺之惠桂花椰子茶盂二首萬事相尋榮與衰﹐故人別來鬢成絲。欲知歲晚在何許﹐惟說山中有桂枝。答許覺之惠桂花椰子茶盂二首碩果不食寒林梢﹐剖而器之如懸匏。故人相見各貧病﹐且可烹茶當酒肴。答閻求仁暮天攜手步河梁﹐把酒淹畱斜日光。生當有別各異方﹐古人嗟此樂難當。大梁嬉遊少年場﹐春風花枝囀鸝黃。節物謝䢐歲渠央﹐來自江南登君堂。秋气欲動聞寒螿﹐會幾何日今別長。與子觀化言兩忘﹐浩歌放船入莽蒼。綠藻刺眼紅蕖香﹐湖月夜飛衣袂涼。相從宴坐歌胡牀﹐贈言錦繡邀報章。君心溫良志則剛﹐不能牛下學歌商。欲謝世紛自翺翔﹐果行此策無乃良。昔人所學浩渺茫﹐海涵地負無抵當。棄捐其人及粃糠﹐帝王之功一豪芒。旣趨世故自遐遑﹐何異臧谷俱亡羊。以生隨之中道傷﹐止吾已知終必亡。我亦聞之未能行﹐慨今無策可伏藏。身藏衣食葉南陽﹐脫身自當及康彊。不待齒疏髮蒼浪﹐優遊濠上如惠莊﹐論交莫逆與子相。答楊明叔送米頌買竹爲我打籬﹐更送米來作飯。用此回光反照﹐佛事一時成辦。不須天下求佛﹐問取弄臭腳漢。答雍熙光老頌獨弄參軍無鼓笛﹐右軍池裏泛漁舟。豈知劍外雍熙老﹐收得黃巢折劍頭。答永新宗令寄石耳饑欲食首山薇﹐渴欲飲潁川水。嘉禾令尹淸如冰﹐寄我南山石上耳。筠籠動浮煙雨姿﹐瀹湯磨沙光陸離。竹萌粉餌相發揮﹐芥姜作辛和味宜。公庭退食飽下筋﹐杞菊避席遺萍虀。雁門天花不復憶﹐況乃桑鵝與楮雞。小人藜羹亦易足﹐嘉蔬遣餉荷眷私。吾聞石耳之生常在蒼崖之絕壁﹐苔衣石腴風日炙。捫蘿挽葛采萬仞﹐仄足委骨豺虎宅。佩刀買犢劍買牛﹐作民父母今得職。閔仲叔不以口腹累安邑﹐我其敢用鮭菜煩嘉禾。願公不復甘此鼎﹐免使射利登嵯峨。答余洪範倒海弄明月﹐伐山茹芝英。婆娑一世間﹐浩蕩懷友生。佳人貂襜褕﹐眉宇秋江晴。胸懷府萬物﹐器識謝羣英。贈我白雪弦﹐此意少人明。別懷數弦望﹐相思何時平。猶憶把樽酒﹐夜談盡傳更。答余洪範二首道在東西祖﹐詩如大小山。一家同雪月﹐萬事廢機關。天上麒麟閣﹐山中虎豹閒。何時得丘壑﹐明鏡失朱顏。答余洪範二首懸磬齋廚數米炊﹐貧中气味更相思。可無昨日黃花酒﹐又是春風柳絮時。答周徳夫見寄自我官東南﹐久無西北書。周郎縱橫才﹐欬唾落明珠。寄聲相勞苦﹐惇厚不忘初。窮山江莽蒼﹐胸次赤寬舒。念君懷白璧﹐故作短褐趨。秋官方按劍﹐不與計吏俱。驚嗟相見晚﹐天子識嚴徐。想當搜逸民﹐耕釣起海隅。鶴翎需啄飲﹐龜尾且泥塗。功名好采來﹐五白成一呼。小人邱壑心﹐日月半謝除。何時眞得歸﹐猿鳥爲先驅。投身嬰世故﹐葛蔓恐難圖。相思欲寫寄﹐滴盡玉蟾蜍。大風霜重天髙日色微﹐顚狂紅葉上階飛。北風不惜江南客﹐更入破窗吹客衣。大雷口阻風號櫓下滄江﹐避風大雷口。天與水饃糊﹐不復知地厚。誰家上江船﹐狂追雪山走。孤村無十室﹐旅飯困三韭。黃蘆麋鹿場﹐此地廣千肘。得禽多文章﹐肯顧魚貫柳。莽蒼天物悲﹐雕弓故在手。鹿鳴猶念羣﹐雉媒竟賣友。商人萬斛船﹐掛席上牛斗。橫笛倚柁樓﹐波深蒼龍吼。失水不能神﹐伐葭作城守。欲寄大雷書﹐往問長幹婦。何當楫迎汝﹐秦淮綠如酒。大暑水閣聽晉卿家昭華吹笛蘄竹能吟水底龍﹐玉人應在月明中。何時爲洗秋空熱﹐散作霜天落葉風。大通禪師眞贊前波法湧﹐後波大通。大通法湧﹐徹底澄空。圓照願海﹐千漚一實。圓通法流﹐滔天沃日。三世一念﹐十方見前。銅崖鐵壁﹐不可攀緣。見卽彈指﹐蹉過萬千。大則偏圓異位﹐通則眞假同源。觀者著眼﹐是傳非傳。大潙喆禪師眞贊卽邪是正﹐卽藥是病。乞水指井﹐乞飯與甑。殺人如麻﹐出邪命定。而得正命﹐尸羅淸淨。而八萬四千淸淨﹐是謂毗盧遮那正法眼藏。以平等印封之﹐以僧伽梨蒙之。無心者來﹐彈指門開。聖凡不盡﹐金鎖生苔。丹靑回互﹐南北呈露。影落千江﹐誰知月處。大秀宮玉笥山前大白峯﹐望仙橋下水溶溶。前溪流水後溪月﹐五步白雲三步松。半夜佩環朝上闕﹐插天樓閣度疏鐘。夢餘彷佛鈞天奏﹐如在蓬萊第幾重。代二螫解嘲仙儒昔日捲龜殼﹐蛤蜊自可洗愁顏。不比二螫風味好﹐那堪把酒對西山。代書阿熊去我時﹐秋暑削甘瓜。離別日月除﹐蓮房倒箭靫。得書報平安﹐肥字如棲鴉。汝才躍鑪金﹐自必爲鏌鋣。窮年抱新書﹐挽條咀春葩。弄筆不能休﹐屈宋欲作衙。屈指推日星﹐許身上雲霞。安知九天關﹐虎豹守夜叉。祝田操豚蹄﹐持狹所欲奢。文章六經來﹐汗漫十牛車。譬如觀滄海﹐細大極龍蝦。古人以聖學﹐未肯廢百家。舊山木十圍﹐齋堂綠陰遮。紅稻香盂飯﹐黃雞厭食鮭。摩挲垂腴腹﹐頗復讀書耶。念汝齒壯矣﹐無婦助烹茶。父兄亦憐汝﹐須兒牧犬豭。且伐千章木﹐贈行當馬檛。贏糧果後時﹐定隨八月槎。覺民在林中﹐丁丁聞兔罝。奉身甚和友﹐乾父辦咄嗟。臺源吟松籟﹐先生岸巾紗。畱客醉風月﹐盤箸供柔嘉。仍工朱絲弦﹐洗心拂奇邪。孤臣發楚調﹐傾國怨胡笳。把筆學周鼓﹐字形錐畫沙。詩書乃宿好﹐不爲蓬生麻。元明祖師禪﹐妙手發琵琶。已無富貴心﹐鼓吹一池蛙。天民服農圃﹐頗復秋斂賒。下田督未耘﹐入嶺按新畬。悉力輸王賦﹐至今困生涯。知命叔山徒﹐鑪香嚴佛花。惟思苾芻園﹐脫冠著袈裟。起家望兩季﹐佩金蹋朝鞾。嘉魚在南國﹐宗廟薦鱨鯊。我爲萬夫長﹐朝論不齒牙。剌頭簿領中﹐蚤虱廢搔爬。世累已纏縛﹐官箴易疵瑕。何時煙雨裏﹐驅羊入金華。遣奴迫王事﹐不暇學驚蛇。代書寄翠巖新禪師山谷靑石牛﹐自負萬鈞重。八風吹得行﹐處處是日用。又將十六口﹐去作宜州夢。苦憶新老人﹐是我法梁棟。信手斫方圓﹐規矩一一中。遙思靈源叟﹐分坐法席共。聊持楚狂句﹐往作天女供。嶺上早梅春﹐參軍慙獨弄。到官歸志浩然二絕句雨洗風吹桃李淨﹐松聲聒盡鳥驚春。滿船明月從此去﹐本是江湖寂寞人。到官歸志浩然二絕句鳥烏未覺常先曉﹐筍蕨登盤始見春。斂手還他能者作﹐從來刀筆不如人。到桂州桂嶺環城如雁蕩﹐平地蒼玉忽嶒峨。李成不在郭熙死﹐柰此百嶂千峯何。悼往西風悲兮敗葉索索﹐照陳根兮秋日將落。彷佛兮夢與神遇﹐顧瞻九泉兮豈其可作。俄有悲乎之羽虫兮﹐自傷時去物攺﹐擁舊柯而孤吟。四郊莽蒼聲斷裂兮﹐久而不勝其嘆音。平生之梗槪兮欲蕭蕭而去眼﹐將絕之言語兮忽歷歷而經心。謂逝者有知兮﹐何喜而棄此去也。謂逝無知兮﹐誰職爲此夢也。憑須臾之不再得兮﹐哀此言之不予聽。回廊窈窕月皓白兮﹐無復曩時之履聲。◇◇平生之餘制兮﹐薌澤其猶未沫。𨿽飄飄其日敗兮﹐吾不忍攺其此佩。愁薨薨其中予兮﹐如醳酒之不化。欻別離之幾時兮﹐誰與此夏日冬夜。自我先兮一無窮﹐在我後兮亦一無窮。六七十便了一生兮﹐何異木末之有狂風。待外物而造適兮﹐固不若放之自得之場。彼莊生之一缶兮﹐亦何異荀氏之神傷。吾固知藏於天者至精﹐交於物者甚粗。飲泣爲昏瞳之媒﹐幽憂爲白髮之母。憂來泣下不可安排兮﹐如孟津之捧土。彼寒暑之寖化兮﹐天地尙不能以朝莫。目煢煢而不寐兮﹐夜亹亹而過中。𨿽來者猶不可待兮﹐恐不及當時之從容。道中寄公壽坡陀羸馬暮云昏﹐苦憶兔園髙帝孫。子捨芝蘭皆可佩﹐後房桃李總能言。秋千門巷火新攺﹐桑柘田園春向分。病酒相如在行役﹐梁王誰與共淸樽。道中寄景珍兼簡庚元鎭傳語濠州賢刺史﹐隔年詩債幾時還。因循樽俎疏相見﹐棄擲光陰只等閒。心在靑雲故人處﹐身行紅雨亂花間。遙知別後多狂醉﹐惱殺江南庚子山。徳孺五丈和之字詩韻難而愈工輒復和成可發一笑且然聊爾耳﹐得也自知之。獨笑眞成夢﹐狂歌或似詩。照灘禽郭索﹐燒野得伊尼。早晚來同醉﹐僧窗臥虎皮。登快閣癡兒了卻公家事﹐快閣東西倚晚晴。落木千山天遠大﹐澄江一道月分明。朱弦已爲佳人絕﹐靑眼聊因美酒橫。萬里歸船弄長笛﹐此心吾與白鷗盟。登南禪寺懷裴仲謀茅亭風入葛衣輕﹐坐見山河表裏淸。歸燕略無三月事﹐殘蟬猶占一枝鳴。天髙秋樹葉公邑﹐日暮碧雲樊相城。別後寄詩能慰我﹐似逃空谷聽人聲。雕陂雕陂之水淸且泚﹐屈爲印文三百里。呼船載過七十餘﹐褰裳亂流初不記。竹輿嶇埡山徑涼﹐僕姑呼婦聲相倚。篁中猶道泥滑滑﹐僕夫慘慘耕夫喜。窮山爲吏如漫郎﹐安能爲人作嚆矢。老僧迎謁喜我來。吾以王事篤行李。知民虛實應縣官﹐我寧信目不信耳。僧言生長八十餘﹐縣令未曾身到此。弔死心禪師偈海風吹落楞伽山﹐四海禪徒著眼看。一把柳絲收不得﹐和煙搭在玉欄幹。丁巳宿寶石寺鐘磬秋山靜﹐鑪香沈水寒。晴風蕩蒙雨﹐雲物尙盤桓。淪茗赤銅椀﹐筧泉蒼煙竿。紅橊罅玉房﹐幺橘委金丸。枕簟已思燠﹐飯羹可加餐。觀己自得力﹐談玄舌本乾。理窟乃塊然﹐世故浪萬端。牛刀經肯綮﹐古人貴守官。摩挲發硎手﹐考此一丘盤。定交詩二首效鮑明遠體呈晁無咎建酉金爲政﹐搖落艸木衰。除瓜隴畝淨﹐邵平無米炊。滿家色藜藿﹐詩書不賙饑。平生晁公子﹐正用此時來。定交無一物﹐秋月以爲期。執持荊山璧﹐要我雕琢之。破斧不能柯﹐況乃玉無疵。危冠論百揆﹐備樂奏四時。成功彼有命﹐用捨君自知。收身渺江湖﹐歲晚白鳥嬉。開徑蒲葦中﹐倚鋤望君歸。閉塞乃非道﹐不才當爾爲。定交詩二首效鮑明遠體呈晁無咎建鼓求亡子﹐原非入耳歌。除去綠綺塵﹐水深山峨峨。滿堂悅秦聲﹐君獨用此何。平分感秋節﹐空闊湛金波。定夜百虫息﹐髙論聽懸河。執攬北斗柄﹐斟酌四時和。破屋仰見星﹐得子喜且多。危柱無安弦﹐野水自盈科。成道在禮樂﹐成山在丘阿。收此桑楡景﹐相從寄琢磨。開懷溟海闊﹐百怪出蛟鼉。閉藏願自愛﹐驚人取譴訶。東禪長老夢偈伐木丁丁斧下鳴﹐隔溪便應谷中聲。不因蘋末微風起﹐漂影溪光本自明。東觀讀未見書漢規羣玉府﹐東觀近宸居。詔許無雙士﹐來觀未見書。皇文開萬卷﹐家學陋三餘。竹帛森延閣﹐星辰繞直廬。諸生起孤賤﹐天子自吹噓。願以多聞力﹐論思補帝裾。東林寺二首白蓮種山淨無塵﹐千古風流社里人。禪律定知誰束縛﹐過溪沽酒見天眞。東林寺二首勝地東林十八公﹐廬山千古一淸風。淵明豈是難拘束﹐正與白蓮出處同。東坡畫竹贊孤生危苦﹐播蕩風雨。歲不我與﹐誓將尋斧。刳心達節﹐萬籟中發。黃鍾同律﹐偉哉造物。東坡先生眞贊三首子瞻堂堂﹐出於峨眉﹐司馬班揚。金馬石渠﹐閱士如墻。上前論事﹐釋之馮唐。言語以爲階﹐而投諸云夢之黃。東坡之酒﹐赤壁之笛﹐嬉笑怒罵﹐皆成文章。解羈而歸﹐紫微玉堂。子瞻之徳﹐未變於初爾﹐而名之曰元佑之黨﹐放之珠厓儋耳。方其金馬石渠﹐不自知其東坡赤壁也。及其東坡赤壁﹐不自意其紫微玉堂也。及其紫微玉堂﹐不自知其珠厓儋耳也。九州四海﹐知有東坡。東坡歸矣﹐民笑且歌。一日不朝﹐其間容戈。至其一丘一壑﹐則無如此道人何。東坡先生眞贊三首岌岌堂堂﹐如山如河。其愛之也﹐引之上西掖鑾坡。是亦一東坡﹐非亦一東坡。槁項黃馘﹐觸時干戈。其惡之也﹐投之於鯤鯨之波。是亦一東坡﹐非亦一東坡。計東坡之在天下﹐如太倉之一稊米。至於臨大節而不可奪﹐則與天地相終始。東坡先生眞贊三首眉目雲開月靜﹐文章豹蔚虎炳。逢世愛憎怡怡﹐五朝公忠炯炯。都下喜見八叔父一別七冬夏﹐幾書通置郵。冥鴻難借問﹐江鯉多沈浮。心因夢想去﹐迹爲山川畱。叔趨丹鳳闕﹐身向臥龍洲。邂逅入關馬﹐同時解轡秋。別後事萬端﹐向來身百憂。咨嗟舊田園﹐慟哭新松楸。稍詢耆舊間﹐太半歸山丘。小兒攜婦子﹐𦇤褓皆裹頭。靑燈照逆旅﹐呼酒濯亂愁。破啼爲笑語﹐霜夜盡更籌。歲寒叔舊節﹐況又髙春秋。老松心更槪﹐綠竹气和柔。言如不出口﹐體若不勝裘。徳音潤九里﹐政事無全牛。詩成戲筆墨﹐淸甚韋蘇州。篆籀有志气﹐當於古人求。自悲聞道晚﹐涉世如虛舟。𨿽無觸物意﹐儻亦遭罵咻。稍窺性命學﹐未窮言行尢。息心待自信﹐渺如大河流。堤防小不密﹐一決敗數州。安得心服禮﹐不見爲瘡疣。荊雞變化材﹐鵠卵滯陰幽。願因啄抱力﹐浩蕩碧雲遊。讀曹公傳南徵北伐報功頻﹐劉氏親爲魏國賓。畢竟以丕成霸業﹐豈能於漢作純臣。兩都秋色皆喬木﹐二祖恩波在細民。駕馭英雄𨿽有術﹐力扶宗社可無人。讀方言八月梨棗紅﹐繞墻風自落。江南風雨餘﹐未覺衣衾薄。壁虫憂寒來﹐催婦織衣著。荒畦杞菊花﹐猶用充羹臛。連日無酒飲﹐令人風味惡。頗似揚子云﹐家貧官落魄。忽聞輶軒書﹐澀讀勞輔齶。虛堂漏刻間﹐九土可領略。願多載酒人﹐喜我識字博。設心更自笑﹐欲過屠門嚼。往時抱經綸﹐待價一丘壑。卜師非熊羆﹐夢相解靡索。所欲吾未奢﹐儻使耕可獲。今年美牟麥﹐廚饌丰餅飥。摩挲腹中書﹐安知非糟粕。讀晉史天下放玄虛﹐誰知與道俱。惟餘範武子﹐乃是晉諸儒。讀書呈幾復二首身入羣經作蠹魚﹐斷編殘簡伴閒居。不隨當世師章句﹐頗識揚雄善讀書。讀書呈幾復二首得君眞似指南車﹐杖策方圖問燕居。吾欲忘言觀道妙﹐六經俱是不完書。讀書呈幾復二首得君眞似指南車﹐杖策方圖問燕居。吾欲忘言觀道妙﹐六經俱是不完書。髑髏頌黃沙枯髑髏﹐本是桃李面。如今不忍看﹐當時恨不見。業風相鼓擊﹐美目巧笑倩。無腳又無眼﹐著便成一片。杜似吟院二首日長吟院無公事﹐燕入花開必有詩。莫道南風吹雁去﹐春來亦有北風時。杜似吟院二首吟院虛明如畫舫﹐想成檻外是長江。杜郎忽作揚州夢﹐雨帶風沙打夜窗。渡河客行歲晚非遠遊﹐河水無情日夜流。去年排堤注東郡﹐詔使奪河還此州。憶昔冬行河梁上﹐飛雪千里曾冰壯。人言河源凍徹天﹐冰底猶聞沸驚浪。渡江行渡江兮吾無舟﹐蕩蕩東注兮褰裳不可以遊。漁橫舟兮不卽渡﹐敻萬里以在前兮無家反顧。云翳翳兮雨淒淒﹐不濟此兮誰與歸。行渡江兮我無楫﹐釋吾馬兮不可以涉。嗟行路之難兮﹐援琴以身忘。手不得於吾心兮﹐聲久抑而不張。天涔涔兮又暮雨﹐不濟此兮吾歸何處。短韻奉乞臘梅臥雲莊上殘花笑﹐香似早梅開不遲。淺色春衫弄風日﹐遣來當爲作新詩。對酒次韻寄懷元翁花光漸寒食﹐木燧催國火。沽酒鳥勸人﹐懷賢吾忘我。事往墮甑休﹐心知求田可。可人不在眼﹐樽俎思促坐。有生常倥傯﹐無暇天所課。不解聞健飲﹐俄成一蓬顆。泥鈞埏萬物﹐寒暑勤五佐。豈其懷愛憎﹐私仗我窮餓。醉招魂不來﹐浪下巫陽些。夢成少年嬉﹐走馬章臺左。對酒歌答謝公靜我爲北海飲﹐君作東武吟。看君平生用意處﹐蕭灑定自知人心。南陽城邊雪三日﹐愁陰不能分皂白。摧輪踠蹄泥數尺﹐城門晝開眠賈客。移人僵屍在旦夕﹐誰能忍饑待食麥。身憂天下自人﹐寒士何者愁塡臆。民生正自不願材﹐可乘以車可鞭策。君不見海南水沈紫栴檀﹐碎身百鏈金博山。豈如不蒙斧斤賞﹐老大絕崖霜雪間。投身有用禍所集﹐何況四達之衢井先汲。昨日靑童天上回﹐手捧玉帝除書來。一番通籍淸都闕﹐百身書名赤城臺。飛升度世無虛日﹐怪我短褐趨塵埃。顧謂彼童子﹐此何預人事。但對淸樽卽眼開﹐一杯引人著勝地。傳聞官酒亦自淸﹐徑須沽取續吾瓶。南山朝來似有意﹐今夜儻放春月明。峨眉眞人陳圖南眞贊一藤出山﹐來正人紀。見藝祖太宗﹐曰天下定矣。如月在天﹐去來無疵。巍巍頎頎﹐爲帝王師。聖哲肺腑﹐天人眉目。三峯遶宅﹐歲晚松菊。鄂州節推陳榮緒惠示沿檄崇陽道中六詩老懶不能追韻輒自居韻奉和之晚發咸寧行松徑至蘆子咸寧走蘆子﹐終日喬木陰。太丘心灑落﹐古松韻淸深。聊持不俗耳﹐靜聽無弦琴。非今胡部律﹐而獨可人心。鄂州節推陳榮緒惠示沿檄崇陽道中六詩老懶不能追韻輒自取韻奉和之崇陽道中張公少爲令﹐湣俗有遺書。左販洞庭橘﹐右擔彭蠡魚。歌奔中夜女﹐歸抱十年雛。近歲多儒學﹐仁風似有初。鄂州節推陳榮緒惠示沿檄崇陽道中六詩老懶不能追韻輒自取韻奉和之道中聞松聲蟠空作風雨﹐發地鳴鼓吹。日晴四無人﹐聲在髙林際。伊優兒女語﹐蹇淺市井議。我欲抱七弦﹐寫此以卒歲。鄂州節推陳榮緒惠示沿檄崇陽道中六詩老懶不能追韻輒自取韻奉和之頭陀寺頭陀全盛時﹐宮殿梯空級。城中望金碧﹐云外僧戢戢。人亡經禪盡﹐屋破龍象泣。惟有簡棲碑﹐文字巋然立。鄂州節推陳榮緒惠示沿檄崇陽道中六詩老懶不能追韻輒自取韻奉和之再登蓮落嶺懷君澤知錄邑下羹不和﹐幕中往調護。紛爭非士則﹐各使捐細故。頗憶郗參車﹐能令公喜怒。應知鞅掌車﹐歷盡崔嵬路。鄂州節推陳榮緒惠示沿檄崇陽道中六詩老懶不能追韻輒自取韻奉和之中秋山行懷子興節判俗物常偪塞﹐令人眼生白。永懷洛陽人﹐談詩論畫壁。靑山吐秋月﹐阻作南樓客。但歌靡鹽詩﹐賞此無瑕璧。鄂州南樓書事四首四顧山光接水光﹐恁欄十里芰荷香。淸風明月無人管﹐並作南樓一味涼。鄂州南樓書事四首畫閣傳觴容十客﹐透風透月兩明軒。南樓盤礡三百尺﹐天上云居不足言。鄂州南樓書事四首勢壓湖南可長雄﹐胸吞云夢略從容。北船未嘗睹巨麗﹐復閣重樓天際逢。鄂州南樓書事四首武昌參佐幕中畫﹐我亦來追六月涼。老子平生殊不淺﹐諸君少住對胡牀。二十八宿歌贈別無咎虎剝文章犀解角﹐食未下亢奇禍作。藥材根氐罹斸掘﹐蜜虫奪房抱饑渴。有心無心材慧死﹐人言不如龜曳尾。衛平哆口無南箕﹐斗柄指日江使噫。狐腋牛衣同一燠﹐髙丘無女甘獨宿。虛名挽人受實禍﹐累棋旣危安處我。室中凝塵散發坐﹐四壁矗矗見天下。奎蹄曲隈取脂澤﹐婁豬艾豭彼何擇。傾腸倒胃得相知﹐貫日食昴終不疑。古來畢命黃金臺﹐佩君一言等觜觿。月沒參橫惜相違﹐秋風金井梧桐落。故人過半在鬼錄﹐柳枝贈君當馬策。歲晏星回觀盛徳﹐張弓射雉武且力。白鷗之翼沒江波﹐抽弦去軫君謂何。二月丁卯喜雨吳體爲北門畱守文潞公作乘輿齋祭甘泉宮﹐遣使駿奔河嶽中。誰與至尊分旰食﹐北門臥鎭司徒公。微風不動天如醉﹐潤物無聲春有功。三十餘年霖雨手﹐淹畱河外作時丰。二月二日曉夢會於廬陵西齋作寄陳適用燕寢著鑪香﹐愔愔閒窗闥。夢到郡城東﹐笑談西齋月。行樂未渠央﹐苦遭晴鳩聒。江郡梅李白﹐士女嬉城闕。聞道潘河陽﹐滿城花秀發。頗畱載酒車﹐共醉生塵襪。想見舞餘姿﹐風枝斜蠆發。鄙夫不舉酒﹐春事亦可悅。雨足肥菌芝﹐沙暄饒筍蕨。海牛壓風簾﹐野飯薰僧鉢。飽食愧公家﹐曾無助毫末。勸鹽推新令﹐王欲惸獨活。此邦淡食愴﹐儉陋深次骨。公囷積丘山﹐賈豎但圭撮。縣官恩乳哺﹐下吏用鞭撻。正恐利一源﹐未塞兔三窟。寄聲賢令尹﹐何道補黥刖。從來無研桑﹐顧影愧簪笏。何頻課殿上﹐解綬行采葛。發白沙口次長蘆篙師救首尾﹐我爲制中權。掛席滿風力﹐如椎彊弩弦。曉放白沙口﹐長蘆見炊煙。一葉托秋雨﹐滄江百尺船。反觀世風波﹐誰能保長年。念昔聲利區﹐與世闕周旋。大道甚閒暇﹐百物不廢捐。誰知目力淨﹐攺觀舊山川。發贛上寄余洪範二川來集南康郡﹐气味相似相和流。木落山明數歸雁﹐郁孤欄楯繞深秋。胸中淳於吞一石﹐塵下庖丁解十牛。發舒州向皖口道中作寄李徳叟黑雲平屋檐﹐晨夜隔星月。曉裝商旅前﹐冰底泥活活。野人攘畔耕﹐蹇馬不能滑。駝裘惜蒙茸﹐俱落水塘缺。孤材小蝸捨﹐乞火乾履襪。前登極崢嶸﹐他日飛鳥沒。寒花委亂艸﹐耐凍鳴風葉。江形篆平沙﹐分派回勁筆。髯弟不俱來﹐得句漫剞劂。卻望同安城﹐惟有松鬱鬱。遙知浦口晴﹐諸峯見明雪。法語兀然無事無攺換﹐無事何須論一段。眞心無散亂﹐他事不須斷。過去已過去﹐未來何用算。兀然無事何曾有﹐人喚向外覓工夫﹐總是癡頑漢。糧不蓄一粒﹐逢飯但知罵。世間多事﹐人事相趁﹐渾不及我﹐不樂生天﹐亦不受福田。饑來一缽飯﹐困來展腳眠。愚人以爲笑﹐智者謂之然。非愚亦非智﹐不是玄中玄。要去如是去﹐要住如是住。身披一破衲﹐腳著娘生袴。多言復多語﹐由來反相誤。若欲度眾生﹐無過且自度。莫漫求眞佛﹐眞佛不可見。妙性及靈臺﹐何曾受薰鏈。心是無事心﹐面是娘生面。劫石可動搖﹐个中無攺變。無事何須讀文字﹐削除人我本﹐冥合个中意。削除人我本﹐冥合个中意。種種勞筋骨﹐不如林下睡兀兀。舉頭見日出﹐乞飯從頭律。將功用功﹐展轉冥蒙。取卽不得﹐不取自通。吾有一言﹐絕慮忘緣﹐巧說不得用心傳。更有一語﹐無過直與。細極毫末﹐大無方所。本自圓成﹐不勞機杼。世事悠悠﹐不如山丘。靑松蔽日﹐碧澗常秋。山云當幕﹐夜月爲勾。臥藤蘿下﹐塊石枕頭。不朝天子﹐豈羨王侯。生死無慮﹐更復何憂。月水無形﹐我常只寧。萬法皆爾﹐本自無生。兀然無事坐﹐春來艸自靑。法云秀禪師眞贊法云大士﹐天骨巖巖。如來津梁﹐我實荷擔。手捉日月﹐斷取莊嚴。國土入此佛土﹐位置城南。有目無目﹐疑聖疑凡。擊大雷霆﹐布灑甘露。大圓鏡中﹐慈悲威怒。維此象法﹐依正法住。後二百歲﹐亦莫予敢每。誰爲請主﹐世界主女。範徳孺須筆裒諸工佳者共成十枝分送臨池聞道學書成﹐已許家雞勝伯英。雪竹霜毛分一束﹐開包何異五侯鯖。範蜀公挽詞二首信道𨿽常爾﹐知人乃獨亨。書林身老大﹐諫紙字攲傾。鰲去三山動﹐人危五鼎烹。保全天子聖﹐幾杖送餘生。範蜀公挽詞二首公在昭陵日﹐文章近赤墀。空嗟伏生老﹐不侍邇英帷。去國幾三虎﹐聞韶待一夔。誰言蓋棺了﹐新樂鎖蛛絲。訪趙君舉朔風吹雪滿都城﹐曉踏驊驑訪玉京。相引槽頭看春酒﹐細流三峽夜泉聲。放言十首廢興宜有命﹐得失但自知。踽踽眾所忌﹐悠悠誰與歸。吾義苟不存﹐豈更月攘雞。風淸聞鶴唳﹐想見南山棲。放言十首匣中綠綺琴﹐欲撫已絕弦。問弦何時絕﹐鍾期謝世年。正聲不可聞﹐千載寂寞間。未有顏叔子﹐安知柳下賢。放言十首輕肥馬上郎﹐枯槁林下士。聲名斲自然﹐勢利焚和气。智人不駭俗﹐同朝皆用事。物外有華胥﹐時時夢中至。放言十首蘭楫桂爲舟﹐大江可遠遊。堅車無良馬﹐出門敗吾輈。一身交萬物﹐用我未易周。安得柳下惠﹐窮年與之遊。放言十首微雲起膚寸﹐大蔭彌九州。至仁𨿽愛物﹐用捨如春秋。晴空不成雨﹐遠岫行歸休。何疑陶淵明﹐一去如驚鷗。放言十首黃鵠送黃鵠﹐中道言別離。送君不憚遠﹐愁見獨歸時。羅网翳稻粱﹐江湖水彌彌。行行不相見﹐勉哉冥冥飛。放言十首蟬聲已紓遲﹐秋日行晼晚。長年困道路﹐驅馬方更遠。從事常厭煩﹐歸心自如捲。旨甘良未丰﹐安得懷息偃。放言十首月滿不踰望﹐日中爲之傾。天地尙乃爾﹐萬物能久盈。明徳忌曄曄﹐髙才貴冥冥。忽解扁舟去﹐懷哉張季鷹。放言十首搾牀在東壁﹐病起繞壁行。新醅浮白蟻﹐渴見解朝酲。小槽垂玉筋﹐音響有餘淸。疾風春雨作﹐靜夜山泉鳴。安得朱絲弦﹐爲我寫此聲。想知舜南風﹐正爾可人情。放言十首弄水淸江曲﹐采薇南山隅。當吾無事時﹐此豈不我娛。喬木好鳥音﹐天風韻虛徐。遐心遊四海﹐萬里不須臾。回首古衣冠﹐荊樊老丘墟。欲付此中意﹐歸翻虫蠹書。短生憂不足﹐此道樂有餘。丰城丰城邑巖巖﹐水種六萬戶。石堤眠長虹﹐輟棹日沈霧。令君政有聲﹐新亭延客步。淚落世父碑﹐心傾文饒賦。憶昔兩神兵﹐埋玉思武庫。寒光射漢津﹐兩賢紆一顧。張公拆中臺﹐木拱孔章墓。不能從兒嬉﹐歲晚龍蛇去。空餘寒泉泓﹐因雨長蛙鮒。鉛刀藏寶室﹐萬世同此度。奉次斌老送癭木棋局八韻竘工運斤斧﹐蟠木破權奇。離離稻田畦﹐日靜波文稀。居然有心作﹐个是偶爾爲。正當合戰地﹐仍有曳尾龜。膠漆與顏色﹐金銅利關機。抱器心自許﹐成功世乃知。吾宗爲湔祓﹐枯木更生輝。背城儻借一﹐觀我凱旋歸。奉答固道平生湖海魚竿手﹐彊學來操制錦刀。末俗相看終眼白﹐古人不見想山髙。未乘春水歸行李﹐儻得閒官去坐曹。自是無能欲樂爾﹐煩君錯爲嘆賢勞。奉答李和甫代簡二絕句山色江聲相與淸﹐捲簾待得月華生。可憐一曲並船笛﹐說盡故人離別情。奉答李和甫代簡二絕句夢中往事隨心見﹐配裏繁華亂眼生。長爲風流惱人病﹐不如天性總無情。奉答茂衡惠紙長句陽山老藤截玉肪﹐烏田翠竹避寒光。羅侯包贈室生白﹐明於機上之流黃。愧無徵南蠆尾手﹐爲寫黃門急就章。羅侯相見無雜語﹐苦問潙山有無句。春艸肥牛脫鼻繩﹐菇蒲野鴨還飛去。故將藤面乞伽陀﹐願艸驚蛇起風雨。長詩脫紙落秋河﹐要知溪工下手處。卻將冰幅展似君﹐震旦花開第一祖。奉答聖思講論語長句簿領文書千筆禿﹐公庭嚚訟百虫鳴。時從退食須臾頃﹐喜聽鄰家諷誦聲。觀海諸君知浩渺﹐學山他日看崇成。暮堂吏退張燈火﹐抱取魯論來講評。奉答謝公靜與榮子邕論狄元規孫少述詩長韻謝公遂如此﹐宰木已三霜。無人知句法﹐秋月自澄江。二子學邁俗﹐窺杜見牖窗。試斲郢人鼻﹐未免傷手創。蟹胥與竹萌﹐乃不美羊腔。自往見謝公﹐論詩得濠梁。世方尊兩耳﹐未敢築受降。丹穴鳳凰羽﹐風林虎豹章。小謝有家法﹐聞此不聽冰。相思北風惡﹐歸雁落斜行。奉答子髙見贈十韻柳徑雨著綿﹐竹齋風隕籜。屏處人事少﹐晴余鳥聲樂。詩卷墮我前﹐謂從天上落。君有古人風﹐詩如古人作。簞瓢謝膏粱﹐翰墨化糟粕。誤蒙東海觀﹐吾淺乃可酌。眞成聞道百﹐自謂莫己若。謝生石韞玉﹐志尙本丘壑。𨿽無首陽粟﹐飲水亦不惡。跫然何時來﹐爲我一發藥。奉和公擇舅氏送呂道人研長韻奉身玉壺冰﹐立朝朱絲弦。妙質寄郢匠﹐素心乃林泉。力耕不罪歲﹐嘉谷有逢年。校書天祿閣﹐蓺竹老風煙。攜提寒泉泓﹐松煤厭磨研。藉甚在臺省﹐六經勤傳箋。諫艸蠹穿穴﹐江湖渺歸船。春官酌典禮﹐日月麗秋天。少也長母家﹐學海頗尋沿。諸公許似舅﹐賤子豈能賢。轅駒蒙推挽﹐官次奉丹鉛。新詩先舊物﹐包送比靑氈。繆傳黃梅缽﹐未印少林禪。汲井滌敗墨﹐蒼珪謝磨鐫。玉蟾瀉明滴﹐要須筆如椽。眷求盡耆徳﹐舅氏且進遷。山龍用補衮﹐舟楫功濟川。當身任百世﹐舊學不虛捐。私持殺靑簡﹐緝綴報餐錢。屢書願無愧﹐儻繼麟趾篇。奉和愼思寺丞太康傳捨相逢並寄扶溝程太丞尉氏孫著作二十韻扶亭大夫伯淳父﹐平生執鞭所欣慕。蚤年學問多東南﹐形阻江山想神遇。阮籍臺邊有一人﹐愛嘆非爲婚姻故。民言令君明且淸﹐玉壺寒冰不受污。我從王事驅傳馬﹐落日東走駭麏兔。問知鄰境欲過之﹐簡書有程嚴寸步。胸懷作惡無處說﹐天气昏昏月含霧。故人如從空中落﹐逼耳好鳥鳴韶濩。野桃窈窕風剪拂﹐官柳低昂春燠昫。政由人好景亦好﹐燒燭續書笑言聚。同懷兩賢孤此樂﹐無物可寫心傾傃。鄧侯詩成錦繡段﹐浣花屑玉邀我賦。今年病起疏酒杯﹐醉鄕荊棘歸無路。詩窮淨欲四壁立﹐柰何可當杜武庫。不似灞橋風雪中﹐半臂騎驢得佳句。濟時之才吾豈敢﹐樗櫟初無廊廟具。上車不落彊顏耳﹐伏食官食等雞鶩。只欲苦畱公把酒﹐都畿千里勤督護。及得歸時谷雨餘﹐已剪輕衣換袍袴。春色衰從一片飛﹐況乃紛紛不知數。奉和孫奉議謝送菜春蔬照映庾郎貧﹐遣騎持籠佐茹葷。卻得齋廚厭滋味﹐白鵝存當鱉畱裙。奉和王世弼寄上七兄先生用其韻宮槐弄黃黃﹐蓮葉綠婉婉。時同二三友﹐竹軒涼夏晚。駕言都城南﹐以望徵車返。何知苦淹回﹐及此秋景短。愁思令人瘦﹐舉目道路遠。西風脫一葉﹐薦士聞鄕選。簡書催渡河﹐賓客不得展。親憂對萱叢﹐婦病廢巾盥。言趨厭次城﹐鞭馬倦長阪。棗林蔽天日﹐交陰不容繖。仰看實離離﹐憶見花纂纂。異鄕懷節物﹐不共斟酒盞。舉場下馬入﹐深鎖嚴龠管。諸生所程書﹐捃束若稭稈。蜜燈坐回環﹐丹硯精料柬。披榛拔芝蘭﹐斷石收琰琬。紛爭一日事﹐聲實混端窾。天球或棄遺﹐斗筲尙何算。西歸到官舍﹐塵土昏案版。寒窗穿碧疏﹐潤礎鬧蒼蘚。詩書鵲巢翻﹐帷幔蛛絲罥。果知兄未來﹐光陰坐晼晚。昨蒙叔父報﹐亦嘆音書簡。薄言使事重﹐激切被天遣。逋流一方病﹐責任媲和扁。咨詢懷靡及﹐不遑暇息偃。嚼冰進糜餐﹐衝雪踏層巘。嚴霜八月飛﹐貂狐無餘暖。念嗟叔母劉﹐窮年寄甥館。尙憐公初黠﹐誘掖到昭宛。庭堅薄才資﹐行又出町疃。浮雲與世疏﹐短綆及道淺。匠伯首暫回﹐大樗終偃蹇。學宮屍廩入﹐奉養闕丰腆。學徒日新聞﹐孤陋猶舊典。小材渠困我﹐持斲問輪扁。大材我屈渠﹐越雞當鵠卵。未能引分去﹐戀祿幸苟免。平生報一飽﹐從事極黽勉。豈如不見收﹐放身就閒散。思伯臥江南﹐無心趣軒冕。龐翁迹頗親﹐黃蘗門屢款。齋余佛飯香﹐茶沸甘露滿。逢人問進退﹐餘事寄一莞。仲父挾髙才﹐甘爲溝中斷。靑黃可犧樽﹐薦廟配瑚璉。季父有逸興﹐未嘗入都輦。臨流呼釣船﹐拂石弄琴阮。雍容從朋交﹐林下追遊衍。田園𨿽足樂﹐及時思還返。陰寒木鳴條﹐望損倚門眼。南枝喜鳴鵲﹐尺素托黃犬。又以窀穸畱﹐歸期指姑洗。寄聲問僧護﹐兒發可以綰。妙言對賓客﹐稱渠萬金產。爾來弄筆硯﹐墨水惡翻建。大字如棲鴉﹐已不作肥軟。魯論未徹章﹐正苦諸叔嬾。新詩開累紙﹐欲罷不能捲。遠懷托孤髙﹐別思盈繾綣。秋月明夜潮﹐柘漿凍金碗。疏杵韻寒砧﹐幽泉流翠筧。吟哦口垂涎﹐嚼味有餘雋。傳示同好人﹐我家東牀坦。風煙意气生﹐揮毫寫藤繭。獵山窮鶉鴽﹐罩海極蝦蜆。銀鉤亂眼膜﹐嘉句渥肺脘。且言伯在野﹐朋友必推挽。五泰列淸廟﹐聖緒今皇纘。眞儒運斗樞﹐道化迪天顯。朝論惜才難﹐逸民大搜獼。豈聞任方物﹐包貢遺羽簳。招車必翹趐﹐前席思謇謇。王甥欲好懷﹐髙意恐難轉。長篇題遠筒﹐封寄淚空潸。遙知雲際開﹐灰飛黃鍾管。奉和文潛贈無咎篇末多見及以旣見君子云胡不喜爲韻龜以靈故焦﹐雉以文故翳。本心如日月﹐利欲食之旣。後生玩華藻﹐照影終沒世。安得八紘罝﹐以道獵眾智。奉和文潛贈無咎篇末多見及以旣見君子云胡不喜爲韻談經用燕說﹐束棄諸儒傳。濫觴𨿽有罪﹐末派彌九縣。張侯眞理窟﹐堅壁不與戰。難以口舌爭﹐水淸石自見。奉和文潛贈無咎篇末多見及以旣見君子云胡不喜爲韻野性友麋鹿﹐君非我同羣。文明近日月﹐我亦不如君。十載長相望﹐逝川水沄沄。何當談絕倒﹐茗椀對鑪薰。奉和文潛贈無咎篇末多見及以旣見君子云胡不喜爲韻北寺鎖齋房﹐塵鑰時一啟。晁張跫然來﹐連璧照書幾。庭柏鬱蔥蔥﹐紅橊罅多子。時蒙吐佳句﹐幽處萬籟起。奉和文潛贈無咎篇末多見及以旣見君子云胡不喜爲韻先皇元丰未﹐極厭士淺聞。只今舉秀孝﹐天未喪斯文。晁張班馬首﹐崔蔡不足云。當令橫筆陣﹐一戰靜楚氛。奉和文潛贈無咎篇末多見及以旣見君子云胡不喜爲韻張侯窘炊玉﹐僦屋得空壚。但見索酒郎﹐不見酒家胡。𨿽肥如瓠壺﹐胸中殊不麤。何用知如此﹐文彩似於菟。奉和文潛贈無咎篇末多見及以旣見君子云胡不喜爲韻荊公六藝學﹐妙處端不朽。諸生用其短﹐頗復鑿戶牖。譬如學捧心﹐初不悟己丑。玉石恐俱焚﹐公爲區別不。奉和文潛贈無咎篇末多見及以旣見君子云胡不喜爲韻吾友陳師道﹐抱獨門掃軌。晁張作薦書﹐射雉用一矢。吾聞舉逸民﹐故得天下喜。兩公陣堂堂﹐此士可摩壘。奉畱楚金長老長安甚鬧不須驚﹐好與牛兒著鼻繩。方便把他悲願滿﹐斬新然佛大明燈。奉畱楚金長老但將飯向無心椀﹐自有人扶折腳鐺。不用重尋舊巢穴﹐胡蜂窠掛萬年藤。奉送劉君昆仲遊子歸心日夜流﹐南陔香艸可晨羞。平原曉雨半槐夏﹐汾上午風初麥秋。鴻雁要須翔集早﹐脊令無憾急難求。欲因行李傳家信﹐姑射山前是晉州。奉送時中攝東曹獄掾公退蒲團坐後亭﹐短日松風吟萬籟。黃葵紫菊委榛叢﹐雪梅靚妝欲無對。遣騎相呼近酒樽﹐言君曉鼓前徵旆。蒼崖按轡虎豹號﹐野水呼船風雨晦。昨日歸來有行色﹐未曾從容解冠帶。府中奪我同官良﹐簡書趣行將數輩。王事君今困馬鞍﹐田園我亦思牛背。安得歸舟載月明﹐鸕鶿白鷗爲友生。一身不是百年物﹐五湖無邊萬里行。欲招蓑笠同雲水﹐念君未可及吾盟。富於春秋貌突兀﹐睥睨滿世收功名。參軍𨿽卑獄司命﹐多由陰徳至公卿。顉頤折額秦相國﹐不滿三尺齊晏嬰。丈夫身在形骸外﹐俗眼那能致重輕。奉送周元翁鎖吉州司法廳赴禮部試江南江北木葉黃﹐五湖歸雁天雨霜。系船湓城秣髙馬﹐客丁結束女縫裳。貢書登名徹未央﹐不比長卿薄遊梁。南山霧豹出文章﹐去取公卿易驅羊。與君初無一日雅﹐傾蓋許子如班揚。囚拘官曹少相見﹐忽忽歲晚稼滌場。一杯僚友喜多在﹐謝守不見空澄江。澄江如練明橘柚﹐萬峯相倚摩靑蒼。暮堂醺醺客被酒﹐艷歌聒醉燭生光。椎鼓發船星斗白﹐明日各在天一方。寒鴉滿枝二橋宅﹐樽前顧曲憶周郎。鱸魚斫膾蔗爲漿﹐恨君不畱誰與嘗。殿前春風君射策﹐漢庭諸公必動色。故人若問黃初平﹐將作金華牧羊客。奉同公擇作揀芽詠赤囊歲上雙龍璧﹐曾見前朝盛事來。想得天香隨禦所﹐延春閣道轉輕雷。奉同六舅尙書詠茶碾煎烹三首要及新香碾一杯﹐不應傳寶到云來。碎身粉骨方餘味﹐莫厭聲喧萬壑雷。奉同六舅尙書詠茶碾煎烹三首風鑪小鼎不須催﹐魚眼長隨蟹眼來。深注寒泉收第一﹐亦防枵腹爆乾雷。奉同六舅尙書詠茶碾煎烹三首乳粥瓊糜霧腳回﹐色香味觸映根來。睡魔有耳不及掩﹐直拂繩牀過疾雷。奉同子瞻韻寄定國風雲開古鏡﹐淮海熨冰紈。王孫醉短舞﹐羅襪步微瀾。老驥心𨿽在﹐白鷗盟已寒。斯人气金玉﹐視世一鼠肝。南歸脫虫蠱﹐入對隨孔鸞。忽以口語去﹐鼓船下驚湍。收身薄冰釋﹐置枕泰山安。后土花藥麗﹐海門天水寬。伐木思我友﹐知人良獨難。遙憐須鬢綠﹐猶復耐悲歡。奉謝劉景文送團茶劉侯惠我大玄璧﹐上有雌雄雙鳳迹。鵝溪水練落春雪﹐粟面一杯增目力。劉侯惠我小玄璧﹐自裁半璧煮瓊爢。收藏殘月惜未碾﹐直待阿衡來說詩。絳囊團團餘幾璧﹐因來送我公莫惜。个中渴羌飽湯餅﹐雞蘇胡麻煮同喫。奉謝泰亨送酒風掃三峨山外雨﹐霜摧五柳宅邊花。非君送酒添秋睡﹐可耐東池到曉蛙。奉約宣叔頌貴魁梧﹐賤瑣尾。彊分別﹐蚿憐虺。雨新霽﹐月未死。欲循城﹐將數子。煩置酒﹐摘蒼耳。伏仙巖頌生死浪中涅盤宅﹐與人司黑非同白。誰令避世作聾盲﹐獨來寒巖伏石壁。賦陳季張北軒杏花靑春不揀勢薄厚﹐春到人家盡花柳。杏園主人殊未來﹐豈謂一枝先入手。天晴日暖籠紫煙﹐鏡裏紅妝猶帶酒。江梅已盡桃李遲﹐此時此花卽吾友。欄邊漸滿枝上空﹐嘆息躊躇爲之久。榮衰何異人一生﹐少壯蹔時成老丑。狂癡未解惜光陰﹐不飲十人常八九。豈如大醉升糟邱﹐太古乾坤隨處有。更當種子如董仙﹐摶米誰能問升斗。賦未見君子憂心靡樂八韻寄李載同升吏部曹﹐往在紀丁未。別離感寒暑﹐歲星行十二。我慚雞藎谷﹐子嘆天且劓。空餘山梁期﹐尙不昧初志。賦未見君子憂心靡樂八韻寄李載會合良艱期﹐系匏各異縣。千里共明月﹐如披故人面。浮雲蔽髙秋﹐此豈心中願。霧重豹成文﹐水淸魚自見。賦未見君子憂心靡樂八韻寄李載齊地谷翔貴﹐排門無爨饙。二仲有甘旨﹐奉親亦良勤。原田水洸洸﹐何時稼如雲。無民願歲丰﹐正自不忘君。賦未見君子憂心靡樂八韻寄李載古人有成言﹐歲暮於吾子。斧揮郢人鼻﹐琴卽鍾期耳。新詩淩建安﹐髙論到正始。徒言參隔辰﹐未負石投水。賦未見君子憂心靡樂八韻寄李載白雪非眾聽﹐夜光忌暗投。古來不識察﹐浪自生百憂。三月楚國淚﹐千年郢中樓。無因杭一葦﹐濁水拍天流。賦未見君子憂心靡樂八韻寄李載河南李茂彥﹐內蘊邁俗心。浚衝有涇渭﹐一顧重千金。事親知色難﹐勝己又勇沈。外物旣難必﹐求之首陽岑。賦未見君子憂心靡樂八韻寄李載飄風從東來﹐雨足盡西靡。萬物逐波流﹐金石終自止。渭因涇使濁﹐菲以葑故毀。智所無柰何﹐誰能爲樗裏。賦未見君子憂心靡樂八韻寄李載紛紛車馬客﹐如集市人博。彼𨿽有求來﹐我但快一噱。忽逢堳學子﹐時亦撼關鑰。何當攜手期﹐濠上得魚樂。蓋郎中惠詩有二彊攻一老不戰而勝之嘲次韻解之詩翁琢句玉無瑕﹐淡墨稀行秋雁斜。讀罷淸風生麈尾﹐吟余新月度檐牙。自知拙學無師匠﹐要且彊言遮眼花。筆力有餘先示怯﹐眞成句踐勝夫差。贛上食蓮有感蓮實大如指﹐分甘念母慈。共房頭﹝左角右咠﹞﹝左角右咠﹞﹐更深兄弟思。實中有幺荷﹐拳如小兒手。令我憶眾雛﹐迎門索梨棗。蓮心正自苦﹐食苦何能甘。甘餐恐臘毒﹐素食則懷慙。蓮生淤泥中﹐不與泥同調。食蓮誰不甘﹐知味良獨少。吾家雙井塘﹐十里秋風香。安得同袍子﹐歸制芙蓉裳。髙至言築亭於家圃以奉親總其觀覽之富命曰溪亭乞余賦詩餘先君之敝廬望髙子所築不過十牛鳴地耳故余未嘗登臨而得其勝處逸人生長在林泉﹐更築亭臯名意在。明月淸風共一家﹐全以山川爲眼界。鳥度云行閱古今﹐溪演木末聽竽籟。老夫平生行樂處﹐只今許公分一派。庚申宿觀音院谷底一墟落﹐地形如盎盆。榱題相照耀﹐其民頗家溫。土風甚於秦﹐不可借釜甗。僧屋無陶瓦﹐剪茅蒼竹樊。借問僧安在﹐乞飯走諸門。人哄鳥烏語﹐簟涼風水文。旁有蜂蜜廬﹐頗聞衙集喧。將雨蟻爭丘﹐鏖兵復追奔。紅英委鳳翼﹐赤幘峨雞冠。汲烹寒泉窟﹐伐竹古松根。相戒莫浪出﹐月黑虎夔藩。庚寅乙未猶泊大雷口廣原嘷終風﹐發怒土囊口。萬艘萍無根﹐乃知積水厚。龍鱗火熒熒﹐鞭笞雷霆走。公私連檣休﹐森如束春韭。倚筇蒹葭灣﹐垂楊欲生肘。雄文酬江山﹐惜無韓與柳。五言呻吟內﹐慚愧陶謝手。送菜煩鄰船﹐買魚熟溪友。兒童報晦冥﹐正晝見箕斗。吾方廢書眠﹐鼻鼾鞲囊吼。猶防盜窺家﹐嚴鼓申夜守。冶城謝公墩﹐牛渚蕩子婦。何時快登臨﹐篙師分牛酒。公益嘗茶子云窗下艸玄經﹐寒雀爭喧戶晝扃。好事應無攜酒榼﹐相過聊欲煮茶缾。公擇用前韻嘲戲雙井萬仞峯前雙井塢﹐婆娑曾占早春來。如今摸索蒼龍璧﹐沈井銅缾漫學雷。宮亭湖左手作圓右手方﹐世人機敏便可爾。一風分送南北舟﹐斟酌鬼神宜有此。江津畱語同濟僧﹐他日求我於宮亭。吁嗟人蓋自有口﹐獨爲欒公不舉酒。欒公千歲湖冥冥﹐白茅縮酒巫送迎。朱轓皂蓋來托宿﹐不聽靈君專此屋。雄鴨去隨鷗鳥飛﹐老巫莫歌望翁歸。貝闕珠宮開水府﹐雨棟風簾豈來處。平生來往湖上舟﹐一官四十已包羞。靈君如願儻可乞﹐收此桑楡老故丘。古風次韻答初和甫二首饑思河鯉與河魴﹐喝思蔗漿玉碗涼。冬願純綿對陰雪﹐夏願縐絺度盛陽。萬端作計身愁苦﹐一事不諧鬢蒼浪。調笑天街吟海燕﹐藜羹脫粟非公狂。古風次韻答初和甫二首君吟春風花艸香﹐我愛春夜璧月涼。美人美人隔湘水﹐其雨其雨怨朝陽。蘭荃盈懷報瓊玖﹐冠纓自潔非滄浪。道人四十心如水﹐那得夢爲胡蝶狂。古風寄周元翁周元翁﹐古人風。詩書苦﹐作字工。允有徳﹐自琢礱。觀古人﹐怨慧聰。眼欲盲﹐耳欲聾。黃落後﹐期君同。古豪俠行贈魏鄰幾翩翩魏公子﹐恐是信陵君。髙義動衰俗﹐孤標對層雲。風吹棠棣花﹐一枝落夷門。俯仰少顏色﹐蕭蕭煙景昏。已朽朱亥骨﹐侯嬴無子孫。眾中气軒昂﹐把臂輸肺肝。沃之紅鸚鵡﹐載以烏賀蘭。門前馬嘶急﹐我弟勿扣關。謂言空中落﹐逆旅有仁人。老母一解顏﹐萬金難報恩。瑯玕乃未贈﹐交好如弟昆。古老許惠李北海石室碑以詩促之往時李北海﹐翰墨妙天下。石室蒼苔世未知﹐公獨得本今無價。肉字不肥藏兔鋒﹐郎官壁刊佳處同。願公倒篋速持贈﹐免斷銀勾輸蠹虫。古樂府白紵四時歌桃李欲開風雨多﹐籠弦束管柰春何。風休雨靜花滿地﹐時節去我如驚波。少年志願不成就﹐日月星辰役昏晝。俟河之淸未有期﹐鬥酒聊爲社公壽。古樂府白紵四時歌日晴桑葉綠宛宛﹐春蠶忽忽都成繭。繰車宛轉頭緒多﹐相思如此心亂何。少年志願不成就﹐故年主人且恩舊。及河之淸八月來﹐鬥酒聊爲社公壽。古樂府白紵四時歌絡緯驚秋鳴喞喞﹐美人停燈中夜織。回文中有白頭吟﹐人生難得相知心。少年志願不成就﹐故年主人且恩舊。及河之淸八月來﹐鬥酒聊爲社公壽。古樂府白紵四時歌北風降霜松柏雕﹐天形慘澹光景銷。山河夜半失故處﹐何地藏舟無動搖。少年志願不成就﹐故年主人且恩舊。及河之淸八月來﹐鬥酒聊爲社公壽。古詩二首上蘇子瞻江梅有佳實﹐托根桃李場。桃李終不言﹐朝露借恩光。孤芳忌皎潔﹐冰雪空自香。古來和鼎實﹐此物升廟廊。歲月坐成晚﹐煙雨靑已黃。得升桃李盤﹐以遠初見嘗。終然不可口﹐擲置官道傍。但使本根在﹐棄捐果何傷。古詩二首上蘇子瞻靑松出澗壑﹐十里聞風聲。上有百尺絲﹐下有千歲苓。自性得久要﹐爲人制頹齡。小艸有遠志﹐相依在平生。醫和不並世﹐深根且固蒂。人言可醫國﹐可用太早計。小大材則殊﹐气味固相似。古意太華峯頭玉井蓮﹐開花十丈藕如船。冷比雪霜甘比蜜﹐一片入口沈痾痊。我欲求之不憚遠﹐靑壁無路難夤緣。安得長梯上摘食﹐下種七澤根株連。古意贈鄭彥能八音歌金欲百鏈剛﹐不欲繞指柔。石羊臥荒艸﹐一世如蜉蝣。絲成蠶自縛﹐智成龜自囚。竹箭天與美﹐豈願作嚆矢。匏枯中笙竽﹐不用系墻隅。土偶與木偶﹐未用相賢愚。革轍要合道﹐覆車還不好。木訥赤子心﹐百巧令人老。古漁父窮秋漫漫蒹葭雨﹐裋褐休休白髮翁。範子歸來思狡兔﹐呂公何意兆非熊。漁收亥日妻到市﹐醉臥水痕船信風。四海租庸人艸艸﹐太平長在碧波中。故僰道廖君畫像贊廖君欉遫﹐卒享五福。其艱其勤﹐天畀戩谷。治生之材﹐可以治邦。知子之智﹐可以使能。耋老於鄕﹐以福孫曾。在爾後人﹐思其艱勤﹐思其好賢﹐維衣食之源。瞻像思孝﹐勿墮其教。故陳氏畫像贊女歸能婦﹐義止宜家。誰其向道﹐探深見遐。入古人室﹐立妙法句。自履實地﹐告人悟處。忽爾心疾﹐累歲狂癡。爲忘我難﹐使人厭之。迨其解化﹐莊語告戒。堂堂夫人﹐淩鄭同派。故江陽楊君畫像贊顯允臨邛﹐吏師文宗。能者述之﹐徳宇恢恢。疏而不失﹐有物實之。於義當然﹐確乎不奪。彊者屈之﹐愛民如子。曰予用威﹐誰其卹之。圖像如生﹐𨿽不能言﹐誰敢忽之。其事在人﹐歲月其逝﹐勿墜失之。後有南董﹐詢事考言﹐尙其筆之。觀伯時畫馬儀鸞供帳饕虱行﹐翰林濕薪爆竹聲﹐風簾官燭淚縱橫。木穿石盤未渠透﹐坐窗不遨令人瘦﹐貧馬百藖逢一豆。眼明見此玉花驄﹐徑思著鞭隨詩翁﹐城西野桃尋小紅。觀崇徳墨竹歌夜來北風元自小﹐何事吹折靑瑯玕。數枝灑落髙堂上﹐敗葉蕭蕭煙景寒。乃是神工妙手欲自試﹐襲取天巧不作難。行看嘆息手摩拂﹐落勢夭矯墨未漧。往往塵晦碧紗籠﹐伊人或用姓名通﹐未必全收俊偉功。有能蓺事便白首﹐不免身爲老畫工。豈如崇徳君﹐學有古人風。揮毫李衛言神筆﹐彈琴蔡琰方入室。道韞九歲能論詩﹐龍女早年先悟佛。弈棋樵客腐柯還﹐吹笙仙子下緱山。更能遇物寫形似﹐落筆不待施靑丹。尢知賞異老蒼節﹐獨與長松淩歲寒。世俗寧知眞與僞﹐揮霍紛紜鬼神事。黃塵污眼輕白日﹐卷軸無人得覘視。見我好吟愛畫勝他人﹐直謂子美當前身。贈圖索歌追故事﹐才薄豈易終斯文。所愛子猷發嘉興﹐不可一日無此君。吾家書齋符靑壁﹐手種蒼瑯十數百。一官偶仕葉公城﹐道遠莫致心慘戚。我方得此興不孤﹐造次捲置隨琴書。思歸才有故園夢﹐便可呼兒開此圖。觀道二篇聖人用仁心﹐惻傷路傍兒。虎狼舐吻血﹐自哺胃與肌。同在天地閒﹐六鑿相識知。父母臨萬物﹐大道甚坦夷。百年修不善﹐一日許知非。虎狼有悛心﹐還與聖人齊。觀道二篇廉藺向千載﹐凜凜若生者。曹李𨿽無恙﹐如沈九泉下。短長略百年﹐共是過隙馬。事來磨其鋒﹐意气要傾瀉。風雲滅須臾﹐艸木但春夏。惟此一物靈﹐不可藉外假。譽髦天下才﹐西伯本心化。君無誚斯文﹐可以觀大雅。觀化十五首柳外花中百鳥喧﹐相媒相和隔春煙。黃昏寂寞無言語﹐恰似人歸鏁管弦。觀化十五首生涯蕭灑似吾廬﹐人在靑山遠近居。泉響風搖蒼玉佩﹐月髙雲插水晶梳。觀化十五首山回路轉水深深﹐欲問津頭谷鳥吟。隔岸野花隨意發﹐小蹊猶憶去年尋。觀化十五首風煙漠漠半陰晴﹐人道春歸不見形。嫩艸已侵水面綠﹐平蕪還破燒痕靑。觀化十五首一原風俗異衣裘﹐流落來從綿上州。未到淸明先禁火﹐還依桑下系千秋。觀化十五首故人去後絕朱弦﹐不報雙魚已隔年。鄰笛風飄月中起﹐碧雲爲我作愁天。觀化十五首菇蒲短短未出水﹐渺渺春湖如凍雲。安得酒船三萬斛﹐棹歌長入白鷗羣。觀化十五首不知喜事在誰邊﹐風結燈花何太妍。恐是鄰家醅甕熟﹐竹渠今夜滴春泉。觀化十五首柳似羅敷十五餘﹐宮腰舞罷不勝扶。年年折在行人手﹐爲問春風管得無。觀化十五首紅羅步障三十里﹐憶得南溪躑躅花。馬上春風吹夢去﹐依稀人摘雨前茶。觀化十五首竹筍初生黃犢角﹐蕨芽已作小兒拳。試挑野菜炊香飯﹐便是江南二月天。觀化十五首身入醉鄕如避秦﹐醒時塵事百端新。塞鴻過盡無家信﹐海燕歸來思故人。觀化十五首身前身後與誰同﹐花落花開畢竟空。千里追奔兩蝸角﹐百年得意大槐宮。觀化十五首淘沙邂逅得黃金﹐莫便沙中著意尋。指月向人人不會﹐淸霄印在碧潭心。觀化十五首花開歲歲復年年﹐病眼看花隔晚煙。春去明明紅紫落﹐淸風明月是春前。觀劉永年團練畫角鷹劉侯才勇世無敵﹐愛畫工夫亦成癖。弄筆掃成蒼角鷹﹐殺气稜稜動秋色。爪拳金鉤觜屈鐵﹐萬里風雲藏勁翮。兀立槎枒不畏人﹐眼看靑冥有餘力。霜飛晴空塞艸白﹐云垂四野陰山黑。此時軒然盍飛去﹐何乃漓屼立西壁。祗應眞骨下人世﹐不謂雄姿畱粉墨。造次更無髙鳥喧﹐等閒亦恐狐貍嚇。旁觀未必窮神妙﹐乃是天機貫胸臆。瞻相突兀摩空材﹐想見其人英武格。傳聞揮毫頗容易﹐持以與人無甚惜。物逢眞賞世所珍﹐此畫他年恐難得。觀祕閣蘇子美題壁及中人張侯家墨迹十九紙率同捨錢才翁學士賦之仁祖康四海﹐本朝盛文章。蘇郎如虎豹﹐孤嘯翰墨場。風流映海岱﹐俊鋒不可當。學書窺法窟﹐當代見崔張。銀鉤刻琬琰﹐蠆尾回縑緗。擢登羣玉府﹐臺閣自生光。春風吹曉雨﹐禁直夢滄浪。人聲市朝遠﹐簾影花光涼。秋河湔筆研﹐怨句挾風霜。不甘老天祿﹐試欲叫未央。小臣膽如斗﹐侏儒俸一囊。請提師十萬﹐奉辭問犬羊。歸鞍飲月支﹐伏背笞中行。人事多乖迕﹐南遷浮夜航。此時調玉燭﹐日行中道黃。柄臣似牛李﹐傾奪謀未臧。魯酒圍邯鄲﹐老龜禍枯桑。兼官百郡邸﹐報賽用歲常。招延靑雲士﹐共醉椒糈觴。俗客避白眼﹐傲歌舞紅裳。謗書動宸極﹐牢戶系桁楊。一网收冠蓋﹐九原人走藏。庖丁提刀立﹐滿志無四旁。論罪等饕餮﹐囚衣禦方良。姑蘇麋鹿畽﹐風月在書堂。永無湔祓期﹐山鬼共幽篁。萬戶封侯骨﹐今成狐兔岡。邇來四十年﹐我亦校書郎。雄文終膾炙﹐妙墨見垣墻。髙山仰豪气﹐崢嶸乃不亡。張侯開詩卷﹐詞意尙軒昂。艸書十紙余﹐雨漏古屋廊。誠知千里馬﹐不服萬乘箱。遂令駕鼓車﹐此豈用其長。事往飛鳥過﹐九原色莽蒼。敢告大鈞手﹐才難幸扶將。觀世音贊六首海岸孤絕補陀巖﹐有一眾生圓正覺。八萬四千淸淨眼﹐見塵勞中華藏海。八萬四千母陀臂﹐接引有情到彼岸。涅盤生死不二見﹐是則名爲施無畏。八風吹播老病死﹐無一眾生得安穩。心華照了十方空﹐卽見觀世音慈眼。設欲眞見觀世音﹐金沙灘頭馬郎婦。觀世音贊六首自心海岸孤絕處﹐戒定慧香補陀伽。觀身實相淨聖果﹐自度眾生大悲願。一一浮漚鏡本空﹐八萬四千垂手處。夢時捉得水中月﹐親與獼猴觀古鏡。觀世音贊六首聖慈悲願觀自在﹐海岸孤絕補陀巖。貫花纓絡普莊嚴﹐度生如幻現微笑。有一眾生起圓覺﹐卽現三十二應身。壁立千仞無依倚﹐住空還以自念力。觀世音贊六首以法界印﹐印諸善根。以平等印﹐普印諸業。八萬四千母陀臂﹐諸佛承我稱提力。八萬四千淸淨眼﹐眾生依我成正覺。補陀巖下白花風﹐月照海漩三昧底。觀世音贊六首聖慈悲願觀自在﹐小白花山住道場。海漩三昧覺澄圓﹐三十二應施無畏。有一眾生發大心﹐願度我身及捨識。萬仞峯前撒手過﹐觀音豈復異人乎。觀世音贊六首敬禮補陀﹐巖下水邊。十方三世﹐無不現前。願我亦證﹐空覺極圓。處處悲救﹐火中生蓮。觀叔祖少卿奕棋世上滔滔聲利間﹐獨憑棋局老靑山。心遊萬里不知遠﹐身與一山相對閒。夜半解圍燈寂寞﹐樽前翻卻酒闌珊。因觀勝負無常在﹐生死���不關。觀王熙叔唐本艸書歌少時艸聖學鍾王﹐意气欲齊韋與張。家藏古本數十百﹐千奇萬怪常搜索。今得君家一卷書﹐始覺辛勤總無益。移燈近前拭眼看﹐精神髙秀非人力。北風古樹折巓崖﹐蒼煙寒藤掛絕壁。逸气崢嶸馳萬馬﹐隻字千金不當價。想初盤礡落筆時﹐毫端已與心機化。主人知是希世奇﹐但見姓氏無標題。自非髙閒懷素不能此﹐何必更辧當年誰。觀王主簿家酴醾肌膚冰雪薰沈水﹐百艸千花莫比芳。露濕何郎試湯餅﹐日烘荀令炷鑪香。風流徹骨成春酒﹐夢寐宜人人枕囊。輸與能詩王主簿﹐瑤臺影裏據胡牀。觀音贊眾生墮八難﹐身心俱喪失。惟有一念在﹐能呼觀世音。火坑與刀山﹐猛獸諸毒藥。眾苦萃一身﹐呼者常不痛。何用呼菩薩﹐當自救痛者﹐不煩觀音力。眾生以二故﹐一身受眾苦。若能眞不二﹐則是觀世音。八萬四千人﹐同時俱起救。

光山道中客子空知行路難﹐中田耕者自髙閒。柳條鶯囀淸陰裏﹐楸樹蟬嘶翠帶間。夢幻百年隨逝水﹐勞歌一曲對靑山。出門捧檄羞閒友﹐歸壽吾親得解顏。歸宗茶堂森明軒頌萬竹森然﹐莫非自己。作如是觀﹐可謂明矣。菁菁翠竹﹐來者得眼。其不得者﹐我亦無簡。助發此觀﹐亦有風雨。若問軒名﹐請與竹語。龜殼軒紫極宮中三百楹﹐道人獨藏一神屋。開軒納息星月明﹐時有白雲來伴宿。癸丑宿早禾渡僧捨城頭渡可涉﹐早禾渡可斟。試問安用舟﹐春水三丈餘。是維一都會﹐駔儈權徵輸。鬱鬱多大姓﹐儒冠頗詩書。以武斷鄕曲﹐舊俗小未除。厭囂謝近市﹐斬絕得僧區。此地美水竹﹐林明見浴鳧。相追啑菱藻﹐天樂非世娛。憶在田園日﹐放浪友禽魚。今來長山邑﹐忍饑撫惸孤。出入部曲隨﹐咳唾吏史趨。形骸束簪笏﹐可意一事無。謀生理未拙﹐仰愧擁腫樗。曲肱晴檐低﹐結网看蜘蛛。癸亥立春日煮茗於石池寺見庚戌中盛二十舅中叔爲縣時題名嘆此寺不日而成哀縣學獘而不能復中叔風流映江左﹐當年桃李自光輝。看成佛屋上雲雨﹐不忍學宮茺蕨薇。人物深藏靑白眼﹐官聯曾近赭黃衣。蛛絲柱後惠文暗﹐惟悴今乘別駕歸。癸酉八月同百丈中禪師溫湯作小詩呈九仙舜公長老九仙漚和湯﹐浴此二水牯。主人無施心﹐冷暖各得所。道途開十方﹐瓢杓汲萬古。欲問源從來﹐大雄山有虎。貴池橫云初抹漆﹐爛漫南紀黑。不見九華峯﹐如與親友隔。憶當秋景明﹐九老對幾席。何曾閉篷窗﹐臥聽寒雨滴。不食貴池魚﹐喜尋昭明宅。筆硯鼠行塵﹐芝菌生銅鬲。思成佳句夢﹐貽我錦數尺。屬者浪吞舟﹐風雹更附益。老翁哭婦兒﹐相將難再得。存亡如日月﹐薄蝕行道失。流俗暗本源﹐謂神吐其食。神理儻有私﹐丘禱久以默。

貴耳賤目謎驢耳對軒軒﹐爭酬價十千。眈眈兩虎視﹐不值一文錢。郭功父得楊次公家金書細字經求予作贊爲一���﹐�說妙蓮華。淸淨法光明﹐透徹十二部。我����﹐���曾說。是故祕密藏﹐藏在微塵中。有大���﹐����捲。字義皆炳然﹐堂堂而祕密。或以糅��﹐�����。以其翰墨切﹐微細作佛事。勝眼若千�﹐����海。說法從心起﹐復以心莊嚴。非小亦非大﹐��眾心量。水牛生象牙﹐墮在諸佛數。郭明甫作西齋於潁尾請予賦詩二首食貧自以官爲業﹐聞說西齋意凜然。萬卷藏書宜子弟﹐十年種木長風煙。未嘗終日不思潁﹐想見先生多好賢。安得雍容一樽酒﹐女郎臺下水如天。郭明甫作西齋於潁尾請予賦詩二首東京望重兩並州﹐遂有汾陽整綴旒。翁伯入關傾意气﹐林宗異世想風流。君家舊事皆靑史﹐今日髙材未白頭。莫倚西齋好風月﹐長隨三徑古人遊。過百里大夫冢行客抱憂端﹐況復思古人。何年一丘土﹐不見石麒麟。斷碑略可讀﹐大夫身霸秦。虞公納垂棘﹐將軍西問津。安知五羊皮﹐自粥千金身。末俗工媒蘗﹐浮言妒道眞。幸逢孟軻賞﹐不愧微子魂。過洞庭靑艸湖乙丑越洞庭﹐丙寅渡靑艸。似爲神所憐﹐雪上日杲杲。我𨿽貧至骨﹐猶勝杜陵老。憶昔上嶽陽﹐一飯從人討。行矣勿遲畱﹐蕉林追獦獠。過方城尋七叔祖舊題壯气南山若可排﹐今爲野馬與塵埃。淸談落筆一萬字﹐白眼舉觴三百杯。周鼎不酬康瓠價﹐豫章元是棟梁材。眷然揮涕方城路﹐冠蓋當年向此來。過家絡緯聲轉急﹐田車寒不運。兒時手種柳﹐上與雲雨近。捨傍舊傭保﹐少換老欲盡。宰木郁蒼蒼﹐田園變畦畛。招延屈父黨﹐勞問走婚親。歸來翻作客﹐顧影良自哂。一生萍托水﹐萬事雪侵鬢。夜闌風隕霜﹐榦葉落成陣。燈花何故喜﹐大是報書信。親年當喜懼﹐兒齒欲毀齔。系船三百里﹐去夢無一寸。過平輿懷李子先時在並州前日幽人佐吏曹﹐我行堤艸認靑袍。心隨汝水春波動﹐興與並門夜月髙。世上豈無千里馬﹐人中難得九方臯。酒船魚网歸來是﹐花落故溪深一篙。過土山寨南風日日縱篙撐﹐時喜北風將我行。湯餅一杯銀綫亂﹐蔞蒿數筯玉簪橫。過西山新春木葉未蒙籠﹐西望天涯幾日通。商洛山間白雲起﹐行歌思見采芝翁。過致政屯田劉公隱廬兒時拜公牀﹐眼碧眉紫煙。捨前架茅茨﹐鑪香坐僧禪。女奴煮甖粟﹐石盆瀉機泉。今來掃門巷﹐竹間翁蛻蟬。堂堂列五老﹐勝气失江山。石盆爛黃土﹐茅齋薪壞椽。女奴爲民妻﹐又瘞蒿裏園。當年笑語地﹐華屋轉朱欄。課兒種松子﹐傘蓋上參天。投策數去日﹐木行天再環。先生古人風﹐鐵膽石肺肝。眼前不可意﹐壯日掛其冠。解衣廬君峯﹐洗耳瀑布源。霧豹藏文章﹐驚世時一斑。眾人初易之﹐久遠乃見難。憶昔子政在﹐爲翁數解顏。五兵森武庫﹐河漢落舌端。王陽已富貴﹐塵冠不肯彈。呻吟刊十史﹐凡例墨新漧。宰木忽拱把﹐相望風隧寒。百楹書萬卷﹐少子似翁賢。海棠海棠院裏尋春色﹐日炙薦紅滿院香。不覺風光都過了﹐東窗渾爲讀書忙。韓獻肅公挽詞三首鬱鬱髙陽裏﹐生才世不孤。八龍歸月旦﹐三鳳繼天衢。梁壞吾安仰﹐人亡道固臒。空令湖海士﹐愁絕奠生芻。韓獻肅公挽詞三首物產原希世﹐風流更折衝。決疑京兆尹﹐富國大司農。遠業終三事﹐仁聲達九宗。方祈酌周斗﹐何意輟秦舂。韓獻肅公挽詞三首淚盡才難日﹐斯人遽隕傾。冰枝憂木稼﹐食昴恨長庚。名與具茨重﹐心如潁水淸。堂堂萬夫表﹐直作閉佳城。韓信韓生髙才跨一世﹐劉項存亡翻手耳。終然不忍負沛公﹐頗似從容得天意。成臯日夜望救兵﹐取齊自重身已輕。躡足封王能早寤﹐豈恨淮陰食千戶。𨿽知天下有所歸﹐獨憐身與噲等齊。蒯通狂說不足撼﹐陳豨孺子胡能爲。予嘗貰酒淮陰市﹐韓信廟前木十圍。千年事與浮雲去﹐想見畱侯決是非。丈夫出身佐明主﹐用捨行藏可自知。功名邂逅軒天地﹐萬事當觀失意時。何氏悅亭詠柏澗底長松風雨寒﹐岡頭老柏顏色悅。天生艸木臭味同﹐同盛同衰見冰雪。君莫愛淸江百尺船﹐刀鋸來謀歲寒節。千林無葉艸根黃﹐蒼髯龍吟送日月。何蕭二族西漢功名相國多﹐南朝人物數諸何。向來富貴喧天地﹐亦有文章在澗阿。何造誠作浩然堂陳義甚髙然頗喜度世飛升之說築屋飯方士願乘六气遊天地間故作浩然詞二章贈之公欲輕身上紫霞﹐瓊爢玉饌厭豪奢。百年世路同朝菌﹐九鑰天關守夜叉。霜檜左紐空白鹿﹐金鑪同契漫丹砂。要令心地閒如水﹐萬物浮沈共我家。何造誠作浩然堂陳義甚髙然頗喜度世飛升之說築屋飯方士願乘六气遊天地間故作浩然詞二章贈之萬物浮沈共我家﹐淸明心水徧河沙。無鉤狂象聽人語﹐露地白牛看月斜。小雨呼兒蓺桃李﹐疏簾幃客轉琵琶。塵塵三昧開門戶﹐不用丹田養素霞。何主簿蕭齋郎贈詩思家戲和答之善吟閨怨斷人腸﹐二妙風流不可當。傅粉未歸啼玉箸﹐吹笙無伴澀銀篁。睡添鄕夢客牀冷﹐瘦盡腰圍衣帶長。天性少情詩亦少﹐羨他蕭史與何郎。和斌老悟道頌終日忙忙本圓覺﹐只爲魔彊令法弱。不疑更問決疑龜﹐無病還求除病藥。昔人夢中見捕逐﹐兩手無繩元自縛。黃鸝臨夢啼一聲﹐白日當窗始知錯。和曹子方雜言正月尾﹐垂云如覆盂﹐雁作斜行書。三十六陂浸煙水﹐想對西江彭蠡湖。人言春色濃如酒﹐不見插秧吳女手。冷卿小塢頗藏春﹐張侯官居柳對門。當風橫笛畱三弄﹐燒燭圍棋覆九軍。盡是向來行樂事﹐每見琵琶憶朝云。只今不舉蛾眉酒﹐紅牙捍撥网蛛塵。曹侯束書丞太﹐僕試說相馬猶可人。照夜白﹐眞乘黃。萬馬同秣隨低昂﹐一矢射落皂鵰雙。張侯猶思在戎行﹐橫山虎北開漢疆。冷卿智多發蒼浪﹐牛刀發硎思一邦。政成十綴舞紅妝﹐兩侯不如曹子方。朵頤論詩謂毛張﹐龜藏六用中有光。何時端能俱過我﹐掃除北寺讀書堂。菊曲煮餅探注湯﹐更碾盤龍不入香。和陳君儀讀太眞外傳五首朝廷無事君臣樂﹐花柳多情殿閣春。不覺胡雛心暗動﹐綺羅翻作墜樓人。和陳君儀讀太眞外傳五首扶風喬木夏陰合﹐斜谷鈴聲秋夜深。人到愁來無處會﹐不關情處總傷心。和陳君儀讀太眞外傳五首梁州一曲當時事﹐記得曾拈玉笛吹。端正樓空春晝永﹐小桃猶學淡燕支。和陳君儀讀太眞外傳五首髙麗條脫琱紅玉﹐邏逤琵琶撚綠絲。蛛网屋煤昏故物﹐此生惟有夢來時。和陳君儀讀太眞外傳五首上皇曾禦昭儀傳﹐鏡裏觀形只眼前。養得祿兒傾四海﹐千秋更有一伶玄。和程徳裕頌五首貧子還家作富兒﹐糞箕苕帚未曾遺。人人欲問艸書意﹐懷素從來自不知。和程徳裕頌五首鵬飛逼塞滿空虛﹐蚊睫安巢卻有餘。臘月火燒三界盡﹐從來灰裏撥眞如。和程徳裕頌五首山河大地目前機﹐棋按吹毛更不疑。萬里無人無寸艸﹐凍山亭上與誰欺。和程徳裕頌五首如來剎剎與塵塵﹐北斗南箕透法身。金粟默然軻好辯﹐唱歌須是帝鄕人。和程徳裕頌五首如來剎剎與塵塵﹐北斗南箕透法身。金粟默然軻好辯﹐唱歌須是帝鄕人。和答登封王晦之登樓見寄縣樓三十六峯寒﹐王粲登臨獨倚闌。淸坐一番春雨歇﹐相思千里夕陽殘。詩來嗟我不同醉﹐別後喜君能自寬。舉目盡妨人作樂﹐幾時歸得釣鯢桓。和答郭監簿詠雪細學梅花落晚風﹐忽翻柳絮下春空。家貧無酒願鄰富﹐官冷有田知歲丰。夜聽枕邊飄屋瓦﹐夢成江上打船蓬。覺來幽鳥語聲樂﹐疑在白鷗寒葦中。和答君庸見寄別時絕句看鏡白頭知我老﹐平生靑眼爲君明。舞姝別後閒珠履﹐已報絲虫网玉笙。和答李子眞讀陶庾詩樂易陶彭澤﹐憂思庾義城。風流掃地盡﹐詩句識餘情。往者不再作﹐前賢畏後生。君言得意處﹐此意少人明。和答劉太博攜家遊廬山見寄緩轡松陰不起塵﹐嵐山經雨一番新。遙知數夜尋山宿﹐便是全家避世人。落日已迷煙際路﹐飛花還報洞中春。可憐不更尋源入﹐若見劉郎想問秦。和答劉中叟殿院平生劉宗正﹐聞有湖海气。黃石與兵書﹐雷震鎖胸次。跨馬開武溪﹐韔弓作文吏。守祧仁九族﹐瑑玉詔萬世。去乘禦史驄﹐權貴斂手避。時時侵諫艸﹐頗用文章戲。風人托艸木﹐騷客拾蘭蕙。傾懷謝僚友﹐句法何壯麗。諸公遊蓬壼﹐賤子濫末至。風流余翰墨﹐想見經行地。烏啼霜臺柏﹐岑絕不可詣。峨峨觸邪冠﹐此中有餘事。醫國妙藥石﹐立朝極涇謂。餘子蠹靑簡﹐走亦行襆被。和答錢穆父詠猩猩毛筆愛酒醉魂在﹐能言機事疏。平生幾兩屐﹐身後五車書。物色看王會﹐勛勞在石渠。拔毛能濟世﹐端爲謝楊朱。和答任仲微贈別任君灑墨卽成詩﹐萬物生愁困品題。淸似釣船聞夜雨﹐壯如軍壘動秋鼙。寒花籬腳飄金鈿﹐新月天涯掛玉篦。更欲少畱觀落筆﹐須判一飲醉如泥。和答師厚黃連橋壞大木亦爲秋雹所碎溪橋喬木下﹐往歲記經過。居人指神社﹐不敢尋斧柯。靑陰百尺蔽白日﹐烏鵲取意占作窠。黃泉浸根雨長葉﹐造物著意固已多。風摧電打掃地盡﹐竟莫知爲何譴訶。獨山冷落城東路﹐不見指名終不磨。和答孫不愚見贈詩比淮南似小山﹐酒名麯米出云安。且憑詩酒勤春事﹐莫愛兒郎作好官。簿領侵尋臺相筆﹐風埃蓬勃使星鞍。小臣才力堪爲掾﹐敢學前人便掛冠。和答外舅孫莘老西風挽不來﹐殘暑推不去。出門厭靴帽﹐稅駕喜巾屨。道山鄰日月﹐淸樾深牖戶。同捨多望郎﹐閒官無窘步。少監巖壑姿﹐宿昔廊廟具。行趨補衮職﹐黼黻我王度。歸休飲熱客﹐觴豆愆調護。浩然養靈根﹐勿藥有神助。寄聲舊僚屬﹐訓詁及匕箸。尙憐費諫紙﹐玉唾灑新句。北焙碾玄璧﹐谷簾煮甘露。何時臨書幾﹐剝芡談至暮。和答王世弼文章年少气如虹﹐肯愛閒曹一禿翁。弦上深知流水意﹐鼻端不怯運斤風。燕堂淡薄無歌舞﹐鮭菜淸貧只韭蔥。慚愧伯鸞畱步履﹐好賢應與孟光同。和答魏道輔寄懷十首堂堂陽元公﹐人物妙晉東。魏侯多能事﹐彷佛見家風。長魚無波濤﹐坐與蝦蜆同。諸山搖落盡﹐旅食歲時窮。和答魏道輔寄懷十首平生弄翰墨﹐客事半九州。天未逢故人﹐園蔬當肴羞。酒闌豪气在﹐尙欲椎肥牛。虞卿不窮愁﹐後世無春秋。和答魏道輔寄懷十首雷行萬物春﹐天震而地撼。閉塞成冬冰﹐楚越自肝膽。貂狐諒柔溫﹐藜藿自羹糝。相思牛羊下﹐城鼓寒紞紞。和答魏道輔寄懷十首劍埋丰城獄﹐气與牛鬥平。皇明燭九幽﹐湔袚用神兵。誰言黃沙磧﹐矢盡鼓不嗚。至今門下士﹐落涕爲荊卿。和答魏道輔寄懷十首別時燕辭屋﹐艸黃秋半分。今來冬日至﹐稍添刺繡文。百年幾會合﹐美酒不屢醺。犀牛可乞角﹐窮士難薦論。和答魏道輔寄懷十首排江鬼瞰室﹐貫朽粟紅陳。君行誰爲容﹐款門定生嗔。諒無綈袍故﹐盡是白頭新。天涯阿介老﹐有鼻可揮斤。和答魏道輔寄懷十首赤豹負文章﹐歲晚智剞劂。渴飲南山霧﹐饑食西山蕨。封狐托脂澤﹐眉頰頗秀發。時時一樽酒﹐婆娑弄風月。和答魏道輔寄懷十首猛虎倚山號﹐彊梁不敢前。失身檻穽間﹐搖尾乞人憐。男子要身在﹐萬金自保全。云黃雉兔伏﹐霜鶻莫空拳。和答魏道輔寄懷十首生涯共七十﹐去日良已半。短長相觖望﹐面盡酒可斷。大道體甚寬﹐窘束非達觀。莫問夜如何﹐醉從雞號旦。和答魏道輔寄懷十首明駝思千里﹐駑馬怯負荷。小人蠹詩書﹐安樂北窗臥。瓢空且乞飯﹐兒寒教補破。機巧生五兵﹐百拙可用過。和答莘老見贈往歲在辛丑﹐從師海瀕州。外家有行役﹐拜公古邗溝。兒曹被鑑賞﹐許以綜九流。仍許歸息女﹐采蘋助春秋。斯文開津梁﹐盛徳見虛舟。離合略十年﹐每見仰淸修。久次不進遷﹐天祿勤校讎。文武修衮職﹐諫垣始登收。身趨鄴公城﹐逐臣旣南浮。孌彼丞中饋﹐家庭供百羞。堂堂來問寢﹐忽爲雲霧休。遺玩猶在篋﹐汝水遶墳丘。南箕與北鬥﹐日月行置郵。相逢輦轂下﹐存沒可言愁。當年小兒女﹐生子欲勝裘。甌越委琴瑟﹐江湖拱松楸。持節轉七郡﹐治功無全牛。還朝蒙嗟識﹐明月豈暗投。抱被直延閣﹐疏簾近奎鉤。三生石上夢﹐記是復疑不。隱幾付天籟﹐閱人如海鷗。襟懷俯萬物﹐顏鬢與百憂。長歌可當泣﹐短生等蜉蝣。悲歡令人老﹐萬世略同流。軒冕來逼身﹐白蘋晚滄洲。履拂知道肥﹐淨室見天遊。小人樂蛙井﹐癡甚顧虎頭。世緣眞嚼蠟﹐骨相謝封侯。松根養茯苓﹐歲晏望華輈。和答元明黔南贈別萬里相看忘逆旅﹐三聲淸淚落離觴。朝云往日攀天夢﹐夜雨何時對榻涼。急雪脊令相並影﹐驚風鴻雁不成行。歸舟天際常回首﹐從此頻書慰斷腸。和答張仲謨泛舟之詩云容天影水中搖﹐分坐船舷似小橋。聯句敏於山吐月﹐舉觴疾甚海吞潮。興來活臠牛心熟﹐醉罷紅鑪鴨腳焦。公子翩翩得眞意﹐馬蹄塵裏有嘉招。和答趙令同前韻人生政自無閒暇﹐忙裏偸閒得幾回。紫燕黃鸝驅日月﹐朱櫻紅杏落條枚。詩成稍覺嘉賓集﹐飲少先愁急板催。親遣小童鋤艸徑﹐鳴騶早晚出城來。和答子瞻一月空回長者車﹐報人問疾遣兒書。翰林貽我東南句﹐窗間默坐得玄珠。故園溪友膾腹腴﹐遠包春茗問何如。玉堂下直長廊靜﹐爲君滿意說江湖。和答子瞻和子由常父憶館中故事二蘇上連璧﹐三孔立分鼎。少小看飛騰﹐中年嗟遠屏。風撼鶺鴒枝﹐波寒鴻雁影。天不椓斯文﹐俱來集臺省。日月黃道明﹐桃李春晝永。時平少犴獄﹐地禁絕蛙黽。頗懷修故事﹐文會陳果茗。當時羣玉府﹐人物殊秀整。下直馬闐闐﹐杯盤具俄頃。共醉淩波襪﹐誰窺投轄井。天网極恢疏﹐道山非簿領。何曾歸閉門﹐燈火生寒冷。欲觀太平象﹐復古望公等。賤子托後車﹐當煩煮湯餅。和東坡送仲天貺王元直六言韻五首仲子霣霜殺艸﹐風流無地寄言。王君攀鱗附翼﹐禮義端能不騫。和東坡送仲天貺王元直六言韻五首不怨子堂堂去﹐蓋念君得得來。家藏會稽妙墨﹐晚歲喜識方回。和東坡送仲天貺王元直六言韻五首兩公六字語妙﹐獨我一雙眼明。筆似出林鳥翼﹐詩如落澗泉聲。和東坡送仲天貺王元直六言韻五首老憶夷門老將﹐當年許我忘年。博學似劉子政﹐淸詩如孟浩然。和東坡送仲天貺王元直六言韻五首天子文明浚哲﹐今年不次用人。九原埋此佳士﹐百艸無情自春。和範廉一代功名醉﹐斯人尙獨醒。風霜寒慘淡﹐松柏後凋零。歲晚虛前席﹐天涯作使星。百城同緩帶﹐列校聽橫經。汲直非刀筆﹐山翁識寧馨。愁思理前語。祠下柳陰庭。和範信中寓居崇寧還雨二首範侯來尋八桂路﹐走避俗人如脫兔。衣囊夜雨寄禪家﹐行潦升階漂兩屨。遣悶悶不離眼前﹐避愁愁已知人處。慶公憂民苗未立﹐旻公憂木水推去。兩禪有意開壽域﹐歲晚築室當百堵。他時無屋可藏身﹐且作五里公超霧。和範信中寓居崇寧還雨二首當年遊俠成都路﹐黃犬蒼鷹伐狐兔。二十始肯爲儒生﹐行尋丈人奉巾屨。千江渺然萬山阻﹐抱衣一囊徧處處。或持劍掛宰上回﹐亦有酒罷壺中去。昨來禪榻寄曲肱﹐上雨傍風破環堵。何時鯤化北溟波﹐好在豹隱南山霧。和甫得竹數本於周翰喜而作詩和之初侯一畝宮﹐風雨到臥席。前日築短垣﹐昨日始封植。平生歲寒心﹐樂見歲寒色。翩翩佳公子﹐爲致一窗碧。憶公來相居﹐筮吉龜墨食。人言陋如何﹐我自適其適。白眼對俗徒﹐醉帽坐攲側。人知愛酒耳﹐不解心得得。阿堵絕往還﹐此君是賓客。淸風吹月來﹐懽甚齒折屐。有節似見聖﹐無言諒知默。數回長者車﹐猶恨地未僻。陰雨打葉時﹐曲肱自宴息。心遊萬物初﹐何處尋轍迹。從來修竹林﹐乃是逸民國。和髙仲本喜相見雨氏南浦曾相對﹐雪滿荊州喜再逢。有子才如不羈馬﹐知君心是後凋松。閒尋書冊應多味﹐老傍人門似更慵。何日晴軒觀筆硯﹐一樽相屬要從容。和李才甫先輩快閣五首山寒江冷丹楓落﹐爭渡行人簇晚沙。菇葉蘋花飛白鳥﹐一張紅錦夕陽斜。和李才甫先輩快閣五首赤欄終日倚西風﹐山色挼藍小雨中。將老鬢毛秋著木﹐相思親舊水連空。和李才甫先輩快閣五首長江淡淡吞天去﹐甲子隨波日日流。萬事轉頭同墮甑﹐一身隨世作虛舟。和李才甫先輩快閣五首雲橫章貢雨翻盆﹐寺下江深水到門。落日荷鋤人著本﹐西風滿地葉歸根。和李才甫先輩快閣五首西南佳气浮馬祖﹐東北祥風繞靜居。山邑丰年人少訟﹐身來訪道得齋魚。和李文伯暑時五首之葛幮飛蚊遠牀帷﹐來傍靑燈集。微涼忽透隙﹐如帶驚雷入。念彼無幮者﹐中夜何嘆及。天下同安眠﹐西風向秋急。和李文伯暑時五首之蘄蕈吾家笛竹簟﹐舊物最所惜。當年楚山秋﹐林下千金得。寒光不染著﹐敻與塵泥隔。落日照江波﹐依稀比顏色。和李文伯暑時五首之扇團扇如明月﹐動搖微風興。屏去坐上熱﹐袪逐盤中蠅。有用何提挈﹐無心分愛憎。炎炎𨿽可貴﹐棄置柰寒冰。和李文伯暑時五首之石枕沈埋寒泉骨﹐成器世乃重。賢於曲肱樂﹐輾轉不傾動。六月塵埃閒。頭爲涔涔痛。一臥洗煩勞﹐華胥直通夢。和李文伯暑時五首之麈尾麈髦副白玉﹐揮弄柔毿毿。不獨效擊拂﹐與君爲指南。諸生臨廣坐﹐辯口劇春蠶。此物爲解紛﹐吾常見不談。和涼軒二首打荷看急雨﹐吞月任行雲。夜半蚊雷起﹐西風爲解紛。和涼軒二首茗椀夢中覺﹐荷花鏡裏香。涼生只當處﹐暑退亦無方。和劉景文追隨城西園﹐殘暑欲退席。夜涼雨新休﹐城譙掛蒼璧。佳人攜手嬉﹐調笑忘日夕。劉侯本將家﹐今爲讀書客。詩名二十年﹐風雅自推激。牛鐸調黃鍾﹐薪余合琴瑟。食無千戶封﹐句有萬人敵。頗類鄴侯家﹐連墻架書冊。殘編汲縣冢﹐半隸鴻都壁。渠成亦秦利﹐願公多購獲。竟須卜比鄰﹐勞苦相飲食。身有小醜女﹐已自喜翰墨。要傳未見書﹐遮眼差有益。人生但安樂﹐券外豈吾力。分鹿誰覺夢﹐亡羊路南北。公今百寮底﹐雪發不勝幘。愛公欲湔拂﹐顧我已頭白。和柳子玉官舍十首之芭蕉有底春風能好事﹐解持刀尺翦靑天。知君新得艸書法﹐旋捲碧雲供小牋。和柳子玉官舍十首之怪石山阿有人著薜荔﹐庭下縛虎眠莓苔。手磨心語知許事﹐曾見漢唐池館來。和柳子玉官舍十首之茴香鄰家爭插紅紫歸﹐詩人獨行齅芳艸。叢邊幽蠹更不凡﹐蝴蝶紛紛逐花老。和柳子玉官舍十首之蜜蜂秋成想見香租人﹐菊露風膠蜜幾脾。日日山童掃紅葉﹐蜂衙知是主人歸。和柳子玉官舍十首之思山齋吳兒心著吳山深﹐滿目終南不開慰。有時蟬蛻書幾邊﹐夢到五湖千里外。和柳子玉官舍十首之土榻榻前鼓吹蛙一部﹐榻上古木吟風雨。客來相倚竹根眠﹐免令不解陳登去。和柳子玉官舍十首之小池淸泉數斛關幽事﹐生見鏡中魚往來。浮萍蝕盡秋月面﹐霜爲一磨如匣開。和柳子玉官舍十首之心適堂一屏一榻無俗塵﹐左置枯桐右開易。重門不閉誰往還﹐明月淸風是相識。和柳子玉官舍十首之新泉墻根新冽寒泉眼﹐風廊一股來泠泠。燈花夜半知我喜﹐恰是舊山穿石聲。和柳子玉官舍十首之竹塢筍隨人意疏處生﹐淸風如歸自來去。𨿽然不與俗子期﹐陰過鄰家亦銷暑。和呂祕丞北海樽中忘日月﹐南山霧裏晦文章。淸朝不上九卿列﹐白髮歸來三徑荒。車轍馬蹄疏市井﹐花光竹影照門墻。人間榮辱無來路﹐萬頃風煙一艸堂。和冕仲觀試進進士人圍廟垣重﹐鼓作宮漏曉。晨門傳放鑰﹐坌入荒庭秒。初如求木猿﹐稍若安巢鳥。黃鑪答拜辱﹐月淡秋天杳。發題疏疑經﹐按劍或驚矯。官曹嚴坐起﹐迾卒禁紛擾。儇趨蟻爭邱﹐癡坐鷺窺沼。江淮有名翬﹐專場或孤鷕。袖手深盤礡﹐乞靈頗澴繞。稚旄半父子﹐相面多中表。鴻將雁行�﹐牛舐快犢小。墨泓黦寒云﹐筆尾撼叢筱。雕虫寄鼻詠﹐攘略傾耳剽。剖蚌得珠難﹐揚沙見金少。遺形欹冠屨﹐忘味棄昫麨。𨿽揮魯陽戈﹐餘勇事未了。喧哄遂一空﹐星河明木杪。和寧子與白鹿寺谷朗巖開見佛燈﹐雲遮霧掩碧層層。靑山得意看流水﹐白鹿歸來失舊僧。和裴仲謀雨中自石塘歸裴友西來詠古風﹐驅馳萬象筆端空。尙將物色畱分我﹐遠近靑山煙雨中。和蒲泰亨四首我已人間無所用﹐鬢飄霜雪眼生花。東坡兄弟來𨿽晚﹐折箭堪除蝕月蛙。和蒲泰亨四首東坡海上無消息﹐想見驚帆出浪花。三十年來世三變﹐幾人能不變鶉蛙。和蒲泰亨四首玉座天開旋北斗﹐淸班鳥散落餘花。有人難立百官上﹐不爲廟中羔兔蛙。和蒲泰亨四首栽竹養松人去盡﹐空聞道士種桃花。昨來一夜驚風雨﹐滿地殘紅噪暮蛙。和任夫人悟道夫亡子幼如月魄﹐摧盡蛾眉作詩客。二十餘年刮地寒﹐見兒成人乃禪寂。萬事新新不畱故。瘦藤六尺持門戶。煩惱林中卽是禪﹐更向何門覓重悟。和捨弟中秋月髙秋搖落四十五﹐淸都早霜凋桂叢。纖塵不隔四維淨﹐寒光獨照萬象中。少年气與節物競﹐詩豪酒聖難爭鋒。桓伊老驥思千里﹐尙能三弄當淸風。廣文陋儒嬾於事﹐浩歌不眠倚梧桐。百憂生火作內熱﹐何時心與此月同。後生晚出不勉學﹐從漢至今無揚雄。天馬權奇大宛種﹐吾家阿熊風骨聳。言詩已出靈運前﹐行身未聞孟軻勇。明窗文字不取讀﹐蜘蛛結网塵堆壅。少壯幾時夏已秋﹐待而成人吾木拱。憐汝起予秋月篇﹐我衰安得筆如椽。但使樽中常有酒﹐不辭坐上更無氈。把詩問字爲汝說﹐便當侯家歌舞筵。和師厚郊居示裏中諸君籬邊黃菊關心事﹐窗外靑山不世情。江橘千頭供歲計﹐秋蛙一部洗朝酲。歸鴻往燕競時節﹐宿艸新墳多友生。身後功名空自重﹐眼前樽酒未宜輕。和師厚接花妙手從心得﹐接花如有神。根株穰下土﹐顏色洛陽春。雍也本犁子﹐仲由元鄙人。升堂與入室﹐只在一揮斤。和師厚秋半時復官分司西都遙知得謝分西洛﹐無復肯彈冠一塵。園地除瓜猶入市﹐水田收秫未全貧。杜陵白髮垂垂老﹐張翰黃花句句新。還與老農爭坐席﹐靑林同社賽田神。和師厚栽竹大隱在城市﹐此君眞友生。根須辰日斸﹐筍要上番成。龍化葛陂去﹐鳳吹阿閣鳴。艸荒三徑斷﹐歲晚見交情。和世弼中秋月詠懷一年中秋最明月﹐也照貧家門戶來。淸光適從人意滿﹐壺觴政爲詩社開。秋空髙明萬物靜﹐此時乃見天地性。廣文官舍非吏曹﹐況得數子發嘉興。千古風流有詩在﹐百憂坐忘知酒聖。露華侵衣寒耿耿﹐絕勝永夏處深甑。人生此歡良獨難﹐夜如何其看斗柄。王甥俊气橫九州﹐樽前爲予商聲謳。松煙灑落成珠玉﹐溪藤捲舒爛銀鉤。北門樓鹵地險壯﹐金堤濁河天上流。離宮殿閣礙飛鳥﹐霸業池臺連禿鶖。當日西園湛淸夜﹐冠蓋追隨皆貴遊。使臣詞句髙突兀﹐慷慨悲壯如曹劉。我於人閒觸事懶﹐身世江湖一白鷗。空餘詩酒興不淺﹐尙能呻吟臥糟邱。偶然靑衫五斗米﹐奪去黃柑千戶侯。永懷丹楓樹微脫﹐洞庭瀟湘晚風休。晴波上下掛明鏡﹐棹歌放船空際浮。不須乞靈向沈謝﹐淸興自與耳目謀。江山於人端有助﹐君不見至今宋玉傳悲秋。期君異時明月夜﹐把酒嶽陽黃鶴樓。和孫公善李仲同金櫻餌唱酬二首人生欲長存﹐日月不肯遲。百年風吹過﹐忽成甘蔗滓。傳聞上世士﹐烹餌艸木滋。千秋垂綠發﹐每恨不同時。李侯好方術﹐肘後探神奇。金櫻出皇墳﹐刺橐覽霜枝。寒窗司火候﹐古鼎凍膠飴。初嘗不可口﹐醇酒和味宜。至今身七十﹐孺子色不衰。田中按耘鉏﹐孫息親抱持。卻笑鄰捨公﹐未老須杖藜。和孫公善李仲同金櫻餌唱酬二首假守富春公﹐秋毫聽民詞。夙夜臨公廳﹐歸臥酸體肢。李侯來饋藥﹐期以十日知。深中護靈根﹐金鏁祕玉﹝上竹下氏﹞。不須許斧子﹐辛勤采玉芝。我方困健訟﹐撾翁爭一錐。不能鳴弦坐﹐頗似巫馬期。敢乞刀圭余﹐歸和卯飲卮。儻令憂民病﹐從此得國醫。和孫莘老上帝羣玉府﹐道家蓬萊山。延閣排霄起﹐圖書擅榮觀。宮槐綠蔥蔥﹐岑絕非世間。王度日修飭﹐文章麗朝班。國器攻杞梓﹐珍羣揜孔鶯。中臺省符移﹐僚屬禮數寬。品藻開英鑑﹐賞音發靑彈。儒林數耆舊﹐少監發新斑。和庭誨苦雨不出端居廣文捨﹐暑服似純綿。綠竹塵蒙合﹐紅橊日炙蔫。披襟風入幌﹐灑面雨連天。莫借角巾墊﹐勤來坐馬韉。和庭誨雨後小霽臥觀書﹐涼軒夏簟舒。天靑印鳥迹﹐云黑捲犀渠。新月來髙樹﹐淸風轉廣除。雨師眞解事﹐一爲洗空虛。和外舅夙興三首瓜蔓已除壠﹐苔痕猶上墻。蓬蒿貪雨露﹐松竹見冰霜。捲幔天垂斗﹐披衣日在房。無詩嘆不還﹐千古一潛郎。和外舅夙興三首風烈僧魚響﹐霜嚴郡角悲。短童疲酒掃﹐落葉故紛披。水凍食鮭少﹐甕寒浮蟻遲。朝陽烏鳥樂﹐安穩托禪枝。和謝公定河朔漫成八首直令南粵還歸帝﹐誰謂匈奴不敢王。願見推財多卜式﹐未須算賦似桑羊。和謝公定河朔漫成八首萊公廟略傳耆舊﹐韓令風流在井彊。安用鳴鼛增漢壘﹐不妨羅拜下諸羌。和謝公定河朔漫成八首漢時水占十萬頃﹐官寺民居皆濁河。豈必九渠亡故道﹐直緣穿鑿用功多。和謝公定河朔漫成八首漠庭數遣林牙使﹐羌種來窺雁塞耕。壯士看天思上策﹐月邊鳴笛爲誰橫。和謝公定河朔漫成八首蛛蒙黃畫屏初暗﹐塵澀金門鎖不開。六十餘年望琱輦﹐赭袍曾是映宮槐。和謝公定河朔漫成八首百里棄疆王自直﹐萬金損費物皆春。須令牧馬甘踰幕﹐更遣彎弓不射人。和謝公定徵南謠傳聞交州初陵梁﹐東連五溪西氐羌。軍行不斷蠻標盾﹐謀主皆收漢畔亡。合浦譙門腥血沸﹐看興城下白骨荒。謀臣異時坐致寇﹐守臣今日愧苞桑。已遣戈船下漓水﹐更分樓船浮豫章。頗聞師出三鴉路﹐盡是中屯六郡良。漢南食麥如食玉﹐湖南驅人如驅羊。營平請谷三百萬﹐祁連引兵九千里。少府私錢不可知﹐大農計歲今餘幾。土兵番馬貔虎同﹐蝮蛇毒艸篁竹中。未論芻粟捐金費﹐直愁瘴癘連營空。我思荊州李太守﹐欲募蠻夷令自攻。至今民歌尹殺我﹐州郡擇人誠見功。張喬祝良不難得﹐誰借前筯開天聰。詔書哀痛言語切﹐爲民一洗橫屍血。摧鋒陷堅賞萬戶﹐塹山堙谷窮三穴。南平舊時頗臣順﹐欲獻封疆請旄節。廟謨猶計病中原﹐豈知一朝更屠滅。天道從來不爭勝﹐功臣好爲可喜說。交州雞肋安足貪﹐漢開九郡勞臣監。呂嘉不肯佩銀印﹐徵側持戈敵百男。君不見往年瀕海未郡縣﹐趙佗閉關罷朝獻。老翁竊帝聊自娛﹐白頭抱孫思事漢。孝文親遺勞苦書﹐稽首請去黃屋車。得一亡十終不忍﹐太宗之仁千古無。和邢惇夫秋懷十首殘暑已俶裝﹐好風方來歸。未能疏團扇﹐且復制秋衣。髙蟬遂如許﹐長吟送落暉。相戒趣女功﹐莎虫能表微。和邢惇夫秋懷十首曩時髙唐客﹐暮雨朝行雲。陰居懷天匹﹐楚觀夢紛紜。我欲睹光儀﹐齋明炷鑪薰。天髙萬物肅﹐誰爲帝子魂。和邢惇夫秋懷十首七均師無聲﹐五和常主淡。蕓蕓觀此歸﹐一徳貫眞濫。夢臨秋江水﹐魚蝦避窺瞰。明月本無心﹐誰令作寒監。和邢惇夫秋懷十首王度無畦畛﹐包荒用馮河。秦收鄭渠成﹐晉得楚材多。用人當其物﹐不但軸與薖。六通而四闢﹐玉燭四時和。和邢惇夫秋懷十首相如用全趙﹐畱侯開有漢。名登太山重﹐功略天下半。讓頗封韓彭﹐事成羣疑泮。天道當曲全﹐小智驁後患。和邢惇夫秋懷十首慶州名父子﹐忠勇橫八區。許身如稷契﹐初不學孫吳。荷戈去防秋﹐面皺鬢欲疏。𨿽折千里衝﹐豈若秉事樞。和邢惇夫秋懷十首謝公蘊風流﹐詩作鮑照語。絲虫縈艸紙﹐筆力挾風雨。萬里投諫書﹐石交化豺虎。世方用賢髦﹐先成泉下土。和邢惇夫秋懷十首今日呂虢州﹐堂堂古遺直。許國輸九死﹐補天煉五色。頗修諫員缺﹐人壽無金石。西風壯夫淚﹐多爲程顥滴。和邢惇夫秋懷十首吾友陳師道﹐抱瑟不吹竽。文章似揚馬﹐欬唾落明珠。固窮有膽气﹐風壑嘯於菟。秋來入詩律﹐陶謝不枝梧。和邢惇夫秋懷十首邢子臥北窗﹐吟秋意少悰。讀書用意苦﹐嘔血驚乃翁。安得和扁輩﹐爲浣學古胸。肺熱今好否﹐微涼生井桐。和宣叔乞筍伽陀二頌筍充庖﹐日百尾。千角鹿﹐九首虺。心生竅﹐渾沌死。搜中林﹐撅稚子。腹便便﹐老饕耳。和宣叔乞筍伽陀二頌收夏筤﹐四月尾。雨班班﹐雷虺虺。繭栗幡﹐觳﹝觳殳換束﹞死。數寺來﹐勤老子。或遭罵﹐墻有耳。和遊景叔月報三捷漢家飛將用廟謀﹐復我匹夫匹婦讎。眞成折箠禽胡月﹐不是黃楡牧馬秋。幄中已斷匈奴臂﹐軍前可飲月氏頭。願見呼韓朝渭上﹐諸將不用萬戶侯。和早秋雨中書懷呈張鄧州喜聞三徑被恩書﹐五馬來歌塞裏閭。天上日淸消螮蝀﹐海演風靜復爰居。龜逢銜骨方爲鶻﹐蘭不當門亦見鋤。已發覆盆瞻睿聖﹐何因猶著故溪魚。和張沙河招飲張侯耕稼不逢年﹐過午未炊兒女煎。腹裏𨿽盈五車讀﹐囊中能有幾錢穿。況聞縕素尙黃葛﹐可怕雪花鋪白氈。誰料丹徒布衣得﹐今朝忽有酒如川。和知命招晁道夫叔侄過我諸公子﹐寂寥非世娛。茶須親碾試﹐酒可倩行沽。日永烏皮幾﹐窗寒竹火鑪。不來尋翰墨﹐僮僕解吳歈。和中玉使君晚秋開天寧節道場江南江北盡雲沙﹐車騎東來風旆斜。倒影樓臺開紫府﹐得霜籬落剩黃花。釣溪築野收多士﹐航海梯山共一家。想見屋壇祝堯壽﹐步虛聲裏靜無嘩。和仲謀夜中有感紙窗驚吹玉蹀躞﹐竹砌碎撼金瑯璫。蘭缸有淚風飄地﹐遙夜無人月上廊。愁思起如獨緒繭﹐歸夢不到合懽牀。少年多事意易亂﹐詩律坎坎同寒螿。和朱宏夫眞妄頌須彌說法大海聽﹐南箕吹折北斗柄。蟭螟千眼照世間﹐保君通達眞妄竟。和子瞻內翰題公擇舅中丞山房幽人八座復中臺﹐想見書堂山杏開。四十餘年僧屈指﹐時因秋雁寄聲來。和子瞻戲書伯時畫好頭赤李侯畫骨不畫肉﹐筆下馬生如破竹。秦駒𨿽入天仗圖﹐猶恐眞龍在空谷。精神權奇汗溝赤﹐有頭赤烏能逐日。安得身爲漢都護﹐三十六城看歷歷。河舟晚飲呈陳說道西風脫葉靜林柯﹐淺水扁舟閣半河。落日遊魚穿鏡面﹐中秋明月漲金波。由來白髮生無種﹐豈似靑山保不磨。勝事只愁樽酒盡﹐莫言爭柰醉人何。衡山萬丈融峯插紫霄﹐路當窮處架仙橋。上觀碧落星辰近﹐下視紅塵世界遙。螺簇山低靑點點﹐綫拖遠水白迢迢。當門老檜枝難長﹐絕頂寒松葉不雕﹐才到秋初霜已降﹐每逢春盡雪方消。猥巖老衲鍼常把﹐度夏禪僧扇懶搖。雷向池中興雨澤﹐鳥於窗外奏蕭韶。遊人未必長居此﹐暫借禪房宿兩宵。紅蕉洞獨宿南牀髙臥讀逍遙﹐眞感生來不易銷。枕落夢魂飛蛺蝶﹐燈殘風雨送芭蕉。永懷玉樹埋塵土﹐何異蒙鳩掛葦苕。衣笐妝臺蛛結网﹐可憐無以永今朝。洪範以不合俗人題廳壁二絕句次韻和之寂寥吾道付萬世﹐忍向時人覓賞音。搔首金城西萬里﹐樽前從此嘆人琴。洪範以不合俗人題廳壁二絕句次韻和之埋沒髙才築釣間﹐風雲未會要鯢桓。南康郡下參軍耳﹐付與紅塵白眼看。鴻溝英雄並世不相容﹐割據山川計亦窮。溝水已東全入漢﹐淮陰誰復議元功。侯尉家聽琵琶舫齋蒼竹雨聲中﹐一曲琵琶酒一鍾。恰似潯陽江上聽﹐只無明月與丹楓。侯尉之吉水覆按未歸三日泥雨戲成寄之嘆息侯嬴老﹐尉曹鞍馬疲。山花迷部曲﹐江雨壓旌旗。越鳥勸沽酒﹐竹雞憂蹋泥。不知何處醉﹐遙寄解酲詩。侯元功問講學之意金聲而玉振﹐從本用聖學。石師所未講﹐赤子有先覺。絲直則爲弦﹐可射可以樂。竹筍不成蘆﹐白珪元抱璞。匏瓜不能匏﹐其裔猶爲瓟。土俗頗暖姝﹐西笑長安樂。革無五聲材﹐終然應宮角。木人得郢工﹐鼻端乃可斲。胡朝請見和復次韻人笑庾郎貧﹐滿胸飯寒菜。春盤食指動﹐筍茁入市賣。回首萬錢廚﹐不羨廊廟宰。民生暫神奇﹐胞嶲伐性壞。忍持芭蕉身﹐多負牛羊債。籜龍不稱冤﹐易致等拾芥。蕭蕭煙雨姿﹐壯士持戈介。駢頭沸鼎鼎﹐可口垂涎嘬。霜叢負後凋﹐玉食香餘噫。續詩無全功﹐葑菲儻可采。胡逸老吳生畫屏贊兩虎戲搏文章露﹐千林號風雷欲雨。愼勿私鬥傷爪距﹐豺狼野子卽當路。葫蘆頌大葫蘆漧枯﹐小葫蘆行酤。一居金仙宅﹐一往黃公壚。有此通大道﹐無此令人老。不問惡與好﹐兩葫蘆俱倒。虎號南山一章虎號南山﹐北風雨雪。百夫莫爲﹐其下流血。相彼暴政﹐幾何不虎。父子相戒﹐是將食汝。二章伊彼大吏﹐易我鰥寡。矧彼小吏﹐取桎梏以舞。念昔先民﹐求民之瘼。今其病之﹐言置於壑。三章出民於水﹐惟夏伯禹。今俾我民﹐昏墊平土。豈弟君子﹐伊我父母。不念赤子﹐今我何怙。嗚呼旻天﹐如此罪何苦。花光仲仁出秦蘇詩卷思二國士不可復見開卷絕嘆因花光爲我作梅數枝及畫煙外遠山追少遊韻記卷末夢蝶眞人貌黃槁﹐籬落逢花須醉倒。雅聞花光能畫梅﹐更乞一枝洗煩惱。扶持愛梅說道理﹐自許牛頭參已早。長眠橘洲風雨寒﹐今日梅開向誰好。何況東坡成古丘﹐不復龍蛇看揮掃。我向湖南更嶺南﹐系船來近花光老。嘆息斯人不可見﹐喜我未學霜前艸。寫盡南枝與北枝﹐更作千峯倚晴昊。化氈頌奪卻羣生夏衣﹐成得衲僧臥具。爲伊業識茫茫﹐所以一奪一與。三百四百野狐隊﹐中有一兩个不瞌睡。十方虛空百雜碎﹐寧不打破慳皮袋。畫馬贊禦與馬相得﹐維予止作﹐萬里不日而復。士志於學﹐則亦無息﹐以師友爲轡策﹐及其至焉維爾力。畫墨竹贊人有歲寒心﹐乃有歲寒節。何能貌不枯﹐虛心聽霜雪。畫木石贊小山叢竹﹐到天古木。石下有人﹐定是山谷。畫牧牛贊鼻之柔也﹐以繩牧之。心之柔也﹐以道牧之。縱而不蹊人之田﹐其誰早服之。淮陰侯韓生沈鷙非悍勇﹐笑出胯下良自重。滕公不斬世未知﹐蕭相自追王始用。成安書生自聖賢﹐左仁右聖兵在咽。萬人背水亦書意﹐獨驅市井收萬全。功成廣武坐東向﹐人言將軍眞漢將。兔死狗烹姑置之﹐此事已足千年垂。君不見丞相商君用秦國﹐平生趙良頭雪白。還家呈伯氏去日櫻桃初破花﹐歸來著子如紅豆。四時驅迫少須臾﹐兩鬢飄零成老醜。永懷往在江南日﹐原上急難風雨後。私田苦薄王稅多﹐諸弟號寒諸妹瘦。扶將白髮渡江來﹐吾二人如左右手。苟從祿仕我邅回﹐且慰家貧兄孝友。彊趨手板汝陽城﹐更責愆期被詞詬。法官毒螫艸自搖﹐丞相霜威人避走。賤貧孤遠蓋如上此﹐此事端於我何有。扛囊粟麥七十錢﹐五人兄弟二十口。官如元亮且折腰﹐心似次山羞曲肘。北窗書冊久不開﹐筐篋黃塵生鎖鈕。何當略得共詩論﹐況乃雍容把杯酒。意气敷腴貴壯年﹐不早計之且衰朽。安得短船萬里隨江風﹐養魚去作陶朱公。斑衣奉親伯與儂﹐四方上下相依從。用捨由人不由己﹐乃是伏轅駒犢耳。還深父同年兄詩卷四體懶不佳﹐百虫夜相煎。呼燈探牀頭﹐忽得故人編。一哦肺渴減﹐再讀頭風痊。淸切如其人﹐石齒漱潺湲。園林秋郊靜﹐桃李春晝妍。雍容比興體﹐百物落眼前。仍仍愁時語﹐聽猿三峽船。梅黃雨撲地﹐水白雁橫天。嘆息夜渠央﹐屋角月上弦。把卷著牀頭﹐我知其人賢。昨日河間令﹐橫胥不顧錢。如臂使十指﹐從我伸與拳。淹畱落閒處﹐坐研考二篇。更使有閒日﹐歌嘲捨蘭荃。何時造化手﹐端爲鑄龍泉。還神岡圓首座戒刀頌平生受用﹐三尺吹毛。歡喜斬新﹐拾得孟勞。夢中喚起﹐猶自忉忉。我王庫中﹐無如是刀黃幾復自海上寄惠金液三十兩且曰惟有徳之士宜享將以排蕩陰邪守衛眞火幸不以凡物畜之戲答皺面黃須已一翁﹐樽前猶發少年紅。金丹乞與煩眞友﹐只恐無名帝籍中。黃龍南禪師眞贊我手何似佛手﹐日中見斗。我腳何似驢腳﹐鎖卻狗口。生緣在甚麼處﹐黃茆裏走。乃有北溟之鯤﹐揭海生塵。以長觜鳥啄其心肝肺﹐乃退藏於密。待其化而爲鶻﹐與之羽翼﹐九萬里則風斯在下矣。自爲鑪而熔凡聖之銅﹐乃將圖南也。道不虛行﹐是謂無功之功。偏得其道者﹐一子一孫而已矣。得其者﹐皆爲萬物之宗。工以丹墨﹐得皮得骨。我以無舌﹐贊水中月。黃龍淸和尙眞贊黃河徹底凍﹐白髮通心白。𨿽有顧陸手﹐百巧畫不得。黃雀牛大垂天且割烹﹐細微黃雀莫貪生。頭顱𨿽復行萬里﹐猶和鹽梅傅說羹。黃庭畫贊君誦黃庭內外篇﹐本欲洗心不求仙。夜眎片月墮我前﹐黑气剝盡朝日鮮。一暑一寒久自堅﹐體中風行上通天﹐亭亭孤立孰旁緣。至哉道師昔云然﹐旣已得之戒不傳。知我此心未虧騫﹐指我嬰兒藏谷淵。言未絕口行已旋﹐我記其言夜不眠。黃潁州挽詞三首恭惟同自出﹐累世復通家。惠沫沾枯涸﹐忠規補過差。胸中明玉石﹐仕路困風沙。尙有平生酒﹐秋原灑菊花。黃潁州挽詞三首臨民次公老﹐論事長輿通。袖有投虛刃﹐時無斲鼻工。風流前輩近﹐名實後人公。不謂三日別﹐今成萬事空。黃潁州挽詞三首公與汝陽守﹐人間孝友稀。脊令鳴夜雨﹐常棣倚春暉。粉省雙飛入﹐泉臺相與歸。哀笳宛丘道﹐衰涕不勝揮。會稽竹箭爲蘄春傅尉作會稽竹箭天下聞﹐靑嶺霜笴搖紫雲。金作僕姑如鳥翼﹐壯士持用橫三軍。邇來場師無遠慮﹐翦伐柔萌薦葅茹。人閒禦武急難才﹐不得生民飽霜露。嘉瓜美果無他長﹐取升俎豆獻壺觴。柰何生與此等伍﹐大器小用良可傷。吾聞先王用人力﹐不足有餘無損益。碩人俁俁舞公庭﹐長詠國風三嘆息。毀璧毀璧兮隕珠﹐執手者兮問過。愛憎兮萬世一軌﹐居物之忌兮﹐固常以好爲禍。羞桃肴兮飯汝﹐有席兮不嬪汝坐。歸來兮逍遙﹐采雲英兮禦餓。淑善兮淸明﹐陽春兮玉冰。畸於世兮天脫其攖﹐愛骨人兮冥冥。棄汝陽侯兮遇汝曾不如生﹐未危可以去兮殆而其雛嬰﹐眾雛羽翼兮故巢傾。歸來兮逍遙﹐西山浪波何時平。山涔涔兮猿鶴同捨﹐瀑垂天兮雷霆在下。雲月爲晝兮風雨爲夜﹐得意山川兮不可繪畫。寂寥無朋兮去道如咫﹐彼生坎兮可謝。歸來兮逍遙﹐增膠兮不聊此暇。慧林中禪師眞贊廓然豁爾﹐師不自知。工何能寫﹐晬然衎爾。工以爲眞﹐師不謂之假。金然玉爾﹐物自賓之。木然石爾﹐孰能親之。維丹靑不能新之﹐其孰能陳之。吉老兩和示戲答欲聘石室碑﹐小詩委庭下。頗似山陰寫道經﹐𨿽與羣鵝不當價。畫沙無地覓錐鋒﹐點勘永和書法同。人言外論殊不爾﹐勿持明冰照夏虫。吉老受秋租輒成長句黃花事了綠叢霜﹐蟋蟀催寒夜夜牀。愛日捃收如盜至﹐失時鞭撲柰民瘡。田夫田婦肩頳擔﹐江北江南稼滌場。少忍飛糖瞇君眼﹐要令私廩上公倉。卽來先去豈長別﹐後來非久親。新墳將舊冢﹐相次似魚鱗。茂陵誰辧漢﹐驪山詎識秦。千里與昨日﹐一種並成塵。定知今世士﹐還是昔時人。烏用取他骨﹐復持埋我身。卽席落葉不勝掃﹐月明樹陰疏。親鄰二三子﹐樽酒相與俱。霜栗剝寒橐﹐晚菘煮靑蔬。解官方就門﹐惇薄無簡書。純益气蕭蕭﹐未羈天馬駒。元禮喜作詩﹐豪气小未除。大薛知力學﹐日來反三隅。小薛受善言﹐如以柳貫魚。天民嘗逸駕﹐近稍就橛株。知命𨿽畸人﹐淸談頗有餘。阿盧快犢子﹐規矩尙小殊。不材於用少﹐我則澗底樗。會合只偶然﹐等閒異秦吳。人生一世間﹐何異樂出虛。過耳莫省領﹐披懷使恢疏。買网尙可鱠﹐倒壺更遣沽。不當愛一醉﹐倒倩路人扶。急雪寄王立之問梅花紅梅雪裏與蓑衣﹐莫遣寒侵鶴膝枝。老子此中殊不淺﹐尙堪何遜作同時。幾道復覓檳榔蠻煙雨裏紅千樹﹐逐水排痰肘後方。莫笑忍饑窮縣令﹐煩君一斛寄檳榔。幾復讀莊子戲贈蜩化搶楡枋﹐鵬化摶扶搖。大椿萬歲壽﹐糞英不重朝。有待於無待﹐定非各逍遙。譬如宿舂糧﹐所詣豈得遼。漆園槁項翁﹐聞風獨參寥。物情本不齊﹐顯者桀與堯。烈風號萬竅﹐雜然吹籟簫。聲隨器形異﹐安可一律調。何嘗用吾私﹐總領使同條。惜哉向郭誤﹐斯文晚未昭。胡不棄影事﹐直以神理超。木資不才生﹐雁得不才死。投身死生中﹐未可優劣比。深藏無所用﹐一寓不得已。逍遙同我誰﹐歲暮於吾子。幾復寄檳榔且答詩勸予同種復次韻寄之少來不食蟻丘漿﹐老去得意漆園方。監中已失兒時面﹐忍能乞與兵作郎。己未過太湖僧寺得宗汝爲書寄山蕷白酒長韻詩寄答從學晚聞道﹐謀官無見功。早衰觀水鑑﹐內熱愧鄰邦。比鄰有宗侯﹐治劇乃雍容。摩手撫鰥寡﹐蒿碪磔彊梁。桃李與荊棘﹐稱物施露霜。政經甚縝密﹐私不蚍蜉通。吏捨無請賕﹐家有侯在堂。府符下鹽策﹐縣官勸和羹。作民敏風雨﹐令先諸邑行。我居萬夫上﹐闒惰世無雙。此邑宅巖巖﹐裏中頗秦風。翁媼無恙時﹐出分如峯房。一錢气不直﹐白梃及父兄。簪筆懷三尺﹐揖我謂我臧。向來豪傑吏﹐治之以牛羊。我不忍敵民﹐教養如兒甥。荊雞伏鵠卵﹐久望羽翼成。訟端凶凶來﹐諭去稍聽從。尙餘租庸調﹐歲歲稽法程。按圖索家資﹐四壁達牖窗。揜目鞭撲之﹐桁楊相推掁。身欲免官去﹐駑馬戀豆糠。所以積廩鹽﹐未使戶得烹。八月釃社酒﹐公私樂年登。遣徒與會稽﹐而悉走荻篁。吾惟不足遣﹐夙駕略我疆。邑西軱戾地﹐是嘗嬰吾鋒。齦齕其彊宗﹐彼乃可使令。夙夜於遠郊﹐艸露沾帷裳。入磴履虎尾﹐捫蘿觸蠆芒。借問夕何宿﹐煙邊數峯橫。松竹不見天﹐蟠空作秋聲。谷鳥與溪瀨﹐合弦琵琶箏。稅駕亂石間﹐巖寺鳴疏鐘。山農頗來服﹐見其父孫翁。苦辭王賦遲﹐戶戶無積藏。民病我亦病﹐呻吟達五更。韻爲誦書語﹐行歌類楚狂。舉鞭問嘉禾﹐秣馬可及城。惜哉憂城旦﹐不得對榻牀。灑筆付飛鳥﹐北風吹報章。書回銀鉤壯﹐句與麝煤香。浮蛆撥官醅﹐傾壺嫩鵝黃。山气常蓊﹝外勹內盍﹞﹐此物可屢觴。蕷藥割紫藤﹐開籠喜手封。味溫頗宜人﹐芼以石飴姜。舉杯引藥糜﹐詠詩對寒江。寄聲甚勞苦﹐相思秋月明。我邑萬戶鄕﹐其民資嚚凶。欲割以壽公﹐使之承化光。反以來壽我﹐中有吞舟鯨。銅墨俱王命﹐職思慰孤惸。何時賭一擲﹐燒燭咒明瓊。記夢眾眞絕妙擁靈君﹐曉然夢之非紛紜。窗中遠山是眉黛﹐席上橊花皆舞裙。借問琵琶得聞否﹐靈君色莊妓搖手。兩客爭棋爛斧柯﹐一兒壞局君不呵。杏梁歸燕語空多﹐柰此雲窗霧閣何。旣作閔雨詩是夕遂澍雨夜中喜不能寐起作喜雨詩南風吹雨下田塍﹐田父伸眉願力耕。麰麥明年應解好﹐簾櫳今夜不勝淸。直須洗盡焦枯意﹐不厭屢聞飄灑聲。黃卷腐儒何所用﹐惟將歌詠報升平。寂住閣莊周夢爲胡蝶﹐胡蝶不知莊周。當處出生隨意﹐急流水上不流。寄別陳氏妹西風吹天云﹐頃刻異秦越。叔子從天東﹐忽與同姓別。餞行在半塗﹐一食三四噎。遙遙馬嘶斷﹐芳艸迷車轍。引襟滿眼淚﹐回首寸心折。母氏孝且慈﹐愛養數毛髮。諸兒恩至均﹐如指孰可齕。汝今始歸人﹐綿綿比瓜瓞。中畦不灌漑﹐芳意還銷歇。黃鳥止桑楚﹐南山采薇蕨。擇歸旣甚明﹐寡取乃爲悅。我開賢女傳﹐須己爲汝說。在宋在伯姬﹐潔身若冰雪。下堂失傅母﹐上堂就焚爇。吾嘗嘉惠康﹐有婦皆明哲。刃力事耦耕﹐甘貧至同穴。彼於視三公﹐其猶吹一吷。雍容二南閒﹐此婦眞豪傑。男兒何有哉﹐今壯而善耋。逢時秉鈞軸﹐邂逅把旄鉞。富貴多禍憂﹐朋黨相媒蘗。等之彀中遊﹐巧者未如拙。勿以貧賤故﹐事人不盡節。母儀尊聖善﹐婦道尙曲折。葛生晚萋萋﹐絺綌代裘褐。女工旣有餘﹐枕簟淸煩暍。誰言淮蔡遠﹐曾不以日月。跂予升髙丘﹐佇望飛鳥滅。善懷詩所歌﹐行矣勿惜別。皇皇太史筆﹐期汝書英烈。寄別說道數行嘉樹紅張錦﹐一派春波綠潑油。回望江城見歸鳥﹐亂鳴雙櫓散輕鷗。柳條折贈經年別﹐蘆箎吹成落日愁。雙鯉寄書難盡信﹐有情江水尙回流。寄晁元中十首國工裁白璧﹐巧冶鑄幹將。成爲萬乘器﹐貫日吐寒光。其誰湔拂汝﹐歲月海生桑。蛛网連城玉﹐苔生百鏈剛。寄晁元中十首子云賦逐貧﹐退之文送窮。二作𨿽類俳﹐頗見壯士胸。晁子問行津﹐欲濟無山窮。著書道蒿底﹐端有古人風。寄晁元中十首沙擁大江水﹐泥封函谷關。古來世上雄﹐宰木風雨寒。魯儒守一經﹐亦有澗谷盤。何事窮愁極﹐江南庾子山。寄晁元中十首河淸無人待﹐蘭芳無人采。山空露團團﹐葛蔓石磊磊。世有傾國媒﹐一笑珠百琲。往時禰處士﹐顚倒孔北海。寄晁元中十首楚宮細腰死﹐長安眉半額。比來翰墨場﹐爛漫多此色。文章本心術﹐萬古無轍迹。吾嘗期斯人﹐隱若一敵國。寄晁元中十首北書來無期﹐雁不到梅嶺。欲遺雙鯉魚﹐楓葉江路永。平生中心願﹐褊短不獲騁。富貴安可爲﹐吾亦有岑鼎。寄晁元中十首濟岱有佳人﹐肌膚若冰雪。我願從之遊﹐補我黥與刖。了不解人嗔﹐眞成一癡絕。櫟社定頹然﹐聊用神吾拙。寄晁元中十首山公懷沍渭﹐浚衝遭鑑賞。代豈無若人﹐吹噓靑雲上。念君如濟水﹐抱淸伏泉壤。行潦酌尊彜﹐吾猶恃源往。寄晁元中十首蛾眉在蒿萊﹐金玉千里音。遙思甑生塵﹐汗漫觀古今。沈冥驚人句﹐摹寫詠時禽。無爲愁肝腎﹐君子要刳心。寄晁元中十首臨川往長懷﹐神交可心晤。文章不經世﹐風期南山霧。化虫哦四時﹐悲喜各有故。吾獨無間然﹐子規勸歸去。寄陳適用日月如驚鴻﹐歸燕不及社。淸明气妍暖﹐亹亹向朱夏。輕衣頗宜人﹐裘褐就椸架。已非紅紫時﹐春事歸桑柘。空餘車馬迹﹐顚倒桃李下。新晴百鳥語﹐各自有匹亞。林中僕姑歸﹐苦遭拙婦罵。气候使之然﹐光陰促晨夜。解甲號淸風﹐卽有幽虫化。朱墨本非工﹐王事少閒暇。幸蒙餘波及﹐治郡得黃霸。邑鄰陳太丘﹐威徳可資借。決事不遲疑﹐敏手擘太華。頗復集紅衣﹐呼僚飲休暇。歌梁韻金石﹐舞地委蘭麝。寄我五字詩﹐句法窺鮑謝。亦嘆簿領勞﹐行欲問田舍。相期黃公壚﹐不異秦人炙。我初無廊廟﹐身願執耕稼。今將荷鋤歸﹐區芋畦甘蔗。觀君气如虹﹐千輩可陵跨。自當出懷璧﹐往取連城價。賜地買歌僮﹐珠翠羅廣廈。富貴不相忘﹐寄聲相慰藉。寄杜家父二首紅紫爭春觸處開﹐九衢終日犢車雷。閒情欲被春將去﹐鳥喚花驚只麼回。寄杜家父二首風塵點污靑春面﹐自汲寒泉洗醉紅。徑欲題詩嫌浪許﹐杜郎覓句有新功。寄頓二主簿時在縣界首部夫鑿石塘河楊柳靑靑春向分﹐遙知河曲萬夫屯。侵星部曲隨金鼓﹐帶月旌旗宿渚亹。畚插如雲聲凶凶﹐風埃成霧气昏昏。已令訪問津頭路﹐行約靑簾共一樽。寄傅君倚同年有情淸江水﹐東下投豫章。故人江上居﹐不寄書一行。相思對明月﹐談笑如淸光。向風長嘆息﹐孤雁起寒塘。傾寫鬱結懷﹐因之東南翔。姑氏有淑質﹐幽林蘭靜芳。願因奉箕帚﹐蘋藻羞烝嘗。念君方策名﹐要津邁騰驤。引車入裏門﹐觀者塞路旁。雝雝求匹好﹐羔雁委潘楊。顧惟蓬茅陋﹐豈能屈東牀。眷言南鳴雁﹐七子伊在桑。幸緣一日雅﹐結好永不忘。寄耿令幾父過新堂邑作乃幾父舊治之地呼船淩大河﹐驅馬踏平沙。道傍開新邑﹐千戶有生涯。四衢平且直﹐綠槐陰縣衙。問誰作此邑﹐耆舊對予嗟。前日耿令君﹐遷民出坳窊。始遷民懷土﹐異端極紛拿。旣遷人气和﹐艸木茂萌芽。桃李𨿽不言﹐春風滿城花。陵陂靑靑麥﹐煙雨潤桑麻。自非耿令君﹐大澤荒蒹葭。白頭晏起飯﹐𦇤褓語嘔啞。自非耿令君﹐漂轉隨魚蝦。豈弟民父母﹐不專司斂賒。令君兩男兒﹐有徳必世家。問令今安在﹐解官駕柴車。當時舞文吏﹐白璧彊生瑕。令君袖手去﹐不忍試虎牙。人往惜事廢﹐感深知政嘉。我聞耆舊語﹐嘆息至昏鴉。定知循吏傳﹐來者不能加。今爲將軍客﹐軒蓋湛光華。幕府省文書﹐醉歸接﹝上四下離﹞斜。懷寶仁者病﹐偸安道之邪。勉哉思愛日﹐贈言同馬檛。寄賀方回少遊醉臥古藤下﹐誰與愁眉唱一杯。解作江南斷腸句﹐只今惟有賀方回。寄懷公壽好賦梁王在日邊﹐重簾復幕鎖神仙。莫因酒病疏桃李﹐且把春愁付管弦。愚智相懸三十里﹐榮枯同有百餘年。及身彊健且行樂﹐一笑端須直萬錢。寄懷藍六在延平貧賤相知若吾友﹐取端於此能更求。徳性委蛇結綠佩﹐文章璨爛珊瑚鉤。與君千里共明月﹐思子一日如三秋。願學延平兩龍劍﹐風波際會永同遊。寄懷元翁歲年丰稻杭﹐井邑盛煙火。北園曾未窺﹐王事方勤我。花枝互低昂﹐鳥語相許可。觀物見歸根﹐撫時終宴坐。搔首望四鄰﹐諸賢皆最課。極工簿領書﹐甚辦米鹽顆。平生短朱墨﹐吏考仰丞佐。初無公侯心﹐骨相本寒餓。明窗懷玉友﹐淸絕吟楚些。念君方坐曹﹐無因奉虛左。寄懷趙正夫奉議春皇撫宇宙﹐仁气被園林。艸木懷元寵﹐松柏抱常心。攬觀萬物表﹐有覺詠時禽。一勸君沽酒﹐一起予投簪。小人畏罪罟﹐澡雪奉官箴。雞鳴風雨晦﹐鶴鳴澗谷陰。維此方寸寶﹐日月所照臨。澤蒲漸綠弱﹐山桃破紅深。永懷寂寞人﹐黃卷事幽尋。虛窗馳野馬﹐宴坐醉古今。鴛鴦求好匹﹐笙磬和同音。何時聞笑語﹐淸夜對橫琴。寄黃從善故人千里隔談經﹐想見牛刀刃發硎。渴雨芭蕉心不展﹐未春楊柳眼先靑。鳧飛葉縣郎官宰﹐虹貫江南處士星。天子文思求逆耳﹐吾宗一爲試雷霆。寄黃幾復我居北海君南海﹐寄雁傳書謝不能。桃李春風一杯酒﹐江湖夜雨十年燈。持家但有四立壁﹐治病不蘄三折肱。想得讀書頭已白﹐隔溪猿哭瘴溪藤。寄黃龍淸老三首萬山不隔中秋月﹐一雁能傳寄遠書。深密伽陀枯戰筆﹐眞成相見問何如。寄黃龍淸老三首風前橄欖星宿落﹐日下桄榔羽扇開。昭默堂中有相憶﹐淸愁忽遣化人來。寄黃龍淸老三首騎驢覓驢但可笑﹐非馬諭馬亦成癡。一天月色爲誰好﹐二老風流只自知。寄季張園中看筍已成竹﹐階下種槐還得陰。出門望君車馬絕﹐臨水問信鯉魚沈。贈君以匠石斸泥之利器﹐淵明無弦之素琴。此書到日可歸來﹐思子妙質爲知音。寄家近別幾日客愁生﹐固知遠別難爲情。夢回官燭不盈把﹐猶聽嬌兒索乳聲。寄李次翁兩斷山川明﹐花深鳥烏樂。枯骨不沾名﹐古今同一壑。惟有在世時﹐聊厚不爲薄。南箕與北鬥﹐親友多離索。斯文如舊歡﹐李侯極磊落。頗似元魯山﹐用心撫疲弱。不以民爲梯﹐俯仰無所怍。胸中種妙覺﹐歲晚期必獲。然膏夜讀書﹐見聖宜有作。文字寄我來﹐官郵遠飛橐。世緣心已死﹐儻得萬金藥。寄劉泗州生天生地常爲主﹐此事惟應作者知。康濟小民歸一臂﹐屈伸由我更由誰。寄劉泗州萬馬千艘要路津﹐禪翁新畫兩朱輪。行春定得忘言對﹐金碧浮圖何姓人。寄六祖範和尙頌範公頭上著枷﹐涪翁腳上著杻。且共彌勒過冬﹐閒坐地鑪數九。寄南陽謝外舅謝公遂偃蹇﹐南陽無舊廬。天與解纓紱﹐元非傲當塗。庖丁釋牛刀﹐眾手斫大軱。白雲曲肱臥﹐靑山滿牀書。妙質落川澤﹐果然天网疏。故知今人巧﹐未覺古人迂。築場歲功休﹐夜泉鳴竹渠。胸懷郁壘塊﹐此物諒時須。兒能了翁事﹐安用府中趨。孫能誦翁詩﹐乃是千里駒。人生行樂耳﹐用捨要自如。我方神其拙﹐社櫟官道樗。公猶憂斧斤﹐睥睨斲樽壺。萬古身後前﹐芭蕉秋雨餘。少年喜狡獪﹐叱化粒成珠。謨功可歌舞﹐學古則暖姝。所好果不同﹐未可一理驅。眇思忘言對﹐安得南飛鳧。鄙心生蔓艸﹐萌芽望耘鉏。離筵如昨日﹐春柳見霜枯。未辱錦繡段﹐時蒙雙鯉魚。憶昔參幾杖﹐雍容覷規模﹐引接開藻鑑﹐髙明通事樞。門生五七輩﹐寂寞半白須。談經落麈尾﹐行樂從籃輿。看竹辟彊宅﹐閱士黃公壚。雪屋煮茶藥﹐晴檐張畫圖。幽寺促燈火﹐靑氈置摴蒱。遶牀叫一擲﹐十白九雉盧。蔡澤來分功﹐袁耽必上都。開旗縱七走﹐破竹殄羣胡。成梟燭爲明﹐挾長朋佐呼。終飲見溫克﹐所爭匪錙銖。誰令運甓翁﹐見謂牧豬奴。事托丈人重﹐乃愛屋上烏。舊言如對面﹐形迹滯舟車。風簾想隱幾﹐天籟鳴寒梧。尙喜讀書否﹐還能把酒無。鄴城渺塵沙﹐冠蓋若秋蕖。相過問寒溫﹐意气馳九衢。楚客𨿽工瑟﹐齊人本好竽。永懷溟海量﹐北斗不可斟。勝夜親筆墨﹐因來明月珠。寄裴仲謨交遊二十年﹐義等親骨肉。風雨漂我巢﹐公亦未有屋。寄聲來問安﹐足音到空谷。我家輦轂下﹐薪桂炊白玉。在官與影俱﹐衣綻發曲局。天機行日月﹐春事勤艸木。念公篤行李﹐野飯中道宿。驚沙捲旍旗﹐烏尾城角謖。騷騷家治具﹐夫子且歸沐。作書寄後乘﹐爲我遣臣僕。起居太夫人﹐並問相與睦。寄淸新二禪師頌石公來斲鼻端塵﹐無手人來斧鑿親。白牯貍奴心卽佛﹐銅睛虎眼主中賓。自攜瓶去沽村酒﹐幻者衫來作主人。萬里相看如對面﹐死心寮裏有淸新。寄淸新二禪師頌死心寮裏有淸新﹐把斷黃河塞要津。一段風濤驚徹底﹐个中無我爾無人。夢驚蛇咬慞惶走﹐痛學尋毉�有神。此是如來正法藏﹐覺來牀上笑番身。寄上髙李令懷道李侯湖海士﹐瓜葛附婚友。平生各轉蓬﹐未曾接樽酒。寄聲維勞勤﹐江路常永久。節物居然秋﹐蛻虫悲髙柳。傳聞辟學館﹐鼓士薦豚韭。能使珥筆黔﹐稍知忠信有。驕虎縮爪距﹐詩禮開戶牖。事勝感邦人﹐伐山謀不朽。武功筆如椽﹐文字爛瓊玖。謂予有書癖﹐摹篆寫科斗。不珍金石刻﹐要我一揮肘。安知乃兒戲﹐敢傳萬世後。摩拂幼婦篇﹐慙非換鵝手。公其勤勞來﹐嘉政民父母。不用琢蒼崖﹐丰碑在人口。寄上叔父夷仲三首少年有功翰墨林﹐中歲作吏幾陸沈。庖丁解牛妙世故﹐監市履狶知民心。萬里書來兒女瘦﹐十月山行冰雪深。夢魂和月繞秦隴﹐漢節落毛何處尋。寄上叔父夷仲三首艱難聞道有歸音﹐部曲霜行璧月沈。王春正月調玉燭﹐使星萬里朝天心。頗令山海藏國用﹐乃見縣官卹民深。經心隴蜀封疆守﹐必有人材備訪尋。寄上叔父夷仲三首關寒塞雪欲嗣音﹐燕雁拂天河鯉沈。百書不如一見面﹐幾日歸來兩慰心。弓刀陌上望行色﹐兒女燈前語夜深。更懷父子東歸得﹐手種江頭柳十尋。寄舒申之戶曹吉州司戶官𨿽小﹐曾屈詩人杜審言。今日宣城讀書客﹐還趨手板傍轅門。江山依舊歲時攺﹐桃李欲開煙雨昏。公退但呼紅袖飲﹐剩傳歌曲教新翻。寄題安福李令愛竹堂淵明喜種菊﹐子猷喜種竹。托物𨿽自殊﹐心期俱不俗。千載得李侯﹐異世等風流。爲官恐是陶彭澤﹐愛竹最知王子猷。寒窗對酒聽雨雪﹐夏簟烹茶臥風月。小僧知令不凡材﹐自掃竹根培老節。富貴於我如浮雲﹐安可一日無此君。人言愛竹有何好﹐此中難爲俗人道。我於此物更不疏﹐一官窘束何由到。寄題安福李令適軒琳宮接叢霄﹐淥水連翠微。幽花露林薄﹐好鳥娛淸輝。道人勤灑掃﹐令尹每忘歸。孝慈民父母﹐虎去蝗退飛。來思僚友同﹐歌舞醉紅衣。定知與民樂﹐吏瘦吾民肥。寄題安福李令先春閣宮殿繞風煙﹐江山壯城郭。令君蓺桃蓺﹐面春築飛閣。春至最先知﹐雨露偏花藥。是日勸農桑﹐冰銷土膏作。弦歌出縣齋﹐裴回問民瘼。雞犬聲相聞﹐嬰此簿領縛。安得攜手嬉﹐烹茶煨鴨腳。寄題欽之艸堂河南有伏流﹐經營太行根。盛徳不終晦﹐發爲淸濟源。公家濟源上﹐太行正當門。修竹帶藩籬﹐百禽鳴朝暾。仰視浮雲作﹐俯窺流水奔。相望有盤谷﹐李願故居存。主人國之老﹐實惟商巖孫。斑行昔供奉﹐屢進逆耳言。天子色爲動﹐羣公聲亦吞。肅肅冰霜際﹐不攺白玉溫。出處士所重﹐其微難具論。公勿懷艸堂﹐朝庭待公尊。寄題榮州祖元大師此君軒王師學琴三十年﹐響如淸夜落澗泉。滿堂洗盡箏琶耳﹐請師停手恐斷弦。神人傳書道人命﹐死生貴賤如看鏡。晚知直語觸憎嫌﹐深藏幽寺聽鐘磬。有酒如澠客滿門﹐不可一日無此君。當時手栽數寸碧﹐聲挾風雨今連云。此君傾蓋如故舊﹐骨相奇怪淸且秀。程嬰杵臼立孤難﹐伯夷叔齊采薇瘦。霜鐘堂上弄秋月﹐微風入弦此君悅。公家周彥筆如椽﹐此君語意當能傳。寄題瑩中野軒開軒城市如村落﹐人似往時陳太邱。暄景半窗行野馬﹐雨寒疏竹上牽牛。平生江海心猶在﹐退食詩書吏罷休。������力﹐必知耆舊想風流。寄尉氏倉官王仲弓嘯臺有佳人﹐玄發鑑﹝上竹下並﹞珥。登髙歌一曲﹐聽者傾城市。門無行媒迹﹐艸木倚憔悴。人物方眇然﹐誰能委圭幣。寄新茶與南禪師筠焙熟香茶﹐能醫病眼花。因甘野夫食﹐聊寄法王家。石缽收雲液﹐銅缾煮露華。一甌資舌本﹐吾欲問三車。寄余幹徐隱甫江行長邅回﹐風水憂索米。相逢解人頤﹐髙士徐孺子。鸕鶿葭葦間﹐煮茗當酌醴。夜船餉蒸鵝﹐白髮厭甘旨。東江始分風﹐苔网饋百紙。遣兵夜賦詩﹐月冷石齒齒。別來星環天﹐再見艷桃李。寄聲良勞勤﹐報我闕雙鯉。但聞佳邑政﹐杻械生菌耳。頗聞延諸儒﹐破訟作詩禮。顧予白下邑﹐庭聚雨前蟻。珥筆誦漢章﹐錐刀爭未已。初無得民具﹐名實正爾爾。願聞庖丁方﹐江湖天到水。遙知解千牛﹐袖手笑血指。書來儻垂教﹐攺事從此始。寄袁守廖獻卿公移猥甚業生筍﹐訟牒紛如蜜分窠。少得曲肱成夢蝶﹐不堪衙吏報鳴鼉。已荒里社田園了﹐可柰春風桃李何。想見宜春賢太守﹐無書來問病維摩。寄張宜父建徳之國有佳人﹐明珠爲佩玉爲衣。去國三歲阻音徽﹐所種桃李民愛之。射陽城邊春爛漫﹐柳暗學宮鳥相喚。追隨裘馬多少年﹐獨忍長饑把書卷。讀書萬卷不直錢﹐逐貧不去與忘年。虎豹文章被禽縛﹐何如達生自娛樂。寄張仲謀好在張公子﹐淸秋應苦吟。衣穿慈母綫﹐囊罄旅人金。早晚辭天闕﹐歸來慰陸沈。黃花一樽酒﹐期與爾同斟。寄張仲謀次韻風力蕭蕭吹短衣﹐茅檐霜日淡暉暉﹐天寒塞北雁行落﹐歲晚大梁書信稀。湖稻初舂云子白﹐家雞正有槁頭肥。割鮮炊黍尋前約﹐公事可來君不違。寄忠玉提刑市骨蘄千里﹐量珠買娉婷。駑駘參逸駕﹐西子泣深屏。吾人材髙秀﹐胸次列渭涇。嚴能喜劇部﹐持節按祥刑。萑蒲稍衰息﹐郡縣或空囹。讀書頭愈白﹐見士眼終靑。今時斤斧地﹐虛次待發硎。早晚紫微禁﹐占來有使星。寄朱樂仲故人昔在國北門﹐鄰捨杖藜對樽酒。十五年餘乃一逢﹐黃塵急流語馬首。懶書愧見南飛鴻﹐君居三十六峯東。我心想見古人面﹐曉雨垂虹到望崧。賈天錫惠寶薰乞詩多以兵衛森畫戟燕寢凝淸香十字作詩報之險心遊萬仞﹐躁欲生五兵。隱幾香一炷﹐露臺湛空明。賈天錫惠寶薰乞詩多以兵衛森畫戟燕寢凝淸香十字作詩報之晝食鳥窺臺﹐宴坐日過砌。俗氛無因來﹐煙霏作輿衛。賈天錫惠寶薰乞詩多以兵衛森畫戟燕寢凝淸香十字作詩報之石蜜化螺甲﹐榠樝煮水沈。博山孤煙起﹐對此作森森。賈天錫惠寶薰乞詩多以兵衛森畫戟燕寢凝淸香十字作詩報之輪囷香事已﹐鬱鬱著書畫。誰能入吾室﹐脫汝世俗械。賈天錫惠寶薰乞詩多以兵衛森畫戟燕寢凝淸香十字作詩報之賈侯懷六韜﹐家有十二戟。天資喜文事﹐如我有香癖。賈天錫惠寶薰乞詩多以兵衛森畫戟燕寢凝淸香十字作詩報之林花飛片片﹐香歸銜泥燕。閉合和春風﹐還尋蔚宗傳。賈天錫惠寶薰乞詩多以兵衛森畫戟燕寢凝淸香十字作詩報之公虛采蘋宮﹐行樂在小寢。香光當發聞﹐色敗不可稔。賈天錫惠寶薰乞詩多以兵衛森畫戟燕寢凝淸香十字作詩報之牀帷夜气馥﹐衣桁晚煙凝。瓦溝鳴急雪﹐睡鴨照華燈。賈天錫惠寶薰乞詩多以兵衛森畫戟燕寢凝淸香十字作詩報之雉尾映鞭聲﹐金鑪拂太淸。班近聞香早﹐歸來學得成。賈天錫惠寶薰乞詩多以兵衛森畫戟燕寢凝淸香十字作詩報之衣篝麗紈綺﹐有待乃芬芳。當念眞富貴﹐自薰知見香。見二十弟倡和花字漫興五首落絮遊絲三月候﹐風吹雨洗一城花。未知東郭淸明酒﹐何似西窗谷雨茶。見二十弟倡和花字漫興五首官駝鳴鐸逐鹽車﹐只見風塵不見花。空作江南江北夢﹐辛夷躑躅倚山茶。見二十弟倡和花字漫興五首睡起艸玄三畝宅﹐無人載酒眼昏花。不知誰勤路門講﹐天上日長坐賜茶。見二十弟倡和花字漫興五首鄴城也似洛城闊﹐��園林學養花。欲把一樽隨飲處﹐��處處鎖官茶。見二十弟倡和花字漫興五首池面白魚吹落絮﹐����退枯花。無因光祿賜官酒﹐且學潞公灌蜀茶。見翰林蘇公馬祖龐翁贊戲書一口吸盡西江水﹐磨卻馬師三尺觜。馬駒蹋殺天下人﹐驚雷破浪非凡鱗。馬祖龐公﹐水泄不通。遊鯈方樂﹐科斗生角。見諸人唱和酴醾詩輒次韻戲詠梅殘紅藥遲﹐此物共春歸。名字因壺酒﹐風流付枕幃。墜鈿香徑艸﹐飄雪淨垣衣。玉气晴虹發﹐沈材鋸屑霏。直知多不厭﹐何忍摘令稀。常恨金沙學﹐顰時正可揮。見子瞻粲字韻詩和答三人四返不困而愈崛奇輒次韻寄彭門三首公才如洪河﹐灌注天下半。風日未嘗攖﹐晝夜聖所嘆。名世二十年﹐窮無歌舞玩。入宮又見妒﹐徒友飛鳥散。一飽事難諧﹐五車書作伴。風雨暗樓臺﹐雞鳴自昏旦。𨿽非錦繡贈﹐欲報靑玉案。文似離騷經﹐詩窺關雎亂。賤生恨學晚﹐曾未奉巾盥。昨蒙雙鯉魚﹐遠托鄭人緩。風義薄秋天﹐神明還舊貫。更磨薦禰墨﹐推挽起疲懦。忽忽未嗣音﹐微陽歸候炭。仁風從東來﹐拭目望齋館。鳥聲日日春﹐柳色弄晴暖。漫有酒盈樽﹐何因見此粲。見子瞻粲字韻詩和答三人四返不困而愈崛奇輒次韻寄彭門三首人生等尺捶﹐豈耐日取半。誰能如秋虫﹐長夜向壁嘆。朝四與暮三﹐適爲狙公玩。臭腐暫神奇﹐暗噫卽飄散。我觀萬世中﹐獨立無介伴。小黠而大癡﹐夜气不及旦。低首甘豢養﹐尻脽登俎案。所以終日飲﹐醉眠朱碧亂。無人明此心﹐忍垢待濯盥。仰看東飛雲﹐只使衣帶緩。先生古人學﹐百氏一以貫。見義勇必爲﹐少作衰俗懦。忠言願回天﹐不忍敩吞炭。還從股肱郡﹐待詔圖書館。投壺得賜金﹐侏儒余飽暖。寧令東方公﹐但索長安粲。見子瞻粲字韻詩和答三人四返不困而愈崛奇輒次韻寄彭門三首元龍湖海二﹐毀譽略相半。下牀臥許君﹐上牀自永嘆。丈夫屬有念﹐人物非所玩。坐令結歡客﹐化爲煙霧散。武功有大略﹐亦復寡朋伴。詠歌思見之﹐長夜鳴曷旦。東南望彭門﹐官道平如案。簡書束縛人﹐一水不能亂。斯文媲秬鬯﹐可用圭瓚盥。誠求活國醫﹐何忍棄和緩。開疆日百里﹐都內錢朽貫。銘功甚俊偉﹐乃見儒生懦。且當置是事﹐勿使冰作炭。上帝羣玉府﹐道家蓬萊館。曲肱夏簟寒﹐炙背冬屋暖。只令文字垂﹐萬世星斗粲。江南夢寐江南未得歸﹐淸波鰞子上鉤肥。五年身屬官倉米﹐輸與漁人坐釣磯。江南李后主夢觀世音像贊補陀巖中大慈聖﹐滄浪石上觀生死。南州麼聖師子王﹐感夢白衣施無畏。夢回灑筆具光相﹐照鏡還與我面同。當時若會照鏡句﹐放下江南作閒客。江氏家藏仁宗皇帝墨迹贊昭陵仁聖﹐與天同功。不刻不雕﹐萬國文明。日月照臨﹐無有隱側。一滴之雨﹐澤及萬物。簡言易從﹐易言易知。皇祖有訓﹐信如四時。雷聲不作﹐天地淵默。遺黎懷仁﹐霣泣翰墨。將歸葉先寄明復季常初日照屋山﹐好鳥哢檐角。捲簾吏卻掃﹐齋捨寒蕭索。呼兒篘春醪﹐期與夫子酌。簡書驅我出﹐衝雪凍兩腳。莫行星輝輝﹐曉起雞喔喔。靑煙過空村﹐商旅無遠橐。豈不欲少畱﹐王事苦惇薄。平生白眼人﹐今日折腰諾。可憐五斗米﹐奪我一溪樂。公等何逍遙﹐睥睨寄講學。談犀振淸風﹐棋局落秋雹。云陰愁蒙鴻﹐山路險犖確。愼無告歸軒﹐使我數日惡。羸驂逆歸心﹐旋濘蹶霜濼。悲嘶惜鄣泥﹐短菙冷難捉。南徵喜气動﹐迎面蛛絲落。買网鱠金橙﹐歸償炊黍約。講武臺南有感月明猶在搭衣竿﹐曉踏臺南路屈盤。騶子雨中先馬去﹐村童煙外倚墻看。鴉啼宰木秋風急﹐鷺立漁船野水漧。花似去年堪折贈﹐插花人去淚闌干。結客結客結英豪﹐肯同兒女曹。黃金妝佩劍﹐猛獸畫旗旄。北極狼星落﹐中原王气髙。終令賀蘭賊﹐不著赭黃袍。解瞌睡頌文殊吐酒臥﹐觀音被杻械。普賢盜鑄錢﹐釋迦扇鑪韝。範上座殺牛﹐黃魯直害癩。戒殺詩我肉眾生肉﹐名殊體不殊。原同一種性﹐只是別形軀。苦惱從他受﹐肥甘爲我須。莫教閻老斷﹐自揣應何如。借景亭靑神縣中得兩張﹐愛民財力惟恐傷。二公身安民乃樂﹐勸葺城頭五月涼。竹鋪不涴吳綾襪﹐東西開軒蔭淸樾。當官借景不傷民﹐恰似鑿池取明月。今歲官茶極妙而難爲賞音者戲作兩詩用前韻雞蘇狗虱難同味﹐懷取君恩歸去來。靑篛湖邊尋顧陸﹐白蓮社裏覓宗雷。今歲官茶極妙而難爲賞音者戲作兩詩用前韻乳花翻椀正眉開﹐時苦渴羌衝熱來。知味者誰心已許﹐維摩𨿽默語如雷。金刀坑迎將家待追漿坑十餘戶山農不至因題其壁窮鄕阻地險﹐篁竹嘯夔魖。惡少擅三窟﹐不承吏追呼。老翁燕無凶﹐偃蹇坐裏閭。後生習聞見﹐官不禁權輿。懷書斥長吏﹐持杖鏖公徒。遂令五百里﹐化爲豺豕墟。古來沈牛羊﹐檄水臣鱷魚。猛虎剝文章﹐矧而民發膚。哀哉奉其身﹐曾不如鳥烏。破家縣令手﹐南面天子除。要能伐彊梁﹐然後活惸孤。屬爲民父母﹐未教忍先誅。山川甚秀拔﹐人物亦詩書。十室有忠信﹐此鄕何獨無。金陵豪士阻江海﹐瓜分域中權。眞人開關梁﹐曾不費一弦。六朝妙人物﹐蔓艸縈寒煙。至今哀江南﹐詠歌在漁船。窮山虎豹穴﹐磨衲擁髙年。靑天行日月﹐坐攪磨蟻旋。身將時共晚﹐道與世相捐。猶能攬壯觀﹐巨浸朝百川。荊南簽判向和卿用予六言見惠次韻奉酬四首仕宦初不因人﹐富貴方來逼身。要是出羣拔萃﹐乃成威鳳祥麟。荊南簽判向和卿用予六言見惠次韻奉酬四首向侯賦我菁莪﹐何敢當不類歌。顧我乃山林士﹐看君取將相科。荊南簽判向和卿用予六言見惠次韻奉酬四首覆卻萬方無準﹐安排一字有神。更能識詩家病﹐方是我眼中人。荊南簽判向和卿用予六言見惠次韻奉酬四首覓句眞成小技﹐知音定須絕弦。景公有馬千駟﹐伯夷垂名萬年。荊州卽事藥名詩八首四海無遠志﹐一溪甘遂心。牽牛避洗耳﹐臥著桂枝陰。荊州卽事藥名詩八首前湖後湖水﹐初夏半夏涼。夜闌鄕夢破﹐一雁度衡陽。荊州卽事藥名詩八首千里及歸鴻﹐半天河影東。家人森戶外﹐笑擁白頭翁。荊州卽事藥名詩八首天竺黃卷在﹐人中白髮侵。客至獨掃榻﹐自然同此心。荊州卽事藥名詩八首垂空靑幕六﹐一一排風開。石友常思我﹐預知子能來。荊州卽事藥名詩八首幽澗泉石綠﹐閉門聞啄木。運迆胡奴歸﹐車前掛生鹿。荊州卽事藥名詩八首雨如覆盆來﹐平地沒牛膝。回望無夷陵﹐天南星斗濕。荊州卽事藥名詩八首雨如覆盆來﹐平地沒牛膝。回望無夷陵﹐天南星斗濕。荊州卽事藥名詩八首使君子百姓﹐請雨不旋復。守田意飽滿﹐髙壁掛龍骨。景珍太博見示舊倡和蒲萄詩因而次韻映日圓光萬顆余﹐如觀寶藏隔蝦須。夜愁風起飄星去﹐曉喜天晴綴露珠。宮女揀枝模錦繡﹐論師持味比醍醐。欲收百斛供春釀﹐放出聲名壓酪奴。靜居寺上方南入一徑有釣臺气象甚古而俗傳謬妄意嘗有隱君子漁釣其上感之作詩避世一丘壑﹐似漁非世漁。獨吟嘉橘頌﹐不遺子公書。筍蕨園林晚﹐絲緡歲月除。安知冶容子﹐紅袖泣前魚。九日對菊有懷粹老在河上四首月邀棋約屢登臺﹐學省公廳只對街。九日菊花孤痛飲﹐百端人事可安排。九日對菊有懷粹老在河上四首黃花節晚猶可惜﹐靑眼故人殊未來。金蕊飛觴無計共﹐香鈿滿地始應回。九日對菊有懷粹老在河上四首憶得舊時重九日﹐紫萸黃菊壓梳釵。寒花有意催垂淚﹐喜鵲無端屢下階。九日對菊有懷粹老在河上四首碧窗閒殺春風手﹐古柳堤鶯幾日回。縱有黃花堪對酒﹐應無紅袖與傳杯。酒

江形圜似阮家盆﹐山勢岑如北海樽。戶有浮蛆春盎盎﹐雙松一路醉鄕門。拘士笑大方拘士笑大方﹐俗吏縛文律。當其擅私智﹐轍覆千里失。鳥飛與魚潛﹐明哲善因物。欣然領斯會﹐千百無十一。蒯緱裝太阿﹐付騶斬芻秣。風雨晦冥時﹐中夜鳴不歇。張公下世久﹐安得嘆埋沒。齊王好吹竽﹐楚客善鼓瑟。衛婦新上車﹐戒禦無笞服。教母滅竈突﹐徙薪始入室。三言至丁寧﹐於理蓋已密。主人皆笑之﹐乃在未適節。莊生亦有言﹐外物不可必。無地與揮斤﹐眷然思郢質。具茨頌帝省具茨﹐在國南屏。篤生韓公﹐補天子聖。文武韓公﹐其徳庭方。靡職不宜﹐乃宣力四方。四方維則﹐歸補我衮職。西羌不庭﹐王師濯濯。奏功不時﹐公請命行。公出撫師﹐王師矨矯。羌戎震驚﹐其藪澤是狩。復我王土﹐將築於河之滸。人亦有言﹐功不在初﹐其潰於成。陰有齒牙﹐以猾覆城。天子聖神﹐知我公孔武。公𨿽歸止﹐四方以無悔。京師之屏﹐公曰維許樂土。赫赫王命﹐北門是處。公治北門﹐有條有葉。夷根披節﹐蟊賊是伐。惠及寡﹐日用飲酒。萬有千載﹐樂公壽考。公禦宴喜﹐樂酒溫克。賓秩醉飽﹐柔嘉維則。維公之徳﹐萬有千歲。畀公遐福。陟彼具茨﹐松柏孔碩。若濟巨川﹐維舟檝是度。瞻彼具茨﹐有渰其陰。如彼歲旱﹐視公作霖。公至北門﹐河潤九里。公歸本朝﹐萬物露雨。帝顧具茨﹐公歸廟堂。爲天下師傅﹐於大隗有光。於大隗有光﹐公壽考無疆。倦鶴圖贊偉萬里之仙驥﹐羾九關而天翺。亦倦飛而歸止﹐矧人生之嗟勞。饑食北山之薇蕨﹐寒緝江南之落毛。安能作河中之桴木﹐寧爲籬落之系匏。絕句春風一曲花十八﹐拼得百醉玉東西。露葉煙叢見紅藥﹐猶似舞餘和汗啼。絕句花气薰人欲破禪﹐心情其實過中年。春來詩思何所似﹐八節灘頭上水船。絕句富貴功名繭一盆﹐繰車頭緒正紛紛。肯尋冷淡做生活﹐定是著書揚子云。絕句贈初和甫處士孤懷少往還﹐平時一刺字多漫。能容著帽揮談拂﹐可見髙人禮數寬。覺範師種竹頌往在江南住竹山﹐道人兩歲三來訪。聽風聽雨看成龍﹐牛羊折角入朝餉。簡州城東刮地寒﹐手種檀欒三兩竿。竹成要作無孔笛﹐若有靈龜一任鉆。考試局與孫元忠博士竹間對窗夜聞元忠誦書聲調悲壯戲作竹枝歌三章和之南窗讀書聲吾伊﹐北窗見月歌竹枝。我家白髮問烏鵲﹐他家紅妝占蛛絲。考試局與孫元忠博士竹間對窗夜聞元忠通書聲調悲壯戲作竹枝歌三章和之屋山啼烏兒當歸﹐玉釵罥蛛郎馬嘶。去時燈火正月半﹐階前雪消萱艸齊。考試局與孫元忠博士竹間對窗夜聞元忠通書聲調悲壯戲作竹枝歌二章和之勃姑夫婦喜相喚﹐街頭雪泥卽漸乾。已放遊絲髙百尺﹐不應桃李尙春寒。客自潭府來稱明因寺僧作靜照堂求予作客從潭府渡河梁﹐籍甚傳誇靜照堂。正苦窮年對塵土﹐坐令合眼夢湖湘。市門曉日魚蝦白﹐鄰捨秋風橘柚黃。去馬來舟爭歲月﹐老僧元不下胡牀。枯骨頌淸揚巧笑傾人城﹐驕气矜色增我慢。無始時來生死趣﹐八萬苦業所依止。皮膚落盡露拴索﹐一切虛誑法現前。不見全牛可下刀﹐無垢光明本三昧。款塞來享前朝夏州守﹐來款塞門西。聖主敷文徳﹐降書付狄鞮。氈裘瞻日月﹐剺面帶金犀。殿陛閒干羽﹐邊亭息鼓鼙。永輸量谷馬﹐不作觸藩羝。聲勢常相倚﹐今聞定五溪。蠟梅天工戲剪百花房﹐奪盡人工更有香。埋玉地中成故物﹐折枝鏡裏憶新妝。勞坑入前城刀坑石如刀﹐勞坑人馬勞。窈窕篁竹陰﹐是常主逋逃。白狐跳梁去﹐豪豬森怒嘷。云黃覺日瘦﹐木落知風饕。輕軒息源口﹐飯羹煮溪毛。山農驚長吏﹐出拜家騷騷。借問淡食民﹐祖孫甘餔糟。賴官得鹽喫﹐正苦無錢刀。老杜浣花溪圖引拾遺流落錦官城﹐故人作尹眼爲靑。碧雞坊西結茅屋﹐百花潭水濯冠纓。故衣未補新衣綻﹐空蟠胸中書萬卷。探道欲度羲皇前﹐論詩未覺國風遠。干戈崢嶸暗宇縣﹐杜陵韋曲無雞犬。老妻稚子且眼前﹐弟妹飄零不相見。此公樂易眞可人﹐園翁溪友肯卜鄰。鄰家有酒邀皆去﹐得意魚鳥來相親。浣花酒船散車騎﹐野墻無主看桃李。宗文守家宗武扶﹐落日蹇驢馱醉起。願聞解鞍脫兜鍪﹐老儒不用千戶侯。中原未得平安報﹐醉裏眉攢萬國愁。生綃鋪墻粉墨落﹐平生忠義今寂寞。兒呼不蘇驢失腳﹐猶恐醒來有新作。常使詩人拜畫圖﹐煎膠續弦千古無。樂壽縣君呂氏挽詞二首歸裝衣楚楚﹐家世印累累。來作箕帚婦﹐不忘蘋藻詩。居然成萬古﹐何啻謁三醫。騎省還秋直﹐霜侵鬢腳衰。樂壽縣君呂氏挽詞二首剪髻賓筵盛﹐齊眉婦禮閒。謂宜俱白髮﹐忽去作靑山。大夢驚蝴蠂﹐何時識佩環。哀歌行欲絕﹐丹旐雨斑斑。泐潭乾和尙眞贊平常心是道﹐南泉只眨得眼﹐庵內人不見庵外事。趙州猶是擔扳﹐秋毫不穩。方丈前萬仞深坑﹐但到牢關柱杖子。天下橫行﹐平如鏡面﹐實如石師子。借問是誰﹐泐潭道人﹐萍鄕老子。泐潭我和尙眞贊枯木突兀﹐傲睨萬物。頂門上眼﹐正法中骨。梨花巧解逢人笑﹐還能亂蝶飛。淸風時入戶﹐幾片落新衣。離福嚴山下三日晴﹐山上三日雨。不見祝融峯﹐還溯瀟湘去。離汝寄張子艸枯木落晚淒淒﹐目斷黃塵聽馬嘶。想子重行分首處﹐荒涼巢父井亭西。李衝元眞贊冶百鏈之金﹐而中黃鐘之宮。琢無瑕之玉﹐而成夜光之璧。可用饗帝﹐可用活國。師曠不世而無聞﹐韞櫝藏之而無悶。士亦何得於山林﹐元勛而藎谷也故肥遁。李大夫招飲欲遣吟人對好山﹐暮天和雨醉憑欄。座中雲气侵人濕﹐砌下泉聲逼酒寒。紅燭圍棋生死急﹐淸風揮塵笑談閒。更籌報盡不成起﹐車從厭厭夜已闌。李濠州挽詞二首循吏功名兩漢中﹐平生風義最雍容。魚遊濠上方云樂﹐鵬在承塵忽告凶。掛劍自知吾已許﹐脫驂不爲涕無從。百年窮達都歸盡﹐淮水空圍墓上松。李濠州挽詞二首禮數最優徐孺子﹐風流不減謝宣城。那知此別成千古﹐未信斯言隔九京。落日松楸陰隧道﹐西風簫鼓送銘旌。善人報施今如此﹐隴水長寒嗚咽聲。李君貺借示其祖西臺學士艸聖並書帖一編二軸以詩還之當時髙蹈翰墨場﹐江南李氏洛下楊。二人歿後數來者﹐西臺惟有尙書郎。篆科艸聖凡幾家﹐奄有漢魏跨兩唐。紙摹石鏤見彷佛﹐曾未得似君家藏。側釐數幅冰不及﹐字體欹傾墨猶濕。明窗棐幾開卷看﹐坐客失牀皆起立。新春一聲雷未聞﹐何得龍蛇已驚蟄。仲將伯英無後塵﹐邇來此公下筆親。使之早出見李衛﹐不獨右軍能逼人。枯林棲鴉滿僧院﹐秀句爭傳兩京徧。文工墨妙九原荒﹐伊洛气象今淒涼。夜光入手愛不得﹐還君復入古錦囊。此後臨池無筆法﹐時時夢到君書堂。李右司以詩送梅花至潞公予𨿽不接右司想見其人用老杜和元次山詩例次韻凡花俗艸敗人意﹐晚見瓊蕤不恨遲。江左風流尙如此﹐春功終到歲寒枝。李宗古出示謝李道人苕帚杖從蔣彥回乞葬地二頌作二詩奉呈提攜禪客扶衰杖﹐斷當姻家葬骨山。因病廢棋仍廢酒﹐鷓鴣鸚鵡伴淸閒。李宗古出示謝李道人苕帚杖從蔣彥回乞葬地二頌作二詩奉呈詩書傳女似中郎﹐杞菊同盤有孟光。今日鷓鴣鳴蹇蹇﹐他年鸚鵡恨堂堂。立春韭苗香煮餅﹐野老不知春。看鏡道如咫﹐倚樓梅照人。吏部蘇尙書右選胡侍郎皆和鄙句次韻道謝不待烹茶喚睡回﹐天宮兩宰和詩來。淸如接筧通春澑﹐快似揮刀斫怒雷。荔支綠頌王墻東之美酒﹐得妙用於六物。三危露以爲味﹐荔支綠以爲色。哀白頭而投裔﹐每傾家以繼酌。忘螭鬽之躨觸﹐見醉鄕之城郭。揚大夫之拓落﹐陶徵君之寂寞。惜此士之殊時﹐常生塵於尊勺。濂溪詩溪毛秀兮水淸﹐可飯羹兮濯纓﹐不漁民利兮又何有於名。弦琴兮觴酒﹐寫溪聲兮延五老以爲壽。蟬蛻塵埃兮玉雪自淸﹐聽潺湲兮鑑澄明。激貪兮惇薄﹐非靑蘋白鷗兮誰與同樂。津有舟兮蕩有蓮﹐勝日兮與客就閒。人閒拿音兮不知何處散發醉﹐髙荷爲蓋兮倚芙蓉以當伎。霜淸水寒兮舟著平沙﹐八方同宇兮雲月爲家。懷連城兮佩明月﹐魚鳥親人兮野老同社而爭席。白雲蒙頭兮與南山爲伍﹐非夫人攘臂兮誰余敢侮。廖袁州次韻見答並寄黃靖國再生傳次韻寄之春去懷賢感物多﹐飛花髙下罥絲窠。傳聞治境無戾虎﹐更道丰年鳴白鼉。史筆縱橫窺寶鉉﹐詩才淸壯近陰何。寄聲千萬相勞苦﹐如倚胡牀得按摩。廖致平送綠荔支爲戎州第一王公權荔支綠酒亦爲戎州第一王公權家荔支綠﹐廖致平家綠荔支。試傾一杯重碧色﹐快剝千顆輕紅肌。撥醅蒲萄未足數﹐堆盤馬乳不同時。誰能同此勝絕味﹐惟有老杜東樓詩。了觀師繡觀音贊六合內外﹐若有不觀音處。則此絲縷﹐不能堅固。橫此三十二應﹐共此一光明聚。了觀觀音﹐自知金鍼落處。知落處﹐女媧補天夜夜雨。了了庵頌方廣庵名了了﹐了了更著庵庶。又要涪翁作頌﹐且圖錦上添花。若問只今了未﹐更須侍者煎茶。林爲之送筆戲贈閻生作三副﹐規摹宣城葛。外貌𨿽銑澤﹐毫心或麤糲。功將希栗尾﹐拙乃成棗核。李慶縛散卓﹐含墨能不泄。病在惜白毫﹐往往半巧拙。小字亦周旋﹐大字難曲折。時時一毛亂﹐乃似逆梳髮。張鼎徒有表﹐徐偃元無骨。橅畫記姓名﹐亦可應倉卒。爲之街南居﹐時通鈴下謁。晴軒坐風涼﹐怪我把枯筆。開囊撲蠹魚﹐遣奴送一束。洗硯磨松煤﹐揮灑至日沒。蚤年學屠龍﹐適用固疏闊。廣文困齏鹽﹐烹茶對秋月。略無人問字﹐況有客投轄。文章寄呻吟﹐講授費頰舌。閒無用心處﹐雌黃到筆墨。時不與人遊﹐孔子尙愛日。作詩當鳴鼓﹐聊自攻短闕。臨河道中村南村北禾黍黃﹐穿林入塢岐路長。據鞍夢歸在親側﹐弟妹婦女笑兩廂。甥侄跳梁暮堂下﹐惟我小女始扶牀。屋頭撲棗爛盈﹝左豆右斗﹞﹐嬉戲歡爭挽衣裳。覺來去家三百里﹐一園兔絲花气香。可憐此物無根本﹐依艸著木浪自芳。風煙雨露非無力﹐年年結子飄路傍。不如歸種秋柏實﹐他日隨我到冰霜。臨江寺僧以金綫猿皮蒙棐幾蒙茸冒枯幾﹐想象掛霜枝。永失金衣友﹐文章安用爲。麟趾贊麟有趾而不踶﹐仁哉麟哉。有定而不抵﹐仁哉麟哉。有角而不觸﹐仁哉麟哉。今之人﹐一朝之忿以觸人﹐滅身辱親。嗚呼﹐人中有獸﹐獸中有人。靈龜泉上大靈壽日月﹐化石皖公陂。偶無斧斤尋﹐不作宰上碑。傾首若有謂﹐指泉來自西。泉甘崖木老﹐坐嘯欲忘歸。風流裴通直﹐商略從我嬉。蒔梅盈百科﹐洗石出嶇奇。更約聘石工﹐鑱我靈龜詩。舅弟妙學古﹐亦復古須眉。卿家北海公﹐筆法可等夷。爲我書斯文﹐要與鬥牛垂。劉邦直送早梅水仙花四首簸船綪纜北風嗔﹐霜落千林憔悴人。欲問江南近消息﹐喜君貽我一枝春。劉邦直送早梅水仙花四首探請東皇第一機﹐水邊風日笑橫枝。鴛鴦浮弄嬋娟影﹐白鷺窺魚凝不知。劉邦直送早梅水仙花四首得水能仙天與奇﹐寒香寂寞動冰肌。仙風道骨今誰有﹐淡掃蛾眉簪一枝。劉邦直送早梅水仙花四首錢塘昔聞水仙廟﹐荊州今見水仙花。暗香靜色撩詩句﹐宜在林逋處士家。劉晦叔許洮河綠石硯久聞岷石鴨頭綠﹐可磨桂溪龍文刀。莫嫌文吏不知武﹐要試飽霜秋兔毫。劉元輔畫馬扇贊天材權奇﹐以龍爲友。玄黃虺隤﹐以腳支柱。與物殊絕﹐筆墨易取。至於庸庸﹐殆難爲工。然後知何時有古人之風。觀其雄雌﹐矜顧不進。庸中俊佼﹐駑中駿馹邪。流民嘆朔方頻年無好雨﹐五種不入虛春秋。邇來后土中夜震﹐有似巨鰲復戴三山遊。傾墻摧棟壓老弱﹐冤聲未定隨洪流。地文劃劙水觱沸﹐十戶八九生魚頭。稍聞澶淵渡河日數萬﹐河北不知虛幾州。累累𦇤負襄葉間﹐問捨無所耕無牛。初來猶自得曠土﹐嗟爾後至將何怙。刺史守令眞分憂﹐明詔哀痛如父母。廟堂已用伊呂徒﹐何時眼前見安堵。疏遠之謀未易陳﹐市上三言或成虎。禍災流行固無時﹐堯湯水旱人不知。桓侯之疾初無證﹐扁鵲入秦始治病。投膠盈掬俟河淸﹐一簞豈能續民命。𨿽然猶願及此春﹐略講周公十二政。風生羣口方出奇﹐老生常談幸聽之。流水一章一溪之水﹐可涉而航。人不我直﹐我猶力行。二章一溪之水﹐不杠而涉。濡首中流﹐汝嗟何及。三章湯湯流水﹐可以休兮。嗟行之人﹐則濯足兮。畱幾復飲幾復平生好﹐能來屈馬蹄。愈風觀艸檄﹐刮膜受金篦。藏器時難得﹐忘言物已齊。買書聊教子﹐讓粟不謀妻。碧艸迷寒夢﹐丹楓落故溪。爾時千里恨﹐且願醉如泥。畱王郎河外吹沙塵﹐江南水無津。骨肉常萬里﹐寄聲何由頻。我隨簡書來﹐顧影將一身。畱我左右手﹐奉承白頭親。小邦王事略﹐虫鳥聲無人。王甥解鞍馬﹐夜語雞喚晨。母慈家人肥﹐女惠男垂紳。有田爲酒事﹐豚韭及秋春。生涯得如此﹐舊學更光新。索去何艸艸﹐小畱慰艱勤。百年才一炊﹐六籍經幾秦。要知胸中有﹐不與迹同陳。郢人懷妙質﹐聊欲運吾斤。柳閎展如子瞻甥也其才徳甚美有意於學故以桃李不言下自成蹊八字作詩贈之柳君文武甚﹐睨視萬人豪。老气鼓不作﹐捲旗解弓刀。上爲朝陽桐﹐下爲澗溪毛。囊中有美實﹐期子種蟠桃。柳閎展如子瞻甥也其才徳甚美有意於學故以桃李不言下自成蹊八字作詩贈之浮陽愧嘉魚﹐道傍多苦李。古來賢達人﹐不爭咸陽市。吾子富春秋﹐日月東趨水。潛聖有玉音﹐聞道而已矣。柳閎展如子瞻甥也其才徳甚美有意於學故以桃李不言下自成蹊八字作詩贈之霜威能折綿﹐風力欲冰酒。勤子來訪道﹐枵然我何有。寢興與時俱﹐由我屈伸肘。飯羹自知味﹐如此是道不。柳閎展如子瞻甥也其才徳甚美有意於學故以桃李不言下自成蹊八字作詩贈之任世萬鈞重﹐載言以爲軒。空文誤來世﹐聖達欲無言。咸池浴日月﹐深宅養靈根。胸中浩然气﹐一家同化元。柳閎展如子瞻甥也其才徳甚美有意於學故以桃李不言下自成蹊八字作詩贈之陸沈百世師﹐寄食魯柳下。我今見諸孫﹐風味窺大雅。大雅久不作﹐圖王忽成霸。偉哉居移气﹐蘭鮑在所化。柳閎展如子瞻甥也其才徳甚美有意於學故以桃李不言下自成蹊八字作詩贈之聖學魯東家﹐恭惟同出自。乘流去本遠﹐遂有作書肆。日中駕肩來﹐薄晚常掉臂。徒囂終無贏﹐歸矣求己事。柳閎展如子瞻甥也其才徳甚美有意於學故以桃李不言下自成蹊八字作詩贈之淸潤玉泉冰﹐髙明秋景晴。妙年勤翰墨﹐銀鉤爛縱橫。藍田生美璞﹐未琢價連城。思爲萬乘器﹐柱下貴晚成。柳閎展如子瞻甥也其才徳甚美有意於學故以桃李不言下自成蹊八字作詩贈之八方去求道﹐渺渺困多蹊。歸來坐虛室﹐夕陽在吾西。君今秣髙馬﹐夙駕先鳴雞。愼勿取我語﹐親行乃不迷。六舅以詩來覓銅犀用長句持送舅氏學古之餘復味禪悅故篇末及之海牛壓紙寫銀鉤﹐阿雅守之索自收。長防玩物敗兒性﹐得歸老成散百憂。先生古心冶金鐵﹐堂堂一角誰能折。兒言觳觫持贈誰﹐外家子云乃翁師。不著鼻繩袖兩手﹐古犀牛兒好看取。六月閔雨湯帝咨嗟懲六事﹐漢庭災異劾三公。聖朝罪己恩寬大﹐時雨愆期旱蘊隆。東海得無冤死婦﹐南陽疑有臥雲龍。傳聞已減大官膳﹐肉食諸君合奏功。六月十七日晝寢紅塵席帽烏韡裏﹐想見滄洲白鳥雙。馬齕枯萁喧午枕﹐夢成風雨浪翻江。龍眠操三章贈李元中吾其行乎﹐道渺渺兮驂弱﹐石巖巖兮川橫。日月兮在上﹐風吹雨兮晝冥。吾其止乎﹐曲者如幾﹐直者如矢。我爲直兮棘余趾﹐我爲曲兮不如其已。吾耕石田兮爲芝﹐乃三歲兮報我饑。嗣玆穡兮則以稼﹐從子於耜兮龍眠之下。龍眠操三章贈李元中螳臂美兮當車蟹螯彊兮鬥虎。我觀兮上下四方﹐或錫予兮以大武。金石兮水波﹐松柏兮雨霜。有時女兮不春﹐我欲筮兮同牀。筮告予以不好﹐予與居兮甚斌。秦人同炙兮徒欺予﹐予和羹兮眾吐之。南山霧兮楚氛﹐其在玆兮斗日月。揚湯兮救喝﹐從子休兮龍眠之樾。龍眠操三章贈李元中朝百牢兮九飯﹐藜羹不糝兮共盤而笑。狐白裘兮豹袪﹐縕袍無裏兮亦見春。予何喜兮安樂此﹐曰有嘉人兮遺予履。發十襲兮示予﹐與予武兮合度。使羿兮隅立﹐使離朱兮詔之。若人兮無鵠﹐離朱茫然兮羿韔弓。牧牛兮於鼻﹐牧羊兮不歧。有若人兮可與歸﹐因子問塗兮龍眠之蹊。錄夢篇春風亂思兮吹管弦﹐春日醉人兮昏欲眠。卻萬物而觀性兮﹐如處幽篁之不目天。試縱神而不禦兮﹐如有順心之酒然。委蜩甲而去化﹐乘白雲而上仙。因天倪而造適﹐觀眾妙之玄玄。風門閶闔而進予﹐帝示予以化物之甄。予撼玄關而去牡﹐帝宴笑以忘言。吾見萬靈朝明庭兮﹐冠佩如雲煙。名聲毀譽之觀兮﹐差無以異乎人間。息心於慕膻之蟻﹐會理於止水之淵。與我遊物之初兮﹐曰是可以解而縣。不知其所以得兮﹐而冷然似有所存。歸占夢靈兮﹐蓋天振吾過。矯心以循理兮﹐殆其沃水而勝火。故喜曲轅之櫟以得祥﹐驚主人之雁以近禍。離水火而天兮﹐乃得使實自我。蕩然肆志兮﹐又烏知可乎不可。亂曰﹕芻狗萬物兮﹐天地不仁。體止而用無窮兮﹐播生者於迷津。有形而致用者之謂器﹐無形而用道者之謂神。背昭昭而起見兮﹐聚墨墨而生身。犯有形而遺大觀兮﹐動細習於遊塵。彼至人而神凝兮﹐同予夢而先覺。顧天下孰不學兮﹐乃會歸於無學。予心之不能忘兮﹐將波流風靡而柰何﹐惟鎭之以無名之朴。綠菜贊蔡蒙之下﹐彼江一曲。有茹生之﹐可以爲蔌。蛙蠙之衣﹐采采盈掬。吉蠲洗澤﹐不混沙礫。芼以辛鹹﹐宜酒宜餗。在吳則紫﹐在蜀則綠。其臭味同﹐遠故不錄。誰其發之﹐班我旨蓄。維女博士﹐史君炎玉。羅漢南公升堂頌二首寶積拾得漏貫錢﹐古佛堂前狗尿天。東山日出西山雨﹐露柱搥胸哭破船。羅漢南公升堂頌二首黑蟻旋磨千里錯﹐巴蛇吞象三年覺。日光天子轉須彌﹐失眼眾生問演若。羅漢南公塔頌一點墨漆﹐元無縫罅。羅漢云居﹐天上天下。出入奮迅﹐三界無家。以除惱禪﹐打鼓弄琵琶。沈卻法船﹐畱下戽斗。欲得不沈﹐戽乾札漏。漫書呈幾復三首古人踽踽已先登﹐後學蕭蕭不再興。顧我尪羸君勉彊﹐百年漂忽甚風燈。漫書呈幾復三首空名不系身輕重﹐此道當如命廢興。彷佛古人前日事﹐解衣捫虱對靑燈。漫書呈幾復三首秋虫振羽驚寒夢﹐河漢西斜夜獨興。欲罷不能呼子起﹐新涼宜近讀書燈。漫書呈仲謀漫來從宦著靑衫﹐秣馬何嘗解轡銜。眼見人情如格五﹐心知外物等朝三。經時道上衝風雨﹐幾日樽前得笑談。賴有同僚慰羈旅﹐不然吾已過江南。漫尉豫章黃魯直﹐旣拙又狂癡。往在江湖南﹐漁樵乃其師。腰斧入白雲﹐揮車棹淸溪。虎豹不亂行﹐鷗鳥相與嬉。遇人不崖異﹐順物無瑕疵。不知愛故厭﹐不悔爲人欺。晨朝常漫出﹐莫夜亦漫歸。漫尉葉公城﹐漫撫病餘黎。不纂非己事﹐不趨非吾時。人罵狂癡拙﹐魯直更喜之。或請陳漫尉﹐壽尉蒲萄卮。酒行激懦气﹐攘袂起哨規。君子守一官﹐烏肯苟簡爲。柰何如秋葭﹐信狂風離披。漫行恐污徳﹐漫止將敗機。漫默買猜謗﹐漫言來詬譏。漫尉謝答客﹐願客深長思。漫行無軌躅﹐漫止無馽鞿。漫默怨者寡﹐漫言知者希。吾生漫叟後﹐不券與之齊。於戲獨如子﹐因使目爲眉。彊顏不計返﹐乾坤一醯雞。昆侖視糟垤﹐旣化不自知。悔吝𨿽萬塗﹐直道甚坦夷。覆轍索孤竹﹐奔車求仲尼。以旌招虞人﹐賤者不肯屍。玉潤安可涸﹐日光安可緇。斯言出系表﹐當以罔象窺。賦分有自然﹐那用時世移。吾漫誠難攺﹐盡醉不敢辭。漫興肉食傾人如出凡﹐藜羹賦我是朝三。曉來不倦聽衙鼓﹐雲裏捲簾山正南。懋宗奉議有佳句詠冷庭叟野居庭堅於庭叟有十八年之舊故次韻贈之城西冷叟半忙閒﹐人道王陽得早還。四望樓臺皆我有﹐一原花竹住中間。初無狗盜窺籬落。底事蛾眉失鎖關。每爲朝天三十里﹐時時驚枕夢催班。梅花障羞半面依篁竹﹐隨意淡妝窺野塘。飄泊風塵少滋味﹐一枝猶傍故人香。夢李白誦竹枝詞三疊一聲望帝花片飛﹐萬里明妃雪打圍。馬上胡兒那解聽﹐琵琶應道不如歸。夢李白誦竹枝詞三疊竹竿坡面蛇倒退﹐摩圍山腰胡孫愁。杜鵑無血可續淚﹐何日金雞赦九州。夢李白誦竹枝詞三疊命輕人鮓甕頭船﹐日瘦鬼門關外天。北人墮淚南人笑﹐靑壁無梯聞杜鵑。夢中和觴字韻天教兄弟各異方﹐不使新年對舉觴。作雲作雨手翻覆﹐得馬失馬心淸涼。何處胡椒八百斛﹐誰家金釵十二行。一邱一壑可曳尾﹐三沐三舋取刳腸。彌陀贊彌陀願滿眾生界﹐眾生界是本來心。良由自心取自心﹐往來西方極樂國。蹔時斂念門戶開﹐處處文殊入普賢。親見本身無量壽﹐情與無情成正覺。祕書省冬夜宿直寄懷李徳素曲肱驚夢寒﹐皎皎人牖下。出門問何祥﹐岑寂省中夜。姮娥攜靑女﹐一笑粲萬瓦。懷我金玉人﹐幽獨秉大雅。古來絕朱弦﹐蓋爲知音者。同牀有不察﹐而況子在野。獨立占少微﹐長懷何由寫。明叔惠示二頌山川圍宴坐﹐日月轉庭隅。般若尋常事﹐如來臥起俱。多聞成外道﹐只是守凡夫。欲聽虛空教﹐須彌作鼓桴。明叔惠示二頌平生討經論﹐苦行峻廉隅。僞契已無分﹐買山云自如。身爲廊廟宰﹐夢作種田夫。欲辧身兼夢﹐還如鼓與桴。明叔惠示二頌云見七佛偈似有警覺乃是向道之端發於此故以二頌爲報山川圍燕坐﹐日月轉庭隅。般若心常是﹐如來臥起俱。多聞成外道﹐只守卽凡夫。欲聽虛空鼓﹐須彌作鼓桴。明叔惠示二頌云見七佛偈似有有警覺乃是向道之端發於此故以二頌爲報平生討經論﹐苦行峻廉隅。僞契已無分﹐買山云自俱。身爲郎廟宰﹐夢作種田夫。欲辧身兼夢﹐還如鼓與桴。明叔知縣和示過家上冢二篇復次韻敝邑荷佳政﹐耕桑及時運。令君平生歡﹐遠別喜親近。吾友徐光祿﹐死戰萬事盡。不見東陵侯﹐惟見瓜連畛。且當置是事﹐椎牛會賓親。百年共如此﹐破涕作嘲哂。枯荷野塘水﹐照影驚顏鬢。功名黃粱炊﹐成敗白蟻陣。少時無老境﹐身到乃盡信。此來見抱子﹐別日多未齔。夜闌如夢寐﹐寒燭泣餘寸。明叔知縣和示過家上冢二篇復次韻女蘿上杉松﹐野葛蔓畦朧。蛛絲网祠屋﹐芝菌生畫拱。去國二十年﹐雪涕夙嚴奉。更歷飽艱難﹐抑搔知癢痛。聞道下士笑﹐轉物大人勇。平生隨風波﹐歸來夢猶凶。持此寸艸心﹐負荷九鼎重。柔嘉無牛羊﹐保身以爲供。明遠庵遠公引得陶潛住﹐美酒沽來飲無數。我醉欲眠卿且去﹐只有空瓶同此趣。誰知明遠似遠公﹐亦欲我行庵上路。多方挈取甕頭春﹐大白梨花十分注。與君深入逍遙遊﹐了無一物當情素。道卿道卿歸去來﹐明遠主人今進步。明月篇贈張文潛天地具美兮生此明月﹐升白虹兮貫朝日。工師告余曰斯不可以爲佩﹐棄捐櫝中兮三歲不會。霜露下兮百艸休﹐抱此耿耿兮與日星遊。山中人兮招招﹐耕而食兮無卹。榛艾蓁蓁前吾牛兮﹐疻不可更扶。淺耕兮病歲﹐深耕兮石嬰耜。登山兮臨川﹐雉得意兮魚樂。小風兮吹波﹐從其友兮尾尾。日下兮川逝﹐射雉兮喪餘一矢。佳人兮潔齊﹐悵何所兮行媒。南山有葛兮葛有本﹐我羞餔兮以君之鉏來。摩詰畫丹靑王右轄﹐詩句妙九州。物外常獨往﹐人間無所求。袖手南山雨﹐輞川桑柘秋。胸中有佳處﹐涇渭看同流。墨蛇頌此書驚蛇入艸﹐書成不知絕倒。自疑懷素前身﹐今生筆法更老。木龜亭畱題南臺西路木龜坊﹐乃是靈蛙贔屭藏。從此攺名杉蚵蚾﹐恐來吞月直須防。木平和尙眞贊一尺三寸汗腳﹐艸鞋掛龍牀角。他日淸涼半座﹐果然未忘禮樂。一一漚裏木平﹐稽首一漚前覺。木之彬彬木之彬彬﹐非取異於人。可宮室則斬則伐﹐可籩豆則捋則擷。艸之茸茸﹐非求顯於世。中芻牧則刈則鉏﹐中醫和則剝則枯。非以其材故耶。是非之歧﹐利害薰蒸。嗟人道之多患﹐彼艸木尙無情。吾嘗觀於若人矣﹐巧於辧人﹐拙於自辧。好動乎天機﹐不周乎時變。罪莫慘於徳有心﹐禍莫深於心有見。罪不在徳﹐心其蟊賊﹐禍不在心。見其髠箝之人也﹐皦皦自鮮﹐行於眾污之前﹔嶢嶢不讓﹐立乎眾埤之上。積小不當﹐是以亡其大當。悲夫﹗羿注矢以當物﹐十嘗中其七八。引鏌鋣以自殘﹐駭兕虎之竊發。禍集於所忽﹐怨棲於榮名。易其言則害智﹐用其智則害明。爲君子則柰何﹐獨見曉於冥冥。牧童騎牛遠遠過前村﹐吹笛風斜隔隴聞。多少長安名利客﹐機關用盡不如君。暮到張氏園和壁間舊題邵平不見見園瓜﹐三徑還尋二仲家。莫道暫來無所得﹐未秋先已碧蓮華。南安試院無酒飲周道輔自贛上攜一榼時時對酌惟恐盡試畢僕夫言尙有餘樽木芙蓉盛開戲呈道輔聞說君家好弟兄﹐窮鄕相見眼俱靑。偶同一飯論三益﹐頗爲諸生醉六經。山吧已催乘傳馬﹐曉窗猶共讀書螢。霜花畱得紅妝面﹐酌盡齋中竹葉瓶。南安巖主大嚴禪師眞贊石出山而韻自丘壑﹐松不春而骨立冰霜。今得雲門柱杖﹐打破鬼窟靈牀。其石也﹐將能萬里出雲雨。其松也﹐欲與三界作陰涼。此似昔人非昔人也﹐山中故友任商量。南安巖主定應大師眞贊定光古佛﹐不顯其光。古錐透穿﹐大千以爲囊。臥像出家﹐西峯參道。亦俗亦眞﹐一體三寶。彼逆我順﹐彼順我逆。過卽追求﹐虛空鳥迹。驅使艸木﹐教誨蛇虎。愁霖出日﹐枯旱下雨。無男得男﹐無女得女。法法如是﹐誰奪誰予。令君威怒﹐免我伽梨。旣而釋之﹐遂終白衣。白帽素履﹐須髮皤皤。壽八十二﹐與世同波。窮巖艸木﹐枯臘風雨。七閩香光﹐家以爲祖。薩埵禦天﹐宋有萬姓。乃錫象服﹐名曰定應。南康席上贈劉李二君伯倫酒徳無人敵﹐太白詩名有古風。浪許薄才酬大雅﹐長愁小戶對洪鍾。月明如晝九江水﹐天靜無雲五老峯。此賞不疏眞共喜﹐登臨歸興尙誰同。南樓畫閣觀方公悅二小詩戲次韻十年華屋网蛛塵﹐大旆重來一日新。五鳳樓前修造手﹐个中余刃亦精神。南樓畫閣觀方公悅二小詩戲次韻重山復水繞深幽﹐不見髙賢獨倚樓。手拂壁間畱恨句﹐淩波微步有人愁。南浦太守俱來此西山﹐樓觀重復半煙間。髙僧置酒林泉處﹐南浦名區望沒環。南山羅漢贊十六首大阿羅漢賓度羅﹐奉持末後如來印。日中一缽千家飯﹐處處作佛事饒益。以我身心五分香﹐作光明雲雨大千。取火燃香世界主﹐能徧法界惟心辦。南山羅漢贊十六首佛記一切賢聖眾﹐皆以無爲有差別。如來乃至阿羅漢﹐同入涅盤三昧海。二乘設不見此理﹐是則波旬顚倒想。稽首迦諾迦伐蹉﹐看花結印同無相。南山羅漢贊十六首駕羊超出風火宅﹐跨兔求度生死河。者乘如來初方便﹐自徹海漩三昧底。三乘如來悲願力﹐身如光影現十方。持經不染文字相﹐是名第一離欲者。南山羅漢贊十六首斑斑之獸本山林﹐升堂入室作輿衛。小僧奉施軍持水﹐弭耳來受救渴供。胸中猛虎自調服﹐是故異物成一家。我觀閻浮提眾生﹐同牀猜忌若冰炭。南山羅漢贊十六首稽首具六波羅密﹐稽首得無生法忍。稽首佛敕久住世﹐稽首救世不倦者。天上人間福田施﹐心無髙下依佛慧。徧與有情作功徳﹐故受孔雀墮尾供。南山羅漢贊十六首能以一切聲聞佛﹐能以法忍出世法。宴坐分身應十方﹐不取涅盤自饒益。伏住泥沙觀止水﹐中有菩薩淸涼月。無明風起作浪波﹐方會如來同覺海。南山羅漢贊十六首佛光影中大杜多﹐八萬細行滅塵勞。愛護有情如眼目﹐胡奴來供濾水囊。手持白拂起淸風﹐奉持所聞佛直指。小根魔子欲橫戈﹐弓折箭盡皆消霣。南山羅漢贊十六首百和香中本無我﹐光透塵勞一一法。佛法本從空處起﹐炳然字義照太空。以此一香應發心﹐東方出日西方雨。我今稽首伐闍羅﹐是眞離欲阿羅漢。南山羅漢贊十六首香醉山中夏木陰﹐來禽磊磊承風霧。山鳥衝飛墮聖前﹐小僧澡雪羞時供。胡奴知是說法時﹐故奉金鑪聽時事。有說法相無言說﹐無說無聞是眞說。南山羅漢贊十六首龐眉寂默坐空禪﹐萬年一念無緣促。手珠猶作奢摩他﹐寄迹普賢修萬行。梵天來獻瑜伽具﹐問人親見也尊來。撥開眉目示梵王﹐諸天皆得法眼淨。南山羅漢贊十六首一身入定多身出﹐屈申臂頃四天下﹐如世篋藏諸有物﹐及以絲縷舞工木。小兒贊嘆或恐怖﹐耆老智者但袖手。佛說神通方便力﹐度脫眾生具功徳。南山羅漢贊十六首四十九年大教主﹐波旬請故入涅盤。佛身常尋法界住﹐非其境界故不見。未法眾生蒶福田﹐眾魔染衣汗戒律。稽首那迦住世間﹐令我常生遇佛想。南山羅漢贊十六首如來寶仗降魔相﹐慈悲威怒震十方。毒龍帖耳收雷霆﹐逆鱗可摩若家狗。我法未嘗惱眾生﹐不令肆毒生恐怖。但以本來悲願力﹐情與無情共一家。南山羅漢贊十六首八萬四千寶浮圖﹐不如一念心淸淨。惟此有相擅施福﹐三塗八難所依怙。佛以一花示迦葉﹐笑中有刀世不解。而以法盡付諸人﹐深藏寶骨待梅裏。南山羅漢贊十六首萬山相倚碧漓岏﹐靈鷲一峯聖賢宅。如來往昔經行處﹐林泉鳥獸皆逆向。淸淨眷屬千五百﹐無日不聞鐘磬音。閻浮提中大福田﹐蓮花會上菩提記。南山羅漢贊十六首持軸山中大慈聖﹐普應諸供作佛事。𨿽設大鈴金刪杵﹐如世休馬櫜弓矢。龍女來獻九淵珠﹐無心奉施無心受。淸淨之眾見尋常﹐相視還如土木偶。擬古樂府長相思寄黃幾復江南江北春水長﹐中有一人遙相望。字曰金蘭服眾芳﹐妙歌揚聲傾滿堂。滿堂動色不入耳﹐四海知音能有幾。惟予與汝交莫逆﹐心期那間千萬里。欲憑綠水之雙魚﹐爲寄腹中之素書。溪回嶼轉恐失路﹐夜半不眠起躊躇。擬古雜言雁雁隨春風﹐過鄕縣。煙雨昏﹐行不亂。同安樂﹐共憂患。云重重﹐不相見。日昳晡﹐下平湖。十十五五依黃蘆﹐得粒不啄鳴相呼。新婦見雁懷徵夫﹐上堂曳袑裾﹐四拜啟阿姑。人言雁寄書﹐審能寄書無。阿姑語新婦﹐古來無此事﹐今安得此語。新婦祝雁好自去﹐勿學水中戀涔魚。寄汝尺素上有書﹐塞北春寒用當襦。寄書與阿誰﹐我家蘇校尉﹐海上牧羊兒。爲言妾能事君母﹐勿負漢恩作降虜。擬君子法天運君子法天運﹐不言行四時。提提無近功﹐成歲乃可知。明窺秋毫端﹐耳察穴蟻爭。羣材極爲力﹐陰拱收視聽。三辰從昏明﹐萬物安性命。因時有更張﹐斟酌如斗柄。細人趨眼前﹐翻手覆手閒。狂風吹長林﹐何枝鳥能安。須臾誠快意﹐狼籍不可言。碾建溪第一奉邀徐天隱奉議並效建除體建溪有靈艸﹐能蛻詩人骨。除艸開三徑﹐爲君碾玄月。滿甌泛春風﹐詩味生牙舌。平斗量珠玉﹐以救風雅渴。定知胸中有﹐璀璨非外物。執虎探虎穴﹐斬蛟入蛟室。破鏡掛西南﹐夜闌淸興發。危言諸公上﹐殊勝弄翰墨。成仁冒鼎鑊﹐聞已歸諫列。收汝救月弓﹐蛙腹當坼裂。開云照四海﹐黃道行堯日。閉門斲車輪﹐出門同軌轍。寧子與追和予嶽陽樓詩復次韻二首去年新霽獨憑欄﹐山似樊姬擁髻鬟。个裏宛然多事在﹐世間搖望但雲山。寧子與追和予嶽陽樓詩復次韻二首軒皇樂罷拱朝班﹐天地爲家不閉關。惟有金鑪紫煙起﹐至今畱作禦前山。歐陽從道許寄金橘以詩督之禪客入秋無气息﹐想依紅袖醉毰毸。霜枝搖落黃金彈﹐許送筠籠殊未來。龐道者名悟超贊悟道識性﹐超凡入聖。文殊一源﹐普賢萬行。龐道者繡觀音贊八萬四千惟兩臂﹐三十二應無來往。悲觀一切造諸業﹐慈觀諸業熾然住。淸淨觀時無本根﹐幻影重重蒙古佛。有能出世自觀音﹐卽受老翁無畏施。陪師厚遊百花洲盤礡範文正祠下道羊曇哭謝安石事因讀生存華屋處零落歸山丘爲十詩憶在昭陵日﹐傾心用老成。功歸仁祖廟﹐正得一書生。陪師厚遊百花洲盤礡範文正祠下道羊曇哭謝安石事因讀生存華屋處零落歸山丘爲十詩羊生但著鞭﹐勿哭西州門。故有不亡者﹐南山相與存。陪師厚遊百花洲盤礡範文正祠下道羊曇哭謝安石事因讀生存華屋處零落歸山丘爲十詩慶州自不惡﹐藉甚載聲華。忠義可無憾﹐公今有世家。陪師厚遊百花洲盤礡範文正祠下道羊曇哭謝安石事因讀生存華屋處零落歸山丘爲十詩公歸未百年﹐鸛巢荒古屋。我吟殄瘁詩﹐悲風韻喬木。陪師厚遊百花洲盤礡範文正祠下道羊曇哭謝安石事因讀生存華屋處零落歸山丘爲十詩傷心祠下亭﹐在時公燕處。臨水不相猜﹐江鷗會人語。陪師厚遊百花洲盤礡範文正祠下道羊曇哭謝安石事因讀生存華屋處零落歸山丘爲十詩公有一杯酒﹐與人同醉醒。遺民能記憶﹐欲語涕飄零。陪師厚遊百花洲盤礡範文正祠下道羊曇哭謝安石事因讀生存華屋處零落歸山丘爲十詩委徑問謠俗﹐髙丘省佃作。昔遊非苟然﹐今花幾開落。陪師厚遊百花洲盤礡範文正祠下道羊曇哭謝安石事因讀生存華屋處零落歸山丘爲十詩在昔實方枘﹐成功見圓機。九原尙友心﹐白首要同歸。陪師厚遊百花洲盤礡範文正祠下道羊曇哭謝安石事因讀生存華屋處零落歸山丘爲十詩人去洲渚在﹐春回花艸斑。淸談值淵對﹐發興如江山。陪師厚遊百花洲盤礡範文正祠下道羊曇哭謝安石事困讀生存華屋處零茖歸山丘爲十詩落日銜城壁﹐祠東更一遊。悲來惜酒少﹐安得董糟丘。裴晉公書堂裴公入相便論兵﹐躍馬淮西一戰平。黃合不須金印好﹐卻來山下作書生。彭女禮北斗圖頌白足禮江沙﹐七星在云表。洗心無一塵﹐缺月西南曉。平陰張澄居士隱處三詩之復庵舂糧出求仁﹐行李彌宇宙。久客渺愁人﹐馬饑僕夫瘦。歸來一丘中﹐萬事不攺舊。禾黍鋤其驕﹐牛羊鞭在後。隱幾天籟寒﹐六鑿忽通透。平陰張澄居士隱處三詩之亨泉水徳通萬物﹐發源會時亨。伏坎非心願﹐成川且意行。棲遲林丘下﹐欲渥無塵纓。杖藜逢載酒﹐一瓢酌餘淸。平陰張澄居士隱處三詩之仁亭無心經世网﹐有道藏丘山。養生息天黥﹐藝木印歲寒。徳人墻九仞﹐彊學窺一斑。張侯大雅質﹐結髮闖儒關。奇贏或諧偶﹐老大嘗艱難。築亭上雲雨﹐日月轉朱欄。牀敷聽萬籟﹐我家頗寬閒。牧牛有坦途﹐亡羊自多端。市聲鏖什枕﹐常以此心觀。平原郡齋二首生平浪學不知株﹐江北江南去荷鋤。窗風文字翻葉葉﹐猶似勸人勤讀書。平原郡齋二首成巢不處避歲鵲﹐得巢不安呼婦鳩。金錢滿地無人費﹐一斛明珠薏苡秋。平原宴坐二首老作儒生不解事﹐江南有田歸荷鋤。北窗風來舉書葉﹐猶似勸人勤讀書。平原宴坐二首黃落委庭觀九州﹐虫聲日夜戒衣裘。金錢滿地無人費﹐一斛明珠薏苡秋。蒲城道中寄懷伯氏北徵無百里﹐日力不暇給。山重鳥影盡﹐露下月華濕。寒憶共被眠﹐屢成回馬立。豈如同巢鳥﹐莫夜得安集。蒲團座贊謂余輪邪﹐吾不隨爾馳逐﹔謂予扇邪﹐吾不亂爾寒燠。寬燥厚緩者﹐老人之養安﹔質朴自然者﹐野人之無欲。娛爾以貝葉銅瓶﹐文爾以繩牀筇竹。跏趺主人百不能﹐一裘一葛���。乞貓秋來鼠輩欺貓死﹐窺甕翻盤攪夜眠。聞道貍奴將數子﹐買魚穿柳聘銜蟬。乞筍於廖宣叔頌龍蛻骨﹐掉蒼尾。余戢戢﹐漫蛇虺。棄雨中﹐心爛死。攜長鑱﹐戴篢子。可盡髠﹐馘左耳。乞姚花二首正是風光嬾困時﹐姚黃開晚落應遲。欲雕好句乞春色﹐日曆如山不到詩。乞姚花二首靑春日月鳥飛過﹐汗簡文書山疊重。乞取好花天上看﹐宮衣黃帶禦鑪烘。乞鍾乳於曾公衮寄語曾公子﹐金丹幾時熟。願持鍾乳粉﹐實此罄懸腹。遙憐蟹眼湯﹐已化鵝管玉。刀圭勿妄傳﹐此物非碌碌。砌臺晚思日極江南千里春﹐誰今灑筆可招魂。向人猶作故時面﹐翠竹蒼煙一萬根。錢塘舊遊薄宦飄然笑漫郎﹐瑟洲花艸弄幽芳。莫教景物添春色﹐轉覺山川是異鄕。南北峯巖空入夢﹐短長亭捨自相望。湖邊山寺淸明後﹐相見蘭開禊水香。錢忠懿王畫像贊文武忠懿﹐堂堂如春。中有樗裏﹐不以示人。雷行八區﹐震驚聽聞。提十五州﹐共爲帝民。送君者自崖而反﹐以安樂其子孫。九萬里則風斯在下﹐眇大物而成仁。喬令眞贊抱璞而居﹐其誰別玉。喬君不獻﹐自尊兩足。窺其獄戶﹐視其邑庭。吏無重糈﹐民有頌聲。提平如砥﹐持廉如水。觀其中﹐公淸有餘。相其貌﹐固凡人耳。淸醇酒頌淸如秋江寒月﹐風休波靜而無雲。醇如春江永日﹐遊絲落花之困人。借之以涪翁淸閒﹐鑑此杯面淥。本之以李叟孝友﹐成此甕中春。淸明佳節淸明桃李笑﹐野田荒壠只生愁。雷驚天地龍蛇螫﹐雨足郊原艸木柔。人乞祭余驕妾婦﹐士甘焚死不公侯。賢愚千載知誰是﹐滿眼蓬蒿共一丘。淸閒處士頌至樂山中﹐嘉木之樾。有人天遊﹐風雲爲馬﹐鷗鷺爲舟。有詩客李發﹐字之曰淸閒處士。而蜀有豪士王當﹐以爲蓋謝敷之流。其淸也不登市井之隴﹐其閒也不齅王公之勾。傲睨萬物﹐逍遙一丘。身與長松共老﹐名與北鬥俱休。涪翁曰名之不稱實也久矣﹐吾子何以是爲哉。書潞則失涿﹐謂鷹則化鳩。故一以我爲馬﹐一以我爲牛。蓋有有其實而不受﹐亦有無其實而固求者也。常試爲吾子道淸閒之乎致乎。水之爲物﹐甚寒而極淸。郁爲堅冰﹐得溫而釋﹐徧利諸生。云之爲物﹐無心而出岫穴。風休雨息﹐反一無迹。我觀古人﹐以是爲則。若夫污泥濁水﹐與蛙同生﹐不混其淸。自操井臼﹐日耕茺徼﹐未嘗不閒。惟有道者能藏於天﹐吾子何處焉。淸閒曰我無所用於世﹐而從所好。惟水雲與之忘老﹐何敢以爲有道。涪翁曰舐痔十乘﹐曹商自優﹐非君淸流。商財計得白圭﹐擬國以閒爲慝。𨿽然同一大夢﹐達者先覺。方在蟻垤﹐憂樂計校也。世無公孫僑孔仲尼﹐誰辧夢覺。亦曰舉世混濁﹐惟我獨淸。萬法本閒﹐而人自擾擾爾。淸心院雙淸軒萬劫千峯繞座隅﹐一泓澄澈見遊魚。誰家欄檻煙雲裏﹐坐我瀟湘水墨圖。人物度橋疑海市﹐樓臺拍水信蓬壼。潺湲枕底催鄕夢﹐雙井溪頭有舊廬。情人怨戲效徐庾慢體三首秋水無言度﹐荷花稱意紅。主人敬愛客﹐催喚出房籠。一斛明珠曲﹐何時落塞鴻。莫藏春筍手﹐且爲剝蓮蓬。情人怨戲效徐庾慢體三首翡翠釵梁碧﹐石橊裙摺紅。隙光斜斗帳﹐香字冷薰籠。聞道西飛燕﹐將隨北固鴻。鴛鴦會獨宿﹐風雨打船蓬。情人怨戲效徐庾慢體三首障羞羅袂薄﹐承汗領巾紅。晚風斜蠆發﹐逸艷照窗籠。胡琴抱明月﹐寶瑟陣歸鴻。倚壁生蛛网﹐年光如轉蓬。筇竹頌偉邛崍之美竹﹐初發迹於﹝左牛右羊﹞﹝左牛右可﹞。有山而不險﹐有水而無波。金聲而玉節﹐故貫四時而不攺其柯。郭子遺我﹐扶余澗阿。坐則倚胡牀棐幾﹐行則隨靑笠綠蓑。吾衰也久矣﹐視爾畏友。予琢予磨﹐百世以俟聖人而不惑﹐則涪皤不負筇竹。危而不扶﹐顚而不持﹐惟筇竹之負涪皤。筇竹杖贊厲廉隅而不劌﹐故竊比於彭耽之壽。屈曲而有直體﹐能獨立於雪霜之後。伯夷食薇而淸﹐陳仲咽李而瘦。涪翁晝寢﹐蒼龍掛壁。涪翁履危﹐心如鐵石。窮山獨行﹐解兩虎爭。終不使卞莊乘間﹐而孺子成名。瓊芝軒卓僊在時養瓊芝﹐深根固蒂活人命。憧憧來問此何艸﹐但告渠是唐婆鏡。秋冬之間鄂渚絕市無蟹今日偶得數枚吐沫相濡乃可憫笑戲成小詩三首怒目橫行與虎爭﹐寒沙奔火禍胎成。𨿽爲天上三辰次﹐未免人間五鼎烹。秋冬之間鄂渚絕市無蟹今日偶得數枚吐沫相濡乃可憫笑戲成小詩三首勃窣媻跚烝涉波﹐艸泥出沒尙橫戈。也知觳觫元無罪﹐柰此尊前風味何。秋冬之間鄂渚絕市無蟹今日偶得數枚吐沫相濡乃可憫笑戲成小詩三首解縛華堂一座傾﹐忍堪支解見姜橙。東歸卻爲鱸魚鱠﹐未敢知言許季鷹。秋懷二首秋陰細細壓茅堂﹐吟虫啾啾昨夜涼。雨開芭蕉新閒舊﹐風撼篔簹宮應商。砧聲已急不可緩﹐檐景旣短難爲長。狐裘斷縫棄墻角﹐豈念晏歲多繁霜。秋懷二首茅堂索索秋風發﹐行遶空庭紫苔滑。蛙號池上晚來雨﹐鵲轉南枝夜深月。翻手覆手不可期﹐一死一生交道絕。湖水無端浸白雲﹐故人書斷孤鴻沒。秋聲軒誰居空閒扇橐龠﹐情與無情並時作。是聲皆自根極來﹐更莫辛勤問南郭。秋思柴門扃兮﹐牛羊下來其已久。四壁立兮﹐蛩螿太息不可聽。夜冉冉兮斗魁委柄若授人﹐天寥寥兮河漢風浪西南傾。山川悠遠兮﹐誰獨不共此明月。維徳人不見兮﹐采薇蕨於江之南。風露寒兮﹐薇蕨旣老而苦澀。江道險難兮﹐不知先生之何食。往予窺道而見兮﹐俯甘井以解渴。天地施我生兮﹐先生厚我徳。水波無津兮﹐卽拯我舟杭。路微徑絕兮﹐又翦我荊棘。秉道要而置對兮﹐一與而九奪。曾不更刀兮﹐破肯綮於胸中。湛湛兮如長江之吐月﹐霏霏兮若旋盤之落屑。會鉏鋙於一堂兮﹐曾不侮予以色辭。星翻翻其爭光兮﹐觀北斗之運四時。維回首之日淺兮﹐又穿鼻而伏皂。乘流下兮﹐忽不自識其闕遺。悲去日之旣往兮﹐愛是日之方來。有玉於橐兮﹐師以爲王所之����不謨獻之﹐維令之莫予琢之。起望天極南兮﹐����予馬。恐蓍龜之遠兮﹐入鮑肆不知其化。子歌犁��余心兮﹐爲而三嘆其一和。微子之昌言兮﹐殆莫振余過。已矣乎﹐芳蘭無澤兮歲遒﹐眾芳歇兮曷予佩之求。絕萬里兮吾以子牛﹐橫大川兮吾以子舟。竊悲吾子之多暇日兮﹐愁嗟黃落如郢客之見秋。秋思椎牛作社酒新篘﹐扶老將兒嬉隴頭。木落人家見雞犬﹐曉寒溪口在汀洲。無功可佩水蒼玉﹐迕歲空思狐白裘。身到楚傖非屈宋﹐顧慙疏懶作悲秋。求範子默染鴉靑紙二首學似貧家老破除﹐古今迷忘失三餘。極知鵠白非新得﹐謾染鴉靑襲舊書。求範子默染鴉靑紙二首深如女發蘭膏罷﹐明似山光夜月餘。爲染溪藤三百个﹐待渠湔拂一牀書。去歲和元翁重到雙澗寺觀余兄弟題詩之篇總忘收錄病中記憶成此詩素琴聲在時能聽﹐白鳥盟寒久未尋。眼見野僧垂雪發﹐養親原不顧朱金。開泉浸稻雙澗水﹐煨筍充盤春竹林。安得一廛吾欲老﹐君聽莊舄病時吟。去賢齋爭名朝市魚千里﹐觀道詩書豹一班。末俗風波尢浩渺﹐古人廉陛釐躋攀。螗螂怒臂當車轍﹐鸚鵡能言著鏁關。顧我安知賢者事﹐松風永日下簾間。全州雙松堂文殊堂下松﹐永日如鳴琴。我登雙松堂﹐時步雙松陰。中有寂莫人﹐安禪無古今。勸交代張和父酒風流五日張京兆﹐今日諸孫困小官。作尹大都如廣漢﹐畫眉仍復近長安。三人成虎事多有﹐眾口鑠金君自寬。酒興情親俱不淺﹐賤生何取罄交歡。勸石洞道眞師染袈裟頌丈夫出家﹐當被壞色衣。蜀僧袈裟﹐多似苾﹝上艸下芻﹞尼。輕羅縐縠﹐染成春柳絲。撩蜂引蝶﹐惟欠遠山眉。缺月鏡頌月墜鏡中﹐無滅無生。月𨿽缺半﹐影像圓成。辱粹道兄弟寄書久不作報以長句謝不敏病癖無堪吾懶書﹐交親情分豈能疏。深慚煙際兩鴻雁﹐遺我罾中雙鯉魚。故國靑山長極眼﹐今年白髮不勝梳。幾時得計休官去﹐筍葉裹茶同趁虛。入窮巷謁李材叟翹叟戲贈兼簡田子平三首紫冠黃鈿网絲窠﹐蝶繞蜂圍柰晚何。二叟家居如避世﹐開門自少俗人過。入窮巷謁李材叟翹叟戲贈兼簡田子平三首只可闋中安止止﹐誰能鐵裏斗錚錚。田多谷少無人會﹐譬似無田過一生。入窮巷謁李材叟翹叟戲贈兼簡田子平三首田郎杞菊荒三徑﹐文字時追二叟遊。萬卷藏書多未見﹐老夫端擬乞荊州。閏月訪同年李夷伯子眞於河上子眞以詩謝次韻十年不見猶如此﹐未覺斯人嘆滯畱。白璧明珠多按劍﹐濁涇淸渭要同流。日晴花色自深淺﹐風軟鳥聲相應酬。談笑一樽非俗物﹐對公無地可言愁。塞上曲十月北風燕艸黃﹐燕人馬肥弓力彊。虎皮裁鞍鵰羽箭﹐射殺山陰雙白狼。靑氈帳髙雪不濕﹐擊鼓傳觴令行急。戎王半醉擁貂裘﹐昭君猶抱琵琶泣。三笑圖贊二豪之所爭﹐不滿三隱之一笑。三隱之所笑﹐不解耶捨之顏。耶捨之印﹐霧鎖云埋。九年面壁﹐此印方開。三言二首寄嶽雲﹐安九夏。無間綠﹐實瀟灑。碧溪頭﹐古松下。臥盤陀﹐晝復夜。三言二首八徳水﹐淸且美。蕩精神﹐浸牙齒。亂雲根﹐眾峯裏。掬與斟﹐隨器爾。三月壬申同堯民希孝觀渠名寺經藏得弘明集中沈炯同庚肩吾諸人遊明慶寺詩次韻奉呈二公祕藏開新譯﹐天花雨舊堂。證經多寶塔﹐寢疾淨名牀。鳥語雜歌頌﹐蛛絲凝篆香。同遊得趙李﹐談道過何王。三月乙巳來賦鹽萬歲鄕且搜獼匿賦之家晏飯此捨遂畱宿是日大風自采菊苗薦湯餅二首飛廉決雲開白日﹐頓撼天地萬竅號。挼挱桃李欲淨盡﹐乞與遊絲百尺髙。三至堂楊公父子孫﹐俱出文昌宮。朱轓與別駕﹐同最治民功。當年竹馬兒﹐市上白鬢翁。相語府門前﹐郎君有家風。築室俯飛鳥﹐我來歲仲冬。人煙空橘柚﹐梅蘤破榛叢。延客煮茶藥﹐使君語雍容。疇昔識二父﹐只今天柱峯。故開堂北門﹐突兀在眼中。千秋萬歲後﹐野人猶致恭。借問經始誰﹐開國華陰公。僧景宗相訪寄法王航禪師抱牘稍退鳧鶩行﹐倦禪時作橐駝坐。忽憶頭陀云外人﹐閉門作夏與僧過。一絲不掛魚脫淵﹐萬古同歸蟻旋磨。山中雨熟瓜芋田﹐喚取小僧休乞錢。沙彌文信大悲頌通身是眼﹐不見自己。欲見自己﹐頻掣驢耳。通身是手﹐不解著鞭。白牛懶惰﹐空打車轅。通身是佛﹐頂戴彌陀。頭上安頭﹐笑殺涪皤。傷歌行四首艸木搖落天沈陰﹐蟋蟀爲我商聲吟。髙明從來畏鬼瞰﹐貧賤不能全孝心。蚤知義利有輕重﹐積羽何翅一鉤金。莫悲歸妹無錦繡﹐但願教兒和瑟琴。傷歌行四首孟氏至誠通竹筍﹐姜詩純孝感淵魚。古人常欲養志意﹐君子不惟全發膚。有妹言歸奉箕帚﹐仰誰出力助葭莩。等閒親鬢貧中白﹐自悔從來色養疏。傷歌行四首諸妹欲歸囊褚單﹐值我薄宦多艱難。爲吏受賕恐得罪﹐啜菽飲水終無懽。永懷遂休一夜夢﹐誰與少緩百憂端。古人擇婿求過寡﹐取婦豈爲謀饑寒。傷歌行四首伯夷不食周武粟﹐程嬰可托趙氏孤。死者復生欲無愧﹐受遺歸妹況在予。經營百事失本意﹐跬步尋常畏簡書。人閒若有不稅地﹐判盡筋力終年鋤。上大蒙籠黃霧冥冥小石門﹐苔衣艸路無人迹。苦竹參天大石門﹐虎迒兔蹊聊倚息。陰風搜林山鬼嘯﹐千丈寒藤繞崩石。淸風源裏有人家﹐牛羊在山亦桑麻。向來陸梁嫚官府﹐試呼使前問其故。衣冠漢儀民父子﹐吏曹擾之至如此。窮鄕有米無食鹽﹐今日有田無米食。但願官淸不愛錢﹐長養兒孫聽驅使。上權郡孫承議公家簿領如雞棲﹐私家田園無置錐。眞成忍罵加餐飯﹐不如西江之水可樂饑。他人勤拙猶相補﹐身無功狀堪上府。公誠遣騎束縛歸﹐長隨白鷗臥煙雨。上蕭家峽玉笥峯前幾百家﹐山明松雪水明沙。趁虛人集春蔬好﹐桑菌竹萌煙蕨芽。上冢自公返蓬蓽﹐稅駕上丘壠。霜露此日悲﹐松楸千年拱。養雛數毛羽﹐初不及承奉。康州斷腸猿﹐風枝割永痛。少年不如人﹐登仕無前勇。發疏齒牙搖﹐鯨波怒號凶。願爲保家子﹐敢議世輕重。稱觴太夫人﹐魚菜贍庖供。社日奉寄君庸主簿花發社公雨﹐陰寒殊未開。初聞燕子語﹐似報玉人來。遮眼便書冊﹐挑聾欺酒杯。傳聲習主簿﹐勤爲撥春醅。呻吟齋睡起五首呈世弼棐幾坐淸晝﹐博山凝妙香。蘭芽依客土﹐柳色過鄰墻。巷僻過從少﹐官閒气味長。江南一枕夢﹐髙臥聽鳴桹。呻吟齋睡起五首呈世弼學省非簿領﹐臥痾常閉關。雨餘樓閣靜﹐風晚鳥烏還。賞逐四時攺﹐心安一味閒。古人𨿽已往﹐不廢仰髙山。呻吟齋睡起五首呈世弼疏食吾猶飽﹐曲肱哦古今。酒傾因好事﹐弦絕爲知音。妒蘗長春木﹐爭巢喧暮禽。長懷阮校尉﹐北望首陽岑。呻吟齋睡起五首呈世弼已把社公酒﹐春寒那得嚴。厭聽鴻啄雪﹐喜有燕穿簾。璞玉深藏器﹐囊錐立見尖。兒時愛談道﹐今日口如箝。呻吟齋睡起五首呈世弼墻下蓬蒿地﹐兒童課翦除。蔓萵隨分種﹐杞菊未須鉏。河水傳烽火﹐交州報捷書。無能落閒處﹐慙媿飽春蔬。深明閣象踏恆河徹底﹐日行閻浮破冥。若問深明宗旨﹐風花時度窗櫺。神宗皇帝挽詞三首文思昭日月﹐神武用雷霆。制作深垂統﹐憂勤減夢齡。孫謀開二聖﹐末命對三靈。今代誰班馬﹐能書汗簡靑。神宗皇帝挽詞三首昔在基皇極﹐師臣論九疇。丘陵忽爲谷﹐天地不藏舟。河洛功無憾﹐幽燕策未收。嗣皇朝萬國﹐任姒正興周。勝業寺悅亭苦雨已解嚴﹐諸峯來獻狀。不見白頭禪﹐空倚紫藤杖。省中烹茶懷子瞻用前韻閤門井不落第二﹐竟陵谷簾定誤書。思公煮茗共湯鼎﹐蚯蚓竅生魚眼珠。置身九州之上腴﹐爭名燄中沃焚如。但恐次山胸壘塊﹐終便酒舫石魚湖。聖柬將寓於衛行乞食於齊有可憐之色再次韻感春五首贈之溫气冰底歸﹐忽忽六過旬。園林攺柯葉﹐鳥聲日日新。耕稼百年外﹐四郊無短闉。髙丘試顧望﹐俯仰迹已陳。信陵松鬱鬱﹐不見曩時人。空懷負暄賞﹐莫望屬車塵。腹中書萬卷﹐阽死溝壑濱。投壺與射覆﹐一笑物皆春。聖柬將寓於衛行乞食於齊有可憐之色再次韻感春五首贈之種萱欲遣憂﹐叢薄空自綠。洗心日三省﹐人亦不我榖。誰能書窗下﹐艸玄抱幽獨。首藐官不遷﹐校書漢天祿。身當萬戶侯﹐鼓吹擁部曲。解佩著犀渠﹐張弓插雕服。何時李將軍﹐射獵出上谷。聖柬將寓於衛行乞食於齊有可憐之色再次韻感春五首贈之春風鳴布谷﹐天道似勸分。持饑望路人﹐誰能顏色溫。笑憶枯魚說﹐詼諧老漆園。湘累不得祿﹐哀怨寫荃蓀。千年澗谷松﹐慚愧雨露恩。思爲萬乘器﹐顧掩斧鑿痕。聖柬將寓於衛行乞食於齊有可憐之色再次韻感春五首贈之風雨桃李華﹐佳人來何暮。安齊果未安﹐寓衛豈所寓。張侯室縣磬﹐得酒美無度。常憂腐腸死﹐須我嫁阿騖。雙魚傳尺素﹐何處迷春渚。啼鳥勸不歸﹐曉鞍逐行旅。遙知登樓興﹐信美非吾土。聖柬將寓於衛行乞食於齊有可憐之色再次韻感春五首贈之魯公但食粥﹐百口常憂煎。金張席貴寵﹐奴隸乘朱軒。丈夫例寒餓﹐萬世無後先。風霾天作惡﹐雷亦怒闐闐。俄頃花柳靜﹐煙暖谷鳥喧。人事每如此﹐翻覆不常然。下流多謗議﹐髙位又疾顚。空餘壯士志﹐不逐四時遷。失紫竹柱杖頌袁門西關失卻柱杖﹐木平萬載縣裏拾得。恰似鄭州卻出曹門﹐何處待此左科禪客。詩一首石磴層層鳥道斜﹐仙家樓閣鎖煙霞。丹砂已化黃金鼎﹐玉洞猶開白鶴花。鐵簡有云神永護﹐金鐘無韻鬼曾楂。洞天福地陰陽合﹐勝事畱傳豈浪誇。十二月十九日夜中發鄂渚曉泊漢陽親舊攜酒追送聊爲短句接淅報官府﹐敢違王事程。宵徵江夏縣﹐睡起漢陽城。鄰里煩追送﹐杯盤瀉濁淸。秪應瘴鄕老﹐難答故人情。十四弟歸洪州賦莫如兄弟四章贈行惱人自作樂﹐休休莫莫莫。相看將白頭﹐止有不如昨。十四弟歸洪州賦莫如兄弟四章贈行北來哺慈烏﹐南歸護爾雛。昨夜雲飛雁﹐相隨我不如。十四弟歸洪州賦莫如兄弟四章贈行志欲收九族﹐別離乃同生。誰能成此意﹐惟有孔方兄。十四弟歸洪州賦莫如兄弟四章贈行大父無恙時﹐刻意教子弟。歸掃松楸下﹐灑我萬里涕。十月十三日泊舟白沙江口岸江倚帆檣﹐已專北風權。飛霜挾月下﹐百笮直如弦。綠水去淸夜﹐黃蘆搖白煙。篙人持更柝﹐相語聞並船。平生濯纓心﹐鷗鳥共忘年。風吹落塵网﹐歲星奔回旋。險艱自得力﹐細故可棄捐。至今夢洶洶﹐呼禹濟廣川。十月十五早飯淸都觀逍遙堂心遊魏闕魚千里﹐夢覺邯鄲黍一炊。蔬食菜羹吾亦飽﹐逍遙堂下葉辭枝。食瓜有感暑軒無物洗煩蒸﹐百果凡材得我憎。蘚井筠籠浸蒼玉﹐金盤碧箸薦寒冰。田中誰問不納履﹐坐上適來何處蠅。此理一杯分付與﹐我思明哲在東陵。食筍十韻洛下斑竹筍﹐花時壓鮭菜。一束酬千金﹐掉頭不肯賣。我來白下聚﹐此族富庖宰。繭栗戴地翻﹐觳觫觸墻壞。戢戢入中廚﹐如償食竹債。甘葅和菌耳﹐辛膳胹姜芥。烹鵝雜股掌﹐炮鱉亂裙介。小兒哇不美﹐鼠壤有餘嘬。可貴生於少﹐古來食共噫。尙想髙將軍﹐五溪無人采。史天休中散挽詞光祿九男君獨秀﹐賦名幾與景仁班。淹畱州縣看恬默﹐出入風波笑險艱。遺愛蜀中三郡有﹐退身林下十年閒。山川英气消磨盡﹐昨日華堂作土山。史彥升送春花千林搖落照秋空﹐忽散穠花在眼中。蝶繞蜂隨俱入座﹐君家女手化春風。史應之贊眉山史應之﹐愛酒而滑稽。對鄙不肖﹐醉眼一笑。司馬徳操﹐萬事但好。東方戲嘲﹐驚動漢朝。窮則徳操﹐達則方朔。天地一壼﹐不膠者卓。應之老矣﹐似愚不愚。江安食不足﹐江陽酒有餘。世弼病方家不善論蛤蜊之功戲答伯樂無傳驥空老﹐重華不見士長饑。從來萬事乖名實﹐豈但藥翁論蛤蜊。世弼惠詩求舜泉輒欲以長安酥共泛一杯次韻戲答寒齏薄飯畱佳客﹐蠹簡殘編作近鄰。避地梁鴻眞好學﹐著書揚子未全貧。玉酥鏈得三危露﹐石火燒成一片春。沙鼎探湯供卯飲﹐不憂問字絕無人。壽禪師悟道頌朴落非他物﹐縱橫不是塵。山河及大地﹐全露法王身。壽聖觀道士黃至明開小隱軒太守徐公爲題曰快軒庭堅集句詠之金華牧羊兒﹐一粒粟中藏世界。使君從南來﹐淸風明月不用一錢買。鸕鶿杯﹐一杯一杯復一杯﹐玉山自倒非人推。廬山秀出南斗傍﹐登髙送遠形神開。銀河倒掛三石梁﹐砅崖轉石萬壑雷。吟詩作賦北窗裏﹐安得靑天化作一張紙。有長鯨白齒若雪山﹐我願因之寄千里。書蔡秀才屏風頌四首任午歲武寧縣中蔡老子﹐能棋能酒又能詩。胸中百萬多羅藏﹐不向人間說是非。書蔡秀才屏風頌四首接人髙下但唯唯﹐笑語相隨不作難。此翁胸次有涇渭﹐事不可處執如山。書蔡秀才屏風頌四首此翁家世印累累﹐平生俯視造物兒。堪笑癡人不省悞﹐猶說此翁眞个癡。書蔡秀才屏風頌四首讀經一字禮一拜﹐瘦骨稜稜心苦辛。看伊冷淡教人笑﹐定作閻浮百歲人。書東坡畫郭功父壁上墨竹郭家屧屏見生竹﹐惜哉不見人如玉。淩厲中原艸木春﹐歲晚一棋終玉局。巨鰲首戴蓬萊山﹐今在瓊房風幾間。書磨崖碑後春風吹船著浯溪﹐扶藜上讀中興碑。平生半世看墨本﹐摩挲石刻鬢成絲。明皇不作苞桑計﹐顚倒四海由祿兒。九廟不守乘輿西﹐萬官已作烏擇棲。撫軍監國太子事﹐何乃趣取大物爲。事有至難天幸爾﹐上皇局蹐還京師。內間張后色可否﹐外閒李父頤指揮。南內淒涼幾苟活﹐髙將軍去事尢危。臣結舂陵二三策﹐臣甫杜鵑再拜詩。安知忠臣痛至骨﹐世上但賞瓊琚詞。同來野僧六七輩﹐亦有文士相追隨。斷崖蒼蘚對立久﹐涷雨爲洗前朝悲。書扇魯公筆法屋漏雨﹐未減右軍錐畫沙。可惜團團新月面﹐故教零亂黑雲遮。書石牛溪旁大石上鬱鬱窈窈天官宅﹐諸峯排霄帝不隔。六時謁天開關鑰﹐我身金華牧羊客。羊眠野艸我世閒﹐髙眞眾靈思我還。石盆之中有甘露﹐靑牛駕我山谷路。書睢陽事後莫道睢陽覆我師﹐再興唐祚匪公誰。流離顚沛義不辱﹐去就死生心自知。政使賀蘭非長者﹐豈妨南八是男兒。乾坤震蕩風塵晦﹐愁絕宗臣陷賊詩。書王氏夢錫扇壓枝梅子大於錢﹐慚愧春光又一年。亭午無人初破睡﹐杜鵑啼在柳梢邊。書舞陽西寺舊題處萬事紛紛日日新﹐當時題壁是前身。寺僧物色來相訪﹐我似昔人非昔人。叔父釣亭檻外溪風拂面涼﹐四圍春艸自鋤荒。陸沈霜發爲鉤直﹐柳貫錦鱗緣餌香。影落華亭千尺月﹐夢通岐下六州王。麒麟臥笑功名骨﹐不道山林日月長。叔父給事挽詞十首元佑宗臣考十科﹐公居八九未爲多。功名身後無瑕點﹐孝友生知不琢磨。叔父給事挽詞十首平生治獄有陰功﹐忠孝臨民父母同。贛上樵夫談卓令﹐宣城老吏識於公。叔父給事挽詞十首三晉山河數十州﹐頻年水旱不能秋。我公出把司農節﹐粟麥還於地上流。叔父給事挽詞十首更生苦訟石中書﹐宰掾非人欲引裾。兩猾論兵幾敗國﹐同時禦史更誰如。叔父給事挽詞十首曾發公家鉅萬錢﹐溝中𦇤褓卻生全。三齊水後皆禾稼﹐不殺耕牛更可傳。叔父給事挽詞十首晉地無戎臥賊曹﹐民兵賜笏解弓刀。六年講武儒冠在﹐不踏金門著戰袍。叔父給事挽詞十首軍容百萬轉風雷﹐獨料王師不戰摧。三篋飛書公對獄﹐元丰天子照姦回。叔父給事挽詞十首隴上千山漢節回﹐掃除民蜮不爲災。蜀茶總入諸蕃市﹐胡馬常從萬里來。叔父給事挽詞十首廊廟從來不在邊﹐黃扉靑瑣慶登賢。除書未試回天筆﹐何意佳城到馬前。叔父給事挽詞十首榮祿常思澤九宗﹐山摧梁壞並成空。百年遺恨誰昭洗﹐他日諸郎有父風。叔誨宿邀湖上之遊以故不果往芰荷采盡荇田田﹐湖光價當酒十千。主人邀客殊未來﹐西風枕簟廢書眠。睡罷書窗翻墨汁﹐龍蛇起陸雲雨濕。晚筵紅袖勸傾杯﹐公榮坐遠酌不及。章臺柳色未知秋﹐折與行人鞭紫驑。金城手種亦如此﹐今日搖落令人愁。雙飛鴛鴦一朝只﹐舂鉏欲匹畏白鷗。風標公子誠自多﹐波淨月明如鵾何。雙澗寺二首二水奔奔鳴屋除﹐松林落日吼烏菟。老僧更有百歲母﹐白髮身爲反哺烏。雙澗寺二首山韻江深屋翠崖﹐夜鐘聲自甕中來。長松偃蹇蒼龍臥﹐六月澗泉轟怒雷。雙井茶送子瞻人間風日不到處﹐天上玉堂森寶書。想見東坡舊居士﹐揮毫百斛瀉明珠。我家江南摘云腴﹐落磑霏霏雪不如。爲君喚起黃州夢﹐獨載扁舟向五湖。睡起柿葉鋪庭紅顆秋﹐薰鑪沈水度衣篝。松風夢與故人遇﹐同駕飛鴻跨九州。睡起彷佛江南一夢中﹐虛堂盡日轉溫風。春深稍覺裌衣重﹐晝永不知樽酒空。睡起二首簾幕陰陰不見人﹐日斜窗影弄遊塵。風和睡起鳥聲樂﹐天地無私花柳春。睡起二首古來志士願不辱﹐少在朝廷多在山。寄食生涯無定止﹐此心長到白雲間。睡鴨山雞照影空自愛﹐孤鸞舞鏡不作雙。天下眞成長會合﹐兩鳧相倚睡秋江。司馬文正公挽詞四首元佑開皇極﹐功歸用老成。惟深萬物表﹐不令四時行。日者傾三接﹐天乎奠兩楹。堂堂寧復有﹐埋玉慟佳城。司馬文正公挽詞四首國在多艱日﹐人如大雅詩。忠淸俱沒世﹐孝友是生知。加璧延諸老﹐櫜弓撫四夷。公身與宗社﹐同作太平基。司馬文正公挽詞四首獻納無虛日﹐居然迹已陳。淸班區玉石﹐寶歷順星辰。更化思鳴鵙﹐遺書似獲麟。易名無異論﹐今代兩三人。司馬文正公挽詞四首毀譽蓋棺了﹐於今名實尊。哀榮有王命﹐終始酌民言。蟬冕三公府﹐深衣獨樂園。公心兩無累﹐憂國愛元元。思親汝州作歲晚寒侵遊子衣﹐拘畱幕府報官移。五更歸夢三百里﹐一日思親十二時。車上吐茵元不逐﹐市中有虎竟成疑。秋毫得失關何事﹐總爲平安書到遲。思賢楊家事業絕當時﹐百家疏通問不疑。髙文大冊書鴻烈﹐潤色論思禁林傑。堂堂司直社稷臣﹐諫有用否不辱身。勁气坐中掩虎口﹐忠言天上嬰龍鱗。忍能持祿保卒歲﹐歸去求田問四鄰。今時此事久索漠﹐吾恐九原公可作。我來回首行路難﹐城郭參差夕照閒。風急饑烏噪喬木﹐孤墳牢落具茨山。四休居士詩三首無求不著看人面﹐有酒可以畱人嬉。欲知四休安樂法﹐聽取山谷老人詩。四休居士詩三首富貴何時潤髑髏﹐守錢奴與拘官囚。太醫診得人間病﹐安樂延年萬事休。四休居士詩三首一病能惱安樂性﹐四病長作一生愁。借問四休何所好﹐不令一點上眉頭。四月丁卯對雨寄趙正夫公家常匆務﹐退食用寢訛。相思𨿽勞勤﹐書問不能多。時雨光萬物﹐開云見羲和。乾坤有美意﹐畎澮未盈科。凱風吹南榮﹐官槐綠婆娑。鷾鴯將其匹﹐來巢自成家。於物無譏嫌﹐人亦不誰何。眷言生理拙﹐無地牧雞鵝。丈人春秋髙﹐雛鷇勤摩挲。在公每懷歸﹐安得借明駝。畏塗失無鄕﹐酌海持一蠡。平生未絲繩﹐寂寞長生窠。故人累累去﹐宰木上女蘿。生存半白首﹐會面阻山河。趙侯秉金玉﹐不與世同波。從容覺差晚﹐鄙心寄琢磨。外物良難必﹐歲寒不攺柯。四月末天气陡然如秋遂禦祫衣遊北沙亭觀江漲沙岸人家報急流﹐船官解纜正夷猶。震雷將雨度絕壑﹐遠水粘天吞釣舟。甚欲去揮白羽箑﹐可堪更著紫茸裘。平生得意無人會﹐浩蕩舂鉏且自由。四月戊申賦鹽萬歲山中仰懷外舅謝師厚只今漢龐公﹐白髮佐州郡。窮通視寒暑﹐仕已誰喜慍。長松臥澗底﹐桴澑多裂璺。未須論才難﹐世人無此韻。禪悅稱性深﹐語端入理近。渙若開春冰﹐超然聽年運。臨民秉三尺﹐朱墨不可紊。傳聞但言歸﹐心許手自隱。欲知南陂稻﹐得幾就收捃。胥疏江湖濱﹐不邇金玉訓。濡需且肉食﹐觳觫恐鐘釁。龍移山發洪﹐虎乳月生暈。竹聲寒夏簟﹐輟寢中夜聽。寄聲向鹿門﹐儻賜勞苦問。寺齋睡起二首小黠大癡螳捕蟬﹐有餘不足夔憐蚿。退食歸來北窗夢﹐一江風月桃李船。寺齋睡起二首桃李無言一再風﹐黃鸝惟見綠蔥蔥。人言九事八爲律﹐儻有江船吾欲東。嗣深尙書弟晬日骨秀已知騏驥子﹐性仁端是鳳凰雛。不騰渥水稱神俊﹐應出岐山作瑞符。漸指家人知姓字﹐試看屏上識之無。乃翁斷獄多陰徳﹐逕往髙門待汝車。松下淵明南渡誠艸艸﹐長沙濟艱難。夜半舟移岸﹐今無晉衣冠。松風自度曲﹐我弦不須彈。慧遠香火社﹐遺民文字禪。𨿽非老翁事﹐幽尙亦可歡。客來欲開說﹐觴至不得言。宋夫人挽詞往歲塗宮暗碧紗﹐傾城出祖路人嗟。松柟峯下遷華寢﹐雪月光中咽曉笳。有子今爲二千石﹐同州才數兩三家。兒孫滿地厥衣舉﹐不見歸時桃李華。宋喬年眞贊士之坎壈﹐以其智多。因坎壈以爲師﹐用其多以見己。相遭於功名之會﹐圖像麒麟。獨行於寂寞之濱﹐照影溪壑。大者四時爾﹐小者風雨爾﹐豈眞我哉。宋宗儒眞贊宋子勃窣﹐心有古鏡。朝四暮三﹐爲笑不競。於一撚一﹐猶著禪病。探丸起死﹐味藥知性。憂患不入乎杯中﹐抱胡琴而風聽。若乃脫冠袒裼﹐捫虱應客﹐目如愁胡﹐拊髀而呼。是必追橡栗於雲杪﹐探水月於江湖﹐然後怏於心與。送伯氏入都貧賤難安處﹐別離更增悲。經營動北徵﹐慈母待春衣。短菙驅瘦馬﹐靑艸牧中嘶。送行不知遠﹐可忍獨歸時。太華物華春﹐街柳囀黃鸝。九衢生紫煙﹐到家使人迷。知音者誰子﹐倦客無光輝。王侯不可謁﹐秣馬興言歸。豈無他人遊﹐不如我塤箎。陳書北窗下﹐此自有餘師。送曹黔南口號摩圍山色醉今朝﹐試問歸程指斗杓。荔子陰成棠棣愛﹐竹枝歌是去思謠。陽關一曲悲紅袖﹐巫峽千波怨畫橈。歸去天心承雨露﹐雙魚來報舊賓僚。送曹子方福建路運判兼簡運使張仲謀曹侯黃須便弓馬﹐從軍賦詩橫槊間。阿瞞文武如兕虎﹐遠孫風气猶斑斑。昨解弓刀丞太僕﹐坐看收駒十二閒。遠方不異輦轂下﹐詔遣中使哀恫鰥。吾聞斯民病鹽策﹐天有雨露東南乾。謝君論河秉禹貢﹐詰難蠭起安如山。老郎不作患失計﹐凜然宜著侍臣冠。願公不落謝君後﹐江湖以南尙少寬。百城閱人如閱馬﹐泛駕亦要知才難。鹽車之下有絕足﹐敗羣勿縱爲民殘。官焙薦璧天解顏﹐瀹湯試春聊加餐。子魚通印蠔破山﹐不但蕉黃荔子丹。道逢使者漢郎官﹐淸溪弭節問平安。天子命我參卿事﹐奮然相對亦可歡。回波一醉嘲栲栳﹐山驛官梅破小寒。送昌上座歸成都昭學堂中有道人﹐龍吟虎嘯隨風雲。雨花經席冷如鐵﹐一縢日轉十二輪。寶勝蓬蒿荒小院﹐埋沒醯羅三隻眼。个是江南五味禪﹐更往參尋莫擔板。送晁道夫叔侄晁氏出西鄂﹐世家多藝文。文莊和鼎實﹐尙書亦大門。簡編自𦇤褓﹐簪笏到仍昆。向來映軒冕﹐頗據要路津。恩勤均骨肉﹐四海一堯民。實咎晚相見﹐實惟諸晁孫。智囊似內史﹐筆力窺漆園。詞林少根蔕﹐斯人今絕倫。我爲折腰吏﹐綠綺网蛛塵。傾心得僚友﹐燕及脊令原。嘉肴味同和﹐弦誦聲相聞。如人逃空虛﹐見似已解顏。何況金石交﹐乃其骨肉親。二年吟楓葉﹐忘我木索勤。行行不忍別﹐共醉古柳根。樽前猶講學﹐夏夜眾星繁。念當侍白髮﹐甘旨共蘭蓀。帆檣灑風雨﹐浪波出蛟黿。持親愼行李﹐彊學加飯飧。革囊走官郵﹐寄書遠相存。阿四去大農﹐六典與討論。君到輦轂下﹐爲問平生言。儻登鄴王臺﹐多話歸參軍。送陳季常歸洛人生俱行役﹐何能如聚鹿。浮楂在江湖﹐邂逅一相觸。天邊數年別﹐故人有陳叔。誰云區區葉﹐車馬肯來辱。淸樽聽夜語﹐常灺三四燭。劇談連古今﹐天漢瀉崖谷。髙材嘆加壯﹐所向動乖俗。我官塵土閒﹐彊折腰不曲。飽飯逐人行﹐君來方拭目。汝穎無奇士﹐僕夫催結束。嗟如秋窗暉﹐來少去苦速。蚤吾接雍容﹐愛徳心不足。歲晚托懿親﹐淸義乃愈篤。落日送河梁﹐鳴蟬度喬木。歲寒贈君何﹐惟有南溪竹。送陳氏女弟至石塘河富貴常多覆族憂﹐賤貧骨肉不相收。獨乘舟去值花雨﹐寄得書來應麥秋。行李淮山三四驛﹐風波春水一雙鷗。人言離別愁難遣﹐今日眞成始欲愁。送陳蕭縣欲畱君以陳遵投轄之飲﹐不如送君以陶令無弦之琴。酒嫌別後風吹醒﹐琴爲無弦方見心。去夏雨餘淸夜醉﹐黃鸝不覺報春深。花枝柳色競鮮好﹐乃是前日枯巧林。人生用捨四時可﹐壯士憔悴非獨今。大夫黃綬領垂素﹐二十餘年走塵土。盈車載書遣兒讀﹐不悔早爲文墨誤。治聲翕然先向東﹐古蕭子國今萬戶。徳性忠純吏不欺﹐閨門孝友民所慕。麥隴童兒憐雉乳﹐冰天窮子兼襦袴。愔愔琴意如溫風﹐乃知不必徽弦具。明月淸河佳可遊﹐官倉縻我不得去。白露爲霜水一篙﹐秋香蓮蕩浮輕舠。此中亦有無弦意﹐相憶樽前把蟹螯。送醇父歸蔡北風飄飄天作惡﹐枯木已無葉可落。寒溪濺濺聲迫人﹐歲聿云莫慘不樂。此時陳子乃棄我﹐歸將索綯亟乘屋。吾室尙潭潭﹐畱君欲晤談。掉頭去不顧﹐明發解徵驂。君來久相從﹐知我無所堪。好學勇如虎﹐讀書靑出藍。有疑必考擊﹐無奧不窮探。愧無洪鐘響﹐十不答二三。慨予方食貧﹐予腹豈屢厭。藜羹稀糝芼﹐寒葅薄醯鹽。𨿽欲苦畱君﹐俎豆無加添。從來婚友閒﹐恩義亦云兼。艸枯方兀兀﹐麥秀待漸漸。綠發佳少年﹐回首垂白髯。進徳失盛時﹐時寧爲人淹。經綸自封植﹐豈不如春蠶。此地決矣戒童僕﹐歸旁南陔種蘭菊。旅牀夜夜悲蛩螿﹐行色村中異風俗。靑燈白酒畱故人﹐莫愛一醉至曉角。送鄧愼思歸長沙覲省鄧侯過我解新鞿﹐潦倒猶能似舊時。西吧初除折腰尉﹐南陔常詠采蘭詩。姓名已入飛龍榜﹐書信新傳喜鵲知。何日家庭供一笑﹐綠衣便是者萊衣。送杜子卿歸西淮雪意涔涔滿面風﹐杜郎馬上若徵鴻。樽前談笑我方惜﹐天外淮山誰與同。行望酒簾沽白蟻﹐醉吟詩句入丹楓。一時眞賞無人﹐共尙憶江南把釣翁。送範徳孺知慶州乃翁知國如知兵﹐塞垣艸木識威名。敵人開戶玩處女﹐掩耳不及驚雷霆。平生端有活國計﹐百不一試薶九京。阿兄兩持慶州節﹐十年騏驎地上行。潭潭大度如臥虎﹐邊頭耕桑長兒女。折衝千里𨿽有餘﹐論道經邦正要渠。妙年出補父兄處﹐公自才力應時須。春風旍旗擁萬夫﹐幕下諸將思艸枯。智名勇功不入眼﹐可用折箠笞羌胡。送髙士惇赴成都鈐轄二首玉鈐金印臨參井﹐控蜀通秦四十州。日下書來望鴻雁﹐江頭花發醉貔貅。巴滇有馬駒空老﹐林箐無人葉自秋。能爲將軍歌此曲﹐鳴機割錦與纏頭。送髙士惇赴成都鈐轄二首捧日髙宣事﹐東京四姓侯。軍中聞俎豆﹐廟勝脫兜鍪。燒燭海棠夜﹐香衣藥市秋。君平識行李﹐河漢接天流。送蛤蜊與李明叔諸公雪屋吹燈然豆萁﹐古來壯士亦長饑。廣文不得載酒去﹐且詠太玄庖蛤蜊。送顧子惇赴河東三首頭白書林二十年﹐印章今領晉山川。紫參可掘宜包貢﹐靑鐵無多莫鑄錢。勸課農桑誠有道﹐折衝樽俎不臨邊。要知使者功多少﹐看取春郊處處田。送顧子惇赴河東三首家在江東不系懷﹐愛民憂國有從來。月斜汾沁催驛馬﹐雪暗岢嵐傳酒杯。塞上金湯惟粟粒﹐胸中水鏡是人材。遙知更解靑牛句﹐一寸功名心已灰。送顧子惇赴河東三首攬轡都城風露秋﹐行臺無妾護衣篝。虎頭妙墨能頻寄﹐馬乳蒲萄不待求。上黨地寒應彊飲﹐兩河民病要分憂。猶聞昔在軍興日﹐一馬人間費十牛。送何君庸上贛石臘梅開盡欲凋年﹐痛飲千江壁底眠。江寒山瘦思親友﹐歸守平生二頃田。西昌萬戶深篁竹﹐楚國無人知白玉。欲附弦歌慰寂寥﹐弦斷枯桐誰識曲。樽前顧曲客姓周﹐學問東山繼先流。梅花惱人已落盡﹐眞成何遜醉揚州。我今頜底髭半白﹐背世��學春秋。此書百年鎖蛛网﹐亦謂歲晚逢何休。荀侯畫謀取垂棘﹐之奇貪賢無處適。大庾嶺頭煙雨中﹐萬峯插天如劍直。苦懷行李冰繞須﹐野店酒旗可試沽。只今人才不易得﹐儻逢滌器試相如。送黃龍曉禪師住觀音頌黃龍一臥十五年﹐攪潭驚起舊頭角。張公攪潭是好心﹐但向西江起風雹。河陽新婦畫蛾眉﹐老婆不可重新學。長連體上鋪棘鍼﹐滿缽飯飣鐵菱角。有能歡喜受供養﹐聰明一一安排著。張公若問解何宗﹐食月蝦蟆救月弓。送慧林明茶頭頌慧林有一老人﹐恰似銀甕盛雪。徹底元無滲漏﹐旁觀但知皎潔。有徒三百二百﹐木鉆漫鉆磐石。或遇東海鯉魚﹐一棒令生羽翼。其餘兩兩三三﹐歸堂又要茶喫。上人南來雲水﹐因行不妨掉臂。鳳山修水東西﹐靈艸春來滿地。但令己事相應﹐歸日驢馱不起。送焦浚明西瞻岷山兮東望峨眉﹐錦江淸且漣漪。地靈山秀誕豪傑﹐來入中州振羽儀。相如傲萬物﹐子云窮一經。黃金賣賦聘私室﹐白頭大夫不公卿。窮閻卜肆閒﹐十步一豪英。竟無人識李仲元﹐不可屈致嚴君平。四君徳音閉黃壤﹐只今壠頭松柏聲。我住葉公城﹐常如井底坐。不謂焦夫子﹐聞風肯來過。焦子初見我﹐如蘭生幽林。春風爲披拂﹐始得香滿襟。中懷坦夷眉宇靜﹐外慕淡薄天機深。花開鳥啼晝寂寂﹐酒闌燭明夜沈沈。人皆扶牽爛漫醉﹐子更把書求本心。二年與燈火﹐琢子之玉鏈我金。焦夫子﹐我以陋邦無人把書策﹐邂逅逢君得三益。胡爲棄我忽遠行﹐手捧嘉陽從事檄。焦夫子﹐君起爲我舞﹐我其爲君歌。君方跨馬涉遠道﹐湖外地少山川多。霜秋搖落天日遠﹐西風翻翻水驚波。一筵談笑遂相失﹐兩地離愁各柰何。焦夫子﹐酒行君定起。此杯須百分﹐少別遂萬里。歸尋所種樹﹐應已數千尺。試照嘉陽水﹐君發猶未白。古人不朽事﹐所願更勉力。別後相逢豈在言﹐拭目看君進明徳。送酒與畢大夫淺色官醅昨夜篘﹐一樽聊付卯時投。甕邊吏部應歡喜﹐殊勝平原老督郵。送酒與周法曹用前韻遙知謝法曹﹐詩句多夏景。聞道學書勤﹐墨池方一頃。大字苦未遒﹐小字逼智永。我有何郎樽﹐淸江醞玉餅。還書及斗數﹐與君酌楠癭。送舅氏野夫之宣城二首藉甚宣城郡﹐風流數貢毛。霜林收鴨腳﹐春网薦琴髙。共理須良守﹐今年輟省曹。平生割雞手﹐聊試發硎刀。送舅氏野夫之宣城二首試說宣城郡﹐停杯且細聽。晚樓明宛水﹐春騎簇昭亭。﹝左禾右罷﹞稏丰圩戶﹐桁楊臥訟庭。謝公歌舞處﹐時對換鵝經。

送君庸北風吹雨薄寒生﹐人與蠟梅相照明。恨君艸艸渡江去﹐重約歸時五鳳笙。送李徳素歸舒城僧夏莫問途﹐麥秋宜煮餅。北寺旬休歸﹐長廊六月冷。簟翻寒江浪﹐茶破蒼璧影。李侯爲我來﹐遽以歸期請。靑衿廢詩書﹐白髮違定省。荒畦當鉏灌﹐蠹簡要簽整。挽衣不可畱﹐決去事幽屏。天恢獵徳网﹐日饎養賢鼎。此士落江湖﹐熟思令人癭。胸中吉祥宅﹐膜外榮辱境。婆娑萬物表﹐藏刃避肯綮。人生要當學﹐安宴不徹警。古來惟深地﹐相待汲修綆。送劉道純五松山下古銅官﹐邑居褊小水府寬。民安薄魚少嚚訟﹐簿領未減一丘盤。胸中崢嶸書萬卷﹐簸弄日月江湖間。稠人廣眾自神主﹐按劍之眼白相看。老身風波諳世味﹐如食橘柚知甘酸。麒麟圖畫偶然耳﹐半枕百年夢邯鄲。平生樽俎宮亭上﹐涉世忘味皆朱顏。此時阿翁尙無恙﹐追琢秀句酬江山。堂堂今爲蛻蟬去﹐五老偃蹇無往還。大梁城中笏拄頰﹐頜髭今成雪點斑。靑雲何必出公右﹐亨衢在天無由攀。椎鼓轉船如病已﹐夢想樓臺落星灣。子政諸兒喜文史﹐阿秤亦聞有筆端。丹徒布衣未可量﹐詩書且對藜藿盤。穴中生涯識陰雨﹐木末牖戶知風寒。我今四壁戀微祿﹐知公未能長掛冠。送劉季展從軍雁門二首劉郎才力耐百戰﹐蒼鷹下韝秋未晚。千里荷戈防犬羊﹐十年讀書厭藜莧。試尋北產汗血駒﹐莫殺南飛寄書雁。人生有祿親白頭﹐可能一日無甘饌。送劉季展從軍雁門二首石趺谷中玉子瘦﹐金剛窟前藥艸肥。仙家栟耘成白璧﹐道人煮掘起風痱。絳囊璀璨思盈斗﹐竹畚香甘要百圍。到官莫道無來使﹐日日北風源雁歸。送劉士彥赴福建轉運判官秋葉雨墮來﹐冥鴻天資髙。車馬气成霧﹐九衢行滔滔。中有寂寞人﹐靈府扃鎖牢。西風持漢節﹐騎從嚴弓刀。惟閩七聚落﹐惸獨困吏饕。土獘禾黍惡﹐水煩鱗介勞。南驅將仁气﹐百城共一陶。察人極涇渭﹐問俗及豚羔。官閒得勝日﹐杖屨之林臯。人間閱忠厚﹐物外訪英豪。送六十五弟賁南歸風驚鴻雁行﹐吹落秋江上。爲掃碧巖邊﹐問叔今無恙。送呂知常赴太和丞我去太和欲期矣﹐呂君初得太和官。邑中亦有文字樂﹐惜不同君澗谷盤。觀山千尺夜泉落﹐快閣六月江風寒。往尋佳境不知處﹐掃壁覓我題詩看。送密老位五峯我穿髙安過萍鄕﹐七十二渡遶羊腸。水邊林下逢衲子﹐南北東西古道場。五峯秀出雲雨上﹐中有寶坊如側掌。去與靑山作主人﹐不負法昌老禪將。栽松種竹是家風﹐莫嫌斗絕無來往。但得螺螄吞大象﹐從來美酒無深巷。送莫郎中致仕歸湖州霅上多髙士﹐君今又乞身。中年謝事客﹐白日上升人。靜泛苕溪月﹐閒嘗顧渚春。滔滔夜行者﹐能不愧淸塵。送彭南陽南陽令尹振華鑣﹐三月春風困柳條。攜手河梁愁欲別﹐離魂芳艸不勝招。壼觴調笑平民訟﹐賓客風流醉舞腰。若見賢如武候者﹐爲言來仕聖明朝。送蒲元禮南歸元禮佳少年﹐俊气欲無敵。文章詩最豪﹐溟漲助筆力。三年葉公城﹐於我固多益。恨無荊雞材﹐使君有羽翼。此行省親闈﹐彩服耀春色。從容文字閒﹐固未曠子職。蘄春向鄂渚﹐曾不三四驛。吾師李武昌﹐金聲而玉徳。誠能勇一往﹐所進豈寸尺。江南後生秀﹐居多門下客。願君從之遊﹐琢磨就圭璧。鬥酒淸夜闌﹐缺月掛屋壁。雞鳴馬就轡﹐少別安足惜。人生共一世﹐誰能無行役。送錢一杲卿錢君佳少年﹐濯濯春月柳。開談屢逼人﹐落筆若揮帚。鳧雁菇蒲中﹐英材頗時有。同聲傾夙期﹐異姓接婚友。冷官國北門﹐會面始八九。時時過薄飯﹐卯坐常至酉。今日得休沐﹐方醺步兵酒。聞子車馬南﹐欲餞輒掣肘。溫風媚行色﹐綠淨無塵垢。魚軒迎少婦﹐能獻二親壽。到家春已融﹐柔條可結紐。菱藻蔓平湖﹐釣船先入手。南雁正北來﹐蚤寄詩千首。送權郡孫承議歸宜春宜春別駕鄕丈人﹐來假廬陵二千石。虛舟無事鷗與遊﹐良賈深藏客爭席。諸公鞭朴立威名﹐公獨愛民如父兄。諸公馭吏如束濕﹐公使人人得盡情。人情居官若郵傳﹐假守攝丞尢自便。憂念公家眉不開﹐誰能勤民廢寢膳。贈行欲借筆如椽﹐公不肯畱鼓催船。歸到宜春問春事﹐斑斑筍竿蕨破拳。廖侯爲邦用詩禮﹐府中無事多燕喜。看公談生面生春﹐更爲鄕園蓺桃李。送人赴舉靑衫烏帽蘆花鞭﹐送君歸去明主前。若問舊時黃庭堅﹐謫在人間今八年。送少章從翰林蘇公餘杭東南淮海惟揚州﹐國士無雙秦少遊。欲攀天關守九虎﹐但有筆力回萬牛。文學縱橫乃如此﹐故應當家有季子。時來誰能力作難﹐鴻雁行飛入道山。斑衣兒啼眞自樂﹐從師學道也不惡。但使新年勝故年﹐卽如常在郎罷前。送石長卿太學秋補長卿家亦但四壁﹐文君窺之介如石。胸中已無少年事﹐骨气乃有老松格。漢文新覽天下圖﹐詔山采玉淵獻珠。再三可陳治安策﹐第一莫上登封書。送蘇太祝歸石城蘇侯恃才頗跌宕﹐常欲立談取將相。風期家世非一朝﹐於我今爲丈人行。偶然把酒葉公城﹐胸懷披盡能謔浪。畫燭如椽吐白虹﹐花枝圍坐紅相向。夜如何其不忍起﹐風吹日照離筵上。醉中一笑揮萬金﹐眼前快意誠爲當。僕夫結束底死催﹐馬翻玉勒嘶歸鞅。南驅面有千里塵﹐道遠回首幾惆悵。漢陽津上遊女多﹐何日石城蕩兩槳。莫倚盧家有莫愁﹐便成翻手辜前賞。送王郎酌君以蒲城桑落之酒﹐泛君以湘累秋菊之英。贈君以黟川點漆之墨﹐送君以陽關墮淚之聲。酒澆胸次之壘塊﹐菊制短世之頹齡。墨以傳萬古文章之印﹐歌以寫一家兄弟之情。江山千里俱頭白﹐骨肉十年終眼靑。連牀夜語雞戒曉﹐書囊無底談未了。有功翰墨乃如此﹐何恨遠別音書少。炊沙作糜終不飽﹐鏤冰文章費工巧。要須心地收汗馬﹐孔孟行世日杲杲。有弟有弟力持家﹐婦能養姑供珍鮭。兒大詩禮女絲麻﹐公但讀書煮春茶。送魏君兪知宿遷魏侯得名能治劇﹐江湖作吏聲籍籍。人言才似鉅鹿公﹐詔書擢守二千石。前日見賢後得罪﹐艾封沾襟復自悔。牛刀割雞不作難﹐看公來上宿遷最。送吳彥歸番陽學省困齏鹽﹐人材任尊獎。倥侗祝螟蛉﹐小大器罌瓬。諸生厭晚成﹐躐學要儈駔。摹書說偏旁﹐破義析名象。九鼎奏簫韶﹐爰居端不饗。靑衿少到門﹐庭除晝閒敞。竹風交槐陰﹐三見秋气爽。時賴解事人﹐載酒直心賞。吳郎楚國材﹐幽蘭秀榛莽。彥國吐嘉言﹐子將喜標榜。平生欽豪俊﹐久客慕鄕黨。虛齋延灑掃﹐薄飯薦腒鯗。詩句唾成珠﹐笑嘲愜爬癢。春夏頻謝除﹐曾未厭來往。歸雁多喜聲﹐寒蟬停哀響。黃花滿籬落﹐白蟻鬧甕盎。畱君待佳節﹐忽忽戒䢐兩。親戚傷離居﹐交遊念疇曩。棋局無對曹﹐摴蒲失朋長。問君去爲何﹐云物愁莽蒼。壽親發斑斑﹐千里勞夢想。家雞槁頭肥﹐寒魚受罾网。甘旨蔌中廚﹐伊啞弄文𦇤。此行樂未央﹐安知川塗廣。深秋上滄江﹐遠水平如掌。人生要得意﹐壯士多曠蕩。野鶴被籠樊﹐江鷗戀菇蔣。本來丘壑姿﹐不著芻豢養。寄聲謝鄕鄰﹐爲我具兩槳。有路卽歸田﹐君其信非誑。送賢師往瀘州爲兩驅烏乞度牒錢頌一鳳將兩雛﹐往乞五色羽。誰有大勢力﹐成此拮據心。若無出家心﹐勤苦難成就。但令發弘誓﹐誰不起慈悲送謝公定作竟陵主簿謝公文章如虎豹﹐至今斑斑在兒孫。竟陵主簿極多聞﹐萬事不理專討論。澗松無心古須鬣﹐天球不瑑中粹溫。落筆塵沙百馬奔﹐刻談風霆九河翻。胸中恢疏無怨恩﹐當官持廉庭不煩。吏民欺公亦可忍﹐愼勿驚魚使水渾。漢濱耆舊今誰存﹐駟馬髙蓋徒紛紛。安知四海習鑿齒﹐拄笏看度南山云。送徐景道尉武寧二首李苦少人摘﹐酒醇無巷深。當官莫避事﹐爲吏要淸心。葛藟松千尺﹐寒泉綆百尋。公朝有汲引﹐吾子茂徽音。送徐景道尉武寧二首黃綬補一尉﹐還依水竹居。身隨南渡馬﹐書寄北來魚。風俗諳鄰並﹐艱難試事初。官閒莫歌舞﹐教子誦詩書。送徐隱父宰余幹二首地方百里身南面﹐翻手冷霜覆手炎。贅婿得牛庭少訟﹐長官齋馬吏爭廉。邑中丞掾陰桃李﹐案上文書略米鹽。治狀要須聞豈弟﹐此行端爲霽威嚴。送徐隱父宰余幹二首天上麒麟來下瑞﹐江南橘柚間生賢。玉臺書在猶騷雅﹐孺子亭荒只艸煙。半世功名初墨綬﹐同兄文字直靑錢。割雞不合庖丁手﹐家傳風流更著鞭。送薛樂道知鄖鄕黃山葉縣連墻居﹐謝公席上對摴蒱。雙鬟女弟如桃李﹐早許歸我捨中雛。平生同憂共安樂﹐歲晚相看靑雲衢。去年樽酒輦轂下﹐各喜身爲反哺烏。城頭歸烏尾畢逋﹐春寒啄雪送行車。解佩我無明月珠﹐折柳不對千里駒。念君胸中極了了﹐作吏辦事猶詩書。濁酒挽人作年少﹐關防心地亦時須。鄖鄕縣古民少訟﹐但問自己不關渠。登臨一笑雙白髮﹐宜城凍筍供行廚。人生此樂他事無﹐行李道出漢南都。寄聲諸謝今何如﹐謝公書堂迷竹塢。手種竹今靑靑否﹐我思謝公淚成雨﹐屬公去灑穰下土。送彥孚主簿斯文當兩都﹐江夏世無雙。叔度初不言﹐漢庭望風降。中間眇人物﹐潛伏老崆谾。本朝開典禮﹐棫朴作株樁。世父盛文藻﹐如陸海潘江。三戰士皆北﹐韔弓錦韜杠。白衣受傳詔﹐短命終螢窗。夢升臥南陽﹐耆舊無兩龐。空鑱歐陽銘﹐松風悲隴瀧。四海羣從間﹐爾來頗琤淙。主簿吾宗秀﹐其能任爲邦。軀幹𨿽眇小﹐勇沈鼎可扛。擇師別陳許﹐取友觀羿逄。折腰佐髯令﹐邑訟銷吠尨。時邀府中飲﹐下箔蠟燒釭。紅裳笑千金﹐淸夜酒百缸。同僚有惡少﹐嘲謔語亂哤。君但隱幾笑﹐諸老嘆惇厖。況乃工朱墨﹐气和信甚矼。持此應時須﹐十年擁麾幢。相逢常鞅掌﹐衙鼓趨﹝上鼔下夅﹞。簿書敗淸談﹐汗顏吏樅樅。臨分何以贈﹐要我賦蘭茳。黃華𨿽眾笑﹐白雪不同腔。野人甘芹味﹐敢饋厭羊羫。顧子百短拙﹐飽腹戇胮肛。惟思解官去﹐一丘事耕﹝左耒右鬯下換ハ夊。君當取富貴﹐鐘鼓羅擊撞。伏藏鼪鼯徑﹐猶想足音跫。送楊瓘雁門省親二首執戟老翁年七十﹐人看生理亦無聊。艸玄事業窺周易﹐作賦聲名動漢朝。今見遠孫勤翰墨﹐還持遺槁果簞瓢。三年鄕校趨晨鼓﹐一日邊城聽夜刁。野飯盈盤厭蔥韭﹐春風半道解狐貂。歸時定倒迎門屣﹐問雁安能學度遼。送楊瓘雁門省親二首蜀客出衰世﹐獨升鄒魯堂。蚊虻觀得失﹐虎豹擅文章。吾子已彊學﹐艸玄宜不忘。江河須畎澮﹐松柏要冰霜。馬策路千里﹐雁門書數行。旨甘君有婦﹐尺璧愛分光。送張材翁赴秦僉金沙酴醾春縱橫﹐提壺栗畱催酒行。公家諸公酌我醉﹐橫筆送晚延月明。此詩諸兒皆秀發﹐酒間乞書藤紙滑。北門相見後十年﹐醉語十不省七八。吏事衮衮談趙張﹐乃是樽前綠發郎。風悲松丘忽三歲﹐更覺綠竹能風霜。去作將軍幕下士﹐猶聞防秋屯虎兕。只今陛下思保民﹐所要邊頭不生事。短長不登四萬日﹐愚智相去三十里。百分舉酒更若爲﹐千戶封侯儻來爾。送張沙河遊齊魯諸邦張侯去沙河﹐三食鄴下麥。筆力望晁董﹐頗遺俗眼白。平生學經綸﹐胸中負奇畫。未論功活人﹐飽飯不常得。妻寒尙賓敬﹐兒餓猶筆墨。側聞共伯城﹐魚稻頗宜客。又持塵生甑﹐欲往立四壁。平生貸米家﹐十輩來簿責。囊無孔方兄﹐面有在陳色。守株伺投兔﹐歲晚將何獲。廣道無人行﹐春風轉沙石。棲棲馬如狗﹐去謁東侯伯。布衣未可量﹐蒼髯身八尺。魚漧要鬥水﹐士困易爲徳。譬之舉大木﹐人借一臂力。諸公感意气﹐豈待故相識。吾窮乏祖餞﹐折柳當馬策。送張天覺得登字張侯起巴渝﹐翼若垂天鵬。歷詆漢諸公﹐霜風拂觚稜。去國行萬里﹐淡如雲水僧。歸來頭亦白﹐小試不盡能。湖海尙豪气﹐有人議陳登。持節三晉邦﹐典刑寄哀矜。公家有閒日﹐禪窟問香燈。因來敍行李﹐斬寄老崖藤。送張仲謀竹雞相呼泥滑滑﹐夜雨連明溪漲闊。門前馬作遠行嘶﹐乃是張侯來訪別。入門下馬未暖席﹐猛如秋鷹欲飛掣。黃花可浮惜別杯﹐官沽苦酸不堪設。張侯少年气髙秀﹐太菙孤峯帶冰雪。袖中日日有新詩﹐正與秋虫同一律。吏曹不能弄以事﹐太尉家兒盡英悊。窮愁寂寞雙鳧縣﹐惟子可輸肝膽說。遊君宮室如芝蘭﹐於我弟兄比瓜葛。相親更覺相去難﹐挽斷衫袖不忍訣。緬懷君家方盛時﹐乃翁屢把連城節。北使初隨富亳州﹐萬死弗顧探虎穴。煌煌忠槪獎王命﹐汝等於今仕朝列。稍開塞上秋艸黃﹐螗螂怒臂當車轍。將軍西擁十萬師﹐謀士各伸三寸舌。胡不還家讀父書﹐上疏論兵款又闕。燕然山石可磨鐫﹐誰能禦子勒勛伐。功業未成且自愛﹐早寄書來慰饑渴。送張子列茶齋餘一椀是常珍﹐味觸色香當幾塵。借問深禪長不臥﹐何如官路醉眠人。送鄭彥能宣徳知福昌縣往時河北盜橫行﹐白晝驅人取城郭。惟聞不犯鄭冠氏﹐犬臥不驚民气樂。秖今化民作鋤耰﹐田舍老翁百不憂。銅章去作福昌縣﹐山中讀書民有秋。福昌愛民如父母﹐當官不擾萬事舉。用才之地要得人﹐眼中虛席十四五。不知諸公用心許﹐魯恭卓茂可人否。送朱貺中允宰宋城鄴王臺邊春一空﹐但有雪飛楊柳風。我從南陽解歸橐﹐重簾復幕坐學宮。酒材苦責公釀薄﹐欲經醉鄕無路通。柰何當此意緒惡﹐僚友決去如飛鴻。朱侯官居鄴城下﹐不脫轡銜秣徵馬。綠槐陰陰門對街﹐惟我知君少閒暇。新從天上拜書回﹐去效割雞宋之野。宋城萬家有和气﹐明府豈弟心傾寫。愧君乞言極忠厚﹐安得瓊瑤贈盈把。古來爲縣有盛名﹐不過墾田歸桑柘。欲蘇濁水頳尾魚﹐舞文吏胥無假借。朝廷本意在治安﹐外論不然可驚唶。豈如規摹跨三代﹐首聽官師困鰥寡。簿書期會可半功﹐區別枉直教刑中。杜光作刑至載割﹐及民無辜受笞罵。權衡此心坐堂奧﹐艸木遂生虫蟻化。朱侯明日君定行﹐行李觸熱時已夏。我官雀鼠盜太倉﹐欲去猶須畢婚嫁。幾時可上君政成﹐卽買扁舟極東下。頌取之左右逢其原取之左右逢其原﹐香嚴臘月火燒山。對面謾人猶佇思﹐打得香嚴也是閒。宿觀山暮發白下地﹐暝投觀山宿。橫溪赤欄橋﹐一徑入松竹。野僧如驚麏﹐避堂具燈燭。我眠興視夜﹐部曲始炊熟。筧水煙際鳴﹐萬籟入秋木。平生蕭灑興﹐本願終澗谷。世累漸逼人﹐如垢不沐靧。已成它翁爲﹐作吏長碌碌。宿廣惠寺鴉啼殘照下層城﹐僧捨初寒夜气淸。風亂竹枝垂地影﹐霜榦桐葉落階聲。不遑將母傷今日﹐無以爲家笑此生。都下苦無書信到﹐數行歸雁月邊橫。宿黃山平時遊此每雍容﹐掩袂今來對晚風。白首同歸人不見﹐黃山依舊月明中。宿黃州觀音院鐘樓上鐘鳴山川曉﹐露下星斗濕。老夫梳白頭﹐潘何塤篪集。宿舊彭澤懷陶令潛魚願深渺﹐淵明無由逃。彭澤當此時﹐沈冥一世豪。司馬寒如灰﹐禮樂卯金刀。歲晚以字行﹐更始號元亮。淒其望諸葛﹐骯髒猶漢相。時無益州牧﹐指揮用諸將。平生本朝心﹐歲月閱江浪。空餘時語工﹐落筆九天上。向來非無人﹐此友獨可尙。屬予剛制酒﹐無用酌杯盎。欲招千載魂﹐斯文或宜當。宿靈湯文室臨池濯吾足﹐汲水濯吾纓。塵埃一謝去﹐神與體俱淸。月明漸映檐東出﹐置枕東牀夜蕭瑟。更無俗物敗人意﹐惟有淸風入吾室。宿錢塘尉廨平湖繞捨山無盜﹐官事長閒俸有金。安得終身爲禦寇﹐不辭兒女作吳音。宿山家效孟浩然秋陽沈山西﹐委照藩落下。霧連雲气平﹐蒙蒙翳中野。空村晚無人﹐一二小蝸捨。老翁止客宿﹐喬木縻我馬。松鑪依稀煙﹐槁竹照淸夜。幽泉抱除鳴﹐生涯渺瀟灑。翁家炊黃粱﹐殺雞延食罷。問余所從誰﹐庸詎學丘也。投身解世紛﹐恥問老農稼。予生久邅回﹐百累未一謝。斑斑吾親發﹐弟妹逼婚嫁。無以供甘旨﹐何緣敢閒暇。安得釋此懸﹐相從老桑柘。歲寒知松柏羣陰彫品物﹐松柏尙桓桓。老去惟心在﹐相依到歲寒。霜嚴禦史府﹐雨立大夫官。犧象溝中斷﹐徽弦爨下殘。光陰一鳥過﹐翦伐萬牛難。春日輝桃李﹐蒼顏亦預觀。歲寒知松柏松柏天生獨﹐靑靑貫四時。心藏後凋節﹐歲有大寒知。慘淡冰霜晚﹐輪囷澗壑姿。或容螻蟻穴﹐未見斧斤遲。搖落千秋靜﹐婆娑萬籟悲。鄭公扶貞觀﹐已不見封彜。孫不愚索飲九日酒已盡戲答一篇滿眼黃花慰索貧﹐可憐風物逐時新。範丹出後塵生釜﹐郭泰歸來雨墊巾。偶有淸樽供壽母﹐遂無餘瀝及他人。年丰酒價應須賤﹐爲子明年作好春。孫不愚引開元故事請爲移春檻因而贈答南陌東城處處春﹐不須移檻損天眞。鬢毛欲白休辭飲﹐風雨無端只誤人。鳥語提壺元自好﹐酒狂驚俗未應嗔。稍尋綠樹爲詩社﹐更藉殘紅作醉茵。所住堂此山花光佛所住﹐今日花光還放光。天女來修散花供﹐道人自有本來香。太和奉呈吉老縣丞山擁鳩民縣﹐江橫決事廳。土風尊健訟﹐吏道要繁刑。觟﹝左角右虒﹞今無種﹐蒲盧教未形。裏多齊瞯氏﹐材謝宋庖丁。令尹三年課﹐斯人萬物靈。吾方師豈弟﹐僚友助丹靑。太平寺慈氏閣靑玻瓈盆插千岑﹐湘江水淸無古今。何處拭目窮表裏﹐太平飛閣暫登臨。朝陽不聞皂蓋下﹐愚溪但見古木陰。誰與洗滌懷古恨﹐坐有佳客非孤斟。太平州作二首歐靚腰支柳一渦﹐小梅催拍大梅歌。舞餘片片梨花雨﹐柰此當塗風月何。太平州作二首千古人心指下傳﹐楊姝煙月過年年。不知心向誰邊切﹐彈盡松風欲斷弦。陶兀居士贊兀兀陶陶﹐借書借不得。陶陶兀兀﹐問字問不得。是醒是醉﹐佛也會不得布衣簪紱﹐有人扶便得。題安福李令朝華亭丹楹刻桷上崢嶸﹐表裏江山路眼平。曉日成霞張錦綺﹐靑林多露綴珠纓。人如旋磨觀羣蟻﹐田似圍棋據一枰。對案昏昏迷簿領﹐暫來登覽見髙明。題安石橊雙葉紅橊雙葉元自雙﹐誰能一朝使渠只。如何陳張刎頸交﹐借兵相亡不餘力。有情著物指死爭﹐誰能有形而無情。題般若會疏頌六祖深禪獨腳﹐與盲抉開眼膜。走人天下乞錢﹐涪翁放過一著。題伯時畫頓塵馬竹頭搶地風不舉﹐文書堆案睡自語。忽看髙馬頓風塵﹐亦思歸家洗袍袴。題伯時畫觀魚僧橫波一网腥城市﹐日暮江空煙水寒。當時萬事心已死﹐猶恐魚作故時看。題伯時畫揩癢虎猛虎肉醉初醒時﹐揩磨苛癢風助威。枯楠未覺艸先低﹐木末應有行人知。題伯時畫松下淵明南渡誠艸艸﹐長沙慰艱難。終風霾八表﹐半夜失前山。遠公香火社﹐遺民文字禪。𨿽非老翁事﹐幽尙亦可觀。松風自度曲﹐我琴不須彈。客來欲開說﹐觴至不得言。

題伯時畫嚴子陵釣灘平生久要劉文叔﹐不肯爲渠作三公。能令漢家重九鼎﹐桐江波上一絲風。題伯時馬我觀李侯作胡馬﹐置我敕勒陰山下。驚沙隨馬欲暗天﹐千里絕足略眼跨。自當初駕沙苑丞﹐豈復更數將軍霸。李侯今病發右臂﹐此圖筆妙今無價。題伯時天育驃騎圖二首玉花照夜今無種﹐櫪上追風亦不傳。想見眞龍如此筆﹐蒺藜沙晚艸迷川。題伯時天育驃騎圖二首明窗盤礡萬物表﹐寫出人間眞乘黃。邂逅今身猶姓李﹐可非前世江都王。題晁以道雪雁圖飛雪灑蘆如銀箭﹐前雁驚飛後回眄。憑誰說與謝玄暉﹐莫道澄湖靜如練。題崇徳君所畫雀竹蜩螗圖贊蒿下蹄間﹐斥鷃飲啄。爭雄穹枝﹐竿网將作。蟬嘒竹間﹐自謂得己。螗螂從之﹐雞鳴不已。題大云倉達觀臺二首戴郎臺上鏡面平﹐達人大觀因我名。何時燕爵賀新屋﹐喚取竹枝歌月明。題大云倉達觀臺二首瘦藤拄到風煙上﹐乞與遊人眼豁開。不知眼界闊多少﹐白鳥飛盡靑天回。題淡山巖二首去城二十五里近﹐天與隔盡俗子塵。春蛙秋蠅不到耳﹐夏涼冬暖總宜人。巖中淸磬僧定起﹐洞口綠樹仙家春。惜哉次山世未顯﹐不得雄文鑱翠瑉。題淡山巖二首淡山淡姓人安在﹐徵君避秦亦不歸。石門竹徑幾時有﹐瓊臺瑤室至今疑。回中明潔坐十客﹐亦可呼樂醉舞衣。閬州城南果何似﹐永州淡巖天下稀。題東丁水古人題作東丁水﹐自古東丁直到今。我爲攺名方響洞﹐要知山水有淸音。題東坡竹石怪石岑崟當路﹐幽篁深不見天。此路若逢醉客。應在萬仞峯前。題杜盤澗叟冥鴻亭少陵杜鴻漸﹐頗薰知見香。風流有諸孫﹐結屋廬山陽。藉交遊俠窟﹐獵艷少年場。光怪驚鄰里﹐收身反摧藏。江湖拍天流﹐羅网蓋稻粱。安能衍衍飽﹐遂欲冥冥翔。畏影走萬里﹐不如就陰涼。亭東亭西渺煙水﹐稻田衲子交行李。古靈庵下倚寒藤﹐莫向明窗鉆故紙。題樊侯廟二首漢興丰沛開天下﹐故舊因依日月明。拔劍一卮戲下酒﹐剖符千戶舞陽城。鼓刀屠狗少時事﹐排闥諫君身後名。異日淮陰儻相見﹐安能鞅鞅似平生。題樊侯廟二首門掩虛堂陰窈窈﹐風搖枯竹冷蕭蕭。邱虛余意誰相問﹐丰沛英魂我欲招。野老無知惟卜歲﹐神巫何事苦吹簫。人歸里社黃雲暮﹐只有哀蟬伴寂寥。題郭熙山水扇郭熙𨿽老眼猶明﹐便面江山取意成。一段風煙且千里﹐解如明月逐人行。題海首座壁騎虎度諸嶺﹐入鷗同一波。香寒明鼻觀﹐日永稱頭陀。題胡逸老致虛庵藏書萬卷可教子﹐遺金滿籯常作災。能與貧人共年谷﹐必有明月生蚌胎。山隨宴坐圖畫出﹐水作夜窗風雨來。觀水觀山皆得妙﹐更將何物污靈臺。題花光畫湖北山無地﹐湖南水徹天。雲沙眞富貴﹐翰墨小神仙。題花光畫山水花光寺下對雲沙﹐欲把輕舟小釣車。更看道人煙雨筆﹐亂峯深處是吾家。題花光老爲曾公捲作水邊梅梅蕊觸人意﹐冒寒聞雪花。遙憐水風晚﹐片片點汀沙。題畫鵝雁二首駕鵝引頸回﹐似我胸中字。右軍數能來﹐不爲口腹事。題畫鵝雁二首水國鴻雁秋﹐煙沙風日麗。莫遣角弓鳴﹐驚飛不成字。題畫孔雀桄榔暗天蕉葉長﹐終露文章嬰世网。故山桂子落秋風﹐無因雌雄靑雲上。題槐安閣曲閣深房古屋頭﹐病僧枯幾過春秋。垣衣蛛网蒙窗牖﹐萬象縱橫不系畱。白蟻戰酣千里血﹐黃粱炊熟百年休。功成事遂人間世﹐欲夢槐安向此遊。題惠崇畫扇惠崇筆下開江面﹐萬里晴波向落暉。梅影橫斜人不見﹐鴛鴦相對浴紅衣。題吉州承天院淸涼軒菩薩淸涼月﹐遊於畢竟空。我觀諸境盡﹐心與古人同。僧發侵眉白﹐桃花映竹紅。儻來尋祖意﹐展手似家風。題季張竹林村百畝淸陰十萬竿﹐一溪流水四圍山。太平無用經綸者﹐乞與閒身向此閒。題淨因壁二首暝倚蒲團掛鉢囊﹐半窗疏箔度微涼。蕉心不展待時雨﹐葵葉爲誰傾太陽。題淨因壁二首門外黃塵不見山﹐此中艸木亦常閒。履聲如度薄冰過﹐催粥華鯨吼夜闌。題覺海寺鑪香滔滔水沈肥﹐水遶禪牀竹遶溪。一段秋蟬思髙柳﹐夕陽原在竹陰西。題君子泉云夢澤南君子泉﹐水無名字托人賢。兩蘇翰墨相爲重﹐未刻他山世已傳。題老鶴萬里心仙人駕飛騎﹐朝會白雲衢。老驥不伏乘﹐淸唳徹九虛。野田篁竹底﹐毰毸伴雞鳧。時因長風起﹐猶欲試南圖。題李夫人偃竹孤根偃蹇非傲世﹐勁節臒枝萬壑風。閨中白髮翰墨手﹐落筆乃與天同功。題李亮功戴嵩牛圖韓生畫肥馬﹐立仗有輝光。戴老作瘦牛﹐平生千頃荒。觳觫告主人﹐實已盡筋力。乞我一牧童﹐林間聽橫笛。題李亮功家周昉畫美人琴阮圖周昉富貴女﹐衣飾新舊兼。髻重髮根急﹐妝薄無意添。琴阮相與娛﹐聽弦不觀手。敷腴竹馬郎﹐跨馬欲折柳。題李十八知常軒身心如一是知常﹐事不驚人味久長。蓋世功名棋一局﹐藏山文字紙千張。無心海燕窺金屋﹐有意江鷗傍艸堂。驚破南柯少時夢﹐新晴鼓角報斜陽。題蓮華寺狂卒猝起金坑西﹐脇從數百馬百蹄。所過州縣不敢誰﹐肩輿擄載三十妻。伍生有膽無智略﹐謂河可馮虎可搏。身膏白刃浮屠前﹐此鄕父老至今憐。題劉法直詩卷往日劉隨州﹐作詩驚諸公。老兵睨前輩﹐欺詆阮嗣宗。才卿望長卿﹐歲數未三百。豈其苗裔耶﹐詩句侵唐格。慨然古人風﹐乃作逐客篇。朝廷重九鼎﹐政欲多此賢。虎豹九關嚴﹐漂零落閒處。空餘三百篇﹐不隨夜臺去。題劉將軍鵝箭羽不沾春水﹐籀文時印平沙。想見山陰書罷﹐舉羣驅向王家。題劉將軍雁二首滕王蛺蝶雙穿花﹐東丹胡馬歕胡沙。祁連將軍一筆雁﹐生不並世俱名家。題劉將軍雁二首將軍一矢萬人看﹐雪灑晴空碎羽翰。乞與失羣沙宿雁﹐筆間千頃暮江寒。題劉氏所藏展子虔感應觀音二首人間猶有展生筆﹐佛事蒼茫煙景寒。常恐花飛蝴蝶散﹐明窗一日百回看。題劉氏所藏展子虔感應觀音二首羣盜挽弓江簸船﹐丹靑當在普通前。誰能與作赤挽板﹐老筆猶堪壽百年。題羅公山古柏庵二首塵埃奔走尙飄蓬﹐想聽庵頭老柏風。會向天階乞衰晚﹐住庵長作主人翁。題羅公山古柏庵二首千年鹿死尙精神﹐睡足蒼龍半屈伸。百年妖狐住不得﹐个中曾臥謫仙人。題羅山人覽輝樓鳳凰山人開竹徑﹐樓成溪山深照映。眉閒鬱鬱似陰功﹐壺中有丸續人命。勸君洗竹買梧桐﹐鳳何時來駕歸鴻。思齊大任政勤苦﹐來聽天子歌南風。題落星寺四首星官遊空何時落﹐著地亦化爲寶坊。詩人晝吟山入座﹐醉客夜愕江撼牀。蜜房各自開牖戶﹐蟻穴或夢封侯王。不知靑雲梯幾級﹐更借瘦藤尋上方。題落星寺四首巖巖匡俗先生廬﹐其下宮亭水所都。北辰九關隔雲雨﹐南極一星在江湖。相黏蠔山作居室﹐竅鑿混沌無完膚。萬鼓舂撞夜濤湧﹐驪龍莫睡失明珠。題落星寺四首落星開士深結屋﹐龍閣老翁來賦詩。小雨藏山客坐久﹐長江接天帆到遲。燕寢淸香與世隔﹐畫圖妙絕無人知。蜂房各自開戶牖﹐處處煮茶藤一枝。題落星寺四首北風吹倒落星寺﹐吾與伯倫俱醉眠。螟蛉蜾蠃但癡坐﹐夜寒南北斗垂天。題馬當山魯望亭四首右元亮馬當一曲孤煙﹐人物於今眇然。不見繞籬黃菊﹐誰收種秫圭田。題馬當山魚望亭四首右狄梁公鯨波橫流砥柱﹐虎口活國宗臣。小屈弦歌百里﹐不誣天下歸仁。題馬當山魚望亭四首右陸魯望笠澤道人髙古﹐文章白髮蕭條。欲問勒銘遺墨﹐應書水府鮫綃。題馬當山魚望亭四首右顏魯公不見魯公斷石﹐誰家爲礎爲杠。筆法錐沙屋漏﹐心期曉日秋霜。題孟浩然畫像先生少也隱鹿門﹐爽气洗盡塵埃昏。賦詩眞可淩鮑謝﹐短褐豈愧公卿尊。故人私邀伴禁直﹐誦詩不顧龍鱗逆。風雲感會𨿽有時﹐顧此定知毋枉尺。襄江渺渺泛淸流﹐梅殘臘月年年愁。先生一往今幾秋﹐後來誰復釣槎頭。題默軒和遵老平生三業淨﹐在俗亦超然。佛事一盂飯﹐橫眠不學禪。松風佳客共﹐茶夢小僧圓。漫續山家頌﹐非詩莫浪傳。題南寺王髯題名處日華長在紅塵外﹐春色全歸綠樹中。花發鳥啼常走馬﹐故人不見酒樽空。題前定錄贈李伯牖二首五賊追奔十二宮﹐白頭寒士黑頭公。明朝一飯先書籍﹐安用研桑作老翁。題前定錄贈李伯牖二首萬般盡被鬼神戲﹐看取人間傀儡棚。煩惱自無安腳處﹐從他鼓笛弄浮生。題虔州東禪圓照師新作禦書閣城東寶坊金翠重﹐道人修惠翦蒿蓬。一瓶一缽三十年﹐瓊榱碧瓦上秋空。稻田磨衲擁黃髮﹐更築書閣諸天中。三後在天遺聖墨﹐百神受職扶琳宮。文思帝澤餘溫潤﹐雨露下國常年丰。章川貢川結襟帶﹐梅嶺桂嶺來朝宗。參旗斗柄略欄楯﹐淸坐耳聞河漢風。道人飽參口掛壁﹐頗喜作詩如己公。家風秀句刻琬琰﹐邀我落筆何能工。安得雄文壓勝境﹐九原喚起杜陵翁。題灊峯閣徐老海棠巢上﹐王翁主簿峯菴。梅蘤破顏冰雪﹐綠叢不見黃甘。

題仁上座畫松偃蹇松枝隔煙雨﹐知儂定是歲寒材。百年根節要老硬﹐將恐崩崖倒石來。題山谷石畏畏佳佳石谷水﹐冬冬隆隆山木風。鑪香四百六十載﹐開山者誰梁寶公。題山谷石牛洞司命無心播物﹐祖師有記傳衣。白雲橫而不度﹐髙鳥倦而猶飛。題神移仁壽塔十二觀音無正面﹐誰令塔戶向東開。定知四梵神通力﹐曾借六丁風雨推。蠅說冰霜如夢寐﹐鷃聞鐘鼓亦驚猜。從今不信維摩詰﹐斷取三千世界來。題石恪畫嘗醋翁石媼忍酸喙三尺﹐石皤嘗味面百摺。誰知聳膊寒至骨﹐圖畫不減吳生筆。題石恪畫機織圖荷鋤郎在田﹐行餉兒未返。終日弄鳴機﹐卹緯不思遠。題雙鳧觀飄蕭閱世等虛舟﹐難息眼前無此流。滿地悲風盤翠竹﹐半叢寒日破紅橊。靑山空在衣冠古﹐白鶴不歸宮殿秋。王念平生樽酒地﹐千年萬歲想來遊。題司門李文園亭白氏艸堂元自葺﹐陶公三徑不教荒。靑蕉雨後開書卷﹐黃菊霜前碎鵠裳。落日看山憑曲檻﹐淸風談道據胡牀。此來遂得歸休意﹐卻莫翻然起相湯。題蘇才翁艸書壁後老公不得千年壽﹐何況髙材傲世人。惟有艸書三昧法﹐龍蛇夭矯鎖黃塵。題蘇若蘭回文錦詩圖千詩織就回文錦﹐如此陽臺暮雨何。亦有英靈蘇蕙手﹐只無悔過竇連波。題宛陵張待舉曲肱亭仲蔚蓬蒿宅﹐宣城詩句中。人賢忘巷陋﹐境勝失途窮。寒葅書萬卷﹐零亂剛直胸。偃蹇勛業外﹐嘯歌山水重。晨雞催不起﹐擁被聽松風。題太和南塔寺壁燻鑪茶鼎暫來同﹐寒日鴉啼柿葉風。萬事盡還杯酒裏﹐百年俱在大槐中。題萬松亭天柱峯無心肩﹐鬱鬱髙松滿川。萬身蒼髯老禪﹐刳心忘義忘年。說法曾無間歇﹐松風寺後山前。四海五湖衲子﹐更於何處參玄。若覓向上關捩﹐靈乙石下流泉。太平堂中老將﹐家活都無一錢。會得佛頭著地﹐不會佛腳梢天。題王黃州墨迹後掘地與斷木﹐智不如機舂。聖人懷余巧﹐故爲萬物宗。世有斲泥手﹐或不待郢工。往時王黃州﹐謀國極匪躬。朝聞不及夕﹐百壬避其鋒。九鼎安盤石﹐一身轉孤蓬。浮雲當日月﹐白髮照秋空。諸君發蒙耳﹐汲直與臣同。題王晉卿平遠溪山幅風流子晉罷吹笙﹐小筆溪山刮眼明。相倚鴛鴦得偎暎﹐一川風雨斷人行。題王居士所藏王友畫桃杏花二首淩雲一笑見桃花﹐三十年來始到家。從此春風春雨後﹐亂隨流水到天涯。題王居士所藏王友畫桃杏花二首淩雲見桃萬事無﹐我見杏花心亦如。從此華山圖籍上﹐更添潘閬倒騎驢。題王仲弓兄弟巽亭大隗七聖迷﹐許田連城重。裏中多佳樹﹐與世作梁棟。市門行淸渠﹐潩水可抱甕。翬飛城東南﹐隱幾撫羣動。人境要俱爾﹐我乃得大用。烏衣之云孫﹐昆弟不好弄。木末風雨來﹐捲箔醉賓從。事常超然觀﹐樂與賢者共。人登斷龍求﹐我自歸鴻送。溪毛亂錦纈﹐候虫響機綜。世紛甚崢嶸﹐胸次欲空洞。讀書開萬卷﹐謀國妙百中。儻無斲鼻工﹐聊付曲肱夢。題韋偃馬韋侯常喜作羣馬﹐杜陵詩中如見畫。忽開短卷六馬圖﹐想見詩老醉騎驢。龍眠作馬晚更妙﹐至今似覺韋偃少。一洗萬古凡馬空﹐句法如此今誰工。題文潞公黃河議後澶淵不作渡河梁﹐由是中原府庫瘡。白首丹心一元老﹐歸來髙枕夢河隍。題息軒僧開小檻籠沙界﹐鬱鬱參天翠竹叢。萬籟參差寫明月﹐一家寥落共淸風。蒲團禪板無人付﹐茶鼎薰鑪與客同。萬水千山尋祖意﹐歸來笑殺舊時翁。題襄陽米芾祠千峯映碧湘﹐眞叟此中藏﹐飯不著石喫﹐眉應似發長。楓梩搘酒甕﹐鸐風落琴牀。彊效忘機者﹐斯人尙未忘。萬里莓苔地﹐不見驅馳蹤。惟開文字窗﹐時寫日月容。竹韻漫蕭屑﹐艸花徒織茸。披霜入眾木﹐獨自識靑松題小景扇艸色靑靑柳色黃﹐桃花零落杏花香。春風不解吹愁卻﹐春日偏能惹恨長。題邢惇夫扇黃葉委庭觀九州﹐小虫催女獻功裘。金錢滿地無人費﹐百斛明珠薏苡秋。題醒心軒盡日竹風談法要﹐無人竹影又斜陽。他時若有相應者﹐莫負開軒人姓黃。題徐氏姑壽安君壽梅亭大鶵銜枚來作亭﹐小鶵銜實來種花。兩鶵反哺聲查查﹐慈烏發白爾成家。梅梁丹靑射寒日﹐梅英飛雪點親發。二鶵同味如春酒﹐壽親一笑宜長久。金玉滿堂空爾爲﹐有親舉酒世上稀。生育劬勞安可報﹐折梅傾酒著斑衣。題徐氏書院學書但學溪老鵝﹐讀書可觀樵父歌。紫髯將軍不復見﹐空餘巖桂綠婆娑。題燕邸洋川公養浩堂畫二首蕭寺吟雙竹﹐秋醪薦二螯。破塵歸騎速﹐橫日雁行髙。題燕邸洋川公養浩堂畫二首擁膝度殘臘﹐攀條驚早春。陳郎浮竹葉﹐著我北歸人。題陽關圖二首斷腸聲裏無形影﹐畫出無聲亦斷腸。想得陽關更西路﹐北風低艸見牛羊。題陽關圖二首人事好乖當語離﹐龍眠貌出斷腸詩。渭城柳色關何事﹐自是離人作許悲。題楊道人默軒炙手權門烈火炎﹐冷溪寒谷反幽潛。輕塵不動琴橫膝﹐萬籟無聲月入簾。秋後絲錢誰數得﹐春餘蒼竹自知添。客星異日乘槎去﹐會訪成都人姓嚴。題也足軒道人手種兩三竹﹐使君忽來唾珠玉。不須客賦千首詩﹐若是賞音一夔足。世人愛處但同流﹐一絲不掛似太俗。客來若問有何好﹐道人優曇遠山綠。題永首座庵頌奪得胡兒馬便休﹐休嗟李廣不封侯。分明射得南山虎﹐子細看來是石頭。題章和甫釣亭放言斬木開亭﹐卻倚石壁。寒潭百雷﹐古木千尺。觀魚樂而相忘﹐聽鳥啼而自得。去而之京洛之間數年﹐猶常夢嶄巖之石。題鄭防畫夾五首惠崇煙雨歸雁﹐坐我瀟湘洞庭。欲喚扁舟歸去﹐故人言是丹靑。題鄭防畫夾五首能作山川遠勢﹐白頭惟有郭熙。卻寫李成驟雨﹐惜無六幅鵝溪。題鄭防畫夾五首徐生脫水雙魚﹐吹沫相看晚圖。老矣个中得計﹐作書遠寄江湖。題鄭防畫夾五首折葦枯荷共晚﹐紅橊苦竹同時。睡鴨不知飄雪﹐寒雀四顧風枝。題鄭防畫夾五首子母猿號槲葉﹐山南山北危機。世故誰能樗裏﹐彀中皆是由基。題竹石牧牛野次小崢嶸﹐幽篁相倚綠。阿童三尺箠﹐禦此老觳觫。石吾甚愛之﹐勿遣牛礪角。牛礪角尙可﹐牛殘斗我竹。題竹尊者軒平生脊骨硬如鐵﹐聽風聽雨隨宜說。百尺竿頭放步行﹐更向腳跟參一節。題子瞻畫竹石風枝雨葉瘠土竹﹐龍蹲虎踞蒼蘚石。東坡老人翰林公﹐醉時吐出胸中墨。題子瞻枯木折衝儒墨陣堂堂﹐書入顏楊鴻雁行。胸中元自有丘壑﹐故作老木蟠風霜。題子瞻書詩後詩就金聲玉振﹐書成蠆尾銀鉤。已作靑雲直上﹐何時散發滄洲。

題子瞻墨竹眼入毫端寫竹眞﹐枝掀葉舉是精神。因知幻物出無象﹐問取人間老斲輪。題子瞻寺壁小山枯木二首爛腸五斗對獄吏﹐白髮千丈渥滄浪。卻來獻納雲臺表﹐小山桂枝不相忘。題子瞻寺壁小山枯木二首海內文章非畫師﹐能回筆力作枯枝。豫章從小有梁棟﹐也似鄭公雙鬢絲。題宗室大年畫二首水色煙光上下寒﹐忘機鷗鳥恣飛還。年來頻作江湖夢﹐對此身疑在故山。題宗室大年畫二首輕鷗白鷺定吾友﹐翠柏幽篁是可人。海角逢春知幾度﹐臥遊到處總傷神。鐵羅漢頌人言怖魔像﹐非金亦非鐵。若作世金鐵﹐開士亦不現。禪坐應念往﹐一缽千家供。順佛遺敕故﹐不宣示神通。有爲中無爲﹐火聚開蓮花。無爲中有爲﹐甘露破諸熟。魔子目怖畏﹐我無怖畏想。或欲坯熔之﹐爲己富貴梯。賴世主慈觀﹐虎兕失爪角。或得野狐書﹐有字不可讀。狐涎著其心﹐字義皆炳然。卻來觀六經﹐全是顚倒想。今世靑雲士﹐愼莫作此解。聽崇徳君鼓琴月明江靜寂寥中﹐大家斂袂撫孤桐。古人已矣古樂在﹐彷佛雅頌之遺風。妙手不易得﹐善聽良獨難。猶如優曇華﹐時一出世間。兩忘琴意與己意﹐乃似不著十指彈。禪心默默三淵靜﹐幽谷淸風淡相應。絲聲誰道不如竹﹐我已忘言得眞性。罷琴窗外月沈江﹐萬籟俱空七弦定。聽履霜操靈宮窈窕兮寒夜永﹐篁打造天兮明月下影﹐木葉隕霜兮秋聲動。我以歲莫起視夜兮﹐北山飲予斗柄。幽人拂琴而當予﹐曰夫子則鍾期﹐嘗試刳心而爲之聽。若有人兮亦旣修﹐宴衽席之言兮不知其子之齊聖。嘉孝子之心終無已兮﹐不忍忘初之戒命人則不語兮弦則語﹐客有變容而涕洟﹐奄不知哀之來處。悲乎痛哉﹗葛屨翦翦兮絺綌涼涼﹐衣則風兮車上霜﹐天云愁兮空山四野﹐竭九河湔涕痕兮﹐忽承睫其更下。嫠不憂其緯兮﹐卹楚社之不血食。盡子職而不我愛兮﹐終非父母之本心。天髙地厚施莫報兮﹐固自有物以至今。雉雊雞乳兮﹐麋鹿解角。天性則然兮﹐無有要約。哀號中野兮﹐於父母又何求。我行於野兮﹐不敢有履聲。恐親心爲予動兮﹐是以有履霜之憂。古人之骨朽矣﹐匪斯今也。蹙然如動乎其指﹐浩然如生乎其心也。聲音之發﹐勾其深也。枯薪三尺﹐惟學林也。聽宋宗儒摘阮歌翰林尙書宋公子﹐文采風流今尙爾。自疑耆域是前身﹐囊中探丸起人死。貌如千歲枯松枝﹐落魄酒中無定止。得錢百萬送酒家﹐一笑不問今餘幾。手揮琵琶送飛鴻﹐促弦聒醉驚客起。寒虫催織月籠秋﹐獨雁叫羣天拍水。楚國羈臣放十年﹐漢宮佳人嫁千里。深閨洞房語恩怨﹐紫燕黃鸝韻桃李。楚狂行歌驚市人﹐漁父拿舟在葭葦。問君枯木著朱繩﹐何能道人意中事。君言此物傳數姓﹐玄璧庚庚有橫理。閉門三月傳國工﹐身今親見阮仲容。我有江南一丘壑﹐安得與君醉其中﹐曲肱聽君寫松風。庭誨惠鉅硯郭君大硯如南溟﹐化我霜毫作鵬翼。安得剡藤三千尺﹐書九萬字無渴墨。庭堅得邑太和六舅按節出同安邂逅於皖公溪口風雨阻畱十日對榻夜語因詠誰知風雨夜復此對牀眠別後覺斯言可念列置十字字爲八句寄呈十首鵠白不以烏﹐蘭香端爲誰。外家秉明徳﹐晚與世參差。乖離歲十二﹐會面卒卒期。何言灊丘底﹐玉稻同一炊。庭堅得邑太和六舅按節出同安邂逅於皖公溪口風雨阻畱十日對榻夜語因詠誰知風雨夜復此對牀眠別後覺斯言可念列置十字字爲八句寄呈十首滄江渺無津﹐同濟共安危。田海非不廣﹐舅甥自相知。孔鸞在榛梅﹐鷦鷯亦一枝。千里同明月﹐相期不燐緇。庭堅得邑太和六舅按節出同安邂逅於皖公溪口風雨阻畱十日對榻夜語因詠誰知風雨夜復此對牀眠別後覺斯言可念列置十字字爲八句寄呈十首少小長母家﹐拊憐輩諸童。食貧走八方﹐略已一老翁。不能成宅相﹐頗似舅固窮。何以報嘉徳﹐取琴作南風。庭堅得邑太和六舅按節出同安邂逅於皖公溪口風雨阻畱十日對榻夜語因詠誰知風雨夜復此對牀眠別後覺斯言可念列置十字字爲八句寄呈十首徳人心寂寥﹐立朝實莊語。虎節坐山城﹐孤云猶能雨。文章被甥侄﹐孝友諧婦女。偃息一畝宮﹐植梅當歌舞。庭堅得邑太和六舅按節出同安邂逅於皖公溪口風雨阻畱十日對榻夜語因詠誰知風雨夜復此對牀眠別後覺斯言可念列置十字字爲八句寄呈十首江都克家才﹐萬卷書插架。願言渠出仕﹐從舅問耕稼。誰云瀕老境﹐此子卽長夜。歸歟渺前期﹐蒔橘鋤甘蔗。庭堅得邑太和六舅按節出同安邂逅於皖公溪口風雨阻畱十日對榻夜語因詠誰知風雨夜復此對牀眠別後覺斯言可念列置十字字爲八句寄呈十首曩窺涉世方﹐白駒且場谷。平生漫歲晚﹐志尙向山木。返身觀小醜﹐眞成覆車犢。否臧太磊磊﹐從此更三復。庭堅得邑太和六舅按節出同安邂逅於皖公溪口風雨阻畱十日對榻夜語因詠誰知風雨夜復此對牀眠別後覺斯言可念列置十字字爲八句寄呈十首負薪反羊裘﹐愛表只傷裏。補紉𨿽云工﹐歲晏安可恃。洗心如秋天﹐六合無塵滓。浮雲風去來﹐在彼不在此。庭堅得邑太和六舅按節出同安邂逅於皖公溪口風雨阻畱十日對榻夜語因詠誰知風雨夜復此對牀眠別後覺斯言可念列置十字字爲八句寄呈十首阿髯學升堂﹐幹母思靡悔。文成藝桃李﹐不言行道兌。阿蘇妙言語﹐機警欲無對。子姓何預人﹐蘭玉要可佩。庭堅得邑太和六舅按節出同安邂逅於皖公溪口風雨阻畱十日對榻夜語因詠誰知風雨夜復此對牀眠別後覺斯言可念列置十字字爲八句寄呈十首解衣臥相語﹐濤波夜掀牀。十年身百憂﹐險阻心已降。涉旬風更雨﹐宿昔燭生光。衾幬無端冷﹐明月一船霜。庭堅得邑太和六舅按節出同安邂逅於皖公溪口風雨阻畱十日對榻夜語因詠誰知風雨夜復此對牀眠別後覺斯言可念列置十字字爲八句寄呈十首親依爲日淺﹐愛不捨我眠。教我如牧羊﹐更著後者鞭。得吧邇梅嶺﹐開花向春妍。碌碌幸苟免﹐稱觴大人前。庭堅以去歲九月至鄂登南樓嘆其制作之美成長句久欲寄遠因循至今書呈公悅江東湖北行畫圖﹐鄂州南樓天下無。髙明廣深勢抱合﹐表裏江山來畫閣。雪延披襟夏簟寒﹐胸吞云夢何足言。庾公風流冷似鐵﹐誰其繼之方公悅。同吉老飲淸平戲作集句飛蓋相追隨﹐攜手共行樂。我有一樽酒﹐聊厚不爲薄。珍木郁蒼蒼﹐眾鳥欣有托。密竹使逕迷﹐初篁包綠籜。有渰興南岑﹐森森散雨足。萬物生光輝﹐夕陽曖平陸。蠶月觀時暇﹐振衣聊躑躅。沈迷簿領書﹐未嘗廢邱壑。王度日淸夷﹐鎭俗在簡約。人生非金石﹐親友多零落。漆園有傲吏﹐君平獨寂寞。所願從之遊﹐逝者如可作。同景文丈詠蓮塘塘上勾簾對晚香﹐半斜紅日已侵牀。江妃羞出淩波襪﹐長在髙荷扇影涼。同劉景文遊郭氏西園因畱宿人居城市虛華館﹐秋入園林著晚花。落日臨池見蝌斗﹐必知淸夜有鳴蛙。同錢志仲飯藉田錢孺文官舍帝藉開千畝﹐農功先九州。王孫守耒耜﹐吏隱極風流。永夏丰艸木﹐五云衛郊丘。牛羊臥籬落﹐賓客解衣裘。汲井羞熱啜﹐挽溪供甘柔。倒靫收蓮的﹐剖蚌煮鴻頭。野日艸光合﹐水風荷气浮。稻畦下白鷺﹐林樾應鳴鳩。主人發淸賞﹐況復佳同遊。歸扇障小雨﹐眞成一賜休。同世弼韻作寄伯氏在濟南兼呈六舅祠部山光掃黛水挼藍﹐聞說樽前愜笑談。伯氏淸修如舅氏﹐濟南蕭灑似江南。屢陪風月乾吟筆﹐不解笙簧醉舞衫。只恐使君乘傳去﹐拾遺今日是前銜。同宋景瞻分題汴上行東風何時來﹐堤柳芳且柔。河冰日已銷﹐漫漫春水流。寒梅未破萼﹐芳艸綠猶稠。歲月不我還﹐念此人生浮。髙車無完輪﹐積水有覆舟。鹿門不返者﹐誰得從之遊。同蘇子平李徳叟登擢秀閣築屋皖公城﹐木末置曲欄。歲晚對煙景﹐人家橘柚間。獨秀司命峯﹐眾口讓髙寒。松竹二喬宅﹐雪云三祖山。衰懷造勝境﹐轉覺落筆難。蘇李工五字﹐屬聯不當慳。同孫不愚過昆陽田園恰恰值春忙﹐驅馬悠悠昆水陽。古廟藤蘿穿戶牖﹐斷碑風雨碎文章。眞人寂寞神爲社﹐堅壘委蛇女采桑。拂帽村簾誇酒好﹐爲君聊解一瓢嘗。同王稚川晏叔原飯寂照房髙人住寶坊﹐重客款齋房。市聲猶在耳﹐靜虛生白光。幽子遺淡墨﹐窗間見瀟湘。蒹葭落鳧雁﹐秋色媚橫塘。博山沈水煙﹐淡與人意長。自攜鷹爪芽﹐來試魚眼湯。寒浴得溫湢﹐體淨意凱康。盤餐取近市﹐厭飫謝膻羊。裂餅羞豚膾﹐包魚芰荷香。平生所懷人﹐忽言共榻牀。常恐風雨散﹐千里郁相望。斯遊豈易得﹐淵對妙濠梁。雅雅王稚川﹐易親復難忘。晏子與人交﹐風義盛激昂。兩公盛才力﹐宮錦麗文章。鄙夫得秀句﹐成誦更懷藏。同謝公定攜書浴室院汶師置飯作此竹林風與日俱斜﹐細艸猶開一兩花。天上歸來對書客﹐愧勤僧飯更煎茶。同堯民遊靈源廟廖獻臣置酒用馬陵二字賦詩二首靈源廟前木﹐我昔見拱把。七年身屢到﹐鬱鬱蔭檐瓦。春風響馬銜﹐並轡客蕭灑。更願少尹賢﹐置酒意傾寫。齋堂有佳處﹐花柳輕婭奼。蓮塘想舊葉﹐稻畦識枯苴。開關撫洪河﹐黃流極天瀉。憶昔武皇來﹐系璧沈白馬。從官親土石﹐𦇤負至鰥寡。空餘瓠子詩﹐哀怨逼騷雅。白圭自聖禹﹐今誰定眞假。晁子發讜言﹐聖功諒難亞。排河著地中﹐勢必千里下。移民就寬閒﹐何地不耕稼。此論似太髙﹐吾亦茫取捨。有器可深川﹐吾未之學也。同堯民遊靈源廟廖獻臣置酒用馬陵二字賦詩二首洪河壯觀遊﹐太府佳友朋。春色挽我出﹐東風如引繩。昏昏版築气﹐王事始繁興。大堤如連山﹐小堤如岡陵。增卑更培薄﹐萬杵何登登。憶昨河失道﹐平原魚可罾。田萊人未復﹐瘡大國方懲。忽念耒耜閒﹐爲民保丘塍。百縣伐鼛出﹐夜半廢曲肱。吾儕愧祿廩﹐遊衍事鞍乘。晁子漢公孫﹐新去司馬丞。出幹大農部﹐才術見嗟稱。我坐廣文捨﹐七年讀書燈。結髮入場屋﹐肯謂河難憑。爾來觸事短﹐癡甚霜前蠅。世味極淡薄﹐不了人愛憎。惟得一卮酒﹐尙能別淄澠。所以對樽俎﹐未曾聞斗升。酌我良已多﹐狂言恐侵陵。暮云吞落日﹐歸鳥求其朋。冷官僕馬瘦﹐及門鼓騰騰。同元明過洪福寺戲題洪福僧園拂紺紗﹐舊題塵壁似昏鴉。春殘已是風和雨﹐更著遊人撼落花。同韻和元明兄知命弟九日相憶二首革囊南渡傳詩句﹐摹寫相思意象眞。九日黃花傾壽酒﹐幾回靑眼望歸塵。蚤爲學問文章誤﹐晚作東西南北人。安得田園可溫飽﹐長拋簪紱裹頭巾。同韻和元明兄知命弟九日相憶二首萬水千山厭問津﹐芭蕉林裏自觀身。鄰田雞黍畱熊也﹐風雨關河走阿秦。鴻雁池邊照雙影﹐脊令原上憶三人。年年獻壽須歡喜﹐白髮黃花映角巾。同子瞻和趙伯充團練金玉堂中寂寞人﹐仙班時得共朝眞。兩宮無事安磐石﹐萬國歸心有老臣。家釀可供開口笑﹐侍兒工作捧心顰。醉鄕乃是安身處﹐付與升平作幸民。銅官僧捨得尙書郎趙宗閔墨竹一枝筆勢妙天下爲作小詩二首省郎潦倒今何處﹐敗壁風生霜竹枝。滿世��專翰墨﹐誰爲眞賞拂蛛絲。銅官僧捨得尙書郎趙宗閔墨竹一枝筆勢妙天下爲作小詩二首獨來野寺無人識﹐故作寒崖雪壓枝。相得平生藏妙手﹐只今猶在鬢如絲。銅官懸望五松山北風無時休﹐崩浪聒天響。蛟鼉好爲祟﹐此物俱神王。我來五松下﹐白髮三千丈。松門閉靑苔﹐惜哉不得往。今日天气嘉﹐淸絕心有向。子云性嗜酒﹐況乃气淸爽。此人已成灰﹐懷賢盈夢想。衣食當須幾﹐吾得終疏放。弱女𨿽非男﹐出處同世网。搔背牧雞豚﹐相見得無恙。頭陀贊梵語頭陀﹐華言抖擻。淨一眞心﹐振三毒垢。如來親試﹐迦葉稱首。聖教推崇﹐哲人遵守。衣三食四﹐住處五名。曰十二行﹐對治修行。十三或八﹐要以三並。練磨三境﹐攝化三乘。起四歡喜﹐行四聖種。以戒爲基﹐止觀相踵。大矩崇規﹐鏈金烹礦。號菩薩僧﹐志惟堅勇。知足少欲﹐伏我受根。無取無著﹐情絕所存。若有贊者﹐同贊世尊。續佛慧命﹐開佛正門。在昔能仁﹐囑付彌勒。守護三寶﹐後五百歲。彌勒稱揚﹐此行爲最。適當其時﹐應身出世。阿蘭若處﹐作眾依歸。則先賢軌﹐發薙肩垂。白麻劫貝﹐不隨染衣。表如玉雪﹐不受塵泥。心寂爲禪﹐心淨爲教。內外相應﹐方名修道。事貴簡嚴﹐理惟幽奧。不具信根﹐玄關莫造。祈生兜率﹐天樂非貪。菩提燻種﹐慈氏言參。其或超越﹐罔假司南。十方法界﹐同我伽藍。酴醾漢宮嬌額半塗黃﹐入骨濃薰賈女香。日色漸遲風力細﹐倚欄偸舞白霓裳。退堂頌愚者日進﹐智士日退。象蹋恆河徹底過﹐大千世界百雜碎。愚人尋文弄章句﹐更覓中間及內外。外舅孫莘老守蘇州畱詩斗野亭庚申十月庭堅和謝公所築埭﹐未嘆曲池平。蘇州來賦詩﹐句與秋气淸。僧構擅空闊﹐浮光飛棟甍。維斗天司南﹐其下百瀆傾。貝宮產明月﹐含澤徧諸生。槃礡淮海間﹐風煙侵十城。籟簫吹木末﹐浪波沸庖烹。我來杪搖落﹐霜淸見魚行。白鷗遠飛來﹐得我若眼明。佳人歸何時﹐解衣繞廂榮。晚泊長沙示秦處度範元實用寄明略和父韻五首昔在秦少遊﹐許我同門友。掘獄無張雷﹐劍气在牛鬥。今來見令子﹐文似前哲有。何用相澆潑﹐淸江綠如酒。晚泊長沙示秦處度範元實用寄明略和父韻五首範公太史僚﹐山立乃先達。發揮百代史﹐管以六經轄。投身轉嶺海﹐就木乃京洛。仲子見長沙﹐且用慰饑渴。晚泊長沙示秦處度範元實用寄明略和父韻五首秦郎水江漢﹐範郎器鼎鼐。逝者不可尋﹐猶喜二子在。相逢唾珠玉﹐貧病問薪菜。豫愁帆風船﹐目極別所愛。晚泊長沙示秦處度範元實用寄明略和父韻五首往時髙交友﹐宰木已樅樅。今我二三子﹐事業在燈窗。秦範波瀾闊﹐笑陸海潘江。願玆秉經術﹐出仕榮家邦。晚泊長沙示秦處度範元實用寄明略和父韻五首少遊五十策﹐其言明且淸。筆墨深關鍵﹐開闔見日星。陳友評斯文﹐如鐘磬鼓笙。誰能續鳳鳴﹐洗耳聽兩甥。萬州太守髙仲本宿約遊岑公洞而夜雨連明戲作二首肩輿欲到岑公洞﹐正怯衝泥傍險行。定是岑公閟淸境﹐春江一夜雨連明。萬州太守髙仲本宿約遊岑公洞而夜雨連明戲作二首蓬窗髙臥雨如繩﹐恰似糟牀壓酒聲。今日岑公不能飲﹐吾儕聞健且頻傾。萬州下巖二首空巖靜發鐘磬響﹐古木倒掛藤蘿昏。莫道蒼崖鎖靈骨﹐時應持鉢到諸村。萬州下巖二首寺古松楠老﹐巖虛塔廟開。僧緣蠶麥去﹐官數荔支來。石室無心骨﹐金鋪稱意苔。若爲劉道者﹐拽得鼻頭回。王才元舍人許牡丹求詩聞道潛溪千葉紫﹐主人不剪要題詩。欲搜佳句恐春老﹐試遣七言賒一枝。王充道送水仙花五十枝欣然會心爲之作詠淩波仙子生塵襪﹐水上輕盈步微月。是誰招此斷腸魂﹐種作寒花寄愁絕。含香體素欲傾城﹐山礬是弟梅是兄。坐對眞成被花惱﹐出門一笑大江橫。王厚頌二首八風動搖人不閒﹐五羖自鬻鬢毛斑。文章書畫當富貴﹐惟有如今至樂山。王厚頌二首夕陽盡處望淸閒﹐想見千巖細菊斑。人得交遊是風月﹐天開圖畫卽江山。王立之承奉詩報梅花已落盡次韻戲答南枝北枝春事休﹐愉錢可穿柳帶柔。定是沈郎作詩瘦﹐不應春能生許愁。王立之以小詩送並蒂牡丹戲答二首分送香紅惜折殘﹐春陰醉起薄羅寒。不如王謝堂前燕﹐曾見新妝並倚欄。王立之以小詩送並蒂牡丹戲答二首露曦風晚別春叢﹐拂掠殘妝可意紅。多病廢詩仍止酒﹐可憐𨿽在與誰同。王聖美三子補中廣文生王家人物從來遠﹐今見諸孫總好賢。三級定知魚尾進﹐一鳴已作雁行連。愧無藻監能推轂﹐願捲囊書當贈錢。歸去雄誇向兒侄﹐捨中犢子剩狂顚。王聖塗二亭歌營丘之下﹐有宅有田。梨棗兮觴豆﹐耘耔兮爲年。鶪棲塒兮羊豕在牧﹐課兒子兮蓺松菊。炙背兮墻東﹐夢覆舟兮濤且風。洋之回兮可以駕﹐孫甥扶輿兮父老同社。洋之水兮可以舟入﹐鷗鳥兮與之遊。一世兮蜉蟻﹐桑楡兮憖可收。從此休兮﹐公誰黃髮之休。偉長松兮臥龍蛇﹐閱千歲兮不攺其柯。震雷不驚兮﹐誰欲休之以蜩蛭。下有錦石兮可用杯勺﹐雲月供帳兮萬籟奏樂。石子磊磊兮澗谷縱橫﹐春月桃李兮士女傾城。時雨霖兮忽若海潦收﹐無事兮我以觀萬物之情。兒時所蓺兮桃李纖纖﹐隨世風波兮吹而北南。昔去兮拱把﹐今歸兮與天參。與古人兮合契﹐樹如此兮我何以堪。鴻冥冥兮或在洲渚﹐有心於粒兮弋者所取。飛冥冥兮渺萬里而絕﹐去藪澤之羅者兮官予落羽。王文恭公挽詞二首先皇憑玉几﹐末命寄元勛。賓日行黃道﹐攀髯上白雲。四時成歲律﹐五色補天文。不謂堂堂去﹐今爲馬鬣墳。王文恭公挽詞二首宥密深黃閣﹐光輝極上臺。藏舟移夜壑﹐華屋落泉臺。雨紼誰爲挽﹐寒笳故作哀。傷心具瞻地﹐無復衮衣來。王彥祖惠其祖黃州制艸書其後脫略看時輩﹐諸君等發蒙。董狐常直筆﹐汲黯少居中。鵬入遷臣捨﹐烏號厭世弓。平生有嘉樹﹐猶起九原風。王元之眞贊天賜王公﹐佐我太宗。學問文章﹐致於匪躬。四方來庭﹐上稍宴衎。公捨瓦石﹐責君堯舜。采芝商山﹐以切直去。惟是文章﹐許以獨步。白髮還朝﹐泣思軒轅。雞犬舔鼎﹐羣飛上天。眞宗好文﹐且大用公。太阿出柙﹐公挺其鋒。龍怒鱗逆﹐在廷岌岌。萬物並流﹐砥柱中立。古之遺直﹐叔向以之。嗚呼王公﹐其尙似之。往歲過廣陵值早春嘗作詩云春風十里珠簾捲彷佛三生杜牧之紅藥梢頭初繭栗揚州風物鬢成絲今春有自淮南來者道揚州事戲以前韻寄王定國二首淮南二十四橋月﹐馬上時時夢見之。想得揚州醉年少﹐正圍紅袖寫烏絲。往歲過廣陵值早春嘗作詩云春風十里珠簾捲彷佛三生杜牧之紅藥梢頭初繭栗揚州風物鬢成絲今春有自淮南來者道揚州事戲以前韻寄王定國二首日邊置論誠深矣﹐聖處時中乃得之。莫作秋虫促機杼﹐貧家能有幾絇絲。爲黃龍心禪師燒香頌三首老師身今七十六﹐老師心亦七十六。夢中沈卻大法船﹐文殊頓足普賢哭。爲黃龍心禪師燒香頌三首一拳打破鬼門關﹐一笑吐卻野狐涎。四海崢嶸龍象眾﹐鼻頭只用短繩牽。爲黃龍心禪師燒香頌三首海風吹落楞伽山﹐四海山徒著眼看。一把柳絲收不得﹐和風搭在玉闌干。爲慧林沖禪師燒香頌三首昨夜三更狗吠雪﹐東家閉門推出月。是渠覺海性澄圓﹐衲子殺人須見血。爲慧林沖禪師燒香頌三首多年破衲不勝鍼﹐一曲胡笳無古今。往日聞韶獨忘味﹐守株人在月西沈。爲慧林沖禪師燒香頌三首西瞿耶尼開靜﹐北郁單越受粥。慧林也唱雲門曲﹐去年臘月六十六。爲茭橋居士作念念卽佛頌諸介心內﹐眾生心心作佛。眾生心中﹐諸佛念念證眞。君言諸佛無相﹐山鬼窟裏安葬。卽今十二時中﹐是誰隨波逐浪。維摩詰畫贊維摩無病自灼灸﹐不二門開休闖首。文殊贊嘆辜負人﹐不如趙州放笤帚。不二法門無別路﹐諸方臨水不敢渡。鶖子怕沾天女花﹐花前竹外是誰家。衛南今年畚鍤棄春耕﹐折葦枯荷繞壞城。白鳥自多人自少﹐污泥終濁水終淸。沙場旗鼓千人集﹐漁戶風煙一笛橫。惟有鳴鴟古祠柏﹐對人猶是向時情。魏夫人壇獨掃蛾眉作遠山﹐春風瑤艸照朱顏。我來欲問許玉斧﹐二十四峯如髻鬟。文安國挽詞二首七閩家舉子﹐百粵海還珠。往日推忠厚﹐窮年領轉輸。一牀遺杖屨﹐萬事委錙銖。豈有蒼茫恨﹐歸巢未拮據。文安國挽詞二首平生翰墨學﹐空走使臣車。瞿令能蒼史﹐歸公好古書。秦山刊日月﹐周鼓頌畋漁。不見龍蛇筆﹐新乾研滴蜍。文勛眞贊榮如辱如﹐誰喪誰得。萃如嗟如﹐不見聲色。爲吏不殘﹐去其敗羣。好賢喜士﹐黽勉而勤。子克家﹐吾稅駕。捨幾而寢﹐漠然卽化。眉目在圖﹐慰爾時思。藹然粹溫﹐似無恙時。文與可嘗云老僧墨竹一派近在湖州吾竹𨿽不及石似過之此一卷公案不可無魯直正句因次韻東坡𨿽是湖州派﹐竹石風流各一時。前世畫師今姓李﹐不妨還作輞川詩。聞吉老縣丞按田在萬安山中苦雨初聞喚婦鳩﹐紅妝滿院木蕖秋。樽前不記崔思立﹐應在諸山最上頭。聞致政胡朝請多藏書以詩借書目萬事不理問伯始﹐藉甚聲名南郡胡。遠孫白頭坐郎省﹐乞身歸來猶好書。手抄萬卷未閣筆﹐心醉六經還荷鉏。願公借我藏書目﹐時送一鴟開鏁魚。問漁父白髮丈人持竹竿﹐系船畱我坐柴關。偶然領會一談勝﹐落日使人思故山。臥陶軒陶公白頭臥﹐宇宙一北窗。但聞窗風雨﹐平陸漫成江。卯金扛九鼎﹐把菊醉胡牀。城南晁正字﹐國器無等雙。日月麗宸極﹐大明朝萬邦。假版未通班﹐曉嚴夢逄逄。萬卷曲肱裏﹐胸中湛秋霜。亦有好事人﹐叩門提酒缸。欲眠不遣客﹐佳處更難忘。吳君送水仙花並二大本折送南園栗玉花﹐並移香本到寒家。何時持上玉宸殿﹐乞與宮梅定等差。吳執中有兩鵝爲余烹之戲贈學書池上一雙鵝﹐宛頸相追筆意多。皆爲涪翁赴湯鼎﹐主人言汝不能歌。浯溪圖成子寫浯溪﹐下筆便造極。空蒙得眞趣﹐膚寸已千尺。只今中宮寺﹐在昔漫郎宅。更作老夫船﹐檣竿插蒼石。五老亭白髮蒼髯五老人﹐徳𨿽不孤世無鄰。松風忘味同戴舜﹐梅雨蒙頭非避秦。築亭風流二千石﹐此老入謁官不嗔。一樽相對是賓友﹐學得養生通治民。五祖演禪師眞贊問道白雲端﹐蹋著自家底。無心萬事禪﹐一月千江水。路逢摩登伽﹐石上漫澆水。赤土畫簸箕﹐也有第一義。誰言川藞磋﹐具相三十二。午寢讀書常厭煩﹐燕處意坐馳。動靜兩不適﹐塵勞敗天倪。目昏生黟花﹐耳聵喧鼓鼙。沈憂愁五神﹐倦刻委四支。不聊終日堪﹐況乃久遠期。投書曲肱臥﹐天遊從所之。是身入華胥﹐彷佛勝初時。春蠶眠巨箔﹐夏蜩化枯枝。今之隱幾者﹐豈有異子綦。覺寐須臾閒﹐良亦休我疲。乃知大覺夢﹐蓋此徳之歸。誰爲今日是﹐二十二年非。武昌松風閣依山築閣見平川﹐夜闌箕斗插屋椽。我來名之意適然。老松魁梧數百年﹐斧斤所赦今參天。風鳴媧皇五十弦﹐洗耳不須菩薩泉。嘉二三子甚好賢﹐力貧買酒醉此筵。夜雨鳴廊到曉懸﹐相看不歸臥僧氈。泉枯石燥復潺湲﹐山川光輝爲我妍。野僧早饑不能饘﹐曉見寒溪有炊煙。東坡道人已沈泉﹐張侯何時到眼前。釣臺驚濤可晝眠﹐怡亭看篆蛟龍纏。安得此身脫拘攣﹐舟載諸友長周旋。武陵武陵樵客出桃源﹐自許重遊不作難。卻覓洞門煙鎖斷﹐歸舟風月夜深寒。戊午夜宿寶石寺視寶石戲題石形臥蒼牛﹐屭贔古松陰。松風與溪月﹐相守歷古今。初無廊廟姿﹐又不能礎碪。呈文謝瑉光﹐撫質愧球琳。金馬與碧雞﹐光景動照臨。圯橋授書老﹐陳倉雊時禽。是皆爲國器﹐不爾事陸沈。浮雲有儻來﹐得名豈其心。諒如曲轅社﹐長存斧斤尋。智士貽美諡﹐自珍非世琛。不材以爲寶﹐吾與汝同音。西禪聽戴道士彈琴靈宮蒼煙蔭老柏﹐風吹霜空月生魄。羣鳥得巢寒夜靜﹐市井收聲虛室白。少年抱琴爲予來﹐乃是天臺桃源未歸客。危冠匡坐如無傍﹐弄弦鏗鏗燈燭光。誰言伯牙絕弦鍾期死﹐泰山峨峨水湯湯。春天百鳥語撩亂﹐風蕩楊花無畔岸。微霠愁猿抱山木﹐玄冬孤鴻度云漢。斧斤丁丁空谷樵﹐幽泉落澗夜蕭蕭。十二峯前巫峽雨﹐七八月後錢塘潮。孝子流離在中野﹐羈臣歸來哭亡社。空牀思婦感蠨蛸﹐暮年遺老依桑柘。人言此曲不堪聽﹐我憐酷解寫人情。悲歌浩嘆弦欲斷﹐翻作恬淡雍容聲。五弦橫坐巖廊靜﹐薰風南天厚民性。人言帝力何有哉﹐鳳凰麒麟舞虞詠。我思五代如探湯﹐眞人指揮定四方。昭陵仁心及虫蟻﹐百蠻九譯覘天光。極知功髙樂未稱﹐誰能持此獻樂正。賤臣疏遠安敢言﹐且欲空江寒灘靜。漁艇幽人知我心悠哉﹐更作嚴陵在釣臺。吾知之矣師且止﹐安得長竿入手來。希仲招飲李都尉北園曉踏驊驑傍古墻﹐北園同系紫遊韁。主人情厚杯無算﹐別館春深日正長。楊柳陰斜移坐晚﹐酴醾花暗染衣香。夜深恐觸金吾禁﹐走馬天街趁夕陽。息暑巖水墨古畫山石屏﹐雷起龍蛇枯木藤。石囊嵌空自宮室﹐六月捲簟來曲肱。松風琴瑟心可寫﹐水寒瓜李嚼明冰。卻登夏畦視耘耔﹐烘顏炙背棲蒼蠅。聞道九衢塵作霧﹐烏靴席帽如饋蒸。歸嘗玉粒不敢飽﹐髙車駟馬何能乘。溪上吟短生無長期﹐聊暇日婆娑。出門望髙丘﹐拱木漫春蘿。試爲省鬼錄﹐不飲死者多。安能如南山﹐千歲保不磨。在世崇名節﹐飄如赴燭蛾。及汝知悔時﹐萬事蓬一窠。靑掅陵陂麥﹐妍暖亦已花。長煙淡平川﹐輕風不爲波。無人按律呂﹐好鳥自和歌。杖藜山中歸﹐牛羊在坡陀。本自無廊廟﹐正爾樂澗阿。念昔揚子云﹐刻意師孟軻。狂夫移九鼎﹐深巷考四科。亦有好事人﹐時能載酒過。無疑舉爾酒﹐定知我爲何。席子澤盤礡圖贊百遇毒而成醫﹐九折臂而信道。慈子而長人之幼﹐愛親而壽人之老。蓋嘗飲長桑之丸﹐而得耆域之艸。此天地之仁气也﹐而席子以遊方之內。知萬化之如今﹐忘一世之遺我。臨流渥足﹐脫帽箕坐。寄槁竹以孤唳﹐哂秋葉之驚墮。此天地之義气也﹐而席子以遊方之外。觀壑若陵﹐對卿若兵。客或箴之曰﹕俯仰之間﹐禍之橐也。虎不可暴﹐河不可乘。席子笑而應之曰﹕此天地之彊陽气也﹐誰能以久生於是方。噓竹莩﹐致膜眼。吟弄風月﹐使客忘返。吾但怪其多能不窮﹐不知去方朔之近遠。喜念四念八至京朔雪蕭蕭映薄幃﹐夢回空覺淚痕稀。驚聞庭樹鳥烏樂﹐知我江湖鴻雁歸。拂榻喜開姜季被﹐上堂先者老萊衣。酒樽煙火長相近﹐酬勸從今更不違。喜太守畢朝散致政膏火煎熬無妄災﹐就陰息迹信明哉。功名富貴兩蝸角﹐險阻艱難一酒杯。百體觀來身是幻﹐萬夫爭處首先回。胸中元有不病者﹐記得陶潛歸去來。喜知命弟自靑原歸爲吏困米鹽﹐曲肱夢靈泉。諒非調鼎手﹐正覺荷鋤便。在公𨿽勤苦﹐歸喜叔山禪。去我忽數日﹐艸虫傍牀煎。屋角鳥烏樂﹐行輿響擔肩。包解分柿栗﹐兒女鬧樽前。白紵繞祖塔﹐香攜靑原煙。玄珠一百八﹐夜紉湘縷穿。髙林風落子﹐老僧選霜堅。袖中出新詩﹐山水含碧鮮。五言吾老矣﹐佳句付惠連。戲呈峨眉僧正簡之頌普賢菩薩不來﹐山谷老人不去。夜來月上勝峯﹐說盡薩提露布。驚起峨眉衲子﹐腳酸不到中路。杜鵑識甚鬧忙﹐剛道不如歸去。戲呈孔毅父管城子無肉食相﹐孔方兄有絕交書。文章功用不經世﹐何異絲窠綴露珠。校書著作頻詔除﹐猶能上車問何如。忽憶僧牀同野飯﹐夢隨秋雁到東湖。戲呈田子平六言茸割卽非茸割﹐肥羊自是肥羊。老夫才堪一筋﹐諸生贊詠甘香。卻嘆佳人纖手﹐晚來應廢紅妝。荊州衣冠千戶﹐厚意獨有田郎。戲呈聞善堆豗病鶴怯雞羣﹐見酒特地生精神。坐中索起時被肘﹐亦任旁人嫌我眞。戲呈聞善二兄匏懸籬落鴉窺井﹐艸上階除雪衮風。想得尊前欹醉帽﹐渾家兒女笑山公。戲答寶勝甫長老頌易拔蒼龍角﹐難參寶勝禪。林泉飽枯澀﹐煙月唱淸綿。笑出黃龍手﹐慵扶阿卯肩。持刀欺寡婦﹐盜佛鑄私錢。月黑踰城夜﹐風髙放火天。解嗤招覺老﹐擔屎污心田。戲答晁深道乞消梅二首靑莎徑裏香未乾﹐黃鳥陰中實已團。蒸豆作烏鹽作白﹐屬聞丹杏薦牙盤。戲答晁深道乞消梅二首北客未嘗眉自顰﹐南人誇說齒生津。磨錢和蜜誰能許﹐去蒂供鹽亦可人。戲答陳季常寄黃州山中連理松枝二首故人折松寄千里﹐想聽萬壑風泉音。誰言五鬣蒼煙面﹐猶作人間兒女心。戲答陳季常寄黃州山中連理松枝二首老松連枝亦偶然﹐紅紫事退獨參天。金沙灘頭鎖子骨﹐不妨隨俗暫嬋娟。戲答陳元輿平生所聞陳汀州﹐蝗不入境年屢丰。東門拜書始識面﹐鬢髮幸未成老翁。官饔同盤厭腥膩﹐茶甌破睡秋堂空。自言不復娥眉夢﹐枯淡頗與小人同。但憂迎笑花枝紅﹐夜窗冷雨打斜風﹐秋衣沈水換薰籠。銀屏宛轉復宛轉﹐意根難拔如薤本。戲答仇夢得承制仇侯能騎矍鑠馬﹐席上亦賦競病詩。玄冬未雷蒼蛇臥﹐玉山無年天馬饑。三天荷戈對搖落﹐十倍乞弟亦可縛。何如萬騎出河西﹐捕取弄兵黃口兒。戲答仇夢得承制二首結髮從徵聽鼓鼙﹐未曾一展胸中奇。彎弓如月落霜雁﹐誰道將軍能賦詩。戲答仇夢得承制二首橫槊不爲萬騎先﹐傳杯把筆過年年。懷中黃石閒三略﹐道上靑旗漫百篇。戲答公益春思二首能狂直須狂﹐會意自不惡。蚤知筋力衰﹐此事屬先覺。公詩應鍾律﹐豈異趙人鐸。我爲折腰吏﹐王役政惇薄。文移亂似麻﹐期會急如雹。賦斂及逋逃﹐十九被木索。公思當此時﹐淸興何由作。前日東山歸﹐花如萎莎落。徑欲共公狂﹐知命知此樂。公家胡蜀葵﹐𨿽晚尙隱約。晴明好天气﹐蹔對亦愜適。妝恨朱粉輕﹐舞憐衫袖窄。衣襦相補紉﹐天吳亂鸂鶒。艸茅多奇士﹐蓬蓽有秀色。西施逐人眼﹐稱心最爲得。食魚誠可口﹐何苦必魴鯽。淸狂力能否﹐人生天地客。不者尙能來﹐南窗理塵迹。艸玄續周書﹐揲策定漢歷。有意許見臨﹐爲公酤一石。戲答公益春思二首昔人有眞意﹐政在無美惡。微言見端緒﹐垂手延後覺。大聲久輟響﹐誰繼夫子鐸。長笑二南閒﹐斯道公不薄。性懷如佩環﹐詩筆若隕雹。前篇戲調公﹐深井下短索。子云最淸淨﹐亦動解嘲作。光塵貴和同﹐玉石尙磊落。眾人開眼眠﹐公獨寤此樂。昔在西宮遊﹐初非朝夕約。邂逅二三子﹐蛾眉能勸客。坐嫌席閒疏﹐酒恨盞底窄。驪駒我先返﹐看朱已成碧。況聞公等醉﹐歌舞恣所索。舞餘必纏頭﹐歌罷皆舉白。淸狂稍稍出﹐應節自不錯。譬如觀俳優﹐誰能不一噱。何爲苦解紛﹐乃似自立敵。人生忽遠行﹐車馬無歸迹。黃粱一炊頃﹐夢盡百年曆。棄置勿重陳﹐虛心待三益。戲答荊州王充道烹茶四首三徑𨿽鋤客自稀﹐醉鄕安穩更何之。老翁更把春風椀﹐靈府淸寒要作詩。戲答荊州王充道烹茶四首茗椀難加酒椀醇﹐暫時扶起藉糟人。何須忍垢不濯足﹐苦學梁州陰子春。戲答荊州王充道烹茶四首香從靈堅壠上發﹐味自白石源中生。爲公喚覺荊州夢﹐可待南柯一夢成。戲答荊州王充道烹茶四首龍焙東風魚眼湯﹐个中卽是白雲鄕。更煎雙井蒼鷹爪﹐始耐落花春日長。戲答李子眞河上見招來詩頗誇河上風物聊以當嘲云渾渾舊水無新意﹐漫漫黃塵涴白鷗。安得江湖忽當眼﹐臥聽禽語信船流。戲答龍泉余尉問禪二小詩重簾復幕鎖蛾眉﹐銀燭金荷醉舞衣。長爲扶頭欠﹝左豆右斗﹞酒﹐不關禪病減腰圍。戲答龍泉余尉問禪二小詩翻頭作尾掉枯藤﹐臘月花開更造冰。何似淸歌倚桃李﹐一鑪沈水醉紅燈。戲答歐陽誠發奉議謝余送茶歌歐陽子﹐出陽山。山奇水怪有異气﹐生此突兀熊豹顏。飲如江入洞庭野﹐詩成十手不供寫。老來抱璞向涪翁﹐東坡原是知音者。蒼龍璧﹐官焙香。涪翁投贈非世味﹐自許詩情合得嘗。卻思翰林來饋光祿酒﹐兩家水監共寒光。予乃安敢比東坡﹐有如玉盤金叵羅﹐直相千萬啻過。愛公好詩又能多﹐老夫何有更橫戈﹐柰此於思百戰何。戲答史應之三首先生早擅屠龍學﹐袖有新硎不試刀。歲晚亦無雞可割﹐庖蛙煎鱔薦松醪。戲答史應之三首老萊有婦懷髙義﹐不厭夫家苜蓿盤。收得千金不龜藥﹐短裙漂絖暮江寒。戲答史應之三首甑有輕塵釜有魚﹐漢庭日日召嚴徐。不嫌藜藿來同飯﹐更展芭蕉看學書。戲答王定國題門兩絕句非復三五少年日﹐把酒償春頰生紅。白鷗入羣頗相委﹐不謂驚起來賓鴻。戲答王定國題門兩絕句頗知歌舞無竅鑿﹐我心塊然如帝江。花裏雄蜂雌蛺蝶﹐同時本自不作雙。戲答王觀復酴醾菊二首誰將陶令黃金菊﹐幻作酴醾白玉花。小艸眞成有風味﹐東園添我老生涯。戲答王觀復酴醾菊二首呂園未肯輕沽我﹐且寄田家砌下栽。他日秋花媚重九﹐淸香知自故人來。戲答王居士送文石南極一星天九秋﹐自埋光景落江流。是公至樂山中物﹐乞與衰翁似暗投。戲答王子予送淩風菊二首病來孤負鸕鶿杓﹐禪板蒲團入眼中。浪說閒居愛重九﹐黃花應笑白頭翁。戲答王子予送淩風菊二首王郎頗病金瓢酒﹐不耐寒花晚更芳。瘦盡腰圍怯風景﹐故來歸我一枝香。戲答宣叔頌探龍淵﹐履虎尾。別狐貉﹐辧蚖虺。頭雪白﹐心灰死。老斲輪﹐不教子。君聞此﹐當洗耳。戲答兪淸老道人寒夜三首索索葉自雨﹐月寒遙夜闌。馬嘶車鐸鳴﹐羣動不遑安。有人夢超俗﹐去發脫儒冠。平明視淸鏡﹐正爾良獨難。戲答兪淸老道人寒夜三首聞道一稊米﹐出身縛簪纓。懷我伐木友﹐寒衾夢丁丁。富貴但如此﹐百年半曲肱。早晚相隨去﹐松根有茯苓。戲答兪淸老道人寒夜三首牧羊金華山﹐早通玉帝籍。至今風低艸﹐戢戢見白石。金華風煙下﹐亦有君履迹。何爲紅塵裏﹐頜須欲雪白。戲答張祕監饋羊細肋柔毛飽臥沙﹐煩公遣騎送寒家。忍令無罪充庖宰﹐畱與兒童駕小車。戲答趙伯充勸莫學書及爲席子澤解嘲平生飲酒不盡味﹐五鼎饋肉如嚼蠟。我醉欲眠便遣客﹐三年窺墻亦面壁。空餘小來翰墨場﹐松煙兔穎傍明窗。偶隨兒戲灑墨汁﹐眾人許在崔杜行。晚學長沙小三昧﹐幻出萬物眞成狂。龍蛇起陸雷破注﹐自喜奇觀繞繩牀。家人罵笑寧有道﹐污染黃素敗粉墻。誠不如南鄰席明府﹐蛛网鎖硯蝸書梁。懷中探丸起九死﹐才術頗似漢太倉。感君詩句喚夢覺﹐邯鄲初未熟黃粱。身如朝露無牢彊﹐翫此白駒過隙光。從此永明書百卷﹐自公退食一鑪香。戲答諸君追和予去年醉碧桃當時倒著接﹝上四下離﹞回﹐不但碧桃邀我來。白蟻撥醅官酒滿﹐紫綿揉色海棠開。戲和答禽語南村北村雨一犁﹐新婦餉姑翁哺兒。田中啼鳥自四時﹐催人脫袴著新衣。著新替舊亦不惡﹐去年租重無袴著。戲和捨弟船場探春二首雨餘禽語催天曉﹐月上梨花放夜闌。莫聽遊人待妍暖﹐十分傾酒對春寒。戲和捨弟船場探春二首百舌解啼泥滑滑﹐忽成風雨落花天。城南一段春如錦﹐喚取詩人到酒邊。戲和文潛謝穆父松扇猩毛束筆魚网紙﹐松柎織扇淸相似。動搖懷袖風雨來﹐想見僧前落松子。張侯哦詩松韻寒﹐六月火雲蒸肉山。持贈小君聊一笑﹐不須射雉彀黃間。戲和於寺丞乞王醇老米君不見公車待詔老詼諧﹐幾年索米長安街。君不見社陵白頭在同谷﹐夜提長鑱掘黃獨。文人古來例寒餓﹐安得野蠶成繭天雨粟。王家圭田登幾斛﹐於家買桂炊白玉。戲簡朱公武劉邦直田子平五首不趨吏部曹中版﹐且鱠髙沙湖裏魚。𨿽無季子六國印﹐要讀田郎萬卷書。戲簡朱公武劉邦直田子平五首歡伯可解藜藿嘲﹐孔方定非金石交。君看劉郎最多智﹐昨者火事幾焚巢。戲簡朱公武劉邦直田子平五首劉郎好詩又能文﹐方我奔竄義甚惇。爲親未葬走人門﹐閉門卻掃不足論。戲簡朱公武劉邦直田子平五首朱家塤篪好兄弟﹐陋巷六經葵莧秋。我卜荊州三畝宅﹐讀田家書從之遊。戲簡朱公武劉邦直田子平五首朱公趨朝瘦至骨﹐歸來豪健踞胡牀。日看省曹閽者面﹐何如田家侍兒妝。戲書秦少遊壁丁令威﹐化作遼東白鶴歸﹐朱顏未攺故人非。微服過宋風退飛﹐宋父擁篲待來歸﹐誰饋百牢鸜鵒妃。秦氏烏生八九子﹐鴉烏之兄畢逋尾。憶炊門牡烹伏雌﹐未肯增巢令汝棲。莫愁野雉疏家雞﹐但願主人印累累。戲書效樂天造物生成嵇叔嬾﹐好人容縱接輿狂。鳥飛魚泳隨髙下﹐蟻集蜂衙聽典常。母惜此兒長道路﹐兄嗟予弟困冰霜。酒壼自是華胥國﹐一醉從他四大忙。戲題平生性拙觸事眞﹐醉裏笑談多忤人。安得眼前只有淸風與明月﹐美酒百船酬一春。戲題葆眞閣眞常自在如來性﹐肯綮修持祗益勞。十二因緣無妙果﹐三千世界起秋毫。有心便醉聲聞酒﹐空手須磨般若刀。截斷眾流尋一句﹐不離兔角與龜毛。戲題斌老所作兩竹梢老竹帖妥不作奇﹐嫩篁翹翹動風枝。是中有目世不知﹐吾宗落筆風煙隨。戲題承天寺法堂前柏樹底蒲團禪老家﹐髙僧倚坐日西斜。有人試問西來事﹐無處安排玉如意。方者風旛動不同﹐不道風幡境亦空。開口已非無問處﹐髙僧不語人歸去。戲題大年防禦蘆雁揮毫不作小池塘﹐蘆荻江村落雁行。𨿽有珠簾藏翡翠﹐不忘煙雨罩鴛鴦。戲題戎州作余眞前身寒山子﹐後身黃魯直。頗遭俗人惱﹐思欲入石壁。戲題巫山縣用杜子美韻巴俗深畱客﹐吳儂但憶歸。直知難共語﹐不是故相違。東縣聞銅臭﹐江陵換祫衣。丁寧巫峽雨﹐愼莫暗朝暉。戲題小雀捕飛虫畫扇小虫心在一啄間﹐得失與世同輕重。丹表妙處不可傳﹐輪扁斲輪如此用。戲題曾處善尉廳二首不動庵茅茨中安一牀寂﹐天女原非世間色。道人今日八關齋﹐莫散花來染衣祴。戲題曾處善尉廳二首超然臺雞塒啄雁如鴐鵝﹐萬里天衢且一波。宮錦絡衫弓石八﹐與人同狀不同科。戲效禪月作遠公詠邀陶淵明把酒涴﹐過陸修靜送虎溪。胸次九流淸似鏡﹐人間萬事醉如泥。戲詠髙節亭邊山礬花二首髙節亭邊竹已空﹐山礬獨自倚春風。二三名士開顏笑﹐把斷花光水不通。戲詠髙節亭邊山礬花二首北嶺山礬取意開﹐輕風正用此時來。平生習气難料理﹐愛著幽香未擬回。戲詠江南土風十月江南未得霜﹐髙林殘水下寒塘。飯香獵戶分熊白﹐酒熟漁家擘蟹黃。橘摘金苞隨驛使﹐禾舂玉粒送官倉。踏歌夜結田神社﹐遊女多隨陌上郎。戲詠蠟梅二首金蓓鎖春寒﹐惱人香未展。𨿽無桃李顏﹐風味極不淺。戲詠蠟梅二首體薰山麝臍﹐色染薔薇露。披拂不滿襟﹐時有暗香度。戲詠零陵李宗古居士家馴鷓鴣二首山雌之弟竹雞兄﹐戶入雕籠便不驚。此鳥爲公行不得﹐報晴報雨總同聲。戲詠零陵李宗古居士家馴鷓鴣二首眞人夢出大槐宮﹐萬里蒼梧一洗空。終日憂兄行不得﹐鷓鴣應是鼻亭公。戲詠暖足瓶二首小姬暖足臥﹐或能起心兵。千金買腳婆﹐夜夜睡天明。戲詠暖足瓶二首腳婆原不食﹐纏裹一衲足。天日更傾瀉﹐颒面有餘燠。戲詠猩猩毛筆二首桄榔葉暗賓郎紅﹐朋友相呼墮酒中。正以多知巧言語﹐失身來作管城公。戲詠猩猩毛筆二首明窗脫帽見蒙茸﹐醉著靑鞋在眼中。束縛歸來儻無辱﹐逢時猶作黑頭公。戲詠子舟畫兩竹兩鸜鵒風晴日暖搖雙竹﹐竹間相語兩鸜鵒。鸜鵒之肉不可肴﹐人生不材果爲福。子舟之筆利如錐﹐千變萬化皆天機。未知筆下鸜鵒語﹐何似夢中胡蝶飛。戲用題元上人此君軒詩韻奉答周彥起予之作病眼空花句不及律書不成字此道沈霾多歷年﹐喜君占斗斸龍泉。我學淵明貧至骨﹐君豈有意師無弦。瀟灑侯王非爵命﹐道人胸中有水鏡。霜鐘堂下明月前﹐枝枝雪壓如懸磬。敝帚不掃舍人門﹐如願不謁靑洪君。來聽道人寫風竹﹐手弄霜鐘看白雲。平生竊聞公子舊﹐今日誰舉賈生秀。未知束帛何當來﹐但有一筇相倚瘦。欲截老龍吟夜月﹐無人處爲江山說。中郎解賞柯亭椽﹐玉局歸時君爲傳。戲贈曹子方家鳳兒揀芽入湯獅子吼﹐荔子新剝女兒頰。鳳郎但喜風土樂﹐不解生愁山疊疊。目如點漆射淸揚﹐歸時定自能文章。莫隨閩嶺三年語。轉卻中原萬籟簧。戲贈陳季張气淸語不凡﹐郭與陳季優。季子有美質﹐明月懸髙秋。詞談貫百家﹐炙轂出膏油。放聲寄大塊﹐肆情無去畱。方圓付自爾﹐規矩爲瘡疣。當其說荒唐﹐眾口莫能咻。書案鼠篆塵﹐銜蔬滿牀頭。居不省家捨﹐那問犬馬牛。吾嘗觀聖人﹐與世爲獻酬。道通眾人行﹐智欲萬物周。微言觀季子﹐頗亦有意不。季子捧蛙延海鱉﹐樂事擅一邱。束牲盟伯夷﹐固自取揶揄。無心以觸物﹐愛子如虛舟。維楫苟不存﹐傾覆當誰尢。尙思濟來者﹐非但自爲謀。戲贈頓二主簿桐植客亭欣款曲﹐歌傾家釀勿徘徊。百年中半夜分去﹐一歲無多春蹔來。落日園林須秉燭﹐能言桃李聽傳杯。紅疏綠暗明朝是﹐公事相過得幾回。戲贈髙述六言江湖心計不淺﹐翰墨風流有餘。相期乃千載事﹐要須讀五車書。

戲贈惠南禪師佛子禪心若葦林﹐此門無古亦無今。庭前柏樹祖師意﹐竿上風幡仁者心。艸木同沾甘露味﹐人天傾聽海潮音。胡牀默坐不須說﹐撥盡寒灰劫數深。戲贈家安國家侯口喫善著書﹐常願執戈王前驅。朱紱蹉跎晚監郡﹐吟弄風月思天衢。二蘇平生親且舊﹐少年筆硯老杯酒。但使一气轉洪鈞﹐此老矍鑠還冠軍。戲贈米元章二首萬里風帆水著天﹐麝煤鼠尾過年年。滄江靜夜虹貫月﹐定是米家書畫船。戲贈米元章二首我有玄暉古印章﹐印刓不忍與諸郎。虎兒筆力能江鼎﹐教字玄暉繼阿章。戲贈南安倅柳朝散柳侯風味晚相見﹐衣袂頗薰荀令香。桃李能言妙歌舞﹐樽前一曲斷人腸。洞庭歸客有佳句﹐庾嶺梅花如小棠。乘興髙帆少相待﹐淮湖秋月要傳觴。戲贈潘供奉潘郎小時如白玉﹐上學覓歸如杜鵑。當年屢過乃翁家﹐沽酒煮蟹不論錢。大梁相逢初不識﹐黃塵漬面催挽船。不如去作萬騎將﹐黑頭日致靑雲上。戲贈世弼用前韻盜跖人肝常自飽﹐首陽薇蕨向來饑。誰能著意知許事﹐且爲元長食蛤蜊。戲贈水牯庵水牯從來犯稼苗﹐著繩只要鼻穿牢。行須萬里無寸艸﹐臥對十方同一槽。租稅及時王事了﹐雲山橫笛月輪髙。華亭浪說吹毛劍﹐不見全牛可下刀。戲贈王晦之故人邇在登封居﹐折腲從事意何如。月明曾聽吹笙否﹐我亦未見緱山鳧。棲苴世上風波惡﹐情知不似田園樂。未知嵩陽禪老之一言﹐何似黃石仙翁之三略。戲贈彥深李髯家徒立四壁﹐未嘗一飯能畱客。春寒茅屋交相風﹐倚墻捫虱讀書策。老妻甘貧能養姑﹐寧剪髻鬟不典書。大兒得餐不索魚﹐小兒得褌不索襦。庾郎鮭菜二十七﹐太常齋日三百餘。上丁分膰一飽飯﹐藏神夢訴羊蹴蔬。世傳寒士有食籍﹐一生當飯百甕葅。冥冥主張審如此﹐附郭小圃宜勤鋤。蔥秧靑靑葵甲綠﹐早韭晚菘羹糝熟。充虛解戰賴湯餅﹐芼以蓱虀與甘菊。幾日憐槐已著花﹐一心咒筍莫成竹。羣兒笑髯窮百巧﹐我謂勝人飯重肉。羣兒笑髯不若人﹐我獨愛髯無事貧。君不見猛虎卽人厭麋鹿﹐人還寢皮食其肉。濡需終與豕俱焦﹐飫肥澤甘果非福。虫蟻無知不足驚﹐橫目之民萬物靈。請食熊蟠楚千乘﹐立死山壁漢公卿。李髯作人有佳處﹐李髯作詩有佳句。𨿽無厚祿故人書﹐門外猶多長者車。我讀揚雄逐貧賦﹐斯人用意未全疏。戲贈元翁從來五字弄珠璣﹐忍負僧牀鎖翠微。傳語風流三語掾﹐何時綴我百家衣。戲贈張叔甫團扇復團扇﹐因風托方便。銜泥巢君屋﹐雙燕令人羨。張公子﹐時相見。張公一生江海客﹐文章獻納麒麟殿。文采風流今尙存﹐看君不合長貧賤。醉中往往愛逃禪﹐解道澄江靜如練。淮南百宗經行處﹐攜手落日回髙宴。城上烏﹐尾畢逋。塵沙立暝途﹐惟有摩尼珠。云夢澤南州﹐更有赤須胡。與君歌一曲﹐長鋏歸來乎。出無車﹐食無魚。不須聞此意慘愴﹐幸是元無免破除。脫吾帽﹐向君笑。有似山開萬里云﹐論心何必先同調。河之水﹐去悠悠。將家就魚米﹐四海一扁舟。頭陀云外多僧气﹐直到湖南天盡頭。潭府邑中甚淳古﹐還如何遜在揚州。但得長年飽喫飯﹐苦無官況莫來休。戲贈諸友駑駘無長塗﹐一月始千里。驊驑嘶淸風﹐只在一日耳。詩酒廢書史﹐諸友勿自疑。寧爲駑駘懶﹐當效驊驑嘶。疏水必有源﹐析薪必有理。不須明小辧﹐所貴論大體。生死命有制﹐富貴天取裁。儻能領眞意﹐何有於我哉。討論銷白日﹐聖知在黃卷。自此宜數來﹐作詩情繾綣。戲招飲客解酲破卯扶頭把一杯﹐燈前風味喚仍回。髙陽社裏如相訪﹐不用閒攜惡客來。夏日夢伯兄寄江南故園相見略雍容﹐睡起南窗日射紅。詩酒一言談笑隔﹐江山千里夢魂通。河天月暈魚分子﹐槲葉風微鹿養茸。幾度白砂靑影裏﹐審聽嘶馬自搘筇。顯聖寺庭枸杞仙苗壽日月﹐佛界承露雨。誰爲萬年計﹐乞此一抔土。扶疏上翠蓋﹐磊落綴丹乳。去家尙不食﹐出家何用許。正恐落人間﹐采剝四時苦。養成九節杖﹐持獻西王母。香鑪峯香鑪不鑄石陶甄﹐鼻不聞香眼見煙。上有文殊師利塔﹐好將一瓣此中燃。蕭巽葛敏修二學子和予食筍詩次韻答之二首北饌厭羊酪﹐南庖丰筍菜。自北初落南﹐幾爲兒所賣。習知價廉平﹐百態事烹宰。鹽曦枯臘瘦﹐蜜漬眞味壞。就根煨茁美﹐豈念炮烙債。咀吞千畝餘﹐胸次不蠆芥。二妙各能詩﹐才名動江介。詩論多佳句﹐膾炙甘我嘬。因君思養竹﹐萬籟聽秋噫。從此繕藩籬﹐下令禁漁采。蕭巽葛敏修二學子和予食筍詩次韻答之二首韭黃照春盤﹐菇白媚秋菜。惟此蒼竹苗﹐市上三時賣。江南家家竹﹐翦伐誰主宰。半以苦見疏﹐不言甘易壞。葛陂雕龍睡﹐未索兒孫債。獺膽能分杯﹐虎魄妙拾芥。此物於食殽﹐如客得儐介。思入帝鼎烹﹐忍遭饑涎嘬。懶林供翰墨﹐碪杵風號噫。每下嘆枯株﹐焚如落樵采。蕭子云宅郁木坑頭春鳥呼﹐云迷帝子在時居。風流掃地無尋處﹐只有寒藤學艸書。小鴨小鴨看從筆下生﹐幻法生機全得妙。自知力小畏滄波﹐睡起晴沙依晚照。曉出祥符趨府朝霞藻繪舜衣裳﹐天碧山靑認赭黃。憶得禦鑪煙直下﹐紫宸辭罷過宮廊。曉從任大夫祖行過石橋寄粹甫令尹鳴騶過石橋﹐想君寒夢正飄搖。追思轉覺年來劇﹐亂似春風柳萬條。曉放汴舟秋聲滿山河﹐行李在梁宋。川塗事雞鳴﹐身亦逐羣動。霜淸魚下流﹐橘柚入包貢。又持三十口﹐去作江南夢。曉起臨汝缺月欲崢嶸﹐鳴雞有期信。徵人催夙駕﹐客夢未渠盡。野荒多斷橋﹐河凍無裂璺。羸馬踏冰翻﹐疑狐觸林遁。淸風蕩初日﹐喬木囀幽韻。崧髙忽在眼﹐岌峨臨數郡。玄云默垂空﹐意有萬里潤。寒暗不成雨﹐捲懷就膚寸。觀象思古人﹐動靜配天運。物來斯一時﹐無得乃至順。涼暄但循環﹐用捨誰喜慍。安得忘言者﹐與講齊物論。曉賢師續佛壽頌養子續佛壽﹐非爲養色身。捧打石師子﹐只要實頭人。出家無正因﹐不得正命食。是眞出家兒﹐不費秋毫力。講得天雨花﹐說得石點頭。人人是檀越﹐負命者上鉤。效進士作觀成都石經成都九經石﹐歲久麝煤寒。字畫參工拙﹐文章可鑑觀。危邦猶勸講﹐相國校雕刊。羣盜煙塵後﹐諸生竹帛殘。王春尊孔氏﹐乙夜詔甘盤。願比求諸野﹐成書上學官。效孔文舉贈柳聖功三首武庫五兵森森﹐名駒萬里駸駸。英風爽气如林﹐讀書鑿井欲深﹐學道卻要無心。效孔文舉贈柳聖功三首妙言玉質金相﹐學問日月悠長。良賈故要深藏﹐屈體下心堂堂﹐灰頭土面輝光。效孔文舉贈柳聖功三首王良終日馳驅﹐曹商日乘從車。七芧鼓舞羣狙﹐學問聖處功夫﹐千古與我友俱。效王仲至少監詠姚花用其韻四首映日低風整復斜﹐綠玉眉心黃袖遮。大梁城裏𨿽罕見﹐心知不是牛家花。效王仲至少監詠姚花用其韻四首九疑山中萼綠華﹐黃雲承襪到羊家。眞筌虫蝕詩句斷﹐猶托餘情開此花。效王仲至少監詠姚花用其韻四首仙衣襞積駕黃鵠﹐艸木無光一笑開。人間風日不可柰﹐故待成陰葉下來。效王仲至少監詠姚花用其韻四首湯沐冰肌照春色﹐海牛壓簾風不開。直言紅塵無路入﹐猶傍蜂須蝶翅來。寫眞自贊五首飲不過一瓢﹐食不過一簞﹐田夫亦不攺其樂﹐而夫子不謂之能賢﹐何也。顏淵當首出萬物﹐而奉以四海九州﹐而享之若是﹐故曰人不堪其憂。若余之於山澤﹐魚在深藻。鹿得丰艸﹐伊其野性則然。蓋非抱陸沈之屈﹐懷迷邦之寶。旣不能詩成無色之畫﹐畫出無聲之詩。又白首而不聞道﹐則奚取於似摩詰爲。若乃登山臨水﹐喜見淸揚﹐豈以優孟爲孫叔敖﹐虎賁似蔡中郎者耶。寫眞自贊五首吏能精密﹐裏行婣卹﹐則不如兄元明﹐而無元明憂疑萬事之敝。斟酌世故﹐銓品人物﹐則不如其弟知命﹐而無知命彊項好勝之累。蓋元明以寡過﹐而知命以傲世。如魯直者﹐欲寡過而未能﹐以傲世則不敢。自江南乘一虛舟﹐又安知乘流之與遇坎者哉。寫眞自贊五首或問魯直似不似﹐似與不似﹐是何等語。前乎魯直﹐若甲若乙﹐不可勝紀。後乎魯直﹐若甲若乙﹐不可勝紀。此一時也﹐則魯直而已矣。一以我爲牛﹐予因以渡河而徹源底。一以我爲馬﹐予因以日千里計。魯直之在萬化﹐何翅太倉之一稊米。吏能不如趙張三王﹐文章不如司馬班揚。頎頎以富貴酖毒﹐而酖毒不能入其城府。投之以世故豺虎﹐而豺虎無所措其爪角。則於數子﹐有一日之長。寫眞自贊五首道是魯直亦得﹐道不是魯直亦得。是與不是﹐且置勿道。喚那个作魯直﹐若要斬截一句﹐藏頭白海頭黑。似僧有發﹐似俗無塵。作夢中夢﹐見身外身。謝曹子方惠二物二首之博山鑪飛來海上峯﹐琢出華陰碧。炷香上褭褭﹐映我鼻端白。聽公談昨夢﹐沙暗雨矢石。今此非夢耶﹐煙寒已無迹。謝曹子方惠二物二首之煎茶缾短喙可候煎﹐枵腹不停塵。蟹眼時探穴﹐龍文已碎身。茗椀有何好﹐煮缾被寵珍。石交諒如此﹐湔袚長日新。謝陳正字送荔支三首十年梨棗雪中看﹐想見江城荔子丹。贈我甘酸三百顆﹐稍知身作近南官。謝陳正字送荔支三首齋余睡思生湯餅﹐紅顆分甘愜下茶。如夢泊船甘柘雨﹐芭蕉林裏有人家。謝答聞善二兄九絕句身入醉鄕無畔岸﹐心與歡伯爲友朋。更闌罵坐客星散﹐午過未蘇發鬅鬙。謝答聞善二兄九絕句未嘗頃刻可去酒﹐無有一日不吟詩。詩狂克念作酒聖﹐意態忽如少年時。謝答聞善二兄九絕句羣豬過飲尙可醉﹐疥手轑甕庸何傷。柳家兄弟太迫窄﹐狂藥不容人發狂。謝答聞善二兄九絕句莫作叫號驚四鄰﹐甕中有地可藏眞。淵明醉握遠公手﹐大笑絕倒人不嗔。謝答聞善二兄九絕句阮籍醉睡不論昏﹐劉伶雞肋避尊拳。至今凜凜有生气﹐飲酒眞成不愧天。謝答聞善二兄九絕句公擇醉面桃花紅﹐人百忤之無慍容。莘老夜闌傾數斗﹐焚香默坐日生東。謝答聞善二兄九絕句椎牀破面棖觸人﹐作無義語怒四鄰。尊中歡伯笑爾輩﹐我本和气如三春。謝答聞善二兄九絕句陶令捨中有名酒﹐無日不爲父老傾。四座歡欣觀酒徳﹐一燈明暗又詩成。謝答聞善二兄九絕句阮籍劉伶智如海﹐人間有道作糟丘。酒中無諍眞三昧﹐便覺嵇康輸一籌。謝公定和二範秋懷五首邀予同作西風一葉脫﹐迹亦不可掃。巷有白馬生﹐朝回焚諫艸。誰云事君難﹐是亦父子間。所要功補衮﹐不言能犯顏。謝公定和二範秋懷五首邀予同作四會有黃令﹐學古著勛多。白頭對紅葉﹐柰此搖落何。𨿽懷斲鼻巧﹐有斧且無柯。安得五十弦﹐奏此寒士歌。謝公定和二範秋懷五首邀予同作采蓮涉江湖﹐采菊度林藪。插鬢不成妍﹐誰憐飛蓬首。平生耦耕地﹐風雨深稂莠。謝公遂如此﹐永袖絕弦手。謝公定和二範秋懷五首邀予同作往日孫陽翟﹐才可任遺補。擊彊如摧枯﹐食蘗不知苦。屬者缺諫垣﹐時論或未許。儻可假一邦﹐使民作鄒魯。謝公定和二範秋懷五首邀予同作用智常恨耄﹐用決常恨早。推轂天下士﹐誠心要傾倒。海宇日淸明﹐廟堂勤灑掃。何爲陳師道﹐白髮三徑艸。謝公擇舅分賜茶三首外家新賜蒼龍璧﹐北焙風煙天上來。明日蓬山破寒月﹐先甘和夢聽春雷。謝公擇舅分賜茶三首文書滿案惟生睡﹐夢裏鳴鳩喚雨來。乞與降魔大圓鏡﹐眞成破柱作驚雷。謝公擇舅分賜茶三首細題葉字包靑篛﹐割取丘郎春信來。拚洗一春湯餅睡﹐亦知淸夜有蚊雷。謝何十三送蟹形模𨿽入婦女笑﹐風味可解壯士顏。寒蒲束縛十六輩﹐已覺酒輿生江山。謝胡藏之送栗鼠尾畫維摩二首貂尾珍材可筆﹐虎頭墨妙疑神。頗知君塵外物﹐眞是我眼中人。謝胡藏之送栗鼠尾畫維摩二首丹靑貌金粟影﹐毛物宜管城公。只今爲君落筆﹐他日聽我談空。謝黃從善司業寄惠山泉錫谷寒泉撱石俱﹐並得新詩蠆尾書。急呼烹鼎供茗事﹐晴江急雨看跳珠。是功與世滌膻腴﹐令我屢空常晏如。安得左轓淸潁尾﹐風鑪煮茗臥西湖。謝景叔惠冬筍雍酥水梨三物玉人憐我長蔬食﹐走送廚珍自不嘗。秦牛肥膩酥勝雪﹐漢苑甘泉梨得霜。冰底斲春生筍束﹐豹文解籜饌寒玉。見他桃李憶故園﹐饞獠應殘遶窗竹。謝景文惠浩然所作廷珪墨廷珪贗墨出蘇家﹐麝煤漆澤紋烏鞾。柳枝瘦龍印香字﹐一襲一日三摩挲。劉侯愛我如桃李﹐揮贈要我書萬紙。不意神禹治水圭﹐忽然入我懷袖裏。吾不能手抄五車書﹐亦不能寫論付官奴。便當閉門學水墨﹐灑作江南驟雨圖。謝人惠茶一規蒼玉琢蜿蜒﹐藉有佳人錦段鮮。莫笑持歸淮海去﹐爲君重試大明泉。謝人惠貓頭筍長沙一月煨鞭筍﹐鸚鵡洲前人未知。走送煩公助湯餅﹐貓頭突兀想穿籬。謝榮緒割貺見貽二首何處驚麏觸禍機﹐煩君遣騎割鮮肥。秋來多病新開肉﹐糲飯寒葅得解圍。謝榮緒割貺見貽二首二十餘年枯淡過﹐病來箸下劇甘肥。果然口腹爲災怪﹐夢去呼鷹雪打圍。謝榮緒惠貺鮮鯽偶思暖老庖玄鯽﹐公遣霜鱗貫柳來。虀臼方看金作屑﹐鱠盤已見雪成堆。謝送碾壑源揀芽矞雲從龍小蒼璧﹐元丰至今人未識。壑源包貢第一春﹐緗奩碾香供玉食。睿思殿東金井欄﹐甘露薦椀天開顏。橋山事嚴庀百局﹐補衮諸公省中宿。中人傳賜夜未央﹐雨露恩光照宮燭。右丞似是李元禮﹐好事風流有涇渭。肯憐天祿校書郎﹐親敕家庭遣分似。春風飽識大官羊﹐不慣腐儒湯餅腸。搜攪十年燈火讀﹐令我胸中書傳香。已戒應門老馬走﹐客來問字莫載酒。謝送宣城筆宣城變樣蹲雞距﹐諸葛名家捋鼠須。一束喜從公處得﹐千金求買市中無。漫投墨客摹科斗﹐勝與朱門飽蠹魚。愧我初非艸玄手﹐不將閒寫吏文書。謝檀惇信送柑子色深林表風霜下﹐香著尊前指爪間。書後合題三百顆﹐頻隨驛使未應慳。謝王炳之惠茶平生心賞建溪春﹐一邱風味極可人。香包解盡寶帶胯﹐黑面碾出明窗塵。家園鷹爪攺嘔泠﹐官焙龍文常食陳。於公歲取壑源足﹐勿遣沙溪來亂眞。謝王炳之惠石香鼎薰鑪宜小寢﹐鼎制琢晴嵐。香潤云生礎﹐煙明虹貫巖。法從空處起﹐人向鼻頭參。一炷聽秋雨﹐何時許對談。謝王舍人剪送狀元紅淸香拂袖剪來紅﹐似繞名園曉露叢。欲作短章憑阿素﹐緩歌誇與落花風。謝王仲至惠洮州礪石黃玉印材洮礪發劍虹貫日﹐印章不琢色蒸栗。磨礱頑鈍印此心﹐佳人持贈意堅密。佳人鬢彫文字工﹐藏書萬卷胸次同。日臨天閒豢眞龍﹐新詩得意挾雷風。我貧無句當二物﹐看公倒海取明月。謝王子予送橄欖方懷味諫軒中果﹐忽見金盤橄欖來。想共餘甘有瓜葛﹐苦中眞味晚方回。謝文灝元丰上文槁虎豹文章非一斑﹐乳雉五色蜃胎寒。天生材器各有用﹐相如名獨重太山。風流小謝宣城後﹐少年如春膽如斗。裕陵書槁公不朽﹐持名鐵石要長久。謝五開府番羅襖疊送香羅淺色衣﹐著來春色入書帷。到家慈母驚相問﹐爲說王孫脫贈時。謝曉純送衲襪剗艸曾升馬祖堂﹐暖窗接膝話還鄕。贈行百衲兜羅襪﹐處處相隨入道場。謝楊景山送酒器楊君喜我梨花盞﹐卻念初無注酒魁。矲矮金壺肯持送﹐挼莎殘菊更傳杯。謝楊履道送銀茄四首藜藿盤中生精神﹐珍蔬長蒂色勝銀。朝來鹽醯飽滋味﹐已覺瓜瓠漫輪囷。謝楊履道送銀茄四首君家水茄白銀色﹐殊勝埧裏紫彭亨。蜀人生疏不下箸﹐吾與北人俱眼明。謝楊履道送銀茄四首白金作顆非椎成﹐中有萬粟嚼輕冰。戎州夏畦少蔬供﹐感君來飯在家僧。謝楊履道送銀茄四首畦丁收盡垂露實﹐葉底猶藏十二三。待得銀包已成榖﹐更當乞種過江南。謝益修四弟送石屏石似江滄落日明﹐鸕鶿烏鵲滿沙汀。小兒骨相能文字﹐乞與班班作硯屏。謝應之昨夜風雷震海隅﹐天心急擬活焦枯。去年席上蛟龍語﹐未委先生記得無。謝張寬夫送﹝左木右上凶乂換※下ハ夂﹞耳頌菜茹之品﹝左木右上凶乂換※下ハ夂﹞耳君﹐乖龍割耳鱉脫裙。張子羞我助貧餐﹐桑鵝楮雞不足云。曲肱一飽南風薰﹐萬事於我如浮雲。謝張泰伯惠黃雀鮓去家十二年﹐黃雀慳下筯。笑開張侯盤﹐湯餅始有助。蜀王煎藙法﹐醢以羊彘兔。麥餅薄於紙﹐含漿和咸酢。秋霜落場谷﹐一一挾繭絮。飛飛蒿艾間﹐入网輒萬數。烹煎宜老稚﹐罌缶煩愛護。南包解京師﹐至尊所珍禦。玉盤登百十﹐睥睨輕桂蠹。五侯噦豢豹﹐見謂美無度。瀕河飯食漿﹐瓜葅已佳茹。誰言風沙中﹐鄕味入供具。坐令親饌甘﹐更使客得與。蒲陰𨿽窮僻﹐勉作三年住。願公且安樂﹐分寄尙能屢。謝張仲謀端午送巧作君家玉女從小見﹐聞道如今畫不成。翦裁似借天女手﹐萱艸石橊偏眼明。謝趙令載酒邂逅相將倒一壺﹐看朱成碧倩人扶。欲眠甚急須公去﹐能略陶潛醉後無。謝鄭閎中惠髙麗畫扇二首會稽內史三韓扇﹐分送黃門畫省中。海外人煙來眼界﹐全勝博物注魚虫。謝鄭閎中惠髙麗畫扇二首蘋汀遊女能騎馬﹐傳道蛾眉畫不如。寶扇眞成集陳隼﹐史臣今得殺靑書。謝仲謀示新詩贈我新詩許指瑕﹐令人失喜更驚嗟。淸於夷則初秋律﹐美似芙蓉八月花。采菲直須論下體﹐鏈金猶欲去寒沙。唐朝韓老誇張籍﹐定有云孫作世家。謝周文之送貓兒養得貍奴立戰功﹐將軍細柳有家風。一簞未厭魚餐薄﹐四壁當令鼠穴空。辛酉憩刀坑口羣山黛新染﹐蒙气寒鬱鬱。掃除迎將家﹐下簟脫巾襪。南北捨小棠﹐況可淸煩喝。鳥聲廢書眠﹐聊以休吏卒。竹雞苦喚人﹐覺坐觀法窟。無外同一家﹐惟己非萬物。淸波兩鴛鴦﹐善遊且能沒。驚人相追飛﹐甚念失甚匹。舂鉏貌閒暇﹐羨魚情至骨。廣道策堅良﹐熙熙集於菀。爛額始論功﹐儻能謀曲突。新涼示同學西風先自無消息﹐忽上靑林報秋色。天髙月明露泥泥﹐團扇已從蛛网織。蛩螿何苦不自聊﹐入我夜牀鳴喞喞。似言冰雪催授衣﹐今者不樂君發白。春深花落病在牀﹐永夏過眼等虛擲。捲簾昨暮得新涼﹐空堂呼燈照幾席。豈無熟書試一讀﹐欲似平生不相識。今日明日相尋來﹐百年靑天過鳥翼。夜闌嘆息仰屋梁﹐廢棄寢膳思無益。吾徒柰何縱嫚遊﹐君不見禹重寸陰輕尺璧。新息渡淮京塵無處可軒眉﹐照面淮濱喜自知。風裏麥苗連地起﹐雨中楊樹帶煙垂。故林歸計嗟遲暮﹐久客平生厭別離。落日江南采蘋去﹐長歌柳惲洞庭詩。新諭道中寄元明用觴字韻中年畏病不舉酒﹐孤負東來數百觴。喚客煎茶山店遠﹐看人秧稻午風涼。但知家裏俱無恙﹐不用書來細作行。一百八盤攜手上﹐玉今猶夢遶羊腸。新寨餞南歸客初更月蝕缺半璧﹐三更北風雪平屋。夜寒置酒送歸客﹐長歌燕雁燈前落。故園無書已十月﹐目極千里雲水隔。客方有行乃未已﹐歸且經予江上宅。比鄰諸老應相問﹐爲道於今不如昔。新知翻手覆手閒﹐故人江南與江北。有時日髙天气淸﹐炙背南軒把書策。可憐斯人巧言語﹐今已埋沒黃土陌。乃知生前傾意气﹐不用身後書竹帛。往在江南最少年﹐萬事過眼如鳥翼。夜行南山看射虎﹐失腳墜入崖底黑。卻攀荊棘上平田﹐何曾悔念身可惜。辭家上馬不反顧﹐談笑據鞍似無敵。邇來多病足憂虞﹐平地進寸退數尺。意气索然成老翁﹐所有鬢髮猶未白。閒居爲婦執薪爨﹐宿處野人爭臥席。昔壯今衰殆不如﹐吾恐未必不爲福。寄聲諸老善自愛﹐客行努力更彊食。門前種柳今幾長﹐戒兒勿令打鸂鶒。春晚歸來躑躅間﹐爲公置酒臨江閣。信中遠來相訪且致今歲新茗又枉任道寄佳篇復次韻呈信中兼簡任道安坐一柱觀﹐立遣十年勞。玄圭於我厚﹐千里來江臯。松風轉蟹眼﹐乳花明兔毛。何如浮大白﹐一舉醉陶陶。行邁雜篇六首簇簇深紅間淺紅﹐苦才多思是春風。千村萬落花相照﹐盡日經行錦繡中。行邁雜篇六首白白紅紅相間開﹐三三五五踏靑來。戲隨胡蝶不知遠﹐驚見行人笑卻回。行邁雜篇六首村落人家桃李枝﹐無言气味亦依依。可憐憔悴蓬蒿底﹐蜂蝶不知春又歸。行邁雜篇六首杏村桃塢春三月﹐少有人家不出遊。一顧𨿽無傾國色﹐千金肯爲使君畱。行邁雜篇六首滿院靑楊吐白綿﹐未多柳絮解漫天。野人豈會斷優劣﹐只問牀頭沽酒錢。行邁雜篇六首十日狂風桃柳休﹐常因酒盡覺春愁。泰山爲肉釀滄海﹐料得人昌無白頭。行行重行行贈別李之儀行行重行行﹐我有千里適。親交愛此別﹐勸我善眠食。惟君好懷抱﹐髙義動顏色。贈子靑瑯玕﹐結以永弗諼。拭目仰盛徳﹐洗心承妙言。子道甚易行﹐易行乃難忘。虛名織女星﹐不能成文章。微君好古學﹐尙誰發予狂。事親見不足﹐擇友知無方。大聖急先務﹐君其愛穨光。外將周物情﹐中不惇己道。以客從主人﹐辧之苦不早。行身居言前﹐悟理在意表。苟能領斯會﹐大自足諸小。勿念一朝患﹐勿忘終身憂。忠誠照屋漏﹐萬物將自求。此道不予欺﹐實吾聞之丘。羣居行小慧﹐宴笑奉樽俎。益友來在門﹐疏拙不見取。誰不聞此風﹐去君鴻鵠舉。行役縣西喜雨寄任公漸大夫行役勞人望縣齋﹐心如枯井喜塵埃。靑燈簾外蕭蕭雨﹐破夢山根殷殷雷。新麥欲連天際好﹐濃云猶傍日邊來。田歌已有丰年意﹐令尹眉頭相豁開。休堂頌頭上安頭﹐如何得休。殺佛殺祖﹐方得按堵。北郁單越﹐西瞿耶尼。事同一家﹐喫飯著衣。向上一路﹐千聖貶眼。韓信打關﹐張良燒棧。秀江亭因循不到此江頭﹐匹馬黃埃三十秋。舊捨只今人共老﹐淸波常與月分流。羨君瀟灑成佳趣﹐感我淒涼念舊遊。沽酒買魚終不負﹐何時相與泛扁舟。虛飄飄虛飄飄﹐虛飄飄﹐花飛不到地﹐虹起漫成橋。入夢云千疊﹐遊空絳萬條。蜃樓百尺聳滄海﹐雁字一行書絳霄。虛飄飄﹐北人生命猶堅牢。徐孺子祠堂喬木幽人三畝宅﹐生芻一束向誰論。藤蘿得意干云日﹐簫鼓何心進酒樽。白屋可能無孺子﹐黃堂不是欠陳蕃。古人冷淡今人笑﹐湖水年年到舊痕。宣九家賦雪都城窮臘月半破﹐晚來雪云應朝課。虛檐稍聞飄瓦聲﹐六花連空若推墮。翩翩恐逐歌吹來﹐皎皎不受塵泥涴。試尋髙處望雙闕﹐佳气蔥蔥寒貼妥。遙知萬馬駕紫宸﹐把燭天街聽宮鏁。吾人豈解占丰年﹐但喜酒樽宜附火。石鼎香浮北焙茶﹐洪鑪殼爆宣城果。陸珍海異厭下箸﹐別索百種煩烹和。僕奴睥睨費呼叱﹐主人愛客無不可。憑向江船問子猷﹐山陰夜醉何如我。北鄰長吉最能詩﹐怯寒正想重裘坐。故遣長須屢送來﹐猶得王孫嘲飯顆。薛樂道自南陽來入都畱宿會飲作詩餞行薛侯本貴冑﹐射策一矢中。金蘭托平生﹐瓜葛比諸從。數面尙成親﹐況乃居連棟。交遊及父子﹐講學連伯仲。奴人通使令﹐孩稚接戲弄。相憐負米勤﹐同力采蘭供。每持君家書﹐平安覷款縫。秦人與吾炙﹐憂樂一體共。釋之廷尉曹﹐微過成系訟。從此張長公﹐不肯爲時用。丘阿無梧桐﹐曲直不在鳳。生涯谷口耕﹐世事邯鄲夢。自君抱憂端﹐酒椀未忍齅。髙秋自南歸﹐意气稍寬縱。黃花尙滿籬﹐白蟻方浮甕。私言助燕喜﹐且莫戒輜重。霜風獵帷幕﹐銀燭吐螮蝀。密坐幸頗歡﹐劇飲寧辭痛。疏鐘鳴曉撞﹐小雨作寒霿。廏馬蕭蕭鳴﹐徵人稍稍動。九衢槐柳中﹐縱緩靑絲鞚。朱樓豪士集﹐紅袖淸歌送。河鯉獻鱠材﹐江橙解包貢。蟹擘鵝子黃﹐酒傾琥珀凍。舉觴遙酌我﹐發嚏知見頌。行行鞭箠倦﹐短句煩屢諷。學許氏說文贈諸弟六書章句苦支離﹐非復黃神太古時。鳥迹虫紋皆有法﹐猶勝雙陸伴兒嬉。學元翁作女兒浦口詩五老峯前萬頃江﹐女兒浦口鴛鴦雙。驚飛何處沙上宿﹐夜雨釣船燈照窗。雪後登南禪茅亭簡張仲謀二首雪後憑髙望洛都﹐萬峯遮眼白模糊。相將閬苑樓臺上﹐展盡山陰水墨圖。雪後登南禪茅亭簡張仲謀二首風入村墟搖酒旆﹐云埋行徑罷樵蘇。狐裘年少宜追獵﹐正有饑鷹待一呼。雪中連日行役戲書簡同僚簡書催出似驅雞﹐聞道饑寒滿屋啼。炙背巿眠榾柮火﹐嚼冰晨飯薩波虀。風如利劍穿狐腋﹐雪似流沙飲馬蹄。官小責輕聊自慰﹐猶勝擐甲去徵西。潯陽江口阻風三日枯桑最知天風髙﹐旅人更覺時序迫。去年解官出北門﹐猶纜江船依賈客。狙公七芧富貴天﹐喜四怒三俱可憐。湖口縣前教戰鼓﹐聲到潯陽渡頭船。壓沙寺梨花壓沙寺後千株雪﹐長樂坊前十里香。寄語春風莫吹盡﹐夜深畱與雪爭光。延壽寺見紅藥小魏揚州號爲醉西施醉紅如墮珥﹐柰此惱人香。政爾無言笑﹐未應吳國亡。延壽寺僧小軒極蕭灑予爲名曰林樂取莊生所謂林樂而無形者並爲賦詩積雨靈香潤﹐晚風紅藥翻。盥手散經帙﹐烹茶洗睡昏。野僧甚淳古﹐養拙賁邱園。風懷交四境﹐蓬藋底百椽。山林臯壤歟﹐可爲知音言。而我與人樂﹐因之名此軒。孟夏嫗萬物﹐正晝晦郊原。隔墻見牛羊﹐定知春筍繁。俄頃倒干戈﹐水攻仰翻盆。地中鳴鼓角﹐百萬薄懸門。部曲伏牀下﹐少定未寒暄。疾雷將雨電﹐破柱取蛟蚖。我初未知爾﹐宴坐漱靈根。諒知岑寂地﹐竟可安元元。巖下放言五首之博山臺石蘊璵璠﹐山得其來之澤。木無犧象﹐天開不材之祥。屹金鑪之突兀﹐其山海之來翔。然以明哲之火﹐燻以忠信之香。俯仰一時﹐非智所及﹔付與萬世﹐其存者長。巖下放言五首之池亭水嬉者遊魚﹐林樂者啼鳥。志士仁人觀其大﹐薪翁笱婦利其小。有美一人﹐獨燕居萬物之表。巖下放言五首之釣臺林居野處﹐而貫萬事。花落鳥啼﹐而成四時。物有才徳﹐水爲官師。空明湛羣木之影﹐搏擊下諸峯之巘。遊魚靜而知機﹐君子樂而忘歸。巖下放言五首之冠鰲臺石生涯於寒藤﹐藤耈造於崖樹。鰲插翼而成鵬﹐隘六合而未翥。我來兮自東﹐攀桂枝兮容與。倚嵌巖兮顧同來﹐謂公等其皆去。巖下放言五首之靈椿臺蒼苔古木﹐相依澗壑之濱﹔黃葛女蘿﹐自致風雲之上。人就陰而息迹﹐鳥投暮而來歸。水影林光﹐常相助發﹐溪聲斧響﹐直下稱提。顏闔顏闔無事人﹐躬耕自衣食。翩翩魯公子﹐要我從事役。軺軒來在門﹐駟馬先拱璧。出門應使者﹐隴上不謀國。心知誤將命﹐非敢憚行役。使人返錫命﹐戶庭空履迹。中隨衛侯書﹐起作太子客。誰能明吾心﹐君子蘧伯玉。顏徒貧樂齋二首衡門低首過﹐環堵容膝坐。四旁無給侍﹐百衲自纏裹。論事直如弦﹐觀書曲肱臥。饑來或乞食﹐有道無不可。顏徒貧樂齋二首小山作友朋﹐義重子輿桑。香艸當姬妾﹐不須珠翠妝。鳥烏窺凍硯﹐星月入幽房。兒報無炊米﹐浩歌繞屋梁。演雅桑蠶作繭自纏裹﹐蛛蝥結网工遮邏。燕無居捨經始忙﹐蝶爲風光勾引破。老鶬銜石宿水飲﹐穉蜂趨衙供蜜課。鵲傳吉語安得閒﹐雞催晨興不敢臥。气陵千里蠅附驥﹐枉過一生蟻旋磨。虱聞湯沸尙血食﹐雀喜宮成自相賀。晴天振羽樂蜉蝣﹐空穴祝兒成蜾蠃。蛣蜣轉丸賤蘇合﹐飛蛾赴燭甘死禍。井邊蠹李螬苦肥﹐枝頭飲露蟬常餓。天螻伏隙錄人語﹐射工含沙須影過。訓狐啄屋眞行怪﹐蠨蛸報喜太多可。鸕鶿密伺魚蝦便﹐白鷺不禁塵土涴。絡緯何嘗省機織﹐布谷未應勤種播。五技鼯鼠笑鳩拙﹐百足馬蚿憐跛鱉。老蚌胎中珠是賊﹐醯雞甕裏天幾大。螳螂當轍恃長臂﹐熠燿宵行矜照火。提壺猶能勸沽酒﹐黃口只知貪飯顆。伯勞饒舌世不問﹐鸚鵡才言便關鏁。春蛙夏蜩更嘈雜﹐土蚓壁蟫何碎瑣。江南野水碧於天﹐中有白歐閒似我。楊凝式行書俗書只識蘭亭面﹐欲換凡骨無金丹。誰知落陽楊風子﹐下筆便到烏絲闌。楊朴墓三尺孤墳一布衣﹐人言無復似當時。千秋萬歲還來此﹐月笛煙莎世不知。仰山簡和尙眞贊不戒而六和恭敬﹐不禪而十方淸淨。不學而文理井井﹐不吏而施於有政。壽八十餘﹐閱人三世。孝於塔庫﹐勤力勤禮。百室崇成﹐檀者亹亹。齊始如終﹐薪窮於指。耋老而精明﹐丰肉而神淸。和同而不濁﹐退屈而不陵。是謂大雅之士﹐惜乎其不發諸朝庭。養鬥鷄崢嶸已介季氏甲﹐更以黃金飾兩戈。𨿽有英心甘鬥死﹐其如紀渻木雞何。藥名詩奉送楊十三子問省親淸江楊侯濟北使君子﹐幕府從容理文史。府中無事吏早休﹐陟釐秋兔寫銀勾。駝峯桂蠹樽酒綠﹐樗蒲黃昏喚燒燭。天南星移醉不歸﹐愛君淸如寒水玉。葳蕤韭薺煮餅香﹐別筵君當歸故鄕。諸公爲子空靑眼﹐天門東邊虛薦章。爲言同列當推轂﹐豈有妒婦反專房。射工含沙幸人過﹐水章獨搖能腐腸。山風轟轟虎須怒﹐千金之子戒垂堂。壽親頰如木丹色﹐胡麻炊飯玉爲漿。婆娑石上舞林影﹐付與一世專雌黃。寂寥吾意立奴會﹐可忍冬花不盡觴。春陰滿地膚生粟﹐琵琶催醉喧啄木。艷歌驚落梁上塵﹐桃葉桃根斷腸曲。髙帆駕天沖水花﹐灣頭東風轉柁牙。飛廉吹盡別時雨﹐江愁新月夜明沙。夜發分寧寄杜澗叟陽關一曲水東流﹐燈火旌陽一釣舟。我自只如常日醉﹐滿川風月替人愁。夜觀蜀志蓋世英雄不自知﹐暮年初志各參差。南陽隴底臥龍日﹐北固樽前失者時。霸主三分割天下﹐宗臣十倍勝曹丕。寒鑪夜發塵書讀﹐似覆輸籌一局棋。夜聞鄰舟崔家兒歌半夜聞歌客寢驚﹐空餘縹緲渡江聲。湘妃舞罷波紋冷﹐月欲銜山天未明。一夕風雨花藥都盡惟有豨薟一叢濯濯得意戲題紅藥山丹逐曉風﹐春榮分到豨薟叢。朱顏頗欲辭鏡去﹐煮葉掘根儻見功。宜陽別元明用觴字韻霜須八十期同老﹐酌我仙人九醞觴。明月灣頭松老大﹐永思堂下艸荒涼。千林風雨鶯求友﹐萬里雲天雁斷行。別夜不眠聽鼠嚙﹐非關春茗攪枯腸。姨母李夫人墨竹二首深閨靜幾試筆墨﹐白頭腕中百斛力。榮榮枯枯皆本色﹐懸之髙堂風動壁。姨母李夫人墨竹二首小竹扶疏大竹枯﹐筆端眞有造化鑪。人間俗气一點無﹐健婦果勝大丈夫。頤軒詩六首金石不隨波﹐松竹知歲寒。冥此蕓蕓境﹐回向自心觀。頤軒詩六首知足是靈龜﹐無厭乃朵頤。虛心萬物表﹐寒暑自四時。頤軒詩六首無外一精明﹐六合同出自。公能知本源﹐佛亦不相似。頤軒詩六首辱莫辱多欲﹐樂莫樂無求。人生彊學耳﹐萬古一東流。頤軒詩六首樞機要發遲﹐飲食戒味厚。漁人溺於波﹐君子溺於口。頤軒詩六首涇流不濁渭﹐種桃無李實。養心去塵緣﹐光明生虛室。乙卯宿淸泉寺稅輿陟髙岡﹐卻立倚天壁。就輿亂淸溪﹐轉石飛霹靂。十步一沮洳﹐五步一枳棘。上方未言返﹐豁見平土宅。田家雞犬歸﹐佛廟檀欒碧。蓮蕩落紅衣﹐泉泓數白石。人如安巢鳥﹐稍就一枝息。鐘魚各知時﹐吾亦自得力。乙未移舟出口江湖吞天胸﹐蛟龍垂涎口。養軀無千金﹐特爲親故厚。本心非華軒﹐而與馬爭走。聘婦緝落毛﹐教兒耨蔥韭。衣食端須幾﹐將老猶掣肘。安能詭隨人﹐曲折作杞柳。桓公甕盎癭﹐楚國不龜手。生涯但如此﹐那問托婚友。久陰快夜晴﹐天文若科斗。村南鬼火寒﹐村北風虎吼。野人驅雞豚﹐縛落堅纏守。劉郎弓石八﹐猛气厭馮婦。一試金僕姑﹐歸飲軟臂酒。以古銅壺送王觀復隨俗易汩沒﹐從公常糾紛。我觀王隆化﹐入蕕不攺薰。未見蛇起陸﹐已看豹成文。愛君古人風﹐古壺投贈君。酌酒時在傍﹐可用弭楚氛。問君何以報﹐直諒與多聞。以虎臂杖送李任道二首走送書堂倚絳紗﹐瘦藤七尺走驚蛇。晴沙每要交頭拄﹐尋偏漁翁野老家。以虎臂杖送李任道二首未衰筋力先扶杖﹐能救衰年十二三。八百老彭嗟杖晚﹐可憐矍鑠馬徵南。以金沙酴醾送公壽天遣酴醾玉作花﹐紫綿揉色染金沙。憑君著意樽前看﹐便與春工立等差。以酒渴愛江淸作五小詩寄廖明略學士兼簡初和父主簿將發沔鄂間﹐盡醉竹林酒。二三石友輩﹐未肯棄老朽。借問坐客誰﹐盧溪紫髯叟。此翁今惜醉﹐舊不論升斗。以酒渴愛江淸作五小詩寄廖明略學士兼簡初和父主簿平生思故人﹐江漢不解渴。誰言放逐地﹐燒燭飲至跋。憂予先狗馬﹐勸以愛膚髮。有罪當竄流﹐但懼不得活。以酒渴愛江淸作五小詩寄廖明略學士兼簡初和父主簿廖侯勸我酒﹐此亦雅所愛。中年剛制之﹐常懼作災怪。連臺盤拗倒﹐故人不相貸。誰能知許事﹐痛飲且一快。以酒渴愛江淸作五小詩寄廖明略學士兼簡初和父主簿竹林文章伯﹐國士無與雙。比來少制作﹐非以弱故降。景陽機中錦﹐猶衣被丘江。時時能度曲﹐秀句入新腔。以酒渴愛江淸作五小詩寄廖明略學士兼簡初和父主簿斯人絕少可﹐白眼視公卿。每與俗物逢﹐三沐取潔淸。我亦漫浪者﹐君何許同盟。試問盧溪叟﹐猶得多可名。以潞公所惠揀芽送公擇次舊韻慶雲十六升龍樣﹐國老元年密賜來。披拂龍紋射牛斗﹐外家英鑑似張雷。以梅饋晁深道戲贈二首帶葉連枝摘未殘﹐依依茶塢竹籬間。相如病渴應須此﹐莫與文君蹙遠山。以梅饋晁深道戲贈二首渴夢吞江起解顏﹐詩成有味齒牙間。前身鄴下劉公幹﹐今日江南庾子山。以皮鞋底贈石推官三首道人不凋琢﹐萬鏡自明己。願公勤此履﹐深徹法源底。以皮鞋底贈石推官三首毗盧足趺光﹐照耀世界海。旋嵐黑風起﹐到岸得自在。以皮鞋底贈石推官三首鼻孔隨人走﹐日中忽見斗。踏定太衝脈﹐壁上掛著口。以十扇送徐天隱人貧鵝雁聒鄰墻﹐公貧琢詩聲繞梁。坐客有氈吾不愛﹐暑榻無扇公自涼。黨錮諸生尊孺子﹐建安七人先偉長。遣奴送箑非爲好﹐恐有佳客或升堂。以雙井茶送孔常父校經同省並門居﹐無日不聞公讀書。故持茗椀澆舌本﹐要聽六經如貫珠。心知韻勝舌知腴﹐何似寶云與眞如。湯餅作魔應午寢﹐慰公渴夢吞江湖。以天壇靈壽杖送莘老王屋千霜老紫藤﹐扶公休沐對親朋。異時駟馬安車去﹐拄到天壇願力能。以同心之言其臭如蘭爲韻寄李子先往日三語掾﹐解道將無同。我觀李校書﹐超邁有古風。談道屢入微﹐閉門長蒿蓬。誰能賞遠韻﹐太守似安丰。以同心之言其臭如蘭爲韻寄李子先流水鳴無意﹐白雲出無心﹐水得平淡處﹐渺渺不厭深。云行不能雨﹐還歸碧山岑。斯人似雲水﹐廊廟等山林。以同心之言其臭如蘭爲韻寄李子先俗士得失重﹐捨龜觀朵頤。六經成市道﹐駔儈以爲師。吾學淡如水﹐載行欲安之。惟有無心子﹐白雲相與期。以同心之言其臭如蘭爲韻寄李子先摧藏褫冠冕﹐寂寞歸丘園。一瓢俱好學﹐伯仲吹篪塤。正以此易彼﹐髙車擇朱門。得失固有在﹐難爲欲人言。以同心之言其臭如蘭爲韻寄李子先攜手力不足﹐七年坐乖離。愁思不能眠﹐起視夜何其。殘月掛破鏡﹐寒星滿天垂。明明故人心﹐維斗終不移。以同心之言其臭如蘭爲韻寄李子先窮閻蒿蔓膻﹐富屋酒肉臭。酒肉令人肥﹐蒿蔓令人瘦。欲從鐘鼎食﹐復恐憂患構。秦時千戶侯﹐寂寞種瓜後。以同心之言其臭如蘭爲韻寄李子先客從濟南來﹐遺我故人書。墨淡字疏行﹐故人情有餘。上言猶健否﹐次問意何如。只今意何有﹐思食故溪魚。以同心之言其臭如蘭爲韻寄李子先吾子有嘉徳﹐譬如含薰蘭。淸風不來過﹐歲晚蒿艾間。古來百夫雄﹐白首在澗盤。非關自取重﹐直爲知人難。以團茶洮州綠石硯贈無咎文潛晁子智囊可以括四海﹐張子筆端可以回萬牛。自我得二士﹐意气傾九州。道山延閣委竹帛﹐淸都太微望冕旒。貝宮胎寒弄明月﹐天网下罩一日收。此地要須無不有﹐紫皇訪問富春秋。晁無咎﹐贈君越侯所貢蒼玉璧﹐可烹玉塵試春色。澆君胸中過秦論﹐斟酌古今來活國。張文潛﹐贈君洮州綠石含風漪﹐能淬筆鋒利如錐。請書元佑開皇極﹐第入思齊訪落詩。以峽州酒遺益修復繼前韻令節不把酒﹐新詩徒拜嘉。頗憶宋玉賦﹐登髙气成霞。渚宮但衰柳﹐朝云爲誰誇。吾宗懷古恨﹐流涎過麯車。一壺澆往事﹐聊送解愁嗟。以香燭團茶琉璃獻花碗供布袋和尙頌一缽千家飯﹐孤身萬里浮。知音若相問﹐不住涅盤州。彌勒眞彌勒﹐分身千百億。若問下生時﹐不打這鼓笛。以小團龍及半挺贈無咎並詩用前韻爲戲我持玄圭與蒼璧﹐以暗投人渠不識。城南窮巷有佳人﹐不索賓郎常晏食。赤銅茗椀雨斑斑﹐銀粟翻光解破顏。上有龍文下棋局﹐探囊贈君諾已宿。此物已是元丰春﹐先皇聖功調玉燭。晁子胸中開典禮﹐平生自期莘與渭。故用澆君磊隗胸﹐莫令鬢毛雪相似。曲幾團蒲聽煮湯﹐煎成車聲繞羊腸。雞蘇胡麻畱渴羌﹐不應亂我官焙香。肥如瓠壺鼻雷吼﹐幸君飲此勿飲酒。以椰子茶瓶寄徳孺二首碩果霣林梢﹐可以代懸匏。攜持二十年﹐煮茗當酒肴。我今禦魑魅﹐學打衲僧包。聊持堅重器﹐遺我金石交。以椰子茶瓶寄徳孺二首炎丘椰木實﹐入用隨茗椀。譬如楛矢砮﹐但貴從來遠。往時萬里物﹐今在籬落間。知公一拂拭﹐想我瘴霧顏。以椰子小冠送子予漿成乳酒醺人醉﹐肉截鵝肪上客盤。有核如匏可雕琢﹐道裝宜作玉人冠。以右軍書數種贈邱十四邱郎气如春景晴﹐風暄百果艸木生。眼如霜鶻齒玉冰﹐擁書環坐愛窗明。松花泛硯摹眞行﹐字身藏穎秀勁淸﹐問誰學之果蘭亭。我昔頗復喜墨卿﹐銀勾蠆尾爛箱籯﹐贈君鋪案黏曲屏。小字莫作癡凍蠅﹐樂毅論勝遺教經。大字無過瘞鶴銘﹐官奴作艸欺伯英。隨人作計終後人﹐自成一家始逼眞。卿家小女名阿潛﹐眉目似翁有精神。試畱此書他日學﹐往往不減衛夫人。蟻蝶圖胡蝶雙飛得意﹐偶然畢命网羅。羣蟻爭數墜翼﹐策勛歸去南柯。義松贊西山之松﹐有歲寒之質。懷其同气耶﹐旣分矣復合而爲一。涔露雲雨﹐老大霜雪。匠石輟斤﹐樵夫嘆息。人之同气﹐去本未遠。宰上之杞﹐蔽芾成陰。有其干戈日尋﹐余不知其何心。憶邢惇夫詩到隨州更老成﹐江山爲助筆縱橫。眼看白璧埋黃壤﹐何況人間父子情。易生畫麞猿猴獾贊穴居木處﹐相安以飲食生。渴饑愛憎﹐無師而自能。其皮之美也﹐自立辟。其肉之肴也﹐故多兵。風林露壑﹐伐木丁丁。雄雌同聲﹐去之遠而猶鳴。彼其不同臭味﹐故眴目而相驚。惟虫能虫﹐惟虫能天。余是以覯萬物之情。弈棋二首呈任公漸偶無公事負朝暄﹐三百枯棋共一樽。坐隱不知巖穴樂﹐手談勝與俗人言。簿書堆積塵生案﹐車馬淹畱客在門。戰勝將驕疑必敗﹐果然終取敵兵翻。弈棋二首呈任公漸偶無公事客休時﹐席上談兵校兩棋。心似蛛絲遊碧落﹐身如蜩甲化枯枝。湘東一目誠甘死﹐天下中分尙可持。誰謂吾徒猶愛日﹐參橫月落不曾知。翌日阻雨次前韻愁雲垂垂雨淫淫﹐野館重賦思歸吟。老農那問客心苦﹐但喜粟粒如黃金。因六祖舉太和山語而成頌貴此話大行峨眉山中老﹐千頌自成集。持問太和山﹐鶻臭當風立。飲城南卽事陰陰花柳一百五﹐吹空白綿亂紅雨。已看燕子飛入簾﹐未有黃鶯學人語。鬥鷄走狗輕薄兒﹐衣裾相鮮气相許。半是墦閒醉飽人﹐還家驕色羞婦女。顧侯邀客出城南﹐曉蹋天街已塵土。春風遊絲人到狂﹐何況客醉日當午。著作文章名譽早﹐不愧漢庭禦史祖。元城茂宰民父母﹐境不飛蝗河渡虎。何侯家世看丰碑﹐墨摹萬卷心奇古。潁陰從事江左賢﹐八詠樓髙風月苦。劉郎曾眠武陵源﹐好在桃花迷虎所。鄙夫漫有腹便便﹐懶書欲眠誰比數。一笑相懽自難得﹐看朱成碧更起舞。任他小兒拍手笑﹐插花走馬及嚴鼓。顧侯三酌似已多﹐明日花飛柰老何。飲韓三家醉後始知夜雨醉臥人家久未曾﹐偶然樽俎對靑燈。兵廚欲罄浮蛆甕﹐饋婦初供醒酒冰。只見眼前人似月﹐豈知簾外雨如繩。浮雲不負靑春色﹐未覺新詩減杜陵。飲李氏園三首小摘來禽興未厭﹐蔬畦經雨綠纖纖。坐分紫石蒲萄下﹐不怕龍須罥帽檐。飲李氏園三首日暮涼風特特來﹐醉呼紅燭更傳杯。歌闌興盡須歸去﹐不用繁蟬抵死催。飲李氏園三首手挼紅杏醉繁香﹐回首春前夢一場。便與經營百船酒﹐再來應是菊花黃。飲南禪梅下戲題新春江上使星回﹐不爲離人寄早梅。愛惜幽香意如此﹐一樽豈是等閒來。飲潤父家齋合寒麝薰﹐書帙映斜景。偶來樽俎同﹐延此笑言頃。宮綫添尺餘﹐朝來日未永。一醉解語花﹐萬事畫地餅。要似虎頭癡﹐何須樗裏癭。隱梅福處吳門不作南昌尉﹐上疏歸來朝市空。笑拂巖花問塵世﹐故人子是國師公。迎醇甫夫婦陳甥歸約柳靑初﹐麥隴纖纖忽可鉏。望子從來非一日﹐因人略不寄雙魚。園中鳥語勸沽酒﹐窗下日長宜讀書。策馬得行休更秣﹐已令僮稚割生芻。詠伯時畫馮奉世所獲大宛象龍圖上黨良家子﹐挽彊如屈肘。三十學春秋﹐豈爲莎車首。誰言馮光祿﹐不如甘延壽。𨿽無千戶封﹐乃得六龍友。詠伯時畫太初所獲大宛虎脊天馬圖筆端那有此﹐千里在胸中。四蹄雷電去﹐一顧馬羣空。誰能乘此物﹐超俗駕長風。逸材歸轡勒﹐歲在執徐同。詠李伯時摹韓幹三馬次子由韻簡伯時兼寄李徳素太史瑣窗雲雨垂﹐試開三馬拂蛛絲。李侯寫影韓漧墨﹐自有筆如沙畫錐。絕塵超日精爽緊﹐若失其一望路馳。馬官不語臂指揮﹐乃知仗下非新羈。吾嘗覽觀在坰馬﹐驚駘成列無權奇。緬懷胡沙英妙質﹐一雄可將千萬雌。決非皂櫪所成就﹐天驥生駒人得之。千金市骨今何有﹐士或不價五羖皮。李侯畫隱百僚底﹐初不自期人誤知。戲弄丹靑聊卒歲﹐身如閱世老禪師。詠萍白髮已侵殘夢境﹐綠苔應憶舊漁磯。桃源雞犬塵凡隔﹐韋曲桑麻念想歸。詠淸水巖呈郭明叔嘗聞淸水巖﹐空洞極明好。虎狼遷部曲﹐鐘鼓天擊考。云生臥龍石﹐水入煉丹竈。有意攜管弦﹐山只應灑掃。詠史呈徐仲車諸葛見益州﹐釋耒答三顧。川流恨未平﹐武功原上路。杜微對諸葛﹐輿致但求去。傾心倚經綸﹐坐上漫書疏。白鷗渺蒹葭﹐霜鶻在指呼。借問諸葛公﹐如何迎主簿。詠雪奉呈廣平公連空春雪明如洗﹐忽憶江淸水見沙。夜聽疏疏還密密﹐曉看整整復斜斜。風回共作婆娑舞﹐天巧能開頃刻花。正使盡情寒至骨﹐不妨桃李用年華。詠子舟小山叢竹病竹猶能冠叢﹐夏篁解籜匆匆。細艸因依岑寂﹐小山紫翠嵌空。用幾復韻題白氏思堂夫子勤於蘧伯玉﹐洗心觀道得靈龜。開門擇友盡三益﹐淸坐不言行四時。風與蛛絲遊碧落﹐日將槐影下隆墀。天空地迥何處覓﹐歲計有餘心自知。用明發不寐有懷二人爲韻寄李秉彜徳叟竹貫四時淸﹐月通雲气明。外弟有佳質﹐妙年推老成。後凋對霜雪﹐不昧處陰晴。盛徳當如此﹐古人畏後生。用明發不寐有懷二人爲韻寄李秉彜徳叟在昔授子書﹐髧彼垂兩發。乖離今十年﹐樹立映先達。靑燈哦妙句﹐如酌春酒滑。把書念攜手﹐惆悵至明發。用明發不寐有懷二人爲韻寄李秉彜徳叟人生不如意﹐十事恆八九。未見歷下人﹐徒傾歷城酒。從來親骨肉﹐不免相可不。但願崇事實﹐虛名等箕斗。用明發不寐有懷二人爲韻寄李秉彜徳叟蚤知鵲山亭﹐李杜發佳思。彌年聽傳誇﹐登覽通夢寐。遙憐坐淸曠﹐落筆富新制。尙因賓客集﹐瀝酒使我醉。用明發不寐有懷二人爲韻寄李秉彜徳叟往在舅氏旁﹐獲拚堂上帚。六經觀聖人﹐明如夜占斗。索居廢舊聞﹐獨學無新有。羨子杞梓材﹐未曾離矯揉。用明發不寐有懷二人爲韻寄李秉彜徳叟安詩無恙時﹐學行超輩儕。華屋落丘山﹐百憂滿人懷。此士如不亡﹐仲子抱奇材。不獨典刑在﹐神明還觀來。用明發不寐有懷二人爲韻寄李秉彜徳叟少時誦詩書﹐貫穿數萬字。邇來窺陳編﹐記一忘三二。光陰如可玩﹐老境翻手至。良醫曾折足﹐說病乃眞意。用明發不寐有懷二人爲韻寄李秉彜徳叟桃李春成徑﹐本自不期人。歷下兩寒士﹐簞瓢能悅親。恥蒙伐國問﹐肯臥覆車塵。子旣得此友﹐從之求日新。用前韻戲公靜偶逢攜酒便與飲﹐竟別我爲何等人。兔月龍團不當惜﹐長卿消渴肺生塵。用前韻謝子舟爲予作風雨竹子舟詩書客﹐畫手睨前輩。挹袂拍其肩﹐餘力左右逮。摩拂造化鑪﹐經營鬼神會。光煤疊亂葉﹐世與作者背。看君回腕筆﹐猶喜漢儀在。歲寒十三本﹐與可可追配。小山蒼苔面﹐突兀謝憎愛。風斜兼雨重﹐意出筆墨外。吾聞絕一源﹐戰勝自十倍。榮枯轉時機﹐生死付交態。狙公倒七芧﹐勿用嗔喜對。此物當更工﹐請以小諭大。遊愚溪意行到愚溪﹐竹輿鳴擔肩。冉溪昔居人﹐埋沒不知年。偶托文字工﹐遂以愚溪傳。柳侯不可見﹐古木蔭濺濺。羅氏家瀟東﹐瀟西讀書園。筍茁不避道﹐檀欒搖春煙。下入朝陽巖﹐次山有銘鐫。蘚石破篆文﹐不辧瞿李袁。嵌寶響笙磬﹐洞中出寒泉。同遊三五客﹐拂石弄潺湲。俄頃生白雲﹐似欲駕我仙。吾將從此逝﹐挽牽遂回船。遊張公洞古洞深沈白晝間﹐煙霞出沒絕塵寰。落紅滿地花初歇﹐啼鳥一聲春自閒。丹竈苔荒仙去遠﹐松壇月冷鶴飛還。我來幾欲重登眺﹐削壁題詩興不慳。有懷半山老人再次韻二首短世風驚雨過﹐成功夢迷酒酣。艸玄不妨準易﹐論詩終近周南。有懷半山老人再次韻二首啜羹不如放麑﹐樂羊終愧巴西。欲問老翁歸處﹐帝鄕無路云迷。有惠江南帳中香者戲答六言二首百鏈香螺沈水﹐寶薰近出江南。一穟黃雲繞幾﹐深禪想對同參。有惠江南帳中香者戲答六言二首螺甲割昆侖耳﹐香材屑鷓鴣斑。欲雨鳴鳩日永﹐下帷睡鴨春閒。有聞帳中香以爲熬蠍者戲用前韻二首海上有人逐臭﹐天生鼻孔司南。但印香嚴本寂﹐不必叢林徧參。有聞帳中香以爲熬蠍者戲用前韻二首我讀蔚宗香傳﹐文章不減二班。誤以甲爲淺俗﹐卻知麝要防閒。又答斌老病愈遣悶二首百痾從中來﹐悟罷本誰病。西風將小雨﹐涼入居士徑。苦竹遶蓮塘﹐自悅魚鳥性。紅荷倚翠蓋﹐不點禪心靜。又答斌老病愈遣悶二首風生髙竹涼﹐雨送新荷气。魚遊悟世网﹐鳥語入禪味。一揮四百病﹐智刃有餘地。病來每厭客﹐今乃思客至。又答寄糖霜頌遠寄蔗霜知有味﹐勝於崔浩水精鹽。正宗掃地從誰說﹐我舌猶能及鼻尖。又和二首西風鏖殘暑﹐如用霍去病。疏溝滿蓮塘﹐掃葉明竹逕。中有寂寞人﹐自知圓覺性。心猿方睡起﹐一笑六窗靜。又和二首外物攻伐人﹐鐘鼓作聲气。待渠弓箭盡﹐我自味無味。宴安衽席間﹐蛟鱷垂涎地。君子履微霜﹐卽知堅冰至。又寄王立之南人羈旅不成歸﹐夢繞南枝與北枝。安得孤根連夜發﹐要當雪月並明時。又借答送蟹韻並戲小何艸泥本自行郭索﹐玉人爲開桃李顏。恐似曹瞞說雞肋﹐不比東阿舉肉山。又借前韻見意招潮瘦惡無永味﹐海鏡鑯毫只彊顏。想見霜臍當大嚼﹐夢回雪壓摩圍山。又戲呈康國整冠行客莫先嘗﹐楊子家無數仞墻。假借肅霜令弄色﹐勾添寒日與爭黃。又戲題下巖往往攜家來托宿﹐裙襦參錯佛衣巾。未嫌滿院油頭臭﹐蹋破苔錢最惱人。又戲爲雙井解嘲山芽落磑風回雪﹐曾爲尙書破睡來。勿以姬姜棄蕉萃﹐逢時瓦釜亦鳴雷。予旣不得葉遂過洛濱醉遊累日癭民見我亦悠悠﹐癭木累累滿道周。飛舄已隨王令化﹐眞龍寧爲葉公畱。未能洗耳箕山去﹐且復吹笙洛浦遊。捨故趨新歸有分﹐令人何處欲藏舟。予去歲在長沙數與處度元實相從把酒自過嶺來不復有此樂感嘆之餘戲成一絕玄霜搗盡音塵絕﹐去作湖南萬里春。想見山川佳絕地﹐落花飛絮轉愁人。予欲金玉汝贈黃從善汪山復重兮朋友失﹐長處幽篁兮隔離天日。鳥聲無人兮我友來卽﹐久矣不聞徳人之言兮﹐爲餘發藥。嘉若人兮甚好修﹐蘭薰而時發兮﹐水刪徳而用柔。有璞連城﹐方謨匠兮﹐忍其與鬥筲議之。螫吾手而不砭兮﹐舉百體而棄之。爲民父母兮﹐灼子之膚﹐何能忍。顧白日臨辰兮﹐臣何愛不與俱來。古之人償責言兮﹐𨿽九死其猶未悔。虹气貫斗牛兮﹐豈用俗人之町畦。予愛蘭而莫與予佩兮﹐曰斯其不情。帝關九牡兮﹐照下土孔明。予將觀東海兮﹐蛙說予以坎井。盍嘗視吾寶兮﹐玆有重於岑鼎。予欲金玉汝兮﹐汝旣金玉。揭日月以適四方兮﹐殆而按劍以爲戮。雁以不鳴烹﹐木以材而斲。天下皆羿兮﹐矢來無鄕﹐惟應以無名之朴。余成詩丹籍生涯無列鼎﹐白頭忠信可專城。自非車騎將軍勢﹐愧使王尼常作兵。漁父二首秋風淅淅蒼葭老﹐波浪悠悠白鬢翁。範子幾年思狡兔﹐呂公何處兆非熊。天寒兩岸識漁火﹐日落幾家收釣筒。不困田租與王役﹐一船妻子樂無窮。漁父二首艸艸生涯事不多﹐短船身外豈知他。蒹葭浩蕩雙蓬鬢﹐風雨飄零一釣蓑。春鮪出潛畱客鱠﹐秋蕖遮岸和兒歌。莫言野父無分別﹐解笑沈江捐汨羅。與胡彥明處道飲融師竹軒井寒茶鼎甘﹐竹密午陰好。瓜嘗邵平種﹐酒爲何侯倒。倦須盤礡贏﹐歸可倒著帽。欲去更少畱﹐道人談藥艸。與李公擇道中見兩客布衣班荊而坐對戲弈秋因作一絕兩客班荊覆局圖﹐看人車馬混泥塗。文昌八座鄰樞極﹐天上歸來愧不如。與六祖長老頌昨夜三更﹐有人點燭。燒盡十方﹐天堂地獄。不知是誰家之子﹐都無面目。但只向深艸中藏﹐莫向孤峯上宿。齋時有飯﹐天明有粥。自然而得﹐山靑水綠。與黔倅張茂宗靜居門巷似烏衣﹐文采風流眾所歸。別乘同來二千石﹐化民曾寄十三徽。寒香亭下方遺愛﹐吏隱堂中已息機。暫與計司參婉畫﹐百城官吏借光輝。雨過至城西蘇家飄然一雨灑靑春﹐九陌淨無車馬塵。漸散紫煙籠帝闕﹐稍回晴日麗天津。花飛衣袖紅香濕﹐柳拂鞍韉綠色勻。管領風光惟痛飲﹐都城誰是得閒人。雨花巖頌彭澤三巖孤峯中流分江南﹐馬當大雷無一帆。波濤抓空鳥不度﹐天花雨我讀書巖。雨晴過石塘畱宿贈大中供奉長虹垂地若篆字﹐晴岫插天如畫屏。耕夫荷耡解襏襫﹐漁父曬网投笭箵。子期聞笛正懷舊﹐車胤當窗方聚螢。獨臥蕭齋已無月﹐夜深猶聽讀書聲。雨中登嶽陽樓望君山二首投荒萬死鬢毛斑﹐生出瞿塘灩澦關。未到江南先一笑﹐嶽陽樓上對君山。雨中登嶽陽樓望君山二首滿川風雨獨憑欄﹐綰結湘娥十二鬟。可惜不當湖水面﹐銀山堆裏看靑山。玉京軒蒼山其下白玉京﹐五城十二樓﹐郁儀結鄰常杲杲。紫雲黃霧鏁玄關﹐雷驅不祥電揮掃。上有千年來歸之白鶴﹐下有萬世不凋之瑤艸。野僧云臥對開軒﹐一鉢安巢若飛鳥。北風捲沙過夜窗﹐枕底鯨波撼蓬島。个中卽是地行仙﹐但使心閒自難老。玉醴頌北郭子﹐竹林居。醞玉醴﹐撥浮蛆。味橘露﹐色鵝雛。春盎盎﹐想可﹝左奭右頁﹞。魚枕蕉﹐正闕渠。來問字﹐儻借書。掃三徑﹐待雙魚。玉泉長老不受承天襯因作頌達摩從西來﹐不受梁武襯。卻面少林墻﹐衣缽一萬貫。玉笥山上天下地似探梯﹐怪石巉巖襯馬蹄。擬是客程行不得﹐隔林猶聽杜鵑啼。玉照泉仙人持玉照﹐畱在灊西峯。一往不返顧﹐塵痕廢磨礱。想當光溢匣﹐雲山疊萬重。有井洌寒泉﹐照影互相容。得名未覺晚﹐學士古人風。持節按九城﹐樂此水一鐘。稅車束上飯﹐談笑考百工。金瓶煮山腴﹐茗椀不暇攻。蘇侯亦靜者﹐疏鑿濟成功。排遣塵滓行﹐石奩淸如空。能令水源濁﹐魚蝦來其中。生子歲月多﹐往往隱蛟龍。玉照不見影﹐盤桓蝸螺宮。一朝揭源去﹐枯瀆艸蒙茸。玉芝園春生瀟湘水﹐風鳴澗谷泉。過雨花漠漠﹐弄晴絮翩翩。名園上朱閣﹐觀後復觀前。借問昔居人﹐岑絕無炊煙。人生須富貴。河水淸且漣。百年共如此﹐安用涕潺湲。蔣侯眞好事﹐杖屨喜接連。車載溪中骨﹐推排若差肩。厭看孔壬面﹐醜石反成妍。感君勸我醉﹐吾亦無間然。亂我朱碧眼﹐空花墜便翾。行動須人扶﹐那能金石堅。愛君雷氏琴﹐湯湯發朱弦。但恨賞音人﹐大半隨逝川。平生有詩罪﹐如痼不可痊。今當痛自攺﹐三釁復三湔。元丰癸亥經行石潭寺見舊和棲蟾詩甚可笑因削柎滅槁別和一章千里追奔兩蝸角﹐百年得意大槐宮。空餘祗夜數行墨﹐不見伽朵一臂風。俗眼只如當日白﹐我顏非復向來紅。浮生不作遊絲上﹐卽在塵沙逐轉蓬。元師自榮州來追送余於瀘之江安綿水驛因復用舊所賦此君軒詩韻贈之並簡元師法弟周彥公歲行辛巳建中年﹐諸公起廢自林泉。王師側聞陛下聖﹐抱琴欲奏南風弦。孤臣蒙恩已三命﹐望堯如日開金鏡。但憂衰疾不敢前﹐眼前黑花耳聞磬。豈如道人山繞門﹐開軒友此歲寒君。能來作詩賞勁節﹐家有曉事揚子云。籜龍森森新間舊﹐父翁老蒼孫子秀。但知戰勝得道肥﹐莫問無肉令人瘦。是師胸中抱明月﹐醉翁不死起自說。竹影生涼到屋椽﹐此聲可聽不可傳。元翁坐中見次元寄到和孔四飲王夔玉家長韻因次韻率元翁同作寄湓城雨罷山澤明﹐日長花柳困。遊絲上天衢﹐觀物得無悶。時從顧曲人﹐筍饌酌春醞。季子未識面﹐想見眉目俊。新詩如鳴弦﹐快讀開鄙吝。銅官魯諸生﹐事道三無慍。比來工五字﹐句法妙何遜。枯棋覆吳圖﹐靑簡玩秦燼。葉暗黃鳥時﹐風號報花信。遙仰吟思苦﹐江錦割向盡。應煩王公子﹐又破黃封印。圓通璣禪師贊諸法坐處坐﹐諸佛行處行。如來無簡擇﹐淸鏡坦然平。有人借問誰家曲﹐眨目眉毛何似生。袁州劉司法亦和予摩字詩因次韻寄之袁州司法多兼局﹐日暮歸來印幾窠。詩罷春風榮艸木﹐書成快劍斬蛟鼉。遙知吏隱淸如此﹐應問卿曹果是何。頗憶病餘居士否﹐在家無意飲蘿摩。云蓋智和尙眞贊哆哆啝啝﹐搭猱左科。喫十方飯﹐唱快活歌。任疏慵﹐沒禮數。趕則去﹐招則住。住似著衫﹐去如脫袴。禪徒苦口勸和光﹐捏聚虛空要泊路。云居佑禪師燒香頌一身入定千身出﹐云居不打這鼓笛。虎馱太華入髙麗﹐波斯鼻孔撐白日。雜詩古風蕭索不言歸﹐貧賤交情富貴非。世祖本無天下量﹐子陵何慕釣魚磯。雜詩迷情澹蕩不知津﹐老卻平生夢幻身。滿眼紛華心寂寞﹐長安市上酒家人。雜詩迷時今日如前日﹐悟後今年似去年。隨食隨衣隨事辦﹐誰知佛印祖師禪。雜詩七首此身天地一蘧廬﹐世事消磨綠鬢疏。畢竟幾人眞得鹿﹐不知終日夢爲魚。雜詩七首營巢燕燕幾時休﹐在處成家春復秋。歲歲自來還自去﹐主人無厭客無求。雜詩七首館甥宮裏嘆才難﹐當日同朝聽百官。光武早知堯舜事﹐只今那得子陵灘。雜詩七首少年不愛萬金身﹐歌舞尋春愁送春。滿眼紛華心寂寞﹐長安市上酒家人。雜詩七首薰鑪茶鼎偶然同﹐晴日鴉啼柿葉風。萬事盡還麯居士﹐百年常在大槐宮。雜詩七首古屋淸寒雪未消﹐小窗晴日展芭蕉。酸甘荔子嘗春酒﹐更碾新芽薦菊苗。雜詩七首碧窗涼簟惟便睡﹐露井無塵蔭綠槐。夢入醉鄕猶病渴﹐轆轤聲到枕邊來。雜詩四首扁舟江上未歸身﹐明月淸風作四鄰。觀化悟來俱是妄﹐漸疏人事與天親。雜詩四首佛子身歸樂國遙﹐至人神會碧天寥。劫灰沈盡還生妄﹐但向平沙看海潮。雜詩四首小徳有爲因有累﹐至神無用故無功。須知廣大精微處﹐不在存亡得失中。雜詩四首黃帝煉丹求子母﹐神農嘗藥辧君臣。如何苦思形中事﹐憂患從來爲有身。雜言贈羅茂衡嗟來茂衡﹐學道如登。欲與天地爲友﹐欲與日月並行。萬物崢嶸﹐本由心生。去子之取捨與愛僧﹐惟人自縛非天黥。墮子筋骨﹐堂堂法窟。九邱四溟﹐同一眼精。不攺五官之用﹐而透聲色﹔常爲萬物之宰﹐而無死生。念子坐幽室﹐鑪香思靑冥。是謂蟄虫欲作﹐吾驚之以雷霆。雜吟城中蛾眉女﹐珂佩響珊珊。鸚鵡花間弄﹐琵琶月下彈。長歌三日繞﹐短舞萬人看。未必長如此﹐芙蓉不耐寒。再次孔四韻寄懷元翁兄弟並致問毅甫書帙蠹魚漧﹐鑪香眠鴨困。佳人來無期﹐詩句且排悶。遙知烏衣遊﹐棋局具肴醞。爭道嘲不恭﹐鏖兵勞得俊。頗尋文獻盟﹐不落市井吝。四月明朱夏﹐南風解人慍。風前懷二陸﹐家法窺抗遜。身有三尺桐﹐爨下得餘燼。端可張洞庭﹐寥闊世未信。爲我謝孔君﹐舉酒取快盡。世故安足存﹐靑天飛鳥印。再次前韻春工調物似鹽梅﹐一一根中生意回。風日安排催歲換﹐丹靑次第與花開。再次前韻久狎漁樵作往還﹐曉風宮殿夢催班。鄰娃似與春爭道﹐酥滴花枝彩剪幡。再次前韻酒有全功筆有神﹐可將心付白頭新。春盤一任人爭席﹐莫道前銜是近臣。再次韻窮奇投有北﹐鴻鵠止丘隅。我已魑魅禦﹐君方燕雀俱。道應無蒂芥﹐學要盡工夫。莫斬猿狙杙﹐明堂待棟桴。再次韻呈廖明略吾觀三江五湖口﹐湯湯誰能議升斗。物誠有之士則然﹐晚得廖子喜往還。學如雲夢吞八九﹐文如壯士開黃間。十年呻吟江湖上﹐靑楓白鷗付心賞。未減北郭漢先生﹐五府交書不到城。相者舉肥驥空老﹐山中無人桂自榮。君旣不能如鍾世美﹐匭函上書動天子。且向華陰郡下作參軍﹐要令公怒令公喜。君不見晁家樂府可管弦﹐惜無傾城爲一彈。從軍補掾百僚底﹐九關虎豹何由攀。男兒身健事未定﹐且莫著書藏名山。再次韻呈明略並寄無咎夏云涼生土囊口﹐周鼎湯盤見科斗。淸風古气滿眼前﹐乃是戶曹報章還。只今書生無此語﹐已在貞元元和間。一夫鄂鄂獨無望﹐千夫唯唯皆論賞。野人泣血漫相明﹐和氏之璧無連城。參軍拄笏看雲气﹐此中安知枯與榮。我夢浮天波萬里﹐扁舟去作鴟夷子。兩士風流對酒樽﹐四無人聲鳥語喜。夢回擾擾仍世間﹐心如傷弓怯虛彈。不堪市井逐乾沒﹐且願朋舊相追攀。寄聲小掾篤行李﹐落日東面空雲山。再次韻答吉老二首水宿風餐甚勞苦﹐勉旃吾子富春秋。我愧疲民欲歸去﹐麥田春雨把鋤頭。再次韻答吉老二首賢勞王事一歸休﹐霜落園林失九秋。想得君家烏鵲喜﹐蛛絲縈繞玉搔頭。再次韻奉答子由蠆尾銀鉤寫珠玉﹐剡藤蜀繭照松煙。似逢海若談秋水﹐始覺醯雞守甕天。何日淸揚能覿面﹐只今黃落又凋年。萬錢買酒從公醉﹐一鉢行歌聽我顚。再次韻和吉老今日僕姑晴自語﹐愁陰前日雪鋪牀。三冬一雨禾頭濕﹐百斛幾痕牛領瘡。民欲與翁歸作臘﹐公方無事可開場。相勤凍坐眞成惡﹐愧我偸閒飽太倉。再次韻寄子由想見蘇耽攜手僊﹐靑山桑柘冒寒煙。騏驎墮地思千里﹐虎豹憎人上九天。風雨極知雞自曉﹐雪霜寧與菌爭年。何時確論傾樽酒﹐醫得儒生自聖顚。再次韻兼簡履中南玉三首李侯詩律嚴且淸﹐諸生賡載筆縱橫。句中稍覺道戰勝﹐胸次不使俗塵生。山繞樓臺鐘鼓晚﹐江觸石磯踸杵鳴。鎖江主人能致酒﹐願渠久住莫終更。再次韻兼簡履中南玉三首江津道人心源淸﹐不系虛舟盡日橫。道機禪觀轉萬物﹐文采風流被諸生。與世浮沈惟酒可﹐隨人憂樂以詩鳴。江頭一醉豈易得﹐事如浮雲多變更。再次韻兼簡履中南玉三首鎖江亭上一樽酒﹐山自白雲江自橫。李侯短褐有長處﹐不與俗物同條生。經術貂蟬續狗尾﹐文章瓦釜作雷鳴。古來寒士但守節﹐夜夜抱關聽五更。再次韻四首隆儒殿閣對橫經﹐咫尺淸都雨露零。見說文星環北極﹐人間無路仰天庭。再次韻四首風櫺倒影日光寒﹐堯日當中露正乾。殿上給扶鳴漢履﹐螭頭簪筆見秦冠。再次韻四首萬國歸心天不言﹐諸儒爭席異臨軒。聖功典學形歌頌﹐更覺曹劉不足吞。再次韻四首延和西路古槐陰﹐不隔朝宗夙夜心。公有胸中五色綫﹐平生補衮用功深。再次韻戲贈道夫名教自樂地﹐思君相與娛。囊錐見末疾﹐櫝玉待時沽。雨歇鳴鳩樹﹐薰銷睡鴨鑪。不來應夢起﹐子學�啼歈。再答並簡康國兄弟四首瞿曇不解祖師機﹐卻許貍奴白牯知。道人只要貧到骨﹐沈卻黃金賣笊離。再答並簡康國兄弟四首妙舌寒山一居士﹐淨居金粟幾如來。玄關無鍵直須透﹐不得春風花不開。再答並簡康國兄弟四首須彌椎打虛空鼓﹐撼得毗盧海月昏。四海無波安樂住﹐陳家松下小柴門。再答並簡康國兄弟四首日中一飯蒙頭睡﹐黃葉堆門莫掃除。夜半枕前師子吼﹐起來燒卻野狐書。再答景叔女三爲粲當獻王﹐三珍同盤乃得嘗。甘泉下澆藜莧腸﹐令我詩句挾風霜。小人食珍敢取足﹐都城一飯炊白玉。賜錢千萬民猶饑﹐雪後排檐凍銀竹。再答靜翁並以筇竹一枝贈行四首南鴻北雁年年客﹐有个生涯主不知。撼動從來憂樂事﹐夜窗風葉響棠梨。再答靜翁並以筇竹一枝贈行四首栽松道者身先老﹐放下鋤頭好再來。八萬四千關捩子﹐與公一个鎖匙開。再答靜翁並以筇竹一枝贈行四首一筇九節添行李﹐用得人間處處尊。只要上山行飽飯﹐莫將風雪打人門。再答靜翁並以筇竹一枝贈行四首萬事實頭方穩當﹐十分足陌莫蹺除。困來展席日裏睡﹐讀盡空中鳥迹書。再答冕仲丘壑詩書𨿽數窮﹐田園芋栗頗時丰。小桃源口雨繁紅﹐春溪蒲稗沒鳧翁。投身世网夢歸去﹐摘山鼓聲雷隱空。秋堂一笑共燈火﹐與公艸大臭味同。安用茗澆壘塊胸﹐他日過飯隨家風﹐買魚貫柳雞著籠。更當力貧開酒椀﹐走謁鄰翁稱子本。再答明略二首挾策讀書計糊口﹐故人南箕與北鬥。江南江北萬重山﹐千里寄書聲不還。當時朱弦寫心曲﹐果在髙山深水間。沽桐滿腹生蛛网﹐忍向時人覓淸賞。廖侯文字得我驚﹐五嶽縱橫守嚴城。萬夫之下不稱屈﹐定知名滿四海非眞榮。富於春秋已如此﹐他日卜鄰長兒子。一丘各自有林泉﹐扶將白頭親燕喜。秋風日暮衣裳單﹐深巷落葉已如彈。數來會面復能幾﹐六龍去人不可攀。短歌混公更一和﹐聊乞淮南作小山。再答明略二首廖侯言如不出口﹐銓量古今膽如斗。度越崔張與二班﹐古風蕭蕭筆追還。前日辭家來射策﹐聲名藉甚諸公間。華陰白雲鎖千嶂﹐勝日一談誰能賞。君不見曩時子產識然明﹐知音鬱鬱閉佳城。勿以匣中之明月﹐計較糞上之朝榮。我去丘園十年矣﹐種桑可蠶犢生子。使年七十今中半﹐安能朝四暮三浪憂喜。據席談經只彊顏﹐不安時論取譏彈。愛君艸木同臭味﹐頗似瓜葛相依攀。我有仙方煮白石﹐何時期君藍田山。再答元輿君不能入身帝城結子公﹐又不能擊彊有如諸葛丰。法當顦顇百僚底﹐五十天涯一禿翁。問君何自今爲郎﹐便殿作賦聲摩空。偶然樽酒相勞苦﹐牛鐸調與黃鍾同。安得朱轓各憑熊﹐江南樓閣白蘋風﹐勸歸啼鳥曉窗籠。男兒邂逅功補衮﹐鳥倦歸巢葉歸本。再和答爲之林君維閩英﹐數面成瓜葛。鄰居接杖藜﹐過飯厭疏糲。讀書飽工夫﹐論事極精核。奮身君子場﹐勇若怒未泄。窮年棲旅巢﹐由命非由拙。王良驅八駿﹐方駕度九折。學堂疏雨餘﹐石砌長苔發。弟子肥如瓠﹐先生瘦惟骨。北門一都會﹐塵埃人卒卒。髙蓋如秋荷﹐勢利相奔謁。惟君尙寂寞﹐來觀艸玄筆。斯文未易陳﹐正當髙閣束。金馬事陸沈﹐市門逐乾沒。未須相賢愚﹐聊自嘲迂闊。憶昨戲贈詩﹐乃辱報明月。極知推挽意﹐我車君欲轄。屠龍眞彊言﹐奔馬不及舌。賜書盈五車﹐直捨方二墨。意會便欣然﹐餘事過窗日。尙恐素餐錢﹐諸生在城闕。再和答爲之君勿嘲廣文﹐沍寒被絺葛。君勿嘲廣文﹐窮年飯粢糲。常恐俎豆予﹐與世充肴核。凡木不願材﹐木折小枝泄。櫟依曲轅社﹐聊用神其拙。吾家本江南﹐一丘藏曲折。瀕溪蔭蒼筤﹐蕭酒可散發。旣無使鬼錢﹐又無封侯骨。薄祿庇閒曹﹐且免受逼卒。爲此懶出門﹐徒獘懷中謁。直齋賓客退﹐風物供落筆。詩成著牀頭﹐不知今幾束。君何向予勤﹐見詩嘆埋沒。嗣宗須酒澆﹐未信胸懷闊。自狀一片心﹐碧潭浸寒月。令徳感來教﹐爲君賦車轄。君思揚雄吒﹐何似張儀舌。此意恐太狂﹐願爲引繩墨。正使此道非﹐攺過從今日。報章望瓊琚﹐勿使音塵闕。再和答張仲謀陳純益兄弟渡江羈宦襄江北﹐紅塵染盡春衫色。春畬輟耕艸苒苒﹐瘦妻病餘廢組織。官倉得粟何常飽﹐淸夜饑腸吟喞喞。西風吹夢到故鄕﹐千里關山雲水白。可憐奪卻田園樂﹐何異萬金輸一擲。亂轍曾無長者車﹐經年不造先生席。張侯少年二陳俊﹐傾蓋能如舊相識。涼秋夏日數來過﹐要與六經生羽翼。貧家𨿽無樽酒懽﹐小徑曾鉏待三益。劇談莫問井闌干﹐坐須山月吐半璧。再和公擇舅氏雜言外家有金玉﹐我躬之道術。有衣食我家之徳心﹐使我蟬蛻俗學之市﹐烏哺仁人之林。養生事親汔師古﹐炊玉爨桂能至今。歲暮三十裘﹐食口三百指。寒不緝江南之落毛﹐饑不拾狙公之橡子。平生荊雞化黃鵠﹐今日江鷗作樊雉。人言無忌似牢之﹐挽入書林覷文字。更蒙著鞭翰墨場﹐贈研水蒼珪玉方。蓬門系馬晚色淨﹐茅檐垂虹秋气涼。湔拂垢面生寒光﹐漢隸書呂規其陽。呂翁之治與天通﹐不但澄埿燒鉛黃。初疑蠻溪水中骨﹐不見鴝鵒目突兀。但見受墨無聲松花發﹐頗似龍尾琢紫煙。不見羅縠紋粼粼﹐但見含墨不泄如寒淵。往在海瀕時﹐晨夕親幾杖。恪居有官次﹐遣吏問無恙。撫摩寶泓置道山﹐鬱鬱秀气似舅眉宇間。其重可以回進躁之首﹐其溫可以解橫逆之顏。烏虖端是萬乘器﹐紅絲潭石之際知才難。再和寄藍六南極一星淮上老﹐承家令子气橫秋。萬端只要稱心耳﹐五鼎何如委吏優。海燕催歸人作社﹐江花欲動雨含愁。追思二十年前會﹐棠棣飄零嘆鄂不。再和寄子瞻聞得湖州天下無相知﹐得一已當半。桃僵李爲僕﹐芝焚蕙增嘆。佳人在江湖﹐照影自娛玩。一朝入漢宮﹐掃除備冗散。何如終流落﹐長作朝云伴。相思欲面論﹐坐起雞五旦。身慚屍廩祿﹐有罪未見案。公文雄萬夫﹐皦皦不自亂。臧谷皆亡羊﹐要以道湔盥。傳聲向東南﹐王事不可緩。春波下數州﹐快若七札貫。椎鼓張風帆﹐相見淚衰懦。空文不傳心﹐千古付煨炭。安得垂天云﹐飛就吳興館。魚饜柳絮肥﹐筍煮溪沙暖。解歌使君詞﹐樽前有三粲。再和元禮春懷十首回腸無柰別愁煎﹐待得鸞膠續斷弦。最憶錢塘風物苦﹐西湖月落采菱船。再和元禮春懷十首吳中風物最嬌饒﹐百里春風酒旆搖。往往貴人畱騎從﹐少年叢裏貰金貂。再和元禮春懷十首行雲行雨迷三峽﹐歸鳳求凰振九苞。月白花紅傾酒滿﹐不將春色等閒拋。再和元禮春懷十首紅紫欲疏啼百勞﹐洞宮春色醉蟠桃。虛窗酒病扶頭起﹐彊取金釵癢處搔。再和元禮春懷十首抹裙彩鳳盤宮錦﹐插鬢眞珠絡貝多。酒惡花愁夢多魘﹐靈砂犀角費頻魔。再和元禮春懷十首玉壺耽耽浸晴霞﹐庭有三春接續花。準擬只無難白髮﹐金鑪誰爲煮黃芽。再和元禮春懷十首雨餘花色倍鮮明﹐最是春深多晚晴。美酒壯人如敵國﹐千金一笑買傾城。再和元禮春懷十首風光琰琰動春華﹐回首煙波萬里賒。山似翠屏西子國﹐溪如罨畫越王家。再和元禮春懷十首雙盤錦帶丁香結﹐窄袖春衫甘艸黃。舊贈恐能開寶匣﹐新年時候夢殘妝。再和元禮春懷十首滯夢停愁亂性靈﹐安眠滅念閉幽扃。體中忽覺有佳處﹐讀易一肩如酒醒。再畱幾復客興敝鶉衣﹐囊金罄褭蹄。羸驂多斷轡﹐垢發不勝篦。道徳千年事﹐窮通一理齊。晚田猶漑種﹐稺子且歸妻。徑欲眠漳浦﹐幾成訪剡溪。鄙心須澡雪﹐蓮藕在淤泥。再用舊韻寄孔毅甫鑑中之發蒲柳望秋衰﹐眼中之人風雨俱星散。往者托禮同靑山﹐健者漂零不相見。庾公樓上有詩人﹐平生落筆瀉河漢。置驛勤來索我詩﹐自說中郎識元嘆。我方凍坐酒官曹﹐爲公然薪炙冰硯。不解窮愁著一書﹐豈有文章名九縣。如星結柳送文窮﹐退倚北窗睡松風。太阿耿耿截歸鴻﹐夜思龍泉號匣中。斗柄垂天霜雨空﹐獨雁叫羣云萬重。何時握手香鑪峯﹐下看寒泉濯臥龍。再用前韻詠子舟所作竹森萷一山竹﹐壯士十三輩。自幹雲天去﹐艸芥肯下逮。虛心聽造物﹐顚沛風雲會。榮枯偶同時﹐終不相棄背。誰云湖州沒﹐筆力今尙在。阿筌𨿽墨妙﹐好以桃李配。國工裁主意﹐冷淡恐不愛。子舟落心畫﹐榮觀不在外。耆年道機熟﹐增勝當倍倍。祖述今百家﹐小紙弄姿態。𨿽云出湖州﹐捲置懶開對。非公筆如椽﹐孰能爲之大。再用前韻贈子勉四首胸中有度澤人﹐事上無心活身。只麼情親魚鳥﹐儻然圖畫麒麟。再用前韻贈子勉四首行要爭光日月﹐詩須皆可紘歌。著鞭莫落人後﹐百年風轉蓬科。再用前韻贈子勉四首句法俊逸淸新﹐詞源廣大精神。建安才六七子﹐開元數兩三人。再用前韻贈子勉四首醉鄕閒處日月﹐鳥語花中管弦。有興勤來把酒﹐與君端欲忘年。再贈陳季張拒霜花二首之一鼓盆莊叟賦情濃﹐天遣霜華慰此公。想見尙能迷蝶夢﹐移栽聞說自蠶叢。酒傾玉醆垂蓮盡﹐鱠簇金盤下箸空。秉燭欄邊連夜飲﹐全藤折與賣花翁。再贈陳季張拒霜花二首之二倒著接﹝上四下離﹞吾素風﹐當時酩酊似山公。且看小檻新花蕊﹐休泥他家晚菊叢。顧笑千金延客醉﹐解酲五斗爲君空。歡娛盡屬少年事﹐白髮欺人作老翁。再作答徐天隱建徳眞樂國﹐萬里渺中州。除蕩俗氛盡﹐心如九天秋。滿船載明月﹐乃可與同遊。平生期斯人﹐共挾風雅輈。定知詩客來﹐夜虹貫斗牛。執斧修月輪﹐鏈石補天陬。破的千古下﹐乃可泣曹劉。危柱鳴哀箏﹐知音初見求。成功在漏刻﹐堯舜去共吺。收此文章戲﹐往作活國謀。開納傾萬方﹐皇極運九疇。閉姦有要道﹐新舊隨才收。早行失枕驚先起﹐人家半夢中。聞雞憑早晏﹐占斗辧西東。轡濕知行露﹐衣單覺曉風。秋陽弄光影﹐忽吐半林紅。贈別幾復風驚鹿散豫章城﹐邂逅相逢食楚蘋。佳友在門忘燕寢﹐故人發藥見平生。只今滿坐且樽酒﹐後夜此堂還月明。契闊愁思已知處﹐西山影落暮江淸。贈別李次翁利欲薰心﹐隨人翕張。國好駿馬﹐盡爲王良。不有徳人﹐俗無津梁。徳人天遊﹐秋月寒江。映徹萬物﹐玲瓏八窗。於愛欲泥﹐如蓮生塘。處水超然﹐出泥而香。孔竅穿穴﹐明冰其相。維乃根華﹐其本含光。大雅次翁﹐用心不忘。日問月學﹐旅人念鄕。能如斯蓮﹐汔可小康。在俗行李﹐密密堂堂。觀物慈哀﹐涖民愛莊。成功萬年﹐付之面墻。艸衣石質﹐與世低昂。贈別李端叔我觀江南山﹐如目不受垢。憶食江南薇﹐子獨於我厚。在北思江山﹐如懷冰雪顏。千峯上雲雨﹐岑絕何由攀。當時喜文章﹐各有兒子气。爾來頷須白﹐有兒能拜起。讀書浩湖海﹐解意開春冰。成山更崇崛﹐顧我醜丘陵。白玉著石中﹐與物本落落。涇渭相將流﹐世不名淸濁。乞言旣不易﹐贈言良獨難。古來得道人﹐掛舌屋壁間。牧羊金華道﹐載酒太玄宅。支頤聽晤語﹐願君喙三尺。我行風雨夜﹐船窗聞遠雞。故人不可見﹐故人心可知。贈陳公益陳子善學問﹐正色鉏其驕。束身居言前﹐析理在意標。心隨出處樂﹐性與寂寞超。安安而雅雅﹐不以行險徽。王良馭驥子﹐冉弱六轡調。自吾與之遊﹐忘味如聞韶。志道斯近神﹐莊生說承蜩。顧恐陳子止﹐誰能中道要。我求一飯飽﹐黃綬彊折腰。取捨不由己﹐悲哉馬銜鑣。長嘯天地閒﹐搔首獨無聊。雅約靑山云﹐伊人與逍遙。有如渝此盟﹐白日尙昭昭。平時多英豪﹐楚楚在本朝。吾徒固長物﹐分當老簞瓢。贈陳師道陳侯學詩如學道﹐又似秋虫噫寒艸。日晏腸鳴不俛眉﹐得意古人便忘老。君不見向來河伯負兩河﹐觀海乃知身一蠡。旅牀爭席方歸去﹐秋水黏天不自多。春風吹園動花鳥﹐霜月入戶寒皎皎。十度欲言九度休﹐萬人叢中一人曉。貧無置錐人所憐﹐窮到無錐不屬天。呻吟成聲可管弦﹐能與不能安足言。贈陳元輿祠部武成園木鎖中秋﹐久得汀州刺史遊。招喚丁寧方邂逅﹐誰言天网漏吞舟。贈成都六祖沙彌文信頌塵是文信﹐界是沙彌。積塵成世界﹐析界作微塵。界諭人天果﹐塵爲有漏因。塵因因不實﹐界果果非眞。因果皆如幻﹐堂堂出世人。贈答晁次膺次膺豪健如霜鶻﹐空拳誤掛田犬牙。果輸司空城旦作﹐付與步兵廚人家。野馬橫郊作凝水﹐牽牛引竹上寒花。無酒醉公不甚惜﹐誦公五字使人嗟。贈法輪齊公法輪法眷有齊公﹐曾探斑斑虎穴中。不必老夫親到也﹐自然千里便同風。贈髙子勉四首文章瑞世驚人﹐學行刳心潤身。沅江求九肋鱉﹐荊州見一角麟。贈髙子勉四首張侯海內長句﹐晁子廟中雅歌。髙郎少加筆力﹐我知三傑同科。

贈髙子勉四首妙在和光同塵﹐事須鉤深入神。聽他下虎口著﹐我不爲牛後人。贈髙子勉四首拾遺句中有眼﹐彭澤意在無弦。顧我今六十老﹐付公以二百年。贈花光老浙江衲子靜無塵﹐个个莊嚴服余新。何似乾明能效古﹐渠知北斗裏藏身。贈惠洪數面欣羊胛﹐論詩喜雉膏。眼橫湘水暮﹐云獻楚天髙。墮我玉麈尾﹐乞君宮錦袍。月淸放舟舫﹐萬里渺雲濤。贈李輔聖交蓋相逢水急流﹐八年今復會荊州。已回靑眼追鴻翼﹐肯使黃塵沒馬頭。舊管新收幾妝鏡﹐流行坎止一虛舟。相看絕嘆女博士﹐筆研管弦成古丘。贈李彥深瓊枝𨿽療渴﹐萱艸忘人憂。李君气蕭蕭﹐翠竹搖淸秋。步竹來過門﹐日色在簾鉤。開云睹白雉﹐臨水對虛舟。言少常造極﹐色夷似無求。醉尉廳索寞﹐寒泉沃茶甌。四坐愁水厄﹐並缾猶屢投。斮錫碎玉札﹐閒薦當眾羞。微物不足貴﹐且延君少畱。行役阻相見﹐心如旆悠悠。春魚出淸涔﹐社酒欲勝篘。時來得晤語﹐呼客盡更籌。贈劉靜翁頌四首念念皆空更莫疑﹐心王本自絕多知。艱勤長向途中覓﹐掉卻甜桃摘醋梨。贈劉靜翁頌四首一瓶一缽非難辦﹐住得山時更莫來。千年糞掃堆頭物﹐優缽羅花特地開。贈劉靜翁頌四首萬緣空處眞如佛﹐八面風中不動尊。困便橫眠饑喫飯﹐十方無壁又無門。贈劉靜翁頌四首淨名龐老摠垂須﹐君幸元無免破除。心若出家身若住﹐何須更覓剃頭書。贈黔南賈使君綠發將軍領百蠻﹐橫戈得句一開顏。少年圯下傳書客﹐老去崆峒問道山。春入鶯花空自笑﹐秋成梨棗爲誰攀。何時定作風光主﹐待得徵西鼓吹還。贈秦少儀汝南許文休﹐馬磨自衣食。但聞郡功曹﹐滿世名籍籍。渠命有顯晦﹐非人作通塞。秦氏多英俊﹐少遊眉最白。頗聞鴻雁行﹐筆皆萬人敵。吾早知有靚﹐而不知有覿。少儀袖詩來﹐剖蚌珠的皪。乃能持一鏃﹐與我箭鋒直。自吾得此詩﹐三日臥向壁。挽士不能寸﹐推去輒數尺。才難不其然﹐有亦未易識。贈淸隱持正禪師淸隱開山有勝緣﹐南山松竹上參天。擗開華嶽三峯手﹐參得浮山九帶禪。水鳥風林成佛事﹐粥魚齋鼓到江船。異時折腳鐺安穩﹐更種平湖十頃蓮。贈石敏若才似謫仙惟欠酒﹐情如宋玉更逢秋。相看領會一談勝﹐注目長江天際流。贈嗣直弟頌十首饑渴隨時用﹐悲歡觸事眞。十方無壁落﹐中有昔怨人。贈嗣直弟頌十首去日撒手去﹐來時無與偕。若將來去看﹐還似不曾齋。贈嗣直弟頌十首正觀心地時﹐絲髮亦無有。卻來觀世間﹐冬後數九九。贈嗣直弟頌十首涪陵薩埵子﹐且道也旁行。亦嚼橫陳蠟﹐不愛孔方兄。贈嗣直弟頌十首江南鴻雁行﹐人言好兄弟。無端風忽起﹐縱橫不成字。贈嗣直弟頌十首萬里惟將我﹐回觀更有誰。初無卓錐地﹐今日更無錐。贈嗣直弟頌十首江南十兄弟﹐長被時一共。夢時各自境﹐獨與君同夢。贈嗣直弟頌十首𨿽受然燈記﹐不從然燈得。若會翻身句﹐彌勒眞彌勒。贈嗣直弟頌十首向上關捩子﹐未曾說似人。困來一覺睡﹐妙絕更通神。贈嗣直弟頌十首往日非今日﹐今年似去年。九關多虎豹﹐聊作地行仙。贈送張叔和張侯溫如鄒子律﹐能令陰穀黍生春。有齊先君之季女﹐十年擇對無可人。箕帚掃公堂上塵﹐家風孝友故相親。廟中時薦南澗蘋﹐兒女衣袴得補紉。兩家俱爲白頭計﹐察公與人意甚眞。吏能束縛老姦手﹐要使鰥寡無顰呻。但回此光還照己﹐平生倦學皆日新。我提養生之四印﹐君家所有更贈君。百戰百勝不如一忍﹐萬言萬當不如一默。無可簡擇眼界平﹐不藏秋毫心地直。我肱三折得此醫﹐自覺兩踵生光輝。團蒲日靜鳥吟時﹐鑪薰一炷試觀之。贈王環中丹霞不蹋長安道﹐生涯蕭條破席帽。囊中收得劫初鈴﹐夜靜月明獅子吼。那伽定後一鑪香﹐牛沒馬回觀六道。耆域歸來日未西﹐一鋤識盡婆娑艸。贈無咎八音歌金馬避世客﹐談諧玩漢朝。石門抱關人﹐長往閉寂寥。絲虫日夜織﹐勞苦則以食。竹生罹斧斤﹐髙林乃其賊。匏樽酌吾子﹐𨿽陋意不淺。土徳貴重遲﹐水徳貴深遠。革能談鯤鵬﹐晚乃得莊周。木雁兩不居﹐相期無待遊。贈吳道士吳山十二棋﹐一擊玄關應。探人懷中事﹐如月入淸鏡。贈希孝金玉𨿽滿堂﹐一去誰能守。石交千秋期﹐程嬰報杵臼。絲隨丹靑染﹐變態非復舊。竹杖寒蒼蒼﹐艸木黃落後。匏從曲沃來﹐管是汶陽有。土性本髙明﹐天材更渾厚﹐革之成國器﹐實假匠伯手。木平非斧斤﹐是事公信否。贈謝敞王博諭髙哉孔孟如秋月﹐萬古淸光仰照臨。千里特來求驥馬﹐兩生於此敵南金。文章最怨隨人後﹐道徳無多隻本心。廢軫斷弦塵漠漠﹐起予惆悵伯牙琴。贈益陽成之主簿兩祖門中種陰徳﹐名塞四海世有人。諸兒莫斷詩書種﹐解有無雙聳搢紳。人間卿相何足道﹐胸次詩書要不忘。男兒邂逅起屠釣﹐何如林下日月長。贈元發弟放言虧功一簣﹐未成丘山。鑿井九階﹐不次水澤。行百里者半九十﹐小狐汔濟濡其尾。故曰時乎﹐時不再來。終終始始﹐是謂君子。贈張仲謀車如雞棲馬如狗﹐閉門常多出門少。去天尺五張公子﹐官居城南池館好。健兒快馬紫遊韁﹐迎我不知沙路長。髙楡老柳媚寒日﹐枯荷小鴨凍野航。津人刺船起應客﹐遙知故人一水隔。下馬索酒呼三遲﹐騎奴笑言客竟癡。向來情義比瓜葛﹐萬事略不置町畦。追數存亡異憂樂﹐燭如白虹貫酒卮。開軒臨水弄長笛﹐吹落殘月風淒淒。城頭漏下四十刻﹐破魔驚睡聽新詩。君詩淸壯悲節物﹐正與秋虫同一律。邇來更覺苦語工﹐思婦霜碪搗寒月。朱顏綠發深誤人﹐不似艸木長靑春。潔身好賢君自有﹐今日相看進於舊。以玆敢傾一杯酒﹐爲太夫人千萬壽。贈鄭交髙居大士是龍象﹐艸堂丈人非熊羆。不逢壞衲乞香飯﹐惟見白頭垂釣絲。鴛鴦終日愛水鏡﹐菡萏晚風雕舞衣。開徑老禪來煮茗﹐還尋密竹逕中歸。贈趙言饒陽趙方士﹐眼如九秋鷹。學書不成不學劍﹐心術妙解通神明。醫如俯身拾地芥﹐相如仰面觀天星。自言方術雜鬼怪﹐萬種一貫皆天成。大梁卜肆傾賓客﹐二十餘年聲籍籍。得錢滿屋不經營﹐散與世人還寄食。北門塵土滿衣襟﹐廣文直捨官槐陰。白雲勸酒終日醉﹐紅燭圍棋淸夜深。大車駟馬不回首﹐彊項老翁來見尋。向人忠信去表襮﹐可喜正在無機心。輕談禍福邀重糈﹐所在多於竹葦林。翁言此輩無足聽﹐見葉知根論才性。飛騰九天沈九淵﹐自種自收皆在行。先期出語駭傳聞﹐事至十弓中時病。輪囷離奇惜老大﹐成器本可千萬乘。自嘆輕霜白髮新﹐又去驚動都城人。都城達官老於事﹐嫌翁出言不嫵媚。有手莫炙權門火﹐有口莫辯荊山玉。吳宮火起燕焚巢﹐當時下和斮兩足。千里辭家卻入門﹐三春榮木會歸根。我有江南黃篾舫﹐與翁長入白鷗羣。贈知命弟離戎州道人終歲學陶朱﹐西子同舟泛五湖。船窗臥讀書萬卷﹐還有新詩來起予。贈朱方李道人觀骨橫穿壽門過﹐年比數珠剩三顆。橫吹鐵笛如怒雷﹐國初舊人惟有我。張大同寫予眞請自贊秀眉廣宇﹐不如魯山。槁項黃馘﹐不如漆園。韜光匿名﹐將在雙井。談玄說妙﹐熱謾兩川。枯木突兀﹐死灰不然。虛舟送物﹐成百漏船。張仲謨許送河鯉未至戲督以詩浮蛆琰琰動春醅﹐張仲臨津許鱠材。鹽豉欲催蓴菜熟﹐霜鱗未貫柳條來。日晴魚网應曾曬﹐風軟河冰必暫開。莫誤曉窗占食指﹐仍須持取報章回。張仲謀家堂前酴醾委地沈水衣籠白玉苗﹐不蒙湔拂苦無聊。煩君斫取西莊柳﹐扶起春風十萬條。張子謙寫予眞請自贊見人金玉滿堂而不貪﹐看人鳳閣鸞臺而不妒。自疑是南嶽懶瓚師﹐人言是前身黃叔度。招戴道士彈琴春愁如發不勝梳﹐酒病綿綿困未蘇。欲聽淳音消妄想﹐抱琴端爲一來無。招吉老子範觀梅花播糠瞇眼丞良苦﹐鳴鼓連村尉始歸。及取江梅來一醉﹐明朝花作玉塵飛。招隱寄李元中吾聞李元中﹐學爲古人靑出藍。眉目之閒如太華﹐一段翠气連終南。我欲從之路阻長﹐朱顏日夜驚波往。蒼梧玉琯生蛛网﹐老翁忘味傾心賞。眼前記一不識十﹐谷中白駒閟音響。灊山南閒臥靑牛﹐萬壑松聲不得遊。願君爲阿閣之紫鳳﹐莫作江湖之白鷗。招子髙二十二韻兼簡常甫世弼我行向厭次﹐夏扇日在搖。甘瓜未除壠﹐髙柳尙鳴蜩。駕言聊攝歸﹐飛霜曉封條。負薪泣裘褐﹐公子禦狐貂。歲月坐晼晚﹐鬢顏颯然凋。道徳千古事﹐斯文非一朝。往者我不及﹐後生多見超。吾黨二三子﹐士林聳孤標。小謝抱周易﹐忘言獨參寥。崔郎楚左史﹐二典考舜堯。王生風雅學﹐談辯秋江潮。灑筆驚有司﹐小敵謂可驕。安和摴蒱局﹐臨關敗三梟。三生數步隔﹐屢赴茗碗邀。小謝殊未來﹐我覺百里遙。問之憂菽水﹐心慮極無聊。父憐母不訶﹐日以濁酒澆。此道如鼎實﹐念子羹未調。古來有親養﹐回也樂一瓢。不田鶉生宎﹐在物乃爲妖。吾言有師承﹐可信如斗杓。詩以解子憂﹐亦用當子招。趙景仁彈琴舞鶴圖贊無山而隱﹐不褐而禪。聽松風以度曲﹐按舞鶴而忘年。鏗爾捨琴而對吏﹐忽坌入而來前。察朱墨之如蟻﹐初不病其超然。趙令答詩約攜山妓見訪晴波鸂鶒漾潭隈﹐能使遊人判不回。風入園林寒漠漠﹐日移宮殿影枚枚。未嘗綠蟻何妨撥﹐宿戒紅妝莫待催。缺月西南光景少﹐仍須挽取燭籠來。趙令許載酒見過玉馬何時破紫苔﹐南溪水滿綠徘徊。買魚斫鱠須論网﹐撲杏供盤不數枚。廣漢威名知訟少﹐平原樽俎費詩催。艸玄寂寂下簾幙﹐稍得閒時公合來。趙子充示竹夫人詩蓋涼寢竹器憩臂休膝似非夫人之職予爲名曰靑奴並以小詩取之二首靑奴元不解梳妝﹐合在禪齋夢蝶牀。公自有人同枕簞﹐肌膚冰雪助淸涼。趙子充示竹夫人詩蓋涼寢竹器憩臂休膝似非夫人之職予爲名曰靑奴並以小詩取之二首穠李四弦風拂席﹐昭華三弄月侵牀。我無紅袖堪娛夜﹐正要靑奴一味涼。謫居黔南十首相望六千里﹐天地隔江山。十書九不到﹐何用一開顏。謫居黔南十首霜降水反壑﹐風落木歸山。冉冉歲華晚﹐昆虫皆閉關。謫居黔南十首冷淡病心情﹐暄和好時節。故園音信斷﹐遠郡親賓絕。謫居黔南十首山郭燈火稀﹐峽天星漢少。年光東流水﹐生計南枝鳥。謫居黔南十首冥懷齊遠近﹐委順隨南北。歸去誠可憐﹐天涯住亦得。謫居黔南十首老色日上面﹐歡悰日去心。今旣不如昔﹐後當不如今。謫居黔南十首嘖嘖雀引雛﹐梢梢箸成竹。時物感人情﹐憶我故鄕曲。謫居黔南十首苦雨初入梅﹐瘴云稍含毒。泥秧水畦稻﹐灰種畬田粟。謫居黔南十首輕紗一幅巾﹐小簟六尺牀。無客盡日靜﹐有風終夜涼。芝贊不生甘泉銅池邊﹐一莖九葉媚神天。伴余西去禦魑魅﹐馬湖江上看蠻船。知命弟觀音贊普陀巖大聖﹐應身三十二。慈悲視眾生﹐八萬四千眼。救一切苦難﹐八萬四千聲。依歸觀世音﹐是先得道者。南無黃居士﹐具足神通力。亦具智方便﹐何不自觀音。瞿唐風浪中﹐歸命施無畏。一人自歸依﹐諸人皆解脫。侄梠隨知命舟行莫去沙邊學釣魚﹐莫將百丈作轆轤。淸江濯足窗下坐﹐燕子日長宜讀書。直捨寄陳子惠廣文賓退下簾重﹐涼气微生筆硯中。不得朱弦寫流水﹐綠槐陰合鳥呼風。至樂詞寄黃幾復余泛觀於天下兮﹐何者樂而誰者足憂。憂於窘窘不得兮﹐樂盡萬物而無求。翫聲色而獘形性兮﹐維造化之螟蠹。將逍遙鑪錘之外兮﹐尙何俛首而嬰此細故。百年存亡得失兮﹐吾旣視奕棋與摴蒲。寒暑淺夜極則遷兮﹐有滿則有虛。應龍之不拘系乎﹐寧與羸馬帖耳而求芻。雲升雨降兮﹐上下有無。入與神會兮﹐出與化俱。無對於天下兮﹐制命在予。賈羣囂而我靜兮﹐豈其跨一世以求直。乃有徳人相與友兮﹐忘我於忘言之域。廓宇宙以爲量兮﹐奚自適而不通﹐遂風休而水釋。致政王殿丞逍遙亭漆園著書五十二﹐致意最在逍遙遊。後來作者逐音響﹐百一未必知莊周。幽人往往泥出處﹐俗士不可與莊語。逍遙如何﹐一蛇一龍。以無爲當有﹐以守雌爲雄。與物無對﹐無內無外。與民成功﹐有物有對。左肘生楊觀物化﹐右臂爲雞卽時夜。果若乘气有待遊﹐如何六气無窮謝。天之蒼蒼非正色﹐道眞微妙安可得。利害叢中火甚多﹐此心寂寞誰能識。丈人春秋誠未髙﹐視聽聰明齒牙牢。所爲淳拙有深越﹐持置酷似巨山陶。平生剛直折不得﹐目送飛鴻向賓客。早束衣冠林底眠﹐非關暮年俗眼白。種田百畝初爲酒﹐買地一區今有宅。家人歲計不嬰心﹐兩兒長不能措畫。邇來信己不問天﹐萬事逍遙只眼前。何必讀書始曉事﹐此翁暗合莊生意。稚川約晚過進叔次前韻贈稚川並呈進叔人騎一馬鈍如蛙﹐行向城東小隱家。道上風埃迷皂白﹐堂前水竹湛淸華。春歸河曲定寒食﹐公到江南應削瓜。樽酒光陰俱可惜﹐端須連夜發園花。中秋灝气才中兔魄圓﹐眾躔韜彩獨娟娟。魏宮烏繞空枝上﹐漢苑桐凋露井前。金液萬重涵渤海﹐玉沙千里對江邊。遙知此夕多情思﹐三級蕭臺枕碧漣。種決明後皇富嘉種﹐決明著方術。耘鋤一席地﹐時至觀茂密。縹葉資芼羹﹐緗花馬蹄實。霜叢風雨餘﹐簸簸場功畢。枕囊代曲肱﹐甘寢聽芬苾。老眼願力余﹐讀書眞成癖。眾人觀俳優眾人觀俳優﹐誠有可笑時。侏儒笑人後﹐所笑動未知。非桀是堯舜﹐諸生同一詞。不能解其會﹐何笑侏儒爲。桓公方讀書﹐輪扁釋斧鑿。借問作書人﹐已歸蒿裏宅。至精固不傳﹐所說乃糟粕。使道如懷珍﹐分我贍人貧。人將遺朋友﹐誰不獻君親。喁喁來噍食﹐泯泯去遊魂。昭穆才弟兄﹐愚智已子孫。愚遊智者籠﹐智受萬物役。奔奔相後先﹐成則自爲徳。勞神不知疲﹐求所不能知。深心著文字﹐有如鳥粘黐。敗新爲故袴﹐何獨鄭人妻。鵠卵待啄菢﹐自憐非荊雞。誰能起千載﹐化此故紙癡。重答莫怪東墻擲果頻﹐沈郎眉宇正靑春。自言多病腰圍減﹐依舊瓊林照映人。重贈徐天隱建極臨萬邦﹐稽古陛下聖。除書日日下﹐有耳家相慶。滿意見升平﹐父老扶杖聽。平生所傳聞﹐似仁祖徳性。定鼎百世長﹐橐弓四夷靜。執事當前朝﹐官冷殊未稱。破帽風攲攲﹐簡易不騎乘。危顚相扶持﹐泉石供嘲詠。成樂澗阿中﹐傲世似未敬。收潦下秋船﹐期公拜嘉命。開元貞觀事﹐身得見全盛。閉門長蓬蒿﹐或許老夫病。舟子黃須客子居水濱﹐水行水宿忘冬春。莽渺三江五湖外﹐短船無地不知津。弓彎夜月射鳴雁﹐舷系曉風歌采蘋。時望靑旗沽白酒﹐醉煮白魚羹紫蓴。平生未識州縣路﹐鷗鳥蒹葭成四鄰。市人誘我利三倍﹐輟棹一出幾危身。古來有道處漁釣﹐豈與荷擔爲儓臣。欲論舊業誰知者﹐滿地車輪來往塵。言歸明月滄波上﹐依舊操舟妙若神。朱道人下世桑戶居然同物化﹐靑燈猶在讀書檠。身如陌上狂風過﹐心似夜來新月明。竹頌深根藏器時﹐寸寸抱奇節。遭時上風雲﹐故可傲冰雪。竹下把酒竹下傾春酒﹐愁陰爲我開。不知臨水語﹐更得幾回來。竹軒詠雪呈外舅謝師厚並調李彥深破臘春未融﹐土膏寒不發。數聲鳴條風﹐一夜灑窗雪。開軒萬物曉﹐落勢良未歇。鏗鏗靑瑯玕﹐閱此歲凜冽。摧埋頭搶地﹐意气終自潔。君子謂此君﹐全身斯明哲。屋頭維女貞﹐額色少澤悅。稍能窺藩籬﹐亦有固窮節。佳興冉冉生﹐門外無車轍。寫之朱絲弦﹐淸坐待明月。竹枝詞二首三峽猿聲淚欲流﹐夔州竹枝解人愁。渠儂自有回天力﹐不學垂楊繞指柔。竹枝詞二首塞上柳枝且莫歌﹐夔州竹枝柰愁何。虛心相待莫相誤﹐歲寒望君一來過。竹枝詞二首撐崖拄谷蝮蛇愁﹐入箐攀天猿掉頭。鬼門關外莫言遠﹐五十三驛是皇州。竹枝詞二首浮雲一百八盤縈﹐落日四十八渡明。鬼門關外莫言遠﹐四海一家皆弟兄。駐輿遣人尋訪後山陳徳方家江雨蒙蒙作小寒﹐雪飄五老發毛斑。城中咫尺雲橫棧﹐獨立前山望後山。追和東坡壺中九華有人夜半持山去﹐頓覺浮嵐暖翠空。試問安排華屋處﹐何如零落亂雲中。能回趙璧人安在﹐已入南柯夢不通。賴有霜鐘難席捲﹐袖椎來聽響玲瓏。追和東坡題李亮功歸來圖今人常恨古人少﹐今得見之誰謂無。欲學淵明歸作賦﹐先煩摩詰畫成圖。小池已築魚千里﹐隙地仍栽芋百區。朝市山林俱有累﹐不居京洛不江湖。追憶余泊舟老大無機如漢陰﹐白鳥不去相知深。往事刻舟求墜劍﹐懷人揮淚著亡簪。城南鼓罷吹畫筒﹐城北歸帆落晚風。人煙犬吠西山麓﹐鬼火狐鳴春竹叢。拙軒頌覓巧了不可﹐得拙從何來。打破沙盆一問﹐狂子因此眼開。弄巧成拙﹐爲蛇畫足。何況頭上安頭﹐屋下蓋屋。畢竟巧者有餘﹐拙者不足。酌別世弼王郎婚友平生期﹐學問文章過吾黨。一見懸知白璧奇﹐三年未負靑雲賞。蘇秦六印自多金﹐陶朱再相宜藏鏹。貧賤相知乃爲貴﹐功名所在何須枉。鄴王城下倒淸樽﹐子云書中冪蛛网。樽前惜別語萬千﹐門外催發人三兩。自從相見開靑眼﹐無處會面如天上。傾壺倒樹駐車馬﹐豈但呼燈照甖瓬。平生相從忘歲月﹐手足割裂誠迷惘。譬如旁人看疥癩﹐未易能去膚髮癢。但願自思恩愛閒﹐勿以眼前劇愁想。酌姨母崇徳君壽酒日月行當壽星紀﹐仙人初出閬風時。欲將何物獻壽酒﹐天上千秋桂一枝。子產庫區區小鄭多君子﹐誰若公孫用意深。監巫執節誅腹誹﹐不除鄕校獨何心。子範徼巡諸鄕捕逐羣盜幾盡輒作長句勞苦行李白髮尉曹能挽弓﹐著鞭跨馬欲生風。乃兄本是文章伯﹐此老眞成矍鑠翁。枹鼓諸村宵警報﹐牛羊幾處暮牢空。得公萬戶開門臥﹐看取三年治最功。子瞻繼和復答二首置酒未容虛左﹐論詩時要指南。迎笑天香滿袖﹐喜公新赴朝參。子瞻繼和復答二首迎燕溫風旎旎﹐潤花小雨斑斑。一炷煙中得意﹐九衢塵裏偸閒。子瞻去歲春侍立邇英子由秋冬間相繼入侍作詩各述所懷予亦次韻四首赤壁歸來入紫淸﹐堂堂心在鬢雕零。江沙踏破靑鞋底﹐卻結絲絇侍禁庭。子瞻去歲春侍立邇英子由秋冬間相繼入侍作詩各述所懷予亦次韻四首胸蟠萬卷夜光寒﹐筆倒三江硯滴乾。大似不蒙稽古力﹐只今猶著侍臣冠。子瞻去歲春侍立邇英子由秋冬間相繼入侍作詩各述所懷予亦次韻四首封掌絲綸罷記言﹐職親黃屋傍堯軒。雁行飛上猶回首﹐不受靑雲富貴吞。子瞻去歲春侍立邇英子由秋冬間相繼入侍作詩各述所懷予亦次韻四首樂天名位聊相似﹐卻是初無富貴心。只欠小絩蠻素在﹐我知造物愛公深。子瞻詩句妙一世乃云效庭堅體蓋退之戲效孟郊樊宗師之比以文滑稽耳恐後生不解故次韻道之我詩如曹鄶﹐淺陋不成邦。公如大國楚﹐吞五湖三江。赤壁風月笛﹐玉堂雲霧窗。句法提一律﹐堅城受我降。枯松倒澗壑﹐波濤所舂撞。萬牛挽不前﹐公乃獨力扛。諸人方嗤點﹐渠非晁張雙。但懷相識察﹐牀下拜老龐。小兒未可知﹐客或許惇厖。誠堪婿阿巽﹐買紅纏酒缸。子瞻題狄引進雪林石屏要同作翠屏臨研滴﹐明窗翫寸陰。意境可千里﹐搖落江上林。百醉歌舞罷﹐四郊風雪深。將軍貂狐暖﹐士卒多苦心。子瞻以子夏丘明見戲聊復戲答化工見彈太早計﹐端爲失明能著書。邇來似天會事發﹐淚睫見光猶隕珠。喜公新賜紫琳腴﹐上淸虛皇對久如。請天還我讀書眼﹐願載軒轅訖鼎湖。自巴陵略平江臨湘入通城無日不雨至黃龍奉謁淸禪師繼而晚晴邂逅禪客戴道純款語作長句呈道純山行十日雨沾衣﹐幕阜峯前對落暉。野水自添田水滿﹐晴鳩卻喚雨鳩歸。靈源大士人天眼﹐雙塔老師諸佛機。白髮蒼顏重到此﹐問君還是昔人非。自門下後省歸臥酺池寺觀盧鴻艸堂圖黃塵逆帽馬辟易﹐歸來下簾臥書空。不知繡鞍萬人立﹐何如盧郎駕飛鴻。自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻詩入雞林市﹐書邀道士鵝。雲間晏公子﹐風月興如何。自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻春風馬上夢﹐樽酒故人持。猶作狂時語﹐鄰家乞侍兒。自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻憶同稽阮輩﹐醉臥酒家牀。今日壚邊客﹐初無人姓黃。自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻春風馬上夢﹐樽酒故人持。猶作狂時語﹐鄰家乞侍兒。自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻憶同稽阮輩﹐醉臥酒家牀。今日壚邊客﹐初無人姓黃。自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻對酒誠獨難﹐論詩良不易。人生如艸木﹐臭味要相似。自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻紅梅定自開﹐有酒無人對。歸時應好在﹐常恐風雨晦。自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻東南萬里江﹐緣淨一杯酒。王孫江南去﹐更得消息否。自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻獻笑果不情﹐貌親初不愛。誰言百年交﹐投分一傾蓋。自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻四十垂垂老﹐文章豈更新。鼻端如可斲﹐猶擬爲揮斤。自咸平至太康鞍馬間得十小詩寄懷晏叔原並問王稚川行李鵝兒黃似酒對酒愛新鵝此他日醉時與叔原所詠因以爲韻土气昏風日﹐人囂極雁鵝。尋河著繩墨﹐詩思略無多。宗室公壽挽詞二首昔在熙寧日﹐葭莩接貴遊。題詩奉先寺﹐橫笛寶津樓。天网恢中夏﹐賓筵禁列侯。但聞劉子政﹐頭白更淸修。宗室公壽挽詞二首昧旦鳴珂路﹐春朝禁殿班。方看分寶玉﹐何意作丘山。燕入風榮舞﹐花開日笑顏。空餘杜陵淚﹐一爲漢中潸。鄒操歸歟懷哉﹐此邦不可以遊。眷吾車而有柅﹐非河滸之無舟。政何君而莫與﹐君何國而莫求。歲荏荏而老至﹐慨時運之不逑。洋洋乎水哉﹐丘之不得濟也。昊天不弔﹐仁者此無罪也。攬國辟而家擅﹐幾何而不殆也。心病不可藥﹐手足未有害也。鳥覆巢於主人﹐鳳摩天而逝也。求所用生喪其生﹐吾不忍幪此蠆也豈曰如之何﹐然後求諸蔡也。已乎已乎﹗鳥獸山林﹐則以食也。天下有道﹐丘不與易也。歸我休矣﹐奉帝則也。大同至小﹐天地徳也。小物自私﹐智之賊也。國無知兮﹐我非傷悲兮。騶禦委轡﹐四牡馳兮。心不慊於前驅﹐又欲下而走兮。中園有林﹐斧所相兮。大廈峨峨﹐不謀匠兮。往者不可及﹐來者吾猶望兮。鄒松滋寄苦竹泉橙麯蓮子湯三首松滋縣西竹林寺﹐苦竹林中甘井泉。巴人漫說蝦蟆培﹐試裹春芽來就煎。鄒松滋寄苦竹泉橙麯蓮子湯三首天將金闕眞黃色﹐借與洞庭霜後橙。松滋解作逡巡麯﹐壓倒江南好事僧。鄒松滋寄苦竹泉橙麯蓮子湯三首新收千百秋蓮菂﹐剝盡紅衣搗玉霜。不假參同成气味﹐跳珠椀裏綠荷香。走筆謝王朴居士拄杖投我木瓜霜雪枝﹐六年流落放歸時。千巖萬壑須重到﹐腳底危時幸見持。走答明略適堯民來相約奉謁故篇未及之君不見生不願爲牛後﹐寧爲雞口。吾聞向來得道人﹐終古不忒如維斗。希價咸陽諸少年﹐可推令往挽令還。俗學風波能自拔﹐我識廖侯眉宇間。省庭無人與爭長﹐主司得之如受賞。東家一笑市盡傾﹐略無下蔡與陽城。生珠之水砂礫潤﹐生玉之山艸木榮。觀君詞章亦如此﹐諒知躬行有君子。更約探囊閱舊文﹐蛛絲燈花助我喜。賢樂堂前竹影斑﹐好鳥自語莫令彈。北鄰著作相勞苦﹐整駕謁子邀同攀。應煩下榻煮茶藥﹐坐待月輪銜屋山。阻風入長蘆寺福公開百室﹐不借鄰國權。法筵森龍象﹐天樂下管弦。我來雨花地﹐依舊薰鑪煙。金碧動江水﹐鐘魚到客船。茗椀洗昏著﹐經行數䢐年。歲寒風落山﹐故鄕喜言旋。林回負赤子﹐白璧乃可捐。侍親如履冰﹐風雨渺暗川。阻風銅陵頓舟古銅官﹐晝夜風雨黑。洪波漰奔去﹐天地無限隔。船人謹維笮﹐何暇思掛席。憑江裂嵌空﹐中有暗水滴。洞視不敢前﹐潭潭蛟龍宅。网師登長鱣﹐賈我腥釜鬲。斑斑被文章﹐突兀喙三尺。言語竟不通﹐噞喁亦何益。魁梧類長者﹐卒以筌餌得。浮沈江湖中﹐波友永相失。有生甚苦相﹐細大更噉食。安得無垢稱﹐對榻忘語默。阻水泊舟竹山下竹山虫鳥朋友語﹐討論陰晴怕風雨。丁寧相教防禍機﹐艸動塵驚忽飛去。提壺歸去意甚眞﹐柳暗花濃亦半春。北風幾日銅官縣﹐欲過五松無主人。阻水戲呈幾復二首秋風落木秋天髙﹐月入金樽動酒豪。過眼衰榮等昏曉﹐勿嗟遲速把心勞。阻水戲呈幾復二首月明遙夜見秋髙﹐桂影依稀數兔豪。散發行歌野田上﹐一樽可慰百年勞。

