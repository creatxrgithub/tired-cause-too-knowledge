

欽定四庫全書

集部四

屛山集

別集類三【宋】

提要

【臣】等謹案屏山集二十卷宋劉子翚撰子翚字彥衝崇安人劉韐之季子嘗通判興化軍移疾歸裏築室屏山以終此集乃其嗣子坪所編而朱子爲之序序末署門人朱某蓋早年嘗以父命受業於子翚也集中談理之文辧析明快曲折盡意無南宋人語錄之習論事之文洞悉時勢亦無迂濶之見如聖傳論維民論及論時事札子諸篇皆明體達用之作非坐談三代惟鶩虛名者比古詩風格髙秀不襲陳因惟七言近體派雜西江蓋子翚嘗與呂夲中逰故格律時復似之也王士禎池北偶談曰屏山集詩往往多禪語如牧牛頌云直饒牧得渾純熟痛處還應著一鞭徑山寄道服云聊將佛日三端布爲造靑州一領衫又云此袍徧滿三千界要與寒兒共解顏此類是也又述子翚之言曰吾少官莆田以疾病時接佛老之徒聞其所謂淸淨寂滅者而心悅之比歸讀儒書乃見吾道之大云云是子翚之學初從禪入當時原不自諱故見於吟詠者如此云乾隆四十一年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

集部四

屏山集目錄

別集類三【宋】

卷一

論

聖傳論十首

卷二

論

維民論上維民論中維民論下

卷三

論

漢書雜論上

卷四

論

漢書雜論下

卷五

記

友石臺記

防齋記

序

送張當世序

送翁徳功序

卷六

雜著

示六經堂學者

字朱熹祝詞

遺訓

防浩然子

試梁道士筆

題尢貢明墨

蒼庭筠傳

髯戱

閒境志

修祖居上梁文

屏山新居上梁文招劍文送劉致中溫公書銘

卷七

表

代直閣南劍謝表代賀天申節表

代寶學白州謝表代寶學漳州謝表代寶學謝復宮觀表

代張丞相辭免不允謝表

代翁殿撰遺表

札子

論時事札子八首

代張丞相辭免札子三首

卷八

啟

賀魯漕除直祕閣啟

到任與張守啟

謝鄧倅啟

賀李丞相年啟

賀李丞相冬啟

賀新憲啟

賀謝參政啟

回耿龍圖啟

賀宣撫李相公啟賀翟參政啟

賀李參政舉知己啟賀呂相公啟

到任與祖漕啟

賀漕侯郎中啟

賀新漕徐學士啟賀新任梁提舉啟賀知泉州通交代啟代與趙待制啟

代與趙提舉啟

代與江給事啟

代與李丞相啟

代賀範參政啟

卷九

祭文

祭翁殿撰文

祭翁郎中文

墓銘

致仕祝君墓志銘

墓表

處士劉公墓表

處士祝君墓表

熊氏令人陸氏孺人墓表

卷十

賦

聞藥杵賦

溽暑賦

哀馬賦

詩

涼月

渡淮

山陰作

醉歌贈金元白

獨坐

次韻盧贊元再喜雪

霖

阻風

聞箏作

建康六感

夜飲

遊朱勔家園

孤翼吟

早行

寄懶庵

老農

次四六叔韻

題懶庵二首

種菜

晨興

袖刺

醉歌

下灘作

偶步

卷十一

詩

弔史

雙樹

懷致中

棄竹夫人

江山突星石

秋懷

四不忍

雲際贈施子

望京謡

詩寄懶翁

遊龍潭

田家

沙頭

臨池歌

胡兒莫窺江

和李巽伯春懷

明皇九馬圖

怨女曲

防江行五首

和安汝功采紫竹杖篇

贈宗周賔

湆淡灘

巡寨偶書

次韻蔡學士題梅

禱蟹泉

負暄

子魚

郡圃觀酴醿

木犀古風

食蠣房

春寒偶書

荔子歌

卷十二

詩

法石見李漢老

歸田

省拱辰山

士特贈筆

諭俗十二首

淸江行

聴詹溫之彈琴歌鵝峯居士遺地黃

萊孫歌

夢仙謡

雲際防劉致中

懷舊歌

夜過王勉仲家宿酒數行爲作此歌

夏日吟

萊孫求墨

劉致中惠

白水見梅憶士特送謝中瑩

與純臣原仲溫其煮魚

余柑

打魚歌

潭溪十詠

兼道攜古墨來墨面龍紋墨背識云保大九年奉勅造長春殿供禦龍印香煤旁又識云墨務官臣廷邽監官臣夷中臣子和臣卞等進蓋江南李氏物也感之爲作此詩

入開善

寄茶與二劉

劉兼道獵

卷十三

詩

觀二劉題壁

白水訪劉致中昆仲

攜笻

續賦家園七詠

題靈鷲窓

和溫其對月之作讀平險銘寄李漢老

同胡原仲吳公路遊淸湍亭賦詩得流字和熊叔雅四詠

次韻李漢老詩

次韻致明七言

謝方徳順古風

少稷逺訪敝廬仍防佳句書此寫懷抱不足爲報也

柳源觀瀑戱胡明仲

次韻明仲遊將軍巖

寄彭子靜

必源以古風見投詞意甚逺因爲賦風吹原上苗勉其植學待時也

少稷賦十二相屬詩戱贈一篇

夜行潭溪上念原仲致中喬年茂元伯逹皆有入山期以詩趣之

再和六四叔所賦十二相屬詩

讀曽吉甫詩

次韻明仲遊棲雲閣同汪正夫望鄱江呂居仁惠建昌紙被任伯顯昨寄日柿不至續以膽瓶爲貺寄茶與汪正夫

雲巖竹源二禪招客寄茶與曽吉甫

竹源之集奇仲不赴

卷十四

詩

題大義泉

同範智聞賞月

向元伯寄陶鑪

感白髮

遊松庵

宿省軒

過報徳庵

出山

次韻茂元獨速歌張巨山賦梅因成四首和似之秉燭觀梅行夫寄黃山榧子劉道祖江程萬邱順甫講易孟子

韓幹畵馬

次明仲矼字韻詩

寄致明

次明仲畦字韻詩入白水懷士特溫其

胡明仲潭溪三日飲

有懷

早飲

次致明泉石軒詩借致明玉槌事藥

寄魏元履

新涼

吳傳朋遊絲帖歌次友石臺詩韻

胡明仲羅養防爲悠然集追用前四疊之韻十七日集淸湖

曉起

觀胡文定公手墨寒中偶書

病中追賦遊武夷病中賞梅贈元晦次韻致明聴琴

過鄴中

卷十五

詩

金陵懷古

防兵

別安子允

望楚

井泉

巖桂

園蔬十詠

次韻盧贊元喜雪府防次士特韻

次韻士特贈別

訪士特舉和六四叔詩因次韻

分韻賦古松得靑字

六言二首

池蓮四詠

歇

新灣

汴堤

天迥

葉集之舉士特唱和因次韻

銅爵

中渡

江上

送曽彥思減罷赴闕過楚懷王廟

雙廟

一樹

偶步

離居

有感

程嬰墓

晚宿

畵船

宮亭湖

安仁道中

酴醿

夜坐

靖康攺元四十韻

春

瀑布

海棠花

策杖

送杜季習四首

劉處士墳山禮亭

喜誅大將

疊嶂

梅花

和李巽伯

野步

李伯時畵十古圖鄭尙明作詩詩詞多振絕因爲同賦

送原仲之荊南

和士特南浦詩

卷十六

詩

景陽鐘二首

春夜二首

賦雙溪閣

泊舟

劍潭贈李似表

舟中寄似表

次韻張守往華嚴出郭詩呈張守

次韻張守壺山詩次韻方學士萬卷樓次韻吳教授題子應山齋

張守唱和八首

次韻張守述懷

同張守謁蔡子彊觀硯論琴偶書

次韻吉甫遊天宮莫田

石磨

寒澗

秋望

兩山

遊鯈

和徐從道韻二首蔡子彊挽章

聞笛

投壺

思賢堂懷薛令

燒

潮

洛陽橋

途中

次張守韻四首

同李漢老登髙齋

過舟峯庵

悼李奉

聞韓矦至

次韻張守梅詩

次韻陳成季郡防古松

出郊

偶書

送惠州史君智聞柳

鹿鳴燕詩

至日

曲倚

宵長

試弓

次韻張守梅詩

次韻張守立春

九日登北山

荔子

龍眼

次韻張守酴醿二首

荔子

次施子韻

次韻張守秋懷四首

卷十七

詩

次韻蔡學士巖桂得衝佑命

與溫其對榻

和士特栽果十首

與原仲至交溪橋山源

春望

書齋十詠

有酒

過東陽

題蓋竹廟

遊北巖

訪原仲

北風

同原仲茂元致和入開善

原仲溫其彥藻彥符致明集敝廬

過天竺寺

山館偶題

悠然堂

雜題四首

道中

次彭資深韻

奉酬少稷

宿雲際偶題

贈詹朝倚

雪

隆祐太后挽歌辭三首

徐大著挽詩二首次韻劉憲詩二首次韻溫其雪

次韻原仲幽居

次韻原仲竹

書事

客路

哭呂倅

贈詹道人

燕子

秋意

屏迹

哭士特二首

讀士特詩集

燕子

下灘

絕句五首

寄蜀二首

野墅

秋宵

春圃六言絕二首

卷十八

詩

汴京紀事

長句寄尙明學士讀韓子蒼呂居仁近詩

題將軍巖

遊武夷山

致中惠

得天臺命二首

遊密庵三首

訪原仲山居

與致明對榻

登原仲茅亭

送與胡原仲

菊

黃彥逹之衡山有詩防別因次其韻

懷逺

梨

築室

絕句送巨山

送原仲

致中惠因成二絕句勸六四叔卜居

贈王周士

杖藜

有懷十首

山寺見牡丹

送六四叔之茶陵蕭屯訪致中

李似表見訪

致明攜酒來雲際次韻六四叔蘭詩讀李忠湣文集

同明誠茂元遊晞眞館入白水次韻溫其宿士特山堂懷似表過致思新齋

約致明入開善不至二首

宿回向寺

次韻趙淸獻陰字詩次韻溫其種竹詩次韻溫其見寄長句周元仲將出山

伯勝文本袖詩見訪呂尙書挽詩二首和邱斯行牧牛頌

夜涼

寄題煮茶軒三首寄題頤軒四首

胡文定公挽詩三首

卷十九

詩

徑山寄生子作道服三首

淸泉亨老寄皷枕二首

贈總上人二首

防蔡子思張叔獻次韻挹山亭絕句防老寄龍涎香二首次韻溫其元日詩呂丞相挽詩二首次韻明仲遊北巖李丞相挽詩三首無諸策題問顏亡絕好軻沒無傳

次韻一源亭二首翁仁山受恩歸

題王巖起樂齋三首

寄巨山

寄題觀瀾亭二首

遊密庵

次韻熊叔雅七言題石井二首

登鵝湖妙峯亭次韻題吳若愚一經堂寄如愚珙二首

次韻朱喬年送山老住三峯二首

朱喬年傅茂元見訪

寄題東明齋二首寄題淸軒二首

有感三首

和黃徳欽韻

謝劉致中二首詹君則賦光壁堂李佐國攜致中贈別詩來戱成二絕

次韻白水雪梅二詩

原仲致中寄雪梅二詩再次前韻

橙子四首

寄巨山

次韻傅茂元二首

居仁報李季言論養生之益

次居仁韻

送致明之髙沙三首次韻新鄕諸公雪詩二首

大年三月書來許訪敝廬

分茶公美子應預爲白曬之約

奇仲徳華第二轉語皆有防趣

寄致中因溫前約

原仲紅釀甚佳嘗有十壺之約小詩發一笑居仁與季言論養生

致中詩戱論詩碁酒輙次元韻

卷二十

詩

致中招原仲遊武夷

致中手談見知胡漳州而奇仲未有定論次韻茂元茉莉花詩二首

同才仲入山

寄行夫兼懷如愚珙致中相拉遊武夷呂居仁挽詞三首奇仲和致中碁詩有元中一著是吾宗之句奇仲和詩有吸盡西江說是公之句

吳公路作功徳院記成

子靜閱僕舊舉子文有詩因次元韻

寄秀峯忠老

轉秩奉祠

致明贈茯苓

次翁來借諸家易解

寄子靜

夢如愚珙

食鵝梨三首

次李巽伯韻

送暐侍者之湖南次六四叔靑字韻題愼儀餘淸閣

春興

時中良弼茂元愼儀集水閣

致中晚集

酴醿四首

寄張子平

次明仲涼字韻

晚飲

次韻長汀壁間詩問明仲遊武夷日次韻文殊五言

次韻梔坑七言

次韻幽居春來十首次韻六四叔村居卽事十二絕

凝雲堂詩次文賀州韻

次明仲勤字韻

次韻明仲贈六四叔之作

次六四叔韻

祝道人日供梅蘭二首梅詩呈六四叔

寄致明

拙句謝伯逹老友次韻上梅嶺

詞

驀溪山寄寶學

和明仲木犀花詞和章湖州南歌子二首

序

人之大倫五而朋友居其一焉可謂重矣哉師道尊人生有三事之如一師之謂也顧不列於大倫者以朋友兼之也是以其服同止於緦而已朋友之道親如兄弟相結以誠相責以善相與切磋扶持必期至於有成而後已故古人所謂自天子至於庶人未有不須友以成者也後世之所謂朋友者亦茍然而已予與彥衝居相鄰世相好而臭味又同然予少出遊四方迨中年始獲見於裏中潭川之上籍水之濵杖屨往來彈琴賦詩商今略古毎見必有所益間數日不見則必折簡相招襆被對牀所以啟發防陋者多矣其有闕失必宛轉諷諭不但已也予方以親依愜所願爲幸乃遽哭其喪是年予蓋六十有一而彥衝甫四十七以如斯人而止於斯痛念疇昔分好而琢磨之助遂絕望豈不重可哀耶越十有三年其嗣子玶始編次其遺文凡得古賦古律詩記銘章奏議論二十卷目曰屏山集屬予爲序嗚呼彥衝不可得而見矣讀其文如見其爲人庶可以少紓菀結之思乎彥衝天資卓異而屬意髙深於書無所不讀語不妄發與人交淡而耐久初無所假借鄕人子弟來見必與之欵曲吾以孝弟忠信之道而勉其學業由是薫而爲善士者多矣世俗日益偸薄面相諛說則惟予與汝而已轉背則相非毀甚則相爲仇敵朋友之道不幾於喪乎念死者之不可作也因感激爲之書如彥衝之文豈假予言而後傳哉紹興三十年六月朔籍溪胡憲序

屏山集序

欽定四庫全書

屏山集卷一

宋劉子翚撰論

聖傳論十首

堯舜

道之不明也闡之者晦之也道之不行也執之者拘之也聖人旣沒步驟聖人者日益眾此甲彼乙不能相統心心有主喙喙爭鳴承舛聴訛浸失其本聖人之道散於百家蕩於末流匿於學者見聞之外有宻知其防者發而揚之眾必愕眙非詆而弗之信也夫其弗信也非叛聖人之道也陷於所長而不能反也故博以求約也而聰或陷之於雜思以索理也而智或陷之於鑿文以表義也而才或陷之於浮說以明疑也而辧或陷之於誇用其所長陷於所短者由失其本故也不覩其本各守其偏聖人之道始離互攻其異不反其同聖人之道始孤不有卓然英睿出焉孰能引而歸之防而通之哉夫道一而已堯舜之心不間乎此視聴言動必有司也仁義禮樂必有宗也堯舜有傳道之名而無可傳之迹後世聖人豈喜托虛名而彊追遐躅哉必有受也書曰惟精惟一此相傳之宻防也昧乎一則莫知元本滯乎一則入於虛妙悅於談聴而不可用豈所謂允執厥中耶易曰天下之動貞夫一者也隨動而一非捨此合彼也且性外無物安得有二一者道也能一者心也心與道應堯舜所以聖也一之所通初無限量斂之方寸寂然而已感而遂通未常變易意形而自絕思正而忽無緩而不怠急而不危應而不隨受而不蓄此堯舜之心所以常一也心之不一因有見焉見立情遷莫知主宰違從欣厭之所縈拂憂懼哀樂之所移換事有百千萬緒心亦百千萬變頃刻之間不能自定求其際天地亙古今豈不難哉堯舜禹口傳而心受也三聖旣沒斯道散於百家蕩於末流匿於學者見聞之外數百年湯出引而歸之防而通之故懋昭大徳建中於民湯沒又散於百家蕩於末流匿於學者見聞之外數百年文王出引而歸之防而通之故純一不已儀刑萬邦文武周公口傳而心受也三聖又沒邪朋邪詖翼詖幅裂鼎沸莫可誰何孔子出焉气足以壓其聲焰量足以吞其區穴排異如摧枯拉朽引同如川流海防其言有曰吾道一以貫之此祖述堯舜之妙也故河圖昧乎太極則八卦分而無統洛書昧乎皇極則九疇滯而不通春秋不知探本則責人而不責己是非之藪也禮樂不知治躬則事外而不事內觀聴之具也書非得於精微則政事之編乎詩非止乎禮義則葩藻之辭乎發明異用理則同歸此惟一之防所以爲六藝之淵源九流之管轄也有先知焉知則無先有後覺焉覺則無後學者學爲堯舜可不明其用心哉堯舜之心見於從事者兢兢致道而已孳孳爲善而已惕然如有所警勉然常若不及終日幹幹無少斷續安樂和易此心發之鄙詐邪慢此心拒之故一日兢兢孳孳一日堯舜也一嵗兢兢孳孳一嵗堯舜也日復日嵗復嵗焉洞逹流通與道不隔則子爲堯舜乎堯舜爲子乎蕩蕩巍巍復在吾目中矣

禹

私於家者隔樊而分比鄰私於己者隔形骸而分爾汝陋矣哉聖人宅心廣大一視同仁臝衣枵腹食如己飫溫萎膏憒醒如已蘇決非彊爲博愛之名也有生之類實同體耳禹視天下之溺猶已溺之何其責己太深切哉滔滛之害天實爲之惻然不忍斯民魚腹中極力牽援此仁心之常也若曰昬墊萬靈如己所致焦心勞思胼手胝足逆旅其家惟愛人利物是圖無乃差過乎然而萬世無異詞聖賢共推尊者豈不以偉人所行無可擬議理當然耶因知泣辜祝网惠困思饑視民如傷無異骨肉者聖人之心不約而同也嘗泛論之兩儀旣判萬彚受形人得其中物得其偏反推其原皆同所自是以聖人撫世𨿽有差別莫不欲愛利之焉艸木昆虫欲咸遂其生日月山川陰陽雨露欲咸得其敍誠以覆載之間一气所運皆同體也何必屙癢疾痛一膜之通而後爲同耶剪爪斷髮體無覺知是與艸木土石何異然不肯輕毀傷者體之所生也吹爲風呵爲霧唾爲濕呼爲響怒爲慘喜爲舒皆吾身之气也何自而來哉均天地之气也人莫不尊頭目而賤足髀也抉之則痛均焉必失色營防之是尊賤之名異而愛重之實同也今笞其兒則心怛憔以吾遺體也笞其婢僕則心慘憤以吾屬也有毀其一錢之錐必失色營防之彼非遺體也非吾屬也特認物爲己物故傷物如傷己也乃至一怒而刀鋸百生一饞而葅醢千命容態怡然曽視一錢之錐不若是何心哉人心無不仁一念之差不量輕重惟欲適已故白起發一疑心坑虎士如蟣王愷發一快心截蛾睂如芻俑李斯發一叨心橫屍四海楊國忠發一疾心激禍百年其端甚微其流甚廣可不痛哉可不戒哉孟子曰惻隱之心人皆有之彼有戕酖灰焚及其至親而不少悔是曽虎狼螻蟻之不若而不可謂之無惻隱之心者同之也同之者何冀其反也彼有而不知有也私心勝之也然則何自而反其同耶有生同體初未嘗不公也各公其公私乃生焉私立則異好惡相攻其來久矣千形萬量皆出一私不撤其私未有能合其公而反其同也噫愛人利物如禹者至矣禹之心廣矣大矣孰測之哉人心之疵莫重於愛禹不聞呱呱之泣私愛撤矣縱而爲欲又其疵也禹卑宮菲食私欲撤矣觸而爲憤又其疵也禹不以鯀誅而廢國事私憤撤矣闘而爲夷又其疵也禹不以苗民逆命而逞師私夷撤矣禹之心如虛空木石無所染湼無所動揺而所以異於虛空木石者惟愛人利物之心獨存耳大學之道貴乎能定能靜然慮心常存也大易之防貴乎無慮無思然感心不滅也慮感之心愛人利物之端也禹之所造殆謂是與宗禹之道有如墨翟得其大端而不明其用當衰周之時人各私己聞見陋甚翟唱是說於拘攣刺促之中學者翕然從之至與吾夫子並馳於世皆曰翟之心也是禹之心也其也胎而未形夫子黙知之而不之詆也慮其日滋禹道遂暗使後世謂聖人所行其波流如此或得而輕議之乃立言曰禹吾無間然矣蓋禹𨿽一視同仁而納五典於臯陶陳九功於虞舜其於藩飾等衰之別固已甚嚴若翟之薄死過矣故明禹致孝乎鬼神翟毀禮過矣故明禹致美乎黻冕大抵皆指其同推其異所以約其失而歸之正也其後翟道益猖風俗大壊孟子出而排之同於仇敵尊禹於三聖人之列而承其道焉噫微孔孟則禹墨同流玉石難分矣易不云乎差之毫釐謬以千里學者可不愼思與

湯

學有三上焉汲汲然其次悠悠然其次懵懵然夫懵懵者非不向學也心未逹也誘而逹之矢去川決安知懵懵不爲汲汲也耶故悠悠者最爲害道旣已知之玩習爲常始焉色受聴竦終焉意銷气沮因循茍且一暴十寒𨿽皓首沒世猶夫人也吾觀古聖賢之心異運同轍然而進修之速未有如湯者湯之盤銘曰茍日新日日新又日新夫豈有瞬息悠悠意度哉樂善如貪契理如亟聞非如獲利捨過如遺蛻徳必日新也日新之學非踐履純實不自覺知彼謂聖道一言可契非由階級不假修爲以日就月將爲初學以眞積力久爲鈍才是自誣也孔子曰有能一日用其力於仁矣乎憫學者悠悠之嘆也且有所思也有所欲也有所畏也有所矜也皆心之累也思道則能化其思欲善則能澹其欲畏義則能安其畏矜志則能靖其矜轉累爲通惟其所向學者茍無是心何能亹亹求益哉望山者其髙蒼蒼望海者其逺茫茫振屐而升蒼蒼彌髙鼔棹而遊茫茫逾逺然後知向之所覩未盡也學之日新亦猶是已緝熙不已造次無忘舊習運運而消至趣循循而入欲罷不能莫知所以然而然耳觀湯之伐桀也排眾必往無少可疑旣而勝之也則惟有慚徳湯非慚於伐桀也慚於放桀而遂代夏也夫以應天順人而革命孰不泰然自居而湯愧恧之情黙形於中不自藏匿而宣之於下以思自洗焉是其方寸之間常存警覺不敢自是故從諌則弗咈攺過則不吝一言一動念慮少差隨卽冰釋詩人美其日躋亦善知湯者湯因其所履著於銘言起居食息又以自警夫豈有瞬息悠悠意度哉𨿽然學者孰不欲一意於此勉彊牽率而無日新之樂也至樂本全而不能久其樂者由世味分之也外樂之厚內樂之薄也故曰以禮制心禮者內外之衛也夫人心一也今曰有制之者是復有一心也蓋心之念有邪有正有妄有誠合而觀之皆一心也猶手有翻覆實一形也猶聲有笑哭實一音也心過則邪制邪爲正心過則妄制妄爲誠聖人不能使人必無過心而能使人常存制心制心勝則動靜語黙惟吾是令過心不二制心亦無無意無我寂然常樂此湯君臣相告之言所以成其日新之徳者也夫豈有瞬息悠悠意度哉噫湯生於衰世獨能上追堯禹下啟文武傳道於萬世者其用心如此

文王

天有力故行健地有力故博載日月有力故運照而不息惟人亦然矚洞幽目之力也聴別洪纎耳之力也握持運掉手之力也趯蕩趍蹌足之力也惟心亦然人知充其力於四體而不知充其力於一心心之力藏於恍惚發於精微失其養則凋耗弱懦不能勝微得其養則運量酬酢動無與抗心茍無力何事能集文王其聖流之冠冕乎何其力之大也商紂季世事之方殷以眇然之躬憂勤經理日昃而食不禦焉他人觀之其中襟豈能頃刻靜謐耶然而不燐不緇養成聖徳淵懿純一曽不以膠膠擾擾爲妨自非之有道未易能也夫事物之交茫然自失小者出入而不純甚者放僻而不反於是有避世自全逺塵見獨者其心非不定也一有接焉又憒憒矣蓋力之大也由其心之精也以火鏈金則金精以事錬心則心精烏貴乎烈然謝事哉心之不精非特外物汩之也亦中襟受之也中茍不受彼將安寄均曰性也惟聖人能性其性彼不能者情雜之也均曰神也惟聖人能神其神彼不能者意雜之也情性神意混爲一區若同而異若異而同遇事紛然疊爲主宰烏知其爲雌雄者蓋由錬之不精也是以方寸之地精之則爲靈明虛淨之府雜之則爲塵垢滓穢之嚢愼其所養動無與抗故心有兼人之力者應對起居而不亂力又倍者喜怒哀樂而不亂又倍者死生憂患而不亂文王羑里之囚死生憂患之至矣而從容演易安時處順無異凝旒端冕南面而居蓋其平昔涵養之功正在事物變遷之際與之循習無所駭異也昔晉文公欲爲襄公擇傅胥臣曰文王在傅不勤處師不煩非専教誨之力也彼言稟之於天從容自合云耳殊不知聖稟𨿽異未有不因涵養而成者譬之甘泉珍木滌其源則益淸培其根則滋茂此文王之純亦不已也胥臣又曰若有邪質教將不入猶蒙瞽之不可使視聴也旣不知聖之所以聖又不知愚之所以愚絕學棄類傷教爲大予讀國語未嘗不嘆息於斯也且善潛心文王者莫如孔子孔子之聖固天縱之也而造次顚沛未嘗捨是自志學至從心十年一化大聖自修猶節節而進況他人乎

周公

聖人明爲善之大端使人向焉而不誘人以利心茍有冀焉不如其已謙者盛徳之事也易但言其終吉而已安而行之尊而光卑不可逾言之法也有曰自下者人髙之自後者人先之意同言病行之有冀是計效課功也利心存焉出於矯激反悖其性有所歆慕益亂其眞故無利心而爲惡其惡可移有利心而爲善其善日隳大躁靜其容大辯訥其口貪倚亷爲地佞假眞爲媒非無善迹也利心存焉泯泯棼棼多見資吾術借聖言以濟其私者矣周公吐哺握發謙之至也豈以此來天下之士而沽一時之名乎非也何爲拳拳勤勤若是耶成其已也易曰卑以自牧謙之妙用也周公所行也豈有利心哉周公曰君子所其無逸孔安國以謂所念徳其無逸豫凡人之心念念相承循環不已在於徳乎則意消情澹常樂其全茍爲不然則念念縱逸滋蔓難圖倐然生於毫髮之微紛然成邱山之積甚哉此心之難馭也時焉不存之則躁動輕擾惟欲飛揚日焉不存之則桀鷔橫肆莫可馴伏逐物從好急於兩絞故君子戒須臾之離造次之失他人則玩嵗愒日終身弗反焉原其所由皆自一念之逸譬之良牧夫其所以化頑耎暴禦駻消很者必有術也善牧畜者謹轡勒於未放之時善牧民者嚴禮法於未犯之時善牧心者攝思慮於未萌之時良心之放必有端也慮端不能弭必形於言言端不能弭必見於動動端不能弭必流於過過深於動動深於言言深於慮是以意防慮如撥口防言如遏身防動如奪行防過如割其發淺其制易其形深其制難撚滔滔於潤土滅赫赫於焦薪此君子平居自牧常持以謙之功也有持謙之功者其慮必直其言必式其動必宜其過必白慮無枝蔓之謂直言無背面之謂式動無悔吝之謂宜過無藏襲之謂白迹其用心非一朝一夕也溫恭寅畏常有以制於防防其始也角鋭抗衡若競若爭其中也勢緩力行或從或違其終也廓然同粹然一忻忻而大順周公進於是矣負聖人之才成天下之業光明盛大如此而驕吝之气不萌乎中豈矯抑而然耶其處之有素矣學者有意於周公由是而習焉可也或曰周公萬古一聖人也果可習而能與今技藝至微也力窮人習僅有毫髮之進其出倫絕類得之自然者終不可近況聖人耶則將應之曰子所論者才也才受之天不可過彊道徳本於性性可習也夫性一也狂聖同之惟气質之稟則異異者可同而同者初不異也𨿽愚必明𨿽柔必彊此防化气質之妙也知其可必而取必焉此學問之功也气質之稟小學問之功大惟學者確然不以周公爲邈不可及而自止焉勉勉孜孜力鞭其所不至則气質潛化於漸摩積習之中而聖性復焉然後知造物之無物而物物之自造也

孔子

望室而知四隅者必超室表舉輿而知輕重者必在輿外遊生死而知其終始者必踐形理也魂魄之變茫昧莫測豈可以情識猜揣哉知之必有道也畏生死者未逹也逹者不畏焉不畏者猶未能踐形也常流乎四勝之間何謂四勝或曰存亦樂亡亦樂是齊生死也或曰聚則有散則無是泯生死也或曰名立不朽沒而愈光是輕生死也或曰安時俟命力不可爲是任生死也齊泯輕任是四勝也簾窺壁聴髣髴未眞姑立言廣意以勝之終爲生死所囿昔夫子讀易三絕韋編於是原始要終知生死之說其於乾坤之蘊幽明之故鬼神之情狀如目辧蒼素手數奇偶也然當時弟子微言奧義問答多矣季路一發問夫子拒之學者遂謂吾儒所急修己治人而已三綱五常而已身外之事何足預窮哉是知聴夫子之言而不知求夫子之心也死生亦大矣聖人豈忽之哉負手曳杖逍遙而歌往來之際湛然如此非平日有見焉不能也所以不切切言之者懼學者守易曉之空言而不聞至精至賾之道也故曰朝聞道夕死可矣是夫子𨿽不切切言之而常誨人以生死之大方也噫聞學妙矣其踐形梁徑與學者何言之淺也登堂親炙占畢領防固曰聞所不聞矣沒身勉勵莫際其極不幸奄忽於桑陰未徙之間政恐有惜乎之嘆也夕死可乎因知聞學之妙非口傳耳受目睹心承必有豁然開怡然順者故子貢曰夫子之言性與天道不可得而聞也夫剖石者乘其璺開鑰者透其簧義有防理有解浮聰蔽聰雜見移見弗省是焉口勤誦心勤記目勤覘耳勤剽映螢雪錐股髀童髦兀兀方寸不暫開焉聞性何由發哉予欲無言其言雷震未之或知其知川決引學者於中立不倚之地可矣噫踐形固非易事得正之斃君子之終他人固有未能從容於此者矣揚雄有投閣之駭範滂有爲善之疑大賢猶爾況其下乎蓋方其平日誌充气盛自謂了了及卒然當變無以應之盡失其素守矣是以學者不可不自攷於未然且莫大於生死莫小於違順莫重於生死莫輕於夢寐違順之來怵然驚怖夢寐之間紛然錯亂莫知所主況生死之變耶學者未須論此但當晝驗之違順夜察之夢寐若湛然如一無少動搖則生死去來直猶旦夜茍爲未然可不孜孜汲汲如拯溺捕亡以冀有聞耶

顏子

易說多矣學者多尙王弼弼唱虛無之說範寧以其幽沈仁義罪過桀紂而遺書不朽爭咀味之豈其著撰亦有得三聖之微防而合於人心之所同者耶將虛無之說足以蕩人𨿽萬世而不捨也易有平白坦易之塗躬行允蹈便造聖人深處而學者忽之且言易如虞翻陸希聲深矣皆托異夢寄古人以開其說豈易果難言必有神授而後至耶不必爾也惟遵平白坦易之塗足矣易固多術或尙其辭或尙其變或尙其象或尙其占皆用也盡其本則用自應何謂本復是已嘗竊爲之說曰學易者必有門戶復卦易之門戶也入室者必自戶始學易者必自復始得是者其惟顏子乎不逺而復稱爲庶幾蓋本夫子嘗以復禮爲仁之說告之矣顏子躬行允蹈遂臻其極一已旣克天下歸仁復之之功至矣固有之仁本無彼此迷而不復妄自分隔且吾身在天地中一物耳天地在吾仁中亦一物耳學者曉此方是想象說得仁禮意隔情礙如何天下歸仁惟踐履實地自然洞徹爲一顏子終日如愚論語所載惟發二問一爲仁一爲邦夫子答之皆極天理人事之大者原易之用內焉惟窮理盡性外焉惟開物成務顏子盡之𨿽無諸子之著撰謂之通易可也文中子言九師興而易道微九師之前未有爲易之說者豈易道本於踐履非區區言說所能至耶是知復之一義爲平白坦易之塗聖人善誘之上機學者用心之急務也𨿽然學易當自復始而復非易也愚夫昧易才士口易賢人玩易聖人忘易玩而不忘易之病也忘似昧聖似愚通易者知之矣余嘗作復齋銘曰大易之防微妙難詮善學易者以復爲先惟人之生咸具是性喜怒憂樂或失其正視而知復不蝕其明聴而知復不流於聲言而知復匪易匪輕動而知復悔吝不生惟是四知本焉則一孰覺而存孰迷而失勿謂本有勞思內馳亦勿謂無悠悠弗思廓爾貫通心防取捨旣復其初無復之者蕩蕩坦坦周流六虛昔非不足今非有餘伊顏氏子口不言易庶幾之功黙臻其極今我仰止以名斯齋念玆在玆其敢怠哉

曽子

孝爲百行之宗行純則性通行虧則性賊二者常相因焉本同故也孝以敬爲本而敬者修性之門也自天子逹於庶人孝之事𨿽不同同本於敬事親而不敬何以爲孝乎成百善戢千非惟此心而已敬心而發孝於其親矣推於兄弟恭而友者是其應也推於夫婦和而順者是其應也推於親黨朋友恭而睦同而信者是其應也推於事君治人忠而恕亷而勩者是其應也是數也一不應焉非孝也借曰孝焉敬心必不純也海之支流必咸玉之棄屑必潤中存是心發無不應也是知孝子之心萬慮俱忘惟一敬念而已視如對日星聴如警雷霆食如盤誦銘寐如幾宣箴坐如立記過之史行如隨糾非之吏不期肅而自肅焉念之所通無門無旁塞乎天地橫乎四海莫知其紀極也昔人有發塜而夢通齧指而心動者在其知覺中有如影響至於鬼神之祕禽魚之微艸木之無知皆可感格非譎異也自然也敬心旣純大本發露虛明洞逹躍如於兢兢肅肅之中此至孝之士所以行成於外而性修乎內也曽子之於孝也立身揚名惟此一節而於聞道最爲超警生死之際粲然明白蓋由始則因孝心而致敬終則因敬心而成已驗其平日服膺念玆在玆而已啟手足則見於戰戰兢兢之時發善言則存乎容貎辭气之際皆敬之謂也戴經所記奧義甚多首文三語已盡其要學者非弗知也然皆有愧於曽子者行之弗至也恭於昭昭者孝之名也謹於昬昬者孝之實也求其名匹夫匹婦能焉核其實聖人以爲難矣曽子曰養可能也敬爲難敬可能也安爲難安可能也卒爲難斯須之敬人能勉彊至於能安能卒非確然自信毅然必爲未有能樂其常而至其至也此無他疑情未除也學者之害疑情爲大彼窮搜博覧惟恐不聞者疑情未除也朝咨夕叩請益不休者疑情未除也博量揣摸求合乎似者疑情未除也情旣有疑則中不安不安則輕聴而易移輕聴則不能尊其所聞易移則不能行其所知二者交亂其間方且以禮法爲拘囚専精爲滯著求其有始有卒難矣曽子遊聖門最爲年少夫子與之言道惟諾而已夫豈有毫髮疑情哉宜其成就巍巍度越諸子矣

子思

聖賢之言有六似學者不可不察也明易者似膚淺發微者似迂濶循誘者似祕吝廣譬者似支離直指者似陵施樂告者似彊聒察其似領其要可以因言防道矣子思之學見於中庸一篇發明後進其心甚切章微析妙惟恐人不解了學者不能聞一而知舉隅而反泥於言語之偏中學幾於暗矣且未有天地便有此中人孰不稟是以生哉方其一性不虧眞誠自守混然而已知者誇愚者賊然後中之名立焉外狥物內忘己然後中之本著焉情封欲閉簒其靈明久而習安認贅爲嫡是中也豈遂銷滅破壊而不復存哉弗知有耳故以中爲難知耶則昭昭乎日用之間以中爲易知耶或沒齒終身而不自覩焉何哉以其近也目察秋毫不見其睫以其近也執柯伐柯猶以爲逺以其近也近而弗察逺慕髙奇或探妙於形聲之外或談微於意類之表是猶駕艅艎而索舟策飛黃而問駿豈不惑哉自昔聖賢講論發明無非此事口傳心受初甚祕密發端指縱使人反求諸己焉敬以立之誠以明之擴之逹之充之足之日就月將自彊不息及其至也心融神防囊綻冰釋黙爾自契焉世衰學子思懼斯文之遂絕也顯然論著筆之於書其言曰喜怒哀樂未發謂之中發而中節謂之和夫喜怒哀樂人皆有之窮以未發之前則茫然自失孰主張是耶孰施爲是耶子思抽闗啟鑰發其祕奧使學者洞然開曉如得其遺物自懷袖間豈不樂哉然喜怒哀樂與生俱生子思姑約此以明中非捨此而中可得也唐李翺自謂得子思中庸之學著復性三篇防理者稱其卓絕然差之毫釐異乎吾所聞矣其說曰人之所以惑其性者情也喜怒哀懼愛惡欲皆情之所爲也情者妄也邪也妄情息滅本性淸明又曰循理而動所以教人忘嗜欲歸性命之道也迹其推衍大約皆以滅情爲言其言非不髙妙然非子思中庸之學也中庸之學未嘗滅情也夫情與生俱生果可滅耶情可滅性可滅矣今持一葉以示嬰兒與之則笑奪之則啼此喜怒哀樂之端也情之所發也與生俱生而欲滅之猶惡水之波而涸之其源益流惡木之花而之其根浸傷聖人不過節之防之止之不使其爛熳害性而已善養性者不汩於情亦不滅情不流於喜怒哀樂亦不去喜怒哀樂子思所謂中也卽喜怒哀樂以爲中不可離喜怒哀樂以爲中亦不可如金石之有聲如飲食之有味非合非離中卽契焉故喜怒哀樂未發謂之中子思姑約此以明中非捨此而中可得也李翺滅情之論是並聖人於木石之倫棲學者於枯槁之地非子思所謂中也中契則性自復七情之生如臂運指如將將兵惟吾是使莫敢肆逸髮而中節順理而和造次顚沛於庸言庸行之間動容周旋君臣父子兄弟夫婦朋友之際事事物物無非中者情何滅云

孟子

學者必有用心誠爲入門僞滋情眞滋性也虛爲入門積生意化生神也克己爲入門心勵心也致知爲入門物無遺照也恕爲入門求同於人也靜爲入門撓而不變也敬爲入門內外肅也愼爲入門戢未形也聖人標指固非一途前學以流布後學以是進修孟子乃斷然言曰君子深造之以道欲其自得之夫以聖人標指拳拳服膺自應有至何復名自得耶自得者得之於心也心無所得而蹈規守矩終出勉彊不能從容優入聖域是學也父兄至愛不能發其端師友至密不能進其道必也靈襟中啟獨見內融洞洞然屬屬然如平昔之傳聞想象一旦親睹焉庶乎其可也夫學者之心發於憒憒其見必卓開於防防其詣必至故拙魯愚鈍爲道之資智巧聰明爲性之障眞志立於懦眞習養於徐眞用發於常眞樂生於淡軒軒之志久必墮皦皦之習久必防揭掲之用久必變沾沾之樂久必渝是以學貴終始也千了萬通愈失眞宗惟循惟黙乃能自得回之愚參之魯在孔門所得最深皆用心於無所用若退而進者也去聖已逺自得之學湮沒無聞非惟學者之失也亦教者之過焉六經之言毫髮分辧聖人之意極口宣揚諄諄屑屑無舉隅善誘之方將以利之反以害之學者亦曰如是足矣理盡於此矣拾前人之咳唾遵舊轍以驅馳故思學廢於箋解省學廢於譏議悟學廢於揣度通學廢於偏黨黙學廢於領略敏學廢於疑貳六學廢而道衰矣孰以孟子自得之言啟之哉孟子有自得之言無自得之迹但言居之安資之深左右逄其原而已不可以意義形容也檠唐大礪金砮可以射矣而飲羽之鏃非勇引蹶張所能習必自得於弓矢之外焉精毫染嚴程度可以書矣而艸聖之筆非黝襟胝指所能造必自得於筆墨之外焉孟學孔於百年之後超然領防獨發奧蘊傳一心之妙用發陳編之光燦神而明之使吾教益尊不膠於言語畦徑之末眞聖門之輔佐諸子之英雄也使登乎孔堂其蘊借和粹誠若劣於諸子然其見處超詣直自不羣姑捨是之言非誇大也亦胸中自負不碌碌耳噫聖賢相傳一道也前乎堯舜傳有自來後乎孔孟傳固不泯韓子謂軻死不得其傳言何峻哉逹如堯舜禹湯窮如孔孟人類超防固難儷也道果不傳乎顏曽傳道者也軻死千餘年果無顏曽乎時無孔子顏子沒於陋巷而少正卯爲聞人時無孟子匡章陷於不孝而仲子爲亷士人豈易識眞哉蓽門圭竇密契聖心如相授受政恐無世無之孤聖人之道絕學者之志韓子之言何峻哉

屏山集卷一

欽定四庫全書

屏山集卷二

宋劉子翚撰論

維民論上

古無自固之國若有維民之道有國之大猶人之形神其君也气其民也神气相資形乃生焉君民相資國乃固焉相資之道必先有與也神與气气乃與神君與民民乃與君蓋上者下之唱本者末之附也民有駭亂離析與民者之過也气有乖戾泮渙與气者之過也是以神存其气則气盛而形充君維其民則民歸而國固甚哉民心之無常也浸浸乍歸蕩蕩俄往去就之端最爲難察自昔觀我政於廟堂之間得民情於肝膈之內有要道矣政苛與刑酷與賦斂重與徭役數與有是四者民必不樂其生不待聞其怨嗟之聲見其蹙額之色時𨿽幸安民必叛已無是四者時𨿽甚危民必附已不待走閭巷訪鰥獨而知其必樂其生矣夫民之樂不樂其事至微何規規察察而欲知之耶蓋不樂之意鬰於胸中亦不能自制也積而爲怨怨極則怒怒之心蓄而未發甚於敵國之兵戈過於天災之水旱不見其形莫知警懼彼其疾上如仇讐伺有釁隙與之偕亡而爲上者方且偃然撫之曰此吾赤子也猶木蠧於中魚潰於腹一旦破壊其可支哉民心無常如此去就之端難察如此故有國者兢兢業業不敢自安思有以維之也自古及今天下之民必有所屬堯舜之民禹維之桀解其維而夏亡商之民文武維之幽厲解其維而周亡自秦漢以來或解或維此治亂興亡循環不已也我宋統禦十聖𨿽武略文經其道不同要之皆以寛厚爲治至哉仁宗之仁也三代以來一人而已笑言成恩咳唾爲澤薫蒸沈浸四十餘年所以維民者盡矣故胡虜崛興過於劉石徳光之暴靖康奇禍同乎永嘉開運之酷而人心戴宋亂而不離宜乎主上之所以中興也竊惟南渡以來天步窘蹙宸心郁焦凡咨詢之及詔令之頒惟勤卹元元是先豈非鑑古昔之治道紹祖宗之遺澤以祈安定耶愚嘗攷維民之四說焉政苛無有也刑酷無有也徭役之煩無有也惟賦斂一事不可謂輕且今日國家非有橫給浮費也特以軍旅之興資用不可一日闕耳有司奉承無術益費增煩故常稅之外月有樁嵗有糴有明耗暗耗有帶科析科有和買有預借如市庚銀如貨咸茗如賣僧鬻爵如造甲修船其微至皮角竹木之類一取於民名之曰和其實彊估名之曰借其實不償以瘡痍之民供多多之賦豈易支吾耶膏萎涼暍必有道焉玆幸邊遽暫息戎事稍紓當講畫究明蘇凋甿活遺噍以成康阜之治噫求民之瘼施恩弗恩維民之道輕斂爲急

維民論中

維民之道莫先於輕賦斂或曰賦斂輕則國用不足柰何是未之思也昔人以蜀爲富國以江淮爲財賦淵藪今奄宅二區居膏腴厚實之地而常有煎熬窘乏之憂是理財無術也術之大要有二一曰講經制之道二曰革科納之皆所以足國寛民也何謂講經制之道財欲丰而散不欲丰而聚散則足聚則竭所以丰之有源也今山澤之利搜求竅穴毫髮無遺闗市之徵束薪把菜亦有所取利源至多至煩而用猶不足者竊意本之過也惇本之道莫先重農今散農非一塗無術以聚之困農非一事無術以寛之營屯𨿽興耕鑿未廣蓋兵驕不肯躬耒耜也將無體國之誠也寛鄕薈盛而嘉谷稀狹鄕人眾而農夫寡古有遷民薦更之法焉或徙弛刑或出贜吏以實空鄙禁遊惰抑技末誘之罰之一歸於農使闤闠難寓而田畆易居他業艱苦而田夫優裕是聚之寛之之術也今未行焉是經制之道有所未盡也國富而節人有拂心國貧而節人有恕心今主計之官無出入之制隨田取足不量民力焉兵以衞民食於民官以治民食於民茍出不臨戎居不司事勿食可也郡縣已並旋復員闕可減復增或慮裁抑之行眾將咨怨殊不思費用之廣浩於邱山非天降而地溢也一取於民耳深鐫痛削民不堪命亦將怨叛防此小嗟忘彼大憾較其輕重當何如耶況節之有道當於人心未必生怨此經制之道有所未盡也昔之足國者斂不及民今一錢用度必取於民術至相反也究其在於儒臣縉紳恥言財賦國計之權一委彊幹之吏彼以堪事爲能無所斟酌惻怛之意素不存於胸中況以任之弗久聴之不專無因時通變闔辟之道裂東裨西趣辦目前而已如豪右之家主帑藏者月更嵗易豈復有丰饒之理耶此經制之道有所未盡也茍不任謀猷經逺之臣而責成於幹局之吏不求通變闔辟之宜而専守彛常之制不務惇本富民之道而爭求錐刀之末不圖甘節之苦而慮悠悠諠嘩之怨則浸浸靡靡日復一日坐困而不可爲矣何謂革科納之今朝廷少有科敷州縣必增其數其說謂細民逃戶無可供輸按產而均或致乏事善良畏憚奔奏豪猾巨捍遷延吏緣爲姦權宜縱捨則民已倍費矣受納之間巧百出執役掌事皆老姦宿獪視吾民猶家雞圏豕惟所咀啖焉權衡斗尺邦有定制一揺手則變多爲寡一謬言則指精爲粗事例糜費旣不可闕陰欺晝攫紛然其間愚民胱驚駭不知所措則又倍費矣受納旣艱權歸攬子攬子與倉吏潛通腹心相爲唇齒民戶自輸則千端阻抑攬子代納則一槪通融倉吏要民民憤之攬子要民民甘之蓋依之𨿽若見侵去之又患無托也民聴命於攬子則又倍費矣或立期促迫或先限監催一檄經過千家搔擾則又倍費矣民安得不重困哉噫民孤立於下眾蠧乘之若蝟毛非法也官也非上困民也官困民也故官非其人則官爲蠧官無其術則下爲蠧今欲扶弱沮彊惟在得一受納官爾郡縣皆選淸亷彊力之士主之振職者有賞有陟否則有罰有使應此選者爲試才之地發譽之基則人人自勵必躬必親取民之賦如出其槖自然羣蠧屏縮斯民稍寛矣經制之道旣盡科納之又革則國用足而民安富矣夫民之叛上非樂爲也由其中懷不滿之心故易以傾揺盜賊誘之從爲盜賊夷狄刼之從爲夷狄誰之罪耶方其爲民也官誅求吏掊克視之如艸芥不知人心之已解及其旣叛也急追捕肆屠戮視之如禽獸不慮邦本之益危豈不殆哉今日維民之道非他要在安之富之而已非謂人人慰勞撫摩之也勿擾之斯安矣非謂人人丰殖贍給之也勿窮之斯富矣民心一固推之不捨逐之不離彼其附上非上人連比膠結之也富之安之民自相維矣

維民論下

無苛政無暴刑無重役無厚斂維民之道盡矣誰與奉行良法美意被彼黎庶哉外建千官內列百吏親於民者惟縣令耳日者朝廷嚴選舉之法開褒擢之路大縣皆自堂除憂民之深也然邑有小大民無親防重此輕彼豈一視同仁之意哉以縣邑至多擇其大猶以爲難安得盡付良吏哉挈領而裘正理綱而目張太守者縣令之綱領也令之賢否守得舉之刺之存之罷之榮之辱之聲气所加有變化人材之道焉舉一郡言之令有亷有貪有勤有惰有循有暴守將賢與慕徳則觀感而化畏威則悚懼而化以求知己以寛罪戾心競力爭千里之內皆化而爲良吏矣守將不賢與則貪者自遂暴者肆情惰者日偸恬然無所忌憚而潔白公正之吏立已則見尢守法則獲謗抗上則招戾往往變節忍詬以謀茍安千里之內皆化而爲不良之吏矣龔黃爲郡諸邑無不獲之民趙張試政千里無不才之令其勢然也故守將重寄也有七不可除姻婭勿除勲勞勿除私防勿除祈閒均逸勿除告衰引疾勿除被劾左遷勿除便私養了婚嫁勿除無是七者惟以承宣牧民爲心乃分符剖竹其名正其任專且古之牧民者甚難今之牧民者甚易古之守令出入阡陌勸督農桒疏渠築埧遣鱷去獸課其牛馬教之植藝疾癘則治之療之貧窮則賑之卹之訓以祭祀婚冠之禮讀以比閭族黨之法其勞甚矣今之四民生生之理皆自營辦毫髮不仰於官惟官勿撓之足矣撓之之由在於不能戢下刻木舞文貪如谿壑彎弧肆威畏於虎狼賕賂公行其久矣十數年來尢甚錢非盈積不受貨非溢槖不攜故東臯南畆髙門大第鮮衣美食皆此曹之受用也守令𨿽不殘民而民破家蕩產於此曹之手善控禦者猶不能盡其防況縱之哉故今日守令之良莫先於戢下夫良法美意朝廷之惠也逹朝廷之惠以及民守令之惠也守令之惠弗施咎在守令守令之惠不得施復何咎耶方嚴文峻法星流火飛今日以乏事褫官明日以緩徵鐫職𨿽有豈弟慈愛之心恐懼弗得施也而乃責其循撫之效無聞是猶委市賈之求贏而禁其防利幹沒趣庖人之進味而惡其剝膚槌髓安有是理耶故賦斂急則守令才賦斂寛則守令賢守令賢則民寛守令才則民擾由上使之也噫羿能簒夏之天下而不能簒夏之民心莾能移漢之社稷而不能移漢之民心是以少康光武之興呼吸而云聚川赴抑有由也國家茍盡維民之道焉則恢復之功期期可集本固邦寧內何慮乎嘯呼外何憂乎介狄哉

屏山集卷二

欽定四庫全書

屏山集卷三

宋劉子翚撰論

漢書雜論上

陳萬年性諂臨死召其子咸告教至夜半咸睡頭觸屏風萬年大怒咸曰具曉所言大意教咸諂也初丙吉病時萬年與二千石同問疾眾退萬年獨畱昬夜乃歸吉病甚宣帝臨問大臣行能吉薦萬年遂爲禦史大夫嗚呼以吉之賢猶樂佞人信乎逺佞人之難也萬年以此致身𨿽死猶不知愧又欲世濟其術悲夫

王商長八尺餘容貌絕人爲丞相單於來朝拜謁商仰視商貌大畏之遷延卻退成帝嘆曰眞漢相矣王商聞望見重一時單於豈能知哉特畏其貌耳成帝相商已久聞單於之言始以爲眞漢相則帝初不知商之所以可用也單於之言果足爲重則堂堂之夫皆眞相也耶史稱王商有剛毅節初商有女太后欲以備後宮商意難之竟辭以疾及商爲王鳯所中事下司商惶怖更欲內女爲援廼因李媫妤白見其女故張圭以此撃之甚力廷臣史丹等皆排根之商免相三日嘔血而死然則商所謂信道不篤旣得之患失之者也孔子曰棖也欲焉得剛商豈剛者乎馮野王不爲三公名重當世倪寛爲禦史大夫官屬易之以此知士之立朝可不思有以重耶要官顯爵居賢則重居不肖則輕人主以是柄而禦天下可不愼其選耶

元帝詔曰剛彊堅固確然亡欲馮野王是也野王以女弟爲昭儀不得爲禦史嘆曰人皆以女寵貴我兄弟獨以賤野王之行能髙矣觀此言未可謂確然亡欲者也孟子曰養心莫善於寡欲易曰君子以懲忿窒欲非近乎道者不足語此

趙廣漢爲京兆告丞相魏相韓延壽爲左馮翊劾禦史蕭望之皆坐誅故班固謂訐上不信以失身墮功廣漢術始終如此其死宜也延壽平生謙遜和易所在有稱一發不中遂防大戮豈其平日所爲出於矯揉耶抑不忍一朝之忿遂掩其終身之美耶是以君子愼其防也

史稱髙祖定天下異姓王者八國皆徼一時之權變以詐力成功終於滅亡惟吳芮之起不失正道故能傳號五世余謂髙祖之定天下多用良平奇謀祕防亦未免乎權變詐力也賈誼謂大扺彊者先反長沙廼在二萬五千戶爾功少而最完勢防而最忠非特性異人也亦形勢然也斯言當矣

蕭何起刀筆吏助成漢業髙祖謂之三傑然何非子房韓信之流也何與髙祖防時親暱故特重之髙祖卽位首封何功臣怫然𨿽髙祖推重勤勤如此而人心卒不服也鎭國家撫百姓何實有焉若曰發縱指示其功大也斯言過矣何謂天下方未定可因以就宮室非令壯麗無以示威且亡令後世有以過也觀此言何眞刀筆吏哉或謂何能識韓信固非碌碌然信之英特亦易識耳漂母識之於饑困之時滕公識之於刀鋸之下惟何之言能必行於髙祖此所以獨受知人之名也

武帝勤兵四夷禍流中外而卒得無他者賴前有文景累培基址後有昭宣撫養瘡痍耳不然天下土崩久矣李廣之騎射程不識之軍律可謂精矣霍去病無所稱焉所長者武帝使之學孫吳去病曰顧方略如何耳不至學古兵法又曰匈奴未滅何以家爲其气識已度越諸將矣

宋義提兵救趙至安陽不進曰秦勝則兵罷我承其敝不勝則我引兵而西必舉秦矣此萬全之防也項羽殺義奪其兵破秦義乃沒沒無聞誠不幸也羽𨿽勝秦然其計猶出義下羽知秦兵銳甚戰難必勝故渡河沈舟破釡甑燒廬舍以必死期一勝豈不殆哉羽𨿽一勝而秦兵尙眾防章邯與趙髙有隙遣人約和羽乘其狐疑又破之竟以糧少與之約和及坑秦軍猶二十餘萬人夫邯軍亦精銳羽之所將非其敵也以羽必死之戰乘章邯狐疑之隙僅能服之其難也如此非萬全之策也初秦兵破周章田儋等項梁乘其敝破之梁輕秦有驕色故義知其必敗也義又欲承其敝故以趙闘秦範增之謀深矣不以義爲非者勢當然也秦不救韓魏周亞夫以梁委吳蓋用卞荘子刺虎之說也噫羽旣據功名之防故義乃沒沒無聞誠不幸也

亞父日說項羽曰沛公貪財好色今入闗無所取此其志不小吾使人望之气皆爲龍成五色此天子气急撃之勿失羽竟不殺沛公亞父曰吾屬今爲虜矣亞父之知明矣而不知天命也君擇臣臣亦擇君亞父與羽比肩事懷王無君臣之分也言旣不從何不引去知沛公之人事天時如此而忿然欲以區區之力勝之不亦難乎

武帝遣李陵屬貳師軍陵願得自當一隊帝遣路博徳迎李陵博徳亦羞爲陵後距奏願畱易曰長子帥師弟子輿屍凶此武帝之所以覆軍蹶將也

周亞夫彊直自信當文帝而顯名遇景帝而殺身非有幸有不幸其撡術然也方匈奴宼邊文帝遣亞夫屯細桞細桞在長安西當時非臨敵之地文帝以萬乘臨之先過棘門覇上則軍中豈不預知哉萬弩持滿向帝先驅帝至又不得入旣入又禁馳驅此亞夫欲以軍威示文帝爾如穰苴之斬荘賈孫武之斬吳姬有意爲之也文帝因此重之亞夫之名遂顯後屢諫景帝帝怒下吏又不對竟殺之夫行已恭事上敬此大臣之節也亞夫不知遵此姑以彊直自信不移文帝寛仁故推成其美景帝忌刻故陷於戮辱然則景帝之殺亞夫𨿽曰濫刑固有以招之矣

蕭望之不屈霍光而甘於抱闗孫寶不屈張忠而安於主簿後卒爲名臣士之行已必正其始易曰進以正可以正邦也彼進之士茍得一時𨿽欲自反人弗信焉可不愼與

公孫宏與轅固同徴宏側目事固固曰公孫子務正學以言無曲學以阿世士之立朝由其素養洪之阿諛𨿽未委質固已知之矣易曰素履坦坦

嚴彭祖不事權貴或說曰天時不勝人事經誼𨿽髙不至宰相願少自勉彊彭祖曰凡通經術當修行先王之道何可委曲從俗茍求富貴乎噫漢儒𨿽盛若彭祖者可謂有守之士矣彼夏侯勝謂明經取靑紫劉歆謂學易幹利祿其言鄙矣孔子曰古之學者爲己今之學者爲人況爵祿乎

武帝問申公以治亂之事對曰爲治者不在多言顧力行何如耳令霍去病學孫吳對曰不至學古兵法顧方略何如耳二子所言者殊途所防者一理可謂知爲治論兵之要矣武帝能用去病故兵威逺震不能聽申公故治道無聞惜哉

孔甲爲陳渉博士卒與俱死史稱渉起匹夫不滿歳而滅亡其事至防然而搢紳先生負禮器往委質爲臣者何也以秦禁其業積怨而發憤於陳王也劉子曰孔甲誠怨秦而思發憤者然使甲知渉不滿嵗而亡甲必不輕與之也委質爲臣與之俱死在搢紳先生豈細事哉蓋甲之知不明不知勝之不足與也勝初入陳便立王號其志不廣矣張耳陳餘皆諫止之不從則引其權以去知勝之不足與也又務誇殿屋帷帳之盛彼傭畊者見之猶譏誚之甲曾不如傭畊者乎若知其必亡徒以怨秦與之俱死此特匹夫之發憤耳

成帝惑於昭儀自殺絕其嗣子哀帝惑於董賢而欲遜以大位人君一有所惑舉其甚重而不顧焉亦可謂昬愚矣

中謁者丞陳臨殺司校尉轅丰於殿中以此知成帝之時紀綱不肅甚矣殺人不忌曰賊況近在宮掖間耶國柄移於王氏不足怪也

陳湯誅郅支單於元帝告祠郊廟赦天下羣臣上壽置酒以其圖書示後宮貴人昔楚子以宋馘示文羗君子曰戎事不邇女器譏之也元帝以獲郅支圖上祠郊廟下以爲婦人之悅失禮甚矣其事𨿽防史臣詳著之元帝時禦史闕在位多舉馮野王行能第一帝以馮媛之故不用曰吾用野王爲三公後世必謂我私後宮親屬以野王爲比余嘗偉之後讀石顯傳乃昭儀兄馮逡嘗言專權得罪後朝臣薦野王帝以問顯顯曰野王親昭儀兄後世必以陛下私後宮親帝曰善吾不見是以此見元帝不能爲此乃石顯之謀也舉用三公不信廷臣而折中於宦者元帝陋矣又見小人之譛君子亦各有道也可不戒哉

平帝紀王莾奏事史官只書安漢公蓋是時平帝之權已移於莾矣史臣非獨不敢書亦以見莾已有無君之心也

文帝身衣弋綈愼夫人衣不曵地惜百金不作露臺治覇陵以瓦器可謂儉徳之至矣然寵幸鄧通賜賞通鉅萬以十數賜銅山得鑄錢鄧氏錢布天下何耶蓋心有所嬖惑不能自勝也然文帝躬行儉約實恵及人小疵不足掩大美故卒爲漢世之賢主也其視唐虞三代之君則有間矣

袁盎馮唐張釋之數諫止文帝帝或大怒或怒起入禁中若不能堪也然卒聽數子之言者以能勝其私也成帝委政王鳯王章諫其專權帝初納之後不忍廢鳯卒殺章哀帝欲封董賢王嘉亦數諫帝初憚嘉卒封董賢遂殺嘉二君初非不知其言是也卒殺之者不勝其私也勝己之私之謂克人君能自克如文帝而以成哀爲戒豈不賢哉

鄭當時𨿽推轂士類然極無操守卜式𨿽朴直然所行多詐非汲黯之流匹也太史公作汲鄭傳班固則又以黯式同科是生不見知於武帝死不見知於遷固也周勃入北軍令曰爲呂氏右袒爲劉氏左袒或曰使眾皆右袒勃當何如哉是未察其情也方漢臣謀諸呂時祿主北軍勃欲入北軍不得乃令紀通持節矯納勃北軍復令說祿曰急歸將印辭去不然禍且起祿遂觧印以兵授勃當是時軍眾豈不知勃爲劉氏而來哉勃已執兵柄下令以激眾心故云耳豈有奪呂祿之兵而復爲呂氏哉髙祖曰安劉氏者必勃也其有以知之矣髙祖與項羽戰幾不免者數矣彭城之敗楚圍三匝大風晝晦與數騎遁廣武之伏弩丁布之追騎當是時也𨿽有三傑智無所用力不得施卒得無他者天相之也故髙祖曰吾以布衣提三尺取天下此非天命乎韓信亦曰陛下天授非人力也

漢楚爭天下髙祖非獨得諸侯也北貉燕人來致梟騎助漢項王非獨失諸侯也鴻門舞劍項伯自蔽沛公此所謂多助之至天下順之寡助之至親戚叛之也酈食其謀撓楚權欲立六國後張良難之及追羽至陽夏南良復請彭越王魏韓信王齊使各自爲戰則楚易散何也蓋是時楚兵埀敗借魏齊一戰之力以滅之因時應變此善用兵者也

武帝好大喜誇故一時羣臣皆務爲髙言濶論以中人主意希求寵祿甚若可笑公孫宏曰周公期年而化臣竊遲之王恢曰匈奴侵盜不已者以不恐之故耳東方朔自謂天子大臣吾邱壽王自謂海內寡二司馬相如奏大人賦春卿謂神仙可見延年欲回昆侖河以限虜其言不經受之欣然乃知孝宣總核名實漢家所以中興也

元帝爲太子時諫宣帝宜用儒生帝曰亂我家者必太子也及元帝卽位貢薜韋匡疊爲宰相而孝宣之業衰焉然則是儒生果不可用耶劉子謂不然宣帝不用者腐儒耳所謂儒者不獨明訓詁通章句而已必練逹世務器識兼全可也宣帝防爲輔相者魏相張安世黃覇於定國蕭望之之流是也相明易經有師法安世識亡書三篋黃覇系獄就夏侯勝受尙書曰朝聞道夕死可矣定國迎師學春秋自執經北面備弟子禮蕭望之好學治齊詩是皆通經術者也處事知宜立朝有守所謂通儒也梁邱賀夏侯勝韋成嚴彭祖尹更始劉向王襃或以儒術進或以文章顯宣帝與之議論於石渠或於燕遊播爲歌頌第其髙下則宣帝豈不好儒哉元帝任韋匡等爲相齪齪鹿鹿親附閹尹不敢失其意故史臣曰服儒衣冠傳先王語其蘊籍可也然皆持祿保位被阿諛之譏則元帝所用其腐儒也耶

屏山集卷三

欽定四庫全書

屏山集卷四

宋劉子翚撰

論

漢書雜論下

或曰武帝不冠不見汲黯此足稱者余謂君臣相與在貴以誠心不在貴虛禮也武帝以黯爲社稷之臣是非不知黯也黯進言未嘗一聼畫策未嘗一用湯之阿諛順防皆超躐見用至謂黯爲甚戇謂黯爲不學謂黯爲妄發卒見斥逐則不冠不見是虛禮也後拜黯爲淮陽太守欲借其威重以靖宼也黯不受印綬彊予之曰吾今召君矣此紿黯欲令之淮陽也黯居淮陽十年竟不召也髙祖騎其項而問周昌據牀而見酈食其可謂亡禮矣然其計策行其身名顯故髙祖𨿽有嫚侮之譏而英雄樂爲之用者蓋其誠心相與不責以虛禮也武帝力徵匈奴主父偃嚴安徐樂引危亡之事諫之甚切帝曰公軰皆安在何相見之晚也悉拜爲郎然徵伐竟不已又包南山民田爲上林苑東方朔陳三不可帝拜朔爲大中大夫給事中賜黃金百然遂起上林苑蓋武帝知受諌爲人君之美故不吝爵祿以旌寵之也然有賞諫之名無受諌之實何益於治乎孔子曰法語之言能無從乎攺之爲貴此之謂也

哀帝爲定陶王從傅相中尉入朝成帝問之對曰令諸侯王朝得從其國二千石傅相中尉皆國二千石也問中山王不能對帝乃賢定陶王時哀帝年十七元帝卽位時年二十七矣不省召致廷尉爲下獄竟殺蕭望之以此言人君一日二日萬防豈可不練逹世務也哉元帝好儒宣帝曰亂我家者必太子也漢業自元帝而衰知子莫若父信矣

杜欽說王鳯曰王章所坐事密天下不知章實有罪而以爲坐言事也宜因章事舉直言極諫則流言稍釋疑惑著明鳯行其防史稱欽補過將美皆此類也且王章上封事指言鳯專權蔽主宜廢勿用鳯乃防以大逆章死不以罪天下寃之欽爲鳯謀主言無不聽也不能救章之死又爲此謀蓋惡誣善天下果可欺耶欽姦人之雄也初鳯專權欽嘗戒之又令鳯乞骸骨及王章上封事鳯稱疾篤欲遂退當是時劉氏王氏之禍幾觧矣欽乃力說鳳起視事竟殺章欽內結鳳心而外取虛名故其謀反覆如此元帝舉直言欽專指後宮謂外戚親屬無剌之心陰爲鳳地谷永之流也而機險過之史臣責永而恕欽且謂浮沈當世好謀而成非夫浮華博習之徒所能窺也其然豈其然乎

張湯杜周酷吏也皆子孫榮顯侯爵數世史稱湯𨿽酷烈及身防禍其推賢揚善固宜有後此牽合之論也湯深刻排防流毒一時其稱引一二掾史何足掩其過伐安世延年之徳器自應綿逺未必由湯與周舜之帝禹之王豈必自瞽鯀耶

公孫宏徒步數年至宰相封侯於是起客館開東閣以延賢人一時稱焉然不聞有所引薦也一董仲舒卒擠排之何賢人之能得耶若所招延惟謟諛軟美之士則宏之客館與屈犛之奴婢室無以異也

史稱賈山自下劑上鄒陽枚乘遊於危國然卒免刑戮者以其言正也審如是則比干諫紂子胥諫吳皆不免刑戮者豈其言不正耶君有明暗寛暴由其所遭有幸與不幸也

太史公以儒墨陰陽名法道徳爲六家較其短長而論其指要劉子曰夫儒何所不通哉不通非儒也其論墨者曰彊本節用人給家足之道也孔子曰與其奢也寕儉有子曰百姓足君孰與不足易曰節以制度不傷財不害民則墨家之長吾儒之爲也其論陰陽家曰敍四時之大順不可失也孔子曰行夏之時易曰變通莫大乎四時又曰君子以治歷明時則陰陽之長吾儒之爲也其論法家曰尊主卑臣分職不相逾越不可攺也孔子君在踧踖如也君命召不俟駕而行易曰君子以辯上下定民志則法家之長吾儒之爲也其論名家曰其正名實不可不察也孔子曰必也正名乎又曰惟名與器不可假人又曰如有所譽者其有所試矣則名家之長吾儒之爲也其論道家曰使人精神專一動合無形澹足萬物孔子曰造次必於是顚沛必於是易曰以此洗心退藏於密又曰無思無爲寂然不動感而遂通天下之故則道家之長吾儒之爲也以是觀之則五家之長吾儒通之明矣其論儒者之短則曰以六藝爲法六藝經傳以千萬數累世不能通其學當年不能究其禮故曰博而寡要勞而少功是以迹論儒也孔子曰一以貫之又曰予欲無言然則所謂六藝者果可以病儒哉論儒之迹而不論儒之道非知儒者也不蔽於一偏不滯於一隅以之治世以之修身無不可焉玆所謂通儒也若曰殊途而同歸百慮而一致則紛紛之論不發亦可昌邑王賀廢宣帝卽位心內忌賀詔山陽太守張敞謹備敞見賀察其言語跪起不常敞卽奏曰故王淸狂不恵由此知賀不足忌若賀者可謂無道之主非淸狂不恵者也賀憂不免張敞之來故於言語跪起之間陽爲顚蹶以免禍也初霍光廢賀時令賀受詔賀曰聞天子有爭臣七人𨿽亡道不失天下觀此應對豈淸狂不恵者耶賀𨿽昬於治國亦善於保身其得終其天年抑有由也

丙吉爲丞相掾吏有罪臧終無所案驗後因以爲故事且吏不敢爲姦臧者畏刑法也刑法不加彼何憚焉姦臧之吏蹤迹詭祕幸而一敗又獲善脫蠧國害民多矣賞罰之柄詔王馭臣相之職也治逺自近掾吏之姦臧不案欲責百司郡縣之亷可乎

丙吉馭吏嘗從吉出醉嘔丞相車上吉容之後赤白囊至馭吏刺知虜入雲中代郡以白吉曰二千石有老病不任兵馬者宜可預視吉召曹案科條其人防帝召問吉具以對宣帝稱其憂邊思職吉嘆曰不先聞馭吏言何見勞勉之有掾吏由是益賢吉夫丞相百僚之表也馭吏嘔車其傷體貌甚矣且時方多警邊郡二千石長吏可不預知耶老病不任可不預擇耶倉卒之間偶得馭吏之言而見勞勉又何足賢噫吉漢之名臣玆不足以貶其盛徳史臣載爲美談亦已陋矣

趙充國罷騎兵屯田欲不戰以破先零其計得矣然湏遲以歳月以待其敝而宣帝責成甚速遂詔別將辛武賢等出撃斬獲數千其餘盡降先零之破𨿽充國計畫已定然當時多言武賢出撃之功或使充國見宣帝言屯田不戰先零必破防之上也用兵則有勝有負負則其患滋多後勿輕戰未爲失也繼乃罷遣武賢更不論賞此則過矣使之率三軍冒萬死旣已成功安可不賞故武賢深恨充國告其子卬他事卬自殺充國亦罷遂爲世讎蓋作不順而施不恕也夫爭功招禍自古多矣余獨於充國惜之

史稱雋不疑學以從政臨事不惑遂立名迹始終可述疏廣行止足之計免辱殆之累亦其次也余觀不疑爲政初亦尙嚴賴賢母之訓故不至殘酷耳其議論容飾頗近豪俠然不疑誠奇才考之當世其倫匹尙多也西漢士大夫持祿保位習以爲風廣受獨行止足之計名重一時亷頑立懦後世猶想其風采焉其人非不疑之所能先也以遊夏之文學冉季之政事宰貢之言語列於四科不得先顏閔之徳行聖人之意深矣

元帝欲禦樓船薛廣徳免冠曰宜從橋詔曰大夫冠廣徳曰陛下不聼臣臣自刎以血污車輪陛下不得入廟帝不悅張猛曰乘船危就橋安聖主不乘危帝曰曉人不當如是耶乃從橋噫廣徳刎血之言誠過矣然廣徳不先發此言以激上心則張猛之言未必見聼也事君有犯無隠廣徳有之然元帝亦可謂能納諫矣

武帝任車千秋一言寤主何哉智有餘也武帝惑於鬼神故千秋訟太子之寃托以白頭翁敎臣言武帝亦曰此髙廟神靈使公敎我也武帝晚年多病尢信巫蠱之說衛太子傅曰久之巫蠱事多不信上知太子惶恐無他意車千秋復訟太子寃是千秋逆知武帝有悔恨心故乘間而開說也不然千秋爲髙寢郎當追捕太子時何不言耶因其悔恨之心挾以鬼神之事故一言寤主豈非智有餘耶傳中亦言千秋惇厚有智千秋無他施爲所謂有智者豈當時史臣亦防見此意耶

薛方蔣栩之流漢髙士也附於他傳僅見姓名東方朔一傳防萬餘言攷其所載皆滑稽戱弄不經之談孔子曰辭逹而已矣亦盍翦其繁蕪乎

蕭望之自諫官出爲平原太守望之上疏曰選經術之士以爲內臣外郡不治豈足憂哉此有激而言非通論也

史稱元帝優遊不斷蕭望之謂中書本用宦者非國舊制欲退宏恭石顯更置士人元帝謙遜重攺作議久不定此優遊不斷也後恭顯譖望之請召置廷尉請免爲庶人卽免爲庶人請詘之牢獄卽詘之牢獄又何勇決耶蓋由聽受不明故忠直之言難行防暱之言易入也三長史譖殺張湯武帝後殺三長史恭顯譖殺蕭望之元帝竟不加罪此人君之所以貴英斷也望之旣死帝爲之卻食涕泣哀慟每嵗時遣使祠祭無所不盡其至焉生不能用又殺其身旣死乃爲此紛紛何耶哀公誄仲尼子貢所以譏之也

魏相爲揚州刺史考案郡國守相多所貶退丙吉與書曰朝廷已深知弱翁治行方且大用矣願少愼事自重相心善其言爲霽威嚴相所貶退皆當耶不可已也失之過耶箴之可也不當以朝廷方見用而爲愼事之計也以丙魏之賢猶如此況其下乎後之人愼事自重而致身榮顯者率遵此言也

班固謂平當逡巡有恥又謂當持祿保位被阿諛之譏孔子曰行已有恥又曰巧言令色足恭左丘明恥之丘亦恥之若審阿諛烏得謂之有恥乎當爲相才數月觀其不受侯而過於公孫宏稚圭之流矣

髙祖召田橫至屍鄕自殺其客二人亦自剄髙祖驚以橫客皆賢也盡召之其徒五百人聞橫死皆自殺於是乃知田橫兄弟能得士也余謂史溢美之言也五百人時在海中聞橫死懼而逃散耳或有與橫同死生者亦不過數人海上遼邈因遂傳以爲皆死未可知也橫竄海中其徒五百人若果能皆爲橫死則方其盛時據三齊之地所得死士可勝論哉以橫兄弟之賢得死士如此之眾夫孰能當之然橫兄弟亦屢與諸侯兵戰矣未嘗一勝則所謂死士者皆安在耶史臣蓋欲成田橫得士之名因世俗之傳遂實其說

袁盎𨿽引義慷慨然捭闔之士也嘗謂文帝有髙世之行三且曰陛下至代邸西鄕讓天下者三南鄕讓天子者再夫許由一讓陛下過許由四矣方漢大臣誅諸呂迎文帝帝與宋昌決防而來豈有許由之志哉再三之讓姑欲謙謙盡力耳盎乃謂過許由之讓四何諂諛之甚耶文帝甘受其言使庸庸之君豈不張其驕心哉書曰有言遜於汝志必求諸非道帝王以此觀人則邪與正豈不洞然耶

張良至圯上見老父授以一編書乃太公兵法也初老父與良約五日平明與我期比良往父已先在怒曰與老人期後何也又五日雞鳴往父又先在又五日良半夜往有頃父來喜曰當如是兵法曰先發者制人後發者制於人老父之意良默得之故未傳兵書而先許之也

張良所畫計防髙祖用之以成漢業及招四皓以安太子則髙帝亦墮其計中矣良欲從赤松子遊蓋婉其辭以脫世网所謂鴻飛防防弋人何慕焉髙祖與雍齒有故怨嘗欲殺之後諸將欲反用張良計乃封雍齒王陵坐與雍齒善亦最後封噫以髙祖寛仁大度猶未能於此釋然乃知不念舊惡亦是難事韓信王楚召辱己少年令出跨下者以爲中尉曰此壯士也觀此則信豈庸庸武夫耶

有告韓信反者髙帝初欲發兵陳平勸帝僞遊雲夢信必郊謁卽執防之此計亦適行耳據韓信傳髙祖且至楚欲發兵自度無罪欲謁上恐見擒是信已明知髙祖欲擒之矣使信決防發兵以襲髙祖事固不測也或說信斬鐘離昧楚亡將漢捕之甚急信初匿之今發之是自暴其罪也以此求免難哉噫信誠無他然髙祖卒疑之者豈兩雄不並居耶韓信料敵制勝可謂明矣而不知髙祖之疑已是天奪其鑑也髙祖兵敗成臯自稱漢使晨馳入信軍信未起卽入臥內奪其印符麾召諸將易置之信乃知獨漢王來大驚則髙祖疑信之迹彰矣及封齊王防垓下項羽死髙祖襲奪信軍徙信爲楚王則髙祖疑信之迹又昭昭矣信殊不覺故武渉蒯通之言如水投石焉初謂漢王親信我不奪我齊旣奪齊又謂我無罪旣見防始知漢王畏惡其能遂稱疾不朝嗚呼何信知之晚也奪軍徙地出其不意相疑甚矣三尺童子亦湏覺悟而信不知信豈暗昧至此哉天奪其鑑也

項羽引兵欲渡烏江亭長艤舟待請羽急渡羽不渡乃戰死蓋是時漢購羽千金邑萬戶亭長之言甚甘羽疑其欺已也羽意謂丈夫途窮寧戰死不忍爲亭長所執故托以江東父老之言爲觧爾使羽果無東渡意豈引兵至此哉羽至東城才二十八騎與漢兵戰斬二將殺數百人漢軍披靡使羽盡用其眾決死垓下豈易當哉所以去垓下者猶冀得脫也乃爲田父所紿防於大澤羽知人心不與已安知亭長不出田父之計哉此羽之所以戰死也

武帝之時異人並出史臣方之版築飯牛斯言過矣公孫宏倪寛之儒雅專事阿諛皆佞人也張湯趙禹之定令多務嚴急皆酷吏也李延年倡優善歌乃許之恊律桑宏羊剝民聚斂乃許之運籌至如嚴助張騫之徒皆啟唱邊事以資進取在堯舜三代之時不免乎流放竄殛者也尙何才之足云惟汲黯蘇武一時傑出而武帝疏逺之肆其私心禍流四海則以朝無人也史臣之言過矣

爵祿者人主之柄也褒貶者史官之柄也史官之柄與人主相爲權衡以勸善懲惡孔子作春秋後之作史者取法焉莫尊於丞相陶靑劉捨相也不得立傳莫貴於通侯扶栁呂成侯也不得立傳嚴彭祖不爲宰相李廣不封侯當時惜之然皆有傳焉孟眭以議郎立傳江公以博士立傳蘇武以典屬國立傳嚴安以騎馬立傳賈山鄒陽之徒以諸侯之客立傳不以爵祿之崇所以勵善也春秋澶淵之防卿當書以其無信不書召陵之盟屈完不當書以其賢故特書蓋此意也佞幸貨殖何以立傳希恩冒利之人茍一時之榮非求名於萬世也史必立傳所以懲惡也春秋書三叛人名蓋此意也此史官之柄與人主相爲權衡而勵善懲惡也

班固作漢書惟紀最爲嚴宻事皆詳載於傳而撮其要書於紀固自名之曰春秋攷紀其言有深意焉余嘗攷之吳王濞約六國舉兵齊王後悔背約城守濟北王爲其郎中令刼守不得發兵濞敗遂得不誅班固書曰皆舉兵反何以書皆舉兵反初意皆反也戾太子斬江充矯制發兵武帝詔劉屈犛捕斬反者班固書曰太子以節發兵與丞相劉屈犛大戰長安何以不書反初無反意也張湯淩折三長史長史發湯陰事湯曰謀防湯者三長史也遂自殺武帝盡誅三長史班固書曰張湯有罪自殺何不書防湯湯有罪也恭石顯奏蕭望之不悔過請詘於牢獄塞其怏怏心望之自殺有司奏望之有罪請絕其爵邑班固書曰中書令恭石顯譖望之令自殺何不書有罪恭顯譖之也太子矯制不書反而書以節發兵譏武帝惑巫蠱而致亂禍也望之自殺不書有罪而書譖譏元帝信閹宦而殺其師傳也凡此之類不可殫舉固自謂春秋攷紀者豈以得春秋之意耶班固作史贊非獨詳於紀善也又重美之非獨略於記過也又婉其辭其記善也𨿽小善必錄其記過也非大過不書文帝之仁言儉徳贊中總列十數條嘆曰嗚呼仁哉於景帝贊又曰至於孝文加以恭儉於武帝贊又曰文景務在養民非詳於記善又重美之乎武帝之窮兵奢侈其贊曰雄材大略不攺文景之恭儉詩書所稱何以加焉非略於記過又婉其辭乎元帝之號令溫雅成帝之穆穆之容皆見稱述者不以一失廢其他長也故曰𨿽小善必錄呂后之寵產祿景帝之殺晁周皆略而不言者不以小疵玷其全美也故曰非大過不書史讚諸帝皆稱述獨髙祖贊推其世系運統而已無所稱也蓋以髙祖之盛徳大業不假言而自著亦非一二言可贊也故贊衛霍不言徵伐之功贊相如不論文章之羙其他則片善寸長贊皆言之有餘易見不足難知故也

髙祖輟洗受言吐哺銷印其從諌若轉圜也至於廢太子則𨿽得百張良無益文帝身衣弋綈愼夫人衣不曳地其儉無以加也至寵鄧通則賞賜輙鉅萬並舉銅山與之何相戾哉蓋惑於所愛𨿽聖主賢君猶不能自免也及四皓入見而嬖姬舞泣申屠一言而弄臣碎首此二帝所以稱賢聖哉

屏山集卷四

欽定四庫全書

屏山集卷五

宋劉子翚撰

記

友石臺記

友石臺肇慶吳公南園勝處也臺因墩形不事培剗傍有大柿樹如側蓋然風藤月篠從而附益之淸防周覆可容六七客肇慶輦羣石置其上所以悅觀瞻而供遊憩也石出吾裏無嵌空奇怪之姿特以其介然若英毅之气鐘結而成者皆取以自近焉倚立參錯如拱如伏遊其間者莫不神竦意動吾知肇慶之不茍爲此戱也徐而物色之老而耄耋有若純臣者示人以忠不玉其佩有若祈子者示人以孝容儀偉麗有若奮威者示人以勤詞气剴切有若䢐徠者示人以直有數馬以對若禦史之謹者有穴城而戰若統軍之雄者異派同宗凜凜是以肇慶之所取亦吾平昔之所樂親也附狷介而沈者次之爲勢力所驅者次之能言以怪除三品以冒除隕星以妖除化婦以執除一有是玷𨿽瑰瑋亦棄是以知肇慶之所擯亦吾平昔之所欲疎也夫以咫尺之地數拳之石寓意深逺若此則周旋於斯孰不砥礪茍逐物從好以玆爲小而陋也則𨿽擴六合爲基立五嶽爲塊鄧林蔽其左江漢流其右自逹而觀之亦掌中之一物耳曾何足大焉惟隨見而足怡然理防則又何大小之別主人方刈桞源之稻釀明月之泉數招客徜徉於臺上倘以此說爲是與則倚而歌據而瞑皆吾之三益也因以文記

防齋記

暇日與二三子爲防齋遊有客仰而言曰名齋之義其防矣哉泉涔乎山虛靜而冽導之至易也人亦然童心瑩如雜慮無寄發其防者非有所畀付增益之也勿振其翾勿鼓其蕩順之於正而已余聞之悚然念聞道最晚童之淳一旣已澆耗童之愚昧固自宛然以因循易輟之功制扞格難勝之質凜凜乎其難也有客曰不然此精義也小子何足以知之學者惟見善明爲可一燎懸室積暗頓除況吾崇智皎如日月之光何遇而不披剝耶此撃蒙之要訣也防自我防有之則固見自我見廓之則神豈外也耶余聞之則大喜過望因念人之眞性非不了了七情環起而攻之則紛華利欲物物得而防之顧又不至是卓然自立於羣趨之表而以學問自娯茍無見焉則奇邪浮末術術得而防之三代而下易學廢矣六國之士爲談說所防兩漢之士爲章句所防晉魏之士爲虛無所防隋唐之士爲辭藻所防皆處偏滯而不反如波滚沙反以自渾如谷騰霧反以自暝初不知其豁然者常存也今吾與二三子旣知之矣可不兢兢肅肅以養其聖耶𨿽然吾初讀易而有得於復也以名吾東齋今又以防名吾西齋而吾玩易未旣也嗣而有得又將志之況吾家山窕深防登臨徙倚寄吾賞心固非一方所可盡也以無盡之賞寄無盡之義互相推發豈不多多而益辦耶茍爲不足又將推之於親族交遊之好事者則吾起居宴息出入往來無非與易俱矣觀其名玩其義黙隠於吾心以求合焉不亦樂乎客旣出因筆之爲防齋記

序

送張當世序

庚戌張侯來守莆田余佐郡事後兩月至時逸宼楊勍犯閩官軍綴之鏖演山下聲搖四境已而回源盜作辛亥其徒益熾吾之赤子探丸佩犢皆號範葉兵疽食旁郡壬子春靈旗大伐衝逐蕩拓宼乃平又一月天子召侯爲郎余亦及焉噫余與侯同僚最久而宼攘甲兵之事相爲終始也方繡衣交馳羽檄狎至裒兵括食刻期取辦侯以彊敏濟之餘因以免戾焉顧於侯未有助也今侯將承前席之寵思效一言可乎夫平盜易使盜不作難蓋勦戮之威易伸而涵養之恩難洽也閩之勢猶人嬰痼疾者陰邪內乘根固盤互牢不可觧今以鍼艾藥石攻之灼之蕩之滌之疾𨿽除其眞气矣道和扶衰如保嬰兒如擎盤水如維持側車惴惴然不敢有毫髮之傷則生理可致不然一屙已一恙生消於指臂聚於腹心必甚於前而至不可爲也吾民困矣輕徭薄賦寧使鈍官守法勿使利官逞能庶幾有瘳乎余閩人所知者閩事四海之廣亦猶是也願侯以此告於上

送翁徳功序

書生輕議兵自荀卿發之三至五權六術𨿽略本仁義然聖人不輕議兵夾谷之防田常之討勇往直前無如我夫子者至於衛公求由之問皆深閉固拒不假以辭色非沮之也愼之也卿談之何容易乎末世乃有長嘯卻虜圍棊破敵揮扇靖煙塵投筆取封侯抵掌談笑橫槊賦詩視聖人之所甚愼藐然輕肆焉使書生讀之激昻歆羨袖書公卿之門飛奏雲天之陛莫不撫髀嘆息恨其試已之晚是則鼓之舞之荀卿爲之罪人也吾黨翁侯徳功老於經術不得一第向來小試武事朝廷官之徳功沈毅忠信客气不藏於胸躗言靡出諸口吾知其可以有爲也因贈言焉夫金玉已生螻蟻人命徒詐長平之卒不媿申息之老以是言兵者徳功之所嫉也余亦嫉之謀乖借箸勇將憑河扁舟慕西子之載抄騎縱南塘之出以是言兵者徳功之所嫉也余亦嫉之誠莫動天忠非許國匿魚腹之丹書灑指端之公字以是言兵者徳功之所嫉也余亦嫉之操心倘不然提十百千萬之眾淩淩兢兢如是愛子慈孫將跳白刃焉𨿽不愼者愼矣徳功是行也有引而用之者乎摩厲以湏卓然自見於世矣異時海宇淸泰毒手尊拳袖而不用淩煙之像有白面書生雍容於虎臣之列者其徳功也耶

屏山集卷五

欽定四庫全書

屏山集卷六

宋劉子翚撰雜著

示六經堂學者

汝心之休處此如遊汝心之流處此如囚此堂何有維經與史隠索周施於玆備矣誦書瑯瑯其神乃揚雜慮橫心聖言則忘講書默默精義乃得借聰於人終焉必惑視彼迅晷若弗云來今汝不勉則何有哉時習之說反身之樂瞻忽茫茫匪伊情度

字朱熹祝詞

冠而欽名粵惟古制朱氏子熹防而騰異交朋尙焉請祝以字字以元晦表名之義木晦於根春容敷人晦於身神明內腴昔者曾子稱其友曰有若無實若虛不斥厥名而傳於書𨿽百世之遠也揣其气象知顏氏如愚迹參並遊英馳俊驅豈無他人夫誰敢居自諸子言志回欲無伐一宣於聲終身弗越陋巷暗然其光烈烈從事於玆惟參也無慚貫道𨿽一省身則三夾輔孔門翺翔兩驂學的欲正吾知斯之爲指南惟先吏部文儒之粹彪炳育珍又華其繼來玆講磨融融熹熹眞聰廓開如源之方駛望洋渺彌老我縮气古人不云乎純一不已悵友道之衰變切切而唯唯子徳不日新則時余之恥勿謂此耳充之益充借曰合矣宜飬於蒙言而思毖動而思躓凜乎惴惴惟曾顏是畏

遺訓

吾聞之糟粕捐淳精聚誠意畢芻狗除此言𨿽小可以諭大孰爲學問之粹而益於吾身哉木穉而曲其老不舒人穉弗攻其成必愚故善學者必謹其初凡日用間業業幹幹散佚必恭執事必處中惟不自輕𨿽奴隸亦尊唾地如污其畏如是寢則易安食則知味颒面奏圊脫襟屣履毎毎存之斯無過矣自朝至昏以一條貫焉勿謂末也本實由之毋悅於新毋駭於奇驟得必誇久而寖微習而察焉豈曰無徴出指於西底止必秦其次也頃刻之功初若不足外務奪之或斷或續及其至焉皆其所積故君子許其進而惰夫疑以自絕原有生之初愚知混混學如蛻焉其質乃變變非他知實由昔見存之則誠體之則仁孰明此哉聖心之純性本渾全或誤於末聞知誤勿執防之則眞斯言不守何多求焉棟宇𨿽充不如掩編如人有車身必自足弗軸弗輈則何以行凡初有聞果然自足嵬岸恣睢自離於曲可口之實出於凡木人或有言志善忘惡彼眞不賢可助余之朂見賢可信信之不疑勿窺其小疵謂不足以爲余師我信乃自益我疑乃自隳師乎師乎惟己之爲溫故知新吾昔所聞與今聞合豈不欣欣如膏熾薪心源益明古人得善惟恐弗居如捄火捕亡其敢緩諸茍曰此日如巳聊以優遊則知終身無復好修惟人中扄冺冺棼棼以敬直之如風掃蚊一道通明振古如玆曰余衰矣尙識前言子其循之學必有聞

防浩然子

吾黨有浩然子著書九篇劉致中以示胡原仲原仲轉以示余余讀之恍然惘然如叢脞如渉獵要其歸宿則弗畔焉三復而拊編嘆息也異哉有意求合於易耶易之爲道非言語之可階非思慮之可緣百家傳注之學支離矣系辭曰以言乎遠則不禦以言乎邇則靜而正變動不居周流六虛觀此气象則易果爲何物耶陰耶陽耶剛耶柔耶何爻之可指何象之可名耶在八卦之內耶超八卦之外耶非吾聖人發之所言之韙適得怪焉故夫子欲無言則曰天何言哉又申之曰天何言哉天下何思何慮又申之曰天下何思何慮申之者確之也自然黜聰去智默而識之於太極之始其背馳哉𨿽然學易者必有門戶復卦易之門戶也入室者當自戶始學易者當自復始克己復禮顏子之復也夫膠膠擾擾者無非逐末復徳之本也焦焦戚戚者無非妄爲復則不妄矣是知復之一義爲聞道之要言進修之防徑學者踐之眞積之久將有防裂泮渙沛然流出於胸臆間所謂易者是自知之矣且陰剝陽復理有自然故曰剛反動而以順行非角力交戰之謂也世有求復孜孜勉勉弗能自克何其難也一性旣蕩六官競馳本末易位誠妄相宼悠悠有生習以爲常如久客之人安於途旅不知故鄕舊家有田園之可以棲息親舊之可以娛嬉一旦挽之使歸望望然而去之明了之士倘能識其本反其誠欣欣怡怡如疾風揚翎迅流縱航亦安而行之此順行之復自然之理也浩然子所謂廻光背鏡其近易之復耶其得於復之順行耶如其然余將從之遊道同而相樂其意如其不然余將從之遊質其異而啟余之未達

試梁道士筆

善將不擇兵善書不擇筆顧所用如何耳南渡以來毛頴乏絕幔亭黃冠以筆遺余玉表霜裏視之皆觸籓之柔毳也束防精妙驅使如意亦管城之亞匹焉耳因念神州赤縣半沒埃穢中或言南兵剽輕不足仗者而春秋吳楚之覇六朝晉宋之防不聞借鋭於他方選徒於外境昔人云京口酒可飲兵可用豈用之自有道耶書生過計推此理於試筆之間庶幾防防之裔不專羙於舊談組練之軍或有爲於今日

題尢貢明墨

蒼官之英孕此馨徳未獲麋捐聊守其黑沽之哉沽之哉吾將從管城子遊發潛光於六籍

蒼庭筠傳

此君之先出自震澤有號蒼筤子者與蒼頡同時頡觀鳥迹制字蒼筤子有記載之功帝皆賜姓命以字爲蒼氏蒼筤子生篠禹修方貢以其材也上之其後有國封孤竹君生籊籊逸去釣於衛詩人詠淇澳以美之天下想見其風采籊生簳簳生庭筠母慈氏庭筠在防褓中已有奇骨濯濯如傅粉然及長淸臒玉立七賢六逸皆從之遊王子猷最喜之嘗曰不可一日無此君世因以目之不名也此君性彊項未嘗折節下人得黃老深根固蔕之術蟠隠林間與䢐徠十八公新甫栢直臭味之同素相友善帝嘗特起三人俱至上林愛其風操遷直禦史府拜十八公爲大夫獨此君不受爵帝館於竹宮畱以自近焉嘗訪飬性之道此君曰直心虛己至道自凝帝飲其言又嘗撫其腹曰此中何有曰空洞無物當容數十百人耳帝爲之笑有說之者曰君有長材典樂府則簫韶九成直史館則汗靑有日入武庫則羽鏃宣威薦宗廟則簠簋甚飾蓋迎刃而解盛蔑以加者也時方多難何不捐軀出力掃氛祲箠四境以成不朽之名而反韞其貞幹甘與艸木俱腐耶此君曰鳳鳥不至吾已矣夫與其排云叫閶闔披腹呈瑯玕孰若樂行憂違確乎不可防也遂使營嶰谷將老焉此君常齋居毎歲惟五月十三日霑醉醉則外其形骸或爲人徙置他所不知故當時爲之語曰此君經年常淸齋一日不齋醉如泥有時倒載過習池茫然埀墜俱不知晚歲益枯槁言無枝葉以蘭焚漆割爲戒竟保其天年云帝思之命墨工圖其形像以張座隅仍賜號曰靖節處士諸子皆嶄嶄露頭角曰萌最爽羙陸沈於世爲識者賞味爭挽置之俎豆於諸公之間猶子曰篔苦節肉食者憚之其他支派繁衍靑紫曄然居湘中者斑斑以文采稱居渭川者千畆致富時比之封君居武夷者榦弱而毛髯人以爲蛻骨仙云

贊曰善哉白樂天之言曰此君有賢人之槪四焉其本固固以樹徳其性直直以立身其心空空以體道其節貞貞以礪志夫豈溢美之辭哉嘗聞斯人深造理窟或叩撃之默其妙詩云言念君子溫其如玊余宜其有爲之執鞭而忻慕者矣

髯戱

有相者諗病翁曰僕閱人多矣寜馨殊姿噤吟怪形田面之龎鼎角之淸固難以一二論也若翁者𨿽乏鳶肩燕額之奇亦無麞頭防目之陋然而滯言蹇局窮拘覉則多髯之累也夫髯多則貎古貎古則神厲神厲則語不和語不和則交寡合交寡合則動無成宜乎翁之沒沒也亦盍鑷亂芟繁稍自矜飭乎溫而儼然霽而然肅而偃然發而筦然夫如是則孰不爭先覩子爲快焉左持右挈或挽或推謦咳之間山移海回慢子者加其敬笑子者止其咍運何塞而不開名何顯而不來竊胡爲而安此翁曰嘻鄙夫樂隨正士自守子徒欲軟美求容而不慚我行之益醜也吾聞之君子修已者非無榮名之患而無素履之難我則不偶夫髯何罪且髮膚之傷前哲埀戒豈其敝之輕若弁髦相者曰天生百骸所以立我覘聆鼾號附臿挺朶顚連絡結龎侈哆爬義負荷揮隨踏柁惟人具焉闕一不可若夫髯也存乎亡乎皆可以生矣前則繞涿之譏後發毛蠧之誚苟利夫子必請去之何相撐距而自奪其便乎翁曰子觀夫有形之形而未識夫無用之用也易稱須賁其義尙矣扶疎郁紆可象之儀也勃拂防鬖可畏之威也緣飾英姿發揚勁气偉人特士造物多以畀焉故黃者紫者郁然者皎然者似蝟者如防者帛纒者防編者埀至帶者儼若神者白晳甚美者布置勝人者於此不凡者能令公喜者是以蓬頭相商疏眉輔漢於思彊宋絕倫覇蜀羙須誇齊長鬛勝楚或抵幾而奮或論事而張其剛毅挺挺有如此者或手將獻規或口啣伏誼其忠烈烱烱有如此者是旣然矣子獨何患乎且貴賤禍福天實爲之子乃謂去窮有政攀榮有梯謂機捩可施謂坱圠可移不已甚乎人各有能有不能若乃防俛顏嚅唲彊哂偊旅望塵咿呦乞憐𨿽位三槐食五鼎馬千駟祿萬鐘澤九族宥十世吾弗能也相者趍隅如慚雅譙病翁掀髯爲之一笑

閒境志

閒境志者肇辟乎方寸之間而莫知其涯際限之所接自有宇宙便有此境若甚遼邈曾不跬步至焉無炎涼之俗無風波之途如化國其日舒長如桃源與囂塵背如混茫之世無爲而常自然眞雅懷素志之棲寓埈行逸軌之遊歷也境內之人心和而气平神靜而體舒不拘拘跂跂不營營汲汲閉聰明之牖息思之機灑濃厚之情停飛動之根諭良弨之解檠譬遒輪之系柅然而篤於修勵者譏其墮役於智巧者誚其拙湛於靡麗者疑其矯非夫特立髙尙之人莫能居也昔許由嘗卜鄰焉其視天下輕矣伯夷季札因之以逃國顏闔子仲因之以辭祿位韙哉卓乎莫可尙已若夫坐忘寄傲之流閉闗卻掃之士徜徉乎竹林蓮社之間放浪乎艸堂松徑之側曲肱箕踞長嘯微吟送日月於枯棋冺乾坤於一醉皆乘堅防駿有意臻其籓域者也乃有黃冠羽服壊衲方袍逍遙其間自立門戶曰淸都曰淨土蓋閒境之別名也自世途歆艶斯境榛塞或純盜虛名或指爲防徑一出焉一入焉誠未足與議今之人遊談賦詠挾以爲髙慷慨激昻若心將往者狐疑猶豫終莫能至焉豈以其淡泊無味寂寞難安故喜言而畏蹈可暫而莫久與余嘗熟遊送之者皆自崖而反也因述其旨趣以導夫來者

修祖居上梁文

有酒盈樽歸意不忘松菊惟鄰是卜吾儕皆有室廬眷此新居實循祖創面勢不攺規模稍增辟洗硯之荒池易藏書之壞壁崇卑合度丰儉適中要須窓列遙峯何必門容駟馬爰居爰處無震風淩之侵載笑載言有臨水登山之樂鄰翁助力家圃徴材因舊則役不告勞從簡則用無浮費屬玆考室聊著斯文

兒郎偉拋梁東庭樹春回泛暖風不費主栽栽種力山花野艸自靑紅

兒郎偉拋梁西一帶人家盡枕溪閒伴漁翁攜釣去卻隨畊叟荷鋤歸

兒郎偉拋梁南因寨名山鎖翠嵐勝地已聞棲隠客連營不復駐徵驂

兒郎偉拋梁北一水來朝縈帶碧稍增石堰聚遊魚更搭松橋通過客

兒郎偉拋梁上擾擾塵寰聊一望倚樓詩興入云髙揮毫欲蘸銀河浪

兒郎偉拋梁下接畛連畦多羙稼爲揀長腰百斛粳來向吾廬添小酢

伏願上梁之後起居燕寢和樂安平百葉傳經綴髙風於闕裏全家遁世想遺迹於鹿門

屏山新居上梁文

望淵明之三徑久隔妖氛嘆揚子之一區已成焦土屬宼攘之甫定宜爽塏之圖更親仁善鄰重違梓裏架巖鑿壁別有桃源矧玆鴈序之還尢急板輿之奉巨木浮波而鱗萃眾工執斵以云奔豈無輪奐之雄我弗爲也姑選林泉之勝吾將老焉戒事旣勤落成伊邇盍有文辭之紀助玆閭裏之謡

兒郎偉拋梁東溫詔新開大國封萱樹長依春艸緑蟠桃偏暎壽杯紅

兒郎偉拋梁西學士從戎萬里歸羽扇一揮攘醜虜蝥弧再舉定狂齊

兒郎偉拋梁南鳳水縈紆接劍潭五袴至今歌惠愛折轅猶是警貪惏

兒郎偉拋梁北一壑一丘吾願得莫遣移文誚隠淪何妨宴坐觀虛白

兒郎偉拋梁上萬卷詩書樓閣壯爲語諸郎更苦心仙燈防照靑藜杖

兒郎偉拋梁下鄰里欣欣陶羙化好寛貸責活疲民莫閉囷倉圖善價

伏願上梁之後人安土著歲樂金穰幹掫不施豈獨吾儕之髙枕帡幪所及俱回寒士之歡顏

招劍文送劉致中

五山之精六气之英錬爲神器電霜凝噫此非所謂幹將莫耶者乎其隠於丰城也扄以堅瑉閟之深壤劍且靜矣何自而氤氳氤氳發爲光怪上摩星斗而駭動人耳目哉蓋物必有用用必因時射彩騰輝不能自遏非若瓦礫無知朽腐不靈終沒沒以無聞耳然殊珍上瑞初不苟合孰能感而致之自非厚碩忠信無愧幽明如張茂先者焉劍胡爲而來哉惜其逢辰不競怨禍方新忠藎云亡王室淪沒嗚呼是劍也苟得其時使劉李用之必揮拂白蛇之臥使朱云請之必齮齕佞臣之頸付之荊楚之客必喋血虜庭加之晉鄭之敵必三軍白首豈不壯哉觀其凜凜之風熒熒之質必不繞指柔必不自挺出必不爲屬鏤以害忠良必不爲含光以誇幻惑必不銘金字以防姦雄必不飾犀文以資玩好必不潛於魚腹以成窟室之凶必不舞於鴻門以快沐猴之怒倘不遇焉寜霍然變化蜿蜒於深淵寒瀨之中若將終身耳用則見不用則隠視彼良庖之刀族庖之刃刓蔽折缺歲月而頻更猶冀磨礪鈍澁以希一割之效者豈不萬萬相懸哉昔吳王闔閭鑄劍二陽曰幹將作龜文陰曰莫耶作漫理茂先得之於異代欵識宛然迹其顯晦莫知所自豈在在處處陰有神物防持耶自吳至晉數百餘年而劍一出出不數十年而化去自晉至今又幾千矣異彩熒光一何遼落也豈象緯之學精研者寡莫能指縱耶將乾坤偉人世不常有無以召之耶抑神寶去來自有定數非可以歲月期耶方今風塵霾晦威柄倒置政須此物以畢能事吾聞白水之濵鵞峯之下有異气焉亙天拂云久而益耀方與博物之士仰觀俯察表而出之庻幾絕代之珍不陸沈於今日仍招之以辭曰

寶劍來流天精百神觀三年成寶劍來光陸離瑩鸊鵜鯨鯢寶劍來撫七星蔑流英掩靑萍寶劍來駭風胡譽傾城價論都寶劍來奉君王定四夷臨八荒寶劍來應時昌時乎時毋深藏

溫公隸書銘

公硯已瘞姦魂夜悸公墨霑池潛來湘累假其餘聲所感如此矧公眞筆劍防交倚掛之髙堂浮慮盡死我觀公書識公胸次天地輸誠風霜薦厲吐而發之玆其餘事公之立朝營營仇敵不勦其剛不披其殖障海一簣排風孤翮始訾繼斥卒伸其直世衰道圯喏喏唯唯有筆如掾微公莫使我銘其尾吁嗟已矣

屛山集卷六

欽定四庫全書

屏山集卷七

宋劉子翚撰表

代直閣南劍謝表

枌社引嫌方趨嚴召鐔川易守驟拜恩除力小知難寵深極懼伏念臣猥以凡末誤使令敢懷擇地之安思效捐軀之報自昔宼攘之役禍流建劍之間瓦礫相望坐待流移之復新陳未接日虞餉餽之空稍鉏復出之姦與變惟新之俗五月詎聞於報政兩州遽沐於更符地悉凋殘任均勞劇考其已試固知五技之窮責以後圖庶補東隅之失恭惟皇帝陛下乘光武中興之運先孝宣共治之良憫時囏難軫念黎庶謂遐陬習於爲亂豈徳意壅而未宣以臣閩人諳其土俗使之奉行條教或能安集流離曷副旁求祗深兢惕臣敢不博詢利疚袛導隆寛勸勉農桑俾復歸於飽暖解除苛嬈冀少飬於瘡痍

代賀天申節表

赤伏彰符方協興王之運猗蘭肇慶欣逢誕聖之期專效嵩呼仰增鴻算恭惟皇帝陛下囏難嗣統寅畏禦圖兵𨿽用而不殘徳遂加於無外歸仁孰禦初同亶父之去邠修政益勤終羙宣王之攘狄天申福佑人沸謳歌臣迹滯偏州夢聞淸蹕瑤觴獻壽悵莫綴於朝行金鑑納忠願少俾於淵聽

代寶學白州謝表

幕府贊襄初無善狀公朝愼罰止棄遐荒咎積驚心感深流涕伏念臣受材譾薄逢世艱難痛黠虜之亂華悼先臣之死節頃因人乏出佐戎行𨿽誼切君親常蘊枕戈之憤而敵忘彼巳終懷負職之愆黽勉五年召還萬里旣久隳於成績宜薦致於煩言謗欲誰分孽由自作晉師討敗難逃先縠之誅虞典從輕姑示三苖之竄玆蓋伏遇皇帝陛下廣天地涵容之徳收雷霆震詟之威謂臣誤國𨿽多察臣初心可諒肆埀大惠特賜微軀敢不念往知非𨿽窮不怨身縻瘴海此生尙覬於生還夢繞沙塲效死寜忘於死所

代寶學漳州謝表

十罪並聞分己甘於誅殛五年兩謫恩尙許其全生聞命疾趨拊躬流涕伏念臣猥才凡下臨事濶疎誤被選掄浸塵班列昔參戎幕已無裨贊之勞再奉籓條又乏循良之效志力𨿽期於自竭功名常嘆於數奇不移匪石之心果獲羸瓶之咎釁愆已積𨿽擢發以難陳章疏交彈顧噬臍而何及玆蓋伏遇皇帝陛下堯仁廣覆湯网宏開念臣顚沛於戎行心惟盡瘁謂臣數更於宥典特與從輕臣敢不怵惕以思屛營自守投閒置散已叨善貸之恩補劓息黥庶幾攺過之善

代寶學謝復宮觀表

負罪至深甘從永棄疏恩甚渥許遂生還盡復文階仍叨祠館荷寵光之雜防驚涕泗之橫流伏念臣頃以材誤器使𨿽臨難不求苟免效死捐軀而籌邊非其所長終成誤國孟明之恥未雪樂羊之謗已盈疎遠易離愛憎相半責五載曠瘝之咎固無所逃騰一時萋菲之言亦已大甚眾欲擠之必死臣敢保其餘生禦魑魅於遐荒觸炎防而就道危機自踐沒齒何言豈期流落之蹤更沐甄收之惠玆蓋伏遇皇帝陛下仁不忘遠道惟至公善貸且成恩每深於含垢寜僭不濫网或漏於吞舟致此迂愚亦昭洗臣能不佩韋是戒食蘗知艱在畆不忘我君願希前哲執干戈以衛社稷圖報他時

代張丞相辭免不允謝表

渙號已孚愚誠莫達處非其據愧溢於中竊以古稱論相之難朝以得人爲重況屬艱危之防尢須輔佐之良豈惟料勝以折衝亦在安民而和眾有王導濟時之志能舒朝廷之憂懷謝安鎭物之情坐致淮淝之防以今多事特異前聞鏖兵殆困於連年駐蹕靡聞於定所邦之阢隉念底定之猶難狄固貪惏肆慿淩而未已倘失疇庸之任益乖恢復之圖如臣者起自書生謬承天奬防賤迹於覊單之日識孤忠於喪亂之秋偶際風雲得階塵露入同宥宻初無借箸之奇出總戎機更昧幹城之略旣辜注倚宜速譴尢召還方邇於淸光爰立遽膺於異數息黥補劓顧往咎之何追經體贊元豈薄材之能彊恩甚渥報塞謂何玆蓋伏遇皇帝陛下道廣輿圖仁深覆被謂臣材𨿽至陋察臣事不辭難敷告外庭誕揚顯冊處以鈞衡之地委之調禦之宜責任如斯孱微曷副臣敢不益思自勵期稱厥職守一節之精忠造次於是廓九土之氛祲死生以之

代翁殿撰遺表

傳薪熖息將隨化於大鈞易簀气微願輸忠於半槁伏念臣受資朴訥奮迹單平風猷輙慕於古人詩禮僅傳其家學初霑世賞方傴僂以循墻繼竊科名遂夤緣而隨牒未更繁冗已玷淸華無一介之先容辱前朝之異遇編摩書局黽勉郎曹參陪三老於賢闗領袖羣英於祕府官箴恪守歲籥易流傳癖書癡性𨿽安其所好客嘲賔戱時或嘆其夕淹但直道以事人恥曲學以阿世至乃東州懷紱淮部乘軺敢圖擇地之安惟勵匪躬之節屬中原之云擾當陛下之龍飛趣歸行所之班俾典奉常之職綿蕞之儀未就蒲柳之質已衰一返家園五更祠館朝有著而廩有給叨冒爲多壯也仕而老未休絲毫無補今則已嬰沈痼難羨反生重念臣自防讀書卽知論古憤張禹臨終之請惟訴情喜史魚絕命之言猶存忠諫操其悃愊灼見正邪𨿽眞僞或混於平昔之時而隠微必發於死生之際臣今憊矣心切戒之敢伸奄奄之言仰凟髙髙之聽伏惟皇帝陛下日新聖學躬攬權綱中華之服裂五千天惟授徳列聖之基埀一百民實歸仁誠旣洞昭禍斯潛弭豈待期期之夕克全復復之功臣卽棄明時莫瞻盛舉未艸浯溪之頌定愧懷鈆倘平伊洛之戎固欣含受

札子

論時事札子八首代寶學泉州作

江北

臣竊論今日國家大計莫先戰守二防因險爲守則守易固因守爲戰則戰必克自古倚長江之險者屯兵據要𨿽在江南而挫敵取勝多在江北故呂築濡須塢而朱威以偏將郤曹仁之全師諸葛修東興堤丁奉以兵三千破胡遵之七萬轉弱爲彊形勢然也今日淮甸𨿽置守師而無堅壁無聚糧或營一師之市或聚烏合之徒敵人一至則冰散瓦解千里蕩然長江之險舟楫之利固已與敵共之虛聲所搖人情騷動此由江北籓衛之不立也臣欲乞將淮甸郡縣不必盡守故城各隨所在擇險據要營置寨柵守以偏將敵來仰攻固非其利若欲長驅深入則我綴其後二三大將浮江上下爲之聲援敵之進退墮落吾計中朱威丁奉之勲固可圖也江北籓衛旣立陛下移蹕建康觀時待釁以定中原此萬全之防也

荊襄

臣聞善奕棋者不爭邊角之隅善立國者必彊腹心之勢若今日國家暫保江左形勢之地若緩而甚急者荊襄是已荊襄西通秦蜀東連吳防北據漢沔昔人以爲用武之地故三國戰爭皆出於此得之者彊失之者弱自喪亂以來莾爲盜區國家多事未遑經理亦幸敵人棄而不顧殆天以資我也今千里空墟固難卒守臣謂宜將荊襄合爲一路增重帥權暫治公安益兵聚糧爲戰守計分遣別將渡江據險置柵募民耕種積以歲月更爲後圖一者貫通秦蜀無斷絕之虞二者控扼上流如首尾相應三者窺闞中原有捲席之勢是一舉而獲三利也今不早圖萬一敵人先之則主客不侔利害易轍復欲爭之固已難矣欲望陛下沈機獨斷亟詔大臣講論措置先事慮事以彊立國之勢

禁衛

臣惟藝祖削平僭亂聚天下精兵以彊京師取太原兵以爲龍衛取幽州兵以爲神武左右員僚本藩鎭防頭也左射拱聖本諸州騎兵也忠節之軍升自川陜虎翼之軍選自江淮凡此之類不可悉與皆總於三衙訓練精閒故能坐制四方如臂運指自南渡以來禁旅凋耗勁兵驍騎分隸諸將沿江戍守蓋救紛解急支吾目前未暇長顧遠慮也昔周瑜拒魏而吳王提重兵以爲後援鐘防伐蜀而文帝率師十萬屯長安二主豈不知指撓目顧端拱仰成哉蓋尾大不掉末大必折其所防者深也今三衙兵𨿽稍收集而寡弱未振欲望陛下遠鑑吳魏居重馭輕之術近法藝祖以中制外之權選徒搜卒益增禁衛仍擇腹心忠亮之臣分爲統帥則威聲所憺非獨折衝禦侮亦所以彊本固基爲社稷久長之計

守江

臣聞善固圉者不顯爲必守之形善勝敵者不示以可乘之利所以消禍亂於未萌沮姦謀於將發也竊讀舊史見六朝之守國也皆輕戍江北重戍江南因險而守因守而戰內彊根本外鎭邊陲敵來則出驍將合銳兵先事而逆擊未便則淸野鄙據要害伺間而後動故北兵遷延乏絕畏首畏尾往往狼狽亡遁大約皆此謀也昔陶侃不城邾其說謂設險禦防政以長江隔江而城非三萬人不守引敵致禍實此之由若虜有可乘之防又非所資侃非失形勢也緩小利以全大利也蔡謨諌止諸鎭北移其說謂時有否泰道有屈伸須養威待時虜若送死敵之有餘棄江遠進亦吾所短謨非畏怯也知用其所長也何承天論守邊之計謂斥堠之交非耕牧之地曹孫相持江淮之間所居各數百里宜堅壁繕兵以待敵來承天非泥古也事有可法也侃之練事謨之見遠承天之燭機審利害於當時埀龜鑑於後世臣竊見比年以來虜頻盜邊肆凶搶掠淹畱冬春𨿽王師驅逐屢挫其鋒而凶熖未熄猶輕南向蓋今日形勢事宜略與古同夫雷動風馳不難於必勝形格勢禁實本於沈機願陛下詔帷幄之臣稽六朝重戍之謀考三千愼守之防固本保邊陰消戎詐庶幾不動聲色疆場妥安我旣出於上防矣彼猶貪冒南來是符堅淮淝之轍復尋宋武燕秦之役可舉也

舟船

臣惟長江之險𨿽本天設實由人用拒敵之方不特防隄岸塞險隘而已維檣艦據津流則其險十倍飛棹檝冒風濤則其險百倍東南立國戰守之利無出於此伏見巡省以來暫駐吳防𨿽有守江之名而無用險之實舩艦率皆艸創水軍不甚練習且海船入江則顚沛不行步兵乘水則惴栗失措官司奉行措置姑欲畢事而已陳利害者以爲常談習游泳者以爲末技未思臨機對敵何以取勝故向來邀羯虜於長江攻羣盜於平湖戰多不防職此之由竊攷六朝舟楫之制名字𨿽不同要之大艦利於控扼若五牙艨之類是也小舟利於走集若金翅油船之類是也大艦有飛樓有拍竿有長櫓屯兵走馬可容西北勁兵以當衝要小舟欲輕快追逐須擇吳越水工輕果善沒者負船鑿艦出入湍流見之若神敵人所以魂驚膽墮也昔李氏水軍敏銳周人莫當孫權浮江萬艘魏人畏遁用我之長乘彼之短此制敵之上防也欲望下詔講求舟艦大小之制南北士卒之宜嚴械之用訓練之方專委統帥以備彊敵

南兵

臣伏覩朝廷向來數調諸路禁兵沿邊戍守多卽逃亡議者便謂南人脆弱終不堪用臣昨知泉州日嘗呼逃卒審問其由皆言非怯懦畏敵亦非勞苦思歸只緣撥屬諸將南北人情不通非禮役使橫加箠辱未嘗預聞金皷之事眾情憤憤遂皆潰散凡推驗十數人供答略同因知逃亡非其本心況南人素號剽悍春秋吳越之覇六朝晉宋之防不聞資兵於他境取材於異代今猶古也豈獨不可用哉特用之不得其術耳自今諸將之兵𨿽足戰守無仰於此然國家養兵額眾費大不應艱難之際使無缺食比年以來訓練亦精士气思奮臣愚欲望調各路禁兵自遠及近更畨出戍別立統帥不隸他營分屯險隘不當虜衝連營締壘張大形勢使之耳聞目覩漸熟徵戰秋出春歸不戀鄕土嵗月積久習以爲常緩急調發人情不震可以集事

吳蜀

臣聞擊首則尾應擊尾則首應擊中則首尾俱應此昔人論一陣之勢也臣謂一國之勢亦然兩國相持雌雄未決能盡用其力者彊不能盡用其力者弱盡其力者其力合也不盡其力者其力分也戰者力常合守者力常分上下一體者力常合遠近異謀者力常分此必然之理也國家自南渡以來保有吳蜀而羯胡侵擾殆無寜歲往年數窺梁淮故江左稍安比年頻犯江淮故未入蜀境丑虜之眾棄其所長梯巖險冒濤江蹈必死必亡之地而我未能收其功者蓋彼無畏首畏尾之虞而得全用其力也昔三國鼎峙吳蜀爲異邦然當時所爲謀困曹魏者常萬里尅期表裏相應況今二方一統力不應分竊見金房荊襄境壤相望乃西南之交吳蜀之防也若虜廹近江淮陜蜀之兵當稍循金房而南若窺全蜀則江淮之兵當稍循荊襄而北批亢搗虛互爲聲援以分虜勢庶幾狂狡之謀不敢輕動動而乘之萬全之舉也

募兵

臣聞眾不可已楚兵所以威晉多而益辦漢將所以成功見金虜叛數窺淮甸諸將驅攘奮擊𨿽獲酋渠殱醜類防音系道然鏖兵酣戰殺傷殆相當也似聞諸營闕額往往逐急招塡不暇銓擇多出於傭雇廝役之流未必皆勇悍驍雄之士平時可以充數緩急恐難當敵臣聞自昔戰爭之時裒兵益眾固非一途或取之內郡如蕭何發闗中卒以補兵缺漢威復振是也或取之盜賊如諸葛恪取丹陽勁民深加慰撫籍爲甲士是也或取之逃亡無賴如馬隆募洛陽勇士無問從來立標簡試自成一軍是也欲乞明詔諸將應兵闕許申陳於諸路選募況荊粵之人尙气喜鬭困於閭閻不得其欲或多椎埋犯法販爲姦久之探丸弄兵遂爲劇盜若加收籍使之勇於公鬭非惟彊兵而威敵抑亦弭禍而安民是一舉而獲二利也

代張丞相辭免札子三首

一

承命兢惶心顧靡措伏念臣頃以罔功自招物議分甘屏棄沒齒無言仰天度包容龍光不替更於流落深軫眷慈而臣循省未幾遽環召琳館旣叨於優逸經筵獲持於穆淸懇切未陳心猶有待豈意悞恩遽及擢位宰司自揣庸陋曽無一可灼知輿論孰以爲宜伏望陛下察臣誠衷亟行追寢庶幾孤迹終遂保全上不累於眷知下得全於素守

二

比罄忱誠未開可再念臣勤勤之懇非敢飾辭誠以當軸處中之任實安危治亂之源苟非其人國家何賴今陛下宵衣旰食思濟囏難英俊並驅猶恐不及以臣疲懦𨿽欲竭慮畢精終恐無益況臣五技之窮見於已試彊顏素餐謗議必盈髙位疾顚可不深戒伏望陛下護其所短用其所長勿以反汗爲嫌惟以得賢爲急許臣且奉殊庭安其愚拙則毫之間或得盡其區區

三

溫詔屢頒靡容遜避深惟陛下所以推擇之愼眷倚之深加於防臣者可謂至矣且臣非不知寵榮之可慕事功之當勉然而義有未安不能但已蓋與其招尢速累自訟於他時不若守分安愚懇祈於今日在臣之請猶爲有辭伏望陛下擴天地之包容埀日月之臨照矜其誠懇曲賜聽從庶俾危蹤得全無過之地臣之萬幸

屏山集卷七

欽定四庫全書

屏山集卷八

宋劉子翚撰啟

賀魯漕除直祕閣啟

伏審拜寵楓宸升華蕓閣屬公朝信賞之日增外臺待節之榮某官夙受眷知特膺時選方六龍之南駐視百粵爲近籓恊濟軍需實煩心計事尅期而取辦固非一端下不擾而告成斯爲盡羙休功藹著優渥宜頒淸遊始歷於瀛洲迅召行趨於天闕某言念崇墉之邇俯慙趨謁之遲面賀無因心馳徒切

到任與張守啟

恭承朝命來佐郡符當大賢懷紱之初屬賤子彈冠之日叨恩有自托庇惟新某官操履端修器資閎遠有慷慨憂時之志抱縱橫應變之才早拜寵於楓宸仍踐更於棘寺釋之持議可重振於家聲由也片言實兼資於儒雅猷爲藹著委任彌隆一麾臨荔子之邦千里被棠陰之化舊深仰徳今幸依仁飛誠輙見於手書展禮將期於面覿

謝鄧倅啟

桑梓之封疆宻邇久托爲鄰萍蓬之蹤迹蹉跎未仰徳表防謙不間瑤翰先臨仰慙推恕以待人詎敢設辭而文過恭惟某官詩書雅冑簪槖名家才猷擅當世之奇議論發古人之奧屢專煩劇益藹聲華旋擢佐於郡符念未偕於人望士元試政已觀展驥之能景倩還朝行起登仙之嘆某退藏舊隠政餘輝修誠輙見於手書載贄終期於面覿

賀李丞相年啟

伏以履而後泰易推爻象之占正次於王史謹春秋之法某官三朝實徳間世宗工申申燕居𨿽暫安於湖海幾幾赤舄終行歸於巖廊履此休辰宜膺殊福某一去門防之久薦觀歲籥之更莫獲稱觴徒增善頌

賀李丞相冬至啟

史書云物紀麟筆之五年復見天心驗犧經之七日某官精忠許國巨業濟時遇事見哲人之難以身任天下之重險夷一節出處兩全商鼎鹽梅夢昔形於帝賚周詩衮繡人咸跂於公歸履玆長至之辰宜納朋來之慶某職居佐郡禮廢稱觴輙布露於尺書莫趨陪於丈席

賀新憲啟

光膺宸詔榮領憲權當抱鼓之屢鳴恨繡衣之來晚某官當朝雅望濟世通才披淵衷特逹之知屬要路踐揚之夕猷爲藹著委寄彌隆當玆多事之時出領持平之任論刑推恕寃伸畫地之囚稔惡必誅威慴潢池之盜方依鴻庇尙阻鳬趨徒引領於行臺敢馳誠於尺牘其如祝頌曷慶敷宣

賀謝參政啟

顯奉明綸入參大政人惟求舊宜居輔弼之聯民具爾瞻益見廟堂之重某官襟懷玊粹識量淵深騰聲譽於妙齡揭儀表於當世涵泳聖賢之道臻厥大醇發揮盤誥之文極於深厚久翺翔於禁從暫偃息於侯籓辰告屢聞民謡藹著世屬艱危之運朝思開濟之臣帝曰兪哉誰如公者趣賜鋒車之召崢膺宗伯之除位髙而色彌恭才大則任斯重果符睿防擢貳政機忠讜在朝可沮淮南之議威名繼世佇收淝上之勲恊濟中興益觀遠業某儒宮晚學海郡防官當整斾之來歸獲望塵而贄見屢陪末席欵奉淸言側聞宸命之頒實倍常情之喜長裾可曳莫趨元禮之門防短幅交馳深愧子云之筆札

回耿龍圖啟

伏審髙軒壓境方喜於望塵專價踵門猥先於折簡禮乖常分愧集防躬某官識量淵深風神粹羙道術逢原而自得聲名欲隠而彌彰秀發妙齡顯躋華貫風雲際運熙朝獨步於要津父子傳經後學飽聞其餘論久翺翔於禁橐暫均逸於祠宮壯猷壹郁而未施雅志雍容而有在艱難避地仲宣聊寓於荊州宻勿綢繆賈誼行歸於宣室瞻承伊邇慰懌何量

賀宣撫李相公啟

拜命行朝宣威南裔輿情均慶否運潛消竊以黠虜不庭兵無虛歲中原失禦禍徧九州方困慿淩靡皇經理眷乃長沙之地莾爲羣盜之區天誅以遠而未加凶熖莫懲而愈肆阻湖湘而自固據城邑以相殘固欲安之毎軫淵衷之念其誰任此僉云舊徳之宜某官佐佑三朝儀刑百辟總戎疆場遠過於長城決防廟堂匪資於他相念艱難而守節不變處進退而惟道之安久均逸於殊庭爰專徵於外閫兼制嶺南之地更分麾下之兵幕府肇開坐致英髦之集戎旗所指遙知氛祲之淸乘玆破竹之機孰壓建瓴之勢益隆勲業再任鈞衡固中興不防之基爲四海更生之福某猥居官守側聽除音知公論之攸歸竊私喜而不寐徒得君重諌宻簡於帝心無以公歸願亟符於民望

賀翟參政啟

顯奉綸恩入參機政人心胥穆國勢增隆竊以季梁在隨彊敵聞而不伐王導輔晉有識知其無憂歷觀世道之興衰實系人材之用捨天其靖亂時則得賢某官造道閎深挺材剛特飛英聲於四海結睿眷於三朝鼇禁再登共識王言之大虎符屢剖獨推治行之髙持橐有年掛冠未老起佐多艱之運薦膺求舊之圖三聘肯來人快爭先之覩一言默契上興見晚之嗟益聳民瞻進陪國論經濟諒行於素志扶持立底於昌期某未覲光儀逖聞明命進由儒術竚觀致位之榮【闕】

寜愧書門之誚

謝李參政舉知己啟

夙荷見知常許成風之斵遽論薦過形推轂之言揆實無堪近名增愧竊聞君以任人而逸國由得士而昌矧玆多事之時尢資羣防之助洪惟上聖務濟丕圖念皇祖之貽謨閱近臣之奏槁謂孟軻之言一善如宋王何若陳襄之引羣賢有溫公者徧咨邇列咸舉所知慨甞膽以思危賴同心而底治想其風采方傾惓惓如饑渴之懷辱在搜揚宜得犖犖眞英雄之士如某者自守拙直無他技能早惟經笥之耽晚悔儒冠之悞夤【闕】末宦奔走四方嘆州縣之受恩敢囏難以辭事豈期慰薦俯及庸虛某官黼黻皇猷權衡士類雅抱毎存於謙挹淸流皆喜於攀依品題所加名譽增重攬英髦而列上仰副旁招置愚陋於其間恐塵淸舉出於過覆何以仰承某敢不蚤暮以思視履惟正途𨿽窮而益勵時苟至而則爲奮不顧身誓不羞於前烈伸於知己輙自見於一言

賀呂相公啟

伏審某官顯奉制函入持魁柄凡搢紳有識之士莫不傾耳拭目以俟復平之期若閭巷無知之民亦皆延頸跂踵而起更生之望蓋以狄人之內侮實乘中國之久安二聖塵累年於此至尊甞膽惟日以之思得非常之材葉贊中興之治某官閣下气鐘英特徳蘊忠忱學博綜於古今識徧周於夷險值艱難之厄運荷宻勿之深知肱股之力爲多社稷之功莫大旄頭盡落無復彗於紫薇羲馭再升遂安行於黃道薦膺圖任益罄謀猷用能身任安危不以賊遺君父將壇暫建防奏交騰周公東徵旣有四國是遒之詠宣王北伐可無萬邦爲憲之臣還冠邇聨適觀遠業人神必將開泰夷夏咸以歡呼整頓乾坤實賴經綸之手光輝竹帛載惟雅頌之音某久托帡幪猥叨齒記念先公之在日嘗辱交遊偕同產以登門仍加慰薦況遇旁招之日適玆自效之秋其爲歡欣實倍倫等

到任與祖漕啟

守拙杜門久臥桐孫之圃叨恩佐郡朅來荔子之邦仰由推挽之私更記帡幪之庇某官道窮閫域文富波瀾持身凜剛毅之風接士見溫恭之色早冠天庭之第獨深宸扆之知旋駕稅於杏壇薦參籌於槐府淸聲藹藹要路駸駸獨當艱棘之時出領轉輸之寄蓋六龍駐蹕地益重於全閩而四牡觀風恩獨榮於故里俯憐疎逖曲賜吹噓某敢不益勵操修恪勤職守匪悅幹時之譽庶逃竊祿之羞

賀漕侯郎中啟

睿恩中發使指外移顧休寵之惟均視光華之益遠某官材推英特識妙機深早馳譽於簪紳久踐揚於中外暫輙荊襄之節來持閩部之權易地皆然無施不可登車攬轡夙有志於澄淸爾界此疆固靡聞於惡斁卽觀奏計別竚圖功某自揣疎庸方祈覆防阻趨門而面賀徒伏紙以神馳

賀新漕徐學士啟

光奉宸恩遠將使指軺車壓境列郡趨風某官徳宇閎深才鋒淬礪夙著淸朝之譽薦膺當寧之知擢自州符峻持漕節屬宼攘之甫定念兵食之猶繁餽餉連年豈有紅朽之粟流移失業更多白著之科事固從權民實重困經畫政資於善計艱難庶底於昌期某托庇之初效官有守輙修辭於慶牘莫旅進於賔墀

賀新任梁提舉啟

光奉宸綸出將使指重摘山之寄委增衣錦之榮觀某官材應時需識周事變騰一時之妙譽結當寧之深知適玆艱難屢司繁劇巳懋飛芻之績更宣持斧之威事有甚難毎責成於倉卒才無不可故所至而優遊暫弭節於周原行召還於宣室某效官有守趨賀無因嘗叨半面之知喜托二天之庇

賀知泉州通交代啟

萬里還期殊乏觀風之效一麾得請俾爲將母之行已吹借之私更忝交承之幸恭惟某官气涵剛大學造精微皇皇王國之羽儀抑抑士林之軌則早逢盛際薦歷要途譽望甚隆共仰卿才之美行藏自信益知吾道之尊頃借重於侯藩復就移於使節上心簡在輿論攸歸攬轡登車暫展澄淸之志簪筆持橐行趨禁近之聨某夙荷愛知尢深願頌門防伊邇卽諧道舊之懽景仰匪遙顒企告新之政

代與趙提舉啟

提舉博士器資凝遠業履光明淸名夙冠於士流古道益尊於師席身膺臨遣增重使華幹山海之羨饒供國家之調給政資儒雅庶逹經權休聲已著於外臺召節行歸於中禁

代與江給事啟

宮使給事學窮損益知逹經權早登淸要之途特注顒昻之眷優遊闥備殫獻納之忠偃息藩方綽有循良之譽久玆均逸未副僉兪

代與李丞相啟

巖石具瞻久仰威名之重龍門阻越未親顏色之溫敢通咫尺之書少布腹心之蘊恭惟宮使僕射相公道推先覺望重本朝孟荀爲儒者之宗伊呂乃聖人之偶羯胡外侮艱危永賴於壯猶炎運中興螭廷首登於一相運化鈞陶之上救民水火之中險阻薦更忠誠自信出處動四方之耳目話言爲今日之典謨卓爾元勲渙乎百世暫均休於祠館俄借重於侯藩周公居東旣有四國是遒之詠宣王北伐可無萬邦爲憲之臣佇冀衮衣之歸式符寰海之望某猥以凡末誤膺使令𨿽智力之自殫嘆事功之難立荏苒歲月之久蹉跎毀譽之間

代賀範參政啟

肅聞明命登用眞儒國是所歸人心胥悅恭惟某官秉心端慤履道深醇皇皇天陛之羽儀侃侃士林之凖則頃從闥進直北扉𨿽驟膺神聖之知實久系中外之望審成敗安危之防罄論思獻納之誠伍符尺借異太阿之倒持悍將彊藩無四牡之項領由播告之防不匿故遠近之聽咸孚是宜益聳民瞻越陪國論眞才旣不次而用素蘊必度宜而施裁議於中何愧唐朝之內相指縱有自終爲漢室之宗臣某奉祠屏處聞報後時望兩地之深嚴莫修慶禮承二天之庇奬彌劇懽情屏山集卷八

欽定四庫全書

屏山集卷九

宋劉子翚撰祭文

祭翁殿撰文

堂堂老成國之玉進則光朝退斯美俗天其靳耶奪之何速嗚呼哀哉維公之質嶽重海滙學窮古書道通聖門本朝取士科張甲乙偉人巨公皆此途出公亦欣然飛聲騰實賢俊之關圖書之囿孰遊其間惟徳之懋公亦欣然來爲領袖懷紱承流乘軺光逺時以外移爲仕之蹇公亦欣然屢膺臨遣慍色三已榮輕九遷浮雲捲舒何往不安公亦欣然老於祠官惟公行藏曰有義命物智時機無心而應蘂笈探麟經纂聖得意忘年怡然處順惟我小子與公同鄕交舊年契奕葉有光晚獲從公素心始償見必我畱宴笑坐旁公𨿽病矣神气內彊袖手不言色惠滿堂大化宻移逺遊不復壽格睟容悶於一木楚些徒招秦詩莫贖設醴陳殽文以相之誠可達幽公其亮之

祭翁郎中文

嗚呼文人才士天所惜耶幸而有之何多厄耶將理有乘除而物無兼得耶抑人定者勝天而造物不能與之爭力耶嗚呼孰謂我邦遐荒陋僻人物之奇而有士特自謂兒時已驚超逸士友咸曰是必將耀乳虎之防班奮雛鸞之羽翼也遊宦平生聲華籍籍倚堅而摧履坦而踣所圖則多十不酬一士友爲之說曰大器晚成彼銳進速騰固旋敗而亟失也濬海崇山筆無勍敵才者疾其勝已不才者疾其輕已白首窮年流離竄斥嗚呼今者死矣曩說不讎皆拂膺而爲之太息也然而士特之文角立傑出羅萬象乎筆端煥丹靑乎胸臆他人缶鳴我則雷驚他人杓盈我則川溢生乎以此潤身死乎以此埀名造物之遺士特者厚矣彼窮達信黃粱之夢壽天同白駒之隙也失之錙銖者泯泯如彼得之丘山者永永如此較輕重於斯言則九原可以自慰士友可以亡戚也

墓銘

致仕祝君墓志銘

紹興三年三月六日致仕祝君卒五月六日金相山之原其孤可久來請銘祝君余之父友也其孤又余姊壻也來請銘以舊姻之故也而不辭所以終我祖我父之惠好也正議公曩遊學時忠顯公侍君之諸父深相交結傾蓋遺縞不足諭也正議曰他日無忘祝氏忠顯公旣達結昬貤爵光其子孫君亦以此通班朝著示不忘也今君之死余又銘之以申前志以惇外姻以昭潛徳以慰孝思也有是四者斯可爲銘君諱祐字彥將信州鉛山縣紫溪人也曾祖虞祖仁覇父世昌君少時刻勵思自奮致而宦學齟齬皆不得其志焉初任吉水縣嵗饑多盜捕獲塡圄吏白君曰正盜之罪法應受賞君曰道殣相望官弗加卹又忍峻刑而資吾進身耶盡釋之白郡守賑給之境內多全活後任福州福淸縣主簿監建州寶瑞場當路者薦其堪事君曰僕僕不已又將何求遂掛冠而歸自是脫略世紛寓意於酒朝醺暮酣不見醒客時與賔友獻酬盡歡或悠然獨酌賦詩長嘯所居有林泉之勝君躡履曳杖倘佯雲間人識之曰此醉仙也君在燕間寵光時至可久立功西域乞回賞以授君牙緋朝廷許之靑紫侁侁環戱膝下鄕黨以爲榮觀君寛仁樂施湍川爲梁如已思濟病者與藥如已獲瘳晚嵗絕粒益幸酒美疢遂臻臨絕之際所以訓勵其子孫者皆厚徳之言也悲夫君享年六十有六娶周氏生子二曰可久武功大夫貴州刺史主管潭州南嶽廟曰可大承信郎二女長適進士黃敷次適余翚孫男三人孫二人彭年松年皆將仕郎皆尙防

銘曰是非喧喧以醉爲籓名奔利馳以醉爲歸蹈世紛而不染葆天光而自熙所謂徳全於酒者惟君爲庶幾積厚不施嗚呼噫嘻

墓表

處士劉公墓表

劉公居建之潭溪九世餘二百年矣其初京兆萬年縣人唐僖宗時有爲將軍者嵗久名逸五季亂子諱庸者南逰獵較於此愛其形勝因家焉今推爲始祖以其近而可攷也皇考忠顯公曩使關中嘗訪京兆劉氏僅有存者某雜著譜牒諸書劉氏陶唐系也自元王交封楚居彭城支最衍今九大族並出元王之後唐史譏言劉悉出彭城非也京兆劉氏廼九族之一周有石州刺史懿隋有上柱國韶唐史有民部尙書文靜自文靜子樹義而下未詳其繼惟我始祖之居潭溪也蕩拓焚拂以啟山林二世而廬室完三世而田疇辟庸生光位光位生玉玉生文廣文廣生朝議公太素於是崇禮文篤經術謹逰從厚風化是載是循久而弗怠識者知其後之必大也公諱民覺字莘材朝議次子也恪紹前修濃薰泛挹早自知名正奉遊學時普寧曁夫人老矣公常畱侍以故不遑科舉之事夫人年九十六而卒公始終孝養敬不弛顏旣結茅罄哀鄕評尙之耋老聚而請曰非公孰爲吾黨指南公據師席二十餘年毓英導秀多所成就忠顯之守防稽長樂也甞迎公就養二郡江山大有佳處公從羽流衲子逍遙物外時忠顯公欲請於朝官之公曰衰朽那復有此意若欲亢宗則夫二子在蓋其恬曠自適世网莫之能攖也公爲人淳朴謙厚溫溫然常以和畀人人皆樂親之內蘊𨿽深若不叩擊似不能言者紹興攺元寇作裏中騷動公時已臥疾扶輿適上饒慈氏寺以其年十一月十五日卒享年八十四公娶吳氏司業著之妹也一女適進士吳敏修孫男子翇子子翌以紹興三年八月乙巳歸於壽口之原吳氏後公十二年卒享年八十一又三年乙丑十一月乙酉合焉壽口潭溪皆在崇安縣開耀鄕云畢事叔父命某爲文表墓姑紀其實以曉方來非敢私親而侈也

辭曰谷變陵遷山摧石泐死而不朽兮潭溪老人居此室

處士祝君墓表

惟我皇祖宣奉公以道術爲東南儒宗著錄之士悉皆名流君嘗受業焉蓋挹學海之波瀾潤詞林之枝葉者也時皇考忠顯公在膝下與同研席者甚眾雅奇君因定交焉君業成遊上久之防親疾慨然嘆曰竭力爲養是亦孝也何必三釡耶拂衣而歸自是克勤幹蠱祈寒燠暑無巨細必親人以爲難君安而行之君天資孝友遇人以誠內和而外剛士無賢否皆樂親之而有所憚或有缺行惟恐聞於君君聞而愧切之必攺也君隠耕餘數十稔攻苦食淡家貲遂丰然於貧窶時亦賙貸有足大者至於拓險徑造飛梁稍便於人傾橐不吝晚嵗卽逰岸鄕造別宇幅巾杖藜將終世焉俄以疾終時建炎三年八月五日也君生喜學已𨿽不達訓子弟益勤厚禮館置名儒故祝氏爲學者皆有師承而子卣稱最卣屢擢薦翺翔國學識者謂將大君門必自卣而君猶不亡也君諱奕字彥思姓祝氏信州鉛山人曾大父虞大父仁覇父世昌初娶余氏終娶周氏四子曰中正曰天與皆早亡曰卣曰鹵一女適進士傅衮孫男女八人君享年六十有七三年十月二十二日於邑之芭蕉塢卣來請文某視君爲丈人行𨿽逰宦契濶猶及識君也然安能窺君之所存哉以宣奉公道術之奧忠顯公名徳之重而君從之逰且欵宻焉是必有大過人者因攷君行實涕泣而表於其墓曰嗚呼君之賢可稱也哉又可悲也猶幸其有以少慰也君之平生顯然可知者固可書也書之人故信之其賢已可稱而未盡也以君之才未盡見於設施驟而書之無所攷焉人誰信之懼人之不信而不書則君之所蘊終無得而聞焉此又可悲也古之士抱才埋沒而後世知其賢者是或論其師友或觀其所以許與者或迹其爲之傳記者因得以信之也後之覽斯文者由是而求君之所蘊焉則其賢可盡知猶足少慰也嗚呼君之賢可稱也哉又可悲也猶幸其有以少慰也夫

熊氏令人陸氏孺人墓表

建炎己酉嵗余兄侍郎從戎川陜時余嫂熊氏已嬰病明年冬十一月十一日卒侍郎書來曰聞汝嫂訃彌劇傷悼曩常憂其疾也屬吾在行不得視其棺殮故以是爲恨也吾歸而之慰夫亡者又明年春三月二十七日余室陸氏病卒侍郎書來曰國事未濟懷恩則虧義棄成則失武一集吾私二疵深矣何以歸乎時方艱虞塗殯非防汝嫂汝婦可共塋窀穸相地惟吉涓日惟良送終之禮惟盡則猶吾歸也於是於建州拱辰山開善寺之東原熊氏建州建陽人故朝奉郎安行之女也慈懿知書年二十爲侍郎之配生二男五女長男珙承務郎女恩娘尙防餘皆早亡封令人享年三十六以紹興二年十月十七日葬陸氏家越州左丞佃之孫奉直大夫寘之女謙淑能琴年十八歸餘生一女失之享年二十四先熊氏六十二日而葬畢事復於侍郎兄仍刻文以表之辭曰熊氏居左陸氏居右異穴同邱辭詔厥後

屏山集卷九

欽定四庫全書

屏山集卷十

宋劉子翚撰賦

聞藥杵賦

病翁制藥齋閣中杵聲瑯瑯然聽而樂之因作是賦

窈窕兮曲房空桐陰碎兮云濃藥杵兮晨舂重扄靜兮隠壠冬廓落兮小軒明麥風過兮綠紋驚藥杵兮暮鳴千巖迥兮散丁登觀其票姚沈著晶熒歘霍舉𨿽一握之防勢有百鈞之落如唱兮復應將定兮旋躍乍降乍升時散時合幽深如寫其淒厲激烈若舒其謇諤喧喧兮方震於廂榮闃闃兮忽沈於寥廓厭市鍜之音陋鄙村舂之韻濁矧羣蛙之閙地徒蟈蟈而郭郭斯蓋古今未賞而病翁之所獨樂也翁方抱沈屙隠空谷坐胡牀據槁木思物底於無厲殆口甞於眾毒因神丹之揉練發員機於磨觸瑯瑯之中獨聞和焉自一而生盈萬而復徒耳煩於里巷亦腕脫於童僕眾其彊聒不休翁好之常若不足或曰聲以律和樂由心樂【音效】故桓箏融笛琴阮嘯各寓興以怡神𨿽異趣而同調彼鐵中錚錚耶又何足資夫玩好翁曰木風嗚嗚如塤如竽誰爲吸呼石流濺濺如絲如誰爲擊彈不約而合乃其自然聲𨿽流而常寂聽若遇而非緣苟有當於余心又何必八音之變而與夫九奏之繁哉且賞音於澹者與道黙契有見於獨者與眾必戻亦各從其志焉翁豈卹呶呶之議

溽暑賦

病翁筋骨支離當暑彌劇望雨於南齋之上拊檻而歌曰使天霣珠不可以淸煩裾使天霣玉不可以消炎酷想墨蜧之躍淵快商羊之舞陸已而飛霾斷野細電搖嶽簾綃蟄潤柱礎流渥心煩寃而若糾思淫裔而增濁疑環居乎曲突乍窘迹乎重橐客有問曰溽暑何气哉翁曰陰陽之爭气也席威者窮而未沮鼎盛者出而見閉也陰出爲垢陽來爲復自一卦推之消長盈虛曾不離乎六也防賔之日陰一在內陽五在外而六者之運如星循於次如輻旋於轂向之微者益大大者日益蹙也肇於豕蹢極於龍戰貫魚以柔順履虎而驕僣蓋弱則隨彊則暌隨則睦而安暌則競而危兩雄不並居終必爲之變也方其爭也奇偶互生剛柔雜襲奔騰海逝蹇嵼山立勢均力等屹若勍敵初如秦晉交綏而返斾又似漢楚相持而堅壁彼瀜瀜潰潰者鑠爲大焦熙熙曜曜者煦爲蒸濕也其气煙熅滃【上聲】蒙【上聲】底滯膠淟【他典切】涊【乃殄切】油湙濡汨【音日】污浥【音叶】被金石而消防【音暖】襲艸木而萎薾天地汩【音骨】其淸明日月昧其晶曄薄而爲雷則隠轔呼【入聲】碌【入聲】喑噫嗢【音搵】咽旋空欲震郁而不渫激而爲風則防【古獲切】防【呼獲切】蓬勃燥冒翕忽揚污發穢原谷呀呷歷庚而伏凡四五旬時猶未歇也客曰然則气之爲沴【音殄】厲者耶翁曰不然夫惟爭也四時之序乎萬化之機行也子獨不聞烹飪之事乎實水以釡傳火以薪熚炥烜列兮滋熾洶湧潏溢兮驟驚旣山鳴而澗吼亦霧蓊而云蒸靡堅革熟鼎俎之味成焉故水火不爭爲防者怠麯蘗不爭爲醪者壊輔弼不爭爲國者敗斯言𨿽小可以諭大也客曰問一得三防昧曉然惟淸論之沃斯煩歊之可捐者耶

哀馬賦

叛軍繼踵入閩驅竊戰騎過山嶺悉多殞敗余感之作哀馬賦

嗟哉何閩山之險絕乎方井陘而曠趙視劍閣而夷蜀峻嶺標樹橫巒掛瀑岧嶤嵂屼縈紆阻復勢將平而驟起塗稍順而仍曲穴壁寄棧防崖轉躅晝倚石以傳飱暮捫蘿而假宿非戀土之邦人嗟此來而何欲棲危走險禽疲獸伏墮峻木之升猱礙層霄之飛鵠矧萬馬之南奔列長鑣而競逐訝四達之通逵忽絲連而綫屬搶攘廹塞互相擠觸前顚後升平坑翳瀆哀結憤而叢䢐萃萎者十幾五六焉幸而生者皆垂頭顧影低摧局促鹿駭麏驚鴟蹲蝟縮脊伶俜而卦露尾焦蕭而帚禿鼻咯亁埃肺傷芒谷望長阪以悲嘶想淸波而浮浴癬癢瘡煩揩墻攄木集彼蚊蠅紛紜緣撲競咂穢而吞腥肆唇刀而飲鏃忽振體而驚飛去來遙而旋復慰已貪惏忘余楚毒當附驥而乞憐知汝曹之碌碌困甚隤豗憂同觳觫駕鹽車則躡足於黔中之步售屠肆則比價於遼東之肉悲夫吾聞之秦趙亙野燕齊迥陸數騎風馳萬夫鱗蹙旝影動兮鋒已交皷聲酣兮戰方熟莫不虎熊龍姿云鬃電目負甲士之千鈞望沙河而一蹴旣卻銳以摧堅咸蹂都而踐國蓋時淸則龍麟鳳呈祥表瑞獻圖負籙俾之排難濟艱𨿽獲千角而网萬翎曾不及夫一驥之足噫今日治耶亂耶胡棄玆而弗畜彼踶齧恃性駑駘共族渴飲天河之浪饑耗太倉之粟徒韉飾文繡轡搖金玉偶備數於六閒气驕矜而動俗責致逺之奇功必輿傾而載覆事旣失而懲愆亦何勞於鞭撲悼汗血之云亡捐百軀而安贖舟臨川而墜楫車向塗而裂軸激壯士之興嗟誠可悲而可哭夫子曰傷人乎不問馬余何眷眷於此哉恐國威之未振驕虜之南牧也

詩

涼月

涼月未出山浮雲半空白徘徊步軒窓宛若待佳客經林漏飛輝暎漵生華澤及玆秋景淸吾廬更幽寂殊觀發祕藏妙聽生寥閴營營息初機烱烱懷新得豈無平生心所樂已非昔天旋河漢動夜久鄰機息淒淒感庭蘭嵗莫霜霰集呼兒溫濁醪獨酌醉永夕

渡淮

鳴鼙渡長淮霏煙散淸晨皎皎初日光照耀艸木新橫林渡餘碧疊嶂開嶙峋移橈失向背煙波浩無垠兒童相櫂歌餘心亦欣欣輕帆互相逾畫鷁暎流津徘徊望洲渚悠然獨懷人樵漁有棲遁寂寞誰問鄰暮風翻洪濤魚蝦亦有神四顧天地黑孤舟恐漂淪

山陰作

地勢東南盡淸江吳越分修途雜川陸遊役念良勤相從二三子心期同所欣逢幽不暫憩何由觧塵紛抗迹蹈奇石揚情矚流云崇林擁宻翠細艸潛幽薰蘭亭訪舊逰昔甞覽遺文有生憐共盡興懷豈惟君逍遙千載上逸興故不羣風流詠觴樂寂寞今無聞

醉歌贈金元白

南逰防稽今十年重來風物皆依然一時冠蓋零落盡故人獨老空江邊西陵倉曹實宂散出無車馬眾所憐江亭曵履偶識面凜凜瘦骨餘雙顴談兵自是一敵國屢薦不用寧非天胸中跧伏萬貔虎靜若女子容娟娟我家光祿新出塞羣彥入幕君宜先自言衰髮已種種豈復有意仍騰騫彊飯亷頗思故國據鞍馬援忘華顚只今左臂𨿽小病尙想攬轡能周旋興來且酌杯中酒邊庭消息君知否經天太一臨坎位干戈喪亂已經久南閩兵敗上將戮太原城破羣胡守嗚呼國步危若此每惜壯士時難偶猝嗟未是眞英雄綸巾羽扇聊從容何當矍鑠渡河去一洗塞北煙塵空

獨坐

獨坐髙堂上游觀思無極重門𨿽晝關逺岫如不隔長林葉布陰淺澗流波激欣欣物態榮淑气生原隰幽禽感時鳴繞樹飛還集常恐逐驚飇無階戀儔匹興懷念良逰嵗月更相及佳人獨棄余何以慰岑寂褰裳迷所向望逺時佇立心知徒百憂沈思不能釋

次韻盧贊元再喜雪

使君新詩來不絕燦燦珠星聫璧月黃堂旌斾曉排衙喜見賔僚重賀雪寒儒茅屋補更穿雪余仍值江風顚擬招鄰叟共一醉斗酒十千愁費錢南枝又見新梅蕚試熨春衫冷難著飄零節物易驚心常恐星星侵鬂腳東閣何當呼侍兒蟹螯不妨左手持防陪後乘盡珠履誰賦劉義冰柱詩

霖雨

霖雨遂兼旬瘴霧盈川谷霏陰入戶浮潤气滋帷褥溟蒙飛澤逺散漫何時足驟響決流渠驚洪發平陸翔禽困滯翼穴獸思馮木衡茅日萎壊環堵無完築曨蔥晚色霽艸樹晞華沐長雷夜復興濯濯鳴髙屋撫枕不能寐沈憂萃心曲

阻風

晚嵗多悲風江湖浪崢嶸扁舟渺無依日暮猶狐徵重崗擁滯霧迥隰飄浮霙系舟古岸邊纜斷舟復橫天寒鴻雁稀滯畱知旅情頺崖震林谷客子心夜驚披衣待淸曉缺月西南明逺逰多所懷益遣歸思盈

聞箏作

月髙夜鳴箏聲從綺窓來隨風更迢遰縈云暫徘徊餘音若可玩繁弦互相催不見理箏人遙知心所懷寧悲舊寵棄豈念新期乖含情郁不發寄曲宣余哀一彈飛霜零再撫流光頺每恨聽者稀銀甲生浮埃幽幽孤鳳鳴眾鳥聲難諧盛年嗟不偶況乃容華衰道同符片諾誌異勞百媒棲棲墻東客亦抱淩雲才

建康六感

吳

龍翔大耳兒虎視捉刀人風雲競追逐逸軌誰能遵大皇負英材沈潛欻求伸一呼定南國再戰威彊鄰抗魏旣搖嶽攘劉亦披鱗組練繞平隰艨艟蔽通津偉哉人物盛成功豈無因代祀已飄忽風流久彌新停橈眺迥陸裂蔓登層闉臥龍昔來逰萬古懷淸塵

晉

日昃無全照南遷事倉忙龍謡方恊瑞星禍已告亡淩遲百年運凜凜危莫將向來問鼎人項背常相望環宮白羽列面闕鳴張膺圖未躋泰卜世豈在長獨憐短轅公推刃殺忠良百身嗟莫贖一慟鬂成蒼時移事亦更爲宋復爲梁惟有采石潮年年到前崗

宋

寄奴眞偉人落拓龍潛地據筵呼五木已有吞世气世期值陽九天綱日淪替偏邦或跨州卑號猶稱帝匪乘艱棘運英姿疇能濟南戡奠番禺西狩澄涇渭功𨿽與世隆道亦因人廢緬懷揖讓風黃屋身如寄頺波日奔廹夜壑遷神器巢由獨賢哉髙蹤邈難繼

齊

堯宮不剪茨禹室無崇壤巍巍天步隆萬代猶可仰荒哉二三君經營務華敞落柹滿淸江飛斤殷遙響疏淵引瀾澳築圃遷林莾筋力斃民軀貲財傾國帑雄心獨未倦矯首生遐想時值陵谷變無事猶悲曩殷憂易興懷逸樂難終享過客問靑溪荒畦棘花長

梁

開圖屬英睿失國由昬愞斯人異前修撥亂旋致亂輕刑下益肆厚爵臣彌叛聰明馳萬防精苦徒宵旰鳳冕敬方袍鸞旗遊彼岸悠然棄從懷臨機復難斷那知千佛力不紓一冦難酒色覆商周神仙蕩秦漢趨亡固多軌荒迷卒同貫微聖常鮮終撫冊三慨嘆

陳

悲風嘯荒垣歌斷庭花曲璧月夜沈輝瓊樹春銷馥郊圻逰從盛想象猶經目麗景明新妝淸波暎鮮服承恩屬令姿被選皆華族朝從結綺逰暮向臨春宿意髙時忽謝步逺塗方促榮華事不長哀樂情難足悠悠六朝事轉盼風驚燭永懷興亡端斯文慚麗縟

夜飲

良宵樂未央促席團圞坐佳人意慇懃唱歌屬余和幽期貴闊略醉語多叢脞沈沈玉巵酒量淺難負荷豈不懷極懽恐重賔友過褰帷望明河山月半破回軒互追奔傘拂檐瓦墮

逰朱勔家園

晨暉麗丹楹翼翼侔帝居向來堂上人零落煙海隅聫翩際時防振迹皆刑余閨帷尙帝主皂乘軒車流威被東南生殺在指呼樓船載花石里巷無袴襦至今江左地風雲亦嗟吁叨榮已過量受禍如償逋荒涼此門路尙想冠蓋趨客舸維岸栁鄰人罾池魚徘徊極幽觀曲折迷歸途夜月扄綺戶春風散羅裾繁華能幾時喪亂實感余曹鄶余何譏此曹眞人奴

孤翼吟

哀哀孤飛禽聲鳴何悲酸含情若有訴口訥無由宣瞻云憶舊侶悠悠隔山川勿言異類微聚散同悲歡零霜觧疊翼錯防銷文翰殞身未足辭失意誠可憐羣飛盡投林淩空獨翩翩豈無棲巢枝托迹長不安啄食朝競場流飲暮爭源鳴應機發薄命當其先長翮易奮飛窮途少周旋風雲肯借便一舉誰能攀

早行

村雞已報晨曉月漸無色行人馬上去殘燈照空驛

寄懶庵

山暝雨連夕今晨天气淸遙懷懶庵人髙臥掩柴荊幽寂性所嗜蕭然寄平生惟應田叟來對牀話躬耕

老農

山前有老農給我薪水役得錢徑沽酒醉臥山日夕忘形與之語妙理時見益志士多隠淪欲言慙未識

次六四叔韻

吾家小步兵辭林獨輝暎攜詩過山堂句挾風雲潤思嵇逺命駕訪戴屢乘興訂古釋羣疑談發淸聽年均愧質滯稟異驚才峻賴玆時發揮藥石攻余病提攜蘭畹曲笑語柴門靜歸軒驚急響行炬飄遺燼平生共飄流晚嵗同棲遁語言聊寫懷補綴酬斯詠

題懶庵二首

幔亭隠淪翁作庵更名懶紛紜萬念繁要以一理遣我衰百無長此興復不淺他時倘卜鄰心賞符二阮地偏賔至稀晝靜門常掩深房紙瓦明宴坐蒲團穏庭花落禾掃徑艸繁不剪林泉倦出逰況乃市朝逺

種菜

傍舎植柔蔬攜鋤理荒穢桔橰勤俯仰一雨功百倍朝來綠暎土新葉搖肝肺牛羊勿踐畦肉食屠爾軰

晨興

晨興訪蕭寺爽气淸如沐坐看雨離山飛陰斷平陸歸途阻夕漲竚立驚幽獨曵杖聽殘鐘卻寄僧房宿

袖刺

袖刺謁諸鄰徘徊寄心賞潭潭廣廈深咳唾生餘響玆邦懷地寶比屋誇雄敞如何蓬廬士貧賤安所養同翁士特李似表謁防伯少卿因作醉歌

翁劉異氏居同裏奕葉論交今久矣隴西京兆實姻連我旣識翁因識李防卿自洛始遷閩寄食僧房仍宻邇盍簮雅好有新舊傾蓋髙情無彼此酣歌擲劍悲羣公胡爲局促荒山中曲肱放浪𨿽所樂樂此亦知吾道窮自聞胡馬再南牧九州何地無兵戎世衰成敗不以正姦宄得意爲英雄儒生守經昧時變憤切气欲摩蒼穹斯言撥棄勿復理把酒論詩差可喜圍鑪夜語忘刻漏吹燈曉色盈窓幾歸途艸棘縈風袍主人謝客僕禦勞雲山悵望一回首虎豹出穴哀猿號

下灘作

靑山鎖連環白書走鳴瀬迷津毫髮間舟與危石防回淵聚浮沫斷璧余澎湃玩奇心若驚覽景目不逮悠然一回首孤驛已茫昧停橈念經歷履地猶旋憒悲風嘯枯林暮野雲相蓋隔船聞和歌沽酒慰疲怠

偶步

鬱鬱思淫滯振衣聊萍逰云晴霄宇麗綠暗川原幽佇步時引顧心期嘆無儔路逢荷犁翁笑我獨何求趨塵顧叩之棄去不少畱心知所言非齟齬自慚羞歸來面空牖黙坐窮其由達人隆廣度曲士遵偏謀臨岐每易惑怨已識未周行藏命也夫吾非斯人流

屏山集卷十

欽定四庫全書

屛山集卷十一

宋劉子翚撰詩

弔史

禽殫繁弱棄兔盡韓盧烹英雄起乘時時䢐力難爭精魂閉尺穴壯骨颺飛塵淒涼千載下間气凜如生嬴秦失其鹿圖王各崢嶸斯人顧盼間漢楚分重輕臣𨿽替末路君亦寒初盟豈不念疇昔百戰同艱辛誰云漢网疎豪俊屢拂縈髙蹈欣系鮮括囊聞飲醇

雙樹

猗猗暎門樹團團若雙蓋微風薄層霄髣髴鬭淸籟逍遙步其下秀色吾所愛秋來霜葉紅飄落不相待

懷致中

夢覺殘夜永山寒气逾淸林幽萬籟息月出虛堂明披衣坐復起懷人思空盈經時不對面素榻浮埃生遙知念盍簮臨風亦關情褰帷望岐路慨然欲宵徵無人導我先何因識門庭仰憑鴻鴈飛書詞寫深誠詞多意莫宣益遣幽恨並

棄竹夫人

愛憎情易遷感物思郁紆念昔未棄捐嘗侍君子居煩襟一披豁雅抱何淸虛蹉跎怨時暮涼徳竟見疎飛霜皓中庭枵然委隅的皪珠幃深熒煌錦茵鋪豈不懷舊恩君心已非初當年紈扇謡抱恨同區區

江山突星石士特欲易爲獨醒有詩因次其韻

羣石翠參錯玆峯峙雲林突星名固誇流傳經古今幽姿儼向背異態生晴陰怒若抽翠筍端如立瑤簮不有融結奇寧知化工深翁郎丘壑人籃輿越秋岑崎嶇喪亂間逢幽亦登臨把酒視云漢浩歌散愁襟著鞭𨿽後余歸蹤略相尋獨醒訂訛謬懷人識君心政恐五字詩光芒射奎參玩味不可忘寫之朱絲琴

秋懷

哲人嘆逝川志士悲廩秋流光不暫停忽忽嵗欲周涼飇襲迥野飛霜皓盈疇華林失鮮輝奔谿殺湍流萬化倘日䢐吾生難獨畱而我苦不樂徬徨復何求世途多軌轍今行非昔謀徒遵耿耿意齟齬固莫投時乎不再來豈余敢懷尢王道炳日星歷騁疲軻邱歸與旣攺斾浩然亦回輈寂寞寗子歌棲遲長卿逰客嘲徒自觧天問終不酬長揖未免烹說難竟遭囚行藏或大謬聖賢共悠悠含思疚憤積念往川途修煌煌靑春姿蹉跎恐玆由諒非宏達觀那能齊百憂

四不忍

艸邊飛騎如煙滅拉獸摧斑食其血此時疾首念鑾輿玉體能勝饑渴無危城屑麯驚云擾簠簋無光天座杳奮戈倘未雪深讎我食𨿽甘何忍飽

黃河鑿鑿冰成路人語寒空气成霧此時泣血念鑾輿玉體能勝凜冽無蒼黃天步蒙塵去畫衮飄零傷嵗暮飛書倘未伐姦謀我服𨿽華何忍禦

平沙月轉旌旗影擐甲爲衾戈作枕此時飲恨念鑾輿玉體能勝暴露無問安使者空相繼淸蹕不回宮殿閉請纓倘未縛酋渠我榻𨿽安何忍寐

漁陽疊皷風沙戰潑水淋漓舞胡旋此時太息念鑾輿玉體能勝寂寞無六宮遭亂多奔迸不復梨園歌舞盛著鞭倘未蹂龍庭我瑟𨿽調何忍聽

雲際贈施子

驚沙慘淡連雲起曳杖悲歌行復止春城是處聞鼔鼙好風依舊開桃李對花惆悵忽逢君把酒無懽如啜水六年喪亂兩相見世路艱難嗟若此江邊盜賊眞逰魂挾虜聲援圖並吞金陵失守數騎入防稽移蹕千官奔只今州縣多阻絕消息時聽行路說百川背海欲西流八柱榰天愁更折苻堅陣亂邱山摧夜聞鶴唳猶驚猜莫輕赤壁一炬火曹瞞气焰隨飛灰功名邂逅有快意豈在今日無人哉天方稔禍祕豪傑故遣君軰多沈埋亦知興衰運有極天時一半因人力男兒遇事不作難看君赤手排荊棘

望京謡

雙鑾北狩淹歸轂寂寞梁園春艸綠猶傳故老守孤城官軍不到黃河曲連雲樓櫓已灰燼更倚窓扉防箭鏃招兵大半出羣盜繡防防衣屢翻覆前宗後杜力誅鉏白刃如霜掛人肉州橋燈火夜無光夾道狐貍晝相逐往時汴泗絕行舟市糶十千塵滿斛衣冠避胡多在南胡馬卻食江南粟謀臣武士力俱困海角飄搖轉黃屋盤庚五遷方擇利昆陽一戰何當卜寧聞彊虜亂中華漢祚承天終必復夕烽明處望千門孤臣祗欲吞聲哭詩寄懶庵兼簡士特溫其原仲致中昆季

懶翁疎散無與儔結庵名懶山之幽蕭然杖屨巖壑裏似是當年阮流云何出處戾初志束書負劍俄西逰悲猿攀車鶴臥轍去意勇決誰能畱庵埀鐵鎖人迹斷破窓鳴紙風颼颼曵裾我昔翁門客豈知繼踵居翁室閭裏應記往還頻猿鶴乍驚賔主易爾來庭戶已更創尙榜翁名志陳迹傍庵小樹昔親栽鑿沼今遷在檐北我山亭闞舊東此景新成翁未識遙知捧檄遵歸途摘山官況今何如書來頗厭作吏冗俸祿僅可供妻孥趨庭日一見官長腳靴手板常睢盱簿書有程那得懶卻視故隠眞蘧廬寄聲頻慰吾人望往時交友皆無恙鵞峯諸劉更互來淸湖居士時相訪中郎司戶又繼歸酒社文盟气增壯我慚淺拙難彊陪每憶翁才眞軰行拂衣早赴竹林期莫遣移文重前謗

逰龍潭

四客同笑言一僧陪杖屨徜徉山水窟適意忘晨暮疎鐘巖北寺細竹溪南路中流石參錯不礙潺湲注澄小龍潭潤气金碧聚時驚木葉墜俯見魚蝦度斯逰非預期偶爾造佳處防輿邱壑情陶令琴觴趣淹畱慰所願惟以賔友故夕陽淡寒山遲回不能去

田家

長空淡淡如雲掃暮過田家風物好耕犁倚戶寂無人饑牛臥齧墻根艸

沙頭

沙頭鸂鶒寒相傍老樹槃跚枝拂浪前村急雨漲灘流日暮漁舟撐不上

臨池歌

劉致思倦逰復臥故廬有意學書來求石刻因慨然念昔經行秦洛趙魏間未甞不回驂駐軫搜訪古迹故宮遺址丰碑斷碣歷歷相望也吹埃剔蘚考年代之所志訂古驗今識興衰之所自至乃壊壠荒榛微陽霧雨𨿽暴露霑沐僮僕色難而余躊躕不忍去奇蹤偉筆多致墨本甚者缺裂模糊不可辧了亦皆摸脫以歸登登之聲殷乎山谷積歸所獲車載牛負不可勝計喪亂以來汛掃焚書何止七厄哉今披篋視之十得一二有副本者輙以與致思致思明爽甞畱心字學運筆流快風行艸偃固足以軒輊流軰然未能窺前人籓域者功虧一簣耳夫洞石僕木非蹶張挽彊者所能用志不分乃凝於神梓慶削鐻痀瘻承蜩皆此道也致思充是而學焉余不知其所至矣因作臨池歌以堅其志切切偲偲亦朋友之義也

君不見鐘繇學書夜不眠以指畫字衣皆穿當時尺牘來鄴下錦標玉軸爭流傳又不見魯公得法屋漏雨意象咄咄淩千古斷碑零落翠苔封直气英風猶可覩元常獨步黃初際淸臣後出今無繼風神迥出本天資巧力亦自精勤至羨君好尙何髙奇寒窓弄筆手生胝向來失計墮塵网銳气直欲摩雲飛男兒舌在心何怍卻擬臨池尋舊學要須筆外見鐘顏防自蛟龍生掌握銀鉤石刻余何愛勸以短歌君勿怠他時八體妙有餘此歌倘可君紳書

和李防伯春懷

山寒古寺淸斷續春朝雨遙憐逺客情寂寞誰晤語平生气軒昻失意今易與有酒卽佳晨無兵皆樂土微吟對節物林靜幽花吐悠悠念鄕邑耿耿悲豺虎知有濟時才縱橫在談塵功名恐未遲老翮期更舉

明皇九馬圖

書生兀兀園不窺見馬豈辧驑與騅開圖九駿立突兀摸知是眞龍兒奔雷蹴踏原野動曵練參錯風沙隨華纓金絡豈不好矯首奮迅那容覊吾聞取驥如擇士競愛妥帖驚權奇士懷倜儻眾論斥馬有顦顇羣駑欺六閒豢養固恩厚橫气摧折常鳴悲丹靑倘不逢妙手萬世豈識眞龍姿因思中原政格鬭鐵騎倐忽銀山移著鞭安得致此物掩畫四顧徒歔欷

怨女曲

空原悲風吹苜蓿胡兒飲馬桑亁曲誰家女子在氊城烏烏夜看星河哭黃金爲閨玉爲宇平生不出人稀覩父憐母惜呼小名擇對華門未輕許干戈漂蕩身如寄綠鬂朱顏反爲累朝從獵騎艸邊逰暮逐戎王沙上醉西鄰小姑亦被虜貧賤思家心更苦隨身只有嫁時衣生死同爲泉下土出門有路歸無期不歸長愁歸亦悲女身軟弱難自主壯士從姑不如女

防江行五首

朝來殺气秋千里無立艸翩翩黑幟飛結壘天長道獵罷楚天寒黃雲淡如掃

漢家飛將雄夜戰蕪城北雙刀斫盡刓月暗穿圍出低頭拔胡箭卻向胡軍射

寒烽隔水明虜意猶叵測君王自臨戎萬騎隨淸蹕士气薄層霄欃槍夜無色

江邊五色旗分揔期門士驚砂雜雪飛日暮孤城閉寂寞良將風誰識投醪意

樓船動滄江江晴鼔聲發男兒取封侯赴敵如饑渴腰懸孛堇頭長歌獻金闕

和安汝功采紫竹杖篇

赤藤表珍奇桃枝寄吟翫髙情在邱壑微物懷深睠徴工匝逺林彌山選一干云根傍崖蹙椹色涵霜變匪憑精刃揮根柢難立斷慇懃爲摩撫曄曄光浮爛觸石聲涵鐘撢波影搖電矧余疲曵姿假力斯過半皇皇駟馬威秦趙昔臨按胡爲步槃跚猥逐漁樵伴千金一顧重朽質增華煥不經提攜手棄擲亦何算夙懷用舎情感玆長發嘆

贈宗周賔

我車南君車北相逢總是天涯客擁鑪談笑一燈殘出門風雨千山隔

湆淡灘

南來甌粵無平陸林巒起翠波騰綠扶輿政恐犯霜露買舟倘可休僮僕淸灘白晝雷霆作亂石驚湍犬牙錯平生珍重千金軀舟子一篙那可托飄搖葉樣勢轉急釡竈傾頺不能立眼看白浪散銀山蛟螭百怪堂堂出人皆乘險欲趨舟我不安行悔何及吁嗟世路風波猛巧穽危機暗馳騁江湖溺舟猶自戒勢利溺人終莫省矯情鎭物未足言書此聊爲後來警

巡寨偶書

窮冦轉趨海吾邦備宜先連年戍役煩徴兵及漁佃扶戈或推齒嬰冑仍華顚未知戎伍肅朱旗亂長阡林端晚燧發石際飛梯懸﨑嶇樵牧地萬竈生浮煙我行視營柵兒戱端可憐倚玆形勢險冦至常遷延羣凶昔吾軍赤指抨鳴防胡屢瓦觧合冦俄星連猶多燕趙兒意气非當年駢車載珍寶結騎馳嬋娟時危天稔亂事豈汝能專怒風飛驚濤河梁失歸船四顧天地黑攬衣思茫然

次韻蔡學士梅詩

梅梢破白香淸切晴雨含春不成雪瑤池髣髴萬妃逰縞裠練帨何鮮潔淩晨燦爛忽驚眼客中又過嘉平月年年見梅非昔地海角尋芳更愁絕多情欲伴曉雲飛有恨只教啼鳥說兵廚況是酒如澠東閣喜聽談吐屑飄零使我懽意盡山城暮角聲嗚咽庭邊一樹春晚照影遙憐水方折暫忙不到今幾時南北枝頭開又歇新辭婉媚發春妍未害廣平心似鐵

禱雨蟹泉

厭旱訟風伯苦雨誅雲師天公良獨難爾民多怨咨夏潦包原隰苗端漲淸漪冬暄但流塵土堅不犁陰陽有乘除此理固可推惟神執天權憫物思濟之穴泉類蹄迹幽靈隠其涯髣髴小雙螯控禦蛟龍隨名居列曜尊箕畢可指防顧匪郭索倫甞辱左手持滂沱爲一縱豈惟潤東菑灝灝燠气淸浮浮瘴煙披將聞鼔腹謡寧求折肱醫寸澤埀二惠此功神所屍遙知靑靑麥春風滿陵陂吾儕飽湯餅敢後椒漿期

負暄

宵寒臥增裯晝寒起增衣何如負暄樂髙堂日暉暉引光扉盡辟追影榻屢移妙趣久乃酣暝目潛自知初如擁紅鑪凍粟消頑肌漸如飲醇醪暖力中融怡欠伸百骸舒爬搔隨意爲稍回驕佚气頓攺酸寒姿薰然沐慈仁天恩豈余私願披橫空云四海同熙熙矯首望扶桑傾心效園葵

子魚

舊聞通印名海錯珍莫逾火气爍鱗鬛鹵香泛庖廚泥泥子盈胞鮮美禍所區生如粒芥微多若囊粟儲他年想吞舟勿輕此錙銖一咀命千百𨿽甘汝安無窮冬孚乳時罩防海爲虛含凍體猶僵得防味已渝虐戱等刳孕滛刑幾戮孥人深𦇤褓恩在物愛豈殊閩風易殺子盥水沈其軀詎有惻怛心旁推及豚魚相殘人獸均自殘獸不如哦詩化蠻獠因警饕餮徒

郡圃觀酴醿

憶昔尋春西洛橋酴醿結洞橫朱架翠帷銀网一畨新百萬花頭相枕藉飄揺羽客靜疑仙窈窕素娥嬌欲嫁細防摘貯綘紗囊撲鼻淸香奪蘭麝論花每恨流品雜韻絕江梅此其亞紛紛紅紫已空條耿耿冰霜猶照夜只今漂泊一身存海角逢春足悲吒銀苞翠蕋宛如昨瘦骨蒼頭忽驚乍當時我最推少年想見同逰更衰謝洛陽園苑狐生虜騎時來北邙下浮生榮悴均有老萬古興衰那足訝南鄰地主好襟懷官事稍閒須命駕急須喚酒賞餘妍惡雨狂風不相借

木犀古風

化工吝幽香斑斑被花木氤氳寒巖桂髙韻蓋羣馥無人盡日芳守志何幽獨士介恥求知女貞慙自鬻淒涼楚山秋樛枝吐金粟淺水暎輕明微飈發含蓄樓端靜忽聞馬上遙相逐踟躕爲延竚但見林巒綠缾罌誰折贈淸芬閟廬屋久處不自知乍至彌鬱鬱客悲芳嵗暮夢繞寒溪曲長吟小山詞古意恐難復

食蠣房

蠣房生海壖堅頑宛如石其中儲可欲𨿽固必生隙嵌嵒各包藏碨防相附積終逢霹手妙若啟扄鐍鍜灼諒難堪曷不吐餘瀝南庖富腥盤豈惟此稱特吞航大絕倫梯臠萬夫食鍼鱗九牛毛小嚼亦千百光螺暈紫斑蠞膏湛金色水母脆鳴牙章舉懸疣宻烏粘力排奡貼石不可索妾魚戱浮波媚鮜雌雄匹蟹躁輙橫鶩鼈縮常畏出車螯不服箱馬鮫非駿迹江瑤貴一柱嗟豈棟梁質骨柔競愛防多鯁鯯乃斥蚶虹鮭赤文肉黑魚之賊鰷鱨鰋鯉鰻鱣鮪鰍魴鯽鱅庸而小冗難盡述包涵知海量長養荷天徳貪生族類繁失地波濤窄网罼人創禍甘鮮已爲厄紛然均可口流品當別白微物倘見知捐軀不足惜

春寒偶書

浮雲匿晨暉雹驚春晝天公號令乖陰晴變何驟小徑踐芳泥通渠走寒澑風顚萬木偃气凜重幃透鵷鸞防巢翔柰此羣雛防擁鑪烏薪然雙手慵出袖褰幃望空明屋角見遙岫良朋不可招塊處慚孤陋靑靑桃葉長奕奕蘭花秀長吟曷咨嗟佳晨去難又

茘子歌

炎精孕秀多靈植茘子佳名聞自昔綘囊剖雪出雕盤尋常百果無顏色閩天六月雨初晴星火熒煌耀川澤欻如彩鳯戱翺翔爛若彤雲堆翕爀中郎栽品三十二陳紫芳紅冠流匹鹽蒸蜜漬尙絕倫啄鮮空羨南飛翼我聞宣和全盛時貢輸不減開元日涪州距雍已云逺況此奔馳來海側繡衣中使動輶車黃紙封林徧阡陌浮航走轍空四郡妙品人間無復得似聞供禦只纎毫往往盡入公侯宅驪山廢苑狐兔靜艮嶽新宮鼙鼓急繁華今古共淒涼繞樹行吟悲野客西風刮地戰塵昬一聽胡笳雙涙滴

屏山集卷十一

欽定四庫全書

屏山集卷十二

宋劉子翚撰詩

法石見李漢老參政

我識今朝李翰林十年隔絕飛寸心素書每逢雙鯉得雲路欲倚長梯尋翰林昔參建炎政想見中興人物盛方圎齟齬不足論角巾雅有江湖興玉堂艸詔褫凶魂丹陛陳謨發天聽介圭便合趣公還只今宻勿才稀並自憐隨牒東南奔假道因得登龍門怪余髯面益老矣一笑問勞情彌惇僧坊蕭蕭逺闤闠豈料飄零獲淸對牛行【公舊居名】尙憶王相宅曩日交遊幾人在濁酒靑燈夢寐間九州四海煙塵內區區王事今有程暫見復別難爲情長亭喚馬一淒斷璧月曉墮桐花城

歸田

聲色家有穽軒裳仕之囚行不知迷今將返吾廬愛慕洗余習淸虛樂孤遊亭亭隱仙巖迎人入雙眸稻色黃莾莾溪光碧油油佳樹殘照滿髙穹亂雲流乍參樵牧羣辭气不婉柔性有書史癖時逢甲兵休斯懷倘遂全曩志不必酬

省拱辰山

豺狼已煙銷言歸省先塋豈無消息至怵惕意自驚兵戈道孔由不折寸艸莖神物陰有防凶威肅其獰敬瞻壠闕云墮淚眶睫盈如承慈穆顏如聞謦咳聲道余孤風存澤本遺愛成昔我罹禍苦結廬傍佳城哀慕寜有極忽忽時序更慚愧舊巢烏常繞松柏鳴

士特贈筆

書成癡傳成癖平生識字眞無益筆扛鼎思湧泉何如蹶張彊弩管城雅貺情𨿽重感此囏難拙於用君不見翠華南渡江江路八百里胡兒飲馬鏡湖邊不逢漢兵胡自止只今城闕多旌旗報國擬將雕面兒長星吐彗南掃北轉禍爲福須乘時虎頭心事不能已勸君莫弄毛錐子

諭俗十二首

故園喪亂余歸來復何有鄰人𨿽喜在憂悴成老叟爲言冦來時白刃穿田畆驚忙不知路夜踏人屍走屋廬成飛煙囊橐無暇取匹夫快恩讎王法誰爲守艱難歷冬夏遷徙徧林藪深虞邏冦知兒啼扼其口樹皮爲衣裳樹根作糧糗還家生理盡黑瘦面如狗語翁翁勿悲禍福較長久東家紅巾郎長大好身手荒荒戰塲中頭白骨先朽

西村人漸歸撐住燒殘屋東村但蒿萊死者無人哭昔玆號富穰被禍尢殘酷二三里中豪喪亂身爲僇遺骸悵莫掩饑鳶啄其腹豈無平生時意气淩鄕曲錐刀剝微利舞智欺惸獨錦囊收地劵奕葉相傳續只今鄰叟耕嵗嵗輸官谷爾曹何顓愚人生固多欲

何州無戰爭閩粵禍未銷或言殺子因厲气由此招蠻陬地瘠狹世業患不饒生女奩分貲生男野分苖往往衣冠門繼嗣無雙髫前知飲啄定妄以人力僥三綱旣自絕余澤豈更遙王化久淘漉刑章亦昭昭那無防犢慈恩勤愧鴟鴞寃報且勿論玆義古所標

愚氓擾潢池艱難亦常態簪紳有包藏事異吁可怪豺聲久伺亂鯨戮終何悔遊言張凶熖巧諜移機防初如卵殻微跐踐悉糜碎養成羽翮雄飛掣韝繩外剪鉏淹嵗月螫毒彌疆界向來詰端由罪白不容蓋南冠囚載路東市誅其最隆寛俗與新僥幸汝勿再

野人厭羮藜家有庖丁刀徒誇批導手肯念耕稼勞隱然肉山雄畏彼尺箠操春泥臥寒野夜月犁東臯辛勤力以盡轂觳禍豈逃誰無惻隱心鮮能勝貪饕蓋帷猶示恩況異犬馬曹

扇馬嚴內仗貂璫侍宸閽哀哉裏閭間刀閹逮雞豚放麑識忠藎母卵著格言矧利肥甘軀絕其孳息源難消愛欲心物物天性存逆情气必戾順化生乃蕃誰開口腹謀無乃傷仁恩

粵人多悍驕風聲亦惟舊兒童僅勝衣挾箠相格鬭藝精气益橫質化心忘陋家饒喜稱俠世亂甘爲冦豈伊天性然習俗所成就吾聞互鄕童翺翔聖賢囿隱豹弄斕斑攻駒發馳驟佩觽爾何知義方得無謬

村南井欲幹曉汲盈瓢濁飲濁不足言柰此田畆涸咿啞龍骨響煥爛陽烏虐良農無他營辛苦事東作春苖何蔥芊秋刈何稀薄我𨿽食有餘念彼心不樂乞靈走羣祀晚電明霍霍屯膏竟未施天意自難度

震雷霹枯松頑龍失其據浮雲三日盈畆復他注商羊舞未休旱魃消何遽稍寛人心切仰荷天恩布稻畦褭連顚挼穗給朝飫菜畦擢新萌蕩滌死羣蠧嵗儉民怨咨時丰家悅豫靑靑寒莠色亦復貪雨露

玆鄕山水佳昔乃爲盜窟吾廬已煨燼荒艸兀兀東大梨樹惟此爲舊物火燒枝葉盡老本更奇崛眾鳥罷髙棲空庭失淸樾鄰兒利薪防往往肆戕伐豈知昻霄勢長養自毫末寒堤孤碓在廢圃鳴泉出衡茅且經營霜霰莫倉猝

未須葺吾廬且復修吾倉求安當卜居求飽當聚糧營生力有限先此計頗長去年稻盈畦避冦不得將新芽後白臥穗霜中黃鰥惸有饑色冦釁余稻糧解衣易升斗糠粃隨風揚休嗟昔艱難喜玆嵗丰穰鄰翕爲人耕貯粟不盈箱溪頭廩與囷累累已相望

縣掛徳音盡弛今年租旄倪發懽謡助達和气舒皇恩施甚厚疲瘵望少蘇吁嗟吏舞文詔紙墨未渝借貸盡白著勾稽窮宿逋掊克倘歸公民貧猶樂輸量權徴倍耗夤緣竊其餘寜逢盜剽攘厭聞吏追呼盜姦久必戢吏姦無由鉏雷霆不言威肉食忍自誣故態勿狃習窮閻勿侵漁勿謂天聽髙勿謂黔首愚

淸江行

漁翁一棹老淸波稚子學語能漁歌日暮沙頭寒竹餘船角亂堆蓑鬻殘小鮮仍自鱠湖海茫茫醉鄕內夜防酒渴潄寒流月照蘆花上蓬背

聽詹溫之彈琴歌

鳴琴藝精非小道可惜溫之今已老玲瑯一鼓萬象春鐵面霜髯不枯槁自言寡知音求我爲作歌號宮韻角可聽不可狀錦腸繡舌空吟哦吾意其一气之淸濁兩曜之晦明山河之結融雷霆風雨之震驚包羅具七弦開闔造化由人心又疑夫堯禹之躬行丘軻之立言瞿之同歸百家諸子之紛然更歷千萬古此意不滅絲桐間滌除浮慮淸蕩摩愁襟開琴之气象廣如此欲媚俗耳知難哉寒缸燒涸夜向防罷琴歸矣我欲眠夢跨冰輪出瑤海一笑碌碌瀛洲仙

鵞峯居士以地黃遺病翁因爲作引

君不見咸陽之原涇渭之間靈苖叢生緑芊綿春風莽莽膠晴煙天馬嚼齕黃金涎渴噴淸浪香浮川年深駿足宵騰邁目有神光破昏昧方經誇異倘不誣伊人服之功必倍君家種藥南山隅紫花褐實連庭除長鑱斸掘動云壤婉婉盡防生龍須飲之淸醥觀其徳宛如君子彌溫克浮沈詎卹世論量蒸曝益見中腴澤我年三十號病翁空齋藥杵聲瓏冬未能醫國慚君賜舊書且讀蠅頭字

萊孫歌

屯田詞考功詩白水之白鐘此奇鉤章棘句淩萬象逸興髙情俱一時耆卿骨朽士特死澗谷錯莫無晶輝後生俊秀何其寡吾宗喜有萊孫者雙瞳點漆面如水一見使我心神寫讀書已通經學賦已知律只今年十三吐气成五色驪珠出海夜生光突笴流追莫及人材有價誰能私不妨乃翁聊譽兒囊中彩筆今付汝往繼二妙聲名馳

夢仙謡【並引】

劉致明夢與七客遊仙胡原仲與焉其事甚異致明淸修純實非誇誕人也因爲作謡以記之他時二人淩虛誦此謡當懷所謂病翁者耶

鵞子峯前波色淸劉郎防山無俗情臒儒自昔有仙骨夜夢體飛如葉輕雲中不識朝天路雙童導我淩空去側身度巖隈盤盤復回回翛然意往形不礙石窟蘚竇俄天開乘槎夜泛牛女渡鞭鸞曉入金銀臺花深不逢人時聞佩環聲仙翁睡起方結襪見客坦易無崖垠擊蒙冀埀矜叩妙獲一言七情汩心心憒昏窒欲如水澄其源臼中防咀藥手撮仍見分旁有泠泠泉三潄乃盡吞駐紅卻白非難事貪生慮死眞愚計當時同遊七姓俱但記古月成胡字塵緣未斷不得畱海風吹過蓬瀛洲覺來戶蒙曉玉鏡晶晶墮松杪

雲際防劉致中

紅綃千樹桃雪縠萬株李柘葉靑靑如鼠耳橫山渡口浪成堆認得劉郎船子來物情時事不須說且喜新嵗同杯少年鼻哂輕流俗斂銳收豪今碌碌敝裘常帶客塵緇雙鬂不如春艸緑東風吹愁入我心使我嘯嘆成悲吟問君底事久畱此曷不聨鑣歸故林

懷舊歌

黃茅生煙暗村落浩歌無復當時樂鄰家酒熟逆鼻香一醉乾坤墮漠防芳屢過埀玉軒義魚夜上浮淸閣鬭牌擊皷多伎倆我獨旁觀惟大噱驚烽入座歡難保幸得身存他勿道吾宗潛武臥空棺衮臣兄弟埋荒艸當時醉舞向花下緑鬂朱顏各鮮好隙駒風燭尙須臾數子凋零不待老死生細事從渠夭莫學兒女相哀憐一容膝可終隱冦盜擾擾今連年王師誅鉏有漏网死灰熖熖猶思然憂煎過計秪自惱且但努力耕吾田

夜過王勉仲家宿酒數行爲作此歌

遙林帶雪迷村疃伶俜一馬行無伴故人家住丁阪頭停驂邂逅成淸欵犯寒知我猶空腹地鑪然薪架紅玉花瓷湯酒欲生香竹外庖廚聞刴肉夫君不有中饋賢咄嗟辦此何神速酒酣意气悲荊棘尙憶朱甍舊時宅豺狼得志竟何成至今人骨如霜白亂離少有闔門在漂蕩俄驚五年隔數畆荒田已失耕一間茅屋仍畱客客情主意懽難盡短臘窮冬春欲近明朝分手更愁人且覆淸觴莫畱賸

夏日吟

君不見長安公侯家六月不知暑扇車起長風冰檻瀝寒重櫩防屋晝生陰反易天時在談吐又不見五陵富豪兒炎天多快意雪縠曵輕明珍盤嚼甘脆蛾眉皓齒髮淸歌灑酒筠枝集蠅蚋何如野客歌滄浪萬事不理心淸涼流金鑠石未爲苦勢利如火焚中腸

萊孫求墨並以詩與之

何年老烏龍排山折其角漁人网得之澄淵起雷雹異物世常猜神光夜潛覺流傳嵗月深質槁紋斑剝漆簡射晶熒圭靡雕琢孰謂喬松煙能成此堅確晴試墨池雲霧生掌握只恐化蜿蜒飛騰入邈萊孫眞可兒句法有家學贈汝囊中珍慚余鼻端斵

劉致中惠

炎熇气如焚塊坐惟兀兀劉侯惠甘胸次防溟渤丰膚素浪浮翠理霜刀刜因思少年時窺園步淸樾百金酬地主熟蔕香可揭鄙懷須一快聊效野人齕種𨿽賤工愛防渠敢忽薅蕓治其煩灌漑滋其竭自然子母繁翠蔓相連結種誠有道養民豈無術噫余夙昔知此意未及物

白水見梅憶士特

去年看梅時中郎共開樽今年看梅時獨招中郎魂悲歡聚防誰作惱擬欲問春春不言

送謝中瑩

相別夢悠悠相逢懽艸艸送君躍馬臨長道十年顦顇向塵埃一叚精神摧不老

與純臣原仲溫其煮魚羮

眾賔防髙堂嘉魚脫重淵雙鰓尙呀呷緑藻仍牽連廚人起揎袖刀杌鳴鏗然斷尾頳縠碎批鱗玉花翩云雷蓊深釜淸泉已遙傳投蔥裂素絲裁姜落金錢陶甌舉筠箸更覺眞味全細紋松江鱸縮頸槎頭鯿吾儕但知飽美惡無棄捐何論調羮手聊復試小鮮

余柑

炎方橄欖佳余柑豈苖裔風姿𨿽小殊气韻乃酷似騂顏澁吻余髣髴淸甘至侯門收寸長粉骨成珍劑猶聞雜蜜艸少轉森嚴味奇才用不專𨿽用何殊棄端如效苦言逆耳多嫌忌棄果事可傷違言徳之累悅口易逢知感玆發長喟

打魚歌

西溪觀魚仍開樽鳴榔隱隱沈煙村吾人豈有竭澤意澒洞四際魚龍奔驚潛初見穿亂藻亟遁轉覺迷深源向非驅廹羣黨聚罩防徒使波濤渾巨鱗足供數客飽銀刀碎不足論吁嗟神物未變化暴骨砧杌寜非寃江湖萬里厭游泳失地斗水能爲恩臨流解网意亦厚誘以芳餌仍爭吞因悲揺尾向數罟豈異俯首縻華軒慨然投簪起太息歸思已逐鴻鶱

潭溪十詠

悠然堂

吾廬猶未完作意創此堂悠然見南山髙風邈相望賔至聊共娛無賔自徜徉

海棠洲

煌煌海棠洲錦樹臨淸灣常恨灣頭風吹花走潺湲潺湲去不息花亦無由還

醒心泉

藤蘿撥不開石竇一鏡明攜瓢酌淸甘漻然瑩心神我病不能酌時來聽泠泠

懷新亭

茅檐入竹低曠野時寓目寂寂農家春新秧滿田緑何時稻登場秋山響蓬朴

宴坐巖

靑靑椃樹林下防蒼蘚石幽人宴坐時懷抱忘其適不見暮樵歸寒山中碧

山館

春林繞捨靑門館終日靜吾心樂有餘所寓皆勝境更鑿庭下池溶溶浸山影

涼陰軒

北何所見疎竹雜遙岑涼颷思有無虛檐動蕭森此興何由盡移牀入翠陰

橘林

木奴困新移憔悴雪霜侵呼童剪其顚割愛慮已深防待春气回靑枝補故林

蓮池

蓮池一畆余彌彌吞眾流花繁不近堤欲往無方舟不及池中魚隨波自沈浮

南溪

聊爲溪上游一步一回顧悠悠出山水浩浩無停注惟有舊溪聲萬古流不去

兼道攜古墨來墨面龍紋墨背識云保大九年奉勑造長春殿供禦龍印香煤旁又識云墨務官臣庭邽監官臣夷中臣子和臣卞等進蓋江南李氏物也感之爲作此詩

長春殿古生荊薈猶有前朝遺物在錦囊珍重出圭雙虯刻作蜿蜒態枯皮剝制弄幾刓斷玦精堅磨不殺吾聞李氏據江左文采風流髙一代當時好玩不獨此器用往往窮奢汰徴工選技塡禦府不惜千金爲賞賚治兵唐推英衛精治民漢許龔黃最惜哉取士不知術妙手獨得庭邽輩眞主驅馳八極中荒王逸樂孤城內汗靑得失更誰論尢物競爲人寶愛嗟余視此眞糞土事有至微猶足戒投文欲往弔江流幽魂未泯應慚悔

入開善

雙童肩竹輿兀兀如乘舟及玆朝暑微遠訪招提幽蒼山望中橫淸泉腳底流所歷已殊勝況乃窮林邱僧房在在涼逢迎足茶甌岸幘幽鳥鳴橫琴素煙浮倦借一榻眠吾生復何求薫風溪上來虛檐防颼颼開懷若傾倒忽去不可畱人間苦炎熱物外常淸秋功名非所期聊尋赤松遊

寄茶與二劉

然松煮鼎山泉冽槍旗一水分優劣鳯餅推開雪照人花瓷啜罷甘潮舌大劉談天紫髯張小劉逃禪淸興長防須酌此同翺翔或淩剛風九天上或泛弱水三山傍

劉兼道獵

劉侯好獵親馳逐指呼雙犬如奴僕朝衝唐石亂雲來暮聽潭溪流水宿何如著鞭走大梁我亦與子同翺翔今年獵叛醢彭越明年獵胡羓徳光

屏山集卷十二

欽定四庫全書

屏山集卷十三

宋劉子翚撰詩

觀二劉題壁

溫其題詩新曆寺落筆風驚長林眼髙一世常欲罵想見掀髯坐巖陰致中題詩新興寺壞壁嵗久莓苔侵山僧好事亦可喜解誦鳥啼春意深我來經覽渾如昨玉友金昆念離索投林倦翼不同棲況復分飛在寥廓故山終勝他山好新交不如舊交樂何況把酒問鷗盟臥聽松風同一壑

入白水訪劉致中昆仲

夜歇淸曉山椒雲气昏駕言聊出遊窈窕窮川原側防避橫篠揚袪障晴暾春泉散石壁細艸羅邱園陟峻已逾嶺窺深更緣源喬松傍澗折埀柯激潺湲過籟寒慘慘驚林白翻翻造幽景寥閴勝絕難具論僕夫知余樂踟躕爲停軒惜無徙倚地時來此開樽暮投鵞峯宿靑燈耿柴門相從二三子交情久彌惇談測彖象攬佩紉蘭蓀願言固所懷邱壑吾道尊

攜笻

晨起偶無事攜笻出潭川翩翩雙鳬飛宛若導我前林靜滴殘村深澹寒煙當春足膏澤俯夏餘淸妍野澑綠交貫山花紅接連雄觀發新奇勝地窮攀緣據石弄驚急班荊防連捲幽懷脫塵拘如超混芒先向令作興來未必勝偶然榮觀事多乖內取樂乃全他時誰繼遊此意遙相傳

續賦家園七詠

早賦堂

南溪抱山流潤气滋林麓平生歸與心寄老一堂足夢破午陰淸風在寒竹

橫秋閣

秋山萬尺靑影落杯酒中登臨豈不佳寒色見遠空未忘天下憂胡塵起西風

萬石亭

嵐光近卻無一徑緣崖斷危亭勢欲飛翠石雲中亂小山閟淸遊懷人發長嘆

桂巖

山中多桂樹亭亭傍幽巖微風發秋香十里穿松杉誰歌招隱詞吾生付長鑱

百花臺

森沈徑易迷搘笻爲徘徊何處春光多時登百花臺主人澹無情林花爲誰開

酴醿洞

不愛酴醿花愛此酴醿樹靑條含露滋輕陰覆行路晝永倦尋書時來散幽步

意遠亭

余陂水平徙倚聊一望歸雲淡欲無宇宙何淸曠吾心遊太虛聊寄此亭上

題靈鷲

翠合初疑無路往停鞭邂逅成淸賞僧鑪坐穩紙明細忽來山竹響

和溫其對月之什

意根如亂苖已薙仍復生讀君對月吟知君懷未平懷淒有丰恨吟苦無和聲雄豪睨一世失路鴻毛輕所以達觀士榮枯兩忘情蒼蒼古松林下有寒泉淸醉倒石上眠山禽喚人耕

讀平險銘寄李漢老

官侯鑿平劍浦灘遊子不歌行路難李公作銘埀不刋峻峯激流生筆端斯文豈但誇雄觀寓理之奧開聾眢惟人性天同廣胖橫目立見分庭壇紛然蔽翳榛葦萑騰逃郁屈猿蛇蚖銛剡獵利劍防攢離暌裂趙魏韓千崖百瀬中繞蟠覆溺嵬岸麋堅完胡爲气舒貌顜頇旁觀已洞其肺肝浮思一縱阪走丸不極不止巧力殫塗膏然萁卒焦亁萬古乾坤元自安堂堂靈君司五官乍臣乍叛勞控摶日漸月磨如印刓壯哉情枿牢盤還躁謀欲驟加雕剜慘若蕭斧臨髀髖自腥夷之良可嘆何如含垢休索瘢灑灑落落從中看豁然四通裂囊簞有如湍流平下湍靜看天空秋月寒療性此實言中丹至味淡薄誰能飡我昔防公分賸殘桐花城西路漫漫裁牋屢喚南飛翰何當澡瀹紉椒蘭厚地爲履天爲冠從公上徵鞭龍鸞訪瞿追孔聊遊般物外虛明如許寛腳底日轉紅團圞瑤池簉席一笑防春著萬象流余懽玆遊未遂心慱慱吟余北睡長鼾淸風時來撼瑯玕同胡原仲吳公路遊淸湍亭賦詩得流字

出山曾幾時桂露颯已秋興來任兩屐散此黙黙憂嵐光近仍滅鳥語靜忽流新亭迥臨危急澗循巖陬上有獨樹防下有鳴湍幽長飈一振蕩俯仰聞颼飅早生塵累心淨盡迥此遊徘徊嘯詠發瞻眺窮林邱天寒云已歸山好客自畱悠然百不知日月過則休人生樂在我何必遂所求

和熊叔雅四詠

石峯春靄

寒山遠欲無春在蒙處何如掃浮陰盡放岧嶤露

淸湖驟

快不相期平湖忽蕭颯坐久日明檐繁聲靜中滅

潭溪秋碧

秋空晚自明孤煙澹難起適意一枝笻時來對寒水

屏山夜雪

誰憐組練寒夜雪連營積有客臥衡茅淮山夢中白

次韻李漢老詩

防莊嘆隙駒孔聖悲逝川百年生有涯萬感情無邊賢愚眞惟阿系心同一緣內熱蠱其中伊誰肯求痊樂哉今日遊眾賔肅初筵社樗間羣材嫫母參眾妍謔弄旣莞爾獻酬亦頽然胡爲發爭端咄咄論深禪擊水但增波止薪自無煙便應三宜休敢論四不遷公如髙車馳揚塵絕通我如馭小駟交綏已回旋初謀不自量取困大敵前金化質不亡冰融水非堅市門有眞樓相從待他年

次韻致明七言

春風揺溪溪揺天劉郎詩思如湧泉已憐飛花大狼籍卻愛芳艸長芊綿癡兒了事從渠了萬古寒空沒飛鳥北海樽中興味長邯鄲枕裏功名小南山北山云崔嵬君胡不歌歸去來山中交遊苦相憶玉柱瑤瑟生浮埃

謝方徳順古風

吾聞滄溟深浸灌東南維長風一蕩潏莽蒼天爲低中藏百怪珍文彩光陸離潛鯤盡鵬材浮魚悉龍姿罔象遡波浮天吳躍空飛蚌𨿽辱泥塗猶能吐珠璣地靈物固然在人必多奇英英方家郎秀發如瓊枝裝懷素王書落筆幼婦詞我昔言壺山邂逅初見之賔筵爲勸駕一武登云梯鴻鶱九霄快驥騁天路夷似聞東諸侯辟書已交馳惠然訪吾廬窈窕窮山谿夜燈一笑懽愁抱忽若遺語妙時脫塵飲豪屢反【平聲】巵領新意自失佳處昔未窺胡爲遽攺轅歸袂風披披上祈養徳業下祝愼鼎幃敬言崇道公久別良佇思

少稷遠訪敝廬仍畱佳句書此寫懷抱不足爲報也

常嫌門外車驅馳但揚塵今朝故人來喜聽聲轔轔昔別自梁苑分飛湘吳閩痛心鳴鏑禍事往勿復陳共載諧寥閴分笻上嶙峋山川舊賞識挾友意彌新徘徊小精廬劇談口翻津爲言漂蕩余投迹荒寒濵夕火斧僧林朝飡糴鄰囷官閒非所恨有祿不濟貧牢愁寫萬斛語壯眉不顰定知撐腸書爲君發精神調鐘尙變啞畵龍孰窺眞吾聞倜儻才韜黙貴自珍量海浚宜廣豪山磨欲燐十科世所重羣公謂當仁向來薦牘飛璧光動髙旻陳編論糟粕中有王道諄謀國必張國療民須活民但得君名揚何異我志伸

栁源觀瀑戱明仲

山橫曉色中綫路窮﨑嶇何年貫日虹飄然墮秋虛晴暉發燦爛陰飈助傾輸深深粉雪沸注險龍蛇趨平生浩蕩胸對此聊一舒蒼蒼古澄潭髣髴幽靈居奇觀付豪逸餘潤分膏腴來遊今七賢賤迹欣與俱扶笻卻軒輊坐石安氍毹壁陰生小寒賞澹樂有餘詩魔久已降幽事復起予爲言玉堂人五字不可無

次韻明仲遊將軍巖

樂哉今日遊結友盡英秀山靈欣客來閣開云岫步屣出煙嵐聲呼答巖竇輕生快險奇一墜那復捄崇林蓊地幽長湍防天漏精廬記舊經宻徑迷新簉將軍隱髙寒古井余荒甃【巖有將軍井】當年百戰疲蟣虱生戎冑心存巢許間功豈韓彭後慨然望中原毒手方交鬭曷不生斯辰天驕過難宥妖氛六合昏長夜何時晝尊周感獲麟懷楚歌啼狖世變莽難知如瞽窺篆籒置之勿重論大白飲醇酎幽禽靜一聞寒芳晚三嗅方虛接勝懷日轂轉何驟山南山北奇腳力倦尋究良遊易蹉跎澹境難宿畱詩囊歸倒懸瓊琚羨君富

寄彭子靜

凍岫立髙白曉寒生太虛閉門翻巾幐偶見良友書書中有長句別懷陳郁紆吐鳯詞旣絕續貂理難如起望新卿云一讀三卷舒繁思擾中扄賴此豁欲無鵠雞有潛化蓬麻豈資扶吾人交義深不恨相見疎但恐徳不修心期愧非初

必源以古風見投詞意甚遠因爲賦風吹原上苖勉其植學待時也

風吹原上苖靑靑入無邊發生賴陽和秀潤滋澄漣遊車走道旁忽之如浮煙那知丁黃愁枵腹望果然農功日夜急地產東南偏飛霜皓盈疇丰穗埀連顚盤盂薦新嘗瓊糜失輝鮮物生爲世用豈較成後先羣芳紅打圍從渠爭春妍

少稷賦十二相屬詩戱贈一篇

不用爲鼠何數奇放牛南山聊自怡探穴取虎有奇禍守株伺兔非全癡文成雕龍盈卷軸畵蛇失杯坐添足走馬章臺憶舊遊嵗月才驚羊胛熟六要自息獼猴黃雞無應心日休白衣蒼狗變化易世事何殊牧豬戱夜行潭溪上念原仲致中喬年茂元伯達皆有入山期以詩趣之

長夏不見袢暑故相病及玆顥气回一夕飛灑並攬衣步新涼宇宙涵淸潤月離【去聲】南山髙水循雙澗靜流觀外旣洽至樂中潛應緬懷平生友契濶時光運石峯許尋盟有約殊未定事紛莽如塵欲掃那得盡年衰覺世浮慮淡知心勝良遊莫蹉跎小暇卽乘興

再和六四叔所賦十二相屬詩

饑鼠緣條殘果墮捨如蝸牛足髙臥無心虎殿逐羣英尙想兔園傾一座同年我又衰龍鐘防蛇相憐寜有窮馬革戰塲空白骨羊裘釣瀬餘淸風棘端造猴巧難學且赴茅檐雞黍約云深杞狗夜可尋已辦豬靴走磽確

讀曾吉甫橫碧齋詩

防鉏引荒泉偶步松崗北泠然毛骨淸楚尾見秋色稻气馥初涼檉陰淡微日緬懷小齋居櫺檻增岑寂曠度滅知聞微吟數峯碧若人端好修珍駕動無迹深窮伊水源峻陟衡山極終焉憩孔林所樂惟自得延和數酌醪侑靜一編易向來辱傾輸洞見胸中白思親道匪侔旣遠情不懌矧余質頑固未易刻畫尊生有遐心克己無全力以玆畏所知負負常夕惕餘波倘時漸玉汝天其戚

次韻明仲遊棲雲閣

溪山步步開圖障山影更隨溪蕩漾回環兩縣煙奇一目盡奄長橋上干楓枯柳淡不春歡伯爲解愁城屯書空咄咄亦良苦抵掌嗚嗚聊任眞山房竹陰生晚寂客醉忘歸主忘客沈機已寄謝安棋逸興何慚阮孚屐道人棲雲樂其天孰知爲仙孰爲禪定應風蜩足枯槁絕勝磨蟻爭回旋

同汪正夫行夫望鄱江

夜夢鄱江淸曉踏鄱陽縣雲濤著眼新還疑夢中見寒聲彭蠡合凍色廬峯見時方冬气深水縮川原變連沙突堆阜泒港分組練蕭蕭蓬鬂風瑟瑟葭叢霰奇觀信幽絕領略殊未徧何當煙艇髙載我行鏡面二難今勝流愛客移淸燕飲酣生泰和語妙融交戰衰遲百不堪一快天與便回笻晚霽中路壓滄浪轉波光似畱人隨裾蕩華絢

呂居仁惠建昌紙被

寒聲晚移林殘臘無幾日髙人擁楮眠臠捲意自適素風含混沌春煦回呼吸餘溫偶見分來自芝蘭室乍舒魄流輝忽捲潮無迹未能澡余心愧此一衾白嘗聞盱江藤蒼崖走虯屈斬之霜露秋漚以滄浪色粉身從澼絖蛻骨齊麗宻乃知瑩然姿故自漸陶出治物猶貴精治心豈宜逸平生感交遊耳剽非無得精神隨事分內省殊未力寸陰捐已多老矣將何及自從得此衾夢覺常惕惕淸如夷齊鄰粹若淵騫覿獨警發鏗鍧邪思戢毫忽勿謂絕知聞虛闈百靈集鼎鬴或存戒韋亦規失則知君子所惠以勵防塞

任伯顯昨寄日杮不至續以膽瓶爲貺

石瀬分防常慘慘尺書沓至中彌感槁杮不呈嫫母面圓壺俄落雄兒膽南吾伊俱不勤汲泉養花聊任眞枝頭造化豈耐久我輩自有無窮春

寄茶與汪正夫兼簡行夫

絳囊團窊社邊得持歸廣文破枯寂三人舌本有雌黃一引胸次還虛白平生目成惟素書邇英能事知有餘欻然長嘯風裂石黟山方臥小於菟

雲巖竹源二禪俱與招客三月二十一日遂飲於竹源庵謀諸野則獲也劉奇仲有約不至吳周寶遊徳華劉致中曁公望劉才仲陳聖述某防焉從容辧論懷抱甚適因賦詩以紀之

雲巖市聲中竹源山色處平生幾兩屐惟樂取意去晨光霽老春飛蓋雙溪路沙平水漫流雲散天全露逶迆經淺阪窈窕穿崇樹綠登方怒舒紅竟忽繁斯焉得小休境熟來已屢徴君常主盟呼吸名勝聚子休心鐵石太叔語韶濩鼎鼎吳劉陳俱有不凡度余衰气不華淸遨慚輙與未渠推遠之政以枵然故九賔旣雲集一士乃鴻翥毋多混幽人蔬茗煩艸具叢談雜莊謔泛閱披黃素丰鐫辧活筆始畫窮眞數解衣半日許萬古回胸膆西引虛明汛灑延晚步嬾身厭依隨靜若超覊馭博山眞起予浮煙一枝鶩

寄茶與曾吉甫

西焙春風一塍隔玉尺銀槽分細色解苞難辧邑中黔防盞方知天下白岸巾小啜橫碧齋眞味從底傾輸來曩歸畀餘一語妙三嵗暗室驚轟雷

竹源之集奇仲不赴蕭屯以詩嘲之再用原韻

平生老子興渾寄幽絕處寜嫌一坡遠甘作十歇去至今淸夢狂時走松陰路心忻自吟哦技癢輒披露那知菅蒯微辱報瑤瓊樹胸中萬斛淸忽向毫端援桴未敢再破敵已驚屢病身得所便一閱精神聚淇竹秋稜欒洛花春布濩眞機不可藏文亦肖風度樂哉精廬遊愧我不常與陋鄕豈無奇之此追陪故翻然卜鄰心幾逐長風翥但分茅半檐不假牛十具劉郎个中人幽期乃愆素曾無負負言直委茫茫數移文太遽生恐未明深膆君有旋磨蟻屑安故步何如驥突云軒豁隨長馭集枯豈小與動者中不鶩

屏山集卷十三

欽定四庫全書

屏山集卷十四

宋劉子翚撰詩

題大義泉

移笻山未深切骨寒無那蜿蜒瘦蒼虯腳底飛騰過幽亭防石池庭事不敢涴虛中涵月淨冷面從云呵【去聲】欲槌璧試恐觸方諸破平生泉石癡屢此箕踞坐重來照淸臒白髮添个个凡心未痛浣老气日以墮緬懷大義風絕唱寜無和悚然聽琮琤耳觀爲之大

同範智聞五月十四日夜賞月

微風淨郊原暮色含淸夏層巓月欲上烱烱木葉罅丰姿一髮虧爽气千豪射流光不著地黃抺溪西捨翩然釋矯飛雲浪鱗鱗化常恐螺防靑失此驪珠掛奇觀天所吝老眼得屢借不嫌神太淸跣立髙梧下故人肯畱連一笑偶良夜濁醪勿虛杯庭縞醉可借

向元伯寄爇香陶鑪有心淸聞妙之語

鄱江細壤如凝脂陶成小鑪圓淨姿色含三秋玉沆瀣韻壓六尺金狻猊明澹澹浮薫起故人警余良有以心淸聞玅遊無方萬石只在吾家傍【元伯居萬石鎭】

感白髮

兒時坐澗石散髮如浮煙風驚緑鬅鬙意欲淩飛仙那知二毛見倐忽到老邊防紗猶鏟彩獵鬂彊呈鮮星星倘未已遂恐華吾顚騎省嘆遇合郎潛感迍邅萬古寄一轍長歌悲昔賢流光不假借志抱何由宣餘齡事可知已矣寜非天窮通各有待憔悴孰使然淒其槁梧畔惕若明鏡前靈膏豈能湼薅拂事可憐惟應幽室處一猛放萬緣甞聞衛生要心白髮自

同吳居安入開善四首

遊松庵

虛廊附山翔泉聲小庵閉齋余恣行遨剝啄忻屢至午陰遇蘭芳夕照坐松吹徜徉無所爲聊盡今日意

宿省軒

夜空合一寂擾擾息萬勞幽懷耿不寐孤燈側殘膏稍知山來聲在橫林髙淒然卻成夢夢泛秋江濤

過報徳庵

循溪踏危矼路入篔簹塢森森翠櫺間一干橫淸雨茶煙日月靜石壁軒扉古盡玆北山旁小勝無遺取

出山

日日冬气昏霜風不防面回輿始見山數防寒中現我行得勝友笑語生華絢如何劍峯南咫尺不常見

次韻茂元獨速歌

大兒行文學蘓黃暗潮無聲走茫茫小兒分題擬甫白手抉蟇頤取冰魄自成機杼誰如君悲歌乃有可憐色曉來春歸薺葉新靑女摧之良不仁那知妙齡气如許一睨辟易驚千人我亦歸爲村裏翁接花成條欹屋紅跣行肯追蹀步杯飲不羨琉璃鐘相逢他事不發語醉面徹日承谿風君不見丰碑模糊立峴首又不見繐帷虛斟百眉侑何如吾儕見在身有口猶堪著醇酎陶陶兀兀未全非赫赫炎炎豈長有硯峯絕頂撫孤松伊誰及此蒼髯壽

張巨山賦蠟梅因成四首

取名慕橫枝要自同風格𨿽微調鼎味宛有金鉉色渾疑蠟作花貌野中抱幽冷香不盈堦意盡仍一流尖蕚破微霜明犀透淸暾不有朱紫繁那知中色尊今日尋此梅危行石澗東花神欲宣令萬鐸懸春風

和李似之秉燭觀梅詩

凍色沈萬象晴巓露皚皚通宵月觀夢夢破東風來小立値芳气微尋見寒肧我病亦呼客沙邊久徘徊恍然驚老眼一枝印淸杯應知塵意盡故向臒儒開謫仙愛逃禪玆心政難灰覘新不待晨燒燭寒巖隈艸木有含章發揮要天才賴公管領春筆端起潛雷

行夫寄黃山榧子有詩因同來韻

老坡文中哮闞聲凜凜常如對英峙瑯然諷詠興淩雲瞠若追攀顙流泚玉山妙唱久寂寥可與言詩有之子裁牋遠餉風露新坐我千尺黃山底初挼縠出冰霜小嚼淸香泛幾已輕魏帝暱蒲桃肯許唐賢魁緑李極知人口無正味苦淡甘酸各矜美不輕眞識爲品題此物初筵幾不齒靑菁有用防蒿萊白粲無酬腐糠粃士懷瓌瑋勿自神邂逅飛沈同一理子才超矣防曄然外澤中眞期是以味果固已驅煩邪味道更須淪骨髓劉道祖江程萬邱順甫講易孟子拾其意爲二十韻

吾初讀七篇未領躍如義晚而窺大易稍解寂然意乃知平放著的的目前事盡心則無餘窮神忽超詣以斯印羣書拈出句句是君臣父子間運量周旋際體之則光明雜物了無累偉哉此陳編孔孟心所寄有如撞洪鐘合響入迢逓言髙聽者聵不絕僅如綴幸玆良友集一發萬古祕眞長富辭原百折無畱勢文通秉文均裁度取中制宛邱坐忘言袖手豈深閉鄙懷頓爲空快若掃長篲旁觀二三子耳剽咸愕眙誘之循循然活處潑潑地气質𨿽有拘學問欲如蛻時乎不再來過此恐少味大書鑱坐隅以起衰惰气

韓幹畵馬闕四足龍眠榻而全之

吾聞兩臂天下重馬失四蹄將底用平生想似萬里逝對此惟心惻然動得非曾落駑駘羣踠脫泥塗良已勤又疑逸气厭拘系絕蹯徑欲超浮雲諦觀事乃不爾劇破練丹靑老無色軒昻自有尊足存顧盼一株陰山碧韓生筆法妙此圖龍眠榻出了不殊斷鼇自昔徒聞說續鳬𨿽工計已疎何如染作滄江遠要看追風蹴微云

次明仲矼字韻詩

頖宮徳厚仍信矼北扉筆力談笑扛重圭疊璧凜羣視不使東甌成陋邦日邊時見召仙李林下那容棲老龎故園此日成勝聚歸夢不泛瀟湘江萬畦流泉裹云屋一防遠岫低吟客來有酒輒均醉長嘯手拊髙梧幢挽蔬惟便玉本脆碎鯉屢惜銀鋋雙伊余於世眞長物掃迹自分逃崆谾驟揄揚之則過矣豈有骨相當奇厖左提右挈倘聞道一了快若船下瀧極知魯衛兄弟國邾小尙許趨風降嶤嶤岌岌正壁立濤瀬未敢輕舂撞

寄致明兼簡余時升

篔簹有利材要自爲本觀緑虯挾春怒穴土气已完達士審所施窮士審所安臒劉燭人鏡僞態了莫幹常吹噓二餘傳以摩云翰大餘防書來一見意已殫似爲殊勝揺胸中衮濤瀾皴膚褫厚襲枵腹拾眾殘那知藝圃遊宇宙自爾寛黃間跳鏃易省括眼要端幸公調防之無使困所難鵞峯橫幾上晚翠深作寒徜徉有眞樂未應悔儒冠

次韻明仲

祝融散仙在西溪此老平生無町畦一日不見十日恨緑稻吞幽思細紅時澆壘塊胸跣行笑逆泠然風意消萬事如燎髮小醉扶頭須半月叩梧林谷爲呼號隱幾乾坤有超越自憐頑鈍不可鞭挽之欲置名流邊長言爲我澡袢暑灑目萬綫琮琤懸

入白水懷士特溫其

曉山隨意開夏气含露澄扶笻過崄飛仙亦淩兢松濤淨可潄嵐煙起如蒸巨崿轉鼎鼎危塍上層層悠然瞻眺地髣髴記昔曾是鄕𨿽窮深泥泥秀色凝髙扉靜相對招邀足嘉朋防席覆大斗吟曄華燈於今安在哉骨冷喚不譍軒軒鸞鳯遊驚颷失飛騰豈伊黃壤恨興言鯁煩膺含章不震輝憔悴非所應𨿽微三字顯要許二豪稱余衰怠好修故態了不懲倐爾念離索終焉愧瓌能噫嘻長風來躊躕素蟾升及時痛自防迅彩不可慿

胡明仲潭溪三日飲

潭溪梧竹堆無地浮髙防暑中猶未佳袒膊俯淸深急翳幽芳空山落啼鵀村醪得舊燒時果出寒沈醺然三日醉是鄕絕呵禁巖風故吹醒逾逸嫌太甚人生惟一眞擾擾萬緣滲斯遊不屢尋老境恐遂寢窺樽有餘波捫腹猶可飲澹蟾如曉色渺長空浸當夏景過淸浮雲忽飛譖酣歌金石號慷慨君獨任防余酬對之袛作寒蟬噤吾惟善咍臺忘形臥相枕

有懷

溪石磊磊出溪光失溶溶呼童理新堰小駐萬折東素杙競駢立蒼皮堆已重誰裁一道天忽墮顧眎中遠淥送鳬鶩余玆上杉松微波且勿搖照我澹有容炎曦爲變色爽气排髙空懷哉所親愛此適未遽同徜徉孰爲伴惟有溪頭風時來翻素書頗似驚我慵騷騷復防防涉獵味正濃久而寂無聲無乃意自融卻泛碧滄浪鱗鱗散遺蹤我亦隱幾酣那能辧雌雄

早飲

柴椽百枝防方塘髙梧老柳著兩行輕煙曳組適寒碧芙蕖釀出秋風香宿酲縈胸殊未快衝之欲引天潢戱投小餌向深淵錦鱗忽見空中掛篘淸鱠雪更作豪坐客狼狽已半逃嗚鳴叢歌猶未徹兀睡聽作蜩蟬號

次致明泉石軒詩韻

天懷迥與塵囂背蓬萊屢踏金鼇背閒披白袷過淸湖爽气涵空渺無外澹然愛此一奇散髮逍遙潄華滋尙嫌林影太凋薄斜陽射破碧琉璃遙知宣室虛前席良裘固非一狐腋他時歸夢想南飛瓌詞已爲磨崖石借致明玉槌事藥復以小者易去因而銘之

潤色瑳臒身橢飛石塵供藥裹以小代大無不可汝𨿽眇乎寔磊砢摩頂至踵轉衰我彼方歸臥畱莫果魁梧之才用則左防然長嘆口侈哆

寄魏元履

世情事虛文十幅了一書片言倒肝腑子獨不佞余班班眼中秀學膽誰似渠平生幾兩屩踏破牛斗墟小言謁侯門大言叫天都歸來辟存室黙坐追亡逋牀頭著韋編盤礡萬古初時拈紙上語破的妙有餘已甘酬對難舌本噤不舒矧余在半流所見方糢糊蝸涎不自潤詎敢相霑濡人生彊多知於己固已疎睫邊遺太極意上町六虛獰猿縶尙跳況乃拊檻呼是神非吾神滓穢政可奴嘗聞不遠復佩作三字符煌煌杏壇春一枝明淸湖蜂蝶未全知佳處自不孤惟子先著眼時來采芳腴何當共叩微歸性有順塗

新涼

新涼爲招客勝集非預圖前峯未散泠風繞吾廬披襟沐淸駛合席隨霑濡定知喧譊中欲此一快無興來擴以酒艸具來須臾田翁偶過我添杯坐其隅爲言秋暑劇稻畦日凋疎寜辭抱勞僅給園中蔬喜玆甘澍足普潤無遺墟遙山莽難分緑浪揺虛徐我病不任耕嵗收仰微租成每自愧一飽便有餘連觴使之釂醉語雜叫呼野人無他腸我輩恐不如

吳傅朋遊絲帖歌

園淸無瑕二三月時見遊絲轉空濶誰人寫此一叚奇著筆春風吹不脫紛紜糾結疑非書安得龍蛇如許臒神蹤政喜縈不斷老眼只愁看若無定知苖裔出飛白古人妙處君潛得勿輕漠漠一縷浮力遒可罣千鈞石睠余弟兄情不忘軸之遠寄悠然堂謝公遺髯凜若活衛后落鬒搖人光翻思長安夜飛蓋醉哦聲若南山外亂離契濶三十秋筆意與人俱老大政成著腳明河津外家風流今絕倫文章固有機杼用戱事豈足勞心神【傅朋王逢原外甥也】

次友石臺詩韻

淸湖玉山縹緲飛雙屐泠風隨處流三伏無赫赫未成圃遊聊醉端川宅憶昨陪初筵杯揺劍峯脊杉篁漏疎櫺雲气縈長帟主人意彌厚不吝園蔬摘我亦洞幽懷涸此一碧至歡召融融叢慮消刺刺聽君誦九流浩若昆侖擘摩天俊鳶飛響澗驚魚擲分攜今幾時浮埃翳瑤席有如爛柯翁萬古逢一奕醉鄕梯磴坐坐覺乾坤窄玆行不果從兀兀恨滋劇未應柳源近終作桃源隔畱詩友石台光動嶙峋石正令謫仙來著語無以易彊吟意悠哉追風了無迹

胡明仲羅養爲悠然集追用前四疊之韻

筠州喜陪笑語新鑾坡自來淸湖濵更招明月作三客此外正復難其人瑤觴十飛才小醉追逐牢愁出肝肺吾儕邂逅非作豪常恐眞歡來不繼更防已畨四疊歌卻喚輕舟浮綺羅一聲橫笛不知處荷气苒苒風頭多玉山未倒誰之恥霜露霑衣聊且已維舟落月界平潭翠亂紅披扶不起

十七日集淸湖

石堤蟠素虯捍此百尺灣臨灣喚客飲四座揺潺湲殘歊紅蕩析凜若超塵寰卻愁涼吹多奪我酣醉顏時方聲斷艸木淒余澘潤气騰晚水浮嵐撲秋山領略得妙趣心遊勝躋攀那知百年憂共樂此日閒篝燈夜分歸危塍轉彎環芊芊稻苖風緑亂不可刪不礙一月流水丸走其間慇懃傍扶輿宛若送我還

曉起聞明仲謁家叔甞過門追已無及繼讀觀霧長句因次原韻

公才凜若干將鑄膽落詩流失輕倨弄毫邂逅卽揮奇造化機悉披露淩晨訪客忽飛笻雙澗徐穿碧交互笑聲只在竹林東夢破急追無復處是時秋霧正含空潤气一解驕陽怒霏霏半掩景賢峯翳翳全沒邨中樹初疑爭先摩玉壘驚塵漠漠桑幹渡又如懷渴望梅林細雨蒙蒙江左路煩公一吐胸中豪與此氤氳角馳騖可憐南山豹姿終以斑斑作身悞何如霧隱長暗然豈用毛采誇夭嫮霑濡稻壠更澘珠聨絡松崗尙橫素南箕忽哆遂雄吞顧眎怳若南柯寤向來昧昧六合間日月山河但如故世緣所遇孰非虛不具眞眼那能覷醯雞裏有全癡陷虎機中惟一悟我𨿽不獲從斯遊兀坐深觀亦同趣況知陶令有名酒未覺許詢無勝具便思追逐胡公墩恐激長言又生怖願低筆力許我陪韓孟才懸亦聨句

觀胡文定公手墨因求別本

溫溫文定公至道夙所欽神超𨿽緬邈餘英壯儒林正容閱眞翰黙黙流至音不事八法奇天成寫幽襟有如瀚海鴻隨波自浮沈又如太虛云舒捲杳莫尋乃知晉魏還筆端有哇淫棄槁競韞藏非將玩球琳庶幾字畫間可以求其心淸伊一派流滙作萬丈深溝渠有暴盈淟涊時見侵投膠了不難公以獨力任我慚步趨晚悠然寄孤吟流風在目前著鞭要駸駸願分墨本余刻之蒼崖陰大塊有動揺斯文無古今【公帖云世間一切如流水浮雲所過者化不足畱胸中】

寒中偶書

寒從何處來凜色照閩楚挹之霜松下淸澹不成豪生小病之一笑窺寰宇天轉隱江湖吾心正如許

病中追賦遊武夷

建水日夜淺淸灘自迢迢漁舠愕已無忽防淨練遙老身寄其上兀若棲危苕松風知我狂隨舷助傾揺探幽神益新得快意自消長林翠洞口微云粉山腰那知碧虛遠一葦臥可超不須換吾骸吾慵登岧嶤病中追余觀所得絕富饒

病中賞梅贈元晦老友

梅邊無與談賴有之子至荒寒一防香足以酬天地天地亦無心受之自人意韜白任新和風味要如此

次韻致明聽琴【病中作】

病翁不咄咄瑯然寄枯琴倘無枯琴寄孰表吾之心忘形豈知病道在寜復今龍蟠老樟下觱發揺長音

過鄴中

逐鹿營營一夢驚事隨流水去無聲黃沙日傍荒臺落緑樹人穿廢苑行遺恨分香憐晚節勝遊飛蓋想髙情我來不暇論興廢一防西山入眼明

屏山集卷十四

欽定四庫全書

屏山集卷十五

宋劉子翚撰詩

金陵懷古

荒城莽莽蔽荊榛虎踞龍蟠迹已陳赤壁戰爭江照晚靑樓歌舞鳥鳴春十年王气雄圖盡一疊寒笳客恨新折屐風流猶可想只今髙臥豈無人

防兵

羽檄西來趣防兵秋風胡虜更縱橫烽明石嶺塞垣迥馬渡分河波浪生使者漫傳蘇武節君王頻幸亞夫營百年信誓明如日何事紛紛起戰爭

別安子允

得酒猶堪慰倦遊長亭直爲故人畱煙塵防處兵猶鬭風一年春又休尙記虎頭初擲筆終憐猿臂未封侯離歌唱落楡闗月可是君心耐得愁

望楚

客浦舟凝滯憑髙識楚鄕有愁闗眺覽何地不淒涼艸木詞人怨江山覇主亡悠然獨搔首暮靄一星光

井泉

石井水濺濺寒砂暎碧鮮聲添澑急天影入波圓曉汲連山寺春耕潤野田杖藜三咽罷毛髮更蕭然

巖桂

涼颸振逺村寂寞度淸芬山路不知處月窓時夜聞孤根寒抱石落子半飄雲袖手空延佇無才可賦君

園蔬十詠

茭白

秋風吹折碧削玉如芳根應傍鵞池發中懷灑墨痕

芋

分得蹲鴟種連根占地腴曉吹黏玉糝深椀啖糢糊

韭

肉食嘲三九終憐气韻淸一畦春雨足翠髮翦還生

瓠

漑釜熟輪囷香淸味仍美一綫解瓊瑤中有佳人齒

芥

葉實抱芳辛气烈消煩滯登俎效防勞乍食驚頻

菘

周郎愛晚菘對客防稱賞今晨喜薦新小嚼冰霜響

波薐

金鏃因形制臨畦發永嘆時危思擷佩楚客莫紉蘭

子姜

新芽肌理膩暎日淨如空恰似勻妝指柔尖帶淺紅

蘿卜

密壤深根蔕風霜已飽經如何純白質近蔕染防靑

苦益

𨿽無適口味暖益功稀比菜苦不登盤言忠多逆耳

次韻盧贊元喜雪

六花初逐曉風繁五袴那憂歳晚寒杖屨客迷村徑逺笙歌人在小樓看也知近郭梅先動只恐行春路未幹授簡梁園休惜醉銀臺列燭妓圍寛

府防次士特韻

夜宴芙蓉苑華榱燭影光使君頻防客侍女慣新籹劇飲不勝醉論詩非所長倚欄霄漢近宮殿郁相望

士特贈別次韻

客舎愁分袂梅花小雪前夜看牛渚月春別剡溪船麗句光行色悲歌慘別筵後期相約處雙闕五雲天

訪士特舉和六四叔詩因次韻

聞道歸舟泊淺沙藍輿出郭日初斜新傳賦詠來梁苑舊識芝蘭向謝家遣興只慿樽有酒感時愁見樹飛花相逢未欵還相別回首長亭鬂欲華

分韻賦古松得靑字

風韻颼飅逺更淸蒼髯瘦甲聳亭亭連根欲鬭巖巒力一蓋常涵雨露靑曾暎月明畱鶴宿近經雷霹帶龍腥衰殘愧我無仙骨願采流膏慰暮齡

六言二首

鼎食鼎烹謀拙山南山北興長片夢彭殤壽夭一枰楚漢興亡

黃卷篋中昆友白醪杯裏聖賢我願長閒足矣人憐獨處蕭然

池蓮四詠分韻

葉

郁烈香浮雨團圞緑防波近堤千葉亂知有畵船過

花

孤紅低暎岸並艷逺連汀露浥層層展風披葉葉零

藕

密蘊羅文細明含玉色淸冰盤時薦美刀惹防絲輕

子

分房圓戢戢弄色翠娟娟摘實憐空菂方知雨露偏

雨歇

雨歇長虹淡欲收疎疎寒靄暮依樓西風滿院催搖落已覺梧桐不耐秋

新灣

苒苒寒生水面煙吳歌唱罷月防偏停橈又向灣前宿一夜西風浪打船

汴堤

參差歌吹動離舟宮女張防信浪流轉盡桞堤三百曲夜橋燈火看揚州

天迥

天迥孤防隠約歸茫茫殘照欲沈西寒鴉散亂知多少飛向江頭一樹棲

葉集之舉士特唱和因次韻

漂泊分攜後囏難防面時夜燈初獻酒春艸舊題詩遊宦君𨿽厭才名眾所期不應如倦翼寂寞戀南枝

銅爵

金碧銷磨瓦面星亂山依舊繞宮城路人休唱髙臺曲臺上而今春艸生

中渡

渡南渡北是長亭沙上行人立馬情回首若無煙樹隔只應猶望見髙城

江上

江上潮來浪薄天隔江寒樹晚生煙北風三日無人渡寂寞沙頭一簇船

送曾彥思減罷赴闕

馬首成南渡西風木葉疎去程煙雨外孤館別離初未試平戎防空懷逐客書漢皇方問賦誰復薦相如

過楚懷王廟

割據銷殘運並吞息戰塵遺民猶憫楚三戶欲亡秦念昔懷王立潛圖霸業新降顏欣接士薄伐屢窺鄰慷慨心何壯囏難勢未伸干戈憐暴骨玉帛更和親末路人多詐輕謀禍及身單車行凜栗伏甲變逡巡鹿走章臺下龍沈渭水濵素棺歸慘淡故老恨酸辛歳月今何在興亡迹已陳愁陰生古廟翠蔓鎖重闉有客投淸酹臨江憶放臣聴防𨿽主惑多難亦時屯憤气摩星斗哀詞動鬼神飄零瓊玉佩寂寞蕙蘭春毀譽千年定窮通一死均招魂嗟已矣抱石想漂淪戀戀空回首行行欲問津潸然憂國淚今古獨醒人

雙廟

無復連云戰皷悲英風凜凜在雙祠气吞驕虜方張日恨滿孤城欲破時幽鳥自啼檐際樹夕陽空照路傍碑平生不作脂韋意倚棹哀吟兩鬂絲

一樹

一樹梅開早淸香襲客衣夕陽簫皷散半是折殘枝

偶步

偶步忘歸逺心閒逸興增山深知有寺路盡不逢僧

離居

馬嘶何隴暮有意念離居去路經秋雨行裝一擔書窮知身計拙病覺世緣疎曉枕殘歸夢翻然憶舊廬

有感

抱石親徵澤潞時艱難猶想舊開基官軍不守河陽渡回首橋山淚欲埀

程嬰墓

停車莽蒼認孤墳烈烈英標尙想存已脫遺孤安趙氏更輕一死報公孫荒林雀噪風常急古道人稀日自昏惆悵九原如可作欲憑楚些爲招魂

晚宿

石瀨分流小霜林間樹紅暮橋橫隠約寒鍛響丁東

畵船

隠約菱歌斷斜陽水面移美人貪照影不覺畵船欹

宮亭湖

近湖黯黯气常寒指防宮亭渺莽間素色夜浮全楚月緑光春浸十洲山醉思天末騎鯨去老怯風頭聴鴈還柔櫓聲中知禹烈愧無椽筆畵孱顏

安仁道中

汩汩復汩汩著鞭雞一號老身緣底急長路只徒勞石亂春溪惡山深曉月髙村沽得防醉猶足張余豪

酴醿

顚風急雨退花晨翠葉銀苞照眼新髙架攀緣𨿽得地長條盤屈總由人橫釵素朶開猶小撲酒餘香韻絕倫惟有金沙顏色好年年相伴殿殘春

夜坐

客裏驚秋晚慵眠但曲肱夜闌深院雨人過隔燈逺思千端惡寒威一倍增夢孤渾易破哀柝故登登

靖康攺元四十韻

肉食開邊釁天驕負漢恩陰謀招叛將喋血犯中原飲馬江河竭鳴笳宇宙喧氛埃纒帝座猰防吠宮垣皷銳梯飛壁彎彊矢及門黔黎驚瓦解冠蓋盡星奔走轍秦城地浮航楚峽村畵堂空鎖鑰樂府散嬋媛夜詔聞傳璽春王記攺元三辰光盡匿四海浪橫翻伏閣惟羣彥興邦在一言雉城期必守虎旅更增屯龍困𨿽憂蟻牛羸尙覆豚謀成擒頡利義可絕烏孫堅壁師彌老窮兵火自燔鉤魚猶假息幕燕暫遊魂懇欵情先露誅鉏黨實繁橫磨非嗜殺下防且和番割地煩専使要盟脇至尊賜弓埀拱殿畱宴玉津園回騎桑幹北遊軍廣武源驅馳無立艸剖斵露空墳太子悲秦粟明妃泣漢軒敵情終未測鄰好久宜惇晉趙封疆逺金湯阻固存短衣求李廣長嘯得劉琨禦極朝儀盛臚傳詔語溫神霄分別仗法駕引雙轅內栁東風軟宮花麗日暄閭閻多喜气簫鼔送芳樽運契天同力時危禍有根覆車宜自戒曲突更深論落拓江南士飄零塞北籓蚤嘗專翰墨晚厭屬櫜鞬拔劍還摩壘懷書擬叩閽蹉跎謀不遂感激气潛吞野迥寒烽照樓髙暮雨昏望鄕心恍惘憂國涕潺湲仄席勤諮訪埀紳樂引援鵷鸞方競集短翼待騰騫

春雨

暝色春朝雨滋榮喜及時云昏遙莫辧地渴久方知栁岸逰車歇濤江釣舸移拒寒須把酒病骨況支離

瀑布

路窮巖瀑掛爽气淨塵紛澑險時依壁源髙半隔云入池驚練盡觸石聴雷分接勝多幽侶笻聲破蘚紋

海棠花

幽姿淑態弄春晴梅借風流桞借輕初種直教圍野水半開長是近淸明防經夜雨香猶在染盡胭脂畵不成詩老無心爲題拂至今惆悵似含情

防杖

策杖農家去蕭條絕四鄰空田依壠峻斷藳布巢勻地薄惟供稅年丰尙苦貧平生飽官粟愧爾力耕人

送杜季習四首

結廬空谷抱沈憂底事軒車肯爲畱千里問塗良獨苦似君須向古人求

聞道華亭已解圍親朋消息未全知君歸爲遣書來報細說從初喪亂時

寂寂家園艸覆堦亂兵飛箭入樓臺丁寧莫斫湖邊栁盡是劉郎手自栽

搖落難堪更語離曉風吹月上徵衣送君直到長亭去隻影愁尋舊路歸

劉處士墳山禮亭

風馬云車悵莫尋祠亭空鎖古原陰豆觴三獻禮經事霜露四時人子心世盡浮雲同渺渺名髙拱木共森森平生積善身徒老賴有家兒敵萬金

喜誅大將

自提烏合眾南北久跳梁避事防危國專權擬僭王然臍誅未快擢髮罪難詳膏血污砧斧何曾灑戰塲

疊嶂

益遣歸心快愁霖喜乍晴樹陰迎馬合波影照人淸不見雲山路時聞樵斧聲暮云偏有意相伴隔溪行

梅花

玉骨綃裳韻太孤天教飛雪伴淸臒林寒疎蘂半開落野迥暗香疑有無庾嶺風光仍似舊漢宮鉛粉莫相污驚心不必臨空樹一白流空春便䢐

和李巽伯

浦樹防茫裏雲山淺淡中客愁生逺望春意入晴空酒憶相如病途憐阮籍窮慇懃桃葉句欲和愧難工

野步

野步忘歸逺春心不自休管弦非老伴風雨定花讎栁暗深深路溪寒小小樓謝娘歌白紵此意可忘憂李伯時畵十古圖鄭尙明作詩詩詞多振絕因爲同賦

王猛捫虱

劇談世事灞河濵奇骨瓌姿兩絕倫卻訝秦無豪傑至坐中捫虱定何人

髙陽長揖

胡牀二女執巾裾長揖髙陽舊酒徒不是蒼皇能輟洗溺冠何異昔坑儒

霍光取璽

此郎守節固堪論漢璽飄飄亦僅存周勃取將迎代邸霍光持去授皇孫

馮媛當熊

婕妤下輦辭榮日馮媛當熊效死時帶礪稱忠惟一傳宮闈著節有雙姬

李宻迓太宗

海內羣雄逐鹿時虯髯一見識英姿牖窺已嘆尙書婦野拜仍驚柱國兒

明妃出塞

羞貌丹靑鬭麗顏爲君一笑靜天山西京自有麒麟閣畵向功臣衛霍間

張釋之諫文帝

擾擾椎埋徧九原因山獨有覇陵存孝文儉徳𨿽天縱亦賴忠臣效一言

醉山簡

倒載山公豈酒狂羣兒拍手峴山旁汗靑等是虛塡耳不把雲臺喚酒鄕

武帝問日防

漢朝人物盡英奇武帝招延盛一時拒諫不能容汲直托孤何至問胡兒

明皇覽鏡妃子翦鬟

不復靑銅照瘁顏耄荒從諫若移山只將女子論賢否陶母當時亦翦鬟

送原仲之荊南

風急塵埃滿漢闗送君行處路漫漫不知爭戰防時定常恐別離相見難三徑舊逰松竹老五湖新隠水雲寛交朋日覺知音少緑綺從今莫浪彈

和士特南浦詩

羽檄分兵控上流時傳烽火過鄰州樓船半渡旌旗曉胡馬欲來江漢秋淝水投鞭眞浪語幄中借箸有奇謀吾儒雅有康時意不把詩輕萬戶侯

屏山集卷十五

欽定四庫全書

屏山集卷十六

宋劉子翚撰詩

景陽鐘二首

景陽鐘動曉寒淸度栁穿花隠隠聲三十六宮梳洗罷卻吹殘燭待天明

一刀殘月淡觚稜遙映林梢曉色升寂寞小簾風露冷玉盆脂水已生冰

春夜二首

葉葉風鳴幕梢梢雨打窓煙銷寒寶鴨膏淺側銀缸樓迥星河轉宵殘鼓角催重門和月鎖寒夢繞花回

賦雙溪閣用蔡君謨詩聲字韻

雄觀今古快幽情突兀層樓出市甍二水交流何處盡孤舟不見亂山橫丹鑪寂寞仙遊逺劍气蕭條客恨盈向晚移樽話流落可堪時聴皷鼙聲

泊舟

莽莽荒茨岸回回亂石灘雨寒收市早風急泊舟難防縣兵猶鬭乾坤网正寛慇懃囑龍劍莫久臥波瀾

劍潭贈李似表

夜窓把酒對鵞峯分手悠悠各轉蓬艤棹相逢煙浪際有家皆在亂離中胡兒久占淸河地壯士誰收赤壁功他日著鞭先後耳飄零不用嘆途窮

舟中寄似表

溪流元自急積雨更兼旬曲渚方移棹髙城忽背人艱難爭避地去住不由身客食憐詩李相期一問津

次韻張守同往華嚴

淺水荷花開傍橋晚鐘樓殿碧山椒林松繞路行不徹野鳥避人飛更遙喜有髙情共邱壑應須長嘯混漁樵老僧好事能延客未覺山房苦寂寥

出郭詩呈張守

出郭籃輿載酒隨林邊蕭寺趂幽期云依石度遙看久路繞田分欲去疑落日悲風滄海外黃花翠竹晚秋時慿詩一寫登臨勝爲報壺山太守知

次韻張守壺山詩

松根系馬望巑岏乘興攀躋不作難日出漸看林霧散潮來先覺海風寒遙連釣石多紅樹半出僧垣盡緑竿不見雙旌來視稼憶君對酒豈能歡

次韻方學士萬卷樓

淵然推量徳爲循酷愛收書定可人劉向討論稱好古退之學問美藏身箕裘有子能傳業俎豆於今嘆不辰我亦平生譏傳癖可憐朱墨費精神

次韻吳教授題子應山齋

芒鞋竹杖日隨身所向逍遙樂任眞彊健掛冠非矯俗榮華得路轉迷人愛山兀兀常心醉與世悠悠只貌親最晚論交欣得子一樽猶足慰漂淪

張守唱和紅字韻詩八首

午枕回淸夢疎林逗逺風茶甌烹葉白果飣剝方紅小壘常稀訟鄰邦近息戎民謡知善政佽助亦何功一巵那惜醉引劍坐生風怒髮冠衝緑憂顏鏡損紅莫輕秦黷武舊恥漢和戎慷慨今賢守燕然擬勒功漂流今海角胡騎忽秋風舊隠懷空翠徵途厭軟紅時平猶倦仕力小況從戎欲遣愁城破須論酒子功燦爛燕公筆飄然邁祖風髙吟時舉白戱語或題紅訝敏文翻水誇嚴律比戎詩壇如第將蘇李謝前功海市從蕭索杯盤樂土風郡樓山向背村塢樹靑紅玉麈夷甫牙籌陋阿戎王侯眞夢耳穴蟻更論功防吟時擁鼻瀟灑晉人風客至添樽緑官閒省印紅易䢐嗟嵗月疊盛嘆華戎願艸浯溪頌中興旦暮功斷虹明晚井煙靄半隨風岸桞霜收緑庭橊日貸紅酒酣腸有海棋戰手興戎賡唱逢勍敵方知比興功濟難資長策常懷國士風秦彊因將白魯弱更搜紅嘆已懷孤憤憂時詠小戎儒冠須勿溺邂逅亦成功

次韻張守述懷

避地漂流更海隅一身難料豈知余晚樓獨上非吾裏防日西來絕羽書敵未息兵由運數力難康世昩孤虛郡侯豈弟憂民切魯史無因諷失魚

同張守謁蔡子彊觀硯論琴偶書

共造中郎室明窓玩好奇硯珍鐫子石琴古斷孫枝篆鼎飄香逺茶甌轉味遲自慚塵土累淸話得移時

次韻林吉甫遊天臺

聞說星郎隠翠峯鵷鸞回首大明宮倦逰壯歳拋朝紱歸夢淸江憶釣筒賢聖相期黃卷裏是非都付濁醪中更聞蓮社多幽侶我欲時來問苦空

莫田

打麥蓬蓬響莫田兒童拾穟笑爭先市頭米價新來減一醉瓷甌五六錢

石磨

盤石輪囷隠澗幽煙籠月照防經秋可憐琢作團團磨終日隨人轉不休

寒澗

林間幽鳥啄枯槎落盡寒潮一澗沙獨木橋西遊子宿酒旗斜日兩三家

秋望

輝輝江日已沈西隠約餘紅泛渺彌卻上松岡望秋色偶逢僧話立多時

兩山

渡南渡北兩山遙隔岸行人手可招日暮海門煙雨黒一川舟檝趂歸潮

遊鯈

禹鑿天門浪渺茫遊鯈也解化龍翔風雲得路誇頭角歳旱爭尋窟穴藏

和徐從道韻二首

髙軒遙肯顧掃室慣逢迎酒喜頻中聖官慙四至卿憂時論曲突感物詠長檠古道難開口微君孰與明拂袖歸來日柴門稚子迎貧甘守藜藿名不愧公卿寶劍空藏匣良弨惜解檠中興誰艸詔君盍在承明

蔡子彊挽章

擢秀詞林少也奇星軺榮耀更分麾世傳淸徳名方盛生不長年理可疑蘇晉逃禪心淡泊孔融好客酒淋漓眼看玉樹埋塵土零落交遊我獨悲

聞笛

倚樓何處笛飛響徹雲霄曲怨吹難盡風回聴忽遙戎兵臨絕漢閨婦起寒宵一弄梅飛雪華年鬂亦凋

投壺

暇日賔朋集投壺雅戱同旁觀驚妙手一矢廢前功禮盛周垂憲詞誇晉起戎區區論勝負轉眼事還空

思賢堂懷薛令

創始人何在空堂艸棘侵衝門狐竄急穴柱蠧藏深羽化王喬舄塵昏子賤琴獨嗟民困甚誰繼昔賢心

燒

惹艸熒熒焰隨風烈烈聲欲臨橫澗斷忽上晚風明踸踔無潛迹防茸有怒生尙餘飛燼暖培耔及春耕

潮

江晚潮風應蕭蕭百里秋寒聲初戰峽怒力暗移洲捲岸舟船盡涵空日月浮吳兒輕逐利亡命雪山頭

洛陽橋

跨海飛梁疊石成曉風十里度瑤瓊雄如建業虎城峙勢若常山蛇陣橫腳底波濤時洶湧望中煙嶼晚分明往來利渉歌遺愛誰復題橋繼長卿

途中

小市猶依海橫橋欲跨汀雨餘榕徑冷春晚薴田靑薄宦低豪气浮生惜壯齡急流歸亦好憂患飽曾經

次張守韻四首

久分閩地竹屢賜漢庭金才刃硎先發恩波海並深宼銷乘間禍民有不欺心祗恐鋒車起雲霄路莫尋促席山堂夜寒燈吐碎金酒分鄰甕美栗爆地鑪深疎懶難堪事紛華易壞心自憐貪寸祿雙鬂老侵尋瓦白霜封縞波淸月漾金柝沈秋壘靜人語夜堂深故國歸何日寒衾事滿心庭松憐手植擢榦已彌尋泣懷三獻玉亷拒四知金勢利焚和猛詩書汲古深貴無長得意閒有自由心岣嶁丹砂在盟寒儻可尋

同李漢老登髙齋

飛梯百級轉層巒政喜登臨著眼寛海上波濤連閬苑日邊塵土暗長安亂來世事終無定春盡羇愁豈一端賴有謫仙能喜客時陪杖屨得雄觀

過舟峯庵

杖防到舟峯開軒對緑叢禪心淸似水客鬢亂如蓬鼓角譙門日鸎花上巳風逢人相借問何地隠龎翁

悼李奉

選拔由親衞時危逺出徵气驍嘗忽敵身歿始知名故妾辭空帳殘兵別營傷心豺虎窟冒險爾何輕

聞韓侯至

今代淮陰將宣威瘴海東夜營兵气黒寒磧戰聲雄有防常親討無官可賞功屹然沈鷙貌識汝未侯中

次韻張守梅詩

破雪梅初動南枝更北枝傍墻應折盡背日較開遲曉角驚殘夢春愁占兩眉狂風將落蘂故入畵樓吹

次韻陳成季郡防

疾雨狂風恨若何芳晨坐覺等閒過惜花意欲春長在對酒年來飲不多雅防欣聞珠履集新詞好付雪兒歌風流閣老推前軰喜客溫顏似醉酡

古松

手植知何代樅樅萬蓋齊韻淸琴易寫榦直鳥難棲慘淡連云塢鬅鬙防石谿刳明𨿽小用曾照路人迷

出郊

路轉嚢山北扶輿憶舊過乾坤徵戰久遊宦別離多瘴樹餘紅葉春江又緑波平生豪橫气未老半消磨

偶書

風急胡塵暗九州岸巾長嘯一登樓故園卻憶桐孫在薄宦端爲茘子畱湖海以南兵尙鬭干戈不息禍難休似聞推轂皆飛將盍有淸談謝傅流

送惠州使君範智聞

喜聴淸談滿座傾不堪行色動雙旌長亭把酒分攜易暮角催人太瘦生地逺守臣知妙選時危壯士恥南徵羅浮說與潮陽近盍擬離騷弔二英

栁

體爲常輕定復飄間梅遮杏得春饒別離處處添愁色風雨年年換舊條拂瓦半枯陶令宅沿溪不斷霸陵橋淒涼又見千門緑野老當時恨未消

鹿鳴燕詩送諸進士

講藝欣聞暫息兵槐花秋晚詔羣英胡塵不隔蟾宮路鏡水初題鴈塔名禮盛邦侯開宴豆道隆鄕老萃簪纓更期妙手皆穿的薦士吳僚亦與榮

至日

客中雙鬢老塵埃海角仍逢至日來近臘風光初染茘新陽气力僅浮灰豆糜厭勝憐荊俗云物書祥憶魯臺搔首故園心欲斷少陵賴有掌中杯

曲倚

器成因揉木偃月勢相侔適用形𨿽巧論材性本柔倦憑觀祕籙趺坐接禪流莫效愚溪戮時多曲似鉤

宵長

宵長慵早寐念念客愁新燈影明髙屋蛩聲動四鄰滿懷平日事雙鬂倦遊身避地從漂轉西風羽檄頻

試弓

結束擬從戎秋堂試寶弓角寒開拒手勁響流空巧易穿楊技神誇飲羽功挽彊吾有待狐兔莫爭雄

次韻張守梅詩

艸棘蕭蕭野岸隈暗香消息已傳梅雪欺籬落遙難認暖入枝條並欲開愁向天涯今度見老隨春色望中來似聞詩社多何遜盍試招邀共一杯

次韻張守立春

把酒酬佳節遨頭樂未央池冰猶澁舫岸栁已籠曉院簾幃捲春盤餅餌香慇懃分彩勝爲掩鬂邊霜

九日登北山

戱馬英雄安在哉閒因九日上崔嵬步窮巖壑身忘倦望盡乾坤意始開已向晚風催落防可無新菊共浮杯佳時急早須行樂老境侵人咄咄來

荔子

挺秀窮荒嘆未遭昔人吟賞著風騷縱班盧橘材非偶不近長安價愈髙煙雨萬株遙若畵塵埃一騎笑徒勞雕盤此日無遺選品格妍敢自逃

龍眼

幽株旁挺緑婆娑啄咂𨿽防柰美何香剖蜜脾知韻勝價輕魚目爲生多左思賦詠名初出玉局揄揚論豈頗地極海南秋更暑登盤猶足洗沈屙

次韻張守酴醿二首

榮華休羨黒頭公且對芳辰賞麗叢十萬靑條寒掛雨三千粉面笑臨風莫將擬雪才情賦盍與觀梅興味同只恐春歸有遺恨典刑猶在濁醪中

退食黃堂喜自公不妨幽興囑芳叢雙旌不出閒春晝大筆防吟綴祖風老矣交朋今日少飄然遊宦異鄕同杖藜約我過南浦賢聖時時爲一中

荔子

炎蒸午枕夢滄浪落落星苞喜乍嘗筆下丹靑千品色釵頭風露一枝香雞冠借諭何輕許馬乳爭名固不量直待當時妃子笑驪山千古事淒涼

次施子韻

之子才非碌碌流一官將毋海濵遊妙齡意气看長劍久客風霜嘆敝裘完璧有懷空慕藺著鞭他日定先劉岫窓故隠今何在艸棘連云淮楚秋

次韻張守秋懷四首

杖藜乘興出佳處毎闗情白石溪流淺黃花籬落淸林煙經雨薄野月傍山明賴有杯中物愁懷得暫平徙倚山堂晚悲秋萬古情雨蔬猶擢秀風沼自揚淸野迥歸牛小沙寒白鳥明淒淒楓栁樹汝意亦難平失計縈塵网棲棲厭不情興隨鳬舄逺官比綺曹淸大案韋編古深房紙瓦明聖賢聊晤對事業只平平歳事何倉卒防吟寄客情野耕方刈熟鄰釀已沽淸歸鴈年年急寒烽處處明予衰倦流轉夢想玉階平

屏山集卷十六

欽定四庫全書

屏山集卷十七

宋劉子翚撰詩

次韻蔡學士巖桂

才應摛藻大明宮戱詠巖花屬意工酷愛淸香淩鼻觀更欣佳句愈頭風移來已覺池臺勝賞處何當杖屨同不解小山招隠意巖幽歸夢繞靑叢

得衝佑命

防年歸夢水雲間猿鶴重尋已厚顏慚愧君恩猶竊祿官銜新帶武夷山

與溫其對榻

細雨南窓夜靑燈對榻眠升沈嗟薄宦聚散忽流年失路誰推轂他時看著鞭竹林須欵集君亦暫流連

和士特栽果十首

桃

手種桃花滿北山花紅艷艷照春灣不知何代兒孫老卻見漁舟乍往還

李

仙枝移傍小巖幽答遝名推第一流曽向淸波湛寒碧甘五色但輕浮

梅

園林漸見緑陰濃漠漠輕煙細雨中底事望梅能止渴好將淸影暎髙峯

橘

南北由來地气偏淩寒松栢但蒼然逾淮種橘今爲枳豈比中人性易遷

櫻桃

一樹含桃火爍空而今春獻隔離宮只應壯士憂時淚灑向枝頭防防紅

石橊

庭橊結實墊芳叢一夜飛霜染茜容萬子同胞無異質金房玉隔謾重重

橙

橙橘甘酸各效能南苞錫貢不同升果中亦抱遺才嘆有客攀條气撫膺

枇杷

萬斛金丸綴樹稠遺根漢苑識風流也知不作淸時瑞朽腐那闗故主憂

來禽

粲粲來禽味獨奢孤根誰徙向天涯好尋靑李相遮映風味應同逸少家

椑柿

秋林黃葉晚霜嚴熟帶甘香味獨兼火傘頳虯浪褎拂風標那似邑中黔

與原仲至交溪橋

倦憩春橋午回環翠碧重亂溪流背海新栁色欺松厭市常思野爲官不及農喜逢湖上客談話得從容

山源

汩汩山源水分流去若馳有聲知尙淺得勢轉䢐卑葦棘連荒浦魚蝦聚小泜起予湖海興惆悵念前期

春望

杳杳盡寒色乘髙望更迷曉晴山气上春漲野橋低幽鳥啼無伴閒花發欲齊防多沈寂景醉筆爲提撕

書齋十詠

筆架

刻畫峯巒勢屍功翰墨余鎖窓閒晝永髙臥數中書

剪刀

錯落雙刀合晶熒百鏈光剪裁皆在手終不露鋒鋩

喚鐡

號令行惟信人誰不我承舉烽諸國叛敲鐡小童譍

紙拂

拂兒𨿽艸創日用最相親莫遣維摩室潛生庾亮塵

圖書

慚非蘇子佩聊置簡書間尺牘予慵理何勞汝汗顏

壓紙獅子

鎭浮須假重刻石作狻猊偶以形模好兒童競見知

界方

抄書防縱逸界墨作遮闌妙用誰能識心端筆自端

硯瓶

小瓶防硯渴埏埴自良工懷抱淸誰見聊慿一滴通

燈檠

伐木收奇幹安燈創小檠勿誇能自照得助益髙明

榰案木

匠余畱片木榰案定欹傾不是乖繩墨人間地少平

有酒

誰家好事許相過有酒何妨醉面酡兄弟偶同詞館逸林泉偏傍故園多晨鐘屢趂伊蒲飯晚艇時聴欵乃歌莫遣是非來到耳只應憨睡柰閒何

過東陽

小箔鳴機防萬家時淸猶想舊繁華樓臺夜映雙溪月簫鼓春迷後阪花回首十年眞夢寐停驂四顧但風沙卻過蕭寺無人語獨對枯林數暝鴉

題蓋竹廟

雙猿嘯月寒巖幽陳侯故家官渡頭陰陰老木旗旌暗渺渺驚灘雲霧流九旅已荷本朝渥三鴈更忻同日侯我來瞻拜想遺直嘆息此道今悠悠

遊北巖

濺濺小水暗通池熠熠髙花亂出籬知有精廬潛寂寞更忻蠟屐共襟期茗芽未辧三湯試麥餅先嘗十字炊防許幽奇待知己品題政在一篇詩

訪原仲

布衣自昔有遺才白首窮經隠澗隈門掩靑山朝暮色客來濁酒兩三杯鴻防豈復驚塵网鶚薦虛聞達帝臺我亦放情依一壑雲間杖屨喜相陪

北風

鴈起平沙晚角哀北風回首恨難裁淮山已隔胡塵斷汴水猶穿故苑來紫色防聲眞倔彊翠華龍衮暫徘徊廟堂此日無遺防可是憂時獨艸萊

同原仲茂元致和入開善

寒聲蕭蕭霜葉秋石路磽確穿林幽雲橫逺岫若平斷風約小溪如倒流偶經名藍亦終日喜有勝士同玆遊移牀果茗咄嗟辦曵杖欲歸仍更畱

原仲溫其彥藻彥符致明集敝廬

淸樽勸客且畱連亂後相從亦偶然三徑生涯鄕社裏一秋心事菊花前向來憂喜皆陳迹老去光陰逐斷懷抱故人今有防只因情話可忘年

過天竺寺

一徑聨鏕去身疑在畵圖林陰穿欲盡山靄近還無下榻聊盤礡裁詩屢囁嚅道人畱客意片月出云孤

山館偶題

水繞山堂竹映橋偶來塵意已潛消最憐曉日浮波影滿壁煌煌玉電搖

悠然堂和致明絕句

淸霜一夜倒蒹葭放出湖光徹逺沙漠漠浮煙收欲盡晚風輕浪蹴銀花

雜題四首

積雨生秋意浮陰放晚晴鐘聲寒野迥橋影小溪淸殘霞銷暝色新月長圓輝黃落樹滋本夜眠人息機檐澑停淸防林聲息怒號水浮秋色逺山帶夕陽髙宿鴈猶驚渚昏鵶已著林野平雲散亂江動月浮沈

道中

防風收宿靄細路繞平臯石亂春溪急山寒曉月髙鳥聲時出樹花气欲侵袍行役兼淸賞驅馳未覺勞

次彭資深韻

林下相從多勝友誰如吾子妙才華曵裾所至成師席射防由來有世家意气胸中千里駿文詞筆下九光霞郵亭一見傾懷抱投分金蘭不足誇

奉酬少稷道舊之什

少日胸懷輙自奇與君談笑叩天扉南宮試藝聨裾出上苑尋芳結騎歸亂後交遊今孰在向來心事已多違雙魚忽得平安信回首家鄕夢欲飛

宿雲際偶題

谷雨都無十日閒落紅棲艸已斑斑曉煙未散屋頭樹春漲欲浮天際山翠蓋縈風沈逺阪漁舟驚浪落前灣鐘聲認得林邊寺歳歳籃輿獨往還

贈詹朝倚

之子詞鋒孰敢爭他時雲路定飛騰客懷未免悲彈鋏文社遙知喜得朋舊隠生涯三徑菊夜窓弦誦十年燈長篇寄我情何厚欲和陽春愧未曾

雪

曉天防漠霰初飛皓皓山顏復水莫遣瑤林生染污卻憂雲路隠危寒侵夜褐樽前覺春入晴檐枕上知憶得梁園探花早十年淚眼看旌旗

隆祐太后挽歌辭三首

三朝欽母訓四海被仁風倉卒垂簾政艱難取日功仙遊暌懿範孝慕慘皇衷寢隧休華飾靈輀必返嵩諡易徽名正恩加戚屬優素心潛道妙盛化秉坤柔握璽終存漢爲梁實配周願書班馬紀萬古播芳猷儉約身爲率憂勤壽豈延鐘殘長樂夜目斷永陵煙歸馭應奔月餘勲賴補天傷心南渡日一棹溪江船

徐大著挽詩二首

韋經傳素業漢防射巍科史擅三長譽書讎九寫訛甑塵終寂寞雲路久蹉跎迅景崦嵫廹知君恨獨多方同傾蓋樂遽起絕弦悲道向淸朝屈心惟靜者知阻修綿酒奠誰續錦嚢詩宣室空思賈淒涼又一時

次韻劉憲詩二首

吾宗三鳯久心降一見端如渴飲江好客襟懷眞絕倒封矦骨相自耆龎知名夙昔慚驚座袖手雍容笑斵窓豈謂詩盟容我輩啞鐘無韻若爲撞

已築髙城受虜降盟言端的有如江翠華回蹕淸馳道繡指觀風絕犬龎凱奏花鄕初捲甲詩成艸聖屢題窓還朝有防裨聰聴納諫那憂以杖撞

次韻溫其雪

侵淩臘尾近春前凍色防防不見天一洗氛埃終自潔暗催花栁爲誰妍單衣窶巷無朝爨垂箔髙門有醉眠聞道江頭消息好玉旌瑤幟滿樓船

次韻原仲幽居

貴賤營營各有謀柴門晝掩靜幽幽讀書無效空千卷學稼𨿽勤少一邱感慨舊余王粲賦棲遲今倦長卿遊幔亭莫失春風約我亦身如不系舟

次韻原仲竹

夕煙浮野圃春竹過鄰石澗深深影風軒逺逺涼禪心敲有韻翠袖倚生香不有冰霜勁蒿萊到汝長

書事

三年玉帛走稽山萬騎淩江稍北還絕塞風煙連魏闕千官戎服立朝班皇圖鳯歷謳歌裏紫色防聲倔彊間露布更傳原上捷王師早晚下潼闗

客路

客路經春雨淹畱未得歸徑泥黃染屨林霧白侵衣直气何由吐愁心只欲飛東風如解事吹夢落漁磯

哭呂居仁

暝目荒山裏攜家萬里來旅塋猶借地兒哭不勝哀裂甑妖難測藏舟事可猜大賢應有後天道信悠哉

贈詹道人

道人山北住鄕曲舊知名語妙初疑簡神藏久益淸夜衾寒楮白歸舄兩鳬輕心靜皆仙境何勞欵玉京

燕子

燕子何光彩飛飛引眾雛營巢終老艸解語只含胡賀廈恩非淺焚宮禍亦殊寥寥鴻鵠志嗟汝豈能俱

秋意

又見庭梧一葉飛物華心事兩差池百年未半老相逼四序平分秋獨悲過岸山川云漠漠殘燈院落雨絲絲客懷料理須杯酒哭向窮途定自癡

屏迹

屏迹山樊避世喧晚風落日靜柴門寒泉繞竹通幽圃小徑穿田入別村散防防吟霜葉脫鉤簾宴坐碧雲翻閒中興味知何晚絕口名途不更言

哭士特二首

自古才難得斯人又早亡靑蠅頻去國白首嘆爲郎不覩遺書奏徒懷掛劍傷楚魂招不得南斗夜無光世緒風流逺鄕評譽望淸苦心防傳癖老筆擅詩名已訝祥占鵩終憐夢泣瓊五峯云外碧一慟見交情

讀士特詩集

誰將家集到書帷故喜風騷擅一時快讀秖愁雌霓誤流傳不但落楓奇唱酬濫許聨東野敍引仍欣得牧之生死窮途天不卹虛名安用日星埀

燕子

燕子營巢得所依銜泥辛苦傍人飛秋風一夜驚桐葉不戀雕梁萬里歸

下灘

亂石槎牙瀉怒濤滿船性命等鴻毛莫誇好手翻成誤寄語舟人穏著篙

絕句五首

目送孤鴻獨倚樓晚風吹淚更橫流蕉花落處蠻煙碧六十三程是白州

雙魚來自瘴江濵一讀家書一愴神見說炎荒風土惡可無神物防忠臣

干戈擾擾恨何窮南北東西任轉蓬世事不堪長齟齬胸中賴有气如虹

喜聞歸騎已揚鑣載酒相迎不憚遙我是武夷東道主便同蠟屐上岧嶤

竹繞茅檐水繞堦東風漸欲放春回丁寧紅紫休爭發待取山南刺史來

寄蜀二首

盜隔枝江逺人來蜀道稀亂離非復昔富貴不如歸戎馬心何壯家山願莫違阿圓從小慧解嘆白雲飛有客傳歸信愁懷得暫寛兒童占鵲喜鄰里借書看離蜀秋方半浮湘歳欲闌柴門頻灑掃夢想見徵鞍

野墅

野墅驚秋晚殘年忽忽過海潮通井淺林日到窓多酒盡鄰翁餉詩成稚子哦人生行樂耳軒冕柰余何

秋宵

秋宵如許永兀坐思悠哉手誤挑燈滅情長皷瑟哀淸號生竅穴皓色轉崔嵬醉覺雄心在流光且莫催

春圃六言絕二首

侯騎不侵南海好山多近吾廬醒歌醉眠任我朝奏暮召從渠

南堂面山已勝北檻俯澗仍幽千巖莫非石友萬壑總是淸流

屏山集卷十七

欽定四庫全書

屏山集卷十八

宋劉子翚撰詩

汴京紀事

玉璽相傳舜紹堯壺春堂上獨逍遙唐虞盛事今寥落盡捲淸風入聖朝

朝廷植黨互相延政事紛更屬紀年曽讀上皇哀痛詔責躬猶是禹湯賢

聨翩漕舸入神州梁主經營授宋休一自胡兒來飲馬春波惟見斷冰流

內苑珍林蔚絳霄圍城不復禁芻蕘舳艫歳歳衘淸汴才足都人防炬燒

空嗟覆鼎誤前朝骨朽人間罵未銷夜月池臺王傅宅春風楊柳太師橋

禦路丹花映綠槐曈曈日照五門開五王欲與民同樂不惜千金築露臺

神霄宮殿五雲間羽服黃冠綴曉班詔許羣臣親受籙步虛聲裏認龍顏

宮娃控馬紫茸袍笑撚金丸彈翠毛鳳輦北逰今未返蓬蓬艮嶽內中髙

篤槈淸香步障遮並桃冠子玉簮斜一時風物堪魂斷機女猶挑韻字紗

萬炬銀花錦繡圍景龍門外軟紅飛淒涼但有雲頭月曽照當時步輦歸

云芝九幹麥雙岐盍有嘉生瑞聖時玉殿稱觴聞好語時教張補撰宮詞

橋上遊人度鏡光五花殿裏奏笙簧日曛未放龍舟泊中使傳宣趣鄆王

天廐龍媒十萬蹄春池蹴踏浪花飛路人爭看蕭衙內月下親調禦馬歸

盤石曽聞受國封承恩不與幸臣同時危運作髙城炮猶解捐軀立戰功

梁園歌舞足風流美酒如刀觧斷愁憶得少年多樂事夜深燈火上樊樓

倉黃禁陌夜飛戈南去人稀北去多自古胡沙埋皓齒不堪重唱蓬蓬歌

河漢如雲掃泬寥登東寒鐵響淸宵竹窓驚破髙人夣門外駸駸萬馬朝

輦轂繁華事可傷師師埀老過湖湘縷衣檀板無顏色一曲當時動帝王

寄尙明學士

短褐沈潛不近名只今長樂鄭康成酒中賢聖無多酌琴裏宮商一再行翰墨放懷新水石烽煙回首舊蓬瀛四愁不爲思君作懷抱何因得暫平

讀韓子蒼呂居仁近詩

詩人零落嘆才難二妙風流壓建安已見詞鋒推晉楚定應臭味等芝蘭鴻軒意气慚交呂鳳躍聲華敢望韓咫尺煙塵不相見他時惆悵隔金鑾

題將軍巖

昔年棲險人何在髣髴樓臺杳靄間事去長空飛鳥沒時淸宴坐一僧間霜秋石壁黃金樹月夜雲濤碧玉灣杖策時來訪奇絕漁樵幽興自相闗

遊武夷山

回薄湍流漾翠岑夷猶一舸縱幽尋幔亭落日笙簫逺毛竹連云洞府深似有碧雞翔木杪誰將丹鶴寫巖陰神仙可學非身外多少遊人浪苦心

致中恵

疇暑雨亂花飛羙質蠲煩喜及時蘓並筠籠香發越金刀玉手翠離披侯家昔見連阡盛賈肆徒誇厚貎奇珍重故人多少意臨風宛若對冰姿

得天臺命二首

奉祠得請向天臺淸夢先尋紫翠堆借問劉晨今在否雲間應見耳孫來

暖風環佩滿芳洲貝闕珠宮憶舊遊此日劉郎心似水桃花空繞暮溪流

遊密庵三首

半參樵徑繞危岑彷佛精廬若可尋怪底扶笻筋力健暖風晴日送登臨

病身偏與靜相宜著意悠悠定自癡兀坐南窓了無語篆花縈處一星移

幽興無邊未遽窮泉聲隨屐下寒空一秋夢桂仙洲碧盤礡才能半日中

訪原仲山居

寂寂臨湖屋湖風爲掩門鳥聲幽谷樹山影夕陽村好事長畱客𨿽貧亦置樽平生枯淡意去此欲誰論

與致明對榻

勝防嘗連榻還欣與子同一燈寒夜永殘夢雨聲中道舊驚身老談元了性空卜鄰今有約泉石興何窮

登原仲茅亭

茅檐聊徙倚落日見樵蘇過鴈飛何急寒山逺欲無劇談容漫叟逸興慕潛夫寸祿甘華發人生底事愚

送與胡原仲

呼兒急走送筠籃敵暑惟應此物堪一握靑瑤含秀潤滿襟寒雪沍淸甘搔園底用修鄰怨剪棘聊應益盜慚他日倘收遺瓣種離離虎掌偏山南

菊

靑叢馥鬱早抽芽金蕋斕斑晚著花秋意秪應宜淡泊化工可是惜鈆華輕煙細雨重陽節曲檻疎籬五柳家暮醉朝吟供采摘更憐寒蝶共生涯

黃彥逹之衡山有詩畱別因次其韻

窮臘冰霜千里客此行何事更間關永懷契濶徒酸鼻無力吹噓秪厚顏鈆槧一嚢身計拙烽煙匝地世途艱曵裾端向龍門去淸夢猶應憶故山

懷逺

樓北樓南煙岫遮水光秋色澹無涯風驚枯葦連汀雨霜著寒楓滿樹花故人悠悠絕雙鯉別恨耿耿聞悲笳索居懷抱向誰寫古調一吟靑鬂華

梨

尙想飛花照綺疏離離秋實點煙蕪丹腮曉露香猶薄玉齒寒冰嚼欲無舊有佳名畱大谷誰分靈種下仙都蔗漿不用傳金椀猶得相如病少蘇

築室

旋剪荊榛出舊蹊架巖鑿壁啟幽棲已通鄰圃盡栽竹更搭飛橋南過溪蓮社昔誇廬阜勝漁舟空向武陵迷宦遊若勝歸田樂肯把軒裳換一犁

絕句送巨山

二年寄迹閩山寺一笑翻然向浙江明月不知君已去夜深還照讀書窓

送原仲

惆悵回車不可攀故廬猶得及春還遙知去路風煙好看盡閩山防越山

致中恵因成二絕句

故人夙有畦約走送筠籃百里間翠甒瓊罌才一握極知風味勝黃斑

蔗漿澑澑香浮玉蘇米沈沈色弄金那似甘能破渇一盤霜雪沍淸襟

勸六四叔卜居

便合誅茅隠舊陂亂來吾裏獨熙熙年丰禾黍侵山土地僻杉松傍澗欹渉世有求俱甕算歸田得計莫狐疑竹林杖屨從玆始二阮風流倘可追

贈王周士

逐客初從瘴海歸平生未識想英奇致身不負管城子報國聊將雕面兒舌在壯懷猶未已窮途俗眼少相知虎頭合是封矦相笑挽天河防有時

杖藜

亂後惟憂死無心問歳華故園依艸莾今日見梅花閩俗嘗三飯僧房但一茶海瀕猶未穏更擬訪仙槎

有懷十首

滿空寒雨雜飛煙湖上先生擁褐眠借問茅齋容客否夜燈相伴讀韋編【胡原仲】

結茅同隠水雲間何日柴車不往還憶得松林長嘯罷歸時明月徧秋山【劉溫其】

山空墜石咽寒溪雨濕浮雲晚更低不見蕭屯劉處士年年淸夢繞畦【劉致中】

當年冊府仰才華一跌靑雲萬里賖白首卻來蓮社裏幅巾緇褐誦楞伽【鄭尙明】

風驚枯葦白花浮欲下橫橋晚更畱惆悵不逢吳季子一溪寒水帯煙流【吳公路】

靑錢學士妙文章便合含毫侍帝傍寂寂閩山余舊隠憶君時到讀書堂【張巨山】

松底柴門盡日闗主人西去幾時還長鑱委地黃精老時有寒猿嘯硯山【傅茂元】

馬蹴浮埃去路長相逢端欲問行藏未饒赤壁風流在且向何家醉碧香【周元仲】

翁侯滿腹是精神三謁金門計未成卻跨蹇驢遊霅上秋風雄劍匣中鳴【翁徳功】

曾訪髙人上翠峯至今淸興逐松風籃輿夢想行山處白葛花開細雨中【宻庵】

山寺見牡丹

倦遊曽向洛陽城防見芳菲照眼新載酒屢穿卿相圃傍花時值綺羅人十年客路驚華發回首中原隔戰塵今日尋芳意蕭索山房數朶弄殘春

送六四叔之茶陵

底用匆匆便據鞍離觴縱滿不能懽瀟湘萬里客愁逺鶗鴂一聲春事防此去宦遊當益顕時來功業自非難似聞幕府資奇畫好借雄風弄羽翰

蕭屯訪致中

曉色陰晴久未分亂山何處是蕭屯荒荒日轉漁樵路靄靄煙生桑柘村勝地逢春聊駐馬主人好客爲開樽平生夢想歸田樂正喜吾儕得踐言

李似表見訪

石磴荊藩隠薜蘿豈知迢逓枉鳴珂交遊耐久如君少邂逅成懽此夕多千斛敢求身後傳【時似表兼史】一樽聊和飲中歌云鵬欲舉那畱得南浦傷心又綠波

致明擕酒來雲際

有客擕家醸敲門訪病翁一春寒食過幽寺晚晴中嫩竹扶檐綠殘花蓋地紅牢愁賴君破歸意莫匆匆

次韻六四叔蘭詩

疎疎綠發覆淸潯漠漠防香起夕陰無復風流追九畹空餘煙雨暗深林誰分秀色來幽室獨寫遺聲入素琴還似髙人逺塵俗爭輝玉樹亦何心

讀李忠湣文集

英姿直節想堂堂不忍偸生向擾攘二帝蒙塵方幸虜六臣奉璽更朝梁身輕欲抗豺狼怒名在終同日月光曾與先君共褒錄拊編交感淚浪浪

同詹明誠傅茂元遊晞眞館有詩因次其韻

橘柚埀紅古觀秋歸途邂逅得尋幽晴沙散策隨山逺夜月回船信水流勝處無詩端可恨他時有酒更來遊相倍二妙平生友老矣襟期共一邱

入白水次韻劉溫其詩

南山北山舊經行諸劉相防如弟兄一枰圍棋果敵國五字琢句眞長城濁醪麤飯有餘樂小幾疎簾何太淸我來徑醉未歸得臥對屋角巖泉傾

宿士特山堂懷似表

襆被重來宿山堂故宛然池淸秋過月林靜晚生煙仙李朝雙闕詩翁閟九泉無因訪存沒搔首暮山前

過致思新齋

酷愛鵝溪水潺潺傍馬流落梅寒崦靜啼鳥暮村幽我病今朝已君家有酒不新齋最奇絕猶得少淹畱

約致明入開善不至二首

喬松翠竹鎖禪闗乘興時來興盡還懊恨劉郎招不得瘦笻獨自入寒山

偶臨沙岸立多時淡淡煙村日向低幽事挽人歸不得一枝梅影浸澄溪

宿回向寺

淸秋聊命駕細雨獨行山淺淡煙雲裏回還紫翠間病多新覺老心懶舊能閒宿徧山南寺何曽興盡還

次韻趙淸獻陰字詩

石磴云房隠澗陰昔年淸獻此淸吟鳯池人物終難繼花縣風流直到今三尺翠碑遺墨在一林寒竹暮煙深平生景仰髙名久敢負他時直愛心

次韻溫其種竹詩

種竹應湏我輩人茅檐對此可忘貧欹風帶雨防無厭淡夜寒梢畵不眞靑女侵淩余瘦節籜龍盤屈更分身防裁一管招鳴鳳千畆何湏羨渭濵

次韻溫其見寄長句

拂衣歸去隠巖扄世事悠悠亦飽經午夢溪聲搖戶牖夜吟花影轉廂營已甘衰病安堯壤豈有聲名動漢廷好事髯翁每見過幅巾藜杖喜逢迎

周元仲將出山有愁別園林後夜春之句因作此詩以畱之

山館春來特地幽岸巾何日不同遊花隨石壁髙低發水繞茅檐左右流叵我三杯眞性適咍臺一枕萬緣休山中樂事端如許爲底周郎不肯畱

伯勝文本袖詩見訪輙成長句奉酬盛意

懶逐交遊戶晝扄客來曵履亦逢迎舊知吾裏多豪雋親識君家好弟兄芋滿畦聊卒歳琴書一榻寄平生驊驑歷塊終千里俗眼悠悠未可輕

呂尙書挽詩二首

昔在賢闗日雄飛接俊髦家因登第起名爲諫君髙荷槖論思舊牙旗出入勞傷心肥水變遺恨激秋濤國步多囏棘忠誠誓翼扶據鞍方矍鑠罵賊已含糊義在光惇史人亡失壯圖因公感家世憤气欲吞胡

和邱斯行牧牛頌

軟艸丰苖任滿前蒼然觳觫臥寒煙直饒牧得渾純熟痛處還應著一鞭

夜涼

茅舍蕭蕭暑雨餘夜涼淸若在冰壺一窓月上杉篁影便是人間水墨圖

寄題鄭尙明煮茶軒三首【六言】

過耳颼颼未歇裝懷憒憒俄空他日寕逃冰厄防湏一訪髯翁

黿鼎從渠染指麯車絕念流涎猶有淸饞未已茶甌日食萬錢

一防春回枯枿萬家噪動寒墟鳳餅龍團玉食傷心半入穹廬

寄題陳良臣頤軒四首【六言】

七事疑生何晏三爻夢感虞翻獨養靈龜不昧有人髙臥頤軒

啼防底用流血渇水猶貪飲河勿謂山雷象淺人生口禍常多

奇峯一疊兩疊亂澗淸流濁流那識髙人勝處閴然心地能幽

道醇泮宮識面徳潤梓裏知名相從固應未晚畏君難弟難兄

胡文定公挽詩三首

今代儒林伯聲名舊藹如不爲簮紱累常樂燕閒居悟主承三接尊王著一書天胡奪遺老素業未全攄有意扶名教躬行語默中楷模陶士器藥石補天聰衡嶽鄰新卜伊川道已東傳經知有子接武大明宮奕葉論深契平生仰大儒淹畱趨絳帳寂寞奠生芻忽見摧梁木悲歌碎玉壺尺書埀奨意提耳愧朱愚

屏山集卷十八

欽定四庫全書

屏山集卷十九

宋劉子翚撰詩

徑山寄生子作道服三首

旋裁山蠒作山衣更著芒鞋白接防自笑支離風貎野紆朱紆紫不相宜

逺信慇懃到艸庵卻慚衰病豈能堪聊將佛日三端布爲造靑州一領衫

粲粲休誇綺與紈紉蘭制芰亦良難此袍徧滿三千界要與寒兒共解顏

淸泉亨老寄皷枕二首

團團皷枕樣新傳竹簞繩牀得飽眠耳界若聞聲外意不湏撾擊也鏗然

蘧蘧一覺直千金雅贈徒知感激深莫道林間髙臥穏憂時亦有枕戈心

贈總上人兼簡無求居士二首

雙徑山中一衲衣曵笻逺逺叩巖扉愧無白璧黃金贈擕取淸風滿袖歸

多謝徽州吳使君新詩問勞意何勤無求已得心空樂更作無心出岫云

防蔡子思張叔獻二敎授

膠庠夙昔記追隨物變時移萬事非曉闕風煙胡騎滿夜窓燈火故人稀中郎秉徳無瑕纇平子談經有防歸獨我衰遲愧朋友蹉跎已覺壯心違

次韻挹山亭張子猷絕句

鶴駕騰空春復秋淡煙寒日鎖林邱夕郎自是金門客更莫臨風思逺遊

防老寄龍涎香二首

瘴海驪龍供素沫蠻村花露挹淸滋防參鼻觀猶疑似全在鑪煙未發時

知有名香出海隅幽人得得寄吾廬明窓小爇跏趺坐更覺胸懷一事無

次韻溫其元日詩

曉來飛雨挾風顚洗出韶容換故年花動一紅明屋角山寒亂碧到樽前病如夜鶴孤還警老似春蠶飽卽眠賴有故人開寂寞錦嚢詩句許時傳

呂丞相挽詩

黃髮三朝老勤勞險阻中十年流馬防一日斷鼇功迅掃乾坤靜扶持廟社隆璜溪今寂寞髣髴見英風

次韻明仲遊北巖

雲巖藏勝絕何路不潛通信步迷時逺防心樂處同亂松風索索懸瀑雨蒙蒙陶謝多淸興招邀有逺公

李丞相挽詩三首

委質艱難際精忠日月昭引裾堯浸縮斷鞅虜氛消顧盼安諸夏風聲動一朝南遷誰辧謗公論付芻蕘文武中興相名髙北斗南茂恢逺量安石暢元談六策陳丹扆三休寄夢庵【公所居有夢庵】人亡今孰賴憂國意如惔

賔榻勤初設詩筒辱屢傳一嗟雲霧隔坐閱嵗時遷埋玉俄成恨乘風想已仙終當挽行紼長慟繐帷前

無諸策題問顏亡絕好軻沒無傳

孔林黃玉化飛埃一派淵源有自來具體好時心似谷厲辭傳處口如雷聞聲盡是緇帷客見色無非古市槐卻訝文公迷聖戶不知靈鑰有人開

次韻黃宰一源亭二首

聞說催耕步澗幽田家喜气共春浮仁聲似水潛漸物不作驚人洶洶流

賔榻浮塵拂不開胸中丰恨結崔嵬幔亭雲散天全露猶想雙鳬化舄來

翁仁山受恩歸以詩相訪因次其韻

寒階響葉終日靜剝啄欣聞人叩關一聼淸言風灑座幾回幽夢月沈山遺珠未許畱滄海老驥終聞在六閒獻策明光豈無用人心久矣厭多艱

題王巖起樂齋三首

數叢修竹擁齋居興味翛然樂有餘午枕睡酣窓寂寂淸風來去自翻書

怪底愁端生不已勞心逐事事無窮陶然一防沖融趣只在淸虛淡泊中

我亦云根結小房年來與世略相忘定知可蛻紛華事不及弦歌气味長

寄巨山

分擕六換禁城煙夢也慵飛到日邊防筆尙懷貂可續冰衘時許鴈遙傳紫薇院靜君宵直綠薴村深我晝眠防向急流歸亦好雙笻同訪幔亭仙

寄題觀瀾亭二首

遙知壓水創新齋百里寒聲席下來準擬杖藜秋夜去同看月湧斕銀堆

未合滄溟勢不休噴云齧石防經秋雄心戱欲相吞吐一縱詞瀾筆下流

遊宻庵致明有喜雨詩次原韻

雨气經巖上僧窓暗復明溪流生急響松吹助狂傾防防無邊潤蘧蒢一味淸仁心樂同飽擁鼻發吟聲

次韻熊叔雅七言

只今漂蕩賈長沙來往三山躡緯霞馬上新詩猶憶友枕邊幽夢不離家風驚枯葦連汀雨霜著寒楓滿樹花卻記梁園初識面干戈豈料落天涯

題石井二首

玲瓏巖穴巧如刳中貯滄浪百斛餘衰懶自憐遊世久襟懷未及汝常虛

道經蘭若偶停鞭客裏逢幽意惘然一把綠蘿石竇夢魂翻憤醒心泉

登鵞湖妙峯亭次韻

偶向妙峯亭上望一襟寒色近春分晴風吹散天全露吹盡江南江北云

題吳若愚一經堂

老矣惟書愛未消喜聞新塾出塵囂軒窓近水來無厭弦誦因風聼忽遙遊藝定知輕拾芥正心端欲似耘苖一經敎子誠爲樂家世從今未寂寥

寄如愚珙二首

別殿遙聞駐六飛天顏咫尺引儒衣吾家亦有臚傳喜叔侄聨名賜第歸

鴈塔蟾宮盡假途要湏行實副名譽六經堂上歸來日飽讀平生未見書

次韻朱喬年送山老住三峯二首

已愛雲山信腳行撩人詩句更增情直湏吏部尋盟日急遣雙魚一寄聲

平生耳裏三峯寺況識峯頭新主人借我一笻扶病去月林松吹度綸巾

朱喬年同傅茂元見訪

校書蘭臺昔名士懷望防稽今望郎忽驚風采照戶牗便覺肺腑流冰霜手談逼剝屢爭局眼視咍臺時對牀山林情話政可樂只恐雲路雙雕翔

寄題黃應亨東明齋二首

靑藜不復來人世好學如君自少雙賴有羲和鞭日轂曉紅常照讀書窓

齋居雅意與誰論防見依光沐寵恩慚愧野人欺我懶相招炙背坐松根

寄題淸軒二首

聞說名軒寄遠情得非遊世厭營營丈夫出處渾無累只要心源一點淸

中郎言語妙天下曾向軒中記舊遊一尺翠瑉揮染罷冰輪夜轉屋山頭

有感三首

八葉炎圖茂千齡聖主昌農桑開漢域禮樂煥周庠宴粲三登樂謳吟七閏長徽名辭鏤玉盛舉冠前王運屬宣和末干戈變故仍倦勤修內禪流澤啟中興睢水千麾集胡沙八駿騰尺書傳諱日寰宇淚如澠孝感柔彊敵和盟定一朝龍輴來瀚海鶴駕返神霄歌吹仍祠禹羮墻若見堯稽山同峻極從此百神朝

和黃徳欽韻贈公路二孫

佩韘趨蹌正妙年階庭蘭玉固天然人間百藝皆由學惟有讀書知子賢

謝致中二首

萬言不直一杯水才似謫仙良可嗟顧我小詩偏發市年年博得蕭屯

病翁癡絕端可笑文墨骫骳誰得稱故人分甘聊爾耳更向詩流說我能

詹君則賦光璧堂詩拉餘同作

幽行已辦百枝扶況有溪山近故廬水碧山花都防許道人著眼恰無餘

李佐國擕致中贈別詩來戱成二首

星郎絕筆版曹臥懶翁病翁稀綴文豈料詩壇今再鼓蕭屯賴有故將軍

贊皇吟毫不可掣交遊酬答被惱深贈言排狠入吾裏以鄰爲壑君何心

次韻白水雪梅二詩

閩雪少曾棲瓦白怪來浩浩擁寒濵戒嚴故作敝裘厄淡彩潛催幽幌晨眼觀醉中迷有色心華淨處照無垠搖松旋拾晶熒煮已覺肥生齒頰津

豪气無根老自摧尙畱余習愛尋梅苦寒扶病也湏去薄暮防吟埀欲開靜納長芬風外塢醉臨髙白水邊臺無言自得幽貞意莫吐肝腸錦繡才

原仲致中寄雪梅二詩再次前韻

一雪度臘寒不春風光淡然溪谷濵淸湖讀易月當午烏石掛廬梅照晨未借流膏耕沃野聊乘爽气欵蒼垠嗣音風雅愧辭竭安得筆翻云漢津

飯了意行忘逺近翛翛老眼入疎梅愁邊賞味平生劇亂後橫斜防度開勝韻撩詩頻呫囁冷香燻夢破咍臺莫將花客輕題品自有渠儂十倍才

橙子四首

尙懷細雨初移日著子已見淸霜澘絕憐面有貴人色偶致吾儕樽俎間

橙虀細縷風韻勝我不痛飲那知音何如金丸走衾枕三月夢遊薝卜林

自從天籞守吏散老樹零落煙雲淒今朝我爲作知己小摘秋風黃欲齊

花瓷泛宻小劑供極有痛快鏖邪功生枝滋味𨿽可口流品故應甘下風

寄巨山

故人浮家檇李傍爲愛修竹分僧房霏霏玉塵夢千里剡剡銀鉤書數行極知神潛鼻端白秪恐喜動眉間黃煙波莫久費吟筆好繪日月增天光

次韻傅茂元二絕

濠樂亭前花已披馬軍送酒故來遲只恐春雨捲春去紅染芳郊一徑泥

酒興何如畢吏部詩情已過鮑參軍醉吟自足了一世肯羨飄飄出岫云

居仁報李季言論養生之益

平生外騖已知非木枕藤衾老可依春半風光惟掩戶病邊懷抱自忘機不知靜守綿綿息何似閒隨栩栩飛欲寄勤渠問仙李元闗底處是眞歸

次居仁韻

是身如樹槁窮冬一防心花自閉封久矣吹噓存泛愛偶於遲暮得相從頗聞妙用縱橫是深愧眞源左右逢白雪黃芽計𨿽下可能無意起龍鐘

送致明之髙沙三首

忽驚風袂去翻翻老子吟毫彊更援底事幽懷卻成惡鵞峯一防入離樽

不夢淸淮鬂欲凋因君行色意飄飄鐡頭船子舊遊處三尺霜鱗鏡面跳

棠棣陰中更唱和嘉賔助勇气如雲勢孤屢欲拱防手恐辱髙沙小使君

次韻新鄕諸公雪詩二首

臘裏天宮未得閒重陰先殿晚來寒數絲綽約流空際一陣繽紛糝夜防已傍餘光窺蠧簡更消淸液試龍團杜門自覺心神瑩老去追隨只彊歡

貪行璀璨意無寒不管飛花著鬢斑一叚淸光貽老境十年勝覧在家山遙知物外徜徉樂肯放毫端造化閒寸鐵不擕當百戰欲申前令愧辭艱

大年三月書來許訪敝廬繼聞阻已歸近聞復有來意以詩溫之

畫沙筆妙言猶在折角巾欹興已窮不見此豪春色晚至今遺恨雨聲中詞華端是補天手謔浪故存髙世風聞欲尋盟石峯下人生能費防枝笻

分茶公美子應預爲白曬之約

夢裏壺山尋二妙不因荔子鬢絲華聊分茗盌應年例故有筠籠來海涯鮮苞尙想妃子笑槁面何取西施羓老饞惟作耐久計一瞬紅紫眞空花

奇仲徳華第二轉語皆有防趣致中乃謂僕操兩可於其間戱成長句

不可無詩絕盍簮雜然嘲玩寄嘉音惟阿似是摸稜手虛靜初無照物心蓮蕩逺陰波面合堇峯橫翠中深頗能逐勝此來否一笑又成梁甫吟

寄致中因溫前約

故山歸路豈云賖憶對春風餞物華尙口乃窮憐反舌以年當廢惜殘花勤渠載酒傳非誤倉卒回輿事偶差今日重來綠槐夏已拌纈面醉君家

原仲紅醸甚佳嘗有十壺之約小詩發一笑

廣文挾書門戶閉廣文置書樽罍開但欣引人著勝地豈暇問客從何來走浪畦風初綠稻屑塵村雨欲黃梅十琥珀今余防壘塊非澆不可摧

居仁與季言論養生方往叩之而原仲詩有金花充膆之語乃知致中妙用如此近捨皇甫逺取居易豈不迂耶以詩請事

紫防談道渺無津逸步超然嘆絕塵但向函闗迎老子不知鄭圃有眞人數絲雪發神彌瑩一防金花意自春莫謂子衰難語此胸中勇气尙輪囷

致中詩戱論詩棋酒輙次原韻

只應心醉六經醇自是陶陶晉魏人每向幽居橫素榻惟容我輩岸烏巾毫端空有千題巧枰上原無一著眞要得坦然懷抱穏煩君澆潑乳春

屏山集卷十九

欽定四庫全書

屏山集卷二十

宋劉子翚撰詩

致中招原仲遊武夷

病暑冠裳與體忘一廛幽僻得深藏防風時度澗光活殘日忽無山气涼但想子綦方隠幾終慚南郭謾連墻何時九曲尋幽事船尾應湏著漫郎

致中手談見知胡漳州而奇仲未有定論

了無勝負著胸中三百枯棋破老慵云陣春收花脫樹雹聲夜碎月啣峯危機毎憚張頥虎窘步休誇獨眼龍無復漳州賞新妙只應公論付吾宗

次韻茂元茉莉花詩二首

翠葉光如沃冰葩淡不妝一畨秋早秀徹日坐傍香色照祗園靜淸回瘴海涼倘堪紉作佩老子欲浮湘三尺婆娑樹千英一律收眼孤猶彩鼻熟不知香向月資淸潤承風發素涼眾芳如不忌移植近瀟湘

同才仲入山有懷奇仲

客至那容懶牽羣入翠蘿山光知過野色見秋多妙語時相奪防吟只自哦吹塤來獨晚此日恨如何

寄行夫兼懷如愚珙

已把重陽菊吟懷不爲秋江湖三俊逺天地一翁愁日近書來少宵長夢不休吳云猶可望時上堇峯頭致中相拉遊武夷有六耳不同謀之語原仲和章意似未平也再次原韻

年衰漸涸玉池津擬乞明窓一匕塵底用趨風防六耳湏知對影已三人髙情政喜追靈運飽學那容欠大春右挈左提俱有賴應憐懷抱久傾囷

呂居仁挽詞三首

粹羙元功畀風流相國傳有光文聖道無物累心淵侃侃當春气堂堂忽逝川東萊一防秀防漠楚山邊皓首猶貪學謙虛徳益丰潛神無朕際悟物不言中𨿽處持荷貴常安捽茹竆笑談驚委蛻儒事有英雄江左欣初見傾輸便豁然挽畱嘗一粥契闊已三年老去無新得書來每自鞭幽明𨿽永絕凜若在君前奇仲和致中棋詩有中一著是吾宗之句

局上深機未足竆中一著若爲通五宗惟明不是物三語孰解將無同常恨老懷多憒憒毎逢益友太匆匆金篦刮眼寕無賴況是墻西有徳公

奇仲和詩有吸盡西江說是公之句

南鄰袖手只如愚東裏談亦甚都可是據鞍方矍鑠湏防鬻璞得盧胡春空潮響來何自秋浦天容落欲無萬古西江只如許何煩呼吸費功夫

吳公路作功徳院記成同居安入山書丹

淨坊疏寵自吾君盍有丰碑載策勲方見隳崖礱翠琰忽驚落筆散彤雲言言未索西山气噩噩新摛左氏文從此拱辰非厚夜月明鐘鼓九霄聞

子靜閱僕舊舉子文有詩因次原韻

雪縠烏紗气似云搖毫不瞬已成文兒時追逐無三防老去荒唐更十分木裏液樠將底用韶邊朋肯豈堪聞卻慚鋟板能流惡一付焚如政賴君

寄秀峯忠老

髙鐘號月掩巖扉遙想幽人不夢時曾聴防言知見妙應憐懶我用功遲幘疎種種寕相貸窓靜山山尙可疑倘有一單容過客眼中湏接秀奇

轉秩奉祠防朝佐子靜慶以四六戱裁長句

一嶺無情阻面談嗚翰忽墮得防函抽黃對白𨿽云妙刻朽噓枯秪益慚小轉只緣官帶右雄飛無復夢圖南借防賴有天臺侶老矣眞成七不堪

致明贈茯苓如嬰孩狀以詩爲報

老松寒不死宻壤聚流脂小劚淩蒼翠深藏發怪奇應憐霜鬂客爲寄玊嬰兒屑餌消殘疢同尋汗漫期次翁來借諸家易觧聞已有新說以詩借觀

天庭吐气作靑紅驚邏猶煩小試中政使著鞭無暇日惟應讀易有淸風晝評一卦紛然異夜夢三爻廓爾通聞說新箋極妙可無殘防到衰翁

寄子靜

有約來何晚行吟遡逺風老懷淸似水雙鬂亂如蓬晤語非無得疎慵政略同秋來湖上集只是欠單公

夢如愚珙

驚破池塘夢宵長不再眠寒聲搖谷口側月到牀邊一自芝蘭逺都無翰墨傳老懷安得冩孤韻不成篇

食鵞梨三首

寒烽夜防楚淮長客舸輕揺度碧光北果初來珍重意層層般紙透淸香

拂拂鵝黃初借色涓涓蜜醴爲輸津泠然一滌心淵淨熱惱無因著莫人

雕盤一卵寕論價新帯中原露來卻憶春行梁宋野雪花瓊蘂數程開

次李防伯韻

蠟封泥印了不勤索居十載常念羣戀鄕寕飲建溪水懷友忽夢龜山雲閒中意度不沾俗老去詞華全付君阿戎來歸得新語戱筆報謝非誇文

送暐侍者之湖南

茗椀深澆破別愁摻裾猶得小遲防不將流落遇知己故向艱難作逺遊春動閩山迎兩屐夜涼楚月趂孤舟相逢應說龎公笑黒頞黃髯萬念休

次六四叔靑字韻

寫出吳中勝平生歷歷經露窺煙渚靜山入柁樓靑老气何由逸奔暉不肯停北潭搖夢否淥面照軒

題愼儀餘淸閣

並溪取次得奇觀更舞新甍翠木端政喜閒身時可到忽驚醉眼晚來寛故添山色浮嵐潤不逐湍流獨月寒散帙南窓更淸絕興來只欲跨飛翰

春興

弱淥才勝舫危靑更著樓管弦非老伴風雨定花讐兀坐還無味防行卻自由只嫌詩作祟呫呫不能休

時中良弼茂元愼儀集水閣

水色兼山影漂揺小閣西風來幽囀活雨過萬紅低烱烱杯中趣喧喧枕裏迷新年一聲笑四友在潭溪

致中晚集

笑語北潭晚防寒入綺疏雨聲防篆霧燈影躍潛魚病間欲疏酒老便惟讀書喜君新隠地山翠切吾廬

酴醿四首

防籠春幰頂天矯赤虯身雨蕊猶緘暖精神照晚春斑斑心防紫疊疊蕚承冰除卻橫枝韻羣芳盡與能獨立幽亭晚春風玉一圍殘英不著地去作嶺雲飛霜防薫碧醥气味已相傳終以香爲累無人觧倒懸

寄張子平

老矣張平子飄零客此州淸樽如有伴白髮不知愁燕捎簾入風花擁檻浮夢中家在否歸興莫悠悠

次明仲涼字韻

浮暑燻人只欲狂秋聲未肯抺橫塘倦看黃你渾無味醉著白練如許涼掃砌政湏修竹舞防花絕愛巨荷張紫髯不是輕風景更擬回鞭向葛彊

晚飲

招提聊駐屐卻去白雲堆老眼看山倦餘懷向酒開晚涼防送秋意一蟬催醉裏揮犀妙方知有逸才

次韻長汀壁間韻

竄防驚殘夢蕭蕭老屋虛風聲傳逺瀬寒意入秋蔬客路漂揺久歸身憔悴余西窓滿殘照髣髴似吾廬

問明仲遊武夷日

兀兀聼涼雨開門水漲川獨行楓葉底秋興鴈行邊老去無多事閒知有勝緣何時縱仙舸我亦願周旋

次韻文殊五言

小雨貽新句端知印印泥凝眸方過鳥倚杖忽橫溪老態猶堪彊眞豪已覺低鐘聲隔林寺慚愧有幽棲

次韻梔坑七言

酒香渾若過新丰心事悠悠冷笑中徹夜道傍梔葉雨防年馬上桂枝風髙情未許愁能挽歸意惟應夢可通準擬今秋剩追逐暗泉鏘佩月潭東

次韻明仲幽居春來十首

醉毫叵我落烏絲況是桃源乍入時秪恐升平要華藻賜牋春動萬年枝

幽居十絕巧淩春我亦刳腸彊效顰憂樂懸知不同調山南山北寂寥人

一幅烏巾雪髮盈村深時聼鵽刀聲浪將蘭艾評春事我自平生小屈平

歸來十六見新元種得黃楠繞舊村豈是翛然便遺物吾衰不復夢修門

蒲團宴坐若還家羅縠如空了不遮可是春風揺得我蘭芳輕噀淡黃芽

莫遣瀟湘雙鯉來歸心正怕曉禽催咄嗟新轉渠渠屋寒士懽顏正爾開

嘁嘁鳴山笻一枝逄春聊復詠歌之故園風光本具足浪蘂浮花莫作迷

蓬松衰髮倦重簪一榻惟便獨寢甘卻憶少陵詩句好依然云木曉相參

近鄰分得續隨栽準擬新晴手自培不柰餘寒侵病骨耡耰無味卻歸來

豈慚辛苦把漁竿猶有機心傍釣灘文定書堂最深穏何如袖手試觀瀾

次韻六四叔村居卽事十二絕

桃花偏傍謫仙居點綴髙巖今防株力士鐺邊欠何物著鞭跨馬是狂圖

飯了呼童疊石門余幽事不勝繁花殘不用深惆悵梧竹新陰又滿園

偶隨流水到僧家身世渾如焦穀芽午夢不知緣底破篆煙燒徧一盤花

聞道淸湖別有春花邊玉筍想長身怪來幾日詩筒少盡寫瑰奇賦洛神

潭邊春水碧於苔爲聼泠泠溪畔來不耐顚風阻人興漁舟欲上又吹開

蠲病惟應一日晴小窓螢度暗還明韋編讀罷聞幽鳥演出精防是此聲

酒惡時來潄淺谿玉池汩汩自生肥逰鯈豈解吾曹意聊復蓬頭坐釣磯

春來大半在農疇邂逅相逄皆飲流貪看暮煙馳萬桞不知明月上前洲

庾郎食事惟三九適口方知味味珍擬欲招邀無此客虎頭不是个中人

遼鶴歸來本姓丁咿啞防見弄文防人間過眼事如許何用封侯羨頡羮

屋角仙洲入眼明淸風澡滌醉魂醒麻姑未必堪搔背薄相由來是蔡經

防許椎埋盡把鋤而今戶戶偃犀渠太平無象從何見一夜春風長碧蔬

凝雲堂詩次文賀州韻

君家遙借我家山我亦時來一笑看縹緲云扶千疊秀空蒙翠滴兩川寒已將老目供秋晚未覺豪心怯酒防文伯詩無飄泊嘆盡將幽抱付遐觀

次明仲勤字韻

苦無聊賴憶披云曵杖寕知四體勤握手便成忘適適縱談終愧自聞聞浮蛆釀熟貽彭澤斫鱠圖成想右軍莫爲冷風發歸興石峯秋月許平分

次韻明仲贈六四叔之作

平生一笑輕離別林下相從各壯年絕愛步兵胸壘塊更欣阿大語蟬連杖藜只作尋常出巵酒何辭一再傳燕頷虎頭經賞識定應接武向甘泉

次六四叔韻

筍輿沾汗每蒼黃今日追隨得快涼水落不知沙徑攺風防如靳橘林香我緣新病仍添懶君不時來有底忙只恐家山誚人去十年秋興在殊方

祝道人日供梅蘭偶成小詩二首

病眼亡聊秪彊回道人得得供新梅谷寒未必春先到防夜冰蟾照得開

野客分花入戶間此心今合付翛然平生費盡金鵶嘴不負幽芳十七年

梅詩呈六四叔

一枝新白破長林定想霜毫落有神防若予將底用猶堪臥防北潭春

寄致明並紀惠鴈觀梅之舊

稚劉於我最多情此日詩筒不絕聲孤鴈相依眞得地早梅一粲又傾城向來蘭好知誰許病後霜林懶獨行小幾淸香慰臨別極知了了萬緣輕

拙句謝伯逹老友

贈梅發言吾過矣衛生無術誰之尢魯兀防心聊自遣樂春舉足豈無憂

次韻上梅嶺

鞭粳紅入臼剪萊玉登盤是處喜相挽我來如許難沙淸才防防陟翠入磻磻勃窣乾坤裏伊誰不自安

詞

驀山溪【寄寶學】

浮煙冷雨今日還重九秋去又秋來但黃花年年如舊平防戱馬無防問英雄茅舍底竹籬東佇立時搔首客來何有艸艸三杯酒一醉萬緣空莫貪伊金印如斗病翁老矣誰共賦歸來芟壠麥网溪魚未落他人後

滿庭芳【和仲明木犀花】

秋入防陰涼生平逺小山愁絕天南似聞還斷飛策徧千巖葉底輕黃纂纂惱人是防裂芳緘翛然勝淸眞冷淡無艶寄塵凡澄潭欹兩岸波光揺動碧影相參任西風十里吹度松杉我自寒灰槁木怡神處不覺醺酣歸來晚飛花無迹明月滿空函

南歌子【和章潮州二首】

卜夜容三獻徴懽極一時風流太守未龎眉放出筆頭光熖壓金閨藻麗花駢蘂淸髙雪亞枝曼聲恰與貫珠宜聼此直敎得醉翻巵

伎倆無多子逍遙自許時閒愁且莫著雙眉恰有梅香一防到幽閨寵辱棋翻局光陰鳥度枝頺然一醉是便宜擬倩潭風吹緑漲瑤巵

屏山集卷二十

屏山集原防

屏山先生文集二十卷先生嗣子玶所編次已定可繕寫先生啟手足時玶年甚幼以故平生遺文多所散逸後十餘年始復訪求以補家書之闕則皆傳寫失眞同異參錯而不可讀矣於是反復讎訂又十餘年然後此二十卷者始克成書無大譌謬熹以門墻灑掃之舊幸獲與討論焉竊以爲先生文辭之偉固足以驚一世之耳目然其精微之學靜退之風形於文墨有足以發防蔽而銷鄙吝之萌者尢覽者所宜盡心也因書其後以告後之君子云乾道癸巳七月庚戌門人朱熹謹書

防家藏劉病翁遺帖

病翁先生壯嵗棄官端居味道一室蕭然無異禪衲視世之聲色權利人所競逐者漠然若亡見也熹蚤以童子獲侍左右先生始亦但以舉子見期而熹竊窺觀見其自爲與所以教人者若不相似暇日僭有請焉先生欣然嘉其有志始爲開示爲學門戶朝夕誨誘亹亹不倦其後先生屬疾熹適行役在外亟歸省問先生喜甚顧而語曰病中無可與語幸吾子之來歸也自是日奉湯藥先生所以教詔益詳期許益重至爲俱道平生問學次第傾倒亡餘一日從容因出詩一篇見授先生性不喜書常時詩文率多口占使諸生執筆獨此與贈劉致明丈長句皆手書之其意可見也旣又發故篋得碎紙數十皆平日省躬自勵之言稍以先後次爲一篇命熹與同捨生黃銖筆之復取閱視手自更定數十字間不一日遂啟手足諸子侄乃共發其先所緘封遺書數副皆熹未歸時所畱處畫庶事徧及遺孤復有片紙屬熹爲作張公書末有勉力大業之語熹始得拱受而寶藏之以至於今不敢失墜然而躬行不力老大無成不能有以仰副當日付授之意抱此衷愧恨毎念將無以見先生於地下今病已力何所復云始取遺墨聯爲一編而序其本末以示子孫且以示諸同志使於前修景行之懿知所跂慕而又視熹之慵惰亡聞以爲前車之戒也熹字元晦亦先生所命其祝詞具在以非臨終手筆別附他捲先生沒以紹興十七年丁卯後五十二年慶元己未五月丙申門人朱熹書

