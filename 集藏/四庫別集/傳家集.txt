

欽定四庫全書

集部三

傳家集

別集類二【宋】

提要

【臣】等謹案傳家集八十卷宋司馬光撰凡賦一卷詩十四卷雜文五十七卷題跋疑孟史剡共一卷迃書一卷壺格防問樂詞共一卷志三卷碑行狀墓表哀辭共一卷祭文一卷光大儒名臣固不以文重然卽以文論亦所謂辭有體要者邵伯溫聞見錄記王安石推其文類西漢不誣也伯溫又稱光除知制誥自言不善爲四六神宗許其用古文體今按集中制詔亦有儷體者但語自質實不以駢麗爲工耳邵博聞見後錄謂光辭樞宻副使疏傳家集不載博獨記之熙寧中光嘗論西夏事其疏亦不傳惟略見於元城語錄中又論張載私諡一書載張子全書之首稱其眞迹在楊時家本集不載則亦頗有散佚矣光所作疑孟今載集中元白珽湛淵靜語謂爲王安石而發攷孟子之表章爲經實自王安石始或意見相激務與相反亦事理之所有疑珽必有所受之亦可存以備一說也乾隆四十四年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

傳家集卷一

宋司馬光撰古賦

交趾獻奇獸賦【嘉祐三年八月二十七日上】

皇帝禦天下三十有六載化洽於人徳通於神邇無不恊逺無不臻粵有交趾來獻麒麟其爲狀也熊頸而鳥噣豨首而牛身犀則無角象而有鱗其力甚武其心則馴蓋遐方異气之產故圖諜靡得而詢於是降軺車之使發旁縣之民除塗於林嶺之隘引舟於江淮之濵曠時月而渉萬里然後得入覲於中宸與夫雕題卉服之士南金象齒之珍款紫闥而坌入充彤庭而並陳於是羣公卿士百僚庶尹儼然垂紳薦笏旅進而稱曰陛下功冠防古化侔儀極恭承神只嚴奉宗稷純孝烝烝小心翼翼出入起居不忘於訓典進退周旋必咨於軌則體文王之卑服遵大禹之菲食宮室觀臺無礱刻之華輿馬器用無珠玉之飾遊必備於法駕燕不廢於朝夕此皆帝王所不能爲而陛下行之尙不忘於怵惕是以方內乂寧黎民滋殖垂髫之童耳皆習於詩禮戴白之叟目不睹夫金革至於根著浮流防行喙息無不翔舞太和涵濡茂澤此殊俗所以響臻靈獸所以來格𨿽漢室之初黒鷴貢於絕徼周家之隆白雉通於重譯殆不足方也臣等謂冝命恊律播之聲歌詔太史編之簡策以發揮不世之鴻休張大無倫之丕績不亦偉乎皇帝乃穆然深思愀然不怡曰吾聞古聖人之治天下也正心以爲本修身以爲基閨門睦而四海率服朝眾和而羣生悅隨故務其近不務其逺急其大不急其防今邦𨿽康未能復漢唐之宇俗𨿽阜未能追堯舜之時況物尙疵癘而民猶怨咨朕何敢以未治而忘亂未安而忘危享四方之獻當三靈之釐且是獸也生嶺嶠之外出沮澤之湄得其來吾徳不爲之大縱其去吾徳不爲之虧柰何貪其琛賮之美悅其鱗介之奇容其欺紿之語聽其諂諛之辭以惑逺近之望以爲蠻夷之嗤不若以迎獸之勞爲迎士之用養獸之費爲養賢之資使功烈烜赫聲明葳蕤廢耳目一日之玩爲子孫萬世之規豈不美歟於是羣臣拜手稽首咸曰此盛徳之事臣等愚戇所不及陛下誠有意於此臣等敢不同心竭力對揚而行之皇帝於是禦棫朴之篇觀大畜之繇延黃髮之儒顯巖穴之秀善有可旌無間於幽逺言有可采不棄於防陋位匪徳而不升官無能而不授使稷契居左臯防立右伊呂在前周召侍後相與講經藝之淵源覽皇王之步驟求大化之所未孚訪惠澤之所未究興民之利若夫饑渴除民之害若憂夫疾疚賜予簡而功無所遺刑罰淸而姦無所漏浮費省而物不屈於求須苛役蠲而農不妨於耘耨使之夏有葛而冬有裘居有倉而行有糗絲纊之饒足以養其老甘脆之餘足以慈其幼地不加廣而百姓足賦不加多而縣官富道塗之人恥爭而喜讓閭閻之俗棄漓而歸厚戶知禮義之方人享期頥之壽然後旃裘之長頓顙而詟服祝發之渠回面而奔走靡不投利兵而襲冠帶焚僣服而請印綬於是三光澄淸萬靈敷佑風雨時若百稼丰茂休气充塞殊祥輻輳甘露霢霂於林薄醴泉觱沸於嵌竇華莖羅植於堦戺朱艸叢生於庭霤鳯凰長離駢枝而結巢黃龍騶虞羣友而爲畜由是觀之則彼裔夷之凡禽瘴海之怪獸皮不足以備車甲肉不足以登爼豆夫又何足以耗水衡之芻而污百里之囿者哉

稷下賦

齊王樂五帝之遐風嘉三王之茂烈致千里之奇士總百家之偉說於是築鉅館臨康衢盛處士之逰壯學者之居美矣哉髙門橫閌夏屋長檐罇罍明潔幾杖淸嚴爾乃雜佩華纓淨冠素履端居危坐規行矩止相與奮髯橫議投袂髙談下論孔墨上述羲炎樹同防異辧是分非榮譽樵株爲之蓊蔚訾毀珵美化爲瑕玼譬若蘭芷蒿莎布濩於云夢之洳鴻鵠鶬鼔舞於渤澥之涯於是齊王沛然來遊欣然自喜謂稷下之富盡海內之美慨乎有自得之志矣祭酒荀卿進而稱曰吾王辟仁義之塗殖詩書之林安人之慮廣致治之意深然而諸侯未服四鄰交侵士有行役之怨民有愁痛之音意者臣等道術之淺薄未足以稱王之用心故也王曰先生之責寡人深矣願卒聞之對曰臣聞之珷玞亂玉魚目間珠泥沙漲者其泉慁莨莠茂者其糓蕪网者棄綱而失敍行者多歧而防塗今是非一槪邪正同區異端角進大道羇孤何以齊蹤於夏商繼軫於唐虞誠能撥去浮末惇明本初修先王之典禮踐大聖之規模徳被品物威加海隅忠正修列防邪放疏行其言不必飽其腹用其道不必暖其膚使臣飯粱齧肥而餐驕君之祿不若荷鉏秉耒而爲堯舜之徒惜夫美食華衣髙堂閒室鳳藻鴟義豹文麋質誦無用之言費難得之日民未治不與其憂國將危不知其失臣竊以大王爲徒慕養賢之名而未覩用賢之實也已

靈物賦【元丰元年六月二十七日作】

有物於此制之則畱縱之則去捲之則小舒之則鉅守之有主用之有度習之有常養之有素譽之不喜毀之不怒誘之不遷脇之不懼吾不知其何物聊志之於玆賦

傳家集卷一

欽定四庫全書

傳家集卷二

宋司馬光撰古詩一

贈邵興宗

窮逹有常分得喪難豫言古今浩茫茫倚伏安可原軒裳彼自榮舉俗同崩奔錙銖校重輕冰火殊涼溫君子固無愧立身明本根度矩苟不愆寵辱徒喧喧有如淸濟流橫貫長河渾景公馬千駟南面雄東藩陶靑劉捨徒位爲丞相尊當時非不顯磨滅何足論顏回在陋巷藜藿甘盤飧原憲結獘衣蓬蒿塞其門當時豈不窮至今榮名存況君齒方壯徳業素所惇安知搨翅歸不作淩雲翻要之白首期壯烈施元元爲君畫善防灑掃淸前軒長舒四五榻客來輒開樽羣愁喜伺人稍醒必煩寃拒之亦無佗體中常昏昏

邵興宗南園艸盛不翦僕過而愛之爲詩以贈

君家在何許逺與南城鄰車馬不甚繁門前無俗塵有園廢鉏治繞舎皆荊榛入夏益滋蔓鬖鬖髙沒人豈無舊桃李蕪雜與之均謂言彼艸木於我奚疏親於間置取舎豈得完天眞不若任其然同受雨露仁物性且不違人心何緇燐閉戶不迎客箕踞無冠巾苟忘軒冕心何異巢居民

送文慧師歸眉山【應符】

至人心如雲去住惟所適飄颻涉四海豈復校喧寂朅來王城遊紅塵曖晨夕忽思還故峯不可畱宿昔離合皆自然於何寄驩戚從玆坐林下白首傲泉石山鳥集掌中巴猿侍瓶錫寺前煙蔓深何處求行迹

出都日塗中成【請告歸陜及之汾陰省兄時所爲】

賤生習山野愚陋出於骨𨿽爲冠帶拘性非樊籠物揚鞭出都門曠若觧徽紼是時天風惡靈沼波蕩汩龍鬛互騫騰鷗羣逺浮沒川原疏豁煙火稍蕭瑟艸木𨿽未榮春態先髣髴桑稀林已斜桞弱條可屈蛛罥晴陽防土壅新窟徐驅款段馬放轡不呵咄與爾同逍遙紅塵免蓬勃

重經車輞谷

昔年道經車輞谷直上七里鹽南坡今年行役復到此方春流汗如翻波中塗太息坐盤石涕泗不覺雙滂沱我生防尙在丘壑彊若麋鹿嬰虞羅人逾三十只有老後時過此知如何雲泉佳處須速去登山筋力行蹉跎

送崔尉【堯封】之官巢縣

弱嵗家淮南常愛風土美悠然送君行思逐髙秋起巢湖映防寒照眼正淸泚低昂蹙荷芡明滅縈葭葦銀花鱠肥魚玉粒炊香米居人自丰樂不與佗鄕比況得良吏來倍復蒙嘉祉君爲太學生气格已英偉登科如拾遺舉步歘千里毋嫌位尙防觀政此爲始尊公久場屋上國困泥滓豈不重相離念子勉爲理當令佳譽新滿人耳髙堂𨿽在逺聞之足爲喜何必羞三牲然後稱甘防

酬宋次道初登朝呈同捨

林葩積浮脆煙霧矜春姿山桂結芳堅冰霰橫秋枝夫君名卿嗣華實雙葳蕤如何仕不偶通籍鬢生絲豈非秋桂類不足煩嗟咨我今三十餘汩沒無佗奇正恐食浮人敢言位猶卑同登天子廷自視誠非冝淸朝正求治諌路方坦夷太平可立致此任非君誰

奉同範景仁宋次道太常致齋韓廷評【維】見過閽人不時內韓去乃知爲詩謝之

端居太常署寒日淡孤淸取酒呼諸友談笑方縱橫韓君士林秀四海依髙名家襲鐘鼎貴身無簮組縈逍遙風塵外萬物秋毫輕未嘗妄過人所過以爲榮如何枉玉趾及門失相迎主人豈傲客事有迷悞並追延旣不及相視徒嗟驚威鳳顧修梧不下還孤徵景星欻呈彩旋有流云生靈物固難覩俗眼眞不明投謝有何物瑉石從雙瓊

送守哲歸廬山

哲公金陵來神韻自孤秀京華三十春髙節愈幽茂烜赫公卿門道俗日奔走自非趣尙合一息不相就慷慨賢豪士波溢千金富蔬飯苟有餘秋毫未嘗受嚻呶不可變堅白如瓊琇居然尙愁寂終厭塵土臭忽思香鑪云薈蔚冠孤岫振衣尋昔遊煙霞宛如舊絡木藤蔓長攫石松根瘦瀑泉響夜壑乳管添春竇茅茨防方丈宴坐度淸晝幾席雨奇花階除馴猛獸方知物外樂回視人寰陋愼勿露聲光愚迷將輻湊

淸明後二日同鄰幾景仁次道中道興宗元明秉國如晦公疏飲趙道士東軒以日暮天無雲春風扇防和爲韻得和字

寂寥淸明後餘春已無多閒軒冨佳致不惜載酒過水木晚尢秀風煙晴更和臨樽不盡醉柰此芳菲何晉康陳生【庸】家世以孝悌聞有異木連理生其庭郡欲旌表其門不果王禹玉爲之求詩於朝之士大夫以紀之

靈珠蟠泥沙積水不能掩賢人畜美徳久矣自標檢陳生世同財百口共丰儉逺居嶺海間天質非陶染邦人慕其行鬭辧日衰減祥木並殊柯童童植軒檻或欲揭其門令人識儀範愚公私不然外奬由內歉已能孝悌著黙致神靈感何必賜牛酒然後明襃貶況玆詩詠末事鉛槧才薄不敢辤適能爲污防

送邵興宗之丹陽

赤日裂后土萬家如烘鑪君行何事役似爲貧所驅埃塵稍去眼云景日蕭疏扁舟乘長風倐忽變三吳六年羇旅倦一旦誰掃除愼勿忘回首浩蕩江山娯

癭盆

癭盆生以丑自鬻突兀當軒聳羣目海鼃鬭怒腹幹張老鮫蟠蟄鱗鬐禿昔時仙客浮孤槎波防漬朽成凹窪蜀都買卜置之去爾來流落嚴遵家誰逄好事得寶蓄裁供盥濯眞可辱況爲飲具承歡娯未必蟠根勝珠玉不若刳爲太古尊滿明水羞百神桴葦籥薦忠信坐使風俗還深淳

送張兵部【中庸字元常】知遂州

劍嶺橫天古棧防相如重駕傳車歸雙親倚門望已久千騎踏雪行如飛人間富貴非不有似君榮耀眞亦稀聞道西州遺畫像使我涕淚空沾衣【先人知小溪縣正板籍均賦役聞邑人至今誦之畫像猶存】

同舎防飲金明沼上書事

日華駘蕩金明春波光淨緑生魚鱗煙深艸靑遊人少道路苦無車馬塵石渠諸君職事簡載酒擷花畏花晚浮舟逐勝任所之箕踞狂歌叩舷板眼花耳熱气愈豪擲杯擊案聲嗷嗷驚沙颯颯繞洲渚魚龍遷去避我曹人生大料無百嵗貴賤賢愚同一致在家殽蓛余防何一日風光不冝棄

新遷書齋頗爲淸曠偶書呈全董二秀才並示侄良富

長夏暑候濁云火髙防岏豈徒肌骨煩木捲川流漧新居得南齋楹檻稍虛寛森羅對艸樹曉暮淸陰寒汛掃布幾簟气體粗可安圖書𨿽非多亦足備覽觀聖賢述事業細大無不完髙出萬古表逺窮四海端於中苟得趣自可忘寢餐況今有道世糓祿正可幹朂哉二三子及時張羽翰力學致顯位拖玉簮華冠毋爲玩博弈趣取一笑歡壯年不再來急景如流丸

奉同何濟川迎吏未至秋暑方劇呈同舎

稺金避老火暑勢尢驕盈朱光爍厚地萬葉焦無聲夫子久倦遊得郡爲親榮束裝待騶吏歸期殊未成埃沙塞廣陌蓬藋擁前楹出處兩不愜孤坐心煩縈何時驚飈來掃蕩天地淸郊墟艸樹疏千騎從雙旌飄颻若神仙皁蓋西南徵離羣詎防時豈不懷友生有意肯相過不妨巾屨並官舎稍虛涼愧無殽酒迎

晚食菊羮

朝來趨府庭飲啄厭鮏羴況臨敲撲喧憒憒成中煩歸來禠冠帶杖屨行東園菊畦濯新雨緑秀何其繁平時苦目屙滋味性所便采擷授廚人烹防調甘酸母令姜桂多失彼眞味完貯之鄱陽甌薦以白木盤餔啜有餘味芬馥逾秋蘭神明頓颯爽毛髮皆蕭然乃知愜口腹不必矜肥鮮嘗聞南陽山有菊環淸泉居人飲其流孫息皆華顚嗟予素荒浪彊爲簮緌牽何當葺獘廬脫略區中緣南陽匄嘉種蒔彼數畆田抱甕親灌漑爛漫供晨餐浩然養恬漠庶足延頽年

和吳衝卿崇文宿直睹壁上題名見寄並寄邵不疑【衝卿詩序僕與不疑三人同登進士同自太學官入校集賢書又嘗同直一室今不疑謫南方僕佐東平衝卿因宿直觀壁上題名爲詩代書】

白袍昔紛紛相與防東堂帝梧碧蕭瑟翔集皆鸞凰伊予素空疏濫吹翰墨場不爲羣儁遺出處聨簮裳爾來凡六閏轉轂飛炎涼同歌太學下共醉金馬旁修竹壓牕寒夭桃倚戶芳金盤剖盧橘玉壺分蔗漿驚呼局上急嘲笑杯間狂神情一契防形迹兩俱忘歡餘嘆薄宦離合何能常濡毫紀嵗時揮霍素壁光去秋隨相車沿牒來東方城中未徧辭不疑逐南荒奔波走郊外取別何蒼黃舉觴未及盡亟歸還束裝行行到官下日積簿領忙文書擁筆端胥史森如墻況當三伏深霑汗尢淋浪細蠅繞眉睫驅赫不可攘涔涔頭目昏始覺冠帶妨誠知才智防吏治非所長懼貽知已羞敢不益自彊因思甌閩逺南走侵溟漲炎蒸異中縣從古無雪霜終朝坐茅屋鹽茗徵行商讙嘩費口舌觧囊收毫芒不疑性髙介此困安可當山川幾千里問訊誰能將衝卿居京邑靑雲正騰驤寓直紫臺上風露澄東廂淸夜不成寐緩步聊彷徨拂此壁上塵逺懷同舎郎英辭欻感發髙義紛激昻泠泠宮殿虛諷詠何瑯瑯手書成兩通貯之古錦囊一往泉山南一致汶水陽堅重金璧體光寒矛劍鋩乃知賢雋心淺俗未易量何嘗用榮枯遽爾分否臧居然激衰薄更使淸風揚

昔別贈宋復古張景淳

昔別如飛蓬飄蕩隨所適那知十六載巵酒對今夕渺然思舊遊間不容一息百年詎幾何防合難屢得復古素愷悌志行重金錫皎如百鏈精不爲燥濕易景淳气髙逸浩蕩誰與敵下筆驚雷霆龍蛇走屋壁居然器業美但有富貴逼佗時綰金印羇束愈愁寂須窮今日懽快意浮大白勿辤簮弁傾頽然倒樽席

初見白髮慨然感懷

萬物壯必老性理之自然我年垂四十安得無華顚所悲道業寡汩沒無佗賢深懼嵗月頽宿心空棄捐視此足自儆防之廼違天畱爲鑑中銘晨夕思幹幹

謝胡文學【九齡】惠水牛圖二卷

牛生天地間益物用最大其功配坤元彖爻參眾卦血毛類上帝肸蠁景福介宗廟及賔客百禮無不在引耒刺中田粒食烝民賴服箱走四方竭力任重載昔聞戴叟筆圖寫窮纎芥胡君繼其妙差肩立異代公卿仰名聲一觀不可匄如何散賤者遽有雙圖賚所嗟性顓愚雅不曉佳畫有如歌九韶鐘鼔樂聾瞶得之乃虛器無異居大蔡神物恐化去立召風雨怪雙圖𨿽捲還重貺敢不拜

王書記以近詩三篇相示各摭其意以詩賡之感遇

白鵠出江渚刷羽何鮮新志陵靑霞端欲飲天漢津淸飈未我與陂澤聊逡巡偶爲虞羅獲逺趣無由伸樊籠厭局促野性那能馴庭除數驚顧慘慘常畏人皓素不入俗眾目誰爲珍稻粱不充腹日與雞鶩鄰舉頭畏太髙俛啄空愁辛蕭蕭斂六翮憔悴傷精神男兒五十不如意靑衫華發遊埃塵向爲鹽官北如晉今爲幕吏西適秦慨然遂欲拋手板拂衣髙蹈錦水濵長竿短艇入煙雨放歌酣飲欹烏巾方今聖朝淸似水林空谷靜無隠淪吾君夢卜偶未到勿學君平與子眞

投梅聖兪

聖兪精爲詩堅重比白玉至寶識之希未必諧眾目應辰仰髙風跂聳自西蜀平生未相識歉歉不自足薄遊困京師旅食止脫粟得官當入秦行李未結束先求聖兪門執贄請所欲九衢季冬月風沙正慘黷羸馬憚逺行毛鬛寒瑟縮旅拒不肯前一步九刺蹙饑童防擁口手足盡皸瘃論詩久未出竊罵怨滿腹歸來面揚揚气若飫粱肉累累數十字疏淡不滿幅自謂獲至珍呼兒謹藏蓄長安十五驛重復問川陸置詩懷防間勌懣輒披讀髙吟桑野闊目瞑卽投宿自可忘羇愁行瞻灞陵曲

呈範景仁

劍山中斷融爲川淸江雙流鬰廻旋溝塍阡陌粲如繡香秔紫芋皆良田地靈物秀气淑美由來衮衮生英賢朝家文明所及逺於今臺閣尢蟬聨獵纓鳴佩走聲望出入金馬如雲煙柰何應辰獨防坎華發未得離賔筵璵璠懸黎已爲寶結緑豈得偏棄捐願君彈冠自重惜邑人行誦子虛篇

酬胡侍講先生【瑗字翼之】見寄

後王命天官考績獘羣吏屬曹省閥閱專職米鹽事賤生偶承乏竊祿聊自庇才力困不逮慘慘日憂惴賴依僚友賢剸裂沛餘地自知𨿽寄名不足系軒輊先生喜誘掖貽詩極襃賁誰云嵗杪寒面熱汗沾漬非不恱子道駑鈍力難致常恐負吹噓終爲重言累

同張聖民過楊之美聽琵琶女奴彈啄木曲觀諸公所贈歌明日投此爲謝

坐曹據案心目疲出門上馬行何之闕然久不見之美率意共往初無期正逢攬轡欲有適爲我卻觧連環羇閒軒適足容數客夏木初繁有佳色呼兒取次具杯盤靑眼相逄喜無極檀槽錦帶小靑娥妙質何須誇綺羅按運撥驚四座當今老手誰能過彈爲幽鳥啄寒木園林颯颯風雨和喙長爪短躍更上丁丁取蠧何其多曲終拂羽忽飛去不覺酒盡朱顏酡已聞啄木曲又觀啄木歌雄文更復值絕藝有如天際傾長河今朝壯觀誠極樂去此將柰寂寞何歸來觧帶豁胸腹坐踞胡牀仰防屋從今三日不洗耳耳內泠泠有殘曲人間何物號富貴紆紫懷金盡虛器如君自處眞得防身外百愁都擲置太學餐錢月防何客來取酒同醒醉

晚歸書室呈錢君倚

簿領日沈迷事役等胥靡得歸無所爲未免閱書史一種勞精神胸中異憂喜人生無苦樂適意卽爲美廼知抱闗人不必羨靑紫

偶成

於陵薄三公桔橰親灌園伯成輕南面執耒耕丘樊淵明恥爲令乞食倚人門賢人樂遂志榮辱安足言鄙哉誇毗子結駟乘朱軒

同錢君倚過梅聖兪

王畿天下樞薄領日塡積自非奉朝請九衢未嘗識今玆到東城胥靡蹔逃役近指聖兪居安能不往覿一室靜蕭然昏碑帖古壁叩階讀新詩迷闇得指擿笑言殊未足黯然日將夕呼馬涉歸塗燈火已歷歷又知幾何時更有重來迹

梅聖兪惠詩復以二章爲謝

我得聖兪詩於身亦何有名字托文編佗年知不朽我得聖兪詩於家果何如畱爲子孫寶勝有千年珠

和錢君倚藤牀十二韻

嗟予仕京府謀祿非謀身豈徒勞百骸消鑠侵天眞所畏曠官誅敢辭從事勤朝訊獄中囚暮省案前文𨿽有八尺牀初無偃息痕比歸蹔觧帶日沒軒昏援枕未及就撲面愁飛蚊未能習律令何暇闚皇墳夫君天才秀明頴排糾紛右曹況淸簡剸裂奚足云未遇且堅臥逢時將致君行當起經濟膏沐醒吾人

旬慮十七韻呈同舎

府官無旬休慮問廼遊息詔書禁從詣還舎始朝食緩帶對藜羮下筯免促廹門前吏卒散卻掃謝來客北軒有藤牀今晨始拂拭蓬髮亂冝梳霜髭閒可摘開囊曬藥物發笥出書冊菊畦親灌浸茶器自防滌於時孟秋末天晴色紺碧林葉𨿽未零風聲已淅瀝神明還九藏淸气襲百脈徵夫觧甲冑疲馬脫羇靮蜚鳥開樊籠跳魚出鼎鬲形骸盡我有不復爲物役𨿽非久安逸幸得少頃適訟庭止敲撲咫尺異喧寂明朝不能然顧盼愁月夕

夜坐

春陽气未勝重爲陰所乘涔涔積雨闋慘慘餘寒增流云郁不開烈風尙憑陵夜闌閉戶牖靑暈生昏燈僮僕悉已眠書幾久欹憑涉獵閱舊聞蹔使心魂澄有如行役歸丘園恍重登又如逺別離邂逅逢友朋嗟嗟宦遊子何異魚入奪其性所樂彊以所不能人生本不勞苦被外物繩坐愁淸旦出文墨來相仍吏徒紛四集僕僕如秋蠅煩中劇沸鼎入骨眞可憎安得挿六翮適意髙飛騰

二月中旬慮問過景靈宮門始見花卉呈錢君倚

賤生參府僚勉彊逾半嵗終非性所好出入意如醉訟庭敲撲喧眾艸絕生意不知有靑春倐忽已攺燧周章連日忙爛漫數宵睡軒防岌飛舉風雨頗恣睢謂言芳菲物狼藉應掃地今晨呼馬出歷獄問囚系窈窕淸宮深倉瑯朱門閉廣殿肅層陰虛庭藹佳气長楊委嫰緑老柏淨新翠薜荔垂宛延奇石立贔屭豁然愁憤開精神四面至事役難少畱馬去尙回睇亦足慰無聊年華不都棄

和始平公夢中有懷歸之念作詩始得兩句而寤因足成一章

元宰撫洪鈞四海可燻灼至人養天眞視此猶嬰縛出入金鼔威寤寐琴樽樂廼知伊呂心未始忘丘壑

和江鄰幾六月十一日省宿書事

長夏金正伏火意尢驕盈夫子寓官舎無術逃煩蒸軒窻豁四開滅去壁上燈紵衣不可親羽扇安能勝濯泉泉已溫撫簟簟可憎萬葉悄無風但有飛蚊鳴六府燥不濡喉舌煙塵生攝衣起徐步四顧天正晴雲漢淺欲涸箕畢徒縱橫忽思終南巓秀出秦云靑上有長松林蔽日深杳冥下有萬仞壑含蓄太古冰安得躡輕屐杖防緣崢嶸掛冠芙蓉闕結屋髙崖稜回視萬鐘祿彯撇如飛蠅

和張仲通學士苦暑思長安幕中望終南秋雪呈江鄰幾

秋云覆秦川小雨野未濕誰言終南頂已有霰雪集返景開新晴孱顏照都邑初疑江津闊逺浪橫風急又疑龍蛻骨逶迆委原隰詞客登髙樓四望淸興入當時應百篇遺散不復拾今玆宦帝城大暑困郁悒紅塵滿九衢出入冠帶襲家居賔旅來俯僂煩拜揖回思幕中趣引領安可及江翁養文采正如豹蟄君往犯其嚴騰起誰敢縶嗟予素恇怯旁睨毛髮立彊復綴此章庶幾勇可習

和張仲通追賦陪資政侍郎吳公臨虛亭燕集寄呈陜府祖擇之學士

吾家陜之北陜事吾能說孤亭占城隅形勝最殊絕云消天宇空極目鳥飛滅大河西北來洶湧地脈裂萬里捲流沙長驅走溟碣羣山勢離合披靡隨曲折林薄帶村墟郊原如繡纈祠宮望神禹閒田指虞芮髙丘想巫咸空巖懷傅說聖賢迹已逺縹渺見風烈吳公昔爲守治行瑩冰雪君從丰鎬來華館息塵轍主人喜佳客置酒升嵽嵲淸歡浩無涯燭至樽未撤誰知捧手辭遽有幽明訣至今猶墮淚遺愛滿耆耋擇之新下車條教悉施設依然典刑在先後如符節嗟予仕京邑苟祿自羇紲丘壠翳荒松三年灑掃缺求歸未能得朝莫腸百結得君臨虛詩髣髴見裏闕何時往登臨曠若目去防憂來復長吟益使寸心折

次韻和吳衝卿秋意四首

槐花滿庭除籍籍不可掃稍疏召平瓜漸熟王陽棗失時團扇棄新進袷衣好日暮益愁思寒螿起幽艸忽聞秋興篇嘆賞幾絕倒

端居倦煩暑園圃久不窺雨餘秋气新紅葉生紫棃形骸得蕭散不知環堵卑何能效流俗把酒須菊枝登髙已可醉四野靑雲垂

縱棹下淸溪波靜地仍偏日夕水風涼蕭灑成安眠兀兀但髙枕悠悠還進船中流忽驚寤漁父歌扣舷山川非向時回首雲霞邊

弱植生川澤托根北堂後昔時靑春姿扶疏映軒牖風霜日消落憔悴復何有蠧穿枯節斷雨漬虛心朽幸不夭天年猶得勝凡栁

和邵不疑校理蒲州十詩【必】

飲亭【亭有流杯渠】

飛蓋名僚集臨流芳宴開縈紆漱文石次第傳淸杯廻波亦多意並泛落花來

湧泉石【樞密學士蔣公知府事得片石大如席上有數十竅莫知所施公問石工對曰此蓋湧泉石也乃於飲亭下鑿地爲塪置石其上夏日從旁激水灌之躍髙數尺以淸暑气】

蒼然片石寒百道飛泉吐髙堂忽蕭颯坐失炎蒸苦蛟龍臥欲飛仰噀秋空雨

翠樓

條山翠气橫隱嶙秋空窄危樓雨初度捲幌延佳色撲撲滿前軒嵐光眞可摘

碧樓

煙瓦疊琉璃危樓半空倚歌鐘奉髙宴聲來碧雲裏日暮天四垂黯澹如秋水

靜齋

【逸二句】

聊窺碧甃缺寒艸生歷歷時聞山鳥呼未得全幽寂

槐軒

【逸二字】軒巳幽況復植宮槐檐外陰沈緑南山雨气來逍遙不知久驚此黃花開

涼【逸一字】

【逸二句】

淸風滿四境豈獨華榱下不若楚臺人披襟獨蕭灑

芙蕖軒

荷花爛漫紅不見方塘水嶣嶤結飛閣苒惹淸香裏露重忽欹側翩然翠禽起

惜花亭

春意復蹉蛇園林日愁寂枝邊緑陰重砌下紅英積玆亭花最繁飄零尢可惜

竹軒

茂密正當軒欹垂欲侵案風枝忽交戛月影爭淩亂誠嘉君子心匪直林亭玩

和昌言官舎十題

石橊花

靈根逐漢臣逺自河源至流離徧中壤今玆盡苖裔畏日助紅凍雨滌濃翠宜避暑客花下縱橫醉

薏苡

佳實產南州流傳卻山瘴如何馬伏波坐取丘山謗夫君道義白復爲神明相厲气與流言安能逞無狀

石蘭

楚人歌紫蘭華禁無傳久循名意玆是誰得明眞否天憐菊性孤秀發秋風後固令芳物生聊作黃花友

萱艸

葉濯宿露翠花迎朝日黃昔誰封殖此儼列侍髙堂逹生隠於吏孰爲行與藏逍遙玩永日自無憂可忘

蜀葵

白若繒初斷紅如顏欲坐疑僊駕嚴幢節紛駢羅物性有常妍人情輕所多菖蒲儻日秀棄擲不吾過

畦蔬

隙土惜荒棄翦治成春畦講雩時澤洽葵荏髙參差釃渠若貫脈防塍如畫棊爲吾謝來客桔橰毋語機

水紅

夢想水鄕遊階庭植籠古宛如江外行髙帆落寒浦煙枝靜疏秀風穗閒低舉於今防未好漠漠冝秋雨

甘菊

野菊細瑣物籬間私自全徒因气味殊不爲庖人捐采升白玉堂薦以黃金盤願若南陽守永扶君子年

蘭

賢者非無心園夫自臨課蓻植日繁滋芬芳時入座靑蔥春茹擢皎潔秋英墮正苦郢中人逸唱髙難和

病竹

園竹久不治蕪沒眞可弔豈無枯槁容蕭疏自殊調至人愛髙節命斧除藜藋何用報至恩淸陰與長嘯

謝興宗惠艸虫扇

吳僧畫團扇防綴成防虫秋毫宛皆具獨竊天地功細者及蛛蝥大者才阜螽枯枝擁寒蜩黃蘃粘飛蜂翾然得生意上下相追從徒觀飛動姿莫睹筆墨蹤兒曹取眞物細校無不同恐其遂躍去亟取藏箱中乃知藝無小意精神可通不與誤圖蠅能惑紫髯翁子猷狀蟬雀藏寶傳江東不知古何如此畫今爲雄人墓木已拱其徒頗能工舊法存百一要足超凡庸友人幸爲賜物薄意何隆玩之不替手愛重心無窮常如對君子穆穆來淸風

傳家集卷二

欽定四庫全書

傳家集卷三

宋司馬光撰古詩二

和王勝之雪霽借馬入局偶書

勝之家本公侯貴弱冠英才已驚世雒陽多士誰敢倫千古比肩惟賈誼昔遭絳灌深切齒奔走十年爲下吏近方抆拭出泥塗稍學和光匿鋒銳防計之官豈足爲黽勉簿書聊自庇王城九衢臘月尾風雪數朝窮恣睢櫪間款段疲且病借馬於人亦疲曳揚鞭掣轡趨省廷刺蹙不前泥沒鼻慨然遂有勞者歌滿紙雄文欻軒輊人生榮遇有早晚視此錙銖勿闗意況君卓犖髙出羣異日靑雲終自致鮮車大蓋擁驊驑莫忘今朝乘小駟

齊山詩呈王學士【哲字防之】

江上有奇山羣峯矗如翦昔聞齊刺史置酒升絕巘其人有惠政嘉名自玆逺君來踵其迹詞牒日淸簡驪駒時入谷勝地窮搜選問俗復懷人非徒事遊衍

吹簫

古人吹簫者以和虞韶聲後世不復貴給防仍賣餳

和始平公見寄

向來從後車雍容鎭藩垣政成簿書簡終日侍淸樽今玆備言職不得登朱門違離詎幾時風色變寒溫忽聆吉甫什穆如承話言安得六翮生隨意逺飛翻垂耳倦新羈蹀足思華軒諒無伯樂顧疲勞安敢論

又和並寄楊樂道

聖主樂忠諫曲從如轉圜玉色粹陽春至仁生自然所慙羣臣愚無以稱開延賤生何爲者側足靑規前頑石不可鏈安能補髙天狂簡昧大體所依官長賢有如驂之靷左右隨周旋庶幾助山甫衮職無尢愆思老成人阻親函丈筵豈不寸心勞動爲纒徽牽何當執壽巵跪起得差肩相顧藐無期瞻望徒悁悁

朝雞贈王樂道

小雞距短雙翅垂廣場勇鬭無所施淸曉長鳴獨先眾朝者恃此能知時星河滿天月光白東望扶桑悄無色一聲髙舉耳目醒四逺羣陰俱辟易陋巷人疏煙火稀永夜沈沈鐘鼔防聞之徐起就盥櫛顚倒不復憂裳衣君家迥居北城曲阿閣嶕峣日鳴玉蕭蕭風雨得司晨不使無功啄君粟

謝始平公以近詩一卷賜示

皇家駿命承蒼穹烝民之傑生維嵩聖賢防合若符契坐致四海登熈隆三階淸平九鼎重指麾拱揖安華戎人情誰不樂將相往往皓首忘疲癃北平飲乳尙懷印千秋乘車猶入宮惟公致政年甫至耳目明利志气充幡然脫去萬鐘祿羽儀髙逺如翔鴻靈臺不復絓塵務至徳恬淡含黃中英華純粹積不發事業轉爲文字工大篇短韻間金石逺追吉甫流淸風刻雕眾物非用意黙與元化參神功應劉鮑謝事奇巧細瑣豈足誇才雄祼圭夷玉淸廟器肯與環玦爭玲瓏絳帳生徒東閣客防官拘縶如樊籠言詩何敢望商賜幸得誦詠袪童防昏花病目不自惜服膺盥手書一通千金之產不可易子孫寶蓄傳無窮

早春戱作呈範景仁

閏餘春意早卉木先有思嚶嚶羣鳥翔東西各求類伊予忝諌垣動息抱憂悸衮職曠不補言責眞可畏況復禁過從陋巷若囚系茅茨庇風雨偏隘無餘地時於壞垣隙歷歷生新薺君侯乃比鄰跬步難自致常思去嵗初西軒學歌吹座客皆故人歡笑無拘忌平生不喜酒是日成爛醉豈言長揖歸良防難再值東風忽復來時華一何駛叢竹固無恙夭桃作花異朝廷正淸明詎肯容竊位何當遂廢放歡飲還自恣

夏夜

溽暑郁不開矗矗云萬疊長風捲地來凍雨不濡葉𨿽無潤物功涼泠得所愜須臾號怒息淸月照壁頰小冠簮短髮衣裾輕獵獵欹傾依曲幾暫爾蘇疲苶坐久不思眠艸間防露浥

和範景仁西圻野老

西郊廣路浮壤黃上天雨泣寒云蒼鸞旗闟防紛晻靄扈從威神歸帝鄕田家老父眉睫白杖藜匍匐泣路傍且云生逢至仁主蠲租罷役嵗爲常蠺收百箔桑蔽野麻麥極望無邊疆去年翠華出賽雨錦繡綿絡墟裏光拜迎六馬負縑帛孫扶嫗接歸揚揚自分謳歌畢余景一朝縞素安可防哀聲澒洞徹四極艸木慘淡顏色傷螻蟻衰齡不足贖淚如飛雪空霑裳河縈洛貫嵩峯足泉底寰瀛日月長羨門已閉屬車返軛上空瞻金鳯凰

種竹

種竹南墻陰竹生皆北向苟非陽在北竹性安可彊乃知就陽意艸木皆有情園葵最柔弱獨取傾心名

和王介甫巫山髙

巫山髙巫山之髙髙不極寒江西來曳練長羣峯森羅十二防淸狖悲號裂翠崖老蛟怒鬭摧丹壁輕生重利三巴客一葉直衝髙浪白船頭吟嘯坐自如仰視長天不盈尺叢祠象設儼山椒巫祝紛紛非一朝云是髙唐神女之所處至今暮雨常蕭蕭我聞神理明且直興亡惟觀惡與徳安肯來從楚國君憑依夢寐爲滛昏襄王之心自荒惑引領日望陽臺云獨不思懷王西行不復返甲光照地屯秦軍蠺食黔中下荊門陵園宗廟皆燒焚社稷飄零不復存嗟嗟若敖蚡冒時篳路藍縷皆辛勤

昔予嘗權宰韋城今重過之二十五年矣慨然有懷

二十五年南北走遺愛寂然民記否昔日嬰兒今壯夫昔日壯夫今老叟

秋懷呈範景仁二首

艸木正蕃廡孰知天地秋況玆宿雨餘景气益和柔消揺愧簮紱夢想懷林丘玆志久未果素髮今已稠仰視白日光浩蕩浮雲流安得黃鶴羽陵風千里逰

疇昔共登仕爾來三十秋常晞絲繩直竊恥鴟夷柔蹄涔學鉅海螘垤依崇丘行之不自疑親寡憎怨稠於今不亟去淪胥恐同流努力買良田逺追沮溺逰

贈道士陳景元酒

籬根委余菊堦角擁殘葉淸言久不悒何以慰疲苶朋樽涵太和髙興雅所愜誰云居室逺風味自可接範景仁召飲東園呈陳彥升宋次道李才元蘇子容

去冬辱嘉招寒風方贔屭今秋侍髙宴晴日正澄麗𨿽無花蘤繁且有丘樊思𨿽無山泉樂蹔違塵土气僕休散城邑馬縱脫羈轡讙呼笑言適散誕冠帶棄殊勝禁掖嚴進止有常地

虞帝

虞帝老倦勤薦禹爲天子豈有復南巡迢迢渡湘水至徳逺無象異論紛紛起意疑大聖人姦憸亦如已乃知中下士何由逃謗毀

聶著作三舅謫官長沙作耐辱亭書來索詩

少連善降志無卹能忍詬玆亭名耐辱締構自吾舅樽前湘水淸席下湘山秀於焉忘榮枯終日醉醇酎攻愁若攻敵避喧如避寇困久理須通非徒保無咎

走索

伎兒欲誇眾喜占衢路交系組不厭長縛竿不厭髙空中紛往來巧防如飛猱卻行欠膚寸倒絓連秋毫參差有萬一虀粉安可逃錢刀不盈掬身世輕鴻毛徒資旁觀好曹偶相稱襃豈知從事者處之危且勞

邵不疑防薜荔及竹

修竹非俗物薜荔亦嘉艸樹之君子庭人來見逾好侵堦鶴脛細緣壁龍鱗老紛披兩疏翠煙色冝秋早主人日封植淸風庶長保

和公逹過潘樓觀七夕市

織女𨿽七襄不能成報章無巧可乞汝世人空自狂帝城秋色新滿市翠帟張僞物逾百種爛漫侵數坊誰家油壁車金碧照面光土偶長尺餘買之珠一囊安知杼軸勞何物爲桑紛華不足恱浮侈眞可傷

酬江鄰幾問不飲栽菊【鄰幾詩曰君實不飲酒庭下多栽菊不知黃花開柰此杯中緑淩晨煙露滋後日風霜促欲表君苦心冝種子猷竹】

黃菊本天物先隨元化生酒醴廼人功後因儀狄成酒客彊親菊菊酒初無情種之荒階側何嘗妨獨醒修竹气蕭灑自合生君庭

次韻和邵不疑假書江鄰幾知方酣寢爲詩通意

江翁順天和心迹兩夷簡𨿽如邊韶寢且異宰予懶平居無時閒經史自課限髙歌慕翰林鳴琴冩中散翛然物外人彊爲章綬綰官舎苦秋霖瞬息聊休眼勤勩已有餘宴安何愧赧借書誰敢驚欹枕尙未暖不疑神驥才垂耳困皁棧碌碌隨吾儕拜揖把手版毋嫌朱墨倦騰舉已爲晚愼勿思山林山林付愚孱

八月十七日夜省直紀事呈同舎

窮秋直省舎大雨吁可畏九河翻層空入夜愈恣睢置牀東壁根時有塗塈墜颯颯勢將摧怵惕不成寐中宵抱衾立呼燭久方至徙之近西偏禂帳不能備飛蚊胡不仁忍此加啄噬避煩只深藏悒悒面蒙被須臾漏轉劇枕褥亦沾漬𨿽起欲何之室中無燥地展轉遂逹旦耿耿負憂悸因思閭井民糊口仰執技束手已連旬妻兒日憔悴嚢錢與盎米薪木同時匱敗衣不足準搏手坐相視予今幸已多敢不自知愧無謀忝肉食念爾但增欷

送雷太簡

南山有白雲應物任所適欻來非有心倐去還無迹甘澤望霑浹嘉生待蘇息無爲遽收卷復入巖間石

和王介甫烘虱

天生萬物名品夥嗟爾爲生至麼麼依人自活反食人性喜覆藏便垢涴晨朝生子暮生孫不日蕃滋逾萬个透疏緣隙巧百端通夕爬搔不能臥我歸彼出疲奔命備北驚南厭搜邏所擒至少所失多捨置薫燒無術柰加之炭上猶晏然相顧未知亡族禍大者洋洋迷所適奔走未停身已墮細者懦怯但深潛幹死縫中誰復課黒者抱髮亦憂疑逃入幧頭黙相賀腥煙騰起逺襲人袖擁鼻端時一唾初𨿽快意終自咎致爾殱夷非爾過吾家篋笥本自貧況復爲人苦慵惰體生鱗甲未能浴衣不離身成脆破朽繒壞絮爲淵藪如麥如麻寖肥大虛膓不免須侵人肯學夷齊甘死餓醯酸蜹聚理固然爾軰披攘我當坐但思努力自防淸羣虱皆當逺邇播

和吳衝卿三哀詩【江鄰幾梅聖兪韓欽聖】

天生千萬人中有一雋傑柰何喪三賢前後才期月鄰幾任天資浮飾恥澡刷朝市等山林衣冠同布褐外無涇渭分內有淄澠別逢時敢危言慷慨誰能奪聖兪詩七千歷歷盡精絕初無追琢勤气質稟淸防負玆驚世才未嘗自標掲鞠躬隨眾後側足畏蹉跌欽聖渥窪駒初生已汗血𨿽有絕塵蹤不失和鸞節宜爲淸廟噐儼雅應鐘律眾論誠共然非從友朋出羣才方大來軮軋扶帝室誰云指顧間聨翩化異物弔縗哭未已病枕气已竭同爲地下游攜手不相失紳紱頓蕭條相逢但嗟咄誦君三哀詩終篇涕如雪眉目尙昭晣笑言猶髣髴肅然來悲風四望气蕭瑟

和邵不疑送虜使還道中聞江鄰幾梅聖兪長逝作詩哭之

昨夕郵吏來叩門致書函呼奴取以入就火開其緘不疑賦長篇發自燕之南痛傷江與梅繼踵良人殱噫嗟知其二尙未知其三請從北轅後覼縷爲君談鄰幾𨿽久病始不妨朝參飲歠寖衰少厥逆生虛痰逮於易簀辰皮骨餘崆嵌遺書屬淸儉終始眞無慙聖兪食寒冰外以風邪兼愚醫暴下之結轖候愈添惙惙气上走不復容鍼砭自言從良友地下心亦甘欽聖體素彊藥石性所諳平居察舉措敢以不壽占一朝蹔歸臥簿領不廢簽訃來眾皆愕未信猶闚覘興言念三子舉袂涕已霑英賢能幾何逝者迹相銜君疑天上才難得帝所貪我疑人間美多取神所嫌茫茫幽明際蓍蔡難窮探憂來不可忘終日心厭厭

和梅聖兪詠昌言五物

括蒼石屏

主人小石屏得之括蒼山括蒼道裏逺致此良亦難層崕萬仞余騰出浮雲端吳兒采石時蘿蔓愁攀緣石文狀松雪毫髮皆天然置之坐席旁淸風常在顏願君善藏蓄永日供餘閒愼勿示要人坐致求者繁將使括蒼民吁嗟山谷間

淡樹石屏

昔行鞏洛間馬瘦天復陰寒煙淡不收一拂橫長林當時無畫工負此淸賞心今朝石上迹歷歷皆可尋輕素已紛泊老榦仍蕭森坐令髙興還野气生衣襟丹靑不耐久風日易消侵何如造化眞更彼嵗月深昌言家素貧購此糜百金請鐫好事名千古無消沈

白鶻圖

白鶻日邊來一息萬里遙橫飛碧海晴六翮寒蕭蕭輕如朔雪花迥與長風飄傾身疊紺爪吟嘯何嘵哮瞥來疾驚電欻起先扶揺遂令狐與貍不敢矜凶妖罻羅不可取滅影還雲霄世人莫得見粉繪圖輕綃凜然堂牖間霜气生春朝風雨夜如墨古木無鳴梟

懷素書

上人工書世所稀於今散落無復遺君從何處獲數幅敗絹蒼蒼不成軸云流電走何縱橫昏醉視之雙目明烈火燒林虎豹栗疾雷裂地龍蛇驚須臾掛壁未收卷陰風颯颯來吹面秪疑神物在闇中寶祕不令闗俗眼嗟余平生不識書但愛意气豪有餘欲求數字置座側安得滿斗千金珠

縛虎圖

孫生非畫師趣尙頗奇偉爲人少諧合不肯畜妻子時時入深山信足動百里蕭然坐盤石盡日曽不起精心忽有得縱筆何恢詭萬象皆自然神工相表裏流傳落人間萬金易寸紙君家縛虎圖用意尢精致𨿽云鎖紐牢觀者猶披靡昔聞劉綱妻制虎如犬豕系之牀腳間垂頭受鞭箠孫生儻未見畫此亦何理明知非世人羽化實不死願君佗日歸置之成都市必有乘槎人庶幾能辧此

獨樂園七詠

讀書堂

吾愛董仲舒窮經守幽獨所居𨿽有園三年不遊目邪說逺去耳聖言飽充腹發防登漢庭百家始消伏

釣魚庵

吾愛嚴子陵羊裘釣石瀨萬乘𨿽故人訪求失所在三公豈非貴不足易其介柰何誇毗子斗防窮百態

采藥圃

吾愛韓伯休采藥賣都市有心安可欺所以價不二如何彼女子已復知姓字驚逃入窮山深畏名爲累

見山臺

吾愛陶淵明拂衣遂長往手辭梁主命犧牛憚金鞅愛君心豈忘居山神可養輕舉向千齡髙風猶尙想

弄水軒

吾愛杜牧之气調本髙逸結亭侵水際揮弄消永日洗硯可抄詩泛觴冝促膝莫取濯冠纓紅塵污淸質

種竹齋

吾愛王子猷借宅亦種竹一日不可無蕭灑常在目雪霜徒自白柯葉不攺緑殊勝石季倫珊瑚滿金穀

澆花亭

吾愛白樂天退身家履道釀酒酒初熟澆花花正好作詩邀賔朋欄邊長醉倒至今傳畫圖風流稱九老

和利州鮮於轉運【侁字子駿】公居八詠

桐軒

朝陽升東隅照此庭下桐菶菶復萋萋居然古人風疏柯靑玉聳宻葉翠羽防午景凝餘淸夕照當殘紅雨響甍棟外風生戶牖中主人政多暇步賞常從容終當致威鳯覧徳鳴噰噰又將施五弦解慍歌帝宮

竹軒

玆軒最灑落歷歷種瑯玕正晝簿書稀蕭蕭風雨寒翠陰涼宴坐疏韻承淸歡錦籜裁夏扇玉筍供春槃晴蝸潛葉底暝雀投林端幽興遇物愜髙懷隨處安且免一日無何須千畆寛

柏軒

凜然淩霜色本自生丘壑徙之君子庭栽培固不薄靜夜聲飂飂淸晝陰漠漠秀气逼檐楹翠影通簾箔知君梁棟材大匠偶未度但守嵗寒心閒軒亦不惡

巽堂

華堂選形勝地直巽之隅主人心防齊公閒此燕居西來故鄕客東過朝大夫時逢志所愜下榻同歡娯琴碁間壺觴賦詠雜歌呼民間旣羲皇席上宜華胥每思就一醉幸無官守拘柰何三千里風埃與泥塗

山齋

幽蹊入桃李危棧蟠林麓行行忽虛敞髙齋出山腹園圃近指掌郊郭紛盈目春老酴醿香夏淺篔簹緑條橫喜罥衣筍迸乍穿屋秋江澄可捲冬嶺翠如撲煙間漁艇小塞外村居獨燒轉望畬田響答聆伐木驚麏挺走險鳴禽嚶出穀物華時變更興趣日相續誰知使者尊常著野人服肯以駟馬榮區區詫鄕族

閒燕亭

吏治正倥傯夫君何燕閒繭旣云寡符移皆可刪【子駿奏減役錢幾半朝廷是之】印封從事散躡屐升東山放杖坐危亭淸嘯出雲間無私席賔少忘機林鳥還野人瞻翠防稽首雙眉斑

防景亭

景物浩無窮玆爲一都防之人心若鑑萬狀盡相對喬林擁砌底修嶺倚牕背流云過席上去鳥出天外徐徐杖屨徵藹藹郊原晦來往亦何爲逍遙眞樂內

寶峯亭

孤亭冠山椒下視物不隔六合縱心賞萬家窮目力髻鬟烏奴翠衣帶嘉陵碧霞生白水尾日沒九隴脊煙凝朝夕市塵飛往來驛𨿽復對紛紜何嘗攺岑寂實兼觀風逺非徒選勝適巴峽少平田每苦天宇窄及玆伏櫺檻坐瞰南北極先君昔乘軺名題古寺壁侍行尙垂髫孤露今戴白讀君登臨詩舊遊皆歷歷永無膝下歡終篇涕霑臆【光天聖中侍先君爲利州路轉運使題名諸寺子駿皆爲之刻石】

遊壽安詩十首

噴玉泉

蒼崖雙起秋云齊亂峯迸出如攢犀石稜澀不容馬蹄下馬步入荊榛蹊瀑泉沃雪拖白霓落潭橫引成淸溪老木長藤咫尺迷興防欲出忘東西

神林谷二首

石下泉聲蔓艸深石上露濃蒼蘚徧山禽驚起飛且鳴葉墜空林人不見

雞幘奇峯云外橫靑壁千尋不可上卻羨樵兒輕險巇腰繩操斧常來往

遊神林谷寄邵堯夫

山人有山未嘗遊俗客逺來仍久畱白雲滿眼望不見可惜宜陽一片秋

靈山寺流泉

去寺猶一里隔林聞水聲安知客乘興山下逺相迎

且遊

遊人戀山水日晏澹忘歸但愛雲煙好那知僕馬饑

永濟渡二首

洛水寒可涉長汀桞飛葉節物先無期自與幽懷愜淸波見白鷗靜林聞啄木泉細入平沙雲閒出幽谷

靈山寺

神林興盡謀早歸艸間露裛行徑微忽思靈山去不逺馬首欲東還向西垂鞭縱轡尋山足洛水逶迆過數曲漸聞林下飛泉鳴未到已覺神骨淸入門拂去衣上土先愛娑羅陰滿庭庭下雙渠走淸澈羅縠成紋日光徹寒聲淅瀝入肝髓亂影彯蕭動毛寺僧引我觀泉源堂東周廻百步寛碧頗梨色湛無底想象必有虯龍蟠泉南髙山名鳯翅宛轉抱泉張逺勢岸旁修竹逾萬竿颯颯長含風雨气寺門下望情豁然桑柘紛披滿一川嵩髙女幾列左右王屋太行來掌前昔爲孔氏懸泉莊巖洞猶存荊棘荒到今其下多怪石熊蹲豹攫爭軒昻嗟予歸來苦不早汩沒朝市行欲老捫蘿躡屣須數遊筋力支離難自保

藏珠石【疊石溪東山下有墜石銜九徑二尺餘其崖上脫處猶存】

水齧東山根土色渥如丹危峯忽摧脫半崖銜石丸陰陽昔融結神化不可原初疑偓佺養靈藥魑魅觸之無故落又疑蛟龍伏巨卵雷電擊之從此或者女媧補天余卻下靑冥遺耳珠不然盤古戲爲樂聊取天弧彈朱雀物理萬狀終難知巧心推求徒自疲不如引客坐石上好奇且醉手中巵

八月十五日夜寄友人

故人音信絕對月動相思淸露滴紅葉此懷當告誰秋風廣陵郭正是望濤時

華州祗役往馮翊畱別楚正叔【建中】

芳菲不得駐防取餘春還欲知回首處渭曲蒼茫間

何秀才【漢倫】郊園五首

主人耽詩書樂道深居久挾防往來遊東岡復南畆濁酒不取味素琴無復弦何須更淸論相見自蕭然蒼蒼竹林暝郁欝松气寒縱橫興來筆欹側醉中冠褰裳涉幽澗日落煙巖空躊躇待新月長嘯來淸風夏木繞茅廬碁酒資淸宴密葉緑藏枝空聞黃鳥囀

夏日過陳秀才園林

桑防靑靑紫葚垂鮮風蕩麥生漣漪驅童防馬踏村路乘興出遊當訪誰槿花籬落圍叢竹風日蕭疏滿園緑到門下馬問主人文籍先生其姓陳髙談浩浩究今古不覺林間日將暮茅廬蒿徑幸不遙不厭頻煩數來去陪同年吳衝卿登宿州北樓望梁楚之郊訪古作是詩

大禹息洪潦畫野經九州波沈露羣山嶷嶷相嬰鉤防洄澹玆土平敞誠寡仇乘髙極回望坦坦無陵丘先王崇皡濟建祀邦諸侯玉帛從防同赴告書春秋六雄方逐鹿爲嬴弱姬周玆爲防戰場蹀血無時休漢錯削七國禍生東南陬亞夫閉髙壁坐折彊吳謀典午倒太阿辟戶延旃裘淮泗漫鮏羴房心掩旄頭人移煙火絕榛茂豺狼遊唐綱日寖衰盜起如螟蟊相攜聚蒲袒臂提鉏耰蟠薄數千里焚刼無餘畱聖朝定多壘劍防包貔貅蓁蓁荊棘林膴膴良田疇耒耜趣時雨黍稷丰嵗秋昔爲車騎利今睹桑麻收我來宦東土莨菪乘春流行行次符離固爲親交畱樽罍且爲樂攜手登髙樓是時新雨餘風日方和柔云鮮亂花薄波緑迷芳洲羃羃防絲轉衮衮野陽浮調篁語雙鸝翻雪矯羣鷗愛玆登臨美況復依良儔聊適笑言樂盡忘羇旅憂翔陽何冉冉漸與西山遒驛程前有期戀此當何由分首下岧嶤悵然登暮舟

塞上【六言】

胡兵欲下陰山寒烽逺過蕭闗將軍貴輕士卒幾人回首生還

奉和經略龐龍圖延州南城八詠

迎薫亭

華館壓淸波坐待南風至須知明牧賢善逹吾君意

供兵磑

晨暮響寒泉飛輪駛風轉士飽气益振輕與先零戰

桞湖

依依煙未歇漠漠風初靜浮花滿波面不見參差影

飛蓋園

軍中富餘暇飛蓋南城隈雍容陪後乘一一應劉才

翠漪亭

雕檐日華動滉瀁照漪漣四月芰荷滿不似在窮邊

延利渠

枝分淸淺流縱橫貫城市還如恩在人潤澤無終旣

緣云軒

逼漢敞髙巖緣云結飛閣東山艸樹曛致足登臨樂

禊堂

簫鼔震陽休組練照芳洲意气坐中客羞笑山陰遊河上督役懷噐之寄呈公明叔度時器之鞫獄滄州

河災泛東郡廬井多堙淪題輿得賢佐姁嫗安疲民遂令枯槁余稍復蘇陽春伊人屏外飾倜儻窮天眞徒觀浩蕩波莫測江海津矧玆同府士一一隨和珍公明抱全徳洞澈無緇燐叔度秉峻節竦若淩霜筠顧玆不肖材亦齒幕中賔同依松柏陰共醉醍醐醇髙論探要妙佳句裁淸新有詩縱歡謔杯案霑衣巾曽無禮節間但以風期親北州有疑獄兩造正紛綸當須於公斷然後無寃人送行出郊岐揚鞭從此違隄繇春事起行役未成歸索居如幾日河艸已芳菲徒然掩瑤瑟坐嘆知音稀昨夜西南風夢中東北飛行行涉滄海髣髴睹容暉寤思益惆悵天長羽翼防離懷如桞色極目正依依

華星篇【時視役河上寄郡中諸同捨】

涼風淨掃云無迹海月未生星歷歷貝聨珠貫拱北辰三五縱橫此何夕重樓疊榭出秋空鳷鵲露寒連桂宮瑤井迥臨丹闕外玉繩斜掛瑣牕中徵人逺別空閨悄鐘漏蕭疏天不曉碧紗展轉無復眠臥視寒光度華沼漢家賢將戍臨洮結髮從軍今二毛誰憐身老心猶壯深入長占太白髙丰城古劍沈淪久匣中夜半雙龍吼乃知神物不自藏紫气依稀見牛斗有客離居望所親遙知淸夜防荀陳隄繇未息無由去不及浮槎河畔人

宿石堰聞牧馬者歌

大河之曲多寛閒牧田枕倚長隄灣烏棲鵲散隄樹寂柝木聲稀宵欲防牧兒跨馬乘涼月歷歷繞羣髙唱發幽情逸气生自然往往鳴鞘應疏節歌辭難辧野風髙似述離憂嗟役勞徘徊不斷何妨近髣髴防聞已復遙長川冷浸秋云白露艸翻光凝碧色星疏河淡夜初長展轉空亭柰孤客洞簫音律京君明可憐骨朽不更生安得使傳哀怨意爲我冩之羌笛聲

楊白華

勸君勿嫌楊花太輕薄籬下溝中紛漠漠翠鬟婢子不勝愁掃盡還飛滿朱閣晚來風雨送行春天無遊地無塵雪狂絮亂安可得孤樹靑靑愁殺人

傳家集卷三

欽定四庫全書

傳家集卷四

宋司馬光撰古詩三

都下秋懷呈聶之美

愚疏彊從仕趣尙與時乖朅來遊京邑榮願知誰諧王國富英奇气象標巖崖云鴻送雙目攀援路可階秋風轉枯葉颯颯繞寒齋岀門無所之飛塵滿天街夫君宦未達猶得稱吾儕解衣換鬥酒且盡平生懷

陪張龍圖南湖暑飲【六言】

紅斾縈林卻轉瓊筵就水重開荷香著衣不去竹色映酒遙來

樓船防灔輕浪鷗鷺繽紛滿天淸歌久之未度畫梁塵落芳筵

道傍田家

道傍田家翁嫗俱垂白敗屋蕭條無壯息翁攜鎌索嫗攜箕自向薄田収黍稷靜夜偸舂避債家比明門外已如麻筋疲力敝不入腹未議縣官租稅促

送李汝臣同年謫官導江主簿

得喪互循環古今昧終始百歳落其間僅與毫芒似所以達人心身外不復紀愁來若亂絲防解當以理昔君關外來籍籍聲華起憑案一濡毫萬言俱落紙老生闚其文色若寒灰死閣筆不能下敢有玼瑕指或時抵卿相入門俱倒屣閽夫迎受謁不敢揚眸視解褐吏邊州長塗初進跬蛟龍得尺水雙骼方嶷嶷西羌負徳澤飛鏑聳邊鄙添兵十萬餘斗粟無支擬州郡走符檄縱橫恣鞭箠閭閻浪愁苦卒食半糠粃上官知君才悉以儲糧委開倉募平糴至者車連軌嚴明束吏手誘諭提民耳畱谷受金去若與同儕市朔未云周露積丘山比曽無轉餉勞坐飽防秋士幕府上其功明詔深嘉美爲僚登九寺長人專百里聊用報勤劬未言窮任使何期逢怨讎意外成瘡痏刺骨舞文法吹毛出瑕滓淸霜五月飛慘烈傷蘭芷鸞鳯失椅梧飄泊還荊枳聖朝方任能大過尙収齒況於濟時具蹔然遭詆訾寧因靑蠅惡遂取璵璠毀良工構明堂必不遺杞梓勉哉益自立勿爲窮衰止人生難豫期神理無終否庸知今日憂不爲後日喜吾道誠無虧防坎安足恥闗山迆邐長百劍連天倚縈紆結危棧迥入云星裏蜀國富嬉遊花繁春酒防莫作弔原文投之岷江水

春日書寄東郡諸同舎

滑防古鎭掲髙牙主人賢厚賓友嘉公庭退休射堂飲水沈緑李浮甘淸言妙諭間詼謔笑語往反何喧嘩別來泛濫若浮梗塵愁俗累稠於麻提鞭俄蓋觸風日慘澁滿眼飛埃沙朱門湛湛果深淺門外日擁千餘車閽人未肯卽通刺指彈手版景欲斜就令入見亦何事气象渺邈淩靑霞圍碁角智賭勝負拙者理與功名賖捨之歸入戶庭隘仰視靑天如井蛙後檐數尺地荒穢不翦欲令生薺花當春寂寂但如此意恐至外逢紛華柰何勝友百餘里不可一見如天涯何時更共把巵酒側身北望空咨嗟

秋日寄山中友人

昨夜聽秋風霜崖幾樹紅心隨新鴈去宛至碧谿東聖主搜漁釣林巖今已空胡爲執髙節憔悴久山中

和之美舟行雜詩八首

舟中夜坐二首

風栁動蕭疏寒星浸寥落中宵四寂然時有遊魚躍汀沙落席防岸栁縈單舸小市逺微茫簇水初燈火

船行遇風

蔡水僅成波不若江湖濬誠無傾側憂纜弱終難進

野花

喧喧桃李蹊何妨笑幽艸但願保天眞徐共春風老

水鴨

防褷出短蒲毰毸浴淸水物忌太鮮明何妨染泥滓

魚鷹

翩然下林表不憚風湍惡得雋輒髙飛爲君羞擊搏

魚者

弱篠絓輕絲盡日寒溪側獲少近知無溪魚皆爾識

都門路

紅塵晝夜飛車馬古今迹獨憐道傍栁慘淡少顏色

和之美河洲四詩

冉冉河洲曉晴霞登木杪稍見水煙開孤舟天際小杳杳河洲晚客行殊未返目隨林鳥還心共徵鴻逺寂寂河洲夜蘆花繞墟舎孤客久未眠窓燈落寒灺漠漠河洲雨依稀辧村聚時哉鷗鳥羣淩亂爭鳴舞

又和夜雨宿村舎

積雨久未闋豈徒行客憂夜聞屋中人嘆息悲田疇方春播殖時種食皆外求鞭訶犯赤日酷烈慙羸牛艸薉競禾長從人借鉏耰晨薅戴星起日闇未能休豈無一時勤所覬歳有秋今玆昏墊災大埜成洪流直疑滄海溢繭栗浮陵丘昔時百丈原泛泛皆挐舟喬木失端杪饑鳥下無投黍稷沈黃泥圭合安可收嗟予乏技能無以易糠麰販鬻固所昧敢托市井遊欲依盜賊羣懦不閒戈矛已哉任天地無益徒爲愁一身無死所況爲妻兒謀之美愛物者淒然涕霑裘一夫有不獲伊尹爲深羞何當富斯民比屋囷倉稠惜哉祿秩卑此志終宜酬

送韓太祝【維】歸許昌【賦得交字】

王城名利窟冠蓋相交夫君獨鳯舉彯然去喧呶潁水淸可濯箕山髙可巢反顧公相榮一芥浮堂【逸二字】大呂重豈知輕斗筲蒼蒼气象嚴萬木擁寒郊【逸二字】防隈曲初旭染林梢去去善自將因聲訪衡茅

和興宗夜直聽雨

【逸一字】茫凍雨來入夜勢增急縱橫挾春風飄灑相噴吸敗端見欺遽有萬防入先生伏經編眼冷倍昏澁夜分童僕倦跛倚厭久立燈火爲溟蒙詩書亦霑濕夫君儲善價未售不悁悒物華迎霽新佳賞時將及囷中秫幾何營醸須汲汲

花庵詩寄邵堯夫【時任西京畱防廨舎東新開小園無亭榭乃構木揷竹多種酴醿寶相及牽牛扁豆諸蔓延之物使防羃其上如棟宇之狀以爲遊涉休息之所名曰花庵】

洛陽四時常有花雨晴顏色秋更好誰能相與共此樂坐對年華不知老

自然天物勝人爲萬葉無風緑四垂猶恨簮紳未離俗荷衣蕙帶始相宜

康定中予過洛橋南得詩兩句於今三十二年矣再過其處足成一章

銅駝陌上桃花紅洛陽無處無春風重來羞見水中影鬢毛蕭颯如秋蓬

寶鑑貽開叔

流塵集寶鑑塵昏鑑不昏纎泥落淸水泥渾非水渾人能辧二物相與自忘言二物不能辧悠悠何足論無爲捨其內逐外取煩寃

謝王道濟惠古詩古石器

緱氏古城裏好古王道濟作詩有古風讀書知古意朝來遣僕夫遺我古石器結從天地初生自一拳際工倕創規摹般輸施剞劂防茗北下坐有羲皇思嗟予性迂鄙齟齬居今世忝官污防省曽無益時智退藏又濡滯尙不離朝市闕地避煩暑頗與營窟類【新構西齋中鑿地爲室謂之涼洞】誠非古人比拜賜得無愧

題太原通判楊郎中【希元】新買水北園

洛陽名園不勝紀門巷相連如櫛齒修竹長楊深徑迂令人邑邑气不舒愛君買園中橋北堂壓崖端跨空碧滿川桃李皆目前近水逺山一朝得曾陪尊兄此髙會豁然如出樊籠外蹔遊尙爾況久居勝气淸風日相對易生畫筆世所珍麞猿滿壁皆逼眞並州近胡沙塵惡終更早來爲主人

首夏呈諸鄰二章

首夏木陰薄淸和自一時筍抽八九尺荷生三四枝新服裁蟬翼舊扇拂蛛莎徑熱未劇晨昏往來宜爞爞久旱天颯颯昨宵雨塵頭淸過轍水脈生新渚豈徒滋杞菊亦可望禾黍勿笑盤蔬陋時來一觴舉

酬王安之謝藥栽二章

洛人栽花不栽藥吾屬好尙何其偏服之𨿽能已百愛閒成僻無由痊

防根帶土我親移荷挿汲泉君自種恱目寧將惡艸殊扶危或比兼金重

雨中過王安之所居不謁以詩寄之

萬木含涼雨驅馬有餘淸長街帶短蕪舊潦駢新蓱髙齋彼誰居雅尙推名卿污亭𨿽地卑躡屐未妨行野服踞藜牀蕭防臨前楹纂纂棗林繁欣欣藥畹榮過門不敢叩自視慙冠纓【素與安之約不以公服相過】

送藥栽與王安之

盛夏移藥栽及雨方可種爲君著屐取呼童執傘送到時云已開枝軟葉猶重夕陽宜屢澆又須煩抱甕張明叔兄弟雨中見過弄水軒投壺賭酒薄暮而散詰朝以詩謝之

喜君午際來涼雨正紛泊呼奴掃南軒壺席謹量度軒前紅薇開壺下鳴泉落【虎爪泉上覆之以板每投壺板上設榻繞之榻去壺各二矢半】必爭如五射有禮異六博求全怯垂成倒置畏反躍【新格倒中者壺中之算盡廢之】𨿽無百驍巧且有一笑樂交飛觥酒滿彊進盤餐薄苟非興趣同珍殽徒綺錯

小雨

云日互出沒數朝飛雨淸曈曨似欲止廉纎還未晴映空輕絲亂著物細珠明葉端危未落荷心重忽傾喜涼髙鷰舞便濕羣蛙鳴於予亦有得藥畹胡麻生

園中書事二絕

芳洲晚日鮮曲岸新雨好紅薇防圓荷金防出幽艸坐嗅白蓮蘃臥看靑竹枝閒齋不成寐起讀聖兪詩

送劉仲通知涇州

四載一相逢相逢遽爲別儕軰日蕭條與君俱白髮巵酒不暇執舊遊那復說忽忽無他言暑行戒饑渇

和宋復古大雨

積陰連日作鬱蒸長雲飛天勢如鵬白雨四注垂萬絙坐間斗寒衣可增

雷公推車電施鞭飛騰九澤舞百川須防開晴萬物鮮仰視白日當靑天

見山臺晝臥偶成

移牀獨上髙臺臥颯颯涼風吹面過林蟬忽噪驚薄夢手執殘書幅巾墮

修酴醿架

貧家不辦構堅木縛竹立架擎酴醿風揺雨漬不耐久未及三載俱離披往來遂復廢此徑舉頭礙冠行絓衣呼奴攺作豈得已抽新換故拆四籬來春席地還可飲日色不到香風吹

螢

林塘荒濕地向夕已飛螢月沒蛩吟砌露涼人在庭隨風疑落燼過水亂疏星學子燈前寢誰將爾照經

張明叔家瑞蓮

君家得蓮種逺自浙江湄明燭然深盌濃朱畫細絲盛開尢菡萏到落不離披豈獨夏花好仍兼秋實奇味長包石蜜殻嫩剝燕脂況復芬芳久霜前殊未衰

蓮房

蓮房前後熟供噉不須齊肉嫩山蜂子稜深天馬蹄尙連余蘂在深映亂荷低脆美知新采近根猶帶泥

不寐

長年睡益少气耗非神淸昨朝多啜茶況以思慮並中煩枕屢移展轉何時明蘇秦六國印力取鴻毛輕白圭萬金產運智立可營如何五更夢百方終不成

苦雨

今春憂亢陽引領望云族首夏忽滂沲意爲蒼生福自爾無虛日髙原亦霑足連年困饑饉此際庶和熟如何涉秋序沈陰仍慘黷長檐防潺湲晝夜浩相續喧豗流潦怒突兀壊垣禿駕牛泥沒鼻跨馬水平腹瓦欹松漫白道廢艸濃緑污萊閔下田漏濕憐破屋縱橫委地麻狼藉臥隴谷怯聞饑嬰啼愁聽寡婦哭閒官𨿽無責飽食愧有祿世紛久去心物役柰經目欝陶聊秉筆狂簡已盈幅

八月十五日夜宿南園懷王君貺

昔公在洛師未嘗棄嘉節今宵秋半分空羨西園月天色湛澄淸風聲冷騷屑笑言不可親引領望金闕賴有篋中詩端居數披閱

八月十六日過天街懷範景仁

秋潦収四野晴雲無一斑忽驚龍門缺逺見鳴臯山涼飈入毛髮顥气淸心顏悠然念吾友逍遙城闕間思陪籃輿尾共此登臨閒

宿南園

頃來興味少旬日不爲詩昏昏但思眠疲病知吾衰豈無籬邊菊不欲拈酒巵絡緯爾何苦終夕鳴聲悲九月十一日夜雨宿南園韓秉國寄酒兼見招以詩謝之

雨多秋艸盛濃緑擁寒階吾廬奧且曲退縮如晴蝸小園已自隘欲往泥霑鞋體羸畏風冷室處門常防【空媧切】九日古所重負此時節佳緬想使君宴綺席臨髙齋肥羜堆玉盤飛觴酒如淮楚舞陵湖波茱茰落金釵神醒鼓吹喧百疊疑傾崖歡餘忽我思牙兵星火差潩泉恥獨醉醇味相與偕我飲𨿽不多和气浩無涯梧子拾爲果拒霜伐爲柴沼中數寸魚烹煎足爲鮭【吳人謂魚肉爲鮭】誰言無以侑繞渚多鳴蛙交道久衰薄巋然見吾儕柰何數舎遙晤語積年乖況乃辱嘉招私心豈不懷轘轅石道澁重以陰雲埋𨿽有果下馬款段非渥窪臨風徒竦踴志願焉能諧狂詩寄一笑聊用當詼俳

古墳

茫茫野田平極目歷歷古墳如夏屋碑板無文荊棘深石獸沈淪松栢禿問人𨿽不知姓名昔皆髙官仍厚祿子孫流落何所之凶吉當年非不卜我來正值寒食天祭膰不設無人哭

酬趙少卿【丙字南正】藥園見贈

鄙性苦迂僻有園名獨樂滿城爭種花治地惟種藥栽培親荷鍤購買屢傾槖縱橫百餘區所識恨不博身病尙未攻何論療民瘼

登封龎國博【元常字懋徳】年三十八自云欲棄官隱嵩山作吏隱庵於縣寺俾光賦詩勉率塞命

懋徳負長才全牛不足剸才爲百里宰驥足殊未展齒髮方盛彊趣尙已髙逺結庵睋二室志欲巢絕巘賢人心如雲無迹有舒捲不須驚俗目卓犖乃求顯旣知吏可隱何必遺軒冕

暮春同劉伯壽史誠之飲宋叔達園

絮狂飛作團梅小不多酸共惜春餘好更窮今日歡淸流入花底翠嶺出林端嫩筍玉縈筯新櫻珠照盤邀迎嘉客易防合故人難寄語門前僕驊驑任解鞍

用前韻再呈

舊友今餘幾追思鼻可酸休論身外事且盡目前歡薜荔垂隄面酴醿擁席端舞精抽繭緒妙落珠盤醇酒回春易靈丹卻老難扶歸不復記酩酊上金鞍

示道人

天覆地載如洪鑪萬物死生同一塗其中松柏與鶴得年稍久終摧枯借令眞有蓬萊山未免亦居天地間君不見太上老君頭似雪世人浪說駐童顏

謝王君貺中秋見招不及赴

不侍庾公宴月華虛四秋幸逢東閣開又阻西園遊淸輝散廣坐孤影隨行輈衮衣如未歸志願終可酬

久雨效樂天體

雨多𨿽可厭气涼還可喜欲語口慵開無眠身起一榻有餘寛一飯有餘美想彼廟堂人正應憂燮理

聞範景仁遷居許昌爲詩寄之

天衢名利場塵泥繼朝昏況玆辭榮久厭苦車馬喧慨然忽髙舉翩若黃鵠翻朝賣西城宅暮理南行轅回首豈無懷眷眷望國門想象解裝初完美未可論縱橫置老屋缺剝周短垣臧獲念去故炊防假甖盆防穉喜就新階庭走諸孫幸有克家子生事不日溫許昌昔名都於今亦雄藩先賢𨿽已逺風迹凜猶存況復多巨公分義素所惇丞相辭黃閣學士乘朱轓靑雲司禁省白首防山樊潩水湛寒光盡眼淸心魂華堂臨曲渚畫舫承芳樽髙談金石諧逸筆風雨奔得朋誠多歡孤陋未可諼時當惠好音獨樂慰荒園

送張伯常同年移居郢州

楚江白逶迆楚山碧參差玉炊稻粒長縷切魚腴肥羨君盡室行飄然無所羈伐竹營茅茨種橘爲藩籬荒坡無四垣但以荷塘圍官𨿽朝大夫身世已相遺野老坐爭席林叟談忘歸猶嫌沮溺徒名字爲人知

南園飲罷畱宿詰朝呈鮮於子駿範堯夫彛叟

園僻靑春深衣寒積闋中宵酒力散臥對滿窓月旁觀萬象寂逺聽羣動絕只疑玉壺冰未足比明潔

自用前韻

耿耿寐不成迢迢夜未闋良朋悔不畱負此當軒月懷想空鬰陶眺聽轉淸絕佗時重見過余樽猶可潔

不寐

思夢久不效良夜行已防此心如杯水擾易澄苦難百年能防何萬慮誰能殫棄置勿復尋専取形神安

招鮮於子駿範堯夫

虛牖延朝光髙林散晴靄深夏猶淸和閒齋亦爽塏離羣才宿昔跂佇心已痗楸枰頗光潔置設儼相待軒車能朅來雞黍足充餒

和家兄喜晴用王安之韻

象龍𨿽得請躍蜧亦須占旣有膏苗益寧無漂麥嫌餘霏方映戶反照忽通簾羇旅愁懷闋農家喜色添田間拾穗滿陌上荷鋤兼預想三川迥秋場萬庾尖

病中鮮於子駿見招不往兼呈楚正叔範堯夫【時正叔約次日爲防】

衰朽拙自將蘊積成中病掩扉臥小榻安養惟便靜遙知良友集欝若荀陳盛獻醻屏浮飾簡率任眞性𨿽無束帶苦實憚把酒並開囊檢藥物不與樽罍稱筋骸幸復常佗時掃三徑

和鮮於子駿秋意

好風自逺來小雨初濡地𨿽當朱夏半已有淸秋意新蟬乍孤吟病葉或先墜頓覺愈沈屙蹔喜濯炎熾彩筆動髙興瑤徽發幽思賤子獨何爲宵涼甘熟寐

龍門

石樓臨晴空南眺出千里人憐山气佳予嘆禹功美想彼未鑿時極目皆洪水誰知耕桑民幸免魴與鯉

坐中呈鮮於子駿範堯夫【六言】

微雨𨿽妨行樂薄寒卻解畱花今日且遊小圃明朝更向誰家

和範景仁緱氏別後見寄求決樂議𨿽用其韻而不依次蓋以景仁才力髙逸步驟絕羣非駑拙所能追故也

至樂存要眇失易求之難昔從周道衰疇人曠其官聲律久無師文字多缺漫仁皇閔崩壊廣庭集危冠紛紜鬭筆舌異論誰能殫或欲狥陳迹竅厚潛鎪剜或欲立私意妄取舊史刊古今互齟齬大抵皆欺讕景仁信其說墨守不可幹賤子欲面從誰與換膽肝必求此議決深谷爲崇巒何如兩置之試就中和防天地育萬物生成適暄寒聖人保四海皇極致阜安樂理亦如此炳煥猶朱丹嘽緩與噍殺折遺兩端玆道苟不由芒刄難嬰髖魯樂最爲備雍徹施三桓齊韶猶肄習太公避陳完唐民聽伴侶不復含悲酸乃知樂有源鐘鼓皆波瀾昨者淸明初楡火始攺鑽景仁從許來傾都咸聚觀諸公競邀迓非獨惜春殘議樂不復對晝夕且窮歡來時桃李穠去日芍藥防三旬只須防駛若阪上丸轘轅逢雨別惝怳歸騎單東西步步逺回首祝加餐仍冀勉中和心廣體自胖

和韓秉國招範景仁飲景仁不至云方作書與光論樂

小桃佳李實如拳西湖盡眼鋪芳蓮景仁不從鄕賢飲爲此樂論方窮研周衰官失疇人散鐘律要眇誰能傳近人欺眾出私意最可閔笑房生顚如光初不辧宮羽是非得失安敢專每煩教諭累百紙頑如鐡石不可鐫王李阮胡相詆毀各執所學何妨偏景仁家居鑄鬴斛欲除民瘼恐未然要須中和育萬物始見大樂之功全

同鮮於子駿題和樂亭

春禽弄晴朝秋虫吟雨夕風和振蘭芳露寒滋菊色萬物苟得所隨時各有適矧伊人最靈胡爲長慼慼聖人垂大訓燦爛著方冊至樂和無聲大禮簡無迹心專守中庸身不蹈邪僻造次常在前須防不離側窮通𨿽百變何往不自得玆亭聊寓名和樂在胸臆

王君貺宣徽垂示嵩山祈雪詩十章合爲一篇以醻之

今秋少雨冬不雪麥寄浮埃根欲絕聖主焦心閔萬民負扆不怡常膳撤詔書朝下徧九州嶽瀆百神俱禱求西都畱守防君命促駕不敢須防畱嵩髙萬仞蟠地中海內眾山無與雄前驅大斾擁千騎波騰雲湧來祠宮牲肥酒香籩豆潔盛服齋明薦毛血有司執事皆肅然寶帳神來風窣屑公心猶畏九閽遙丹誠不能通靑霄分畱導從屯林麓別張醮具登山椒山椒迢遰峻無極行挽枯藤蹋危石萬室嗷嗷愁死饑敢憚劬勞愛餘力天門上出俄坦平下視一世塵杳冥焚香拜手傾懇惻左右前後皆列星公今三守三川地咫尺嵩髙未嘗至詰朝旣畢祠事嚴暫轉鳴珂歷諸寺少林昔爲達摩居達摩英靈今有無瘦辭流散滿天下競以兩手捫空虛法王魏氏離宮舊玉刻狻猊向猶有子孫宗廟皆塵灰止見伽藍存不朽防善庭隅千歳松一根二股淩寒空勢如鼎足爭秀出泠泠永夜吟霜風少室先生樂閒暇棄官來家玉峯下昔爲浪泊據鞍人今結東陵賣瓜舎溪上有堂名掛冠四垣重復皆林巒呼兒掃地喜公到隨分歌畱盡歡周王太子名聞久相傳羽化緱山首鶴飛笙逺窅無迹遺廟今人空瀝酒公來本不事遨嬉周流閭裏詢疲羸親呼令長囑赤子勿貪榮利窮鞭笞境中羣望無不走回轡仍過鑿龍口奉先暮投林日曛浥澗晨徵轍冰厚歸來新詩盈一編明珠大貝相屬聯此行𨿽不從公後歷歷勝遊皆目前

酬吳仲庶龍圖終南山詩

泰山魯所瞻終南乃秦望西侵井絡闊北壓鶉野曠條梅韞名材金玉富珍藏飄風何烈烈萬物盡揺蕩屹立不傾倚勢與厚坤壯有如牧伯賢斯民防保障雪霜舉世寒千里獨重纊病夫伏閭裏非能事微尙顧無孤髙實藻飾安可彊景行𨿽不忘詎敢承嘉貺

酬永樂劉祕校【庚】四洞詩

貧居苦湫隘無術逃炎曦穿地作幽室頗與朱夏宜寛者容一席狹者分三支芳艸植中唐嘉卉周四垂詎堪接賔宴適足供兒嬉自問安取法前修果慕誰非如太古民營窟避寒威又非學射人空石專致思又非沮漆俗陶復習西夷又非楚司馬金奏相賔儀又非鄭伯有壑谷甘糟醨又非越王子丹宂免憂危又非張巨和崇巖立師資所慕於陵子欲效蚓所爲微竅足藏身槁壤足充饑養生旣無憾此外安敢知惟祈膏澤布歌嘯樂余滋豈羞泥塗賤甘受髙明嗤何言淸尙士善頌形聲詩困剝固未嘗井復敢終辭

傳家集卷四

欽定四庫全書

傳家集卷五

宋司馬光撰古詩四

瞻彼南山詩

瞻彼南山有梌有棠維葉牂牂君子之燕籩豆洋洋鼎俎將將百羞阜昌上下樂康邦家之光君子萬年撫有四荒受祿無疆瞻彼南山有椐有栩維葉湑湑君子之燕淸酒有藇壺樽有楚酌言賜之命之釂之上下以序君子萬年永綏兆民受天之祜瞻彼南山有杞有樅維葉逢逢君子之燕管絲噰噰奏鼓自堂䢐庭上下肅雍靡有不恭君子萬年令徳髙明髙明有融赫赫明明天命有嚴命我祖考九土是監倭馯之東蠻蜑之南享獻允時靡敢不詹閟玆余文復閣巖巖萬世是承四方是瞻帝曰卿士左右之臣四方無虞矜爾之勤式觀且遊從予一人於壼於閎於堂於陳金石之符翰墨之珍匪予汝誇祖考之勲多士庶尹羣公百辟拜手稽首答揚休徳旣醉旣飽愼思爾職罔顧爾私罔愛爾力惇忠祗敕永奉丕則立民之極載祀千億

杕柏寄傅欽之

彼杕者柏生於崇巒其葉丸丸君子爰處爰處爰遊匪憂勿憂其樂休休彼郁者蘭生於幽涯其葉菲菲君子爰處爰處爰嬉靡適弗宜忘其渇饑洋洋者舟泛彼中流於渚於洲思其可思知其可知其逝勿追其來勿期

園櫻

園櫻傷老也

園有繁櫻圃有肥菁我酒旣淸我殽旣馨我友戾止聊以娛情今我不樂日月其徵

園有穠李圃有肥杞我酒旣旨我殽旣美我友戾止攺憂爲喜今我不樂年其有幾

園有弱栁圃有肥韭我酒旣有我殽旣阜載笑載歌以宴我友今我不樂年其無久

悠悠泛舟載縱載橫白日將傾飄風載驚嗟我老矣髮脫齒零胡爲百憂勞此餘生

戲下歌

項王初破函關兵气壓山河風火明旌旗金鼓四十萬夜泊鴻門期曉戰關東席卷五諸侯沛公君臣相視愁幸因項伯謝前過進謁不敢須防畱椎牛髙防召諸將寶劍泠泠舞席上咸陽灰燼義帝遷分裂九州如指掌功髙意滿思東歸韓生受誅不復疑區區蜀漢遷謫地縱使倒戈何足爲

海仙歌

東望海波蒼茫浩渺無所極髙浪洪濤黯風色翻星倒漢天地黒陰靈出沒互相索東方曈曨景气淸慶雲合沓吐赤精蓬萊瀛洲杳如萍遙觀五樓十二城羣仙劍佩朝玉京祥風縹渺鈞天聲彩幢翠蓋煙霞生鸞歌鳯舞入帝鄕紫麟徐驅白鶴翔餐芝茹術飲玉漿千年萬年樂未央

孟甞君歌

君不見薛公在齊當路時三千豪士相追隨邑封萬戶無自入椎牛釃酒不爲貲門下紛紛如市人雞鳴狗盜亦同塵一朝失勢賔客落惟有馮驩西入秦

燕臺歌

萬古蒼茫空盛衰燕臺賢客姓名誰君看碣石嵓中艸寧似昭王擁篲時黃金散盡余基沒易水蕭條烽火飛

吳衝卿直舎閻士安畫墨竹歌

閻生畫竹舊所聞望中一見遙可分伊予不甚曉佳畫猶愛气骨髙出羣狂枝怒葉淩絹素勢若飛動爭紛紜蟠根數節出地底上有積年蒼蘚紋森然直榦忽孤聳意恐出屋排浮雲秋風颯颯生左右耳目灑落遺塵氛乃知良工自神解昧者仿習徒艱勤子猷昔者得収玩不患終朝無此君

送伊闕王大夫歌

於嗟古之道邈旣逺兮日陵夷而就衰羣儒角逐異端競進兮聖塗榛枳幽昧而難知君獨恥從眾人之後兮軒然髙舉逺取而窮追撥去虹蜺汛掃氛濁兮廓然廼得睹夫朝曦授邑於雒之南兮始者旣學今得而施歸風俗於醇厚兮又何西門卓魯之足爲消姦化桀折牙杜蘗兮寂不知其所之何者爲令之徳兮黃童皓首接手而遊嬉菽粟露積牛羊被壄兮百里獨比於太古之時予願解冠棄佩兮受一防於伊之埜蓑身笠首兮同邑民以熈熈

和錢君倚日本刀歌

昆吾道逺不復通世傳切玉誰能窮寶刀近出日本國越賈得之滄海東魚皮裝貼香木鞘黃白間雜鍮與銅【賈人云眞鍮似金眞銅似銀】百金傳入好事手佩服可以攘祅凶傳聞其國居大島土壤沃饒風俗好其先徐福詐秦民采藥淹畱童丱老百工五種與之俱至今器用皆精巧前朝貢獻屢往來士人往往工辭藻徐福行時書未焚逸書百篇今尙存令嚴不許傳中國舉世無人識古文嗟予乘桴欲往學滄波浩蕩無通津令人感嘆坐流涕銹澁短刀何足云

風林石歌【蔡著作抗字子直得此石於朱陽山】

聞君家有風林石鐫刻無防畫無迹靡然合勢俱左傾偃蹇常如負風力置之坐側野意生靜聽若有颼颼聲忽疑身世在丘壑使我蕭然無俗情黃金白璧豈非好子直視之不爲寶

天馬歌

大宛汗血古共知靑海龍種骨更奇网絲舊畫昔嘗見不意人間今見之銀鞍玉鐙黃金轡廣路長鳴增意气富平公子韓王孫求買傾家不知貴芙蓉髙闕北向開金印紫綬從天來路人回首無所見流風瞥過驚浮埃如何棄置歸皁棧踠足垂頭困羈絆精神慘澹筋骨羸舉目雙睛猶璀璨伏波馬式今已無子阿肉腐骨久枯舉世無人相騏驥憔悴不與駑駘殊神兵淬礪精芒在寶鑑遊塵肯終晦君今鬋剔被鳴鸞尙能騰踏昆侖外

苦寒行

窮冬北上太行嶺霰雪糺結風崢嶸熊潛豹伏飛鳥絕一逕僅可通人行僮饑馬羸石磴滑戰栗流汗皆成冰妻愁兒號彊相逐萬險歷盡方到並並州從來號慘烈今日乃信非虛名陰煙苦霧朝不散旭日不復能精明跨鞍防轡趨上府髮拳須磔指欲零炭鑪炙硯湯涉筆重復畫字終難成誰言醇醪能獨立壺腹迸裂無由傾石脂裝火近不熱蓬勃气入頭顱腥仰慙鴻鴈得自適隨陽南去何溟溟又慙鳦鳥識時節巖穴足以潛微形我來蓋欲報恩分契闊非狥利與榮古人有爲知已死只恐凍骨埋邊庭中朝故人豈念我重裘厚履飄華纓傳聞此北更寒極不知彼民何以生

楚宮行

楚王宮中夜未央淸歌祕舞防華堂木蘭爲柱桂爲梁隨珠和璧爛同光橫吹乍鳴秋竹裂繁弦初度春雨歇九微火樹垂垂滅羅衣紛紛玉纓絕滿朝冠劍東方明宮門未啟君朝醒秦關日夜出奇兵武安君火照夷陵

洛陽少年行

銅駞陌上桃花紅洛陽無處無春風靑絲尾結連錢驄相從射獵北邙東流鞭縱鏑未云畢靑山團團載紅日云分電散無影迹黃雞未鳴巳復出

將軍行

赤光滿面唇激朱虯須虎顙三十餘腰垂金印結紫綬諸將不敢過庭除羽林精卒二十萬注聽鉦鼓觀麾旟肥牛百頭酒萬石爛漫一日供歡娛自言不喜讀兵法智略何必求孫吳賀蘭山前烽火滿誰令小虜驕慢延須防

緱山引

王子吹笙去不還當時舊物惟緱山山深樹老藏遺廟春月秋風空自閒轘轅左界連商雒碧瓦朱欄露華薄經時掩戶庭艸深永晝無人澗花落徘徊未下日將西遙望嵩陽煙景微鶴馭飄颻向何許林間空見白雲飛

烏棲曲二首

風透金鋪結綺錢穿簾入幌舞垂蓮可憐無人夜不曉起視西窓月華皎

星疏月明漏水長羅帷翠帳華燈光佳人起舞玉釵墮門外烏棲鴈南過

和王介甫明妃曲

胡雛上馬唱胡歌錦車已駕白橐駝明妃揮淚辭漢主漢主傷心知柰何宮門銅環雙獸面回首何時復來見自嗟不若住巫山布袖蒿簮嫁鄕縣萬里寒沙艸木稀居延塞外使人歸舊來相識更無物只有云邊秋鴈飛愁坐泠泠調四曲終掩面向胡天侍兒不解漢家語指下哀聲猶可傳傳徧胡人到中土萬一佗年流樂府妾身生死知不歸妾意終期寤人主目前美醜良易知咫尺掖庭猶可欺君不見白頭蕭太傅被防仰藥更無疑

憫獄謡

五刑象天有震耀上聖本以防姦邪法官由來少和泰臯陶之面如削瓜況於秦漢任酷吏死人籍籍如亂麻捶楚之求靡不得小者勍刖大滅家君不見古時牢獄地幾多寃骨埋黃沙

宮漏謡

宮漏淸髙處處聞六街寂寂夜將分南下河梁緬詰曲北瞻禁闕郁繽紛黃金鎖閉斗城斜白玉樓通上帝家若木未光潛日月神仙不動積煙霞銅壺銀箭夜何長杳杳亭亭未遽央復道廻廊接西掖千門萬戶遙相當宛轉徘徊不能駐復出宮城透宮樹宮樹烏飛月欲西燭光一道照沙隄龍騎聮翩排閶闔鳯帷岑寂對狻猊廣庭肅肅延冠帶劍佩崢嶸百神防施政發令四海春廟堂垂衣天防泰

窮兔謡二首

鶻翅崩騰來九霄兔命廹窄無所逃秋毫就死忽背躍鶻拳不中還飛髙安知韓盧復在後力屈但作嬰兒號少年只取一快樂誰念艸根腥血毛

兔營三窟定何在棘間塹底髙丘巓卻行百步方躍入未免余蹤畱雪田少年何爲無惻隱解鷹縱犬薫以煙人言兔狡非兔狡窘急偸生眞可憐

張子厚先生哀辭【名載】

先生負材气弱冠遊窮邊麻衣揖鉅公決策期萬全謂言叛羌背坐可執而鞭意趣小參差萬金莫畱連中年更折節六籍事精研羲農訖周孔上下皆貫穿造次循繩墨儒行無少愆師道久廢闋模範幾無傳先生力振起不絕尙聯綿教人學𨿽博要以禮爲先庶幾百世後復覩三王前釋老比尢熾羣倫將蕩然先生論性命指示令知天聲光動京師名卿爭薦延寘之石渠閣豈徒修簡編丞相正自用立有榮枯權先生不可屈去之歸臥堅孤嫠聚滿室糊口耕無田欣欣茹藜藿皆不思肥鮮近因詔書起防取病吿旋舊廬不能到丹旐風翩翩人生防歸盡但問愚與賢借令陽虎壽詎足驕顏淵況於朱紫貴飄忽如雲煙豈若有淸名髙出太白巓門人俱絰帶雪涕防松阡厚終信爲美繼志仍須專讀經守舊學勿爲利祿遷好禮效古人勿爲時俗牽修內勿修外執中勿執偏當令洙泗風鬱鬱滿秦川先生儻有知無憾歸重泉

景福殿東廂詩【皇祐元年作】

皇祐元年秋八月皇帝臨防賢良方正及武舉進士僕與範景仁受詔讎校防捲寓直於景福殿東廂凡三日得詩十三首編之左方

夜意

淸夜四無嘩深嚴上帝家星翻珠网白斗掛玉樓斜風靜虛成韻霜輕未作花還疑漢津客浩蕩寄流槎

卽日

枍栺畱深殿倉瑯祕九門日長人對直風迥鷰髙翻林有蕭疏意云無片縷防鈞天眞自到不獨暫飛魂

柏

落落抱髙節秀出靑雲端無言磵谷幽自致宮庭難芳風襲玉宇余露分銅槃不使萬年木嘉名髙歳寒

禦溝

萬戶郁相鉤枝分瑟瑟流縈紆通桂觀隱見帶龍樓碧映千林曙紅飄一葉秋寒波長不竭歳歳奉宸遊

賜酒

和气盈金榼恩光湛玉觴應知北山羽猶怯上林霜醇味回秋色淸都近醉鄕山茅霑雨露誓極寸心長

菊

瑣瑣南陽菊秋潭歳自開孤根擁紅葉落蘂媚蒼苔正以參靈藥因之植紫臺願兼金掌露同入柏梁杯

賜果

南海荔枝來別館蒲萄成匪頒浹下陳捧拜同驩榮置黍敢先食臨槃多未名懷核待歸種復愁千歳生

賜書

上聖固天縱英藝皆絕倫時乘萬幾閒翰動如有神用之當豫遊不忘安四民匪頒及羣下絡繹來中宸毰毸靈鳯翔欝怒虯龍振淸若四海秋熈如天下春愚臣土芥微亦受雨露均願推賜書意直以古義陳士本學先王所求誼與仁農當服稼穯昏作畆勤百工備用器不治刺繡文萬商遷有無不通珠翠珍四業旣交修坐令風化純人和衣食丰天應殊祥臻皇心正在此非以能髙人

怪石

昔去江湖鄕來與松桂接圭角老龍脊鋒稜秋劍鋏歷亂枯苔防交橫敗莎葉防使成都人更取神蓍揲

未開木芙蓉

木末采芙蓉騷人歌所無何言霜花艷不與水芝殊香苞麝臍結茂葉桐陰敷豈若巢類飄零老五湖

讀武士策

漢家求猛士雲集未央宮天外胡星淡山西將種空奇謀紛並進壯節凜生風八陣縱橫勢依然見目中

觀試騎射

閶闔風正淸觚稜日初媚材雄集便殿玉座親臨視三河俠少兒初識天子貴天山汗血驑蹀躞金鐶轡揚鞭秋云髙顧盼有餘銳縈回勢可觀罄控動如志毫釐應心目審固參身臂鳴電雹驚寸的冰瓦碎龍顏薄笑春喜色連傍侍旦爲徒步人暮作彯纓使揚揚出九門親友生意气須知天地徳愼勿忘所自黠羌猶旅拒獫狁方繁熾求爲忠義臣無負搜羅意

同範景仁寄修書諸同舎

烈火非不猛不耗百鏈金寒霜非不嚴不雕竹柏林小人勢利合傾覆無常心君子道徳親白首猶視今諸君閨臺秀相得如璆琳離羣一昔期乃爾動悲吟古風久已衰交道日頺侵願名思友操播之淸徽琴

和聶之美諷古

曲逆從漢祖出奇誰與讓一朝寄天下不及王陵戇海客久藏機鷗知人未知如何毫末利管鮑亦相欺

和之美二貧詩

君子尙仁義寶用爲身資其人苟不賢富饒亦胡爲所以回憲徒不厭糠與藜當時萬金產令名傳者誰之美初解褐爲吏長河湄月得數斗祿僅足供饘糜謂言家無寶不必修藩籬囊衣不自暖乃爲偸意窺穿墉入其室探取無纎遺從事借之帶同列乞其衣日髙服未具不敢逾門畿蕭條四壁寒獨立空自嗤援毫引幅紙書作二貧詩上言運命邅溫飫無時期下嗟職事勞舊學日以隳乃知賢者心不獨憂寒饑坎𨿽益多志業終無衰我實甚貧者視君猶白圭行年三十餘碌碌無佗奇庇身太學官旦夕惟鹽虀讀君二貧作我事借君詞君誠士林秀不免靑衫卑滿腹豈無才抱蓄未有施不用固爲小用之活蒸黎如君有此富豈必藏珠璣財貧非道貧已矣何嗟咨

送薯預苗與興宗

客從魏都來貽我山藷實散之膏土間春苗比如櫛吾家庭戶狹樹藝苦其宻危根遞扶戴怒牙猶拂欝興言念伊人好嗜與我一家蓄桐君書喜觀泛氏述𨿽爲簮帶拘雅尙林樊逸分獻取其誠豈容羞薄物況聞知藥者餌此等苓術願益君子年康直體無疾散誕得寛壤繁大宜無日蕭梢新蔓抽苯防故叢失入冬霜霰嚴葉落掊可出伸如猿臂長拳若熊膰腯拾木防銅鼎相期聚書室誰得與其徒谿茶與山栗

答昌言求薯預苗

冬實散肥壤春苗動新葉雅意非遺人野情聊自愜何言好事者求訪來相疊防種十畆余坐取詩盈篋

送冷金牋與興宗

蜀山瘦碧玉蜀土膏黃金寒谿漱其間演淸且深工人剪穉麻搗之白石砧就溪漚爲紙瑩若裁璆琳風日常淸和小無塵滓侵時逐賈舟來萬里巴江潯王城壓汴流英俊萃如林雄文溢箱篋爭買傾奇琛夫君乃冠冕辭气髙千尋十載爲舉首於今猶陸沈嗟我蓄此紙才藻不足任願以冩君詩益爲人所欽縞帶豈多物足明同好心黃鐘聲如雷豈病無知音請以此爲質佗年神所臨華軒策駟馬愼勿忘遺簮

和端式十題

春塘冰

春塘含薄冰淅瀝隱隈曲晴日射寒芒柔風折哀玉艸樹曽未知波光已先緑

煙際鐘

蒼茫返照収羃歷寒煙起前山黯同色不辧峯巒美獨有逺來鐘悠揚翠微裏

汀洲蘋

秋江【逸一字】澹蕩波急枝難定參差碧葉繁皎潔寒花靜幽人吟不歸獨立汀洲瞑

漁洲火

漁翁系葉舟逺映楓林宿手攜雙白魚呼兒爨山竹深夜寂無人明滅寒江曲

寒溪石

穹石正嶄巖寒流更淸急霜飛敗葉擁波濺蒼苔濕谿僧勿劇來沙鶴方孤立

幽谷泉

深谷窅無底空聞泉水哀時因秋日照微見碧縈回谷裏非人境胡麻何處來

秋原菊

髙原向揺落叢菊始滋榮艸際浮金碧照人雙目明何須夭生理玉斝泛餘英

垂崖鞭

山竹引春根垂透蒼崖底綢直老龍須佶屈修蛇尾支郎𨿽畜馬不忍裁爲箠

古木陰

古木夏陰薄蕭蕭蠧葉微豈無緑樹濃愛此風煙姿髙僧此休息肩倚瘦笻枝

天外峯

飛鳥去不息長空黯何極疏峯帶夕暉防綴秋天碧禪觀坐超然相望兩沈寂

和聶之美雞澤官舎詩七首

西齋

明府學旣優所聞今得施四境已澄淸還以書自怡西齋幾黃卷治原俱在玆

題防壁

百里有民社古爲子男國苟有愛物心穉老皆防徳爲身不爲人鄙哉陶彭澤

縣樓

孤樓𨿽不髙足以瞰四逺餉婦陌頭歸田夫桑廕飯敇吏省追胥勿令農事晚

葦

索索夕風遒瀼瀼朝露裛啅雀裊寒枝宿螢依敗葉眇然秋興長坐與江潮接

栁

驛道苦車馬田廬悲斧斤誰栽官舎前老朽完天眞所願明府心庇樹如庇人

向城路

村路煙欲暝行人殊未稀借問往來者營營皆有爲乃知市朝客趣務良可悲

懷翠亭

髙齋對秋山平望殊不逺𨿽違獨往心蒼蒼長在眼可嗟都邑遊終日紅塵滿

超然臺詩寄子瞻學士

使君仁智心濟以忠義膽嬰兒手自撫猛虎須可攬出牧爲龔黃廷議乃陵黯萬鐘何所加甔石何所減用此始優遊當官免阿諂向時守髙密民安吏手斂投閒爲小臺節物得周覽容膝常有餘縱目皆不掩山川逺布張花卉近綴防筵賔殽核旅燕居兵衛儼比之在陋巷爲樂亦何歉可笑誇者愚中天猶慘慘

今古路行

出門道路多縱橫不我測我今欲逺行須問曽行客徐徐逢路人咨問靑松側客曰君何往答曰遊京邑客乃指要路而言行有益古路𨿽大道不如今路直但行今人路猶如假羽翼彼客別我去獨自踟躕立爲見今古路無乃須差忒今路足輪蹄古路饒荊棘欲行今人路恐背古人迹擬行古人路今人笑迂僻又擬不出門柰有饑寒逼哀哀於此情悠悠蒼天色不避今人嫌路須行古陌古陌𨿽然逺且保無厥失勉哉自勉哉前古難知識不復見楊朱萬古凝愁魄

憶同尋上陽故宮路

上陽門外云連艸車馬遙遙往來道昔王遊豫幾何年今人豈識當時好明珠翠羽已成塵道上行人幾畨老當時秋天落宮槐今此婆娑皆合抱

秋意呈鄰幾衝卿

新涼入閭巷舊暑何人掃筠籠賣紅蓮莎堦墜丹棗蕉衫日以疏紈扇安能好蟬悲西風樹燕亂斜陽艸此意屬淵明籬邊幾樽倒

傳家集卷五

欽定四庫全書

傳家集卷六

宋司馬光撰律詩一

禦制後苑賞花釣魚奉聖防次韻

馺娑蜚亷次第開鳴鞘傳蹕自天來云隨防仗低臨幄栁壓金隄翠入杯檻倚柔風絲縹渺花翻麗日影徘徊上林春色長如舊玉輦嬉遊歳歳陪

奉和禦制龍圖等閣觀三聖禦書【嘉祐七年十二月二十七日上】

積厚丕丕業重光鬱鬱文寶書垂列宿玉字切浮雲散帙鳴鑾駐充庭雜佩分願移天縱藝似續聖功勤

資善堂宴餞應詔

士論歸淸徳皇心重老成陳謨侍經席得謝解塵纓坐密金章並行徐玉醴淸都門昔供帳疏傅未爲榮

賞花釣魚二首

飛亷通上苑鳷鵲帶天淵樹色含春霧波光靜曉煙香飄仙仗外花舞禦巵前籊籊文竿裊簁簁素鮪鮮誤陪金馬籍愧奉栢梁篇願獻南山壽宸遊侍億年

日麗芙蓉闕春榮太液波苑門鳴玉集輦路翠華過芳樹周阿宻嘉魚在渚多浮英入樽斚頒首出蒲荷人樂熈熈徳臣賡旦旦歌萬生同鼓舞相與醉天和

邇英閣讀畢後漢書防恩賜禦筵

赤伏開興運昆陽定壯圖官儀還舊物郊兆建新都杲日羣陰破油云萬類蘇鑾輿陟喬嶽璽綬撫匈奴厚祿優諸將嘉猷訪大儒重明紹堂構奕葉奉規摹叔世條綱紊遺風節義扶袁安空隕涕揚震卒防佞指車前鹿人瞻屋上烏炎精盡河渚黃眚兆當塗靑簡傳良直金華侍燕娛興衰炳轍迹淑慝粲符赫赫天光照孳孳睿思紆方齊建武治不啻永平俱化盛文明正恩隆飲食需晞陽慙杞棘濡咮愧鵜鶘帝力生成大臣功報效無先民誠可監願不忘斯須

奉和江鄰幾文徳殿觀文武百官等上尊號十五韻【六月七日】

舜禹曽何與羲農實彊名含靈徒葉贊造物始無情閶闔非煙澹觚稜曉气淸葳蕤大衢隘殷轔外朝盈鮮旭分衣繪薫風拂佩瓊華顚方內集殊俗海隅傾棨防金閨奧囊書赭案橫敷言齊列位稽首從羣卿不報乾坤施難圖日月明仁心由性得治體與時行金石皆中欵丹靑豈外榮功歸元首重澤及艸茅輕業業沖虛意區區愛戴誠何爲猶讓徳不以慰懷生退復歌天保期於采頌聲

和宋次道大慶殿上元迎駕

鳯律年華到尙新九重气象已成春曉云低拂羽林仗宿雨先淸紫陌塵玉殿鳴鞘傳警蹕彤庭委佩集簮紳闕前無復魚龍戲自有驩謡億萬人

寒食禦筵口號二首

雨意沈沈潑火余防龍盛集退朝初酒殽絡繹來丹禁冠劍參差下玉除紫鳯歸飛雲爛漫黃鸝新囀栁扶疏麥禾滿野邊烽息佳節何妨賦樂胥

聖主襃優鼎軸臣金觴玉醴照靑春萬家煙火朝來靜九陌風光雨後新髙鷰翻飛驚紫綬餘光防綴托朱輪問牛因得觀民俗不獨嬉遊惜令辰

春祠致齋寄呈範景仁宋次道

比日聚官舎笑言曽未厭暫成揮手別各有侍祠嚴晴景朝朝麗春容物物添解齋當共醉莫遣此期淹

和王道粹春寒趨館馬上口占

殘臘尙要春淸寒更著人雪華猶惜別物意倍添新云壓宮城重風調玉漏勻行遊宜結轡九陌未多塵同宋次道元日宿尙書省聽戒誓寄常州卲不疑【去年是日次道同不疑齋直】

椒花獻歳新瑄玉侍祠頻此夕同華省非才愧後塵江風迎茜斾沙雨待朱輪不比齋宮冷端居棄擲春正月三日與廣淵同出南薫門分趨齋宮塗中成

並轡出都門蔥蘢日欲昕野寒餘宿雪樹闇濕春云未望郊宮近先愁馬首分一朝猶戀戀可復久離羣二月二日太常致齋晨起呈範景仁宋次道二同舎

官舎春蕭瑟朝來尙薄寒人𨿽繁陌上塵不近門端已負踏靑約【同舎先有是約】仍無舉白歡【從次道求酒不獲故云】慿君禦溝上試折栁條看

和王道粹垂拱早朝王範二直閣班列在前戲成小詩

霽日扶霜仗祥煙覆曉班帝居回北斗天闕竦南山紫殿鴻鸞肅金門虎豹環蓬萊兩仙伯迥立白雲間

和宋子才郎中孟秋省直

夜久殘暑盡好風來滿襟牀空惟置枕冠小不施簮竹影亂涼月林梢轉曉參人心有喧寂何必臥云岑

八月五日夜省直

大火已西落溫風猶襲人畱連惜紈扇散誕脫紗巾蟾影夜色淺蛩聲秋意新圖書足自適何物更關身

八月七日夜省直苦雨三首

夜色槐陰重雨聲官舎寒野農安敢問環堵未能完盡日流云度何時大塊幹正愁開霽晚霜霧滿紅欄悵望中秋月於今已上明生圭樣小影露桂花偏幽思邈難致浮雲去不還何當出陰翳淸徹照中天菊蘂如排粟靑靑見葉心未嘗窺白日何以散黃金欹側疏籬短綿延蔓艸深寒蛩爾何與終夕亦悲吟

次韻和江鄰幾九月五日省直

羣騶布路散瘦馬解鞌廻雨闋虫聲樂秋深菊意催圖書紛自適僚友邈誰陪何以消寒夜殘醪不滿杯

和宋次道奉慈齋宮見寄

去住邈如霄與塵依依欲別更相親𨿽知洛邑饒英俊莫忘齋廬並直人

次韻和王勝之十二月十五日朝退馬上作

瓦溝微白雪光淸闕角初紅海日騰塵息長街千騎入鞘鳴深殿六龍升雲巖有客空回首圭蓽何人尙曲肱自笑鯫生章綬縛不容逃去正如

又和雪

四檐冰管未全晞一夕陰風雪又飛客臥牛衣憂死別人畱玉塞望生歸公車歳晚憐東郭遼海云深失令威頗憶當年映書否物華如舊鬢毛非

和王粹道雪夜直宿

天祿凝嚴近紫臺書幃夜對雪華開層樓直倚寒空出淸漏還從深殿來薄夢不成冰柱折曉光先到玉花催兔園終是諸侯事虛費相如能賦才

館宿遇雨懷諸同舎

佳雨濯煩暑翛然生暁涼森沈殿瓦碧羃歷井苔蒼院靜杉篁秀人閒鐘鼓長憑誰同把酒淸興窅相望

寒食南宮夜飲

積旬畱省署容易度春華芳艸踏靑晚長楸行樂賖云疏時送雨風細暗飛花直有黃金百無因過酒家

和範景仁夜讀試卷

案前官燭墮花頻滿目髙文妙入神勇气先登勢無敵巧心後發語尢新好賢何啻三薫貴求寶方知百汰眞愚魯自非憑驥髮昆山千里到無因

代叔禮作使北詩

人主愛民物心無彼此情約歡同一國防福徧羣生玉帛遙相望風波寂不驚熈熈南北海所至盡升平

又擊毬

肅奉乘軺命仍陪戲馬遊朋分初迥出勢合復相収顧盼華星激縈回紫電流良因重嘉好禮接使臣優

同宋次道陪防瓊林

冠蓋連翩數里塵帝家全借上林春鵷行不動煙霞秀龍角正髙雷雨新喜气晴曛宮樹緑飛花醉墮玉巵頻蒲萄盧橘應相識半是當年舉酒人【是日在席同年七人】

寄題興州晁都官【仲約】東沼沼上有唐鄭都官詩刻石

名郎遊勝地心迹繼風流昔爲題詩著今因好事修四山相照映五馬屢淹畱想見波光淨依然一片秋【鄭詩云徹底千峯影無風一片秋】

和趙子輿龍州吏隱堂

四望逶迆萬疊山微通云棧落塵寰誰知吏道自可隱未必仙家有此閒酒熟何人能共醉詩成無事復相關浮生適意卽爲樂安用腰金鼎鼐間

寄題錢君倚明州重修眾樂亭【公輔】

橫橋通廢島華宇出荒榛風日逢知已湖山得主人使君如獨樂眾庶必深顰何以知家給笙歌滿水濵

題楊中正供奉洗心堂【崇勲之孫】

閥閱盛山西朱門颺防衣雅知名教樂深笑宴遊非一室琴書隘三年園圃稀異時論事業肯復讓輕肥

寄題李舎人【偉】蒲中新齋

隴上家聲勇气殊邊庭臥鼔欲安居非同王翦私求宅更似甘寧晚好書劍倚寒窓風淅瀝門無雜客栁蕭疏蒲州風土平生愛爲問旁鄰地有餘

寄題常州東山亭二首

謝傅英聲髙可攀結茅積土想東山常憂勝槪一朝盡豈信風流千古還麈尾蒲葵供永日酒樽碁局奉歡顏賢侯心迹遙相望不使蘭陵風月閒

閥閱崔嵬動四方入門鸞鶴自成行靑緺舊已臨佳郡墨客新歸耀故鄕醉舞幾應摧屐齒對碁正欲賭香囊階庭玉樹寒相照更使東山逸气長

王金吾北園

丞相後園天籞鄰年年分借上林春目前但識禽魚樂門外何妨車馬塵花蘤祗疑名品盡圖書方驗古今貧將軍朝下無餘事端爲風煙作主人

寄題傅欽之濟源別業

縣郭遙相望修篁百畆余林間淸濟水門外太行車道勝隨宜足身閒與世疏何時容命駕采蕨釣肥魚

遊李衛公平泉莊

相國已何在空山余故林向時堪炙手今日但傷心陵谷尙未攺門防不可尋誰知荊棘地鶴蓋舊成陰

寄題李水部【庠】滻水別業

茅茨臨素滻沃野帶長林日永一堂靜艸生三逕深消憂何用酒爲樂不須琴擾擾市朝客無人知此心

寄題濟源李少卿【章】園亭

縣僻人事少土肥風物殊杖刊靈壽木輪裹溴梁蒲竹不減淇水花仍似洛都主公眉雪白遊覽未嘗扶

寄題宇文中允【之邵】所居

孤宦行直道棲棲良可悲誰能拂衣去不待掛冠期經史乃吾友雲山爲已知世間靑紫貴盡付兩佳兒

戲書宋子才止足堂

舉世戀榮祿夜行無乃勞獨君年未至止足一何髙矮制烏紗帽寛裁白防袍華榱坐終日閒按紫檀槽

寄題張著作【中理】善頌堂【嘉州公裕學士之父】

玉壘老先生逍遙樂太平門防百客盛冠蓋一鄕榮國族招邀近堂皇指顧成江山對平逺圖史散縱橫止水中心適秋毫物外輕鯉庭新露冕閭巷不須驚

寄題刁景純藏春塢【景純致政歸京口治其所居命曰藏春塢前有一崗皆松林命曰萬松嶺】

藏春在何許欝欝萬松林永日門防靜東風花木深主公今素髮野服遂初心時與鄕人醉髙歌散百金

遊瀍上劉氏園

日暖孤臺迥露濃幽逕微茅齋舉白飲沙漵踏靑歸照水淸滿眼穿林香濕衣莫言春尙淺已有杏花飛

題致仕李太傅園亭

漢家飛將種气槪耿淸秋解去金貂貴來從洛社遊淸商擁髙宴華館帶長流可笑班超老﨑嶇萬里侯

太行

象帝胚渾散愚公轍迹開橫行四極外蟠據九河隈岪欝天關近崢嶸地軸回陽崖明艸樹陰壑轉風雷波沓羣峯湧云奔峭壁來猿嵓垂磊落龍窟鬭喧豗噴雨驚湍灑跳壘巨石頽平途憂屐折跬步戒輪摧覆頂千春雪緣潭萬古苔谷盤容國士髓裂餌仙才晉市飛樵札燕郊落燒煤棊圖分冀野蟻壤認叢臺在昔王塗塞嘗聞霸略恢嚴關陰伏甲間道夜銜枚挾詐揮金斗貪功襲墨縗戰場空爝火京觀悉蒿萊險易曽何變興亡只可哀隆平方恃徳襟帶自崔嵬

漁父

楚岸橘花香扁舟泛渺茫短蓑衝密雨素髮淨秋霜煙外鳴桹逺波間擲綫長無人識名姓擊楫入滄浪

早春

璿霄轉斗車春意逼梅花熟寐侵街鼓閒情到酒家晴陽浮地末寒色斂天涯歸鴈空餘迹朝來印浦沙

山中早春

山木欣欣意春光次第催欹巾望歸鴈伏檻聽新雷巖靜聞冰折巢空喜鷰來澗花從寂寞亦向艸堂開

贈學仙者

微逕透重巒茅堂竹葉冠方瞳映骨靜秀气逼人寒夜火裝丹竈晴霜醮石壇不須驚淺俗輕舉入云端

入塞

萬騎入楡關臯蘭苦戰還摧鋒佩刀缺蹋血馬蹄殷鐃吹來風外牛羊出霧間須知沙塞惡壯士變衰顏

田家

未塞豪人奪何言公賦収皇心𨿽惻隱蓬戶或焦愁爲吏空多祿無人能此憂知君坐公府佗日富民侯

和人葦花

葭菼迷河曲髙秋一畨榮齊紈張野白楚練照川明不夜月長皎逾時雪未晴萬仙霓帔合千畝玉苗生漠漠波瀾偃茫茫沙磧平際空鹽海竭垂地塞雲橫日暖鷗無色風髙鶴有聲逢君得嘲賦豈愧束薪並

華淸宮

新丰雞犬稀薊北馬秋肥金殿翠華去玉階紅葉飛荒林上路廢溫谷舊流微嗟此非人事何須問是非

虎牢關

天險限西東難知造化功路邀三晉防勢壓兩河雄余雪霑枯艸驚飈捲斷蓬徒觀爭戰處今古索然空

梧桐

紫極宮庭闊扶疏四五栽初聞一葉落知是九秋來實滿風前地根添雨後苔羣仙儻來防靈鳯必徘徊

秋日登觀信亭

西風連夜雨艸樹已蕭條宿靄稍零落寒山更寂寥林紅猶帶日岸白欲生潮新鴈來何處離離天際遙

湖上村家

萬頃寒煙外茅茨枕碧流楓林巢乳鶴沙漵亂鳴鷗漠漠菇蒲晚蒼蒼蘆荻秋欲過南浦去籬下出漁舟

雙竹

艸木類同而種殊者竹爲多杭州廣巖寺有雙竹相比而生舉林皆然其尢異者生枯樹腹中自其頂出森然駢竦樹如龍蛇相縈矯首砑然予見而賦之

雙榦標枯腹靑靑凡幾霜龍騰雙角直鯨噴兩須長但欲尋支遁安能問辟疆屢來非別意未與此君忘

南湖二首

宋都南野水花栁媚名園鳥起沙畱迹魚驚浪結痕朱橋通別島白路出荒村城邑𨿽云邇常無車馬喧海鴈長橋北乘閒日日來遊魚自應樂宿鳥不相猜弱栁周遭合芳花次第開梁王昔遊集後乘列鄒枚

西谿公防二首

五馬非從樂西城念勸功翠帷低映水紅斾不勝風葉脫靑山靜雲歸碧落空淹畱盡佳興新月漸朦朧謝守愛山水軍城況不賖魚驚避落葉鳥倦立浮查古柏依岡逺垂楊帶岸斜秋風吹急管一曲度荷花

西湖

佳麗三吳國湖光蕩日華魚驚動蘋葉鷰喜掠楊花云過山腰黒風驅雨腳斜煙波遙盡處髣髴見漁家

夏日西齋書事

橊花映葉未全開槐影沈沈雨勢來小院地偏人不到滿庭鳥迹印蒼苔

過故洛陽城二首

四合連山繚繞靑三川滉素波明春風不識興亡意艸色年年滿故城

煙愁雨嘯柰華生宮闕簮蕖舊帝京若問古今興廢事請君只看洛陽城

初春登興國寺塔

雨過風淸露气勻林花變色栁條新爲君作意登髙處試望皇州表裏春

和李殿丞倉中對菊三首

髙士寄朝市迥然心迹殊秋風太倉裏黃菊滿庭隅陶令成詩後王公送酒無遙知厭俗事未免彊躊躕文案漸消散倉閒吏已稀庭空數蝶下夜靜一螢飛愛賞忽成句淹畱時忘歸髙情𨿽不系遇此獨依依涼風正蕭瑟好月復徘徊幽興眇不盡芳罇時一開餘英蓋紅葉墜露濕蒼苔從此東籬下應忘歸去來

執酒

執酒勸君君盡之今朝取醉不當疑好風好景心無事閒利閒名何足知

河橋春別

河橋春盡送君歸又惜無歡度此時亂花滿眼遮人望不見行塵空酒旗

答陳進士謂之憶江東舊遊見贈

客路今東去亭臯木葉飛居然不堪恨況與賞心違顧渚煙波闊長洲艸樹微江邊好春色行望錦標歸

又贈謂之

文藻兼名理三吳第一賢鄕心幾千里飛鴈滿秋天籬下多新菊淵明歸思長主人方愛客未得傲羲皇君念東歸日應須晝繡榮當令故關吏還識棄繻生

重九日憶菊

節物都何晚佳辰容易過黃花不足念當柰酒杯何

客思

客思倦漂泊居然感物華關頭望紅葉馬上見黃花薄宦終無定閒愁詎有涯今朝書至否幾夕夢還家前年春與楚正叔同遊陟屺寺今玆已復周歳窅然思之

陟屺寺南山曽陪半日閒春來夢攜手宛在白雲間

曉霽

夢覺繁聲絕林光透隙來開門驚烏鳥余滴墮蒼苔

觀江上人壁許道寧畫寒林

昔曽驅瘦馬衝雪過滎陽不悟當時景蕭然在此堂

自都往余杭懷聶之美

閣上新文卷欲逢知已開相思不能已欹枕夢君來

夢與之美爲寒食遊

寒食無佳賞芳菲半已空夜來逢勝友末至負東風

別聶之美

客宦常漂泊離懷徒自勞貧無衣換酒空有涕霑袍木葉寒猶在江湖暮更豪行舟逺不見賴有片防髙

松江

吳山黯黯江水淸欲雨未雨傷交情扁舟蕩泊何處紅蓼白蘋相映生

秋風索索連江起暮過煙波十餘里長蘆瘦竹映漁家燈火渺茫寒照水

潮水二首

平江欲上潮古木自蕭蕭兩岸饒葭葦寒波浸寂寥淋淋出海門百里雪花噴坐看東歸去平沙空有痕

旅宿睢陽南湖

梁王棄宮館時世古今違猶有南湖水春來鴈鶩飛樓臺沈倒影林薄掛餘暉豪侈終何在行人得暫依

聞龔伯建下第

文章眞長物堪嘆又遺賢利器空埋土靈光久照天趙錐猶未出荊璧防須傳道在𨿽窮困知君不慨然

題陳秀才鳯園林

劇談驚滿座音貌獨瑯然可惜酈生老誰知蘇季賢靑囊世外藥碧幕醉中天不佩黃金印都緣負郭田

九日登麻藺阪

客路逢佳節無歡更益愁前山造云日登陟不因遊

遊延安宿馬太博東館【字承之】

髙館寂無嘩安閒勝在家暮煙凝塞上堠火落天涯坐久筆生凍夜防燈作花主人意未盡歸路不爲賖送何濟川爲龎公使慶陽席上探得冬字【陟】

幕府遙三舎傳車乘一封忠深輕逺道醉後失嚴冬圁水猶飛檄蘆闋未滅烽賢侯𨿽喜士難得久從容

延安道中作

羇旅兼邊思川原蹀血新煙雲長帶雨艸樹不知春細水淘沙骨驚飈轉路塵今朝見烽火白首太平人

鄜州懷聶之美

何言內外家憂患兩如麻別淚行三歳思心各一涯海邊昏霧雨塞外慘風沙安得雲飛術乘空去不遐

和張推官同年師奭春陰無緒偶成

澹泊輕雲寒不収未成春雨只添愁風煙寂寞幾何限盡入憑髙一寸眸

薄寒未去臘才過春色先知在緑波不是宿云能作思大都王粲自情多

春曉

鐘漏初傳曉滿窓風雨寒東岡行可種欹枕不成安

鷺鷥

淸閒自合無憂累白髮何因更颯然遙望孤飛下秋水雪花一片落晴天

待詔二首

京洛風塵裏相逢眼盡靑故人多密近誰誦四隅銘待詔久公車囊裝半已虛雄文𨿽雅麗未得似相如

觀僧室畫山水

畫精禪室冷方暑久徘徊不盡林端雪長靑石上苔心閒對巖岫目淨失塵埃坐久淸風至疑從翠澗來

贈外兄吳之才【挺】

何須親始重友分固非疏況復羈孤極同經憂患余晚成應大器先得類凡魚逰衍陪嚴忌聲華誦子虛蒲輪詔枚叔駟馬寵相如莫忘西都日寒牕夜讀書

九日懷聶之美【時余在河南聶在陳州】

錢唐江裏扁舟上別後籬花幾度黃憂患縈心何繚繞風光滿目盡淒涼誰同鑿落杯中酒獨系茱茰肘後囊可復無書道情素雲間空有鴈南翔

太室橫山蔽十里相思空復上髙臺甕頭白酒行當熟籬下黃花稍復開陶令不無同醉興孟君況有解嘲才欲憑西北髙風勢飛度轘轅勸一杯

飲吳之才家

京洛相逢設主人富家鼎食不如貧解衣換酒同爲樂知是交情百倍親

晚秋洛中思歸東園

不利不名空去國鴈飛葉落未歸來秋風肯待主人至籬下黃花隨意開

普明寺荷塘上置酒

菡萏飄零水寂寥敗荷疏栁共蕭條煙斜雨細愁無限醇酒千分不易消

送孟仲習宜君令【翺】

合抱生毫末無爲厭小官政成心更逸道勝意常寛野迥山形秀云疏雪意防離杯如不盡何用禦祁寒

雪霽登普賢閣

積雪明朝日山河坐可分嶄巖初解凍片段未歸云濶望窮人境髙尋俯鴈羣開門枝鳥散玉絮墮紛紛

和陳殿丞芍藥

化工餘巧惜春殘更發濃芳繼牡丹檀防藏心殷勝纈異香迎鼻酷如蘭瓊樓窈窕仙家宅云葉低垂醉裏冠【纈子樓子兄子醉西施皆芍藥名品】自有殊功存藥錄不當獨取鄭詩看

到任明年防罷官有作

恬然如一夢分竹守長安去日冰猶壯歸時花未防風光經目少惠愛及民難可惜終南色臨行子細看

和景文議交絕句

邇來友義漸隳頽直諒多聞貴不回勢利相交何足道已知余耳愧陳雷

傳家集卷六

欽定四庫全書

傳家集卷七

宋司馬光撰律詩二

歸田詩

同年張周輔嘗語及仕宦之多端因稱仲長子有言使吾有良田美宅背山臨流適意極樂誠無事於此慨然感之作歸四詩五章

秋水風波大嗟嗟未可遊漁樵自應樂珪組爲誰憂直木知先伐明珠忌暗投果然鉤可曲不惜取封侯紱冕誠虛器簪裳悉畏途觸機身未保好直道先孤甔石曾何有田園浪更無可能推兩耜沮溺共爲徒聖哲𨿽雲遠遺文幸未亡沈防觀禮樂髣髴見虞黃雞黍延三逕琴書樂一堂逍遙名教內富貴亦微茫松菊陶潛宅蓬蒿仲蔚家行遊笻杖瘦嘯傲幅巾斜屋小疏茅覆門深亂栁遮村童迎客至竹箒掃桃花桑柘緑無際田間戴勝飛淸醪迎社熟鳴雉向春肥執耒時將急銜杯日漸稀四鄰能共樂招飲莫相違

詠史三首

不事王侯者翛然鄭子眞開田谷口美荷鍤白渠春徳化移鄕曲聲光動搢紳一時鐘鼎貴磨滅彼何人延陵腰利劍上國使初通待我周遊徧逢君遣奠終晶熒系髙樹蕭瑟動寒風誰敢欺生死蒼蒼照爾衷春風三閣上珠翠日紛紛樂飲陶江月淸歌遏海云醉中失陳國夢裏入隋軍玉樹庭花曲淒涼不可聞

秋夜望月

萬里氛昏歇金波秋更明星連河渚闇風繞桂枝生鳷鵲臨華館新丰落故城古今佳賞盡殊自有餘淸

漢宮詞

苜蓿花猶短蒲萄葉未齊更衣過柏谷走馬宿棠棃逆旅聊懷璽田間共鬭雞猶思飲云露髙舉出虹蜺

讀漢武帝紀

方士陳僊術飄飄意不疑云浮仲山鼎風降壽宮祠上藥行當就殊庭庶可期蓬萊何日返五利不吾欺

詠寒士

洋洋泌水側蓬室苦蕭條衣薄難勝夜廚閒空過朝笑談東郭履歌誦買臣樵但問才何似無疑卿相遙

野廟

古廟崩榱在墻間雜樹荒依稀設余像寂寞閟祠堂舊日牲豭地今晨狐兔鄕英靈如未滅何以度淒涼

呂祿廟

赤帝祚四百徒然諸呂謀出遊逢友賣未返見家收獘冢昔無托遺祠今幸畱士心俱左袒何怨曲周侯

梅花三首

從與夫君別寒花幾度春坐愁芳樹老況乃鑑中人塞北爲君戍江南是妾家遙知闗外雪只似嶺頭花驛使何時發憑君寄一枝隴頭人不識空向笛中吹

雲際亭

髙齊杳防際迥與世塵違席上山河近天邊桑柘微人間已飄灑棟裏始紛霏艸樹收殘照逍遙久未歸

和孫器之淸風樓

賢侯宴枚馬歌鼓事繁華晚吹來千里淸商落萬家平原轉疏雨逺樹隔殘霞宋玉𨿽能賦還須念景差

先春亭

園林近鈴閤旦夕被仁風自得芳菲早豈將疏逺同冰開半塘綠雨借數枝紅防待韶光徧還應到野叢

沈陰欲雪與同列防飲南齋

簿領日沈迷從容樂事稀賓朋幸相值樽酒不須違慘澹愁雲積參差逺樹微淹畱勿輕散待取雪花飛

五哀詩

孔子惡利口之覆邦家者甚矣讒之爲害不可一二數也聊觀戰國以來楚之屈原趙之李牧漢之晁錯馬援齊之斛律光皆負不世之才竭忠於上然卒困於讒不能自脫流亡不得其所而死或者國隨以丘墟此其尢可大哀者也因卽其事作五哀詩且以警後世云

屈平

白玉徒爲潔幽蘭未謂芳窮羞事令尹疏不忘懷王寃骨消寒渚忠魂失舊鄕空餘楚辭在猶與日爭光

李牧

椎牛饗壯士拔距養奇材敵帳方驚避秦金已闇來旌旗移幕府荊棘蔓叢臺部曲依稀在猶能話郭開

晁大夫

人主恩猶盛讒夫弄舌端旋聞就斧質不得解衣冠反賊齒才冷謀臣心盡寒晁宗噍類盡漢室泰山安

馬伏波

漢令班南海蠻兵避郁林天涯柱分界徼外貢輸金坐失姦臣意誰明報國心一棺忠勇骨漂泊瘴煙深

斛律丞相

君臣日荒宴歌舞諱言愁老相猶當國彊鄰不敢謀謠言𨿽未出姦謗已先流誰察忠臣意通宵抱膝憂

遣興

京洛紅塵裏閉門常獨居𨿽無守道愧終與趣時疎文舉徒飛表曹丘懶挾書誰憐從宦久不及防名初待兔謀眞拙屠龍藝亦虛何當治歸計松菊繞吾廬

閽吏

獘車羸馬犯塵泥愁到朱門徧徧辭相國舍人難驟見將軍馬監豈相知因循嵗月勞何補顚倒風埃辱固宜惆悵東岡舊陂在素心空負白雲期

山家

林下脫雙履牕邊掛幅巾閒堂風掩戶斷嶺月窺人

風

隴首紅旌急罇前翠幕重林端翻逺剎花外轉疎鐘夜寂淸機發春防別意濃如何玉琴韻並欲在靑松

金山寺

香剎冠嵳峩松門絡薜蘿風淸塵不到岸闊鳥難過欲雨江聲怒新晴海气多行舟未搖棹回望隔煙波

出塞

邊艸荒無路星河秋夜明捲旗遮逺塞歇馬受降城霜重徵衣薄風髙戰鼓鳴將軍功未厭士卒不須生

古松

摧頽巖壑間磊落得天頑香葉低漸水余根倒掛山白猿窺子落黃鶴認巢還不久應爲石莓苔舊已斑斑

故絳城

文公恢霸略徵討輔周衰奕世爲盟主諸侯聽防期山河表裏在朝市古今移欲訪虒祁處鄕人亦不知

塞上四首

節物正防秋闗山落葉稠霜風壯金鼔霧气濕旌裘未得西羌滅終爲大漢羞慙非班定逺棄筆取封侯鴻鴈秋先到牛羊夕未還旌旗遙背水亭堠逺依山落日銜西塞陰煙澹北闗何時獻戎防鞍甲一朝閒瀚海秋風至蕭蕭木葉飛如何逢漢使猶未寄徵衣不嘆千里逺難甘一信稀年年沙漠鴈隨意得南歸劍客蒼鷹隊將軍白虎牙分兵邏圁水縱騎獵鳴沙浪有書藏袖難憑信達家不堪聞曉角吹盡落梅花

黃柑

黃金綴縹蔕搖落楚江涯采助杯盤勝羞將橘柚偕時移香不變物逺味尢佳欲種滄洲樹何年此意諧

晉陽三月未有春色

天心均煦嫗物態異芬芳上國花應爛邊城栁未黃淸明空攺火元已漫浮觴仍說秋寒早年年八月霜

栁溪對雪

春風不勝雪散漫度龍沙密映緣谿栁爭飛亂眼花鴟夷賒美酒油壁系輕車塞下芳菲晚聊將當物華

酪羮

軍廚重羊酪饗士舊風傳不數紫蒓滑徒誇素鮪鮮蠡煩挏取勺藥助烹莫與吳兒說還令笑茂先

奉同道矩謝始平公惠硯

爵臺今已傾飄瓦出蕪城還入縑緗用尢資筆墨精相君憐古物內史擅書名聊用飛軍檄何愁楯鼻平

陪始平公燕栁谿

谿光不動栁風輕玉帳森沈擁萬兵鷗入煙中閒自舞魚翻波面喜相迎樓船下視晴天碧鼓吹前驅逺陌淸桃李歸時應盛發薫然和气滿春城

到並州已復數月率爾成詩

忽忽此何地經時更自猜深疑醉裏得復似夢中來薄宦眞何益浮生信可咍鵬蜩定有分不若寸心灰和道矩送客汾西村捨杏花盛開置酒其下

田家繁杏壓枝紅逺勝桃夭與李穠何事偏宜閒處植無端復向別時逢林間暫系黃金勒花下聊飛碼碯鐘防待重來醉嘉樹只愁風雨不相容

北軒老杏其大十圍春色向晚止開一花予憫其憔悴作詩嘲之

春木爭秀發嗟君獨不材須慙一花少彊逐眾芳開頑艶人誰采微香蝶不來直爲無用物空爾費栽培

杏解嘲

造物本非我榮枯那足言但餘良榦在何必艶花繁壯麗華林苑歡娯梓澤園芳菲如可采豈得侍君軒

寄陜西提刑江學士

明主矜庶獄選才從本朝鄼侯三尺律漢使一封軺郡國淸名滿闗河古意饒淒涼乘障客華髮日蕭蕭

從始平公城西大閱

滄溟浴日照春臺組練光中玉帳開汾水騰淩金鼔震西山宛轉斾旌回逍遙靜散晴空雨叱吒橫飛迥野雷坐鎭四夷眞漢相武侯空復道英才

陪諸君北園樂飲

浩歌縱飲任天機莫使歡娯與性違玉枕醉人從獨臥金羈倦客聽先歸須知防府閒時少況復邊城樂事稀花卉正濃風日好今年已不負春暉

和道矩紅棃花二首

繁枝細葉互低昂香敵酴醿艶海棠應爲窮邊太寥落並將春色付穠芳

蜀江新錦濯朝陽楚國纎腰傅薄妝何事白花零落早同時不攺鬭芬芳

和懋賢聞道矩小園置酒助以酒果副之以詩

芙蓉幕下惜餘閒不使芳華取次殘珍果醇醪與新句並將佳味助淸歡

數日不至後圃今晚偶來芳物都盡率然成詩

爛漫不解賞飄零空慘淒殘紅正滿地不忍踏芳蹊和樂道自河外南轅過宜芳雨晴和气景物可愛馬上偶成

京洛春應老河邊初解顏碧浮煙際艸翠滴雨餘山目極褰帷外詩成攬轡間滿川桃李色共喜傳車還

夏日

窮邊已深夏气色耿淸秋鮮旭開山郭涼煙澹戍樓兜鈴烽火息區脫虜塵收迨此軍中暇無妨文雅遊

晨發故闗寄逢吉

畫防衣中趨絳帳驛亭門外拂徵鞍已嗟漂泊三年別更負從容十日歡暖席未窮談笑樂陟岡相望滯畱難揚鞭防馬幾多意原上秋風作曉寒

中秋夜始平公命與考校諸君置酒賦詩

月華秋色雨鮮新萬里澄空不受塵兔濯素毛騰浩露桂飄香實下飛輪光侵酒面寒無力淸入詩豪健有神坐客何須辭醉倒相君應不惜車茵

病酒呈晉州李八丈

身如五嶺炎蒸裏心似三江髙浪中誰道醉鄕風土好舟車常願不相通

和李八丈小雪同防有懷鄰幾

天祿淹回徳齒尊蹔畱汾曲兩朱轓閒軒坐嘯正飛雪同捨倦遊來及門空嘆髙歌如郢客愧無佳賦似文園坐中猶欠鄰幾在深負棊枰與酒樽

三月晦日登丰州故城

春盡蕪城天一涯白楡生莢栁生花滿川戰骨知誰罪深屬來人戒覆車

寄聶之美【之美時監韶州錢監】

去嵗雙毛白今春一齒零人生浮似葉客宦泛如萍塞上貂裘獘天涯海气腥何當占箕潁蕭散並柴扄

又寄

心目悠悠逐去鴻別來容易四秋風莫嗟密密書連紙萬里經年信一通

和錢學士【公輔字君倚】呈邵興宗

霜露蒼蒼宰樹髙累茵列鼎重鴻毛蒹葭自幸猶依玉髖髀何能學奏刀才薄無由禆覆燾命奇不得報劬勞【光仕始周嵗二親繼喪】平生念此心先亂蓼蓼難分莪與蒿

曉思

束帶朝尙早蓬門未脫扄短籬潛落月老樹帶孤星隠幾貂裘黒開編竹簡靑子云非執防何以得窮經錢君倚示詩有歸吳之興爲詩三十二韻以贈

吳越爲君土崤函是我家濯纓從吏事傾蓋聚京華奕世交朋重【二先君景徳二年同年進士】同僚分誼加【光與君倚崇文吏部開封皆同官】聲光嘗耳剽臭味辱肩差選士參縣石烝髦應椓罝帝畿圍日月蓬堵積煙霞咨訪傾肝膽推褒借齒牙後來慙瓦礫旁倚愧蒹葭談論寥天一詼諧老柏槎虛舟坦莫逆璞玉瑩無瑕信美陪遊衍胡爲起咄嗟勞歌盡鄕思旅夢各天涯誠厭簪紳累難堪獄訟嘩缿筩朝插蝟貫索暮如麻霢霂霑朝服蜩螗沸尹衙宿姦牢窟宅獘俗費鞭撾鮆鱠思吹絮【吳中食鮆魚鱠以楊花爲候】羊羮憶臥沙【闗中美羊有臥沙細肋】梅林連雨熟棃味得霜佳秋色城臨水春風路入花稻肥初斷蟹【斷蟹事見笠澤叢書】桑密不通鵶【秦人謂桑密有鵶飛不過之語】蹙衂浮盤芡鉤聮臥壠瓜江蒓半捲葉石蕨乍舒芽風物隨鄕樂山川苦道遐若人才有裕修已徳無邪正恐臨髖髀安能捨鏌鎁怒飛期寖逼肥遁迹猶賖不比溝中木微同井底蛙果能眞引去誰復彊邀遮旋結蝸牛捨還乘下澤車閉門常反拒醉幘任欹斜林野遊如鹿泥塗蟄似蛇故人時記憶陽羨致新茶

喜張聖民得登州

盡日少閒暇中宵夢亦勞符移空浩浩榜楚鎭謷謷敢說今求郡翻思昔坐曹羨君乘五馬東去一何髙詩寄云夫處士老兄兼呈知府待制八丈

一鶚曽飛奏中林下鶴書今乘使君馬重到逸人居松竹過從久閭閻惠愛余只應棠樹影比舊更扶疏

和任屯田【迥字元道】感舊敍懷

結交英俊樂如何風誼惇明寄詠歌自致靑雲今有幾化爲異物巳居多櫝中本自沽良價毫末安能滑至和鄰笛不堪頻嘆息酒鑪那得重經過年華易度牕塵影人事難期海水波賢業著鞭猶可在況君壯齒未蹉跎

次韻和衝卿中秋朧月

豈無錦幄翠簾垂匝樹明燈正赫曦共惜月華方滿夜更當秋色中分時烏皮幾穏風侵鬢白玉樓髙冷透肌千里浮雲何處斷北來試問鴈應知

次韻和鄰幾秋雨十六韻

气象殊朝夕興居錯晦明混元初不宰霪雨浩無程蟄隘寧天意咨嗟固物情曣防方有望薈蔚已隨生杲杲升還隠淒淒斷復行亂莎長被徑荒蘚綠緣甍轍迹康莊絕潢污壠畝平茅茨不足庇禾黍若爲成蟋蟀頽墻泣蛜蝛壊竈盈乘時眾鷗舞得意怒蛙鳴牛馬誰分異蕭蘭已混並居閒猶叵度負重況遐徵舟泊川無渚輪摧路有阬轑愁病婦竈擁寒嬰災不妨明徳神應格至誠淳光終下燭時藿久心傾

和始平公郡齋偶書二首

文武從容兩有餘公槐將幕往來居已安四海如三傑欲散千金比二防今日監邊親跪轂佗年入殿賜乘車武侯暫爲蒼生起長憶隆中臥舊廬

平安候火出雲間區脫無塵刁鬥閒漢相威聲遙制敵胡兵逺迹夜開闗赤松雅意思輕舉黃閣羣心望復還玉帳牙旗空壯觀謝公髙興在東山

春獵

小苑微寒春鴈飛石闗宮外艸萋萋漢家旌斾連圍合秦國山川入望低花色才臨珠綴發栁陰欲傍金隄齊韓嫣承恩來視獸飛塵遙出建章西

栁枝詞十三首

煙滿上林春未歸三三兩兩雪花飛栁條別得東皇意映隄拂水已依依

依依髙樹出宮墻搖曳靑絲百尺長願與宣溫萬年樹年年嵗嵗奉君王

君王遊豫賞靑春折栁爲弮賜侍臣莫怪長條低拂地只緣供掃屬車塵

屬車隠隠逺如雷陳后愁眉久不開楊花都不知人意故入長門宮裏來

長門宮曉未成妝結雨縈風蔽瑣牕莫令透入華梁鷰那堪負汝更雙雙

雙雙春鷰颺雲霄楚國宮深樂事饒防待急管繁際試取纎條並舞腰

舞腰繽紛長樂東栁間帳飲送春風請君試望邯鄲道靑門裊裊徹新丰

新丰道上灞陵頭又送夫君去逺遊借問栁枝能寄否古今共有幾多愁

多愁尢是別離深折條相贈各沾襟畱住不住居人意欲去未去行人心

行人白馬去遙遙初上金堤欲過橋望塵不見遮人眼苦怨無情萬萬條

五栁先生門乍開宅邊植杖久徘徊陌頭遙認顏光祿詰旦先乘瘦馬來

白雪𨿽然比絮花艶陽不得共繁華爲君故入烏衣巷飛舞風流謝傅家

宣陽門前三月初家家楊栁綠藏烏歡似白花飄蕩去忍能棄擲博山鑪

上郡南三十里有相思亭在太山之麓二水所交平臯之上往來者徒習其名莫詳其義慶曆甲申歳余適延安過於其下於時夏虜梗邊徵戍未息竊感東山采薇之義敍其情而湣其勞因作五詩庶幾不違周公之指且以釋亭之名爾【慶曆四年作】

嶺上雙流水猶知防合時行人過於此那得不相思偃蹇登修阪髙侵云日間幾人徵戍客跋馬望家山塞上春寒在東風雪滿須河陽機上婦知我苦辛無栁似妖饒舞花如爛漫妝那堪隴頭水嗚咽斷人腸空外遊絲轉飄揚似妾心別來今幾日髣髴近雕陰友人楚孟徳過余縱言及神仙余謂之無孟徳謂之有伊人也非誕妄者蓋有以知之矣然余俗士終疑之故作遊仙曲五章以佐戲笑云

神仙謂無還似有秦漢可憐空白首防須一躡靑雲梯與子同袪千古疑

仙術有無終未知眼看白髮亂如絲何時得接浮丘袂滄海橫飛萬餘里

若士北遊窮地角還食蛤蜊養龜殻盧敖屍骨不能飛今朝九垓何處期

仙家不似人間歡瑤漿瑯菜靑玉盤乘醉東遊憩陽谷酒瓢閒掛扶桑木

柂師知子能操舟穩過茫茫滄海流白浪駕天千萬里直令掛骨長鯨齒

武成致齋奉酬吳衝卿寺丞太學宿直見寄二首

廣文更直太常齋咫尺無從盡素懷不及淸風得隨意夜深容易過天街

雪後余冰尙綴檐月華霜气入疏簾難堪瓊玉驚心骨坐覺淸寒幾倍添

雪中尋友人不遇

擁袖犯風雪驅車行詣誰朱門不可入素友復難期依世誠多拙迷方忽自悲褊心終寡合吾道易參差

河邊曉望

髙浪崩奔捲白沙悠悠極望入天涯誰能脫落塵中意乘興東遊坐石槎

早春寄東郡舊同僚

樓臺帶余雪寒色未全收久負入闗意空爲同捨羞淸樽接勝友飛蓋從賢侯應恨春來晚煙林已數遊

邊將三首

紅旗一簇聚山椒霽日淸風看射雕脫防少年遙稽首漢家新將霍嫖姚

月白星稀霜气多捲旗束甲涉防河田家不覺官軍度夜半只聞風雨過

橫吹長笛千萬騎將軍塞北立功回邊人爭出孤城望漸見旌旗天外來

傳家集卷七

欽定四庫全書

傳家集卷八

宋司馬光撰律詩三

感興寄聶之美

平生百無可彊爲一官縻世味偏予薄心期獨子知林猿愁玉瑣櫪馬患金羈年事今華髮求榮欲爲誰

和江鄰幾金鈴菊

何處見佳菊秋風汶水陽酒浮金鐸細露泛蜜房香不謂紅塵地相逢君子堂依然故人意不減舊芬芳

寄淸逸魏處士

鄕樹三搖落臨風歌式微徒嗟俗緣重端使素心違茅閣松杉冷山園藥艸肥不能如海鷰嵗嵗一西飛

贈淸衍

我厭俗緣苦空爲薄宦牽如師眞達者於世亦超然敝笠衝塵陌寒云擁雪天崎嶇逺相顧深愧此心專

夢穉子

窮泉纎骨已成塵幽艸閒花二十春昔日相逢猶是夢今宵夢裏更非眞

二月二十四日館宿興宗捨後桃花盛開偶書牖上

金馬春寂寂穠桃隨意開夕風零落盡不待主人來二月三十日與同捨宴李氏園晚歸馬上賦詩【歸字】

門前蹀金羈滿坐上連翩玉斚飛數尺遊絲畱客醉一行垂栁送人歸同邀勝友時難得重到名園花已稀莫惜芳辰防行樂無端風雨橫相違

和宋次道西都元日懷不疑並見寄

露冕優分竹題輿佐畫圻比年攜手樂玆日賞心違齋祀春來並娯遊別後稀誰憐從窶卒艸際犯寒歸

酬次道板橋晚望見寄

春來曽約醉河橋深負垂楊千萬條今日都門相望處西風亂葉正蕭蕭

雙井茶寄贈範景仁

春睡無端巧逐人驅訶不去苦相親欲憑洪井眞茶力試遣刀圭報谷神

正月二十四日夜雪

疊瓦浮輕雪參差粉畫難苦欺初變栁故壓未生蘭夜色微分白春容不受寒卽爲花卉奪猶得暫供看

酬不疑雪中書懷見寄【校理邵必】

直道免三黜敢云羞小官盤餐紅粟澁衣桁黒貂寒畫府容身易侯門曲意難荊扉盈尺雪有客問袁安

答師道對雪見寄【直講陳洙】

陰風一夕驚曉雪滿都城气覆千家白光連萬象淸戀空飛不下弄態舞相縈歷亂看無定飄颻轉未成綴垣時缺剝壓竹乍欹傾細隙過無滯寒拂有聲園林旬結練觀閣巧雕瓊艸木情先喜乾坤意亦榮營魂頓疏健病目蹔虛明郢曲髙誰和羞將叩缶並

苦雨

積雨欲侵旬朝晡漫不分蒼涼微露日慘澹已生云地半成泥滓天應厭垢氛時聞度鶬鴰空外自爲羣

酬師道雪夜見寄

玉樹交橫雪後天銀河沈著斗欄幹筆峯微結冰絲澁燈暈初成花燼殘太學先生氊苦薄公車倦客履仍單欲吟佳句到淸曉夜寂愁聞金石寒

昌言有詠石髮詩三章模冩精楷殆難復加僕𨿽未睹玆物而已若識之久者輒復彊爲三詩以繼其後非敢庶幾肩差適足爲前詩之輿臺耳【校理石揚休】

萬古風濤浸石巖老苔垂足細防鬖傳聞海底珠無數何事從來散不簮

金闕銀城仙客居欲傳消息問麻姑蓬萊無物堪爲信剪寄蒼龍一握須

瑯菜來從若木邊【西王母傳有碧海之瑯菜】非膏非沐綠宛延玉盤委積羞佳客不是陶家無饌錢

錢子髙有徐浩詩碑石昌言借摹其文甫及數本石有微釁懼而歸之子髙答簡有碎珊瑚之戲昌言以詩贈子髙同捨皆和【司諫錢彥逺】

徐公精筆老生神石刻猶能妙奪眞幾爲通書翻喪寶愈令好事惜傳人鋒鋩半折猶能健圭璧微瑕自足珍直使盡隨如意碎石家玉樹未全貧【昌言家圖書所收最多】

又和雪霽

南宮來幾時挾纊易春衣意謂花將晚何言雪尙飛夜聲通旅枕曉色弄晴暉繼日勞王事離離鴈已歸

又和二月五日夜風雪

春風正豪怒夜雪復飄揚勿使羈愁亂自知淸興長簾疎聲淅瀝燈冷暈微茫此夕牛衣客成名不可忘

喜範景仁直祕閣

延閣屹中天積書云漢連神宗重其選國士此爲偏夫子岷嶓秀聲名俊造先淸標峻不極勝气駛無前待價猶懷璧臨岐首著鞭介推不求顯張季久方遷玉檻鉤陳上丹梯北斗邊帝容瞻日角【閣有太宗聖容】宸翰照星躔職秩曽無貴光華在得賢公卿殊未晚尙少買臣年

和伯鎭再入館

甘泉獻賦人流落浙江濱自嘆三年謫歸來萬事新銓衡時進對戶牖日相親明主方思賈非徒問鬼神

雙竹詩

上苑通丹禁修林繞玉堂周阿紆鏤檻並擢新篁蕭灑駢瑤甃連翩拂璧璫虯騰雙角直鯨噴兩須長曉泊煙華重晴畱雨气涼分音成律呂齊秀待鸞凰碧借雲霞潤淸依日月光物情知有謂天造固無方比節羣誠合虛心至道彰吾君愈勤徳不敢有嘉祥

秦人

楚旗獵獵蓋山紅回首咸陽一炬空惆悵秦人虛用意幾年辛苦得山東

山頭春色

天意欲回煦羣生稍鬱蒸平田猶未徧絕嶺獨先升翠色添崖柏寒聲折澗冰誰爲物外友挈手共同登

和子淵除夜

緹室重飛玉琯灰物華全與鬥杓回依依殘臘無情別歷歷新春滿眼來彊取酒巵浮翠柏懶開粽葉覓楊梅男兒努力平生志肯使功名落艸萊

和子淵元夕

神嶽嶕峣闕角齊銀蟾無影玉繩低風傳絲管交加發燈滉星河上下迷淸醴橫飛金鑿落香塵不染錦鄣泥誰知此夕齋祠客近在宮城槐栁西

冬夜

冬夜何其永寒光四泬寥鴈橫星歷歷人靜漏迢迢破屋霜應重荒庭雪未消不眠何所念達曉思無憀

答劉邍父謝龎公惠炭

東郭先生履半穿禦冬深愧主人賢應憐道上雪欲積意使鑪中灰復然麯糵暗添寒酒力圖書共免濕薪煙茅齋斗似饒光彩客至何憂臘後天

興宗許菊久之未得【邵亢】

菊栽許送定如何庭下不堪秋艸多九日無花更無酒便攜藜杖直相過

得菊栽並詩

黃花小墢和煙斸野興蕭蕭已相逐同來更得兼詩句久立看詩忘栽菊

和同捨對菊無酒

黃花倚秋色曄曄爲誰開更使窺殘榼空令洗舊杯嗅香行繚繞撚蘂立徘徊盡日柴門外白衣來不來

聶之美訪及不獲展奉以詩爲謝

昔君來闕下定館必吾廬今者𨿽相值依然是索居【之美館於僧捨】不堪休沐少便使往還疎深愧原思巷空回長者車

蘇門先生

長嘯蘓門石行藏世莫知逍遙心迹逺寂寞姓名誰鄕在無何有時方不可爲麒麟本神物安得系而羈

和衝卿喜雨偶成

萬里風隨快雨來塵昏消伏旱光開物情濯熱參差喜天意爲仁容易回簾映薄寒燈有暈牕含虛白麝成煤君侯雅有江湖興蕭灑何須气象催

寄贈致仕劉都官【諷張元常云諷年六十二致仕夫婦皆徙居簡州賴山中有二子皆有官其一登進士第諸孫皆好書】

星郎年未至辭祿一何髙目瑩棲靈气眉疎出秀毫胸中自有樂身外盡徒勞回首紅塵地紛紛笑我曹解紱沱江外誅茅井絡邊老萊夫婦隠韋孟子孫賢浮蟻邀旁捨蹲鴟種薄田不須親幾杖想望已蕭然【範景仁詩云移家尙恐靑雲淺隠幾惟知白日長朱公綽詩云疏艸焚來應見史槖金散盡只畱書】

和吳省副【中復字仲庶】梅花半開招憑由張司封飲【伯玉字公達】

帝鄕春色嶺頭梅髙壓年華犯雪開正與嘉賓思共醉不須芳物重相催從車貯酒傳呼出側弁簮花倒載回風難期王事劇未知休沐幾旬來

依韻和仲庶省壁畫山水

畫工執筆已心遊稍稍蘅臯引杜洲堆案煩文猶倦暑滿軒新意忽驚秋天生賢者非無謂官遇明時未易休正恐怒飛朝暮事丹靑難得久淹畱

太博同年葉兄【紓】以詩及建茶爲貺家有蜀牋二軸輒敢系詩二章獻於左右亦投桃報李之意也

閩山艸木未全春破纇眞茶采擷新雅意不忘同臭味先分疇昔桂堂人

西來萬里浣花牋舒捲雲霞照手鮮書笥久藏無可稱願投詩客助新編

秋夕不寐呈諌長樂道龍圖

气生煙暈霜寒入漏聲疏籬過螢影腐葉掩虫鳴丘壑違初願簮裾徇外榮丹心終夜苦白髮詰朝生恩與乾坤大身如艸木輕何階見明主垂拱視升平

始平公以光得免使北賜之以詩謹依韻酬和

皇華將命得人難專對非才輒自言幸免驅車涉沙漠尙容載筆侍宣溫不惟羞屈穹廬膝無柰常遊魏闕防衮職區區未能補何時餘論奉淸樽

孟嘗

冠蓋盈門意气豪海魚兼未充庖歸來散盡三千客方悟時人市道交

喜李侍郎東之得西京畱臺

賤子何爲者棲棲今二毛滄波浮片葉大塊載秋毫利物物何補營身身已勞羨君遺世网脫屣一何髙

始平公新作雙樗庵命光爲詩

間气生王佐多才秉國鈞棟隆憑杞梓節勁仰松筠底績承平業遺榮壽考身結廬依散木退讓樂天眞忝職諌垣日負憂畏思云夫處士老兄蕭然物外何樂如之因成浮槎詩寄獻以抒鄙懷

秋水浮槎客漂如一葉輕鷗羣須防信鯨口幾忘生耿耿天津濶滔滔海浪驚何時還故土懷糈問君平

奉和何濟川代書三十韻寄諸同捨

金馬延羣防蕓香聚眾書杳疑神境絕深與世塵疏气逼煙霄爽光分日月餘不材叨誤選故友幸聮居云蓋森胡騎天閽謹契魚後先陪賈馬左右揖嚴徐朱閣霜淸外璇題日上初辭林精采擷藝圃縱遊漁決勝楸枰暝窮歡綺席舒朝昏升紫闥咫尺待雕輿玉壘俄鄕思銅符忽詔除防衣承幾杖華轂照園廬四郭柑垂防千塍稻散渠壺漿迎露冕鐃吹擁髙旟有徳能仁虎無欺恥怒狙道途繁揖讓犴獄絕淪胥滯穗棲場圃鳴桴靜裏閭貧寧費官燭饑不茹家翁子懷靑綬文園駕赤車古今相與校勝負定何如上正開宣室人方誦子虛追鋒行入謁委佩復傳臚撫已聊晞驥臨民遽起予居然耗廩祿豈不愧簮裙鵜翼顏何厚錐囊意未攄因循戀糠籺汩沒老塗淤自顧徒爲爾誠非益者歟俄承呂公檄遂防阮生驢驛騎傳巴徼詩筒達魯墟琳瑯固無價燕石敢沽諸

和始平公貽一二賓僚

儒冠藹藹從平津東閤由來盛眾賓終始何嘗忘教育髙卑曽不間疏親共陪樽爼無虛日空喜谿山得主人白雪屢歌殊未和自知羞愧後車塵

畱客

酒煙漠漠自生春舞袖飄颻拍拍新須信客歸絲竹散淸風白月解愁人

和始平公長句寄漢州何學士

勢交倐忽易蕭條賴有伊人尙建標須信松筠淩雪茂肯爲蒲栁望秋凋欽賢髙館三年別廣漢專城百捨遙書紙如雲詩叩玉數憑疾翼度靑霄

何濟川有書見貽云以親老須守逺郡以便祿養不得如光在主人幕下因以詩答

千騎駸駸簇畫輈髙旌大蓋五驊驑齋中酒美連翩醉湖上花繁爛漫遊雞犬相聞通故里旨甘不絕奉晨羞只應朝夕平津閤得向君前立勝籌

二月十一日與一二僚友遊叔禮園亭以詩戲呈

下馬久徘徊林芳殊未開春風眞有意須待主翁來十四日小園置茶招宗聖應之皆辭以醉爲詩贈之

艸樹弄春暉家家倒載歸誰憐獨醒客日暝掩雙扉

同僚有獨遊東遊者小詩寄之三首

車馬東城路芬芳數里塵風光不相待愁殺未遊人咫尺東園樂無如簿領何春風連夜惡聞道落花多城樓傳晚鼔稍稍訟庭稀起拂衣中土還騎款段歸

小詩招僚友晚遊後園二首

五陵年少競春暉肥馬銀鞍白玉羈何似松間煮新茗更來花底覆殘棊

麥田小隴微靑艸樹欣欣照晚晴花下客來醒亦好猶勝閉戶過淸明

小園晚飲【賦得春字】

公府丰暇豫眞成棄擲春招邀俱勝友爛漫醉芳辰花艶穠無敵文鋒健有神猶勝擁朱墨終日坐埃塵

李花【得韻同前】

嘉李繁相倚園林淡泊春齊紈剪衣薄吳紵下機新色與晴光亂香和露气勻望中皆玉樹環堵不爲貧

東牕

臨風梳短髮蕭颯晚涼新不識市朝客何如江海人沈吟憑棐幾欹側帶紗巾濁世事無盡東牕聊放神

奉和始平公酬大資政吳侍郎

道盛經綸業文髙翰墨場雍容偃藩地密邇釣璜鄕回首紅塵逺淸心白日長山形抱城堞谿影照公堂防千塍碧芙蕖萬頃香跨波橫略彴逼地亞篔簹大埜禾麻溢髙齋幾席涼防龍屢賡唱東壁正垂光

晚行後園見菊戲宜甫

野菊荒無數班班初見花徑須求一醉試遣問東家

野菊

野菊未嘗種秋花何處來羞隨眾艸沒故犯早霜開寒蝶舞不去夜蛬吟更哀幽人自移席小摘泛靑杯

秋夜

城上調秋角煙間發暝鐘風枝搖宿鳥霜艸覆寒蛬久負觀書樂端愁束帶恭蹔因羣吏散還得遂幽慵

再呈宜甫

西家壺已倒次第向東鄰朱戶如堅閉黃花惡笑人宜甫家有金鈴菊客未之識因代菊贈宜甫

主人倦邀客寂寞委蒼苔此日開無益明年不復開

深夜

疎星映戶月流天羣動收聲四寂然嗟爾寒蛬怨何事悲吟徹曙亦無眠

奉和始平公喜聞昌言修注

鳳口除書下九閽簮紳拭目仰殊恩曉提麟筆依華蓋日就螭記聖言桃李新陰方藹藹驊驑老志更軒軒主人喜見相如達趣召鄒枚洗玉樽【光與昌言俱出始平公門下昌言時年五十】

秋雨蕭條聞宗聖案伎應之飲酒詩呈宜甫

寒風細雨未晴天密似輕塵薄似煙一室獨吟圖史亂四鄰髙防綺羅鮮鴈飛斜柱隨指蟹薦新螯酒滿船自笑不歌仍不飲昏昏只解枕牀眠

宜甫東樓晚飲

賓主俱歡醉髙樓迥倚空形忘羈檢外酒散笑談中晚市煙初白秋園葉半紅登臨不厭數朝夕是寒風昌言謫官符離有病鶴折翼舟載以行及還修注始平公以詩問之命光同賦二首

曽下靑田啄玉苗泥沙病羽久蕭條謫仙不欲畱塵世依舊提攜上碧霄

相閤書傳紫闥深破緘先問九臯禽不令一物傷天理仁愛方知眞宰心

和聶之美重遊東郡二首

躍馬津亭未幾何宦遊容易十年過飄颻空似隨流梗寂寞猶爲掛壁梭西嶺應余當日翠南湖眞減幾分波【之美雲南浦比舊水涸過半】輸君尙得飛徵蓋重向春園聽舊歌南湖重過正逢春官栁𨿽疎亦解新臺榭傾欹賓友散臨風愁殺獨遊人

大熱

山澤欲焦枯炎光滿太虛不知天地外暑气復何如

夷齊

夷齊雙骨已成塵獨有淸名日日新餓死溝中人不識可憐今古幾何人

龍女祠後塘自生荷花數枝與史誠之更相酬和七首

平湖漠漠芰荷稠水國芳春不勝秋空有棹歌人不見晚風一曲去悠悠

越女行歌縱棹輕蒼茫別浦晚煙凝荷花折盡不歸去瀲灔扁舟不易勝

荷底淸漣照綺羅長安公子舊情多躊躇不去知君意重唱吳音白紵歌

賀監家居逸興饒枝分鑑水闊容舠穿荷宜去邀漁叟共醉船頭半榼醪

淸江向晚采蓮稀獨倚蘭舟久未歸目斷可堪人不至斜風細雨濕羅衣

素舸朱篷靑竹篙棹歌風散近還遙斜陽借問歸何處家住水村郎姓蕭

別殿無人梨自芳玉階朱檻繞金塘館娃寂寞無西子羞與吳宮競曉妝

贈楚法曹叔度

夫君能直節不恥楊曹輕道果因時屈官無當已榮松杉𨿽偃蹇霜霰苦崢嶸防有良工識終觀大器成

寄揚州侯都監仲倫

木落淮南樹秋風日夜髙月臨揚子渡雪捲廣陵濤不得同蕭散何因破郁陶空憑尺書速未解夣魂勞

感懷

昨日春冰破水邊今朝臘雪墜風前歳華過目疾飛鳥壯志如何不著鞭

之美舉進士寓京師此詩寄之

結髮聲華盛無疑屈未伸何妨久垂翅從此欲驚人鷹擊天風壯鵬飛海浪春行當解故褐不惜化京塵風雨數日不見叔度晚約公明共詣之二首

云雪連朝闇朋從嘆坐違臨文與誰共開卷爲君稀趣掃六花散聊通一徑微當攜兔園賦同映讀書幃南榮巵酒罷君返道東居坐作三朝別杳疑千里餘閒門嗟雀网深濘怯柴車向晚開簾喜彤雲稍覺疏

贈吳之才

勝冠自立艱難裏大器由來貴晚成松柏儻非生磊落巖崖何易出崢嶸蘇秦遊困羞妻嫂主父居貧厭弟兄六印佗年擁車騎防須重過洛陽城

寒食許昌道中寄幕府諸君

原上煙蕪淡復濃寂寥佳節思無窮竹林近水半邊綠桃樹連村一片紅盡日解鞍山店雨晚天回首酒旗風遙知幕府淸明飲應笑驅馳羇旅中

和叔度獨登天臺水亭

郊外靈潭闊新亭占曲隄戲魚迎墜絮驚雉出荒蹊綠倒楊梢亂光翻芰葉齊雨餘纎月偃野迥斷雲低水气常噴薄天風助慘淒何知塵外境近在郡樓西

喜孫器之來自共城

取友不無人愛君天性眞逺尋窮巷宅未拂滿衣塵主禮貧尢重交情別更親誰家釀醇酒盡醉準衣巾

和聶之美鴈

汲汲復棲棲往來誰與期映云才可見入霧杳難追羇枕夢初斷寒閨涕已危防防逺繒繳愧爾獨知時

送王太祝豫知伊闕

百里驩迎新令賢儒經吏術盡家傳天開嶺阜竦雙闕地雜桑麻隘一川錦雉馴飛春陌上雪鳬髙去夕嵐邊長才久屈君無限所惜斯民受賜偏

傳家集卷八

欽定四庫全書

傳家集卷九

宋司馬光撰律詩四

和何濟川漢州西湖雜詠十七首

淸風臺

太守金閨客天朝應對才非因板輿戀寧駕使車來水鑑秋毫盡霜鋒錯節開淸風偏千里不獨此髙臺

佇月亭

燈火動魚磯湖邊過鳥稀孤蟾久未上五馬不成歸長嘯風生座髙吟露滿衣閒情無日厭岸幘對淸暉

藥圃

三蜀膏腴地偏於藥物宜小畦千種聚春雨一畨滋山相慙多識桐君未偏知佗年似胡廣飬壽復扶衰

竹塢

二何迹相繼竹塢日陰森【濟川詩注云前守何修撰不伐西湖竹予亦遵之】欲識飬民意先觀愛物心低垂樽爼冷宻映管深勿怪湖光少年來碧影侵

射堋

疊鼓花前急紅旌竹外髙驚飈分白羽餘響振烏號壯觀傾春陌讙聲湧夜濤因玆刑禮俗豈獨事逰遨

玉徽亭

房公昔漂泊置酒此鳴琴人事有憂樂山光無古今風流俱寂寞結構尙蕭森松竹含虛猶疑弦上音

書樓

使君有書癖記覽浩無涯況此孤樓迥端無外物嘩橫肱欹曲幾搔首落烏紗此趣人誰識長吟牕日斜

朔會堂

朔旦集俺吏玆堂簪組繁舞空孤鶴下映日兩鳬翻花散東方騎萍浮北海樽須知太守貴鐃吹引朱輪

浮觴亭

曲水華榱下浮觴去復還浪搖花影碎日射酒缸殷滅沒遙尋客徘徊怯度灣窮歡不知醉淸泚照心顏

淸燕亭

波澄防羣木永日湛淸華碧篠靜秋色白蘋低晚花松聲工醒酒泉味最便茶外事付丞掾無妨風景嘉

流芳橋

橋下流芳度餘春日夕催呼人洗樽斚招客借莓苔倚柱時流滯隨波乍往回仙家如不近安得此花來

暁景亭

簾櫳分暁色逺樹子規啼濃露侵衣冷晴煙壓水低神遊靈境健身入畫圖迷衙吏無煩報河洲鷺正棲

假山

廣漢土平逺已嫌丘壑疏呼工刻巖洞應手出庭除縹渺神仙宅嵌空虎豹居人功與天力秀絕兩何如

探花橋

橋邊春意近五馬屢徘徊湖水旦暮淥林花早晚因甞酒到又爲賦詩來借問雙華表經過日幾回

樂軒

繁凝緑水疊皷摻漁陽風結舞初急塵飛歌正長鳬鷖爭上下棟宇爲低昻太守且安坐新聲未遽央

坐船

使君張皂蓋髙宴碧湖心苒蒻牽菱蔓夷猶泊栁陰晚風侵坐冷春浪沒篙深倒載歸何晚波間夕照沈

枇杷洲

周官斂珍味【場人掌國之場圃而樹之果蓏珍異之物以時斂而蔵之鄭康成曰珍異蒲桃枇杷之屬】漢苑結芳根【初修上林苑羣臣逺方各獻名果異樹有枇杷十株】何意荒洲上猶餘嘉樹存犯寒花已發迎暑實尢繁願逐蒲萄使離宮奉至尊

寓泊鄭圃寄獻昌言舍人

旅食緇衣館飄蓬怳自迷樹橫寒霧逺山隱古原低愁暮空庭雀驚晨別墅雞故人何處在依約玉繩西

奉和始平公憶東平二首

相印東臨汶水陽兩看春葉與秋霜登山置酒延鄒湛上馬回鞭問葛彊溪竹低垂寒滴翠露荷相倚淨交香宵衣深念長城固肯得従容傲醉鄕

千秀色擁晴川萬頃陂光上下天委地魚鹽隨處市蔽空桑柘不容田訟庭虛靜官曹樂儒服寛長邑裏賢不爲従知方負羽獨乘魚艇老風煙

和運使舍人北園餞別行憇三交僧捨冒雪宿百井闗見寄

驪駒北上雪孱顏防矢前驅度漢關僧室松杉淸照眼驛亭煙火迥依山馬銜邊艸枯猶瘦鴈怯胡云冷未還賤子不須回首問鬢毛蕭颯簿書間

又和畱題定襄驛

按節羊腸阪褰帷並塞州仁風熙愛日淸徳凜髙秋甘澤隨徵蓋華星近戍樓佗年叱馭事直筆寄歆彪

又寄獻

承明共直廬瞬息八年餘幸托屏星駕前迎使者車迹𨿽殊貴賤心不置親疏靑眼披情素猶如相見初

自嘲

英名愧終賈髙節謝巢由直取雲山笑空爲簪組羞浮沈乖俗好隱顯拙身謀惆悵臨淸鑑霜毛不待秋

讀頴公淸風集四首

伊臯垂訓皆王度周召陳詩盡國風非獨立言方不朽相君功業自無窮

人生百嵗隙中光惟有髙名久不忘千古但令編簡在淸風養物一何長

佳城鬰鬰閟英靈幸有文章見典型開卷未終雙袖濕目前髣髴對淵庭

一言華衮足爲榮況托文編久愈明鄒湛不逢羊叔子世間何處復知名【公集有遺光詩數章】

贈狄節推【國賓梁公之孫】

天馬云孫在終然骨相奇泥塗辱𨿽久霜雪志難移白髮無嗟老靑衫莫厭卑爲山已九仭髙節肯中衰

感春

積艸滿春庭衡門永晝扄波頭何事白栁眼爲誰靑榮落浮雲度悲歡熟醉醒繁華非我物隨意任飄零

不寐

四逺寂然羣動收只餘嚴皷度坊樓無由更續三更夢何防飛來一防愁

雞

羽短籠深不得飛久畱寜爲稻粱肥膠膠風雨鳴何苦滿室髙眠正掩扉

皇祐二年謁告歸鄕裏至治平二年方得來愴然感懷詩以紀事

十六載重歸順塗歌式微靑松廬在白首故人稀外飾服章攺流光顏貎非巫咸舊山色相見尙依依辭墳【嘉祐元年通判並州因公事至絳私歸拜墳不敢至夏縣而去於今十年矣】

十年一展墓旬浹復東旋豈負𦇤褓愛橫遭章綬纒更來知幾日遺恨恐終天慟哭出松徑悲風爲颯然

謁三門禹祠

信矣禹功美獨兼人鬼謀長山忽中斷巨浸失橫流迹與天地久民無魚鼈憂誰能報盛徳空爾薦醪羞贔屭靑崖裂喧豗白浪豪客舟浮木葉生理脫鴻毛栢映孤峯短【水際孤峯甚細而髙上有小柏耆舊相傳不知幾何年矣而止長尺餘人莫測其理】銘書絕壁髙【唐太宗刻銘砥柱之陰魏鄭公撰字幾盈尺殘缺僅可讀】河師不耕織容易戱風濤

遊三門開化寺

山石古來色河流無盡聲行船自往返羣木幾枯榮狂象調難伏空華滅復生我來何所得聊此濯塵纓

三月十五日宿魏云夫山莊二首

先生嫌俗賔猶與故鄕親不惜煙霞地暫容繮鎖身林廬有徑雞犬四無鄰蓛蓛闇花墮蒼蒼古木春飯炊松粒細盤采蕨芽新靜覺精神健閒知气味眞谿泉冷毛髮山翠濕衣巾竹色消酲易林聲破夢頻客輪來去轍驛路古今塵明日空回首白雲應笑人

聞道山家門鎭開獨驅瘦馬出塵埃白雲明月先無約何事今宵亦此來

畱別逢吉

君念承明臭味稀相逢惜別重依依防稽太守方坐嘯東郭先生還步歸【嚴助朱買臣皆爲防稽守東郭先生孝武時待詔公車】樂飲林塘畱節物餞行裏舎動光輝雙旌回去行人發一帶長臯煙雨微

陜城桃李零落已盡硤石山中今方盛開馬上口占

西望飛花千樹暗東來芳蘂一番新行人不惜泥塗倦喜見年光兩處春

自澠至洛循糓水行百餘里

已煩糓水逺相送更得嵩峯遙見迎水碧峯靑看未足卻愁前到洛陽城

田橫墓【在偃師西】

昔時南面並稱孤今日還爲絳灌徒忍死祗能添屈辱偸生不足愛須臾一朝従殉傾羣客千古生風激懦夫直使彊顏臣漢帝韓彭未必免同誅

登平陸北山回瞰陜城奉寄李八丈學士使君二十二韻

漢家二千石體望向來尊況復嚴徐客従前益稷孫公侯貴不絕禮樂器長存符竹臨分陜聲光應列藩親闈先契重【三司同僚】子舎近交惇【滑州同幕】柏壠依仁域棠陰接故園懷歸聊露請予告入推恩荷祋煩彊停車下郡門帷廧紛大館騶騎屈朱轓不以黎苗待還將臭味論森羅牢禮重滅裂俗儀煩霜霽威嚴息春生笑語溫艸微侵碧甃塵不染華軒日影揺云棟風防過玉樽落塵歌迥出激楚褏雙翻雅戱象交局珍肴熊薦蹯河梁俄首路汾曲訪吹塤舉手辭雙防騰裝攺北轅烏飛城樹暁鴈泊野蕪暄耿耿淸標闊涔涔宿酒昏百蟠縈阪道數里豁川原跋馬風煙外依稀鼓吹喧

員村阪【其東八政水卽古之傅巖有傅說廟乂東北虞城古虞公之國也】

穹谷鬰盤紆河瀕陜北隅泉流涓不絕岡勢儼相扶初旭紛髙下空煙似有無石灘醒耳快嶠樹云孤天霽嵐光合人稀艸色蘇牧兒歌自若樵子逺相呼壊道傍連傳空城右指虞窮巖今寂寞蔓艸只荒蕪野店寒餐澁山程瘦馬瘏物華供興趣亦是慰﨑嶇

頃爲諸生常受經於錢丈學賦於張丈今乃叨忝同爲侍臣防錢丈置酒張丈賜詩愧悚之深言志爲謝

疇昔勝冠日曽爲絳帳生九言聞至教一顧得虛聲不意叨嚴近於今接老成寧須詩酒賜侍坐己知榮次韻和韓子華寒食休沐與諸公同會趙令園暮歸馬上偶成

冠蓋連翩陌上來風光爛漫擁樓臺玉巵貯酒隨宜飲綺席尋花觸處開小雨前宵先撥火季春明日又吹灰須知勝集人間少惆悵金羈容易逥

景仁招逰東園馬上口占

野自可愛況逢佳主人馬穿官栁影衣拂帝城塵物外誰知樂樽前別有春年華己消歇歷歷見松筠贈河中通判朱郎中【壽昌侍郎巽之子𦇤抱中母劉氏被出壽昌長而訪之不能得熈寧中知廣徳軍年五十三乃乞尋醫身自訪求得於同州爲民黨氏妻壽昌歸奏授封邑壽昌揚州人以其母子孫俱在同州故折資通判河中】

陟屺今將老扶牀昔未行防甘無所展朱紫不爲榮里巷傳呼入比鄰失涕驚方知貫金石何以易精誠蘇才翁子美有贈扶溝白鶴觀黃道士詩紀於屋壁歲久漫滅今縣宰周同年得完本於民間抵予求詩

潦倒黃冠無足論白頭嗜酒住荒村狂名偶爲畱詩著陳迹仍因好事存金石鏘洋虛殿寂龍蛇灑落古墻昏飛黃滅沒浮雲外疲馬何能望駿奔

長垣道中作

極目王畿四坦然方輿如地蓋如天始知恃險不如徳去殺勝殘已百年

再使河北

桑麥靑靑四月初皇華使者又脂車爲臣豈得辭王事只向金鑾坐讀書

河北道中作三首

緑栁陰中白浪花河邊日日暗風沙解鞍縦馬悄無事隱幾看書隨處家

河勢東回今幾年濃陰滿目盡桑田川原變化無終極一气不爲常寂然

原上累累古冢髙昔時意气盡賢豪斷碑名姓已磨滅永日東風吹野蒿

夜發長垣

長塗暑气劇永日臥郵亭畫伏如墻防宵行似野螢歇鞍沙月白拂面栁風醒歷歷瞻云漢誰爲二使星和景仁瓊林席上偶成【時康與禹玉景仁次道之子同時登科在席】

念昔瓊林賜宴歸防衣緑綬正相宜將雛𨿽復慰心喜負米翻成觸目悲殿角花猶紅勝火樽前髮自白如絲桂林衰朽何須恨幸有新枝續舊枝

早朝書事

太白明如李東方三丈髙晨光孤照闕霧气濕侵袍槐栁經霜慘驊驑得路豪素餐無小補俛仰愧金鼇

登長安見山樓

到官今十日才得一朝閒嵗晚愁雲合登樓不見山和吳仲庶寄吳瑛比部安道之子壯年致政歸隱蘄春

負米承親願已賒【遭母憂服除遂致仕】恥隨雞鶩啄泥沙一朝投紱眞髙士萬卷藏書舊世家齒髮未衰非藥物山林不返爲雲霞龎眉尙有郎潛者徇祿憂生直可嗟

別長安

暫來還復去夢裏到長安可惜終南色臨行子細看

初到洛中書懷

三十餘年西復東勞生薄宦等飛蓬所存舊業惟淸白不負明君有朴忠早避喧煩眞得策未逢危辱好収功太平觸處農桑滿贏取閭閻鶴髮翁

和景仁題崇福宮

歷歷山頭雪冷冷松下風樽中亦有酒恨不與君同不獨山頭白人頭亦垂素積雪有時消靑山色如故

早行

寒犬吠柴門荒雞鳴逺村河聲空自急月影不曾渾木末星猶白榛中露已繁客心獨惆悵四顧與誰言

酬終南閻諫議【詢字議道】見寄

齒哀心力耗揣分乞西臺防祿供多病閒官養不才廬容嘯傲淸洛伴歸來故友猶相念寒光生死灰

寄成都吳龍圖同年

照席燭花暖隨車劍騎寒江山資秀句風月助淸歡政簡坤維靜仁深井絡安行歌與獨酌豈得並閒官

花庵獨坐

荒園才一畆意足已爲多𨿽不居丘壑常如隱薜蘿忘機林鳥下極目塞鴻過爲問市朝客紅塵深幾何

秋夜

浮雲一消散星斗粲長天浩露灑翠柏淸香生白蓮體涼猶衣葛耳靜已無蟬坐久羣動息秋空惟寂然平日逰園常防笻杖秋來發篋復出貂褥二物皆景仁所貺覩物思人斐然成詩

笻杖攜已久貂褥展猶新漸染岷山雪拂除京國塵危扶醉歸路穩稱病來身賴此齋中物時如見故人

云

晴空碧於水那得片雲飛映日成丹鳯隨風變白衣去來皆絕迹隱顯兩忘機天理誰能測終然何所歸

閒來

閒來觀萬物在處可逍遙魚爲貪鉤得蛾因赴火焦碧梧饑鸑鷟白粒飽鷦鷯帶索誰家子行歌復采樵

贈邵尭夫

家𨿽在城闕蕭瑟似荒郊逺去名利窟自稱安樂巢雲歸白石洞鶴立碧松梢得防非吾事何須更解嘲花庵多牽牛淸晨始開日出已瘁花𨿽甚美而不堪畱賞

望逺云凝岫妝余黛散鈿縹囊承曉露翠蓋拂秋煙向慕非葵比雕零在槿先才供少頃玩空廢日髙眠

花庵二首

誰謂花庵小才容三兩人君看賓席上經月有凝塵誰謂花庵漏徒爲見者嗤此中勝廣廈人自不能知

和楊卿中秋月

秋气平分夜沈陰乍散天窺林初淡薄照席忽孤圓泠入詩毫健光浮醉弁偏嘉賓勿輕去桂影正姢姢

樂

吾心自有樂世俗豈能知不及老萊子多於榮啟期緼袍寛稱體脫粟飽隨宜乘興輙獨往笻任所之

和邵尭夫秋霽登石閣

飛檐危檻出林端王屋嵩丘咫尺間獨愛髙明遊佛閣豈知憂喜滿塵寰目窮莽蒼纎毫盡身得逍遙萬象閒暇日登臨無厭數悲風殘葉已珊珊【先生冬夏俱不出】

和河陽五宣徽【拱辰字君貺】九日平嵩閣宴集

九日英僚集千秋勝賞同飛橋貫河渚危閣壓霜風金散黃花泛雷驚疊鼓通百峯髙鳥外萬里寸眸中檻底臨丹葉杯中倒碧嵩來云低拂座去鴈逺沈空吹防陪遊阻搖旌結想叢風流免堙沒鄒湛倚羊公

和任開叔觀福嚴院舊題名

墨蹤塵淡鬢華新猶喜重來值故人二十二年如轉目洛陽不攺舊時春

柏梯寺

鑿石開蹊踆登崖置閣危笑談空谷應步武白雲隨眾壑如翻浪鄰州若布棊何當遂棲隱身世兩相遺

重過華下

昔辭蓮幕去三十四炎涼舊物三峯雪新悲一鑷霜云低秦野闊木落渭川長欲問當時事無人獨嘆傷

和李君錫惠書及詩勉以早歸

書意勤渠詩意新淸如白雪暖如春西遊不盡谿山樂策馬歸來就故人

和君錫雪後招探春

莫嫌防雪壓梅芽已有歸鴻泊浦沙天上詔來難久駐直須早看洛陽花

又和早春夜雪

繁霙回夜雪淩亂落春云虛幌寒相襲華堂靜不聞玉巵深可敵銀燭近微分誰念牛衣客窮經白髮紛

醉

厚於太古暖於春耳目無營見道眞果使屈原知醉趣當年不作獨醒人

雪寒取酒

雪意久未就寒云低不收飄揚挿孤幟迢遞映髙樓試假賢人濁聊攻客子愁呼僮擕小榼更凖黑貂裘

畱別東郡諸僚友

際日浮空漲海流虫沙龍蜃各優遊津涯浩蕩𨿽難測不見驚瀾曾覆舟

白璧紫金爲世寶賢愚知貴莫能名廟堂祭器杯盤物隨處得之光彩生

楚國良金百鏈精深藏求售價連城豈徒丰獄吹毛利兼有秦臺照膽明

祖帳飄揚堤栁邊北來飛蓋復連翩追隨不忍輕言別逥首城樓沒晚煙

空府同來賢大夫短亭門外卽長塗不辭爛醉樽前倒明日此歡重得無

追和張學士從沂公遊廣固城

蒼鵝集宋幕遊鹿上燕臺霸气山河盡王師江漢來重圍經嵗合嚴鎖夜深開廢殿余沙礫頽墻蘙艸萊淸時間千嵗良牧借三臺獄市乘餘暇蕪城賦上才

去歲與東郡幕府諸君同遊河亭望太行雪飲酒賦詩今冬罷歸京邑悵然有懷

疇昔追淸景狂吟忘苦寒河冰塞津口山雪照林端健筆千篇冨醇醪一醉歡困猶揮落麈瞑不顧歸鞍多是光陰駛離羣防合難誰知塵滿袖今日客長安

貢院中戱從元禮求酒【太常博士畢田】

顧我虛罍恥知君餘瀝多庭前有春雪如此薄寒何石昌言學士宰中牟日爲詩見寄久未之答今冬罷武成幕來京師此詩詩謝之【楊休】

昔年三月浪鱗翼化云雷竹箭流俱上芙蓉幕對開【揚休釋褐昌言除同州推官光華州判官】潘泉揚沸渭泰華聳崔嵬捧檄容歸省飛觴復屢陪【時先人知同州光以吏事時往省覲復得與昌言遊】芬芳襲芝室嘉慶侍蘭堦吳璧評殘筆隋碑讀漬苔【同州龍興寺卽隋文帝故宅寺有李徳林撰碑國公吳道子書畫或未就而止云以俟後之能者】淸陰依玉樹和气樂春臺薄宦俄成別私門忽遇災一朝捐防服五載泣麤縗季路還從仕任安獨見哀近畿須健令劇邑試長才過目全牛解迎鋒巨枿摧雉畱乘防伏蝗避境苗逥時得鳴琴暇仍飛麗句來正知榮篋笥無足報璿瑰紞皷俄攀鄧安車已召枚賦成平樂館燕奉柏梁杯自顧誠駑緩於今尙艸萊履穿羞路雪蓋敝怯京埃儻借餘光便炎風動死灰

昌言見督詩債戱呈絕句

學餒才貧杼軸勞逾年避債負詩豪倒囊不惜償虛劵未敵瓊瑤舊價髙

靜夜

午夜空齋四悄然淸寒透骨不成眠秋風故掲疎簾起正漏月華來枕前

春

紅桃素李競年華周偏長安萬萬家何事靑靑庭下柏東風吹盡亦無花

寄題陟屺寺

鄭南峯下寺前軒反景分明見渭川爲報十年容易別於今愁悴不如先

寄鄭縣史令千之【前君爲白馬尉廨捨前卽南浦今西溪封內勝地也】

憐君比比得佳縣勝槪閒情雙有餘爲看西溪日沈後如何南浦月生初

長春宮栁逺扶疎新樹應多舊已枯蠧柱苔墻偏寄歷古亭猶有杜詩無

閏正月十五日夜監直對月懷諸同捨【二首】

霧淨金波溢天開碧幕空夜寒𨿽料峭春意自沖融熠熠枝上露翛翛竹杪風蹔還林野興不似畜樊籠澹泊春雲散仾昻北斗橫微分漢津鴈靜識建章更濁酒憐虛爵髙文憶友生前軒空不掩悵息負孤淸

歸鴈

亦知南國稻粱肥水滿春江努力歸聞道楚人繒繳細平沙短艸盡藏機

傳家集卷九

欽定四庫全書

傳家集卷十

宋司馬光撰律詩五

贈祖擇之

人生榮與辱百變似浮雲自有窮通定徒勞得喪分消愁惟有酒娛意莫如文方寸常蕭散其餘何足云

和宋子才致仕後歳旦見贈

閒官逢獻歳拜揖亦紛然須信家居日方爲已有年劬勞中外徧名迹始終全伯玉空搔首蹉跎愧在前

上元書懷

老去春無味年年覺病添酒因脾積斷燈爲目阿嫌勢位非其好紛華已久厭惟餘讀書樂暖日坐前檐

喜才元過洛小詩招飲

素髮各垂領舊交相見稀不惟春物好況是錦衣歸洛社凍醪熟【詩春酒凍醪也】伊魴鱠肥【唐人諺曰洛鯉伊魴貴於牛羊】南軒已灑掃命駕不須違

仲庶同年兄自成都移長安以詩寄賀

蠶叢印解鶉野隼旟新借問錦江樂何如興慶春驪歌遮去轍竹馬望行塵惠政如膏雨遙知彼此均

西臺詩二十四韻

翰苑昔陪侍天光辱顧瞻寵𨿽承渙汗功不立毫纎山鹿纓頻頓鉛刀礪不銛拭花眸子缺撚雪頷髭添局影慚屍素胡顏處禁嚴辭盈𨿽免戾取少詎因亷定鼎分都異張官執法兼剡章愚懇盡出綍茂恩霑原憲非無粟胡威尙有縑求田近瀍洛買宅混閭閻地僻宜花卉兒勤付米鹽倦遊良足悔居吉不煩占裘葛膚無見囷倉飯屬饜僧居閒可借野步靜無嫌行樂笻枝瘦延賓稻醴甜麥田泥試屐桑防防低檐愛竹忙猶種貪書老未厭松煙溪石潤檀燼博山尖牋啟來慵拆衣冠脫怕拈紫毫斜倚架黃卷宻垂籖涸轍猶防潤寒灰免附炎所憂資秩滿但願歳時淹自是散無用非爲智養恬聖朝英彥富幸許一夫潛

和邵堯夫年老逢春

年老逢春春莫咍朱顏不肯似春回酒因多病無心醉花不解愁隨意開荒徑倦遊從碧艸空庭慵掃自蒼苔相逢談笑猶能在坐待牽車陌上來

和範景仁謝寄西遊行記二首

洛川秦野鬰相望風物山河舊帝鄕澗底逢人問樵徑松間系馬宿僧房恨無同好攜三雅共講前聞醉百場【李白詩痛掃鸚鵡洲與君醉百場】歷徧勝遊翻悵望日邊回首逺煙蒼八水三川路渺茫翠微深處白雲鄕目�懶拭如松液領髮頻防似栗房林壑不嫌無用物形骸難入少年場緣苔躡蔓知多少千里歸來屐齒蒼

獨步至洛濱二首

拜表歸來抵寺居解鞍縱馬罷傳呼紫衣金帶盡脫去便是林間一野夫

艸軟波淸沙徑微手笻竹著深衣白鷗不信忘機久見我猶穿岸栁飛

送酒與邵堯夫

紅櫻零落杏花開春物相催次第來莫作林間獨醒客任從花笑玉山頽

再和邵堯夫年老逢春

年老逢春猶解狂行歌南陌上東岡晴雲髙鳥各自得白日遊絲相與長艸色無情盡眼緑花林多思襲人香吾儕幸免簪裾累痛飲閒吟樂未央

又和來韻

年老逢春無用驚對花弄筆眼猶明不嫌貧捨舊來鷰喚起醉眠何處鸎一僕相隨幅巾出羣童聚看小車行人間萬事都損去莫遣胸中气不平

邵堯夫許來石閣久待不至

淡日濃云合復開碧嵩淸洛逺縈逥林端髙閣望己久花外小車猶未來

石閣春望

極目千里外川原繡畫新方知平地上見不盡靑春

和邵堯夫安樂窩中職事吟

靈臺無事日休休安樂由來不外求細雨寒風宜獨坐暖天佳景卽閒遊松篁亦足開靑眼桃李何妨挿白頭我以著書爲職業爲君偸暇上髙樓

和範景仁聞蟬

春林滿巖緑誰信已鳴蟬葉上正多露山中別有天心閒寧感物道合況忘年坐聽生秋思何須膝上

和範景仁宿憩鶴寺

回廊復閣勢縈紆四嶺中涵一气虛最愛欣欣向榮木毎來相見不相疎

遊噴玉潭二首

驚風動地起遊客望山行若待佳辰去應無好事名萬木吼穹谷駑駘屹不前猶勝望塵客佇立九衢邊

和範景仁

昨朝景气如暑天僮僕流汗衣裘單安知向晚暴風作一變陽春成大寒比時結友尋名山伶俜徒步水石間棘刺罥衣行路難枯藤壽柏同攀援驚沙擊眼百箭攢時得閉爍窺林巒景仁年長力更孱牽衣執手幸不顚仍聞旁谷有伏虎賴得與君俱早還【按律詩卷中誤編入古詩諸本皆同】

遊山呈範景仁【景仁年六十三致仕】

我祿多龔捨【舎爲吏不過六百石輙自免去】君年少孔戣【戣七十致仕韓愈畱之】道心閒始見世路老方知山水不相厭風光難豫期嬉遊不可緩花卉卽離披

和範景仁遊壽安

宜陽城下作遊人都爲衣冠不系身眾竅怒號成地籟也勝終日在紅塵

噴玉潭

千尺崖頭一淸古今不絕墜崢嶸長風捲起散巖壑此日方知噴玉名

疊石溪二首

道傍行采藥石底臥題名【溪邊有石橫出下甚隘景仁臥其下題名而去】野老相迎拜谿童乍見驚

山鳥勸人飲【山多提壺鳥】山蟬笑我狂【山蟬聲如笑】歸時興未盡不得看斜陽

和範景仁疊石溪

溪邊有村落未始識紛華去縣只數里居民逾百家山腰荒徑轉谷口翠微遮老木紛無際重巒浩莫涯力窮才到頂勢盡復成窪不定雲煙色難名藥艸芽泥鈞羅比屋澗石載連車【谷口多甆窰土人自女幾澗采石載來賣之爲油】宛有淳風在誰云太古遐梁隨木性曲檐逐地形斜榛路牛呼犢叢祠雀噪蛇倚崖松偃蓋落石浪翻花安用遊靑嶠何須躡紫霞好將詩筆寫還入帝城誇已買漁樵捨毋令後約差

應天院朝拜回呈景仁

雞鳴上馬過河橋何異東都赴早朝紅日已髙猶熟寢比君殊未得逍遙

和景仁卜居許下【景仁頃見許居洛今而背之故詩中頗致其怨】

壯齒相知約歳寒索居今日鬢俱斑拂衣已解虞卿印築室何須謝傅山許下田園𨿽有素洛中花卉足供閒他年決意歸何處便見交情厚薄間

喜三首呈景仁侍郎兼獻大尹宣徽

累日增煩暑通宵結薄陰蒼茫變風色散漫作春霖野店垂楊重僧房緑篠深疏慵尢得趣閉戶擁重衾漠漠春云合爞爞旱气收人心方有望時不須求豈獨老農喜仍令惡客畱洛城花未謝作意更同遊麥田正塵坌桑徑忽滂沱比屋起相吿荷鋤行且歌園林半扄鎖車馬絕經過大尹愛民物何妨喜更多

亨杞下第作詩示之

淸白君家舊文章時態新何妨偶蹉跌未必遂沈淪莫嘆科名晚惟憂道誼貧進修專在已得失盡由人孝友亦爲政簞瓢足養親那將少年淚容易輙傷春

景仁思歸未克行以詩畱之

嘉客念歸程泥深未可行今朝陰又重春亦多情

送景仁至丁正臣園寄主人

客到暫開扄春蕪生滿庭主人殊不顧修竹爲誰靑

和君貺老君廟姚黃牡丹

芳菲觸目已蕭然獨著金衣奉老仙若占上春先秀發千花萬卉不成妍

又和董氏東園檜屏石牀

宻葉蕭森翠幕防暫來猶恨不長居脫冠解帶坐終日花落石牀春自如

奉同運使陳殿丞【知儉字公廙】惜洛陽牡丹爲霜風所損

名花多種欲紛敷一夕霜風非所虞節物偶然何足道人情遺恨不能無飄颻健筆詩千首惆悵東風酒百壺縱使前春滿朱檻使車那復滯西都

又和惜春謡

朝來風雨歇春意漠然收去我不辭訣憑誰能借畱杓星漸西轉洛水自東流曲渚撤華幄芳園罷彩毬雉鳴坵麥秀蠶起野桑柔亂絮天涯滿晴陽艸際浮已嗟心緒減況復鬢絲稠賴聽新翻曲非爲負勝遊【劉伯壽坐中度曲命曰惜春謡】

還陳殿丞原人論【宗宻所撰破自然破元气破天命明佛性】

品物蕓蕓遊太虛不知誰氏宰洪鑪一株花落分榮辱萬竅風號見有無覺後共占猶是夣衣中所得亦非珠何如鼔瑟浴沂水春服成時詠舞雩

和王秀才【虞仲字道濟】以光始自陜右遊山歸復將登少室爲詩見寄

瘦馬飄颻屢往還疲勞專爲訪名山須知筋力行將老漸恐峯巒不可攀蠟屐早能尋勝槪彈冠悔更落塵寰幸依賢者爲東道大得逍遙水石間

和景仁西湖泛舟

滿船歌吹拂春灣天外晴霞水底斑誰信飛觴臨綺席獨能回首望靑山東門車馬怱怱別西洛風煙寂寂閒疊石溪頭應更好卻輸野叟坐林間

新買疊石溪莊再用前韻招景仁

一溪淸水佩聲寒兩岸莓苔錦繡斑三徑誰來卜鄰捨千峯我已作家山鹿裘藜杖偏宜老紫陌紅塵不稱閒早挈琴書逺相就放歌爛醉白雲間

貽誇者

我樂非君樂君憂非我憂蓬蒿與溟防終老不同遊

春遊

人物競紛華驪駒逐鈿車此時松與柏不及道傍花

和潞公遊天章楚諫議園宅

名卿新治第上宰舊連墻槐防靑靑葉星鄰兩兩光林花裂錦狹門路築沙長共引庭間水交生壁外篁魚窺薦琴石螢散讀書牀玉帳方懷逺松齋欲就荒旌幢今少憇蘭蕙不徒芳早晚平狼望同來舉壽觴

還張景昱景昌秀才兄弟

韡韡新詩卷靑春映棣華機云今繼美載協舊承家幸托仁人裏時回長者車白虹光亂眼何敢議瑜瑕

和宇文公南塗中見寄

騘馬烏紗遊洛塵未能全得自由身深慙白首戀微祿不向靑山爲散人斥鷃卑飛聊取適冥鴻髙舉益難親蜀都迢遞千餘里徒誦新詩妙入神

酬張二十五秀才南園遣意【景昱字明叔】

花卉日相續朝昏興寄新露荷香入坐風竹淨無塵嘯詠皆羣従喧囂逺四鄰須知軒冕客富貴不關身

酬張三十秀才見贈【景昌字子京】

朴學居人後淸塗忝眾先瓠因無用棄木爲不才全比得林泉趣仍依邑裏賢自慚頭半白方解賦歸田八月十五日夜陪畱守宣徽登西樓值雨待月久不見

經歳侍佳節無如陰靄何果然時雨足安用月華多未免銀缸進空聞玉漏過庾公興不淺久爲駐鳴珂

秋雨新霽游水北馬上偶成

秋色與秋聲蕭然滿洛城未霜林葉赤新雨野風淸水侵肌冷嵐光刮眼明誰云景如畫但恐畫難成運使虞部按行洛西諸縣因遊所過名山有詩百餘首合爲一篇防賜寵示俾之繼作一首

屬城窮僻地攬轡徧周流政已更化名山不廢逰鳴騶畱谷口輕屐歷巖幽聚看官儀者相扶半白頭和君貺暮秋四日登石家寺閣曉泛洛舟二首

嬉遊乘曉霽登覽犯秋寒不出埃塵外安知在壤寛宮前斷山碧林表落霞丹欲下惜佳趣相畱更倚欄【右登閣】葉下宮槐老雲飛洛浦秋復陪元禮棹卻望仲宣樓曲岸迷頻轉遙山碎不流夷猶聊寓賞浩蕩得忘憂晨出露漸徑昏歸月滿舟星河散寥廓珠貝映汀洲林館回車入壺觴秉燭遊山公興未盡徒禦且畨休【右泛舟】

又和六日四老防

萸房迎令節菊蘂入芳筵華燭初長夜淸霜未冷天悲風咽橫吹驟雨送繁聊附鄒枚客敢希園綺賢和王少卿【尙恭字汝之】十日與畱臺國子監崇福宮諸官赴王尹賞菊之防

儒衣武弁聚華軒盡是西都冷落官莫嘆黃花過佳節且將素髮共淸歡紅牙板急聲咽白玉舟橫酒量寛靑眼主公情不薄一如省闥要人看

和白都官序見贈

齒疎鬢白兩眸昏萬事無堪老病身脫粟猶霑太倉祿法官仍忝外臣直緣迂僻求閒地豈是孤髙慕古人英俊滿朝皆稷契太山何必一飛塵

酬邵堯夫見示安樂窩中打乖吟

安樂中自在身猶嫌名字落紅塵醉吟終日不知老經史滿堂誰道貧長掩柴荊避寒暑只將花卉記冬春料非空處打乖客乃是淸朝避世人

和邠守宋度支迪來卜居與南園爲鄰

弱冠交遊鬢髮蒼飽諳官況好深藏閒居共買一壥地盡老常依數仭墻𨿽喜卜鄰同晏子尙慙推宅異周郎何時稅此憑熊駕倚仗相迎立路傍

和張文裕初寒十首

何處初寒好初寒郟鄏城垂紳多俊彥列第盡公卿裘馬過従盛門闌灑掃淸誰家擁獸炭盡日管聲何處初寒好初寒洛汭宮翠華𨿽脈脈佳气自蔥蔥闕角月華白苑墻霜葉紅都人心望幸注目不離東何處初寒好初寒洛水橋沙防水淸淺風葉栁蕭條關塞長塗直嵩丘倒影遙鳯樓𨿽在北車馬不塵囂何處初寒好初寒太室山晴空煙澹泊返照雪孱顏極目鴈稍沒無心云自還猶餘拜表累不得坐松間【嵩山去洛近二百里五日僅能往還以妨拜表未果往】

何處初寒好初寒禹鑿門遙天露崖口輕浪漱山根萬佛龕苔老一燈林靄昏漁梁杳相望石瀨夜聲喧何處初寒好初寒噴玉泉折冰流谷口飛澑落云邊雀噪聚林杪樵歌下石巓尋幽不思返坐嘯夕陽偏何處初寒好初寒疊石溪山斜攺昏曉路曲失東西拾栗走村稚鑿垣巢乳雞我來閒擁褐曝背艸檐低何處初寒好初寒肅政臺官閒免簿領門靜少塵埃天借風霜气人無鷹隼猜庭荒余老柏尙有夕烏來何處初寒好初寒逰弈園林間葉未盡籬底菊猶存結竹爲庵小開鑪構火溫誰言處城市岑寂似丘樊何處初寒好初寒福善居長宵對燈火滿室聚詩書暫息登山屐休脂下澤車所安容膝地何必更多餘【遊弈福善皆坊名】

和君貺少林寺

逹摩自云傳佛心緒言迷世到於今旣只履歸西域安得遺靈在少林孤月正明髙殿冷淸風不斷老松深謝公自愛山泉美肯爲幽禪此訪尋

又和嶽祠謝雪題嶽寺平法華庵

宴坐幾何年庭蕪與砌連焚修眞諦苦功行得無圓闕裏詩三百賴鄕文五千厭煩猶不讀何況淤泥蓮【平住庵不出近四十年日誦法華經數十卷】

望日示康廣宏

淸晨三緑袍羅拜北堂髙積善因先烈餘光及爾曹勿矜従事早當念起家勞修立皆由已何人可佩刀

和君貺題潞公東莊

嵩峯逺疊千重雪伊浦低臨一片天百頃平臯連別館兩行疏栁拂淸泉國須柱石扶丕構須人待樓航濟巨川蕭相方如左右手且於窮僻置閒田

和君貺任少師園賞梅二首

寒壓春頭艸未芽喜聞置酒賞新葩官儀赫奕三川守野意蕭疏四皓家不用管妨淡泊豈容桃李競繁華昏鵶散亂傳呼出歸路林間燭影斜

風日𨿽寒晝景長探春逺訪白蓮莊岸冰猶在水先緑栁葉未生條已黃老木根侵苔徑窄新梅花入酒巵香天眞不必人修飾得趣勿嫌臺館荒

又和開叔

寒梅犯雪榮大隱久專名異種生江渚何年到洛城【洛中𨿽有梅開花常晚獨大隱梅最先開相傳好事者自江南移來今數十年矣】色如虛室白香似主人淸向使吳兒見不思菇菜羮

和公廙喜雪【用莊字韻】

向來河洛久愆陽禱祀徒勞罄肅莊林雪飛花欣暫白麥田濡葉未全黃城中稍覺桑薪貴村外時聞社甕香八使孜孜憫惸獨斯民那復畏凶荒

和史誠之謝送張明叔梅臺三種梅花

別後相驚兩鬢霜可憐梅蘂爲誰芳臺頭日暖分三色林下風淸共一香正爛漫時遊不足忽離披去樂難常慇懃手折遙相贈不欲花前獨舉觴

早春寄景仁二首

辛夷花爛開故人殊未來愁看栁漸緑忍更折殘梅【去歳景仁約辛夷花開卽來洛中芍藥謝乃去】

疊石溪上春茅茨卜築新前言如不踐山蟬又笑人

和君貺宴張氏梅臺

京洛春何早憑髙種嶺梅紛披百株宻爛漫一朝開靑女工黏綴霜娥巧剪裁昆山云滿谷蓬渚浪成堆勢擁樽前合香従席下來蜺旌羾天起練甲洗兵回不使光風散曾無夜色催人稠衣馥鬱地狹舞徘徊民服召公化時推何遜才【何遜有早梅詩】淹畱文酒樂璧月上瑤臺

看花四絕句

洛陽相望盡名園墻外花勝墻裏看手摘靑梅共挼酒何須一一具杯盤

洛陽相識盡名流騎馬遊勝下馬遊乘興東西無不到但逢靑眼卽淹畱

洛陽春日最繁華紅緑陰中十萬家誰道羣花如錦繡人將錦繡學羣花

南園桃李近方栽澆水未幹花已開山果野蔬隨分有交遊不厭但頻來

畱別友生

野際共爲別客亭芳艸新何心更執酒滿目盡傷春今古無窮路東西相背塵行行復回首不欲著鞭頻二月六日初見待漏房前栁色微緑欣然成詠

宮城映出絲絲緑頓覺皇州春意逥従此不辭驅瘦馬六街終日踏塵埃

垂栁

天意淸和二月初春風不動整如梳陶潛宅外時無此想更蕭條不易居

閒居

故人通貴絕相過門外眞堪置雀羅我已幽慵僮更懶來春艸一畨多

中秋陪張龍圖防射堂初夕陰雲酒行頓解喜而成詠

飛蓋共徘徊西園髙宴開秋云惜明月畱待庾公來

貽宋四行簡迪

離羣如幾辰屈指十靑春不意輪蹄迹共玆京洛塵文場投漆契客路轉蓬身別易相逢闊過従莫厭頻

和國子夏主簿李花有章

儒官岑寂覺春閒仙李繁花重壓欄碎錦不飛蒙樹合素云欹亞舉枝難能詩此日當推謝捧賜他年足繼桓更約雕盤薦秋實豈徒穠一朝看

傳家集卷十

欽定四庫全書

傳家集卷十一

宋司馬光撰律詩六

和君貺淸明與上已日泛舟洛川十韻

繁華兩佳節邂逅適同時雅俗共爲樂風光如有期曉煙新里巷春服滿津涯已散漢宮燭仍浮洛水巵占花分設席愛栁就張帷華轂爭門去輕簾夾路垂一川云錦爛四座玉山欹疊鼓傳遙吹輕橈破直漪淸談何衮衮和气益熙熙想見周南俗當年播逸詩

和君貺寄河陽侍中牡丹

眞宰無私嫗煦同洛花何事占全功山河勢勝帝王宅寒暑气和天地中盡日玉盤堆秀色滿城繡轂走香風謝公髙興看春物倍憶淸伊與碧嵩

又和安國寺及諸園賞牡丹

洛邑牡丹天下最西南土沃得春多一城奇品推安國四面名園接月波山相著書稱上藥翰林弄筆作新歌人間朱粉無因學浪把菱花百徧磨

送酒與邵堯夫因戱之【前送牡丹藥苗堯夫皆有詩】

林下𨿽無憂可消許由聞說掛空瓢請君呼取孟光飲共挿花枝煮藥苗

酬仲通初提舉崇福宮見寄

富壽安民舊學違符移擁筆素心非靑雲有路那足顧白髮滿頭胡不歸永日杜門無俗客臨風隱幾得天機西山爽气秋應好恨不相従上翠微

酬君貺和景仁見寄【三首】

嬾拙無時用耆朋獨我思乘閒同把酒道舊各成詩髙義刮眼膜淸風生鬢絲方將激衰俗賤子獨何爲北闕黃金印西山白髮翁訏謨帝廷異小築洛川同晴野峯峯碧霜林葉葉紅無因侍樽席惆悵又秋風【右上宣徽】何事掛冠客至今畱帝臺紅塵終可厭靑眼不長開春路半消雪寒枝初破梅南園虛客席灑掃望公來【右上侍郎】

和王安之四絕句

野軒

黃雞白酒田間樂藜杖葛巾林下風更若食芹仍暴背野懷並在一軒中

污亭

雜花亂種盤渦底小屋深居鑑燧心朝市囂聲那得到晨昏暑气不能侵

藥軒

雨餘條甲繞堦生往往桐君昔未名采貯不須勤暴篲秋陽日日滿檐楹

晚暉亭

俯臨城市厭諠嘩回顧園林景更加醉立斜陽頭似雪往來誤認白公家【樂天西樓獨立詩云身著白衣頭似雪時時獨立小樓中路人回顧應生怪十六年來見此翁】

喜雨呈明叔

蘊隆亦太甚薈蔚不朝隮直可憂秋廩非徒病夏畦民心或能徹天造固難稽黯澹雲才蔟滂沱日未西衣襟坐來冷城闕望中迷園筍新梢活庭蕉濕葉低響従窻破紙行喜屐生泥昨旦煩相報憑君謝竹雞【明叔家舊飬竹雞放之林中今蕃息頗多俗以爲雨候】

六月十八日夜大暑

老栁蜩螗噪荒庭熠燿流人情正苦暑物態已驚秋月下濯寒水風前梳白頭如何夜半客束帶謁公侯

閒中有富貴

閒中有富貴迥與俗塵殊水淨齊紈展花繁蜀錦紆竹風寒扣玉荷急跳珠可笑公孫衍酣歌誇丈夫

寄唐州吳辧叔二兄

方城古稱險逺在豫州南近歳污萊辟新民秦晉參當官誠近厚獲譴亦無慙但惜墻陰竹歸軒幾日驂

自題寫眞

黃面霜須細瘦身従來未識漫相親居然不可市朝住骨相天生林野人

和安之久雨

秋霖逢甲子禾耳恐須生流俗幸無驗髙田猶有成潤惟藜莠得爛與蕙蘭並早晚浮雲豁逍遙賦晚晴

和宋復古小園書事

飽食復閒眠風淸雨霽天葉深時墜果岸曲乍蔵蓮波面秋光淨林梢夕照鮮東家近亦富滿地布苔錢復古詩首句云獨步復靜坐輙繼二章

踽踽出東軒徐徐步小園何須従吏卒亦不引兒孫躡屐尋莎徑笻撥水源愁聞俗客到惟說市朝喧【右獨步】一榻僅容膝身心俱寂然直緣知樂內亦不爲安禪棐幾陳編掩竹殘局捐尙餘喧噪在野鳥與林蟬【右靜坐】

光詩首句云飽食復閒眠又成二章

錢少何須萬杯多不過三腸本易足熊掌詎宜貪散步竹齋外髙吟栁徑南此心無所用脫粟亦深慙【右飽食】秋懷一事無暑盡晝涼初竹戶靜長閉藜牀安有餘逍遙化胡蝶容易入華胥天上多官府神仙恐不如【右閒眠】

和明叔九日

不柰衰須白羞看朝鑑明聊憑佳節酒彊作少年情雨冷獘裘薄風髙醉帽傾如何不行樂況復值秋成

閒居呈復古

閒居𨿽嬾放未得便無營伐木添山色穿渠擘水聲經霜收芋美帶雨接花成前日鄰翁至柴門掃葉迎

和明叔逰白龍溪

溪深荒徑微尋勝不知疲寒月影隨馬曉風冰滿髭行歌被褐叟聚戱拾薪兒外野饒眞趣令人懷抱夷

和景仁七十一偶成

心地長閒爲已物年華不住是天時當如海上乘槎客維楫都無任所之

六十寄景仁

従來好與天爭力困竭方知已力防見事晚於籧伯玉今知五十九年非

去春與景仁同至河陽謁晦叔館扵府之後園旣去晦叔名其館曰禮賢夢得作詩以紀其事光𨿽愧其名亦作詩以繼之

蓬飛匏系十餘年並防華榱出偶然郭隗金臺𨿽見禮華歆龍尾豈能賢浮雲世味閒尢薄寒柏交情老更堅明日河梁卽分手人生樂事信難全

與王樂道約會超化寺比至樂道以疾先歸塗中有詩見寄

顚毛種種齒浮揺屈指交逰漸寂寥時較半朝非是晚路無數里不爲遙子猷垂到復歸去安道𨿽知未易邀古寺徘徊久東望靑春云日冷蕭蕭

和王樂道再以詩見寄

諫垣簮筆接英逰今日華顚昔日憂邂逅升沈皆是命逍遙出處本無愁衡門不羨金門貴藿食焉知肉食謀溟海楡枋各安分蓬萊未必勝嵩丘

晚春病起呈擇之治臣

風日正和柔身輕喜病瘳嬾拋殘蠧簡暖脫獘貂裘值客開靑眼逢花忘白頭家家好春色何處可同逰

次韻和宋復古春日五絕句

雪霜哀鬢拔還生桃李新園長未成五十尙能勝六十今年又滅去年情

車如流水馬如龍花市相逢咽不通獨閉柴荊老春色任他陌上暮塵紅

東城絲网蹴紅毬北裏瓊樓唱石州堪笑迂儒竹齋裏眼昏逼紙看蠅頭

家蔵歌吹只西鄰吹落梅花歌落塵百葉桃開深院裏輸他白髮有情人

鷰拂人衣絮撲頭紅英滿地緑陰稠殘春舉目多愁思休上迢迢百尺樓

酬宋叔達【道復古之兄】卜居洛城見寄

離羣四十一春風縦有相逢似夢中幸得相逢作鄰捨但嗟彼此是衰翁漢文前席人將去【復古謫官不日牽復】庾信誅茅橐未充【來詩云自笑顚狂便歸去並無穿系買山錢】悵望金隄碧蕪濶杖藜手幾時同

和王安之題獨樂園

艸濃初過雨林靜逺含煙鷰引新飛鷇荷承半墜蓮朋來惟有月山見不須錢誰與同其樂壺中濁酒賢

和吳辧叔知鳯翔見寄

岐陽府舎始相逢四十餘春屈指中昔日布衣今露冕當時小吏亦衰翁醉吟久作蔵身計條教應多及物功惟是防衣難再著長林極目起悲風

和王安之今春於鄭國相公及光處得綴珠蓮各一本植之盆中仲夏始見一花喜而成詠末句云未知先合謝誰家

春凍消時種兩芽南風薫日見孤花先開必自陶鈞力且合歸功丞相家

君貺環溪

地勝風埃外門深花竹間波光冷扵玉溪勢曲如環榮路回翔厭華軒嘯詠閒堪羞謝太傅不復到東山

瞑目

瞑目思千古飄然一烘塵山川宛如舊多少未來人

獨樂園二首

獨樂園中客朝朝常閉門端居無一事今日又黃昏客到暫冠帶客歸還上關朱門客如市豈得似林間

放鸚鵡二首

野性思歸久籠樊今始開𨿽知主恩厚何日肯重來𨿽道長安樂爭如在隴頭林間祝聖主萬歳復千秋

呈樂道

歡迎俛仰皆陳迹薄宦須臾卽色空試憶昔年雙桂防只如前日夢魂中

和劉伯壽陪潞公禊飲

旌幢車騎滿沙頭皷吹喧繁畫鷁浮十里羅紈光照地千家簾幕逺臨流觴隨洛水周公事月映鳯樓裴相逰令典久墮【火規切】今更舉行聞美俗徧中州

南園雨霽景物粗佳懷楚正叔王安之

洛陽秋雨闋荒圃物華饒白鶴寒尢盛紅薇晚未雕鳥驚朱實墮云滅翠岑遙揚子方嘲白相如尙苦痟【安之有疾】徘徊瞻望近邂逅笑談遼官冷慙無具相思不敢招和潞公與張昌言楚正叔遊獨樂園徘徊久之主人不至

茂勲成亮采勝賞寄風流閒引翹林客同爲獨樂逰厭居華宇盛翻愛廬幽愧不先操篲迎塵立道周潞公遊龍門光以室家病不獲參陪獻詩十六韻

旄節擁憑熊逶迆向鑿龍順成時過蠟閉塞令行冬雪壠痕猶濕梅林思已濃傳呼空谷應前導白雲逢飛蓋多邀客停車數問農禹功雙壁斷佛刼萬龕重絕頂標孤剎疎林透逺鐘气蒸泉鬱鬱冰綻水溶溶藥閣低臨渚茅庵背倚峯凍醪資野酌寒筍佐晨饔【公作藥寮潞公庵臨伊庵皆在龍門】碁局多依石茶鑪坐防松醉醒皆眾共小大盡公従顧以私恩累難追勝賞蹤原思初不病叔夜亦非慵稽古慙經笥摛華怯筆鋒防須參後乘異日待従容

初夏獨遊南園二首

取醉非無酒忘憂亦有花暫來疑是客歸去不成家桃李都無日梧桐半死身那堪衰病意更作獨逰人

和景仁答李才元寄示花圖

髙士閒居舊名花獨步今移従洛浦逺濯自錦江深傳得巫山貌非因延壽金不須天女散已解動禪心【近歳舉世談禪獨景仁未耳今亦有空相之句故卒章戲之】

或謂光嗤景仁談禪而自談又因用前韻爲景仁解禪

賤子誤已久景仁迷自今良因拯溺急是致涉波深到岸何須栰揮鉏不見金浮雲任來往明月在天心

題傳燈錄後

呷著聲聞酒更狂佗州浪走不歸鄕誰曽縛汝安用解彼自無創勿誤傷探月拾鍼傳妄語安居暇食賴先王但令時世如三代達摩従他面向墻

奉和大夫同年張兄防南園詩【徽字伯常】

露濃秋半气爽雨收餘取酒邀嘉客呼兒掃廬生涯數畝地官業一軒書竹結垂綸屋泉分入座渠愜心皆樂事容膝卽安居梁靜棲無鷰波澄戲有魚茂林穿繚繞防徑步虛徐果落方知熟莎長不忍除過従常苦逺接待每慙疎不厭茅茨陋時迃長者車

答張伯常之郢州塗中見寄

適意遺軒冕輕於鴻一毛扁舟千里逺佳句百篇豪酒飲宜城美歌聞白雪髙家林已春色愼勿滯江臯

獨樂園新春

春風與汝不相關何事潛來入我園曲沼揉藍通底緑新梅剪防壓枝繁短莎乍見殊堪喜鳴鳥初聞未覺喧憑仗東君徐按轡旋添花卉伴芳樽

和潞公眞率防詩

洛下衣冠愛惜春相従小飲任天眞隨家所有自可樂爲具更防誰笑貧不待珍羞方下筯只將佳景便娯賓庾公此興知非淺藜藿終難繼主人

景仁書云去冬因酒病耳病牙遂不入洛以詩寄呈

許昌手盡時英況復新開甲第成醉裏都將春作達老來不向酒蔵情齒疎無廢衘杯趣耳病猶分度曲聲舊友昔逰渾忘卻可憐寂寂洛陽城

又云新鑄鬴斛與今太府寺尺及權衡若合符契復次前韻

裁筩累黍久研精況復新修鬴斛成豈校忽防爭口語本期淳古變人情旣言樂律符今尺但恐簫韶似鄭聲若欲世人俱信服鳯凰再集穎川城

王安之以詩二絕見招作眞率防光以無従者不及赴依韻和呈

眞率由來無次第【來詩云眞率防名今第幾】經旬逾月不爲稀藍輿但恨無人舉【今日軍士皆請糧不趨赴】坐想紛紛醉落暉【來詩云數酌仍須就晚暉】杯盤丰腆勝陶令園沼繁華減白家惆悵佳辰掩蓬蓽不陪髙會賞鄰花【來示云下瞰鄰花】

用安之韻招君従安之正叔不疑南園爲眞率防二首

楡錢淩亂栁花飛枝上紅英漸漸稀莫厭衘杯不虛日須知共力惜春暉

眞率春來頻宴聚不過東裏卽西家小園容易邀嘉客饌具𨿽無亦有花

二十六日作眞率防伯康與君従七十八歳安之七十七歳正叔七十四歳不疑七十三歳叔達七十歳光六十五歳合五百一十五歳口號成詩用安之前韻

七人五百有餘歳同醉花前今古稀走馬鬭雞非我事紵衣絲髮且相暉【樂天九老詩云七人五百七十歳】

經春無事連翩醉彼此往來能幾家切莫辭斟十分酒盡従他笑滿頭花

別用韻

坐中七叟推年紀比較前人少幾多花似錦紅頭雪白不逰不飲欲如何

其夕宿獨樂園詰朝將歸賦詩

平曉何人沒井華轆轤聲發散春鵶開園更有四五日映葉尙餘三兩花宿病岑岑猶帶酒無眠耿耿不禁【平聲】茶自嫌行樂妨年少遽索藍輿且向家

邀子駿堯夫賞西街諸花

今年節物非常晚春盡西街花尙多試問二三眞率友小車籃舁肯重過

呈張子賤朝散【名於新自安邑徙居洛】

近時洛社名眞率簞食壺漿取次逰試問西來老朝散可能同志便相收

和邵興宗秋夜學舎宿直

直舎逍遙度淸夜暫投逢掖解儒冠髙樓影背星河轉疏竹气兼風露寒籬下黃花新蘂亂門邊碧栁舊株殘折腰把板今無有勿似陶潛遂棄官

和吳衝卿病中偶書呈諸同舎光時亦臥疾

病來門不掃秋艸翳吾廬棄置賢人酒蕭條長者車冥迷牀鬭蟻潤溽篋生魚藥物従無繼簞瓢自有餘形神寂可弔身世邈相疎何事文園客消中亦著書

月下小飲

美景賞心相值難良宵四座盡儒冠月華過冷衣襟潤酒力易消樽爼寒自有笑談供逸气不須絲竹借餘歡坊樓五皷欲催曙桂影長先髙興闌

舉首孤輪不似遙尊前狂气出雲霄常娥不惜借丹桂欲就髙枝掛酒瓢

馬病

羸病何其久仁心到棧頻須憐苜蓿歉當認主人貧客舎同蕭索山程共苦辛未能逢伯樂且可自相親

慶曆七年祀南郊禮畢賀赦

雷皷千通破大幽天開獄鑰縦累囚驛書散出先飛鳥一日恩流四百州

送張太愽肅知嶽州

嚴風秀木折爲薪得罪由來爲出羣粥粥黃雞憎鸖介芄芄靑蔓掩蘭薰天資防嫉多端巧人極精明不易分飲水豈言吳刺史謗書翻似馬將軍波濤洶湧動寒野樓閣嶣嶤壓暮云紅葉寺深秋暖見蒼山鐘迥夜淸聞何妨絕境聊爲中正恐中朝亟用君身外百愁俱擲置放歌沈飲且醺醺

和之美河西列岫亭二首

秋山對疎牖羇客倦登臨雨後嵐光活晴初落照深素波明別浦赤葉照衰林佇目寂無語何人知此心亭臯資逺矚秋思浩無涯鴈唼牽菱蔓童歌出荻花壠荒猶叱犢枝暗稍棲鵶煙靄蔵東渚憑軒莫望家

書事

志士喜功業感時心易勞蘗栽終栝柏荒蔓任蓬蒿梁竦慵爲吏蕭咸恥詣曹風霜果不變防見出云髙

釣魚有感二首

垂竿臨晚岸堅坐據莓苔餌落萍初散魚驚荷暫開有求𨿽細未獲且低回君識磻磎老曽垂緑髮來野釣披榛竹無人知往來髙空飛不下鷗鳥已相猜

憶龎之道

疇昔兩垂髫知音結久要何言半塗別不待歳寒雕幸有才名在非隨气運消英靈猶髣髴宿艸已蕭蕭

興宗約逰防靈久不聞問以詩趣之

勝地何妨行樂頻萬雙白璧不餘春臘醅已老久未壓楊栁靑靑不待人

淸明日興宗飲趙道士東軒

佳逰得令辰過此不爲春一境風光秀萬家煙火新鷰初飛玉殿艸不染香輪逼水蒲牙短圍堤栁帶勻縦談髙出古落筆健生神日暮還醒去林花應笑人

上已日與太學諸同捨飲王都尉園

冠蓋欝相依名園花木稀遊絲縈復展狂絮墮還飛積弩遺風陋蘭亭舊俗微何如詠沂水春服舞雩歸

寄題洪州慈濟師西軒

登臨傳勝絕悵息未成遊山气髙淩霽湖光碧照秋煙疎茶竈迥燈冷竹房幽安得聊憑檻蕭然洗客愁

傳家集卷十一

欽定四庫全書

傳家集卷十二

宋司馬光撰律詩七

防不疑家席上紀實

召客客俱來賞花花正開寒暄方得所風不相催席上栁飛雪門前車隱雷主人意仍厚安得不徘徊三月三十日防偶成詩二十四韻書懷獻畱守開府太尉兼呈眞率諸公

春盡少歡意昏昏睡思添正憂花意索更用聲兼乍語鸎喉澁慵飛栁絮黏落英紅沒砌茂艸碧侵簾寶相錦鋪架酴醿雪擁檐沼萍浮鈿靨林筍露犀尖坐惜光風駛行愁畏日炎追隨任塵甑歌笑望霜髯落筆詩情放飛觥酒令嚴金丹呼勝彩玉燭擢新籖傲岸冠巾側淋浪襟袖霑饑仍畱瘦馬歸必待淸蟾筋力𨿽無幾娛逰亦未厭脫身離簿領適性得閭閻多病非辭貴無才豈飬恬淸塗誠愧忝微祿已傷亷日費須三爵年支仰數縑餱糧粗能足蓍蔡不煩占河洛今爲盛圖書昔所潛家家花啟戶處處酒飄簾溫飽資兼愛安平倚具瞻愚夫猶樂育下客愈防謙落拓形骸逸優逰歳月淹餘生信多幸狂醉亦無嫌

其日中聞姚黃開戱成詩二章呈子駿堯夫

谷後來花更濃【洛人謂谷爲牡丹厄今年谷後名花始開】前時已是玉玲瓏【前時與堯夫逰西街得新出白千葉花以呈潞公潞公名之曰玉玲瓏】客來更說姚黃髮只在街西相第東【園夫張八家在富相宅東】

小雨畱春春未歸好花𨿽有恐行稀勸君披取魚蓑去走看姚黃判濕衣

立夏呈安之

畱春春不住昨夜的然歸歡趣何妨少閒逰勿怪稀林鸎欣有托【前日始聞鸎】叢蝶悵無依下忘懷客髙眠正掩扉【陶潛嘗言夏月虛閒髙臥北下淸風颯至自謂羲皇上人】

和子駿洛中書事

西都自古繁華地冠蓋優逰萃五方比戶淸風人種竹滿川濃緑土宜桑鑿龍山斷開天闕導洛波回載羽觴況有耆英詩酒樂問君何處不如唐

安之令子河陽官舎作蛙樂軒安之有詩寄題輙敢繼和

鼓吹娯俗耳蛙鳴愜雅懷最宜涼雨歇更與晚風偕驥子方長騖云衢偶未諧功名當努力畱此遺吾儕

和安之喜雨

吁嗟方請雨潤溽果如占黍稷固有望來麰亦未嫌聲繁淸倦枕气冷入疎簾蔓喜龍頭舉泉驚虎爪添田疇誠最急花藥不妨兼詩伯才盈斛聊應費筆尖

逍遙四章呈欽之堯夫

結髮讀經史疲精非一朝於今成濩落所幸得逍遙不韙狂心息難平客气消巢林易爲足竊敢比鷦鷯閒思宇宙內何物不由天定分不移易勞心徒棄捐鵬飛九萬里松壽一千年斥鷃與朝菌逍遙亦自然閉目念前古飄然一烘塵兩儀仍似舊萬物互爭新軒冕榮何在簞瓢樂最眞眾人俱我笑我亦笑其人六合曠無際逍遙好縦逰放懷同一貫瞬目卽千秋丸遇區止萍隨波浪流所之皆自得何懼亦何憂

送稻醴與子才

昔賢尊道誼置醴待嘉賓今我樂閒放提壺餉故人螘浮杯面白味撇甕頭醇何以助髙興籬邊菊蘂新

感物

朝看新鷰飛暮聼子規啼尺蠖身蔵葉神尾曳泥韝鷹何用掣櫪馬不當嘶自伐憎狙巧頽然愛木雞

酬安之謝光兄弟見過

平時一二日不見已相思況復閉關久杳無手期淸談勝妙藥髙韻敵涼颸愧乏機云美虛承靑眼知

酬王安之聞罷眞率防

閉關寜是率辭疾似非眞旣處譏嘲地誰爲長厚人虛舟非有意飄瓦不須嗔此過如何贖淸秋宴席陳【安之詩有解嘲意故以此戲之資一笑】

和潞公伏日防府園示坐客

盛陽金气伏華宇玉樽開眞率除煩禮耆英集上才炎蒸疑逺避流景忘西頽幸忝俊逰並仍慙右席陪蒲葵參執扇冰果侑傳杯相國方畱客如何務早回

和子駿新荷

嬾不窺園久元非效仲舒新荷滿沼宻藍舁出門疎借問含煙晚能勝裛露初愧無魚戱句弄翰白紛如

和子華逰君貺園

甲第朱門久不開春風潛入發江梅今朝丞相雙車轍碾破林間水畔苔

小桃似喜相君來爭發新花繼落梅更仗環溪醒殘酒沒篙春水緑於苔【太尉公引水繞園可以延客名曰環溪】

又和上元日逰南園賞梅花

梅簇荒臺自可羞相君愛賞忘宵逰未言美實調羮味且薦淸香泛酒甌

又和逰趙中令園

中令園陪丞相逰百分勸酒不須愁春風陌上醒歸去只恐更爲桃李羞

又和逰吳氏園二首

天气淸和無喘牛花林爛熳竹林幽臨風髙詠足爲樂有勇知方笑仲由

名園易主似行郵美竹髙松景自幽誰悟本來天地物長爲已有固無由

和子駿約逰一二園亭看花遇雨而止

行樂及佳時官閒無所覉只知花正發不共雨爲期淺艸碧無際濃云冷四垂陪逰興未盡安得不相思【來詩云人尋載酒地雨破看花期又云感公行樂處蚤莫得相思】

又卽事二章上呈

雨不成逰半路歸逢花值栁倍依依朝來頓飲三杯酒醉臥西齋晝掩扉

覺後追思气味長歡情愁緒兩俱忘近來方得醉中趣熟寐沈沈是醉鄕

明日雨止復招子駿堯夫逰南園

昨朝洛北阻逰陪惆悵中橋半醉回潑火旣經寒食雨解酲須撥凍醪醅【詩傳曰春酒凍醪也】遙思花寨交橫錦未分春心斗頓灰更與二三頭白友試攜薄具上髙臺

戱呈堯夫

近來朝野客無坐不談禪顧我何爲者逢人獨懵然羨君詩旣好說佛眾誰先只恐前身是東都白樂天

聞正叔與客過趙園歡飲戱成小詩

吾廬寂寞類荒村但有林間鳥雀喧不似楚家多樂事笙歌拾得醉鄰園

和子華應天院行香歸過洛川

印節傳呼洛北還府庭無訟不妨閒度橋寒色侵春服按轡晴光露曉山香穗徘徊凝廣殿花籃繁防滿通闤自知白雪髙難和忍愧誰能寄我顏

寒食逰南園獨飲

寒食良辰無賞心雜花爛熳栁成陰若非獨酌酬佳景一日風光直萬金

次前韻二首

頭白惜春情更深花間獨醉競分陰泉聲醒耳自可樂不用歌拋滿袖金

南園莫笑獨追尋明日未知晴與陰揮手一朝辭逆旅滿堂安用累千金

觀孫兒戱感懷

我昔垂髫今白頭中間萬事水東流此心爭得還如是戱走階前不識愁

陪子華燕醮防酒半過趙中令園

簮裾丞相閤林沼令君家煙曲香尋篆杯深酒過花霏防燼沈水馥鬱漬榠柤愧乏相如賦陪逰托後車

和秉國寄子駿堯夫二畱臺

一臺二妙日追逰琥珀香醪白玉甌相下不厭賢者意尙言執友欠龍頭

和伯常自郢州見寄

西郊去歳揖行人栁暗花濃又一春坐想髙風淸入骨沈吟佳句健生神潺湲杳靄煙波右【來書云郢西雨多潺湲杳靄】散誕逍遙興趣新應笑洛陽車馬道緇衣未免化紅塵和潞公行及白馬寺得畱守相公書云名園例惜好花以候同賞詩二章

云漢成章湛露晞都門宴餞羽觴飛謝安不復東山去爭似阿衡得謝歸

相國東郊迓帝師油幢交映碧參差都人共喜安輿到正是餘花可惜時

和子華喜潞公入覲歸置酒逰諸園賞牡丹

介圭成禮下中天春物𨿽闌色尙妍園吏望塵皆辟戶肩輿回步卽開筵波濤淩亂鞾旁錦風雨縦橫撥底洛邑衣冠陪後乘尋花載酒願年年

陪致政開府太師畱守相公致政內翰燕集輙歌盛美爲三公壽皆用公字爲韻

獨佐成康世髙年有畢公神心降維嶽兆告非熊黃閤遵成範太常書茂功歸來保眉壽恩禮享優隆【右太師】東閤延髦士西都守別宮不忘如衞武難老似僖公位貌今𨿽逺官僚舊忝同開懷盡巵酒足以厚時風【右相公】眉似髙僧秀顏如童子紅忠純汲長孺髙潔夏黃公矯矯遼東鸖冥冥塞北鴻自誇新酒量像想百分空【右內翰】

景仁將歸穎昌輙爲詩二十韻紀贈

秀發西南美挺生河嶽靈雕龍蔚文采老鸖瑩儀形落筆髙時雋飛緌侍帝庭英聲軼云漢逺勢擊滄溟苦節專憂國嘉謀毎據經溫𨿽比圭璧直不避雷霆道勝軒裳薄神和气體寧忠誠懷畎畆樂事寄林坰藻鑑評隨月過従徳應星苦吟金出礦確論木銜釘賤子叨流輩髙風仰典刑巨川容滴水余景借流螢久別眉俱白重來眼更靑淹畱與晦逰集醉還醒有酒須相就無歌不共聼奇花喧夕市疊鼓咽春亭揚袂行辭洛回車去望陘【許西北有陘山見來書】往還天表鴈離合浪間萍異日期同傳【景仁嘗言他日與光若得在國史必同傳】窮泉約互銘【光與景仁約後死者當爲先死者作墓銘】古今難得事交分保頽齡

復用三公燕集韻酬子駿堯夫

官閒虛室白粟飽太倉紅朝夕掃三徑往來従二公蒹葭徒倚玉燕雀豈知鴻相過輙同醉惟愁樽酒空和吳朝議【執中字幾聖】同年謝光與景仁同年見過

結綬東堂同發策白頭相值益相親卻思景祐無多日共見元丰有幾人天下髙名歸廣受【二公皆致仕】古來交道重雷陳謝公身老才方壯落筆成章字字新

伏防畱守相公賜示陪太師潞公東田宴集詩輙敢屬和

舞雩新雨浹公田水滿東溪上下天行徑乍迃初見筍浮舟正好未生蓮收裂帛胡琴闋袖結淸風楚舞妍相國火城光滿路夜歸不假玉蟾圓

和潞公招堯夫不至

東閤樽罍招共飲後房羅綺約同觀旣無薊子分身術須欠車公一座歡

和子華招潞公暑飲

朱門近在府園東杖屨過従跬步中避暑連翩投轄宴析酲蕭灑滿襟風閒來髙韻渾如鸖醉裏朱顏卻變童剪燭添香歡未極但驚銅漏太怱怱

再和伯常見寄

誅茅宋玉宅邊人知醉宜城幾甕春細雨短蓑漁向市孤村極浦鼔迎神徧逰七澤身忘倦更賦千篇意轉新不必滄浪羨淸泚向來纓上已無塵

再和秉國約逰石淙

上國分擕十五秋未嘗偶坐捧茶甌石淙今防須如約彼此霜毛各滿頭

席君従於洛城種金橘今秋始結六實以其四獻開府太師招三客以賞之畱守相公時賦詩以繼其事光竊不自揆輙依髙韻繼成五章

宜春果結洛陽枝【太師云此果本出袁州】正遇耆明防客時更引輕舟倚蘆岸香秔鮮鱠雅相宜

圓小香黃珠顆垂結成洛邑重霜時相公和气陶羣物不是寒溫變土宜

君従好事不知疲種子成株凡幾時摘獻帝師三取二自甞兩顆且隨宜

物不須多且賞奇禦寒相見結庵時江南江北徒虛語盡信前書是不宜

獘居橘亦自南移愛防栽培費歳時前此實成酸苦甚應由與徳不相宜

和畱守相公九月八日與潞公宴趙令園有懷去年與景仁秉國逰賞

今歳臺星聚洛中甘棠前後雨陰濃英辭唱和詩千首髙宴逰陪祿萬鐘木末霜繁花未落雲間字小鴈相従西湖在望親朋逺節物那堪處處逢

和畱守相公寄酒與景仁

想對白衣初滿傾執杯未飲已詩成懷賢孤坐悄無語不是朝來困宿酲

和秉國芙蓉五章

淸曉霜華漫自濃獨憑愛日飬殘紅勸君秉燭須勤賞閶闔難禁一夜風

北方稀見誠奇物筆界輕絲指撚紅楚蜀可憐人不賞墻根屋角數無窮

平昔低頭避桃李英華今發歳云秋盛時已過渾如我醉舞狂歌挿滿頭

後時獨立誠難事猶賴階庭有菊叢綽約霜前弄姿態非如羣木萬林紅

但見涉江求水際豈知勝木采霜中防紅未肯全衰歇正似顏鸖髮翁

和堯夫見寄

志趣苦難合倀倀何所依逢君始相照知我信爲稀忽報除書下徒瞻徵蓋飛相思千里逺洛浦又春歸仁政如慈父蒲人得所依教條前後接風迹古今稀試郡才書最還朝必奮飛西臺班列猶望繡衣歸華嚴眞師以詩見貺聊成二章紀其趣尙

知足隨緣處處安一身溫飽不爲難禪房窄小才容榻此外従他世界寛

素髮靑眸七十餘未嘗逰學只安居旁無幾杖身輕健應爲心閒得自如

和子華過王帥家見梅花盛開呈君實子駿兼簡堯夫

去年與客盡淸歡今日重來立馬看猶是擕觴同醉在只愁風雨橫相干

和張伯常賀遷資政

不駕使車開漢關【相如】不棲巖穴鏈金丹【子防】豈無開徑三人友分著垂緌五寸冠【隨逰之士】坐飽太倉猶自愧謬躋祕殿益難安願同野老嬉堯壤長守先生苜蓿盤

又書一絕戱呈

伯常逺自郢中回喜與愁心相繼來幸得蒹葭依玉樹慙將瓦礫報瓊瑰

又和南園眞率會見贈

白頭難入少年塲林下相招莫笑狂緑篠影侵碁局暗黃梅花漬酒巵香任眞自愧殽羞薄假寐初便枕簞涼酬應詩豪困牽率従來嬾放似稽康

春日思景仁

去歳洛城中嬉遊處處同従離崿嶺北常夣潩泉東艸繞春街碧花繁夕市紅臨風黙惆悵想象白眉翁效趙學士體成口號十章獻開府太師

都人共喜太師回比【頻必切】戶爭迎不得催正值土樓灘水淺大家出手挽船來

東郊車馬走紅塵城外多於城里人誰信今朝還政後過如前歳下車新

歸來甫可及春殘丞相頻邀賞牡丹逺處名園多不到尊前日獻百餘盤

洛陽風俗重繁華荷擔樵夫亦戴花貪看二公同宴防逰人昏黑忘還家

公廚敕許釀芳樽屢喚賓朋醉後園謔浪略無名位間誰人知道太師尊

過春稀復到諸園厭苦終朝鼓吹喧招得老僧江外至啜茶揮麈話松軒

東田小籍選新聲歌吹胡琴色色精客少有時全不用天然水竹湛餘淸

首夏淸和新雨晴緑莎細軟不妨行園夫遮道白何事梔子花開斑筍生

矮防長絳紫縠衫朱門深靜似重巖莫言永日渾無事種藥移花一一監

八十聰明彊健身況従壯歳秉鴻鈞功名富貴古亦有無事歸來能幾人

自嘲

盤飱羅新蔬充腹不求余窮巷晝扄戶閒軒臥讀書有心齊塞馬無意羨川魚世道方邀逐如君術已疎虞部劉員外約逰金明光以賤事失期劉惠詩見嘲以詩四首謝之【宗孟】

絲管嘈嘈耳不分綺羅雜踏自成春不惟漢帝昆明小更覺唐家曲水貧

綘闕朝歸散玉珂不逰不飲柰春何皇仁聼使歡娛極白簡従君冷峭多

碧栁紅桃照眼春綺肴芳醴集朝紳自嫌林野疎頑迹難預風流席上賓

上苑花繁髙覆墻曲隄風暖栁絲長鑪邊應有步兵尉甕下難尋吏部郎

孫器之奉使淮浙至江爲書見寄以詩謝之五首

防矢迎山驛軺車下帝臺夜看牛斗分應有使星來曉棹旌旗迥暮河鉦皷喧商船極目避漢使一何尊吳釀木蘭春【蘇州有木蘭堂酒】紅鱸白錦鱗玉盤聊下筯初識紫絲蒓

岫貼晴天濶舟緣石岸深【吳江中石岸長數里】遙知作書處防裊緑波心

沙漵鸖爭飛波光可染衣松江異淇水信美不如歸【器之家衞州】

傳家集卷十二

欽定四庫全書

傳家集卷十三

宋司馬光撰律詩八

送導江李主簿君兪

學海無涯富辭鋒一戰勲聲華掩終賈賦頌繼淵云五斗爲邊吏千倉飽戍軍明恩美尢異優秩賞能勤黃祖陰懷怒張湯巧用文折𨿽因木秀燒不變蘭薰迹有窮通異心無得防分龍蛇寜久蟄玉石豈俱焚蜀國花饒思臨邛酒易醺西風時有意尺紙慰離羣

送峽州陳防祕丞三首

冝都賢太守治迹古人齊虎負眾子去鳳環羣鳥棲行增潁川秩別降武都泥正恐還朝速春林未子規郡府猿聲外旌旗鳥道邊樓髙出楚塞煙霽識巴船襦袴嗟來暮簮紳惜外遷皇仁矜遠俗非謂意疎賢地險三巴口江流百折蟠騶珂通峽響門防照秋寒翠壁虎牙石素花狼尾灘孫劉置柵防細爲冩圖看

送聶之美攝尉韋城

徒勞已足倦漂泊益棲遑短劍無三尺徵衣共一囊折腰從事馬替謁使君堂並日屢承檄無時不裹糧官曹大児戱弓槊小軍行破柱翻偸窟傾林索盜贓村墟旅顏黑風日故衫黃暝宿投煙捨朝餐防道桑惟憂課書殿豈慕薦飛章志气空磅礡才華浪激昻鐫鑱圭始瑩磨拂鑑尢光衣褐仍纒袴無羞俗吏裝

送吳辧叔大名司戶二首

元宰司宮鑰旌旄壓大河敢言趨府倦私嘆折腰多機發何妨避光塵未免和艱難方逺到慶閥肯蹉跎致逺必自近如君豈椽曹魚龍試春浪松栝露秋毫錯落辭華富防气節髙垂天起膚寸無嘆走塵勞

送楊太祝【忱】知長洲縣

三吳佳縣首民物舊熈熈專用淸談治非如俗吏爲林疎丹橘迥稻熟白芒欹冝使民無忘嚴修太伯祠

送韓太祝【縝】知錢塘

冠佩欝相映由來積徳家一時推雋異四海走聲華圖籍添舟重江山忘路賖夷塗指霄漢局驥不須嗟

送趙書記【眾】之官華州

車馬西城外遙遙未有塵辭梁猶帶雪過洛漸生春幕府斜依嶽關山曲抱秦曩來謨畫拙不必笑前人

送華亭沈主簿

執袂靑門道蕭蕭馬欲東暮云零落翠逺樹淺深紅楚澤吟聲裏吳山醉眼中相思杳何許野鶴唳髙風

送鄭推官【戡】赴邠州三首

形便邠公國旌旗擁將壇秦云低落日塞樹怯春寒艸檄無畱思投壺不廢歡還應笑黃卷寂寂守儒官百榼行春樂千弓從獵豪苦吟邊月冷飛鎬野風髙奇防鞭殊俗長纓系不毛輸君躍馬貴一等著靑袍驕虜已歸計聖朝方寢兵時聞火入非復塞塵驚秋嶺無南牧春田恣北耕休窮西海路辛苦學甘英

送何萬下第歸蜀二首

十上終無就才髙定復論淸時守儒術白首在丘園逺樹隱殘日孤煙生暮村揚鞭萬里去防許不銷防失意流年老殘春對夕陽可堪臨逺道更復舉離觴花栁已蕭索雲山復渺茫西風如有意音信勿相忘送王殿丞【景陽】知眉山縣二首【先公與祕閣府君相繼爲利州路轉運使予與眉山同年登第】

疇昔侍嚴親俱爲防服人遊蘭已多益得桂復同春風樹悲歡異萍波聚散頻峽中盡遺事何處不霑巾君行杳何許萬里蜀云西野色春期近林煙曉意迷天蔵巴峽小星逼劍關低莫使鄕愁亂咬咬信子規

送朱校理【寀字防叔】知濰州

東國連年水傷稼使君到部卽行春茫茫四野潢污竭欝欝萬行桑柘新俗不好奢田器貴獄無畱系吏家貧齊人忽怨歸朝速自是承明侍從臣

送孟著作【翺字仲習】知濟陰

聖主焦勞意誰云百里輕東州比災害劇令選精明水去良田闊人歸旅糓生閭閻還舊觀雞犬變新聲盜散疲民活姦窮老吏驚政成知不日雙耳爲君傾

送馮狀元【京】歸鄂州

夙昔負奇節瑯然爲眾殊下韝連得雋出手盡成盧喜气兼鄰曲榮名溢道塗風雲俱動色非復舊江湖

送吳耿先生【先生通六經大義客関中今還建陽北山】

儒服若煙海防人潛聖心難才成自昔賤學況於今夫子獨神解明時何陸沈大羮無和味至樂寡知音磳磴貂裘獘飄蕭鶴髮侵逰秦不得意思越動長吟甑米難求玉經囊益少金拂衣謝賔友縱棹指云岑積葉迷幽逕荒藤絡舊林澗猿驚重至野老喜相尋山色猶當戶聲不變琴人生貴適意何必慕華簮

送髙陟歸金陵【三舉不登科以好學孝弟聞於鄕裏】

之子秣陵去悠悠天塹東帆開曉風疾潮落夜江空在昔才華盛至今人物丰山川气𨿽盡龍虎勢猶雄卞玉已三獻齊禽防一衝當令關下吏洗目認終童

送僧聰歸蜀

翠柏老精舎紅塵倦帝城千山一錫逺萬里片雲輕江棧紆還直天星縱復橫聴猿應更喜還是故鄕聲

送史館任祠部【顓】河東轉運使

問望簮紳舊恩華露重圖書周內史汾澮晉全封秀發千尋壁寒生百鏈鋒歸時門有防惜別更從容

送衝卿通判河中府【校理吳充】

聞道名都行有期依然想見昔逰時寒光一曲秋河轉翠嶺三條夕照移孤竹舊風民有讓重華餘教俗無疵不須到日方登歷已在君家十二詩

送史館唐祠部【詢字彥猷】江南西路轉運使

豪傑爭唐鹿江南號富彊明時𨿽混一餘俗尙雕傷稅版誅求急詞曹牒訴忙皇心湣頽獘使節付才良貪吏先投紱姦民盡越鄕閭閻無揷筆田畆有棲糧漢閣歸期闊隋河去驛長風髙片帆疾鉦鼓入秋光

送張寺丞覲知富順監

漢家五尺道置吏撫南夷欲使文翁教兼令孟獲知盤羞蒟醬實歌雜竹枝辭取酒須勤醉鄕關不可思

送二同年使北

華纓下玉除天子寵匈奴𨿽復夷風陋猶知漢使殊夜烽沈不舉秋柝寂無虞何必燕然刻蒼生肝腦塗【右呂儕叔】云愁雪欲零四牡出郊坰古塞煙華紫寒沙日气靑金門祕雞樹朱節燿龍庭防夜天街北遙占漢使星【右李公素】

送沈寺丞紳知南昌縣【字公儀】

長江湛湛帶楓林古木寒云縣寺深老吏不能容狡獪細民無復有寃侵洪崖丹井聞猶在徐孺衡門說可尋寜復淹畱如寶劍更令牛鬥气沈沈

送王校理【懌字公和】守瑯琊【沂公兄子爲公後】

金門倦鳴玉千騎出東方封略依滄海枌楡近故鄕秦碑苔蝕字鄅稻日翻芒國吏遙應識當年丞相郎

送龔章判官之衞州【新及第】

幾硯昔年逰於今成十秋松堅終發石魚變卽辭流近郡無飛檄淸時不借籌淇園春竹美軍宴日椎牛送王瓘同年河南府司錄【字文玉先君甞爲此官】

防服昔爲兒隨親宦洛師至今餘夢想常記舊逰嬉佐史頭應白書樓樹已欹聞君行有日使我淚交頥

送王彥臣同年通判亳州【字伯逢】

先朝禦六飛親謁瀬鄕祠牛酒當時惠衣冠此日思仙蹤丹有竈天瑞檜生枝聖主憐耆舊題輿得吏師

送茹屯田【孝標】知無爲軍

疊鼓鳴鐃迎新軍牙孑孑倚淮津聊應衣繡過鄕曲不作引章驚故人荻迸短芽淝水暖荷浮圓葉漅湖春使君此去榮夕夕少猶是當年書劍身

送邵不疑知常州

宦學不營身京華費十春非貪爲郡樂意欲與民親祖帳靑門道歸帆揚子津江山舊逰在煙火故鄕鄰敢惜離羣闊欣聞得吏循嗟餘一囊米深負鬢絲新

送聶之美任雞澤令

趙魏髙气俠到今風俗然椎埋吏難禁擊斷世稱賢明府冝更瑟罷民庶息肩無如繭絲者急欲縱敲鞭

送張祕校【牧】知分寜【獻臣父】

百里大夫官不輕莫嗟領上發垂星人生糓祿偏宜晚世路艱難不厭經數曲秋江縈縣白防峯霽色入簾靑於公向日多陰徳已有鵷鶵在帝庭

送韓直講【鐸字子文】鄆州寜親

車馬儼何之東岡舊有陂三年別親意千里逹家時去仕元戎幕來爲太學師寜須負斗米不復斷機絲物色迎歸鞚光輝入壽巵人生無此樂此樂獨君知

送丁祕丞【翊字公佐】知雍邱

古縣跨河流人繁軍市稠羽飛朝暮驛鮮疊往來舟兄擅才華久時推政治尢足猶妨老驥目不礙全牛從道西來近能無東望愁時因趨上府窮巷一相求

送計先軰【泰符】尉宗城

紅塵久帝城髙價動公卿竹栢寒方茂驊驑老更成冰霜驅馬瘦書劍束裝輕丞相虛東閣遙知倒屣迎送趙殿丞【象字子輿】歸成都【祀明堂禮畢子輿新升朝以恩官其父大理評字事賜告歸寜得其除書以俱二三同捨爲詩以紀其美僕得回字】

蜀棧錦衣來髙堂綬笥開恩輝同日至喜色共春回駟馬過鄰社朝裾捧壽杯吾生無此樂空使寸心摧送張都官【肅字子莊】江南東路提刑【得前字】

楚俗號難治司刑尢擇賢危疑片言決舒慘一方專松不雕寒色絲曾斷直弦淸風過江外應在下車前

送楊祕丞【秉】通判揚州

苦聞小杜說揚都當昔豪華今在無江勢橫來控南楚地形前不瞰東吳萬商落日船交尾一市春風酒並壚得意莫忘京國友踏塵衝雪奉朝趨

送光祿王卿【周】致仕歸荊南

九列誰云非顯塗人生已不負爲儒拂衣長揖蘷龍貴散發還爲黃綺徒白鶴歸飛心自逺靑霞髙舉勢何孤千金盡與鄕人費不向江頭買木奴

送王殿丞【恪】西京簽判

淸白世風存王公復有孫挺生如玉樹不竭似淮源日背嵩峯紫春添洛水喧幕中多勝友肯使負芳樽

送謝都官【顗】知光化軍

廐吏整車馬怱怱辦暁裝靑緺出閶闔朱斾指滄浪野店杏初發津亭栁已黃行行不可駐猶及勸耕桑

送仲更歸澤州

太行橫擁巨川回三晉由來產異才展墓乘春走鄕陌負書拂曉下蘭臺河陽路側花應合天井關頭雪未開防使鄕人驚六印莫羞今日獘裘來

送劉觀察【從廣】知洺州

漢家英俊士衮衮出金閶久襲通侯籍新腰太守章畛封連故趙廬井帶淸漳春色迎鐃吹應忘道路長

送晁校理【仲衍字子長】知懷州

雞犬相聞桑柘春風光明潤帝鄕鄰羣峯斜轉太行角萬谷同趨馬頰津簮組傾都邀別袂壺漿滿路行塵非君厭薄承明直天子方今重治人

席上賦得榛字

防物生山澤蕭條荊棘鄰何人掇秋實此日待嘉賔𨿽無木桃贈投此寄情親

送師道知長溪因歸覲省

羇旅帝城久逢人靑眼稀聞君又當去使我益思歸佳色鄰鄕樹髙堂望防衣春流先自疾心出片帆飛

送次道通判西京

相府新承檄蘭臺舊校文題輿榮得士把袂惜離羣首夏郊原秀晴陽艸樹曛觚稜日邊逺闗塞霧中分翠林端出飛泉竹外聞金羈逰爛熳珠履醉繽紛人服聲光重官無薄領勤歸期肯畱滯漢主待淵云

送劉儀先軰大名尉

潭潭相府開旌騎擁三防聞道廷中吏無非天下才防名新振拔把板尙低回勿爲卑飛困靑冥盡此來

送皇甫寺丞【穆】知藍田縣

南山三輔劇百里古諸侯誰爲歌小不分宵旰憂煙橫輞川暝云照武闗秋安得無羈束從君一縱逰

送祁嶠潁陽主簿

蒼山臨縣郭云木冷蕭騷人有漁樵樂官無簿領勞垂天起膚寸合抱本纎毫志意誠修立歸飛羽翼髙

送李尉以監丞致仕歸閩中

行行歌式防浩嘆返荊扉卻著登山屐盡焚趨府衣溪淸魚影亂竹闇筍牙肥應悔浮名誤空將白髮歸

送李祠部【復圭字審言】知滑州

東郡隄繇苦向來煙火疎提封百里逺生齒萬家余賢守車才下疲人意已紓行聞謡五袴京廩滿郊墟

送田校理【諒字仲孚】知晉州【前判吏部南曹】

銓筦萃賢豪夫君主劇曹長才沛餘裕眾論蔚推髙逮此分符貴知無頓刃勞公卿如有缺不獨賜金褒

送人爲閩宰

萬里東甌外溪山秀出羣鄕人皆嗜學太守復工文正用慈良化居無牒訴紛誰云逺京國佳政日相聞

傳家集卷十三

欽定四庫全書

傳家集卷十四

宋司馬光撰律詩九

送李才元知廣安軍歸成都覲省

皁蓋五驊驑今來異昔逰簞壺交裏捨鐃吹下瀛州壽酒行當舉歸鞭不可畱春光久相待先在錦江頭

送上雒王推官【經臣】

墨綬百里宰紅蕖幕府僚民淳無鬭辯地勝得逍遙日上云未散春深雪不消知音已交薦勿茹紫芝苖

送瀛州簽判蘇祕丞【寀】

髙陰十萬兵幕府借時英塞上風猶勁闗南春未生投壺邊柝靜倚馬檄書成不忘塵中客徵鴻可寄聲

送周寺丞畋知洛南【周華人】

太華指商於中間百里餘稍行山驛逺漸與世塵疎楚塞參差接秦民錯雜居惜哉非綮肯不足試投虛

送齊學士【廓字公辟】知荊南

漢家太守治才髙楚國山川气象豪旗斾逶迆蟠夢澤樓船贔屭壓江濤雄名誰復知宣武遺愛猶應祀叔敖何必三年求奏計詔書朝夕賜金襃

送王待制知陜府

疇昔誠相契間關分不渝【先君知鳳翔府待制通判府事以道誼相知非直僚友而已】絕悲宿艸撫首念諸孤位略尊榮間年忘徳齒殊淸陰容息足重語辱噓枯【待制主漕京西光仕武成幕府仍叨奬引】鶠閣騫云表虹旌拂海隅明光新出綍陜陌重分符丰潤還桑梓讙謳復路衢寜須更條教耆舊已簞壺【待制再爲陜牧先實陜人】

送張景淳知邵武軍

閩嶺窅何在東南千里遙仳離傷艸艸防合更迢迢隋岸防吹絮吳江欲上潮肯無同捨念回首弭輕橈

送章伯鎭知湖州

江外饒佳郡吳興天下稀蒓羮紫絲滑鱸膾雪花肥星斗寒相照煙波碧四圍桞侯還作牧艸樹轉淸輝

送王伯初通判婺州

煜爚屏星駕迢遙婺女區嵐光晴向背溪澑暖縈紆萬室鳴機杼千艘隘舶艫若逢耆舊問能說隱侯無

送張少卿學士【子憲】知洪州

相府典刑在朝閨望實髙防書榮史觀典樂重卿曹夷路迎飛鞚桑林應奏刀家籝傳舊學廟鼎刻前勞袨服屯千騎連檣閱萬艘劍芒衝夜气閣影動秋濤風色傳花信煙光拂酒膏使君專問俗無意在逰遨

送昭逺兄歸陜

種種親頭白帝城難少畱倚門應有望列鼎本無求淸夜多歸夢紅塵厭久逰此行殊捧檄轅下五驊驑

送云卿知衞州

汗簡成新令褰帷刺劇州韋平家法在邵杜治聲優野竹交淇水秋蔓帝邱三年歸奉計肯顧石渠逰

送石昌言知宿州

煒煒符離守中流簇鼓旂桞陰濃不斷舟勢激如飛魏闕行歸奏承明秪蹔違星軺晨夜度尺素勿令稀

送何濟川知漢州二首

金馬從容樂問君何所之客心彯若梗親發暠如絲舊學已孤陋素交仍別離執經時有問使我復從誰千騎擁朱轓靑霞晝繡還復尋題柱迹重過棄繻闗曉棧流云濕秋湖脫葉久逰今得意眞不愧江山

送程端明【戡】知成都

髙陽將幕開濯錦使旌來欲識闗頭雪正如江上梅宵衣矜遠俗露冕寄良才豈待三年最修梧茂帝臺

送聶祕丞之美宰桐城二首

問子靑雲器胡爲不少畱未能充祿養安散及身謀卓爾千人俊居然百里憂連城價終在自是玉工羞七載一相值怳然如路衢形骸漸枯槁志業轉荒蕪往事云過眼新愁雪染須眀朝又分首上馬卽重湖

送蒲中舎霖致政歸蜀【前栗亭令】二首

厭苦折腰久飄然黃鵠飛田園未蕪沒鄰曲有光輝昔儒衣去今紆朝紱歸人生貴知足得此已爲稀念昔兩髦日烏奴同燕逰隨時自有樂何物可爲愁豈意今頭白相逢欲涕流慿君訪題壁好在水西樓【光侍先君爲利州路轉運使與君屢逰烏奴山寺題名屋壁】

送李侍郎【柬之】西京畱防

先公勲烈盛塩梅淸白仍聞世濟才華省拂衣辭簿領長衢回首謝塵埃嵩峯排霧依稀出洛水迎人迆邐來寄語馬前頭白吏何殊昔日李西防

送元待制【絳字厚之】出牧福唐

甌越東南美田肥果稼饒況懷新賜綬重過舊題橋食足姦回熄風移獄犴銷長才報政速鈴閤日逍遙

送吳駕部【防厚】知眞州

向托屏星駕同隨丞相車終朝容拙經嵗庇迃疎共此趨云闕旋聞建隼旟江淮一都防逰刃必多餘

送王著作【慥】西京簽判

古來都邑美孰與雒陽先況復元侯貴兼之從事賢玦離橫闕塞珠曲逗伊川熨眼登臨樂送君空惘然

郭氏園送張仲通出刺棣州【得朝字】

名園送嘉客冠蓋去傾朝小塵防斂餘寒酒易消鴈歸春近塞日上海生潮北道平如掌東風五馬驕

送裴中舎【士傑】赴太原幕府

元戎臺鼎舊大府節旄新邊正無事賔筵況得人山寒太行曉水碧晉祠春齋釀蒲萄熟飛觴不厭頻

送致仕朱郎中令孫

世間榮利無窮物奔走勞勞何所之仕宦爲郎非不逹功名有命待無時橐中𨿽乏千金直膝下常兩綬児細校人生能此少好從閭裏樂期頥

送宋郎中知鳳翔府

昔解陳倉印於今二十秋雙鳬久東上五馬重西逰驍騎行闗外壺漿擁道周民心已化服條教不更修

送王都官【淑字尢之】官滿還都

粹美淸廟器可嗟沈下僚優逰仲舉坐洋溢海沂謡奏課應居首知音況滿朝從今黃鵠舉眼令望靑霄

送昌言舍人得告還蜀三首

迢逓銅梁道凝嚴靑闈負書當日去鳴玉此時歸鄕樹迎朱轂江花照錦衣臨邛不足並榮耀古今稀淒愴懷桑梓劬勞詠蓼莪樹風今遠矣鼎食柰悲何劍閣登車近秦闗屈指過騰裝才首路夕夢已江沱富貴動歸思由來光裏閭戒門羞主父負弩笑相如外物有榮悴中心無戚疎遙知見親舊不攺布衣初送張學士【師中字吉老】兩浙提防刑獄【賦得淸字】

朝家重典刑書府借時英鉦鼓喧江下雲山拂眼淸秋風鱸鱠美書日錦衣榮勿似朱翁子空令守邸驚

送王書記【申字應辰】之官永興

白髮添新鑷紅塵滿獘衣人生適未值吾道豈云非鞏洛風煙逺函秦艸樹防長安春酒美行樂勿令希

送朱軄方【防臣字表臣】提舉江淮運鹽

熬漉滄波耗徵輸澤國貧嬰羅矜赤子運防借能臣拜手觚晚浮舟浪蕩春東南待蘇息別酒莫逡巡

送次道知太平州

浪蕩春流滿蕪湖吏迎旌旟曉日麗鉦鼔野風淸蹔喜紅塵逺休嗟素髮生專城方四十自古以爲榮

送蘇屯田【宷字公佐】知單州【蘇先君甞知單父縣】

佳郡望都城相聞擊柝聲賔朋才執別耆舊已前迎防服當年戱驪駒此日榮歌應盡在琴調不須更

送李學士【及之字公逺】使北

徵蓋霜空迥飄飄迎塞鴻虜牙侵海角漢節下天中酒薄陰山雪裘寒易水風邊聲不可聽歸思浩無窮

送薛水部十丈通判並州

十萬貔貅士旌旗晉水陽元戎倚耆碩別乘選才良秀直寒松節精明利劍鋩知君畱滯久從此欲騰驤

送祖澤之守陜

聲教空巖穴夫君集帝庭辭華動丹扆光價塞靑冥俊徳爭推轂榮塗易建瓴陸離寒水玉磊落曙天星得喪誰先識艱虞困屢經蹉渥窪足漂泊鳳凰翎粉署疏恩紀甘棠寄典刑仁風思布濩疲俗待綏寜賤子良多愧餘光每乞靈題名聮士版占籍備民丁種種顚毛白蕭蕭壠栢靑陌頭瞻皁蓋獨立涕飄零

送賢良陳著作【舜兪】簽書壽州判官

海隅方萬里豪雋防何人百汰求才盡三薰得士新聲華四方聳器業一朝伸佗日蒼生望非徒澤壽春

送魏寺丞【廣】赴辟秦州判官

徵西大府開後乘得髙才區脫烽煙靜渠捜軄貢來隴云低玉帳舞奉金罍信美從軍樂修梧茂帝臺

送丁正臣知蔡州

防汝水濵千騎擁朱輪懸瓠遺基古鞶囊吉夢新丹心畱紫闥淸耳遠紅塵須識眀君意先應試治民

送周宻學【沆字子眞】眞定安撫使

玉帳前茅舉銅魚左契分平生公望著期月政聲聞陌上壺漿溢潭邊花气曛遙知待新將民物兩欣欣

送燕諫議知潭州

長沙地饒美賈誼獨傷悲自古臨榮辱幾人無怨咨使君擁符節大艦出江湄意气陶然樂應無弔屈辭送李益之侍郎致政歸廬山二首【益之好談禪故效其語】

儒業金華貴歸心白鶴孤江山依舊在軒冕向來無嘯詠誰當共登臨未索扶浩然知此樂迥與世人殊水底元無月衣中自有珠六塵皆外物萬法盡迷塗瀑布寒云濕觚稜瑞气扶遙知至樂地不異在京都

送惠思歸錢塘

孤岫平湖外禪房老栢陰倦逰諳濁世獨往遂初心夜雨燈迥秋苔屐齒深勿鉏山徑艸便有俗人尋

送僧歸吳

髙枕聊成夢晴空忽見花浮生盡是客何防得爲家旅食帝城久歸舟澤國賖勿因菇菜味回首浩無涯

送祕丞【端彥】通判雄州

少傅名徳重蔚然人物師羣孫滿丹穴嘉瑞盡長離勿嘆毛羽短已驚文采奇勉哉勤志業餘慶未應衰

送向防禦【經】知陳州

千騎去翩翩專城上少年韋平家好學陰馬世稱賢官用才能進恩非雨露偏想聞河潤逺封畛帝畿連泉水詩送吳都官【太元字一翁】分司歸和州

泉水出幽谷原流本自淸縈回徧中國浩蕩入東瀛峽口春雷怒潭心曉鑑平悠悠隨所值行止兩無情

依前韻奉送才元和甫使北

析木帶天津華星隨去人揚旍逾絕漠負弩前塵出塞風霜苦歸塗楊桞春防書專對美滿秋筠

送丁正臣通判復州

得失故有命世人空自勞冬溫少霜雪松短沒蓬蒿孤宦千里逺榮名一旦髙回看碌碌者太華與秋毫

送吳仲庶知江寜

江南佳麗地人物自風流靑骨靈祠在黃旗王气收衣冠余舊俗歌頌樂賢侯正恐還朝速江山未徧逰

長安送李堯夫同年

昔嵗瓊林花气曛今朝長樂桞梢春事隨流水滔滔度鬢結繁霜戢戢新世路飽諳都是夢人生可貴莫如身防須築室臨淸洛相與攜笻戴葛巾

送羅郎中登管勾玉局觀

官名爲玉局已與俗塵疎鐘出寒松迥香疑古殿虛鄕閭非甚逺俸祿豈無餘誰道神仙樂神仙恐不如

送劉仲通赴京師

聖朝方考牧蕃育寄才能屢別良可嘆閒逰不復曽行塵遵洛汭朝騎對觚稜瀍上秋防迥歸來正好登

送伯淳監汝州酒

惟知負米樂不覺抱關卑出防兩得意是非皆自知

送堯夫知河中府二首

耆老承風舊絲綸錫命新展禽安屢黜原憲樂常貧執志窮通壹論交表裏眞但祈深自重膏澤望斯民河抱城根曲山侵地勢斜周餘古樓觀舜俗舊人家回首逰從闊裝懷牒訴嘩何時重載酒同醉洛陽花

送白都官歸長安

丈夫那肯浪低眉薄宦空添鬢裏絲瀘水歸來山浩蕩都門辭去菊離披黃雞白酒五陵樂杜曲樊川九糓宜復見夫君行直道崆峒气俗未應衰

送雷章祕丞知芮城

西伯昔斷訟令名存迄今南臨大河曲北倚首陽岑俗被聖賢化人多禮讓心夫君老經術終日想鳴琴

春帖子詞

皇帝閤六首

肇履璿璣歷重飛緹室灰寒隨土牛盡暖應斗車回鸞路迎長日農祥正曉天九垓同燠沐萬物向蕃鮮盛徳方迎木柔風漸布和省耕將效駕擊壤已聞歌鴈來歸北寒魚陟負冰相烏風色攺谷日華升浮陽滿野白溶溶澤底山椒淑气通艸木豈能知造化一華一葉盡天功

漠然天造與時新根著浮流一气均萬物不須雕刻巧正如恭已布深仁

太皇太后閣六首

盛徳初臨震陽和已動坤發生天施大厚載母儀尊種桃臨玉井裁勝刻金花借問此何防昆山王母家長樂曉鐘殘皇輿入問安東風猶料峭冒絮禦餘寒慶壽風煙接未央飛樓道欝相望春來無以銷長日閒取經書教小王

冰澌半解波先綠桞葉未生條已黃四海澄淸天子孝朝回日奉萬年觴

東宮歸政五年餘隠幾時觀黃老書禁闥無爲民自化熈熈不獨在春初

皇太后閤六首

母徳思齊盛天心豫初靑暉凝輦路佳气擁宸居暖日初添刻柔風乍襲衣弄孫時哺果觀織屢臨機膾肉紛銀縷蘭芽蔟紫茸太官遵舊俗嵗嵗與今同釵上花開海鷰飛紅繒翦萼蠟粘枝風前飄蕩參差羽還似瑤箱呈瑞時

玉漏聲殘金殿開乘輿淸蹕問安來盡將艸木欣欣意同與新春入壽杯

裁縫大練成春服慈儉由來性所鐘肯使外家矜侈靡車如流水馬如龍

皇后閤五首

穜稑獻新種禕防澣舊衣玉鉤隨步輦行看采桑歸樛木猶藏葉夭桃未作花六宮歌逮下四海詠宜家溝暖冰初斷牎晴雪半消餘寒不足畏塗壁盡芳椒寶勝金幡巧鬭功防花蠟鷰颺和風玉盤翠苣映紅蓼捧案朝來獻兩宮

春衣不用蕙蘭薰領緣無煩刺繡文曽在宮親織紞方知縷縷盡辛勤

夫人閤四首

壁帶非煙潤金鋪霽景鮮繡功添采縷和气入繁翦防催花發開簾望鷰歸蔵新過臘習舞競裁衣綺繡戶又東風丹掖逰陪嵗嵗同但願太平無限樂何須三十六離宮

聖主終朝勤萬幾燕居專事養希夷千門永晝春岑寂不用車前揷竹枝

傳家集卷十四

欽定四庫全書

傳家集卷十五

宋司馬光撰律詩十

仁宗皇帝挽辭二首

聲教萬餘里文明四十春茂勲畱信史盛徳滿生民共適禽魚樂安知橐籥仁百年龍馭逺空復仰威神霧曉銅魚躍霜寒閶闔開哀聲際海發靈仗拂天來別寢嚴虛位重閽閟夜防柏城空有路無復屬車回

英宗皇帝挽辭三首

盛徳師堯舜英姿肖祖宗太陽光徧照滄海量兼容鴻業知能繼齊民望可封如何未五載已上鼎湖龍虹瑞流朱邸童髦侍紫宸簡心天與子授位帝知人學古功時敏鉤深道日新冝然三百載民物仰威神諫省臣無狀龍鱗昔屢嬰恩深忘位賤義重覺生輕不正誅鋤法仍防奬嘆榮百身何足報天造固難名

神宗皇帝挽辭五首

決事神明速任人金石堅天機先兆朕聖度蘊淵泉仁義生知性恩威獨化權乾坤無毀息長與大名傳聴政渉中昃觀書度夜分周王忘自逸漢祖不知勤棣萼因心友云章落筆文佗年防石室光大繼皇墳至徳成無象徽名避不居期門弋獵絕步輦宴逰疎錢列金釭暗兵嚴武帳虛蓬萊日晏仗猶望駕宮車鼇禁叨承詔金華侍執經防生輕艸芥聖澤濶滄溟鹿性安林野葵心注闕庭堯云不可望白首涕飄零式道淸行馬靈輴下陛簾云奔同軓集雨泣兆民瞻石闕蒼煙暝松門白露霑載弓徒隕絕無計附龍髯

光獻慈聖太后挽辭二首

麟閣承家慶軒星應徳暉帝猷陰有補嬪則動無違遽就蒼梧野空餘大練衣只應彤管在萬古播鴻徽四紀褘衣盛兩朝長樂尊九州貢甘防萬乘問晨昏明辟歸元子嘉謀賚孝孫羣生資后土難答化光恩

相國魏忠獻韓公【琦】挽辭三首

瀛海訏謨定宗祧指顧安鴻勲柱石壯勁節雪霜寒翼亮三朝久初終一徳完如何未黃髮壠栢已丸丸愛物威容悴憂公宿疹加孤忠貫白日美志掩丹霞行路皆惆悵聞風悉嘆嗟英靈覲宗祖猶想佑皇家惻怛動旒扆鴻臚老臣簫鐃震塗口紼翣隘漳濵久大英名在哀榮異禮陳丰碑紀遺烈長泣鄴城人

相國鄭元憲宋公【庠】挽辭二首

仁聖初承緒敷天吁雋賢得人玆最盛射防獨居先禁省英聲逺巖廊至化宣辭榮還故第三事究髙年邦光華衮補家寶素書陳東閤簮裾散西芒宅兆新泉防無復曉柏逕不知春獨有髙文在芬芳繼古人

相國祁正獻杜公【衍】挽辭三首

舟楫才猷大冰霜徳操堅陶鈞成茂業書史樂髙年瞻望簮紳共吁嗟館捨捐舉時無異論方信令名全鈞玉吳防舊誅茅梁苑新位登華衮貴家似布衣貧直道髙當世淸風遺後人千秋寒照目竹帛不棲塵先子同烏府知音誠皦然脫縗來拜伏撫首辱哀憐迨此泉扃掩空悲塵网牽無由懷酒絮撇涕望新阡

相國廣平文簡程公【琳】挽辭二首

明直君臣合安危將相兼金章四輔貴玉帳萬兵嚴禦侮長城隠臨繁利刃銛南山霣巖石何以慰民瞻帝誥封泥紫皇墳殺簡靑坐談安玉壘專對詟龍庭黼黻昭文理冰霜瑩典刑英靈入箕尾終古作天星

相國頴莊敏龐公【籍】挽辭三首

儒衣臨絕塞廟略運奇兵緩帶塵靜靈旗海霧淸公心結明主陰徳庇羣生名遂身仍退人間五福並銘旌逺明防騎吹去低昻三鼎功名大重泉日月長鶴飛來弔客牛臥卜連岡車馬還城郭悲風滿白楊滄波與鄧林魚鳥久飛沈一旦成陳迹何人識寸心髙山亡景行流水失知音淚盡離東閤歸來破故琴

司徒開府韓國富公【弼】挽辭四首

天佑休明祚時生雋傑臣賢科首多士宰府澤生民煥爛三臺正沖融四海春欲知甄冶力試問白頭人松漠驕無信漁陽廣聚兵移書侮中國決意背齊盟直气輕軺入英辭左衽驚虜歸烽火防防縣復升平大呂功名重鴻毛軒冕輕閒居客愈盛蹔出市皆傾溟海涵容大龍門謁見榮謙光儼在目慟哭望佳城杖屨還私第精誠在本朝愛君老不懈憂國沒方昭東閤秋牢落西芒夜寂寥只應忠亮志气運不能消

參政正肅吳公【育】挽詩三首

皇家延茂異鶚立迥無倫髙議誰能奪英才自有眞驊驑寜受縶冰鑑不棲塵試爲咨淸論風流第幾人辭華已獨步政治復無前吏不容三宂民皆戴二天於今知和寡自古愧才偏惆悵棠陰下仁風尙藹然【公爲陜牧光實陜人知公之政】

念昔少年日謬登君子堂重言何以稱厚徳不能忘【光昔以文請見公答以長歌過有褒嘆】玉麈聲容在泉防嵗月長憑誰寄淸淚爲我灑松岡

北京畱守太師王公【拱辰】挽辭二首

盧肇時推重終軍眾共賢何如奪標日未及棄繻年官歷淸塗徧名居美事先人間福有五視履豈非全昔日程文士【光應舉公發解】中間侍坐賔逰陪慙晚軰待遇過佗人方嘆龍門逺俄驚馬鬛新西園行樂防引領但霑巾

贈太師文公挽辭三首

汾晉地形美古今多鉅賢況承勲烈後冝有慶靈傳著位登朝古聲華出眾先起家從此始圭組遂蟬聮美化流民物薰然遺愛多欒公當日社邵父至今歌庭有三鱣集門容駟馬過欲知餘慶在公鼎格平和夏屋封何處山田有臥牛蟠根走伊水回首負嵩丘忠孝家風備哀榮禮秩優龍鸞舞宸翰萬古照松楸

樞密太傅文恭胡公【宿】挽辭二首

行冠鄕人品文爲學者師黃裳蘊厚徳玉律儼淸規大節人難奪嘉謨世莫知儀型不可見遺烈滿丰碑徘徊防內禁宻勿贊鴻樞陰徳加民物淸名服士夫天方遺一老星忽隕三吳疑從龍髯去來云在帝都贈太子太傅康靖李公【若谷】挽辭二首

黃髮今雕喪蒼生欲柰何散金才極樂曳杖已成歌十郡餘恩在三防故吏多位崇仍有後五福更爲多鹵簿去悠悠西郊亂葉秋旐翻寒日薄笳咽斷雲愁弔客門飛鶴佳城山臥牛靈車今不返洧水自東流

宣徽惠穆呂公【公弼】挽辭二首

奕世臺衡貴盈門紱冕榮遐方流惠化殊俗詟威聲宥宻資忠力安平寄老成遽騎箕尾去何以慰蒼生維嶽人皆仰長城眾所依逺猷方克壯昭世忽長違象設儼如在英靈窅不歸惟應令名久竹素藹餘輝

宣徽使文肅鄭公戩挽辭二首

璿璣敷帝命金節護邊兵盡付將軍制眞爲儒者榮扶揺方上擊蒙汜忽西傾罷市人相弔紛紛滿百城桞翣防容盛江山故國遙淸時獨長往何日重來朝事與秋云斷榮如曉夢消西風虎丘路馬鬛又嶣嶤

又代孫檢討【瑜】作二首

湖澄翠岫孤勝地古東吳气象常時秀英靈何世無金閨演王綍玉帳綰兵符煒照鄕曲從玆益重儒人爲天地客處世若浮休豈有生長在祗知名可畱露沾寒艸晚風嘯白楊秋地下求文友應從顧陸逰

翰林彭學士【乘】挽辭三首

夙昔逰淸貫時流籍重名讐書石渠祕視艸玉堂榮吉兆虛三鱓凶期告兩楹子云思故國墳樹必西傾平生對交舊萬日正如初不復知榮賤都能忘戚疎遺靈瞻素幾僞物屛塗車家事何蕭索空餘萬卷書祖奠垂將撤笳簫儼欲行野寒嘶故馬樹轉出新旌泉路幽無底魚燈曖不明如何賫美志欝欝向佳城

楊侍郎【察】挽辭二首

時論歸淸徳皇心重老臣祖風終鯁直家學本深淳便殿談經久安車就第新如何金未盡奄忽棄鄕人憂國心如石當朝有古風掛冠𨿽在逺遺札不忘忠飛旐西歸洛新阡背倚嵩還令往來客下馬白楊中

王侍郎【琪】挽辭二首

弱冠獻奇防居然終賈才賦成平樂館歌奉柏梁杯【侍郎天聖初以江都主簿上書獻十防召試館軄嘗侍宴後苑賦山水石歌首出諸文士獨被褒賞】麗藻畱昭世英逰隔夜防土中埋美玉誰見不興哀

振鷺辭靈沼冥鴻翔太虛淸朝觧鳴玉舊裏掛安車詩酒江山勝園林俸祿余所忠今不往誰奏茂陵書

鄭侍郎【紓】挽辭

云夢气回復比肩生雋豪司農家學富廷尉裏門髙騏驥昔千里鳳凰今一毛卽邱餘慶在終應呂防刀

侍讀王學士挽辭二首

石室書編富金華講席重薦神歸愽洽鳴玉稱雍容貳負累囚象屍臣古瑑蹤老成今已矣咨訪欲誰從杖底潛蛇影門陰集戴鵀玉樓新記就石槨舊銘沈篋有封巒札籝無遺子金寂寥封馬鬛秋色淨松林

參政尙書文簡丁公度挽辭二首

鳳蹕遊汾曲非熊得偉人閨防尢顯重訓誥愈深淳論道參黃閣橫經侍紫宸如何天不愸志業未全伸丹闕晨趨退蕭然忘世榮閒齋虛自白永日澹無營脫落簮纓累沈冥丘壑情貪夫誠有激千載素風淸

侍讀張學士【瓌】哀辭二首

喜怒與榮枯居之悉晏如稍門多執筆至老不拋書常愧無能極曽霑淸論餘秋風郭門外雨泣望喪車凶夢歌洹水妖巢集戴鵀未嘗餘俸祿無以具衣衾袁渙分倉谷翁歸賜府金佗年純固傳寜使令名沈【朝廷以公淸貧贈有加】

錢左丞【明】挽辭二首

煒傳家學連翩射防榮走丸過省閣破竹取公卿埋玉嗟何早爲山惜未成空令澤宮友相顧淚縱橫【同年致祭者二十二人】

象設如平昔升堂不見君尙疑言笑在忽念死生分淸論千秋雪浮榮一片雲泉臺多少路何處復修文

紫防石舍人【昌言】挽辭二首

地勝岷峨秀時淸雋乂生雄晚得祿何武少知名性有圖書癖心忘紱冕榮前年歸諭蜀不使里人驚顧我非君比最爲相得歡平生逰防久美行始終完長夜忍埋玉秋霜不借蘭西風濕襟袖空有淚防幹

邵少卿挽辭

北固啟佳城東吳霣徳星繐帷長寂寞羽扇遂飄零泉燭千年碧霜松數寸靑餘慶知有在玉樹滿階庭

梅都官【堯臣】挽辭二首

兵形窮勝負史法貫興衰落落𨿽殊眾恂恂不迕時位卑名自重才大命須奇世俗那能識傷嗟止爲詩漆燈無復曙柏徑不知春南紀光華減中朝俊秀貧淒淸千古韻寂寞一邱塵異日昭亭下方多酒人

臧郎中挽辭二首

積慶承前烈呈才防聖時踐楊朝有籍治行吏爲師僚友皆親譽黎民每去思惜哉違世早志業未全施素履存誠厚虛懷待物眞鄕閭昔相接朋友世彌親遺札蠅頭細長阡馬鬛新九原那可作空復想音塵

張元常挽辭二首

爲吏文無害臨民政不苛渾金生自美古井澹無波方喜風鵬舉旋聞隙駟過善人宜壽考報施定如何秀眉無足驗結轖遽爲災鄕曲三年別江山萬里廻林閭飛旐入書劍逐舟來墳艸枯還綠重泉不復開

王朝議【尙恭】哀辭二首

場屋推聲價朝紳仰典型朱衣老卿列白首戀親庭舟壑一朝失泉防萬古扄音容宛在目爭免淨飄零樂易春陽暖孤髙秋气淸老惟知自適貧不問爲生京兆開阡貴延陵題墓榮如何帝師筆純孝紀名卿

邵堯夫先生哀辭二首

菽藿一簞樂蒿萊三畆寛蒲輪不能起甕牖有餘安髙節去圭角久要惇嵗寒今朝郊外客誰免涕汍瀾慕徳聞風久論交傾蓋新何須半靣舊不待一言親講道切磋直忘懷笑語眞重言防蹠實佩服敢書紳【先生嘗以予爲腳踏實地之人】

哭公素二首

負書逰上國拾芹取榮名雅度津涯闊髙文風驚忘懷翻得謗縱酒遂傷生忍使泉防客悁悁不自明丹旌倚輤車榮辱盡虛無半道驊驑頓先秋蘭枯兒癡才過齓親老不勝扶家事今蕭瑟寜將未第殊

哭尙頴【字公楚】

操業五常備艱難六極全仲尼難語命禆竈不知天弱女飄何許遺文散莫傳官輕史不錄後世孰稱賢

哭劉仲邍父

天下才無防夫君獨患多髙文粲列宿英辯瀉長河榮宦成朝夢浮生度尺波舊僚空執酒相與淚滂沱昔醉金明渚今來慧辯祠當年笑相視此日哭殊悲天迥川原淨風髙艸木衰江梅靈气在泉下復相知

哭馬承之

平生千里別書問亦常來隼拂秋云擊鸞兼霏霧廻向無髙世藝安見出倫才有紙盈箱篋扃封不忍開

傳家集卷十五

欽定四庫全書

傳家集卷十六

宋司馬光撰制詔

殿前都指揮使節度使加宣徽南院使制【限二百字以上成】

國家選果毅之材以守衞中禁委謹信之士以敷揚大猷自非忠力冠倫識略髙世折衝厭難外可以任爪牙之官諭志布和內可以受腹心之寄則何以克葉民望無曠天工在玆詳求固匪輕受爰發休命誕告明庭具官某心通武經材應時用以禮樂慈愛爲制勝之本以智信仁勇爲和眾之資羞孫吳而不爲慕方召而自任嶷爾深念則物莫能窺截然長驅則敵不及避是以錫之六纛緫此八屯士皆知方國以增重嘉其扈從之久積是勤勞之多冝峻寵名以昭丕績俾奉宣於美徳庶惇懋於膚公永念厥艱必有以稱於戱竭股肱之效所以報恩榮罄夙夜之勤所以熈職業典聽朕毖無棄爾成

翰林學士禮部侍郎除三司使制【限一百五十字以上成】

朕荷天地之貺施承祖宗之慶靈四方無虞萬物咸遂而公私之積尙未丰衍嵗小不登民有菜色豈朕所以嫗煦撫循之未至將有司奉揚宣布之未稱與何其設心之勤而收效之寡也以爾具官某性質之美得於自然而發揮於文追琢於學多士之秀無爾爲先𨿽禁林淸塗秩宗美仕居之積久譽望已優而古之進賢必試以事財賦之任於今爲急求稱其職僉曰汝能是用命汝典玆邦計汝其勿以金糓爲末而不卹勿以簿領爲煩而不爲九功所歌八政所重登平之業將汝乎取之

誡勵舉人惇修行檢詔【限二百字以上成】

孔子稱徳成而上藝成而下故爲四科以第門人而文學防末然則爲士者文有餘而徳不足斯而已矣奚足尙哉國家憲章前古詳延俊乂敷奏以言明試以功何甞不勤求惇忠屏斥浮僞列於庶位得人已多尙慮有司教導之方不登盡善登進之法有所未精是以士或背本追末棄實取華不知從學所以立身爲文所以行逺而謂能離章辧句則百行可遺非屬辭比事則六經無用習尙成俗安恬不非此豈聖人所以立教之心而朕所以待賢之志哉自今天下之士其務以道徳爲師仁義爲友進之於內而讓之於外治之於身而施之於人才𨿽美不敢以自驕善未至不敢以自怠如是則窮居閭閻何病乎不逹苟異於是朕無取焉仍敕有司明諭中外使咸稱朕意

賜宰臣韓琦乞退第一表不允批答

朕以寡薄少承基緒未及究明師保之訓更閱事物之變而遽失先帝之大庇膺四海之重任怵惕危懼若渉巨川踐於春冰實賴耆耋不貳心之臣朝夕左右同力恊義用濟於艱難夫選賢任能廣參同異何損於政設官分職論列得失亦維其常至於天時數沴蓋以警誨朕躬非專輔弼而卿遽自咎責抗章辭位是重朕之不徳也卿其體玆眷倚之志專精致思廣裕厥心博采嘉謨以輔不逮

賜新除知樞密院事陳升之辭免恩命不允斷來章詔

敕升之省所奏札子今樞密院使副四員無容其間更置一知院事旣非舊典驟增貟數當無事時四方聞之得無驚動耳目伏望聖慈如臣前所請若大名府永興軍已除用人卽且乞授臣陳潁一郡事且悉卿志气安裕明智自將屢更邊藩甞佐樞府出牧於外迨今期年朕惟汝思俾復舊職冝夙夜竭力以副所期尙爾固辭殊失朕意夫登用賢雋憂在不多咨詢大猷患在不博設官隨世何必故常今邊境𨿽安而不虞當戒亟踐乃位毋違朕言所乞冝不允仍斷來奏故玆詔示想冝知悉

賜資政殿大學士戶部侍郎知靑州吳奎乞就差知兗州不允詔

敕吳奎省所奏乞就差知兗州貴便頥養事具悉卿朝廷舊臣踐歷二府忠厚彊直簡在朕心海岱之區土沃民庶風聲气俗卿所習知𨿽宿疾未平而事務無廢式是重望底綏一方當體至懷未容辭避所乞冝不允賜文武百寮曽公亮已下上第三表乞上尊號不允斷來請批答

省表具之朕荷祖宗之重寄元元困窮未獲厥所夙夜悼懼如渉春冰屬以報本之禮不敢墮曠故躬執犧牲祗見上帝固非昭告成功自營福祿也而羣公卿士猥見褒譽欲歸以溢美增其徽稱抗章勤請至於再三朕乏馨香之徳不能媚於神祗乃甲申地震淫爲災天威彰著日虞罪悔尙何盛烈之可述鴻名之敢當心焉愧惕流汗霑足況尙在諒闇哀素未忘何冝此時亟舉盛典若斯之議非所敢聞冝體予至誠勿復爲奏所請冝不允仍斷來請

賜新除知樞宻院事陳升之上第一表辭恩命不允斷來章批答

省表具之股肱之臣佐佑帝室樞機之職訏謨廟堂自非僉諧曷敢輕授卿歷事三世克肩一心事效已明時望攸屬膺玆圖任夫復何辭所辭冝不允仍斷來章

賜宰臣曽公亮不允批答

省表具之朕以不徳災及元元地震冀方隄防橫潰流離壓覆靡所底居朕夙夜震懼不忘於心實賴祖考所遺耆儁之臣佐佑輔翼濟於艱難今乃遽自引咎抗章辤位朕何望焉卿其專精致思勉修職業以禆不逮所請冝不允

賜觀文殿學士新除兵部尙書知靑州歐陽修詔

敕歐陽修省所札子奏準樞宻院遞到誥勅授臣兵部尙書依前觀文殿學士知靑州伏念臣近以疾病累乞致仕未賜兪允欲望且守舊任冀得將理衰殘卿服采三朝佐佑大政朕惟東表之地事任至重自非宗工莫可付委況膂力未衰嘉猷克壯冝念王事勿復有辤所乞冝不允可便受告勅發赴本任

除文彥博

門下𨿽天子必有尊所以嚴自上之訓惟聖人能饗帝所以昭報本之誠朕祗紹丕基肇稱元祀禮文旣備慶賜誕敷眷惟心膂之臣斡是機衡之任共膺神貺冝防眾先推忠協謀崇仁同徳贊治守正保運亮節佐理翊戴功臣樞宻使劍南西川節度管內觀察防置橋道等使開府儀同三司守司空檢校太師兼侍中兼羣牧制置使行成都尹上柱國潞國公食邑一萬六千二百戶食實封六千三百戶文彥博道茂國華才推人傑體忠厚以居徳壯謀猷而奮庸弼亮三朝周旋二紀司魁柄仍冠中樞仗臨戎則凶渠折首秉鈞調化則黎獻承風內外薦更名實彌劭矧在纂承之際親聞顧托之言委寄至隆眷注爲重協贊盛儀之舉克臻熈事之成是用進美號以褒功取閒田而增邑並伸異數式示優恩於戱慮危於安所以綏萬國懷逺以義所以靖四夷益懋乃官用副朕志可特授依前守司空檢校太師兼侍中兼羣牧制置使行成都尹潞國公充樞宻使劍南西川節度管內觀察防置橋道等使加食邑一千戶食實封四百戶仍賜推忠恊謀崇仁同徳贊治守正保運亮節佐理翊戴功臣散官勲如故主者施行

除皇弟頵

門下立愛惟親治由近始因心則友化自上行朕合太宮逆釐後帝百神受職四海推恩矧孝弟之至隆冝寵章之光被皇弟山南西道節度管內觀察防置橋道等使光祿大夫檢校太尉同中書門下平章事興元尹上柱國髙宻郡王食邑一千七百戶食實封陸伯戶頵溫良異稟聰逹夙成勝衣形信厚之風佩韘負老成之志孝友之性不彊而安徳義之經未言而諭甫當就學亦旣迹封予所撫憐同气異息迨盛儀之具舉方渙澤之誕敷錫嘉號以記功進崇階而敍位仍加井賦益重藩維於戱寵而不驕以謙恭爲之本滿而不溢以節儉爲之先汝其念哉無替朕命可特授特進依前檢校太尉同中書門下平章事興元尹髙宻郡王充山南西道節度管內觀察防置橋道等使加食邑七百戶仍賜崇仁保運功臣勲食實封如故主者施行

除皇伯祖承顯

門下朕惇宗盛禮祗遹先猷茂對三靈駿奔億醜臣工顯相後帝居歆嘉與親賢共膺戩皇伯祖昭化軍節度金州管內觀察防置等使金紫光祿大夫檢校工部尙書使持節金州諸軍事金州刺史兼禦史大夫上柱國康國公食邑五千八百戶食實封一千八百戶承顯治躬齋栗養志粹和挺宗室之令儀藹公侯之淑問地隆磐石任重藩垣春秋寖髙學問不倦被服儒素蘊河間之雅材琢磨箴規蹈衛武之美徳助我毖祀恊於多儀是用進功伐之名益陪惇之賦仍加眞食倂示徽恩於戱懷徳維寜昔王之明訓爲善防樂前哲之徽猷勉思髙滿之危勿忘臨履之戒可特授依前檢校工部尙書使持節金州諸軍事金州刺史兼禦史大夫康國公充昭化軍節度金州管內觀察防置等使加食邑七百戶食實封三百戶賜推誠保順功臣散官勲如故主者施行

除郝質

門下朕順考古道率由舊章三嵗一郊四海大賚乃眷爪牙之士實惟心膂之臣冝渙茂恩以均景貺亮節保順功臣殿前都指揮使安武軍節度冀州管內觀察防置等使光祿大夫檢校尙書左僕射使持節冀州諸軍事冀州刺史兼禦史大夫上柱國天水郡開國公食邑三千一百戶食實封七百戶郝質溫恭不犯沈毅有謀敢決應北方之彊閒暇得晉國之勇仁能附眾忠以發身內總七萃之師外分十連之任訓兵肅給騶禦習於義方逢時安平戎狄仰其威信屬是齋祠之謹復兼扈從之勞不有旌襃曷昭倚注論功加等益地從隆考諸僉諧允爲冝稱於戱竭誠盡節所以享安榮徇公忘私所以報寵祿往服休命汝其懋哉可特授依前檢校尙書左僕射使持節冀州諸軍事冀州刺史兼禦史大夫充殿前都指揮使安武軍節度冀州管內觀察防置等使加食邑七百戶食實封三百戶仍賜亮節保順翊戴功臣散官勲封如故主者施行

賜文武百寮宰臣冨弼已下上第五表乞皇帝禦正殿復常膳聴樂允批答

省表具之朕秉徳不明陰陽謬戾旱暵爲災辜及元元爲人父母不能保養覆冒以厚其生朕甚愧之是用避去正寢貶膳徹樂夙夜悼懼內自刻責以請咎於神祗浹辰之間𨿽霢霂屢霑而不能周洽菽麥將槁禾麻未滋而羣公卿士以尊奉母慈誕揚顯號良日旣戒冝以時行禮樂之文不可不偹當抑已復常以成大典苟協於義朕何敢違所請冝允

西京應天禪院及防聖宮奏安仁宗英宗皇帝禦容了畢徳音

門下朕祗紹前烈寵綏庶邦率時典常防敢墜逸越玆有洛之汭自昔令王之都藝祖之所誕生迹存遺老寢園之所以宅神有餘威是用卽西竺之仁祠因北胡之勝地儀刑二後鎭撫一方爰命宰司肅將使指鴻儀克舉熈事大成永惟畿甸之民能無供億之役冝敷渙澤用慰羣心應西京管內限徳音到日見禁罪人除故殺劫殺鬭殺謀殺十惡及僞造符印放火官典犯贓不赦外雜犯死罪降從流內情理切害奏取指揮其餘流罪降從徒徒罪降從杖杖罪已下並放見勾當修奉天禪院防聖宮影殿使臣官貟已下並工匠兵士及迎奉執擎並並與等第支賜應西京城都內耆老年八十已上者勘防詣實人數仰長吏等賜酒食仍量支賜每人茶三斤絹二匹常加存撫卽不得於村縣追集致有勞擾於戱稱秩舊章克廣奉先之孝蠲除有罪式昭惠下之仁咨爾羣倫咸體予意主者施行

賜樞宻使守司空檢校太師兼侍中文彥博乞退不允手詔

省所上表乞罷樞府事具悉卿器質方厚謀猷明審憂公盡忠臨事能斷越自仁祖知卿美材入輔出藩於玆二紀冠臺席一總鴻樞事功蔚然洽於黎庶任重道逺卿實有焉朕負荷前烈夙宵危懼若渉大川必慿舟楫卿當悉心致力以禆不逮而何嫌何疑遽求去位封奏薦至良用憮然撫覽再三殊失所望老成之徳重於典刑當體至懷安居厥職所請冝不允付彥博賜樞宻使守司空兼侍中文彥博不允手詔

省所奏伏覩詔書宰臣陳升之位在臣之下者願寢異恩庶安孤迹事具悉卿翼亮三朝周旋二府國之儁望實素隆升之任用尙新甫登宰席原其雅意必欲推先是用斟酌禮文裁其宜稱發於朕志奚取常規蓋以襃異老成豈與利用爲比卿謙恭久著於此何嫌往安乃居毋逆朕命所乞冝不允付彥博

除皇伯宗諤

門下朕祗荷先烈誕受多方樂與宗支共其福祿儻率履之有立在襃表之敢忘皇伯推誠保順功臣集慶軍節度亳州管內觀察防置河隄等使光祿大夫檢校尙書左僕射使持節亳州諸軍事亳州刺史兼禦史大夫上柱國虢國公食邑六千四百戶食實封一千八百戶宗諤屬尊地親材髙性敏承累朝惇睦之慶膺列藩封建之榮間由思慮之疏麗於文法之禁眷是有司之議系夫天下之公愛𨿽甚隆理不可居是用收還相印專秉節旄將警動於放心期輔成於盛徳迨玆周嵗克懋令圖勤被仁服義之風勵臨深履薄之戒朕於庶姓猶不棄人況九族之【下文缺】

賜參知政事王安石乞退不允批答

省表具之卿文學髙一時名譽專四海勇於立事急於進賢朕心倚之以安平士論待之以康濟蓋居位之尙淺或攺命之未孚𨿽羣言之正讙豈同徳之有間遽求分務深用駭聞居就乃功期副予望所乞冝不允

賜南平王李日尊示諭敕書

敕南平王日尊省所上表稱於今年二月內親領本道兵甲乘駕舟航直抵南蕃與占城國及占臈國蕃兵交戰其占城國及占臈國蕃兵甲一時敗散臣帶領兵甲回旋本道師旅保全舟航寜謐事具悉卿與占城等國交戰師出逾時今覩奏章備言勝防益惇忠順良用嘆嘉朕子視兆民臣畜萬國思銷偃於中外共嬉逰於邇遐冝體至懷以綏後福故玆示諭想冝知悉

賜參知政事王安石不允斷來章批答

省表具之朕以卿材髙古人名重當世召自巖穴寘諸廟朝推心委誠言聴計用人莫能間眾所共知今士夫沸騰黎民騷動乃欲委逺事任退防便安卿之私謀固爲無憾朕所素望將以諉誰祗復官常無用辭費所乞冝不允仍斷來章

賜參知政事右諫議大夫趙抃乞退第一表不允批答

省表具之朕躬攬庶政燭理未周思得博聞善言以參得失卿以淸直之操夙夜在公遽求外遷殊匪朕志所乞冝不允

賜殿前都指揮使安武軍節度使郝質不允詔

敕郝質省所上表星未半周疾已十作伏望罷領殿帥俾外補於散官庶漸蘇於余喘事具悉卿以沈勇冠軍忠厚許國內典嚴衛外秉節旄夙夜之勞簡於朕志偃息之便難徇爾懷所乞冝不允故玆詔示想冝知悉祁國長公主特進封衛國長公主制【張尉】

門下帝妺中行易象贊其元吉王姬下嫁召南美其肅雍命服亞正後之尊主禮用上公之貴寵光之盛誰昔【釋訓誰昔疇昔也】而然矧同气之至親推異數而何愛祁國長公主席靈長之緒承濬哲之祥稟乾坤之粹和鐘日月之明潤淵懿可度柔嘉有章志女功而忘勞承師教而不倦今玉笄在首厭翟戒塗方結帨於皇家將執笲【音煩竹噐】於士族冝疏沬土之邑俾適冨平之孫庸展茂恩誕孚醲化於戱琴瑟靜好式昭和樂之音雷風順承是爲常久之道勿以夫家之貧素有虧婦徳之聴從祗服訓辭永綏福履可特進封衛國長公主仍令所司擇日備禮冊命主者施行

賜新除參知政事韓絳辭恩命不允斷來章批答

省表具之卿世濟明允時推儁良毗贊樞庭茂著功烈俾參國論允葉眾心需章亟來謙志太過防引先誓祈還故棲夫顯親揚名斯爲上孝建功立事莫若盡忠往卽乃官勿替朕命所辭冝不允仍斷來章

賜新除宣徽南院使特進檢校太保判太原府歐陽修辤免恩命不允詔

敕歐陽修省所兩次札子奏伏防特差中使賫到告敕除臣宣徽南院使判太原府事所有敕告未敢祗受欲望檢防臣前所陳乞於淮潁間移一小郡俾飬殘年事具悉卿才名素髙華夏所服中外備更文武咸適眷玆並部气俗沈鷙綏和一方威懷二敵牧伯之任豈易其人詢謀僉諧然後發命朕所選付卿宜體識況風土髙涼其何恙不已往踐乃職毋復固辭所辭冝不允故玆詔示想冝知悉

賜守司徒兼侍中判大名府韓琦不允詔

敕韓琦省所四上札子乞就移徐州一任事具悉卿倦居守之勤樂偃藩之逸眷是別都之重控夫北道之衝自非元臣疇克譽防是以臨遣近侍往宣至懷恩禮之隆所宜欽若而上玆固請良用憮然卿以衰疾爲言則未愆於膂力以朴忠自許則可憚於劇煩安視爾師毋逆朕命所乞冝不允故玆詔示想冝知悉

賜新除樞宻副使右諫議大夫馮京辭恩命不允斷來章批答

省表具之樞衡之司基本攸托制勝帷幄折衝方隅苟非文武之兼資孰副安危之重委簡自朕志無若汝材故推不次之恩冀獲非常之效當思自勉勿或深辤所辭冝不允仍斷來章

除董氊制

門下國家蠲防大徳懷柔四方懋宣行葦之仁橫被蓼蕭之澤遐邇無間內外一均西藩邈川首領保順軍節度洮州管內觀察防置押蕃落等使金紫光祿大夫檢校太傅使持節洮州諸軍事洮州刺史兼禦史大夫上柱國常樂郡開國公食邑五千一百戶食實封一千一百戶董氊气稟沈雄性資果毅載勲庸於奕世開土宇於西陲早膺旄鉞之榮撫有洮湟之地祗勤厥事忠誠著於皇家紏逖不防威令行於戎落修其職貢保我封畛冝陳錫於寵章用襃嘉於美志位進異等食衍眞封豈繄鎭服於爾師抑亦光華於殊俗於戱王官至重固不徒施臣道惟艱諒無虛受勉服休命益思壯猷可特授特進依前檢校太傅使持節洮州諸軍事洮州刺史兼禦史大夫充保順軍節度洮州管內觀察防置押蕃落等使仍舊西蕃邈川首領加食邑一千戶食實封三百戶勲封如故主者施行

賜新除河陽三城節度使守司空檢校太師兼侍中充集禧觀使曽公亮辭免恩命不允詔

敕公亮省所札子奏伏望聖慈特賜停罷使相之命許只授正官充觀使事具悉卿久居宰席道茂勲隆屢以耋懇辭機政朕重違雅志曲成衝徳禮命之數愧於未厚而尙玆遜避良用憮然冝卽欽承以副優飬所辭冝不允故玆詔示想冝知悉

賜新除守司空檢校太師兼侍中充河陽三城節度使集禧觀使曽公亮辭免恩命第一表不允批答

省表具之卿以耆明之徳寅亮皇家功成告休海內歸美崇報之典朕旋其薄衝挹之志卿以爲優勇退難進益增嘉尙成命不易毋庸固辭所辭冝不允

賜新除參知政事馮京辤恩命不允斷來章批答

省表具之卿負英異之才首俊造之選內尹京邑風績著聞外防邊兵民夷淸謐入冠憲府進躋樞庭況觀爾能冝贊朕政往祗成命無或再辭所辭冝不允仍斷來章

賜新除樞宻副使右諫議大夫吳充辭恩命不允斷來章批答

省表具之卿之英聲著於士倫卿之嘉績簡在朕心是用擢諸計廷陟彼樞府乃更過自菲薄固辭寵光謙降之深嘆尙不已所辭冝不允仍斷來章

賜觀文殿學士戶部尙書知陳州張方平乞南京畱臺不允詔

敕方平省所奏乞南京畱臺事具悉卿學問精洽文辭雅奧薦登儁科久居邇列入贊大政出臨近藩晦明小愆何恙不巳遽祈散地良用憮然當體眷懷往安爾職所乞冝不允故玆詔示想冝知悉

賜文彥博辭恩命第一表不允批答

省表具之卿社稷元老股肱三朝黎庶具瞻百工矜式矧以丞弼相予毖祀書勞進律抑有舊章冝亮眷懷無庸辭避所辭冝不允

賜殿前都指揮使郝質辤恩命不允批答

省表具之卿緫領禁衛爲王虎臣惇忠一心夙夜匪懈況玆戎祀之大兼有侍從之勤推恩報功固有常典尙玆衝避豈悉至懷所辭冝不允

賜殿前都指揮使郝質辤恩命不允斷來章批答

省表具之朕奉若訓典肅將禋祀嘉與臣工共玆休福卿董率王旅陪贊國容居則有侍衛之謹出則有扈從之勞考諸故常冝在襃進當體至意勿復有辭所辤冝不允仍斷來章

賜皇伯祖昭化軍節度使檢校工部尙書康國公承顯辭恩命第一表不允批答

省表具之朕仰稽唐虞惇敍九族矧以尊屬相予肆祀推恩進律禮亦冝之玆率典彛無爲辭避所辭冝不允

賜文彥博辤恩命不允斷來章批答

省表具之朕躬執珪幣對越三靈惟時福祥不敢專享湛恩布濩覃及海隅卿國之耆明斡統機宻玆率常典奚煩固辭所辭冝不允仍斷來章

賜皇弟髙宻郡王頵辭恩命第一表不允批答

省表具之朕以郊禮大備廣敷慶澤物無遐遺況於親暱錫玆異數咸迪舊章汝其勿辭往服嘉命所辭冝不允

賜皇弟髙宻郡王頵辭恩命第二表不允斷來章批答

省表具之禋宗類帝國之盛儀施恩親賢由來蓋久兄弟具邇悃愊無華汝往欽哉毋煩辭避所辭冝不允仍斷來章

賜皇伯祖昭化軍節度使承顯辤恩命第二表不允斷來章批答

省表具之朕躬祠郊丘誕布惠澤周浹庶姓況於宗英執謙固辭益昭令徳朕命不易往其欽承所辭冝不允仍斷來章

賜宰臣冨弼等上表賀云陰日食不及分數批答

省表具之朕不明庶政上累三光天𨿽防陰人誰不見彼食分之少損由司曆之未精爲懼方深奚賀之有矧明書於信史將取誚於異時宜懋乃誠以輔臺徳所賀知

賜宰臣曽公亮已下賀壽星出現批答

省表具之司分底日垂象降休炳然徳星著見南極太史獻狀以爲壽祺卿等浚明一心寅亮元化爕友气物導迎善祥仍貢需章願書信牒眷言歸美重益愧懷所賀知仍依奏宣付史館

賜樞宻使文彥博等賀壽星出見批答

省表具之天垂文象依類而言世格隆平得臣是賴卿等懋建一徳光輔萬防格於上神錫玆嘉瑞昭申丙位申告永年剡章以聞傳信爲請𨿽菲涼之可愧顧忠愛之敢忘所賀知

傳家集卷十六

欽定四庫全書

傳家集卷十七

宋司馬光撰表

爲龎相公讓眀堂加恩第一表

展采合宮用成於盛禮推恩列位首冒於徽章內省空疏交深震栗【中謝】伏念臣出於單族素乏異能遭防聖辰襲承義訓肩隨羣士齒列具僚始更郡縣之勞遂玷閨防之美𨿽慕盡公之節力自拔摩迄無髙眾之名可容稱道頃由邊進貳樞庭復參丞弼之司旋總防防之務固已任逾才表榮出望涯十七物之珍羞居慙厚賜三百囷之重祿坐愧素餐𨿽僶俛以自安常忸怩而內訟屬國家講求闊典祗紹明禋幸千載之親逄叨一時之榮伏遇尊號皇帝陛下天廣覆聖道兼容不専享於神休俾下覃於朝眾謂臣職當扈蹕禮與執膰曲矜孱陋之蹤猥被殊尢之澤位列元功之次邑增眞食之封事與志違名非徳稱惴如臨谷憂甚履冰豈可忽非據之災安無勞之賞俾眾庶有假人之議致朝廷防含垢之羞熟自省循誠難膺克伏望俯矜危欵曲軫睿慈特寢不貲之恩以全無似之質露誠獲允受賜益深

第二表

愚上列冀寢於殊恩睿志莫回必申於前命徵營無措兢戰失圖【中謝】伏以陟配總章昔王之盛節追嚴廟祏前載之美談唐虞著五府之文商周增重屋之制久玆曠絕未暇修明伏遇尊號皇帝陛下祗若天常寅恭祭典謂五精之气不可久契於神歡三祖之靈不可弗親於宗祀若稽古訓濬發聖謨昆侖放玉帯之圖路寢采康成之議八窗四戶屬象相依萬舞九成聲明具在臣謬居機近忝助祼將庀徒護法駕之嚴負璽托屬車之末奉汝上肅雝之慶無周南畱滯之嗟其在蠢愚固爲榮幸不可復妄膺髙位叨竊寵名況七萃有暴露之勞百司有供億之費欲加之賞宜用爲先臣祿秩已丰勤劬至薄豈可復膺褒進以重愆尢伏惟天鑑崇髙下垂燭察物誠精至庶獲感通

爲龐相公謝眀堂禮成轉官表

叨榮過厚揣分非宜制命益嚴懇辭不獲【中謝】伏念臣顓愚無術孤陋寡徒起家衡茅致位機近此皆出於天幸斷自宸知非才伎過絕於人豈朋援陰爲之地是以每循涯知止以寵爲憂獲一官若負譴訶進一位若懷疾眚非敢厭薄髙爵希慕虛名誠以居三府之崇贊萬機之大久畱不去妨廢實多況祿厚者眾之所趨勢尢者人之所疾不獨力綿任重失職是虞亦將智淺迹單處躬可畏方自謀於遜避以深逺於譏嫌豈謂伏遇尊號皇帝陛下濬發淸述修盛禮合祛天地之祀嚴配祖宗之靈茂典旣成鴻私勞洽謂臣屬當扈從與在駿奔疇其執事之勞均以受釐之慶遷地官之亞列增帝傅之寵名悉非庸虛所能堪稱是用力陳危欵冀寢殊恩葵藿之心徒自傾而無隱雨露之澤非已降而可收𨿽祗徇於詔文實內慙於靈府敢不益堅苦節愈厲朴忠當官而行蹈水火而無避惟力是視竭筋骨以爲期

爲文相公謝賜神道碑文表

命發宸庭文成禁署澤加存歿榮動邇遐【中謝】竊以金石之傳久而彌茂風樹之感貴而自悲諒知爲子之心咸有顯親之願伏念先臣防名休運接武辧朝陳力當官服勤沒齒臣荷析薪之業紹作室之功𨿽資性甚愚曾無肖似而義方未墜少逭譴尢伏遇尊號皇帝陛下過聴菲才遽加大任寘彼官師之首列於丞弼之司非借世榮曷膺國寵頃以嵗時得卜宅兆圖新將論譔於丰碑用表章於大隧豈意睿明曲照優渥防臻防彼神翰掲諸螭首仍詔代言之職直書傳信之辭著琬琰以無忘與松楸而並列聲光不朽永防庇於昆孫精爽有知潛拜嘉於幽壤荷恩益腆撫已知輕且身體膚皆仰資於顧復而股肱心膂敢有愛於生成未識津涯徒知涕泗

爲文相公求退第二表

臣省躬甚眀揣分已熟非敢外以邀上知天恩畱連未見識察物意専慤期於感通【中謝】伏念臣本以諸生親逄盛世行能無出於萃類學術不際於防防所期觧韋布之衣霑斗石之祿竭簿領之效免耕稼之勤安敢企踵帝庭許身王佐伏遇尊號皇帝陛下嘉其木訥亮以孤忠課於近小之功粗能稱旨役以煩縟之事不至敗官乃謂榱桷之才可勝棟楹之任錡釡之器足兼鼎鼐之容逺自西州驟叨重柄躋宻地則不逾中宿參大政則曾未期年遽越等夷直登佐弼靜言遭際熟察基緣寧左右先爲之容豈朋援陰爲之地莫非睿鑑特振寒蹤𨿽以艸木之防猶知雨露之澤況於有識詎敢忘恩豈欲違去旒扆之前逺離闕庭之外棄萬鐘之秩辭四輔之崇顧以義不可畱情有所廹大易存覆餗之戒詩人著在梁之譏任重難勝位髙多懼𨿽人主含貸未賜於譴訶有司因循不加於防治臣敢不捫心自愧顧影知非乘疵吝之未形保名迹而先退必使愆尢增積謗讟流聞致陛下失終始之仁愚臣受逺邇之責非止謀身之過抑亦負國之深是用寢食震驚夙宵悸慓視金章於芒刺等黃閤於焦原苟未去身何能歉志伏望燭臨危欵矜卹苦言聴避位於上司得保躬於防地博求儁傑光輔休明則臣俯就下陳若獲九遷之喜出居外職無殊三接之榮干冒冕旒不勝惓惓之至

爲龎相公讓官表

恩出非常位遷不次內循空薄交集震驚【中謝】臣識昧疏通學非殫洽依憑時防叨假國靈薦更要劇之權遂躋通顯之地陪侍帷幄參與機衡𨿽盡股肱之勞不遺餘力訖無毫之效克厭眾心居常自思敢忘內訟方且俟淸閒之燕竭悃欵之私力辭宥宻之聨退祈冗散之秩庶逭官責少息人言豈期志願未從寵光愈峻遽以朽疏之質猥當佑弼之司承命以還措躬無所竊以緝熈帝術寅亮國成翼戴萬機統和三極得人則羣生防福失職則百度乖方詎可妄居豈容濫授臣𨿽欲冒榮不顧懷祿苟安儻眾庶責望之深誠朝廷倚毗之失是用夙宵愧恧寤寐兢憂不知列鼎之榮恍若臨淵之懼伏望尊號皇帝陛下俯從危款曲照孤蹤矜其驅策之勤爲日已久察其避讓之固於心不欺俾祗服於舊官特寢除於新命旁求雋徳式副輿情

爲龎相公再讓宰相表

需奏仰陳冀安於涯分綸言俯及未照於悃誠蹐地載驚履冰逾畏【中謝】臣聞量能授職者人主之通術陳力就列者臣下之令圖義或此違治何由立臣是以退居深念申旦伏思竊惟佑弼之崇實系安平之本總領眾職鎭撫四夷下遂萬物之冝上序三光之統凡將圖任豈易輕言至若黃霸循良朱博銳敏始爲郡守皆號能臣曁陟宰司遂隳盛譽或受嗤於鶡雀或召咎於鼔妖豈前智而後愚蓋任盈而量溢況臣空薄詎敢擬倫必欲使用不違才舉無敗事則莫若委之藩服俾敷寛大之條寘以邊方得奉綏懷之略庶防展效不敢憚勤儻以服役有年居官無過不欲捐之艸莽尙將畱彼闕庭則願且守故棲未遷佗職私自寧於宻地得時望於淸光忝幸已深感槪何極豈敢使巖廊曠位元鼎失和竊貪一日之榮不虞四海之責伏望尊號皇帝陛下曲垂矜卹靡賜勿遺察底裏之無欺全始終而可保特収渙命俯徇愚少安據蒺之憂尙免在梁之刺內惟懇廹期獲允兪

爲龎相公謝官表

荷恩逾分瀝懇敷言成命莫回愧顏無寄【中謝】伏念臣賦能甚薄探道未深習詩禮以爲儒師法令而補吏適際亨嘉之防誤膺濬哲之知亟陟顯塗薦膺煩使監邊則盡護羣師侍幄則恊贊萬防宻邇淸光訏謨基命固已任逾器表榮溢望涯居無終日之間少忘素餐之責何意天恩橫被宸睠曲成猥掄樗液之才専委棟隆之任靡由階漸遽爾直登冠冊府之華資總史臣之善志翻經演法進律加田甫聞出綍之言殆失措躬之地力陳丹悃仰黷防旒𨿽堅不奪之誠難變已行之令威顏甚邇私願莫從俯僂若驚徜徉自失此蓋伏遇尊號皇帝陛下用人道廣愛物義深不求純備之功姑委燮調之職爰從隗始俾奉蕭規敢不祓飾厥心耀明其志識慮所及不敢顧私筋力可任期於盡瘁小助緝熈之化仰酬覆燾之仁

爲文相公許州謝上表

避辭公鼎𨿽弛負擔違離天閽倍深眷戀【中謝】伏念臣材非出類識不先防逄辰休嘉致位通顯謹司斥候亟守於邊隅防布教條薦更於方鎭訖無聲迹可聳傳聞伏遇尊號皇帝陛下明燭幽防仁霑防逖遽選掄於遐服俾陪貳於中樞曾不浹旬遂參大政未能周嵗爰陟上司念遭際之非常求比倫之蓋寡𨿽濵隕越豈謝生成是用杜僥幸之門窒奇衺之徑激揚防讓抑止浮華苟有利於公家固不爲於私計然而力非其任智實有涯羣心萬殊理難稱愜眾目環視動成詆訶紛如鋒矢之衝浩若波濤之沸從之則懼傷國體違之則立致身殃進退靡遑啟居無所屢以淸閒之侍力陳退避之誠蓋揣分之甚詳恐敗官而爲辱貴全終始不避顚危陛下察其愚必非緣飾湣其孤迹易致怨憎俾述職於近藩得免譏於屍祿仍進天官之秩復升殿幄之華禮數甚優恩輝愈洽脫呂梁之險亟就安瀾去焦原之危更遵夷路非曲叨於庇佑豈自信於保全惟許昌之奧區乃昆吾之故壤土毛丰衍民齒夥繁敢不致在拊循勤加訓奉承寛大之詔期臻富庶之風少副憂勤玆爲報效

爲滑州張龍圖賀章獻章懿皇后袝廟表

聖心追逺思慕慈親陟配禰宮順成大禮【中謝】伏以章獻明肅皇后輔佐先朝敷明陰教揚末命鎭綏大業章懿皇后淑愼在躬受天元祉茂育聖神光啟丕祚而猶分祀閟宮未登太室尊號皇帝陛下濬發孝思防情著制采開元之令典講國家之故事防選嘉辰咸升配侑述祖宗之志成母后之尊允所謂道隆列辟法垂後世禮行於宗廟孝通乎神眀日月所臨霜露所墜抃手蹈足小大同之況臣任居藩垣職參臺閣欣豫之志倍億等夷官守所拘不獲奔詣闕庭稱慶

謝中冬衣襖表

祗荷寵光心顏無措【中謝】恭惟皇帝陛下皇仁溥洽衣被九圍軫念祁寒寵錫嘉服臣𨿽無似防澤猶均濫承安燠之榮空慙不稱之責無任感恩激切之至

進交趾獻奇獸賦表【嘉祐八年九月初三日上】

臣光言今月二十五日有詔詣崇政殿觀交州所獻異獸曰麒麟者臣愚不學不足以識異物竊以麟瑞獸也曠世而不可覿其於經有名而無形傳記有形而去聖久逺眾說紛揉自非聖人莫能識其眞況承學之臣固不能決其是非也臣光【中謝】竊以王者道盛徳至格於神明則有仁獸不召而自至不羈而自馴此其所以爲瑞也今是獸也生於遐荒拘之檻櫝載之方舟輿曵萬里致於闕庭形質詭異不應經傳眞僞之間未易究測儻其眞也則非自然而來設其僞也徒爲逺夷所笑殆非所以發揚聖朝之光輝補益治平之實效也旅獒曰不作無益害有益功乃成不貴異物賤用物民乃足犬馬非其土性不畜珎禽奇獸不育於國不寶逺物則逺人格所寶惟賢則邇人安臣竊以爲宜延見使者賚之金帛賜以詔書嘉答其意歸其麒麟使復故壤然後登俊傑之才修政治之實使家給人足禮興樂行四夷賔服天瑞自至以遵旅獒之意不亦盛乎臣不勝憤悱謹述交趾獻奇獸賦一篇奉表投進以聞

進瞻彼南山詩表

臣光言臣聞天尊地卑道之常也而乾下坤上謂之防豈非陽不下陰則無以行其施君不交臣則無以得其心是以詩人歌頌其君之徳多稱飲食飫燕之丰鐘鼔筦磬之樂車服旌旂之盛幣帛錫予之多蓋以君臣兄弟朋友之際捨此無以相交也𨿽然人君不以誠心加之則此四者𨿽美無益也故鹿鳴曰我有防酒以燕樂嘉賔之心彤弓曰我有嘉賔中心貺之此言君臣之恩不由外來也【中謝】伏見體天法道欽文聰武聖神孝徳皇帝陛下以十二月二十三日二十七日再幸天章閣悉召宰輔侍從之臣徧觀瑞物及先帝禦書禦集又幸寶文閣親爲飛白書並禦墨紙筆以賜羣臣又賦詩命羣臣屬和又幸羣玉殿置酒作樂比暮而罷其酒醪殽防羅花金器多出禁中於二十七日仍面諭羣臣以前日之燕辦於造次未盡朕心故欲重與卿等爲樂今天下方無事毋惜盡醉以稱朕意是日凡爲燕之具又加厚於前其所以勞徠存撫羣臣莫非出於陛下之志者是以羣臣膏沐寵光被服徳音燻蒸條鬯浹於肌膚淪於骨髓固不待飲食而先醉飽矣退而詠歌聖徳流布四方聞者無不咨嗟嘆息以爲陛下之於羣臣可爲無負而羣臣實負陛下多矣苟有可以死於其職補益萬分莫敢愛也【中謝】竊以羣臣前後受陛下爵位廩祿饗燕賜予固已多矣未有如今日之歡欣感激深厚切至上下如一者其故何哉此非外物丰衍所能致也正由陛下加之誠心而已矣陛下方將推廣此心以被天下至於朝廷之政進賢退不肖賞善罰惡無不盡誠以求之臣見四海之內如殿堂之上無不沈酣於茂恩饜飫於盛徳矣不勝鼓舞抃蹈之至謹成瞻彼南山詩七章隨表上進文采鄙野不自揣度羞污盛時伏惟陛下察其狂簡而裁其罪罰焉

進古文孝經指觧表【嘉祐元年作】

臣光言臣聞聖人之徳莫加於孝猶江河之有源艸木之有本源逺則流大本固則葉繁是以由古及今臣畜四海未有孝不先隆而能宣昭功化者也【中謝】伏惟尊號皇帝陛下純孝之性發於自然動靜云爲必咨訓典起居出入不忘先烈以爲滁州者太祖皇帝所以禽馘姦桀肇開王迹並州者太宗皇帝所以芟夷僣亂混一九圍澶州者眞宗皇帝所以攘卻貪殘億寧華夏皆大勲懿業威靈所存遂命有司分建原廟圖繢聖容躬題扁榜嚴奉之禮備盡恭勤羽衛供帳率從丰衍玆有以見陛下尊顯祖宗之意無不至矣經曰愛敬盡於事親而徳教加於百姓形於四海夫以陛下天授之資愛敬之志而又念夫百官者祖宗之百官不可以私非其人府庫者祖宗之府庫不可以賞非其功法令者祖宗之法令不可以罰非其罪愼之重之益自儆戒如是則爲無不成求無不給榮名之彰炳如日月基緒之固巍如防山黎民乂安四夷懷服艸木禽魚靡不茂豫此誠孝徳之極致也臣愚幸得補文館之缺以經史爲職竊覩祕閣所藏古文孝經先秦舊書傳注遺逸孤學堙防不絕如綫是以不自揆量妄以所聞爲之指觧𨿽才識褊淺無能發明庶防因聖人之言得少闗省覽則糞土之臣榮願足矣其古文孝經指觧一卷謹隨表奉進以聞

進通誌表

臣光言臣聞治亂之原古今同體載在方冊不可不思【中謝】臣少好史學病其煩冗常欲刪取其要爲編年一書力薄道悠久而未就今玆伏遇皇帝陛下丕承基緒畱意藝文開延儒臣講求古訓臣有先所述通誌八卷起周威烈王二十三年盡秦二世三年史記之外參以佗書於七國興亡之迹大略可見文理迃疏無足觀采不敢自匿謹繕寫隨表上進

謝二股河北流已閉賜奨諭勅書並對衣金帯鞍轡馬表

聖言優渥寵錫便蕃顧循無勞何以堪稱【中謝】竊以去秋積雨河決棗彊朝廷憂勞憫玆昏墊臣祗奉明詔相視所詢采眾言聞逹天聴捨短收長率由聖志處決利害昭晰如神今流勢東折徑趨渤碣恩冀西北公私安堵斯皆上帝儲休明主獨斷勞心建防則有當官之人勠力奏功則有執役之士臣進無運籌之智退無負薪之勤曾何施爲膺玆貺賚辭之則渉於僞慢受之則實爲屍素有靦靣目無地自容臣性𨿽頑愚靈於艸木防被天地敢忘報效惟期竭忠庶禆萬一

賀皇子降生表

伏以熊羆之兆載於詩雅弓韣之祥著諸典禮蓋以保育黎元莫玆爲大本支旣茂基祚益安是故百男昌而周興五宗彊而漢熾隆替之源古今一揆【中謝】伏惟尊號皇帝陛下純孝奉先逺猷垂世錫類之祉久屬羣心皇穹降休誕啟茂緒蓬矢遵吉牢修具儀斯實宗廟眷佑之靈眾庶無疆之福窮河際海聲教所霑儻曰有心率知相慶況臣職叨近署位備列藩竊聆嘉喜奚勝踴躍官守有系阻逺闕庭臣無任瞻天望聖蹈舞屏營之至

賀皇子【昕】建節表

封建本支光隆基祚王室增維城之固萬方有磐石之安【中謝】恭惟皇帝陛下仁被海防道合天膺受純禧誕錫元冑采古昔之令典考今玆之盛務爰立藩邸恢建宏規假節秉習以戎律赤舄衮衣崇其儀望苴茅胙土訓以政治明尊尙親資忠移孝一舉而善眾美具該斯實堂構之逺謀黎民之隆福也臣述職外方傳聞嘉喜不勝抃蹈激切之至

謝賜資治通鑑序表

臣光言伏防聖恩令臣讀所修資治通鑑仍面賜禦制禦書序一篇者臣性識駑鈍學問空淺偶自防齡粗渉羣史常欲芟去蕪雜發揮精儁窮探治亂之迹上助聖明之鑑功大力薄任重道悠徒懷寸心行將白首伏遇先皇帝若稽古道博采防言俾摭舊聞遂伸防志尙方紙墨分於奏禦之餘內閣圖書從其假借之便未遑汗簡已泣遺弓陛下祗服駿命丕承前烈臣以屬槀有緒不可不成受詔所爲不敢不上銓次無法抵牾實多仰污覽觀伏湏罪戾豈謂皇帝陛下赦其狂簡賞其専勤思所以旌異於佗書焜燿於羣下特發殊恩不用常例屬當勸講之始俾參經史之末迨此淸閒命之進讀而又序其本原冠於篇帙發言爲典肆筆成書炳蔚互變如虎豹之明灝噩無涯逾商周之盛況復襃貶是非古人有所未至造端立意愚臣不能自言陛下一賜指陳渙然冰釋至於博而得其要簡而周於事典刑之總防冊牘之淵林臣實何人克堪此語若乃嘉文宣以作則授正觀而爲師玆實生民之福豈伊防臣之幸【中謝】竊以周之南董漢之遷固皆推髙一時播美千載未有親屈帝文特紆宸翰曲防奬飾大振輝光如臣朴小才固非先賢之比便蕃茂澤獨専後世之榮退自揣循殆無容措遂使螢燐末照依日月以永存艸木常名附天地而不朽臣不任懇款之至

知永興軍謝上表

荷恩至重任責尢深循撫吏民敷宣詔令【中謝】臣識慮闇淺規爲闊疏惟知愚忠屢貢狂直奉事三世操守一心間以齒寢衰疾疹交集曾靡論思之效久污侍從之班旣無補於本朝祈自安於散地不圖睿澤更委名都𨿽要重之權自知不稱而煩劇之地難以固辭受命以還措躬無所朅來就道甫爾到官惟此咸秦昔爲畿甸山川美秀土地膏腴論其平時誠爲樂土在於今日適值凶年經夏亢陽苗靑幹而不秀涉秋淫雨穂腐黑而無收廩食一空家乏蓋藏之粟𦇤負相屬道有流離之人老弱懷溝壑之憂姦猾蓄萑蒲之志正宜安靜不可動揺譬諸烹魚勿煩擾則免於糜爛如彼種木任生殖則自然蕃滋謹當策勵疲駑雕磨朽鈍智力所及勤瘁無辭𨿽復失位危身終不病民負國庶幾小補用答大恩臣無任戴天荷聖激切屏營之至遺表【元丰五年秋吾苦語澁疑爲中風之恐朝夕疾作猝然不救乃豫作遺表自書之常置臥內俟且死以授範堯夫範夢得使上之八年三月五日宮車晏駕此表無用畱以示子孫欲使知吾事君區區之心耳】

臣世受國恩常思補報但以性識愚戇不合聖心是以比年以來屏居杜口不敢復言今衰疾日侵將塡溝壑敢以平生忠懇一達天聰庶幾陛下知臣無求於朝廷而未嘗忘國家也【中謝】伏惟皇帝陛下天縱睿哲燭物精敏踐祚以來鋭志求治圖任奇傑恢張洪業得王安石委而信之不復疑貳聽其言從其計人有沮毀之者責而逐之𨿽周成王之信周公齊桓公之任管仲燕昭王之倚樂毅蜀先主之托諸葛亮殆無以及斯乃不世出之英主曠千載而難逢者也不幸所委不得其人安石旣愚且愎不知擇祖宗之令典合天下之嘉謀以啟迪聰明佐佑丕烈乃足已自是謂古今之人皆莫已如有人與之同則喜與之異則怒喜則數年之間援引登靑雲怒則黜逐擯斥終身沈艸萊凡人之情誰不喜富貴而畏刑禍於是忠直逺屏姦防競進爲之腹心羽翼以干祿徼利遂使中外權要之任非其黨與不得處也深疾諫者過於仇讎嚴禁誹謗甚於盜賊然後逞其胸臆變亂舊章興害除利捨是取非其尢病民傷國者略舉四條其一曰靑苗錢分命使者誘以重賞彊散息錢朘民求利取新償舊負債嵗多官守空簿實無所獲貨重物輕公私兩困其二曰免役錢縱富彊應役之人使家居自逸徵貧弱不役之戶使流離轉死凡農家所有不過糓帛與力自古賦役無出三者今皆不取専責以錢錢非私家所鑄要須貿易外求丰嵗糓賤已自傷農又迫於期限不得半價盡糶所收未能充數家之餱糧不暇更畱若值凶年則又無糓可糶人人賣田無往可售遂致殺牛賣肉伐桑鬻薪來年生計安敢復議用此雇浮浪之人以供百役使緩則爲姦急則逃竄處事若此豈非倒置其三曰保甲自唐募長徵之兵賦農民糓帛以給其衣糧農固已困矣今糓帛稅如故又使捨耕桑事戰陳一身二任民何以堪又罷巡檢兵士及尉司弓手皆易以保甲半月一代彼畎畝之民尙未能操弓挾矢已復代去用此擒盜不亦難乎夫奪其衣食使無以爲生是驅民爲盜也使比屋習戰勸以官賞是教民爲盜也又撤去捕盜之人是縱民爲盜也謀國如此果爲利乎四曰市易遣吏坐列販賣與細民爭利下至菜果油面駔儈所得皆防而奪之使道路怨嗟逺近羞笑商旅不行酒稅虧損奪彼與此得少失多又稱貸於民恣其所取使無賴子弟得醉飽之資在家父兄受督責之苦傾貲破產十有五六凡此四者皆逆人情違物理天下非之莫之肯從安石乃以峻法驅之彼十惡盜賊累更赦令猶得寛除獨違新法者不以赦降去官原免是其所犯重於十惡盜賊也安石苟欲遂其狠心無顧治體此其厲階至今爲梗也又有姦詐之臣如種諤薛向王韶李憲王中正之徒行險徼幸懷諼罔上輕動干戈妄擾蠻夷夫兵者國之大事廢興存亡於是乎在而諤等苟營一身之官賞不顧百姓之死亡國家之利病輕慮淺謀發於造次深入自潰僅同兒戱使兵夫數十萬暴骸於曠野資仗巨億棄捐於異域昔王恢爲馬邑之謀單於覺之遁去時漢軍無所失亡但無功耳武帝猶以爲不誅恢無以謝天下今潰敗失亡狼籍如此而建議行師之人晏然若無愧畏或更防寵任竊見國家至仁重惜人命諸州論囚有法應流而誤入死者舉州官吏皆坐停廢柰何使數十萬人無罪就死反無所坐乎此所以使狂躁貪冒之人競爲甞試之說而無所懲艾者也若舉事屢如此其於國家豈可不憂乎臣聞堂上不�則郊艸不瞻曠蕓是以古聖王之治天下必先內而後外安近以服逺故書曰帝乃誕敷文徳七旬有苖格詩云王猷允塞徐方旣來下至齊桓晉文亦先富教其民然後用之陛下何不視今日朝廷之政治何如羣臣之智能何如百姓之富樂何如士卒之精銳何如乃遽從事於四夷也臣所惜者以陛下之聖眀不師虞舜周宣之徳反慕秦皇漢武之所爲借使能逾蔥嶺絕大漠鏖臯蘭焚龍庭又何足貴哉自古人主喜於用兵疲百姓致內盜蠭起或外防覬覦者多矣申屠剛曰未至豫言固常爲虛及其已至又無所及必若待四方糜沸如秦漢隋唐之季然後悔之固已晚矣夫諫爭之臣人主之耳目也安可一日無之書曰若跣弗視地厥足用傷設有人閉目塞耳跣而疾趨前遇險阻安有不顚躓者哉臣竊見十年以來天下以言爲諱大臣偸安於祿位小臣苟免於罪戾閭閻之民憔悴困窮無所控告宗廟社稷危於累卵可爲寒心人無賢愚貴賤莫不知之而訖無一人敢發口言者陛下深居九重徒日聞防臣之言以爲天下家給人足太平之功十已八九成矣臣是以不勝憤懣爲陛下忍死言之庶防陛下覽其垂盡之辭察其願忠之志廓然發日月之明毅然奮乾剛之斷悔旣往之失収將來之福登進忠直黜逺佞邪審黃之可任寤諞言之難信罷苖役廢保甲以寛農民除市易絕稱貸以恵工商斥退聚斂之臣褒顯循良之吏禁約邊將不使貪功而危國制抑近習不使握兵而兆亂除苛察之法以隆易簡之政變刻薄之俗以復惇朴之化使眾庶安農桑士卒保首領宗社永安傳祚無窮則臣沒勝於存死榮於生瞑目九泉無所復恨矣臣不勝瞻天戀聖之至

慰太皇太后上仙表

臣今月二十三日蒙西京宣示二十日太皇太后遺誥者旻天降禍仙馭上賔奉訃哀惶防知所措伏以太皇太后作配仁祖聴政英朝洪基所以固安景命由其保祐風化形於海內徳澤結於民心宜永享東朝之尊長膺天下之養而中壽未至大期有終哀纒兩宮痛浹萬宇恭惟皇帝陛下孝心罔極號慕難居瞻內寢以如存追慈顏而靡及伏望上爲宗廟之重下庇烝民之生少抑聖情俯就中制臣忝列侍從不獲奔赴闕庭瞻望宸極

謝提舉崇福宮表

臣光言伏奉勅命宜令再任提舉西京崇福宮者囊奏上陳始虞報罷黈聰垂徳亟沐頒恩祗荷寛優伏增兢悸伏念臣器非適用學不知方被遇三朝忝塵二禁防天光之顧問侍經席之從容亦甞委總憲司訖無報稱擢陪樞府不敢叨居剖竹雍都蔑聞於治效分臺洛邑幸養於沈屙仍再領於祠庭遂十更於嵗籥頃自受命先帝俾刋舊聞逮陛下之纉圖發徳音而繼至而臣槀在外奏篇未經蓋簡冊之浩繁致嵗時之淹久𨿽官守無事慙四體之不勤而史學防書實寸陰之是惜懼先溝壑以負恩私久去班行顧其佗而無補坐糜祿廩嘗自訟而靡遑尙或無厭復求自便輒披私懇輕冒宸嚴豈謂皇帝陛下大徳包荒至明燭逺罔責再三之瀆曲垂開可之私蓋特出於異恩故不拘於盡法乾坤至大𨿽萬物皆遂其生雨露新霑或一夫獨被其澤惟顓愚之無狀容僥幸以玆多臣敢不深戒宴安祗勤夙夜畢精撰述圖報生成

進資治通鑑表

臣光言先奉勅編集歷代君臣事迹又奉聖防賜名資治通鑑今已了畢者伏念臣性識愚魯學術荒疏凡百事爲皆出人下獨於前史粗甞盡心自防至老嗜之不厭每患遷固以來文字繁多自布衣之士讀之不徧況於人主日有萬機何暇周覽臣常不自揆欲刪削冗長舉撮機要専取闗國家興衰系生民休戚善可爲法惡可爲戒者爲編年一書使先後有倫精粗不雜私家力薄無由可成伏遇英宗皇帝資睿智之性敷文眀之治思歷覽古事用恢張大猷爰詔下臣俾之編集臣夙昔所願一朝獲伸踴躍奉承惟懼不稱先帝仍命自選辟官屬於崇文院置局許借龍圖天章閣三館祕閣書籍賜以禦書筆墨繒帛及禦前錢以供果餌以內臣爲承受眷遇之榮近臣莫及不幸書未進禦先帝違棄羣臣陛下紹膺大統欽承先志寵以冠序錫之嘉名每開經筵常令進讀臣𨿽頑愚荷兩朝知待如此甚厚隕身喪元未足報塞苟智力所及豈敢有遺防差知永興軍以衰疾不任治劇乞就冗官陛下俯從所欲曲賜容養差判西京畱司禦史臺及提舉嵩山崇福宮前後六任仍聴以書局自隨給之祿秩不責職業臣旣無佗事得以研精極慮窮竭所有日力不足繼之以夜徧閱舊史旁采小說簡牘盈積浩如煙海抉擿幽隠校計毫釐上起戰國下終五代凡一千三百六十二年修成二百九十四卷又略舉事目年經國緯以備檢尋爲目錄三十卷又參考羣書評其同異俾歸一塗爲考異三十卷合三百五十四卷自治平開局迨今始成嵗月淹久其間抵牾不敢自保罪負之重固無所逃【中謝】重念臣違離闕庭十有五年𨿽身處於外區區之心朝夕寤寐何嘗不在陛下之左右顧以駑蹇無施而可是以専事鉛槧用酬大恩庶竭涓塵少禆海嶽臣今筋骸臒瘁目視昏近齒牙無防神識衰耗目前所爲旋踵遺忘臣之精力盡於此書伏望陛下寛其妄作之誅察其願忠之意以淸閒之燕時賜省覽監前世之興衰考當今之得失嘉善矜惡取是舍非足以懋稽古之盛徳躋無前之至治俾四海羣生咸蒙其福則臣𨿽委骨九泉志願永畢矣

賀立皇太子表

臣光言伏覩制書節文皇太子延安郡王傭可立爲皇太子仍賜名煦者主器惟長立邦家之基錫命以時爲社稷之福【中謝】竊以天意與子人情愛親三王以來百世不易伏惟皇帝陛下光紹前烈濬發逺猷仰尊宗廟之嚴俯眷烝民之重寵建上嗣誕告多方離日昭布於重光震雷何啻於百里封畛之內聲教所覃凡有識知孰不鼔舞況臣叨居近列夙受大恩喜聞徽音逺逾庶品

元丰八年三月奔國喪太皇太后遣入內供奉官梁惟簡宣諭

邦家不幸大行升遐嗣君衝防同攝國政公曆事累朝忠亮顯著毋惜奏章贊予不逮

謝宣諭表【元丰八年三月二十三日上】

臣光言今月二十二日入內供奉官梁惟簡傳太皇太后陛下宣諭以臣歷事累朝令毋惜奏章者【中謝】臣文學政事一無所長防仁宗皇帝擢寘侍臣英宗皇帝引爲學士大行皇帝初登宸極召入翰林繼處憲臺又承人乏俾貳樞府臣荷累聖大恩無以爲報惟竭惷愚時進狂瞽秪知推誠不識忌諱每荷矜容未甞譴黜屬者大行皇帝遘疾彌畱深惟萬防之重請陛下權同處分上天降禍奄及大故陛下建立聖嗣綏寧中外民物咸若神祗恊從此皆陛下之淵謀羣生之厚幸臣以進懷先帝盛徳奔赴闕庭上欲一望梓宮少展臣子之哀誠卽退歸洛邑復就冗官不意陛下過有聴采特降中使曲加奬飾待以耆舊許之盡言臣聞商書曰木從防則正後從諌則聖後克聖臣不命其承陛下實有聖徳知所先務聴政之初首開言路臣本何人齒衰朽精力昏耗有何才識克堪玆任但冀天下之士由此識陛下之心嘉言響應正論輻湊民間疾苦何患不聞國家紀綱何患不治斯乃宗廟社稷之靈四海羣生之福豈伊防臣獨爲慶幸

謝門下侍郎表

臣光言近上表辭免新除門下侍郎恩命伏奉批答不允者母慈臨禦嗣聖亮陰登進弼臣眷求舊物才非稱任辭不獲從【中謝】伏念臣出自諸生幸承素業守泥古之朴學乏經世之逺猷逮事仁皇備員諌省容逆鱗之愚直無補衮之嘉謀防英祖之纂承進河圖之近宻最膺異禮深亮孤忠及先皇卽政之初被內相代言之命委司天憲擢貳樞鈞終獲遂於懇辭蓋曲成於志守而臣防埃防效精力早衰出守無能分臺得請畱連祠館荏苒嵗華不圖仙駕之升永絕淸光之望伏遇皇帝陛下丕承洪緒寅禦中區訪落之謀亟先於羣辟賜還之詔屢出於中宸起於林壑之中處以廟堂之上矧今始初政事綏靖邦家四方翹首以向風萬姓傾心而聴上斯乃君臣儆懼之日宗社安危之機必得非常之才以濟維新之治臣避命弗獲居寵爲憂謹當承元首之明竭股肱之力庶圖薄效仰答鴻私臣無任戴天荷聖激切屏營之至

上皇帝謝賜生日禮物表

臣光言伏蒙聖恩以臣生日特降詔書賜臣米麵羊酒者使車傳命宸檢頒恩乃眷防生特推異數【中謝】伏念臣本由孤進歷事先朝屬睿哲之統臨承贊襄之乏使無嘉謀之云補有素食之深譏適當生育之辰倍切劬勞之感累茵列鼎思負米以難追立身揚名在顯親而何有敢煩君賜下逮家庭𨿽邦禮之有常在臣愚而曷稱此蓋伏遇皇帝陛下寵優近列仁育羣生隆餼廩之多儀廣雲天之麗澤先事後得顧慙錫與之榮移孝爲忠誓竭糜捐之節

上太皇太后謝賜生日禮物表

臣光言伏防聖慈以臣生日特降詔書賜臣米麵羊酒者至仁垂眷多物分頒拜賜惟優汗顏有靦【中謝】伏念臣器能淺陋術學迃疏仰膺簡注之隆進備弼諧之職適及始生之旦復叨厚下之恩及飬無因感劬勞於玆日致禮有秩防慶澤以自天此蓋伏遇太皇太后陛下坤厚兼容母慈廣被重近司之責任推異數以勸官特加餼廩之儀以示寵光之渥所生無忝敢忘夙夜之勤來事可爲益圖忠義之報

上皇帝辭免正議大夫表

臣光言伏奉制命特授臣正議大夫者中天霈澤近輔書勞亦及罔功豈宜虛受【中謝】伏念臣素無佗技惟系孤忠誤防累聖之知寢服近僚之列頃因人乏進貳宰司先帝審訓羣臣靡預誓言之末陛下嗣膺大寶曾無翊戴之勤豈弗畏於名言詎敢當於懋寵矧乃方任人而立政惟卽命以記功將深戒於官師宜先從於近始伏望皇帝陛下愼司名器申勸臣鄰收出綍之過恩亮循墻之愚懇爵惟馭貴免上累於至公賞必及勞蓋率由於舊典

上太皇太后辭免正議大夫表

人惟圖舊賞貴及勞義所當辭情難冒處【中謝】伏念臣早緣末學被遇累朝乏稽古之令猷無致君之逺業入陪經幄久親日月之光出領祠宮實荷雲天之庇防慈宸之禦極登嗣聖以承祧徒膺乏使之求進預同寅之列屬寵褒於近弼特序進於文階顧無橫艸之勤均被出綸之渥輿情共駭內忪靡遑伏望太皇太后陛下洪造聴卑至明燭隠愼守馭臣之柄無輕出器之名昭示大公輟已行之成命少安愚分息被已之深譏

上皇帝謝轉正議大夫表

臣光言伏奉告命授臣正議大夫上表辭免奉批答不允仍斷來章者離明繼照兌澤旁流祗受已還震惶無措【中謝】臣聞以資詔爵則民興忠誼眡功爲賞則下絕覬覦故徳盛者其位隆力勤者其報厚勸沮斯在授受靡虛伏念臣學不適時才非經世謬塵近列最後諸臣辱體貎之兼隆竭股肱而無補屬舉懋官之典咸疇衛上之方績用蔑聞褒章誤及𨿽危誠之備列終成命之莫回居寵無名在顏有靦此蓋伏遇皇帝陛下馭臣惟禮厚下以仁優其進等之恩責以致身之節乾坤至大均覆載以不遺日月無私委照臨而盡及永圖報塞惟糜捐

上太皇太后謝轉正議大夫表

明綸誤及渙汗難收弗獲懇辭終慙冒處【中謝】伏念臣自陪機政無補聖猷𨿽夙夜以自彊惟事功之匪立每流年之是惜加衰疾之所嬰敢以瘝官復當懋賞是以歷陳故實備述悃誠薦奉詔音兩紆使節對天威之咫尺煩睿訓之丁寧循走無從彊顏祗受此蓋伏遇太皇太后陛下至仁勤施大徳兼容推均一於鳲鳩昭忠厚於行葦體乾坤之覆育品物不遺並日月以照臨光明下濟誓殫駑力仰答鴻恩

謝起居減拜表

臣光言伏準閤門告報今月十四日內降以臣與呂公著近各推恩轉官所有將來正謝特令兩拜起居余免舞蹈仍於執政官班次後別作一班及自今後凡遇前殿應於大起居特令別作一班止兩拜起居恩出非常禮加異數優假太過慙負愈深【中謝】臣猥以才預聞機政去春以後疾疹屢生入冬以來飲食漸少迨玆嵗序之首頓覺筋力之衰拜起絕艱朝請殆廢內惟恩紀之重天地所不能逾退思績效之防絲毫未嘗有立欲避位則爲罪益大欲就列則彊力不前朝夕爲眾目所觀啟處無措躬之地敢謂皇帝陛下太皇太后陛下仁霑枯朽明燭幽防特虧著定之儀曲遂形骸之便臣詢諸故老或謂有舊章然彼皆位躋宰輔之崇徳著耆眀之美豈臣麼麼所敢比方欲辭則實所不支欲受則自知非分踧踖心悸戰兢汗流惟仰賴於寵靈冀有瘳於藥物病庶遄已禮得如初期於竭忠不敢愛死

奏彈王安石表

熈寧三年禦史中丞光等累次全臺上疏參知政事王安石不合妄生姦詐熒惑聖聰及公亮等各務依違未曾辧正乞眀其罪不防施行竊以易諭履霜示爲君制臣之術書戒作福眀凶國害家之常易書之義其知防乎君子見防不俟終日是以自古君無過失而臣不姦欺蓋知其防而遏其端也伏遇陛下卽位以來日愼一日聞過則喜從諌如流四方翹企以望太平萬俗謳謡而陶羙化其以用安石爲相斯見陛下焦中心而求治急先務以濟時者也而安石備政府必當輔國以伊周之道致時爲堯舜之民發政施仁俾合輿意而安石首倡邪術欲生亂階違法易常輕革朝典學非言僞王制所誅非曰良臣是爲民賊而又牽合衰世文飾姦言徒有嗇夫之辧談拒塞爭臣之正論加以朋黨鱗集親舊星攢式備近畿或居重任窺伺神器専制福威人心動揺天下驚駭苟陛下不遏其端則安石爲禍不小夫書易之戒正急於斯且陛下以安石有師保之尊故舊之恩俾爲相臣使預政事昔漢尊桓榮徒聞設幾燕貴鄒衍惟見築宮豈有俾居顯重而妄使攺爲若不正其罪惡亦難以順乎眾意臣職居禦史身爲諌官非不能希意苟合以求寵榮蓋以立君朝者當勵已以去邪食君祿者必輕身而爲國臣之與安石猶冰炭之不可共器若寒暑之不可同時是以屢犯天顏輒陳狂瞽心旣爲國寧復愛身苟今日鈇鉞之誅勝異日死賊臣之手伏願陛下獨乾剛専行夬決一遵祖憲無用邪謀誅逐亂臣延納正士上以順皇太后之意下以慰億兆人之心則臣等退就誅戮亦所甘心

謝賜銀絹表

臣光言伏防聖慈以臣編修百官年表成書特降詔奬諭仍賜臣銀一百兩絹一百匹者奏篇甫上褒詔爰頒荷寵若驚省躬無措【中謝】伏念臣淺才末學庸識卑辭久塵侍從之班曾乏猷爲之補頃膺睿防俾纂舊章恭惟祖宗創業垂統之難邦國立政任官之要必表年而紀月可鑑古以驗今略舉宏綱庶存成式淹畱累嵗銓次終篇仰稽乙夜之觀方虞曠職之咎豈期溫詔發自淵錫外府之兼金加丘園之賁帛載惟虛受彌切靦顏此蓋皇帝陛下順考百王丕承列聖剛健而篤學緝熈於光明眷執簡之防勤形贊書之重奬寵逾華衮旣稽首以拜嘉賜厚百朋實無功而冒賞

傳家集卷十七

欽定四庫全書

傳家集卷十八

宋司馬光撰章奏一

論兩浙不宜添置弓手狀【先公知杭州爲作】

臣竊兩浙一路與佗路不同臣謹條列添置弓手不便事件如左伏惟聖恩省察少加詳擇焉當今西戎梗邊三方皆聳人心易動當務安之一旦異常詔書大加調發擐甲執兵學習戰陳置指揮使節級等名目頗似軍法以爲欲效河北陜西防邊鄕兵謂國家以權計防之假名捕盜漸欲收爲卒伍戌守邊防吳人輕怯易惑難曉道聴塗說眾情鼎沸至欲毀體捐生竄匿山澤臣𨿽明加告諭嚴行止約愚民無知不可戶說誠恐防之後揺動生憂其不可一也吳越素不習兵以故常少盜賊不過聚結朋黨私販茶鹽時遇官司往往鬭敵在於兩浙最爲劇賊然皆權時則合事訖則防不能久相屯結又無銛利兵器止偸商稅不敢剽掠平人近年以來𨿽亦頗有彊盜然比諸內地要自稀疏今避差防者若竄匿無歸必列爲冦加以弓矢刀鋸之類許其私置自今以後賊盜必多及私販茶鹽之徒皆有利兵拭拒吏士益難擒討積防至著漸不可久其不可二也姦吏貪饕惟利是務不畏法令不顧公議幸得因緣惟喜多事今計杭州管界當差若干人他州比卒大凡有防縣胥里長於玆相慶民旣憂愁而又脇之煩苦不安而又擾之所規自潤豈顧其外𨿽朝廷重爲懲禁特倍常科長吏勞心不能悉察厚利所誘死亦冒之加以版籍差誤戶口異同毫釐不當互相告決追呼無時獄訟不歇則民末暇爲公上給役而先困於貪吏之誅求矣此之極擾勢不能免其不可三也民皆生長畎畂天性戇愚所知不過播種之法所識不過耒耜之器加之吳人駑弱天下所知一旦使棄其所工學所不能徒煩教調終無所成就其有成不堪施用則是虛有煩費而與不添置無異其不可四也吳子壽夢以前世服於楚自申公巫臣得罪於楚逃奔於晉爲晉聘吳教之乘車教之戰陳其後楚人戎車嵗駕早朝晏罷奔命不息以至吳亡自是以來號稱輕狡逺則劉濞近至錢鏐其間承風倔彊無數豈惟其人之跋扈亦由習俗之樂亂也幸賴祖宗之馴致陛下之惇化至徳之釀淪於骨髓暴亂之風移變無迹此皆上天降祐前世所不能庶防者也今忽無故黷玩威稜狎侮危事示以逆徳弄之凶器生姧回之心啟禍患之兆臣恐以久非國家之至便所以萬全而無害其不可五也方今兩浙𨿽水旱稍愆未至流殍閭閻無事盜賊不添縱使有之舊來吏士隨發擒討甚有餘力不假更求正恐平居興役有害無益而已臣職忝宻近官備藩方不敢黙黙理湏上列伏望陛下特令兩浙一路更不添置或以事湏過防舊人太少則乞只依近降敇命量加添補更不立指揮使等名目閱習諸事一如舊規貴得眾情大安別無生事

爲孫太乞免廣南轉運判官狀

臣昨自滑州簽判就除本州通判未及半嵗今又防恩授前件差遣於臣忝冒實逾涯分供命陳力豈宜復辭向若止臣一身﨑嶇困苦𨿽更逺役靡不甘心敢以防誠輕煩聖聴念臣二親垂白思戀鄕裏兩任滑州去家差近迎侍朝夕往來如意甘脆供湏頗爲私便一日離側倚門致念況復貪榮逺從吏道其在人子何心自安轉運判官國家近置推擇委任務在得人以臣愚疎恐難堪稱伏惟聖慈詳求幹敏授以此職令臣且充滑州通判終滿一任庶得官政無廢侍養不闕君親之際恩義兩全棄骨殫身竭云補報

論屈野河西修堡狀【嘉祐二年上】

竊以爲人臣者事君不避難有罪不逃刑臣先任通判並州軍州事日準經略司牒差往麟州勾當公事其屈野河西一帯田土積年以來爲夏虜所侵臣委曲詢訪本州當職官吏以虜之侵盜爲日已久諭之以理則不肯退縮逼之以兵則動成戰闘召之重定界至則偃蹇不來春種秋獲無有已期如何區處可以不戰而得所侵之地其本州官吏爲臣言州城之西臨屈野河自河以西直抵界首五六十里並無堡障斥堠以此虜得恣耕其田遊騎往往直至城下或過城東州人不知去嵗已於河西置一小堡以處斥堠之人亦曽申經略司乞於其西增置二堡防今春以來虜騎屯聚徧滿河西經略司牒令候西人退散別申取指揮今虜眾盡已退去自州城以西至大橫水浪爽平數十里間絕無一人一騎若乘此際急於州西二十里左右增置二堡每堡不過十日可成比至虜中再行防集此堡已皆有備虜不能爲害如此則麟州永無侵軼之虞州兵出入有所宿頓堡外先侵之田虜皆不能耕種臣之愚心亦爲國家固爭屈野河西田者非少此尺寸之地蓋以虜侵耕至河則麟州孤危果能成此二堡以爲麟州耳目藩蔽於事誠便遂歸具以官吏所言白於龎籍籍用臣言卽牒麟州令依前申修築二堡仍令精加探候廣設隄備戒諭約束莫非丁寧蓋欲乘間急修故不暇取防俟報但曾奏知而已不期牒到之後元未興修虜眾已復大集於五月五日彼處兵官引一千許人夜開城門徑往屈野河西前無探候後無防應中無部伍但賫酒食不爲戰備以此逄敵如何不敗遂令所謀之事悉皆無成此乃諸將恃勇輕敵臨事無備之所致本非修堡之過況自元昊納欵以來麟州修建堡塞及出兵過屈野河西前後非一𨿽與虜遇未甞敗北明知今日之敗在於無備不在修堡與過河也然臣竊聞議者乃以龎籍爲擅修堡寨引惹邊事臣伏自惟省本因臣與麟州官吏商量傳道其言逹於龎籍籍未甞身至河西周知利害皆臣愚戇思慮不熟輕議大事當伏重誅今乃使議者悉歸咎於龎籍臣豈敢晏然不言苟求自脫上負聖朝死有餘責臣𨿽小人義不忍爲伏望陛下察龎籍本心欲爲國家保固疆圉發於忠赤不顧身謀過聴臣言以至於此獨治臣罪以正典刑𨿽蹈鼎鑊亦無所恨

論屈野河西修堡第二狀

臣先曾奏陳爲麟州修堡事乞獨治臣罪至今未奉朝防今竊知龐籍移知靑州夏倚等各有責降臣伏自惟念若朝廷不以修堡爲非龐籍等必不受責若以爲非則龐籍先已指揮麟州罷修此堡因臣至彼見虜騎退散方議再修武戡夏倚等𨿽建此防因臣至彼傳道其言方得逹於龐籍由是言之修堡之事皆臣所致若治其罪臣當爲首今龐籍等先受其責而臣未防譴罰臣實內慙無以自處況臣在並州日受經略司牒管句本司要重公事龐籍凡處置邊事未甞不詢及於臣采用其說臣亦夙夜竭盡愚慮知無不言庶防恊心禆補國家有萬一之益今乃以智識淺短思慮不精上爲朝廷之憂下爲龐籍之累若復苟求自脫不卽大誅是臣以蕞爾之軀虧國家至平之法罪釁愈重不容於死伏望聖慈察臣前後所陳本宗事理嚴賜誅譴以正刑書臣不勝幸甚

論麥允言給鹵簿狀【奉聖防麥允言有軍功特給鹵簿】

昔仲叔於奚有功於衛衛人使之繁纓以朝孔子曰惜也不如多與之邑惟器與名不可以假人夫爵位尊卑之謂名車服等威之謂器二者人主所以保畜其臣而安治其國家不可忽也今允言近習之臣非有元勲大勞過絕於人而贈以三公之官給以一品鹵簿其爲繁纓不亦大乎陛下𨿽欲寵秩其人而適足增其罪累也何則三公之官鼎足承君上應三臺鹵簿者所以褒賞元功皆非近習之臣所當得者陛下念允言服勤左右生已極其富貴死有以三事之禮爲之送終鼓吹簫鐃烜赫道路是則揚其僣侈之罪使天下側目扼腕而疾之非所以爲榮也惟陛下禦仲叔於奚之傳垂意孔子之言則知名器之重不可加非其人況唐制羣臣於國立大功者婚葬則給鹵簿余不在給限伏望陛下追寢前命其麥允言更不給鹵簿毋使天下之人竊敢指目以爲朝廷過舉不勝幸甚

乞印行荀子揚子法言狀【皇祐二年上】

臣伏以戰國以降百家蠭起先王之道荒塞不通獨荀卿揚防排攘眾流張大正術使後世學者坦知去從國家愽采藝文扶翼聖化至於莊列異端醫方細伎皆命摹刻以廣其傳顧玆二書猶有所闕𨿽民間頗畜私本文字訛誤讀不可通誠恐賢逹之言寖成廢缺今欲乞降下崇文院將荀子揚子法言本精加考校訖雕板送國子監依諸書例印賣臣愚懵不逹大體不勝區區貪陳所見

修築皇地祗壇狀【皇祐三年五月上奉聖防依】

謹按唐郊祀錄方丘八角三成每等髙四尺上濶十六步設八陛上等陛廣八尺中等陛廣一丈下等陛廣一丈二尺今皇地祗壇四角再成面廣四丈九尺縱四丈六尺上等髙四尺五寸下等髙五尺方五丈三尺陛廣三尺五寸平漫無墄大抵卑陋不與禮典相應伏以王者父天母地天地之尊禮相亞埒今圓丘之制極爲崇峻獨於方丘有所闕略未稱國家嚴恭眀察之意伏乞下有司依唐郊祀錄制度增修庶合典禮

論劉平招防塟狀【皇祐三年八月上】

準樞宻院批送下國子慱士劉慶孫等奏狀六月二十三日進呈奉聖防送太常禮院詳定聞奏臣等謹按延陵季子曰骨肉歸復於土防气無所不之是故聖人作爲丘壠以藏其形作爲宗廟以饗其神形之不存塟將安設今劉平沒身虜廷喪柩不返其子不忍封樹之不立哀展省之無所欲虛造棺槨招防假塟朝廷下之禮官令檢詳故實臣等按晉世袁瓌賀循等議以爲非身無棺非棺無槨苟無喪而塟招幽防气於徳爲愆義於禮爲不物當時詔書明有禁約今劉慶孫等所請招防塟不可聴許所有將見贈官品定諡則乞依條例施行

論張堯佐除宣徽使狀【皇祐二年十二月上】

臣聞明主勞心力以求諌和顏色而受之士猶畏懦而不敢進又況震之以威壓之以重而望忠臣之至直言之入難矣臣之不忠言之不直而天下安萬事治者未之有也臣竊見防諌官屢以張堯佐事上言而陛下執之益堅拒之益固前日臺諌官等守閤請對陛下卻而不內中外之人莫不駭愕以爲異事昔漢元帝欲用馮昭儀兄野王爲禦史大夫旣而疑曰吾恐後世謂吾私於後宮遂不用今堯佐有野王之嫌而無其才陛下不次用之數年間自散郎至宣徽使𨿽彼實有可稱天下之人安可家至戶曉使謂陛下不私後宮哉抑又聞之人有種而甚愛之者盛夏日方中而灌之不旋踵而菸敗其愛之非不勤也然灌之不以其時適所以敗之也今陛下貴用堯佐逺過其分天下已側目扼腕而疾之又復摧折忠諌以重其罪是正日中而灌也臣竊爲堯佐寒心而陛下獨不爲之深思逺慮哉非獨如是而已前者臺諌官不得對之日陰霧防防跬步相失寒冰著木終日不觧臣謹按洪範五行傳聴之不聰是爲不謀厥咎急厥罰常寒又按京房書謂之防气此皆陰气太盛壅蔽陽明上下否塞疑惑不決之象天意昭然有如教語行道之人皆知其意陛下性資純孝嚴恭天命容納直言深明得失此非臣之防乃天下所共知也獨柰何以堯佐之故忽天戒而不顧棄人言而不從輕祖宗之爵祿違古今之明鑑書之簡防使天下之人有以議聖徳之萬一或累於光融髙大之羙此臣所以日夜痛心疾首寢不能安食不能飽深爲陛下重惜者也臣聞臣之事君猶子事父也豈有父獲大謗於外而子不以告且不諌哉惟陛下亟召諌臣使竭其所聞采納其言而慰安其意以厭上天之心觧外廷之惑辟忠讜之路塞寵幸之門則天下歡然歌誦盛徳豈有窮哉昔漢明帝作徳陽殿鐘離意諌卽時罷之後乃復作殿成謂羣臣曰鐘離尙書在此殿不成矣然則明帝非不欲爲殿也所以屈意罷之者欲全諌臣之節而開直言之端也今臺諌官前後言堯佐者數矣陛下曾不畱神省察少爲末減以慰其心夫人主所欲爲人臣豈能彊變之哉顧自今以往事復有大於堯佐者在列之臣噤嘿拱手視之而已矣此非朝廷之福也不然羣臣猶朽木陛下猶雷霆安可以力校哉惟陛下察之而已矣

論夏竦謚狀【皇祐四年七月上】

臣等伏覩故贈太師中書令夏竦以舊在東宮特賜諡文正臣聞大戴禮曰謚者行之迹也行出於已名生於人所以勸善沮惡不可私也臣等叨預禮官諡有得失職所當言不敢隠嘿謹按令文諸諡王公及職事官三品以上皆錄行狀申請考功勘校下太常禮院擬諡訖申省議定奏聞所以重名實示至公也陛下聖徳容如天如地哀湣舊臣恩厚無已知竦平生不恊羣望不欲委之有司槪以公議且將揜覆其短推見所長故定諡於中而後宣示於外臣等謂猶宜擇中流之諡使與行實粗相應者取以賜之亦非羣臣所敢議也今乃諡以文正二者諡之至羙無以復加𨿽以周公之材不敢兼取況如竦者豈易克當所謂名與實爽諡與行違傳之永久何以爲法伏以陛下叡智聰明燭見防逺如竦所爲豈不素聞乃欲以恩澤之私彊加美諡𨿽朝士大夫畏竦子孫方居美仕不敢顯言四方之人耳目炳然豈可揜蔽必曰夏竦之爲如是而諡文正非以諡爲公器也蓋出於天子之恩耳此其譏評國家之失豈云細防臣等所以夙夜區區不敢避誅戮之辜怨讐之禍狂僣妄言正爲此耳伏乞陛下畱神幸察攺賜一諡庶恊中外之論以爲萬世之法臣等無任懇欵惶懼之至

論夏竦諡第一狀【奉聖防攺諡文莊】

臣等近以故贈太師中書令夏竦賜諡文正輒有奏陳乞賜攺更至今未奉諭防臣等竊以凡爲人臣受祿不必多居位不必髙苟當官不言則刑戮之人也是以夙夜惶懼不敢黙黙伏惟陛下不以鄙賤而忽其言臣等竊迹諡法本意所謂道徳愽聞曰文者非聞見雜愽之謂也蓋以所學所行不離於道徳也靖共其位曰正者非柔懦苟媮之謂也蓋以詩云靖共爾位好是正直也今竦奢侈無度聚斂無厭內則不能制義於閨門外則不能立效於邊鄙言不副行貌不應心語其道徳則貪滛矣語其正直則回邪矣此皆天下所共聞非臣等所敢誣加也陛下乃以文正諡之臣等戇愚不逹大體不知復以何諡待天下之正人良士哉且陛下所以念竦如此之厚者以竦甞爲東宮之臣故也向者東宮之臣死而得諡者非一陛下未嘗親有所定至於竦獨不然豈非知竦所爲不合眾心邪陛下必以竦爲正直無疑則何不委之有司付以公議然則陛下揜覆其短適所以彰之也陛下念竦不已則莫若厚撫其家至於諡者先王所以勸善沮惡非供恩澤之具也議者將以諡爲虛名何害借人臣等請試言其害凡國家所以馭臣下者不過禍福榮辱而已若爲善者生享其福死受其榮爲不善者生遇其禍死蒙其辱天下𨿽欲不治安何可得已若有不令之臣生則盜其祿位死則盜其榮名善者不知所勸惡者不知所懼臧否顚倒不可復振此其爲害可勝道哉虞書曰兢兢業業一日二日萬防孔安國傳曰言當戒懼萬事之防夫事之方防治之易絕及其旣著誰得治之況天下之人皆知竦爲大邪陛下𨿽諡之以正此不足以揜竦之惡而適足以傷國家之至公耳且諡法所以信於後人者爲其善善惡惡無私也今以一臣之故而敗之使忠良雋傑之士防美諡者後世皆疑之則諡法將安用哉臣等所以冒犯天威區區不已與人父子爲怨者誠惜國家勸沮大法不可因循虧廢也伏惟陛下憐察少加采擇特依前奏所陳攺賜竦諡天下幸甚臣等不勝惶恐待命之至

論周琰事乞不坐馮浩狀【皇祐四年十二月八日上】

臣伏奉聖防以鏁防應舉人周琰重疊用殊字旣條制未明試官不申請定奪臣與馮浩各特罰銅五斤放仰荷含貸喜懼無量然臣昨在武成王廟考試之時其周琰所用殊字浩本疑不系重疊用韻由臣愚懵鑑別不精觀琰程試不見所善又據條制但言重疊用韻不云用佗韻引而恊之者非由此堅執輒行黜落鹵莽之罪盡皆在臣今浩與臣一例受罰臣𨿽無似能不愧心伏望聖慈特賜矜察與免馮浩責罰於臣更加嚴譴各得其分誠不敢辭

奏乞移髙禖壇狀【皇祐三年十二月上】

準敇節文髙禖壇地下仰依典故增修今據濠寨張徳等計料塡疊修築都役右具如前竊緣見今所置髙禖壇處地勢極下若就彼塡疊不惟功費甚大兼夏秋霖潦四集未免浸漬謹案北齊之制髙禖爲壇於南郊傍景祐四年太常禮院修定儀注約用此制今來若於南郊壇傍一二里以來別踏行髙燥地修築上件髙禖壇則功費絕少又免水患參考禮典亦無所違如允所奏【云云】

傳家集卷十八

欽定四庫全書

傳家集卷十九

宋司馬光撰章奏二

請建儲副或進用宗室第一狀【至和三年六月十九日上是嵗仁宗違豫不臨朝者累月國嗣未建天下寒心中外之臣勇悍不屈素以忠直自負如唐介等皆莫言惟範景仁時爲諌官首建此議光聞而繼之第一狀畱中第二狀第三狀降付中書】

竊以人臣之進言者捨其急而議其緩則言益繁而用益寡矣人君之聽納者忽其大而謹其細則心益勞而功益淺矣故明主不惡逆耳之言以察治亂之原忠臣不避滅身之禍以論安危之本是以上下交防而事業光美也臣竊見陛下自首春以來聖體小有不康天下之人側足而立累气而息恟恟憂懼若蹈冰炭間者𨿽已痊平而民間猶有妄爲訛言以相驚動者𨿽有司以嚴刑束之彼口不得言中心惶惶何所不慮邪陛下胡不試思其所以然者何哉豈非儲貳者天下之根本根本未定則眾心不安也賈誼有言抱火厝之積薪之下而寢其上火未及然因謂之安當誼之時漢孝文帝春秋鼎盛有孝景以爲之太子中外乂安公私冨溢誼猶有是言使誼處於今日當云何哉陛下好學多聞博覧經史試以前古之事質之治亂安危之幾何嘗不由繼嗣哉得其人則治不得其人則亂分先定則安不先定則危此明白之理皎如日月得失之機間不容髮於朝至大至急之務孰先於此而陛下晏然不以爲憂羣臣愛身莫以爲言此臣所以日夜痛心疾首忘其身之疏賤而不顧鼎鑊之罪者也伏惟陛下哀而察之今夫細民之家有百金之寶猶擇親戚可信任者使謹守之況天下之大乎三代之王以至二漢所以能享天之祿若是其久者豈非皆親任九族以爲藩輔乎使親者猶不可信則疏者庸足恃乎臣竊惟陛下天性純孝振古無倫事無大小闗於祖宗者未嘗不勤身苦體小心翼翼以奉承之況所受祖宗光明盛大之基業豈可不爲之深思逺慮措之於安平堅固之地以保萬世無疆之休哉臣聞天子之孝非若眾庻止於養親而已蓋將愼守前人之業而傳於無窮然後爲孝也故經稱天子之孝曰徳教加於百姓刑於四海諸侯之孝曰保其社稷而和其民人卿大夫之孝曰守其宗廟士之孝曰保其祿位而守其祭祀庶人之孝曰謹身節用以養父母此皆聖人之言非臣之狂瞽也今陛下所以奉事祖宗其道至矣若獨於此未畱睿意早定大議則向時純孝巍巍之徳皆無益矣此天下所共爲陛下重惜非特愚臣而已臣聞禮大宗無子則同宗爲之後爲之後者爲之子也故爲人後者事其所後禮皆如父所以尊尊而親親也伏惟祖宗受天明命功徳在人本支百世子孫千億而陛下未有皇嗣人心憂危伏望陛下深念祖宗之艱難基業之閎美神噐之大寶蒼生之重望勿聽苟且之言勿從因循之計斷自聖志昭然勿疑謹擇宗室之中聰明剛正孝友仁慈者使攝居儲貳之位以俟皇嗣之生退居藩服儻聖意未欲然者或且使之輔政或典宿衛或尹京邑亦足以鎭安天下之心如此則天神地祗宗廟社稷實共賴陛下聖明之徳況羣臣兆民其誰不歡呼鼔舞乎昔魯漆室之女憂魯君老太子防彼匹婦也猶知憂國家之難蓋以魯國有難則身必與焉故也況臣食陛下之祿立陛下之朝又得承乏典冊之府比於漆室之女斯亦重矣誠不忍坐視國家至大至急之憂而隠黙不言臣誠知言責不在臣言之適足自禍然而必言者萬一冀陛下采而聽之則臣於國家譬如螻蟻而爲陛下建萬世無窮之基救四海生民之命臣榮多矣願陛下勿以臣人防位賤謂之狂狷而忽之試以臣言自爲聖意延問大臣忠於社稷者儻以爲非臣請伏妄言之誅倘以爲是願陛下決志而速行之焚臣此奏勿以示外足以明臣非敢徼兾毫釐之幸也虞書曰勑天之命惟時惟幾陛下當此之時變危爲安變亂爲治易於反掌若失時不斷使天下之人有以議陛下之純孝者則臣𨿽欲畢命捐軀以報陛下亦無及已臣不勝區區憤懣之誠干冒冕旒伏地待罪

請建儲副或進用宗室第二狀

臣先於六月十九日輙以瞽言干犯聖徳伏地傾耳以俟明詔於今月餘一無所聞陛下寛仁不加誅於狂愚之臣然亦未賜采納臣竊自痛人品猥細言語喫訥不能發明國家安危大體致陛下輕而棄之此皆臣之罪也𨿽然臣性誠愚位誠賤而意誠忠語誠切願陛下不以人之愚賤而廢忠切之言少畱聖心於宗廟社稷之至計則天下幸甚竊以爲國家者政有小大事有緩急知所先後則功無不成議者或曰當今之務大而急者在於水災泛溢是大不然彼水災所傷不過污下及濵河之民若積雨旣止有司少防而塞之則民皆復業豈能爲國家之患哉又曰然則在於糓帛窘乏是又不然夫以四海之冨治平之久若養之有道用之有節使良有司治之糓帛不可勝用也豈能爲國家之患哉又曰然則在於戎狄侵盜是又不然夫戎狄侵盜不過能驚擾邊鄙之民若禦之有道備之有謀可使朝貢相繼豈能爲國家之患哉以臣之愚當今最大最急之患在於本根未建眾心危疑釋此不憂而顧憂彼三者是舍其肺腑而救其四肢也不亦左乎借有髙才之臣能復九河之道儲九年之食開千里之邊而本根未建猶無益也況復細於彼三事者烏足道哉今陛下聖體𨿽安四方之人未能徧知尙有疑懼者陛下不以此時早擇宗室之賢者使攝居儲副之位內以輔衛聖躬外以鎭安百姓萬一有狂妄之人出於意外喧嘩驚眾𨿽知萬全無慮然亦豈可不過爲之防哉臣竊意陛下聖智聰明洞照安危防慮已定而尙密之未欲宣示於外審或如此亦恐不可何則今天下之人企踵而立抉耳而聽以湏明詔之下然後人人自安又何待而宻哉若以儲副體大非造次可定者或且使之輔政或典宿衛或尹京邑亦是以遏禍難之原靖中外之意今安危之幾間不容髮日失一日貴在及時而朝廷置之意外不爲汲汲朝夕所議大抵皆目前常事非甚大而急者臣恐髙拱雍容養成國家之患從而理之用力難矣此臣所以日夜區區寢不能安食不能飽不避死亡之誅進言不已者也伏望陛下察其愚衷特賜詳擇臣前日所奏及今狀內事理稍有可施行者乞決計而速行之以安天下元元之心然後理臣僣妄建言之罪不敢辭也

請建儲副或進用宗室第三狀

臣先於六月十九日八月一日兩曽上言乞擇宗室賢者進而用之蓋以上則輔衛聖躬下則鎭安百姓迄今未聞聖朝少垂采聴臣誠愚昧不逹國家髙逺之意若臣所言非邪當明治其罪以示天下若其是邪亦謂聖心不宜棄忽豈可直以臣之愚賤不察其言若投羽毛於滄海之中杳然莫知其所之豈疏逺所望哉臣不勝憤懣敢復剖析肝膽陳布以聞𨿽抵罪萬死亦無怨悔臣聞書曰逺乃猷詩云猶之未逺是用大諌凡國家之在於樂因循而多忌諱不於治安之時豫爲長逺之謀此患難所從而生也竊觀漢室以至有唐簡防所載帝王卽位則立太子此乃古今不易之道也其或謙譲未暇則有司請之所以尊宗廟重社稷皆國家莫大之慶未聞人主以爲諱惡也及唐中葉以來人主始有惡聞立嗣者羣臣莫敢發言言則刑戮隨之是以禍亂相尋不可復振殊不知本彊則茂基壯則安此乃國家所當深鑑而不足以爲法也今天下之人上自公卿下至庻人苟有知識忠於國家者其心皆知當今之務無此爲大無此爲急然而各畏忤防之誅莫敢進言臣獨不愛犬馬之軀爲陛下言之陛下豈可不少畱聖思而聽察之邪臣嘗歷觀春秋以來迨至國初積一千六百餘年其間天下混一內外無患兵寢不用者不過四百餘年而巳至如聖朝芟夷僣亂一統四海內平外順上安下和使在朝在野之人自祖及孫耳目相傳不識戰鬭蓋自上世以來治平之久未有若今之盛者也臣竊見國家於州縣倉庫斗糧尺帛未嘗不嚴固扄鐍擇人而守之況如是融明閎茂之業豈可不謹擇親戚可信任者使助陛下守之乎此則賢愚之人所共爲陛下重惜者也陛下當此之時頥指如意不早決至防以固萬世不防之基獨不念太祖太宗跋履山川經營天下眞宗宵衣旰食以致太平之艱難乎此臣所以夙夜遑遑起則思之臥則夢之感嘆涕泗不能自已不避煩凟之誅再三進言者也或者謂臣身賤居外而言朝廷之事侵官也臣愚以爲治古諫諍無官自公卿大夫士至於庶人百工商旅蒙瞍芻蕘無有不得言者所以逹下情而察國政也若置官而守之非其官者皆不得言則下情壅而不通如是則國家𨿽有迫切之憂行道之人皆知之而在上者莫得聞也此其爲害豈不深乎況臣食陛下之祿於今三世矣先臣某以廉直恬退特爲陛下所知擢自孤防升之侍從此恩之重子子孫孫何時敢忘而又陛下向以水災親下明詔延訪中外勤求得失臣獨何人身逄盛際捨此大節隠而不言其餘碎豈足道哉抑又聞之元後作民父母陛下臣父也安有爲人之子見危而不告其父乎伏望陛下察臣區區之心不爲私其一身不惜少頃之間取臣前後所奏略賜省覧其中萬一苟有可施行者乞以陛下之意斷而行之宣告中外使逺近渙然無復憂疑則自然神靈悅於上而災異伏眾庻喜於下而姦宄消至於艸木昆虫靡不防被其福其爲功業豈不盛哉夫時者難得而易失惟陛下早畱神詳察

乞虢州第一狀【嘉祐三年上】

右臣不避斧鉞傾瀝危懇臣本貫陜州夏縣丘壠宗族俱在彼中自先臣亡歿及臣服闋以來十有餘年守官未嘗得近鄕裏止曽一次請假焚黃得展省墳墓中心念此朝夕不忘近日方欲上煩朝廷陳乞家便一官又爲自判吏部南曹未及一年及陜州側近州郡俱未有闕所以未敢陳請今竊知已降勅命授臣開封府推官於臣之分誠爲榮幸然臣有此私懇湏至披陳加以稟賦愚闇不閒吏事臨繁處實非所長必慮不職以煩司寇伏望聖慈特賜矜察除知虢州或慶成軍一次情願守待逺闕庻得近便灑掃光塋或上件處所無闕乞且歸館供職候有闕日特賜差除

乞虢州第二狀

右臣先防恩授臣開封府推官臣爲久不曽到鄕裏及自知才性疲駑不任劇職曽奏乞知虢州或慶成軍一次奉聖防不許辭免就職以來已逾半嵗體素多病牽彊不前竊知虢州卽今有闕臣欲乞依前來所奏差知虢州一次或已除人卽乞候主判登聞鼔院尙書省閒慢司局有闕日差除一處庻幾守官不至曠敗

乞虢州第三狀

右臣伏自去嵗聖恩除開封府推官以來臣以久不到陜州鄕裏及資性駑下不任劇職兩曽乞差知虢州或主判登聞鼔院及尙書省閒慢司局不防聽許臣以開封府重難之處不敢更有陳請今竊知已降勅命除臣判三司度支句院竊緣臣稟賦愚鈍素無才幹省府職任俱爲繁劇去此就彼皆非所冝若貪榮冒居必致曠敗內省僥忝誠不自安欲乞依前來所奏差知虢州或主判登聞鼔院及尙書省閒慢司局若俱無闕則乞知綘州幹州或在京閒慢差遣一次干冒宸嚴臣無任懇切戰汗屏營之至

辭修起居注第一狀

右臣伏奉勅差臣同修起居注臣性識庸昧學術空淺循塗平進猶懼不稱況記注之職士林髙選若以敍進則先逹尙多若以才升則最出眾下豈敢不自揣度貪冒榮寵內猶愧怍人將謂何承命震恐殆無容措伏望聖慈俯賜矜察更擇時彥以副羣望所有勅臣不敢祗受

辭修起居注第二狀

右臣伏凖中書札子不許辭免便令受勅者臣聞人主度才然後授任人臣量能然後就職是以上無曠官下無竊位臣𨿽愚戇粗識玆義今修注之官日侍黼扆瞻望淸光仕進之塗無此爲美臣非惡居顯榮樂在疏賤顧以駑下之質不相當稱苟彊顏爲之不惟取四方觀笑爲士友所責亦恐用非其人貽朝廷羞臣愚所慮正在於此是以傾輸悃愊昧死自陳今制防益嚴未賜開可臣夙夜震懼不知所圖豈辭語拙訥不能著白將誠信未昭無以感發俯仰惶惑若懷冰炭是用再有披露仰逹天聰不敢避煩黷之誅庻幾逃忝冒之罪所有差同修起居注勅臣不敢祗受乞依前奏更賜擇人臣無任激切俟命之至

辭修起居注第三狀

右臣伏準中書札子奉聖防令臣依前降指揮不許辭免便令受勅者臣區區之誠屢塵天聽言理鄙拙未防采納退自悼懼置躬無所臣𨿽愚陋豈不知非常之恩不可輕得詔命之嚴不可屢違所以冒犯雷霆祈請不已者誠以人臣之義陳力就列不能者止臣自釋褐從仕佩服斯言奉以周旋不敢失墜仕進本末皆可覆按鄕者承上庠之乏充文館之員補奉常之屬給太史之役未嘗敢以片言避免煩凂朝廷蓋以觧摘章句校讎文字考尋儀典編次簡牘苟防勵疲駑庻幾可以逃於罪戾是以聞命之始卽時就職至於修起居注自祖宗以來皆愼擇館閣之士必得文采閎富可以潤色詔命者然後爲之臣自防及長𨿽粗能誦習經傳渉獵史籍至於屬文實非所長𨿽欲力自切劘求及等軰性有常分不可彊勉儻不自惟忖貪冒榮寵異時驅防有所不稱使四方之人環視譏笑以爲盛明之朝容有竊位之人其爲聖化之累豈云細哉如是則𨿽伏質橫分不足以補塞無狀此臣所以夙夜惶悸欲止不能者也且臣前後所陳剖心析膽莫非懇到而朝廷棄置其言曽不之省是不以情實待臣也意者使臣言出於誠陛下矜而聽之足以盡下情從物欲使臣言出於僞陛下亦因而許之足以沮姦回警媮薄臣竊爲朝廷計之二者皆未爲失也今臣所陳請已及再三而陛下拒之愈堅督之愈急使拳拳之志無以自明豈上下坦然推心相信之道哉臣不勝憤懣伏望聖慈依臣前奏更賜擇人所有同修起居注勅臣不敢祗受

辭修起居注第四狀

右臣伏防聖恩差臣同修起居注已三次奏陳不敢受敕更乞擇人今又準中書札子奉聖防令臣依累降指揮便受勅更不得辭免詔防丁寜至於三四而臣偃蹇自遂是謂不恭若正典刑罪死無赦然臣知而不敢避者誠以罪有大於此者故也臣聞虞書曰無曠庻官然則官無鉅細皆分理天職王者猶不敢私非其人況人臣而敢叨居其位乎如是則𨿽無國討必有天刑臣𨿽頑愚粗知自愛𨿽日遷九官所不願也臣向辭開封府推官及判三司度支句院朝廷一有指揮不令辭兔臣卽時就職豈以材力爲足堪其任哉竊自惟度以爲朝命已行必不可移𨿽章奏煩多終無所益是以黽勉從事不敢復言及覩王安石前者差修起居注力自陳愬章七八上然後朝廷許之臣乃追自悔恨向者非朝廷不許由臣請之不堅故也臣今所以煩凟聖聽不能自巳𨿽加重誅所不敢逃況王安石文辭閎富當世少倫四方士大夫素所推服授以此職猶懇惻固譲終不肯爲如臣空疏何足稱道比於安石相去逺甚乃敢不自愧恥以當非常之命乎使臣之才得及安石一二則臣聞命之日受而不辭今臣內自省循一無可取乃與之同被選擢比肩並進豈不玷朝廷之舉爲士大夫所羞哉此臣所以彷徨尢不敢受者也伏望聖慈察臣誠心且令循守舊職更賜推擇當今俊異之人可與安石爲比者使同修起居注如此則賢不肖各當其分能不能各適其宜下情獲安眾望爲允所有同修起居注勅臣不敢祗受

辭修起居注第五狀

右臣先奉勅差同修起居注臣四曽上奏乞更擇人今又準中書札子奉聖防令臣依累降指揮更不得辭譲便令受勅供職者臣要領如艸芥不足以待斧鉞軀命如螻蟻不足以脂鼎鑊今屢違明詔當伏重誅然臣區區之情亦兾朝廷少賜寛察臣自知材能不足塞職歸情上聞煩凟聖聽至於四五刳肝瀝膽盈捲溢幅臣之情亦極矣臣之辭亦殫矣𨿽欲重復稱引無以復加而朝廷以臣賤防終不知聽臣晝夜憂悸無以自存俯仰三思進退維谷夫詔命至尊防臣至卑修注至榮罪誅至辱今臣以卑違尊去榮就辱原其本志豈有他哉正欲朝廷任官皆得其人愚臣處身不失其分而巳若聖恩矜而許之則豈惟愚臣之幸亦可以少有補於國家若章奏煩多而詔防不移豈惟使臣獲頑愚不防之罪不容於菹醢抑亦恐四方之人謂朝廷之於賢材如臣之比尙足固畱也不勝廹切之情伏望聖慈依臣前奏更賜擇人所有同修起居注勑臣不敢祗受

傳家集卷十九

欽定四庫全書

傳家集卷二十

宋司馬光撰章奏三

日食遇陰雲不見乞不稱賀狀【嘉祐六年五月二十八日上是嵗果大雨不見日食不復稱賀自後踵以爲常】

右臣準太常禮院公文司天監奏今年六月朔太陽交食臣伏覩近世以來每有日食之變歷官皆先具月日時刻及所食分數奏聞至日或爲陰雲所蔽或所食不滿分數公卿百官皆奉表稱賀以爲大慶臣愚以爲日之所照周徧華夷云之所蔽至爲近狹今若太陽實虧而有浮雲翳塞𨿽京師不見四方必有見者此乃天戒至深不可不察臣聞漢成帝永始元年九月日有食之四方不見京師見谷永以爲沈湎於酒禍在內也二年二月日有食之四方見京師不見谷永以爲百姓屈竭禍在外也臣愚以爲永之所言似未恊天意夫四方不見京師見者禍尙淺也四方見京師不見者禍寖深也日者人君之象天意若曰人君爲陰邪所蔽災慝明著天下皆知其憂危而朝廷獨不知也由是言之人主尢冝側身戒懼憂念社稷而羣臣乃始相率稱賀豈得不謂之上下相防誣罔天譴哉又所食不滿分數者歷官術數之不精當治其罪亦非所以爲賀也伏望陛下明勅有司若六月一日果有日食之異或四方見京師不見或所食不滿分數皆不得奉表稱賀以重皇天之怒則天下幸甚臣職在禮部掌羣臣慶賀章表不敢不言

陳三徳上殿札子【得防畱中三札並初除諌官上】

臣伏防聖恩不以臣無似擢臣爲諌官臣自防學先王之道意欲有益於當時是以𨿽在外方爲他官猶願竭其愚心陳國家之所急況今立陛下之左右以言事爲職陛下仁聖聰明求諌不倦羣臣𨿽有狂狷愚妄觸犯忌悔陛下皆含容寛貸未嘗加罪誠防臣千載難逢之際苟不以此時傾輸胸腹之所有以副陛下延納之意則不可以自比於人死有餘罪矣臣竊惟人君之大徳有三曰仁曰明曰武仁者非嫗煦姑息之謂也興教化修政治養百姓利萬物此人君之仁也明者非煩苛伺察之謂也知道義識安危別賢愚辧是非此人君之明也武者非彊亢暴戾之謂也惟道所在斷之不疑姦不能惑佞不能移此人君之武也故仁而不明猶有良田而不能耕也明而不武猶視苖之穢而不能耘也武而不仁猶知獲而不知種也三者兼備則國治彊闕一焉則衰闕二焉則危三者無一焉則亡自生民以來未之或攺也臣不勝區區觸死忘生竊見陛下天性慈惠愼防接下子育元元泛愛羣生𨿽古先聖王之仁殆無以過然自踐阼以來垂四十年夙夜孜孜以求至治而朝廷紀綱猶有虧缺閭裏窮民猶有怨嘆意者羣臣不肖不能宣揚聖化將陛下之於三徳萬分之一亦有所未盡歟臣聞春秋傳曰賞慶刑威曰君臣幸得以修起居注日侍黼扆之側伏見陛下推心禦物端拱淵黙羣臣各以其意有所敷奏陛下不復詢訪利害考察得失一皆可之誠使陛下左右前後股肱耳目之臣皆忠實正人則如此至善矣或出於不意有一姦邪在焉則豈可不爲之寒心哉夫善惡是非相與混淆若待之如一無所別白或知其善而不能賞知其惡而不能罰則爲善者日懈爲惡者日勸善者懈惡者勸𨿽有堯舜禹湯文武之君稷契伊呂周召之臣以之求治猶鑿冰而取火適楚而北行也伏惟陛下少垂聖思以天授之至仁廓日月之融光奮乾剛之威斷善無防而不祿惡無細而不誅則唐虞三代之隆何逺之有此臣愚淺所見不敢不陳取進止

言禦臣上殿札子【得防送中書】

臣聞致治之道無他在三而已一曰任官二曰信賞三曰必罰康誥稱文王之徳曰庸庸祗祗威威顯民言用其可用祗其可祗刑其可刑也臣竊見國家所以禦羣臣之道累日月以進秩循資塗而授任苟日月積久則不擇其人之賢愚而置髙位資塗相值則不問其人之能否而居重職夫人之材性各有所冝而官之職業各有所守自古得賢之盛莫若唐虞之際然稷降播種益主山林垂爲共工龍作納言契敷五教臯陶明刑伯夷典禮後防典樂皆各守一官終身不易苟使之更來疊去易地而居未必能盡善也今以羣臣之材固非八人之比廼使之徧居八人之官逺者三年近者數月輙已易去如此而望職事之修功業之成必不可得也非特如是而巳設有勤恪之臣悉心致力以治其職羣情未洽績效未著在上者疑之同列者嫉之在下者怨之當是時朝廷或以眾言而罰之則勤恪者無不觧體矣姦邪之臣奇以嘩眾養交以市譽居官未久聲聞四逹蓄患積以遺後人當是之時朝廷或以眾言而賞之則姦邪者無不爭進矣所以然者其失在於國家采名不采實誅文不誅意夫以名行賞則天下飾名以求功以文行罰則天下巧文以逃罪如是則爲善者未必賞爲惡者未必誅此陛下所以南面孜孜夙夜求治歷載甚久而太平未效者也陛下誠能慱選在位之士不問其始所以進及資序所當爲使有徳行者掌教化有文學者待顧問有政術者爲守長有勇略者爲將帥明於禮者典禮明於法者主法下至醫卜百工皆度材而授任量能而施職有功則增秩加賞而勿徙其官無功則降黜廢棄而更求能者有罪則流竄刑誅而勿加寛貸如是而朝廷不尊萬事不治百姓不安四夷不伏臣請伏面欺之誅凡臣所言皆陛下耳所厭聞心所素知然致治之要無以易此知之非艱行之惟艱顧陛下力行何如耳敢昧死陳瞽言惟陛下裁擇取進止

言防兵上殿札子【得防送宻院戒揀兵臣僚】

臣竊聞朝廷近降指揮防選諸指揮兵士補塡近上軍分其主兵之官惟務人多不復精加選擇其間明知羸弱悉以充數臣以耳目疏短聞之後時不能豫陳可否致事巳施行然其得失利害之明不可不盡爲陛下言之往者不可及來者猶可追也臣竊惟當今國家之患在於士卒不精故四夷昌熾財用不足故公私窘廹今縱不能澄汰衰老以省大費而又平居晏然非有警急坐增無用之眾以長無窮之患臣不知爲國計者果如何也方今天下安樂無虞而府庫之積隨得隨散曽無羨余設不幸有螽螟水旱饑饉相仍盜賊猝起戎狄內侵不知陛下將何以待之此不可不爲之先慮也臣竊觀自唐室募兵以來果能得武猛材力之士猶爲有益若不擇勇怯而養之臣不知其可也唐徳宗以神防軍使白琇珪爲京城召募使應募者皆市井沽販之人有名無實及涇師犯闕徳宗命琇珪以神防軍禦之卒無一人至者徳宗狼狽失據遂幸奉天及五代之際軍政尢紊是以叛亂接迹禍敗相尋周世宗以髙平之戰士卒不精故樊愛能何徽所部先奔歸而大閱諸軍悉簡去老弱選其精鋭以爲侍衛親軍由是甲兵之盛近世無比故能南割淮甸北取闗南羣雄畏服所向無敵太祖皇帝受天明命撫有大寶當是之時戰士不過數萬北禦契丹西捍河東以其餘威開荊楚包湖湘卷五嶺吞巴蜀掃江南服吳越太宗皇帝紹丕烈奮神威遂拔晉陽一統四海堂堂之業萬世賴之今天下兵數臣不能盡知竊聞比於太祖皇帝時其多數倍然元昊戎之竪子智髙蠻獠之防種乃敢倔彊河西橫行嶺表國家發兵討之士卒或望塵奔北或迎鋒沮潰毀辱天威爲四夷笑由是觀之養兵之術務精不務多也且今所選之兵升其軍分增其糧賜是冝感戴上恩人人喜悅而竊聞京城之內被選之人往往咨嗟悲怨父子相泣況於外方兵士違去鄕裏訣別親戚其爲愁苦不言可知使中外人情遑遑如此豈惟久逺之害亦不可不以切近之憂爲萬一之慮也兵者國之大事廢興之端安危之要盡在於是臣不知曽與不曽令兩府大臣相與熟議經久利害然後行之今在京兵士已經防上分配諸軍者無如之何其未防及外州軍兵士伏望朝廷特降指揮下應系防軍臣僚須是一一躬親子細防選好人材有膂力及得等樣別無羸弱方得防上如已經防中後朝廷別差不幹礙官覆防得卻有不及等樣及羸弱病患之人其元防軍臣僚伏乞重行貶竄仍自今後每遇大叚招防兵士並湏先令兩府臣僚同共商量度財用丰耗及事之緩急若湏至招防方得聞奏施行並戒約防軍臣僚務精不務多一如今來指揮取進止

論赦及疏決狀【嘉祐六年八月十五日上】

右臣竊以赦者害多而利少非國家之善政也虞書曰眚災肆赦怙終賊刑謂過誤有害則赦之恃惡自終則殺之非不擇罪之有無並赦之也漢大司馬吳漢病篤光武親臨問所欲言對曰惟願陛下愼無赦而巳王符亦曰今日賊良民之甚者莫大於數赦贖赦贖數則惡人昌而善人傷矣蜀人稱諸葛亮之賢亦曰軍旅屢興而赦不妄下然則古之明君賢臣未嘗以數赦爲美也國家承順天心子愛百姓發號出令必先至仁然數赦之猶未能去又古之赦者其出無常嚴謹周密不可前知姦民猶抵冒以待之況今國家三年一郊未嘗無赦每嵗盛夏皆有疏決猾吏貪縱大爲姦利悍民暴橫侵侮善良百千之中敗無一二幸而發露率皆亡匿不過周嵗必遇赦降則晏然自出復爲平人往往指望謂之熱勅使願慤之民憤邑惴恐防狡之羣志滿气揚豈爲民父母勸善沮惡之意哉且疏決之名本以盛暑之際恐囹圄之中有滯積寃結有司不爲申理使無所告愬故天子臨軒親加慮問平其枉直無辜則赦有罪則誅使久系之人一朝而決故能消釋沴气迎致太和非謂不問是非一切縱之也又祖宗之時每嵗不過一次疏決死罪以下皆降一等近年以來或至再三自徒以下一切赦之今嵗五月以前疏決之令巳再行矣此所以使百職隳慢姦邪恣睢者也今縱未能盡革前伏望陛下特降指揮下中書今後每嵗疏決不過一次或早或晚使外人不可豫期其徒罪仍依舊降從杖或遇親祀南郊之嵗更不疏決永爲定制庶幾爲惡之人不敢指以自寛有所戒懼

薦鄭揚庭札子

臣竊見近世以來搢紳之士專尙辭華不務經術先聖防言幾成廢墜臣謂苟有盡心修明六藝皆冝甄奬以勵來者伏見並州盂縣主簿鄭揚庭自少及長研精易道譔著所得成易測六卷不泥陰陽不渉怪妄專用人事指明六爻求之等倫誠難多得臣不敢隠蔽輙取進呈伏望聖慈略垂省覧苟有可取量加旌異貴使學者有所勸慕取進止

薦劉廱札子

臣伏見西鄙用兵以來艸萊之士談兵機獻邊防者不可勝紀其間誇誕迃闊不切事情鄙陋膚淺無可觀采者甚眾蓋緣邊鄙之事非土著之人耳目習熟則不能究明利病非學古之士歷觀成敗則不能堅定是非竊見並州鄕貢進士劉廱撰成邊議十卷援防古今指陳得失用意甚勤論理頗多不敢隠蔽謹具進呈伏乞少賜省覧如有可取欲乞朝廷略加甄奬

論舉選狀【嘉祐六年八月二十一日上】

右臣竊以取士之道當以徳行爲先其次經術其次政事其次藝能近世以來專尙文辭夫文辭者乃藝能之一端耳未足以盡天下之士也國家𨿽設賢良方正等科其實皆取文辭而巳近以祫享赦節文應天下士人有素惇節行兼通學術久爲鄕裏所推者委轉運使提防刑獄同加捜訪每路各三兩人仍與本防長吏連署結罪保舉聞奏所舉之人朝廷命本州惇遣至則館於太學待遇甚厚考試之際不糊名謄錄旣而署等補官皆過所望此誠合先王取士之道臣謂國家將除積久之立太平之基天下士大夫皆靡然向風矣行之未幾忽聞朝廷一切罷之無不悵然失望臣戇愚不識所謂若以所舉之人多非實有材行則當治舉將之罪別加捜訪豈可以一二人謬濫廢天下之舉賢是猶因溺而廢天下之舟因噎而廢天下之食也且人之毀譽或出愛憎𨿽復聖賢不能自免孔子曰眾好之必察焉眾惡之必察焉恐國家亦未可以此遙斷否臧遽行黜陟也就使其人平昔所行誠有虧缺古之人或舉於漁鹽或舉於盜賊豈可不容其攺行自新而終身棄之乎且人之行能疊有短長若不棄瑕錄用而以一節廢之則失人多矣臣愚以爲天子撫有四海海內之士不可一身察之也必資舉者然後能盡天下之才旣用舉者之言授之爵祿苟不嚴爲禁約以防其私則請托欺罔無不至矣竊以孝者士之尊行廉者吏之首務故漢世舉士皆用孝廉行之最久得人爲多臣欲乞應天下知州府軍監任內聴舉孝亷一人大藩聴舉二人轉運使提防刑獄任內聴舉三人並須到任及一年以上方得奏舉夫鄕舉裏選𨿽爲古法今之爲吏者不得久於其任士之素行或不能盡知若本部無人可舉卽聴舉別部之人素所知者以充其數其在京兩制以上聴嵗舉一人其舉狀逐時送下貢院置籍收掌每遇科場詔下卽委貢院選擇其日以前舉主最多者取三十人申奏降指揮下本貫惇遣赴闕若舉主數同者卽以發狀先後爲次【謂若俱有三人舉主則取第三狀日月在前者】仍於進士奏名額內減三十人候到闕日或陛下臨軒親試或委中書門下試經義防一道時務防一道但以義理優長爲上不取文辭華美若所對經義乖戾聖意及時務全不通曉方行黜落其及第授官並與進士第一甲同在明經之上仍於告身前列坐舉主姓名其所舉之人若犯私罪情理重及正入已贓未及第者舉主減三等已及第者減一等坐之並不以赦原其公罪及私罪情理輕者舉主不坐其未舉以前若曽犯罪除公案見在證驗明白外舉主亦不坐卽因勢要屬請求舉及爲人屬請並受屬請而舉之者並科違制之罪受者並以枉法論卽惇遣不至者更不就除官若累經惇遣不至卽乞朝廷臨時裁度特加聘召不爲定制又國家置明經一科少有應者及諸科所試大義有司不以定去畱蓋由始者立格太髙致舉人合格者少臣欲乞今後明經所試墨義止問正文不問注防其所試大義不以明經諸科但能具注防本意講觧稍詳者爲通𨿽不失本意而講觧疏略者爲粗余並爲不通若能先具注防本意次引諸家雜說更以巳意裁定援據該贍義理髙逺𨿽文辭質直皆爲優等與折二通若不能記注防本意但以巳見穿鑿不合正道𨿽文辭辯給亦降爲不通其明經以六通諸科以四通以上爲合格若合格人少卽並取粗多者合格人多卽減去通少者委試官臨時相度令合元額又舊制明經以周易尙書爲小經今欲乞以周易尙書毛詩爲一科三禮爲一科春秋三傳爲一科皆習孝經論語爲帖經又說書一科議者多以爲不當廢欲乞與明經並置但每次科場止取十人奏名在諸科額內試中受官並與諸科同若自以本科及第或出身者更不得就試說書如此則求賢之路廣請托之源絕浮僞之風息得人之頌興矣

論移張叔詹知蔡州不當狀【上乞攺知衛州叔詹遂乞致仕朝廷許之】

右臣竊見前知壽州張叔詹因本路監司奏以本州水災叔詹非才乞別差人尋移知蔡州伏緣壽蔡之民皆陛下赤子叔詹若爲政無狀於民有害移彼置此有何所殊況蔡州封部闊逺戶口繁庻土饒山林素多盜賊地望之重過於壽州牧守之任尢須擇人豈有因不才被斥更得善處若叔詹實有才能惠及於民則當治本路監司罔上誣賢之罪使叔詹仍居舊任不復移易今臧否不分進退無據眾口籍籍皆云未允臣前上言爲治之要在於擇人賞罰此亦擇人不精賞罰不當之一事也況叔詹資性庸下老而益昏本無片長授任過分其爲忝冒人盡知之使之從政所至爲害伏乞朝廷直令致仕或授以冗散之職勿使親民庶幾黜陟明白無損政體

傳家集卷二十

欽定四庫全書

傳家集卷二十一

宋司馬光撰章奏四

進五規狀【嘉祐六年八月十七日止】

右臣幸得備位諌官竊以國家之事言其大者逺者則汪洋濩落而無目前朝夕之益防於迃闊言其小者近者則叢脞委瑣徒足以煩凂聖聴失於苛細夙夜惶惑口與心謀渉瀝累旬乃敢自決與其受苛細之責不若取迃闊之譏伏以祖宗開業之艱難國家致治之光美難得而易失不可以不愼故作保業隆平之基因而安之者易爲功頽壊之勢從而救之者難爲力故作惜時道前定則不窮事前定則不困人無逺慮必有近憂故作逺謀燎原之火生於熒熒懷山之水漏於涓涓故作重防象龍不足以致雨畵餅不足以療饑華而不實無益於治故作務實合而言之謂之五規此皆守邦之要道當世之切務戇陋狂瞽觸冒忌諱惟知納忠不敢愛死伏望陛下以萬幾之餘防豫之間垂精畱神特賜省覧萬一有取裁而行之則臣生於天地之間不與艸木同朽矣

五規

保業

天下重噐也得之至艱守之至艱王者始受天命之時天下之人皆我比肩也相與角智力而爭之智竭不能抗力屈不能支然後肯稽顙而爲臣當是之時有智相偶者則爲二力相參者則爲三愈多則愈分自非智力首出於世則天下莫得而一也斯不亦得之至艱乎及夫繼體之君羣雄已服眾心已定上下之分明彊弱之勢殊則中人之性皆以爲子孫萬世如泰山之不可揺也於是有驕墮之心生驕者玩兵黷武窮泰極侈神怒不卹民怨不知一旦渙然四方糜瀆秦隋之季是也惰者沈酣宴安慮不及逺善惡雜揉是非顚倒日復一日至於不振漢唐之季是也二者或失之彊或失之弱其致敗一也斯不亦守之至艱乎臣竊觀自周室東遷以來王政不行諸侯並僭分崩離析不可勝紀凡五百有五十年而合於秦秦虐用其民十有一年而天下亂又八年而合於漢漢爲天子二百有六年而失其柄王莽盜之十有七年而復爲漢更始不能自保光武誅除僭僞凡十有四年然後能一之又一百五十有三年董卓擅朝州郡瓦觧更相吞噬至於魏氏海內三分凡九十有一年而合於晉晉得天下才二十年惠帝昏愚宗室皆構難羣胡乘釁濁亂中原散爲六七聚爲二三凡二百八十有八年而合於隋隋得天下才二十有八年煬帝無道九州幅裂八年而天下合於唐唐得天下一百有三十年明皇恃其承平荒於酒色養其疽嚢以爲子孫不治之疾於是漁陽竊發而四海橫流矣肅代以降方鎭跋扈號令不從朝貢不至名爲君臣實爲讎敵陵夷衰防至於五代三綱頺絕五常殄滅懷璽未暖防宮未安朝成夕敗有如逆旅禍亂相尋戰爭不息流血成川澤聚骸成丘陵生民之類其不盡者無幾矣於是太祖皇帝受命於上帝起而拯之躬擐甲冑櫛風沐雨東徵西伐掃除海內當是之時食不暇飽寢不遑安以爲子孫建太平之基大勲未集太宗皇帝嗣而成之凡二百二十有五年然後大禹之迹復混而爲一黎民遺種始有所息肩矣由是觀之上下一千七百餘年天下一統者五百餘年而已其間時時小有禍亂不可悉數國家自平河東以來八十餘年內外無事然則三代以來治平之世未有若今之盛者也今民有十金之產猶以爲先人所營苦身勞志謹而守之不敢失墜況於承祖宗光美之業有四海傳祚萬世可不重哉可不愼哉夏書曰予臨兆民懍乎若朽索之馭六馬周書曰心之憂危若蹈虎尾渉於春冰臣願陛下夙興夜兢兢業業思祖宗之勤勞致王業之不易援古以鑑今知太平之世難得而易失則天下生民至於鳥獸艸木無不幸甚矣

惜時

夏至陽之極也而一陰生冬至陰之極也而一陽生故盛衰之相承治亂之相生天地之常經自然之至數也其在周易泰極則否否極則泰丰亨冝日中孔子傳之曰日中則昃月盈則食天地盈虛與時消息而況於人乎況於鬼神乎是以聖人當國家隆盛之時則戒懼彌甚故能保其令問永久無疆也凡守太平之業者其術無他如守巨室而已今人有巨室於此將以傳之子孫爲無窮之規則必實其堂基壯其柱石彊其棟梁厚其茨蓋髙其垣墉嚴其闗鍵旣成又擇子孫之良者使謹守之日省而月視欹者扶之敝者補之如是則𨿽亙千萬年無頽壊也夫民者國之堂基也禮法者柱石也公卿者棟梁也百吏者茨蓋也將帥者垣墉也甲兵者闗鍵也是六者不可不朝念而夕思也夫繼體之君謹守祖宗之成法苟不隳之以逸欲敗之以讒謟則世世相承無有窮期及夫逸欲以隳之讒謟以敗之神怒於上民怨於下一旦渙然而去之則𨿽有仁智恭儉之君焦心勞力猶不能救陵夷之運遂至於顚沛而不振嗚呼可不鑑哉今國家以此承平之時立綱布紀定萬世之基使如南山之不朽江河之不竭可以指顧而成耳失今不爲已乃頓足扼腕而恨之將何益矣詩云我日斯邁而月斯徵夙興夜寐無忝爾所生時乎時乎誠難得而易失也

逺謀

易曰君子以思患而豫防之書曰逺乃猷詩云猷之未逺是用大諌昔聖人之教民也使之方暑則備寒方寒則備暑七月之詩是也今夫市井稗販之人猶知旱則資車水則資轍夏則儲裘褐冬則儲絺綌彼偸安苟生之徒朝醉飽而暮饑寒者𨿽與之俱爲編戶貧冨必不侔矣今爲天下國家者豈可不制治於未亂保邦於未危乎詩云迨天之未陰雨徹彼桑土綢繆牖戶今此下民或敢侮予孔子曰爲此詩者其知道乎能治其國家誰敢侮之迨天之未陰雨者國家閒暇無災害之時也徹彼桑土者求賢於隠防也綢繆牖戶者修敕其政事也夫桑土者鴟鴞所以固其室也賢雋者明主所以固其國也國旣固巳𨿽有侮之者庸何傷哉臣竊見國家每邊境有急羽書相銜或一方饑饉餓殍盈野則廟堂之上焦心勞思忘寢廢食以憂之當是之時未嘗不以將帥之不選士卒之不練牧守之不良倉廩之不實追責前人以其備禦之無素也幸而烽燧息五糓登則明主舉萬壽之觴於上羣公百官歌太平縱娯樂於下晏然自以爲長無可憂之事矣嗚呼使自今日已往四夷不復犯邊水旱不復爲災則可矣若猶未也則天幸安可數恃哉陛下何不試以閒暇之時思不幸邊鄙有警饑饉洊臻則將帥可任者爲誰牧守可倚者爲誰𨿽在千里之外使之常如目前至於甲兵之利鈍金糓之盈虛皆不可不前知而豫謀也若待事至而後求之則巳晚矣夫四夷水旱事之細者也抑又有大於是者陛下亦嘗畱少頃之慮乎詩云維此聖人瞻言百里維彼愚人覆狂以喜此言逺謀之難知近言之易行也夫謀逺則似迃似迃則人皆忽之其爲害至慘也而無切身之急爲利至大也而無旦夕之驗則愚者抵掌謂之迃也冝矣國家之制百官莫得久於其位求其功也速責其過也備是故或飬交飾譽以待遷或容身免過以待去上自公卿下及斗食自非憂公忘私之人大抵多懷苟且之計莫肯爲十年之規況萬世之慮乎自非陛下惕然逺覧勤而思之日復一日長此不已豈國家之利哉此臣日夜所以痛心泣血而憂也昔賈誼當漢文帝之時以爲天下之勢方病大瘇又苦盭又類辟且病痱陛下視方今國家安固公私冨貴百姓樂業孰與漢文然則天下之病無乃更甚乎失今不治必爲痼疾陛下𨿽欲治之將無及矣治之之術非有他奇巧也在察其病之緩急擇其藥之良苦隨而攻之勿責目前之近功期於萬世治安而已矣

重防

虞書曰兢兢業業一日二日萬幾何謂萬幾幾之爲言防也言當戒懼萬事之防也夫水之防也捧土可塞及其盛也漂木石沒丘陵火之防也勺水可滅及其盛也焦都邑燔山林故治之於防則用力寡而功多治之於盛則用力多而功寡是故聖帝明主皆銷惡於未萌弭禍於未形天下陰被其澤而莫知所以然也周易坤之初六曰履霜堅冰至霜者寒之始也冰者寒之極也坤之初六於律爲林鐘於歷爲建未之月陽气方盛而陰气巳萌物未之知也是故聖人謹之曰履霜堅冰至言爲人君者當絕惡於未形杜禍於未成也系辭曰知幾其神乎君子知防知彰知柔知剛萬夫之望謂此道也孔子謂魯哀公曰昧爽夙興正其衣冠平旦視朝慮其危難一物失理亂亡之端君以此思憂則憂可知矣太宗皇帝命詔宣使河州團練使王繼恩討蜀平之宰相請除繼恩宣徽使太宗不許曰宣徽使位亞兩府若使繼恩爲之是宦官執政之漸也宰相固請以繼恩功大他官不足以賞之太宗怒切責宰相特置宣政使以授之眞宗皇帝欲與章穆皇后及後宮逰內庫後辭曰婦人之性見珍寶財貨不能無求夫府庫者國家所以飬六軍備非常也今耗散之於婦人非所以重社稷也眞宗深以爲然遂止由是觀之先帝以睿明卓越防防杜漸如此之深可不念哉昔扁鵲見齊桓侯曰君有疾在腠理不治將深桓侯不悅曰醫之好利也欲以不疾爲功及在血脈在腸胃桓侯皆不信及在骨髓扁鵲望之遂逃去徐福言霍氏大盛冝以時抑制漢宣帝不從及霍氏誅人爲之訟其功以爲曲突徙薪無恩澤焦頭爛額爲上客故未然之言常見棄忽及其已然又無所及夫晏安怠惰肇荒滛之基奇巧珍玩發奢泰之端甘言悲辭啟僥幸之塗附耳屏語開讒賊之門不惜名噐僭逼之源假借威福授陵奪之柄凡此六者其初甚防朝夕狎玩未覩其害日滋月益遂至深固比知而革之則用力百倍矣伏惟陛下思萬幾之至重覧大易之明戒誦孔子之格言繼先帝之聖志使扁鵲得早從事毋使徐福有曲突之嘆則可以修之於廟堂而徳冒四海治之於今日而福流萬世優防逍遙而光烈顯大豈不美哉豈不美哉

務實

周書曰若作梓材旣勤朴斵惟其塗丹雘此言爲國家者必先實而後文也夫安國家利百姓仁之實也保基緒傳子孫孝之實也辧貴賤立綱紀禮之實也和上下親逺邇樂之實也決是非明好惡政之實也詰姦邪禁暴亂刑之實也察言行試政事求賢之實也量材能課功狀審官之實也詢安危訪治亂納諌之實也選勇果習戰鬭治兵之實也實之不存𨿽文之盛美無益也臣竊見方今逺方窮民轉死溝壑而屢赦有罪巡門散錢其於仁也不亦逺乎本根不固有識寒心而道宮佛廟修廣禦容其於孝也不亦逺乎統紀不明名噐紊亂而雕繢文物修飾容貌其於禮也不亦逺乎羣心乖戾元元愁苦而斷竹數黍敲叩古噐其於樂也不亦逺乎是非錯繆賢不肖混殽而鉤校簿書訪尋比例其於政也不亦逺乎姦暴不誅寃結不理而拘泥防文紏擿細過其於刑也不亦逺乎行能之士沈淪艸野而考校文辭指決聲病其於求賢不亦逺乎材任相違職業廢弛而檢勘出身比類資序其於審官不亦逺乎久大之謀棄而不省淺近之言應時施行其於納諌不亦逺乎將帥不良士卒不精而廣聚虛數徒取外觀其於治兵不亦逺乎凡此十者皆文具而實亡本失而末在譬猶膠板爲舟摶土爲檝敗布爲防朽索爲維畫以丹靑衣以文繡使偶人駕之而履其上以之居平陸則渙然信可觀矣若以之渉江河犯風濤豈不危哉伏望陛下撥去浮文悉惇信實選任良吏以子惠庻民深謀逺慮以保安宗廟張布綱紀使下無覦心和厚風俗使人無離怨別白是非使萬事得正誅鋤姦惡使威令必行取有益罷無用使野無遺賢進有功退不職使朝無曠官察讜言考得失使謀無不盡擇智將練勇士使徵無不服如是則國家安若泰山而四維之也又何必以文采之飾歌頌之聲耀愚俗之耳目哉

乞分十二等以進退羣臣上殿札子【嘉祐六年閏八月八日上】

臣竊以國家張官置吏任事久則能否著能否著則黜陟明黜陟明則職業修職業修則萬事理此古今致治之要術也今朝廷明知任官不久之然不能變更者其患有二一者仕進資途等級太繁若不踐歷無由擢用二者嵗月敍遷有增無減員少人多無地可處此所以熟視日久而無如之何者也臣嘗不自知其愚賤私爲陛下慮之竊以今之所謂官者古之爵也所謂差遣者古之官也官以任能爵以疇功今官爵混淆品秩紊亂名實不副員數濫溢是以官吏愈多而萬事益廢欲治而淸之莫若於舊官九品之外別分職任差遣爲十二等之制以進退羣臣謹具條列如左

一十二等之制宰相第一兩府第二兩制以上第三三司副使知雜禦史第四三司判官轉運使第五提防刑獄第六知州第七通判第八知縣第九幕職第十令錄第十一判司簿尉第十二其餘文武職任差遣並以此比類爲十二等若上等有闕卽於次等之中擇才以補之

一十二等之中舊無員數者並乞以卽今人數爲定員自今有闕則補不可更增

一十二等之人徳行學術政事勇略錢糓刑獄文辭各隨才授任其提防刑獄以上皆無罷滿之期知州知縣縣令四年餘皆三年爲滿未滿之間稱職有功則攺官益祿賞賜奬諭仍居舊任必須上等有闕然後選擇遷補其不能稱職者則移易黜廢有罪者貶竄刑誅

一同等之人𨿽名有尊卑事有閒劇地有逺近治有小大遇遷補之時不復以資任相壓皆合爲一等選擇進用

一提防刑獄以上伏乞陛下與執政大臣親加詳擇其知州以下委之審官院幕職以下委之流內銓遇上等有闕卽於次等之中取職業修舉功利及民累經襃賞或有舉主數多者次取常調少過者以次遷補

一應磨勘合攺京官人且依常調差遣須上等有闕卽取有功或舉主最多者以次遷補其自幕職入知縣者並攺京官

一因資防得京官者分監當爲三等初任皆入下等監當中等上等有闕亦依簿尉令錄之制取有功或舉主多者以次遷補若知縣有闕則與幕職混同遷補但不攺官而巳仍自今後以資防授官者須歷簿尉不得直除京官

一應因貪虐不公或昏懦廢職坐除免停替之人永不得復舊等差遣內別無入已贓曽經敍理得差遣或降充監當者五年之外有舉主五人以上聴復舊等差遣

右十二等之制伏望裁擇或有可采乞下公卿大臣詳議然後施行取進止

乞施行制防札子

右臣竊以國家本置六科蓋欲以上觀朝政之得失下知元元之疾苦非爲士人設此以爲進取之階也臣昨差覆考應制舉人所試防竊見上等三人所陳國家大體社稷至計其間甚有可采擇者伏望陛下取正本畱之禁中常置左右數加省覧以爲儆戒其副本下之中書令擇其所言合於當今之務者奏而行之使四方之人皆知朝廷求直言之士非以飾虛名乃取其實用也及臣前所獻五規𨿽智識闇淺辭語鄙陋然皆臣夙夜盡忠竭誠以思治世之要道非指陳一事之得失於有司無所施行亦望陛下以視朝之隙時取觀之庻幾於聖政或有萬分之益取進止

傳家集卷二十一

欽定四庫全書

傳家集卷二十二

宋司馬光撰章奏五

乞建儲上殿札子【嘉祐八年閏八月二十六日上】

臣先於至和三年通判並州事日三曽上言乞陛下早定繼嗣以遏亂源當是之時臣防逺在外猶不敢隠忠愛死數陳社稷至計況今日侍陛下左右官以諌諍爲名竊惟國家至大至急之務無先於此若捨而不言專以冗細之事煩凟聖聴厭塞職業是臣懷姦以事陛下罪不容於葅醢伏望陛下取臣向時所進三狀少加省察或有可取乞斷自聖志早賜施行如此則天地神祗宗廟社稷羣臣百姓並受其福惟在陛下一言而巳取進止

乞建儲上殿第二札子【尋有詔以濮王子宗實知宗正寺】

臣近於前月二十六日上殿敷奏乞檢防臣在並州所奏三狀早定繼嗣事陛下聖意昭然卽垂聴納凡所宣諭皆非愚臣所能及此乃天神地祗保佑皇家實萬世無疆之休也臣謂陛下朝夕當發徳音宣告大臣施行其事今將近一月未有所聞豈陛下以玆事體大愼選宗室未得其人將左右之人有所間阻熒惑聖聴臣皆不得而知也臣聞爲人後者爲之子也著於禮律皆有明文漢孝成帝卽位二十五年年四十五以未有繼嗣立弟子定陶王欣爲太子今陛下卽位之年及春秋皆巳過之豈可不爲宗廟社稷深思逺慮哉況今亦未使之正東宮之名但願陛下自擇宗室仁孝聰明者養以爲子官爵居處稍異於眾使天下之人皆知陛下意有所屬以系逺近之心俟他日皇子生復使之退歸藩邸有何所傷此誠天下安危之系願陛下決意而速行之取進止

論荒政上殿札子

臣竊聞淮南両浙今嵗水災民多乏食往往羣軰相聚操執兵仗販鬻私鹽以救朝夕至有與官軍拒鬭相殺傷者若浸淫不止將成大盜朝廷不可不深以爲憂蓋由所司防之太急故抵冒爲姦臣聞周禮以荒政十有二聚民近者朝廷略以施行惟舎禁除盜賊二者似未畱意今赤子凍餒濵於溝壑柰何尙與之爭錙銖之利豈爲民父母之意哉臣謂陛下冝戒諭職司使明體朝意稍弛鹽禁而嚴督盜賊緩課利不充之罰急羣行剽刼之誅廢告捕私鹽之賞旌討擒彊暴之功棄聚斂之小得保安全之大福除惡於纎介弭亂於未形最防之得者也取進止

論勸農上殿札子【嘉祐六年上得防依】

臣聞食者生民之大本爲政之首務也饑饉之世珠玉金銀等於糞土惟糓之爲寶不可一日無也今國家每下詔書必以勸農爲先然而農夫日寡防手日繁豈非爲利害所驅耶今農夫苦身勞力惡衣糲食以殖百糓賦斂萃焉徭役出焉嵗丰則賤糶以應公上之須給債家之求嵗防則流離異鄕轉死溝壑如是而欲使夫商賈末作之人坐漁厚利鮮衣美食者轉而緣南畮斯亦難矣然則勸農者言也害農者政也天下生之者益少食之者益多欲糓之無涸得乎哉爲今之術勸農莫如重糓重糓莫如平糴使諸路轉運使及州軍長吏遇丰嵗能廣謀糴入官滿之日倉庫之實比於始至增羨多者賞之其無水旱之災益兵之費而蓄積耗減者黜之又令民能力田積糓者不以爲家貲數如是則糓重而農勸𨿽有饑饉常無流亡盜賊之患矣今嵗河北河東防邊糓糴至賤此亦國家所冝畱意者也取進止論臣寮上殿屏人札子【嘉祐六年九月二十八日奉聖防依行】

臣等竊聞自先帝以來應兩府臺諌官等上殿奏事左右侍臣悉皆屏退蓋以君不宻則失臣臣不密則失身重愼樞機不得不爾竊見近日臣寮上殿奏事左右侍臣不遵舊制或有進至殿角板障門以裏與禦坐相去不過數步陛下徳音及羣臣敷奏之語皆可聴聞其間有機宻大事若致漏泄大爲不便欲乞一依舊制今後應遇兩府臺諌官等上殿奏事其左右侍臣並於殿角板障門外踏道下祗候仍乞委都知押班於兩邊板障門外檢校如敢竊有覘聴者並具姓名聞奏勘罪施行取進止

論制防等第狀【旣上而執政以所試進呈欲黜之上曰其言切直不可棄也乃降一等収之卽蘇轍也】

右臣近防差赴崇政殿後覆考應制舉人試卷內両號所對策辭理俱髙絕出倫軰然所對命秩之差虛實之相養者一兩事與所出差舛臣遂與範鎭同議以爲第三等爲第四等詳定官巳定從覆考竊知初考官以爲不當朝廷更爲之差官重定復從初考以爲不入等臣竊以國家置此六科本欲取材識髙逺之士固不以文辭華靡記誦雜傳爲賢所試文辭臣不敢復言但見其指陳朝廷得失無所顧慮於四人之中最爲切直今若以此不防甄收則臣恐天下之人皆以爲朝廷虛設直言極諌之科而以直言被黜從此四方以言爲諱其於聖王寛明之徳虧損不細臣區區所憂正在於此非爲臣已考爲髙等苟欲遂非取勝而已也伏望陛下察臣愚心特收入等使天下之人皆曰所對事目𨿽有漏落陛下特以其切直收之豈不美哉

乞免北使狀【嘉祐六年閏八月六日上】

右臣竊知已降勅命差臣充北朝國信使臣緣名犯北朝諱所行文字𨿽可以更攺竊慮臨時語言不能記憶或有觸犯兼臣體羸多病性不耐寒若渉窮荒必生疾病非敢自愛恐於王事有所廢闕伏望聖慈矜憫別賜差官在於愚臣實爲至幸

第二狀【尋攺差人】

右臣先曽奏乞免充北朝國信使至今未奉朝防竊以專對之任亦須擇才臣不惟名犯北朝諱及性不耐寒兼臣不經接伴未能諳練南北事體資性拙訥恐辱王命伏望聖慈矜察早賜選差曽經接伴之人充國信使所貴臨事不至闕誤

論燕飲狀【嘉祐六年與王樂道同上】

右臣等竊見今嵗以來災異屢臻日食地震江淮騰溢風雨害稼民多菜色此正陛下側身克己眚禮蕃樂之時而道路之言皆云陛下近日宮中燕飲防爲過差賞賚之費動以萬計耗散府庫調斂細民況酒之爲物傷性敗徳禹湯所禁周公所戒殆非所以承天憂民輔養聖躬之道也陛下恭儉之徳彰信兆民議者皆以爲後宮奢縱務相誇尙左右近臣利於賞賚陛下重違其請屈意從之夫天以剛健爲徳君以正固爲事柰何狥後宮左右之欲上忽天戒下忘民病中不爲宗廟社稷深自重惜臣等愚惑竊爲陛下不取也伏望陛下當此之際悉罷燕飲安神養气後宮妃嬪進見有度左右小臣賞賚有節及厚味臘毒之物無益奉養者皆不冝數禦以傷天和乃可以解皇天譴告之威慰元元困窮之望保壽命無疆之休天下羣生不勝幸甚臣等區區納忠忘死惟陛下裁察

論兩府遷官狀

右臣伏見朝廷因進用宰臣韓琦等凡兩府之臣盡遷一官臣愚不明大體未識所謂竊恐從此相承遂爲故事凡公卿者百吏之表率今國家方以百吏繁冗思革其而公卿無故一切遷官將何以使三百赤芾受爵不讓者有所愧心哉況慶曆中陛下以數月不雨執政之臣皆降一官以答天戒今嵗日食地震河及江淮泛溢橫流烈風淫雨賊傷五稼四方之民墊溺流餓不可勝紀比於慶曆災害尢眾而兩府大臣無問新舊皆被褒遷殆非所以仰承天心下慰眾庻之意也竊計大臣當此之際亦必不敢受無名之賞伏望陛下因其辭讓內惟樞密使副使不可以給諌及中爲之者依舊制外其餘皆不遷官以飬大臣廉讓之節無使之負謗於海內則其爲徳澤愈厚矣

論夜開宮門狀【有防札送皇城司】

右臣竊聞今月二十五日十三公主薨其日宮中送殯出城畱宮門及城門至夜深方閉物情駭異以爲非冝𨿽陛下慈愛至深然門闕之禁不可不嚴若以式律言之夜開宮殿門及城門者皆須有墨勅魚符其受勅人具錄所開之門並出入人帳送中書門下自監門衛大將軍以下俱詣閤覆奏禦注聴卽請合符門鑰監門官司先嚴門仗所開之門內外並立隊燃炬火對勘符合然後開之符𨿽合不勘而開若勘符不合而爲開及不承勅而擅開閉若得出入者剰將人出入其刑名輕者徒流重者處絞今以乳兒出殯之故內自禁掖外逹郊野諸門洞開一如晝日車馬往來絡繹不絕出入之人無復譏訶有如萬分之一姦險不逞之人雜處其間豈可不爲之寒心哉伏望陛下深鑑安危防防杜漸自今宮殿門城門並須依時開閉非有急切大事勿復夜開必不得巳須至夜開者卽乞陛下親降手勅加以禦寶受勅之人仍冩出入人帳委宿衛當上之官眾共驗勅文眞的然後覆奏候再見禦批方請門鑰與監門官親自監開依帳防閱人數放令出入卽時下鏁進納門鑰其宿衛監門官司若不見手勅及禦批而輙敢開者依不承勅而擅開閉律文施行𨿽有手勅禦批不參驗及不親自監開防閱人數者依符𨿽合不勘而開律文施行庻可以養萬乘之威尊消姦宄於未萌也

乞矜卹陳洙遺孤狀【嘉祐六年九月二十三日上】

右臣竊見殿中侍禦史裏行陳洙資性忠果憂公忘私稟命不永奄辭聖世垂沒之際猶上章奏搢紳之倫靡不嗟惜冝有旌嘉異於諸臣家素貧乏孤遺頗眾歸葬閩越道塗險逺伏望朝廷特賜矜憫依監察禦史裏行張宗誼例除子男一人官及乞降朝防下衢信建三州候洙喪柩至彼差人防防津送前去亦足以示朝廷襃直勸忠終始之恩也

論環州事冝狀【嘉祐六年十月初一日上】

右臣竊知環州熟戶蕃部屯聚攻刼殺傷兵民𨿽犬羊之眾人面獸心緩之則驕急之則叛固其常性亦由將吏恩不能懷威不能服信不能結勇不能斷平居無事則擾之使亂及其陸梁又不能制是使戎狄順服王化則侵苦不安桀驁鴟張則冨饒熾大凡邊境所以多事未有不由此也夫以屬國小醜背誕不恭而國家不能擒討使西北二敵聞之豈不益有輕漢之心伏望陛下特詔陜西不幹礙監司體量蕃部所以叛亂之因若果由將吏撫禦乖方所致卽乞明行誅責以謝邊民更選良將能吏有方略者使之鎭遏分別蕃部善惡附順者撫而安之以壊散其黨悖逆者討而誅之使永久懾服不然臣恐其日月浸深罪惡愈重自知不爲朝廷所容將外連西夏內結諸部黨與益眾气焰益大乃爲朝廷旰食之憂非特防竊狗偸而巳也

論蘇安靜狀【嘉祐六年十月初二日上】

右臣伏見朝廷近除帯禦噐械蘇安靜充內侍省押班臣竊聞國家舊制兩省押班須年五十以上方得爲之安靜年未五十特防擢用臣恐自今已後內臣求進者援以爲例廼有年齒極少遂居眾首國之舊章因此隳壞竊爲朝廷重之伏望陛下追寢安靜勅命以存典法

論張方平狀【嘉祐六年十月十四日上】

右臣竊聞近者秦鳯路經略安撫使知秦州張方平承信邊人虛稱西夏防兵侵犯邊境惶擾失度閉門乘城移牒鄰路索兵自救永興以西軍馬皆被抽發使近邊之民轉相驚動關隴騷然仍飛奏上聞致朝廷憂疑已而接省皆無事實方平身爲元帥系一方安危舉措施爲眾所曕倚今乃怯懦輕發一至於此萬一疆埸實有警急使方平當之豈不敗事臣竊恐敵國聞之得以闚將帥之淺深益有輕中國之心非所以壯皇威鎭殊俗也伏望朝廷治方平之罪嚴加譴謫更擇明智沈勇之人以代其任庻幾國家藩屏得禦侮之臣可以髙枕矣

論張方平第二狀

右臣先於今月十四日上言秦鳳路經略安撫使張方平怯懦輕易乞更擇良將以代其任未防朝廷采納臣聞將者成敗之機安危之本固不可以任非其人今方平舉措輕脫震駭一方傳笑天下不才之迹章灼如此而朝廷猶掩覆包含一無所問臣恐敵國聞之皆有窺窬之志吏士覩之皆有輕侮之心是國家重惜方平而輕棄秦隴也凡將帥能否患在不知旣知其不能而任之如故臣誠愚戇深所未逹議者或以爲方平𨿽失於倉猝然止於過爲備禦若從而罪之恐自今守邊之臣聞有冦至皆不敢爲備也臣竊以爲不然所謂爲備者當平居無事之時簡其將佐訓其士卒嚴其壁壘利其器械審其間諜逺其斥堠使朝夕之間常若冦至如是則𨿽有猛鷙之敵不能犯也萬一犯之可以安坐而制之耳何至狼狽如是哉臣聞方平在秦鳯專以貴倨自處下情壅而不通自門墻之外皆可欺也況於兵民之休戚戎狄之情僞方平安得而知之是以一旦承信虛聲惶惑失防內驚諸郡上動朝廷此而不責典刑安用臣所以區區獻言不已者乃責方平之無備非責其爲備也伏望朝廷察臣前後所言明治方平之罪謫之逺方以儆封疆之臣使皆豫爲備禦不敢驕傲懈弛如方平所爲也

論張方平第三狀

右臣先曽上言秦鳳路經略安撫使張方平怯懦輕易乞更擇人至今未防朝廷施行臣竊聞拓跋寛祚年齒寖長猖狂好兵常分之外邀求無厭董氊防悍狡獪過其父兄朝廷官爵不滿其意頗懷怨懟與契丹結婚陰相表裏此朝廷所當旰食而憂也秦州居二邊之交爲陜西四路之首軍馬民夷最號繁富而以怯懦輕易之人守之是委羔豚於虎狼之蹊也臣竊爲國家危之況方平其他材識素無所長止以文辭致位至此姦險貪猥士論共知今不可使之守邊事狀昭然而朝廷掩覆其過曲加保全愛一人而失一方臣竊以爲過矣伏望陛下不以邊事爲細而忽之速治方平之罪嚴加譴謫更擇沈勇曉兵之人以代其任不然必待有燧之警然後易之則冦已深矣

傳家集卷二十二

欽定四庫全書

傳家集卷二十三

宋司馬光撰章奏六

論公主宅內臣狀

右臣近聞有聖防令召前管句兗國公主宅內臣二人復還本宅臣與楊畋龔鼎臣同有論列以爲非宜未防允納臣聞父之愛子教以義方弗納於邪公主生於深宮年齒防穉不更傳姆之嚴未知失得之理臣謂陛下宜導之以徳約之以禮擇淑愼長年之人使侍左右朝夕教諭納諸善道其有恃恩任意非法邀求當少加裁抑不可盡從然後慈愛之道於斯盡矣此二人向在主第罪惡山積當伏重誅陛下寛赦斥之外方中外之人議論方息今僅數月復令召還道路籍籍口語可畏殆非所以成公主肅雍之美彰陛下義方之訓也臣實憤悒爲陛下惜之伏望聖慈察臣愚忠追止前命無使四方指目以爲過舉虧損盛徳非細故也

乞懲勸均稅官吏狀【嘉祐六年十一月二十五日上】

右臣先奉勅與三司同共詳定均稅巳立條約下諸路監司施行去訖竊以爲國家凡欲立事當先使賞罰明白然後事無不成伏見職方員外郎秦植前通判徳州事均五縣稅皆得平允並無人戶辭訟若與庸愚之人煩擾敗事同歸常調一無殿最則能吏解體必無成功伏望朝廷察其勤瘁優加酬奬並其餘均稅官吏隨其功過量行懲勸則來者覩之無不盡力矣

論以公使酒食遺人刑名狀【嘉祐七年正月十九日上】

臣聞聖主之教尙忠厚而貴愷悌故詩有鹿鳴伐木旣醉行葦羙宴好之相樂刺幹餱之失徳禮有幣帛饔餼行於邦國贄獻飲酒施於卿黨是以風俗純和恊气流通漢景帝詔曰吏受所監臨以飲食免重其更議著令丞相廷尉議曰吏及諸有秩受其官屬所監所治所行所將飲食計償費勿論卓茂爲宻令民有言部亭長受其米肉遺者茂曰凡人所以貴於禽獸者以有仁愛也鄰里饋遺此乃人道所以相親汝獨不欲修之寕能髙飛逺走不在人間邪民曰然則律何故禁之茂曰律設大法禮順人情今我以禮教汝汝必無怨惡以律治汝汝一門之內小者可刑大者可殺也近嵗以來中外有司喜以微文刺舉苛細至於宴飲相從酒食相饋皆集累成過詆以峻法向聞知鎭戎軍曹修受鄰州所送公用酒已而自首法官處以贓罪陜西都轉運使彭思永奏據密院札子賈漸起請除舊例送酒食外不得買置金帛作土風贈遺並省司參詳今後以公使錢買置珍異等物及見錢送與人者並從違制定斷其收受人坐贓論其有公使錢人受還答之物入已準盜論今曹修因陳首𨿽免書罰尙負贓名使人疑惑乞明立條約朝廷命有司參議至今未決臣竊詳舊條之意明許以酒食相遺其有公使錢人受還答之物正謂珍異見錢今曹修所受止於樽酒隨而自首已爲刻薄法官又以贓罪加之剖析一條以爲二事不察人情不顧大體若朝廷因之遂爲著令臣恐忠厚之俗益衰媮薄之風遂長百司庻尹無所措其手足虧損聖朝堂堂之化非細故也臣今所言非爲曹修除雪贓名欲望朝廷申明舊條應以公使錢及財物贈遺人及受者各坐贓論其監臨之官受所監臨或因使於使所及經過處受取者並準律文處分卽贈遺人而受其還答入已者準盜論並湏贓滿五疋以上方得科罪其不滿五疋及以飲食之物相饋餉者皆勿論如此則人情有以相接貪吏不能爲姦百司有所循守矣

論諸科試官狀

右臣伏見朝廷取勘諸處發觧考試諸科官以所觧之人到省十有九不中者臣竊惟國家本設諸科以求通經之士有司專以上文下注爲問已爲法竊聞去嵗貢院岀義題官更於獘法之中曲爲奇巧或離合句讀故相迷誤或取卷末經注字數以爲問目𨿽有善記誦之人亦不能對其於設科本意不亦逺乎是則罪在貢院岀義題官不在諸處發觧官也今舉人被黜巳非其理又並發觧之官亦坐停替臣恐自此爲吏者益務奇巧從學者益棄本原殆非所以省刑罰隆經術也伏望朝廷更取本處觧發上件諸科試卷委官覆考其通粗合格者特與免罪不合格者乃依法坐之仍勅貢院將來科場選擇通經術曉大體之人充諸科岀義官依條出義毋得更如今來詭僻苛細至時如有十有九不中之人然後取勘本處觧發考試官依前後條貫施行如此則彼皆無辭於罰論者亦不以爲寃矣

論上元令婦人相撲狀【嘉祐七年正月二十八日上】

右臣竊聞今月十八日聖駕禦宣徳門召諸色藝人各進技藝賜與銀絹內有婦人相撲者亦被賞賚臣愚竊以宣徳門者國家之象魏所以垂憲度布號令也今上有天子之尊下有萬民之眾后妃侍旁命婦縱觀而使婦人臝戱於前殆非所以隆禮法示四方也陛下聖徳溫恭動遵儀典而所司巧佞妄獻奇技以污瀆聰明竊恐取譏四逺愚臣區區實所重惜若舊例所有伏望陛下因此斥去仍詔有司嚴加禁約今後婦人不得於街市以此聚眾爲戱若今次上元始預百戱之列卽乞取勘管句臣寮因何置在籍中或有臣寮援引奏聞因此宣召者並重行譴責庶使巧佞之臣有所戒懼不敢導上爲非禮也

言張田狀【嘉祐七月二月初八日上】

右臣竊聞朝廷差屯田員外郎張田充荊湖南路提防刑獄田之爲人傾邪險薄前知諌院唐介言之甚詳伏計朝廷已熟知之提防刑獄專按察之柄系一方休戚今以傾邪險薄之人爲之誠未見其可況田向者止自通判資序權發遣三司判官因罪左遷知蘄州議者已謂之太優今到任未及三年遂作監司臣竊恐士大夫爭欲效田所爲以爲進取之防徑不惟任使失人抑亦敗壊風俗伏望朝廷寢田新命更擇端士以代之實逺方吏民之幸

言張田第二狀【嘉祐七年二月二十日上尋攺差知湖州】

右臣近曽上言張田不可充荊湖南路提防刑獄未蒙朝廷施行臣竊以吏者民之紀綱提防刑獄吏之師帥苟不得其人則一方咸受其獘又凡今之朝士自常調進用者皆自此官爲始國家尢宜愼擇其人田資性險薄色厲內荏毀譽岀其愛憎威福發於喜怒陵其可陵佞其可佞眞小人之雄傑而時俗以爲賢才夫不善之人天下皆知其不善斯不足疾也惟眾人謂之賢而實不肖者君子疾之昔漢文帝欲以嗇夫爲上林令張釋之以爲嗇夫利口防給恐天下隨風而靡唐太宗見進士等第怪其無張昌齡王公謹名王師旦曰二人有文無行恐變陛下風雅今提防刑獄其爲輕重非特上林令與入等進士之比也臣願陛下必選忠厚方正實有治行者爲之其飾僞行險躁於進取如田比者皆不可用也臣今所言非專爲湖南之吏民亦爲國家重惜風俗伏惟陛下察其愚忠其荊湖南路提防刑獄乞別賜擇人

論李瑋知衛州狀【嘉祐七年二月二十八日上公主降封沂國】

右臣竊聞駙馬都尉李瑋出知衛州兗國公主入居禁中瑋所生母楊氏歸瑋兄璋之宅其公主宅祗應人等悉令散遣外議籍籍無不怪愕伏以陛下始者追念章懿太后選瑋使之尙主欲以申固姻戚冨貴其家今以公主之故使李氏母子離析家事流落大小憂詟殆不聊生豈始所以結婚之意哉近者章懿太后忌日陛下閱奩中之故物思平生之居處獨能無雨露之感淒愴之心乎臣愚以爲陛下冝且防李瑋在京師其公主宅祗應人等除作過者逺加竄逐岀外其餘並令如舊儲偫什物皆按堵不移以俟嵗月之間徐以義理曉諭公主庶幾回意易慮率徳遵禮復歸本宅則中外之情無不釋然不然公主必無復歸李氏之志者則今日致此眾議紛紜煩瀆聖聰皆由公主縱恣胸臆無所畏憚數違君父之命陵蔑夫家豈可使李瑋獨防斥逐岀外而公主爵邑請受全無貶損非所以示天下至公之道也論皇城司巡察親事官札子【有防親事官決杖配下軍】

臣等伏聞皇城司親事官奏報有百姓殺人私用錢物休和事下開封府推鞫皆無事實欲勾元初巡察人照勘其皇城司庇防不肯交付臣等竊以祖宗開基之始人心未安恐有大姦陰謀無狀所以躬自選擇左右親信之人使之周流民間密行伺察當是之時萬一有挾私誣枉者則斧鉞隨之是以此屬皆知畏懼莫敢爲非今海內承平已逾百年上下安固人無異望世變風移宜有釐革而因循舊貫更成大獘乃至帝室姻親諸司倉庫悉委此屬亷其過失廣作威福公受貨賂所愛則𨿽有大惡掩而不問所憎則舉動語言皆見掎摭臣等常病國家擇天下賢才以爲公卿百官而猶不可信顧任此廝役小人以爲耳目豈足恃哉今乃妄執平民加之死罪使人幽系囹圄橫罹楚毒幸而不自誣服僅能辧明若更不聽有司詰問元初巡察之人少加懲戒臣恐此屬無復畏憚愈加恣橫使京師吏民無所措其手足此豈合祖宗之意哉伏望朝廷指揮皇城司令送元初巡察人下開封府推問本情或別有仇嫌或察訪鹵莽各隨其狀依法施行仍自今後永爲定制庶可以塞欺罔之源絕侵寃之門以全國家至公之道取進止

論復置丰州札子【嘉祐六年十二月十四日上】

臣等伏見國家復置丰州故城仍差人知州此誠河西險要之地修之甚便然其地勢孤絕外廹防境向者王氏知州之時所部蕃族甚眾有永安來逺保寕三寨皆以蕃族守之慶曆初拓防元昊攻防州城州民及三寨蕃族盡爲所虜掃地無遺今州城之中但有丘墟瓦礫環城數十里皆艸莽林麓而已若建以爲州則湏復設外寨備置官吏廣屯兵馬多積芻糧皆應調發內地之民以奉之勞費甚大此所謂徇虛名而受實獘也頃年朝廷欲修丰州城河東經略司嫌其單外廼於其南數十里築永寕堡其地窪下居兩山間防惡難守今旣修丰州則永寕堡在腹內無所復用臣等以爲不若遷永寕堡於丰州故城其兵馬芻糧不更增益但擇使臣有材略者使守之不必假以知州之名仍召募蕃漢之民使墾辟近城之田俟民物繁庶皆如其舊然後升以爲州亦未晚也取進止

論上元遊幸札子【嘉祐七年正月十二日上】

臣等伏見今嵗以祈糓攺日之故車駕並以十三十四日幸諸寺觀臣等竊惟上元觀燈本非典禮正以時和年丰欲與百姓同樂爲太平之榮觀而巳去嵗四方諸州多罹水旱鰥寡孤獨流離道路伏計陛下念此未嘗去心竊恐有司不明大體務循故事無所減損不稱陛下子愛元元之意又連日遊幸在扵聖體亦爲煩勞伏望陛下比之毎嵗特減逰觀之處以閔卹下民安養聖神天下幸甚取進止

論正家上殿札子【嘉祐七年二月初四日上】

臣先曽上言爲前管句兗國公主宅內臣等過惡至大乞不召還近聞傳宣入內內侍省令押上件內臣梁懷吉赴公主宅依舊句當外議諠嘩無不駭異臣聞太宗皇帝時姚坦爲兗王宮翊善王有過失坦輒盡言諌正王及左右皆患之左右教王詐疾逾月不朝太宗甚憂之召王乳母入宮問王起居狀乳母曰王本無疾但以翊善姚坦檢束太嚴王舉動不得自由鬱鬱成疾耳太宗怒曰朕選端士爲王僚屬固欲導王爲善今旣不能納用規諌而又詐疾欲朕逐去正人以求自便其可得乎且王年少不知出此皆汝輩教之耳命捽至後園杖之數十召坦慰勉之太宗非不愛其子也誠以愛之則莫若納之扵善若縱其所欲不忍譴訶適所以害之也齊國獻穆大長公主太宗皇帝之子眞宗皇帝之妹陛下之姑於天下可謂貴矣然獻穆公主仁孝謙恭有如寒族奉李氏宗親備盡婦道愛重其夫無妬忌之行至今天下稱婦徳者以獻穆公主爲首獻穆公主豈不自知其身之貴哉誠以貴而不驕然後能保其福祿全其令名故也臣謂陛下教子以義冝以太宗皇帝爲法公主事夫以禮宜以獻穆公主爲法則風化流於四方聲譽施於後世今陛下曲徇公主之意不復裁以禮法使之無所畏憚防入於惡觸情任性以邀君父憎賤其夫不執婦道將何以形四方之風垂來世之則易曰家人嗃嗃悔厲吉婦子嘻嘻終吝此言家道尙嚴不可專用恩治也伏望陛下斥逐梁懷吉等復歸前來貶竄之處其公主左右之人欲使陛下召還梁懷吉等者皆教導公主爲不善之人也悉宜治其罪而逐之別擇柔和謹願者以補其缺仍戒勅公主以法者天下之公噐若屢違詔命不遵規矩𨿽天子之子亦不可得而私庶幾有所戒懼率循善道可以永保福祿不失善名不然眾人所云甚可畏也取進止

乞優老上殿札子

臣聞古之聖王尊禮黃髮屬任以政者蓋以其更歷天下之事練習爲治之體故也昔鬻熊年九十見文王文王曰老矣鬻熊曰君若使臣捕虎逐麋臣已老矣使臣坐而防國事臣年尙少也近嵗以來大臣髙年者皆不敢自安其位言事者又欲以擊摶大臣爲名從而攻之此豈爲臣盡忠至公之道哉凡言事者當爲國家進賢退不肖使其人無可取𨿽少壯何爲果有益於時𨿽老何傷也臣竊見樞宻副使張昪屢以老疾辭位臣平生與昪迹不相接無絲毫恩分然竊聞其爲人忠謹淸直不可幹以私臣不敢上避聖主之疑下畏世俗之謗隱忠不言以利其身伏望陛下深念宥宻之地不可任非其人先以聖意揣度若未能得賢於昪者則使昪且居其位於事亦未有曠廢也若昪必不可畱則願陛下愼選徳望材噐爲眾所服知政體曉兵略者以代之不可以不擇其人之可否使循資累敍而爲之也取進止

傳家集卷二十三

欽定四庫全書

傳家集卷二十四

宋司馬光撰章奏七

辭知制誥狀【嘉祐七年三月十四日上】

右臣近防中書召試制誥竊聞聖恩已除臣本官知制誥續又令兼侍講數日之間寵命相繼在人爲榮於臣甚懼竊以二職文士之髙選儒林之極致古之英雋尙或難兼況於微臣愚陋無比一身二任力所不堪豈敢冒居以取顚覆聞之震恐瞀憤失據臣自少及長章句之學粗嘗從師至於文辭實爲鄙野向者辭免修起居注非謂不能記錄言動正恐循次而進典掌誥命取嗤四方爲國大辱是以披心自歸至於四五誠慤不著不蒙開允𨿽黽勉就職而夙夜惶懼未嘗少安近者被召之日再欲具此奏陳又以比來朝廷擢用數人𨿽辭避懇至未嘗得請而或者不諒其心以爲采名恐復虛發如前所爲是以躊躇彷徨不免赴試除命旣降彊顏忍恥亦欲就職以俟疵咎布彰自當退黜今者竊聞天章閣侍講呂公著與臣同時被召公著辭譲不至朝廷已除公著天章閣待制兼侍講臣廼始自悔恨輒以愚心妄意朝廷當伏重誅臣𨿽無知若使亷譲有恥者棄置不收貪冒苟得者進受華顯不惟虧聖朝風化亦使微臣受四海之責將不得單斃其死所有除知制誥勅告臣未敢祗受乞更擇文學兼茂與職業相稱之人以代臣庶幾克葉逺近之望寛愚臣之罪其侍講恩命臣更不敢辭

辭知制誥第二狀

右臣今月十四日曽有奏陳以知制誥之職非臣所堪乞更擇人未防允許臣夙夜惶恐不知所措臣與呂公著同時召試公著固辭得請而臣獨就職是公著亷譲而臣無愧恥也臣𨿽甚愚誠不忍以身居下流防受眾惡爲世污澤𨿽獲美官將何榮之有且公著沈厚淵懿士林推服文學行能非臣之比名位寵祿臣安敢先之昔施氏卜宰皇句須吉施氏之宰有百室之邑與皇句須邑使爲宰以譲鮑國而致邑焉施孝叔曰子實吉對曰能與忠良吉孰大焉少室周爲趙簡子之右聞牛談有力請與之戱弗勝致右焉簡子許之臣今自知不材請釋美官以授能者𨿽不足比迹大賢庶幾得從皇句須少室周之後其榮多矣伏望朝廷察其區區特賜矜許其除知制誥勅告臣不敢祗受乞授公著或別擇人不勝大幸

辭知制誥第三狀

右臣今月十四日十七日兩曽上奏辭免知制誥乞更擇人未防開許臣聞明主商徳而序位忠臣量能而受職是以分不亂於上能不窮於下治辯之要莫尙於斯臣自知文字惡陋又不敏速若除拜稍多詔令塡委必閣筆拱手不能供給縱復牽合鄙拙尢甚暴之四逺爲人指笑又貽聖朝愧恥謂之乏賢故爲公家之謀則莫若用其所長營一身之私則莫若避其所短夕寐晨興慮之已熟始敢披陳幹浼天聴剖肝瀝膽莫非懇到自修注以來前後非一而昭昭之誠無由上逹屢觸報聞不防省察或者謂臣修起居注自應知制誥與呂公著不同公著當辭臣則當受凡自修注知制誥者非有祖宗法令著於方冊特近嵗相承之例耳祖宗之時但取庶官之中有辭藻者卽知制誥不必皆以修注爲之其修注或攺佗官不必皆知制誥也夫以資塗用人不問能否比例從事不顧是非此最國家之獘法所宜革正者也又謂臣就試已畢不當復辭臣就試之日以爲公著辭未必免臣試未必中是以不辭今公著獲免而臣沗恩命則今日辭之亦未爲晚也且過而能攺猶愈於迷而不復見賢思齊猶愈於受爵不譲況臣修注之初已嘗辭免至於四五而朝廷不允伏望聖慈特賜哀察使臣服勤佗役惟力是視其知制誥勅告臣不敢祗受乞更賜擇人

辭知制誥第四狀

右臣昨三次上奏辭免知制誥乞更擇人奉聖防令依累降指揮不許辭譲便受告勅臣向者承乏諌官首曽上言以爲致治之道任官最急人之材性各有所宜𨿽以稷契臯防之賢皆守一官終身不易況今羣臣固非其比當度材而授任量能而試職奏牘具存事可案驗今臣自知文辭鄙野不足以充知制誥之職若止以修起居注資塗相值循例序進恬而有之曽不愧畏是臣但能譏評佗人曠官竊位而受爵不譲至於已斯亡此廼欺罔天聼靜言庸違當伏共兜之誅以淸唐虞之治臣𨿽甚愚決不敢爲伏望聖慈察臣前後所奏特賜允從其知制誥乞別賜擇人所有勅告不敢祗受

辭知制誥第五狀

右臣先曽四次上奏乞免知制誥別賜擇人奉聖防依累降指揮不許辭譲令便受告勅臣防嘗渉學粗知臧否豈敢以譎詐之心上欺君父顧人之材分各有所宜若貪榮冒居使職業廢墜則探囊胠篋廼竊盜之微者皆不足誅也臣𨿽小人實不敢爲是以向者不辭於召試之初而辭於呂公著免試之後誠欲果於得請不爲虛發故也今若因循苟且復往就職則臣進退之迹自可猜惑況於世人誰不譏笑如是則臣出入禁闥何心自安陪接搢紳何施靣目顧視僮僕何以爲容是以違犯天威不敢避死決求自免而詔命愈堅終未置舍臣誠愚懵不識所謂意者朝廷以臣所言皆爲矯僞不足聴察邪若使臣言岀於矯僞當正典刑以警姦回若出於至誠當從其所請使上無曠官下無竊位柰何前後奏章上者直加屏棄不復省察區區之志何以自明若以近例修起居注者必知制誥不可攺易則臣竊觀先朝以來修起居注不因罪累譴黜及親嫌相避而去爲佗官者劉騭知衛【一本作衡】州潘愼修遷考功郎中許衮判吏部南曹劉攺工部員外郎兼侍禦史知雜事丘雍充淮南都大制置發運使徐奭充兩浙轉運使蔡齊攺禮部員外郎兼侍禦史知雜事鄭向充兩浙轉運【一本有副字】使髙餗罷守本官陳詁充三司戶部副使葉淸臣充兩浙轉運【一本有副字】使趙槪充天章閣待制楊察充江南轉運使蔡襄知福州以是觀之𨿽近例亦不盡知制誥也臣今悃欵廹切無以復加伏望聖慈特賜哀察若使臣得遂其志是去罪辱而就顯榮𨿽日遷十官未足方其幸也所有知制誥勅告臣必不敢祗受乞別賜擇人

辭知制誥第六狀

右臣先曽五次上奏乞免知制誥別賜擇人奉聖防令臣依累降指揮不許辭譲便受告勅者臣聞晉王述每受職不爲虛譲其有所辭必於不受及遷尙書令其子坦之諌以爲故事應譲述曰汝謂我不堪邪坦之曰非也但克譲自美事耳述曰旣云堪何爲復譲臣竊重述知爲人臣陳力就列之體心常慕之臣自勝冠以來投牒應舉入朝求仕豈偃蹇山林不求聞達之人邪顧力有所不任則不敢盜國家祿位恐職事廢闕防於刑辟耳故自度材分可以防勵𨿽髙位不敢辭不可彊勉𨿽小官不敢受向者蒙聖恩除館職諌官侍講皆不敢以一言飾譲蓋以館職掌比校文字諌官掌規正得失侍講掌講觧經術皆不專以文辭爲職故也今臣自修起居注以來前後辭免章十餘上止爲文辭鄙惡不堪典誥命而已終未防朝廷賜察是以奏牘頗多喋喋不已煩爲時人所怪其愛臣者以爲譲榮利惡臣者以爲飾虛詐要之二者皆未得臣之心夫有諸中而辭諸外然後謂之譲若臣者無諸中而不敢爲者也安得謂之譲哉譬如使羸夫負百鈞之重而予之千金羸夫必辭非不欲金也力不任故也夫飾者內欲之而外不取將以有求也今臣不就美官屢違詔命上怒下怪將抵罪誅尙何求哉且苟能其官而固譲不止則是朝廷百官皆無人可爲非天下之通法也臣故謂如王述能則爲之不能則止爲得其宜臣𨿽才非古人願附王述之志若始者可受則不若勿辭亦旣辭之則不可復受伏望聖慈特加矜察其知制誥勅告臣必不敢祗受乞如前奏別賜擇人

辭知制誥第七狀

右臣先曽六次上奏辭免知制誥乞更擇人奉聖防令臣依累降指揮不許辭譲便受勅告者臣天性朴騃無佗伎能惟守信誠是爲操履平居與等輩語言猶不敢欺罔況以奏牘聞於朝廷苟有毫髮不實不惟陛下睿聖憲章嚴明天地鬼神亦所不容臣之愚意但以知制誥之職當取天下文章髙妙逾眾絕倫者以充其選如臣野陋實不堪稱竭懇自歸前後非一而聖恩確然終未開察臣竊自傷悼幸生盛明之世而昭昭之心無以自列若黽勉包羞奉承詔防則天下之人皆謂臣已試而復辭已辭而復就蓋習知朝命重於攺移因欲飾譲以盜虛名如此則臣生負大罪死負余愧𨿽進極榮顯不若啜菽飲水長爲布衣也臣今若得請於朝則不肖之迹庶幾猶有以自明如其不然則矯僞之名至於身沒骨朽不可湔洗臣夙夜念此寢則不安食則失味進退遑遑身無所措是敢不避煩瀆冒犯天威伏望聖慈哀其窮廹特寢恩命使得服役佗官以報萬一死不敢辭若朝廷以臣頑蔽不恭乞治臣之罪削黜流放靡不甘心所有知制誥勅告臣必不敢祗受乞如前奏別賜擇人

辭知制誥第八狀

右臣先曽七次上奏乞免知制誥奉聖防令臣依累降指揮不許辭譲便受告勅者臣竊聞去嵗權禦史中丞王疇上言近年以來中外臣僚或因較量差遣或因論辧身計或因進以干譽或因罪而覬免肆爲妄談輒形奏章皆心語兩違情實交戾外示輕官爵之意以欺於眾內實計分銖之利而爭於上遺義忘恥至於要君用詐而安爲小人之行陛下聖度慈仁包荒蓋慝悉置不問彼小人者亦豈識恩徳之隆哉欲望朝廷應今後臣下有要君作僞如前所陳者並岀宸斷便賜聴許如此則罔上邀利者知所畏而士之行已有恥事君以誠者少加勸矣奉聖防今後臣僚所陳如有似此情渉詐慢者令中書樞密院取防施行凡疇所言實近嵗之大臣亦疾之如疇之志今臣自差修起居注以來前後辭免十有三次若朝廷以臣爲誠則何惜曲回大恩從臣所欲使臣不肖之迹稍有以自眀若以臣爲詐則罔上邀利章奏煩多無臣爲甚臣願以身就譴謫以彰前令之必行庶爲陛下淸此頽俗亦臣報國之一效也所有知制誥勑告臣必不敢祗受乞別賜擇人

辭知制誥第九狀【尋防恩攺天章閣待制】

右臣先曽八次奏陳乞免知制誥奉聖防令臣依累降指揮更不許辭譲便受告勅者臣以愚懇煩凟天聴前後非一聖朝確然終不聴許臣誠戇昧不識所謂豈此職非臣不可爲邪將從臣之請則隳紊綱紀敗壊風俗邪何請之之勤而拒之之堅也若以爲非臣不可爲則方今辭臣滿朝英俊比肩舉而用之無不稱職若以爲隳紊綱紀敗壊風俗則臣之微志正欲朝廷無曠官羣下無竊位而已於綱紀風俗亦無所虧損不然者臣之所爲果誖理傷道朝廷令之不從諭之不入至於四五至於八九侮慢威命無此爲甚則當投之四荒以禦魑魅豈有但已者也臣不勝廹切之誠伏望聖慈察臣前後所奏或賜允從或加譴責其知制誥勅告臣必不敢祗受

除待制舉官自代狀

伏見三司度支判官尙書刑部郎中充集賢校理馮浩修己以謹與人以誠端良無邪恬淡不競居常處眾惇大有容臨義據正堅彊不奪久在文館屢更任使比材量徳臣實不如今舉自代

上殿謝官札子【嘉祐七年五月十一日上】

臣光伏防聖恩除天章閣待制兼侍講仍知諫院臣竊以爲方今國家之得失生民之利病大要不過擇人賞罰丰財練兵數事而巳行道之人粗有智識者皆知之患在朝廷不盡聞𨿽聞不力行耳朝廷不盡聞此諫官之罪聞而不力行則非臣等之所及也凡此數事臣前忝諫官已嘗略爲陛下言之今陛下寘臣於侍從之列畱臣以諫爭之職恩施愈隆責望愈重臣有生安敢愛有言安敢隱伏願陛下擇其事之要重者特畱聖心則天下幸甚不然臣𨿽朝夕侍前徒污名位而費廩祿於公家之用果何益也取進止

上謹習防【嘉祐七年六月二十九日上】

月日具位臣光謹昧死上疏尊號皇帝陛下臣以駑蹇之質再爲諌官荷陛下寵祿之優責任之重夙夜震恐不遑寕處思極竭愚忠以報塞萬一顧細務皆不足以煩凟聖聴竊以國家之治亂本於禮而風俗之善惡繋於習赤子之啼無有五方其聲一也及其長則言語不通飲食不同有至死莫能相爲者是無佗焉所習異也至於古今亦然有服古之衣冠於今之世則駭於州裏矣服今之衣冠於古之世則僇於有司矣衣冠烏有是非哉習與不習而巳矣夫民朝夕見之其心安焉以爲天下之事正應如此一旦驅之使去此而就彼則無不憂疑而莫肯從矣昔秦廢井田而民愁怨王莽復井田而民亦愁怨趙武靈王變華俗效胡服而羣下不恱後魏孝文帝變胡服效華俗而羣下亦不恱由此觀之世俗之情安於所習駭所未見固其常也是故上行下效謂之風薰蒸漸漬謂之化淪胥委靡謂之流眾心安定謂之俗及夫風化已失流俗已成則𨿽有辯智弗能諭也彊毅不能制也重賞不能勸也嚴刑不能止也自非聖人得位而臨之積百年之功莫之能變也周易履之象曰君子以辧上下定民志故天子之令必行於諸侯諸侯之令必行於卿大夫士卿大夫士之令必行於庶人使天下之勢如身之使臂臂之使指莫不率從詩曰勉勉我王綱紀四方此體之本也昔三代之王皆習民以禮故子孫數百年享天之祿及其衰也𨿽以晉楚齊秦之彊不敢暴蔑王室豈其力不足哉知天下之不已與也於是乎翼戴王命以威懷諸侯而諸侯莫敢不從所以然者猶有先王之遺風余俗未絕於民故也其後日已衰薄下陵上替晉平公之世魯子服回如晉還謂季孫意如曰晉之公室將遂卑矣六卿彊而奢傲將因是以習習實爲常能無卑乎其後趙魏韓氏卒分晉國習於君臣之分不明故也降及漢氏𨿽不能若三代之盛王然猶尊君卑臣惇尙名節以行義取士以儒術化民是以王莽之亂民思劉氏而卒復之赤眉𨿽羣盜猶立宗室以從民望王郎矯托名氏而燕趙響應董卓之亂袁紹以誅卓爲名而州郡云合曹操挾獻帝以令諸侯而天下莫能與之敵操之心豈不欲廢漢而自立哉然沒身不敢爲者畏天下之人疾之也自魏晉以降人主始貴通才而賤守節人臣始尙浮華而薄儒術以先王之禮爲糟粕而不行以純固之士爲鄙朴而不用於是風俗日壊入於偸薄叛君不以爲恥犯上不以爲非惟利是從不顧名節至於有唐之衰麾下之士有屠逐元帥者朝廷不能討因而撫之防於行伍授以旄其始也取偸安一時而已及其久也則眾庶習於聞見以爲事理當然不爲非禮不爲無義是以在上者惴惴焉畏其下在下者睽睽焉伺其上平居則酒肉金帛甘言屈體以相媚恱得間則銛鋒利刄狠心詭計以相屠膾成者爲賢敗者爲愚不復論尊卑之序是非之理陵夷至於五代天下蕩然莫知禮義爲何物矣是以世祚不永逺者十餘年近者四五年敗亡相屬生民塗炭及大宋受命太祖太宗知天下之禍生於無禮也於是以神武聰明躬勤萬幾徵伐刑賞斷於聖志然後人主之勢重而羣臣懾服矣於是翦削藩鎭齊以法度擇文吏爲之佐以奪其殺生之柄擥其金糓之富選其麾下精銳之士聚諸京師以備宿衛制其腹心落其爪牙使不得陸梁然後天子諸侯之分明而悖亂之原塞矣於是節度使之權歸於州鎭員之權歸於縣又分天下爲十餘路各置轉運使以察州縣百吏之臧否復漢部刺史之職使朝廷之令必行於轉運使轉運使之令必行於州州之令必行於縣縣之令必行於吏民然後上下之敍正而紀綱立矣於是申明軍法使自押官以上各有階級以相臨統小有違犯罪皆殊死然後行伍之政肅而士用命矣此皆禮之大節也故能四徵不庭莫不率服汛掃九州以陟禹之迹至於眞宗重之以明徳繼二聖之志夙夜孜孜宣布善化銷鑠惡俗以至於今治平百年頑民殄絕眾心咸安此乃曠世難成之業陛下當戰戰栗栗守而勿失者也臣竊見陛下有中宗之嚴恭文王之小心而小大之政多謙譲不決委之臣下誠使所委之人常得忠賢則可矣萬一有姦邪在焉豈不危甚矣哉古所謂委任而責成功者擇人而授之職業叢脞之務不身親之也至於爵祿廢置殺生予奪不由巳岀不可也洪範曰惟辟作威惟辟作福臣之有作威作福害於而家防於而國威福之柄一失於人而習以爲常則不可復收矣此明主之所愼也又頃以西鄙用兵權置經略安撫使緫一路之兵得以便冝從事及西事巳平因而不廢其河東一路緫二十二州軍向時節度使之權不能及矣唐始置防邊八節度亦如是而巳以其權任太重故後世有防扈之臣洛誥曰毋若火始焰焰厥攸灼敍弗其絕言愼其微也又將相大臣典諸州者多以貴倨自恃轉運使欲振舉職業往往故違戾而不肯從夫將相大臣在朝廷之時則轉運使名位固相逺矣及在外爲知州則轉運使統諸州職也烏得以一身之貴庇一州之事轉運使不得問哉漢刺史以六百石吏督察二千石豈以名位之貴賤哉又自景祐以來國家怠於久安樂因循而務省事執事之臣頗行姑息之政於是胥史讙嘩而斥逐禦史中丞輦官悖慢而廢退宰相衛士凶逆而獄不窮姦澤加於舊軍人罵三司使而法官以爲非犯階級疑於用法朝廷𨿽特誅其人而已停之卒復收養之其餘有一夫流言於道路而爲之變令推恩者多矣凡此數者殆非所以習民於上下之分也夫朝廷者四方之表儀也朝廷之政如是則四方必有甚者矣於是元帥畏偏禆偏禆畏將校將校畏士卒姦邢怯懦之臣至有簡省教閱使之驕惰保庇羸老使之繁冗屈撓正法使之縱恣詆訾粟帛使之憤惋甘言謟笑靡所不至於是士卒翕然譽之而歸怨於上矣彼旣爲之則此效之下旣言之則上從之前旣行之則後襲之苟彼爲而此不效下言而上不從前行而後不襲則怨怒聚於其身而禍亂生矣長此不已日滋月益民之耳目習而安之此有以異唐之季世乎後魏孝明帝時徵西將軍張彛子仲瑀上封事欲抑損武人不預淸品羽林虎賁千餘人焚彛第殺彛父子官爲收捕凶彊者八人斬之其餘大赦以安之懷朔鎭人髙歡時奉使至洛陽見之歸而散家財以結客曰朝政如此事可知矣於是始有飛揚之志由是觀之紀綱不立則姦雄生心矣夫祖宗苦身焦思以變衰唐之俗而陛下髙拱熟視以成後魏之風此臣之所爲陛下痛惜也臣愚以爲陛下當奮剛健之志宣神明之徳凡羣臣奏事皆察其邪正辧其臧否熟問深思求合於道然後賞罰黜陟斷而行之則天下孰不曠然恱喜詩曰君子如怒亂庶遄沮君子如祉亂庶遄已蓋言無所臧否之爲患大也經略安撫使有徵討之事則置之無事則當廢之儻未能廢則軍事廹急不暇奏知者使專之可也其餘民事皆委之州縣一斷於法或法重情輕情重法輕可殺可徒可宥可赦並聴本州申奏決之朝廷何必出於經略安撫使哉轉運使規畫號令行下諸州而諸州違戾不從者朝廷當辧其曲直若事理實可施行而州將恃貴勢故違之者當罪州將勿罪轉運使將校士卒之於州縣及所統之官或公卿大臣有悖慢無禮者明著階級之法使斷者不疑將帥之官有廢法違道以取恱於下歸怨於上者當隨其輕重誅竄廢黜公正無私禦眾嚴整者當量其才能擢用褒賞如是則上之人難動而下用命矣上之人難動而下用命此所以尊朝廷也上下已明綱紀巳定然後修儒術隆教化進惇篤退浮華使禮義興行風俗純羙則國家保萬世無疆之休猶倚南山而坐平原也臣光昧死再拜上防

傳家集卷二十四

欽定四庫全書

傳家集卷二十五

宋司馬光撰章奏八

論因差遣例除監司札子【嘉祐七年七月九日上】

臣光竊以轉運使提防刑獄轉運判官等皆宣布國家詔令督察官吏善惡一方之民休戚所系事任至重不可輕以授人伏見近嵗以來多以所歷差遣循例得之不問其人賢與不肖有無績效至如眞楚泗州之類𨿽云繁劇然民事至少賔客實多大抵能飾廚傳卽爲稱職官滿之日往往擢爲監司若其人實有材能政迹則𨿽在他州亦當擢用若無以異於庸人則不當獨以此數州爲僥幸之津塗也臣欲乞應諸處知州軍有政迹尢異及功效著明者特賜勅書奬諭仍令中書記錄姓名若轉運使提防刑獄轉運判官等有闕卽采擇用之其餘諸處差遣舊例得監司者今後亦皆寢罷得替日依舊入常程差遣如此則官吏有所勸監司皆得人矣取進止

論財利防【嘉祐七年七月上】

月日具位臣光謹昧死上防尊號皇帝陛下臣聞昔楚莊王以無災爲懼曰天豈棄不糓乎範文子曰惟聖人能外內無患然則嵗小不登邊鄙有警未必非國家之福也伏見今春天久不雨陛下憂勞於內公卿惶恐於外豈不以公私之積素不充實若遇饑饉將無以相卹乎一朝京師得雨逺方未徧則君臣釋然相慶不復以民食爲念陛下安知來嵗之旱不甚於今嵗乎蓋天降災沴蠻夷猾夏防賊姦宄此堯舜所不能免也卽不幸有大水大旱方二三千里戎狄乘間而窺邊細民窮困而爲盜軍旅數起久未有功府庫之蓄積已竭百姓之生業已盡陛下當此之時將以何道救之乎臣不知陛下與公卿大臣以此爲必無而不足憂乎將以爲有之而不爲之備俟事至然後憂之也若俟事至然後憂之𨿽以陛下之聖明得益稷太公以爲輔佐臣以爲不及矣何則聖賢之治皆積以嵗月然後有功欲天下之家給人足固不可一日具也周易旣濟之象曰君子以思患而豫防之思患而豫防之此其時矣失之愈逺救之愈難柰何日復一日取適目前而已乎晉武帝時何曽謂其子孫曰吾每見主上所說皆平生常語未嘗及經逺大計吾子孫其及於亂乎其後五胡搆亂中州覆沒生民塗炭幾三百年由是觀之上下偸安不爲逺謀此最國家之大患也詩曰哀哉爲猷匪先民是程匪大猷是經維邇言是聴維邇言是爭如彼築室於道謀是用不潰於成方今之政何以異此此臣之夙夜所爲痛心疾首者也古之王者藏之於民降而不能乃藏於倉府庫故上不足則取之於下下不足則資之於上此上下所以相保也今民旣困矣而倉府庫又虛陛下儻不深以爲憂而早爲之謀臣恐國家異日之患不在於他在於財力屈竭而已矣今朝廷不循其本而救其末特置寛卹民力之官分命使者旁午四出爭言便冝以變更舊制米鹽靡宻之事皆非朝廷所當預者張設科條不可勝紀或不如其舊益爲民患或朝三暮四移左於右其間果能利民者不過放散縣官之物以予民耳是誠損上益下王者之仁政也然臣聞古之聖王飬之有道用之有節上有餘財然後推以予民是以上下交足而頌聲作矣今入者日寡出者日滋是所謂厭其原開其瀆其竭可立而待也公家旣竭不取諸民將焉取之是徒有利民之名而無利民之實果何益哉夫寛卹民力在於擇人不在立法若守令得人則民力𨿽欲毋寛其可得乎守令非其人而徒立苛法適所以擾民耳自置此官以來於今累年臣訪之民間未聞其困小瘳於前也然則爲今之術柰何曰在隨材用人而久任之在養其本原而徐取之在減損浮冗而省用之何謂隨材用人而久任之夫人之材性各有所宜𨿽周孔之材不能徧爲人之所爲況其下乎固當就其所長而用之今朝廷用人則不然顧其出身資敍何如耳不復問其材之所堪也故在兩禁則欲其爲嚴助司馬相如任將帥則欲其爲衛靑霍去病典州郡則欲其爲龔遂黃覇尹京邑則欲其爲張敞趙廣漢司財利則欲其爲孔僅桑羊世豈有如此人哉故財用之所以匱乏者由朝廷不擇專曉錢糓之人爲之故也國初三司使或以諸衛將軍諸司使爲之判官則朝士曉錢糓者皆得爲之不必用文辭之士也先朝以數路用人文辭之士寘之館閣曉錢糓者爲三司判官曉刑獄者爲開封府推判官三者職業不同趣捨各異莫相渉也然後人主以時引對訪問以察之使令以試之積久以觀之覈其眞僞辧其臧否考其功效然後進之退之未必歷其職者皆須進用不可復退也故羣臣各宣其用而萬事交舉矣夫官久於其業而後明功久於其事而後成是以古者世官相承以爲氏姓先朝陳恕領三司十餘年至今稱能治財賦者以恕爲首豈恕之材智獨異於人哉蓋得久從事於其職故也至於副使判官堪其事者亦未數易也是以先帝屢行大禮東封西祀廣修宮觀而財用有餘者用人專而任之久故也近嵗三司使副使判官大率多用文辭之士爲之以爲進用之資塗不復問其習與不習於錢糓也彼文辭之士習錢糓者固有之矣然不能專也於是乎有以簿書爲煩而不省以錢糓爲鄙而不問者矣又居官者出入遷徙有如郵捨或未能盡識吏人之靣知職業之所主已捨去矣臣頃者判度支句院甫二年耳上自三司使下至檢法官攺易皆徧甚者或更歷數人𨿽有恪勤之人夙夜盡心以治其職人情稍通綱紀粗立則捨之而去後來者意見各殊則向之所爲一皆廢壊況怠惰之人因循苟且惟思便身不顧公家者乎如此而望太倉有紅腐之粟水衡有貫朽之錢臣未知其期也凡百官莫不欲久於其任而食貨爲甚何則二十七年耕然後有九年之食今居官者不滿三嵗安得有二十七年之效乎臣愚以爲朝廷宜精選朝士之曉練錢糓者不問其始所以進或進士或諸科或門防先使之治錢糓小事有功則使之權發遣三司判官事及三年而察之實效顯著然後得權三司判官事又三年更有實效然後得爲正三司判官其無實效者退歸常調勿復収用其諸路轉運使不復以路分相壓使之久於其任有實效者或自權爲正自轉運副使爲轉運使無實效者亦退歸常調勿復収用毎三司副使闕則選三司判官及諸路轉運使功效尢著者以補之三司使闕亦選於副使以補之三司使久於其任能使用度丰衍公私富實者增其秩使與兩府同而勿攺其職如此則異日財用之丰耗不離於已不得諉之他人必務爲永久之規矣其文辭之士則自有資塗不必使爲錢糓之吏以輕之也何謂飬其本原而徐取之善治財者養其所自來而收其所有餘故用之不竭而上下交足也不善治財者反此夫農工商賈者財之所自來也農盡力則田善收而糓有餘矣工盡巧則噐斯堅而用有餘矣商賈流通則有無交而貨有餘矣彼有餘而我取之𨿽多不病矣今之有司自謂能治財者臣見之矣凍餒其民而丰積聚者也掃土以市祿位而不卹後人者也捃拾麻麥而喪丘山者也保惜一錢而費萬金者也不操白刃而爲防攘者也姦巧簿書而罔君上者也必曰養其所自來而收其所有餘則聞者以爲笑矣夫使稼穡者饒樂而惰防者困苦則農盡力矣堅好便用者獲利浮僞侈靡者不售則工盡巧矣公家之利捨其細而取其大散諸近而取諸逺則商賈流通矣農工商賈皆樂其業而安其富則公家何求而不獲乎夫農天下之首務也古人之所重而今人之所輕非獨輕之又困苦莫先焉何以言之彼農者苦身勞力衣麤食糲官之百賦出焉百役歸焉嵗丰則賤貿其糓以應官私之求嵗防則流離凍餒先眾人塡溝壑如此而望浮食之民轉而緣南畆難矣彼直生而不知市井之樂耳苟或知之則去而不返矣故以今天下之民度之農者不過二三而浮食者常七八矣欲倉廩之實其可得乎臣愚以爲幾農民租稅之外宜無有所預衙前當募人爲之以優重相補不足則以坊郭上戶爲之彼坊郭之民部送綱運典領倉庫不費二三而農民常費八九何則儇利戇愚之性不同故也其餘輕役則以農民爲之嵗丰則官爲平糴使糓有所歸嵗凶則先案籍賙贍農民而後及浮食者民有能自耕種積谷多者不籍以爲家貲之數如此則谷重而農勸矣彼百工者以時俗爲心者也時俗貴用物而賤浮僞則百工變而從之矣時俗者以在上之人爲心者也在上好朴素而惡滛侈則時俗變而從之矣其百工在官者亦當擇人而監之以工致爲上華靡爲下物勒工名謹考其良苦而誅賞之取其用不取其數則器用無不精矣彼商賈者志於利而已矣今縣官數以一切之計變法更令棄信而奪之彼無利則棄業而從他縣官安能止之哉是以茶鹽棄捐徵稅耗損凡以此也然則縣官之利果何得哉善治財者不然將取之必予之將斂之必散之故日計之不足而嵗計之有餘此廼白圭猗頓之所知豈國家選賢擇能以治財其用智顧不如白圭猗頓邪患在國家任之不久責近效而遺逺謀故也夫伐薪者刈其條枚養其本根則薪不絕矣若並本根而伐之其得薪豈不多哉後無繼矣是非難知之道也然有司不爲者彼其心曰吾居官不日而遷不立效扵目前以自顯顧養財以遺後之人使爲功吾何賴焉是非特有司之罪也亦朝廷用人之法驅之使然也何謂減損浮冗而省用之昔太祖初得天下之時止有一百一十一州耳江南兩浙西川富饒之土皆爲異域又承五代荒亂之餘府庫空竭豪傑棊布扵海內戎狄窺覦扵邊境戎車歳駕四方多虞當是之時內給百官外奉軍旅誅除僣僞賞賜鉅萬未嘗聞財用不足如今日之汲汲也陛下承祖宗之業奄有四百餘州天下一統戎狄欵塞富饒之土貢賦相屬承平積久百姓阜安是冝財用羨溢百倍扵前柰何竭府庫之所蓄罄率土之所有當天下無事之時遑遑焉專救經費而不足萬一有不可期之災患將何以待之乎夫以國初之狹隘艱難財用冝不足而有餘今日之廣大安寕財用冝有餘而不足陛下亦嘗熟思其所以然之理乎得非太祖所養者皆有功有用之人陛下所養者未必盡有功用乎臣竊見陛下天性恭儉不好侈靡宮室苑囿皆因祖宗之舊無所更造或隳頓荒翳不加修治飲饍衣服器皿帷帳適足供用不極精華或苦惡獘綻亦不更易𨿽唐虞之土階三尺茅茨不翦殆無以過然左右侍禦之人宗戚貴臣之家第宅園圃服食器用往往窮天下之珍怪極一時之鮮明惟意所欲無復分限以豪華相尙以儉陋相訾厭常而好新月異而嵗殊是以費用不足則誅求無厭匄貸不恥甚者或依慿詔令以發府庫之財假托供奉以糜縣官之物眞僞莫辧多少不會陛下聖度寛仁不欲拒塞惡聞人過不加案詰至扵頒賜外廷之臣亦皆逾溢常數不循舊規如向者皇女初生所散包子之類費用不可勝紀臣嘗聞耆舊之人言先朝公主在宮中俸錢不過月五千其餘後宮月給大抵仿此非時未嘗輕有賜予𨿽有賜予亦不甚丰竊聞近日俸給賜予比於先朝何啻數十倍矣漢明帝曰我子豈冝與先帝子等乎夫等猶不可又況過之是以祖宗之積窮於賜予困於浮費臣不能知其詳以外望度之什耗七八矣內藏已虛而浸滛於左藏矣夫府庫者聚天下之財以爲民也非以奉一人之私也祖宗所爲置內藏者以備饑饉兵革非常之費非以供陛下奉養賜予之具也今內藏庫專以內臣掌之不領於三司其出納之多少積蓄之虛實簿書之是非有司莫得而知也若皆以奉養賜予而盡之一旦有饑饉兵革之事三司經費自不能周內藏又無所仰斂之扵民則民已困竭得無狠狽而不支乎此臣夙夜所懍懍也今陛下所以有唐虞之徳而無唐虞之治者其失在於不忍而好予不忍則不誅有罪好予則不待有功不誅有罪則姦邪欺罔而不忌不待有功則貪佞徼幸而無厭治道之所以不格扵上下者凡以此也昔韓昭侯有獘袴命藏之侍者曰君亦不仁者矣不賜左右而藏之昭侯曰吾聞明主愛一嚬一笑嚬有爲嚬笑有爲笑今袴豈特嚬笑哉吾必待有功者彼小國諸侯猶能愼賞如是而國以富彊況以四海之主不行無功徼幸之賞杜塞甘言悲辭之請則唐虞之治何逺之有哉夫府庫金帛皆生民之膏血州縣之吏鞭撻其丁壯凍餒其老弱銖銖寸寸而誅之今以富大之州終嵗之積輸之京師適足以供陛下一朝恩澤之賜貴臣一日飲宴之費陛下何獨不忍於目前之羣臣而忍之於天下之百姓乎夫以陛下恭儉之徳擬乎唐虞而百姓困窮之獘鈞於秦漢秦漢竭天下之力以奉一身陛下竭天下之力以資眾人其用心𨿽殊其病民一也此臣之所以尢戚戚者也又宮掖者風俗之原也貴近者眾庶之法也故宮掖之所尙則外必爲之貴近之所好則下必效之自然之勢也是以內自京師士大夫外及逺方之人下及軍中士伍畆農民其服食器用比於數十年之前皆華靡而不實矣向之所有今人見之皆以爲鄙陋而笑之矣夫天地之產有常而人類日繁耕者寖寡而防手日眾嗜欲無極而風俗日奢欲財力之無屈得乎哉又府史胥徒之屬居無廩祿進無榮望皆以防民爲生者也上自公府省寺諸路監司州縣鄕村倉場庫務之吏詞訟追呼租稅徭役出納會計凡有毫釐之事闗其手者非賂遺則不行是以百姓破家壊產者非縣官賦役獨能使之然也大半盡於吏家矣此民之所以重困者也又國家比來政令寛弛百職隳廢在上者簡倨而不加省察在下者侵盜而恣爲姦利是以毎有營造貿買其所費財物十倍扵前而所收功利曽不一二此國用之所以尢不足者也又自古百官皆有常員而國家用磨勘之法滿嵗則遷日滋月益無復限極是以一官至數百人則俸祿有增而無損矣又近嵗養兵務多不務精夫兵多而不精則力用寡而衣糧費衣糧費則府庫耗府庫耗則賜賚稀是以不足者豈惟民哉兵亦貧矣防之失者無甚於此也凡此數者皆所以竭民財者也陛下安得熟視而無所變更邪臣愚伏願陛下觀今日之獘思將來之患深自抑損先由近始凡宗室外戚後宮內臣以至外廷之臣俸給賜予皆循祖宗舊規勿復得援用近嵗僥幸之例其逾越常分妄有干求者一皆塞絕分毫勿許若祈請不已者冝嚴加懲譴以警其餘凡文思院後苑作所爲奇巧珍玩之物不急而無用者一皆罷省內自妃嬪外及宗戚下至臣庶之家敢以奢麗之物誇相髙及貢獻賂遺以求恱媚者亦明治其罪而焚毀其物於四達之衢專用朴素以率先天下矯正風俗然後登用亷良誅退貪殘保佑公直消除姦蠧澄淸庶官選練戰士不祿無功不食無用如此行之久而不懈臣見禦府之財將朽蠧而無所容貯太倉之粟將彌漫而不可蓋藏農夫棄糧於畆商賈譲財於道路矣孰與今日汲汲以應目前之求懍懍以憂將來之困乎夫食貨者天下之急務今窮乏如是而宰相不以爲憂意者以爲非已之職故也臣願陛下復置緫計使之官使宰相領之凡天下金帛錢糓於三司及不三司如內藏庫奉宸庫之類緫計使皆統之小事則官長專逹大事則謀於緫計使而後行之嵗終則上其出入之數於緫計使緫計使量入以爲出若入寡而出多則緫計使察其所以然之理求其費用之可省者以奏而省之必使嵗餘三分之一以爲儲蓄備禦不虞凡三司使副使判官轉運使及掌內藏奉宸防庫之官皆委緫計使察其能否考其功狀以奏而誅賞之若緫計使久試無效則乞陛下罷退其人更置之議者必以爲宰相論道經邦爕理陰陽不當領錢糓之職是皆愚人不知治體者之言昔舜舉八愷使主后土奏庶艱食貿遷有無地平天成九功惟敍周禮冡宰以九職九賦九式九貢之法治財用唐制以宰相領鹽鐡度支戶部國初亦以宰相都提舉三司水陸發運等使是則錢糓自古及今皆宰相之職也今譯經潤文猶以宰相領之豈有食貨國之大政而謂之非宰相之事乎必若府庫空竭閭閻愁困四方之民流轉死亡而曰我能論道經邦爕理陰陽非愚臣之所知也臣不勝狂愚冒犯忌諱惟陛下裁察臣光昧死拜上防

傳家集卷二十五

欽定四庫全書

傳家集卷二十六

宋司馬光撰章奏九

乞施行制國用防上殿札子

臣近曽上防以卽今公私財用率皆窮窘專奉目前經費猶汲汲不足萬一有大水大旱饑饉相仍戎狄侵邊盜賊羣起發兵誅討不時克定倉庫已空百姓又竭其憂患不細必當早爲之謀以救斯獘乞隨材用人使久於其任務農通商以蕃息財物節省賜予裁損浮費又以宰相領緫計使之職凡天下金帛錢糓屬於三司不屬三司者緫計使皆領之嵗終則校其出入之數若入少而出多則思其所以救補之術奏而行之常使嵗餘三分之一以備饑饉軍旅非常之費其內外錢糓官之長皆委緫計使察其能否考其功狀以奏而誅賞之此誠當今之急務伏望陛下與公卿大臣定議早賜施行取進止

乞召皇侄就職上殿札子【嘉祐七年七月二十七日】

臣伏見陛下以皇侄宗實知宗正寺宗實辭譲多日不肯就職陛下兩次遣使者召令受勅中外之人無不欣恱以爲非陛下睿智聰明深謀逺慮防自聖志確然不惑何以及此夫王者以大庇生民爲仁安固基業爲孝仁孝之道莫大於此今陛下一舉而兩有之天下聞之安得不喜又爵祿者人之所貪往往校量絲毫干求爭訟不顧亷恥今宗實特受陛下簡防恩寵殊異而以榮爲懼辭譲懇切首尾十月尙未受詔其智識操行必賢於人益足彰陛下知人之明此天下所以尢喜也然陛下之於宗實屬則父也尊則君也在禮父召無諾惟而起君命召不俟駕今陛下兩遣使者召之宗實𨿽不受恩命亦當入見面自陳述豈可在家堅臥不起臣愚伏願陛下更遣近上內臣往傳聖意責以禮法彼冝不敢不來來則陛下面加惇諭使知聖心懇惻發於至誠彼冝不敢不受如此則陛下仁孝之徳純粹光大本末如一無以復加此皆陛下卽今所行而臣復區區進言者誠欲陛下守之益堅行之不倦故也取進止

論覃恩札子【嘉祐七年七月五日上】

臣光等伏覩今月三日禦紮取今年季秋擇日有事於明堂所有合行諸般恩賞一依南郊例施行臣等竊見皇祐二年親祀明堂是時以初行希闊之禮文武臣僚並轉一官今國家修舉舊禮乃是常典𨿽已誕告恩賞一依南郊例然竊慮貪冒無識之人尙有希覬流言云云動揺中外況今庶官濫溢經費窘竭豈可復踵往嵗之失以增今日之伏望朝廷預先明降指揮言今嵗所行明堂之禮更不覃恩轉官使中外咸知以絕僥幸者之望取進止

請早令皇子入內札子【嘉祐七年八月二十七日上】

臣等伏聞擇今月二十五日差內臣宣皇子曙入內而曙猶復稱病未入臣等竊以臣子有君命召不俟駕之禮使者有受命不受辭之義今曙但以恐懼不敢便當陛下非常恩寵而所差內臣亦合以臣子事君父之禮曉諭切責使卽奉命豈得備禮致命黙然往復殊不副陛下聖意其今月二十五日宣曙內臣伏乞特行責降以懲不職之罪況皇子之名本非官職無容避譲今詔命巳下二十餘日而曙旣爲陛下之子禮當朝夕定省偹人子之職不冝久處外宅伏望聖慈速賜選差都知禦藥諭以君父之命不可違臣子之職不可闕惇廹切責使卽時入內並下太宗正司及本宮亦仰以禮惇遣不得更容遷延取進止

乞直講不限年及出身札子【嘉祐七年九月一日上】

臣伏見國子監直講見缺數員久而未補蓋以近制須年四十以上及進士九經出身方得爲之臣愚以爲學官正冝取徳行經術可爲師表之人不當限以苛法若不察其人之賢愚而惟年齒出身之問則𨿽有徳行如顏回經術如王弼皆終身不可爲學官也又舊制學官皆先試講說然後就職近嵗此法亦因循不行臣欲乞今後應國子監直講有闕許本監或兩制以上舉京朝官選人有徳行經術者具姓名聞奏更不問年紀及出身其國子監所舉者委學士或舎人院試兩制以上所舉者委國子監試並須眾官聚防互舉疑義面試講說擇其義理精通者保明聞奏方降勅差除若徳行邪僻經術荒謬而輒敢舉薦保明者並乞嚴行朝典取進止

乞復夏倚差遣札子【嘉祐七年九月十七日上】

臣先任通判並州事日準經略司牒往麟州勾當公事伏見通判本州事夏倚通敏恪勤勇於忠義苟利公家不爲身謀始與臣共議於屈野河西修堡以止西夏侵耕及見管幹軍馬司公事郭恩恃勇輕敵倚與臣書稱恩萬舉萬敗經略司方行止約恩巳覆沒倚收撫散兵孤城獲安旣而倚與眾人一例獲罪降充監當及今五年兩經大赦應當時河西連累之人罪稍輕者並已復舊差遣惟倚尙合入知縣資敍比於眾人獨爲困躓誠可哀憐臣竊以倚當日知恩必敗而力不能制恩之敗績實非倚罪兼其人公忠材智誠有可稱不可專以一眚掩其眾善伏望聖慈特與復通判差遣庶使任職之臣知徇公獲罪終不能久爲身累有所勸慕取進止

乞推恩老臣札子【嘉祐七年九月十九日上】

臣伏見皇祐二年陛下親祀明堂曽召前兩府杜衍任布二人陪位及禮畢陛下推恩特賜衍布子男各一人進士出身今陛下舉希闊之典亦曽召前宰相龎籍陪位臣竊以籍向守西邊宣力實多懷柔凶渠復歸皇化其在宰府屬蠻防慿陵震驚二廣翼贊聖謀廓淸醜類及告老之年精力猶壯堅辭榮祿去位家居實朝家之碩臣方今之耆俊遇玆盛禮伏望陛下用杜衍任布前例特推恩於籍子男一人以慰其心足以示養老優賢增聖政之羙

論董淑妃諡議防禮札子【元祐七年九月二十三日上】

臣伏見充媛董氏薨追贈婉儀又贈淑妃陛下親爲之輟朝掛服羣臣進名奉慰又命有司爲之定諡及行防禮於日仍給鹵簿外廷之議皆以爲董氏名秩本防病亟之日方拜充媛今送終之禮太爲崇重臣按古者婦人無諡近世惟皇后有諡及有追加防命者妃嬪已下未之有也鹵簿本以賞軍功未嘗施於婦人惟唐平陽公主有舉兵佐髙祖定天下之功方給鼓吹後至中宗時韋後建議始令妃主葬日皆給鼔吹非明主之令典不足法也臣愚伏念陛下恭儉寡欲近嵗以來後宮之寵絕無大盛過分著聞於外者此四方之人所以咨嗟頌詠歸仰聖徳也不意今玆以旣沒之董氏而有司謟曲妄崇虛飾以隳紊制度凟慢名器使天下之人疑陛下隆於女寵甚非所以光益聖徳也況禮數旣崇則凡喪事所須用度必廣今明堂大禮新畢帑藏空虛賦斂日滋元元愁困誠不宜更崇大後宮之喪以橫增煩費夫亡者𨿽加之虛名盛飾豈能復知而足以仰累聖徳臣竊惜之伏望陛下特詔有司悉罷議諡及防禮事其日更不給鹵簿凡喪事所湏務從減損不必盡一品之禮以明陛下薄於女寵而厚於元元也取進止

論寺額札子【嘉祐七年十月四日上】

臣伏覩近降赦節文應天下系帳存畱寺觀院舎自來未有名額者特賜名其在四京管內者𨿽不系帳今日已前蓋到舎屋及百間以上者亦賜名額竊以釋老之教無益治世而聚匿防惰耗蠧良民此明識所共知不待臣一二言也是以國家明著法令有創造寺觀一間以上者聴人陳告科違制之罪仍卽時毀撤蓋以流俗戇愚崇尙釋老積巳深不可猝除故爲之禁限不使繁滋而已今若有人公違法令擅造寺觀及百間已上則其罪已大幸遇赦恩免其罪罰可矣其棟宇瓦木猶當毀撤沒入縣官今旣不毀而又明行恩命錫之寵名是勸之也臣聞爲人上者洗濯其心壹以待民是以令行禁止而莫敢不從今立法以禁之於前而發赦以勸之於後則凡國家之號令將使民何信而從乎臣恐自今以往姦滑之人將不顧法令依慿釋老之教以欺誘愚民聚斂其財以廣營寺觀務及百間以上以湏後赦冀幸今日之恩不可復禁矣方今元元貧困衣食不贍仁君在上豈可復唱釋老之教以害其財用乎事有防而患深令有近而害逺者此之謂也伏望陛下追攺前命應天下寺觀院舎不系帳者不以舎屋多少並依前後勅條處分其昨來赦文內四京寺觀院舎𨿽不系帳亦賜名額一節乞更不施行庶使號令爲民所信而防惰不能爲姦也取進止

言賈黯札子【嘉祐七年十月十二日上】

臣伏見權知開封府賈黯本以文藝進身不閒吏事向在流內銓三班審官院已無聲迹可紀及尹京邑當繁劇之任尢非所長區斷乖方怨嗟盈路伏乞朝廷量其所能授以佗職別選差人知開封府庶合眾心取進止

言王逵札子【嘉祐七年十月十九日上】

臣竊聞監兗州景靈宮王逵近降勅差知萊州逵暴戾凶狡陵上虐下所至爲害朝野具知今年齒巳衰猶污仕籍若復授以一州使爲長吏必恣行不法殘害民物監司畏之莫敢詰問使一境之人何所控告伏望朝廷檢會逵年紀及察逵平生事迹勒令致仕或只與監當差遣永不得令親民取進止

言王逵第二札子【尋攺除逵西京畱臺】

臣先曽上言新差知萊州王逵暴戾凶狡殘害民物乞檢會逵年紀及平生事迹勒令致仕或只與監當差遣至今未聞朝廷追攺前命臣竊以善爲政者視民如子見不仁者誅之如鷹鸇之逐鳥雀也故害民之吏患在不知知而不除使戕賊良善不愛一州而愛一酷吏豈爲民父母之意哉伏望朝廷檢會臣前來所奏早賜施行取進止

言陳烈札子【嘉祐七年十二月十八日上】

臣等伏見朝廷向以福州處士陳烈好學篤行動遵禮法樂道養志名聞京師故舉之閭閻之中以爲學官烈辭譲未至今聞福建路提刑王陶奏據福州勘到烈爲妻林氏疾病瘦醜遣歸其家十年不視陶因言烈貪污險詐行無纎完乞盡追奪前後所受恩命臣等素不識烈不知其人果爲如何惟見國家常患士人不修名檢故舉烈等以奬勵風俗若烈平生操守出於誠實𨿽有底滯迂闊之行不能合於中道猶爲守節之士亦當保而全之豈可毀壊挫辱疾之如讐書曰不恊於極不罹於咎皇則受之古人所以禮九九市駿骨蓋以此也若其內懷姦惡虧敗名教外飾詐僞沽釣聲利則朝廷向者以爲有道之士不次用之今乃醜行布於四方其爲愧恥亦不細矣其始者薦舉之人安可置其罪而不問臣等欲望陛下委鄰路監司再行體量本人平生事迹善惡虛實或選差公正官吏通儒術識大體者覆勘前件公事若情理不至深重止於夫妻不相安諧則使之離絕而已湔洗其過庶幾復伸眉於後又使四方節行之士不憂橫辱得以安恬於閭裏若實有醜惡之迹敗亂名教則當嚴賜刑誅並治舉者之罪以明至公

論赦札子【嘉祐七年十月二十七日上】

臣伏見國家每下赦書輒云敢以赦前事言者以其罪罪之誠欲恩澤下究而號令必信也比見臣僚多以私意偏見奏赦前事乞不原赦或更特行編配重於不經赦之人朝廷皆從其請若其人情理巨蠧必不可赦者則國家當於約束勅及赦文內明白言之若所坐不至甚重而特不赦是恩澤有所不均而同罪之人有幸有不幸也且今刼盜殺人不死及雜犯死罪猶赦之而微罪不赦是則罪之輕重不系於人主不刋之法令而決於人臣一人之私意也況使經赦之人仍就編配得罪重於不經赦者尢無謂也夫赦者誠非致治之道然朝廷若能永無赦令使有罪者必刑斯人知恐懼莫敢犯矣今旣數下赦令而使大罪得免小罪被刑經赦者其罰重不經赦者其罰輕臧否糾紛使百姓何所取信哉臣愚欲望陛下自今犯罪之人情理巨蠧必不可赦者乞於豫降約束勅內明白言之其餘並從赦文處分其有指赦作過情狀顯然不因臣僚奏請陛下聖意特不原免者止宜依法施行亦不可使重於赦前之罪應昨赦前犯罪不至編配而赦後特行編配者並乞放令逐便庶使恩澤均一號令明信

言壽星觀禦容札子【嘉祐七年十二月三月上】

臣等前者伏覩陛下幸壽星觀奉安眞宗禦容當是時臣等不知事之本末未敢進言自後方知本觀舊日止有先帝時所畫壽星近因本觀管幹內臣吳知章妄有奏陳稱是先帝禦容意欲張大事體廣有興修自爲勞效別圖恩賞陛下天性仁孝以爲崇奉祖宗重違其請遂更畫先帝禦容以易壽星之像攺爲崇先觀知章旣得禦容倚以爲名姦詐之心不知紀極乃更求開展觀地別建更衣殿及諸屋宇將近百閒制度宏侈計其所費逾數千萬向去增益未有窮期臣等竊以祖宗神靈之所憑依在於太廟木主而已自古帝王之孝者莫若虞舜商之髙宗周之文武未聞宗廟之外更廣爲象設然後得盡至誠也惟髙宗祭祀親廟微爲丰數故傅說曰黷於祭祀時謂弗欽禮煩則亂事神則難祖已曰祀無丰於暱蓋規之也後至漢氏始爲原廟當時醇儒達禮者靡不譏之況畫禦容於道宮佛寺而又爲壽星之服其爲黷也甚矣且又太祖太宗禦容在京師者止於興國寺啟聖院而已眞宗禦容已有數處今又益以崇先觀是亦丰於暱也無乃失尊尊之義乎原其所來止因知章妄希恩澤乃敢恣爲誣罔興造事端致陷朝廷於非禮今旣奉安禦容難以變更若只就本觀舊來已修屋宇固足崇奉所有創添屋宇伏乞一切停寢止令有司以時侍奉所有知章誣罔聖聰依托禦容妄有干請廣興力役乞下所司取勘窮治姦狀明正其罪

論儀鸞失火札子【嘉祐七年八月十一日上】

臣竊聞今月九日夜大慶殿前儀鸞司房內失火煙焰已起燒及屋宇側近守宿之人知覺差早僅能救滅或聞聖恩欲寛貸失火之人竊以宮省之內火禁不可不嚴向使救之稍緩爲災不細伏望選差不幹礙官一員子細檢定火發蹤由委開封府依公盡理根勘從初失火因依應干系人等嚴賜施行所貴戒勵後人不敢懈慢

傳家集卷二十六

欽定四庫全書

傳家集卷二十七

宋司馬光撰章奏十

論后妃封贈札子【嘉祐七年十二月二十二日上】

臣伏聞學士院新定後宮封贈父祖制度皇后與妃皆贈三代臣竊以爲不可夫禮之所愼在於尊卑之分別嫌明防故國君沐粱大夫沐稷士沐粱蓋以大夫貴近於君故推而逺之以防僣偪之端士賤逺於君𨿽與之同物無所嫌也況后妃之際實治亂之本聖人於此尢兢兢焉皇后敵體至尊母儀四海六宮之內無與等夷妃品秩𨿽貴而皇后猶爲女君今封贈之典混而爲一臣實懼焉𨿽陛下聖明宮壼之政貴賤有倫必無僣偪之憂然非所以別嫌疑防萌兆垂法度示子孫也昔漢文帝幸郎署愼夫人與皇后同坐中郎將袁盎引卻愼夫人席曰陛下旣以立後愼夫人乃妾妾主豈可同坐哉文帝善其言彼少頃同席盎猶以爲不可而犯顏力爭況著之典防以爲百世之法乎臣謹按天聖中遇南郊大禮皇太后追贈三代太妃止贈二代然則妃贈三代乃近嵗之失不可以不正也議者或謂外廷之臣凡入兩府者皆贈三代妃正一品禮不可以後之臣竊以爲不然聖王制禮內外異宜不可均壹自宰相樞宻副使名秩𨿽殊而比肩爲臣共同職業俱贈三代不足爲嫌皇后與妃位次相亞而有妾主之分以此尢宜分別名噐使之著明以防後世之有僣差不可鹵莽滅裂苟然而已也臣愚欲望陛下特降聖防攺定新制自今後惟皇后得贈三代自妃以下皆不過二代若以外廷之臣封贈太優則乞自今後惟宰相樞宻使得贈三代自參知政事以下止於二代庻幾得禮之宜取進止乞以假日入問聖體札子【嘉祐七年三月二十一日上】

臣等竊以休假之令蓋湣羣臣職事勞苦故因節序使得歸家享祀宴樂盡其私防今陛下聖體𨿽安然飲饍起居尙未復舊將來寒食節假頓經七日羣臣不奉天顏曉夕之心豈能自安欲乞自入假以後毎隔日許兩府及知雜禦史以上一次問聖體仍乞召兩府入對便殿所貴中外之人盡知陛下聖體康寕各獲安心取進止

乞遣告哀使札子【嘉祐八年四月九日上】

臣等竊見大行皇帝晏駕已近旬曰其告哀於契丹使人尙未進發兼聞不曽素戒使者對答繼嗣之辭臣等竊議深恐未便何則國家旣與契丹約爲兄弟遭此大喪立當訃告敵中刺探之人所在有之今天下縞素敵中豈得不知而訃告之人尙未到彼敵謂中國有何事故能不猜疑自古大宗無子則取於小宗以爲後著在禮典豈爲國惡若敵人有問盡以實對有何所傷今問繼嗣於使人而使人對以不知事體豈得便穏況陛下初爲皇子之時詔書已布告天下敵中安得不知今若答以虛辭不足詐彼而適足取其笑侮耳國家自與契丹和親以來五十有六年生民樂業令國有大故正是鄰敵闚伺之時豈可更接之失理自生間隙臣等願朝廷早決此議令使人晝夜兼程進發若敵中問及繼嗣皆以實告孔子曰言忠信𨿽蠻貊之邦行矣臣等愚意竊以如此爲便取進止

上皇太后防【嘉祐八年四月十三日上】

月日具位臣司馬光昧死再拜上防皇太后殿下羣生無福大行皇帝奄棄天下皇帝繼統哀毀成疾未能親政恭請殿下同決庶務臣愚伏計殿下念宗廟社禝之重爲四海黎元之計不得已而臨之非中心所欲也若皇帝聖體不日康寕殿下必推而不居若藥石未效則殿下方且緫覽萬幾未暇自安故凡舉措動靜不可不戒愼畱心焉方今天下之勢危於累卵小大戰戰憂慮百端若非君臣同心內外恊力夙夜勤勞以徇國家之急則禍難之生豈可勝諱哉夫安危之本在於任人治亂之機在於賞罰二者不可不察也若中外百官各得其人賢能者進不肖者退忠直者親防佞者疏則天下何得不安任職之臣多非其人賢能者退不肖者進忠直者疏防佞者親則天下何得不危賞不因喜罰不因怒賞必有所勸罰必有所懲則天下何得不治喜則濫賞怒則妄罰賞加於無功罰加於無罪則天下何得不亂然則天下安危治亂不在於佗在於人主方寸之地而已矣凡禦下之道恩過則驕驕則不可不戢之以威威過則怨怨則不可不施之以恩恩威之道聖人所以制世禦俗猶天地之有陰陽損之益之不失中和以生成萬物者也夫恩者欲物之親已也有時而生怨威者欲物之畏已也有時而生慢小人之性恩過則驕驕而裁之則怨矣爵祿賞賜妄加於人則其同類皆曰我與彼才相若也功相敵也彼得之而我獨不得何哉是出一恩而召羣怨也故曰恩有時而生怨也威嚴太盛則人無所容刑罰煩苛則濫及無辜則其同類皆曰是過也人誰無之彼旣不免行將及我於是乎窮迫思亂爲其上者乃更畏恐而求姑息是始於嚴而終於慢也故曰威有時而生慢也如是則爲人上者豈不至難哉蓋善爲人上者不然恩必施於有功而罰必加於有罪恩𨿽至厚而人不敢妒者何也眾人之所與也罰𨿽至重而人無所怨者何也眾人之所惡也大行皇帝天性至仁羣臣之功或未足言而賞之以厚罪或不可容而罰之至輕善則善矣而小人不識大恩者或幾乎驕慢矣臣竊意殿下今玆繼而爲政必將糺之以嚴糺之以嚴誠是也然天下之人濡大行皇帝聖澤日久一旦暴加繩檢恐駭而離心伏願殿下徐以義理教之戒之有不聴從而尢無良者然後加刑罰焉則誰敢不肅此善之善者也往者大行皇帝嗣位之初章獻明肅皇太后保防聖躬綱紀四方進賢退姦鎭撫中外於趙氏實有大功但以自奉之禮或崇重太過外親鄙猥之人或忝污官職左右防諂之臣或竊弄權柄此所以負謗於天下也今殿下初攝大政四方之人莫不觀聴以占盛徳臣以爲凡名體禮數所以自奉者皆當深自抑損不可盡依章獻明肅皇太后故事以成謙順之羙副四海之望大臣忠厚如王曽淸純如張知白剛正如魯宗道質直如薛奎者殿下當信之用之與共謀天下之事鄙猥如馬季良防諂如羅崇勲者殿下當疏之逺之不可寵以祿位聴采其言也臣聞婦人內夫家而外父母家況后妃與國同體休戚如一若趙氏安則百姓皆安況於曹氏必世世長享富貴明矣趙氏不安則百姓塗地曹氏𨿽欲獨安其可得乎是故政者正也爲政之道莫若至公臣願殿下熟察羣臣之中有賢才則舉之有功則賞之𨿽賤如廝役憎如仇讎逺在千里之外皆不可棄遺如此則人誰不勸矣羣臣之中職事不修則廢之有罪則刑之𨿽貴爲公卿親爲兄弟近在耳目之前皆不可寛假如此則人誰不懼矣夫爲善者勸爲惡者懼百官稱職萬民樂業天下之安猶倚防山而坐平原也尙何憂哉然後俟皇帝聖體平寜授以治安之業自居長樂之宮坐享天下之飬則殿下聖善之徳冠絕前古光映後來𨿽周之文母漢之明徳不足比也臣備國家侍從之臣以諫諍爲職不勝區區之誠妄冒以聞伏惟殿下置之幾席少加聴察臣光昧死再拜上防

言遺賜札子【嘉祐八年四月十五日上】

臣伏覩聖恩頒賜羣臣以大行皇帝遺畱物如臣所得已近千緡況名位漸髙必霑賚愈厚舉朝之內所費何啻鉅萬竊以國家用度素窘復遭大喪累世所藏幾乎掃地傳聞外州軍官庫無錢之處或借貸民錢以供賞給一朝取辦逼以捶楚當此之際羣臣何心以當厚賜況將來山陵所須全未有備國信往來又當供億萬一更有水旱軍旅之虞不知朝廷何以處之若國用不足必重斂於民民巳困窮何以供命饑寒所驅必爲盜賊此乃安危之本願陛下深思熟慮勿以爲細事而忽之也臣誠知幹興之際曽有此例亦恐當時所賜不至如此之多況當時帑藏最爲富實今事力耗竭十無一二豈可但云舊例不思損益況委質爲臣共圗國事股肱耳目譬猶一體安則俱安危則俱危豈待多得金珠然後輸忠盡力恐非所以遇士大夫之道也今天崩地坼率土哀摧羣臣各遷一官不隔磨勘恩澤已厚誠不忍更受賜物因公家之禍爲私室之利伏望聖慈許令侍從之臣各隨其意進奉金帛錢物以助供山陵之費如此則君恩下流臣誠上達上下相愛洽於至和旣可以少紓民力又不至有傷國體取進止

言遺賜第二札子【嘉祐八年四月二十一日上】

臣於今月十五日曽具札子上言乞許令侍從之臣進奉金銀錢帛以助山陵之費至今未聞降出臣示曽與同輩具狀詣客省進物防批降指揮以干興年中無此例不令收接其事理本末臣已於前來札子內一一奏陳今更不敢重復有言竊以方今國家多虞人心危懼正是朝廷斟酌時宜損益變通之際豈可不究利害但詢舊例而已況所賜羣臣之物比舊例過多幾倍而羣臣有所進獻則云舊例無之𨿽聖恩務在優隆然羣臣有亷恥之心者何面目以自安又州縣鞭撻平民逼取錢物以濟一時之急不知幹興年中何嘗有此例也以此見國家虛實緩急逐時不同豈可專執舊文不加裁損今大喪之後內外困窮凡百在位之臣皆當焦心刻已以救其患若受此非常之賜恬然有之曽不爲愧則士眾必曰我輩勞苦而所得防薄羣臣安坐而專享厚利其心安得不怨百姓亦曰我輩剝膚椎髄以供賦斂而浩浩入羣臣之家如泥沙不惜其心安得不怒近者怨逺者怒爲國計者可以不深思逺慮乎是以臣輩區區欲輸此物非謂可以增帑藏之富助用度之急也其意蓋以通上下之情慰逺近之心塞無厭之怨觧重斂之怒伏望朝廷畱心省察知其爲安危之本非臣誇小亷競小忠也臣今來並前來所奏札子共二道並乞早降付中書樞宻院同共商量施行取進止

上皇帝防【嘉祐八年四月二十七日上】

月日具位臣司馬光昧死再拜上防皇帝陛下臣愚竊惟大行皇帝春秋未甚髙以宗廟社稷之重昭然逺覽確然獨斷知陛下仁孝聰明可守大業擢於宗族之中建爲嗣子授以天下其恩徳隆厚逾於天地固非防臣所能稱述今不幸奄棄萬國陛下哀慕泣血以夜繼晝過於禮制以至成疾中外聞者無不感泣知大行皇帝能爲天下得人治平之期企踵可待羣臣百姓不勝大幸今者聖體痊平初臨大政四海之人拭目而視傾耳而聴舉措云爲不可不愼易曰君子以作事謀始召誥曰王乃初服嗚呼若生子罔不在厥初生自貽哲命夫爲政之要在於用人賞善罰惡而巳三者之得則逺近翕然向風從化可以不勞而成無爲而治三者之失則流聞四方莫不觧體綱紀不立萬事隳頽治亂之原安危之機盡在於是臣願陛下難之愼之精心審慮如射之有的必萬全取中然後可發也陛下思念先朝欲報之徳奉事皇太后孝謹撫諸公主慈愛此誠仁厚之至過人逺甚臣願陛下𨿽天性得之復加聖心夙夜匪懈愼終如始以結億兆之心形四方之化則福祿流於子孫令問垂於無窮矣古者人君嗣位必逾年然後攺元臣願陛下一循典禮勿有變更於中年也三年之喪自天子逹於庶人一也自漢氏以來始從權制以日易月臣願陛下𨿽仰遵遺詔俯徇羣情二十七日而釋服至於宮禁之中音樂逰燕吉慶之事皆俟三年然後復常以盡愼終追逺之義焉禮爲人後者爲之子故爲所後服斬衰三年而爲其父母齊衰不杖期爲所後者之親皆如子而爲巳之親皆降一等蓋以特重於大宗則宜降其小宗所以專志於所奉而不敢顧私親也漢宣帝自以爲昭帝後終不敢加尊號於衛太子史皇孫光武起於布衣親冒矢石以得天下自以爲元帝後亦不敢加尊號於鉅鹿都尉南頓君此皆徇大義明至公當時歸美後世頌聖至於哀安桓靈或自旁親入繼大統皆追尊其祖父此不足爲孝而適足犯義侵禮取譏當時見非後世臣願陛下深以爲鑑杜絕此議勿復聽也凡此數者伏計陛下聰明皆素知之然臣復區區進言者誠懼不幸有謟諛之臣不識大體妄有關說自求容媚陛下萬一誤加聴從聖言一出布聞於外則足以傷陛下之義虧海內之望臣𨿽欲捐軀爭之亦無及已是以不敢不先事而言庻幾聖徳純粹完美不有秋毫之缺使一夫竊議於艸萊者臣之志也輕冒宸嚴不勝悃欵惶悸之至伏兾畱神裁察臣光昧死再拜上防

言山陵擇地札子

臣竊聞大行皇帝欲以十二月【一本作十月】二十七日大而朝廷遣使案行山陵至今未知定處或云欲於永安縣界之外廣求吉地臣愚以爲過矣夫陰陽之書使人拘而多畏至於防爲害尢甚是以士庶之家或求塟地擇嵗月至有累世不塟者臣常深疾此風欲乞國家禁絕其書而未暇也今山陵大事當守先王之典禮至於塟書出扵世俗委巷之言司天陰陽官皆市井愚夫何足問也古者天子七月諸侯五月大夫三月士逾月塟於北方北首未甞問歳月相山岡然考其子孫之吉凶豈有異於今哉春秋書巳丑塟恭嬴雨不克塟庚寅日中而克塟丁巳塟定公雨不克塟戊午日下昃乃克塟然則𨿽云卜日亦當臨事制宜也周禮冢人掌公墓之地先王之塟居中以昭穆爲左右明不擇地形也然而周有天下三十六王八百六十七歳蓋王者受命於天期運有常國之興衰在徳之美惡固不系塟地時日之吉凶也且塟者藏也本以安祖考之形體得土厚水深髙敞堅實之地則可矣子孫豈可因以求福哉又向者國家以謹於時日之故堅用八日大斂自爾以來聖躬有疾至今尙未平復陰陽無驗亦已明矣況國家自宣祖以來塟於永安百有餘年官司儲偫素皆有備今攺卜佗所不惟縣邑官司更須創置亦恐大行皇帝神靈眷戀祖宗未肯卽安於新陵也凡科率之物期日逺則民力寛而事易辦期日近則費愈多而事不集塼石之類體重難移若山陵之處不使豫先知之則有司何以供辦百姓何以輸納至時暴加迫趣則一錢之物必直十錢疲羸之民將不勝其獘矣伏望朝廷特賜指揮案行山陵使等只於永安縣界舊陵側近選擇善地旬日之內早定奪聞奏仍令有司豫先計度山陵的實合用之物降下本處寛設期限使之備辦不得大約虛數及妄立近限必使號令明信則事無不濟而民力不困矣取進止

傳家集卷二十七

欽定四庫全書

傳家集卷二十八

宋司馬光撰章奏十一

論禦藥寄資札子【嘉祐八年五月二十一日上】

臣伏見祖宗以來擇內臣謹信者勾當禦藥院以其職任最爲親近恐名位寢崇嵗月稍久則權勢太重不可制禦故常用供奉官以下爲之轉至內殿崇班則出爲外官此乃祖宗深思逺慮防微杜漸髙出前古詒謀萬世者也近嵗以來頗隳舊法居此任者往往闇理官資請其俸給久而不去殊失祖宗之意深爲不便今玆踐祚之初所宜革去積獘率由舊章竊見勾當禦藥院劉保信等四人亦曽自陳乞因覃恩攺任外官伏望皇太后殿下皇帝陛下各依逐人所請將應自來內臣闇理官資者並除正官授以外任別擇供奉官以下素知心腹忠信謹慤之人使勾當禦藥院仍自今後凡轉官至內殿崇班以上者並湏出外以遵祖宗之制不得闇理官資依舊畱任內廷差遣取進止

乞令皇子伴讀官提舉皇子左右人札子

臣伏見陛下差直史館王陶充皇子伴讀祕閣校理孫思恭充本位說書此誠國家之首務聖哲之逺圖然臣聞三代令王置師傅保以教其子又置三少與之燕居至於左右前後侍禦僕從之人皆選孝悌端良之士逐去邪人毋得在側使之日見正事聞正言然後道明而徳盛心愉而體安福被兆民功流萬世此教之所以爲益也今陶等𨿽爲皇子官屬若不日日得見或見而遽退語言不洽志意不通未嘗與之論經術之精防辧人情之邪正究義理之是非考行已之得失教者止於供職學者止於備禮而左右前後侍禦僕從或有佞邪讒巧之人雜處其間出入起居朝夕相近誘之以非禮導之以不義納之以謟諛濟之以詐僞𨿽皇子資性聰明端慤難移然親近易習積久易遷謟諛易入詐僞易感如此則𨿽有碩儒端士爲之師傅終無益也臣聞孟子曰𨿽有天下易生之物一日暴之十日寒之未有能生者也吾見亦罕矣吾退而寒之者至矣又曰一齊人傅之眾楚人咻之𨿽日撻而求其齊亦不可得也臣愚伏望陛下多置皇子官屬博選天下有學行之士以充之使每日在皇子側與皇子居處燕逰講論道義聳善抑惡輔成懿徳其左右前後侍禦僕從悉皆選小心端慤之人使所屬官司結罪保明然後得入仍專委伴讀官提舉覺察若有佞邪讒巧之人誘導皇子爲非禮之事者委伴讀官糺舉施行卽時斥逐不令在側若皇子自有過失再三規誨不從者亦聽以聞如此則必進徳修業日就月將善人益親邪人益疎誠天下之幸也大理評事趙彥若孝友溫良謹潔正固博聞彊記難進易退國子監直講李實好學有文修身愼行祕閣校理孟恂淸純愷悌始終如一此臣之所知也伏望陛下擇此三人及廣求其比以備皇子官屬臣推心盡忠不敢形迹僣越妄言伏俟譴謫取進止

上兩宮疏【嘉祐八年六月二十二日上】

月日具官臣司馬光昧死再拜上疏皇太后殿下皇帝陛下臣聞天地交謂之防天地不交謂之否天地者上下之象也施諸人事君仁而臣忠父慈而子孝兄愛而弟恭皆防也君不仁臣不忠父不慈子不孝兄不愛弟不恭皆否也防則上下之情通內外之志和國以之治家以之安否則上下之情塞內外之志乖國以之亂家以之危治亂安危之分不在於他在於審察否防之端而已矣書曰立愛惟親立敬惟長始於家邦終於四海自古聖王治天下之道未有不自孝慈始者也恭惟先帝屬籍之親凡數百人獨以天下之業傳於聖明皇太后承顧命之際鎭撫中外決定大防其恩徳隆厚逾於天地何可勝言皇帝至性烝烝哀以執喪恭以致飬夙夜憂勞以成疾疹其於慈孝之美可謂至矣然臣猶竊有所懼不可不過慮於萬一先事而進言者臣聞金隄千里潰於蟻壤白璧之瑕易離難合況社稷之重非特金隄也骨肉之親非特白璧也在於守之至謹執之至固完美無間然後福祿無疆也夫姦邪之人專闚主意苟有釁隙則因而乘之於是離間人君臣交構人父子使之上下相疾內外相疑已然後得奮其詐謀以盜其大權私其重利自古以來喪國敗家未有不由此者也今𨿽睿聖在上朝廷淸明中外之臣咸懷忠良然禍福之原其來甚微舉措聴納不可不愼臣愚竊惟今日之事皇帝非皇太后無以君天下皇太后非皇帝無以安天下兩宮相恃猶頭目之與心腹也皇帝聖體平寜之時奉事皇太后承順顏色宜無不如禮若藥石未效而定省溫淸有不能周備者亦皇太后所宜容也孔子曰孝哉閔子騫人不間於其父母昆弟之言蓋言誠信純至表裏著明而他人不能間也孟子曰父子責善賊恩之大者也蓋言骨肉至親止當以恩意相原不當較錙銖之是非也臣愚伏望皇帝常思孔子之言皇太后無忘孟子之戒萬一姦人欲有開說渉於離間者當立行誅戮以明示天下使咸知讒佞之徒不能欺惑聖明也方今天地鬼神羣臣百姓鳥獸艸木皆恃兩宮以爲安若兩宮懽忻於上則天地鬼神得以歆其禋祀鳥獸艸木得以遂其生息況羣臣百姓孰不保首領以樂太平之化哉臣狂瞽妄言不識忌諱惟知徇國不爲身謀不勝區區迫切之誠臣光昧死再拜上疏

論夏國入弔札子【嘉祐八年七月十四日上】

臣伏聞夏國所遣使人前日不肯門見固求入對朝廷不許勒歸館捨臣愚竊以陛下繼統之初四夷之人皆欲奉望天表窺覘聖徳又聞向曽不安意謂未能視朝所以犬羊之心敢爾桀黠今若深閉固拒不聴入見則必疑有所隠避益足使之驕慢況卽日陛下已禦正殿臣謂何惜紫庭數步之地使之稽首拜伏瞻仰淸光庶防得識陛下神武之姿知必能鎭服四海歸至其國轉相告語使其蠭蟻之眾心服气沮不敢窺邊此所謂上兵伐謀不待戰而屈敵者也取進止

論進賀表恩澤札子【嘉祐八年七月二十六日上】

臣竊見諸路轉運使提防刑獄知州軍等各遣親屬進奉賀登極表至亰師朝廷不問官職髙下親屬逺近一例推恩乃至班行幕職權知州軍或所遣之人不系親屬者亦除齋郎及差使殿侍此蓋國初承五代姑息藩鎭之獘故有此例後來人主嗣位之初大臣因循故事不能革正然以理推之國家爵祿本待賢才及有功效之人今使此等無故受官誠爲大濫況近日官吏繁冗十倍於國初之時朝廷深知其獘所以數年前別定條制減省諸色奏防之數若進表之人皆得一官則並又增數百入仕之人向來減省奏防悉爲虛設今縱不能盡罷此等恩澤其進表人若系五服內親者或乞等第授一官其五服外親及不系親屬者並量賜金帛罷去庶幾少救濫官之失取進止

乞簡省細務不必盡關聖覽上殿札子

臣聞臯陶贊於舜曰元首明哉股肱良防庻事康哉蓋言人君明則百官得其人百官得其人則眾事無不美也又曰元首叢脞哉股肱惰哉萬事隳哉蓋言人君細碎無大略則羣臣不盡力羣臣不盡力則萬事皆廢壊也此二者治亂之至要也荀子曰明主好要闇主好詳主好要則百事詳主好詳則百事荒故爲人君者自有職事固不當詳察細務也然則人君之職謂何臣愚以爲量材而授官一也度功而加賞二也審罪而行罰三也材有長短故官有能否功有髙下故賞有厚薄罪有小大故罰有輕重此三者人君所當用心其餘皆不足言也臣伏見國家舊制百司細事如三司鞭一胥史開封府補一廂鎭之類往往皆須奏聞崇政殿所引公事有軍人武藝國馬芻秣之類皆一一躬親閱視此蓋國初艱難權時之制施於今日頗傷煩碎陛下龍興撫運聖政惟新臣愚以爲宜令中書樞宻院檢詳中外百司自來公事須申奏取防及後殿所引公事其間不系大體非人君所宜身親者悉從簡省委之有司陛下飬性安身以專念人君之三職足以法天地之易簡致虞舜之無爲誠天下幸甚取進止

乞裁決機務上殿札子【嘉祐八年八月二十七上】

臣聞王言惟作命不言臣下罔攸稟令陛下以明徳令望龍飛受命四海之內延頸傾耳渇聞聖政自踐阼以來於今五月而陛下深執謙遜端拱淵黙羣臣奏事一無可否中外之情深爲鬰邑向者猶謂聖體未安今禦殿聽政已遵舊式出入起居皆復常度而獨於萬幾未加裁決臣竊惑之詩曰弗躬弗親庶民弗信弗問弗仕勿罔君子臣愚伏望陛下凡兩府及羣臣奏事稍畱神省察詢訪利害議論是非可則行之否則卻之使四方翕然瞻仰聖徳億兆羣生不勝幸甚取進止

乞體量京西陜西災傷札子【嘉祐八年九月十二日上】

臣竊聞亰西陜西兩路自夏末以來殊少雨澤秋田丰稔者所收不過五分枯旱之處所得尢薄而官司或務爲聚斂民有訴旱者不肯受接道路嗷嗷頗多怨讟已有流移就食他方者況此兩路昨來供應山陵百姓最爲勞苦朝廷尢宜優卹伏望特降詔防下兩路體量應有災傷之處倍加存撫寛其租稅敢有抑塞旱狀不爲收接者嚴加譴責庶使困窮之民有所赴訴取進止

言趙滋札子【嘉祐八年九月二十三日上】

臣累曽上言趙滋剛愎狂妄不可管軍及守邊必將敗事近聞朝廷益加寵任令再知雄州臣愚瞽之言誠不足采然竊聞向時本路都轉運使唐介安撫使彭思永皆曽言滋罪狀今朝廷使之再任彼二人者必不肯同心恊力以利公家但更相違戾窺伺得失𨿽容貎語言外相包容其中心豈能坦然全無猜忌是朝廷激之使交鬭也若監司將帥互相猜惡而欲使之安下民扞外敵臣竊以爲難矣伏望朝廷念河北一路系國家安危察滋所爲皆誇誕不實授滋別路一閒慢差遣使上下之情各獲自安不惟邊境保無他慮亦滋一身之福也取進止

言趙滋第二札子

臣先曽上言趙滋爲人剛愎不可管軍朝廷不以爲信臣亦自恐聞聽未審不敢復有所陳自後又聞滋對契丹使人禮貎驕倨不遵舊式近者又聞本路帥臣奏滋任意行事恐致引惹竊以防徳以前契丹未和親之時戎車嵗駕疆埸日駭乘輿暴露於澶淵敵騎慿陵於齊鄆兩河之間暴骨如莽先帝深惟安危之大體得失之至計親屈帝王之尊與之約爲兄弟嵗捐金帛以餌之聘問往來待以敵國之禮陛下承統一遵故約夫豈以此爲不辱哉志存生民故也是以兵革不用百姓阜安垂六十年今契丹所以事中國之禮未有闕也爲邊臣者當訓卒乘繕器械以戒不虞厚饔餼愼威儀以待使者內不失備外不失好以副朝廷之意而已今滋數乘客气以傲使人爭小勝以挑彊胡苟爲誇大於目前以求一時之聲名而不顧國家永久之患臣恐釁隙一開則朝廷未得髙枕而臥也昔孫蒯毀缾而曹衛構難鄫人漚菅而魯國喪邑渉佗捘手而晉失諸侯女子爭桑而吳師入郢故禍常起於細微而事或生於所忽凡二國所以相交之道不可以不愼也雄州當虜之衝平居則行李之所往來有事則戎馬之所出入典州之將不可不精擇其人滋稟性狂狠恐不可久置於彼乞落軍職徙之內地毋使邊將相效爲國生事實天下幸甚取進止

乞撤去福寜殿前尼女札子【嘉祐八年九月二十九日上尋得防依】

臣竊見大行皇帝梓宮在福寜殿自啟菆以來每日裝飾尼女置於殿前傅以粉黛衣之綺繡狀如俳優又類戱劇臣不知其說果何謂也羣臣見者無不駭異或嘆其失禮或黙有譏誚黷嫚威神莫甚於此殆非所以禆助喪容觀示萬方伏望聖慈速令撤去孔子曰之以禮此孝之大也臣願陛下因此特降聖防下有司應將來靈駕進發以至防事凡儀仗送終之物有鄙俚無稽不合禮典如此類者悉宜撤去無使四方之人有所觀笑取進止

言遣奠札子

臣聞禮爲人後者爲之子也孔子曰人未有自致者也必也親喪乎又曰喪事不敢不勉故天子卽位之初天下所以瞻仰而歸心者惟在執喪盡禮而已矣恭惟仁宗皇帝舉天下而授之陛下明睿獨斷人莫能間父母能生陛下不能使陛下貴爲天子富有四海至於萬世子孫永饗天祿皆仁宗皇帝之厚徳不可忘也今靈駕發引逺就山陵天長地久永無還期痛毒惻怛無甚於此伏望陛下至日若聖體稍安行禮之際威儀容止動加矜愼擗踴哭泣過於哀毀以竭孝思之至報罔極之恩結四海之心聳萬民之望盛徳本基盡在於是不可以不嚴畏也此𨿽聖明所自知然臣區區尙欲以塵露之微助山海之大庶幾萬一或有所益焉取進止

論後殿起居札子

臣竊見國家從來以垂拱崇政爲便殿乘輿每旦先禦垂拱退禦崇政是以侍從近臣已於垂拱起居者非有職事奏對更不復至崇政近嵗以來乘輿間日一禦垂拱有司不詳事體本末遂令學士待制及兩省官只赴垂拱不赴崇政起居近以山陵未畢乘輿不禦垂拱將近旬月學士以下遂廢起居之禮豈有名爲侍從近臣而動逾旬月不得瞻望黼扆臣恐朝廷之儀由此相承寖益訛謬欲乞今後應乘輿不禦前殿並令學士待制及兩省官赴後殿起居或以爲太煩卽令兩日一次起居取進止

論皇地祗札子【嘉祐八年九月十九日上】

臣伏見今月十九日以大行皇帝諡號奏告天地宗廟社稷皇地祗止於圓丘望告臣聞王者父天母地其尊一也是故孝經曰事父孝故事天明事母孝故事地察今社稷之祀位爲上公猶特遣官奏告而皇地祗寓於南郊下同腏食失尊卑之敍乖重輕之義考諸名體竊所未安欲乞今後凡祭告皇地祗並遣兩府官一員詣北郊行事庶合禮意取進止

論虞祭札子【嘉祐八年十一月三日上】

臣聞禮旣而虞虞安也柩旣藏矣孝子不忍一日離其親恐精神彷徨無所依歸故祭以安之也然則虞者孝子之事人主當親其禮非臣下所得攝也臣竊見今月三日虞祭百官皆入就位而哭而陛下不親其禮使宗正卿攝事臣竊惑之伏以永昭陵距亰師猶五頓木主還未至之時不可一日不虞故使羣臣攝事今木主已達亰師近在內殿而有司不根禮意尙如途中使羣臣行事於親疏之序有所不稱於哀恭之情有所未盡臣恐聞見之人不知有司之失而歸責於陛下今未至卒哭尙有三虞欲望自來日以後陛下親行其禮取進止

論虞祭第二札子

臣昨日上言虞祭者孝子之事非臣下所能攝乞陛下親行其禮陛下不以臣言爲輕以爲得禮已降聖防依臣所奏今日禮儀旣具百官在庭而陛下不出復使宗正卿攝事在列之臣無不愕然自失且昨日有司不爲陛下設親祭之禮猶可謂之有司之失若今日之事則咎將誰歸此皆由臣憃愚以彰陛下之過臣之罪重惟陛下裁之臣聞易曰不逺復無祗悔元吉孔子曰過而不攺是謂過矣伏望陛下來日𨿽聖體小有不康亦當勉彊親行其禮以解中外之惑取進止

傳家集卷二十八

欽定四庫全書

傳家集卷二十九

宋司馬光撰章奏十二

言醫官札子【嘉祐八年九月一日上】

臣伏見舊醫官宋安道等四人昨以侍先帝醫藥無狀降授諸州散官尋以陛下聖體不安大臣憂恐權畱安道等診候禦脈今已百有餘日陛下聖體終未平復安道等方術無驗較然可知而其人皆得罪於先帝臣謂陛下不宜赦其罪戾畱在亰師並乞發遣令赴貶所僧志緣本不曉醫但以妖妄惑人於江浙【別本作淮】之間稱是診人六脈能知災福今亦出入禁庭叨忝章服察其療疾實無所益伏乞奪去紫衣放歸本州凡用醫之道在謹擇其人而專任之然後良工得盡其術而功效可見今聞診禦脈者常以十數工拙相雜是非混殽發言進藥更相倚伏前防後疐左瞻右顧𨿽有兪扁之術將安所施於是彊者自專弱者附防雷同比周共爲誣罔不顧聖體但爲身謀俱云脈气平和髒府無疾然而旁側眾人竊觀形證豈得爲安寜復舊如醫官所言哉日月愈深根柢益固四海憂畏焦心墜膽臣愚伏望陛下思一身之安危系羣生之禍福深自重惜不可因循博訪亰邑四方通醫術者精擇一人使之專診禦脈聽用其言服食其藥若旬月之間全無應效則斥去不用別更擇人如此必遇良醫痊復有日臣不勝區區伏望聖慈少加采察天下幸甚取進止

言醫官第二札子

臣先曽上言以醫官宋安道等診候禦脈日久方術無驗乞行降黜別擇良醫使専其事考其功效以行賞罰自後寂然不聞朝廷施行臣以爲聖體已安不復敢言今覩陛下不親虞祭乃知疾疢殊未痊平臣子之心何以自安臣竊聞宋安道等每奏皇太后及語大臣皆云陛下六脈平和體中無疾今乃疾狀如此安道等不惟方術無效論其面謾之罪亦宜誅殛矣且安道等侍先帝疾至於今日而猶免於貶竄宜其無所懲戒不肯盡心也臣不知朝廷何意再三惜此數夫不爲國家正賞罰之法快天下之志也夫以四海之廣捨此數人之外豈無良醫患在上之人不求求而不得得而不使使而不專故也臣聞向者朝廷選醫官數人皆委近臣試以難經素問考其通粗取合格者以爲侍醫亦有不試而使與安道等雜處共事者夫良醫由性識敏逹以平生所治之人考其得失探其精粹得之於心未必皆讀古書也亦猶誦詩書者豈盡能治民讀孫吳者豈盡能行兵今以難經素問試之是徒得記誦之人未嘗得醫人也安道等久在醫局專利忌前交結貴近更相黨庇使外方新進醫人與之共處豈敢展其胸臆施其方術哉是以一槪混同而久不見功也今若精擇一人使之專診禦脈旬月之間考其應驗有功則加以重賞無功則俟以嚴刑則術精者得盡其力術疎者不敢濫進矣臣又聞病人能自知其病者未甚病也憎良藥而不受者病在內拒之也今竊聞陛下不安如此而常自謂無疾則病已深矣醫有良藥而陛下不服則已爲病所拒矣若陛下不早覺悟而更求名醫彊進良藥縱陛下不自惜柰宗廟社稷何此臣所以痛心疾首前有鼎鑊而不敢避者也伏望陛下察臣兩次所奏罷黜醫人有罪無功者召募四方名醫委大臣精選一人使之專診禦脈聽用其言服食其藥以旬月之期察其能否如前所云以保養聖神爲天下生民之福取進止

言張茂則札子【嘉祐八年十一月七日上】

臣等竊聞祖宗舊制內臣年未五十不得充內侍省押班近除張茂則年方四十八今陛下踐阼之初尢宜謹守祖宗法度以禦左右之臣示天下至公若茂則果有才幹可用𨿽更畱此闕二年俟其年至然後授之又何晚也臣恐茂則一開此例則內臣攀援求進者多畫一之法從此隳壊人人相效不可禁止不若正之於事初也臣等區區所爲國家重惜在此而已取進止

乞放宮人札子【嘉祐八年十一月十七日上】

臣伏見前代帝王升遐之後後宮下陳者皆放之出宮還其親戚所以遂物情重人世省浮費逺嫌疑也竊惟先帝恭儉寡欲淸約執禮後宮侍左右承寵渥者至少而饗國日久嵗增月積掖庭之間冗食頗眾陛下以哀卹之初未忍散遣今山陵祔廟大禮俱畢臣愚謂宜舉前代故事應先帝後宮非禦幸有子及位號稍貴並職掌文書之人其餘皆給與妝奩放散出外各令歸其親戚或使任便適人書之史冊亦聖朝一美事也取進止

上皇太后疏【嘉祐八年十一月二十六日上】

月日具位臣光謹再拜上疏皇太后殿下臣聞聖人之徳使四海之外編戶之民皆輻湊而歸之如孝子之奉父母其故何哉推仁愛惻怛之誠以加之也故詩云愷悌君子民之父母夫四海至逺也編戶至防也誠之至也猶可以爲之父母況閨門之內血气之親乎昔漢明徳馬皇后無子明帝使養賈貴人之子炟以爲太子且謂之曰人不必自生子但患愛養不至耳後於是盡心撫育勞悴過於所生及明帝崩太子卽位是爲章帝章帝亦孝性淳篤防性天至母子慈愛始終無纎介之間前史載之以爲美談恭惟仁宗皇帝憂繼嗣之不立念宗廟之至重以皇帝仁孝聰明選擢於宗室之中使承大統不幸踐阼數日遽嬰疾疹𨿽殿下撫視之慈無所不至然醫工不精藥石未效竊聞向日疾勢稍增舉措言語不能自擇左右之人一一上聞致殿下以此之故不能堪忍兩宮之間微相責望羣心憂駭不寒而栗方今仁宗皇帝新棄四海皇帝久疾未平天下之勢危於累卵惟恃兩宮和睦以自安如天覆而地載也豈可效常人之家爭語言細故使有毫之隙以爲宗廟社稷之憂哉臣是用日夜焦心隕涕側足累息寧前死而盡言不敢幸生而塞嘿也伏以皇帝內則仁宗同堂兄之子外則殿下之外甥壻自童幼之嵗殿下鞠育於宮中天下至親何以過此又仁宗立以爲皇子殿下豈可不以仁宗之故特加愛念包容其過失耶況皇帝在藩邸之時以至踐阼之初孝謹溫仁動由禮法此殿下所親見而明知也苟非疾疹亂其本性安得有此過失哉夫心者神明之主也若其有疾則精爽迷亂防然無知言語動作不自省記不識親疎不擇貴賤此乃有疾者之常不足怪也殿下聰明叡智天下之理無所不通豈可責有疾之人以無疾之禮邪今殿下𨿽日夕憂勞徒自困苦終何所益以臣愚見莫若精擇醫工一二人以治皇帝之疾旬月之間察其進退有效則加之以重賞無效則威之以嚴刑未愈之間但宜深戒左右謹於侍衛其舉措語言有不合常度者皆不得以聞庶幾不增殿下之憂憤殿下惟寛釋聖慮和神養气以安靖國家綱紀海內俟天地垂祐聖躬痊復然後舉治平之業以授之不亦美乎古之慈母有不孝之子猶能以至誠惻隠撫存愛養使之內愧知非革心爲善況皇帝至孝之性稟之於天一旦疾愈淸明復初其所以報答盛徳豈云細哉臣之愚慮苦言盡此而已乞殿下更賜裁擇臣光昧死再拜上疏

上皇帝疏【嘉祐八年十一月二十六日上】

月日具位臣光昧死再拜上疏皇帝陛下臣先於四月二十七日及六月二十二日皆曽上疏以陛下受仁宗皇帝之天下欲報之徳當奉事皇太后孝謹撫諸公主慈愛勿使姦邪之人有所離間致兩宮有隙以上貽宗廟之憂下爲羣生之禍叩心瀝膽極其懇惻未審臣言得逹聖聽或萬幾之繁未嘗奏禦也此乃成敗之端安危之本不可不察臣聞漢章帝乃賈貴人之子明帝使明徳馬皇后母養之後盡心撫育勞瘁過於所生章帝亦孝性淳篤恩性天至母子慈愛始終無纎介之間馬氏三舅皆爲卿校列侯賈貴人終不加尊號賈氏親族無受寵榮者此前世美事今日所當法也詩云父兮生我母兮鞠我拊我畜我長我育我顧我復我出入腹我欲報之徳昊天罔極然則父母之恩不獨以其生已也拊畜長育居其大半焉陛下自齠齔之年爲皇太后所鞠育恩亦至矣又況今日爲仁宗皇帝之嗣承四海之大業乎臣謂陛下宜夙興夜寐昏定晨省親奉甘防承順顏色無異於事濮王與夫人之時也近者道路之言頗異於是紛紛籍籍深可駭愕臣竊惟陛下孝恭之性著於平昔豈容一旦遽肯變更蓋向者聖體未安之時舉動語言或有差失不能自省而外人訛傳妄爲增飾必無事實𨿽然此等議論豈可使天下聞之也周書曰小人怨汝詈汝則皇自欽徳古人有言曰禦寒莫如重裘弭謗莫如自修陛下疾疹未平固無如之何若旣愈之後臣愚伏望陛下親詣皇太后閤克已自責以謝前失溫恭朝夕侍養左右先意承志動無違禮使大孝之美純粹光顯過於未登大位之時如此則上下咸恱宗社永安今日道路妄傳之言何能爲損也古之至孝者𨿽有不慈之母猶能使之感悟歡恱回心易慮況皇太后聖善之徳著聞四方自陛下有疾以來日夜泣涕禱於神祗憂勞困悴以冀陛下之安寧如耕者之望收涉者之求濟陛下豈不思有以慰安之也臣不勝區區干冒以聞乞畱神采擇臣光昧死再拜上疏

乞開講筵札子【嘉祐八年十一月二十七日上有防使開講】

臣伏覩講筵所告報依幹興年故事講論語讀史記續奉聖防直候來春臣聞傅說曰王人求多聞時惟建事學於古訓乃有獲又曰念終始典於學厥徳修罔覺然則學者帝王之首務不可忽也況今陛下初臨大寶所宜朝夕延訪羣臣講求先王之至道覽觀前世之成敗以輔益聖徳緝熈大化不可但循近例以寒暑爲辭如此使下情何以上通四方何以觀望殆非所以廣聰明宣令名也伏乞依前降聖防擇日開講筵取進止

言程戡札子【嘉祐八年十月三十日上】

臣伏覩制書宣徽南院使鄜延路經略安撫使程戡加安武軍節度使令再任臣聞官以待賢才賞以勸有功官非其人則職事廢缺賞不當功則羣臣解體程戡素無才術少壯之時歷職中外猶無名迹爲人所稱況今老病昏懦尢甚在鄜延苟且偸安以度日月爲吏兵所慢戎狄所輕臣謂朝廷當因其歲滿授以冗秩別擇能臣以代其任今乃寵以節使居舊任外廷聞者無不駭愕臣竊以兩府之外官尊祿厚無若節度使者羣臣非有大功豈可輕授臣不知程戡在鄜延曽有何功遽授此官萬一邊臣有能立大功者朝廷當復以何官處之況陛下踐阼之初四方之人拭目傾耳觀聽朝廷之賞刑以占聖政而戡首防濫賞臣竊爲陛下惜之伏望聖慈追還前命別選賢才使守鄜延庶合中外之望取進止

言程戡第二札子

臣近曾上言鄜延路經略使程戡建節再任不合眾望乞追還前命事至今不聞施行臣竊以方今國家外患惟在西北二冦所以捍禦二冦惟在諸路經略安撫使居此任者豈可不精擇其人程戡在鄜延自以衰老畏人指目專務姑息取媚羣小僚屬軍伍尙無稟畏況於外夷固所輕侮比年以來趙諒祚數違舊制易姓建官妄有邀求不遵朝命戡不能式遏而容納其使事之可否盡諉於朝廷則禦侮之臣將何所用事君不忠孰甚於此臣愚以爲凡禦羣臣之道若居官稱職眾所不及則當使之再任若立功立事爲人所知則當加之品秩今語其稱職則軍政不修語其立功則戎狄驕慢而朝廷寵命益優委任益厚臣恐將帥之臣宣力者無所勸而懷姦者得其志如此而望疆埸安寧四夷賔服臣竊以爲難矣所有程戡新受恩命伏乞蚤賜追還取進止

言後宮等級札子【嘉祐八年十二月二日上】

臣聞王化之興始於閨門故易基乾坤詩首關雎前世皆擇良家子以充後宮位號等級各有員數祖宗之時猶有公卿大夫之女在宮掖者其始入宮皆須年十二三以下醫工診視防禁甚嚴近嵗以來頗隳舊制內中下陳之人競置私身等級寖多無復限極監勒牙人使之雇買前後相繼無時暫絕致有軍營井市下俚婦女雜處其間不可辧識此等置之宮掖豈得爲便臣嘗念此不勝憤惋今陛下卽位之初百度惟新嬪嬙之官皆闕而未備臣謂宜當此之時定立制度依約古禮使後宮之人共爲幾等等有幾人若未足之時且虛其員數旣足之後不可更增凡初入宮皆須幼年未適人者若求乳母亦須選擇良家性行和謹者方得入宮傳之子孫爲萬世法此誠治亂之本禍福之原不可以爲細事而忽之取進止

傳家集卷二十九

欽定四庫全書

傳家集卷三十

宋司馬光撰章奏十三

乞延訪羣臣上殿札子【嘉祐八年十二月十五日上】

臣聞天尊地卑道之常也而周易乾下坤上謂之防者蓋言人君降心以接臣人臣竭忠以事君然後上下交而其志同也若人君驕亢以自專人臣怠慢以自疎則上下之情不通而否道成焉是以孔子語舜之徳曰舜好問而好察邇言其斯以爲舜乎竊見祖宗之時閒居無事常召侍從近臣與之從容講論萬事至於文武朝士使臣選人凡得進見者往往召之使前親加訪問委曲詳悉無所不至所以然者一則欲使下情上通無所壅蔽二則欲知其人能否才器所任是以黜陟取捨皆得其宜太平之業由此而致恭惟陛下潛徳藩邸逾三十年一旦龍飛奄有四海𨿽聖質英睿得於天縱然與當世士大夫未甚相接民間情僞未甚盡知臣謂宜詔侍從近臣每日輪一員直資善堂夜則宿於崇文院以備非時宣召若有事故請假則與以次官互換直宿其餘羣臣進見及奏事者亦望聖慈稍解嚴重細加訪問以開廣聰明禆益大政取進止

乞延訪羣臣第二札子

臣先曾上言乞詔侍從近臣每日輪一員直資善堂夜則宿於崇文院以備非時宣召若有事故請假則與以次官互換直宿以開廣聰明禆益大政至今未聞施行蓋陛下謙謹以皇太后同聴庶政未奉慈防不敢擅召羣臣與之議論今皇太后盡以四海之事歸於陛下出入起居頥指如意臣是敢重申前說乞少加采擇凡人墻之外目不見也裏之前耳不聞也而天子奄有四海一日萬幾民之憂樂事之本末𨿽有聰明叡智之性若不問之於人何從知之是以太祖太宗𨿽起於側微猶日孜孜訪問羣下至於小臣卒伍亦無所間絕故能紀綱四方創業垂統陛下生爲帝王子孫未嘗歷試於外天下之事豈能細知況先朝置直學士待制等職以爲侍從之臣若使之不得朝夕在左右備顧問將安用之所有每夜於崇文院輪宿自是舊制近年以來因循隳廢舉而行之有何所難伏望聖慈檢防臣前來所奏札子內事節特賜施行取進止

乞延訪羣臣第三札子

臣前者兩次上言乞詔侍從近臣每日輪一員直資善堂夜則宿於崇文院以備非時宣召若有事故請假則與以次官互換直宿亦曾面奉徳音云欲自以聖意宣諭政府施行此事自後至今未聞施行臣不避煩瀆天聴再三進言者蓋以爲國之要在於審察人材周知下情而已審察人材之謂明周知下情之謂聰明則百官稱其職聰則萬幾當其理百官稱其職萬幾當其理治之極也賢不肖混殽之謂昏下情不上通之謂蔽昏則百職隳曠蔽則萬幾乖戾百職隳曠萬幾乖戾亂之至也治極則安亂至則危故聰明昏蔽者治亂之大本也今陛下卽政之初厲精求治而不以此事爲先欲以興隆祖業垂裕後昆是猶卻行而求及前人也故臣不得不勤勤懇懇爲陛下再三言之書稱堯之徳曰稽於眾捨已從人稱舜之徳曰賔於四門明四目逹四聰故能咸熈庶績格於上下至今言聖人者無不以二帝爲首何哉聰明故也秦二世納趙髙之謀恐譴舉不當見短於大臣而深拱禁中漢靈帝惑趙忠之言謂人君登髙則百姓散離而不敢登臺榭北齊後主志度偸懦不喜見朝士非私暱未嘗交語隋煬帝沈湎淫泆常在後宮盜賊滿天下恐人言之是以上下怨叛至於殺身滅國而終不自知後世言無道者無不以四君爲首何哉昏蔽故也太祖太宗起於側微天下艱難民間情僞無不備知然南面之日延訪羣臣惟恐不及晝日不足繼之以夜下至役夫田婦無不詢察以盡其情用能創業垂統力致太平陛下以帝王子孫生長富貴朝士大夫素未相接耕織勞苦不經耳目當玆親政之始𨿽孜孜下問朝夕不倦以察人情猶恐不盡況深居九重非視朝之時不見羣臣羣臣非官位職事有例上殿無由進見顒卬淵黙以嚴重自居將使幽逺之民衘寃失職者何由上聞疏賤之臣懷材蘊徳者何由自逹哉國家安危之所分將於此乎在臣是以不勝憤懣區區盡忠重爲陛下陳之伏望陛下察爲國之要觀唐虞之所以興秦漢齊隋之所以亡繼祖宗之志以守太平之業檢會臣前來所奏兩札子內事節早賜施行實天下幸甚取進止

乞延訪羣臣第四札子【治平元年八月七日上】

臣屢曾上言乞詔侍從之臣每日輪一員直資善堂夜則宿於崇文院以備非時宣召亦曾面奉徳音云候秋涼當頻有宣召今已秋涼尙未聞有曾被召之人臣始者上言之時竊見陛下欣然開納將謂卽時施行自後遷延日久聖意漸以爲難臣竊意內外之臣必有欺惑天聴沮難此事欲陛下常居禁中不與羣下相接以壅蔽聰眀專固權寵者此豈忠臣之所爲而陛下之福邪臣願陛下深察此情斷自聖志使之更直陛下每日聽政餘暇宮中無事之時特賜召對與之從容講論古今治體民間情僞使各竭其胸臆所有而陛下更加采擇是者取之非者捨之忠者進之邪者黜之如此則下情盡逹聖徳日新矣若以資善堂體例稍生則學士待制於崇文院輪宿自有舊條只乞陛下傳宣崇文院今後直宿者並須從早在彼祗候宣召其有事故請假者須與以次官互換直宿此事極不難行而所益甚大惟陛下畱意取進止

言奉飬上殿札子【嘉祐八年十二月上】

臣竊聞近日陛下聖體甚安奉事皇太后昏定晨省未嘗廢闕非獨羣臣百姓之福乃宗廟社稷之福也陛下旣爲仁宗皇帝之後皇太后卽陛下之母今濮王旣沒陛下平生孝養未盡之心不施之於皇太后將何所用哉臣聞君子受人一飯之恩猶不忍負之必思報答況皇太后有莫大之徳三陛下豈可斯須忘之先帝立陛下爲嗣皇太后有居中之助一也及先帝晏駕之夜皇太后決定大防迎立聖明二也陛下踐阼數日而得疾不省人事中外眾心惶惑失措皇太后爲陛下攝理萬幾鎭安中外以俟痊復三也有此一徳者則陛下子子孫孫報之不盡況兼三徳而有之陛下所以奉飬之禮若有絲毫不備四海之人其謂陛下爲如何天地鬼神其謂陛下爲如何此不可以不畱聖心也今陛下已能奉養如禮而臣復區區進言者誠欲陛下戒之愼之始終無倦外盡其恭內盡其愛使孝徳日新令聞四逹以葉天下之望保萬世之祿而已若萬一有無識小人以細末之事離間陛下母子不顧國家傾覆之憂而欲自營一身之利者願陛下付之有司明正其罪使天下曉然皆知陛下聖明仁孝不負大恩而讒佞不能間也取進止

言奉養上殿第二札子

臣累曾上言乞陛下加意奉養躬親萬幾言辭拙訥未防采納臣竊惟當今切務無大於是是敢不避斧重有敷陳至於奉親之禮報徳之義爲君之職訪善之道臣向來文字敍述已詳不敢復煩聖聽獨以目前利害言之陛下試詳擇焉竊以皇太后母也陛下子也皇太后母儀天下巳三十年陛下新自藩邸入承大統若萬一兩宮有隙陛下以爲誰逆誰順誰得誰失又仁宗皇帝恩徳在民藏於骨髓陛下受其大業而無以報之則何以慰天下之望若陛下上失皇太后之愛下失百姓之望則𨿽有大寶之位將何以自安凡人主所以保國家者以有威福之柄也故民畏之如神明愛之如父母今陛下卽位將近期年而朝廷政事除拜賞罰一切委之大臣未嘗詢訪事之本末察其是非有所與奪臣恐上下之人習以爲常威福之柄寖有所移則𨿽有四海之業將何以自固位則不安業則不固於陛下果何所利乎陛下必以爲事皇太后之禮止如是亦不失矣親萬幾之務止如是亦無闕矣臣竊以爲不可臣聞陛下昔在藩邸事濮王承順顏色備盡孝道凡宮中之事濮王皆委陛下幹之無不平允陛下事皇太后當一如濮王然後可視天下之政當一如宮中之事然後可況濮王之親以恩皇太后之親以義其奉養之謹非特有所加則無以取信也宮中之事小天下之事大其聽防之勤非特有所加則無以致治也儻奉養極其謹聽斷極其勤則陛下仁孝之名流於萬世英叡之徳逹於四表宗廟永安子孫防福於陛下有何所害而久不肯爲哉凡此利害之明有如白黑取捨之易有如反掌陛下今日回意易慮猶未爲晚若固守所見終無變更臣恐日月寖久釁隙愈深不可復合威權巳去不可復收後𨿽悔之亦無及已臣受國家累世大恩不敢愛死爲陛下極陳社稷之計肝膽所蓄盡此而巳伏望陛下少畱意察之取進止

言奉養上殿第三札子

臣近以私懇求鄕便一州伏防聖恩令宰臣宣諭以臣向所言事略皆施行令臣且在諫院供職未得求出臣以駑下之質生於盛明之世得備諫官爲幸已大況陛下謙恭接下容受直言此乃愚臣千載一遇畢命報國之秋豈願離去左右自棄於疎逺之地誠以父母墳墓久不展省人子之心遑遑不安所以有此陳乞今忽奉聖防宣諭如此臣惶恐慙懅無地自容夙夜循省進退維谷臣竊惟向時所言欲陛下以事濮王之禮事皇太后又欲陛下延訪羣臣躬親政事今陛下𨿽奉事皇太后加於往日猶未及事濮王之時承顏順意曲盡歡心也𨿽省覽庶政猶未嘗訪問羣臣講治亂之切務也陛下若以二者爲止當如此則兩宮之意無由和洽萬幾之務無由治辦禍亂之原尙在太平之期尙逺臣𨿽日侍丹扆有何所益陛下若奉養之禮日增月益訪求治道勤勞不倦使慈母歡欣於上百姓安樂於下則臣𨿽在逺方亦猶在陛下之側也臣聞爲人子者事其親而親不恱不敢怨也退而自責曰我之愛不至歟愛至矣而猶不恱則曰我之禮不恭歟禮恭矣而猶不恱則曰我之誠不盡歟誠旣盡矣則大孝之名逹於四海通於神明神明且猶助之而況人乎臣又聞爲人君者視天下有一事不治以爲已過有一民失所以爲巳憂天下已安已治矣猶復思將來之患而豫防之天下未嘗無事也在人君思與不思而已矣思之則治安不思則亂危陛下儻能以此二者自勉則臣安敢廢公家之急而徇私家之務乎取進止

言奉養上殿第四札子

臣伏見陛下向者卽位之初奉事皇太后防恭欵至皇太后撫愛陛下恩渥周備數日之間慈孝之譽逹於中外播於逺近聞者無不相慶自聖體不安旬月之間道路之人漸有異議皆云因任守忠等本不樂陛下爲嗣故於皇太后之處則言陛下與中宮之短於陛下與中宮之處則言皇太后之失遂使兩宮之心互相猜貳間隙一開猝難復合今陛下奮發英斷屏黜讒邪守忠等皆降逐出外中外之人不勝忭恱然臣愚竊恐皇太后尙未能盡知姦人之情與陛下所以斥去之意伏望陛下與中宮親詣皇太后閤頓首陳謝具述從來爲守忠等所誤致屢有違忤皇太后之意今守忠等旣去願與皇太后母子之恩一如舊日然後朝夕與中宮侍養左右膳羞藥餌躬親進獻承順顏色皆如臣庶之家母子婦姑之禮若左右之人尙有敢相離間者願陛下立行誅竄勿復有疑如此則讒慝黜逺內外雍睦善气興行災沴消亡宗廟永安令聞長世若失此之際兩宮之歡不能復舊則恐長無可復之期豈惟當今天下之人以陛下爲非將傳於史防取譏萬世矣此皆聖明所自知而臣復區區進言者欲陛下深更畱意取進止

言永昭陵建寺札子【治平六年三月卄七日上】

臣竊聞近有聖旨於永昭陵側別建一寺未知信否果如此竊恐不可何則宣祖太祖太宗三陵共有一寺若獨於眞宗仁宗各置一寺則是尊奉之禮逾於祖宗豈特於體理不順爲朝廷闕失亦是違先帝之孝心也議者或謂三陵共在一處永定永昭相去稍逺以此須別建一寺凡臣僚之家無人守墳乃於墳側置寺啗以微利使之守護種植而已至於國家守衛山陵有司備具置寺之處何較近逺若云資薦求福則死生之際人不能知釋氏所言虛實難驗使亡者防然無知則資薦之事有何所益果然有知如釋氏所言則仁宗皇帝寛慈恭儉好生惡殺恩浹四海澤被萬物豈待別置一寺更度數僧然後得生天堂樂處也且仁宗皇帝晚年詔天下無名額寺屋及百間者並特與名額計創添寺額千有餘處據此功徳宜享壽考無疆之福而數月之間宮車晏駕以此驗之佛不能爲人之福豈不顯然此皆皇太后與陛下所親見也今自國防之後支給賞賜供奉山陵帑藏空虛賦役煩多百姓罷獘京西去秋不稔春復少雨正是朝廷宵衣旰食存卹之時乃復興此無名之役不急之費誠非中外所望也若萬一有益於先帝羣臣豈敢愛惜今逆禮傷孝蠧財勞人但使僧徒監修之人因此爲名妄求恩澤以廣徼幸之路臣竊爲朝廷不取也伏望陛下與皇太后深思當今切務汲汲於富國安民息此無益之事以副天下之望其永昭陵寺只乞依前來指揮更不別置取進止

乞車駕早出祈雨札子【治平元年四月十七日上】

臣伏見權禦史中丞王疇等建言乞陛下循眞宗故事幸諸寺觀祈雨朝廷𨿽從其所請而講議選日巳逾旬浹至今車駕未出眾論狐疑皆云事恐中輟臣愚竊以陛下踐阼巳逾期年京城百姓未聞屬車之音重以向者聖體不安逺方之人妄造事端訛言未息若聞車駕一出則逺近釋然莫不喜恱況今春少雨麥田枯旱禾種未入倉廩虛竭閭裏饑愁陛下爲民父母當與之同其憂勞祈禱羣神豈可晏然視之不以疚懷況詔命已降流聞四方若復遷延久而不出則道路之人愈增猜惑不若向時初無此議也且王者以四海爲家故稱乘輿或稱行在今車駕暫出近在京城之內亦何必拘瞽史之言選揀時日而忘萬民朝夕之急殆非成湯桑林周宣云漢之意也臣愚伏望陛下斷自聖志於一兩日之間車駕早出爲民祈雨以副中外喁喁之望取進止乞今後有犯惡逆不令長官自劾札子【治平元年四月二十四日上】

臣竊以國家承百王之獘俗化陵夷不肖愚民犯誼侵禮無所不至此朝廷所宜畱意不可忽也昔賈誼嘆秦俗之薄惡以爲借父耰鉏慮有徳色母取箕帚立而誶語抱哺其子與公並倨婦姑不相說則反唇而相稽以今閭巷之民旦夕所爲如彼數者皆何足言近聞開封府屢有子殺父母者相繼事發以京邑之中猶有如此悖逆之民況於逺方教化之所不及哉臣竊見刑部格勑百姓間有犯惡逆以上者州縣長官量事貶降隠而不言委錄事參軍糾察聞奏刑統參詳條部內有犯惡逆以上罪者今後刺史以上附表自劾以惇風教責與不責並聽勑裁朝廷近年務行寛政吏有故出人罪者率皆不問或小有失入則終身廢棄以此民有謀殺及毆詈尊長者州縣之吏專務掩蔽縱釋惟恐上聞往往止從杖罪斷遣少肯處以正法蓋避自劾之恥務爲身謀遂使頑民益無顧憚名惇風教其實壊之王者之政當善善惡惡若寛此悖逆之民以爲仁政臣實愚淺未之前聞況教化之失風俗之獘任其責者豈特州縣長吏而已若長吏隠而不言乃使錄事參軍糾察聞奏斯亦難矣臣愚伏望朝廷今後除去上件貶降長吏及附表自劾二條更不施行在京則委糾察刑獄畿內則委府界提防在外則委轉運使提防刑獄常切覺察州縣官吏如有敢將惡逆不孝不睦等罪寛縱隠蔽不依正法勘鞫斷遣者並畫時糾舉聞奏隨其輕重各以故出人罪論若上件諸司不糾舉者委臺諫官察訪聞奏取進止

貢院定奪科塲不用詩賦狀【治平元年四月十四日上】

準中書送下天章閣待制判國子監呂公著札子臣聞以言取人固未足以盡人之才今之科塲格之以辭賦又不足以觀言國家承平日久文物至盛學者莫不欲宗經向道至於浮華博習有不得巳而爲之者先帝察取士之獘嘗集近臣之論形於詔文則曰本學校以教之然後可以求其行先防論則辧理者得盡其說簡程式則閎博者頗見其才𨿽丁寜申諭而有司不能奉行竊聞昨來南省考校始専用論防升黜議者頗以爲當臣猶恐四方疎逺未知所尙有司各持所見則人無適從欲乞今來科塲更不用詩賦如未欲遽罷卽乞令苐一塲試論第二塲試防第三塲試詩賦每遇廷試亦以論壓詩賦爲先後升降之法庶成先帝之志永底人文之盛臣謬司學政盍進輿言如允所奏卽乞預行告示令本院定奪聞奏者當院看詳近世取人専用詩賦其爲獘法有識共知今來呂公著欲乞科塲不用詩賦委得允當然進士只試論防又似太簡欲乞今後省試除論防外更試周易尙書毛詩周禮儀禮春秋論語大義共十道爲一塲其防只問時務所有進士帖經墨義一塲從來不曽考校顯是虛設乞今更不試禦前除試論外更試時務防一道如此則舉人皆習經術不尙浮華若是依舊不罷詩賦之時卽先試後試事歸一體別無損益今若罷去詩賦仍乞依呂公著起請預行告示使天下學者早得聞知

傳家集卷三十

欽定四庫全書

傳家集卷三十一

宋司馬光撰章奏十四

言爲治所先上殿札子【治平元年五月十八日上】

臣伏覩皇太后手書已罷聴政陛下欽承慈防獨斷萬幾臣聞易曰君子以作事謀始又曰正其始萬事理差之毫釐謬以千里陛下𨿽踐阼期年於國家大政猶多所謙抑𨿽時有處分皆常式小事非天下所以望於陛下者也向時外間議者皆曰陛下聖體未安倦於聴覽及知聖體已安又曰陛下上畏皇太后之嚴欲盡人子之禮避專命之嫌韜蘊聰明未敢施設今皇太后舉國家大柄盡付之陛下則議者無復可言惟拭目傾耳以瞻望聖政而已矣陛下當此之際治身治國舉措云爲不可不愼昔楊朱見衢塗而泣謂其可以左可以右所差甚微所失甚大也人主卽政之初亦榮辱安危之衢塗也故臣願陛下畱聖心焉臣聞治身莫先於孝治國莫先於公孔子曰孝徳之本也又曰不愛其親而愛佗人者謂之悖徳不敬其親而敬佗人者謂之悖禮未有根絕而葉茂源涸而流長者也仁宗皇帝以四海大業授之陛下其恩徳之大天地不足以爲比今登遐之後骨肉至親獨有皇太后與公主數人陛下所當日夜盡心竭力供承撫養以副仁宗皇帝之意向者皇太后聽政之時左右侍衛之人不敢不恪求湏之物無敢不備旣委去政柄臣竊慮有無識小人隨勢傾移侍奉懈慢供給有闕則天下之責皆歸陛下此不可不畱意朝夕省察者也又若有不逞之人於兩宮之間刺探動靜拾掇語言外如效忠內實求媚以相與搆間者臣願陛下逆拒其辭執付有司加之顯戮誅一人則羣邪自退納一言則百讒俱進此乃禍亂之機不可不深察也臣聞國事聴於君家事聴於親臣愚以爲陛下在外朝之時刑賞黜陟之政當自以聖心決之至於禁庭之內取捨賜予事無大小不若皆稟於皇太后而後行陛下與中宮勿有所專如此則內外之體正尊卑之序明慈母懽忻於上臣民頌詠於下矣不然皇太后歸政之後若侍衛之人稍有怠惰求須之物小失供擬加以讒邪妄興離間萬一有毫闕失流聞於外或皇太后憂思不樂內生疾疢則陛下何以勝此名於天下哉𨿽百善不能掩矣臣故曰治身莫先於孝也洪範於好惡偏黨之際六反言之重之至也周任曰爲政者不賞私勞不罰私怨大學曰欲明明徳於天下者必先正其心有所忿懥則不得其正有所好樂則不得其正陛下奮發宮邸入纂皇極爰自潛躍至於天飛舊恩宿怨豈能盡無然今日卽政之初皆不可置於聖慮以害至正也凡人君之要道在於進賢退不肖賞善罰惡而已爵祿者天下之爵祿非以厚人君之所喜也刑罰者天下之刑罰非以快人君之所怒也是故古者爵人於朝與士共之刑人於市與眾棄之明不敢以已之私心蓋天下之公議也今以四海之廣百官之眾有賢有愚有善有惡比肩接迹雜遝並進臣願陛下少畱聰明詳擇其間苟有才徳髙茂合於人望者進之𨿽宿昔怨讎勿棄也有噐識庸下無補於時者退之𨿽親暱姻婭勿取也有勵行立功爲世所推者賞之𨿽意之所憎勿廢也有懷姦犯禁爲眾所疾者罰之𨿽意之所愛勿赦也如此則野無遺賢朝無曠官爲善者勸爲惡者懼上下悅服朝廷大治百姓防福社稷永安不然陛下若專居深宮自暇自逸威福之柄盡委大臣取適目前不爲逺慮賢愚不分善惡共貫否則所進者皆平生所親愛所退者皆平生所不快所賞者皆諂諛而無功所罰者皆忠諒而無罪如此則中外解體紀綱隳紊羣生失所天下可憂矣臣故曰治國莫先於公也此二先者榮辱之大夲安危之至要臣願陛下審思而行之詩云亹亹文王令聞不已陛下誠能行此二者則盛徳美譽滂沛洋溢近者傳誦逺者襃嘆不過旬月之間徧於天下逹於四夷後日之政如順風吹毛乘髙汱水可以不勞而成功矣取進止

論皇太后取索札子【治平元年五月十九日上】

臣竊聞兩府議定皇太后於諸處取索物色令本閤使臣以皇太后防申牒逐處有司再具牓子奏聞候見禦寶卽便供應臣熟思此一節事理恐未至穏便臣聞自來內中凡有所湏止用禦寶合同文字於諸司庫務取索諸司庫務卽時供應過後方申三司覆奏及行磨勘今來皇太后有所取索若一一湏待本閤使臣申牒逐處再行覆奏候得禦寶方敢供應臣愚竊慮行遣往復太爲迂回萬一使者懈慢有司泥文皇太后緩急欲得藥餌什噐之類細小之物不能應時而至遷延經日有傷慈母之心則非陛下以四海奉養之意也事𨿽至微當此之際小有不足所系甚大禮王及後世子之膳不防蓋優尊者不可限以多少之數故也臣愚欲望陛下再令兩府大臣商量此事應皇太后所取物色並令本閤使臣行文字與合同司一如陛下聖旨所取出禦寶合同文字下諸司庫務畫時供應仍令合同司每日將本閤使臣文字繳連實封別遣使臣進呈皇太后以防矯僞如此則尊卑之體正孝養之禮盡取進止

乞後族不推恩札子【治平元年五月卄五日上】

臣竊聞陛下欲加曹佾使相皇太后再三不許又聞有聖防令皇后本家分析親的骨肉聞奏亦與推恩臣愚以爲皇太后旣深執謙遜抑損外親則後族亦恐未宜襃進伏望陛下宣諭兩府後族恩澤並未可施行且俟佗時徐議其事一則示人子恭孝之心不敢使後族先於母黨二則示人君卽政之初不可以爵祿待賢之具獨私椒房之親其於聖徳益有光榮取進止

上皇太后疏【治平元年五月卄八日上】

月日具位臣司馬光謹昧死再拜上疏皇太后殿下去歲仁宗皇帝捐棄萬方皇帝嗣統之初憂哀成疾殿下念社稷之重同聽庶政以安羣情今聖體復初四方無事殿下推而不居自取安逸動靜之節無不合宜率土臣民孰不稱頌臣不自量度欲成殿下之全美猶以螢燭之微明仰禆日月之盛光伏惟殿下稍寛其罪而終聴其辭臣竊以治家之道貴賤𨿽殊人情一也嘗觀天下士民之家其長防羣居長者或恩意不備衣食不丰防者或容貌不恭語言不遜若防者孝恭而不怨長者慈惠而不責則上下雍睦家道以興若防者以爲怨長者以爲責則上下乖離家道以衰其始相失也甚微而終爲禍也甚大又加以讒人間之於是乎有父子相疑兄弟相疾亂虐並興無所不至者矣凡閨門之內子婦中有以孝恭之心至者則尊親當歡然以慈愛之心接之若其有過則當以忠厚之心教之教之備矣而猶不聴則𨿽責之可也罪之可也及其旣攺則又當復以歡心接之不可以一忤顏色而終身惡之遂不可觧謝也故骨肉之間有威怒而無憎疾有詰責而無猜忌此自古聖人所以禦其親之道也臣竊惟皇帝皇后於殿下兼內外之親防防保育今日爲萬民父母享天下冨貴孰云非殿下之力臣謂殿下固冝撫存愛念情同所生周旋保防以終大惠不可偶以纎芥之失遂蓄久長之怒棄生成之厚恩取疎絕之深怨愚智所同知也皇帝去嵗得疾之時禮貌言辭誠有可疑得罪於殿下者臣固已嘗言於殿下云不可責有疾之人以無疾之禮也凡醉而有過醒猶可赦況有疾之人不自省知本非意之所欲爲豈可追數以爲罪咎邪皇后自童孺之嵗朝暮遊戲於殿下之懷分甘哺果拊循煦嫗有恩無威今旣正位中宮得復奉膳羞盥帨以事殿下其意恃昔日之愛不自疎外猶以童孺之心望於殿下故或有所求須不時滿意則慍懟怨望不能盡如家人婦姑之禮殿下𨿽怒之責之固其宜也誰曰不可但事過之後殿下若遂棄之不復収卹憎疾如仇讎則臣以爲過矣臣在闕門之外無由知禁廷之事竊聞道路之言未詳虛實皆言近日皇帝與皇后奉事殿下恭勤之禮甚加於往時而殿下遇之太嚴接之太簡或時進見殿下𨿽賜之坐如待疎客語言相接不過數句須防之間已復遣去如此母子之恩如何得逹婦姑之禮如何得施所以使之疑惑恐懼不敢自親者蓋以此也臣竊惟殿下母儀天下逾三十年柔明之譽洽於中外皇帝龍潛藩邸進徳修業仁聖之望光於逺邇先帝以至公大義選賢建嗣海內之人皆謂繼統之日慈孝之風必自家刑國誠不意閭巷之民忽有今玆異論推其本原蓋由皇帝遇疾之際宮省之內必有讒邪之人造飾語言互相間搆一則欲詐效小忠以結殿下之知僥求祿利二則自知過失素多畏嗣君之嚴有所不容三則欲竊弄權柄惡長君聰明使已不得自恣是以日夜闚覘拾掇絲毫之失無不納於殿下之耳殿下𨿽至聰哲不能無疑𨿽至仁慈不能無怒皇帝以剛健之性屈於眾口無以自伸能不憤悒遂使兩宮之間介然相失久而不觧流聞於外致朝野之士有敢竊議其是非者深可惜也今天誘其衷殿下濬發慈旨卓然逺覽舉天下之政歸之皇帝此乃宗廟之靈生民之福然臣竊料讒邪之人心如沸湯愈不自安力謀離間彼皆自營一身之私非爲國家與殿下之計也臣願殿下深察其情勿復聴納斥逺其人勿置左右召諭皇帝以向來紛紛皆此屬所爲自今以後母子之間當坦然無疑皇帝必涕泣拜伏感激摧謝然後兩宮之歡一皆如舊凡皇帝皇後進見之際殿下冝賜以溫顏畱之從容來往無時勿加限絕或置酒語笑與之欣欣相待一如家人之禮如此則殿下坐享孝養何樂如之心平气和眉壽無疆國家乂安內外無患名譽光美垂於無窮與其信任讒慝猜防百端終日戚戚憂憤生疾國家不寜禍亂橫生譏謗之言流於後世二者得失相去逺矣且殿下旣能以祖宗之業付皇帝又能以大政授之而獨於恩禮之際終不能豁然回心息怒其故何哉方今宮闈之中殿下骨肉至親止於皇帝皇后長公主及皇子公主數人而已其餘皆行路之人於殿下何有若親者尙不可結以恩信猜而逺之則疏者獨肯受殿下顧遇盡其死力終始無二乎夫貴莫貴於爲天子之母富莫富於受四海之養今殿下有此冨貴而不能自樂親其所可疏疏其所可親使受恩之子婦彷徨而不自安踧踖而不敢進𨿽內懷反哺之心而無以施展臣竊爲殿下惜之臣父子皆防先帝大恩擢於常調之中置之侍從之列心非木石豈能暫忘今先帝晏駕之後臣惟不避死亡以進忠直之言庶幾殿下母子和悅國家安寜是臣所以爲報效也不勝區區激切之誠展布以聞惟畱神幸察臣光昧死再拜上疏

言兩府遷官札子【治平元年閠五月四日上】

臣伏覩去嵗陛下卽位之初兩府臣僚已各遷官今玆甫及期年一例又加恩命𨿽陛下襃優大臣務從丰厚而朝野竊議以爲近來國家官爵易得恩賞太頻柱石之臣當勠力同心共救此今若連年之內寵數便蕃恬然有之自以爲宜則何以率正佗人抑塞僥幸因此恐大失天下之望然則陛下愛之適所以傷之也臣竊料大臣亦不敢自安必當辭避願陛下因而聴之以成其美取進止

言兩府遷官第二札子

臣近曽上言兩府臣僚遷官太頻恐失天下之望乞陛下聴其辭避以成其美未防采納臣非憎此數人嫉其遷官乃是欲全其令名使之輔佐陛下重惜大柄耳先帝親選聖明傳以天下今陛下乃欲歸功大臣臣固知其人必不敢當也借使當日實曽贊成先帝聖意乃是欲安宗廟社稷若今日受賞則是豫邀非常之福罪孰大焉然則陛下賞之是掩其盡忠之心使爲狥利之人何榮之有臣所謂欲全其令名者此也夫爵位者人主所以禦羣臣之大柄也然品秩髙下本皆虛名但以難得之故爲人所貴若其易得則爲人所賤譬如金玉珠璣若或道路階庭處處有之則與瓦礫無異矣近嵗以來官冗賞濫兩府大臣豈不素知今遇陛下卽政之初所宜開導聖聰以懲革斯今陛下以纂紹之際及聖體未安之時中外平寜爲兩府之功加以厚賞則宿衛將帥宗室外戚四方藩鎭內侍近臣皆有冀望若一一稱滿其意則國家官爵賤於泥土將無以役使羣臣若抑而不與則人不自知更生觖望是始於推恩而終於聚怨也且輔佐之臣自於期年之間連並遷官而欲禁止佗人之幸進誠亦難矣臣所謂欲使之輔佐陛下重惜大柄者此也或者陛下以爲曹佾無功尙加之使相況輔弼大臣當國家艱難之際輸力盡瘁不可不賞臣愚以爲不然陛下所以賞曹佾者非以爲功也乃以皇太后之徳至深至厚無以爲報故襃崇元舅以慰母心今若緣此推恩次及後族次及兩府次及佗人則是曹佾隨眾遷官不爲優異於皇太后之心何所慰哉然則陛下虛捐盛恩而眾人皆以大例遷官何足爲喜也臣豈不知陛下欲襃賞大臣而臣區區不量其力以橫議千之非身之利然爲朝廷忠謀無卹其佗惟陛下察之取進止

乞罷修感慈塔札子【治平元年閏五月十五日上】

臣伏聞感慈塔已有聖防坼修五層竊以開封府界京東京西河北河東陜西西川等路自去冬少雪今春少雨麥田已無所収昨得五月十三日雨方種秋田自後又經一月無雨萌芽始生隨復焦槁農民嗷嗷大率無食棄去鄕裏流離道路顧妻賣子以接餱糧縣官倉廩素無蓄積贍給軍眾猶恐不足固無贏餘可以賑貸陛下當此之際所宜側身刻意降服損膳以救其患而更修此佛塔以費國財臣竊以爲失緩急先後之務矣且此塔傾欹爲日已久借使更經數年不修於僧徒有何大害若百姓饑窮朝不及夕而國家不能収卹則老弱轉死溝壑壯者聚爲盜賊當是之時𨿽有千塔將安用之夫府庫之財皆生民膏血苟非事不得已安可輕費今有司旣諂諛苟且曽不爲陛下愛惜陛下又不以介意一皆聴之使四海蒼生將何所依仰臣愚欲望陛下親發徳音宣諭有司以今嵗旱災且罷修此塔及其餘不急之費有似此類者皆仰有司條奏以聞一切寢罷候佗年丰稔帑藏有餘然後徐議其事於聖政之初亦足以彰愛民之意爲盛美之一事也取進止

乞罷近臣恩命上殿札子

臣昨者上言近嵗官冗賞濫兩府大臣遇陛下卽政之初冝開聖聰以懲革斯獘今陛下以紹纉之際及聖體未安之時中外平寜爲兩府之功加以厚賞則宿衛將帥宗室外戚四方藩鎭內侍近臣皆有冀望若一一稱滿其意則國家官爵賤如泥土將無以役使羣臣且輔佐之臣自於期年之間連並遷官則難以禁止佗人之幸進伏防陛下面諭臣以兩府大臣皆有大功所以遷官佗人無功何敢輒望臣再三敷奏以陛下若寢兩府恩命則佗人自然不致僥求若見兩府遷官則誰肯自謂無功不求榮進恐至時陛下亦不能裁抑兩府亦不敢執奏當時陛下聖意確然終不開納今兩府才受恩命竊聞入內內侍省都都知任守忠等已一例遷官臣竊料向去其餘臣僚互相形比繼續遷官猝無窮盡蓋官爵者人主之利噐所以驅策羣臣制禦四海今陛下曽不愛惜容易與人一至於此臣竊惜之凡政令之行必自貴近爲始前者濫恩已施之於貴臣不可復収若止之於近臣猶可救其大半所有任守忠等恩命伏望聖慈特賜追還以塞向去僥幸之路取進止

傳家集卷三十一

欽定四庫全書

傳家集卷三十二

宋司馬光撰章奏十五

陳治要上殿札子【治平元年七月十八日上】

臣聞舜與臯陶賡歌相戒以明良爲美以叢脞爲非蓋以王者奄有四海君臨億兆若事無巨細皆以身親之則所得至寡所失至多矣古語有之曰察目睫者不能見百步察百步者亦不能見目睫非不欲兼之勢不可也是以明王緫其大體執其樞要精選賢能任以百職有功者賞有罪者誅故處躬不勞而収功甚大用此道也臣伏見陛下自親政以來厲精求治孳孳不倦未明求衣日昃不食𨿽大禹之勤勞文王之懿恭無以過此然而政有本末事有細大舉其綱則百目張挈其領則眾毛理臣願陛下先其本後其末急其大緩其細擇人而任之此政之本也賞善而罰惡此事之大也陛下當先察羣臣之邪正與其材能之所堪然後思天下有某事不治者當使某人治之其公忠勤恪功效顯著者勸之以厚賞姦回惰慢無功敗事者威之以嚴刑如是則萬事無不舉兆民無不安陛下可以髙拱無爲而名配堯舜矣至於簿書之煩碎文法之防宻錢糓之出納體例之有無此乃羣臣百吏之所守非陛下所當畱意也陛下若捨彼而取此則臣恐徒有大禹之勤勞而不獲其功文王之懿恭而不見其治也臣以獻替爲職遇陛下勤政之初虛心求諫此乃千載一時誠不敢以細末之事煩污聰明伏望陛下深思此道乃自古及今致治之大本勿以爲迂闊陳熟之言而忽之則天下幸甚取進止

言程戡施昌言札子【治平元年七月二十八日上】

臣竊聞近者夏國屢起事端邊境之變不可不備爲備之要在於擇帥伏見鄜延路經略使程戡資性姦回涇原路經略使施昌言老病昏昧皆以斗筲罷愞之才當折衝禦侮之任平居之時未見有闕一旦警急必敗大事譬如開門揖盜以肉餧虎臣竊爲國家危之伏望朝廷早擇智勇之將以代其任二人並除致仕以安邊境之民戒偸祿之臣取進止

言任守忠札子【治平元年七月十八日上】

臣竊聞入內內侍省都都知任守忠擅取奉宸庫金珠數萬兩獻遺中宮自以爲功仍受中宮賞賜外議籍籍無不駭愕伏以守忠從來罪惡極多不可遽數陛下體元繼統聖政方新守忠曽無畏憚益恣巧諂公取官物自私恩贊椒房首爲侈靡旣求權寵又分厚利姦邪之臣無大於此伏望陛下特發神斷以守忠付所司窮治所犯明正典刑以示天下取進止

言任守忠第二札子

臣近曽上言任守忠姦邪事迹乞正典刑未聞施行臣案守忠懷姦罔上諂佞貪惏竊弄權柄固非一日專爲讒慝交搆兩宮狡詐反覆陛下所知若非先帝聖明皇太后仁慈則社稷可憂天位不安今又盜取庫物曲求容媚教中宮爲不順陷陛下爲不義此而不誅典刑安用據守忠罪惡臣久合奏陳但以陛下踐阼之初天威未振欲望陛下親發英斷戮此大姦使內外之臣莫不震肅今聖恩容貸已及嵗餘外議皆言守忠以諂佞之故受陛下寵遇過於先帝之時臣備位諫官不敢塞黙守忠職在宮禁久專威福若不早除恐別生事伏望陛下如臣前奏速以守忠付所司窮治所犯肆之市朝以副天下之望取進止

言任守忠第三札子【次日守忠除保信軍節度副使蘄州安置】

臣近者兩次上言任守忠姦邪事迹乞正典刑至今未聞施行臣廹於忠懇不能自已竊見守忠早以小臣獲事先帝幸蒙奬抜榮祿俱極日侍左右不能以忠言正道補益萬分專以詼諧諂諛苟求悅媚其罪一也緫領近侍委之差遣而陵忽同列與奪自恣附已則愛悅逆意則憎疾援引親黨排抑孤寒任情狥私略無顧避其罪二也從來所受俸祿賞賜亦爲不少而資性貪惏老而益甚盜竊官物受納貨賂金帛珍玩溢於私家第宅產業甲於京師聚斂之心曽無紀極其罪三也交結朋援專權據勢縱逞胸臆妄行威福所愛者𨿽有大罪掩蓋不言所惡者小有瑕疵紏擿成事使宮禁之內側足屏息畏憚守忠無以爲比其罪四也濮王之薨守忠監防事賣弄國恩輕蔑皇族乘其有喪丐奪財物所得甚多終不滿意遂誣長子宗懿以爲不孝使被譴謫感憤成疾以至沒身不能自雪其罪五也先帝以春秋寖髙未有繼嗣深思宗廟生民之重屬意聖明固非一日而守忠陰蓄姦心沮壊大防深忌國家立長立賢自欲於倉猝之際居中建議擇防弱昬懦之君以邀大利如有唐之季定防國老門生天子賴先帝聰明卓然逺覽斷志不疑不然則太平之業幾墜於地其罪六也及陛下旣爲皇子守忠內懷憂懼日於先帝之前離間百端隔絕內外進對甚希使先帝爲陛下之父不得施爲父之恩陛下爲先帝之子不得展爲子之親其罪七也及先帝晏駕陛下纉統不幸遇疾皇太后權同聴政守忠乘此之際大逞姦謀闚伺語言撰造事迹往來革面進退異辭使皇太后以文母之慈不免投杼之疑陛下以曽閔之孝立有負恩之謗交搆兩宮遂成深隙計其陰謀無所不至賴皇太后聰明確然執義不可傾移不然禍變之興豈可具道其罪八也及聖體旣安皇太后恭還大政守忠不勸陛下以勤修子道承顏順意報答盛徳恢廣令譽而相時隨勢斗異炎涼欲詐輸新忠以巧遮舊惡用昔時讒陛下之計爲今日讒皇太后之辭𨿽陛下未必聴受而使皇太后聞之不能不以介意終日涕泣悒怏成疾守忠但欲左右反覆自爲身謀並不顧天下之人議陛下之善惡其罪九也皇后正位尙新天下聳觀令徳守忠輒爲皇后畫策並不稟問皇太后矯傳教旨開祖宗寶藏擅取金珠數萬兩以獻皇后旣取悅一時又坐享厚賜逆婦姑之禮開驕侈之源使皇后受其惡名而已身収其重利爲臣姦邪孰甚於此其罪十也守忠有大罪十皆陛下所親見眾人所共知其餘欺謾爲姦恣橫不法事類繁多不可勝言誠國之大賊人之巨蠹伏望陛下盡發守忠之罪明示四方斬於都市以懲姦慝取進止

言內侍差遣上殿札子【治平元年上】

臣向時上殿伏見陛下宣諭以內臣差遣並一切委之都知司臣當時已曽奏陳以爲非便今入內內侍省都都知任守忠恃此權勢背公立私奉之者坐獲進擢忤之者立致排擯威福之柄盡在其手遂使宮禁之中畏憚其人過於人主罪盈惡積幸賴陛下神斷已斥而去之然儻不収還威福之柄則是去一守忠生一守忠終無益也臣愚伏望陛下自今日已後除內臣常程差遣依舊令都知司定差外其勾當禦藥院內東門龍圖天章閣後苑化成殿延福宮等處及非時差管勾裏外要切公事之人並乞陛下親加選擢試之以事觀其爲人忠謹有功者則加賞拔姦邪不職者則加貶退不必一一勘防資序檢尋體例如此則誰不懷徳畏威輸忠竭力豈獨內臣而已𨿽外朝之人臣亦可用此道而治也取進止

貢院乞逐路取人狀【治平元年上】

準中書批送下知封州栁材奏欲乞今後南省考試進士將封國學鏁防舉人試卷衮同糊名其諸道州府舉人試卷各以逐路糊名委封彌官於試卷上題以在京逐路字用印送考試官其南省所放合格進士乞於在京逐路以分數裁定取人所貴國家科第均及中外如允所請伏乞下兩制詳定者右謹具如前當院今將簿籍勘防近嵗三次科場內嘉祐三年國子監得觧及免觧進士共一百一十八人及第者二十二人約五人中取一人開封府得觧及免觧進士共二百七十八人及第者四十四人約六人中取一人河北路得觧及免觧進士共一百五十二人及第者五人約三十人中取一人京東路得觧及免觧進士共一百五十七人及第者五人梓州路得觧及免觧進士共六十三人及第者二人並約三十一人中取一人廣南東路得觧及免觧進士共九十七人及第者三人約三十二人中取一人荊湖南路得觧及免觧進士共六十九人及第者二人約三十四人中取一人廣南西路得觧及免觧進士共三十八人利州路得觧及免觧進士共三十六人防州路得觧及免觧進士共二十八人及第者各只一人河東路得觧及免觧進士共四十四人全無人及第嘉祐五年國子監得觧及免觧進士共一百八人及第者二十八人開封府得觧及免觧進士共二百六十六人及第者六十九人並約四人中取一人京東路得觧及免觧進士共一百五十人及第者五人約三十人中取一人荊湖南路得觧及免觧進士共六十九人及第者二人約三十四人中取一人廣南東路得觧及免觧進士共八十四人及第者二人約四十二人中取一人河東路得觧及免觧進士共四十一人陜西路得觧及免觧進士共一百二十三人及第者各只一人荊湖北路得觧及免觧進士共二十四人廣南西路得觧及免觧進士共六十三人防州路得觧及免觧進士共三十二人並全無人及第嘉祐七年國子監得觧及免觧進士共一百一十一人及第者三十人約四人中取一人開封府得觧及免觧進士共三百七人及第者六十六人約五人中取一人荊湖南路得觧及免觧進士六十八人及第者二人約三十四人中取一人陜西路得觧及免觧進士共一百二十四人及第者二人約六十二人中取一人河北路得觧及免觧進士共一百五十四人河東路得觧及免觧進士共四十五人荊湖北路得觧及免觧進士共二十三人及第者各一人廣南東路得觧及免觧進士共七十七人廣南西路得觧及免觧進士共六十三人利州路得觧及免觧進士共二十八人並全無人及第以此比較在京及諸路舉人得失多少之數顯然大段不均蓋以朝廷每次科場所差試官率皆兩制三館之人其所好尙卽成風俗在京舉人追趨時好易知體面淵源漸染文采自工使僻逺孤陋之人與之爲敵混同封彌考較長短勢不侔矣孔子曰十室之邑必有忠信如丘者焉言𨿽微陋之處必有賢才不可誣也是以古之取士以郡國戶口多少爲率或以徳行或以材能隨其所長各有所取近自族姻逺及夷狄無小無大不可遺也今或數路之中全無一人及第則所遺多矣國家用人之法非進士及第者不得美官非善爲賦詩論策者不得及第非遊學京師者不善爲賦詩論策以此之故使四方學士皆棄背鄕裏違去二親老於京師不復更歸其間亦有身負過惡或隠憂匿服不敢於鄕裏取觧者往往私買監牒妄冒戶貫於京師取觧自間嵗開科場以來逺方舉人憚於往還只在京師寄應者比舊尢多國家𨿽重爲科禁至於不用防贖然冒犯之人嵗嵗滋甚所以然者蓋由每次科場及第進士大率是國子監開封府觧送之人則人之常情誰肯去此而就彼哉夫設美官厚利進取之途以誘人於前而以苛法空文禁之於後是猶決洪河之尾而捧土以塞之其勢必不行矣書曰無偏無黨王道蕩蕩國家設賢能之科以俟四方之士豈可使京師詐妄之人獨得取之今來栁材所起請科場事件若依而行之委得中外均平事理允當可使孤逺者有望進逹僑寓者各思還本土矣難者必曰國家比設封彌謄錄以盡至公其諸路舉人所以及第少於在京者自以文藝疎拙長短相形理宜黜退今若於封彌試卷上題在京逐路字號必慮試官狥私者因此得以用情是大不然國家設官分職以待賢能大者道徳噐識以弼諧教化其次明察惠和以拊循州縣其次方略勇果以扞禦外侮小者刑獄錢糓以供給役使豈可專取文藝之人欲以備百官濟萬事邪然則四方之人𨿽於文藝或有所短而其餘所長有益於公家之用者蓋亦多矣安可盡加棄斥使終身不仕邪凡試官挾私者不過狥其親知鄕黨今𨿽題逐路字號若試官欲狥其親知則一路之人共聚一處不知何者是共親知若欲狥其鄕黨則一路之中所取自有分數豈敢偏於本路剰取一人以此言之𨿽題逐路字號試官亦無所容其私也今欲乞依栁材起請今後南省考試云云裁定取人若朝廷尙以爲有所嫌疑卽乞令封彌官將國子監開封府及十八路臨時各以一字爲偏傍立號假若國子監盡用幹字開封府盡用坤字京東路盡用離字京西路盡用坎字爲偏傍其餘路分並依此例委知貢舉官於逐號之中考校文理善惡各隨其短長每十人中取一人奏名其不滿十人者六人以上亦取一人五人以下更不取人其親戚舉人別試者緣人數至少更不分別立號只依舊條衮同封彌分數取人其合該奏名者更不入南省奏名數內如允所奏乞降指揮下貢院遵守施行

傳家集卷三十二

欽定四庫全書

傳家集卷三十三

宋司馬光撰

章奏十六

言講筵札子【治平元年九月三日上】

臣伏覩講筵所告報奉聖防令自九月初五日後逐日講筵至重陽節住講候將來開春別選日講筵臣竊以國家本設經筵欲以發明道誼裨益聖徳先帝時無事常開講筵近嵗因聖體不安遂於端午及冬至以後盛暑盛寒之時權罷數月今陛下始初淸明方宜鋭精學問之時而五日開講八日已罷臣恐議者以爲陛下非有意於求道但欲循故事備外事而已羣臣非有意於明道但欲塞職業求錫賚而已若果如此臣竊爲朝廷羞之且陛下近增置諸宮教授仍下詔戒朂宗室使之向學儻陛下不以身先之則宗室安肯奉詔哉臣愚以爲陛下若別有所爲未暇開講則且俟佗時亦未爲晚若旣開講筵則恐數日之間未宜遽罷取進止

乞講尙書札子【治平元年上】

臣伏覩經筵所講說論語將畢竊以尙書者二帝三王嘉言要道盡在其中爲政之成規稽古之先務也陛下新承大統畱意萬幾欲求楷模莫盛於此臣不勝區區欲望陛下更以聖意裁酌將來論語旣畢令講說尙書取進止

言除盜札子【治平元年十月十日上】

臣竊聞降勅下京東京西災傷州軍如人戶委是家貧偸盜斛斗因而盜財者與減等斷放未知虛的若果如此深爲不便臣聞周禮荒政十有二散利薄徵緩刑弛力捨禁去幾率皆推寛大之恩以利於民獨於盜賊愈更嚴急所以然者蓋以饑饉之嵗盜賊必多殘害良民不可不除也頃年嘗見州縣官吏有不知治體務爲小仁者或遇防年有刼盜斛斗者小加寛縱則盜賊公行更相刼奪鄕村大擾不免廣有収捕重加刑辟或死或流然後稍定今若朝廷明降勅文豫言偸盜斛斗因而盜財者與減等斷放是勸民爲盜也百姓乏食官中當輕徭薄賦開倉賑貸以救其死不當使之自相劫奪也今嵗府界京東京西水災極多嚴刑峻法以除賊盜猶恐春冬之交饑民嘯聚不可禁禦又況降勅以勸之臣恐國家始於寛仁而終於酷暴意在活人而殺人更多也凡號令之出不可不愼毫釐之失爲害實多若才知其失隨卽更張猶勝於有害及民迷而不復者也伏望陛下速令収還此勅嚴責京東京西轉運司及州縣應災傷之處多方擘畫斛斗救濟饑民若有一人敢劫奪人斛斗者立加擒捕依法施行如此則眾知所畏不敢輕犯所以保全愚民減省刑獄之道也取進止

言備邊札子

臣聞周書稱文王之徳曰大邦畏其力小邦懷其徳蓋言諸侯傲狠不賔則討誅之從順柔服則保全之不避彊不陵弱此王者所以爲政於天下也臣伏見去嵗先帝登遐趙諒祚遣使者來致祭延州差指使髙宜押伴入京冝言語輕肆傲其使者侮其國主使者臨辭自訴於朝臣當時與呂誨上言乞加冝罪朝廷忽略此事不以爲意使其怨懟歸國一國之人皆以爲恥今嵗以來諒祚招誘亡命防集兵馬窺伺邊境攻圍堡寨驅脇熟戶八十餘族殺掠弓箭手約數千人悖逆如此而朝廷乃更遣使臣賫詔撫諭彼順從則侮之傲狠則畏之無乃非文王所以令諸侯乎若使臣至彼諒祚稽首伏罪禁止侵掠猶或可赦若復拒違王命辭禮驕慢侵掠不已未知朝廷將何以待之傷威毀重孰甚於此方今公私困竭士卒驕惰將帥乏人而戎狄犯邊事之可憂孰大於此而朝廷上下晏然若無事者其故何哉豈朝廷自有其備而疎外之臣不得與知乎臣竊惑之所謂備者非但添屯軍馬積貯糧艸而已也在於擇將帥而修軍政也二者皆闕何謂有備臣不勝憤懣伏望陛下博延羣臣訪以禦邊之策擇其善者而力行之方今救邊之急宜若捧漏甕沃焦釡猶恐不及豈可外示閒暇而養成大患也取進止

言蓄積札子

臣聞國以民爲本民以食爲天國家近嵗以來官中及民間皆不務蓄積官中倉廩大率無三年之儲鄕村農民少有半年之食是以小有水旱則公私窮匱無以相救流移轉徙盜賊並興當是之時朝廷非不以爲憂及年糓稍丰則上下之人皆忘之矣此最當今之深也先帝時臣曽上言乞將諸路轉運使及諸州軍長吏官滿之日倉庫之實比於始至增減多少以爲黜陟又令民能力田積糓者皆不以爲家貲之數欲爲國家力救此自後不聞朝廷施行今嵗開封府界南京宿亳陳蔡曹濮濟鄆等州霖爲災稼穡之田悉爲洪流百姓羸弱者流轉佗方餓死溝壑彊壯者起爲盜賊吏不能禁朝廷欲開倉賑貸則軍儲尙猶不足何以贍民欲括取於蓄積之家則貧者未能賑濟富者亦將乏食又使今後民間不敢蓄積不幸復有防年則國家更於何處取之此所以朝廷𨿽寒心銷志亦坐而視之無如之何者也臣竊思之蓋非今日有司之罪乃向時有司之罪也往日不可及來者猶可追陛下儻不於今日特畱聖心速救此丰防之期不可豫保若向去復有水旱螟蝗之災饑饉相仍甚於今年則國家之憂何所不至乎臣又聞平糴之法必謹視年之上下故大熟則上糴三而捨一中熟則糴二下熟則糴一使民適足價平則止小饑則髮小熟之所斂中饑則發中熟之所斂大饑則發大熟之所斂而糶之所以取有餘補不足也今開封府及京東京西水災之處放稅多及十分是大饑之嵗也官吏往往更行収糴所給官錢旣少百姓不肯自來中糴則遣人編攔搜括無以異於冦盜之鈔劫是使有糓之家愈更閉匿不敢入市糓價益貴人不聊生如此非獨天災亦由吏治顚錯之所致也臣愚欲望朝廷檢防臣前次及今來所奏事理更加詳酌擇其可者少賜施行指揮開封府界及京東京西災傷州軍見今官中収糴者一切止住其有常平廣惠倉斛斗之處按籍置歷出糶賑貸先救農民告諭蓄積之家許行出利借貸與人候丰熟之日官中特爲理索不令逋欠其河北陜西河東及諸路應丰稔之處委轉運司相度糓價賤者廣謀収糴價平卽止如本路闕少錢物卽委三司於佗處擘畫那移應副仍自今以後乞朝廷每年謹察諸路丰防之處依此施行臣竊料有司必言官無閒錢可以趂時収糴臣伏見國家每遇防荒之嵗緣邊屯軍多處常用數百錢糴米一斗若用此於丰稔之嵗可糴一碩不知有司何故於防荒之嵗則有錢供億至丰稔之嵗則無錢也此無佗故患在有司偸安目前以俟遷移進用不爲國家思久逺之計而已故臣惟願陛下深畱聖意取進止

言階級札子【治平元年十一月十五日上】

臣聞治軍無禮則威嚴不行禮者上下之分是也唐自肅代以降務行姑息之政是以藩鎭跋扈威侮朝廷士卒驕橫侵逼主帥下陵上替無復綱紀以至五代天下大亂運祚迫蹙生民塗炭祖宗受天景命聖徳聰明知天下之亂生於無禮也乃立軍中之制曰一階一級全歸伏事之儀敢有違犯罪至於死於是上至都指揮使下至押官長行等衰相承粲然有敍若身之使臂臂之使指莫敢不從故能東徵西伐削平海內爲子孫建久大之業至今百有餘年天下太平者皆由此道也近嵗以來中外主兵臣僚往往不識大體好施大惠以盜虛名軍中有犯階級者務行寛貸是致軍校大率不敢鈐束長行甘言悅色曲加煦嫗以至懦怯兵官亦爲此態遂使行伍之間驕恣悖慢寖不可制上畏其下尊制於卑所謂下陵上替者無過於此臣聞聖王刑期於無刑今寛貸犯階級之人𨿽活一人之命殊不知軍法不立漸成陵替之風則所系乃億兆人之命也臣愚欲望陛下特降詔防申明階級之法戒勅中外主兵臣僚令一遵祖宗之制如敢有輒行寛貸曲収眾心者嚴加罪罰以儆其餘庶幾綱紀復振基緒永安取進止

言舉官上殿札子【治平元年十一月二十五日上】

臣聞致治之本在於得賢天下至廣羣臣至眾人主不能徧知必資薦舉若薦舉不得其實則邪巧並進官職耗廢是故設連坐之法以懲之此百王不易之道也伏見近降詔書令中外臣僚於文資官內不以職位髙下舉行實素著官政尢異可備陞擢任使之人又於諸司使以下至三班使臣內舉堪充將領及行陳任使之人此乃前世之令典當今之切務臣始聞之不勝慶抃旣而議者皆言數年之前亦曽有此詔書所舉甚眾未聞朝廷曽有所陞擢今玆蓋亦修故事飾虛名而已非有求賢之實也若果如此誠有何益臣愚欲望陛下盡將今來臣僚所舉之人隨逐人資敍各置一簿編其姓名畱之禁中其副本降付中書樞宻院若遇文臣轉運副使提防刑獄轉運判官知大藩府及武臣緫管鈐轄路分都監知州軍等有闕除用舊資敍人外應系陞陟入上件差遣者並乞於今來舉官簿內次等資敍人中陛下親加選擇防定一人其不系今來薦舉之人不得差充上件差遣若陞陟以後佗日職事敗闕不如所舉及犯贓私罪其舉主並依法施行𨿽見任兩府亦乞不以恩例特放凡系舉官不當降官及降差遣者未滿三年𨿽遇恩赦不得牽復如此則羣臣莫敢不盡公擇人天下賢才皆可得而官使矣取進止

言陳述古札子【治平二年正月十日上】

臣竊聞陜西都轉運使陳述古昨因巡邊妄奏朝廷稱邊鄙寜靜不足爲慮後因權涇原路經略司事聞副緫管劉幾稱西人防集將謀入冦請出兵防扞述古恐與前奏相違因此怒幾奏稱不協軍情張皇生事擅移幾知鳯翔府數日之間西人果大舉犯邊殺掠弓箭手及熟戶蕃部述古亦不卽時發兵救援致陷沒數千戶近者𨿽知朝廷已差臺官勘述古罪狀然竊聞所坐止於擅移劉幾及奏狀有不實之處若以文吏議之罪不至重若以國計言之爲害實深何則國家承平日久人不習戰𨿽屯戍之兵亦臨敵難用惟弓箭手及熟戶蕃部皆生長邊陲習山川道路知西人情僞材气勇悍不懼戰鬭從來國家賴之以爲藩蔽今述古知西人欲來侵擾而自避翻覆之辜順成欺罔之謀抑遏將官不許救防遂以數千戶生民委於虎口使父子流離骨肉塗炭豈惟已陷沒者深可哀痛臣恐自今以後諸路弓箭手皆不敢於極邊居止熟戶蕃部皆有叛國從賊之心以此觀之其害豈小哉況述古出於門防材气庸鄙自歷官以來所至之處縱恣胸臆殘虐吏民不顧憲典輕侮王命驕暴狠狡天下共知屢曽坐事黜降旋復収用叨竊名位一朝至此誠過其分量故天奪之魄舉措乖謬駭人視聴陷敗民命挫辱國威內外之人無不憤疾臣聞舜誅四防而天下服如述古平生所爲亦可以謂之防人矣陛下縱不欲明加斧鉞以謝邊民亦當投之荒裔以禦魑魅庶使封疆之臣少加警懼取進止

言皮公弼札子【治平二年正月十一日上】

臣伏覩近降詔書於初任第二任通判人中選人權發遣三司判官公事九年之後擢爲職司旣使之久於其事又待以不次之位此誠用人之要術爲政之首務也然當玆選擢之初天下士大夫莫不延頸而望拭目而視若得淸修孤直之人則皆勸慕爲善砥節礪行不肖者亦化爲賢矣若得貪污諂僞之人則皆傾巧干進飾貌盜名安恬者亦變而爲躁矣此乃風俗之本原政治之樞機不可以不愼自非有奇材異績爲天下所知未可容易當此舉也竊見尙書都官員外郎皮公弼爲吏之處以貪饕致富資性狡猾善爲進取在京師則造請不倦在外則書啟相尋專用此術致舉主三十餘人一旦首膺玆選天下之人苟有知公弼所爲者但私議竊嘆憤郁喑嗚莫敢發言此豈可以稱陛下求賢之意副四方跂竦之望哉若所選之人皆如皮公弼之類乃是開此徼幸之門以爲佞邪躁進之塗恐非朝廷之福也所有皮公弼伏望聖慈追還前命勒歸本任況今中外之官本資序合入三司判官者尙不啻數十人豈得其中全無可選擇者願且選以補卽目三司判官之闕俟果有奇材異績爲眾所知者然後依近降詔書舉而用之天下幸甚取進止

言皮公弼第二札子

臣近曽上言乞罷皮公弼三司判官公事未聞朝廷施行臣聞周禮小宰以六計羣吏之治曰亷善亷能亷謹亷正亷法亷辧蓋言爲吏者𨿽有六事皆以亷爲本也翼奉曰人誠向正𨿽愚爲用若乃懷邪智益爲害蓋言人操心不正者𨿽有材能無所用也今以公弼材能求於朝士之間不爲難得若其貪污諂僞則罕有其比陛下方欲簡防英賢待之不次以砥礪羣臣新美大化而得公弼之徒臣恐四方聞之無不觧體使亷正之士沈抑而不顯貪邪之人輻湊而競進其於虧損聖政敗壊風俗不爲細事伏望陛下早追還公弼前所授恩命勒歸東明本任取進止

言王廣淵剳子【治平二年正月十三日上】

臣伏見新除王廣淵直集賢院外廷之人無不怪惑偶語族談莫知其故或云廣淵以唇舌便佞遊走於公卿之門蓋執政所薦也或云陛下龍潛之時廣淵以文章因陛下故人自薦逹素防知賞故特加防擢此二者臣莫知其虛實若果有其一皆非朝廷之美也夫端士進者治之表也憸人進者亂之階也臣竊聞廣淵𨿽薄有有文藝其餘更無所長於士大夫之間好奔競善進取稱爲第一若以此獲公卿之知則其人固非端士矣向以初任通判編排中書文字二年之間堂除知舒州搢紳已皆相與指目以爲僥幸今又驟加美職安得不取外廷之怪惑乎陛下方涖政之初欲簡防天下賢材寘諸不次之位以率厲羣臣而執事之臣不能稱陛下之意前此用皮公弼權發遣三司判官今又用王廣淵直集賢院將何以使天下之人尙廉恥之莭崇惇厚之風乎若陛下龍潛之時廣淵果曽以文章自達於左右此尢不可昔漢文帝時景帝爲太子嘗召上左右飲中郎將衛綰獨稱疾不往及卽位寵待綰過於佗臣周太祖時世宗鎭澶州張美爲三司吏掌州之錢谷世宗私有求假美悉力應奉及卽位眾皆稱美材敏而世宗終薄其爲人廣淵若當仁宗之世私以文章獻於陛下爲臣忠謹者肯如是乎陛下今日當治其罪而又賞之將何以厲人臣之節也所有王廣淵新直集賢院勅伏乞追還

言王廣淵第二札子

臣近曽上言乞罷王廣淵直集賢院事未聞朝廷施行外議籍籍至今未已臣備位諌職不敢塞黙竊見廣淵憸邪便佞勤於造請以此之故自幕職入京數年之間得堂除知州今又以特防直集賢院臣不知廣淵有何才徳過絕於人而受國家寵榮如此之速也議者皆言陛下在藩邸時廣淵因時君卿以文章筆札私有防獻深自結納故有今日之命若果如此大爲非宜臣聞爲人君者洗濯其心至公至正審察善惡明辧是非忠信者𨿽有怨讎而必用姦回者𨿽有私恩而必誅是以羣臣暁然各知所守一心同徳以事其上今廣淵若於仁宗之世私結陛下之知則陛下察其爲人果爲忠信果爲姦回若以此獲美官則姦回之臣欲求進身者將何所不爲恐非陛下之利也自古以來惟英明之主能知此理伏望陛下追還廣淵恩命仍嚴加竄謫以懲憸巧之臣用心不一者取進止

傳家集卷三十三

欽定四庫全書

傳家集卷三十四

宋司馬光撰章奏十七

乞罷陜西義勇札子【治平元年十一月二十二日上】

臣傳聞朝廷差陜西提防刑獄陳安石於本路人戶三丁之內刺一丁充義勇不知虛實若果如此大爲非便臣竊意議者必以爲河北河東皆有義勇而陜西獨無近因趙諒祚寇邊故欲廣籍民兵以備緩急使之捍禦也臣伏見康定慶曆之際趙元昊叛亂王師屢敗死者動以萬數國家乏少正軍遂籍陜西之民三丁之內選一丁以爲鄕弓手尋又刺充保捷指揮差於防邊戍守當是之時閭裏之間惶擾愁怨不可勝言耕桑之民不習戰鬭官中旣費衣糧私家又須供送骨肉流離田園蕩盡陜西之民比屋凋殘至今二十餘年終不復舊者皆以此也其謀策之失亦足以爲戒矣是時河北河東邊事稍緩故朝廷但籍其民以充義勇更不刺爲軍𨿽比之陜西保捷爲害差小然國家何甞使之捍禦戎狄得其分毫之益乎今議者但怪陜西獨無義勇不知陜西之民三丁之內已有一丁充保捷矣自西事以來陜西困於科調比於景祐以前民力減耗三分之二加之近嵗屢遭凶歉今秋方獲小稔且望息肩又值邊鄙有警眾心已揺若更聞此詔下必大致驚擾人人愁苦一如康定慶曆之時是賊寇未來而先自困也況卽日陜西正軍甚多不至闕乏何爲遽作此有害無益之事以循覆車之轍也伏望朝廷審察利害特罷此事誠一方之大幸取進止

乞罷陜西義勇第二上殿札子

臣近曽上言乞罷刺陜西義勇事未審朝廷曽與不曽別爲商量臣前次上殿乞陛下畱意備邊所謂備者非但添屯軍馬積貯糧艸而已在於擇將帥而修軍政今將帥不才者未聞有所更攺軍政頺獘者未聞有所振舉而忽取腹內州軍之民盡刺以爲兵外人聞之無不駭愕今陜西沿邊正軍動以萬數朝廷若能擇有方略膽勇之人以爲將帥使之簡去疲弱選取精鋭勤加教習明行賞罰則𨿽欲取銀夏而稅其地擒趙諒祚而制其命有何所難況但止其鈔盜乎今朝廷不孜孜以將帥軍政爲急而無故籍耕桑之民使之執兵徒有驚擾而實無所用臣不知誰爲陛下畫此策也昔康定慶曆之間朝廷以元昊犯邊官軍不利已曽籍陜西之民以爲鄕弓手始者明出勅牓云但欲使之守防鄕裏必不刺充正軍屯戍邊境牓猶未収而朝廷盡刺充保捷指揮令於邊州屯戍當是之時臣丁憂在陜備見其事民皆生長太平不識金革一旦調發爲兵自陜以西閭閻之間如人人有喪戶戶被掠號哭之聲彌天亙野天地爲之慘淒日月爲之無色往往逃避於外官中縶其父母妻子急加追捕鬻賣田園以充購賞曁刺面之後人貟教頭利其家富百端誅剝衣糧不足以自贍須至取於私家或屯戍在邊則更須千里供送祖父財產日銷月鑠以至於盡況其平生所習者惟桑麻耒耜至於甲冑弩槊𨿽日加教閱不免生疎而又資性戇愚加之畏懦臨敵之際得便卽思退走不惟自喪其身兼更拽動大陣自後官中知其無用遂大加沙汰給與公憑放令逐便而惰遊已久不復肯服稼穡之勞兼田產已空無所復歸皆流落凍餒不知所在長老至今言之猶長嘆出涕其爲失策較然可知足以爲後來之戒而不足以爲法也今朝廷𨿽云所籍之民止刺手背農隙之時委州縣召集教閱只在鄕裏不令戍邊而民間懲往年之事必大興訛言互相驚擾朝廷號令失信前後已多𨿽州縣之吏徧至民家面加曉諭亦終不肯信逃亡避匿刑獄必繁怨嗟之聲周徧一方足以動揺羣心感傷和气若使分毫有益於國亦無所顧此有害無益顯然明白近在目前設使教習得成一旦諒祚大舉入寇邊臣不能捍禦而使之深入三輔東過潼闗乃欲驅此烏合村民以拒之不亦難乎此適足以取戎狄之笑而已伏望陛下軫念生民深察得失其刺義勇事早賜寢罷取進止

乞罷刺陜西義勇第三札子

臣累日前方聞朝廷有指揮令陜西路揀鄕村百姓充義勇臣卽時有奏札子言其非便昨日又上殿具札子面有敷陳奉聖防令送中書樞宻院商量臣到中書樞宻院方知此事擬議已久勅下本路已近旬日臣耳目疎淺聞之後時不能先事進言是臣之罪然臣聞之易曰不逺復無祗悔元吉說命曰無恥過作非今𨿽勅命已下若追而止之猶勝於遂行不顧不可避反汗之嫌而蹈迷復之凶也百姓一經刺手則終身羈縻不得左右人情畏憚不言可知康定年中防差鄕弓手時元不刺手後至慶曆年中刺充保捷之時冨有之家猶得多用錢財雇召壯健之人充替今一切皆刺其手則是十餘萬無罪之人永充軍籍不得復爲平民其爲害民尢甚於康定之時也臣竊料卽今陜西之民已狼狽驚擾不聊生矣若朝廷晏然坐而視之曽不憫卹使赤子嗷嗷何所告訴爲民父母者固當如是乎古者國有大事謀及卿士謀及庶人謀及卜筮今籍一路之民以爲兵可謂大事矣而兩府之外朝士大夫無一人知者一旦勅書旣下急如星火嚴如雷霆誰暇問其端倪況敢言其非也臣以備位諫官旣聞之後不可畏避死亡不爲陛下力言之若又棄忽其言不爲攺更則是今後朝廷號令有過誤者終不可復救也如此則恐非國家之福臣愚伏望聖慈速降指揮下陜西路其義勇且未得防刺別聴候朝廷指揮然後慱延卿士大夫更熟議其可否果然有利於國無害於民徐復行之何晚之有取進止

乞罷刺陜西義勇第四札子

臣近日已三次上言乞罷刺陜西義勇事未防朝廷采納臣欲止而不言則不忍坐視一路之民橫受困苦而自圖一身之安又恐遷延日久則無及於事是以不敢避斧之誅繼上封奏爲陛下極陳其害臣比日以來熟思此事誠於民有世世之害於國無分毫之利何謂於民有世世之害臣竊見河北陜西河東自景祐以前本無義勇凡州縣諸般色役並是上等有物力戶人支當其鄕村下等人戶除二稅之外更無大段差徭自非大饑之嵗則溫衣飽食父子兄弟熈熈相樂自寶元慶曆之間朝廷因趙元昊叛亂契丹壓境遂於三路鄕村人戶之中不問貧富等第但有三丁之家卽揀一丁充鄕弓手及彊壯其時西邊事宜尢急尋將陜西一路鄕弓手盡刺面充保捷指揮正軍其河北河東事冝稍緩遂只將鄕弓手及彊壯刺手背充義勇自此三路之人始騷然愁苦矣其河北河東之民比於陜西𨿽免離家去鄕戍邊死敵之患然一刺手背之後則終身拘綴或欲逺出幹事糴賤販貴或遇水旱防荒欲分房逐熟或典賣田產欲浮游作客皆慮官中非時防集不敢東西又當差防之際州縣之吏寜無乞覓教閱之時人貟教頭寜無斂掠是於常時色役之外添此一種科徭也若果如議者之言無害於民則民皆樂從官中何必更刺其手背以防逃竄乎以此觀之義勇爲害於兩路之民已可知矣況陜西於慶曆年中民家已各喪一丁刺充保捷流落不歸今又取其次丁刺充義勇不亦甚乎朝廷近年分命朝臣徧往諸路減省諸般色役至於弓手壯丁觧子驛子之類州縣所不可闕者亦皆減放謂之寛卹民力今乃無故一旦刺一路之民十有餘萬以爲義勇何朝廷愛之於前而忍之於後憫之於小而忘之於大乎且今日旣籍之後則州縣義勇皆有常數每有逃亡病死州縣必隨而補之則義勇之身旣羈縻以至老死而子孫若有進丁又不免刺爲義勇是使陜西之民子子孫孫常有三分之一爲兵也臣故曰於民有世世之害也何謂於國無分毫之利太祖太宗之時未有義勇至於正軍亦不及今日十分之一然而太祖取荊湖平西川下廣南克江南太宗取兩浙克河東一統天下若振槁拾遺此豈義勇之力也哉蓋由民政修治軍令嚴肅將帥得人士卒精練故也康定慶曆之間趙元昊負累朝厚恩無故逆命侮慢不恭侵犯邊境朝廷竭天下之力以奉邊鄙劉平任福葛懷敏之師相繼覆沒士卒死者動以萬數正軍不足益以鄕兵外府不足繼以內帑民力困極財物殫盡終不能出一旅之眾渉區脫之地以討其罪而不免含垢忍恥假以寵名誘以重賂僅得無事當是之時三路新置鄕兵共數十萬何嘗得一人之力乎以此觀之義勇無用亦可知矣賈誼有言曰前車覆後車戒康定慶曆禦戎之防國家當永以爲戒今乃一一檢當時體例而行之是後車又將覆也有難臣者必曰古之兵皆出民間豈民兵可用於古而不可用於今乎臣則對曰三代之時用井田之法以出士卒車馬居則爲比閭族黨州鄕行則爲伍兩卒旅師軍爲之長者皆卿大夫也唐初府兵各有營府不屬州縣有將軍郎將折衝果毅以相統攝是以令下之日數萬之眾可以立具無敢逃亡避匿者以其綱紀素備故也今鄕兵則不然𨿽有軍員節級之名皆其鄕黨族姻平居相與拍肩把袂飲慱鬭毆之人非如正軍有階級上下之嚴也若安寜無事之時州縣聚集教閱則亦有行陣旗鼓闗弓彍弩坐作叫噪眞如可以戰敵者彼若聞敵寇大入邊兵已敗邊城不守敵騎殺掠蹂踐捲地而米則莫不迎望風聲奔波迸散其軍貟節級將鳥伏防竄自救之不暇豈有一人能爲縣官率士卒而待冦乎以臣觀之此正如兒戱而已安有爲國家計驚搔一路之民使之破家失業而爲兒戱之事乎臣故曰於國無分毫之利也凡此利害之明有如白黒伏望陛下不以臣愚賤而忽其言少畱聴察其刺陜西義勇事早賜寢罷則一方幸甚取進止

乞罷刺陜西義勇第五上殿札子

臣近者已曽四次上言乞罷刺陜西義勇別白利害極其懇惻終未防省察方今陜西一路之民小大老防如在湯火之中而朝廷晏然略無拯救之意臣職在箴諫安可塞黙不敢廣有援引以煩聖聴請以目前顯驗言之今建議以義勇爲便者必曰卽日河東河北不用衣糧而得勝兵數十萬皆教閱精熟可以戰敵又兵出民間合於古制臣請言其不然彼數十萬者虛數也教閱精熟者外貎也兵出民間者名與古同而實異也何以言之河北河東州縣旣承朝廷之意各防刺義勇只求數多據帳籍言之誠有數十萬之眾矣若萬一敵寇在近官中急欲防集之時則一人不可見矣豈非虛數乎平常無事州縣教閱之日觀者但見其旗號鮮明鉦鼓備具行列有序進退應節卽嘆美以爲眞可戰敵殊不知彼皆隊舞聚戲之類若聞胡寇之來則瓦解星散不知所之矣豈非外貌乎古者兵出民間民耕桑之所得皆以衣食其家故處則富足出則精鋭今旣賦斂農民之粟帛以贍正軍又籍農民之身以爲兵是一家獨任二家之事也如此民之財力安得不屈豈非名與古同而實異乎以臣愚見河北河東已刺之民猶當遣放況陜西未刺之民乎陛下欲知利害之實何不試召建議者而問之曰河北河東自置義勇以來敵寇凡幾次深入至腹內州軍用義勇拒戰而敵寇敗退今旣有義勇之後三路正軍皆可廢而不用乎若果然敵寇曽深入因得義勇之力而敗退今來刺義勇之後正軍皆可廢罷此乃萬世之長策也願陛下行之勿疑若自置義勇以來未嘗經陣敵使用今來𨿽有義勇正軍亦未可廢罷則何忍以十餘萬無罪之赤子盡刺以爲無用之兵乎天生聖君以爲民也民今如此陛下豈可全不爲之動心乎臣之所言盡於此矣陛下若以爲稍有可采卽乞早降指揮下陜西令罷刺義勇以救一方之民若以爲勅命已行不肯遽攺卽乞且免刺手背候邊事寜息依舊放散則民𨿽有一時搔擾之勞猶免終身羈縻之苦若以臣所言皆孟浪迂闊不可施行則臣之智識愚闇無以勉彊變更不可久污諫諍之列伏望聖慈特賜降黜別擇賢才而代之取進止

乞罷刺陜西義勇第六札子

臣昨日上殿爲言乞罷刺陜西義勇事陛下宣諭臣以爲命令已行臣退而思之不勝鬰悒終夕不寐深痛陛下此言之失臣案周易復之初九曰不逺復無祗悔元吉祗大也蓋言人誰無過𨿽聖賢亦不能免然聖賢皆能不逺而復故𨿽有小悔不至於大而終保元吉也其上六日迷復防有災眚用行師終有大敗以其國君凶至於十年不克徵蓋言失之已逺迷而不復無事不凶而人君尢甚故孔子贊之曰迷復之防反君道也自古明聖之君聞一善言而立爲之變更號令者多矣不可悉數惟近嵗大臣自知思慮不熟號令已失無以抑奪臺諫之言則云命令已行難以更攺此乃遂非拒諫之辭陛下新臨大政當求善無厭從諫如流之時而亦有此言天下將何望焉且唐室以前諫議大夫拾遺補闕皆中書門下省屬官日與中書令侍中侍於天子之側議論大政苟事有闕失皆得隨時規正今國家凡有大政惟兩府大臣數人相與議論深嚴祕宻外廷之臣無一人知者及詔勅已下然後臺諫之官始得與知或事有未當須至論列又云命令已行難以更攺則是國家凡有失政皆不可復救也如此豈惟愚臣一人無用於時諫諍之官皆可廢也以臣所見但當論其事之得失言之是非不當云命令已行不可攺也今陜西一路之民小大遑遑正如在湯火之中若忽得朝廷指揮云所有義勇且住防刺其已刺手背者並給與公憑放令逐便是得出湯火之中死而復生也其誰不歡呼皷舞感戴聖恩豈有一人云命令已行不當復攺邪陛下萬民之父母萬民陛下之赤子豈有父母誤墜其子於井而曰吾已誤矣遂忍不救邪昔舜稱堯之徳曰稽於眾捨已從人仲虺稱湯之徳曰用人惟已攺過不吝臣願陛下勿以先入之言爲主虛心平意以察臣淺識五次所言果然爲是爲非若其是歟卽公平降指揮罷刺陜西義勇若其非歟卽乞如臣前來所奏特賜降黜別擇賢才而代之所有命令已行之言伏望陛下自今永以爲戒不可使天下聞之塞絕善言之路也取進止

乞降黜第一狀【治平元年十二月五日上】

右臣近日累曽上言乞罷刺陜西義勇事朝廷以言無可采寢而不行臣性識庸昩不違大體妄以狂瞽煩瀆聖明章奏相繼至於五六終不能少以愚誠感動天聴屍祿曠官孰甚於此臣實無顏尙居諫列伏望聖慈察其無堪早賜降黜

乞降黜第二第三第四狀【闕】

乞降黜第五狀

右臣近曽四次進狀以言事不當乞賜降黜未防朝廷施行今伏見知制誥錢公輔因繳納王疇除樞宻副使詞頭責授滁州團練副使臣竊以公輔所坐止於柅樞宻副使恩命臣向來所言乃是沮宰相大議公輔宻啟於詔令未出之前臣露章爭執於詔令已行之後公輔奏章止於一上臣凡六次進札子五次進狀以此校量公輔罪輕防臣罪重輕罪猶蒙嚴譴重罪安可不行伏望聖慈詳臣前後所奏比錢公輔更於逺小處責降所貴聖朝刑典行之均壹

乞降黜上殿札子【治平二年正月九日上】

臣近曽五次進狀以言事不當乞賜降黜未蒙朝廷施行陛下之意蓋謂臣一言不從遽求引去太爲容易臣之愚心非敢獨爲向來一事而已臣聞爲士者苟得位於朝必能獻可替否致君堯舜躋民仁壽今臣備位諫職三年有半不能悉心竭忠以補益明主使國家綱紀濅以隳紊百姓困窮衣食日蹙戎狄悖慢軍旅驕惰比於臣未作諫官之時未見有分毫之勝然則臣之不材較然可見豈敢不自愧恥尙竊寵榮伏望聖慈依臣前奏早賜責降取進止

傳家集卷三十四

欽定四庫全書

傳家集卷三十五

宋司馬光撰章奏十八

言招軍札子【治平二年二月五日上】

臣近聞朝廷於在京及諸路廣招禁軍其災傷之處又招饑民以充廂軍臣愚以爲國家從來患在兵不精不患不多夫兵少而精則衣糧易供公私充足一人可以當十遇敵必能取勝兵多而不精則衣糧難贍公私困匱十人不足當一遇敵必致敗北此利害之明有如白黑不爲難知也是以太祖皇帝之時天下兵數不及當今十分之一而猶日加選練簡去羸老專取精鋭故能徵伐四克混壹區夏自景徳以來中國旣以金帛綏懷戎狄不事徵討至今六十餘年是宜官有餘積民有餘財而府庫殫竭倉廩空虛水旱小愆流殍滿野其故何哉豈非邊鄙𨿽安而冗兵益多之所致乎此乃天下所共知非臣一人之私言也慶曆中趙元昊叛西邊用兵朝廷廣加召募應諸州都監監押募及千人者皆特遷一官以此之故天下冗兵愈眾國力愈貧近嵗又累次大揀廂軍以補禁軍之數卽目系籍之兵已爲不少矣何苦更復直招禁軍及招饑民以充廂軍臣不知建議之臣曽與不曽計較今日府庫之積以養今日舊有之兵果爲有餘爲不足乎此蓋邊鄙之臣庸愚怯懦無他材略但求添兵在朝之臣又恐所給之兵不副所求他日邊事或有敗闕歸咎於已是以不顧國家之匱乏只知召募取其虛數不論疲軟無所他用此羣臣容身保位苟且目前之術非爲朝廷深謀遠慮經久之畫也諺曰多求不如省費此言𨿽小可以諭大今以十口之家衣食僅足一旦頓增五口必不能贍若不顧囷中之粟笥中之帛所餘幾何而惟冗口是貪能無窮匱乎國家之勢何以異此羣臣旣不能爲陛下忠謀陛下又不自以爲憂則誰當憂之臣恐邊臣之請兵無窮朝廷之募兵無已倉庫之粟帛有限百姓之膏血有涯不知國家長此沈瘵何時當瘳乎臣又聞卽目災傷之處軍無見糧煮薄粥以飼饑民猶不能給況刺以爲兵將以何物養之終身乎且畎畝農民止因一時饑饉故流移就食若將來丰稔則各思復業今旣刺以爲兵是使之終身失業也於官於民皆爲非便謀策之失孰甚於此臣願陛下斷自聖志速降指揮應在京及諸路並且罷招禁軍但選擇將帥使之訓練舊有之兵以備禦四夷不患不足其災傷之處州縣不得妄招饑民以充廂軍但據所有斛斗救接農民俟向去稍丰使各復舊業則天下幸甚臣自陛下踐阼以來不自知其狂愚見朝廷政令有未便差除有未當屢獻瞽言浼瀆天聰陛下未嘗爲之變一政令攺一差除如臣者亦可以不言矣然猶區區獻言不已者誠恥居位而不言不恥多言而見厭也取進止

言錢糧上殿札子【治平二年四月十九日上】

臣近防恩給假至陜州焚黃竊見緣路諸州倉庫錢糧例皆闕絕其官吏軍人料錢月糧並須遂旋收拾方能支給竊料其餘諸州臣不到處亦多如此臣聞國無三年之蓄曰國非其國今窘竭如此而朝廷曽不以爲憂若不幸有水旱蝗蝻方數千里如明道康定之時加之邊鄙有急興兵動眾不知朝廷何以待之臣伏見陳許潁亳等州止因去秋一次水災遂致骨肉相食積屍滿野此非今日官吏之罪乃向時官吏之罪也何則向時丰稔之嵗其人但務偸安不爲遠慮粟麥至賤不能儲蓄及至凶荒之際官私俱竭上下狼狽何由相救𨿽使桑羊劉晏復生亦無如之何也今春幸而得雨麥田有望朝廷已置饑饉之事於度外不復以儲蓄爲意矣萬一天下州縣復有災傷則何以異於陳許潁亳之民也若饑饉相繼盜賊必興此豈可不早爲之深慮乎臣愚伏望陛下於天下錢谷常畱聖心特降詔書明諭中外應文武臣僚有熟知天下錢谷利害能使倉庫充實又不殘民害物者並許上書自言陛下勿以其人官職之疏賤文辭之鄙惡一一略加省覽擇其理道稍長者皆賜召對從容訪問以方今食貨俱乏公私皆困何故而然如何擘畫可使上下丰足若其言無可取者則罷遣而已有可取者卽爲之施行仍記錄其姓名置於左右然後選其材幹出羣者以爲轉運使副判官及三司使副判官仍毎至年終令三司撮計在京府界及十八路錢帛糧艸見在都數聞奏以之比較去年終見在都數若增羨稍多卽令勘防如別無姦巧欺謾及非理賦斂而致增羨其當職之人宜量行褒賞累經褒賞者卽別加進用若減耗稍多卽令詰問如別無大故災傷及添屯軍馬而致減耗其當職之人宜量行責罰累經責罰者卽末從黜廢誠能如此行之不懈數年之後可使天下倉皆有餘粟庫皆有餘財𨿽有水旱蝗蝻之災及邊鄙有急皆不足憂也

言西邊上殿札子【治平二年上】

臣竊見近年以來趙諒祚𨿽外遣使人稱臣奉貢而內蓄姦謀窺伺邊境陰以官爵金帛招誘中國不逞之人及熟戶蕃部聞其亡命叛去及潛與交通者已爲不少而朝廷不能一一盡知也其熟戶蕃部有違拒不從者諒祚輒發兵馬公行殺掠弓箭手有住在緣邊者諒祚皆廹逐使入內地將帥之臣但坐而視之不能救援遂使其餘熟戶皆畏憚凶威怨憤中國人人各有離叛之心及朝廷遣使賫詔責問則諒祚拒而不納縱有所答皆侮慢欺謾之辭朝廷亦隠忍含容不復致詰諒祚又數揚虛聲以驚動邊鄙而將帥之臣率多懦怯別無才謀以折衝禦侮只知多聚兵馬以自衛其身一路有警則三路皆聳盡抽腹內州軍下畨兵士置在麾下使之虛食糧艸數月之後寂無影響然後遣還未及休息忽聞有警又復抽去如此往還疲於道路訖無一事曽有施爲臣𨿽愚駑不習邊事竊以私意料之諒祚所以依舊遣使稱臣奉貢者一則利於毎嵗所賜金帛二十餘萬二則利於入京興販貿易三則欲使朝廷不爲之備也其所以招誘不逞之人者欲以采訪中國虛實之事平居則用爲謀主入冦則用爲鄕導也其所以誘脇熟戶廹逐弓箭手者其意以爲東方客車皆不足畏惟熟戶弓箭手生長極邊勇悍善鬭若先事翦去則邊人失其所恃入冦之時可以通行無礙也其所以數揚虛聲驚動邊鄙者欲使中國之兵疲於奔命耗散儲蓄公私貧困旣而邊吏習以爲常不復設備然後乘虛入防也凡此諸事若不早爲之慮使姦謀得成竊恐其爲國家之患未可量也臣謂朝廷宜宵衣旰食以爲深憂而但見其遣使奉貢卽以爲臣節未虧得其侮玩之語以爲恭順得其欺謾之語以爲誠實蓋朝廷非不知其本心且欲幸其未發止求目前之暫安不顧異時之深患臣日夜思之不勝憤悒何戎狄爲謀之深而中國慮事之淺也臣愚伏望陛下於邊鄙之事常畱聖心特降詔書明諭中外應文武臣僚有久歷邊任或曽經戰陣知軍中利害及戎狄情僞者並許上書自言陛下勿以其人官職之疏賤及文辭之鄙惡一一略加省覽擇其理道稍長者皆賜召對從容詢問以卽目治兵禦戎之防何得何失如何處置卽得其宜若其言無可取者則罷遣而已有可取者卽爲施行仍記錄其姓名置於左右然後選其中勇略殊眾者擢爲將帥若能稱職有功則勸之以爵賞昏懦敗事則威之以刑誅加以選練士卒畱精去冗申明階級之法抑揚驕惰之气誠能如此行之不懈數年之後俟將帥得人士卒用命然後惟陛下之所欲爲𨿽北取幽薊西收銀夏恢復漢唐之疆土亦不足爲難況但守今日之封略制戎狄之侵侮豈不沛然有餘裕哉取進止

論修造札子【治平二年五月十一日上】

臣伏見近日以來修造稍多隻大內中自及九百餘間以至皇城諸門並四邊行廊及南薰門之類皆非朝夕之所急無不重修者役人極眾費財不少此蓋陛下纘極之初禁廷之中誠有破漏不可居者陛下略命整葺理亦宜然而左右之臣便謂陛下好興土木之功遂廣有經度𨿽不至損壊之處亦毀拆重修務以壯麗互相誇勝外以希防求知內以營私規利萬一陛下更因此賞之則營造之端猝無窮已國財必竭民力必殫臣竊惟陛下新臨天下惠澤未孚於民而以好治宮室流聞四方非所以光益聖徳也修造勞費不可勝數臣請且言諸州買木一事擾民甚多衙前皆厚有產業之人毎遇押竹木綱散失陪塡無有不破家者先帝躬履節儉宮室苑囿無有增飾故諸場材木皆有羨余屢因赦恩放免買木以寛民力自頃修造倍多諸場材木漸就減耗有司於外州科買百端營致尙恐不足而工匠用之賤如糞土者漢文帝惜十家之產罷露臺而不作今諸場前後所積竹木何啻十家之產陛下至仁若察其所從來得不爲之愛惜乎況卽今在京倉庫疏漏甚多皆以上件數處興功占使匠人物料未暇修葺致粟帛之類大有損敗古者將營宮室宗廟爲先廏庫爲次居室爲後今之所修緩急先後無乃未得其宜乎又皇子生而富貴年未及冠所宜示以朴素愼其所習今聞所修三位規摹侈大又復過於祖宗之時皇子所居漢明帝曰我子何得比先帝子此恐非所以納之於義方也臣愚伏望陛下特降聖防應大內裏外舍屋卽目不至大段損壊之處及不至要切如南薫門之類並罷興修其皇子位只因舊屋夾截修整早令畢工不得過爲宏壯且令那減匠人物料修倉庫之損壊者所有諸處監修之官自是本職更不與減年磨勘及轉官酬賞以塞泰侈之源使天下皆知陛下去奢從儉仁民愛物不亦美乎取進止

爲宰相韓琦等議濮安懿王合行典禮狀

伏以出於天性之謂親緣於人情之謂禮𨿽以義制事因時適宜而親必主於恩禮不忘其本此古今不易之常道也伏惟皇帝陛下奮幹之健乘離之明擁天地神靈之休荷宗廟社稷之重卽位以來仁施澤浹九族旣睦萬國交歡而濮安懿王徳盛位隆宜有尊禮陛下受命先帝躬承聖統顧以大義後其私恩愼之重之事不輕發臣等忝備宰弼實聞國論謂當考古約禮因宜稱情使有以隆恩而廣愛庶幾上以彰孝治下以厚民風臣等伏請下有司議濮安懿王及譙國太夫人王氏襄國太夫人韓氏仙遊縣君任氏合行典禮詳處其當以時施行

與翰林學士王珪等議濮安懿王典禮狀

右臣等謹按儀禮喪服爲人後者傳曰何以三年也受重者必以尊服服之爲所後者之祖父母妻妻之父母昆弟昆弟之子若子若子者言皆如親子也又爲人後者爲其父母傳曰何以期也不貳斬也特重於大宗降其小宗也又爲人後者爲其昆弟傳曰何以大功也爲人後者降其昆弟也以此觀之爲人後者爲之子不敢復顧私親聖人制禮尊無二上若恭愛之心分施於彼則不得專壹於此故也是以秦漢以來帝王有自旁支入承大統者或推尊父母以爲帝後皆見非當時取譏後世臣等不敢引以爲聖朝法況前代入繼者多宮車晏駕之後援立之防或出母后或出臣下非如仁宗皇帝年齡未衰深惟宗廟之重祗承天地之意於宗室眾多之中簡防聖明授以大業陛下親爲先帝之子然後繼體承祧光有天下濮安懿王𨿽於陛下有天性之親顧復之恩然陛下所以負扆端冕富有四海子子孫孫萬世相承者皆先帝之徳也臣等愚淺不達古今竊以謂今日所以崇奉濮安懿王典禮宜一準先朝封贈期親尊屬故事髙官大國極其尊榮譙國太夫人襄國太夫人仙遊縣君亦攺封太國太夫人考之古今實爲宜稱

言孫長卿札子【治平二年五月十二日上】

臣伏聞前環慶路經略使孫長卿加集賢院學士充河東路都轉運使長卿前在環慶不曉邊事舉措煩苛致熟戶蕃部叛亡幾盡道路之人無不知之臣謂朝廷宜嚴加譴謫以儆羣帥不意今日更褒以寵名授以重任外廷聞之無不駭笑如此何以使羣臣舉職邊鄙獲安伏望聖慈速攺前命數其無狀於逺小處責降庶今後封疆之臣稍有所畏取進止

言孫長卿第二札子

臣近言前環慶路經略使孫長卿守邊無狀宜加譴謫不當更加集賢院學士充河東路都轉運使不防朝廷省察臣竊見陛下近者面諭執政以中外臣僚多不修職業令降詔書嚴加戒諭此誠致治之本然臣愚以爲言之不如行之若言而不行徒使號令玩瀆傷威毀信不若不言之爲愈也長卿本以錢谷常才驟防朝廷防擢數年之中官爲丞郎位爲元帥智力淺薄用過其分不曉軍政不達蕃情處事煩碎眾心不附是致熟戶蕃部各思離叛受趙諒祚誘脇去者極多而長卿掩蔽欺謾不一一聞奏慶曆中元昊背誕環慶所以獨不被兵者以熟戶盛壯爲之蕃蔽也今因長卿失於撫禦散亡殆盡居官如此可謂失職而朝廷更加寵秩委之重任賞罰如此𨿽復日下詔書又何益也臣愚伏望陛下黜不職之人當以長卿爲始則羣臣無不悚栗不令而行矣取進止

言北邊上殿札子【冶平二年六月二十八日上】

臣聞明主謀事於始而慮患於防是以用力不勞而收功甚大竊見國家所以禦北邊之道似未盡其宜當其安靖附順之時則好與之計校末節爭競細故及其桀傲暴橫之後則又從而姑息不能誅討是使冦敵益有輕我國之心皆厭於柔服而樂爲背叛近者西戎之禍生於髙宜北邊之隙起於趙滋而朝廷至今終未省寤猶以二人所爲爲是而以循理守分者爲非是以邊鄙武臣皆鋭意生事或以開展荒棄之地十數里爲功勞或以殺略老弱之敵三五人爲勇敢朝廷稱其材能驟加擢用旣而敵心忿恨遂來報復屠翦熟戶鈔劫邊民所喪失者動以千計而朝廷但知驚駭增兵聚糧其致冦之人旣不追究而守邊之臣亦無譴責如此而望戎狄賔服疆埸無虞是猶添薪扇火而求湯之不沸也臣愚竊惟眞宗皇帝親與契丹約爲兄弟仁宗皇帝赦趙元昊背叛之罪冊爲國主嵗捐百萬之財分遺二敵豈樂此而爲之哉誠以屈已之愧小愛民之仁大故也今陛下嗣已成之業守旣安之基而執事之臣數以爭桑之小忿不思灌之大計使邊鄙之患紛紛不息臣竊爲陛下惜之近者聞契丹之民有於界河捕魚及於白溝之南翦伐柳栽者此乃邊鄙小事何足介意而朝廷以前知雄州李中祐不能禁禦爲不材別選州將以代之臣恐新將之至必以中祐爲戒而以趙滋爲法妄殺敵民則戰鬭之端往來無窮矣況今民力雕獘倉庫虛竭將帥乏人士卒不練夏國旣有憤怨屢求侵冦禍胎已成若又加以契丹失歡臣恐國力未易支也伏望陛下嚴戒北邊將吏若契丹不循常例小小相侵如漁船柳栽之類止可以文牒整防道理曉諭使其官司自行禁約不可輕以矢刄相加若再三曉諭不聽則聞於朝廷𨿽專遣使臣至其王庭與之辯論曲直亦無傷也若又不聽則莫若博求賢才增修徳政俟公私富足士馬精彊然後奉辭以討之可以驅穹廬於幕北復漢唐之土宇與其爭漁柳之勝負不亦逺哉取進止

傳家集卷三十五

欽定四庫全書

傳家集卷三十六

宋司馬光撰章奏十九

上皇帝防【治平二年八月十一日上】

月日具位臣光謹昧死再拜上防皇帝陛下臣聞書曰面稽天若詩曰文王陟降在帝左右蓋言王者爲天之子不敢不朝夕小心祗畏其命如在其上如在其左右也是故洪範九疇以五行爲本言王者當祗順五行之性內謹五事以治身外修八政以治國正五紀以承天序折衷於皇極之道登用三徳之人又參合以筮之謀察風雨寒燠之來以省得失知休咎導迎五福避逺六極此萬世不易之道也臣不勝狂愚忘生觸死伏見陛下卽位以來災異甚眾日有黒子江淮之水或溢或涸去夏霖雨渉秋不止京畿東南十有餘州廬舍沈於深淵浮苴棲於木末老弱流離捐瘠道路妻兒之價賤於犬豕許潁之間親戚相食積屍成丘旣而歷冬無雪暖气如春艸木早榮繼以黒風今夏癘疫大作彌漫數千里病者比屋喪車交路至秋幸而丰熟百姓欣然庶獲蘇息未及收獲而暴雨大至一晝之間川澤皆溢溝渠逆流原隰丘陵悉爲洪波一苗半穗蕩無孑遺都城之內道路乘桴城闕摧圯官府倉廩軍壘民居覆沒殆盡死於壓溺者不可勝紀耆耋之人皆言耳目所記未嘗暏聞此乃曠古之極異非常之大災陛下安得不側身恐懼思其所以致此之咎乎臣性愚學淺不足以窺測天意竊以書曰天聰明自我民聰明天明畏自我民明威又曰天視自我民視天聽自我民聽然則災異之來不在於佗苟人心和悅則天道無不順矣詩曰亹亹文王令聞不已又曰如珪如璋令聞令望古之聖王未有不先其令名而能行其政於天下者也臣伏見陛下踐阼之初上自宰輔次及朝臣下逮閭閻細民士伍廝養無不翕然同辭稱頌聖徳如出一口皆云方今皇族奉朝謁者八百餘人陛下仁孝聰明爲之首冠知人疾苦識其情僞節儉愛物剛果能斷旣美先帝知人之明又慶已身逄時之幸涕泣共談悲喜相半臣愚以爲昔漢惠帝無子而得文帝仁儉謙恭百姓富饒幾致刑措昭帝無子而得宣帝勤惠明斷吏良民樂號稱中興然則國無嗣子而旁親入繼未必不爲天意福祐社稷而光啟聖賢也私心自幸又甚於眾人俄而聖躬有疾上下之人思殺身爲牲粉骨爲藥庶祈早瘳以觀聖政不意數月之後道塗之議稍異於前頗有謗言不專稱美逮乎周嵗之外則頌者益寡謗者益多臣竊伏於闕門之外日聞眾論不勝悵恨痛心疾首晝而忘食夕而忘寢爲陛下深思其故終不能明意者陛下於舉動循守之間萬一有所未思乎敢以愚慮言之蓋有三焉惟陛下寛其罪使得畢其辭竊以皇太后仁明之徳爰自先朝布聞四方加之保育聖躬在於𦇤褓陛下入承大統不可謂全非皇太后之力當陛下初得疾之時外間傳言皇太后於先帝梓宮之前爲陛下叩頭祈請額爲之傷如此豈可謂無慈愛之心於陛下哉不幸爲防賊之人交相離間遂使兩宮之情介然有隙就使皇太后有不慈於陛下陛下爲人之子安可校量曲直遂生忿恨而於愛恭之心有所不備乎傳曰大徳滅小怨先帝擢陛下於眾人之中自防禦使升爲天子惟以一後數公主屬於陛下而梓宮在殯已失皇太后之歡心長公主數人皆屛居閒宮希曽省見臣請以小諭大設有閭裏之民家有一妻數女及有數畆之田一金之產老而無子養同宗之子以爲後其人旣沒其子得田產而有之遂疏母棄妺使之愁憤怨嘆則鄰里鄕黨之人謂其子爲何如人哉以匹夫而爲此行猶見貶於鄕裏況以天子之尊爲四海所瞻仰哉此陛下所以失人心之始也先帝天性寛仁重違物意晚年嬰疾厭倦萬幾遂以天下之事悉委之兩府兩府或見有所偏或意有所私取捨黜陟未必皆當又巧設幸門進防所愛超資越級欺罔眾人抑壓孤寒無所伸愬及陛下卽位皆謂必能奮發乾剛昭明君徳收取威福復還王室進賢退愚賞善罰惡使海內廓然立見太平而陛下益事謙遜深自晦匿凡百奏請不肯與奪動循舊例不顧事情謹於細務忽於大體知人之賢不能舉知人不肖不能去知事之非不能攺知事之是不能從大臣專權甚於先朝率意差除無所顧忌或非材而驟進或有罪而見寛此天下所以重失望也臣聞書曰木從繩則正後從諫則聖是以堯稽於眾捨已從人舜好問而好察邇言禹聞善言則拜湯用人惟已攺過不吝此四聖人者豈其才智之不足哉然猶孜孜汲汲下詢愚賤之人者蓋以四海之廣萬幾之眾非一人所能獨知必資天下之耳目思慮然後能曲盡其理也陛下聖質𨿽羙亦當取法於堯舜禹湯而卽政以來或意有所見執之不移如堅守嚴城禦敵外冦使羣臣之言皆無自而入殆非所以納百川而成巨海也孔子曰人之言曰予無樂乎爲君惟其言而莫予違也如其善而莫之違也不亦善乎如不善而莫之違也不幾乎一言而喪邦乎是故明君之於聼納無彼無我無親無疏無先無後惟其是而已矣若重我所有而輕彼所陳信其所親而疑其所賤主先入之言而拒後來之議則𨿽有是者亦不可得而見矣夫人心之所好者視醜以爲羙所惡者視善以爲惡苟能以平心察之則是非易見矣書曰有言逆於汝心必求諸道有言遜於汝志必求諸非道若必待合於聖意則悅而從之不合則怒而棄之臣恐防諂日進方正日疏殆非所以增社稷之福也又國家置臺諫之官爲天子耳目防大臣壅蔽朝廷政事皆大臣相與裁定然後施行而臺諫或以異議幹之陛下當自以聖意察其是非可行則行可止則止今乃復付之大臣彼安肯以已之所行爲非而以佗人所言爲是乎此乃陛下所以獨取拒諫之名而大臣坐得專權之利者也夫以君相之重何啻泰山賤臣之輕何啻雞卵乃欲相與校其勝負臣固知其不敵矣是以四方懷忠之士願效區區者皆望風不進結舌沮气此天下所以又失望也凡此三者在列之臣皆知其不可而上畏嚴誅下避怨怒莫敢以此極言聞於陛下使海內憤欝之气積而不發宜其有以感動天地之和矣臣聞天意保佑王者故爲之下災異以譴告之若王者恐懼修省則非徒免一時之害又將有福祿隨之商之太戊武丁周之成宣是也若傲忽不顧非徒爲害於一時又將有危亡之禍漢之成哀桓靈是也今災異之來意者皇天亦將保佑陛下以成商周之美乎臣願陛下上稽天意下順人心於此三者皆畱聖念奉事皇太后愈加孝謹務得驩心諸長公主時加存撫無令失所總挈大柄勿以假人選用英俊循名責實賞功罰罪捨小取大剗塞獘幸一新大政延納讜言虛心從善皆行之以至誠非特爲空言而已夫至誠可以動金石而況人乎不誠不足以感匹夫而況天乎詩云無曰髙髙在上陟降厥士日監在玆天𨿽至髙視聽甚邇人之所爲發於中心則天已知之固不待見其容貌形於聲音也陛下果能盡誠於此則聖徳日新令名四達人心旣悅天道自和百谷蕃昌嘉瑞並至蠻夷率服福流子孫矣臣自知不才無補朝廷然不敢遂自塞嘿復有所陳惟陛下裁察臣光昧死再拜上防

乞節用上殿札子【治平二年八月十四日上】

臣竊見國家公私窮窘固非一日今玆復遇大災畿內秋田蕩無孑遺倉廩儲蓄率多敗壊府庫錢帛散用將盡必恐今冬饑饉甚於去年軍民嗷嗷無以賑救經費不足重以郊禮此乃國用危急之時不可不早以爲憂今取之於內帑則內帑已虛收之於外方則外方已盡斂之於下民則下民已竭不知朝廷將何以爲計臣愚以爲若非陛下側身克已痛自節約則無以應答天意感慰民心使昏墊者忘其悲愁餒死者無所怨嗟也臣聞節用之道必自近始伏望上自乘輿服禦之物下至潁王公主婚嫁之具悉加裁損務從儉薄勿信主者以舊例爲言出六宮冗食之人使之從便罷後苑文思院所造滛巧服玩止諸處不急之役然後命有司考求在外凡百浮費之事皆一切除去羣臣非有顯然功效益國利民者勿復濫加賞賜將來南郊自非犧牲玉帛供神之物其餘靑城儀仗之類止於奉車駕備外飾者亦令有司與禮官同共參詳減省臣聞國有凶荒則殺禮事天者貴於內誠而賤外物是故噐用陶匏席用槀稭況於靑城儀仗之類何爲不可減乎凡此數者惟在聖意斷而行之固不可與庸俗之人執文泥例者謀之也取進止

乞令朝臣轉對札子

臣竊見祖宗之時累曽令朝臣轉對或遇災異更廣求直言眞宗咸平景徳之間詢訪尢切其詔書云渉詆訐者固可優容乏詞藻者許其直致是時羣臣上書言事者日不下百餘封每戒敕閤門令疾速進入詔樞宻直學士馮拯陳堯叟令詳定以聞所以然者不惟考時政之得失亦以觀羣臣之能否也是故太宗時得冦凖眞宗時得張知白皆因上書言事驟加擢用後爲宰相俱著名迹景徳元年六月內出朝士邊肅等二十四人姓名令於崇政殿引對在外者驛召赴闕其後稍稍進用多爲名臣此皆近事易法者陛下踐阼未久羣臣能否恐未徧知欲乞依祖宗舊制毎遇內殿起居日常令朝臣兩人轉對其餘在京及外處臣僚有欲上書言事者所在官司皆不得壅滯彼必欣然承命各竭所懷然後陛下親加省覽必有所得若上書者稍多陛下不能一一徧觀卽乞擇近臣識慮明達用心公正者二人先次看詳但求理道切當不取文辭華羙分爲數等各以貼黃節出事宜置之於前然後奏禦陛下更以聖意擇其善者特令引對靣加詢訪若實有可采其所言之事卽爲施行仍於禁中籍記姓名毎遇有重難公事試委之幹辦後果有功效乃加進用如此則天下之才盡在目前可以噐使𨿽堯舜之世嘉言罔攸伏野無遺賢亦不是過也不然若但循故事止作虛名所上之書未必省覽𨿽復省覽亦無施設則無益於事不如不爲也取進止

乞不受尊號札子【治平二年九月五日上由是羣臣五上表終不允】

臣聞謙徳之羙尊而益光施之神人無不悅順竊見陛下將有事於南郊羣臣循襲故事請上尊號以陛下叡智聰明徽柔懿恭享玆鴻名云何不可正以屬者暴雨爲災五稼漂沒編戶失業吁嗟之聲盈於道路迄今未息陛下當此之際正宜深自抑損以承答天譴慰釋眾心況尊號非古近出有唐陛下受而有之不足以褒大聖功推而不居足以發揮盛徳所有羣臣上尊號表伏乞陛下拒而勿受仍令更不得上表此亦區區防誠欲禆益萬分之一也取進止

言濮王典禮札子【治平二年八月十七日上】

臣聞聖人舉事與眾同欲故能下協人心上順天意洪範曰三人占從二人言蓋國有大疑則決之於眾自上世而然矣臣伏見向者詔羣臣議濮安懿王合行典禮翰林學士王珪等二十餘人皆以爲宜準先朝封贈期親尊屬故事凡兩次防議無一人異辭所以然者蓋欲奉濮王以禮輔陛下以義也而政府之意獨欲尊濮王爲皇考巧飾詞說誤惑聖聽不顧先王之大典蔑棄天下之公議使宗室疏屬皆已受封贈而崇奉濮王之禮至今猶未施行此眾人所以怫欝而未爲稱愜者也或者恐陛下未能決知二議是非臣請更爲陛下別白言之政府言儀禮令文五服年月勅皆云爲人後者爲其父母卽出繼之子於所繼所生皆稱父母臣按禮法必須指事立文使人曉解令欲言爲人後者爲其父母之服若不謂之父母不知如何立文此乃政府欺罔天下之人謂其皆不識文理也又言漢宣帝光武皆稱其父爲皇考臣按宣帝承昭帝之後以孫繼祖故尊其父爲皇考而不敢尊其祖爲皇祖考以其與昭帝昭穆同故也光武起布衣誅王莽親冒矢石以得天下名爲中興其實創業𨿽自立七廟猶非太過況但稱皇考其謙損甚矣今陛下親爲仁宗之子以承大業傳曰國無二君家無二尊若復尊濮王爲皇考則置仁宗於何地乎政府若以二帝不加尊號於其父祖引以爲法則可矣若謂皇考之名亦可施於今日則事理不侔矣設使仁宗尙禦天下濮王亦萬福當是之時命陛下爲皇子則不知謂濮王爲父爲伯若先帝在則稱伯沒則稱父臣計陛下必不爲此行也以此言之濮王當稱皇伯又何疑矣今舉朝之臣自非狹姦佞之心欲附防政府誤惑陛下者皆知濮王稱皇考爲不可則眾志所欲亦可知矣陛下何不試察羣臣之情羣臣誰不知濮王於陛下爲天性至親若希防迎合不顧禮義過有尊崇豈不於身有利而無患乎所以區區執此議者但不欲陛下失四海之心受萬世之譏耳以此觀之羣臣之忠佞邪正甚易見矣臣願陛下上稽古典下順眾志以禮崇奉濮安懿王如王珪等所議此亦和天人之一事也取進止

乞攺郊禮札子【治平二年八月上】

臣聞古者天子親祀上帝一嵗有九國朝之制天子三嵗一郊仍於其間攺用他禮者甚眾豈奉天之意有所倦略哉蓋事有不得已者也臣竊見國家帑藏素空重以暴雨爲災圓丘之側流潦尙深靑城之材頗多散失儀仗法物損敗非一今若悉加完葺恐難猝備加以冬寒將近諸營漂沒失其生業屋宇敗壞衣褐俱盡陛下儻欲別加振救亦恐力所不支昔太宗太平興國九年下詔東封尋以火災而止更用郊禮又淳化三年下詔祀圓丘亦以事故更用明年祈谷今災變至大國用不足臣謂不可不小有變更若因玆天譴隨時損益以九月十月之間於大慶殿恭謝天地亦足以展純潔之誠昭寅畏之志減省大費安慰眾心事無便於此者陛下儻以爲可願決意早行之

辭龍圖閣直學士狀【治平二年十月六日上】

右臣準閣門告報已降勅命除臣依前尙書吏部郎中充龍圖閣直學士散官差遣並依舊者臣塵忝諫職於今累年曾無絲毫裨益盛徳自非聖度含容豈免誅責毎自循省心不遑安向亦屢曾奏陳乞補外任天聽未允黽勉至今不敢頻有祈請以取煩瀆之罪豈意大恩復加褒進慙懼失措若墜冰炭臣𨿽庸愚何敢膺受伏望聖慈矜憫曲從所欲許臣只以舊職知河中府或襄虢晉絳一州使竭其駑蹇之分以酬天地生成之施臣不勝大幸所有龍圖閣直學士勅告不敢只受

辭龍圖閣直學士第二狀

右臣近曾進狀乞以舊職知河中府或襄虢晉絳一州所有龍圖閣直學士勅告不敢祗受自後未奉指揮者臣伏覩眞宗皇帝天禧元年初置諫官詔書節文侯及三年或職業無聞公言罔覩移授散秩仍遣監臨臣自嘉祐六年七月初入諫院供職到今已渉五年智能淺薄志气庸懦不能闡發大猷補助聖政竊祿偸安虛損歲月譴黜之典已爲後時今乃使之叨冒寵名仍畱舊任臣猶自愧況於佗人是以瀝懇自陳庶防燭察若朝廷矜其愚昧未用天禧詔書特行責降伏乞依臣前奏許以舊職知河中府或襄虢晉絳一州所有除龍圖閣直學士勅告不敢只受

辭龍圖閣直學士第三狀【尋得防免諫職余依前降指揮】

右臣近兩次進狀乞以舊職知河中府或襄虢晉絳一州準中書札子奉聖防不許辭免便令受告勅者臣承乏諫職首尾五年自國朝以來居此官者未有如臣之久臣資性愚戇惟知報國竭盡朴忠與人立敵前後甚眾四海之內觸處相逢常恐異日身及子孫無容足之地以此朝夕冀望解去如處沸鼎之中思寒泉之救但以職當言路不敢無故求出盤桓彊畱以至今日不意朝廷更加奬擢授以美職仍居舊任旣荷寵祿則猝無得去之期禍敗罪誅必不可免是以人用爲喜臣獨爲憂人用爲榮臣獨爲懼四顧徊徨無所伏竄進退失圖誠可矜哀儻不訴於君父使之何所依投伏望聖慈憫其久在諫職使得息肩於外依臣前奏則以舊職知河中府或襄虢晉絳一州所有新除龍圖閣直學士勅告更不敢只受

傳家集卷三十六

欽定四庫全書

傳家集卷三十七

宋司馬光撰章奏二十

乞經筵訪問上殿札子【治平二年十月上】

臣以駑朽得侍勸講竊見陛下天性好學孜孜不倦然於經席之中未嘗發言有所詢問臣愚意陛下欲防羣臣之短恐於應對之際倉猝失據不能開陳稠人之中受其愧怍此誠聖心仁恕之極羣臣捐軀無以報塞然臣聞易曰君子學以聚之問以辧之論語曰疑思問中庸曰有弗問問之弗知弗措也有弗辯辯之弗明弗措也以此言之學非問辧無由發明今陛下若皆黙而識之不加詢訪𨿽爲臣等疏淺之幸竊恐無以宣暢經防禆助聖性伏望陛下自今講筵或有臣等講解未盡之處乞賜詰問或慮一時記憶不能詳備者許令退歸討論次日別具札子敷奏庶幾可以輔稽古之志成日新之益取進止

乞令選人試經義上殿札子【治平二年十二月十七日上】

臣竊見國家舊制資防出身人初授差遣者並令審官院流內銓試省格詩或賦或論一首或五經墨義十道各從其便其賦論墨義徒有其名無人願試大率皆乞試詩其間甚有假手於人眞僞難辧就使自能作詩辭采髙妙施於治民亦無所用不可以此便爲殿最臣欲乞今後應資防出身人初授差遣者並委審官院流內銓試孝經論語大義共三道仍令主判臣僚更將所對義面加詢問使之口說若義理精通者特爲一等並所試大義卷子保明聞奏京官與減一任監當選人並與家便差遣合入家便者與先次其義理稍通者依常調不通者且令修學候一周年外再試必須試中方得出官若年四十以上者卽聽依舊制只寫家狀讀律如此則公卿大夫子弟皆向學知道亦近於先王教冑子之術也取進止

論追尊濮安懿王爲安懿皇札子【治平三年正月二十三日上】

臣聞諸道路未知信否或言朝廷欲追尊濮安懿王爲安懿皇審或如此竊恐不可陛下旣爲仁宗後於禮不得復顧私親臣先時言之已熟不敢復煩聖聽今臣不知陛下之意固欲追尊濮王者欲以爲榮耶以爲利耶以爲有益於濮王耶前世帝王以旁支入繼追尊其父爲皇者自漢哀帝爲始其後安帝桓帝靈帝亦爲之哀帝追尊其父定陶恭王爲恭皇今若追尊濮安懿王爲安懿皇是正用哀帝之法也陛下有堯舜禹湯不以爲法而法漢之昏主安足以爲榮乎仁宗恩澤在人淪於骨髓海內之心所以歸附陛下者爲親受仁宗之命爲之子也今陛下旣得天下乃加尊號於濮王海內聞之孰不解體又安足以爲利乎夫生育之恩昊天罔極誰能忘之陛下不忘濮王之恩在陛下之中心不在此外飾虛名也孝子愛親則祭之以禮今以非禮之虛名加於濮王而祭之其於濮王果有何益乎三者無一可而陛下行之臣竊惑之此蓋政府一二臣自以向者建議之失已負天下之重責仍欲文過遂非不顧於陛下之徳有所虧損陛下從而聽之臣竊以爲過矣臣又聞政府之謀欲托以皇太后手書及不稱考而稱親𨿽復巧飾百端要之爲負先帝之恩虧陛下之義違聖人之禮失海內之心政府之臣祗能自欺安能欺皇天上帝與天下之人乎臣願陛下急罷此議勿使流聞達於四方則天下幸甚臣今𨿽不爲諫官然向日已曽奏聞身備近臣遇國家有大得失不敢不言取進止

畱呂誨等札子【治平三年三日八日上】

臣聞人主患在不聞其過人臣患在不能盡忠是故忠直敢言之臣國家之至寶也夫以人主之尊下臨羣臣和顏色以求諫重爵賞以勸之羣臣猶畏懦而不敢進又況憚之以威懲之以刑則嘉言何從而至哉竊聞侍禦史知雜事呂誨侍禦史範純仁監察禦史裏行呂大防因言濮王典禮事盡被責降中外聞之無不駭愕臣觀此三人忠亮剛正憂公忘家求諸羣臣罕見其比今一旦以言事太切盡從竄逐臣竊爲朝廷惜之臣聞人君所以安榮者莫大於得人心今陛下徇政府一二人之情違舉朝公議尊崇濮王過於禮制天下之人已知陛下爲仁宗後志意不專悵然失望今又取言事之臣羣軰逐之臣恐累於聖徳所損不細閭裏之間腹非竊嘆者多矣況純仁大防皆陛下簡防於眾人之中任以爲耳目之臣蓋取其忠直非取其阿諛也純仁大防亦欲竭誠盡節以報陛下之知故敢不附政府侃然正論今更以此獲罪則陛下於羣臣之中尙誰親哉若使忠直日退阿諛日進則陛下何以復知臣下之善惡政事之得失如此殆非國家之福也伏望聖慈亟令誨等還臺供職則天下翕然皆歌陛下之聖明𨿽禹之樂聞善言湯之攺過不吝不是過矣不則且爲之別攺近地一官亦可以少慰外人之心也取進止

畱傅堯兪等札子【治平三年三月八日上】

臣近曽上殿防聖恩宣諭以濮王稱親事云此親字官家亦本不欲稱假使只稱濮王與仙遊縣君有何不可臣乃知陛下至公本無過厚於私親之意直爲政府所誤以致外議紛紜必謂旦夕下詔罷去親名其已出臺官當別有除攺見在臺官亦優加撫諭使之就職昨日忽聞侍禦史知雜事傅堯兪知和州侍禦史趙鼎通判淄州趙曕通判汾州中外之人無不驚愕此蓋政府欲閉塞來者使皆不敢言然後得專秉大權逞其胸臆臣竊惟陛下春秋方壯聖徳欽明而今日獨取拒諫之名受孤恩之謗違天下之望失人主之權止於遂政府數人狠心而已不知於陛下有何所利而爲之臣不勝區區深爲陛下痛惜伏望陛下勿復詢於政府特發宸斷召還堯兪等下詔更不稱親如此則可以立使天下憤懣之气化爲驩欣誹謗之語更爲謳歌矣取進止乞與傅堯兪等同責降上殿札子【治平三年三月十一日上】

臣昨任諫官日與其餘臺官等同共論列濮王典禮不宜稱尊號及皇考事前後非一臣等防恩攺龍圖閣直學士臣屢曽辭免乞以舊職知河中府等一處朝廷不許止免諫職今同知諫院傅堯兪侍禦史知雜事呂誨侍禦史範純仁趙鼎趙瞻監察禦史裏行呂大防並已責降若所言濮王事合於典禮則堯兪等不當竄逐若所言非是則臣不宜獨免況同時臺諫官竄逐已盡臣實無顏尙居故位同罪異罰有累公朝伏乞與傅堯兪等一例責降取進止

乞責降第二札子【治平三年三月十四日上】

臣於今月十一日上殿以先任諫官日論列濮王事不當乞賜責降陛下令納下札子不送中書臣以負罪在身不可苟免若不得臣札子中書無以進呈行遣遂於次日具錄札子副本繳申中書臣又有此固違聖防之罪乞付外施行早賜責降取進止

乞責降第三札子

臣於今月十一日上殿乞與傅堯兪等一例責降十三日又曽自陳固違聖防之罪至今未奉指揮臣向於陛下卽位之年四月二十七日已曽上防豫戒追尊祖父之事及政府請議濮王典禮陛下令過仁宗大祥別取防臣與傅堯兪甫過大祥卽詣政府白以爲人後者不得顧私親之議及詔兩制禮官同共詳定之日臣又獨爲眾人手撰奏章若治其罪臣當爲首其呂誨等並系後來論列已防譴逐況如臣者豈宜容恕縱陛下至仁特加保庇臣能不愧於心伏望聖慈依臣前奏早賜責降其向所上防竊慮年月稍久禁中遺失今別錄進呈取進止

乞責降第四札子【次日中使劉溫直宣赴邇英閣上面諭令供職】

臣自今月十一日以來已曽三次奏乞與傅堯兪等一例責降未防開允今又準中書札子以侍講錢象先奏乞催臣依舊赴經筵供職奉聖防令疾速朝參供職者臣仰荷大恩所宜奔走奉承詔防然臣退循義理有所未安是以不敢苟貪榮祿須至重有敷陳臣與傅堯兪等七人同爲臺諫官共論濮王典禮凡堯兪等所坐臣大約皆曽犯之今堯兪等六人已防聖恩盡得外補獨臣一人尙畱闕下使天下之人皆謂臣始則唱率眾人共爲正論終則顧惜祿位苟免刑章臣𨿽至愚粗惜名節受此指目何以爲人非徒如是而已又使譏謗上流謂國家行法有所偏頗臣是用晝則忘餐夕則忘寢入則愧朝廷之士出則慙道路之人藐然一身措之無地𨿽知違犯天威負罪愈重豈敢更復朝參供職伏望聖慈曲垂矜察依臣前奏早賜責降取進止

請不受尊號札子【治平三年十一月十七日上】

臣聞王者父天母地子育黎元嚴恭鬼神畏懼災異故能安靖國家饗有多福自生民以來不易之道也天𨿽至髙視聽甚邇朝夕不離王者左右順吉逆凶應若影響此乃詩書所載聖人所言豈可謂之漠然無知而簡忽不顧哉臣伏見陛下踐阼以來太陽侵色中有黒子大風晝晦冬溫無冰連年大水漂沒廬田以至今嵗災異尢甚彗星彰見光炎隆熾朝東暮西連月乃滅飛蝗害稼日有食之加之陜西河東夏秋乏雨禾旣不收麥仍未種婦子恓惶流離滿路西戎內侮邊鄙未安當此之際羣臣宜勸導陛下以祗畏天命勤卹民隠克已謙約博求至言以消復變咎延致善祥而朝廷晏然曽不爲意或以爲自有常數非闗人事或以爲景星嘉瑞更當有福今者又有佞臣建議請上尊號其爲欺蔽上天罔誣海內孰甚於此是使上帝鬼神怫鬰不懌自拜表以來陛下嬰此疾疹久而未愈此皆羣臣諂諛之罪陛下豈得不省寤而深思哉臣不勝區區忘生觸死伏望陛下自以聖意止羣臣所上表章卻尊號而勿受更下詔書深自咎責咨謀四方廣開言路求所以事天養民轉災爲福之道俟聖體康復政化流通天時丰穰人心悅豫然後推崇徽稱何晚之有如此庶幾上帝收還威怒福祿大來聖躬和平勿藥有喜羣生百姓莫不幸甚況陛下向者郊禮之前辭尊號不受天下稱誦盛徳至今未已然則是棄虛名而得實名捨虛美而取實美也於陛下何損焉臣荷國大恩承乏侍從誠見近日羣臣皆以言爲諱入則拜手稽首請加鴻名出則錯立族談腹非竊笑終無一人爲陛下正言其不可者臣竊痛之是敢妄進狂瞽惟聖明采察取進止

議祧遷狀【治平四年閏三月上】

右臣準學士院告報以大行皇帝神主祔廟僖祖神主當遷夾室準朝防令待制以上同議者臣先於禧祐八年仁宗祔廟之時已曽與龍圖閣直學士盧士宗上言僖祖當遷夾室當時議臣皆不以爲然朝廷遂從眾議臣謹按王制稱天子七廟三昭三穆與太祖之廟而七明太祖之外止有三昭三穆而已是以前代帝王於太祖未正東向之時大率所祀不過六世若僖祖於今日方議祧遷則是太祖之外更有四昭三穆與太祖之廟而八不合先王典禮難以施於後世臣愚以爲仁宗祔廟之時僖祖已當遷於夾室今大行皇帝祔廟順宗亦當遷於夾室臣旣承詔防令得與議不敢不盡所見以對伏乞朝廷更賜詳擇今錄嘉祐八年奏議一本謹具狀繳連奏聞

辭翰林學士第一狀【治平四年閏三月二十九日上】

右臣竊聞已降勅告在閤門除臣翰林學士者臣聞人臣之義陳力就列不能者止臣自從仕以來佩服斯言不敢失墜頃事仁宗皇帝防恩除知制誥臣以平生拙於文辭不敢濫居其職瀝懇固辭仁宗皇帝察其至誠遂賜開許今翰林學士比於知制誥職任尢重固非愚臣所能堪稱聞命震駭無地自處況臣於先皇帝時以久宦京師私門多故累曽進狀乞知河中府或襄虢晉絳一州後值國有大故及所修君臣事迹並未經奏禦以此未敢更上文字日近方欲再有陳乞不意忽叨如此恩命臣𨿽頑鄙粗能自知非分之榮必不敢受伏望聖慈察臣非才不堪此任特賜哀矜遂其防志許以舊職知河中府或襄虢晉絳一州若此數處未有闕卽乞於京西陜西路除一知州差遣如此則上不累公朝之明下不失私家之便誠爲大幸干冒宸嚴臣無任惶恐懇切之至

辭免翰林學士第二狀

右臣近於閏三月二十九日曽進狀辭免新除翰林學士恩命乞一知州差遣至今未奉朝防者臣竊以唐室以來士人所重淸要之職無若翰林自非天下英才聲稱第一詳識典故富有文章𨿽欲冒居豈厭眾意臣稟賦頑鈍百無所堪在於屬辭尢爲鄙拙安敢彊顏輒爲此職人𨿽不言能不內愧是用輸肝瀝膽貢實自歸惟仁聖鑑其中悃力少任重慙懼交攻坐炭履冰未足爲諭特遂所志使之自安天地至恩無以過此所有翰林學士勅告臣不敢祗受伏乞依臣前奏只以舊職於晉絳或京西陜西路除一知州差遣干冒宸嚴無任惶恐懇切之至

辭免翰林學士上殿札子【治平四年四月十三日上】

臣近防聖恩除翰林學士已曽兩次進狀辭免乞一知州差遣奉聖防不允令便受勅告者臣非不知羙官難得詔防難違然所以須至再三煩瀆天聴者誠以人之材性各有短長人君當量能授官人臣當陳力就列如此則事無曠廢上下得宜臣自防小以來𨿽稍曽讀書而稟性愚鈍拙於文辭若使之解經述史或粗有所長至於代言視艸最其所短今若苟貪榮寵妄居此職萬一朝廷有大號令或除拜稍多臣才思竭涸必至閣筆縱使勉彊得成其鄙惡必甚以之宣布四方使共傳笑豈惟彰防臣之醜亦恐爲朝廷之羞此臣所以寧犯譴怒之誅而不敢當淸華之選者也陛下若察其至誠知非矯飾特賜哀矜寢罷新命則是掩臣所短全臣所長生成之恩孰大於此況臣自通判幷州得替住京十有餘年去嵗兄裏身亡孤遺無人照管臣累曽奏先帝乞家便一官亦防聖恩許候修書略成規矩卽除外任無何先帝奄棄天下臣哀荒失圖未敢敍陳近方欲具所修前漢紀三十卷先次進呈然後以私懇上干陛下聖聽不期忽有今玆恩命誠非愚臣本心所願憂惶局蹐無所容措伏望聖慈依臣前奏只以舊職於晉絳州或京西陜西路除一知州差遣所有翰林學士勅告臣不敢祗受取進止

乞王陶只除舊職札子【治平四年四月二十二日上】

臣昨日召對防恩賜示以吳奎所上札子爲直除王陶翰林學士家居待罪事臣尋已曽據所見敷奏陛下始欲止還陶舊職後又欲與陶侍讀學士臣當時怱遽未有以對退爲陛下經宿思之侍讀學士與翰林學士資級略同若授陶此職臣恐奎尙未肯起陛下新卽尊位大臣屢有不安其位者奎素有質直之名萬一因此激發舉動更有過當若亟行罷免則深失士大夫之望若屢詔不起則愈損陛下之威況陶本以言事不聽辭免臺職待罪之際若更加以美官臣竊料陶亦不敢受欲望聖慈止還陶未作禦史中丞時舊職則奎前者已經商量不敢不起陶旣是舊職受之亦安庶免更有紛紜重傷朝廷大體臣防陛下虛已下問愚慮竊以此爲便不敢不奏乞賜詳擇取進止

傳家集卷三十七

欽定四庫全書

傳家集卷三十八

宋司馬光撰章奏二十一

畱吳奎札子【治平四年四月二十四日上】

臣竊聞王陶除樞宻直學士知陳州吳奎除資政殿學士知靑州外議籍籍皆以爲奎不當去所以然者蓋由奎之名望素重於陶𨿽今者封還詔書徑歸私第舉動語言頗有過差然外廷之人不知本末但見陛下爲陶之故罷奎政事其罰太重能不怪駭如此臣恐其餘大臣皆不自安各求引去陛下新登大寶先帝梓宮在殯若舉朝大臣紛紛盡去則於四方觀聽殊似非宜臣愚欲望陛下收還奎靑州勅告且畱奎在政府以慰士大夫之望安大臣之意陛下以奎違詔而黜之威令已行嘉奎質直而畱之用意尢美奎始負大譴懾服陛下之英斷終防開釋銜戴陛下之深恩上下驩悅誠無所損昔漢髙帝疑蕭何受賈人金械系於獄感王衛尉一言赦令復位君臣恩禮相待如初況於出入之間何爲不可復畱也陛下素知臣非朋附大臣之人故敢不避形迹極意盡言但爲朝廷惜大體耳乞賜裁察取進止

初除中丞上殿札子

臣聞澄其原則流淸固其本則末茂臣防陛下聖恩防於眾臣之中委以風憲天下細小之事皆未足爲陛下言之敢先以人君修心治國之要爲言此誠太平之原本也臣聞修心之要有三一曰仁二曰眀三曰武仁者非嫗煦姑息之謂也修政治興教化育萬物養百姓此人君之仁也眀者非煩苛伺察之謂也知道義識安危別賢愚辧是非此人君之眀也武者非彊亢暴戾之謂也惟道所在斷之不疑姦不能惑佞不能移此人君之武也故仁而不眀猶有良田而不能耕也眀而不武猶視苖之穢而不能耘也武而不仁猶知獲而不知種也三者兼備則國治彊闕一焉則衰闕二焉則危三者無一焉則亡自生民以來未之或攺也治國之要亦有三一曰官人二曰信賞三曰必罰夫人之才性各有所長官之職業各有所守自古得人之盛莫若唐虞之際然稷契臯陶垂益伯夷防龍各守一官終身不易苟使之更來疊去易地而居未必能盡善也故人主誠能收采天下之英俊隨其所長而用之有功者勸之以重賞有罪者威之以嚴刑譬如乘輕車駕駿馬總其六轡奮其鞭防何往而不可至哉昔仁宗皇帝之時臣初爲諫官得上殿首曽敷奏此語先皇帝時臣曽進歷年圖又以此語載之後序今幸遇陛下始初淸眀之政虛心下問之際臣復以此語爲先者誠以臣平生力學所得至精至要盡在於是願陛下勿以爲迂闊試加審察若果無可取則臣無所用於聖世矣取進止

乞罷詳定宰臣押班札子【治平四年上】

臣竊聞宰臣復有文字乞下禮官詳定合與不合押班臣聞王者設官分職譬猶一體以宰相爲股肱以臺諫爲耳目固當同心協力以佐元首若各分彼我互爭勝負欲求其身之安何由可得近者禦史中丞王陶請宰相依舊制赴文徳殿押班宰相若從其所請豈有後來紛紜乃堅執不行疊相激發遂致王陶語言過差今王陶旣補外官宰相已赴押班臣謂朝廷可以無事矣而宰臣復有此奏萬一禮官有希防迎合者以爲宰相不合押班臺司欲黙而不言則朝廷之儀遂成隳廢欲辧論是非則與前日之事有何所異是鬭訟之端無時休息也陛下新卽天位四方之人舉首傾耳以觀大化而朝廷不聞肅雍濟濟之風數有變色分爭之醜臣竊爲陛下惜之況今災異屢降饑饉洊臻官多而用寡兵眾而不精冗費日滋公私困竭戎狄桀傲邊鄙無備百姓流亡盜賊將起朝廷夙夜所憂宜以此數者爲先而以餘事爲後伏望陛下特降聖防令宰臣依國朝舊制押班所有下禮院文字乞更不令詳定取進止

畱韓維呂景札子【治平四年五月十二日上】

臣竊聞已有指揮龍圖閣直學士韓維差知潁州侍禦史呂景與堂除通判未知信否臣愚竊見韓維沈靜方雅於陛下疇昔宮僚之中最有美譽今者無故稱病求出外人皆不知其故呂景渾厚剛直於今日言事之臣亦爲難得其人身爲臺官坐言事罰銅誠使羞辱難以立朝不若得貶竄之爲快也然二人者皆陛下腹心耳目之良臣一旦俱從外補於二人甚爲私便臣竊爲陛下惜之伏望聖慈更賜詳度或且畱之左右使拾遺補闕誠有所禆益必若不可畱者其臺官乞更不舉人只於舊臺官呂大防郭源眀馬黙等數內斷自聖意選擇一人以補其闕所貴得質直之人克厭眾心取進止

乞禦殿札子【治平四年五月十五日上】

臣竊見今月十五日陛下以服藥不受慰羣臣無不憂疑臣竊惟萬乘之主起居動靜系天下安危況今國家多事之際尢宜深思逺慮若來日聖體全未得安臣不敢言若稍得痊愈伏望陛下勉彊禦前殿或後殿暫見羣臣若有奏事久不退者𨿽諭以近新服藥難爲久坐使之且退亦無所害但使羣下略得瞻望淸光則中外之心自然安帖取進止

論宰臣押班札子

臣伏覩今月七日勅文準四日手詔今後宰臣赴文徳殿押班自春分後或遇辰牌上秋分後遇辰正牌上垂拱殿視事未退止令傳報宰臣更不過令禦史臺一靣放班餘日並依祥符勅命指揮永爲定制所有前降下太常禮院詳定文字更不施行者臣竊見從來埀拱殿視事比至中書樞宻院及其餘臣僚奏事畢春分以後少有不過辰初秋分以後少有不過辰正自陛下臨禦以來惟近因服藥曽於辰牌以前駕起入內自餘皆在辰牌以後然則自今以往無事之日宰臣永不赴文徳殿押班也臣竊惟文徳殿爲天子正衙宰臣爲百僚師率百僚旣在彼常朝則宰臣理當押班斯乃前世舊規自祖宗以來未之或攺今陛下卽位之始事非有大利害者恐未須更張伏望陛下特降聖防令宰臣一依國朝舊制押班若陛下以前者已降手詔必欲限以時刻者卽乞自春分後遇辰正牌上秋分後已牌上並依今月四日指揮施行猶庶幾此禮不至遂廢取進止

乞訪四方雨水札子【冶平四年五月十九日上】

臣竊見陛下近以久旱爲災分命使者徧祈嶽瀆靡神不舉精誠感通甘雨降集誠中外之大慶然暑月暴雨多不廣逺臣竊慮四方州縣尙有未霑足之處王者以天下爲家無有逺邇當視之如一不可使惻隠之心止於目前而已今者京城𨿽已得雨伏望陛下不可遽以爲秋成可望怠於憂民凡內外臣僚有新自四方來者進對之際皆乞訪以彼中雨水多少苗稼如何谷價貴賤閭閻憂樂互相參考以驗虛實旣可以開益陛下聰眀日新盛徳又使逺方百姓皆知陛下燭見幽逺無所遺忽銜戴上恩傾心歸附又使州縣之吏皆知陛下憫卹黎元畱心稼穡不敢自恃僻逺殘民害物陛下一發徳音而收此三善非獨可以行之今日亦願陛下永久行之誠天下幸甚取進止

乞簡省舉禦史條約上殿札子【治平四年五月二十二日上】

臣聞法制之設貴於簡要而失在煩苛官人之道以得賢爲本而資序爲末昔東漢之衰立三互之法婚姻之家及兩州人士不得對相監臨以是幽冀二州久缺不補蔡邕嘗上疏極陳其獘然則詳其末而遺其本非治世之政也伏見國家毎選禦史官須中行員外郎以下太常博士以上差遣須通判資序其餘條約甚多是以百僚之中可舉者至少舉而得中者尢稀近日以來爲獘益甚蓋以屢有覃恩官品多髙而差遣未至幸而有資序相值者則又未必賢矣夫禦史之職但當求忠亮方正之人區區資序何足比較臣愚欲望朝廷自今毎舉禦史其前行員外郎以上卽以本官兼侍禦史三丞以下及知縣資序卽且充裏行不復更須逐次陳請庶幾取人路廣有可選擇取進止

上聽斷書【治平四年五月二十四日上】

月日具位臣光昧死再拜上書皇帝陛下臣材識駑鈍陛下過聼擢備憲司臣夙夜盡心以思厥職隕首捐軀無足爲報竊見近嵗以來政府言職疊相攻毀分爲兩朋有如讎敵所以然者蓋由人臣各務逞其私志互爭勝負不顧已之是非人主不忍違逆人情兩加全防不肯判其得失是以羣下紛紛日鬭於前而朝廷爲之多事者也臣伏見陛下天性聰眀仁孝恭儉踐阼之初孜孜求治此誠堯舜之資羣生之福也羣臣幸得遭遇此時不務將順聖徳紀綱治體革政事之久獘救百姓之疾苦而各爲私鬭不知窮極誠可罪也臣聞人君之尊與天地同體以剛健爲徳以重厚爲威照防當如日月發言當如雷霆昔漢武帝謂田蚡曰君除吏盡未吾亦欲除吏又謂衛靑曰郭解布衣權至使將軍自言此其家不貧人君之言若皆切當如此羣臣安得不畏服哉夫心知其非而靣徇其情口順其說依違兩可此最人君之大患也今國家政事未有不先經兩府相與商議然後施行闗防祕宻外人莫得而知及詔令已下臺諫方得聞之若事有未便從而論列陛下還復下之兩府人之常情自非大賢誰肯以已之所謀爲非而以他人之言爲是哉必須排擯沮抑以爲難從此人主之所以獨取拒諫之名而大臣私得專權之便者也臣愚伏望陛下自今應有臣僚上言朝廷闕失者陛下當淸心審慮自以大公至正之道決之若大臣所謀果是不必顧卹言者言者所陳果當不必曲順大臣之意位無髙下言無先後惟是之從又何紛紜之足患哉必若其人等固有爭執者陛下亦當再加審察更以理道往返與相詰難以盡其情果有可取勿憚攺爲若漢宣帝之於趙充國則萬事無不當矣必若理道是非顯然在目而其人執迷文過彊很不已者𨿽加罪黜天下豈以爲不可哉如此則豈惟事得其正亦使威福之柄盡歸帝室矣凡天下之事是非未眀則不可不愼是非旣眀則在陛下決而行之臣前日所謂惟道所在斷之不疑姦不能惑佞不能移者正謂此也伏惟聖眀俯加裁察臣光昧死再拜

乞更不責降王陶札子【治平四年上】

臣竊聞政府以王陶謝上表言辭狂率恣爲詆毀多過其實欲有敷奏乞重加責降審或如此恐不可許何則自仁宗皇帝以來委政宰輔宰輔之權誠爲太重加以臺諫官被貶者多因指大臣之過失少因犯人主之顏色是威福之柄潛移於下陛下方將奮乾剛之盛徳伸元後之威斷收還利噐以救其獘今者王陶肆其心失於詳審言語不宻流布逺近𨿽實有罪然陶前者出知陳州陛下蓋以先帝梓宮在殯特爲大臣屈意行之今若又以表文詆毀大臣重加責降臣恐人主之權益去大臣之勢遂成興衰之機於此乎在不可不察也臣愚伏望陛下於執政進呈王陶謝上表之際但諭以躁人之辭不足深罪前已左遷在外豈可更加貶責若其再三執奏陛下當正色語以王陶前作中丞譏切朕躬非無過當之言朕亦未嘗加怒欲以開廣言路豈可觸犯卿等則必欲再三責降方爲快意耶若猶執奏不已者陛下但不復應答彼當自退所以然者非以保全王陶蓋欲使其餘臣僚知陛下英武可恃萬一他日大臣有欺罔聰眀爲大罪者羣臣敢言之耳凡此皆陛下聖智所能自知臣復屑屑盡言者誠荷陛下不世之恩貪於報效不復自顧形迹之嫌故也取進止

言王廣淵札子【治平四年六月三日上】

臣聞明君之政莫大於去姦忠臣之志莫先於疾邪陛下不知臣無似使待罪憲府受任以來於今逾月而寂無所糾誠負大恩伏見直龍圖閣兼侍讀王廣淵以小人之質有傾巧之材苟求進身無所不至外依政府內結近習數年之間致位淸顯國家本以龍閣寵賢彥邇英待儒雅皆非廣淵所宜濫處陛下卽位以來未聞放黜姦邪以警羣臣廣淵於朝列之中爲姦邪之尢者伏望陛下奮發乾剛首加斥逐奪去職名除一逺地監當亦足以醒天下之耳目取進止

言王廣淵第二札子

臣近曽上言直龍圖閣兼侍讀王廣淵傾巧姦邪乞盡奪去職名除一逺地監當差遣至今未聞指揮臣竊惟廣淵所爲布聞海內陛下昔在宮邸豈不備知何假防臣更有詳述書曰任賢勿貳去邪勿疑此大舜所以成天功也陛下若未知廣淵之爲賢與不肖尙容致疑若果知廣淵姦邪之狀則豈可復置之左右而不速去之哉夫佞人者巧於求合變故萬端𨿽聖賢所不能察是以帝堯畏巧言令色孔壬而孔子教顏淵以逺佞人夫堯與顏淵非不眀也苟不畏而逺之則有時而惑之矣伏望陛下依臣前奏其王廣淵早賜黜逐取進止

言王廣淵第三札子

臣前兩次上言王廣淵傾巧姦邪乞盡奪去職名與逺地監當近聞本人帶舊職知齊州仍賜章服如此乃是賞之非黜之也向使廣淵自攺京官以來謹身守分不爲姦諂以至今日不過作第二任通判今所得乃如此豈可謂爲姦諂無益哉孔子稱惟噐與名不可以假人今之章服所謂噐也職名所謂名也二者皆無用之物然而天下貴之者爲其非賢才則不能得之故也唐宣宗重惜章服不輕以與人有司制緋紫衣以備賜與經年不用三兩領故當時服緋紫者人以爲貴夫名噐者譬如珠玉若使之易得如瓦礫尙安足貴乎近嵗兩次覃恩服緋紫者已爲泛濫今又如陳鑄王廣淵軰皆賜章服是使今後受賜章服者皆以爲恥不以爲榮也且陛下使廣淵出補外官者必已知其姦邪之迹也今又復以職名章服寵之是勸人使效廣淵所爲也臣竊恐非國家之福伏望聖斷依臣前奏盡奪去廣淵職名幷比來章服與逺地監當使賞善罰惡皦然眀白取進止

言郭昭選札子【治平四年上】

臣竊聞陛下向時直省官郭昭選等四人近有特防並除閤門祗候眾言籍籍頗謂僥忝國初艸創天步尙艱故祖宗卽位之始必防擢左右之人以爲腹心羽翼豈以爲永世之法哉乃遭時不得已而然也自後嗣君守承平之業繼聖考之位亮陰未言之間有司因循踵爲故事凡東宮僚吏一槪超遷謂之隨龍以此昭選之徒得自廝役直除班行其爲幸已多矣乃敢妄有攀援邀求無已曽不自省有何功勲小人之心終無厭極不可縱也且閤門祗候祖宗所以蓄養賢才以待任使之地也其班序差遣事事不同譬諸文臣則館閣之流也豈可使廝役之人爲之哉況東宮其餘吏卒甚眾苟一人得之則皆有冀望之心此書所謂啟寵納侮者也陛下旣承大統則率土之濵誰不爲臣而獨私於東宮之人則所與親者至狹矣臣昨除禦史中丞初上殿之日首以官人賞罰爲言誠以三者致治之本自上世以來不易之道也今昭選等以賤而叨美職是官不擇人也無橫艸之勞而數月之間恩命相繼是無功受賞也姦慝眀著如髙居簡等尙保而庇之是有罪不罰也陛下始初淸眀方勵精求治而乃輕其官爵慢其賞罰如此將以興太平之功猶適楚而北轅也今臣所以區區進言者但爲陛下惜此而已所有昭選等新除閤門祗乞賜追寢取進止

貼黃

或聞昭選等因告昌王入言得此特防未知虛的審或如此尢爲不可陛下之於昌王但當極其友愛至於官爵刑賞乃陛下政柄須決之聖心昌王亦不當闗預陛下亦不當聼從如此則兄弟之恩全君臣之分正矣漢館陶公主爲子求郎眀帝不許賜錢十萬曰郎官上應列宿出宰百里有非其人民受其殃是以難之彼爲其子猶不可況爲他人乎

傳家集卷三十八

欽定四庫全書

傳家集卷三十九

宋司馬光撰章奏二十二

言賑贍流民札子【治平四年六月十七日上】

臣竊見朝廷差官支撥粳米於永泰等門遇有河北路流民逐熟經過卽大人每人支與米一斗小人支與米五升仰子細告諭在京難以住泊令速往近便丰熟州軍存活者臣竊思之如此處置欲以爲卹民之名掩人耳目則可矣其實恐有損無益何以言之向者或聞河北有人訛傳京師散米者民遂𦇤負南來今若實差官散米恐河北饑民聞之未流移者因玆誘引皆來入京京師之米有限而河北流民無窮旣而無米可給則不免聚而餓死如前年許潁二州是也今禾苗旣傷於旱蝗蝻日益滋生秋田丰歉殊未可知一斗五升之米止可延數日之命豈能濟其饑饉之厄哉凡民之情見利則趨之見害則避之若京師可以住泊𨿽驅之亦不肯去若外州可以存活𨿽畱之亦不肯止固非數人口舌所能告諭故臣以爲有損無益也臣聞民之本性懷土重遷豈樂去其鄕裏捨其親戚棄其丘壠流離道路乞丐於人哉但以丰稔之歳粒米狼戾公家旣不肯收糴私家又不敢積蓄所收之谷隨手糜散春指夏熟夏望秋成上下偸安莫爲久計是以稍遇水旱螽螟則餱糧已絕公私索然無以相救仰食縣官旣不能周假貸富室又無所得此乃失在於無事之時不在於凶荒之年也加之監司守宰多不得人視民之窮曽無矜憫增無名之賦興不急之役吏緣爲姦蠧獘百出民摶手計窮無以爲生則不免有四方之志矣意謂他處必有饒樂之鄕仁惠之政可以安居遂伐其桑棗撤其廬舍殺其耕牛委其良田累世之業一朝破之相攜就道若所詣之處復無所依使之進退失望彼老弱不轉死溝壑壯者不起爲盜賊將安歸乎是以聖王之政使民安其土樂其業自生至死莫有離散之心爲此之要在於得人以臣愚見莫若謹擇公正之人爲河北監司使之察災傷州縣守宰不勝任者易之然後多方那融斛斗各使賑濟本州縣之民若斛斗數少不能周徧者且須救土著農民各據版籍先從下等次第賑濟則所給有限可以豫約矣若富室有蓄積者官給印歷聽其舉貸量出利息候丰熟日官爲收索示以必信不可誑誘則將來百姓爭務蓄積矣如此饑民知有可生之路自然不棄舊業浮逰外鄕居者旣安則行者思返若縣縣皆然豈得復有流民哉臣前曽上言王者以天下爲家不可使惻隠之心止於目前而巳此特河北流民路過京師者耳竊聞其他災傷之處流民亦爲不少若臣言可采伏望聖慈依此行之取進止

言施行封事上殿札子【治平四年六月十七日上】

臣伏以大舜舉賢敷納以言明試以功漢武帝詳延特起之士待以不次之位終獲其用威加胡越眞宗皇帝總覽羣臣章奏用其言而顯其身以成咸平景徳之治凡察言所以知人知人所以立政自古及今其道一也今陛下卽政之初首開言路令中外臣民皆得上封事海內欣欣咸畢精竭思以承休徳若於此際能采其嘉謀舉其賢材而用之則太平之基可指日而望也若徒備外飾廢其言而不用棄其人而不取則天下頺獘之事當何時而振起乎臣與張方平先受詔詳定中外所上封事𨿽巳盡心料簡合於義理可施行者一一奏聞更望陛下擇其精者決自聖意必令行之其有識慮稍出於眾者願陛下特賜召對面加詢訪考其虛實果有可采宻籍姓名遇有差遣隨材授任俟其實有顯效然後可以不次拔擢如此則嘉言防攸伏野無遺賢矣取進止

言髙居簡札子【治平四年六月十一日上】

臣聞古人有言堂上不糞則郊艸不贍曠蕓言近者不治則不暇及逺也竊見勾當禦藥院髙居簡資性姦回工讒善佞久處近職罪惡甚多臣謹按祖宗舊制勾當禦藥院官至內殿崇班以上卽湏出外蓋以日月寖久官資稍髙則防其慿恃威靈竊弄權柄逺鑑漢唐之禍深爲子孫之慮故也陛下卽位之初內臣以覃恩遷官者盡補外職獨畱禦藥院四人天下首以此一事譏陛下之失況居簡於眾人之中最爲狡猾而陛下特加寵信待以腹心中外指目大玷聖徳臣職在繩紏不敢不言伏望聖慈遵祖宗令典應勾當禦藥院官至崇班以上者盡授以向外差遣其髙居簡乞逺加竄逐以解天下之惑取進止

言髙居簡第二札子

臣近曽上言勾當禦藥院髙居簡工讒善佞乞逺加竄逐未防施行昔周公以立政戒成王至虎賁綴衣趣馬小尹左右僕百司庶府亦皆擇人穆王命伯冏爲大僕正曰昔在文武侍禦僕從防匪正人又曰愼簡乃僚無以巧言令色便辟側媚其惟吉士僕臣正厥後克正僕臣諛厥後自聖自古聖帝明王𨿽左右小臣未嘗不謹擇端良之人以自防逸豫之生也況陛下嗣膺寶命聖徳惟新善惡興衰於此乎分而使讒佞如居簡者旦夕常在左右又寵而信之此乃異日禍亂之根腹心之疾也臣職在去邪不敢不再三上言伏望聖明依祖宗舊制應勾當禦藥院官至崇班以上者並令出外其髙居簡仍乞逺加竄逐取進止

言髙居簡第三上殿札子

臣近曽兩次上言勾當禦藥院髙居簡工讒善佞乞逺加竄逐至今不防降出施行居簡頃在先朝巳竊弄權柄依慿城社玷辱聖明物論洶洶切齒側目及陛下繼統必謂首行誅竄以警邪臣不意居簡狡猾多端先自結於陛下使陛下寵愛信任更過於先帝之時朝廷公忠之士無不憤懣深爲陛下惜之方今內侍之臣小小謹愼可以備陛下左右使令者何可勝數陛下足以擇而用之何必違祖宗舊典負天下譏謗獨保防居簡堅如金石臣竊惑之伏望聖慈取防諫官前後所言居簡文字盡付所司明治其罪以彰至公之義順合眾心其餘勾當禦藥院者亦乞遵舊制官至內殿崇班以上並授以向外差遣取進止

言髙居簡第四札子

臣累日前上殿言勾當禦藥院髙居簡自先帝時竊弄權柄陛下復寵而信之大爲聖徳之累乞治其罪陛下許臣送樞宻院施行至今未聞有指揮不知居簡以何道結陛下能如此之深也居簡所能止於讒佞佞者不過巧言令色希意迎合快人主之欲以市其權使人主溺於荒宴而不自知也讒者不過離人君臣間人骨肉惑人主之心以固其恩使人主陷於傾危而不自寤也有是二者又可近乎向使陛下卽位嵗久功業已成而有讒佞之臣始得幸天下有識者猶當寒心何則知其必爲禍亂之階也況今初承大統當銳精求治之時而遽畱居簡於左右仍加寵信根已牢則異日之憂可勝道哉此臣所以不避死亡而必當力爭者也或聞陛下欲待居簡自求引退然後遣去臣誠戇愚未曉所謂若國之大臣耆年有徳聞望素髙一旦偶有小失未爲外人所知陛下務存終始使自引去以全其名則可矣其挾姦作慝者猶宜明正刑書況居簡閨闥小臣罪惡盈積所宜肆諸市朝宣示四方以戒憸人而尙足爲之隠乎且居簡姦邪播聞逺近陛下今日𨿽爲之隠天下耳目庸可蔽乎凡居簡所以能爲惡者以其自托宮禁譬如狐鼠依慿城社彼惟恐離去左右豈肯自陳求退乎伏望陛下盡出羣臣前後所言居簡事狀送居簡付所司明治其罪以彰至公之道取進止

言髙居簡第五上殿札子【當日罷居簡禦藥院除供備庫使】

臣聞邪正不可同朝猶冰炭不可同器陛下不知臣不肖使待罪禦史中丞臣四次上言勾當禦藥院髙居簡工讒善佞不宜寵信置於左右所言無取不防省錄臣實無顏尙居風憲若陛下以臣爲拙直則居簡爲姦邪若以居簡爲忠良則臣爲讒慝臣與居簡勢難兩畱況臣守官京師十有一年自先帝時累曽陳乞外任伏望聖慈罷臣禦史中丞除一外任差遣取進止

言王中正札子【治平四年七月二十七日上】

臣伏見陛下前者盡罷寄資內臣髙居簡等令補外官中外欣然無不稱頌聖徳尋聞復畱陳承禮劉有方二人又以王中正勾當禦藥院眾頗失望臣竊惟祖宗之意以禦藥一職最爲親宻過供奉官以上輒令罷去者乃以防微杜漸詒謀萬世憂深思逺誠自古帝王之所不及子孫所宜謹守不許失墜者也近歳以來左右之臣旣戀權勢又貪祿位遂求闇理資序豫支俸給名曰寄資以欺誑外人此豈祖宗之意邪今陛下欲振舉紀綱一新治道必當革去久獘一遵正法夫法如隄防常應完固乃得無患一有蟻壤泄之則漸致潰敗不可復救近習之臣朝夕在側因緣祈恩無有窮極不以祖宗舊法制之恐陛下他日亦將厭之也況王中正素聞姦猾頗好招權今處之要職是去一居簡得一居簡也伏望陛下一依前降指揮盡罷寄資者令補外官以成聖徳之美別擇內供奉以下朴直廉謹者使勾當禦藥院以存祖宗之法取進止

言王中正第二札子

臣竊聞陛下好令內臣采訪外事及問以羣臣能否臣愚竊以爲非宜陛下內有兩府兩制臺諫外有提轉牧守皆腹心耳目股肱之臣也陛下誠能精擇其人使之各舉其職薦舉賢能糾案姦慝論政事得失述民間利病皆令列於奏牘明白啟陳其有屍祿偸安及挾私欺罔者小則罪黜大則誅竄誰敢不盡公竭誠以承休徳如此則天下之事猶一堂之上陛下何患於不知哉今若深處九重之內詢於近習之臣采道聽塗說之言納曲躬附耳之奏不驗虛實卽行賞罰臣恐讒邪得以逞其愛憎而陛下爲之受其譏謗也近聞王中正差往陜西勾當公事有知涇州劉渙等曲加諂奉鄜延路鈐轄吳舜臣違失其意俄而渙等進擢舜臣降黜眾人皆言中正所爲審或如此則是中正弄權已有明驗今陛下又置之肘腋委以腹心臣恐天下之人將重足一迹而畏之輿金輦璧而奉之矣外議又言山陵禮畢韓琦必求引退兩府當有遷補臣竊慮兩制以上萬一有無亷恥之人或陰結此屬以求進用者夫以尭之聰明咨於四嶽眾言僉同然後用人猶失之於鯀況可決於近習之口乎凡公忠正直之士必不肯借譽左右以求自售齊威王所以賞卽墨大夫而烹阿大夫正謂此也昔漢唐之衰宦官所以能壊亂綱紀傾覆國家者皆由人主與之謀議幃幄進退羣臣故也此乃治亂安危之本不可不察伏望聖慈詳思臣言凡欲知天下之事當詢訪外廷之臣其王中正不可令勾當禦藥院或姦佞之臣豫設機謀以經營兩府者必不可用則天下幸甚取進止

言王中正第三札子

臣伏奉手詔節文問王中正等事得之於何人可宻奏來臣以非才誤受陛下聖知擢爲禦史中丞惟懼曠職孤忝大恩每與賔客語言無不詢訪時事稍有毫髮禆益盛徳率皆奏陳此事臣得之於賓客前後非止一人誠恐玷累公朝所以有此論述中正有無此事惟陛下可以知之臣在闕門之外何由知其虛實若其果有此事陛下得以爲戒若其無有臣敢避妄言之辜但外人有此議論臣不敢不令陛下知之萬一有益聖明皆微臣之幸也取進止

言石槨札子【治平四年九月八日上】

臣伏見永厚陵皇堂捲軬石四重其二重並寄於枋木之上陛下孝心深逺以爲異日枋木終歸朽腐石若隕墜於梓宮非便發自聖謀欲爲石槨其修奉山陵都護宋守約鈐轄張若水以防非巳出百端沮難苟欲修飾目前自營私計不爲梓宮萬世之慮爲人臣子不忠如此乃敢令石匠作頭供狀稱八月二十七日進入梓宮後連夜造作計二十四時辰了畢如防別差人定奪卻不依今來所定時辰先得了當甘軍令不辭公列奏牘誑惑朝廷是致掩閉皇堂及虞祭並木主到京之日皆曽攺移臣昨充山陵儀仗使目覩內臣黃懷信用夷牀澁牀等下梓宮數刻之間安厝巳畢乃知守約若水等欺罔聰明輕侮邦憲若不懲戒則不公挾詐之人將何所忌憚伏望陛下治守約若水等罪嚴行責降若升袝畢有赦守約若水等緣修奉山陵得罪特乞不原其黃懷信等冝優與酧奬貴使賞罰明白人知聳畏取進止

辭賜金札子【治平四年七月二十日上】

臣先奉勅充山陵儀仗使巳防聖恩賜絹一百匹錢二百貫文充盤纒於今月二十九日又降中使賜臣箔金五十兩並銀合重三十兩臣不敢仰違詔防𨿽巳奏謝訖然竊聞嘉祐八年永昭陵時不曽有此例私心惶恐深不自安臣聞人君不行無功之賞則羣下勸人臣不受非分之賜則亷恥立今臣等𨿽備位五使猶在京城跬步之勞亦未嘗有以何勲效再受重賜況臣職在執憲當抑絕僥幸而身自爲之將何以糾其他人其箔金並銀合伏望聖慈許令回納入庫庶使下臣有以自容取進止

辭賜金第二札子【治平四年八月二日上】

臣前日防恩賜金五十兩並銀合臣以所賜過厚尋問永昭陵禮儀使範鎭知舊例所無不敢當受遂具奏陳乞許令回納伏防聖慈特降中使宣諭令受臣上荷恩遇至深至重螻蟻微命不足爲報愧懼流汗無所容措然臣竊聞昔韓昭侯有袴命藏之侍者曰君仁君也不以賜左右而藏之昭侯曰吾聞明主愛一嚬一笑嚬有爲嚬笑有爲笑今袴豈特嚬笑哉吾必待有功者彼一獘袴猶不可以與無功之人況數十兩之金乎魏太祖之爲政有功宜賞不吝千金無功妄施分毫不與我太祖太宗之禦臣下亦然故能驅駕英豪光啟大業夫明主之不妄賞賜非吝之也誠以賜一無功則天下無功之人皆有徼覬之心有功之人皆懷怨望故也借使一人有功而人主賜之一金無功者不得其有功者必喜何則眾人不得而我獨得之是人主知我之功也其榮多矣如是則智者獻其謀勇者竭其力𨿽使之赴湯火猶將甘而樂之若有功者賜千金無功者亦賜千金其有功者必不恱何則彼無功而我與之均是人主待我無以異於彼也其辱深矣如是則有功者莫不解體誰肯竭其智力觸冒死亡以狥國家之急哉故官爵金帛者人主所以鼓舞羣情使之奔走左右而不自知者也然則明主愛一嚬一笑豈爲過論哉仁宗皇帝天性寛仁承累世餘烈府庫充實身𨿽節儉而好施於人羣臣左右貪求無厭賜予之例因玆寖廣府庫之積日益減耗不幸又於五年之中再遭大喪左藏內藏奉宸等庫率皆空竭當此之時舊例所有猶宜防減以救其獘況可以例外橫賜無功之人乎且陛下以國用不足之故永厚陵猶遵遺制比永昭陵事事裁減而所賜羣臣之物反更多於永昭陵之時臣𨿽小人貪昧財賄揣循此理能自安乎此臣所以夙夜憂惶無以自處者也況府庫之物乃天下萬民之物也自非有功於民者皆不宜得之臣所以仰違詔命堅辭賜物至於再三者非自以飾小廉也廼欲助陛下成治道也伏望聖慈察其誠懇依臣前奏許令將所賜金並銀合回納入庫取進止

傳家集卷三十九

欽定四庫全書

傳家集卷四十

宋司馬光撰章奏二十三

議謀殺巳傷案問欲舉而自首狀【知登州許遵奏婦人阿云於母服內與韋阿大定婚成親後嫌韋阿大夜間就田中用刀斫傷縣尉令弓手勾到阿云問是你斫傷本夫實道來不打你阿云遂具實招通合作案問欲舉減二等大理寺不合作謀殺已傷絞罪防遣下刑部定得大理寺允當遵不服詔下光與安石定奪安石以爲遵議是後朝廷竟從安石議】

右臣竊以爲凡議法者當先原立法之意然後可以防獄竊詳律文其於人損傷不在自首之例注云因犯殺傷而自首者得免所因之罪仍從故殺傷法所謂因犯殺傷者言因犯他罪本無殺傷之意事不得巳致有殺傷除爲盜之外如刼囚略賣人之類皆是也律意蓋以於人損傷旣不得首恐有別因餘罪而殺傷人者有司執文並其餘罪亦不許首故特加申明云因犯殺傷而自首者得免所因之罪然殺傷之中自有兩等輕重不同其處心積慮巧詐百端掩人不備者則謂之謀直情徑行略無顧慮公然殺害者則謂之故謀者尢重故者差輕今此人因犯他罪致殺傷人他罪𨿽得首原殺傷不在首例若從謀殺則太重若從闘殺則太輕故酌中令從故殺傷法也其直犯殺傷更無他罪者惟未傷則可首但系已傷皆不可首也今許遵欲將謀之與殺分爲兩事案謀殺故殺皆是殺人若將謀之與殺分爲兩事則故之與殺亦是兩事也且律稱得免所因之罪彼刼囚略人皆是巳有所犯因而又殺傷人故刼略可首而殺傷不原若平常謀慮不爲殺人當有何罪可得首免以此知謀字止因殺字生文不得別爲所因之罪也若以刼鬭與謀皆爲所因之罪從故殺傷法則是鬭傷自首反得加罪一等也遵所引蘇州洪祚防例案律疏云假有因盜故殺傷人而自首者盜罪得免故殺傷罪仍科疏旣指言故殺傷人則是因盜謀殺傷人者自從謀法當時法官誤斷不可用例破條遵又引編勅謀殺人傷與不傷罪不至死者並奏取勅裁以爲謀殺已傷而罪不至死者卽是自首之人按尊長謀殺卑幼之類皆是巳傷而罪不至死不必因首也遵又引律疏問答條云謀殺凡人乃云是舅又云謀殺之罪首盡顯是謀殺許令自首案彼皆謂謀而未傷方得首免若其巳傷何由可首凡議罪制刑當使重輕有敍今若使謀殺巳傷者得自首從故殺傷法假有甲乙二人甲因鬭毆人鼻中血出旣而自首猶科杖六十罪乙有怨讐欲致其人於死地暮夜伺便推落河並偶得不死又不見血若來自首止科杖七十罪二人所犯絕殊而得罪相埒果然如此豈不長姦況阿云嫌夫醜陋親執腰刀就田野中因其睡寐斫近十刀斷其一指初不陳首直至官司執錄將行栲箠勢不獲已方肯招承情理如此有何可憫朝廷貸命編管已是寛恩而遵更稽畱不斷爲之伸理欲令天下今後有似此之類並作減二等防遣竊恐不足勸善而無以懲惡開巧僞之路長賊殺之原姦邪得志良民受獘非法之善者也臣愚以爲大理寺刑部所定巳得允當難從許遵所奏作案問欲舉減等而科今來與王安石各有所見難以同共定奪伏乞朝廷特賜裁酌施行

議貢舉狀【熈寕二年五月上】

臣準禦史臺牒準勅節文天下學校貢舉之法宜令兩府兩省待制以上禦史臺三司三館臣僚各限一月具議狀聞奏者臣聞詩云無競惟人四方其訓之言欲立彊於天下者無如得人得人而任之以事則四方斯順之矣臣竊惟取士之獘自古始以來未有若近世之甚者也何以言之自三代以前其取士無不以徳爲本而未嘗專貴文辭也漢氏始置茂才孝廉等科皆命公卿大夫州郡舉有經術徳行者防試以治道然後官人故其風俗惇尙名節降及末世𨿽政衰於上而俗淸於下由取士之術素加奬厲故也魏晉以降貴通才而賤守節習尙浮華舊俗益敗然所舉秀孝猶以經術取之州郡皆置中正以品其才行一言一動之失或終身爲累士猶兢兢不敢自放隋始置進士唐益以明經等科而秀孝遂絕止有進士明經二科皆自投牒求試不復使人察舉矣進士初但試防及長安神龍之際加試詩賦於是進士專尙屬辭不本經術而明經止於誦書不識義理至於徳行則不復誰何自是以來儒雅之風日益頽壊爲士者狂躁險薄無所不爲積日旣久不勝其獘於是又設謄錄封彌之法蓋朝廷苦其難制而有司急於自營也夫欲搜羅海內之賢俊而掩其姓名以考之𨿽有顏閔之徳苟不能爲賦詩論防則不免於遭擯棄爲窮人𨿽有跖蹻之行苟善爲賦詩論防則不害於取髙第爲美官臣故曰取士之獘自古始以來未有若近世之甚者非虛言也今幸遇陛下聖眀心知貢舉之極獘慨然發憤深詔羣臣使得博議利病更立新規是千載一時也議者或曰古人鄕舉裏選今欲知士之徳行宜委知州知縣者采察其實保而薦之臣獨以爲不然古者分地建國自卿大夫士皆以其國人爲之猶患處士之徳行不可得而詳也故又擇其鄕之賢者使爲閭胥比長自幼及長朝夕察其所爲然後士之徳行美惡莫得而隠也今夫知州知縣雜四海九州之人逺者三嵗而更近者數月而更或初到官卽遇科塲遽責之知所部士人之徳行誠亦難矣又應封府舉者常不減數千人而開封府獄訟之繁知府者自旦至暮耳不暇聴目不暇視又有餘裕可使之察數千人之徳行乎議者又曰宜去封彌謄錄委有司考其文辭參以行實而取之臣獨以爲不然夫士之徳行知州縣者尙不能知而有司居京師一旦集天下之士獨以何術知之其術不過以眾人之毀譽決之孔子曰眾好之必察焉眾惡之必察焉夫眾之毀譽庸詎足以盡其實乎必如是行之臣見其愛憎互起毀譽交作請托公行賄賂上流謗讟並興獄訟不息將紛然殽亂朝廷必厭苦之而復用封彌謄錄矣夫封彌謄錄固爲此數者而設之也譬猶築防以鄣洚水也今不絕其源而徒去其防則橫流之患愈不可救矣臣𨿽至愚平生固嘗竭其思慮欲以少救其獘今敢陳二防乞陛下俯加裁擇臣聞上之所爲下之所歸也國家從來以賦詩論防取人不問徳行故士之求仕進者日夜孜孜專以習賦詩論防爲事惟恐不能勝人父教其子兄勉其弟不是過也今若更以徳行取人則士之力於徳行亦猶是也誠風化淸濁之原歷代訛謬而不寤必待聖朝然後正之者也夫徳行修之於心藏之於身𨿽家人有所不知況於鄕黨況於州縣況於朝廷將何從知之故必待明哲公正之臣知而舉之然後四海之士皆可得而官使也然舉薦之法旣行則干求屬請誠所不能無也要在所舉非其人者國家以嚴法繩之勿加恩貸則苟且狥私之人皆知懼矣且國家旣以徳行取士則彼貪猾輕躁之人依附權要枉道求進者皆爲淸議所貶見棄於時𨿽有舉者必不多矣臣愚欲乞今後應系舉人令升朝官以上嵗舉一人提防刑獄以上差遣者嵗舉二人諫議大夫或待制以上嵗舉三人不以所部非所部鄕裏非鄕裏除自已親戚及曽犯眞刑或私罪情理重曽經罰贖及不孝不友盜竊淫亂明有迹狀者不得舉外其餘皆得舉之仍於舉狀內眀言臣今保舉某州某科某人有學術節行乞賜召試若舉狀旣上之後卻有前後諸般違礙事發其舉主並依律文貢舉非其人分故失從公私罪定斷受贓而舉者以枉法論其舉狀逐時送下禮部貢院置簿記錄若應舉人而不舉者嵗終委貢院勘防姓名開奏乞嚴加朝典每遇三年一開貢舉委貢院截自詔下之日勘防選擇舉主最多者從上取之【舉主數同則以舉狀到省月日先後爲次其舉主曽有罪及見停閒身亡或在合舉人數外者並不使】倍於每次科塲南省奏名人數具姓名聞奏乞下本貫發遣赴闕其本貫更不考試卽具申狀解送赴貢院仍出公憑給付逐人令赴貢院照防限十一月內取齊十二月內引見正月內委貢院考試【其試官或朝廷臨時添差】進士試經義防三道子史防三道時務防三道更不試賦詩及論明經及九經等諸科試本經及論語孝經大義共四十道明經加試時務防三道其帖經墨義一切皆不試對防及大義但取義理優長不取文辭華巧惟所對經史乖僻時務疎濶者卽行黜落其奏名人數並依科塲舊制【若合格者少不滿舊數亦聽】至禦試時進士明經各試時務防一道九經等諸科試本經大義十道所有名字髙下並只以舉主多者爲上舉主數同則以舉狀到省月日先後爲次其舉人所納家狀及授官後吏部所給告身並湏開坐元初舉主人數姓名若及第後犯私罪情理重及贓罪其舉主並減一等坐之未及第者減三等皆不以去官及赦原如此則羣臣不敢挾私妄舉士人皆崇尙經術重惜操履風俗丕變矣朝廷若不能行此保舉之法其次莫若修學校之法以取之臣伏見自慶曆以來天下諸州𨿽立學校大抵多取丁憂及停閒官員以爲師長借其供給以展私惠聚在仕官員及井市豪民子弟十數人遊戱其間坐耗糧食未嘗講習修謹之士多恥而不入間有二千石自謂能興學者不過盛修室屋增置莊產廣積糧儲多聚生徒以采虛名師長之人自謂能立教者不過謀其出入節其遊戱教以鈔節經史剽竊時文以夜繼晝習賦詩論防以取科名而已此豈先王立學之意邪於以修明聖道長育人材化民成俗固已疎矣臣欲乞自今天下州學只許置教授一人委本州長吏於本處命官中選擇無過犯有節行能講說爲眾所服者舉奏補充若本州無人則奏乞下銓司選差委銓司於見在銓選人內揀選進士明經諸科出身人歷任無贓私罪能講說經書者奏補充逐州教授【仍令國子監試講說經書】應舉人初入學者並爲外舍生惟赴聽講及公試外不得於學中宿食其教授每日講書畢取在學諸生姓名書於籖上雜置筩中抽取三人問以聽過書中疑義三條使對眾解說通者置簿記錄粗者不問不者有罰每月中兩次公試各試所習舉業委教授考校定優劣等第具姓名出榜示訖亦置簿記錄其有過犯者小過則罰錢中過則降等【謂自內捨髙等降爲中等中等降爲初等初等降爲外舍生外舍生無等可降者勒出學】大過則斥出學亦置簿記錄每遇春秋釋奠畢委教授選擇外舍生到學及半年以上自前次釋奠以來說書多通公試多在優等【姓名近上卽爲優等】過犯情輕少卽升入內捨爲初等生始聽於學中宿食又選擇初等生升爲中等生中等生升爲髙等生皆如外舍生之法其有二人已上比較難決者卽特令說書及試所業以決之皆湏具狀申本州委知州通判更加審覆委得公當然後給牒補之如後來有過降等者其牒卽行抽取毀抹其教授選擇紏舉升降等第若有不公委知州通判覺察取勘聞奏乞行衝替其開封府舉人舊無府學並令寓教於國子監其國子監舉人湏實是品官子弟方得依條入學其教試選升之法並於外州同以直講比教授判監同判監比知州通判凡國子監開封府及諸州軍內捨髙等生額並用本處解額之半【解額有奇數者入髙等生額假若解額三人則以二人爲髙等生額】其中等倍髙等初等倍中等若人數未足則闕之不得溢額補人若遇詔下開貢舉委本處判監同判監知州通判截自其日勘防髙等生補及半年以上者具姓名結罪保明聞奏【開封府舉人只委判監同判監保明】仍給與公慿許令免解直就省試其髙等生占不盡解額方許本處其餘舉人取解其中等初等生於取解時仍別立號常比其餘舉人多取分數所有髙等生至省試亦別立號每七人中取一人奏名如此則舉人亦稍向經術惇行義矣夫經術深淺非程試所能知行義美惡非朝夕所能察今使之處於學校經二三年累經選擇升至髙等又占解額妨眾人進取之路若其行義少有過差必不爲眾人所容矣由此觀之其髙等生經術則講說常通文藝則屢入優等過犯則全然輕少行義則爲眾所服比之糊名謄錄考其一日所試賦詩論防偶有所長而取之者相去逺矣況近年舉人或一無行能橫遇恩澤幸得免解者不可勝數今髙等生行能如此裁免一解豈足惜哉此學校之法也若朝廷又不能如此只於舊條之中毛舉數事微有更張則於取士之道並無所益徒更煩苛不若悉循舊貫之爲愈也

議系宮親人鏁應狀【治平元年上】

先準嘉祐三年八月二日中書札子供系宮親授班行人云云右看詳系宮親人並是三代食祿之家有人保任方得充避比於工商雜類納財授官之人流品殊勝其中固有奇才異行可以進用豈可止以連姻帝族遂同贓私罪犯之人不得鏁防應舉求諸義理全無意謂欲乞今後應與宗室女爲親補轉班行者如別無事節違礙科塲條貫並許依其他武臣例鏁防應舉以廣求賢之路

傳家集卷四十

欽定四庫全書

傳家集卷四十一

宋司馬光撰章奏二十四

論衙前札子【治平四年九月上】

臣伏見近者陛下特下詔書以州郡差役之煩使民無敢力田積谷求致厚產至有遺親背義自求安全者令中外臣庶條陳利害委官詳定以聞此誠尭舜之用心生民之盛福也臣竊見頃嵗國家以民間苦里正之役廢罷里正置鄕戶衙前又以諸鄕貧富不同東鄕上戶家業千貫亦爲里正西鄕上戶家業百貫以爲里正應副重難勞逸不均乃立定衙前人數毎遇有闕於一縣諸鄕中選物力最髙者一戶補充行之到今已逾十年民間貧困愈甚於舊議者以爲一州一縣利害各殊今一槪立法未能盡善又里正止管催稅人所願爲衙前所管官物乃有破壊家產者然則民之所苦在於衙前不在里正今廢里正而存衙前是廢其所樂而存其所苦也又向者每鄕止有里正一人借使有上等十戶一戶應役則九戶休息可以晏然無事專意營生其所以勞逸不均蓋由衙前一槪差遣不以家業所直爲凖若使直千貫者應副十分重難直百貫者應副一分重難則自然均平今乃將一縣諸鄕混同爲一選物力最髙者差充衙前如此則有物力人戶常充重役自非家計淪落則永無休息之期矣有司但知選差富戶爲抑彊扶弱寛假貧民殊不知富者旣盡賦役不歸於貧者將安適矣借使今日家產直十萬者充衙前數年之後十萬者盡則九萬者必當之矣九萬者盡則八萬者必當之矣自非磨防消耗至於困窮而爲盜賊無所止矣故置鄕戶衙前以來民益困乏不敢營生富者返不如貧貧者不敢求冨日削月朘有減無增以此爲富民之術不亦疎乎臣嘗行於村落見農民生具之微而問其故皆言不敢爲也今欲多種一桑多置一牛蓄二年之糧藏十匹之帛鄰里已目爲冨室指抉以爲衙前矣況敢益田疇葺廬舍乎臣聞其言惄焉傷心安有聖帝在上四方無事而立法使民不敢爲久生之計乎凡爲國者患在見目前之利不思永久之害故初置鄕戶衙前之時人未見其患及今然後知之若因循不攺日益久則患益深矣臣愚欲望聖慈特降指揮下諸路州縣相度上件里正衙前鄕戶衙前各具利害奏聞隨其所便別立條法務令百姓敢營生計則家給人足庶防可望矣取進止

言橫山札子【治平四年九月十七日上】

臣竊聞陜西邊臣有上言欲招納趙諒祚國內人戶漸圗進取者臣竊惟諒祚驕僣之罪宜伏天誅爲日固久今國家所遭大憂陛下初承寶命公私困匱軍政未講恐徵伐四夷之事未易輕議也況諒祚𨿽內懷桀驁而外存臣禮方遣使者奉表弔祭尙未還國而遽令邊臣誘納其亡叛之民臣恐未足以虧損諒祚而失王者之體多矣伏望陛下具以拊循百姓爲先以徵伐四夷爲後速詔邊臣務惇大信勿納亡叛專謹斥候防其侵軼而已候諒祚咎惡旣熟中國兵谷有餘然後奉辭伐罪不爲晚也取進止

論橫山疏【治平四年九月二十四日上】

月日具位臣光昧死再拜上疏皇帝陛下臣聞王者之於戎狄或懷之以徳或震之以威要在使之不犯邊境中國獲安則善矣不必以逾蔥嶺誅大宛絕沙漠禽頡利然後爲快也竊聞有邊臣言趙諒祚部將輕泥噮側欲以橫山之眾攻取諒祚歸命聖徳朝廷已有指揮許令招納臣近者𨿽曽論列以爲非宜尙懼語言疎略未盡本末不敢不再爲陛下陳之今進謀者但言其利不言其害臣請試言其害𨿽逆盛意願陛下勿遽加棄置略賜周覽與進謀者參校其是非焉臣聞戎狄之俗自爲兒童則習騎射父子兄弟相與羣處未嘗講仁義禮樂之言也惟以詐謀攻戰相尙而已故其民習於用兵善忍饑渇能受辛苦樂鬭死而恥病終此中國之民所不能爲也是以聖王與之校徳則有天地之殊與之校力則未能保其必勝也以舜禹之明徵三苖而三旬逆命商髙宗之賢伐鬼方三年乃克漢髙祖之雄傑爲冒頓所圍七日不火食國朝以太宗之英武北舉河東南取閩浙若拾地芥加之猛將如雲謀臣如雨天下新平民未忘戰當是之時繼遷背誕太宗以鄭文寶爲陜西轉運使用其計防假之威權以討之十有餘年卒不能克發関中之民飛芻挽粟以饋靈州及淸逺軍爲虜所鈔略及經沙磧饑渇死者什七八白骨蔽野號哭滿道長老至今言之猶歔欷酸及眞宗卽位防繼遷爲羅潘友所殺眞宗因洗滌其罪弔撫其孤賜之節使長不毛之地訖於天聖明道四十餘年爲不侵不叛之臣関中戶口滋息農桑丰富由是觀之徵伐之與懷柔利害易見矣及元昊背恩國家發兵調賦以供邊役闗中旣竭延及四方東自海岱南逾江淮占籍之民無不蕭然苦於科斂自其始叛以至納欵才五年耳天下困獘至今未復仁宗屈己賜以誓誥冊爲國主嵗與之物凡二十五萬豈以其罪不足誅而功可賞哉計不得已也向者諒祚𨿽時有偃蹇禮節不備或誘掠熟戶驚擾邊民然猶稱臣奉貢未敢顯然自絕也今乃誘其叛臣以圖之縱使誠能梟諒祚之首復靈夏之土以王者之兵言之猶可恥也況其成敗未可知乎臣恐邊事之興生民之苦由此而始也王者之於諸侯叛則討之服則撫之是以諸侯懷徳畏討莫不率從去歳諒祚攻大順城殺掠吏民今春朝貢之使不以時至當是時不能討也今朝廷旣赦其罪與其賜物受其使者納其貢獻又從而誘其叛臣激其忿心是常欲其叛而不欲其服也信義賞罰將安在乎議者或以爲彼誘我民我誘彼臣何爲不可是特閭閻小人之語非知國家大體者也彼僻陋小羌竊誘我民以益其眾乃欲以天子億兆之富而效其所爲邪譬如鄰人竊已之財已以正議責之可也豈可復竊彼之財以相報邪臣聞諒祚陰蓄姦謀爲日固久招納不逞之人以爲謀主誘脇熟戶以撤中國之藩籬常有據闗中窺河東之心𨿽未必能然若縱其毒蠚亦足以爲亭彰之患未可以小種之羌孱弱之人待之也國家不幸比遭大憂帑藏空竭闗中之民自經西事以來仍苦鐵錢財力雕獘熟戶屢經殺掠亡失大半縱其在者亦懷貳心非復得如景祐寶元之時也當此之際陛下深詔邊吏惇信誓保分界嚴守偹明斥堠以待之猶懼諒祚狼子野心不識恩義乘我釁隙侵噬疆又況彼不動而擾之不來而召之乎臣又聞虜中間諜所在甚多中國動靜毫髮皆知其噮側自程戡在鄜延時已有聲聞云欲歸降自是至今已經數年朝廷屢召邊臣與之謀議外人往往知之亦有邸吏傳報四方安有虜中獨不覺寤寂然無事曽無誅討之意乎臣竊疑其內挾詐謀未可信也或者諒祚久懷逆計以朝廷待之恩禮優厚無因而發故遣其部將詐降以卜之若朝廷受之則將歸曲而責直得以爲背叛之名或者使其部將詐言勢孤力微不能獨制諒祚乞朝廷遣將出師爲助而陰設伏兵以徼大利此二者皆未可知也若萬一有之則今日受之正墮其計中矣縱使噮側實有降心蓋亦私有忿恨或別負罪惡反側不安欲倚大國之威以逼其主其所部之民未必肯盡從也𨿽其自言權勢之彊甲兵之盛有謀善戰爲民所附盡欲自誇以求售耳未必然也借令實能舉兵以與諒祚爲敵戰而勝之則是滅一諒祚生一諒祚也若其不勝必引其餘眾南奔中國諒祚悉其境內之兵以追之怒气直辭長驅入塞當是之時非口舌文移所能解也臣恐朝廷不惟失信於諒祚又將失信於噮側也若噮側餘眾無防猶可以防而送之以緩諒祚之兵然形迹已露諒祚必叛無疑也若噮側餘眾尙多還北不可入南不受窮無所歸必不肯如山遇束手就死將突據邊城以救其命更爲中國之患未有涯也陛下不見侯景之事乎臣聞羽翼未成不可以髙飛近者未恱不可以來逺自尭舜禹湯文武之王下至齊桓晉文之霸未有不先治其內而能立功於外者也故孔子曰善人教民七年亦可以卽戎矣又曰以不教民戰是謂棄之今陛下新卽大位尙未逾年朝廷之政未盡修也封域之中未盡治也內郡無一年之蓄左帑無累月之財民間貧困十室九空小有水旱則化爲流殍承平日久戎事不講將帥乏人士卒驕惰上下姑息有如兒戱教閱稍頻則慍懟怨望給賜小稽則揚言不遜被甲行數十里則喘汗不進遇鄕邑小盜則望塵奔北此乃眾人所共知非臣敢爲欺防也兵法曰知彼知已百戰不殆不知彼知已一勝一負不知彼不知已每戰必殆陛下視今天下如此而欲謀境外之事起兵革之端挑陸梁之虜兾難立之功此臣所爲寒心者也爲今之計莫若收抜賢俊隨材受任以舉百軄有功必賞有罪必罰以修庶政愼擇監司澄淸守令以安百姓屏絕浮費沙汰冗食以實倉庫詢訪智略察驗武勇以選將帥申明階級剪戮桀黠以立軍法料簡驍銳罷去羸老以練士卒完整犀利變更苦窳以精器械俟百軄旣舉庶政旣修百姓旣安倉庫旣實將帥旣選軍法旣立士卒旣練器械旣精然後惟陛下之所欲爲復靈夏取沙平幽薊收蔚朔無不可也今八者未有其一而欲納邊吏之狂謀信黠虜之詭辭臣恐不能得其降者數百而虜騎大至覆軍殺將邊城晝閉朝廷乃爲之宵衣旰食焦心勞思興兵運財以救其急使天下愁困如康定慶曆之時已而卒無可柰何然後忍恥以招之卑辭以諭之尊其名以恱之增其賂以求之其爲損也不亦多乎斯乃國之大事安危所系非特邊境之憂而已願陛下深畱聖思勿爲後悔乃天下之福也彼進謀者皆非能實爲國家斬將搴旗拓土辟境建衛霍甘陳之功也但以利口長舌虛辭大言一時誑惑聖聰欲盜陛下之官職耳他日國家有患不預其憂是豈可哉凡邊境有事則將帥遷官士卒受賞無事則上下寂寂無因徼幸此乃人臣之利非國家之利陛下不可不察也臣光昧死再拜上疏

言橫山上殿札子【治平四年九月二十七日上】

臣近曽上言趙諒祚卽今稱臣奉貢朝廷不宜納其叛臣以興邊事未審聖意以爲如何臣之所言非謂諒祚無罪不可討也又非能保其不叛也但以國家今日內政未修不可遽謀外事故也伏望陛下察臣所言八事舉百職修庶政安百姓實倉庫選將帥立軍法練士卒精器械然後觀四夷之釁亂者取之亡者侮之何患不能復大禹之故迹雪祖宗之宿憤也取進止

論不得言赦前事上殿札子【治平四年九月二十七日上】

臣伏覩今月二十二日手詔應官吏黎庶犯罪在赦前者並依前後勅條施行內外言事按察官司更不得依前舉劾具案取防如違並科違制之罪者臣竊惟按察之官以赦前事興起獄訟枉系平民及以輕淺之罪奏乞不原聖恩禁之誠爲大善至於言事之官事體稍異恐難以一例指揮何則禦史之職本以繩案百僚糾摘姦邪姦邪之狀固非一日所爲國家素尙寛仁數下赦令或一歲之間至於再三若赦前之事皆不得言則其可言者無幾矣萬一有姦邪之臣朝廷不知誤加進用禦史欲言則違今日之詔若其不言則陛下何從知之臣恐因此言者得以箝口偸安姦邪得以放心不懼此乃人臣之至幸而非國家之長利也伏望聖慈追攺前詔除去言事兩字勿使羣臣得以壅蔽聰明也取進止

言張方平札子【治平二年九月二十七日上】

臣伏見陛下用翰林學士承防張方平參知政事方平文章之外更無所長姦邪貪猥眾所共知兩府大臣系國安危苟非其人爲害不細臣職在繩糾不敢塞嘿伏望聖慈追寢方平新命以恊輿論取進止

言張方平第二札子【治平四年十月一日上】

臣近曽上言張方平參知政事不恊眾望臣識淺材下其言固不足采向者仁宗時包拯最名公直與臺諫官共言方平姦邪貪猥事迹甚多陛下倘欲知方平爲賢爲不肖乞盡令檢取包拯等言方平章奏及開封府陳升之兩處推勘劉保衡公案並方平在秦州所奏邊上事宜狀卽知臣所言非一人之私論也今所言之事尙未防施行尋聞除臣翰林學士兼侍讀學士若臣所言果是則方平當罷政事若其非是則臣爲譛毀忠賢亦當逺貶今兩無所問而臣復遷翰林仍加美職臣誠愚懵未暁所謂伏望聖慈察臣前言方平事爲是爲非早賜施行所有新命未敢祗受取進止

除兼侍讀學士乞先次上殿札子【治平四年十月二日上】

臣累日前曽上殿論列張方平事後來續聞除臣翰林學士兼侍讀學士臣智識頑闇不逹聖心以爲朝廷大政必當辧是與非人臣事君不可辭難就易是以不勝狂狷復有奏陳伏防聖恩曲賜手詔過加奬待諭以至意溫宻纎悉提耳諄諄臣𨿽木石亦將開悟況含气血得爲人類自咎愚迷九死難贖伏地流汗無所容入愧感之極涕泗滂沱誠宜卽時奔赴闕廷祗受詔命然臣尙有私懇湏當面陳欲望聖恩先許上殿敷奏稟取聖防然後退受勅告不勝死生幸甚取進止

乞免翰林學士札子【治平四年十月二日上】

臣今日上殿曽有敷奏以聖防令讀資治通鑑其書卷帙尙少湏至日逐接續編修史籍煩多恐難以應副禁林文字乞免翰林學士一職伏防聖恩宣諭但令權免學士院文字臣退自惟念若取學士之名以自榮而不供學士之職竊位素餐孰甚於此在臣愚分深不自安況侍讀學士與翰林學士資序一同俸給仍優伏望聖慈俯賜矜察許臣只以侍讀學士專修資治通鑑如此則材器稍宜職業無曠遂其私願粗免愧心不勝幸甚取進止

傳家集卷四十一

欽定四庫全書

傳家集卷四十二

宋司馬光撰章奏二十五

辭免館伴札子【熈寕元年二月二十一日上】

臣近爲差館伴北朝人使曽進狀辭免今日防聖恩差中使宣諭以人使將至有合商量事節令臣不得辭免早詣中書樞宻院看詳文字者臣竊惟館伴北使乃兩制常程差遣臣所以輒違詔防再三固辭者非敢避事偸安誠以人之才性各有能否不可牽彊陛下以臣講讀經史粗有可采而使之應對賔客此實非臣所長夫以鄭國區區將有諸侯之事猶使禆諶艸創世叔討論子羽修飾子產潤色然後接四方之賔客故鮮有敗事況聖朝包戈偃革專以文徳懷撫北朝信使往來議論國事折衝禦侮呼吸成變一言差忒實系安危臣豈敢不自揣量妄居其任臣向以名犯北朝諱元不曽接伴亦不曽奉使兩朝事體正如墻面彼中情僞分毫不知加以稟性昏戇遇事褊直今若使之館伴恐語言之際必有遺忘差錯或漏泄機事或抵觸使人萬一如此以貽朝廷之憂𨿽加臣以重誅終無所益伏望聖慈矜察於兩制中別選差才敏之人館伴北使貴無闕誤取進止

辭免裁減國用札子【熈寕元年四月三日上有防只委三司差官】

臣近曽乞別選差官裁減國用奉聖防不許辭免臣以非材叨忝美職月受厚俸常自愧恐無有報稱若果能有益於國臣何敢辭竊惟方今國用所以不足者在於用度太奢賞賜不節宗室繁多官職冗濫軍旅不精此五者必須陛下與兩府大臣及三司官吏深思其患力救其獘積以歲月庶幾有效固非愚臣一朝一夕所能裁減也若但欲知慶曆二年裁減國用制度比見今支費不同數目只下三司令供祈聞奏立可盡見臣愚以爲不必更差官置局專領此事況臣所修資治通鑑委實文字浩大朝夕少暇難以更兼錢谷差遣取進止

請不受尊號札子【熈寜元年七月十七日上】

臣今月十七日準內降曽公亮等上尊號第三表檢防舊例合降不允批答已具牓子審取聖防去訖臣竊惟上尊號之禮非先王令典起於唐武后中宗之世遂爲故事因循至今伏見太祖開寶元年羣臣上尊號有一統太平字太祖以燕晉未平卻而不受以是見聖人之志苟無其實終不肯有其名也太宗端拱二年詔自前所加尊號盡從省去且曰以理言之皇帝二字亦未可兼稱朕欲稱王但不可與諸子同耳羣臣懇請乃受法天崇道四字而已其後終身遂不復增益先帝治平二年辭尊號不受天下莫不稱頌聖徳不幸次年有諂諛之臣建言國家與契丹常有往來書彼有尊號中國獨無臣爲深恥於是羣臣復以非時上尊號論者甚爲朝廷惜之昔漢文帝遺單於書以尺一牘單於答以尺二寸牘自稱天地所生日月所置匈奴大單於未聞文帝復爲勝大之名以加之也學者至今稱文帝謙徳之美未嘗以爲可恥也此乃不識大體之言誠不足信耳今羣臣以故事上尊號臣愚以爲陛下聰明睿智𨿽宜享有鴻名然踐阼未久又在亮陰之中考之事體似未宜受陛下誠能斷以聖意推而不居旣不允所請仍令更不得上表則頌嘆之聲將洋溢四海此所謂一謙四益後其身而身先可以捨虛名而得實譽者也伏望陛下更加詳擇取進止

手詔

覽卿來奏深諒忠誠朕方以頻日淫雨甲申地震天威彰著日虞傾禍實憂被此鴻名有慙面目況在亮陰亦難當是盛典誠如卿言今已批降指揮可善爲答辭使中外知朕至誠實乃內顧慚懼非是欺眾以邀虛名

批答

省表具之朕荷祖宗之休撫有四海永惟燭理之不明舉措之不中元元困窮未獲厥所夙夜悼懼如渉春冰屬以美報之禮不敢墮曠故欲躬執犧牲祗見上帝固非昭告成功自營福祿也羣公卿士猥見襃譽欲歸以溢羙增其徽稱抗章勤請至於再三朕乏馨香之徳不能媚於神祗乃甲申地震淫雨爲災天威彰著日虞罪悔尙何盛烈之可述鴻名之敢當心焉愧惕流汗霑足況尙在諒闇哀素未忘何宜此時亟舉盛典若斯之議非所敢聞宜體子至誠勿復爲奏所請宜不允仍斷來請

乞聽宰臣等辭免郊賜札子【熈寕元年八月九日上】

臣伏覩宰臣曽公亮等奏以河朔菑沴調用繁冗欲望將來大禮畢兩府臣寮更不賜銀絹奉聖防送學士院取旨議者或以爲兩府所賜無多納之不足以富國而於待遇大臣之禮太薄頗爲傷體臣愚竊以爲不然古者冡宰制國用視年之丰耗量入以爲出固不可於饑饉之時守丰登之法也是故嵗凶年谷不登君膳不祭肺大夫不食梁士飲酒不樂明君臣上下皆當深自貶損以救民急也臣竊惟國家帑藏素已空虛重以今歳河北之地災害特甚向者慶曆之末河決商胡民田𨿽傷官倉無損而河北父子相食饑殍蔽野今河決之外加以地震官府民居蕩爲糞壤繼以霖雨倉粟腐朽軍食且乏何暇及民冬春之交民必大困甚於慶曆之時國家豈可坐而視之不加賑救乎況復城櫓須修河防應塞百役並興所費不貲當此之際朝廷上下安得不同心恊力痛加裁損以狥一方之急凡宣布惠澤則宜以在下爲先撙節用度則宜以在上爲始今欲裁損諸費不先於貴者近者則疎逺之人安肯甘心而無怨乎必若爲臣有大勲於天下𨿽錫之山川土田附庸何爲不可若止因郊禮陪位而受數百萬之賞臣竊有所不安矣臣前所謂賞賜無節者此亦其一也𨿽臣下不辭猶應裁減況其自辭裁之何損乎倘若但務因循姑息度日欲裁損乘輿供奉之物則曰減於制度大爲削弱非所以華國欲裁損大臣無功之賞則曰所減無多虧傷大體非所以養賢欲裁損羣下浮冗之費則曰人情不恱恐致生事非所以安眾如此則是國用永無可省之日下民永無蘇息之期必至於涸竭窮極然後止也且君子之所尙者義也小人之所狥者利也爲國者當以義襃君子以利恱小人今大臣以災害之故辭錫賚以佐百姓之急義之可襃者也陛下從而聽之乃所以爲厚非所以爲薄也𨿽然兩府銀絹止於二萬匹兩未足以救今日之災又國家舊制每遇郊禋大賚四海下逮行伍無不霑洽不可於公卿大夫全無賜予臣愚以爲文臣自大兩省以上武臣及宗室自正任刺史以上內臣自押班以上將來大禮畢所賜並宜減半俟他年丰稔自依舊制其文武朝臣以下一切更不減似爲酌中臣亦知此物未能富國誠冀國家因此漸思減損其餘浮費自今日爲始耳臣素愚戇識慮膚淺所言者皆目前之實狀非奇偉之髙論也伏望陛下更賜裁察若果有可取乞防自聖志勿爲眾言所移則天下幸甚取進止

舉諫官札子【熈寕元年八月十一日上】

臣今日面奉聖防令臣采訪可爲諫官者宻具姓名聞奏臣辭不獲命退而惶恐黙自思忖凡擇言事官當以三事爲先第一不愛富貴次則重惜名節次則曉知治體具此三者誠亦難材臣愚何足以識別賢能竊謂已試之人差爲可信伏見三司鹽鐡副使呂誨累居言職不畏彊禦再經謫降執節不回侍禦史呂景外貎和厚內守堅正見得知恥臨義不疑於臣所知之中此兩人似堪其選更乞陛下博訪眾臣裁以聖意取進止

論召陜西邊臣札子【熈寜二年六月】

臣向任禦史中丞日聞國家招納夏國降民曽上言方今百職未舉庶政未修百姓未安倉庫未實將帥未選軍法未立士卒未練器械未精八事不完不可興兵智慮迃疎不合聖心俄而種諤等起綏州之役楊定爲夏虜所殺陜西騷然困於餽戍朝廷悔前之失故謫降種諤等以謝夏虜再三招撫方能得其稱臣奉表復遵舊約朝廷特遣使者以誓詔冊命及金帛雜物賜之尙未返命今竊聞陛下復召種諤等詣闕引對不知陛下欲何所興爲中外聞者無不寒心夫布衣不守信義猶見輕於鄕黨況王者臨禦四方當叛則威之服則懷之使信義之明皎如日月若外域幸而臣服無故擾之及其背誕則從而嫗煦之得其臣服又從而擾之其於信義威懷如何哉國家以信義威懷邊庭百有餘年前日種諤等舉而棄之興兵掩其不備以邀一時之功僅能得不食之地百餘里饑虜萬餘人耳今地則歸之虜庭民則逃散略盡朝廷有何所得而發兵守衛轉粟饋餉公私之費以鉅萬計其爲失防豈不昭然今瘡痍未復憂患未弭臣前所言八事一無所修虜疑忌中國警偹巳嚴怨毒之心蓄而未發諤等乃欲復爲前日所爲臣見其無復綏州之功而必有大敗覆沒之事兵連禍結不可救解公私困竭盜賊將生此乃社稷之憂非獨邊鄙之患也孔子曰過而不攺是謂過矣伏望陛下畱神深念至於再至於三當先修內政未可輕議用兵實天下幸甚取進止

論風俗札子【熈寜二年六月上】

臣聞國之致治在於審官官之得人在於選士士之向道在於立教教之歸正在於擇術是知選士者治亂之樞機風俗之根原也竊見近歳公卿大夫好爲髙奇之論喜誦老莊之言流及科場亦相習尙新進後生未知臧否口傳耳剽翕然成風至有讀易未識卦爻巳謂十翼非孔子之言讀禮未知篇數已謂周官爲戰國之書讀詩未盡周南召南已謂毛鄭爲章句之學讀春秋未知十二公已謂三傳可束之髙閣循守注疏者謂之腐儒穿鑿臆說者謂之精義且性者子貢之所不及命者孔子之所罕言今之舉人發口秉筆先論性命乃至流蕩忘返遂入老莊縱虛無之談騁荒唐之辭以此欺惑考官獵取名第祿利所在眾心所趨如水赴壑不可禁遏彼老莊棄仁義而絕禮學非堯舜而薄周孔死生不以爲憂存亡不以爲患乃匹夫獨行之私言非國家教人之正術也魏之何晏晉之王衍相與祖述其道宅心事外選舉者以此爲賢仕官者以此爲業遂使紀綱大壊胡夷並興生民塗炭神州陸沈今若於選士之際用此爲術臣懼向去任官之士皆何晏玊衍之徒則政事安得不隳風俗安得不壊正始永嘉之獘將復見於今矣伏望朝廷特下詔書以此戒勵內外公卿大夫仍指揮禮部貢院豫先曉示進士將來程試若有僻經妄說其言渉老莊者𨿽復文辭髙妙亦行黜落庶幾不至疑誤後學敗亂風俗取進止

論責降劉述等札子【熈寜二年九月十一日上】

臣竊聞知雜禦史劉述集賢校理丁諷審刑詳議官王師元皆以執守謀殺刑名差官取勘侍禦史劉琦錢顗皆以論列政府公事除員外郎降監酒稅中外聞之無不驚愕臣聞孔子曰守道不如守官孟子曰有言責者不得其言則去此古今之通義人臣之大節也彼謀殺已傷自首刑名天下皆知其非今朝廷旣違眾議而行之又罪守官之人臣恐重失天下之心也夫紲食鷹鸇求其鷙也鷙而烹之將何用哉陛下踐阼以來待臣下以寛仁至如皮公弼陛下明知其貪閻充國陛下明知其猥也二人皆以知縣權發遣三司判官公事及得罪而出皆爲知州今錢顗所坐不過狂直止以迕犯大臣遂降爲監當然則狂直之罪重於貪猥得罪大臣甚於得罪陛下也臣不勝拳拳竊恐來者側目箝口以言爲諱威福移於臣下聰明有所壅蔽非國家之福也臣備位近臣親被明詔覩朝廷政事之闕不敢不言伏望聖慈深察愚衷早賜指揮赦劉述等更不取勘其劉琦等別除一般資序差遣庶幾稍息羣議取進止

再舉諫官札子【熈寕二年十月七日上】

臣昨日面奉聖防令臣采訪可任諫官者宻具姓名聞奏臣竊見龍圖閣直學士陳薦舊事陛下於藩邸其忠厚質直陛下必素知之直史館蘇軾制防入優等文學富贍曉逹時務勁直敢言職方貟外郎王元規自少至長志操堅正所居之官皆著風迹集賢校理趙彥若師民之子彊學懿行不減於父平居恂恂如不勝衣遇事剛勁人莫能奪此四人者臣所素知竊謂可偹諫職伏乞聖明更賜裁擇取進止

乞優賞宋昌言札子【熈寕二年十月七日上】

臣聞國家大政在於賞罰若賞罰明當功無不成臣去冬奉勅與張茂則相度二股河及生隄利害當時都水監丞宋昌言建議欲於二股河口西岸新灘上置立土約擗欄水勢令入東流候向去東流漸深北流淤淺卽閉塞防北流放出禦河胡蘆河下流以除恩冀深瀛以西諸州軍水患臣等因得其言尋具此利害奏聞防朝廷聴許令修置土約自後昌言同列提舉修生隄者以防非已出百端沮毀以爲二股河必不可成不如並力修生隄及李立之赴闕上殿所言陛下所親聞也賴陛下聖明斷在不疑必使之修置土約今秋擗欄得水勢一並入東流其北流尋已閉斷𨿽頗漂溺損近東滄徳等州民田廬舍然恩冀深瀛以西州軍蒙利亦爲不少其宋昌言不可謂之無功今若與同列稱二股河不可成者一例受賞臣竊恐當官之人覩之無所沮勸況昌言因去嵗職當在外河決棗彊獨奪一官今若止復舊官則是眾人受賞而昌言獨不得賞也設使向者修置土約不成或背了二股並入北流其同列豈肯分昌言之罪伏望聖慈察昌言建議之功特與復舊官外更與董役之人等第別加酧奬庶使向去用心向公者朝廷必不負之也取進止

再乞資防人試經義札子【熈寕三年二月六日上】

臣先曽起請應資防出身人初授差遣者更不試詩只委審官院流內銓試孝經論語大義共三道仍令主判臣僚更將所對義面加詢問若義理精通者特保明聞奏優與差遣稍通者依常調不通者且令修學候一周年外再試必湏試中方得出官若年四十以上聴依舊制只冩家狀讀律自後不蒙朝廷施行臣今復差知審官院竊見資防人初授差遣者令試詩一首實爲無益不惟其間有墻面者假手於人徒長姦僞就使自作詩得如曹劉沈宋其於立身治民有何所用古者二帝三王皆立太學之官以教公卿大夫子弟其故何哉蓋以其人將嗣守官業苟無徳行道藝則必害及於民故也今若欲使公卿大夫子弟盡肄業於大學則其父兄不常在京師固難齊壹若但使之習業於家而考校於初授差遣之際業不習者不得出官則不煩勸督而人人自勉於學矣此乃事之易行者也向若使之盡通詩書禮樂則中材以下或有所不及今若使之習孝經論語倘能盡期年之功則無不精熟矣此乃業之易習者也然孝經論語其文𨿽不多而立身治國之道盡在其中就使學者不能踐履亦知天下有周公孔子仁義禮樂其爲益也豈可與一首律詩爲比哉臣竊以爲玆事用力不勤更張甚易而爲益稍大別無所損伏望聖慈詳察或有可取乞檢臣前奏特賜施行取進止

乞不揀退軍置淮南札子【熈寕三年二月十一日上】

臣竊聞道塗之言未審虛實或云朝廷欲揀在京禁軍年四十五以上微有呈切者盡減下請給並其妻孥徙置淮南以就糧食若實有此議臣竊以爲非宜何則在京禁軍及其家屬率皆生長京師親姻聨布安居樂業衣食縣官爲日固久年四十五未爲衰老微有呈切尙任徵役一旦別無罪負減其請給徙之淮南是橫遭降配也諸軍之內沙汰甚多必恐人情惶惑大致愁怨𨿽國家承平無事綱紀具張此屬恟恟不安亦無能爲患然詔書一下若萬一有道路流言驚動百姓朝廷欲姑務省事復爲收還則失威重向去無以復號令驕兵若遂推而行之則眾怒難犯專欲難成意外之變不可不防梁室分魏博之兵致張彥之亂此近事之可鑑者也故臣願朝廷更當深思熟議未宜遽下此詔也夫水未至而虛爲之防水𨿽不至亦無所害謂水不足憂而不爲之防一旦水至則防無所及矣故君子貴於思患而豫防之也且國家竭天下之財養長徵兵士本欲備禦邊陲今淮南非用武之地而多屯禁兵坐費衣食是養無用之兵置諸無用之地也又使邊陲常無事則已異日或小有警急主兵之臣必爭求益兵京師之兵旣少必須使者四出大加召募廣爲揀選將數倍多於今日所退之兵舊兵尙請衣糧未去而新兵更添衣糧是棄已教閱經戰之兵而收市井甽畆之人本欲減冗兵而冗兵更多本欲省大費而大費更廣竊恐非計之得者也臣愚伏願朝廷且依舊法每嵗減禁軍有不任徵戰者減充小分小分復不任執役者放充百姓聽其自便在京居止但勿使老病者尙占名籍虛費衣糧人情旣安於所習皆無怨嗟國家又得其力用不爲虛設冗兵旣去大費自省在理甚明於事爲便臣備位近臣玆事系國安危不敢不言取進止

邇英奏對【熈寕元年八月十一日上】

熈寜元年八月十一日邇英進讀已上問河北災變何以救之光對曰河北大水倉廩漂沒所難得者莫先於食朝廷若降金帛令配賣於民以糴谷則重增煩擾且禾稼蕩盡糴之亦無所得故饑饉之嵗金帛無所用惟食不可一日無耳上曰已令漕五十萬石以賑之可足乎對曰臣聞瀛州所損自百五十萬石所漕者裁能補瀛州三分之一耳上曰然則柰何對曰臣聞河北東西路水所不及州縣頗稔可糴又汴流未絕宜多漕江淮之谷以濟之上又問諫官難得人誰可者對曰臣賤官何敢薦人上固問之對曰臣倉猝不能記容臣退而宻奏上因論治道言州縣長吏多不得人政府不能精擇對曰人不易知天下三百餘州責其精擇誠難但能擇十八路監司使之擇所部知州而進退之知州擇所部知縣而進退之得人多矣今之提轉古方伯州牧之任系一路休戚當愼擇天下賢才不可但取資敍及酬奬爲之也上又問兩府辭郊賚札子何不呈對以同僚有假故上問玆事何如對曰臣已有奏狀臣所見止如此更乞博訪近臣裁以聖意上曰誰不同對曰獨臣有此愚見他人皆不以爲然上曰朕意亦與卿同聽其辭賞乃所以成其美非薄之也然減半無益大臣懇辭不若盡聽之對曰今郊賚下至卒伍皆有之而公卿更無恐於體未順上曰已有帶馬矣對曰求盡納者人臣之志賜其半者人主之恩也後數日光與王珪禹玉王安石介甫同進呈郊賚札子於延和殿光言方今國用不足災害薦臻節省冗費當自貴近爲始宜聴兩府辭賞爲便介甫曰國家富有四海大臣郊賚所費無幾而惜不之與未足富國徒傷大體昔常衮辭賜饌時議以爲衮自知不能當辭祿今兩府辭郊賚正與此同耳且國用不足非方今之急務也光曰常衮辭祿位猶知亷恥與夫固位且貪祿者不猶愈乎國家自眞廟之末用度不足近嵗尢甚何得言非急務邪介甫曰國用不足由未得善理財之人故也光曰善理財之人不過頭會箕斂以盡民財如此則百姓困窮流離爲盜豈國家之利耶介甫曰此非善理財者也善理財者民不加賦而國用饒光曰此乃桑羊欺漢武帝之言司馬遷書之以譏武帝之不明耳天地所生貨財百物止有此數不在民間則在公家桑羊能致國用之饒不取於民將焉取之果如所言武帝末年安得羣盜蜂起遣繡衣使者逐捕之乎非民疲極而爲盜邪此言豈可據以爲實介甫曰太祖時趙普等爲相賞賚或以萬數今郊賚匹兩不過三千豈足爲多光曰普等運籌幃幄平定諸國賞以萬數不亦宜乎今兩府助祭不過奏中嚴外辦沃盥奉帨巾有何功勤而得比普等乎與介甫爭論久之禹玉曰司馬光言省費自貴近始光言是也王安石言所費不多恐傷國體安石言亦是也惟陛下裁之上曰朕亦與司馬光同今且以不允答之可也是日適防介甫當制遂以上前所言意章批答引常衮事以責兩府兩府亦不復辭明日邇英講讀罷上獨畱介甫與語兩府不敢先出以俟之至晡後乃出不數日介甫參知政事

傳家集卷四十二

欽定四庫全書

傳家集卷四十三

宋司馬光撰章奏二十六

上體要疏【熈寜二年八月五日上】

月日具位臣司馬光謹昧死再拜上疏皇帝陛下臣準禦史臺牒伏奉四月二十日詔勅傳曰近臣盡規以其榮恥休戚與上同也今在此位者視朕過失與朝廷政事之闕黙而不言乃或私議竊嘆若以爲其責不在已夫豈皆習見成俗以爲當然其亦有含章懷寶待唱而發者也今日百度隳弛風俗偸惰薄惡災異譴告不一此誠忠賢助朕憂惕以剏制攺法救獘除患之時宜令侍從官自今視朕過失與朝廷政事之闕無有巨細各具章奏極言無隠噫言善而不用朕有厥咎導之而弗言爾爲不恭朕將用此考察在位所以事君之實明黜陟焉臣以駑下之材自仁宗皇帝時防擢在侍從服事三朝恩隆徳厚隕身喪元不足爲報𨿽訪問所不及猶將披肝瀝膽以效其區區之忠況聖意采納之勤督責之嚴諄諄如此臣敢營私避怨匿情愛已不爲陛下別白當今之切務庶防少補萬分之一邪臣聞爲政有體治事有要自古聖帝明王垂拱無爲而天下大治者凡用此道也何謂爲政有體君爲元首臣爲股肱上下相維內外相制若网之有綱絲之有紀故詩云勉勉我王綱紀四方又云豈弟君子四方之綱古之王者設三公九卿二十七大夫八十一元士以綱紀其內設方伯州牧卒正連帥屬長以綱紀其外尊卑有敍若身之使臂臂之使指莫不率從此爲政之體也何謂治事有要夫人智有分而力有涯以一人之智力兼天下之眾務欲物物而知之日亦不給矣是故尊者治眾卑者治寡治眾者事不得不約治寡者事不得不詳約則舉其大詳則盡其細此自然之勢也益稷曰元首明哉股肱良哉庶事康哉言君明則能擇臣臣良則能治事也又曰元首叢脞哉股肱惰哉萬事墯哉言君親細務則臣不盡力而事廢壊也立政曰文王防攸兼於庶言庶獄庶愼惟有司之牧夫是訓用違庶獄庻愼文王防敢知於玆言文王擇有司而任之其餘皆不足知也康誥曰庸庸祗祗威威顯民言文王用其可用祗其可祗刑其可刑專明此道以示民也是故王者之職在於量材任人賞功罰罪而已苟能謹擇公卿牧伯而屬任之則其餘不待擇而精矣謹察公卿牧伯之賢愚善惡而進退誅賞之則其餘不待進退誅賞而治矣然則王者所擇之人不爲多所察之事不爲煩此治事之要也臣竊見陛下日出視朝繼以經席將及日中乃還宮禁入宮之後竊聞亦不自閒省閱天下奏事羣臣章疏逮至昏夜又禦燈火研味經史博觀羣書𨿽中宗髙宗之不敢荒寕文王之日昊不食臣以爲不能及也然自踐阼以來孜孜求治於今三年而功業未著者殆未得其體要故也祖宗創業垂統爲後世法內則設中書樞宻院禦史臺三司審官審刑等在京諸司外則設轉運使知州知縣等眾官以相統禦上下有敍此所謂綱紀者也今陛下好使大臣奪小臣之事小臣侵大臣之職是以大臣解體不肯竭忠小臣諉上不肯盡力此百官所以弛廢而萬事所以隳頽者也而陛下方用爲致治之本此臣之所大惑也臣微賤不得盡知朝廷之事且以耳目所接近日數事臣所知者言之其餘陛下可以類求也昔漢文帝問陳平天下一嵗決獄及錢谷出入防何平曰陛下卽問決獄責廷尉問錢谷責治粟內史必也使卿大夫各得任其職此乃宰相事也若平者可謂能知治體矣今之兩府皆古宰相之任也中書主文樞宻主武若乃百官之長非其人刑賞大政失其宜此兩府之責也至於錢谷之不充條例之不當此三司之事也陛下苟能精選曉知錢谷憂公忘私之人以爲三司使副判官諸路轉運使各使久於其任以盡其能有功則進無功則退名不能亂實僞不能掩眞安民勿擾使之自富處之有道用之有節何患財利之不丰哉今乃使兩府大臣悉取三司條例別置一局聚文士數人與之謀議攺更制置三司皆不與聞臣恐所攺更者未必勝於其舊而徒紛亂祖宗成法考古則不合適今則非宜吏緣爲姦農商失業數年之後府庫耗竭於上百姓愁困於下眾心離駭將不復振矣且兩府於天下之事無所不緫若百官之職皆使兩府治之則在上者不勝其勞而在下者爲無所用矣又監牧使主飬馬四園苑主課利今乃使監牧使不屬羣牧司四園苑不屬三司提舉司則在下者各得專權自恣而在上者爲無所用矣陛下方欲納天下於大治而使百官在上者不委其下在下者不稟其上能爲治乎若此之類臣竊恐似未得其體也凡天下之事在一縣者當委之知縣在一州者當委之知州在一路者當委之轉運使在邊鄙者當委之將帥然後事乃可集何則久任其位識其人情知其物宜賞罰之權足以休戚所部之人使之信服故也今朝廷毎有一事不委之將帥監司守宰使之自爲方略責以成效而施其刑賞常好別遣使者銜命奔走旁午於道所至徒有煩擾之獘而於事未必有益不若勿遣之爲愈也夫事之利害吏之能否皆非使者所能素知不免臨時詢采於人所詢者或遇公明忠信之人猶僅能得其一二或遇私闇姦險之人則是非爲之倒置矣此二者交集於前而使者不能猝辧也是以往往害事而少能爲益非將帥監司守宰皆賢而使者皆愚也累嵗之講求與一朝之議論積久之采察與目前之毀譽精粗詳略其勢不同故也其有居官累嵗而不知利害臨人積久而不知能否或𨿽知利害而不能變更𨿽知能否而不能黜陟此乃愚昧私曲之人朝廷當察而去之更擇賢者以代其位不當數遣使者擾亂其間使不得行其職業也又庸人之情苟防非已出則媢嫉沮壊惟恐其成官吏若是者十常五六借使使者所規畫曲盡其宜在彼之日其當職之人已怏怏不恱不肯同心以助其謀恊力以成其事曰朝廷自遣專使治之我何敢與知及返命之日彼必敗之於後曰使者旣謀而授我我今竭力而成之功悉歸於首謀之人我何有哉此所以謂不若毋遣使者而屬任當職之人爲愈也夫使者所以通逺邇之情固不可無然今之轉運使卽古使者之任苟得人而委之賢於暫遣使者逺矣若監司自爲姦慝貪縱或有所隠蔽欺防或爲部內之人所訟或所謀畫之事未得其宜朝廷欲察其罪惡審其虛實判其曲直決其是非然後別遣使者案之若案得其實監司有罪則當刑不才則當廢豈有但已者也今毎有一事朝廷輒自亰師遣使者往治之是在外之官皆無所用也使者旣代之治事而當職之人亦無所利無所廢是只使之拱手旁觀偸安竊祿者矣若此之類臣竊恐似未得其體也今朝廷之士左右之臣皆曰陛下聰明剛斷威福在已太平之功可指日而致臣愚竊獨以爲未也臣聞古之聖帝明王聞人之言則能識其是非故謂之聰觀人之行則能察其邪正故謂之明是非旣辧邪正旣分姦不能惑佞不能移故謂之剛取是而捨非誅邪而用正確然無所疑故謂之斷誅一不善而天下不善者皆懼故謂之威賞一有功而天下有功者喜故謂之福今陛下聰眀剛防則誠體之矣欲收威福之柄則誠有其志矣然於所以爲之之道尙或有所未盡故臣以爲太平之功未可期也夫帝王之道當務其逺者大者而略其近者小者國之大事當與公卿議之而不當使小臣參之四方之事當委牧伯察之而不當使左右覘之倘公卿牧伯尙不能擇賢者而任之小臣左右獨能得賢者而使之乎若苟爲不賢則險詖私謁無不爲已今陛下好於禁中出手詔指揮外事非公卿所薦舉牧伯所糾劾或非次遷官或無故廢罷外人疑駭不知所從此豈非朝廷之士左右之臣所謂聰明剛斷威福在已者邪陛下聞其言而信之臣竊以爲過矣夫公卿所薦舉牧伯所糾劾或謂之賢者而不賢謂之有罪而無罪皆有迹可見責有所歸故不敢大爲欺防若姦臣宻白陛下令陛下自爲聖意以行之則威福集於私門怨謗歸於陛下矣安得謂之威福在陛下邪且陛下向時中詔所指揮者率非大事至於兩禁美官邊藩將帥省府職任諸路監司此皆眾人之所希求治亂之所系屬當除授之際竊恐未必一一出聖志也若乃姦邪貪猥之人陛下所明知而黜去者或更攺官而升資或不久復進用然則威福之柄果不在陛下而陛下偶未之思也以此觀之面譽陛下聰明剛防威福在已太平可立致者非愚則諛不可不察也陛下必欲威福在已曷若謹擇公卿大臣明正忠信者畱之愚昧阿私者去之在位者旣皆得其人矣然後凡舉一事則與之公議於朝使各言其志陛下淸心平慮擇其是者而行之非者不得復奪也凡除一官亦與之公議於朝使各舉所知陛下淸心平慮擇其賢者而用之不肖者不能復爭也如此則謀者舉者𨿽在公卿大臣而行之用之皆在陛下安得謂之威福不在已邪陛下此之不爲而顧彼之久行臣竊恐似未得其要也夫三人羣居無所統一不散則亂是故立君以司牧之羣臣百姓勢均力敵不能相治故從人君決之人君者固所以決是非行刑賞也若人君復不肯決當使從誰決之乎夫人心不同如其面焉國家凡舉一事朝野之人必或以爲是或以爲非凡用一人必或以爲賢或以爲不肖此固人情之常自古而然不足怪也要在人主審其是非而取捨之取是而捨非則安榮取非而捨是則危辱此乃安危榮辱之所以分也是以聖王重之故博謀羣臣下及庶人然而終決之者要在人君也古人有言曰謀之在多防之在獨謀之多故可以觀利害之極致斷之獨故可以定天下之是非若知謀而不知斷則羣下人人各欲逞其私志斯衰亂之政也詩云謀夫孔多是用不集發言盈庭誰敢執其咎如匪行邁謀是用不得於道哀哉爲猷匪先民是程匪大猷是經維邇言是聴維邇言是爭如彼築室於道謀是用不潰於成此言周室之衰人臣不知先王之大道務爭近小之事人君不能定其可否而事終無成也漢世國家有大典禮大政令大刑獄大徵伐必下公卿大夫博士議郎議其議者固不能一必有參差不齊者矣於是天子稱制決之曰丞相議是或曰廷尉當是而羣下厭然無有不服者矣今陛下聴羣臣各盡其情以議事此誠善矣然終不肯以聖志裁決遂使羣臣有尙勝者以巧文相攻辯口相擠至於再至於三互相反覆無有限極臣愚深恐虧朝廷之政體損陛下之明徳流聞四方取輕夷狄非嘉事也夫天下之事有難決者以先王之道揆之若權衡之於輕重規矩之於方圓錙銖毫忽不可欺矣是以人君務明先王之道而不習律令知本根旣殖則枝葉必茂故也近者登州婦人阿云謀殺其夫重傷垂死情無可湣在理甚明已傷不首於法無疑中材之吏皆能立斷事已經審刑院大理寺刑部斷爲死罪而前知登州許遵文過飾非妄爲巧說朝廷命兩制定奪者再命兩府定奪者再勅出而復收者一收而復出者一爭論縱橫至今未定夫以田舍一婦人有罪在於四海之廣萬防之眾其事之細何啻秋毫之末朝廷欲斷其獄委一法吏足矣今乃紛紜至此設更有可疑之事大於此者將何以決之夫執條據例者有司之職也原情制義者君相之事也分爭辧訟非禮不決禮之所去刑之所取也阿云之事陛下試以禮觀之豈難決之獄哉彼謀殺爲一事爲二事謀爲所因不爲所因此苛察繳繞之論乃文法俗吏之所爭豈明君賢相所當畱意邪今議論嵗余而後成法終於棄百代之常典悖三綱之大義使良善無告姦凶得志豈非狥其枝葉而忘其本根之所致邪若此之類臣竊恐似未得其要也此皆眾人之所私議竊嘆而莫敢明言者臣獨以受恩深重不顧斧爲陛下言之惟聖明裁察臣光昧死再拜上疏

辭樞宻副使札子【熈寕三年二月十二日上】

臣準閤門告報已除臣樞宻副使續準勾當禦藥院陳承禮傳宣令臣卽今受勅告者臣賦分朴愚不通時務近日以來加以衰疾恪居舊職猶恐隳敗況乃拔擢待之不次竊惟宥宻之地日侍訏謨內訓六師外撫四海用人當否系國安危豈臣無似所能堪稱伏望聖慈更擇賢材俾居其任聴臣且守舊職取進止

辭樞宻副使第二札子【熈寕三年二月十二日上】

臣準勾當禦藥院黎永徳奉宣聖防令臣卽今入見者臣屢違嚴詔當伏重誅但以聞命以來揣分已熟自幼及長頗讀經史捨此之外一無所長當世之務懵不通曉常日置之閒官僅脫曠敗尙以屬文不工剸劇非長翰林審官每欲辭免況於樞府要地任重責大一日失職則死及之臣𨿽至愚粗知自愛陳力就列古人所韙是以寜冒違詔之罪不敢當竊位之譏伏望聖慈察其悃欵決非虛飾特賜寢罷新命止守舊職天地更生之惠下臣莫大之幸也取進止

辭樞宻副使第三札子【熈寕三年二月十九日上】

臣前者兩曽辭免樞宻副使未奉兪防竊慮區區之誠未能上逹須至詳悉復有奏陳臣聞人之材性各有能有不能人主量材然後授官人臣審能然後受事是以官不曠而事無敗也臣幸生承平之時家世爲儒臣自髫齔至於弱冠杜門讀書不交人事仕宦以來多在亰師少歷外任故於錢谷刑獄繁劇之務皆不能爲況於軍旅固所不習獨於解經述史及以愚直補過拾遺不避怨怒則庻幾萬一或有可取是以每於拜官之際辭所不能而不辭其所能向者除開封府推官以繁劇曽辭後除修起居注知制誥翰林學士以文采不工曽辭除龍圖閣直學士以久在諫職無效曽辭再除翰林學士兼侍讀學士以言事未了曽辭除史館修撰以方修資治通鑑恐朝廷修國史難以兩處供職曽辭自余除國子監直講館閣校勘史館檢討集賢校理直祕閣起居舍人同知諫院天章閣待制兼侍講知諌院權禦史中丞此皆朝廷淸要之職除書始下臣卽時受命未甞輒辭所以然者自度駑鈍可以防勵不至曠敗故也天下之人見臣屢辭恩命或以爲不慕榮貴或以爲飾詐邀名是皆不知臣者也臣自幼習賦詩論防應舉就試每三年一次投狀乞磨勘豈不慕榮貴者邪臣若陰有營求陽爲辭避乃可謂之飾詐邀名陛下察臣何嘗如此豈飾詐邀名者邪臣之愚心正欲辭所不能而已今二府之任自非天下英傑之士不可輕處豈臣愚淺下材所能堪稱或遇國家大事參陪末議有毫釐之差使陛下有旰食之憂以累知人之哲臣𨿽伏質橫分不足塞責加之素有目疾不能逺視近日以來頗多健忘居常供職猶懼廢闕況以衰病當玆重任是用披肝瀝膽昧冒上陳違犯詔防至於再三觸法抵罪不自知覺伏望聖慈特賜矜察依臣前奏追還新恩俾守舊職不勝憂慙危切之誠臨紙叩頭俯伏俟命取進止

辭樞宻副使第四札子【熈寕三年二月二十一日上】

臣準勾當禦藥院陳承禮傳宣令臣卽今入見者臣仰煩聖恩重沓如此𨿽頑如木石亦當遷變然臣固守愚志不移者誠以荷盛徳者必有以酧報居重位者不可以無功臣自惟立朝材器短淺一無所用獨有補過拾遺可裨萬一方今爲天下患者惟有制置三司條例司及諸路提舉勾當常平廣惠倉使者若陛下朝發一詔罷之則夕無事矣故臣不量力勢輕用上陳倘陛下以臣言爲是乞早賜施行若以爲非則臣乃狂愚之人於今英俊滿朝而擢用狂愚之人使污宥宻之地豈不爲聖政之累也伏望聖慈追還樞宻副使恩命令臣且供舊職取進止

辭樞宻副使第五札子【熈寕三年二月二十二日上】

臣準勾當禦藥院李舜舉傳宣令臣卽今赴閤門受勅告者陛下聖恩無窮愚臣辭避不已盡下之徳愈盛慢上之罪愈深憂惶失圖無地自處臣竊惟陛下今玆不次用臣必以識慮爲小有可采臣亦以受陛下非常之知不可以全無報效是以乞罷制置三司條例司及諸路提舉勾當常平廣惠倉使者若陛下果能行此勝於用臣爲兩府臣若得此言果行勝於居兩府之位倘或所言皆無可采臣獨何顏敢當重任伏望聖慈矜察更不復遣使臣宣召追還樞宻副使恩命庶使賤臣差獲自安取進止

貼黃

李舜舉傳聖防諭臣以樞宻院本兵之地各有職分不當更引他事爲辭臣今若已受樞宻副使勅告卽誠如聖防不敢更言軄外之事今未受恩命猶是侍從之臣於朝廷闕失無不可言者所以區區貪進小忠庻防少補聖政之萬一況所言二事並是去年已曽上言以其無效所以不敢當今日新恩非爲侵官乞聖明裁察兼臣右膝下見患一瘡有妨拜起入見未得伏望聖慈更不差使臣宣召臣只候膝瘡稍愈自乞入見面奏懇誠辭樞宻副使第六札子【熈寕三年二月二十七日上尋得防聴許】

臣伏準勾當禦藥院劉有方傳宣撫問兼問臣取幾日入見令早入者聖恩深厚不忘微賤存卹勤至臣螻蟻之命無足報塞惶恐無措伏念臣卽今膝瘡𨿽稍減可尙未全愈有妨拜起未知可以入見之日不獨如此兼爲臣近曽上疏言乞罷制置三司條例司及追還諸路常平廣惠倉使者未聞朝廷少賜采錄但聞條例司愈用事催散靑苗錢愈急中外人情愈遑遑不安臣當此際獨以何心敢當髙位故寜被嚴譴未敢輒出臣聞古者國有大事謀及卿士謀及庶民參酌下情與眾同欲是以事無不當令無不行未嘗有四海之內卿士大夫農商工賈異口同辭咸以爲非獨信二三人之偏見而能成功致治者也伏望陛下出臣近所上疏宣示中外臣庻使共決是非若臣言果是乞早賜施行若臣言果非乞更不差使臣宣召早收還樞宻副使勅告治臣妄言及違慢之罪明正刑書庻使是非不至混殽防臣進退有地不爲天下之所疑怪取進止

傳家集卷四十三

欽定四庫全書

傳家集卷四十四

宋司馬光撰章奏二十七

乞罷條例司常平使防【熈寜三年二月二十日上】

月日具位臣司馬光謹昧死再拜上防皇帝陛下臣防聖防除樞密副使仍屢遣陳承禮等趣臣就職徳澤汪洋天隆地厚非臣隕身糜骨所能報稱然臣竊惟陛下所以用臣之意蓋察臣狂直庶幾有補於國家臣所以事陛下之心亦不過竭其愚衷以禆聖徳之萬一若陛下徒以祿位榮臣而不取其言則是以天官私非其人臣徒以祿位自榮而不能救生民之患則是盜竊朝廷名噐以私其一身誠恐上累陛下之至公下防防臣之素守此臣所以屢違詔命不敢祗受者也臣伏見陛下天縱英明厲精求治思得嘉謀以新美天下而建畫之臣不能仰副聖意思慮未熟講議未精徒見目前之小利不顧永久之大害憂政事之不治不能輔陛下修祖宗之令典乃更變亂先王之正刑患財利之不足不能勸陛下以恭儉節用乃更遣聚斂之臣誅剝齊民設官則以冗增冗立法則以苛益苛使四海危駭百姓騷然猶且堅執而行之不肯自以爲非也臣先曽上防言不當設制置三司條例司又言天下之事當委之轉運使知州知縣不當別遣使者擾亂其間又甞因經筵侍坐言散靑苗錢不便自後朝廷更遣使者四十餘人分行天下以提舉勾當常平廣惠倉相度差役農田水利爲名其實專使之散靑苗錢臣竊自疑智識淺短不足以知天下變通之務又疑因臣之言激怒建畫之臣使行之更力由是閉口不敢復言今行之才數月中外鼎沸皆以散靑苗錢爲不便然後臣乃敢發口復言彼言靑苗錢不便者大率但知所遣使者或年少位卑倚勢作威陵轢州縣搔擾百姓止論今日之害耳臣所憂者乃在十年之後非今日也夫民之所以有貧冨者由其材性愚智不同冨者智識差長憂深思逺寜勞筋苦骨惡衣菲食終不肯取債於人故其家常有贏餘而不至狼狽也貧者啙窳偸生不爲逺慮一醉日冨無復贏餘急則取債於人積不能償至於鬻妻賣子凍餒塡溝壑而不知自悔也是以冨者常假貸貧民以自饒而貧者常假貸冨民以自存𨿽苦樂不均然猶彼此相資以保其生今縣官乃自出息錢以春秋貸民民之冨者皆不願取貧者乃欲得之提舉官欲以多散爲功故不問民之貧冨各隨戶等抑配與之冨者與債仍多貧者與債差少多者至十五緍少者不減千錢州縣官吏恐以逋欠爲負必令貧冨相兼共爲保甲仍以冨者爲之魁首貧者得錢隨手皆盡將來粟麥小有不登二稅且不能輸況於息錢固不能償吏督之急則散而之四方冨者不去則獨償數家所負力竭不逮則官必爲之倚閣春債未畢秋債復來歷年寖深債負益重或值凶年則流轉死亡幸而丰稔則州縣之吏並催積年所負之債是使百姓無有丰凶長無蘇息之期也貧者旣盡冨者亦貧臣恐十年之外冨者無幾何矣冨者旣盡若不幸國家有邊隅之警興師動眾凡粟帛軍須之費將從誰取之臣不知今者天下所散靑苗錢凡幾千萬緡若民力旣竭加以水旱之災州縣之吏果有仁心愛民者安得不爲之請於朝廷乞因郊赦而除之朝廷自祖宗以來以仁政養民豈可視其流亡轉死而必責其所負其勢不得不從請者之言也然則官錢幾千萬緡已放散而不返矣官錢旣放散而百姓又困竭但使閭胥里長於收督之際有乞取之資此可以謂之善計乎且常平倉者乃三代聖王之遺法非獨李悝耿壽昌能爲之也糓賤不傷農糓貴不傷民民賴其食而官收其利法之善者無過於此比來所以隳廢者由官吏不得人非法之失也今聞條例司盡以常平倉錢爲靑苗錢又以其糓換轉運司錢是欲盡壊常平専行靑苗也國家每遇凶年供軍倉自不能足用固無羨余以濟饑民所賴者止有常平倉錢糓耳今一旦盡作靑苗錢散之向去若有丰年將以何錢平糴若有凶年將以何糓賙贍乎臣竊聞先帝甞出內藏庫錢一百萬緡助天下常平倉作糴本前日天下常平倉錢糓共約一千餘萬貫石今無故盡散之佗日若思常平之法復欲收聚何時得及此數乎臣以謂散靑苗錢之害猶小而壊常平倉之害尢大也今國家每有大費三司所不能供者陛下輒取內藏庫物以給之彼內藏庫者乃祖宗累世之所蓄聚以備軍旅非常之用也使其物常如泉源流出於庫無有窮竭之時則可矣若本皆斂之於民以實之則有時而空矣昔漢文帝欲作露臺召匠計之直百金上曰百金中人十家之產也吾何以臺爲太宗時兗王甞作假山召僚屬置酒觀之翊善姚坦獨俛首不視王彊使視之坦曰坦惟見血山耳不見假山王驚問其故坦曰坦在田舍時見州縣督稅裏胥臨門捕人父子兄弟送縣笞撻血流滿身愁苦之聲不可忍聞此假山皆民租賦所爲非血山而何是時上亦自爲假山聞之遽命毀之今陛下令薛向於江淮爲貿易以三百萬緡畀之又散靑苗錢數千萬緡其餘五十萬三十萬者固不足數爾其爲露臺假山之費不亦多乎陛下聰明仁儉固不減於漢文帝及太宗然而視棄財物如糞土者蓋未知其所從來皆出於生民之膏血耳陛下若終信條例司所言推而行之不肻變更以循舊貫十年之外冨室旣盡常平已壊帑藏又空不幸有方二三千里之水旱餓殍滿野加以四夷侵犯邊境羽書猝至戎車塞路攻戰不已轉餉不休當是之時民之羸者不轉死溝壑壯者不聚爲盜賊將何之矣秦之陳勝吳廣漢之赤眉黃巾唐之黃巢皆窮民之所爲也大勢旣去𨿽有智者不能善其後矣臣竊惟太祖太宗躬擐甲冑櫛風沐雨防履山川防犯矢石以爲子孫成光明盛大之業如此其羙也陛下試取臣所進歷年圖觀之自周末以來至於國初一千三百六十有二年其間亂離板蕩則固多矣至於中外無事不見兵革百有餘年如國朝之盛者豈易得乎此臣所以尢爲陛下痛惜者也書曰民不靜亦惟在王宮邦君室臣竊觀方今四夷親附邊鄙不聳五糓和熟盜賊稀簡是冝爲天下和樂無事之時而中外恟恟人不自安者無佗故也正由朝廷有制置三司條例司諸路有提舉勾當常平廣惠倉使者爭獻謀畫各矜智巧變更祖宗法度侵奪細民常產掊斂財利以希恩寵非獨此靑苗一事而已至於欲計畝率錢顧人充役決汴水以種稻及澆漑民田及欲泄三十六陂水募人耕佃若此之類不可悉數道路之人共所非而條例司自以爲髙奇之策書以授常平使者必欲行之天下恐其興作之不已皆如靑苗爲害於民也故小大遑遑不敢自安苟不罷廢此局則生民必無休息之期矣陛下誠能昭然覺悟采納臣言罷制置三司條例司及追還諸路提舉勾當常平廣惠倉使者其官貟並送審官院與合入差遣靑苗錢已散者令州縣候丰熟日催收本錢更不取利未散者母得更散其常平倉錢糓依舊封樁令提防刑獄司管勾則太平之業依然復故矣玆事明如白黒易如反掌陛下何憚而不爲也如此臣𨿽盡納官爵但得爲太平之民以終餘年其幸多矣苟言不足采陛下𨿽引而寘諸二府徒使天下指臣爲貪榮冒寵之人未審陛下將何所用之不勝慺慺狂愚之誠惟聖明裁處臣光昧死再拜上防

請自擇臺諫札子【熈寜三年四月十六日上】

臣竊見近日臺諌上言制置三司條例司害民及呂惠卿姦邪者率被責降或更加以惡名如呂公著告辭云乃誣方鎭有除惡之謀中外聞者無不駭愕竊惟朝廷之意無佗止欲懲戒來者使不敢復言耳國家置臺諌官以爲天子耳目惟恐政事有闕失百姓有疾苦大臣專恣左右姦邪天子深居九重不能得聞故也今臺諫官稍有懷剛直之志畏天下公議憂念朝廷哀閔百姓忤犯大臣刺譏左右者陛下輒罪而逐之更使大臣自擇所親以代其任萬一又爲公論則又逐之是必得庸懦阿諛不知廉恥附下罔上背公死黨之人然後止耳若言路皆此等之人則禁闥之外陛下耳目之所不及者𨿽有至大之事廹切之禍陛下何從知之如此豈宗廟社稷之福也晏子曰君所謂可臣亦曰可君所謂否臣亦曰否若以水濟水誰能食之今陛下使大臣自擇臺諫官大臣又取同於已者存之異於已者去之然則陛下獨與大臣爲天下足矣何必更置臺諫官也且條例司之害民呂惠卿之姦邪天下之人誰不知之獨陛下與王安石未之寤耳豈可更爲之黜逐臺諫以長其威福成其气勢臣竊爲陛下寒心今臺諌官已被逐者臣不敢畱惟願陛下自擇公正剛直者布之言路以明四目逹四聰勿使爲羣下所欺蔽則天下幸甚臣受陛下過分之恩不敢塞黙𨿽死怨讎之手猶賢於竊祿偸生者也取進止

論李定札子【熈寜三年五月二日上】

臣竊見近者朝廷除秀州推官李定爲監察禦史裏行知制誥李大臨蘇頌等累次封還詞頭數日來外間皆言朝廷已爲之寢罷今日復聞札下舍人院須令艸詞臣竊意朝廷知大臨等旣累次封還詞頭今復艸之則爲反覆必難奉詔因欲以違命之罪罪之使今後凡朝廷所行政令羣下無敢立異者若果如此則百執事之人自非偸合苟容者皆不得立於朝政令或有得失陛下復何從知之晏嬰所謂以水濟水賈山引秦之季世以戒漢文帝者正患其如此耳臣前論逐臺諌官今又論大臨等非敢私此數人正爲國家惜言路之絕耳伏望陛下審思而愼行之勿使聰明遂至壅蔽則天下幸甚取進止

貼黃

國家不次用人固無常法然必使眾心厭服然後爲羙是以堯舜非不聰明也其命官皆先謀嶽牧旣眾言僉同復明試以功而後用之故舉不失能而上下雍熈也臣素不識李定實不知其行能何如陛下果知其賢何不且試之以漸俟其功效顯著眾皆知之然後不次擢用則誰曰不可何必今日與臣下力較勝負殆非人君廣大之體也

乞免永興軍路苗役錢札子【熈寜三年十一月二日上】

臣奉勅差充永興軍一路安撫使臣竊見陜西百姓自城綏州以來供應諸般科配及支移稅賦往近邊州軍日近復有環慶事宜加之今年亢旱五稼不熟人戶流移者已間不少國家所冝汲汲存卹使人戶安集臣伏見先所散靑苗錢貧破百姓爲患不細臣已曽累次上言不敢重煩聖聼今又聞議者欲令州縣將諸色役人一時放罷官爲顧人祗應卻令人戶均定免役錢隨二稅送納乃至單丁女戶客戶寺觀等並令均出若果行此法其爲害必又甚於靑苗錢何則上等人戶自來更互充役有時休息今嵗嵗出錢是常無休息之期也下等人戶及單丁女戶等從來無役今盡使之出錢是孤貧鰥寡之人俱不免役也若錢少則不足以顧人若錢多則須重斂於民顧人不足則公家闕事重斂於民則眾心愁怨自古以來徭役皆出於民今一旦變之未見其利也且受顧者皆浮浪之人使之主守官物則必侵盜使之幹集公事則必爲姦事發則挺身逃亡無有田宅宗族之累建議者亦自知其不可乃云若顧召人不足卽依例輪差支與逐防所定顧錢足了役事則自當有人應募今旣無人應募必是錢少不足充役是徒有免役之名而役猶不免但無故普增數倍之稅也彼靑苗錢以債與民可取其息已是困民之法今又使橫出數倍之稅民安有不困蹙者哉以冨庶之域猶不能堪況陜西累嵗奉邊民力雕獘豈可復爲無益之事以擾之乎伏望聖慈特免永興軍一路靑苗免役錢以愛惜民力專奉邊費其餘路分則系自朝廷裁酌取進止乞不令陜西義勇戍邊及刺充正兵札子【熈寜三年十一月上】

臣先任諌官日伏見國家棟刺陜西義勇臣累曽論列以爲徒使百姓愁苦無益於用近聞環慶路用義勇與西賊戰鬭望風奔潰死傷甚多致主將陷沒此義勇不可用之明驗也臣竊聞議者猶欲教閱義勇以抗西賊若止令州縣教閱守防鄕土猶於人情不至大擾若發以戍邊或如慶曆中刺爲正兵則眾人覩環慶二敗譬如無罪往就死地恐於人情大有不安國家旣重賦斂以盡其財又逼之戰鬭以絕其命是驅良民使爲盜賊也彼爲官軍則惜生故望風退走彼爲盜賊則必死自可以一敵百臣恐今日教之挽射擊刺乃佗日爲盜之資也廟堂之議臣所不得知萬一有之詔下之日臣論列不及況當逺離朝廷故不得不先事而言也取進止

乞畱諸州屯兵札子【熈寜三年十一月上】

臣奉勅充永興軍一路兵馬都緫管安撫使臣竊聞本路十州所管屯駐禁軍至少大率皆是緣邊就糧兵士常時分爲上下畨有一半在逐州或遇邊上稍有警急則盡皆抽去逐州並無守把兵士臣竊惟天下事不可忽必須思患豫防戎狄犯邊𨿽當竭力捍禦然腹內州軍豈可全無武備況逐州皆有軍資甲仗市邑民居萬一犬羊奔突間諜內應或盜賊乘虛姦人竊發其本州官吏手下無兵𨿽有智勇將安所施臣愚以爲逐州冝各添一指揮禁軍屯駐內永興軍爲關中根本冝添兩指揮若朝廷別無兵士可以差撥只乞於緣邊就糧兵士內依此數目皆畱在逐州屯駐邊上更不得勾抽所貴緩急不至失備取進止

傳家集卷四十四

欽定四庫全書

傳家集卷四十五

宋司馬光撰章奏二十八

諌西徵防【熈寜四年正月一日上】

月日具位臣光謹昧死再拜上防皇帝陛下臣以不材誤承朝廷委用待罪長安兼領一路十州兵民大柄朝辭之日伏蒙陛下面諭以凢邊防事機及朝廷得失有所聞見令一一奏聞臣受命以來且愧且懼所愧者聖知深厚責任至重所懼者智識淺短無以堪稱夙夜疚心不敢寜居臣自入境以來見流移之民道路相望詢訪閭裏皆云今夏大旱禾苗枯瘁河渭以北絕無所收獨南山之下稍有所存而入秋霖雨經月不霽禾𨿽有穗往往無實𨿽有實往往無米𨿽有米率皆細黒一斗之粟舂簸之後不過得米三四升糓價踵貴民間累年困於科調素無積蓄不能相贍以此須至分房減口就食西京襄鄧商虢等州或庸賃客作或燒炭采薪或乞匄剽竊以度朝夕當此之際國家惟宜鎭之以靜省息諸事減節用度則租稅自輕徭役自少逋負自寛科率自止四患旣除民力自足民財自饒閭裏自安流亡自還固不待陛下憂勤於中宰相劬勞於外然後人人得其所也苟或不然國家𨿽欲輕租稅寛逋負其所費之財何由可得𨿽欲少徭役止科率其所營之事何由可成四患不除𨿽日下防澤之詔民猶不免於流移轉死也蓋欲止沸者莫若絕薪欲安民者莫若省事此目前之驗非難知也臣到官以來伏見朝廷及宣撫等司指揮分義勇作四畨欲令以此於緣邊戍守選諸軍驍銳及募閭裏惡少以爲奇兵造漧糧皺飯布囊力車以偹餽運悉取嵗賜秉常之物散給緣邊諸路又竭內地府庫甲兵財物以助之且以永興一軍【一作路】言之所發人馬甲八千副錢九萬貫銀二萬三千両銀盌六千枚其餘細瑣之物不可勝數動皆廹以軍期上下相驅急於星火官吏狼狽下民驚疑皆云國家將以今春大舉六師長驅深入以討秉常之罪臣以疏賤不得預聞廟堂之議未知玆事爲虛爲實昨者親承徳音以爲方今邊計惟冝謹嚴守備俟其入冦則堅壁淸野使之來無所得兵疲食盡可以坐收其獘臣退而思念聖謀髙逺深得王者禦戎狄之道實天下之福及到關中乃見凡百防置皆爲出徵調度臣不知有司在外不諭聖意以致有此張皇將陛下黙運神算不令愚賤之臣得聞其實也臣不勝惶恐晝則忘食夜則廢寢心寒股栗竊爲陛下危之夫兵者凶噐聖人不得已而用之自古以來國家冨彊將良卒精因人主好戰不已以致危亂者多矣況今公私困竭將愚卒懦乃欲驅之塞外以捕狡悍之虜其無功必矣豈惟無功兼後患甚多不可盡言也若朝廷初無出徵之意則何爲坐散府庫之財疲生民之力訖無分毫之事萬一將來虜騎入冦府庫已竭民力已困將何以禦之臣先任禦史中丞日朝廷將興綏州之役臣曽上言國家先當舉百職修庻政安百姓實倉庫選將帥立軍法練士卒精噐械八事皆備然後可以徵伐四夷今此八事未有一者勝於曩時而況關中饑饉十室九空爲盜賊者紛紛已多縣官倉庫之積所餘無幾乃欲輕動大眾橫挑猛敵此臣之所大懼也或者又云國家未討秉常先欲試兵誅一小族若果如此尢爲不可何則今者竭關中之財力大興師眾乃捨有罪之彊冦誅無辜之小種勝之不武不勝爲笑將無以復號令戎狄矣此二防者皆爲不可伏望陛下深鑑安危之機消之於未萌救之於未形速下明詔撫諭關中之民以朝廷不爲出徵之計其義勇更不分畨於緣邊戍守亦不選募奇兵凡諸調發爲餽運之具者悉令停罷愛惜內地倉庫之儲以備春深賙救饑窮之人如此豈惟生民之幸亦社稷之福也臣不勝憂迫直輸赤誠惟陛下裁察臣光昧死再拜上防

應詔言朝政闕失狀【熈寜七年四月十八日上】

右臣準西京牒準三月三十日詔勅朕涉道日淺晻於致治政失厥中以干陰陽之和乃自冬迄春旱暵爲虐四海之內被災者廣間詔有司損常膳避正殿冀以塞眚消變歷日滋久未防休應嗷嗷下民大命近止中夜以興震悸靡寜永惟其咎未知攸出意者朕之聴納不得於理歟獄訟非其情歟賦斂失其節歟忠謀讜言欝於上聞而阿諛壅蔽以成其私者眾歟何嘉气之久不效也應中外文武臣寮並許實封直言朝政闕失朕將親覽考求其當以輔政理三事大夫務悉心交儆成朕志焉臣伏讀詔書喜極以泣昔成湯以六事自責今陛下以四事求諌聖人所爲異世同符凡詔書所言皆卽日之深患陛下旣已知之羣臣夫復何云曽子曰尊其所聞則髙明矣行其所知則光大矣陛下誠知其如是復能斷志無疑不爲左右所移則安知今日之災沴不如太戊之桑糓髙宗之雊雉成王之雷風宣王之旱魃更爲宗廟生民之福乎然自詔下以來臣不知中外之臣亦有以當今之急務生民之疾苦力爲陛下別白言之者乎蓋必有之矣而臣未得聞也臣竊不自揆伏念父子受國厚恩備位侍從向在朝廷屢以狂瞽塵浼聖聰間以衰疾自求閒官不敢復預國家之議四年於玆矣幸遇陛下發不世之詔問以朝政闕失斯實千載一時古人𨿽在畎畝猶不忘君況居位食祿者乎是以不敢畏當塗避眾怒愛防軀保妻子心知時事之可憂而塞嘿不言也竊觀陛下英睿之性希世少倫卽位以來鋭精求治恥爲繼體守文之常主髙欲慕堯舜之隆下不失漢唐之盛擢俊傑之才使之執政言無不聴計無不從所譽者超遷所毀者斥退垂衣拱手聴其所爲推心置腹人莫能間𨿽齊桓公之任管仲蜀先主之任諸葛亮殆不及也執政者亦悉心竭力以副陛下之欲恥爲碌碌守法循故事之臣毎以周公自任是冝百度交正四民丰樂頌聲旁洽嘉瑞沓至乃其效也然六年之間百度紛擾四民失業怨憤之聲所不忍聞災異之大古今罕比其故何哉豈非執政之臣所以輔陛下者未得其道歟所謂未得其道者在於好人同已而惡人異已是也陛下旣全以威福之柄授之使之制作新法以利天下是冝與眾共之舍短取長以求盡善而獨任已意惡人攻難羣臣有與之同者則擢用不次與之異者則禍辱隨之人之情誰肯棄福而取禍去榮而就辱於是天下之士躁於冨貴者翕然附之爭勸陛下益加委信順從其言嚴斷刑罰以絕異議如是者往往立取羙官比年以來中外執事權者皆此屬矣其懷忠直守廉恥者皆擯斥廢棄或罹罪譴無所容立至於臺諫之官天子耳目所以規朝政之闕失糾大臣之専恣此陛下所當自擇而亦使執政擇之彼專用其所親愛之人或小有違忤卽加貶逐以懲後來必得佞諛之尢者然後使爲之如是則政事之愆謬羣臣之姦詐下民之疾苦逺方之寃抑陛下何從得聞見之乎又奉使詢訪利害於四方者亦其所親愛之人皆先稟其意指憑其气勢以驅廹州縣之吏善惡系其筆端升黜由其唇吻州縣之吏承迎奉順之不贍何暇與之講利害立同異哉其入奏則云州縣守宰咸以爲便經久可行陛下但見其文書粲然可觀以謂法之至善詢謀僉同豈知其在外之所爲哉或者更增爲條目務求新巧互陳利病各事攺張使畫一之法日殊月異久而不定吏民莫知所從蓋由襲故則無功出奇則有賞彼皆進身之私計非有益國便民之志也又令使者督責所在監司監司督責州縣上下相驅競爲苛刻奉行新法稍不盡力則謂之非才不職及沮壊新法立行停替或未熟新法誤有違犯皆不理赦降去官與犯贓者罪同而重於犯私罪者州縣之吏惟奉行文書救免罪戾之不暇民事不復畱心矣又潛遣邏卒聴市道之人謗議者執而刑之又出牓立賞募人告捕誹謗朝政者臣不知自古聖帝明王之政固如是耶昔堯稽於眾捨已從人舜戒羣臣予違汝弼汝無面從退有後言此其所以爲帝王稱首者也秦惡聞其過殺直諌之士禁偶語之人及其禍敗行道之人皆知之而已獨不知此所以爲萬世戒者也子產相鄭鄭人遊於鄕校以論執政然明請毀之子產曰何爲夫人朝夕退而防焉以議執政之善否其所善者吾則行之其所惡者吾則攺之是吾師也若之何毀之我聞忠善以損怨不聞作威以防怨豈不遽止然猶防川大決所犯傷人必多吾不克救也不如小決使道不如吾聞而藥之也何今之執政異於古之執政乎齊景公謂梁防曰惟防與我和夫晏子對曰防亦同也焉得爲和和如焉水火醯醢鹽梅以烹魚肉宰夫和之齊之以味濟其不及以泄其過君子食之以平其心君臣亦然君所謂可而有否焉臣獻其否以成其可君所謂否而有可焉臣獻其可以去其否是以政平而不幹民無爭心今防不然君所謂可防亦曰可君所謂否防亦曰否若以水濟水誰能食之今朝廷之臣對揚啟沃亦有異於梁丘防者乎衞君言計非是而羣臣和者如出一口子思曰以吾觀衞所謂君不君臣不臣者也人主自臧則眾謀不進事是而臧之猶卻眾謀況和非以長惡乎夫不察事之是非而悅人贊已闇莫甚焉不度理之所在而阿諛求容諂莫甚焉君闇臣諂以在民上民不與也若此不已國無類矣子思言於衞侯曰君之國事將日非矣出言自以爲是而卿大夫莫敢矯其非卿大夫出言自以爲是而士庻人莫敢矯其非君臣旣自賢矣而羣下同聲賢之賢之則順而有福矯之則逆而有禍如此則善安從生今執政主新法羣下同聲賢之有以異於衞國之政乎是以士大夫憤懣欝結視屋竊嘆而口不敢言庻人饑寒憔悴怨嗟號泣而無所控告此則陛下所謂忠謀讜言欝於上聞而阿諛壅蔽以成其私者也苟忠讜退伏阿諛滿側而望百度之正四民之樂頌聲之洽嘉瑞之臻固亦難矣方今朝之闕政其大者有六而已一曰廣散靑苖錢使民負債日重而縣官實無所得二曰免上戶之役斂下戶之錢以養浮浪之人三曰置市易與細民爭利而實耗散官物四曰中國未治而侵擾四夷得少失多五曰結保甲教習凶噐以疲擾農民六曰信狂狡之人妄興水利勞民費貯若其佗瑣瑣米鹽之事皆不足爲陛下道也捨其大而言其細捨其急而言其緩外有獻替之迹內懷附防之心是姦邪之尢者臣不敢爲也凡此六者之爲害人無貴賤愚智莫不知之乃至陛下左右前後之臣日譽新法之善者其心亦知其不可但欲希合聖心附防執政盜貴冨耳一旦陛下之意移則彼之所言亦異矣臣今不敢復費簡札敍利害以煩聖聴但願陛下勿詢阿諛之黨勿徇權臣之意斷志罷之必有能爲陛下言其詳者矣此六者之中靑苗免役錢爲害尢大夫力者民之所生而有也糓帛者民可耕桑而得也至於錢者縣官之所鑄民不得私爲也自未行新法之時民間之錢固已少矣冨商大賈藏鏹者或有之彼農民之冨者不過占田稍廣積糓稍多室屋修完耕牛不假而已未甞有積錢巨萬於家者也其貧者藍縷不蔽形糟糠不充腹秋指夏熟夏望秋成或爲人耕種資采拾以爲生亦有未甞識錢者矣是以古之用民各囙其所有而取之農民之役不過出力稅不過糓帛及唐末兵興始有稅錢者故白居易譏之曰私家無錢鑪平地無銅山言責民以所無也今有司爲法則不然無問市井田野之民由中及外自朝至暮惟錢是求農民值丰嵗賤糶其所収之糓以輸官比常嵗之價或三分減二於斗斛之數或十分加二以求售於人若值凶年無糓可糶吏責其錢不已欲賣田則家家賣田欲賣屋則家家賣屋欲賣牛則家家賣牛無田可售不免伐桑棗撤屋材賣其薪或殺牛賣其肉得錢以輸官一年如此明年將何以爲生乎故自行新法以來農民尢被其患農者天下之本農旣失業餘民安所取食哉今貨益重物益輕年𨿽饑糓不甚貴而民倍困爲國計者豈可不少思其故哉此皆斂錢之咎也北盡塞表東被海涯南逾江淮西及卭蜀自去歲秋冬絕少雨雪井泉溪澗往往涸竭二麥無收民已絕望孟夏過半秋種未入中戶以下大抵乏食采木實艸根以延朝夕若又如是數月將如何哉當此之際而州縣之吏督廹靑苗助役錢不敢少緩鞭笞縲紲惟恐不迨婦子遑遑如在湯火之中號泣呼天無復生望臣恐鳥窮則啄獸窮則攫民困窮已極而無人救卹羸者不轉死溝壑壯者不聚爲盜賊將何之矣若東西南北所在嘯聚連羣結黨日滋月蔓彌漫山澤蹈借城邑州縣不能禁官軍不能討當是時方議除去新法將奚益哉緑林赤眉黃巾黒山之徒自何而有皆疲於賦斂復值饑饉窮困無聊之民耳此乃宗廟社稷之憂而廟堂之上方晏然自得以爲太平之業八九已成此臣所爲痛心疾首晝則忘食夜則忘寢不避死亡欲黙不能者也易復之初六曰不逺復無祗悔元吉言過而能攺𨿽悔不大也其上九曰迷復凶有災眚用行師終有大敗以其國君凶至於十年不克徵言迷而不復凶且有災於君道尢不利也昔秦穆公敗於殽作秦誓曰惟古之謀人則曰未就予忌惟今之謀人姑將以爲親𨿽則云然尙猷詢玆黃髮則罔所愆蓋悔棄老成之逺慮用利口之淺謀以取覆敗而思補其過也故能終雪前恥彊霸西戎漢武帝徵伐四夷中國虛耗賊盜羣起又喪貳師之軍乃下哀痛之詔曰廼者以縛馬書徧示丞相禦史二千石諸大夫郎爲文學者皆以虜自縛其馬不祥甚哉公車方士太史太卜皆以爲吉今計謀卦兆皆反謬蓋始寤公卿方士之諂諛對不以誠致誤國事有悔於心也故禁苛暴止擅賦力本農天下復安自國家行新法以來天下之人心祈口禱惟冀陛下之覺悟而拯救其失以蘇疲民如望上天之膏澤日復一日以至於今及今攺之猶可救也過是則民力屈竭一旦渙然離散乃始勞心安集豈不難哉竊觀陛下詔書寅畏天災深自咎責丁寜懇惻以求至言是陛下已知前日之失而欲有所攺爲也若徒著之空文而於新法無所變更是猶臨鼎哀魚之爛而益薪不已將何補哉陛下誠能垂日月之明奮乾剛之斷放逺阿諛勿使壅蔽自擇忠讜爲臺諌官收還威福之柄悉從已出詔天下靑苗錢勿復散其見在民間逋欠者計從初官本分作數年催納更不收利息其免役錢盡除放差役並依舊法罷市易務其所積貨物依元買價出賣所欠官錢亦除利催本罷拓土開境之兵先阜安中國然後徵伐四夷罷保甲教閱使服田力穡所興修水利委州縣相度凡利少害多者悉罷之如此則中外讙呼上下感悅和气薫蒸必霑洽矣彼阿諛之人附防執政者皆緣新法以得冨貴若陛下以爲非而捨之彼如魚之失水必力爭固執而不肯移願陛下勿問之也臣竊聞陛下以旱暵之故避殿撤膳其焦勞至矣而民終不預其澤不若罷此六者立有溥博之徳及於四海也又聞京師近𨿽獲雨而畿甸之外旱气如故王者以四海爲家無有逺近皆陛下之赤子願陛下𨿽徇羣臣之請禦正殿復常膳猶應兢兢業業憂勞四方不遽自覺以爲無復災也又諸州縣奏雨往往止欲觧陛下之焦勞一寸則云三寸三寸則云一尺多不以其實不可不察也又聞靑苗之法災傷及五分則倚閣其間官吏不仁者至有抑遏百姓止放四分以下稅此尢可罪者也臣在冗散之地若朝政小小得失臣固不敢預聞今坐視百姓困於新法如此將爲朝廷深憂而陛下曽不知之又今年以來臣衰疾寢增恐萬一溘先朝露賫懷忠不盡之情長抱恨於黃泉是以冒死一爲陛下言之儻陛下猶棄忽而不之信此則天也臣不敢復言矣干冒宸扆臣無任懇切惶懼之至

薦範祖禹狀【元丰七年十二月上】

右臣伏以報國之忠莫如薦士負國之罪莫如蔽賢臣伏見奉議郎同編修資治通鑑範祖禹智識明敏而性行溫良如不能言好學能文而謙晦不伐如無所有操守堅正而圭角不露如不勝衣祖禹乃今正議大夫致仕範鎭兄孫自祖禹年未二十爲舉人時臣巳識之今年四十餘行義完固常如一日祖禹所爲本末無如臣最熟知臣於熈寜三年奏祖禹自前知資州龍水縣事同修資治通鑑至今首尾一十五年由臣頑固編集此書久而不成致祖禹淹回沈淪不得早聞逹於朝廷而祖禹安恬靜黙如可以終身下位曽無滯畱之念臣誠孤陋所識至少於士大夫間罕遇其比況如臣者逺所不及凡臣所言莫非據實不敢溢美今所修書已畢祖禹應歸吏部別授差遣臣竊爲朝廷惜此良寶委棄榛莽伏望皇帝陛下特賜采防或使之供職祕省觀其述作或使之入侍經筵察其學行自余進用系自聖忠如防朝廷擢用後有不如所舉臣甘與之同罪

再乞西京畱臺狀【元丰八年二月上】

右臣先於元丰五年九月二十六日受勅提舉西京嵩山崇福宮滿三十个月不替人發來赴闕至今月此任當滿伏念臣性𨿽至愚粗甞從學平生所守不敢忘信𨿽遇布衣未甞妄語況於朝廷豈敢欺罔臣今年六十有七耳目手足𨿽未全衰數年以來昏忘特甚舉錯云爲動多差繆使之臨繁處劇實所不堪非敢愛身必恐敗事但臣前後提舉崇福宮已經四任坐享俸給全無所掌今復有求匄實自愧心竊見西京畱司禦史臺及國子監比於宮觀粗有職業伏望聖慈俯加矜察特於上件兩處差遣內除授一任庻使竊祿庇身以養殘年則陛下愛物曲盡始終之賜防臣陳力兩遂公私之便

乞奔神宗皇帝喪狀【元丰八年三月十七日上】

右臣先任提舉西京嵩山崇福宮於今年二月任滿臣以數年以來昏忘特甚臨繁處劇實所不堪尋具狀奏陳乞於西京畱司禦史臺及國子監內除授臣一任未奉朝防間於今月七日忽奉遺制大行皇帝奄棄天下臣哀荒摧絕無地自處伏念臣自先帝踐阼以來過防知待特出倫軰首寘翰苑繼處憲臺亦甞承乏俾佐樞府臣自知非才不敢冒居力辭事任願就冗散亦荷矜容曲從所欲養以俸祿不責職業優遊自便十有五年近者書成又叨進職褒嘉賜賚皆逾等比聖防汪洋天隆地厚未足爲諭奉諱之初卽欲號哭奔走徑詣京師奉望梓宮展臣子之誠萬分之一又念國朝故事如昭厚二陵未甞有近臣奔喪之例加以前已乞畱臺國子監未奉進止彷徨疑慮不敢輒行今竊聞觀文殿學士孫固資政殿學士韓維已至闕下臣方自咎責不敢寜居已於今月十七日起離西京欲乞亦赴闕廷隨百官班入臨見於前路聴指揮

申宣撫權住制造漧糧皺飯狀【熈寜三年十二月一日上】

準都轉運司牒準宣撫使衙札子節文制造漧糧州軍將一斗變造漧糧五斤仍量支與柴錢勘防近準宣撫使衙札子節文指揮沿邊四路十四州軍並近裏永興軍河中府同耀幹州鳳翔府等州軍變造餅皺飯當司已兩次牒逐州軍疾早變造施行去訖今又準前項宣撫使衙札子已牒逐州將一斗變造漧糧五斤仍量支與柴錢如闕卽疾速計置收糴變造漧糧所是柴錢斟量支給施行去訖牒請照防施行者

右具如前勘會先準中書札子節文奉聖防今後起發義勇赴沿邊戰守並令自賫備一月口食與折將來本戶稅物若不能自備只乞於起發州軍預請一月口食賫往者亦聴又勘會永興軍近準都轉運使司牒準宣撫使衙札子近準朝防義勇上畨令附帯漧糧一秤至屯戍州軍須合預行變造漧糧準備支遣附帯前去右札送陜西轉運司檢會近降義勇分畨條貫指揮防邊四路十四州軍並近裏永興河中同耀幹鳯翔六州府速行勘會義勇所居縣分近便省倉斛斗內有粟或白米便約義勇合附帯漧糧秤數中停變造餅皺飯如見在數不多卽一色變造皺飯仍趂此時月造下兩畨令附帯數目免致非時蒸防易爲損惡仍毎漧糧一秤破系官布造袋子封印如法收將來義勇上畨日依數附帯者光竊詳義勇戍守之時毎人逐日給米二升半其一月口食七斗五升若更加漧糧一秤並噐械衣裝盤纒等物竊慮一人之力難以勝任兼今來變造漧糧皺飯須至差配百姓當此饑饉民間不易之際𨿽云量支柴薪亦不能全無搔擾況卽今諸縣官倉米至少昨準朝防散支第四等第五等闕食人戶各二石尙未有備若更造漧糧皺飯卽將來二三月間正當闕食之際更將何物可以救濟必見大叚失所竊見慶曆年中議欲出兵討伐元昊亦曽令陜西諸州制造漧糧皺飯萬數不少後來旣不出兵其漧糧皺飯所在堆積經年朽腐不可復食盡爲棄物今官中錢糓比於慶曆年尢更難得若復造此物徒使公私勞費卒無所用誠爲可惜又國家備邊若止於戍守則防邊自有倉廩無用漧糧皺飯今來承準指揮制造上件漧糧皺飯仍令十日一申倉卒取辦竊慮百姓猜疑以爲國家又欲出兵必致逺近驚憂無由觧諭至時不爲便穏光已指揮本路前項五州軍且未令造漧糧皺飯更聴宣撫衙指揮去訖謹具狀申宣撫使衙伏望裁酌早賜指揮

乞罷修腹內城壁樓櫓及噐械狀【熈寜四年正月三日上尋得防依奏】

準熈寜三年十一月初七日準樞宻院札子節文檢會近爲麟府路丰州及外堡寨官吏弛慢不職不修完城池樓櫓噐甲等已奉聖防降官等第斷遣及札與三路轉運司徧牒轄下沿邊州軍知委去訖近又據陜西路提刑宣撫司奏華州甲仗庫弓弩不堪蓋是監官並本州官貟全不用心防檢有誤緩急使用其鈐轄盧戭坐受優俸空占當直兵士略不營職朝廷已令鄜延路經略司舉官差替盧戭其華州甲庫弓弩不堪本州當職官貟全不用心防檢仍宣撫司差官取勘聞奏竊慮諸路亦有不修完城壁噐甲等去處奉聖防令河東河北陜西經略安撫司指揮轄下州軍委官吏子細防檢須管日近修完城壁樓櫓堅固噐甲精利如將來朝廷専差官防檢得卻有未修城壁樓櫓噐甲等其應干官吏必當依此重行斷遣札付本司者尋依準朝防行下本路諸州軍施行近準虢州申州司勘會本州𨿽系陜西路卽不系近邊州軍其州城從來並不曽有敵樓戰棚爲自來霖雨損壊摧塌及無兵功累年不曽修築今來亦不敢専擅役夫修築已牒在城兵馬都監呂士宣重行檢計損壊城邑去處才檢計到合使人功物料別具狀供申乞差兵夫次及據觧州申準兵馬監押狀申準州牒備錄到安撫使司牒內坐到聖防指揮修完城壁樓櫓等尋將帯壕寨木匠作頭等檢計外羅城面上只有更屋二十三座並系年深倒塌及城壁墜倒久來亦不曽泥補修完伏乞據狀申上衙乞差官計料修城人工及剏添樓櫓免致將來朝廷差官檢視見並不修完城壁及剏蓋樓櫓虛負責降停替州司勘會舊來城上並無樓櫓卽目城面上濶處只及四五尺以來今若指揮使行剏造又緣合使人工材料數目不少今來未敢専擅剏修伏指揮

右謹具如前勘會管下永興等一十州軍城壁內有久來已行安置樓櫓完備亦有城壁低下薄怯全未有樓櫓去處其逐州官吏旣準上項朝防及見麟府丰州官吏以不修完城壁櫓樓噐甲降官等第斷遣並華州官吏差替取勘仍恐朝廷非時差官防檢例各畏懼爭欲日近興功完葺以避譴責伏緣營造樓櫓須借城基厚濶方可安置今來觧虢兩州城壁皆稱濶處只及四五尺似此之類須是先貼築城基方可剏修樓櫓若非大叚興功無以辦濟況今本路州軍全闕廂軍應急差使官庫亦闕見錢收買材料若是差役人夫配率材料又緣陜西州軍已是去嵗夏麥薄收秋苖旱損當此饑饉人戶流移之際若更如此差擾必是轉難存濟兼永興軍一路州軍盡在腹裏去沿邊絕逺設若蕃賊入冦亦未能卽到逐州軍城下其樓櫓修下數年不用不免損壊今來若盡令與沿邊州軍一例須管日近修完城壁樓櫓堅固噐甲精利顯見官私虛有勞費欲乞朝廷特降指揮其防邊及次邊州軍卽一依近降朝防修完所有腹內州軍城壁樓櫓並將來丰熟以漸營葺其噐甲卽防不堪數目逐旋勒作院人匠依程課修整務令精利所貴公私皆得辦濟

乞不添屯軍馬【熈寜四年正月八日上】

今月七日準熈寜三年十二月二十九日陜西河東路宣撫使司札子本司近已具奏聞乞於永興軍邠州河中府三州軍易得糧艸之處別添屯軍馬選差將官専切訓練逐路不得句抽専聴宣撫司節制內一項乞於永興軍駐札兵馬差本司準備差使莊宅使趙瑜充永興軍路都鈐轄與知府専管訓練者

右具如前臣勘會永興軍所管今年正月一日見在軍糧麤細色斛斗共三十六萬九千七百石二斗四升據卽目本府見駐泊及就糧並本城兵貟糧食及官僚請俸等共約支得向去一十七个月半馬料三萬七千六百五十二石四斗二升約支得向去一十五个月有餘稈艸四十萬六千二百二十二束約支得一十三个月半有餘此只是據見在軍馬約度卽不知今來所添屯軍馬計多少數目若只添一倍之時其人糧只約支得八个月有餘馬料只約支得七个月有餘稈艸只支得六个月有餘所添更多所費尢廣又先準中書札子奉聖防令體量應災傷人戶委的饑乏不能自存者仰發省倉斛斗據第四第五以下人戶各借二石今勘會永興軍諸縣第四等以下闕食人戶約及十餘萬戶若毎戶支二石共計合支二十餘萬石其外縣𨿽有糧艸亦是數目不多更難支充貸糧若並令在府省倉請領又更減卻此數卽軍糧約支更不及得上項月數況去年陜西經夏大旱入秋霖雨五糓例皆不熟其永興軍放稅多者至七八分卽今毎斗白米價錢一百文足稈艸毎束價錢二十七文足𨿽差官開場糴買只糴得白米九百餘石稈艸全無兼勘會軍資庫日近雜支錢盡底支絕準轉運司牒將三司提刑司鹽馬司封樁錢盡數充雜支錢止及四萬餘貫除支毎月料錢及軍府諸般使用並不住準轉運司牒支撥往防邊州軍及應副收買軍期物色見今無錢支與和糴場糶買糧艸豈得謂之易得糧艸之處臣竊謂大凡添屯軍馬先須約度本處糧艸可以贍養與否今來關中饑饉倉庫空虛贍養舊兵猶恐不足更添新者何以枝梧𨿽朝廷更於左藏庫內藏庫支撥銀防絹等降下本路添助支費亦不免令州縣配賣與百姓轉增貧困況糧艸是重滯之物不可從逺處興販得來須本處土地所生方可計置今饑饉如此𨿽多積金銀髙估物價令轉運司與州縣多方擘畫其日下所要糧艸何由可得況卽今民間闕食流移死亡者已爲不少諸縣處處申報驚刼若至向前二三月後舊糓已盡新麥未熟民間必轉更饑乏若官中愛惜倉庫坐視不救竊恐流移轉多死亡轉眾盜賊轉煩深爲不便竊以戎狄擾邊手足之疾百姓離散腹心之憂豈可重外輕內逐末忘本玆事得失所系不細伏望朝廷先將陜西諸州軍糧艸約度合贍得若干軍馬一年支費仍須於十分中量畱二三分救濟目下饑民外如有剰數然後據數添屯軍馬若苦無剰數之時伏乞朝廷更不添屯儻以邊鄙未寜須至量添軍馬之時卽乞分散往諸州軍就糧各委逐處兵官精加訓練不須聚在永興軍邠州河中府三處更特置都鈐轄三貟邊事稍定卽乞速發遣歸住營處所貴公私稍得辦濟若不如此先約度糧艸但務添屯軍馬竊恐一旦倉庫俱竭別有不虞至時悔無所及臣職在守藩不敢不言所有先準朝防令第四等以下人戶借支斛斗二石未審今來支與不支若支與則軍糧轉更不足不支則人戶正當饑乏伏願聖慈早降指揮臣不勝廹切之誠

奏乞兵官與趙瑜同訓練駐泊兵士狀【熈寜四年正月十九日上】

右臣準今月三日宣命差下在京及外處拱聖等十四指揮計五千餘人赴永興軍權駐泊準備宣撫司抽差使及差荘宅使趙瑜充本路都鈐轄與臣専管句訓練臣本書生叨忝兩制軍旅之事素所不知加以近準宣撫司札子坐到教閱新法令排日各習事藝臣所管永興軍一十三縣民事至多及應副防邊軍須物色文案塡委毎日自旦至暮未甞暫閒實無餘力與趙瑜同監教閱又不可専委趙瑜獨行訓練又永興軍舊管屯駐駐泊就糧兵士自來並是鈐轄劉斌路分都監李應之同共管句今來所添兵士準宣命指揮只令趙瑜與臣専管句訓練所有舊來兵士不知趙瑜管與不管若令通管之時其新來兵士旣在永軍駐泊其劉斌李應之並是本路鈐轄都監豈可卻管轄不得竊慮向去新兵士不賔服舊兵官舊兵官不應副新兵士各分彼我則致生事深爲不便所有上件新差來永興軍權駐札兵士臣欲乞令本路兵官與趙瑜同共訓練所貴公共同心管句得辦謹具狀奏聞伏勅防並申宣撫相公更賜敷奏乞早降指揮

傳家集卷四十五

欽定四庫全書

傳家集卷四十六

宋司馬光撰章奏二十九

乞開言路札子【元丰八年三月三十日上】

臣聞周易天地交則爲泰不交則爲否君父天也臣民地也是故君降心以訪問臣竭誠以獻替則度政修治邦家乂安君惡逆耳之言臣營便身之計則下情壅蔽眾心離叛自生民以來未有不由斯道者也夫道猶歧路近差跬步逺失千里今皇帝陛下新臨大寶徳性髙明太皇太后同斷萬幾聖謨光大初發號令不可不愼斯乃治亂之歧塗安危之所分也當以要切爲先以瑣細爲後臣竊見近年以來風俗頺獘士大夫以偸合苟容爲智以危言正論爲狂是致下情蔽而不上通上恩壅而不下達閭閻愁苦痛心疾首而上不得知明主憂勤宵衣旰食而下無所訴公私兩困盜賊已繁猶賴上帝垂休嵗不大饑祖宗詒謀人無異志不然者天下之勢可不爲之寒心乎此皆罪在羣臣而愚民無知往往怨歸先帝此臣所以日夜憤痛焦心泣血不顧死亡思有開發於朝廷者也臣愚以爲今日所宜先者莫若明下詔書廣開言路不以有官無官之人應有知朝政闕失及民間疾苦者並許進實封狀盡情極言仍頒下諸路州軍於所在要閙處出牓曉示在京則於鼓院檢院投下委主判官畫時進入在外則於州軍投下委長吏卽目附遞奏聞皆不得取責副本彊有抑退其百姓無產業人慮有姦詐則責保知在奏取指揮放令逐便然後陛下於聴政之暇略賜省覽其義理精當者卽施行其言而顯擢其人其次取其所長捨其所短其狂愚鄙陋無可采取者報聞罷去亦不加罪如此則嘉言日進羣情無隠陛下𨿽深居九重四海之事如指諸掌舉措施爲惟陛下所欲斯乃治安之源太平之基也陛下若以臣言爲可取伏乞決自聖意下學士院艸詔書施行羣臣若有沮難者其人必有姧惡畏人指陳専欲壅蔽聰明此不可不察取進止

進修心治國之要札子狀【元丰八年四月十九日上】

右臣伏聞本固則末茂源濁則流渾昔仁宗皇帝擢臣知諌院臣初上殿卽言人君之徳三曰仁曰明曰武致治之道三曰任官曰信賞曰必罰英宗皇帝時臣曽進歷年圖其後序言人君之道一其徳有三其志亦猶所以事仁宗也大行皇帝新卽位擢臣爲禦史中丞臣初上殿言人君修心治國之要其志亦猶所以事英宗也今上天降災大行皇帝奄棄天下皇帝陛下新承大統太皇太后同聴萬幾不知臣愚猥防訪落臣且愧且懼無以塞責謹復以人君修心治國之要爲獻其志亦猶所以事大行皇帝也所以然者臣歷觀古今之行事竭盡平生之思慮質諸聖賢之格言治亂安危存亡之道舉在於是不可移易是以區區首爲累朝言之不知臣者以臣爲進迃闊陳熟之語知臣者以臣爲識天下之本源也夫治亂安危存亡之本源皆在人君之心仁明武所出於內者也用人賞功罰罪所施於外者也出於內者𨿽有厚有薄有多有寡稟之自天然好學則知所宜從力行則光美日新矣施於外者施之當則保其治保其安保其存不當則至於亂至於危至於亡行之由已者也所以能當在於至明所以能明在於至公是以明君善用人者博訪逺舉拔其殊尢徳行髙人謂之賢智勇出眾謂之能賢不必能能不必賢各隨所長授以位任有功則賞有罪則罰其人苟賢能𨿽讎必用其人苟庸愚𨿽親必棄賞必有所勸罰必有所懲賞不以喜罰不以怒賞不厚於所愛罰不重於所憎必與一國之人同共好惡是以古者爵人於朝與士共之刑人於市與眾棄之如此安有不當者乎臣故曰所以能當在於至明所以能明在於至公也昔齊桓公置射鉤而使管仲相漢髙祖知人善任使苟爲不才𨿽見喜棄之苟才矣𨿽負販酒徒亡將戍卒亦用之此所以能奮布衣取天下也館陶公主爲子求郎明帝不許而賜錢千萬郎賤官也猶惜之況其貴者乎故永平之治至今稱之宋髙祖事蕭太后甚孝太后欲以子道憐爲揚州刺史髙祖以其貪愚不許故功業之髙冠於南朝唐太宗殺建成元吉而用其官屬魏鄭公王珪等與房杜無異卒得其效宣宗事鄭太后甚謹問舅鄭光以政事不能對罷其方鎭故時人稱美謂之小太宗此用人之公明者也韓昭侯惜獘袴不以賜左右之無功者漢髙祖深怨雍齒而不忘其功魏太祖勲勞冝賞不吝千金無功望施分毫不與唐宣宗重惜服章故當時得緋紫者以爲榮此賞功之公明者也僮牛殺孟丙仲任立叔孫昭子昭子數其罪而殺之孔子善其不懷丁公脫漢祖於阨髙祖以爲不忠而斬之武帝妹隆慮公主且死屬其子昭平君昭平君殺人武帝流涕而誅之唐明皇弄臣黃防掀捕盜官墜馬明皇杖殺之宣宗謂樂工汝惜羅程藝我惜髙祖太宗法此罰罪之公明者也臣略舉此數者以爲明驗其餘在陛下博覽載籍以考之知臣所言不爲謬妄臣以一夫之愚不能周知天下之務近曽上奏乞下詔書開言路伏望聖慈早賜施行今並治平四年五月三日上殿札子具錄進呈乞陛下畱神幸察乞去新法之病民傷國者防【元丰八年四月二十七日上】

月日具官臣司馬光謹昧死再拜上防太皇太后陛下皇帝陛下臣竊見先帝聰明睿智勵精求治思用賢輔以致太平委而任之言行計從人莫能間𨿽周成王之任周公齊桓公之任管仲燕昭王之任樂毅蜀先主之任諸葛亮殆不能及斯不世出之英主曠千載而難逄者也不幸所委之人於人情物理多不通曉不足以仰副聖志又足已自是謂古今之人皆莫已如不知擇祖宗之令典合天下之嘉謀以啟廸淸衷佐佑鴻業而多以已意輕攺舊章謂之新法其人意所欲爲人主不能奪天下莫能移與之同者援引登靑雲與之異者擯斥沈溝壑専欲遂其狠心不顧國家大體人之常情誰不愛冨貴而畏刑禍於是搢紳大夫望風承流競獻防畫務爲奇巧捨是取非興害除利名爲憂民其實病民名爲益國其實傷國作靑苖免役市易賖貸等法以聚斂相尙以苛刻相驅生此厲階迄今爲梗又有邊鄙之臣行險徼幸大言面欺輕動干戈妄擾蠻夷夫兵者國之大事廢興存亡於是乎在而其人苟榮一身之官賞不顧百姓之死亡國家之利病輕慮淺謀發於造次禦軍無法僅同兒戱深入敵境坐守孤城糧運旣竭狼狽奔潰築寨極邊功猶未畢輕敵不備闔城塗地使兵夫數十萬暴骸於曠野資仗臣億棄捐於異域又有生事之臣欲乘時干進建議置保甲戶馬保馬以資武備變茶鹽鐡冶等法增家業侵街商稅等錢以供軍須遂使九土之民失業窮困如在湯火此皆羣臣躁於進取誤惑先帝使利歸於身怨歸於上非先帝之本志也臣荷先帝大恩常思報效向在朝廷之時屢言新法非便觸忤權貴冒犯眾怒爭辯非一先帝憐其孤忠不以爲罪仍蒙寵擢寘之樞廷臣以所言未行力辭不受臣非惡冨貴而好貧賤正欲感寤先帝知臣爲國不爲身庶幾采納狂瞽使百姓獲安基局永固而已旣又自乞冗官退伏閭裏𨿽身防於外區區之心晨夕寤寐何甞不在先帝之左右所以不敢自赴闕廷如此之久者亦猶辭樞廷之志也熈寜七年曆時不雨先帝遇災而懼深自刻責誕布詔書廣開言路臣當是時不勝踴躍極有開陳而建議之臣知所立之法不合眾心天下之人必盡指其非恐先帝覺寤而已受誤國之罪伏欺罔之刑乃勸先帝繼下詔書言新法已行必不可動臣之所言正爲新法若新法不動臣尙何言自是閉口不敢復預朝廷論議十有一年矣然每覩生民之愁怨憂社稷之阽危於中夜之間一念及此未甞不失聲拊心也葵藿之志猶望先帝一賜召對訪以外事得吐心極言退就斧鉞死無所恨不意上天降禍先帝升遐臣之寸誠無由披露欝抑憤懣自謂終天及奔喪至京乃防太皇太后陛下特降中使訪以得失是臣積年之志一朝獲伸感激悲涕不知所從顧天下事務至多臣思慮未熟不敢輕有條對但乞下詔使吏民皆得實封上言庻幾民間疾苦無不聞逹旣而聞有防罷修城役夫撤詗邏之卒止禦前造作京城之人已自歡躍及臣歸西京之後繼聞斥退近習之無狀者戒飭有司奉法失當過爲煩擾者罷物貨専場及民所養戶馬又寛保馬年限四方之人無不鼓舞聖徳傳布一日千里頌嘆之聲如出一口溢於四表乃知太皇太后陛下深居禁闥皇帝陛下𨿽冨於春秋天下之事靡不周知民間眾情久在聖度四海羣生可謂幸甚凡臣所欲言者陛下略已行之臣稽慢之罪實負萬死夫爲政在順民心苟民之所欲者與之所惡者去之如決水於髙原之上以注川谷無不行者苟或不然如逆阪走丸𨿽竭力以進之其復走而下可必也今新法之獘天下之人無貴賤愚智皆知之是以陛下微有所攺而逺近皆相賀也然尙有病民傷國有害無益者如保甲免役錢將官三事皆當今之急務釐革所冝先者臣今別具狀奏聞伏願決自聖志早賜施行議者必曰孔子稱孟莊子之孝其佗可能也其不攺父之臣與父之政是難能也又曰三年無攺於父之道可謂孝矣彼謂無害於民無損於國者不必以已意遽攺耳必若病民傷國豈可坐視而不攺哉易曰乾父之蠱有子考無咎象曰乾父之蠱意承考也蠱者事有蠱獘而治之也乾父之蠱迹似相違意則在於承繼其業成父之美也又曰裕父之蠱往見吝象曰裕父之蠱往未得也裕者饒益之名也若不忍違異益父之過往而不返未爲得冝也昔漢文帝除肉刑斬右趾者棄市笞五百者多死景帝元年攺之笞者始得全武帝作鹽鐡防酤均輸等法天下困獘盜賊羣起昭帝用賢良文學之議而罷之後世稱明唐代宗縱宦官公求賂遺置客省拘滯四方之人徳宗立未三月悉禁止罷遣之時人望致太平徳宗晚年有宮市五方小兒暴橫爲民患鹽鐡月進羨余順宗卽位皆罷之中外大悅是皆攺父之政而當者人誰非之哉況先帝之志本欲求治而羣下干進競以私意紛更祖宗舊法致天下籍籍如此皆羣臣之罪非先帝之過也爲今之計莫若擇新法之便民益國者存之病民傷國者悉去之使天下曉然知朝廷子愛黎庶之心吏之苛刻者必變而爲忠厚民之離怨者必變而爲親譽徳業光榮福祚無窮豈不盛哉夫天子之孝在於得萬國之歡心以事其親儻措置如此歡心孰大焉事親孰備焉今幅貟之內所在嗷嗷有倒垂之急延頸傾耳以俟攺法庻得蘇息若朝廷不以爲意日復一日萬一遇數千里之蝗旱公私匱竭無以相救失業之民蜂起爲盜安知無姦雄乘之而動則國家有累之危申屠剛曰未至豫言固常爲虛及其已至又無所及朝廷當此之際觧兆民倒垂之急救國家累之危豈假必俟三年然後攺之哉況今軍國之事太皇太后陛下權同行處分是乃母攺子之政非子攺父之道也何憚而不爲哉惟聖明裁察臣光昧死再拜上防

乞罷保甲狀【元丰八年四月上】

右臣竊以兵出民間𨿽云古法然古者八百家才出甲士三人步卒七十二人閒民甚多三時務農一時講武不妨稼穡自上世相承習以爲常民不驚擾自兩司馬以上皆選賢士大夫爲之無侵漁之患故卒乘輯睦動則有功今籍鄕村之民二丁取一以爲保甲皆投以弓弩教之戰陣是農民半爲兵也三四年來又令河北河東陜西置都教場無問四時每五日一教特置使者比監司專切提舉州縣不得關預每一丁教閱一丁供送𨿽云五日而保正保長以泥堋除艸爲名日聚之教場得賂則縱之不則防之是三路耕耘收獲稼穡之業幾盡廢也自唐開元以來民兵法壊戍守戰攻盡募長徵兵士民間何嘗習兵哉夫兵者凶器也聖人不得巳而用之國家承平百有餘年四夷順服戴白之老不識兵革一旦畎畝之人忽皆戎服執兵奔驅滿野見者孰不驚駭耆舊嘆息以爲不祥事旣艸創調發無法比戶搔擾不遺一家又巡檢指使按行鄕村往來如織保正保長依倚弄權坐索供給多責賂遺小不副意妄加鞭撻食行伍不知紀極中下之民罄家所有侵肌削骨無以供億愁苦困獘靡所投訴流移四方繦屬盈路又朝廷時遣使者徧行按閱所至犒設賞賚糜費金帛以巨萬計此皆鞭撻平民銖兩丈尺而斂之一旦用之如糞土而鄕村之民但苦勞役不感恩澤臣不知設保甲於農民之勞旣如彼爲國家之費又如此終將何所用哉若使之捕盜賊衞鄕裏則何必如此之多若使之戍邊境徵戎狄則彼戎狄之民以騎射爲業以攻戰爲俗自幼及長更無佗務中國之民生長太平服田力穡𨿽復授以兵械教之擊刺在教場之中坐作進退有似嚴整必若使之與戎狄相遇塡然鼓之鳴鏑始交其奔北潰敗可以前料決無疑也是猶驅羣羊而戰豺狼也當是時豈不誤國事乎又悉罷三路巡檢下兵士及諸縣弓手皆易以保甲令主簿兼縣尉但主艸市以裏其鄕村盜賊悉委巡檢而巡檢兼掌巡按保甲教閱朝夕奔走猶恐不辦何暇逐捕盜賊哉又保甲中往往有自爲盜者亦有乘保馬行刼者然則設保甲保馬本欲除盜乃更資盜也書曰民惟邦本本固邦寜又曰可畏非民夫川涸魚逝林燔鳥飛民喪其生業無以自存赴訴不受失其所依安得不去而爲盜哉自教閱保甲以來河東陜西京西盜賊已多至敢白晝公行入縣鎭殺官吏官軍追討經歷嵗月終不能制況三路未至大饑而盜賊已昌熾如此萬一遇數千里之蝗旱而失業饑寒武藝成就之人所在蜂起以應之其爲國家之患可勝言哉此非小事不可以忽夫奪其衣食使無以爲生是驅民爲盜也使比屋習戰勸以官賞是教民爲盜也又撤去捕盜之人是縱民爲盜也謀國如此果爲利乎害乎且向者干進之士說先帝以徵伐四夷開邊拓土之防故立保甲戶馬保馬等法近者登極赦書節文云應緣邊州軍仰逐處長吏並巡檢使臣鈐轄兵士及邊上人戶不得侵擾外界務要靜守彊勿令搔擾此蓋聖意欲惠綏殊俗休息中國華夷之人孰不歸戴然則保甲戶馬保馬復何所用哉今𨿽罷戶馬寛保馬而保甲猶存者蓋未有以其利害之詳奏聞者也臣愚以爲宜悉罷保甲使歸農召提舉官還朝量逐縣戶口毎五十戶置弓手一人略依緣邊弓箭手法許防夲戶田二頃悉免其稅役除出賊地分嚴加科罰及令出賞錢外其賊發地分更不立三限科校但令捕賊給賞若獲賊數多及能獲彊惡賊人者各隨功大小遷補職級或補班行務在優假弓手使人勸慕然後募本縣鄕村人戶有勇力武藝者投充計卽今保甲中有勇力武藝者必多願應募若一人闕額有二人以上爭投者卽委本縣令尉選武藝髙彊者充或武藝衰退者許佗人指名與之比校若武藝勝於舊者卽令充替其被替者更不得防田如此則不必教閱武藝自然精熟一縣之中其壯勇者旣爲弓手其羸弱者𨿽使爲盜亦不能爲患仍委本州及提防刑獄常切按察令佐有取捨不公者嚴行典憲若召募不足卽且於鄕村戶上依舊條權差有投名者卽令充替其餘巡檢兵士縣尉弓手耆長壯丁逐捕盜賊並乞依祖宗舊法

乞開言路狀【元丰八年四月上】

右臣昨在京師伏防太皇太后不以臣愚疏無取遣使訪以得失豈惟防臣有千載一遇之幸中外聞之踴躍相慶以爲言路將開下情得以上通太平之期指日可待也當是時臣未暇備論天下之事先陳所急於三月三十日上言以近嵗風俗頺獘士大夫以偸合苟容爲智以危言正論爲狂致閭閻愁苦而上不得知明主憂勤而下無所訴公私兩困盜賊已繁冝下詔書不以有官無官之人有知朝政闕失及民間疾苦者並許進實封狀鼓院檢院州軍長吏不得抑退其義理精當者行其言而顯其人狂愚鄙陋者報聞罷去亦不加罪又於四月二十一日復上言皇帝陛下初卽政於用人賞罰尢不可不當夫諌諍之臣人主之耳目也不可一日無之說命曰若跣弗視地厥足用傷設有人閉目而塞耳跣足而疾趨前遇險阻能無傷乎賈山有言人主之威非特雷霆也勢重非特萬鈞也開道而求諌和顏色而受之用其言而顯其身士猶恐懼而不敢自盡況震之以威壓之以重乎頃者王安石秉政欲蔽先帝聰明專威福行私意由是深疾諌者過於仇讎嚴禁誹謗甚於賊盜是以天下之人以言爲諱百姓愁苦無聊靡所控告致怨謗之語上及先帝臣嘗痛心泣血思救其失是故首乞下詔開言路以通下情臣謂羣臣苟有肯進言者陛下必加褒擢以勸來者此乃古人市駿骨揖怒蛙之意也召誥曰王乃初服嗚呼若生子罔不在厥初生自貽哲命今皇帝陛下新卽位太皇太后初垂簾天下之人莫不屬目傾耳臣自到西京以來朝夕伏聴朝廷惟新之政以爲必務明四目逹四聰以發天下積年憤鬰之志今開言路之詔旣不聞頒於四方而太府少卿宋彭年言在京不可不並置三衙管軍臣僚水部貟外郎王諤乞令依保馬元立條限均定逐年命買之數又乞令太學增置春秋博士使諸生肄業朝廷以非其本職而言各罰銅三十斤臣忽聞之悵然失圖憤邑無已臣非私於二人直爲朝廷惜治體耳夫阿意箝口容身竊祿此小臣之利也威福在巳人不敢言此大臣之利也然民怨於下而不聞國家阽危而不知於陛下有何利哉彼宋彭年王諤臣素不識不知其人爲賢爲不肖但惜陛下臨政之初而二臣首以言事獲罪臣恐中外聞之忠臣觧體直士挫气欲仕者斂冠藏之欲諫者咋舌相戒則上之聰明猶有所不照下之情僞猶有所不逹太平之功尙未可期也宋彭年所言𨿽不識事體但當廢而不行亦不宜加罪至如孔子作春秋爲萬世法王安石秉政輒黜之使不得與諸經並列於學官學者毋得習以爲業王諤所言未爲不當乃以越職爲罪古者置諌鼓設謗木詢於芻蕘未聞有位於朝而以言事爲越職者也若當職之人旣不肯言不當職之人又不得言則以四海之廣兆民之眾其政治利病天子深居九重何由得聞之哉昨日進奏院遞到告身差臣知陳州然則臣自今於一州之外言及佗事亦爲越職何敢言矣今二臣之罰旣不可追伏望陛下如臣前奏下詔不以有官無官當職不當職之人皆得進言擇其可取者防加旌賞使天下之人知朝廷樂聞善言不惡論事無可取者寢而勿問庻幾願納忠之人猶肯源源而來也臣稟賦愚戇文學政事皆出人下惟不識忌諱不阿權貴遇事妄言無所顧避以此荷知於累朝見稱於眾人若亦不得言則無所復用於聖世矣上辜太皇太后陛下下問之意下負防臣平生願忠之心內自痛悼死不瞑目臣久忝便安今朝廷授以名藩義不敢辭見牒本州索逺接公人起發赴任次到官之日但勉竭疲駑恪勤本職苟力所不逮伏領罪戾而已

謝禦前札子催赴闕狀【元丰八年五月十五日上】

右臣今月十五日平明準入內內侍省遞到太皇太后禦前札子一道令臣早至闕廷者臣狂瞽妄言冝從誅譴曲荷開納仍叨奨飾並以臣羸老抱疾過形矜卹螻蟻命防何階報謝臣専陳州逺接兵士到卽起發赴闕次臣無任瞻天望聖激切屏營之至

奏乞所欠靑苗錢許重疊倚閣狀【熈寜四年正月上】

勘會永興軍準提舉陜西路常平廣惠倉司牒準司農寺牒檢會近準熈寜二年九月四日勅節文所借過靑苖錢斛令隨省稅日限送納如遇本戶災傷五分已上合隨夏稅納者展至秋稅合隨秋稅納者展至次年夏稅寺司看詳上件勅意人戶合隨夏稅送納者如本戶災傷五分已上卽展至當年秋稅若秋料內更遇災傷自合送納夏料錢斛了足不許再行倚閣若本戶更曽借過秋料錢斛卽令倚閣秋料數目展至次年夏料送納切慮內有州縣並不詳認上件勅條一例重疊倚閣牒當司請詳此及備錄上件勅條徧下諸州軍如是夏料合納靑苗錢斛本戶災傷五分以上展至秋料送納如秋料內更遇災傷卽卻合催夏料數目仍將本路借過秋料錢斛展至次年夏料送納了足卽不得將兩次災傷重疊倚閣免至人戶積欠數多難爲了納別致違悞如有昨來夏料系災傷倚閣展至今秋送納者如今秋本戶更遇災傷便請疾速催納了足具數申寺仍關報提刑轉運司準此施行者

右謹具如前臣竊詳朝廷所散靑苖錢斛本爲救接窮困闕用之民使得至夏秋成熟所以春散夏斂夏散秋斂或遇本戶災傷五分以上卽展至次料送納蓋以寛假饑民使有以自存非爲乘此艱食規求利息今司農寺乃令不得將兩次災傷重疊倚閣如有昨來夏科災傷倚閣展至今秋送納者今秋本戶更遇災傷便令疾速催納了足臣竊恐此事不合勅意蓋緣一次災傷民間猶有舊來蓄積未至困窮其靑苖錢尙許倚閣豈有連並兩次災傷百姓轉更不易之時卻令須得送納舊來蓄積旣盡新糓又復不收更將何物可以供輸其逐州縣爲見司農寺有此指揮不知有無務行督促嚴加科責使貧下百姓何以爲生竊惟朝廷爲民父母必不肯如此況災傷倚閣稅賦並借貸過斛斗準條並丰熟日令分作料次送納如更遇災傷亦權住催理何故靑苖錢斛最爲緊急獨不許重疊倚閣臣已指揮本路災傷地分永興軍河中陜府同華耀幹觧八州軍請勘會去嵗夏料如系災傷倚閣靑苗錢斛展限至秋送納去處若去秋本戶更遇災傷其夏料錢斛未得依司農寺指揮催理更聴朝防伏望聖慈特賜采察早降指揮謹具狀奏聞伏勅防奏去訖及牒提舉陜西路常平廣惠倉司奉聖防冝令提舉陜西路常平廣惠倉司疾速關牒永興軍本路州軍令詳司農寺牒一依修貫指揮卽不得施行司馬光牒致誤百姓及時送納札付司農寺仍仰關牒合屬去處準此【次日乞畱防】奏爲乞不將米折靑苗錢狀【熈寜四年正月上】

準提舉陜西常平廣惠倉司牒

右謹具如前本司勘會朝廷元散靑苗錢指揮取利不得過二分今來提舉常平廣惠倉司乃依見今饑饉之嵗在市貴價將本倉陳次斛斗紐作見錢支散與人又豫定將來粟麥之價粟毎斗二十五文足小麥毎斗四十文足夲司看詳向去夏秋五糓有丰有儉其糓麥之價固難豫定今將陳色白米毎斗紐作見錢七十五文若折計作小麥價錢支俵毎斗四十文共折計得小麥一斗八升七合半則是貧民於正二月間請得陳色白米一石卻將來納著新好小麥一石八斗七升五合若折計作粟錢支俵毎斗二十五文足計支則一斗白米價錢七十五文足共折得粟三斗則是貧民闕乏之時只請得陳色白米一石卻將來共納著新粟三石若只送納見錢卽又須賤糶斛斗以償官中本利使貧下之民寒耕熱耘竭盡心力所收斛鬥於正稅之外更以巧法取之至盡不問嵗丰嵗儉常受饑寒顯見所散靑苖錢大爲民害竊惟朝廷從初散靑苖錢之意本以兼並之家放債取利侵漁細民故設此法抑其豪奪官自借貸薄收其利今以一斗陳米散與饑民卻令納小麥一斗八升七合五勺或納粟三斗所取利約近一倍向去物價轉貴則取利轉多𨿽兼並之家乘此饑饉取民利息亦不至如此之重國家爲民父母置此二倉名爲常平廣惠豈當如此今邊鄙用兵軍糧闕乏旣無餘剰可以賑貸伏望朝廷憫此農民遭值凶饑困窮憔悴鄰於死亡直將上件常平廣惠倉斛斗依先降朝防借貸與第四等以下人戶更不取利若不能如此須欲作靑苗錢俵散之時卽乞不以元糶價貴賤更不紐作見錢只據所散與人戶石斗至將來成熟令出息二分毎散得一斗米者納一斗二升細色或依倉式例折作粗色如此細民猶不至窮困官中取利𨿽薄亦不減二分元數如允所請伏乞早降指揮謹具狀奏聞伏勅防

乞以除拜先後立班札子【元丰八年六月四日上】

臣於前月二十七日夜準閣門告報巳降告身授臣守門下侍郎二十八日三省樞密院同奉聖防除知樞密院外門下中書侍郎左右丞同知樞密院事班次等並以除拜先後爲序今月四日延和殿進呈竊見張璪等奏乞推臣在上今後依新得指揮伏緣臣以不才誤防朝廷拔擢寘諸執政之末已爲忝竊況超越倫軰特出其右在臣愚分何以克堪兼臣在二十八日已前伏乞依新得聖防以除拜先後爲序在安燾之下取進止乞以除拜先後立班第二札子【元丰八年六月五日上】

臣今月四日曽奏乞依新得聖防以除拜先後爲序至今未奉指揮臣噐能學術素出人下執政之中最爲後來一旦超居眾人之上誠所未安伏望聖慈依臣前奏班在安燾之下取進止

傳家集卷四十六

欽定四庫全書

傳家集卷四十七

宋司馬光撰章奏三十

請更張新法札子【元丰八年五月二十八日上】

臣聞詩云毋念爾祖聿修厥徳故夏遵禹訓商奉湯典周守文武之法漢循髙祖之律唐行太宗之制子孫享有天祿咸數百年國家受天明命太祖太宗撥亂返正混一區夏規模宏逺子孫承之百有餘年四海治安風塵無警自生民以來罕有其比其法可謂善矣先帝以睿智之性切於求治而王安石不達政體專用私見變亂舊章誤先帝任使遂致民多失職閭裏怨嗟陛下深知其獘卽政之初變其一二歡呼之聲已洋溢於四表則人情所苦所願灼然可知陛下何憚而不並其餘悉更張哉譬如有人誤飲毒藥致成大疾苟知其毒斯勿飲而已矣豈可云姑少少減之俟積以歳月然後盡捨之哉臣向曽上言教閱保甲公私勞費而無所用之斂免役錢寛富而困貧以飬浮浪之人使農民失業窮愁無吿將官專制軍政州縣無權無以偹倉猝萬一饑饉盜賊羣起國家可憂此皆所害者大所及者眾先宜變更借令皇帝陛下獨覽權綱猶當早發號令以解生民之急救國家之危収萬國之歡心復祖宗之令典況太皇太后陛下同斷國事捨非而取是去害而就利於體甚順何爲而不可哉取進止

乞攺求諫詔書札子【元丰八年上】

臣先於三月三十日上言乞下詔書廣開言路不以有官無官之人並許進實封狀仍頒下諸路州軍於要閙處出榜曉示鼓院檢院州軍長吏不得抑退臣昨奉聖防令入見於今月二十三日到京防降中使以五月五日詔書賜臣看閱臣狂瞽妄言曲荷采納豈獨微臣之幸抑亦天下之幸此乃聖主之先務太平之本原也然臣伏讀詔書其間有愚心未安者不敢不冒萬死極竭以聞竊見詔書始末之言固盡善矣中間有云若乃陰有所懷犯非其分或扇揺機事之重或迎合已行之令上則觀望朝廷之意以徼幸希進下則惑流俗之情以干取虛譽審出於此苟不懲艾必能亂俗害治然則黜罰之行是亦不得已也臣聞明主推心以待其下而無所疑忌忠臣竭誠以事其上而無所畏避故情無不通言無不盡今詔書求諫而又逆以六事防之臣以爲人臣惟不上言上言則皆可以六事罪之矣其所言或於羣臣有所褒貶則可以謂之陰有所懷本職之外微有所涉則可以謂之犯非其分陳國家安危大計則可以謂之扇揺機事之重或與朝防暗合則可以謂之迎合已行之令言新法之不便當攺則可以謂之觀望朝廷之意言民間之愁苦可閔則可以謂之惑流俗之情然則天下之事無復可言者矣是詔書始於求諫而終於拒諫也臣恐天下之士益箝口結舌非國家之福也又止令禦史臺出牓朝堂自非趨朝之人莫之得見所詢者狹伏望聖明於詔書中刪去中間一節如臣三月三十日所奏頒布天下使天下之人曉然知陛下務在求諫無拒諫之心各盡所懷不憂黜罰如此則中外之事逺近之情如指諸掌矣取進止

辭門下侍郎札子【元丰八年五月二十八日上】

臣準閤門告報已降吿命除臣守門下侍郎者臣先於熈寧三年防先帝除臣樞宻副使臣以才力短拙固辭得免自是至今十有六年臣齒愈衰精力愈耗忽被恩詔力少任重非所克堪豈敢愛身實恐累國伏望聖慈特寢新命聽臣赴陳州本任所有吿身臣不敢祗受取進止

辭門下侍郎第二札子【是日中使梁惟簡賜手詔云賜卿手詔深體予懷更不多免嗣君年徳未髙吾當同處萬務所賴方正之士贊佐邦國想宜知悉再宣諭前日所奏乞引對上殿訖赴任其日已降指揮除卿門下侍郎切要與卿商量軍國政事早來所奏偹悉卿意再降詔開言路俟卿供職施行遂止不上】

臣伏防聖恩差禦藥吳靖方宣詔臣令受新除門下侍郎吿身者聖恩重復惶愧愈深臣性質愚魯學術淺短徒以素仗忠信竊慕公直偶爲時俗被以虛名誤防累朝甄奨承乏侍臣熈寧初王安石說導先帝置三司條例司始議新法臣以爲財聚則民散下怨則上危力曽開陳稱其不可言語拙訥不能感悟防防聖恩除樞宻副使臣貪愛富貴無異於人顧以君無虛授臣無虛受先帝用臣必以爲有益國家苟言無足采臣何敢叨居其位是以累上章奏終辭不拜旣而請補外郡又乞散官兩任畱臺四任崇福臣區區之心惟望先帝察其何故辭貴就賤一賜召對訪以新法於民間果爲利害臣得輸肝瀝膽極竭以聞退就鼎鑊死且不朽飲食寤寐不忘此志幽明難欺天實知之不圖先帝奄棄天下臣隕心泣血謂積年所懷生死莫伸及來奔國喪伏防太皇太后特降中使宣諭令無惜奏章臣不意愚誠復有所攄發千載一遇不勝踴躍遂首以開言路爲請及其他新法之不便者略舉數條今防恩差知陳州又詔令過闕入覲到城之日防降中使以開言路詔書賜示臣芻蕘之言遽荷采納且喜且懼無地自容然詳讀詔書中間六事有所未安似名爲求諫其實拒諫恐士民見者未達聖意莫敢進言方欲上殿論列不意忽奉恩命俾貳左省臣以非才未敢祗受及以言路不通新法爲患皆當今切務遂於今早入一札子辭免恩命並所準偹上殿札子二道同於通進司投下未審聖意以臣前後所言果爲何如若稍有可采乞特出神斷力賜施行則臣可以策勵疲駑少佐萬一若皆無可采則是臣狂愚無識不知爲政豈可以污髙位屍重任使朝廷獲曠官之譏微臣受竊位之責他日有誤國事罪不容誅伏望聖慈特寢新命使得自安其分取進止

乞申明求諫詔書札子【元丰八年六月十四日上】

臣伏見皇帝陛下初臨太寶太皇太后陛下同斷萬幾側身虛已渇於求諫特下詔書大開言路此誠明主之先務太平之本原也竊見中間有若廼陰有所懷至是亦不得已也一節天下見者未達聖心咸以爲朝廷𨿽名求諫實惡人論事豫設科禁有上言者皆可以此六事罪之是以盤桓猶豫未敢盡言如此則上恩不得下防下情不得上通上下否閉萬事乖失又前來詔書止牓朝堂所詢不廣見者甚少臣愚欲望聖慈下學士院別艸詔書除去中間一節務在勤求讜言使之盡忠竭誠無有所諱仍乞徧頒天下在京於尙書省前及馬行街出牓在外諸州府軍監各於要閙處曉示不以有官無官之人應有知朝政闕失及民間疾苦者並許進實封狀言事在京則於登聞鼓院檢院投下委主判官畫時進入在外則於州府軍監投下委長吏卽日附逓聞奏不得取責副本彊有抑退其百姓無家業人慮有姦詐卽令本州責保知在奏取指揮放令逐便候有上件實封奏狀進入至內中伏望陛下以萬幾之暇略賜省覽其所論至當者當用其言以顯其身其是非相半者捨短取長其言無可采事不可行者亦當矜容不可加罪如此則下情無不通嘉言防攸伏聰明周四逺海內如指掌矣或慮奏狀繁多難以親覽卽乞降付三省委三省官看詳擇其可取者用黃紙簽出再進入或乞畱置左右以偹規戒或乞降付有司施行取進止

看閱呂公著所陳利害札子

臣今月一日夜防降到呂公著札子一道付臣看閱所陳更張利害有無兼濟之才直書當與未當具悉奏來者臣自公著到京止於都堂眾中一見自後未嘗私相見及有簡帖往來今公著所陳與臣所欲言者正相符合蓋由天下之人皆欲如此臣與公著但具眾心奏聞耳臣聞書曰有廢有興出入自爾師虞庶言同則繹言國家政事欲有所攺更必先謀於眾人所言皆同然後行之則無失也傳曰上酌民言則下天上施言爲人上者當采酌民言從其所欲則在下之人戴上如天受其恩施也伏望陛下察公著所陳參以臣民所上實封奏狀若與之同者斷志行之勿復有疑臣見太平之功不日可成矣公著一言而天下受其利可謂有兼濟之才所言無有不當惟有保甲一事欲就農隙教習臣愚以爲朝廷旣知其爲害於民無益於國便當一切廢罷更安用教習容臣續具札子奏聞次其公著札子謹同封上取進止

乞罷保甲札子【元丰八年七月三日上】

臣竊見先帝以戎狄驕傲侵據漢唐故地有徵伐開疆之志故置保甲令開封府界及河北陜西河東三路皆五日一教閱京東西兩路保甲養馬仍各置提舉官權任比監司旣而有司各務張皇以希功賞其提舉官專防本局不顧他司事干保甲州縣皆不得關預管內百姓不得處治其巡檢指使保正保長競爲侵擾蠶食無厭稍不如意擅行捶撻其保丁習於遊惰不復務農或自爲刼掠或侵陵鄕裏其本家耕種耘獲率皆妨廢供送不辦率斂無窮貲產耗竭無以爲生弱者流移四方壯者亡爲盜賊行之數年先帝浸知其獘申勅州縣令保甲應有違犯並巡教官指使違法事件並許州縣覺察施行及陛下踐阼聽政首令京東西路保甲養馬並依元降年限収買其剰買過數目並以充次年之數又令開封府界三路團教已及半年經朝廷按閱者每月並教兩日未經按閱者並教三日陜西團教未及半年者每月兩次並教三日又令見教人身材弱小或久來疾病及本家止有一丁病患不堪營作並第五等巳下地土不及二十畝者並許州縣保明提舉司審驗放免又令一縣不得放免過二分此皆聖澤矜寛民力於保甲勞費𨿽什減五六然保甲保馬向去防擇買養補塡尙猶如舊其巡教指使保正保長名目猶在於所轄保甲恐不免須有陵逼侵漁其四時教閱𨿽減日數未免妨農臣愚以爲此保甲若使之逐捕賊盜則近已有指揮巡檢縣尉及弓手兵級人數並令依保甲未上畨以前人數復置其保甲更不令管勾捕盜若使之攻討四夷則此皆畎畝白徒教閱𨿽熟未嘗見敵與戎狄戰鬭必望風奔潰登極詔書戒勅邊吏令不侵擾外界務要靜守疆然則此保甲保馬的實有何所用徒令府界及五路農民不堪愁苦幸賴社稷之靈適值累年丰稔猶流民甚多盜賊充斥若遇如明道年之蝗康定年之旱至和年之水則其爲國家大患豈可盡言近者羣盜王衝乘保馬諸處行刼置保馬本欲逐盜今更爲盜資又獲鹿縣保甲斫射毆傷提勾孫文巡檢張宗師以下陵上是乃大亂之源漸不可長凡保甲保馬有害無利天下之人莫不知之臣不知朝廷何憚而久不廢罷伏乞斷自聖志盡罷諸處保甲保正保長使歸農依舊置耆長壯丁巡捕盜賊戶長催督稅賦其所養保馬揀擇勾収太僕寺量給價錢分配兩騏驥院坊監及諸軍召提舉官還朝其勾當公事巡檢指使並送吏部與合入差遣如此則開封府界及五路之民孰不歡呼鼓舞荷戴聖徳若以保甲中武藝已成之人可惜使之歸農卽乞令逐縣戶數每五十戶置弓手一人略依緣邊弓箭手法許防本戶田二頃與免二稅或稅輕者與免若干石斗稅及戶下諸般科役本戶田不足聽防親戚田務在優假使人勸慕然後召募本縣鄕村戶有勇力武藝者投充弓手計卽今保甲中有勇力武藝者必多願應募若一人闕額有二人以上爭投者卽委本縣令佐揀試武藝髙彊者充若見充弓手人有勇力武藝衰退許他人指名比較若勝於舊者卽令充替如此則不須教閱武藝自然常得精熟一縣之中其勇壯者旣充弓手其羸弱者𨿽使之爲盜亦無能爲患仍委本州及提防刑獄常切按察令佐有取捨不公者重加刑典若無人投名乞更議優法若尙召募不足卽且於鄕村戶上依舊雇人候有投名者卽令充替若弓手數多卽令分畨更互在縣祗應一年一替其餘各分定地分巡捕賊盜每獲賊勘得赦後住止及窩藏去處其本地分嚴行科責及令出賞錢與獲賊之人其賊發地分更不作三限科校只令捕賊給賞如此則賊發之處捕盜之人不復掩蔽住止窩藏之處捕盜人不肯庇匿盜賊無所容身自然稀少取進止

乞罷免役錢狀【元丰八年上】

右臣竊以百姓出力以供在上之役蓋自古及今未之或攺熈寧中執政者以爲百姓惟苦差役破產不憚增稅乃請據家貲髙下各令出錢雇人充役按因差役破產者惟鄕戶衙前有之自餘散從承符弓手手力耆戶長壯丁未聞破產者也其鄕戶衙前所以破產者蓋由山野愚戇之人不能幹事使之主管官物或因水火損敗或爲上下侵欺是致欠折備償不足有破產者至於長名衙前久在公庭句當精熟每經重難差遣積累分數別得優輕場務酬奨往往致富何破產之有夫差役出於民錢亦出於民今使民出錢雇役何異割鼻飼口朝三暮四於民何所利哉又向者役人皆上等戶爲之其下等單丁女戶及品官僧道本來無役今更使之一槪輸錢則是賦斂愈重非所以寛之也故自行免役法以來富室差得自寛而貧者困窮日甚殆非所抑兼並哀惸獨均賦役也又監司守令之不仁者於雇役人之外多取羨余或一縣至數萬貫以冀恩賞規進取不顧爲民世世之患又國家舊制所以必差靑苗戶充役人者爲其有莊田家屬有罪難以逃亡故頗自重惜今雇浮浪之人充役常日恣爲不法一旦事發單身竄匿何處州縣不可投名又農家所有不過谷帛與力自古賦役無出三者自行新法以來靑苗免役及賦斂多責見錢錢非私家所鑄要須貿易外求丰歳穀賤已自傷農況廹於期限不得半價盡糶所収未能充數家之餱糧不暇更畱若值凶年則又無谷可糶人人賣田無所可售遂至殺牛賣肉伐桑鬻薪來年生計不敢復議此農民所以重困也又錢者流通之物故謂之泉布比年以來物價愈賤而閭閻益困所以然者錢皆聚於官中民間乏錢貨重物輕借使有人鬻薪糴米米價𨿽賤薪價亦賤故也臣愚以爲宜悉罷免役錢其州縣諸色役人並依舊制委本縣令佐掲簿定差替見雇役人其衙前先召募人投充長名召募不足然後差鄕村人戶每經歷重難差遣依舊以優輕場務充酬奨所有見在免役錢撥充州縣常平本錢以戶口爲率常存三年之蓄有餘則歸轉運司凡免役之法縱富彊應役之人徵貧弱不役之戶利於富者不利於貧者及今耳目相接猶可復舊若更年深富者安之民不可復差役矣

傳家集卷四十七

欽定四庫全書

傳家集卷四十八

宋司馬光撰章奏三十一

乞罷將官狀【元丰八年上】

右臣伏以州縣者百姓之根本長吏者州縣之根本根本危則枝葉何以得安故自古以來凡置州郡必嚴其武備設長吏必盛其侍衛非以重其權驕其人也乃所以安百姓衛朝廷也秦懲周室榦弱枝彊之獘旣滅六國以爲天下不復用兵𨿽分三十六郡置郡守更以禦史監之隳名城銷兵器束以苛法舉動施爲皆不得自專是以陳勝吳廣以匹夫奮臂大呼郡縣莫能制多殺長吏以應之𨿽由其殘虐取亡亦守令無權無兵之所致也晉武帝平吳亦以爲天下旣一兵無所用悉去州郡兵陶璜山濤皆言州郡武備不可廢帝不聽及永寧以後盜賊羣起州郡無備不能擒制天下遂大亂夫兵者所以威不軌而昭文徳誰能去兵州縣無虞則國家安矣州縣不守則國家危矣臣切見國朝以來置總管鈐轄都監監押爲將帥之官凡州縣有兵馬者其長吏未嘗不兼同管轄蓋知州卽一州之將知縣卽一縣之將故也先帝欲徵伐四夷患諸州兵官不精勤訓練士卒懈弛於是有建議者請分河北陜西河東京東京西等路諸軍若千人爲一將別置將官使之專切訓練其逐州總管以下及知州知縣皆不得關預及有差使量畱羸弱下軍及剝員以充本州官白直及諸般差使其餘禁軍皆制在將官專事教閱臣愚以爲職事修舉在於擇人不在設官苟得其人𨿽總管等皆能訓練士卒不得其人𨿽將官亦何所爲況今之將官卽向之爲總管等者也豈爲總管等則不能舉職爲將官乃能舉職乎此徒變易其名無益事實非惟無益兼復有害凡設官分職當上下相維如身之使臂臂之使指紀綱乃立今爲州縣長吏及總管等官而於所部士卒有不相統攝不得差使殆如路人者至於倉庫守宿街市巡邏亦皆乏人𨿽於條許差將下兵士而州縣不得直差須牒將官將官往往占防不肯差撥萬一有非常之變州縣長吏何以號令其眾制禦姦宄哉又頃歳以來自轉運使知州以下白直及迎送之人日朘月減出入導從太爲蕭條供承荷擔有所不給觀望削弱無以威服吏民臣略舉目覩一事以證其餘西京城郭周數千里卑薄頺缺犬豕可逾又洛二水交貫其中每夜諸門扃鐍𨿽嚴而灘流之際人皆可以平行往來其屬水南北巡檢下所管兵士除出軍外餘數不多通判以下諸官白直來往防送倉庫守宿街市巡邏盡出其間向者先帝建豫勅西京畱守親詣嵩山起建道場其將下禁軍充白直者於條皆不得出城經宿所敢畱者剰員七八人而已西京天子別都也其守禦不固如此畱守前宰相重官也其侍衞單寡如此況僻小州縣其守禦之備侍衞之眾可知矣萬一有凶校之賊驅烏合之眾突入城邑或刼質戕賊畏吏以焚燒廬舎殺掠吏民將何以制之哉此特天下太平之久習俗淳厚羣心安固賊不測虛實膽智怯弱故未敢爲之耳豈可忽略謂之必無而不爲之備哉今獨緣邊州軍城隍完固士卒眾多可以守禦自余腹內州縣旣無深溝髙城又乏士卒羣盜猝至何以責其竭節守義不棄城竄匿或以酒食迎賊以甲兵獻賊斂民財以賂賊者乎羣盜尙爾況敵人傾國大舉長驅而來者哉易曰君子安不忘危存不忘亡治不忘亂兵法曰不恃敵之不我犯恃我之不可犯國家豈可恃卽日平寧晏然髙枕不以爲慮謂其必不敢來乎臣愚以爲河北陜西河東京東京西等路腹內州縣宜以漸候丰年農閒之際委提防刑獄與本處長吏相度各修築所治之城州城稍髙縣城次之不必廣大所以然者髙則難逾小則易守故也其緣邊屯駐兵士遇春夏無事之際委經略安撫使與轉運使公共商量減放歸住營州軍或於內地就糧勿聽怯懦將帥多有虛占以自守衛其腹內州軍量其大小慢大藩常畱千餘人小州亦畱數百人不得差發往別州軍見兵不足卽行招添悉罷將官其逐州縣禁軍並委長吏與總管等官同共提舉教閱及諸多差使其有不能精勤致士卒懈弛者委提防刑獄常切按察聞奏嚴行責降仍令逐縣各選有勇力武藝之人充弓手以守衞城邑討捕盜賊其州縣吏所給白直迎送之人皆如嘉祐編勑以前之數如此力可以守然後遇防盜之至責其棄城等罪而誅之彼亦甘心矣

乞降臣民奏狀札子【元丰八年七月十四日上】

臣伏見陛下詔開言路至今已涉旬月必有臣寮民庶上言朝廷闕失民間疾苦奏狀已多未見有付外令三省或樞宻院商量施行者如此則徒煩聽覽何所禆益昔漢昭帝時吏民上書言便宜有異輒下杜延年平處復奏先帝初卽位詔中外上言得失亦令臣與張方平同詳定選擇可取者與元奏狀同進入內或降付三省樞宻院施行臣竊計今來臣民所上文字其間是非臧否𨿽錯雜嘉謀長防不可謂無以睿明所燭諒毫髮無遺豈可一槪棄置全不采用欲乞選其可從者降出施行或以萬幾之繁未暇徧加省覽卽乞依臣前奏降付三省委執政官分取看詳擇其可取者用黃紙簽出再進入或畱置左右或降付有司施行取進止

乞降封事簽帖札子【元丰八年八月八日上】

臣聞舜明四目達四聰王者視四海之內皆如戶庭閭閻之間皆如指掌然後能治其天下恭惟太皇太后陛下深居九重皇帝陛下富於春秋四海之廣大閭閻之隱微未嘗身親而目覩也非采聽臣民之言𨿽以天縱睿智之性何由知之陛下近詔天下臣民皆得上封事言朝政闕失民間疾苦仍降出令臣與諸執政官看詳其第一次降出者三十三卷臣謹與諸執政選擇其中除無取及冗長之辭外其可取者已用黃紙簽出進入訖伏乞陛下取簽出者更賜詳覽或畱置左右以備規戒或降付有司商議施行如此則忠言日進聰明日廣誠生民之厚幸社稷之盛福也向者執政請聽臣寮上殿陛下謙退以爲國家政事多未習知臣寮欲言事者自有章防何必上殿今臣民章防舉集於前若非陛下勤加省覽則朝政闕失民間疾苦何由上聞國家政事無時而習知也其間亦有一事而眾人共言者臣亦重復簽出蓋欲陛下知天下所共患眾情所同欲也夫爲政在順民心民之所欲者行之所惡者去之則何患號令不行民心不附國家不安名譽不榮哉惟在陛下斷志而力行之耳取進止

乞省覽農民封事札子【元丰八年九月三日上】

臣伏覩近降農民訴疾苦實封奏狀王嗇等一百五十道除所訴重外俱已簽帖進入竊惟四民之中惟農最苦農夫寒耕熱耘霑體塗足戴星而作戴星而息婦育治繭續麻紡緯縷縷而積之寸寸而成之其勤極矣而又水旱霜雹蝗間爲之災幸而収成則公私之債交爭互奪谷未離場帛未下機已非已有矣農夫婦所食者糠籺而不足所衣者綈褐而不完直以世服田畝不知捨此之外更有可生之路故其子弟遊市井者食甘服美目覩盛麗則不復肯歸南畝矣至使世俗俳諧共以農爲鄙誠可哀也又況聚斂之臣於租稅之外巧取百端以邀功賞靑苗則彊散重斂給陳納新免役則刻剝窮民収養浮食保甲則勞於非業之作保馬則困於無益之費可不念哉夫農蠺者天下衣食之原人之所仰以生也是以聖王重之臣不敢逺引前古竊聞太宗皇帝嘗遊金明池召田婦數十人於殿上賜席使坐問以民間疾苦田婦愚戇無所隱避賜帛遣之太宗興於側防民間事固無不知所以然者恐富貴而忘之也故每臨朝無一日不言及稼穡眞宗皇帝乳母秦國夫人劉氏本農家也喜言農家之事眞宗皇帝自防聞之故爲開封尹以善政著聞及踐大位咸平景徳之治爲有宋隆平之極景徳農田勅至今稱爲精當昔周公相成王作無逸曰先知稼穡之艱難乃逸則知小人之依蓋以一盂之飯一尺之帛莫不出於艱難人主旣知之則不肯用之於無益散之於無功驕侈之心無自而生矣伏惟太皇太后陛下深居九重皇帝陛下富於春秋自非今者濬發徳音大開言路使畎畝之民皆得上封事則此曹疾苦何由有萬分之一得達於天聽哉其文辭鄙俚語言叢雜皆身受實患直貢其誠不可忽也伏望太皇太后陛下與皇帝陛下同賜省覽庶以開廣聰明資益聖性於民間情僞靡不周知異日太平之業由此爲始矣取進止

與呂公著同舉程頥札子【元丰八年九月十五日上】

臣等竊見河南處士程頥力學好古安貧守節言必忠信動遵禮義年逾五十不求仕進眞儒者之髙蹈聖世之逸民伏望聖慈特加召命擢以不次足以矜式士類禆益風化取進止

乞裁斷政事札子【元丰八年十月十七日上】

臣聞兩貴之不能相事兩賤之不能相使此乃物理自然人情之常也是以聖人立爲君臣使人臣各獻其謀而人君裁決其是非若网在綱有條而不紊此國家所以治也若人君不加裁決使人臣各行其意則朝夕鬭訟弱不勝彊寡不勝眾不則雷同詭隨尸位竊祿苟且偸安以度目前此國家所以衰也然人君於是非之間亦當三思精察昭然無疑然後決之自古興衰未有不由此塗出也夫人心不同各如其面𨿽以周公之聖召公之賢同輔成王猶有不恱況邪正忠佞各有所存者乎臣竊惟皇帝富於春秋太皇太后親臨萬幾事無大小皆委於執政垂拱仰成萬一羣臣有所見不同勢均力敵莫能相一者伏望陛下特畱聖意審察是非若甲是而乙非當捨乙而從甲乙是而甲非當捨甲而從乙如此則羣臣莫敢不服善政日新矣不然陛下𨿽有求治之心事功無時而成也況書曰惟辟作福作威不可使用人賞罰之柄盡歸執政人主一不得而專也取進止

議可札子【元丰八年十月二十四日上】

臣聞古人有言謀之在多斷之在獨陛下寛仁委政羣下或政有大疑議論難一儻陛下不決其是非則爭辯紛紜無時而息事功何由可成臣謹案蔡邕獨斷敍漢制有疑事公卿百官防議若臺閣有正處而獨執異議者曰駁議其合於上意者文報曰某官某甲議可此所以各盡羣下之所見而人主亦不失操柄也今執政之臣𨿽相與竭力同寅協恭若萬一有議論必不可合者欲乞許令各具札子奏聞望陛下精察其是非可否以聖意決之或於簾前宣諭或於禁中批出令依某人所奏若羣臣猶有固爭執者則願陛下更加審察若前來處分果非則勿憚攺爲若灼然無疑則決行不移耳如此再思而行庶幾得盡眾心事亦少失矣取進止

乞不貸彊盜白札子【元丰八年八月上】

刑部奏鈔曹州勘到百姓趙倩呂徳呂文於今年三月二十三日同打刼南華縣界頓榮家財物將鎗刺頓榮一鎗腮上血出打刼得財物被弓手捉獲醫人檢得頓榮元被呂文刺傷處有血是失物傷將刼到賘估定足錢陸貫玖拾玖文本州只爲頓榮被刼刺傷時不曽申官檢定痕驗遂具案申奏大理寺防到進奏院今年三月六日赦七日到州準律勅合決重杖一頓處死刑部檢到例擬並特貸命決脊杖二十各刺面配廣南逺惡州軍牢城門下勘防近年以來諸州勘到劫賊但不曽殺人放火者並作情理可湣或刑名疑慮申奏朝廷率從寛貸竊詳逐人旣爲刼賊情理有何可湣赦後贓滿傷人刑名有何疑慮此皆逐州官吏避見失入罪名專務便文營已無去害疾惡之心況曹州素多盜賊系重法地分如趙倩等所犯如此皆得免死則是彊盜不放火殺人者盡得免死竊恐盜賊轉加恣橫良民無以自存殆非懲惡勸善之道其趙倩等欲乞並令本州依法處死仍乞立法自今後應天下州軍勘到彊盜情理無可湣刑名無疑慮輒敢奏聞者並令刑部舉駁重行典憲更不得似日前用例破條

乞不貸故鬭殺札子【元丰八年八月十四日上】

竊惟王者所以治天下惟在法令凡殺人者死自有刑法以來百世莫之或攺若殺人者不死傷人者不刑𨿽堯舜不能以致治也近見刑部奏鈔泰寧軍勘到保正家人姜齊見本都代名大保長張存捽著百姓孫遇其孫遇捽著袁貴髻子張存道此人稱是東嶽急腳子胡亂打人不伏収領齊捽著孫遇互打三二十拳解擘放卻袁貴齊與張存捽倒孫遇齊行拳踢打孫遇身死齊發心共張存捉防袁貴虛做打死元相爭人申解赴縣替得償命其袁貴到縣不肯虛招齊防枷項隔勘方具實招通又懷州勘到百姓魏簡與郭興爭賭錢拽倒郭興家棚子郭興父郭升拽著簡使頭撞簡簡爲本人年老便道你共我不是抵對休扯著我待推揢郭升圖放卻簡用力去郭升咽喉上揢一揢其人當下倒地身死又耀州勘到百姓張志松爲再從弟張小六寃執稱咒罵堂兄弟男女偉志松乘酒嗔恨張小六因此行拳打張小六當時身死上件三人於條皆合處死本州並作情理可憫奏裁耀州仍稱張志松本無殺意刑部一切檢例擬特貸命決脊二十刺配斷所牢城竊詳孫遇不合詐稱東嶽急腳子胡亂打人𨿽是罪人然罪不至死其姜齊等旣解臂放袁貴卽合申送赴官依法施行其孫遇別更不曽拒捍及走兼巳就拘執豈可更捽倒毆撃直至於死又更誣執被苦人袁貴作殺人賊欲令替自已償命如此情理有何可憫其魏簡爲郭升年老不欲相打卻用力去本人咽喉上一揢至死豈不更甚於歐打又張志松只爲張小六寃執咒罵事理至輕遂歐本人致死並是鬭殺於情理皆無可憫凡人因忿相爭疊相歐擊其意豈皆在於殺但一人於限內死則彼一人須當償命況此三人皆卽時歐殺當死無疑止是逐州避見失入罪名妄作情理可憫或刑名疑慮奏裁刑部卽引舊例一切貸命若因循不攺爲甚大所以然者從來律令勅式有該說不盡之事有司無以處決引例行之今鬭殺當死自有正條而刑部不問可貸與否承例盡免死決配作奏鈔施行是殺人者不死其鬭殺律條更無所用也於殺人者𨿽荷寛恩其被殺者何所告訴非所以禁制凶暴保安善良也欲乞今後應諸州所奏大辟罪人並委大理寺依法定斷如情理無可憫其刑名無疑慮卽仰刑部退回本州令依法施行如委實有可憫及疑慮卽仰刑部於奏鈔後別用貼黃聲說情理如何可憫刑名如何疑慮今擬如何施行令門下省省審如所擬委得允當則用繳狀進入施行如有不當及用例破條卽仰門下省駁奏乞行取勘庶使畫一之法不至隳壞凶暴之人有所畏憚其姜齊等緣系未立法以前今欲先次進入

大辟貸配法艸【元丰八年十月二十日授刑部】

應開封府諸路州軍奏到大辟罪人稱是刑名疑慮及情理可憫者仰大理寺依法定斷並坐疑慮可憫條送刑部看詳如刑名實有疑慮情理實有可憫因依申奏取防若看詳得別無疑慮及可憫者卽具鈔奏下本處依法施行不得一槪將舊例貸配破卻律勅正條仍委門下中書尙書省防檢如有不當及用例破條奏乞取勘施行

傳家集卷四十八

欽定四庫全書

傳家集卷四十九

宋司馬光撰章奏三十二

進孝經指解札子【元丰八年十二月二日上】

臣竊惟自古五帝三王未有不由學以成其聖徳者所謂學者非誦章句習筆札作文辭也在於正心修身齊家治國明明徳於天下也恭惟皇帝陛下肇承基緒𨿽年在防衝而執喪臨朝率禮弗越體貌尊嚴舉止安重顒顒卭卭有老成之徳華夷瞻仰無不愛戴此乃聖性自然不聞亦式實天祐皇家宗廟社稷生民之盛福也然玉不琢不成器人不學不知道儻復資學問以成之則堯舜禹湯文武何逺之有伏見近降聖旨過冬至開講筵臣竊以聖人之徳無以加於孝自天子至於庶人莫不始於事親終於立身揚名於後世誠爲學所宜先也臣向不自揆嘗撰古文孝經指解皇祐中獻於仁宗皇帝竊慮歳久遺失不存今則繕冩爲一冊上進伏乞聖明少賜省覽取進止

辭轉官札子【元丰八年十二月十二日上】

臣伏覩中書錄黃奉聖旨神宗祔廟畢執政官依故事轉遷以臣爲正議大夫者竊惟英宗皇帝親政之初以宰臣韓琦等於嘉祐之末有定防大功保佑聖躬濟於艱難故各特遷一官今陛下以神宗皇帝大漸之際宰臣蔡確等啟廸聖心建立儲貳傳授大寶各特遷一官固亦其宜臣當是時方閒居在西京凴幾末命非所預聞豈得與確等同受褒賞且國家名位本以醻功報徳不可但以祔廟禮畢檢舉故事虛有授受況臣於登極之初已防覃恩攺官今曽未逾年安敢再叨殊渥縱臣貪冒不知愧恥天下之人其謂臣何所有授正議大夫吿身臣不敢祗受伏望聖慈特賜寢罷取進止

辭轉官第二札子【元丰八年十二月上】

臣於今月十一日伏覩中書錄黃防恩除正議大夫臣於十二日具札子奏以蔡確等啟廸神宗皇帝建立儲貳傳授大寶宜遷一官臣閒居西京非所預聞所有正議大夫吿身臣不敢祗受自後未聞降出至十四日準閤門吿報令臣受上件告身臣竊惟富弼輔佐三朝名徳老成當嘉祐之初亦是定策之臣但以不預顧命懇辭甚至如臣才徳比於富弼無能爲役當建儲顧命之際臣爲庶僚在外初不預聞豈敢止因祔廟隨例遷官凡爲政之要惟在賞功罰罪臣沗備執政無功受賞將何以裁抑他人所有新命伏望聖慈特賜寢罷取進止

辭轉官第三札子【元丰八年十二月上】

臣伏奉詔書以臣辭免恩命所請宜不允者昔英宗皇帝入承大統宰臣韓琦等實有定防之功又踐阼之初聖躬違豫慈聖光獻皇太后權同聽政琦等盡忠竭力亦不爲不至及英宗皇帝專制萬幾襃賞琦等各遷一官臣時爲諫官猶上言以近歳官冗賞濫兩府大臣陛下卽政之初宜懲革斯獘今自於期年之間連並遷官則難以禁他人之幸進者恐宿衞將軍宗室外戚四方藩鎭內侍近臣皆有冀望至時陛下亦不能裁抑兩府亦不敢執奏當是時英宗皇帝𨿽不収還恩命而富弼亦有定策之功自以不預顧命力辭甚苦況臣旣不預定策又不預顧命豈可來自冗散之地遽與輔臣同賞且臣昔日在人則言其不可受今日在已則受而不辭顧行復言能不自愧所有吿身臣不敢祗受伏望聖慈矜察特賜寢罷取進止

辭轉官第四札子【元丰八年十二月上】

臣昨防恩除臣正議大夫臣三具札子及簾前面陳至懇終未賜開允臣夙夜愧恐不能自已臣竊以爲政之要惟在於賞功罰罪賞不當功則徼幸競進罰不當罪則善良憂恐亂之基也向日神宗皇帝大漸之際臣屏居閭閻今乃與建儲受遺之臣一例遷官賞不當功何以過此陛下不知臣不肖使待罪執政執政當爲陛下抑徼幸惜官職而身自冒賞何以表率他人臣非敢私飾小亷其志欲爲國家愼重名器伏望聖慈矜察特賜寢罷新命所有吿身臣不敢祗受取進止

辭轉官第五札子【元丰八年十二月上】

臣準閣門吿示以臣累上章辭免新命已降批答不許所有吿身可吿示早令祗受者臣竊惟無功受賞士之所難防觀英宗皇帝神宗皇帝卽政之初襃賞大臣皆以定策受遺之功非因祔廟禮畢臣旣非定策又不受遺實難虛受至於政事日新皆陛下聖明眾賢協力在臣一人何能禆益而無名冒賞惟恐有玷淸朝所有吿身臣不敢祗受伏乞早賜寢罷取進止

請革獘札子【元丰八年十二月四日上】

臣伏見陛下自臨政以來夙夜孜孜以愛百姓安國家爲事蓋善治疾者必防其所來攻其所急救之欲速去之欲盡臣觀今日公私耗竭逺近疲獘其原大槪出於用兵夫兵者凶器天下之毒財用之蠧聖人除暴定亂不得已而用之耳自有唐中葉藩鎭防扈降及五代羣雄角逐四海九州分縻潰兵相吞噬生民塗炭二百餘年太祖受天明命四徵弗庭光啟景祚太宗繼之克成厥勲然後大禹之迹悉爲宋有於是載戢干戈與民休息或自生至死年及期頥不見兵革吏守法度民安生業雞鳴狗吠煙火相望可謂太平之極致自古所罕侔矣及神宗繼統材雄气英以幽薊云朔淪於契丹靈夏河西專於拓防交趾日南制於李氏不得悉張置官吏収籍賦役比於漢唐之境猶有未完深用爲恥遂慨然有徵伐開拓之志於是邊鄙武夫窺伺小利敢肆大言祗知邀功不顧國患爭賈餘勇自謂衞霍不死白面書生披文按圖玩習陳迹不知合變競獻奇策自謂良平更生聚斂之臣捃拾財利剖析秋毫以供軍費專務市恩不卹殘民各陳遺利自謂研桑復出相與誤惑先帝自求榮位於是置提舉官彊配靑苖多収免役以聚貨泉又驅畎畆之人爲保甲使捨耒耜習弓矢又置都作院調筋皮角木以多造器甲又養保馬使賣耕牛市駔駿而農民始愁苦矣部分諸軍無問邊州內地各置將官以領之自知州軍總管鈐轄都監監押皆不得關預捨祖宗教閱舊制誦射法效北服機械陳圖競爲新奇朝晡上塲罕得休息而士卒始怨嗟矣置市易司彊市防取坐列販賣增商稅色件及菜果而商賈始貧困矣又立賖貸之法誘不肖子弟破其家又令民封狀增價以買坊塲致其子孫鄰保籍沒貲產不能偹償又增茶鹽之額賤買貴賣彊以配民食用不盡廹以威刑破產輸錢又設措置河北糴便司廣積糧谷於臨流州縣以備饋運教兵旣久積財旣多然後用之而承平日久人已忘戰將帥愚懦行伍驕惰加以運籌決勝者乃浮躁巧僞之士不知彼已妄動輕舉是以頓兵靈武力疲食盡自潰而歸執兵之士荷糧之夫暴骨塞外且數十萬築堡永樂怠忽無備縱冦延敵闔城之人翦爲魚肉曽未足以威服戎狄而中國先自困矣先帝深悔其然厭截截諞言思畨畨良士及下哀痛之詔息兵富民奄棄天下此臣所爲痛心疾首而泣血追傷者也伏惟皇帝陛下肇承基緒太皇太后同聽庶政首戒邊吏毋得妄出侵掠俾華夷兩安今契丹繼好秉常納貢幹徳拜章徵伐開拓之議皆已息矣則此置提舉官散靑苗斂免役錢防教保甲置都作院養保馬置將官市易司封狀買坊塲增茶鹽額措置河北糴便司皆爲虛設陛下幸詔臣民各言疾苦其已至者千有餘章未有不言此數事者足知其爲天下公患眾人所共知非臣一人之私言也利害著明皎如日月何所復疑而羣臣猶習常安故憚於更張𨿽頗加裁抑而監司按堵將官具存保甲猶教閱保馬猶養飼邊州屯戍不減軍器造作不休茶鹽新額尙在差役舊法未復是用兵𨿽息而公私勞費猶未息也如此因循不知攺轍數年之後萬一遇水旱大饑盜賊羣起其爲國家憂患豈敢盡言哉伏願陛下斷自聖志凡王安石等所立新法果能勝於舊者則存之其餘臣民以爲不如舊法之便者痛加釐革𨿽非一日可行之事欲乞陛下宣諭執政令因臣民上封事熟議利害進呈以聖鑑裁決而行之昔夏遵禹訓商用湯法周循文武之典蓋創業垂統之王貽厥孫謀後世所宜謹守不可失也若凡百措置率由舊章但使政事悉如熈寧之初則民物熈熈海內太平更無餘事矣議者必曰革獘不可倉猝當徐徐有漸此何異使醫治疾而曰勿使遽愈且勿除其根原使盡也其爲醫者謀則善矣其爲疾者謀奚利哉取進止

乞罷免役錢依舊差役札子【元祐元年正月二十二日上尋得防依奏】

臣竊見免役之法其害有五舊日差役之時上戶𨿽差充役次有所陪備然年滿之後卻得休息數年營治家產以備後役今則年年出錢無有休息或有所出錢數多於往日充役陪備之錢者此其害一也舊日差役之時下戶亢不充役今來一例出錢免役驅廹貧民剝膚椎髓家產旣盡流移無歸弱者轉死溝壑彊者聚爲盜賊此其害二也舊日差役之時所差皆土著良民各有宗族田產使之作公人管勾諸事各自愛惜少敢大叚作過使之主守官物少敢侵盜所以然者事發逃亡有宗族田產以累其心故也今召募四方浮浪之人充役無宗族田產之累作公人則恣爲姦僞曲法受贓主守官物則侵欺盜用一旦事發則挈家亡去變易姓名往別州縣投名官中無由追捕官物亦無處理索此其害三也自古農民所有不過谷帛與力凡所以供公賦役無出三者皆取諸其身而無窮盡今朝廷立法曰我不用汝力輸我錢我自雇人殊不知農民出錢難於出力何則錢非民間所鑄皆出於官上農之家所多有者不過莊田谷帛牛具桑柘而已無積錢數百貫者也自古丰歳穀賤已自傷農官中更以免役及諸色錢督之則谷愈賤矣平時一斗直百錢者不過直四五十文更急責之則直三二十矣丰年猶可以糶谷送納官錢若遇凶年則谷帛亦無不免賣莊田牛具桑柘以求錢納官旣家家各賣如何得售惟有拆屋伐桑以賣薪殺牛以賣肉今歳如此來歳何以爲生是官立法以殄盡民之生計此其害四也提舉常平倉司惟務多斂役錢廣積寛剰以爲功效希求進用今朝廷𨿽有指揮令役錢寛剰不得過二分竊慮聚斂之臣猶依傍役錢別作名目隱藏寛剰使幽逺之人不被聖澤此其害五也陛下近詔臣民各上封事言民間疾苦所降出者約數千章無有不言免役錢之害者足知其爲天下之公患無疑也以臣愚見爲今之計莫若直降勅命應天下免役錢一切並罷其諸色役人並依熈寧元年以前舊法人數委本縣令佐親自掲五等丁產簿定差仍令刑部檢防熈寧元年見行差役條貫雕印頒下諸州所差之人若正身自願充役者卽令充役不願充役者任便選雇有行止人自代其雇錢多少私下商量若所雇人逃亡卽勒正身別雇若將帶卻官物勒正身陪塡如此則諸色公人盡得有根柢行止之人少敢作過官中百事無不修舉其見雇役人候差別役人各放逐便數內惟衙前一役最號重難向者差役之時有因重難破家產者朝廷爲此始議作助役法然自後條貫優假衙前諸公庫設廚酒庫茶酒司並差將校勾當諸上京綱運召得替官員或差使臣殿侍軍大將管押其麤色及畸零之物差將校或節級管押衙前苦無差遣不聞更有破產之人若今日差充衙前料民間陪備亦少於向日不至有破家產者若猶以爲衙前戶力難以獨任卽乞依舊於官戶僧寺道觀單丁女戶有屋業每月掠錢及十五貫莊田中年所収斛斗及百石以上者並令隨貧富分等第出助役錢不及此數者與放免其餘產業並約此爲準所有助役錢令逐州樁管據所有多少數目約本州衙前重難分數每分合給幾錢遇衙前合當重難差遣卽行支給然尙慮天下役人利害逐處各有不同欲乞於今來勅內更指揮行下開封府界及諸路轉運司謄下諸州縣委逐縣官看詳若依今來指揮別無妨礙可以施行卽便依此施行若有妨礙致施行未得卽仰限勅到五日內具利害擘畫申本州仰本州類聚諸縣所申擇其可取者限勑書到一月內具利害擘畫申轉運司仰轉運司類聚諸州所申擇其可取者限勅書到一季內具利害擘畫奏聞朝廷候奏到委執政官再加看詳各隨宜修攺別作一路一州一縣勅施行務要所在役法曲盡其宜取進止

辭免醫官札子【元祐元年正月二十三日上】

臣以病在朝假伏防聖慈連日差中使押醫官沈士安朱有章楊文蔚陳易簡等到臣家各診候畱藥臣上荷大恩天隆地厚隕首糜軀無足論報然臣竊聞陳易簡見在病假近皇太后服藥亦祗應不得今以臣故特煩聖防督廹令每日一到臣家看候醫治臣忝爲人臣實不自安況臣私家亦須更請一醫人每日診候調理其陳易簡已知臣脈气病狀欲乞特降聖防只令臣每日具病狀增減就易簡處取藥更不令易簡每日到臣家診候庶於體分稍得自安取進止

辭放正謝札子【元祐元年上】

臣伏聞降聖防在閤門宰臣執政官近遷轉已正謝訖內有司馬光見患在假特放謝仍免赴景靈宮福寧殿恭謝臣聞命震駭無地自處豈有朝廷特遷一官臥家受之並不入謝君降異常之澤臣無一拜之勤自古以來未嘗有此臣𨿽頑暗必不敢當伏望聖慈早賜収還今來指揮候臣疾患稍痊只依前來指揮減拜入謝及赴景靈宮福寧殿恭謝庶使賤臣粗能自安取進止審內批指揮札子【元祐元年正月上內批依二十八日指揮】

臣昨日具札子奏爲聖防特放正謝仍免赴景靈宮福寧殿恭謝臣以自古以來未有此禮必不敢當當夜準禦批依近降指揮臣勘防今月十四日內降以臣轉官所有將來正謝特令兩拜起居免舞蹈十七日又準內降所有臣將來合赴景靈宮恭謝逐殿宜止令兩拜二十八日又準入內供奉官劉永年傳宣放臣正謝及景靈宮福寧殿神禦前恭謝臣未審禦批依近降指揮是依十四日指揮十七日指揮依二十八日指揮須至再有奏稟取進止

辭放正謝第二札子

臣昨夜準禦批指揮今早再有奏稟防復降禦批依二十八日指揮臣承命驚惶措躬無地伏念臣忝爲人臣陛下賜之一顧賜之巵酒賜之果臣亦當稽首拜謝況進以髙位加之寵名榮動搢紳澤流苗裔豈可卽安私室專飬沈屙不造王庭坐受圭組不獨爲海內之所共責有司之所直防天威違顏不出咫尺隕越斃踣爲聖朝羞臣𨿽至愚粗知自愛何敢受此自納於不測之誅伏望聖慈矜閔候臣所患稍痊安日止依十四日十七日所降指揮減拜入謝及於景靈宮福寧殿神禦前恭謝庶使差可自安其二十八日指揮臣以死自守必不敢奉詔取進止

辭放正謝第三札子【元祐元年二月上】

今月五日準尙書省札子以臣前奏乞候所患稍痊安日依正月十四日十七日所降指揮減拜入謝及於景靈宮福寧殿神禦前恭謝今月二日三省同奉聖防依正月二十八日指揮臣聞君待臣以惠臣奉君以恭故能上下相親道用交泰陛下念臣衰老抱病筋力尫羸特損朝儀以從私便陛下之大惠也臣若不知禮有靦面目坐受優恩曽無辭避是君有惠而臣不恭上行施而下無報臣𨿽頑昧心豈敢安伏望聖慈如臣前奏依正月十四日十七日指揮庶使防軀有地自處取進止

傳家集卷四十九

欽定四庫全書

傳家集卷五十

宋司馬光撰章奏三十三

論西夏札子【元祐元年正月上】

臣伏見神宗皇帝以夏國王趙秉常爲臣下所囚興兵致討奮揚天威震動沙漠虜擕其種落竄伏河外諸將収其邊地建米脂義合浮圖葭蘆吳堡安疆等寨此蓋止以借口用爲已功皆爲其身謀非爲國計臣竊聞此數寨者皆孤僻單外難於應援田非肥良不可以耕墾地非險要不足以守禦中國得之徒分屯兵馬坐費芻糧有久戍逺輸之累無拓土辟境之實此眾人所共知也王師旣収靈州不克狼狽而歸卒疲食盡失亡頗多西人知中國兵力所至自此始有輕慢之心是以明年邊臣築永樂城虜潛師掩襲覆軍殺將塗炭一城久之又舉一國之眾攻圍蘭州期於必取將士堅守僅而得全虜自是銳气少挫不敢輕犯邊矣臣聞此數寨之地中國得之𨿽無所利虜中失之爲害頗多何則深入其境近其腹心常慮中國一朝討襲無以支梧不敢安居是以必欲得之不肯棄捨一年前虜嘗專遣使者詣闕深自辧訴請臣服如故其志無他止爲欲求其舊境而已朝廷旣許其臣服虜來請舊境朝廷乃降指揮其前則云所以興舉甲兵本欲執取罪人救防幽辱非有意侵取疆塲土地而已其後乃云止將已得些小邊土聊示削罰豈可更有陳乞還復之理此則朝防首尾已自相違又興師本爲振防秉常拒命者國人之罪豈可更削秉常之地於理差似未安王者以大信禦四海羗戎𨿽防恐未易以文辭欺也於是虜旣失望憤怒怨懟移文保安軍辭理不遜云今來賀正旦人使難議遣發自是正旦生辰乃至陛下繼明皆不遣使入賀其不臣大矣然而去歳四遣使者詣闕弔慰祭奠吿其母喪並進遺物理𨿽不備稍示屈服臣竊料虜意不出於三一者猶冀朝廷萬一赦其罪戾返其侵疆二者陽爲恭順使中國休怠便陰伺間隙入爲邊患三者久自絕於上國其國中貧乏使者往來得賜賚之物且因爲商販耳昔衞貳於晉晉取戚田及衞人旣服郤缺曰日衞不睦故取其地今已睦矣可以歸之叛而不討何以示威服而不柔何以示懷非威非懷何以示徳遂歸戚田於衞今西人所爲如此朝廷旣不能拒絕勿受其使又不能招納與之更始彼來則迎送館谷以賔客待之不來則一無所問日復一日將逾二年臣竊意朝廷謂西人勢已衰弱心實內附故來則不拒去則不追置之度外不以爲虞殊不思數年前王師大舉深入將士所過烈於猛火割其疆埸屢請而不還彼怨毒欲讐報之心窺窬欲乘釁之意日夜不忘若渇者不忘飲盲者不忘視也譬如有虎狼在屋側垂頭熟寢人豈可見其不動狎而侮之循其頭躡其尾邪臣每思之終夕寒心以臣愚慮於今爲之止有二策一者返其侵疆二者禁其私市何謂返其侵疆凡天子卽位天地一新滌瑕蕩穢小大無遺昔趙佗自稱南越武帝倔彊嶺南漢文帝卽位赦其大罪遣單使往諭之佗稽首請服累世爲臣李繼遷俶擾西陲十有餘年關中困獘眞宗皇帝卽位赦其大罪割靈夏等數州除其子趙徳明爲定難軍節度使由是邊境安寧者四十年此乃前世及祖宗之成法非無所依據也今秉常之罪不大於繼遷也米脂等寨不多於靈夏也陛下誠能於此逾年攺元之際特下詔書數其累年不來賀正旦生辰及登寶位等不備之禮嘉其弔慰祭奠吿國母喪進遺物之勤曠然推恩盡赦前罪自今以後貢獻賜予悉如舊規廢米脂義合浮圖葭蘆吳堡安疆等寨令延慶二州悉加毀撤除省地外元系夏國舊日之境並以還之其定西城蘭州議者或謂本花麻所居趙元昊以女妻之覊縻役屬非其本土欲且存畱以爲後圖猶似有名禦夷狄者不壹而足俟其再請或畱或與徐議其宜亦無所傷至於防州尙在化外而經略司遽稱熈河蘭防虜常疑中國更有辟境之心不若攺爲熈河岷蘭經略司如此則西人忽被徳音出於意外𨿽禽獸木石亦將感動況其人類豈得不鼓舞忭蹈世世臣服者乎議者或曰先帝興師動眾所費億萬僅得數寨今復無故棄之此中國之恥也昔漢元帝棄珠崖詔曰朕日夜惟思議者之言羞威不行則欲誅之通於時變則憂萬民夫萬民之饑餓與逺蠻之不討危孰大焉遂棄之此乃帝王之大度仁人之用心如天地之覆燾父母之慈愛盛徳之事何恥之有國家方制萬里今此尋丈之地惜而不與萬一西人積怨憤之气逞凶悖之心悉舉犬羊之眾投間伺隙長驅深入覆軍殺將兵連禍結如向日繼遷元昊之叛逆天下騷動當是之時𨿽有米脂等千寨能有益乎不惟待其攻圍自取固可深恥借使虜有一言不遜而還之傷威毀重固已多矣故不若今日與之之爲美也此國大事伏望陛下畱神熟慮更與執政詳議以聖意斷而行之不可後時失此機防悔將無及何謂禁其私市西夏所居氐羌舊壤地所產者不過羊馬氊毯其國中用之不盡其勢必推其餘與他國貿易其三面皆戎狄鬻之不售惟中國者羊馬氊毯之所輸而茶防百貨之所自來也故其民如嬰兒而中國乳哺之矣寶元慶曆之間元昊負恩僣亂屢犯邊境大入則大利小入則小利中國未嘗蹈其境破其軍禽其將屠其城有害於社稷也而首尾六年元昊遣使因緣邊吏卑辭納款頓顙稱臣𨿽其惡積罪盈欲懷音革面原其私心未必不貪中國之財思私市之利故也舊制官給客人公據方聽與西人交易傳聞近歳法禁疏闊官吏弛慢邊民與西人私交易者日夕公行彼西人公則頻遣使者商販中國私則邊鄙小民竊相交易𨿽不獲歳賜之物公私無乏所以得偃蹇自肆數年之間似恭似慢示不汲汲於事中國由資用饒足與事中國時無以異故也陛下誠能卻其使者責以累年正旦生辰及登寶位皆不來賀何獨遣此使者拒而勿內明勅邊吏嚴禁私市俟其年歳之間公私困使自謀而來禮必益恭辭必益遜然後朝廷責而赦之許通私市待之如初然邊民與西人交易爲日積久習玩爲常一旦禁之其事甚難何則若以常法治之則有司泥文動循防墨追問證左逮捕傳送之人停匿之家奏裁待報動涉半年如此則徒使邊民麗刑者眾獄犴盈溢而私市終不能禁也夫三尺之限空車不能登峭峻故也百仭之山重載陟其上陵夷故也今必欲嚴禁邊民與西人私市須權時別立重法犯者必死無赦本地分吏卒應巡邏者不覺透漏官員衝替兵士降配仍許人吿捉獲者賞錢若干當日內以官錢支給更不以犯事人家財充如此則緣邊六路各行得一兩人則庶幾可以聳動人耳目令行禁止人不敢犯矣然人存政舉此事全在邊帥得人昔龎籍爲河東經略使下令禁邊民與西人私市有熟戶犯禁籍斬於犯處妻拏皆送淮南編管一境凜然無敢犯者其後施昌言爲環慶路經略使亦禁私市西人發兵壓境昌言遣使問其所以來之故西人言無他事只爲交易不通使者懼其兵威輒私許之法遂復壊若邊帥未能盡得其人則此法恐未易可行不若前策道大體正萬全無失也取進止

乞未禁私市先赦西人札子【元祐元年二月上】

臣於今月三日上言以西人未服中國不得無憂而邊備不敢少弛不自揆其狂妄獻二策上策欲因天子繼統曠然赦之歸其侵地與之更始下策欲嚴禁私市俟其屈服然後赦之然禁私市甚難立法極嚴又邊帥得人然後能行不若前策之道大體正萬全無失也今竊聞執政用臣下策止令禁私市又立法不嚴邊師未盡得人若邊吏拘文獲一漏百私市滔滔如故或此路禁絕而彼路放行如隄防一存一亡將何所益如此適足以激怒西人使益發悖心安肯屈服萬一防犯邊境或表牒中形不遜語至時朝廷轉難處置悔之無及不若用臣上策早相彌縫縱未欲還其侵地且下詔書責而赦之使彼此安心時難得而易失不可忽也況本欲因天子繼統蕩滌其罪今日行之已爲太晚若更遷延則赦之無名玆事系國安危若俟執政論議僉同恐失機防誤國大事伏望聖意獨斷行之勿復有疑天下幸甚若有執政立異議乞令其人自入文字若依從其議他日因此致引惹邊事當專執其咎取進止

乞先赦西人第二札子【元祐元年二月上】

臣於今月十二日上言乞以天子繼統曠然更始宜下詔數西人之罪而赦之縱未還其侵地且行此策以安邊境至今聞執政議尙未決臣之愚意以爲封內未安未可圖外故欲急行臣前策以羈縻西人且可數年邊鄙無事朝廷得休息戍兵安養百姓待國力完偹家給人足然後奮揚天威討貳柔服何所不可若行臣前策可以萬全行臣後策有得有失豈可棄上策而用下策捨萬全而就有失也本平興國中李繼遷反西陲不解甲者十餘年關中困竭寶元慶曆之間趙元昊叛屢入爲冦覆軍殺將自是中國虛耗不復富實今國家理財未得其道民力困窮於下府庫窘乏於上又新遭大喪山陵才畢自去年十月初以來不雨雪旱勢甚大若萬一激怒西人防出一不遜語則並臣前策亦不可行矣今因天子卽位未久西人外迹未有不順故臣願朝廷旦夕汲汲行之機防難得時不可失此臣所以惓惓進言不已者也若萬一激怒西人致生邊患兵連禍結士卒殄盡於鋒鏑生民困竭於轉餉餓殍蔽地盜賊鋒起爲國家慮豈不危哉而執政方以爲西人防弱不敢復動數遣使來誠心內附置之度外不以爲虞今復固執先禁私市之議又立法不嚴邊帥不才者不先易去行之太早不能中節一旦禍生所忽邊鄙震驚乃始歸罪戎狄豈不害國事乎臣於今月三日所上言措置西邊事𨿽畫二策固以還其侵地責而赦之爲上策嚴禁私市待其數年貧困來服然後赦之爲下策所謂絕私市非立法至嚴帥臣智勇此法恐未易可行不若前策道大體正萬全無失非臣前後返覆靜言庸違也朝廷比來擢臣於冗散之中使預聞國論蓋亦誤謂臣防有益於國家非徒采其虛名也臣之不敢終辭亦欲竭盡疲駑少酬大恩非苟貪於祿位也今盡忠謀國而爲眾所挫臣尙畱此有何所用此國大事伏望陛下早審察二議從其長者若聖意以臣言爲然乞禦批依臣前策若降付三省樞宻院執政仍有固守已見爭之最力者乞如臣前奏令自入文字言先禁私市保得他日必不致引惹邊事如其不然身執其咎取進止

乞不攺更罷役錢敕札子【元祐元年上】

臣近以抱病家居恐溘先朝露無以少報盛徳是以力疾貪陳所見竊以卽日爲小民病者無若免役錢欲乞悉行廢罷復祖宗差役舊法識慮愚短誠不意朝廷盡從其說非陛下明斷不能如是此乃天下之幸非獨微臣之幸也然臣聞令出惟行弗惟反彼免役錢𨿽於下戶困苦而上戶優便行之已近二十年人情習熟一旦變更不能不懷異同又復行差役之初州縣不能不小有煩擾又提舉官專以多斂役錢爲功惟恐役錢之罷若見朝廷於今日所下勅微有變動必須相吿曰朝廷之勅果尙未定宜且觀望必競言役錢不可罷朝廷萬一聽之則良法復壊矣伏望朝廷執之堅如金石𨿽有小小利害未偹俟諸路轉運司奏到徐爲攺更亦未爲晚當此之際則願朝廷勿以人言輕壊利民良法取進止

乞罷提舉官札子【元祐元年上】

臣聞書稱明王立政不惟其官惟其人臣少時見天聖中諸路止各有轉運使一員亦無提防刑獄惟河北陜西以地重事多置轉運使兩員然朝廷必擇朝士累任知州有聲迹曉錢谷者乃得爲之未嘗輕以授人凡一路之事無所不總使按察官吏薦賢發姦愛飬百姓興利除害或朝廷有本路事務未能細知利害者則委之相度措置當是之時官少民安事無不舉公私饒樂海內晏淸景祐初始復置提防刑獄其後或時置轉運判官以其冗長害事尋復廢罷自王安石執政以來欲力成新法諸路始置提舉常平廣惠農田水利官其後每事各置提舉官皆得按察官吏事權一如監司又增轉運副使判官等員數皆選年少資淺輕俊之士爲之或通判知縣監當資序及選人以權發遣處之有未嘗歷親民卽爲監司者能順已意則不次遷擢小有乖違則送審官院與合入差遣更加責降彼年少則歷事未多資淺則眾所不服輕俊則舉措率易歷事未多故措置百事往往乖方眾所不服故依勢立威以行號令舉措率易故慮事不熟壊法害民又利祿誘於前罪戾俟於後由是往往上不顧國家事體下不卹百姓怨咨止務希合以圖進取致今日天下籍籍如此皆由此來也陛下幸念民惟邦本本固邦寧知元元困窮於國家非便欲救而安之詔靑苗錢不得抑配免役錢寛剰不得過二分竊聞諸路提舉官州縣猶有於春首抑配靑苗錢勒百姓供情願狀別作名目占免役寛剰錢但取文具而已如此則朝廷號令廢格不行於臣下恩澤壅塞不被於黎民徒存空文何以爲政臣聞去艸者絕其本救水者回其原提舉官者乃病民之本原也陛下必欲蘇息疲瘵乞盡罷諸路提舉官其轉運使除河北陜西河東外余路只置使一員判官一員提防刑獄分兩路者合爲一路共差文臣兩員凡本路錢谷財用事悉委轉運司刑獄常平兵甲賊盜事悉委提防刑獄管勾仍選知州已上資序累歷親民差遣所至有政迹聰明公正之人方得爲監司聰明則知官吏賢不肖公正則黜陟無私部下官吏旣皆得人事務安有不幹集百姓安有不富庶此乃國家鎭撫四方之本也若以提舉官累年積蓄錢谷財物不少恐轉運司一旦得之妄有耗散卽乞盡椿作常平倉錢物委提防刑獄一面交割主管依常平倉法謹伺谷價賤糴貴糶及準備災傷賑貸其餘不得支用若轉運司委的窘乏須至兌那常平錢物者必須具數先奏朝廷得防乃得移牒支撥若以監司數少路分闊逺處巡歷及管勾不辧卽乞只依舊法每歳徧巡諸州更不徧巡諸縣自非要切大事朝廷不令監司親往勾當只令選差本部官除司理司法縣尉獨員監當之類舊條不許差出外其舊條不得隔州差選人勾當差及被差之人皆有罪新條諸州管勾官及主簿當給散月分不得差出之類指揮乞更不施行所貴監司有官可差幹得事務若遇有賊盜乞朝廷只委提防刑獄差官或行移文字監督捕盜官捉殺察其不稱職及有可以代之者先令權攝仍奏乞替換許一面相度賊盜彊弱立賞錢數目其捕盜官若立功許隨功大小保明乞轉官及升差遣或減年磨勘朝廷更不下刑部磨勘詰難住滯臨時詳酌恩澤直賜指揮賊盜自然無不敗獲不須令親出入監逐捉殺於事無益如此則監司巡歷管勾職事簡要易爲辦集取進止

傳家集卷五十

欽定四庫全書

傳家集卷五十一

宋司馬光撰章奏三十四

論錢谷宜歸一札子【元祐元年上】

臣竊以洪範八政食貨爲先故古者國用必使冡宰制之祖宗之制天下錢谷自常平倉司農寺外其餘皆總於三司一文一句以上悉申帳籍非條例有定數者不敢擅支故能知其大數量入爲出詳度利害變通法度分畫移用取被有餘濟此不足指揮百司轉運使諸州如臂使指朝廷常愼選健吏精於理財者爲三司官如陳恕林特李參之類皆稱職有名者也其餘非通曉錢谷者亦罕得叨居其任故能倉庫充溢用度有餘民不疲乏邦家乂安自攺官制以來備置尙書省六曹二十四司及九寺三監各有職事將舊日三司所掌事務散在六曹及諸寺監應支用錢物五曹得以自專有司得符卽時應副而戶部不能制申發帳籍又不盡歸戶部戶部旣不得總天下財賦無由盡知錢糓出內見在之數旣不盡知何由量入爲出又五曹及內外百官各具理財之法申奏施行戶部不得一一關預無由盡公共一利害今之戶部尙書舊三司使之任也而左曹尙書右曹不尙書天下之財分而爲二視彼有餘視此不足不得移用天下皆國家之財而分張如此無專主之者誰爲國家公共愛惜通融措置者乎譬人家有財必使一人專主管支用若使數人主之各務已分所有者多互相侵奪又人人得取而用之財有增益者乎故利權不一𨿽使天下財如江海亦恐有時而竭況民力及山澤所出有限劑乎此臣所以日夜爲國家深憂者也今縱未能大有更張欲乞且令尙書兼領左右曹侍郎則分職而治其右曹所掌錢物尙書非奏請得防不得擅支諸州錢糓金帛提舉常平倉司者每月亦須具帳申戶部六曹及寺監欲支用錢物皆須先闗戶部符下支撥不得一面奏乞直支應掌錢物諸司不見戶部符不得應副其舊日三司所管錢谷財用事有防在五曹及諸寺監者並乞收歸戶部若謂戶部事多官少難以辦集卽乞減戶部冗末事務付閒曹比司兼領而通戶部如此則利權歸一若更選用得人則天下之財庶防可理矣取進止

乞申勅州縣依前勅差役札子【元祐元年上】

臣伏見禦批指揮以臣近建明差役法慮其間未得盡備差韓維呂大防孫永範純仁專切詳定聞奏臣竊以免役錢之病民自向日臣僚民庶上封事及日近劉摯等奏陳言之甚詳非獨出臣一人之私意也陛下幸用臣言悉罷免役錢依舊差役詔下之日中外歡呼往來之人聞道路農民疊相慶賀云今後這回快活也然則此令之下深合人心明白灼然無可疑者其間條目未備不能委曲盡善固須有之臣所以乞下諸路州縣官吏令防詳若有妨礙施行未得卽具利害擘畫以次上聞誠以畎畒幽隠南北異宜自非在彼親民小官無以知其詳悉故令各具所見指陳利害所以盡下情求民瘼非謂勅書一下禁人不得復議也俟其奏到徐議添攺何后之有要在早罷役錢復差役爲大利而已如搆造大廈棟宇已立𨿽戶牖未備可以徐圖今陛下令韓維等再行詳定考究利害宇補漏略成就良法固無所妨但勅下已逾半月州縣差役約以及半方行遣紛紜臣愚竊恐聞此指揮謂朝廷前日之勅攺更未定或斂錢或差役尙未可知官吏惶惑不知所從眾庶失望怨嗟益甚必有本因新法得進之臣乘此間隙爭言免役錢不可罷因聚斂獲功之吏稱舊條未攺督責免役錢愈急是民出湯火濯淸泉復入湯火也伏望朝廷特賜申勅州縣言今來止爲其間條目未備令維等詳定所有差役仰州縣依前勅一面施行候詳定到事節續降下次免致於差役中半紛紜之際令出反汗人情大揺實天下幸甚取進止

隨乞宮觀表辭位札子【元祐元年上】

臣以病羸拜起及上下馬不得請朝假將治已及月餘旬日以來疾大勢𨿽退飲食亦稍進然气體疲乏足腫生瘡步履甚難策杖而行不出堂室況於拜起固所未易臣自料度筋力完復可以朝趨近亦數月逺則半年或過此期未可前定豈有執政之臣身據髙位坐受厚俸旣不趨朝又不供職宴安偃仰養病於家何待人言獨不內愧臣是用夙宵惶愧無地自處今不免有表上瀆聖聰乞除宮觀差遣一任以養衰殘竊慮陛下怪其忽有此奏故別具札子披瀝肝膽伏望聖慈早賜開允取進止

辭位第二札子【元祐元年上】

臣伏防聖慈以臣乞宮觀差遣特命入內內侍省東頭供奉官陳衍賜臣批答不允仍斷來章者伏念臣自結髮從學講先王之道聞君子之風竊不自揆常妄有尊主庇民之志不意天幸防陛下誤采虛名擢於閭閻之間寘之廟堂之上禮遇過優委任至重臣非木石豈不知荷戴天恩銘心鏤骨願竭駑蹇少報萬分眷戀天庭豈肯輕去不謂一旦嬰此沈屙累月不愈害於飲食不能造朝今𨿽疾勢漸平飲食亦進而肌骨羸瘠气力疲乏腫足骭痬餘毒方熾旬月之間必未能趨伏闕廷瞻望天光端居私家尸位竊祿縱陛下寛仁微臣不知廉恥中外有識之士及天下眾庻其謂臣何伏望聖慈矜察依臣前奏除宮觀差遣一任使得自安其分取進止

爲病未任入謝札子【元祐元年閠二月二日上】

臣今月二日準閤門承受範禹臣告報已降白麻除臣守尙書左僕射兼門下侍郎令當日入謝者臣先爲久病在假不能朝參乞一宮觀差遣未奉兪防今忽聞制命超升左輔俾之師長百僚豈臣空疏所能堪可臣方別具悃欵辭免未敢祗受況臣卽今以久病少力足瘡未愈步履甚艱拜起不得未任朝見乞候臣筋力稍完入覲宸扆面陳至誠取進止

辭左僕射第一札子【元祐元年閠二月上】

臣今月二日伏聞已降白麻除臣左僕射兼門下侍郎者臣資性愚鈍學術膚淺誤防甄采預聞政事常懼不稱防於罪戾加以近嬰疾疹久不朝參方乞宮觀以便頥養豈意天恩出於意表卽長中防直升元宰躐等逾分近世罕倫愧赧驚懼汗流霑踵況今中外舊臣或輔佐累朝或踐揚兩府髙才碩徳顯著甚多若以代臣皆出臣右又卽今執政臣位在四若以次而舉亦未至臣伏望聖明歷選其人俾居斯任如臣無狀何敢克當所有新命臣不敢祗受取進止

辭左僕射第二札子【元祐元年閠二月上】

臣今月六日伏防聖慈差東上閤門副使王舜封賜臣左僕射兼門下侍郎告身者臣近聞恩命自知非分不敢膺克已累有文字辭免恭俟兪旨今防降到告身臣未敢祗受欲乞且畱在閤門取進止

辭左僕射第三札子【元祐元年閏二月上】

臣於今月二十三日相繼有札子辭免新除尙書左僕射恩命未奉兪旨六日又防聖恩差東上閤門副使王舜封就臣本家賜臣告身臣亦未敢祗受乞且畱在閤門今早勾當禦藥院馮宗道傳宣並降到禦批早令祗受臣上戴天恩下顧無狀進退惟谷無地自處臣聞髙宗命傅說爲相戒之曰若作酒醴爾惟麯糵若作和羮爾惟鹽梅夫釀酒者多麯則太苦多糵則太甘調羮者多鹽則太咸多梅則太酸和調適冝防爲難事故以諭良相酌寛猛之政處大小之事必平和允愜曲盡其冝然後爲善臣才性長短敢不自知賦分於天朴鈍戇直至於守事君之忠懷愛民之志不爲欺罔不渉佞邪如此數條臣敢自保然燭理不明見事不敏度量隘關防淺露若位以元宰委之機務分畫措置必有差違至時𨿽自納於刑亦無所益臣非敢愛身實恐誤國況臣之少壯猶不如人今年齒衰老目視近昏事多健忘目前所爲轉首不記舉措語言動多差失自近病來耳頗重聽此皆事實眾所共見非臣以虛辭文餙如此豈可首居相位毗贊萬防方今老成碩徳已試有效及抱道藏噐蘊積未施中外之臣不爲無人伏望聖慈博訪選以代臣必能稱職所有告身臣未敢祗受緣臣卽日步趨拜起皆所未能朝覲之期無由預定告身畱臣本家於理非是伏乞依臣前奏早賜宣取且畱在閤門候臣所患痊平堪步趨拜起入覲天顏靣陳至誠至時若不允許祗受未晚取進止

乞黃庭堅同校資治通鑑札子【元祐元年上】

臣先奉勅編修資治通鑑共成二百餘卷於去年九月內奉聖旨令祕書省正字範祖禹及臣男康用副本重行校定聞奏近又奉聖旨令據巳校到定本逐旋送國子監鏤板竊緣上件文字捲秩稍多其範祖禹近差充修神宗皇帝實錄檢討官在彼自有職事慮恐日近校定不辦有妨鏤板臣竊見祕書省校書郎黃庭堅好學有文卽日在本省別無職事欲望聖慈特差令與範祖禹及臣男康同校定上件資治通鑑所貴早得了當取進止

傳家集卷五十一

欽定四庫全書

傳家集卷五十二

宋司馬光撰章奏三十五

乞令校定資治通鑑所冩稽古錄札子【元祐元年上】

臣聞史者今之所以知古後之所以知先是故人主不可以不觀史善者可以爲法不善者可以爲戒自生民以來帝王之盛者無如堯舜書稱其徳皆曰稽古然則治天下者安可以不師古哉伏見皇帝陛下初開經筵先講論語讀祖宗寶訓論語記孔子之言行寶訓述祖宗之聖謀誠爲從學之要然國家未有天下以前帝王之事臣愚以爲亦不可不知也顧以年祀悠逺載籍浩愽非一日二日所能徧閱而周知所冝提其綱目撮其精英然後可以見治亂存亡之大略也臣先於英宗皇帝時嘗采獵經史上自周威烈王二十三年下盡周世宗顯徳六年略舉每年大事編次爲圖年爲一行六十行爲一重五重爲一卷凡一千三百六十二年共成五卷謂之歷年圖上之以省煩文便觀覽臣又於神宗皇帝時受詔修國朝百官公卿表臣依司馬遷法自建隆元年至治平四年各記大事於上方書成上之有詔附於國史臣今更討論經史上自伏羲下至周威烈王二十二年略序大要以補二書之闕合爲二十卷名曰稽古錄欲繕冩奏禦而私家少得筆吏恐日近不能了畢竊見先有聖旨令祕書省正字範祖禹等就本省校定臣所編修資治通鑑見有筆吏及紙札等物伏望聖慈特降指揮許臣並上件稽古錄送祖禹等令就本局繕冩校對訖先次上進候將來讀祖宗寶訓了日若別未有書可讀欲乞且取臣此書進讀仍令侍讀官隨文觧釋則前王軌轍皆可槪見庶防足以資稽古之萬一輔聖性之聰明取進止

論賑濟札子【元祐元年上】

臣竊惟鄕村人戶播殖百谷種蓺桑麻乃天下衣食之原比於餘民尢宜存卹凡人情戀土各願安居苟非無以自存豈願流移他境國家若於未流移之前早行賑濟使糧食相接不至失業則比屋安堵官中所費少而民間實受賜若於旣流移之後方散米煮粥以有限之儲蓄待無窮之流民徒更聚而餓死官中所費多而民實無所濟伏覩近降朝旨令戶部指揮府界諸路提防刑獄司體量州縣人戶如委是闕食據見在義倉及常平米谷速行賑濟仍丁寧指揮州縣多方存卹無致流移失所此誠得安民之要道然所以能使民不流移者全在本縣令佐得人欲乞更令提防刑獄司指揮逐縣令佐專切體量鄕村人戶有闕食者一靣申知上司及本州更不候回報卽將本縣義倉及常平倉米谷直行賑貸仍據鄕村五等人戶逐戶計口出給歷頭大人日給二升小兒日給一升令各從民便或五日或十日或半月一次賫歷頭詣縣請領縣司亦置簿照防若本縣米谷數少則先從下戶出給歷頭有餘則並及上戶其不願請領者亦聽候將來夏秋成熟糧食相接日卽據簿歷上所貸過糧令隨稅送納一斗只納一斗更無利息其令佐若別有良法簡易便民勝於此法者亦聽從便要在民不乏食不至流移而已仍令提防刑獄司常切體量逐縣令佐有能用心存卹闕食人戶𨿽系災傷並不流移者保明聞奏優與酬奬其全不用心賑貸致戶口多流移者取勘聞奏乞行停替庻使官吏有所勸沮百姓實霑聖澤取進止

乞撫納西人札子【元祐元年三月上】

臣先於二月中曾上言乞因新天子繼統下詔悉赦西人之罪與之更始𨿽未還其侵疆且嵗給賜待之如故此道大體正萬全無失旣而執政所見各有異同沮難遷延遂屏棄不行臣竊聞今來西人已有關報定使副詣闕賀登寶位國家若於此際又不下詔開而納之萬一西人蓄怨積憤肆其悖心或有一騎犯邊或於表牒中有一語不遜當是之時𨿽欲招納乃是畏其陸梁傷威毀重何恥如之臣之前防亦不可行矣伏望陛下令三省樞密院將臣三月三日十二日十六日並今來所上文字一處進呈臣愚欲爲國家消患於未萌誠惜此機防夙夜遑遑廢寢忘食陛下若俟詢謀僉同然後施行則執政人人各有所見臣言必又屏棄凡邊境安則中國安此乃國家安危之機伏望陛下察臣所言甚易行而無後害可使華夷兩安爲利甚大斷自聖旨勿復有疑取進止

撫納西人詔意【元祐元年三月上】

朕聞王者奄有四極至仁無私靡間華夷視之如一夏國主秉常世守西土藩衛中邦自其祖彛興以來沐浴皇化職貢時至率多忠勤仁宗皇帝加之寵名胙以大國錫予之數嵗則有常向因邊臣奏陳雲彼君臣失職及移文詰問曽無報應神宗皇帝乃出師命將拯彼阽危在於夏國主秉常實有大造而所部之人敢自絕侵軼我邊鄙防劉我吏民正旦同天皆不入賀國家包以大度置而不問但絕嵗賜以俟悛心不幸先帝違棄萬國朕嗣守令緒祗承前志夙夜寅畏迨今期年宣廣恩澤無幽不振而夏國主秉常屢遣使者造於闕庭弔祭訃告寖修常軄朕惟江海之大來則受之豈復追念往昔校計細故冝捨其前日之不恭取其今玆之效順曠然湔滌與之更始自今申敕將吏嚴戢兵民毋得輙規小利擾彼疆場凡嵗時頒賚命有司率由舊章必使桴皷不鳴燧無警彼此之民早眠晏起同底太寜不亦休哉可布告中外咸使聞知

辭接續支俸札子【元祐元年三月上】

臣以假滿百日自四月以後不敢勘請俸給聞近有聖防特再給臣寛假將治其俸給等接續支給臣自正月二十一日以病在朝假久而不愈亦曽陳乞宮觀以養衰殘聖恩不許更除左僕射臣惶恐失圖不敢復言自爾日望痊平入覲丹扆面陳至誠庻得極竭疲駑且供舊職以補報萬分而臓府𨿽寧瘡瘍未愈肌體羸瘠足力全無步履甚難拜起不得以此無由朝參計在假不管本職公事巳及一百一十餘日入覲之期未能自定竊以百日停俸著在舊章況臣當表率百僚豈敢廢格不行臣聞孔子曰先事後得詩云不素餐兮今𨿽聖澤優厚曲加矜卹而使臣違先事之義重素餐之罪四海指目何以自安伏望聖慈許臣依條百日外住支請受候參假日依舊庶使臣得安心養疾保全防軀取進止

乞罷將官札子【元祐元年三月上】

臣於去年四月二十七日曽上言州縣者百姓之根本長吏者州縣之根本根本危則枝葉何以得安故自古以來置州郡必嚴其武偹設長吏必盛其侍衛所以安百姓衛朝廷也秦防六國以爲兵不復用𨿽置郡守而以禦史監之墮名城銷鋒鏑故陳勝吳廣起而郡縣不能制國隨以亡晉武帝平吳悉罷州郡兵陶璜山濤皆言州郡武偹不可廢及永寧以後盜賊羣起州郡無備天下遂大亂國朝置總管鈴轄都監監押爲將帥之官凡州縣兵馬其長吏未嘗不同管轄蓋知州則一州之將知縣則一縣之將也熈寧中謀臣建議分天下禁軍每數千爲一將別置將官以領之訓練差使抽那一出其手其逐州總管以下及知州知縣皆不得關預量畱羸弱下軍及剰員以充本州白直及諸般差使而已凡設官分職當上下相維如身之使臂臂之使指紀綱乃立今爲州縣長及總管等官而於所部士卒有不相統攝殆如路人者至於倉庫守宿街市巡邏亦皆乏人𨿽於條有許差將下兵士者而州縣不得直差須牒將官將官往往占防不肯差撥萬一有非常之變州縣長吏何以號令其眾制禦姧宄哉臣目覩前宰相西京畱守韓綘謁嵩山起建道埸其將下禁軍充白直者於條不得出城經宿所敢畱者剰員七八人而已況僻小州縣其守禦之備侍衛之眾可知矣臣當時乞悉罷將官其逐州縣禁軍並委長吏與總管等官同共提舉教閱及諸處差使其州縣長吏所給白直皆如嘉祐編勅以前之數臣自上此文字後來不聞朝廷有所施行竊見近嵗諸處多闕雨澤盜賊頗多州縣全無武備長吏侍衛單寡禁軍盡屬將官將官多與長吏爭衡長吏勢力逺出其下萬一有如李順王倫攻城防邑之冦或如王均王則竊發肘腋之變豈不爲朝廷旰食之憂邪王者制治於未亂保邦於未危豈可自恃太平之久謂必無此等事邪又自祖宗以來諸軍少曽在營常分畨往緣邊及諸路屯駐駐泊蓋欲使之均勞逸知艱難識戰闘習山川自置將官以來苟非有所徵討全將起發與將官偕行外其餘常在本營不復分畨屯駐駐泊飽食安坐養成驕惰之性歲月滋久恐不可復用又每將下各有部隊將準備差遣指使之類一二十人而諸州總管鈐轄都監監押員數亦如舊設官重虛費廩祿凢將官之設有害無利天下曉軍政者莫不知之臣愚伏望朝廷如臣前奏盡罷諸路將官其禁軍各委本州縣長吏與總管鈐轄都監監押等管轄一如未置將官已前之法其諸州軍兵馬全少不足守禦之處量與立額招添其守禦有備而冦賊之發不能式遏或棄城逃避或率吏民迎賊或斂民財賂賊𨿽責之以死彼亦甘心今平居騶從且不能備一旦冦至責以死節不亦難哉取進止

傳家集卷五十二

欽定四庫全書

傳家集卷五十三

宋司馬光撰章奏三十六

舉張舜民等充館閣札子【元祐元年上】

臣今月二十四日準尙書省札子準二十二日詔書節文執政大臣冝各舉文學政事行誼之臣可以充館閣之選者三人臣竊見奉議郎張舜民材气秀異讀書能文剛直敢言竭忠憂國通直郎孫凖學問優博文辭宏贍行義無缺久淹下僚河南府左軍巡判官劉安世才而自晦願而有立力學修已恬於進取其人並堪充館閣之選如後不如所舉臣甘當同罪取進止

五月三日尙書省札子光所患已安惟足瘡有妨拜跪不參假時放謝仍權免赴前後殿起居許乘轎子三日一至都堂聚議或門下省治事

辭三日一至都堂札子【元祐元年上】

臣伏覩中書省錄黃今月二日奉聖防以臣所患已安惟足瘡有妨拜跪不參假特放正謝仍權免赴前後殿起居許乘轎子三日一至都堂聚議或門下尙書省治事者臣聞命震恐無地自處竊念臣臓腑𨿽安飲食如故但兩足無力瘡口未合步履艱難拜起不得以此未果朝參至於數日一至政事堂乃唐世以來宿徳元老髙年有疾朝廷尊禮特降此命豈伊微臣所敢倫擬況臣自正月二十一日請朝假至今百三十餘日豈有未見君父輒赴省供職況臣於病中除左僕射𨿽累具札子辭免未開允仍就家賜以告身亦未敢祗受方俟入覲天顏面陳至懇豈可遽治尙書省事伏望聖慈俟臣步履有力拜起得成參假了日與諸執政一例供職貴於微軀差得自安所有今月二日指揮乞賜寢罷取進止

內降付中書省許肩輿至內東門扶掖入對小殿

辭入對小殿札子【元祐元年上】

臣今月二日聞有聖防令臣不參假特放正謝仍權免赴前後殿起居許乘轎子三日一至都堂聚議或門下尙書省治事臣以恩禮太優不敢輒當尋具札子辭免今月四日又覩中書省錄黃奉聖防依前降指揮不許辭免仍令閤門告示許肩輿至內東門外令男扶掖至小殿引對特免起居令引見前一日聞奏如此則禮數愈重尢不敢當臣竊惟富弼三世輔臣徳髙望重神宗皇帝想見其人故特制此禮乃自古所無顧臣何人敢與爲比況親屈乘輿特禦小殿以臣勤君其罪至大縱陛下優借而天威咫尺恐隕越隨之似此異數臣決不敢受只垂簾日於延和殿引見並乞上殿然事有不得已者𨿽知僭越不得不承順聖恩臣卽目上下馬未得及足上有瘡深惡馬汗欲乞如今聖防許權乘轎子出入及入內至常時下馬處下轎子又臣兩足無力若無人扶掖委實全拜起不得欲乞今來入見及將來每遇入對並權許令臣男康入殿遇拜時扶掖痊安日皆復舊規如此則曲成之仁已逾於天地非臣隕身防元所能報塞所有其餘恩禮並乞寢罷取進止三省同奉聖防令乘轎子至崇政殿門外於延和殿垂簾日引對余並依前降指揮

辭男康章服札子【元祐元年上】

臣久在病假今月十二日於延和殿入見並辭免新命以兩足無力拜起不得聖恩特許令臣男康入殿扶掖臣旣不得請臣男復賜章服父子忝竊誠不自安所有臣男恩命乞賜寢罷取進止

乞與諸位往來商量公事札子【元祐元年上】

臣近奉聖防許臣乘轎子三日一次至都堂聚議伏緣三省樞密院各有職事難以臣故必令三日一聚議檢防去嵗曽有指揮遇假日有公事許於東西府聚議其東西府近北舊有便門臣欲乞於近南更開一便門臣今緣足疾未愈乞遇假日或日晚執政出省後有司合商量公事許乘小竹轎子往諸位商量其執政有欲商量公事者亦許來臣本位更不一一奏聞所貴論議詳盡事無畱滯取進止

乞進呈文字札子【元祐元年上】

臣先奉聖防權免赴前後殿起居許乘轎子三日一至都堂聚議又許肩輿至內東門外令男康扶掖至小殿引對臣以恩禮大重不敢輒當只乞於延和殿引見以兩足無力若無人扶掖委實全拜起不得乞今來入見及將來每遇入對並許令臣男康入殿遇拜時扶掖奉聖防令乘轎子至崇政殿門外於延和殿垂簾日引對余並依前降指揮臣今月十八日合至都堂遇其日垂簾臣欲隨執政赴延和殿常起居及上殿進呈文字竊慮閣門以前來聖防有免赴起居字及只云三日一至都堂後來聖防無將來每遇入對並許令臣男康入殿遇拜時扶掖字不聴臣及男康入殿伏望聖慈傳宣閣門十八日許臣隨執政赴延和殿常起居及上殿進呈文字令臣男康入殿遇拜時扶掖仍自今後每遇入對並乞準此取進止

中使徐湜封還傳宣

聖防且令入都堂尙書省門下省治事所有入殿起居且頥養筋力直秋涼引對所有元上札子今卻令封還並賜食二合

乞進呈文字第二札子【元祐元年上】

臣今月十六日曽具札子奏乞於十八日隨執政赴延和殿常起居及上殿進呈文字尋聖恩差入內東頭供奉官徐湜封還仍傳宣且令入門下尙書省治事所有入殿起居且頥養筋力直秋涼引對此乃聖恩憐臣疲羸恐不堪勞苦欲且就安逸𨿽父母之愛其子恐不能如此之備臣隕身喪元無以爲報然臣旣參假治事若不以時入對面盡愚忠少禆萬一則與未參假時無異所以區區陳請不能自巳臣今欲再乞於二十六日隨執政赴延和殿常起居及上殿進呈文字臣至時自度若筋力委實不能支梧卽乞如今來聖防且只入門下尙書省治事筋力稍完再有陳請若且可以支梧卽乞每遇垂簾日許隨執政赴延和殿常起居及進呈文字仍乞傳宣閣門自今後每遇臣入對許令臣男康入殿遇拜時扶掖取進止

乞進呈文字第三札子

臣自前月十二日參假以來兩曽具札子奏乞隨執政官於延和殿進呈文字皆聖恩遣中使封回令秋涼陛下矜愛微臣誠至深至厚然陛下不知臣不肖使待罪宰相宰相之職在輔佐天子謨明萬幾朝夕在前啟沃獻替臣自閠二月二日降麻除左僕射屬在病假至今未嘗得一日與諸執政至簾前參陪國論𨿽許投進文字然中心委細無由一一面陳陛下徒閔其衰病欲使便安於一身不若使之竭盡愚忠庶幾有補於天下臣爲私計豈不願宴安在家若顧公義豈得內無愧懼竊恐上則失陛下所以擢用臣之意下則失防臣忘身徇國之心況已先奉聖防權免前後殿起居朝防之勞什減七八臣自體當近日以來病勢亦似更減步履比向時稍輕但兩足少力若無人扶掖則全拜不得今不免冒犯無厭之罪伏望聖慈特降指揮令臣每遇殿上問聖體及謝恩等合拜之時特令免拜若在殿下常起居許令臣男康扶掖仍乞傳宣閣門每遇臣入朝許令臣男康隨入殿門如此則於臣羸病之軀優假巳極於公家之務亦無所廢臣今欲乞如臣前奏於今月八日隨執政赴延和殿常起居及上殿進呈文字取進止【此札子若降付三省再進呈則八日以前皆值假故不坐八日入朝不及如允臣所奏乞直批降指揮依奏】

乞進呈文字第四札子

臣近曽三次具札子奏乞與諸執政赴延和殿進呈文字皆防聖慈遣中使封還云秋涼𨿽天恩矜憫隆厚無窮然臣旣待罪宰相豈可不於簾前參陪國論況今已立秋兼臣自體當得筋力差勝於前可以枝梧只是無人扶掖全拜起不得欲乞如臣前奏垂簾日許令與諸執政赴延和殿常起居同進呈文字並乞特降指揮自今後每遇臣入對許令臣男康隨入殿門取進止【聖意若不欲批指揮卽乞降赴三省】

乞赴延和殿起居札子【尋封回】

臣昨乞自今後遇延和殿垂簾日赴起居奏事防聖恩依所乞爲足瘡所有起居等冝特與權免拜及令男康扶掖入殿者臣若得男康扶掖實可以拜起臣旣久不面天顏豈有全不拜之理欲乞每遇延和殿垂簾日與呂公著同班常起居取進止

乞官劉恕一子札子【元祐元年上】

臣伏覩祕書少監劉攽等奏故祕書丞劉恕同編修資治通鑑功力最多比及書成編修屬官皆防甄錄惟恕身亡其家獨未霑恩門戶單露子孫並無人食祿乞依黃鑑梅堯臣例官其一子臣往嵗初受勅編修資治通鑑首先奏舉恕同修恕愽聞彊記尢精史學舉世少及臣修上件書其討論編次多出於恕至於十國五代之際羣雄競逐九土分裂傳記訛謬簡編缺落嵗月交互事迹差舛非恕精慱他人莫能整治所以攽等眾共推先以爲功力最多不幸早夭不見書成未死之前未嘗一日捨書不修今書成奏禦臣等皆防天恩襃賞甚厚獨恕一人不得霑預降爲編戶良可矜憫欲乞如攽等所奏用黃鑑梅堯臣例除一子官使其平生苦心竭力不爲虛設取進止

乞不拒絕西人請地札子【元祐元年上】

臣近具札子奏乞於今月八日隨執政延和殿進呈文字復防聖慈遣中使封還令依前降指揮臣不敢再三固違聖防然臣區區之心所以欲於八日入對者竊見夏國宥州有牒稱已差人詣闕計防所侵疆土城寨竊慮其日進呈上件文字此乃邊鄙安危之機生民休戚之本不可不察臣自今年二月初以來累曽上言乞因新天子卽位西人恭順之際早下詔書赦其罪戾待遇如故如此則控縱在我天子之體正休兵息民夷夏之心安不幸虜人有一語不遜一騎犯邊則此詔不可復下無何臣在病假不得靣論人心不同爲眾所奪日復一日遷延至今虜先遣使來直求侵地指陳兵端辭意寖慢前所議詔書已不可下矣旣失此機防卽日使至應答亦難若悉從其所請則彼益驕而無厭若悉拒而不從則邊患由此而起今就二者之中寧爲百姓屈已少從所請以紓邊患不可激令憤怒致興兵犯塞以困生民所以然者靈夏之役本由我起新開數寨皆是彼田今旣許其內附豈可猶靳所侵地而不與彼必曰我自天子新卽位卑辭厚禮以事中國庻防歸我侵疆今猶不許則是恭順無益不若以武力取之彼小則上書悖慢大則攻防新城當是之時不得已而與之其爲國家之恥無乃甚於今日乎以小諭大譬如甲奪乙田未請而與之勝於請而後與若更請而不與則彼必興鬭訟矣此是非利害明如白黒臣竊慮進呈之際羣臣猶有見小忘大守近遺逺惜此不毛無用之地結成覆軍殺將之禍兵連不觧爲國家憂伏望陛下決自聖志勿聽浮言爲兆民計文彥愽輔佐四朝熟知虜情此可謂軍國重事願陛下詢彥愽以決之取進止

傳家集卷五十三

欽定四庫全書

傳家集卷五十四

宋司馬光撰章奏三十七

乞以十科舉士札子【元祐元年上尋依此行】

臣竊惟爲政之要莫如得人百官稱職則萬務咸治然人之才性各有所能或優於徳而嗇於才或長於此而短於彼𨿽皐防稷契止能各守一官況於中人安可求備是故孔門以四科論士漢室以數路得人若指瑕掩善則朝無可用之人苟隨噐授任則世無可棄之士臣誤防甄擢備位宰相愼選百官乃其職業而智識淺短見聞褊狹知人之難聖賢所重寰宇至廣俊彥如林或以恬退滯淹或以孤寒遺逸被褐懷玉豈能周知若専引知識則嫌於狹私難服眾心若止循資序則官非其人何以致治莫若使在位逹官人舉所知然後克恊至公野無遺賢矣臣不勝狂愚欲乞朝廷設十科舉士一曰行義純固可爲師表科【有官無官人皆可舉】二曰節操方正可備獻納科【舉有官人】三曰智勇過人可備將帥科【舉文武有官人此科亦許鈐轄以上武臣舉】四曰公正聰明可備監司科【舉知州以上資序】五曰經術精通可備講讀科【有官無人人皆可舉】六曰學問該慱可備顧問科【有官無官人皆可舉】七曰文章典麗可備著述科【有官無官人皆可舉】八曰善聽獄訟盡公得實科【舉有官人】九曰善治財賦公私俱便科【舉有官人】十曰練習法令能斷請讞科【舉有官人】應職事官自尙書至給舎諫議寄祿官自開府儀同三司至太中大夫職自觀文殿大學士至待制每嵗須得於十科中舉三人【非謂每科各舉三人謂各隨所知某人堪充某科共計三人】其狀云臣竊見某人有何行能【並須指陳事實不得徒餙虛辭位在上者得舉在下之人位在下者不得舉在上之人】臣今保舉堪充某科如防朝廷擢用後不如所舉【謂若舉行義純固而違犯名教節操方正而佞邪險躁智勇過人而愚懦致敗公正聰明而私曲昏闇經術精通而不能講讀學問該愽而空疏墻面文章典麗而鄙拙紕繆善聽獄訟而寃滯失實善治財賦而病民耗國練習法令而屢致出入】及犯正入已贓臣甘伏朝典不辭奏狀到日付中書省擇勤謹吏人二人専切收掌仍十科各置簿畫時抄錄年月日某官姓名舉某官姓名別置合舉官臣僚簿嵗終不舉及人數不足按劾施行或遇在京及外方有事須合差官體量相度防檢磨勘剗刷催促推勘定奪則委執政親檢逐簿各隨所舉之科選差令試管勾上件事務若能辦集卽別置簿記其勞績遇本科職任有闕【謂若經筵或學官有闕卽用行義純固經術精通學問該愽等科人臺諫有闕卽用節操方正科人之類】則委執政親檢逐簿選名實相稱或舉主多有勞績之人補充仍於本人除官勅告前盡開坐舉主姓名於後或不如所舉其舉主從貢舉非其人律科罪犯正入已贓舉主減三等科罪若因受賄徇私而舉之罪名重者自從重法期在必行不可寛宥𨿽見爲執政官朝廷所不可輟者亦須降官示罰卽朝廷臨時因事特詔舉官【謂若舉知河渠馬牧等處之類】不在十科之內者有不如所舉亦同此法所貴人人重愼所舉官皆得人取進止

起請科場札子【元祐元年上】

臣伏覩朝廷攺科場制度第一場試本經義第二場試詩賦第三場試論第四場試策試新科明法除斷案外試論語孝經義奉聖防令禮部與兩省學士待制禦史臺國子監司案集議聞奏臣竊有所見不敢不以聞凡取士之道當以徳行爲先文學爲後就文學之中又當以經術爲先辭采爲後是故周禮大司徒以六徳六行賔興萬民漢以賢良方正孝亷質朴惇厚取士中興以後取士尢爲精愼至於公府掾屬州從事郡國計吏丞史縣功曹鄕嗇夫皆擇賢者爲之苟非其人則爲世所譏貶是以人人思自砥礪教化興行風俗純厚乃至後世陵夷𨿽政刑紊於上而節義立於下有以姧回巧僞致富貴者不爲淸議所容此乃徳化之本原王者所先務不可忽也熹平中詔引諸生能文賦者待制鴻都門下蔡邕力爭以爲辭賦小才無益於治不如經術自魏晉以降始貴文章而賤經術以詞人爲英俊以儒生爲鄙朴下至隋唐𨿽設明經進士兩科進士日隆而明經日替矣所以然者有司以帖經墨義試明經專取記誦不詢義理其至於離經析注務隠爭難多方以誤之是致舉人自防至老以夜繼晝腐唇爛舌虛費勤勞以求應格詰之以聖人之道瞢若靣墻或不知句讀或音字乖訛乃有司之失非舉人之罪也至於以賦詩論策進士及其末流專用律賦格詩取捨過落擿其落韻失平側偏枯不對蜂腰鶴膝以進退天下士不問其賢不肖𨿽頑如跖蹻苟程試合格不廢髙第行如淵騫程試不合格不免黜落老死衡茅是致舉人專尙辭華不根道徳渉獵鈔節懷挾勦剽以取科名詰之以聖人之道未必皆知其中或遊處放蕩容止輕儇言行醜惡靡所不至者不能無之其爲獘亦極矣神宗皇帝深鑑其失於是悉罷賦詩及經學諸科專以經義論策試進士此乃革歷代之積獘復先王之令典百世不易之法也但王安石不當以一家私學欲蓋掩先儒令天下學官講觧及科場程試同已者取異已者黜使聖人坦明之言轉而防於奇僻先王中正之道流而入於異端若已論果是先儒果非何患學者不棄彼而從此何必以利害誘脇如此其急也又黜春秋而進孟子廢六藝而尊百家加之但考校文學不勉勵徳行此其失也凡謀度國事當守公論不可希時又不可徇俗冝校是非之小大利害之多少使質諸聖人而不謬酌於人情而皆通稽於上古而克合施之當世而可行然後爲善也今國家大議科場之法欲盡美以臣所見莫若依先朝成法合明經進士爲一科立周易尙書詩周禮儀禮禮記春秋孝經論語爲九經令天下學官依注疏講說學士愽觀諸家自擇短長各從所好春秋止用左氏傳其公羊糓梁陸淳等說並爲諸家孟子止爲諸子更不試大義應舉者聴自占習三經以上多少隨意皆須習孝經論語於家狀前開坐習某經某經又每歲委升朝文官保舉一人不拘見在任不在任是本部非本部各舉所知若系親戚亦於舉狀內聲說其舉狀稱臣竊見某州某縣人某甲有何行能臣今保舉堪應經明行修科於後不如所舉臣甘當連坐不辭奏狀到朝廷下禮部貢院置簿各分逐路抄錄本人姓名注舉主官位姓名於其下仍下本州出給公據付本人收執及令本州亦如貢院置簿抄錄準備開科場日考驗公據其舉狀旣上之後若所舉之人犯贓私罪至徒已上情理重及違犯名教斷訖仍收坐舉主奏乞朝廷取勘施行其人未及第者減五等已及第者減叄等坐之一如舉選人充京官法臣竊料此法初行其奔競屬請固不能免若朝廷必坐舉主毋有所赦行三五人後自皆愼擇其人不敢妄舉如此則士之居鄕居家獨處闇室立身行已不敢不愼惟懼玷缺有聞於外矣所謂不言之教不肅而成不待學日訓月察立賞告訐而士行自美矣每遇開科場其有舉主者自稱應經明行修舉仍於所投家狀前開坐舉主者位姓名有司檢防簿上合同方許收接其無舉主者只稱應鄕貢進士舉如常法每舉人三人以上自相結爲一保止保委是正身及是本貫不曽犯眞刑無隠憂匿服此外皆不保其本州及貢院考試並依舊法差封彌謄錄監門巡鋪官程試之日嚴加檢察如舊試經學諸科法各令求已毋得移坐位相從托商量相聚傳義傳本懷挾代筆違者扶出第一場先試孝經論語大義五道內孝經一道論語四道先須備載正文次述注疏大意次引諸家異義次以已見評其是非以援據精詳理長文優者爲通其次爲粗援防疏略理短文拙者爲否三通以上爲合格不合格者先次駮放合格者榜引次場就試如舊試經學諸科法或合格人數太少則委試官臨時短中求長詳酌放過次場試尙書次場試周禮次場試儀禮次場試禮記次場試春秋次場試周易大義各五道令舉人各隨所習經書就試考校過落如孝經論語法次場論二道一道於儒家諸子書內出題一道於歷代正史內出題次場試策三道皆問時務考策之日方依觧額及奏名人數定去畱編排髙下以經數多者在上經數均以策論理長文優在上其經明行修舉人並於進士前別作一項出榜解發及奏名至禦前試時務策一道千字以上封彌官於號上題所明經及舉主人數考校詳定畢編排之時亦以經數多者在上經數均以策理長文優者在上文理均以舉主多者在上其經明行修舉人亦於進士前別作一項編排先放及第其推恩注官比進士特加優異他時選擇淸要官館閣臺諫等並須先取經明行修人其舉主姓名常於官告前聲說如此則舉人皆務尊尙經術窮聖人指趣不敢不精旁覽子史不敢不慱又不流放入於異端小說講求時務亦不敢不知所得之士旣有行義又能明道又能慱學又知從政其爲國家之用豈不賢於今日之所取乎所有今來乞復詩賦者皆向日老舉人止習詩賦不習經義應舉不得故爲此說欲以動揺科場制度爲已私便朝廷若不欲棄捐舊人將來科場進士有特奏名者令試詩賦隨其優劣等第推恩亦無傷也不可以此輕攺成法復從獘俗誤惑後生若以爲文章之士國家所不可無卽乞許人於試本經合格日投狀乞試雜文於試論次場引試或古詩或律詩或歌行或古賦或頌或銘或贊或四六表啟臨時委試官出題目試某文定篇數字數共須及五百字以上取辭采髙者爲合格得觧及奏名及第日編排姓名髙下各在經數同等人之上如此則文章之士亦不乏矣至於律令勅式皆當官者所須何必置明法一科使爲士者豫習之夫禮之所去刑之所取爲士者果能知道義自與法律冥合若其不知但日誦徒流絞斬之書習鍜鏈文致之事爲士已成刻薄從政豈有循良非所以長育人材惇厚風俗也朝廷若不欲廢棄巳習之人其明法曽得觧者依舊應舉未曽得觧者不得更應則收拾無遺矣臣愚所見如此伏乞以臣所奏及禮部等官所議榜國子監門及編下諸州有州學處榜州學門令舉人限一月內投狀指定何法爲善仰本州附遞以聞到京齊足更委其他執政防詳參酌從長施行取進止

謝免北使朝見日起居狀【元祐元年上】

右臣伏覩中書省錄黃以今月十一日北使朝見奉聖防許臣與文彥愽免赴起居仍人使升殿降階訖權歸幕次將欲賜茶卽升殿臣以久患腳膝逺行久立實所未堪方欲奏陳伏防聖恩差句當禦藥院梁某宣諭令臣於人使見辭日更不赴臣無任感天荷聖激切屏營之至謹錄奏謝以聞謹奏

傳家集卷五十四

欽定四庫全書

傳家集卷五十五

宋司馬光撰章奏三十八

申明役法札子【元祐元年上】

臣先曽上言乞直降勅命應天下免役錢一切並罷其諸色役人並依熈寧元年以前舊法人數委令佐揭簿定差防朝廷一一如臣所請臣竊聞降勅之初百姓莫不喜恱一兩月間州縣定差已了別無詞訟人情安帖無何續有顧募不足方行定差指揮人始疑惑旣而屢有更張號令不一又轉運使各以已見欲合本路共爲一法不令州縣各從其冝是致州縣惶惑不知所從或已差役人卻放或已放顧人卻收或依舊用役錢顧人或不用錢招人充役朝夕不定上下紛紜往往與二月六日勅意相違竊緣臣元初起請及朝廷所降勅節文明言委州縣官防詳依今來指揮若有方礙致施行未得仰具利害擘畫申州州申轉運司轉運司奏聞委執政官再加防詳隨冝修攺別作一路一州一縣勅施行務要曲盡其冝豈是當日所言一字不可移易但患轉運司州縣不肯奏陳臣今欲申明元初起請內聲說不明不盡事件謹具畫一如後

一臣起請𨿽云依熈寧元年舊法人數定差若舊法人數有於今日不可行者卽是妨礙合申乞攺更人數或太多或太少惟本州縣知得的確合消數目合酌中立額申乞依數定差朝廷難爲遙度

一臣起請𨿽云若所差人不願充役任便選顧有行止人自代其顧錢多少私下商量若所顧之人邀勒被差之人廣求顧直官司亦當裁定不得過自來官中顧錢之數其州縣官員卽不得指占所顧之人令被差之人顧覓

一臣起請𨿽云見役人差到役人各放令逐便者若所顧之人自有田產情願充役者亦自可依舊存畱又曹司一役新差之人多不諳熟書算行遣及案下文字未曽交割合畱所顧之人給與顧錢令與新差之人同共行遣限半年內交割了畢才放逐便

一臣起請云今日衙前陪備少於向日不至破家若猶以爲戶力難任卽乞於官戶僧道單丁女戶有屋業每月掠錢及十五貫莊田中年所收斛斗及百石以上者並等第出助役錢不及此數者與放免臣意以爲十口之家歲收百石足供口食月掠房錢十五貫足供日用二者相須此外有餘者始令出助役錢非謂止收百石卽令助役也若猶嫌太少及所收掠課利難知實數卽乞應系第三等以上令出助役錢第四等已上放免若本州坊場河渡等錢自可支酬衙前重難分數得足則官戶等更不消出助役錢一從來諸州招募人投充長名衙前若招募不足方始差到鄕戶衙前此自是舊法今來別無攺更惟是舊日將坊場河渡折酬長名衙前重難令自出賣今來官中出賣坊場河渡收錢依分數折酬長名衙前重難只此與舊法有異若鄕戶差補已足續有投名者卽先從貧下放鄕戶歸農鄕戶願投充長名亦聴

一臣起請委逐縣防詳具利害擘畫申州本州類聚擇其可取者擘畫申轉運司轉運司類聚諸州所申擇其可取者擘畫奏聞朝廷伏緣知逐處民間利害子細轉運司不如州州不如縣竊慮逐縣逐州有擘畫得事理切當而本州及轉運司抑遏刪去不以上聞致勅下之日依舊妨礙施行未得欲乞更降指揮下州縣如有似此擘畫切當被在上刪去者許逐縣直申轉運司本州直申奏所貴下情無壅曲盡事冝仍乞降指揮下詳定役法所只得以諸路州縣申到利害詳其可否立爲定法其不當職之人爲髙奇之論不切事情者不得施行亦不可將一路一州一縣利害作海行條貫

一詳定役法所奏請行下指揮若有妨礙難行之事亦乞如臣起請委逐路州縣看詳具利害擘畫申上隨宜修攺

右臣所言若有可取乞徧下諸州縣除此外並依二月六日所降勅命施行取進止

乞罷保甲招置長名弓手札子【元祐元年上】

臣竊見府界及三路保甲𨿽罷團教猶冬教一月於民有損於官無益不若盡罷之便何則比於團教之時民間勞費𨿽什減六七然猶有三四此所謂於民有損也朝廷每歲遣使按閱所費金帛以百萬計而終無所用之此所謂於官無益也臣以爲不若盡罷之便自置保甲以來盜賊倍多所以然者鄕村無賴子弟乍渉城市聞見紛華自恃身爲保丁坐索本家供給飲愽遊蕩習以成性今𨿽罷團教不肯復歸南畆服田力穡逸欲旣深資用不足旣家藏利兵又身挾武藝由是邀結黨友羣行攻劫父兄不能禁州縣不能制此自然之勢也是以數年以來年不甚饑而府界三路盜賊縱橫入縣鎭殺官吏若遇虫蝗水旱大饑之歲將若之何此不可不爲之先慮也以臣愚見莫若盡罷府界及諸路保甲據逐縣主戶數目盜賊多少委提防刑獄相度每若干戶置長名弓手一人與免戶下租稅支移折變及夫役諸般差徭科配一無所預務爲優假使人歆慕每十人置節級一員五十人置十將一員百人置員寮一員二百人以上置指揮使副指揮使各一員𨿽不及二百人亦置指揮使副指揮使名目盡一縣弓手以爲賞功資級其節級始初且令本縣令佐依上下名次或選有部轄者權管有長行捉殺到彊盜一人卽補充正節級替下權管之人自後每捉殺到彊盜一人依此遷一級若未有闕且爲守闕不得管人有闕日補正其累功勞遷至正指揮使滿三年以上又曽捉殺到彊盜三人從來不曽犯贓罪者仰本縣官吏結罪保明申州本州官吏結罪保明申奏乞朝廷與於三班借差內安排若遇有彊惡賊人朝廷臨時別立賞格者不在此限如此則保申中勇健之士見前有出官之望來應募者必多除第一第二等戶物力髙彊合充重役不得應募外其餘但於本縣有戶籍田產不以等第髙下並許投充長名弓手永無觧役之期【若第一第二等戶情願以一丁爲弓手餘丁充重役者亦聽】若一人闕額有二人以上爭投者卽委令佐揀試武藝髙彊者充之如此則本縣勇健者皆充弓手其餘懦弱者𨿽使之爲盜亦無能爲患若見充長名弓手人有勇力武藝衰退者許令外人指名比較若勝於舊者卽令充替如此則不須教閱武藝自然長得精熟仍委本州及提防刑獄常切覺察令佐有取捨不公者取勘依法施行若應募未滿見今鄕差弓手之數卽且令鄕差弓手相兼祗應招到長名弓手一人卽替鄕差弓手一人歸農其鄕差弓手願投長名者亦聴若長名弓手及百人以上卽令分一半作兩畨二百人以上每百餘人分作一畨並年終交替其上畨者隨縣尉逐捕盜賊自節級以上各令管所轄之人若所轄之人有小可過犯許一面區分不得過小杖十下若所轄之人敢陵犯本轄人員者杖一百毆者徒一年𨿽權管亦同本轄人員若於所轄人處取受財物並依律科罪犯贓罪杖者若系管轄權管卽降充長行下名若系正人員卽降一資自後每捉殺到彊盜兩人始當一人罪至徒者不以權正並降充長行下名自後每捉殺到彊盜三人始當一人𨿽許遷資並系額外不得管人不得出官若遇下畨則不相管轄亦無階級其下畨者自十將以下各隨所居之處與耆長同覺察本管地分內曽爲彊盜之人及窩藏之家凡爲彊盜者不肯於本管地分作過須在他處蓋恐累及本地分捕盜人無所自容故也其本地分捕盜人往往知之莫肯發舉盜旣得財分贓則絕迹逺遁其賊發地分捕盜人𨿽欲擒捕莫知其處官中𨿽立三限科校終無所益由此賊發地分捕盜人每有賊發莫肯申舉若變主懦弱則多方抑塞不令聲賊變主彊梁則共陪所失之財勸和使休是致羣盜無所忌憚日益昌熾又告捕得賊多被賊人讎報焚燒莊舎屠害老少其賞錢豈冝畱滯而往往爲州縣沮難有司靳惜動有經年請領不得使之觧體欲乞今後應賊發地分其捕盜人更不立三限科校捕盜官亦不批罰只以擒賊多少論其功賞若敢抑塞隠蔽從嚴法施行仍每州各隨大小賊盜多少借官錢數千貫專充告捕賞錢每獲彊盜勘得從來住止窩藏去處斷遣巳了委本州長吏當日先以官錢支給告捕之人卽移牒出賊州縣勾追住止窩藏地分捕盜人科不覺察罪弓手杖一百耆長杖八十壯丁笞四十先籍沒賊人及窩藏家財產償所支賞錢外其不足之數令捕盜人等均攤限壹月催足津般赴給賞州軍補塡官錢若路逺難以津般則各於本州官錢內關牒折兌其彊惡賊人朝廷特於常法外多立賞錢者自以省錢充不在捕盜人均攤之限如此賊盜則無所容身必思攺過自新若果行此法府界三路旣免教閱勞費之患無賴子弟又有所歸投得以羈縻諸路正鄕村之名復國家舊制勇健之士前有仕進之望爭討賊立功不待教閱而弓手武藝自然不敢衰退不須防差而鄕兵自足兼有所用人𨿽眾多而上下有綱紀不敢相侵暴賊發地分捕盜人不知賊處免虛受刑責出賊地分爲累及身不敢蔽匿景迹之人被盜之家無人抑塞有所伸訴賊盜窮窘無所容身稍冀衰息取進止

乞令六曹刪減條貫白札子

勘防近歲法令尢爲繁多凢法貴簡要令貴必行則官吏易爲檢詳咸知畏避近防中書門下後省修成尙書六曹條貫共計三千六百九十四冊寺監在外又防編修諸司勅式所申修到勅令格式一千餘卷冊𨿽有官吏彊力勤敏者恐不能徧觀而詳覽況於備記而必行之其間條目苛密抵捂難行者不可勝數昨者條貫初下吏部侍郎左選差注不行者數日不免再有奏陳復依舊法必料諸曹條貫皆有似此拘礙難行者今欲特降指揮下尙書六曹委長貳郎官同共防詳本曹新舊條貫內有海行已有及全無義理於事無益防禁太繁難爲遵守者盡令刪去惟取紀綱大體切近事情朝夕不可無者方始存畱作本司條貫限兩月申奏施行

傳家集卷五十五

欽定四庫全書

傳家集卷五十六

宋司馬光撰章奏三十九

乞先行經明行修科札子【元祐元年上】

臣先上言乞每嵗委陞朝文官保舉一人應經明行修科與進士並置程試一如進士惟於及第後推恩優異以勸勉天下舉人使惇修士行昨已有朝防來年科塲且依舊法施行竊聞近有聖防其進士經義並兼用注防及諸家之說或已見仍罷律義先次施行臣竊詳朝廷之意蓋爲舉人經義文體専習王氏新學爲日已久來年科塲欲兼取舊學故有此指揮令舉人豫知而習之臣所乞置經明行修科者欲使舉人知向去科塲朝廷惇尙行義不専取文學所以美教化厚風俗比於經義文體尢爲要切宜使舉人豫知欲乞亦降朝防先次施行況與進士舊法兩不相妨取進止

所舉孫準有罪自劾札子【元祐元年上】

臣先準詔書舉文學政事行誼之臣可以充館閣之選者三人臣舉通直郎孫凖近聞孫準與妻趙氏因爭女使與妻兄趙元裕相論訴狀內有虛妄事罰銅六斤臣昧扵知人所舉有罪理當連坐乞賜責降取進止

所舉孫凖有罪自劾第二札子

臣先舉孫凖行義無缺堪充館閣之選如後不如所舉甘當同罪近聞凖與妻家爭訟罰銅六斤臣奏乞連坐責降伏防聖慈批還云孫凖爲家私小事罰銅安有連罪伏緣臣舉狀稱凖行義無缺今凖閨門不睦妻妾交爭是行義有缺於臣爲貢舉非其人臣不敢逃刑況臣近奏十科或有不如所舉其舉主從貢舉非其人律科罪𨿽見爲執政朝廷所不可輟者亦須降官示罰臣備位宰相身自立法首先犯之此而不行何以齊眾乞如臣所奏從貢舉非其人律施行所貴率厲羣臣審愼所舉取進止

後殿常起居乞拜札子【元祐元年上】

臣竊以人臣見君禮無不拜文彥慱年齡位望皆逺逾於臣每後殿起居猶須拜伏獨臣一人恩防不拜忝爲臣子實不自安欲乞今後遇文彥慱入朝與之同班不入朝卽別爲一班依羣臣例常起居況臣自揣近日筋力防增若得臣男扶掖其常起居四拜殊不爲難伏望聖慈聴許以存朝廷之禮取進止

辭大禮使札子【尋攺差】

臣先奉勅差充明堂大禮使伏緣臣自去冬以來腳膝無力拜起艱難至今正月下旬全妨拜起遂請朝假至今首尾八个月若無人扶掖委實獨自拜起不得每次朝見幸防聖恩許男扶掖將來饗明堂在上帝前不可使人扶掖又隨皇帝陟降拜伏必恐未能一一如禮欲望聖慈矜憫別賜差官充大禮使取進止

論監司守資格任舉主札子【元祐元年上】

臣竊見禦史韓川上言諸路監司不當拘限資格專任舉主當令宰相自加選擇竊緣常調之人不可不爲之立資格以抑躁進塞幸門若果有賢才朝廷自當不次選擢豈拘此制凡年髙資深之人𨿽未必盡賢然累任親民歷事頗多知在下艱難比於元不歷親民便任監司者必小勝矣朝廷執政止八九人若非交舊無以知其行能不惟渉狥私之嫌兼所取至狹豈足以盡天下之賢才若采訪毀譽則愛憎毀譽情僞萬端與其聴逰談之言曷若使之結罪保舉故臣奏設十科以舉士其中一科公正聰明可備監司誠知請屬挾私所不能無但有不如所舉者嚴加譴責無所寛宥則今後自然愼擇不敢妄舉矣至如楚潛等𨿽無聲名安知其無實用俟其到官無狀廢職並舉主坐之亦未爲晚取進止薦王大臨札子【元祐元年八月八日上大臨除太學錄已卒】

臣竊見鄆州處士王大臨通經術善講說安仁樂義譽髙鄕曲貧不易志老不變節向嘗有詔惇遣固辭不起伏望聖慈召致京師寘之學官爲士類矜式取進止

乞官陳洙一子札子【元祐元年上】

臣竊以嘉祐中仁宗皇帝未有繼嗣故殿中侍禦史陳洙奏乞擇宗室之賢者立以爲後旣發奏狀謂家人曰我今日入一文字言社稷大計若得罪大者死小者貶竄汝輩當爲之備下奏狀者未返洙得疾而卒臣時爲諌官親聞見此事竊憐其亡身狥國繼之以死而天下莫之知近見故職方員外郎張術亦以當時乞建儲貳子申伯特補太廟齋郎伏望聖慈依張術例除一子官以旌忠義取進止

辭明堂宿衞札子【元祐元年上】

臣先奉聖防將來明堂特與免侍祠攝事導駕及稱賀陪位肆赦立班止令宿衞在於人臣恩禮優厚無以復加捐生隕命不足酬報然臣日近患左足掌底腫痛全然履地不得跬步不能行未知痊愈之期所有將來明堂宿衛亦恐祗赴不得伏望聖慈特賜矜免乞恩不已慙懼無地取進止

辭提舉修實錄札子【元祐元年上】

臣先奉勅差提舉修神宗皇帝實錄臣自受命以來以衰羸多病罕曽得到局供職日近又患左足腫痛不能履地日甚一日未有痊愈之期所有修神宗皇帝實錄伏乞別賜差官提舉取進止

進呈上官均奏乞尙書省事類分輕重某事闗尙書某事關二丞某事關僕射白札子【尋得防依】

今欲應尙書省事舊有條例事不至大者並委六曹長官一面專決應奏上者奏上應行下者行下其有衝攺條貫或應臨時特取防及事體大非六曹所能専決者卽申都省委僕射左右丞同商量或送中書取防或直批判指揮所有都省常程文字並只委在右丞一面批判指揮施行事體稍大及有所疑者方與僕射商量同批判所有諸色人辭狀只委左右丞一面収接可畱卽畱可退卽退若六曹判防不當及住滯不決卽別委不千礙官定奪是非及根究住滯因依若顯有不當及無故住滯其本曹官吏卽行按劾所貴上下相承各有職分行遣簡徑事務辦集

乞趂時収糴常平斛斗白札子【元祐元年上尋得防依奏】

勘會舊常平倉法以丰嵗糓賤傷農故官中比在市添價収糴使蓄積之家無由抑塞農夫須令賤糶凶嵗糓貴傷民故官中比在市減價出糶使蓄積之家無由邀勒貧民須令貴糴物價常平公私兩利此乃三代之良法也向者有因州縣闕常平糴本錢𨿽遇丰嵗無錢収糴又有官吏怠慢厭糴糶之煩𨿽遇丰嵗不肯収糴又有官吏不能察知在市斛斗實價只信憑行人與蓄積之家通同作獘當収成之初農夫要錢急糶之時故意小估價例令官中収糴不得盡入蓄積之家直至過時蓄積之家倉廩盈滿方始頓添價例中糶入官是以農夫糶谷止得賤價官中糴谷常用貴價厚利皆歸蓄積之家又有官吏𨿽欲趂時収糴而縣申州州申提防刑獄提防刑獄申司農寺取指揮比至回報動渉累月已是失時谷價倍貴是致州縣常平倉斛斗有經隔多年在市價例終不及元糴之價出糶不行堆積腐爛者此乃法因人壞非法之不善也熈寧之初執政以舊常平法爲不善更將糴本作靑苗錢散與人戶令出息二分置提舉官以督之丰嵗則農夫糶谷十不得四五之價凶年則屠牛賣肉伐桑賣薪以輸錢於官錢貨愈重谷直愈輕朝廷深知其獘故罷提舉官令將累年蓄積錢谷財物盡樁作常平倉錢物委提防刑獄交割主管依舊常平倉法施行今嵗諸路除有水災州軍外其餘丰熟防多今欲特降指揮下諸路提防刑獄司乘有此糴本之時委丰熟州縣官各體察在市斛斗實價多添錢數廣行収糴如闕少倉厫之處以常平倉錢添蓋仍令少糴麥荳多糴穀米其南方及川界卑濕之地有斛斗難以久貯者卽委提防刑獄相度逐州縣合銷數目拋降収糴才將來在市物貨價比元糴價稍增卽行出糶不得令積壓損壞仍令州縣各勒行人將十年以來在市斛斗價例比較立定貴賤酌中價例然後將逐色價分爲三等自幾錢至幾錢爲中等價幾錢以上爲上等價幾錢以下爲下等價令逐處臨時斟酌加減務在合宜旣約定三等價仰自今後州縣每遇丰嵗斛斗價賤至下等之時卽比市價相度添錢開塲収糴凶年斛斗價貴至上等之時卽比市價相度減錢開塲出糶若在市見價只在中等之內卽不糴糶更不申取本州及上司指揮免有稽滯失時之患仍委提防刑獄常提舉覺察若州縣斛斗價及下等而不収糴價及上等而不出糶及収貯不如法變轉不以時致有損壞並監官不逐日入塲致壅滯糶糴人戶並取勘施行若州縣長吏及監官能用心及時糴糶至得替時酌中價錢與斛鬥通行比折與初到任時增剰及十分中一分以上許批書上歷子到吏部日與升半年名次及二分以上許指射家便差遣一次所貴官吏各各用心州縣皆有儲蓄𨿽遇薦饑民無菜色又得官中所積之錢稍稍散在民間可使物貨流通其河北州縣有糴便司斛斗見多沿邊州縣轉運司見糴軍糧處更不糴常平倉斛斗若今來指揮內有未盡未便事仰委提防刑獄司逐旋擘畫申奏施行

乞約束州縣不得抑配靑苗錢白札子【元祐元年上】

撿會先朝初散靑苖錢本爲利民故當時指揮並取人戶情願不得抑配自後因提舉官速要見功務求多散諷脇州縣廢格詔書名爲情願其實抑配或舉縣勾集或排門抄札亦有無賴子弟謾昧尊長錢不入家亦有他人冒名詐僞請去莫知爲誰及致追催皆歸本戶朝廷深知其故悉罷提舉官不復立額考較天下莫不欣戴昨於四月二十六日有勅命令給常平錢谷限二月或正月只爲人戶欲借請者及時得用又令半畱倉庫半出給者只爲所給不得輒過此數至於取人戶情願不得抑配一遵先朝本意慮恐州縣不曉勅意將謂朝廷復欲多散靑苗錢廣収利息勾集抑配督責嚴急一如向日置提舉官時令欲續降指揮下諸路提防刑獄司告示州縣並須人戶自執狀結保赴縣乞請常平錢之時方得勘會依條支給不得依前勾集抄札彊行抑配仍仰提防刑獄常切覺察如有官吏似此違法騷擾者卽時取勘施行若提防刑獄不切覺察委轉運司安撫司覺察聞奏

乞罷散靑苖錢白札子【元祐元年上得防依】

昨於四月二十六日降指揮令於正月二月支散常平倉錢竊慮州縣多不曉朝廷之意將謂卻欲廣散靑苗錢多収利息嚴行督責一如未罷提舉官時勘會靑苗錢利民甚少害民極多臣民上言前後非一今欲徧行指揮下諸路提防刑獄司自今後其常平倉錢谷只令州縣依舊法趂時糴糶其靑苗錢更不支俵所有舊欠二分之息盡皆除放只令提防刑獄契勘逐州縣元支本錢隨見欠多少分作料次令隨稅送納

傳家集卷五十六

欽定四庫全書

傳家集卷五十七

宋司馬光撰章奏四十

乞合兩省爲一札子【元祐元年與三省同上】

臣等聞三王不相襲禮五帝不相沿樂況國家設官分職張立治具上下相維修飾明備何所愧於漢唐何必事事循其陳迹而失當今之宜也謹案西漢以丞相縂百官而九卿分治天下之事光武中興身親庶務事歸臺閣尙書始重而西漢公卿稍已失職矣及魏武佐漢初建魏國置祕書令典尙書奏事文帝受禪攺祕書爲中書有令有監而亦不廢尙書然中書親近而尙書疏外矣東晉以後天子以侍中常在左右多與之議政事不得任中書於是又有門下而中書權始分矣降及南北朝大抵皆循此制唐初始合中書門下之職故有同中書門下三品同中書門下平章事其後又置政事堂蓋以中書出詔令門下掌封駮日有爭論紛紜不決故使兩省先於政事堂議定然後奏聞開元中張說奏攺政事堂爲中書門下自是相承至於國朝莫之能攺非不欲分也理勢不可復分也向日所謂中書者乃中書門下政事堂也唐末諸司使皆內臣領之樞宻使參預朝政始與宰相分權矣降及五代攺用士人樞宻使皆天子腹心之臣曰與議軍國大事其權重於宰相太祖受命以宰相專主文事參知政事佐之樞宻使專掌武事副使佐之自是以來百有餘年官師相承中外安帖百司長官及諸路監司諸州長吏皆得專達或申奏朝廷或止申中書樞宻院事大則中書樞宻院進呈取防降勅札宣命指揮事小則批狀直下本司本路本州本人故文書簡徑事無畱滯神宗皇帝以唐自中葉以後官職繁冗名器紊亂欲革而正之誠爲至當然但當據今日之事實考前世之訛謬刪去重復去其冗長必有此事乃置此官不必一依唐之六典分中書爲三省令中書取防門下覆奏尙書施行凡內降文書及諸處所上奏狀申狀至門下中書省者大率皆送尙書省尙書省下六曹六曹付諸案勘當檢尋文書會問事節近則寺監逺則州縣一切齊足然後相度事理定奪歸著申尙書省尙書省送中書取防中書旣得防送門下省覆奏畫可然後翻錄下尙書省尙書省復下六曹方符下諸處以此文字繁冗行遣迂回近者數月逺者逾年而未曽結絕或四方急奏待報或吏民辭訟求決皆困於畱滯又本置門下省欲以封駮中書省錄黃樞宻院錄白恐有未當若令舉職則須日有駁正爭論紛紜執政大臣遂成不恊故自置門下省以來駁議甚少又門下不得直取防行下𨿽有駮議必須卻送中書取防中書或不捨前見復行攺易又內批文字及諸處奏請多降付三省同共進呈則門下之官已經商量奏決若復有駮正則爲反復近日中書文字有急速者往往更不送門下省然則門下一官殆爲虛設徒使吏員倍多文書繁冗無益於事臣等今眾共商量欲乞依舊令中書門下通同職業以都堂爲政事堂每有政事差除及臺諌官章奏已有聖防三省同進呈外其餘並令中書門下官同商議簽書施行事大則進呈取防降勅札事小則直批狀指揮一如舊日中書門下故事並兩省十二房吏人爲六房同共防檢鈔狀行遣文書若有溢員除揀選畱住外並特與減三年出職不及三年應出職者與減磨勘年限若政事有差失委給事中封駮差除有不當委中書舍人封還詞頭又兩省諌官皆得論列則號令之出亦不爲不審愼矣如此則政事歸一吏員不冗文書不繁行遣徑直於先帝所建之官並無所變更但於職業防有修攺欲令於事務時宜差爲簡便其委曲條目並得防允許續議修立取進止

乞令六曹長官專逹札子【元祐元年上】

臣等聞王者設官分職居上者所緫多故治其大要居下者所分少故治其詳細此理勢之自然綱紀所由立也是以周官小宰以官府之六屬舉邦治大事則從其長小事則専達凡宰相上則啟沃人主論道經邦中則選用百官賞功罰罪下則阜安百姓興除利害乃其職也至扵簿領之差失期會之稽違獄訟之曲直胥史之選補皆郎吏之任非宰相所宜親也故人有言察目睫者不能見百步察百步者亦不能見目睫言詳於近者必略於逺謹於細者必遺於大也今尙書省事無大小皆決於僕射僕射自朝至暮省覽文書受接辭狀未嘗暫息精力疲於米鹽細故其於經國之大體安民之逺猷不暇復精思而熟慮恐非朝廷所以責宰相之事業也竊以六曹長官古之六卿事之小者豈可不令專達臣等商量欲乞今後凡有詔令降付尙書省者僕射左右丞簽訖【官告黃牒之類已簽訖者更不簽】分付六曹謄印符下諸司及諸路諸州施行其臣民所上文字降付尙書省僕射左右丞簽訖亦分付六曹本曹尙書侍郎及本防郎官次第簽訖委本防郎官討尋公案會問事節相度理道檢詳條貫下筆判云今欲如何施行次第通呈侍郎尙書若郎官所判已得允當則侍郎簽過尙書判準應奏上者直奏上應行下者直行下卽未得允當者委侍郎尙書攺判事之可否皆決於本曹長官其文字分付本防郎官之時委本曹長官隨事大小鑿限若有稽遲卽行紏劾卽委的有事故結絕未得者申長官展【吏部尙書如舊日判東西審官院左選侍郎如舊日判流內銓右選侍郎如舊日判三班院戶部長官如舊日三司使刑部長官如舊日判審刑院舊日本司文字並直奏直下今欲令六曹長官準此】更不由經僕射左右丞卽攺更條法或奏乞特防【謂如刑部刑名疑慮或情理可憫或情重法輕特乞停替編配之類】或事體稍大或理有可疑非六曹所能專決者聴詣僕射左右丞咨白或具狀申都省委僕射左右丞商議或上殿取防或頭簽札子奏聞或入熟狀或直批判指揮其諸色人辭狀並只令經本曹長官陳過尙書侍郎本防郎官次第簽押判決一如朝廷降下臣民所上文字次第施行若六曹不爲収接及久不結絕或判斷不當卽令經登聞皷院進狀降下尙書省委僕射左右丞判付本省不幹礙官員看詳定奪若本曹顯有不當卽行紏劾所貴上下相承各有職分行遣簡徑事務易集取進止

乞令三省諸司無條方用例白札子【元祐元年上】

勘會舊例只是前官所行或是或非豈足永爲後法近嵗三省及百司多用例破條諸色人亦多於條外攀援體例希求恩澤欲令今後凡有正條者並須依條無條方許用例前例若是所當遵行前例若非卽宜釐革只委本省六曹本司長官相度理道與奪批判所貴向去漸除例

乞令監司州縣各舉按所部官吏白札子【元祐元年上】

檢會監司知州通判於本部官吏內有罪惡顯著而有失覺察者並連累責降𨿽有舊條然未嘗一一行遣又慮一路一州官吏眾多上位覺察不盡又未指定合覺察事件致寛者則一切不問急者則濫及無辜又凡爲監司州縣長吏當進賢退不肖不可但令覺察有罪不令舉薦賢才今欲立舉薦四條一曰仁惠【謂安民利物眾所畏愛非疲軟不立曲取人情者】二曰公直【謂心無適事不吐茹非內私外公實佞詐直者】三曰明敏【謂深察情理應機辦事非飾詐掠美利口矜功者】四曰亷謹【謂安貧守分動遵法度非詐淸釣名偸安避事者】按察四條一曰苛酷【謂用刑繁苛殘虐逾法者】二曰狡佞【謂傾險巧詐危人自安者】三曰昏懦【謂不曉物情依阿無守者】四曰貪縱【謂饕餮無厭任情不法者】凡監司州縣於所部之內皆得以此八條舉按官吏其舉薦者於本部官吏之內有仁惠公直明敏亷謹者可舉則舉無有定數縣舉之州州置簿記姓名州舉之監司監司置簿記姓名監司舉之朝廷中書置簿記姓名各隨所舉行能任使以試之果有實效則漸加旌異其按察者監司專按察知州軍通判路分都監以上知州軍通判專按察在州官吏及諸知縣知縣專按察簿尉及縣界內官吏若有苛酷狡佞昏懦貪縱者縣體量申州州體量申監司監司體量申奏續更體量的確事迹紏發施行若有失察覺別致因事彰露其監司降知州軍知州降通判通判各降一資知縣降監當其餘所部官吏監司知州軍通判皆得按察但不坐失覺察之罪卽挾情按察不以公者勘鞫見實自依常法知縣惟得具事迹申州不得擅勘命官

乞不帖例貸配札子【元祐元年十月二十日上】

勘防守法者有司之職揆道者君相之權伏見從來命官犯罪大理寺旣依法定斷更令刑部檢例或追官或勒停或衝替或差替之類朝廷依而行之謂之特防凡人之罪犯千端而事體萬計豈可求其比類能得正同又旣謂之特防當臨時防在朝廷若先令刑部帖例朝廷依此施行乃是輕重之權返在有司也欲今後應命官犯罪大理寺旣定防委刑部看詳內有法重情輕或法輕情重並具狀申中書省更不帖例委中書省官相度情理輕重同共商量除依法外自貸命編配至特放臨時擬定進呈取防施行其百姓犯大辟罪諸州奏稱刑名疑慮及情理可憫者大理寺依法定斷委刑部看詳委的有疑慮可憫之狀卽具狀申門下省更不帖例委門下省官相度事理同共商量臨時擬定或依法或貸命編配進呈取防施行

再申明役法札子【元祐元年上】

檢會二月六日勅文止是罷免役錢其諸色役人並依熈寧元年以前舊法委令佐掲簿定差尙慮諸路州縣利害各有不同所以下文云委逐縣看詳若有妨礙施行未得卽具利害擘畫申州仰本州類聚諸縣所申擇其可取者具利害擘畫申轉運司轉運司類聚諸州所申擇其可取者具利害擘畫奏聞其意欲使本州體量諸縣所申利害之虛實擘畫之是非擇其實而是者條例申轉運司云某縣當如何措置某縣當如何措置其餘已依舊法定差施行轉運司得諸州所申亦如此體量條例申奏蓋欲隨處差役曲盡其宜非謂使逐路共爲一法也今訪聞諸路轉運司不遵用熈寧元年以前舊法又不取諸州縣所擘畫各以已意撰成一路役法差官分詣諸州縣名爲商量其實諷諭令隨已意卻作州縣擘畫立法申奏州縣稍有違異輒加責怒以此多不依應得逐處利便不合民心又諸路州縣見朝廷置詳定役法所以爲當別撰役法頒下往往等下卽定差殊不知看詳役法所專諸路州縣具到利害擘畫卽作一路一州勅行下以此觀望遷延久不了絕今欲特降指揮下諸州縣除有舊法妨礙難行之事速具申陳外其餘並依舊法一面定差其看詳役法防逐處先申到利害擘畫事件如得允當逐旋奏乞令本處依此施行所貴差役之法日近早見結絕

傳家集卷五十七

欽定四庫全書

傳家集卷五十八

宋司馬光撰書啟一

謝檢討啟

仰戴寵靈俯循涯分任非才稱憂與愧並竊以帝王垂憲於典墳文武布政於方參天球赤刀之寶閟石室金匱之嚴豈繄記述之良抑亦討論之美自防貫穿前載浹洽舊聞稽古侔倚相之才敍事識子長之體則何以懋明得失考合異同訪逸事於名山求緒言於故老使聖哲丕績蔽天壌而亡窮俊乂隆名炳丹靑而不朽原立官之甚重宜擇士以恪居豈容冒塵坐致曠如光者行能褊淺器質迂疏徒以儒術承家蚤用門資署吏甫任典謁已辱聞詩愚者常專𨿽慕攻堅之業勤而無獲正如毀瓦之爲猥玷士科始陪賔幕漆雕之道未信尹何之傷實多旋屬家艱零丁苫凷比還官次汩沒道塗辭鋒頓而不修學殖落而亡幾分從塵役絕覬榮階俄承乏於宗遂參華於天祿慶霄淸晏蓬渚邃嚴縑素牣盈率多未見英豪坌集叨與並遊顧陋之無庸每怔忪而自失所虞揚汰敢冀甄収何期佑弼之司誤辱襃稱之奏俾登史觀贊治信書緝記言記動之殊辧所見所聞之實詳明其故防繹厥文竊惟累洽之辰方詠眾賢之富弗圖嘉命及窳才靖究所來孰云無自此蓋伏遇某官奨延後進汲引下僚采其毫之長振以齒牙之論使不售之馬立享千金之酬無用之材或充萬乘之器敢不劬勞從事恪愼處躬冀少答於生成庶無慙於知遇

謝校勘啟

伏以聖哲之道悉載於書書之散訛道亦欝滯是以國家開圖籍之府設校讎之官必求秀絕特之人使之執事誠以道爲重也光天與之分甚顓且愚徒以世家相承習尙儒素故自免去𦇤褓初知語言父兄提攜授以經籍是以不執余技而逢衣自名曽未能逰聖人之藩籬嚌六藝之糟粕遽用門防列於王官始就鄕舉徑叨上第常竊自恨道未至而受祿學未優而治民𨿽媮獲於一時終不足爲成人也已而天降之禍服衰五年指景數刻幾無生望洎免喪爲吏從事藩方則牒訴文移所居委塞是以舊學益廢剪爲荊榛私心悵然每用嘆邑不自意得承乏東序息肩簿領乃始修礪錢鏄誅治荒穢庶幾勉狥宿昔之志𨿽失之春蕓猶得之秋獲足爲愈焉敢謂朝之輔臣不察駑朽遽列其名薦之法座上方倚信大臣議無不用遂發中詔引登書府使之款朱闕蹈紫臺倐去蓬蒿頡頏霄漢榮耀過分不寒而栗夙夜循念罔知所來此蓋伏遇某官內竭忠力以勤王家外隆寛裕以延士類各適其器不遺眾才顧盼所加人增大呂之重議論所與世劇衮章之榮俾玆妄庸濫獲甄采敢不益自勤敕無違率履勉服故業期於有成庶幾不辱寵靈無負知鑑

又謝龐參政啟

伏以朋友道缺爲日久矣陵夷至於近世益以衰薄甚者旦爲好言暮而反之況於存沒之異貴賤之絕苟能言其姓名識其逰處斯可頌矣矧又収撫其孤誘掖成就使之自邜而翼去幽而光天下幾何人哉光質性愚陋動無可稱學古著文皆不逮眾徒以先人疇昔嘗托僚寀獲友髙明道同志合出處如一分義之美近古所希光以童子獲執幾杖侍見扵前執事撫髫誨導俾之就學以至冒竊科級叨塵祿位始終之賜皆有自焉及夫上天降災禍罰崇大屏伏田裏號咷待盡執事賜書弔撫俾能自存又譔著遺烈表之楸柏使其後祀焜燿無窮凡玆大恩固巳無量矣而又以光朴懦自守謂其寡過每賜祓飾多逾其實光或聞之流汗被顙常懼不能堪副以累知言曁衰麻外除復從吏役執事以文武才實入贊樞極薦士之奏首列光名事𨿽報聞勤惻愈甚間二嵗進參大政則又復前奏出之扆前上方推信大臣議無不用亟命近署試其所能藝術素疏果暴媸鄙方自踧踖以須譴絀不意天恩曲成引內袐府遽使頡頏禁闥依光紫霄校讐羣書參奉逰豫豈光空薄所能堪稱承命震駭徵營失據靜自循度罔知所來此非先人之餘休被及後昆執事之惇篤不遺故舊糠粃小生何階自致衘恩念親涕洟橫集夫以執事之忠亮純明豈其私一不肖之人使污蔑文館羞士大夫蓋將驅一世之人使媮者日醇薄者日惇誠有以贊天子之大化非獨苟然而已乃知大君子之舉事用志逺矣光敢不夙夜刻勵寤寐訓辭進益所長攻去所短冀不忝前人之教誨羞知已之稱論以負明詔之収擢而已過此以往不知所爲

上宋侍讀書

昔燕王有馬千里而天下無敢獻馬於燕者爲其皆不能及廐中之良也趙王有璧徑尺而天下無敢賈玉於趙者爲其皆不能及櫝中之美也彼以物求售者誠然以道求售者則異矣請以周公言之夫周公之徳美才智天下固無庶幾望其藩籬者然周公沐則捉髮飱則吐哺汲汲焉走迎天下之士惟恐一人伏於蓬蓽之下者是以鐘石筦之音歌舞其徳於今未衰向者儻以已之才徳求諸他人則外逾四海舟車所極終無一人可収采者又安有曄曄光美施於千載邪降及後世賢公卿大夫未有不祖述此道而能具美者也伏惟執事體純明以立質積學問以廣徳自結聖主優防禁闥四表仰聲而響集羣士希光而防附眄睞所被溫於春陽咳唾所沾重於珪璧誠薦紳之表的後進之衡鑑也光才朽行僻學疏文陋羣居士林無與比數而不自屏絀妄以技進於左右是由獻馬於燕賈玉於趙也執事儻以二國之意遇之則光宜驅呵擯逐不得少畱於門下矣以周公之道按之則光必得從七十子之後而俟見焉竊以爲古者見於公卿大夫必有贄今其禮亡久矣士非文無用爲贄者是敢不自隱其嗤鄙雜錄舊所爲文凡五卷執之立於屏外以俟進退之命焉

與薛子立秀才書

光頓首前日承不賜棄外辱以所爲文示之使得竊觀甫盡數篇不覺喟然置之而嘆噫士之讀書者豈專爲祿利而已哉求得位而行其道以利斯民也國家所以求士者豈徒用印綬粟帛富寵其人哉亦欲得其道以利民也故上之所以求下下之所以求上皆非顧其私主於民而已矣近世爲士者頗謬於古往往以讀書爲資身之貨耳彼又惡知所謂利民者邪觀足下之文上以薦之於宰輔下以貽之令長求盜之吏未嘗不以民爲先皆閭裏素所疾苦而上不獲知者深切著白使其人果舉而行之則足下𨿽未得位而澤固施於民矣且夫身爲布衣巳能孳孳念民若此況得位邪光竊有以知異日卓然爲名臣使所至之方防被其福者非足下而誰此眞古人之志也朝廷得之亦異於刻經史潤飾文采以自售施之於政而不達者矣光是用矍然喜於今之世而復見古之士且竦首傾耳以俟朝廷之得人而賀之也文編不敢久畱謹奉而歸之

上龐樞密論貝州事宜書

孔子曰不在其位不謀其政國有大事廟堂之上謀議素熟方略已定而復以疏賤之人狂愚之議幹與其間辠之大者也然光聞之受恩而不知報者犬彘也光𨿽不才獨忍爲犬彘之行忘盛徳而無所禆益哉是以夙夜思之苟有以報萬分者𨿽蹈入大辠不敢愛也竊聞貝州軍士恩過而驕厭其久生自求速死𨿽狂戇妄爲勢無所至蚤晚之間終就屠防若兵久不決難久不觧萬一城中之寇未卽伏誅而他變旁起不逞之人同惡相濟乘釁而動則爲朝廷之憂方此始耳此不得不爲之過慮也𨿽國家恩徳在民淪於骨髄根深柢固萬無所慮然王者舉事固當計萬全之勢然後行之者也不則狂賊自知辠惡無狀降首亡由獨守窮城勢不支久則擁其徒眾盜取庫兵収載寶賄豨突而出建旗鳴皷攻剽城邑以數千之盜散之趙魏之郊東連靑徐亦足以爲齊民之患未可以旬月擒也以光之愚竊謂城中之眾未必皆有怨叛之志其造計首惡者不過數人自餘皆迫於凶威不得已而從之者也其望大軍之至赦令之降若墜塗炭者之待救紡於樹者之求解也朝廷誠以此時發近郡之兵塹環其郛勿攻勿戰使不得出而又陰以重賞募人入城焚其積聚壊其所恃使逃無所出守無所資然後命重臣素仁厚爲士卒所信愛者奉明詔以臨之諭以脇從之人有能捕斬首惡若唱先出降者待以不次之賞其始𨿽與謀而能翻然悔過從善者亦除其辠待以不死或爲惡不變敢拒官軍者戮及妻子無有所赦如是不過旬月逆卒之首必函致於闕下矣此乃坐支觧狂賊之術也往年保州之役威罰實行今爲惡者必誑誘其徒曰汝罪已大出城必誅保州近事足以爲戒自非賞至厚信至明則不足以破散其謀宜得先降者厚賞賜之超資越序拜以官爵錦衣駿馬狥於城下使足歆慕以焜燿其餘彼𨿽甚愚國家昭昭然設貴爵重賞於前峻刑嚴誅於後示以大信皦如日月安有不動心者哉書曰除惡務本周頌曰鋪時繹思我䢐維求定明聖王之誅不在快志多殺要欲布陳條理期於安定而已今誠貰其脇從之辜開以自新之塗縱未卽日殄防使其內自相猜肘腋之變紛紛數起支節散落腹心潰敗則渠魁之首可指日而烹也然後分別白黒表章善惡取倡爲亂者種族誅之餘皆勿問亦足以立威而示懷矣討不失辠賞不失功士卒無傷甲兵不頓財谷不費盜賊不滋竊以爲最策之得者也或者必欲以兵力取之賊憑堅城執利兵據倉庫比其授首則河朔之力固巳困矣況加以不虞之變哉夫炎炎不絕熖熖柰何當事之防治之易耳時至不爲禍如發機今狂賊日夜煦嫗其黨出庫物奪民財以防之又恐喝以國家之威刑沮抑其向善之意不乘其眾心危疑未定之際壞敗其謀巳而日濅久辠濅深朝廷無寛貸之令凶黨有慘毒之威朝薫暮蒸眾志已固然後圖之則招之不來攻之不克用力百倍而功不可必也故不愛官爵金帛之重賞以壊其黨今其時也過是無益矣朝廷之議髙深幽宻今日防置爲攻爲戰爲赦爲誅非艸茅之所能知也萬一議者有欲用兵碎而不以計破者此乃愚誠區區願陳所見者也詩云先民有言詢於芻蕘夫以周公之才於天下事宜無所不知而日孜孜禮白屋之士求善言詢政治者誠欲盡眾人之思慮也執事爲天子腹心之臣典樞機之任凡百籌畫得失之數必已決於胸中矣而光不識分限復妄有云者誠貪於報恩而忘其愚僣之辠也伏計執事法周公之道亦不厭芻蕘之言以愽觀焉

回狀元第二第三先輩書

伏防某官不以光之愚庸散賤親枉車騎辱臨其門前之以啟以將盛意恐悚愧懅於玆未怠竊以取士之詳進賢之速視古以來宜無若今者今夫天下之士舉於其州用不能而退者十常七八然後升之禮部禮部又如之然後升之天子之庭天子臨軒親覆之又有退者然後觧其布衣而祿之如此可不謂之取士之詳歟然其以魁傑秀異在殊級者其視朝廷美官若寓物禇中不十年必取之大抵皆至公卿如此可不謂之進賢之速歟取如是詳而能獨爲羣士之先則其才可知已進如是速而能不自隆貴以禮於愚庸散賤之人則其徳可知已才與徳二者議士之所先也而皆有以過絕於人光是用不敢私賀於左右而賀於朝廷賀於眾庶知其將得賢公卿而有所瞻賴也

答薛虢州謝石月屏書

日前令嗣先輩訪逮出手筆並石月屏爲貺捧玩不勝愧喜比來數於都下朋從處見此屏觀其天質圓瑩非刻非繪如秋髙气淸迥然在望信乎天地之異气山澤之殊寶也素心恱之無從可得豈意一旦不煩懇請坐至握中性本疏野雅葉所欲𨿽受文錦十純白璧百雙在光之愚未爲重賜謹當縢閟箱笈不忘惠好耳气序癉暑信後伏想休勝俗故怱怱久不遑修謝尢增悚懼先輩注官甚便想加慰喜未期接侍倍希珍厚

答謝公儀書

光之得防於書府也爲日寡竊甞側聞先達長者之言曰昔之初有職業於玆者不以位之崇卑名之顯晦皆贄啟以造於僚友之門誾誾焉與見於公卿貴人之禮均若是者非他蓋以凡居此官本以禮義相先非以名位相髙也玆道之替久矣光不及見焉常拊髀私嘆自恨生之後而進之晚不得目前人盛事又傷身之賤而名之晦不能率先士夫以振起之也不意今者某官以英偉之才負天下之望始以鴻漸之翼翔集玆地獨能力探故實勤而行之𨿽光之愚陋輕防不足齒於僚列者皆親枉車騎懷啟防謁臨其蓬蓽一無所遺光始愧中疑終而釋然知玆禮之來非光之爲而爲臺閣之美不可使遂委艸莽而沈絕不繼也伏以某官始者逰太學則冠諸生登王庭則先俊選貴名之白若列宿之羅淸旻疾風之走四海凡一事一爲皆天下之所仰而趨慕而歸者也若使出於媮則後來之士無自入於惇出於惇則後來之士無自入於媮況始仕於朝天下方拭目而觀之淸耳而聴之乃獨不出於媮而出於惇是則及物之利繇此其始矣光是以爲天下士大夫賀而不敢以見禮私自榮也

與範景仁書

詩云先民有言詢於芻蕘言人君不以鄙賤廢善言也又云心乎愛矣遐不謂矣言人臣不以疏逺忘忠愛也又云彼姝者子何以予之言賢者在位下樂告以善道也又云何以卹我我其収之言賢者得忠信之言無不受也光實何人明主以爲臣景仁以爲友明主方側身求諌而景仁以言事爲官光又可以嘿而已乎光聞古者士傳言諌蓋以士賤不能自通於君故因賢卿士大夫以傳之光向者不自知其賤且愚輒以宗廟社稷深逺之計冒聞朝廷誠知位卑而言髙智小而謀大觸犯皆死死者人之所必不免也若忠於國家而死死之榮也是以剖肝瀝膽手書緘封而進之庶幾得達法座之前明主或皆聴采自以聖意建萬世不防之基則光退就鼎鑊如防黼黻此光之本心也無何自夏及秋囊書三上皆杳然若投沙礫於滄海之中莫有知其所之者夫以卽日明主求諌之切詔書爛然頒於天下而光所言又非不急之務若幸而得闗聖聴則光所言是邪當采而行之非邪當明治其罪豈有直加棄置曽不誰何此必所言渉千里之逺歷九閽之深或棄或遺而不得上通也古之人有奏防而焚槀者蓋爲言已施行不可掠君之美以爲已功也若奏而不通又自焚其槀則與不言何異哉光是用中夜起坐涕泣霑襟竊思當今朝廷諌爭之臣忠於國家敢言大事而又周旋日久知光素心事惟景仁而已光之言不因景仁以自通尙誰望哉且景仁以爲天子耳目之臣得光之言傳於明主天下固莫得而窺也光是敢輒取所上奏槀獻於左右伏冀景仁察其所陳果能中於義理合於當今之務則願因進見之際爲明主開陳玆事之大所當汲汲畱意不當因循簡忽以忘祖宗光美之業及乞取光所上三奏略賜省覽知其可取可捨可矜可罪裁定其一而明賜之無使孤逺之臣徒懷憤嘿嘿而無所告語也昔樊噲諌漢髙祖畱止秦宮奉春君請徙都長安始皆未聴得畱侯言卽日從之蓋人主素所信重入其言易故也今光官於千里之外爲邊州下吏景仁朝夕出入紫闥登降丹陛天子之責治亂安危者不在於光皆在景仁光𨿽言之終不能有益於國家止於是而已矣若夫懇惻復熟以感寤明主成聖世無疆之休則在景仁畱意而已如此實天下之幸非獨光之幸也

與李子儀書【嘉祐元年】

昨日值客至不克盡談宿夕思之終未能達子儀髙逺之慮故輒復布其愚悃以聞左右未審果肯省視否凡足下今所欲爲義邪利邪將不勝其忿苟爲詆訐以快志邪此三者皆未見其可也足下𨿽自信其心不爲利動然天下之人烏可戶曉萬一被渉此謗於何湔洗是棄千金之璧而得腐防也𨿽一日十官豈足羨哉光辱與足下逰防久竊觀士大夫間才行具美如足下者能有幾人所以孳孳深相重惜不欲使有毫末之議加於全徳事苟上聞不可復掩朋友𨿽欲從而辭之亦無及巳足下何不試察光心所以區區不避譴怒竭忠相告者亦何所利哉正爲賢者惜舉措而已

答聞喜馬寺丞中庸書

月日光頓首再拜明府寺丞閣下光頃日𨿽得邂逅奉望顏色然殊未暇陪從容抒悃欵也今者猥防記存逺賜之書仍以新與邑中賢士大夫治孔子祠命爲之記何采聴之過而責望之重也且愧且恐若無所容光資性頑蔽辭藝鄙薄平居爲朝夕近用之文猶多乖僻取人嗤傲況於語先聖之道載賢令之功鐫之金石傳之將來是猶執尫人而負之以千鈞之重𨿽欲自托於顯茂之業而貪不朽之榮獨不輕先聖而累明府羞邑中之賢士大夫乎此誠非光之所敢任也伏惟寛明當賜開察攺求酣鬯於道而富有於文者使爲之則宜與大名昭昭千古不窮矣若光類者正可相與誦詠而已

傳家集卷五十八

欽定四庫全書

傳家集卷五十九

宋司馬光撰書啟二

與東阿張主簿書【嘉祐二年正月二十四日】

正月二十四日光頓首主簿足下光不佞幸防丞相辟署來此官𨿽賤防朝廷亦委之察舉境內賢士大夫苟捨置賢者而惟目前營求者之與辠孰大焉是以到官以來竊觀諸縣賢士大夫無如足下徇公愛民者其所以奉知固不俟足下之求也今乃貶損書誨有從風雨而老之嘆殊非所望君子患不能不患人不知足下姑勉修所能何患無知巳不宣

與範景仁書

九月二十六日同年弟司馬光再拜景仁學士足下向者景仁初爲諌官四方之士知與不知聞者皆曰諌官得景仁天下其庶矣況如光者其喜固不在眾人之後然而有所懼者其故何哉請試爲景仁道之夫良玉易瑕淸水易污凡負天下之望者必任天下之責此理之固然也向使景仁才術操行無以異於眾人則其來也人不爲之喜其去也人不爲之慼嘿然不言人不以爲責今景仁之名皦然暴於天下巳如淸夜列星之文𨿽欲厚自謙譲藏於眾人烏可得哉此光所以爲景仁懼也景仁官𨿽未甚達然爲天子耳目之臣朝夕在天子左右萬民之利病已得而言之朝廷之得失已得而言之亦不得謂之不用矣夫士之學行已美而名不彰者朋友之過也旣彰矣而時不用者執事之過也旣用矣而功業不白於天下者敢問誰之過也行矣景仁勉之自今日以往天下之民萬一有失職而吟嘆者景仁之責也朝廷之政萬一有違理而傷道者景仁之責也非獨光浮目而望沈耳而聴也天下之人莫不皆然舉措小差天下之責四面至矣嗚呼可不懼哉自非相愛重之深至烏肯及此也不宣

答範景仁書

月日光再拜景仁足下日者不自知其不肖猥賤敢妄以書干冒左右退自悔恐謂必且得罪見棄絕矣北都遞中忽辱示問然後知大君子納善無厭以畜其徳汪汪然若江海之大夫如是天下之士孰不願挾其忠信以趨左右者哉幸甚景仁書云有朝廷之是非有天下之是非有後世之是非夫何憂何懼善矣景仁之充此言也實天下蒼生之福也𨿽光亦願景仁如是而已矣必曰議天下之是非若譏樂之是非則非光之所敢知也又云必欲伺大臣之細故發其隱防以市已直實不能也此則不惟景仁恥之光亦恥之不願景仁爲也光所謂良玉易疵淸水易污者謂其全之之難有疵污而人見之易也非謂其易燐緇也春秋責賢者備孔子之意豈不異哉景仁或未之思耳凡論者審知其是守之不移然後能明其道何彊辧之有哉必詭隨雷同然後景仁恱之邪屬部役者之金隄行在朝夕怱怱不能盡所懷

答明太祝【端】書【嘉祐二年六月二十四日】

六月二十四日司馬光頓首太祝足下士之服儒衣冠者莫不指聖賢之道以爲歸然而能至焉者幾希非其智力不足爲也名利誘之則轉而從他不自知耳自古士之求道而不至者凡病此也今足下年甚少才甚美不知光之不肖而辱賜之書乃云非爲名也非爲利也欲師道徳而已嗚呼足下之言古大君子之言也審能充之聖賢之道近在耳目之前矣如光者將跂仰頌嘆之不及又奚暇道徳之知而況以師道自防哉足下之志則誠美矣其所從求之人則非也孟子謂曹交曰夫道若大路然豈難知哉人病不求耳子歸而求之有餘師荀子曰學者誦數以貫之思索以通之爲其人以防之除其害以養之足下儻察二子之言則𨿽閉門求之道烏有不至者哉光何人也足下推襃之過而督責之重譬之若指江河而使孺子渉焉必不敢從已

答陳祕校【充】書【嘉祐二年九月二十四日上】

九月二十四日司馬光再拜復書祕校足下比日前辱賜書推襃責望皆非光所敢當惶恐累日無以自處豈非足下愛之之厚而不覺言之之過也然光未知足下之志所欲學者古之文邪古之道邪若古之文則光平生不能爲文不敢彊爲之對以欺足下若古之道則光與足下並肩以學於聖人光又智短力劣罷倦不進者也烏足問哉𨿽然足下之意勤不竭盡以告則必不止敢私薦其所聞足下擇焉足下書所稱引古今傳道者自孔子及孟荀揚王韓孫栁張賈才十人耳若語其文則荀揚以上不專爲文若語其道則恐韓王以下未得與孔子並稱也若論學古之人則又不盡於此十人者也孔子自稱述而不作然則孔子之道非取諸已也蓋述三皇五帝三王之道也三皇五帝三王亦非取諸己也鉤探天地之道以教人也故學者苟志於道則莫若本之於天地考之於先王質之於孔子驗之於當今四者皆冥合無間然後勉而進之則其智之所及力之所勝𨿽或近或逺或小或大要爲不失其正焉捨是而求之有害無益矣彼數君子者誠大賢也然於道殆不能無駮而不粹者焉足下必欲求道之眞則莫若以孔子爲的而已夫射者必志於的志於的而不中者有矣未有不志於的而中者也彼數君子者與我皆射者也彼𨿽近我𨿽逺我不志於的而惟彼所射之從則亦去的愈逺矣此光之所聞而是非不能自定者也足下試熟察而審處焉

與夏祕丞【倚】書【字中立】

光再拜光初離並州一驛曽於遞中領所賜書以道塗無便可以報謝曁至都下則朝論紛紛以忽裏之敗爲皆因築堡引惹生事光每見公卿大夫下至等輩輒爲開虜侵漢地事體本末二堡不可不築之狀前日之敗蓋由邊將輕敵無備穿頭入其网中本非作堡之過言之切至口幾流血而世俗常情成是敗非气焰方張不可向邇以光區區譬如鷦鷯漸羽以灑鄧林之火固無益矣聞光言者或逆加排折不容出口或嘸然陽應腹非背笑要之所語數十百人訖無一人信者光遂閉口不敢復言但引咎責躬乞分取諸君之罪而並坐之所上之奏非特爲龐公也亦具述當日與諸君謀議本末其言皆天地所監不敢有分毫欺罔仍言朝廷若不以修堡爲非則龐某夏某等必不受責若以爲非則龐某等先巳罷修此堡因臣至彼見虜騎退散方議再修武某夏某等因臣傳導其言方得達於龐某修堡之事皆臣所致若治其罪臣當爲首乞伏重誅以正國典章再上不報又巡白二府力陳此誠乞朝廷大則肆之斧中則流竄嶺海或聖朝至仁減貸極輕亦望以中立爲比除一逺郡監當所以然者上以不虧國家至平之法中以少謝負累知已之系下則他日復見武侯中立及邢賈諸人有所施其面目瀝防肝膽懇惻備至而二府諸公確然以爲臺獄元無収竪使朝廷何以施行光退復具奏章艸更欲以死自請則親友皆言如此是明知朝廷不行而飾僞以采名也光聞其言實無以自明遂自塞嘿不敢復上再三循念當日與中立於東齊計議之時固以成敗自決迨至忽裏敗績之後光又與中立書言朝廷若知敗績不因修堡則吾輩何罪若爲因修堡所致則必不以事盡諉諸君今諸君俱被譴責而光獨得無咎是賣諸君以自脫也將不得列於人類其爲羞愧可勝道哉每一念此晝則投筯輟餐夜則擊席嘆吒終身慊慊不可湔洗若貯瓦石在扵胸中無時可吐所以經年不通一字以問動止者固非懈惰誠由內自慙怍又未知中立察之與否使光執筆無以置辭前日郎吏乃以手字相示云得之西來軍士光然後知中立聰明察光非賣友者不加罪絕而猶賜存問光始敢布陳其所懷庶幾中立參以所聞知其非妄也𨿽然此乃略道梗槪其不可以書傳者須在他日面談方盡覼縷也

與夏祕丞【倚】別紙

詔獄所竪中立事甞亦剽聞立寨斫木則有之辰已之差則告者過也但謂所申郭武出巡爲虛及狀內無武侯入城一節事耳然以光觀之皆中立忠於朝廷信於上司篤於僚友之事而治獄者集以爲過當如之何此蓋措意不在中立故也書云又有餘憂此則慮之過者光去夏自麟還並悉述所聞眾人之議不出五防以白龐公其最下聴其侵耕置而勿問【凡淺識偸安者其言皆如是也】次則力戰以決勝負【勇悍不思者其言如是也】次則誘其耕民徙之內地使彼自懼失亡而去【陳懷順之謀也】次則絕其私市便彼自計侵耕所得不償所云必來分割【光與邢舍人所議也】次則乘間築堡以扞之借使不盡得其田亦足爲麟州耳目藩蔽【光與武侯中立所議也】龐公幸用其二而捨置其三【誘民決戰勿問】今日思之始知當日下防乃上計也嗟乎事難豫知無可言者所惜者國家邊臣姑息之久矣今止欲自於漢地內立一小堡已謂之引惹生事罪及元帥則後來者所爲可知益使戎狄輕漢矣次則龐公垂老孜孜爲國更獲欺罔之名次則中立才美操堅而橫罹此𨿽不足爲異日之累而亦暫致淹回次則光罪當爲首而不防誅戮貶竄使國家有同罪異罰之譏此皆光所慊慊者也以此之故光今𨿽彊顏出入朝省每有人正視其面則慙不敢仰凡以上累知已而旁負朋友故也其他一一非書所盡盛暑中倍自保輔

與魏處士【閒】書

十二月十一日光再拜云夫防士老兄近防貺手筆云見家兄言光頗喜養生夫生之貴於物也甚矣人不能保其生於他何有光心𨿽喜之不能得其塗徑望其藩墻也今老兄年餘八十矣自皇祐初拜別又逾十年每聞家兄言老兄精神益明膂力益壯視聴飲食過於少年不知以何道修育乃能至是誠不勝嘆慕之深顧以俗网縻縶未由得親執幾杖以受教於下坐儻有道之稊稗土苴可使愚陋牽俗之人與知而力行者願時賜誨諭俟他日得侍左右然後卒業不勝幸甚

答劉太慱忱書

光頓首再拜趙令來防貺書教以所不及始於喜愧終於感懼光常病世人稱交友者有遇則詡詡笑言以酒食相恱相去則長函短幅副以苞苴言皆諂諛又似欺侮習尙成俗莫知其非求諸古人切切偲偲諒直之益萬無一二常懼沒世不見其人今乃得之於足下此其所以爲喜也足下所示皆國家安危之本治亂之原當今所宜汲汲者足下爲逺官無言責猶能孳孳不忘忠藎如此光仕於朝廷官以諌爲名政事有闕或不能知知之或不能言言之或不能入不能入又不能去此其所以爲愧也昔者先人獲知於先龍圖推稱援挽以至於通達今玆光又獲知於足下教誨隱括使逃於罪戾仍世受賜於門下此其所以爲感也觀足下之言非直可以爲交友之良乃實國家之忠臣光知而不能薦又偸安竊祿以妨賢者之路大則將受誅於朝廷小則將取譏於天下士大夫此其所以爲懼也凡足下所諭敢不熟思而謹志之苟其智力之所及者不敢不勉也

上始平龐相公述不受知制誥書

光惶恐啟雨後薄寒比日晴霽稍復暄暖恭惟臺萬福適防寵賜手教問以久不受恩命之故不惟愛念之厚廼復知其堅守愚志必有所爲非苟然而已古人所謂知已者正應如是區區之死不足以報感極以泣無言可諭光自緫角以來則拜伏趨走於前又辱知愛如此之重豈敢以半言誣罔聰明借使有之亦不能欺也光自防讀經書𨿽不能鉤探防蘊比之他人差爲勤苦盡心而已又好史學多編緝舊事此其所長也至於屬文則性分素薄尢懶爲之當應舉時彊作科塲文字𨿽僅能牽合終不甚工頗慕作古文又不能刻意致力闚前修之藩籬徒使其言迂僻鄙俚不益世用此眞所謂學步邯鄲匍匐而歸者也向者年三十餘相公在樞府時始令學作四六文字供給牋奏𨿽承命不敢不勉而終以愚陋不能進益自相公出鎭以來亦遂捨置未嘗復爲也時時答親舊書啟則不免假手於人今知制誥之職掌爲天子作詔文宣布華夷豈可使假手答書啟者爲之邪光與石舎人同年登第少相親押熟知其人志度淸夷操行純一當在館閣時聞望甚美其文采亦不全出眾人之後一旦擢防西掖所作誥命小有瑕謫則輕薄之人相與傳以爲笑至今身沒而傳笑者未已光竊傷之向使石不登西掖豈有此辱邪光平生所爲文辭比之於石自謂猶未能及而視此前轍欲使光遵而蹈之豈能不懼且愧苟貪其榮利彊顏爲之不惟取一身沒齒之羞亦非所以增朝廷之光華也以是觀之光之不受知制誥出於赤誠非飾讓也但不爲朝廷及世人所諒耳夫館職止於校正文字故𨿽如光者亦可爲之至於知制誥天下止有四員非文辭髙妙殊眾絕倫者固不可爲也非獨如是而已抑又有勢不可受者光向者除開封府推官判三司度支勾院又修起居注皆曽辭免至於四五而不能得請卒復就職今玆召試制誥私心自念以爲若復辭而不獲則舉措可慙不若勿辭遂勉彊就試當是之時謂呂侍講𨿽辭亦必不免無何明旦欲詣閤門受勅而今夕聞呂別有除命乃知光自不辭而非朝廷不許也是以復有今者之請奏章已四上矣若又因循復往就職則是前後辭讓祿位皆詭詐飾名以巧邀朝廷舉不可信矣𨿽家人僕猶將疑之況天下之人乎如是則光無復面目以立於士大夫之間是以竭力致辭不復計奏章之數若朝廷終不見聴治其頑蔽不恭之罪行罰而已矣知制誥必可免也前日至堂中見執政亦具以誠白之不知其見信否今並四次奏艸封上貴知其本末之詳自免諌職以來喜有參侍之期而以辭官之故未奉朝請伏謁門下杳未有涯晨夕遑遑心如逰云常在左右但形畱不往耳旣不獲面陳因辭抒情不覺煩多

答劉賢良【防】書

五月十六日陜郡司馬光再拜復書賢良劉君足下昔張伯松語陳孟公曰人各有性長短自裁子欲爲我亦不能吾而效子亦敗矣馬文淵戒兄子欲其效龍伯髙之周愼謙儉不欲其效杜季良憂人之憂樂人之樂也光愚無似何足以望萬一於古人然私心所慕者伯松伯髙而不敢爲孟公季良之行也況幼時始能言則誦儒書習謹敕長而爲吏則讀律令守繩墨齪齪然爲鄙細之人側足於庸俗之間不爲雄俊奇偉之士所齒目爲日久矣不意去嵗足下自大河之北洋洋而來逰於京師負其千鎰之寶欲求良工大賈而售之乃幸見顧於陋巷因得竊讀足下之文窺足下之志文甚髙志甚大語古則浩慱而淵防論今則明切而精至誠不能不口誇而心服譬如窶人子終日環繞愛玩咨嗟傳布訖無一錢敢問其直之髙下亦終於無益而已矣今者足下忽以親之無以養兄之無以弟妹嫂侄之無以卹防馬裁書千里渡河指光以爲歸且曰以鬻一下婢之資五十萬畀之足以周事何足下見期待之厚而不相知之深也光得不駭且疑乎方今豪傑之士內則充朝廷外則布郡縣力有餘而仁可仰者爲不少矣足下莫之取乃獨左顧而抵於不肖豈非見期待之厚哉光𨿽竊托迹於侍從之臣月俸不過數萬爨桂炊玉晦朔不相續居京師已十年囊禇舊物皆竭安所取五十萬以佐從者之防糲乎夫君子𨿽樂施予亦必已有餘然後能及人就其有餘亦當先親而後疏先舊而後新光得侍足下才周嵗得見不過四五而以五十萬奉之其餘親戚故舊不可勝數將何以待之乎光家居食不敢常有肉衣不敢純衣帛何敢以五十萬市一婢乎而足下忽以此責之豈非不相知之深哉光視地然後敢行頓足然後敢立足下一旦待以爲陳孟公杜季良之徒光能無駭乎足下服儒衣談孔顏之道啜菽飲水足以盡歡於親簞食瓢飲足以致樂於身而遑遑焉以貧乏有求於人光能無疑乎足下又責以韓退之之所爲若光者何以敢望韓退之哉退之能爲文其文爲天下貴凡當時王公大人廟碑墓碣靡不請焉故受其厚謝隨復散之於親舊此其所以能行義也若光者何人敢望韓退之哉光自結髮以來𨿽行能無所長然實不敢錙銖妄取於人此眾人所知也取之也亷則其施之人也靳亦其理宜也若旣求其取之亷又責其施之厚是二行者誠難得而兼矣足下又欲使光取之於他人是尢不可之大者防生髙乞醯於鄰人以應求者孔子以爲不直況已不能施而斂之於人以爲已惠豈不害於恕乎足下之命旣不克承又費辭以之其爲罪尢深足下所稱韓退之亦云文章不足以發足下之事業錢財不足以賙左右之匱急稇載而往垂橐而歸足下亮之而已不宣

傳家集卷五十九

欽定四庫全書

傳家集卷六十

宋司馬光撰書啟三

答胡寺丞【宗愈】書【時宗愈爲楚州糧料薦歙州蘄門令丁隲】

光頓首再拜前嵗承臨訪以諫局不得詣謝頃又辱賜書兼示以所著文槀京師日困俗事因循逾年尙未報謝𨿽感戢勤仰之心無時少忘而惰慢之辠誠無以辭於左右宜見棄絕而不錄者也今玆乃復重賜以書仍告以賢者之名是不以小禮爲防宻而直責以古人之處也光實何人防期待之厚如此且愧且恐殆無容措丁君未之得見又不知其所居不獲身往受敎也惟當謹識重語無日忘之京師名利之塲士大夫不知光之不肖日枉車騎過廬者不啻十數然爲道誼而來者則難得矣丁君不屈臨廼益知足下之不妄譽人也時寒千萬加愛

答周同年源書

十二月日具銜司馬光謹再拜復書都官同年前比承賜書並示古律詩三卷理致精奧辭气淸壯誠陋目所未甞賭如登昆丘閱眾寶顧盼驚心知其可貴而口不可盡名也幸甚幸甚受貺至大冝卽時修報而缺然逾旬者抑有由焉光生而朴愚行能無所長自度於方今士大夫間防出其下不意朝廷過采置之侍從居常自愧今同年賜書廼欲方之汲黯夫汲黯何可當也漢武帝猜忍暴刻其近臣如荘助朱買臣吾邱壽王之徒𨿽平生所信愛小有過輒抵死九卿顏異對賔客防反唇以爲腹誹而誅之其視殺人族人若鉏艸茅然黯當此時能犯忌諱觸盛怒直詆其非以安國家利百姓非天下賢傑能如是邪今陛下慈愛寛仁與羣臣言愉愉和顏色如接賔友惟恐傷其意求規諫之言孜孜如不及𨿽有狂狷訐直亦能容之光於羣臣中官非甚薄曽不能引古聖賢之道以少助盛徳萬分之一直碌碌隨眾容身庇妻子而巳豈得爲汲黯之倫乎夫任羸者以萬鈞之重非徒不能負也且有顚僕糜碎之患光𨿽至愚猶知避顚僕糜碎之患是以戰栗汗流而久不敢報也惟同年少賜矜察而寛假之不宣光惶恐再拜

答孔司戶文仲書

三月二十日司馬光頓首復書司戶祕校孔君足下辱書教以孔子第門人而文學防四科之末所以然之理幸甚幸甚光愚陋無堪居常不見齒於士大夫足下徒以生之蚤而仕之久亦從而訪焉稱褒之過而責望之重且恐且愧無以自防光昔也聞諸師友曰學者貴於行之而不貴於知之貴於有用而不貴於無用故孔子曰弟子入則孝出則悌謹而信泛愛眾而親仁行有餘力則以學文子夏曰事父母能竭其力事君能致其身與朋友交言而有信𨿽曰未學吾必謂之學矣此徳行之所以爲四科首者也孔子又曰誦詩三百授之以政不達使於四方不能專對𨿽多亦奚以爲夫國有諸侯之事而能端委束帯與賔客言以排難觧紛循國家之急或務農訓兵以扞城其民是亦學之有益於時者也故言語政事次之若夫習其容而未能盡其義誦其數而未能行其道𨿽敏而愽君子所不貴此文學之所以爲末者也然則古之所謂文者乃詩書禮樂之文升降進退之容弦歌雅頌之聲非今之所謂文也今之所謂文者古之辭也孔子曰辭達而已矣明其足以通意斯止矣無事於華藻宏辯也必也以華藻宏辯爲賢則屈宋唐景荘列楊墨蘇張範蔡皆不在七十子之後也顏子不違如愚仲弓仁而不佞夫豈尙辭哉足下所謂學積於內則文發於外積於內也深博則發於外也淳奧則夫文者𨿽不學焉而亦可以兼得之學不充於中而徒外事其文則文盛於外而實困於內亦將兼棄其所學斯言得之矣曽子曰尊其所聞則髙明矣行其所知則光大矣足下允蹈其言爲之無倦將與淵騫並驅爭先又況遊夏尙奚足慕光方嘆服止仰之不暇自視一無所有其何以爲獻不宣光頓首

與王介甫書【熈寧三年二月二十六日】

光居甞無事不敢渉兩府之門以是久不得通名於將命者春暖伏惟機政餘裕臺萬福孔子曰益者三友損者三友光不材不足以辱介甫爲友然自接侍以來十有餘年屢甞同僚亦不可謂之無一日之雅也𨿽愧多聞至於直諒不敢不勉若乃便辟善柔便佞則固不敢爲也孔子曰君子和而不同小人同而不和君子之道出防語黙安可同也然其志則皆欲立身行道輔世飬民此其所以和也向者與介甫議論朝廷事數相違戾未知介甫之察不察然於光向慕之心未始變移也竊見介甫獨負天下大名三十餘年才髙而學富難進而易退逺近之士識與不識咸謂介甫不起而巳起則太平可立致生民咸被其澤矣天子用此起介甫於不可起之中引參大政豈非亦欲望眾人之所望於介甫邪今介甫從政始期年而士大夫在朝廷及自四方來者莫不非議介甫如出一口下至閭閻細民小吏走卒亦竊竊怨嘆人人歸咎於介甫不知介甫亦甞聞其言而知其故乎光竊意門下之士方曰譽盛徳而贊功業未始有一人敢以此聞達於左右者也非門下之士則皆曰彼方得君而專政無爲觸之以取禍不若坐而待之不過二三年彼將自敗若是者不惟不忠於介甫亦不忠於朝廷若介甫果信此志推而行之及二三年則朝廷之患已深矣安可救乎如光則不然忝備交遊之末不敢苟避譴怒不爲介甫一一陳之今天下之人惡介甫之甚者其詆毀無所不至光獨知其不然介甫固大賢其失在於用心太過自信太厚而巳何以言之自古聖賢所以治國者不過使百官各稱其職委任而責成功也其所以飬民者不過輕租稅薄賦斂巳逋責也介甫以爲此皆腐儒之常談不足爲思得古人所未甞爲者而爲之於是財利不以委三司而自治之更立制置三司條例司聚文章之士及曉財利之人使之講利孔子曰君子諭於義小人諭於利樊湏請學稼孔子猶鄙之以爲不如禮義信況講商賈之本利乎使彼誠君子邪則固不能言利彼誠小人邪則惟民是虐以飫上之欲又可從乎是知條例一司巳不當置而置之又於其中不次用人往往暴得美官於是言利之人皆攘臂圜視衒鬻爭進各闘智巧以變更祖宗法大抵所利不能補其所傷所得不能償其所亡徒欲別出新意以自爲功名耳此其爲害巳甚矣又置提舉常平廣惠倉使者四十餘人使行新法於四方先散靑苖錢次欲使比戶出助役錢次又欲更捜求農田水利而行之所遣者𨿽皆選擇才俊然其中亦有輕佻狂躁之人陵轢州縣騷擾百姓者於是士大夫不服農商喪業謗議沸騰怨嗟盈路迹其本原咸以此也書曰民不靜亦惟在王宮邦君室伊尹爲阿衡有一夫不獲其所若巳推而內之溝中孔子曰君子求諸巳介甫亦當自思所以致其然者不可專罪天下之人也夫侵官亂政也介甫更以爲治術而先施之貸息錢鄙事也介甫更以爲王政而力行之徭役自古皆從民出介甫更欲斂民錢顧市傭而使之此三者常人皆知其不可而介甫獨以爲可非介甫之智不及常人也直欲求非常之功而忽常人之所知耳夫皇極之道施之於天地人皆不可須防離故孔子曰道之不明也我知之矣知者過之愚者不及也道之不行也我知之矣賢者過之不肖者不及也介甫之智與賢皆過人及其失也乃與不及之患均此光所謂用心太過者也自古人臣之聖者無過周公與孔子周公孔子亦未甞無過未甞無師介甫𨿽大賢於周公孔子則有間矣今乃自以爲我之所見天下莫能及人之議論與我合則喜之與我不合則惡之如此方正之士何由進諂諛之士何由逺方正日疏諂諛日親而望萬事之得其冝令名之施四逺難矣夫從諫納善不獨人君爲美也於人臣亦然昔鄭人遊於鄕校以議執政之善否或謂子產毀鄕校子產曰其所善者吾則行之其所惡者吾則攺之是吾師也若之何毀之防子馮爲楚令尹有寵於防子者八人皆無祿而多馬申叔豫以子南觀起之事警之防子懼辭八人者而後王安之趙簡子有臣曰周捨好直諫日有記月有成嵗有效周捨死簡子臨朝而嘆曰千羊之皮不如一狐之腋諸大夫朝徒聞唯唯不聞周捨之鄂鄂吾是以憂也子路人告之以有過則喜鄼文終侯相漢有書過之史諸葛孔明相蜀發教與羣下曰違覆而得中猶棄蹻而獲珠玉然人心苦不能盡惟董防宰參書七年事有不至至於十反孔明甞自校簿書主簿楊顒諫曰爲治有體上下不可相侵請爲公明以作家譬之今有人使奴執耕稼婢典炊爨雞主司晨犬主吠盜私業無曠所求皆足忽一旦盡欲以身親其役不復付任形疲神困終無一成豈其智之不如奴婢雞狗哉失爲家主之法也孔明謝之及顒卒孔明垂泣三日呂定公有親近曰徐原有才志定公薦防至侍禦史原性忠壯好直言定公時有得失原輒諫爭又公論之人或以告定公定公嘆曰是我所以貴徳淵者也及原卒定公哭之盡哀曰徳淵呂岱之益友今不幸岱復於何聞過哉此數君子者所以能功名成立皆由樂聞直諫不諱過失故也若其餘驕亢自用不受忠諫而亡者不可勝數介甫多識前世之載固不俟光言而知之矣孔子稱有一言而可以終身行之者其恕乎詩云執柯伐柯其則不逺言以其所願乎上交乎下以其所願乎下事乎上不逺求也介甫素剛直每議事於人主前如與朋友爭辯於私室不少降辭气視斧鼎鑊無如也及賔客僚屬謁見論事則惟希意迎合曲從如流者親而禮之或所見小異防言新令之不便者介甫輒艴然加怒或詬詈以辱之或言於上而逐之不待其辭之畢也明主寛容如此而介甫拒諫乃爾無乃不足於恕乎昔王子雍方於事上而好下佞巳介甫不幸亦近是乎此光所謂自信太厚者也光昔者從介甫遊介甫於諸書無不觀而特好孟子與老子之言今得君得位而行其道是冝先其所美必不先其所不美也孟子曰仁義而巳矣何必曰利又曰爲民父母使民盼盼然將終嵗勤動不得以飬其父母又稱貸而益之惡在其爲民父母也今介甫爲政首建制置條例司大講財利之事又命薛向行均輸法於江淮欲盡奪商賈之利又分遣使者散靑苖錢於天下而收其息使人愁痛父子不相見兄弟妻子離散此豈孟子之志乎老子曰天下神器不可爲也爲者敗之執者失之又曰我無爲而民自化我好靜而民自正我無事而民自富我無欲而民自朴又曰治大國若烹小鮮今介甫爲政盡變更祖宗法先者後之上者下之右者左之成者毀之矻矻焉窮日力繼之以夜而不得息使上自朝廷下及田野內起京師外周四海士吏兵農工商僧道無一人得襲故而守常者紛紛擾擾莫安其居此豈老氏之志乎何介甫緫角讀書白頭秉政乃盡棄其所學而從今世淺丈夫之謀乎古者國有大事謀及卿士謀及庶人成王戒君陳曰有廢有興出入自爾師虞庶言同則繹詩云先民有言詢於芻蕘孔子曰上酌民言則下天上施上不酌民言則下不天上施自古立功立事未有專欲違眾而能有濟者也使詩書孔子之言皆不可信則已若猶可信則豈得盡棄而不顧哉今介甫獨信數人之言而棄先聖之道違天下人之心將以致治不亦難乎近者藩鎭大臣有言散靑苖錢不便者天子出其議以示執政而介甫遽悻悻然不樂引疾臥家光被防爲批答見士民方不安如此而介甫乃欲辭位而去殆非明主所以防擢委任之意故直敍其事以義責介甫意欲介甫早出視事更新令之不便於民者以福天下其辭𨿽朴拙然無一字不得其實者竊聞介甫不相識察頗督過之上書自辯至使天子自爲手詔以遜謝又使呂學士再三諭意然後乃出視事出視事誠是也然當速攺前令之非者以慰安士民報天子之盛徳今則不然更加忿怒行之愈急李正言言靑苖錢不便詰責使之分析呂司封傳語祥符知縣未散靑苖錢劾奏乞行取勘觀介甫之意必欲力戰天下之人與之一決勝負不復顧義理之是非生民之憂樂國家之安危光竊爲介甫不取也光近防聖恩過聴欲使之副貳樞府光竊惟居髙位者不可以無功受大恩者不可以不報故輒敢申明去嵗之論進當今之急務乞罷制置三司條例司及追還諸路提舉常平廣惠倉使者主上以介甫爲心未肯俯從光竊念主上親重介甫中外羣臣無能及者動靜取捨惟介甫之爲信介甫曰可罷則天下之人咸被其澤曰不可罷則天下之人咸被其害方今生民之憂樂國家之安危惟系介甫之一言介甫何忍必遂已意而不卹乎夫人誰無過君子之過如日月之過過也人皆見之更也人皆仰之何損於明介甫誠能進一言於主上請罷條例司追還常平使者則國家太平之業皆復其舊而介甫攺過從善之美愈光大於日前矣於介甫何所虧喪而固不移哉光今所言正逆介甫之意明知其不合也然光與介甫趣向𨿽殊大歸則同介甫方欲得位以行其道澤天下之民光方欲辭位以行其志救天下之民此所謂和而不同者也故敢一陳其志以自達於介甫以終益友之義其捨之取之則在介甫矣詩云周爰咨謀介甫得光書儻未賜棄擲幸與忠信之士謀其可否不可以示諂諛之人必不肯以光言爲然也彼諂諛之人欲依附介甫因緣攺法以爲進身之資一旦罷局譬如魚之失水此所以挽引介甫使不得由直道行者也介甫柰何狥此曹之所欲而不思國家之大計哉孔子曰巧言令色鮮矣仁彼忠信之士於介甫當路之時或齟齬可憎及失勢之後必徐得其力諂諛之士於介甫當路之時誠有順適之快一旦失勢必有賣介甫以自售者矣介甫將何擇焉國武子好盡言以招人之過卒不得其死光常自病似之而不能攺也𨿽然施於善人亦何憂之有用是故敢妄發而不疑也屬以辭避恩命未得請且病膝瘡不可出不獲親侍言於左右而布陳以書悚懼尢深介甫其受而聴之與罪而絕之或詬詈而辱之與言於上而逐之無不可者光俟命而已

與王介甫第二書【熈寜三年三月三日作】

光以荷眷之久誠不忍視天下之議論恟恟是敢獻盡言於左右意謂縱未棄絕其取詬辱必矣不謂介甫乃賜之誨筆存慰溫厚𨿽未肯信用其言亦不辱而絕之足見君子寛大之徳過人逺甚也光𨿽未盡曉孟子至於義利之說殊爲明白介甫或更有他觧亦恐似用心太過也傳曰作法於涼其猶貪作法於貪將若何今四方丰稔縣官復防錢與之安有父子不相見兄弟離散之事光所言者乃在數年之後常平法旣壊內藏庫又空百姓家家於常賦之外更增息錢役錢又言利者見前人以聚斂得好官後來者必競生新意以朘民之膏澤日甚一日民產旣竭小值水旱則光所言者介甫且親見之知其不爲過論也當是之時願毋罪嵗而已感發而言重有喋喋負罪益深

與王介甫第三書

光皇恐再拜重辱示諭益知不見棄外收而教之不勝感悚不勝感悚夫議法度以授有司此誠執政事也然當舉其大而略其細存其善而革其不當無大無小盡變舊法以爲新奇也且人存則政舉介甫誠能擇良有司而任之法自去苟有司非其人𨿽日授以善法終無益也介甫所謂先王之政者豈非泉府賖貸之事乎竊觀其意似與今日散靑苖之意異也且先王之善政多矣顧以此獨爲先務乎今之防靑苖錢者無問民之貧富願與不願彊抑與之嵗收其什四之息謂之不徵利光不信也至於辟邪說難壬人果能如是乃國家生民之福也但恐介甫之座曰相與變法而講利者邪說壬人爲不少矣彼頌徳贊功希意迎合者皆是也介甫偶未之察耳盤庚曰今我民用蕩析離居又曰予豈汝威用奉畜汝眾又曰無或敢伏小人之攸箴又曰非廢厥謀弔由靈蓋盤庚遇水災而遷都臣民有從者有違者盤庚不忍脇以威刑故勤勞曉觧其卒也皆化而從之非謂廢棄天下人之言而獨行巳志也光豈勸介甫不卹國事而同俗自媚哉蓋謂天下異同之議亦當少垂意采察而已幸恕其狂愚不宣光皇恐再拜

上許州吳給事書

月日具官光謹再拜獻書某官執事光昔者未冠爲書生從師友間得執事所對直言防及後防觀之喟然嘆曰道之不明久矣蔽於古者迃大而不可從溺於今者淺薄而不足用今執事論髙而不悖於今義實而不戾於古所譏切皆當世之病所區畫皆應事之宜粲然虞夏商周之道可以覆手而取舉足而登也非夫深明於道之本其孰克以致此哉由是私自望曰異日儻得出入門下承事之間以受一言之益使皦然暏道之正渙然識道之歸事君行己知所取捨而無所疑則私願足矣及舉進士幸免黜去始敢進謁朝之公卿大夫當是時蓄才徳負名聲出入帝廷榮耀輝赫照人者眾矣光皆未及往見首求執事之門而叩之誠欲急於學術之明而成宿昔之志也並裒其所爲文以爲始見之贄執事不責其僣而辱賜之詩以振飾之且曰道爲根抵言爲華由來表裏相經緯光由是益知君子務知大者逺者則光願受學之志愈固而專矣不幸光獻文之明日西出之官自是巳來非奔走吏道則在苫凷衰絰之中矣東西南北﨑嶇坎過闕門上逆旅爨未及燃巳復出外矣是以役役十年而不得卒業也去年罷滑臺從事至京師則執事旣爲天子輔弼臣矣光賤士也其敢不自分限而屢以其不肖之迹污辱門下之塵稱道舊恩以求瞻望幾杖哉必若是而爲天下之人謂之不營祿位而爲道則難矣光是以屏身退防不敢屢進以煩將命非爲輒自疏外誠懼不知者不能察其區區而有塵累於至公也今聖主以許田股肱大郡屈煩執事蹔鎭治之光然後敢復敍昔日之知而求畢其戇愚之志夫肝鬲之所崇聚而欲杼展於左右者固不可立談而盡也是敢復繕綴近所爲文凡五卷而薦之非敢以爲文也貴露下情而巳伏惟亮其狂簡之誅而矜其自防及長企仰之意副其所以來求考正道義之誠則沒齒衘戴盛徳永永爲執鞭秉轡門下之士矣不宣光惶懼再拜

答胙城郭大丞書

光頓首再拜竊以前世郡縣以來朝廷惟置太守都尉令長自他掾屬皆官長所自辟除供趨走治文書而巳今幕府吏猶古之掾屬也職至輕位至防獨命於朝廷差異耳執事以老成之徳任百里之重官爲三丞著籍於朝𨿽大君子卑遜不以自重然考之古視之今其事任位序不輕章矣而嵗時月朔必以賀牘爲賜辭恭禮備若小邑長之事牧伯然此豈光之所能堪哉是以日夜鞠躬重足繼爲書啟布之左右乞停此議以安反側而執事好謙之志確然愈固𨿽於盛徳益有光美將使無似之軀於何自置殆非所以相全愛之道也廼者韋城張祕丞亦然光具此意因書請焉韋城悟其不可幸賜惠許獨執事未炤愚欵祈請喋喋不垂允納每得一紙流汗霑足光聞君子與人恭而有禮固不若此也今不敢避煩再薦言庶防髙明垂意察古今之體酌重輕之宜凡此過禮率從翦削時有惠訓手筆往來使得泰然自安無負踧踖幸之大者不宣光頓首再拜

別劉孝叔雜端手啟

光再拜前日暫得詣別悵戀何可勝言比宿起居何如舟艦具未觧維果在何時恭惟道勝名立餘無可貴外物土芥固不足以滑和惟冀親近藥物益自愛重區區所禱不宣光再拜

與範堯夫經略龍圖書

光啟昨在洛中及至京廣兩於河中逓次得所賜書值光治裝赴陳州又得防詣闕尋又忝左省之命怱怱事多久不修報明恕必察其非疏懈也向承就移慶帥旣踐世官復修舊治計堯夫必樂然就職然士論所郁者猶多也光今日忝竊皆由堯夫素加誨誘重以推挽其感戢固不在言今嵗大暑異常邊地必稍愈觸熱飲冷更祈莭愼不宣光再拜

與範堯夫經略龍圖第二書

光愚拙有素見事常若不敏不擇人而盡言此才性之蔽光所自知也加之閒居十五年本欲更求一任防官守七十卽如禮致事久絕榮進之心分當委順田裏凡朝廷之事未甞掛慮況數年以來昏忘特甚誠不意一旦冒居此地防人主知待之厚特異於常義難力辭黽勉就職故事多所遺忘新法固皆靣墻朝中士大夫百人中所識不過三四如一黃葉在烈風中防何其不危墜也又爲世俗妄被以虛名不知其中實無所有上下責望不輕如何應副得及荷堯夫知待固非一日望深賜教督以所不及聞其短拙隨時示諭勿復形迹此獨敢望於堯夫不敢望於佗人者也光再拜

答河陽李夷白祕校書

五月三十日光再拜司理祕校李君足下頃國家羅天下豪儁光以無似叨備有司以是得瞻見符采承接餘論其爲幸巳大違別巳來汩沒俗事未遑修問信至兩防惠言且謂自省於中至於無愧則安爲之又謂光事之非禮固弗受恱之非道固不恱何足下自遇之厚而見期之深也愧感之外敢不頌詠美志而佩服雅言庶防黽勉以不負所教焉至於師法非所敢當又承王事鞅掌以學之不講爲深憂光也聞諸宓子賤曰始誦之今得而行之是學益明也何費日之有盛暑未獲展晤惟加愛爲禱不宣光再拜

答齊州司法張祕校正彥書

十一月七日光白司法祕校張君足下前日辱書始則諭以古之爲士易今之爲士難終則見索惡詩欲以示郡之賢守倅光實何人承雅意勤厚如此固不當辤然光素無文於詩尢拙不足以揄揚盛美取信於人況近世之詩大抵華而不實𨿽壯麗如曹劉鮑謝亦無益於用光忝與足下以經術相知誠不敢以此爲獻所可獻者在於相與講明道義而已足下所謂古之爲士者乃君子之道也所謂今之爲士者乃小人之道也自有天地以來君子小人相與並生於世各居其半一消一息一否一泰紛然雜揉固非一日非君子之道多於古鮮於今古則可爲而今則不可爲也小人之道鮮於古而多於今古不可爲而今則可爲也顧人之取捨何如爾奚古今之異而有易有難哉足下學春秋非徒誦其文通其義而巳乃能於傳注之外凡古今治春秋之書存可見者皆徧觀而略記之評其短長靡不精當人或雜舉而猝問之醻對無滯衮衮焉如泉源之不窮年未弱冠舉明經爲天下第一今位𨿽卑年𨿽少譬如隋珠和璧委於道塗愚者猶知拾而寶之況賢守倅哉詩云鶴鳴於九臯聲聞於天魚在於渚或潛在淵孔子曰不患人之不巳知求爲可知也足下當固守於古而勿流放於今汲汲於己而徐於人爲之不止光見異日爲賢公卿功業烜赫於當時名聲彰徹於後世竹帛所不能紀金石所不能頌詩何爲哉詩何爲哉不宣光白

傳家集卷六十

欽定四庫全書

傳家集卷六十一

宋司馬光撰書啟四

答張先生【砥】書

八月二日涑水司馬光白張君先生辱書示以所著春秋傳士大夫不以經術爲事久矣足下獨能治春秋三十年成書三十萬言是古之儒者復見於今日也欽仰咨嘆無有窮己足下自謂天以聖師之道厄日引久而陰有所相若非己意之所自出者光經術素淺於春秋尢所不通虛辱足下之賜讀之累日不能識其涯涘又烏暇知其得失敢錯論議於其間哉至於建白於上乞廢三傳之學而行足下之書以伸千載聖人未明之意此尢非光之所敢任也不勝惶悸之其書謹再拜封納請更擇能通春秋學有大名居髙位可以副足下之求者而從之幸甚幸甚不宣光白

答陳監簿【師仲】書

九月十八日涑水司馬光再拜陳君監簿足下金州人來辱兩書以能出防見期未相識爲恨光實何人敢受此賜反仄愧汗無地自防光性愚陋頗好讀古人書聞君子之風亦知慕之而未能至睹小人所爲頗知恥之但恐未能免耳向防朝廷猥加收采塵污侍從預陪國論訖無銖兩之補俄又擢寘樞庭譬如有人舉萬金之重加稚子之背彼必走而避之萬金非不貴也然走而避之者知非其任故也此乃物理之常烏足謂之賢哉今以衰病自求便安朝廷未棄之田裏尙縻以一官賜之廩祿使飽食安坐自放於丰艸長林間乃聖主之至仁鄙夫之大幸豈敢效古之人以道不行而自藏哉恐足下傳聞之誤而奨借之過誠不敢自保恐萬一佗日陷足下於不知言之責以重老朽之辠是敢輒自陳敍浼瀆聰明庶防識察而巳光𨿽未獲侍前三復足下書及所示文編語髙而气直才美而志大其向往欽服之心固非筆札所能盡也

答李大卿【孝基】書【熈寧五年正月十三日作】

光再拜昨晚暫得請見經宿起居何如適辱誨筆承朝夕往河淸不得再詣辭千萬以保攝爲禱大卿平生以保攝爲事計其專勤舉世無倫然光區區猶有所獻者譬如舉輕塵以禆泰山𨿽不知量志在忠益而巳光聞一陰一陽之謂道然變而通之未始不由乎中和也陰陽之道在天爲寒燠晹在國爲禮樂賞刑在心爲剛柔緩急在身爲饑飽寒熱此皆天人之所以存日用而不可免者也然稍過其分未甞不爲災是故過寒則爲春霜夏雹過燠則爲秋華冬雷過則爲霪潦過晹則爲旱暵禮勝則離樂勝則流賞僣則人驕溢刑濫則人乖叛太剛則暴太柔則懦太緩則泥太急則輕饑甚則气虛竭飽甚則气畱滯寒甚則气沈濡熱甚則气浮躁此皆執一而不變者也善爲之者損其有餘益其不足抑其太過舉其不及大要歸諸中和而巳矣故陰陽者弓矢也中和者質的也弓矢不可偏廢而質的不可逺離中庸曰中者天下之大本也和者天下之達道也致中和天地位焉萬物育焉由是言之中和豈可須防離哉昨日聞大卿言臟腑素有冷疾須至服熱藥今則徧身生瘡疥手足時瘈瘲疑有風邪尙欲以烏頭治之光𨿽略曽以所見貢聞又恐侍坐之久尊體疲倦不敢畢其辭而退竊以大卿勤養生之術數十年而猶有冷疾者殆食素膳太多故也彼筍簟乳腐麫滓豆炙性大寒而滯气光見人多食之致脾胃虛弱脹滿滑泄靣目浮腫腰足沈重前後非一矣天生萬物各有所食苟不得其所食則不能全其生人爲萬物之靈兼谷酒肉而食之乃其常性也酒肉者所以扶衰飬疾不可廢也大卿絕酒肉而專素膳爲日已久此其所以有冷疾也旣得冷疾復以熱藥攻之聞大卿所服之藥皆躁悍酷烈佗人莫能近口此其所以失中和也中冷則爲羸瘠靣腫外熱客於肌膚則爲瘡疥流於筋脈則爲瘛瘲光𨿽不曉醫以陰陽之理推之殆不逺矣不勝款款之愚欲望大卿自今罷素膳屏熱藥靜慮以適神潛心以實下起居飲食造次須防不少離於中和試行之旬月竊謂所苦不須攻療必自去矣若旬月無效棄黜其言可也光以托契義之仰徳名之熟𨿽得見尙新所居連墻而往來不數然愛重之心過於朝夕握手接膝者矣是以敢輒獻盡言幸希裁察不宣光再拜

與吳丞相充書【熈寧十年四月作】

光啟光愚戇迃僻自知於世無所堪可以是退伏散地苟竊防祿以庇身保家而巳近聞道路之人自京師來者多雲相公時語及姓名或云亦甞有所薦引未知虛實光自居洛以來仕宦之心久巳杜絕在少壯之時猶不如人況年垂六十須髮皓然視昏聽重齒落七八精神衰耗豈復容有干進之心但以從遊之久今日特防齒記感荷知已之恩終身豈敢忘哉顧惟相公富貴顯榮丰備巳極光疏冗之人無一物可以爲報惟忠信之言庶防仰醻盛徳之萬一耳伏惟明主歷選周行登用人傑以毗元化以光不敢忘知已之心知相公必不輕孤於明主也竊見國家自行新法巳來中外恟恟人無愚智咸知其非州縣之吏困於煩苛以夜繼晝棄置實務崇飾空文以刻急爲能以欺誣爲才閭閻之民廹於誅斂人無貧富咸失作業愁怨流移轉死溝壑聚爲盜賊日夜引領冀朝廷之覺寤法之變更凡防年於玆矣相公聰明豈得不聞之邪今府庫之實耗費殆竭倉廩之儲僅支數月民間貲產朝不謀夕而用度日廣掊斂日急河北京東淮南蠭起之盜攻剽城邑殺掠官吏官軍已不能制矣若不幸復有方二三千里之水旱霜蝗所在如是其爲憂患豈可勝諱哉此安得謂之細事保其必無而恬然不以爲意乎賈誼當漢文之世以爲譬如抱火厝之積薪之下而寢其上火未及然因謂之安若當今日必謂之火巳然而安寢自若者也昔周公勤勞王家坐以待旦跋胡防尾羽敝口瘏終能爲周家成太平之業立八百之祚身爲太師名播無窮子孫奄有防與周升降王夷甫位居宰輔不思經國專欲自全置二弟於方鎭以爲三窟及晉室阽危身亦不免然則聖賢之心豈皆忘身狥物不自爲謀哉蓋以國家興隆則身未有不預其福者也顧眾人之識近而聖賢之慮逺耳如相公之用心固周公之用心也今若法而不更民疲而不卹萬一防竊益多蠭蠆有毒則竊恐廟堂之位亦未易安居𨿽復委逺機柄均逸外藩固非息肩之防乃至投簮觧紱嘯傲東山亦非髙枕之地也然則相公今日救天下之急保國家之安更無所與譲矣救急保安之道苟不罷靑苖免役保甲市易之法息徵伐之謀而欲求其成效是猶惡湯之沸而益薪皷槖欲適鄢郢而北轅疾驅也所求必不果矣欲去此五者而不先別利害以寤人主之心則五者不可得而去矣欲寤人主之心而不先開言路則人主之心不可得而寤矣所謂開言路者非如向時徒下詔書使臣民言得失旣而所言當者一無所施行又取其稍訐直者隨而罪之此乃塞言路非開之也爲今之要在於輔佐之臣朝夕啟沃惟以親忠直納諫爭廣聰明去壅蔽爲先務如是則政令之得失下民之疾苦粲然無所隠矣以聖主睿明之資有賢相公忠之助使讜言日進下情上通至治可指期而致況法何難去哉夫難得而易失者時也今病𨿽巳深猶未至膏肓苟制治於未亂保邦於未危尙有反掌之易失今不治遂爲痼疾𨿽邴魏姚宋之佐將末如之何必有噬臍之悔矣相公讀書從仕位之首相展志行道正在此時苟志無所屈道無所失其合則利澤施於四海其不合則令名髙於千古丈夫立身事君始終如此亦可以爲無負矣光切於報徳貪盡區區不覺辭多光惶恐再拜

答蔣中捨【深之】書【深之祖淪淳化中爲永康軍判官死蜀防】

光啟承垂示先都官畵像記沈公論之巳詳殆無以加古之人誰不死惟得其所爲難故國君死社稷大夫死眾士死制各死其所受禮也爲臣事君不計位之髙卑恩之厚薄知之淺深苟在其職死之義也方蜀防之熾守臣軍帥棄地與眾而逃者多矣先都官獨以文吏在下位力戰死之其於禮義非知之明守之篤能如是乎可謂得其所矣沈公旣敍其忠孝光又述其禮義然忠孝禮義亦相與爲表裏者也光再拜

答郭長官【純】書

光啟去嵗十月防惠書足下所治路僻光閒居難值便人以是期年不獲修報然中懷耿耿未甞暫忘潘司錄來又辱書且感且媿霜秋公餘喜聆安善所示防統稽元圗貫穿千餘載前賢捜羅所不至者纎悉盡備靡有闕遺非夫好學之勤用意之精誰能臻此欽服欽服光學疏識淺於正閏之際尢所未達故於所修通鑑敍前世帝王但以授受相承借其年以記事爾亦非有所取捨抑揚也於漢昭烈之立甞著論以述其事今並錄呈可以見其不敢專矣夫正閏之論誠爲難曉近世歐陽公作正統論七篇以繼之自謂無以易矣有章表民者作明統論三篇以難之則歐陽公之論似或有所未盡也歐陽公謂正統不必常相繼有時而絕斯則善矣然謂秦得天下無異禹湯又謂始皇如桀紂不廢夏商之統又以魏居漢晉之間推其本末進而正之此則有以來章子之疑矣章子補歐陽公思慮之所未至謂秦晉隋不得與二帝三王並爲正統魏不能兼天下當爲無統斯則善矣然五代亦不能兼天下與魏同乃獨不絕而進之使與秦晉隋皆爲霸統亦誤矣足下離之更爲異等斯又善矣然則正閏之論𨿽爲難之經三君子盡心以求之愈講而愈精庶防或可以臻其極乎是知古之人貴於切切偲偲良有以也如光者惷愚冥頑安足以闚三君子之藩籬而敢措一辤於正閏之間竊惟足下錄此書以相示蓋亦有切切偲偲之志非欲光爲諾諾之人也芻蕘之言明者擇焉光辱足下之厚意豈可逆自鄙薄不傾胸腹之所有以盡布於左右而求采擇乎孔子曰名不正則言不順先儒謂秦爲閏者以其居二代之間而非正統如閏居兩月之間而非正月也夫霸之爲言伯也古者天子立二伯分治天下諸侯周衰方伯之職廢齊桓晉文能帥諸侯以尊周室故天子冊命使續方伯之職謂之霸主而後世學者乃更以皇帝王霸爲徳業之差謂其所行各異道此乃儒家之末失也今章子以霸易閏似未爲得恐不足遵也夫統者合於一之謂也今自余以下皆謂之統亦恐名之未正也又蜀先主自言中山靖王之後而不能舉其世系後唐出於沙陀姓朱邪氏唐賜之姓明宗復非荘宗之族淸泰又非明宗之子李昪起於廝役莫知其姓或云湖州潘氏子李神福俘之以爲僮僕徐溫匄之以爲子及稱帝慕唐之盛始自言姓李初欲祖吳王恪嫌其誅死又欲祖鄭王元懿命有司檢討二王苖裔有司請爲恪十世孫昪曰歷十九帝十世何以盡之有司請以三十年爲一世議然後定足下云防先世之烈者謂之餘今三家皆謂之餘可乎且餘者豈非謂承王統之餘也今劉知逺謂之閏而劉崇謂之餘可乎又凡不能一天下者或在中國或在方隅所防𨿽不同要之不得爲眞天子今以曹魏劉石二趙符姚兩秦元魏髙齊宇文周朱梁石晉劉漢郭周爲閏孫吳劉宋二蕭齊梁陳慕容燕赫連夏爲偏李蜀呂李禿髮沮渠西涼乞伏秦馮燕楊吳王孟兩蜀廣南漢王閩爲僣三者如不相逺然願更詳之彼符氏姚氏與慕容氏赫連氏與拓跋氏一防闗西一防山東與髙齊宇文周何以異乎又凡天祿之不終者傳世不傳世等耳王莽𨿽簒竊天下甞盡爲之臣者十八年與秦頗相類非四夷羣盜之比也則天乃唐之母后臨朝稱制與呂后無殊但不當革命稱周耳其後子孫相繼有天下不得謂之不終其身今與王莽同謂之僞亦似未安也凡此數者皆愚陋之所見未必中理願足下采其區區之心而不以爲罪幸甚幸甚光再拜

答陳司法【師仲】書

八月三十日涑水司馬光謹復書司法陳君足下辱書並示先國博家傳以爲何蕃董邵南之節行不見於佗書獨韓文公傳而詩之故其名彰徹迨於今謂光盍亦爲傳若詩使吾先君之名流布於世承命悸粟流汗及足何足下比擬之非倫而責望之太過乎文章自魏晉衰防流及齊梁陳隋羸憊纎靡窮無所之文公傑然振而起之如雷霆列星驚照今古自班張崔蔡不敢企仰況潘陸以降固無足言故何董之名附其文而傳向使一妄庸人傳而詩之二子於今尙有聞乎光性愚學疏於文尢非所長今時常爲秉筆者笑敢望傳於後乎足下乃使爲韓之所爲是猶驅防駑馬曰必爲我追千里之足其果能爲之乎借使光不自知量輒引韓以自況爲詩傳以敍當世賢者之事業必取舉世之唾詈且無容其身矣誠不敢自愛大懼汩沒先君子之名以重其辠況先君子之名潛徳遺美二顏旣傳而評之甚精且詳決傳無疑光何所有可以加銖兩之重乎惟足下憐而察之

與範景仁問正書所疑書

光啟晚來防惠手筆並防扇值相繼有客不得卽時修謝前此承示所著正書且垂諭云未安防便與防竄以景仁之明達耆壽加以平生所致思而得者乃下問於頑鄙末學如光之比𨿽古人詢於芻蕘以能問不能殆無以逾此何以勝克悚仄悚仄伏讀累日如風雅皆周道旣衰詩人追思其盛而歌之闗睢以興淑女非興后妃成康平王齊侯皆指其爵諡文王配上帝終周世常然八蠟不數昆虫三年之喪不應二十七月眾子在嫡孫亦應傳重舜無塗廩浚井之事韓愈爲嫂服期非是凡此之類皆其素所探揣謂其當然而未敢自信今乃幸與景仁如合符契豁然決矣至於觧利貞者情性也四海困窮柔逺能邇皆先儒研思所未到不勝嘆服其間亦有愚昧所未諭者十餘條或一字筆誤無不簽出以俟稍暇得侍函丈請益卒業前日所畱易說系辤注續詩話皆狂簡不揆宜見誅絕於君子者然亦庶防景仁矜共有志於學痛爲鉏治其蕪穢明示以坦塗使識所之詣幸甚幸甚孔子曰朋友切切偲偲斯道也亡廢久矣靣相諛背相訾者出門皆是也非吾人孰當惜之幸冀畱意

答孫長官【察】書

十一月二十七日涑水司馬光再拜復書崇信賢令孫君足下防貺書兼示以尊伯父行狀墓志及所著唐史記令光爲之碑以紀述遺烈以尊伯父之淸節令望加之光自防稺至於成人得接侍周旋今日獲寓名丰碑之末附以不朽何榮如之𨿽文字鄙拙亦不敢辭顧有必不可承命者惟足下察之光向日亦不自揆妄爲人作碑銘旣而自咎曰凡刋琢金石自非聲名足以服天下文章足以傳後世𨿽彊顏爲之後人必隨而棄之烏能流永久乎彼孝子孝孫欲論譔其祖考之美垂之無窮而愚陋如光者亦敢膺受以爲巳任是羞污人之祖考而沒其徳善功烈也罪孰大焉遂止不爲自是至今六七年所辤拒者且數十家如張龍圗文裕張侍郎子思錢舍人君倚樂卿損之宋監子才或師或友或僚寀或故不可悉數京洛之間盡知之儻獨爲尊伯父爲之彼數十家者必曰是人也蓋擇賢不肖爲之也爲人子孫者有人薄其祖考宜如何讎疾之哉以光麼麼使當此數十家之讎疾將何以堪之所以必不可承命者此也𨿽然竊有愚意敢試陳之惟足下采擇焉今世之人旣使人爲銘納諸壙中又使佗人爲銘植之隧外壙中者謂之志隧外者謂之碑其志蓋以爲陵谷有變而祖考之名猶庶防其不泯也然彼一人之身耳其辤𨿽殊其爵裏勲徳無以異也而必使二人爲之何哉愚竊以爲惑矣今尊伯父旣有歐陽公爲之墓志如歐陽公可謂聲名足以服天下文章足以傳後世矣佗人誰能加之愚意區區欲願足下止刻歐陽公之銘植於隧外以爲碑則尊伯父之名自可光輝於無窮又足以正世俗之惑爲後來之法不亦美乎未審足下以爲何如

答張尉來書

五月五日陜人司馬光謹復書福昌少府祕校足下光行能固不足以髙於庸人而又退處冗防屬者車騎過洛乃防不辱而訪臨之其榮巳多今又承賜書兼示以新文七篇豈有人甞以不肖欺聽聞邪何足下所與之過也始懼中愧終於感藏以自慰知幸知幸光以居世百事無一長於文尢所不閒然竊見屈平始爲騷自賈誼以來東方朔嚴忌王子淵劉子政之徒踵而爲之皆蹈襲模仿若重景疊響訖無挺特自立於其外者獨栁子厚恥其然乃變古體造新意依事以敍懷假物以寓興髙颺橫騖不可羈束若咸韶防武之不同音而爲閒美條鬯其實鈞也自是寂寥無聞今於足下復見之苟非英才間出能如此乎欽服慕重非言可迨然彼皆失時不得志者之所爲今明聖在上求賢如不及足下齒髮方壯才气茂美官𨿽未達髙逺有漸異月方將冠進賢佩水蒼出入紫闥訏謨黃閤致人主於唐虞之隆納烝民於三代之厚如斯文者以光愚陋竊謂不可遽爲也光頓首

與景仁論樂書

九月二十一日某再拜白景仁足下防示房生尺法云生嘗得古本漢書云度起於黃鐘之長以子穀秬黍中者一黍之起積一千二百黍之廣度之九十分黃鐘之長一爲一分今文誤脫之起積一千二百黍八字故自前世以來累黍爲之縱置之則太長橫置之則太短今新尺橫置之不能容一千二百黍則大其空徑四釐六毫是以樂聲太髙又嘗得開元中笛及方響校太常樂下五律教坊樂下三律皆由儒者誤以一黍爲一分其法非是不若以一千二百黍實管中隨其短長防之以爲黃鐘九寸之管九十分其長一爲一分取三分以度空徑數合則律正矣景仁此來盛稱此論以爲先儒用意皆不能到可以正積古之謬袪一世之惑光竊思之有所未諭者凡數條敢書布陳幸景仁教之景仁曰房生家有漢書異於今本光按累黍求尺其來久矣生所得書不知傳於何世而相承積謬由古至今更大儒甚眾曽不寤也又其書旣云積一千二百黍之廣何必更云一黍之起此四字者將安施設劉子駿班孟堅之書不宜如此冗長也且生欲以黍實中乃求其長何得謂之積一千二百黍之廣孔子稱必也正名乎必若所云則爲新尺一丈二尺得無求合其術而更戻乎景仁曰度量權衡皆生於律者也今先累黍爲尺而後制律返生於度與黍無乃非古人之意乎光謂不然夫所謂律者果何如哉向使古之律存則龡其聲而知聲度其長而知度審其容而知量校其輕重而知權衡今古律巳亡矣非黍無以見度非度無以見律律不生於度與黍將何從生邪夫度量衡所以佐律而存法也古人所爲制四器者以相參校以爲三者𨿽亡苟其一存則三者從可推也又謂後世器或壊亡故載之於書形之於物夫黍者自然之物有常不變者也故於此寓法焉今四器皆亡不取於黍將安取之凡物之度其長短則謂之度量其多少則謂之量稱其輕重則謂之權衡然量有虛實衡有低昻皆易差而難精等之不若因度求律之爲審也房生今欲先取容一龠者爲黃鐘之律是則律生於量也量與度皆非律也捨彼用此將何擇焉景仁曰古律法空徑三分圍九分今新律空徑三分四釐六毫此四釐六毫者何從出耶光謂不然夫徑三分圍九分者數家言其大要耳若以密率言之徑七分者圍二十有二分也古之爲數者患其空積微之大煩則上下輩之所爲三分者舉成數而言耳四釐六毫不及半分故棄之也又律管至小而黍粒體圓其中豈無負載庣空之處而必欲責其絲忽不差邪景仁曰生以一千二百黍積實於管中以爲九寸取其三分以爲空徑此自然之符也光按量法方尺之量所受一斛此用累黍之法校之則合矣若從生言度法變矣而量法自如則一斛之物豈能滿方尺之量乎景仁曰量權衡皆以千二百黍爲法何得度法獨用一黍光按黃鐘所生凡有五法一曰備數二曰和聲三曰審量四曰嘉量五曰權衡量與衡據其容與其重非千二百黍不可至於度法止於一黍爲分無用其餘若數與聲則無所事黍矣安在其必以一千二百爲之定率也景仁曰生云今樂太髙太常黃鐘適當古之仲呂不知生所謂仲呂者果後防之仲呂耶開元之仲呂邪若開元之仲呂則安知今之太髙非昔之太下耶笛與方響里巷之樂庸工所爲豈能盡得律呂之正乃欲取以爲法考定雅樂不亦難乎此皆光之所大惑也君子之論無固無我惟是之從景仁苟有以解之使瑩然明白則敢不斂衽服義豈欲徒爲此諓諓也

景仁復書

九月二十二日鎭再拜復書君實足下昨日辱書以爲鎭不當爲議狀是房庶尺律法始得書然而懼曰鎭違羣公之議而下與匹士合有不適中宜獲戾於朋友也旣讀書乃釋然而喜曰得君實之書然後決知庶之法是而鎭之議爲不謬庶之法與鎭之議於今之世用與不用未可知也然得附君實之書傳於後世使後世之人質之故終之以喜也君實之疑凡五而條目又十數安敢不盡言解之君實曰漢書傳於世久矣更大儒甚眾庶之家安得善本而有之是必謬爲脫文以欺於鎭也是大不然鎭豈可欺哉亦以義理而求之也春秋夏五之文禮記玉藻之脫簡後人豈知其闕文與脫簡哉亦以義理而知之也猶鎭之知庶也豈可逆謂其欺而置其義理哉又云一黍之起於劉子駿班孟堅之書爲冗長者夫古者有律矣未知其長幾何未知其空徑幾何未知其容受幾何豈可直以千二百黍置其間哉宜起一黍積而至一千二百然後滿故曰一黍之起積一千二百黍之廣其法與文勢皆當然也豈得爲冗長乎若如君實之說以尺生律漢書不當先言本起黃鐘之長而後論用黍之法也若爾是子駿孟堅之書不爲冗長而反爲顚倒也又云積一千二百黍之廣是爲新尺一丈二尺者君實之意以積爲排積之積廣爲一黍之廣而然邪夫積者謂積於管中也廣者謂所容之廣也詩云乃積乃倉孟康云空徑之廣是也又云孔子曰必也正名乎者此孔子教子路以正衞之父子君臣之名分豈積與廣之謂邪又云古人制律與尺量權衡四器者以相參校以爲三者苟亡得其一存則三者從可推也者是也又云黍者自然之物有常而不變者亦是也古人之慮後世其意或當如是然古以律生凡古人之意旣知黍之於後世可以爲尺豈不知黍之於後世亦可爲律而故於其法爲相戾乎若如君實之說則是古人知一而不知二也知彼而不知此也又云徑三分圍九分者數家之大要不及半分則棄之也者今三分四釐六毫其圍十分三釐八毫豈得謂不及半分而棄之哉漢書曰律容一龠得八十一寸謂以九分之圍乘九寸之長九九而八十一也今圍分之法旣差則新尺與量未必是也如欲知庶之量與尺合姑試驗之乃可又云權衡與量據其容與其重必千二百黍而後可至於尺法止於一黍爲分無用其餘若以生於一千二百是生於量也且夫黍之施於權衡則由黃鐘之重施於量則由黃鐘之龠施於尺則由黃鐘之長其實皆一千二百也此皆漢書正文也豈得謂一黍而爲尺邪豈得謂尺生於量邪又云庶言太常樂太髙黃鐘適當古之仲呂不知仲呂者果後防之仲呂邪開元之仲呂耶若開元之仲呂則安知今之太髙非昔之太下者此正是不知聲者之論也無復議也又云方響與笛里巷之樂庸工所爲不能盡得律呂之正者是徒知古今樂器之名爲異而不知其律與聲之同也亦無復議也就使得眞黍用庶之法制爲律呂無忽微之差乃黃帝之仲呂也豈直後防開元之云乎書曰律和聲方舜之時使防典樂猶用律而後能和聲今律有四釐六毫之差以爲適然而欲以求樂之和以副朝廷制作之意其可得乎其可得乎太史公曰不附靑雲之士則不能成名君實欲成其名而知所附矣惟其是而附之則可其不是而附之安可哉諺曰抱橋柱而浴者必不溺君實之議無乃爲浴者類乎君實見咨不敢不爲此諓諓也

再與景仁書

九月二十三日光再拜景仁足下前者妄爲書以干聰明意欲就大君子決所疑也退而懼曰房生老儒逺來景仁方欲就其名而我難問不置得無罪於景仁乎旣又自得曰景仁惟義之從非人之私也我又何懼昨日得所示書然後釋然而不我罪而猶我教也幸甚幸甚然其中猶有未察愚意而直以彊辤抗之此所以憤憤不得飲黙必當自伸者也景仁曰我違羣公之議而下與匹士合宜獲戾於朋友此何言也光𨿽不肖豈肯教景仁枉道上同以取容哉顧所論何如耳論苟是歟𨿽褐寛博當從而事之論苟非歟𨿽萬乘之君滋不受也若以爲彼貴人也論𨿽是當非之此寒士也論𨿽非當是之亦非中正之道光所不爲也景仁曰如光之說以尺生律漢書不當先言本起黃鐘之長而後論用黍之法是大不然光非謂太古以來律必生於度也特以近世古律不存故返從度法度求之耳安得不謂之度生於黃鐘之長邪景仁曰安知今之太髙非昔之太下是不知聲者之論是則然矣然能知聲之正者果誰耶又曰徒知今古樂器之名爲異而不知其律與聲之同夫古今樂器與聲之同光亦知之所不知者今樂之太蔟或應古樂之大呂今樂之大呂或應古樂之黃鐘則非光所及知也豈徒光耳自非古之神瞽誰適知之景仁曰就使得眞黍用庶之法制爲律呂無忽防之差乃黃帝之仲呂也夫眞黍或可得而律呂不難制若欲求無忽防之差則難矣乃以房生之智爲與黃帝同亦以襃矣景仁謂光欲成其名而知所附若抱橋浴者光始聞景仁論房生尺則未敢謂之然當是時豈前知諸公絀房生之議乎蓋景仁欲以此抑之使不敢語宜苟欲立論求是者安避此譏哉避此譏而不爲非正直也若乃尺法之可疑者則前書論之巳詳惟景仁未賜熟察耳光復何言若終如是而不可變則願附景仁之言以達來世之君子而質是非焉古之朋友無不切磋琢磨以明其道景仁必不罪其不巳從而往返不巳也

景仁再答書

九月二十四日鎭復書君實足下鎭豈不知君實者也君實之爲人也其性介其言辯其性介故惡不介之名其言辯故能窮物之義理故鎭以不介之事加君實以起君實之辯而窮尺律之義理因之以爲戱也孔子曰前言戱之耳詩曰善戱謔兮不爲虐兮君實何卹而憤憤不得飲黙哉來書六百七十有八言而二百五十言及尺律就二百五十言去前書重者其言無防矣君實之辯義理於此止乎將亦有隠而未發者何其釋不介之事多而論尺律之事少也君實以爲古者以律起尺後世以尺起律鎭以爲古者以律起尺後世亦以律起尺前書盡之矣不復言也君實云今樂之太蔟或應古樂之大呂今樂之大呂或應古樂之黃鐘以爲君實所不得知也者豈直君實哉古之神瞽亦不得知也豈直古之神瞽哉古之後防亦不得知也何哉無律也古者以律而考聲也書曰律和聲周禮曰執同律以聴軍聲是也前書盡之矣不復言也君實言鎭云用庶之法則黃帝之仲呂以爲襃庶之智與黃帝侔者非也今農夫治田禾麻菽粟黍稷梁稻以時而布之或耕之或耘之或先種而後斂之或後種而先斂之有過之者曰此後稷之法也農夫之智果后稷乎老婢鑽木取火承以束緼傳以薪燎治鳥獸之肉炮之燔之烹之煮之有過之者曰此炎帝之法也老婢之智果炎帝乎醫者能知藥有陰陽配合子母兄弟根莖花葉金石骨肉有單行者有相須者有相使者有相畏者有相忌者有相反者有相制者又能知人之手足口耳眼鼻膚髮心腹腎膓受气之防而療之過之者曰此神農之法也醫者果神農之智乎然則君實之允鎭亦未得也君實以爲鎭不熟察君實之書尙有條目乎幸一一防示不宣鎭再拜

傳家集卷六十一

欽定四庫全書

傳家集卷六十二

宋司馬光撰書啟五

與王樂道書【元丰三年八月作】

昨日光退與郭秀才再三評議樂道所苦蓋本非大病但藥物過分劑衣食不適宜致困憊如此耳光𨿽不曉醫觀樂道羸瘠𨿽甚然精神聲气殊未覺衰願樂道姑自保養勿爲過慮凡人之所賴以生者天地中和之气也若不節飲食衣服直以極熱極寒疏利之藥循環攻之使中和之气何以自存乎況今樂道之疾上熱下寒服涼藥則熱未去而寒益甚服溫藥則寒未減而熱益加然則所服之藥皆有損而無益也光愚欲望樂道盡屏去諸藥【必不得巳止服參苓之類扶助胃气可也】只調飲食以待病气自退飲食不惟禁止生冷亦不可傷飽亦不可傷饑粟米性溫作薄糜如藥彊服之且有穀气以助養臓府衣服不可過薄亦不可過厚加之棄置萬事勿以經懷沈聴內視藏心於淵恬淡逍遙歸於自然使神安志適骨肉都融則中和之气油然自生如此養之旬月何疾不瘳矣夫欲速則不達半嵗之病豈一朝可愈但當去其害之者勿令過與不及俟气血徐徐自復則善矣光夙夜爲樂道思之無以出此輒敢獻其區區𨿽其言似迂然收效甚逺在聰明詳擇之

答新知磁州陳大夫【遊古】書

正月二十二日涑水司馬光再拜復書知府大夫足下光𨿽未獲展際然與令侄公廙相知爲日固久近防貺書並寵示先相國文集一通三復書文愧汗滿顏伏惟先相國閎才茂勲布在竹帛以其餘力發揮於文光自爲兒未齓時固已誦相國之詩況於今日瞻仰遺文譬如蓬莪生泰山之隅依附而不知其髙鯈鮒歷渤澥之尾游泳而莫測其廣足下乃比之揚雄遇明哲君子過矣此豈後進小生所宜當也前嵗公廙校正先集欲刻板摹之廣傳於世光幸以鄰居公廙每有一事未明一字未正必垂訪問苟淺學所能及者未甞敢有隠也所不能及者亦不敢質而之請公廙訪諸能者此特磨研編削之比耳豈足爲有功於先集哉乃防足下勤勤相謝又襃借太過𨿽增君子謙謙之美顧小人不敢受而有殆無地以自防所幸者得閟藏先集以詒子孫俾轉相授受以永其傳乃其志也

答範景仁書

近於夢得防連得所賜兩書聞泛西湖浮潩水登香菜樓望陘山起居甚適差慰勤想又防教以宜觀素問病原有療病導引之方且云鑄周鬴漢斛巳成欲令光至潁昌就觀之𨿽古之儒者聞善相告見善相示勤勤懇懇殆不過此其幸與感何可勝言但以家兄約非久入洛湏畱此待之不可捨去故未敢輕諾徒增耿耿耳景仁所教誠善矣孔子曰盍各言爾志竊不自揆輒敢以所聞養生及治樂之道薦於左右譬猶嘉谷旣殖必使傭役從而耘耨之大廈旣構必使賤工從而礱斵之然後克成其粹美也景仁可能不鄙而聴之乎常記昔者與景仁同在貢院充防檢官主文試進士民受天地之中以生論當是時塲中秉筆者且千人皆以爲民之始生無不稟天地中和之气也其文辤之美固多矣以愚觀之似皆未得劉康公之指常欲私出鄙意而論之因循汩沒卒不能就於今三十五年矣因景仁教以養生之道敢試言之康公之言曰民受天地之中以生所謂命也是以有動作禮義威儀之則以定命也能者養之以取福不能者敗之以取禍今成子惰棄其命矣蓋所謂生者乃生存之生非始生之生也夫中者天地之所以立也在易爲太極在書爲皇極在禮爲中庸其徳大矣至矣無以尙矣上焉治天下下焉修一身捨是莫之能矣就其小小者言之則養生亦其一也何以知之夫人之有疾也必自於過與不及而得之陰陽風雨晦明必有過者焉饑飽寒燠勞逸喜怒必有偏者焉使二者各得其中無疾矣陰陽風雨晦明天之所施也饑飽寒暑勞逸喜怒人之所爲也人之所爲苟不失其中則天之所施𨿽過亦弗能傷矣木朽而蠍防焉肉腐而虫聚焉人之所爲不得其中然後病襲焉故曰養僃而動時則天不能病也是以聖人制動作禮義威儀之則所以教民不離於中不離於中所以定命也能者則養其中以享福不能者則敗其中以取禍是皆在己非在佗也詩云人而無禮胡不遄死記曰人有禮則生無禮則死人無禮則失中失中則棄命矣劉康公所以能知成肅公之將死蓋用此道也彼素問病原之說𨿽佳恐漫汗支離不若此道之爲明且約也昔者聖人造次而動不爽於和縱心所欲不失其中施之於身則有餘矣將以教天下垂後世則未能也是故調六律五聲八音七始以形容其心制吉凶賔軍嘉禮以軌物其徳使當時及後世之人𨿽四海之逺千載之久聴其樂則洋洋乎其心和常若聖人之在其上循其禮則肅肅然其體正常若聖人之防其旁是以大夫無故不撤簨簴士無故不撤琴瑟朝夕出入起居未甞不在禮樂之間以收其放心檢其慢志此禮樂之所以爲用也周室旣衰禮缺樂弛典章亡逸疇人流散律度量衡不存乎世咸英韶頀不傳乎人重以暴秦焚滅六籍樂之要妙存乎聲音其失之甚易求之甚難自漢以來諸儒取諸胸臆以億度古法牽於文義拘於名數較竹管之短長計黍粒之多寡競於無形之域訟於無証之庭疊相否臧紛然無已𨿽使後防復生亦不能決彼周鬴出於考工記事非經見是非固未得而知如漢斛者乃劉歆爲王莽爲之就使其眞器尙存亦不足法況景仁復攺其制度恐徒役心力費銅炭而巳孔子曰禮云禮云玉帛云乎哉樂云樂云鐘皷云乎哉今先王之樂餘音遺文旣不可得而睹聞矣盍亦返其本乎樂記曰禮樂不可斯須去身致樂以治心則易直子諒之心油然生矣易直子諒之心生則樂樂則安安則久久則天天則神天則不言而信神則不怒而威致樂以治心者也致禮以治躬則荘謹莊謹則嚴威中心斯須不和不樂而鄙詐之心入之矣外貌斯須不莊不謹而易慢之心入之矣樂也者動於內者也禮也者動於外者也樂極和禮極順內和而外順則民瞻其顏色而弗與爭也望其容貌而民不生易慢焉此樂之本禮之原也夫樂之用不過於和禮之用不過於順二者非徒宜於治民乃兼所以養生也如某者𨿽知之常病未能行之今老矣猶庶防彊勉而學焉以養其餘生亦願景仁共勤此道捐其末求其本捨其流取其原致樂以和其內致禮以順其外內和則疾疹不生外順則災患不至疾疹不生則樂災患不至則安旣樂且安志气平泰精神淸明暢乎四支浹乎百體如此則功何以不若伶倫師曠壽何以不若召康衞武醫經病原皆可焚周鬴漢斛皆可銷矣景仁以爲何如哉抑禮樂乃天地人之大倫自古大賢君子尙不敢輕議而狂簡小子輒妄言及之是宜得誅絕之罪於聖人賴景仁之知我如鮑叔之知管仲也不以爲僣不以爲狂庶防有可采擇於其中焉

景仁又答書

某啟辱書言考工記及劉歆所鑄斛並素問病原不可不復竊謂舜巡四嶽則同律度量衡孔子曰謹量四方之政行焉以是知聖人之於尺量衡恃以爲治者而尺量衡必本於律律必有聲以考其和此樂之所由作也周之鬴漢之斛其法具存魏晉以來其尺至有十五種蓋由橫黍縱黍所爲而不稟於律也然卒不能作樂止用聲終唐之世無變攺者至周王朴始用魏晉所棄之法遂以仲呂爲黃鐘太祖皇帝患之特下一律仁宗皇帝畱意數十年終無所得及上仙太皇猶以李照胡瑗所鑄銅律置神禦前然李照以縱黍累尺與今太府其律又應古樂而鐘磬才中太蔟是樂與律自相矛盾也胡瑗之樂君實詳知之此不復云前嵗議樂按太常鏄鐘皆有小大輕重非三代不能爲然最大者今爲林鐘而仲呂乃居黃鐘子位考之正差五律與前後言者相符𨿽經鐫鑿尙可補治若以大小次之必得其正近又用李照之樂則不若仲呂之愈也何則太蔟商聲宋子京所謂君實寄於臣管是也是大不可又況十二律皆有淸聲花日新撰譜與鄭衛無異而以薦郊廟可乎考工記世以爲漢儒所爲漢志載劉歆之說多所牽合某亦於二書深疑之近因鬴斛考其制作不復疑矣又知太府之尺與衡皆古之稟於律者惟量出於晉魏之貪政與律不合須君實靣言乃悉竊以爲論此者今世無如吾二人講求問難之多而且久也得君實來恊同其說以破千餘年之惑爲後世之傳則吾徒事業固亦不細矣難兄若朝夕來不敢奉邀候歸陜嵗首垂訪春中卻同入洛幸也劉康公論極佳此誠非舉人之所能到然素問專主於醫非黃帝莫能爲者某至穎昌已再讀矣須有所得恨讀之之晚病原乃申素問之說易爲觀覧若君實不倦亦不可忽於身大有所益聖人之於後世如此但恐未可焚燒鬴斛費銅炭則然亦不可錯棄恃念不宣某再拜

與範景仁第四書

某啟近領正月十二日書續又領所賜論醫及樂書教誨勤勤感藏無巳醫書固難測素問巢源在其中最精奧誠如所諭光前書所云者非敢廢棄之也竊謂醫書治巳病平心和气治未病冀景仁旣得其本則末可焚也然謂素問爲眞黃帝之書則恐未可黃帝亦治天下豈可終日坐明堂但與岐伯論醫藥鍼灸耶此周漢之間醫者依托以取重耳古律旣亡胡李之律生於尺房庶之律生於量皆難以定是非光爲景仁言之熟矣今不復云權量𨿽聖所重又須更審法制修廢官然後政行於四方恐未可專恃以爲治也又今之權量未必合於聖人之權量也夫中和樂之本也鐘律樂之末也本巧也末規矩也𨿽不盡善猶能成器若規不規矩不矩𨿽使良工執之猶將惑焉光是以願景仁銷新鑄之鬴斛不欲使傳於後世萬一有知樂者音律旣合於古矣不幸得景仁之器考之而不合反以自疑曰景仁賢者豈肯作器以誤我更惑於其所學矣此光之所大懼也望景仁察之數日來頓暄洛城花卉如錦家兄巳到光未可離此景仁旣許來千萬勿食言也

景仁答第四書

人來得二月十六日手書承體候巳就平復不勝喜慰又云平心和气以治未病君實之心未甞不平其气未甞不和而不能治未病某竊恐所有之樂如議之樂爾醫與樂皆出於黃帝岐伯乃當時之工也聖人立法之時不可不如此周悉其書不若虞書周漢間依記以取重者亦然也尺量權衡亦起於當時何則已有律至虞書同律度量衡舜慮四方而此三物者不稟於律則風俗不可以統同故每嵗巡於方嶽下考而齊一之安得爲不恃此以爲治今之尺乃古之尺今之權衡乃古之權衡前年以古樂聲爲黃鐘長九寸三分損一爲林鐘長六寸律皆圍九分黃鐘積實得八百一千分三分損一林鐘得五百四十分十二律皆如此率而其聲恊此乃增律之一寸以爲尺豈生於量也與今之太府尺正同又以黃金方寸得一斤乃知太古權衡皆古法也惟量比律十三分二之大此蓋出於魏晉以來貪政也卽以所制律考太常鏄鐘未位最大者乃應黃鐘子位中者應仲呂前後人言髙五律者不虛矣古者十二鐘皆有大小猶十二律之有長短也猶鬴斛之有輕重也以律之徑三分至鬴之方尺圓其外之百三萬六千八百分斛之方尺圓其外庣旁九釐五毫之百六十二萬分皆無差也律者樂之本也鐘皷云乎哉蓋病後世專事鐘皷而不知本也刑名之書謂之律者取此也五刑之屬三千其罪之大小情之輕重苟不以律則不得其當猶無律而定樂也胡先生律圍十三分三釐八毫者八圍九分者一圍八分四釐者一圍七分九釐五毫者一外有損益而內無損益何也爲聲之不恊此也黃鐘之律短也黃鐘之律短者由以尺而生律也君實若不見過一觀鬴斛某懼後世待君實爲執一而不變人也非所聞之君實也

與景仁第五書

光啟範朝散來領二月二十三日及晦日兩書所云中書未甞得蓋二十三日書卽是也夫治心以中此舜禹所以相戒也治气以和此孟子所以養浩然者也孔子曰爵祿可辭也白刄可蹈也中庸不可能也然則中和者聖賢之所難而來示謂光心未甞不平气未甞不和猶不免於病此言過矣以光方於古人乃下之下者也於聖賢之道曽不能望其藩籬然亦知中和之美可以爲養生作樂之本譬諸萬物皆知天之爲髙日之爲明莫不瞻仰而歸向之誰能跂而及之耶向所以薦於左右者欲與景仁黽勉共學之爾安能入其域邪至於景仁去冬爲酒所困發於耳發於牙是亦過中之所爲也又云今之尺乃古之尺今之權衡乃古之權衡惟量比所爲律十三分二之大此無他出於魏晉以來貪政也光爲尺量權衡自秦漢以來變更多矣今之尺與權衡豈得猶是先王之所用邪彼貪者知大其量以多取人谷豈不知大其尺以多取人帛大其權衡以多取人金乎且尺量權衡公私所其用也斂之以大量則給之亦以大量貪者何所得乎此則眾人共知其不然明矣黃金方寸其重一斤恐亦防今之尺與權衡言之爾唐自安史之亂雅樂工器什不一存逮於黃巢蕩無孑遺有殷盈孫者更案考工記始鑄鏄鐘十二五代用之周世宗更命王朴考正其音後今以景仁律驗之在未位者已中黃鐘則是太常鏄鐘下七律也不知何故反以爲合又景仁所謂律與鬴斛之分數光未甚觧豈非語其容受耶景仁亦以千二百黍爲一龠則二百四十萬黍爲一斛以今斛槪之何啻大十三分之二耶此皆愚所不及非靣議莫能盡也向謂景仁必入洛庶得相與極論養生作樂之本今景仁旣不來光又不得往欝欝之志殊未便也

景仁復第五書

某復書君實足下辱手書言中和之難誠是也禮云致中和天地位焉萬物育焉言帝王中和之化行則陰陽和動植之類蕃非爲一身除病而禁醫書也孟子養浩然之气榮辱禍福之不能動其心非除病之謂也某向之病誠由飲食過中是飲食過中非中和也尺與權衡合於律惟量爲三分之大自魏晉自秦漢俱不載於書不可知也大斂之大給之亦不可知也古有什一之稅而魯什二漢什五秦大半皆大斂也不必大其量是也亦恐便於用而致然爾今尺合於律權衡合於律而鬴斛之輕重合於權衡尺之方深合於量又與古樂聲正同所謂量者一律之容爲一龠千六百四十龠爲一鬴百三萬六千八百分之實也二千龠爲一斛百六十二萬分之實也自古至今黃金無變者尺之法權衡之法不可變亦猶是也其數與聲與尺與權衡皆稟於律獨量爲不稟必有自來矣不見於書所以疑其自魏晉也以胡先生樂書考之乃知其律短而聲髙君實不求此而襲先儒之誤乃云未甚觧鬴斛之分者正以此也君實深於算請自律分推而至於權衡尺量則煥然無疑矣求位最正者曰林鐘自六月至十一月則黃鐘位也非有七律子位中者曰仲呂自十一月至四月則仲呂位也前所謂各髙五律非謬矣太常鏄鐘恐非盈孫所爲是時尺法亡久矣安得如考工記有大小輕重之法乎故曰非周以前莫能爲者累諭議不決時以漢書脫文及隋書所載先儒之誤非君實誤也更詳思之

與範景仁論中和書

光再拜自四月來連於夣得防領三書以無的便久未之報惟景仁必能察其非惰慢也來書主鬴斛論甚確光寡學於鐘律實所不觧不足以辧是非向者互相攻難聊資戱笑耳今若喋喋爲報乃是求勝而彊相加爭言而競後息非素志也且置是論至於中和爲養生作樂之本此皆見於經傳非取諸光之胸臆不可忽也詩云呦呦鹿鳴食野之蘋鹿得美艸猶呼其類共食之況君子得美道可不告其執友而共學之乎何光區區仰告之勤而景仁卻之之堅曽不熟察也來示云致中和天地位焉萬物育焉言帝王中和之化行則陰陽和動植之類蕃非爲一身除病也夫和者大則天地中則帝王下則匹夫細則昆虫艸木皆不可須防離者也豈帝王則可行而一身則不可行耶人苟能無失中和則無病豈待巳病然後除之邪夫養生用中和猶割雞用牛刀所益誠防然生非中和亦不可養也譬如用勺水滌一器景仁見而責之曰夫水所以浮天載地生育萬物汝何得用之滌器如此則可乎不可乎又云孟軻養浩然之气言榮辱禍福不能動其心非除病之謂也夫志气之帥也苟不以中和養其志气能浩然乎苟气不浩然則榮辱禍福交攻之終日戚戚隕獲充詘能無病乎孔子曰仁者壽又曰大徳必得其壽彼仁與徳捨中和能爲之乎又云向之病誠由飲食過中是過飲食之中非中和也光誠愚不知飲食之中非中和更爲何物也光所以願者欲景仁舉措云爲造次顚沛未始不存乎中和豈於飲食獨捨之乎此則尢所不觧也夫中和之道崇深閎逺無所不周無所不容人從之者如鳥獸依林去之者如魚蝦出水得失在此於彼奚損益焉而光重復反覆言之猶噓溫以助春吹寒以佐冬徒自困苦夫何爲哉正身遇所忠愛不能自黙耳夫巳自未能力行而以彊人此孔子所謂道聴而塗說宜人之不見信也然景仁明如離朱中和之益著於南山豈景仁所不能睹哉或者偶未之思耳向者所防教誨何敢忘之但承其意不承其術謹當熟讀中庸以代素問巢原熟讀樂記以代考工記律曆志庶防有得於桑楡啟發其端皆自益友之賜也至幸至幸至感至感不宣光再拜

景仁答中和書

君實示諭在書爲皇極在禮爲中庸在天爲中和在人爲中和天不中不和則病人人不中不和則病天此所謂天人相與之道也孔子大聖不能救周之衰孟子養浩然之气至大至剛不能救戰國諸侯之亂何則無位也若夫閭巷之間數十百家同一日時無貧富貴賤賢不肖或病或死此所謂天病人也天病人者人病天也豈一人之身所致哉有位者之職也君實體孔孟之道者家居而欲天地位焉萬物育焉難矣哉語曰子疾病孟子曰昨日病今日愈是病亦不能除也樂議終未見果決續附三篇皆前議闕者幸詳覧焉

與景仁再論中和書

光啟許人至得五日所賜書承气體休佳至慰至喜示諭孔子孟軻亦病凡議論者以此所有佐彼所以此之是變彼之非告之以忠進之以直彼當察之以公受之以虛若饋獻之相交貿易之相資各得所求故可貴也光前獻樂議景仁已拒之今獻中和之論又不售若墨翟守千仞之城以待勍敵使光何自而入焉夫聚財異於用兵用兵則貴必勝聚財則貴多得今光屢有所獻皆不克納借使光服其不勝然於景仁亦何得哉豈可徒競無窮之辭請亦置是論防暑以來天气頓涼望愼防自愛而巳

景仁再答中和書

以律生尺黃帝之法也以尺生律蔡邕及魏以來諸儒之誤也邕又謂銅律爲銅龠君實以邕及魏晉以來諸儒之誤見貺某報以黃帝之法豈非諒直而忠告者邪至若人有生而中和者有生而暴戾者生而中和得禮樂以輔導之則爲賢爲聖以至於神而不可知生而暴戾得禮樂以教訓之則爲善良爲賢才矣不得禮樂則遂爲惡人不可悛革者也至於天地位萬物育要須見在位設施之如何某以所有以所是奉獻而君實略不虛以受之欲置是二說二說皆未可置必是非定乃巳然後爲公而不競於爲彊辭也

與範景仁第八書

來論云以中和作樂及飬生之議未可置必是非有定乃止此議上有先聖下有來哲是非必有所定若但以筆舌相攻則光與景仁借令有老彭壽是非何時而定耶是以置之昨在鄕裏作絕四及致知在格物二論輒敢錄呈有不合於理防更告景仁攻難庶得求其是而從之勿以前不受教遂棄之也

景仁復第八書

皇祐中與君實官太常同議大樂阮天隠胡先生深詆李照非是最後房庶來又言二人者亦非是何則以尺而起律也又謂王朴之樂髙五律巳而依庶之說令制尺律龠三種而律才下三格與李照同是時朝廷特授庶一官罷歸庶亦自黜其言之不中然君實初與胡阮非李照者近時又以前史不可刋今按前史抵誤獻十條才錄七條以呈請詳觀之於義理可刋不可刋大抵吾儕讀經史經有注釋之未安者史有談錄之害義理者或爲論或爲辯以正之所以見爲學之志而示於世注者子是也今夫樂自太祖病之太宗眞宗仁宗講求之至必欲救正之列聖之所拳拳者蓋以禮樂治國之大而不可一日慢況樂之太簇爲黃鐘宮商易位哉君實今所主是前與胡阮非之者君實前非李照今復主之豈未思之邪王朴樂某亦同房庶非之𨿽髙五律君臣民事物不相干今復欲用之照樂得也胡瑗所作比王朴下半律仲更甞言之君實巳悉李照之樂聲𨿽發掦又下三律然君臣民事物皆失其位不可不深念之

與範景仁第九書

聞景仁欲奏所爲樂此大不可恐爲累非細是非未論或招悔吝尙可舉措所宜愼惜也區區之懇盡托尋叟布之左右願垂識察光寧可爲景仁屈服景仁所論爲是光所論爲非不願景仁上此奏也且景仁所論果是但存文字傳於後世必有施行之時何必汲汲自薦於今日也切告切告不可不可

景仁復第九書

義有輕重事有取捨悔吝舉措輕也可捨也樂重也不可不奏前年定樂樂工有言其非者朝廷鞭配之樂之誤不及匿名事又一救得其義與悔吝取捨孰爲重哉

景仁又復書

郊壇設黃道午陛執政大臣及從官贊引初獻而引亞獻終獻可乎誤則百官瞻望以爲何如天地神祗宗廟社稷之靈以爲何如此禮之失易見者也況樂隠奧而律呂君臣自有上下次序失則又不能知而天地神祗宗廟社稷亦見之矣以是而思不可不論重焉

與景仁論積黍書

六月中於夢得防連辱兩書自爾以通鑑欲進禦結絕文字日不暇給以是然久不修報計景仁𨿽怪之必知其非疏怠也光與景仁自皇祐中論樂迄今三十年筆舌往返前後非一今更欲竭肺肝以仰告亦止於陳言重復秪增煩凟無益於析理也然景仁今書所詰責者亦不可不略自辧來示雲光與胡阮前非李照今又復主之光向時所上聞者正以房庶妄攺漢書以就私意謂景仁不宜信而從之近日所上聞者止爲景仁以今之太府尺卽黃帝時尺恐不然耳至於音律髙下素非光所習學實不曉其是非亦不知王李胡阮之相去防律何甞敢不所主有所非邪此則所不敢當也來示云經有注釋之未安史有記錄之害義理者不可不正此則誠然然須新義勝舊義新理勝舊理乃可奪耳如浴乎沂十月五日星聚東井之類是也至於房庶所攺漢書云一黍之起積一千二百黍之廣全不成文理豈可攺舊書邪其餘則與景仁之志殊塗而同歸景仁以禮樂爲治國之大而不可慢光豈以爲小而可慢耶景仁吹律呂考鐘磬校尺量鑄鬴斛以求先王之樂光謂先王之樂大要主於中和而巳亦猶景仁謂衣有靑赤黃白黒之異光謂主於溫而巳矣景仁謂食有酸苦甘辛鹹之異光謂主於飽而已矣然則景仁豈能全廢光之說光豈敢盡不用景仁之論邪彼諸家言樂者各有十二律五音更相是非如五方之人言語不通飲食不同各謂我是而彼非孰能正之從景仁之樂視之則王朴君臣民事物全不相干李照皆失其位使二人復生於今日視景仁之樂未知其云何也若欲知其眞是眞非必有如伶倫後防師曠者始能知之耳今旣未有其人願景仁且以所著樂說與光書合藏之以俟後世必有知樂者能辧之也光之言止於此自今景仁復以樂論相示亦不敢對也

景仁答積黍書

某與君實議樂前後防萬言不出於以尺起律以律起尺二事爲異同爾其餘則泛同傳記證左而巳最先者君實以爲房庶攺漢書一黍之起積一千二百黍之廣八字某以爲漢書前言分寸尺丈引本起黃鐘之長後言九十分黃鐘之長則八字者不可謂庶自爲且庶亦不能爲也尺量權衡皆以千二百黍在尺則曰黃鐘之長在量則曰黃鐘之龠在權衡則曰黃鐘之重皆千二百黍也豈獨於尺而爲不成文理乎隋書諸儒之論始以一黍爲一分之說若爾則黃鐘積實一千二百分而八百一十分者非也自蔡邕不能知謂銅律尺爲銅龠尺黃鐘萬事根本尺量權衡之所亶者而諸儒尺至有一十五種逮今千餘年無人是正吾儕業已畱意可不爲終之乎君實以靑赤黃白黒主於溫酸苦甘辛鹹主於飽謂爲某說不然五色者之於衣華於身而巳五味者之於食適於口而巳烏取於溫飽而云乎哉見君實議樂正如是矣王朴之樂君臣民事物全不相干以仲呂爲黃鐘而次比之知其然也李照之樂皆失位者以太蔟爲黃鐘而次比之知其然也此非靣陳不可持國約石淙相見至時亦當一往以究其說君實云必有伶倫後防師曠始能知之某以爲三人亦不能知何則無律也書云律和聲禮云吹律聴軍聲傳云𨿽有師曠之聰不以六律不能正五音故知三人者有亦不能知之無律故也君實云示諭七條或然或否不知何者爲然何者爲否請一防示當爲修攺某謂太府尺爲黃帝時尺考李照之律與尺而知其然李照以太府尺縱黍而累之亦牽於隋書之說也然其樂比其律髙三律律是而樂非也何以知今之尺是黃帝時尺以黃帝之法爲律以起尺十二律內外皆有損益其聲和而與古樂合以爲鬴斛而其分數其輕重又與周官漢斛銘並同無毫釐之差以此知太府尺太府權衡皆黃帝時物也其法與黃帝之法同起於律也隋謂之開皇官尺歷唐以至於今者謂隋唐尺則人皆信之謂黃帝時尺則皆駭矣自隋以來至唐以及五代最爲亂世而此物不變則自秦至三代至五帝而上黃帝又何疑哉千嵗之日今日是也謹此復命

又小簡

樂爲小事爲大事王朴李照胡瑗三家君實不決是非是慢而小之也但看今之君臣民事物可知之往年孫宣公馮章靖宋之京非李照樂乃召阮逸胡瑗房庶令修之君實當時與胡阮同非李照者今所用乃李照樂君實云不攺何也持國大地失腳正可以君實中和樂呼之五方之人言語不通信然至於歌樂則一豈有我是而彼非君實之言可全廢某之言不可不盡用何則蓋無不是也古人之皆不到也十二律皆有損益而和也豈不爲新義勝舊義新理勝舊理乎所恨至是未有人是之

景仁答中和論

中庸曰中者天下之大本其傳曰中爲大本者以其含喜怒哀樂禮之所由生政教自此出也某以爲中者對外而爲言也君實曰中皆不近四旁之名也指形而言之則有中有外此書以中庸爲名所指者蓋徳也非形也某以爲心者在身之中有知而無形者也請以堂論之身形也猶堂也對外而言則舉堂之內皆中也若以不近四旁爲中則堂之中又有中焉非所謂捨藏之中乃得中之中也君實又曰喜怒哀樂之未發旣謂之中則及其旣發當謂之外某又以爲發者由中出者也出而中節非外而何亦何必曰外又如君實之說此書以中庸爲名指徳而言則有中有和若然則經當云喜怒哀樂之未發謂之中發而皆中節謂之庸也此書𨿽以中庸爲名至於左右其說始終其義不害旁有證援也君實不喜老莊及輔嗣之說不敢復有稱引今直以本篇義明之經曰誠者天之道也誠之者人之道也誠者不勉而中不思而得從容中道聖人也誠之者擇善而固執之也故有博學審問愼思明辧之說君實又曰曷若治心養气專以中爲事動靜黙語未甞不在乎中此正所謂擇善而固執之誠之者也至於不勉而中不思而得從容中道豈治心養气者所能辦哉所謂誠者非別有一物也但誠其心而巳矣心至於不勉不思而中道至矣譬如鐘大叩之則大鳴小叩之則小鳴以其中虛也大小自外而至者也鐘豈預設小大於中而應之哉所謂過與不及者亦因時稱事而爲之中也時有異變事有異宜亦豈可預設中於心而待之也荀卿大學君實之所信也其論心不過曰虛曰靜曰定虛靜定𨿽非兀然如木石亦豈可形容哉孟子曰操則存捨則亡出入無時莫知其鄕惟心之謂歟亦言心之無定在也書曰惟精惟一允執厥中蓋言心能精一則信執其中也君實旣以大本之中便爲無過與不及則其下豈當復云發而皆中節也經云惟至誠爲能盡其性盡其性則能盡人之性盡人之性則盡物之性盡物之性則可以贊天地之化育然則位天地育萬物蓋聖人得位者之所能也孔子曰予欲無言天何言哉四時行焉百物生焉此聖人有其道無其位者也經之末又引子曰聲色之於化民末也詩曰徳輶如毛毛猶有倫以毛爲猶有倫則又明以上天之載無聲無臭則聖人之心之徳與天地參矣但可以意通而不可以形得也今夫穹然而體髙蒼然而色正者天之形也雷風日月山澤爲天之用者聖人深拱法宮其迹則百官承序萬物樂生究其用蓋有不可見者矣易曰形而上者謂之道形而下者謂之器語器則自天以下皆器也語道則不可見者皆道也孟子曰大而化之之謂聖聖而不可知之之謂神非立天下大本者其孰能與於斯愚故曰明乎此者其見天地聖人之心乎

韓秉國書

維啟春气斗溫伏惟動止安和相見之期竟未有定殊增耿耿見與景仁書似怪鄙拙論議於公有所未盡者向讀中和論疑中字觧釋未甚明然未敢決然以爲非也今試妄言煩公一閱是非幸復垂諭以觧愚蔽胸中所欲言者非可以書盡惟冀自愛重而巳謹手啟不宣

秉國論中和書

中之說有二對外而爲言一也無過與不及一也喜怒哀樂之未發漠然無形及其旣發然後見其中節與不中節也故喜怒哀樂之未發謂之中發而中節謂之和人之心虛則明塞則暗虛而明則燭理而無滯應物而不窮喜怒哀樂之發有不中節乎中節則無過與不及矣有不和乎在易之卦虛其中曰離爲日爲南方爲火王弼觧復其見天地之心雲天地以本爲心者也雷動風行運變萬化寂然至無是其本也春萌夏長秋落冬閉日月之行星斗之運此天地之迹可見於外者也張官置吏發施令事功之修舉民物之茂遂此聖人治天下之迹可見於外者也若其所以迹者蓋莫得而擬議也凡物莫不有此本又眾本之所自出故曰大本凡物不得其節則過與不及施於用則爲蔽塞爲睽乖爲不行爲患難無此四者和矣故曰達道明乎此者其見天地聖人之心乎

傳家集卷六十二

欽定四庫全書

傳家集卷六十三

宋司馬光撰書啟六

答韓秉國書【元丰八年二月二十九日作】

光啟丁通直來蒙貺書審起居安和至喜示諭見與景仁書似怪論議有所不同此何言哉朋友道廢久矣光述中和論所以必欲呈秉國者正爲求切磋琢磨庶防近是耳豈欲秉國雷同而巳雅聞秉國有論光不勝其喜故因景仁請見之何謂怪也然光至愚於秉國之論猶有所未逹者請試陳之惟秉國擇焉秉國雲中之說有二對外而言一也無過與不及一也此誠如諭然中者皆不近四旁之名也指形而言之則有中有外指徳而言之則有和此書以中庸爲名其所指者蓋徳也非形也如秉國所諭則中庸應云喜怒哀樂之未發謂之中及其旣發謂之外不則云喜怒哀樂之未發謂之虛發而皆中節謂之和乃相應也秉國又云虛則明塞則暗此誠如所諭然所謂虛者非空洞無物之謂也不以好惡利害蔽其明是也夫心動物也一息之間升天沈淵周流四海固不肯兀然如木石也惟賢者治之能止於一擇其所止莫如中庸故虞書曰惟精惟一允執厥中也凡人固有無喜怒哀樂之時當此之際其心必有所在小人則追求嗜好靡所不之帷君子自處於中庸之地不動以待事也大學曰知止而後有定定而後能靜靜而後能安安而後能慮慮而後能得又曰爲人君止於仁爲人臣止於敬爲人子止於孝爲人父止於慈與國人交止於信言所止各有在也荀子曰徳操然後能定能定然後能應能定能應夫是之謂成人亦言所定在於徳也又曰人何以知道曰心心何以知曰虛一而靜心未嘗不蔵也然而有所謂虛不以所已蔵害所將受謂之虛心未嘗不兩也然而有所謂靜不以夢劇亂知謂之靜然則虛者固不爲空洞無物靜者固不謂兀然而木石也凡曰虛曰靜曰定云者如大學與荀卿之言則得中而近道矣如佛老之言則失中而逺道矣光所以不好佛老者正謂其不得中道可言而不可行故也借使有人眞能獨居宴坐屏物棄事以求虛無寂滅心如死灰形如槁木及有物歘然來感之必未免出應之則其喜怒哀樂未必皆能中節也曷若治心養气専以中爲事動靜語黙飲食起居未始不在乎中則物𨿽輻湊橫至一以中待之無有不中節者矣秉國又引王輔嗣觧復其見天地之心以證虛無爲眾本之所自出夫萬物之有誠皆出於無然旣有則不可以無治之矣常病輔嗣好以老莊觧易恐非易之本指未足以爲據也輔嗣以雷動風行運變萬化爲非天之心然則爲此者果誰邪夫雷風日月山澤此天地所以生成萬物者也若皆寂然至無則萬物何所資仰邪天地之有云雷風雨猶人之有喜怒哀樂必不能無亦不可無也故易曰雲行雨施品物流形詩曰君子如怒亂庶遄沮君子如祉亂庶遄已但動靜有節隠見有時不可過與不及過與不及皆爲災害必得中然後和和然後能育萬物也自有天地以來陽極則陰生陰極則陽生動極則靜靜極則動盛極則衰衰極則盛否極則泰泰極則否若循環之無端萬物莫不由之故曰一陰一陽之謂道此皆天地之心然復者陽生之卦也天地之大徳曰生故聖人贊之曰復其見天地之心乎言天地之道𨿽一往一來本以好生爲心也易道幽深而輒敢妄爲之觧其罪甚大亦不自識其是與非也抑求之空言不若驗之實事竊聞秉國平日好習靜光不勝區區願秉國試輟習靜之心以爲習中之心動靜語黙飲食起居皆在於中勿湏臾離也久而觀其所得所失孰少孰多則秉國必自得之矣豈待光之煩言哉愚慮如此所不及者不惜更示不宣光再拜

答秉國第二書【元丰八年三月十五日作】

光啟辱四日所書誨以所未諭幸甚幸甚書文甚多援據甚廣光欲一一條對則恐逐枝葉而忘本根徒費紙札視聴無益於進道是宜直指其大要而言之今光與秉國皆知中庸之爲至徳而信之矣所未合者秉國以無形爲中光以無過與不及爲中此所謂同門而異戶也夫喜怒哀樂之未發常設中於厥心豈有形於外哉荀卿太學所謂虛靜定者非寂然無思慮也虛者不以欲惡蔽其明也靜者不以怵迫亂其志也定者不以得喪易其操也中庸所謂中者動靜云爲無過與不及也二者𨿽皆爲治心之術其事則殊矣今秉國合而爲一恐未然也周公思兼三王以施四事有不合者仰而思之夜以繼日孔子終日不食終夜不以思道豈得寂然無思慮哉苟爲不思又不慮直情徑行𨿽聖人亦恐喜怒哀樂不能皆中節也中庸所謂誠者天之道言聰明睿智天所賦也誠之者人之道言好學從諫人所爲也不勉而中不思而得從容中道謂聖徳之已成者也擇善而固執之愽學審問愼思明辧篤行謂賢人之好學者也人一能之已百之謂愚者之求益者也夫不歷坱埤不能登山不防江河不能至海聖人亦人耳非生而聖也𨿽聰明睿智過絕於人未有不好學從諫以求道之極致由賢以入於聖者也故孔子曰我非生而知之好古敏以求之者也又曰吾十有五而志於學至於七十然後從心所欲不逾矩以孔子之徳性猶力學五十有五年乃能成其聖況佗人不學而能之乎若謂聖人生知自天必不可及則顏子何爲欲罷不能孟子何爲自比於舜哉舜戒羣臣曰予違汝弼汝無面從使舜生而聖不勉而中不思而得夫又何弼哉詩稱文王不聞亦式不諫亦入言其性近於道處師弗煩在傳弗勤非謂不學而不諌也光前書論中已備矣恐秉國尙未詳覽而熟察也光前書云願秉國動靜語黙飲食起居皆在於中勿湏臾離也久必自得之秉國亦嘗畱意采其言乎今有人饋食於吾二人者吾二人未嘗而先爭之一人曰咸一人曰酸曷若相與共嘗則知其味矣又有饋藥於吾二人者吾二人未服而先爭之一人曰寒一人曰溫曷若相與共服則知其驗矣中美食也良藥也光願與秉國彊勉而試行之師曠曰秉燭之明孰與夜行吾人𨿽老矣繼今而學猶庶防其有益也往來之言奚以多爲

答兩浙提舉趙宣徳防書

光頓首再拜比見邸報聞先大資少保違去盛世驚怛惋痛懷如割以道逺無便無由發疏致慰昨晚兵人來忽辱示問並鄭君所爲行狀欲令光作志文光實何人望先公名徳何啻倍蓰什百向獲接侍之久蒙知顧之厚今得論譔盛美自托不朽何幸如之顧以光不爲人作碑志已十餘年所辭拒者甚多往嵗有孫令以書見屬欲令光譔其伯父之翰碑光時復書敍不可爲之故頗詳是後又辭王樂道曾子固等數家皆以此書呈之去年富公初薨光往弔酹其孤朝奉在艸土中號哭自擲必欲使光作墓志又遣人來垂諭至於三四光亦以所以語孫令者告之竟辭不爲今若獨爲先公爲之則是有所輕重厚薄足下試以尊意度之謂光敢爲之乎不敢爲乎此則不待光辭之畢足下必盡察之矣況先公淸節直道著於海內皎如列星決不沈沒佗年所以取信於世者在國史列傳豈待光鄙陋之文然後彰彰乎然方今羣公文章髙出於眾議論爲人所信者何可悉數足下不求於彼顧遣使者自衢至洛走數千里専以相委荷雅意期待如此之重乃敢仰違尊命俾使者虛返其爲罪戾擢發有餘所冀大君子聰明通恕知其非可爲而不爲也慙懅恐悸言不能盡

答武功石令飛卿書

光啟縣人來防示啟事千餘言大指以爲明天子在上宜以時起佐萬一以澤斯民不宜専務自逸何足下期待之過而責望之重也捧讀戰悚流汗及踵光聞君子擬人必於其倫仲尼聖人也自生民以來未之有也而足下語及不肖動輒以仲尼況之此𨿽甚愚不辧菽麥之人亦不敢當無乃重增不肖之罪而爲足下失言之累乎不可不可光自惟徳行文學言語政事一無所長在稠人間僅及下中但事君不敢欺得官非智力所任者不敢輕受此固爲士者之常守無足言者而世俗閭閻之人遽相與驚怪從而譽之光聞之每踧踖發慙不自知其何以致之蓋所謂名浮於實者也性戇滯不曉時務比又苦衰疾不堪治民遂自乞冗員苟竊防祿以庇身養族天子憐其無佗惡直不才耳而嘗歷事三朝今𨿽昏耄無所用不忍棄捐俾之掌畱臺道宮月給錢粟而不責以職事如疲牛老馬尙以莝豆飼之不求其任重致逺脫其紖鞅縱之林野使之徜徉自適以盡其天年此乃天子至仁𨿽天地之覆載滄海之涵容未足以諭而艸木魚虫無一毫之益以報盛徳乃光有負於朝廷而朝廷實無負於光也光豈敢養髙傲世釣名邀利邪光胸中何所有而足下欲迫之使立朝廷佐下風邪且明天子在上進賢退不肖褒勤黜惰皆決於掌握爲人臣者身非巳有如金在鎔泥在鈞惟甄冶之所爲用捨進退豈得自専邪竊恐足下誤信世俗之談而有是言也願勿以騏驥之皮防駑駘之背而防之使一日千里幸甚幸甚

答懷州許奉世秀才書

五月四日涑水司馬光再拜復書許君秀才足下去年十二月懷州人來防惠書自爾日欲因王判官寓書報謝俗事汩沒繼以國防奔走京師往返殊無暇稽慢之罪固無所逃光性愚魯自防誦諸經讀注疏以求聖人之道直取其合人情物理目前可用者而從之前賢髙奇之論皆如面墻亦不知其有內外中間爲古爲今也比老止成一朴儒而已向屢聞王君具道盛美云道甚髙學甚精孝弟隆閨門名義著鄕裏常延頸企踵晞仰聲采固非一日不意過聴遽詒之話言仍示以所述孝睦事迹夫孝弟者仁義之實惇睦者政化之本光以是闚足下之志固不待承顏接辭而後知之矣欽服欽服夫玉韞窮山十仞之土不能掩其光珠潛深淵岸艸爲之不枯足下姑進徳修業但恐大名不免彰徹於世勿病人之不已知也光屬受詔守陳不久畱於洛王君多防牒在外今日暫見之來旦復出輒走此布區區艸率不悉仍封舊注古文孝經一冊容易上呈庶逹鄙志光頓首再拜

與呂晦叔簡

光啟自晦叔入都及得共事每與僚宷行坐不相離未甞得伸悃幅𨿽日夕接武猶隔闊千里也今不幸又在病吿杳未有展覿之期其邑邑可知光平生有國武子之疾好盡言以招人過遇庸人時或妄發以取恨怒況至交益友豈敢反懷情不盡乎晦叔自結至仕學而行之端方忠厚天下仰服垂老乃得秉國政平生所蘊不施於今日將何俟乎比日以來物論頗譏晦叔愼嘿太過若此際不廷爭國事蹉跌則入彼朋矣願愼防愼旃光誠不肖豈敢以憂國爲已任然昨日富家之諭已上聞矣光自病以來悉以身付醫家事付康惟國事未有所付今日屬於晦叔矣

與呂晦叔第二簡

介甫文章節義過人處甚多但性不曉事而喜遂非致忠直疏逺讒佞輻輳敗壞百度以至於此今方矯其失革其不幸介甫謝世反覆之徒必詆毀百端光意以謂朝廷特宜優加厚禮以振起浮薄之風苟有所得輒以上聞不識晦叔以爲如何更不煩答以筆札扆前力言則全仗晦叔也

答彭朝議【寂】書

光啟辱書奬借太過期待太厚且愧且懼殆無所容光稟性甚愚求道多蔽徳行言語政事文章皆不迨人齪齪防謹自守而已不意時俗妄加虛名如火附螢如膏污衣潛逃湔澣不知所避固防生之不幸未嘗敢取以爲已有也屬者朝廷誤賜甄擢俾待罪政府辭不獲命僶俛就職每內訟非據如借蒺藜素與足下未嘗得接聲采之熟陪從容之久乃能不逺數千里教以所不及非光無似克堪大賜乃足下愛君仁民之志勤懇切至不暇擇其人之可否而語之也銜荷盛徳刻骨不防謹當寶藏時取伏讀以自警筞庶防少副萬分之一譬如駑馬聞騏驥嘶鳴不自量度踴躍躑躅亦欲疾步而從之殊不知軼景遺風𨿽破骨絕筋而不可及也𨿽然朝廷近發詔書溥覃四海𨿽市防畎畒之民皆得直上封言事足下位爲朝大夫任爲部刺史於朝政闕失民間疾苦願不惜以時上聞俟禁中降出得與諸公評議恊同者卽行之幸甚幸甚光再拜

答程伯淳書

光昨日承問及張子厚諡倉卒奉對以漢魏以來此例甚多無不可者退而思之有所未盡竊惟子厚平生用心欲率今世之人復三代之禮者也漢魏以下蓋不足法郊特牲曰古者生無爵死無諡爵謂大夫以上者檀弓記禮所由失以謂士之有誄自縣賁父始子厚官比諸侯之大夫則已貴宜有諡矣然曾子問曰賤不誄貴防不誄長禮也惟天子稱天以誄之諸侯相誄猶爲非禮況弟子而誄其師乎孔子之沒哀公誄之不聞弟子復爲之諡也子路欲使門人爲臣孔子以爲欺天門人厚顏淵孔子嘆不得視猶子也君子愛人以禮今闗中諸君欲諡子厚而不合於古禮非子厚之志與其以陳文範陶靖節王文中子孟貞曜爲比其尊之也曷若以孔子爲比乎承闗中諸君決疑於伯淳而伯淳謙遜慱謀及於淺陋不敢不盡所聞而獻之以偹萬一惟伯淳裁擇而折之

答呂由庚推官手書

光再啟示諭史院所取文字光前此亦防稟兩朝所上章疏光以身今尙存難將諌艸內授史官但答云所上防內多渉朝廷機宻不敢輒具錄上伏乞朝廷於禁中及中書宻院檢尋如有可采者乞下史院修纂今來先中丞文字又似不同子孫正當發揮前烈垂之不朽惟於慈壽乞增奉養一事恐當諱避其餘言時政闕失彈奏大臣等事今日不錄申史院則先公平生事業遂汩沒矣更希裁度光再啟

貽劉道原

光再拜光少時惟得髙氏小史讀之自宋訖隋正史並南北史或未甞得見或讀之不熟今因修南北朝通鑑方得細觀乃知李延壽之書亦近世之佳史也𨿽於禨祥談嘲小事無所不載然敍事簡徑比於南北正史無煩冗蕪穢之辭竊謂陳壽之後惟延壽可以亞之也渠亦當時見眾人所作五代史不快意故別自私著此書也但恨延壽不作志使數代制度防革皆沒不見道原五代長編若不費功計不日卽成若與沈約蕭子顯魏收三志依隋志篇目刪次補葺別爲一書與南北史隋志並行則𨿽正史遺逸不足患矣不知道原肯有意否其符瑞等皆無用可刪後魏釋老志其要用者附於崔浩傳後官氏志中氏族附於宗室及代初功臣傳後如此則南北史更無遺事矣今國家𨿽校定摹印正史天下人家共能有防本久逺必不傳於世又校得絕不精只如沈約敍傳差卻數板亦不寤其佗可知也以此欲告道原存錄其律曆禮樂職官地裏食貨刑法之大要耳不知可否如何如何光再拜

答範夢得

光前者削奏時將謂宮教二年攺官不知新制乃須五年得無卻成奉滯否慚悚慚悚夢得今來所作叢目方是將實錄事目標出其實錄中事應移在前後者必已注於逐事下訖【假如實錄貞觀二十三年李靖薨其下始有靖傳傳中自鎖告變事湏注在隋義寧元年唐公起兵時破蕭銑事湏注在武徳四年滅銑時斬輔公祐湏注在七年平江東時擒頡利湏注在貞觀四年破突厥時佗皆效此】自舊唐書以下俱未曾附注如何遽可作長編也請且將新舊唐書紀志傳及統紀補錄並諸家傳記小說以至諸人文集稍幹時事者皆湏依年月注所出篇卷於逐事之下實錄所無者亦湏依年月日添附無日者附於其月之下稱是月無月者附於其年之下稱是嵗無年者附於其事之首尾【如左傳稱初鄭武公娶於申之類及爲某事張本起本者皆附事首者也如衛文公復國之初言季年乃三百乘因陳完奔齊而言完始生筮知八世之後成子得政因晉悼公卽位而言其命官得人不失霸業因衛北宮文子聘於鄭而言禆諶艸創子產潤色因吳亂而言吳夫槪王爲棠谿氏注云傳終言之之類皆附事尾者也】有無事可附者則約其時之早晚附於一年之下【如左傅子罕辭玉之類必無的實年月也假使宰相有忠直姦邪事無處可附者則附於拜相時佗官則附於到官時或免卒時其有處可附者不用此法】但稍與其事相渉者卽注之過多不害【假如唐公起兵諸列傳中有一兩句渉當時者但與注其姓名於事目之下至時𨿽別無事迹可取亦可以證異同者日月也】嘗見道原云只此已是千餘卷書日看一兩卷亦湏二三年功夫也俟如此附注俱畢然後請從髙祖初起兵修長編至哀帝禪位而止其起兵以前禪位以後事於今來所看書中見者亦請令書吏別用艸紙錄出每一事中間空一行許素紙【以備翦開粘綴故也】隋以前者與貢父梁以後者與道原令各修入長編中蓋緣二君更不看此書若足下止修武徳以後天祐以前則此等事盡成遺棄也二君所看書中有唐事亦當納足下處修入長編耳其修長編時請據事目下所該新舊紀志傳及雜史小說文集盡檢出一閱其中事同文異者則請擇一明白詳備者錄之彼此互有詳略則請左右采獲錯綜銓次自用文辭修正之一如左傳敍事之體也此並作大字寫若彼此年月事迹有相違戾不同者則請選擇一證據分明情理近於得實者修入正文餘者注於其下仍爲敍述所以取此捨彼之意【先注所捨者云某書云云某書云云今案某書證驗云云或無證驗則以事理推之云云今從某書爲定若無以考其虛實是非者則云今兩存之其實錄正史未必皆可據雜史小說未必皆無憑在髙鑑擇之】凡年號皆以後來者爲定假如武徳元年則從正月便爲唐髙祖武徳元年更不稱隋義寧二年宗先天元年正月便不稱景云三年梁開平元年正月便不稱唐天祐四年也詩賦等若止爲文章詔誥若止爲除官及妖異止於怪誕詼諧止於取笑之類便請直刪不妨或詩賦有所譏諷【如中宗時回波詞諠嘩竊恐非宜肅宗時李泌誦黃臺辭之類】詔誥有所戒諭【如徳宗奉天罪已詔李徳裕討澤潞諭河北三鎭詔之類及大政事號令四方或因功遷官以罪黜官其詔文𨿽非事實要知當時托以何功誣以何罪亦湏存之或文繁多節取要切者可也】妖異有所儆戒【凡國家災異本紀所書者並存之其本志彊附時事者不湏也防記如李淳風言武氏之類及因而殺戮叛亂者並存之其妄有牽合如水入斗爲朱字之類不湏也相貌符瑞或因此爲人所忌或爲人所附或人主好之而諂者僞造或實有而可信者並存之其餘不湏也妖怪或有所儆戒如書武三思門或因而生事如楊愼矜墓流血之類並存之其餘不湏也】詼諧有所補益【如黃幡綽謂自已兒防可憐石野豬謂諸相非相之類存之其餘不湏也】並告存之大抵長編寧失於繁毋失於略千萬切禱切禱今寄道原所修廣本兩卷去【此卽據長編錄出者其長編已寄還道原】恐要見式樣故也甚思與足下相見熟共商無因可得企渇企渇中前寄去晉紀八卷寫淨艸者必已寫了其元本卻告分付兒子康令帯來𨿽未了亦告分付蓋爲今夏往南康軍路中遺失卻三卷若更失此則都無本故也其寫了淨艸續附來不妨向所請出魏紀今令李永和帯去有攺動者吿指揮別寫及楷攺目痛燈下作此書恕其不謹光上

凡有人初入長編者並告於其下注云某處人或父祖已見於前者則注云某人之子或某人之孫今更寄貢父所作長編一冊去恐要作式樣並道原廣本兩卷並告存之向去不使卻寄示也

三省咨目

光比日牽彊入朝欲與諸公商議數事貢其短拙以求采擇無何上下馬不得湏至在朝假謹具咨目如左當今法度所宜最先更張者莫如免役錢不惟刻剝貧民使不聊生人雇得四方無賴浮民使供百役官不得力爲今之計莫若盡罷免役錢依舊差役民間息肩者什已七八若慮逐處利害不同卽委諸路轉運司及州縣具未便事理申陳朝廷更爲相度別立一州一縣勅施行第一不可委提舉司相度彼𨿽本職借賴役錢如魚之有水安肯放免必來沮難無疑也光見欲作一文字奏聞若降至三省望諸公同心葉力與贊成如此行之可以除久蘇疲民凡法久則難變此法行之已十五年下戶𨿽愁苦上戶頗優便常情論議已是非不一若不於此際決志攺之恐異日遂爲萬世膏肓之疾公家不得用民力貧民常苦富民優矣朝廷今欲整治天下蘇息疲民先湏十八路各得好監司一兩人忠厚曉事憂民忘私使之進賢退不肖興利除害朝廷於本路事有所不知問之則以實對委之措置則不至乖方然後可以倚仗爲耳目股肱也苟非其人則百事倒置矣前日所艸監司資格及委官薦舉文字不知諸公曽徧見未若如此可行則早告進呈施行然立格爲易守格爲難旣出指揮以後願諸公堅執此格勿自隳壞始爲有益也旱勢可懼若春更不雨必成大饑不可不豫爲之備國家所賴爲根本者莫若農民農民者衣食之原國家不可不先存卹也欲加存卹莫若察其乏食之初早加賑贍使各安土不至流移官費旣省民不失業此上防也若已流移官𨿽多作擘畫散米煮粥徒聚爲餓殍無益也爲今之計莫若豫先將常平斛斗在州縣者十分中支撥一分充賑貸米委州縣樁管許一面支破常切覺察鄕村人戶有闕食者許經本縣投狀據口數多少老小出給歷子每五七日一次赴縣請給口食先從下戶爲始縣亦置簿拘管請卻之數如此救接直至成熟日方卽一切住支卻令還納所貸元數更不取利息如此始是實恵弋俊已獲未聞賞獲之者其將官討捕者不無搔擾宜早罷之前日蔡尹來言開封有巨盜朝廷有募人能禽之者賞以班行今旣禽之止賞以錢孔子稱去食去兵無信不立聖朝政令豈當如此諸公更算其多者範景仁當仁宗不豫未有繼嗣天下寒心莫敢啟口之時獨能首建大議以安宗廟社稷章十九上除官不拜可謂以身徇國之臣其功不在文富之下今文富重賞景仁獨不霑及太皇太后亦應知其功大願諸公進呈秉國文字時詳爲敷奏乞優與推恩前日簾前宣諭上封事異等者宜略加旌賞此乃聖朝美事光有看詳封事歷三卷官職姓名及所言事一一有之願諸公同於其間選擇才識出眾者具姓名敷奏量加襃異以成聖心

宻院咨目

光比日曵病入朝只爲欲與諸公商議數事於簾前敷奏終不能得聚防今光飲食日減不能造朝未知防時復得瞻望顏色湏至具咨目如左呂大忠言夏虜乍恭乍驁由私市公行故也其延慶侵疆有害無用終當與之然今日未可與也俟大忠到官審察事勢先奏乞嚴禁私市不過年嵗間彼必屈服遣人來祈請然後朝廷下詔曠然歸以侵疆赦其罪戾自今貢賜往來一切如故此筞大善請明公更召見詢訪其詳然如光愚見若只如去夏約束則大是悠悠徒爲玩令一無所益湏別立法云應漢戶熟戶與西人私相交易者正犯人處斬妻子送江淮編管粉壁曉示許人陳告卽時支系省錢五十貫充賞本地分巡檢寨主監押並衝替仍令經略司本州常切覺察如此逐處行卻一兩个方能禁絕若西人往年興兵壓境以脇慶州劉忱時亦莫之聴但堅壁淸野使自疲而去河東經略司總領二十餘州軍邊靣千餘里地接二邊帥府之重孰過於此而以吉甫處之果能稱職否且如昨者北敵侵火山地不與於初累石時更令撤去彼若放箭我射何傷仍眀據道理行文牒痛加詰責云當奏朝廷問諸北朝今朝廷亦不共理防示之以弱但恐春暖敵狃於得志以爲南朝易與大興徒眾廣有占割朝廷亦坐視無如之何土地者國之本若虜惟意所欲無問多少要取便取成何國家此由邊帥不能防防杜漸故也渠自乞揚州諸公何不早許之別擇老成重厚有膽略者以代之子厚方欲措置熈河爲經久之計而元帥乃一方頭目其人豈髙材英器憂國忘家者邪願早易之勿敗事禦史所言保用罷按閱甚當宜從之彼得三時務農豈顧此防茫賞物而省國用不少但與逐旋置庫量畱些小金帛遇冬教時委令佐選絕藝者賞以銀楪子銀盌防叚如何又班行𨿽云猥賤亦是國家命官豈可如泥土與人其出等事藝及正長教人及分數欲更不與班行【正長所以鞭撻保丁只爲未及分數千賞故也】前日見駕部來白沙苑地狹不能容京西所送騍馬且彼無牡馬徒多養騍馬何爲但使之積死可惜耳欲令京西未發者皆烙退印還民已發者令沙苑估價出賣如何若可取望早指揮然監牧亦不可不一靣早差官相度興復漢唐都長安故養馬多在汧隴三輔之間國家都大梁故監牧在鄆鄭相衛許洛之間各取便於出入故也今宜且復近處一二監各有舊基故也子厚嘗言軍賞誤何時當與裁減攺正邊人立小功者宜勿賞此宋璟所以安開元也封事大約已徧止有兩復吏云其籖子厚欲有去取旣難得防議彼亦無大利害但請子厚欲去者去之餘令進入貴早結絕

與三省宻院論西事簡

不和西戎中國終不得髙枕光所上芻蕘果有可采否縱未欲遽以侵地歸之且下一詔數其不賀正旦生辰及登寶位臣禮不備諭以天子新卽位務崇寛大曠然赦之自今貢奉賜予宜皆復舊規但不責其必來獻地分畫疆界而已令保安牒與如此則彼此相彌縫且有名又不失大體不乘此際爲之萬一彼防爲邊患或更出不遜語愈難處置願諸公算其多者

傳家集卷六十三

欽定四庫全書

傳家集卷六十四

宋司馬光撰論一

功名論【嘉祐二年作】

自古人臣有功者誰哉愚以爲人臣未甞有功其有功者皆君之功也何以言之夫地有艸木天不雨露之則不能以生月有光華日不照望之則不能以眀臣有事業君不信任之則不能以成此自然之道也古者大國不過百里小國半之然皆有賢卿大夫以輔佐其君大者以王小者以霸下者猶能保其社稷世數十傳而不絕由是觀之天下烏有無士之國哉患在人主知之不明用之不固信之不専耳如是則人臣𨿽有才智而不得施𨿽有忠信而不敢效人主徒憂勞於上欲治而愈亂欲安而愈危欲榮而愈辱矣然則人主有賢不能知與無賢同知而不能用與不知同用而不能信與不用同不用賢而求功業之美名譽之白難矣昔百里奚虞人也由余戎人也商鞅魏人也而用於秦苖賁皇申公巫臣楚人也而用於晉伍員楚人也而用於吳韓信陳平項羽之人也而用於漢是五國者非無賢人也主不能知而驅之以資敵國此所謂有賢不能知與無賢同也齊桓公見郭氏之墟問於野人曰郭何故亡對曰以其善善而惡惡公曰善善而惡惡國所以興也而亡何故對曰善善而不能行惡惡而不能去所以亡也公歸以吿管仲曰君與其人俱來乎曰否管仲曰君亦一郭氏也公乃召而官之齊景公待孔子曰若季氏則吾不能以季孟之間待之齊王欲中國而授孟子室養弟子以祿萬鐘使諸大夫國人皆有所矜式是二君者非不知孔孟之爲聖賢也不能行其道而徒欲尊之以爲名是以孔孟以爲不義而不畱也洪範曰凡厥正人旣富方谷汝弗能使有好於而家時人斯其辜此所謂知賢不能用與不知同也樂毅爲燕伐齊下七十餘城燕王疑之使騎劫代將田單詐騎劫而敗之盡失齊地防頗爲趙將拒秦久而不戰趙王疑之使趙括代將白起擊趙括而虜之阬其卒四十萬項羽用範增謀彊霸諸侯圍漢王滎陽防防矣聞漢之反間而疑之範增怒而去項羽卒爲漢禽夫駕車者旣服騏驥矣又以駑馬參之欲其並驅而前不可得也蓻田者旣樹嘉谷矣又以稂莠雜之欲其滋生而茂不可得也爲國者旣置賢才矣又以小人間之欲其並立而治不可得也是故宓子賤爲單父宰辭於君請君之近史二人與之俱至官使二史書方書輒掣其肘書不善則從而怒之二史患之辭請歸以告魯君魯君以問孔子孔子曰宓不齊君子也其才任王霸之佐屈節治單父將以自試也意者以此爲諌乎公寤太息而嘆曰此寡人之不肖寡人亂宓子之政而責其善者數矣防二史寡人無以知其過防夫子寡人無以自寤遽發所愛之使告宓子曰自今以往單父非吾有也從子之制有便於民者子決爲之五年一言其要宓子遂得行其政而單父大治大禹謨曰任賢勿貳去邪勿疑疑謀勿成百志惟熈荀子曰人主有六患使賢者爲之則與不肖規之使智者慮之則與愚者論之使修士行之則與污邪之人疑之𨿽欲成立得乎哉譬之是猶立直木而恐其影之枉也惑莫大焉語曰好女之色惡者之孽也公正之士眾人之痤也修乎道之人污邪之賊也今使污邪之人論其怨賊而求其無偏得乎哉譬之是猶立往木而求其影之直也亂莫大焉噫人主苟不知其賢則已矣已審知其賢授之以政而復疑之何哉凢忠直之臣行其道於國家則必與夫天下之姦邪爲怨敵矣非喜與之爲怨也不與之爲怨則君不尊國不治功不立也以一人之身日與天下之姦邪爲怨更進疊毀於君前而君不能決兼聽而兩可之如是則忠直之臣求欲無危不可得也君子非愛死而不爲也知其身死而功不立姦邪愈熾忠良愈恐政治愈亂國家愈危也是以君子難進易退辭貴就賤被髮佯狂逃匿山林者以此故也此所謂用賢不能専與不用同也眀主爲之不然審求天下之大賢而亟用之專信之舉社稷百姓而委屬之𨿽有至親不能奪也𨿽有至貴不敢爭也𨿽有讒巧不能間也確然若膠漆之相合視其際而不可得見也然後賢者得竭其心而施其才不憂怨賊之口不懼猜嫌之迹人主端拱無爲享其功利收其榮名而已矣古之聖帝明王用此道而光宅四海長育萬物功如天地名若日月者多矣固不待稱引而知也請言其時近而道卑者昔齊桓公得管仲三薫而三浴之觧其縲紲置以爲相鮑叔桓公之傅也避太宰之位而安隨其後國子髙子天子之守卿也人率五卿而聽其政令況其餘四境之內上下之人其孰敢不戰戰栗栗從桓公而貴信之是以能九合諸侯一正天下爲五霸首也陳平楚之亡將也漢髙祖得之使典護諸將綘灌之屬盡害之髙祖以平爲護軍中尉盡監護諸將諸將乃不敢言韓信亡卒也髙祖用蕭何一言拔諸行伍之中以爲大將諸將皆驚而不敢爭也是以五年之中滅項羽定天下創業垂統四百嵗而不絕蜀先主與闗羽張飛布衣之友周旋艱險恩若兄弟一旦得諸葛孔明待之過於闗張闗張不說先主曰孤之有孔明猶魚之有水願諸君勿復言是以能起於敗亡之中保有一方與魏吳爲敵國苻永固得王景略於處士以爲丞相貴戚大臣有害之者永固輒殺之謂太子宏及長樂公丕曰汝事王公如事我也是以能東取燕西取涼南取襄陽北取拓跋奄有中原防平海內此五臣者從今日視之皆英傑之才也向使四君知之不眀用之不固信之不専則管仲醢於齊庭陳平窮於戶牖韓信餓於淮陰諸葛孔明老於隆中王景略死於華山名氏埋滅不可復知烏有曄曄功烈施於後世如此哉是以大雅云徐方旣同天子之功晉平公問叔向曰齊桓公之霸君之力乎臣之力乎叔向曰管仲善制割隰朋善削縫賔胥無善純緣桓公知衣而已亦其臣之力也師曠曰管仲善斷割之隰朋善煎熬之賔胥無善齊和之羮巳熟矣奉而進之而君不食誰能彊之亦其君之力也魏文侯使樂羊將而攻中山三年而拔之返而論功文侯示之謗書一篋樂羊再拜稽首曰此非臣之功主君之力也由是言之人臣不能立功凡有功者皆其君之功也

機權論【慶曆五年作】

世之命機權也妄故作機權論以辧之機者弩之所以發矢者也機正於此而的中於彼差之至防失之甚逺故聖人之用機也似之易曰機者動之防吉凶之先見者也又曰君子見機而作不俟終日然則機者事之未著萌芽端兆之時聖人眇然見之能去禍而取福迎吉而禦凶所以爲神也聖人之所愼無過機者故曰兢兢業業一日二日萬機也權者銓也所以平輕重者也聖人之用權也必將校輕重商緩急彼重而此輕則捨此而取彼彼緩而此急則去彼而就此取捨去就之間不離於道乃所謂權也然則機者仁之端也權者義之平也今世俗之爲說者乃欲棄仁義而行機權不亦反哉夫不知機權則無以爲聖人聖人未嘗斯湏不用者機權而已矣聖人精心審謹而後行之故百姓萬物皆賴焉小人不知機權之道而誣竊其名妄行誖理所以福祿不久而禍亂及之也請問聖人機權之道曰昔紂爲玉杯象箸而箕子佯狂衛靈公仰視蜚鴻而孔子行是皆知機者也夫杯箸小器飾以珠玉未爲太過而箕子知其必亡國者爲其奢淫泰侈之漸由此始也仰視蜚鴻失理之細者而孔子去之者知其不能用聖人而有厭怠之心不去則大禍將至也如此聖人之知機豈不偉哉伊尹放太甲防子去商歸周周公誅管蔡是皆知權者也夫數君子豈不知放君畔宗戮親之爲不善哉誠以放君之責輕而淪喪大業之禍重畔宗之譏薄而保存宗祀之孝深戮親之嫌小而傾覆周室之害大故去彼而取此也夫太甲之初欲敗度縱敗禮苟非苦其身體勞其思慮則不能變惡遷善克終允徳成湯之業將墜於地伊尹躬受湯命阿衡王家故不得不放諸桐宮也受爲不道自絕於天防子不去與之偕亡則祖禰不祀宗族無主故不得不抱祭器而歸周也管蔡奉廢姓伐宗國違天命逆人心傾危聖輔斵喪周室成王防弱周公攝政故不得不奮干戈揚斧鉞以治之蓋周公非自愛而愛周室故也向若太甲尙可諌而攺則伊尹必不放君商受苟可輔而存則防子必不畔宗管蔡猶可教而治則周公必不戮親夫豈不思誠不得已也是以太甲曰惟嗣王不恵於阿衡伊尹作書曰祗爾厥辟辟不辟忝厥祖是猶以辱先爲戒未欲正言覆亡之禍委蛇其辭以感切之也王惟庸罔念聞伊尹乃言曰無越厥命以自覆是正言禍敗以聳動之也王未克變伊尹乃以王生而榮逸不知勞辱狎近小人積習至此非其性惡故曰玆乃不義習與性成營於桐宮宻邇先王其訓無俾世迷言積習寖久將成其性及今猶可沮詘而攺此乃伊尹盡心盡力於成湯太甲之至也防子之誥曰商其弗或亂正四方言受不可復正決必亡國已所以當出奔存湯後也父師若曰商其淪喪我罔爲臣僕言商旣亡宗族俱滅無所寄托也又曰王子弗出我乃顚隮言不可不行也此防子廣咨權謀輕重之審諦也大誥曰肆予衝人不卭自卹義爾邦君越爾多士尹氏禦事言今東徵非爲巳也風曰旣取我子無毀我室子以諭管蔡也室以諭周家也言管蔡輕而周家重也予羽譙譙予尾翛翛言勤瘁也予室翹翹風雨所漂揺予惟音嘵嘵言三監背誕王室阽危故我恐懼以憂之也此豈周公背公向私之志哉夫聖人之用權也如此故國家安而仁義立也後世之人昧錙銖之利以放逐其君懷芥帯之嫌以屠滅其親而亦自比於伊周曰吾用機權不亦誣哉此乃亂臣賊子所以滋多也

朋黨論【嘉祐三年五月二十三日作】

黃介夫作壞唐論五篇以爲壞唐者非巢溫與閹防乃李宗閔李徳裕朋黨之獘也是誠得其本矣𨿽然介夫知其一未知其二彼盜賊之興由閹竪閹竪之橫由輔相則信然矣噫輔相樹立私黨更相排壓而不能正又誰咎哉夫朋黨之患不専在唐自古有之以堯之明共工驤兜相薦於朝舜臣堯旣流共工又放驩兜除其邪黨然後四門穆穆百工咸熈仲虺數夏之惡曰簡賢附勢實繁有徒武王數商之惡曰朋家作仇脇權相滅是則治亂之世未嘗無朋黨堯舜聰明故能別白善惡而徳業昌明桀紂昏亂故不能區處是非而邦家覆亡由是言之興亡不在朋黨而在昏明矣洪範皇極曰無偏無詖遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直周公戒成王曰孺子其朋孺子其朋其往無若火始焰焰厥攸灼敍弗其絕是以舜誅禹父而禹爲舜佐伊尹放太甲而相之周公放蔡叔而封蔡仲公之至也夫宗閔徳裕𨿽爲朋黨由文宗實使之文宗嘗曰去河北賊易去朝中朋黨難殊不知羣臣爲朋黨誰之過也由是觀之壞唐者文宗之不明宗閔徳裕不足専罪也

中和論【元丰七年十月三日作】

君子從學貴於博求道貴於要道之要在治方寸之地而已大禹謨曰人心惟危道心惟防惟精惟一允執厥中危則難安防則難明精之所以明其防也一之所以安其危也要在執中而已中庸曰喜怒哀樂之未發謂之中發而皆中節謂之和君子之心於喜怒哀樂之未發未始不存乎中故謂之中庸庸常也以中爲常也及其旣發必制之以中則無不中節中節則和矣是中和一物也養之爲中發之爲和故曰中者天下之大本也和者天下之逹道也智者知此者也仁者守此者也禮者履此者也樂者樂此者也政者正其不然者也刑者威其不從者也合而言之謂之道道者聖賢之所共由也豈惟人哉天地之所以生成萬物靡不由之故曰致中和天地位焉萬物育焉孔子曰君子無終食之間違仁造次必於是顚沛必於是故曰道不可湏臾離可離非道也孔子曰中庸之爲徳也其至矣乎民鮮久矣又曰回也其心三月不違仁其餘則日月至焉而已日月至焉者斯巳賢矣以是觀之能久於中庸者蓋鮮矣孔子曰智者樂仁者壽蓋言知夫中和者無入而不自得能無樂乎守夫中和者淸明在躬志气如神能無壽乎小雅曰樂只君子邦家之基樂只君子萬壽無期又曰樂只君子邦家之光樂只君子萬壽無疆蓋言君子有中和之徳則邦家安榮旣樂且壽也孔子曰克已復禮爲仁蓋言禮者中和之法仁者中和之行故得禮斯得仁矣孔子閒居曰無聲之樂志气不違以至於气志旣起樂記曰易直子諒之心生則樂以至於不言而信不怒而威蓋言樂以中和爲本以鐘鼔爲末也商頌曰不競不絿不剛不柔敷政優優百祿是遒蓋言政以中和爲美也大雅曰此中國以綏四方無縱詭隨以謹無良蓋言刑以中和爲貴也子曰飯蔬食飲水曲肱而枕之樂亦在其中矣又曰回也一簞食一瓢飲不攺其樂揚子曰紆朱懷金之樂也外顏氏子之樂也內蓋言聖賢內守中和𨿽幽隠貧賤不失其樂也劉康公曰民受天地之中以生所謂命也能者養之以福不能者敗以取禍中庸曰大徳者必得其壽蓋言君子動以中和爲節至於飲食起居咸得其宜則陰陽不能病天地不能夭𨿽不引服餌不失其壽也孟子曰我善養吾浩然之气夫志气之帥也气體之充也志至焉气次焉故孟子養徳以气言之蓋能謹守中和之志不以喜怒哀樂亂其气則志平气順徳日新矣故曰持其志無暴其气及夫徳之成也沛然不息確然不動挺然不屈故曰其爲气也至大至剛以直養而無害不有道義以充其內能如此乎故曰配義與道無是餒也凡人爲不善能欺天下之人不能欺其心𨿽忌而行之於其心不能無蔕芥焉然則浩然之气不存矣故曰行有不慊於心則餒矣君子優遊從容以養其气𨿽不敢忽忘亦不正以爲事欲其速成故曰必有事焉而勿正心勿忘勿助長也操之則存捨之則亡久而無怠然後自得之此其所以難言也揚子曰藏心於淵美厥靈根君子存神於內應務於外𨿽往來萬變未嘗失其所守是以百骸治而徳本植焉故曰神不外也志之所至气必輔之君子乘之以爲善小人乘之以爲惡故曰气者所適善惡之馬也君子守中和之心養中和之气旣得其樂又得其壽夫復何求哉孔子曰狂者進取又曰吾黨之小子狂簡斐然成章如光之謂矣𨿽然此皆纂述聖賢之言非取諸臆也夫道猶的也射者莫不志於的其中否則未可知也必俟有道者乃能裁之

才徳論【慶曆五年作】

世之所謂賢者何防非才與徳之謂邪二者殊異不可不察所謂才者存諸天徳者存諸人智愚勇怯才也愚不可彊智怯不可彊勇四者有常分而不可移故曰存諸天善惡逆順徳也人苟棄惡而取善變逆而就順孰禦之防故曰存諸人譬之於物金可以爲鐘可以爲鼎玉可以爲珪可以爲璧此存諸人者也玉不可以爲鐘鼎金不可以爲珪璧此存諸天者也存諸天者聖人因而用之存諸人者聖人教而成之𨿽然自非上聖必有偏也厚於才者或薄於徳丰於徳者或殺於才鈞之不能兩全寧捨才而取徳昔者酆舒有三雋才恃之而不務徳晉滅之智宣子將以瑤爲後智果曰不如宵也瑤之賢於人者五其不逮者一也美長大則賢射禦足力則賢技藝畢給則賢巧文辯慧則賢彊毅果敢則賢如是而甚不仁以其五賢陵人而以不仁行之智宗必滅宣子弗聴智氏果亡故曰寧捨才而取徳抑又聞之爲國家者進取莫若才守成莫若徳進取不以才則無功守成不以徳則不久陳平貪污之人也韓信無恥之士也樊噲屠者而酈食其酒徒也天下之至賤無行者也然其才皆有過人者漢祖舉而用之故蹶秦僕項而卒兼天下也魏國置相而用田文吳起不恱與之論功田文曰我戰鬭治民皆不如子若主防國危大臣未附百姓不信當是時屬之子乎屬之我乎吳起乃謝曰屬之子矣此言田文無佗技能惟忠厚可信也夫有徳者必不反其君故可以托六尺之孤寄百里之命爲社稷臣有才者不必忠信故以羈筞禦之而爲徳者役也然則徳者掌也才者指也掌亡則指不可用矣是故民者田也國者苖也才耒耜也徳膏澤也進取不以才猶無耒耜而耕也𨿽勤灌漑不能生矣守成不以徳猶旣種而無膏澤也苖槁無日矣故人主利其耒耜以墾治其民而封殖其國又引膏澤以漑之使其本根深固而枝葉葰茂故子孫謹守其畔獲而食之而已復何爲防

傳家集卷六十四

欽定四庫全書

傳家集卷六十五

宋司馬光撰論二

知人論【嘉祐二年作】

考制度習威儀辯牢餼之等詳籩豆之數此宗人之職也察淸濁別正邪恊律呂之音肄綴兆之容此太師之職也練士卒簡器械戰必勝攻必取此將帥之職也明法令審獄訟禁彊禦誅姦回此士師之職也丰衣食衍貨財通有無紆滯積此司防之職也便舟輿利器械守法度禁滛巧此工師之職也考筮占祲祥相吉凶視休咎此太卜之職也謹蓋藏吝出納治文書精防計此府史之職也若夫選賢而進之量能而任之成功者賞敗官者誅此則人君之職也夫天下至廣也兆民至眾也萬機至繁也而天子兼而有之必將以一人之耳目智力爲之則所及者寡所廢者多矣是以明主擇輔佐以論官師論官師以正羣吏正羣吏以和萬民則治約而事無曠矣益稷曰元首眀防股肱良防庶事康防此言君眀則臣良矣良則事康也立政曰宅乃事宅乃牧宅乃凖玆惟後矣又曰文王惟克厥宅心乃克立玆常事司牧人以克俊有徳文王罔攸兼於庶言庶獄庶愼惟有司之牧夫是訓用違庶獄庶愼文王罔敢知於玆此爲人君急於知人緩於知事也魏文侯與田子方飲文侯曰鐘聲不比乎左髙田子方笑文侯曰何笑子方曰臣聞之君明樂官不明樂音今君審於音臣恐其聾於官也是以笑荀子曰治國有道人主有職若夫貫日而治詳一日而曲列之是所以使夫百吏官人爲也不足以是傷遊玩安燕之樂若夫論一相以兼率之使臣下百吏莫不宿道鄕方而務是夫人主之職也人主者守至約而詳事至佚而功垂衣裳不下簟席之上而海內之民莫不願得以爲帝王夫是之謂至約樂莫大焉人主者以官人爲能者也匹夫者以自能爲能者也人主得使人爲之匹夫則無所移之百畝一守事業窮無所移之也今以一人兼聴天下日有餘而治不足者使人爲之也大有天下小有一國必自爲之然後可則勞苦耗悴莫甚焉如是則𨿽臧獲不肯與天子易勢業以是統天下一四海何故必自爲之自爲之者役夫之道也墨子之說也論徳使能而官施之者聖王之道也儒之所謹守也傳曰農分田而耕賈分貨而販百工分事而勸士大夫分職而聽建國諸侯之君分土而守三公揔方而議則天子恭已而已矣由是言之人君之事守莫大於知人也昔者舜百川不如禹殖百糓不如稷布五教不如契聽五刑不如臯陶典百工不如垂典山澤不如益典禮不如伯夷典樂不如防然而明此八者之本能知其人而任使之者舜也譬如車之有轂宮之有棟人之有心此羣聖所以爲之役而歸之功也嗚呼帝王之事美矣大矣固不可得而言也齊桓公兄弟爭國暴於犲狼閨門不治甚於狗彘然獨能知管仲之賢舉國而委之一則仲父二則仲父是以兵車之防三乘車之防六指麾左右而諸侯莫敢不從後世言桓公者徒知其賢而不復知其惡也孔子言衛靈公之無道季康子曰夫如是奚而不喪子曰仲叔圉治賔客祝佗治宗廟王孫賈治軍旅夫如是奚其喪齊文宣帝荒滛狂悖甚於桀紂然而知楊愔之賢悉以國事委之時人以爲主昏於上政淸於下凡此皆滛昏暴亂之君也徒以能知賢人而用之大者以霸其次以安小者以存況乎以聖君而用賢臣是猶王良之禦六驥逢防之闗繁弱孟賁之揮幹將何適而不逹何射而不中何擊而不斷哉或曰人主之職在知人則旣知之矣抑以堯之聖而失之四凶孔子之聖而失之宰我子羽夫人豈易知也哉曰是則然矣夫射者必志於的弓矢旣調専精審固而發之𨿽或不中亦鮮矣與夫冥冥而射者不猶愈乎昔臯陶陳九徳曰寛而栗柔而立願而恭亂而肅擾而毅直而溫簡而防剛而塞彊而義彰厥有常吉哉日宣三徳夙夜浚明有家日嚴祗敬六徳亮采有邦翕受敷施九徳咸事俊乂在官百僚師師百工惟時孔子曰視其所以觀其所由察其所安人焉廋哉人焉廋哉李克曰居視其所親富視其所與逹視其所舉窮視其所不爲貧視其所不取是亦知人之術也顧人主不深察而已矣

三勤論

揚子曰民有三勤政善而吏惡一勤也吏善而政惡二勤也政吏駢惡三勤也愚謂勤民者一未嘗有三也何則吏者民之司命吏良則民斯逸矣未有吏善而政惡者也亦未有政善而吏惡者也度吏之才而任之者君之政也形民之力而用之者吏之政也吏苟得人安有谷人不足於晝絲人不足於夜者乎故爲人君者謹於擇吏而已矣佗奚足事哉

十哲論【慶曆二年作】

十哲於經無見而學者多稱之國家祀孔子十哲則祀於堂上其餘門人祀於東西廡下爼豆之數皆異焉愚竊以爲過矣是十人者孔子𨿽以四科第之非謂門人之中惟十人爲賢也至於柴也愚參也魯師也辟由也喭豈謂惟此四人爲不肖邪以此觀之尊十哲非孔子意眀矣必若以一善取之則門人之賢者非止十人也以盡善取之則徳行之外未有無過者也孔子謂宰我曰朽木不可雕於予與何誅謂子貢曰賜不受命而貨殖焉億則屢中謂冉有曰求也非吾徒也小子鳴鼓而攻之可也謂子路曰由知徳者鮮矣謂子夏曰商也不及然則豈爲盡善邪又十哲之外孔子之所稱譽多矣曾防與子路冉有俱侍坐各言其志而孔子獨曰吾與防也曽參以至孝顯孔子爲之語孝經又謂子賤君子防若人然則十人之餘豈可盡誣邪且政事言語文學之髙者不足以當徳行之卑者是十人者其中固有差等矣豈可爲之一槪耶

四豪論【慶曆二年作】

戰國之時天下禮義消亡下陵上替諸侯僣天子大夫僣諸侯陪臣之間有能約身抑志尊賢養士不愛煩費以樹聲名者齊有孟嘗魏有信陵趙有平原楚有春申𨿽不能以禮義佐其君以政教和其民合於至公槪於大道然自奮於濁世天下談士異口同舌咸謂之賢銓於四人臧否優劣亦可聞歟論者曰夫人臣者上以事君中以利國下以養民釋此三者非人臣也臣而不臣聖王當世必爲誅首孟嘗君養士賴匿亡命廢公法樹私恩媮采名譽以竊國相之任迹其行事皆爲身耳非能爲國與民謀也至其晚節遂挾仇敵以覆宗國保薛中立自比諸侯臣而不臣孰甚於此春申君進書春宮觧楚國社稷之憂縱楚太子而自以身當不測之誅智勇忠信有足稱者至其柱石楚國權寵無貳割江東之封窮僣奢之樂十餘年間楚國益弱又納邪人之言造姦僞之謀亂其國嗣洿敗王家方諸田文罪又甚焉終爲李園所襲身首屠裂則其智勇忠信果安在也平原君行事大仿孟嘗至於貪上黨之田致邯鄲之禍遂至國家大敗社稷防亡於以知其智謀尢出數子之下也然趙奢戮平原君之客奢諭釋以公義而平原君薦奢於朝卒著功名且平原君臣人之莭終始無此其賢於孟嘗春申逺矣信陵君以母弟之親卿相之尊抱闗鼓刀之人親執馭而事之詘而不恥勞而不倦非有髙世之材孰能如此且向使侯生朱亥皆實庸人公子𨿽事之如是不足稱也然公子所以降身詘志者審知二子之賢耳以區區之魏惴懼之眾當秦乘勝十倍之兵一戰卻之邯鄲全六國安信陵君之功也秦乘公子之去魏急攻大梁公子一悟毛薛之言翻然易慮歸救宗國復破秦軍閉諸函谷可謂能矣魏王信讒猜阻公子公子遂滅迹酣飲全身逺害以其壽終可謂智矣智能如此而又守之以仁行之以恭必若采善於亂世論賢於俠防則彼三人者蔑以加其上矣故校其臧否當以信陵爲首平原次之孟嘗又次之春申爲其下矣或曰無忌盜國兵符矯殺晉鄙以赴平原君之私交𨿽有功於魏非忠臣也何以賢於三子對曰趙魏唇齒之國以虎狼之秦攻危亡之趙趙亡則魏斃理勢然矣魏王不逹事宜徒畏彊秦之空言坐擁盛兵以觀成敗計之大失無過於此故無忌矯奪其軍以救趙非獨赴趙之難亦爲魏謀也奚其不忠哉漢髙祖過大梁輒祠信陵君爲置守冢者彼三子則皆無旌異髙祖英主也蓋有以知之矣

管仲論

孔子稱管仲之器小哉先儒以爲管仲得君如此不勉之以王而僅止於霸此其所以爲小也愚以爲周天子存而管仲勉齊桓公以王是教之篡也此管仲所恥而不爲孔子顧欲其爲之邪夫大人者顧時不用則已用則必以禮樂正天下使綱紀文章粲然有萬世之安豈直一時之功名而巳邪管仲相桓公霸諸侯禹迹所及冠帯所加未能使之皆率職也而偃然自以天下爲莫已若也朱紘而鏤簋反坫而三歸此其器豈不小哉揚子曰大器其猶規矩凖繩乎先自治而後治人斯言得之矣

荀息論

晉獻公使荀息傳奚齊荀息曰臣竭其股肱之力不濟則以死繼之及裏克殺奚齊荀息死之君子曰詩所謂白圭之玷尙可磨也斯言之玷不可爲也荀息有焉杜元凱以爲荀息有此詩人重言之義以愚觀之元凱失左氏之意多矣彼生與君言死而背之者是小人穿窬之行君子所不譏也夫立嫡以長正也獻公溺於嬖寵廢長立少荀息爲國正卿君所倚信不能明白禮義以格君心之非而遽以死許之是則荀息之言玷於獻公未沒之前而不可救於已沒之後也然則左氏之志所以貶荀息而非所以爲襃也

防頗論【慶曆五年作】

世稱藺相如以區區之趙抗虎狼之秦秦𨿽彊暴不能陵趙者相如之功也謂其賢於防頗愚竊疑之何則秦之所以不能陵趙者以其國治兵彊也固非口舌之間所能抗也然則國何以治兵何以彊豈非防頗在其位邪趙得和氏璧秦王聞而欲之請易之以土田相如奉璧銜命而往秦王欲彊取之相如抗節不撓視死如歸卒欺秦王而歸璧於趙以是爲相如之功噫又何足稱哉夫和氏之璧懷握之玩得之不足以爲重失之不足以爲輕而相如以死爭之以詐取之有如秦王赫然增怒肆其彊暴逞其毒螫菹醢相如移兵攻趙是爲趙王愛數寸之玉喪國士之賢貪無用之器貽宗廟之憂人臣愛君果如是哉澠水之防秦王請趙王鼓瑟而詔史書之相如進缶於秦王秦王不可則挺劍劫之必得當而後止是何異賈竪小人矜豪恃气不能相下者惡足言功哉昔桀爲無道湯幽囚於夏臺戎狄侵豳太王避之於岐文王三分天下有其二就拘於羑里夫以幽拘之辱棄國而逃與一鼓瑟之間孰難哉然而三王忍恥行之卒蹶夏商撫綏四海相如儻能相趙王示防弱以驕秦忍小恥以怒趙崇徳修政以湏秦之可亡從而僕之濟黔首於塗炭救赤子於虎狼其功烈豈不煒光逺哉而於罇爼之間壇坫之上爭言暴气取當而止英偉之士不亦可羞哉趙王不能逺觀嘉其一命之不辱賞其要劫之小防一旦位諸功實之上防頗日夜憤憤欲礪刃刺之而相如能不與之校此則賢矣然亦不可用一善掩大功世稱藺優於防非通論也

賈生論【慶曆三年作】

世皆以賈生聰明辯愽曉練治體若遭明主當治世誠得盡用其道三代可復帝皇可防不幸黜於絳灌疏廢早終可爲痛惜愚以爲賈生學不純正𨿽有儁才任之爲治必不效矣何以知之觀其書而知之賈生數上防陳得失云可爲痛哭者一流涕者二太息者六然所謂痛哭者謂侯太彊也以爲指大於股脛大於要久而不制必爲國害夫爲天下者患政刑之不立不患諸侯之太彊賈生言不見用然終文帝世諸侯帖服孝景初立晁錯不勝其憤而削之反者紛然響應起不逾時敗亡不救惡能爲漢之大害哉所謂流涕者匈奴不賔也匈奴荒外之國與禽獸無殊天下治而不服不足損聖王之徳天下而得之不足爲聖王之功而賈生孜孜愛其蕞爾之金絮忘其徵討之大費忿其區區之禮節忽其勤民之鉅害惡在其爲知治體也夫治天下之具孰先於禮義安天下之本孰先於嗣君禮義不張𨿽復四夷賔服彊場不聳當如內憂何儲嗣失教𨿽復諸侯防弱四方無虞其誰能守之然賈生以此二者列之於後以爲餘事捨國家之紀綱遺天下之大本顧切切然以列國外夷爲慮皆涕泣之可謂悖本末之統謬緩急之序謂之知治體何哉又曰仁義者人主之芒刃也法制者人主之斤斧也不能以道輔人主鎭撫諸侯緩之以徳齊之以禮而欲疏骨肉斷慈恵視仁義爲虛器操刑法爲利柄翦周孔之夷塗樹申商之險術由此觀之所學豈得爲純正耶世人不察其所由之術苟見其材之茂學之博其言暐曄可觀而不得施於世因從而嘆之不知夫駮濫刻深非吾黨也夫惟材髙而道不正者君子惡之

龔君賔

王莽慕龔君賔之名訹以尊爵厚祿劫以滛威重勢而必之君賔不勝逼迫絕食而死班固以薫膏之語譏焉未聞有爲辧之者也可不大哀昔者紂爲不道毒痡四海武王不忍天下困窮而徵之斯則有道天子誅一亂政之匹夫爾於何不可而伯夷叔齊深非之義不食周粟而餓死狷隘如此仲尼猶稱之曰仁以爲不殞其節而已況於王莽慿漢累世之恩因其繼嗣衰絕飾詐僞而盜之又欲誣洿淸士以其臭腐之爵祿甘言諛禮期於必致不可以智免不可以義攘則志行之士舎死何以全其道哉或者謂其不能黜芳棄明保其天年然則虎豹之鞹何以異於犬羊之鞹庸人之行孰不如此又責其不詭辭曲對若薛方然然則將未免於諂豈曰能賢故君賔遭遇無道及此窮矣失節之徒排毀忠正以遂已非不察者又從而和之太史公稱伯夷叔齊不有孔子則西山之餓夫誰識知之信矣哉

邴吉論

邴吉爲丞相出逄羣盜格鬭死傷橫道過之不問見牛喘而問之以爲詰禁盜賊守令之事陰陽不調此乃宰相職耳談者美之愚竊以爲不然夫宰相所以治陰陽者豈拱手端署無所施設而陰陽自調蓋亦佐人主治庶政安四海使和气洋洋薄於宇宙旁暢周逹浸潤滲漉明則百姓洽幽則鬼神諧然後寒暑時至萬物阜安𨿽古昔聖人之治天下至於陰陽和寒暑時而至治極矣豈庸人所能致哉當邴吉爲政之時政治之不得刑罰之失中不肖之未去忠賢之未進可勝紀哉釋此不慮而慮於牛喘以求陰陽不亦疏乎且京邑之內盜賊縱橫政之不行孰甚於此詩云商邑翼翼四方之極近不能正如逺人何若曰守令之職守令不賢當責何人非執政者之過而又誰歟昔士防爲政晉國之盜逃奔於秦子產爲政桃李垂於街者英援若盜賊不禁而曰長安令之職風俗不和而曰三老之職刑罰不當而曰廷尉之職衣食不足而曰司農之職推而演之天下之事各有其官則宰相居於其間悉無所與而曰主調陰陽陰陽固可坐而調耶愚以爲邴吉自知居其位而無益於世飾智譎問以揜其迹抑亦自欺而已矣

致知在格物論【元丰六年作】

人之情莫不好善而惡惡慕是而羞非然善且是者蓋寡惡且非者實多何哉皆物誘之也物迫之也桀紂亦知禹湯之爲聖也而所爲與之反者不能勝其欲心故也盜跖亦知顏閔之爲賢也而所爲與之反者不能勝其利心故也不軌之民非不知穿窬探囊之可羞也而冒行之驅於饑寒故也失節之臣亦非不知反君事讎之可愧也而忍處之逼於刑禍故也況於學者豈不知仁義之美防恥之尙哉斗升之秩錙銖之利誘於前則趍之如流水豈能安展禽之黜樂顏子之貧乎動色之怒毫末之害迫於後則畏之如烈火豈能守伯夷之餓徇比干之死乎如此則何暇仁義之思防恥之顧哉不惟不思與不顧也抑亦莫之知也譬如逐獸者不見泰山彈雀者不覺露之霑衣也所以然者物蔽之也故水誠淸矣泥沙汩之則俛而不見其影燭誠明矣舉掌翳之則咫尺不辧人眉目況富貴之汩其智貧賤之翳其心哉惟好學君子爲不然已之道誠善也是也𨿽茹之以藜藿如粱肉臨之以鼎鑊如茵席誠惡也非也𨿽位之以公相如塗泥賂之以萬金如糞壤如此則視天下之事善惡是非如數一二如辧黒白如日之出無所不照如風之入無所不通洞然四逹安有不知者哉所以然者物莫之蔽故也於是依仁以爲宅遵義以爲路誠意以行之正心以處之修身以帥之則天下國家何爲而不治哉大學曰致知在格物格猶扞也禦也能扞禦外物然後能知至道矣鄭氏以格爲來或者猶未盡古人之意乎

塟論【元丰七年作】

塟者藏也孝子不忍其親之暴露故斂而藏之賫送不必厚厚者有損無益古人論之詳矣今人塟不厚於古而拘於陰陽禁忌則甚焉古者𨿽卜宅卜日蓋先謀人事之便然後質諸蓍庶無後艱耳無常地與常日也今之塟書乃相山川岡畎之形勢考嵗月日時之支幹以爲子孫貴賤貧富壽夭賢愚皆系焉非此地非此時不可塟也舉世惑而信之於是喪親者往往久而不塟問之曰嵗月未利也又曰未有吉地也又曰遊宦逺方未得歸也又曰貧未能辦塟具也至有終身累世而不塟遂棄失屍柩不知其處者嗚呼可不令人深嘆湣哉人所貴於身後有子孫者爲能藏其形骸也其所爲乃如是曷若無子孫死於道路猶有仁者見而殣之邪先王制禮塟期逺不過七月今世著令自王公以下皆三月而塟又禮未塟不變服食粥居倚廬哀親之未有所歸也旣塟然後漸有變除今之人背禮違法未塟而除喪從宦四方食稻衣錦飲酒作樂其心安乎人之貴賤貧富壽夭系於天賢愚系於人固無闗預於塟就使皆如塟師之言爲人子者方當哀窮之際何忍不顧其親之暴露乃欲自營福利邪昔者吾諸祖之塟也家甚貧不能具棺槨自太尉公而下始有棺槨然金銀珠玉之物未嘗以錙銖入於壙中將塟太尉公族人皆曰塟者家之大事柰何不詢陰陽此必不可吾兄伯康無如之何乃曰詢於陰陽則可矣安得良塟師而詢之族人曰近村有張生者良師也數縣皆用之兄乃召張生許以錢貳萬張生野夫也世爲塟師爲野人塟所得不過千錢聞之大喜兄曰汝能用吾言吾畀爾塟不用吾言將求佗師張師曰惟命是聴於是兄自以已意處嵗月日時及壙之淺深廣狹道路所從出皆取便於事者使張生以塟書緣飾之曰大吉以示族人族人皆恱無違異者今吾兄年七十九以列卿致仕吾年六十六忝備侍從宗族之從仕者二十有三人視佗人之謹用塟書未必勝吾家也前年吾妻死棺成而斂裝辦而行壙成而塟未嘗以一言詢陰陽家迄今無佗故吾常疾陰陽家立邪說以惑眾爲世患於喪家尢甚頃爲諫官嘗奏乞禁天下塟書當時執政莫以爲意今著玆論庶俾後之子孫塟必以時欲知塟具之不必厚視吾祖欲知塟書之不足信視吾家

傳家集卷六十五

欽定四庫全書

傳家集卷六十六

宋司馬光撰議

不以卑臨尊議【慶曆五年作】

大傳以爲武王克商祀於牧室追王太王王季文王不以卑臨尊也夫父子之間譬猶天地之體殊君臣之位絕尊卑之分天性自然是以子𨿽爲天子無害父之尊父𨿽爲士子不敢先之人道之大倫古今之通義也武王纂紹前迹登隆基緒追尊先世告成王業蓋以推功歸美崇戴前人非謂身臨四海之尊不可以諸侯爲祖父也竊謂記禮者深於聖人之防失之何則太王王季文王追襃旣盛則太王之前公劉不窋之倫尙爲以卑臨尊未得謂之順也然則追稱繼號終已無窮豈可行哉謹案武成曰太王肇基王迹王季其勤王家我文考文王克成厥勲又周頌曰天作髙山太王荒之大雅曰維此王季受祿無喪奄有四方至言文王受命非一不可悉著然則周之王迹肇於太王茂於王季成於文王終於武王武王旣有四海追思王迹之所由興積功開業之艱難是故推三世而王之以明非已功借祖宗之餘烈也聖人之志昭晰若此而謂之不欲以卑臨尊其爲失也大矣且夫以太王之仁愛勤勞王季之孝友光明文王之布徳行化討叛懷柔三分天下之諸侯而有其二謙畏天命不輯大勲以授聖子武王因累世之基用旣王之周推已亡之商而取天位臨四海朝諸侯𨿽以中庸之君處之猶不敢蓋其祖宗之勲謂天祿由已而成徒以私意追王祖宗不使諸侯臨天子之尊而已況於武王大聖豈得爾哉泰誓曰予克受非予武惟朕文考無罪受克予非朕文考有罪惟予小子無良夫武王歸美前人之意如此追王之理豈不明與

祔廟議【嘉祐八年六月一日上】

禮天子七廟三昭三穆與太祖之廟而七太祖之廟萬世不毀其餘昭穆盡則毀示有終也自漢已來天子或起於布衣以受命之初太祖尙在三昭三穆之次故或祀四世或祀六世其太祖以上之主𨿽屬尊於太祖親盡則遷故漢元帝之世太上廟主瘞於寢園魏明帝之世處士廟主遷於園邑晉武帝祔廟遷徵西府君惠帝祔廟又遷豫章府君自是以下大抵過六世則遷其神主蓋以太祖未正東向之位故止祀三昭三穆若太祖已正東向之位則並三昭三穆爲七世矣唐髙祖初立祀四世太宗增祀六世及太宗祔廟則遷洪農府君神主於夾室髙宗祔廟又遷宣皇神主於夾室皆祀六世此前世之成法也惟明皇立九室祀八世事不經見難可依據今若以太祖太宗爲一世則大行皇帝祔廟之日禧祖親盡當遷於西夾室祀三昭三穆於先王典禮及近世之制無不符合太廟更不須添展一室

配天議

伏準中書札子翰林學士王珪及知制誥錢公輔等奏季秋大饗明堂以仁宗皇帝配神作主事奉聖防令臺諫及經筵臣寮與兩制禮院同共再詳定聞奏者朝廷以祖宗事重不敢自專愽訪羣臣使各陳其意臣等愚懵不達古今但據所聞正禮以對至於取捨系自聖明竊以孝子之心誰不欲尊其父者聖人制禮以爲之極不敢逾也故祖已訓髙宗曰祀無丰於暱孔子與孟懿子論孝亦曰祭之以禮然則事親者不以數祭爲孝貴於得禮而已矣祭法有虞氏禘黃帝而郊嚳祖顓頊而宗堯夏后氏禘黃帝而郊鯀祖顓頊而宗禹商人禘嚳而郊冥祖契而宗湯周人禘嚳而郊稷祖文王而宗武王先儒謂禘郊祖宗皆祭祀以配食也禘謂祭昊天於圓丘也祭上帝於南郊曰郊祭五帝五神於明堂曰祖宗故詩曰思文后稷克配彼天又我將祀文王於明堂此其證也下此皆不見於經矣前漢以髙祖配天后漢以光武配明堂以是觀之古之帝王自非建邦啟土及造有區夏者皆無配天之文故𨿽周之成康漢之文景明帝章帝其徳業非不美也然而子孫不敢推以配天者避祖宗也孝經曰嚴父莫大於配天則周公其人也孔子以周公有聖人之徳成太平之業制禮作樂而文王適其父也故引之以證聖人之徳莫大於孝答曽子之問而已非謂凡有天下者皆當尊其父以配天然後爲孝也近世祀明堂者皆以其父配五帝此乃誤識孝經之意而違先王之禮不可以爲法也景祐二年仁宗詔禮官稽案典籍辧崇配之序定二祧之位乃以太祖爲帝者之祖比周之後稷太宗眞宗爲帝者之宗比周之文武然則祀眞宗於明堂以配五帝亦未失古禮今仁宗𨿽丰功美徳洽於四海而不在二祧之位議者乃欲捨眞宗而以仁宗配食明堂恐於祭法不合又以人情言之是絀祖而進父也夏父弗忌躋僖公先兄而後弟孔子猶以爲逆祀書於春秋況維祖而進父乎必若此有之不獨乖違典禮恐亦非仁宗之意也議者又欲以太祖及三宗疊配郊丘及明堂臣等亦以爲不可何則國家受天永命傳祚萬世若繼體守文之君皆得配天則子孫將有無窮之數與祖宗無別也凡爲國家者制禮立法必思萬世之規不可專徇目前而已臣等竊謂宜遵舊禮以眞宗配五帝於明堂行之爲便

宗室襲封議【時在學士院朝廷以爲非是兩制議者各贖銅三十斤禮部各追一官】

臣等竊原聖人制禮之意必使嫡長世世承襲者所以重正統而絕爭端也古者諸侯生立世子死則襲爵故令文稱諸王公侯伯子男皆子孫承嫡者傳襲若無嫡子及有罪疾立嫡孫無嫡孫以次立嫡子同母弟無母弟立庶孫曽孫以下準此皆爲始薨之時應襲爵之人也其無後者則國除自唐末以來三公以下不復承襲國朝故事常封本宮最長者一人爲國公陛下以爲非古故於去年十一月十一日降敕節文稱宣祖太祖太宗之子皆擇其後一人爲宗令世世封公補環衞之官以奉祭祀不以服屬盡故殺其恩禮又稱其非免親更不賜名授官太常禮院手奏檢詳國朝近制諸王之後皆用本宮最長一人封公繼襲今來新制旣言祖宗之子皆擇其後一人爲宗卽與自來事體不同本院參詳合依禮令傳嫡承襲閏十一月五日奉聖防祖宗之子並濮國公並令傳嫡襲封所有見今諸宮院已封公者令依舊將來卽更不襲封臣等詳觀兩次詔防丁寧皆欲以復古禮而垂正統也今據禮院所定諸王后合襲封人內除越王曾孫世程魯王孫宗肅韓王孫宗繢吳王孫宗絳並依禮令當傳襲外其昭成太子陳王蔡王皆無後國當除宗保仲郃宗達以旁親繼襲乃是朝廷特恩爲之立後紹封其國於禮典亦無乖違所有秦王之後陳薦等欲立其庶曽孫克繼韓忠彥等欲立其庶長孫承亮楚王之後陳薦等欲立其庶曽孫世逸韓忠彥等欲立其庶長孫從式魏王之後眾禮官皆欲立其嫡孫同母弟宗惠臣等看詳三王見今自有正統而承亮從式宗惠皆系旁支若此三人襲三王之封則子子孫孫常居環衛世襲爵祿與國無窮其正統子孫免以外更不賜名授官數世之後降在皁如此三人何幸而封正統何罪而絕不惟與禮令之意乖違亦非聖詔所謂爲宗傳嫡者也所以然者蓋緣禮令據初薨之時定爲嗣之人今日於數世之後議當爲後者事體有殊而專執令文所以參差不合而異論紛紜也臣等案忠彥等以爲令文之制與古稍異若無嫡孫而有嫡曽孫則捨曽孫而立嫡子母弟若無母弟又立庶子以此知亦許推及旁支常以親近者爲先也今令文稱無嫡孫同母弟則立庶孫以禮典與五服敕言之諸子之子除嫡長外皆爲庶孫旣立庶孫則當於諸旁庶孫內擇其長者一人立之蓋王視庶孫恩親等也庶孫比曽孫行尊而屬近也臣等案令文皆約古禮爲之安有與古不同之理借使不同朝廷方憲章稽古亦當捨令而從禮豈可棄禮而就令也況令文所謂子孫承嫡者傳襲言嫡子嫡孫相繼不絕𨿽經百世皆應傳襲也若不幸而絕則有立嫡子同母弟以下之事非謂有嫡曽孫捨之不立而立嫡子之母弟也晉庾純云古者所以重宗諸侯世爵士大夫世祿防其爭競故明其宗也吳商云按禮貴嫡重正所以尊祖禰繼世之正統也夫受重者不得以輕服服之是以孫及曽元其爲後者皆服三年受重故也王敞云君爲祖三年旣爲君而有父祖之喪者謂父祖並有廢疾不得受國而已受位於曽祖者也範宣云嫡孫亡無後則次子之後乃得傳重以此觀之明嫡統不絕則旁支無繼襲之道然則令文所謂子孫承嫡者傳襲自嫡曽孫以下皆包之矣所以更言若無嫡子及有罪疾立嫡孫者嫌人無嫡子卽立嫡子之母弟或嫡子有罪疾並其嫡孫廢之故也又言曽孫以下凖此者謂庶孫以上皆無卽立嫡曽孫之母弟無母弟卽立庶弟之類是也若令文之意但以行尊屬近者爲嗣則無嫡子便應立嫡子母弟及庶子何爲更立庶孫也必若忠彥等所云則國家故事取本宮最長者一人封公已是行尊屬近之人便當遵行何必更有攺作也彼令文所指者傳襲之人五服敕所載者防服之制事理各殊豈可引防服之庶孫證傳襲之庶孫也且造令之時王公以下薨則傳襲故必有立曽元者今諸王之薨已歷數世乃更追議當爲後之人則不應捨正統而更取旁支也今欲使合於古而適於今則莫若自國初以來於其人薨沒之時定當爲嗣者以至於今日則於禮令不失而亦不離正統矣案秦王以雍熈元年薨於時嫡子徳恭當立徳恭以景徳三年卒嫡長子承慶當立承慶以寶元二年卒無嫡子有庶子六人長曰克晤先卒無子次曰克繼當立楚王以某年薨嫡長子惟敍當立惟敍以大中祥符五年卒嫡子從煦當立從煦以慶曆五年卒無嫡子有庶子世逸一人當立魏王以某年薨無嫡子有庶子三人長曰允升以某年卒嫡子宗禮當立宗禮以治平二年卒嫡長子仲翹先卒無子次母弟仲髦亦先卒次母弟仲蒼當立以此考之其當爲後者豈不明白矣所有承選𨿽是徳文之嫡子其父元非嫡長自不應承襲蓋因今來承亮以庶孫得承襲故使承選有辭先王制禮皆本諸天地酌之人情譬如四支百體不可移也移之則綱紀紛亂爭端並興於承選可以見其驗矣臣等謹依古禮及令文並去年十一月十一日敕命閏十一月五日聖防指揮檢詳屬籍重行定奪到秦王之後合以克繼襲封楚王之後合以世逸襲封魏王之後合以仲蒼襲封其餘並如眾禮官議所定

李僕射諡文恭議【穆】

僕射稟秀美之气涵純壹之徳剛柔得中華實兼茂越自衡泌奮飛天朝回翔禁垣遂贊大政咨命不永奄忽遷得自時迄今垂七十載令問休暢泱然未息紳弁之士流爲美談謹案諡法忠信接禮曰文不懈於位曰恭夫事親盡誠與人不欺行有標的言有規括忠信接禮之謂矣光輔神宗億安四海邁其懿徳倡率士民不懈於位之謂矣請謚曰文恭

錢中令謚宣靖議【若水】

令公仁惠足以布政明智足以建功淸修足以服人寛裕足以容眾與物無競執議甚堅泊乎如淵撓不可濁介乎如石重不可移信尙徳之君子全節之正人也而又講學不倦好謀而成文以美身忠以贊國謹案謚法善問周達曰宣和徳考眾曰靖令公論譔帝典發揮聖政使祖宗之烈燭耀無窮是不亦宣乎闗領樞機謀謨帷幄六師輯睦夷夏又安是不亦靖乎請謚曰宣靖

趙少傅謚僖質議【禎】

少傅體和居厚履恭涵壹言必有物動不進名矯迹衡茅濯羽云漢入贊樞極出殿藩維謹案謚法小心恭愼曰僖言行相應曰質少傅內則造辟盡忠外則騰章建畫親暱有問應以他言可不謂僖乎歷事三朝始終一節不賁飾以嘩眾不激訐以髙人可不謂質乎請謚曰僖質

馮太尉謚勤威議【守信】

昔者晉人不恭敢距大邦負固阻兵趦趄不庭太宗徵之霆駭風趨狐狼之墟化爲樂都混壹之勲太尉與焉獫狁孔熾整居幽冀縱騎鳴至於澶淵眞宗一麾電捲云披剪其酋豪馬潰麋逃底寧之功太尉在焉天下旣平蜚遊不驚符瑞充盈登休薦成和鸞四巡萬乘星陳東曁云亭西渉河汾警蹕之淸太尉扈焉白馬之河漏爲橫波濟澤之阿閭殫可歌隕林僕竹薪石相屬淵吐其陸莓莓衍沃隄防之勞太尉重焉謹案謚法能修其官曰勤猛以彊果曰威迹其夙夜在公臨敵剛決榮祿昭融令問始終攷於二法可謂恊矣請謚曰勤威

辯

性辯【治平三年正月二十日作】

孟子以爲人性善其不善者外物誘之也荀子以爲人性惡其善者聖人教之也是皆得其一偏而遺其大體也夫性者人之所受於天以生者也善與惡必兼有之是故𨿽聖人不能無惡𨿽愚人不能無善其所受多少之間則殊矣善至多而惡至少則爲聖人惡至多而善至少則爲愚人善惡相半則爲中人聖人之惡不能勝其善愚人之善不能勝其惡不勝則從而亡矣故曰惟上智與下愚不移𨿽然不學則善日消而惡日滋學焉則惡日消而善日滋故曰惟聖罔念作狂惟狂克念作聖必曰聖人無惡則安用學矣必曰愚人無善則安用教矣譬之於田稻粱藜莠相與滋生善治田者耘其藜莠而養其稻粱不善治田者反之善治性者長其善而去其惡不善治性者反之孟子以爲仁義禮智皆出乎性者也是豈可謂之不然乎然不知暴慢貪惑亦出乎性也是知稻粱之生於田而不知藜莠之亦生於田也荀子以爲爭奪殘賊之心人之所生而有也不以師法禮義正之則悖亂而不治是豈可謂之不然乎然殊不知慈愛羞愧之心亦生而有也是知藜莠之生於田而不知稻粱之亦生於田也故揚子以爲人之性善惡混混者善惡雜處於身中之謂也顧人擇而修之何如耳修其善則爲善人修其惡則爲惡人斯理也豈不曉然明白哉如孟子之言所謂長善者也荀子之言所謂去惡者也揚子則兼之矣韓文公解揚子之言以爲始也混而今也善惡亦非知揚子者也

情辯

應幾有子生十年而喪之應幾悲哀甚旣而自諭曰是何益哉昔者吾嘗聞於有道者矣曰死而悲哀者情也死生有時短長有命知其物理之常不足悲者道也故其始也悲不自制情勝道也及其久也悲日益衰而理可以奪道勝情也予常以爲知言光辧之曰是非有道者之言也夫情與道一體也何甞相離哉始死而悲者道當然也久而寖衰者亦道當然也故始死而不悲是豺狼也悲而傷生是忘親也豺狼不可忘親亦不可是以聖人制服日逺日輕有時而除之若此者非他皆順人情而爲之也夫情者水也道者防也情者馬也道者禦也水不防則泛溢蕩潏無所不敗也馬不禦則騰突奔放無所不之也防之禦之然後洋洋焉注夫海駸駸焉就夫道由是觀之情與道何嘗交勝哉

銘

鐵界方銘【景祐四年作】

質重精剛端平直方進退無私法度攸資燥濕不渝寒暑不殊立身踐道是則是效

劍銘【並序】

或曰古者君子居常佩劍以備不虞今也無之倉卒何恃焉應之曰君子恃道不恃劍道不在焉𨿽劍不去體不能救其死故苟得其道則劍存可也亡可也作劍銘云

昆吾之精太阿之靈深虞過防卻除不祥倐忽縱橫萬夫莫當用得其道利器可保道之不明器無足憑怙力棄常匹夫以亡敗徳阻兵國家以傾逆不敵順暴不犯仁上以守國下以全身長鋏蕭蕭七星炤腰不離於道神鋒可銷

槃水銘【嘉祐七年二月一日作】

槃水之盈止之則平平而後淸淸而後明勿使小欹小欹必傾傾不可収用毀其成嗚呼奉之可不兢兢

四言銘【熈寜三年五月二十一日作】

聰明壯勇之謂才忠信孝友之謂行正直中和之謂徳深逺髙大之謂道

箴

勇箴【景祐四年作】

何爲而正致誠則正何爲而勇蹈正則勇孟賁之材心動則回臨義不疑嗚呼勇哉

逸箴

百仞之木生本秋毫徳隳於惰名立於勞宴安之娛窮乎一晝徳著名成億年不朽可貪非道可愛非時沒世無稱君子恥之昔在周公作爲無逸大聖猶然況非其匹

友箴

余何遊乎余將遊聖之門仁之裏非聖不師非仁不友可乎未可不若逰眾人之場聞善而遷觀過而攺

頌

顏樂亭頌【並序周翰孔子四十七世孫名宗翰邦直李淸臣子瞻蘇軾也】

孔子舊宅東北可百步有井魯人以爲昔顏氏之居也周翰思其人買其地搆亭其上命曰顏樂邦直爲之銘其言顏子之志盡矣無以加矣子瞻論韓子以在隠約而平寛爲哲人之細事以爲君子之於人必於其小焉觀之光謂韓子以三書扺宰相求官與於襄陽書謂先達後進之士互爲前後以相推授如市賈然以求朝夕芻米僕賃之資又好恱人以銘志而受其金觀其文知其志其汲汲於富貴戚戚於貧賤如此彼又烏知顏子之所爲哉夫嵗寒然後知松栢之後雕士貧賤然後見其志此固哲人之所難故孔子稱之而韓子以爲細事韓子能之乎光實何人敢評先賢之得失聊因子瞻之言申而盡之頌曰貧而無怨難顏子在陋巷飲一瓢食一簞能固其守不戚而安此徳之所以完

贊

河間獻王贊【慶曆五年作】

周室衰道徳壊五帝三王之文飄淪散失棄置不省重以暴秦害聖典疾格言燔詩書屠術士稱禮樂者謂之狂惑述仁義者謂之妖妄必薙滅先聖之道響絕迹盡然後慊其志𨿽有好古君子心誦腹藏壁扃巖鐍濟秦之險以通於漢者萬無一二漢初挾書之律尙存久𨿽除之亦未尊錄謂之餘事而已則我先王之道焰焰其不熄者無幾矣河間獻王生爲帝子防爲人君是時列國諸侯苟不以宮室相髙狗馬相尙則裒姦聚猾僣逆妄圖惟獻王厲節治身愛古愽雅專以聖人法度遺落爲憂聚殘補缺校實取正得周官左氏春秋毛氏詩而立之周禮者周公之大典毛氏言詩最宻左氏與春秋爲表裏三者不出六藝不明噫防獻王則六藝其遂曀乎故其功烈至今賴之且夫觀其人之所好足以知其心王侯貴人不好奢靡而喜書者固鮮矣不喜浮辯之書而樂正道知之明而信之篤守之純而行之勤者百無一二焉武帝𨿽好儒好其名而不知其實慕其華而廢其質是以好儒愈於文景而徳業後之景帝之子十有四人栗太子廢而獻王最長向若遵大義屬重器用其徳施其志必無神僊祠祀之煩宮室觀逰之費窮兵黷武之勞賦役轉輸之敝宜其仁丰義洽風移俗變煥然帝王之治復還其必賢於文景逺矣嗟乎天實不欲禮樂復興邪抑四海自不幸而已矣

傳家集卷六十六

欽定四庫全書

傳家集卷六十七

宋司馬光撰評

子噲

堯舜之聖非以其能輕天下也廼以其能重天下也夫惟重天下故必得聖人然後授之禹之傳於子非私之也苟天下無聖人以授之則非子莫之傳矣夫父之傳子非至禹而後有之也蓋自生民以來有國家者無不然矣燕噲徒知慕堯舜之名不知察堯舜之實訹於姦言以防於死亡爲天下笑豈不悲哉孟子曰以天下與人易爲天下得人難豈非以燕噲而知之邪

應侯罷武安君兵【慶曆五年作】

甚矣邪臣之害國也以得爲喪以成爲敗保身固寵不顧國謀損公而益私僕人而立已國家喪敗不與其憂世之患此亦已久矣

甘羅【慶曆五年作】

甘羅以稚子名顯於世非有他奇略正以勢力恐張唐耳𨿽云慧敏然君子治世無所取焉

範睢【慶曆五年作】

穰侯相秦秦益彊宰制諸侯如嚴主之役僕夫左右前後無不如志此穣侯之功也範睢非能爲秦忠謀亦非有患於穣侯也欲行其說而穰侯適妨其路故控其喉拊其背而奪之位秦王視聽之不明遂至於遷逐母弟況穰侯何有哉穰侯𨿽擅權未至如睢之所言孔子惡夫佞者豈以此夫

秦阬趙軍【慶曆五年作】

夫兵之設非以害人所以養人也殘暴如此其誰與之秦七世役諸侯卒兼天下然其失防之大者有三焉欺楚懷王而虜之不信莫大焉阬趙降卒四十萬不仁莫大焉欺與國誅已降使諸侯疑而百姓怨不智莫大焉秦所以失天下之故多矣在此三者於不信之不信不仁之不仁不智之不智是以始皇墳艸未生而四海橫潰宗廟爲墟究其禍本兆於此矣

項羽誅韓生【慶曆五年作】

世皆以項羽不能用韓生之言棄關中之險故失天下竊謂不然夫秦據函谷東向以制天下然孝恵昭襄以之興而二世子嬰以之亡顧所以用之之道何如耳地形不足議也項羽放殺其君不義之名明於日月宰制天下王諸侯廢公義而任私意逐其君以置其臣其受封者爭奪不服疏斥忠良猜忌有功使臣下皆無親附之意推此道以行之𨿽重金襲湯不能以一日守也況三秦之險哉

貫髙【慶曆五年作】

髙祖以驕失臣貫髙以很亡君君臣之際不亦兩傷邪髙不能輔君以義不忍小恥輕慮淺謀以陷弒君之惡卒亡其國禍自髙始𨿽殺身破家以明張敖而令趙國社稷蕪沒宗廟邱墟所存者小所亡者大所得者少所失者多槪以大義亦烏足言哉

漢髙祖斬丁公【慶曆五年作】

漢髙祖可謂能逺謀矣臣無貳心古之命也縱君之敵以樹私恩姦莫大焉姦而爲恵勿報可也若將報之其望必大爲臣不忠而享大報𨿽無背施何以使人天下旣定姦不幹正盡節者賞貳心者誅君無失刑臣無貳心然後人無覬覦上下安矣宜乎子孫相承廟祀四百蓋亦謀之逺矣周書曰逺乃猷此之謂也

烹酈生

班固稱蒯通一說而防三儁爲其亡田橫殺酈生驕韓信也以愚觀之漢王旣遣酈生下齊而不止韓信之進兵是則漢王殺之非蒯通殺之也惜夫一失其信羣臣孰敢爲之使諸侯孰敢爲之與𨿽得齊而有之所亡豈不多哉

戾太子敗【慶曆五年作】

鉤弋夫人之子十四月而生孝武以爲神靈命其門曰堯母當是時太子猶在東宮則孝武屬意固已異矣是以姦臣逆窺上意以傾覆冡嗣卒成巫蠱之禍天下咸被其殃然則人君用意小違文義禍亂及此可不愼哉

立鉤弋子爲太子【慶曆五年作】

孝武以孝昭之生神異於人而復有早成之資違長防之次而立之鑑於諸呂先誅其母以絕禍源其於重天下謀子孫深逺矣然而舉𦇤褓之子置之萬民之上非有孝昭之明霍光之忠鮮不危哉

誅趙廣漢【慶曆五年作】

廣漢之爲京兆漢興以來無能及者周禮議賢議能然則𨿽有罪固當宥之況廣漢之罪不及死邪斯足以爲孝宣魏相之累矣

張湯有後【慶曆五年作】

或稱張湯矯僞刻薄而後嗣顯榮七葉不絕意者積善餘慶積惡餘殃近虛語耶應之曰不然所謂積者繼世相因之謂也故傳稱八元八凱世濟其美又稱三族世濟其防此非積善積惡之謂耶欒書有恵於晉晉人思之黶𨿽剛愎猶得保其宗廟至盈無徳鄕族遂亡然則黶之所以存書之餘慶也盈之所以亡黶之餘殃也祖父有徳子孫爲不善未免禍敗慶何有焉祖父不善而子孫有徳福祿將集殃何有焉祖父爲不善而子孫又無徳以蓋前人之愆則餘殃被之是以堯舜𨿽至徳朱均不能免其災瞽鯀𨿽大惡舜禹無所虧其聖若張湯者𨿽險詖人也有子安世保輔漢室寔有大功子孫嗣之率皆忠恪信厚恭儉周宻邦有道不廢邦無道免於刑戮以是光顯於後彌歷永世固其宜矣又何異焉

賈捐之【慶曆五年作】

君子以正消邪捐之以邪攻邪宜乎其不濟矣

京房對漢元帝【慶曆五年作】

甚矣闇君之不可與言也天實剝防漢室而昏塞孝元之心使如木石不可得入至於此乎哀哉京房之言如此其深切著明也而曽不能諭何哉詩云匪面命之言提其耳匪手攜之言示之事又云誨爾諄諄聴我藐藐噫後之人可不以孝元爲監乎

髙順【慶曆五年作】

或問陳登髙順皆有過人之才俱事呂布而登輸心魏祖親爲反間順盡力於布與之偕死意者順賢登歟應之曰不然古者列國並立同事王室故先王制禮諸侯有王大夫有君君臣始終有死無貳漢氏平壹海內萬國一君天下之君惟帝室耳順於呂布𨿽備將佐無委質之分布者反覆亂人非能輔佐漢室而又彊暴無謀敗亡有證登知幾輕舉以存易亡徐豫克淸百姓蘇息順托身失所迷逺不復以陷大戮易稱比之匪人豈謂順耶其才𨿽美未能及登以玆觀之優劣見焉

魏孝武帝初立【慶曆五年作】

甚矣髙歡之無道也其視君不如奕棋廢而置之在造次爾立君大事不詳如此取悔宜哉

魏孝武帝西遷【慶曆五年作】

周書曰天之所壊不可支也元氏失政久矣而孝武欲興之脫於髙歡得宇文黒獺其所以異者無幾耳嗚呼爲人君者必制治於未亂保安於未危兢兢業業日愼一日不然怠惰荒滛使禍流子孫旣亂且危然後愼之其可乎

張巡【嘉祐元年作】

天授之謂才人從而成之之謂義發而著之事業之謂功精敏辯博拳捷趫勇非才也驅市井數千之眾摧敵人百萬之師戰則不可勝守則不可防斯可謂之才矣死黨友存孤兒非義也明君臣之大分識天下之大義守死而不變斯可謂之義矣攻城防邑之眾斬首捕虜之多非功也控扼天下之咽喉蔽全天下之大半使其國家定於已傾存於旣亡斯可謂之功矣嗚呼以巡之才如是義如是功如是而猶不免於流俗之毀況其曖曖者邪

馮道爲四代相【慶曆五年作】

忠臣不二君賢女不二夫防名委質有死無貳天之制也彼馮道者存則何心以臨前代之民死則何面以見前代之君自古人臣不忠未有如此比者然而尊官重祿老以沒齒何哉夫爲國家者明禮義奬忠良褒義烈誅姦回以厲羣臣羣臣猶愛死而忘其君況相印將節以寵叛臣其不能永享天命宜矣然而庸愚之人往往猶稱其智蓋五代披攘人主歲易羣臣失節比踵於朝因而譽之欲以自釋余恐後世以道所爲爲合於理君臣之道將大壊矣臣而不臣𨿽云其智安所用哉

原

原命

子罕言命子貢稱夫子之文章可得而聞也夫子之言性與天道不可得而聞也是則天道精防非聖人莫能知今學者未能通人理之萬一而遽從事於天是猶未嘗操舟而欲渉海不陷溺者其幾矣昔眭孟知有王者興於防賤而不知孝宣乃欲求公孫氏嬗以天下翼奉知漢有中衰阨會之象而不知王莽乃雲洪水爲災西門君惠知劉秀當爲天子而不知光武乃謀立國師劉秀秀亦更名以應之劉靈助知三月當入定州四月爾朱氏滅而不知滅爾朱者爲齊神武入定州者乃其首也此五子者其於術可謂精矣皆無益於事而身爲戮沒又況下此者哉夫天道窅防恍惚若有若亡𨿽有端兆示人而不可盡知也非天下之至神其孰能與於此是以聖人之教治人而不治天知人而不知天春秋記異而說不書惟恐民冒沒猖狂以趨於亂也

說

說

予少之時聞之名而不獲見獨觀雄之自序稱盛矣及班固爲雄傳則曰劉歆嘗觀謂雄曰空自苦今學者有祿利然尙不能明易又如何吾恐後人用覆醤瓿也雄笑而不應諸儒或譏以爲雄非聖人而作經猶春秋吳楚之君僣號稱王蓋誅絕之罪也固存此言則固之意𨿽愈於歆亦未謂之善如雄所云也余亦私怪雄不贊易而別爲易之道其於天人之蘊備矣而雄豈有以加之廼更爲一書且不知其焉所用之故亦不謂雄宜爲也及長學易苦其幽奧難知以爲者賢人之書校於易其義必淺其文必易夫登喬山者必踐於坱埤適滄海者必防於江漢故願先從事於以漸而進於易庶幾乎其可跂而望也於是求之積年始得觀之初則溟涬漫漶略不可入廼研精易慮屏人事而讀之數十過參以首尾稍得闚其梗槪然後喟然置書嘆曰嗚呼揚子云眞大儒者邪孔子旣沒知聖人之道者非子云而誰孟與荀殆不足擬況其餘乎觀之書明則極於人幽則盡於神大則包宇宙細則入毛髮合天地人之道以爲一刮其根本示人所出胎育萬物而兼爲之母若地履之而不可窮也若海挹之而不可竭也蓋天下之道𨿽有善者蔑以易此矣考之於運元之初而已生察之於當今而非不行窮之於天地之季而不可亡叩之以萬物之情而不漏測之以鬼神之狀而不違槪以六經之言而不悖籍使聖人復生視必釋然而笑以爲得已之心矣乃知者以贊易也非別爲書以與易角逐也何歆固知之之淺而過之之深也或曰易之法與異雄不遵易而自爲之制安在其贊易乎且如與易同道則旣有易矣何以爲曰夫畋者所以爲禽也网而得之與弋而得之何異書者所以爲道也易网也弋也何害不旣設网而使弋者爲之助乎子之求道亦膠矣且揚子作法言所以準論語作所以凖易子不廢法言而欲廢不亦惑乎夫法言與論語之道庸有異乎之於易亦然大廈將傾一木扶之不若眾木扶之之爲固也大道將晦一書辧之不若眾書辧之之爲明也學者能專精於易誠足矣然易天也者所以爲之階也子將升天而廢其階乎先儒爲解者誠已善矣然子云爲文旣多訓詁指趣幽邃而又其難知者也故今疑先儒之解未能盡契子云之志世必有能通之者比老終且學焉

述

述國語【慶曆五年作】

先儒多怪左丘明旣傳春秋又作國語爲之說者多矣皆未甚通也先君以爲丘明將傳春秋乃先采集列國之史國別分之取其菁英者爲春秋傳而先所采集之槁因爲時人所傳命曰國語非丘明之本志也故其辭語繁重序事過詳不若春秋傳之簡直精明渾厚遒峻也又多駁雜不粹之文誠由列國之史學有厚薄才有淺深不能醇一故也不然丘明作此復重之書何爲耶然所載皆國家大節興亡之本栁宗元邪佞之人智識淺短豈足以窺望古君子藩籬而妄著一書以非之竊懼後之學者惑於宗元之言而簡棄此書故述其益以張之

四言銘系述【元丰二年五月十七日作】

迂叟爲四言銘見者忽之曰老生常談耳故有系述孔子稱才難夫才者所受於天非人所能彊也故推十合一曰士千人曰俊萬人曰傑出於其類防於其萃此其所以難也聞言易悟曰聰睹事易辧曰明敢爲不懼曰勇彊力不屈曰健有是四者才則美矣然未足恃也自古恃才而不懃徳行以殺身防家亡國者踵相及也彼皆天之所與非已之所爲又奚足以驕人哉君子則不然有其才必思美其行以成之盡心於人曰忠不欺於已曰信善父母曰孝善兄弟曰友夫孝友百行之先而後於忠信何也苟孝友而不忠信則非孝友矣能是四者行則美矣未及於徳也正直爲正正曲爲直適宜爲中交泰爲和正直非中和不行中和非正直不立若寒暑之相濟陰陽之相成也夫察目睫者不能見百步瞻百步者亦不能見目睫均是徳也執其近小而遺其逺大守其卑淺而忘其髙深是猶不免爲小人焉故君子好學不厭自彊不息推之使逺廓之使大聳之使髙研之使深發於心形於身裕於家施於國格於上下被於四表𨿽堯舜周孔莫不本於是矣嗚呼捨是而云道者皆不足學也

贈

書心經後贈紹鑑【元丰五年十二月十三日作】

余嘗聞學佛者言佛書入中國經律論三藏合五千四十八卷般若經獨居六百卷學者撮其要爲心經一卷爲之注者鄭預最簡而明余讀鄭注乃知佛書之要盡於空一字而已或問揚子人有齊死生同貧富等貴賤何如揚子曰作此者其有懼乎此經云照見五蘊皆空度一切苦厄似與揚子同指然則釋老之道皆宜爲憂患之用乎世稱韓文公不喜佛常排之餘觀其與孟尙書書論大顚云能以理自勝不爲事物侵亂乃知文公於書無所不觀蓋嘗徧觀佛書取其精粹而排其糟粕耳不然何以知不爲事物侵亂爲學佛者所先邪今之學佛者自言得佛心作佛事然皆不免侵亂於事物則其人果何如哉西京僧官凡六員曰錄曰首座曰副首座左右街各一有缺則選僧之有行業者補之又缺則以次上遷逮左錄而止崇徳僧紹鑑旣爲左首座矣會足有防疾乃嘆曰吾棄家爲僧固求自安逸今已病而猶自勤於僧職豈吾本心哉卽投牒自請解去時左錄新物故其徒皆止之以爲宜待次補鑑不聴旣解去明日右錄亦物故補其處者乃位於鑑下之人也其徒皆爲之恨鑑處之恬然噫鑑儻不知事物之空能如是乎鄭經刻石於天寶末今頗刓缺余賢鑑能不以所重易所輕且欲勸之俾全其所得乃命吏好冩一通以贈之

諭

諭若訥【熈寧五年】

熈寧六年冬光在洛陽有衢州僧若訥袖書來見曰仁宗皇帝時得召對成化殿命講所學經且作頌三篇上甚喜後數日中使賜若訥紫衣辭曰臣所爲不逺千里求見明主者欲獻其所學庶幾廣之於天下今陛下乃賜臣紫衣非臣志也臣不敢奉詔使者三返終辭不受上乃飛白安淨二字以賜若訥若訥然後舉首加額受而藏之若訥野僧也生江湖間一旦萬乘之主召入禁中而訪所學授以二字蓋師號之類也天下僧受師號者何可勝紀有能親屈帝筆如若訥之光榮者乎若訥是以不敢忘先帝不貲之恩思有以報之向聚吾師所述之經五千餘卷合爲一藏名曰報恩經藏徧請朝廷輔佐之臣譔文書石瑑而立之今又將刻所賜二字於石以傳於後子爲我序其事而記之光謝之曰光儒者素不習釋氏書將何以發明上人之學與受賜之由且文辭鄙陋何敢輙寓名諸公之末自陷不知量之罪乎若訥固請不已曰若訥去冬已嘗犯寒至洛值子西適秦不克見而返今玆復來非有他求欲得文而已若訥豈不知朝廷貴人及四方能文者甚眾欲爲斯記者亦不鮮若訥皆不願得而惟子之求何子拒我之深乎光甚愧其言因諭之曰上人之志於光勤且厚如此光敢無辭以爲復抑仁宗皇帝旣嘉上人不受命服賜以二字豈師號之謂邪蓋以褒勸上人之徳也上人亦嘗深思其指乎夫安淨徳之美者也旣曰安矣則於物宜無求旣曰淨矣則物不得而間之是故安如磐石𨿽加減萬鈞不爲之低昻淨如淸水有一毫入之則累矣上人旣能知先帝之大恩當謹守聖言而力行之以無負先帝之所期乃所以報也經藏奚爲哉況光之文又足求邪

訓

訓儉示康

吾本寒家世以淸白相承吾性不喜華靡自爲乳兒長者加以金銀華美之服輙羞赧棄去之二十忝科名聞喜宴獨不戴花同年曰君賜不可違也乃簮一花平生衣取蔽寒食取充腹亦不敢服垢獘以矯俗干名但順吾性而已眾人皆以奢靡爲榮吾心獨以儉素爲美人皆嗤吾固陋吾不以爲病應之曰孔子稱與其不遜也寧固又曰以約失之者鮮矣又曰士志於道而恥惡衣惡食者未足與議也古人以儉爲美徳今人乃以儉相詬病嘻異哉近歲風俗尢爲侈靡走卒類士服農夫躡絲履吾記天聖中先公爲羣牧判官客至未嘗不置酒或三行五行多不過七行酒沾於市果止於梨栗棗柿之類殽止於脯醢菜羮器用甆漆當時士大夫家皆然人不相非也會數而禮勤物薄而情厚近日士大夫家酒非內法果殽非逺方珍異食非多品器皿非滿案不敢會賔友常數日營聚然後敢發書苟或不然人爭非之以爲鄙吝故不隨俗靡者蓋鮮矣嗟乎風俗頺獘如是居位者𨿽不能禁忍助之乎又聞昔李文靖公爲相治居第於封邱門內防事前僅容旋馬或言其太隘公笑曰居第當傳子孫此爲宰相防事誠隘爲太祝奉禮防事已寛矣參政魯公爲諫官眞宗遣使急召之得於酒家旣入問其所來以實對上曰卿爲淸望官柰何飲於酒肆對曰臣家貧客至無器皿殽果故就酒家觴之上以其無隱益重之張文節爲相自奉飬如爲河陽掌書記時所親或規之曰公今受俸不少而乃自奉若此公𨿽自信淸約外人頗有公孫布被之譏公宜少從眾公嘆曰吾今日之俸𨿽舉家錦衣玉食何患不能顧人之常情由儉入奢易由奢入儉難吾今日之俸豈能常有身豈能常存一旦異於今日家人習奢已久不能頓儉必致失所豈若吾居位去位身在身亡常如一日乎嗚呼大賢之深謀逺慮豈庸人所及哉禦孫曰儉徳之共也侈惡之大也共同也言有徳者皆由儉來也夫儉則寡欲君子寡欲則不役於物可以直道而行小人寡欲則能謹身節用逺罪丰家故曰儉徳之共也侈則多欲君子多欲則貪慕富貴枉道速禍小人多欲則多求妄用敗家喪身是以居官必賄居鄕必盜故曰侈惡之大也昔正考父饘鬻以糊口孟僖子知其後必有達人季文子相三君妾不衣帛馬不食粟君子以爲忠管仲鏤簋朱紘山楶藻棁孔子鄙其小器公叔文子享衞靈公史防知其及禍及戍果以富得罪出亡何曽日食萬錢至孫以驕溢傾家石崇以奢靡誇人卒以此死東市近世冦萊公豪侈冠一時然以功業大人莫之非子孫習其家風今多窮困其餘以儉立名以侈自敗者多矣不可徧數聊舉數人以訓汝汝非徒身當服行當以訓汝子孫使知前輩之風俗云

傳家集卷六十七

欽定四庫全書

傳家集卷六十八

宋司馬光撰序一

百官表總序

四海至廣𨿽聖人不能獨治萬機至眾𨿽聖人不能徧知是故設官以分其事量能而授之任自生民以來有國家者莫之能易也唐虞夏商尙矣周官具存粲然大備降及秦漢迄於隋唐𨿽不能如三代之粹美然上下相維皆有條緒孔子稱惟器與名不可以假人又曰必也正名乎名之宜正者無若百官唐初職事官有六省一臺九寺三監十六衞十率府之屬其外又有勲官散官勲官以賞戰功散官以褒勤舊故必折馘執俘然後賜勲積資累考然後進階以其不可妄得故當時人以爲榮及髙宗東封武后預政欲求媚於眾始有泛階自是品秩寖訛朱紫日繁矣肅宗之後四方糜沸兵革不息財力屈竭勲官不足以勸武功府庫不足以募戰士遂並職事官通用爲賞不復選材無所愛吝將帥出徵者皆給空名告身自開府至郎將聼臨事注名後又聴以信牒授人有至異姓王者於是金帛重而官爵輕矣或以大將軍告身才易一醉其濫如此重以藩方防扈朝廷畏之窮極褒寵苟求姑息遂有朝編卒伍暮擁節旄夕解緹衣旦紆公衮者矣流及五代等衰益紊三公端揆之貴施於軍校衣紫執象之榮被於胥史名器之亂無此爲甚大宋受命承其餘獘方綱紀大基未暇釐正故臺省寺監衞率之官止以辧班列之崇卑制廩祿之厚薄多無職業其所謂官者乃古之爵也所謂差遣者乃古之官也所謂職者乃古之加官也自余功臣檢校官散官階勲爵邑徒爲煩文人不復貴凡朝廷所以鼓舞羣倫緝熈庶績者曰官曰差遣曰職而已於三者之中復有名同實異交錯難知又遷徙去來常無虛日欲觀其大略故自建隆以來文官知雜禦史以上武官閤門使以上內臣押班以上遷除黜免刪其煩冗存其要實以倫類相從以先後相次爲百官公卿表云

河南志序【元丰六年作】

周官有職方土訓誦訓之職掌道四方九州之事物以詔王知其利害後世學者爲書以述地裏亦其遺法也唐麗正殿直學士韋述爲兩京記近故龍圖閣直學士宋君敏求字次道演之爲河南長安志凡其廢興遷徙及宮室城郭坊市第舎縣鎭鄕裏山川津梁亭驛廟寺陵墓之名數與古先之遺迹人物之俊秀守令之良能花卉之殊尢無不備載考諸韋記其詳不啻十餘倍開編粲然如指諸掌眞慱物之書也次道性嗜學先正宣獻公蓄書三萬卷次道自毀齒至於白首從事其間未嘗一日捨置故其見聞博洽當時罕倫又閒習國家故事公私有疑咸往質焉又喜著書如唐書仁宗實錄國史會要集注史記之類與眾共之或專修而未成者皆不計外其手自纂述已成者凡四百五十卷蓋昔人所著未有若此其多也次道旣沒太尉潞公畱守西京其子慶曽等奉河南志以請於公曰先人昔嘗佐此府敍其事尢詳惜其傳於世者甚鮮願因公刻印以廣之豈徒先人防不朽之賜於泉壌抑亦使四方之人未嘗至洛者得之如遊處已熟後世聞今日洛都之盛者得之如身逢目睹也幸公畱意公從之且命光爲之序光於次道友人也烏敢以固陋而辭

劉道原十國紀年序

皇祐初光爲貢院屬官時有詔士能講觧經義者聴別奏名應詔者數十人趙周翰爲侍講知貢舉問以春秋禮記大義其中一人所對最精詳先具注防次引先儒異說末以已意論而斷之凡二十問所對皆然主司驚異擢爲第一及發糊名乃進士劉恕年十八矣光以是慕重之始與相識道原乃其字也道原是嵗賦詩論防亦入髙等殿試不中格更下國子監試講經復第一釋褐鉅鹿主簿遷和川令陸介夫爲廣西帥奏掌機宜前世史自太史公所記下至周顯徳之末簡防極博而於科舉非所急故近歲學者多不讀鮮有能道之者獨道原篤好之爲人彊記紀傳之外閭裏所錄私記雜說無所不覽坐聴其談衮衮無窮上下數千載之細大之事如指掌皆有稽據可驗令人不覺心服英宗皇帝雅好稽古欲徧觀前世行事得失以爲鑑光承乏侍臣嘗從容奏舊史文繁自布衣之士鮮能該通況天子一日萬機誠無暇周覧乞自戰國以還訖於顯徳凡闗國家之興衰系眾庶之休戚善可爲法惡可爲戒者詮次爲編年一書刪其浮長之辭庶於奏禦差便上甚喜尋詔光編次歷代君臣事迹仍謂光曰卿自擇館閣英才共修之光對曰館閣文學之士誠多至於専精史學臣未得而知所知者惟和川令劉恕一人而已上曰善退卽奏召之與共修書凡數年間史事之紛錯難治者則以諉之道原光防成而已今上卽位更命其書曰資治通鑑王介甫與道原有舊深愛其才熈寧中介甫參大政欲引道原修三司條例道原固辭以不習金穀之事因言天子方屬公以政事宜恢張堯舜之道以佐明主不應以財利爲先介甫𨿽不能用亦未之怒道原嘗見之輙盡誠規益及呂獻可得罪知鄧州道原往見介甫曰公所以致人言蓋亦有所未思因爲條陳所更法令不合眾心者宜復其舊則議論自息介甫大怒遂與之絕未幾光出知永興軍道原曰我以直道忤執政今官長復去我何以自安且吾親老不可久畱京師卽奏乞監南康軍酒得之光尋判西京畱臺奏遷書局於洛陽後數年道原奏請身詣光議修書事朝廷許之道原水陸行數千里至洛陽自言比气羸憊必病且死恐不復得再見畱數月而歸未至家遭母防俄得風疾右手足偏廢伏枕再期痛苦備至每呻吟之隙輙取書修之病益篤乃束書歸之局中以元丰元年九月戊戌終官至祕書丞年止四十七嗟乎以道原之耿介其不容於人齟齬以沒固宜天何爲復病而夭之邪此益使人痛惋惝怳而不能忘者也道原嗜學方其讀書家人呼之食至羮炙冷而不顧夜則臥思古今或不寐達旦在和川時以公事適野見劉聰太宰劉雄碑嘉平五年始攺建元正舊史之失在洛陽與光偕如萬安山道旁有碑讀之乃五代列將人所不稱道者道原卽能言其行事始終歸驗於舊史信然宋次道知亳州家多書道原枉道就借觀之次道日具酒饌爲主人禮道原曰此非吾所爲來也殊廢吾事願悉撤去獨閉門晝夜讀且抄畱旬日盡其書而去目爲之翳道原致疾亦由學之苦邪方介甫用事呼吸成禍福凡有施置舉天下莫能奪髙論之士始異而終附之面譽而背毀之口服而心非之者比肩是也道原獨奮厲不顧直指其事是曰是非曰非或面刺介甫至變色如鐵或稠人廣坐介甫之人滿側道原公議其得失無所隠惡之者側目愛之者寒心至掩耳起避之而道原曽不以爲意見質厚者親之如兄弟姦諂者疾之如仇讎由是困窮而終不悔此誠人之所難也昔申棖以多欲不得爲剛防生髙以乞醯不得爲直如道原者可以爲剛直之士乎道原家貧至無以給防甘一毫不妄取於人其自洛陽南歸也時已十月無寒具光以衣襪一二事及舊貂褥贐之固辭彊與之行及潁州悉封而返之於光而不受於他人可知矣尢不信浮屠說以爲必無是事曰人如居逆旅一物不可乏去則盡棄之矣豈得賫以自隨哉可謂知之明而決之勇矣道原好著書志欲籠絡宇宙而無所遺不幸早夭其成者十國紀年四十二卷包羲至周厲王疑年譜共和至熈寧年略譜各一卷資治通鑑外紀十卷餘皆未成其成者亦未以傳人曰今栁芳唐歷本皆不同由芳書未成而傳之故也期於瞑目然後傳病亟猶汲汲借人書以參校已之書是非其失气垂盡乃口授其子羲仲爲書屬光使譔埋銘及十國紀年序且曰始欲諸國各作百官及藩鎭表未能就幸於序中言之光不爲人譔銘文已累年所拒且數十家非不知道原托我之厚而不獲承命悲愧尢深故序平生所知道原之美附於其書以傳來世道原自言其先萬年人六世祖度唐末明經及第爲臨川令卒官遇亂不能歸遂葬髙安因家焉南唐以髙安爲筠州今爲筠州人父煥字凝之進士及第爲潁上令不能屈節事上官年五十棄官家廬山之陽且三十年矣人服其髙歐陽永叔作廬山髙以美之今爲屯田員外郎致仕云

名苑序【慶曆九年作】

孔子稱名不正則言不順言不順則事不成乃至於百姓無所措手足甚矣聖人重名之至也劉子政述九流有名家者流曰尹文子公孫龍子等凡七家尹文子今存其術雜黃老刑名之言耳余書更歷久逺世鮮傳之今有孫氏釋名蓋亦其類也昔者魯哀公問社於宰我宰我對曰周人以栗曰使民戰栗孔子聞之深非之曰成事不說遂事不諫旣往不咎戒其後復爲也兩漢以來儒者務爲此態旁貫曲取紆辭蔓說至有依聲襲韻彊爲立理誠可閔笑者甚眾此非宰我栗社之比邪今釋名之文亦猶是矣抑亦失聖人之防逺哉愚嘗念之久矣間因觀經傳諸書有可以正名者因記之竊以爲備萬物之體用者無過於字包眾字之形聲者無過於韻今以集韻本爲正先以平上去入眾韻正其聲次以說文解字正其形次以訓詁同異辯其理次以經傳諸書之言證其實命曰名苑其有法制云爲時遷物變者亦略敍其防革欲人知其源流變態云爾至於魚虫艸木之類𨿽纎苛煩碎非慷慨君子所當用心然亦重名之一節爾至於三才道徳禮樂善惡眞僞之名輔佐世治其功亦不細哉所謂文武之道未墜於地在人賢者識其大者不賢者識其小者將來君子好學樂道庶幾亦有取焉

古文孝經指解序

聖人言則爲經動則爲法故孔子與曽參論孝而門人書之謂之孝經及傳授滋久章句漫差孔氏之人畏其流蕩失眞故取其先世定本雜虞夏商周之書及論語藏諸壁中苟使人或知之則旋踵散失故𨿽子孫不以告也遭秦滅學天下之書掃地無遺漢興河間人顏芝之子得孝經十八章儒者相與傳之是爲今文及魯恭王壊孔子宅而古文始出凡二十二章當是之時今文之學已盛故古文排擯不得列於學宮獨孔安國及後漢馬融爲之傳諸儒黨同疾異信僞疑眞是以歷載累百而孤學沈厭人無知者隋開皇中祕書學士王逸於陳人處得之河間劉炫爲之作稽疑一篇將以興墜起廢而時人已多譏笑之者及唐明皇開元中詔議孔鄭二家劉知幾以爲宜行孔廢鄭於是諸儒爭難蠭起卒行鄭學及明皇自注遂用十八章爲定先儒皆以爲孔氏避秦禁而藏書臣竊疑其不然何則秦世科斗之書廢絕已久又始皇三十四年始下焚書之令距漢興才七年耳孔氏子孫豈容悉無知者必待恭王然後廼出蓋始藏之時去聖未逺其書最眞與夫他國之人轉相傳授歷世疏逺者誠不侔矣且孝經與尙書俱出壁中今人皆知尙書之眞而疑孝經之僞是何異信膾之可防而疑炙之不可食也嗟乎眞僞之明皦若日月而歷世爭論不能自伸其中異同不多然要爲得正此學者所當重惜也前世中孝經多者五十餘家少者亦不減十家今祕閣所藏止有鄭氏明皇及古文三家而已其古文有經無傳案孔安國以古文時無通者故以體冩尙書而傳之然則論語孝經不得獨用古文此蓋後世好事者用孔氏傳本更以古文寫之其文則非其語則是也夫聖人之經髙深幽逺固非一人所能獨了是以前世並存百家之說使明者擇焉所以廣思慮重經術也臣愚𨿽不足以度越前人之胸臆闚望先聖之藩籬至於時有所見亦各言爾志之義是敢輙以寫古文爲之指解其今文舊注有未盡者引而伸之其不合者易而去之亦未知此之爲是而彼之爲非然經猶的也一人射之不若眾人射之其爲取中多也臣不敢避狂僣之罪而庶幾於先王之道萬一有所禆焉

洛陽英會序【元丰五年正月作】

昔白樂天在洛與髙年者八人遊時人慕之爲九老圖傳於世宋興洛中諸公繼而爲之者凡再矣皆圖形普明僧捨普明樂天之故第也元丰中潞國文公畱守西都韓國富公納政在裏第自餘士大夫以老自逸於洛者於時爲多潞公謂韓公曰凡所爲慕於樂天者以其志趣髙逸也奚必數與地之襲焉一旦悉集士大夫老而賢者於韓公之第置酒相樂賔主凡十有一人旣而圖形妙覺僧捨時人謂之洛陽英防孔子曰好賢如緇衣取其敝又攺爲樂善無厭也二公寅亮三朝爲國元老入贊萬機出綏四方上則固社稷尊宗廟下則熈百工和萬民天子腹心股肱耳目天下所取安所取平其勲業閎大顯融豈樂天所能庶幾然猶慕效樂天所爲汲汲如恐弗及豈非樂善無厭者與又洛中舊俗燕私相聚尙齒不尙官自樂天之防已然是日復行之斯乃風化之本可頌也宣徽工公方畱守北都聞之以書請於潞公曰某亦家洛位與年不居數客之後顧以官守不得執巵酒在坐席良以爲恨願寓名其間幸無我遺其爲諸公嘉羨如此光未及七十用狄監盧尹故事亦預於防潞公命光序其事不敢辭時五年正月壬辰端明殿學士兼翰林侍讀學士太中大夫提舉崇福宮司馬光序

開府儀同三司守司徒武寧軍節度使致仕韓國公富弼字彥國年七十九

河東節度使開府儀同三司守太尉判河南府兼西京畱守司事潞國公文彥愽字寛夫年七十七

司封郎中致仕席汝言字君從年七十七

太常少卿致仕王尙宮字安之年七十六

太常少卿致仕趙丙字南正年七十五

祕書監致仕劉凡字伯壽年七十五

衞州防禦使致仕馮行己字肅之年七十五

太中大夫充天章閣待制提舉崇福宮樊建中字正叔年七十三

司農少卿致仕王謹言字不疑年七十五

太中大夫提舉崇福宮張問字昌言年七十一龍圖閣直學士通議大夫提舉崇福宮張壽字景元年七十

傳家集卷六十八

欽定四庫全書

傳家集卷六十九

宋司馬光撰序二

顏太初雜文序【寶元二年作】

天下之不尙儒久矣今世之士大夫發言必自稱曰儒儒者果何如哉髙冠博帶廣袂之衣謂之儒耶執簡伏冊呻吟不息謂之儒耶又況防墨濡翰織制綺組之文以稱儒亦逺矣捨此勿言至於西漢之公孫丞相蕭望之張禹孔光東漢之歐陽歙張酺胡廣世之所謂大儒果足以充儒之名乎魯人顏太初字醇之常憤其然讀先王之書不治章句必求其理而己矣旣得其理不徒誦之以誇誑於人必也蹈而行之在其身與鄕黨無餘於其外則不光不光先王之道猶翳如也廼求天下國家政理風俗之得失爲詩謌洎文以宣暢之景祐初靑州牧有以荒滛放蕩爲事慕嵇康阮籍之爲人當時四方士大夫樂其無名教之拘翕然效之寖以成風太初惡其爲大亂風俗之本作東州逸黨詩以刺之詩遂上聞天子亟治牧罪又有鄆州牧怒屬令之淸直與已異者誣以罪榜掠死獄中妻子弱不能自訴太初素與令善憐其寃死作哭友人詩牧亦坐是廢於時或薦太初博學有文詔用爲國子監直講防有禦史素不善太初者上言太初狂狷不可任學官詔卽行所至攺除河中府臨晉主簿太初爲人實寛良有治行非狂人也自臨晉攺應天府戶曹掌南京學卒於睢陽舊制判司簿尉四者無殿負例爲令錄𨿽愚懦昏耄無所取者積以年數必得之而太初才識如此舉進士解褐近十年卒不得脫判司簿尉之列以終身死時蓋年四十餘噫天喪儒者使必至於大壊乎將犬吠所怪楘楘者必見鋤也何其仕與壽兩窮如此世人見太初官職不能動人又其文多指訐有疵病者所惡聞𨿽得其文不甚重之故所棄失居多餘止得其兩卷在同州又得其所爲題名記今集而序之前世之士身不顯於時而言立於後世者多矣太初𨿽賤而夭其文豈必不傳異日有見之者觀其後車詩則不忘鑑戒矣觀其逸黨詩則禮義不壊矣觀其哭友人詩則酷吏愧心矣觀其同州題名記則守長知獘政矣觀其望仙驛記則守長不事廚傳矣由是言之爲益豈不厚哉

呂獻可章奏集序【熈寕五年八月二十九日作】

歐陽觀文有言士學古懷道者仕於時不得爲宰相必爲諫官諫官與宰相等坐乎廟堂之上與天子論可否者宰相也立乎殿陛之前與天子爭是非者諫官也宰相九卿而下失職者受責於有司諫官失職者取譏於君子有司之法行乎一時君子之譏著之防書而昭明垂之百世而不泯誠哉是言也然士之居其任果能不失職者亦鮮矣獻可爲臺諫官前後凡若干年遇黜者三皆以彈奏執政確切不己天子重傷大臣意不得己而黜之其直聲赫然振動天下自餘百官之愆違政事之闕失苟與之同時無彊弱大小知無不言言無不盡如獻可者於其職業可謂無所愧負矣古之人稱死而不朽者如臧文仲旣沒其言立是也然文仲之言傳於今者無防蓋時人不能存錄遂使遺逸豈不惜哉光於獻可沗備僚友獻可平生造膝之言固不可得而聞今旣沒其子曰庾等捜求章奏遺槀得二百餘篇光請而序之俾後之人察其言足以知獻可之心然則獻可身𨿽沒其心長存也嗚呼獻可以直道自立始終無缺而官止於諫議大夫年止五十八彼不以其道得者或位極將相壽及胡耉從愚者視之則可爲憤邑從賢者視之以此況彼所得所失孰爲多少邪後之人得是書者宜寶蓄之當官事君苟能效其一二斯爲偉人矣

龐相國淸風集略後序

公之勲業治行範景仁所爲淸風集敍言之詳矣公性喜詩𨿽相府機務之繁邊庭軍旅之急未嘗一日置不爲凡所以怡神養志及逢時值事一寓之於詩其髙深閎逺之趣固非庸淺所可及至於用事精當偶對的切𨿽古人能者殆無以過及疾亟光時爲諫官有謁禁走手啟參公猶錄詩十餘篇相示手注其後曰欲令吾弟知老夫病中尙有此意思耳字已慘澹難識後數日而薨向者嗣子某字賢巳集其文爲五十卷旣而以文字之多懼世人傳者不能廣也又選詩之尢善者凡千篇爲十卷命曰淸風集略刻板摹之命光繼敍其事嗚呼公之善在人者旁施四海後垂無窮如詩乃公之餘事耳懋賢猶務其傳勤勤恐不逮況其大者乎公之積慶宜有繼哉時年月日門人涑水司馬光序

薛宻學田詩集序【元豊八年作】

揚子法言曰言心聲也書心畫也聲畫之美者無如文文之精者無如詩詩者志之所之也然則觀其詩其人之心可見矣今人親沒則畫像而事之畫像外貌也豈若詩之見其中心哉故樞宻直學士贈太尉薛公以文學政事顯於眞宗仁宗之際其所施設見於國史及宋宣獻公所爲神道碑此不詳書公旣薨五十餘年少子中防大夫致仕俅集公詩二百二章以授光俾之譔序且爲之名昔先人爲郫尉公爲轉運使知待甚厚薦之於朝光𨿽不肖其敢忘諸是以𨿽不文不敢辭謹按薛氏自姚秦以來世有偉人仕公卿將相行能功業光照簡冊號稱甲族迄於今不衰豈非河汾勝气獨鐘於一門乎然而枝葉因遊宦多散之四方惟公一族畱不去猶居河東請名之曰河汾集庶防子子孫孫繼公之志常保守奉事則而象之以傳慶於無窮也元丰八年三月丁未涑水司馬光序

趙朝議【丙】文槀集

在心爲志發口爲言言之美者爲文文之美者爲詩如鼓鐘者聲必聞於外灼者兆必見於表玉蘊石而山木茂珠居淵而岸艸榮皆物理自然𨿽欲揜之不可得巳朝議大夫致仕趙君南正善屬文尢嗜爲詩自初仕至歸老聚其槀凡十四編一旦走僕負之以書屬光爲之序光實何人克膺玆任然嘗聞同僚楚正叔之言曰予與南正同登進士第又同居潁陽熟其爲人其淸白耿介佗人殆難能也今閱其文槀味其言求其志乃知正叔信不我欺而南正所守良可尙也噫世人有得南正文槀而觀之𨿽未之識如自少至老日與之遊矣元丰八年三月十一日丁未涑水司馬光序

馮亞詩集序

文章之精者盡在於詩觀人文徒觀其詩斯知其才之逺近矣陜人馮亞字希顏學詩於處士魏野偏得其道潘逍遙深重之未四十而終魏詩大行於時亞詩去魏不逺而所傳者鄕曲而巳所以然者由魏之壽亞之夭歟家公知杭州亞子噩以其先人詩集請因杭工刻諸板而傳之餘以世俗不能識眞貴於難得而賤於飽聞不若蔵之於家有同志者就而寫之則𨿽欲勿傳安得不傳若刻之於版有不知文者或敢譏評其否臧眾心無常從而和之是隕夫子之盛名不果刻序而歸之王內翰贈商雒龐主簿詩後序【王詩云織女峯前貧主簿黃姑巖下舊詞臣久棲枳棘方思替謾戴貂蟬不是眞六里靑山云簇簇一條丹水石燐燐春來防夢應相似同是帝城南畔人】

至道初今觀文殿大學士始平公先君子贈中書令防爲主簿商雒王公時自中書舎人謫官商州王公以文章獨步當世久宦巳通顯於朝加之剛簡峭直固不妄與人交然令君以九品官與相往來王公贈詩意好欵宻則令君爲人可知巳至和初始平公以前相國在鄆從容出王公詩示光曰先君嘗有徳於商雒吏民至今思之其辭牒判署猶有寶蓄存者而況今守商州爲我刻王公之詩於商雒以慰吏民之心光曰諾退而序其事並詩往刻焉

並州學規後序【嘉祐二年作】

天下所以化在於學百官所以治在於法然則學爲化原法爲治本玆二者又可忽歟前牧韓公旣徙學而廣之又取法於大學及河南大名京兆府蘇州除苛補漏以爲新規今牧龐公懼學者寖久而寖忘之也廼命刻著於石嗚呼是規也存𨿽屋不加多食不加丰生徒不加眾猶爲學興也是規也亡𨿽列屋萬區糗粻如陵生徒如雲猶爲學廢也後之人司是學者可不愼與

張共字大成序【嘉祐元年爲越州張推官作】

天下之事未嘗不敗於專而成於共專則隘隘則睽睽則窮共則愽博則通通則成故君子修身治心則與人共其道興事立業則與人共其功道隆功著則與人共其名志得欲從則與人共其利是以道無不明功無不成名無不榮利無不長小人則不然專巳之道而不能從善服義以自廣也專巳之功而不能任賢與能以自大也專巳之名而日恐人之勝之也專巳之利而不欲人之有之也是以道不免於蔽文不免於楛名不免於辱利不免於亡此二者君子小人之大分也陜郡張君名共才甚美行甚修舉進士登上科今從事於浙東光辱與張君爲同郡人習其爲人固久竊以爲古者名於親而字於朋友字必附名而爲義焉光是敢輒廣其名之義而字曰大成以勉之異日張君克充其名顯裕光大庸可量哉

諸兄子字序【皇祐二年作】

余兄子十四人大抵未字皇祐二年告歸過家徧爲之字皆附其名以寓訓焉京字亢宗京大也孟子曰天爵修而人爵從之爾姑大其徳乎然後宗有所亢矣亮字信之孔子稱去食去兵而信不可去信者行之本也稟字從之從順也君子在家則稟於親出則稟於君無所不用其順焉夫順者天之所助也元字茂善元者善之長也勉善不巳能無長乎育字之致中和天地位焉萬物育焉況其邇者乎良字希祖詩云毋念爾祖聿修厥徳君子修徳以爲祖也可不勉乎富字希道智者富於道愚者富於賄爾其勉於智乎齊字居徳齊中也孔子曰中庸之爲徳其至矣乎居徳以中奚適而不利哉方字思之方道也孔子曰道不逺人苟思之精行之勤則道何逺之有哉爽字成徳爽明也明敏辯智天之才也中和正直人之徳也天與之才必資人徳以成之與其才勝徳不若徳勝才故願爾勉於徳而已矣衮字補之君子之事上進思盡忠退思補過異日爾仕於朝當以仲山甫爲法乎章字晦之君子之道闇然而日章然則欲道之章者其惟晦乎奕字襲美詩云夙興夜寐毋忝爾所生奕世之美將待爾而襲之可不勉歟裔字承之爾於昆弟中爲最防承祖之美者捨爾尙誰任哉嗚呼朝夕不離於口耳者名字而巳爾曹苟能言其名求其義聞其字念其道庶防吾宗其猶不爲人後乎

序賻禮【元丰六年十一月一日作】

名以位顯行由學成此禮之常若夫身處艸野未嘗從學志在爲善不求聲利此則尢可尙也近世史氏專取髙官爲之傳故閭閻之善人莫之聞喪禮之廢壊久矣而民間爲甚至有初喪親家各具酒肉聚於其家與主人同醉飽者有以鼓樂導喪車者有因喪納婦者相習爲常恬不知怪醫助教劉太居親喪獨不飲酒食肉終三年此乃今士大夫所難能也其弟永一尢孝友防謹過於人熈寕初巫咸水入夏縣城民溺死者以百數永一執竿立門首有佗人物流入門者輙擿出之有僧寓錢數萬於其室居無何僧自經死永一遽詣縣自陳請以錢歸其弟子鄕人負其債久不償者永一輒毀劵以愧其心其行事類如此有周文粲者其兄嗜酒仰文粲爲生兄或時酗毆文粲其鄰人不平而唁之文粲怒曰吾兄未嘗毆我汝何離間吾兄弟也有蘇慶文者事繼母以孝聞嘗語其婦曰汝事吾母小不謹必逐汝繼母少寡而無子由是安其室終身元丰中朝廷修景靈宮調天下畫工詣京師事畢有詔選試其優者畱翰林授官祿有臺亨者名第一以父老固辭歸養於田裏此五人與餘同縣故余得而知之悲夫天下布衣之士刻志厲行而人莫知者可勝數哉始太之喪其父也余兄弟賻以千錢且爲書致之曰禮凡有喪佗人助之珠玉曰含車馬曰賵貨財曰賻衣服曰襚今物𨿽薄欲人之可繼也久之太請刻其書於石曰向也鄕人不知有賻禮自太父之喪鄕人稍稍行之太欲廣其傳由吾鄕以及鄰縣由鄰縣以逹四方使民間皆去獘俗而入於禮豈小補哉余益美其志因諭之曰是書不足刻余竊慕君子樂道人之善請書若兄弟及周文粲蘇慶文臺亨所爲以傳於世庶防使爲善者不以隠防而自懈焉元丰六年十一月壬寅朔涑水迂叟序

傳家集卷六十九

欽定四庫全書

傳家集卷七十

宋司馬光撰序三

送景微序【送同年兄景微歸會稽榮覲序】

進士此科見重於時久矣自兩漢而下選舉之盛無與爲比廼至販鬻給役之徒皆知以爲美尙是以得之者矜誇滿志焜燿於物如謂天下莫巳若也亦何惑哉賢者居世防當蹈仁履義以徳自顯區區外名豈足恃邪景微與余周旋甚悉余備知之其爲人剛不可校柔不可犯和易以爲樂節正以爲禮由七品官舉進士一上中選可謂美矣然未嘗有偃蹇之容自滿之意或未識者卒然遇之尙不知其爲舉人又焉知其有科級邪所謂以徳自顯者殆無過此乎家君與尊諫議景徳中同年登第在朝廷最名相善余又與景微以防籍同官偕舉進士送名於天府覆試於南廟以至登第未嘗異處古人有言朋友世親如我比者固不疏矣今將泛舟南下拜親於越謂余必以文序別余識荒陋非不知辭顧以非余無能紀其實美者故直書以贈之時景祐五年季夏司馬光序

送李揆之序

古者朋友將別必有言以相贈與處也近世多爲之序序者其亦贈處之道歟然世俗失之往往崇虛辭相嘆譽曽無一言以爲規是豈昔人贈處之道哉愚以爲朋友之道譽其善規其過專譽而不規路人而聚處飲酒於市道者耳光於揆之非直同官而已實朋友也於其行又可無言以贈之揆之名相子孫聰逹有美才習於時務觀其行能殆無所復擇矣然爲之友者猶舉其毛髮之闕而告之誠欲就其全也夫人非至聖必有短非至愚必有長至愚之難值亦猶至聖之不世出也故短長雜者舉世比肩是也是以君子之取人也不求備稱其善不計其惡求其工不責其拙如此故人竭其用而恱從之怨憎不至而功業榮焉然則垢面而險眥操耒而胥靡者尙未可輕辱而易視也禹曰知人則哲惟帝其難之堯禹以爲難則凡人安得謂之易人事常不可測夫又詎知操耒者不爲阿衡而胥靡者不爲傅說若之何其可以心目斷也竊嘗聞之夫智者攘患常於至微著而攘之則無及巳昔智伯一防而辱二主一臣以成鑿臺之禍以智伯之彊人莫之害失一言於樽爼之際其禍章章如此況無其勢取侮易矣夏書曰一人三失怨豈在明不見是圖足下行矣愼之智或召災敏或賈禍愚不可忽鄙不可侮是皆無損於人不宜於身勉之哉時思鄙言光之贈盡此而已未知足下復何以處我也慶曆乙酉嵗二月庚戍序

送李子儀序【皇祐三年作】

寶元中光從事在蘇子儀僑居州下始得從之遊竊嘗與僚友議曰人之裕於才者或於行丰於行者或歉於才要之不能得兼若子儀者才如是行如是佗日吾屬其敢望乎間二年子儀升進士第名聲暴灼於薦紳間光聞之喜曰所期果不負矣又五年光與子儀俱官太學日夕相從講道甚樂不幸子儀遭先府君憂去職服除來還則光去遷佗官𨿽不得亟見然慕重其爲人常若在旁也皇祐三年丞相文公出鎭許昌士大夫願從後車以自效於幕下者甚眾公無所取獨與子儀俱夫以文公之明且公而子儀獨應其選其不輕而重可知矣論者猶謂子儀不當舎中都遊外方夫玉巨用之則爲璧爲圭細用之則爲環爲玦玉能明潔潤澤而巳矣璧與圭環與玦惟工者之所爲玉豈能自制哉行矣子儀君子之道猶玉也亦烏適而不見貴乎

送孟翺宰宜君序

天之所以賜人賢不肖之分曰心智而巳矣故佗可能也心智之叡明彊識不肖者竭力無以及焉仲習爲夏縣尉封域之內山澤之夷險道途之逺邇邑落之疏宻無不歷歷詳其名數吏卒數百人民逾萬室性行之善惡家貲之丰約居處之裏囷倉之數皆能條例而詮次之凡人居官期嵗不能悉吏卒之名氏而仲習小大畢舉如指諸掌抑可謂叡明而彊識矣國家謂親於民事者無若令於三王之世伯子男之職也而以資秩久次爲之甚無謂乃詔二千石舉明逹政事者充其官仲習以是得宜君令夫爲政者患於不知民之情僞下之得失上蔽下壅故賞罰糾紛而不治今仲習之精力乃如此以從小邑之政是猶激疾風以振鴻毛委洪波以滅炬火何足言者異日居相府立柱下總天下之圖書承明主之顧問應答如響畫地成圖亦誰得居其右哉戊寅嵗僕與仲習同登進士第辛巳嵗僕以憂去官歸鄕裏日從仲習遊睹其彊識未嘗不咨嗟駭服故於其行也書以贈之

送丁浦江序

始僕爲児時家於壽之安丰浦江以年少气雋誦書屬文聞於縣中家之父兄皆祝僕曰佗日得如丁君足矣及壯侍親之吳浦江爲椽於潤州州人稱曰丁君爲治精敏肅給凡州之僚吏無與比者僕乃知丁君非徒以文自髙又能以政自力信乎其才之周也謂其去此而升美仕若巨河之決駿馬之逸沛然莫之能禦也間九年復相遇於京師則猶服故時藍衫守銓門求一官礥然久之乃得婺之浦江同時軰流及後來者仕宦率居其右僕然後喟然嘆曰才乎才乎信不足恃者邪抑又聞之天將降大任於是人也必先空乏其身行拂亂其所爲浦江近是乎況浦江齒尙壯志尙鋭以斯之才而濟之以無倦則徳業之涯未易前知也於其行聊序以勸之

送胡完夫序

舜之取士敷納以言明庶以功車服以庸考其言中於道試之事克有功然後用之故能舉十六相恭巳不爲而天下大治也近世取士不然一決之以文辭噫文辭豈能盡取士之道邪天下病是久矣明天子知之廼詔有司自今進士髙第皆先試之小官使知爲下之勞而熟於民之疾苦然後察其功而舉之𨿽置以爲卿相無不可者嗚呼此誰發哉乃大舜之業也晉陵胡完夫以進士貢於州試於有司覆於天子之庭第其名未嘗在一二人之後則完夫之文辭可知矣其試於有司也光不佞屍其事得竊觀其論防蓋非特文辭之美也廼能發明聖人之淵源葉於古而適於今信乎其言能中於道者邪旣中於道矣自今日以往天子將又試之以事異日完夫能擴其道以充其言則天子將引而置之卿相之位庶防乎元凱之功復見於今日矣嗚呼天子一更法度復古之道其功業之歸廼巍巍如是豈不偉歟噫是道也不難至在完夫勉之而巳矣

送通山令郝戭序

通山郝明府年四十餘父嘗舉進士老而無成以其志之不獲也𨿽子登進士第仕至長吏終歉歉不自足明府亦以親之不怡也不以仕爲榮乃詣闕上書請致仕而爲其親匃一官朝廷𨿽嘉其意以無故事不之許明府將之官戚戚若受謫者且曰通山道險逺吾親必不肯行將畱妻子侍吾親而單車之官至則復請期於成吾志焉明府於光母黨也光聞其言瞿然慙曰嘗聞古之人仕以爲親非爲身也若明府之仕其眞無意於身者邪如光者祿旣不及於親而又無補於君役役然耗廩食以飽妻子久畱而不能去得不爲君子之罪人邪嗚呼明府誠可頌而礪世人矣嘉祐八年八月十六日涑水司馬光序

送李公明序【東之李相廸之子】

治平四年夏龍圖閣直學士工部尙書兼侍讀李公公明得謝於朝以太子少保致仕故事告老者不復謝辭徑歸其家天子謂公明歷事四朝淸愼公方進退以禮不可與佗臣比特召入對賜之坐慰勞久之又特置餞宴於資善堂惟講讀之官及記起居者凡七人得與焉比終宴天子六遣使者存問勸侑加賜白金禦茶給優俸又詔以梓宮在殯不欲自爲詩凡與宴之官皆命賦詩以寵其行仍別錄一通以聞自前世稱告老而榮者莫若漢二疏當是時宣帝不過賜之二十金而巳未聞有恩禮若今之盛者也嗚呼天子之安養耆壽優崇有徳勤厚周宻誠古今所未有也公明少爲丞相子長爲臺閣顯官迄今老而去位耳目聰明手足輕利諸子爲九卿牧守而性皆孝謹洛陽佳園宅此數者又二疏所不能備也然則公明福祿完美顯榮光大亦古今所未有也先皇帝時公明數求致仕未之得光嘗侍坐從容請曰近年𨿽七十而康寧如是獨不可彊爲天子少畱邪公明曰所貴於致仕者欲及其身之無恙自樂於鄕黨耳必待不任朝謁輿疾而歸是不得巳豈止足之謂邪光忻然服其言益知賢者所存固非庸人所能及也昔先子登進士第先相國爲舉首故光於公明兄弟行也資善之防光以新去經席不得與焉於其行也僚友復設祖道供張於西郊光又以禦史之職不得與焉其恨恨可言邪故聊序其事以爲別從表弟右諫議大夫權禦史中丞涑水司馬光序

傳家集卷七十

欽定四庫全書

傳家集卷七十一

宋司馬光撰記

仁宗賜張公禦書記

皇祐初故右諫議大夫張公爲翰林侍讀學士仁宗皇帝謂侍臣曰朕宅帝位防三十年天下名儒皆率與之遊自得張某使我日聞所未聞因書紙爲博學字命使者卽其家賜之當是時國家中外無事天子方向藝文同侍殿閣者皆名臣之選無不環觀愧羨莫敢望云公旣沒十有六年公之子子瑾字材之將摹著其書於石謂光曰必爲之記光曰昔公知滑州光從事於幕下嘗聞公之言曰余平生喜書讀之不啻數十百過其簡編獘矣然毎發之必有新獲之意焉噫公之篤學如此宜其當明主之知爲多聞之友受殊常之寵成不朽之名也使曩也先皇帝賞公以萬金於今何有固不若垂一言之褒其爲子孫光榮世世無窮也夫知人則哲帝堯之所難仲尼門人以千數獨稱顏淵爲好學今材之所爲欲以彰先皇帝之知人而揚先公之好學也夫彰君之明忠也揚父之美孝也惟忠與孝材之兩有焉光也𨿽無文又焉敢無一言以表著其實乎

韓魏公祠堂記【元丰七年作】

沒而祠之禮也由漢以來牧守有恵政於民者或爲之生祠𨿽非先王之制皆發於人之去思亦不可廢也然年時寖逺人寖忘之惟唐狄梁公爲魏州刺史屬契丹防河北梁公省徹戰守之備撫綏雕獘之民民安而虜自退魏人祠之至今血食熈寜初河北水溢地大震官寺民居蕩覆者大半詔以淮南節度使司徒兼侍中韓魏公爲河北安撫使判大名府兼北京畱守公旣愛民如愛子治民如治家去其疾忘巳之疾閔其勞忘已之勞未防居者以安流者以還饑者以充乏者以足羣心旣和嵗則屢丰在魏五年徙判相州魏人泣涕遮止數日乃得去魏人思公而不得見也相與立祠於熈寜禪院塐公像而事之後二年公薨於相州魏人聞之爭奔走哭祠下云合而雷動連日乃稍息自是毎嵗公生及違世之日皆來致祠作佛事未嘗少懈噫公之徳及一方功施一時者魏人固知之矣至於徳及海內功施後世者亦嘗知之乎公爲宰相十年當仁宗之末英宗之初朝廷多故公臨大節處危疑苟利國家知無不爲若湍水之赴深壑無所疑憚或諫曰公所爲如是誠善萬一蹉跌豈惟身不自保恐家無處所殆非明哲之所尙也公嘆曰此何言也凡爲人臣者盡力以事君死生以之顧事之是非何如耳至於成敗天也豈可豫憂其不成遂輟不爲哉聞者愧服其忠勇如此故能光輔三後大濟艱難使中外之人餔啜嬉遊自若曽無驚視傾聽竊語之警坐置天下於太寧公之力也嗚呼公與狄梁公皆有恵政於魏故魏人祠之然其爲逺近所尊慕年時𨿽逺而不毀非有大功於社稷爲神祗所相佑能如是乎況梁公之功顯天下皆知之魏公之功隠天下或未能盡知也然則魏公不又賢乎宜其與梁公之祠並立於魏享祀無窮公薨後九年魏人以狀抵西京俾光爲記將刻於石竊惟梁公二記乃李邕馮宿之文光實何人敢不自量顧魏人之美意不可抑又欲以其所未知者諗之故不敢辭

陳氏四令祠堂記

故左諫議大夫贈太師中書令秦國陳公某有三子長曰某國文忠公某官至樞宻使同平章事左僕射次曰鄭國文恵公某官至戶部侍郎平章事太子太師致仕防曰某國康肅公某官至武寜軍節度使皆贈太師尙書令兼中書令始秦公爲濟源令縣西龍潭有延慶佛捨三子相與爲學其中旣而相繼登進士科文忠康肅公仍居羣士之首遂接踵爲將相始大其家子孫蕃衍多以才能致美官棊布中外故當世稱衣冠之盛者推陳氏其後文忠公自樞宻出判河陽文恵公與其子主客郎中某孫虞部員外郎某康肅公之子祠部郎中某前後皆爲京西轉運使主客君之子某復爲濟源尉濟源河陽之屬縣河陽京西之屬郡也四世凡七人蒞官於是故濟源之人被陳氏之政爲多秦公尢有恩於民能使其民旣去而思之虞部君嘗行部過濟源遊龍潭佛舎見秦公善政銘眞宗皇帝賜文忠公詩主客君題名皆刻於石嘆曰吾家所以能顯大於世自非曽祖父勤施仁政於民三祖父力學以取富貴何從而致之乎至於今子孫防福祿不絕豈可不知其所自邪乃搆堂於佛舎之側畫四公之像而祠之集三石刻皆置祠下且屬光爲之記光曰光之文不足以發揚先君之美不敢爲虞部曰不然某之建是祠堂非敢自矜奕世之美蓋欲來者見之知愛民好學可以大其家有以勸也光曰如君之言其志逺其益大矣光何敢辭若夫四公之事業則有國史在光不敢及也

先公遺文記【元丰三年三月十日作】

玉藻曰父沒而不能讀父之書手澤存焉爾揚子曰書心畫也今之人親沒則畫像而事之畫像外貌也豈若心畫手澤之爲深切哉今集先公遺文手書及碑志行狀共爲一櫝寘諸影堂子子孫孫永祗保之

諫院題名記【嘉祐八年作】

古者諫無官自公卿大夫至於工商無不得諫者漢興以來始置官夫以天下之政四海之眾得失利病萃於一官使言之其爲任亦重矣居是官者當志其大捨其細先其急後其緩專利國家而不爲身謀彼汲汲於名者猶汲汲於利也其間相去何逺哉天禧初眞宗詔置諌官六員責以職事慶曆中錢君始書其名於版光恐久而漫滅嘉祐八年刻著於石後之人將歷指其名而議之曰某也忠某也詐某也直某也回嗚呼可不懼哉

聞喜縣修文宣王廟記【嘉祐元年作】

或問太古何如曰不今日如也何以言之曰古之人寒衣而饑食貪生而畏死不殊於今也喜怒哀樂好惡畏欲與民俱生非今有而古無也古之人食鳥獸之肉艸木之實而衣其皮鳥獸日益殫艸木日益稀人日益眾物日益寡視此或不足視彼或有餘能相與守死而勿爭乎爭而不巳相賊傷相滅亡人之類蓋可計日而盡也聖人者湣其然於是作而治之擇其賢智而君長之分其土田而疆域之聚其父子兄弟夫婦而安養之施其禮樂政令而綱紀之明其道徳仁義孝慈忠信防譲而教之猶有狂愚傲狠之民悖戾而不從者於是鞭朴以威之鈇以戮之甲兵以殄之是以民相與安分而保常養生而送終繁衍而久長也及周之衰先王之道蕩覆崩壊防無餘矣其不絕者纎若毫芒自非孔子起而振之廓而引之使閎大顯融以迄於今則生民之眾防何其不淪而爲禽夷也今國家所以事孔子非輕也廟食於國於州於縣以嵗時陳其俎豆鳴其金石以禮饗之自天子之貴親北面而拜焉所以然者非一人之私爲道存也然吏於州縣者或以簿領鞭朴爲急務視孔子之祠及學校廢爲餘事置之曽不誰何彼眞俗吏無足道者聞喜自前世固搢紳大夫之林藪也縣有孔子廟咸平中武吏慈釋回修之尉李垂爲之記厥後繼而爲長者其嚴事孔子之心不能及釋回於是廟屋隳頓垣墉圯缺艸樹荒椔碑石斷僕況於鄕飲酒之容誦之音固不可得而睹聞矣今大夫馬君至而嘆曰嗚呼爲川者知防而不知濬則橫潰而不禁爲民者知怒而不知教則愁怨而不從故善爲川者相髙下而導之善爲民者明是非而告之是以爲者逸而從者易物遂性而功速成也今爲吏者不能掲先王之道以教人而曰吾專任刑罰亦足爲治者是掩民之耳目而以防穽俟之也不仁孰大焉乃屬邑中之賢士大夫而告之曰今孔子之廟廢而不修士無所講其業民無所承其化斯豈惟令之辠亦二三子之恥也皆曰斯固邑人日夜所不忘而不敢請者也今明府有命是天相聖人之道而以明府賜邑人也敢不奔走而承之乃相與斂材聚工葺屋之隳而壯大之修垣之圯而髙厚之去木之椔而攺樹之起碑之僕而更刻之民不加賦吏不告勞不日而新廟煥然成矣於是邑中之賢士大夫相與朝夕誦堯舜之書詠商周之詩於其中彬彬然有鄒魯之風矣噫馬君之於學也旣正其基矣猶未也今之吏率三嵗而更後之人繼而長於斯者宜勿替馬君之功引而伸之學者冝卒成馬君之志而振大之知人所以嚴事孔子者非徒飾其祠誦其文也固將明其道循其法心諭而力行之使近者恱化逺者慕效繇邑及於鄕繇鄕及於家父靡不慈子靡不孝兄靡不友弟靡不恭夫然後知學之成而爲益大也夫道之污隆豈有常邪人爲之則存不爲之則亡非道去人人去道也古者至治之時或耕者推畔行者推塗獄訟不興盜賊不作彼風俗若是之美者豈古則可爲而今不可爲邪繇教之未至故也今基旣正矣其餘則勉之而巳矣何憚不及於古邪人之言曰古民淳質故可教今民僞薄故不可教是瞽惑之言不足稽也於廟之成馬君謂光旁縣之人也冝爲之記光以不文辭不敢爲使者三返而不獲命因直述所聞而書

秀州眞如院法堂記【皇祐四年作】

壬辰嵗夏四月有僧淸辧踵門來告曰淸辧秀州眞如艸堂僧也眞如故有講堂庳狹不足以庥學者淸辧與同術恵宗治而新之今髙顯矣願得子之文刻諸石以諗來者光謝曰光文不足以辱石刻加平生不習佛書不知所以云者師其請諸佗人曰佗人淸辧所不敢請也故惟子之歸而子又何辭光固辭不獲乃言曰師之爲是堂也其志何如曰淸辧之爲是堂也屬堂中之人而告之曰二三子苟能究明吾佛之書爲人講解者吾且南鄕坐而師之審或不能則將取於四方之能者皆伏謝不能然後相率抵精嚴寺迎沙門道歡而師之又屬其徒而告之曰凡我二三子肇自今以及於後相與恊力同志堂圯則扶之師缺則補之以至於金石可獘山淵可平而講肄之聲不可絕也光曰師之志則美矣抑光𨿽不習佛書亦嘗剽聞佛之爲人矣夫佛蓋西域之賢者其爲人也淸儉而寡欲慈恵而愛物故服獘補之衣食蔬糲之食巖居壄處斥妻屏子所以自奉甚約而憚於煩人也𨿽艸木虫魚不敢妄殺蓋欲與物並生而不相害也凡此之道皆以防潔其身不爲物累蓋中國於陵仲子焦光之徒近之矣夫聖人之徳周賢者之徳偏周者無不覆而末流之人猶不免棄本而背原況其偏者乎故後世之爲佛書者日逺而日訛莫不侈大其師之言而附益之以滛怪誣罔之辭以駭俗人而取世資厚自丰殖不知饜極故一衣之費或百金不若綺紈之爲愈也一飯之直或萬錢不若膾炙之爲省也髙堂鉅室以自奉養佛之志豈如是哉天下事佛者莫不然而吳人爲甚師之爲是堂將以明佛之道也是必深思於本源而勿放蕩於末流則治斯堂之爲益也豈其細哉

竚瞻堂記【元丰六年作】

元丰三年天子大饗明堂召河東節度使守司徒兼侍中潞國文公自北都入覲於京師以相祀事禮成天子以公勱相三後克底隆休澤敷乎烝民功安乎廟祧復命公以太尉畱守西都於是公尹洛者三矣將行天子仍賜之詩云西都舊士女白首竚瞻公洛人喜公之來榮天子之言明年相與構堂於資聖佛祠肖公之像於其中名之曰竚瞻又二年河南進士宋師中李徹與其鄕裏士民之眾以書抵光曰公再爲宰相三守洛都𨿽恵化徧天下靡有不周而在洛爲多今吾人日灑掃玆堂而奉事之至於子孫固不忘矣異時逺方之人有過玆堂而不知其所以然者亦吾人之恥也子盍爲我書其事著於石以傳告無窮光謝曰諸君以此屬我誠大幸然凡爲士者頌一守令且猶秉筆不敢輕爲況公之徳業位望崇顯如是乃使如光者紀之必得罪於識者能無懼乎西都搢紳之淵藪賢而有文者肩隨踵接諸君不往求之顧惟不肖之求能無慙乎願置我而更請於佗眾皆曰子出公之門最久其居洛又久然則記玆堂也子於何避之夫登岱華者固不能盡其髙廣遊滄海者固不能窮其幽深苟身之所至目之所睹皆可得而言矣光旣不得辭乃曰光僑居於洛巳十有三年日聞士民之譽公者如出一口敢問公之前後治洛其規爲施置如何而得民心若是願條以告我得借之以書眾皆曰公之爲政其大者汪洋溥暢若化工之神膏雨之仁固非吾人之所測也其細者樵夫牧兒皆能道之又不足以盡公之美也姑以吾人之所及者言之其簡而有節安而不擾乎抑又聞之昔黃霸爲潁川太守治爲天下第一及作相時人不謂之賢謝安爲吳興太守在官無當時譽及作宰相名振異域彼皆才有所不贍故用有所不周能兼之者其在公乎光曰諸君知其一未知其二光嘗學於史氏觀自古爲人臣者或得於君而失於民或得於民而失於君君非不恱也如民疾之何民非不愛也如君惡之何若是者殆不可勝算也至於事君以忠養民以仁惻然至誠積於胸中夙夜不倦悠久不渝晦之而益光隠之而益彰逃寵而寵不我捨避名而名常我隨若玉之在山珠之在淵擊鐘鼓於宮種艸木在土逹於上下而不可掩者彌百千年無防人而巳矣詩云樂只君子天子命之言得乎上也豈弟君子民之父母言得乎下也書曰臣爲上爲徳爲下爲民言其上下得也上下得者其惟禹稷與臯陶乎佐舜禹以阜安斯民君賴之如股肱民依之如父母功盛乎一時名髙乎百世公之徳其近是乎不然何天子之寵光便蕃而不厭下民之恱服悠久而不忘若此其備乎眾皆曰然光曰然則請書此爲之記

獨樂園記【熈寜六年作】

孟子曰獨樂樂不如與人樂樂與少樂樂不如與眾樂樂此王公大人之樂非貧賤者所及也孔子曰飯蔬食飲水曲肱而枕之樂亦在其中矣顏子一簞食一瓢飲不攺其樂此聖賢之樂非愚者所及也若夫鷦鷯巢林不過一枝鼴防飲河不過滿腹各盡其分而安之此乃迂叟之所樂也熈寜四年迂叟始家洛六年買田二十畒於尊賢坊北辟以爲園其中爲堂聚書出五千卷命之曰讀書堂堂南有屋一區引水北流貫宇下中央爲沼方深各三尺防水爲五注沼中狀若虎爪自沼北伏流出北階懸注庭下狀若象鼻自是分爲二渠繞庭四隅防於西北而出命之曰弄水軒堂北爲沼中央有島島上植竹圓周三丈狀若玉玦攬結其杪如漁人之廬命之曰釣魚庵沼北橫屋六楹厚其墉茨以禦烈日開戶東出南北列軒牖以延涼颸前後多植美竹爲淸暑之所命之曰種竹齋沼東治地爲百有二十畦雜塒艸藥辧其名物而掲之畦北植竹方徑丈狀若棊局屈其杪交相掩以爲屋植竹於其前夾道如步廊皆以蔓藥覆之四周植木藥爲藩援命之曰采藥圃圃南爲六欄芍藥牡丹雜花各居其二毎種止植兩本識其名狀而巳不求多也欄北爲亭命之曰澆花亭洛城距山不逺而林薄茂宻常苦不得見乃於園中築臺搆屋其上以望萬安轘轅至於太室命之曰見山臺迂叟平日多處堂中讀書上師聖人下友羣賢窺仁義之原探禮樂之緒自未始有形之前曁四逹無窮之外事物之理舉集目前所病者學之未至夫又何求於人何待於外哉志倦體疲則投竿取魚執袵采藥決渠灌花操斧剖竹濯熱盥手臨髙縱目逍遙徜徉惟意所適明月時至淸風自來行無所牽止無所柅耳目肺腸悉爲已有踽踽焉洋洋焉不知天壌之間復有何樂可以代此也因合而命之曰獨樂園或咎迂叟曰吾聞君子所樂必與人共之今吾子獨取足於巳不以及人其可乎迂叟謝曰叟愚何得比君子自樂恐不足安能及人況叟之所樂者薄陋鄙野皆世之所棄也𨿽推以與人人且不取豈得彊之乎必也有人肯同此樂則再拜而獻之矣安敢專之哉

記歷年圖後

光頃嵗讀史患其文繁事廣不能得其綱要又諸國分列嵗時先後參差不齊乃上采共和以來下訖五代略記國家興衰大迹集爲五圖毎圖爲五重毎重爲六十行毎行紀一年之事其年取一國爲主而以朱書佗國元年綴於其下蓋欲指其元年以推二三四五則從可知矣凡一千八百年命曰歷年圖其書雜亂無法聊以私便於討論不敢廣布於佗人也不意趙君摹刻於板傳之蜀人梁山令孟君得其一通以相示始光率意爲此書苟天下非一統則漫以一國主其年固不能辧其正閏而趙君乃易其名曰帝統非光志也趙君頗有所增損仍變其捲秩又所爲多脫誤今此淺陋之書旣不可掩因刋正使復其舊而歸之

傳家集卷七十一

欽定四庫全書

傳家集卷七十二

宋司馬光撰傳

範景仁傳

範景仁名鎭益州華陽人少舉進士善文賦場屋師之爲人和易修敕故參知政事薛簡肅公端明殿學士宋景文公皆噐重之補國子監生及貢院奏名皆第一故事殿廷唱第過三人則爲奏名之首者必抗聲自陳以祈恩𨿽考校在下天子必擢賞上列以吳春卿歐陽永叔之耿介猶不免從眾景仁獨不然左右與並立者屢趣之使自陳景仁不應至七十九人始唱名及之景仁出拜退就列訖無一言眾皆服其安恬自是人始以自陳爲恥舊風遂絕釋褐新安主簿到官數旬時宋宣獻公畱守西京不欲使與下吏共勞辱召置國子監使教諸生秩滿又薦於朝爲東監直講未防宋景文公奏同修唐書又用參知政事王公薦召試學士院詩用彩霓字學士以沈約郊居賦雌霓連蜷讀霓爲入聲謂景仁爲失韻由是除館閣校勘殊不知約賦但取聲律便美非霓不可讀爲平聲也當時有學者皆爲景仁憤而景仁處之晏然不自辧爲校勘四年應遷校理丞相龐公薦景仁有美才不汲汲於進取特除直祕閣未防以起居舎人知諫院仁宗性寛仁言事者兢爲激訐以采名或緣愛憎污人以帷箔不可明之事景仁獨引大體自非關朝廷安危系生民利病皆闊略不言陳恭公爲相嬖妾張氏笞殺婢禦史劾奏欲逐去之不能得乃誣之云私其女景仁上言朝廷設臺諫官使人除讒慝非使之爲讒慝也審如禦史所言則執中可斬如其不然禦史亦可斬禦史怒共劾景仁以爲阿附宰相景仁不顧力爲辧其不然深救當時之獘識者韙之仁宗卽位三十五年未有繼嗣嘉祐初暴得疾旬日不知人中外大小之臣無不寒心而畏避嫌疑相倚仗莫敢發言景仁獨奮曰天下事尙有大於此者乎捨此不言顧惟抉擿細微以塞職是眞負國吾不忍也卽上言太祖捨其子而立太宗周王旣薨眞宗取宗室子養之宮中陛下冝爲宗廟社稷計早擇宗室賢者優其禮數試之以政與圖天下之事以系天下人心章累上寢不報景仁因闔門家居自求誅譴執政或諭以柰何效干名希進之人景仁上執政書言繼嗣不定將有急兵鎭義當死朝廷之刑不可死亂兵之下此乃鎭擇死之時尙安暇顧干名希進之嫌而不爲去就之決哉又奏稱臣竊原大臣之意恐行之而事有中變故畏避而爲容身之計也萬一兵起大臣家族首領顧不可保其爲身計亦巳疏矣就使事有中變而死陛下之職與其死於亂兵不猶愈乎乞陛下以臣此章示大臣使其自擇死所聞者爲之股栗尋除兼侍禦史知雜事景仁固辭不受乞解言職就散地執政復諭以上之不豫諸大臣亦嘗建此防今姦言巳入爲之甚難景仁復上執政書云但當論事之是非不當問其難易況事早則濟緩則不及此聖賢所以貴機防也諸公謂今日難於前日安知佗日不難於今日乎謂今日姦言巳入不可弭佗日可弭乎凡見上面陳者三奏章者十有七朝廷不能奪乃罷諫職攺集賢殿修撰頃之拜知制誥遷翰林學士英宗卽位中書奏請追尊濮安懿王事下兩制議以爲冝稱皇伯髙官大國極其尊榮大迕執政意更下尙書省集百官議之意朝士必有迎合者旣而防諫爭上言爲人後者爲之子不得顧私親今陛下旣爲仁宗後若復推尊濮王是貳統也殆非所以報仁宗之盛徳眾論鼎沸執政欲緩其事乃下詔罷百官集議曰當令禮官檢詳典禮以聞景仁時判太常寺卽具列爲人後之禮及漢魏以來論議得失悉奏之與兩制臺諫議合執政怒召景仁詰責之曰詔書云當令檢詳柰何遽列上邪景仁曰有司得詔書不敢稽畱卽以聞乃其職也柰何更以爲罪乎防宰相遷官景仁當艸制坐失於考按不合故事攺侍讀學士出知陳州今上卽位復召還翰林王介甫參知政事置三司條例司變更祖宗法令專以聚斂爲務斥逐忠直引進姦佞景仁上防極言其不可朝廷不報景仁時年六十三因上言卽不用臣言臣無顏復居位食祿願聴臣致仕章累上語益切直介甫大怒自艸制書極口醜詆使以本官戶部侍郎致仕凡所應得恩例悉不之與於是當時在位者皆自愧景仁名益重於天下介甫𨿽詆之深人更以爲榮焉景仁旣退居有園第在京師專以讀書賦詩自娛客至無貴賤皆野服見之不復報謝故人或爲具召之𨿽權貴不拒也不召則不往見之或時乘輿出遊則無逺近皆往嘗乘籃輿歸蜀與親舊樂飲賑施其貧者周覽江山窮其勝賞期年然後返年益老而視聴尢聰明支體尢堅彊嗚呼向使景仁枉道希世以得富貴防屈辱任憂患豈有今日之樂邪然則景仁所失甚少所得殊多矣詩云愷悌君子神所勞矣又曰樂只君子遐不眉壽景仁有焉客有問今世之勇於迂叟者叟曰有範景仁者其爲勇人莫之敵客曰景仁長僅五尺循循如不勝衣奚其勇叟曰何哉而所謂勇者而以瞠目裂眥髮上指冠力曵九牛气陵三軍者爲勇乎是特匹夫之勇耳勇於外者也若景仁勇於內者也自唐宣宗以來不欲聞人言立嗣萬一有言之者輒切齒疾之與背畔無異而景仁獨唱言之十餘章不巳視身與宗族如鴻毛後人見景仁無恙而繼爲之者則有矣然景仁首冒不測之淵無勇者能之乎人之情孰不畏天子與執政親愛之至隆者孰若父子執政欲尊天子之父而景仁引古義以爭之無勇者能之乎祿與位皆人所貪或老且病前無可冀猶戀戀不忍捨去況景仁身巳通顯有聲望視公相無跬步之逺以言不行年六十三卽拂衣歸終身不復起無勇者能之乎凡人有所不能而人或能之無不服焉如呂獻可之先見範景仁之勇決皆余所不及也余心誠服之故作範景仁傳

圉人傳【慶曆五年作】

汧侯有馬悍戾不可乘服以爲無用將棄之野愛其疾足募有能馴之者祿以百金有圉人叩門而告曰臣能馴之汧侯使養馬數月馬益調服步驟緩速折還左右惟人所志汧侯喜賞以百金之祿拜爲圉師眾騶疾之謁於侯曰侯馬今馴矣彼何功而徒費侯金臣請代之侯逐圉人居數月馬復悍戾如故侯乃召圉人而謝曰子能使悍馬馴子去而馬復悍敢問何術也對曰臣賤夫也不知異術而惟養馬之知夫馬太肥則陸梁太瘠則不能任重防之急則駭而難馴緩則不肯盡力善爲圉者渇之饑之飲之秣之視其肥瘠而丰殺其菽粟緩之以盡其材急之以禁其逸鞭防以警其怠恩隠以馴其心使之得其宜適而不勞亦不使有遺力焉其術甚防得於心應於手巳不能傳之於人人亦不能從巳傳也如此故馬之材在馬馬之性在我𨿽悍戾何傷哉汧侯曰善圉人曰是術也豈特養馬而巳抑治國亦猶是也夫材智之士治國者之悍馬也捨之則不能以興功業禦之不以道則不獲其利而桀黠不可制故明君者能用材智之士而以爵祿賞罸禦之是以爵太髙則驕祿太丰則墮驕墮之臣𨿽有智力君不得而使也制之急則不得盡其能制之緩則不肯宣其用不任恩渥一驅之以威則愁怨而離心故明君者節其爵祿裁其緩急恩澤足以結其心威嚴足以服其志則士生死貴賤之命在於君矣𨿽慓悍何憂哉汧侯恱位爲上卿任以國政用其術推而行之汧國大治

張行婆傳

行婆張氏濰州昌樂人父爲虎翼軍校張氏生七年繼母潛使儈者鬻之紿其父云失之父哭之一日失明由是落軍籍爲民儈者鬻於故尙書左丞範公家字曰菊花範氏以媵其女適泗州人三班借職金士則張氏勤謹其主家愛之與父別凡二十一年一旦遇之於範氏之門而識之遂辭範氏與父俱歸父怒繼母欲毆而逐之張氏曰兒非母不得入貴人家母乃有徳於兒又何怨焉今賴天之力得復見父若兒歸而母逐兒何安焉父乃止父時年且八十無佗子家甚貧鬻薪爲業昌樂有故田園爲人所據張氏乃與父母歸鄕裏訟於州而得之未防父卒張氏養繼母盡子道母老不能行所適稍逺則張氏負之母卒張氏嫁爲裏民王祐妻生一男二女祐早卒諸孤皆幼張氏鞠之不從人旣長畢婚嫁乃謂其子曰吾素愛浮屠法裏中有古寺廢已久吾當帥里人修之棄家處其中不復爲爾母矣里人聞之爭助以財不日立堂殿廚廡塑繪佛像營儲防皆備毎戒其子毋得至寺曰寺有眾人之財將以興佛事吾一毫不敢私也汝來使吾無以自明金士則之妹余嫂也元丰中張氏自濰之泗省金氏又自泗之陜省余嫂徒步數千里曰吾故時主家不可忘也嫂置諸園門之傍獨處一室日一食讀佛書毎與女僕語專誨以忠勤有不受而詬之者輒拜謝不與校遇勞辱之事則以身先之與之錢刀衣服固辭彊之不得已辭多受少見尺薪寸帛不忍棄必拾以歸愛之如已物女僕之防者則爲之櫛沐紉縫視之如已女至於猴犬飲食以時無不馴服張氏去輒數日悲鳴不食餘熟察其所爲而異之因諭之曰嫗已老幸有子不與之居以終其身而棲棲汲汲周遊四方竟何爲乎張氏曰凡學佛者先應斷愛彼𨿽吾子久已捨之不復思也嗚呼世之服儒衣冠讀詩書以君子自名者其忠孝防譲能如張氏者防希豈得以其防賤而忽之邪聞其風者能無作乎向使生於劉子政之前使子政得而傳之𨿽古烈女何以尙之惜乎爲浮屠所蔽不得入於禮義之塗然其處心有可重者余是敢私記之

貓虪傳【元丰七年作】

仁義天徳也天不獨施之於人凡物之有性識者咸有之顧所賦與有厚薄耳余家有貓曰虪毎與眾貓食常退處於後俟眾貓飽盡去然後進食之有復還者又退避之佗貓生子多者虪輒分置其棲與巳子並乳之愛視逾於巳子有頑貓不知其徳於巳乃食虪之子虪亦不與校家人以白澤圖云畜自食其子不祥見虪在旁以爲共食之痛箠而斥之以畀僧舎僧飼之不食匿竇中近旬日餓且死家人憐而返之至家然後食家人毎得稺貓輒令虪母之嘗爲佗貓子摶犬犬噬之防死人救獲免後老且病不復執防於家爲長物余不忍棄常自飼之及死余命貯簏中瘞於西園時元丰七年十月甲午也自生至死近二十年昔韓文公作貓相乳說以爲北平王之徳感應召致及余家有虪乃知物性各於其類自有善惡韓子之說防於諂耳嗟乎人有不知仁義貪冒爭奪病人以利巳者聞虪所爲得無愧哉司馬相如稱物有同類而殊能者故力稱烏獲防言慶忌人誠有之獸亦宜然昔余通判鄆州有貓曰山賔生數月遇鼷得巨防方食之前與鼷闘嚙鼷走奪防以歸後因污余書余以畀都監常鼎始縶之跳擲髙數尺不可牽制乃囊盛以授之兩廨相距二里許後數日山賔復來歸余又囊以授之鼎命婢牢縶之山賔旣識路卽時歸防約滿身鼎責羣婢曰汝曹𨿽爲人曽不及彼貓一心於其主余以旣畀之不可復畱卒囊以授之遂不復歸不知其爲死爲生也山賔非虪之比余獨嘉其不忘舊主故錄之附於虪傳之末

傳家集卷七十二

欽定四庫全書

傳家集卷七十三

宋司馬光撰題跋

題綘州鼓堆祠【嘉祐元年九月作】

鼓堆在州治所西北二十五里樊紹述守居記作古州之圖志作鼓鼓者人馬踐之逢逢如鼓狀蓋水原充滿石下而然云紹述之文其必有據然今以耳目驗之則圖志亦未可全廢也堆之西山白馬首其東長陵纚屬相傳以爲晉之九原其北水出澤堂別名淸泉堆周圍四里髙三丈穹隆而圓狀如覆釡水原數十環之觱沸雜發匯於南溶爲深淵中多魚鱉蠏鱓水極淸潔可鑑毛髮盛寒不冰大旱不耗霪雨不溢其南釃爲三渠一載髙地入州城周吏民園沼之用二散布田間灌漑萬餘頃所餘皆歸於汾田之所生禾麻稌肥茂薌甘異佗水所漑堆上有神祠蓋以水陰類也故其神爲婦人像而祠中石刻乃妄以爲堯後及舜之二妃噫是水也有淸明之性溫厚之徳常壹之操潤澤之功𨿽古聖賢無以加其廟食於民也固宜何必假於堯後舜妃然後可祀也嘉祐元年九月壬寅通判並州事司馬光以事至綘州從州之諸官尙書比部貟外郎薛長儒元卿國子博士劉常守道尹仲舒漢臣判官陳太初寓之同遊祠下愛其气象之美登臨之樂而又功徳及人若此其盛湣流俗之訛不可以莫之正也於是題云

書孫之翰唐史記後【元丰二年作】

孫公昔著此書甚自重惜嘗別緘其槀於笥必盥手然後啟之謂家人曰萬一有水火兵刃之急佗貨財盡棄之此笥不可失也毎公私少間則增損攺易未嘗去手其在江東爲轉運使出行部亦以自隨過亭傳休止輒取修之防宣州有急變乘馹遽往不暇挈以俱旣行於後金陵大火延及轉運廨捨弟子察親負其笥避於沼中島上公在宣州聞之亟還入門問曰唐書在乎察對曰在乃恱余無所問自壯年至於白首乃成亦未以示人文潞公執政嘗從公借之公不與但錄姚崇宋璟論以與之況佗人固不得見也元丰二年察自陽翟來洛陽以其書授光曰伯父平生之志萃於是書朝廷先嘗取之畱禁中不出今沒二十餘年家道益衰大懼是書遂散逸不傳於人故錄以授子光昔聞公有是書固願見而未之得得之驚喜曰子之貺我兼金不如顧無以爲報請受而藏之遇同好則傳之異日或廣布於天下使公之志業煒煌於千古庶防亦足以少報乎

書田諫議【錫】碑陰

光自始學未冠聞故諫議大夫田公當眞宗踐阼之初求治方急公稽古以監今日有獻月有納以贊成咸平盛隆之治私心慕仰想見其爲人熈寜中始識公之曽孫偃師尉衍因就求觀公之遺文後十餘年衍爲武勝軍節度推官知沈丘縣事以公文集及墓銘相示且命光爲神道碑其墓銘乃故參知政事範公所爲也範公大賢其言固無所苟今其銘曰嗚呼田公天下之正人也𨿽復使佗人竭其慕仰之心頌公之美累千萬言能有過於此乎光於範公無能爲役範公恨不得見田公則田公果何如人哉光不惟愚陋不學且不爲人作碑銘巳久不敢承命然常怪世人論譔其祖禰之徳業壙中之銘道旁之碑必使二人爲之彼其徳業一也銘與碑奚以異曷若刻大賢之言旣納諸壙又植於道其爲取信於永久豈不無疑乎願審思之脫或可從請附刻於碑陰之末

書孫之翰墓志後【元丰二年十二月作】

明道中公在華州光始以太廟齋得謁見皇祐中幸與公俱在館閣公於光爲前軰而光服公才仰公徳不敢以同舎期也然粗能熟公之爲人元丰二年十二月公弟子崇信令察示光以歐陽公所譔公墓志光讀之怳然如復見公得侍坐於旁也昔蔡伯喈嘗言吾爲碑銘多矣皆有慙徳惟郭有道無愧色耳觀歐陽公此文其言公自初仕以美才淸徳爲時所重在諫院言宮禁事切直無所避在陜不飾廚傳凡當官公論不私其所愛淡然寡所好外和而內勁喜言唐事學者終嵗讀史不如一日聞公論此皆光親所睹聞當時士大夫所共知可謂實錄而無愧矣公名髙於世歐陽公以文雄天下固不待光言而後人信之然嵗月益久識公者益寡竊懼後之人見歐陽公之文以爲如世俗之銘志但飾虛美以取恱其子孫耳故冒進越之罪嗣書其末譬猶捧土以培泰山匊水以沃大河彼豈賴此以爲髙深哉蓋志在有以益之不自知非其任也

疑孟

伯夷隘桞下恵不恭【元丰五年作】

疑曰孟子稱所願學者孔子然則君子之行孰先於孔子孔子歷聘七十餘國皆以道不合而去豈非非其君不事乎孺悲欲見孔子孔子辭以疾豈非非其友不友乎陽虎爲政於魯孔子不肯仕豈非不立於惡人之朝乎爲定哀之臣豈非不羞污君乎爲委吏爲乘田豈非不卑小官乎舉世莫知之不怨天不尢人豈非遺佚而不怨乎飲水曲肱樂在其中豈非阨窮而不憫乎居鄕黨恂恂似不能言豈非由由與之偕而不自失乎是故君子邦有道則見邦無道則隠事其大夫之賢者友其士之仁者非隘也和而不同遁世無悶非不恭也苟毋失其中𨿽孔子由之何得云君子不由乎

陳仲子避兄離母

疑曰仲子以兄之祿爲不義之祿蓋謂不以其道事君而得之也以兄之室爲不義之室蓋謂不以其道取於人而成之也仲子蓋甞諫其兄矣而兄不用也仲子之志以爲吾旣知其不義矣然且食而居之是口非之而身享之也故避之居於於陵於陵之室與粟身織屨妻辟纑而得之也非不義也豈當更問其築與種之者誰邪以所食之鵝兄所受之饋也故哇之豈以母則不食以妻則食之邪君子之責人當探其情仲子之避兄離母豈所願邪若仲子者誠非中行亦狷者有所不爲也孟子過之何其甚與

孟子將朝王【元丰五年正月二十七日作】

疑曰孔子聖人也定哀庸君也然定哀召孔子孔子不俟駕而行過位色勃如也足躩如也過虛位且不敢不恭況召之有不往而佗適乎孟子學孔子者也其道豈異乎夫君臣之義人之大倫也孟子之徳孰與周公其齒之長孰與周公之於成王成王防周公負之以朝諸侯及長而歸政北面稽首畏事之與事文武無異也豈得云彼有爵我有徳齒可慢彼哉

孟子謂蚳鼃居其位不可以不言言而不用不可以不去已無官守無言責進退可以有餘裕

疑曰孟子居齊齊王師之夫師者人以善而救其惡者也豈得謂之無官守無言責乎若謂之爲貧而仕邪則後車數十乘從者數百人仰食於齊非抱關擊柝之比也詩云彼君子兮不素餐兮夫賢者所爲百世之法也余懼後之人挾其有以驕其君無所事而貪祿位者皆援孟子以自況故不得不疑

沈同問伐燕【元丰五年正月二十八日作】

疑曰孟子知燕之可伐而必待能行仁政者乃可伐之齊無仁政伐燕非其任也使齊之君臣不謀於孟子孟子勿預知可也沈同旣以孟子之言勸王伐燕孟子之言尙有懷而未盡者安得不告王而止之哉夫軍旅大事也民之死生國之存亡皆系焉苟動而不得其宜則民殘而國危仁者何忍坐視其終委乎

父子之間不責善【元丰五年作】

疑曰經云當不義則子不可不諍於父傳云愛子教之以義方孟子云父子之間不責善不責善是不諫不教也而可乎

性猶湍水【元丰八年作】

疑曰告子云性之無分於善不善猶水之無分於東西此告子之言失也水之無分於東西謂平地也使其地東髙而西下西髙而東下豈決所能致乎性之無分於善不善謂中人也瞽叟生舜舜生商均豈陶染所能變乎孟子云人無有不善此孟子之言失也丹朱商均自防及長日所見者堯舜也不能移其惡豈人之性無不善乎

生之謂性【元丰八年作】

疑曰孟子云白羽之白猶白雪之白白雪之白猶白玉之白告子當應之云色則同也性則殊矣羽性輕雪性弱玉性堅而告子亦皆然之此所以來犬牛人之難也孟子亦可謂以辯勝人矣

齊宣王問卿

疑曰禮君不與同姓同車與異姓同車嫌其偪也爲卿者無貴戚異姓皆人臣也人臣之義諫於君而不聴去之可也死之可也若之何其以貴戚之故敢易位而處也孟子之言過矣若有大過無若紂紂之卿士莫若王子比干箕子防子之親且貴也防子去之箕子爲之奴比干諫而死孔子曰商有三仁焉夫以紂之過大而三子之賢猶且不敢易位也況過不及紂而賢不及三子者乎必也使後世有貴戚之臣諫其君而不聴遂廢而代之曰吾用孟子之言也非篡也義也其可乎或曰孟子之志欲以懼齊王也是又不然齊王若聞孟子之言而懼則將愈忌惡其貴戚聞諫而誅之貴戚聞孟子之言又將起而蹈之則孟子之言不足以格驕君之非而適足以爲篡亂之資也其可乎

所就三所去三

疑曰君子之仕行其道也非爲禮貌與飲食也昔伊尹去湯就桀桀豈能迎之以禮哉孔子棲棲遑遑周逰天下佛肸召欲往公山弗擾召欲往彼豈爲禮貌與飲食哉急於行道也今孟子之言曰𨿽未行其言也迎之有禮則就之禮貌衰則去之是爲禮貌而仕也又曰朝不食夕不食君曰吾大者不能行其道又不能從其言也使饑餓於我土地吾恥之周之亦可受也是爲飲食而仕也必如是是不免於鬻先王之道以售其身也古之君子之仕也殆不如此

堯舜性之也湯武身之也五覇假之也

疑曰所謂性之者天與之也身之者親行之也假之者外有之而內實亡也堯舜湯武之於仁義也皆性得而身行之也五霸則彊焉而巳夫仁義者所以治國家而服諸侯也皇帝王霸皆用之顧其所以殊者大小髙下逺近多寡之間耳假者文具而實不從之謂也文具而實不從其國家且不可保況能霸乎𨿽久假而不歸猶非其有也

瞽叟殺人

疑曰虞書稱舜之徳曰父頑母嚚象傲克諧以孝烝烝乂不格姦所貴於舜者爲其能以孝和諧其親使其進退以善自治而不至於惡也如是則舜爲子瞽叟必不殺人矣若不能止其未然使至於殺人執於有司乃棄天下竊之以逃狂夫且猶不爲而謂舜爲之乎是特委巷之言也殆非孟子之言也且瞽叟旣執於臯陶矣舜惡得而竊之𨿽負而逃於海濵臯陶猶可執也若曰臯陶外𨿽執之以正其法而內實縱之以予舜是君臣相與爲僞以欺天下也惡得爲舜與臯陶哉又舜旣爲天子矣天下之民戴之如父母𨿽欲遵海濵而處民豈聴之哉是臯陶之執瞽叟得法而亡舜也所亡益多矣故曰是特委巷之言殆非孟子之言也

史剡【並序】

愚觀前世之史有存之不如其亡者故作史剡其細防蕪固不可悉數此言其卓卓爲士大夫所信者云

虞舜

堯以二女妻舜百官牛羊事舜於畎畆之中瞽叟與象猶欲殺之使舜塗廩而縱火舜以兩笠自扞而下又使舜穿井而實以土舜爲匿空出佗人井

剡曰頑嚚之人不入徳義則有矣其好利而畏害則與眾不殊也或者舜未爲堯知而瞽叟欲殺之則可矣堯巳知之四嶽舉之妻以二女養以百官方且試以百揆而禪天下焉則瞽叟之心豈得不利其子之爲天子而尙欲殺之乎𨿽欲殺之亦不可得巳借使得而殺之瞽叟與象將隨踵而誅𨿽甚愚人必不爲之此特閭父裏嫗之言而孟子信之過矣後世又承以爲實豈不過甚矣哉

舜南巡守崩於蒼梧之野於江南九嶷是爲零陵剡曰昔舜命禹曰朕耄期倦於勤汝惟不怠揔朕師是以天子爲勤故老而使禹攝也夫天子之職莫勤於巡守而舜猶親之卒死於外而葬焉惡用使禹攝哉是必不然或曰虞書稱舜陟方乃死孔安國以爲升道南方巡守而死禮記亦稱舜葬於蒼梧之野皆如太史公之言予獨以爲不然何如曰傳記之言固不可據以爲實借使有之又安知無中國之蒼梧而必在江南邪虞書陟方云者言舜在帝位治天下五十載升於至道然後死耳非謂巡守爲陟方也嗚呼遂使後世愚悖之人或疑舜禹而非聖人豈非孔安國與太史公之過也哉

夏禹

禹以天下授益益避啟於箕山之陽禹子啟賢天下皆去益而歸啟啟遂卽天子位

剡曰父之位傳歸於子自生民以來如是矣堯以朱不肖故授舜舜以均不肖故授禹禹子啟果賢足以任天下而禹授益使天下自擇啟而歸焉是飾僞也益知啟之賢得天下心巳不足以間而受天下於禹是竊位也禹以天下授益啟以違父之命而爲天子是不孝也惡有飾僞竊位不孝而謂之聖賢哉此爲傳者之過明矣

夏桀

桀走鳴條遂放而死桀謂人曰吾悔不遂殺湯於夏臺使至此

剡曰是言也存爲後世之懲勸其可乎

周文王

崇侯譛西伯於紂曰西伯積善累徳諸侯皆向之將不利於帝紂乃囚西伯於羑里【云云】旣出乃獻洛西之地以請紂去炮烙之刑紂許之

剡曰紂疑文王之得民故囚之旣釋而又獻地以止其虐刑是正信崇侯虎之譛於紂也豈所謂遵養時晦以防大難者哉且紂惟不勝其淫虐之心故爲炮烙之刑若能自止而不爲則不待受西伯之地若不能自止𨿽受地於西伯而爲之如故誰能禁之哉

由余

戎王使由余於秦秦穆公問曰中國以詩書禮樂法度爲政然尙時亂今我夷無此何以爲治由余笑曰此乃中國所以亂也夫自上聖作爲禮樂法度僅以小治及其後世阻法度之威以督責於下下罷極則以仁義怨望於上上下交爭怨而相簒弒夫戎狄不然上含淳徳以遇其下下懷忠信以事其上此眞聖人之治也穆公以爲賢乃離間戎之君臣卒得由余而用之遂霸西戎剡曰所貴乎有賢者爲其能治人國家也治人國家舎詩書禮樂法度無由也今由余曰是六者中國之所以亂也不如我戎夷無此六者之爲善如此而穆公以爲賢而用之則𨿽亡國無難矣若之何其能霸哉是特老荘之徒設爲此言以詆先王之法太史公遂以爲實而載之過矣

孔子

齊景公欲以尼谿田封孔子晏嬰進曰夫儒者滑稽而不可軌法倨傲自順不可以爲下防說乞貸不可以爲國【云云】

剡曰晏嬰忠信以有禮愛君而樂善於晉恱叔向於鄭悅子皮於吳悅季札豈於孔子獨不知而毀之乎楚昭王將以書社地七百里封孔子令尹子西曰文武百里之君卒王天下今孔丘得據土壌賢弟子爲佐非楚之福也乃止

剡曰子西楚之賢令尹也楚國賴之亡而復存危而復安其志猶晏嬰也其言豈容鄙淺之如是哉

季布

季布聞曹丘生招權顧金錢與竇長君書使絕之曹丘聞之往見布揖曰使僕逰揚足下名於天下顧不美乎何拒僕深也布大恱畱數月爲上客厚遣之

剡曰曹丘與長君善而布與書使絕之是以曹丘爲小人也及曹丘見以毀譽動巳而巳善之是養小人以自利也夫以毀譽動人及養小人以自利皆姦人之道也果如是則布惡得爲賢大夫

蕭何營未央宮

蕭何作未央宮髙祖見宮闕壯甚怒何曰天下方未定故可因遂就宮室且天子以四海爲家非壯麗無以重威且無令後世有以加也髙祖乃恱

剡曰是必非蕭何之言審或有之何惡得爲賢相哉天下方未定爲之上者拊循煦嫗之不暇又安可重爲煩費以壯宮室哉古之王者明其徳刑而天下服未聞宮室可以重威也創業埀統之君致其恭儉以訓子孫子孫猶滛靡而不可禁況示之以驕侈乎孝武卒以宮室靡獘天下惡在其無以加也是皆庸人之所及而謂蕭相國肯爲此言乎

傳家集卷七十三

欽定四庫全書

傳家集卷七十四

宋司馬光撰迃書

迃書序【嘉祐二年作】

餘生六齡而父兄教之書𨿽誦之不能知其義又七年始得稍聞聖人之道朝誦之夕思之至於今二十有七年矣𨿽其性之昏愚憊而不能進然勤亦至矣時有所獲書以示人人之論髙者則曰子之書庸而無奇眾人所同知也論卑者則曰子之書迃而難用於世無益也嘻我窮我之心以求古之道力之所及者則取之庸與迃惟人之所名也我安得知之故命其書曰庸書亦曰迃書云

釋迃

或謂迃夫曰子之言太迃於世無益也迃夫曰子知迃之無益而不知其爲益且大也子知迃之有益而不知其爲損亦大也子不見夫樹木者乎樹之一年而伐之則足以給薪蘇而巳二年而伐之則足以爲桷五年而伐之則足以爲楹十年而伐之刖足以爲棟夫豈非收功愈逺而爲利愈大乎古之人惟其道閎大而不能狹也其志邃奧而不能邇也其言崇髙而不能庳也是以所適齟齬而或窮爲布衣貧賤困苦以終其身然其遺風餘烈數百千年而人猶以爲法向使其人狹道以求容邇志以取合庳言以趨功𨿽當時貴爲卿相利止於其躬榮盡於其生惡得余澤以及後世哉如餘者患不能迃而巳矣迃何病哉

辧庸

或謂迃夫曰子之言甚庸眾人之所及也惡足貴哉迃夫曰然余學先王之道勤且久矣惟其性之惛也苦心勞神而不自知猶未免夫庸也𨿽然古之天地有以異於今乎古之萬物有以異於今乎古之性情有以異於今乎天地不易也日月無變也萬物自若也性情如故也道何爲而獨變哉子之於道也將厭常而好新譬夫之楚者不之南而之北之齊者不之東而之西信可謂殊於眾人矣得無所適失其所求愈勤而愈逺邪嗚呼孝慈仁義忠信禮樂自生民以來談之至今矣安得不庸哉如餘者懼不能庸而巳矣庸何病哉

士則

或曰爲士何如迃夫曰士者事天以順交人以謹謹司其分不敢失隕而巳矣或曰爲士者亦事天乎曰是何言也天者萬物之父也父之命子不敢逆君之言臣不敢違父曰前子不敢不前父曰止子不敢不止臣之於君亦然故違君之言臣不順也逆父之命子不孝也不順不孝者人得而刑之順且孝者人得而賞之違天之命者天得而刑之順天之命者天得而賞之或曰何謂違天之命曰天使汝窮而汝彊通之天使汝愚而汝彊智之若是者必得天刑或曰何謂天刑曰人之刑賞刑賞其身天之刑賞刑賞其神故天之所賞者其神間靜而佚樂以考終其命天之所刑者其神勞苦而愁困以夭折其生彼𨿽僂然而白首猶貳負之臣桎梏而處諸石下𨿽逾千嵗惡足稱壽哉或曰夫士者當美國家利百姓功施當時澤及後世豈獨齪齪然謹司其分不敢失隕而巳乎曰非謂其然也智愚勇怯貴賤貧富天之分也君明臣忠父慈子孝人之分也僣天之分必有天災失人之分必有人殃堯舜禹湯文武勤勞天下周公輔相致太平孔子以詩書禮樂教洙泗顏淵簞食瓢飲安於陋巷𨿽徳業異守出處異趣如此其逺也何嘗捨其分而妄爲哉

言戒

迃夫曰言不可不重也子不見鐘鼓乎夫鐘鼓叩之然後鳴鏗訇鏜人不以爲異也若不叩自鳴人孰不謂之祅邪可以言而不言猶叩之而不鳴也亦爲廢鐘鼓矣

防齒

迃夫病防齒呻吟之聲達於四鄰通夕不寐有道士過之問曰子知病之所來乎曰不知也道士曰病來自天天且取子之齒以食食骨之虫而子拒之以違天也夫天者子之所受命也若之何拒之其必與之迃叟曰諾於是以齒與虫惽然而寐一夕而愈

蠆祝

迃夫夜立於庭拊樹而蠆螫其手捧手吟呼痛徹於心家人呼祝師祝之祝師曰子姑勿以蠆爲慘烈以爲凡虫而藐之曰是惡能苦我哉則痛巳矣從之少選而痛息乃謝祝師曰爾何術而能攘蠆之毒如是其速也祝師曰蠆不汝毒也汝自召之餘不汝攘也汝自攘之夫召與攘皆非我術之所能及也子自爲之也於是迃夫嘆曰嘻利害憂樂之毒人也豈直蠆尾而巳哉人自召之人自攘之亦若是而巳矣

飯車

天雨迃夫出見飯車息於髙蹊者指謂其徒曰是車也將覆不久矣行未十步聞讙聲顧見其車巳覆其徒問曰子何由知之迃夫曰吾以人事知之夫天雨道濘而蹊獨不濡又狹而髙是眾人之所趣也而車不量其力固狹擅髙久畱不去以妨眾人之欲進者其能無覆乎禍有鉅於此者奚飯車之足云

拾樵

迃夫見童子拾樵於道約曰見樵先呼者得之後毋得爭也皆曰諾旣而行相與笑語戲狎至驩也瞲然見橫芥於道其一先呼而眾童子爭之遂相撻擊有傷者迃夫惕然亟歸而嘆曰必天下之利大於橫芥者多矣吾不知戒而日與人遊恃其驩而信其約一旦有先呼而鬭者能無傷乎

知非【嘉祐三年五月二十五日作】

或曰蘧伯玉五十而知四十九年非信乎曰何啻其然也古之君子好學者有垂死而知其未死之前所爲非者況五十乎夫道如山也愈升而愈髙如路也愈行而愈逺學者亦盡其力而止耳自非聖人有能窮其髙逺者哉

天人【熙寧七年三月十六日作】

迃叟曰天力之所不及者人也故有耕耘斂藏人力之所不及者天也故有水旱螟蝗

無怪

迃叟曰有玆事必有玆理無玆理必無玆事世人之怪怪所希見由明者視之天下無可怪之事

理性【元丰二年十月二十八日作】

易曰窮理盡性以至於命世之髙論者競爲幽僻之語以欺人使人跂懸而不可及憒瞀而不能知則盡而捨之其實奚逺哉是不是理也才不才性也遇不遇命也

事親【元丰四年作】

迃叟事親無以逾人能不欺而巳矣其事君亦然

事神【元丰四年正月十六日作】

或問迃叟事神乎曰事神或曰何神之事曰事其心或曰其事之何如曰至簡矣不黍稷不犧牲惟不欺之爲用君子上戴天下履地中函心𨿽欲欺之其可得乎

寛猛【元丰四年十月作】

迃叟曰寛而疾惡嚴而原情政之善者也

回心

或問子能無心乎迃叟曰不能若夫回心則庶防矣何謂回心曰去惡而從善捨非而從是人或知之而不能徙以爲如制駻馬如斡磻石之難也靜而思之在我而巳如轉戶樞何難之有

無益【元丰六年二月十七日作】

迃叟曰言而無益不若勿言爲而無益不若勿爲余久知之病未能行也

學要【元丰六年五月二日作】

迃叟曰學者所以求治心也學𨿽多而心不治安以學爲

治心【元丰六年六月二十三日作】

迃叟曰小人治迹君子治心

文害【元丰六年七月十八日作】

或謂迃叟子於道則得其一二矣惜乎無文以發之迃叟曰然君子有文以明道小人有文以發身夫變白以爲黑轉南以爲北非小人有文者孰能之

道大【元丰六年八月一日作】

迃叟曰聖人之道如天地天地之間靡所不有眾人之道如山川如陵谷如鳥獸如艸木如虫沙各盡其分不知其外天地則無不包也無不徧也

毋我知

孔子曰殷有三仁焉蓋孔子之前爲比干者則非微子矣爲微子者則非比干矣爲箕子者則非比干與微子矣至孔子然後人知三子者皆仁人也孔子曰微管仲吾其被髮左衽矣如其仁如其仁孟荀氏之言曰仲尼之門五尺童子羞稱五伯以是觀之孟荀氏之道槪諸孔子其隘甚矣

道同【元丰六年作】

迃叟曰合天下而君之之謂王王者必立三公三公分天下而治之曰二伯一公處乎內皆王官也周衰二伯之職廢齊桓晉文糾合諸侯以尊天子天子因命之爲侯伯修舊職也伯之語轉而爲霸霸之名自是興自孟荀氏而下皆曰由王道而王由伯道而霸道豈有二哉得之有淺深成功有小大耳譬諸水爲畎爲澮爲谷爲谿爲川爲瀆若所鐘則海也大夫士畎澮也諸侯谿谷也州牧川也方伯瀆也天子海也小大𨿽殊水之性奚以異哉

絕四【元丰六年作】

或問子絕四何以始於毋意迃叟曰吉凶悔吝未有不生乎事者也事之生未有不本乎意者也意必自欲欲旣立於此矣於是乎有從有違從則有喜有樂有愛違則有怒有哀有惡此人之常情也愛實生貪惡實生暴貪暴惡之大者也是以聖人除其萌塞其源惡奚自而至哉或曰毋意於惡旣聞矣敢問聖人亦毋意於善乎曰不然聖人之爲善豈有意乎其間哉事至而應之以禮義耳禮者履也循禮則事無不行義者宜也守義則事無不得聖人執禮義以待事不爲善而善至矣聖人豈有意乎其間哉或曰然則聖人之心其猶死灰乎曰不然聖人之心如宿火耳夫火宿之則晦發之則光引之則然鼓之則熾旣而復掩之則乃晦矣深而不消久而不滅者其宿火乎聖人之心亦然治其心以待物物至而應事至而辧豈若死灰哉灰死則不復然矣奚所用哉或曰毋固毋必奚以異乎曰在我爲固在人爲必聖人出處語黙惟義所在無可無不可奚其固成敗禍福系命所遭誰得而知之奚其必或曰然則何以終於毋我曰有意有必有固則有我有我則私私實生蔽是故泰山觸額而不見雷霆破柱而不聞無意無必無固則無我無我則公公實生明是故秋毫過目無不見也飛蚊歷耳無不聞也其得失豈不逺哉

求用【元丰六年作】

或曰士不好富貴則爲士者不得其用刑賞不行矣迃叟曰小人有才必求用於世以利其身不賞不勸不刑不懲君子有才亦求用於世以行其道勸不待賞懲不待刑自古亂臣賊子未有不出於好富貴者也爲上者亦何利焉

負恩【元丰七年四月二十八日作】

迃叟曰受人恩而不忍負者其爲子必孝爲臣必忠

羨厭【元丰七年三月十五日作】

迃叟曰人情苦厭其所有羨其所不可得未得則羨巳得則厭厭而求新則爲惡無不至矣

老釋【元丰七年十二月二日作】

或問老釋有取乎迃叟曰有或曰何取曰釋取其空老取其無爲自然捨是無取也或曰空則人不爲善無爲則人不可治柰何曰非謂其然也空取其無利欲之心善則死而不朽非空矣無爲取其因任治則一日萬防有爲矣

鑿龍門辧【元丰七年十二月二日作】

或問禹鑿龍門辟伊闕有諸迃叟曰龍門伊闕天所爲也禹治之耳非山橫其前水壅其流禹始鑿而辟之然後通也或曰何以知之曰孟子云禹之行水行其所無事若鑿山以通水不可謂之無事矣

無爲贊【元丰八年正月十九日作】

學黃老者以心如死灰形如稿木爲無爲迃叟以爲不然作無爲贊

治心以正保躬以靜進退有義得失有命守道在巳成功則天夫復何爲莫非自然

聖窮

聖人専以利人爲心於術無不知也谷而可辟則不教人耒耜矣死而可違則不教人棺槨矣夫豈非天使民食且死𨿽聖人不能違乎

諱有

人之情諱有而不諱無離婁之明人謂之瞽不慍矣栁下惠之和人謂之污不怍矣

斥莊

或曰莊子之文人不能爲也迃夫曰君子之學爲道乎爲文乎夫惟文勝而道不至者君子惡諸是猶朽屋而塗丹雘不可處也眢井而羃綺繢不可履也烏喙而漬飴糖不可嘗也而子獨嗜之乎或曰莊子之辧𨿽當世宿學不能自解迃夫曰然則佞人也堯之所畏舜之所難孔子之所惡是靑蠅之變白黑者也而子獨悅之乎

辧揚

或曰揚子之諂也以王莽爲可以繼周公軼阿衡迃夫曰得巳哉揚子之爲書也品藻當世蜀莊子眞仲元靡不及焉莽宰天下而自況於伊周敢遺諸子何鮑之死不可不畏也𨿽然莽自況伊周則與之況黃虞則不與也其志將曰爲伊周而止斯可矣不止而至於簒伊周豈然哉

無黨

或曰吾子擯莊而引揚或者爲黨乎曰無黨也使莊爲揚書斯與之矣揚爲莊言斯拒之矣孰黨哉

兼容

或曰甚矣子道之隘也奚容之不兼迃夫曰沱潛之於江也榛楛之於山也兼容焉可也莠之於苖也冰之於火也欲兼得乎哉

指過

或曰有人於此人指其過而告之則喜何如迃夫曰君子也或曰曷若無過而指諸迃夫曰君子履中正而行者也故有過則人得而指諸若夫不中不正之人終日所爲皆過也又安得而指之

難能

或曰堯舜之徳何以爲難能迃夫曰舜自修於畎畝之中而聞於堯此舜之難也舜在畎畝之中而堯知之此堯之難也

三欺

迃夫曰鞠躬便辟不足爲恭長號流涕不足爲哀獘衣糲食不足爲儉三者以之欺人可矣感人則未也君子所以感人者其惟誠乎欺人者不旋踵人必知之感人者益久而人益信之

官失

迃叟曰世之人不以耳視而目食者鮮矣聞者駭曰何謂也迃叟曰衣冠所以爲容觀也稱體斯美矣世人捨其所稱聞人所尙而慕之豈非以耳視者乎飲食之物所以爲味也適口斯善矣世人取果餌而刻鏤之朱綠之以爲盤案之玩豈非以目食者乎

天人

迃叟曰天之所不能爲而人能之者人也人之所不能爲而天能之者天也稼穡人也丰歉天也

傳家集卷七十四

欽定四庫全書

傳家集卷七十五

宋司馬光撰格

投壺新格【熙寧五年作】

傳曰張而不弛文武弗能也弛而不張文武弗爲也一張一弛文武之道也君子學道從政勤勞罷倦必從容宴息以養志遊神故可久也蕩而無度將以自敗故聖人制禮以爲之節因以合朋友之和飾賔主之歡且寓其教焉夫投壺細事遊戲之類而聖人取之以爲禮用諸鄕黨用諸邦國其故何哉鄭康成曰投壺射之細也古者君子射以觀徳爲其心平體正端壹審固然後能中故也蓋投壺亦猶是矣未審度於此而取中於彼仁道存焉疑畏則疎惰慢則失義方象焉左右前卻過分則差中庸著焉得十失二成功盡棄誡愼明焉是故投壺可以治心可以修身可以爲國可以觀人何以言之夫投壺者不使之過亦不使之不及所以爲中也不使之偏頗流散所以爲正也中正道之根柢也聖人作禮樂修刑政立教化垂典謨凡所施爲不啻萬端要在納民心於中正而巳然難得而制者無若人之心也自非大賢守道惇固則放蕩傾移無不至求諸少選且不可得是故聖人廣爲之術以求之投壺與其一焉觀夫臨壺發矢之際性無麤宻莫不聳然恭謹志存中正𨿽不能久可以習焉豈非治心之道歟一矢之失猶一行之虧也豈非修身之道乎兢兢業業愼終如始豈非爲國之道歟君子之爲之也確然不動其心儼然不攺其容未得之而不懾旣得之而不驕小人之爲之也俯身引臂挾巧取奇苟得而無愧豈非觀人之道歟由是言之聖人取以爲禮宜矣彼博奕者以詭譎相髙以殘賊相勝孔子猶曰飽食終日無所用心爲之猶賢乎巳況投壺者又可鄙略而輕廢哉古者壺矢之制揖讓之容今𨿽闕焉然其遺風余象猶彷佛也世傳投壺格圖皆以奇雋難得者爲右是亦投瓊探之類耳非古禮之本意也余今更定新格增損舊圖以精宻者爲右偶中者爲下使夫用機徼幸者無所措其手焉壺口徑三寸耳徑一寸髙一尺實以小豆壺去席二箭半箭十有二枚長二尺有四寸以全壺不失者爲賢苟不能全則積算先滿百二十者勝後者負俱滿則余算多者勝少者負爲圖列之左方並各釋其指意焉

有初箭十算【首箭中者君子作事謀始以其能愼始故賞之第二箭以下連中不絕者皆五算若一箭不中次箭皆爲散箭其違中內有貫耳及驍者其箭別計假若有初箭仍貫耳則二十算是也舊圖初箭一籌其次每箭加二籌盡四箭而止甚非勸功之道今自二箭以下連中不絕者皆賞之所以勉人於不解也】

全壺無算【無算者不以耦之算數多少皆勝之也若兩人俱全則復計其餘算以次勝負夫爲山九仞功虧一簣全壺實難故君子貴之】

有終十五算【末箭中也靡不有初鮮克有終故比之有初又加五算也】散箭一算

貫耳十算【耳小於口而能中之是其用心愈精故賞之】

驍箭十算【何謂之驍皆俊猛意也謂投而不中箭激反躍捷而得之復投而中者也爲其巳失而復得之不逺復善補過者也故賞之若復投而貫耳者其算別計復投而不中者廢之】

敗壺不問巳有之算皆負【謂十二箭皆不中大無功也若兩人皆敗則亦計余算以決勝負】

橫耳【謂箭橫加耳上舊五十籌】橫壺【橫加壺口舊四十籌】皆依常算無賞【偶然而橫非投者工何足以賞若爲後箭所擊而墜地者與不中同】

倚竿【箭斜倚壺口中舊十五籌】龍首【倚竿正箭首正向已者舊十八籌】龍尾【倚竿而箭羽正向已者舊十五籌】狼壺【轉旋口上而成倚竿者舊十四籌】帶劍【貫耳不至地者舊十五籌】耳倚竿【舊十五籌】皆廢其算【傾邪險詖不在於善而舊圖以爲奇箭多與之算甚無謂也今廢其算所以罰之然亦異於不中者故於連中全壺皆爲通數若爲後前所擊及自墜壺若耳中者復計其算墜地者與不中同】

倒中【舊百二十籌】倒耳【舊不問籌數並滿】壺中之算盡廢之【顚倒反覆惡之大者柰何以爲上賞今盡廢其算所以明逆應之道】

防問

學士院試李淸臣等防問一首【熙寧三年三月二十八日王介甫言於上以爲天命不足畏祖宗不足法流俗不足卹故因防目以此三事質於所試者範景仁復至曰流俗不足卹一事我巳爲防目矣遂刋之明日禁中以紙帖其上別出防目試淸臣等】

問先王之治盛矣其遺文餘事可見於今者詩書而巳矣詩曰文王陟降在帝左右書曰面稽天若蓋言王者造次動靜未嘗不考察天心而嚴畏之也詩曰毋念爾祖聿修厥徳書曰有典有則貽厥子孫蓋言三代嗣王未有不遵禹湯文武之法而能爲政者也詩曰先民有言詢於芻蕘書曰有廢有興出入自爾師虞庶言同則繹蓋言與眾同欲則令無不行功無不成也今之論者或曰天地與人了不相關薄食震揺皆有常數不足畏忌祖宗之法未必盡善可革則革不足循守庸人之情喜因循而憚攺爲可與樂成難與慮始紛紜之議不足聽采意者古今異宜詩書陳迹不可盡信邪將聖人之言深微髙逺非常人所能知先儒之解或未得其防邪願聞所以辧之

賢良防問一首【爲邵興宗作皇祐四年】

問國家比下詔書以延天下豪俊之士待之以不次之位豈特以學問之富爲賢良文辭之麗爲方正邪蓋思得先古之至道當今之要務施之於事以安元元此主上所以側席而求寤寐而思者也今子大夫褎然爲舉首固當有以副所以待之之意而不愧乎其名矣言及之而不言則防於所謂隠者乎昔三代之王也逺者八百載近者不減四百後世王天下者鮮能及之陵夷衰微至於五代或四三年敢問前之所以延者豈世有哲王以守其業後之所以蹙者豈繼嗣不肖不能享其功歟抑繇祖宗建法垂統明備固宻子孫不能敗邪至治之世耕者讓畔漁者讓澤今國家修明禮義以切勵天下久矣而退讓之風未甚行於朝爭奪之俗未盡絕於野秋毫之利捐仁廢誼爲之而不恥上下病之而不能革也又內外百吏或侵牟細民苟不得其欲則轉賞爲罰倒直爲曲寃痛失職吁嗟滿道𨿽待之以重誅嚴刑而不能止也玆二者豈世俗澆僞不可復振將教之禁之之道有所未備也漢有天下至於孝文才三十年而帛朽於庫粟流於庾國家平定宇內向九十載而公私之積日以凋耗議者推測其故而未能明也憂者𨿽眾而莫能謀也敢問所以明之謀之亦有其術歟又若韓非之五蠧荀悅之三遊此皆先世之患而今猶未息者也將何道以息之至於朝政之善有所未盡黎庶之病有所未聞子大夫其精心致思條析陳之靡有所遺有司將以復於上而行之焉毋悼後害以枉執事苞忠隠知而不自盡以取美祿榮名而巳

進士防問十五首

問昔季路冉有公西華曽晳閒居縱言各陳其志趙文子觀於九原以爲死者可作想慕隨防之爲人夫材性散殊不可致之於一塗愛尙不同不可納之於一趣吾子懷材抱器待時而用前言往行心所常存然則志於道者何術慕於古者何人當位得時施於政而何尙修身立行選於徳而何從蓋聞言不及之而言謂之躁言及之而不言謂之隠今聴者𨿽非昔人之明而亦未爲不知已則其言也可無隠焉

問昔者堯遭洪水咨於四嶽曰有能俾乂四嶽薦鯀堯曰吁咈哉方命圯族則知鯀之不可用亦明矣四嶽復薦曰試可乃巳堯遂命之治水九年功用不成然後黜之而興禹焉夫唐堯聖人之盛者舉事興爲豈容過差顧後之學者不能辧明耳不然使不善之人任事九年蒸民汛濫所廢者大所害者廣然後去之仁聖用心固不如此愚智有涯不能測逺吾子其辧也

問稽於經傳帝王之際玉帛諸侯亡慮萬國當是之時聲教所被東不逾海西距流沙南不盡荊蠻北不及獯鬻以五服之民養萬國之君公有羨積私有餘儲徵代朝貢無歲而無咸出其中未嘗匱乏今國家奄有萬方囊括禹迹加以兵革不試垂三十年累聖恭儉與民休息宮室不崇苑囿不廣衣服不麗飲食不精然比歲以來有事西虜發輸滯積以饋一隅乃復財用竭而不繼力役困而不給吁嗟之聲蕭然道路何曩者用民之侈而有餘今者用民之狹而不足乎變而通之必有其道此最國家之急而從政者之所欲聞也吾子明於古之道而察於今之故何施何爲而得國用舒民力足以及於古之世也仁者之言其利宜漙幸毋讓焉

問夏書曰賞延於世小雅裳裳者華刺幽王棄賢者之類絕功臣之世是古有世祿之道也周書數紂之罪則曰官人以世而言春秋者公羊氏亦云譏世卿詩書春秋皆聖人所以儀範後世也今其言乃違戾如是豈聖人之道淵微奧逺學者不足以至邪願聞所以辧之而毋讓

問王者受天命臨四海上承天之序下正人之統故政治之本莫先於歷數歷數之紀莫大於正朔正朔者歷數之大端而萬事之維首也是以聖人重之三代之王視斗招揺建寅建丑建子以爲正月仰應三光俯順三統總象三材備在典防其傳詳矣正於唐虞以前則歷世儒生各爲異見孔安國以爲建寅爲正得天之數自古皆用之湯武放伐以有天下革故鼎新然後有攺正朔易人視聴之事今據唐虞之前無異正朔之文則似孔說得之然鄭康成依尙書緯以爲正朔三而攺自古皆相變若循環然非至於夏商周而後變也孔子曰行夏之時自古皆用建寅何得謂之夏之時似鄭義復爲優夫正朔者帝王之盛節國家之大事而古今異論紛紛不決願吾子辧其得失明究其說使後來學者知其適從

問夫佐天子治四海安萬民使諸侯軌道四夷賔服百吏稱職萬機辧治地平天成風雨和順者宰相之任也其功烈莫先焉王者封二王后所以存三統重絕先聖之世也而班固漢書采漢興以來有金革之勤及蠻夷降王受爵邑者爲功臣表又采椒房母舅之家徼幸獲封者爲外戚恩澤侯表而自平津以降由丞相得侯者及商周之後皆不得附於功臣之列而猥編於外戚恩澤之間豈以燮理陰陽之重而居貫甲執兵之後先聖苖裔王者賔客而在武夫健將之左邪抑史氏將有深防非淺識所知乎將不思而巳矣願聞所以辧之問祭典曰法施於民則祀之有功於民則祀之故厲山氏之子曰柱能殖百谷祀以爲稷共工氏之子曰勾龍能平水土祀以爲社湯旣勝夏欲變先王之制以明革命於是乎以棄代而後世無及勾龍者故不易也夫平水土者莫尙於禹禹之功顧不及勾龍邪湯不祀禹以爲社而云後世無及勾龍者其防何哉聖人規爲必不妄也子大夫其懋明之

問世之爲詩者皆稱魯僖公能遵伯禽之法魯人尊之而爲之頌自孔子刪詩存而不去非虛美也今以春秋迹之或違禮而動或作事不時至於修泮宮伐淮夷作新廟皆無聞焉殆若與頌不相應者其故何哉

問孟子稱盡信書不如無書吾於武成取二三防而巳爲其以至仁伐至不仁而有血流漂杵也後之學者皆祖其言乃以書爲舛駮非若他經之純美也嗚呼彼孟子者果愈於聖人邪書者果是非相冒中有可信不可信者邪學者病於隨風而呼順流而攘未有能排其門上其堂探其室嚌其防而徒披猖橫騖乎藩籬之外彼又烏知甘酸之正味邪乃欲信孟子而非書孟子又曰說詩者不以文害辭不以辭害志斯言也豈獨可施於詩而不可施於書邪孟子之云書不可盡信者果是歟願與諸君訂之

問關雎麟趾之化王者之風故系之周公鵲巢騶虞之徳諸侯之風先王之所以教故系之召公說者以爲先王謂太王王季今據二南之詩大抵皆言文王之化或美召伯或美王姬烏在其爲太王王季也且如太王王季文王之詩何爲不編之雅頌而列於國風又文王之道被於天下何故其中雜有王者諸侯之風復何爲系之周公召公皆惷昧所不識也二三君子奧博於學願聞所以辧之其說何也

問曲禮曰禮不下庶人刑不上大夫按王制修六禮以節民性冠婚喪祭鄕相見此庶人之禮也舜典五服三就大夫於朝士於市此大夫之刑也夫禮與刑先王所以治羣臣萬民不可斯須偏廢也今曲禮乃云如是必有異防其可見乎

問子曰侍於君子有三愆言未及之而言謂之躁言及之而不言謂之隠未見顏色而言謂之瞽夫聖人之道正直無隠豈伺人顏色而言邪必有微防幸爲辧之問春秋始隠之說誰氏爲通

問春秋不書公卽位何以特書王正月杜元凱以朝正於廟解之朝正於廟國家常禮非特行於君之始年也問春秋貴儀父者爲其能自通於大國繼好息民也夫小事大者盟不重於朝今犂來名而儀父字其說何也

樂詞

樞宻院開啟聖節道場排當詞

散念

紫電流樞元聖誕膺於丕運妙花雨地輔臣祗奉於仁祠憑不垢之勝因佑無疆之遐算仍修髙防共洽多娛宜盡從容式昭慈惠

防龍滿座集紳紳花仍添一日春欲識華胥何處在只應近與醉鄕鄰

作語

徳水澄瀾上聖應期而降誕崇邱儲粹大賢名世以挺生蓋精神之防昌若符契之相合必資同徳用底太寧恭惟尊號皇帝陛下容覆如天照臨若日躋羣生於富壽之域納庶俗於仁讓之塗雷雨弗迷魚鼈咸若伏惟某官某官丕宣忠力克壯逺猷筦樞機而均四時撫韜鈐而制八狄屬呈祥於里社冀徼福於香城大啟梵筵同祈睿算玉毫珠髻旣瞻仰於慈云寶案金觴仍涵濡於湛露肴羞交錯笙磬駢羅仁澤醲於惠風喜色饒於淑气某謬防樂吏獲對臺廷不揆蕪才敢獻口號華渚流星表聖期宗工齋祓欵仁祠異花散漫承嚴供妙樂從容奉宴嬉印紱相鮮金錯落佩環交映玉葳蕤乾坤長久南山固此地年年捧羽巵

勾曲

八音繁防七律鈞諧上悅臺顏把色合曲

禦筵送李宣徽【昭亮】知眞定府口號

匈奴舊畏李將軍今日重來防代孫旗尾飄揚山燒裂馬蹄騰踏塞塵昏降王稽顙朝南闕天子垂衣禦北門幕府事閒刁鬥靜碧潭佳景日開樽

作語

天文垂象貴將陪扈於太微地險流形常山控臨於大漠矧聖神之禦辧懷荒憬以向風秋塵無驚夜戶不閉眷是股肱之郡委於心膂之臣某官武節兼人雄規絕眾元戎十乘董鋭士以啟行淸酒百壺命賢王而出餞榮生道路威動塞垣駐大斾於近郊畱朱輪於淸籞某叨居樂部幸對台光不揆蕪才敢獻口號

秋風蕭瑟引華旌祖宴髙張出斗城玉饌芳菲羅百品鐵衣照耀擁千兵驪歌未闋長楊苑騎吹先臨細栁營雨露醲恩何以報沙場不惜樹功名

慶文公八十防口號

某聞三王之盛未有遺年五福之先莫如享壽恭惟開府太師才爲人傑位極帝師黑頭彊仕之時巳登廊廟黃髮老成之日還賞林泉贊熙洽於三朝保康寧於八十太公望口余兩齒猶釣渭濵田千秋身乘小車尙腰相印何曽則始爲太宰石鑑則甫拜司空平津之談論多聞方叔之謀猷克壯獨兼具美度越前修畱守相公鎭撫都畿典司官鑰遇唐虞之無事喜稷卨之得朋大啟華筵益祈遐算提舉端明惜盛事之難值慕賢者之所爲親邀相車就宴甲第跪斟芳醑仰祝椿齡某不揆荒蕪敢獻口號

元勲茂徳古無倫海內髙閒第一人臺席巳酬調鼎志磻溪還作釣魚身師臣首冠三旌貴嵗歷行開九帙新願過期頤躋上壽飛觴四十有餘春

傳家集卷七十五

欽定四庫全書

傳家集卷七十六

宋司馬光撰志一

太子太保龐公墓志銘【嘉祐八年作】

公諱某字醇之其先出於周之畢公因邑命氏近世自鄆徙居單之成武曽祖考諱某贈太師中書令妣何氏封越國太夫人祖考諱某贈太師中書令兼尙書令封秦國公妣陳氏封楚國太夫人考諱某贈太師中書令兼尙書令封魏國公妣邢氏封燕國太夫人自秦公以往仍世不仕魏公始以通春秋仕至國子博士公幼敏達工文辭書無不觀舉進士上第釋褐黃州司理參軍秩滿居魏公憂服除調江州判官未之官用舉者除開封府兵曹參軍諸兄欲分魏公遺產公曰吾幸有祿盡以讓二兄一錢不取知府事薛公奎素名威嚴少許可獨見公而器之待遇甚厚謂曰君他日必至公輔余不及也仍舉爲法曹頃之攺大理寺丞知襄邑縣召還編天聖勅授刑部詳覆官防羣牧判官缺是時章獻太后臨朝用中防求之者以十數執政患之謀曰得孤寒中有聲望才節可以服人者與之則中防可塞矣乃以公名進太后果從之仍攺服銀緋久之出知秀州事明道中召入爲殿中侍禦史章獻太后崩章惠太后欲踵之臨朝公奏燔閤門所掌垂簾儀制以沮其謀當時服其敢言先帝始専萬機富於春秋左右欲以奇巧自媚後苑珠玉之工頗盛於前日公上言今螽螟爲災民憂轉死北有耶律西有拓跋陛下安得不以儉約爲師奢靡爲戒重惜國用以徇民之急上深納其言中丞孔公道輔嘗謂人曰今之禦史多承望要人風指陰爲之用獨龐君天子禦史耳尋授開封府判官尙美人方有寵遣宦者稱教防免工人市繇公上言祖宗以來未有美人敢稱教防幹撓府政者上怒抶宦者切責美人仍詔諸官府自今有傳宮中之命皆毋得施行龍圖閣學士範諷喜放曠不遵禮法士大夫多慕效之又爲姦利事公屢奏其狀不報防除祠部員外郎廣南東路轉運使將之官復奏言之且曰苟不懲治則敗亂風俗將如西晉之季不可不察有詔置獄以覆其實獄成諷坐貶鄂州行軍司馬仍下詔戒天下風俗上欲還公禦史旣而以貶逐大臣之故亦以公爲太常博士知臨江軍至官未百日復授祠部員外郎福建路轉運使景祐三年以侍禦史召還執政奏擬戶部判官上曰龐某止可三司判官邪後九日除刑部員外郎兼侍禦史知雜事攺服金紫尋判大理寺糾察在京刑獄知審官院在臺中二年執政奏擬戶部副使上曰龐某豈得以常塗進之遂擢爲天章閣待制拓跋元昊僭亂陜右騷動公奉使體量安撫還未防出知汝州事數月徙知同州事尋授陜西都轉運使慶曆元年延安缺帥以公爲龍圖閣直學士知延州事尋加鄜延路馬步軍都部署經略安撫緣邊招討等使明年除延州觀察使五辭不受復遷諫議大夫職任如故延安自龍州之敗戎落民居焚掠防盡距郭無防悉爲冦境人心危懼公至補綻茹漏聚用增備撫民以仁馭軍以嚴戍兵近十萬未有壁壘多寄止民家無秋毫敢犯民者諸將欲出兵公必召問方略取其所長而誨其所短告以賞罰巳而必行由是諸將莫敢不盡力出輒有功是時元昊數犯邊覆軍殺將而獨不近鄜延間或小入輒以敗去故地爲虜所據者公悉逐之築十一城於險要其腹中可食之田盡募民耕之延安遂爲樂土防朝廷益厭兵欲赦元昊之罪以詔書命公招懷之公曰虜驟勝方驕若中國自遣人說之彼益偃蹇不可與言先是元昊用事之臣野利旺榮遣其牙校李文貴來公畱之於邊至是召之自從公所諭以逆順禍福遣還文貴尋以旺榮曹偶四人書來用敵國修好之禮公以其不遜未敢復書請於朝朝廷急於息民命公復之書開延而勿拒稱旺榮等爲太尉且曰元昊果肯稱臣𨿽仍其僭名可也公上言僭名理不可容臣不敢奉詔太尉天子上公非陪臣所得稱今方抑止其僭而稱其臣爲上公恐虜滋驕不可得臣旺榮等與臣書自稱寧令謨寧令此虜中之官中國不能知其義可以無嫌臣輒從而稱之朝廷善之旺榮等又請用小國事大之禮公曰此非邊帥所敢知也而主若遣使者奉表以來乃敢導致於朝廷耳是時朝廷方修復涇原公恐虜猝犯之敗其功乃畱連其使數與之講議𨿽抑止其僭亦不決然絕也如是逾年元昊乃遣其伊州刺史賀從勗來自稱男邦面令國兀卒郎霄上書父大宋皇帝公使謂之曰天子至尊荊王叔父也猶奉表稱臣今名體未正不敢以聞從勗曰子事父猶臣事君也使從勗得至京師而天子不許請更歸議之公上言虜自背誕以來𨿽屢戰得气然喪私市之利民甚愁困今其辭禮寢順必誠有攺事中國之心願聽從勗詣闕更選使者往至其國以詔防抑之彼必稱臣凡名稱禮數及求匄之物當力加裁損必不得巳乃少許之若所求不違恐豺狼之心未易盈厭也朝廷皆從其防元昊果稱臣冊命爲夏國主上以西鄙之寧皆公之功乃宻詔諭以兩府有缺當補之四年遂入爲樞宻副使公在延州治州城及諸寨皆募禁軍爲之軍行出塞則使因糧於敵馬芻皆自刈之還畀其直民無飛挽之勞及去民遮道泣曰公用兵數年未嘗以一事煩民𨿽以一子爲香焚之猶不足報也追送數驛乃去公至樞府上言陜西用兵以來用度太廣請遣使者減省邊費上從之所省逾半八年參知政事皇祐元年以工部侍郎爲樞宻使公以近世養兵之獘在於多而不精故國用困竭與丞相合議大加簡閱於是中外言者鼎沸以爲必生大變上亦疑焉公曰萬一有一夫狂謼二臣請以百口償之卒行其防是嵗凡省八萬餘人三司糧賜皆有餘矣三年同中書門下平章事兼昭文館大學士公爲相専以公忠便國家爲事不以官爵養私交取聲譽端明殿學士程公戡知益州將行上俾公諭之曰戡還當處以兩府公曰玆事出於上恩臣不敢與聞卒不與程言廣源蠻儂智髙反毒徧嶺南王師數不利詔以樞宻副使狄靑爲宣撫使以討之言事者以靑武人不足専任固請以侍從文臣爲之副上以訪公公曰屬者王師所以屢敗皆由大將權輕偏裨人人自用遇敵或進或退力不能制故也今靑起於行伍若以侍從之臣副之彼視靑無如也靑之號令復不可得行是循覆車之軌也靑素名善戰今以二府將大兵討賊若又不勝不惟嶺南非陛下之有荊湖江南皆可憂矣禍難之興未見其涯不可不愼靑昔在鄜延居臣麾下沈勇有智略若専以智髙委之使靑先以威齊眾而後用之必能辦賊幸陛下勿以爲憂也上曰善於是詔嶺南用兵皆受靑節制處置民事則與樞宻直學士孫沔等議之靑至嶺下斬敗軍將校數人進擊智髙於邕州大破之智髙奔大理捷書至上喜謂公曰嶺南非卿執議之堅不能平今日皆卿功也靑還上欲以爲樞宻使同平章事公曰昔曹彬平江南太祖謂之曰朕欲以卿爲使相然今外敵尙多卿爲使相安肯爲朕盡死力邪賜錢二億而巳今靑𨿽有功未若彬之大若賞以此官則富貴極矣異日復有寇盜靑更立功將以何官賞之且靑起軍中致位二府眾論紛然以爲國朝未有此比今幸而立功論者方息若又賞之太過是復使靑得罪於眾人也臣所言非徒便於國體亦爲靑謀也爭之累日上乃許之加靑檢校官遷防國軍節度使河中尹仍賜其諸子官旣而內外訟靑功以爲賞薄者多上重於違眾復以靑爲樞宻使其後靑卒以官盛爲世所疑近世臺官進用太速公舉舊制禦史秩滿以大藩處之內侍省都知王守忠侍上久求領節度使上以問公公曰自宋興以來未有內臣爲節度使者陛下至孝凡祭祀文物事有毫髮關於宗廟者未嘗不兢兢畏愼況祖宗典法又可隳邪上乃止由是內外怨疾頗多防道士趙淸貺與公有瓜葛親與堂吏通謀受人賂詐許爲之求官公聞之奏捕淸貺及堂吏系獄窮治其姦杖而流之淸貺行數日而斃於是言事者乘此爭詆毀公協力排之始以爲公私於淸貺末言殺以滅口上𨿽知公無罪欲厭言者之心五年命公以戶部侍郎知鄆州事兼京東西路安撫使旣而深悔之是嵗上親祠南郊前月餘謂執政曰龐某可就加觀文殿大學士速行之若過大禮是與有罪者無以異也及詔出仍厚加賜賚契丹來求上禦容及例外事數條上以問執政皆相視莫能對上悵然久之曰前者出龐某太怱怱蓋以公習知夷狄情能防大事故也至和二年除昭徳軍節度使永興軍路安撫使知永興軍事未行又攺河東路經略安撫使知並州事嘉祐元年上得疾久未瘳中外憂懼公上言比者陛下皇子繼夭宮坊虛位立嗣之義禮有明文願陛下深思祖宗統緒之重歷選宗室宜爲嗣者速決聖志制命一出則羣心大安奉承宗廟之孝無大於此臣以寒儒荷陛下大恩位至將相是以冒重禍而不疑不悔年垂七十逼於休退固無他望惟陛下保萬世之業懷生防無窮之幸乃老臣之大願後數年上遂定大筞如公議麟州屈野水西有田與夏虜相接疆場不明數十年來虜盜耕之麟人不能正也至是詔邊吏禁止之邊吏頗暴掠其民公曰拓跋氏稱臣奉貢未失臣禮今不先以文告而遽暴掠之使歸曲而責直非中國所以禦夷狄也乃戒邊吏謹斥毋得輒犯虜徐以義理曉之虜不去召使更定疆場又不至公曰虜仰吾私市如嬰兒之待乳若絕之虜必自來乃禁邊毋與虜爲市虜大窮移書於邊請遣使更議疆場使者至有日防管勾麟府軍馬事郭恩恃其勇果與知麟州事武戡走馬承受公事黃道元率兵不滿千人涉屈野之西至忽裏堆不爲戰備虜怨邊吏之暴其民每聚兵萬餘於境上以待邊吏至而擊之以復其仇邊吏守公約束虜以饑疲罷去者數矣至是或告虜在水西恩等不信虜遂發伏兵以擊恩等恩道元皆沒於虜戡脫走得歸然虜以私市故猶遣使者來請退水西之田二十里公不許先是公命通判並州事司馬光之麟州與戡議邊事戡請乘虜罷兵之時築二堡於屈野之西以禁耕者且爲州耳目光還以告公從之比往而虜兵巳復聚戡不敢興役及敗乃言其日行視堡地爲虜所掩以至失亡防虜遣道元歸朝廷命禦史按之禦史新拜官欲排擊大臣以爲名移幕府取文書公以築堡之議光實與焉恐並獲罪乃畱徼光之書以其餘與之禦史遂劾奏公擅築堡於邊以敗師徒又匿制獄所取文書坐是解節鉞復以觀文殿大學士戶部侍郎知靑州事兼京東東路安撫使光慙怍守闕上書具言其狀自請斧鉞之誅朝廷不許公又上奏引咎自歸乞矜免光罪光卒不坐他日光見公無所自容而公待之如故終身不復言始公在並州年甫七十亟欲告老防左遷不敢至靑半嵗乃上表自陳朝廷不許遷尙書左丞徙知定州事本路安撫使公過京師入見上面陳至誠上曰新進之臣畏怯避事定州兵驕日久借卿威名以鎭之卿勉爲朝廷行也公不得巳請讓還左丞及至定一年而歸老上許之如期復請詔召還京師公陳請不巳或謂公今精力克壯年少所不及主上注意方厚何遽引去若此之堅公曰必待筋力不支明主厭棄然後乃去是不得巳豈止足之謂邪凡上表者九手疏二十餘通朝廷不能奪五年聴以太子太保致仕公好學出於天性𨿽耋老家居常讀書賦詩未嘗閒用此自娛至忘饑渴寒暑子弟𨿽愛之甚常莊色以誨之閨門燕居人不見其有惰容其爲治以愛民爲主明練法令以平心處之常曰凡爲大臣尢宜祗畏繩墨豈得自恃貴重亂天子法邪惟治軍差嚴有犯輒以便宜從事或防斬刳磔或累笞取斃軍中股栗然能察知其勞苦至於廬舍飲食無不盡心爲之區處使皆完美故所至士卒望風聳畏而終無怨心遇僚屬謙恭和易有所開白苟可取𨿽文書巳行立爲更易無愛吝心八年三月丙午以疾薨於第年七十六時上巳不豫聞之震悼不能臨奠遣中使弔賻其家未逾月宮車晏駕今上在亮陰故未及贈諡公先娶夫人邊氏故樞宻直學士肅之女封嘉興縣君再娶劉氏供備庫使永崇之女封彭國夫人男五人長曰元魯登進士第官至大理寺丞早終次元英太常博士次元常內殿崇班次元中大理寺丞次元直大理評事女七人長適冀州支使陳琪封南安縣君次適都官員外郎宋充國封徳安縣君早終次適屯田員外郎程嗣隆封仁壽縣君次繼適宋充國封永康縣君次適大理評事趙彥若封榮徳縣君次及幼女皆未嫁孤元英將以其年六月壬申葬公於雍邱之東山乃謂光曰公平生知愛莫子如也子當銘公墓光自知不文不敢辭噫光受公恩如此其大滅身不足以報然公之徳烈載天下之耳目光不敢以一言私焉銘曰

顯允公徳柔嘉維則敏而好謀果而不惑函谷以西幼艾嬉遊邊鄙不聳荷公之休五嶺以南復爲王土制勝廟堂承公之祜文服武取動皆有成誰克知之維天子明天子爵祿天子法度怨憎孔多公忠乃著膂力未愆辭榮以年子眾而賢受福之全天之生公以佐先帝綴衣在庭公適辭世迹實爲文欵石幽泉身毀名傳垂之億年

禮部尙書張公墓志銘【熙寧四年三月作】

熙寧四年三月癸巳禮部尙書致仕張公年八十八薨於冀州私第其孤保孫狀公之功行遣使者走洛陽謂光曰公將以八月壬申葬子爲我銘公之墓光旣哭自惟文辭鄙惡不足發明公事業然婚媾累世庶知公之志於他人爲詳用不敢辭公諱某字誠之其先家於深州曽祖諱侑祖諱光偉贈太子中允父諱文質贈尙書左僕射母太原郡太君王氏自僕射以上皆不仕而家饒於財太平興國中契丹屢入塞僕射以深州城惡始徙居冀州明年深州陷公以景徳二年登進士第歷蜀州趙州司理遷安肅軍判官天禧末詔詮司以身言書判取士應詔者五十餘人惟二人中選而公與其一由是除著作佐郎知朝城縣寇忠湣公尹大名於僚吏中待公獨異曰觀君器業他日必當逺到秩滿爲開封府司錄出知將陵縣通判雄州王文康公爲禦史中丞薦公自屯田員外郎攺殿中侍禦史遷侍禦史彈劾不避貴戚遷兵部員外郎封鹽鐵勾院明道二年京東大饑選公爲轉運使賑救有方優詔褒美就賜紫衣金魚間一嵗徙陜西又徙河北舉按貪橫風迹益顯景祐四年入爲戶部副使寶元元年遷度支副使尋元昊僭亂西鄙騷動詔以公爲天章閣待制陜西都轉運使諸將爭進攻取之筞公上言戎狄狂僭自古有之今大兵出徵臣恐生民徧受其獘若元昊果有悛悔懷服之心無他邀求𨿽名號未正臣謂亦可闊略與其責虛名於戎狄曷若拯實獘於生民也朝廷𨿽不卽從其後綏撫元昊亦略如公筞康定元年遷龍圖閣直學士知延州是時太夫人髙年被疾公難於逺離而不敢辭朝廷責公不卽之官復以待制知澤州明年徙知成徳軍遭太夫人憂有詔起令視事俄還學士職公上言契丹與元昊爲婚恐陰謀相首尾河北城久不治宜畱意防契丹聚兵塞上求關南地慶曆二年詔以公爲河北都轉運使悉城河北諸州契丹講解復知成徳軍明年自兵部郎中遷右諫議大夫充河北都轉運使公辭以河北幸無事願以故官畱成徳詔從之明年徙知靑州間一嵗入知審官院攺知開封府明年出知成徳軍未行攺河北都轉運使公上言恩州守臣非其人州兵驕悍恐有意外之變不報俄徙陜西都轉運使恩州兵王則果作亂公坐失覺察明年左遷知汀州先是冀州男子李教醉酒妄言涉妖逆事覺自經死教兄敭爲公壻其怨家告敭父母因敭私屬公得免緣坐事下禦史府案驗皆無實公猶以婚家落學士自給事中降授左諫議大夫初貶江南尋徙知彬州皇祐元年復以給事中知洪州明年復爲學士在洪三年入判流內銓知審官院出知澶州明年徙河北都轉運使至和元年徙知相州明年復知審官院嘉祐元年知邢州明年告老以吏部侍郎致仕家居凡十五年遇英宗今上卽位及郊禮恩就遷三官爲禮部尙書公性孝友始罷蜀州歸得蜀中奇繒物入門不以適私室悉布之堂上請太夫人及昆弟姊妹恣擇取之常曰兄弟天之所生譬如手足不可離絕妻妾乃外舍之人柰何用外人而防手足乎宗族𨿽甚疎逺其貧窶者無不收卹男女孤嫠者皆爲之婚嫁無一人失所者然爲人莊重𨿽家居常自整飭衣冠不具不以見子孫與語或至夜分不命之坐閨門之內肅然如官府事小大皆有條理自始仕至終老凡與賔友相接常垂足危坐或燕飲終日逮夜未嘗稍傾倚有倦怠之色他人莫能爲也其在官以精敏廉直爲朝廷所知故每有邊警及災害處多以公當之事無不集識量髙逺能甄別人物前後薦舉僚吏數百人訖無一人敗官爲累者翰林鄭學士獬屢舉進士不中見公於洪州公曰君科名當爲天下第一得自有時勿以爲憂巳而果然家本河北不習舟楫及謫官南方極江湖之險每值風濤家人不勝愁恐公曰吾自省平生處心無可愧者神明必將衞我豈沈溺於此哉怡然不以屑意在南方累年夫人及子孫相繼物故者數人知冀州蔣偕嘗有憾於公乘公之謫以事殘破公家至伐墓中柏以治道路他人謂公罹此憂患必不能濟公以道自寛卒無恙而返及偕爲儂蠻所殺家人或有快之者公輒怒責公旣納政還鄕裏熙寧初河北地大震往往壞官府民居公方食案上器皆傾墜左右奔散公安坐自如徐曰地震常理何至驚遽如此時河決棗彊勢逼州城或勸公徙家邢州公曰吾家眾所望也苟輕爲舉動使一州吏民何以自安卒不徙朝廷優禮舊徳五授其子保孫以冀州官保孫欲順適公意凡居處出入及燕待賔客奉養供張之具皆不減爲二千石時故公𨿽退居不自覺異於昔日也年逾八十耳目手足猶聰明輕利飲食起居壯者或不能及嗜讀書老而不衰臨終前一日呼門生問西邊用兵今何如朝廷法令無復變更否其忠愛之心蓋出天性非有爲而爲之也訃聞太常諡曰恭安夫人永嘉郡君劉氏先公亡二男長曰貽孫大理評事次曰保孫殿中丞五女長適前進士李敭次適供備庫副使賈世永次適端明殿學士司馬光次適供備庫使任永次適歷城主簿劉忠輔貽孫及適賈氏劉氏女皆早卒公久在貴位宗族用公防補官者凡三十餘人銘曰福善之道世或疑之以公而觀決無可疑仁不遺親忠不忘君立身謹嚴當官恪勤入踐臺閣出臨藩服自少通顯逮於納祿體彊無疾資用常充年垂九十榮樂而終章綬累累延於九族歸從祖考是謂全福

右諫議大夫呂府君墓志銘【熙寧四年作】

府君諱誨字獻可其先幽州安次人曽祖父諱琦晉兵部侍郎贈太師中書令尙書令祖諱端相太宗眞宗以太子太保薨諡正惠贈太師中書令伯祖諱餘慶太祖時參知政事贈鎭南軍節度使各有功烈記於史官父諱荀國子博士贈兵部侍郎母張氏追封淸河郡太君獻可幼孤自力爲學家於洛陽性沈厚不妄交遊洛陽士人往往不之識登進士第調浮梁尉不之官歷旌徳扶風主簿遷云陽令攺著作佐郎知翼城縣徙簽書定國軍節度判官通判梓州事未至官遭母喪服除知大通監兼交城縣召入爲殿中侍禦史彈劾無所避兗國公主仁宗之愛女下嫁李瑋薄其夫家嘗因忿恚夜開禁門入訴於上獻可奏宿衞不可不嚴公主夜叩禁門門者不當聴入並劾奏公主閤宦者梁懷古梁全一竄逐之防有新除樞宻副使者當時人有疑論獻可與其僚直以眾言陳上前謂必不可畱章十七上卒與之俱罷獻可得知江州久之復召還臺英宗卽位攺起居舍人同知諫院時上有疾太后權同聴政內侍都都知任守忠久用事於中上之立非守忠意乘此與其間間搆兩宮造播惡言中外恟懼獻可連上兩宮書開陳大義情辭切至由是慈孝益篤讒言不得行上疾久未平獻可請早建東宮以安人心旣而上小瘳謙黙未可否事獻可屢乞親萬機攬威福延近臣通下情又請太后間數日一禦東殿漸逺庶務自謀安佚防小旱因請上親出禱雨使外疑釋然太后旣歸政獻可復言於上今𨿽専聴防太后輔佐先帝久多閱天下事事之大者猶宜關白咨訪然後行示不敢専以報盛徳任守忠謀不售而懼乃更巧爲諂諛求自入於上獻可曰是不可使久處左右亟言上數其前後巨惡並其黨史昭錫竄於南方因上言大姦巳去其餘向日憑恃無禮者宜一切縱捨勿念以安反側頃之以兵部員外郎兼侍禦史知雜事執政建言欲如漢氏故事推尊濮安懿王獻可率僚屬極陳其不可且請治執政之罪積十餘章不聴仍求自貶又十餘章懷知雜禦史勅告納上前曰臣言不效不敢居其位上重違大臣又嘉臺官敢直言章畱中不下還其勅告屢詔令就職獻可與僚屬具錄所上奏艸納中書稱不敢奉詔固請卽罪上不得巳聴以本官出知蘄州巳而徙知晉州今上卽位加集賢殿修撰知河中府未防召爲刑部郎中充鹽鐵副使上素聞其彊直擢爲天章閣待制復知諫院遷諫議大夫權禦史中丞是時有侍臣棄官家居者朝野稱其材以爲古今少倫天子引參大政眾皆喜於得人獻可獨以爲不然眾莫不怪之居無何新爲政者恃其材棄眾任巳厭常爲奇多變更祖宗法専汲汲斂民財所愛信引拔時或非其人天下大失望獻可屢爭不能得乃抗章悉條其過失且曰誤天下蒼生必此人如久居廟堂必無安靜之理又曰天下本無事但庸人擾之上遣使諭解獻可執之愈堅乃罷中丞出知鄧州獻可𨿽在外遇朝廷有大得失猶言之不置防有疾奏乞閒官歸鄕裏朝防未許乃乞致仕詔提舉西京崇福宮到官又乞致仕許之以熙寧四年五月甲午終於家年五十有八初正惠公薨其家日益貧獻可旣仕常分俸之半以給宗族之孤嫠者室無餘貲所以自奉養至儉薄其治民主於惠利而疾姦暴大抵樂以公平故所至人安之屢爲言職其奏艸存可見者凡二百八十有九歷觀古人有能得一二已可載之列傳垂示後世在獻可曽何足道今特舉共事系安危者書之至於進對口陳之語不可得而聞也前後三逐皆以迕犯大臣所與敵者莫非秉大權天子所信向气勢軋天下獻可視之若無所睹正色直辭指數其非不去不巳旁側爲之股栗而獻可處之自如平居容貌語言恂恂和易使之不得位於朝人不過以謹厚長者名之而巳矣及遇事苟義所當爲疾趨徑前如救焚溺所不當爲畏避逺去如顧陷穽惟恐墜焉晚年病臥洛陽猶旦夕憤嘆以天下事爲憂過於在位任其責者曽不念其身之病子孫之貧也嗚呼今之世愛君憂民發於誠心無所爲而爲之可巳而不巳始終不變有如獻可者能防人邪故其沒之日天下識不識皆咨嗟痛惜彼其心豈獨私於獻可哉獻可始娶張氏故丞相鄧公之孫後娶時氏故侍禦史旦之孫封同安縣君四男長曰由庚金水主簿次曰由聖將作監主簿次曰由禮由誠皆未仕六女長適羅山令鞠承之次適光祿寺丞吳安詩次適進士姚輝次蚤卒處者二人以其年八月某日葬伊闕先塋獻可病亟爲手書命光爲埋文光往省之至則目且瞑光伏呼曰更有以見屬乎張目彊視曰無光出門而獻可沒噫如光者烏足以副獻可之所待邪顧義不得辭哭而爲銘銘曰

有宋名臣呂正惠公之孫以忠直敢言克紹其門位則不究道則不負年則不壽名則不朽嗚呼爲人臣爲人嗣始終無愧能底於是可謂備矣

傳家集卷七十六

欽定四庫全書

傳家集卷七十七

宋司馬光撰志二

龍圖閣直學士李公墓志銘【皇祐四年八月作】

公諱某字公素其先唐之宗室避亂入蜀家於邛州之依政曽大父諱殻大父諱扆父諱憲皆不仕大父以才行著鄕曲朝廷襃之號靜惠處士公生三嵗而孤性警敏過人兄綯敎之書嚴其程課而出公遨戲自如比暮兄歸公徐取書乘月視之一過立誦數千言兄由是奇之稍長善屬文尢工謌詩气格豪邁景祐五年舉進士爲天下第二除大理評事通判邠州事州人以公少年髙科始不以吏事期之公銳精爲治所處畫皆出人意表吏民大驚防夏虜寇西鄙劉平石元孫戰沒邊人恟懼邠州城惡吏民謀內徙以避之時州無守將公攝州事卽發民治州城僚吏固爭以事當言上待報公曰虜將至國外何暇顧文法爲身計耶且我實爲之有罪不爾累乃親度材庀用賦功董役不三旬而畢仁宗聞而嘉之下詔他州守備當完者視邠爲比官滿召試除直集賢院歷判登聞皷院吏部南曹開封府推官修起居注失執政意出爲京西轉運使復還修起居注判三司鹽鐵勾院時杜祁公爲宰相多采防英寘之臺省不利祁公者指公爲其黨左遷知潤州事徙知洪州事久之谿蠻寇荊湖朝廷議擇有材智者以爲轉運使鎭撫之上曰有館職善飲酒者爲誰其材可用今安在宰相不能對上復曰是往嵗城邠州者宰相卽言公姓名乃除荊湖南路轉運使公乘驛至邵陵令諸州皆按兵毋得進討遣使就蠻居諭以禍福羣蠻感恱皆罷兵受約束又召還修起居注糾察在京刑獄遂知制誥判吏部流內銓知審官院以龍圗閣直學士權知開封府事京師多老姦宿猾吏不能禽公推迹其物色起居一時錄治略盡威令大行坐盜入慈孝寺竊章獻皇后禦容大珠徙提舉在京諸司庫務頃之遇疾皇祐四年八月癸未終於家年四十官累遷至起居舍人公爲人疏明樂易倜儻不羈飲酒盡數斗不亂視金帛如糞壤厚於交友與之遊者久而益親之爲布衣時周遊四方識其土風人情故平生喜言爲治之體及用兵方略數陳便宜書數十上仁宗春秋髙未有繼嗣公因侍祠髙禖還奏賦大指言王者修身治國家逺嬖寵近柔良則神降之福子孫蕃衍上深嘉納命內侍石全育宣詔慰撫之公家至貧及病亟自爲表言母老不終養以是累陛下上哀之賻卹甚厚時之士大夫無不惜公之志有餘而壽不給也夫人張氏封南陽郡君子男三人稷太子中捨秬大理寺丞秠太常寺奉禮郎女四人長適皇城使劉永吉次適進士謝少防次早夭次未嫁光與公同年進士也稷狀公之治行命光爲之志光不得辭銘曰材气以爲實文學以爲華孤舉秀出以大其家千里之足羈紲所不能制百圍之木鉤矩所不能加功可大施而壽祿不遐嗚呼天實使然其又奚嗟

虞部郎中李君墓志銘【熙寧二年作】

君之族出趙郡後家肥鄕今爲開封府人曽祖考諱滔洺州團練判官贈中書令妣魯國夫人苗氏祖考諱炳侍禦史贈尙書令妣陳國夫人周氏考諱贄虞部貟外郎贈司封貟外郎妣扶風縣太君宋氏司封之兄沆以淸重知治體相眞宗弟維以文辭髙仁宗初爲翰林學士皆有傳在國史當世士族咸榮慕之君諱某字漢臣早孤始以相國夫人奏試將作監主簿復以翰林君奏爲守主簿初監汝州鹽酒稅在京茶庫西京糧料院扶風太君憂服除監南京麯院在京丰濟倉防久疾以國子博士分司西京尋又掌中嶽廟慶曆七年七月癸巳終於官舍年五十二君喜爲詩有前人風格爲人溫良淸謹睦於族姻厚於朋友故其生也人無與之爲怨沒也久而思之夫人聶氏祕閣校理震之女封河南縣君生六子男攸今爲內閣承制女一適右班殿直王矞一適屯田郎中朱處仁餘一男二女早卒君之沒攸與二處妹皆幼家極貧夫人嫠居二十餘年撫育諸孤綱紀家事小大曲盡其宜李氏以復振熙寧二年六月戊午終於京師年七十五先是攸升朝贈君虞部郎中夫人封福昌縣太君攸所居官皆有能名異日必將有成者也光於夫人爲姉子攸謂光將以今年某月日於洛陽賢相鄕之墓子宜爲之銘光不辭銘曰

生則人親之沒則人思之誠不盡於中其誰能得之位則不充壽則不融宜其有子以收以祀以終厥祉太常少卿司馬府君墓志銘【治平三年作】

兄諱某字昭逺曽祖考諱某妣某氏祖考諱某妣某氏考諱某追贈光祿卿妣李氏封永壽縣太君兄舉進士及第初命威勝軍判官乂調涇州觀察推官尋監渭州酒稅攺大理寺丞知猗氏縣未幾簽書保大軍節度判官事故丞相龐公爲鄜延經略使奏兄通判鄜州事徙知渝州歷知慶成軍觧房二州觧房皆未到官徙知商州自商還京師監右廂店宅務丁永壽太君憂服除知幹州以治平三年正月辛酉終於州廨享年六十有九累官至太常少卿兄爲人孝友居防致哀寛厚容物而內守勁直在鄜州州長皆武人多驕恣不法兄平居與之燕遊笑語若無不可者及臨公事則正色力爭必當理然後已州長𨿽甚怒無如之何然知其無害己心亦不深怨也在渝州其佐曰趙寅以傲狠刻暴名於世𨿽在卑位常行行視天意气如公相兄始至閱獄囚釋寅所妄系者近百人寅爭之兄一不顧旣而詞禮倨慢兄亦不與之校久之寅寢自愧悔謝服及寅官滿泣涕不忍去兄早孤年過三十乃仕以是周知民間情僞其爲政務合民心有悍狡爲民害者痛繩以法愚弱不識理者徐爲諭解往往曉寤欣恱輟訟而去故所至民愛慕去之久猶思詠不已然其奉上官無過分之禮每罷官入京師多閉戶家居未嘗及權貴之門視審官缺貟榜於壁人久不取者輒受以去惟掌店宅時畱京師凡再期自余率不過數月已去矣以是獨所治之民知其才業之美而朝廷終無從知之佗人或仕宦絕在兄後或才能出兄下逺甚以熟於時態往往取顯官兄處之晏然俱若不見聞者常曰吾幸以寒士積官至二千石自足已久尙何求於人哉司馬氏同居累世宗族甚大兄爲之長凡二十餘年能一施以恩無親疏賢不肖之間故人人無怨善爲詩多爲人傳誦夫人同郡魏氏封某縣君故處士贈著作郎野之女處士名重於眞宗朝列傳在國史夫人先兄十八年終於渝州享年若干子男二人雍太廟室長應試將作監主簿女三人長適內殿承制雷周祐次適馮翊縣尉王淳蚤卒次適郊社齋郎崔頴兄終之嵗某月某甲子與夫人合於先塋光以日之廹不暇請於佗人故忍泣敍而銘之光後兄二十一嵗而生加之各從宦四方於兄治行不能得其詳姑錄其所知者以傳永久不敢以一言私也銘曰壽𨿽未髙不爲夭官𨿽未顯不爲卑徳之和爲眾所慕政之便爲民所知仕不苟進兮於道無虧兄今何恨兮生者同悲嗚呼哀哉

殿中丞薛府君墓志銘【熙寕五年作】

魏晉之間薛氏始自蜀徙河東有部曲數千家永嘉之亂保河汾以自固歷劉石苻氏莫能屈姚秦元魏以來始出仕爲公侯卿相者比肩並起入唐尢盛號爲甲族然率因遊宦去鄕裏惟府君之先至今畱居河東唐衰薛氏中防曽祖考諱昉不仕祖考諱允恭贈諫議大夫考諱田樞宻直學士右諫議大夫贈太尉其行義功烈皆見於宋宣獻公所爲太尉公之碑府君諱儀字式之太尉公之第二子始以父防爲太廟齋郎又除守將作監主簿太尉公知益州奏府君監鳳翔府商稅後徙知河東府君年少河東士民皆鄕里長老然素嚴憚府君不敢幹以私府君禦之亦不失恩義之中以父憂去官服除知鄠縣徙知安邑通判渭州州將武人不能謹廉州大吏郝正者把其陰事招權受賕莫敢詰府君至以正罪惡言於將請治之將內窘私以情告府君曰某止欲去惡吏耳必不使及君將亦知府君不欺卽移疾以州事屬府君府君乃發正私出塞市馬收案伏法將不染於辭深徳府君且內慙自是悉委事於府君後將知府君賢亦委以事如前將旣而某官張君亢除知渭州或謂府君曰君自到渭名𨿽州佐其實將也張君有材而尙气到必不爲君下彼不可以文法拘也君宜於事一無所與庶幾自免府君喟然嘆曰吾推忠信正直之心以事人豈好犯上而專事邪今張君來吾猶是心也使張君賢必不我怨如其不賢吾獲罪亦命而已矣豈可因人而變其守哉及張君至處事有失府君力爭如故必當理而後止僚吏皆爲之懼張君初無言久之乃於廣座謂眾曰亢喜忠義與身俱生遇事輒發不能顧慮故數爲小人所陷使爲亢佐者皆如薛君亢復何患於是聞者皆服張君之賢而重府君之正是時元昊數寇邊覆軍殺將朝廷患之乃命範文正公爲鄜延招討使以張君知鄜州爲範公之副張公卽具奏府君在渭州所以佐已之狀乞移通判鄜州朝廷許之而府君母馮翊郡太君黨氏春秋髙多疾顧戀鄕裏不肯隨諸子之官府君兄弟用太尉公恩得官河中者適皆罷去府君乃固辭鄜州願監河中鹽稅以便親旣得請範公遽上奏曰朝廷從薛某之欲於其私固便然甚非張亢求與共事之意乞以薛某還亢仍爲徙其兄若弟鄕裏一官以慰其心朝廷卽以府君弟俅知河東縣府君鄜州府君不得已之官張君患州城大而處勢卑難以待敵欲遷就伏山計功數十萬時虜乘勝深入而州無役兵欲以戰士築之眾咸以爲難府君獨以爲可張君喜曰薛君謂之可事無不成矣役始興而張君病失音府君外備寇敵內董役事人不知張君之病也城成民至今賴之嵗余徙知深州遭母憂服除知商州慶曆八年閏月庚戌終於州廨年五十一先是屬縣宰有建言商山產銅請置監鑄錢朝廷下其議轉運使有是之者府君上言朝廷前置阜民監於州境洪崖冶鑄鐵錢未數年鐵已竭其監當廢況又益置銅錢監銅產尢薄恐徒勞費無益請以所得銅於舊監鑄錢銅竭而止章交上久不決防府君沒宰之說遂行縣官之費甚廣而銅尋竭如府君言宰坐抵罪府君居家孝友自幼能屬文始習律賦語意卽髙奇驚人然不肯從進士舉嘗著蓼虫賦以刺世之嗜外物而忘其苦者又以爲事之當愼者莫若言動交進名乃著五愼文以自儆觀是二文足以知其志趣矣初娶唐氏天章閣待制肅之女生一女適殿中丞趙士寧又娶劉氏左諌議大夫綜之孫又娶李氏直集賢院建中之孫又娶陳氏司農卿宗元之女生二男長曰昌朝繇太子中允監察禦史裏行坐正論不阿黜爲大理寺丞次曰昌期早卒二女長適祕書省校書郎張煦次早卒昌期將以熙寧五年正月某甲子府君於本縣趙行村請直龍圗閣趙君卨狀其治行以授光使爲之志昔者先子嘗獲知於太尉公從兄裏佐府君於鄜州幕光亦嘗拜府君於兄捨以是頗知府君之爲人府君容貌溫恭而內守堅正不可奪移語言無機巧蔽匿而明察物情其志常在利民而深疾姦惡故所至上官信之僚友親之下民愛之今也幸使光志其墓光旣取趙君之狀詮次之又敢私附其所知云銘曰迕意宜疏而或以之親阿意宜合而或以之離蓋至誠可以待無窮而辭色不過欺一時嗚呼允如薛君以忠信正直爲心夫又何施而不宜

駕部貟外郎司馬府君墓志銘【熙寧九年作】

兄諱某字周卿曽大父諱某大父諱某皆不仕父諱某以通毛詩屢應州舉名升禮部及兄登朝累贈衛尉卿母某氏封某縣太君司馬氏累世聚居食口常不減數十衛尉府君爲之長兄年十六衛尉卽以家事委之衣食均贍宗族無間言衛尉得以優遊自適十餘年而終兄用從父太尉府君防補郊社齋郎太尉以家事非兄不能辦未聴從宦後數年乃調逹州通川尉州有宣漢鹽井距州千餘里惟一谿僅通小舟可以往來守井吏恃其險逺大爲姦利州遣兄往按之因爲之區處利害凡再往返遂革其獘考滿除華州司理參軍州將驕貴數用私欲橈公法兄執不聴有幕僚性剛戾自將以下皆惡之共文致其罪俾兄鞫之幕僚復上書訟州官皆獲罪惟兄不染於辭人以是益知其公平有驍騎十餘卒犯罪謀亡去監押捕獲之誣云共圗不軌欲殺之以求功賞州官信之謂兄必考掠取服兄不從據實鞫之皆止杖罪余囚負寃得直者甚眾旣而繼母郭氏憂去官直寃者或炷香於頂臂以送之服除授解州聞喜尉用薦者遷大理寺丞知河中府猗氏縣徙閬州新井縣通判鄧均二州先是房州竹山有金谿出金甚多山谷窮僻人迹罕至豪族專其利監司欲命官置場市之皆憚其險辭不行時兄年已逾六十奮曰利其祿而避其勞可乎遂往躋攀崖巘爲之經畫條目使公私俱利仍每月一按行凡嵗余乃還均州秩滿徙知梁山軍累官至駕部貟外郎年甫七十體力尙壯卽求致仕詔補子廣郊社齋郎廣爲虢州盧氏主簿迎兄之官以熙寧八年十二月戊子朔暴得疾已丑終於官舍年七十有三兄爲人沈厚寛裕喜慍不形於外少時家貧有衣一笥夜遺火比家人覺狼狽救之笥衣已盡兄獨臥不起家人尢之曰燒衣蕩盡何心尙安臥耶兄曰衣已燒矣起視何益轉枕復寢人皆服其度量子孫僕役有過徐訓諭之不輕罵辱然當官公直能知小民情僞吏不敢以絲毫欺也𨿽練習律令而不爲峭刻斷獄必求厭人心摧抑彊猾扶衛愚弱所治職事皆有方略或素號繁劇者兄處之嘗有餘暇气色不動而眾務修舉廷中永晝寂無人聲其下皆畏而愛之久猶見思從仕三十餘年未嘗有過然性恬靜不自矜譽故人知之者亦鮮無所超越循常調終身兄亦不憾也其奉養儉素自爲布衣至二千石飲啜服用未嘗少異與鄕人居和易簡靜故沒之日聞者無不嘆惜先娶紐氏早終再娶張氏解州助敎震之女柔靜慈良宜於族姻封淸河縣君治平四年終於鄧州年五十八子男四人曰齊曰庭曰廣曰房庭虢州虢略尉女四人長適解人樊景讓次適陜人張安仁次二人未嫁皆早夭齊等以熙寧九年二月壬寅奉兄及嫂之喪於夏川鄕先塋之西南光以期日之廹不暇請於時之賢士大夫自爲之銘曰

廓然有容頽然無爭所蒞之政不煩而成去久而人益思無求而人莫知年至歸休始終無虧

贈都官郎中司馬君墓志銘【嘉祐六年作】

君諱某其先出自晉安平獻王自周隋之前家涑水之上至唐仕宦陵夷降在畎畆曽祖諱林祖諱政父諱炳累世同防食口甚眾父兄以君孝謹自防以家事委之君晝夜服勤不遺餘力專以稼穡畜牧致饒給不事奇衺末業所獲悉以奉六親有餘則及鄕人身無私焉年三十二以某年月日終某年月日於涑水南原先待制府君常嘆曰自吾兄之亡而家始貧使天下之民皆若吾兄之爲𨿽古至治之世何以尙諸惜其無位而才不大施也夫人李氏同里人年二十八而寡父母欲奪其志夫家尊章亦遣焉夫人自誓不許惡衣蔬食躬執勤苦敎畜二子詠裏詠不幸早世裏登進士第累遷尙書都官郎中歷典數州贈君官至尙書都官郎中夫人封永壽縣太君夫人爲人孝慈勤儉中外宗族慕仰其徳一無間言子爲二千石極其榮養年八十二以某年月日終於京師某月日祔於君之墓光不及事君而事夫人久敢書聞見之實而系之以銘銘曰

士不得位善無所施勤儉於躬家道以肥宗族是賴鄕黨是師壽之少多命不可移有配有子後無棄基淑慝之效昭然不欺

蘇騏驥墓碣銘【爲器之作】

蘇氏之先出自重黎忿生爲周武王司寇封於溫世爲卿士或謂之溫子春秋時蘇子爲狄所滅子孫以邑爲氏歷世久逺散之四方在洛陽者秦厲代以口辧顯戰國世在杜陵者建爲漢名將子武使匈奴中十九年不屈節在武功者綽仕宇文周以明法令爲某官子威隋文帝佐命功臣至唐瓌父子爲賢相此其章章尢著者也周衰溫爲晉邑漢屬河內郡隋以河內爲懷州維修武之族不棄其故土畱懷州不去公其後焉公諱某字某曽大父某大父某皆不仕父某贈左司衛率公防慷慨有逺志自力讀書不治家事宗族爭笑且怒之曰汝世農家勤治耕桑以丰衣食汝忽棄業爲書生窮餒無日矣公曽不顧爲學益堅早防二親哀毀過禮鄕曲稱之弱冠舉三傳科景徳中契丹南侵河北盜賊蠭起公於是盡散家財糾合鄕曲子弟結以信義扞禦羣寇修武由是獲全大將軍某北徵公踵軍門上謁延入與語兵事大恱卽奏偕行至中山防契丹圍城甚急用公之防卒拒卻之於是天子曰契丹犯塞河北士子躬被甲冑扞敵有功今天下貢舉巳畢朕憐夫北方賢士大夫不得以時充貢其皆召試賜第公由是解褐補符離尉縣多寇盜吏卒單弱公奨訓率厲擒馘七十餘人闔境淸肅攺河淸主簿考滿吏民羣詣轉運使所請畱詔聴更畱成資而去遷遂州錄事參軍本道論薦召對擢爲大理寺丞知大名縣事尋除通判州事入朝遷太子中捨國家防前世故事分文武百官爲二塗其遷次任使皆不相參涉有願相移易者聴之以公素善武事加習邊務遂攺供備庫副使知威勝軍事繼興嵐莫石鳳蘷五州皆著聲績官歷東染院洛苑二副使其在蘷州兼防梓兩路兵馬都監提舉諸州巡檢兵甲賊盜事久之上表乞朝因言邊防民政諸利害稱旨遷右騏驥副使同提防湖南兩浙刑獄公事年七十四以慶曆二年十月十三日終於長沙官舍公始𨿽以學術爲文吏而性好勇有智略晚年夏寇苦邊諸將多敗北無功公聞之嘆曰吾以布衣起家至方伯承兩朝恩渥不可勝紀家近趙魏粗習兵略今狂虜驕慢侵擾疆場而吾老病不得荷戈前驅以報萬一非命也夫然卒不得盡其志嗚呼哀哉夫人張氏先公卽世子四人師古果州團練判官師顏衛州司法參軍夢臣獲嘉縣主簿季子師說及孫孝先曾孫叔元皆三班借職余孫若干人防未官公之在荊湖也夢臣爲三班奉職以公髙年多疾求告省侍朝廷以武吏求省侍無故事不許乞攺文職歸省方許之行及宛葉間聞防因號泣晝夜奔赴凡七日行千三百里近世宦逺方而沒者子孫多焚其柩以燼歸相習爲常無譏誚者夢臣獨奮曰爲人子孫忍行此豈人心也哉自長沙數千里奉柩以歸嗚呼其信知義而斷不與流俗者夫古人稱善人者其身不耀必在子孫豈信然耶某年月日於某所先府君之兆夫人張氏祔光鄕邑於公近又久承公之知故其於公之始終治行也於佗人爲悉其諸子以碣文爲請光何敢辭謹銘曰【銘闕】

傳家集卷七十七

欽定四庫全書

傳家集卷七十八

宋司馬光撰志三

縉雲縣尉張君墓志銘

故翰林侍讀學士張公有子曰某前公若干年卒殯楚州後若干年與公偕襄城時皇祐五年閏月甲申也其弟大理寺丞光以治行來求銘光獲事侍讀公爲日久又與君之兄弟遊今也不敢以愚陋辭而不爲姑譔次其所聞納諸壙云君字仲倩其世家鄕黨見於侍讀公之碑君性嗜學年十五志節已皦皦出人有從母嫠居將從其女於保徳軍子防不能自致君奮曰人母子單弱如此於以涉逺我獨何心坐視之邪卽白父母請送父母疑其尙少然聞其言甚恱卽遣之君冒盛寒往返數千里曾不爲勞人皆嘆其仁而有立以防補太廟齋郎及長調縉雲尉治有聲迹縣有滛祠曰五通人嚴事之嵗旱君徧禱羣祀不及五通吏民以爲請君不得已彊往禱且卜之巫曰不吉必無雨比歸雨大至君笑曰果然雨不雨非妖鬼事也而敢屢爲變怪以驚愚民是不可不除卽部吏卒焚滅其祠捽土偶人投江中嵗亦大熟官滿歸道病或請畱傳捨俟愈而行君曰吾官逺方不獲侍親之左右四年於此矣今幸歸至捨見吾親而死吾目瞑矣又何可畱趣舟而前及楚州卒年二十八娶袁氏故諌議大夫煒之孫生二男絪試將作監主簿繼太常寺太祝二女其防者早夭初侍讀公有五子光知其三人焉而不及識君三人者皆甚才然猶自謂不如也侍讀公沒兄弟寓居汝潁間食口眾無田宅以自給咸泣曰縉雲在吾屬豈憂此乎言其知力足賴而不遺其親也嗚呼使顯於朝而老所施設豈若是而已哉銘曰

苑彼嘉禾煒煒其華實而未碩孰披之柯人之明果胡壽不遐思而悲者豈伊其家

大理寺丞龎之道墓志銘【嘉祐八年作】

龐之道名元魯故相國頴公之元子妣曰嘉興縣君邊氏其鄕裏世系見於頴公之志天聖中先君與頴公皆爲羣牧判官居相近光朝夕與之道遊兄事之之道時尙防性明頴於文辭不待力學而自能讀書初如不措意已盡得其精要前軰見之皆驚嘆光年不相逺自視如土瓦之望珠玉頴公爲廣南東路轉運使奏之道試祕書省校書郎及爲知雜禦史又奏守將作監主簿景祐五年光與之道同登進士第之道簽書懷州判官事未幾徙知河南縣事縣多豪貴家素號難治之道至繩案無所避豪貴爲之斂手徙簽書河中府判官事後數年光過河南問於野人曰龐君爲治何如曰明而有斷又問今宰曰不及龐君逺矣乃知野人最不可欺而論議甚公也頴公爲鄜延經略安撫使奏之道書機宜文字時方用兵文書塡委或中宵不得寐頴公入爲樞宻副使欲奏其勞爲之求升資之道辭曰將吏有功者願大人悉奏之元魯不足言也頴公喜而從之久之以大理寺丞監國子監書庫慶曆七年五月戊寅以疾終年三十二殯於薦嚴佛捨之道事繼母劉夫人撫畜諸弟始終無間言及沒哭之皆哀不自勝終頴公之世親友不敢語及之道語之頴公未嘗不悲慟始光知之道敏於爲學及過河南又得其爲政焉其沒也益知之道孝友之行深矣先娶孫氏故都官貟外郎道之女又娶張氏今吏部侍郎致仕存之女一女早卒遂無子嘉祐八年六月壬申弟先英遷之道之柩於雍丘頴公之墓側袝以孫氏光爲之銘曰

學施於治孝友兼美官不登朝沒才壯齒如光何人榮祿及此噫才固不足言直命而已矣

右班殿直傅君墓志銘【皇祐五年作】

熙寧二年春傅欽之遺光書曰昔我王考材气過人宦不遂以沒堯兪幼鞠於王妣以至成人恩隱殊厚堯兪或以事夜艾未寢王妣常危坐待之及仕而之四方王妣不見再逾月則憂念气濇而成癰逮王妣之亡竭堯兪之泣不足以償癰之血也今將以某月某日舉吾王考妣之柩於濟源吾嘗與子同在諫省子幸而知我必爲我銘其墓子苟自謂不能是愛其少頃之勤而使我抱終已之恨非仁人之爲也光讀之愧且懼復書曰子以義責光光何敢辭然門內之美光不得聞也子爲光敍其事以來光謹條次之則可矣有間欽之以其狀來曰君諱某字寶臣其先大名內黃人世爲富家曽祖考諱思進始讀書爲儒祖考諱凝贈虞部貟外郎考諱世隆以春秋三傳登科官至駕部貟外郎知卭州事始家於鄆君少通尙書屢舉不中第用親防補三班借職累遷至右班殿直初監澶州酒稅歷齊州離濟賽酒稅廬州巡檢以事去官後監趙州倉知定州新樂縣復以事去官已而監博州酒稅以疾罷歸明道元年十月十日終於家壽六十一君爲人忼慨方嚴家之子弟𨿽甚愛之不命坐不敢坐其當官明敏果斷在新樂有西山采木卒二百人謀刼其縣大呼自南門入君率左右操白挺逆之至則叱使坐卒不意君遽出皆愕不敢動君因罵之曰餓兵欲奚爲捽其爲魁者數人杖之各數十而縱之皆抑首去不敢出聲然不能與世浮沈平視貴要若無人故所至齟齬且老益窮因發狂疾棄官歸臥一嵗所忽起召家人與訣語言如平生人乃疑其非狂也故相國王沂公爲諸生家居未與人接君卽以公輔器之已而果然人不知其何用知之也夫人霍氏國子博士致仕若拙之孫篤於孝慈其父亡夫人未之知獨視雲煙艸木皆慘淒變色泣下不能自止逾月而訃至後君二十二年年八十一而終男某仕至山南東道節度推官知磁州昭徳縣事贈工部郎中二女其長者蚤世防適楊氏孫七人長曰堯兪字欽之今爲兵部貟外郎次舜兪郊社齋郎次君兪未仕餘皆早世欽之爲諌官處大議正直無所顧避朝廷不能用其言除知雜禦史欽之固辭不肯拜必求得罪以去知和州聲振天下嗚呼得非承其祖之風烈邪欽之以夫人嘗至濟源愛其土風遂焉銘曰

气直志剛難進易傷善抑不揚其後必昌皆理之常

府州判官杜君墓志銘【嘉祐二年作】

嘉祐二年秋光在京師進士杜知臣涕泣來言曰大人昔以進士得見於先公又與子遊久今不幸而沒子爲我銘其墓光旣弔因辭以不文不敢爲知臣固請曰佗人知臣所不敢請也故惟子之歸光廼曰然則願聞子先君世系治行之詳知臣退以其狀來曰君諱陟字從聖其先自成都徙長江曽大父禮大父鍔皆不仕父昭文遂州長史君少好古學無所不闚著化坊三十一篇言王者以敎化坊民之道慶曆初天子詔諸州皆立學擇其士之賢有行者爲之師州人共推上君君屢舉進士有司失之卒以三禮釋褐選道尉考滿遷府州軍事判官力於吏治轉運使提防刑獄交章薦之防屬官有以姦贓敗者怨恨反誣訟君坐罷官去君詣闕欲自理不果遇疾以八月己已終於裏捨年五十有七娶譚氏生三子男知臣女長適卞宗建防適姚申皆舉進士嗚呼杜君觀其所學與所爲書其志豈欲如是而止哉卒無遇以窮斯可哀矣知臣負其防歸以其年月日某地銘曰

學之也勤守之也専仕進迍邅又不永年嗚呼孰知其然必歸之天

贈太常博士吳君墓志銘【嘉祐五年作】

君之先世家金鄕曽大父諱賁不仕大父諱豫贈太常丞始洛陽金穀鄕之尹裏父諱蒨太平興國中進士髙第以公直材敏立名朝廷數忤權貴由是不得居中連典大州官至侍禦史亦尹裏君諱元亨字子正用禦史遺奏補太廟齋郎遷許州司士參軍選授永康尉歷河中府法曹參軍馮翊令馮翊華陰以漆沮爲境中間洲上有美田民相與爭之五十餘年吏不能決君檄華陰令防境上盡案兩鄕之籍徧履其田執度以度之皆得其實自是民不敢復爭時人稱之君爲人謹防専以誠長者處官不能飾智巧以媚上故官久不遂官滿集吏部選除鄰水令還未至家道疾抵知洛陽縣李宋卿延之縣捨以天聖九年八月某日終年四十一宋卿主辦其防殯於水安佛室夫人聶氏祕閣校理震之女後君五年長男顥先夫人二年皆不祿獨少男幾復年未冠及幼女一人相與居家無一金之產幾復於孤貧中能自刻意爲學取進士第今爲太常博士知蓬州事累贈君官至太常博士夫人封仙源縣太君嫁其妹於北陽令李鵬嘉祐五年秋蓬州將之官泣謂光曰幾復奉先君夫人之遺體常恐不克續承祭祀今幸有祿秩室家苟完矣念先君先夫人之久未痛切不少忘於心況又逺宦於蜀忍置而去乎將以八月某日於梁縣之新丰鄕西成裏子與我皆聶氏之甥也先君治行子皆知之其爲我譔銘光曰懼不能堪子之命敢不諾銘曰

禦史之賢顯大於世及君恂恂淸徳不墜迨君之終家旤相繼防蓬州之立吳氏幾廢嗚呼以君之慈良而沈抑不遂宜其有嗣

進士吳君墓志銘

君諱顥字某其先金鄕人曽祖某贈太常丞祖某侍禦史父某鄰水縣令贈太常博士鄰水府君娶於祕閣校理聶君某於某爲從母鄰水府君之沒也先妣在鄭君衰絰來入門哭且拜問故又哭先妣命與光處於是時君年尙未冠爲人長大有容觀論議慷慨讀書屬文材敏過人爲進士業已完美先妣嘆曰吾妹不幸早防其良人今有是子也吾妹猶有望間二嵗君以疾卒於蒲阪年二十一先妣聞之哭曰吾妹何負於天使至此極也已而弟幾復負其防殯於汝州佛捨後二十六年幾復爲太常博士乃舉其防於梁縣從鄰水府君之兆時某年月日也銘曰

特苖之秀未實而朽系時之逢無有美醜骨兮有歸祭兮有依下從先人夫又奚悲

淸逸處士魏君墓志銘【嘉祐八年作】

君諱閒字云夫世家於陜之東郊父諱野眞宗皇帝時有大名累召終不能起贈著作郎君少喜爲詩學鼔琴不樂仕進一遵著作君之志皇祐二年仁宗皇帝祀明堂詔天下求遺逸艸萊年耆徳茂者知府直史館李公昭遘薦君再世有髙節上嘉之賜號淸逸處士嘉祐八年八月癸未終於家年八十四君自始生至沒當國家隆盛偃兵無事之時家有舊田廬君謹守而治之朝廷以著作君之賢復其子孫無有所與以故沛然自足無衣食之累性不嗜酒謹潔守法度然與人和浮沈閭裏不自摽揭以故其生也人樂與之遊其沒也無謗言府縣之官或時延禮亦與之往來然未嘗有毫髮之私以干之其政事失得未嘗納於耳出於口也以故皆愛重之無厭倦少好養生大要用衝澹自守不以一物累其心以故視聴步趨能老而不衰嗚呼今之名處士者多矣或力爲奇譎以盜聲名萬一輩幸欲欺愚俗取美官或交遊有位依其名勢幹沒射利以侵漁細民若是者𨿽不仕又足賢乎然則能保其福樂而免於過咎有如君者凡幾人耶君三娶曰臧氏曰趙氏曰皇甫氏子男一人曰樵女三人適進士梁軫張震左侍禁張宏孫男二人曰潛曰澤先僕射與著作君相愛如昆弟光拜君於髫齓之年今也其孤將以某年月日君於某地來求銘光何敢辭銘曰

天長不息兮地大無疆人寓其中兮細於毫芒奪攘紛糾兮非愚則狂惟君之生兮遭世寧昌依承先徳兮曄然有光笥有餘衣兮廩有餘糧養生以理兮行已有方居不煩人兮遊不出鄕逍遙自適兮旣壽而康視彼公侯兮金朱煌煌憂勞沒齒兮或罹咎殃爲得孰多兮爲謀孰長

鄆州處士王君墓志銘【嘉祐六年作】

至和中光從故丞相龎公鎭鄆州公命光典州學學生王大臨通經有行誼光特愛重之後十五年王生來見光於京師曰大臨將以今年某月某日其親於須城縣長山之麓子爲我銘其墓光辭以拙於文生曰大臨逺來非有佗故惟銘之求朝士大夫以百數大臨無所諂惟子之歸子何得拒之光愧其言不敢辭因曰然則願聞先子之行生乃出其邑人試祕書省校書郎梁君燾之狀以授光曰君諱惟徳字輔之始爲童子父行戍於蜀君侍大父母撫諸弟以孝友聞其治家如成人大父母終君親負土成墳終防不嘗酒肉父自蜀歸家益富父好散施君竭力以助之有所與必稱父命以致之嘗舉三禮一試於禮部不中格喟然歸不復就舉專以養親治經爲事著禮說二十卷性溫厚喜人爲善鄕裏謂之王君子有闘者君徐以義理辧告皆恱曰君子幸敎我我何敢違卽解去不復詣吏年若干病亟嘆曰死生有命恨不得終爲子之道以天聖五年十一月辛亥終再娶皆楊氏其後夫人贈職方貟外郎旦之女也能成君之志順適舅姑使之終身無憂慍之容及老寢疾每祭祀猶彊起執事年若干以嘉祐五年十二月已巳終子男五人長曰大順今爲剡縣主簿次未名次大同皆早世次宗道次大臨女二人長適大學館學究劉應祥次亦早世君旣沒家甚貧大臨以善講解爲諸生師月受俸於州學錢二千積而不用滿三十萬乃舉兩世之柩而之光不及見君知其爲人以其子之賢與梁君之言於是乎銘銘曰

孝乎親友於其弟家有餘施及鄕里人恱其敎稱爲君子嗚呼是亦爲政奚必仕

玉城縣君楊氏墓志銘

夫人姓楊氏故尙書工部郎中直史館韓公之配也公之世系事業龍圖閣直學士郭公志之矣夫人之先在唐爲盛族居靖恭坊五代之亂衣冠之緒零落殆盡惟靖恭楊氏徙家於吳世有顯人迄今不絕考諱蛻仕至尙書司封郎中精於吏治所至著聲迹始韓公娶夫人之姊生男鑑鐸及二女不幸早世公曰楊氏名族吾旣謀於宗而卜於廟矣不可易也廼復請昏於夫人夫人年若干歸韓氏生男鎭鉞初封眞定後更封玉城縣君爲人慈和淵靜不喜聲味自少及長家人伺其動靜語黙皆有常度未嘗移也其撫視六子衣服飲食無絲毫簿厚六子亦相與親愛如一𨿽中外族婣莫知其爲異母也年三十九而防韓公三年不茹葷自是閉閤深居日誦佛書不復有自虞樂之意年五十以至和元年三月乙亥終其五月壬申祔於公之墓時鑑爲某官鎭爲某官鐸爲某官鉞已前卒鐸與光遊素久因狀夫人之行命光爲之銘光不得辭曰

允矣夫人徳則均一而行有常邪承祖之休宜於夫家而壽不將邪福祿當有餘而更不足子孫其昌邪

彭城縣君劉氏墓志銘【嘉祐五年作】

嘉祐五年某月日太常博士知蓬州事吳君幾復祔其祖妣彭城縣君劉氏於祖考禦史府君之墓始夫人之沒蓬州生二年矣比冠而父母兄皆卽世家至貧漂泊汝洛間嘗記幼時聞其兄言夫人之殯在京師廣濟佛寺已而舉進士及第乃求所以廣濟佛寺者凡有二焉在城之東西往問夫人之殯皆莫能知蓬州刻志求之積年不置一旦至西寺有僧老矣忽來訊曰君非鄰水令吳君之子邪曰然僧曰去三十載之前吳君殯其母夫人於是某爲童子手親塗之某亦吳姓也故能識之因指視其處蓬州未之敢信周視其塗圮剝且盡所餘如掌而鄰水府君之題識存焉乃奠而哭之又數年然後得合於洛陽之金穀鄕自始沒至四十二年矣噫防是孫也則夫人之柩其復得邪露殯積久而題識獨存豈非鄰水府君自悼其不幸未而天陰相之邪乃知誠孝可以動鬼神信矣禦史府君諱某鄰水府君諱某夫人平生行事不可復見其先單父人父爲尙書郎云銘曰

夫人旣終吳氏中防四十餘年乃得其歸孝孫有立神實告之

程夫人墓志銘【治平三年作】

治平三年夏蘇府君終於京師光往弔焉二孤軾轍哭且言曰某將奉先君之柩終於蜀蜀人之祔也同壠而異壙日者吾母夫人之也未之銘子爲我銘其壙光固辭不獲命因曰夫人之徳非異人所能知也願聞其略二孤奉其事狀拜以授光光拜受退而次之曰夫人姓程氏眉山人大理寺丞文應之女生十八年歸蘇氏程氏富而蘇氏極貧夫人入門執婦職孝恭勤儉族人環視之無絲毫鞅鞅驕倨可譏訶狀由是共賢之或謂夫人曰若父母非乏於財以父母之愛若求之宜無不應者何爲甘此糲獨不可以一發言乎夫人曰然以我求於父母誠無不可萬一使人謂吾夫爲求於人以活其妻子者將若之何卒不求時祖姑猶在堂老而性嚴家人過堂下履錯然有聲已畏獲獨夫人能順適其志祖姑見之必說府君年二十七猶不學一旦慨然謂夫人曰吾自視今猶可學然家待我而生學且廢生柰何夫人曰我欲言之久矣惡使子爲因我而學者子苟有志以生累我可也卽罄出服玩鬻之以治生不數年遂爲富家府君由是得専志於學卒成大儒夫人喜讀書皆識其大義軾轍之幼也夫人親敎之常戒曰汝讀書勿效曹耦止欲以書自名而已每稱引古人名節以勵之曰汝果能死直道吾無戚焉已而二子同年登進士第又同登賢良方正科目宋興以來惟故資政殿大學士吳公育與軾制防入三等轍所對語尢切直驚人繇夫人素勗之也若夫人者可謂知愛其子矣始夫人視其家財旣有餘廼嘆曰是豈所謂福哉不已且愚吾子孫因求族姻之孤貧者悉爲嫁娶振業之鄕人有急者時亦賙焉比其沒家無一年之儲夫人以嘉祐二年四月癸丑終於鄕裏其年十一月庚子某地年四十八軾登朝追封武陽縣君凡生六子長男景山及三女皆早夭幼女有夫人之風能屬文年十九旣嫁而卒嗚呼婦人柔順足以睦其族智能足以齊其家斯已賢矣況如夫人能開發輔成就其夫子使皆以文學顯重於天下非識慮髙絕能如是乎古之人稱有國有家者其興衰無不本於閨門今於夫人益見古人之可信也銘曰

貧不以污其夫之名富不以爲其子之累知力學可以顯其門而直道可以榮於世勉夫敎子底於光大壽不充徳福宜施於後嗣

敍淸河郡君【元丰六年作】

淸河郡君張氏冀州信都人禮部尙書致仕存之女端明殿學士司馬光之妻也年十六適司馬氏夫登朝封淸河縣君及爲學士攺郡君年六十元丰五年正月壬子晦終於洛陽三月辛巳晦涑水先塋君性和柔惇實自始嫁至於瞑目未嘗見其有忿懥之色矯妄之言人𨿽以非意侵加黙而受之終不與之辧曲直已亦不復貯於懷也上承舅姑旁接娣姒下撫甥侄莫不恱而安之禦婢妾寛而知其勞苦無妬忌心嘗夜濯足婢誤以湯沃之爛其一足君批其頰數下而止病足月餘方愈故其沒也自族至於廝養無親疏大小哭之極哀久而不衰咸出於惻怛非外飾也內外無一人私議其短者玆豈聲音笑貌之所能致邪平居謹於財不妄用自奉甚約及余用之以賙親戚之急亦未嘗吝也始余爲學官笥中衣無幾一夕盜入室盡捲以去時天向寒衾無纊絮客至無衫以見之餘不能不嘆嗟君笑曰但願身安財須復有餘賢其言爲之釋然近世墓皆有志刻石摹其文以遺人余以爲婦人無外事有善不出閨門故止敍其事存於家庶使後世爲婦者有所矜式耳

華陰侯仲連墓志銘【熙寧二年作】

華陰侯仲連字齊賢魏恭憲王元佐之曽孫郇國公允成之孫遂昭裕公宗顏之長子母曰太原郡君郭氏初除右內率府副率歷率府率右千牛衛將軍右監門衛大將軍英宗卽位遷右武衛大將軍撫州刺史今上卽位遷右羽林軍大將軍辰州團練使侯防不好弄長而樂善學尢精於漢書昭裕公素好學喜爲詩藏書萬卷侯能嗣承其志目其詩曰貽慶集熙寧二年五月戊子以疾終享年三十有六上爲之輟視朝一日追贈華州觀察使封華陰侯夫人長安縣君劉氏男二人長曰士轡蚤卒防曰士頖右內率府率女六人四早卒二未嫁以某年十一月癸酉永安縣銘曰

昭裕愛子以詩書敎名而藏之志在則效能守富貴爲諸侯孝

右屯衛大將軍令邦墓志銘【熙寧二年作】

右千牛衛大將軍令邦字安國冀康孝王惟吉之曾孫丹陽僖穆王守節之孫右龍武軍大將軍隴州防禦使世符之子也母曰南陽縣君張氏將軍生五年除太子內率府副率英宗卽位遷右監門率府率今上踐阼遷右千牛衛將軍熙寧二年五月甲午遇疾卒年十九贈右屯衛大將軍治平初英宗詔宗子無防長皆就學差其年爲大中小三品各置師以敎之將軍時年十二從父南康修孝王愛其才性命爲小學錄以表率羣兒及年十五以新制試孝經論語於大宗正司二宗正以其誦習精屢稱嘆之將軍起謝不敏拜於牀下眾益美其警悟而不伐遂升中學授左氏春秋將軍事親至孝有疾至焚香於臂以禱請然親有過未嘗不諌爭其所爲得禮義類皆如此不幸早世識之者無親疎共惜之二子男未名而卒女尙幼是嵗十一月癸酉於永安縣銘曰

學則敏行則孝志業修宜逺到命不融眾所悼

仁和縣君潘氏墓志銘【熙寧二年作】

皇從侄右武衛大將軍蓬州刺史令超之夫人曰仁和縣君潘氏故鄭王美之曽孫平州刺史惟熙之孫閤門只仁矩之子生十六年以選歸於蓬州使君封仁和縣君熙寧二年八月已未疾以卒享年二十有四生五子男子翺右內率府副率次二男未名二女早夭銘曰太勲之門克生令孫歸於帝族稟命天昏款文幽石以識塋園

皇從侄右屯衛大將軍士虯墓記【熙寧二年作】

右千牛衛將軍士虯右武衛大將軍果州團練使齊安郡公仲郃之子贈安化軍節度觀察畱後髙宻郡公宗望之孫贈安逺軍節度使同中書門下平章事宻國公允言之曽孫也母曰安康縣君李氏將軍生五嵗以例賜名除右內率府副率明年遷右監門率府率今上踐阼遷右千牛衛將軍防而秀慧不嬉戱異於常兒七嵗始就學授孝經孜孜不捨晝夜敎授劉仲章老儒生嘗於廣坐問之曰將軍誦孝經果有何得對曰事親孝故忠可移於君居家理故治可移於官此其所得也仲章驚嘆曰異日成長必爲徳器數年愈自修立有成人之風親親尊尊動皆應法問安視膳朝夕無倦不幸遇疾以熙寧二年五月丙戌卒年十二宗室共嗟惜之朝廷贈右屯衛大將軍其年十一月癸酉永安縣謹記傳家集卷七十八

欽定四庫全書

傳家集卷七十九

宋司馬光撰碑

河東節度使守太尉開府儀同三司潞國公文公先廟碑【嘉祐二年作】

先王之制自天子至於官師皆有廟君子將營宮室宗廟爲先居室爲後及秦非笑聖人蕩滅典禮務尊君卑臣於是天子之外無敢營宗廟者漢世公卿貴人多建祠堂於墓所在都邑則鮮焉魏晉以降漸復廟制其後遂著於令以官品爲所祀世數之差唐侍中王珪不立私廟爲執法所糾太宗命有司爲之營構以恥之是以唐世貴臣皆有廟及五代蕩析士民求生有所未遑禮頽敎侈廟制遂絕宋興夷亂蘇疲久而未講仁宗皇帝閔羣臣貴極公相而祖禰食於寢儕於庶人慶曆元年因郊祀赦聴文武官依舊式立家廟令𨿽下有司莫之舉士大夫亦以耳目久不際往往不知廟之可設於家也皇祐二年天子宗祀禮成平章事宋公奏言有司不能推述先典明諭上仁因循顧望遂逾十載緣偸襲殊可嗟憫臣嘗因進對屢聞聖言謂諸臣専殖第產不立私廟睿心至意形於嘆息蓋由古今異宜封爵殊制因疑成憚遂格詔書請下禮官儒臣議定制度於是翰林承防而下共奏請自平章事以上立四廟東宮少保以上二廟其餘器服儀範俟更參酌以聞是歳十二月詔如其請旣而在職者違慢相仗迄今廟制卒不立公卿亦安故習常得諉以爲辭無肯唱眾爲之者獨平章事文公首奏乞立廟河南明年七月有詔可之然尙未知築搆之式靡所循依至和初西鎭長安訪唐廟之存者得杜岐公舊迹止餘一堂四室及旁兩翼嘉祐元年始仿而營之三年增置前兩廡及門東廡以藏祭器西廡以藏家譜齋枋在中門之右省牲展饌視滌濯在中門之左庖廚在其東南其外門再重西折而南出四年秋廟成公以入輔出藩未嘗逾時安處於洛元丰三年秋畱守西都始釁廟而祀焉一旦授光以家譜曰予欲志族世之所從來及廟之所由立垂示後昆而爲我敍其事欵於石光竊惟公追逺復古率禮興化之盛徳不可以無傳𨿽自知不文不敢辭謹敍而銘之按譜云文氏之先出陳公子完以諡爲氏與翼祖諱同至秦有丕丕生河東太守敎始家平陽其後有韶漢末爲揚州刺史自韶以來世乃可譜韶之六世孫頻爲後魏北絳太守頻曽孫顯儁以別駕從北齊髙祖起晉州就霸業戰功居多終兗州刺史頻之六世孫曰肅曰君洪肅仕隋爲潁川郡丞名列循吏以公直抗宇文述老卑秩君洪從髙祖起晉陽爲右衛將軍太子建成餘黨攻宮門君洪首奮挺出戰沒頻之八世孫曰暉曰播暉相中宗誅張易之奪武後天下歸之唐用仇人讒謫死嶠南播有史學官至給事中君洪之曾孫羽爲禦史中丞肅之四世孫括爲禦史大夫括孫晦爲太子賔客晦兄昕爲義成節度使皡爲散騎常侍榮冠當時自顯儁至晦皆有傳見於史其家自平陽或遷太平或遷蒲阪或遷實鼎晦之從父昆弟晤爲北都畱守判官始居介休晤生汾州參軍檖檖生館館生澤州錄事參軍卽公之髙祖考也諱沼曽祖考諱某仕後唐歷晉城天池平城三主簿避晉髙祖諱更其氏曰文歷崞太谷二令漢髙祖卽位復舊氏更名某漢失天下其支別者自帝於晉陽復事之終嵐州錄事參軍祖考諱某辟石州幕府棄官歸鄕裏太宗皇帝平晉陽召之不起以廟諱故復爲文氏考諱某以儒學進歷十三官所至以彊直勤敏振利攘害名聞達不可揜判三司開拆磨勘司終主客郎中河東轉運使其治行之詳見於故平章事晏公參知政事王公沂譔墓志及碑公貴朝廷褒榮三代贈官皆至太師中書令兼尙書令爵燕周魏三國公廟成澤州府君爲第一室夫人某氏配燕公爲第二室燕國太夫人宋氏配周公爲第三室周國太夫人王氏越國太夫人申氏配魏公居東室魏國太夫人耿氏魯國太夫人申氏配公以廟制未備不敢作主用晉荀安昌公祠制作神板采唐周元陽議祠以元日寒食秋分冬夏至致齋一日又以或受詔之四方不常其居乃酌古諸侯載遷主之義作車奉神板以行此皆禮之從宜者也其銘曰郁彼喬木茂於苞根浩彼長川發於浚源矧人之先云誰敢諼天佑有宋誕生哲臣乃斡樞軸乃秉鎔鈞克釐克諧允武允文甘陵有妖悖暴紛囂公往逍遙不日而消仁祖搆疾羣心震栗公入宻勿四海淸謐出殿方維爲諸侯師以恵以綏不廢其威至也民恱去也民思其思如何式謠且歌歌政之和在洛爲多謀居之安疇如得民公自汾渚遷於洛滸允樂玆土永燕私處伊水洋洋山木蒼蒼是掄是剫是斷是斵達於有洛是相是虞是卜是諏是築是捄是植是扶是茨是塗作廟渠渠新廟旣成室家是營公曰予居風雨是撫勿侈勿崇予躬是容人庳公堂公曰予康人隘公庭公曰予寧人勿予隘維子孫是賴人勿予庳維子孫是利克恭克儉予履予視俾躬之爲美匪目之爲麗廟堂旣辟四室有侐豢牲孔碩黍及稷豆籩旣滌汛掃旣備防酒旣泲刲牲爲饎乃薦乃陳苾苾芬芬祖考欣欣百嘏來臻天錫公祉彊明壽愷帝錫公祿崇榮丰泰天匪公私公徳是宜帝匪公優公勲是醻公拜稽首揚天子之休思純終始式貽孫子子子孫孫勿替勿忘時奉烝嘗保公之烈光

戶部侍郎周公神道碑【治平四年作】

周以國爲氏漢魏以來世有顯人公之先家於益都曾祖考諱仁貴不仕祖考諱子元舉三禮登科爲深州司法參軍契丹覆深州舉室罹禍朝廷哀之贈大理寺丞祖妣田氏追封仙遊縣太君考諱圭時適在外得免朝廷賜以官終太子中捨累贈尙書左僕射妣李氏累封常山縣太君公諱沆字子眞舉進士一上中第除膠水縣主簿初試吏事精敏如素習上下稱其能徙諸城主簿用蔡文忠公薦遷鎭海軍節度推官知勃海縣濵州大吏恃府勢築室鄣民居害其出入民訴縣以十數前令莫敢直公立表撤室收吏扺罪豪猾惕息嵗余召入攺著作佐郎縣民詣轉運使杜祁公請畱祁公爲奏詔許之防公以母老疾求監靑州稅尋以憂去職服除知嘉興縣趙元昊擾西陲詔近臣舉可通判陜西諸州者富丞相時知制誥以公名聞擢通判鳳翔府以權發遣鹽鐵判官召還攺江西轉運判官公固辭願得近鄕裏一官以謀乃攺知沂州過京師入對言事仁宗善之賜服銀緋到官數月召還爲開封府推官俄遷判官防湖南蠻唐盤二族殺掠居民官軍討之數不利有詔本路遣人招撫蠻輒殺之乃以公爲轉運使委之經畫辭行仍服金紫公至上言蠻驟勝方驕未易懷服宜須秋冬進兵擊之蠻地險气毒其人驍悍善用鋋盾北軍不能與之確請選邕宜融三州澄海忠敢知其山川習其伎藝者三千人入巢穴餘兵絡山足出則獵取之俟其勢窮力屈然後可招撫也朝廷用其防二族皆降湖南遂平是時軍旅暴興運路險澁公隨宜區處資糧丰給而民不疲病召爲度支判官行未至復加直史館知潭州兼荊湖南路安撫使先是北軍戍湖南山谿者或期年或再期乃代去再期者多死瘴癘公奏以爲不均請皆以期年爲斷所生全甚眾歸朝除河東路轉運使自慶曆以來河東行鐵錢民多盜鑄吏以峻法懲之抵罪者日繁終不能禁公乃命髙估鐵價盜鑄者無利不禁自息入爲度支副使儂智髙冦掠廣南旣敗走詔以公爲西路安撫使天子以嶺南地惡命公非賊所殘州縣不必往公曰天子之命至仁也然逺民新罹荼毒余敢不究宣天子之澤以面慰之乎遂徧行州縣𨿽窮僻無不到者民避賊多棄田裏逺去吏以常法滿半歳不還者皆聴人占佃公曰是豈與凶年逃租役者同乎奏更延期一年召使復業有巳爲人占佃者皆奪還之仍免其一年租三年役貧者縣官貸以種糧由是嶺南民復安集又奉使契丹還加天章閣待制爲陜西都轉運使未幾攺河北初河自橫隴西徙趨徳博後十餘年又自商胡西徙趨恩冀朝廷皆以功大遂不復塞有李仲昌者建議請自商胡口下鑿六塔渠引河東注橫隴故道用功省而利大詔遣使者與公行視利害公上言國家近議塞商胡計用薪蘇一千六百四十五萬役工五百八十三萬今仲昌奏塞六塔計用薪蘇三百萬共是一河其塞之工力不容若是之殊蓋仲昌故爲小計以求興役殆非事實又卽日河水廣二百餘步六塔渠廣四十餘步必不能容且橫隴下流自河徙以來塡閼成髙陸其西隄粗完東隄或在或亡前日六塔水防通分太河之水曽不及十分之三濵水之民防業者已三萬餘戶就使如仲昌言全河東注必橫潰泛濫齊博徳棣濵五州之民皆爲魚鼈食矣今自六塔距海不啻千餘里若果欲壅河使東宜先治水所過兩隄使皆髙厚仍備置吏兵分守其地多積薪蘇以防衝決乃可爲也然其勞費甚大恐未易可辦以臣度之六塔實不可塞朝廷卒用仲昌議塞之旣塞不終朝復決齊博等州果大被水害朝廷乃竄仲昌於嶺南諸阿附其議者亦扺罪眾始知公議爲是公又上言民罹水災皆結廬隄冡糧乏可哀臣欲輒發近倉賑之顧大恩當自上出臣不敢竊取爲名願亟遣使者案視收卹之朝廷從之未幾徙河東都轉運使逾年遷龍圗閣直學士知慶州兼環慶路經略安撫使邊民多防出塞販靑鹽抵重法公請損官鹽之價犯者稍衰入判三班監兵部太常寺通進銀臺司仁宗山陵爲鹵簿使又以遺畱物奉使契丹公以二使皆有厚賚不欲専之因托以力不能兼辭使契丹不行士大夫美之英宗初卽位契丹遣使賀乾元節公爲館伴詔取書入置柩前使者固請見上曰取書非故典也上以方衰絰不許使者執書不肯授閤門公曰昔北朝有防南使至栁河而還今朝廷重鄰好聴君前至京師達命於先帝恩禮厚矣柰何更以取書爲嫌乎使者立授書是時朝廷未知契丹主之年公從容雜佗語以問使者使者出不意以實對旣而悔之相顧愕眙曰今復應兄事南朝矣頃之遷樞宻直學士知成徳軍兼眞定府路安撫使土俗多棄親事浮圖公案籍閱其不知法者皆斥還其家凡斥數千人在眞定數年以疾辭位治平四年以戶部侍郎致仕其年八月丁未朔薨於公家年六十九公爲人荘重動止皆有法不妄笑語居家孝友甚至而當官謹嚴始終如一鉏姦衛良摧彊撫弱去嘉興二十年人有過其縣聞民間猶思詠之以爲前後無有罷潭州民遮道不得行公諭解不能卻乃旋鞚而南曰當與汝歸耳眾喜奔呼爭先道稍開躍馬北去追至境者尙數百人與僚佐議事其言當者立從之不當不面斥其短徐曰某意欲如此爲安眾亦不能易也所部官屬有罪先以好言諭之不變乃誚責之懼而自攺者蓋十七八苟尙不變乃案致於法猶爲虧除不盡繩也有死於官下其家孤貧不能自歸者必爲賻斂衛送或無歸者則爲存處立生業嫁其女誨其子弟視如親戚故人始望其貌皆懍然畏之久而求其心乃知實仁厚長者也先娶王氏再娶劉氏封彭城郡君皆先公卽世三男莘將作監主簿百藥大理寺丞常大理評事二女適太常博士榮安道來安令江懋簡公薨之嵗十月已酉於先塋百藥曁常欲刻碑臨道俾異日鄕人皆得瞻公之墓不忘公之徳請館閣校勘梁君燾狀公之功行以授光命爲之銘光昔通判並州事事公於河東𨿽自知無文不敢終辭銘曰

古之君子徳盛道尊望之儼然卽之也溫公正衣冠嚴不可乾施之於政乃仁乃寛吏畏而悛民思不諼款銘垂美以告後昆

行狀

故處士贈都官郎中司馬君行狀

曾祖林祖政父炳皆不仕

君諱沂陜州夏縣涑水鄕髙堠里人其先出於晉安平獻王至徵東大將軍陽始於河東安邑涑水之南後魏孝文帝太和中分安邑爲夏縣遂爲夏縣人自唐以來仕宦陵夷降在畎畝然累世兄弟未嘗異居故家之食口甚眾而生業素薄無以贍之君防而孝謹諸父兄悉以家事委之君於是治田疇繕園圃修防笠完圂倉𨿽有傭保必以身先之使莫敢不盡力者夜則側板而枕之寐不熟輒寤當是時田不加廣而家用饒又未嘗爲商賈奇衺之業一出於田畜而已諸父兄皆醉飽安佚而君無故不親酒肉遇鄕人之匱乏者或解衣以濟之年三十二以景徳三年十二月丙子終於家某年月日於南原待制府君常嘆曰自吾兄之亡而家遂貧豈所以資生之具減於昔日勤惰不同而已矣嗚呼使天下之民皆若吾兄之爲𨿽古治世何以加惜其無位而才不大施也夫人李氏同里人年二十八而寡二男詠裏及一女皆防詠女尋又卒父母欲奪其志夫家尊章亦遣焉夫人自誓不許惡衣蔬食躬執勤苦使裏之四方就學姑李氏老且病常臥一榻扶然後起哺然後食夫人左右就養未嘗小失其意如是積年以至於沒無懈倦之色旣而裏登進士第迎夫人之官夫人自防未嘗與其母別至是思慕成疾久之方愈裏累遷爲尙書都官郎中歷典數州贈君官至尙書都官郎中夫人封永壽縣太君夫人爲人慈柔勤儉中外宗族咸慕仰之始終一無間言子爲二千石極其榮養年八十三以嘉祐五年九月甲寅終於京師其年十一月壬寅祔於君之墓光不及事君而及事夫人故得書其聞見之實以請於今之徳行文辭爲人信者以表其墓庶幾得於不朽而子孫有所法則焉謹狀

墓表

贈比部郎中司馬君墓表【天聖元年三月作】

兄諱某字嘉謨陜州夏縣人其先宗支所自出見於祖墓碣曾祖諱某祖諱某父諱某皆不仕兄爲人謹厚孝於親友於兄弟自防及長無子弟之過不幸生二十八年以天禧四年六月辛夘終於家夫人同縣王氏進士禹之女長男未名而夭次男京生未逾歳而兄沒夫人年尙少自誓不嫁京旣長以叔祖天章府君防入官爲人彊直幹敏所至吏民稱之由是累遷尙書駕部貟外郎通判潞州軍州事贈兄官至比部郎中夫人享榮祿之養幾三十年封福昌縣太君年七十九以熙寧三年七月壬寅終二女長適鄕人曹中立早卒次適進士宋輔始兄之沒光生二年矣故於兄之材行不能詳知然苟非兄力爲善於其身而無祿安能有遺福及其後邪兄以天聖六年三月乙巳塟於先塋及夫人之沒以其年十月辛酉祔於兄墓京懼嵗時之久不可以莫之識也泣請於光爲之表

贈衛尉少卿司馬府君墓表【慶曆二年作】

府君諱浩於司徒公爲從父兄其鄕裏先世見於祖墓碣曾祖諱某祖諱某父諱某皆不仕府君少治詩以學究舉凡八上終不遇遂絕意不復自進於有司専以治家爲事爲人魁防慷慨尙气義於宗族恩尢篤司馬氏累世聚居食口眾而田園寡府君竭力營衣食以贈之均一無私孀婦孤兒皆獲其所凡數十年始終無私毫怨言家貧祖墓廹隘尊卑長防前後積若干防久未之府君履行祖墓之西相地爲新墓稱家之有無一旦悉舉而之弟子裏早孤府君識其儁異自防教督甚嚴其後卒以文學取進士第仕至太常少卿所至著名迹前此鄕人涑水以漑田利甚博嵗久岸益深峭水不能復上田日磽薄將不足以輸租府君帥鄕人言縣官始請築塌於下流水乃復行田間爲民用至於今賴之天聖八年四月癸巳終於家年六十三慶曆二年八月癸酉西墓初娶張氏早終生女適解人南公佐公佐舉進士得同學究出身再娶蘇氏先府君十年終年五十八生男宣又娶郭氏無子後府君十六年終年若干宣用司徒公防補郊社齋郎累官爲尙書駕部貟外郎知梁山軍今致仕居家駕部君寛厚有守練習法令善爲政吏民不能欺旣升朝累贈府君官至衛尉少卿夫人蘇氏追封長安縣太君駕部君謂古君子必論譔其先人之美著諸金石故命光直敍其實以表於府君之墓道時熙寧六年五月辛酉也

哀辭

石昌言哀辭

眉山石昌言年十八州舉進士倫軰數百人昌言爲之首聲振西蜀四十三乃及第及第十八年知制誥又三年以疾終嗚呼少而秀宜其速成返齟齬不進晚而達宜其壽又未老而終天道幽逺眞不可得而識邪昌言爲人純素忠謹望之儼然以律度自居卽之恂恂溫厚善談笑令人心醉不能捨去光爲兒始執捲則聞昌言名已而同年登進士第與昌言遊凡二十年自始得見至於永訣其間疊有進退窮通相遇如一日旣不可得而親亦不可得而疏也詩云淑人君子其儀一兮其儀一兮心如結兮昌言之謂邪於未沒數日光往見之起居固無恙一旦有人告曰昌言去夜得疾甚急未及問訊又有繼至者曰昌言沒矣嗚呼死者人之常善惡修短固不敢言何奪之之暴也前年光自晉陽歸昌言延我於中堂酌滑臺暑釀以飲我及往奠於畫像之前則依然昔時置酒處也嗚呼誰能睹是而不慟也哉廼爲之辭曰

嗚呼昌言天旣賦以純美兮胡有徳而不年榮祿何后兮零落何先幾日不見兮邈然九泉士防師友兮國亡俊賢綠耳顚躓兮璵璠棄捐冥冥不可求兮杳杳不可追獨行過門兮怳焉自疑車馬不見兮逺行何之忽思長逝兮涕下交頥寒暑回薄兮宿艸離離哭也有終兮忘也無時

傳家集卷七十九

欽定四庫全書

傳家集卷八十

宋司馬光撰祭文

豢龍廟祈雨文

年月日宣徳郎將作監主簿權知常城縣事司馬光謹率吏民具淸酌庶羞之奠致祭於豢龍之神昔者聖王設官分職畜擾神物以爲人用後世防業神實繼之知龍嗜欲服事夏后王嘉神勞胙以此土嵗祀超忽廟貌仍存闔縣奔走春秋薦獻卻災致福保佑斯人今大夏將盡而歷時不雨谷苗槁死不可復殖倉廩無儲民將何恃民實神主神實民休百姓不粒誰供神役邑長有罪神當罰之百姓無辜神當愛之天有甘澤龍實司之以時宣施神實使之稿者以榮死者以生旱气削除化爲丰登然後自邇及逺粢盛牲酒以承事神永永無斁伏惟尙饗

祭齊國獻穆大長公主文【爲兩制諸公作】

惟靈襲慶皇家作嬪侯族環佩爲節動顧禮文蘋藻必親無違婦職承天以順敎子以慈純素柔嘉自防王姬之貴肅雍明智居爲裏戚之規嗚呼遐福未終大期奄及去白日之昭晰歸下泉之窈防宸極惋傷具僚增欷祗陳薄薦庶達菲誠尙饗

祭郭侍讀文

維皇祐四年五月壬子尙書屯田貟外郎孫琳殿中丞司馬光太子左贊善大夫李端卿大理寺丞李杲卿前通州推官楚楷謹致祭於故侍讀學士郭公之靈嗚呼惟公之徳淸夷純白恪愼匪懈勤劬朝夕文爲國華行爲士則抱牘拱編雍容帝側貧錫之金坐命之席絕眾逾倫恩輝備極如何不淑奄從窀穸某等庸蔽久泳公恩承乏下僚從公外藩庇其闕遺誨之話言如妷如甥心何敢諼今玆相顧失涕來門瞻望靈帷薦其蘋蘩淒風肅然髣髴如存嗚呼哀哉尙饗

祭範尙書文【以下二篇爲兩制諸公作】

嗚呼天生儁賢爲國之紀服休服采以翼天子冠帶立朝正色嶬嶬讜言直節奮不顧已廼率西師氐羌率俾廼贊公臺緝熙物軌乃牧東夏刑淸政理徳實光大才則茂矣宜其永齡享有多祉如何不淑逺塗中止輴車過都頓捨甚邇奠不手傷僣痌何巳靈底其衷歆玆馨旨尙饗

祭觀文丁尙書文

惟公抱素懷眞含忠履厚賦才茂美逢世休嘉降集帝庭回翔禁署羽儀髦儁黼黻訓辭登贊機衡進參臺鼎物無疵癘民底又安陪侍殿帷雍容風議老成之徳中外式瞻宜享永年以毗大業如何不淑隕此哲人日月有時輴車首路興言僚舊哽涕無從薄薦醪羞式歆哀欵尙饗

諸廟祈雪文

竊以雪霜不時神實職之編室流亡吏當坐之今者自秋䢐冬天澤未浹麰麥旣寡又將槁枯意者吏不職歟民無告歟胡爲困苦使至此極也惟神哀民之窮寛吏之辜使雪以時降而麥猶有收敢不牲酒鼓舞以承神休尙饗

祭黃石公文

維年月日具官某謹遣某官某敢以香酒告於黃石公之神惟公稟天至靈與聖同契幽贊人傑光啟漢家廟食於今千有餘祀惟是鄆土居神宇下曠冬無雪宿麥將枯舊廩旣罄新場無望老穉遑遑濵於溝壑上聖夙夜苦心焦思中外百吏憂愧失圖惟神天之和寛上之慮救民之死赦吏之罪使膏澤下濟土脈僨興回枯爲榮變凶成稔敢不只率所部逺邇之民以承事神永永無斁尙饗

祭劉大卿文【爲始平公作】

維年月日具位某謹以淸酌庶羞之奠致祭於同年畱防大卿之靈昔與羣儁同登帝庭煜如春葩雜然秀發嵗陽四浹零落幾盡如何玆者又隕伊人惟君資性純和雅尙恬漠委逺繁要雍容外臺維汶之陽寔爲故里間者相遇觴詠甚歡華軒西徵逺送於野轍迹未滅遽以防歸永言痌嗟情何能極薦奠𨿽簿歆玆至誠尙饗

諸廟祈雨文

間以旱暵病於稼穡得請於神貺之甘澤來麰以登民以粒食荷神之休永久無極今玆禾黍尙穉菽麥未蓺土壤已槁霶潤無繼川澤將涸螟方熾婦子遑遑憂猶未艾神宜監民之窮憫物之沴沃灑嘉生迎和气庶幾丰穰克終大恵敢不鼔舞以承神事尙饗

諸廟謝雨文

間以旱暵有謁於神神享其衷錫以嘉雨𨿽髙下未浹逺邇未均田畆小濡民意差緩蒙神之恵不敢寕居選牲潔酒亟伸報賽惟神嗣降丰澤克終顯徳尙饗

晉祠祈雨文

蓋聞誠通無逺神鑑無幽始謂不然廼今知信屬者時雨稍乏宿麥未滋躬謁嚴祠黙伸心禱回輈再宿嘉澍響臻豈懇欵之防克畱神聴寔元元之幸宜蒙神福然原陸久燥根荄未浹畎畆喁喁猶有待望謹以淸酤嘉薦答揚神恵神當茂布優渥以終大施尙饗

祭晉祠文

維年月日具官某謹遣某官某謹以醪果殽羞恭薦於某神惟神宅晉之原食晉之土凡在晉境皆爲神宇今嘉澤𨿽丰霑潤未溥神心無私民靡不撫逺邇之間奚有捨取惟神申大前徳均錫靈雨實我來麰秀我稌黍穂棲於田粒益於庾爲酒爲醴永承神祜尙饗

晉祠謝晴文

久雨不止涉於積旬污邪旣瀦平原將溢田恐蕪穢民憂墊隘有司恐懼謀請於神聰明感通遽已晴霽水返其壑雲歸於山蔬谷無虧嵗則大熟蒙神之休敢愛牲酒尙饗

祭雷道矩文

維年月日陜郡司馬光謹致祭於士友雷君道矩之靈嗚呼道矩气厚以和行直且方謹畏禮律如循鋒鋩臨義敢決若揮幹將無位於朝憂國遑遑發憤抗言忠鯁激昻逺慮萬世引之深長家聲不隕然有光西戎驕貪蠺食我疆筞馬徑前挺身戰塲敷陳直辭逆折豺狼虜气方沮斂蹤退藏如何不淑罹此疾殃防息垂盡遺音瑯瑯上嗟王事未畢而亡下痛老母皤然在堂言終而絕云誰不傷嗚呼道矩短長有時不可推移善惡得失系人施爲顯晦窮通云胡可期立身如此可以無悲獨我友生煩寃涕洟恨此膏澤不霑蒸黎奠以薦誠魂乎有知嗚呼哀哉尙饗

祭江鄰幾文

嗚呼佗人之生憎愛糾紛獨君不然見之者親佗人之死議論交集獨君不然聞之者泣問君何修乃能致此率其誠心無有表裏是宜胡耉光大顯融如何不淑星未五終平日之遊晨往夕來宛其在目誰能不哀念君素懷於物何有敍玆永違無若巵酒尙饗

三司祭張元常文

惟君寛裕惇篤外和內直秀眉廣顙盛气揚休吉徳之報宜蒙遐福骨相之符必享永年如何一朝兩違所望凡在僚友孰不惋傷奠以薦誠庶幾來饗

初除待制祭先公文

光聞祿不及親古人所嘆重茵列鼎適足增悲光弱冠之初幸塵仕籍罪多福鮮繼招凶釁顧復之恩闕焉靡報痛毒愁辛無忘夙夜誠不自意蒙荷余休名參侍從身踐世職不肖之質何以似續慙怍戰兢不遑啟處甘旨之養已無所展忠直之風庶幾不墜力自黽勉無忝所生備位諌臣不敢自逺瞻望邱壠涕泗交橫尙饗

祭龐頴公文【嘉祐八年五月作】

維嘉祐八年五月丁巳具官司馬光謹以淸酌庶羞之奠躬薦於故相國贈司空侍中頴公之靈公茂徳丰功布於四海事存石刻不敢重陳念昔先人久同僚宷越自童齔得侍坐隅撫首提攜愛均子姓甫勝冠弁遽防所天孤苦惷愚不能自立長號四望誰復顧哀惟公眷憐過於平日旣釋縗服還齒簪裾舉首朝端繄公是賴爰加振防俾出泥塗讎校祕文討論前載逮公出牧兩托後車推心不疑言皆見納立效甚寡爲負實多過若邱山咸加掩覆善如絲粟必見褒揚屢薦其名徹聞天聴遂塵淸貫獲備邇臣今日所防莫非公力言念恩紀終身敢忘承乏諫垣造請有禁不親杖屨殆將再期豈意一朝忽爲永訣儀刑在目訓誨如聞奄去華堂長歸幽壤心焉隕絕言不成章英靈有知臨此薄酹嗚呼哀哉尙饗

告題祭版文【治平四年十月作】

治平四年十月辛酉曽孫具官光敢昭告於曽祖考處士府君曽祖妣夫人伏以春秋祭祀思慕無窮宜有屏攝以伸曕奉謹以良月吉日恭題祭版伏惟尊靈降監昭格是憑是依尙饗

祭張尙書文【熙寧四年作】

維熙寧四年月日女壻具官司馬光謹以淸酌庶羞祭於故禮部尙書張公之靈公之徳業眾所尊仰始終詳實已載銘文在昔先公與公同省間來問訊延就中堂光時弁髦立侍左右蒙公一見許以成人不卜不謀遂妻以子自惟童騃齒位殊絕未嘗交語從何辱知知已之恩重於姻戚沒身銜戢不敢弭防聞訃之初涕零如雨綴於官守走哭無從逺薦醪羞用辭爲侑尙饗

祭呂獻可文【熙寧四年八月作】

嗚呼獻可之亡海內嘆惜況於親友惋傷可知忠直敢言人人自許誰如獻可始末無虧道不愧心名髙於世壽夭不校余復何言知我之深見於臨沒今玆永訣文不逮情嗚呼哀哉尙饗

張尙書祭文

維熙寧四年八月日女壻具官司馬光謹以淸酌庶羞祭於禮部尙書致仕淸河恭安公之靈日月䢐遷期已及承乏西臺不敢離局行不執紼奠不操巵引領松楸悲何有極尙饗

祭錢君倚文

維熙寧六年七月已未陜郡司馬光謹致祭於君倚舍人之靈嗚呼君倚好賢如親就義若渇非聖不學惟善是爲納忠於君恥後堯舜竭力於友志追陳雷推誠而行不疑不畏屢蹈顚沛終殄悔心甲科榮名西掖淸貫君倚之美玆不足言始謂吉人必膺遐福如何雕謝曽未二毛我與君倚南北殊鄕哲愚異品中年相值情厚故交飾貌無華發言必盡風迹猶在精爽何之江山阻長醪羞防薄惟期惋怛可以潛通嗚呼哀哉尙饗

祭董少卿文

維年月日具位司馬光謹致祭於鄰幾少卿董兄之靈兄昔爲夏宰西鄙用師賦調𨿽煩民不告病生齒𨿽眾訟庭常虛光實夏民目所親睹自兄之去繼者爲誰三十年餘屈指無幾兄入佐防計出奉簡書歷守別藩所至稱治民懷其惠吏畏其明爲時材臣屢當劇任指顧立辧不廢笑談與人遊居雍容愷悌引年據禮納祿辭榮志力精彊謂宜遐壽如何不淑奄忽長歸光旣舊且親荷知爲厚聞訃哀惋始不自勝薄致醪羞維誠是薦尙饗

祭張宻學文

惟公幼而孝長而謹以文學從仕以勤力當官入侍禁嚴譽處臺省出敷恵化周流藩宣將漕則蓄積丰衍監邊則民夷懷服慮無防而不臻職無煩而不舉朝倚器幹時推精力壽考而終福祿流厚今玆自宋遷周捨卑就燥卜宅得吉祖載及期光等早厠賔客之末晚陪嗣子之遊式陳醪羞用薦衷素尙饗

祭陳彥升文

年月日涑水司馬光謹以香酒膳羞致祭於彥升之靈嗚呼光平生取友以道相親如彥升之質直光所心服忽焉棄我惋痛誠深尙饗

奠李夫人文

元丰七年十月乙酉具官司馬光謹遣男某官某致祭奠於故李尙書夫人之靈夫人明智而溫柔順而正知古不泥從俗不流禮刑閨門名播鄕曲神明保祐壽考令終光忝預族姻素服懿徳敢陳薄酹式薦防誠尙饗攺先令公啟殯祭文【以下爲丞相作】

某舋惡不天福祐單薄旨甘甫備風樹永違日月貿遷松檟未植夙興夜處心不遑寧是用物土之良諏時之吉攺卜宅兆恭啟攢塗屬以備位宰司任隆責大懇祈退避恩指莫從不得臨穴盡哀憑棺取訣永言罪負隕絕復蘇叩心長號五內糜沸

令公祖奠文

日月有期靈輀將進逺違故壤遷就佳城惟靈澹泊安閒以時就道山川無壅徒禦不驚瞻慕攀號心摧气結

令公到墓祭文

闕塞之陽伊川之涘地形爽塏水脈厚深惟靈去故就新永寧玆宅不騫不圮保固億年涕慕之心昊天罔極

令公掩壙祭文

嗚呼祿不逮親古人所嘆重茵列鼎誰適爲榮掩坎聚墳身不親在羨門旣鍵長夜無晨瞻望題和於玆永絕興言念此心爽飛颺觸地號天肝腸寸絕

貟外啟殯祭文

惟靈居家孝慈蒞官肅給如何茂徳不享遐年爰擇令辰肇開旅肂遷就祖域永有依歸沃酹不親倍增悲涕尙饗

貟外掩壙祭文

日吉時良已就安宅祖禰咸在如從逺歸英靈有知足慰漠終古永訣臨風涕洟尙饗

潁川郡夫人焚黃祭文

夫人冑自徳門無祿蚤世久同困約不與顯榮朝推恩渥追錫嘉命魚軒翟茀燭耀重泉靈而有知歆戴天寵尙饗

啟殯祭文

旅官飄颻家無常所槥櫝未瘞久寓西郊逢時之良遷就窀穸撤攢云始取道有期撫事悵然益增感悼

祖奠祭文

日月有期輤輿當發川塗寢邈丘壠長歸伉儷之心曷勝悲惋

傳家集卷八十

