

徐文長文集

﹝明﹞徐渭撰

●目錄

序

傳

補遺

卷之一

賦

卷之二

樂府

卷之三

四言古詩

卷之四

五言古詩

卷之五

七言古詩

卷之六

五言律詩

卷之七

七言律詩

卷之八

五言排律

卷之九

七言排律

卷之十

五言絕句六言絕句

卷之十一

七言絕句

卷之十二

七言題畵絕句

卷之十三

詞

卷之十四

表

卷之十五

疏

卷之十六

啟

卷之十七

書

卷之十八

論

卷之十九

策

卷之二十

序

卷之二十一

跋

卷之二十二

贊

卷之二十三

銘

卷之二十四

記

卷之二十五

碑

卷之二十六

傳

卷之二十七

墓志銘墓表

卷之二十八

行狀

卷之二十九

祭文

卷之三十

雜著

●徐文長集序

今人見異人異書如見怖物焉然天下之尋常人多矣而竟已稱何也古之異人不可勝數予所知當世如桑民悅唐伯虎盧次楩與山陰之徐文長其著者也唐盧俱有奇禍而文長尢烈披其生平卽不免偏宕已狀偪�不廣皆從正气激射而出如劍芒江濤攺復不可遏滅其詩文與書畫法傅之而行者也盡予不盡見詩如長吉文崛發無媚骨書以米顚而積積散散過之要皆如其人而止此予所爲異也然文長見知�府胡公胡公被讒�文長只以牢騷困戹龍而其詩文與書畫法與胡公胡公勛伐並今照鑠不與其人俱�當時鄢趙請人�在�世安可無異人如文長者也鍾生瑞先嗜異人常三復其集因淂中郎帳中本遂喜而校刻之

武林黃汝亨序

●徐文長傳

○傳一

同郡陶望齡撰

徐渭字文長山陰人幼孤性絕警故九歲能屬文年十餘仿楊雄解嘲作釋毀二十爲邑諸生試屢雋胡少保宗憲總督浙江或薦渭善古文詞者招致幕府筦書記時方獲白鹿海上表以獻表成召渭視之渭覽罷瞠視不答胡公曰生有不足耶試爲之退具槁進公故豪武不甚能別識乃寫爲兩函戒使者以視所善諸學士董公份等謂孰優者卽上之至都諸學士見之果賞渭作表進上大嘉悅其文旬月間徧誦人口公以是始重渭寵禮獨甚時都禦史武進唐公順之以古文負重名胡公嘗袖出渭所代謬之曰公謂予文若何唐公驚曰此文殆輩吾後又出他人文唐公曰向固謂非公作然其人誰耶願一見之公乃呼渭偕飲唐公深獎嘆與結驩而去歸安茅副使坤時遊於軍府素重唐公嘗大酒會文士畢集胡公又隱渭文語曰能識是爲誰筆乎茅公讀未半遽曰此非吾荊川必不能胡公笑謂渭茅公雅意師荊川今北面於子矣茅公慚慍面赤勉卒讀謬曰惜後不逮耳其爲名輩所賞服如此渭性通脫多與羣少年暱飲市肆幕中有急需召渭不得夜深開戟門以待之偵者得狀報曰徐秀才方大醉嚎囂不可致也公聞反稱甚善時督府勢嚴重文武將吏庭見懼誅責無敢仰者而渭戴敝烏中衣白布澣衣直闖門入示無忌諱公常優容之而渭亦矯節自好無所顧請然性豪恣間或藉气勢以酬所不快人亦畏而怨焉及宗憲被逮渭慮禍及遂發狂引巨錐剚耳刺深數寸流血幾殆又以椎擊腎囊碎之不死渭爲人猜而妬妻死後有所娶輒以嫌棄至是又擊殺其後婦遂坐法系獄中憤懣欲自決爲文自銘其墓曰山陰徐渭者少慕古文詞及長益力旣而有慕於道往從前長沙守季先生究王氏宗旨謂道類禪又去扣於禪久之人稍許之然文與道終兩無得也賤而惰且直故憚貴交似傲與眾處不凂袒裸似玩人或病之然傲與玩亦終兩不得其情也舉於鄕者八而不一售僦數掾儲瓶粟者十年一旦客於幕府典文章數赴而數辭投筆出門人爭愚而危之而巳深以爲安其後公愈折節等布衣畱者兩期贈金以數百計人爭榮而安之而巳深以爲危至是忽自覓死人曰渭文士且操潔可無死不知古文士以入幕操潔而死者眾矣乃渭則自死孰與人死之渭爲人度於義無所關時輒疏縱不爲儒縛一涉義所否𨿽斷頭不可奪故其死也親莫制友莫解焉平生有過不肯掩有不知恥以爲知斯言蓋不妄者其自名如此然卒以援者力獲免旣出獄縱遊金陵北客於上谷居京師者數年獄事之解張宮諭元忭力爲多渭心徳之館其捨旁甚驩好然性縱誕而所與處者頗引禮法久之心不樂時大言曰吾殺人當死頸一茹刃耳今乃碎磔吾肉遂病發棄歸旣歸病時作時止日閉門與狎者數人飲噱而深惡諸富貴人自郡守丞以下求與見者皆不得也嘗有詣者伺便排戶半入渭遽手拒扉口應曰某不在人多以是怪恨之晚絕谷食者十餘歲人問何居曰吾噉之久偶厭不食耳無他也尢不事生業客幕時有饋之絨十許匹者遂大制衣被下及�嬖私褻之服靡不備者一日都盡及老貧甚鬻乎自給然人操金請詩文書繪者值其稍裕卽百方不得遇窘時乃肯爲之所受物人人題識必償巳乃以給費不卽餒餓不妄用也有書數千卷後斥賣殆盡幬莞破獘不能再易至藉槁寢年七十三卒渭爲諸生時提學副使薛公應旗閱所試論異之置第一判牘尾曰句句鬼語李長吉之流也及被遇胡公值比歲公思爲渭地諸簾官入謁屬之曰徐渭異才也諸君校士而得渭者吾爲報之時胡公權震天下所出口無不欲爭得以媚者而偶一令晚謁其人貢士也公心輕之忘不與語及試渭牘適屬令事將竣諸人乃大索獲之則彈擿徧紙矣人以是嘆渭無命而服薛公知人焉渭於行艸書尢精奇偉傑嘗言吾書第一詩二文三畫四識者許之其論書主於運筆大槪昉諸米氏云所著文長集闕篇櫻桃館集各若干捲今合刻之注莊子內篇參同契黃帝素問郭璞葬書各若干卷四書解首楞嚴經解各數篇皆有新意渭父鏓以龍裏衛戍籍領貴州鄕薦始至龍裏也土人嘩之鏓以教讀自晦授童子孝經故謬其讀土人笑曰是不足逐也巳而得薦仕至夔州府同知渭貌修偉肥白音朗然如唳鶴常中夜呼嘯有羣鶴應焉二子曰枚枳陶望齡曰越之文士著名者前惟陸務觀最善後則文長自古業盛行操翰者羞言唐宋知務觀者鮮矣況文長乎文長負才性不能謹飾節目然迹其初終蓋有處士之气其詩與文亦然𨿽未免瑕颣咸以成其爲文長者而巳中被詬辱老而病廢名不出於鄕黨然其才力所詣質諸古人傳於來禩有必不可廢者秋潦縮原泉見彼豗喧汜溢者須臾耳安能與文長道修短哉文長沒數載有楚人袁宏道中郎者來會稽於望齡齋中見所刻初集稱爲奇絕謂有明一人聞者駭之若中郎者其亦渭之桓譚乎

傳【終】

○傳二

公安袁宏道撰

余少時過裏肆中見北雜劇有�聲猿意气豪達與近時書生所演傳奇絕異題曰天池生疑爲元人作後適越見人家單幅上有署田水月者彊心鐵骨與夫一種磊塊不平之气字畫之中宛宛可見意甚駭之而不知用水月爲何人一夕坐陶編修樓隨意抽架上書得闕編詩一帙惡楮毛書煙煤敗黑微有字形稍就燈間讀之讀未數首不覺驚躍急呼石簣�編何人作者今耶古耶石簣曰此余鄕先輩徐天池先生書也先生名渭字文長嘉隆間人前五六年方卒今卷軸題額上有田水月者卽其人也余始悟前後所疑皆卽文長一人又當詩道荒穢之時獲此奇祕如魘得醒兩人躍起燈影下讀復叫叫復讀僮僕睡者皆驚起余自是或向人或作書皆首稱文長先生有來看餘者卽出詩與之讀一時名公巨匠浸浸知向慕云文長爲山陰秀才大試輒不利豪蕩不羈總督胡默林公知之聘爲幕客文長與胡公約若欲客某者當貝賓禮非時輒得出入而公皆許之文長乃葛衣烏巾長揖就坐縱譚天下事旁君無人胡公大喜是時公督數邊兵威振東南介冑之士膝語蛇行不敢舉頭而文長以部下一諸生傲之信心而行恣臆譚謔了無忌憚會得白鹿屬文長代作表表上永陵喜甚公以是益重之一切疏記惛出其手文長自負才略好奇計譚兵多中凡公所以餌汪徐諸虜者皆密相議然後行嘗飲一酒樓有數健兒亦飲其下不肯畱錢文長密以數字馳公公立命縛健兒至麾下皆斬之一軍股栗有沙門負貲而穢酒間偶言於公公後以他事杖殺之其信任多此類胡公旣憐文長之才哀其數困時方省試凡入簾者公密屬曰徐子天下才若在本房幸勿脫失皆曰如命一知縣以他羈後至至期方謁公偶忘屬捲適在其房遂不偶文長旣巳不得志於有司遂乃放浪曲蘗恣情山水走齊魯燕趙之地窮覽朔漠其所見山奔海立沙起雲行風鳴樹偃幽谷大都人物魚鳥一切可驚可愕之狀一一皆達之於詩其胸中又有一叚不可磨滅之气英雄失路托足無門之悲故其爲詩如嗔如笑如水鳴峽如種出土如寡婦之夜哭羈人之寒起當其放意平疇千里偶爾幽峭鬼語秋墳文長眼空千古獨立一時當時所謂達官貴人騷士墨客文長皆叱而奴之恥不與交故其名不出於越悲夫一日飲其鄕大夫家鄕大夫指筵上一小物求賦陰令童僕續紙丈餘進欲以苦之文長援筆立成竟滿其紙气韻遒逸物無遁情一座大驚文長喜作書筆意奔放如其詩蒼勁中姿媚躍出予不能書而謬謂文長書決當在王雅宜文徵仲之上不論書法而論書神先生者誠八法之散聖字林之俠客也間以其餘旁溢爲花艸竹石皆超逸有致卒以疑殺其繼室下獄論死張陽和力解乃得出旣出倔彊如初晚年憤益深佯狂益甚顯者至門皆距不納當道官至求一字不可得時攜錢至酒肆呼下隸與飲或自持斧擊破其頭血流被面頭骨皆折揉之有聲或槌其囊或以利錐錐其兩耳深入寸餘竟不得死石簣言晚歲詩文益奇無刻本集藏於家予所見者徐文長集闕編二種而巳然文長竟以不得志於時�憤而卒石公曰先生數奇不巳遂爲狂疾狂疾不巳遂爲囹圄古今文人牢騷困苦未有若先生者也𨿽然胡公閒世豪傑永陵英主幕中禮數異等是胡公知有先生矣表上人主悅是人主知有先生矣獨身未貴耳先生詩文倔起一掃近代蕪穢之習百世而下自有定論胡爲不遇哉梅客生嘗寄予書曰文長吾老友病奇於人人奇於詩詩奇於字字奇於文文奇於畫予謂文長無之而不奇者也無之而不奇斯無之而不奇也哉悲夫【下奇字音機】

傳【終】

●補遺

寄登州蔡守備都使

過許君艸堂

詠觀音蓮

詠落葉

宿秦仲虛初陽臺上

○寄登州蔡守備都使

登州有海市而都使成君余故人也作書來誇其景兼寄蓬萊集一部令渭賦詩一首將刻入其中小蓬萊者元禎謫越詩中之語也

牙門遙映列仙臺總帥偏宜上將才出海戈矛俱借水飛空矢石並成雷天邊送鴈將心往馬上題書帶景來解道觀遊憐獨往那能分向小蓬萊

○過許君艸堂

髙門偏自傍城隅車騎迎賓席每虛西去垂楊臨大道東來流水接淸渠窓疏積■﹝目署﹞晨搖筆花樹棲螢夜映書更喜數爲文字飲新秋還得慰僑居

○詠觀音蓮

猶聞火裏蓮能長今見蓮從陸地栽廣葉祗馮圓性轉麄花全借法身開叢搖寶鬘空中去气達旃檀雨後來試問集觀誰具眼解將眞見聽飛埃

○詠落葉

秋來一葉杳然飛無柰秋風葉葉隨昨夜井悟應盡颯誰家霜笛莫頻吹掃從門外賓方至積向鑪邊茗一炊但苦夜深和蟋蟀倍添蕭瑟不勝悲

○宿秦仲虛初陽臺上

風引靑霞曳徑長千尋臺古映初陽何如下有編蘿屋避世身棲白鳳凰

●徐文長文集卷之一

公安袁宏道中郎評點

門人閔徳美子善校訂

賦

涉江賦

牡丹賦

鞠賦

荷賦

梅賦

前破械賦

後破械賦

畫鶴賦

緹芝賦

十白賦

○涉江賦襟期超曠

晉潘嶽作秋興賦序稱三十有二歲始見二毛時嶽爲賈充掾寓直散騎之省見省中多富貴人乃起歸來之想及作閒居賦自述多落而少遷以見拙宦𨿽卒歸退休然合前賦而觀之誠見其嗜醇醲而姑言寂寞也嘉靖壬子秋餘年亦三十有二旣落名鄕試涉江東歸友人顧予鬢曰子發白矣余誠懼理道無問而毛髮就衰至於進退之間實所不論𨿽才不逮潘嶽而志或異焉乃作涉江賦以自見

壬子季秋予旣被棄涉江東歸水深則厲僕痡主困旅多太息夕發西陵日髙造閾渭旣登一枝之堂俯而拜母母曰兒復如是歸乎兒則困窮兒好顏色兒腹應饑爲兒作食旣乃渭復往舊托之禪寶掩關戶於晷刻嗒然其坐忘焉乃有二三伯仲來相問視顧盻之間指予鬢而謂曰子發白��其幾何吾則宜然如子則郡予聞斯言不能無逆便冠側首伯爲予擢擢不應手體短善脫不脫而獲如是甫活。伯仲謂予豈以憂故﹑進退有時﹑失得有數﹑予告伯仲予豈不知細故芥蔕何足以疑人生之處芯兮每大巳而細蟻﹑視聲利之所在兮﹑水趨壑而赴之﹑量大塊之無垠兮曠蕩蕩其焉期計四海之在天地兮似礨空之在大澤中國之在海內兮太倉之取一稊物以萬數而人處其一則又似乎毫末之在於馬脽彼營營之微聲沾沾之細利又何殊於曳虫股嘬蠅脾入孔穴實糧賫第因小而形大曾一蟻之何加再語伯仲更聽予陳無形爲虛至微爲塵塵有鄰虛塵虛相鄰天地視人如人視蟻蟻視微塵如蟻與人塵與鄰虛亦人蟻形小以及小互爲等倫則所稱蟻又爲甚大小大如斯胡有定界物體紛立伯仲無怪目觀空華起滅天外爰有一物無罣無礙在小匪細在大匪泥來不知始往不知馳得之者成失之者敗得亦無攜失亦不脫在方寸間周天地所勿謂覺靈是爲眞我覺有變遷其體安處體無不捨覺亦從外��不離覺亦不卽立萬物基牧古今域失亦易失得亦易得控則馬止縱則馬逸控縱二義助忘之對外寇易防﹑竊發莫支﹑外寇形呈﹑竊發暗來﹑積土漸髙﹑爲九仞臺﹑九仞一虧﹑終爲阜丘﹑予斯之憂﹑他奚愴懷﹑伯怪予發﹑良亦有說﹑男子六八﹑陽气衰竭﹑膚而焦枯﹑鬢髮頒白﹑斯人稟常﹑萬古一轍﹑稟完後老﹑缺者早泄﹑曷知小子﹑不稟其缺﹑年三十二﹑形則六八﹑又予視發﹑玄綢白希遠窺不得逼視始知不審其變在何歲時豈以玆秋﹑謂予憂爲﹑

○牡丹賦風華典贍豈次楩諸君可辧

同學先輩滕子仲敬嘗植牡丹於庭之址春陽旣麗花亦嬌鮮過客賞者不知其幾數日搖落客始罷止滕子心疑而過問渭曰吾聞牡丹花稱富貴今吾植之於庭﹑毋乃紛華盛麗之是悅乎﹑數日而繁﹑一朝而落﹑儵兮遊觀﹑忽兮離索﹑毋乃避其涼而趨其熱乎是以古之達人修士佩蘭采菊茹芝挈芳始旣無有乎穠艷終亦不見其寒涼恬淡容與﹑與天久長﹑不若玆種之混吾黨也﹑吾子以爲何如�應之曰若吾子所云將盡遺萬物之濃而取其淡朴乎將人亦倚物之濃淡以爲淸濁乎﹑且富貴非濁﹑貧賤非淸﹑客者皆麤﹑主則爲精主常皭然而不緇客亦胡傷乎隨寓而隨更如吾子懟富貴之花以爲混巳世亦寧有以客之寓而遂壞其主人者乎縱觀者之倏忽爾於花乎何讎諒盛衰之在天人因之以去畱彼一貴一賤而交情乃見荷門客之聚散於翟公其奚尢子亦稱夫芝蘭松菊者之爲淸矣特其修短或殊榮悴則一子又安知夫餐佩采挈者之終其身而守其朽質也則其於倏忽遊觀者又何異焉﹑滕子顧予曰有是哉子盍爲我賦之渭曰唯唯何名花之盛美﹑稱洛陽爲無雙東靑州而南越曾不足以頡頏稟陰陽之中气兮𨿽未必其記載之盡信﹑視眾卉以獨妍兮眞若悉有萃乎水土之精光始山間之幽寂處天后之帝鄕後始命移以入內兮備宮樹之列行。亦何心於貴賤﹑視用捨而行藏﹑玆上代之無聞﹑始絕盛乎皇唐爾其月陂堤上長壽街東張家園林汾陽宅中當春光之旣和�亭榭之載營天宇曠����景物招人而事起彼貴子兮王孫蹙遊龍於流水達玆葩而寧坐藉芳艸而芊芊感盛年之若斯傷代謝之能幾爾則粉承日華朱含霧雨羣蔕如翔交柯如拒淩晨並妝對客不語衛尉出婢子於羅幃鄂君擁翠被於江渚。當其百蘂千芽﹑照耀朱霞綠葉紛紜。望之轉賖。若儒生之授學列女樂於絳紗迨夫背戶迎窻。上下甍檐。二三作隊。矯矯愈鮮飛燕進女弟於遠條夫人挾三國而朝天錦瓣重捲檀心飛屑柔須夜殷怒苞曉決宛婦姑之反唇似相稽而無說則有若盛時合沓諸娣從韓姞以同歸颯焉凋衰漢主放宮人而憎別風薦小爽雨委微溫楚姝舞歇於章臺陳后泣罷於長門亦有細加巨上愼妃橫逼�之勢紫侍黃側班姬抗同�之尊或勁而卬婕妤當逸熊於上殿或翹而望處����於東垣旣離以披亦競而駢近不極態遠不盡妍大彷佛乎佳麗意所想而隨存奚援引之數姝可罄比而殫論然渭嘗聞如來演法在彼鹿園菩薩莊嚴眾二十五寶髻鬟鬘珠璣瓔組佛之勝相紫金光聚大眾威儀具八萬數又聞��閬風�城瑤宮神人飛行綽約玲瓏云態雪光不可殫窮夫人之心。想由習生。景與想成。一牡丹耳世人多謂花如美婦。則前所援引諸姬羣小之所象是也。使玄釋之子觀之。遠嫌避譏則後所援引大眾羣仙之所象是也。今此花長於學士之庭﹑在仲敬之宅仲敬將謂此花申申夭夭。行行誾誾佩玉瓊琚。鼓瑟鳴琴其仲尼與七十子諸人乎縱謂其婦人也稱煩則太姒始至宮人欣欣琴瑟鐘鼓樂而不滛乎稱簡則二女湘君尋帝舜於蒼梧之野宓妃盤姍解佩環於洛水之濱乎此皆不以物而以巳吐其丑而茹其美畔援歆羨與世人之想成者等耳若渭則想亦不加賞亦不鄙我之視花如花視我知曰牡丹而巳忽移矚於他園都不記其婀娜籍紛紛以紜�其何施而不可

○鞠賦幽烈淸疏伯�長公秋陽稚酒

渭旣賦牡丹滕子復申辭�曩吾之庭牡丹春華菊英秋發吾子抽精於彼而�響於此母亦如吾所謂避其涼而趨其熱者乎渭�有是哉子之善戲而挾也乃筆不停綴詞不及展遂賦曰誰乎誰乎芒芴曷常春至麗日秋臨抗霜彼亦何熱此亦何涼惟付與之是聽非知計之可詳履子廣庭覩玆烈芳繄名相之別數亦荄莖之異萌染不出於五色維其變之莫量﹑歷九秋而自如﹑周數望而靡謝從顏色之中幹。永附蔕而不捨。於時白帝司辰冽冽辛辛木葉下而艸萎霜露降而鴈徵乃自圃畦﹑遷爾廣楹﹑一則不足﹑百尙有贏﹑羣而不黨﹑矜而不爭槪望若結伴而違俗單玩則各立而獨行乘金令而始拆秉土气之正精𨿽雜采之並敷惟彼黃之盛榮諒盈庭而昌錦亦剖符而鋈金。�愈澤而不妖。烈無吹而自馨。方辭謝乎徑塗。處規埴而托身非瓦礫以爲嘉。存大朴之希聲。彼主人兮誰子懷髙廓兮心貞秉圭璋之潔白樹文學之幹旌則有幽人處上墨卿逸史候節序之髙朗知寒燠之迅駛弭蓋於門肅隊而至或移觴而就筵賦篇章而未巳爾則不以物驚不以物喜挺危朵而愈勁。舒正色而不媚匪鉛華以事人多君子之枉戾豈無人而不芳。亦胡庸以采佩。當夫靑陽發生﹑桃李盛花名園如霰上國如霞嚶好鳥����何物之不化胡爾類之自矜乃偃伏其萌芽��气之始肅日馳騖乎南陸云慘淡而無光野何萌而不縮爾乃自耀其孤標眇賤同而貴獨謂所性之若斯兮或未必其盡然夜不可以爲夙兮晨不可以爲昏苟榮悴之有時奚爾類之能專將推之而不後抑挽之而不前彼蒼厚爾以遲莫。又何辭於末年。紛後先亦何心兮避桃李之盛時。抗素秋而挺茂兮終焉保其不衰。至乃微霜襲宇。驚颷振帷萼紺紫而不起葉比次而下垂閴閒宇兮無人怳星月之懸輝則有似乎貞女承絕乎夫君放臣懷國而酸悲尹子履霜於中野蘇武嚙雪於沙陲在顚沛而愈厲至九死其靡違外容色之凋傷實中心之永矢嗟主人之懷抱﹑美材質之修嫮﹑逾盛年而云邁﹑稍淩夷乎末路﹑苟蒼蒼之爾私兮﹑又何病於遲莫日中昃而彌烈兮金粹精於融鑄直守貞而罔渝於玆英其何負余假托以抒忱兮信母必而毋固﹑

○荷賦言詞俊摹寫靈

渭旣賦牡丹與菊仲敬復請曰天有四時花有四品夏荷冬梅子獨無意乎含毫續藻俾世稱四賦此𨿽小圃之光而亦吾子之麗也余不得辭因復命筆塊連抱之大甕立階楹以踟躕挹三尺之淸水實五石之泥淤葩燁燁其盈把芳霏霏以滿除逼而就之﹑欲語不語﹑徐察其意﹑若有告訴﹑吾淩波之逸卿而擁蓋之公路也遠祖當春秋吳越之世逢時遭偶居若耶之溪歐冶子淬劍之處也自會稽達剡水溪長岸闊澹蕩百里沙白泥肥雜蘆與葦種類繁生多不可紀則有乍決半舒小朵大蕋短佇長竦低垂迅起柔標勁節疏陳密倚或向日而並嬌或從風而自靡其乍決也儼華燈之笑熖其半舒也宛新月之過朏其小朵之開羣仙合掌而數甲斯尖其大蕋之盤古佛現身而千目其眥短跂則蠻奴跽以貢珍長竦則山峯矗而攢翠低垂掛馬肝而始刳迅起樹羽蓋而仰綴標有柔而將隨節有勁而示刺疏陳或約隊而未過密倚疑附耳而不置向日並嬌未足稱妍從風而靡曷以揚麗香不烈而愈恬色彌夭而不媚其房之俯仰也則有似乎客主之旣闌更���飛杯其葉之掀翻也又有似於兄弟之寢興共長枕而大被是以飲風露而華采﹑集鳥魚而遊戲﹑五月淸涼﹑三伏不暑曠漠之區。煙波之宇根蒂歡娛。枝葉容與花神每遊息以無窮生意亦隨之而不去吾子不聞王之後宮名西施者乎。采掇不盈。觀者如市。羨我顏華。中心如駭。此固千載之所美談。而風人之所載記。豈若玆主人之處我也。陶以爲沼。以灌以壅。覆之井幹。以制以控。茁蘂抽莖。束不得縱。炎暑結棲。鄒與魯哄。豈俊臣之見推。而請君入於是甕。實遭時之不偶。爲觀者所侮弄。是以見先生之來有不能以言通而謬以意動者也。余應之曰何子見之不廣也吾聞自子之先以至於子皆得以君子名者。豈以托居之廣大而顧盻之光榮乎。直幹不撓。虛中無物。竅多比於之心淸映伯夷之骨含芳烈其愈溫處驕炎以不熱眇可望而莫親殫易事而難悅翩■﹝扁遷﹞欲舉﹑挺生冰雪之姿﹑瀟灑出塵﹑不讓神僊之列﹑是以映淸流而莫增其澄﹑處污泥而愈見其潔﹑且吾子旣不染於污泥矣﹑又何廣狹之差別﹑縱遭時有偶與不偶。何托身有屑與不屑。花乃垂頭默然似失俾而微笑似有所答。知君子之令名。非外物以丹雘。於時遊魚躍於梗底。翡翠集於房側。微風芬以襲衣。纖月髙以映梲。乃命主人。酌酒而別。

○梅賦有徐庾之麗而徐庾無其峭

往予薄遊海外聞羅浮之勝而未得登焉蓋昔所稱入夢之種不可得而見之矣涉冬出大庾﹑見庾嶺之梅﹑則多麤理而絳襦者歟抵玉山人言東嶽之奇往觀焉﹑則見其孤生瓌占偃伏回卷一花千葉﹑並蒂數萼忽上竦而扶疏者歟。至於依山臨澗。覆橋橫野。間松雜竹。屋角墻茨。境非不美也。未聞其走馬而徵輿。豈非質量靡異類別有區﹑人固玩視其習而好言其殊爾其孤稟矜競妙英雋發肌理冰凝幹膚鐵屈畱連野水之煙澹蕩寒山之月蕋一攢而集霞﹑葩五出而爭雪﹑側披斷磧委朔風其將吹忽上髙空助凍雲之欲結杪數英之半掬中萬斛之一搏古幹橫肱玉龍遊而張甲編條聚腦白鳳戢以梳翰佩玦繽紛。�啻淩波之子。肌膚綽約。無言姑射之仙趣將幽而見取艷以冷而爲妍縕香气於空表弄皎色於霄端廋影橫窻臞然山澤素魂麗璧忽爾嬋娟托使將傳﹑寄江南之遐信﹑隨風暗度﹑報塞北春天羗笛一聲韻全飄於纖指。素琴三弄。神屢托於冰弦。是以古道淸流。墨工圖史。或拗之爲一窩。亦種之於數里圍棋酌酒相與偃臥其中落月乃風務印縱橫之所彼稱旣醉。逼淸气而不勝。我則含毫。占春光於長住。斯亦可謂一節之髙。而未足以盡曠然之意。乃有巖居之徒溪飲之老短褐黃冠龐眉壽考跨蹇策筇熱漿烹藻望谷口以窮搜坐石頭而拂掃亦有遊心道徳之儒含思風雅之伯讀易說詩於其下詠騷作記當其處飛觥爵於彌畱顧徘徊而不去景得人而益增人因景而標致斯風格之雅幽而韻調之殊異亦足以快心暢神洗囂破滯又何羨乎羅浮之奇而東嶽之麗且余觀夫梅之爲物也。得气之先。得液之酸。酸者木之正味。先者序之履端。先則渾淪龐篤。含泰和而獨飽。酸則甘辛醎苦。受何味而弗便。含之飽者發斯盛。便以受者和必完以先驅百。遂占上林之苑﹑均齊五味﹑兼濟商鼎之鹽﹑其始也點綴文章﹑泄天地之春於一夜﹑其終也調和頤養﹑收天地之功於萬全曾不知其處寂寞而貞厲。守冷素以自恬。悠揚乎松菊之圃。盤錯乎水石之間。風颷撼之而不動。癘攻之而罔顚。雪霰旣零。條枚益肄。陰幽外剝。陽气內漸。迨花實之致用。歷世味之飽諳。何桃李之弱質。敢先後以齊肩。苟天將降是人以大任。察物理而明其固然。

○前破械賦趣

嗟乎哉西河殘守﹑東海孝婦﹑差之豪釐﹑千里岐路寸脰尺支二木一金昨日何重﹑何日何輕﹑其在今日也栩栩然莊生之爲蝴蝶其在昨日也蘧蘧然蝴蝶之爲莊生

○後破械賦

爰有一物﹑制亦自斑﹑鸛喙不啄琴體乏弦乃偕二友木竇金紐與之爲三脰及足手一人邇之不棺而朽多其髙義隨我四年我分殉之何心棄捐二三神明﹑駕鵝其首﹑司其去畱﹑爲我撞剖﹑嗟乎哉爾完我死爾破我生破完倏忽。生死徑庭。可不愼乎﹑敢告司刑﹑

○畫鶴賦丄部進鶻得此有�

朱冠縞衣。四池玄緣鐵脛昂尻。金眸夾顚。長喙易渚圓吭聞天秉寥廓之髙抱小蒼莽之微騫忽一舉而追九萬之翼﹑亦孤棲而養千歲之玄爾其焦山瘞銘。桂陽避彈。道林縱歸。揚州負纏。乘軒衛國徒傳甲者之言聞唳華亭誰共吳儂之嘆。由此觀之則形骸易冺不勝畱影之難楮墨如工返壽終身之玩爾其舐筆和鉛徵精召巧或磅礡而解衣亦凝澄而命艸想仙羽而彷佛於靑田揮束�而希冀其玄妙則有翩然以臨劃焉凝佇矯矯波間亭亭松際黃樓酒價全憑橘瀋而髙赤壁夢回徒憶車輪之翅乃若素壁財粉。朱門始光。徐展玉輪。髙縣玳梁。數丈輕綃方掛瀑一雙語燕忽驚行灑孤雪兮毰毸頂殷荔而氐昻方拂瀾而振翔亦將嘯而引吭贗以爲眞儼致花之粉蝶久而始覺誤集障之蒼蠅然則物固往往有神於繪而便於玩者矣又何必网兩翼於蒼蒼

○緹芝賦飭詞妍羙

繄探珠之巖榭迨臨鏡之波館地並秀以雙美气偕和而競暖爰有物以名芝忽捲然而從窽如茁玉而束瑤旣抒輪而揭傘下縞練以裼中上緹纁而表袒皚薄雪之將霏載彤雲而未斷巨者二咫映彼湖荷小者徑尺燦竹妍柯河邊織錦掇支機而罷杼漢宮剪彩停寶鉸以羞羅使君溫恭﹑崇抑斥揚﹑斂襟下問﹑爲災爲祥﹑旣登覽乎隅椒﹑復臨泛乎汪洋﹑恐盛徳之點壁﹑惟傴步以循墻﹑爾其芝固無言。默呈以露。吐瑞藹之氤氳。儼郁霏之煙霧芳噀噀以襲衣裊亭亭而羃素遶數尺之玄壤瑟周離而奄布示彼絕奇逸於往睹非家積之餘慶﹑符天心而曷故於是使君讓之不可推之不去把酒號曰子爲我賦卽斯語而宮商。謝不敏兮恐負。亂曰使君玉除﹑盛芝英兮一貢延兮兩侍於楹兮斯爲之徵兮使君眇痾匪蒸成兮芝艸生兮采以鐺兮壽百齡兮斯爲之馮兮

○十白賦【有序】亦諷亦悲

予被少保公檄自獲白鹿而令代表於朝始其後踵至者凡十品物聚於好殆非虛語�時予各欲賦以諷公未能也公死於華亭氏予寄居馬家飲中燭蝕一寸而成十章諷固無由且悲之矣

鹿二隻

兔

鵲

猴

鸜鵒

鸚鵡

龜四

麂

鼠

黃頭

鹿二隻

爰有二鹿﹑雪皓霜瑩﹑後先互呈﹑以雌以雄合八蹄而兩角蹲並壁以交穹桓桓撫臣敢告世宗謝山海之萃食仰芻豢於上宮諒遭遇之有時胡人與物而匪同

兔

謝彼月輪﹑來此人間﹑朗晴珀赤妙毳雪寒豈韓盧之可獵與魄蜍而共跚曩者食客之謀匪爲營於三窟。今也走狗之鑊澘垂涕以雙潺。

鵲

卽使常羽亦且知歲矧伊白鵲而胡不彗匪捨疆以效鶉詎攫雛而學鷙秋梁作架。宜並色於銀潢。古印幻騰。羞托翼於金墜。

猴【瓊赤玉誤爲白沿耳】

人亦有言王孫可憎衣以周公裂冠毀纓胡是物之善幻。脫蒼鞹以膚瓊。莫四朝三豈狙公之可罔。旣冠且沐致韓生之就烹。

鸜鵒【昌黎二鳥賦云白鵒亦與貢】

鸜鵒來朝﹑春秋紀之皜皜其翎曷其有之我在幕中﹑實維眥之不貢於廷■﹝扌棄﹞然起之

鸚鵡

黃冠白章其鳴嘒嘒殊彼凡羽綠襟朱喙柰此絳籠將飛復墜我則禰衡賦罷隕涕

龜四

念寶龜之素甲羗迸迸兮冰雪載九疇而出洛帝與玆而偕錫𨿽入网於豫且苦靈骨之就鉆亦托迹於莊周恍曳尾而超越

麂

拾遺有言微聲及禍視爾霜質秉金畏火踵白鹿而後來旣巳非時。向靑艸而長麃庶其得所。

鼠

聞爾貪殘曷能冰潔。乃縞膚而素毛矯變緇而爲白獨不聞胡�之晶晶兮始黝於鉛黑

黃頭【時賞羅者頗溢】

鳥曰黃頭。猛以善鬭。白秉金精。儼爾介冑虞人网以奏功如拔猛士於千夫幕府喜而錫金似擲抷土於一覆

徐文長文集卷之一【終】

●徐文長文集卷之二

公安袁宏道中郎評點

門人閔徳美子善校訂

樂府

張家槐

悲饔歌

歌風臺

予嘗夢晝所決不爲事心惡之後讀唐書李堅貞傳稍解焉

六昔

○張家槐樂府俱近古惜拘於古

張家槐﹑鵲巢枝﹑使君才出戶闔扉鞭行人上及飛彈鵲母連鵲卵鵲母棄雛走何所曙衙開邸報來使君朝去鵲莫歸

○悲饔歌

吳人饕越人俎一臛忤舌死杖下肉少甘骨爲土

○歌風臺【時漢髙將夷英彭諸猛又知猛者守欲背故曰安得和葛鄂州作】

碎媼酒臥媼壚武家壚畔鼾呼呼丰沛中羣酒徒噱季鼻大糟所都誰喚隆凖而公乎十二年左纛還著紅衫應午炎七尺所臨萬馬環﹑諸王列侯敢不虔﹑獵徒酒伴隘巷看﹑獨召故老金爵幹﹑惜靑春﹑赭朱顏乃思猛士得將安歸問野雞還我韓

又

鄂州篇衡縣權渭也俯拾所殘悲異代良楚酸謂河髙水流拍天渭兩過之河未然麻姑量海海然淺三尺鳥爪沒至骭大家作計一何長請看何人偏墮短

又

英彭不雌季心所猜今布越耳﹑終當爲豨﹑終當爲豨﹑不如我先之﹑舊所得猛士﹑十當一無遺﹑十旣一無遺﹑安得不歌以思﹑

又

騅渡江八千從非父老是使彼安識籍與梁巴蜀公縞新城奉三老教發帝喪義兵若河日以東乃知王者師上親長禮教下首功蜀公親歷效驗明乃知猛士難四方守易戰攻誰兼不蹄買蹀驄擊太牢祀鄹鄕聽叔孫通徵魯諸生驚禮四公遠來於商

○予嘗夢晝所決不爲事心惡之後讀唐書李堅貞傳稍解焉

堅貞十七之死靡他【去聲】數夢男子百兩以禦【葉】貞覺而恚莫知其謂華盛來胥【蝶也】我貌未悴廢沐垢首塵膚敗裳如葉未秋虐使萎黃自玆以往夕寢旦覺角雀謝穿筐梅罷摽捲婁𨿽膻理不樂蟻矧巳肉矣曷感而蛾【音宜】萬有膠轕﹑曷可詰呵﹑皇矣北帝﹑其將謂何﹑

○六昔

昔朋友雉與鷮不得巳今爲梟昔骨肉鵝與鴨不得巳今爲鶻昔宗親鵲與鶉不得巳今爲鸇昔官府騶與虞不得巳今爲虎昔乳煦汗血駒不得巳今於莬昔黔蒼萬夫英今視之蠅所生

徐文長文集卷之二【終】

●徐文長文集卷之三

公安袁宏道中郎評點

門人閔徳美子善校訂

四言古詩

鴈臺詩

土魯番貢獅

○鴈臺詩【陸子嘗買鴈放之因以爲號又鴈臺在杭江幹】

左右右滆名山有臺近陽背陰鴈爲之來江海之大﹑矰繳丸矢待鴈不來涼空覆水主人有馬﹑客亦有舟﹑出自郭門﹑於焉遨遊﹑羣焉以﹑人亦鴈爾莊周爲蝶孰揆厥理買鴈放生人云出塞有問炙者張目不對

○土魯番貢獅

羌飯官驛斯物不的官馬當災騰於馬脊俛嚙以牙嗜馬肉炙四蹄裂馬如人裂帛獸威孔武觀者色沮媚此羌胡若媚其母余呀以咨羌曰余乳當其出穴若嬰離褓不見牝獅惟見我哺斯言不欺梁鴦養虎

徐文長文集卷之三【終】

●徐文長文集卷之四

公安袁宏道中郎評點

門人閔徳美子善校訂

五言古詩

與林玉兩上人登會稽最髙山山出秦望上率可五六里玉公早有來歸之意因賦以止之

來晨憩廣孝寺

登秦望山

沿秦望溪水

秦望山東南下折有峯紫鐵色錯豎似花蕋土人呼雄鵝突餘贈名花蕋峯

海樵山人新構

與楊子完步浣紗溪梁有懷西施之鄕

讀莊子

海上曲

日暮進帆富春山

發嚴州捨舟登陸縱步十五里憩山麓叢榛遠眺江中怪石

將至蘭溪夜宿沙浦

早發僊霞嶺

自浦城進延平

夜宿丘園喬木蔽天大者幾十抱復有修藤數十尋縣絡溪渚

湆澹灘

泛舟九曲

武夷道士示予魏王子騫蛻首見紫气

丙辰八月十七日與肖甫侍師季長沙公閱龕山戰地遂登岡背觀潮

十八日再觀潮於黨山

蕭荷花祠

送明教往上海

寄善畫葛君

入燕

古山篇贈余君

贈陳君

戒舞智

寄彬中

答和公旦

雪

寄王子心葵

寄陶工部

筠石篇

蔣扶溝公詩

柳浪堤楚頌亭二首爲溧陽史氏題

昨見

偶也

狐粉

補屋

作松棚

理葡萄

刈圃

鼉磯研

問軍中之系於國用

避暑豁然堂大雨

哀駱懷遠公驗詞

野蠶

範母詩

白鷴

越王崢寺有僧歐兜蛻

子效索贈其兩叔

送章蒲圻之官

柳元谷以所得晉太康間冡中杯及瓦劵來易余手繪二首劵文云大男楊紹從土公買冡地一丘東極闞澤西極黃滕南極山背北極於湖直錢四百萬卽日交畢日月爲證四時爲伍太康五年九月廿六日對共破剪民有私約如律令詳玩右文似買於神若今祀后土義非從人間買也二物在會稽倪光簡冡地中於萬曆元年掘得之地在山陰二十七都應家頭之西尙有一白磁獅子及諸銅器銅器出則腐敗矣獅尙藏光簡家

送蘭公子

夜雨偕友人進舟雲門

天目獅子巖

燕子磯觀音閣

野火

鷹

馬

犬

貍

俠客

麗人

才子

酒徒

遊大尖

空上人常住少林索作於菊下

宗孫有別字柱南者索賦

上冡

鸛攫鵲雛鷹黨翻然來救

感鷹活鵲雛事因憶曩衛衙梓巢鸛父死於弩頃之眾擁一雄來匹其母母哀鳴百拒之雄卻盡啄殺其四雛母益哀頓以死羣凶乃挾其雄逸去

設爲魚蝦所詰

天竺僧

煩吳伯子治墓堂

旱禱十七韻次陳長公

陳長公餉日鑄茶瓦窯港銀魚白下法炮巨鱉夜酌深談次其韻

修拄杖首修發网膠漏磁壺及哥窯甌某亦病只耳聾次前韻

旱甚久不應禱再追前韻

送友人

送王雪漁北上

吳季子餉我細腰壺蘆石上芝

大寒嶺啖新胡桃頻婆諸果

往馬水口宿煙麓陀庵

湘竹一妙管付截壞其頂文

口中

騶虞

曇陽

○與林玉兩上人登會稽最髙山山出秦望上率可五六里玉公早有來歸之意因賦以止之

玆山一何爲﹑仰首摩靑雲﹑遠去气色古混沌儻未分引盻涉陜洛毋乃隔夕曛中有舊社址﹑尙見數偶羣﹑短艸覆井水遠松貯氛氳薄雲在其下猶羃髙頂墳玄釋諒能居﹑人世可云﹑念子覺無上﹑夙昔斷膻葷﹑焉能系不食﹑焉得不耕耘﹑況玆值秋陽寒气慘不昕未可來居斯語子以殷懃

○來晨憩廣孝寺中唐雅調

可憐荒宇在於焉恣遊賞古砌伏野艸惟餘聖賢像巨碣指髙樹。禦墨浮天上。昔人不在斯﹑悠然引遐想﹑曙入鳥初散道寒露猶瀁回睇髙山岑﹑翻然策筇杖﹑

○登秦望山

素情忻晏遊﹑碩人事永矢﹑上此萬仞山﹑復沿北溪水﹑��江海流神去蒼茫裏後峯千里來旁嶂兩川起往昔窻中翠今玆巓上視佳哉是觀遊吾鄕亦信矣

○沿秦望溪水

流水澄若無溪魚宛遊空磊磊聚圓石。澹蕩偏能工。髙寫象山曲。伏響回艸中。何朝飲麋鹿蹄蹤去難窮

○秦望山東南下折有峯紫鐵色錯豎似花蕋土人呼雄鵝突餘贈名花蕋峯聳秀

錯如鐵色紫出土幾千古寒空蕋尙繁。秋水蓮難吐。��差可擬帶插不添嫵宛如齒齟齬張吻訟所苦千���繡﹑名號未得主﹑直少讓中岑﹑他山視應久借言花蕋峯來春開何處

○海樵山人新構

古莽伏圓址新構敞方榭去家不百步連山�幾�衡門夾栟櫚卑池注微瀉羣峯列窻牖佳木依檐瓦碑碣墻垣中階級陂陀下曠霽坦以來遠暮蒼然化亭北指夕月髙臺嘯淸夜嘉賓燕屢入。麗人時或迓臥榻楔巖石。旁戶達僧捨。主人胡不歸﹑樵海未云罷﹑束樵遡遊風﹑於玆焉息駕﹑

又【曲池】

浚池疊靑山﹑山色落池裏上栽百歲樹下周三折水日夕眾鳥下客至數魚起助筵摘果實﹑開蕪種芋子﹑上山一以望﹑髙城正東迆波漾堂壁瑩野闊登覽美羨子善結架多在聚景址彼亭旣孤絕。玆地何曠爾﹑

○與楊子完步浣紗溪梁有懷西施之鄕閒俊

明月照江水截梁與子步當時如花人曾此照鉛素江流不攺易月亦無新故薄雲淡杪林晴沙泛寒露借言伊人閨應在煙生處

○讀莊子可慨

莊周輕死生﹑曠達古無比﹑何爲數論量生死反大事乃知無言者莫得窺其際身沒名不傳此中有髙士

○海上曲

雪隱城月髙使君梯樓坐縣綆訊諜士但自苦城破問賊一何多數百餘七个長矛三十六﹑虛弓七無笴﹑腰刀八無餘徒牛相右左轉戰路千里百涉一無舸發卒三千人將吏密如果賊來如無人猝至使君下

又

暇日棄籌策﹑卒卒相束手﹑四疆險何限﹑但阻孤城守﹑曠野獨匪民棄之如棄艸城市有一夫誰不如木偶長立睥睨問盡日不得溲朝飡雪沒脛夜臥風吹肘彼亦何人斯炙肉方進酒

○日暮進帆富春山

日暮帆重徵江闊眇無度峯翠逐岸來樹榦參天去千里始此行﹑一日卽羈旅石瀨駛淸燐雪壑聳殘素回睇吳山岑﹑蒼蒼眇煙霧﹑

○發嚴州捨舟登陸縱步十五里憩山麓叢榛遠

乘舟坐無聊遵途岸轉沓﹑急流赴海馳怪石橫江倒。仰睇崟崎側惟見蒼翠矯覆莽映赭壁枝弱不勝鳥縣崖窄可步﹑聚纜密如筱﹑舟子勿前徵前路煙生艸

○將至蘭溪夜宿沙浦語句恍惚太初

中夜依水澤羈愁不可控遠火澹冥壁月與江波動寂野聞籟微單衾覺寒重托蹤蒲稗根身共鷗鳧夢

○早發僊霞嶺似杜紀遊諸詩

披衣陟崇岡日中下未巳雄偉奠兩都噴薄走千里百折翠隨人一望寒生眥髙卑互無窮參差錯難理蔓艸結層冰喬木秀縣藟晝餐就村肆﹑小結依崖址﹑去壑知幾重﹑刳竿引澗水﹑回視髙峽巓﹑鳥飛不得比﹑

○自浦城進延平

溪山孕鐵英怪石穿水黑馬齒漱寒流冶火融初滴方艇走石罅白日飛霹靂操舟信有神出入坦然適以知庖丁者﹑遊刃有餘歷﹑循理稱達人﹑險難亦何戚

○夜宿丘園喬木蔽天大者幾十抱復有修藤數十尋縣絡溪渚

老樹拿空雲長藤网溪翠碧火冷枯根前山友精祟或爲道士服月明對人語幸勿相猜嫌夜來談客旅

○湆澹灘

黑鰲穴地出噀沫從天下春雪跌深潭驚雷迸鐵罅回思身所經﹑險怪幾日夜﹑老石萬片焦﹑飛湍千里射﹑藥又窺綠淵人命輕一詫或似鼓太冶靑銅沸將瀉女媧撒余礫頑查攪不化念彼旣憮然﹑值玆瓩柯訝﹑姮槳起沈舟凸字捩深窊﹑因之誤絲髮﹑長與世人謝��一何愚終古不得���搏陰颷﹑寒色慘失�����叟何時咨問��𨿽愧達人﹑笑對成一�【閩���形如�子】

○泛舟九曲

老王亂靑冥皇天夜遺蛻余骨散九州島頭顱此焉寄人視萬刧余天意一夕計游艇沸滄波髣髴熱營衛亭午入數折衝然元气閉縣峯升羽人毛竹倚仙姊辟彼齒牙蠹生死齦齶內世人不解奇。但識世間事。示之帝所遺惟以溪山睇

○武夷道士示予魏王子騫蛻首見紫气

不死者巳去。死者畱人間。骨骸自何夕。飛置山之顚。取視始伊誰縣綆月屢牽。而不如余魄。安臥攢靑蓮。道士苦斯役畱函閣髙椽過客好奇異。啟閱請自便。玆物眞仙靈磊磊黃瑯堅髙頂泥丸宮紫气猶一弦晦明凖天時。白黑互糾纏。胡爲黃冠流﹑示人禍福先。爲予而變易﹑無乃勞子騫﹑玉蘊山色輝﹑斯理良自然﹑

○丙辰八月十七日與肖甫侍師季長沙公閱龕山戰地遂登岡背觀潮奇縱

白日午未傾野火燒靑昊蠅母識殘腥寒唇聚秋艸海門不可測練气白於搗望之遠若遲少焉忽如掃陰風噫大塊。冷艷攔長島怪沫二何繁水與水相澡玩弄狎鬼神去來凖昏曉。何地無恢奇焉能盡搜討

○十八日再觀潮於黨山

秋水自生幻海若安措手驚雷砑雪獅萬首敢先後山窺本避濡俄驚足下吼老壁拍波塵千仞落衣袖望窮不見外瀲灩明滅久人天儼未消刧火燒宇宙。往昔每一憑恐怖經句晝那知迫視怪其怖應不朽豈惟我恐怖天地亦應有景往目旣遷恐怖亦卻走

○蕭荷花祠【俗傳露筋娘娘者卽此】

荷花一夕凋。萬里秋無色。獨遺花烈芳。千秋襲陂澤。揚舲大湖風緊日巳夕水鳥舊棲戢羽茭菇白弔古解維舟﹑去岸不盈尺﹑秉燭褰繡帷﹑金翹儼宮額﹑燭滅颯然中。神爽凜孤魄。念此芒吻微奚啻雄虺索豈無冶容膏貞肌以爲臛念玆不能忘惆悵至明發

○送明教往上海

�����大寒雪正下。繁林積素花。羣山映檐瓦。杯至不得休語���飛鳥集池樹顚色���夜顧予同心人而有太�����道謀安得與君合余爲重解﹑斂襟向前謝超言𨿽遣累離緒難釋罣駕言春陽初那得便䢐夏執手歸路中衝寒爲君話

○寄善畫葛君

展箑不盡規。墨色鮮於洗。細圖萬壑云寄我靑山裏感之不能忘聊寄短篇耳

○入燕近選體

董生抱利器鬱鬱走燕趙賤子亦何飄然來遠道行止本無常﹑譬彼雲中鳥﹑朝飲西園池﹑暮宿比林杪﹑感事復懷人生年苦不早欲弔望諸君迹陳知者少垂首默無言春風秀芳艸

○古山篇贈余君漸近自然

余君本今人而有懷古思三年臥白雲一醉撫流水握管掃素箋閉門謝時事懶與今人交自號古山子

○贈陳君忼直

珍木無弱羽廣川饒勁鱗皇都郁嵳峩。多士如繁星。陳君在鄕曲﹑少小馳芳聲﹑去我三百里可望不可親﹑昨予志廣覽自越之燕京見君長安道一問知姓名卻復訊動止握手爲予陳自受相公知忽忽復幾春一朝去鄕校今作太學生言溫動有禮志壯气自信晢顏口若海丰下而長身再往論文史﹑終夕如倒囷﹑藻思蔚以妍儼與骨相並王良禦八駿技絕物有神一日騖千里。安得畱其行。念予復南去﹑攬策臨修程﹑小見伺越鳥﹑秪入槍楡羣﹑思君不能置﹑短篇陳素情﹑

○戒舞智

富非聖所卻。貧乃士之常。華屋非不美。環堵庸何傷。多才戒舞智﹑善閉靡不彰﹑舞智向愚者弄偶於偶場偶月不知弄爾弄何所償舞智向智者譬以光照光彼光不受照爾照何由揚舞智兩不售不舞兩不妨�君聽予言﹑作善降百祥﹑

○寄彬中似太白古風

鄴下老韋布能活刀下人魯連劇排難安得專其名不見申包子含淒哭秦庭萬馬度關隴救郢卻吳軍側聞同����等赴焚秦師不可出大義凜巳明栽傾����命以�貞

○答和公旦

髙垣沼我驅棘刺長�荻松柏年十寸至今長五尺一朝錘籠藩小鶠決蓬翟忽逢東來鴻相煦以雙翼逝焉渺長江﹑別子當幾日﹑不能偕我飛﹑一顧一悲嚦﹑

○雪

屋腐隙西椽密雪夜如織朝窺牀籮頭白糝髙一尺側身不敢搖寒籠戢僵翼伴侶同苦辛何從乞漿食

○寄王子心葵殊古

葵花似君心向日解違陰葵葉我所愧有足不能衛與君夙相知把葵吳山時今日相思處南冠縶楚儽

○寄陶工部

短劍在匣中秋水蓮花妾芒色豈不好終爲人所防所貴金玉資含輝有餘光。諒哉工部君﹑璠瑜映明堂燻風動九夏。鳴音來鏘鏘。至寶吐洪亮。不特華澤芳。沈思不能﹑攬衣視河梁﹑

○筠石篇意色幽蒼

片石插寒塘泠泠箭竹黃誰提數寸管坐到一秋長我亦耽淸致傳聞今幾霜翻飛乏羽翼﹑那得到君旁﹑想見莓苔綠坐令毛髮蒼疊膝嘉肺中望斷雲根觴令我操題處靑棘披孤墻日影淡無色。十月梅早芳欲折以寄遠。無此長臂攘。料理竹下人應少寒枝香

○蔣扶溝公詩【並序】

零陵蔣先生者迅鵾鵬之遐翮乘龍蛇之屈伸嘗欲頃摩靑天手弄白日不著上下以棲混元早歲妍精孔孟含藉六經故說有談空不詭正道昔嘗出宰扶溝晚節薄遊四方掛冠拂衣如漚在海𨿽隨光揚波於上代魯連髙蹈於海濱禦寇埋名於鄭圃先生放縱於吾越可謂閉戶造車出門合轍者矣渭伯兄淮恬澹厭俗弱齡訪道垂五十春玄室冥奧未睹宮墻遭先生遡舟閩粵放於山陰邂逅天緣值諸行道顧盻之間疑謂異人遂數語浹襟懸榻彌月過蒙﹖﹖攵畜列諸僕禦之徒旣而先生鴻迹遠曠再渡錢塘期許後來意得執鞭長侍豈謂造物苛猛未更寒暄伯巳化爲異物烏乎陵海尙變人壽幾何金丹未�玉顏曷駐渭每念此﹑可謂寒心﹑先生哲人胡以導指南向耶頃者又將浮湘江並九疑直指芝田家門一入渭於斯際能不依依夫兄所師表弟胡不爾恐塵凡之姿仙聖所拒唴哉死者巳矣生人去焉存亡惕心永以爲好異日吸沆瀣之精景陟壺嶠之福庭飛九還之丹火騎八極之遊气則天凡殊塗相見無日緬哀伯氏重以離衷因獻五言

伯氏頗好道﹑終歲事修服道上逢異人髭須灑林竹修禮重致問徳音美如玉扣之轉微茫焦螟遊廣漠冀得長奉侍﹑雙飛向王屋﹑人命安可期﹑天猶互寒燠念別正䢐暑墓艸巳更綠瀼瀼日中霜亭亭風際木逢師苦不早﹑煉攝總成哭﹑

○柳浪堤楚頌亭二首爲溧陽史氏題

夾岸千章柳靑春翠浪浮如將曲池水共作遶堤流長蛇偃靑蔭水鳥悅芳柔。試於垂縷處一系木蘭舟

又

屈子頌匪今軾也志空寓千載伊誰子﹑後皇錫嘉樹﹑曾剡剌崇��黃�廣阼【見離騷】永與玆亭畱﹑不遷乃其素﹑

○昨見與下首俱佳

昨見食偶者﹑析偶以爲薪零星椎股脾寸尺移凥臀。心胸本無有斧亦集其垠辟彼偃師工立剖瞬者身彼偃師者析﹑庸以免其嗔﹑免嗔豈得巳﹑爲薪豈無榛﹑何忘食女徳﹑辛苦二十春﹑食偶者答言﹑當其爲偶辰﹑我卽薪視爾。爾自不我知。我志如此矣。我欲爾也歌。爾卽軒厥舐。我欲爾也舞。爾卽蹈厥趾。我怒爾唇闔。我笑爾唇啟凡我所控提爾卽如我自爾自不覺知昧我蓄薪志

○偶也

偶也難億詐爲魚豈無知假令魚爲偶亦安避薪爲此亦豈無謂聽我歌此詞當魚在沼時沼闊不容坻沼旣不容坻﹑研復朝洗之﹑洗多墨豈少﹑墨積盈沼池從此再三洗喁噞恆在玆唇外無滴漪縫唇墨卽入何況相沬唏君在大气中塞海皆氛霾君今口與鼻能免不埃噫蘇武在虜中﹑磕頭皆羊羝﹑死生憑羝輩﹑起處亦羝隈﹑豈惟起處隈﹑嬉寧謝羝嬉﹑君儕人如此﹑而況我也魚﹑我聞君裏諺﹑契我魚也志﹑非伴情所知﹑事急隨則隨﹑

○狐粉

狐妖幻黛粉窈窕美佳人慕予且宜笑情好緣相親物與人異調孰識僞與眞答子以殷懃靡曲匪好音魅也一朝敗情歇音則存我欲灰玆音﹑匪乏煬與薪﹑譬以寶貽魅﹑寶旣不我存﹑何由奪而燼存此貽魅曲以不磨魅愆

○補屋

僦居巳六年瓦豁綻椽縫每當雨雪時舉族集盆甕微澑方度楣﹑驟響忽穿棟有如淋潦辰米麥決篩孔五月候作梅。一雨接芒種菌耳花篋衣爛書揭不動樵子不上山﹑薪炭貴如礦﹑生平好樓居﹑值此念愈踴﹑數椽猶僦人﹑安得峻櫨栱買瓦費百錢巳覺倒囊籠命工勿多攤擘艾聊救痛

○作松棚豪快

種松六萬餘千五百株活長養二十年大者僅如括西齋落日多六月苦炎熱鄰園樹木稀遮翳不可得顧言種樹資求用此時節命兒召兩傭伐幹並其鬣幹以需柱梁﹑鬣以備周匝四垂愼勿甲涼風任超越。時移一丈板獨踞文竹兀伸紙二丈餘。舉墨陡一潑。左盤持蛑螫﹑右罍把饕餮掛衣梅葉梢。綠陰灑晞發。

○理葡萄興趣幽

去冬雪作殃﹑無物不凍死橘柚斷衢州松柏亦多痺園有月支藤盤屈四五咫結實苦不多一斛有餘委迨其堪落時。丸九掛璫水。一日十挈竿。與鳥爭啖舐。將以饋鄰翁竊恐哂微細欲以付果坊不足一飡費幽之瓶盎間漿潰敗其脆渴夜艱茶湯暫可灌消肺比者理舊須應手落枯瘁及至更提攜僵挭忽斷碎如人兩手足而痿其一臂支幹旣以孤收獲焉可倍夏景苦桑楡聊以障西墜。

○刈圃似諱

艸孽始一寸及壯丈有餘豈直藪卽帶兼以館蚊胥夜熱不可寐寧止不露居竊恐值此輩股髀遭其咀。就中擬厥罪蚊也尢其�其����惟此遠追趨穿幃眇紈麈。打撲不勝劬。更番以疊進安得盡屠誅聚響苦不震萬鷇啾嬰雛工者攪夢寐一夕百起呼蚊孽固莫逋艸實主其逭呼童問腰鎌不用安所須薙此忽如掃一翅不得儲譬彼塞垣莽往往伏戎胡打冰燒其荒窟穴空妖狐莫謂野人賤刈圃非雄圖

○鼉磯研【研封石鄕侯隃麋墨也新樂者靑州王也】

向者寶端歙近復珍鼉磯在海感蛟蜃﹑文理多怪奇白者爲雪浪星者黃金泥碎者銀作砂角者絲纏犀舉手摸其理索索鋩響飛分符軍石鄕庸以鏖隃麋曩者辱新樂遠寄靑州來一夕忽失守仍召頑滑資一字十研磨一行百推移淹此斫陣馬羈控不得馳乃者董文學﹑匣有方尺儲﹑舉以爲我贈﹑與新樂不殊﹑

○問軍中之系於國用【吾宗兩支其一𨿽衰而時一振尙有對於廷而仕者最衰者則我之支也】

吾宗異秦贏秉徳嗜仁義綿延值盛明﹑仩版頗齒齒﹑先人秉魚須﹑聯蟬及諸季﹑列秩下大夫﹑往往有三四﹑迨及賢科書至今時一綴萬木有榮凋一體互彊脆屈指四紀來攣痺劇一臂耕者鬻其鋤賈者降爲儈士者無一人慵者倚而待飽者幸免饑﹑饑者幸未丏至論胤嗣間﹑十室九蜂蠆墓寢蒸禴時顧影兀孤介甚者乏繼承餒鬼滿蒿薤。余𨿽有兩兒﹑性頗仇簡冊飲牛未渴辰按項不能俛緣玆傷後昆思欲譜先代念彼從戎人蔓遠瓜尙帶。況值用也來舉扣其大槪彼衰更倍玆擲筆爲一慨﹑

○避暑豁然堂大雨可謂無景不寫

梅候苦歊蒸幸得五日霽涼風驅濕魑奏功未全濟。眷言髙山顚有堂敞西翠。松篁作籟竽蕭颯爽神智。乃偕二三子掛絺於其地買酒穿市中炮鱉腥道器。止取醉飽爲安能謹趨避袒跣擇樹依叫號枕磚睡郡邑迫東廂狂來忘邏逮冉冉日將傾。理邸方卽邁。雷雨自西來初尙雜晴蜺一言未及終振瓦落檐外。衝風捎健鶻寸進得丈退髙景殊卑觀竄鳥在眉際本言逃炎苛翻令詠奇致。百事兼熊魚往往非著意

○哀駱懷遠公驗詞

懷�好詩什﹑近體有佳聲﹑遲余去五泄。深衣遠相迎﹑������有山澤淸命酒不停斝酒罷有餘情。�予歸來後往���興彘���火��霜秋晴寄此遠筐篚﹑兼致倡與賡何時臥貍首﹑聞之使心驚道遠不得往逋此泉下羹

○野蠶幽細卻自老

越桑𨿽云盛不及吳中繁越女賣釵釧僅可完蠶山如斯苦拯救良亦可憫憐如何野蠶種孳息多今年曳絲滿郊郭食葉畱其觔葉葉如虫网枝枝垂釣緡涎縷無所用膠衣黏頭巾過者苦拂拭桑女交攢顰提筐往西園空手歸東鄰卽欲貿釵珥有錢無桑村嗟彼機上。秋來鮮聞聲。匪來猶可﹑國輸良有程﹑衣食無二理﹑蠹衣與食均﹑嘗聞捕蝗法﹑及此同瘞﹑

○範母詩【卽燦母】

秉節三十年﹑萬有二千夕一夕攺霜心曉鏡換妝額範母二十二獨居在羅幕。五十七乃亡天長日幾落獨持一寸冰。萬古膠夜席當夏不得融。何再

○白鷴【錢子易書故曰三孫蓋鏐之後也】

野性悅鳥魚。客寓尙籠致正如好竹人借居亦栽蒔鷴鳥自南來﹑貿入西河裏。王孫好法書﹑籠以易吾字﹑墨����衣綠���帔有時�������日夕湖水波秋樹葉徵紫送客不出門白玉掃長彗

○越王崢寺有僧歐兜蛻味如薄日幽花

伯圖旣灰寒衲蛻亦禪冷都付塑工泥﹑迅矣千秋瞬﹑我來值桃花有似蝶遺粉一宿歸去來。晨齋飽蔬筍。

○子效索贈其兩叔

勞子爲我言翁去不復活骨魄旣巳寒。生事亦不熱。多我諸父慈視侄等兒列時時惠釜鍾﹑廚中作麋啜﹑

○送章蒲圻之官【嘉禎】

傾蓋語日斜肉風吹兩竅惜哉越雞翰遇鵠不能抱眷言激獎私﹑忽駕就遠道尙矣漆園心爲吏不敢傲

○柳元谷以所得晉太康間冡中杯及瓦劵來易余手繪二首劵文云大男楊紹從土公買冡地一丘東極闞澤西極黃滕南極山背北極於湖直錢四百萬卽日交畢日月爲證四時爲伍太康五年九月廿六日對共破剪民有私約如律令詳玩右文似買於神若今祀后土義非從人間買也二物在會稽倪光簡冡地中於萬曆元年掘得之地在山陰二十七都應家頭之西尙有一白磁獅子及諸銅器銅器出則腐敗矣獅尙藏光簡家閩有黃兔窯

遙思冡中人有杯不能飲孤此黃兔窯﹑伴千三百稔﹑劵�四百萬買地作衾枕想當不死時用物必弘甚尊壘羅寶玉褁襪賤繡錦豈有纖纖指捧此鍜泥輩。存亡隔一丘華寂迥千仞活鼠勝死王斯言豈不審

又

古人笑不飲﹑此說豈無見﹑五斗叫劉伶哀來淚如霰嗟彼太康子﹑冡中亦杯坫﹑固知好飲徒無咽可澆咽杯出黃土中忽復受傾灌譬彼避秦人。乃不知有漢。我欲學盧充﹑詣市賣金盌庶幾遇小姨知是崔氏玩

○送蘭公子【阿翁學師也揚州人】

耶溪芹藻色相伴秋荷老公子朅重來傷心那可道會日苦無多相別一何早八月廣陵濤一葉渡殘照。

○夜雨偕友人進舟雲門幾與杜爭毫釐

夜影疊中流進舟篁竹浦鳴雨來斷雷山云濕可譜��������愁虎燎火得緇徒�����芋壚聊炙衣。��賴尊俎。

○天目獅子巖【巖是髙峯禪處相傳嘗爲張眞人所據師爭而有之張道陵與魔爭靑城事見�傳】

我昔聞眞人言修不死身選地滿天下與鬼爭靑城一岫插天日宛爾怒猊獰老釋據其口﹑黃冠復來爭﹑黃冠匪他人﹑云是眞人孫﹑聃曇本上聖髙道超沈冥說教𨿽異軌俱以退讓名﹑區區百尺鐵靑紅抺秋榮龍女買色綫一夕繡可成胡爲兩龍象。角吻同蒼蠅。賦此覺蚩蚩﹑鑑之愼勿聽﹑

○燕子磯觀音閣起語酷似大蘇結更蕩放

靑山如美人樓觀卽奩妝若無一片鏡妙麗苦不昌玆石一何幸﹑值此江中央﹑上乘巨構支﹑下集帆與檣﹑朱碧得水鮮鳧鴈拂波光煙霧不見海神去萬里長我與三友俱兼以僮僕雙日西買市飯半道謝驢韁五口將十足蹶然餒且僵百錢成一遊﹑安得甘旨嘗歸來乏燈燭微雨沾我裳沽酒不成醉﹑頹然倒方牀﹑�夢立閣中遙觀大魚翔

○野火

馬血爲轉燐﹑人血爲野火何爲松柏間赤輪陟如跛人言鬼炬微神者赤而大。騶導向空馳塡云盛旗馬枯冡僻且荒來遊則云那我欲往詢之恐卽無可話隔河聞於菟黃犢夜在野一夫呼以馳炬滅松露瀉

○鷹【味嗽相書也出雜俎】俱雄逸

味嗽譏奇才千金買遼海鐵翮睒秋空駕鵝百回雲中作戰場韓彭鼓天外

○馬

誰家連錢驄﹖﹖必撥黃塵起千里一飯間。九州島能有幾。�見不得騎淚落靑芻裏

○犬

少年獵平原左盧右宋鵲兔起鶻落遲一顧先巳搏但莫空中山。前頭有湯鑊。

○貍

貍𨿽一尺軀猛气制十里有時怒一號。無牙墮梁死。安得此輩來。坐吾書匣底。

○俠客得此覺古詞爲腐

�客������������������爲引���

○麗人��條上並勝

何處行������房月裏儻並色鏡中無此妝。所思望不��袂日邊揚

○才子芳俊恰合

佩筆不須長髙唐侍楚王紅蘅槧邊出白雪口中翔殺靑供不及一夜白瀟湘

○酒徒古麗

禦史別淳於。金釵墮長夜。五斗不濕唇。雙鬟抱壚瀉。笑殺斗升腸。耳熱索竿蔗。

○遊大尖【松茂桃復盛花】

萬松滴千山妙翠不可梁。割取武陵源。固是天所遣。秦人迹無有。雲中叫雞犬。夜泊漁舟來下山尋不見

○空上人常住少林索作於菊下

閒雅

相逢菊花下相映菩提光試問少林壁穿雲幾許長指月莫盻手擲拂閒掛墻睡鼾微作吼獅子一時降

○宗孫有別字柱南者索賦【天柱山在城南】

天柱插南云孤城滿蒼翠小鳳讀書余內屐窺粉雉大魚作鳥飛風穿萬林鼻捨北以圖南物與人意會念彼共工額﹑幸不觸斯際不然小折傷恐煩太皞妹小鳳顧予言補天吾掉臂

○上冡調逼古

吾叔邵武公﹑當年與我翁﹑雙陪閩蜀守﹑竹馬走兒童﹑歸來知幾日﹑相繼歸窀穸黃泥閉雪髭欲會那可得叔家城北居﹑髙棟亦雕題邀賓夕駐馬爲母日烹雞一朝桑海換不能保子孫負薪冡上道養鴨水邊村我今六十五仍髙破角巾年年上爺冡﹑每每到孫家﹑孫家畱我坐﹑孫婦辦湯茶﹑以我上冡牲﹑啖孫且滿引﹑遶籬黃蝶飛抽籬髙碧筍起視檐西東分檐住蜜蜂問蜂窠幾許四十還有餘窠窠如不敗勝我十畝租

○鸛攫鵲雛鷹黨翻然來救杜蘇之間

水鳥修其脛插彼茄菇澤俛咮啄蝦魚深不下三尺況乃嗉��可內寸鱗百江海饒此州何往不充噱雄鵲知��作室髙樹末三月始罷斤﹑是予親所炙﹑長脛一��掠雛剽�宅叔仲兩三頭。自����。顧鵲翁�母叫�徒���鷹�路人�鵲�平日不作鄕鄰看被纓救其格特恐李陽拳。難虀鳴垤額。盛邀爽鳩雄並是夷門客。朱亥袖鐵錐侯嬴出奇略左右信陵軍一舉解趙壁五國破大秦九合成小白義髙誠足憐多算亦何碩磔虺黑柏顚獨奮少掎角猶煩拾遺歌不朽俠徒迹三復鴟鴞詩﹑白日爲儂﹑

○感鷹活鵲雛事因憶曩衛衙梓巢鸛父死於弩頃之眾擁一雄來匹其母母哀鳴百拒之雄卻盡啄殺其四雛母益哀頓以死羣凶乃挾其雄逸去語語古雅

鸛嫠止一時古語亮匪誣戟門巢梓者狹斜挺羅敷少年系靑絲蹶張戎侯衙胡不自長守轉殪雪色顱乃向琴瑟杪落此貞女夫羣雄太無賴。挾鰥匹未都。有如惡媒姆。送贅塡門閭。借衣盛綷蔡。叫呶傾百壺玩習爲故事指鴈翻闊迂孰知狹斜內。而有羅大家。賊雄殺黃口希以威怖圖殉夫義可族何計﹖﹖攵其�子此事去巳久三紀頗有餘其時裂肝膽狂走日夜呼安得毛摯俠似此鷹活雛弇州隔幾海有物暗髙�

○設爲魚蝦所詰

啄鵲憎大鳥無怪吾子然從臾飽蝦魚子意一何偘鱗卽賤於倮於羽何擇焉盛冬水如石膠鬣不得旋孕腸急鞔鼓張目不得眠茭菇牙始白桃花漲春田熨塊出累瑣多死漁者筌鱗褓及鵲鷇較估誰艱難矧玆网罟酷﹑百倍鳥有鸇雛攫子不許鱗爛子許旃乃乖漆園理﹑奪蟻與烏鳶﹑等爲一盜耳﹑何猛此彼寬竊東子則許竊西子拘鉗波臣詰如此而我難爲言眾生逓吞噬﹑此業何時捐﹑西方古先生﹑解破萬壁堅﹑龍門儻罷躍﹑飛去好相參汝或未卽去我姑代彼宣三戒嚴重殺五淨肉亦權鵬飽六月息孝先腹便便

○天竺僧

揚帆三竺涘弭錫五羊城黑圦初涉﹑琉球次所經﹑波�十五兆﹑日矢九千嬴【初至黑人次至琉球至廣州凡涉三萬里歲三周以弧矢算之得此數】人疑鵬六息﹑彼視蠖一信﹑衍旣隘九土﹑師亦眇八�片楮畫大卵沃焦灙孤萍劈芥內閻浮粉塵陋虛鄰���龍象銀瀾�蛟鯨梵唄隻字握江海百谷������乃有赤篆文象�幾�譯龍�鮮�嗔��度蔥嶺趺湫蛻巖云。投夾蕺南寺及偕領����目箭凖聖水他濤奔有爲乃復爾﹑無量何由臻﹑相色示戲幻﹑接引詎勞塵﹑白馬幸維寺﹑黃龍未演輪﹑薄痾阻問訊﹑擬待桃花春﹑

○煩吳伯子治墓堂大雅之作豈何李可識

火瘞世曰凶﹑水封豈佳卜﹑兩徒踰五紀﹑先魄偃幽瀑多子爲我更我蘧往京國買石百尺餘托子安墓卓子冗辦未遑我歸上冡哭鵝魴設未巳老雅掠豭肉候果墓旁兒指告蟻上燭艸設無威儀人怠物不肅坐此無歡期﹑攺燧十二木﹑【乃三年也】昨者賣字錢募工可五六仍以煩吾子﹑歇百了一役﹑

○旱禱十七韻次陳長公詩亦逼蘇長公數篇俱峭絕

旱魃虐以猖商羊乃深避云漢夜昭�﹑遵彼槁條肄絕意豕涉波必死蚌持翠蜥蜴山澤窮﹑猳豨屠賈致黃緇逓唄詛玄冥等聾瞶如聞柴望禋感通有精義洪疇儆恆陽﹑緐露肅常饋﹑商林沃乃深﹑秦天豈終醉﹑壇今鄰閶闔﹑閽亦撤幽閟﹑雷吏綠章封寧有不達字�然未崇朝﹑沛爾倏濡澻虎貓效蠟勞。丰隆詟羣崇。連臂解桔橰極目醒枯悴歌帝悅穰穰報典虔惴惴窶人無農憂連夕美涼寐農獲譬中行美寐狷其次糴賤勝作農先生有酒食

○陳長公餉日鑄茶瓦窯港銀魚白下法炮巨鱉夜酌深談次其韻

日鑄標槍芽月團捲旗避纖甲赭舊條柔鍼綠新肄瓦窯五寸銀脊色偃微翠雙裙謔可談九肋底能致伯云凖食醫治以聰我瞶斟炮法內京酌長非外義珍此五侯鯖慚餘十漿饋主旣唱無歸客顧稱未醉階虫先秋吟﹑徑竹上霄閟﹑叔夜寂鳴琴﹑子云寥問字﹑待扣匪洪鐘﹑立涸是盈澻泗鼎曠沈淪神姦恣精祟伍員終鴟夷三閭竟憔悴白駒返谷空黃鳥臨穴惴千古究何窮再燭不能寐曲禮問更端梵詮編復次伯樹旣巳空吾出吾簞食【伯子近稍重聽】

○修拄杖首修發网膠漏磁壺及哥窯甌某亦病只耳聾次前韻

猾器幸����������掌人。彼逸此獨肄。�����雙�越。窯翠物非人易求﹑道遠我難致﹑��有重聽發復彌黨瞶約發無紀綱﹑晨帳缺宋義﹑��付鬃工寧減�食饋﹑詎意彼鬃者﹑無往不辭醉﹑犏纓�箱塵。馬尾枯橐閟。踉蹡攢八鍼。邀呼輸四字。浪言伏卵淸竟滌下流澻櫛束起鬔松﹑嘲呼免魑祟竹返磁亦歸黥補色終悴注瓦智靡昏捧玉神若惴。甑破視何益囊空臥安寐辱卽寵爲下【老子云寵辱若驚爲下孔云其次辟色色卽禮貌之衰也其下則饑餓受周近豕交矣】辟乃色最次屠門盛豕交寧爲愛而食

○旱甚久不應禱再追前韻

祝融黨羲輪﹑玄冥引車避課窮燧人蘇徵及棗杏肄轍鮒槁厥頳壇豭禿其翠走索華陽逋沈瘦永難致竟辜燒尾恩翻仇聽角聵玩愒如不聞﹑曠瘝秉何義﹑余齋廢酒沽﹑朋祭阻肉饋﹑方嗤澤畔醒﹑敢思河朔醉承風獨有雌納月幸無閟哽哽向隅悲﹑咄咄作空字朝筵聞客云宵鋤盜鄰澻云密不東郊蝀孽復西祟昨孑凜今靡舊殍理新悴漸少墦乞驕﹑而多褐大惴﹑待盡歌有爰﹑無吪祈尙寐﹑感此疾威旻﹑遣以競病食﹑

○送友人淸佳

寒風夜中起遊子朝作客河流一尺冰屋瓦三寸雪君把轡與秋觸手冷於鐵此時山中人覆絮敗毛褐欲寄寄莫由﹑此意共誰說﹑

○送王雪漁北上通篇快論中數語更豪雋

淮陰所佩劍﹑不審值何許﹑佩劍以釣魚﹑於義亦何取﹑一日幾垂竿﹑竿竿可幾鯉﹑【葉呂】乃至捐漂廚﹑庸以益漁腑﹑我取魚之劍﹑聊略爲漁估﹑卽非百金資﹑可易數月黍﹑漁也智絕倫﹑何獨昧玆舉﹑腸饑乞可爲劍去何所仗之楚復之漢漁並仗劍往可以負漁竿踉蹡見劉項猝辦恐後時﹑載質先出疆﹑【葉上聲】王郎不釣魚﹑故亦無竿餌﹑聞郎所持竿貫以山中紫毫長一寸餘竿只五寸止居則南狎越﹑行則北聲燕淮陰劍三尺郎劍五寸縣歸來報千。漂母是何人封侯劍不取。卻取鈞竿親。

○吳季子餉我細腰壺蘆石上芝

葫蘆老�腰乃似細腰女卽令楚宮來今亦不堪舞我聞����以盛藥丸梧子及魚眼可容百萬千老圃畜蔬種亦夠一頃田。我旣醜醫帳亦復少蔬阡擬掛於扶老支吾五嶽顚。心彊足不健。終歲掩帳眠。止取作蒸鵝聊以謔客涎

又幽沈古雅

芝朵𨿽不潤芝色堅且古。根須絡拳石如筋蝕臂股絡古不復脫初芽寧藉土石色旣巳黃芝紫亦稍嫵有如意魁梧狀貌乃婦女谷城弔老人淚下潸如雨置我筆研間長與畱侯語

○大寒嶺啖新胡桃頻婆諸果【北遊作】奇想

天險旣巳異地產應亦殊胡桃及平波朱碧明椒隅入夏而䢐秋葉翠尙不渝。但少鳥與雀而多嬴與驢。易水非不邇﹑灤河不爲迂﹑但求一寸鱗﹑如海水猿狙﹑遙想燕太子﹑食客焉得魚以知荊髙徒日嚼羊與豬猛風增食肉。嗔憤易睢盱。慷慨赴秦庭不復顧其餘乃緣謀略短豈眞劍術疏舞陽一豎耳何乃與之俱哀哉樊將軍空割一隻顱國有千乘大﹑能用王可圖﹑乃恃五寸鐵﹑爲計亦何愚﹑

○往馬水口宿煙麓陀庵

��������雲際�����云乃由衣袂四徒夾��兩膝拳至鼻一里轉百盤鋸牙不得直結葦以爲廬削木冒金髻夜鐘但超懸晨雞聊一嘒巉巖旣髙騫﹑巑岏復孤厲回思燕趙時築城遏胡騎。安得盡如斯脫甲開戶寐。

○湘竹一妙管付截壞其頂文快諭

武侯敗街亭馬謖違節制兵穎迥不同大小俱是事玆管湘中來﹑百中其一耳有如玳瑁魚腦血徑彈子又如鸞與鶴頂發楊梅紫全體匪不華﹑獨此猶覺異﹑詎可拘尺寸。但須紋綺。畏炎不得行﹑付托昧厥旨舉刀一鏗然。顚落不可止。持歸以復予魚鶴不成理對之一捧腹削圓方竹比

○口中

口中萬吞吐莫道一俗字芻豢離喙唇冰雪滿牙齒身中百所爲亦莫涉一俗但爲鸞鶴翩暮卽雲霞宿有斤不削人有繩不直木淤泥塡大千荷葉自柚綠從此戒爾後﹑愼莫蹈往覆﹑有如乖教言﹑斷舌肘其足﹑

○騶虞

騶虞生猛虎鳳凰產梟鷙二聖有朱均太虛亦■﹝生上月下﹞彗纖纖妙膚理。盎然長疣贅。梗楠固鴻材。鍾斛癭其際。橘柚匪不甘。豪蝟匝芒刺。美惡一何殊胎孕乃非二越雞伏鵠卵變之苦無計果嬴秉何神蜎蠋乃能似

○曇陽作頌偈觀

曇陽一髻左道人三朵花誰云只是你安知不是我大海徹岸冰小生沒處躲

又

聞道居綿竹﹑看來幻落花團團輪北斗處處種西瓜徧地皆祗樹何方不落伽

又

無鼻無眼孔有頭有尾巴蛟龍大蝘蜓蝌蚪小蝦蟆一結生百結百些無一些

又

將軍騎健馬﹑稚子打慈鴉﹑各奔前程路﹑都來暮鼓衙同舟迷敵國驀面認通家

又

�事移天竺﹑居然在太倉﹑善哉聽白佛﹑夢巳熟黃梁﹑��求朝飯�����

又

明知騎竹鳳﹑還道媚妖蛇可恕者落帽難饒者脫靴一靈生滅巳﹑百吠是非耶﹑

又

男女兼黃白﹑丁寧囑再三﹑特將鐵掃帚﹑痛握世媱貪竊幸師與我不異靑與藍

又

火龍長九九泥蛇八十一一物而兩呼兩呼只一物將泥認外蛇見蜂硬割蜜

又

好人不在世﹑惡人磨世尊聰明管自巳闒冗任乾坤遺命云聞帝多應是嚇人

又

獅子吼未歇蝴蝶霎巳來眾生自蒙■﹝目董﹞抵死致疑猜認賊由他去謗佛何爲哉

徐文長文集卷之四【終】

●徐文長文集卷之五

公安袁宏道中郎評點

古歙郝之壁子荊校訂

七言古詩

贈呂正賓長篇

三茅觀觀潮

雪

萬里比鄰篇贈嘉則

述夢

今日歌

二馬行

送蘭應可之湖州

觀獵篇

題侄子家所藏雙鳳鳴陽畵

畵鷹

贈歌者

對明篇

繼溪篇

北云篇

賦得百歲萱花爲某母壽

楚宗室雞將啄蟻畵

沈刑部善梅花卻付紙三丈索我雜畵

送陳君會試

天壇

十六夜踏燈與璩仲玉王新甫飲於大中橋之西樓

六月七日之夕與梅君客生及諸鄕裏趁涼於長安街醉而稱韻得片字

摩訶庵括子松下聽弦上人彈琴

謔雪

白鷴詩

握錐郎

星渚篇

無題

廿八日雪

題畵

鄭本白兔

沈叔子解番刀爲贈

客彊予畵十六種花因憶徐陵雜曲中二八年時不憂度之句作一歌因爲十六花姨歌舞纏頭亦便戲效陵體用陵韻

予作花十二種多風勢中有橊花題其卷首曰石醋醋罵座

蟹

王鵝亭鴈圖

畵百花卷與史甥題曰漱老謔墨

又圖卉應史甥之索

九馬圉人圖二圉醉瀕墮

完淳篇

閩工某摹伯時昭君下嫁圖單於親迓之隨騎士胡姬姬嬌而騎與單於並獰健可畏鞹衣結束文馬華旌及姬之靴帽並妍絢可愛而掌琵琶者尢勝胡決不辦此李蓋以意爲之取悅人目馬三兄投賦賦之

朱次公讀書飛來山羣彥過訪攜飲塔顚方拈六韻擬賦雨至踉蹡而下漫聞次之

菘臺醋

張旭觀公孫大娘舞劍器

書茅氏畵

附畵風竹於箑送子甘題此

漁圖

壽王生

沈將軍詩

春野圖

劉雪湖梅花大幅

洞巖入鱉口有石枰石橋及石池諸景

蘭泉篇

○贈呂正賓長篇

海气撲城城不守倭奴夜進金山口銅簽半傅鸊鵜膏刀血斜凝紫花繡天生呂生眉采豎。別卻家門守城去。獨攜大膽出吳關。鐵皮雙褁靑檀樹。樓中唱罷酒半曛。倒著儒冠髙佛云。從遊泮水踐繩墨卻嫌去采靑春芹。呂生固自有奇气。學敵萬人非所志。天姥中峯翠色微。石榻斜支讀書處。

○三茅觀觀潮意似長吉卻復淸亮

黃旛繡字金鈴重。仙人夜語騎靑鳳。寶樹攢攢搖綠枝海門數點潮頭動海神罷舞回腰窄天地有身存不得誰將練帶括秋空誰將古慨量春雪黑鰲戴地幾萬年晝夜一身神血幹升沈不守瞬息事人間白浪今如此白日髙髙慘不光冷虹隨日縈城隍城中那得知城外卻疑寒色來何方。鹿園艸長文殊死。獅秋水畫裏猶能動世人何怪當年走天子欲呼與語不得起。走向屏西打鸚鵡。爲問華淸日影斜。夢裏曾飛何處雨。

○雪快想自佳

暮天寶色珊瑚紫海气結云云不蕋瑤闕重關金鎖寒枕席無歡帝妃死百神走馬散曹吏馬蹄踏空神各視。天孫纖手裁素羅。繐帳橫施九萬里。鮫人絲色光海波海犀輸織一萬馱神人罛賻不足用長鬟散縞呼諸娥世人不解天上苦羅帳��圍日暮換取貂襕拂玉鞍起向山南射黃兔

○萬里比鄰篇贈嘉則

白藤織笈春花密。靑袍剪水波紋濕。出門寸步卽天涯幃底牽衣弦正急關山斷路不斷雲。吳刀割水那得分。章華楊柳弄舊色。何地卻少春申君。人生遠遊須及春靑天能容七尺身。芳艸長途去萬里望望吾家隨處是

○述夢有古趣

伯勞打始開燕子畱不住今夕夢中來何似當初不飛去憐羈雄嗤惡侶兩意茫茫墜曉煙門外烏啼淚如雨

又

跣而濯宛如昨羅鞋四鉤閒不著。棠梨花下踏黃泥。行蹤不到棲鴛閣

○今日歌【是年虜寇古北口入薄都城】

琉球佩刀光照水三年不磨繡花紫換錢解向市中懸我貴彼賤無人市家惟此刀頗直錢﹑易錢不得愁欲死客問此刀值幾何﹑廣州五葛飛輕雨及今求市不較量但輸三葛錢亦止千人十往九不顧向刀長�折雙趾一日不食良巳饑兩日不食將何以卻走異縣告長官往日停車儻知巳平生自有孟嘗心今日翻思門下士

○二馬行頓挫宛郁

誰家兩奴騎兩驄誰是主人雲姓宗朝暮去夾街樹經過煙霧如遊龍問馬何山得如此淮安大荳淸泉水胸排兩嶽橫難羈尾撒圓球驕欲死陽春三月楊柳飛騎者何人看者稀梅花鋹釘革帶肥。京城髙帽細褶衣。馬厭豢養人有威﹑出入顧盼生光輝﹑去年防秋古北口。勁風吹馬馬逆走。對壘終宵不解鞍﹑食粟連朝不盈斗﹑將軍見虜飽掠歸﹑據鞍作勢呼賊走﹑士卒久矣知此意﹑打馬追奔僅得彀天寒馬毛腹無矢饑腸霍霍鳴數里。不知此處踏香泥。一路春風坐羅綺。

○送蘭應可之湖州

梅黃雨霽帶陰輕送客西門驛路平。會多忽別疑且驚愁心應手弦淒淸荷花鏡裏紅侵舫﹑時共耽遊楫徐漾﹑思君苕溪若天上﹑空佇淸歌對誰唱﹑

○觀獵篇【並序】蒼涼八古

王將軍邀予觀獵時積雨初霽飛走者避匿予從將軍諸騎士牽狗出太平門抵海寧沙上頃刻馳百餘里不見一雉兔而還乃割所攜鮮飲月唐寺中

茅刀割水嬌紅茜風偃寒稍臥長堰靑林疏樹隔荒墳白水茫茫看不見將軍本是北平豪﹑記得依稀身姓曹﹑怕向揚州作貴客﹑慣從下澤驟鳴鑣萬里秋郊平似舸千騎圍中一是我箭叫餓鴟﹑龍騰快馬﹑趁鹿逐麞解絳掣鎖耳後生風鼻頭出火自來此州﹑殺賊不暇皁鵰气銷韓盧魄墮昨見儒生衣長履大。入揖令公。揮金不謝。抽筆制詞彎弓輒射。住釋挾屠刳牛食鮓外枯中腴。無所不可。促騎請邀徵徒出野牽犬莫遲。見兔輒打。儻遇大兕。一發斷髁。爲先生壽引滿十斝健兒跪領將軍言。翻身上馬去如煙寶刀映日不足數角巾受風眞可憐淺艸平堤水痕聚﹑萬蹄避水移家去﹑沙擁肥螫掠岸飛絲牽小豸當空乳漢將窮追路欲闌。胡家甌脫避何難。今朝立馬祁連上。不見匈奴一騎還。

○題侄子家所藏雙鳳鳴陽畵

海水動天天欲曉天曉日炙珊瑚老鮫人泣夜不得眠早起來聽鳳凰叫梧桐百尺秋雲際。竹梢覆水千年子。一飛一宿還一鳴。百神張樂鈞天啟。梧生誠亦難。鳳出良不易。願以黃金鑄梧樹。莫教飛向丹山去。

○畵鷹

閩南縞練光浮膩﹑傳眞誰寫蒼厓鷙﹑生相由來不附人綠韝空著將軍臂八月九月原艸稀百鳥髙髙兔走肥煙中斂翼遠不下﹑節短暗合孫吳機﹑此時一中貴快意。深林燕雀何須避﹑惟將搏擊應涼風﹑誰貪飽臠矜山雉昨見少年向南市買鷹欲放平原轡凡才側目飽人餧不似畵中有神气夜來鴟梟作精魅安得放此向人世秋風一試刀稜翅

○贈歌者綺色欲掩張籍

東風吹雨楊花落。淸歌細遶鳴鐘閣。鬥酒將傾客不來白日斜飛晚云薄回腰欲舞不得舞試買羅衫倩誰估

○對明篇所謂狂語不須刪

四明山﹑髙萬丈﹑南爲姚邑面前屏﹑北卽新昌後門障﹑新昌有客身姓呂﹑要與此山約爲主尺素馮將一穴通屋後安窓小如許窓中有時颯風雨說是山靈教送與夜來猛虎嘯一聲雄心枕畔風吹去長安花枝髙入天金陵有酒多如泉花畱酒勸不肯住。歸來只愛窓中眠。窓中有書積萬卷書書盡是山靈管有才無命不幹時亦對山靈同一莞﹑聞道去年醉采石﹑醉去狂來呼李白散發題書萬竹中騰身舞劍靑天側。此時山靈失主人。自騎靑虎尋復尋。肉眼那知神道至﹑主人自識交親臨﹑朅來筆端自有神橫開醉眼雙作嗔﹑此時墨雨添江水此際詩花弄莫春莫春江水渺無邊射策封書復幾年明珠不遇賈胡識寶劍難酬夜色鮮。詼諧漢庭方朔老如聞永謝長安道﹑況我今爲抱拲人﹑蟣虱移家宮絮襖﹑兩人曾作靑春身當時同說不同貧。君今幸不爲樊鹿﹑似蛟蟠不得申﹑蓮花之峯亦佳麗﹑君胡中道相捐棄﹑邀我題詩對四明﹑我自貪君﹑百壺旨﹑只恐蓮花嗔四明喜我亦付之一醉矣﹑

○繼溪篇

海水必自黃河來桃樹還有桃花開試看萬物各依種。安得蕙艸生蒿萊。龍溪吾師繼溪子﹑點也之狂師所喜。自家溪畔有波瀾﹑不用遠尋濂洛水年年春漲溪拍天。醉我溪頭載酒船。一從誤落旋渦內﹑別卻溪船三兩年。

○北云篇

君家樓北樓子山﹑大椿千年去不還白雲一片松間起遊子相望淚如雨殷勤夜烏莫更啼東方日出煙生縷。

○賦得百歲萱花爲某母壽

二十年前轉眼事﹑憶共郎君醉城市﹑阿母烹雞續夜筵﹑夜深燭短天如水我母當時亦不嗔。郎君過我亦主人。兩家酣醉無日夜。壇愁甕怨杯生菌。只今白首二十載﹑我母不在爾母在﹑八十重逢生日來﹑雙扉況復門庭攺﹑我今破网未番然兩翅猶在彈丸邊郎君長寄書一紙阿母多應贊一言上壽誰人姓張者﹑圖裏萱花長不謝阿母但辦好齒牙百歲筵前嚼甘蔗

○楚宗室雞將啄蟻畵起語雅奧

錦葵窠下雄鷄白黃蟻有翼飛終澀不應艸葉更相遮。五寸荊軻千里隔。王孫妙思快啖吞馬遷奇筆寫鴻門當機對敵只如此。翻令看者飛心魂。

○沈刑部善梅花卻付紙三丈索我雜畵

長安街上塵如霧葛布眼眼風難度歸來掃混索長箋一束溪藤沈刑部。墨漿五合飽蒼蠅刺葉藤花掃不成。門前銅盞呼人急卻是冰兒來賣冰幹喉似火逢薪熱。一寸入口狂煙滅自慚野卉不成妍刑部梅梢如拗鐵

○送陳君會試苑折次第有法

霜花作錢綴芳艸。折荷送客邪溪道荷榦葉老障啼鴛不及梅花弄淸曉折卻梅花贈所知﹑娥江東邊舜江西封書七尺長髯客早晚長安白馬嘶長安白馬去如雲杏花有情要逢君爲君畱卻花三載肯倩東風嫁別人去年君來棘墻柵。半醉不醉秋月白。遺我海蚶顆三百。瓦溝一一瑩霜雪。今年君馬向長安。我無一絲掛君鞍。但飛一滴相思淚﹑萬里隨風到杏園﹑

○天壇【髙皇乘此馬夕月今誤用之爲郊白雀事見酉陽雜俎】

公當時騎白雀。下與髙皇共斟酌。一從九鼎向幽燕碧壇鎖琉璃斮。古松舊柏黑成迷。綠瓦從中一雉飛。楊雄不得陪郊祀。空憶當年執戟時。龍駒遠自施繩來。開平巳死無人騎卻付羽林誰健兒壓沙五石緩其蹄眞人雄心老更雄。月中自控赴齋宮。四十八衛萬馬中。一塵不動五里風。黃柏太苦蔗太甘盛時文字忌新尖。當時作頌卑枚馬付與金華宋景濂。

○十六夜踏燈與璩仲玉王新甫飲於大中橋之西樓

樹枝畫月千條弦。十五不圓十六圓。掛向酒樓檐外邊。南市好燈值底錢。大中橋上遊人坐。不飲空教今夜過紅脂在口香在樓那能一个到壚頭靑衫白馬無聊甚望斷黃金小鈿秋

○六月七日之夕與梅君客生及諸鄕裏趁涼於長安街醉而稱韻得片字

長安白薴風吹斷銀河瑟瑟難成片楚人慣自唱陽春。一曲未終人巳散。西內湖荷沒鶴長。裁筩不得只聞香。東方萬瓦寒樓閣。月照金鳷琥珀黃。

○摩訶庵括子松下聽弦上人彈琴【上人號無弦云翰林人所與】

括杛松知幾樹黛色遙遙入雲際上人彈琴坐其底十指引出七條水松淸琴妙聽者寒松葉堆翠成髙山流濤遶殿撼鐵板獅子欲吼復不敢泛聲忽歇浮雲住細猱一寸猿騰去南園玉蝶隔花聽。東海金鳷乘霧語。穎師一曲悲昌黎﹑我亦聞弦別鶴淒。悟來忽問無弦旨﹑指鳴弦鳴須答對﹑是不是﹑問太史﹑

○謔雪【一笠黃茅小艸屋也巖巖一甕虀瘠儒也】

梅花一夜窓中見昨冬少雪春無霰寒來借景苦無多窓小只須三百片每舉枯杯對此花。只愁落盡是風沙。誰知滕六𨿽無賴亦遣殘綃縞樹義一行分向朱門屋﹑誤落寒酥點羊肉錦屏不使凍胭脂飛絮落鹽弦上撲四條觔急冷鵾雞一二時中肉作圍豈無一笠黃茅裏僵殺巖巖一甕虀初起靑蘋本亦同﹑大王畢竟是雄風﹑總令受者自分別﹑難道靑天秉至公﹑

○白鷴詩

閏南煙雨迷靑嶂﹑孤雌挾子飛天上﹑卻憶羈雄不得歸兩槳深籠鏡波漾片雪長梢向尾分。有時夢見武夷君。山長水遠無書寄。不及南飛鴻鴈羣。主人爲爾苦惆悵。開籠欲放非難放。矰繳鷹鸇何處無。萬里馮誰報無恙。

○握錐郎

城西南﹑握錐郎﹑醉臥人家樓上牀樓上女兒發未長汗脫胭脂涴午妝錐郎雙管鼾正急女兒一見走且僵走向廚中喚爺娘認是西家老鵠鶬從來不亂雌雄匹定是多爲曲糵傷扶下樓層梯十二明朝說與都不記豆蔻孤香依舊含葡萄千日如前醉我聞此語髙其人。有迹無心那可嗔東墻桃花各有主肯使西家共个春楚國才芳無宋玉﹑東鄰如花女獨宿攀墻喚玉巳三年﹑玉對楚王堅可憐小臣不比登徒輩﹑似隔銀河路幾千﹑阮籍酣來眼不靑﹑阮咸醒處大奔鶉借馬追姑生奪婢因喪弔女哭無情哭無情﹑笑有態倒千金﹑須一買﹑卽使囊空買不成﹑韓香竊卻未相應罷繡豈少倚市門且須濁水澆幹唇投桃或可求連理﹑贈藥安知不洧津﹑鳥雜配﹑獸亂羣﹑卓軫鳳皇生逾賤﹑韓塜鴛鴦死越芬﹑靑陵一曲崩髙云

○星渚篇

昨夕夢見張騫至﹑今朝忽遇婁星渚﹑同是天河往復還﹑可曾相識牛和女﹑牛女迢迢河漢邊﹑烏鵲爲橋半月圓﹑黃姑憐彼久離索﹑折取瓊枝插作妍龍山盡處深波白夜夜予來弄明月釣竿拂卻珊瑚長波聲細作琵琶咽此時予思橫不禁此際蕭郎系妾心樓中刻漏滴復滴。月裏梧桐陰復陰。婁子訝予醉欲去﹑去買鯉魚長尺許﹑旣教柳葉出娥眉﹑更取花枝催羯鼓鼓聲髙急似鳴鼉。星髙月落柰如何。依稀鵲叫東方白。爲作迢迢星渚歌。

○無題【中秋作】

黑雲風搓成細柔。皎月天開空霽落。云索條條有時斷。月皎夜夜同君樂。杯酒壺觴不盡興﹑坐到天明復沽飲﹑彩雲五色月染成添護蟾宮桂花影

○廿八日雪【時綿被被盜】

生平見雪顚不歇。今來見雪愁欲絕。昨朝被失一池綿。連夜足拳三尺鐵。楊柳未葉花巳飛﹑造化弄水成冰絲﹑此物何人不快意﹑其柰無貂作客兒﹑太學一生索我句﹑飛書置酒雞鳴處﹑天寒地滑鞭者愁﹑寧知得去不得去﹑不如著屐向西頭﹑過橋轉柱一髙樓﹑華亭有人住其上﹑我卻十日九見投﹑昨見帙中大可詫。古人絕交寧不罷。謝榛旣與爲友朋。何事詩中顯相罵。�������。魚�布衣無顧忌。卽令此輩忤謝�謝榛敢罵此輩未。回思世事發指冠。令我不酒亦不寒。須臾念歇無些事。日出冰消雪亦殘。

○題畵

南海荔枝我曾喫﹑今見雙鸝奪殘一﹑邊郎元是隴西人﹑乃能畵此南中物﹑我聞南海之枝更絕倫﹑卻只聞之未入唇不知雙鳥爭殘顆只是海南還是閩

○鄭本白兔似長吉樂府

噫吁嘻蝦蟇無翼能載羿妻宋鵲之捷寧不能飛人言日廣千里月亦如之七爲樓臺三爲坻吳罡斫桂不得睡帝命牽犬而獵之婁金之宿徒有光芒趙簡之翟旣以贈將罡兮持手不得獵下呼鵲也騰蒼蒼玉兔告蟇蟇不得庇宋鵲上天玉兔下地

○沈叔子解番刀爲贈

沈子報讎塞外行﹑一詫便得千黃金﹑買馬買鞍意不愜。更買五尺番家鐵鏤金小字半欲滅付與碧眼譯不出細瓦廠中多狐貍﹑京師夜行不敢西﹑叔子佩之只一過﹑黃蒿連夜聞狐啼﹑今年我從上谷行﹑中丞遺我聊癸庚﹑買驢南歸只兩旬﹑只愁馬上逢黃巾﹑叔子見我無所仗﹑解刀贈我行色壯畢竟還從水道歸掛在蓬窓兩相向一日十拔九摩挲鞘影鱗鱗入向河須臾報道漁罩外﹑電腳龍騰五尺梭﹑

○客彊予畵十六種花因憶徐陵雜曲中二八年時不憂度之句作一歌因爲十六花姨歌舞纏頭亦便戲效陵體用陵韻

東鄰西捨麗難儔﹑新屋棲花迎莫愁﹑蝴蝶固應憎粉伴﹑牡丹亦自起紅樓﹑牡丹管領春穠發﹑一株百蔕無休歇管中選取八雙人。紙上嬌開十二月。誰向關西不道妍﹑誰數關頭見小憐儂爲頃刻殷七七我亦逡巡酒裏天昭陽燕子年年度﹑誰能鏡裏無相妬﹑鏡中顏色不長新﹑畵底胭脂翻能故花姨舞歇石家香依舊還歸紙砑光莫爲弓腰歌一曲雙雙來近晝眠牀

○予作花十二種多風勢中有橊花題其卷首曰石醋醋罵座風流一事

洛陽城中崔處士。花園麝起花妖至。封姨十八太顚狂。石家醋醋新髙髻。醋醋能嬌百帶牢。珊瑚枝��鮫鮹。明珠似月搖難落。冰住黃魚白鰾膠。封姨身重不能斤。翻杯濕卻石家裙。初來競唱迎姨曲。轉眼翻爲罵座人。朱唇粉暈山眉遠。愁來皺斷春蠶繭石娘嬌小不辭觴夜深潮淺腮紅軟金鈴不動仗崔徽。明歲馮他十八姨。借問當時諸女兒。可似此中數抹藍燕脂。噫吁嘻胡蝶灰黃蜂錐封姨之風丰隆雷問畵圖有與無十八姨胡爲乎髙陽酒徒。燕市狗屠。耳熱之後。秦箏嗚嗚。明日重陽。無錢可沽。十八姨胡爲乎十指握鉤。五白呼盧。夜義子都。同醉一壚。十八姨胡爲乎

○蟹詩亦不肯工似

𨿽云似蟹不甚似﹑若云非蟹卻非﹑無意教君費裝褁﹑君自裝褁又付題﹑世間美好人奪冒﹑略涉小醜推向誰﹑此幅儺云都不醜。知者賞之不容口。塗時有神蹲在乎墨色騰煙逸從酒無腸公子渾欲走。沙外漁翁拗楊柳。

○王鵝亭鴈圖

��花鳥誰髙格林良者仲呂紀伯矮人信耳輒觀場只曉徐熙與崔白崔徐一紙價百金﹑風韻讓呂與林﹑卽如此圖王鵝亭﹑云是剡溪雪夜人﹑鴈兒一掃六十隻何只不落靑天雲沙黃蘆白喜相逐逸者飛鳴勞者宿不須彭蠡泛扁舟。彭蠡湖在吾目。

○畵百花卷與史甥題曰漱老謔墨

世間無事無三昧老來戲謔塗花卉藤長刺闊臂幾枯三合茅柴不成醉葫蘆依樣不勝揩。能如造化絕安排。不求形似求生韻﹑根撥皆吾五指栽﹑胡爲乎區區枝剪而葉裁﹑君莫猜墨色淋漓雨撥開﹑

○又圖卉應史甥之索跌宕古快

陳家豆酒名天下﹑朱家之酒亦其工﹑史甥親挈八升來﹑如椽大捲令吾畵﹑小白連浮三十杯指尖浩气響成雷驚花蟄艸開愁晚。何用三郎羯鼓催。羯鼓催﹑筆兔瘦蟹螫百雙。羊肉一肘。陳家之酒更二斗。吟伊吾迸厥口爲儂更作獅子吼。

○九馬圉人圖二圉醉瀕墮【王元美爲太僕卿時刻穆王八駿圖形如蝘蜓】

穆王八駿西馳去﹑造父把轡爲之禦﹑此時八駿誰傳形﹑太倉老王太僕卿﹑刻石嵌在卿之庭馬瘦尾尖了無肉頸長筋綻抽蘭甚儼如蝘蜓緣壁騰謂之爲龍特無鱗﹑此圖之馬乃九匹﹑卻比八駿多其一﹑骨聳肉勻亦奇物﹑老眼寧知畵者誰﹑摩挲卻是孟俯筆﹑牧夫九人二人醉醒者扶之醉不墜河南山東牧馬兒汗酒胡蔥醉似泥此時儻墮無扶持馬且失矣太僕笞

○完淳篇【人索詠其別字】

七孔𨿽外交誰令滑其裏一朝一鑿之七日渾沌死大隗山上牧馬兒。軒轅黃帝稱天師。牧兒馮馬馬則擾。伯樂冶馬馬生巧。噫吁嘻海若太倉之米﹑莊生濠上之魚﹑紀渻木雞之無敢應﹑野老鷗鳥之忘其機﹑葛天無懷差可意。盧敖汗漫長相思。不周崩墮只下上。破天一角誰與補。石頭五色爛如花。女媧十筍髙能許。君不見朱提著銅銀。墮贗心銀之鴈知何限蜘蛛借雨詐驪罝絡緯將聲渾紡車巧則巧矣眞則差﹑鄭君號完淳陳君請我說﹑我謂淳之完﹑辟彼雲中月﹑自云自月自掃除﹑髙團依舊金蟾蠩﹑

○閩工某摹伯時昭君下嫁圖單於親迓之隨騎士胡姬姬嬌而騎與單於並獰健可畏鞹衣結束文馬華旌及姬之靴帽並妍絢可愛而掌琵琶者尢勝胡決不辦此李蓋以意爲之取悅人目馬三兄投賦賦之

毛奴索金嬙不予﹑貌取西施爲嫫母一朝遠嫁作閼氏不及宮斜一抔土。奴也貌嬙故不眞﹑龍眠貌嬙相隔千餘春﹑朝風莫雪一萬里﹑粉腮那得嬌如此﹑故知兩貌師﹑彼此妍媸𨿽各別﹑並是以意而爲之﹑人生觸處有不幸﹑東脫网罟西亦穽﹑漢宮顏色不及天子知﹑胡廷憔悴未必單於終始相親近琵琶小妾百雙眉是胡是漢盡花枝老羝夜醉葡萄酒�入氈帷知不知

○朱次公讀書飛來山羣彥過訪攜飲塔顚方拈六韻擬賦雨至踉蹡而下漫聞次之

枕書小睡門開半客來就榻彈書喚攜壺醉客相輪尖餓鸛窺餔攪云亂僧廚沸酒百蚊飛雙棗沈茶紫繭微酒罷書橫依舊睡夢爲蝴蝶別花歸

○菘臺醋恢諧峭�

辣鼻作犀向月卭﹑便喞鼻涕天尺長﹑十卭九低頭作鷺﹑才能一嚏噀作霧﹑積年糟蠱爛人腸霎從毛孔走大荒一戰笑受糟酋降。伯倫無婦堪詒左﹑誰持五斗來賀我﹑戰捷知眞卻病不﹑興敗少渠眞不可﹑西國葡萄那得來﹑吾卿豆醞逐家堆黃公握曲千年返﹑卓氏當壚百店開﹑新渦放水荷花白﹑舊棧濺珠黃琥珀﹑个个鼾聞忉利天﹑人人夢到華胥國﹑華胥國﹑飡■﹝酉靈﹞醁生無歡死無哭孟公紫菘賽黃獨綠臺大拇抽肥玉一澆一叚魯微生。暘在春瓷餉醉人。一嚼一嚏醉輒醒。醒來卻苦多煩惱﹑醒固不惡醉亦好﹑

○張旭觀公孫大娘舞劍器羚羊海馬

大娘只知舞劍器安識舞中藏艸字老顚瞥眼拾將歸。腕中便覺蹲三昧大娘舞猛懶亦飛禿尾錦蛇多兩腓老顚蛇黑墨所爲兩蛇猝怒鬭不歸紅氈粉壁爭神奇黑蛇比錦誰卭低野雞啄麥翟與暈一姓兩名無雄雌老顚蘸墨卷頭髮。大娘襆頭舞亦脫。畱與詩人謔題跋。常熟翁來索判頻。常熟長官錯怪人。

○書茅氏畵【臺閣絲綸圖茅老將贈一貴人】

小李將軍固名筆輕描細染工如織若圖臺閣與絲綸界畫便須三十日茅君揮灑無一塵﹑只如此幅自淸眞瀟瀟數點江湖墨寫出巖廊輔世人。

○附畵風竹於箑送子甘題此率爾語神轉蒼奇

送君不可俗。爲君寫風竹。君聽竹稍聲。是風還是哭。若个能描風竹哭古云畫虎難畵骨

○漁圖

何人畵秋色﹑蘆花繡如組﹑罷釣睡孤舟月滿瀟湘浦撒网打魚驚�飛釣竿閒掛冷魚磯醉餘正好割鮮膾怪殺松鱸畵裏肥。

○壽王生

四十年前王國鳴紅帶編繩束髮靑眾客對之俱含情我亦把酒勸一觥﹑欲引其答驕不應﹑今來轉睛年六十﹑頭髮𨿽黑髭須白諸朋作壽鵝雙跖我卻龍鐘行不得送肴一格四杮朱令我自喫省我沽惜少方闌唱鷓鴣方闌若在亦醜吾。

○沈將軍詩【沈以鼓吹起行間】

將軍者誰沈家郎。學書學劍學漁陽。呼梟喝雉疲夜場。月低日髙睡竟忘。軀幹𨿽小膽則姜﹑十年從軍官參將﹑殺賊歸來坐五羊明珠芡米側槪量﹑買得綠珠可姓梁﹑一妻五妾愁專房﹑廣西藤酒世無雙海南紅螺不假。直錢𨿽少貴天生。鸚鵡不談立酒旁。文犀玳瑁細碎妝龍腦一縷飛中央。左縣翡翠玉虫螿。右掛鏤金小鳳皇。回身未步身先鏘盻影入鬢斜月光拽郎髭須郎吻張大卮小卮響喉嚨池中豈少雌鴛鴦安得老鶬專頡頏郎誰與歡思邊疆。誰者換馬邯鄲娼。廬龍將軍急才良﹑見郎謂何用不臧﹑且試鎖鑰扼背吭﹑分道密雲汝往當﹑漢家猛士守四方﹑沈郎沈郎不尋常﹑我思古人等鴈行。吹簫者誰勃丞相。

○春野圖

北門之外多佳麗。白水茫茫遶天際中有幽人春野翁摘荷采芰紉衣袂春野讀書曾萬卷只今一字不欲看只將元气手中調不許紅塵眼中散昨者鑄鼎煉九還吾欲從之乞一丹靑牛在田不肯語。輕蓑大笠天將雨。

○劉雪湖梅花大幅風气散逸

梅花自是花中魁畵梅花者今數誰雪湖劉子故不俗﹑未畵梅花先寫竹花梅筱竹兩相於直幹橫梢鐵不如最好片雲遮一抹尢宜大雪踏孤驢我與劉君相見初較量長短捋髭須圈花少讓元章筆﹑發乾元章不若吾捉筆呼煤將發幹閉門自不令人看須臾歇筆乃開門一掃槎枒三丈絹我客金陵訪畵梅畵梅莫妙盛行之劉君放逸不可羈一劉一盛無雄雌我今白日題梅畵﹑恍忽如夢羅浮夜覺來香風攪衣帶。花下美人是何代

○洞巖入鱉口有石枰石橋及石池諸景

洞梁髙負泥沙惡一軀巧骨褁癡鞹昨聞巳是三十年今夕張燈始捫摸初疑螺尾不可梯再進再折無盡期魚腦別波枯未巳蜃腳逢沙澀懶移人言此語得大槪﹑卻須請君說細微桃根倒殭虫囓久。蜜脾仄掛蜂歸稀。二洞三洞止一隙﹑解衣臥洞身投鱉﹑【三洞之門曰鱉口】蒼枰爛斧或有人石橋浸影終無月。當時蔣侯身不死﹑一去親賫五日米遙聞櫓響送江船頭上恐是錢塘水【僧云洞巖寺及田地俱鄕人蔣二捨其探事如此今鹽橋蔣相公是也】避秦豈直武陵隈﹑何事桃花不出來﹑星河作影當歸路﹑疑是淳於夢大槐﹑

○蘭泉篇

白虹細細三千尺蘭苕葉葉垂靑碧百艸諸芳不敢吹。惟有湘洲杜若與之齊。浴蛟飲鹿�不可。漱齒洗耳隨君宜。

徐文長文集卷之五【終】

●徐文長文集卷之六

公安袁宏道中郎評點

古歙郝之壁子荊校訂

五言律詩

銅雀妓

出塞

琉球刀

西北

桃花堤上看美人走馬

春日過宋諸陵

孟後怨

竹月篇爲易道士賦

寄尙賓因借石磬

宛轉詞

湖嚴氏有二女其翁以長者許渭繼室渭自愆盟頃聞爲海寇斷其翁臂二女俱被執旋復放還便巳作宛轉詞憐之後知其長女被執時卽自奮墮橋死幼女放還亦死因復賦此宛轉詞中覆水句正悔愆盟也

順昌道中新晴

十六夜宿葉坊玩月

杜鵑花

古鏡

陳女度尼

金客

贈相士

分賦得吳山送兪君還贑

蕓閣校書篇

飲云居松下眺城南

送內兄潘伯海謁選

聚法師將往天臺止其徒玉公庵中余爲畱信宿

省試周大夫贈篇罷歸賦此

丰吏部公邀泛西湖觀荷明日寄作令與嘉則敍父追和

賦得戰袍紅

嚴先生祠

白鷴

初入京瞻宮闕

來靑亭

元旦與肖甫較射

季長沙公哀詞

懷陳將軍同甫

鈕大夫園林

送髙叟入燕

背樹

賦得看劍引杯長

賦得暗塵隨馬去

賦得芹芽

鎭江

王山人丹房

仲春李子遂季子牙史叔考坐雨禹迹寺景賢祠中醉餘賦詩並用街字子遂來自建陽一別數載

法相寺看活石

侶琴篇爲趙子賦

寶刀詩

答謝上谷諸公

書箑贈顧鴻臚

王口北見遺貂帽因往

納妾詩

駿霞篇爲天臺黃子賦

梨

杏

李

頻婆

胡桃

白櫻桃

土豆

薯蕷

鐵腳

黃鼠

半癡

酒三品

荔支

熊

黃羊

河豚

送薛鴻臚左官袁州

雨

夕霞

送某子北上

某君中貢選送之

人言鳳尾蕉花於某縣庭命作

壽葛貞母

乙亥元日雪酌梅花館

初夏送某客入廣

賦得風入四蹄輕

雨舟載鶴詩

元夕之辰偕友人集九里之天瓦寒泉二庵各賦

擬壽長春祠何老

京中送友人南歸

送蔡安父之黃州

與葛景文

畫紅梅

畫竹

筵中漫贈王良秀筆史

吳門逢孔將軍於塾

書倪元鎭畫

無題

賦得艸窻篇爲周衛卿之號

食虎眼

蠏

胡市歸

客餉我筍脯一小筐穉而甘澹擬謝

聞人賞給事園白牡丹

化城寺

明日至古博嶺雨

京邸贈沈刑部

哀周鄭州沛

曉發句容

送沈叔子南都迎母

送馮叔系之南都訪舊

景文至其舅劉所過圜中

送兪生之入楚

張子錫往訪其弟長治

與任生話舊

送張君會試

挽上虞葛翁

授經館中懷江東諸同志

蠟屐

題雪景畵

爲陶工部贈道者

將遊五泄宿吳系山莊遇老迎餉邀余輩先登峨眉不果

○銅雀妓

重泉鎖玉燕閟燭繞金蛾若銷陵柏土妾斷偃松蘿薦夢無雲雨﹑畱香別綺羅願爲銅雀瓦。生死托漳河。

○出塞淸麗

漢將去堂堂﹑邊塵靖不揚﹑雪沈荒漠暗沙攬塞風黃虜帳朝依水胡酋夜進觴舞兒回袖窄。無柰紫貂香。

○琉球刀【時客常山】

客將刀出市云是大琉球海泛防龍合。天陰聽鬼愁揮空霜欲落脫匣水堪拙萬里烽煙地隨身去莫畱

又

單刀新試舞雙劍舊能輪雨過腥聞血。風旋雪褁身。對鐶歸思動﹑掛壁蒯緱塵﹑醉後時橫看終當贈與人

○西北俱妙

西北誰家婦﹑雄才似木蘭一朝馳大道幾日隘長安紅失裙藏。塵生襪打鞍。當壚無不可﹑戰諒非難

又

金鞍七寶欹玉手控靑絲人馬才相得風雲气本奇勢輕香易墮樣巧影難爲馳罷雄心在何曾斂翠眉

又

尺錦卽成裝當眉綰結方須臾撒身手馳驟蹴風霜檐影千門亂街心一帶長。忽逢遊冶子系馬問家鄕

○桃花堤上看美人走馬【和靑霞君】

一鏡圍湖水千峯遶梵宮大娘回劍哭小伎落驚鴻影深穿柳日蹄響帶花風望斷梨腮粉﹑紅塵一道中﹑

○春日過宋諸陵意淒而調健

槁葬未須憐生時巳播遷威儀非舊典世代是何年過客悲山鳥王孫種墓田回看隴頭樹似接汴京煙

又

落日愁山鬼寒泉鎖殯宮魂猶驚鐵騎人自哭遺弓白骨夜半語諸臣地下逢如聞穆陵道當日悔和戎

○孟後怨

福薄姑言信君難國事非官家儼平昔賤妾獨何�汴水千秋逝。山花幾度稀。還憐先帝寵夜夜月中歸

○竹月篇爲易道士賦景色露

修竹隱丹扉蕭蕭映月微。林稠光不礙葉動白俱飛制鼎看圓魄﹑裁簫度羽衣翻經淸夜永猶帶露華歸

○寄尙賓因借石磬

南明棲息久﹑凡著幾何書夜峽月生石。朝窻云入疏。特懸孤磬在時扣萬山自笑耽淸物﹑持來一借予﹑

○宛轉詞

宛轉一臂斷落二喬輕覆水巳無及通家如有情歸來妝粉暗啼罷淚痕淸莫道紅裙怯官家盛甲兵

○湖嚴氏有二女其翁以長者許渭繼室渭自愆盟頃聞爲海寇斷其翁臂二女俱被執旋復放還便巳作宛轉詞憐之後知其長女被執時卽自奮墮橋死幼女放還亦死因復賦此宛轉詞中覆水句正悔愆盟也

訝道自愆盟天成烈女名生前旣無分﹑死後空餘情﹑粉化應成碧神寒儼若生試看橋上月。幾夜下波明。

○順昌道中新晴

解轡投山屋﹑束鞍聞曙雞﹑風雲畱宿雨花艸踏晴泥曉峽喧溪路春沙泛馬蹄。遙知武夷曲只在亂峯西

○十六夜宿葉坊玩月置杜集中誰復可辧

昨照橋中閣今輝驛口沙淸光迷魍魎冷暈嘔蝦■﹝虫麻﹞與水浮諸海將山碧一涯春風正司令。桂樹蹔停花。

○杜鵑花絕幽

煙雨艷陽天山花發杜鵑魂愁數葉暗血漬一叢鮮正色爭炎日﹑重臺沓絳春風幾開落遺恨自年年

○古鏡雅健

白日淘抔土靑天射兩丸且須防薄蝕﹑詎止鑑衣冠﹑神物含光易深山識寶難不知丘壑裏還掩幾冰團

○陳女度尼

靑春正及笄削髮。度爲尼別母畱妝粉參師歇畫眉幻眞臨鏡現生滅帶花知未必今來悟前身受記誰

○金客

君是鄴兒非。黃須短褐衣。單身亡命去虜首賣錢歸業曠家人棄門寒結客稀自知終有用﹑窮巷且藏機﹑

○贈相士

節鉞下明州東隨一劍畱帷中占勝色市上立淸秋碧眼胡僧避。靑囊道侶求相逢多暮客曾見李藩不

○分賦得吳山送兪君還贑

吳山碧石頭雄抱浙江流大可興雲雨微還適覽遊常登應結戀﹑乍別不能畱明朝翠色遠爾知在行舟

○蕓閣校書篇

薄霧靄香筒靑緗走蠹虫一梯陟劉向萬帙映楊雄鳥下窺書古花飛綴字紅他年在天祿﹑羞與俗人同﹑

○飲云居松下眺城南

夕照不曾殘城頭月正團霞光翻鳥墮江色上松寒市客屠俱集﹑髙空醉屢看何妨髙漸離抱卻築來彈

○送內兄潘伯海謁選

之人千里行言宴欵郊城牽爾衣裳處糿予帷幙情見兄兼念妹送舅祗攜甥明歲承恩日﹑龍池萬柳靑﹑

○聚法師將往天臺止其徒玉公庵中余爲畱信宿【玉芝】

欲向天臺去先爲剡水尋秋行萬山出夜宿一庵深燕語調花气猿歸帶講心年年石梁興送爾益沈吟

○省試周大夫贈篇罷歸賦此【贈篇有天池欲化龍句莓厓】

十謁九不薦那能長作儒江光淩棄壁關色黯歸繻薇蕨求新主羹湯問小姑風雷亦何限終是惱凡魚

○丰吏部公邀泛西湖觀荷明日寄作令與嘉則敍父追和

吏部元耽飲良辰尊俎攜分明在湖上記得似耶溪別浦紅裙槳垂楊白馬堤茫茫荷葉路。共水人天西。

○賦得戰袍紅【時少保公得瑣瞎刺制袍命賦】

海罽染啼猩徵袍制始成春籠香共疊夜帳火俱明自與鶉旗映﹑還宜蟒繡縈﹑戰歸新月上脫向侍兒擎

○嚴先生祠

碧水映何深髙蹤那可尋不知天子貴自是故人心山靄銷春雪。江風灑暮林如聞流水引﹑誰識伯牙琴﹑

○白鷴【少保公所遺】

片雪簇寒衣玄絲繡一圍都緣惜文采長得侍光輝提賜朱籠窄﹑羈棲碧漢違短檐側目處天際看鴻飛

○初入京瞻宮闕

域中夷夏極﹑天上帝王家﹑西內宸居逼﹑南都鼎地賖﹑烏啼禦溝柳象散閣門花昨到貧方朔封書載幾車

○來靑亭

畫棟將云遶修檐傍漢開亭非邀翠入山自送靑來遠色虛難寫遐觀縱未回共言春景麗不見使人猜

○元旦與肖甫較射【各分五韻】

煙光海日曈靑帝早司東候轉弓猶勁標疏的略紅耦彎雙月吐長臂一猿通本是無爭者心知此際雄

○季長沙公哀詞【彭山老師】

槐樹宛低回猶疑講席開死因雙宿去生爲六經來遶瑟飛春水傳燈暗夜臺三年更築室﹑未了獨居懷﹑

○懷陳將軍同甫【時鎭滇漢鑿昆池於長安而將軍親見於滇成一笑矣】

飛將遠提戎﹑翩翩气自雄﹑椎牛千嶂外騎象百蠻中銅柱華封盡﹑昆池漢鑿空﹑鴈飛眞不到﹑何處寄秋風﹑

○鈕大夫園林【按察公石溪】

萬樹梅花國垂簾試一憑髙樓煙欲暮遠岫雪將晴帆舫時時渡溪橋處處橫若耶無限景。都有此中情。

○送髙叟入燕【橫出】

少小幽燕客﹑重遊白髮多人欽舊然諾客和古悲歌紅葉淮流舫黃塵沛縣騾向來沽酒處畱得幾嬌娥

○背樹

背樹零宵露羈魂斷曉鋪正當愁畫地誰遣放啼烏拭淚身仍系酬恩計轉迂應勞垂老魄結艸向冥途

○賦得看劍引杯長

髙會莫匆匆﹑魚腸把似公睥睨寸心在慷慨百壺空客散平原夜波寒易水風秦讎不能報淚落酒杯紅

○賦得暗塵隨馬去詞气風流

春夕麗春燈芳塵似有情難隨羅襪緩﹑卻逐馬蹄輕﹑髙縷迷鞍淺﹑低光影鐙平酒家莫畱系一夜徧都城

○賦得芹芽似杜

靑春曲水湄芹吐小芽滋。在野未堪摘。獻君知幾時暖風來燕子寒食伴棠梨一夜休教老。畱尖煮鱠絲。

○鎭江大是風人

落日掛城角孤蓬憩水窻艸長交浦斷。潮大入河降。筍蔌辭鄕飯。櫻桃過鎭江。吳船夫婦唱。十曲九成雙。

○王山人丹房【漁鼓或作愚鼓】

山房在何所宛在水中央丹竈泥初濕紅顏藥正黃菱花歸舫亂荷葉過人長一自彈漁鼓陶陶醉幾場

○仲春李子遂季子牙史叔考坐雨禹迹寺景賢祠中醉餘賦詩並用街字子遂來自建陽一別數載娟淨有情

病久不到此荒祠艸上階陰晴連日異閩越幾年懷夜梵潮三丈春酥雨一街梨花無月處有客醉金釵

○法相寺看活石

蓮花不在水分葉簇靑山徑折𨿽能入峯迷不可還取蒲量石長問竹到溪灣莫怪淹斜日﹑明朝恐未閒﹑

○侶琴篇爲趙子賦

豈無蘭蕙好獨結嶧陽桐養鶴多因爾﹑遊魚亦爲儂﹑風雷縣一壁山水伴千重一作梅花弄都令雪滿空

○寶刀詩淸壯

雙鈕黑銀鏤來從大土酋絳絨結蠻女鐵色照並州不惜金千鎰能縣水一溝。牀頭好珍重兼許茂先收

○答謝上谷諸公

一客宣城鎭眞多地主良停車松樹下投轄井中央紅燭籌枚滿蒼毛塵話長別來知幾日柳色滿紅墻

○書箑贈顧鴻臚

廿載神交後﹑尺書長跪辰﹑涸魚幸不死﹑閏月亦徒春碧柳深髙館。紅雲近侍臣。相過不能數叔夜懶方眞

○王口北見遺貂帽因往【制伯貂冠而玳蟬】

一圍消雪遠兩翅辟塵賖朔北凍殺馬遼東買斷牙錦筵津頰玉深戶擁腮花一罩山人幘徒遮鬢髮華

○納妾詩𨿽艷不浮

角枕覆衾長新香異舊香昔年曾射雉﹑此日復求凰﹑杏靨開春鏡鴉云換晚妝夫君莫早起初日未髙梁

○駿霞篇爲天臺黃子賦

蕪市千金駿天臺一片霞持將兩神物較許大名家每過愁驢直言歸必日斜禦河生隔斷楊柳暗宮鴉

○梨【潘家大谷梨見潘嶽賦及柳子厚詩近河間以黑甕馱其膏入京梨有一種名鴈過消紅而瑩班班似犀下詠物十七首俱用正韻】俱幽沈大雅與杜並傳

潘家大谷梨今徧九河堤接樹冰千鞠單顆水一提馬馱香黑甕鴈過脆紅犀未怕相如渴王孫盡翠眉

○杏【密甘人享蜂徒自苦杏甘則蠹杏徒自苦不若苦李之自全也】

杏有海東紅珍髙百品中色來先壓市子大欲沈籠釀苦蜂何爲人甘蠹亦同道旁繁李樹﹑好去問王戎﹑

○李【閩有夫人李洛下有嘉慶縣李並佳】

閩種夫人異燕枝嘉慶同蹊堪爲李廣核可付王戎碎玉當唇綠。飛餳遶臂紅。歸來憶滋味﹑能得幾時醲﹑

○頻婆【一名平波】

石密偸將結他雞伏不成千林黃鵠卵一市楚江萍旨奪秋廚臘鮮專夏盌冰上元燈火節。一顆百錢靑。

○胡桃【燕近出雞頭子頗佳而價亦踴】

羌果薦冰甌芳鮮占客樓自應懷綠袖何必定靑州嫩玉寧非乳新苞一不油秋風漧落近騰貴在雞頭

○白櫻桃

櫻桃琥珀珠一樹忽硨磲入袖迷吳薴如珩信楚書朱唇嘗處訝翠葉凍邊舒欲問丹陽鳥﹑曾銜此類無﹑

○土豆【絕似吳中落花生及香芋亦似芋而此差松甘】

榛實軟不及菇根旨定雌吳沙花落子蜀國葉蹲鴟配茗人猶未隨羞筯似知嬌顰非不賞憔悴浣紗時

○薯蕷【卽山藥】

扶中識舊方爽吻得新嘗髒廩衰年壞山薯此地良芋魁徒軟美松粉藉餦餭楚些郱遺此。淸酥點蔗霜。

○鐵腳

吳下綿披細燕中鐵唔纖俄爲羣少炙祗用一竿黏暗雪辭饑啄紅椒飶醉髯窺螳黃雀事公子愼金丸

○黃鼠【膏厚而瑩徹】

幸不爲殘﹑何由冒劣名庖廚窮口腹。天地窘生成。淺艸遮人拙。深膏傍燭明。斷虀吾自分食肉任幹城

○半癡【小鳥形半於雉而脆美上谷人與黃鼠共稱然癡而易襲遂以名】

厄與癡相半﹑禽將鼠共縣味𨿽供客好名卻使人憐所下惟雙筯。何妨少一拳。如聞三嗅叟﹑笑殺雉羹筵﹑

○酒三品【曰桑落襄陵羊羔價並不遠每甕可十小盞須銀二錢有奇】

小甕五雙盞千蚨五甕香無錢長買醉有客偶攜將醞藉宜髙價淋漓想故鄕狹斜壚不少今夜是誰當

○荔支【出新會者名進奉絕佳有以小甕載販陽江者到卽競報其土產稍劣或邀食多以蔗隨放猿取髙荔蘇公事也】

帆檣報荔支猶憶海南時一邑明勾漏千罌枕蜜脾消中隨蔗往髙樹放猿之近日肝腸別依稀餓采薇

又

當醉更須醉當飧便買飧幾年千里外一顆百金難飛騎休輕刺垂猩且奪看老甜今巳矣。世味飽醎酸。

○熊

李廣射熊歸生肩付大兒都無一寸白儻有幾條笞臘掌吾曾飫鮮蹯勝略差窮饕亦何劇急鮓白魚遲

○黃羊【味絕勝善走俺答偶馳饋宣鎭故五六云然三四晏子語言也七八戲言耳𨿽貴胡亦未聞��者】

紫塞黃羊美超騰不易供。蹄𨿽千里外。命寄一廚中。誰致西河俎言穿老上弓賓筵三動指早晚到駝峯

○河豚

白下酒家檐。河豚荻筍尖。寒江晴後雪。爛柳窽中鮎。萬事隨評品諸鱗屬並兼。惟應西子乳。臣妾百無鹽。

○送薛鴻臚左官袁州

佐郡袁州去江行萬里西興牽春水鴈。心斷早朝雞。蠻境風煙近﹑巫鄕習俗迷﹑正須煩料理﹑滕閣未遑躋

○雨

一雨連秋夏﹑無朝不冥迷﹑曉添四壁��助百虫淒蒙羃遮城漏。蒸潮汗礎泥。直愁衡岱頂亦障海烏飛﹑

○夕霞【第三首魚勞則尾赤詩云魴魚頳尾】三篇麗色相映

明霞剪腳齊茜水入霄泥鴈鶩千行外巖巒一角西石家錦步帳。海國紫玻瓈。安取揮戈術﹑相畱莫遣飛﹑

又

明霞爛且都﹑雨歇霽霄﹑萬國樓臺莫﹑孤村煙火晡波鱗銷琥珀海色上珊瑚一抹須彌翠胭脂月鏡孤

又

元气渺太素丹鉛何所妝白魚勞尾變紅石補天長剩付煙嵐彩﹑全並沆瀣光俄飛一片紫騎鳳是蕭娘

○送某子北上

送子有所思秋風來何翩拜翁掛貂處談我篝燈前棗紅芻馬店霜白聽雞天一隊長鞭裏輕寒早著綿

○某君中貢選送之

物有幽奇者。飛騰各擅方巨魚須北化細芷不南香在獄持何贈穿泥以劍將回思成一笑﹑君自有魚腸﹑

○人言鳳尾蕉花於某縣庭命作

鳳尾本蕉材紅花綠葉毸縣庭今一見蠻地不曾開孔雀羞金翠蕭娘坐粉腮穎川黃霸在﹑辛苦送祥來﹑

○壽葛貞母亦謔亦趣

終歲不成妝釵寒古鳳凰詩堪將柏賦年亦與松長。列女誰同傳稱人果未亡。當筵思舉案誤逓百年觴

○乙亥元日雪酌梅花館【有扁二曰杮葉堂曰葡萄深處】

秋葉巳凋疏春林積雪初溪藤不復買裙練免偸書掛碧來鳴鳥𨿽紅補破廬待予新買屋。自種兩三株。

又

花葉看𨿽少。藤稍遶更賖。蒼須搖水雪。白玉碾龍蛇。碧气將檐薄濃陰奪竹斜去年深夏熱特地爲予遮

○初夏送某客入廣【廣中賈客寓所隔岸則倡居也率以一錢擲艇子輒渡】

海南多寶地﹑客也傍春行涉嶺梅丸綻。當廛荔子明。百香番賈舶雙翠美人纓會向靑樓去。時呼艇子乘。

○賦得風入四蹄輕【雷總戎嘗騎千里馬風掣其衣僅存襟背又云趙總戎亦然故三章云】

駿馬四蹄風﹑形容有杜公﹑一塵不動外千里颯然中白艸連天靡蒼鷹蹋翅從檀溪不須躍隨意過從容

又

愛妾換初詶﹑將軍驀紫驑﹑颼颼只聞響陣陣不禁秋練影難長曳房星易一流路旁看不細多是失回頭

又

借將從虎物並去翼龍腓戍削才辭櫪崩轟巳破圍寒呼隨踠起黑旋褁鞍飛曾聽將軍說雙雙碎鐵衣

又

赤驥本龍精行時不是行看遲八尺影過急一團聲帶烙成駢死嘶鹽了此生孫陽何處是淚盡太行程

○雨舟載鶴詩淒疏有遠韻

買鶴載歸去況逢風雨天客裝兼有此江影兩瀟然濕重毸孤雪波長立暮煙。園池寧有此。漠漠迥堪憐。

○元夕之辰偕友人集九里之天瓦寒泉二庵各賦【並序】

去郭九里曰九里者鑪峯舒臂其西髙則亂石偃拔駭獸穿林下則回泉紆縈驚虺入艸兩精舍各據所勝止息緇黃因石以覆則爲天瓦依流而茨乃題寒泉鸞鶴之所必棲猿麋捨此莫集也某君南來之暇稍厭賓筵及予元夕之候載觴其中上下髙流狎弄魚鳥落帆到捨則月白燈紅矣似別武陵悔返城市景遷情攺寧免生滅之緣各有賦篇令予作敍

尋常難淡泊﹑況復值玆辰山水畱吾輩。燈花媚別人。言歸城市去似別武陵春一路梅花水今年弄月新

○擬壽長春祠何老語爽而幽

雲母何姑粉增城幾葉春馮心行好事作屋住仙人鍜柳堆山鐵眠松弄水銀面上桃花色流年始七旬

○京中送友人南歸浩然逸詩

不道歸眞急﹑翻嫌握手遲綠蠅秋漸少黃鳥日相思以我尙未去問君來幾時答言春盡後北鴈與同飛

○送蔡安父之黃州梅天景色在目

安父黃州去﹑乃當中夏時橊花作火艷梅雨爛蠶絲研墨沄沄燥窻書葉葉吹今朝霽如此別馬快風嘶

○與葛景文疏灑出錢劉上

冬潦無人出﹑君胡爲來歟﹑山樓來年病江渡幾封書。健後堪風雨貧來無菜蔬不能畱一飯。歸去寺煙余。

○畫紅梅前四句雋

卽使胭脂點。猶成冷淡枝。杏花無此幹。鐵樹少其姿。掛壁紛紅雪﹑圍春在錦池。無由飄一的﹑嬌殺壽陽眉﹑

○畫竹句亦有煙色

萬物貴取影寫竹更宜然穠陰不通鳥碧浪自翻天戞戞俱鳴石。迷迷別有煙。直須文與可。把筆取神傳。

○筵中漫贈王良秀筆史閒思

囊琴三尺餘投我主人居老叟能稱隱諸郎總解書夜深時喚酒。春盡共騎驢。去到西湖上梅花帶雪舒

○吳門逢孔將軍於塾

舊日堪爲將。今來復授經。主人盛供帳醉尉止都亭。終歲只在野因予一入城相悲十年事。淚落酒杯平。

○書倪元鎭畫神情淡遠

一幅淡煙光雲林筆有霜。峯頭橫片石天際渺長蒼。𨿽贗須金換如眞勝壁藏偏舟歸去景入畫亦茫茫

○無題

翁也專樞密﹑儂今職贊襄西京畱守重北帽侍中方陵气松鱗紫湖霜藕葉黃江南秋色好。此去滿帆檣。

○賦得艸窻篇爲周衛卿之號【周繪工虫】

艸綠鳥喈喈閒窻一斗開百虫堪上筆。一片欲遮苔。莫影紗紋瀫春芽老氏孩元公有知不一笑隴牛堆

○食虎眼【虎眼荔枝之佳品】

虎眼白琉璃誰能隸虎皮小球蜂粉結髙液鳥羣司婦去茶如薺王歸膽亦飴由來甘苦柄舌觀豈能持

○蠏細而不纖自堪叫絕

紅綠楪文窯姜橙搗末髙。雙螫交雪挺。百品失風騷。餵喜朝爭谷。颼聞夜泣糟。大蘇無缺事。只怪佞江。【蘇傳江瑤�乃不傳蠏】

又

水族良多美﹑惟儂美獨優若教無此物寧使有監州��秦關夜輸魁海稻秋河豚直一死只好作蒼頭

又

吳興饞吻守。越國朵頤人。風韻誰偏少吹噓爾絕倫沅江九肪鱉松泖四腮鱗徧試張華醋還誰五色文

又

爾故飽菱芡饑來竊稻梁逃蕭孟嘗走結艸杜回亢蛻許山蟬嫩。腥憐海麝香。那能親篛笠衣夜伴漁郎

又

織筱挈千籃枯筐養八蠶縛嚴愁廣武。霧重死淮南金紫膏相蝕尖圃酒各酣秦人不曾識付與兩齊參【蠶筐見檀弓八蠶者南粵種也】

○胡市歸【胡館不一刻膻觸數日】

胡養復胡王﹑無鷹不飽揚滿城屠菜馬是鼻掩綿羊。卽苦新輸輦﹑猶勝舊殺傷﹑從來無上策﹑莫笑嫁王嬙﹑

○客餉我筍脯一小筐穉而甘澹擬謝

晨觴急十斟筍脯美遼參玉版禪師韻黃冠道士簪山存仍受虎春代並更禽籜畔夫將婦。隨農插綠鍼。

○聞人賞給事園白牡丹

白牡丹殊雅﹑曾於舊譜聞掃眉嬌虢國。新寡縞文君。黑牯眠云飽黃蜂奪雪芬愛憎誰與定﹑賖酒借花醺﹑

又

梁園月下白靑瑣第中逢定是千金買來陪一撚紅珍奴學龜息越女鬭猿公作意驅脂粉﹑天然輸與儂﹑

又

休量姑射子不語息夫人香暗聞龍腦。須黃見蝶身。雪腮宜買笑﹑霜鬢可饒嗔莫學盧郎婦題詩謔老人

○化城寺中晚佳境

方引主人轄﹑轉爲山寺嬉門深當水盡。路曲入松移。破鐸搖檐鴿。寒萍蔽沼龜。過溪無虎嘯﹑枉送遠禪師﹑

○明日至古博嶺雨

無寸非濃霧寒空濕太勝泥深驢項沒雨近帽檐生練泄未到眼客途先苦行眞成評嚼欖敢與棗兒爭

○京邸贈沈刑部【叔成自安鄕召入善畵梅在署竟日伸紙洞庭逼浸安鄕】

人多驄馬客君愜白雲司棘署了公事梅花作雪枝帶寬知懶在馬重覺塵隨頗憶洞庭否﹑煙波十二時﹑

○哀周鄭州沛

莫以拘攣輩﹑交攻放達偏窮如知老後樂似欠年前匣藻鮫俱泣園花石共遷傷心能幾輩教我不澘然

又

雪涕尋前誼敲門憶昨晨。梟盧呼未歇蝦蠏醉仍頻日者過荒館。霜顚破角巾。飄零霎如此﹑昨日故將軍﹑

○曉發句容

宵來醉眠處﹑忽爲遠林遮三尺短緱爛一程長耳賒村村落斜月﹑樹樹抹輕霞﹑只尺丹陽近﹑江魚入饌嘉﹑

○送沈叔子南都迎母

馬上定苦渴幾回停轆轤別兄當北邸﹑接母到南都﹑桃葉橫前渡。荷花滿後湖。此行大家逐誰敢問當壚

○送馮叔系之南都訪舊

江國柳𨿽盡﹑將及梅花新路遠卽逢雪天寒別有春髙牙紛海幕長劍著孤身。乞取封書去難辭舊主人

○景文至其舅劉所過圜中

兩橐行廚過﹑淸醪溢瓦盆一行澆郁思百覆失煩﹖﹖免筍候人家飯鶯天桃杏村無由共甥舅鎭日數圜門

○送兪生之入楚【頗善繪事】

作客向襄陽。鯿頭大舸裝。江行多雪候。旅宿盡漁鄕此景俱堪抹。行囊好爲藏歸來逢鑑賞。幾度掛山窓。

○張子錫往訪其弟長治

伯兄官署去因寄仲君書問政應如水添廚稍出魚越人多好著潞錦小花裾看取寄歸匣。都無一尺餘。

○與任生話舊

麻衣飄雪處﹑益動而翁思﹑近日君家事﹑予傫那得知﹑筍天應薦墓柏涕可枯枝莫作徒悲切﹑遺書退學詩﹑

○送張君會試

明年此時節﹑意气何揚揚但遣馬蹄疾莫愁花路長。幾多靑樓婦。認取舊檀郎。何處最笑指當壚壓酒娘

○挽上虞葛翁

聞道自髫年傳經徹舊編褁糧百里外卒業一燈前閱傳知髙士遺孤是大賢斯人眞不死可以慰黃泉

○授經館中懷江東諸同志【時復病】

能得幾回春匆匆滯此身一江書易寄連月性難馴買藥獨行市。敲門暫訪人。幾時束書卷﹑來伴釣魚綸﹑

○蠟屐

一生幾兩屐﹑此語爾非迷何事淪猩趣終年弄馬蹄萬錢收錦檿﹑五嶽徧丹梯齒畔如瀕損厓蜂借一脾。

○題雪景畵【諸曁陳仲子】

幽人憑水檻釣者挈魚投況對千山雪。而無一客畱。臘酒此時熟老夫終歲憂壺公能醉我跳入畵中休

○爲陶工部贈道者

終是千年﹑今先返舊城到家人尙在入洞云來迎紫气莫西渡。靑山畱震盟。野夫慚尹喜卻辦候關情

○將遊五泄宿吳系山莊遇老迎餉邀余輩先登峨眉不果

遊轡維林竹山窓來獵燈靑蘇炊白稻碧筍束紅藤坐落半宵月流分曲水亭忽逢山下老﹑邀上峨眉層﹑

徐文長文集卷之六【終】

●徐文長文集卷之七

公安袁宏道中郎評點

門人郝之璽公琰校訂

七言律詩

君從

九重

白燕

續白燕

寄成女彜守備登州

送方阜民公子還歙

送通政胡君入閩

言遊武夷道中撫景因憶往年尙賓呂君天臺之約

落花

泊閶門值閏月中秋

送葛韜仲

飲枇杷園贈某君東道

奉送同府潘公募兵廣東

十四夜

月下梨花

新建伯遺像

夜酌遲友人不至

贈府吳公詩

與客登招寶山觀海遂有擊楫岑港一窺賊壘之興謹和開府胡公之韻奉呈

爲子微題鷓鴣圖

兩宿齊云下憩逆旅夜大雪因復登眺

孫忠烈公挽章

下第回值九日登塢土山訪北庵上人

訪玉芝師夜宿新庵同蕭女臣

往年觀伎走解意當是北產故綴四律首章用北語今年復來知是金陵上元人又攜一少伎同坐鏟上分鐙放體空中名曰童子拜觀音乃昔年所無者

與王山人對語

乙丑元日大雪自飲至醉遂呼王山人過尙志家痛飲夜歸復浮白於園中

飲太白樓

楊道人訪我於系索詩

新秋避暑豁然堂

過陳守經畱飯海棠樹下賦得夜雨剪春韭

迎春值雪

宮人入道

贈秦仲虛

宿長春祠夜半朱君扣榻呼起視月山缺處露錢塘僅一勺而夜气滃之

恭謁孝陵正韻

答贈盛君時飲朝天宮道院

中秋雨集金氏園亭次陳思立

十六日霽與張長治伯仲集城隅次長治韻

邦憲死

贈遼東李長君都司

許口北遺以綾帛綿三物題曰袍具作詩謝之

小集滴水厓朝陽觀

徐州

駕歸自閱羣望於衢恭賦

張雲南遺馬金囊

壽吳宣府

美人紅甲

禹陵

曹娥祠

露筋祠

馮刑部索書冊

送嘯上人之五臺

集李侯宅得鍾字

燕子樓

送餘興國

駕幸月壇羣望西街

九月十六日遊南內值大風雨歸而雪滿西岫矣

送新昌潘公

將別復偕遊碧雲流觴枯柳之下

送朱使君太僕

李子遂死予設位哭之遂擊木而歌此

讀問棘堂集擬寄湯君

金剛子珠串

聞都督再遷山西武寧

自坌道走居庸雪連峯百仞橫障百折銀色晃晃故來撲人中一道亦銀鋪也坐小兜冒以紅氈疲騾數頭匣劍笈書相後先冰气栗冽肌粟畾畾如南夏疿痤苦吟凍肩倍聳憊甚矣卻贏得在荊關圖畵中浮生半日

送丁叔子北上慰乃兄

代壽黔公

亞夫墓

白牝蛟

讀文信公仙巖祠集焚弔

夜坐有感轉憶往事

香煙

春興

送季子微赴李寧武總兵之約

南鎭之南原桃樹數百花時餘數遊賞當武陵也道士苦打攪盡伐之憶以詩

二月望後連日夜風甚不減前年而是日二兒書至

唐伯虎畵崔氏且題次其韻

吳宣府新膺總督

子肅再赴戚總戎所未至死於都下

紅葉

蘭亭次韻

送長洲居山人士貞

重修幹淸宮成迎慈聖再禦

五色鸚鵡黃鸚鵡並是聖母所馴各賦

賞成氏牡丹和韻

王翁八十令書貞松白石畵中

姚崇明晚暎堂

淸涼寺云是梁武臺城

壽馬先生七十

元夕寄金武康

寄上海諸友人

戊辰廿有四日尙賓時中宿於圜夜大風雨冰厚尺詰朝得子甘北報走筆徧諸友

玉師挽章

養生書成紀事與夢

某氏新園

送趙大理

綠牡丹

次蘇長公雪詩

靑州贈鼉磯研副以詩奉答

莫老至聾矣

八月十八日阿枳三江觀潮夜歸示

戲擬不往

讀某湣婦弔集

擬弔蘇小墓

聞裏中有買得扶桑花者

今來自嶺海者云扶桑花也予昔所見殊不類是殆大蘇所詠涓涓泣露紫含笑熖熖燒空紅拂桑耳花家剪雙頭見寄始覺首四作之誤乘酒漫成六首以贖差錯插硯水瓶嫣然有笑語意豈亦憐老人之衰眊耶復取餘瀝澆之當纏頭耳滇蜀村歌云披蓑衣打杖頭鼓風流在何處予擬答鄕諺云雪落長江裏依舊化作水何不落則雨卻要是个底不知花神有知作何平章夜見夢雲叟所謂黃連樹下彈琴也

寄吳通府以墨見寄

魏文靖公巵貯以梓匣輒賦

某君見遺石磬

賣貂

賣磬

賣畵

賣書

長至次朝

嶽公祠

某君生朝抹牡丹爲壽

十月廿二日園西櫻桃數花便有蝶至

訪李岣嶁山人於靈隱寺

九月朔與諸友醉某子長安邸捨得花字

某伯子惠虎丘茗謝之

桐鄕馮母

畵魚旣作古詩矣久之復得七律

擬送巡滇者

過伯升宅玩骨董而菖蒲尢盛魚有紅色有藍色有玉有錦俱三尾如鼎又有水晶四尾者

雪中移居

送婁某丞丹陽

錢王孫餉蟹不減陳君肥傑酒而剝之特旨

答嘉則

詣五泄驢上口占寄駱懷遠

九流

雞聲

蛙聲

聞有賦壞翅鶴者予嘗傷事廢餐羸眩致跌右臂骨脫突肩臼昨冬涉夏復病腳軟必杖而後行玆也感仙臒之易賊羨令威而不皆橫榻哀吟輒得二首

建陽李君寄馴鷴俄殪野貍信至燕哀以三曲

賦得萬綠枝頭紅一點

王鄕人尋二十年之父櫬歸自衛輝合其母壙

賦得漁人网集澄潭下

十七夕

賦得賈客船隨返照來

書劉子梅譜

送某之太倉

將牧羊庚戌元旦筮之得明夷之上六

元夕休寧道中遙憶鄕裏

賦得淸秋落葉

凊風嶺

焦山

林先生遷教瀧水

讀易園詩應一仕人之索

馬策之奉母住鳳凰山下之水樓

狐裘

歲暮夜雪招二王詩人虀果小飲

○君從

君從閩海下南昌﹑正值中官降玉皇龍號眞人親拜。繡衣使者自焚香。壇中祝壽千官滿官裏傳旛兩道長。不是薄遊江海客何由得覩此輝光

○九重端麗

九重憂隱徳如湯禱祀壇傍夜有光旱魃正逢周甲子神君俱集漢明堂繡成旛蓋虹雙引掛定琉璃水一行聞說詞臣咸萃止﹑抽毫拂素侍君王﹑

○白燕

閒庭盡日見還稀院院梨開去漸微別殿幾年埋玉匣﹑舊人何處認烏衣春風水面徒聞語夜月梁間好弄輝安得姚家紅綫縷卻看片雪帶花飛

又

西飛歲歲候靑�花發名園何處藏天子郊禖呈瑞色主人臺榭有輝光輕翰攘雨綃初剪小尾流風練愈長萬里東歸易沒海天元是白雲鄕

○續白燕俱有神彩

一時伴侶自應非海路空長遇亦稀漢將玉門投老入趙妃雪夜待人歸孤回夏日搖寒色漸下秋空見羽衣巳識朱門無可托玉樓天上任髙飛

又

靑壁紅窓暎苑�衝花�羽唼羣芳霜迷萬瓦單棲渺艸綠千提�影涼雲母屏深低縞袖水晶簾動拂流黃。西園蝴蝶渾無賴。暗粉飄塵上海棠。

○寄成女彜守備登州【女彜時寄蓬萊集載登州海中蜃景】

牙門遙暎列僊臺﹑總帥偏宜上將才出海戈矛俱借水飛空矢石並成雷天邊送鴈將心往馬上題詩帶景來解道觀遊憐獨賞那能分向小蓬萊

○送方阜民公子還歙【方阜民尊公知山陰渭始籍諸生提調師也】

江關楊柳弄新晴﹑遊子思家數去程﹑客裏經春花作伴酒中連日雨畱行輕裝未結離歌發大道臨岐感慨生欲把今朝雙別激﹑寄彈一滴使君靈﹑

○送通政胡君入閩【敬所君有同年禦史大夫鎭閩】

訪舊暫爲閩海客﹑歸塗兼得武夷遊不堪暮雨張筵別況值春花帶葉抽山障入云迷去騎溪濤作雪瀉行舟幕中無事同君飲好向尊前借筯籌﹑

○言遊武夷道中撫景因憶往年尙賓呂君天臺之約言必脫腐寧失淺弱

巖壑千重路轉偏春陰漠漠帶炊煙。困投野店聊呼酒笑問名山數舉鞭籠鳥對人喧曙色桃花臨水弄新年。多情忽憶天臺約歸去應尋剡曲船

○落花風流爾雅

花落條空芳樹稀。秦王宮裏捲羅衣。經過楚巷兼人麗。乍入梁園雜雪飛送雨迎風俱是別沾泥帶水不能歸明年知向何枝發願傍靑陽近口暉

○泊閶門值閏月中秋海鏡句本不韻全誦之忽忽愴神

中秋只尺巳蹉跎更值中秋此地過天上桂輪長苦滿人間酒盞莫嫌多虹橋一散能追不海鏡孤飛柰爾何。最是虎丘此時節淸歌不住水微波

○送葛韜仲【時予初解系】

杏花楊柳夾扶疏送客澄江煮白魚紫艷葡萄千日酒。白藤花匣萬言書。丰城劍出應雙躍罍觀緣多目獨居待爾他年拂衣日看予渡海跨靑驢

○飲枇杷園贈某君東道【逼東鄰鈕給事家�故有後四句實景也】

紅葵古盌碧蛆沈南市靑簾買卻�布衣眞可十日飲碑錢索得來年金遊魚觸沼聽歌淺獨鶴穿花出唳深給捨酒廚東壁是縛■﹝扌棄﹞畢卓可能禁

○奉送同府潘公募兵廣東末數句劣

使君佐郡儼行春﹑開府知名下令新手挈萬金收死士身藏半綬見鄕人部分卷甲趨春雨弩矢成行夾畵輪﹑引向轅門投謁罷﹑試看主客集魚鱗﹑

○十四夜風韻泠然使人味之無盡

野外虛堂夜不扃遙遙秋漢數峯靑舊栽菱葉侵河路新折蓮房插膽瓶涼气欲來先到水月光才上只移欞請看明夕三更漏相對何人坐紙屏

○月下梨花芳娟可玩

今宵風物異尋常月底梨開萬朵光閃雪搖冰偏倍晝迷枝浸葉總生涼痕嬌舊積啼春雨鏡色新圓�夜妝莫遣風吹回作態﹑素娥應妬舞霓裳

又

細蘂繁花帶月芳新妝搖蕩宋家墻銀叢泛影通河切酥的飄輝接夢長夕鳥幾條垂滴滴春空一片綴蒼蒼卻嫌曙色催將曉冷暈微收益渺茫

又

丹輪皓質兩微茫﹑桂粟梨云淺黃﹑萬點綃痕春帶水一庭雪影夜生香小星解照周衾伴不夜懸漢帳倡訝道獨禁風露冷曾聽法曲立臾長

又

壁月流空霽色揚梨英當夕弄靑陽搖寒隔院非關艷。暎斷長天別有芳。粉靨團團新出洗窓錢一�暗浮霜多情錯認梅花夜教進羅浮夢裏觴

○新建伯遺像

方袍綦履步從容髙顙籠巾半覆鍾千古眞知聽話虐百年遺像見猶龍夜來衣缽今何在畵理須眉亦似儂更道先生長不減﹑那能食粟度春風﹑

○夜酌遲友人不至

方朔侏儒兩欲死﹑智伯中行一是知醉裏放言何造次醒中爲客太支離檐飛細雨除淸暑燭笑麤花旋紫芝。坐待人來將說與夜深敲缺唾壺兒

○贈府吳公詩【並序】

吳公自曩昔攘斥夷寇其在吾紹興若浙東西松江諸道者人易聞且見故多美頌之詞迨舟山之役越在海外其撫民搏寇之功最多而且艱人掩之莫得而知也獨渭以書記辱在督府隨眾人後雜談戎伍稍悉其事而今年臺溫之捷公之伐又最髙公旣讓美不言而世之公道將遂因以澌沒乃用鳴之以詩使公知知其事者尙大如渭者在而渭之所處則固有難於知者也

幕中曾與眾人羣幕外閒聽說使君破劍壁間鳴怪事﹑孤城海上倚斜曛詼諧並謝長安采。懶散猶供記室文。把筆欲投還自笑故山回首隔江云

○與客登招寶山觀海遂有擊楫岑港一窺賊壘之興謹和開府胡公之韻奉呈

滄海遙連雉堞明登臨喜共幕賓淸千山見日天猶夜萬國浮空水自平不分番夷營別島﹑願圖方略至金城﹑歸來正值傳飛捷露布催書倚馬纓﹑

○爲子微題鷓鴣圖【鷓鴣對啼見本艸】

瘴雨蠻煙嶺樹蒼舊遊曾記泊桅檣對啼江岸霜初歇獨聽扁舟艸正芳旅景誰將上縑素羽衣今復見茅堂似嫌越鳥南枝慣擬欲乘風向北翔

○兩宿齊云下憩逆旅夜大雪因復登眺

夜投山店醉眠休﹑早起茫茫攬敝裘﹑更向松間尋舊侶要於雪後倚髙樓幾重碧殿深相暎萬里瑤臺儼若遊歸路欲迷何處覓野梅花落遶溪�

○孫忠烈公挽章

行藩黃屋車何用上壽瑤階酒未酣豈有滿庭持漢節終無个士死淮南百年正气�爲永一覺忠魂夢亦甘詞客幽懷關世事悲歌重扣劍之鐔

○下第回值九日登塢土山訪北庵上人

歸家忽巳逢重九聊向髙山試一登舌在何爲更問婦葷除元不是求僧秋雲隔水流數片落葉依巖積幾層話了出門月初上岸蘆汀菊也相應

○訪玉芝師夜宿新庵同蕭女臣

參禪喜與梁王裔﹑合掌跏趺野竹叢坐久空堂諸咒歇夜深明月四山中親陪客話拈珠串獨臥行單坦片椶一宿相畱渾舊事無生自愧永嘉公

○往年觀伎走解意當是北產故綴四律首章用北語今年復來知是金陵上元人又攜一少伎同坐鏟上分鐙放體空中名曰童子拜觀音乃昔年所無者新綺

人似明珠馬似盤超騰隱現不離鞍各彎鐙底羅鞋窄都在空中妝翠寒合掌幾回投地去﹑同心雙蝶隔花攢莫嫌歲歲頻來往家住金陵自不難。

○與王山人對語

仗劍渡江王猛身歸來又共坐靑裀平原自有三千客。門下聊同十九人。曾許鳳雛應不忝由來龍性本難馴久知世事只如此且借淸樽一洗塵﹑

○乙丑元日大雪自飲至醉遂呼王山人過尙志家痛飲夜歸復浮白於園中

元日獨酌不成酡﹑穿鄰喚客雪中過三百六旬又過矣四十五如老何幘軟漸知簪發少興豪那計酒籌多小園風景偏宜雪綴柳妝梅有許窠

○飲太白樓馮弔追愴

城上髙樓接大河城南池沼遶朱荷千年供奉飛杯地一夜徐州上水歌露冷秋蛾爭彩燭。川長風荻亂金波客中行樂無過此。前夕中秋何處過。

○楊道人訪我於系索詩

道人半在城都行﹑今過稽山上禹陵﹑身載瞿塘雪後水手拖蒟醬國中藤稍談鹿乖延卑品﹑欲拔雞羣亦上升近日嵇康知不免懶將消息問孫登

○新秋避暑豁然堂起套蘇不厭結用杜轉佳

竹雨松濤響道房瓜黃李碧酒筵香人間何物熱不喘此地蒼蠅凍欲僵一水飛光帶城郭千峯流翠上衣裳窓前古水搖枝入。好掛輕絺細雪涼

○過陳守經畱飯海棠樹下賦得夜雨剪春韭

春園莫雨細泱泱韭葉當籬作意長舊約來年畱話久新蔬一朿出泥香梁塵巳覺飛江燕帽影時移亂海棠醉後推敲應不免只愁別駕惱郎當。

○迎春值雪【連歲雪多甚】

云黃瓦白照千家雪裏迎春倍物華士女紅樓先捲幔吏人采杖忽生花。瑞多自古無連歲路滑從東接郡衙半是三農占水旱直隨牛尾不辭賒

○宮人入道【明月宮女名】

昭陽隊裏混鉛華﹑垂老參師日半斜不向秋風怨團扇卻教明月進琵琶朝畱楚簟身爲雨夜繡茅君綫作霞見說緱山閒姊妹尙論恩寵舊誰家

○贈秦仲虛

冰玉山人本絕埃西湖自築初陽臺何年養鶴曾飛去是水當門盡遶來道士忽逢松樹下漁舟放在藕花知余欲與爲鄰捨指點孤山一角梅。

○宿長春祠夜半朱君扣榻呼起視月山缺處露錢塘僅一勺而夜气滃之雋爽

長春明月夜闌於起視當眉尺五間千里林光俱浸水一杯江气亦浮山似聞隔岫吹長笛欲喚眞官語大還忽憶廣寒淸冷甚有人孤佩響珊珊

○恭謁孝陵正韻【漢髙彷佛皇祖而以少文終其身故五云然是日陵監略陳先事】

二百年來一老生白頭落魄到西京疲驢狹路愁官長破帽靑衫拜孝陵亭長一杯終馬上。橋山萬歲始龍迎。當時事業難身遇馮仗中官說與聽。

○答贈盛君時飲朝天宮道院儼爾身遊

長安道院一牽裳﹑司馬筵中再舉觴杮葉學書才不短。杏花插鬢意何長。藥沈綠醑家廚釀霜折紅蕉道觀房坐裏黃冠三兩輩。醉來相與說先皇。

○中秋雨集金氏園亭次陳思立【詩朋酒斯享朋雙尊也】

中秋風雨劇淩馮拂悶觥籌倒一朋綠桂來年疏彩暈。銀球終夜斷長繩。泥深水掌花邊鴨帽落霜顚影外僧醉後忽呼長劍看赤鱗乘漲欲飛騰

○十六日霽與張長治伯仲集城隅次長治韻

飄砧飛柝戍營秋。坐裏閒聽說潞州。孤鏡滿城池水洗。明河千尺傍人流。笑論昨夕能漂瓦醉喚紅裙緩下樓自古陰晴誰料得﹑莫辭連夜典鸘裘

○邦憲死【朱氏而俠】讀此覺琢煉者爲煩

遠從黃浦白波邊淚盡枯魚黑索前共許相逢還幾度詎知此別卽千年白楊樹下多風起廣柳車中少客眠見說吳門塘上曲才歌髙士卽澘然

○贈遼東李長君都司三四可謂壯采

公子相過日正西自言昨日破胡歸寶刀雪暗桃花血鐵鎧風輕柳葉衣百口近來餘幾个。一家長自出重圍。禪關夏色炎如此﹑聽罷淒霜雜霰飛﹑

○許口北遺以綾帛綿三物題曰袍具作詩謝之【寓之西鄰爲朝玄觀多棲方士諸邊競用蔚州之炭】

吳蠶巳掛山人肘邊馬尢堪北寺臺其柰沙場推解雪那能花處一題梅昨期後府將軍獵今學西鄰道士雷疊取蒲團髙一尺坐消一輛蔚州灰

○小集滴水厓朝陽觀【上谷】取其快句

朝陽道觀一何縣滴水孤厓百丈邊餘气出關雄大漠長風吹壁立靑天窓扉近在棲鵰處﹑閣道都攔坐客前﹑不信夜來髙頂望﹑定應笙鶴下飛仙﹑

○徐州【將登黃樓間棗下之婦】

今歲靑靑隴麥稠。去年河水過堤流。無家不自波中出有鱉都經樹杪遊棗葉雙扉詢翠袖柳根一面護黃樓泗州潭底獼猴老不信今還鎖泗州

○駕歸自閱羣望於衢恭賦【三月三日】

桃李晴曛禁苑煙鑾輿新幸北郊旋團花靺鞈搜春日細柳旌旗拊髀年一道甲光將雪借千羣馬色截云鮮誰兼將帥爲天子。共喜文皇九葉玄。

○張雲南遺馬金囊【時余尙羈而張亦被議】

百顆緘題秋暑淸。遙聞摘向最西營。張騫本帶葡萄入。馬援難拋薏苡行。萬里錦苞辭曉露一泓寒舌攪春餳年來不爲臨卭病。無柰羈愁渴易生。

○壽吳宣府

近來宣府息烽埃臺吉求生欵鎭臺笑引雙椎胡女拜傳呼萬帳令公來艾年佩鵲寧非早。薇省垂魚不待推。報與江南春信道﹑題詩寄處隴梅開﹑

○美人紅甲尙未雅

近日新�處處施玉纖染艸學胭脂。並將櫻顆銷筠管忽散桃花上柳眉春色每從梢畔露麗情半出袖邊知塞風昨夜吹膠折。抱得琵琶下手遲。

○禹陵【桓碑■﹝穴上之下﹞石也魚蠹也楊梅樹下予疑禹穴在此玉字謂金簡玉書也】

年來只讀景純書此日登臨似啟予葬罷桓碑猶豎卯封完玉字不通魚楊梅樹下人誰解菡蓞須中气所居卽遣子長重到此﹑不過探勝立須臾﹑

○曹娥祠

曹娥十四死長江江水連潮萬里長精衛定應仇渤澥子胥豈只怒錢塘一江魚鱉浮屍出八尺龜螭臥絹黃總爲金釵收正气可憐梟獍遶爺娘。

○露筋祠

烏鳥旣能傷義士﹑蚊虻何苦碎貞肌﹑由來天道本無定﹑誰使昆虫必有知﹑畵壁幾殘春社雨靈風時滿夜歸旗煙波一望三千里。長在湘江洛水湄。

○馮刑部索書冊【慶成與宴圖】

躬耕旣喜陪明主列宴兼榮享大庖蒼帝靑陽臨左个。朱犁黃犢引南郊。筵前甕盎歸瀝馬后蹄肩帶割肴笑語細君將母好不勞諧謔自爲嘲

○送嘯上人之五臺

長嘯上人者來自長幹蹔謝雞鳴之妙景輒馮短錫卻棲鳳禁之西禪候三月以飛花指五臺而趺艸佛燈萬點天放琉璃山翠千重神移鷲鳥冀文殊之親覿別社友以長徵四韻送之數言以引

白下珠林最有名忽來燕趙作遊僧春風大眾迷花雨夜壑孤藤看佛燈巳辦一瓢相伴去﹑其如多病不能興歸來只洗雙荷葉學文殊演上乘【佛家以耳爲荷葉】

○集李侯宅得鍾字【時內賜鮮楊梅故用李令問鵝事卽杜詩李少監也李侯髙廟甥家有所賜手書又有眞貝多葉經千番字如屯蜂】

侯家簾幕夜重重客觴繁斷禁鍾賜果自鮮冰後色罌鵝直賤丈前醲月斜苑樹寒孤鵲。字暗番經集萬蜂。尙有禦緘看未得何時重許拆雙龍

○燕子樓

牡丹春後惟枝在燕子樓空苦恨生昨淚幾行因擁髻當年一顧本傾城分爲翡翠籠俱老訝道泉臺伴不成猶勝分香臺上妾更無一个哭西陵

○送餘興國

鄰家兄弟逼炊煙﹑不於今四十年﹑頰有長�堪佐幕頭多短髮尙畱燕深秋一路逢紅葉明月雙帆掛大川黃鶴樓中可相引石橊皮畔覓神僊

○駕幸月壇羣望西街

玉露淸秋湛碧空﹑金輿夕月引羣工﹑紅雲自結龍文上彩仗如移桂影中壁畔常儀端捧鬯。郊西新魄正垂弓。布衣久分華山侶笑向歸驢墮晚風

○九月十六日遊南內值大風雨歸而雪滿西岫矣【石橋魚龍百族巧甚云是西洋物乃三寶太監取歸者】

寶樹瓊臺夾梵輪星壇月宇詎非神從來天上游俱夢說向人間恐未眞風雨故梢銅网翼魚龍欲活石橋鱗尋詩正是回驢處﹑忽面西山雪照人﹑

○送新昌潘公

北斗聲名重二京東朝保傅謝初榮百年華發晞三握。一日朱輪送滿城。漸喜河冰仍綠水稍聞鄕盛黃精快帆定落歸心後客夢幾番天姥靑

○將別復偕遊碧雲流觴枯柳之下

徵輿解道明朝發﹑別酒遙從此地酣﹑盡日回腸依曲水﹑昔年種柳似江潭﹑霜髙睡短雞偏促雪滑泥長馬不堪差有梅花知客意。一程開逼一程南。

○送朱使君太僕

長安明月金叵羅幾度從君醉踏歌北寺云屯朝烙馬西淸風起夜聞荷大臣自引行當召醉尉逢人且莫呵一葉米家書畵舫白虹終夕遶滄波。

○李子遂死予設位哭之遂擊木而歌此

淚盡南天哭不回。李生眞是可憐才。生芻解識徐家物。死夢應尋範式來。紫气鏌幹埋不得靑楓刺繡任成灰知君去證金環果﹑戲取楊花李上開﹑

○讀問棘堂集擬寄湯君

蘭苕翡翠逐時鳴誰解鈞天響洞庭鼓瑟定應遭客罵執鞭今始慰生平卽收呂覽千金市直換咸陽許座城無限龍門蠶室淚難偕書札報任卿

○金剛子珠串典麗中風趣自足

不共番經出寶函定從胡腕摘偏衫核堆繡字蠐螬爛果聚香林孔雀銜不斷百思惟嶺獦手提一串縛狂饑來喚米無人識。送與遊僧上海帆。

○聞都督再遷山西武寧

胡牀雪夜鬥牛裘親待回探夜不收薊北咽喉此爲最山西將帥爾稱優﹑千金粉面捐廝養百鞘朱提買絡頭倒死瀟攔姑諾諾大宛終敗匿驊驑

○自坌道走居庸雪連峯百仞橫障百折銀色晃晃故來撲人中一道亦銀鋪也坐小兜冒以紅氈疲騾數頭匣劍笈書相後先冰气栗冽肌粟畾畾如南夏疿痤苦吟凍肩倍聳憊甚矣卻贏得在荊關圖畵中浮生半日

昨夜飛花苦不多﹑朝來起視白峩峩一行裘帽風中去半日關山雪裏過銀髻望夫髙入漢玉屏隨客折成河中間一道明如綫四角紅氈擁數騾。

○送丁叔子北上慰乃兄

令威三世通家好廿載遷居會面賒醉我龍鐺才地主﹑憐君馬首又天涯﹑春燈雨雪瀟瀟夜野店茶湯處處家想見皇都堤艸綠。春鴒細語遶梨花。

○代壽黔公蒼雅爲杜嗣響

有道明王守四夷﹑公家鎖鑰在雕題﹑一天樞紐羣星北萬里金湯半壁西茅氏騎龍艱刼火王喬奉藥儻丸泥何如翊戴勛臣府永鐍金書鐵馬蹏

又

異姓王功階特進大將軍客揖�長太平象馬舞何事勝會鳧鷖醉不妨錦席珠�羣彥舌金鑪煙霧百蠻香殷勤剩有華封祝﹑先遣山呼到帝鄕﹑

又

千花百果候靑陽二月斕斑匝點蒼樣簇濃枝靈鷲錦。光添繡褓石麟牀。干戈後取儀雙髧弧矢先懸志四方我國同休恩不淺年年此日憶髙皇

○亞夫墓【墓在巢縣此亦虛傳也】

王者從來云不死﹑共疑隆凖及重瞳巳占龍气成天子卻幸鴻門敗乃公一牧乳羊遮墓白幾株寒棗覆碑紅憐儂疽發不欲活豈爲人間少鄧通

○白牝蛟

招寶山東行若千里洋也白牝蛟宮之相傳是千年物遂名其所蛟門而向所詒海酋王直之倭商住岑港者自春抵夏屢進剿屢阻於雨人言蛟之祟也幕中醜罵蛟俄而雨如注

寶山門外白蛟宮﹑獨處千年不嫁雄頓頓渦涎垂燕子殷殷霹靂懶蜈蚣風權近屬誰家掌日本頻由爾路通一語稍嗔酬惡雨量無周處在軍中

又

儂應坐視稿三農﹑不爾祠何吝一叢早使嫁夫封石氏肯教將尾示劉翁寸鱗縮虱腥逃井。蛻骨專車雪硬風。莫倚豢龍終豢爾史臣親記醢雌龍

○讀文信公仙巖祠集焚弔

每疑天意不分明﹑枉殺呼天問屈平諸葛旣難扶後主廬陵何用產先生停舟此夜艱危地出戶當年嘆息聲腦子不靈尢怪事﹑竟將腔血灑燕京﹑

又

山翁伏臘競雞豚﹑海舶鍼羅失曉昏六尺托孤俱趙氏。一宵投王得公孫。波濤解逐旌旗走巖洞寧無气魄存安得扶卭親一拜百花如錦醉山門

○夜坐有感轉憶往事不衫不履之態

朝來幹鵲聒檐牙﹑入夜孤燈也弄花兒女一生夢養虎。行藏四足畵添蛇。因嗟竹箭歌如簀時泛荷花到若邪。記得萬峯髙頂鹿﹑竟晞黃犬獵人家﹑

○香煙意幽沈筆浮動詠物上乘

誰將金鴨銜儂息﹑我只磁龜待爾灰﹑軟度低窓領風影濃梳髙髻綰雲堆絲遊不解黏花落縷嗅如能惹蝶來﹑京賈漸疏包亦盡空餘紅印一梢梅

又

午坐焚香枉連歲香煙妙賞始今朝龍拿雲霧終傷猛。蜃起樓臺不暇飄。直上亭亭才佇立。斜飛冉冉忽逍遙。細思絕景雙難比﹑除是錢塘八月潮﹑

又

霜沈欛竹更無他﹑底事遊魂演百魔函谷迎關儳紫气雪山灌頂散靑螺孤螢一點停灰冷古樹千藤寫影拖春夢婆今何處去馮誰舉此似東坡

又

薝卜花香形不似﹑菖蒲花似不如香揣摩範曄鼻何暇應接王郎眼倍忙滄海霧蒸神仗暖峨眉雪掛佛燈涼並儂三物如堪捉捉付孫娘刺繡牀

又

說與焚香知不知﹑最堪描畵是煙時陽成罐口飛汞。太古坑中刷裊絲。想見當初勞造化。如此物辦恢奇。道人不解供呼吸閒看須臾變換嬉

又

西釴影歇觀𨿽寂左柳籠穿息不遮懶學吳兒煆銀杏且隨道士袖靑蛇。掃空煙火香嚴鼻。琢盡玲瓏海象牙。莫訝因忽濃淡﹑髙空刻刻攺雲霞﹑【右香筒】

又

香球不減橘團圓橘气球香可憐蟣虱窠窠逃熱瘴煙雲夜夜輥寒氈蘭消蕙歇東方白。炷插鍼牢北斗旋。一粒馬牙聊我輩。萬金龍腦付嬋娟。【右香球】

○春興率直沈快得杜之微

好景蹉跎知幾回﹑今春商略紫洪隈固應帶插挑深筍。兼好提尊餞落梅。雙蹇百錢苦難辦﹑片槳孤舟蕩莫催﹑見說山家兜子軟﹑借穿峯頂晚霞堆﹑【紫洪筍絕佳】

又

乾坤瞬息雪邊風萬事陰晴雨後虹巳分屠門齋後斷﹑只難酒盞座前空半緡楡莢求書客。數點梅花米翁。小飲墻西鄰竹暗綿蠻對對語春叢

又

二月四日吾巳降﹑攝提尙復指蒼龍當時小褓慈闈繡。連歲寒衣鄰母縫一股虫屍忙萬蟻百須花粉亂千蜂自憐伯玉知非晚除卻樽罍事事慵

又

李白桃紅照眼明蘭風梨雪逼人淸一枝帶蘂馮吾折雙蝶隨風各自爭粉翅撲衣猶可耐墨鍼穿帽此何黥因思花艸猶難掇卻悔從前受一經

又

七旬過二是今年垂老無孫守墓田半畝稻秧空餓鹿兩株松樹罷啼鵑悲來辛巳初生日。哭向淸明細雨天。忽撚柳枝翻一笑笑儂元是老婆禪【松爲盜砍】不忘描寫姬姜三百半

又

胡烽信報收秦塞﹑夷警妖傳自贛州十萬樓船指甌越結交鄰國且琉球不臣趙尉終辭帝。自王田橫怕拜侯。幾島彈丸髠頂物﹑敢驚沙上一浮﹑

又

孟光久矣掩泉臺﹑海口新阡此再開暖色一天霞影入寒潮萬里雪山來迢迢支壠何方發﹑个个曾揚著處猜﹑急買松秧三百本﹑髙陰元仗拂雲林﹑

○送季子微赴李寧武總兵之約

黑貂裘襖盡長安﹑此去關山雪未殘掛印曾蒙公子約解袍應念故人寒大豪馬邑墳堪弔。天險羊腸路復難。到後莫須先一拜未妨長鋏向人彈

○南鎭之南原桃樹數百花時餘數遊賞當武陵也道士苦打攪盡伐之憶以詩

鎭南亦自有桃源﹑載酒來尋不計年秪爲燒茶煩道士故令閉洞返漁船一從春雨花開後是處朝霞色可憐笑我老來無腳力。欲呼船子少船錢

○二月望後連日夜風甚不減前年而是日二兒書至諧語不失趣韻

天寒地凍正霜宵﹑被冷風號入帳驕貰屋再經飄瓦盡破鑪重補買薪燒老牛脊壞堪馱鳥小犢書來尙滯遼好買柴團參一搭。急鞭歸馬補虛勞。【醉後趺損脇春爛而瘡少陵病馬詩日暮不收烏啄瘡】

○唐伯虎畵崔氏且題次其韻

彷佛相逢待月身不知今夕是何辰行雲總作當年散胡粉空傳半面春嫁後形容難不老﹑畵中臨榻也應陳虎頭亦是登徒子特取妖嬌動世人

○吳宣府新膺總督

邸報初翻數葉藤﹑棟梁今喜楩柟勝﹑市場春後皆靑艸司馬秋來在白登天下安危眞足仗眼前修短卻難憑。最憐投轄相知客﹑不得隨車負此情﹑

○子肅再赴戚總戎所未至死於都下【正韻】

幕中賓客盛文詞﹑幕府黃金客再持共擬歸來作生計不堪老去哭相知一春綠艸飛蝴蝶千里黃沙暗鼓鼙兩地分明誰苦樂﹑遊魂莫遣到家遲﹑

○紅葉

才見芳華照眼新又看紅葉點衣頻只言春色能嬌物﹑不道秋霜解媚人宮水正寒愁字字。吳江初冷錦鱗鱗。更餘一種閒風景。醉雜黃花野老中。

○蘭亭次韻【相傳蕭翼竊蘭亭記掀閱百花一時盡開】

長堤髙柳帶平沙無處春來不酒家野外光風偏拂馬市門殘帖解開花新觴曲引諸溪水舊寺巖垂幾樹茶回首永和如昨日﹑不堪悵望晚天霞﹑

○送長洲居山人士貞

客裏尊罍每見陪那能不飲送將歸歌長築短堪流淚雉叫鷹呼未解圍雨雪尙淹春籜薦淸明還競夜餳非。鄕風處處從來異曾宿閶門記憶微

○重修幹淸宮成迎慈聖再禦【輔臣用此題選翰庶時予客京師漫賦】

閶闔重新紫極熙﹑姬姜再禦寶軿移慈顏旣近趨承易聖體猶衝保護宜鳥換歌筵前日曲花緐輦路舊時枝一人奉養兼天下大孝鴻名萬古垂

○五色鸚鵡黃鸚鵡並是聖母所馴各賦

白燕往時呈翰苑錦鸚今日貢宸居萬年枝丄棲偏麗百鳥圖中態未如豢養固知天意在﹑語言長得聖顏舒何因五色鮮成染自是媧皇煉石餘

又

合殿風和碧柳絲﹑嘉禽色占錦紋奇﹑兼呈五徳靈雞綬倒掛孤桐小鳳儀無數天機臨譜繡有時人語出花枝侍兒不用拋紅豆。自有佳音慰聖慈。【右五色者】

又

西隴靈��翠妝。稀聞正色染黃裳。自談玉殿非關學卻照金籠別有光。飲啄定應歌帝力生成何幸稟中央千秋萬歲歡無極土徳坤輿本肇祥

又

鸚鵡由來只翠衿中央正色見於今將懸半暎初生柳欲繡全宜細縷金教言一一聞淸禁銜果時時摘上林不是黃筌能畵取﹑誰知殿角有祥禽﹑【右黃色者】

○賞成氏牡丹和韻

將軍臺館俯林泉﹑春後名花幾日鮮﹑一本千金非不貴數杯深夜轉堪憐卻披半暈當亭下。似出殘妝�客前。遙憶舊京歡賞處馬蹄塵土踏成煙

○王翁八十令書貞松白石畵中【公垂舉鄕飲】

鄕裏丈人誰最賢。竹齋先生無間然。八旬尙有嬰兒色。三老重登國學筵春社插花人醉後秋蠅作字夜炊庭中桂子森如玉。白石長松好共懸。

○姚崇明晚暎堂喜不費思

粉額縣題晚暎堂主人畱客夜焚香提壺不必過鄰店買筍眞教揀破塘彭澤俸錢多備酒崇明宦橐止栽桑僦居幸得爲鄰捨﹑伏臘長招醉酒漿﹑

○淸涼寺云是梁武臺城

蕭梁臺殿一灰飛薺麥淸明雉兔肥壞榜幾更金剎字僟魂應爛鐵城圍東來鏡折龍潭水北去蘆長燕子磯。千古興亡眞一夢隔江閒數莫鴉歸

○壽馬先生七十【先生齒居會社之第三席又兩牧州府鄭箋魚虫無魚蝦古人往往如此用一見東坡集】

流朱拂茜雜輕霞﹑庭畔重縣講日紗﹑一竹靑靑支國杖數橊灑灑動江花社筵推長今三席州郡分春巳萬家。自笑傳經老徐孺猶將詩說注虫蝦

○元夕寄金武康興趣可尋

曾醉春街典破裘那堪老去卻囊頭鼠淩白晝爭人食雨共靑燈管夜愁萬戶新妝嘩月鏡一天彩勝亂風球流思忽到苕西路。似見弦歌擁子遊。

○寄上海諸友人

雙魚歲晚渡江津筍飯﹖﹖屯羹又換春棄印可望天上客射書元屬海東人天愁夜幕鈴偏急。柵暗縲藤鼠正巡。湖水萬重蘭芷隔因君還上佩芳身

○戊辰廿有四日尙賓時中宿於圜夜大風雨冰厚尺詰朝得子甘北報走筆徧諸友

夢裏分明夢塞鴻﹑朝來便有鯉魚通話深白榻三人雨。冰斷黃河一夜風。馬憊豈堪重蹀躞烏飛何苦辧雌雄雲天萬里嘗嫌窄恰作庖雞鎭日籠

○玉師挽章【師蛻棺以兩瓦甕頓駐蹕嶺庵中】

只鞋蔥嶺去三年兩甕團團嶺个邊。刼火只思將骨化寒花依舊護人眠。我𨿽活在如籠鳥。子巳瀟然作蛻蟬。安得騎牛天竺道。月明重話三生緣。

○養生書成紀事與夢【注參同契成家釜炊飯盡黃夢小溪蟹如斗大脫殼出嬰兒巳而復入殼時尙系】

黃梁換色道書成紫甲更來夢裏呈孝婦不冤終有雨水禽持■﹝虫半﹞一何晴中郎贖命慳修史叔夜濱刑且養生見說漁翁馮一葉波掀浪穩付前程

○某氏新園

買地鋪山引露濃中縣洞壑亞玲瓏抽將菡蓞誰邊水。割取蓬瀛若个峯。江左枯棊宜別墅。襄陽落日醉山翁。花枝盡媚當尊客﹑莫辧金釵座紅﹑

○送趙大理【先巡撫貴州邇擢大理】

才聞歸馬駐雙輪又見旌麾動去塵廷尉由來須長者。武侯聊借服南人。昨經湘水洲蘭莫今渡黃河岸艸春萬里波濤隨意挽相逢處處有枯鱗

○綠牡丹【白牡丹姓張名珍奴回道十教之修煉】

牡丹綠者曾聞狡獪司花此弄新漢水鴨頭教作帔隴山鸚鵡未呼人韓郎頃刻愁難學﹑酒輩逡巡醉可頻不羨張家回道士自拋紅粉練庚辛

○次蘇長公雪詩與原作淸峭亦相似

翩如中舞玉人纖皎似禪宗戒律嚴姑去盡畱雲母粉﹑客來只醉水晶鹽正愁黃獨迷鑱柄故壓梅花入帽檐埋沒遠山知幾許且收螺子畵眉尖【何仙姑食雲母粉而仙去予亦稍畵人物】

又

白糝堆寒沒曙鴉﹑姨家風急攪銀車﹑翻將灞水驢邊色忽點孤山墓上花。何物黃冠滕六友﹑相思白舫戴逵家今朝穆滿觴黃竹。笑指銀泥畵戟乂。

又

固知裊裊不勝纖。亦有稜稜莊且嚴。劍底白猿鏖越女﹑槎頭黑癭粉無鹽冰初勢巳寒千仞霽後人多曝一檐笑憶小姬誇黨日可教輕試茗芽尖

又

海上靑山插髻鴉海鮫輸織不論車盡教一夜裁綃葉﹑那得傾都不柰花﹑粉屐特停漁者榼﹑赤梢並付酒人家﹑蚨郎迫使劉伶去忍別靑旗燕尾乂

○靑州贈鼉磯研副以詩奉答義山詞色少陵音調

恭承錦字題文石尙帶靑州海气濃蜃影幾痕疑墨繡。雀臺萬瓦賤漳銅。醉朲好蘸張顚發老去羞箋鄭氏虫。應有紅絲螭匣底宮宮鬟爭捧寫蘋風

○莫老至聾矣【長洲人向住杭湖墅能詩】

幾度相逢莫丈人﹑幾年斷卻耳根塵新潮正險君何冒。舊雨重來話只陳。梅樹一堤通處士。桃花雙板閉漁津。詩名到處南金重﹑自嘆工詩老更貧﹑

○八月十八日阿枳三江觀潮夜歸示三詩每前堆深後風逸不使少陵佳人拾翠句獨勝

東來小港入潮枯總直潮辰只�都父老猶談錢氏弩波濤終奉浙江符一城菜熟須鹽急百笠蘆長縛蟹麤卻問黃塵飛未得秪言咸濕滿頭顱

又

聞道黃熊伯子宮銀山銀海走銀虹千花競蹙魚龍後萬里長來日月東河伯正驕秋水舌非神亦弄廣陵風蓮姬自愛潮多信。看弄潮兒欲嫁儂。

又

胡馬帆檣故不禁鳴潮故避大江深非關冰許滹沱合﹑信是鰍髙海浪沈處處新妝邀步襪。年年舊雪漲城陰。阿宣也鎖書堂去。獨曳靑詠玉簪。

○戲擬不往

白頭筍籜齋中坐赤腳蓮花頂上行九節閒將卭竹杖一籌輸與老門生邇來奼嫁麤酬債此去風波任打萍五嶽髙頭誰掖我肉身菩薩未身輕

○讀某湣婦弔集【弔集云湣婦之死非一端最甚者以姑章紿其子不認其母云少時乳母也】

孀鏡難教兩處明﹑空桑眞見一兒生噴幹口血梟初大。彩落梁塵雉自經。寸骨崢嶸爭壑雪百吟風雨響窓晴急須一本彈漁鼓恐有中郎別唱行

○擬弔蘇小墓公詩往往幽異豈容豆目見耶

一抔蘇小是耶非繡口花腮爛舞衣自古佳人難再得﹑從今慮翼罷雙飛薤邊露眼啼痕淺松下同心結帶稀恨不顚狂如大阮欠將一哭慟兵閨

○聞裏中有買得扶桑花者俱屬大方

憶別湯江五十霜蠻花長憶爛扶桑陸郎第爾知何等。趙尉﹖﹖土儂定幾行。蜀魄啼■﹝亡上皿下﹞幹夜夜猩魂搏血濕蒼蒼狂香結態堪誰比﹑个是憨兒醉後妝﹑

又

炎花冷蘂逐時開當取當壚著處陪海女纏頭𨿽絳帕江楓落葉亦殷腮千金知向何番買一朵分簪破帽來。奪取胭脂等閒事。只愁兒女太安排。

又

篋茜奩螺取次將長紅大翠盡蠻娘闌漧笑語腮堪譯浣火衫裙熖未涼白浪有緣陪賈客江潮無伴醉檳榔吾鄕惡熱連年更﹑帶得蒲葵上海航﹑

又

鶴林寺裏別袈裟﹑又幻扶桑到若耶溪女惜香還菡蓞。海人澆醉歇枇杷似聞此地春猶雪悔上孤帆曉載霞臘社少年貂帽上。簪紅莫忘徧茶花。

○今來自嶺海者云扶桑花也予昔所見殊不類是殆大蘇所詠涓涓泣露紫含笑熖熖燒空紅拂桑耳花家剪雙頭見寄始覺首四作之誤乘酒漫成六首以贖差錯插硯水瓶嫣然有笑語意豈亦憐老人之衰眊耶復取餘瀝澆之當纏頭耳滇蜀村歌云披蓑衣打杖頭鼓風流在何處予擬答鄕諺云雪落長江裏依舊化作水何不落則雨卻要是个底【底字鄕語讀作以】不知花神有知作何平章夜見夢雲叟所謂黃連樹下彈琴也

昔者曾憐佛桑賤﹑今來卻見貴扶桑﹑天雞叫罷日才上海蜃樓髙霞正忙此時此花染欲醉是株是朵茜成行都爭茜頰堪千鎰。誰問蓮花似六郎。

又幽新趣絕

夭喬萬里忘風土天地中州若雨暘面面燕支淩虜妾。家家蝴蝶過鄰墻巳聞好事狂通國。會見名園賤洛陽。剩葉可醫病不。大家春箔臥銀僵。【扶桑蠶長七尺子如燕卵】

又結殊繡艷解似齊梁亦不得

扶桑一擲百樗蒱賈舶槌蚨罄鏹塗萬缽鍬鋤寧汝願。幾春爛熳爲誰都。盍從海島陪田客﹑故試淮泥可木奴欲借邊鸞花鳥牛爲添王會百花圖

又後四句更率直老成

翠帳靑欄半面扶。烘脂炙粉照蒼梧。稍疑壚婦頻中酒。莫認昭君肯嫁胡。幸爾波帆收北指慚餘霜鬢對東塗嫣然一笑如。儂是南鵬第幾雛。

又寬衫髙髻自是國妝

暖紅滴滴兩名娃插向磁瓶研水些崔合小紗縫杏子石家人剪襞橊花無橐可傾河朔飲。有儂堪老邵平瓜。矮檐破壁還愁汝雨惡風狂燕掠斜

又

將軍池館有王戎﹑何似扶桑到海東過嶺風塵雙袖暗。際天煙漲一裙紅。細腰回雪憎魔女濃頰圍燈笑醉翁寄語寒溫須著��來淚血尙溶溶。

○寄吳通府以墨見寄【名成器休寧人時予初出系吳剿倭功多在處有碑】

紫髯舊暎郡齋長聞道髯今亦著霜去定將軍呵醉尉生猶碑字滿襄陽殘軀乍別阿鼻鬼寶匣遙飛片腦香近日東陵瓜好不幾從炎熱轉淸涼

○魏文靖公巵貯以梓匣輒賦

魏家名徳並恢恢魏氏宗彜並偉瑰旣有貞觀丞相笏復傳文靖巨公杯金螭百隻誇誰氏火色千陶翠此枚貰取鄰醅賞新購﹑先澆一滴向西飛﹑

○某君見遺石磬

泗上歸來動來年﹑親提浮磬與泠然一除梵版裁云俗再扣哀鸝遶竹圓。老去固難腰似折。貧來直到室如懸。閒窓重理當時架數杵香殘客話邊

○賣貂【予再北以贄文得貂帽領敝其三賣其六乃不滿十五金】

市上挾葛塞眼黃﹑將貂往市不成羊孟嘗一腋收狐白。季子千金敝洛陽。固是此方饒毒熱亦窺生事正空囊。鹿皮破盡惟斑在大雪關門擁壞狀

○賣磬【敝僦多竹而鶚�振林每歌輒罷】

貧來一石不能畱解贈王郎愧取酬莊舄戀鄕聲自舊金人辭漢淚長流半肩荷蕢過門誚一葉師襄入海遊寄語春秋休責備後來能有此人不

○賣畵數詩詼諧灑落無非妙境

一束丹靑半贄詩﹑稍如吏部長安時蕭條客捨彈棊得。流落人間作記垂。到處馮將臨贗估傾箱■﹝扌棄﹞共蠹魚饑臥遊忽奪正惆悵壁隙何遮風太吹

○賣書【第三言巳身亦將賣耳況書乎作音做僮書用便了券事】

貝葉千翻粟一提持經換飽笑僧尼僮書我亦王家作偶散誰非大塊泥。帶艸連年髙纂述中箱一日去筌蹄聊堆剩本充髙枕。一字不看眠日低。

○長至次朝

昨日涼云絳色微。朝來鳥北籠飛一丸自弄玄黃劇百綫爭穿傀儡機小刼鰲蹄撐略住大人龍伯負將歸何年姤復鞭爲馬數盡河沙未放鞿

○嶽公祠

墓門朱戟碧湖中﹑湖上桃花相暎紅﹑四海龍蛇寒食後六陵風雨大江東英雄幾夜乾坤博忠孝誰家俎豆同腸斷兩宮終朔雪年年麥飯隔春風

○某君生朝抹牡丹爲壽

道徳固爲長久物﹑崇髙亦是聖賢嘉莫言白首疏狂客。也豸﹖頁朱闌富貴花一研溫風輕散數尖濃葉醉塗鴉試教掛向西京宅。未許堯夫算有涯。

○十月廿二日園西櫻桃數花便有蝶至

令節初冬逼下旬﹑櫻桃數杪著花新﹑天寒翠袖宜深幕日莫紅簾訝羙人小頰預施三月粉。微脂未褪昨宵唇。梨花定不開天上百姓人家借小春

又

夏實每看當鳥盡﹑冬花何事人妍不堪憔悴行吟後故弄陽春欲雪前正苦白頭愁兀兀誰家黃蝶過娟娟杖藜立斷斜陽影。淚盡西風送菊天。

○訪李岣嶁山人於靈隱寺【時被系七年暫放先是寓杭年少暇則扁舟湖上故有末句】

岣嶁詩客學全眞半日深山說鬼神送到澗聲無響處歸來明月滿前津七年火宅三車客十里荷花兩槳人兩岸鷗鳧渾似昨﹑就中應有舊相親﹑

○九月朔與諸友醉某子長安邸捨得花字【時一舊友稍故及之時又值大除溝道】

滿庭山色半闌花。觴曲交飛古俠家。肝膽易傾除酒畔弟兄難會最天涯不教酩酊歸何事望到茱萸節尙賒燭暗溝渾都莫慮近來官道鏟堆沙

○某伯子惠虎丘茗謝之恆言俗事成許雅韻

虎丘春茗妙烘蒸﹑七碗何愁不上升靑篛舊封題谷雨。紫沙新罐買宜興。卻從梅月橫三弄細攪松風灺一燈合向吳儂彤管說好將書上玉壺冰

○桐鄕馮母【其子成進士疏母節】

三遷近俎苦霜時。一尺殊恩湛露垂。自古男兒嬰曰少。誰家嫠婦帝王知。髙齋客飯寧辭發落葉寒機幾斷絲見說仙郎棲海曲更無魚鮓到塘西

又

靑史他年定幾行﹑太夫人傳在中央不須竊藥居明月自解將心結暗霜片匣遠飛鸞字重。單雌親刷鳳毛長。羅敷𨿽老攜筐在。付與吳姬出采桑。

○畵魚旣作古詩矣久之復得七律

玆圖稍似少陵詩微風吹雨出魚兒尺梢詎許牛涔活遠水何勞象隊移是處有魚爭聚网畵心無獺穩搖鬐五侯刀幾知多少免爾爲鯖正在斯

○擬送巡滇者【先君後先兩撫賊敍勞僅得夔州府同知不有名宦可祠耶志可收耶】

握節新爲萬里行﹑何人不羨舊書生﹑一簪白筆襜帷冷幾驛紅氈祖道平淸淨共推周柱下糾彈交指﹖﹖術黔寧。故家門第須喬木。何況先皇許世臣。

又

孟密土官爭寶井臨安那大反狂酋兩並屬先人撫一字曾無太史收正值同袍巡此地﹑卻嫌泥壁向髙頭況無杯酒爲儂別安得忉忉絮所求

○過伯升宅玩骨董而菖蒲尢盛魚有紅色有藍色有玉有錦俱三尾如鼎又有水晶四尾者

菖蒲缽缽虎須抽玳瑁盆盆錦鯽浮衰老一塵幾不染小兒百件欲拏周言歸肯問遲和早再到寧知得與不落日靑山三四點幾回舟子促回舟

○雪中移居

十度移家四十年今來移迫莫冬天破書一束苦濕雪。折足雙鐺愁斷煙。羅雀是門都解冷啼鶯換谷不成遷只堪醉詠梅花下其柰杖頭無酒錢

又

髙雪壓瓦轟折椽�凍移家勞可憐。長須赤腳泥一尺買傭呼酒賒百錢饑鳥待我彼檐外梅花送客此窓前百苦千愁不在念腸斷茫茫黯黯天

○送婁某丞丹陽【乃祖禦史】

吾兄驄馬后昆賢今佐鳴琴倍灑然雙杪長松廳事後三吳流水大江邊應憐道路疲迎送莫買鱘鰉糜俸錢他日相過莫相忘﹑金山頂上酌淸泉﹑

○錢王孫餉蟹不減陳君肥傑酒而剝之特旨

鯫生用字換霜螫﹑待詔將書易雪糕﹑並是老饕營口腹省教半李奪蠐螬百年生死鸕鶿杓一殼玄黃玳珻膏不有相知能餉此止持虀脯下村醪。【文待詔卻唐王黃金數笏而小人持﹖﹖奄餻索字內之】

○答嘉則

十年才一問平安﹑只尺渾如對面看舊日詩評𨿽有價。近來公論孰登壇。百年忽巳崦嵫暮一齒時崩苜蓿盤。臘雪秋潮同馬日﹑何人不道是金蘭﹑

○詣五泄驢上口占寄駱懷遠何忝少陵

勝賞猶縣百里堤蹄僵路滑不勝泥溪山待客寒雲外雨雪逢君楓樹西束帶豈難官自懶尺箠不重老能提何由共轡蒼苔上指與諸峯一一題

○九流

九流渭也落何流﹑戴發星星一比丘紅袖曾酣樓上舞黑風仍墮海洋舟。偸醅畢卓生爲酒辟穀張良死在畱每枉尊罍思一報﹑幾時將轄井中投﹑

○雞聲

雲中丹竈伴神仙亦有棲遲髙樹顚﹑向夕旣來回客夢淩晨特去喨����籬外雛俱集頸漲花前繡愈圓不似吳門塘上鴨只將名姓向人宣

○蛙聲

陂塘科斗書猶易海國侏儒譯較難艸際不知何物語。燈前直聽幾宵闌。橊風爲逓愁蛇覺梅雨交喧亂鴨欄。五寸卽且畱��令人爲爾發長嘆﹑

○聞有賦壞翅鶴者予嘗傷事廢餐羸眩致跌右臂骨脫突肩臼昨冬涉夏復病腳軟必杖而後行玆也感仙臒之易賊羨令威而不皆橫榻哀吟輒得二首

澤國秋飆海色鮮﹑飛騰無計只頹然雙棲入夜遮煙獨半影拖花寫雪偏衣袒右肩慵梵客柳生左肘任皇天可憐獨剩滄溟气乞與昂藏步榻邊

又

欲鳴不鳴拍不禁況復蒼蒼萬里心舞袖今余兩垂手曝衣惟障一邊陰不辭搖拽將池遶﹑似解跰﹖﹖鮮照井深﹑傾國捧心翻所貴﹑一庭欹影換淸吟﹑

○建陽李君寄馴鷴俄殪野貍信至燕哀以三曲【予四畜鷴而輒敗其一爲廣東陽江楊氏所遺一從少保公行閩分諸廩饋一爲錢子酬詩此則李所寄並閩產也○杜甫詠鸚鵡世人憐復損何用羽毛奇雍陶詩秋來見月興歸思自起開籠放白鷴】

魚鳥尋盟未許同冥棲誰復伴龍鐘荒欄取食曾呼掌繡尾回霜罷掃籠老去逢愁消不易秋來見月放成空定知此夜魂遊處﹑多在武夷山水中﹑

又性情閒灑

索姿馴態碧山空劇爪貪涎一飽充殘粟幾幹遺甕水落花時起墮毛風千里提攜兩蠻嶠。四回豢養一飄蓬將詩換得胡家者。向後不知何所終。

又情鍾此輩益見潦倒

憶昨含淒下主庭殊方遠嫁儼姬嬴。正憐妙羽搖孤雪忍爲饑饕爛一腥艸色應枯武夷道書聞亦濕建陽纓情鍾此輩非關癖猿鶴年來一壑情

○賦得萬綠枝頭紅一點

名園樹樹老啼鶯﹑葉底孤花巧弄春巳■﹝扌棄﹞濃陰渾覆鳥獨畱殘艷尙撩人。靑樓百座迎桃葉翠袖傾宮捧太眞記得隴西長吉語斗筲如海爲朱唇

○王鄕人尋二十年之父櫬歸自衛輝合其母壙

寄埋叢冢北邙同有客求屍萬莽中白骨兩鄕兒得父黃泉一笑嫗迎翁淚餘指點居亭老血盡鍬函夜壑紅千古燈檠歸櫬事莫論眞膺總輸儂

○賦得漁人网集澄潭下

紅椒碧鮓數夔州。百网家家白鷺洲。柳外鳴榔喧隔浦夜來燃竹滿中流長鯨未必愁連弩公子仍煩餌一牛提向酒家都藿葉可憐無計避鐺油

○十七夕【宣城中遶溝皆流水至是冰咽矣】

銀帶邊兒駿馬馱西墻倒酒劇懸河髙松入座無人對明月當杯柰夜何此際鄕心愁不少滿城流水響無多東房老衲憐牢落。夜夜來吹鶻打鵝。

○賦得賈客船隨返照來

千金不惜買鳴箏萬斛魚鹽水上行幾度煙波愁日莫半程風物趁天晴西郊鸛鶴摩云入困道舲舠晚飯迎笑指紅霞如有意幹衣騎馬廣陵城

○書劉子梅譜【有序此予未習畵之作】

劉典寶一日持巳所譜梅花凡二十有二以過余請評予不能畵而畵之意則稍解至於詩則不特稍解且稍能矣自古詠梅詩以千百計大率刻深而求似多不足而約略而不求似者多有餘然則畵梅者得無亦似之乎典寶君之譜梅其畵家之法必不可少者予不能道之至若其不求似而有餘則予之所深取也急掀一過不必跨驢向灞橋而詩思飄然於是呼管贈典君書舊所贈二幅使吟之典君試吟果亦不必跨驢向灞橋而畵思飄然更掃一枝以歸我耶

曳裾才謝楚江蘭﹑卻寫梅花贈歲寒﹑馬上不殊新折寄雪中又少舊年看影從棘畔墻俱白。掛到宵闌月倍團。分付東風好將護他年山館障闌干。

又

江南風物在新春﹑筆底生花幻水村似月付將千片影因風欲動一窓痕逢人固是難攀折。入帳還應惱夢魂。笑殺朝來無粒米呼童捲向市邊門

○送某之太倉

吳中曾客幾經年此去書帷得主賢潮認舊人頻到岸燕穿新柳特迎船蘆芽白白河豚上梅雨昏昏海國眠應憶越山籠鶴在長於月�孤圓

○將牧羊庚戌元旦筮之得明夷之上六

入地登天兩不妨從來作戲在逢場門前晝靜堪羅雀城上春深好牧羊披褐家門孫令尹入山經紀卜中郎巳知此意無人會﹑閒坐看云點太陽﹑【孫叔敖事見史記余先子宦歸家甚貧故引用其事】

○元夕休寧道中遙憶鄕裏

陌上雙雙結袂頻﹑翩如飛燕蹴輕塵﹑一年樂事花流水幾夜他鄕月照人驛路酒家畱去馬﹑溪橋梅色弄新春﹑相隨惟有孤龍劍﹑會向囊中笑客貧﹑

○賦得淸秋落葉

白帝乘秋秉素蜺靑娥挾露弄風威榮枯不敢違天意搖落偏當寄客衣大漠霜淒隨角散孤城月白伴砧飛鏡中不久繁桃李愁殺秦川織錦機

○凊風嶺

赤霞城畔女郎身曾將羅袖障胡塵半巖竹淚猶啼月一水菱花解照人那取槁砧還破鏡秪持完壁碎彊秦江天風雨來何急似覺詩成泣鬼神

○焦山【曝黿死於牛觸實事也道人言之】

徵君祠廟碧山隈僧捨中流面而開全楚客帆遮。浦下廣陵濤色漫。窓來曝黿何事當牛觸養鶴翻勞刻石埋隔取深泥題不得﹑空持黃絹立磨厓﹑

○林先生遷教瀧水

特將一鐸嶺南行﹑水郭山郵路幾程方爲郡人教弟子又從海國領諸生石中鸜鵒當泥迸帳裏桄榔入夏淸莫以遐荒頻作念﹑古來誰不重端城

○讀易園詩應一仕人之索

爲園讀易幾盧都﹑歸藏連山盡野狐﹑大過久無仍假我﹑絕韋猶在盡伊吾﹑百莖蓍艸龜相守一角梅花鶴自呼曾與京焦相問難﹑至今記得石渠無

○馬策之奉母住鳳凰山下之水樓

鳳凰山下遶淸流策也迎親住此洲﹑正好敲冰求尺鯉﹑倍宜垂雪飯髙樓月中醉客搖船夜。露下聽虫助竹秋何日細鱗隨网得﹑招予沽酒柳橋頭﹑

○狐裘【裘被賒雪夜苦寒取信國文公集讀之賦此】

狐裘賒去止三金大海投魚兩歲沈鷹馬趁風嫌未急檐階負日苦長陰歌聞未必如金石﹑肘見眞應捉領襟﹑猶喜雪宵看信國﹑發衝冠頂汗淋淋

○歲暮夜雪招二王詩人虀果小飲

二王二王來何難﹑榼榼淸酤頓欲幹何處王門無短衱最儺客路是長安虀鹽雪糝充瓶立蔗藕霜消飽膈酸四海論交頭盡白﹑至今膽落醴交寒﹑

徐文長文集卷之七【終】

●徐文長文集卷之八

公安袁宏道中郎評點

門人郝之璽公琰校訂

五言排律

宣府槐龍篇

水仙

萬曆二年翰林院中白燕雙乳輔臣以獻進兩宮並賞殊瑞聞而賦之

送史叔考讀書兵坑

觀浴象

和葛景文

抱琴美人圖

先除夕二日雪甚如嬰兒拳

畵坐艸栗鼠

電

芭蕉花

子侯芳園王瓜駢秀傳聞遠邇快覩詠歌附驥非才續貂聊漫

宴遊西郊詩

張氏子黃鸚鵡

後聞鸚鵡眼系直度兩眶人可洞視

題宋刻絲蓼花立鳥圖

丁卯六月十六日五鼓夢一憲公更訊予獄予頗懇乞且歷數古人事憲公乃取片紙手畵一白犬從雪中獵作題且曰汝賦得十韻卽止予賦得十二句而憲公逡巡起予亦覺半忘矣今續成之

○宣府槐龍篇【有敍】

宣鎭開府之西有槐曰槐龍髙不過丈餘圍亦未匝兩把而廣團如蓋糾枝如龍蛇重不可勝支拄以數十可擬五楹屋之覆盛夏葉生蒼赭騫撲又若龜穹而鵬下語其奇蹇非特一世所無卽鄧林見之亦當卻避而偃也然所云丈餘者楡橛耳而頂折處始爲槐相傳毅皇帝幸此中人所接以植者或云文皇予視之非百年中物云文皇蓋文皇數幸此以討不廷行殿當槐處意槐植其時殆然耶舊爲某參戎宅圃以其所從來如是也久之不自安迨今吳鎭公至則曰是地爲聖祖臨禦以平定所不可以私凖其直贖之遂稍新其構用以備講武饗士予過鎭公與萍逢者數人憩其下少焉榼至爲數酌起步稍北得曲甃似以浮斝而涸不流問水得古方井�槐可數十步�以漱冷不可銜以其甘也勉吸焉始悟水木母也母殊而子以凡理限可乎以此推之未百年而成是植未爲不可信也

○水仙公排律蒼煉非沈宋可及

棄粉當妝匣﹑拋脂落茜坡黃姑插金鴈。織女洗銀河敢以人間色﹑來方天上娥借煙行作雨不黛掃成蛾渡海羣騎燕橫江或跨鵝盈盈素羅襪泛泛綠鱗波剩馥迷湘芷﹑余嬌付越荷﹑兔房秋杵藥﹑鮫室夜珠梭道子描難似。非煙繡不過。張顚狂艸筆塗罷一髙歌

○萬曆二年翰林院中白燕雙乳輔臣以獻進兩宮並賞殊瑞聞而賦之【以在玉堂故四句云】

白燕自何方雙嬌乳玉堂若非翻向壁﹑只道斲從梁﹑易許靑藜暎﹑難教黑扇藏宮釵今兩隻巷口幾斜陽並語栽薇處﹑交棲視艸旁﹑春情堪與譯﹑秋翮好塡潢﹑禦水沿溝岸名園隔苑墻。穿花雪片疊落絮剪刀長。逓拂宵麻素爭搖曉禁蒼隨珂迷賈至遮字冷孫康未及郊禖候先歌命鳥章兩宮看帶笑﹑萬乘盻生光或向罘罳度閒馮女寺量江南來舞薴海國墮綃襠哺蝶欺殘粉捎蜂糝嫩黃古詞卑苜蓿新曲斷滄浪出入皆淸禁差池半紫房姬姜紅綫系姊妹縞巾揚巷詠偏諧謔﹑延裁必雅莊﹑冰霜俱入句﹑咀嚼總生涼﹑飲啄如知介﹑飛鳴迥不常瓊瑤報聖主文����自古生賢佐﹑多因爾兆祥﹑試看今稷契﹑�奉舊虞唐﹑

○送史叔考讀書兵坑

連歲﹖﹖羽﹖貝﹖酬久玆晨伴侶稀百觥澆鶴卯一硯匣鼉磯漸到鳴灘岸﹑微穿聚葉腪窮經朱簡斷搨字墨光肥霜白興雞早茅紅掣兔飛逐時文股麗入悟習心非﹑水遠緘魚斷﹑山深脯獸晞﹑客來供鹿跖﹑雉下警羅扉﹑竹筏何曾爛﹑耽玄自不歸﹑

○觀浴象【昨一象忽狂而奔折廟門之闌又輟耕錄持荷筩吸酒名象鼻飲】

帝京初伏候出象浴城湍乍暎長壕黑﹑時泅巨浪漫﹑有顚皆積垢無尾不藏瘢出沒漩渦口崔嵬甃岸端﹑巴蛇吞未下灩石浸還幹決蕩麄泥落吹噴細雪殘鼻捲荷屈水牙劃藕穿瀾逐隊趨蹄易﹑呼羣拭背難秣芻廝養習。湔刷羽林官並是生殊域同來飼一闌。不爭儔力大﹑共荷主恩寬帶濕驚鉤鐵攜涼臥槁搏黿鼉心不畏﹑鼠豕額何攢﹑昨日誰狂走﹑今朝爾頓安﹑從玆須自愛﹑莫更損闌干﹑

○和葛景文

十丈髙垣地團團遶棘柴靑天縣鮒涸﹑黑洞鎖龍乖﹑不以無窮變來縈有盡懷提壺向前去﹑付鍤許渠埋﹑每剖遺魚素翻思去鳥偕眞成秋落羽欲插上衝骸

○抱琴美人圖會眞無此沈雅

身去盻猶轉抱琴何處來定知淸夜裏去聽長卿回細細腰宜舞﹑輕輕步懶催睡濃妝略淡性慧相多猜眉下波含柳顱心風落梅對人蓮欲語。袖手藕藏荄。浣水傾吳國﹑爲云到楚臺帶飛修曳縞佩響細衡瑰綠帳愁單掩朱唇似善詼冰弦寫離怨﹑洞合遠諠豗﹑曉戶玲瓏啟﹑春花次第開相將折芍藥。掩暎過莓苔。蜀國倡嬌薛﹑河中色妙崔試將同佇立。正愜兩徘徊。宮髻發一尺明珠環兩枚自然宜淡掃故不畵煙煤或薦珊瑚枕﹑如傾玳瑁杯息芳將近近粉膩愈皚皚﹑按曲回成雪徵車響軼雷﹑翟衣眞帝也﹑荇菜合悠哉﹑箜篌傳麗玉﹑琵琶伏善才﹑何如鼓流水﹑眞若遡沿洄﹑別鶴引如弄﹑求凰調轉哀﹑有人於座上﹑柰爾隔屏隈﹑采藥人聞阮﹑遊仙者姓裴﹑不言偶襄漢﹑定說見天臺﹑巧笑金難買多香玉借胎繡穿新樣領綬結古文罍皎似珠遊浦淸如露滴槐采花棚上竹鬭艸砌隅臺約伴攜雙手懷人在兩腮鴛鴦何處覓﹑鸚鵡有時挼增減俱難中短長元自該趙妃宅裏妹宋玉裏中魁宛爾凝如望嫣然乍可偎臨波卽帝子。食肉亦蓬萊。懊惱思金穀闌漧哭馬嵬流波與流態令稿復令灰絕代誠難得﹑瑰姿理莫推﹑如斯落魚鴈﹑母乃夢蛇虺﹑俠客气何壯﹑佳人棄若隤﹑將來換駿馬﹑期在得髙騋﹑艷冶非不愛﹑縱橫良有材﹑從他形裊裊﹑不戀志恢恢﹑湊兩難爲粲﹑爲屏並作傀麝香新熱餅獸鼎舊安能玆畵何人染﹑錢塘漆子裁﹑拂暾驚臥榻﹑助腕汲新醅﹑持過西陵下因啼蘇小堆﹑靑松帷下鳥﹑紅頰巳成煨﹑潮長日初仄春深艸漸莓山家時嗾犬﹑捕雉又張﹖﹖每﹑上下鳧鷗沒擎拳翡翠毸物華迅流轉﹑顏色總塵埃﹑處女元吾守﹑明時肯自媒﹑有時求柱桷﹑不信捨䢐徠﹑忌嫉生宮閫﹑芻梁飽駑胎﹑秪聞饑婉戀﹑不見斥虺■﹝兀貴﹞﹑戲論摛多韻談虛徧九垓性空色不著養致體逾頹旣巳成圖畵其何忍剝摧屏圖裝巳匝花月任爲災書捨瀟瀟影奇花一一栽對卿長比並﹑顧彼獨澆培風颯羅帷裏虫鳴玉砌陔﹑此時漢武見﹑又道李魂回﹑

○先除夕二日雪甚如嬰兒拳【次日迎春】

臘盡接春將﹑孤眠枕被涼﹑朝興驚六出﹑午晏俛千篁﹑兀坐愁空甕﹑羣棲塞壞墻摶酥幾鶴卵絮柳未鵝黃。堪取爲球打行看掛澑僵明年從大有﹑連歲卻餘殃﹑見說開元寺重新古道場一髠擔化主十殿敞閻王猶記迎春昔﹑長頹此地觴解姬捎誕馬。蠻子襖綿羊。樓角嬌波聚亭椒嫩采妝百壚忙酒保﹑四郭擠村娘﹑獸圈攘牛土﹑虫枝試鳥簧﹑不知今日賞﹑還有此風光﹑

○畵坐艸栗鼠的色少陵

鼠有能跳者名因嗜栗傳兒童袖裏串松檜頂尖縣寫躍難爲逸描蹲易犯妍臀肥隈艸暖尾大刷瓜圓。叫喚孤雌別銀鐺舊伴牽坐思禁一飽曁產大如拳

○電奇險

列缺儼睢盱緋冠絳褲襦■﹝石韱﹞磹鮮舌哆煙熖漲天噓侍從排焦額﹑槐檀塞太虛﹑光中藏栲栳﹑麥處借旛旟﹑雞吐朝官綬龍逢海豻驅阿香開鏡數玉女笑壺輸好�王戎眼﹑休燒李績須滅明難捉摸搜索愈逃逋或見焚鱗尾徒聞遶斗樞。金蛇穿雨劃赤兔駕雷屠煨燼乾坤赭。飛騰日月徐。閉門遭斧鑿﹑馮塔養蜘蛛鐺斗何工煆﹑硫硭若帑儲﹑旱漧於閃魃﹑冬蟄伴泥豬﹑萬瓦穿如瞰孤窓熱欲糜滛威神鹵莽僥幸鬼揶揄昨夕狂傾潦羣靈儼聚誅彌霄紅落燕罄海白跳珠但劈梧桐去﹑何曾打卽且﹑【雷火如燕夷堅志】

○芭蕉花

芭蕉種四年華蕋發茨檐玉蘭爲媵姊木筆是曾玄十一文﹖巾蓮蓞尋常類馬肝坼難劙海蚌瓣厚落河蚶香色無非斂﹑蜂胥有自閒古妝蠶婦出立馬使君寒春枝俱果霞長鴈正還寄書蘇蕙老﹑挾扇婕妤孱﹑我昔南過嶺﹑蠻多種在田﹑實甜藤俎上絲冷葛機邊和荔燒天紫同椰蓋海炎別來頻屈指﹑禿後止余顚﹑不道孤亭畔﹑言拙徑尺團逡巡無術致描寫恨才慳太華尖崩半﹑平原潁脫刓鹿遮樵者夢魚沈美人丹苦少橊枝泛﹑珊瑚奉倚欄﹑

○子侯芳園王瓜駢秀傳聞遠邇快覩詠歌附驥非才續貂聊漫

老後圃聊便。栽蔬夾芋田。壞轤牽遠井。破屋傍鄰椽。脫帽當茶竈持劖掘筍鞭忽來新莫逆﹑幸忝舊忘年﹑卻說渠家圃﹑如承帝眷惓瓜𨿽非五色蒂卻領雙圓杵向秋砧掛。旒添曉纊縣孿。胎咽並紐蜼尾鼻俱穿自是生成偶﹑非關造化偏﹑癭孤羞杜預﹑面對儼庭堅﹑未羨三眠柳﹑那論並萼蓮嬌黃濃鬢鈿淺黑撅鍼綿花謝知誰後。藤升許孰先。客歡浮自賞婦喜用紅纏野鼠分行抱。墻蝸別隊緣。霜時爭畵捲。月令特書傳。楊尹詩幾首﹑柳州表一聯﹑合歡光簡策﹑內履愼周旋﹑駢拇從來賤﹑重■﹝目重﹞自昔憐﹑馮他閒估校﹑何處定媸妍﹑

○宴遊西郊詩【有序借飲寺人之園】

去郭不五里有名園焉喬木蔽空流水遶砌望之如錦�幾折而花蟠就以攜尊亭兩區而翚矯迨若珍果累累貫珠蔚矣蒼蘿飄飄結幄鳴禽調管半是黃鸝飛蠅怯冰全投綠蟻待羣公而未至適微興之孤騫大白屢浮爰揮紫兔雌黃無事聊就黑甜乃若蒟醬木凳之云無非實事朱卿侯家之引並非虛言舉其尢者他可知矣【園樹有白櫻桃】

�候當龍舫萍蹤集鳳城淩晨催邸飯﹑乘暇出郊行﹑短短蒲抽玉交交鳥弄笙辭幨排擁蔽並馬得崢嶸碧岫紅雲幻。磁壺白雪擎。候賓賓未集顧僕僕頻傾蒟醬何友至胡桃��橫騎龍排木凳剪虎綴冠纓彩扁臨�舄蒲團就�馮���百種�撥秀千英菡蓞含冰腦。櫻桃滴水晶。胡蜂俱仰蜜家鴿半棲甍熟果從枝摘。穠花得葉淸。看余錦綺色聽斷轆轤聲買竹金千鎰溫瓜火一星。鉤彎遲桂魄﹑流曲擬蘭亭﹑菱藕堆盤雪﹑蠅蚊避席冰﹑江南渾縮地﹑塞北總怡情﹑折簡招羣彥﹑聯牀勝百朋來希主情懶別易客心驚折柳條餘幾﹑牽衣淚鎭零﹑舞腰寧自賞﹑歌曲遲儂聽﹑日炙嫣紅袖風狂散綠萍盆供春色滿。簟展晚涼迎茉莉簪紗帽玫瑰裊醑觥習池淹席幕﹑金穀較輸﹑可惜朱卿去﹑偏當赤地�錦帆風不進玉斝月誰賡孤�當蘆發﹑�軀倚樹�長空生咄唶。懊緒付娉婷。得意才俱���賦擬成吹噓眞俗話放浪自浮生球遶飛明月山來匝翠屏歸雅分樹掠﹑饑馬望芻鳴﹑��斜楡影回鞭指柳營侯家銀燭�﹑客座彩簾明﹑��書難譯﹑蓮筒吸判酲﹑轄沈驚座睡﹑樓迥景陽訇﹑朝馬搖鳴佩﹑升烏影畵欞﹑百川如變海﹑重此醉長鯨﹑

○張氏子黃鸚鵡

見說黃鸚鵡﹑西來自氐羌色今分間正天與攺文章竟奪春鸝羽﹑全爲漢鵠翔﹑能言猩敢並借染蜜初房稍掛楊絲亂﹑聊毸菊瓣張金釵翹衛女紅豆惹蕭娘惱燕依人紫愁鷹掠兔蒼香拳閒鐵爪妙影閃銅梁江夏埋詞客秦山問上皇赭袍雙暎淺。芳艸一洲長。夢兆呈妃子﹑琵琶喚海倡性情胎戊巳音韻合宮商百鳥窺應噪﹑孤凰見必傷﹑未能求一友﹑差可哭三良﹑老病渾如昨﹑新聞喜未嘗﹑借看如可許﹑香稻當茶湯﹑

○後聞鸚鵡眼系直度兩眶人可洞視險句過惱公

雙瞳穿腦過﹑對面兩菱花琥珀鉆松竅琉璃釘扇紗隔顚孤碧炯橫凖梁加飲啄千峯物﹑雌雄萬樹家﹑回頭忽不見﹑交睫夢成賒摩蕩晶初日玲瓏射落霞照拳明蕨腦夾喙影姜芽戀月眶寒暈。啼煙淚澀沙。端州鸜鵒研蠻郡石橊砂。睥睨雄生怒迷離媚作邪傾城秋水顧﹑阿堵虎頭誇﹑認客休靑白﹑韜光混瑾瑕﹑如憐蔡家女﹑分鏡葬琵琶﹑

○題宋刻絲蓼花立鳥圖

江上深秋景﹑偏於蘋蓼妍娟娟啼葉鳥淡淡入村煙生色渾疑畵微絲卻是牽精時愁呂紀﹑妙處失黃筌﹑久掛方知定﹑初驚只欲翩﹑天孫無限巧﹑乞與世人傳﹑

○丁卯六月十六日五鼓夢一憲公更訊予獄予頗懇乞且歷數古人事憲公乃取片紙手畵一白犬從雪中獵作題且曰汝賦得十韻卽止予賦得十二句而憲公逡巡起予亦覺半忘矣今續成之【夢中所記者秦雪覺無據鷹呼二旬亦彊眞夢中語也】

太白髙秦雪材官選漢都西獒非遠物冬狩是雄圖冰澑蹄兼滑花銷毳結酥。逐方余狡兔﹑烹豈遽韓盧羽搏紛迷素毛燖糝共疏一聲非口吹﹑萬壑徧鷹呼﹑馳影爭飛霰﹑蹲身印守株﹑窮搜寒愈急凍尾暖微濡固取矜獢猲﹑還宜解网罟﹑莫教將耿雉﹑文錦碎模糊﹑

徐文長文集卷之八【終】

●徐文長文集卷之九

公安袁宏道中郎評點

門人郝之璽公琰校訂

七言排律

上督府公生日詩

奉侍少保公宴集龍遊之翠光巖

數年來南雪甚於北癸未復爾人戲謂南北之气互相換似賈人帶之往來理或然歟邊塞不易雨而今每潦十九韻

次夕降搏雪徑滿鵝鴨卵余睡而復起燒竹照之八十韻

連雪後迎春憶舊十二韻

○上督府公生日詩【並序】

嘉靖己未秋九月廿有六日恭逢督府明公之生辰於是文武吏士及鄕大夫士若耆舊賓客以公自鎭撫以來功在東南者實大且遠乃相與各抱其所有以爲公長久祝而公於今年春夏之交受諸道告捷之後奏凱天闕戢兵海隅民物熙和甸宇淸廓惟玆嘉誕適屇其時萸菊交芳天日俱朗旌旗應爽气而彌肅鐃吹協商飆而並遠慶者雲集萬眾一辭比之往昔益爲隆盛其小子叨沐寵榮間嘗一佩筆操鉛以奉侍幕下𨿽愚賤少文不敢自附於眾人之後至於仰淸光祝久遠其心固無異於眾人也謹撰長篇一首凡百句奉伏門下以充獻壽之禮自知拙陋無所發抒然慕戀恩私忻喜盛事自不能巳於言耳

遠曙輕籠海色蒼涼颸新薦菊英黃淸秋此日逢華誕繡褓當年遶異香地與人文增气象天爲王國產禎祥壯猷未老如方叔﹑祕略曾傳似子房﹑初捧兵符分虎竹再銜使命馭龍驤森羅島嶼諸夷會鎖鑰門庭一面當刁鬥不傳人自樂牙旗欲動勢偏揚雄豪定遠遙辭漢﹑寬大汾陽近在唐﹑管領華夷新士馬﹑掃平吳越舊封疆﹑曾先突騎重圍裏﹑親式鳴蛙大道旁﹑巳遣嚴兵營細柳﹑更教長劍倚扶桑三承寵錫恩何渥一受深知徳愈光定有姓名題禦﹑每勤賞賜到遐荒千齡素質雙麋鹿五色奇毛兩鳳凰國有昌符臣協吉家承嚴訓子徵良田單下狄親鳴鼓姬旦居東久缺斨屢觸歊炎辭羽蓋轉巡郊野憩甘棠軍中作气頻投石﹑陣裏籌機捷探囊﹑敞日轅門標大纛浮天水寨集余皇雕弓並月名繁弱寶劍衝星出豫章幾處名香迎馬首數羣長鬣夾車箱量兼滄海涵諸島﹑身作長城障一方﹑萬里星辰羅北極百番貢道出東洋曹彬賜劍權偏重庾亮登樓興合狂引至偏禆堅誓約邀還賓佐據胡牀。鯨鯢久巳封京觀翡翠行攪出越裳詎止芳名流簡冊還將偉績著旗常功成淮蔡應趨闕路涉燕齊好■﹝彳侍﹞糧將相位兼勞出入君臣道合致平康山城令節茱萸發髙宴華軒錦綺張日照花明諸樂作風吹帳啟眾賓藏鶴鳴流響聞天漢﹑芝燦浮光到羽觴﹑競取良辰占上壽﹑復欣嘉會嗣重陽樹聯月桂輝花萼斗近天河挹酒漿黑齒呈歌須譯問文身獻舞傲專場地連玄嶠仙常集候傍黃鐘日漸長共以精誠抒華祝﹑況兼佳麗屬錢塘﹑鯫生本住山陰裏浪迹疑乘海畔航城下釣魚懷漂母堂前結客憶周郎。未逢黃石書誰授。不墜靑雲志自彊。抱玉巳憐非楚璞吹竽那識動齊王幸因文字蒙徵檄時佩菅毫侍瑣廊綦履東西魚共麗戎衣左右鴈俱翔縣知陳阮時遊魏﹑豈乏鄒枚並寓梁﹑博采燕昭期致駿﹑曲存宣父愛非羊眾人國士階元別。知巳蒙恩心所量。自分才難堪記室。人疑待巳過中行。構成燕雀猶知賀報取瓊瑤未可償偶值髙門掛弧矢且賡小雅賦桑楊卻慚未協宮商調莫並當筵巧奏簧

○奉侍少保公宴集龍遊之翠光巖【命與沈嘉則同賦時方有閩之役】

樓船幾日下錢塘勝地臨江綺席張虎帳山開蘿作帶龍潭水積劍爲光芳羞自由船窓底妙響偏宜舞扇傍﹑日暎桅檣兼樹密風吹絲竹裊雲長漁郎賈客停何事桂楫蘭橈渡不妨暫脫錦袍懸翠壁忽抽彤管拂靑緗閒中國計籌能悉醉後兵符發更詳寶馬嘶羣行雜錦﹑紅旗懸的射穿楊霜前下葉沙俱積雨後殘磾蘚更香野曠牙官分作隊林疏甲士補成行松杉借翠連幢碧橘柚分金映甲黃。羽扇周郎臨赤壁輕裘叔子在襄陽庾樓無月人猶往郤幕開風客不藏遠眺非關耽麗景﹑雄心先巳到遐荒﹑建溪露布風雷急澗水兵威艸木揚﹑卻與從行諸幕士﹑維舟九曲泛淸觴﹑

○數年來南雪甚於北癸未復爾人戲謂南北之气互相換似賈人帶之往來理或然歟邊塞不易雨而今每潦十九韻

陰陽北去隨南客雨雪南來自北天雨爛胡弓知幾歲雪髙越瓦巳三年偶然盡海迷遼鶴﹑不是登橋聽杜鵑﹑吠犬從今無一處喘牛必問有諸賢明明日向彤雰暗﹑杳杳璣籠紫霧懸羲氏輪膏埋壁屑滕公河水瀉銀錢銛鋒插戟包難見深穽穿泉粉愈塡萬里蕭條昏井邑千家淩奪失園田疑花宿誤羣歸羽折竹眞摧幾个圓鼻醋釅寒先慣吸羹鹽調劑未堪煎傾危作兔當山頂搏控成獅向日邊借皎肥身灰象飽吹柔害物素貓拳綿鍼絮刺俱叢棘玉瓣銀筒假淤蓮陽徳盡閼閶闔上陰威直到祝雿顚華亭羽翼漫天久上蔡鷹盧獵野偏伍員江長潮正怒三閭沙白骨新捐稀如屍蠱穿雲去細似繩蠅點壁旋急舞魚鱗明扈跋繁遮蝗陣暗霄騫袁安臥苦僵猶得解縉屍埋醉可憐萬事豈俱埋得盡有時終露髑膢冤

○次夕降搏雪徑滿鵝鴨卵余睡而復起燒竹照之八十韻險澀幽苦東坡後復見乃公

把炬徐除立斷藜鴉驚彈雪宿卬低終宵有許垂鵝��刻應能沒馬蹄一一劈分舒闊掌﹑團團捲擲碎霜梨紅場盡海球爭打白鷺橫江荻未棲崩屋塌檐支正急窺窻入竇倚相暌後飛輕薄髙難下。先引威稜導且齊。隔歲窖藏猶霰雹羣兒想象入狻猊瓣觚出六摧桃李﹑瑞舛過三黨稗稊﹑博浪金椎䢐擊徧彌天白纛殺機提鸞髠鵠赭吹毛盡﹑竹哭梅啼到骨披穿重解深三窟兔侵多不剩一丸泥暗隨鵬翼長沙拍﹑亮誤雞司短曙啼灰燼挑殘寒夜火袍誰脫與故人綈流蘇旣縞堪鉤掛粉的渾綿向鏡低風絮謝娘難可擬煙蘆■﹝舟圭﹞客幾成迷公孫被襆涼如鐵﹑子母蚨緡瀉若澌﹑獸徑易漫麋散迹獵弓難放麝香臍。巖俱周處南山額毳盡蘇卿北海羝鮫室百窻簾蛤蚌羌胡一國水玻瓈饑脾苦逼長安殍酸鼻寒淒宰相酰葉尹如捐棺可玉麻姑未老海堪梯洪厓走汞流松外穆滿量珠賞竹西綠鬢取裁髽髻樣﹑金釵都換柰花鎞儒虀瓦甕鹽艱糝俠噉屠門蒜太臡蝙蝠假仙搖石乳﹑蚺蛇馮膽攪銀堤﹑將紉作蓋俱成羽取綴爲裘盡是麑鷹隼攫身功奪狗﹑牛羊埋角罪歸鼷﹑軒轅鏡色飛橋頂﹑歐冶鐔霜掣劍溪﹑蕩樣乾坤成玉合紛﹑紜翳膜刮金篦楊妃暗粉玄宮發卓氏綦巾皓首齊此際胡云黃滿塞當年梁簡赤曾題霽微未必淸鐘磬﹑灑急如堪付鼓鼙紅袖共斟將共若。錦囊須佩卻須奚。寒郊瘦島吟蟄。暖肉肥肌屏��漸離荊卿僵易水﹑趙王代娣冷摩笄﹑瑤枝上漢參雲霧﹑銀鬣行天睹駃騠﹑並是淩寒貞歲柏不同趨熱媚權烓親淹上國裘曾敝﹑眼見金吾騎總緹﹑盡領熊羆供掃拂﹑別從雉兔較罟罤髙培糞梗團成菌柔仿山毛嫩作荑肖慘睢盱夔罔兩塑嬌咽項女蝤蠐妝塗恨少施肌發﹑刻畫爭先解佩觽﹑何事井噴煩蜥蜴﹑秪馮陰熖颭虹霓瓠犀璀璨排嫣齒橊子齟齬墮老齯解櫬紫騧鮮豹犢俄穿翠襮化貂袿宮奩鏡暖因椒瑾塞壁刀斜謝鷿鵜木稼怕官謠雜讖﹑艸幹愁牧馬頻嘶﹑媧皇煉石霄猶漏﹑帝女燒鉛杼懶擠凍澑尖持燕匕首明窓塵射魏刀圭睥睨釘斷於闐帶沙礫礱刓令尹珪連日大酺粲盡掬傾筐堆帛取如攜騎都爛漫糜羊胃庖坦縱橫解犢膍燕頷不醒頹錦帳﹑蛾眉邀醉疊金椑卽堪楚曲流宮徵必喚齋傖許滑稽蕩甲搖犀明練組﹑長鵰大鏃拭弧錍﹑孤煙罷突眞三日﹑破釜縣臍僅一黳﹑水木騎羊來代逓﹑滕封弄雨各訶詆﹑心憂掘閱衣麻矣﹑狂走芃蘭帶悸兮﹑霎爾黃腸溲贔屓﹑俄然白骨葬鯨鯢﹑爲燈跋燭須臾滅﹑沃錠消璆頃刻賫﹑公向蒼儀騰皓潔﹑竟忘赤地混緇黧﹑隨飆過越迎關吠﹑度葉爲花帶鳥棲蜂蛺誤猜堪蜜蠟淸明才斷正餳■﹝飠弟﹞西池萬里吹黃竹東郭雙尙﹖﹖趼赤鞮想見穹酋鳴立圓﹑親看牀足縮趺蠵﹑恰妨靑帝迎春仗﹑無救朱炎病夏畦﹑壓取剛條俱偃偃﹑試尋勁艸但萋萋﹑幾時千仞消淩■﹝虫軍﹞﹑何處雙桑赫海輗形虎似鹽虛晉俎調梅無味枉商鑴蝗蟊未必沈三尺甲拆先應了一刲莊語夏冰虫定怪趙襄冬日襖爭徯風偏助勢長成練月總輸光不到犀履薄有人愁墜谷﹑乘危無盡上埋奎﹑豈無黃道辜葵藿﹑翻以丹心許蒺藜火急寄言靑女道添霜啼殺伯勞兒

○連雪後迎春憶舊十二韻

土牛一夕添神采﹑雨霰連朝妬客鞋﹑邀隊本期相跳躑﹑踏遊不暢只擠排冰牢北斗璇璣澀﹑凍滑東郊仗引乖。老病似虫吟蓽竇少年如夢憶蓮�飛香塞巷堪經宿立帽平檐別墁街奪彩連球追寶馬爭梅帶雪上金釵花房醉客槌朱鷺。水店壚姬饌紫鮭小市溫淘槐盡葉。貴筵餅餌韭初荄。蕭條邑裏難如昨。想象風光未必皆。是處從今趺盡艸中央偏我立如柴一隅掩鼻眞成笑七字瞞心戲作俳靑帝秪今何處去勾芒一似不曾來

徐文長文集卷之九【終】

●徐文長文集卷之十

公安袁宏道中郎評點

門人郝之璽公琰校訂

五言絕句

六言絕句

◆五言絕句◆

題畵

扇中雙蝶

蜂

白牡丹桃花

剪春羅垂絲海棠

石橊荷花

兩蝗虫

義蘿卜

回回馬

毛魚作隊遊茭塘

畵

詠畵

江船一老看鴈羣初起

似赤壁遊

石橊

竹染綠色

對岸觀崕大瀑

獨釣寒江

閱書者倚老樹

雪景

魚蟹

杏燕子

寫竹答許口北年禮

寫蘭與仙華子

尖頭麻蟄

蒲桃

張氏別業

桃葉渡

○題畵【墨竹杏花】

嫩筱捎空碧髙枝梗太淸總看奔逸勢猶帶早雷驚

又

當其尋丈節。數寸蛇與蟬。化工無筆墨。个字寫靑天。

又

朵朵西施靨年年墻外窺﹑莫嫌妝不澹帶酒未醒時。

又

枝枝出墻語﹑朵朵向人窺宋玉鄰家女施朱太赤時。

○扇中雙蝶

春至百花繁名園蛺蝶翻美人將扇撲搨得一雙痕

○蜂

雙股粉黃籠飛遲趁晚風君王方課蜜不敢戀花叢

○白牡丹桃花下三首取像雅絕

桃艷比夭姬花王富貴姿楚襄春日下閒坐選蛾眉

○剪春羅垂絲海棠

美人睡不足。春愁柰若何。垂絲綠窓下。聊爲繡春羅。

○石橊荷花

畵得荷花朵﹑傍依海石橊﹑西施夜浴罷催火照梳頭

○兩蝗虫

深雪打茆茨。飛蝗慘不孳。無由苗上見。畵取兩雄雌。

○義蘿卜

團內一鋤淺毫端兩詫深廣州初斷葛上黨未蒸參

○回回馬

西馬入瓜沙﹑風塵道路賒試言如此匹消得幾筐茶

○毛魚作隊遊茭塘

作隊撼春萍。雙頭寸未盈。老漁暫相借江海幾長鯨

○畵

朱夏鬱蒸時﹑晶瓜碧玉滋﹑疏簾三尺雪小簞一枰棊

○詠畵一意去腐

春

春嬌最何物桃花與楊柳惹儂或有詩。市遠那得酒。

夏

城市或囂炎在野心不熱意欲施茶湯行人他處渴

秋

何處住髙人低茅水上貼江闊杳難尋過客指紅葉

冬

梅花一萬梢。紅寺五十里。天晚不到門。雪深沒驢耳。

○江船一老看鴈羣初起

警鴈避羅舠江長起未髙眼■﹝扌棄﹞一餉後看到入云梢

○似赤壁遊

一艇泛三人。多疑遊赤壁。無處少江山。但無此好客。

○石橊

閨染趨花色衫裙尙正紅近嬌瓜子茜。賤殺石橊濃。

○竹染綠色明艷跌蕩太白何疑

我亦狂塗竹翻飛水墨梢不能將石綠細寫鸚哥毛

○對岸觀崕大瀑

瀑布掛江北﹑望者江南猜雪花那不到。霹靂過江來。

○獨釣寒江快論起座

大海有鯨魚五嶽其鼻額。任公釣不來。煩爾一絲雪。

○閱書者倚老樹

爾自作蠹魚﹑我不閱一字逢著好樹根抱著枕頭睡

○雪景

此際山陰道﹑啼惟有莫鴉萬山無寸碧何處認梅花

○魚蟹雅韻可挹

夜窓賓主話秋浦蟹魚肥配飲無錢買思將畵換歸

○杏燕子必透題情

玉京紅綫斷。樊素絳唇嬌﹑好著秋千架其如不解描。

○寫竹答許口北年禮

羹鯉稻粱餐﹑沈思欲答難只裁殘拜帖寫竹當春盤

○寫蘭與仙華子

仙華學杜詩﹑其詞拙而古如我寫蘭竹無媚有淸苦

○尖頭麻蟄

身輕宜歇艸﹑頭銳欲鉆螺正苦毛錐乏如儂太軟何

○蒲桃

聞道羗葡萄家家用醅酒老夫畵筆渴此時堪一斗

○張氏別業

樂志堂

備言志所樂﹑何關堂與基主人向我道但看鳥悅枝

流霞閣

閣中飡霞人﹑絕無煙火色誰宰武陵雞來作漁郎食

竹塢淺淺四句情景無窮

題詩竹塢中。竹長時出垣誰能將鐵筆一畵牡丹園

靑蓮島

小島含巨浸能滋化葉開靑蓮大如許跏坐幾如來

小若耶

別沼分湖水﹑因名小若耶水流有大小卻一樣荷花

芙渠徑

大堤遶芙渠平鋪三百步誰雲水中花不甃陸行路

浣花橋

鏡水及薴蘿相望不盈尺郎家浣花橋妾家浣紗石

水墨軒

萬頃茫茫處﹑開軒榻絳州水光自濕研。不用汲池流。

○桃葉渡情語傷人

書中見桃葉相憶如不死今過桃葉渡。但見一條水。

又

憶渡桃葉時綠楊嬌粉面丈水五石泥。好影照不見。

◆六言絕句◆

村家飲

漁家圖

列子禦風圖

○村家飲

新竹巳成蛇尾秋云乍起龍鱗不雨空啼布谷乘風且脫紗巾

○漁家圖

小練乳兒紅襪斜陽曝网黃蘆。但得同心夜浦。不願嫁與秋胡。

○列子禦風圖

旬餘身在遙空﹑一葉枝辭芳樹若教風歇靑蘋。試問

徐文長文集卷之十【終】

●徐文長文集卷之十一

公安袁宏道中郎評點

丰幹潘允宜左之校訂

七言絕句

贈呂山人

龕山凱歌

嘉靖辛丑之夏婦翁潘公卽陽江官舍將令予合婚其鄕劉寺丞公代爲之媒先以三絕見遺後六年而細子棄帷又三年聞劉公亦謝世癸丑冬徙書室檢舊札見之不勝淒惋因賦

內子亡十年其家以甥在稍還母所服潞州紅衫頸汗尙泚余爲泣數行下時夜天大雨雪

將入閩方許二君餞別分韻

凱歌贈參將戚公

望夫石

宴遊爛柯山

入武夷尋一綫天道中述事

雪中訪嘉則於寶奎寺之樓店

七里灘

武林館中與徐仁卿同宿因贈

趙君將買妾戲寄之

禪房夜話和韻書付玉公

折桃花

徐濟之攜新婦侍親揚州

送丁子範

夏相國白鷗園

竹枝詞

閶門送別

予自浙抵新安登齊云還浙道中旅館頗多奇景而不成一字至衢自嘲一絕

寄徐石亭

乙丑春正月廿有四日與某等攜觴俎探禹穴就十峯山人馬丈飲於小園林卉云繁索得海棠秧二本穿籬過別畦又掘竹母數根而去時薄靄滃生山翠欲滴眾客怖雨輒爾拂衣

送陸子之閩

畱別倪子

天目山

南海曲

嘉則擬紅衫四貌

燕京歌

燕京五月歌

自馬水還道中竹枝詞

乘霽自福田徧歷善應翠微洪光大悲諸招提翠有石洞西夏僧兀坐其中自言至此可六萬里齋罷擬遊西湖輒止

上谷歌

宣府教場歌

早渡銀洞嶺

胡市

邊詞

長干行

鍾子投我篆章答此

擬往中止

菊

曹秀才

默泉篇

漫曲

古意

王元章墓

寄沈子

贈孫山人

山陽歌醉中贈魯君

挽陳君之配蔣

芙蓉死

麟

漁鼓詞

送林某

設代林某答胡通政

云州捨身臺

慕蘭篇

竹枝詞

盤古社樹

托王老買瓦窯頭銀魚

買得一貓雛純黑而雄戲詠

五泄

五泄霧

七十二峯歸來書寺壁

自燕京至馬水竹枝詞

寫扇與球兒

嘉則衷緋而西

過陳氏園看杜鵑花花髙可十五尺餘郡中無其比也

鏡湖竹枝詞

上谷邊詞

黃楊山

○贈呂山人

西陵渡頭秋水寒年年歲歲走儒冠不知天姥山中客十載關門傲長官。

○龕山凱歌【爲吳縣史鼎庵】

縣尉卑官祿米微教辭黃綬著戎衣賊中何事先寒膽海上連年數破圍

又

短劍隨鎗暮合圍寒風吹血著人飛朝來邊土看歸騎一片紅冰冷鐵衣

又

紅油畵戟碧山坳金鏃無光入土消冷雨淒風秋幾度定誰拾得話今朝

又森黯悲人

無首有身秪自猜。左啼魂魄右啼骸。馮將老譯傳番語。此地他生敢再來。

又自是詩史

旗褁金瘡碎朔風軍中吮卒有吳公更教廝養眠營竈﹑自向霜槽餵鐵驄﹑

○嘉靖辛丑之夏婦翁潘公卽陽江官舍將令予合婚其鄕劉寺丞公代爲之媒先以三絕見遺後六年而細子棄帷又三年聞劉公亦謝世癸丑冬徙書室檢舊札見之不勝淒惋因賦

聲有餘痛

十年前與一相逢。光景猶疑在夢中記得當時官舍�燻風巳過荔枝紅

又

華堂日晏綺羅開伐鼓吹簫一兩回帳底畵眉猶未了寺丞親著綘紗來

又

筵前半醉起逡巡。窄袖長袍妥著身若使吹簫人尙在今宵應解說伊人

又

�映雙鬟繡扇新﹑當時相見各靑春傍人細語親聽得道是神僊會里人

又

篋裏殘花色尙明。分明世事隔前生。坐來不覺西窓暗飛盡寒梅雪未晴

○內子亡十年其家以甥在稍還母所服潞州紅衫頸汗尙泚余爲泣數行下時夜天大雨雪

黃金小紐茜衫溫。袖折猶存舉案痕開匣不知雙下滿庭積雪一燈昏

○將入閩方許二君餞別分韻

萬丈髙城控井闉誰家池館隔江津勝筵不用扶紅袖楊柳芙蓉擁醉人。

○凱歌贈參將戚公

戰罷親看海日晞大酋流血濕龍衣軍中殺气橫千丈並作秋風一道歸

又

金印累累肘後垂桃花寶玉稱腰支丈夫意气本如此自笑讀書何所爲

○望夫石

海天萬里渺無窮秋艸春花插髻紅自送夫君出門去一生長立月明中

○宴遊爛柯山

萬山松柏遶旌旗少保南徵暫駐師接得羽書知賊破﹑爛柯山下正圍碁﹑

又

偏禪結束佩刀弓道上逢迎抹首紅夜雪不勞元帥入先禽賊將出洄中

又儒將風流

帷中談笑靜風塵﹑只用先鋒一兩人萬里封侯金印大千場博戲采球新

○入武夷尋一綫天道中述事【行渴得巖嫗乞茗】

花落花開隔水津棧梯茆屋總堪鄰扁舟若不尋歸路便是武陵深處人。

又

乞得瓊漿一碗新沿溪行盡渴生塵雲英只在桃花下。不肯呼來見外人。

○雪中訪嘉則於寶奎寺之樓店入畵

山徑尋君重復重﹑小樓百尺臥元龍﹑安窓偏向梅花角去暎江天雪數峯

○七里灘

百番獅象一溪泅一頃銀光萬个頭水石何緣能有此星辰盡夜��流

又

淺水礬頭蘸幾堆淸涎齒縫破生梅竹舟欲過從何處無數遊魚磕額回

○武林館中與徐仁卿同宿因贈【徐號天峯武義諸生也徐千斤】

樓上張燈倒瓦卮自居東面喚人陪須臾據案言兵事騌帽偏欹橫兩眉

又

自造提刀偃月文諸工圍煆熖吹云當時試舞猶嫌薄鐵欛連環六十斤

○趙君將買妾戲寄之

宮髻一鬟堆胭脂兩朵暈紅三千仙子雲中有。十五吳姬天下無。

○禪房夜話和韻書付玉公

一月眞時月月眞﹑何須種種別前塵禪房昨夜燈前話誰是客人誰主人

○折桃花淺言雅韻人自不肯道

誰家桃樹倚西鄰摘下還存樹底新日暮插頭過市上。疏疏數朵頗宜人。

○徐濟之攜新婦侍親揚州

初綰同心結尙松﹑那堪波浪度江風華堂一入姑親道新婦揚州芍藥紅。

○送丁子範【時予方入武夷】

君去髙郵是壯遊﹑風吹樹葉綠嬌秋﹑歸來佩劍不須脫尋我武夷山上頭

○夏相國白鷗園

白鷗池水拍天平相對瓊樓入太淸﹑試問歌臺生艸處當時曾許外人行

又

詞客登臨信筆裁每於花謝笑花開請觀世上看花者曾見花開不謝來

○竹枝詞劉蓀州無此奧

風前燭熖片時紅馬首西時馬尾東兩隻鴛鴦睡不醒一隻相思愁殺儂

又

籠中鷂子不得出籠外要入將柰何一邊虫粘蜘蛛网一邊窓打撲燈蛾

○閶門送別愴傷語不堪再讀

送別間門日巳西﹑自將光景比烏棲平生不解依枝宿。今日翻成遶樹啼。

○予自浙抵新安登齊云還浙道中旅館頗多奇景而不成一字至衢自嘲一絕

系馬梅花索酒時溪山遙暎酒家旗何爲每到堪題處不解吟成一字詩

○寄徐石亭有此一詩較看花風气轉勝

聞道名園盛牡丹﹑豪家歡賞到春殘自憐亦具看花眼種菜澆畦不得看

○乙丑春正月廿有四日與某等攜觴俎探禹穴就十峯山人馬丈飲於小園林卉云繁索得海棠秧二本穿籬過別畦又掘竹母數根而去時薄靄滃生山翠欲滴眾客怖雨輒爾拂衣一時幽韻可掬

春來攜酒醉春蘿。乞得春花一兩窠。不若取將松竹去。成陰畱待主人過。

○送陸子之閩

羨爾寧親向百蠻扁舟日下萬重灘經過舊路吾能說。雪浪屏山畵裏看。

○畱別倪子雅蒨

小門一徑柳垂絲。簾下垂裾話別離。卻問歸來是何日。海橊如火燒髙枝。

○天目山【一瓦觀音二三古杉大者至八抱】

鐵羅漢巳燒成塵瓦鑄觀音又一新見說前村披木葉靑裙夜降紫姑神

又

赭鐵靑銅淩紫煙能爲人語向人間二千年事說不盡夜夜靑溪勞往還

又

斷壁孤杉四十圍﹑不關雨雪陰霏霏﹑柯南一國癡螻蟻長怪曾無白日飛

○南海曲

一尺髙鬟十五人愛儂雲鬢怯儂勝近來海舶久不到。欲寄玳瑁簪未曾。

○嘉則擬紅衫四貌

春郊走馬

春郊大堤無盡頭沈郎走馬著紅裘回鞭故遣穿楊柳衝落楊花撲紫驑

東山擁伎

道人道帔剪輕霞醉臥靑樓小伎家小伎紅衫何處買同是南京杏子紗

秋江把釣

戴進不得武英收﹑爲抹勾漏絳釣裘若使今朝逢沈四眞成伯樂哭驊驑

髙樓對雪

髙樓一衲錦毛梭萬玉屏圍紅叵羅雪裏茶花儂似否。急催滕六剪銀河。

○燕京歌【人云鬥牛眼甚惡最嚇人】

西北池中有鬥牛人傳一掛一時收要知不是凡鱗介只看眉潭白兩球

又

繡人須樣繡新裘爭看池中活鬥牛及至見時無腳走各嫦紅袖急遮頭

又

鬥牛何處見英豪獰眼令人膽不牢。及問當年親見者只推霧裏見分毫

又

蕭后梳妝別起樓﹑太湖石在水空流﹑而今樓瓦飄零盡只乞中官看石頭

又

綠樹連云撥不開﹑忽扶黃瓦出樓臺堤長水闊三千丈一日惟看一殿回

又

千里馬來自西南﹑夷館朝廷鎖鑰嚴幾回欲看無由看墻外聽嘶出屋檐

又

貢來獅子看曾眞﹑養在西城十四春更欲乞看云不可昨朝攫碎菜園人

○燕京五月歌風趣天然

石橊花發街欲焚﹑蟠枝屈朵皆崩云千門萬戶買不盡。剩與女兒染紅裙。

又

竹黃如槁少鮮妍一叢五卑百个錢賣與人家那不貴湯澆火炙過冬天

又

荸薺菱藕賤如柴竿蔗年來漸亦栽百貨百珍俱得到卻無一个荔枝來

又

燕京百事且休憂﹑但苦炎天道上溝近日巳聞將掃括。不須遮鼻過風頭

○自馬水還道中竹枝詞

灣灣曲曲幾山溪眼眼腮腮淚落絲立到馬遙人影沒。更誰知爾下山時。

○乘霽自福田徧歷善應翠微洪光大悲諸招提翠有石洞西夏僧兀坐其中自言至此可六萬里齋罷擬遊西湖輒止

禪槽養馬似支公控馬長須鬢插紅卻說看山須霽好昨宵濕馬費梳鬃

○上谷歌尋常語俱妙

少年曾負請纓雄﹑轉眼靑袍萬空今日獨餘霜鬟在一肩輿坐度居庸

又

居庸卵石一何多﹑大者如象小如鵝﹑千堆萬疊無�事東擲西拋只蹶騾

又

八達髙坡百尺彊徑連大漠去荒荒輿幢盡日山�碧。戍堡終年霧噀黃。

又

个个健兒習戰車重重壁壘鐵圍賒盡教上谷長千里只用中丞兩臂遮

又

塞外河流入塞馳一般曲曲作山溪不知何事無魚鱉一石惟容五斗泥

又

昨向居庸劍戟過﹑今朝流水是洋河無數黃旗呵過客有時靑艸站鳴駝

又

橐駝本是胡家物拽入人看似拽牛見說遼東去年捷奪得千頭與百頭

○宣府教場歌

宣府教場天下聞个个峯巒尖入云不用弓刀排虎士。天生劍戟擁將軍。

○早渡銀洞嶺

銀洞髙髙嶺百盤峯巒插筍倚天班馮誰喚起王摩詰畵作賢人曉過關

○胡市趣甚

千金赤兔匿宛城。一隻黃羊奉老營。自古學碁嫌盡殺。大家和局免輸贏。

○邊詞【並客燕時到馬水口及宣府之作】

四壁龍門鐵削圍﹑枉教鄧艾褁氈衣﹑莫言虜馬愁難度卽使胡鷹軟不飛

又

牙兵个个是熊羆別選奇才養作兒試看陣云穿急處一團蜂子擁人飛

又古茜

墻頭赤棗杵兒斑打棗竿長二十拳塞北紅裙爭打棗。江南白薴怯穿蓮。

又

立馬單盤俯大荒﹑提鞭一百戎羗健兒只曉黃臺吉大雪山中指賬房

又

十八盤山北去賒順川流水落南涯眞馮一堵邊墻土畫斷乾坤作兩家。

又

黃酋墮馬巳成禽漢卒爭功被脫身魂魄至今畱黑石兜鍪連歲落魚鱗【黑石堡所禽地也得其冑上之朝】

又

八里莊兒一堡中。銀鐶小杏墜腮紅。妝成�不撩人看。起莝黃芻餵鐵驄。

又

葛那頸險斷胡刀﹑驀手攀頦按得牢歸向鏡中嫌未正特搓過左一絲毫【葛那宣府之降胡】

又【此下四首並俺答甥女事】

女郎那取復梟英此是胡王女外甥帳底琶琵推第一更誰紅頰倚蘆笙

又

老胡寵向一人多窄袖銀貂茜叵羅逓與遼東黃鷂子側將雲鬢打天鵝

又

汗血生駒撒手馳況能妝態學南閨帓將皁帕穿風去愛綴銀花綽雪飛

又

姑姑花帽細銀披兩靨腮梨灑練椎个个菱花不離手時時站馬上胭脂

又

曾見思歸數寄書忠魂畢竟滯邊隅可憐一斗萇弘血。博得墻圍柳數株。【右過沈光祿宅及拜祠】

又

十八盤南甃沸湯燕京樓子待梳妝當時浴起蕭皇后何似驪山睡海棠【十八盤山有湯泉云是遼後浴處】

又

邯鄲才人似花枝嫁與遼東廝養兒懶向樓中拈粉絮解從馬上寄徵衣【守馬水者遼東李寧遠之子家卒敢死婦有秦風】

又

黃鼠白脂捷遁逃﹑夜猴搏鼠捷於猱﹑將猴比鼠無多大﹑自古獐麋怕皁鵰﹑

○長干行惜作竹枝體

玉人夜夜板橋灣金盡蕭郎隔水看不分踏樓騎鳳腳﹑偸來橋外立紅闌﹑

又不無過巧趣卻不乏

木蘭艇子夜夜開桃葉桃根太往來攪起鴛鴦雙睡翅倒嫌他扇落金釵

又

紅板靑樓是爾家鴛鴦家做在荷花月明打開猶自可月黑打開愁殺他

又

野鴨鴛鴦姊妹如打散鴛鴦鴨亦飛月落沙空俱不見滿江鵝鸛弔雄雌

○鍾子投我篆章答此

定是元常幾代孫﹑朱砂小篆遂專門誰知老子壁拆路竟讓新郎屋漏痕

○擬往中止

綠菽胡麻各一盤憐君餉我每朝飧猶聞竈下靑衣嫂打餅鋪椒脆月團

○菊

百艸諸香百露溥﹑一時非哭湘沅千年獨有黃花瘦爲伴行吟瘦屈原

○曹秀才

來爲親銘幾日畱﹑歸船正遇荻花秋髙檣莫戞江邊樹恐有啼烏在上頭

○默泉篇【其人善琴】

泥金小扇月分團淡淡煙煤寫默泉泉水有流不作響正如琴上不繃弦

○漫曲

聞道張家燕子樓靑羅小帽急梳頭花枝誰肯先春老無柰風吹雨打愁

○古意

只堪話舊作生涯﹑若論風情鬢有華記得金釵墮雙鳳十年前夜舞誰家

○王元章墓【事見山陰志】

君畵梅花來換米﹑予今換米亦梅花安能喚起王居士一笑花家與傑家

○寄沈子

兩月歸家不出門溪邊荷葉大如盆不知近到西湖上更大如盆有幾根

○贈孫山人

龍津先生髙角巾﹑多能不特是詩人﹑昨宵與客溪橋上話到風平水不鱗

○山陽歌醉中贈魯君【正韻】

淮河流水盡蘆葦﹑明府冰淸貌苦羸卻說故人禪竈冷爲烹一尺鱖魚肥

○挽陳君之配蔣風流賢達他人不知作哀語幾許

陳君轄我飲靑春焦革賢閨釀絕倫若舉醉鄕祠祭典沈香先刻蔣夫人

○芙蓉死

舊種芙蓉今不活﹑跏趺秋艸看明月﹑紅�成都賣酒人與歡亦是千年別

○麟

汝寧府光州光山縣於萬曆十三年二月二十日據髙陌裏民曹國隆同地方李章等呈稱本月十八日當四更時本庒偶見天光如電一時輒黑迨至五更忽又光如白晝居民畢起又黑如前眾相驚疑不知何謂逡巡達曉則有五色瑞氛都如霞采彌漫亙空不意本日未時國隆家所畜牸牛大叫數聲產一麒麟胞破液流液乃黃色牛時舐鱗��於舌麟臥�動則見��迸射並是紅綠熖光須臾霏霧罩籠風雨大作羣樹鳴吼塵土飛揚雨下如墨至十九日未時麟絕不向乳遂不喘息卽今馬家橋至磚橋一帶黑水尙存可驗隨該知縣牛應元主簿王汝政典史梁朴公同往視麟之徧體及頭尾四蹄並是龍鱗鱗卻方樣湊縫所在並襯現紫色絨毛所據國隆等呈麟產於牛非常事等柰輒不乳無由進呈謹具圖畵一本並所呈由均乞轉達闕廷惟復別有定奪右乃刪削彼處文移以存其實

一辭羗馬獻蘭篆■﹝觔﹞﹑四海歌謠美漢文天爲吾皇厭祥瑞不教麟犢惱明君【萬曆初有獻千里馬者卻之】

又

光山產麟光燭天﹑無心住世去飄然魯叟若逢應不哭不比哀公十四年

又

帝王瑞到我皇眞主聖臣賢盡鳳麟卽看閣上千秋畵不羨牛邊數葉鱗

又

吾皇巳卻千里馬天亦躊躕五采麟尙恐越裳重譯至急傳黃紙與邊臣

又

淸時麟夭不須傷﹑野老番爲哭一場儻似角端能解語欲傳一語奉明王

又

鱗中許貢止常鱗﹑但取冰鰣片厴新五馬敢團茶葉餅。一車不動荔枝塵。

又

南潦北旱禹湯年何瑞能回聖主憐親禦布袍行十里汗香飛遶一壇圓【系實事】

又

聞道麒麟鬭海東﹑親令白日蝕當中牛腸鱗甲知何物干犯天光半夜紅

○漁鼓詞情趣兩絕

盧家雙燕不雙棲﹑南浦鷓����紅綿如水單衾大冷暖在郎歸不歸

又

大唐自古諺魚洲﹑百賈囊錢入海流﹑央殺主人尋翠羽不知鸚鵡在髙樓

又

虎丘茶葉昆山歌專諸骨董刻絲梭明月大家消一看焉能人娶一嫦娥

又

洞庭橘子鳧芡菱茨菇香芋落花生婁唐九黃三白酒此是老人骨董羹

○送林某

野客年來百事休﹑也憐歌板去難畱若爲化作沿江柳。直管鶯聲到岸頭。

又

夏來涼夜似秋多。正好酣歌柰去何。欲買纏頭無蜀錦。贈將白薴當紅羅。

○設代林某答胡通政

銀臺相望渺銀河。瀫水情人待亦多。妾本一身非兩體一時難作往來梭

○云州捨身臺

欲畱軀殼巳貪哉。欲棄之貪更費猜。一棄一畱都不計。道人偶上捨身臺。

○慕蘭篇【古樂府云一日三摩挲劇於十五女言女劍者之專錢君於蘭之慕亦然故用其事】

新篁拗曲圍成圃碧玉垂花琢作條。終歲摩挲兩無厭劇於十五女兒腰

○竹枝詞平淡中有微情

秋日髙城大道邊黃花無處不金錢撩鈿惹鬢無他事只助靑樓鏡裹妍

又

弄玉吹簫在鳳樓鳳鬟度曲亦悠悠略攢秋月雙蛾曉。直遏行雲一鴈秋。

○盤古社樹

大枝入漢�龍虵小葉涼人雨雪遮三代以來無此物欲從靑帝問年華

○托王老買瓦窯頭銀魚

寶坻銀魚天下聞﹑瓦窯靑脊始聞君煩君自入蓑衣伴盡我靑錢買二斤

○買得一貓雛純黑而雄戲詠

柳條不必穿魚聘﹑花徑馮教撲蝶行從此牡丹須再畵要看一綫午時晴

○五泄

紫�村中一綫微穿廚入竈浣裙衣。無端流出髙巖上解與遊人作雪飛。

又

斗厓緊接大槽平長練難傾怒愈生絕似海門潮正急白頭翻貼黑沙行

○五泄霧

茫茫一卵未曾分。倍覺懸流渺一痕。大似龍堂燈火暗香煙幾縷自黃昏【五泄之寺曰龍堂】

○七十二峯歸來書寺壁遊興欲狂

五條掛練玉龍奔七十二峯鬼斧痕墮水墮驢都不恨古來一死博河豚

○自燕京至馬水竹枝詞

�渾石澀夾山椒苦朿桑�水一條流出蘆溝成大鏡石橋獅影浸拳毛

○寫扇與球兒

旣巳明珠隨口散誰能明月繞身飛何時接得裁文錦送與球兒作舞衣

○嘉則衷緋而西【沈往弔少保公故有後絕】

最宜才子著紅衫萬里靑天坐片帆何似雪深將酒伴看君題字萬重巖

又

此去長江非浪遊﹑兩行別淚不勝秋寄將三尺竹如意爲我嚴灘敲石頭

○過陳氏園看杜鵑花花髙可十五尺餘郡中無其比也

西蜀來時一寸髙如今丈五尙餘梢翻霞弄日長空上笑殺朱橊著地燒

○鏡湖竹枝詞

越女紅裙嬌石橊﹑雙雙蕩槳在中流憨妝又怕旁人笑。一柄荷花遮滿頭。

又

杏子紅衫一女郎郁金衣帶一葦航堤長水闊家何處十里荷花分外香

○上谷邊詞

胡兒住牧龍門灣﹑胡婦烹羊勸客餐一醉胡家何不可只愁日落過河難

又

風吹漧艸沒沙泥嚙艸奔風馬自蹄卻問駱駝何處去大酋隨獵未曾歸

又

胡兒處處路旁逢﹑別有姿顏似慕容乞得杏仁諸妹食射穿楊葉一翎風【虜最嗜糖纏杏仁】

○又

駱駝見柳等閒枯﹑虜見南醪命■﹝扌棄﹞殂﹑倒與鴟夷畱一滴﹑回韁猶作卯兒姑﹑【北諺云駱駝見柳達子見酒又夷言磕頭爲卯兒姑】

○黃楊山

石牙初豁轉成含近頂如臍著一庵谷口進來三萬丈數株松柏似江南。【以下闕文】

徐文長文集卷之十一【終】

●徐文長文集卷之十二

公安袁宏道中郎評點

丰幹潘允宜左之校訂

題畵絕句

畵兩僮枕帚而睡疑是寒拾應人索詠

畵髙嶺莫行僧眾

應別索又一幅

白雲深山掘芝者

女仙彈琴

賦得奕仙

題王質爛柯圖

劉阮憶天臺圖

月宮仙子圖

賀知章乞鑑湖一曲圖

盛懋秋江畵董堯年索題

李子送小景

漁畵

爲杭人題畵

端陽題慕蘭雪畵

唐伯虎古松水壁閣中人待客過畵

題折花美人圖

抱琵琶偶竚蕉陰美人

王元章倒枝梅畵

畵梅時正雪下

題畵梅

雲門寺題畵梅

竹

寫竹與某

都門五月寫送某君之官新昌

勾勒竹

畵筍遺許口北

畵竹與吳鎭

倒竹

畵竹

舊作竹與某復要予再作答此

寫倒竹答某餉

竹石

寫竹擬送友人之官長沙

初春未雷而筍有穿籬者醉中狂掃大幅

寫竹壽郁穎上

畵筍竹賀許口北得子

菊竹

水仙雜竹

荷

畵荷花送陳都揮往招寶

畵荷壽某君

翎菊

畵菊

牡丹

雪牡丹

人有以舊抹牡丹索題者

遮葉牡丹

梨花

題畵梨花折枝

水仙

雪水仙

水仙蘭

葡萄

王生索寫卜萄

杏花

雪粉團

畵石橊

橊

玉簪花

芭蕉

沈君索題所畵卉賀人新婚

黃薔薇

木筆花

茉莉花

畵海棠

畵玫瑰花

靑門山人畵滇茶花

蘭

松竹梅

大醉作勾竹兩牡丹次日始得題

作荷蘆於是日亦次朝題

芭蕉墨牡丹

芭蕉玉簪

芭蕉雞冠

梅桂諼艸

枯木石竹

題畵

獨喜萱花到白頭圖

題花圖

書花冊送王生

詠畵降龍

躍鯉送人

魚蝦螺蠏

題畵蠏

松根醉眠道士一幅

雜品

柳渚雙魚

蘆汀鳴鴈圖

鳴鳥圖

畵布谷

書畵兔中有一白雛

郭恕先爲富人子作風鳶圖償平生酒肉之餉富人子以其謾巳謝絕之意其圖必立遭毀裂爲蝴蝶化去久矣予慕而擬作之噫童子知羨烏獲之鼎不知其不可扛也𨿽然來丹計粒而食乃其報黑卵必請宵練快自握亦取其意之所趨而巳矣每一圖必隨景悲歌一首並張打油叫街語也亦取其意而巳矣

○畵兩僮枕帚而睡疑是寒拾應人索詠

人間何日不塵生。掃到何年掃得淸。輸與天臺雙行者。睡彎苕帚午雞鳴。

○畵髙嶺莫行僧眾

知是峩眉第幾盤客僧愁宿日低山頭陀指與煙生處。只隔紅霞四五灣。

○應別索又一幅

何方行腳兩緇衣萬仞岡頭鳥際歸滿袖白雲天上物下來放出世間飛

○白雲深山掘芝者

天外白雲必爾家微紅雙頰飽朱砂。神仙豈是靈芝得枉用鍬鋤壞紫霞。

○女仙彈琴

流水東來響白虵。髙松西畔隔紅霞彈琴未必神仙事只好呼儂女伯牙

○賦得奕仙

楸玉枰開暎指長。美人疑思倚新妝惟應賭墅風流客。與較斜飛勢一行。

○題王質爛柯圖

閒看數著爛樵柯﹑澗艸山花一剎那五百年來碁一局仙家歲月也無多

○劉阮憶天臺圖

去後重來訪碧山﹑當時曾此狎雲鬟傷心流水依然綠。要見桃花如此難

又

凡心自悔出天臺﹑一見桃花一度哀若使仙人知此意還教流水引郎來

○月宮仙子圖

空中縹緲景光新。但似雲霞不似人。知道今來是何夕。桂花添得幾枝春。

○賀知章乞鑑湖一曲圖爽語

鏡湖無處無非曲乞罷何勞乞賜爲幸有雙眸如鏡水一逢李白解金龜

○盛懋秋江畵董堯年索題

楓江霽色告無邊。故寫蓑衣掛釣船莫笑漁郎多點檢從來風雨起晴天

○李子送小景

李君小景入斯文﹑不用毫端力一分﹑更是山腰能簡便﹑墨痕斷處便成云

○漁畵慕想靈活

外看楊柳障漁汀內必桃花閉武陵。曝网張魚等閒事且登岸上逐花行

又

一翁醉夢一惺惺各有湘潭漁父情添寫三閭來問答眞成出相楚騷經

○爲杭人題畵

帳頭戲偶巳非眞。畵偶如鄰復隔鄰。想到天爲羅帳處何人不是戲場人【右帳竿木偶圖】

又極諧極趣

一處飛槌一踏橇﹑鑼聲鼓韻走兒曹無端士女如雲集也要丹靑費筆描【右打流星槌及踏髙橇者】

○端陽題慕蘭雪畵子美熱詩想見颯颯更虛妙

十里空江一物無靑蓑曳雪老漁孤酒筵正苦黃魚熱。對此寒生綠葉蒲。

○唐伯虎古松水壁閣中人待客過畵詼諧灑脫

南京解元唐伯虎小塗大抹俱髙古壁松水閣坐何人若論遊魚應著我

○題折花美人圖有古意

髙髻阿那長袖垂玉釵彷佛掛羅衣折得花枝向寶鏡比妾顏色誰光輝

○抱琵琶偶竚蕉陰美人絕妙宮詞

離宮給事小靑衣。催送琵琶向瑣幃行到芭蕉忽回想去年此日嫁明妃

○王元章倒枝梅畵公題畵諸詩信手揮灑無不趣絕

皓態孤芳壓俗姿不堪復寫拂云枝從來萬事嫌髙格。莫怖梅花著地垂

○畵梅時正雪下

誰寫孤山伴鶴枝﹑早春窓下索題詩今朝風景偏相似是我尋他雪下時

○題畵梅往往以恆語取勝

鳧牛兩碟酒三卮索寫梅花四句詩想見元章愁米日不知幾斗換冰枝

又

從來不見梅花譜。信手拈來自有神。不信試看千萬樹。東風吹著便成春。

○雲門寺題畵梅景入幽

浮橋流水雪潺潺﹑客子來遊二月闌蓓蕾巳靑酸滿樹梅花只就畵中看﹑

○竹諸詩俱蒼郁得神

葉葉枝枝逐景生﹑髙髙下下自人情兩梢直拔靑天畱取根叢作雨聲

又

郡城去海不爲遙墨籜淋漓似郁蛟莫遣風來吹一葉恐於箋丄作波濤

又【竹石】

片石蒼蒼映莽林﹑南宮如見拜難禁牛車若使能移去賣與侯家五百金

又

昨宵風雨折東園﹑那許從天乞一竿數葉傳神爲不朽儒寒道瘦任人看

又

林梢片石墨初籠凍筆勾寒入指中急遣蒼頭沽一榼破簾穿日蕩杯紅。

又

筆底霜叢三四竿園中解籜兩三年修蛇拔尾當黃土小鳳梳翎在碧天

又

修虵有尾頻年墜小鳳爲翎幾日成輸與寒梢三十尺。春來秪用一雷驚。

又

人家宿紙幾時﹖﹖攵紫兔尖尖走潑油。竹影滿窓涼似水斷厓疏雨數竿秋。

又

昨夜窓前風月時數竿疏影響書幃今朝榻向溪藤上。猶覺秋聲筆底飛。

又

怪石初烘潑墨勻吳箋短短縮霜筠長空五尺靑鸞尾一牛斜封在白雲

○寫竹與某【時某客居桃葉渡口】

桃葉渡頭一見君﹑爲言岸上石橊裙相逢無錢可買醉贈與竹枝撩白雲

○都門五月寫送某君之官新昌【乃江西】

君去新昌五月時﹑都門日近火雲移贈君數葉迎風物並入髙帆一道吹

○勾勒竹

自緣勾勒減松煤﹑非關白雪壓枝低梢似東坡碑上筆路人才掘出深泥

○畵筍遺許口北【口北嘗許啖我以筍戲之】

口北淸饞似大蘇窮邊那得筍燒壚曾聞止渴消梅子故寫龍孫與大夫

○畵竹與吳鎭

聚幹垂梢凡幾重只須用墨一分濃卽令小節無些用。也自成林一壑中。

又

東坡畵竹多荊棘﹑卻惹評論受俗嗔﹑自是俗人渾不識東坡特寫兩般人

○倒竹

長箋白白墨焦焦。倒掃靑虵掛一梢。應有斷厓藏半幅。蒼藤翠蘚倚天髙。

○畵竹

東吳藥絹白蒙蒙況值膠礬盞內空爛穎掃來孤鳳影江湘細雨淡煙中

○舊作竹與某復要予再作答此

此竹是予昔所作﹑卽欲再作今不能雀老旣然成海蛤轉教爲雀可飛騰

○寫倒竹答某餉

胡麻綠菽兩尖堆回施無他寫竹回捲去忽開應怪叫皁龍抽尾掃風雷

○竹石

靑虵拔尾向何天紫石如鷹啄兔拳醉裏偶成豪健景老夫終歲懶成眠

○寫竹擬送友人之官長沙

無不長沙弔賈生﹑賈生也自弔靈均頭阤暗裏爭餐鱠卻把幹魚哭向人

○初春未雷而筍有穿籬者醉中狂掃大幅

腦尾春頭試爆余竹根驚筍兩三株卻馮一匕硫黃末竟奪雷州穩臥豬

○寫竹壽郁穎上

穎上今年五十逢﹑野人爲壽不堪供生移數葉淇園綠但願君爲衛武公

○畵筍竹賀許口北得子

小葉瀟瀟翠羽疏東攢西簇護龍雛蜀箋何用長三丈數寸班鱗見大都

○菊竹

��重陽貰一壺那能了此菊花逋竹梢墨色潮如此。試看明朝有雨無。

○水仙雜竹絕調

二月二日涉筆新水仙竹葉兩精神正如月下騎鸞女何處堪容食肉人

○荷

五月五日熱太烘﹑疾揮紈扇不能攻欲呼小艇耶溪去。荷葉荷花十里風。

又

一斗湖光不放寬卻於紙上定波瀾犀盤墨盡渾無蜜捧出茅山女道冠。

又

一瓣眞成蓋一鴛西風捲地僅能掀花枝力大爭獅子。丈六如來踏不翻。

又

荷葉五寸荷花嬌貼波不礙畵船搖想到燻風四五月。也能遮卻美人腰。

又

子建相逢恐未眞﹑寄言个是洛川神東風枉與塗脂粉睡老鴛鴦不嫁人

又

花垂葉倒露難擎﹑頸折鵝飛咽不鳴﹑漸看湖光平似掌秋來無處立蜻蜓

又

五月蓮舟薴浦頭長花大葉插中流卽令遮得西施面遮得歌聲度葉不

○畵荷花送陳都揮往招寶

招寶靑天碧鳳翔﹑沈香大士坐中央知君一葉春濤外遙指蓮花出海洋

○畵荷壽某君

若个荷花不有香﹑若條荷柄不堪觴百年不飲將何爲況直雙槽琥珀黃。

○翎菊亦不惡

研底毫端秋气淸攢花蔟蘂筆通靈看來不似籬邊色拔取何天白鶴翎

○畵菊情境恰合

身世渾如拍海舟關門累月不梳頭東籬蝴蝶閒來往看寫黃花過一秋。

又

經旬不食似蠶眠更有何心問歲年忽報街頭糕五色。西風重九菊花天。

○牡丹

五十八年貧賤身﹑何曾妄念洛陽春不然豈少胭脂在。富貴花將墨寫神。

○雪牡丹

銀海籠春冷茜濃。松煤急貌不能紅太眞月下胭脂頰試問誰曾見影中

又【夾竹者】

絳幘籠頭五尺長。吹簫弄玉別成妝。不知何事妝如此。一道瑤天白鳳凰。

○人有以舊抹牡丹索題者引超達

何年艸艸抹花王﹑此日將題歲月忘拾得懶仙拋下蛻。不堪教贊舊皮囊。

○遮葉牡丹

爲君小寫洛陽春﹑葉葉遮眉巧弄顰終是傾城嬌絕世。只須半面越撩人。

○梨花娟麗多情

名園深鎖麗長空﹑映戶搖扉一萬叢總使梅花開似雪卻輸球雪打和風

又

帶煙籠霧自生香﹑薄粉濃鉛不用妝莫以輕盈窺宋玉馮將淡白惱何郎

又

帶煙籠霧自生香﹑薄粉濃鉛不用妝莫以輕盈窺宋玉馮將淡白惱何郎

又

春雨春風能幾��香落粉濕還飄朝來試看靑枝上幾朵寒酥未肯消

又

早起春晴香霧肥獨依殘月出墻圍洛濱仙子波心立虢國夫人馬上歸

又

輕風吹霧散朱門影落馮誰寫素魂萬里曉天微有暈終宵明月欲無痕

○題畵梨花折枝

粉暈微銷墨一絲。春風春雨未來時。名園無此好顏色知是宮中第幾枝﹑

○水仙窮仙仙幽韻儼有其人

杜若靑靑江水連鷓鴣拍拍下江煙湘夫人正蒼梧去莫遣一聲啼竹邊

又

百品嬌春俗卻春一淸無可擬�神銀鈿縞袂田家婦絕粒休糧女道人

又

略有風情妙常。絕無煙火杜蘭香。昆吾鋒盡終難似。愁殺蘇州陸子剛。【陸子剛蘇人碾王妙手也】

又

海廟元君斷百葷粉腮胭頰棄如焚江心羅襪從渠踏不亂長波皺綠紋

又

姊妹商量明月堤夜妝莫解綠鬟絲黃陵廟口無多路去聽女郎歌竹枝

○雪水仙

西子云軿趁雪行白鸞無力海�冰。玉京固是朝天路���寒�不勝。

○水仙蘭索神目遠

自從生長到如今﹑煙火何曾著一分﹑湘水湘波接巫峽肯從峯上作行雲。

○葡萄

半生落魄巳成翁獨立書齋嘯晚風筆底明珠無處賣。閒拋閒擲野藤中。

又出語大方

數串明珠掛水淸。醉來將墨寫能成。當年何用相如壁。始換西秦十五城。

又

自從初夏到今朝﹑百事無心總棄拋尙有舊時書禿筆偶將蘸墨黠葡萄

又

昨歲中秋月倍圓﹑海南母蚌太鼾眠明珠一夜無人管迸向誰家壁上縣

○王生索寫卜萄

���日好容顏今日相逢範叔寒贈與明珠三百顆誰知一顆不堪餐

○杏花

道人懶爲著色物﹑偶施小茜作嬉遊人言杏花可摘賣掛向街頭試買不

○雪粉團語極調謔得此花眞始肖

北斗垂天錦帳橫景陽催妾未雞鳴燈昏鏡暗妝無凖糝粉過眉與鼻平

○畵石橊

五寸珊瑚珠一囊。秋風吹老海橊黃。宵來酒渴眞無柰。喚取金刀劈玉漿

○橊山深秋老得境異人

略著腂脂染一堆﹑蛟潭錦蚌掛人眉山深秋老無人摘。自迸明珠打雀兒。

○玉簪花

老人一掃秋園卉六片尖尖雪色流用盡邢州砂萬斛未便琢出此搔頭

○芭蕉【蕉鹿相沿誤故亦不避】

紅棘黃荊樵斧歸芭蕉學畵指如椎中間一葉渾相識��前生蓋鹿來

○沈君索題所畵卉賀人新婚

蓮花如妾葉如郎畵得花長葉亦長。若使畵蓮能並蒂。不須重畵兩鴛鴦。

○黃薔薇芳气欲流

薔薇黃似月初華難寫芳香只寫花若使移生南海國取將露水粉宮娃

○木筆花

束如筆穎放如蓮﹑畵筆臨時兩鬭妍料得將開園內日。霞箋雨墨寫靑天。

○茉莉花

南海曾經駐客驂芳稱茉莉荔稱甘。如今畵裏看花色記得依稀似海南

○畵海棠與首意同此卻勝

海棠弄春垂紫絲。一枝立鳥壓花低。去年二月如曾見。卻是誰家湖石西。

○畵玫瑰花

畵裏看花不下樓。甜香巳覺入淸喉。無因摘向金陵去短撅長丁送茗甌

○靑門山人畵滇茶花淸麗幽雅

武林畵史沈靑門把兔申藤善寫生何事胭脂鮮若此一天露水帶昆明

○蘭四語中幽情冉冉

莫訝春光不屬儂。一香巳足壓千紅。總令摘向韓娘袖不作人間腦麝風。

○松竹梅

朱碧嬌啼二月鶯卻都輸與此三君若添明月孤來鶴。踏亂松尖一片雲

○作荷蘆於是日亦次朝題

蘆上荷花髙一尋。蘆中夏色凍陰陰。興𨿽有餘筆禿盡難畵鸕鶿照淺深。

○芭蕉墨牡丹公詩蕭散繩墨家豈易識

���家學不來爛塗蕉葉倒莓苔馮伊遮蓋無鹽墨免作胭脂���

○芭蕉玉簪巧諭天然

爛醉中秋睡起遲﹑蒼蠅畱墨研頭池﹑合歡翠扇遮羞面白玉搔頭去嫁誰

○芭蕉雞冠率爾會心

芭蕉葉下雞冠花一朵紅鮮不可遮老夫爛醉抺此幅雨後西天忽晚霞。

○梅桂諼艸

金陵梅桂酥蒸﹑北地黃花摻肉羹一吸葡萄春五斗。旋移狂墨寫劉伶。

○枯木石竹公之爲詩畵言盡於此

道人寫竹並枯叢。卻與禪家气味同大抵絕無花葉相一團蒼老墓煙中

○題畵

白頭翁亦戀花枝﹑飛上桃花影自窺若使逢花不能賞。也應花鳥笑人癡【右白頭翁桃花】

又

雷雨垂垂翠色繁古松陰裏了歌�������語我愛山中聽鳥言【右了哥古松了哥卽鸜鵒類也】

又

金縷圍睛可一鍼端州石子爾爲珍夜來迸破封函土。飛入誰家苦竹林。【右苦竹鸜鵒】

又

凍合梅花瞑色多﹑雙鳩鳴喚坐交柯雀心愁雪正欲絕呼雨呼睛柰爾何【右鳩梅】

○獨喜萱花到白頭圖

問之花鳥何爲者﹑獨喜萱花到白頭莫把月靑等閒看無聲詩裏頌千秋

○題花圖

金穀園中花艸新﹑太湖石畔鬭芳春紅顏笑臉如撩客粉面藏頭羞見人

○書花冊送王生

送客之燕上馬時﹑圖花滿冊各成詩河橋楊柳如教見應喜相饒贈別枝

○詠畵降龍愜關飛動終接混茫

幹��上黑騰騰爪股風雷墨所生一雨盡歸燒尾徳�������

○躍鯉送人

昔人��破壁去余今畵鯉亦龍儔墨到鬣邊忽�逸令人也動點睛愁

又

鱗鬣不殊點額歸﹑丰神卻覺有風威不添一片龍門石方便凡魚作隊飛

又

明春杏花人滿頭。今年且占木穉秋。老夫醉寫龍門罷閒看盆魚自在遊

○魚蝦螺蠏

魚蝦螺蠏藻萍鮮一榼新醪一柳穿不是老饕貪嚼甚臂枯難舉筆如椽

○題畵蠏

誰將畵蠏托題詩﹑正是秋深稻熟時飽卻黃雲歸穴去付君甲冑欲何爲

○松根醉眠道士一幅

五斗劉伶不認家頭巾著處打昏鴉松根白石且眠我。頭上靑天馮著他。

又

不負靑天睡這場松花落盡尙黃粱夢中有客刳腸看笑我腸中只酒香

○雜品

魚蠏瓜蔬筍豆香。溪藤一斗小方方校量總是寒風味除卻江南無此鄕

○柳渚雙魚

一行楊柳春將綠兩个魚兒活欲飛跳入研池等閒事只愁研水濕人衣

○蘆汀鳴鴈圖

蘆洲無伴賣孤鳴畵者無情看有情才與不才俱未免九原難起問莊生

○鳴鳥圖

樹杪參云穩�棲啾啾小鳥喚誰知似分綠葉遮朋友。不肯將身占一枝。

○畵布谷

�����������意何逢爲驚轉����又�農�細雨

○書畵兔中有一白雛

劣蹄凡毳等閒同獵處嬰宋鵲鋒中有霜毫眞逸足騰身髙入月明中

○郭恕先爲富人子作風鳶圖償平生酒肉之餉富人子以其謾巳謝絕之意其圖必立遭毀裂爲蝴蝶化去久矣予慕而擬作之噫童子知羨烏獲之鼎不知其不可扛也𨿽然來丹計粒而食乃其報黑卵必請宵練快自握亦取其意之所趨而巳矣每一圖必隨景悲歌一首並張打油叫街語也亦取其意而巳矣

柳條搓綫絮搓綿搓夠放紙鳶消得春風多少力。帶將兒輩上靑天。

又

春風語燕潑堤翻晚笛歸牛穩背眠此際不倫慈母綫。明朝孤負放鳶天。

又

鳶於兒輩何相關﹑苦要風髙九萬搏無限片帆當此際。錢塘江上雪如山。

又

我亦曾經放鷂嬉﹑今來不道老如斯那能更駐遊春馬。閒看兒童斷綫時。

又

縛竹糊腔作鳥飛崩飛墜雨爛成泥明朝又是淸明節鬭買餳糖柳市西

又

江北江南紙鷂齊。綫長綫短迥髙低春風自古無憑據一任騎牛弄笛兒

又

煎楮披篁重幾分﹑橫天直去攪風雲風雲去攪猶言可誤殺低頭看鴨人

又

紙鳶一塊去飄綿﹑不及三朝揚木鳶更有大風君信���唐扇上髙天

又

��������瓦飛����������際﹑可能背去負靑天﹑

又【海上人相傳�兒將食餳寄綫於腰忽大風拔鳶向海兒竟墮死收其骸餳猶在掌中】

風微欲上不可上風緊求低不得低渡海一憑儂自渡可憐帶殺弄餳兒

又

剡藤湘篾一片雪彷佛孤飛野鶴云畵取此圖酬酒債。未爲輕薄有錢人。

又

村莊兒女競鳶嬉憑仗風髙我怕誰自古有風休盡使竹腔麻縷不堪吹

又

髙髙山上鷂兒飛山下都是刺棠梨只顧鷂飛不顧腳踏著棠梨才得知

又

箏兒个个競低髙﹑綫斷箏飛打一交﹑若个紅靴不破綻﹑若人紅襖不鏖糟﹑

又

��風鳶不在家﹑先生差伴沒尋拿有人指點春郊外雪下紅衫便是他

又

一方紙鷂一絲提四个金剛四塊泥我亦誰家紅頂搭一天風雨看鵬飛

又

愛看鉆天鷂子髙﹑不知前後只知跑風吹昨夜棠梨折臥刺如鍼伏板橋

又

只因一綫引鳶孤﹑跑過村鄕第幾都小可兒郎三五輩壞將多少綠蘼蕪

又

春來偏與老人讎腰膂如弓項領柔看鷂觀燈都好景。正難髙處去擡頭。

又

百丈牽風假鷂飛不知斷去寸難持若畱五尺殘麻在還好漁翁撚釣絲

又

鷂材料取剩糊窓﹑卻嚇天鵝撲地降到得爺娘查綫【下有闕文】

徐文長文集卷之十二【終】

●徐文長文集卷之十三

公安袁宏道中郎評點

丰幹潘允宜左之校訂

詞

如夢令

菩薩蠻

眼兒媚

鷓鴣天

鵲踏花翻

鳳凰臺上憶吹簫

○如夢令

寶珠齋飯罷筯響椀寂爲作一偈時宿東天目

兩隻腳挨轉磨。一副牙關嚼錯。連日施藥醫人。大似把船放舵。錯過錯過。莫被寶公瞧破。

○菩薩蠻

閨人纖趾

千嬌更是羅鞋淺。有時立在秋千板板巳窄稜稜猶餘三四分紅絨止半索繡滿幫兒雀莫去踏香堤。遊人量印泥。

○眼兒媚

書唐伯虎所畵美人

吳人慣是畵吳娥輕薄不勝羅。偏臨此種粉肥雪重。趙燕秦娥。可是華淸春晝永睡起海棠麼。只將穠質欺梅壓柳。雨罷雲拖。

○鷓鴣天

竹鑪湯沸火初紅

客來寒夜話頭頻﹑路滑難沽■﹝麥曲﹞米春點檢松風湯老嫩退添柴葉火�陳傾七碗﹑對三人﹑須臾梅影上冰輪他年若更爲圖畵添我鑪頭倒角巾

蔣三松風雨歸漁圖

蘆長葦短掛靑楓墨潑毫狂染用烘半壁藤蘿雄水口一天風雨急漁翁﹑蓑笠重﹑釣竿蒙不教工處是眞工市客誤猜陳萬里惟予認得蔣三松

○鵲踏花翻

美人解

鑼皷聲頻街坊眼慢不知怎上髙髙騎生來少骨多筋軟陡騰翻依稀略借鞍和轡作時鶻打雪風天停猶燕掠桃花地下志杯動些兒珠翠堪描耐舞軍裝伎多少柳外妖嬌樓中笑指顚倒金釵墜無端歸路又逢誰。斜陽系馬陪他醉。

○鳳凰臺上憶吹簫

畵中側面琵琶美人

�右陰中。栟櫚影外。天然一个宮娃。悄無人與共。自弄琵琶。撥掃忽成抖擻恍搖卻鈿翠鬟雅如花畔蜂撩未定戰殺其花勻搽﹑梨腮雙�﹑那半面剛被這半面相遮問何時展過。得見些些。除�逓將紅葉。應回流水之涯。俄成訝。緣來畵也。一笑看差。

徐文長文集卷之十三【終】

●徐文長文集卷之十四

公安袁宏道中郎評點

丰幹潘允宜左之校訂

表

代胡總督謝新命督撫表

代初進白牝鹿表

代初進白鹿賜寶鈔彩叚謝表

代江北事平賜金幣謝表

代再進白鹿表

代被論乞免得溫旨謝表

○代胡總督謝新命督撫表詞气憤壯

任兼督撫﹑一方文武之司﹑鎭重浙閩﹑萬里華夷之會﹑撫躬知感﹑受托思﹑臣伏念東南之患﹑夙夜再興﹑始於赤子之弄兵﹑馴至蒼生之受毒﹑引島夷而深入﹑連省甸以無寧﹑慨自數年以來﹑無如今日之甚梓猶破壞之車旣遇險於泥濘必得良父之禦可責望以驅馳若求善後於賤工終知無補於覆轍臣之自揣何以異玆﹑人所私評﹑亦爲過當﹑且昔叨監軍紀功之任﹑偶成事於一時﹑比於今提督巡撫之難﹑亦奚啻夫百倍﹑昔猶不逮﹑今復何能﹑特以聖明用人﹑姑自郭隗而始﹑則凡豪傑響應﹑必有樂毅之流臣敢不灑涕誓師矢心圖報黃金橫帶敢懷先樂之心滄海揚波豈望生還之日仗天威而策勵尊廟算以周旋取�鯨鯢﹑爰助鼓鼙之釁﹑佇看溟渤﹑翻爲��之池﹑力𨿽不前﹑志誠無巳﹑

○代初進白牝鹿表

臣謹按圖牒﹑再紀道詮﹑乃知麋鹿之羣﹑別有神仙之品歷一千歲始化而蒼又五百年乃更爲白自玆以往其壽無疆至於煉神伏气之徵應徳恊期之兆莫能罄述誠亦希逢必有明聖之君躬修玄默之道保和性命契合始初然後斯祥可得而致恭惟皇上凝神沕穆抱性淸眞不言而時以行無爲而民自代徳避羲皇之上﹑齡齊天地之長﹑乃致仙麋﹑遙呈海嶠奇毛灑云島中銀浪增輝妙體搏冰天上瑤星應瑞是蓋神靈之所召夫豈虞羅之可羈且地當寧波定海之間況時值陽長陰消之候允著晏淸之效。兼昭晉盛之占顧臣叨握兵符式遵成算�玆夷狄尙爾跳梁日與爾裨相爲掎角偶幸捷音之會﹑嗣登和气之祥﹑爲宜付之史官以光簡冊內諸�固俾樂沼臺覓艸通靈益感百神之集銜芝候�長迎萬歲之遊

○代初進白鹿賜寶鈔彩叚謝表【時����】

臣惟白鹿呈祥。式應仙經所紀。玄穹眷徳。端爲聖壽而徵。言從島嶼之遊。巳切闕庭之望。偶當分地借達禁林何與臣勞﹑遂叨上賞繒紋盤束﹑旋分篚貢之珍﹑鈔貫充函﹑別出帑儲之寶﹑愧無報國﹑喜有傳家﹑吏士知榮。節旄生色。但臣執戈從事。方爲掎角之圖。戀闕馳情。尙阻江湖之遠。傳聞嘉瑞預降仙禽益占萬壽之無疆。畢致四靈而未巳。

○代江北事平賜金幣謝表

恩從天下波及海壩人自日邊气占星使自慚涼徳堪此殊榮【�謝】伏念臣本書生誤叨閫寄跨兩省一京之地當諸夷數道之衝機務浩繁﹑調徵闊遠﹑曩昔淮陽之警﹑頗陳意見之麤﹑恐漕河陵寢之震驚﹑爲心膂咽喉之要害﹑偶因羣力﹑幸剪諸凶凜待罪而至今眇何勞之可紀乃函金幣﹑遠發宮廷﹑玆蓋伏遇皇上誠恊經�道融精一分絲析縷不以善小而弗旌定價收名每謂功疑而惟重其爲恩澤﹑莫可名言﹑臣敢不銳志澄淸﹑委身報答﹑奉宣威徳夷方期獻幣以�廷結內賢豪帳�益懸金而募士

○代再進白鹿表更工麗聳秀

竊惟白鹿之出端爲聖壽之徵巳﹑於前次進奏之詞槪述上代禎祥之驗然黃帝起而禦世。王母乘以獻環。不過一至於廷。遂光千古之冊。豈有間歲未周後先疊至。應時而出。牝牡俱純。或從海島之崇林。或自神棲之福地。若斯之異不約而同如今日者哉﹑玆蓋恭遇皇上徳函三極道攝萬靈齋戒以事神明於穆而孚穹昊眷言洞府遠在齊云聿新玄帝之瑤宮﹑甫增壯觀﹑遂現素麋於寶地﹑默示長生﹑雌知守而雄自來海旣輸而山亦應使因緣少有出於人力。則偶合安能如此天然。且兩獲嘉符。並臣分境皤然攸伏銀聯白馬之輝及此有捄玉映珊瑚之苗天所申眷。斯意甚明。臣亦再逢。其榮匪細。豈敢顧卹他論。隱匿不聞。是用薦登禁林。並昭上瑞雙行挾輦峙仙人冰雪之�交息凝神護聖主靈長之體

○代被論乞免得溫旨謝表慷慨奮勵

天語春溫﹑聖恩海潤﹑遠臣忝竊﹑振古希逢﹑【中謝】念臣身叨隆遇。旣勿致乎眾嫌。事涉機宜。又難拘乎常格。緣此而欲加之罪。乃無不借以爲辭。屢荷聖明。曲爲原宥。臣之感激。天所鑑臨。直欲捐軀﹑以圖報國﹑今玆求去﹑本非夙心﹑第恐眾怒愈深﹑後言未息﹑以致聖聰再瀆其爲臣罪益多﹑是以懇乞放歸﹑實深戀慕﹑屏營待罪﹑方切危疑﹑而皇上體諒曲加﹑慰勞特至﹑勉以盡心於職事﹑令母介意於人言﹑顧臣何人﹑冒玆殊寵﹑天地覆載﹑父母保全﹑用方此恩﹑殆無以過﹑伏讀邸報﹑叩首闕廷﹑殘命少延﹑驚云﹖鬼甫定﹑感深刻骨﹑涕下沾衣﹑重誓餘生﹑捐酬上徳﹑況臣素抱忠悃。可質鬼神。頗有識知。非比木石。𨿽寸艸微弱。莫答春暉。而精衛積誠。思塡滄海。刳肝塗地。未償報主之心。罄竹爲箋。詎殫銜恩之狀。臣誠臨表涕泣﹑莫措一詞﹑望闕瞻依﹑恭祈萬壽﹑

徐文長文集卷之十四【終】

●徐文長文集卷之十五

疏

公安袁宏道中郎評點

丰幹潘允宜左之校訂

爲請復新建伯封爵疏

○爲請復新建伯封爵疏【代某不�】

言亦條暢

爲請復功臣封爵以崇厚道作人心事臣本菲薄賴陛下聖仁令臣提督浙江學校臣愚不敏以爲學校首務在惇實行惇實行在先士風於是作爲條約首令提調官以四孟月采士民之行而臣歲一按臨以觀其風凡忠臣義士孝子順孫烈女��臣悉咨訪以備旌舉時臣至紹興府則見鄕大夫士及故老庶民爭�言故新建伯兵部尙書兼都察院左都禦史王守仁始以倡義擒逆濠受封前爵迨後奉命平思田計八寨斷藤諸賊其撫剿處置功烈尢著旣以勤事病困乃就巡歷屬地冀得便道待乞休之報遂死南安當時廷臣過從吏議謂守仁倒施恩威擅離職役身死未寒而削奪旋及使功臣之骸槁葬原野子孫微賤下同編民非所以廣聖意勸忠良也臣旣得聞斯言復檢按諸所呈逓前禦史臣裴紳所行紹興府山陰余姚等縣學生員秦倪等呈詞及先後諸臣大學士方獻夫詹事霍韜禦史聞人詮等論列之稿守仁生時歷年章疏文移處置施行之實參之臣�昔所聞縉紳道路傳誦之言則知守仁平定逆藩之大功與陛下之所以嘉守仁之懋賞舉的然後定議矣至其往處思田不血一刀不費斗粟遂定兩府之地活四省之生靈呼吸之間降椎結者以七萬至其往徵八寨斷藤諸巢則以數千散歸之卒不兩�而蕩平二千里根連之窟破百年以來不拔之堅爲兩廣除腹心之蠹卒以蒙犯瘴癘客死南安實亦在其所制境土夫功烈之髙如彼死事之情如此而當時廷臣抑使不揚後來諸臣復請之奏屢上陛下亦竟畱不下何也臣𨿽至愚亦竊有以知其故矣蓋其故或在於言事者之尙未悉其情也夫思田二酋向化而當撫剿斷藤峽諸�私惡當剿惟守仁則親見其事而熟籌之其它在廷之臣未必知也兼總四省則江西本其屬地畢爭而巡歷病因而乞休駐便道以待報私不害公此亦人情之常至於終不獲命以死尢可痛悼此在守仁宜自諒其無他其它在廷之臣未必知也故守仁求隨宜剿撫之實以副明旨而廷臣據專意二酋之名謂宜必剿守仁以巡歷地方幸冀其返還之便而廷臣因謂其一意返還徒假借於巡歷之公則守仁之所謂撫剿盡是矣而廷臣之所謂倒置似亦未盡非也守仁之所謂待命盡忠矣而廷臣之所謂擅離似亦未盡僞也以未盡非未盡僞之言而陳於陛下之前陛下安得不信之乎故臣愚不敏妄意陛下果終奪守仁之爵於始者此也夫陛下旣巳信廷臣矣後之進言者又徒彼此求勝旣不白廷臣未盡非盡僞之意以緩其責遂亦不能指守仁盡忠盡是之故以互形其短長而破其兩可之疑則陛下亦安所取信而遂攺易其前議乎故臣愚不敏又妄意陛下不欲復守仁之爵於終者此也如其不然以陛下聖明往年嘗復劉基之後矣復王驥之後矣此又復郭子興之後矣豈其獨忘情於守仁哉錄其功而封之人告其罪而奪之審其無罪而復收之惟是之求而循環不巳此陛下之所爲至公也不能深明其故以啟陛下之聰明此臣之所以有憾於言事者之未悉其情也不然陛下何憚一攺議之煩爭千石之粟使功臣之績骨未朽而名實盡泯哉臣有以知陛下決不爲也且守仁經略兩廣功烈無比天下所共聞知謂宜有加爵之賞姑無論也遂使其倒恩威離職役誠如羣臣言猶不足以掩其擒逆濠衛社稷之功況乎以所謂廷臣未必知之說而遂欲盡棄其平生辟如以銖稱鎰其低卭亦甚枉矣臣聞式鼓气之蛙則士卒尙勇買死馬之首則駿骨旋至方今海上告警士气不振思效知能之徒每以前事爲鑑守仁實生其鄕聞鄕人每一聚談知與不知皆爲扼腕太息夫泯沒勞苦使閭巷得以借口甚非所以作豪傑使奮起也說者又以爲守仁聚生徒盈海內名爲道徳而實僞學爲可遺棄臣竊意不然學術之與事功無有殊二此自學士自修之說也若朝廷賞罰當功罪非以學術也椎埋屠販恣睢不逞亡人倫鮮行誼之徒猶得裂士而封世世勿失此豈以學眞僞哉守仁之於學其眞與僞臣姑勿論縱其僞也盡其死力於艱難索其罪譴於講說朝以勞而封之莫以其學而奪之無乃大相繆乎且人各有心難可洞視徒以猜量之虛而遂亡其捨生倡義定一大難之實使不得托於椎埋屠販之流其亦去人情遠矣臣職專學校首教化遂以采民風得知守仁之事至熟且悉又且兵革之役方興未巳而掩抑戎勛非所以觀視遠邇臣聞之古語曰寵女不避席寵臣不敝軒蓋悲恩愛之難終也周公曰故舊無大故則不棄也蓋恐恩禮之易奪也臣誠愚昧謂宜念守仁之勞苦察先臣之過舉以深味夫古語周公之意復守仁舊所封新建伯爵俾子孫世世承襲以彰國家報施之厚作臣下之心諸所宜葬祭贈謚之禮悉從故事

徐文長文集卷之十五【終】

●徐文長文集卷之十六

公安袁宏道中郎評點

武林秦舜友仲虛校訂

啟

代奉景王啟

代謝閣下啟

代賀嚴公生日啟

又啟嚴公

賀兵侍江公擢戶書啟

代元旦賀禮部某公啟

謝督府胡公啟

啟諸南明侍郎

答某饋魚

代賀張相公啟

代請胡總督啟

謝某

答某

上新樂王啟

○代奉景王啟駢雅

伏惟殿下金玉粹資蕃屏盛徳春秋鼎盛﹑就封楚甸之雄﹑侍衛雲從﹑取道淮流之順﹑【職】禮當表率僚屬趨候經臨但念長江與浙海而接流浙海實長江之外護其聯絡之形如人有腹心手足卽手足知其通乎腹心其制維之道如家有堂奧門庭備門庭正以衛乎堂奧而況入春風汛乃醜夷犯順之期插羽星馳又將帥戒嚴之候【職】躬親督率﹑豈敢遠離﹑夙夜堤防﹑不遺餘力必使島嶼之外。絕無窺伺之姦然後江淮之間。可免風濤之警。鸞旗遙指就坦道以徐行。龍舸輕移向安流而遄邁。【職】有此關系無由趨迎遙想威嚴不勝馳戀

○代謝閣下啟

伏念旬月未周﹑三承天賜﹑餘生何幸﹑萬感君恩遙知顧問之餘深賴曲成之力況於調元贊化以召禎祥﹑運策決機而居帷幄功蓋出於門下賞奚及於軍中頃者深入蛟川橫探虎穴捨身擔當尙冀保全其始終竭力攘除少禆化埋於萬一

○代賀嚴公生日啟【時年八十正月望後生日】鏗鏘典贍四六傑作

門弧縣月儼依賜勝之圖卮酒流霞滿逗傳柑之液年年此節﹑在在回陽﹑伏念某官河嶽儲精﹑鳳麟協瑞﹑生緣吉夢﹑盛傳孔釋之徵﹑出遇明時﹑綽有臯夔之望﹑歷幾遷而入相﹑同一敬以格天﹑四海具瞻﹑萬邦爲憲﹑恭惟華誕﹑爰屬首春八袠初躋同尙父遇君之日一年以長多潞公結社之時蓂莢徵舒巳含元气支於更始載歷二旬兼齒徳爵而全之。天爲獨厚。積歲月時而值此。人所希逢。某夙侍講筵﹑幸承余教﹑自叨�鎭﹑幾動浮言﹑曲荷保全﹑尙充任使知我比於�我�徵古語之�虛感��以報恩其柰昊天之罔極遙������流��修途心搖若旆是用致水土�����������徳以片詞﹑不自知其��������寸���保��������髙徳邵永調伊傅之鹽梅﹑主聖臣�遠邁喬松�呼吸﹑就車輿以應召﹑賜幾杖而乞言﹑壽考百年﹑詎止武公之睿聖﹑弼亮四世﹑永作康王之父師﹑

○又啟嚴公七襄天杼

委身當任始知時事之難袖手旁觀何怪人言之易孰原銷骨自分捐骸仰賴相公上下調停始終愛惜廷平參互旣從披霧之風。宸斷精明果仗回天之力。枯林再菀﹑涸轍重流﹑且凡人有疾痛癢痾必求免於天地父母﹑然天地能覆載之而不能起於顚擠。父母欲保全之而未必如斯委曲。伏惟兼徳﹑無可並名名且不能。報何爲計。惟知咎𨿽旣往尙立巖墻事幸可圖勉循末路誓將收桑楡之效以母貽桃李之羞一雪此言﹑庶酬雅志﹑寸腸結戀盡一日而九回中夜再�望三臺而百拜

○賀兵侍江公擢戶書啟蒼蔚老成

伏閣下計劃淵深﹑規摹弘遠﹑於凡戶口阨塞之要﹑��周知﹑是以甲兵錢谷之司﹑所向如意﹑借自樞機之地﹑委以會計之權蓋國脈所關旣莫重於泉布而邊儲告匱久無望於倉箱必須劑量之才以設通融之法。側聞簡拔之命﹑果符屬望之心追念古人益深私喜理財淮甸迥逾劉晏之精思轉餉關中佇待蕭何之協濟

○代元旦賀禮部某公啟

蓂莢辰舒斗杓寅指伏惟嘉旦倍納新祥某遠寄封疆徒勤瞻仰告協風於史氏欽哉行夏之時賓出口於海隅允矣司春之職

○謝督府胡公啟白壁一聯可愛

渭失歡幃幙﹑動逾十年﹑俯托絲蘿﹑歷辭三姓﹑過持巳見﹑遂駭眾聞﹑詆之者謂矯激而近名﹑髙之者疑隱忍以有待﹑明公寵以書記﹑念及室家爲之遣幣而通媒遂使得婦而養母然渭於始議之日﹑曾陳再讓之辭﹑蒙召中軍﹑托以斯事﹑久而不報﹑付之無緣﹑疇知白壁之雙遺竟踐黃金之一諾傳聞始覺﹑坐享其成﹑昔孫明復號稱大儒﹑以相國爲之媒而後娶﹑杜�公�登髙�乃��堅其議而始������������������旣�������王孫��益�����徒知母�而���捧檄之���身教所���齊眉之敬﹑豈敢言兄弟家邦之儀�庶以答��國人之盛心﹑

○啟諸南明侍郎二首嗚咽涕洟自感憤之餘而然

某生來蠢躁動輒顚迷當其在外而縱也辟如蝦蠏跳擲於葦蕭。瞚瞚然不知遠害而全身。及今戴盆而錮也辟如雉兔觸罥於籠牢。盻盻焉不知伏處而待命。是以過求非分﹑屢幹臺嚴﹑而寬宥有加﹑閔憐無巳﹑垂頭傾耳﹑繼之以泣﹑蓋雉兔之待鼎鐺但知號巳之急而雲雨之救枯稿自有乘時之施某敢不馴伏躁迷﹑勉體徳意忍死以待儻承照於收楡。卽復就烹亦安心於結艸。

又

伏念渭小人立身無狀﹑墮囚有年﹑等諸分數愛欲其生不勝惡欲其死之多然在鄕人不善惡之猶有善者好之之幸但憐惜之心。或奪於顧忌。扶持之力。遂阻於回翔非有大慈悲具菩薩之行兼以猛擔當全龍象之雄豈肯捨巳而耘田。終於道旁之築室。此蓋伏遇門下霄表星辰﹑朝端麟鳳﹑一言一動而天下倚爲重輕。萬舉萬當而斯世無所猜忌。猥以死灰﹑加之噓息。得諸祕寄﹑感而涕零。非曰尺箋之上。敢書謝悰。特以方寸之傾。不能緘默譬如蠱瘵在牀𨿽至親視爲惡疾而有共棄之謀迨和緩入戶則病者一聞藥香而興必起之念道義所在天地共臨恩徳罔酬結銜猶負自今巳往。庶幾終於玉成。從此餘生。並是付之再造。

○答某饋魚三四語風趣無限

連餉波臣信頤野老不意塞北無假彈鋏之勞坐致江南日習舉网之趣風味滿座。感荷非言。

○代賀張相公啟

伏以孝有餘哀終身卻棗禮緣中制迨吉援琴惟君臣惇一體之情故憂樂倍相關之切綸音優渥﹑豈�重申賜物駢繁﹑直逾三錫﹑階旣崇於師傅蔭��������後同心藹家人父子之�。����爲蒼生社稷之謀。曠古所無普天胥慶蓋緣盛徳足以堪此故𨿽特典受之當然某叨奉摳趨不勝踴躍﹑顧因遐遠徒切瞻依肅共修藻之儀敬效食芹之獻望臺階而百拜恍紫气之當眉臨筆楮以九回耿丹衷之在膈省循仰戀﹑倍萬恆情﹑

○代請胡總督啟蒼雅爲難

伏以宣云交控兩鎭之衝烽火不驚六年於此是皆仰賴明公算勝於廟﹑盡屈羣策之雄﹑威寓於恩﹑坐落諸酋之膽﹑致玆寧謐﹑槪沐生成﹑計當白帝之逾期巳橐弓而無事可少黃龍之痛飲援投壺而雅歌敬卜吉期肅共小設折衝於俎。冀聆罄欬之珍借筯爲籌。亦效悃愚之瑣仰祈光重曷任悚榮

○謝某絲肉競奏宮徵暗移足稱才子

百頃澄潭。平鋪縠皺。萬章古木。上拂雲光。莽沙葦之蘢蔥。紛水禽之交戞。雙闌虹臥。下捧蛟鼉。五彩翚飛。上織烏兔如斯絕景豈曰人間回訊良朋始知天�宛乘槎以犯斗�騎鯉以拂波网得巨鱗吸甘露��醞俎烹伏卵雜溫湯之早瓜��而馳朗魄���涼殿角贈芍藥以言歸拂袖漁舟悵桃花之��髙枕忽動爽夢莫追述之以呈不敢自快也

○答某風流自喜

結轡西郊。傾觴北海。詠歌絕勝。不減蘭亭。花竹流光。詎云梓澤旣飛球於歸路明月隨人乃吐雪於行喉彩煙撲扇眷言玆會﹑其樂何如﹑迄旦尙酲﹑欹枕裁謝﹑

○上新樂王啟閎麗

山人某頓首頓首謹奏記新樂殿下伏念某陪驂作賦。本無梁苑之才。下獄上書。乃有吳宮之阨。逡巡解网﹑憔悴非人﹑偃蟄自幽﹑鄕閭不齒﹑恭惟殿下秉陳思曹氏之麗藻。兼河間獻王之大賢。侍飛蓋者豈止應劉。登祕函者悉皆經史。宜其髙視一世﹑卑俯百家顧復遠攬之餘不遺葑菲文石之寵重以珠璣出袖迸霞入齒飛雪是誠東海之上與員嶠而爭奇西苑之濱偕芙蓉而並逸者也矧以二生頌述。五夜歡娛。諧笑所及。風雨雜陳。揮灑不停。驊驑失驟。野人聞此﹑益復靡然﹑遙想髙風﹑便欣授簡﹑顧玆修路﹑曷由裁營謹布尺書托諸魚腹兼呈小刻眞愧虫雕

徐文長文集卷之十六【終】

●徐文長文集卷之十七

公安袁宏道中郎評點

丰幹余允幹鴻宥校訂

書

與吳宣府

與季子微

答唐府公

奉徐公

答張翰撰

答許北口

答王口北

與馬策之

與柳生

與道堅

答李參戎

與梅君

答龍溪師書

答兄子官人

與兩畵史

與許口北

與來大同

與季友

奉答少保公書

奉師季先生書

擬上府書

擬上督府書

奉督學宗師薛公

論玄門書

奉答馮宗師書

答人問參同

○與吳宣府

左右履寒涉遠得無勞乎擬候輒止必能諒其眞非簡也生熟計在內在外俱應不久惟延候春融以見不拂盛意耳故決意不再入然自信硜硜小節在外卽在內故迹若戀外而自不以爲嫌人亦信之左右久當自知也歲暮新春當禮際時巳擬徙避數日此外惟有擁鑪撥火。與緇黃閒話沙場舊事耳。惟蔚州炭多賜幾塊是實惠也

○與季子微

不見者忽巳三歲親舊漸凋落事變百出如布帛在染匠手靑紅皁白反掌而更卽如渭者昨一病幾死病中復多異境﹑不食者五旬﹑而不饑不渴﹑又值三伏酷炎中也﹑欲與知巳言回頭無人柰何

○答唐府公

伏蒙鈞命作書緣紙多礬粉深恐浮糨拒墨益顯拙陋﹑敬更紙書呈並納原束伏乞檢照

○奉徐公

曩兒枚歸自塞垣伏承推恩兼賜教示捧誦之後懷在袖中出入旣頻紙毛字褪而後歸於篋笥迨於北上﹑謂得更沾燻沐﹑庶幾桑楡﹑而臺下遂遠承明﹑失所依庇﹑某衰老荒塞無王粲杜甫之才時旣太平又非避亂投安之比徒靦顏毛穎博十年粟藿爲羽衣入山一往不返之計故低頭沙漠﹑顧復蹋趐而歸行道不省饑鷹便謂得兔悉虛聲耳獵者自知也

○答張翰撰鼎足蘇黃

絹不宜小楷燥則不入稍濕則盡斗而煙髙麗紙如錢厚者始佳﹑然亦止宜書﹑不宜畵﹑今寄者薄黯善沁又捲束盡成皺裂﹑卽書亦不宜也﹑四長幅則佳品﹑惜兩月不弄手生壞卻此物耳。緣老來杜撰之畵如登州蜃樓然有時而有有時而無也近又稍作觀音﹑漫寄一條﹑書心經於上﹑聊塞黃庭�委。

○答許北口今人惟格律爲去取烏足與知此

公之選詩﹑可謂一歸於正﹑復得其大矣﹑此事更無他端。卽公所謂可興可觀可羣可怨。一訣盡之矣。試取所選者讀之果能如冷水澆背陡然一驚便是興觀羣怨之品如其不然。便不是矣。然有一種直展橫鋪。麤而似豪。質而似雅。可動俗眼如頑塊大臠入嘉筵則斥在屠手則取者不可不愼之也鄙本盲於詩﹑偶去取﹑無甚異同於公﹑然有異同﹑亦恃公之知﹑不敢詭隨也﹑不妨更爾﹑惟子安采蓮長安等篇。涉艷者。愚意在所必選。比之眞西山文章正宗。附李斯逐客書可也。如何如何。

○答王口北小�致石上一枝

野客淸寒。僧廚齋寂。承此。食肉之盛惠。得免瘦臒因思無竹之雅言形諸圖畵惟公超雅﹑諒不揶揄﹑停筆以思﹑捫心知感﹑

○與馬策之情悃颯然

發白齒搖矣。猶把一寸毛。走數千里道。營營一冷坑上。此與老牯踉蹌以耕。拽犁不動而淚漬肩瘡者何異。噫可悲也。每至菱筍候。必兀坐神馳。而尢搖搖者。策之之所也。廚書幸爲好收藏。歸而尙健。當與吾子讀之也。

○與柳生

在家時以爲到京必漁獵滿船馬及到似處涸澤終日﹑不見只蹄寸鱗﹑言之羞人凡有傳筌蹄緝緝者非說謊則好我者也大不足信然謂非雞筋則不可故且悠悠耳

○與道堅

客中無甚佳思﹑今之入燕者﹑辟如掘鐮滿山是金銀焚香輪入命薄者偏當空處某是也以太史義髙﹑故不得便拂衣耳﹑

○答李參戎才情滿紙

乍捧手教繼拜盛儀回思往日銜杯圃榭樹石之閒談說鼓鼙盻睞弓劍日沈月升而猶不忍別去乘醉拂袂球騎雜揚塵縷縷起道上醺然幾墜眞昨日事耳舊景殢人繼今新雅馳想可知矣瀟然到都﹑解裝便思插羽﹑顧以三百里之遙﹑褁足可至﹑儻再勤圉人﹑付以一策﹑則事濟矣﹑然豈僕所當自言耶﹑把管奉復值忙且暑揮汗成漿兼蠅集筆端遂不多及

○與梅君三首俱詼諧成趣

肉質蠢重。衰老承之。不數步而揮汗成漿須臾拌卻塵沙便作未開光明泥菩薩矣再失迎候道駕並只在鄕裏故人咫尺之間搖扇閒話而巳非能遠出也稍涼敬當趨教兼罄欲言

又

讀牘與詩髙韻雅致雙見互陳如吳橘渡淮而��人幾於易性況寒暑細故耶。少間尊齋中。當聞蚯蚓竅中出蒼蠅聲也。

又

百丈之井。操尋常之綆以汲之。愈續而愈不及。僕讀足下之詩。將步驟其咫尺。而喘不可望也。亦然。泊時弔古者三首抄以請教余當面訂也

○答龍溪師書

頸聯乃因今年中秋月盈而及往年中秋月蝕淮南子云蠏蛤視月之盛衰從陰類也奏鼓救月也函丈疵其不整誠然但少陵賜櫻桃詩頸聯有云憶昨與沾門下省退朝擎出大明宮亦似此體古評云詩至李杜昌黎子瞻而變始盡乃無意不可發無物不可詠正謂此也彼以字眼繩者所得蓋少矣有意而不能發矣某匍匐學步殊未到此然卻是望其門墻不敢苟且作不整也冒妄之深伏希函丈裁之

○答兄子官人

父弟田水月拜覆兄子給諫大人信來具見遠念並惠

正逼歲除眞雪裏炭也疏稿𨿽未盡讀然辟之流水才觀丈瀾便知其源與委不萬里不止也。相委云云恐刻者自擅此技或嫌於倩人又老朽向來只做倒包觀田水月三个字可知巳儻許倒包幸另定一官人或擅技名氏如此則不苦辭也﹑

又

孱從某拜答兄子長公諫垣孱不粟者久遣日惟杯中物耳來餉種種淸恬正俗所云扛擡酒戶也何宜如之慚乏報耳別帖云云無可答者諫垣闔門中才子弟也取不中不才如所云云者與眾棄之誰敢曰不宜孱犯責善齒舌幾爛蒙詈被侮又豈止賊恩世尊有言如此等輩冥頑不靈累萬刼終不見性名爲可憐閔者今吾亦然一邊患之欲其死一邊又愛之欲其生譬惡灰蠱厲人皆共棄然亦未嘗不共憐也

○與兩畵史品藻堪入新語

奇峯絕壁。大水懸流。怪石蒼松。幽人羽客大抵以墨汁淋漓煙嵐滿紙曠如無天密如無地爲上百叢媚萼一干枯枝墨則雨潤彩則露鮮飛鳴棲息動靜如生悅性弄情工而入逸斯爲妙品。

○與許口北遠韻可愛

昨漫往觀煆因佇柳下思叔夜好此久之不得其故遂失候二公髙蓋悚惶悚惶公與羣公並膺賀典生野人耳以不賀爲賀承命作啟與聯奉上猥耳抹卻擲卻

○與來大同

擬書小作請教﹑而邊地無可載書者兼之筆墨天气俱乖敝箑之揮﹑定知拊掌也﹑失候車駕拜領橐遺徒有感荷

○與季友當時五子擅場文長獨得如此只是眼中無翳

韓愈孟郊盧仝李賀詩近頗閱之﹑乃知李杜之外﹑復有如此奇種眼界始稍寬闊。不知近日學王孟人。何故伎倆如此狹小。在他面前說李杜不得。何況此四家耶。殊可怪嘆菽粟𨿽常嗜不信有卻龍肝鳳髓都不理耶

○奉答少保公書愛之深非言之謟

某初聞玉體違和卽買舟渡江連日詣幕下恭候消息以爲趨侍進止旋知起居萬福又聞旌節日下便還﹑喜忭交集﹑遂投寓省城﹑俟候振旅﹑恭念明公此身﹑扶持社稷﹑豈直千金之珍﹑庇佑門墻﹑兼有二天之戴﹑隆冬遠道﹑全賴節宣﹑決策酬紛﹑翻宜暇豫﹑伏願少親細務﹑時適寒暄﹑暫遠壺觴﹑多就眠息﹑

○奉師季先生書三書俱至言

頃得見老先生所撰韓氏祠堂碑文意義欵卓眞可傳也少有欲言者謂當直敍復產建祠事﹑而以遠婦人兩節綴其尾作志內遺事如此方穩﹑不然則是此老一生止此二大事矣﹑又且橫梗於中隔絕立祠文气又世所傳﹑操閉羽與其嫂於一寶﹑羽遂明燭以達旦﹑事乃無有﹑蓋到此田地𨿽庸人亦做得不足爲羽奇𨿽至愚人亦不試以此。以操之智。決所不爲也。楊節潘氏蓋亦看三國誌小說而得之者﹑如所謂斬貂蟬之類﹑世皆盛傳之﹑乃絕無有此﹑不可不考也﹑

又

昨恭承夫子書教知解詩巳至桑扈渭亦甚欲一趨侍函丈以受面誨今且未能然愚意竊有所獻大約謂先儒若文公者著釋速成兼欲盡窺諸子百氏之奧是以冰解理順之妙固多而生吞活剝之獘亦有此正後儒之所宜深戒者﹑不宜駁先儒而復蹈其獘﹑乃復爲後人弄文墨之地也﹑解書惟有虛者活者可以吾心體度而發明之至於有事迹而事迹巳亡﹑有典故而典故無考﹑則彼之注旣爲臆說。我之訓亦豈身經。彼此詆譏。後先翻異。辟如疑獄。徒費榜掠考訊之繁。終無指證歸結之日。不若一切赦放。尙有農桑勸課之典﹑休養生息之政﹑可以與民更始者也﹑近閱所傳可備參考﹑自此之外則旁引曲證者不過以誇多而鬭靡而故摘一字一句以售巳說遂至略人全文則亦深文巧詆而可笑之甚矣夫子道明而竟見歸一才敏而決斷精果其於某氏決知其不可同日而語至如渭所妄意於文公者亦或夫子之所欲聞而不深棄者乎渭始以曠蕩失學巳成廢人夫子幸哀而收教之徒以志气弱卑﹑數年以來﹑僅辧菽麥﹑自分如此﹑豈敢以測夫子之深微﹑而夫子過不棄絕﹑每有所得﹑輒與談論﹑今者賜書﹑復有相與斟酌之語﹑渭鄙見所到如此﹑遂敢一僭言之﹑然渭之見亦非若今世人止夫子以絕不著書也姑以著書而言亦正欲夫子涵沬﹑其所謂活者虛者﹑而事迹巳亡﹑典故無考﹑彼爲臆說而我亦未嘗身經者﹑則姑闕其疑耳若謂恐臆說之足以惑天下便以數語立斷案而該之足矣﹑不煩一一自爲一說也詩書無口冤直難明惟夫子試少思而再示之以開拓渭見之所未到呂公防�事宜謹收覽其得主良慰所諭趙事誠有之眞可慮也入秋酷熱伏冀節勞寡思加食多睡千萬千萬

又

前日承夫子賜書之後卽有長啟奉獻付尊門云待錢信去便故尙未得達函丈其中有不盡者則以詩之興體起句絕無意味自古樂府亦巳然樂府蓋取民俗之謠正與古國風一類今之南北東西𨿽殊方而婦女兒童耕夫舟子塞曲徵吟市歌巷引若所謂竹枝詞無不皆然此眞天機自動觸物發聲以啟其下叚欲寫之情默會亦自有妙處決不可以意義說者不知夫子以爲何如﹑渭極欲恭詣函丈以聞新解兼得進其微愚家事艸艸遂絆此行俟函丈脫稿後或可得卒業也不一

○擬上督府書策事詳實陳辭光焰

生伏計岑港之役諸將吏巳竭其心力而不可爲矣明公不於此時以一身獨當其任。而亟收其成功。將何待耶。欲亟收其成功則其它制作器械易將益兵淸野坐困占候祈禳與凡一切紛紛之說。皆枝葉也。而其根本。莫先於治兵。世之言治兵者莫不曰明賞罰夫賞易爲者也生請言罰之難割耳斬首能施於結營列陣之先。而不能禁於鋒交眾潰之際。何者勢重而不可回也。勢重而不可回以紀亂而未嘗辧也。故凡善用兵者必務明其部伍五人爲伍五伍爲隊四隊爲百莫不有長而長皆得相罰斬以次而至於伍則是凡諸長之所督者皆不過四人與五人也故百人趨戰法當用二十五人橫刀分督之至於鋒交乘勝則此二十五人者又皆爲戰士矣以一人而制四人則寡而易辧以四人而聽一人之制則知其易辧而不敢於推而至於十萬億兆﹑莫不皆然﹑正如身之使臂﹑臂之使指﹑孫子所謂治眾如治寡﹑韓信所謂多多益善皆此道也﹑古之善將者莫不遵之其在於今尢爲用罰者對病之要藥﹑生愚以爲今日治兵。宜一以此法爲主。然後募選勇敢之士可二千人練習其法三日乃召至精熟岑港地形及賊中情狀者數人令其聚沙成像指示險夷遠近營柵門戶凡虛而可攻間而可伏弛而可襲與賊之每先伏以待據髙以望及敗而必走之路。勞逸寢興饑飽警惰昏曉可乘之期至如人言當用諸將舊兵委以餌賊而擊其追奔﹑似亦一算﹑則又當並計其餌而出或餌而不出。奔而追或奔而不追。追而遠或追而不遠之狀。彼短我長無不曲盡乃始制爲趨避進止分合奇正之規與是二千人復假三日之期互爲講明教練如出一人大約仿習戰昆明之意然後下令諸將之在岑港者刻期復舉﹑而明公身督二千人分行萬金之賞﹑計諸將未舉之先﹑可半日驟至其地﹑親執桴鼓﹑坐於懸山之巓﹑而分布攻擊﹑一如前所講練之法﹑則一食之頃。必十獲其三。再食之頃。必十獲其七。所餘者僅三耳。而明公遂巳凱旋明越之間。不踰兩日而有司者巳報班師矣。此非生愚之漫言也。蓋聞此賊每於我兵臨柵之時﹑輒用發杠鳥銃以走之﹑然後出而追奔﹑或斂而自拒﹑夫發杠鳥銃夙藥者發速﹑而旋藥者發遲﹑使能預定一軍分諸道急趨其遲﹑則彼且無所措手足矣﹑而當事者每每狃於始敗坐失此機而不之講﹑今與二千人所講練者﹑乘勝之會﹑誠非一端﹑明暗之幾﹑亦非一定﹑且必有用計以碎之而不紀以力者﹑如不得巳而出於力爭﹑則如人言用諸將之兵以爲餌﹑而擊其追奔﹑其或奔而未必追也﹑則乘其旋藥之候而急趨其隙亦宜無不破之堅矣﹑但賊出而追必不空巢斂而拒亦且格鬭故勝則勝矣而曰十獲其三者此也然其事成於呼吸緩則不能故曰一食之頃者此也巢傾眾潰遇伏輒覆爲力益易矣故曰十獲其七者此也然其勢相繼而至故曰再食之頃者此也其它匿山伏澗所餘幾何而又不可猝得無勞明公之坐待也餘兵分入掇燼收殘故曰凱旋明越之間不越兩日而有司巳報班師者此也𨿽然此則其大槪矣﹑至於選兵惟務精嚴﹑其它舊兵不可用之說﹑不必泥也﹑練習戰事﹑計有三日﹑禁海關不可使出一舟也﹑分爲伏兵者宜徹頭足褁綠衣混艸木色﹑惟竅耳目使見聞﹑而銜枚夜匿﹑不使有聲及動搖艸木也﹑其置諸長則稍閱伍中隊中之雋者而授之也﹑諸長不用官人使易施法也﹑伍若隊凡屬其長所領者必問其無讎嫌而後可﹑恐長報怨而眾蓄疑也﹑近日用兵之病在有合而無分﹑今兵入巢者與伏者宜多分其道﹑且使賊無所不備﹑則無所不寡也﹑無所不遇﹑則無所不敗也﹑默與二千人約﹑殺賊不必斬首﹑他兵以首來獻者﹑默奪於藉以與之使得一意乘勢無以首妨功也。用諸將之兵以爲餌勿告以故告則益偸而不成餌也。始用萬金勞其行耳﹑至於賞格卹典﹑分別等差﹑悉宜從重﹑然後罰斬可得而施也﹑然許諸長以互相罰斬﹑人必謂其太嚴﹑又必謂其無官職而殺化不可﹑今賊殺我兵﹑不可勝紀﹑犯諸長之法而取以狥者﹑必不如前所潰散者之多也﹑而遂爲無敵之兵﹑永收萬全之利﹑不猶愈於駢死於賊人之手﹑而徼幸於屢北之間乎﹑劊伍亦賤民耳﹑一奉軍令﹑則𨿽加刃於尊貴之頸而不之顧﹑長無官職而殺人﹑又何爲不可乎﹑夫轉敗以爲功﹑奮怯以爲勇﹑非因循務自全者之所能爲也﹑其道惟在於振其气而捨其所愛振气莫要於選兵明部伍。捨所愛莫要於以一身獨當其任而不疑。此田單有激於仲連之言而下三月不克之狄於一朝也﹑不然則𨿽益兵百萬﹑聚糧千倉﹑相守更時使黃帝操戈巫咸占候班輸制器而亦無益於用卽使幸而成功要亦不可以再試者也生�奉管毫辱下客﹑愧古國士之流﹑虛書記之室﹑至如今玆所陳﹑使幸而采之﹑則有冒功叨進之疑﹑不采之則有被棄取羞之笑﹑而生之志則固不在是也﹑生生平頗閱兵法﹑麤識大意﹑而究心時事則其愚性之使然亦遂忘其才之不逮如往歲柯亭髙埠諸凡之役嘗身匿兵中環舟賊壘度地形爲方略設以身處其地而默試其經營筆之幹書者﹑亦且數篇﹑使其有心於時﹑縱無實用卽如趙括之空談亦誰爲禁之者而深自斂抑未嘗有一言以聞於人今奉侍明公之車塵﹑亦旣有日矣﹑而未嘗敢以一言冒進諸將吏﹑或過客滿座﹑議論云興﹑生亦竊聽之而巳其自處如此亦可以知其爲人矣惟明公垂覽而少加擇焉東南幸甚﹑

○奉督學宗師薛公言向知巳委蛇

可感先生自振古以來有數之人負當今天下之望其視學於浙深以俗學時文爲憂悒悒不滿至如某小子又時俗中之所不喜者而先生顧獨拔而取焉以深獎而勤誘之先生去浙於今且五年凡浙之士一蒙先生之顧盻者無不接踵於先生之門以幸得一言之教某小子獨於前年春始謀一侍講席旣附舟以行又以潰寇蕭顯自松江走乍浦大戰海寧關市戒嚴乃復自杭返越今旣三年矣而先生於往來生徒過客中無一不惓惓於某且曰其令某來吾得以耳提而事示之何先生知某之深﹑待某之厚﹑而某小子之於先生﹑乃敢淺且薄如是也﹑客有疑某者曰始先生以衣履之故讓子其後以投省之牒付儒士子得無疑先生終不滿子而不敢耶﹑惡是何言也﹑此在世間校毫釐分恩怨小丈夫鬭气於其行伍者之所爲﹑而豈所以語於師弟子者耶語於師弟子且不可而豈所以語於某與先生之師弟子者耶巳有過矣而欲僥幸於不問格有當破者矣而尢怨望人以不惟舊之循某𨿽劣弟子決不敢以此自待若夫見人之有過矣而果付於不問焉於格有當破者矣而惟舊之循焉﹑此非獵取寬大恬靜之名﹑必模稜應故事以爲得者先生何等師也而乃肯以是自處耶而況乎先生始以衣履之故而讓其後﹑又以朴疏以不羈而言諸人矣至於崇本刊華談道論學信心胸而破耳目先生至以全浙無一生可與語﹑獨庶幾於某焉﹑其所謂付人以牒者﹑特以某﹑所爲制文梗時人之齒頰耳卽此則知先生以時俗待眾人而以不時不俗者待某所謂大將軍有揖客不反重耶者此也卽使某誠小丈夫誠於先生爲尋常師弟子亦不當有疑不敢往事而況某與先生之師子弟耶惡是何言也﹑今世弟子遠從於其師非請教則候起居﹑大抵重在請教者久於畱重在候起居者速於去然於此二事亦有不親往而托書者則泛泛然者也﹑某私念某於先生旣不敢以泛泛然者自處﹑親往以候起居則將速於去矣﹑不盡也﹑久於畱以請教﹑力又有所不能﹑是以遲之數年而不親往又不敢托書者此也﹑如前年附舟之行則又乘人之便亦不過爲候起居計耳明年二三月間縱不爲請教計﹑必爲候起居計﹑以一泄數年以來犬馬瞻戀感激之衷﹑今玆敢復托言者正以前所云如客之所疑於某者﹑恐亦有蜚語入先生之耳而某於他日面先生時又不可先述於先生之前者也故因鈕常州公子之便爲先生預一道破之噫某誠犬馬至愚無知覺至於先生豈一日而忘之哉

○論玄門書似有眞印

前日承面教又繼以書反復敬誦知執事精於訂道非艸艸者回思鄙論秪覺其妄然卽欲更伸其妄以復非紙筆所能盡也爲彼家之說者往往云孤陽不生如天之陽必藉地之陰鄙則詰之曰地自天中之陰非此人之雄必藉彼人之雌渠則又有別辭吾又當有別詰矣如前一詰亦非死殺定說也南嶽譏磚不成鏡只緣鏡與磚是兩物也再於無思無爲卻是胎中嬰兒本相人自少至老循之極則仙反之極則鬼原是一物﹑乃磨鏡求鏡﹑非磨磚求鏡比也﹑凡執事之所見疑於鄙者止因日月之新說不相入況又守以舊聞使一洞日月之旨則諸疑或當盡釋矣艸艸奉覆

又了徹之語

��初亦只是一物分而爲兩然其分最早先於天地之位由今天地旣位之後而觀之。則日月只似天志束一物。若從天地未分而日月先分以經之緯之而言。則天地亦從日月生也。卽人而論之初胎時是一團水﹑豈不似天地混沌﹑及後有外體而爲天﹑有內體而爲地﹑豈不似天地設位﹑然而內外之結非自成也有物焉自一而兩以經緯之而後成也由此觀之天地無日月則不成矣。天地從混沌而旣位無心無爲一任日月之漸營毫髮不爽積子寅而生人物如鈞冶焉人身從團水而成骸亦能無心無爲一任月月之漸營毫髮不爽積三年而結嬰孩亦如天地之鈞冶然矣故日月者生物之火候﹑而天與人均有之者也﹑天地之冶大﹑故萬人萬物生焉﹑人身之冶小﹑故結一嬰而止耳﹑今學丹者不知吾身中有一種日月之火候﹑卽天地日月之火候﹑吾身之結嬰﹑卽天地之生萬人萬物﹑而妄謂須取彼家然後成丹﹑則是謂此天之不能生物而復藉彼天以生之者也﹑其可乎﹑故作戲論有陰天陽天之說者此也﹑然而爲彼家之說者又有純陽旣虧必藉以補之之說﹑其支遁犯駁﹑多不能悉至於翁之說皆正門也非彼家比但某愚昧細味髙論亦多未徹於鄙心故直以巳所妄見者爲對大抵論道談微非面而久罄不快也且愚所叨叨非純出臆見當時幸早悟於心以印眞正祖訣若參同內經篇但除卻僞書無一不脗合而求之於心質之於天亦無一不脗合是以決信而不疑耳水在胎中無爲無思生生兒生至有爲有思之極而死耳然則無思無爲成仙之徹始徹終事也不患落禪惟患不能禪耳南嶽鏡磚﹑不合是兩物﹑若無思無爲﹑則原是嬰兒木相如略攙以思爲﹑卻正犯磨磚求鏡也﹑乾坤者易之門戶契中之義似不如尊者所擬也

○奉答馮宗師書眞有識辯非揣摩影響之言

渭妄注參同師翁謬取其人旨而小摘其編次何幸蒙知若此哉然編次之敢蓋亦有說緣世以徐注混經遂誤賺經文滿冊重復牽雜至不可解今圓三五章之言鼎器卽法象章中升熬至相守義也其言兩七聚至末簡之圖五相類卽靑龍至一所義也其言日數黃白黍米及審諦等義細玩之俱與圓三五章中互相印證如以爲魏公旣作法象章又作圓三五章則重復之病不犯前轍耶又前簡上中下三篇散列不應無結而經語主隱注語主顯圓章近隱法象近顯故知圓章是結經法章是結注也由此觀之圓卽經之亂詞不特法爲注之亂詞也至於參同契者敷陳梗槪至盡矣一叚乃是作五相類之引五相類圖比於亂詞則爲尢約矣蓋經注中歷歷指五行爲同類乃一書要訣觀圖眞可默會不煩詞組其它皆枝葉花果惟此圖爲正在根株也若以禦政等三事當之謂五爲三則禦政等直篇目耳非要語也何煩魏公特云故復作此哉卽欲明三事爲一則直曰三物出一門足矣今曰作此將執何爲作耶三物亦何庸於作耶如此則惟昔一章當置於何地不待智者而得之矣況其中隨旁風采指畫古文等語絕印吾不敢虛說仿效聖人文等語不特此也虛心觀之印處甚多獨徐魏同時徐以不宜以惟昔日魏然二公注述並皆隱名惟昔之言亦少神其說耳吾甚傷之自任之語口气帶自上文與若夫至聖者自任之語不同至聖章自任之語可以屬作經不可以屬作注惟昔章自任之語可以屬作經者言亦可以屬作注者言也況徐之注經其於各章𨿽詳略後先與經絕不相印卻未嘗遺其一簡姑無論其緊要本旨卽贊前訓後之語亦無不印之如是非歷藏章則印以世人好小術是了養性一目矣若鑪火一目其在魏經如臣勝尙延年如欲作服食仙如世間多學士如若夫至聖如吾不敢虛說其爲贊前訓後者若此其屢屢矣徐注印之其最可見者特惟昔聖賢一章耳他若太陽流珠之尾不得其理一叚如審遭逢之尾審專不泄一叚悉是相印之詞今略舉其顯而細者徐之殫竭家財妻子饑貧非印魏之耗火亡資財徐之立竿見影呼谷傳響非旣魏之金砂入五內霧散若風雨哉苟細玩之無不皆然其苦人者獨所謂詳略後先之異不隨處證見耳然此等處姑略而不辧猶之可也何者法象章便作是魏公總結鑪火乃絕不及工夫繼以圓三五章𨿽於鑪火犯重復矣然腹齊三坐垂溫卻是做工夫語也據此借口猶可以避重復乃冠以惟昔章爲引首亦何不可之有若以五相類爲三相類以象彼仲冬節爲當升於內甲之後此則諸家之大謬決不可從者也五相類旣辧之如前矣若象彼仲冬節一叚乃魏公於此特地衍明正在根株而非枝葉花果之意首句弔起象字而後曰別序四象以曉後生此卽魏公之自注也內甲七八九六特衍三十爲晦之說且止有八數是兌象至其六七九皆無卦無象也如此則謂之一象可矣謂之四象可乎又有何要義而用以曉後生耶且內甲一了卽接到八卦布列曜何等次序如入此一叚則大梗文脈矣兪氏本擬四言爲經五言爲注久之不得見內甲章與此音韻相葉又陽气索藏與仲冬摧傷影響彷佛故便指鹿爲馬杜氏之滔天兪氏之濫觴也且閉口不談卽是養性篇塞兌義匡廓消亡卽是養性篇隱明義理玉要至精之旨故終篇特爲挑剔以丁寧後生正恐人專著枝葉花果茫無下手處也此誠不可不辧惟師翁胸次瑩虛見道眞切推移不泥����而靑州一脈千載攸賴從事有靈寧能忘情生愚狂偕正所謂以管窺天耳言筌以上尙有纖微未敢輒及惟函丈垂諒不以囚累而犬豕之萬一少緩刀鋸尙有廣陵一曲揮手謝響而後引頸就纏也桎拲之所涉筆爲艱遽不盡展阜阜冬冬亦是離合體首五句是隆慶二字第六句三年二字第七句十月二字主言者注字也廿者廿二兩字也十兄者初九也吾心者悟字也正免句正六月也而雞句二十日也蒼箕者蒼龍七宿中之箕星也箕星今繪者懸點者四月縷圍牽口中加以人字乃囚字也漢武召東方朔隱語棗爲來來又古緯書曰卯金刀爲劉白水眞人眞下之貝爲具凖之古書偏旁大抵皆漫故渭亦漫之耳不宣

○答人問參同

象彼仲冬節十四句本居大易性情十四句之後是魏公臨了丁寧後生語而兪本升居於仲尼贊鴻蒙二十四句之後姑就其意而論之如以爲仲冬子半艸木盡落人君閉關靜養微陽天道至此而極其收斂玄幽虛寂日月至此而合壁躔度匡廓消亡有似於上文內甲所云之坤乙三十日東方喪其明四者合三十陽气索滅藏如此則猶之可也如反取上文之七八九六之四數以爲下文別序斯四象之四象則不通矣蓋上之所列日魄止是八日在丁方之時有兌之象其七日九日六日則未聞其屬何卦爲何象也如是則所云象者止於八日之兌謂之一象可也何以謂之四象耶如以爲此三也七也九也卽無卦象然自月魄逐霄而視之皆象也則一月三十日中皆是象矣又何以止曰四象也又借曰魏公文多謬說彼持假七八九六之數以合三十日正欲以明月盡之晦日爲坤體則特舉此三十之爲晦有何要義又何以曉後生之肓耶況上文二十四句歷列八卦之體以凖月魄盈虧之象至坤卦而了矣故緊緊接過八卦布列曜運移不失中元精眇難覿推度效符證居則觀其象凖擬其形容則謂之八象可也謂之四象又可乎蓋緣魏公以參同一書其在上中下三篇散布甚矣故作圓三五章以結之然猶以爲屬敷陳泛濫也而於微妙纖細處尙有缺略之獘而終屬於彷佛也故謂之曰未純一曰未備曰遺脫曰不幽深曰不相鉤援也故復作五相類圖以約之正以純一其敷陳滿其纖微補塞其遺脫潤色其幽深而鉤援以相逮之其旨意始齊一而不悖故曰大易之性情盡矣夫易者日月也日月者坎離也性情者坎離入而爲情出而爲性也坎水有金離火有水而土各具焉又非五行之相類而何哉故下文句正在根株不失其素此正專指五相類而言也正在根株言盡去其言語文字之枝葉也不失其素素者太素之素也卽虛無也言後生之用功正在虛無安靜也虛無安靜則大易之性情凖矣黃老之禦禦此者也鑪火之據據此者也一也而無有二道也然其象云何耶乃象彼仲冬之節子半之候艸木盡雕落也人君深潛藏也天道至玄寂也日月正撢持而匡廓消亡也此守黑之妙至靜至默之道也而不知者顧譊譊於言語文字之間則反自敗傷矣豈魏公約而爲圖之意旨哉故曰謬誤失事序言還自敗傷別序斯四象以曉後生盲者此也故觀於象彼仲冬之象字而下文之四象可知矣下文舉四象而先系一象字於首句此卽魏公之自注也𨿽然下文四者之象乃無象之象也篇終矣不得巳而形容之以丁寧學者恐其求之於枝葉花果差毫釐而謬千里也若兪本之升次此章使居於魏公徐注敷陳卦象月魄之後乃正值其平鋪漫序律曆之簡也何暇輒及丁寧後生以梗斷其文脈如此乎卽有丁寧其辭气亦宜隨章不迫如所謂居則觀其象等如所謂可不愼乎等是也不應曰別序又曰曉後生盲如此乎其諄切也至若某以圓三五章而意則相承總是一章又以法象章之亂辭爲是注圓三五章者蓋亦有說緣魏公書三篇其下篇六章一向散說鑪火而卻以圓三五一篇結之故亦自不得外鼎器鑪火而別設一種物象以形容也於是徐注以亂辭印之自升熬於甑山至淡泊而相守並是鼎器鑪火事也魏公下篇之說鑪火一向以五行配合但亦病於散見耳故至五相類則用圖而合於一處於是徐注之亂辭印之自靑龍��六至三五並危一都集歸一所並是五行合於�處事也至於其中所云日數取甫則卽圓三五章中之節候先白後黃則卽圓三五章中之火白芽黃至於反復研悟等語亦卽圓三五章中尋審諦思等語也其章章如是細以篇目相俟則徐注之法象章非徐注一書之亂辭而何哉魏公之圓三五篇非魏公一書之亂辭而何哉不然則圓三五章語卽法象章語法象章語卽圓三五章語魏公亦牀上疊牀屋下駕屋甚矣如此則惟昔聖賢一章非注吾不敢虛說一叚而何注哉蓋懷玄抱眞至變形而仙本魏公之成功而憂閔後生至志士家貧本魏公之成書而言吾甚傷之至末乃徐從事本自巳之注此書而言而其尢可證者則隨旁風采指畫古文數句爲印吾不敢虛說至對談吐所謀數句智者審思用意觀焉是印學者加勉力數句是也其中少似礙者則以徐魏同時何至稱爲惟昔之聖賢耶而不知當時兩人一作一述並隱巳名故徐目魏以惟昔亦少神其說耳後之注書而往往托於古者皆是也由斯以談諸篇之次某豈敢艸率而附會之哉不特此也凡魏�諸篇徐未嘗不逐篇印�注之不特肯綮處爲然也卽諸訓戒後生贊揚前�亦悉印注但有詳略顚倒互見互隱之不同或以�字而槪印一篇槪印數句或以數句而解一字解�句或注在後而反印經之前或注在前而反印經之後但在人提摘操縱而互觀之耳某之與諸注家同異大略如是而於杜氏尢水火之甚蓋他注𨿽謬尙未壞經也杜氏𨿽不著經然以四字爲魏經五字爲徐注惟有甚壞經耳其它一無所藉也胡粉章始終相因之同類以鉛汞砂銀諭之是直指五行之同類也又曰雜性不同類安肯合體居是反說以明五行之同類也而徐注有白子五行始三物一家都歸戊巳是亦直指五行之同類也又曰藥物非種名類不同是亦反說以明五行之同類也其最後又曰同類易施功非種難爲巧而其上文則又先列以五行是又直指五行之同類也由是而知五行者五相類也丹之成否莫要於此捨此更無可訣而傅者魏公以諸篇散見頗屬遺脫故旣作亂辭而復圖以更約之所謂正在根株也而杜氏以三道爲相類夫所謂三道特言書篇之名目耳何要事也而魏公乃補其遺脫特作此三相類耶夫禦政之政火候也養性者正禦政之政也伏食者火候之凖而成功者也一事也不可以謂之類況得而謂之相類耶若夫金木水火土其在人身乃心肝脾肺腎也當其始時一寸水耳固無所謂類也及生成而各居人但知其不類耳所謂一者以掩閉此也故魏公喫緊爲人曰此五之不類者乃汝之同類也猶言仁義禮智信同一性也發而應迹則分而五屬矣孔孟原其本而告人曰五者是汝之一類也今於此則姑捨之而偲偲然舉其論孟之篇目曰學而與爲政與八佾三相類也梁惠與公孫與萬章三相類也可乎不可乎阜阜冬冬數句非緊要語也緣其分注此書終於隆慶之三年十月廿二始於此月之初九而悟則悟於此年之正六月二十故吾心者悟字也雞十雙者二十日也正兔三�者正六月也言悟於正六月二十日也主言者注�也甘者廿二也十兄者九也十字寄中豎畫之一�於用字之中設用字還其豎畫之衝於一字之中則爲十月兩字也言注此書始於十月初九終於廿二也阜阜冬冬者隆之左旁爲阜其下爲﹖﹖音同阜是爲阜阜也隆之首文爲有上而無下之冬慶之腳文亦爲有文而無下之冬是爲冬冬也虛掛慶之下文於隆字漫取冬冬以葉阜阜之雙文韻耳而慶字尙未完也開戶之戶言慶之﹖戶字之下缺故曰開戶也支窓之窓言慶之�似窓楞之支於開戶間也然�少東之一畫似窓之有西楞而無東楞也貫心言慶之必也自阜阜至貫心並離合隆慶二字也參之斗蓬參三也斗上加以﹖若蓬然年字也此一句離合三年二字也蒼箕中人者言囚字也東方蒼龍七宿爲箕星四點﹖圖星紀者類以色筆帶其三面設更加一面則成﹖矣﹖中加以人非囚字乎秦田水月者田水月渭字也秦首三畫以徐旁三畫彳凖之則徐字也且徐秦同姓猶紫陽本朱某之於鄒肵也初某注此書不欲章巳之名而又不欲盡沒其迹故爲此隱訣以庶幾於徳祖之知然亦要緊事也故漫而不工耳不特漫而不工且偏旁亦多訛謬然漢武以隱語召方朔云先生來來解云來來棗也而棗從束不從來緯書卯金刀爲劉而劉從﹖不從卯貨泉爲白水眞人貨從貝不從具蓋訛謬相襲自古而然耳故魏公自敍篇陳敷羽翮東西南傾某爲離合爲陽字偏旁皆不合者有見於此也湯遭阨際水旱隔並之爲陽人人知之且旣有一陽不容重出但味其文義知所謂敷陳羽翮如所謂東西南傾詰屈窘迫似有牽湊離合之意不然文勢到此自宜作明易鋪敍也重一陽字想亦筆下偶然捏弄以混人耳如此並屬微細故不大著解如欲解此等則尙有數叚稍關於義者如旣言配以伏食雌雄設陳則繼之曰挺除武都八石棄捐蓋恐人誤認作雌黃雄黃也悟眞篇云休煉三黃及四神亦此意也審用成物世俗所稱成物者成金銀也審果也言設果成物固當爲世俗所稱者也五言用八石者不能成物也其它律曆章中兪注詳矣但任畜微稚之任作南呂之南義見白虎通及史記天官書可不愼乎章菅括微密闓舒布寶菅爲鎖菅括爲約囊布爲泉布俱須與拈出各所見諸書文義庶幾使後生易讀也至於形容伏食旣成之神尙有金砂入五內刀圭沾淨魄魂癡人尙泥爲入口下吭之證而不知金是吾身之水金砂是吾身之木汞向來泄漏則出五內矣今不泄漏而積而至於結丹則卽此爲入卽此爲沾矣烏取於口與吭而後可云入云沾哉至於命本危一之從以其深合房六昴七張二四宿之義王震澤集中內甲之對比於諸說尢爲簡明諸如此者皆宜稍與拈出分疏而某當其時則惟汲汲於大義固不得不詳於彼而略於此也𨿽然鴛鴦繡出從君看莫把金鍼度與人則某於火記篇中之注有去乾坤坎離並有兩个取其上徳者是巳卻亦莫便認取兩个不活動者之上徳也晦朔章注中有出入兩刻等字消息露於此矣不然則研章索句解得差與解得不差並無得於身心象山之答紫陽論太五云作大傳時不言無極太極何嘗同於一物而不足爲萬化根本此切中談文論字者之病矣

敷陳泛濫等說𨿽是指上中下三篇之文不指���章然��要作五相類圖而先爲引之��亦不是除卻圓三五章而言也��爲性情𨿽帶坎言其實只是禽之一物然莫便看做人心也止徳篇金炁亦相須炁字當是水字

徐文長文集卷之十七【終】

●徐文長文集卷之十八

公安袁宏道中郎評點

丰幹余允幹鴻宥校訂

論

論中一

論中二

論中三

論中四

論中五

論中六

論中七

會稽縣誌諸論

○論中一

文長快語人諸篇本色髙奇處非故爲荒險欺人耳語中之至者必聖人而始無遺此國難也。然習爲中者與不習爲中者甚且悖其中者皆不能外中而�之也似易也何者之中也者人之情也。故曰易也。語不爲中。必二氏之聖而始盡。然習不爲中者。未有果能不爲中者也。此則非直不易也。難而難者也。何者不爲中不之中者。非人之情也。魚處水而飲水。淸濁不同悉飲也。魚之情也。故曰爲中似猶易也。而不飲水者非魚之情也。故曰不爲中。難而難者也。二氏之所以自爲異者。其於不飲水不異也。求爲魚與不求爲魚者異也。不求爲魚者。求無失其所以爲魚者而巳矣。不求爲魚也。重曰爲中者布而衣。衣而量者也。自童而老﹑自侏儒而長。人量悉視其人心。夫人未有不衣者。衣未有不布。布未有不量者。衣童以老爲過中。衣長人以侏儒是爲不及於中。聖人不如此其量也。若夫釋也者則不衣矣。不衣不布矣。不布而量何施。故曰不爲中。黃之異緇也則首譬曰尙欲爲魚也盡之矣𨿽然魚有躍者化者時離水而徹飲者有矣似難而易也魚不化不躍而不離水也而飲必無不淸者有之乎似易而難也故曰中庸不可能也。

○論中二

天與人其得一同也人有骸天無骸無骸則一不役於骸﹑一不役於骸﹑故一不病﹑一役於骸﹑故一病﹑一不病者何﹑堯傳舜﹑舜傳禹﹑曰道心者是也﹑一病者何﹑堯傳舜﹑舜傳禹﹑曰人心者是也﹑微者何骸勝一而一者膏日火以消矣危者何一不能勝骸而骸者土日簣以髙矣中之云者酌其人之骸而天之之謂也。猶曰半其道心者亦半其人心者之謂也。故曰中也。是中也。難言也。言半則幾於墮而執矣。故曰中也者。貴時之也。難言也。凡二聖人者�始之治其心於土階者不過三尺中﹑治其軀於形者不過七尺中�其夔及其象九其男二其女者多亦不過數人中而卒之利億兆爭參兩者皆是物也是二聖人之善�也﹑因其人而人之也。不可以天之也。然而莫非天也。亦因其不可純以一而一之也。然而莫非以一也。故精也者精之乎此中也。一也者一之乎此中也。精也者治玉者之切與磨也。玉玉而切與磨之則一也。此二聖人之中之者之功也。二聖人者以骸治骸以人治人者也。骸者何竅也鞹也軀也殼也。噫二聖人不能彊人以純天也。以其人人也。是二聖人之不得巳也。至語其得一也。則人也。猶之天也。

○論中三

自上古以至今聖人者不少矣必多矣自君四海主億兆瑣至治一曲之藝凡利人者皆聖人也周所謂道在瓦礫在屎溺意豈引且觸於斯耶故馬醫醬師治尺箠灑寸鐵而初之者皆聖人也吾且以治者舉人出一思也﹑人創一事也﹑又人累千百人也﹑年累千萬年也﹑而後天下之治具始大以明備﹑忠而質﹑質而文﹑文而至於不可加而具之枚亦不可數﹑使今者一人也﹑而曰我自爲之﹑而自用之﹑而又必待其全而後用﹑則終古不治矣﹑故治必累聖人而後治﹑夫旣巳如是而足以治矣﹑而彼一人者又曰我必自爲之而後治之﹑則非愚則病惑者矣﹑故治莫利於因﹑因而博﹑則其去自爲而自用者不遠也﹑惟因而不博者得之﹑夫孔子學幾七十矣﹑老矣﹑煉而酌且審矣﹑亦博而且約矣﹑而所刪所定所贊而所修者幾何哉﹑治備是矣﹑民可以使由而止矣﹑而今之治者顧曰我且博焉則非愚且病惑者矣﹑故曰貴因﹑故又曰因又不貴博﹑農咀艸軒與岐也﹑區也緩也和也鵲也倉也而方也而七者必曰我自爲農也﹑自爲軒也﹑自爲岐也﹑而區而緩而和而鵲而倉而自方也﹑非苦悖且不暇﹑故曰貴因﹑因又貴不博﹑孔所刪諸者是矣﹑故曰孔子集大成集其大於帝者王者也𨿽然之方也而方之抑未也而方方者一世一者方方者也故旦也者以其因者思兼於方則不必皆合﹑不合則思﹑思則得﹑得則待旦﹑待旦則果用而果合﹑是之謂因方而不病於方﹑是之謂藥之王﹑醫之綱﹑乃民徳則醜矣﹑分則有常﹑必使之農其農而商其商﹑視其木以梁﹑今之亂學者類以梁而不視其木者也故彊齊民而學帝與王之學以爲盡帝與王之梁

○論中四

凡博者一之影也。蛻也。而始安有博。凡博者悉病也。凡聖人之博博其所分也﹑譬之醫奕﹑吾奕也﹑奕有譜盡奕譜而奕止矣吾醫也醫有譜盡醫譜而醫止矣故博也﹑亦約也﹑不博其分而博其所不分﹑而後有百子。百子而用者自霸以彊自彊以譎自譎以攘而縱以橫而莫知其所終悉博也博而無所用者則今之所云詞家之流者是也﹑夫詞其始也而貴於詞者曰興也﹑故詞一也﹑古之字於詞者如彼而人興﹑今之字於詞者如此而人亦興﹑興一也而字二耳﹑興一而字二者﹑古字艱。艱生解。解生易。易生不古矣。不古者俗矣。古句彌難。難生解。解生多。多又生多。多生不古。不古生不勁矣。是時使然也。非可不然而故然之也。興不興不系也。故夫詩也者古康衢也。今漸而裏之優唱也。古墳也。今漸而裏唱者之所謂賓之白也。悉時然也。非可不然而故然之也。故夫凖文與詩也者﹑則墳與賓﹑康與裏﹑何可同日語也﹑至興則文固不若賓﹑康不勝裏也﹑非獨小人然﹑大人固且然也今操此者不務此之興而急彼之不興。此何異奪裘葛以取溫涼。而取溫涼於獸皮也木葉也。曰爲其爲古也。惑甚矣。噫木獸之又難能也今且紫而敗素矣繡而爛纈矣剪楮矣織蝥矣夫論媒者貴許婚勸貸者貴出鏹貴興也非較咻於齊楚也齊語而敗婚齊語而脫鏹何取於齊咻也舉一焉今之爲詞而敍吏者﹑古銜如彼﹑則今銜必彼也﹑而敍地者﹑古名如彼﹑今名必彼也﹑其它靡不然﹑而乃忘其彼之古者卽我之今也幕古而反其所眞爲古者則惑之甚也𨿽然之言殆爲詞而取興於人心者設也。如詞而徒取興於人口者也。取興於人耳者也。取興於人目者也。而直求溫涼於獸與木也。而以爲古者。則亦莫敝於今矣。何者悉襲也。悉剿也。悉潦也。一其奴而百其役也其最下者又悉朦也悉刖也悉自雷也悉求唐子而不出域也悉靑州之藥九子也語之其所合者則欣然。語之其所不合與不知者不笑則訕且怒矣耳而曰唐矣語初盛則愕矧其上耳而曰漢矣捨有味乎其言之輩數語則涸矧其上是其諸所爲奴而役者多不踰數葉楮﹑少不能數十百字而止耳﹑往往拾唾餕以爲腴﹑而自以爲養﹑間從而論其興於心﹑並其所謂興於耳目口者﹑而忽焉其若喪。夫其獘也如是。則不博也。乃不知其俑也。俑於博也。

○論中五

明明徳三語綱也八條目二十語目也三虛也八實也三闔也八開也三根本也八枝葉也三起八也八結三也本末二字云者一篇之眼也何謂眼如人身然百體相率似膚毛臣妾輩相似也至眸子則豁然朗而異突以警故作者之精而旨者瞰是也文貴眼此也故詩有詩眼而禪句中有禪眼大學首篇人人熟之者也而文之體要盡是矣通其故千萬篇一也首尻與脊也然而一開一闔者﹑則又且無定立也﹑隨其所宜而適也﹑故凡作者長短不同此同也丰瘠不同此同也詩與文不同此同也自上古之文與詩與今之優之唱而白之賓者不同此同也多此者添虵足也﹑不及此者斷寉足也﹑而昧此而妄作者貂不足也﹑指畫並攫搏泥而思飽其腹也﹑將以動眾焉而顧失其謏也﹑

○論中六

姑譬以今吳之畵首英浙之畵首進也令丏畵者實以英與進也而名以公與孤必否也令丏文者實以左與屈而名以左與屈必否也必趙以孟也何輕者之不貴贗而貴贗者之不輕耶非此宜贗而彼宜不贗也古之文也一今之文也二文也一故薦者必文。文者必貴。貴者必尙。而今也實者亡矣。而其尙者尢習也。不得於實而猶希其名。故習貴贗也。實攺而名不攺也。非今之求文者求文於旣貴者之責也。乃今之求文者求文於未貴者之責也。若畵則一而未嘗有攺也。今求文於士者亦一而未嘗有攺。斯無贗文矣。

○論中七

聃也﹑禦寇也﹑周也﹑中國之釋也﹑其於曇也﹑猶契也﹑印也﹑不約而同也﹑與吾儒並立而爲二﹑止此矣﹑他無所謂道也﹑其卒流而爲養生﹑聃之徒之爲也入不測之淵海以學沒而巳者。非求以得珠也。至海之半不期而得珠焉。而後之學沒者。遂遷其學於珠。此養生之說熾而他端者始蝟興而榛塞之山也﹑故道之名岐於此﹑與釋與儒而爲三﹑而本非三也﹑二之三嫡之庶統之閏也楚之有昭景也甲氏也漢之有陀也

○會稽縣誌諸論

諸論術工經濟言入典刑與唐宋名家亦略相當

地理總論

沿革論

分野論

形勝論

山川論

風俗論

物產論

治書總論

設官論

作邑論

戶書總論

徭賦論

戶口論

水利論

災異論

禮書總論

官師論

選舉論

祠祀論

古迹論

地理總論

余志會稽縣首地書而地之目六曰沿革分野形勝山川物產風俗是也考之王制曰廣谷大川異制民生﹑其間異俗剛柔輕重遲速異齊五味異和器械異制衣服異宜修其教不易其俗齊其政不易其宜夫所謂川谷卽地書中之山川也﹑其曰廣大卽形勝也﹑曰民生剛柔輕重遲速則風俗之所由也﹑曰味曰器曰衣則物產之流也﹑四物者之受成於地也﹑亦猶冶之於器。劍不可以爲戟。而卮不可以爲壺。工人者亦就其近而稍磨之耳。故曰五方之民皆有性也不可以推移其教可循其政可齊而俗與宜不可易今夫天下大器也會稽亦冶中之一器也長是邑者猶工也告工以其器故必先冶告長以其治故必先地或者曰地先而邑之沿革則後﹑若夫分野則天也﹑天又先於地﹑於志而首沿革何也﹑曰呼馬者呼驪馬則他馬不得應。徒曰馬則他馬得應之。今志邑者不首沿革。是呼馬而不呼驪馬也。他邑者且紛起而應之矣。何有於分野。

沿革論

余考諸史會稽之爲邑自隋開皇九年始則自開皇以前至於秦史冊中凡稱會稽者並郡也而今之志邑者往往取郡事以入邑豈非以會稽之名通乎郡邑﹑而不深者在何時則專以名郡在何時則兼以名邑之過歟開皇以前有會稽郡無會稽邑而會稽一邑其時尙分爲山陰土虞永興始寧四邑開皇以後有會稽郡亦有會稽邑而山陰上虞永興始寧四邑始並爲會稽一邑由此推之開皇以前凡史冊中所紀人物有不指其邑漫稱曰會稽者蓋一郡全屬之人﹑悉得而冒之﹑豈直四邑中人哉﹑而今顧欲以未經稱邑之會稽以當之亦悖矣﹑如此又烏取於沿革﹑故余之志會稽也﹑凡有關於邑者悉自肇邑始時隋開皇九年則其時也﹑

分野論

古今志星分者無慮十家﹑皆以鬥牛屬吳越﹑又必系之曰揚州﹑信矣﹑然以天下之大而有揚州﹑揚州而有吳越﹑吳越而有浙之省﹑浙之省而有郡﹑郡而有會稽一邑﹑其占驗系於鬥牛者。不亦鮮耶。在春秋吳伐越。史墨曰越得歲而伐之。必受其凶。在漢歲星熒惑太白聚斗牛之間。其後孫氏實有江左。在晉符堅將入寇石越曰。今歲在吳。天道不順。巳而堅果敗。在陳叔寶將敗有星孛於牽牛。由此推之。蓋以緯承經。有善測者。寸而析之。不專於其星而於其辰。則會稽之鬥牛。其祥其災。可坐而得也。又何鮮之可議耶。豫章人占王气主臨安。雷煥占劍气主丰城。而鄭康成之注周禮亦曰州中諸國於星亦有分書。卽是說也。而惜其書亡矣。今所謂淸類者。果盡得其旨耶。說者又疑越東南而牛女北宿。夫以數里之山。松生其南而苓生其北。彼枯此枯。彼榮此榮。精通之極也。今玄黃抱負本不相間。人以其所見淸濁之景而自間之。黃有盡而玄無窮。如球之浮一粟於其中。人又以其所處一隅之小。而遂欲定天地之南北。無怪其窒而疑。也僧一行之言曰星之與土。以精气相屬。而不系於方隅。信矣。

形勝論

夫郡邑之有形勝豈取於觀遊哉易曰地險山川丘陵也史稱秦四塞之國被山帶渭東有關河西有漢中南有巴蜀北有代馬此天府也推此言也可以知形勝之說矣會稽東有娥江北有大海南有杉木駐日嶀山諸嶺之厄而西界於山陰之鄰封辟之於人背腹手足之勢完。而水陸之險備矣。地六千頃丁男六萬人碁錯其間無事則耕食而鑿飲。有事則荷戈帶甲以壁於四郊。若向者批東關敝淸風以與倭夷相從事。據險以圖。擇利而進。則所謂娥江大海諸嶺鄰封之未必不爲我增而壯也。審矣。若彼諸所稱佳山水以爲勝者﹑是觀遊之具﹑非形勝之謂也﹑巳志之山川部中矣。

山川論

紀揚州之山川者在禹貢曰彭蠡曰三河曰震澤而止在周禮曰會稽曰具區曰三江曰五湖而止彼州者於天下九之一也﹑今邑者於天下幾於千之一也﹑一聖君。一賢相。書天下九之一之山川。不滿一尺牘。今之志會稽者。書天下千之一之山川。乃累數十紙而未終。且間有缺。曷故哉。秦以前天下之地﹑各屬其封國﹑則王者制其貢而巳耳﹑不責其數可也﹑故夏之物於揚州亦止曰貢金三品瑤筱簜齒革毛羽木而巳﹑周之物於揚州亦止曰金錫竹箭而巳﹑秦以後天下之地一統於京師﹑惟一統於京師﹑則王者𨿽制其貢矣﹑不責其數不可也﹑故一毛一鱗之所產﹑亦必稽於土﹑登於版﹑與壤畝等也﹑而不敢以謾﹑夫物不責其數。故山川可略也。可略故紀山川其大如州者不滿一尺牘。物責其數。故山川不可略也。不可略故紀山川其小如邑者。累十數紙而未終。且間有缺。

風俗論

老子曰至治之極鄰國相望雞犬之聲相聞民各甘其食美其服安其俗樂其業至老死不相往來夫以予觀於古所摘而列者諸志語則會稽者﹑重犯法勤儉重祭祀﹑文雅而風流﹑其俗也願不安之﹑而今之所安者婚論財﹑嫁率破家﹑乃至生女則溺之﹑父母死不以戚﹑乃反髙會召客﹑如慶其所歡事﹑惑於堪輿家則有數十年暴露其父母而不顧者﹑民有四耕耨而誦其業絲布其服魚鹽與稻果蓏而蠃蛤其食也顧不樂之美之甘之﹑而今之所樂者﹑其業在博塞以爲生﹑羣少年日鷙於市井﹑黠佃逋主者之租﹑又從而駕禍以脇之﹑所甘所美﹑其在食且服者﹑窮江之南北﹑山之東西﹑競其綺麗﹑罄其方之所輸﹑其多不可以指數﹑夫若老子言鄰國可相望﹑而不相往來﹑此蓋上古時事﹑余亦安敢以望於今之會稽也哉﹑至如司馬某所稱特數十年以前之會稽耳﹑今不望於上古﹑而望於數十年之前﹑又革其甚者﹑於俗若婚之論財若厚嫁若溺若喪父母而盛宴﹑與暴露其父母﹑於業若博若羣少若黠佃﹑於服於食若窮江南北山東西之華靡﹑噫俗其殆庶幾哉﹑夫人之身有癅也﹑俗亦有癅﹑俗之癅則有丏﹑口丏以戶稱﹑不知其所始﹑相傳爲宋罪俘之遺﹑故擯之﹑名墮民其內外率習汗賤無賴﹑四民中居業不得占﹑彼所業﹑民亦絕不冒之﹑四民中所藉﹑彼不得藉﹑彼所籍﹑民亦絕不入﹑四民中卽所常服﹑彼亦不得服﹑蓋四民向號曰是出於官特用以別且辱之者也﹑而藉與業﹑至於今不亂服則稍僭而亂矣﹑丏以民擯巳若是甚也﹑亦競盟其黨以相訟僥﹑必勝於民﹑官玆土者知之﹑則右民﹑偶不及知則亦時左民﹑民恥之務以所沿之俗聞﹑必右而後巳﹑於是丏之盟其黨﹑以求右民者滋益甚﹑故曰丏者俗之癅也﹑𨿽然癅卒自外於常膚則癅之也宜﹑苟癅者肯自咎曰我今且受藥﹑且圖自化爲常膚﹑烏必癅而決之哉﹑經不云乎﹑人而不仁﹑疾之巳甚﹑亂也﹑

丏自言曰宋將焦光瓚部落以叛宋投金故被�目之曰墮民�男子每候婚喪家或元旦則羣索酒食婦則習媒或伴良家新娶嫁又爲婦貿便見竊攘尢善爲流言亂是非問人骨肉○男業捕蛙賣餳拗竹爲牛頭燈如牛頭樣擎編機扣塑土牛土偶打夜狐卽逐鬼也女則爲人家拗女髻冠梳髮爲髢羣走市巷兼就所私○籍曰丏戶卽有產不得充糧里正長亦禁其學○舊志帽以狗頭狀裙布以橫不長衫扁其門曰丏

物產論

計然言於範蠡曰知鬭則修備時同則修物二者形則萬貨之情﹑可得而睹﹑故歲在金穰水毀木饑火旱此言時之用也﹑故旱則資舟﹑水則資車﹑而物飲理可知矣﹑又曰糶二十病農﹑九十病末﹑平糶齊物﹑關市不乏﹑治國之道也故積貯之理務完物無息幣以物相貿易腐敗而食之斯言也越用之以富其家今農之粟末之幣與物在會稽者不特二三增於計然時巳也﹑然而不免於常歉者﹑豈乏然與蠡其人乎﹑殆非也﹑古之劑農與末也恆在上。今之劑農與末也恆在下。卽有然與蠡其人將安所用乎。姑舉其一蓋自釀之利一昂﹑而秣者幾十之四﹑秔者僅十之六﹑釀日行而炊日阻農者且病農而莫之制也﹑況得制其末乎﹑吾故曰𨿽有然與蠡而無所施者此也﹑

治書總論

夫有地如會稽則地不攺辟而教養之政可施矣﹑然地非能以自施也﹑必付之能者曰設官設官不能以露而出政與民之露而處也必付之匠曰作邑自周之有官曰正始以至我明之有官曰知縣而止其屬凡數十百計﹑悉官之設也﹑自居縣之官曰署始以至衛民之居曰烽堠而止其數凡以九計﹑悉邑之作也﹑斯二者因地以爲治也﹑故統之曰治書﹑

設官論

余讀柳子封建大約謂上古之時起於有爭而就質﹑於是刑政漸以生焉﹑是故有裏胥而後有縣大夫﹑有縣大夫而後有諸侯﹑有諸侯而後有天子﹑自天子至於裏胥﹑皆有徳者也﹑死必求其子而封之﹑此封建之所由始也﹑信斯言也﹑則縣大夫之設。其初且未屬於天子。而民自求有徳者以聽其治。其後旣有天子。則天子始求諸有徳者。責其治以加於民。然而自始求之外子孫嗣其祖以爲治﹑未必肖之者亦多矣﹑而今之言制者每每進封建而退郡縣之設官﹑噫今所設之官﹑類皆天子求諸有徳﹑責其治以加於民﹑亦猶古初民自求諸有徳以聽其治之類也﹑卽有鮮徳者﹑亦不猶古初之後﹑其子孫嗣以爲治﹑未必肖其祖之類耶﹑如此則凡鮮徳者其爲官之責而非設官之責也亦明矣言制者又烏得進封建而退郡縣之設官耶

作邑論

邑設之官凡以爲邑也邑不作﹑何以爲邑耶﹑邑之作﹑必作署以居官曰縣之署﹑作屬署以居屬之官曰屬之署﹑作學署以居先師之神若師與徒曰學之署﹑而署之寓者宮不隸於邑土隸於邑廢者昔常置官亦置署今省官亦省署故曰寓曰廢疆域以界民城池﹑以衛坊以領城之內﹑裏以領城之外﹑市以貿內﹑鎭以貿外﹑津梁以兼濟其內與外﹑郵捨以出命於外﹑入命於內﹑警以候內﹑烽以候外﹑咸邑之所以爲邑﹑故統之曰作邑﹑

戶書總論

計邑口以料民自軍竈至僧道其類十有七其數六萬有奇計邑畝以料上自而至溇其類七其數七十萬七千有奇而口之役於其上者二曰銀以顧役曰力以自役其人五百八十有九其往役之所六十有八畝之賦於其上者二曰本色以便輸近曰折色以便輸遠其目七總會之數米五萬二千六百六十二石有奇鈔九千三百四十五貫八百文有奇而茗之貢與諸榷之不出於畝水利災祥之不關於賦者不與焉夫是口與畝茗之貢與諸榷上資其養於民亦上所以養乎民者也凡養之義類屬戶﹑作戶書﹑戶書者﹑與地書中之物產則關也﹑而物產出乎山川山川地也地從星星從邑之沿革

徭賦論

余聞諸長老云徭賦之法蓋莫善於今之一條鞭矣苐慮其不終耳其意大略謂均平之始行也下諸縣長吏自爲議縣長吏以上方從儉柰何今巳獨�奢之嫌乃忍取其疑於奢者一切裁罷以報而今者每一舉動﹑或承上片檄則往往顧橐匣而局脊掌橐之吏與輔肆之人且愁見及矣至於顧役之繁且苦若倉傳者亦往往直不稱勞﹑莫靑應募﹑故長老相與言曰﹑誠使更泒數百金於槪邑﹑不過畝費一毫釐﹑不然行且見千百年之大利坐變矣﹑何者圖蠲丁者將乘其隙而陰壞之也﹑始正統間禦史朱英創爲十年一役議當時便之今僅百餘年乃更之如反掌志民瘼者愼母爲畝惜一毫釐使圖蠲者得乘之以變此良法則幸甚矣則幸甚矣

戶口論

夫口與業相停而養始不病。養不病而後可以責民之馴。今按於籍口六萬二千有奇﹑不丁不籍者奚啻三倍之﹑而一邑之田僅四十餘萬畝﹑富人往往累千至百十等其類而分之﹑止須數千家而盡有四十餘萬之田矣﹑合計依田而食與依他業別產而食者僅彁令十萬人不饑耳﹑此外則不沾寸土者尙十餘萬人也﹑然卽令不占於富而井分之上亦不足矣﹑烏在其爲不病於養哉﹑旣病其養而欲責其馴加於無恆產而有恆心者則可耳﹑而若是者能幾何人哉﹑噫亦窮矣﹑蘇軾有言吳蜀有可耕之人而無其地。荊襄有可耕之地而無其人。軾之意大約欲輩徙機寒。正令口與業相停也。嗟乎此豈易言者哉。

水利論

夫會稽上承諸流而下迫海其賦入之多寡恆視畜泄之時不故畝者胃也。上流者咽喉也。海者尾閭也。故咽喉治尾閭節則胃和而精不則不失咽喉尾閭胃之所由以養者也。余故志水利於徭役之後。俾司牧者知所重云。

災異論

夫水利關於畝﹑則列之戶可也﹑災異於戶曷關哉﹑夫六气調風雨和則年穀物繁而齒育﹑不則年凶物耗而天札興﹑故災異之關於戶﹑彌甚於水利也﹑然詳於地而略於天又何哉﹑曰災之見於天者郡則同也省於天下則同也若其見乎地則於邑尢切矣余故特詳焉﹑噫致災之由﹑弭災之道﹑固有任其責者矣﹑

禮書總論

夫民有養則可教﹑官若師皆教之之人也﹑教之之人﹑與受教之人﹑必各有以風之而教益振﹑故宦迹選舉﹑人物出焉﹑而若寓賢若貞烈若藝術仙釋﹑皆人物之類也﹑故悉隸於人物志﹑祠祀以追崇其賢有徳者也﹑志古迹以不忘其賢有徳者也﹑其於人物亦類也﹑而繼之以寺觀何耶﹑寺觀固二氏之賢有徳者棲也﹑亦聽其徒以祠祀之賢耳﹑且彼二氏之教﹑與吾聖人之教﹑疊爲消長者也﹑吾用是以徵教﹑故不可得而遺也﹑噫﹑邑而至是亦備矣﹑而總之不外乎教﹑凡教之義類屬禮作禮書禮書者與地中之風俗則關也而風俗因乎山川山川地也地從星星從邑之沿革

官師論

官師之表無所取取於邑若校之題名記而表之耳蓋彼之記者遇一官則書曰某遇一師則書曰某不問其人之臧否與無所臧否者也故此之表者考一官則謹書如記曰某考一師則謹書如記曰某亦不問其人之臧否與無所臧否者也間有逸於題名而掛於他書者﹑則謹采而書之﹑亦如前之不問其人焉﹑同於題名而巳﹑𨿽然亦間有遇其人之賢﹑而不得不問﹑又拘於傅之例﹑而不敢遽入者﹑則爲稍書數語於其名之下﹑此爲異於題名云爾﹑

選舉論

選舉不問其人之何如﹑遇名則書﹑與官師同﹑取諸科錄以考﹑與考於題名記者同﹑間有書數語於名之下﹑其例與書數語於官師表之下亦同﹑故不別論﹑

祠祀論

邑之有祠﹑凡以爲年也﹑彼神之關於年者﹑邑旣祀之矣﹑若嶽之鎭則該一州﹑禹之功則在九州島﹑天子之命祀也而地寓於邑之內﹑故邑亦得書﹑凡以爲賢也﹑彼鬼之關於賢者﹑邑旣祀之矣﹑若祀之創於私墓之祭於其子孫﹑又非有天子之命祀也﹑而思系於邑之公﹑故亦得書於邑﹑厲又非賢。又非年也。而祀之。且書之。何耶。屈平之歌國殤。有曰身旣死兮神以靈。魂魄毅兮爲鬼雄﹑而子產亦曰。匹夫匹婦其魂魄猶能依馮於人以爲滛厲。夫殤傷也。厲沴也矧飽餒於幽澤枯之義也。豈直年焉巳哉。

古迹論

賢人隱士之所寓澤系而風流。能使過者興感。而聞者思齊。載記者抉幽拾落﹑累冊而書之﹑則又何怪焉﹑至若追道上世。遐引眇怪。而古之迹也。不以荒乎。𨿽然。長人之骨。肅愼之矢。孔子所不廢於博聞者也。向使適晉者。不能述黃熊。又不知實沈臺駘之所在。則又何以能重鄭。故知使於四方。不辱君命。非專取於詩矣。

徐文長文集卷之十八【終】

●徐文長文集卷之十九

公安袁宏道中郎評點

門人章斐然華甫校訂

策

問韓信破趙用背水陣其言曰置之死地而後生置之亡地而後存又曰信非得素拊循士大夫驅士人而戰故其勢必當置之死地使人人自爲戰予之生地則走何前日石墩之戰兵以臨水而大敗近日柯亭之戰兵登岸卽捨舟以堅其死又敗將以爲不置之死地矣則旣以置之死地矣將以爲信之兵練習嚴法而今日之兵不練習嚴法耶則信又謂驅市人而使之矣用法同而勝敗異其故何也

○問韓信破趙用背水陣其言曰置之死地而後生置之亡地而後存又曰信非得素拊循士大夫驅士人而戰故其勢必當置之死地使人人自爲戰予之生地則走何前日石墩之戰兵以臨水而大敗近日柯亭之戰兵登岸卽捨舟以堅其死又敗將以爲不置之死地矣則旣以置之死地矣將以爲信之兵練習嚴法而今日之兵不練習嚴法耶則信又謂驅市人而使之矣用法同而勝敗異其故何也議極明鬯

渭謹按韓信傳及髙帝紀二年漢兵敗睢水上漢王依周呂收士卒至三年遂使信下井陘擊趙故當其令禆將傳餐云破趙會食諸將皆莫信佯應曰諾則信所謂非得素拊循士大夫驅市人而使戰也誠然矣然卒以背水而勝者何也蓋信之軍非取於陣之背水而巳也觀其誡輕騎拔趙幟而立漢幟也則亦必誡水上之軍以戰時佯北之故矣於是水上軍知信之敗也爲詐而陰寓取勝之計見幟之立也果眞而益信取勝之驗辟如舟人巳逆睹安流之在前縣水激湍祗尋丈耳致死命於尋丈則坐享其安流人孰不竭力以爲之哉而況乎背水先陣而趙兵後逐﹑先陣則知水之爲險也巳熟。而致死之心牢。後逐則吾之待擊也豫。而應敵之气暇。是以畏水勝於畏敵而敵不之知。方以爲畏敵勝於畏水也。而欲擠之使入。不亦難哉。且非特爾也。方其走也戰壁之兵。與水上相合。旣協力而有恃。而大將所在。士又不得不周旋於其間。以是數者。曷爲而不勝。今柯亭之戰也則不然﹑賊巳入深地陷澤中則是賊先背水知水之爲險也熟而致死之心牢﹑而我方渡兵後擊又妄意其饑疲而欲以易取夫渡兵後擊則方其捨水登岸意常在於舟船而若有所援是處地不先而待擊不豫也﹑欲以易取而突犯其難則倉卒而無所措﹑是處地【有闕文】

【上闕】問在昔髙皇帝之計元孽於滇也旣定而寇且叛者再凡四舉而始得盡臣其人郡縣共地列聖承之在正統間則有孟養之變麓川之變在嘉靖間則有元江之變武定之變末及三十年邇復有緬甸之變矣夫以髙皇之威靈神武取中原如拉朽而奄奄胡孽顧隨服而隨叛此貓可委曰桀犬不忘吠堯﹑螗螂盲虫﹑不知有車轍耳﹑乃至自我成祖繼統諸宗疊興庥庇華夷覆載無間迨我今上聖明其於懷柔遐裔之徳不特媲美祖宗抑亦迥邁千古赤子黔黎𦇤褓椎結而彼乃飽乳齒膚﹑襲頑未巳﹑語云驕子誶母﹑此漸不可長也意者在滇諸司當無事時或有取侮之隙﹑及有事時亦鮮禦侮之才﹑又遠在萬里外﹑未及稟受我列聖廟算如髙皇時歟﹑不然何文徳同而武功之效異也

問兵法有曰我可以往彼可以來者爲交地又曰交地吾將謹其守又曰威加於敵則其交不得合由此言之鐜地者不可不預計者也雲南在貴州西九驛僅一綫路通行旅耳自雲南而北以向中州必假道於貴萬一有鳴吠之梗則懸隔不得通𨿽間道有二並犬牙於川久而榛迷交地泯矣生輩生長其鄕﹑傳之故老﹑豈盡無聞幸舉以相告﹑從滇池而之川以達中州者爲何府﹑從武定而之川以達中州者爲何衛﹑問自結繩以後至三王五帝三王之書﹑學者窮年不能析其精﹑設徒讀其文﹑可計月而了也﹑豈周公時作禮樂諸經﹑初不甚繁﹑秦燔之而漢儒得爭以僞售﹑故禮書卽有四種﹑況兼其它﹑卽徒讀亦窮年不可了矣﹑後之以科條舉者﹑在漢時稱明經不及史﹑唐則惟三史而巳﹑故讀者亦尙易精﹑至於今史之多奚啻百倍﹑而六部等曹之職掌紛如蝟毛﹑科場五策乃盡以責對於諸經生不特對者拾括以對而問者亦未免拾括以問是彼我並棄實而矜華也𨿽多亦奚以爲﹑今欲於諸生從五經中人占一經如故﹑而於六部諸職掌中人自量習其所優﹑亦各止占一事﹑自始仕至上卿不攺以他﹑如監之習天文者﹑然苟在徳學髙等﹑可備凝丞﹑則另爲一科以儲館閣之養﹑愚欲有之言而未決也﹑故與諸子商之

問今之吏每授必以遠方者自大使者而下卽握符控方面等往往必參之以任子卽未盡然盡然之者不少矣﹑而雲貴爲甚﹑其它秩五六﹑及秩所未收者﹑非貲以輸而得﹑則老而貢以得﹑及名法輩有所仗而猥以得者也﹑上之人旣以遠而付治於此輩﹑此輩亦以遠以睥睨﹑苟且陰報於上之人﹑以故吏炬益壞而民亦日益不堪其在髙甲雋才﹑往往欲試利器﹑甘盤錯﹑易險阻﹑叱羊腸者﹑顧以駢任腹腴臥而了治﹑爲閉其所長不得盡﹑恆苦鬱鬱﹑而柄是者未易攺故常來眾怒也﹑餘思有以兩全之﹑十得二三矣﹑諸子幸助其所不及﹑

問禹惡在旨酒好在善言﹑非事也﹑心也﹑湯之執中立賢與文之視民望道﹑武之不泄不忘﹑並非事也﹑心也﹑至周公子輿氏﹑乃始約此四心爲四事。縱如其言。爲四事而巳耳。何所不合。而乃日夜以思耶。回之問爲邦﹑夫子告以王者之事﹑樂王韶舞﹑姑未論玉曰殷輅周冕則輿人輪人司服者﹑各營之司空﹑春官一小臣﹑�����﹑與諸臣隨事隨分。各服之乘之巳耳。���猶今告朔一歲書也。之三者何川特舉以爲�佐者告耶。諸生儻亦有疑而思﹑思而得﹑得而幸釋�之疑者乎﹑謹拭目以俟﹑

徐文長文集卷之十九【終】

●徐文長文集卷之二十

公安袁宏道中郎評點

門人章斐然華甫校訂

序

胡公文集序

葉子肅詩序

送李子遂序

四書繪序

詩說序

送通府王公序

送推府王公序

贈李都使序

陶宅戰歸序

沈氏號篇序

曲序

贈禮師序

肖甫詩序

玄抄類摘序

抄代集小序

抄小集自序

刻沛言序

陸氏譜序

李伯子畵冊序

贈吳宣府序

注參同契序

贈嚴宗源序

逃禪集序

贈婦翁潘公序

覽越篇序

王山人贈言

北臺疏艸序

雲南武錄序

贈李宣鎭序

周湣婦集序

海上生華氏序

著郭子序

贈張君序

代邊帥壽張相公母夫人序

送沈君叔成序

八駿圖序

贈梁尙書公序

贈李長公序

白氏譜序

亦陶集序

壽史母序

張母八十序

贈沈母序

○胡公文集序【�泉公】

渭讀昌黎與馮��文書謂巳所爲文意中以爲好﹑則人必以爲惡﹑小稱意﹑人小怪之大稱意﹑卽人必大怪之﹑至於應事作俗下文字下筆令人慚﹑小慚者人以爲小好﹑大慚者卽必以爲大好﹑蓋始而疑其言﹑其後渭頗學爲古文詞﹑亦輒稍應事則見其書於手者類不出於其心﹑蓋所謂人以爲好而巳慚之者時有焉﹑復歸罪於身之微而勢不可直。然考昌黎與馮宿論文時﹑亦旣取科第爲官人矣文之難人知之而應俗之文之難人其知之哉往渭冠時得見今右布政使胡公邊事疏於師季長沙公所﹑蓋讀之累日夜﹑卽仰而嘆曰﹑是古晁錯趙充國之流歟﹑恨不得一見其人﹑盡讀其平生所作而並窺其所謂應俗者﹑後十八年公自家起爲浙江按察使按察使��尊官也渭𨿽欲見不敢﹑而公固偶見渭所爲文於師所賞之﹑今渭來見﹑乃得盡讀其平生所作﹑而應俗者固十居六七大率皆秦漢名家所爲文而其隨事與人而各賦之。直不傷時。而婉不失巳。求昌黎之所慚而人以爲好者蓋寡矣。渭更仰而嘆曰。有徳者之言固如此夫蓋渭始謁公時親見公束帶階迎同飲食﹑從容談說﹑退必導於其衙之門﹑若不知渭爲一賤士﹑身爲巨公以臨之者﹑而其所操持﹑則固有千萬人必往之意﹑以形於文爲婉與直。皆其理宜也。胡所撓於心而慚。一日帥謂渭曰公嘗與餘言似欲子敍其集渭曰是小子之志也請不獲其敢以辭乃謹因論文而發其志如此﹑

○葉子肅詩序識超而言爽

人有學爲鳥言者。其音則鳥也。而性則人也。鳥有學爲人言者。其音則人也。而性則鳥也。此可以定人與鳥之衡哉。今之爲詩者何以異於是。不出於巳之所自得。而徒竊於人之所嘗言。曰某篇是某體。某篇則否。某句似某人。某句則否此𨿽極工逼肖而巳不免於鳥之爲人言矣若吾友子肅之詩則不然。其情坦以直故語無晦。其情散以博。故語無拘。其情多喜而少憂故語𨿽苦而能遣其情。好髙而恥下。故語𨿽儉而實丰。蓋所謂出於巳之所自得不竊於人之所嘗言者也。就其所自得。以論其所自鳴。規其微疵而約於至純。此則渭之所獻於子肅者也。若曰某篇不似某體。某句不似某人。是烏知子肅者哉。

○送李子遂序感慨中有一叚韻折

李君將歸建陽諸同門及渭旣以詩送之請於師長沙公爲之序而復命渭言於終篇渭嘗數與君談於禹迹寺中君爲予論學誠僞及王伯之辧﹑至以宋之稱大儒者以爲其言似堯舜而其行則有管仲之所不爲。漢之稱王佐者人皆許之而巳則必知其爲霸之餘習。其語甚嚴而理。扣其所以摘而對之蹽如也。至論蒯通讀樂毅傳輒泣下事又以爲通有毅之才志﹑通欲鼎分王韓信﹑若毅欲大燕﹑通以信不聽而沮﹑亦若毅以惠王不悅而奔﹑反若憫通之掩抑不信而恕之責者﹑其論古人物甚多﹑然大約如此﹑至論今世人名一時者﹑皆薄弗爲也﹑夫以君之髙明與其素定之見其於古之稱大儒王佐者皆有以持其衡。使人骨爽而耳快。顧獨恕天掉舌士。豈不以言王而行伯者。固不若行伯而言亦伯者之不欺罔人耶。此君之所以論學誠僞也。亦渭之素有是意而不敢言者也。君眞壯男子哉。宜其薄時人不爲也𨿽然古之人遠矣君之評設偶有不中焉懼其無以自明也今之人尙在也君之評縱無所不中焉適足以自累矣渭知君之學必爲誠而不爲僞。其事業必爲王而不爲伯。且欲君必求之微而母發之顯。長沙公旣巳導其源疏其流﹑而渭復敢抱一石以預防其■﹝米弟﹞米之罅者﹑蓋欲竊附於責善之道耳。他人誦此將有以渭言或氐之﹑或昂之﹑君定知其不爾也﹑

○四書繪序直述所感文自明快

嘉靖辛亥余讀書於錢塘之馬瑙山寺寺西近嶽鄂王祠兩廡壁畵王出處及徵討撫降事人馬弓旌馳騖伏匿之勢行營按壘叩首呼歡相問訊之狀顏色丹靑能顯其迹畵不能顯。輒復略書表敍比之尋史冊中語﹑似更明暢﹑且動人﹑其後讀內經气穴等篇﹑藏兪府兪之類﹑及諸經絡皆三百六十有五﹑扣其所在﹑𨿽百批注不了也﹑行市中買明堂圖四﹑長縈爲脈﹑圓孔爲穴﹑脈穴名字就記其旁﹑關鍵貫穿﹑向所不了﹑一覽而得焉﹑四書中語言﹑聖賢之精意也﹑全體似人身有脈絡孔穴﹑隱藏引帶﹑不出字句﹑而傳注講章﹑轉相纏說﹑未免牀上壘牀﹑乃感前事﹑始用五色筆繪之﹑卽其本文統極章叚字句﹑凡輕重緩急﹑或相印之處﹑各有點抹圈鉤﹑旣以色爲號﹑復造形相別﹑色以應色﹑形以應形形色所不能加乃始隱括數語脈穴之理自謂庶幾燦然夫繪之與解均屬筌蹄但其異處𨿽渭序中不能自表也學士君子﹑觀其繪書﹑幸有以相教﹑然渭所作繪之意﹑率感於明堂圖﹑

○詩說序【代】文長諸文多精論此篇尢其卓犖

予嘗閱孟徳所解孫子十三篇。及李衛公與唐太宗之所談說者。其言多非孫子本意至論二人用兵隨具平日之所說解而以施之於戰爭營守之間其功反出孫子上以知凡書之所載有不可盡知者不必正爲之解其要在於取吾心之所通以求適於用而巳而吾心之所通。以求書之所未通。𨿽未盡釋也。辟諸癢者。指摩以爲搔。夫爲不濟也。用吾心之所未通。以必求書之通。𨿽盡釋也。辟諸痺者。指搔以爲搔。未爲濟也。夫詩多至三百篇﹑孔子約其旨﹑乃曰興而巳矣。曰思無邪而巳矣。此則未嘗解之也。而其所以寓勸戒使人感善端而懲逸志者。自藹然溢於言外。至於所解見於魯論鄒書者﹑有若淇澳蒸民﹑裁數語耳。他若棠棣志懷也而以警遺。巧笑美質也而以訂禮。雄雉思君子也而以激門人之進善。是皆非正解者矣。會稽季先生所著詩說解頤凡四十卷﹑吾取而讀之﹑其大槪實有得於是﹑其志正﹑其見遠﹑其意悉本於經而不泥於舊聞﹑是以其爲說也卓而專﹑其成書也勇而敢﹑𨿽古詩人與吾相去數千載之上﹑諸家所注無慮數十百計未可以必知其彼之盡非而吾之盡是。至論取吾心之通以適於用。深有得於孔氏之遺者。先生一人而巳。夫以孟徳與衛公摘其所述兵家者流耳。有濟於用。而吾猶然取之。矧是書也。詎邪說正人心﹑上發先所未明。下有禆於後學者哉。吾讀之解頤焉因爲之刻﹑刻成而請序﹑遂序之若其剔隱伏刺缺漏按駁禁持胃搯而腎擢之𨿽善避者無所逃如子唐子所謂古經師不及者多散見於諸所著述不獨是書巳也

○送通府王公序【代】借景事來摹畫點綴而文最宕逸可誦

外物苟有所動其中。非必慕聲利而悅榮華。然後爲吾心之累。𨿽玩淸遊曠處髙明而禦文采亦吾心之累也今夫建寧非淸曠之所髙明之奧而文采之區乎。其名山巨溪則有武夷九曲列仙之所宅而風人之所寶也。其大賢鴻儒則有朱蔡遊胡魏眞之輩其它支裔不可勝數濂洛所不敢輕而關汾所不能窺也。其圖籍書記輻輳錯出坊市以千計富家大賈所不能聚而敏記捷視之人窮年累月所不能周也。故凡官建寧者淸心怡神則必入武夷九曲。訪古問道則必尋朱蔡諸賢之裏而拜揖徘徊於其間。至於觀覽者亦必求之於建陽之肆盈篋笥而後巳。以爲是淸曠且髙明而文采。與聲利榮華遠也。回視其中。能脫然無所動乎。吾未之知矣。餘同僚通判上海王君少年起進士歷工部郎中知貴林府以忤貴人攺今職頃之遷建寧同知將別予以赴予惟世之左遷者不戚然憂必矯焉以喜其遷而就職也不傲然其上下則必過爲斂抑彊笑語以和人。而君之處此也﹑若云之行空云自來去而空無所礙視吾之所謂有所動於其中者何如耶﹑今之官建寧也往遊武夷﹑問朱蔡之遺﹑購書記於肆以備覽觀﹑將必異於昔之官建寧者矣﹑

又【代】就職事發文愈峭直

府之同知大率以佐其府事然府中蘭鉇諸司各有所專掌而遂以軍伍之寄歸諸同知今天下衛所諸伍之中凡關木索執文書與兵卒甫至者富人戀家室則自進其買閒而冀得速去其貧若久在伍者官乃巧投其不便之役欲使以買巳而日久漸困不勝其求﹑輒相率引去﹑於是軍始有逃者﹑又故鄕門戶多蕃大而伍之祖孫或了然不相繼﹑則又以闕告﹑大抵一衛之中﹑逃與闕常八九﹑而存者無二三﹑同知者寬大則私其民曰諸逃者是伍之官驅之也曰諸闕者安土樂業胡一旦而轉徙於千萬里之外也於是爲之吝卹掩護於勾攝之中剛斷則詳其軍曰逃者攝矣或未攝者容可訪而系也闕者勾矣或未勾者容可偕而按核之也於是爲之搜羅連引於勾攝之外夫私其民民未見顯然蒙其惠也而軍之耗則歸之詳於軍軍亦未見顯然增其壯也而民之病則歸之同知者處此亦難矣。上海王先生以名進士歷工部郎大夫奉命董塡搉商於山東江浙之間其後虜入又與諸司監督甲冑戰鬭之器稱材敏芳潔出知桂林竟以違忤判紹興不數月而有建寧同知之命夫某固以同知紹興得侍先生之後者方今四郊多壘額制之軍旣凋敝如彼而禆補之法又兩難如此且逃闕於伍尙有盡射其糧﹑而顧募法興費復加倍﹑就使罷顧募勾射糧以盡復其額﹑誠亦未得銳壯可用之材﹑補軍之畫誠不可不講求其善而其愚未有所得也先生寬仁剛斷兼舉靡遺﹑其在中外﹑旣以聽聞其廉平﹑今而又幸親見於同署﹑其視事建寧之餘處兩難之際﹑長策遠攬﹑必有以教我耶﹑先生之行府中有詞以贈﹑而予又適署縣事於山陰﹑遂以縣之故事致私情云

○送推府王公序【代】婉曲感慨煙波自生

霸州王先生以進士出推紹興三年抱冊而上上而復來來不踰月又復召爲兵部武選主事兵部固多司武選爲大﹑武選固多事﹑襲替比試爲大﹑大凡襲替之事必稽其祖宗所始遷轉從來迨功過相因事愈多文書愈積掌者不可了則倚辦於吏﹑吏朿人以繁文或活脫而抵牾之較駁其毫毛動逾年歲於是襲者至則先艸屩結衣手袖數金望吏門而謁之長跪祈請佯縮其所欲與漸增盈焉不然將好其衣服則所持無有極巳又模擬試率以馳馬越溝墻發三矢俱中兩人對鎗不避乃爲中否者且逓有減今於溝墻鎗矢中否襲否何如耶官上至都督﹑下迨指揮﹑不問腹心四邊廉靜才賢者或肉生髀至問跨馬而食肉者曾有不朘剝以鬻致者耶其在邊者或敗臧坐機事計無賴率先關通幸虜小人得虜中回者幸其言語不達譯者虛張恐喝謂虜來且無數時急切用人朝上名而夕坐幄矣當今四郊多壘。士气冰解。姑治其標莫重於明賞罰吏持其襲替。可以明賞耶。寬比試於無事濫陛轉起用於有變。可以明罰耶。先生三年理郡刑賞罰無所不當威行而恩寓材敏而節堅夫兵刑之大者也班固以是作刑法志而不他著兵乃先生素平刑則何有於兵耶夫襲替比試之姦則先生之專職也﹑往大臣常有言者﹑其經營頗周悉﹑或亦可采而施行﹑其它則事在職方部諸司上贊公卿﹑下自相協和以采長而棄短﹑則先生亦有責也今朝廷方且重兵﹑故余於先生之行不以送而以告夫亦不忘在郡同事之情也

○贈李都使序【代】敍得峭勁

嘉靖丁卯冬朝廷旣生得海酋直其明年正月遂下令盡誅其夷黨之在岑港者時總兵兪公統舟師職分布謂響礁門在馬墓港北爲賊必走之路且近巢而險以屬廣東都指揮李公凡數月兵數十交﹑公益易賊每乘夜棹巨銃直抵其巢以中賊多死者﹑賊畏不敢出是路乃始爲火舟者三計焚港以走公知亦取數舟置兩竿於其首象齒列乃別出小艇以矢石擊其載火者而用所置竿逆火舟著壩岸焚殆盡賊計益窘﹑其後援者至自日本欲從馬墓入岑港公分二哨且守且擊之俘若溺者率相等賊竟不得入遁走死別嶼中其在岑港者怏怏走柯梅狐蹲鼠伏者又數閱月幸脫走蓋亦墮壞狼籍甚矣夫夷狄與人𨿽異性而辧死生明利害懲旣往而戒將來一也向使公守燛墓時其智勇或出入下賊舊者不出新者且必入出則愈驕入則愈大若巨魚決破罟任其去畱而無一梗之者然則生死孰辧利害孰明又何旣往之可懲將來之可戒哉凡人眩小利﹑昧大體﹑至兵則先首功後事機以此律公﹑所得少矣﹑可乎哉﹑適通判吳公與公共事之日久﹑其智與勇若勞苦﹑大約相似﹑比其歸府謀吾言馳贈之﹑且具言公性忠慨廉而有威提戎卒三千人坐百艘中且三年矣無不威且服者﹑始擒滅徐海諸酋曁直等咸預焉﹑而督府方以水道參將薦於朝其功名蓋不可量云

○陶宅戰歸序敍事中感慨發論意气悲遠

往昔松江之寇載連歲所擄掠航海而歸其畱者尙千人據陶宅繞水十數折阻狹橋懸岸伏深葦以爲險會淛福與南畿兩開府合吏士二萬人約諸道並入時會稽尉吳君言道險而遠須間道察虛實指地形令人各曉暢乃始逐程逼以進主者不然之兵刻期入果敗越十日再入又敗然戰時君獨能令兩健足裸走視賊巢中所望見擁諸兵仗坐屋角上二絳衣者知其艸人也始縱擊賊殺六十人斬十二級復以身殿他道之敗兵以出其所部七百人無一死者若其再戰之日則以百餘散走之卒搏勝寇於險以巳所乘馬脫兵備副使悉驅其敗卒使前獨瞋目斷後側頸顧而走引虛弓射卻其所追賊於是兩府始賞君以百金而恨不早用君之言嗟夫世獨憂無善言耳然或有言而不能手或能用而不察言之是非大抵能言者多在下不能察而用者多在上在上者冒虛位在下者無實權此事之所以日敝也予嘗追憶季夏時君獨驅遁賊百人陷臯埠澤中其後府中諸公與之持久余短衣混戰士舟中觀形勢知其必敗乃策戰守二事艸旣具復投諸匣中嘆曰儒哉儒哉獨無耳目人耶往冬王山人挾策呷轅門論柯亭之勝負如指諸掌無一聽之者其所聽者類皆兒童騃子之見而至瑣極陋之談乃卒取敗而悔矣今事且急府中數召山人與語其不聽山人者固如前而其所聽於他人者又亦如前也於是每拊髀而嘆乃今得聞君之事又拊而嘆曰吳君固縣尉然官也又數搏賊有明效言且不見用王山人未嘗試戰且一布衣耳其見棄復何怪吳君新安之巨家也以吏入粟尉會稽其爲政慈愛敏斷﹑臨財一毫無苟取至其提兵時乃反出其有以與士卒故士樂爲之死而君又多馳射劍槊占星校閱之技數出奇詭之計捨死爲士卒先士又益恃之戰遂有功然雅好結名士居常策馬馳襪首十數過王山人家論時事故山人於其戰歸也﹑謀餘言以贈之﹑嗟夫使有善用君者以盡辰君之才﹑卽封侯何足道哉﹑

○沈氏號篇序調亦纖媚

吾越有耶溪者帶遶名山﹑號稱佳麗﹑回洲度渚﹑涵鏡體以長﹑縈散藻澄苔﹑轉風光而輕泛﹑其在前代﹑尢爲巨觀紅渠映隔水之妝紫驑嘶落花之陌鏡湖伊邇蘭渚非遙嘉會不常良辰難待舟移景轉三春才子之遊日出煙消幾處漁郎之曲古今所記﹑圖牒攸存﹑邇來居士沈君棲眞妙致﹑挽慕前修﹑始羈迹於市廛﹑終寄情於魚鳥﹑眷言邪水﹑尢嗜曲涯﹑轉入一天﹑還回幾折數聲長笛渺滄浪而自如一掉扁舟入荷花而不見意將流傳斯景﹑爰授圖工﹑歌詠其由徧徵文士﹑乃於末簡﹑要予微言﹑今晨把玩﹑儼遊風景之眞﹑他日追陪﹑或預幾筵之末﹑

○曲序

海樵君詩篇子都侯巳刻於粵南至是從子某又取君所爲曲若干首刻而播於里巷藏其副於息柯亭中目曰息柯餘韻從眾好也業巳要予發其意於篇端予𨿽尙未見全篇也而故嘗與海樵君遊則固諗其聲矣辟若好琴瑟然其音無所不具其抒之於思也極其所到怨誹則可以稱小雅好色則可以配國風而其按之於指也遇小雅則聞之者足以怨遇國風則聞之者足以宣而君今巳弦解而柱崩矣﹑琴瑟之音﹑杳然雲散風駛而獨畱者譜固聞之者之所欲傾耳而起君於松楸之表者也而烏知其不傳哉﹑語曰睹貌相悅人之情也﹑悅則慕﹑慕則郁﹑郁而有所宣﹑則情散而事巳﹑無所宣或結而疹﹑否則或潛而必行其幽﹑是故聲之者宣之也﹑故觀玆譜者人將以爲登徒子莫如君余獨以爲反登徒子莫如君獨其聲艷耳空同子稱董子崔張劇當直繼離騷然則艷者固不妨於騷也噫此豈能人人盡道之哉

○贈禮師序論甚明確

昌黎之文余夙﹑誦好之至其論道則稍疵及攻佛又攻其麤者也余觀其送文暢者謂暢欲聞浮屠之說當就其師而問之不當從吾徒而請從吾徒而請乃羨吾君臣父子之懿文物事爲之盛而然耳此豈足以攻佛哉大約佛之精有學佛者所不知而吾儒知之吾儒之麤有吾儒自不能全而學佛者反全之者夫所謂君臣父子之懿文物事爲之盛非吾儒之麤者耶﹑不然將學佛者始祝發而髠之以爲絕父子薎君臣矣﹑旣畜發而冠之﹑擁笄墮珥忽焉長兒女幹祿而饕將無所不至﹑謂足以全父子而完君臣踐文物而履事爲之盛耶﹑某師自幼去俗爲僧大善寺中臘若干年衣衣食飯付應以給初無事於禪講蓋所謂不求佛之精者而心行直平﹑絕去勢利﹑祖其祖而父其父﹑子其子而孫其孫眞若俗之倫理然蓋所謂得吾儒之麤者未可以其髠而少之也計臘若年今總之得六十某月日其生也其徒名浩者與余夙爲詩酒交來乞餘言以壽餘惟佛氏論心諸所證悟卽壽命相者悉掃抹之而其告波斯匿王又引見恆河性以覺之云此身變滅之後﹑乃有不變不滅者存此皆彼教中精微之旨師旣無所事事矣而何庸於吾說至吾儒之麤若所謂君臣父子云者則師旣以事事矣而又何庸於吾說哉於是合掌作禮而持偈以頌之云爾

○肖甫詩序遒婉鏗鏘

古人之詩本乎情。非設以爲之者也。是以有詩而無詩人。迨於後世。則有詩人矣。乞詩之目多至不可勝應。而詩之格亦多至不可勝品。然其於詩類皆本無是情。而設情以爲之。夫設情以爲之者。其趨在於幹詩之名。於詩之名。其勢必至於襲詩之格而剿其華詞。審如是則詩之實亡矣。是之謂有詩人而無詩。有窮理者起而捄之。以爲詞有限而理無窮。格之華詞有限而理之生議無窮也。於是其所爲詩悉出乎理而主乎議。而性暢者其詞亮。性郁者其詞沈。理深而議髙者人難知。理通而議平者人易知。夫是兩詩家者均之爲俳。然謂彼之有限而此之無窮。則無窮者信乎在此而不在彼也。肖甫與吾結髮而同師﹑至十六七而始分。又六七年而復合。合而復同師也。始同師時﹑同學爲幹祿文字。旣而分則同有。事於詞家。又旣而合﹑則同有事於道。於是肖甫者爲詩始入理而主議﹑然其性也郁﹑而其所造之理。與所主之議。深而髙。故其爲詩也沈。而爲人所難知夫兩詩家者各是其是如聚訟然卽使亮而易知猶不相入也況沈而難知乎而余獨私好之。某氏善肖甫亦將稍�其藏匣者梓以布而試其果投於人否也﹑而謀於余﹑余故略道其所以然諺有云鼠不容穴銜蔞藪也乃予之評其亦果容於人否耶

○玄抄類摘序序次雅當

書法亡久矣所傳書法鉤玄及字學新書摘抄猶足系之也然文多拙缺散亂字多訛讀之茫然欲假以系猶亡也余故爲分其類去其不要者而稍注其拙正其訛苦無考解者則闕之矣大約書始執筆執則運故次運筆運則書書有法也例則法之條也法則例之槪也故次書法例又次書法書法例書法功之始也書功則例與法之終也故又次書功功而不巳始臻其旨矣故又次書致書思致之極也故又次書思書候思之餘也故又次書候而書丹法微矣附焉書至此可昧其原乎故又次書原書至此然後可以評人也故又次書評而孫氏書譜大約兼之故終以譜

又落筆陰森

自執筆至書功手也自書致至書丹法心也書原目也書評口也心爲上手次之目口末矣余玩古人書旨云有自蛇鬭若舞劍器若擔夫爭道而得者初不甚解及觀雷大簡云聽江聲而筆法進然後知向所云蛇鬭等非點畫字形乃是運筆知此則孤蓬自振驚沙坐飛飛鳥出林驚蛇入艸可一以貫之而無疑矣惟壁拆路屋漏痕折釵股印印泥錐畫沙乃是點畫形象然非妙於手運亦無從臻此以此知書心手盡之矣

○抄代集小序無限感愴

古人爲文章鮮有代人者蓋能文者非顯則隱顯者貴求之不得況令其代隱者髙得之無由亦安能使之代渭於文不幸若馬耕耳而處於不顯不隱之間故人得而代之﹑在渭亦不能避其代﹑又今制用時義以故業舉得官者類不爲古文詞﹑卽有爲之者而其所送贈賀啟之禮﹑乃百倍於古其勢不得不取諸代而代者必士之微而非隱者也故於代可以觀人可以考世

○抄小集自序婉宕

山雞自愛其羽。每臨水照影。甚至眩溺死弗顧。孔雀亦自愛其尾。每棲必先擇置尾處。人取其尾者挾刃匿叢篁。伺其過急斷之。少遲忽一回視。則金翠光色盡殞此豈其靳惜之意專致通於神故人不能奪其所愛而必還之於旣去耶此其於麝抉臍。蛇剖珠又稍殊異矣。余夙學爲古文詞﹑晚被少保胡公激作鹿表巳乃百辭而百縻﹑往來幕中者五年﹑卒以此無聊﹑變起閨合﹑遂下獄﹑諸所戀悉捐矣﹑而猶購錄其餘稿於散亡﹑並所嘗代公若代人者﹑詩若文﹑爲篇者若干蓋所謂死且勿顧奪其所愛而還之於旣去於孔雀山雞何異耶昌黎爲時宰作賀白龜表詞近讇附﹑及諫佛骨則直處地然耳。人其可以槪視哉。故余不掩其所代於公於人者𨿽然自妄羽之而復自妄尾之。安能保人之必羽之而必尾之耶誠如是則吾之購之錄之也其不見笑於山雞孔雀也幾希矣

○刻沛言序【予自嘉靖辛酉以後文若詩皆爲大所紿者今聊刻之以發一笑其人不求而自贈者亦爾】

景陵丞婁君檢其翁故所簿沛時覽遊唱和諸篇及人所贈翁善於政佩印於他縣獎檄於諸大吏以至久而致休以歸文若詩凡數十百篇其大父禦史人所贈者又數十篇將付諸鐫而以書屬予客有在座者曰沛君之治沛必善﹑苟未善﹑卽幸得一二言足矣﹑必不能盡買沛人言若此多也﹑然而迹則幾於陳矣且沛簿與沛中天子孰尊。簿善治與隆凖者提三尺滅暴秦而定天下功孰髙。今持以付諸梓者侈矣然與大風歌數語孰雄也。而今且奚若矣。則是集也。鐫不鐫﹑可以坐而定也。予曰是或不盡然也。今夫以糠粃而視天下則典謨亦陳。堯與舜亦不得錮其巳槷之烈。誣其夢以爲覺。苟用以砥世。則非陳無以鑑也。陳之爲用。猶燎之於艾也。枳與半也。彌陳而彌善也。且吏沛。者多矣。致言之多。莫踰婁君者。則少言者不知幾何人。無言者不知幾何人。言而反是者又不知幾何人也。以無言凖少言。以少言凖多言。以反是者言凖是者言不可以爲吏者砥耶。苟砥矣。𨿽陳矣。鐫之可也。

○陸氏譜序以解頤痛哭起情一轉意足

當漢之興也尉佗以鮫鱷之資﹑涎沫島外﹑當其時不有陸賈之賢﹑用數語以下之﹑則南海之波幾於沸及﹑宋之亡也朝廷在樓櫓間矣﹑老嫠抱孤子而泣此與纊息者何異哉﹑而秀夫周旋其間﹑一日尙喘﹑則一日尙藥夫國之存亡不可定。而定於兩公者則如此。余少時嘗渡庾嶺半遊南中卽未至厓山。然舟轡之迹。多兩公履舄之所經也。每一思之或問遺疑於故老至說他及抱帝事未嘗不慨焉以興泫然以淚思起其人而與之語一以解頤一以痛哭今來訪天目過富春爲陸邵武君所延醉而宿其廬出其譜﹑乃知君兩公裔也﹑環鹿山而居生者數十家。其歿而墓者封亦以十數。問其來不過二三世中人耳。其繁如此。不譜何以令不湮且疏耶。予與君言則知君交而有禮如此矣。不覽是又安知其能篤於人倫又如此耶。因起告之曰夫余昨遊南中追念二公之遺而感之如彼又況親見其子孫若君輩耶且余於兩公路人也猶感之如彼又況爲其子孫若君輩者耶吾卜之行且見陸氏有人矣。誠如是卽君不屬余以譜序。猶當序之。況君果屬予也。

○李伯子畵冊序宛似大蘇

李長君嘗畜畵兩本﹑本數十幅﹑山水人物羽毛果卉靡不收﹑其爲品則畵家所稱精神與逸靡不具﹑蓋皆兩宋與勝國時國手所爲﹑而君自遼入京師所交遊益廣﹑每幅必屬一時能名詩者書之﹑而予亦濫其中﹑至是復以序屬余﹑嘗觀蘇文忠公爲王晉卿作寶繪堂記。多陳書與繪不善畜之者頗病人。以余觀於雜俎中所載崔伯延。每當戰。必令僧超用笳吹壯士歌。項羽吟。然後策馬入陣。所向無不捷者。如是則冊中之詩。固不足以病君矣。獨於繪則無聞。然魚鳥鵝鸛具載陣法中。而決水千仞。因地制流。又爲孫子形勢篇中至要語。凡玆四者。蓋卽繪家所稱羽毛山水事也。審如是。寧止於不病君。且深有助於君矣。夫爭道鬭蛇。何預於書。聞聲渡水。何預於禪。而一觸卽悟。終身樂之不窮。矧以君之捷敏而遇玆四物爲助於兵家者哉。誠如是也則君𨿽作堂以藏之如晉卿令吾輩日指而哦品其間以俟君之一觸而悟亦無不可也

○贈吳宣府序摹畫有生韻憤惋沈壯直逼史遷矣

當嘉靖乙卯間海上始大用兵﹑兵隸諸大府者特驕甚偶絳衣襲錦而靴幆幹魁岸多力者三四人入越鄕把劍袖錐目夔夔以睨過市饔則醉飽系馬狹斜則擁紅紫以嬉如入其家之庖室都不與一錢日旣昃知無所怫遂稍侵居人家﹑居人聚嘩之則走撞縣門撼丞簿收笞居人猶呶呶睨丞簿丞簿畏得禍不敢動气與酒益奮尙恣睢街市中不去余方與君罷講稽山下逢之直前視彼四人者嗔曰酸何知﹑敢視我直攫乃巾碎之耳余謂君曰市人足恃也盍抶諸君曰不約易散未可也君歸呼族人於家﹑余歸呼族人於寓﹑得七八輩﹑余曰可矣君曰不約莫任其害未可也約族人曰儕等擊擊其下。莫擊其上。約市人曰儕等莫擊第喊而聲援﹑遂擊四人者靡不僕幾爛﹑擊者逞褫其絳錦與靴四人者裸而號乞命君曰悉還之稽首悔謝若崩角市者嘩而合掌君答而拊曰勞矣稽首稱快若崩角顧謂余曰盍歸乎。余曰諾。過寓將別君曰未也。巳令設於寓矣舉爵以揖升若次功級然盡醉而退翼旦丞簿若守並寄謝以言﹑一日予把君手謂曰﹑生平知公操筆而搖髯﹑誠不知用膽與略乃如是﹑君笑曰使他日試某以兵﹑亦猶是也﹑巳而君果仕及今二十有二年乃始爲明天子提十萬眾守數千里亭障不用其邊幅﹑直用一言以定虜﹑虜六年不敢決檻而哮其求食也﹑特稍稍然搖尾耳﹑中朝始翕然以君爲長城﹑一時勛名無與比伍﹑余於是益信士磊落奇瑰。赫赫奕奕。垂後世者不定於素不可以襲於一時若彼武侯淮陰。並以數言初見其主之時。策天下於幾席。非君稽山之一鬭。烏足以倫哉。於是君方以貢成晉兵侍又以秩滿膺贈與蔭而予適以公招在幕中感舊而贈以言

○注參同契序極類長公禪喜文字

徐君景休所注參同契存而諸家云亡者以偶不諒古人著述之體故也後儒於書句句而訓之章章而賠之故經自爲經體而注自爲注體古人則不然其注經也取於明經而巳﹑注之之體﹑或不章貼而句訓﹑編而次之之人﹑亦無從章析而句分﹑兼之作述之手﹑韻調不遠﹑古今相隔﹑考問無由﹑指存爲亡﹑轉傳轉信矣﹑景休之注之湮也坐於是景休之注湮而魏公之經亦泯拔景休所以起魏公也諸家言經者欲拔景休而不得﹑甚至欲分四言爲經五言爲注是止馮字數以別唱隨遂起吳傖妄裂亞掇如萬手繅絲不勝其亂好古者尙譎﹑又從而謬序以信之﹑注未及還﹑經且盡失﹑予覺其然乃取廬陵陳氏所注分章上下久之一日試挈某篇與某篇相印一經一注母子粲然以逐他篇。莫不畢爾辟如陸孫束�先攻一營遂曉破蜀之法連營七百里一旦席捲魏經徐注旣蝕復明夫長者貲財記分眾子帳籍自別然當其未分不特爲眾子畵餅抑且起眾子支屬妄擬某物當得某房誇示眷戚注未分經亦復如是及至分貲妄擬俱歇注分經定亦復如是𨿽然貫穿文義印字曉人﹑亦小補耳。若悟眞機。字乃無只。故分經分注。援筆於旣悟之後則可。牽文於未悟之先則不可。不然摶控糟粕。希不見誚斲輪矣阜阜冬冬有上無下有西無東貫心於中開戶支窓參之斗蓬一用寄衝主言始終言終於甘始於十兄若問吾心正兔三雙而雞十雙蒼箕中人敍言

○贈嚴宗源序起語雋永而終篇情事淒然

楚鍾儀系晉軍庫景公見而問之知其爲楚伶使鼓琴樂之餘固能琴﹑今以內難縶﹑樂往悲來﹑往往思一鼓﹑而琴不可得﹑日所與伍者十數邏伺卒與數十罪夫漆面而卬鼻如義剎然﹑所對者拲桎紲箠諸械﹑所見者白日走羣鼠爭人食﹑所苦者蟣虱移家館吾破縕而巳無一琴以娛而有諸苦以助窘是以非甚故舊足無履斯地者而葑之村有嚴君宗源者於余非有平生也﹑乃偕吾故友任君之叔子某始持一豚蹄飣酒脯食飲吾於其地差不苦而且樂之不欲遽去余異之乃數問某某爲余道宗源少時極聰明書一目不更讀而悉記中直父喪始罷去營家事然其爲人眇錢財重意气孝母而慈子急人患難可紀者凡數事﹑施予不責負者其人爲誰與誰以彼之履若此固宜其慰我於�而不去我也予聞而思有以紀其人稍章其行故於其再至也書數言以歸之噫魚相喣以沫不若相忘於江湖今不能江湖也苟相喣以沫不猶愈於巳乎

○逃禪集序【錢刑部君號八山雲藏公別號也】

以某所觀釋氏之道如首楞嚴所云大約謂色身之外皆巳﹑色身之內皆物﹑亦無巳與物﹑亦無無巳與物﹑其道甚閎眇而難名所謂無欲而無無欲者也﹑若吾儒以喜哀樂爲情﹑則有欲以中其節﹑爲無過不及則無欲者其旨自不相入而今之詆佛者動以吾儒律之甚至於不究其宗祖之要眇而責諸其髠緇之末流則是據今之蒿冠務幹祿之徒而謂堯舜執中以治天下者教之也其可乎其或有好之者則又陰取其精微之說以自用﹑而陽暴其闕漏以附黨於中正﹑謂佛遺人倫非常道﹑將以變天下爲可憂﹑嗟夫吾儒之所謂常道者﹑非以其有欲而中節者乎﹑今有欲者滿天下﹑而求一人之幾於中節不可得也﹑是其於常道亦甚難矣況欲求其爲非常之道如佛氏之無欲而無無欲者耶柰之何憂其變天下也凡此者皆稍論其微旨至其神通應現廣大奇怪而不可究詰者姑不論夫巳茹葷而彊飡霞者以肉食﹑睹川澤之產而不知其海之藏﹑此猶可諉曰各據其所見也﹑彼所謂髙冠務幹祿之徒﹑其至混而無比﹑塊然略無所見者亦顧呢呢於閎眇而難名之道又何爲者耶此雲藏公之所以逃焉而不能巳於言也

○贈婦翁潘公序以骨肉感切之情發悲愴郁

堙之气譬之聞曉角於寒沙令人不堪回首吾鄕近世嫁娶之俗浸薄嫁女者以富厚相髙﹑歸之日擔負舟載﹑絡繹於水陸之塗繡袱冒箱笥如鱗往往傾竭其家而有女者益始自矜髙閉門拱手以要重聘取一第若被一命有女𨿽在𦇤褓﹑則受富家子聘﹑多至五七百金﹑中家半之﹑下此者人輕之﹑談多不及也﹑相率以爲常﹑吾婦翁當庚子時以名法給事錦衣敍官主陽江縣簿時與外兄童君尙俱在京師外兄偶爲翁道某曰吾姑母夫徐夔州者有少子九歲能爲舉子文十三三賦雪詞十六擬楊雄解嘲作釋毀翁曰其人奼否外兄曰未也是歲翁來家乃遂以長女見許而贅某某釵珥之禮﹑略具而巳﹑其後乙巳某以卜居爲豪無賴所詿誤家殆盡居一年復有幃幕之變某遂辭翁居東城然翁以前二事﹑爲某營治﹑發幾爲白而所費金反滿�家聘女之數時某益無聊甚而未聞理道素矯抗爲不情之廉當辭而就東城之居也固辭翁不持一物以行又避於求多﹑簡其形迹﹑至是人始有言於翁者曰凡人擇子壻不爲利則爲名﹑不爲名則亦多其寒溫虛禮﹑今君之以女與人也﹑上之旣無利與名﹑乃並其虛禮而亦不得耶﹑翁曰君所謂利。吾所不道也。所謂名。將謂其屢薦而輒棄也。誠其問學解弛當爲憂。至於校計顯晦非可令達人聞也今人有熱而疏其親亦有涼而附之者吾壻方涼其偃伏寡與固不當施於我然壯士之志也處困者所難。豈可詆訾之哉。於是言者語塞而退﹑以某所計翁乃所謂受一命者也使如世俗宜深﹑求於某而乃反益出其有以周旋其患難某居其家六七載今自居又六七載矣更新舊浮沈存否之變而翁之敬愛某者如一曰其固巳難翁之施我矣及聞塞言者之辭乃不謂翁知我顧如是某近見丞簿有材力能幹濟者﹑非不斐然可觀﹑然士或疾讎而民或怨詈之﹑至橫被跌挫無以解﹑某往隨公在陽江見其拔大惡﹑決大機﹑豈直丞簿所不敢爲﹑乃服豸銜命之使亦所觀望而徐圖者又反得士民之歡而大吏亦未聞厭其跌宕而不制某始嘆曰使在洪武時封侯何足道哉蓋翁本宏材而機智亦出世俗上。固宜其知我也。某久懷感欲言而未有路﹑會今年以五十壽以二月十三日生辰受親友之賀某始得序言隨眾賓後

○覽越篇序嗚咽之音

余讀蘇文忠公之上書於文潞公也悲焉大約道其當就逮赴獄所著書十亡其七八到黃作易傳論語說恐一旦淪沒不傳又以文字得罪人必以爲凶衰不祥之書莫肯收藏謂潞公一代偉人也故托之以傳予晚得交上虞葛韜仲景文叔侄間而兩君者位分去潞公遠甚﹑而其在諸生中﹑卓然稱偉人﹑則略相似於潞公﹑予今所著以擬文忠猶兩君與潞公位分也而所遭患難則不翅旦之故亦遂取舊所著散亡而僅存者﹑從獄中托之兩君﹑而韜仲且遂許以傳而爲之序﹑最後亦以巳所著覽越篇來予讀而嘆曰是亦豈待我而傳者耶﹑平居用力於道旣早見而握攬之停涵旣久一與古今人遇便引吭而鳴響溢於據梧扣竹之表是故識遠而音介介然肆以雄也彼且無事於工聲﹑而世之號爲工聲者﹑又烏足以闖其藩哉然而觀斯篇者。味其言亦可以槪其人之偉矣﹑余固不可以不序𨿽然皇甫謐序三都足以重左太衝而陳師錫之序五代史不足以當歐陽永叔則予𨿽無序可也﹑

○王山人贈言中气之守大是後復送難相跌宕一偈更有悟景

錢氏有子曰某年幾壯而病嘔血一嘔滿缽而百療不巳王山人某附耳與語可一刻用三五字訣令坐於一室中半日而減不踰月而起走食飲如故無何錢氏子持一鯉造余杮葉堂中問其故則曰將借先生之言以償療也鯉潑潑然躍杮下余嗜焉許以言則告之曰山人曩與子訣用何語錢氏子不對余曰以余所聞殆中气之守歟。凡人勞則气亂。气亂則風。風則波。勞甚則風急而波馬﹖﹖。或爲逆上。靜軀而忘心。則風止而波寧。上下各循其營。如此則守且無事也。而何事於中。山人嘗謂餘言曰我初得是術通督任如蛇鉆泥﹑如蟻尋垤﹑目耳如洗剔錮疾﹑如湯沃雪﹑便謂神仙在股掌間﹑迄今行之﹑可以療病﹑未可以仙﹑若仙者乃捨守中而求鼎於外者也﹑余曰捨則似矣﹑則未﹑其後數與言﹑終兩年而未決﹑故於贈言也﹑復令錢氏子持往問之﹑儻不免於異同﹑當復我於杮下也﹑爲作偈曰﹑捨卻兩頭守中截只似麻繩打一結若還更向外頭尋便似借鐵來補鐵麻繩打結有時申借鐵補鐵幾時成能將口訣醫紅液。卻勝阿膠與郁金。

○北臺疏艸序【代盛太守】

曩巡遼艸數簡入紹時偶雜隨行書笈中一日與屬論遼事稍由之偶爲楊會稽攜�旣又偶徐山陰至相與謀校於鄕先生某將刻之業巳具予移書止之不可得旣竣閱成編乃言曰古稱人臣之諫也﹑入而告君﹑退而焚其艸﹑予不艸之焚愧矣﹑顧不能止人之刻﹑不以薄乎﹑客有在座者曰彼焚艸者﹑恐彰君之過也﹑當子巡遼時會主上新極﹑朝廷淸明無闕事﹑子所疏時塞垣利害﹑帥臣才不才耳﹑與古彰君過者殊﹑何所諱而焚耶﹑予曰帥臣才不才旣疏之而忍暴之耶﹑客曰非是之謂也塞垣之敝也辟諸病人而帥臣辟諸醫其措置也辟諸方餌言敝否不核醫之

○雲南武錄序奮邁沈雄是令壯士色動

余嘗讀傏書南蠻傳永昌西野人之桑取以爲弓不筋漆而利越睒【音炭夷以貨贖罪曰�】之西多薦艸產善馬至金鐵銅鉛則在在有之故滇之刀劍矛戟名天下是習武者之物他蠻莫與爭利也其始蒙捨詔之自王也𨿽屬僞然觀其擇鄕兵爲四軍羅苴子戴朱鞮負犀革銅盾而跣走險如飛百人置羅苴子統一人又有望苴蠻其馳突如神其師行乃人賫糧斗五升滿二千五百人爲一營其令前傷者養治後傷者斬是習武之法他蠻莫與爭彊也遂以大而驕唐至孽孫異尋牟而敗其於夷夏之權衡可謂不審矣而馬伏波有側之役諸葛武侯有獲之役並履歷經營於爾滇之鄕其權衡不失分寸𨿽兒童婦女至今神之非﹑百世習武者之蓍龜驕泰者之藥石耶而邇者諸生之見收於武也﹑以弓則取材於西野﹑以馬則取駿於越賧﹑以刀戟則取五金於諸產﹑所以運籌而權衡於一心者﹑苟能取師於馬葛兩公是戡定之武也又以是弓以是馬以是劍戟﹑進而取師於我髙皇帝之五將軍一舉而定滇者是開創之武也生之鄕人在漢有李恢策蜀漢破劉璋又自請代鄧方又治叛酋定南土及於臨難不忘喪元﹑而叚赤城以身飼大蟒﹑所持劍自蟒腹出﹑卒活一鄕人此二豪者亦庶幾殺身以成仁者之武也於此三者��������其力而取之。得其一亦不負今日�����

○贈李宣鎭序議論詳確����

說兵者謂今獨石迆北孤縣一臂�����獨石置衛本開平地也﹑開平左四驛接大寧�四�接獨石彼此有急左右旦夕可相援﹑而開平後乃棄之虜凡橫亙三百里徙衛於獨石﹑有急左右不得相援又西虜寇薊遼必踰獨石循開平棄開平非計也議禮者謂古恆嶽乃在今大同渾源州自五代失河北至宋未能混一爲契丹所有故寓祀今眞定恆山耳而議者以爲髙皇帝逐胡元旣收河北矣�北嶽亦不攺眞定而吳人徐侍郎問臺人王侍郎讀書札記大閱錄後先出似成祖時北嶽攺祀渾源伏然當永樂十六年夏楊金三老奉詔修志時尙未聞有此說也豈卽志後乃始攺祀耶至問諸鄕裏��趙者往往云趙祠嶽固不廢曩余客上谷欲一在渾源巳褁糧會約伴爽期而止邇奉公使命意庶幾且了夙逋乃抵徐而病歸矣遣兒走報公隨以言曰公家世名將軍也獨石可棄與否是公父子間專職其籌劃必素乃渾源嶽祀非專職也且鄰吾意公區�餘暇卽鄰且必一及之果眞定耶抑渾源耶何者�方鎭也嶽方嶽也方鎭方嶽幽明表裏一也不近紬於百里之晉之鄰而俾聚訟者遠迷於千里之趙�濫公得無意乎

○周湣婦集序婉曲盡意

荀子言人性惡楊子曰人性善惡混而吾孟子則曰人性善凡人之於父子也﹑姑章於其子之婦也﹑宜無不愛也﹑矧婦而賢且孝者耶﹑周氏之爲婦可謂賢且孝矣﹑而爲之姑章者﹑不特不愛之巳也﹑顧讎之爲迫以死是集也哀之者之詞也吾欲非荀子﹑何以有周之姑﹑欲非孟子﹑何以有周之婦﹑欲非楊子﹑何以�有周之婦﹑復有周之姑𨿽然姑章之讎婦也卒不��婦者之多則孟子之言性善也爲�老子右��左名然吾夫子許夷齊以民稱疾�世而�不��周氏罹實禍於生而徒獲虛名以�������也虛名鬼享耳享不享孰知也。吾�������之不背老子則背孔子𨿽然等死肀﹑不猶愈於生爲善無以自白也﹑而死蒙惡名者乎﹑吾越人常談沈錦衣之死而將並夷其伯子也適有天幸以免遂謂天眞能與善人而詆非司馬氏傅伯夷語然天能活伯子何不能不死錦衣也豈伯子爲善人而錦衣爲不善人耶今試論之錦衣善人耶﹑不善人耶﹑如東海孝婦天能爲旱以白其冤於後﹑乃獨不能別有所爲以免其死於先﹑豈於後也天則優爲旱﹑而於先也天不能他有所爲若爲旱者耶﹑𨿽然造化吝以名與人﹑爲享實以生者短﹑而享名於死者長﹑人固嘗借是以寬死者矣﹑則名固果貴於實耶﹑審如是周氏以一死而得玆集之名也﹑果天所獨厚者矣周氏可以瞑矣然世有爲善而名埋﹑匪直埋也﹑而顧蒙以惡如吾前所云者﹑天又將何以處之耶﹑中郎之孝也遇司徒之賢而卒蒙以逆逆曰黨﹑淮陰之忠也遇酇侯之知不能救且下石焉而卒蒙以逆逆曰創﹑此與謚鶴以烏者何異耶不聞天有所處也噫使周氏而知此。誠可以瞑矣。

○海上生華氏序鑱畫

予有激於時事病瘈甚若有鬼神憑之者走拔壁柱釘可三寸許貫左耳竅中顚於地撞釘沒耳竅而不知痛逾數旬瘡血迸射日數合無三日不至者越再月以斗計人作蟣虱形气斷不屬徧國中醫不效有人言華氏工者客遊多傳海上方試令治之羍而愈至則問其餌兩物耳以入竅中血立止乃用聖母散三十服而起因與往來日問方無窮盡自言其愈江湖中奇疾甚多而國人易其工無知之者卽知無召之者余貧欲爲文以彰之而未暇也﹑則憶曩時與張山人二書其一曰予耳血每玉耳中劃劃若驚雷卽竎射成瀑流不可措手以試於諸醫亦罔措手也妄思昔人以彊弩射潮尙障東海今若此僕之死自分而越之療亦可知矣晚得一華氏止用二味藥其止效如神其一曰陳勝囚趙王羽執太公其間用計設間百不可脫而卒賴以濟者至瑣之廝養埋名之侯生也事不可忽類如此僕欲用此言表華工以文兄作一詩其人日綰櫛具旋旋而來﹑吾置具於左坐上坐交筯與食飲心甘焉﹑毋一毫勉彊也﹑噫余之贈華氏計無出於此二書矣﹑俾越人知之未可以其工而易之也因稱之曰海上生

○著郭子序甚明暢

邃古之初﹑天施其气﹑地受而化形﹑人與萬物皆穴上以生﹑亦若今世父種而母胎之也﹑種生地上而諸穴之在地中凡旣嘗生物如婦之可復胎與未嘗生物如女之可新胎者皆生气之所在也生气所在﹑其在昔也﹑卽人物尙能創生﹑誠使葬者取骨骸以乘此生气﹑卽不能創生﹑能止其不靈耶﹑苟靈焉不福其子孫而又誰福耶﹑故骨乘生气而福及子孫﹑未可謂盡無是理矣﹑客曰邃初生物﹑地則穴之﹑今胡不爾﹑曰土靜而厚﹑民則生也﹑迨於後世﹑振之泄之偸之薄之﹑生之具耗矣﹑土溏則生物能出也﹑迨於後世﹑堅之實之卽偶有生焉不能出矣﹑是故有掘地而得物者也﹑客曰邃古初生胡乳胡餔﹑及其旣也﹑胡衣以裾而不速僕﹑余曰人穴土中﹑有竅無泄一陰一陽不呼不吸綿綿息息不問歲月必堅且靈而後破穴以出如老聃之垂白而始拆於母腋若此者﹑水火不侵﹑何用衣食﹑迨有胎生﹑漸薄漸綿﹑土處始病﹑木居而顚﹑惟萬物莫不然蓋始龐而終纖彼謂空桑孕尹者何異釀酒於露甕稱海上生人者亦何所附麗以輿權由斯以談穴生之理灼矣燎焉﹑此非吾之臆說也百昌皆生於土而反於土﹑廣成子先我而有言﹑然則葬骨者而獲乘夫生气﹑蓋適得其天孕之故也﹑又安止其靈之不亟而蔭之不延﹑

○贈張君序議亦快

經稱鵬之用其將飛也必待海之運其飛也必以怒其徙也必培以九萬里之風而後南而蜩與鳩之�起而上下於楡枋者不過尋丈之間耳乃用是以笑而訾之此知之所以有大小之分也﹑惟年亦然﹑故有菌與蟪蛄不知晦朔與春秋矣而冥靈與大椿其爲春秋也或以五百甚或以八千夫以知之大小與年之大小其不相及也如此﹑今也欲舉有限之年以營無窮之知﹑卽使其大而爲鵬也亦何益於年而益於年者必謹一息愛一毛無侵於世而亦無濟於世而後可若是則龜鶴之不槁與木石之久於塵中亦足矣故養生之家﹑聖人有不盡取者﹑凡以是也﹑而爲曇之說者則曰鵬與鳩與蜩其知之大小菌與蟪蛄與冥靈與上古之大椿其年之大小皆不免於變壞而其中自有不變不壞者存﹑而後吾之所謂知者﹑蓋無處而不是﹑其所謂年者﹑無所謂始矣﹑而又何有於終﹑噫其說亦可謂宏且妙矣﹑而吾友張君者蚤歲力從事於聖學今也並二氏而並參之故其當應感之會﹑於倫理巨細之繁日雨下霰集無不默然以裁之衝然幾於道人皆不足﹑彼獨有餘﹑吾知其然而莫知其所以然﹑蓋吾嘗聞於射者矣彼的者有常而臂者無定含有常以殉無定將百發而不一中有一人焉乃櫜弓而不射曰以寶吾形﹑又有一人焉射而若忘不射而若忘也曰以寶吾眞及羿之至也則不然其未射也默焉若寶形者其射也超然若寶眞者而期不失於鵠用是以終其身𨿽加靑霄之翼洞重兕而貫縣虱無弗�也若然則二氏之說﹑寧非吾學聖人者之一助耶﹑而又何病於儒向吾所謂不知君者﹑令以是而擬君﹑意者其庶幾乎﹑誠如是則君之知且幾於鵬矣而其爲年也亦何有於楚之冥靈與大椿耶

○代邊帥壽張相公母夫人序以王母授符發論文遂鏗鏘鼓舞

我少師相公趙太夫人當萬曆丙子某月日爲七十有一之生辰某旣受造於相公無以爲太夫人壽乃繪王母以進而謹書其意曰南西於方坤也於府金石也故其珍寶瓌詭之觀﹑有不可以常情測者﹑而後王母之說興焉要之不可以爲據亦不可盡以爲漫亦猶今太夫人本非常人也其所享之物與其所撫而教之之人不惟舉世之所未識而有舉世之所未聞且見者驟而語之﹑無怪其疑而未必盡信之心﹑然傅王母者又謂黃帝與蚩尢戰不勝母遣使授之以符而後誅蚩尢定天下遂都於涿鹿之野夫涿鹿者今上谷之東某所奉命以從事之所也行壘之暇間常舉授符戰勝事以問諸長老而無有知其然者求之於史則曰黃帝得六相而天下治六相者蓋風後力牧歟然則涿鹿之得以都果盡由於王母之符否耶向者靑把二酋之日寇我邊陲也﹑騰躍閃倏不翅傳所稱蚩尢者吹雲噴霧之暴列聖膺之幾動宵衣至相公秉鈞而俛首息喙奉質稱臣偃然於馬蹄駝脊之間至其曳駒騋而來也卽小有睢旴抱關操戈之吏猶得揮尺捶而鞭笞之凡六年於此矣﹑而某因得奉以周旋﹑與甲士農甿休養而生息﹑居安而預防其危﹑蓋天下之定﹑悉凖於此﹑若是而語人曰相公卽非風後力牧比﹑殆其徒歟﹑其誰曰不然﹑至問其所從來﹑則相公者﹑孰生之而孰育且教之也然則太夫人所遣之使與所授之符日侍於軒轅之庭者視王母又孰漫而孰信耶故某竊常爲之說曰相公二大人居楚王母去西方萬里而遙使徒以享而擬諸母﹑�天下者尙未必其皆信使以相公擬風後輩而以太夫人之庭訓也信於母之符則天下人未有不信之者也某誠職上谷﹑知黃帝與母事頗詳而有感於太夫人之生﹑當有不朽如母者在﹑而匪直以其形之麤也﹑故獻圖而兼進其說如此﹑

○送沈君叔成序文數行耳悲楚激烈幾於易水歌矣

叔成父仗劍出塞垣拾其先公蛻以歸乃復抱書號闕下取所銜兩虎數狐以甘心始拂衣歸鄕閭駐馬野棠灑涕報事於先公墓道於是鄕閭稱叔成奇男子無忝先公旣罷復短劍跨一驢將渡江淮而北﹑復有事京師也﹑來別余於理﹑見余抱梏就攣﹑與鼠爭殘炙﹑蟣虱瑟瑟然﹑宮吾顚﹑館吾破絮成父忽雙涕大叫曰叔憊至此乎袖吾搏虎手何爲余壯之體貌𨿽孱囚矣而气少振也於是作歌以爲別

○八駿圖序式於古

八駿圖圖文皇戰時所乘馬也戰而馬中矢各有地曰鄭村壩曰白溝河曰東昌曰夾河曰槁城曰宿州曰小河曰靈壁馬各有名曰龍駒曰赤兔曰烏兔曰飛兔曰飛黃曰銀褐曰棗驑曰黃馬抽矢於馬者各有其人曰都指揮醜醜曰都指揮亞失帖木兒曰都督童信曰都指揮貓兒曰都督麻子帖木兒曰都督亦賴冷蠻曰安順侯脫穴赤曰指揮雞兒人之次各因馬馬之次各因地不紊也【自注曰右序木雙槐歲杪余嫌其不簡故特刪去大半】

○贈梁尙書公序【代】蒼蔚可誦

近時籌邊者謂西虜旣巳欵塞稱臣曳駒牧以仰乞於中國而地亦聯絡山澗堅堡厚垣列亭鄣以臨之﹑卽處守亦易爲力而東虜者地在在多沙鹵善崩難垣堡不可以亭障而守而虜亦連歲數被創其睚眥睢盱枕戈而臥待釁而竊發無時日歲月之可期然而昨歲者虜傳矢諸酋連眾二十萬將甘心於我而大總制梁公秉節鉞奉天子璽書以兵部尙書兼禦史大夫實臨其地文武大吏之在薊遼兩鎭亦各以其職奉璽書束玉橫金而聽命者不下數十人公於是策所利令遼師出兵以擊胡而薊則往壁於其地若將乘間以搗其家眾然者而巳則提銳卒臨兩壁中據督亢以示左右臂指形禁而勢格之不旬日虜果困解而歸壁遼者乘之遂捷最後襲之復大捷天子知公能會兵部缺尙書遂進公爲兵部尙書而戶部郎大夫與藩臬諸大夫某君輩則所謂各以其職奉璽書而受成於公者也至是來以言屬予自惟儒生幸把寸管以侍事上古所稱毛錐輩耳烏足以知公𨿽然固有大幸焉何者易牙者天下之妙饔也。當其主人召客而易牙爲饔。其所缺大者鼎釜無不告矣。小者豆俎無不咨矣。至於醢醬之瑣辛酸之微。而必告且咨焉。不亦以瀆乎。不告且咨故巨者舉矣。而細者未必周。至於易牙自召客也。而付甕以人。苟有所缺。大者不待咨。而細者亦不待告也。故旨甘之必優幾筵之備無遺美。異他日矣。故他人爲甕。勝易牙之自爲甕也昨公在兩鎭易牙饔也今進而本兵也他人饔也行也吾且見今者召客甘旨之時而幾筵之備之甚於昨也吾故曰私幸也爲國家而幸也﹑吾儒生耳﹑他何知知以是復諸大夫而巳矣﹑

○贈李長公序渾雄沈毅集中得意文字

周公之教伯禽也﹑令其辧木葉之俯仰﹑以知父子之所當然夫木葉之於父子間至不相謀也而周公之所以教其子與伯禽之所以成其爲子者卒不過此蓋天下之事無一不成於道﹑敗於不道﹑而道莫要於孝弟﹑議者不察乎此﹑而謂兵之家尙詭與毅。於是率鹵莽於家庭。而僥幸於閫轂。一涉孝弟事。則見以爲迂闊鈍遲。徒老生耳。一切置不講。而不知趙括長平之敗。乃由不善用其父書。而伯禽卒成淮徐之功。則以其惇信義習禮讓。推本所致乃自木葉俯仰中積累而然。非專於費誓旦夕間威以孥樛之效也﹑予從五年前識今參戎李長公於燕邸蓋挾其兩弟新破胡而來也弓刀血尙殷投鞭一語輒竟日气陵逸不可控制視天下士無足當之者。當其發未燥時從其尊人與匈奴戰大小不下數十首虜功滿上書中今其齒三十有二矣﹑而始得拜參將於馬水﹑予適客京邸馳騎致尺書予從容爲過之予莫論也而幕之中客長公無不爲結襪而篝袖以供食飲者﹑計諸榷賦得入私藏﹑可數十百金﹑悉蠲以膏黔首令賈願出其途使卒不艱食本蔬一粟﹑必取諸其家﹑至其視士卒猶其子﹑士卒之疾苦如疾苦其身﹑死無以葬﹑輒給槥錢﹑減膳直以充祝飯予見而嘆曰孝弟之效其殆效於此歟蓋公家居時侍其尊人寧遠公與母夫人望色而栗聞聲而長跪以須至今紆金而衷猊矣擁千人從東方來臨別卽輿一語不當卽脫牏而受撻在西方每食必思每語至感動必流涕噫此豈兵家之所謂沾沾於詭與毅者可同日語耶今夫兵猶博也孝弟者其資也勝而成功其采也資髙則气安而必勝。資寡則气不安而必不勝。玆予之爲公賀也。爲資髙也。非直爲必勝也。資髙者何。魯伯禽之孝是也。賀而必舉魯者何。寧遠公始封而有土地。

○白氏譜序兩說極眞結一二語滑稽

譜興於盛而廢於衰﹑不可以不謹也﹑人富貴則力有餘余則思及其親喪祭冠婚之行惟恐其族屬往來之不多也當是時豈惟欲聚其親哉卽疏者亦復然故譜作將以多之也衣食不給而流散隨之禮無以自通而名因以湮間有稍自給亦惟恐其幹而施聚禮而多費當是時惟恐其不少也故譜廢爲仁人孝子者則不然故譜常興而不廢不幸而一時無其人譜廢矣後一人出焉則復興會稽白氏之先按所譜云出於黃帝於周於秦於楚是並有可考者大抵譜常談然也至於自關中移會稽自國光始自會稽移宛平自彥中始數傳而至於今余友曰受采字君亮者不過髙曾以上一二世而止耳﹑遂芒芒至不可考﹑此則非細故矣﹑且君亮常令予傳其祖分宜公今副本中亦不見豈白氏固嘗中衰而泯泯出於予前所云之故耶予家亦有譜﹑其譜之廢興亦復然昨日殺一雞召族中知此者與謀之不兩日而君亮持此本來令序方亦欲與君亮兩相訂印也而君亮乃又紉連搭買馬鞭北矣

○亦陶集序

吾友葛公旦氏當其爲生時負奇姿承世學抱三寸管以與一時雋彥校馳駟於上下之間當是時也謂其不欲躡靑雲依日月以酬其生平尋遠計於圭組中吾不信也﹑及其一旦有所不嗜﹑乃棄去如敝屣﹑盡收其芒鍔以瀟﹑然於無用之鄕﹑求爲一處士而猶恐其若有聞焉者﹑故往往以淵明自況﹑然而退焉猶若有所不敢也﹑故其集成自題亦止曰亦陶而巳人知者許之﹑其不盡知者似亦不盡許也今夫茭蘆之似竹也豈校其筱籜而盡同哉亦取其一節而巳矣人謂淵明所棄令也公旦棄直棄生耳﹑夫生者寧非致令具耶抑又豈可以令限生耶﹑故公旦所棄與淵明棄一也﹑竹與茭蘆一節似似矣﹑他何知﹑至於公旦詩乃多似少陵少似陶﹑然庭堅評陶則又曰他人爲詩有意於人贊毀其工拙﹑至陶直寄焉﹑如此則公旦詩又亦似陶﹑

○壽史母序洶湧疊出文似江河之決

予嘗論水於客孰難易。客曰溪澗難。河海易。何居。客曰溪澗之水。束以兩厓。齒以白石。廣不踰丈。深不滿尺。鮒不得掉。跋者惟蛭。河海則不然。際天極地。出日入月。萬寶瓌瑰。虯蛟等蠛。取者無窮。用亦不竭。由斯言之。寧不溪澗難而河海易耶。予曰是則然矣。當夫震風鼓天。秋潦不止。一蟻穿穴。百堤爲毀。泛泥汨沙。旬晝未泚。馮夷陽侯。袖手莫計。而溪與澗也澄湛細流。朗昭玄晳規矩尺寸。易爲小飭。卽有微搖。旋起旋息。當此之時。水之難也。屬之溪澗乎。抑屬之河海乎。其在人也亦然故卜子夏田子方魯仲連諸人取於世也少。故自守也恆有餘。故鮮所疵颣。孟嘗春申平原信陵用於物也弘。故其於檢也常若有所不及。苟及焉則非情矣。故人得而指其瑕。其於女子婦人也亦然故陶侃之母貧約無他營也﹑截髮剉槁以易其供以給其秣茹蘗食荼﹑事非有多於訓其子也﹑故曰易﹑巴寡婦淸之以一嫠也﹑而馭萬鎰﹑奴千指﹑乃無有溢徳﹑致禮萬乘﹑故曰難其在今也亦然史恭人之偶少卿公也少卿之績比隆四君宜其溢且瑕也而恭人居其內﹑天下之賢少卿﹑自存至亡﹑無或異口﹑其■﹝日上﹝耳力﹞下﹞﹑孤之遺久而後司隸於朝也﹑恭人居其上﹑天下之賢司隸自髫至冑無或異口﹑故史氏之先。貞女稱烈猶澗之有沚也故曰易也恭人檢約而無溢徳猶海之絕瀾也故曰難也其於壽也亦然﹑他人寡應而慮省﹑皓首也而耳與目猶聰明﹑手足無所苦易也﹑恭人日酬百﹑月酬千﹑歲酬者千而十﹑今年若干矣而猶耳目聰明﹑手足無所苦﹑難也﹑難固足賀也亦因是以知其長也

○張母八十序摹寫如畵剩有風神

始吾與子錫子文輩居相近也子錫伯兄將軍曰子儀者曁兩弟並來就予家塾稍後而子錫子文乃與予同挾策而翔並髫也兩家兄弟無一日不三四至竹馬裲襠一趨而到門蓋自匤畔庵左抵衛署右衢數百步間。風塵縷縷昏一巷。皆吾數童子所蹴踏也。而予與二張卽髫﹑占對屬文﹑稍稍驚座客﹑名一時誤起郡中﹑而太君者與其太公並拊而憐愛之至則啖以粔籹餦餭或出果餌入袖中戲劇而蓬垢則爲櫛沐綻則爲鍼紉澣熨不憚細瑣而閥固將軍也備戎物或弄劍槊拾而引弓相與牽櫪馬不轡而馳且射衛墀道中超臺級至墮跌損壞而母終愛之不色慍亦不甚禁詬兩兒子意若期以闊遠不屑屑事兒女束箝者數十年來二張者薄俗學爲詩人﹑四方知之﹑賓至盈座﹑吟嘯酒盞間無虛夜﹑而予顧逡巡庠序中﹑庶幾一飛而屢墜﹑旣乃觸网罟謝去其中衫﹑益一意於頹放﹑時時復從二張遊而太君益爲治俎脯釀黍秫教飭諸婦母違夫子意人或問之太君曰顧人家於人倫天理中﹑母大虧欠耳至富貴會有盡時兩兒子若其交儕輩中所馳宜不與彼校短長也噫鳴鳩稱君子之壽不以其用心專一耶﹑太君數十年中視其子與吾輩如一日。予與吾輩所履有不同。而太君者自小時啖果餌以來。至今爲治俎脯之日無不同。故太君者當其被戴笄珥則女婦儔也及問其中則鳴鳩之君子意者其莫過矣此不可以卜太君之不短耶﹑及是太君年八十矣﹑交太君之子輩﹑令渭操筆以頌﹑某唯唯巳則頌曰某誠自棄不能如淮陰釣徒持千金以報漂母飯天如有意於吾輩其令吾輩更頌太君如今日者四十年以少報太君啖果餌治俎脯與釀之徳也

○贈沈母序古雋篇末殊可慨

沈母太君兪者沈伯子之母也太君歸沈甫二十五而寡有姑嘗嬰病太君至糜股以療之得不死然貧不給於藥與饔太君乃用鍼杼以給﹑終其姑之身﹑母缺養有孤是爲伯子﹑時方在褓而今者娶婦有子若女且孫矣伯子又知書能操筆而比於分隸行卓卓爲鄕人表﹑夫若是是孤與子皆薺也而�君則爲�也與蓼也者計二十有五年以至於今太君蓋年六十有六是太君之爲荼與蓼也者亦六十有六年矣而始得督撫洎按察徐朱兩公者檄有司旌其門伯子與余友也且曩也有徳於予而太君當予過伯子時往往滌器割牲出俎脯罄其甕卣燈脂涸漏盡矣。而猶令伯子把予袂。或匿其巾履若是者太君蓋不以予無益於伯子也今其旌也予不可以無賀蓋予居常謂風世事卽不可輒得於有司苟有逸賢野史爲之書數字於觚槧間亦足以信後昨訂縣誌遇貞女孝婦爲予所知者﹑眾人乃謂未有旌門表坊舉扼不使便書﹑其有表且旌而爲予所未知者﹑則眾迫以書不復候校按否者往往遭訕罵不巳由此觀之人固不可以無實至於實之名否則其權不在菅毫而在組綬也的然矣夫然則此舉也﹑予安得不喜而爲太君賀哉﹑

徐文長文集卷之二十【終】

●徐文長文集卷之二十一

公安袁宏道中郎評點

門人章斐然華甫校訂

跋

文司短幅最澹逸才雋手滑有晉人風韻宋人理味

新建公少年書董子命題其後

書石梁鴈宕圖後

書梅花道人墨竹譜

書畵後

書茆氏石刻

送畵於寺書其左

書蘇長公維摩贊墨迹

書米南宮墨迹

書子昂所寫道徳經

書夏珪山水捲

書李北海帖

書陳山人九臯氏三卉後

書八淵明捲後

書沈徵君周畵

書謝叟時臣淵明捲爲葛公旦

書朱太僕十七帖

又跋於後

跋書卷尾

大蘇所書金剛經石刻

讀餘生子傳

書馬君所藏王新建公墨迹

書吳子所藏畵

書季子微所藏摹本蘭亭

書紅眼公傳

書新建公二序手稿

跋司馬公艸書

趙文敏墨迹洛神賦

書艸玄堂稿後

○新建公少年書董子命題其後

重其人。宜無所不重也。況書乎。重其書。宜無所不重也。況早年力完之書乎。重其力完。宜無所不重也。況題乎。董君某得新建公早年書。顧以題命我。

○書石梁鴈宕圖後

臺宕之間﹑自有知以來﹑便馳神於彼﹑苦不得往﹑得見於圖譜中﹑如說梅子一邊生津一邊生渴不如直啜一甌苦茗。乃始沁然。今日觀此卷畵圖。斧削刀裁。描靑抹綠。幾若眞物。比於往日圖譜彷佛依稀者。大相懸絕。𨿽比苦茗。尙覺不同。亦似掬水到口。略降心火老夫看取世間遠近眞假有許多種別不知他日支杖大小龍湫更作何觀

○書梅花道人墨竹譜

余觀梅花道人畵竹如羣鳳爲鵬所掠翎羽騰閃捎捩變滅之詭𨿽鳳亦不得而知而評者或謂其贗。豈理也哉。

○書畵後

仙人以道勝。女婦以貌勝。有人觀神仙於畫中。則冀一遇之﹑及果遇之﹑道未嘗不道也﹑而人曰此非道也﹑如昌黎之於其�子﹑𨿽至親而猶不得相信﹑觀女婦於畵中﹑則冀一遇之﹑及果遇之﹑貌未嘗貌也﹑而人曰此貌也﹑如登徒之於其妻𨿽至陋而猶不以爲媸﹑是於道也抑何苛。而於貌也抑何恕耶。予偶觀此於某君館令書﹑故書之如此﹑爲昧者言耳。某吾信道於早。而予讎貌於晚。不煩風與警。觀者當自得之。

○書茆氏石刻

金華宋先生之重也以道。卒用於學士也以文。世珍其書。謂多由此。然卽使不道不文。書亦自珍也。丰考功晚痺而趺株連臂腕於書不無少妨﹑而歸安茆君康伯購而簡刻者乃並是兩公盛年五合時物﹑其寄我以題﹑𨿽非其人﹑然殊快一飽。語云匪跣逐。曷■﹝革華﹞肉。

○送畵於寺書其左

右梵景乃塞僧所贈相傳爲李伯時筆細閱之信非伯時不能也題於上方者曰西河溥當亦非俗髠但不省爲何代人惜其手書亡矣代書者稍習文待詔體亦不俗今以歸華嚴寺淸公之徒曰某供養之如蘇長公捨四板菩薩例噫亦都安哉

○書蘇長公維摩贊墨迹

予夙慕大蘇公書﹑然閱覽止從金石本耳﹑鮮得其迹﹑馬子某博古而獲此﹑予始幸一見之必欲定其眞贗者則取公之贊維摩中語而答之曰若云此畵無實相毗耶城中亦非實

○書米南宮墨迹

閱南宮書多矣。瀟散爽逸。無過此帖辟之朔漠萬馬驊驑獨先

○書子昂所寫道徳經

世好趙書女取其媚也責以古服勁裝可乎蓋帝冑王孫裘馬輕纖足稱其人矣他書率然。而道徳經爲尢媚。然可以爲稿澀頑麤。如世所稱枯柴蒸餅者之藥

○書夏珪山水捲

觀夏珪此畵。蒼潔曠迥。令人捨形而悅。但兩接處。墨與景俱不交。必有遺矣。惜哉云護蛟龍支股必間斷亦在意會而巳。

○書李北海帖

李北海此帖遇難布處字字侵讓互用位置之法。獨髙於人。世謂集賢師之亦得其皮耳﹑蓋詳於肉而略於骨。辟如折枝海棠。不連鐵幹。添妝則可。生意卻�

○書陳山人九臯氏三卉後

陶者間有變。則爲奇品。更欲效之。則盡薪竭鈞而不可復。予見山人卉多矣﹑曩在日遺予者﹑不下十數紙﹑皆不及。此三品之佳﹑滃然而云瑩然而雨泫泫然而露也殆所謂陶之變耶

○書八淵明捲後

覽淵明貌不能灼知其爲誰。然灼知其妙品也。往在京邸見顧愷之粉本曰斲琴者殆類是蓋晉時顧陸輩筆精勻圓勁淨本古篆書家象形意其後爲張僧繇閻立本最後乃有吳道子李伯時卽稍變猶知宗之。迨艸書盛行。乃始有寫意畵。又一變也。卷中貌凡八人而八猶一。如取諸影。僮僕策杖。亦靡不歷歷可相印。其不苟如此。可以想見其人矣。

○書沈徵君周畵

世傳流徵君畵多寫意。而艸艸者倍佳。如此卷者乃其一也。然予少客吳中見其所爲淵明對客彈阮兩人軀髙可二尺許﹑數古木亂雲靄中其髙再倍之﹑作細描秀潤﹑絕類趙文敏杜懼男比﹑又見姑蘇八景捲精致入絲毫﹑而人眇小止一豆惟工如此此艸者之所益妙也不然將善趨而不善走。有是理乎。

○書謝叟時臣淵明捲爲葛公旦

吳中畵多惜墨﹑謝老用墨頗侈﹑其鄕訝之﹑觀場而矮者相附和十幾八九﹑不知畵病不病﹑不在墨重與輕。在生動與不生動耳。飛燕玉環纖穠縣絕。使兩主易地。絕不相入。令妙於鑑者從旁睨之。皆不妨於傾國。古人論書巳如此矣矧畵乎謝老嘗至越﹑最後至杭﹑遺予素可四五﹑並爽甚一去而絕筆矣今復見北能無慨然

○書朱太僕十七帖

予少時似聞學使者蕭公言兀術括南中寶物裝數舟載以去卒沈於河而十七帖石數片在其中至是石起於浚河者卽此本也滿刺人能辧寶術虜耳捨馬上物宜無知而顧亦識此旣又不隨以往也此亦眞神物矣哉然斯言也蕭亦得於傳聞未必然也予又見吳中晚刻別本引言謂勝此未必然也

○又跋於後

昨過人家圃榭中。見珍花異果。繡地參天。而野藤刺蔓。交戞其間。顧問主人曰。何得濫放此輩。主人曰然然去此亦不成圃也予拙於書朱使君令予首尾是帖意或近是說耶。

○跋書卷尾

沈徵君啟南畵大約如伯陽初生。便堪幾杖。是謂稚中藏老。又如謝道媼。𨿽是夫人。卻有林下風韻。是謂秀中現雅。而大蘇評靖節詩亦云由腴而造平淡。辟食石蜜。中邊皆甜。因知評別啟南如此則眞不如此則贗﹑而此卷者固巳如此矣﹑誣以贗得乎﹑董丈某老骨重也﹑髙直收之﹑詎墮誤賞﹑

又

董丈堯章一日持二卷命書其一沈徵君畵其一祝京兆希哲行書鉗其尾以余試而祝此書稍謹斂奔放不折梭余久乃得之曰﹑凡物神者則善變此祝京兆變也他人烏能辧﹑丈弛其尾﹑坐客大笑﹑

○大蘇所書金剛經石刻

論書者云多似其人﹑蘇文忠人逸也﹑而書則莊﹑文忠書法顏﹑至比杜少陵之詩﹑昌黎之文﹑吳道子之畵﹑蓋顏之書﹑卽莊亦未嘗不逸也﹑金剛楞伽二經並達摩首舉以付學人者﹑而文忠並兩書之﹑金剛此帖是也﹑楞伽以付金山參寥﹑余過金山問文忠玉帶所傳鎭山門者﹑亦爲頑僧質錢充口腹矣。況經乎。儻得如此帖摹勒傳人問亦幸也。惜過時失問。

○讀餘生子傳

上虞葛子景文者一日方晏集息忽絕旣而忽生因目其生爲余也號餘生子自爲傳號餘生子傳予取而讀之曰異哉生之餘也﹑天其獨厚於葛子乎﹑楚之南有泰氏屯氏者﹑均畜萬金﹑一夕均毀於火﹑幾乞矣﹑幸而均取於火﹑又均得其餘﹑其一人善畜之以好施而崇福﹑其一人不善畜之以忤時而賈禍﹑則餘者不如無餘者之爲愈也。曩吾兄葛子於其寓﹑有道人也﹑其後絕而復蘇也﹑遂訪余於埋﹑視曩所見﹑蓋益進於道矣﹑其於其傳中巳所云﹑朝聞夕死蓋允蹈之者﹑故其處也恆安﹑其善用其餘生以崇福﹑若所謂泰氏者﹑嵚前年逆有陰變起而九自裁﹑死與葛子同也﹑幸而九不死﹑生與葛子同也﹑顧蹶蹶然置身於理﹑是進道與葛子異也﹑故其處也恆危﹑其不善用其餘生以賈禍﹑若所謂屯氏者歟﹑一禍之。一福之。謂餘生獨厚於葛子可也﹑然一進於道。一不進於道。謂餘生獨厚於葛子不可�。

○書馬君所藏王新建公墨迹

古人論右軍以書掩其人﹑新建先生乃不然。以人掩其書﹑今覩玆墨迹﹑非不翩翩然鳳翥而龍蟠也使其人少亞於書則書且傳矣而今重其人不翅於鎰﹑稱其書僅得於銖書之遇不遇固如此哉然而猶得號於人曰此新建王先生書也亦幸矣馬君博古君子也﹑裒先生之書如此其多﹑將重先生之書耶﹑抑重先生之人耶﹑

○書吳子所藏畵

閱吳子所藏紅梅雙鵲畵﹑當是倪元鎭筆﹑而名姓印章﹑則並主王元章﹑豈當時倪適王所戲成此而遂用其章耶﹑近世有人傳虞世南艸書﹑大徑五六寸﹑絕不類世南﹑其所書詩又是李白杜甫所作﹑去世南生時遠甚﹑而其印文十字﹑乃是華蓋殿大學士虞世南書﹑夫唐時何嘗有此殿名﹑又何嘗有此官﹑又印內文從來何嘗有結一書字者﹑並大可笑也﹑此蓋本朝夏閣老言書耳﹑夏老固亦號能書﹑然比於世南奚翅醜婦效西子顰若元鎭之效元章﹑則南威偶效西子也﹑閱畵時適人以夏書來評﹑並記之﹑

○書季子微所藏摹本蘭亭

非特字也世聞諸有爲事凡臨摹直寄興耳銖而較。寸而合。豈眞我面目哉。臨摹蘭亭本者多矣然時�露巳筆意者始稱髙手予閱玆本𨿽不能必如其爲何人﹑然窺其露巳筆意﹑必髙手也﹑優孟之似孫叔敖。豈並其須眉軀幹而似之耶亦取諸其意气而巳矣

○書紅眼公傳

志有之水柔人狎而玩之火烈人望而畏之稽諸吾鄕人水蹈江涉濤以求沒者子於親往往有之無待於丈夫而後能也若所謂娥者蓋屢著矣至於眇郁攸輕燎原與祝融回祿爭雄捷以破其圍而出其所怙所灼者𨿽曰僅兩瞳子眶耳而瘢疻烈然爲朱孔揚是以紅眼公名聞於世此與蹈水者奚可同日道哉紅眼之後世趙君煉者予家世親也爲予道其事因得柳君所爲傳觀之而敬書其後是日也予感忠孝節廉事而有醜於賊臣背子垢婦人也目光閃閃若曙星不啻晉人所云在牛背上者抑不知眼之紅於翁曩昔何如耶

○書新建公二序手稿

曹操書余未及見而文公謂放之公書天風海濤乃近元常元常魏人蓋操亦放之耶曩歙人持文公箋學庸稿本來相質特似今所見新建公送兩府官序稿大約俱艸艸而二大儒之爲儒則同故書法亦暗合耶兩序稿點竄不數字而世相傳溫公通鑑稿本多眞書﹑點竄亦僅僅兩公端愼殆亦暗合耶送劉府者自舉爵以後﹑送費府者自橘踰以後﹑大是警策而今全集中並逸﹑知所逸者不少矣﹑

○跋司馬公艸書

司馬伯通先生弘正間材傑也其艸書仿聖母帖聖母帖卽懷素上人書而聖母別是一家司馬書與張南安東海翁書皆宗聖母帖也聖母帖有蝸牛及老科斗腳肥者及縫衣匠剪子者皆是法未可以微疵而短其醇伯通仕業亦豪俊﹑其詩多淸豁﹑罷官書門榜云﹑獨呼明月常倍醉﹑不負靑天早放間﹑人至今誦之﹑

○趙文敏墨迹洛神賦

古人論眞行與篆隸辧圓方者微有不同。眞行始於動﹑中以靜﹑終以媚﹑媚者蓋鋒稍溢出﹑其名曰姿態﹑鋒大藏則媚隱﹑大正則媚藏而不悅故大蘇寬�以側筆取研之說。趙文敏師李北海淨均也。媚則趙勝李。動則李勝趙。夫子建見甄氏而深悅之。媚勝也。後人未見甄氏。讀子建賦無不深悅之者。賦之媚亦勝也。

○書艸玄堂稿後

始女子之來嫁於壻家也朱之粉之倩之顰之步不敢越裾語不敢見齒不如是則以爲非女子之態也迨數十年﹑長子孫而近嫗姥﹑於是黜朱粉﹑罷倩顰﹑橫步之所加莫非問耕織於奴婢橫口之所語莫非呼雞豕於圈槽甚至齵齒而笑蓬首而搔蓋回視向之所謂態者眞赧然以爲妝綴取憐矯眞飾僞之物而娣姒者猶望其宛宛嬰嬰也不亦可嘆也哉渭之學爲詩也。矜於昔而頹且放於今也。頗有類於是。其爲娣姒哂也多矣。今校酈君之詩而恍然契。肅然斂容焉。蓋眞得先我而老之娣姒矣。

徐文長文集卷之二十一【終】

●徐文長文集卷之二十二

公安袁宏道中郎評點

門人章斐然華甫校訂

贊

諸贊趣味依稀處直逼長公

觀音大士贊

白描觀音大士贊

題大士圖

提魚觀音圖贊

折蘆達摩贊

伏虎畵贊

書濾水羅漢畵贊

蓮葉大士贊

東方朔竊桃圖贊

純陽子圖贊

梓潼像贊

三教圖贊

四老圖贊

四仙圖贊

髙皇帝像贊

一品三公圖贊

鳴教出所藏郭畵一叟持玄物類石方長數寸開口語又所攜竹筐中植一小旛置道旁一叟聽其語執冊肘若卻避然令贊之

自書小像贊

商大公子像贊

余東白贊

宗侄像贊

婁叟像贊

吳君像贊

郁君小像贊

書馬策之像贊

範子小像贊

王子小像贊

傅子像贊

柳生小像贊

許伯熙像贊

艸誦

題鳩

○觀音大士贊

一觀音法﹑而有二評﹑法華他機﹑楞嚴自行﹑溫陵孤山。又�兩經﹑眞者有兩﹑畫者亦然﹑一似道子﹑一似龍眠﹑合而爲一﹑妙哉兪子之菅﹑

○白描觀音大士贊

大士觀音道以耳入﹑世二其相﹑化門非一而此貌師﹑繪不著色似吳道子取石以勒

○題大士圖【介亭要子畵蓮�觀音��上】

萬里波濤。琉璃拍天。蝦須魚鬣。鱷尾蜃涎。靡不照�。如鏡照鈿。儼此大士﹑筏彼海蓮﹑一塵不動﹑而百魅伏跧﹑問何以故曰吾不用何以而亦莫知其然。

○提魚觀音圖贊

�刺潑刺。邚娜婀娜。金剛法�一�打�。瞞得那郎。�不�我。

○折蘆達摩贊

片蘆長江﹑只鞋蔥領﹑弄此伎倆作傀儡影我諦思之﹑必傳者訛。麻姑被唒。擲米成砂。

○伏虎畵贊

我觀伏虎﹑曲蟠以枕。諸繪耽視﹑玆獨以寢。祕威如待。不覺愈猛。斐旻遇之。應手弓落。李廣夜行。蓋冰以卻。

○書濾水羅漢畵贊

諸江河水﹑若彼�虫爲有性命﹑��性命﹑爲俱有性命﹑爲俱無性命﹑若俱有者﹑虫�應生﹑水何獨受烹煎燒煮﹑諸苦毒楚﹑若俱無者﹑水旣應烹﹑亦應煮虫﹑云何濾虫煮水﹑作是分別﹑若謂虫則含靈﹑水無知覺﹑諦觀二物﹑虫體泳游水含流性得躍爲虫付流卽水覺�不覺。有何差別。辟如有人。發心愛惜。象馬牛羊。不忍宰殺。而於蠏魚蝦蚌。妄加解剝。或亦於諸蝦魚蠏蚌。心生愛惜。於彼艸木。斬刈無遺。彼諸有物。大小動植。體則不同。所含生性。等無有二。云何殺彼捨此。起分別心。濾虫煮水。亦復如是。弟子迷惑不能通曉是義﹑惟大羅漢﹑正坐諦觀﹑作何解說﹑宣豁迷悶弟子徐渭合掌禮拜而作是語﹑

○蓮葉大士贊

謂船是紙。梢公是鐵。梢公尙然。況大菩薩。

○東方朔竊桃圖贊

竊攘匪污。諧射相角。無所不可。道在戲謔。

○純陽子圖贊【並序】

世所傳純陽翁象皆本其傳中所載記者人望而識之也是圖與世所傳者特異相沿謂翁於近世示現人間其狀貌若此故人得按而圖之說紛紛不一中軍陳侯雅尙道術旣喜得斯圖於其友人遂令予贊之

昔圖若彼。今圖若此。昔耶今耶。一純陽子凡涉有形如露泡電以顏色求終不可見知彼亦凡﹑卽知我仙勿謂學人此語墮禪﹑

○梓潼像贊

伏惟帝君﹑三十餘化﹑生民之初﹑一十七世﹑爲士大夫當帝爲星﹑神在翼張﹑棲帝於蜀﹑神在岷江﹑寫帝於縑﹑神在丹靑徧諸沙界無非帝所忠孝文武靡禱不許矧玆桂籙如海一粟豈捨此雋良而以與孰

又

帝君生當周之紀﹑身士大夫十七世﹑自玆以往生知幾﹑人間萬事靡不理﹑柄司文章其一耳。我昔聞之古所謂。文非筆墨子經史懷柔萬民徳遐邇。帝君作吏文徳丕。翩然騎龍馭箕尾﹑人傳文章帝君事辟如大海一滴水。爲龍爲神宵夢裏。素騾禦攬喑聾子。如此之云俱幻詭。馬君供帝姚子繪鄙也作贊幾於戲﹑帝君之事亦眇昧﹑陰隲兩言是眞諦﹑

○三教圖贊

三公伊何﹑宣尼聃曇﹑謂其旨趣﹑轅北舟南以予觀之如首脊尾應時設教圓通不泥誰爲繪此﹑三公一堂大海成冰一滴四方

○四老圖贊

乘者鹿羊牛也而非車馬﹑蒼頭奔奔然者有昂然之气也而不稱平野四老者之偉而髯也﹑或以爲商顏�芝之輩﹑鴻飛冥冥矣﹑而胡爲乎淺水平山﹑將捨郊而入郭﹑等少年之遊冶。抑以爲應孝惠之招矣而未見馳漢廷之使者安得起畱侯於九原而辧其玉之與瓦﹑

○四仙圖贊

色身不全謂非法器此虛言耳神光斷臂【鐵拐】

又

是宜上升﹑爲神仙祖﹑無罣礙心是活子午【鍾離權】

又

徧遊人間。翁嘗見人。人不見翁。索翁以形。【呂嵓】

又

當其騎驢不免尋覓今其下驢欲覓何物【張果】

○髙皇帝像贊

上之巖也天髙以覆耶。下之丰也地載以厚耶。掃孽胡而握漢統維斯之與咮耶。眉采耶。目河耶。唐與虞之後耶。氏以朱耶。金天氏之冑耶。是爲我聖祖髙皇帝之面耶部耶。

○一品三公圖贊

漢官搏執取金吾鳥示法戒遲師授以棗古人托諭似捕而巧誰爲繪此﹑一品三公﹑揆厥所諭﹑意與古同﹑君子得之﹑允爲吉徵﹑

○鳴教出所藏郭畵一叟持玄物類石方長數寸開口語又所攜竹筐中植一小旛置道旁一叟聽其語執冊肘若卻避然令贊之

初觀二叟。爲默爲語。似有所授。乃諦觀之。黝然以墮有物在手體玄守黑曰此眞詮爲天地母是宜聽者委其陳編驚卻其肘樹表於筐。如賈用售。則不可究。

○自書小像贊

吾生而肥。弱冠而羸不勝衣。旣立而復漸以肥。乃至於若斯圖之癡癡也。蓋年以歷於知非。然則今日之癡癡。安知其不復羸羸。以庶幾於山澤之臒耶。而人又安得執斯圖以刻舟而守株。意龍耶豬耶。鶴耶鳧耶。蝶栩栩耶。周蘧蘧耶。疇知其初耶。

又

以千工手。鑄一佛貌。泥範出冶。競誇巳肖付萬目觀目有殊照評亦隨之與工同調貌予多矣﹑歷知非年﹑工者目者﹑評淆如前﹑偶兒在側。令師貌之。貌兒頗肖。父肖可知。今肥昔臒。人謂臒勝冶氏增銅器敢不聽

○商大公子像贊

公子爲誰特專葩經雅志林壑築室土城授���刻之貞瑉當始弱冠面白鬢靑久矣未而瞻圖之形頰須竹朗頰姿玉晶覩其所養占其所成

○余東白贊

古濠劉公來牧我邑授簡試予予年十一試予何所﹑合翁之宅﹑公侯大吏﹑借館於予﹑予訟亡奴﹑執狀以須﹑當斯之時﹑東白未生﹑計東白世﹑乃翁之孫﹑翁旣䢐矣﹑公亦僕矣﹑犬馬踰耄﹑倏且枯矣﹑東白都矣﹑令譽敷矣﹑自越而西﹑聞東吳矣植桐與焦隨寓居矣此君一日何可無矣懿哉東白寧非夫矣言念劉公﹑館公閭矣﹑屈指其歲﹑六十餘矣﹑贊圖而起﹑擲筆噓矣﹑

○宗侄像贊

色如芙蕖﹑兼兼頗須﹑入市而歸﹑投果滿車四十如此三十當何如

又

此爲五十﹑須不可數歸鴈夕霞芙蓉秋浦

又

六十之年。去五十近。相暌幾何。至不可認。矧再十齡。胡�道而不誰何以問﹑

婁叟像贊

數年之前﹑令我書貌﹑頃復令書﹑覺微倍老書儻再三。老應更倍。願叟百年。屢書屢繪。

○吳君像贊

雙輔承顴。有物朗匝。笑語之間。休竹振頰。圖且攺觀﹑況覩其眞﹑未見有此美髭矣。而不樹勛名﹑

○郁君小像贊【面天黥者】

瓜匏白肥但可淹沮松柏多鱗乃中梁柱相君之貌。安得不去彼而取此。

○書馬策之像贊

淸嘯玄���是助。辟彼林竹。風生而竅怒。風歇竹凝。翛然���然其理。良亦有斐然則靜且默也未嘗不宜於��

○範子小像贊

範家駒日千里卜新居近其止贈我雙魚尺贏咫﹑

○王子小像贊

相君之肥飽徳於中所以不願人之膏梁古人有言有後於魯不果徵乎谷也丰下

○傅子像贊【傅能畵梅復善琴】

梅花一物也而君技兩精之﹑一出於毫﹑一出於絲﹑人貌君儀﹑宜其爲瀟然之姿﹑予遠而望之梅爲君也﹑蒼然若橛株拘

○柳生小像贊

都昌五子肖厥考。元谷軀幹特短小。軀則短小文甚藻。辟如馬氏有白眉白眉用以別五常短小亦用別弟兄

○許伯熙像贊

古人力道。戰勝而肥。亦曰壯夫。其須如戟。彼貌像者爲誰。兼而有之。可以知其中之所得。迫而視之吾所與士之林文中虎其貌古﹑其姓許﹑

○艸誦【並序】

王懋新自剡攜小艸八九葉縣於空中凡五年不甚叢生而亦不死暴烈日中愈靑暢相沿名仙艸予攘而得之戲爲之誦時酒酣哭蕭女臣作挽詩故末句云

靑靑之艸﹑麗而匪麗﹑將歸五霜﹑彼知其幾﹑遇風而化得羽之气豈河上丈人之神。爲造物者虫臂鼠肝之也。而零星於是蔕乎。上不在天下不在地中不在人是其夙世之能心。而今輪回漂轉。適墮其習緣也。猶超然於空際乎。噫人皆知不死者之爲不死矣。孰知死者之爲不死。而盍問之於吾友之蕭季乎。

○題鳩

爾性何拙﹑何不能綢繆﹑而何爲好奪﹑山有喬木﹑木有垂蘿﹑爾不能取其皮而爲其窩豈無陰雨時取彼斧柯爾喙之嘴咀而瓜之爬羅上棟下宇前梁后楹﹑維鵲爲之﹑爾享其成﹑徒珍其﹑徒班其翎豈不能潤屋而能潤身

徐文長文集卷之二十二【終】

●徐文長文集卷之二十三

公安袁宏道中郎評點

錢塘許爾京士魏校訂

銘

諸銘文自情生豈曰法古然卻居然大雅

歙石硯銘

歙石硯銘

端石銘

端石螭硯銘

無眼端石銘

馬策之端研銘

鼉磯研銘

鼎研銘

破膽磬銘

刺匣銘

篆櫝銘

竹祕閣銘

書櫝銘

○歙石硯銘【並序】

出歙西門步長橋望黃山羣峯插天如劍戟入門就小肆用錢二百五十貨得此石雲紋而寶沙照日中瑟瑟若東夷所鑾屏扇然以墨易膠稍幹爲磁吸鐵龍尾之佳者也時王仲房賞之曰轉博可得錢千五百久之歙客從獄中持歸爲余斲兩期而復璞以來余將寄斲於吳而先銘之如左

市於歙﹑歸於越﹑復返於歙﹑終來歸於越﹑石耶能忘情耶銘於若盧斲於吳安保其於吾人耶能有情耶

○歙石硯銘【俱金星玄色】

不食肉。色故墨。君子效之。絕葷以養徳。不聚金。布則星。君子效之。散財以發身。

又

萇弘血老千年黝女媧割取三垣宿。巨橋撒粟一掬朽亭長左股晝不守。雲興水泳龍夜吼

○端石銘

端石之嘉﹑戞墨有聲如蠏跋沙斯乃然耶翩翩公子﹑夢筆生花﹑

又

鸜鵒之眸。有無不足求。人且病眸。爲石之疣。

○端石螭硯銘

頷則燕而虎爲頭﹑眶則螭而鸜鵒爲之眸﹑彼飛而食肉此飛而飲於流墨卿耳何足以侯

○無眼端石銘

鸜鵒之目偶端石。或取以驗眞。或指以爲疾。我則不然。問果落墨不落墨。

○馬策之端研銘

寶端紫。鸜鵒睛。此俗見。孰不能。此端紫。乏鸜鵒以鏖隃麋昆刀削玉

又

小端稠墨捷翡翠之削金毫屢閣而不染赧難爲乎苦吟。

○鼉磯研銘

稠諭麋。一何捷敗穎兔猛於獵馬善走。必蹄嚙。才難哉。

又

拔中山。吾女訝。猶勝彼攻卽墨者。終歲而不能下。

○鼎研銘【硯麵團徑尺沼寸亦團而橫墮背之足極短】

背之曰。鼎其腹。烏三足蹲以馳迅羲轂面之月■﹝虫土﹞蟆啄沼勺水魄微復寸冰雹兮宛如朒面之云。隃麋興。寸膚用以雨蒼生。

○破膽磬銘【並序】

家藏古白磁膽瓶嘗采梅枝浸之歷春夏花而實後破於冰考其聲類泗濱嘉石取其半縣齋中銘曰破膽磬。

膽之成。水入空。出以養其莖。目觀其色之榮。膽之冰。水出空。入以縣其傾。耳聞其聲之鏗一出一入爲聲爲色見聞別差妙性不忒

○刺匣銘

如鬼如帝一物兮達爾司其縢操而不發﹑外貌則淺﹑實折其裏﹑古有藏名﹑其殆謂子﹑

○篆櫝銘

嘻吾何嘗不吏於玆世哉。塵以外吾悉得而主之。故置符無拘陟黜也不時故目亦不一其除。其所奏記者始初之堂關白者蓑笠之鄕。而一爲檄召。則維猿鶴之章。苟一用於塵內。朱數日而不揚。敢告爾櫝。庶謹其藏。

○竹祕閣銘

大書縣臂﹑小則不能臂﹑濡於墨而漬於紙﹑何以異於夏月之蠅不縣而縣惟女勍

又

中書大書﹑用肘與腕﹑蠅頭蚊腳﹑握中其管﹑閣以擎之﹑墨不涴肘﹑刻竹爲閣﹑創驚妙手﹑妙手爲誰﹑應堯張叟

○書櫝銘

噫此古之所謂博學君子者與斂而閉之惟本扣而取之惟欲入耳出口。小人之腹。

又

古人巳死君何讀。弗得其精兮何異爾櫝。

徐文長文集卷之二十三【終】

●徐文長文集卷之二十四

公安袁宏道中郎評點

錢塘許爾京士魏校訂

記

蜀漢關侯祠記

坐臥房記

西施山書捨記

函三館記

遊五泄記

閘記

西溪湖記

義塜記

石頂浮圖記

修郡衢記

長春祠記

半禪庵記

呂氏始祖祠記

石刻孔子像記

烈婦姚氏記

鎭海樓記

酬字堂記

○蜀漢關侯祠記色蒼然

馬水口爲備胡要地舊以其任付守備比始用廷議設參將一領卒三千人以鎭之謂遼東李君某爲今寧遠伯冡嗣世稱名將家子往鎭莫宜詔曰可君至則一省關榷令貨趨集便卒需卒死無以葬則出巳鏹爲死者棺殮飯祝異時卒馬死主將得自補馬操其贏直公悉不然勞逸苦甘與卒共有旣又節縮巳奉度可構塗乃顧祝北門從萬山中得靈秀所作廈一區爲殿者二爲門者一並足三楹兩廡翼之甃蓋材工靡不致好蠲卜時日奉蜀漢前將軍關侯象以居之歲時伏臘刲羊豕吹鐃歌樂用以侑神巳乃促騎抵燕迓予以來而以記屬予過君請曰何居君曰某不敏生而慕忠孝節義人﹑而蜀侯爲最著﹑歿而爲神﹑又惟侯爲最靈﹑曩在遼從大人逐胡﹑夢寐見之﹑若有所感﹑今玆門以北數程﹑胡落也﹑予世受國恩﹑爲國備﹑亭障正如孝子之奉慈親卽有痾癢宜無所不至豈憑恃劑療遂廢禱於神祗予應之曰郅都在漢﹑匈奴憚之﹑迨其歿也﹑爲偶以射﹑竟莫能中﹑侯勇義朗映﹑華夷所嚴﹑非郅都比﹑矧生者有公輩在﹑胡如岡知﹑寧敢望馬水發一矢耶至於史所稱侯愛惜士卒獨侮嫚士大夫愚以爲卽使有之特加於請昏之狡吳芳與士仁等之攜貳而不知彼三人者皆漢賊非可與語於士大夫君旣惜士卒﹑至寡客賢豪﹑靡不倒屣虛左是眞善學侯者君之祠侯宜莫宜於此矣某謹爲書曰祠始於某年月日越若干日而成費金若干董役者爲某官某

○坐臥房記簡致

凡人居一室之中晝則坐﹑夜則臥﹑坐則箕焉弓焉臥則蛇焉龍焉此夢覺之常耳人孰不然﹑而靑野子顧作室而房之﹑而名之﹑而使予記之﹑何居﹑莊周有言夔憐蚿﹑蚿憐蛇﹑蛇憐風﹑風憐目﹑目憐心﹑謂行者不如無行者之妙也﹑行者動以形也﹑無行者動以神也﹑無形之動﹑是之謂至動﹑然則不必不行也﹑不必行也﹑而一室之中﹑可以照天下﹑觀萬有﹑通晝夜﹑一夢覺﹑而無不知不然其坐也箕焉弓焉而巳矣其臥也蛇焉龍焉而巳矣人皆能之而靑野子何以之而名房哉

○西施山書捨記與長公淩虛臺記差近

西施山去縣東可五里越絕若吳越春秋並稱土城後人始易以今名然亦曰土城山蓋句踐作宮其間以教西施鄭旦而用以獻吳又曰恐女朴鄙故令近大道則當其時此地固巨麗要津耶更數千年主者不可問矣﹑商伯子用值若干而有之﹑山髙不過數仞﹑而叢灌疏篁﹑亦鮮澄可悅﹑上有臺﹑臺東有亭﹑西有書捨數礎捨後有池以荷東外折斷水以菱而亭之前則仍其舊曰脂粉塘無所攺出東南西而山者聳秀不可悉悉名山也遶其捨而畝者水者不可以目盡以田以漁以桑者盡畝與水無不然余少時蓋觴於此而樂認﹑玆伯子使余記﹑余𨿽以病阻其觴﹑然尙能憶之心﹑率如此嗟夫土城一山耳始以粉黛歌舞之宮當巨麗傾都之孔道而今變而且遷之一旦寥寥然爲墟落田夫野老耕釣徘徊於共間或拾其墮釵於鋤掘迨於陰晦又往往詫野火轉燐於夜歸牧唱之兒童宜無不感而噓資野人之聚而談者矣至其易冶以朴﹑易優伎以農桑﹑本業專而謠俗厚﹑則有識者又未嘗不忘其悲而爲之一笑也伯子聰敏擅文譽達事變試從讀書暇一登玆山而望之﹑或觸於景而有如吾前所言者﹑姑取而咀之﹑儻亦一解頤耶﹑伯子名浚字景哲

○函三館記辭達而爽

吾儒曰三才老曰三生萬物而冠之曰一生三乃釋也則不立言矣卽一字且掃抹之矣而況於三乎乃其舉世界之中之外之諸有至於竭恆沙之數而不可殫卽隸首復興弧矢勾股操其法日百億聚其徒用其百億徒之指以礫碌奇偶而乘除之亦日且不給矣又何貴於萬與生萬者之三。與生三者之一哉。然則爲儒者將何居曰一非自能一也。從無而有一也。三非自能三也。從無而有三也。萬非自能萬也。從無而有萬也。辟之生人然。一者始生祖也。三者父也。萬者子與孫也。孫孫子子相爲無窮也。則上古未生人之前﹑祖從何而生哉﹑知此則爲儒者知所以居矣﹑陳子起侯名汝元別號太一以小戴禮舉明經今爲文學於郡者抱美質外醇而中茂志淵以勤意不欲沾沾稅駕於小儒乃作館藏書動以博文﹑靜以觀妙﹑晝夜孜孜﹑若有端倪﹑命館曰函三記則屬余余憶函三之說𨿽出於小戴注家乃昉於弄丸公之皇極經世而弄丸公之於此也余莫得而闖其門又頗憶河南靑田及考亭五先生闖其門伏至其自檢亦各謂未得入其奧然而後之秉道權者往往以孔門正泒印五先生也﹑而以數爲支流也則似稍稍微詆弄丸公也則數之與道果孰爲左而孰爲右非闖其門而未得若區區者所可幾也乃文學則必籌之熟矣﹑抑余右所云無也者祖者非敢以虛無之無混文學乃謂萬有本於無欲文學謹未發之中之謂也。夫儒參三才者也。一中立而天地位。萬物育。故子云以爲非此則止於伎𨿽然寧有通天通地矣﹑顧不能通人耶﹑子云亦謬儒矣周王季三氏大君子無所同也用所不同也將各各普於世者同也。而一爲經一爲出者不同也。

○遊五泄記古峭

萬曆二年十一月廿有二日偕王圖吳系馬策往五泄初宿謝家橋明日雨山行驢不可負莫至楓橋駱君意捨止焉明日其兄懷遠公驗來又明日飲懷遠罷入化城寺又明日陳君心學來又明日飲於陳君止焉又明日午始霽途行兩宿而至五泄寺是爲至日遂登巳而大霧窮宇內不見寸形渾若未關忽復霽遂窮五泄下題名鐫寺之石鼓是夕雪明日午復霽往觀七十二峯攀捫裸厲陟自西潭以漲甚返又明日陟四泄之對岫觀四泄下飯於寺遂裝以歸踰響鐵紫閬長靑三嶺日仄至洞巖寺飯罷巳燈僧祖福縛炬請觀洞巖入至第三洞之鱉口洞故有外屏近爲占洞者所壞泥入壅鱉口返又明日黎飯復行入湖船��而至金家巉甫明踰兩小嶺午泛離渚日仄抵家是觀也洞巖奇於陰五泄奇於陽而七十二峯兩壁夾一壑時明時幽時曠時逼奇於陰陽之間以余評之殆莫勝於五泄借物以形容之終不足蘇長公遊白水佛迹山雲山上瀑布三十仞雷輥電散未易名狀大略似項羽破章邯時庶幾近之矣是行也去來凡十有三日﹑陸行三百里﹑水行百三十里宿於駱四夕於途如之於陳一夕於寺再倍於陳余墮驢者二越溪而溺者一濡者四五驢蹶於嶺者三諸子淖而跌者弗論也得詩二十首每作諸子必和之

○閘記【代】周匝通顯

前知府富順湯公紹恩之閘三江也事具陶莊敏記中至於今五十年無以潦告者膠石以灰秣久而剝石因之亦少泐水日夜走罅中顧有以旱告者矣萬曆癸未宣城蕭君某以戶部郎中來知紹問俗所苦﹑知而往視之﹑得所以白其事於省諸大吏許之﹑協其議於僚二三君﹑令判府楊公某專其治而屬工於縣丞某出庫羨銀若干兩役夫若干人用冶錫窒所泐並發巨石凹凸其兩顚而規之凸以枕上流凹以銜舊甃匣包之令水不得越新包嚙舊甃銜之際冶鐵爲小腰以錮之其於舊甃如車有輔如齒有唇倍壯且久君雨雪躬往幾月而成成以予同年也謬以記告曰無他以屬後也﹑予嘗聞父老言始湯侯時以民苦潦甚故役三江及毅役而民又爭以病告此猶可委曰初不知利如此也﹑而今則知之矣﹑最可委又不過曰湯費則課畝役則槪發丁也而今蕭侯費則庫羨役則民日予銀三分役兵兵嘗有顧則予二不課畝槪發丁矣而尙有以不便歸蕭侯﹑若曩昔湯侯者﹑則後之便蕭侯者﹑安知不如今之便湯侯者耶﹑始麛裘繼衮衣始病禇五繼美誨殖下之難調蓋自古而巳然矣閘潦而啟不時則海畝者竊決塘竊則罪故海民謗閘無閘則海魚入潮河魚出汐閘則否故內外漁邇閘者謗閘。他則宅是者謂閘阻潮汐吐吞攺水順逆關廢興故宅是者亦謗閘。夫謗烏足信也。而或者謂閘啟閉故有凖乃萬不可爽﹑爽有微甚則畝害亦視之﹑此其敝在掌費者靳與私則然。其涸也則外漁賂以滯閉者則然。斯二者誠有之。非謗之類矣。噫此其責亦可謂下之難謂耶。夫造物之生人也勞矣。生而病則資醫。無醫猶無生也。故醫之勞與造者�。今閘造者誰湯侯也。醫者誰蕭侯也。繼蕭侯而醫者知爲誰勞則等也。醫之劑凡幾窒泄於甃一也。靳而滯啟賂而滯閉痛砭鍼之二也。

○西溪湖記纖悉

虞之爲縣壤髙河水東不舊有湖曰西溪者當縣西南主畜水以備旱三鄕負郭之畝恆賴焉宋末李顯忠旣請其髙者以牧福邸仍之遂盡田以莊湖始廢旱輒不登元伊林希元欲復之不果入明田旣稅則湖益不可復矣萬曆癸未夏旱知是邑者爲朱侯旣合眾以禱乃更求長策得湖以請於府某公某若省及坌省諸公並得可遂復湖湖東起湖山麓北抵鄭家堡迆北以西至龍舌嘴前村之髙阜南盡長港■﹝土逮﹞從而長得弓可九百二十七衡而廣損從者三之一周而度之爲丈者千七百五十二當湖爲田時計其畝可千六百二十六玆復田以湖宜仍抵湖以田也而夏蓋白馬三湖適得新括浮畝可五百有奇第都之區曰十二者括地復得隱畝九百餘二百直買之以抵田而稅有隱羨於某所者若干括得之適相當復用以抵稅蓋二抵具而湖告復始果他若水道宜塞者塞之凡七所宜引以佐湖者引之凡三十有六所閘之以瀦以泄坊一以表築室一以省責其成於裏之正長畚鍤所及計髙廣近遠而課之並有差費取倉栗庸取募丁﹑閱幾月而迄事﹑是役也不勞民不耗公﹑取浮修墜﹑下相地紀﹑上佐天時﹑而中免夏畦之桔橰﹑使吾虞千百年之久魃𨿽苛﹑不能必饑與殍於吾民也﹑是孰使之然哉﹑眾謀記於予予謹記曰侯名某字某某地人以某支於進士來知虞治廉平而興學獎士尢諄諄云

○義塜記【代】言法而正

古者井田以養民亦鑿井以共飲而死徙無出鄕四井爲邑間有徙者徙是邑而巳故易之井曰攺邑不攺井往來井井曰攺曰往來者徙也曰井井者言徙而相卹彼井猶此井也易舉飲之井固卽耕之井矣夫有田以養何煩於客徙而不出邑又安有客而死者後世井廢而養窮﹑則不得不取養於客﹑客而不能歸﹑則不得不鬼於他方而燕爲多多矣而欲逐以�之如範式李勉其人則燕又爲少會稽白子受采義人也求鄕之老而賢者十人與飲誓釂而興曰殤劇矣盍冢諸然冢必自吾鄕與山陰始﹑十老曰諾告而從者三百人得銀之兩千一百四十有奇買地逮宇齊化門之外六里曰崇南坊飭而冢焉﹑其大可容﹑其規可以久﹑事旣迄白子以予嘗與聞也遂以記謁予蓋嘗讀周禮冢人而疑冢人之設若曰官出地以族葬國民有墓大夫以掌之則民宜無不葬者矣而禮記月令乃復有孟春埋胔之政﹑西伯之仁其使民送死當必無憾﹑而岐周之野﹑又間值遺枯而僅幸以掩夫若此者豈古者墓大夫之葬特專爲不遠徙之農民而職業所拘有行貨行役於他方者猶不免於溝壑乃若西伯之掩而曰枯此則亶父尙未遷岐時之鬼耶夫王政亦何常要在隨時而補之以義墓大夫不足故補以埋胔岐之枯失於先故補以追掩國家所在有公冢以澤諸殤冢亦曰義初不虞客鬼之多如此也公冢而鞠故補以私徙則出鄕矣而死猶似不出其鄕之井也予感且嘉焉﹑故記成而置碑仍其名曰義冢他若冢多羨地與捨酌所息以需事特詳而尢善者隔土冢以別嫌籍地捨若工始末時若課工若諸創者助者貲者名氏若貲之等悉碑北

○石頂浮圖記【代】詞思巉畫

始予之治新河也本以利農士相顧指形勝曰是且利我乃遂以新河口可浮圖請予復爲作浮圖於河口小市石頂梯者九觚而面者八髙以尺計可二百所糜銀以兩計凡三千有奇率倚墓不出帑一錢�而董之者爲某官某分而理之者爲某色人某出納而監之者爲生某始壬午九月迄乙酉四月而浮圖成予嘗謂人處天地間﹑而與之通气有溫涼寒暑濁淸忻慘和沴凡此諸祥與諸不祥並從人口鼻膚孔榮於藏府乃始澆漱志慮儲於心胸而發揮於事業與飲食衣服功用大相等蓋一吞吐服習間而靈蠢系之故昔之人視山川城郭間气有欲去而不畱者。必假物以畱之若投轄於井牽挽酒賓使復宴笑一堂不遂落莫蓋自樓觀亭臺以至攺一檐陰一樹而浮圖則其最大者舉無非畱之之具也气畱則爲諸祥气不畱則爲諸不祥故有疆域壤聯也而郡邑郊墟相去僅炊煙而風物人才不啻胡越者則所云吐吞者有以異之也畱屬具使具而苟焉則猶無畱舟之得水與其風也﹑必帆而後駛﹑帆大小同﹑苟完缺異而駛亦因之矣﹑浮圖從大江髙石頂拔起二百尺觚八面而九梯之其爲帆之大且完也不巳多乎今夫爲子弟者以疾告其父兄﹑必先以療﹑不巳而玉於請召史巫爲厭勝﹑必且聽之﹑不如是則猶爲有遺力﹑使堪輿氏捨其繆迂﹑用此道以治山川城郭﹑誰得而捨諸﹑𨿽然此在父兄言則可也﹑萬曆某年月日浙山陰某記

○修郡衢記簡折

紹爲府領縣者八東南西三道綰錯而道於他府號最衝﹑凡縣若他府有事於紹之府者﹑輿馬與人﹑蹄踵如織雷轢而杵鳴介然惟一衢乘之而際府治者爲﹑甚故其圯也亦易於他衢﹑圯而霖則沃不霖則傾﹑不特病於履於觀亦陋今庚午或有新之之請當其時知府事者爲某判爲某推爲某咸以爲比歲方饑卽衢矣﹑必且勞民與其勞民寧陋觀而病履也而民之輩某某者相與謀曰﹑三公明府以勞民而罷衢卽以毋庸於勞民而新衢者請可得也於是某等以其辭請﹑諸公可之﹑遂衢﹑衢成計府以南止橋以東止閣之東踰若干步爲丈﹑縱者若干﹑橫者若干﹑計石若干﹑役工凡若干﹑銀爲兩者若干﹑銀所自出﹑上自閣之大老若卿大夫士下至庶人凡若干﹑出銀之等﹑多至若干少亦不下若干蓋所謂毋庸於勞民而便厥履新厥觀者也邑人某記

○長春祠記踟躊掩暎大有風容

歙之何君曰洪者其父翁諱某當嘉靖某年間賈於杭得君最晚其後翁漸老君曰賈不可巳而養又不可違於是始買廛以迎翁遂世爲杭人旣歿葬湖南之麓刻木爲祠甲子間君之仲子炅有疾大困禱醫勿驗會人曰余姚有徐叟永者能致神迎之永所玫者神附筆以書自云純陽子輒賦詩詩曰三春柳外鶯聲好。啼落殘紅半樹花。分付杜鵑休叫月。一窓�雨濕春沙。書巳君誦詩知炅不可救巳然時正冬而此云三春卽不救宜尙緩後六日炅死君懼復令永致純陽子問所以純陽子曰昨云三春三春者謂炅六日人也示矣主人不之省耳﹑君大愕且痛哀其子﹑純陽子因謂君曰死者不可救矣生福不可修耶吾爲爾號福修子且曰吾輩近亦厭壺嶠而欲少憩人間﹑西湖之南有山曰長春﹑君家墳墓在焉﹑其爲吾卜築於此﹑爾兩世祖皆吾仙籍中人﹑故來以此相屬﹑吾屬不可妄得也﹑君稽首聽命﹑於墓之麓﹑卜日命工面江翼山中奠一閣左右夾之上構一亭飛梁壘石下復以室用備時享甃池澄深欄楯聯校雜樹鮮花奇禽響答儼然紫都始靑之鄕凡所規擘。悉出神意。扁聯之晝。亦並神書。多至數百餘字。悉皆瑰逸。迥無埃塵。始某年月日旣成肖像以升凡列仙籍者自某位至某位十有幾人。而君之祖某公若女祖仙姑與焉﹑四時之祭﹑品數有等﹑直計工財麋金若干余兩﹑予始聞謂神仙方厭世﹑而復索居於人﹑初不甚信﹑及是會何君於逆旅﹑君飲我以酒﹑道其事甚詳予觀何君信人也予𨿽不信玆事豈宜疑何君哉予嘗覽純陽子傳純陽子與人間來往事至多﹑不足甚怪﹑至王方平欲會麻姑豈無其所﹑乃至飲食於蔡經家﹑此猶曰暫耳﹑若梓童眞人令苟洙父子爲其作殿自扁曰霄霞自爲之記而復自書之﹑其畫與文﹑悉晉人名家筆也﹑是孰能僞之哉﹑今而後乃知世有忠信不琢之士如何君者𨿽神仙亦不得而遠之也如此然則今之記君宜請純陽子自爲之。如洙父子然。要當不下梓童眞人。而顧使予凡近爲之。又何也。

○半禪庵記此等參微眞與長公頡頏

人身具諸佛性。辟如海水。結諸業習。辟如海冰。當其水時。一水而巳。安得有冰。及其冰時。𨿽則成冰。水性不滅。又如煉汞求朱。矯白爲赤。齊鉛作粉。熨白爲玄。變染而成。各有界畔。如由吳達越。必經錢塘。江心之際。吳越分矣。然東則投吳。還西則越分無定形。際難剖趾。由斯以宣。半義舉矣。徽之休寧居士程希正甫家黃石潭上大谷中萬松最深處垣園百畝名松逸園裁勝構建旣成八區景聚心娛莫不畢備乃就半山束茅以庵用旃檀肖大士及諸菩薩棲其中﹑而題曰半禪﹑書其鄕王山人仲房園記以來﹑而摘庵記於予﹑予惟正甫爲人風雅勻停。根塵融會。所云半禪。將謂居士未離家緣。是則半俗。稍脫塵网。是則半禪。斯義諒爾。辟如塑像工人以一石稍屑和一石土沙而爲一佛香穢雜處終不成半又如鶩雞孿生一頭東行一頭西赴不著一邊大修之人不若頓超諸緣。盡澄性海。則玆半俗。莫非半禪。舉玆將化未化之冰。悉還一水。無禪可半。何況半俗。鉛白汞赤。越東吳西。義復如是。天池居士方墮無限俗中﹑有全禪契眞諦不妄爲作是記﹑儻書入石記持向仲房古矜二長者參之﹑

○呂氏始祖祠記

余姚之有諸李其一爲呂也而呂之遷余姚者則自新昌始蓋在趙宋有呂億者仕某宗朝爲大理評事扈蹕而南遂家新昌七傳而至鎌鎌父某尙宋福邸官郡馬當其時虜逼宋且及戚畹鎌始圖遷避之不果傳珙珙傳貴義虜果及而始遷上虞之達溪悅余姚山水再遷余姚之新河於是余姚有呂氏呂與李聲相近也髙皇帝新立用法嚴當貴義公世籍戶口書誤易呂以李及覺而籍巳上欲請更不敢貴義用是缺然以終其身及簀呼其子徳玉訣曰吾死其令呂氏子孫世世著姓生則從李而巳沒仍呂自鎌至徳玉世修徳聞於姚自徳玉几傳而有今師相公名本以對策中上旨甲第歷翰林自國子師看相佐世皇帝致太平十有四年辛酉夏以太夫人憂歸服旣闋舉廢追遠漶漫一新顧謂冢子禮部君元曰姚自始圖遷以來積徳幾二百年而始集於我幸不墮﹑其可以怠厥事﹑女其更營之禮部君亟共命趨而拓捨旁地以祠四公自鎌至徳玉治主以升又置田若干畝以給其屋儀物數登降之節﹑悉如我明集禮始某年某月日師相公樂觀其成扁其門曰呂氏遷姚始祖祠﹑使來命﹑某以詞曰予將劖諸牲石某再拜皇汗謹按呂世侯伯自夏封太嶽周太公望封齊入漢以髙後戚封侯者亦多至二十餘人而霸晚最顯其後子孫在魏有虔在唐有延之����渭渭之子有溫有公在石晉有琦在宋有蒙正有端端子由誠由誠子億實始新昌凡玆十一公一侯兩相上卿者四人﹑侍從出守者視之﹑噫盛矣然始衰於戚當二十侯時族矣而霸僅以穉免積千百家而後有文穆公蒙正正惠公端及鎌之圖遷也又以戚𨿽禍殊族然播越亦幾衰矣﹑又積二百年而始有公其在三代則太嶽太公望在宋則文穆正惠也功徳在天下﹑發祥在祖宗﹑報之以祠﹑孰曰不宜﹑某遂頓首作詩曰

周呂纘夏﹑胙土於靑﹑祀嶽煮海﹑實惟神明﹑迨於中不。兩以戚故。日中而彗。亦世之數。在漢不戚。馴至霸虔。大起宋唐。十有一賢。惟賢伊何﹑二相四卿﹑他昔侍從﹑代爲明臣﹑自剡詐古﹑則爲宋戚﹑再卜而遷﹑乃居姚邑﹑始瓞於鎌﹑積一百年﹑又大於公﹑師帝格天﹑功徳業業﹑爲望爲嶽﹑其在宋室﹑正惠文穆﹑相公曰噫。荷玆景祺。是不在我。福由祖胚。作祠於姚﹑實尋故址﹑宏構拓基﹑則自公始﹑旣卜四主﹑用牢以升﹑春秋饗祭﹑嗣歲肇興。室宇物儀﹑遵我王制﹑族宗百口﹑可謂曰知﹑檐角暈飛﹑江海之湄﹑追遠歸厚﹑式此孝思﹑

○石刻孔子像記亦一證據

何氏餘冬錄載黃伯固曰偶考夫子象無髯惟家廟小影爲眞又引孔叢子云先君無須髯近郎氏七修稿亦云吾夫子七十二表形容盡矣今象夫子者多須而彼表獨不稱須可疑也意伯固所顧有據然予讀家語孔子適鄭與弟子輩相失獨立郭東門鄭人謂子貢曰東門有人顙似堯項類臯陶肩類子產然腰以下不及禹三寸累累若喪家之狗子貢以告孔子笑曰形狀末也而曰似喪家之狗然哉噫吾夫子之然殆傷巳往往於諸國君而往往不遇終無所投止四顧徘徊如喪其家者然也不遇則何補於東周此春秋所以作也故曰吾志在春秋噫徒志而巳矣東門人乃親見夫子孔叢子夫子後而荀子書云東門子姑布子卿則善相人者並不髯夫子則貌夫子者宜不髯韓昌黎肥而胡韓熙載臒而略須兩人皆謚文公姓又同繪事者亦兩相誤乃知人間事誤不

○烈婦姚氏記【代】他人屬事非不切實終如嚼蠟每誦此公文眞有感嘆

隆慶六年七月九日郡城三校諸生上書於浙代巡謝公言山陰縣十六都民姚忠女姚氏當嘉靖三十六年甫十有六嫁本縣迎恩坊民朱縉縉父故榷吏死而家益貧縉嗜酒失業閱四年並其妻自鬻於某宦家將挈以之京妻覺之恚曰是將及我且吾夫總孱吾夫族若吾族儒家也柰何令儒家女蒙嫌至此哉欲拒知不可乃夜紉其裾袂以自閉懷石沈河死實下和丰坊界上去其居不百武其後縉竟以貧死無家且無後事遂不章惟明公仗節蒞浙急大體﹑先教化﹑所至郡邑錄忠孝貞廉之輩﹑以風曉末俗﹑無問幽顯﹑如姚氏者不宜久使沈淪公覽書下其事於縣長吏﹑長吏詣姚氏故所居處召三老子弟及故嘗曉此者問所以咸如諸生言謂宜表姚氏宅而縉先以無家死表無所歸始議碑於其故沈所以覆公報曰可且曰碑以表姓氏久卽湮耳其記之以備作志者之采令君謹承公命來徵記﹑某旣記其事如右因感之而嘆曰。余老矣。垂八十矣。涉事頗不淺。至每見旌婦人。問之非某貴人之妻。則曰某貴人母也。𨿽未必盡然。要之槪如是耳於是受旌者方矜之以爲甚難而評乎旌者且眇之以爲甚易夫旌之者風之也荷易矣曷風哉至如今姚氏舉則絕反是。蓋受旌者得之爲甚易。而評乎旌者重之爲甚難。難之者風之也。噫惜哉。不意余老垂八十。而復一見院臺邑長之善於風民若此也。故於記事之餘﹑並及之以告﹑

○鎭海樓記【代】雋偉閎暢足稱大篇

鎭海樓相傳爲吳越王錢氏所建用以朝望汴京爰臣服之意其基址樓臺門戶欄楯極髙廣壯麗具載別誌中樓在錢氏時名朝天門元至正中更名拱北樓皇明洪武八年更名來遠時有術者病其名之書畫不祥後果驗乃更今名火於成化十年再建嘉靖三十五年九月又火予奉命總督直浙閩軍務開府於杭而方移師治寇駐嘉興比歸始與某官某等謀復之人有以不急病者。予曰鎭海建當府城之中﹑跨通衢﹑截吳山麓﹑其四面有名山大海江湖潮汐之勝﹑一望蒼茫﹑可數百里﹑民廬舍百萬戶﹑其間村市官私之景不可億計而可以指顧得者惟此樓爲傑特之觀至於島嶼浩眇。亦宛在吾掌股間髙翥長騫有俯壓百蠻气而東夷之以貢獻過此者亦往往瞻拜低回而始去故四方來者無不趨仰以爲觀遊的﹑如此者累數百年而一旦廢之﹑使民悵然若失所歸。非所以昭太平。悅遠邇。非特如此巳也。其所貯鍾鼓刻漏之具。四時气候之榜。令民知昏曉。時作息。寒暑啟閉。桑麻種植漁佃諸如此類居者之指南也。而一旦廢之。使民懵然迷所往。非所以示節序。全利用。且人傳錢氏以臣服宋而建此事昭著巳久﹑至方國珍時﹑求緩死於我髙皇﹑猶知借鏐事以請誠使今海上羣醜而亦得知錢氏事其祈疑如珍之初詞則有補於臣道不細顧可使其迹湮沒而不章耶予職淸海徼視今日務莫有急於此者公等第營之﹑毋浚徵於民而務先以巳。於是予與某官某某等捐於公者計銀凡若干募於民者若干遂集工材始事於某年月日計所構甃石爲門上架樓樓基疊石髙若干丈尺東西若於步南北半之左右級曲而達於樓樓之髙又若干吏凡七楹礎百巨鐘一鼓大小尢時序榜各有差﹑貯其中﹑悉如成化時制﹑蓋歷幾年月而成﹑始樓未成時﹑劇寇滿海上﹑予移師往討日不暇至於今五年寇劇者禽來者遁居者懾不敢來海始晏然而樓適成故從其舊名曰鎭海

○酬字堂記黃花瘦石不妨幽致

鎭海樓成少保公進渭曰是當記子爲我艸艸成以進公賞之曰聞子久僑矣趣召掌計廩銀之兩百有二十爲秀才廬渭謝侈不敢公曰我愧晉公子於是文乃遂能愧湜儻用福先寺事數字以責我酬我其薄矣何侈爲渭感公語乃拜賜持歸盡橐中賣文物如公數買城南困地十畝。有屋二十有二間。小池二以魚以荷。木之類果花材三種。凡數十株長籬亙畝護以枸杞外有竹數十个筍迸云客至网魚燒筍佐以落果醉而詠歌始屋陳而無次。稍序新之。遂額其堂曰酬字。

徐文長文集卷之二十四【終】

●徐文長文集卷之二十五

公安袁宏道中郎評點

錢塘許爾京士魏校訂

碑

會稽吳侯生祠碑

徐相公碑

季先生祠堂碑

知淸丰沈公祠碑

龐公碑文

劉公去思碑

○會稽吳侯生祠碑得娥陪說風神自長

會稽典史吳侯成器徽之休寧人其始仕會稽當海上寶初入內地侯以能將兵知名於是承大吏命提兵守水陸阨塞歷浙東西南直隸與賊遇大小數十戰斬賊首數百級生獲數十人還虜者亦以百計凡戰之處休止督發設守出鬭有方法禁士卒無毫毛擾居人又能捨死先士卒民多知其功者往往就所戰處爲建祠刻石今曹娥江其一也父老某等來告厥成請予序事予感而嘆曰。曹娥一弱女子耳。當其吚嚶婉戀。乃不知有門外事。至其赴父之難。眇大江。蹈洪濤。慷慨激烈。有猛丈夫之所不敢爲者。夫典史下僚也。動爲人所箝傫然何異一女子。至其當國艱難。乃惟知曰吾臣而巳。其仗劍捨身以當事。乃不復知有他計。此其人皆以忠孝植性。歷千萬古而同一道。今其祠若廟岐然兩相望豈偶然哉詩曰

伊昔孝娥。垂笄紞珥。當斯之時。一女子耳。憤江痛父。不得屍所。被髮亂流。娥猛如虎。今之仕者。沈伏下僚。傫然長嘆。則怨其遭。有寇在庭。孰敢攘臂。世將棄戈。何況邑尉。桓桓吳公。天植忠孝。先國後身。與娥一道。啟宇崇功。娥江之沚。祠木相望。照暎江水。

○徐相公碑事與鬼謀文疑史削

神姓徐名龍佛世鳳陽人宋端平三年三月十三日生當父官會稽學時嘗從道上拾雞卵腋之得白雞以鬭莫有敵者父母憎其俠遂去家爲縣獄長未幾攺行讀書歸事其父母以孝聞歿而爲神至動人主咸淳三年詔封神白衣頂聖入明人爭奉之天順成化間再拓其居於故所稱學西鬭雞場所﹑至弘治初乃有沈潤王世威事﹑潤曰我嘗夜半膠舟淺水﹑鬼火螢遶﹑忽失楫﹑我迷怖號神﹑忽聞空雞﹑遂獲楫以歸﹑世威曰我爲老人隨祭南鎭夜歸﹑忽一白衣告虎至﹑巳而果赤虎至﹑我怖不能號﹑白衣詫虎﹑虎去﹑翼我以歸﹑及別問爲誰﹑曰老夫會稽學西徐姓者也﹑於是眾益趨信始請鄕先生陸建寧記於石而獄有眾以�神神之迹顧漫不知也某車﹖系之六年始刪定建寧記復碑於此而舉其義曰﹑今世之祠神者﹑固以神神也﹑至問其所以神神者何﹑則徒知曰不神﹑胡獲封於人主﹑又安能�二男子於鬼窟虎口中﹑以予按建寧記神之得爲神﹑與其得封﹑直云相傳耳﹑而二男子事亦僅出其口﹑有無不足據﹑又烏足以證神之神不神哉﹑獨鬭雞有場。則眞非無據者鬭雞而出於卵腋卵腋而直從道上無故獲之此則眞神者事耳意當其時用博用獄以自擲弄必有詫呼束縱於圜場中絕奇特異其禍福善滛可以動天而宰幽者。端平咸淳﹑終神之世﹑僅三十年﹑正南渡兵時﹑宜典籍之不備也﹑今獄旣祠神卽不備不宜絕無所識卽識又不宜以無據者充也故予取於神卵而腋且拾者以存信﹑爲作歌曰﹑卵兮伏兮。雌所軄兮。拾且腋兮。倮代羽以翼兮。孰思其故而能得兮。博愊愊兮。戰靡北兮。捨博而徒。掌索纆兮。生俠而雄。歿而不可測兮。遶圜者棘兮。彼稷稷兮。儔善而冤。儔慝而殛兮。

○季先生祠堂碑【代】

先生蚤聞新建致良知之旨旣浸溢懼後之學者日流而入於虛也乃欲身挽其敝著書數百萬言大都精考索務實踐以究新建未發之緒四方之士從之遊者數百人自筮仕至老且革無一日不孳孳問學者亦且數十年此其卓然以繼絕學覺來者爲巳任而處心制行光明夷坦孝友忠信蓋卜諸鬼神﹑鬼神許之﹑質諸兒童﹑兒童信之者矣﹑間有稍疑之者﹑謂先生當長沙時以嚴以湼﹑爲人所彈詆罷﹑罷而獨居禪林著禮書﹑將有所迎而希也﹑嗟乎是烏知先生哉﹑先生先人秉憲爲大夫家世祿先生知長沙爲太府罷歸者不兩紀身死幾不能殮﹑骨且未寒而三子巳寄捨於他人﹑湼者固如是乎﹑火烈民望而畏之故鮮死萑苻之盡殺子大叔之不猛也芟稂莠植嘉禾治何病於嚴哉而況先生之或過於嚴也又其壯年養猶未粹之時乎當長沙之覲善當軸者以書畀先生先生疑其薦巳也懷之不達及罷啟書果然始推官建寧會寧藩變先生提兵壁分水關院史以鄕試役檄府長及先生先生移書並綰長令城守再二拒院檄勿往卽得罪勿顧若爲禦史得謫則以慈壽太后及肅皇帝兩宮故批逆鱗卽玆三事其所志不在榮進也亦明矣拂之於顯然之章奏﹑而顧迎且希於不可必達之故紙﹑迎且希者固如是乎﹑先生之學與行仕與處其懿美不可殫舉其大約爲人所疑與信則如此噫一疑之﹑一信之﹑彼從其疑﹑我從其信﹑亦足稱賢矣﹑乃不得與槪無可信者﹑一食於鄕之賢﹑殆十有二年﹑而先生時往往語其徒曰﹑吾子孫無顯者﹑而顯者之先吾所知也﹑吾死愼勿隨世俗爲鄕賢舉﹑與聞者咸志之常怏怏﹑一日越中薦紳曁家大人以先生卽不樂於校未必不樂於社而祀於社又吾輩之力所易爲也議始倡和者向應郁穎上言遂撤巳所居旁捨四楹徙置禹迹寺西林實先生舊著書所以祠先生陳按察鵠胡通參朝臣奔走督率益力助貲者旣眾祠所需用旬日告成門以二重垣徑略備潔牲卜吉治主以升鼓吹道周國人喜躍以某職史��書﹑某始見先��木知學也旣�從事於學而先生則巳歿﹑歿而嘗追師之﹑竊比於聶兵部事新建之義﹑於是舉也誠快之﹑書其敢辭﹑考之古凡功徳與言三立者有一焉則祀於國而今先生居其二昌黎乃曰鄕先生釣於某水遊於某樹某丘其可指而樂者有三則宜祭於社而今先生獨苦於學其爲三可指而可樂者未嘗居其一顧不卽祀於國而亟祀於社也於法𨿽有遺亦從我之信以俟夫疑者之久而自信云爾於是謹書其舉事始終之歲月﹑與鳩工之人﹑若先生之世﹑曰祠始於萬曆二年二月之朔越十五日而成又越五日而主以入鳩工者爲里人王煉先生名本字明徳別號彭山以進士仕始推官召拜禦史以謫歷縣佐長起爲禮部郎中再謫歷府佐止長沙知府他若助貲者例得書書於碑之陰爲作歌曰

修篁兮叢枝黃熊子兮招提湘潭兮牧長﹑解佩組兮言歸﹑依短寮兮長席﹑載六籍兮以卑棲﹑髠管毫兮杵杵﹑惟以遺兮將來﹑【葉】淹日月之逾幾﹑靈冉冉其何之﹑祠靈兮享靈﹑匪他人兮吾儕【葉】靈之來兮總總挽北鬥兮乘箕中參差兮延佇勞騁望兮何如

○知淸丰沈公祠碑【代商督學】後傳較勝此文

贈光祿少卿沈公煉嘉靖中以進士知溧陽與禦吏爭可否再調補淸丰凡十年稍遷錦衣衛經歷會虜入古北口逼都城時肅皇帝久居西宮至是特視朝且詔下百官議眾莫敢聲獨趙公貞吉一開口公輒和之觸諱忌巳而上書請兵二萬人願自效虜退會大風霾公又上書詆分宜直甚乃得罪杖闕下徙置保安旣至則益結豪賢爲禦虜計虜蹂大同塞臣敗績則割漢首以上幸贖公移書詆之又作射虎行籌邊賦及諸謠詞以彈激風刺稍稍聞京師分宜若塞臣畏且銜之其後又削木爲檜象令決耦射中則舉觥相賞喝值饑則又散巳財粟活殍以千計將卒割漢首公得之斃杖下者復數人於是遠近無不頌公眞忠气益功齒分宜黨黨爲計日深公由此遂遇禍不數年黨敗莊皇帝下詔錄舊忠公得贈與蔭而後公知淸丰者相繼爲某某因邑人意後先經營相與祠公於故唐南將軍霽云祠畔後若干年某奉命以禦史督學北畿至淸丰吏士相率以記屬僉曰光祿之死事於曩昔也𨿽以勁然治玆邑實有惠愛於民且公鄕人也敢以書請予喟然曰西國之刀其鋒之銛至斷犀兕然人得環之則遶指也等於韋今夫忠愛一道也於民則爲愛於君則爲忠愛柔而忠剛視用之而巳矣柔於邑而剛於廷公眞能審所用哉公三仕爲縣其治愛多不能悉錄錄其大槪如此至公爲士以文名吾浙中然文主於雄藻類西京﹑其居常以孝弟節義爲經而稍喜俠以故每事必奇鄕人至今談之猶凜凜若生云詩曰

韋緩弦急。各專所長。水柔火烈。不能相通。鷃翔蓬蒿。鵬摶蒼蒼。莊周所短。智效一鄕。於惟沈公﹑知柔知剛﹑方其作宰﹑用寬斥嚴﹑如牧而笠﹑求芻飽羊﹑及其在廷﹑掣絳以揚﹑摶擊惡鳥﹑則爲蒼鷹﹑等爲令耳﹑一弛一張﹑式矜小鮮﹑或借尙方﹑柔可遶指﹑勁不畱行﹑我儀圖之﹑西國之鋼﹑公死國事﹑論定棺蓋﹑鄕裏垣塞﹑祀公者再﹑淸丰之祠﹑則以遺愛﹑豈偶然哉﹑宜南也對﹑

○龐公碑文【代】序述無一稚語

天順間禦史朱英所疏行兩役法籍縣民爲十年而統於坊裏之長每一坊一里中長各十人以傾之令民按丁若田五年而卒錢與長爲吏辦公私費在坊者主宴在裏者主饋曰甲首錢又五夫而長率民詣縣庭審諸役曰均徭歲環逓以爲常蓋五年一用民也時頗稱便其後吏肆而長饕所云甲首錢有一貧男子出白金至四五兩者卽富家按田而率有如畝滿千出金不數百不巳於是貧者走徙往往以錢累其長其富者不免於詭其畝半其輸與例得蠲丁者至若均徭一不幸得驛庫或捕鹽諸役其在榜中顧直役不過七八金富民承之則誅攫百出不數百金亦不巳又不幸富者兼得兩里役貧者或分得十之一二則身家立破碎於是每當書榜則老胥黠長有朝持空手暮金滿囊者與詭輸相唇齒而民之病極矣南海龐公舊爲禦史來按浙其所因革予奪悉匪故常知前兩役爲病旣大且久乃一破其法如一邑中調劑官百所需費若諸顧役不縮不盈與民之丁土相釐合凡丁一田畝十率出若干錢與秋租歲並輸於邑吏明年百所費與諸所役亦歲出庫中錢擇其人掌之且買且顧名一條鞭又刻帖人給一紙令曉然無所謂甲首錢長不得濫索無均徭富者不入驛庫役最重且苦若鹽捕等者不得勒富者募而且歲輸僅若干錢受詭者不得行胥吏無所用其役以自殖蓋自詔下行之至今農始知貴田而櫃檐而食者亦重去其土閭閻熙熙略始蘇息然亦旣十餘年矣諸父老子弟乃始醵金買屋以祠公而屬石上言於予何晚耶詰之則相顧以對曰公亦知永州事乎柳大夫將奪﹑蔣氏之蛇﹑而復其賦﹑蔣氏出涕汪然者以蛇之毒人不若賦法之毒人甚也﹑龐公易兩役爲條鞭是出我水火加之袵席﹑今也聞且將奪我袵席而復之水火﹑其毒於蛇也倍幾﹑予曰誠若是﹑則父老等之言眾言也。予言者一人之言也眾言也者能致於聞者也予一人言也而又言於石是不能致於聞者也諸父老更進曰﹑急父母之病者﹑醫藥不巳也﹑而兼事於禱祠﹑甚則且糜股上肉﹑又安問禱祠﹑不如醫藥哉﹑噫是亦可哀也巳﹑予亦何容於喙﹑公名尙鵬字少南廣之南海人嘉靖癸丑進士今爲副都禦史

○劉公去思碑嶄秀

今夫以百里之長。而聽斷百里之民。長之心一耳。非有二也。耳與口目一耳。亦非有二也。而百里之民。蓋千萬其心。亦千萬其耳目與口。夫以千萬其心與耳目與口如此其眾也。且鬼匿而狐姦者百出而乘其所不及。至欲以一心一耳目一口以臨之。一不當則彊弱倒置。淳黠無所別。書史起而陰把其衡。平者十一。而不平者十九。謗讟興而怨聲作矣。噫然則孰謂聽斷非難哉。劉侯名某者之長我山陰也其才能眞足以起敝而完補破裂特以承某侯後侯恬然安之欲不取赫赫事更張獨其聽斷則眞若止水須眉靡所不燭若禹之鑄鼎卽有魑魅魍魎亦夔夔睢睢畢露而不可逃其折而低卭之又若權石然無不愜其輕重而後巳自一事至百千事自一日至三年。民蹙而入者。無不踴而出。於是一邑百里之間帖帖若無�而史胥輿臺之輩亦縮手重足而退聽無有攫民�錢一粟者在漢史劉陶以孝廉宰順陽無他事特以縣多姦猾陶能摘而發之旣去吏民思之復作歌曰悒然不平﹑思我劉君﹑何時復來﹑安此下民﹑今侯之以召入也﹑民思而歌之﹑亦如之未巳也﹑謀共祠而碑之而屬書於予﹑噫固其宜也﹑異時邑校圯侯新之不令勞且費於民江汰天樂侯堤之可十萬丈廣狹長短視田業而責之主者民亦不知有勞凡此皆教與養之大者也。然學不圯。堤不壞。則侯亦不作。吾所謂不獵取赫赫。而必欲功自巳出者。大抵然也。噫有才而不急於名此更難

徐文長文集卷之二十五【終】

●徐文長文集卷之二十六

公安袁宏道中郎評點

錢塘許爾京士魏校訂

傳

贈光祿少卿沈公傳

白母傳

王君傳

彭應時小傳

○贈光祿少卿沈公傳悲憤激蕩故其本色

靑霞君者姓沈名煉字純甫別號靑霞君生而以奇騖一世始補府學生以文奇汪公文盛以提學副使校浙士得君文驚絕謂爲異人拔居第一嘉靖辛卯遂舉於鄕戊戌成進士始知溧陽以政奇禦史憚之卒得詆徙茌平再徙淸丰巳乃擢經歷錦衣衛以諫奇庚戌冬虜入古北口抄騎至都城大殺掠時先帝倉卒集羣臣議於廷大官以百十計率媕婀不敢出一語君獨與司業趙公貞吉歷階抵掌相倡和慷慨論時事嚴氏黨執格之君遂坑聲詆嚴氏父子又上疏請兵萬人欲出良涿以西護陵寢遮虜騎使不得前因得開都門通有無便不報無何又上疏直詆嚴氏十罪有詔廷杖君五十削官徙保安爲布衣以戇奇當是時君懷憤之日久而忠不信於主上乃削木爲宋丞相檜象旦莫射捶之隨事觸景爲詩賦文章無一不慨時事罵訶姦諛懷忠主上也當是時邊人苦虜殘掠﹑而楊順者方握符鎭宣大﹑虜殺人如麻﹑順不敢發一矢﹑虜退則削漢級﹑以虜首功上﹑君飛書入轅門﹑數順罪﹑順痛忌之﹑承嚴氏旨﹑日夜奇構君﹑及甲寅虜復寇大同右衛順計不出前轍君飛書益急而君在邊久﹑嘗思結客以破虜﹑或散金募土人豪宕者爲城守保安﹑饑又散金市遠粟粥僧捨活萬餘人﹑順謂諸事非放逐所臣宜爲﹑可以叛構君﹑遂與禦史巡宣大者路楷會疏入告君叛狀嚴氏父子從中下其事棄君宣府市連坐死者五人旣又馳捕其長子襄械抵宣府杖系糜且死會給事中吳公時來疏上有詔逮順楷襄得免戍時丁巳秋月也先帝始再聽諫臣鄒公應龍林公閏等說悟向者嚴氏姦罔斬世蕃西市奪嵩官籍家再踰夫而先帝崩遺詔錄嘉靖以來以言事得罪者君得贈光祿寺少卿蔭子一人今上立一年襄復疏父冤順偕坐死上感君戇爲制文命省臣祭其墓

外史徐渭曰余讀離騷及閱靑霞君塞下所著鳴劍小言集籌邊賦。扼腕流涕而嘆曰。甚矣君之似屈原也。然屈原以怨而君以憤。等死耳。而酷不酷異焉。𨿽然。死不酷。無以表烈忠。今夫幹將缺且折。其所擊必巨堅也。君結髮廬越山至入仕至放居塞垣其特奇行多甚言之人無不駭心墮膽者然其要卒歸於孝忠君少時君父翁暌其室走京師誓終焉其後君舉於鄕入京悉要其鄕人爲供具長跽請歸其父翁哀痛慟號路人無不灑泣者父翁遂感動﹑亟命駕歸﹑翁嫗相歡如初迹君所爲孝如此蘭固有自哉﹑然余嘗至京師﹑過君故捨﹑捨旁人爲余道沈大夫盛時車騎集門如流水﹑及禍起﹑門張雀羅﹑所不去者永嘉張尙寶遜業鄕人胡通政朝臣耳﹑然兩公者卒以此得禍悲夫宋玉爲屈原弟子原死玉作些招原魂余於君非弟子然晚交耳君徙居塞垣時余直寄所愴詩一篇愧宋玉矣

○白母傳國史有藉之文

白母者山陰某里葛氏女也年十六歸白公瑾公素弱母爲善調節使讀書成所學成化中以進士爲分官知縣母與俱往其明年公病踰時而庫所貯折銀尙數千兩鄰境有因饑而作亂者聚徒百餘人將刼取之縣固無城郭寇倉卒將及門諸簿丞與其妻孥旣棄署走匿他所母獨分命家人力拒其兩門乃始遷公別室埋其銀污池中著公之服升堂以俟賊賊至則陽爲好語相勞苦﹑益盡出其所私藏釵珥衣服諸物以與賊﹑賊謝而去﹑而不知陰巳表識其間﹑用是後稍捕得之﹑未幾公竟以病死於縣﹑先是縣阻江水一方舟渡人多爭溺死者﹑母勸公爲浮梁以濟而公之政治有恩惠又大略時出母之意母之賢旣巳聞縣中﹑至是喪公而歸也﹑民哭聲溢郊野﹑其婦人載橐哭以送者﹑途相次如魚鱗﹑母都一毫無所取以歸﹑時年若干矣﹑歸若干年而後卒﹑其始歸時獨閉門謝外事修飾謹愼以率先其帷中教子孫使治行誼裏中人賢母亦如其在分宜也至其末年皓首時﹑乃始聽鄰人諸族戚之請﹑爲之決疑難﹑斷不平﹑有不訟於官而謀於母者﹑卽桀猾﹑母一言冰解而獸伏﹑於是府若兩縣學諸生數百人以母走告知府湯公公令榜其門時母巳老就枕席至榜目獨呼其孫憲令起沐浴更衣坐堂中﹑益徧召其諸子孫使來前榜聲絕而母逝矣

論曰古今稱節婦貞女者多矣﹑兼才與智而有之﹑惟孫翊妻徐氏耳﹑紆緩圖之而乘時以亟發﹑殆兵家所謂彍弩發機者與﹑然徐旣許覽以昏﹑則可延日時﹑得自爲謀﹑有兩故將可召則可與共事﹑未聞以文吏婦與其家眾數人﹑阻百餘創起之寇於呼吸之間匿貯金徙病男子假冠服出所藏又默識其所欲與若母之敏給而奇者也﹑假令母與翊之妻﹑不爲婦人在今日得提數萬之眾以與閩越東夷之寇相從事其所謂敏給而奇者又不知何如也余於斯重有感焉﹑母之曾孫賁數爲余道母事且曰母死時出其篋中所計族人婚姻巾括衰帶至麻縷系綴之細無不具﹑其它物稱是﹑子孫男婦人哭泣成禮而巳﹑噫觀於斯而母之愼密計深遠又如是哉﹑

○王君傳點次淸妍

吾友王君諱某字某卒之又明年其子府學生某以葬其考時缺志銘懼遂殞歿其素也乃書狀來請傳余讀巳喟然者久之夫以王君少穎敏苦學未弱冠以儒充試一不售乃爲生於府學中便廩食其後試有司無一第不髙等且間甲諸同學生百里之外褁糧而趨學者無一不就王先生塾乃弛擔如是且三十年數奇伏然猶以貢拔此人人能知之某亦能言之者至其以文受知一府公府公憐其貧頗風之人持百金爲壽請府事而君不爲動先是又一他府公授一鄕翰林托令簡壻以屬君君對曰某薄命業巳約婦無以承使君厚惠府公復翰林戲舉舊事曰事不諧矣此𨿽人人未必盡知之然某猶能言之也至君以一經教弟子﹑致束脩若廩食凖銅錢以个計可百萬乃悉以同諸弟瑜者教之股者食之終其身爲一窶人此則人或知之生君未嘗言之死某亦不得言之者也今夫身至大官鏹盈藏乃嫂叔矜耰鋤兄弟以故業而鬭者豈少哉噫可傳巳君有膽量﹑嘗讀書山中雷破廬木弗怖多鬼稍來弄人弗迷白晳面滿月應法匪特文當顯也而竟止此命也夫

論曰懋新君𨿽窶然喜植花木畜魚於盆池。買古書帖及名人畵篋笥。數餖俎銜杯。喜翩也。卽爲舉子業然亦時爲詩。及好人爲詩。城中大家治園池不少。友人中爲詩者亦往往有之。然予不數過也而特數過君。君之辦景豈眞過富人哉。而乃今則巳矣。莊周曰自惠子死。無以發吾言也。

○彭應時小傳言簡卻有气韻

彭應時山陰人始以文敏爲生員旣以俠敗乃�武中武科爲鎭撫又以亢被黜家居困郁甚久之都禦史王公抒來鎭浙知其材檄使練士會參將盧鏜自松江擊走蕭顯公令應時截諸海塘乍浦爲賊所掩乃奮鬭被鎗墮馬死死之時猶怪罵其馬前卒促使巳脫身走者應時性聰敏能詩文﹑材力武技﹑一時蓋鄕裏中﹑而馳射尢妙﹑幾於穿葉少年時使气人莫敢忤至是善撫士卒士卒且樂爲之用而竟以敗死命也夫

徐文長文集卷之二十六【終】

●徐文長文集卷之二十七

公安袁宏道中郎評點

門人鍾人傑瑞先校訂

墓志銘

墓表

◆墓志銘◆

髙君墓志銘

蕭女臣墓志銘

吳孝子墓志銘

嫡母苗宜人墓志銘

伯兄墓志銘

仲兄墓志銘

亡妻潘墓志銘

自爲墓志銘

○髙君墓志銘公志銘跌宕多風生色堪把今之名家匠謂象龍刻鳳𨿽美不情

君諱升字進之其先江都人靖難師起五世祖觀音保以從徵轉徙遂來居紹之紫金裏始官百戶後落秩總旗三傳至賢有子五人其季名奉者娶謝氏生君與按察經歷陽君爲人如出冶劍少卽露鋒鍔師參議胡公某﹑某數睨以語人﹑君時尙窶﹑其伯父泰無子嘗提千金產欲後君﹑君謝去﹑人奇之﹑無何果以賈數至千金歸則跽進其尊人恣所以﹑旣又澤其宗連若窶舊故必徧﹑且歲襲﹑了不見厭倦時﹑於是自家至燕齊數千里內皆知髙髯公孝友嗜義有古俠士風復善料有急輒投君益爲營且費往往傾囊然至貴遊或黠少年有所挾者欲出其一銖於匭不得也晚光好結賢豪文士與磨切事﹑一裁於義﹑時召客把髯以談切齒不平風雨颯颯集座中忠孝人遇災禍輒攬仇思有以快以故客燕一旦跨驢度居庸馳保安把沈錦衣袂痛哭旅寓錦衣出匣中貓睛睒睒若果核意以酬舊逋君笑曰沈大夫仕荏平淸丰時當吾賈道寸步耳吾不入取金今投窮邊萬里雪沒頸來取金耶擲不顧去大抵君所爲皆此類也。君敏絕﹑素解文理﹑其交我也實以文﹑乃終不請乞一字﹑人怪之﹑君曰辟諸山川其秀止耳何用采掇爲及系﹑君每入餉我﹑必日久而唏以出﹑噫豈亦有痛哭保安意耶。君歿之前三日﹑其長子文明持君書來訣﹑故今葬也諸子來告日曰今隆慶之壬申閏二月之廿有八日。告所曰荻埠。告銘曰先生幸銘之。予以罪不可。某君涕曰君志也。余遂涕以銘。銘曰

馳雪塞哭霜臣擲貍睛眇蚨緡遏我之日兮風伐木朴兮樕爾兮孰

○蕭女臣墓志銘

吾友云萊子蕭女臣翊年三十九而死葬未有志銘其父老而諸孤幼且貧亦不知爲其父請乞而諸友則數屬渭久之渭追志母兄妻而女臣於渭好兄弟也因志女臣女臣生而瘠峻捷輕步履如飛性絕聰明亦絕疏落鹵莽薄世俗有物外想年十六七時其叔提學副使公諱鳴鳳者深愛之歲具衣食令就渭家同學於師女臣心不喜舉業﹑獨喜秦漢古文﹑它莊諸子﹑仙釋經錄﹑及古書法﹑以故楷甚精摹十數種﹑死後爭得之﹑率丈尺金數兩﹑其於諸古文仙釋﹑則不求甚解﹑獨心竊好之﹑嘗從師季長沙公訪周江郎山人與渭過宿北庵上人之所從玉芝師者歸﹑則翩翩然欲飛去﹑晚尢喜與人飲謔﹑每自其贅婦錢塘朱家走其家中梅踵不旋輒走渭所寓禹迹寺中與諸所好同席枕或累數月無日不痛飲眇世事感慨百集病且劇猶臥寺中渭與葉子肅侍之月餘而始歸中梅焉﹑女臣旣貧而性復好施與﹑又不事生業﹑獨守一弟十員﹑心益厭苦之﹑或爲人師﹑所得僅資一歲﹑至是又亡其妻﹑用是以窮愁死而人不知見其外終曠蕩於是盡歸罪於酒與色矣子五人皆穉小始而寄散養長大者今始歸焉女臣以某年月日死訃至﹑渭哭寺中幾絕﹑以某年月日葬某所不給﹑渭與某稍會斂以遺﹑銘曰

枕耶席寺禹迹欲與君共之今可得耶

○吳孝子墓志銘

孝子吳翁諱浚字潮源號素齋世居山陰利樂村始祖翥唐大中間以髙節賜號文簡先生其子蓋徙諸曁入明至瞻後家山陰瞻子臯徙淸道裏臯子俊娶平當成化十有八年月日俱十一也而孝子生生十歲輒抱書以數言活父禦史臺中人奇之及長修身表俗﹑務厚人道﹑嘗瀹肱劑父病﹑父死侍母寢足不至閨闥﹑冬燠衾幾四十年如一日﹑先是妻陸暴死倉卒﹑請母木以殮﹑覺母少色忤﹑遽徹妻喪治母木﹑廬火﹑翁以構忘母辰一弗壽﹑遂終身不令家壽巳﹑至是翁年八十矣道父母生時事尙往往作嬰兒啼其於人好解劇紛裏中事行止必曰吳孝子任否人藉以爲瞻云子曰鳳暘籍諸生以俠坐誣死孫系綬紳屬銘予辭以系至再輿石入遂書銘曰

庭中有翁﹑不弛其親﹑座中有翁﹑坐客盡驚﹑今其往矣﹑巷無居人﹑蓋美不勝書也吾取其大者以銘

○嫡母苗宜人墓志銘敍保愛處憤感自不能言一銘痛絕

宜人姓苗氏雲南澄江府江川縣之里人也父某公諱有文雲南府廣狼衛百戶某之弟爲澄江府諸生美丰姿性聰敏善琴娶左衛人女褚氏太君生宜人有文公年二十一病死時渭府君巳舉於貴久之始拜巨津知州抵滇陽驛所與俱童宜人旣道病死殯雲南之歸化寺中而巨津故隸麗江土官府不可居時王先生之尊公諱理者適爲兵備僉事按雲南於府君爲中表兄弟乃始檄府君歷攝嵩明鎭南潞南江川祿丰三泊諸州縣而時以長兄淮取俸於麗道遇宜人侄佐旅語及宜人府君稍以媒往不入其後府君攝江川佐又爲太君訟其母家負嫁時所與田徳府君而太君母範有妹夫楊武者家雲南爲千戶徙太君與宜人其家楊旣富人公復有屯田在嵩明屬其稅於府君因憶往年佐所及宜人事遂成之宜人乃歸府君宜人寡六年而有佐語﹑又六年而嫁﹑其始以守自誓﹑欲不嫁太君又憤其宗人當始嫁宜人時利壻家財縱嫁亦不令其在鄕令更利謂府君徵那大功當遷轉其地又家籍近在貴故不難之及嫁未踰月﹑倉卒赴夔州太君乃嚙宜人臂以鄂故其當府君仕及解官歸卽巳戀太君稍不樂﹑府君下世益厭其長子婦宗親人及越之風物﹑迨後家零落舊使侍悉散去﹑又日夜課望渭。用是以郁憤死。然心未嘗一日不痛念太君。死之夕亦嚙渭臂以決而命火其骨歸太君鄕實嘉靖某年月日年五十九以某年月日合府君葬焉宜人性絕敏﹑略知書﹑其持身嚴毅尊重﹑內外莫不敬憚其描寫俎醢爲世女師其才略酬應畜釀種植出入籌策駁辧禁持則宗戚子婦賓客塾師老牙嫗悍奴婢靡不失气其保愛教訓渭則窮百變致百物散數百金竭終身之心力累百紙不能盡渭粉百身莫報也數欲攜渭走其鄕謁太君時節旦莫數爲渭道其鄕親故變遷景物風俗宛在渭目前至太君必慟哭乃巳又收疑太君或巳死不得一見而宜人死時。太君乃反在江川養其侄某家。時兄潞去家往貴至應雲南省試尙得見之而宜人不得聞也痛哉渭旣以宜人寶渭事多不可述而哀宜人生死終孤羈且痛母太君也故志所履特詳。而收涕以銘之。銘曰

魂欲往兮柰兒在此魂欲畱兮柰母在彼愛母與兒孰少孰多魂不可以去畱傷如之何

○伯兄墓志銘

兄諱淮字文東號鶴石山人渭父之長男先嫡母童宜人所出也始父兩爲守於滇蜀兄俱隨父歸兄則爲客遊足幾徧天下﹑所不至﹑秦晉閩桂林而巳﹑喜蹴踘燒丹﹑又喜施貸﹑貸或十百金﹑不責劵﹑人往往負之﹑亦不攺﹑以故漸散其貲數千金殆盡﹑渭少依繼母苗宜人﹑宜人死﹑依兄﹑兄視之如巳子﹑時或以兄無子﹑令攺卜先人葬地師曰是利末支﹑兄曰令弟有子足矣﹑然兄終無子始兄嗜丹術性復散宕不內戀如有待於兄弟中乃始盡捨其家室益徧遊名山嶽庶幾一遇神仙焉而卒不得其客遊則多在湖州間所更嘗廣破舟瞿塘峽中得不死﹑每涉錢塘過楊子呂梁值風怒﹑人失色祈神鬼﹑兄曰溝耳﹑人相傳以爲笑﹑然性古直不逆詐﹑沈毅寡言笑﹑有長者風世所稱眞可托妻子裏中兄一人而巳生弘治某年月日死嘉靖某年月日年五十四死之前一月猶與故扶溝知縣零陵蔣先主者鑄鼎稽山中蔣一往東陽及再來而哭兄於寢矣以某年月日葬父母側合嫂楊銘曰

兄所志﹑弟所知﹑歷名山﹑仙與期其魄𨿽葬於此其魂气則無不之

○仲兄墓志銘志似悲蹙合銘讀之知其情之傷

兄諱潞字文邦長兄淮同母弟也始與長兄俱隨父仕滇蜀間後歸補府諸生考輒不利私念父昔以貴州龍裏衛戎籍鄕舉而隨父官滇時嘗記姓名於衛學於是一旦挈嫂氏往入衛學考輒第一衛諸生忌之相鼓告詐冒其後場中文巳中選拆糊名竟以是避忌落榜後三年丁繼母苗宜人憂迄庚子復得應試而布政使職提調者故紹興知府洪公也素忘分日與兄銜杯心注焉而兄竟以痢﹖歸衛迨唱名入諸生驚問徐生安在令卒徧號之城中而兄竟以是病死死年才四十於乎兄亦勤矣兄在家煦煦一公子耳乃因困發憤捨其貲走萬里道與僮僕食糲衣麤入洞箐穴虎處取谷息於蠻子而嫂則自釀酒漉菽爲腐或爲人縫刺以自給於乎兄亦勤矣兄性聰明純厚﹑善諧俗﹑其去之衛學益進﹑都禦史陳公討叛土官阿向久不克上策一篇大奇之立簪花袒絳繒給筆墨札其後稍爲古詩文﹑而衛固少文﹑故自撫按大吏下﹑至百戶軍人家﹑靡不敬藉兄﹑然俗獷悍﹑少焉輒忘其好﹑或拳歐而吾宗人爲甚﹑兄生弘治某年月日去家若干年死時嫂童氏火之﹑拾其骨以歸﹑葬父旁﹑無子始兄將去筮之得離之九四人至是以爲驗銘曰

父入虎穴得虎子其子從之焚如死同所行異所止命也夫

○亡妻潘墓志銘文色生動

君性潘氏生無名字死而渭追有之以其介似渭也名似字介君介君彗而朴廉不嫉忌從其父官於陽江時時拾無所記詰之錢銀﹑以還其繼母﹑渭贅其家者六年﹑終不私取其家之付藏者一縷以與渭﹑父自陽江升趙王府奉祀還過梅嶺開匣取十金與之﹑戒勿泄於母﹑介君怯焉﹑卽以投於兄與渭正言必擇而後發恐渭猜蹈所諱生時處繼母﹑及繼母之弟妹﹑若宗親僮僕婦女婢﹑始終無不歡﹑死無不憐之者﹑生子一名枚娠時夢月及產頑然笑謂渭曰無異也﹑介君始病瘵產而病益加踰年而死死之前數日有嫗入自後戶犬逼之躍積稻中不見死後月餘而家之蒼頭夜网魚歸汨門忽墮水起而懵然有神馮焉聲音言笑悉介君也道生時事哭泣悲兒子責無禮於其所親某介君生嘉靖某年月日某年月日死其家年才十九以某年月日歸其柩葬舅姑側去可三丈許銘曰

生而贅其夫﹑死而不識其姑女𨿽彗魂悵然其踟躕生而綴其佩﹑死而歸於其妹女則廉魂釋然而勿憝生則短而死則長女其待我於松柏之陽

○自爲墓志銘悲吒語傷魂動魄

山陰徐渭者少知慕古文詞﹑及長益力﹑旣而有慕於道往從長沙公究王氏宗謂道類禪﹑又去扣於禪﹑久之人稍許之然文與道終兩無得也賤而懶且直﹑故憚貴交似傲﹑與眾處不凂袒裼似玩﹑人多病之然勧與玩亦終兩不得其情也生九歲巳能習爲幹祿文字曠棄者十餘年﹑及悔學又志迂闊務博綜取經史諸家﹑𨿽瑣至稗小﹑妄意窮極﹑每一思廢寢食﹑覽則圖譜滿席間﹑故今齒垂四十五矣﹑藉於學宮者二十有六年﹑食於二十人中者十有三年﹑舉於女者八而不一售﹑人且爭笑之﹑而巳不爲動﹑洋洋居窮巷僦數椽儲瓶粟者十年﹑一旦爲少保胡公羅致幕府典文章數赴而數辭﹑投筆出門使折簡以招臥不起﹑人爭愚而危之﹑而巳深以爲安﹑其後公愈折節等布衣畱者蓋兩期﹑贈金以數百計﹑食魚而居廬﹑人爭榮而安之﹑而巳深以爲危至是忽自覓死人謂渭文士且操潔﹑可無死﹑不知古文士以入幕操潔而死者眾矣﹑乃渭則自死﹑孰與人死之渭爲人度於義無所關時輒縱不爲儒縛一涉義所否幹恥詬介穢廉𨿽斷頭不可奪故其死也親莫制友莫解焉尢不善治生﹑死之日至無以葬﹑獨余書數千卷﹑浮罄二研劍圖畵數其所著詩若文若干篇而巳﹑劍畵先托市於鄕人某﹑遺命促之﹑以資葬﹑著稿先爲友人某持去﹑渭嘗曰﹑余讀旁書自謂別有得於首楞嚴莊周列禦寇﹑若黃帝素問諸編﹑儻假以歲月﹑更用繹紬﹑當盡斥諸注者繆戾﹑摽其旨以示後人而於素問一書﹑尢自信而深奇﹑將以比歲昏子婦﹑遂以母養付之﹑得盡遊名山﹑起僵僕逃外物而今巳矣﹑渭有過不肯掩。有不知恥以爲知。斯言蓋不妄者。初字文淸攺文長生正徳辛巳二月四日夔州府同知諱鎞庶子也生百日而公卒養於嫡母苗宜人者十有田﹑而夫人卒﹑依於伯兄諱淮者六年﹑爲嘉靖庚子始藉於學試於鄕蹶贅於潘婦翁簿也地屬廣陽江隨之客嶺外者二年﹑歸又二年﹑夏伯兄死﹑冬訟失其死業﹑又一年冬潘死﹑明年秋出僦居始立學﹑又十年冬客於幕凡五年罷﹑又四年而死﹑爲嘉靖乙丑某月日﹑男子二潘出曰枚繼出曰杜才四歲其系散見先公大人志中不書葬之所爲山陰木柵其日月不知也亦不書銘曰

杼全嬰疾完亮可以無死死傷諒兢系固允收邕可以無生生何憑畏溺而投早嗤渭旣髠而刺遲憐融孔微服箕佯狂三復蒸民愧彼旣明

◆墓表◆

陳山人墓表

○陳山人墓表摹山人髙姿闊視處筆余恢气

海樵陳山人鶴卒之六年爲嘉靖乙丑其子廣西都指揮僉事某將以是年春二月之十日葬山人於某所與山人配胡安人合且擬乞銘於湖之茅副使坤而先以狀屬柳君文至是顧以葬事阻湖之行又以余與柳君先後得友山人雅相抱筆伸紙以朝夕﹑庶幾稱知巳於山人也﹑顧且令予表山人墓﹑而柳君所爲狀﹑亦束不使見且曰必按狀而表吾翁若母安取於知吾翁哉噫都君之志則善矣﹑乃若天之所以山人者﹑豈惟餘不之知﹑𨿽山人亦不能自測其然也﹑然謂余盡不知山人固不可﹑山人生而穎悟絕羣年十餘﹑巳知好古﹑買奇帙名帖﹑窮晝夜誦覽﹑千七而始以例襲其祖翁某軍功所得官官故百戶也山人固不喜握鞭韔弓矢以自其芒角負平生一旦鬱鬱得奇疾﹑更百療莫驗﹑山人則自學爲醫﹑久之洞其旨﹑則自爲診藥﹑凡七年而病愈﹑愈而棄其故所受官﹑著山人服乍出訪故舊﹑神宇奇秀﹑余從道上望見之﹑疑其仙人也﹑居數年始得會山人於甥蕭家﹑酒酣言洽﹑山人爲起舞也﹑而復坐﹑歌嘯諧謔﹑一座盡傾﹑自是數過山人家見山人對客論說﹑其言一气萬類﹑儒行玄釋﹑淩跨忲弘﹑旣足以撼當世學士﹑而其所作爲古詩文若騷賦詞曲艸書圖畵﹑能盡效諸名家﹑旣巳間出巳意工贍絕倫其所自娛戲𨿽瑣至吳歈越曲綠章釋梵巫史祝咒棹歌菱唱伐木挽石薤辭儺逐侏儒伶倡萬舞偶劇投壺博戲酒政閹籌稗官小說與一切四方之語言樂師蒙瞍口誦而手奏者一遇興至身親爲之靡不窮態極調於是四方之人﹑日造其庭﹑盡一時豪賢貴介﹑若諸家異流﹑無不向慕﹑願得山人片墨﹑或望見顏色﹑一談一飲以爲幸𨿽遠在滇蜀亦時有至者卽不至幸以書托交每旬月積紙盈匣﹑山人又喜拔窮士﹑士或往四方﹑又必借山人片墨以動豪貴人﹑每值山人飲旅者行者舉爵持俎載筆素以進山人則振髯握管﹑湏臾爲一擲�幅﹑或數十丈各愜其所乞而後止﹑而往復箋札﹑援酢去畱﹑目營心記﹑口對手書﹑又雜以論說娛戲如前所云者﹑一時雜陳﹑燦然畢舉﹑於是軒蓋益集﹑省諸司巨公郡縣長吏或銜命之使﹑有未見鄕縉紳而先造山人者﹑山人臥未起﹑或時就榻見之諸公旣異山人姿髙其履而山人指顧自如雄談闊視雜以嘲詆無不气折心醉願內交而去﹑蓋家居如是者幾三十年以爲常﹑乃一往金陵客四年而不復返矣﹑嗟哉始山人少時遊金陵﹑將造尙書顧公﹑公先一夕夢李白﹑及見乃山人也﹑遂深相結﹑而今之殮山人而哭盡哀者﹑爲尙書孫公﹑官又皆禮部豈山人終始於金陵﹑固自有數耶﹑嗟哉山人之配爲胡安人﹑先山人幾年卒﹑故千戶胡公女也﹑公性方嚴無子教其女如子以故安人賢且才﹑率能給山人取﹑山人𨿽外豪宕﹑然事父母至抑畏﹑處諸弟若女兄弟玉和愛﹑周貧乏不問有無﹑至於宴客無虛夜調飲食絕巾服皆時時出新巧安人無不佐之隨事立辦於是山人內成孝友﹑外益得肆其抱以騖一世﹑故予嘗謂山人气雄邁﹑跨諸貴遊似東方朔﹑才敏似劉穆之﹑其爲瑣細藝劇忽整衣幘談理道辧世務又大類曹值見許淳事﹑然穆之史載其妻截髮爲飲飲事﹑𨿽不類山人﹑然其賢可想見﹑而朔數買長安女﹑未聞其妻之妬﹑且割肉遺細君﹑又意甚驩也﹑此亦與山人夫婦中頗相似﹑而獨悉舉山人百所能﹑眞若海釀山負﹑則三人者互有所短﹑而山人獨兼之﹑此所謂天�縱﹑𨿽山人亦莫測其所以然﹑豈以予寡陋﹑謂其智盡知山人耶﹑故予略述其所可知者﹑以復都君之請﹑都君當朝奠以予表。若柳君狀並告於山人。脫稍相異同。山人當自知之也。

徐文長文集卷之二十七【終】

●徐文長文集卷之二十八

公安袁宏道中郎評點

門人鍾人傑瑞先校訂

行狀

呂尙書行狀

○呂尙書行狀詮次雅悉

資政大夫南京工部尙書前巡撫雲南兵部尙書兼右都禦史新昌呂公歿之四年而某奉璽書還自楚公之子國子君某來以公行狀告再拜俯興涕不可止曰某翁與若翁公所悉也﹑不腆先人之遺﹑若小子日所紀﹑與諸宗之夫所譜者﹑敢以干﹑噫夫君子之於豪賢也﹑不幸而不身當其世與其人﹑則讀其書想見其行事﹑至右願爲之執鞭﹑若子長之於平仲者﹑故特爲之傳管晏﹑矧生而身當其世﹑幸與其父兄共挹其波﹑承其風﹑後先同秉笏而進﹑解車而退﹑奔走夙夜於兩朝﹑效命嬰瑕於戎蠻萬里之外﹑若義不使彼獨死我獨生者又其學紳孔子而佩周公﹑不問道遠而任重也﹑且公嘗表我先子墓矣﹑藉使公先吾先子﹑則是役也﹑儻吾先子事也﹑𨿽不敏敢不竭其愚﹑𨿽然﹑遷之傳嬰也止兩事﹑公所宜傳者且不少﹑不可褻以細﹑謂國子君吾姑狀其大者﹑以備國老采﹑君等姑譜而藏其細者於家﹑公諱光洵子信卿紹興之新昌人遡其始實爲周太公望其居新昌則自趙宋大理評事諱億者自靑始十一傳而爲贈按察僉事存正存正生樂樂生廷圭及廷安廷安無子子廷圭子世良自世良公而上至廷安廷圭兩公卒以公貴得贈及貤皆尙書右都禦史妣皆夫人而世良公者公之父也稱偉丈夫而公特肖其稟與訓當嘉靖壬辰間甫踰冠便成進士知崇安崇安一女子中崇其縣中豪舞訟者欲因以覘公教其父持一紙倉卒訟崇鬼於公公徐收其紙內袖中日且夕驀易艸移城隍所明夕崇來謂女曰何至是我姑去霜降後復來耳至霜月公果丁章夫人憂服闋補溧陽禦史行縣羹誤墨疑之欲一切以毒法公馳往取羹立啜盡一器禦史悟爲起謝在溧三年上下以學道聞召入補禦史世皇帝南巡大學士某居守增設員以外數十百人公奏罷之又奏河東薛瑄崇仁吳與弼新會陳獻章三賢者不宜不在孔子廟庭十九年地震則又言九邊中有大闕綻凡十事不宜不補馬倒死不宜獨責廝養卒最不宜者令芻地漁入幸戚貴家宮僚儲本不宜使非其人其人矣又不宜不重其禮貌如是者凡十餘並要切觸諱忌攺領江西遂出嶺南直隸蘇松常鎭四府巡按事蘇松苦水劇乏善計吏後先孔塞亦無了息基公總釃有法水效職至今工罷輒譜畵冊書可千百年不虞滅沒奏入世廟嘉之賜金綺又奏免旱租六十萬用余皇破海寇大洋中罷覆刷陳牘省費無算再賜金綺進奉二級代入會虜入古北口逼京師與故侯鸞爭馬市不可一日章十三上謂虜驕易與且都城何地也可使逞以歸耶今日臣有死無和有進戰無退守上覽表爲動色公亦自掖馳歸托其母夫人姑婦間於所善欲以身死國會虜退而止攺領京畿遷南京光祿寺少卿攺北丁贈公憂芝產其廬起補更太僕大理二寺卿少俄復補南如故職徙尹應天諸輸府者用富民苦別索公易民以官民便之率以祠公徙卿大理會卒以枵殺戶侍郎晉公右都禦史領餉事俄攺侍郎二工部自尹至工攺者四並南旣又攺北工左公用餉則卒馴帖用工則商輩祠公如其尹用工於北則大橋成晉奉正二品於是癸亥間雲南事漸痺砭者鮮效舉朝則交共舉公公遂從工左遷右都禦史以繡斧往蒞雲南至則首軍昆陽斬叛酋馬苴李應朝昆陽平明年春水西宣慰安國亨叛寇沾益夏李向陽方廷美再反昆陽虧遮者索反尋甸公並後先討平之晉兵部尙書兼如故而武定府土官鳳繼祖者世毒螫鉤連他府大小酋僚濟蠆者數十輩遠至貴川相昏因有眾數萬志枋千里據城以叛數出諸蠻攻城郭殺憲臣於軍用僞王南面其眾意卑眇向者麓川然孽顧始沐氏數莊豪而兵符故專沐氏公表其繇並乞符得自調賊倚川貴爲三窟計其敗遁必從貴走川乞稍借得暫領川貴諸兵道禆帥賊果用是敗遁竟授首於川武定平悉有其地沐氏旣銜公折其權又自恚當公未表時頻卻其寶賂及得賊又追論其左袒賊若莊豪激叛羽叛者諸陰事痛一剪束而公自軍興則先子首腰鞞琫棒符以奉軍約無一日不寄首領於象馬間移按沐氏黨則用先子假按察長把三尺提一寸貍兔爲鷹鸇擊鳥雀以誅君惡於棘柏之廷以故望重若公者則得謗﹑稍攺工書以歸而眇微若先子則交擊以蒙逮公重則用數十薦而不起先子眇微則僅脫丁贖得復齒士林稍烏素其顚軀而巳矣於是兩翁者痛旣定追灼而悸數往來鏡湖天姥間相約彼廬而此舟幸長有林泉以凖換曩昔辛苦意造物未必並此奪之而竟後先捐館捨噫此吾所以狀之日爲慟移晷三擲筆而未成也公自入仕仕靡不優而爲禦史巡蘇松爲部院長治雲南勞最著自結髮爲學學靡不優而中治新建旨再後與余姚錢刑部徳洪吾鄕王兵部畿武進唐都院順之三先生相切摩最力以故悅親取友諸倫教事率謹篤如古人在雲南方盛晉賞輒辭賞乞歸得大臣體他若好捐鋠爲鄕裏作福田遊精翰藻芳華朗映人所難然不足爲公詳也公生正徳三年七月七日萬曆八年十一月八日以疾終娶趙氏封淑人以侍公疾勞歿先公八日公葬祭例得諭越三年撫臣爲請之乃始以某月日葬黃杜原而公初未子副某氏晚始生應鼎穉今來請狀曰國子君應岧用公蔭讀書國子者從子後公者也室卽趙淑人侄應鼎聘諸生兪某女女二長適何兵書曾九萬次適陳鴻臚子世彬次許聘禮書潘公子復泰並國子生次適禮書秦公子茂綱次許聘兪某孫佃聘何某女孫女某

徐文長文集卷之二十八【終】

●徐文長文集卷之二十九

公安袁宏道中郎評點

門人鍾人傑瑞先校訂

祭文

祭北斗文

代祭東嶽神文

代督府祭趙尙書文

代祭陣亡吏士文

感夢祭嫡母文

春祭先墓文

祭少保公文

代上饋文

告丁母

告先主

哀諸尙書辭

祭張太僕文

會祭髙君文

祭羅母

祭少顚文

季先生入祠祭文

時祭文

縣祭文

入鄕賢祠府縣祭文

○祭北斗文淸雅流便絕無刀尺痕

伏惟帝君禍福續命﹑居怙照之四天。陰陽權衡﹑齊�璣之七政。昊天無語。喉舌攸司。霄表獨尊。星辰並拱降徳於下民甚大占月建而可知何心於責報之微成歲功而不有某南斗分野﹑下土小臣﹑曰�曰杓曰魁。隨所指而屏息。瞻昏瞻夜瞻旦。儼如在以皈依。蕞爾除壇﹑汲而漱齒﹑低河促漏眇三星之在天掃石焚香合五體而投地

○代祭東嶽神文

伏惟大司命特掌太山東嶽帝君劉古號東皇﹑尊同羣帝﹑撫長劍而珥玉。九歌首重威靈。騎素雀而遊凡。一寓便畱下土。是𨿽誌怪。何必不言。總領魄魂。詎拘陟降。

○代督府祭趙尙書文序述間寫情可涕

在昔乙卯﹑我持按節﹑海气翳空。西指吳越。公膺簡命﹑其往視帥我紀我監﹑策蹇而馳﹑小搏大蹂。不知其幾。凡公所至。我則偕止。爰有黠雄。如竊食鼠。以出以入。視人來去。公再承禦﹑開府江涘﹑繡衣方斧﹑軍興從事﹑大發淮邳。曁燕趙士。長戟短劍。控弦步騎。我當其時。濫服司馬。掎之角之。與公上下。迨於成功﹑捨我而比﹑嘉錫薦臻﹑以寵以祿﹑神武駕馭﹑仁義並參﹑旣賜以玦﹑遂將以環﹑公不少畱﹑長逝遠引﹑生旣有爲。死應不泯。追念夙昔。恍焉如昨。同在行間。桴鼓然諾。兩歲馳驅。坐臥飲食。今其巳矣。俱爲陳迹。

○代祭陣亡吏士文

嘉靖丙辰之冬海寇挾東夷據岑港不去其明年春朝廷命總督臣某率師往徵之三月四日兵始入薄其巢土漢吏士有先登而死者越十日總督乃命某官某以某物陳於諸死所而告之曰吾奉命討不義偏將軍提督無狀稍亡其伍書至之日吾與介吏侍鈴閣悲悼爲不食方今休養吏士以圖後功竊念殲賊有日而終無益於死者故遣吏賫品物如前召諸靈使飲食之其它卹典一遵故事﹑勿省鬼如有知﹑其少自寬﹑毋多懟﹑

○感夢祭嫡母文一字一淚

惟母在昔。以病而死。胡昨夕夢。不死而病。裸坐室隅。展戶自掩。兒疹其候。呼涕激面。脈數以煩。知不可理。詭曰其愈須旦夕耳掩面痛哭。扶母於牀。哭罷而覺。泣涕猶滂夢母於病哀且不禁覺哀其死兒何爲心

○春祭先墓文眞率爲得

古者士一失時祭則不敢以宴故三月無君則皇皇如也解者謂不仕則無田﹑無田則牲殺器皿衣服不備而不敢以祭﹑古之人於祀死其重而難於舉若此﹑迨後世則不然矣﹑𨿽牲服不備﹑亦無不祭者矣﹑渭去年春以書記從督府駐師於鄞﹑前年授經陳平湖縣中﹑再前年往延平滯內兄官署﹑蓋不親祀者三年論其迹於古之所謂皇皇如者實相似是𨿽非爲祀死者而皇皇如然亦爲養生者而皇皇如也渭罪亦可以少原焉﹑渭去年娶於杭之某姓﹑遽歸之不得﹑卜三月十八日往贅之﹑謹以祀食之餘﹑附告﹑

○祭少保公文憤痛特甚似不欲長峿傷於賦恨

於乎痛哉公之律巳也則當思巳之過而人之免亂也則當思公之功今而兩不思也遂以罹於凶於乎痛哉。公之生也。渭旣不敢以律巳者而奉公於始。今其歿也。渭又安敢以思功者而望人於終蓋其微且賤之若此是以兩抱志而無從惟感恩於一盻。潛掩涕於蒿蓬。

○代上饋文吮膽一叚趣絕

於乎痛哉兒某之上饋也憶昨侍疾之辰﹑大人疾漸革易簀須臾矣﹑某泣而請曰犬人忍棄兒輩何之耶。卽息尙噓噓也。寧忍無一語遺誨兒耶。大人勉啟再三嗚嗚言曰。乃翁苦苦苦苦而巳。遂瞑﹑某謹仰而俛思之大人之所苦者五﹑大母相大父勞瘁喪明中道不享。大人痛之。終身苦一也。大父力嗇不肉者六年資才給館教我大人學偶數奇莫慰大父。大人痛之。終身苦二也。大人三仕光祿一貳東平幸值國恩大父贈郎於幽。大母不與。大人痛之。終身苦三也。自光祿徙東平八九年間廉勤謹愼夙夜靡遑志在益展驅馳用以再榮地下而竟以疾罷。大人痛之。終身苦四也。大人課督兒輩尺寸不踰而兒輩未免愆違在兒猶甚。子曰父在觀志。父沒觀行。在志如此。沒行可知。承父如斯。事母可知。大人於此。豈特痛之終身。抑且抱旨壤。夫前之四苦。大人爲大人之父母而然。後之一苦。大人爲兒輩之老母而爾。夫俾父不甘於生銜苦而死者非子也。生不能釋父之苦而勞其囑死。又不能追雪其苦而背其囑非子也。釋父之苦。期甘於母。甘母非味。在養母之志。不則時祭我父而以牲者三。日饌我母而以鼎者五。母且不甘。父亦終苦。於呼痛哉父兄膽子吮飴命之曰狶女吮蒺藜父咀蘗子咀蜜命之曰卽女其吮棘父虀蕒子虀芥命之曰帶女其虀蒯父啖荼子啖菇命之曰鼯女其啖麩父食連子食鮮命之曰犍女其食巳之肺肝有渝此盟百神其殛父來索兒早歸黃土陌笞兒一百蚯蚓鉆額日者於靈次當飯午庖鴈烝粱和羹淸酤大人歆之幸且莫告

○告丁母與下首筆底酸苦欲霜

某結髮同母叔子三爲學﹑至於四十有二年﹑中間母與某母同捨者三年而情益親﹑親如娣姒若然宜無事不相周旋也。況病死喪葬乎。當某囚時某母死叔子能出我於獄﹑而周旋我母之喪﹑今母死﹑叔子客﹑我不能逭叔子於客﹑亦庸眾人矣﹑而又不能周旋母之喪﹑其爲庸眾人何如哉噫不敢道也。或亦母之所諒也。悲哉。敢告﹑

○告先主

自觀巷之宅失﹑而我考妣若兄嫂之主﹑玉於今凡八遷中間以訟寄主於人家者凡二烏乎我考妣若諸兄嫂亦勞苦不安甚矣凡此皆吾子弟不肖所致之罪也﹑悲感自責﹑每欲無生﹑今復新居自寄所迎妥我考妣若諸兄嫂歸於僑寓某漸次圖構冀自今巳後尙以永寧也

○哀諸尙書辭情文經緯

閔予不肖晚猶虫雕旣不能飛乃就羅招命也不淑進退維谷秣月蹄霜兩走上國當斯之時公謝館署墮馬傷脛﹑就榻而語﹑曰此修途。兼冽以霾。彼如不慍。子可勿來。相與勞苦。忘其疲楚。每至必飧。無退不拒。我昔未老。挾管無賴。翻墨成鴉。回毫作蠆。體刺格乖。人所不愜。公獨嗜之。至奪郎箑。輦素逆旅。令我毫揮。酌以荷花。鶂豕侑壘。迨聞主人﹑任我來去﹑公喜不拘﹑扶傷而祖﹑曰此迫冬﹑或閉風露﹑用物以宣﹑非方不可﹑石首之魚。越筠之萌。子如不嫌。篛以備羹。公劑我軀。匪藥我愆。公豈棄我。殆有由焉。事有不常﹑鳥盡兔死﹑羊曇悲來﹑酈炎難起﹑人曰起耳。公曰未然。家置一喙。日千斛涎。都門之祖。方徹復舉。豈無他人。而三其侶。多公一呴﹑涸鮒聊渚﹑未卜其騰。且弛其縻。往秋之會﹑毫髮後先﹑公如不臥﹑我則巳騫﹑斯言之宣﹑非我則謾﹑得諸館中﹑如此之傳﹑嗟我鄙庸﹑寸喉接咮﹑尺麻組之﹑如鵝折脰﹑賤貧之生﹑自與貴殊﹑以舌爲刀﹑豈乏其徒﹑何公瞿瞿﹑顧欲生我﹑豈徒生之﹑且辱知者﹑日者相傳﹑寸楮必匭﹑人往謁公﹑以我墨贄﹑昌歜瘡痂﹑愈噉愈耆﹑館中之祿﹑所羨能幾﹑以入於曹﹑遠自千里﹑凡此峻誼﹑髠管莫旣﹑矧伊尺箋﹑欲窮其際﹑古人感遇。一盻殺身。荊卿俠夫。捐軀入秦。公豈衒恩。我忝儒流。我豈匪人﹑而俠之羞。庚子識公﹑垂三十禩﹑豈無他徳﹑念此猶恃﹑破罟儻﹑握手悲歌﹑先我而往﹑傷如之何﹑

○祭張太僕文骨痛語烈

太僕公將以萬曆二年十二月之二日內於幽其末交某以十一月之十有二日割羽牲一從以果羞黃流而告之曰嗟乎公之活也。其務合羣喙而爲之鳴若齊桓將存江黃溫弦之小國而屢盟魯宋陳蔡於春秋也其同心戮力而不貳長其公堯夫旣遺人以麥矣而文正樂之不問其傾舟也。拳拳於斯事之未了。而竟先以往意其心若放翁志宋土之復巳不得見而冀聞於家祭之告一念與一息而俱畱也夫以公徳於某者若此卽使公在某且不知所以自處而公今歿矣將何以爲酬也嗟乎此某𨿽不言而寸心之恆終千古以悠悠也。

○會祭髙君文韻語錯綜可誦

君於大節之所關也植之若苗﹑於大節之所累也去之若莠﹑是以其考諸人也﹑於大節之所累者聞之恐入於耳﹑而於大節之所關者稱之幾不容口﹑此其性資之取諸天鈞也。若捨釜而獲鐘。故其好惡之嚴於人巳也。若平庾而槪斗。若其气蓋一鄕而不懾於豪權。要久百年而不遺於故舊。積散傾橐而待火者家家。壯激衝冠而攬讎以■﹝口後﹞■﹝口後﹞。或談文而云生﹑或憤世而戟手﹑玆蓋芒緒之所餘﹑而不足以槪其中之所有﹑猥我諸儕﹑感君平生﹑伐木釃酒﹑每集於庭﹑公久敬而晏交﹑儕攻玉而寡能﹑嘗私相謂曰﹑以君之英使遇陽明夫子於曩昔﹑而佐以羅石諸賢之友朋﹑公且將爲泰州冖心齋王子矣寧不起魚鹽而攬道柄於海濱﹑今君固未之值也﹑而杳然以逝矣﹑蓋磊磊然裏中之豪雋也﹑而亦何負於鄕評﹑念春雨之滴牖。恍燒燈而剪韭。儼抓髯以長嘯。阻開襟而捉肘。儕相向而失聲。悲長夜之靡晝。

○祭羅母於祭文中可謂超拔奇逸矣

凡物之含常气以生者。直視其物之本質而知其奇恆耳。至於玉則望璞而別焉。金則探鐮而識焉。砂則按其牀而定焉。故至寶奇英。視其子必視其母。其在於人。聃之產鶖子之懷異於人。此猶曰別流也。其在於吾聖哲。稷之拇契之卵異於人。惟我太君之於令子。是美玉也。良金也。芙渠之砂也其於人也。稷也契也。其兼二氏之教而雄長之也。聃也鶖子也。其於母借言之聃之玄鳥鶖子之舍利。正言之謂非夭之簡狄稷之姜嫄不可矣。夫人莫難乎垂名。尢莫難乎天之所獨厚。而名與厚於婦人爲尢難。太君亦可以無憾矣。奠而不免於哀者。是予輩之私情也。

○祭少顚文婉折傷痛法韓十二郎文

計子與予遊適三十年淡如也。而獨篤於今下獄之七年。子其幾於反炎涼者耶。殘於瘍而�且杖十年矣。顧飲不廢而竟餞往於酒。子其幾於忘生死者耶卽吾求交於世得此亦難而顧得之方之外耶向來十餘日而不死。我一送藥於子。子百法於我。而竟斷往來信耶凡此者皆可痛也而吾日衰矣。其尙能痛以淚耶。當澆之以酒耶。而吾窘囚耶。其能外楮與香而別辦耶。吾待死人耶。卽死當飲子於地下。儻不死而能澆子於塔尖上。借如意而擊以歌耶。又何如以爲情耶子方外士耶又反炎涼者耶忘死生者耶使有知而聞予之言耶其亦悲也耶其不悲也耶

○季先生入祠祭文四首俱髙爽

先生之於行﹑簡節疏目﹑似緩於其細矣﹑而心事之光明﹑如靑天白日﹑可以對鬼神而格豚魚者﹑則固獨立乎其大。先生之於學。探本極源﹑旣急於其大矣﹑而著述之精密﹑如蠶絲牛毛﹑用以明六經而酌百氏者﹑則又不遺乎其細。當其仕也﹑爲砥柱於風波之中﹑有舉世所難言者而獨言之﹑舉世所難行者而獨行之﹑盡其在我而不問其成與敗。及其處也﹑撤藩籬於物我之際﹑有讒者始或排之而終屈於無心之公﹑嫉者始或忌之而卒伏其不校之量﹑求諸在人而無間於內與外。自釋褐廿年以後﹑不聞其問捨而求田﹑故其讀書也﹑往往托禪榻以卽安﹑當其捐館一日之前﹑猶見其進徒而講易﹑是其好學也孜孜至易簀而匪懈。蓋一尺之牘﹑未足盡其平生﹑而數端之舉﹑聊以明其大槪。然則先生之存也﹑眞尙友於古今之會﹑不特善蓋乎一鄕﹑而今先生之歿也﹑顧缺典於屍祝之崇﹑奚啻稽遲乎十載。故某等以爲彼祀於其校在位之事也而況議禮者古稱爲聚訟之家安保其無異同。祭於其社吾黨之責也而況評鄕者巳定於蓋棺之久共知其爲蓍蔡。苟見義而不爲﹑亦逡巡其何待﹑爰相與以圖祠﹑得舊棲於剎界﹑遂卜吉以躋神﹑儼音容之如在﹑蓋上以禆風教於衰微﹑而下以慰士民之瞻戴﹑

○時祭文

先生發明六經﹑折衷羣疑﹑仕優則學老至不知士類宗之。可以爲師。心事靑天胸次霽月兒童不欺﹑鬼神可格﹑國人評之﹑太上立徳﹑考諸古禮﹑曰鄕先生﹑可祭於社﹑其在斯人﹑時惟仲【春秋】牲酒旣戒薦以告虔永廸後輩

○縣祭文

有鬻珷玞魚目於賈胡者﹑鬻而櫝之而巳矣﹑無庸於睨而拭之也﹑曰和壁隋珠不十睨之十拭之﹑則未始鬻之而櫝之也﹑然則稱人之賢﹑輒信之而不疑之者﹑珷玞魚目之類也﹑必疑之而後信者﹑和壁隋珠之類也﹑珷玞魚目。不睨而拭之。不必也。和壁隋珠。廿睨而十拭之。蓋將以寶之。故如此其至也然則不疑而卽信者其人之未必見重於人猶是也疑而後信者其人之見於重人亦猶是也某等於先生之賢﹑始疑而終信之﹑大略類此﹑故謁之於祠也𨿽不早而備物以永其祀者圖之不敢以不虔先生有知﹑其亦慰而樂聞予之言耶﹑

○入鄕賢祠府縣祭文

惟公一代經師﹑千古道宗﹑聞之者幾於聆韶。見之者稱爲猶龍。十年未祀而今始祀於此也固足以見有司之愼。鄕社旣祀而今復祀於此也尢足以昭人心之公。

徐文長文集卷之二十九【終】

●徐文長文集卷之三十

公安袁宏道中郎評點

門人鍾人傑瑞先校訂

雜著

隍災對

附記質隍災而予否之之語

府隍神有二辧

祝僉事爲神於南昌

壽中軍某侯帳詞

義塜募文

讀絳州園池記戲爲判

景賢祠上梁文

鮑府君醮科

友琴生說

一吾說

讀龍惕書

書古本參同誤識

井田解

○隍災對二篇奧探地肺

萬曆十二年甲申九月甲戌十六日己丑﹑霜降前二日夜漏且子﹑府隍祠火﹑火從東北耳卑捨仰射殿角諸顚遂並熖以入﹑舁神者百數十徙不克徙﹑俄而神首殞﹑火宴殿﹑宴殿首亦殞﹑或曰諸徙哀而掬落之果爾則不應棄不取宴有兩夫人夾神座外有廊宇小神以十數侍從球馬斧戟幢旌等以百數一無及一庖子亦預徙值崩燼而埋顧忽出宴殿後僅破腦眾駭問之曰吾不知所從出幸免者多如此獨神所寓�兩衡一從獲尺寸免觀者近萬人﹑怪且怛之﹑明日踵相質未有以復夜臥而思得周公借撻伯禽抗世子事復焉質者曰如子言豈以神當伯禽耶則必有當世子者當世子宜必以牧吾土者當而禮所稱世子固未有過也特以伯禽有小過周公借撻以預警世子耳今牧吾土者無一過之可舉也猶世子也帝亦何用借於神以儆夫牧如公之借撻於伯禽耶﹑卽神有小過﹑帝小罰之﹑如公之撻伯禽亦足矣﹑而罰又何至於是﹑曰人有等西施之發於鄭旦者非莖數而寸量之也其玄與丰不相遠而巳伏牧之受命而寄責於身也亦夥矣。卽小不慊於心。豈必盡出其身之爲哉。人爲之而牧也當之。心知其不當爲而勢與力不可奪。於是不得不委之於勢與力。而終亦未免。自謂有負於其心。而終有所不安。若此者百豈無一二哉。帝若曰彼能知此而顧且爲之非罪也﹑畏也﹑吾助之以神爲伯禽以牧爲世子﹑以火爲撻﹑以決其不肯自負之初心﹑使得借口於神﹑以感動勢力者之堅持。而勢力者萬一聽之。又得借口於神以轉相告語其黨。而一悔其初相倡和之�。吾故曰帝之斯舉大槪有似於公之撻伯禽也﹑非按發而數且量之謂也。曰然則神何辜也而罰酷也如是曰土木神之也。賤也。靈爽神之眞也。也貴也。宇可復建也故二氏往往言凡神成之日莫不土苴其軀之舍而遺之而後�。���捨乎。又況捨��之舍������今不���賤者也。不奪其貴者也。�帝果��而罰之��果奪其貴者﹑則我與子又安得而知﹑若此又安在�爲借撻以啟牧者而助之決也﹑故罰之酷否不足�噫是帝天之微權也蓋嘗謂天之微權。不可以人凖。可以人凖。則常而無變。無變則人得以試而熟之。而僥幸於趨與避之間。故僇東海之婦者過在吏宜罰在吏而帝不罰吏而罰農﹑若曰使眾可用是以咎吏也﹑以一吏可勝一於決曹不可勝眾農也﹑又若曰吏遠婦冤之可也﹑眾邇婦易知﹑易知而不眾諍之可乎﹑初稍罰眾以旱矣﹑而眾猶不省﹑故罰至三年必直而後巳﹑而農之損多矣﹑此初亦撻伯禽於農也﹑而眾人蚩蚩徒諉曰吏﹑至今數千年猶不省﹑又帝凡降諸大災能及大眾者﹑意若使諸大眾尋其致災之首而尢之﹑而首者亦多不之省﹑及其敗也﹑乃多敗於諸大眾之尢﹑亦與東海之旱罰農而農不省其罰謂罰吏也同噫非諸大眾則不能勝此也﹑非災諸大眾則諸大眾亦不怨此也﹑則帝天之權﹑不使人常而凖之恆若此﹑質者曰子何據﹑曰據董子﹑質者曰﹑陳亢有言問一得三﹑吾今近之矣﹑幸也﹑然而不能爲也。非我不能爲也。彼亦不能爲也。我亦一農也。彼亦一農也。彼亦一婦也。爾亦一婦也。

○附記質隍災而予否之之語

曰神不職與。帝罰殛與。曰不奪諸幽而災厥形。匪帝之刑。曰神久而斁與捨而作與。曰斁斯作矣。故自火其廬而燔其軀。其來也孰主。其去也乃飄兮若脫罟之魚。𨿽欲勿用。帝其許諸。曰配巳明與敗。厥政與神自褫以諍與。曰孰捨其田以耘人。妻諍其夫而燼厥廬以焦厥身。曰神隍於土。舉非一與。越則二之。神不引而他宅與。曰神固二之。吏嘗一之。神固怒而殛之。豈昔不恥耦而今則厭。夫不寄示馮於物。示夢於棲。可以告斯象則何燔廬何以災舊吏有國營。民有家作。不戒於辰鶉則毀爾室。其殆是與。曰國有大災。神��之。民而有災。神捍靡遺。鶉也耳而神不能庇。令���曰�者矜數曇者怖刼魯叟鵠理以操決拾������而刧之羽斯�神玆所�。�輪伊刼。�����而魯將示罰�曰������������云謂冥爽之幽滯。災輪轉��窮�����昭。苦土木以代厥躬。由斯以推。義與首問者同。曰十億不一中茫正鵠其何知以子爲羿曷控厥弧而告以厥機曰鵠亦未我於子姑徐之。

○府隍神有二辧

凡府之有城隍並一而吾紹獨二一居臥龍山之顚曰隋總管龐公玨守越有功徳於民死而人祀之事詳舊碑信矣一居其麓者不知其爲誰或曰禱祀者處山北則陟顚爲便故顚有祠審爾則顚之祠似後麓或曰有司以朔望謁神謂非便故麓始有祠審爾則麓之祠又似後顚此祠則二而神猶一也或者又曰髙皇帝有天下舉百神而新封之合主以享諸隍主並僕而伏越獨否夜乃上夢曰臣玨守越近不如呂珍願陛下進珍而退臣事𨿽不行而民間嘩傳其說故麓祠者民自祠呂也或又曰當胡公大海攻越神嘗現巨履以怖胡及聖祖擬新封神之主又植不僕將馳使斬神首道士夢神言令負以匿初未信也再夢乃獨肩神履如飛至顚重不可步曰神樂是也遂止茨以覆焉麓祠虛補以貌遂相推以呂以呂嘗守越乃吠堯如錄其功亦宜祀也審爾則神二而神亦二矣考諸紀及問故老之有識者咸云髙皇時未聞有聚主事卽欲斬不僕者誰敢匿且髙皇明聖寧有此及兩夢說盡不經若曰顚祠便山北禱祀亦非民間所敢擅謂樚祠便有司謁者差近耳然審爾則祠�二而神又止一伏向知是府漢中白公某者嫌兩神而汰其一立得疫舉挨葬是山之西則神又似眞有二耶其祠麓者果呂公珍耶或者又曰世一神而百奉者多伏二而汰其一亦似非宜然以予所考諸紀髙皇臾始定諸隍位無姓名直府爵比公曰顯佑公州比侯縣比伯其人詳祝文況有兩民以人祠麓以呂則可也

○祝僉事爲神於南昌畱備稗官

祝僉事名繼志與餘同爲生於山陰縣學中而祝天樂�人也天樂多山少文采��獨雅馴貌端朗�����可鑑嘉靖壬子����������使來校浙士第等伯余而祝亦居叔季間遂舉於鄕明年癸丑成進士自刑部出僉江西按察事領道曰南昌巳而役表旣還道病欬血齋趺七日起謂其婦曰吾病不可藥也然吾將有所之差勝此而兒當有立好爲之婦驚問所以俛不答旣而曰非久當自知之越數夕其家人曰某者聞天樂自西南來響漸近巳而見一白燛神官下而入其堂馬髙於窓戶上檻解鞍鞍髙亦幾及之神官南向坐而呼某令跪曰南昌缺城隍有日矣帝須爾主急爾入好促之行某起趨入取主紗帽若圓領帶以自著跪促主如神官言舉家盡怖迷所以祝令婦取巳朝衣冠將服之又令汲新釀酒滿三盞列香鑪於卓婦念怖不辦神官則促召某出縛杖之二十拶其手痛不可忍呼嗄嗓突入號迫婦乃辦某出覆神官云卽矣凡官所言動他人都不聞見悉某疊爲之祝於是著冠服飲酒畢赴廳事則羣僚與衙人畢集矣觀者可數百人塞衙甬某則持弓矢以射者三曰隘爺路祝遂登座執笏以俛雨如注霹靂震其墀祝逝矣櫬停道中者兩旬時時香縷出櫬中俄滿室香異甚後遇物輒發或起盤筯飲食中及櫬入舟亦無不爾府學生諸君史者信人也祝延教其子親見之故爲予道甚悉顧曰此道中舊固多祟予曰祟不能如是其後予北上過薛公以告公戲予曰吾固聞之然恨當時不使先子又不及批其文曰似有神助也予亦戲之曰師且先兪生矣相與掩口而笑諸又云祝家人被杖者昏臥數日不醒視其臀與手並有痕靑黑如染及醒語神官事始得詳【兪尙未隸學公第文旣首我而領牒赴省試則躐音僉故予舉以戲公也】

○壽中軍某侯帳詞

詞如蜀

恭惟某官名髙勛冑族著通都冠冕將門翹楚武弁祖功宗徳創垂累世之基霧集云興起翊眞人之運一身許國﹑百戰成功﹑始移節於越城﹑實維五宗之貴介﹑將比隆於漢爵﹑巳列萬戶之通侯﹑威名著而隍塹深﹑楨幹形而河山壯﹑紆黃拖紫﹑永堅及裔之盟﹑寫鐵圖���剖符之等﹑本實則枝自茂源深而流��蓋���於君身﹑遂一朝登乎��﹑鷹揚��。������呈奇。善射出乎天��文武�����道���不敵萬人乃於結髮之年益奮�染����夜案下帷朝窓取萬卷而畢開期三冬於��博該杜預名流武庫之芳才過呂蒙學並經生��尊師取友好士推賢期棘院以先驅﹑自超轅下﹑向�宮而脫穎﹑早試囊中﹑徒以弓冶之良﹑所賴箕裘之�遂專軍旅之學﹑暫違俎豆之聞﹑去攜矢以校優﹑歸綰綬而視事﹑異人萍合曾傳黃石兵符越女花嬌親授白猿劍術利通九變政協三軍。一勺投醪。片言挾纊。樓船挽粟魚鱗集淮濟之濱﹑海總橫戈﹑蜃气恩滄溟之外﹑自襲狻猊之繡﹑繼提閩浙之戎侍鈴閣者數人。運籌策於千里。過門必下。敬修鄕裏之儀。折節爲恭。不攺儒生之舊。幹城良將﹑非孔伋其誰憐﹑首虜拘文﹑待馮唐而始釋﹑乃有諸藩開府元老胡公遠覽孫吳長驅韓範九重雷厲。親頒節鉞之權。一劍霜寒。坐控華夷之鎭。禮羅旣設﹑冰鑑斯懸﹑收眾望於偶遺﹑集羣策而畢舉﹑賢豪輻輳俊又林從始得君如魚水之歡﹑竟付托以樞機之密﹑事無巨細﹑咸以相咨﹑眾所遲疑﹑每從其決﹑探丸斫吏。四方急羽徼之馳。借莇籌兵。一語靜風塵之警。虎士環而左右。龍韜翼以捲舒。萬騎控弦。彀滿霜霄之月。百金七首。芒抽秋水之渠。北跨松陵﹑南連定海﹑狡兔豈惟三窟﹑逋酋積以多年﹑所賴臂指相通﹑腹心是寄﹑同舟共濟﹑誰爲吳越之分﹑倍道兼程﹑竟授孫盧之首﹑取鯨鯢而釁鼓﹑翻鴈鶩以爲池勞苦功髙裘輕帶緩壺漿競載﹑莫傾士女之忱﹑保障仍資﹑益慶東南之福﹑庸知嘉誕乃屬首春錦筵麗以初陳。異香遶而不散衙開江畔梅芳弄曙色之天樂作營中鼓吹雜鐃歌之曲塵生車騎。賓從如流。炬列簾櫳。光華似錦。醵金致幣﹑偏禆徵蕪語以稱觴﹑染翰操觚﹑庸老羞壯夫於執戟﹑惟願績流燕石名茂龍驤垂白虎頭漸應封侯之相。縣金鵲印爭看搖月之光。節序斯徵。每當此日。戎機稍暇。莫放良辰。陪庾亮以登樓。誰言興淺。偕羊公而造峴。應與山傳。矍鑠漢翁。不忝據鞍之健。老成趙將。還期加飯之餐。�������續

�������江畔營開曉目光瑞靄不������禾著巳含香墻東坐見靑�幕�師�����客稱百歲酒千觴﹑爲君更進鸕鶿杓﹑

○義塜募文

慨夫黃土似海。豈皆寸金。白骨如山。曾無片板。坐�蟻穿鳥啄之慘﹑竟何民胞物與之仁﹑白君受采者舊嘗捨棺以埋﹑是爲點痛而灸﹑辟彼乘輿之濟﹑不若徒杠之成﹑玆者城南有地幾及二頃﹑而白君括諸其室可得卅金﹑用以倡率鄕人﹑矢將共成義塜﹑然必周以墻壁﹑翼以室廬﹑使住守者可棲﹑舐涎者無隙﹑庶幾掩藏無主之魄。免彼狐貍。斯爲施恩不報之人。何心銜結。兼亦爲王政之首務﹑又何妨義起於吾儕﹑但以槪及則泛而不能﹑廣募則嫌而招議故夫今日勸施舉事止可及一鄕二邑之羣公。迨他時掘壙穿泉。亦難曰四海九州島皆兄弟。嗟乎英雄豪俠之覯。慨然輕樗蒱百萬之輸。芻米僕賃之資。不過費閣下一朝之享。此義事而不舉。彼浪費而樂爲。孰重孰輕。必有能辧之者。

○讀絳州園池記戲爲判奇諧雅趣

絳記何甲﹑爲人炙口﹑昌黎偶爾﹑於此籠晴﹑壯夫不爲﹑愧雕虫小技之逞。文公所誚。合書門大吉之諧。正好試官。軋茁刺刷。枉誣盤誥。詰曲聱牙。靺鞨非眞。空靑是假。難逃賈胡眼雙鷂子精明。芒硝八兩。大黃半斤。且瀉夜義泥一馬桶齷齪辟如丹砂磊塊宜用畫鬼書符煮服必且殺人亦似假山巉巖彊要興雲出雨細看總無活物束之髙閣母乃大苛弄向孤琴庶幾別調

○景賢祠上梁文對入天

指水指樹以釣遊。尙云可祭於社。立徳立言而垂世豈止善蓋於鄕。論以公成禮緣義起恭惟長沙先生道宗新建力破陳編獨立敢言管城子有萬夫不當之勇。疾書妙契指南鍼定千古未決之疑。眞成皓首以窮經歷七十九齡而未倦。藏在名山之副帙累數百萬言而有餘。若其宦轍所臨以及鄕閭之處乃�舉天下非之而在所不顧一惟獨認其眞。至於褐��惴之而決所不爲期於自反而縮知湯�����之。點鐵成金與其進也。以故由中及外無����靑天白日之光明。自江以南。學者宗之猶比斗泰山之景仰。有功絕綫﹑無忝縣車寧非姑射之有至人一凝神而物無疵癘。宜如畏壘之於桑子卽不死而猶當祝屍。況蓋棺巳越於十年﹑顧賢俎尙稽於一席﹑鄕祠斯舉﹑眾議僉同﹑乃有穎上郁君撤巳所居慨然義倡爰及陳胡二老成人之美率以經營猥被微屙末緣謝榻乃欣同志先我著鞭聚埴徵材﹑陳鼛伐鼓﹑木未得於工師之喜事巳集於子來之趨自鄕士大夫以至三老子弟之樂於聞者莫不捐所有以助成。卽梓匠輪輿曁夫百工技藝之預斯役者皆知嗟此舉之爲晚。雙檐鳥革。羣楚龜趺。得孤僧禮大士以懺悔之旁。卽諸子從先生而講貫之所幽花一徑並桂蘭桃李而盡在公門修竹四垣列左右前後而無非君子自玆以後。從者如雲。事死如生。儼然立雪。音容恍惚﹑思其笑﹑思其語﹑精神猶舊日之風生。廟貌瞻依﹑見於羹﹑見於墻﹑危坐卽當年之泥塑。有如三年築室﹑亦何妨端木之獨居﹑但無九曲環屏﹑豈頓減紫陽之精舍﹑哲人卽逝﹑梁木𨿽傾﹑大匠如存﹑帡幪方始﹑試聆珠貫﹑並入斤風﹑拋梁東舊是延陵半畝宮杖履巳乘黃鶴去生徒猶坐絳帷中拋梁西綠滿禪房萬竹齊就里數竿須好護﹑先生親自有畱題﹑拋梁南翩然老守去湘潭向使掛冠如不早注書那得細如蠶拋梁北小池長洗箋余墨艸色猶爲書帶靑﹑墨痕肯減蛟蟠黑﹑拋梁上祠外階庭餘幾丈殷勤打掃戒沙彌莫遣鄰豬此中放。拋梁下莫說鄕中大賢者豺獺猶知祭本原﹑虎貓尙得迎田蠟﹑

○鮑府君醮科讀步虛回軿二疏駢麗中另有一叚芳蕤流動

請稱法位

散花初獻

亞獻

步虛宣疏

回軿焚燎

請稱法位

惟神之生生於越鄕惟神之死死於四明體有死生神無存亡﹑存亡旣無﹑神何可量﹑如水行地。豈專一方。胡越於明。有享不享。越有新祠。城南之隍。神出以入。兩龍是襄。薦芳登糗。俟神於堂。神之來兮。其喜洋洋。

散花初獻

伏以吁天祈嗣誠上感於玄穹夢日懷娠瑞竟徵於華誕況賢哲之苗裔【神鮑叔牙之後】兼體貌之異奇長而狗齊生惟正直秉恢弘慈惠之性。負遊畋任俠之資捎鬭龍於海中射伏鹿於山石以玆豪宕。丕顯英威。旣而鬻米以活萬人﹑援兵而弭羣盜﹑卻飛蝗於郊野﹑護渡蹕於風濤﹑歷生寄死歸之年皆捍患禦災之績民到於今受賜功從振古無前今醮主某深荷洪庥預蒙陰隲敬以歲辰之吉謹陳醮禮之筵拭目神威﹑志心妙道﹑猥奉蘋蘩之薦﹑仰幹侍從之欽﹑法眾虔誠謹伸奉請

亞獻

伏以蕙肴蘭藉。愧無楚薦之芳芬。吉日良時。聊望神君之康樂。旣俯從乎眾請遂少憩於人間瞻佇鸞旌攀援龍馭沖虛廣莫﹑浩浩乎杳無得於見聞﹑畏敬奉承﹑洋洋乎儼如在其左右﹑伏願神嗜飲食福介式幾鑑黍稷之非馨﹑取蘋蘩之昭信﹑尊罍在手﹑再挹流黃﹑祝史陳辭﹑永熙純嘏﹑虔誠稽首亞獻禮行

步虛宣疏

伏以爲喜爲嗔。視更顏之師覡。旣啐旣�。������。��供不可以久畱。惟神慈無嫌於援���荒落。敢比蔡經之家。麟脯芳香。暫待麻姑之��明。相隔投轄何緣光景易流揮戈無術是惟三爵之禮。匪爲過多。𨿽使百拜之勞。不敢言倦。願龍驤之止轡。敬鵠立以遮鞍。法眾皈依酒陳終獻

回軿焚燎

伏以靈通徧滿。本無來去之蹤。祀禮節文。謂有將迎之數。俯垂臨鑑﹑過爾夷猶﹑顧塵景之莫畱﹑歸太虛而超舉﹑蟾光一縷遠隨笙鶴之音法供肆筵未冷香燈之炧薦遺福祉永佑人天稽首拜辭謹當奉送

○友琴生說理趣淸妙

陸君以淸才少年入國子宜其一意於幹祿之文也顧嗜古巳﹑卽能爲古詩文﹑又嗜琴﹑久之得其趣﹑益與之狎視琴猶人也行則囊以隨。止則懸以對憂喜所到手出其聲若與之語因自呼曰友琴生﹑人亦以友琴生呼之﹑余客金陵友琴生則來訪余問以說余嘗見人道友琴生曩客杭鼓琴於捨﹑忽有鼠自穴中蹲幾下久不去﹑座中客起喝之﹑愈畱﹑此與伯牙氏之琴也﹑而使馬仰秣者何異哉﹑夫聲之感人在異類且然而況於人乎﹑又況得其趣者乎﹑宜生之友之也﹑生請益﹑予默然﹑生亦默然﹑頃之曰﹑似得之矣﹑然願子畢其說﹑余曰生誠思之﹑當木未有桐時蠶不弦時匠不斲時人具耳而或無聽也是爲聲不成時而使友琴生居其間則琴且無實也而安有名。名且無矣。又安得與之友。則何如。君復默然。若所遺也。巳而曰得之矣。乃今知於琴友而未嘗友。不友而未嘗不友也。余曰諾。

○一吾說彷佛蒙莊

某君名萬應字子一者令其兄某問別字於予予應之曰是子之季也予不知其人審其字與名若志於道者也曰吾弟也少知讀近世爲生者書﹑道則未也﹑志則志於斯而巳矣﹑予曰志於斯﹑可進於斯矣﹑進於斯﹑求之於字與名而有餘矣﹑又焉用別而字之也﹑某曰𨿽然願先生少有以命也曰唯唯吾少而��觀�於鳥鶖焉鶬焉鷺焉鷗焉。紛紛焉。擾擾焉。而�見�飽也壯而觀漁於十頃之�����������焉紛紛焉。擾擾焉。所逸者多而獲者少���觀漁於海之島。鳥非鶖等也。人非筌等也。見一師焉操百斛之罟左得其綱之希而右捽焉巳不失其目之密矣其放也若鳥之舒翼其斂也若烏獲舉千釣之石不崇朝而自江之南。與海之北。皆厭其臘。此之謂以萬而得於一子之季也不別字則巳苟別之則莫過一吾之一故別字之曰一吾

○讀龍惕書詞理調鬯自然玄箸

甚矣道之難言也。昧其本體。而後憂道者指其爲自然。其後自然者之不能無獘也。而先生復救之以龍之惕。夫先生謂龍之惕也。卽幹之健也。天之命也。人心之惺然而覺。油然而生。而不能自巳者也。非有思慮以啟之。非有作爲以助之。則亦莫非自然也。而又何以惕爲言哉。今夫目之能視自然也。視而至於察秋毫之末亦自然也。耳之能聽自然也。聽而至於聞焦螟之響亦自然也。手之持而足之行自然也。其持其行而至於攀援趨走之極亦自然也。心之善應自然也。應而至於毫釐纖悉之不踰矩造次顚沛之必於是亦自然也。然而有病於耳目手足者矣。或爲翳甚或爲盲也。或爲塞甚。或爲聾也。或爲不調甚。或爲痿痺也。始而罹是患也。旣以壞其聰明運動之神而漸不可救。其患之成而積之久也。則遂忘其聰明運動之用而若素所本無。於是向也以視爲目之自然。而今也以不視爲目之自然。向也以聽爲耳之自然。而今也以不聽爲耳之自然。向也以持行爲手足之自然。而今也以不持不行爲手足之自然。夫聰明運動耳目手足之本體自然也。盲聾痿痺非自然也。而卒以此爲自然者。則病之久而忘之極也。夫耳目手足以盲聾痿痺爲苦。而以聰明運動爲安。舉天下之人。習其聰明運動之爲自然。而盲聾痿痺之非自然。至於其病之久而忘之極。猶且以苦者爲安。非自然者爲自然矣。而況於人之心。其在胎妊之時。巳漸有燻染之習。馴至知覺之後。又不勝感物之遷。小體著於嗜好。而無有窮巳。人巳奪於利害。而未嘗知足。播遷流浪。百孔千瘡。其在今日。亦猶旣壞之耳目手足。舉天下不見其有聰明運動之神。特有翳與盲聾與�不調與痿痺。甚不甚之畢耳。而況一念流轉。��易形。兩可相淩。物體無定。如象之蓋舜入宮。又忽然忸怩。閒居之小人。始而爲不善。繼而愧。旣而又作僞以著其善。又如取予死生。有傷廉劍惠傷勇之病。而兩立於可與不可之間。此皆倏忽變遷。如環之無端。而思慮所不及。影響疑似。如路之交錯而從違無可據故蓋舜入宮自然也忸怩亦自然也閒居爲不善自然也繼而愧自然也旣而又作僞以著其善亦自然也取與死生可亦自然也不可亦自然也而忘其病者孰知其病又孰知其不病哉夫象與閒居之小人猶可言也。何者入宮之與忸怩爲不善之與爲君子而欲掩其善惡之念。𨿽若互發無端。而景界頓別。迷覺易知。至於可與不可之間。幽閒微細。而罅縫難尋念之善惡無甚相形心所便安易於沈溺況於未泯之良時亦弋獲訟過之念似障天眞於是以見起者爲本來。踰距者�帝則。因眞恕妄。所遺實多。將淸淨者喜其無情。圓活者忘其詭隨。�非者假口灑脫。而放肆者遂至於無忌憚。苟無�詰辯難。又將執是說以蓋藏其過。文飾其姦矣。故言與明對猶可辧也。惟少有見焉。而以黑爲白白爲黑。自以爲明者難稽也。聰與聾對猶可辧也。惟少有聞焉。而以喁爲於。於爲喁。自以爲聰者難稽也。痿痺者與平和者對猶可辧也。惟少能持行者。而並以不能者爲能難稽也。憂道者以自然之足以救支離。而不知冒自然者之至於此也。然則自然者非乎。曰吾所謂心之善應。其極至於毫釐纖悉之不踰矩。造次顚沛之必於是。本自然也。然而自然之體。不容說者也。說之無益於工夫也。旣病之人心。所急在於工夫也。苟不容於無說。則說之不可徒以自然道也。惕之與自然。非有二也。自然惕也。惕亦自然也。然所畏在惕。而不在於自然也。猶指目而曰自然明可也。苟不言明而徒曰自然。則自然固虛位也。其流之獘。鮮不以盲與翳者冒之矣。而今之議先生者得無曰。惕者循業發現。如論水及波。終非全體。隨時執捉。如握珠走盤。反窒圓機。亦或未諒先生之本旨矣乎。夫見赤子入井而怵惕此惕也。謂之循業發現也。未見赤子之�與旣見赤子之後。或寂然而靜。或紛然而動。而吾之常明常覺常惺惺者。無有起滅。亦不可不謂之惕也。亦不可不謂之循業發現也。業無際。發現無際。惕亦無際。又何別有全體之可云哉。至於以惕爲執捉。則是有所恐懼。不得其正。少從事於口語者。類能避之。先生應不如是之麤也。蓋先生嘗教人曰。使窮世皆水。指何爲水。才有陸地。水始可名。中庸言戒懼。惟聖人常戒常懼。無有畔岸。故不見其戒懼。眾人惟有放逸而戒懼始形。然則戒懼者固天命之性。工夫本體。何嘗有二。此可以見先生之所謂惕矣。𨿽然人在暗室。不能見物。苟得日光。還見秋毫。不幸盲瞽。日亦不見。及復眼光。仍仰圓魄。則知光有得失。見體無爲。惟耳手足。莫不皆爾。故人心旣失。其顚倒悖逆。甚於耳目手足之病。惕體依然。苟調停劑量。則易於盲聾痿痺之醫。呼谷應聲。立竿見影。言說何益。冷烔自知。渭小子感先生之憂道。識先生之苦心。𨿽志气不前。而盤姍思振。非以多言敷衍。期於畢露瘡瘢。伏覽玆文。悵焉援筆。旣請正於函丈。將徧質於同襟。

○書古本參同誤識考核詳愼

此本爲姑蘇雲巖道人杜一誠【字通復】者當正徳丁丑八月所正而序之者也分四言者爲魏之經五言者爲徐之注賦亂辭及歌爲三相類爲淳於之補遺並謂巳精思所得也而不知欲分四言五言者各爲類乃兪琰之意也一誠其殆善繼兪志者乎渭細玩之如此分合乃大乖文理兪琰蓋幸而徒興是念耳使果爲之其罪不在杜之下矣成都楊愼爲之別序此書乃云近晤洪雅楊卬崍憲副雲南方有掘地得石函古文參同者正如杜所編者借錄未幾乃有吳人刻本而自序妄云精思所得夫愼之序旣如此而一誠有別序則又云竊弄神器以招天譴其從父號五存者跋其書又云書未出而爲人竊去冒托觀此則愼之所聞於楊憲副者乃他人竊得於一誠而托以石函者也愼不玩其理乃輕信而訾一誠反以一誠爲竊盜夫一誠之可訾乃特在妄編耳豈竊盜於石函者哉乃若謂一誠之盜竊直謂其盜竊琰之意而�爲出巳意則可也一誠失於信人愼失於信古務�而不理述書多至八十種誠如此類豈可盡信哉又有稱王圍山人者序此書有云故人自會稽來貽善本遂捐俸以刻則王圍當是一官人而刻此者也愼都不檢點以爲杜一誠旣云精思自得又云友人自會稽來貽善本謂一誠自露其情掩耳盜鈴如此則愼將謂一誠卽王圍矣疏一至此耶此書王圍山人序一【嘉靖癸巳秋七月不著姓名】參同契跋一【號五存不著姓名跋中稱仲子其必一誠之仲父也】杜自序一又別序一楊愼序一愚揣諸序之迹王圍之刻【以人竊得杜本而托以石函】楊愼之序刻【則杜本始出矣而他人復刻之者】黃圍序【嘉靖癸巳秋作中有故人自會稽來貽善本而巳捐俸以刻之之語】五序跋【正徳巳卯二月作中栯仲子敬心頌讀有得經注一正書未出而爲人竊去冒托他姓以覓利反謗其僞作之語敬心杜幼時字也以其稱字故知爲仲父】杜一誠自序【序後列凡例云一經文三篇爲一冊箋注三篇爲一冊一三相類二篇爲一冊一經文箋注三相類篇末各自有序一經多四言間有散文注𨿽五言或有四言句一三相類文體無待更訂而經注節次或有差錯以待後賢】杜一誠別序【不著日月中有竊弄神器以招天譴則非僕所敢望也之語】楊愼序【嘉靖丙午仲冬作中有會楊憲副說南人掘地得石函有參同古本借錄之未幾人自吳中來得刻本妄云精思豁悟及觀其書之別序又云友人自會稽來貽以善本半簡之間其情巳見亦可爲掩耳盜鈴之語今楊愼亦刻此本中則非杜盜其書也可知矣】

○井田解疏美

自禹治水後九州島諸大水不大泛溢決徙者﹑蓋田以井故也﹑田井間之水自遂而溝而洫而澮溝廣深各四尺﹑洫廣深各倍之﹑蓋取其細流以澤田而水勢之分千條萬泒如發之析而約於梳齒無■﹝月直﹞膩不通之患廢井田而爲阡陌﹑則凡向所析之細流﹑盡並而爲陸矣猶發之舊析於梳齒者今還束而髻之其勢並﹑其力自悍﹑安得不決且徙﹑又當其始溝洫而澮也田上之由行自徑而畛而塗而道徑可走牛馬﹑畛容大車﹑塗容乘車一﹑道容乘車二﹑而四方輦輸﹑並得直抵畿輔﹑井廢而陸以田﹑則由行車輦﹑未免避田避田則四方道裏始不勝其紆曲倍日月費旅給故井田廢不特妨水且妨陸矧曰無以限戎馬耶

徐文長文集卷之三十【終】

