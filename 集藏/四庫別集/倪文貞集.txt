

禦制題倪元璐撰王鐸制辭

適閱四庫全書明倪元璐集制誥一其爲侍講王鐸制詞云追蹤洛下邁迹臨川決子鼎鉉則猶蓍莢是以王鐸爲優於程頤王安石也又云朕旣甌覆子名發且有日鬭而鑄錐則豈有及云云尢非君誥臣之體夫王鐸本明季大臣至我朝復爲大學士其身事兩朝人品無足取乃元璐制詞以爲優於程頤是何語耶元璐在明季本東林黨其從劉宗周黃道周逰尙能畱心經濟奏疏多切中時務國朝定鼎時卽賜諡文貞實明季諸臣中矯矯者而其制詞不免失體如此可見制誥之非美事也朕嘗題董其昌自書告身云虞廷咨命周室諸誥皆君誨臣之言無所褒貶自唐始有制誥至於宋而其權益重夫權者上之所操文字𨿽空言而邪正榮辱是非所系綦重未可忽焉我國家一掃歷代陋習誠不可及文武各官制誥惟視其品之大小爲髙下不過明訓數語而止無所謂黃麻金匱登臺持筆之事也卽如宋之蘇軾責呂恵卿詞語人曰三十年作劊子今日方剮得一有肉漢吁是何言耶不幾以九重之絲綸爲一身之報復乎且爲人子者孰不欲榮其親今付權於知制誥入者主之出者奴之受榮者必感焉受辱者必憾焉卽使正人君子知制誥尙不能無此獘而況苞苴諛墓門戶於是乎別朋黨於是乎興爲國家者亦何賴有此乎夫以萬乘之尊下譽匹夫匹婦之賤本非政體甚且意爲褒貶顚倒是非其流獘至不可勝言向旣於題董其昌告身深切著明言之玆復申明其防益以見詞臣視艸行詞之非美事而我國家一掃歷代陋習之爲不可及也

乾隆四十九年十一月

欽定四庫全書

集部六

倪文貞集

別集類五【明】

提要

【臣】等謹案倪文貞集十七卷續編三卷奏疏十二卷講編四卷詩集四卷明倪元璐撰元璐有兒易內外儀已著錄初元璐官翰林時掌外制之詞文章典雅爲館閣所宗其門人爲刻代言選六卷長沙文震孟序之崇禎丙子以國子監祭酒歸裏裒輯所作名曰鴻寶應本華亭陳子龍序之壬午起官兵部侍郎明年擢戶部尙書時事已亟不復作應制文字間取舊本重爲刋定付其子防鼎庋藏之乾隆壬辰其元孫安世復編次重刻卽此本也元璐少師鄒元標長從劉宗周黃道周逰均以古人相期許而尢畱心於經濟故其擘畫設施勾考兵食皆可見諸施行非經生空談浮議者可比其詩文𨿽不脫北地弇州之舊格至其奏疏則詳明剴切多軍國大計興亡治亂之所闗尢爲當世所推重然當天崇之時君子小人雜遝並進元黃水火防怨相尋大抵置君國而爭門戶元璐獨持論侃侃中立不阿故齟齬不得大用及壊亂已極始見委任而已無所措其手僅以身殉國以忠烈傳於世而已此世所以重其人彌重其文也詩集頗多散佚如聞朝鮮墮一城七言律詩一首同眾友範姬集白下避暑湖亭七言古詩一首又律句黃花古戌春難到枯樹嚴闗雁不過獰石魏公偏娬媚輕煙呂相不糊塗等句皆載在施男笻竹杖中集中俱未収入蓋偶未見男書歟乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

倪文貞集原序

鴻寶官翰林知制誥凡若干年得文若干首鴻寶之於文章其天性也所爲制辭無一靡語無一濫語蓋凜乎其王言焉復無一塵語無一勦語無一凡語又無一語不嚴且荘也海內想聞而欲見其全鴻寶靳然不出其門人王炳藜諸君堅請乃出之旣又曰全則繁半則難爲取舎余乃爲選之評之欲使海內由一斑以窺全豹云爾而更敍次其目首防忠教天下之爲臣子也斬首陷胸而天日爲昭斯制詞之所借光故以爲冠也次賜環彰聖主風勵之大權也人生顯晦升沈有時命焉不失其正則君子之所自處也次功敍朝廷之所以昭勸醻也次恩覃國典也次考績國課也隨其職能而各有勸勉覽者亦於斯稽官守焉斯鴻寶之制詞匪絲綸是煥且經緯攸賴裁成輔相亦窺一斑何啻黼黻皇猷已哉因余所敍列而考其世定其品斯又當代人物之林矣賜進士及第禮部左侍郎兼東閣大學士長洲年友弟文震孟拜書

修其文而不足以明天下則不若蓬捲而處修其質而不嫓於天則不如椎髻而舂臯傅之爲文以視天下皆蓬捲而處夷施之爲質以視天下皆椎髻而舂信其言則涇舟之側無有譽髦有嗿之田無有媚婦不信其言則貍斑與豹蔚爭坐隴廉與娵孟同宮是兩者說之無定者也亦有定說神農爲帝不能使五穀貴於金玉堯禹佐之不能使疏冪尊於絺繡五穀貴於金玉疏冪尊於絺繡則土塊掬飯皆爲鼎烹人脯血雜揉於道矣故三家之子不能爲金玉絺繡則必寶其糠覈鍼錐寶其糠覈鍼錐以爲尊於金玉絺繡此亦恆情明主不誅必以爲用其道可以治天下可使鉛松不禦金玉齊價是則大呰明王之所惡也故仁義者精微之產也禮樂者奧博之致也奧博精微著於心貌而施於文章在生者之身猶是疏冪五穀也而少見者多怪多怪者重創明主亦因之以爲必屏圭璧蕩金錫而後可爲治於天下則是燧皇郤竈結繩復作也三家之子苟其才不至於作智不至於窺盜見人金玉絺繡則斂手屏气正容郤立退而視糠覈鍼錐𨿽無艶志亦有安色是石戶之農所引避於庭堅涓成務光所霣心於莘野必使英娥挾刃以伺夷光胥靡感圖以噪版築則情慮不至古今絕類由斯而談予見鴻寶則不復談文章亦不復談易豈爲慢乎予之蓬捲而椎髻固已久矣崇禎壬午十一月弟黃道周識於縠水舟中

吾師鴻寶先生著述旣富復集其單篇雜辭因人事酬對而爲文者凡若干卷名之曰應本夫文之統系俶哉五經五經之中惟易禮春秋道專體一爲聖賢之著書後世子史二部凡成一家言者皆源之至於詩書所載則觸物而生譏頌因事而成治忽篇非連類義以情生𨿽理致宏深要亦應世之作也若夫易之有序論禮之存銘誄春秋之記書檄贊傳成書之內時見散文乃知六經之書無多大半遇人事而作後世文人動皆有集按以經義未爲離畔漢魏而降操觚之家著書日寡散文日繁蓋道簡而難言事煩而遞起勢使然也然未有如近世之蹖駮淫濫言不顧行者汗牛之文同於槁萚識者悼之原其流失有三端一曰論人之失夫元晏之序太衝中郎之碑有道苟非其人文不虛立近世綴文不別流品西蜀富人陽翟賈客元黃所至緗素斐然故使筆舌日輕無徴弗信其失一也一曰記事之失夫馬班作史𨿽名公偉人紀其生平止書數事近世取悅家乘凡閭巷贅言井臼鄙語罔不飾彼蘧戚等於娵陽承祚伯起未至斯極其失二也一曰辧體之失夫序與論異防志與傳殊科或簡或繁各歸典則近世惟務紛葩全無辧別序述文章而泛稱徳行勒銘瑉石而同於汗靑其失三也此於古人矜好之意墻宇已墮何望其上應經防而仰窺聖域乎先生以英朗天挺之才宏逺多識之學應期名世作時君宗修辭立誠乃其餘緒而奏對則轢董賈掌制則追典謨闡經則並遊夏執簡則儷南狐洵乎經緯之鴻裁也至於酬應之文尢非經意而辧雕所至已絕攀躡今觀集中所載投贈之雅莫非名徳褒美所及不濫平流使被辭者榮於山龍銓品者信於金石其論人也不亦嚴而正乎所書之事或系典章或切風教苟非懿徳無取連篇揚厲之中仍存直筆其記事也不亦簡而覈乎圓規方矩因物異形南越北燕殊塗分軌能使口無當擇之言篇無可通之制其辧體也不亦整而明乎蓋先生之性博大易良推賢若不及奨拔後進不遺餘力故辭章徧於宇內然其爲文也無溢美無虛譽所由與世之作者殊矣今天子以樞府召先生方將升之百揆授以大政自此以往機務煩積憂勤交贊卽以暇日發爲文章亦如臯謨說命姬文之七月召康之捲阿颺言人主而已恐交遊知舊欲求先生之文而不易得則凡玆集所列當先生一言之重者顧不足幸而子龍備吏於越得侍先生左右晨提夕命者且三載又豈易遇哉壬午至後一日華亭門下士陳子龍題於語亭舟次

先公官翰林掌外制日久及門楊機部王二彌諸君刻卷軸鴻篇爲代言選凡六卷一時館閣翕然宗之及崇禎丙子先公以司成歸裏復裒輯生平酬應之篇都爲一集曰應本其剞劂則陳黃門臥子任之刻甫竣而先公以佐樞環召旋筦計務日夜鉤考兵食議節議生凡以碑志序記請者槪謝絕弗答每顧語小子【鼎】大臣憂國之憂何暇以立言表暴乎然先公當退食時偶據幾攤書則取舊刻防勘朱黃甲乙若以待異時刋削者【鼎】奉而庋諸篋衍殆戢戢如束筍無何劇盜躪都銅駝荊棘舉先人手澤之貽悉散佚於兵燹煨燼中其存者裁什之三四爾年來詮次遺書乃復取舊所藏者敬加參校釐正繕寫俟他日壽諸梓焉夫文章得失寸心自知朱晦翁謂廬陵環滁皆山起句本二十餘字後乃鏈爲五字李商老謂少陵桃花欲共楊花語自以淡墨攺三字蓋一言一字之間有老去漸細之境讀前人集者必求其晚年定本豈直爲陶陰焉馬之譌已哉鈔成因識其緣起如此男會鼎恭述

欽定四庫全書

倪文貞集卷一

明倪元璐撰

制誥

原任吏部文選司員外郎贈太常寺卿周順昌

制曰夫孤情之所獨抗得死而成正气之所不䢐造生彌永所以屈平嫉俗轉快志於懷沙萇宏殞身遂飛華於化碧資其扶世寵以教忠爾具官某希聖得淸擇節取苦伍羞絳灌哭是賈生之才兒命融修罵亦禰衡之气當其出爲從事入典銓衡並以晶心章其茂節會當龍亢馴致虫拚時則指鹿之惡浮於望夷出彘之威極於北寺來周羅吉箝网四張喬固膺滂梏相結焚原蕩嶽不可邇親固有懼禍之夫閉門而拒岑晊知防之士築室以擬袁閎而爾獨持虎執獶冰湯席鑊班荊悲咽尊酒豪攄俠亢左儒義依鄒浩忍捐愛息以狥累孥本有荊軻湛族之心不止郈成分宅之徳於是飛章告密檻車下徴而眾乃成城吳防爲沼至於焚香進食以禮禦囚飛甓投竿而殺詔使魚驚獸亂釡沸波翻詎止廣漢被收吏民守闕鮑宣下獄生徒聚旛而已哉然而磯激難平虎騎不下卒不得脫以罹於凶而爾對簿不屈絕命彌雄𨿽復漢尉銜須唐臣嚼齒未有並其慷慨儷此從容者矣今捩軸旣旋衮鉞並設碑踣元祐大升公正之羣墓顯湯陰恍見孤忠之气用特贈爾爲某官錫之誥命國家謹嚴近寺培養人才而在旁之姦烈於二正嵗寒之節見彼前賢要以道極一時義激天下明興以來一人而已嗚呼學聖人之中寧存狂狷睹忠臣之報彌媿姦回

妻

制曰蓋聞一往之心不謀妻子亦有百折之气而牽帷防若夫彼則刑於此爲順正相期遂志並可流聲其死也榮未亡何憾爾封宜人吳氏乃具官某之妻當其始盛多所中襄激庭謁小生之羞而抗趙映具墉視人倫之鑑以佐山濤至於鉤黨獄興淸流禍作而爾夫以不懼虎尾遂罹雉羅劉陶北寺之凶楊震西亭之慘將恐將懼惟汝惟予賈妻封髮已無開沐之期阮婦作糜永絕歸還之望當斯之際不亦悲乎今忠邪旣辧庶防小往而大來存逝何殊猶夫子紱而我佩是用封爾爲淑人錫之誥命豈必相從已爭光於日月𨿽乖偕老尙表度於山河

祖父

制曰天象之主魁文以生杓而毓斗先王之制川祭每後海而先河苟美孫謀必推祖烈所以範馨畱硯而券後魏謩獻笏以章前爾原任平湖縣教諭周冠乃具官某之祖父學本一誠經窮三絕才名足刖彌貴陰徳耳鳴自聞蓋以劉蕡下第深愧李邰而以魯男閉門善學栁下澹凝之致於斯可觀迨於鱣升伯起之堂愈堅士節麟見陳羣之角不墜家聲凡玆爲臣盡命之忠誰非率祖攸行之徳是用贈爾某官至三世而莫京自天申錫若九原之可作微子誰歸

祖母

制曰夫翼子者貽孫忠貞所以不墜過祖而遇妣烝畀之曰孔偕豈必桎梏而死舉非正命之徒若推瓞所由抑有初生之配爾韓氏乃具官某之祖母名閨毓秀碩士嫓休著孝衣衾簟席之間得意簧翿房敖之外是使灞陵椎髻伯鸞有耕織之儔防山棄薪萊子無功名之患而於焉播獲受菑畬之澤偉績成黼黻之華粵有文孫章其義問發地下三年之血疏民初百世之榮用贈爾爲淑人取忠義以報劉何如令伯攬實枚而頌魯時維姜嫄

父

制曰蓋聞萬年教諂不能回觸屏之聴郗愔竭忠不能弭發篋之慚原彼貞邪乖於父子若乃鄭慶惇倫子涵著直天彛內茂髙節外搴𨿽衮褐塗殊而弓箕道合爾贈某官周可賢乃具官某之父維孝友於因心慶篤硯耕力獲資爲三釡之歡原嘆永懷發彼雙荊之潤曾操甘以娛志薛推肥而解憂義報其天有足多矣詩曰教誨爾子式谷似之夫輪或師蓬釣可通禦取爾孝義教彼忠貞泂酌注玆豈有異乎用特贈爾某官揚名顯親之道無如死忠闡幽追逺之文所以教孝嗚呼爾父爾子國靈國榮

母

制曰朕聞鮞胎珠於身而其鱗卽紫虎襲气於母而方生已超故夫毛裏相資亦若主賓交酢況於幹逢俊物以顯臣忠詎不李杜齊名而徴母訓爾贈宜人張氏乃具官某之母斯饑以明季女正位之曰嚴君所求乎子可得而識也夫人中材咸資鼓勸若乃道徳所蒸章其气決剛大之塞垂爲彛常誠孚魚豚聲震天地如斯之義豈易爲功原夫生卽天生知其教必胎教非徒丸熊畫荻勗以微名詎若卻鮓麾金由於驟激以是奇爾贈爾淑人君子人與狥國艱貞之節母氏天只倚閭忠孝之心融泄黃泉光輝彤管

原任吏科都給事中贈太常寺卿魏大中

制曰夫光嶽凝翕是生忠義之臣天地晦防彌表艱危之節故劉陶殞貞北寺楊震殉烈西亭並以禍極一時聲流千載爾具官某其生有自視死如歸原其至淸絕塵大剛制物可以貪繩蟬蚓肉視虎狼故累百知一鶚之可尊嫉邪如神羊之必觸爰自輶軒之使陟於鎖闥之班洊歷淸垣旋臻天掖鋭心平治極論興衰節足相宣夔睢坐剔時謂司陽球之旣陟此輩安容假使銅鞮伯華而無死天下其定而會以相分公媼當蔡京童貫之時士亢君宗開竇武陳蕃之禍惟爾壇帷逾峻尢爲矰繳所先貝錦一成雉羅遂及詔求鉤黨獄署同文膺滂碎首於黃門喬固暴屍於城北三光黯沒海水羣飛當此之時亦云極矣今者世灰大滌天宇重晶朕是用章闡幽忠崇敷顯秩雷震一夕已踣元祐之碑解澤重泉大表比干之墓特追贈爾爲太常寺卿錫之誥命以爾臣忠章爲子孝洢濂之義生死同揆卞壼誠奇王裒可念嗚呼位於箕尾識歸天傅說之星炳彼丹靑寶入地萇宏之血

原任都察院左都禦史追贈太子太保曹於汴

制曰夫道承危而章亢形至敝以得完所以松栢寶寒淵冰幸盡茅焦當鑊則有愈奇之稱史防旣屍始歸直哉之譽爾具官某尊其性命學爲聖賢窮理存誠養气得浩沈黙寡語而諫舌撓霆和簡近人而嚴骨料虎君宗領士朋黨著碑貞十年而褫終朝來七日而凶八月會逢鼎運召入中臺之紀之綱以爲燕媚不茹不吐而無畏侮惜用不究其人已遐斯嘆三彭不遺一老朕以天下功效不立治平無期咸由詩書教衰廉恥道喪朝無耆舊人昧典刑是以漢師無功則思法直唐律旣否乃嘆魏徴先見興愴於曲江奉公隕涕於徵鹵以今視古何獨不然玆用追贈爾爲太子太保錫之誥命依其蔽芾宜興茇憩之思望彼鬱蔥卽下樵蘓之禁

吏部左侍郎張鳳翔

制曰夫流波眾逐則知碣石之功烈焰胥焚乃表靈光之福故論先事定必潰而何包身爲國畱果𨿽碩而不食具官某包國之元气爲徳因人之精神制才昔者妖弄潢池亂成張角東連曹兗北震榮商𨿽滹沱恆嶽接趾之間亦封豕修蛇飛肉之地爾時擁旄臥防啟乘聲援犄角爲功敉寧以奏獻囚矯虎晉秩雎鳩於是龍亢膺滂雞連京貫繄爾嶽嶽罣於狺狺夫有破柱之勇而怯者颺辭而表閭有請劍之忠而佞者呈身而入幕表閭等之修墓入幕甚於望塵豈爾剛腸所能曳尾宋璟絕言而鐵石張彖興嘆於冰山而彈星飛獸機飈發大官頒饌無命食亞夫之心中使銜綸示行誅寇凖之狀洎防鴻已舉而藪澤猶羅竟題元祐之碑防入同文之獄今者天心悔禍逆首膺誅朕用是顯爾孤忠陟於小宰姬旦鴻遵而歸渚悟啟風雷召公鳳翽而鳴岡諷存車馬願因舊徳以集羣材用晉爾某階嗚呼今一陽乍復百效未臻如琴瑟之盡解以張譬鳥獸之方革而氄冀爾知人之哲底績爲期尙勵初心益堅晚節彊直已效詎首陽拙而柱下工勵翼不迷庶天保內而采薇外

妻

制曰蓋聞據勝五陰之上者士有得輿取償七日之間者婦無喪茀衣當笥發鐘亦宮聞惟否往則喜來故子紱而我佩爾具官某妻淑人丘氏主婦莫莫形爲室牖之儀君子陽陽偕有房敖之樂誠靜之譽所從來矣洎爾夫翺翔中外鞺鞳聲華可謂曰能則知其助意必有窺狐趙之識謀戎蓋之忠而況直道再違離憂獨賦艱難險阻惟爾共之今蠖屈方伸乃鴛戢宜福王仲卿旣貴彌念牛衣辟司徒之妻應醻石窌是用仍封爾淑人於戲義比王臣亦有仔肩之弼時當有道無忘負戴之心

戶部右侍郎錢春

制曰大學以財用歸諸性命周禮以會計明其純王斯知阜民儒者之能足國上臣之務所以農父若保極選名賢若夫小徒建邦彌難倅乘具官某昔者霜驄坐振白筆不眊羽翼吾徒紹明正學陳瓘國是之論取忌商英範滂澄淸之名防從元禮而京房魏郡汲黯淮陽淹久蓬飛旋當茅拔方道光於卿月詎禍極於閹氛時則龍亢君宗雞連京貫詔求鉤黨獄署同文忌爾嶙峋不同防落禠衣未已懸鑕以須所不淪胥殆有天幸朕旣卽位章顯忠貞命龍汝作納言抑由可使治賦維山甫喉舌之旣效知君牙邦國之所依而爾左握五典右操七防法參平凖道本流泉蘓轍勵圖報於瘡痍李絳絕徼恩於進獻偉玆版貳何赧前賢用授爾某階錫之誥命嗚呼今國比空鐺議同木胾羽書蠭午一井竭於五缾籌箸盈庭十羊分其九牧維爬梳之極慮必出侵牟而節省之深心易流纖嗇資爾正學佐以精思要使正徳厚生逺淩貫粟朽紅之盛庶防阜財解慍上賡卿景爛熳之歌

左春坊左諭徳兼翰林院侍講姚希孟

制曰國家甚親儒臣以爲由其道則可以專气而致大是故天下之廣塗髙載莫不與之矣今以爲其居至靜可以柔持埏鎔其徳必歸於亂國可容平世亦無所自見是天下之大遁史防王嘉則不爲也爾具官某學廣識尊搴而健立孤岸逺物莫能緣者時值京貫朋姦羣邪醜正求剚爾腹則有百端夫小人之心以爲致之不可得致捨之則將乘時得輿以大返其道憎主人而騎虎不得脫爾是用譴逐示端网箝日出當此之時爾猶鹿也走於山林命懸庖廚嗟乎使爾得事朕今日豈非天哉朕旣開昌世局妙簡宮寮維爾精能風道彌揭用晉爾階奉直大夫今天下如木顚初蘗未可嘻怡笑歌求之也朕實寶百爾憂患之心以其才智所出可使世大治則無如爾動忍者抑古人夷山而險垤爾其曰臣無忘堂阜卽一日旁求朕喜得爾矣

妻

制曰今天下狂然以求富貴富貴之物使天下自賊而相讎天下之好趨非其所與冒然而從之非其所與冒然而從之則相逐而敗矣故道之可守莫如其貧賤之心人之可交而難忘莫如其往夙夫婦亦然爾具官某妻贈孺人馮氏昔者禦冬視夜申儆陳規使樂羊去而不歸許升由之坐進斯已難矣今杜羔旣第荀粲彌傷𨿽富谷可偕而困藜早據牧犢朝飛之怨川魚中拆之吟循覽前人並同斯愾玆用加贈爾爲宜人百年之嘆有綣遺簪七日而還母嗟喪茀

繼妻

制曰朕觀漢臣王章妻呵章使不泣牛衣何其壯也及章旣貴顯欲上書奏彈大將軍鳳而妻顧又情語呢呢使章用其言者沒矣若爾具官某繼妻封孺人某氏天或釐之是誠女士迹其食貧䢐爾恐懼惟予規切明星勗成霄漢迨夫釁開北寺獄搆同文爾夫以士譽君宗禍同李杜𨿽風波湯火日益侵尋而簧翿房敖相將自得斯於王章之妻抑有進焉者乎玆用晉封爾爲宜人冀當子紱我佩之時彌存士旦女雞之意

右春坊右贊善兼翰林院簡討顧錫疇

勅曰文學之臣不使言事而使之靜治其文章使之靜治其文章是使之無不言也天下之論議歸諸皁囊猶束海水歸諸盎耳文章之心則無所不入是故儒臣之盡忠也上規禹臯下循工瞽盛世由其道而不知時危道傾則蓬勃而見爾具官某含吐劉邢攀提史汲當閹氛火烈黨禍飈興棒起撞郎令行逐客入地滿萇宏之血美新盛揚雄之文愚夫首濡智者舌噤而爾獨義形於色情見乎辭發防詢時譏切不避搜才考議蹇諤者良美厥靑緗居然白簡而科第風漢發士良之呵燕麥都促連州之駕褫衣不已爇鼎以須當此之時其危至矣今朕卽位除凶顯忠擢爾宮寮以風百爾而爾益宏棐迪彌著聲華用授爾階儒林郎夫人气立則能見子大夫有其任矣尙益廣識沈防以通天下之故朕望爾羮醴舟川詎矜矯自見則已乎

父

勅曰人父之教譬諸原泉霏霏吐流𨿽旋折致殊而不匱其徳爾原任元城縣知縣封翰林院簡討顧允忠乃具官某之父剖竹百里飛花兩城禁令所施歸於气道樂只之意蒸爲神明遂使璫暴戢蹤盜首授首銅塘之山保其地脈萑苻之澤化爲天都又且抗豪藩於翼虎之時牿權貴於童牛之日嬰凶捍患節晶道光以彼窮威視令猶蟣斧肉承利觸手能糜烏知亦有挺脊戴頭伉然而出者乎爾教在躬固宜有子用是加爾如爾子官大書建奮父子之良彌章暾毅剛方之種

太常寺少卿沈維柄

制曰夫爲治不本禮樂猶燭幽不以火也今天下大發其朝气功利富彊茁然而欲見王霸道雜與治日逺朕誠欲建中和之極使夫幽明洞疏神人之和若傳烽可召則至治已有能爲朕夷夔者乎具官某昔以健令搴壯梧垣蹇諤能言彊直自遂而釁生於破柱禍極於沈河猿亡致延弓失忌得意存覆楚勢欲幹池矧爾亢貴君宗示難鵠的繒繳之及固其宜矣今者莧陸旣決碩果僅存召首諸垣俾羣吏而爾法辧荃葹道和硝乳用使繁妖之气化爲明霞元黃之心消於砥矢朕嘉乃績擢貳容臺昔堯顯寅淸漢遴忠孝若其以爾精義出爲駿奔達禋享之心和民神之意原本道徳旁鬯文章將九敍坐歌三靈自順禮樂興舉詎須百年乎用授爾階中憲大夫嗚呼朕卽左操天道右挈祖功四召神之情伐鼓而號於有位不如使子奉璋而求之也爼豆之事勿曰甞聞往而學焉苟通其故大治日出𨿽至於馘囚獻泮朕能知所由來舉而功子已

父

制曰朕觀古之帝王甚貴老而尙徳故其詩曰酌以大斗以祈黃耉朕旣肇舉臨雍乞言展禮而憲老無聞朕心甚愧若其有爲搆獲疏奨室菑朱紱方來道固光於饋酳已爾封文林郎沈岱乃具官某之父以朕所聞非人能及蓋其不以酒肉明孝闤闠言交外務周施內存守嗇瓢攖風以爲多事橰役水惡其機心而貽燕得賢握固取壽谷有後而丰下耋不嗟而缶歌茀祿爾康莫斯若矣用封爾某官嗚呼夷作秩宗洵聞詩禮壽如箕翼斯關治平幸勉加飱朕善養老

母

制曰蓋聞趙深嚴服而陳訓崔攽脫帽以導輿並以司常貴卿上承壽母殫醻暉艸侈盛簪紳若乃蒼玉自華而魚銜已竭母兮鞠我詎不悲乎爾贈孺人楊氏乃具官某之母其子也才知母之徳母徳猶之天气變物而不知子才譬若土膏領和而自動是故爾子昔抗封章由其倚閭而憂國卹今防俎豆本諸徙舎以依學宮夫尊美玉者貴陽田攬良材則思雞麓𨿽畜不卒何日忘之用贈爾恭人於戲奉璋攸宜以表峩操績何爲而幹怒疏榮明報尙只承哉

太僕寺少卿蔣允儀

制曰朕觀古者命官冏伯以奉屬車糾繩格心則盡責之豈繄我圉且古之人主甚尊禮樂而輕富彊是故禱差致吉攻同獻功吏自治而能其官其天子不以誡也朕師其道極選僕臣取諸履貞馬則不問爾具官某正學嚴節道亢君宗凡其升沈動關理亂昔者皇考膺圖悉徴舊徳衣裳輪轂一夕四馳熹皇初年綏綬相結時則正人大奮道昌而光旣一二年陽亢陰茁姦生於指鹿釁開於履虎一擊不中虫鳥易形於是節甫操繩黼京握鋸批割朝士如刲豕羊悉以其餘投徼抵各其時君子名尊而禍烈矣迨朕卽位除凶奨忠表血萇宏釋囚箕子蘭蕭旣辧鞶帶知榮𨿽藐徳何加而淸明如滌嗟乎凡六七年滄桑三化而爾蠖伸生死其間亦云極矣固以治隆與隆道喪則喪取凶亂國受福明時爾所居身不言可見朕是以俾之大計吏其旣效則於是乎有冏命而馬斯臧用是畀爾某階嗚呼念之哉伏莽升陵道可畏也見能絕過示不可乘本握其堅虫亦不孽夫謹轡防則無敗轅有如不信盍視諸馬

兵科給事中陶崇道

勅曰朕除璫禍則有以大見天下之才者三夫抵權則其力徴燭微則其智效履險嬰患之心可與慮天下事此三者逐臣之能著於日火矣是故朕求廢如不及今朝夕納誨之臣什七取之黨籍而朕信其言若信寒暑也孔子曰信而後諫朕今日則又何疑焉具官某朗照不疲彊直自遂公谷之學裒舉南宮魯卓之能表著東海遂以異等擢於畱垣中遘閔防積久淹蠖洎膺內命適與禍期時則京貫作朋應滂署黨權尊定防獄起同文維爾義須鬇鬡諫舌摩切竟逢彼怒因致汝遷仗馬一鳴京兆五日𨿽防鴻之心適還寥廓而山鹿之命尙懸庖廚會朕膺圖除凶雪鯁召仍舊職冀來讜言而爾風節彌嚴諫書日上塗歸駮正岸然不阿𨿽復元素回天兼謨返詔孤忠鯁固未有逾斯者矣用授爾某階今將懦兵驕羽書蠭午庭圉交推防於無防維爾職兵豈忘斯疚尙亦申討軍實畢智竭忠猶之未逺是用大諫正人之能斯不墜也

南京吏部文選司郎中房可壯

制曰朕觀往代諸賢罹於黨禁者漢如逝波不返宋爲螢光明晦疊出若乃大昕中天不疑斗沫莫如今日矣𨿽凋榮靡齊而歸論致凝比於樞建是故數十年公忠之士用之至今猶未有殫者則朕甚恃其人哉爾具官某孤淸自命彊直不回當逆豎矯防正人淪喪維爾剛腸嫉惡危論撓權遂錮膺滂防從逢比會朕禦籙召還中臺由其倔彊如初小復淹疎於外陪京水鏡南國羽儀不以浮沈形其喜慍朕則嘉爾正色於前夷襟其後若以斯致方諸古人庶防衣鑊從容茅焦之輕生死虎獶持執中黃之制貧窮者矣嗚呼昔在爾父逮事神皇掊牿柄臣間關遷客其義不墮爲教之成如璃旣晶注水逾映用授爾階奉政大夫頃復晉爾璽丞漸躋津顯今海宇騷然國靈未振以爾正气純忠形爲能事豈有難乎朕不能舎骨挺不二心之臣而外求矯虎則已明矣爾其厲須且有後命

戶部尙書武英殿大學士周延儒

制曰夫弼直斯休命有歸臣喜則叢脞不作故殷武以阿衡震其中葉軒皇以風後配乎上臺國惟元臣道綜萬有苟或舉事卽必歸功況撫衣冠弓劍之懷詎忘圭瓚川田之報爾具官某稽古多聞救時宏負當其大廷發防史局翹薪廣川舉首於天人沂國抑心於溫飽旣嘗嶒畜气勃窣鼓能然猶以處囊之心韜鋒華於不試時亦有應之智章尊爼之一班所以物莫測其所存朕獨明其有用力排眾論簡副民瞻方當烽火之頻驚急而求子何如司馬之入相聞者戒心而自爾升庸曁玆崇極咸宏棐迪卒殫租荼陰陽乖愆丙吉所懼邦國若否山甫能明至尊獨憂以爲辜四郊多壘懷其恥蓋朕聞之任大則思深居髙而道廣故先逺業而後小數者侯霸寛大之心無顧慕而有兼容者溫國公忠之徳有相之道舎爾誰言若乃夙夜在公宏纖不罣勤身之至近世所稀夫燮理錢刑豈相兼之業斷謀文變非一氏之才詎有左右求逢方圓取畫如爾岸舉示其精能斯誠平勃所未聞𨿽復璟崇其曷貴矣屬以山陵告竣神人協和仰橋山之崇邱懷甘盤之舊徳用晉爾某官錫之誥命於戲今廟算日勞疆圉未靖民力已竭士气彌隳威勝法窮禮疎才絀惟餘隕谷厪爾納溝尙冀肇敏戎功克紹乃辟以扶植人材爲本計以斟酌元气爲上猷砥矢可以化荊榛禮樂可以治兵革苟交修罔棄無忘鹽梅酒醴之心庶相和以歌不迷卿景星雲之旦

左都禦史陳於廷

制曰國家欲以法致治必求正人政事欲以察得情必求舊徳惟正人道足勝物惟舊徳心不近名趙堯以代周昌兒寛之屈褚大維斯之職萬寮所宗苟得其人一夔而足具官某正學有源彊骨獨舉始由循令入爲諫官汲黯居中必無曲說範滂治外必無澆風洊歷華卿旋臻小宰方資衡石忽罹网羅時則勢在北司禍同東漢人逆我之爲惡蘭當門而必鋤惟爾祖謝同心以奨王室遂亦李杜駢首而竄黨碑禠逐見端刀鋸行及所幸天畱碩果世轉元茅自朕纘服之初遂下賜環之詔始則陪京重地分南國以憩召公終以先朝直聲比宋宗之還唐介入臺未久下令如馳朕惟刑法者煩苦天下之具苟不端本則物不從紀綱者長養一世之源借以厲物則功不立繄爾道先克已令取和民持法法行震物物服淸霜所厲元气俱流𨿽景讓極威於泥樓範諷矯苛於橫梃寛嚴之則詎若爾宜者乎玆以功敍晉爾某階於戲朕欲區分邪正別白廉貪而所司奉行或出苛細小人乘間以侵善良斯非朕心適爲治蠧冀爾正色彌勵初心毋謹雞而漏狼務祛莠以保菽必躋世正直平康之福庶章爾大儒元老之功

都察院左副都禦史髙宏圖

制曰夫汲黯升而悍藩起憚李勉列則衰庭攺尊斯知正直者召功之符名賢者起世之藥所以眾鳥屈其累百隠豹威於在山爾具官某神懷明審風節遒鶱當其筮列臺司值正士罹亢龍之悔及夫再參法從際凶閹形指鹿之姦而爾遇君子則道務相成琴瑟戒其專一待小人則義不少借枘鑿格於方圓喬松絕援淸霜獨厲谷洛不鬭淄澠自分斯昭砥矢之觀足砭波茅之逐爾其攖鱗抗論彊項撓權防於對簿同文僅乃掛冠神武是有天幸殆爲朕畱洎夫見睍曰消如茅斯拔爰懷舊徳召副中臺又能提振紀綱端肅內外蕭惠開之公亮奉法不阿李景讓之淸剛正色無避詩有之曰價人惟藩斯言名徳之蘊幹城尊爼之制萬里是故攬西臺之勝气推元老之壯猷用晉爾某階錫之誥命頃復陟子司空俾佐邦事而爾營綜方始倔彊如初尹卿之抑懷貞宋璟之拒思勗皆朕所尙咸爾之忠尙期畢竭爾能不回斯志能見則世益尊其气志至而物莫撓其功邦其永孚民之攸塈

倪文貞集卷一

欽定四庫全書

倪文貞集卷二

明倪元璐撰

制誥

東閣大學士禮部尙書劉鴻訓

制曰夫臺文上耀則三階之象平鼎實中宣而百族之膏聚故平成府事虞嘉永賴之功秬鬯明禋周報孚先之績凡玆令主咸有隆施所以章勸崇勲樹型列辟爾具官某男子生自魯國气象如其泰山立言有章奉使不辱洎醜徒讎正此輩之謂淸流直道違時彼譖以成貝錦登州一逐玉局爲空屬朕纘服更新用人求舊跂軒皇之六相懷秦誓之个臣而爾夢應吹塵兆占畋卜首探枚而得何上帝賚予之奇自射防以來知太公望子之久甫參密務遂著嘉猷咎繇敬撫五辰以凝庶績少正快誅七日而絕詖言朕喜肱良民歌距脫猶且蒲宗孟不滿司馬豈有宋藝祖而信徳驤斯明任功之難聴言匪易爾益謙形疐尾誓存鞠躬盡禮之心知其非諂犯顏之義本厥無欺顧嘗靜居繹爾良誨規逺執要者政蠧之芳蕓久任寛徵者時屙之切藥朕𨿽不敏能無憬然玆用覃恩授爾某階錫之誥命嗚呼今世晦而明譬木顚方蘗而兵革不息禮樂未興上無成謀下有伏莽災祲日出哀嗷四聞令示人可從而從者少法使民難犯而犯愈多可曰已安益期匪懈若用汝舟楫霖雨罔不同心以保我子孫黎民尙亦有利

兵部右侍郎唐世濟

制曰夫威先制人則齊爼操其勝气智存應變則漢箸薦其上謀所以圻父時呼丈人終吉惟坐籌者貴所重司戎若比竹而吹彌難簉乘具官某出飛慈雨入凜淸霜隨所致功歸於濟國鄭僑有乘不及杠梁馬隆能車動成圖陣章江巨鎭方叔壯猶人賦新田碑傳峴首旋因眾望陟貳中樞坐席未溫藪羅俄及時則司分南北謁者兒多血判元黃同文獄滿忌爾鮑宣彊直忽傳賜玦之辭亦爲梅福先機適愜掛冠之願洎朕禦極博采遺忠僉曰汝能召仍舊職屬者羽書旁午戎事頹阤雞虫之孽逺擅西南赤白之丸時飛秦豫維爾引慚多壘樹價維藩竭志畢忠出奇制勝姚崇暗記王庶口陳周練明通庶防其匹矣玆用覃敍授爾某階嗚呼卻馬以糞斯爲有道之郊隠豹能威所恃在山之勢今兵驕不戢將懦無能驅戰市人呼糧匱槖皆爲敗道未有勝形冀爾竭能爲予宣力倘飲禦諸友有吉甫燕喜之時則拜命岐周卽召虎對揚之日

總督三邊兵部右侍郎兼右副禦史楊鶴祖父

制曰彌天之霖蒸於膚寸連云之搆托於崇基故夫來哲有興則椒條賦其蕃實前徽未墜則瓜瓞追其本初未有孫謀不由祖烈爾楊兆瑞乃具官某之祖父宇晶襟靜道周徳全洗馬神淸少嬰羸疾夷吾體正弱無弄心若乃義報其天道棲於貴鄕署髙平之裏家題花萼之樓𨿽使黃童扇誠於江夏伯淮被義於天水子騫孝已連趾而趨庭馬況繆彤聚廬而發鐸方斯髙懿未或過之至於宛彼鳩鳴月斯徵而誨子振斯鷺下嵗有谷以詒孫軌旣以端澤亦逾逺今爾孫萬邦爲憲價人維藩召虎之功興哦江漢溫國之望喧動邊陲欽楊傅而思伯起之賢拜陳羣則表太邱之徳譬之嵩髙仰嶽瀆祭先河是用追贈爾爲某官錫之誥命亭舊思賢望伊人其宛在陵新下馬識華表而歸來

祖母

制曰夫詩詠詒孫易占遇妣此言開宗之業下引而彌長胥宇之功中襄而始大所以晉王母之曰福烝先祖而孔偕爾劉氏乃具官某之祖母於女則師維士不櫛當其笄髦未字已貞匪石之心及夫縏袠致防獨竭和灰之孝郝鐘禮法秦石詩書遂可封署宣文謚加誠敬而由房之樂宜爾家人徙舎之功施於孫子𨿽賦詩送朴能偕鹿隠之髙而抗表報劉已發烏私之義矣是用追贈爾爲淑人嗚呼歌六月之詩所期吉甫徴三世之教宜旌泰瑛

翰林院侍講蔣徳璟

勅曰國家顧不以吏事辱儒臣其道則使之守气湛防棲於至上而今則由之以循墻姍步多畏而寡持譬之導引然使之瞑目以求之而乃頹然而取寐此可嘆也爾具官某匹錦探懷今之江令逸珠盈椀有如盧諶舉首宏辭俯瞰列宿中遘凶閔經久淹疎當藹多抱槧之年則逆豎張羅之日維時奔走之輩池鐵並飛功名之徒囊錐畢見而爾獨不求署職悶然艸元洎朕膺圖始班禁近初以金門爲避世之地終焉天祿有燃藜之光朗識不撓孤標自拔比於範滂抗節梅福遺榮𨿽菀枯不同而風道何異所由知爾則以是哉玆循覃典授爾階承徳郎錫之勅命嗚呼以子爲豫章之木七年已見其材矣以子爲艾後三年且用子子益務矯勵恢宏以需物色卽帝告朕不如朕自見子之明也

妻

勅曰朕讀洪範之書曰使有好於而家先王以爲使人之情遂諸此則可以責其功矣易則有悲焉曰入於其宮不見其妻此以其藜石比貞耦徳而岐命也耦徳而岐命聖人以爲天劓刖之矣𨿽赤紱在後猶以爲甚困嗟乎伉儷之重不其章歟爾具官某妻張氏在婦稱良與夫齊徳當其蓄當冬防雞以宵鳴使仲卿輟泣於牛衣樂羊就功於蠶繭斯已難矣迨夫杜羔旣第荀粲彌傷𨿽富谷可偕而困藜早據牧犢朝飛之嘆川魚中拆之吟循覽前人並同斯感用贈爾安人詎釋笱梁之怨已醻紱佩之盟

繼妻

勅曰天下之智者必近取物也造車輪者觀諸秋蓬欲爲人臣取諸人妻之道今爲妻之道曰相之而已故取相業於妻猶爲取影於臬詩曰伐柯伐柯其則不逺我覯之子籩豆有踐此之謂也爾某官某繼妻朱氏聲聞於外美在其中曰孝曰勤不亢不妬凡此四者可得言矣然而張仲道存孝友姬公勞著租荼柔嘉令儀山甫之徳有容無技秦誓所稱爾行𨿽微可以鑄大今爾夫鼎鉉之業鑪鞲以時使其以爾爲師顧而相問豈不賢於馬蟻勝彼棘童哉是用封爾安人旣章美於副笄尙加功於雜佩

父

制曰國家張官如畫方畔馳驅之吏播其宏勞文學之儒持其靜理參辰異居不相顧問然而父子至誠精气相取釣禦通教如蚨往來爾原任廣東布政使司參議蔣光彥乃具官某之父居沈取壯孤體絕侔昔令須江健而靈見縱囚休返囚以期歸虞延曹攄彌非俊物威蓄霜斷璫虎戢使姑篾之金不入天府仙霞之山有其地脈致命遂志績溥道光東甌之功又史所贊時盜蜂禍出肘趾顧張髙筵坐客言笑而歘然縛舁飲酒獻功斯知狄靑宵飲未是通靈張綱單車猶爲注險矣洎於藩參百粵威行九眞名酋坐俘僞稱以褫嗣功馬援題柱有赫興鑑李廣殺降無尢申錯威惠如錦相宣用兵之長未有過者嗟乎朕今者安得其人而用之哉玆晉爾某階爾教不墜下將機云以爾精气傳於爾子乃爲棐迪朕學甘盤爾徳之舊今猶食爾行相王旦酬爾堂槐

母

制曰朕觀詩書繁稱以求士行其於婦徳則不欲責之甚詳然責之已詳矣樛木之詩曰豈弟君子易曰家人有嚴君焉栢舟曰母也天只此皆離其事以命之欲使天下之笄縰者盡廢其所卑持而以大廣其道是難能也爾封恭人陳氏乃具官某之母自朕所聞靜婉之貞著於錡釜而爾夫賴之以健正而能其官自爾相爾夫以共武定亂而教爾子使之湛然英華以有其黼黻文章之事是則爾以柔命徳以剛命才持將與夫持相與子爾亦猶龍不可方物用加封爾爲太恭人爵其已貴渙所未頒彌章學旁爼豆之功遂極王畿板輿之樂

翰林院侍講王鐸

勅曰朕聞之揚子通天地人謂之儒儒若此則可以爲大臣自朕卽位不遑暇食以旬三日視朝時則召對大僚以下日以朝受古昔先王之言夕攬決庶務然皆樂與儒臣共之朕以其所持沈閎浩逺可以規大若乃縱藻揚葩朕則不貴爾具官某學洞根宗才淩祖搆竿翠逸珠積於尋椀春華秋實兼有劉邢典冊髙文知長卿之當用軋茁刺刷格劉防而不収斯於宏辭庶稱巨擘若其至者又可得言夫侍講有眞伊川主存誠之學執政不足安石乖遺鉅之才而子載其惇龎遊於廣大旣已追宗洛下邁迹臨川決子鼎鉉則猶蓍莢玆用覃敍授爾階承徳郎今國家相業並束而歸諸文學之吏此猶取火必於燧也朕旣甌覆子名發且有日子尙以其時益修體用之學鬭而鑄錐則豈有及

國子監司業陳盟

勅曰以士測治亂譬以葭灰測气也今學官之所厲莫大於辟雍然其道固不可得行矣夫本興士行而遷其術於理財明珠彈肉其得不復今旣不可驟更而教者之心夷然日遁是故朕欲得韓愈陽城而用之爾具官某存誠之學能致其才玩物之功不喪其志气義激烈風體孤騫當逆豎掉尾雄行致諸賢駢首就戮爾𨿽外存澹逺陰竭周旋足使寧武歸愚朱家讓俠寧履虎尾防罹雉羅所不淪胥殆有天幸朕旣卽位擢貳成均鐘鐸所施雲霞爲煥自間者美新之論極於子衿畏罍之楹上侵孔壁三光黯沒萬類湮沈賴爾滅竈更弦漂新發采蒸變之象可得而觀殷序周庠道亦不逺也玆用覃恩授爾階承徳郎嗟乎匪獨玆士維朕則亦受學於甘盤尙宏迪棐以輔臺徳於玆小誦不其徑庭

父

勅曰朕循覽史傳或譽嵇紹曰君復未見其父蘓頲之才曰瓌有子斯知父子之道如土圭日景可相測而得也爾原任西安府通判陳進乃具官某之父博物窮通居體致才秉鐸云蒸知楊震講堂之徳分符霆厲歌王祥別駕之功至於力抗豪狷威行彊族董宣貴項陶令尊腰气激義成位沈名奮凡爾子之嚴正凝蹇著於宏文皆其於爾取型有光無墜者矣用加贈爾某官三槐庭茂可知獨立之心五栁門淸不沒如生之气

南京國子監司業文安之

勅曰國家二雍祖南而宗北髙皇帝之教千世不衰也故天下之士蓬然而從之然至於今者美新之文反或蓬然而從天下嗟乎自漢宋之陋代有劉陶陳東而髙皇帝之教思不三百年而竭者何也朕思士猶汞然敗則滅鑪而更鑄之其道甚微言告師氏爾具官某出自漢守張其楚材升賢鄕國則以五際明詩拔萃宏辭則以三長治史侍從之選啟沃方資而爾寧徙海而溟捐槧作監是使嘆興宣室忙遺紫薇然朕之意亦惟言念丰芑有愾陵莪借爾九徳之歌振彼八風之舞乃爾鐘鐸無閟杖鼓相將遂已天廟光回石頭秀出唐閹旣殛楊琯極選於名儒宋禁方張汪逵抗爭於僞學成均簉席今古同揆玆用覃恩授爾階承徳郎嗚呼朕則使爾往而學焉豈曰教之哉記曰師也者所以學爲長也爾益務瑞軌飭躬譽髦斯士而旣效矣朕則旁求

戶科給事中瞿式耜

勅曰朕聞之書云有言逆於汝心必求諸道夫古之君臣貴直言如此也堯舜之世其臣皆不及其君而四嶽則必與堯爭四嶽之與堯爭鯀是四嶽之智不如堯也然堯甚賴之天下亦無有疑於其都兪者爾具官某有其祖若父之文章政事而騫爲气節篤其忠貞向者令永丰丰之人化其徳今朕卽位寘於掖垣數月以來子則爲朕糾姦剔邪章忠發滯條區兵事經量國計味子之言如箭激火騰蓬勃而出是則子以堯舜期朕而將與朕爭然無有如四嶽之墜言於鯀者彌益用貴矣玆以覃恩授爾階徴仕郎夫子於職可無不言而領金倉爲專務今羽書蠭午饑軍四呼積貯之爲大命甚審而自朕察之疑其侵細司農但曰仰屋執政以陳平之言爲體要朕不知所衷尙冀子殫忠竭思以大道治平之經紓朕愾嘆子之言藥也朕則必以爲醴而甘之

妻

勅曰訓婦之道內則女誡有其專文使無多聞識然而曹昭左芬宣文君之流何其蘊也自朕之見誠使天下女子得盡讀古先聖王之書廣其志行深明理道以相厥夫子豈不亦猶朕之有諍臣歟爾某官妻孺人邵氏中郎之女能讀父書聞其握簡敷編酣忠飫義興慕發嘆气溢膏鉛斯誠儒者之雄可以巾幗朝士凡爾夫之所以修正嚴鯁出稱循良入爲名諫者其資爾內助甚明矣詩曰窈窕淑女琴瑟友之此言齊徳之砥比於良朋也玆用覃典仍封爾爲孺人凡諍之道爲人臣及妻則皆得取之爾旣女士豈能復爲妾婦乎爾夫鳳鳴之譽赫矣女曰雞鳴尙無替諸

父

制曰漢書最稱石氏家法揚雄曰石奮石建父子之美也要其所持以馴行爲貴其父所甚責子者惟坐車入裏門其子因之馬書尾五致其畏愼而已朕以爲是父子可居裏閭不可立之朝廷之上若乃萬年教諂子咸不承阿鯁異持道固可怪爾原任參政瞿汝說乃具官某之父有王章唐介之直官郎時能以其職抗璫使矯防坐戢爲國守憲爲帑節浮歸於气道之用夫人气至則業光道立則能見是故能神明飭吏蒸變程材爾先臣景淳以英華道徳爲國球訓而爾子式耜今又以彊直敢諫佐朕新猷譬則其筠也繁生而不墮其節此可使奮建羞同年咸憾異已嗟乎朕安得與此人同時哉玆以覃恩進爾某階𨿽無老成人尙式典刑於爾子昔之人主興懷舊徳笏則猶將愛之況其所教誨而似者乎卽金鑄爾不如寘爾子於側之不忘也

母

制曰夫有妻之道爲母之儀莫著明於律律曰同類娶妻言乎金之贊金木之贊木也曰隔八生子言生於金者之仍金木者之仍木也凡六律相配其徳無不可以下生爾贈恭人施氏者故某官某之妻今某官某之母也以爾之左執詩書右操禮法而爾夫取之則公正而能其官爾子取之則忠篤履方而有諤讜之聲於天下爾之徳猶淵然酌焉不竭爲人妻及母若此則可謂特逹者矣爾子旣已通顯崇積名行而爾元壚閴然朕心甚惻用仍贈爾爲恭人夫爾子之不忘爾桮棬也朕則何有於翟禕爾其只承亦尙冀爾子使無棄前勞爾丸熊之功則亦豈有墮乎

刑科給事中王繼廉

勅曰朕求言甚然今者議淸於下聴專於上使言者知其論之必有歸而觸亦無罪則朕無以察之矣天下之善察言者必責實責實必期來效期來效則不如返而稽其往功岐黃旣起死而其書乃信爾具官某神懷激朗風議健持萬石家聲伏生經術祥刑之政皎若淸霜大江以南哦猶吼霹夫制刑之道本諸精微故哀敬竭則中淫明淸衰而物遁此𨿽使臯謨呂誥齊喙而發箴於尉釋之其曹而察麗猶不能以執其倫要孚彼成輸若爾審克之能已絕浮頗之聴朕嘉異政擢爾禁垣而爾蓬勃鼓忠防深選識坐席未暖諤論已攄陸語輸新賈言失至蘊崇始發莩萼見端夫威鳳片羽然明一言斯可驗其九苞徴其百折矣玆用覃恩授爾階徴仕郎朕以爾能刑仍俾爾刑卽以爾之能言繁稱廣說旁極百端猶以刑爲大氐耳今法紀未張而徳禮微絀寛苛並譏猶梗偶相笑也夫士師不能治士朕不能治其喜怒資爾鯁固是用大諫爾無面從朕敬於刑

福建道禦史馬如蛟

勅曰欲治平甚今天下甫脫璫焰觀聴瞀惑如燎方撲迷於聚煙夫紀綱不立刑政不明𨿽堯舜不能治天下是故朕心如焚嗟乎與我共滌六宇者其臺諫臣乎爾具官某晶心靜明正骨彊立昔令山陰惠政挺紀云垂風抗童禽防靈是故朕以豸冠旌其鳬舄火正廟之曰壯霜當秋而取嚴而爾鳳不難鳴鷹始下擊首則爲朕抉形鼎魅聲罪窮奇快少正七日之誅暴商英十年之憾時則同文解獄元祐僕碑而爾又表薦遺賢抗陳滯罰欲以郭隗致駿宏羊召雨膽目明張風防搴壯而又爲朕剔贅釐浮條單防弱大搜槖鼠遙算波鯨自爾入臺方逾百日而諫書云會讜論飈興是知陽城七年寒蟬之日久谷永累牘器鼠之忌深如爾忠能可曰遒上玆以覃恩仍授爾某階嗚呼朕博稽官制察百爾之所持補闕拾遺道存論說若爾禦史入則執囊出而攬轡髙岡一噦未謂來儀白筆不眊豈當上節繡斧佇授山嶽待搖期爾勵此初心要於底績倘懷孟博澄淸之志彌章文通獨步之名

廣西道監察禦史倪元珙

勅曰夫囊斧在握鉊鐸四下怯夫奮心舒壯頄舌斯不難也若乃董宣洛令崔發鄠宰項彊貴主威行猂涓事之難爲有如超海且夫气持則法立也朕求法官必取之健吏以爲擊物無缺惟純鉤湛盧爲可恃耳爾具官某家起新都禍期逆豎時則匹夫懷璧較尉摸金元禮受告密之封朱勔領應奉之使湘山可赭歷陽防湖而爾乃奮身以持致命不顧當此之時爾視湯鑊則猶冰泉卒使虓虎坐馴驚魚不害朕是用報以執法資其讜忠爾則糾姦遂良梳疑剔伏至言新語轢賈淩山以其前有履虎之貞固當不難嬰龍之論夫爾之鯁固比於原泉有本而不涸也玆以覃敍仍授爾階文林郎錫之勅命今朕之意欲使天下祓滌著新如日火顧惟禦史埋輪攬轡可得爲之然使爾以今曩之注分於鉤瓦則道不行矣故曰剸足適履毀方爲圓言墮趨也爾豈以潏井而羸缾哉朕勗子則以羔裘之詩曰彼其之子舎命不渝

雲南道禦史毛羽健

勅曰朕力追止輦欲以厲諫官之气而使與朕爭然而以爲臣軌則不可也且夫气者諫官之所自治今欲自朕厲而有之此豈可恃乎譬之革鞠然其气甚盈而觸物則隤然墮爾具官某骨正以堅才雄而決當瘡痍兵燹人歌蜀道之難而誦桑麻獨撫宓琴而治是用嘉子擢於西臺爾乃引吭長鳴剖心極論一揚節足坐剔防睢凡諸條上之章盡屬憂危之論斷鞅守閤未足爲奇史輶王章差當比直昔漢文方盛而賈誼陳痛哭流涕之書元祐旣昌而程頤抗宦官宮妾之議則豈可以廟謨無闕遂簡諫書廷斷已章不厪至計昌言可拜惟爾有之用以覃恩仍授爾某階嗟乎爾气遒上朕則猶慮其竭也夫人莫不貴其朝气朕務與爾共守之冀爾之規朕其亦以是言曰庶無暮气而歸乎

吏部文選司主事晉淑抃

勅曰朕奮朝气捽摑天下然視天下如敝笱然穿罣百出今條奏如雨良防日聞使朕日行一言足以致治而今不能是則非法之爲也記曰爲政在人苟惟其人朕固當與主爵吏謀之爾具官某淸朗不疲彊直自遂昔佐大將作以辦洎遷小司馬而良遂以精能陟於銓選淹疎旣久奮熙於今而爾條貫無蹊夾袋如鑑棘籬金練治以公淸雀燕鳦鴻章其平察以今姦距方脫黨禁初開鷺羽振而未充於庭麋夢安而猶棲於澤借爾協贊濟之名通是故使薪積無嗟河淸不怨山公之頌豈不諒哉會逢覃典用授爾某階嗚呼昔在皇考登用耆舊熹皇初載端士云蒸時則公忠之臣握銓秉照荃蘭菉葹辧若蒼皓苞苴竿牘駾而千里會遘凶閹致興黨禍然徽猶可尙前事當師是爾司南非爲覆轍爾務懋勉朕有顯庸

禮部精膳司主事閔心鏡

勅曰夫義禮相麗猶革骼之相附成體也朕新卽位愼簡春曹無所取之取諸其彊直而不回以爲義立則禮行也且夫波流之會特立者貴爾具官某識尊气昌無媕阿之意當令昆山罣於權宰時則視爾猶蟣螘然而爾岸然不屈如卵觸山旋致貶遷防於糜碎董宣彊項今又見之朕是用嘉爾擢爾司儀爾乃周旋無闕美聲上聞本諸其彊直之志固不墜也玆用授爾階承徳郎昔唐李翺爲儀郎以鯁峭忤時宰爲時所稱當爾爲令道固有難焉者抑古人有言曰人不躓於山而躓於垤爾盍務懋勉有終人之操行則亦猶原田也不殖將落

父

勅曰才徳者天人之所共報也報才者與人抑有遁焉者矣報徳者與天𨿽顯潛異遘淹驟殊期要其致歸無或爽焉夫身沈而名飛未爲失數也爾生員閔某乃具官某之父鄕宗稱孝江海方才而身旣不庸命亦隨盡公明不壽飄零淸酒之談輔嗣無年寂寞雞之語如可贖也人百其身今爾子鸑鷟飛光豫章挺秀出爲健令入典淸曹蓋觀橋梓之相承足齊彭殤於一致矣用贈爾某官日月其除風猷不逺其只嘉命以蕃國華

兵部武選司主事杜其初

勅曰朕聞謀臣盛於內則威武形於外此猛獸在山之說也故善戰者戰於尊爼夫有儒雅雍都而能佐箸出籌屹然幹城之重使機能內握勝心外焚者斯亦國之寶臣已爾具官某學非私利胸有甲兵束髮讀書蓄請纓棄繻之志策名登版表處囊脫頴之能修防太祝選雋司戎爼豆旣所嘗聞軍旅豈曰未學飲冰始事聚米成謀辛公義策榦鳩司流竭忠之譽裴光庭宣猷牧監著修整之稱而爾兼有其長可謂英能特達寡雙鮮二者矣用晉爾某階今秦中不靖黔難未紆朕新卽位悼前事之失奮然有爲建旐設旟勵成斯志討賊之計朕則一以責之大司馬以及其屬爾其懋哉四郊墮壘則惟爾勲

行人司行人姜應甲

勅曰朕欲周知天下使萬里之形章於洞闥是故愼選輶軒之使而歌皇華之四章予曰有奔奏抑亦蹶生之資也爾具官某孤神絕照棲於至淸應時開昌天防肇獲所謂般般之獸擾我文囿者與朕以其精能署之使職屬者天下甫脫焦炙神液未聚徳澤教化隔於帷墻牂羊蜚鴻所在形告山澤之盜憑嘯不時朕慮志意之不通壅川取潰若子大夫之能斯必有每懷之誠形於六轡不遑之義托於翩鵻者矣詩曰旅力方剛經營四方此言廣塗之可遵初功之未旣也玆以覃恩授爾階文林郎古者行人之官取諸機辯捷給以口支天下今則不然誠至爲貴耳夫士懷欺則其能不出自朕卽位所曁殄澄剔旣命爾矣吏之初試亦猶防泉也養而日濬

父

勅曰朕所欲禮者二道徳之士湛其元修耆宿之儒章爲人瑞此二者有道之主之所甚尊也今旣已視學乞言乃二義未行朕心內媿夫輪轂不望於野更老不立於庭而以爲世甚盛朕不信也爾生員姜立心乃具官某之父學道守已行爲人師被服造次必於儒者漢濱柴桑同玆深隠周老漢皓比其龎宿如此則可以當興朝之物色矣況於教誨爾子郁爲國華𨿽不吾以猶有達其道者乎用封爾爲某官以爾善善爾子以爾子貴貴爾如酬酢然豈不宜哉

嫡母

勅曰以裴秀之才而其嫡不以其故攺妬彼婦則有然者也且夫義固得而母之則固其子也而笄縰之愚畔畫裏毛區判吳越夫是世故多孽子矣爾具官某嫡母胡氏由其不妬而秉心均所以江沱可歌蜾負能似今使在位以之推賢長吏以之字氓則僎可升公而堂皇之下皆吾子矣春秋曰紀季姜歸於京師此聖人欲以婦道化天下也是用追贈爾爲孺人今才爾子則必賢爾曰無忝爾所生豈有間乎子固其子也而名益彰

生母

勅曰朕讀詩至小雅四牡之篇乃廢書而嘆嗟乎古之君臣其各厲其義則有如此也其臣之勩則曰王事靡盬不遑將母其君之體之曰是用作歌將母來諗蓋先王之錫類也於使臣之母抑若有加焉爾具官某生母朱氏靜正有齋柔嘉無遂如月防望娣袂其良維風及頽婦茀之得啟厥令子華予使垣知伯仁所自生宜毛義之有喜用封爾爲太孺人嗚呼闚觀女貞不必正位家人嚴君不必其父勿替爾教永終令名

浙江湖州府烏程縣知縣胡開文

勅曰國家故事卽大賚亦若齗然有靳於郡邑吏需時再期臺使者以其績上後乃司封以請祖宗之意以爲畀之太易彼必將大忽吾民耳今朕卽位恢宏斯道自士釋褐受選者罔不褒朕以天下之才皆可鼓勸而出則使漢金璽其後而朕綸綍其前未爲失計也凡朕之意亦以爲吾民而已爾具官某良劍飛江神則必發美錦登廟華而可尊造車七年發硎百里以靜觀之久當更始之時度爾必能出漢吏之廉平體周官之能辧夫威鳳之噦知其九苞名驥未馳決其千里遂以覃恩授爾某階頃浙大吏上言時則五郡大水防反而湖爾菇城之民亦什五魚矣朕當食失箸豈朕之不徳致之歟今田禾盡漂饑又將至爾其驅車遄邁爲朕拊循其效卽太傅封侯朕豈有靳

倪文貞集卷二

欽定四庫全書

倪文貞集卷三

明倪元璐撰

制誥

禮部尙書兼東閣大學士徐光啟

制曰夫姬旦以禮樂造周匡衡以詩書光漢古之明宰皆出儒宗蘊玆文心彰爲治業況於祕通圖緯旁暢機能天老受籙以配上臺子房運籌而詘羣策有安社稷宜錫山田爾具官某品詣孤淸學躋光大廣川之悟極於天人翁歸之才兼有文武是知八索徴倚相之修能亦粵三朝食甘盤之舊徳旣而邊吏不戒名疆坐摧維爾肯辭淸切出領紛拏屬孫子以練婦人資光弼之新壁壘會罹貝錦遽嘆防鴻朕知其人召還厥職啟心命說典禮咨夷猶且出其幽通襄余欽若璣衡旣正澤火俱宣是故綜子之長以古爲鑑可使孝先悔笥家令羞囊鄒衍失其譚天張衡詘於靈憲旁求旣得大猶以張金礪朝夕之功玉鉉剛柔之節丙魏劑徳爲之寛嚴房杜並才致其謀斷翼宣之道斯不沒已嗚呼宰相讀書个臣無技淸謹故殊伴食厚重自非少文有如爾者不亦難乎玆用晉爾階光祿大夫錫之誥命爾其欽哉益務懷忠絕欺秉禮絀數四郊歸恥一夫引辜懷若撻之心負時瘝之懼朕允保奭維若玆誥罔俾阿衡專美有商

曾祖父

制曰朕聞祖考之嘉名美譽亦猶子孫之冕服宇墻芘防宏多章施無旣故寶良禾而昧丰壤驚洪流而闇昆源皆爲繆愚失其本論爾徐珣乃具官某之曾祖載其淳龎遊於廣大非必禰衡溢气尊一鶚之能誠如季野不言備四時之徳裏懼陳君所短盜畏彥方之知羊裘髙風鹿門大隠𨿽杜機九源而彌蓄其气故行山十驛而不昧其宗今爾孫黼黻大猷丹靑神化夢帝賚予得之契爲多率祖攸行知所從來者逺是用追贈爾光祿大夫泂酌注玆餴饎承其逺澤初生諸厥瓜瓞報其本謀於戲休哉

禮部尙書兼東閣大學士何吾騶

制曰夫車集輔以爲安鼎居餗而徴實所以阿衡持轂有左右之功傅說執烹致羮梅之味厥臣一个其道多端喜哉之休爛然可述具官某體正骨彊材宏道廣自班禁近遂迥時流王庾並長丰荒疊資其谷玉劉邢萃美華實各報其春秋用俾啟心借聞逆耳丁鴻入殿則羣喙俱摧孫奭升筵則崇顏立降朕嘗悚承篤論靜省微言斯悟治平之理盡於詩書補闕之功存諸棐迪日成旣宿非假旁求人情所歸自賢夢卜宅揆斯協光贊有徴觀其懷誠絕欺循體詘數我嘉謀則曰維後人有技以爲若已誠由進無面從斯冺後言於退食居無私黨故消媢嫉於公朝若乃綢繆之力手口俱瘏夙夜之共頭須爲變孔明之云識治姚崇以言救時謀斷環生變文在握有相之道於爾歸良矣通綜三載登理成勞朕體殷宗舊學之思循周後明禋之報特授爾階資政大夫於戲今饑饉洊臻宼盜滋生朕每當餐爲之投袂冀爾引多壘之慙興納溝之懼逺維尼父持危之言近申晉公滅賊之誓集思以濟獨立無撓庶防策力畢升陰陽不戰功彰傾否道極調元邦其永孚於休爾有無窮之聞

管理新餉戶部右侍郎周士朴

制曰朕撫宏圖時逢多事深懼帝王之道雜於富彊百爾之才注於功利故以理財責之儒者治賦問諸端人爾具官某體正骨彊才長慮逺出有異績入多讜言當逆豎豶豕方牙虫蜂將變維時懵者智昏於襲石怯夫气墜於當車資爾百里之瞻奮其一椎之擊言旣驗矣禍亦隨之迨朕解弦更新用人維舊召司常伯旋陟小徒授杜預以度支任酇侯而轉餉而爾審權金石竭慮中邊期於士飽馬騰奮揚赫濯非必天降地出妙殫營綜會計有章綱條無蓋旣以兵多不戢大懷脫巾之憂亦由賦出加徵深切反求之痛處玆旁午實亦奇難非爾之能孰肩斯任是用晉爾階正議大夫嗚呼今國比空鐺世當轉捩蠧積重則難剔病小愈而易加故時詘舉贏轉箸已窮於仰屋𨿽大來小往伏莽猶慮其升陵爾尙以正學籌財以深心保泰要引周官之制坐屈孔桑無俾元祐之衰退爲紹述凡玆安阜平康之福咸爾翼爲明聴之功

妻

制曰室家之壼景命侈其天釐風火之貞正位利乎王假妻者齊而兼士行家有好以章國榮爾具官某妻累封淑人某氏易中饋之無遂詩季女而有齋當其斷織襄勤是使樂羊坐進及夫從官勗義因之李侃得遷乃若爾夫抗疏遺榮賴爾有防山偕隠之致奉公不染賴爾無北門交讁之言此誠良士之師資簪笄之秀出用仍封爾爲淑人比王臣而無成有終當有道而子紱我佩

總督薊保等處軍務兵部右侍郎曹文衡

制曰夫詩頌元老易稱丈人以克壯之猶圖功好兼暇整以剛中之徳奮武勲著敉寧所以威形四騏命隆三錫爾具官某不可親疎今之元敬兼備文武比於修期筮厠棘庭忠形藥石處脂勿潤版曹之良理繩不棼巖郡以治東海之歌每每南州之賦艽艽凡諸炳然可得而述洎於三吳建節百吏承風用使波鯨戢氛市犢解佩而時則禁旅日廢邊吏不咸喜峯之嚴隘曠若莽蒼薊輔之要衝度猶枕席朕輟箸而嘆拊髀誰歸睠爾幹城畀之鎖鑰北門資晉公之臥防遼人聞司馬而戒心而旌節甫臨壁壘遂變部署刀鎧悉寓鈐謀跋渉川原周知要害辛棄疾之威信著於車旗程不識之精嚴形諸刁鬥自可弓名克敵樓號籌邊眞有常武江漢之風非如灞上棘門之戲爾能如此朕復何憂是用晉爾某階於戲今天災洊至而我武未揚維爾淵謀不可聞見尙冀守其剛直益以精沈法濟寛嚴合光弼子儀爲一人之美策兼兵食如羊祐杜預有十年之儲無或示瑕期必奏績宜有土田山川之報召虎豈徒精金古器以寵奇章爾其欽哉無荒朕命

妻

制曰朕觀往古曲軫勞臣東山斧斨婦嘆形於鸛蟻朔方旟旐閨思寫以虫螽惟夫靡室與家其情可念所以旣富方谷有好必偕爾具官某妻淑人某氏充瞿致孝縰折有程閨通禮文婦供子職求之今代斯有至難若乃敭歷中外川霖金礪之功又爾黽勉有無游泳方舟之力況復江連沱泛星被衾裯梅桑以表心儀樛藟之迎福祿豈不足以示彼有位消其忮心乎玆用仍封爾爲淑人有美山河無斁縞衣之志尙同薪膽式追錦繖之風

巡撫江西都察院右副都禦史解學龍

制曰夫王猷允塞而求闞虎價人維藩之曰幹城所以山川土田大醻江漢精金古器小報奇章國有隆施義存稱量具官某居品制才矜節治气昔以直道罣於凶氛諫艸𨿽焚黨碑不沒世歸正人之號朕維舊徳之求屬以江州重藩比嵗多事爰命方叔出總師幹所期萊公遙持鎖鑰維爾機能內秉威令外持遂俾杜囚气於荊湘盧循墜魂於嶺嶠人還禮樂戶享農桑僉曰西江今之樂土愼封申畫周嘉終始之功足食銷兵唐列上中之考是用階爾通議大夫今鴟黨日繁豨突不已大江右左賊所必窺三楚襟喉兵不加益尙益體求駿聴鼙之意厲聞雞擊楫之心共武匡王功苟奏膚於六月折首獲丑國必有賞於三年朕不食言爾無荒命

吏科給事中宋權

勅曰夫人鑑則明主之所取也取諸人鑑必取諸彊骨深識之士以爲其於事無避而天下之議論有其歸矣古之帝王求得其人則必貴尙其言以章其志故其詩曰樂只君子天子葵之爾具官某靜沈之徳以致其才當牧陽汾寛健俱出烹鮮拔薤原田積歌夫長吏者天下之所歸能也其不忍於吾民而健持其官則朕謂其人必致忠而气出是故擢爾華要試之天垣維爾主其彊遂恥爲伊優其身嶽然風論山立剔滌塗駁竭忠盡誠昔彥伯救時著樞機之論李藩批勅蘊宰相之能以今量古豈不然乎用攺授爾階徴仕郎今吏道多端而才效不出朕外責主爵吏而內望子子必圖之苟使吏無天下治矣其不然使吏無庾天下亦治

父

勅曰夫循吏之徳𨿽更十世不可忘也漢光武之封卓茂去其爲令二十餘年然其詔書則曰名冠天下當受天下重賞道止其身而報若此矧夫教誨爾子式谷似之者歟爾原任福山縣知縣宋沾乃具官某之父明體達用卓然儒者學問宏廣小試鳴琴觀其敏奏牛軱淸徴馬骨釡魚之所揚義車禽之所獻靈汝陰神父和寧慈君可以方斯則其茂出者矣盡瘁中殞以軀狥官而傅譜再傳狐教無貳是父是子可得而觀焉語有之曰樹落則糞本烏有懷其寶而不知其所從來者乎用攺贈爾某官彌章鯉庭他日之心斯知喬木世臣之謂

嫡母

勅曰維婦亦百行也然而莫不有其本務焉不孝其上而能不妒與慈以及其下者未之嘗聞爾孺人以孝旌張氏乃具官某之嫡母美在其中聲聞於外觀夫所司之所條上往綍之所致稱崔婦趙妻不足爲孝若乃佐夫以正逮下之仁斯俾螽羽騰歌江沱戢詠鳲鳩有如一之性倉庚爲化妒之羮須眉所難是爲備徳用贈爾仍孺人嗚呼非其生而祝似移其孝以教忠厥維休哉

生母

勅曰夫貞母之教其子至矣矢於靡他猶曰貳乃辟也云爾其子受之以共其官復何尢焉爾封太孺人以節旌丁氏乃某之生母自爾夫死勞以往皆未亡荼茹之年恃爾貞凝不可轉捲聴淒歌於黃鵠仰嚴榦於懷淸燦彼國常光於女乘今爾子磊砢著節慷慨揚忠凡掖垣骨鯁之聲皆霜閫身先之教是用封爾仍太孺人嗚呼以玆再命報其三遷不爲負人母矣聞者其興

吏科給事中曹履泰

勅曰夫欲澄滌六宇其必由吏治乎今選舉滋才遁功絀使朕日發誡而時察之不如求正色之士立於朕前是能爲朕治吏使朕不惑也爾具官某風道遒凝掌蹠髙逺當其筮仕試於溫陵時值鯨鯢沸波鴻雁蜚野恃爾袵席內蔽幹櫓外施晉陽之非繭絲朝歌之爲利器循卓之致於此可觀旣擢夕郎使表天掖而爾淸剛彌厲鯁固不撓棐迪之心形爲涕哭指畫之气發於精微至言有入骨之誠號惕章揚庭之力是使人材日出吏道不刓斯誠百爾之所歸能重旒之所取照也朕甚喜得子是用攺授徴仕郎嗚呼惟愛必犯惟直必平谷永繁稱不爲能諍義縱鷙擊不能爲治爾其念之怵惕惟厲思免厥愆

父

勅曰朕觀董子之言曰孝子之義取之於土董子以爲土不自有其功名而歸之火是土之孝火也然而熯物著光火之自爲功名而下教其土董子又烏知火之慈土有如此者乎爾原任羅山縣知縣贈文林郎曹嘉謨乃具官某之父處爲名儒仕稱循吏鄭氈獨冷底髦士於成材潘縣俱春蜚神君之極譽至於教誨爾子鞺鞳於時出則流膏入而納誨是宜綽琰治譜祕爲家珍斯知暾毅直聲本諸庭授緬懷舊徳能不慨然玆用攺贈某階如爾子官嗚呼朕爲人子報其父如此國常固然𨿽然何以報朕

戶科給事中馮元飈

勅曰夫功言之道如燧日相取朕治天下欲使致言者司功致功者司言致言者司功朕猶將疑之致功者司言則天下之所共信也且夫治气彊立非一日之積也其人功見則其力出其力出則天下之理歸之是故其言防深可得而恃爾具官某襟蘊鋒岸悉本文心前命榕城惠政挺紀屬防蠭發海水爲飛爾以書生暇整辦賊俘馘五百名酋駾奔旣復揚鬐沸浪檣櫓壓城而爾機能非徒墨守設奇制勝遏來邀歸不俟外援破賊滿萬產蛙窟鼠方斯恧焉朕心壯之召居禁掖益復鼓勵哭嘆俱興諫舌抨文不避權近缶孚而論絕其瞻徊气至之言歸於倫脊凡爾所條皆相時最先拊鞬批肯不爲巵汗是故能言之士皆以爲難夫恆星豆離推明太紫羣嶺鱗矗仰髙中黃諫者林立歸健於爾玆攺授爾階徴仕郎錫之勅命嗚呼爾職於計是其畔也夫錢谷大命而罣於小數不察則日絀察之至精懼與治逺朕今務興王道爾規其大爾無面從

妻

勅曰夫人妻之徳非其至健則亦不能持也許允賈言若其妻婦人者不其墮歟爾封孺人鄔氏乃具官某之妻以其家貴則宜桃李驕穠以其夫貴則宜山河炫美以其嬪於淸白則宜興北門交徧之懟以其相彼忠剛則宜懷谷風予女之懼今俱不然豈非女士乎玆用仍封爾爲孺人嗚呼維婦職亦諍實惟爾夫允師

父

制曰昔在皇祖顯皇之世居徳秉禮興勵天下謹嚴近侍不畀以權而山澤徵之政或使爲之者以爲其事末屑固非可以煩士夫也然而鴟狐宵張嗥攫四出其時士大夫率能矯厲風節與相撓持而上亦務爲優容嚴榦之士𨿽亢無悔朕尙嘉深嘆以爲一時上下皆可紀也爾原任南京太僕寺少卿馮若愚乃具官某之父昔以崷望出守荊襄時值稅使矯防三湘騷沸恃爾鯁正豚畜虎狼致命亢威防於破柱元賞之杖神策楊秉之捕任方可謂嶽然不畏彊禦者矣旣罣箕錦蜚語日聞顯皇聖明有詔勿問料須而免斯有奇焉然猶十年不遷丐還初服皇考禦極笥發衣裳陟於卿華有如威鳳尋遂凋隕形亡道存玆以爾子有聲諫垣用追贈爾仍正議大夫嗟乎颺飈之義𨿽使蒙者捫鐘揣籥知爲父風朕以甘棠式於爾子詩曰𨿽無老成人尙有典刑

母

制曰夫閫徳非朕之所嘗聞也然而其理徴著土圭日景可測而得矣測婦以夫測母以子爾贈淑人顧氏乃具官某之母明於理道笄縰之英迹其靜正有齋淑愼不忒而爾夫資之以健正能其官爾子儀之以淸貞紹其父思齊聖善豈有疑乎詩悲鞠我禮痛遺棬顧處前喪曷醻其母嗚呼用是贈爾仍淑人繄爾子忠斯爾口澤惟爾無斁

繼母

制曰語有之繼母食子𨿽肥不澤傷哉言乎然而秦翟之義胡不聞焉爾贈淑人姚氏乃具官某之繼母承人梁笱而不愆主婦莫莫之容樂我縞綦而能偕君子陽陽之致斯已奇矣至於桑虫祝似鳲鳩秉均尢非笄珈可得而及玆用仍贈爾爲淑人嗚呼慈孝至性詎關裏毛不忮之徳敬告百爾

巡視兩關河南道監察禦史傅永淳

勅曰朕思守禦之道在明虛實實者簡詰戎兵澄滌將吏虛則以气取之耳制使禦史察視巖關取諸其權重職雄得以抨彈一切然朕謂不如取諸其人之彊直爲可恃也彊直則其志不回其志不回則其气蠭湧而出志气之以致功譬磁之致鐵也爾具官某自其爲令已章健聲洎入中臺彌徴嚴節鯁固自遂讜諤屢聞朕時一見其人識其風論心知斯士國之寶臣夫惟負气無懼之夫可以當艱任大由是命爾握斧當關今士馬芻糧徴發旁午而邊臣闇懦不知所持韎韋之才萃於饕黷投超之气沒於嘩呼法令不張務爲防惑微爾晶照四出鐡柱不撓亦曷使朕拊髀勿憂當食無嘆乎是用授爾階仍文林郎昔李恂之按幽州賈忠之使遼左並以禦史持節極命威能鉤致邊情贊禆廟畫爾尙務追昔軌致其成功詩不云乎悉率左右以燕天子爾其念哉

福建道監察禦史祁彪佳

勅曰禦史督刺天下道兼論察天下因之以無蔽姦遁誅其天子得之則亦可以穆然無爲而守其旒纊夫君道主靜而尙寛以爲禦史能其官則能使其君如此故重禦史也爾具官某茂才通明正骨彊立始以韶齒試於祥刑而審克致精偏頗矯聴是使老吏失气梧邱絕呼夫學問之能必徴於折獄正直之气必出於平情是用擢爾蘭臺資其藥論維爾洞垣取識沒羽章忠朕嘗覆子昌言識其風防大都欲以道維法以禮濟威以謹微爲宮府之防以規大爲中邊之計官邪著鼎流民著圖才治文章學治功利凡玆棐迪悉本精誠斯悟前賢非爲俊物玆授爾階仍文林郎錫之勅命爾旣被命持斧三吳大江之間國之腰膂時則水旱宼賊姦宄豪彊旁午奔會朕甚憂之冀子搖山無替朕命張綱範滂則亦猶人爾其念哉

妻

勅曰夫人妻之道亦以諍諍亦以法法猶夫朕之有諍臣法吏也苟得其人朕烏能忽之哉維朕亦以訓有位爾封孺人商氏乃原任南京兵部尙書商周祚之女具官某之妻承尊以孝處貴不驕宜其家人勗哉夫子靜好旣著富谷與偕猶澹茹藘罔濃桃李觀於皂囊諤諤驄馬行行非有旁撓則知中贊矣是用嘉爾封爾仍孺人嗚呼履盈襲盛明哲所憂繄爾女士益凜釡滿則永有慶

父

制曰夫水𨿽傳器不易其味詩云泂酌彼行潦挹彼注玆可以餴饎此言澤自逺而能流體有分而必合也父子之道則亦宜然爾原任江西布政使司兼按察司僉事寧太兵備道祁承防乃具官某之父才峯道岸學圃書倉筮令巖城遂昭義問畱樞小滯大猶宏張觀於艅艎三載之功動關丰鎬萬年之計一麾章貢再見龔黃理學相摩才名愈盛而彊直多忤淹疎屢摧符離又歌湯沐爲壯旣而入守戎曹姚元之之條貫出陳時臬謝夷吾之功能積勞方遷引屙奄隕而國僑五羖農舂並停峴首桐鄕碑爼相望生歌死墓形沈名飛若彼趨庭章於執法教忠禪直又何奇乎玆用贈爾階大中大夫惟乃祖乃父世篤忠貞以及爾子延世長矣尙無防昧益佑啟爾後人

廣東道監察禦史吳振纓

勅曰夫才气二者所以興世致功天下之所大賴也然猶有患正才以學治气以識學識出而可以無敗才佚气矣朕愼難臺諫冀求名儒非徒健持貴其聞道爾具官某績學名通居身髙逺試於宰士知爲吉人時使掄才咸稱得俊朕本宋宗愼簡之法因劉摯效用之心擢寘諫臺日聞讜說大徴對仗小試司城膽目並舒銜轡無失夫諫官之道貴去名心法吏之威懼乾元气是以𨿽有藥口必不以摘剔幽曖明皎日之衷𨿽有鐵肝必不以鏟削太和表淸霜之力如爾志貞學廣誠至識尊庶防蕭燧之逺時名陳瓘之持大體是用階爾文林郎朕謂天下可澄滌而治也將亦詠皇華之詩使子攬轡抑宋臣曾鞏之言曰禦史責人人亦有責之者斯言燝然爾尙繹思不懈於位

刑部福建司主事王肇坤

勅曰夫刑者聖人所以厲教天下文明之歸也易賁旅之徳綜於火離取諸此矣是故不宜付之法吏而宜付之通儒甚明爾具官某仁義之學注爲哀敬詩書之气被於簡孚精聴審稽以佐其長郵罰是麗倫要可求奇請他比則不爲也自頃風俗宼宄暴悖日出禁之不止人用泯棼朕欲稍糾以嚴示世難犯而所司不察或爲刻深刻深之治豈曰嚴耶若斯明淸庶防徳禮用俾有眾知朕下車之心是則子之忠也夫臯陶之曰邁種伯夷所以折民豈意朕之庶臣有能明此者乎玆以奏績授爾階承徳郎嗚呼爾道之平可以宰世其敬之哉書曰愼厥始惟厥終終以不困

妻

勅曰夫荏席物之細者也昔之仁人猶以爲棄黴則遺故遺故則不足教義矧玆好逑爾某官妻葉氏始居約時宮鐘已著風雨恐懼方舟泳遊足明黽勉之心徴靜好之徳矣假其縞綦不替紱佩相將豈不雞旦虫薨時縈夢寤房敖輿輻永愜從依乎遺掛閴然則誠可念爰贈爾爲安人𨿽入宮而不見尙有好於而家

繼妻

勅曰人臣遂志致能豈不以內助哉房共由而樂室有謫則悲悲使忠隳樂而才出爾某官某繼妻張氏善相爾夫以能其職審克之道依於哲人是使下無庾情上不繆聽鉤距遜察嘉肺歸平而罔家於辭窶悴弗嘆𨿽欲不功爾中贊其可得乎玆用封爾爲安人嗚呼爾尙敬戒無替則亦有無窮之聞

父

勅曰凡天之道明報而已故或報其徳而報諸其子未爲遼邈也明王則之或報其功而報諸其父或亦宜然爾王文煥乃具官某之父聚義連仁有如襞緝觀其茂體鋒岸俱夷自可民比無懷世還繩結而當意激義起任俠周施一州之人悉同憂患傾舟分宅復何以加是故於閭宜容駟馬今爾子惟良折獄淑問有稱本厥由來能不汝尙用封爾爲某官維易有之曰積善之家必有餘慶亶其然哉

母

勅曰父之教子也不如其母以其靜專而察微其子之成敗無遁焉者是故其子之成尢功母哉爾張氏乃某官某之母持詩有齊體易無遂簟衾著孝沱泛敷和匍匐凡民之喪只且君子之樂謂之女士斯不誣矣至若教誨爾子陶孟之能日問平反式資明允以是汝嘉封爾爲安人於都休哉北堂侍奉不其有輝

倪文貞集卷三

欽定四庫全書

倪文貞集卷四

明倪元璐撰

制誥

四川遵義軍民府知府黃立言

制曰朕觀漢代邊徼守臣悉資將略李廣魏尙祭彤任延之徒才气鋒舉抗稜籠裔然固非能辟國百里也循持無失而已國家以爲守者文徳非必﨣桓𨿽絕隘巖陲惟任儒士顧以國靈不匱恆得其人爾具官某屢試而效移守牂牁其治文眀傅以嚴健農桑芒刃相錯爲功使徳浸於中威行旁逺朕聞而尙之朕惟由秦迄今二千餘年獝狘之種驟被冠裳方逾再紀譬十年之病療始淹旬嘗慮乘羸蹷然而作得子拊循更益繼者踵事勿失則亦可以無患矣用旌子以風可階中憲大夫錫之誥命朕今所持大振天下者其道有三曰重守令愼疆圉破資格而已三者以子塞其二則朕豈得不又圖其一乎翹車在前冀子終譽

妻

制曰朕聞馮寶之守南涼其婦洗爲之謀之無有失也豈勇可習惟婦亦然歟爾具官某妻封宜人某氏以中華燕婉從其夫萬里戎馬侏離不以爲懼今卽謂爾夫所綏民靖邊者舉由中贊朕不能知然固已難矣用加封爾爲恭人愼勿以命服爲易洊恩爲常必敬必戒無違夫子

父

制曰夫功業非一日之積也其始必有其見端如火熒然終則燻燎其父子之間乎爾原任長稜衛經歷黃登乃具官某之父原其夙所居職比於古之參軍受官銓衡而臨戎幕左右韎韋咄嗟鈐符克以才稱爲時所譽則亦文武之資也施於爾子領符絕障內拊羣庶外控諸蠻禮樂機能張弛不失𨿽專城爲貴其道豈有殊歟是父是子允文允武用加贈爾階錫之誥命尙只承哉卽報朕者其益佑啟爾子如爾結艸

母

制曰記有之母沒而桮棬不能飲焉澤存焉爾推而言之亦可曰母沒而蒯麻不能禦焉教存焉爾爾贈宜人劉氏乃具官某之母操績致勤敬姜復出爾子之彊立不怠自其成童則已然矣今貴五馬而釡庾不逮康伯擁綿以泣宼萊捫足而號陟彼屺兮是可痛也朕用加贈爾恭人旌而有子嗚呼夫旣有子云何不喜

浙江寧波府推官李淸

勅曰人亦有言以法律爲詩書夫以法律爲詩書不猶愈於以非法律爲法律者乎朕讀詩書爲仁義至精之言者靡不致詳法令而髙皇帝之制律又什九取諸詩書稽古憲今豈有敝歟其上自司宼廷尉下至郡國聴稽之司朕則一遵古先聖王之道髙皇帝之意左握詩書右持法律參伍考平焉爾具官某本諸晶心致精審克東海之無寃民朕則聞之維甬海邦罔不宼賊再嵗以來遂以衰止則刑平之效乎用階爾文林郎書不云乎哲人惟刑無疆之辭爾其懋哉

妻

勅曰法吏之妻勗哉夫子有如曰無以喜怒生殺人則已防矣爾具官某妻陳氏自爾夫之以哀敬明淸著平東海中贊之力則已彰然且夫窶貧者士之所嘆而況婦人乎覩斯陽陽彌徵齊徳玆用封爾爲孺人尙益敬戒無替則亦有無窮之聞

父

勅曰夫水之傳器也𨿽方圓致殊而不易其味父之傳子則亦猶然爾生員李長祺乃具官某之父以大儒名卿爲之祖若父而其子則亦有良吏之聲於天下卽爾中處述作已明若以朕所聞其才甚髙而學廣義多卽微其祖父若子亦豈可沒哉玆贈爾爲某官嗚呼不於其身則於其子信夫

母

勅曰天下之不治則由士大夫不篤其倫不髙其節不篤其倫則其義微不髙其節則其功墮士行如此朕欲以婦徳正之耳爾以節旌姜氏乃具官某之母松栢之心是天所篤靡他靡慝誓存共姜取爾孤貞布諸百爾可使居恆厲气不絀其功臨危致身不沒其義道關風防詎曰渺微玆封爾爲太孺人嗚呼以爾父之鯁固爾夫祖父之忠貞萃靈於爾爾子則亦於是有祥刑之譽誰謂節苦而道窮乎

江西臨江府推官今陞東城兵馬司指揮田蘇兆

勅曰吏治之大者無如理人禁非理人則寃抑寡禁非則豪宄絀審若能之何施不可哉爾具官某當理洪州彊立察朗僉曰淸霜移試輦轂益彰通敏其明習積練所由來矣故曰習者之門巧者不過仍以往績授爾階文林郎使爾司城佐臺使者之察也夫都城百孽所歸譬則松栢之下必有叢艸爾職參吏將抑其興文厲武慈健並章庶以不隮典聴朕教

直鳳陽府穎州知州沈延祖

制曰朕觀往代多以其國重臣貴職養優方州而今特使士初試及一命以上者爲之夫祖宗之意以爲爲臣養優則不如其爲國責勩也然而責之已甚矣郡督其上譬托頭於肩而邑之肩之猶指之仰臂也輻軸相維轂居其中有難爲者焉爾具官某守其家學敷爲國華文譽雄騫才鋒健奮屬以筮仕授之名州惟汝陰爲中都根本之區況比嵗當災盜洊仍之會資爾心晶如水月鏡非鉤合浦珠還知孟嘗之異越王石見表虞願之淸誠可雨號隨車天名照蠟用授爾某階抑古人有言曰諸侯並立終善者長焉寧先病而後瘳詎先瘳而後病乎毋棄爾勞則維王休

父

制曰朕惟爲人之道以才衛世以福自衛視爲固然不知其必有取之取之則必其父也夫逺或難稽再世之澤如出戶顧廬返踵可得爾生員授儒官沈應和才名江海學號廚倉毫茂可觀神淸不俗且周施不報循月令掩骼之文洽比孔云市馮讙焚券之義俱非斯代可得而求夫景必隨形枝皆稟柢故知韋經之傳爲世業於閭以報其前修矣爰是封爾某階其自今往則益迪爾子俾罔或恃罔或憚罔方成而忽墮

浙江嘉興府崇徳縣知縣龔立本

勅曰今欲義安天下使桴皷不驚至治日出其道必由於得吏吏必自邑令始矣朕求民之莫當饋輒嘆亦維古之治主璽金茅土廣厲循良朕師其意不敢忽也爾具官某學成有用體詣無塵秉鐸材蒸分符瘠起頃臺使者覼縷上言凡夫田疇子弟琴舄童禽形其至誠敷爲大象亦旣卓朗章於聴觀朕用爾嘉授爾階文林郎抑聞之曾子譽衰於宦成是則可憂也爾盍懋勉其惟有終

浙江金華府金華縣知縣項人龍

勅曰夫吏治者精微之業也有民人社稷禮樂兵刑儒者之務詩書所求莫不歸之苟能其官抑將可以爲大臣爾具官某治婺三年大吏上其績曰無不辦者所司覈之曰審是則朕之所厚望也呂夷簡始佐穎川遂期宰相漢制郡邑髙等入爲三公皆爲循端測歸區量才際顧今猶以恆貫階爾文林郎錫之勅命卽士初試使一邑之人親之如父母而其聲聞於天子𨿽不遽顯亦可謂之道行志得矣於戲是豈可以不終哉

妻

勅曰夫受人之民人而爲之牧之是豈一人之爲乎出則其父事兄事示之水薤入則其同夢儆於雞虫如此以防不墜堇焉爾爾具官某妻程氏室家之壼非朕所聞若以爾夫宰邑邑治化成名立自朕觀之不有羣資則有陰贊不然則其無中牽也用封爾爲孺人於戲含章有終妻道也尙引弗替永孚於休

父

勅曰易曰黃離元吉黃土色也土父火而襲其文明猶之子父相附麗以爲道故得吉焉爾項元輔具官某之父朕聞其慕義抗躬志節挺舉學儒不成棄而學劍爾子偉達之气著於專城則亦其道也是用封爾某官且夫官怠於宦成曾子之所以誡曾元也他日又獨立豈忘斯義乎

母

勅曰夫橫海之鱗不生於蹄瀦彌天之翼不奮於蜂房以言乎徳產則亦有之矣萬物之榮各功其母詎可誣哉爾方氏乃具官某之母由爾以母道教爾子使其邑人有孔邇之戴其子眾母其母母師比以三年之成授爾封孺人卽吏於民不能誠求如保赤子者皆爲媿其母矣念之哉爾有母遺

湖廣武昌府江夏縣知縣劉勷

勅曰吏道多端其大要使民親之而已朕南睠荊襄師荒繹然夏口兵衝昔人之所慮也然今者沸羮之勢極於潢池揭竿之心生於愁苦聚天下之才無制賊者聚天下之徳無親民者奚惑乎夫吏親民則民知死長民知死長則其气出何賊之慮爾具官某勤勤翼翼比及三年其效則使獲薪無嘆頳尾絕歌旅樂其塗宼畏其界大吏考之曰未嘗有諒矣杜陶以來二千餘年以子張楚可授階文林郎朕以宰之能通於天下則翼宣之道出焉是以有宏文之令爾其懋哉

妻

勅曰妻之曰齊吏之曰理內有齊徳者外有理人之功民之父母有與共爲之者焉爾孫氏乃具官某之妻朕則有聞爾夫至淸絕塵形諸馬骨當是之時室人讁之亦烏能介然無變至於三年乎三年而不變其於妻道則亦以成用是封爾爲孺人於戲其益黽勉思日贊贊襄哉

父

勅曰凡人蚤成必其父之遺其未竟必遺諸其子夫父子同體今以其潛顯殊遘或疑之是猶疑寒暑非一嵗之功詎可乎爾貢生劉志宇乃具官某之父積道窮經淹躓以死孔子曰有命豈不然哉今爾子英挺驟蜚爲吏聲出獨立之義旣炳以章蓋天之道猶張弓亦有不誣者矣玆用贈爾文林郎冀爾不昧佑啟爾子規逺持終卽復結艸不如斯報也

母

勅曰甚哉婦徳之爲宮鐘也其夫若子皷而聲之烏可得沒哉爾馮氏乃具官某之母何以知其順以其夫之名儒何以知其慈以其子之名吏天下烏有積行之士無耦徳其間奉公之臣無教勤其上者乎玆用封爾爲孺人猗歟於是則有無窮之聞壽母純嘏

湖南荊州府石首縣知縣譚尙烱

勅曰今治令已甚司勲則亦治之司庾則亦治之夫使司勲正詞以治其繭絲而司庾骫志以治其保障天下豈有完令哉詩曰維昔之富不如時維今之疚不如玆此言民窮而吏益困也具官某政刑徳禮條然以章輯和民人莫不夷懌下戴其上牛車自輸非假羽毛聲稱日出如此則可謂之賢人君子矣朕以楚貏豸洊承兵革粵波南及壑以遊鯢秦蔓西延嫁之奔豕殣痍相望仳蕩嗷然每睇衡湘愾焉廢箸嗟乎苟俾列城之長悉如爾良朕復何憂哉嘉乃丕績可階文林郎維朕以爲治之已甚報亦宜然今宏文之求移諸循茂底之厲之則亦至矣其益殫厥心逺期宰世天下安得謂吾民父母不可與於股肱乎

妻

勅曰謀及婦人古之戒也不曰夫婦外內以經二物乎且夫謫徧於室而能陽陽左簧右房者防人哉具官某妻劉氏由其明理習勤終窶不怨於是爾夫得自矯挺晶志懸魚不以官財民膏娯其妻子故曰妻者齊也素絲五緎副笄六珈羔羊山河詎謂非配乎可畀封孺人於戲敬之哉孰是翟褘可忘縞綦

父

勅曰夫長民之道取諸其父則皆有焉非必教之睨而視之其則不逺惟孝子之防深者可與言此矣爾譚可旬乃具官某之父朕聞其誼至髙不苟取予無陰陽懷諼罔物之心行於一鄕一鄕俱化嗟乎是烏得無令子哉爾子亦猶行爾之道也夫釣有方而或爲禦法土致能而必推火功殊塗同歸莫若父子者用贈爾爲文林郎繄容城之民視爾子猶父也是眞爾子爾何求哉爲眾父父則已矣

母

勅曰昔者聖王甚重人母故其令曰夏不刈藍夫夏之徳赤赤長物而母藍聖王以長物故貴赤以赤故貴藍也則朕豈得不爲長民者大報其母乎爾楊氏乃具官某之母旣以髙行襄隠鹿門而教子子賢名成底績是故天下之善皆可遡而求也苟不求之亦烏知陶侃之廉由於封鮓而不疑寛平有問平反其上者乎母人之道道在其母用封爾爲太孺人嗚呼天錫爾純嘏壽母燕喜

廣東惠州府博羅縣知縣劉守誠

勅曰詩云樂只君子言吏徳也亦言吏有才以致徳於民也卽吏無才誰徳吏者孔子曰大車無輗小車無軏何以行之哉夫才亦徳之輗軏矣具官某比及三年亦旣以成朕觀頃者所司條上保障幹櫓並在爾躬夫盜賊不靖則民無農桑威禁不行則吏無教化試爾盤錯利器飈生使海波戢氛行子皷枻若乃百雉搴壯不由官財三年屭然裝俸爲盡𨿽鹽亭健令建康城表剛淸之徳何以逾斯用階爾文林郎頃旣擢爾佐郡菇城夫郡之於民漸逺而佐不能專郡事菇又巖地爾其毖哉

父

勅曰夫士行本孝非權輿之謂也孝子之於親苟欲致則必致之其精誠計數才斷气決兼舉悉會而後其情盡道亦以出名亦以成嗟乎豈不難哉爾生員以孝旌劉載達乃具官某之父刲股稱孝享於瞽宗夫儒者之論以爲子春傷足而悲惡虧親體刲股之義亦猶此耳朕不謂然是其設心以爲不如是且死其親虧之云乎今爲人臣殺身成仁不爲虧其親體君親等耳卽其親之體自爲親虧何由可譏自爾以理學之儒道出於此斯關至正不爲騖奇明矣玆以爾子奏績贈爾某官爾子且以爾孝慈其民忠其上本立道生信夫

陜西西安府華州蒲城縣知縣錢一寵

勅曰天不悔秦禍宼盜蟻結八年不散雍函之聚蕩爲戰塲燐火晝遊白骨山積重以饑荒斗米千錢殍殣彌塗父子相食詩曰周餘黎民靡有孑遺朕心痛之今兵气不揚殺賊罔效﨣桓無可恃朕惟恃二三良有司耳具官某其治有條民愛其長宼不能犯災亦無害如火攸灼周廬具燼而獨巋然靈光自泰斯亦可謂之奇矣玆以奏最授爾某階朕甚重令而軫西秦卽無厭苦勉爲朕更拊循一年朕且召爾

直徽州府績溪縣知縣熊維典

勅曰廉者百治之本吏廉則其情靜情靜則靈見而才出且夫柔剛則吏所兼取也苟多欲則必噬物而甚畏人於柔剛之道何居乎周公之作周官也其心必曰有王者起必來取法要其獘吏斷以廉爲本朕則師之爾具官某至淸絕私邑遂以理凡其灑煩決蘊綏良化頑則皆無欲之爲也朕以爲難用階子文林郎錫之勅命𨿽然爾廉以自正則可以厲物不可也抑抑乎若渉春冰豈有失哉

妻

勅曰女曰雞鳴聖人著之以風於世閭巷之間聞言及此是亦可經也爾某氏乃具官某之妻朕嘉爾夫拊循吾民若保赤子官俸之外非有餘財爾之中襄不言可見是用封爾爲孺人朕以治績考爾夫以爾夫治績考爾寵命不常爾其念哉

父

勅曰聞之父之教子也十母吏之教民也百父由此觀之爲人之父處吏與母之間不競不絿以施其訓苟非下愚豈有不成者乎爾熊希鳳乃具官某之父由爾子懸魚之淸徵於馬骨是故知其有本不然則其教也胡威原涉不其鑑歟是用封爾某官於乎入則爾策之出則朕拂之爾子其馬也日以千里

母

勅曰子產眾人之母也抑知子產則亦有其母乎且夫任棠之教吏也鞭影爾龎參賴之矧伊操績某氏乃具官某之母勤斯天只而爾子以之篤其學嗟予愼旃而爾子以之共其官是誠母師爲眾母母用封爾爲孺人嗚呼朕將大進爾子卽福壽名堂未爲異數也

浙江臺州府臨海縣知縣周瑞旭

勅曰邑於天下具體而甚窮吏之才故曰難焉蜀龎統當亂世心薄爲令謬不事事然曰非百里才者非正論也且夫百里古之大國古之治此者魯公之才三年而後報政詎必小材乃得托之乎如曰天下爲大百里爲小辦大必廢小是謂人勝斗飲不勝勺飲也朕心非之朕苟得一循吏視其才若嶽海然爾具官某晶心茂能通敏沈斷承風者謂之嚴健仰沫者謂之溫恭移是使宰天下詎有難哉可階爾文林郎錫之勅命嗚呼由爾之道更一年不變者必大顯庸之朕欲與守令共治天下敢循恆貫乎

河南彰徳府臨漳縣知縣張爾忠

勅曰治民之道本諸至誠誠至則志決靈出天下之才莫不歸之矣誠之命才猶心之命手足也或曰才故誠也以其才之所際篤驅其志就之耳爾具官某讀書爲學學爲經綸治漳三年致專取濟節浮給饋及於人田擐甲治軍民不曰擾寧武再出愚智無端朕不知其誠之生才誠生於才也大吏奏爾績曰最用授爾階文林郎朕以爾爲吏有其將略治民本於經術則知所以置子矣爾益冰淵無以名成而放

河南彰徳府安陽縣知縣鞏焴

勅曰朕聞周公之言曰爲政不簡不易民不有近吏投繁處難與之爲繁難則愈不治與之爲簡易則無繁難者矣是故簡易者才之至歸也宓巫而下卓魯而上則皆用之爾具官某予之大邑三年有成其法以徳禮爲鞭箠以明淸爲鈐轄綱紀自立民用以和故曰善政之致和气猶桴皷也朕嘉子績用階爾文林郎今秦宼南突震鄰虩然民戴其長是則其幹城也其更厲爾謀卽宼至無害者以免難之賞賞爾

陜西長安縣知縣梁州

勅曰朕欲興禮樂而兵革不休秦宼九年墮城蕩野師出無功將不能戰歟抑吏不能將也夫廬墓之計急於首功守望之誼盛於袍澤含哺之情安於轉饋農桑之地壯於金湯此四者吏之所得使也今吏不徳無術失其民和疾視之心與賊爲气朕甚恨焉爾具官某令秦三年兩城並戴興進弦誦耘耝豪彊貧弱以存流亡悉萃與宼終始民無懼心閭井晏然聲勢俱出是則子以政教爲韜鈐子可將也宋人有言安得百子駿布滿天下乎用階爾文林郎繄爾才倍三年之功可以數世𨿽然九十日半其愼之哉

倪文貞集卷四

欽定四庫全書

倪文貞集卷五

明倪元璐撰

擬碑

奉勅擬撰巨馬橋龍神祠碑文

朕聞聖王先成民而後致力於神故凡物不足以安大眾則不舉焉若有功烈於民𨿽冥棲淵沈必求其靈而報之古之制也出畿南百四十里古涿鹿之野天都砥矢之觀八境輪蹄之防有橋利涉曰巨馬嵗久日深霖推波嚙剝圮蕩然僅存基碣而已方時凍涸褰裳可從及其春防作波秋颷騰澇危湍箭激闊岸霄分望洋結行子之淒皷枻駭陽侯之怒朕聞而痛之昔孟軻非鄭是興溱洧之譏晉武平吳遂起富平之築杠梁以時王政之著者也然朕不欲問糈少府乃悉索宮儲命官致工自某年月日至某年月日而成橋髙如千丈延亙如千步堅致壯闊視昔有加朕又念水失其歸則踶觸時作詔使分流出渚納於巨河倘亦善建不拔者矣先是凡三築輒圮旣成人以爲異朕曰其神於玆土者可祀也吏乃上言龍神之靈夫龍陽徳而列職於陰其處於水則亦有分上焉考漢以雍州諸水近天子都加車乘駵駒以祀今涿去都咫而神著靈如此夫朕之臣有讀書行義冒險畢忠功施於民而捍其大患者朕必畀之上賞於神則庸靳乎昔禹怒無支武懟河伯彼頑旣譴此勩宜旌明矣是用封神爲某爵錫之廟貌亦若吏堂皇以聴也嗟乎朕務開仁塗而濟天下懼猶未能神則相朕使河淸道夷民終有慶易曰可用汲王明並受其福言水徳之可循幽元之有錫也豈有如國僑之云我無求於龍哉立石勒銘傳諸永世冀三光爲配四瀆並垂云爾銘曰天府巨津視履所萃有矗其梁以舉厥墜誕周浮黿嗤唐臥虹載其熙攘我軌攸同晉臣舉觴曰天子聖予則何有神實予聴包靈王海列職臣波淮渦不舞瓠子無歌有嘉斯績崇封進之搆楹飭俎範其雄儀國靈歊蒸神光煥發於萬斯年視此銘碣

江西丁夘鄕試策問

問帝王以禮治天下而天下不之知其可知者與爲粉澤焉而已夫禮之至盛莫若虞之禋類夏之玉帛商之元牡周之籩豆然是四者天下皆能稱物而名之天下皆能稱物而名之是天下所以不知也記曰禮本於太乙賈子曰禮者養人之道管子曰兵不禮不勝天下此三言者難察也且禮其燦然者矣而聖人則湛以元解使天下不敢問之經曲乃王者自以其徳養人而威勝天下而二子以爲是二物者皆禮也禮則若此其亡端者與譬者曰猶之火矣火幽於燧而著其光大養萬物而能殺之凡陰陽生殺之器聚於火顯藏文武之道綜於禮有諸抑謬乎我皇上具神明之徳龍興以來崇典極儀颷舉云會旣以卽位之明年郊饗上帝其乂明年祀於方澤而親釋奠孔子又明年乃朝見日所未舉者月夕陵享耕籍先農以需其時有司已毖矣故觀於今之世者猶幛繡而坐於晨霞之下也然天子於此其內必有精微之心而外則必有威徳之致章於露雷如池鐵山銅尋聲可察者士能皷吹言之歟天下觀聴之儔夢然不足與知之也士可不知哉且夫治以禮成而儀亦有辧其說在晏嬰之謹轡馬子太叔之審周旋也問起世莫大於救救之道存乎審見而決其功察如占氛棄之若灌今天下甚盛然論者以爲其數則有五劇而邊圉之事不與焉明經坐販藩相顯市鹺屬無淸流郡駕可詭獲劇一矣關益額而吏與國分裹與市齊貲則商局足重困劇二矣衛將十九貧竭使督饋如驅湯火輒有髠顱以避鬻子而償劇三矣考成煎峻守令𨿽卓魯必得彈責而召杜亦化爲屠伯劇四矣內地兵驕小撓輒閧主將囚气劇五矣而又曰且有五中吏雜必中於法紀錢谷長民乘非其器黷以取酬朒而不任一也商困必中於居農百貨湧貴民食兼兩𨿽稔不飽二也饋艱必中於編戶官運廢則民解興始於役富終以繇貧三也守令之嘆必中於司農竭澤走險彌益仰屋四也內卒之孽必中於塞上徵發不應天下血脈與邊劃然遂分兩體五也察此之論五者危見然天下不以爲可憂天下舉憂用兵耳語曰張毅養外病攻其內今如士見必云標病不急亦已矣倘亦曰內食實甚則當有厲鍼從之者顧救焚追亡紆步豈貴乎來士汝亦昌言

問爾江右四繩無守之國也渚江於楚楚不予蔽海於閩閩不聴牢山於粵粵亦不肯割其嶺旣已涼然而乃謀致其人於農桑禮樂此固然耳夫大險不列大鬭不起自天下戎馬之地瞻望以爲神臯卽非具生福不能享之也然巨湖浩渺均處阻深洪宏之間嘯聚作矣其後再傳華林瑪瑙東鄕桃源之徒探丸颷發至戕重吏躪州邑朝廷爲捐金錢數萬三易長帥竭數年之力僅乃克之𨿽百年已事固爾鄕父祖所羈痛於心又今者楚驚黔孽閩海颺突無時譬漬灰延潤忽然可及而又爾鄕賦重滋催科驟急兵又白徒往者有事輒檄土軍招狼格虎適足騷耳此數者皆爾鄕未形之禍也天下之變生於卒而計立於豫自命之士智略輻輳其意乃欲仰射天狼而豕奔腋下顧愕眙反走此可嘆也孔子曰葵猶能衛其足諸士卽無嫌過計試條所宜向者爾鄕大吏如孫忠烈之謹備禦王文成之精募練以治兵韓襄毅之均里甲唐文襄之淸飛詭以庇賦成法不墜倘可修舉增飭之乎夫學者牖戶之謀參於性命豈必鵞湖所廢講哉

策吏將兵民

天下非無民之患而患無吏非無兵之患而患無將非兵不足衛民之患而患吏不能自衛民非民不足養兵之患而患將不能自養兵非分民於兵而以兵竭民之患患分吏於將而將不能吏非分兵於民而以民嗇兵之患患分將於吏而吏不能將夫兵之與民可合可分者也譬之手然專其能於一手而以一時持攫一時抑搔可卽分其事於兩手而以左任持攫右任抑搔亦無不可也將之與吏不可分者也其職可分其才不可分其才可分其志念不可分也譬之人然未有方任右手而擊其左手心不知痛勞其左臂而吾自顧吾右臂不還相防者也故以兩手分一身之事其道適歸於相濟以一心分左右手之用未有不出於相厲者矣夫古之制爲兵民者其始井田爲軍伍兩卒旅任地制賦因隙講武共輻以旋之而不厲其後鄙民爲農國士爲兵農不識干戈兵不諳耒耜畫畔以區之而亦不厲其始一時治兵三時耕稼一嵗衛士一嵗材官當夫漢祖唐宗之盛極規其兩便而不厲其後市籍皆徵封君畢役番上變爲騎兵長徵以廢邊戍或以召杜郭李之徒自治其一區而亦不厲是故兵民之有濟無厲則已久矣兵民不相厲而吏不善取民則自厲民將不善養兵則自厲兵卽吏與將不自厲其兵民而吏不能將則適厲將將不能吏則適厲吏將厲吏則迫吏不得不出於追呼吏厲將則迫將不得不責其轉運將自厲兵則不得不卸怨於單匱吏自厲民則不得不委咎於考成此四者起禍逃責天下之大慝也古之忠奉之士心計之臣未有若此者趙充國之討西羌也其先事則教耿中丞以湟中穀賤糴二百萬斛其臨事則上糧谷茭槁之數而議行屯田張詠之守益州也其始事則聴民以米易鹽得米數萬其終事則奏罷陜西軍糧充國恥不能自饋其兵而張詠恥不能取饋於其民然而羌日以困蜀日以富羊祜之帥荊州也初至無百日糧季年乃有十年之積倪寛之爲內史也始以多逋租殿後以牛車爭輸最羊祜勞其兵於十年之計倪寛竭其民於一日之供然而兵竟平吳民不怨漢故使充國翹戰功而求宿飽度孝宣必不罪其煩民使張詠閉近糶而責逺輸度宋眞必不誅其餒士使羊祜以伐國之大謀正告其上兩河而還度不敢辭其轉運使倪寛以被譴之嚴文歸懟其下三輔之眾度不忍怨其追呼然是數子則皆有所不爲由斯而談豈必一隅之師能竭天下郊圻之吏不問封疆資糧之供定出挽而上上之考決本催科哉故夫古今人之不相及也古人之治兵者必治賦古人之治民者必籌兵古人之爲吏必以全力副將古人之爲將必以餘地予吏防恂近餽燕趙逺餽關西以守其河內李晟內無貨財外無轉輸以戰於渭橋使今人爲之則必變色而揚揭竿之勢大聲而攄絕命之辭韓麒麟朝務農桑夕謀生聚未事而憂戎役嶽武穆北支彊敵南敵楊麼臨饋而嘆民財使今人爲之則必拱手而驕壁上之觀抗章而責絳河之慢故周漢以降宋唐而上將帥守令之無能而不相爲用未有如今日者也今自兵興以來守禦戰鬭日習其事天下之智謀才力宜無有不出者天下之精神志气亦宜無有不振者然而今者壁壘未渙澤井猶荒兵芻靈之曰象人民牂羊而吟墳首苟求其故𨿽三尺童子必知咎將必知咎將之無將略必知咎吏必知咎吏之無吏幹而今將之言曰非我也單匱使然爾吏之言曰非我也考成使然爾二者之意以爲空虛之沒人韓白而功令之驅人桑孔也嗟乎聚九府之有注之一方日輸月將不可謂不繼也維正好義取諸其所固然亦不爲無制也以是爲厲將必務竭澤之漁以壯作好中軍之气發蠲租之詔以祓甘泉烽火之凶斯已迂悖矣然卽謂今之非以單匱厲兵考成厲民固有不可何也國之養兵者不如兵之養將者也國之取民者不如吏之取民者也夫妻子田宅主將樞要此四者皆兵之爲將養者也贖鍰羨例公費行稅此四者皆吏之取乎民者也此四養四取者將與吏咸共奉之比於聖言王制握固謹持𨿽火焦於上池竭於下不可移奪而於是遲之一日有終月之饑益之錙銖有什伯之害在兵如尫羸之體偶間參苓卽萎軃防墮在民如負重之肩稍加升斗卽僵僂欲踣故夫單匱之至於厲兵考成之至於厲民也亦皆將與吏之爲也且夫興師動眾積十餘年𨿽京茨徧野禮樂盈朝不能不見襟肘之形而出權宜之計者勢也若夫良將賢有司之處於此則必有法焉是故充國羊祜尙已秦漢之際一燕一代自當匈奴祿賞自足不取備於內宋姚內斌之於慶州李允則之於雄州莫不皆然此又一法也得其意而行之可以不矯首大呼王素守渭城減省戍卒而積粟支十年此又一法也得其意而行之可以用寡張巡與賊戰弓矢械甲皆取之敵不自修制此又一法也得其意而行之可以不困虞衡王晏球在定州城下日以私財饗士此又一法也得其意而行之可以不有其家而軍益富嶽飛與兀術戰兵無現糧將士皆忍饑不敢擾民此又一法也得其意而行之可以𨿽遭匱乏無脫巾之憂是故張詠倪寛尙已何易於督賦役不忍逼下戶以俸輸租此又一法也得其意而行之可以損上益下李翔教民以田占租収豪室稅萬二千緡而貧弱以安此又一法也得其意而行之可以裒多益寡劑量窮富何敬叔榜縣受餉物各數十以貸貧民輸租此又一法也得其意而行之可以詭濟種世衡以嚴治武功凡有徵需但以片紙榜縣門無不應時集者此又一法也得其意而行之可以𨿽追呼不害王慧龍守榮陽農戰並修歸附萬家此乂一法也得其意而行之可以民治兵董安於之爲晉陽襲矢於茨襲銅於柱數年之後而皆利賴之此又一法也得其意而行之可以保障而理幹城凡若此者皆能有以靖其志慮畢其計謀以著其神明其爲國家章美救粃修濟袪厲亦多術矣故曰萬里之淵連於窽木千仞之谿升於垂綆此言極阻之可與致功至難之可以施救也今爲救時之議者發言盈庭不曰縮餉則曰加賦縮餉主於淸兵可行而不能行加賦則益困民不可行而不能不行於是有起而兩非之者而亦究歸於無策非無策也鷹揚不作乳虎成羣縱復晁賈盱衡計陶研策鏤脂畫冰亦何益於數乎且匪獨此也今盡國空鐺司農仰屋夫將博求通變深計之士而四顧無與窮年而不得固已焦然矣然愚謂亦不如選擇將吏而與之謀之則必有成姑無暇枚舉舉其大者如執事所咨屯防二事其地之廣土防何民之無田兵之不任戰者防何豪右侵沒防何耕具種本何出防口家防咶鹽責商輸粟其何塗之從凡若此者問之他人不知問之分符列閫於其土者而有不洞然是謂披裘握冰不自知其暖凊也審惟是釋然挈擔而歸之若使謀其家計然者而乃重其事權寛其嵗月大賞嚴誅以隨其後不出十年紅朽之盛可致矣是故將吏得人天下大治漢文帝曰吾獨不得廉頗李牧爲將耳孝宣曰與我共此者其良二千石乎古之致治之主灼然有以察其關鑰之所存如射審的固不誣也且夫辦天下之事莫不以才天下無事庸人擾之以多事天下有事才人靖之以無事才者事會之所廹心志之所呼也今使將注意兵則將才出吏注意民則吏才出將之心不分民吏之心不分兵而文武之兼才出矣此二才者周計而造功規全以慮變其鼔檝通誌猶聚乎一堂之上而謀之世有此二才者而其時之兵與民翕然如一父之子是故歸於有濟無厲今欲爲容民畜眾本固邦寧之計而兜鍪猶責帥之心銅墨有素封之气詩曰朝隮於西崇朝其雨孰謂虹升而雨降乎

視學及士習文體策

王者之彊其國必以詩書禮樂其治柔國則愈不能釋此也故欲威天下必先造士士賈勇不足則退而修其雍容之教古者辟雍之設天子之所自學以著教也於是揚其翠華則舎菜而祭瞽宗袒割而養老餽酳而乞言旁皇於一日之事詳盡如此者使人耳目開而精神動所以致其彊也故饗奠之恭講論之美其柔可握而由其道則可以厲威而訓武古者出師受成於學返獻馘焉以爲攻戰之道聖人知之故出則祈其意返而歸其功也魯人之歌涖泮者其士則虎臣其獲則琛賂其器則束矢戎車而已先王未嘗入學而教兵士未嘗加矛於俎而致用如此歐子曰武者救世砭劑而文其膏粱夫歐子則不知布和於髒逐其瘵蠱也然昔者先王之於學也仲春仲秋有視季春有視有旦入有晝入有暮入其於事爲習於士爲涵泳爲嚌嚅教成而材備故曰卒然起一方舉統類而應之無所疑怍此儒者之成也其後世再世相繼則一舉之固已疎矣然間起之觀則亦可以使天下防然而有作詩曰鳶飛戾天魚躍於淵豈弟君子遐不作人此言士不飛躍其意則不作也士者沈蟄之器而飛其聲气躍於文章察此二者則士之情盡見而可得矣然此二者士有二隨焉運隨天化隨國故以士之爲此二者而天子之情亦盡見而可得矣三代以還惟漢最重儒學永平建初之年天子行辟雍之禮上者秉鐸下者圜橋至化介冑爲弦誦被左帶以方領當此之時士則矜奮而興气節砥植名行𨿽至刲首不可得抑其覃精厚思而爲文章前則天人矢正後則典引規奇及於諸子莫不根極理道歸於典則矣然而其國靈所蓋則大宛之蹄躑於六閒抑鞮之齒鱗於司防日逐之庭列於北圉哀牢之部綴於永昌終漢之世首功不絕也故曰文之所加者淺則勢之所勝者小教之所施者博而威之所制者廣故曰禮者威行之道功名之總也若夫唐宋之代舉其具文譬鉆僵槐豈可望其出火乎我國家二雍並峙髙皇帝辟幹而養士於防泉文皇帝奠坎而觀文於離火路車頻駕誕敷恢恢思皇之猶可得而覩也其後則肅皇帝再興之典禮足以震中葉而有光而神皇帝一鼓之教思或不能保五十年而無敝則我皇上今者鸞旂之耀等於天披天下之士以爲遊於帝庭饗其鈞樂也今天下肅愼不庭方未克所不足非文事也然向者司馬陳其六師天子卽不韎韐以從玆六飛之靈勤抑如此者非天子之修不急也天子則猶是問鴞音於泮水矣故自數日以來小大並奮執事謂其象必鼓爲烝皇而蹶生之勢將有見端於士習文體之際者斯不誣也夫士之相觀成習而相播爲文莫今日矣然皆相於弱不相於彊也爲士習之者五舎觀頤一也蚤虱之二也佻達城闕三也不刺繡紋倚市門四也朋蛙聚鵂五也舎觀頤者餔餟甘於齊卿餐錢貴其宋相蚤虱之者蓼盤陳而乞化柳車結以送窮佻達城闕者舞態極於欽明琴心妙於司馬不刺繡紋倚市門者王門抱其竽瑟主第奏其郁輪朋蛙聚鵂者豪心作而捲堂怒目逢而投甓凡若此者皆由其宵貌莝質神不足以定體而爲之也爲文體之者五嘈囋爲悅一也離部野掠二也以移面爲奪胎三也禠其鳳羽戴其蝟皮四也逐於狐五也嘈囋爲悅者子云靡於繡鞶士衡誚淫於防露離部野掠者伯起逐艸於防緯平子遊奕於鳥占以移面爲奪胎者紹述聱聲於綘園彥伯變文於鶠閣禠其鳳羽戴其蝟皮者劉勰擬鷹鷙之觀郝隆竄娵隅之謂逐於狐者麟篆詭少陵之祕蛇神乞長吉之靈凡若此者皆由其弱弓微繳機不足以要其的而爲之也是故二者之爲其兆則皆足以致兵禍而使之駕則必僨轅使之行師必棄戈而走何者其神索也李陵曰軍中有女子乎今女子之陰結於士志則豈得揚哉自數十年間官師之條日上詔令之戒日下而不能革也則庶防於橋門觀聴之防鏃羽相觸翩然反之然愚猶慮其不足以起者何也古者成均所萃則秀士選士之所升也髙皇帝羅郡國之儁使學於天子出則膺顯職筦天下大柄如此其貴也而今六館之英盡鴻都之鬻則是天子使卜式之執經於前而責崔烈之致身其後猶懸牛首望其馬肉此不足以起也漢之視學其天子自爲下說鳴叩互發於是乎開石渠虎觀進諸儒之言稱制決之而髙皇帝於禹謨洪範諸篇振猶響玉也今天語祕於堅簧睿思襲於重幕則是使天地閉霆而啟萬靈之蟄仲尼棄鐸而醉七十子之心猶浴溫泉有濡無擊此不足以起也古者取士熟察其人而用之今則糊名而求其文字古之爲文者取格於古今之爲文者取格於一代之制凡士之所爲禪於聖燈者皆不可以謀於王鈇則是觀矍相之圃不可以得觶升桓榮之堂不可以得車馬猶懷三山沮於滯骨此不足以起也挾此三不起者𨿽天子月一臨膠序日聚徒而鼔之無益夫一日之感浡於人心者所謂兔起鶻落不急逐則遂逝者也如愚之議請必自天子更張之其上者禔躬典學明教化之本以周禮三物辟召天下使士無衺志無所冀幸而爲文辭其次則使士崇實學以六經爲帥諸史爲兵衛士通此二者則志趣端而不詭其議天子則以聴政之暇延見諸儒考其得失以驗其材其次則追原祖制靑靑之衿不得以易上農之粟多金之賈不得以姦冑子之倫以時起居去其敗羣以興其行試士之文專取論議或發策詢時無使支離帖括如巫傳教然者如此則士居身之地尊致學之功一故曰並一而不貳則通於神明參於天地蓋惟其懲創之意深而忠義之心發也忠義之心發則气專決而神明奮故曰左執太行之猱而右摶雕虎如此則儒者之用見於天下而將帥之材出矣晉謀置帥趙衰曰郤縠可說禮樂而惇詩書故以天子之修舉學教興賢考藝而極其致則足以救扶衰者譬燧出於掌火降於日也而廢則並廢如蟾蜍之毀中於螺蚄也易曰君子豹變其文蔚也詩曰羔裘豹飾孔武有力夫豹防文而貢武此言士之能也此言造士者變其故常以新其文飾其固陋以雄其武也今海內之情沸然日潰而不知求之天子之教當官日敗而不知端本於士之行與文急治其詩書禮樂之務則亦何異立朝夕於運均之上擔竿而定其末哉

明目達聰論

帝王周知天下情注於虛而神存焉所謂神者開寤於心與萬物相見𨿽覆以十重之幕其光不沒也劉安曰意有所至而神喟然在之夫黕黕漆漆聞雷窺堂捫鐘以爲日者天下之寐人也熾然張金目以快射而研雉登牛鳴之聴若韓侯智氏之能亦明主所不貴矣故以韓侯之察細及豕耳而申不害以爲盲聾將至智氏園亡一桃而知之而不知韓魏之舞欺於肘足其神之有小存所爲大亡也且天下之形籟纚屬而奔耳目則立敝之道也聖人爲之革其器以存其靈故取諸旒纊聖人之徳備諸易苞乾坤而貢華於六子位目於離以麗正而兩作宅耳於坎以心孚而有尙坎離者大險大死之所在也離旣昃而焚如錯於幹澤之交虎咥人而眇目坎枕窞而寘叢棘綜於火雷之防何校而滅其耳聖人以爲眇目滅耳則不足與辧物故於目去多白於耳去痛不辧物則不足以斥其疑故於目去幽谷不覿於耳去喪牛莫聞不斥其疑不足與爲明聰故於目去見斗見豕於耳去聞言不信若然者精沈而照逺睟曰目上於天耳下於淵目天耳淵聖人之遊也且夫耳目防而霽於明聰譬木防而霽於火木生火火燔木明聰生於耳目而燔耳目也故繁響淫觀雕辯蠱飾庸主悅之枕瞇而席瞶大功顯業仁稱義迹瑰觀瑋聴者則英主之所喜也然使英主欣然而動於其情盡智而爲之而其明日敗猶噓野燐不足以出其熖矣昔者大略莫如漢武而信主父置朔方郡發策引難章其雄察張騫乘之以爲大宛可結月氐可通孝宣之治以爲嚴教吏則無失職膠東相因是以占流民八萬而詔書曰治有異等之效宋神之朝气罣於金陵之褊心猶日沒於虹也新法之出萬釜並沸猶且曰今之古人夫此三君者天下之至奮也其志在於抗稜四裔阜民生而利天下而四臣者應聲而射以傷其明聰是四臣者其持之亦有其故矣而三君者以其明聰轉捩而下投之故以漢武爲明是眇之視也武人而爲大君以漢宣宋神爲聰是滅耳之聴也履上位而何校夫天子之明聰橫出而不正其歸則同於眇滅故堯舜者明聰之至也蓋嘗論之使治水九載之鯀播其掌蹠詫於偃騫之代則必齊袵而揖其大勞靜言象恭之共工搴唇出齦蹙肩隱項以托於王成安石之檣則必聚雷而褒其幹謹當此之時四嶽之智存乎蓬艾也曰於都哉而堯曰吁咈哉堯吁咈霽其防而舜遂以生其流殛之道譬諸射者堯張弧而舜決注之堯舜者共耳合目而治者也堯舜淸微其身以徧知天下而其神不外故曰神生其光非力索可得矣商宗之置相也以夢而啟信周成王之堲讒也以風雷而破疑天下烏知聰明之道有得於其夢與風雷者乎

主術論

聖人之治天下譬天气之變萬物不著其力神行而不勞也夫聖人者離象領獨之名也使眾人芒聖人亦芒眾人懼聖人亦懼眾人費聖人亦費眾人竭聖人亦竭則無爲貴聖人矣良醫之見病皆非眾醫之所洞也中庶子曰中害扁鵲曰蹷齊人曰蹷倉公曰湧疝故曰聞病之陽論得其陰聞病之陰論得其陽陰陽之所見榮徴水徴火聖人則皆有不因者也古之至人兪跗之徒因人考病因病求物故使茋苓執補巴黃執防冰黛當熱桂附當寒此八物之於四病者猶星野相握終古無變然或循其故而以殺人者以其惑於表應昧於主患主患不明則治之者皆客治之者皆客是以賊爲其救也以賊爲其救則神農之道其以殺天下無遺矣是故聖人之救亂也在明標本標本旣明則不治者皆治昔者堯急舉舜則不務誅共驩舜急除四凶則不務勤有苗文王治一崇密卽不身聴虞芮之訟孔子戮一少正卽不苛求愼沈之姦然而智者所瞻通人之論以爲堯刃共驩而寄手於舜舜抗有苗撻於四凶周政以大兵息小刑魯治以一誅正羣罪由此而言卽謂放勲之果刑誅帝姚之毒徵伐姬文之善獄仲尼之好察姦何爲不然哉且夫興世變俗制於神明此非無術之所能爲也聖人之爲此者必有楗捩益以計數紆軫曲塗隱神制气以達其事今欲徑遂爲功正告疾取建鼓大召扶繩督趨以播船於山與驥逐走是則夏奡誇父之所不能也子貢之機不挾以圉人之捩役人之力不振以管仲之鈴去馬安得返仲尼之櫪累車亦豈易達齊桓之庭哉是故相救之術不必其相反獨謀之功非期於獨勝甚矯之行有激之事察者所求聖人不貴也昔者漢唐之世亦多察主矣孝景以其下多欺則矯之以智數智數𨿽精不能勝袁盎而其甚者外以播其宗國內以棄其世臣孝宣以其下多玩則矯之以束濕束濕𨿽刻不能勝王成而其甚者使天下歸寃於趙蓋朝士移畏於恭顯徳宗以邊將不法激而爲中制於是逐白志貞而用霍文塲竇瓘然志貞漁獵富人而竇霍頤指樞要其究則神策以殺大帥北軍以縶諸儒肅宗以寃獄無告激而爲下聴於是疑謝夷甫孫鎣而信毛若虛然孫謝以執法嬰患而若虛以平反媚權其時則賢宰因之以防禠權璫因之以震主夫此四主者其志皆出於窮姦救其法亦足以儆頑擊防而循偏極流適以益禍是故古帝王之末治皆有難循者也今豈謂耳目非皇華之義刑名非五宅之謀綜覆非取謀於考績鉤察非稟教於鞀鐸者哉本計不得而徒循美名以騖天下則其身不靜其身不靜則其道有巇務道而使有巇小人抵之仁義猶足以亡國況法制刑威乎故曰君猶天也天不開門戶使世相害人主以徳心騖天下則天下日敝害日以生凡道必有端物必有數端非守曲而以統逺數非窮多而以立少是故天下之言主術者皆貴乎其不勞也不勞者其有甚勞者矣今夫萬物皆尊綱而貴緒也自其拱手而享之綱立無不立緒理無不理聖人以是晏恭已無爲自其歷物而求之排繁擇簡揮詳取要考萬目而選一綱攬千絲而得一緒聖人不亦黽勉惇云而有事者乎夫連錢以貫善制紛者也而爲貫集材是生經緯之事人皆防貫之便人皆非坐而得貫者也是故治天下者而貴無爲旣宜以術取無爲治天下而貴無逸則務乎其術亦足以防防勅勅自朝至於日中昃不遑暇食矣詎必以尙元守約爲是闇弱無所知能大業之所不収英君鄙而弗道者哉夫所貴乎英君者貴其不必有能而所能者卽必天下所不能不必有知而所知者卽必天下所未知堯曰湯湯洪水方割蕩蕩懷山襄陵髙宗曰夢帝賚予良弼其代予言夫嶽牧未有言洪水者而堯已知之天下無人知有傅說而髙宗以爲得之夢見堯以數字寫洪水之狀痛於颺言髙宗以一夕審傅說之容熟於舊識堯不必日遊康衢此其得法以坐照者也髙宗亦非必眞通帝座此其詭夢以示靈者也故以二主之淸微恭黙而萬里之遙不能欺以利害一介之賤不能遁以須眉後世之主苟欲周流六虛鉗控四逺有如堯髙宗者亦已足矣而烏知其時不戮一人不求一比周則猶在側方命則猶在官三年以前則猶無言三年以後則猶無事而時雍不攺中興坐躋協和無威主之稱赫濯有彊國之譽以此觀之治天下之不可無術也章章矣術者道事之機轂也道無術輔天下必以道爲愚而苟非術以制事事可勝逐乎詩曰伐木掎矣析薪杝矣蓋言務本迎機之易爲功力也

倪文貞集卷五

欽定四庫全書

倪文貞集卷六

明倪元璐撰

序

江西鄕試錄序

嵗徳丁卯通其木火於是天子薪槱天下士七年矣詔使編修臣元璐偕給事中臣薛國觀徴材豫章顧豫章未易材也夫地力凝蹇風道遒揭標義鉆脈之儒嚴骨長幹之傑國靈所蒸肩踵相結矣當髙皇帝聖作天綱肇張而金谿嶽然首先物覩今聖業中奮當又自其一方舉統類而應則天子將自舎拔獲之而翼圍其間使獸弩道合固難也且臣持槖不效重以持衡臣心戰然有如突釜旣馳至則某官某監臨嚴毖而提調官某某罔有不共所辟檄同考官某某皆茂選也臣等乃相與祓心晶誓進學臣某所取士五千三百有奇鎖院三試之馬練虱輪眥力俱盡則得士百有二人鏤文二十篇以獻自五年會試所著令卽式士文主者母血指主者固已湔欺而領逸矣然猶使得颺言簡端臣於是乎序臣惟國家以文章求士是措其令於道所甚貴也然且爲之則不慊曰黃葉時踴兒啼止而其靈盡故今世之士其當官敗不必歸獄其文卽主者盡可得陰拱而逃辟天下之論喜深文而漏誅於此者則不知文章之察也且夫道甚尊而物爭敗之王者救之以卑名故詘聴於辟召則伸矚於科舉行於徳行乃旌膈於文章變徳行爲文章猶夫易貌欺以情實今曰其於士不察是聞鐘鳴不可知其摦弇耳探珠於淵者謹循其光气則多得珠士含珠肝腎而翔光气於文章管幅相遭性命奔竭𨿽臣蒙者則猶能知之也臣所不能知者三夫孔孟者萬世之師也師孔孟之言則疑而塗遇或迮然發奬猶諾於誓壇之下臣何由知其情哉其乂不可知者先民以繩簡箝姦雄禁無穴革庸人踡局有守法之名魚潛鼠循吐絲自縛𨿽或莊士然臣旣未見躧者良行則不能識矣其又不可知者詭於盛世之容使骨辭徐偃肉緩嵇康隱脈刓稜居無守气固且得福然臣疑木刃似之亦不能識矣爾乃長爪利鉤梳疑剔理鳥飛隼翔思變決起蠖不沒才鶻非播紀體經能靈謹謝諸氏此數者天下之健決忠臣之行也盈寸之毫方尺之牘苟致其誠屈役不叛則萬石之弓可左右握而十萬之師可統而橫行也故曰姑布相表越人視裏張喉見肝握火而處夫臣所奏士牘猶吏之質也當臣受之齋戒而察至臣亦猶行考功之道耳於是臣當醮士臣正告士曰必無墮其文心夫文章之器非黃葉也而兒亦未止啼也非使士當官卽亦不信今當官所共嘆者神飛而上气伏而下用其智則日生用其才則日死神飛上則芒下气伏下則宄上智用以生故不肯以死千秋之業才用以死故不能以生一旅之師數者於世豈有銖黍致其文心者乎使天下懷此數者挈槧而走臣所必立取刷去然當官而或貴之者則是孟說有完臏而防風奔命無專車之骨也且夫聖智之名功能之迹華而可悅天地之所受藻也非足文於心苞采相勝固不能得之譬諸噓冰無出熖者矣其不然固如噓火易再曰含章言文心也於坤王事有終言致功也於姤有隕自天言天下之理可坐得也夫得寶母者壇奉以呼珍於海士守此寶母亦壇奉之足以提忠聚能坐躋臯禹故有益功而無遷術也墨翟公輸般帶牒坐投而攻守之變盡假令二子輼櫓而見城下又遷術乎哉自臣六七年所親見天子臨朝奮講煥乎昭回以爲天子之修其文章而天子則由之以湛新天下云漢之成如此矣多士觀乎天文其法最上其下者往數十年先臣涷宰爾鄕安成旣以袒持故諫臣劉臺抵楚相譴去已又十年守爾臨汝定潢池之嘩此爾鄕之所甚材也然先臣之爲文章能刻深造思而其教臣朝則曰力爾文章暮則曰無亡爾文章夫先臣亦有取爾也臣學於君父卽必以諗諸士臣實借諸士免辟苟不墮諸當官則已矣

戊辰防試錄後序

蓋易有之曰聖人作而萬物覩謂上章美而見光下著情而獻功如相見然故稱覩也易之言覩書之言霽也上古之防霽於二代堯之防霽於舜舜之接堯猶雨之合水也而其時則亦有若肇造啟辟然者此以堯有靜深之息而舜大見其道舜大見道是使四凶者不得不大見凶四凶者大見凶則十六族者不得不大見才也此十六族者當其席伊耆之暮气而罣於窮奇檮機之繁妖如處襲石不可尋察而及其應運投知光气勃發燦然華舒爛於卿景故舜者明新之大歸冒萬類之才而與之相見者也今天子極聖左握大鑑右操健斧以章姦鋤逆使嚴雰坐淸大昏忽旦天子以爲如此則天下必有矯挺而出其才者矣故使臣等洞垣而求之文字自臣所見士之能言者性命俱流思理並竭窮致極能凡士之奇則無有不見於此者矣士之能爲此者運昌則气發心開則力張去諱絕嫌則慮坦而其情易盡此物之善覩者也𨿽然臣疑士他日將或有遁焉者夫敝臣之遁其君者略有五術漢之臣則皆蹈之漢武帝責吾邱壽王曰子在朕前智略輻輳及連數十城之守職事並廢一遁也聚才以從其面退而解弛焉此一術也嬰蚡之訟武帝問廷臣誰是韓安國兩是之鄭當時是嬰後不敢堅一遁也詭於中虛以爲無咎又一術也文帝欲任賈生絳灌之徒則曰年少初學專欲擅權紛亂諸事一遁也駭非常之原而托於安靜且以老成制年少以談笑奪痛哭則其說易伸又一術也文帝問陳平刑獄錢谷平曰有主者問其職曰理陰陽順四時一遁也逃實課而卽於莽蕩以爲大又一術也公孫宏對武帝曰臣誠詐使非汲黯忠陛下安得聞此言一遁也居身於謙謙之大美而使人主不可見詐又不可見忠又一術也此五遁者大巧之臣皆用之以捭闔其主漢之二主皆英主也然有不及覺者其情甚深其罪則與四凶等夫主甚陽其徳而臣則懷諼而棲於至幽此固流殛之刑所不原也故臣願士終顯白其意以與上相覩相覩則無回心無回心則無匿才君父者呼心之鐸心志者鍛才之韝世顧安有負忠臣之心而患無其才智者乎且夫明主在禦譬鏡之在懸也因鏡以正其容易而欲滅其醜難乘明主以致其功易而欲塗其過難況以上衝質而能大見舜五十在位之道使其年及舜必又出舜上而諸臣從之枕圭席瓚不爲十六族則爲四凶可不愼哉

武會試錄後序

嵗辛未上急思熊羆之士屬當大試天下武舉乃更故格申命再三俾臣元璐副左中允臣方逢年往咨方略事竣錄文以獻臣宜綴言末簡臣惟論士之道觀其遭際則可以知其致歸古之名將三代而後如衞霍李郭之徒皆事中材之主今忻戴明聖文武之徳上淩軒姬一際也古者以將禮馭將極之設壇推輪猶爲已事今創陳九賓廷見臚唱被以儒者之榮自詩禮之士誦周讀孔數十年不敢夢見者諸士坐有之又一際也此二際者古今之不常天下所大也故以此二者呼振天下使天下負志之傑心開力出蓬勃蠭湧𨿽復歐冶擊囊昆吾捧鑪窮煆極鑄而規其成器無有如此之神靈者矣且諸士亦知上今者所由命科先技勇而後文章爲何意乎臣愚仰窺上視諸士綦重以爲是皆舉於鄕而來者鉛觚之能已見矣自往者縉紳道盛慙見兜鍪文士倚筆不自得浩然棄而說劍稍習弓馬以爲文章之媒而主者急奬機謀盛循行墨上心知之故謂今士所不足非文也卒出不意而求之藝力當令初下都人士竊疑裘帶之風將詘於超距而不謂諸士取諸其身顧有以應握槊伸鉤霍然而出於是上心甚悅以五百士付臣等使試其文辭臣等旣受命私意士蹶張如此其所不足又非武也將亦竊疑翹扛之气必困於毛錐而不謂諸士取諸其胸又有以應摛華吐蘊蔚然而章蓋臣於是而知上之神武知兵也以實徴才以虛作气以武力士之所未備故猝乘之以文事士之所必守故不攻之以猝乘故盡得之以不攻故終致之自古帝王之精於韜符而善用兵未有如上者也諸士旣已感激神奮而又仰參至精法其環變苟行三軍可以無敵故臣願諸士一以上指爲師臣寡昧不聞軍旅無可益諸士者無已請卽諗之以所素守經生之義則亦有三誡焉多讀書一也勵志節二也善與不爭三也郤縠詩書杜預左傳古之爲將者皆右六經而左軍志戰陳徵伐之事不與聖賢謀之則不能多算故宜多讀書也今賜甲科稱進士儼然士大夫矣龍云始逢矜矯自貴旁塗曲竇儒生之所謹者諸士皆當守之羊祜不附中朝傅爕寧失通侯而拒中常侍趙忠曰吾豈私求賞哉故宜勵志也文武之權譬則其衡也曩承平抑武武墮今將昻之衡過亦殆諸士其務和衷無戾文吏文武不和則大功不成且不可使後世議藺廉優劣故宜善與不爭也以是三者傳於韜鈐益以計數苟行三軍則亦可以無敵今嵗且洊饑內盜竊發四郊多壘卿大夫恥之武臣不必然矣虎燕飛食而絆於時平徒悲髀肉起望堠烽則諸士之又一際也報主樹功旣有其地果欲致則必致之又何疑乎

兒易內儀自序

漢人說易舌本彊撅似兒彊解事者宋人剔梳求通遂成學究學究不如兒兒彊解事不如兒不解事也古今謡防多出兒口卽易寄靈任兒自言必能前知矣夫易固貴兒所以藏身大藏藏巫小藏藏兒筮亦聖人兒天下也天下甚危之言以爲兒爲之則可無祻屯之次乾坤此易告難也繼屯以防防童是兒此易明言惟兒足支難耳子云太元童烏共之童烏者子云九嵗兒也

兒易外儀自序

凡儀所設皆易本情當其會心覺龍馬在側而顧外之者以其假圖召策假版陳圖不免枝遊近於小道又以圖像所涉意在明兒墨守先儒不敢自出而兒得之則生戲謔所以外之也內之視外譬立閨寢觀乎衢巷衢巷蕩雜不如閨寢祕淸夫易之爲道固爲轉逐而外者也陰陽大義移而卜筮筮言取易卜言不取易而亦曰易爾其外至於風角鳥占靑烏祿命亦歸易焉其外至於博奕之戲範圍錯綜亦歸易焉天下之敢防用易如此然卽以爲非易所有又不可也

兒易內儀以說

三聖人之易斷於孔子三聖人治體孔子治用治體握規治用握矩文周以前人皆任質明量取乎易者槪必君子故貴以其圓神命易使人知化至於衰周權智日出苟使易兩在遷流則大賢大姦共用易矣大賢大姦共用易卽必有非易之易起而亂易者孔子懼夫圓神敗易故尊典常矩易使方分設六十四者卦執一徳循能責用猶官畔然故大象之曰以者言乎其用也孔子用易如丹制汞使就財實用豫治樂豫盡卦皆歸樂用革治歷革盡卦皆歸歷用師萃治兵師萃盡卦皆歸兵用噬賁丰旅治刑法噬賁丰旅盡卦皆歸刑法孔子之使易也器之易之應之猶響也觀其周綜卦徳博串彖爻疑有神靈通乎夢見此由孔子制思微密誠察而其辭體要執術馭蹊斷以數言包囊全卦譬晷一寸箝攝千里夫子之文章其才大力多然也我不敢知曰文周所謀定由斯義而自孔子用之何必文周不爲此謀乎是故學易者不可以不明大象離象求易卽力竭而思不得盡矣夫易者千世學者之所聚爭也聚千世之材爭立一易寧有正易乎而又以抵程朱之巇爲有罪今取諸孔子之義明不敢自用才以庶防不謬於文周而挾孔子令程朱程朱俛首矣是故其道得明而易行也

選丁卯江西墨序

系今文於時固以變之道與之矣今文變則愈今𨿽邀龍馬之靈役典墳之气使倉氏兄弟屈曲虫鳥錯然而書之亦愈以明其今者已也故極今文之致爲之三年則未有不腐者豪有力之士愧之以爲是不可循於是乃棄其衡斗而舞帝江之干戚爲此者其道足以亂天下而其器大毒天下飲之適如耳於是司命者憂焉以爲非其人彊魄則不能爲也乃大索其類以厲誅於彊梁而鑱其血性爲此者其意欲以治天下而其器大毒嗟乎操兩毒之器以共制一文章世豈復有文章哉故吾於今文則有二懼焉毒造於豪有力者而使庸人承其禍此始懼也毒報於豪有力者而使庸人首其功此終懼也夫庸人不能自救禍而與庸人圖其功𨿽更千世未有能成者矣王尊曰賈人百萬不足與計事羅紹威以牙軍驕盡殺之而所部兵羸不可恃則大悔恨植其名而不足以著物貴其體以犯天下之不服則其叛之必速是使天下之二毒者相伐無藝也吾於豫章憬然欲變之矣然吾欲變之而不敢不握其才管夷吾欲變齊則握髙國趙武靈王欲變騎服則握公子成髙國公子成者齊趙之人之所大服也故吾爲之制奇平華朴四网者不脫一面也然吾必一一吹之而察其才自吾之意以爲察才之法存乎別贗夫文章之有道者牛蛇無禁而黎邱不可尊也黎邱之穴破而四者之才乃始退而各守其宮子產曰有歸則不爲厲故文變則可歸也歸則不厲不厲則其才不疑其才不疑則其體立才非一的之招體非一韝之鑄也奇平華朴苟皆以其才爲之則其於體均有矣使四者各有其體則文之體正天下有此四正者則天下之二毒者止矣是故鋟其文而告天下以其故然天下必知吾爲豫章言之也京房考課之法當時第使得行之本郡夫不憂其身之不免而憂考課世固以京房爲愚人也已

南雍課序

雍制之可尙者二不使士自爲功不使士自爲命也不使士自爲功者勤鐘謹鐸規蛾子以帝王之物天下於是不貴其家之縵弦而尊國之鼓篋夏楚不使士自爲命者日考月較以窮其情士不得鳴一日之幸天下於是奉理叛數祠才而疏福神故昔者髙皇帝之意以爲鑄才必於太學而今罣於桑孔治財之謀顧有不然者是可痛也今士旣策名甚驕其誦讀而天子則不之信卽一日功見譽流而天下或終疑之謂其幸與福會爲今之才者惝怳而難恃如此苟必歸教太學還其本鑄久任師氏由誠盡材切以性命湛以經術實以干濟華以文章不出十年將相之才可手掬而得矣自余從侯先生後咸股執隨鳴叩互遁然卽以先生之爲教至於疲鑪竭薪顧亦豈能信其中遂有將相才乎余故以爲非自上更始大復髙皇帝之制而厲誅桑孔則不可得爲之也今其可得而觀者文章一端而已矣刻南雍課選

翊富倉書自序

或問恥曰人不能自食而倚天恥也鄕之人不能自食其鄕而倚國恥也今嵗大祲民多死徙於是公私上下皆以成周委積之義爲當求其當事大夫規宏經逺悐然聚而謀其大者以求儲於官元璐繭存城曲以拘墟之見退而與其鄕之士大夫娖然謀其小者以求儲於社乃稽古社倉自隋開皇之制以及唐宋戴冑王琪所條參之伍之要皆有未協者以其資計威教悉仰朝廷蓋非鄕之自爲功者也鄕之自爲功者古今惟考亭一法觀所行於崇安之開耀鄕者綱綜粲然化裁道盡矣然在考亭自爲之則良他人行之或敝繼此眞文忠行之武安亦良其後人踵爲之日益敝考亭不曰里社不皆可任之人乎所謂可任之人者能人義人愼人信人廉人天下苟不得是數者之人昔之碧血今爲冷風悲哉法之倚人行也爲法不能制人必行而倚人恥也元璐之法察鞬首機欲使𨿽不得數者之人而亦可不害則有五道焉曰托卑托卑者何也夫托尊於官卽廢興由官官𨿽賢三年而權盡崇安之法之所以不復者亦以其後舉倉歸官耳今以土人世其事以中壽量之極其身三十年其子若孫親見其事習其所持各又三十年是則百年常在望也百年之法以官守之須三十人以土人守之父子孫三人而已家無繁令而安裏有多言而憚此爲𨿽不得能人亦可不害者一也曰居約居約者何也千人之聚有田者常數十人若以王戴之法畝責輸升是使數十人共執倉命也此數十人者必有數鵂焉必有數蟊焉今約之五人則尊俎揖讓定縱堂皇者五人耳其千人常在堦下其數十人常在壁上謀靜而專志咸則鋭此爲𨿽不得義人亦可不害者二也曰絕累絕累者何也劉晏以假貸非福靑苗直以貸禍卽崇安良法後人敗之拘催不堪咸以咎貸是故以粟貸民求息則粟有再死民亦有再死民頑不時歸粟粟小死嵗大饑問諸鳩殣粟大死以法治民頑民小死春散秋斂五六月間價踴求粟不得民大死今就糴徴利以平爲功金粟疊處不離其據此爲𨿽不得愼人亦可不害者三也曰制欺制欺者何也大嚼者咋斷其舌左手持鍖右指愓血一身不可自信而況於人乎故鳴鼓𨿽公不救往過要鼎𨿽薄不形來愆今質入谷出以鐘易石是使受者不私私者不負驥駑同櫪不見驥亦不見駑夷跖並防不患夷亦不患跖蚨飛來去倚枕聴之周鄭交質之謀而有邃古結繩之化此爲𨿽不得信人亦可不害者四也曰藏富藏富者何也過府而防指者希不有盜心執炙終日寧當不知其味乎寢處京坻而我無與焉不及十年庸人皆倦矣今以爲其家之肥期而歸子旬而歸母后乃盡子囷子凡谷六千石受息千二百石計上田嵗入谷五石千二百石則凖上田二百四十畝是則五家子孫世世之業也富此五家而千家乃不饑食五家於倉而倉乃足千家之食自抱其珠誰得脫者此爲𨿽不得廉人亦可不害者五也凡此五者皆古所未嘗謀自元璐以意創爲之妄計𨿽甚淺疎斷可百年而上因著爲說以諗同人今饑民習賑等於驕子更一年不登誅求富者必立盡此云翊富是爲富者策救使不得貧耳至所寓意保甲鄕兵云然者安知是倉不爲武庫耶或疑此法終難行者固也當考亭始議社倉時呂東萊規以任所難任恐不成功朱呂且然何況今日𨿽然請自隗始夫眾不可倚也自爲之法不能身先之而倚眾恥也

治社八子集序

今天下多事天子急救亂使天下郡國之民團結保練戶皆可兵人期能戰以爲如此足以制賊然臣以爲由其道可以得卒不可以得將也盡肉食之謀皆一卒之任若夫死綏制气之事惟士爲能士所持惟文章而法亦團保墨兵筆戰因社爲肆是其所制將者也然而今之人不以爲貴非徒不貴之已也又歸獄焉以爲其習致衰其气召亂篤古之士戒心驪稷彊者捲堂弱者閉戶魏子子一願一灑之乃集其朋大治觚槧號曰八子章鵠示人其法元究天人髙舉禮樂敷算兵食鉆祕韜符時或悲歌小形涕嘆風論四出褒譏霍然或懼魏子曰子其危乎魏子曰吾何懼吾父死於是吾兄死於是也而其朋數子曰建安七子之才而學道者不尊之由陳思之無義父兄耳若以魏子父兄之義收召聲類以極其材於應劉諸子何有哉余聞之气汗縷縷出於冠上嗟乎居體致用以爲之文章求聖賢之心以謀富彊之事未應一命而爭致其身循此之情授之笏必擊賊予之五萬師橫行塞上矣今求天下之鋭於鄕兵里甲而不知文章之社之有將材是則田鳩所笑不知適秦之路乃當由楚也天下之文章議論皆非一人可持朝數人謀其忠孝不可曰黨社數士治其文章不可曰亂小人無朋下士豈有社乎

倪文貞集卷六

欽定四庫全書

倪文貞集卷七

明倪元璐撰

序

方正學先生文集序

古今大忠自楚三閭至宋信國未有不盛爲文章者也文章之力貫道道立召才才聚天下無骨畏死之徒定不能爲之聖賢盡性於忠孝必立命於文章我明三百年莫不以方正學先生之忠爲出三閭信國之上顧未有能言先生之文爲是離騷正气歌之所不及者是未能知先生者也孟子曰我善養吾浩然之气當先生遭遜國之難九死不悔蹈刃如飴非所謂養浩然之气者耶顧其生平論文亦曰道明气昌則文自盛今試取先生之文讀之嚴茂髙典則亦遷固華雋周贍則亦枚馬幽仄翔舉則亦仝賀充朗流逸則亦曾歐然惟本乎理充乎气而言之長短與聲之髙下赴焉其質熊熊然其源汨汨然色正芒寒令人望而知敬則先生之所以爲忠卽先生之所以爲文是謂集文大成文不在玆乎南城張君廉健尙古幸宰先生之邑得以大聚先生之文攟摭類次刻而傳之惟恐失墜其慕義景賢興起教化之志迥出於俗吏而余姚盧某者撰次先生年譜搜括遺篇勤勤然佽助張君以闡揚風勵爲能事合並書之亦以勸後之人焉

孫督師撫秦四錄序

四錄者白谷孫公傅庭撫軍關內奏績對揚之書也曰鑑勞錄曰淸屯始末曰練兵總錄曰省罪錄以眾勲示賞而不足者以一言被罪而有餘媢嫉之害始中於正人而終禍於邦國可畏也方嵗丙子公受命撫秦海水羣飛蔓荊載道標無勁旅廩寡宿糧談兵之家莫不徘徊審顧需剖將來公投袂而起慷慨無前率未練之卒出百死之計不旬月而禽剪渠魁俘獻闕下大憝元惡相繼伏誅然後退而淸屯以裕餉募練以彊兵旌旗所指凡夫名異號之防莫不投戈解甲非竄則降再期之間境無鳩眼公之勲亦赫矣天子嘉之屢詔懋賞而武陵之忮乘間竊發因其灰心引疾坐以誣罔無將幽系請室罸行賞稽時論之顚無若此者然自公去秦而防日滋橫上益思公乃召公於圜扉已使督師七省時余在司農備陳末議請行營糧糗從軍所壁就近輦輸俾無反顧及公率師出關分道進討自將大兵繇閿鄕寶豊進擊逆闖頻戰頻捷克復日聞中外相慶指顧蕩平乃天吳恣虐七日其魚舉近輸之粟皆斷阻不前士馬並困不得不退保就食而一軍之卻坐誤全師賊反乘之因而潰敗夫可進難退見幾而作於方略初無失也斬帥餘威振於戲下於法令非不伸也然而一潰不復支者莫致而致豈人之所能爲哉當公撫秦時盧公總五省之師洪公督三邊之士三君者皆人傑犄角辦賊賊勢日衰使久任以竟其績何難坐銷戰气亡何邊疆多事武陵悉移三君北援尋復以盧督宣大洪督薊遼公督眞保棄習徑而卽晦室又重掣其肘致盧洪軍潰身殱而公以長系獲免說者謂天假武陵以存碩果使収功於防谷然以僨轅墮甑之餘爲滅竈更燃之舉公能畱其身於危疑刀鋸之餘而不能伸其業於仗鉞聲靈之日悲夫余與公同膺環命並佐中樞嘗誦四錄於木鳳之日輒欲弁其簡端會軍書旁午援筆輒投今解計歸講不忍以心許之言負吾死友爲敍梗凡以揮宿涕然昔之所欲序者四錄今則並序出師俯仰之際忭恨懷後之覽者其將有感於斯文

姚孟長翰長代言稿序

夫雲霞者非天之爲也山澤之气蒸而歸文於天是地之忠天者也後王法之以使其臣子代爲君上之文章宋人曰得知制誥一日足不恨當宋之時環玦云泥皆厪書命道總褒誹其義則史今言絲萃於旌纁字衮依其鞶帶無譏有奬以明至仁且夫遇物稱佳敷歡四座毫毛茂茂化爲醴脂此气士之難居者也以孟堅之才爲其大臣上哦主徳猶病吚優今使天子執平交之分湧如泉之辭媚於卿士不亦悖乎是故觀夫百爾之道察其難爲無如視艸者矣而以姚孟長先生爲之其難益甚先生之爲難者二望峻而文行逺望峻則今之人必以其言爲山龍不得則怨文行逺則後之人必以其言爲蓍蔡不核則譏近怨逺譏此二者不兩弭之術也故使今日以是事命某某必辭而先生居之夫先生之居之則亦天意也往五六年間璫禍熾興醜徒干紀淩撼椒庭冀離肺腑黨鉤正士不漏平原禠脫纓組如風擊萚北寺塡溢踵不得下戎行牖下等於三山天地旣防陵谷將變聖人乃作行其大僇氛盡旭出道介長消奮椎黨碑極命輪轂萇宏之血祓以膏蘭胥靡閭氓悉還車服號綍並汗木鳳爲疲而先生方召自英州再升玉局聖人顧之貴其峻整以爲精微前坐賈生側陳裏革進則資其甘盤之學退則役其燕許之才先生於是奮筆致能體天貌物章霆露之功別愷凶之道表方中之晷揚大來之符引伏戎之憂厲揚廷之義著首肱之愛呼敬應之心發言如雷軯訇天下若此者非先生孰可使爲之乎先生之與聖人通徳譬水合雨而冠領正人引衾發气如芝荃之並馨斯能鼓吹大謨靑黃羣直𨿽或光回綺合小命春華而義須鬇然搴壯岸出史狐之能於斯不墜矣昔蔡襄之謌景祐陳瓘之論元符非爲巽牀巫紛歸榮一氏之業也以先生之鯁固多怪少可使修譽命之辭適及泰徵之會嚶鳴之求托音節足故曰天意斯不誣焉子瞻縱筆一世惟爲五銘先生典制二年亦不盈牘端人之心可以知已詩曰倬彼云漢爲章於天又云防蝀在東莫之敢指防蝀之與雲霞豈得無其辧乎

黃石齋史公宦稿序

鉆串六經役其魄體以爲之舉業使膏粉之容化爲鼎气自二百餘年來未有能爲之者而石齋始爲之自石齋以其文達而天下於是跂然搴裳從之顧其始天下以其學不能爲六經苟求六經卽求之石齋旣復數年乃又以其才不能爲石齋苟求石齋卽求之六經當此之時天下之膽決猶秋蓬也俄不敢六經而敢石齋俄又不敢石齋而敢六經以才則不能有其學以學則不能有其才小者肘見大者躅絕此固石齋所當閔痛爾石齋處承明著作之廷而求經濟之道其於時文猶老婦之厭離柘枝也而今忽自意至爲文二十五篇出以示吾自吾與石齋交每語移日欣愜契會少所擊難𨿽然吾今聊復難之石齋必以是文章之道可治天下故矯爭而上自宋而唐至於漢秦猶未已而吾慮天下之者其心又以是文章之道可治石齋倘天下欲以文章治石齋則其情必流逐而下也夫漢人特不貴子云唐則大笑昌黎宋之於子瞻遂欲殺之矣必以石齋之才爲其漢以上而今人之情無有其宋以下者則六經之治文章文章之治天下不出一年其功盡見顧吾今者見形而心怖甚則何也

黃白安侍禦奏疏序

夫層垣識洞寢石誠沒故市竭呼而非謂俳極啼而不哀何則智不燭機則意南無致飛之則道存謝責則宜下有不登之音故使薛廣鏡曉人之情則气淩平仲谷永去懷邪之意則辭敵長沙夫篤時者夏迷遊光者春咽驚飈者秋黙悔革者寒號是以多舌無誅側想枖童之世烈腰齊墮疏觀曲女之城斯亦悟士气之所歸知嘉名之有敗也若乃晶襟擬鑑藥口羞瓶休則鳳噦崗崇揚其節足奮乃虎爭殿重剔彼夔睢法巽互輸唐炎並伏漢相之一言起寐唐臣之十漸危明有足貴矣測諫者之所存亦何能之不蓋以議埒史則領其三長以權凖相亦綜於五視故可以汗靑竹而爲光餗黃鉉而不覆也屬以髙閶授斧函關跂靈發七十諫書之函飛五千道徳之气欲使賈言失至陸語隳新夫苟讀周書宜削陳羣之艸而忽傳洛紙可知江尉之名爾

楊伯祥太史稿序

當十年前僕俯首爲文卽意至才起回視棚架復疑不可自以半生精气爲帖括所拘持每向人云熊狼之罣柔繩何時出力乎當是時天下之禁以爲作古一字如系石鳥羽坐取不升旣數年而格理驟變體經切子遡洄取難自僕視之斯亦熙景之明徴文人之巨力矣然而今之論文者焦然引爲大憂夫立於典墳以觀今之舉業其爲道理非竪亥大章可得窮步也以其東走日下積漸爲後之不可知則不憂以其淩宋蹙唐意且噩然不屑漢魏者何爲獨憂之且今文之可譏者有四而今之人則皆不能察之戴髏爲頭帽通八寸傖升食店鶵爭上風此四者蛙紫所歸疑弓玉之大竊也其與今之眞能經子者分胎別體有如馬蟇而論者必云沆瀣之道本諸一气又可已天下之病皆在於不審眞僞不審眞僞則作者妄作議者妄議苟不辧子則必中苟不辧則必刃子子相戰政刑無章使世脊然不得平治非是等之咎誰咎哉自僕之見以爲天下眞可以文章之道治之也九府之才三年𨿽盛肘跨及者不過數人當璧壓紐一士而已尊此一士以召天下使共學之悟其所至正變近逺以求至理博串羣言正以仁義金石鼎尊滌其粉气胸貫腕彊頭脊俱起決鋭致功而爲經濟天下之亂庶其豸乎於是刻楊伯祥稿

吳澹人庶常別言序

今之爲文者不稟法古人而自不見性三年一奉新貴資糧厞屨皆於是乎取之割席帽進賢冠爲之疆界有如鴻溝如是者文常爲客擔裝俟時風利帆舉翔然而別是其常也若澹人之於此則有不能澹人之爲文章法必稟諸古人而自見其性夫古人之法則旣千年文人之性則亦千年而極澹人之身不過百年耳如是者文常爲主故使澹人焚筆硯則已不焚筆硯則自始學爲文數十年以來之文心棲其胸指與俱寢興𨿽以管寧割其傲席溫嶠絕其忍裾李陵蘓武連袂而哦五言王維孟郊比喉而唱三疊猶不能以饗之軷左激其逺遊也是故澹人之曰別者虛言也然而吾能實之今問澹人當處雞探防揣摩期於必得富貴及其棄置情懷作惡如刀割傷此二念者澹人有之乎如其有之則在今日可以別矣且是二念者席帽猶可苟進賢著頭而縶之維之逍遙永夕則使其人气不守身骨不扶肉皮離其面心棄其胸浸假入於非人是豈可不與長訣乎澹人曰生來墮地於此二者自不曾逢亦不必別𨿽然以種明逸之幽貞及旣貴乃爭田宅吾寧爲澹人防不速客若澹人之爲人淸至孤引吾之畏友也鵠遊燕宇誠心愧之復何言哉澹人初名天臨入試乃更名楨當闈中牘具覆發主者心冀知名如卜聴人懷鏡入市幸聞好語者時有聲譽則相叫歡及澹人名揭眾寂然余色頗愧食已忽予年友方書田從西座隅離席諗眾曰吳楨者華亭吳天也眾乃贊噪向主者舉手賀得人此大似髙適等旗亭貰酒時固亦當傳耶

王謔庵悔虐鈔序

謔庵之謔似俳似史其中於人忽醴忽酖醉其諧而飲其毒嶽嶽者折角气墮期期者彎弓計窮於是笑撤爲嗔嗔積爲釁此謔庵所謂禍之胎而悔爾𨿽然謔庵旣悔謔禍將定須莊語乞福夫向所流傳按義選辭摛葩敲韻要是謔庵所爲莊語者矣而其中於人不變其顏則透其汗莫不家題影國人號衙官南榮棄書君苗焚硯暑賦不出靈光罷吟在余尹邢尢嗟瑜亮蜂防之怨著體卽知遂有性火上騰妬河四決徳祖可殺譚峭宜沈岌乎危哉亦謔庵之禍機矣謔庵不悔莊而悔謔則何也且夫致有詼而非謾也不可以刃殺士而詭之桃以殺之不可以經斷獄而引非經之經以斷之春秋斬然嚴史而造語尖寒有如盜竊公孫天王狩毛伯來求之類研文練字已極鍼錐正以春秋一書使宣尼騰乎輔頰豈容後世復有淳於隠語東方雄辯者乎史遷序贊滑稽其發言乃曰易以神化春秋道義是其意欲使滑稽諸人宗祀孔子耳滑稽之道無端似神化有激似義神化與義惟謔庵之謔皆有之謔庵史才其心豈不曰世多錯事春秋亡而史記作吾謔也乎哉如此卽宜公稱竊取正告吾徒而書旣國門逢人道悔是則謔庵謔矣孔子曰罪我者其惟春秋乎斯言也謔庵讀之而悚然也

祁世培司李玉節傳奇序

韻人管風弦月莊士矩倫矱理兩氏遇於塗必捽頂交唾而去今使兩手者左執檀口右操鐵肝兼寫並獻所不能矣夫文章之柔若媚狐比於巧令者莫甚元之曲子而以爲由其道之可以教忠世培則有取爾也世培心恫於時起蘓衞槁壤爲當塲之弄其蘓意微其醜衞恨切嶽氏之祠泥範武穆金鑄檜卨人之欲不朽檜卨甚於存武穆也宮商鑄之不愈於金乎故是記則祁氏之刑書也名音曰律名法亦曰律故世培之能於司刑於此可知也然世培之於古之爲詞者則有異歸焉宋廣平剛腸而哦梅花則媚歸於姿世培妍面而敷勁防協於銅琶鐡綽歸於骨王右丞奏郁輪袍領解登第歸於藝世培旣登第而聲忠影叛發其思存歸於道栁耆卿調桂子荷香致金亮躍馬歸於辠世培拈一禿節子近晶漢日逺遏塞雲歸於功且夫譜事爲詞使可歌舞其中有靈也已以世培之詞爲臠享於諸氏聰氏享諧了氏享態藻氏享華俠氏享義而用物以配之逢花則艷著酒則豪當經則法伍史則鯁是固英怪非其才莫能爲之也

王瞻斗比部詩序

現宰官身說詩則其情必出於避酸而迎福避酸者規模臺閣以爲流於瘦寒卽與其進賢冠不副迎福者以爲詩誠有識習爲丰肥華貴則其官遂亦如之也是二者之於官愈近於詩愈逺而吾友王子猶然笑之夫王子者其官可以驟貴而顧取苜盤云署其才宜在天子左右而乃樂金陵山水其詩無不通而特好爲陶元亮孟郊賈島世人驅詩以就官王子驅官以就詩世人以官治詩王子以詩治官其不同如此也𨿽然卻爲王子下一轉語詩固不在官髙達夫官西川節度羽檄蠭午而詩正淸微能爲髙士之心卻又爲世人下一轉語官亦不在詩白居易詩風流妙騁杜牧譏其非莊人雅士所爲而官至尙書少傅由此言之世人之詩不可知王子之官則豈可量乎哉

馬巽倩進士書義序

今文鶩奇如蚰徵上欲正之者矯以馴安弛波斥濤夷峯截岸面不飭銜枚無聲眉山而上無有古人成宏之間安其身命如是爲之益復磯激𨿽使仲尼鳴鼓子產鑄刑聰明之心有死不服也若乃上飛天門不見羽翮出沒龍宇不聞水聲攝汞拘砂則無火气推研引則無粉光胠篋六經贓不得迹號召諸氏名不得舉於是乃使詭質怪魁攬袪從之絕躅弗及誇父投杖小巫棄茅波旬乞哀南人不反當此之時文章之道得以大正能爲此者吾友巽倩而已自吾每言文人之心通於禪觀在彼教中亦有二端鳩摩納室食鍼盡鉢能食鍼者則亦納室隠峯倒化衣佩順體能順體者則亦倒化此亦聖賢不以爲怪杯渡彳亍奔駟在後能後奔駟則亦彳亍丹霞呫嚅大地俱響能響大地則亦呫嚅此亦龍象不以爲駑天下平奇皆出於此然而熒惑已譏狡獪或悔文章之以巽倩爲正無疑也

王芝山中翰書藝序

凡文造思不能出景猶鵞鶩具翼不能取飛也灰壤磧塲大宇重堂縫刺天地窒於堵墻文章之不能出景莫斯若者矣故景者天下之所共取也以其力則取之謝靈運知之也以其緣會則取之桃溪之二士知之也以其機智法數則取之費長房知之也謝靈運伐山辟道不景不已二士不知其身之忽然桃溪費長房坐持地脈宛然見千里之狀是故三者天下之所歸景也古之文人爲之者子云防盜而挾靈運之斤淵明子瞻防仙而飲二士之藥宋玉長卿枚乘縱莘神而佩長房之符然以爲是數子者才絕體大不可防見又以其經天之業責於今之制舉有不可也然而吾門人王子則皆有之吾見王子之所爲文標舉興會飛光致靈其法轉仄呼蹙懸燈取映召萬物之至逺盡使形見𨿽遇憨題蹇目下筆卽景下景卽勝惟王子至精能爲之他人不及也自吾以平格處王子則猶沈之耳今遇神識裒舉王子自此遂當起而持天下事夫天下事又豈傖父笨伯之所能爲者乎以王子之文章爲其政事雲開霞煥天下將有矯首而觀之以爲其誠至而靈會靈出而景臻者是則王子以其鴻雁六翮摩天取飛者矣

祁止祥稿序

文章之不治則由其才墮而體升才墮而體升者詭羮酒於太元逃燈劍曰帷匣此二托者其名大尊而其情如春冰彈指可破也夫太羮爲不味之烹元酒卽非醨之釀不味比之生物非醨防於淡水以此二者享諸眾口苟其嚌嚅唱防悅懌騰酣則亦遂可尊屠手於易牙貴汲人於儀狄然固不能則其用之文章必有不可者矣且謂過宣必敝則有取於帷燈侈割將傷是所期乎匣劍然不知畜光需鑑養鍔待剸此以諭字未落紙之時意尙包胸之會未聞至幽相察而憂照深兩敵相威而嫌器利者也則其用之文章又必有不可者矣知其不可而顧爲之者其力薄而取途於易循中慙而駕髙名以自壯旣已爲之必以笑天下之不爲此者衰狐升座而咒龍象之智爲羊鹿此天下之大痛志士所務白也故吾之意欲使羮人窮羮酒人窮酒燈者猶燈劍者猶劍則天下之才出天下之才出則文章之道大治矣自吾持其說二十年不敢以告人以爲言之天下必有劚吾舌者而今吾友祁止祥由其道則大效則是文章之事猶可爲而言之亦未必禍也止祥之文棲於奧深躍爲靈露觀其入刺然可寸計心觀其出瀉然可斛量血則其才無不致於其文者矣夫使止祥澹然而唱曉風殘月或可以歡十七八女郎信口而長吟亦可以通曉白香山之老嫗然止祥不爲止祥以爲使天下婦人知之則不如窮以死耳觀於止祥之爲文亦足知羮酒燈劍四者之才可得而極而太元帷匣之義自聖人言之亦爲多事庸人托之則大姦而已矣以止祥之才亦數舉乃售使吾言晚合然使止祥不大效者吾舌豈可得保乎

劉詎溟解元近藝序

應舉臨文欲不作第二人此無他法爲今人則求見我爲古人則求見今敵今人則務制气敵古人則務使智而已爲今人不見我無爲貴萬人之特矣爲古人不見今無爲貴一王之制矣敵今人不制气無以爭其上流矣敵古人不使智無以用吾中駟矣何以明其然也漢人命騷互通繩貫枚叔神奮以發觀濤夫當家結艱危人攢膏艶忽開良界救竭排同今目綜九七則明原乘手捫云波卽章枚馬此爲爲今人見我也子瞻歡古而凜宋法檀弓戴記鯖合歐曾表志觀碑壁藏月表譬中秉仙骨外披世衣故𨿽羣憾歸獄其文而惟咎譏時不災反古此爲爲古人見今也桓君山云新進羣麗極才竭情顧見劉楊一時變色原夫劉楊之制亦猶漢耳非嘗竄身汲冡借面殷盤而黙禁時才使自韜筆猶馬齊驟气失飛黃此爲敵今人制气也昌黎起衰防廢八代觀夫魏晉而下陳梁而上鈐情鏈義道亦千年顧尊偶駢爲愧秦漢昌黎心畏鈐錬則脫偶駢詎非狡機遮畏攻愧此爲敵古人使智也文章之情綜是四者則非偏師而握全算故必得第一也安城劉子於丁已二夘兩舉俱裒文區雷嘆然以今遇馬公神識宜必第一往予蒙者遇之則亦第一𨿽其才力得不有其計數者乎當先十稔世尙董荀劉子亦董荀而禦以遐心則生興防近此數年人矜江庾劉子亦江庾而主以成骨則出神鋒興會非匍匐之所能治神鋒非衣冠之所得攝也是故以今相之不失劉子以古相之不失時文不必變今人今人不能爲不必古人不能爲能變古人使天下神識不得不明眼亦使天下蒙者不得冬烘是則劉子所爲計數者已夫文辧元魁猶人分聖傑魁之愧元傑故不如聖文之聖者則亦有聖人之道焉亦不可階升亦不爲已甚亦疾無稱亦懷刑焉爾

劉大將軍奏議序

吳子曰總文武者軍之將也古之名將羊杜以下宗嶽而上皆多學問盛有文章露布奏箋得之馬上橫槊磨楯不假牀頭播諸文區千年可誦儒者俛首服習不以爲慙也近代則山東劉大將軍壯節精思神勇骨怒左握鈐韜右操圖史上馬殺賊下馬賦詩聞鼔奪鍪聞金作奏諸所條上凡若干篇祕邃之謀環脫罔測更復霞煥追琢其章𨿽使子房握箸伏波聚米楊修供紙馬周贊筆猶不能以窺彼囊符參其辭火嗟乎豈不誠大將然哉循此而觀斯明經緯文武共治革骼並軀文不救時由無克敵之气武不定亂由無貫道之心夫文心之所謀救者有霸之奮者也武力之所致定者有王之靜者也鋒鏑之所不能懼者其民可得而托也詩書之所不能屈者其敵不得而窮也是故大儒必武大將必文譬之陰陽殊气殺生異權而大陰必陽以殺靡艸大陽必陰則生薺麥致極俱會故曰大焉藝祖擇相謂須讀書顧戒武臣勿學書語宋之日弱卽由此爾文王卜相太公談兵苟迷羮梅誰爲龍豹今夫將者詎有卑持滔曠湫凝則兼四气動隨轉化遂通神明羽翼股肱以應天道智仁廉信斯備聖功其義固精於調元不讀書何爲而可乎何爲而可乎

吳來之進士近萟序

今文之髙者根柢仁義綜絡經制體用沛然抗裁古昔循此不已日變而上精則已尊粗亦不陋也然而求者之心不厭論者不以爲正天下之意以爲是以仁義經制就文章文章以就科舉科舉所謀是爲富貴則豈有其誠然者乎若使吾平虛而論才士窮能造思揮常選特兀枯豁涸走甕擊壺當此之時殺割俱聴豈必有富貴之心哉凡天下之務爲髙文者其心不甚醜貧賤旣自孤引以爲調髙和希又矜負必得富貴𨿽悖愚不然要其求畢文章之分使名立可傳則已耳而天下以爲如此卽亦以仁義經制爲黃葉不可恃也𨿽然今士所從受仁義之談經制之論不於墳象則在典謨奇文奧章古之聖人先爲之矣必此可疑則彼亦難信中世以來率有二歸歸理廣川歸才敬仲二子之文辭其燦然者矣今不知二子所操筆覃精者爲專治其仁義經制不治文章適得佳乎抑故治之乃佳乎使二子入而爲其正誼明道出而爲其竹林玉杯出而爲其尊王攘夷入而爲其山髙乘馬則是二子亦非至專狡獪祕戲營不急也或是三者道如蚨蛇子母首尾往來擊應不可離擘耶神仙之業或在鑪鼎鑪鼎所求一以爲精炁一以爲黃白一以爲服食及其日至皆熟也夫以爲黃白服食者神仙所不爭則何不滅竈毀器開目而存其黃芽息吾奼女以爲黃白服食者是其至粗亦何以如相要期循侯齊出乎今使世人而爲神仙之事爲其黃白則必貧爲其服食則必死無其精炁則亦不能有其黃白服食則是三者不可離擘亦若蚨蛇然也吾友吳來之之爲人體立骨隨義起气出自其楗關足不窺園別天下邪正如察燭黝皓時每靜居爪畫穴被吻聲鳴咄皆天下大計君相所憂其文孤岸包舉奧棲董帷美敷管錦體用之言斯已至矣然其文卽至亦豈能有加其爲人乎來之爲吾言吾或念作退思自立進思致功以此臨文卽得精微當吾臨文意得回視性光湛然亦益洞世務由此觀之辟召之變爲科舉科舉之定以文章非後世之聖者則亦不能爲之也今多設防欲使徳行制里治行制表不知是二者文章之力皆能取之有不能取抑其所爲文章不必如來之者也苟文章不必如來之者吾疑其文章之不暇而暇疑其仁義經制乎哉

王甥爾式時文序

予以文章交爾式三世向者水部先生之於文務爲靜微其臨文危襟植覩神儉體安爪管相摩黙然忽舉司馬公務爲矜岸其臨文防手飛眉裾寛帶廣吟嘯俱出曲盡猶歌餘父事兄事遊二郤之間筆朋硯徒旬必一集每相其須情鼻采卽知意思不待文成悉已契會因是道合與爲婚姻時爾式生方二嵗未可斷其能文而予謂可妻也以是祖父文心所蒸足才十世況一再傳乎而其後十年爾式果以能文名爾式之於文特務爲淸逺湛深其臨文眉十數蹙已卽有陽气浮於大宅棲翔不常防包祖父裏中謂之才士維予亦不以爲誣也讀書足不窺園今夏以省司馬公金閶境上裹糧數百里顧念三吳之間多大儒哲匠請得操文二十篇廣求鍼箆定勝閉門造車時余喜曰可因告爾式文章欲一日名天下亦不難但使臨文情見靈生卽其才自極耳二十年來文章之道則已三變初變爲董戴再變進爲經史三變又退爲成宏此三者皆可以霸顧必皆以有其情靈爲佩符當璧否皆蛙紫是故今之尊時與攻時者如兩兒辯日各循邊半無有是處也子行矣途覲司馬度亟問子三年進退如何而三吳之間大儒哲匠有揖子升階者請必舉似吾言倘云不謬卽可歸而求之矣

林令君行業序

使天下性命之士治文章文章之士治功謀則天下之文治武勲俱出矣西漢儒者膠東執防以其仁義元黙謹循性命而其時之奧文奇字則必歸之長沙家令以其達明悟極命菁華而其時之經畫智計則必歸之是故西漢者人材之薈墟也顧人皆知西漢之材文章而外又有其武功吏治而皆不知西漢之武功吏治本諸儒術儒術本諸文心以此尙論古人何如勿論乎林侯春之蒞吾會稽一日而人知其徳三月而人見其才五月而聞誦之士皆思學爲其文章林侯之徳靜誠凝整章爲道輝如日麗天肝面並列其體不易其神不欺是故一日而卽知之也林侯之才慮而後動不言所利批肯應射歸於靜安其足不髙其目不瞬是故三月而皆見之也林侯之文不與時爭我法自貴寢處先秦呵噓二戴其襟不閙其脈不張是故誦之五月而後大服之競思學之也嗟乎會稽人士之志气一旦矜奮皆務爲林侯之文章是則福徳在越六千君子其將再霸矣乎夫吾會稽者其山秀華不必峻極其水明澹不必窮深其人磊砢英多不必以矯尾厲角自矜气節顧吾猶懼其拘墟而處於蓬艾不可不以林侯之文章治之也苟使會稽之學盡化爲林侯之文章卽林侯治防稽之事畢矣

陳再唐海天樓書藝序

今人之爲文章皆不極其才而趨易卽使極今人之才至於殫鈞竭薪然不能難也夫文章之事欲求其道則不可得離其器今時文之分肢配股擬纖似復者其器固然等於鼎虞祖宗之所奠也破先民之律度而自用其才則有才無法自間者漳海萊陽數子力致其沈而其情類子而士之趨之者不擬其沈而擬子夫用古如懷逺人可使其夢中神合不可使其白晝形見魅出畫師貌人者貴能發其河山龍鳳之姿而不失其顴面口目之器苟使範山模水以爲口目而施苞羽鱗鬐之形於其面則非人矣取諸非人以爲其人之奇貌此甚趨易而不能爲難者也陳再唐使君之文行世旣五六年大都湛深標舉自積思詣至之士不能測以爲畜子包經望塵欲走而初學防識皆能知其爲時之可用守之不去蓋深人不敢以爲非道而淺人不昧其爲是器故其爲文甚難而其才極也天下之才極於火與鑑火附薪爲光而滅薪無用物之迹鑑肖人面而不爲人面有守器之誠故二者之道可以修辭而宰世使君宰東甌效而更宰吾會稽迹其治行緯之以章察類史嚴挺類諫剸劃類將調宣類相而經之以樂只不離其民父母之器是公之爲文與治並爲其至難者也石子中玉等誦讀久而發其光懸公文國門告其黨以文章之難如此公云漢爲章而諸子能明其作人之意是有韻合且夫負志之士以文章之道求公則豈有可得而陽鱎者乎

倪文貞集卷七

欽定四庫全書

倪文貞集卷八

明倪元璐撰

序

賀趙明宇巡撫晉大司馬序

我山左一區歷世共奉明脂怒觔扶其大脈者也然以宅圖言之漢唐宋宅雍洛而我宅燕則已異矣故以山左之噪被於雍如喝左耳不必墮其右聰於洛如擊齒及舌舌掉可避也於燕卽如按肩者頭不得起夫元亦猶是而稍殊焉元郛山左而闥盧龍我固反此矣且元之饋仰海而我專仰漕仰海則山左處臂仰漕則山左處喉者勢也往者天下之亂多起靑兗動爲妖弄孔孟坐其上而張角韓山童唐賽兒輩燈傳如此日者壬戌之嵗徐鴻儒飛一瓣香衡眾百萬蜂拚蟻結奪城邑盜名字時方左怵籬風右驚壁雨而火發自其中庭中外震恐予憂宗卹緯旣兩有之而抱危者二焉倘使賊釋鄒滕不攻疾雷趨兗振塵可下據濮有曺雞連汴孽西斷淸源南塞溯海又以十萬綴於武定遏薊門之衝我援兵不得出涿鹿大江之粟不得入淮徐腰絕膂分全齊非我有也其次則並眾襲有萊陽負海爲固我亦坐困二者幸不出此然遲之將必出此者勢大則握鋭時久則豢智亂人之檣豪雄所托載者也於是大司馬趙公仗鉞玆土則三年矣元老克壯丈人以貞霆擊飈驅層圍解鐵迫脇山鹿束於篅笯用使毒獅失據詭錫墮靈不度五旬執渠以獻昔者張角已灰火傳波渚山童旣柞蔓發劉林斥蠁批萍應手旋合未有根犁株絕若此蕩然者矣當是時天子爲之歌彤弓曰汝作朕司馬階於三孤延賞世世夫天子以爲扶肩樹臑是使其頭不下控也而或曰防未雨不戒格白徒不武夫廣教召徒結積數十年此必決之勢矣毒蘊於中善治者厲劑攻之使散於肌節不然不潰腸不止而曰白徒是畏虎暴衢不懼狐怪其室也往代之禍什九中盜一中邊耳靖康何局尙延十葉揭竿之呼大命隨去秦漢可知已故徐賊之禍其難倍於黔蜀且夫黔蜀之貫气於山左猶一縷也今山左之息微微公在中樞猶當引爲本計在還其所爲明脂怒觔者而已

賀王符禹中丞晉南樞序

山左之罣於妖難也岌乎龍蛇之紛蕩而走陸矣賴上神武發其聲靈知人善任連獲虎臣初則大司馬趙公載斾而抗稜於前旣則今中丞王公秉鑰而見休於後趙公定亂之才健奮以耆其功王公安人之略沈幾以作其敗何參相屬淹琦並歌要以坎旣平而置叢道已濟而喪茀王公之時則有未易者矣夫病疽者毒盛內攻大命將撥彈剉之施快其一決迨毒出病已息微气索余蠱之威或散肌甲虛中弛扃邪陰竊發剔之精銷豢乃蘊孽斯則圭鍼之所以處鈍兪跗之所爲若怵也故以鯨鯢旣蕩弓矢旣櫜而任者之難則有四焉京觀之崇澤殣亦量弔戰場而欲慟賦蕪城而足哀新丰之未可驟規難一也訛言莫懲驚魂猶蕩築城駭南詔之騎持槁行西華之籌顚濤之未可猝平難二也邊關之饋徵米粟於絳河輶軒之蹤責資糧於楚館眢井之不可得汲難三也方勝之兵一日免冑則民畏賊已勝之气日日擐甲則民又苦兵危關之不可得寢難四也此四難者修廢之功勞於辟昧綏愚之術艱於擊彊掘鼠之供費於牛饗防下之情紛於慮敵然而自公爲之旣勤止矣條廬策井以定其棲區塍理陌以修其業收孥引屬以萃其類請蠲丐賑以蘇其息簡將飭士以壯其衛申紀嚴律以明其制左握芒黃右操鐘乳毒亦旣盡脈亦旣起於是乎鴻羽解肅鷹眼化憎流者以復居者以輯靑燐化爲白肉赤地載其黃粱商旅之赴其塗者無喪厥斧賓客之宿其傳者有授之餐視履之模還其有蕩冠帶之勝起其大風矣昔魏博恢旣墟之城涇州歸已逋之戶濟屯之功不其然乎當公金城圖上之時亦有武賢異同之論或主大招流亡而歸其業或責窮搜逋賊以致其誅夫叢雀已定而召鸇致爭風鶴無聞而望鵶駭敵故眾聚則不可麾兵出而無所獲斯咻者之害成非公之所任也然竟以公靜安有謀轡銜無失故𨿽小沸洲渚不至連山此予所謂安人之略沈幾以作其敗者與斨斧在東二年天子嘉之擢佐南樞使觀大江之風察大本之地然且促召公矣自予素知公孤騫之節喬松絕援嘗昌言於朝謂公必辦賊而至東土彌嚴一介裴寛之鹿瘞於中園苟晞之牛不走都市靖共爾位屹屹而已夫骨立則失其程李道光斯誓於馬羊自負志之士赴功之英未有頤觀股隨而能成其務者也公旣將得代其部吏藩臬諸使者共徵詹詹使揚其伐予不辭固僿操莛發鐘亦猶是我東人章甫所已哦衮衣之習唱也

賀許平逺兵僉晉督學序

天子禦極十餘年間任才求功道亦百出矣辛壬之際天子尙文許公應時飛苞躍采雲霞蒸煥河無竭源當此之時天下之文皆歸許公天子曰都可使治賦廼畀之節俾鎭甬東已庚以還天子貴武許公受事抗稜執律雷霆嘽啍海無沸渚當此之時天下之武皆歸許公天子曰都可使治士乃授之衡俾量全越嗚呼天子之用才神明若此者非聖人孰能爲之乎昔者姬公明道使制禮樂禮樂旣定命以東徵東人歌之曰旣破我斧又缺我斨畢公知兵使爲司馬司馬旣效屬以訓典康王誥之曰政貴有恆辭尙體要甚矣周之盛王用人之明也用其臣精微之心以除定亂用其臣貞栗之气以範俗制辭是故戰必有功教必有造今天子亦不貴以武士治武文士治文前用許公以其儒者後用許公以其師貞丈人天子之心以爲文武之道如燧日之相取也奎璧比而圖書文章斧鉞陣壘錯然參居不相忮害天垂象聖人則之吳子曰總文武者軍之將也推而言之亦可曰總文武者士之師也今許公方始受命鐸雨在握莪芷未敷而某推測小明大約許公之所務爲功者二而已其精之必以其誠正之學其粗之必極爲文章之謀且夫世甚急術而不以誠正爲迂世甚急功而不以文章爲末者此惟許公能明之也昔者考亭入對或謂之曰正心誠意上所厭聞考亭不聴曰生平所學惟此四字庸人必謂考亭無救於弱宋然卽不知誠正之亦爲兵略太公曰二心不可疑志不可此言誠正也穰苴曰慮定心彊尉繚曰心動以誠此亦言誠正也夫不以太公之徒爲拘方而獨非笑考亭可乎昔者史遷思托無能之辭見於後世桞子曰感恩報國惟有文章天下皆以史遷桞子放廢寄懷然卽不知文章萬夫之力是爲功能孫武吳起務爲攻戰者也亦治文章管商務爲富彊申韓務爲名法者也亦治文章夫不以孫吳之徒爲廢務而獨譏薄史公桞子可乎且夫吏之文從一從史徐鍇曰此以言乎其致一學文以治人也是故凡吏皆以其學與文治人況學使者乎今鵝湖鹿洞輟講於下上林長楊絕奏於上堯舜以來之道脈典謨而降之文心不歸學使者將誰歸學使者不正士誰復能正士者然而他人之於道不必已有而文不必眾著卽教士教之學爲古人耳許公之於道與文身之也士之學爲古人者皆得近取而學爲許公學古人難學許公易譬之貌人者立其人於前必易爲照於其仰思夢見者也是故吾量吾國不過期月文且大起更益三年將相大儒之才漓然俱出矣當是時防稽之郡大夫王公關公聞天子之命許公也奔告某使爲歌誦之言某謝不敏旣而曰詩有之矣乃歌旱麓之三章曰鳶飛戾天魚躍於淵豈弟君子遐不作人請益又歌江漢之亂曰明明天子令聞不已矢其文徳洽此四國

蔣楚珍司理奏績序

蓋書呂刑曰伯夷降典折民惟刑蔡氏以爲詰刑而援伯夷此明先王之以禮制刑也易噬嗑旅丰賁四象之設皆言刑也洪氏以爲噬旅上卦爲離丰賁下卦爲離此言聖人之以文明表獄也由此言之刑獄倫要固非法吏之所能權也臯陶之謨禹曰在安民又曰天聰明自我民聰明天明威自我民明威蓋其事民之嚴也而其制爲五刑墨劓剕宮大辟之屬深周設安忍導酷若自臯陶始者然而臯陶之爲此由其至仁篤惻以爲吾朝張羅而民暮罹之此吾自戮也吾以爲其法攸灼必使民翻然逺之懸踵莫下若張空羅者故曰有刑民之獄而無陷刑之民臯陶之制刑也期於無刑世之所爲明淸審克者無貴焉是則聖臣之所務而非能臣之所爲也以今泯棼鴟義日恣宜得邦禁大臣及郡國聴稽之吏力求臯陶之道而行之天下猶可得不亂也金沙蔣君爲李官於臺者三年旣有成矣當此之時其民之歌原田者萬大凡曰惟良其屬吏之賦緇衣者百大凡曰惟察顧吾以爲是猶區觀未測其際也始吾拔蔣君於雍其被服造次必於儒者旣而天下奇其文章以爲董賈復出以是臨政使之治民豈不有其道徳精微者乎故以蔣君之司刑聴其言也觀其行事則有五道焉蔣君曰國重徵則民多獄國重徵吏因徵爲家則民多獄國𨿽重徵吏不因徵爲家則罰不及下所以貴潔正心絕源一道也蔣君曰國叢蠧則民多獄國叢蠧吏因蠧爲神則民多獄國𨿽叢蠧吏不因蠧爲神則罰不及下所以貴著暴情見光一道也蔣君曰國尊豪巨則民多獄國尊豪巨吏因豪巨爲權則民多獄國𨿽尊豪巨吏不因豪巨爲權則罰不及下所以貴貞制气禁非一道也蔣君曰吏不能教則民多獄吏𨿽能教而因教爲厲則民多獄吏能教不因教爲厲則罰不及下所以貴通貞志類物一道也蔣君曰吏不能富彊其國則民多獄吏𨿽能富彊其國而因富彊爲才則民多獄吏能富彊其國不因富彊爲才則罰不及下所以貴大務本正謀一道也嗟乎此皆臯陶之道也禮也文明也

上虞令吳五山徳政錄序

天气致嚴而作肅則歸溫於地徳此君臣之義也舜以誅殛治天下而其諸侯揆事布教以著其善和元愷之徳孝宣之震厲自漢盛時髙文景武未有能及之者而其時最多循吏民用以安故夫漢宣之治非猛也有桐鄕渤海潁川河內之徒保障煦沬以厚施其鐘乳而廣饋粱肉𨿽大誅日出元气彌蒸其民愈附今天子明聖以精彊果遂之心滌剔天下而吾吳侯應之更用樂只以大治吾虞列國之長能達天子求治之心則未有如吾吳侯者矣夫天子之仁心甚充而靡有匱歉也而今者法紀中墜宼賊外興急兵兵絀急餉餉匱此𨿽使黃帝持繩老氏執矩不能不以嚴爲本計嚴者天子之以治吏也天子以爲嚴吏顧可寛民然今者吏畏嚴而遷嚴於民使民知嚴則吏之過也自予所見魚頳馬竭鴻嗷鳥嘵幾徧天下而歸視吾宇桑麻不驚歌唱四作故曰列國之長能達天子求治之心未有如吾吳侯者也且夫謳吟者精神之致歸也天下之治敗於讙虞而緇衣之頌夜輿之吟聖人則登之於詩著之爲教是故吾民之歌吾吳侯可得而言之矣民歌吳侯曰厥薤本撫我柔桑去其害馬馬是以臧此言禁彊扶良也曰有劍鋩如剸犀截兕有繩犁如分肌擘理此言決察也曰不脂爾躬而脂爾土不塵爾心而塵爾釜此言至淸也曰我臥於於我覺徐徐𨿽更千世無遷我居此言無苛政也曰東門之蒲其葉旎旎伐以爲鞭民生其恥此言徳化也曰鐘則以扣冶則以鎔猗歟文翁化蜀之功此言教士不怒也曰大鑑之懸孰或欺之大炬之燃孰或迷之此言握照燭幽物莫遁也凡如此者結於至誠發之無意余旣得而聞之則必正告天下使知天子精彊果遂之心托於循吏之政適爲樂只如此且夫君子之事君也乘其朝气以致功達其仁心以徧徳世固豈有有君無臣者乎

壽外母王母袁太孺人六十序

夫貞剛之气天地之所甚寶也其著於人爲義節凡爲男子而不必有婦人之態爲婦人而有士稱者莫不取諸此所以天下之庸男子百不如貞婦貞婦之道主其陰靜以奮爲陽昌此天地之備質純气非一往之槪一節之奇可得而爲也是故其風足以維世其理足以勝數餘外母王太孺人之以苦節著裏閈垂三十年餘幸得爲太孺人婿習聞其內行嗟乎中材之士安所得骨升气立如太孺人者乎太孺人及笄歸石谷先生先生篤行專讀不事家產挾策上帝京遂以客化當此之時太孺人年未三十琴鼓禍乖舟河淒泛鴟摧子室燕迷羽音荼蓼在前窞棘承後頺風恐懼陰雨漂搖天日晝昏鬼神夜泣顧復忍死撫存雙孤指掛手經取贍晨夕及孤稍長自爲之師法律詩書因才而篤旣各成振世稱二良故以太孺人爲之男子是使荀豫歸忠嬰杵讓義賁育愧勇召管謝才而其在古賢婦人之間駸駸乎與共孟齊驂敬姜懷淸而下盡可列之兩廡畜爲衙官也蓋余又嘗竊聆太孺人所教其二子者其言曰無以貧士降其志無以卑寮墮其气其教其女則曰士有諍妻豈必無違今夫志气者堅士以爲難持彊諍者藎臣不能終勵而太孺人噩然著之爲操績之切謀送門之密誡於是其長君文學得之以升華藝林矜矯自貴次公明府得之以搴壯從事廉健不撓而余婦王安人卽太孺人季女當余備員史局中多感慨指畫所形動觸威責方艸未發親朋知之者色動舌出撓禁千端安人初未知已聞羣嘩顧謂余請得一涉指歸余示之艸乃笑謂曰君語平平諸君何事須懼卽如此遂爾驚天震地豈爾輩男子眞僵蠅腐艸耶其後余𨿽由此得禍乃更相忻一時聞者並賢安人非復女子誠不知其教之有由來也太孺人之教其子爲男子必不敗之以婦人之慈教其女爲婦人必責之以男子難能之事嗟乎豈不誠丈夫然哉於是春秋六十凡宗婣之揚觶而言者皆將舎貞婦而稱壽母以爲歸貞於太孺人將必有恫焉懼傷其意余曰不然易曰苦節不可貞蓋言其心之以是爲苦則貞不得成今其節已貞矣是必其心之甘此而爲之也太孺人旣已往否來泰而又舉其中心所甘者推端理緒而陳之此𨿽使雙成奏笙其前禮珠颺歌於側睍睆好音詎有娯於是者哉且夫天地之气莫不以其嚴蹇爲之凝翕彊忍握固所以長生老氏以爲舌存齒毀不知其肉殤而骨壽也詩曰如松栢之茂如南山之壽蓋言貞恆也不知其貞何由知其壽乎

倪文貞集卷八

欽定四庫全書

倪文貞集卷九

明倪元璐撰

墓志銘

封少師兵部尙書仰思朱公曁配贈夫人趙氏合葬墓志銘

夫淳龎之气近福英達之分依功功者積情之爲福者因性之報至人治一室而吉祥止教一人而勳能畢蓬駕連道室畬貫謀外蒸同風內諧齊徳世儀人瑞無若朱公公諱璘字文玉別號仰思越之山陰人其先積義代有聞人祖篪擢甲科官監察禦史父以京爲桞州郡倅攬轡慨然之气飲泉不易之心循職致能亶其父子桞州生二子公其冢允也生有異徵弱不好弄讀書彊記等身十行江夏之號無雙童烏之年九嵗十六補弟子員十七有室公旣靜專遂迷馬足廢其家轄而鈐文心鉆厲致精名傾一郡八舉不第羽丰而鍜玉之爲石淩陽無衛足之智馬之責牛孤逐有傾筐之感公乃喟然而嘆曰嗟乎夫文章以瘖爲徳時命以抝爲權瘖不自理抝不人聴然則妍惡於誰其正窮達何爲可爭乎蓋至是公且倦遊年逾五十是爲萬曆二十年嵗在壬辰季公少師遂以茂齡成進士公欣畬獲有悟張弓因棄儒冠罷摩烏燕於是搜狩墳索之田遊奕儒兵之阪醯醬百家之爼徊翔二氏之樊離剔穿串比類連徒五鯖七襄畢竭調纂遂成浩帙藏之名山暇或賦詩陶陶簡簡讀詠而外無有憂謀原公之意以爲嗣者之才能貫其道衮褐所不相譏則功言可得分取也少師以命世之才無塵之體自廷尉郎出守嚴都洊更藩臬率多異政振柔宣隠決蘊灑煩左綜文條右握武紀平江之梗徒定以綸扇遐嶠之窳質載其鑪錘公時禦板輿日形庭立當戶抱嬰則申害馬之誡畏明遏虐則詒拔薤之謀纎媚在傍則懼之以手目嚴貴在上則振之以須眉自少師之爲吏二十餘年治民臨戎下交上事不競不絿不茹不吐名興節舉皆由義方於是天子以少師爲能擢爲四川右布政使當此之時西酋奢氏作難賊帥樊龍及其弟虎戕殺大吏攻墮名城師雄一吒以沸綿州李順四戰而撓劍閣逺近大震幾無兩川少師時以對揚輯瑞爰方啟行聞變回馭嬰城固守且保且鬭窮勇萃謀旣三月餘賊遁圍解防詔下卽以少師建節成都大聲天討卒獲厥醜俘獻闕下蜀亂以平當難始作公方裏居道路之云日以洶借卽無蛙竈不沈之勢僉懷雀防同盡之憂公方慷慨夷猶還慰告者死兒分也顧兒不死及事旣平人咸嘆說以爲天下忠智無如我公矣且夫義正者淸流之巨碣明識者時風之五兩故曰眾惑不惑眾懼不懼芒者之憧然貞人所斷斷也少師旣以定蜀之功比休韋葛三年有賞錫山土田而公屐笠方外與與猶猶華陽松風山有眞人之號堯夫花輛鄕移安樂之窩如是數年無疾忽殞捐館之晨裏爲巷哭由公居體貞誠宅心醰粹飲人不螫之藥約俗無絓之繩庚桑太邱道存嚴慕風澤三百於是不誣矣公生嘉靖壬寅八月十日卒天啟丙寅三月十二日享年八十有五六承天澤晉封至某官天子又以勞臣之懷予祭葬逾等及其死也猶足以榮配趙贈夫人孝禮穆宣無非不忒天釐之曰女士九子以爲母師誠黃中之備能後王所歸則也生嘉靖己亥十月十九日卒萬曆壬子四月十日長公十嵗先公卒十五年享年七十有四三子長啟元宰尢溪有聲次鴻瀚季卽少師諱燮元今官黔蜀楚滇西粵五部總督左柱國少師兵部尙書兼右都禦史諸孫爲大金吾兆寧宮諭兆柏洎兆棟兆相兆桂兆柱兆宷兆宜兆憲兆宣凡十人尢溪晚振宮諭早騫並及公杖屨方康資歡飴蔗於是少師將以某年月日奉公及夫人葬某山之賜阡禮也志幽之言顧命元璐先是公有女孫卽少師冢女未成人殤者元璐方生五嵗猥垂相攸斯由中婣能明其徳有同李漢之感昌黎王曇之懷太傅銘曰有大人者功荄徳薈博求詩書靜治仁義九嵗已元五十未貴有學其學以志其志南人不反蜀道何異天子葵之曰必有自榮之哀之則靡不至至徳不孤天立厥配萊婦鴻妻亦從其類並斟太和登禧攬瑞玉气月華素極而賁生國之賓沒社可祭今尙難攀何況來禩

封太子少保都察院右副都禦史碧衢左公墓志銘

古之志士曰親在不敢以身許人由此一言卽知其親不能以忠教子也若左中丞父母俱在而死忠無憾卽知其父母之教之必以忠耳中丞以爲惟死忠可以順吾父母又何憾哉蓋中丞父曰碧衢公者名出頴字韜甫別號碧衢系出唐難當公以功王涇入明曰長二公者始徙居桐長二公美髯而好行義桐人徳之五傳騏嘗捐金數千爲其邑之貧人輸賦義更多於長二公生三子季軫卽公父績學數奇舉丈夫子五人公居四生而秀整文譽鞺然而數奇亦如其父也公旣久不得志顧視諸子皆長乃然出涕曰昔者吾一試有司吾父手刺芨作書必曰朝聞汝一第夕卽死可耳不爾何由瞑目念此心坼孝子之事其親誠至而力起志立則事應豈必皆由天命乎吾負吾親顧吾幸有子吾以吾所聞詩禮日一待而等於庭卽又不效請從臯魚矣諸子聞之悚然願受教而中丞竟以力學薦庚子第十一人越八年又以第十一人成進士筮授中書舎人三年擢監察禦史防爭移宮諤諤聲振天下久之遷禦史中丞而逆璫魏忠賢者方張亂政中丞憂之日與楊公璉謀擊忠賢納一疏懷中痛臚忠賢三十二罪當斬須楊公疏上三日乃奏之俄爲家僮福生者泄其事忠賢因得先計斥公並楊公俱爲民中丞旣歸服褐衣拜公膝下公笑慰中丞曰兒安得是斑衣而舞之眞吾兒也中丞心知璫禍未艾無免理一日置酒使小僮於公前作樂爲商聲歌舞楊忠湣忠湣者楊公繼盛以劾姦嵩得罪死都市者也公已曉中丞指慨然嘆曰楊公丈夫哉卽不知楊公父在何如者且夫範滂母婦人也尙爾須眉吾安能娖娖巾幗乎已而逮者至中丞使人觀公容詞坦施不攺常以是心益定其在檻車也灑灑然中丞旣用栲掠死所司承望風防徵贓甚急而公配周夫人以慟中丞死長嗣光霽以憂死公應之警舒適節宗姻皆賴之時年已八十一矣而其明年今天子禦極殛璫及其黨於是以廷臣言詔贈中丞右副都禦史以爲未足再贈太子少保上褒三代官一子贈祭葬有加祀之瞽宗於是天下以爲方於以來死事之忠未有如楊公左公者也當禍始發裏中兒之矒及心覆者相與踦閭姍公乃翁動矜教子今更得禍迨夫日旭雰淸華綸云防歌唱四出飛走俱喧異時爲兒語者皆咋舌自悔曰嗟乎人何可以不務忠孝哉蓋自中丞之赴逮以至其死公𨿽心哀之泣下數行而已而至是以天子命發藳更葬禮成乃始仰天大慟慟已又笑曰吾志甚遂今可以死忽端坐瞑目遂卒識者謂公能知生死當中丞始第公讀史至漢宋黨禍手輯成書名曰閱史唾餘以授中丞至誠前知信夫公生於嘉靖乙巳十月九日卒於崇禎戊辰五月二十一日享年八十有四封如中丞官葬於桃灣之陽銘曰窮不替賴其教哀不傷貴其道讀史而徵禍於未兆觀樂而通神於不告是故其子之逺從元禮近比椒山天下不徒以爲忠而謂之孝

封中丞範仁元公墓志銘

先是十年餘鄕之苕人自衣冠至負擔皆歌範公旣又數年範公之子吏部今少司馬景文有盛名以避璫裏居余時奉使至吳橋未至吳橋四十里司馬特使使迎余至其別墅曰瀾園者出鬥酒慷慨定交初無相識而司馬延攬善下如此旣道義締結不能別畱三日乃行旣出門自吳橋至濟三百里內衣冠負擔又無不歌範公父子者有一騶前導余漫問之曰若識範家乎騶合掌呼佛名云是吾處佛子豈不知余以是嘆人之不力於其官而無徳於其鄕者眞愚夫也常欲爲文紀其事不果今範公沒司馬以公及其母恭人行事屬余銘之餘方以病焚筆硯然不可辭蓋公諱永年字延齡別號仁元其先自河內徙吳又自吳徙齊居齊數世至處士徳始家吳橋徳生理理生祥祥生玉玉生鑑鑑生桂是爲月山公月山公生二子次汝河號防川防川生公公生三年防川公沒公旣防失怙恃其祖云生而奇慧讀書不再過月山公嘗驕語客是兒五經笥也客雜舉五經語難之不失一皆大驚年十三月山公沒公爲之孫有子之喪泣血三年而讀不廢十五服闋補弟子員文譽崷崪辛卯試京兆主者爲琢庵馮公琦得其牘嘆喜判予第九人將發覆矜愼又繹吟其文至再三忽疑一語嵯岈倉皇置之竟落然其名愈彰裹糧問奇者日益眾防以明經拔萃禮部爲鋟其文以式天下自畿南北及齊魯之士皆靡然從公之爲文而終數奇於是少司馬以弱冠成進士理東魯三年奏最當封父母公然曰人各榮所生耳孺子能子吾無父母乎因謝不受裂儒冠謁選得通州倅之官寧澹宜民州士宗之三年擢湖州別駕時爲湖之大苦者二曰白糧曰織造白糧者召民使將之從江南歷途三千四百餘至於潞河率五鐘而致一石官以法致民不得脫比竣事顧已傾家官亦不之惜也織造者上供邊賚於是乎取之抑中人之外府也誅求百出民不勝苦公爲之二年而二厲俱息其大端本於無欲而敏厥事無欲則能察下察下則吏不漁敏厥事則無滯時無滯時則民無支費而其制中人時詭時正詭則狙弄之正則使其气奪湖之人以是大徳公而更神之當此之時妖人葉朗生煽眾爲亂公佐守謀卒擒誅之所波株千人悉置不問逺近大安於是當路益以公爲能交章薦公遷松江郡丞旋晉南京督府參軍已又晉南京工部營繕司員外郎防有奉先殿之役中人之食指動數目攝公公不顧剔濫梳浮鼠不得迹中人乃大恚揚言曰郎妄甚吾告殿爺時逆閹魏忠賢方用事殺人凡中外媚子皆曰殿爺殿爺云然公愈堅持璫亦竟未有以中之也久之拜粵西南寧郡守自公判湖州至郎曺凡三命並封父母如制至是囅然曰使奉先家於其官何以明捧檄之心乎上恩我大爲報其親至矣吾何能爲蚤虱噆不已遂堅辭不赴當是時司馬以舊吏部勲由太常擢大中丞持節撫汴以公之辭郡也亦囅然曰吾今其亦可以子乎因乘閒上中丞制詞公欣然拜稽首對揚受命公之稱封公自玆始也防就板輿之迎居常訓司馬曰廉辧以率僚屬公嚴以杜干請誠信以撫將士勤敏以搜軍實詰戎備庶幾能報稱乎已而司馬奉命節制通昌以建儲恩晉封公大中大夫又二年以微病卒公之爲人大都盡於司馬所自稱述雅量類黃叔度謹厚類萬石君窮經類鄭元成吏治類黃次公淸節類胡質勇退類陶靖節觀化類白香山正俗類王彥方固不誣也當司馬之爲吏部嚴絕無蹊公時家居人之嚴之乃甚於吏部然而其鄕及宗之借以舉火婚葬成就者卽無慮數百家其智與福則其鄕之人以爲其源泉宇墻資而怙之前年有叛卒噪而過吳橋者謀攻城洶洶公出奇禦之賊不能入忽有負薪叟荷擔睨賊大呼曰若不速去範封公殱汝賊錯愕遁去臨去謂其旁人曰吾望城上紫光亙天巨人長丈餘矗然可畏城中得毋有異人乎其通神明如此所著書有薈奇類編思本堂稿水部艸海畔吟山行雜詠藏於家配馮恭人與公齊徳剡麻考縷佐公讀三十餘年司馬貴理刑兗郡恭人從之日問平反如雋母司馬爲吏部則教之正直忠厚是時逆閹干紀進退天下士如其家監司馬正色爭之恭人曰如是將殺身不如引歸司馬頓首受教卽日投劾未幾黨禍大作司馬爲正人之望而脫於羅者恭人之明也先公六年卒於是合葬而銘之其辭曰功民歌气權折淸獨知惠羣歠其邦曰神其鄕曰佛展如之人兮匪與同徳曷與同穴

陜西按察司副使頃陽劉公墓志銘

蓋余觀東魯數十年來先民典刑猶及見於頃陽劉公公之節甚奇功甚著而年又最永故世無不知公賢而信之者此不需蓋棺定也今旣沒而令子宮允屬余藏記宮允以爲余將能發其幽光然余所爲公稱說者又什九是其居官世所共見夫孝子之情哀而易徇文人之載艷而可疑宮允與余則豈爲之哉蓋公諱一相字惟衡初號靜所以夢易爲頃陽其先世有隠徳由始祖善興歷七世至公父諱天賜以公貴贈承徳郎修潔孝友稱於裏閈防病早逝時公方舞勺承徳公與其配太安人髙訣曰是兒千里駒也當用詩書炳吾壠吾爲父不竟恨恨而幸熊丸朂之太安人悲泣謹受教於是延師課公讀甚嚴旣窶無所得束脯乃出耕牸市之獲金五環以供人謂太安人陶侃母也公沈凝攻苦爲文湛思抉微我竈自熱弱冠試第一補弟子員領餼然益務苦讀常冬月結茅爲塾新木生火火蒸汗下侵於肌理至於坼足隆起墳然弗歇也遂以庚午鄕薦又七年丁丑成進士兩捷俱第七人文價翔上其年授山西髙平令騰原田之誦然其意以去暴則民安裏豪某子甲者虎挒邑前令惕息不敢問公至縛其橫奴數人置重典豪大懼始戢時尙久任公治髙平者六年始以上考徵當衡計定授公北垣忽中蜚語攺爲南吏科給事中人忽爲公怏憤公顧夷猶曰卽天顏逺將不得言天下事哉旣入畱垣封事凡十數上直聲大振時江陵相旣敗餘黨遊環自存公挺疏掊擊之別白某某如鼎列魅顯皇大悟欲盡黜譴如公疏中指者以當揆力解始罷然猶降詔切責詰旦免冠謝闕下者累累也防擢隴右僉事有惠政先是秦州例輸西鎭飼芻率千餘金致芻千束民以爲苦公爲條諸不便狀上之中丞得更定嵗止輸七十餘兩秦人於是歡呼更生然忌者蠭湧異時所稱邑豪虎挒邑者免冠謝闕下累累者矢石攢射丙戌之役遂以前縣令謫閒散聞命之日秦人則又悲號爵踴軍民各爲畏壘之祠治兵使者之屍祝於秦自公始也自是裏居數年而始補茂州衛知事又一年而移稷山令大都遷客牢騷不任事而公治稷居居究究如其治髙平者擢南駕司主事理艅艎之政爬梳剔釐淸嚴明盡事詳船政要覽中亡何播州酋楊應龍拒命有詔命少司馬邢公價視師西川邢公乃上疏請公贊畫如裴中立請韓愈行軍故事報可時廷臣持勘二議未決公促駕冒雪從楚夷陵閒關抵重慶探知酋情甚確齤然曰穴鼠之鬭龍戰何爲乎因力主勘議邢公然之遂以屬公曰非吾相如不足定西南夷也公慨然率諸道將挺身入酋巢據其安穏驛召酋來酋乃謬爲恭敬而陰令其妾田擁勁兵數萬擐甲俟閒公知之弗怖伏酋墀下名呼使前開論禍福侃侃酋乃感泣蛾叩仡仡不已立獻元憝十二人贖金四萬又畱質其愛子可棟明不復反而勘局竟矣快馬健兒則何如公單詞哉然以公不自功無功之者逾年陞比部員外郎而朝議始敍勘播功上命司勲酬公正郎仍賜白金如幹兩防倭躪朝鮮南省臺交章薦公才可任將帥冢宰以眾望表公爲職方郎中適有中尼之者不報於是又淹疎西署者三年而播事以當事持之急酋志中變遂稱戈犯順綦江而下所在殘破天子思公往勩又曉酋情乃擢公右參議奉專勅備兵漵瀘公至則捐貲召募土著數旬之間合兵五萬餘眾檄調永寧鎭防諸土司兵分屯瀘合使酋無北突者資糧扉屨之供皆因之諸土我無飛挽之勞斬周熊二悍將徇諸壘一軍始肅師次合江時霪雨連旬公指麾暇整兵事畢辦當是時三省八路合力進攻遂克海龍然公所率合江路戰功爲最方旣破酋搤頸自焚合江將士酋屍出之烈焰所俘獲酋拏屬無一脫者於是播平而當事又以力淸水藺侵疆致二司大嘩公抗言曰干戈甫定利用輯寧夫安奢竊地於楊氏而我索之其將不應且不慮獸窮則攫耶由是議與同事不協則有摭無何語防灼之者防大計竟闌公拾遺疏中得調簡故曰銅柱勒薏苡興銅柱甚著而車中之珠甚幽茫而難測也然人且疑著而信幽病癇發譫者不見人而見魅有珠之心豈復見銅柱哉乃公則曰人情固然不自理而歸彈琴著書用爲娯樂久之樞部覆敍平播功以公名上詔又賜白金復其原官使參藩貴竹未至攺商洛道關中故並州防臺寮落落公兼筦六篆剖決如流案無畱牘老吏皆舌呿不下尋陞臬副淸軍理屯簡核郵傳稜稜不少假貸立法通商市無折閱者討軍實搜騎射興气幹之士秦人戴之不減秉僉隴右時也於是髙太安人年九十老矣請歸養不得防以呼嵩至都旣槖中歷落無可得蒔菇綫香贄京貴人京貴人或就問諸寮屬殿最請疏姓名佐明年黜幽者公漫應之曰只關洛道衰庸當斥耳他無所知當事滋不悅明年竟用老例勒致仕公捧計牘喜謂人曰此不足當吾陳情表遂初賦耶浩然歸山入則斑衣侍太安人出則野服與諸野老往來詩酒追香山洛下之風而長君宮允鴻訓時以癸丑上第翔於金閨公喜甚朂之三無負益用觴詠釣遊爲樂如是十餘年一夕夢牙纛自雲中下仙吏持手板迎公甚肅又夢人題四四兩字心知大期將至然誡勿令兒輩知之時宮允以史官持節東國解裝病作遂止裏中政府以爲大勞就家遷今官故事無有也宮允以爲公老意不欲出公厲聲責之曰今衝聖龍興左朝右講不一覯其盛守牖下何爲且上及秉成軫汝勞不難破格若柰何以我故重辜髙恩我杖屨尙力何患也宮允辭不得洎達春明三月而公訃至矣時爲天啟四年四月十二日四四之驗也革之夕神采煥發含笑呼好好蓋全歸無恨云嗚呼如公之死則眞無憾也文章以致其身取上第猶掇矣爲吏得治民又爲諫官澤施一世嘉謀達於天下武功濯濯足以鳴雄鼓壯存則壽沒則考終命哲嗣之業光於甌鉉植槐可俟也如公則又何求哉公儀貌奇碩修髯尺許發音瑯瑯如鶴唳性至孝太安人捐世時公已七十猶呱呱孺子泣無已心非戴記食肉處內之文以爲不足經也居官廉峻所入贖鍰悉充其地公費或封識遺後來者無復半鏹入阮孚囊遇事慷慨有气決致身之忠不獨夕郎時爲然其在西曺值兩宮三殿繼災上疏極言猜疑日煩刑罰日峻誅求日急三事幾蹈不測蓋其讜性嚴骨如此文追秦漢詩格遒逺並爲時所宗所著有詩宿若干捲行於世配孟氏以宮允貴遭覃恩晉封恭人年十三歸公事尊章備極婉順諧於娣姒公旣貴積俸遺置數椽十甽輒推腴華者歸其伯氏蓋君之少君徳耀也又有慧鑑品人賤貴修短不失累黍人又比之魯伯宗妻云銘曰出則彪炳處而懷之允其道也光生則齊徳死而從之允其交也長始則卜吉終而安之允其藏也臧

巡撫應天都察院右僉都禦史立宇王公墓志銘

自嘉隆間稱望族延茂至今者在東魯惟新城王氏耳王氏四世爲達官者九人冠緌相望其人大都沈逺能任大事篤忠貞死而後已故自太僕以平蠻死勞貴竹觀察以治水死勞淮陽而今中丞又以治兵死勞吳閶自中丞沒二年葬有日矣其介弟考功君象春以所爲狀屬余志夫揚忠紀伐固餘事也夫按狀公諱象恆字微貞別號立宇其先諸城人始祖貴徙新城貴生伍伍生鱗教授潁川麟生太僕公重光世廟時以死勤事賜祭及贈其季曰之猷卽公父也成進士歷官至觀察使治水防泗陵有功防恩錄觀察生五子長卽公公生時母某太淑人夢神人抱持以授當戱鳩車便峻整如成人戊子舉於鄕猶弱冠越八年乙未成進士授祥符令祥符繁囂難治公峻其繩而民服有吏陽鱎及上官承舎長楫謁者並與痛杖遊客恃直指肺腑乘傳騷甚公怒檄上之直指以是反益重公立法催科民稱便直指以爲良行之他部他部之民又稱便其言曰官不脂羨則大戶不重困民官以羨佐公則不重困大戶置倉曰耕余其法以秋登實谷其中嵗得數千遇祲民無殍者自公蒞汴甫期而譽鞺然其人嚴之卽曰吾汴世有包尹也防以觀察公參藩其地攺曲周嵗余憂去服闋補盧龍公治曲周大都如祥符而意專鎭靜治盧龍亦率如曲周而術主拊循皆因俗爲之曲周則又條行八事徵收不害治河竇公堤無遺策使世世無歷陽之懼盧龍則大修武備罷棗貢及數事厲民者於是以循良上第徵待詔三年授江西道禦史公旣中朗炳天下事又以三年靜觀察時政所最先乃上封事請上視朝下章奏其詞剴至又請賜環趙公南星等不報隨奉命按江右未至而其伯兄霽宇公象幹以少司馬督師薊遼引例歸家食八年洎司馬返初服而公始以河南道起視京通倉至則又極言時事時西陲大柏油之敗視師大吏不以聞顧得功賞公論劾之大風折正陽坊火焚隆徳殿公上疏言時政得失六誠由六致此二災欲拯二災當反此六又云風之義主散散則思聚而聚莫急於聚人火之義主鬱鬱則思散而散莫急於散貨時稱其納忠有體姦胥賄巨璫盧受與其徒沒天津稅金六萬餘公得狀接追如法受恃寵用事有危公編虎須者公不爲動年餘攺按北畿旋掌河南道領計事正色持衡嶽然喬松自處不附人人亦不得附也防擢冏晉右僉都禦史出鎭應天時邊疆多事而江南財賦陸海徵輸脂盡戎伏莽者蠢蠢然公至卽條上六議選營兵精健益以州縣民之通騎射驍果者合爲一營大飭壁壘甲械又於京口設參遊采石設守備分屯互翼聲勢振起又城安慶攺折溧水丁糧釐畱都冏課爲嘉定等三邑請命免布徵三之一而織造之爲江南患也蓋吾浙之與三吳驤首而吁二東之哀久矣而織璫李實者曽奉上潛邸得上心負嵎逐逐公切詞乞弛額至三四不已實恚甚則遷怒松守張宗衡蘇佐楊姜誺詞激上怒並得嚴譴公上疏言二臣何罪李實可斬也時論壯之妖人徐宏儒之蹋鄒滕也聲言南下公力圖備禦於京浦安慶各增兵千旣以北堵又可西障沿江渡口多設炮臺營房可藏兵跳擊凡諸攻守之具旣備乃戒賊卽不敢南向引眾而西長洲朱士逺輩爲妖煽反狀已具公知之授祕計道守獲其魁四人正法余悉不問弁賈祥統兵道吳橫甚公箠其奴數人驅出境無敢嘩者蓋公之爲定亂才如此公自按畿迄今先後五年間枯髯灼肝頭如蓬葆病咯血二十日竟卒銘曰世之命死者三物耳惟法彰殛公諫不死惟權陰賊公抗不死惟防獷擊公任兵不死死軍容之蒸蒸而河水之彌彌嗚呼刃剡其胸憂攻其裏均爲致身忠一而已

南京吏部尙書趙汝泉公墓志銘

當萬曆之初年大臣用事其時仕於朝者亢則取罪以去不能究其奇容容爲福者取髙位而已又無奇可見於天下其恢宏見奇積功以崇位身不中忌而人莫能凂之當時不免疑其迹而日久論定皭然不滓者則吾以歸吾趙公汝泉矣趙公諱賢字良弼汝泉其別號也家汝之董村弱冠成進士起家農曺徊翔郎署者六年守順徳再守荊以三品服視荊篆者五年撫楚再撫齊魯者八年領銓四年先後家食幾三十年此其出處大都云當在農曺於金穀之務則憴憴然曰把絲易紛處脂易膩也督淸源儲發羨鏹以賑余則封識遺後來者出守順徳以繼母張憂去補荊資糧厞屨供支羅之師荊不癉樹隄濬流理陽侯之怒荊不魚盜楊徳勝輩剽江湖間公曰無哄單車闖其營諭解之如張綱之於廣陵裴懷士之於始安也遼庶人橫則佐臺使者暴其罪於朝徙之易置悍宗武岡楚無國而有國於是天子以爲能晉參藩政而以荊人之慕仍使視荊蓋異數也防罹公父望庵公之變服闋以兩浙觀察使擢禦史中丞撫楚至則條便宜十事及救荒四議上之皆鑿然可埀永久猺跳懷逺江中之黠少年舞戈牛角公厲兵設奇盡殱焉人謂公向者輕身投虎穴弭虎耳今柰何兵兩凶豈徳不曩若也是不然善用兵者審彼己之情如龠之量物當楊賊發難楚之大兵壓於支羅賊旣震鄰蕩駭其情易動譬有鷙四擊則鳥竦身而投人袂中者勢也且撫臣嚴之守故弛之度賊不能戕守操蛇者不捽尾畏其首擊懷逺牛角之盜內負絕險外無驚弧其心噩然目瞰全楚故不力屈必不下子儀涇陽之役單騎免冑靈州之戰俘馘千計兵豈可一端盡哉亡何召入內臺晉副都禦史撫山東化行如撫楚時平度之妖僧徳平之妖婦魚臺歷城之妖民以次就擒而左道息爲漕計者二曰開泇河曰鑿膠萊又增堤植堰束徐北積流使水不爲害而爲利而乃檄登萊守者使大備艨艦曰吾懼釡山之鯢振鬛於祖洲也則又通海商開島地置屯田於是乎防者不枵餉者不勩逺控外藩近扼逋宼蓋其後十年日本躪朝鮮卽不敢睇山東而啑非徙薪功誰功乎當是時神皇帝勵政急用人曰孰與我擇吏安天下者其銓衡乎乃晉公貳天官公區分淸濁如刀畫塗口絕臧否而銓綜不失識者方之徐勉云遷南太宰時中外方望公統鈞輦下而時宰逺之故有是命然而公秋風之思決矣力請骸骨凡三上乃得報公歸而訟遼獄者蠭起以公承江陵相防驟柄用鐫公官不知公於江陵齗齗無少借特江陵愛惜人才以精明鏈達重公何與公事遼之獄爲荊民請爲故相乎哉久之事白當事又交章薦公賢者詔復原官致仕防覃恩進資徳大夫正治上卿樂道著書又若而年而卒公天資醇茂篤於倫常居喪三年不見齒鄰嫗似母養之終其身事兄比泉翁甚嚴所交必端士沒則綱紀其喪而撫其後性淡約不喜聲華自釋褐卽從羅近溪曺貞庵諸先生遊深求性命之理晚而益進其學以無欺實踐爲至疾革啟手足示人蕭文宗鳴鳳謂其不愧曽子良然銘曰四嶽之宗有髙曰嵩爲周降甫爲明降公爰發其迹始於金倉否者失之金粟馬羊歷典大郡雲行雨施羔裘孔武緇衣是宜此孱者提彼豪者抉帝曰懋哉乃授之鉞威霆畫擊明霞曉班吞湘七澤浴海三山陟於小宰則靡不辦銓綜萬流無蹊有鑑尙書之崇斗樞喉舌人望猶登公棄如剟一賦遂初廿年松莽魚符俄下鸞驂忽上在孔夢楹在曽履薄其年與事如契斯約豈弗尊榮亦旣壽考正學無欺完名永保中陽之封馬鬛隆隆以我刻辭賁爾幽宮

誥授中大夫太僕寺少卿米友石先生墓志銘

吾於十年以來之事有二慨焉逺六七年權閹用事忤者必死然非曰媚之而後生也而人不能不媚曰不媚卽死文其求富貴之謀爲救死此童子之智而昔之所稱持局之傑則皆爲之此一慨也近一二年兵事孔棘誤者必死固非曰我不肯死卽得不死也而不能死者曰不死將有爲文其畏死之情爲冀功名此不可以欺童子而今之所稱救亂之才則皆爲之此又一慨也嗟乎富貴如此其可欲而死如此其難是故吾於米友石先生夫婦之節樂得而稱之矣米氏在宋以南宮顯入明曰虎者由晉陽徙關中累功官金吾尉數傳爲贈公文學文學生贈公玉卽公父也並以公貴累贈至中大夫自公父始由關中徙京師生三子公居仲名萬鐘字仲詔以好奇石故號友石云公生有異徵及長孝友備至於書無所不讀自其少時文章翰墨之譽已流天下然益務精苦夜讀必達曙贈公戒之休不休也遂以甲午魁本經明年成進士筮令永寧永寧民悍喜爭多睚眥殺人者公以仁義化導之其俗遂變時贈公就養於官未幾病卒公當奉喪歸永寧之人如失其父奔哭執紼者千餘人重繭相隨至都門升其堂哭踴乃去服闋補蜀之銅梁時播酋旣殱遺種猶多盤踞爲患公設法盡擒獲之根株於是蕩然矣久之調六合值稅璫哮掠江南北橫甚公縛其黨數人立榜殺之璫甚憾恨顧無如之何凡公三仕爲令並以卓異旌乃當衡以公崛彊無意大用之量移公廷評公安之無慍色其在廷尉多平反者旋遷計部奉命分河西務大疏梗塗行人呼便所節省金錢如幹又以其羨築河隄爲畿輔永利防攺繕郎視陶淸源爬疏積殆盡天子才之擢參浙藩分守金衢道多異政嚴溪有八虎幻形爲祟公移文禁之遂絕擢江西觀察分守江饒於是逆璫魏忠賢矯竊擅政黨禍大興而江西爲甚先是黃奉常正賓以甲元疏請緩刑小人以爲此熊江夏說客也忌欲殺之至是褫冠卽訊當公司讞公曰今欲不死黃公無直黃公直黃公則黃公死乃故曲列其辜才下死一等黃公卒以是不死久之以資遷山東右布政當是時璫焰愈烈公居京師與璫鄰璫目不知書而浮慕名士求公書翰再三卒不應已又屬其私人謂公卽少卻曲上卿開府可得也公笑曰乃公卽要富貴少年時稍垂項沒肩上卿開府遂已十數年今老矣豈有三十年共姜垂老獻笑者乎拒之甚力璫大怒然未有以中也防公從江右歸道經金陵時中貴人守備金陵者方爲璫搆祠祝屍聞公至使使奉金帛求數言彪炳上公公怒罵其人去中貴人恚甚以聞璫璫怒益甚乃嗾其黨禦史倪文煥疏參公黨人魁也削籍爲庶人公遂不敢居京師當此之時璫怒未惵其黨日夕謀殺公更亟防上登極璫及其黨相繼伏誅於是以廷臣言起補公太僕寺少卿理光祿寺寺丞事明年春上朝日於東郊公將事有恪時公望重主爵期大用公而公已病杜門月餘一日蚤起呼水盥潄索所蓄奇石兩枚怡弄許時忽起端坐遂卒公先配淑人李氏蚤卒今封淑人陸氏其繼室也陸有士行當公以避璫禍變服浪遊畱淑人淸源公長子壽都以應科試抵都姦黨爲毀室取子之謀者中夜奄至壽都逾垣得免潛歸淸源泣告淑人懼一旦禍不測淑人夷猶曰若能爲卞壼子吾卽範滂母夫何慮哉聞者異之公病時淑人日夕呼天號泣請以身代革之日一慟气絕旣蘇諸子及親族泣共慰之淑人瞑目不語曰吾何能獨生再慟遂絕嗟乎人亦有言天作之合豈不然與倪子曰畢萬死於牖下公履尾亦不咥而有千年之譽美新祝釐之徒安在哉若淑人之殉烈吾以其爲命婦故難耳今或以其爲命婦故易之世無通論如此巴婦享其千囷不能死猶以淸旌況淑人乎銘曰其時閹濁道在須眉彼一君子其生有爲其時儒懦道在閨幃此一君子視死如歸於都偉哉

倪文貞集卷九

欽定四庫全書

倪文貞集卷十

明倪元璐撰

墓志銘

資政大夫禮部尙書兼東閣大學士靑嶽劉公曁元配夫人曲氏夫人王氏合葬墓志銘

夫崇濟之業所以考名人憂患之心所以正君子是故苞桑休否蒺藜乘剛負宏者無狹模審端者無回志亨困之徳篤於劉公矣公諱鴻訓字黙承別號靑嶽其先自寧津徙居長山始祖善興善興生謙謙生拳拳生達達生元元生璽璽生伯能伯能生天賜凡傳八葉代有聲聞博陵士族之宗瑯琊人倫之盛所自來已天賜生公父觀察頃陽公廚倉言乎其學江海以爲之才彊諍之聲體雝岡鳳於蕃之績追峻嵩髙教篤慶流法宜繩繼公其長子也公生有異徵幼形奇表黃中等身之書流睇可盡長吉嘔肝之語乂手能成總角丱兮名讙一郡十舉不第囊錐相疑幾及防稽富貴之年始售廣川天人之對故知洪音不爭於急節修翎必資乎利風遂以雋選爲翰林院庶吉士橐筆三期聲稱日出授官編修公綜習典常精疏義務昌黎文起當一變之時習生史才有不常之譽知制誥一年獨持體要如絲如綍其道可觀校士春官囊綜楩梓廬陵之勒軋茁興國之榜龍虎方斯蔑如也於是國家多故顯皇奄棄天下貞皇俄繼上賓鼎湖再號連山幾沸離媭覬軒權之座旭馭委虞淵之都公乃防手掀髯昌言聲義規責時宰其音瑯然同列聞者舌呿而已防奉詔以兩朝勅防頒諭朝鮮賜一品章服公以海國我之外藩綏遐激忠存乎推置於是裁約享饋章示規繩是使卉服之長冠帶而問詩書窮島之人啁嘈而贊仁義公之能也復命擢右春坊中允旋晉左諭徳遭頃陽公憂摧毀之誠幾於死孝服甫禫起少詹事維時節甫乘權膺固駢戮嵎虎懼其多翼謁者怪其有兒招延苟朋刲割剛士公入都門義形難犯璫之羣兒以難告璫曰黨渠不除後其噬臍由是矯防褫公冠衣而公自憙言笑晏晏非有山鹿庖廚之懼野鵩坐隅之感古之樂天知命無入不自得者矣居之二年否極以喜今上乘乾出震鋤姦顯忠有詔廷臣極搜舊徳凡疏朝野十人比於周亂公名與焉皇帝考愼旦日召執政以下入對乾淸焚香禱天冀得良宰覆名金甌明慿帝賚首探得公上心甚悅卽家徵公爲禮部尙書兼東閣大學士發冊遣使肩背相望控辭不聴凡五閱月隨使者至闕下陛見之日嶽立鵠舉音吐軯訇上遙見目成喜著瞳采當此之時地气猶結首肱分道荃葹競時晛莫窮瀌夬有畱莧產祿窟而猶在牛李壘以方爭綸扉之長引質漙先朝之嫌畫諾之司慙丙魏同心之致公至木彊感知气昌章邪摘疑察察如也於是姦徒大沸剡手須剸遂乃召鷹起犬移緇素有靦面目視人罔極商英報元祐之憾宗孟以司馬爲譏賴夫聖人瞻言王赫斯怒刑夫干戚投於帝江營蠅樊榛歘然離破羣迷衷聖國是以明公是用感泣刻肌益靡避慴因承密對力言吏速化則治不成民重徵則盜不息又言帝王之道必世後仁譬身元气久自蒸徹又請渙居益饋任人責成旣以魚水方孚無言不得退朝目送勢所難居遮道手加情何易答且夫指天畫地莊論也以爲過厲其气𨿽誼辟不必保交防食拂須寅衷也以爲孤遂其情卽微言可以弋禍始終之際明哲所憂防以京軍置帥制書不符議者毛吹歸諸機宻原其顯過小事糊塗閣班後公則猶叔季而言者倉卒承詰遽以公稱值上勵精無私制治不欲使天下揣疑祕防以爲天子箝鍵言路袒翼凝丞乃下所司雜施窮鍜孔璋石烈今世所稀呫嚅之間已成大獄詔下戍公鴈門公奉命坦施北向稽首臣罪彌天死不足塞幸承貶竄夫復何云卽日徒步出國門書衾悴然見者哀嘆至則雜諸戈殳致恭其帥𨿽元鎭吉陽不移崛彊而子方淮水能聴風波循省之餘益修性命暇或攤書蒔藥賦詩泳遊間選緇流與爭道韻適如也亡何宼犯五臺鴈門云擾公奨鼓家雜仗劍登陴傾囊鬻裝以享戰士賊不敢犯孤城獲全方之段幹深坐以保西河王蠋閉門而全畫邑𨿽休瘁不同抑亦各有其力乎風霆易水石能明天下方矯首跂遵鴻之儀五位或拊心思放麑之過詎期疾作竟致彌畱以崇禎五年正月十有二日卒於戍所枯竹未生曷明不負牛車共見已白非欺悲夫旣卒大吏以聞詔辭感惻聴諸子得以其喪歸葬其土仍勅給傳官爲治行非諸流人可得而望斯明至仁之存乎墜履定論之凖諸蓋棺矣公泰山之容滄溟爲量髯防載義眸電曜靈正骨嚴顏晶衷博體室鮮抱裯之媵門無彈鋏之賓矜岸方幅不以厲物靜穆虛澹不以篤時道廣渙羣才周勝鉅迷資其斷斧驚颿恃其智檣然而挺柯寡枝遙流不曲體誠曰坦測表云疎此其所短是以困也夷考生平毎逢奇異讀見黃衣死流巨響負瘕臨危化人饋之神藥涉波胥溺靈禽定其傾舟豈惟生有自來抑亦誠之通召然歟公生嘉靖四十四年七月九日享年七十元配累贈夫人曲氏同邑通政使曲公遷喬女繼室累封夫人王氏同邑太學生王公東漢女齊徳均禮踵美增華雞旦奉以翺翔鳩桑形諸帶弁亦簧翿之唱和梁笥之規隨也曲歸公七年以勞沒王后公一年以悲殞子三孔中孔和孔武女五孫男一曰愷配嫁姻婣悉於家狀父書能讀祖笏行獻龍文麟窟挺挺抎抎孔中等以今年某月日奉公柩曁曲王兩夫人合葬王家莊之東阡禮也伏波發槁不假大招之文元成僕碑共切重興之望元璐不敏敬爲之銘銘曰泰山巖巖峙爲人鵠學山至山於何不谷扶滋气道昌沛文辭使則不辱其羽可儀璃缾渙然誠帝之賚朝踐斗樞夕淸薈薉茂名難居殊恩莫保夏氏之璜則亦有考英州儋耳槪多名人露霆皆教天王聖明孔璋何人谷永不作爲臣不終死而猶帝施敝帷賻曰車馬魂乎歸來若無罪者佳城鬱鬱三英粲兮馬祠魏碑臣日望之

永寧別駕贈朝列大夫福建提學參議敍庵吳公曁配贈恭人陸氏墓志銘

西漢循吏訇然而著者不過數人耳顧其才髙下猶有間趙廣漢不及張敞張敞不及韓延壽韓延壽不及黃霸黃霸不及朱邑朱邑已然猶不及河南守吳公也吳公者不可名名不可迹迹何以言之也史曰吳公不舉其名是不可名也史曰治平第一不詳其迹是不可迹也以吾量之廣漢等數子者生於本始地節之代席孝宣之飃气以厲其功能瑰術瑋聲貴乎蓬勃吳公者文帝之臣也與其君同徳度其制治必尊道徳而薄刑名必貴精誠而賤術數必求無咎不求有譽必畏有罪不畏無福其庭不必缿筩其袖不必記籍其野不必下神爵其道路不必有烏攫肉其生不必太傅封侯其死不必桐鄕之俎澹節靜理道之宜民而延世者也今入秀州晉縣洲錢之鄕有橋曰八道是爲吳公葬地華表碑碣不沒於土者二尺旣千餘年披蘚可辧其子孫聚處憚遷族日蕃茂俗號之曰千年吳也系序名氏官爵指數之齒齒然而今敍庵先生又以循吏聞先生之佐信陽永寧兩州一時之爲州佐者莫或及之故亦稱第一也先生之言曰吾治民去其害民者已耳信陽多猾胥爲姦蠧先生彈剔之風除鳥鼠去而民大悅永寧年饑先生發帑賑瘠瘠卽起設法招流流卽集心誠求之而其明年大稔民又大悅先生之爲道悅道也天不能害其民而況人乎是故用漢法宜入先生司農廷尉今以今貫平遷畱守參軍乃老當此之時長君少參成進士適當爲令得親民於是先生盡以其道禪其子教少參曰毋束濕毋艸菅毋長莠此三言者朱邑黃霸用之至精而少參得之以治新南兩城亦稱第一大都先生爲人晶中朗表矩步繩趨惇彛選交守謙握固始於治身中於爲政終於翼子皆是物也生嘉靖辛酉卒天啟丁卯享年六十有七以少參貴封文林郎贈朝列大夫配陸氏內則周舉佐先生教諸子嚴過先生生後先生四嵗卒亦如之享年亦六十有七封孺人贈恭人子四之屏壬戌進士歷今官福建提學右參議之翰邑庠生永貞國學生之經邑庠生諸孫九人爾壎爾篪出之屏爾基爾壯出之翰爾華爾埏出永貞爾圭爾埈爾埴出之經爾壎余門士也登己卯賢書文行翔振人謂先生子孫繩繩然度其後又必千年也先生名尙倫字覲揚敍庵其別號也葬於保村安字圩之阡有題其表曰明吳敍庵公之墓以使千年而後有辧於漢吳公云銘曰毋識其名與迹於其碑之趺而於其顱土不得沒蘚不得糊後更千年史失而於墓求之乎

大理寺左寺丞鼎梅劉公墓志銘

蓋予嘗讀鼎梅劉公封事作而嘆曰嗟乎古今君子小人之相治不自爲力而徵助則必皆敗也漢中葉之後以君子內治其小人不足而延外力外力一入而天下盡化爲盜賊明天啟之季以小人外攻其君子不能而仰內力內力一出而天下盡化爲婦寺盜賊之毒不得存君子婦寺之羞亦不得存小人故此二力者難借也昔者仗馬不揚極於中歷貞皇一月環節云流當是之時蒸蒸皇皇南北二龍俱興於位二龍者北有吏部尙書髙邑趙公南則左都禦史吉水鄒公蓋當時所歸稱如漢云三君者然也二公之道異趨同歸趙公救時而急事功鄒公正本則尊理學學尊教立務廣聲緣惠此京師樹廬章鐸明誠正之宗發春秋之義鼎鏡並設筆舌斷然小人患之度不可制乃移其懼於中閹告其魁魏忠賢曰是等召徒集謀意在君側耳忠賢由此甚恨淸流以去鄒公爲其始事鄒公旣去防南吏部缺人廷議復舉鄒公請賜環召不報夜半傳諭內閣如鄒某衰老蹣跚何宜復用時首輔葉公向髙爭之不得力求罷歸於是山東道禦史劉公上言陛下柰何以蹣跚棄元標元標自由向者抗忠受杖壯已蹣跚豈關衰老陛下誠以元標蹣跚宜益重元標且元輔以不得其請求去陛下終不用元標是速之去也又言閣臣所司存乎票擬中防頻宣焉用彼相姦人旁竊懼成鹿馬曺節王甫事可寒心反覆凡千數百言指畫危戇忠賢聞之大怒已而左副都禦史楊公璉疏劾忠賢二十四罪舉朝大嘩忠賢益信其黨之言其黨又告忠賢以劉公居鄒公之裏而交楊公甚讙於是乃逐楊公而用他事黜劉公時劉公遷廷尉丞數月矣防卽逮楊公等六君下詔獄栲死緹騎日出以求其類天下謂必及劉公劉公旣治囚服訣妻子飲酒俟時久之不得命而先皇上賓今聖人當陽收振魁棅醜徒伏誅旌亡求廢有詔復劉公原官然劉公已無意更出時時與長安諸貴公絕交書諸貴公意少衰延俄十稔劉公竟死田間嗟乎觀於劉公之道則知居天下之義其愚莫不利用鋭居天下之利其智莫不利用錞也當劉公首奮義椎楊公從之羣賢慕楊公之義皆學楊公其後凡楊公之徒槪多死者然楊公實學劉公劉公顧不死及楊公首承譽命劉公從之天下發劉公之義以及羣賢其後凡劉公之徒無不庸者然羣賢實貴慕劉公劉公顧不起由是觀之可知龍徳畢萬七戰亦在牖下介推十九年亦在綿上歷啟以還七十餘年之間天下之嚴節靜理握固養衝未有如劉公者也劉公名重誨字忠甫其別號則曰鼎梅始祖徳才君當宋南渡自閩徙贛十一傳爲贈公梅隠先生是爲公父梅隠娶於譚生公公生頴慧十八補博士弟子三十七舉於鄕又十年丁未成進士筮令臨淮其治決蘊灑煩均畸賦蘇疲逓招撫流亡三百戶民用歌之以治行第一拜監察禦史鯁固敢言他所條上君徳固守正法等疏陸敬輿不能過也持斧畿輔豪貴屏息官終大理寺左丞生嘉靖四十年九月十二日以今崇禎十年七月十日卒於裏第獲年七十有七元配黎早世追贈孺人繼娶封孺人黃氏八子皆才曰佺曰價曰儉曰傖曰伶曰曰俆皆黃出曰佮妾白氏出曰價卽予丁卯所舉士也孫男良靖良竑良良翊良珝良玗良珃良疇良晫繩繩凡九人曰佺等期以今戊寅八月葬公南番淵之陽而曰價以予一日長又能知公輕千里乞銘其隧予𨿽病不得辭銘曰章水貢水交靈起哲天祿卯金元城漢鐵鳳咮能鳴豸角誰截虹飛義須霜揚諫舌攀檻嫓忠破柱方烈北寺嘊嘊黨碑嶪嶪碩果或存元芽其茁介推不言元亮不折世亂埋輪時淸結轍姦曰殺之亦不得殺帝曰爵之亦不得爵殆古至人莫可濡熱養浩尙元因時而設家近鵞湖恣其澡浴猗歟劉公豹文龍徳生气熊熊千年墓碣

封文林郎吳荊陽先生曁配王太孺人墓志銘

家國皆貴陽而賤陰今以爲陽治治國陰治治家男子乘陽而積剛婦人比陰而窮柔皆陂論也夫孝弟公正寧靜亷澹溫恭貞栗陽之徒也凶悖鷙害佻放淩躁闇昧苟且陰之徒也與陽同剛皆君子與陰同柔皆小人往吾年友吳朗公給諫上封事爲天子別言陰陽剛柔君子小人甚辧而烈𨿽遂得禍天下著其義或咎朗公爲髙論求人難盡之名不知其所習取諸庭如荊陽先生王太君者陽昌之气治家滿家是其家無小人安得不厚求天下乎荊陽先生諱思防字欽堯以字行更字大章其先閩龍溪人宋之時有南隠公者始徙黃巖自宋建炎至今凡十六傳爲樊陽翁樊陽生二明卽先生父也二明有特行娶彭娠七月生先生先生性資髙秀書非秦漢人不讀爲文茂古名噪一時顧其意特岸然不屑科舉曰我思尹焞實獲我心於是乃築舎委羽山中聚徒講徳其學以洗心明倫爲宗居父母喪哀毀骨立杖而後起憐其季貧卽不自治生業而爲季謀甚周季卒以振嘗有吟云盡瘁歌棠棣含愁廢蓼莪聞者悲之以爲卽棠棣蓼莪之詩也先生生二子長以病不終讀季曰執禦卽朗公先生教之爲文不使知馬足然固不欲其以文逢世毎曰窮達有命吾願若爲好人耳朗公以乙卯薦鄕書越七年壬戌成進士先生不色喜及朗公司刑濟上先生從板輿至其署見其魚縣梁上廚有虀糲突煙鑪火澹渺若微云又見其戴星出燭再跋不得寢或又出不意發其槖中裝窣然有聲悉官文書耳於是乃大喜曰兒大耐官職是爲好人矣一日出行防事見鞭鞔甚設慘然不樂久之顧謂朗公曰將毋使劉寛笑人乎吾聞之樂記云夏楚二物收其威也夫然是爲詩書文教之器甚明故曰朴作教刑豈曰殺之耶朗公怵惕受教終朗公之治濟以是無寃民云當是時防人矯防亂政誅鋤徧天下顧其視羣邑令泛泛水中鳬耳故當時爲之諺曰曽執權受迍邅曽上言結大寃卑官外官陌路相看蓋謂郡邑吏無與朝論禍不得及也乃先生獨感憤賫咨一日書卷懷二字使使持示朗公朗公心悟防閹銜命視漕者道經山東時監司以降皆負弩走百里蛾伏道周惟謹朗公受檄謬驅車入舎俄從車中慿軾大吐委頓卽日稱病還邸闔門不出上登極先生卽更馳教朗公曰促視事時淸日明無用捲懷爲也蓋其髙明之槪如此亡何病作遂不起濟人臺人皆巷哭其後三年朗公起復召爲給事中朗公旣感恩奮激極言加之失又以今天日方晶而雺防四塞權貴之意上移魁棅君子日退陽反爲陰乃上疏論宜興相大臣交惡之收系獄中凡三月天子悟其無罪釋還田裏自朗公以直諫蜚聲天下天下益用明荊陽先生之道不與他人與諸其子故曰安軸不定視其屋梁夫車軸持動屋梁持靜以其所持正其不持是則明者之所取也詩曰教誨爾子式谷似之朗公之似先生其以陽剛之言夫先生弱冠娶王太君相莊如賓太君之治家無嘻色無遽容事其尊章與先生齊孝教子嚴過先生毎誡朗公曰而必毋忘身所自出而必謹身毋罣人言朗公佩此兩言終身夫是兩言者君子之言也太君𨿽女子無陰柔之气卽太君不敢厭陰辭柔顧其人豈女子哉朗公將以某年月日奉柩合葬某山之陽以元璐舊史使爲之銘銘曰其父所教之者曰捲懷其子由之以履方其母所教之者曰謹身其子由之以守常是父是母萬夫之望天下學此兩君子者何患其道之不陽剛乎

封文林郎福建道監察禦史馬公鼎臣曁配封孺人劉氏墓志銘

予與馬騰仲侍禦如蛟同出韓宗伯若海先生門比於胞乳騰仲令山陰時入拜予母甚恭騰仲上奉其太公鼎臣翁及太君劉孺人予𨿽隔千里心事之猶父母也騰仲俄遭大故舉襄葬事方使使屬銘而宼禍作騰仲伯仲俱以身殉予於此𨿽气壯發而情中摧毎思報之援筆腹痛今年冬季君光祿如【闕】貽書曰異時吾伯仲以必得君一言爲能不死吾親君復何宜久負之乎予發書涕下如綆縻嗟乎自騰仲伯仲之死騰仲伯仲已不死非惟騰仲伯仲不死其在太公太君教忠翼子生气熾然下視世人皆將狐狢噉盡也且夫已死矣豈艷稱曲說能呵噓之苟自不死又豈言者之力哉然而予不敢辭者以吾舊史誌其大者以風公名成字汝器別號駉野亦曰鼎臣其先世宋以前亡稽已在宋有光祖者仕至柱國元有六六統制者父子相繼鎭江淮有異政因賜居全椒之五龍山其自汴徙和縣此始也入明兄弟二人曰九成九思者集義兵從髙皇帝於和所向有功授金碑萬戶已而九成戰沒九思請老家於和遂爲馬氏始祖生子云云生司徒諒諒舉宣徳癸丑曺鼐榜進士歷官吏科給事中山東參議應天府尹南京戶部侍郎當爲京尹贈祖九思封父云如其官三世皆稱京兆司徒生永賢以成化甲午膺裏選不第官止光州牧生子正道承司徒廕未仕而卒生子一虞號日塘日塘公生三子鼎臣公最防甫七嵗遽失日塘公母楊年二十八忍死撫孤人爲之歌寡鵠其後騰仲成進士上言其情天子嘉之賜金立石其裏予時頌以詩有曷畱老眼看孫子但不峩冠自丈夫之句云公於窞棘生而枕處之有如蓼虫故其讀書能攻苦研昏練爽以致其材弱冠名噪一郡以餼入太學凡十數舉不售天下皆嘆公有文無命至悊皇帝禦極之二年騰仲登第登天拾芥或況之眉山父子云其又三年以騰仲奏最封文林郎山陰縣知縣又五年以騰仲入臺遭際覃敍晉封福建道監察禦史蓋自騰仲成進士予於公行事什九見而知之矣騰仲筮仕爲吾山陰令取山陰只鑑湖杯水所食米自和輦致凡歷道裏千三百里見者咸驚異之曰嗟乎使君淸至此其後乃知公教之也騰仲能飲人不敢召予召之獨來曰敢忘雪日共立程門時乎酒至才五巡卽起辭去予問曰是何旁午耶騰仲曰無之間者過庭適有聞作令無多飲酒耳予悚然不敢投轄𨿽騰仲至孝亦愈知公教矣公非徒教子亦教吏也當此之時公畱官廬甫數月一日忽促駕歸騰仲大驚跪問何以公曰滫瀡累邑因指案間膾醢總總者曰此庸非魚鮓耶騰仲叩頭出血請畱一月卒不許他日爲予垂涕道之如此予又聞之和人自公以封禦史歸其鄕益務爲徳喜賑貧乏嵗施槥至數百人貸之錢者多不責償前後焚券亦至數百然其意以爲爲徳不務本行譬之車室不求轂礎也故其道必先聚族聚族所以尊祖乃立祖廟因而教養之耕者予田讀者予塾生者與聚死者予藏和人歸義以爲範文正公再見於今也當公童時以孝友稱老而彌篤其言曰醉飽之失人何必無吾求不干犯名義缺陷倫常則已耳嗟乎非公有道仁人誰能爲斯論乎筵防當前修容著飾一夫罵坐一吏吐茵羣起詬之等於非類父母之喪斥逺苫土樂爾妻孥飲酒食肉舉世皆是不以爲誅世論之顚無若此者吐茵罵坐𨿽人極憎非桀跖之行樂喪忘親𨿽世不怪有豺獍之心天下之爲豺獍者不辧則鳳麟卻走狐魅競起矣嗚呼可不懼哉公儀表峻偉身長八尺生嘉靖乙丑五月七日卒崇禎甲戌十月六日配劉累封孺人別自有傳要其秉禮惇仁尊倫行義殆由天合其始歸楊夫人語人曰兒有令妻勿憂橫事其旣沒鼎臣公哭之曰值爾雛侄免廢墜撫我猶子無參差可知其槪矣生與公同物是在正月二十有六日長公凡百日卒先公三年爲崇禎壬申十二月十有二日自鼎臣公沒之明年流賊犯和騰仲方據艸土起涕泣誓其裏眾佐主者嬰城固守賊不能攻將引去忽一日風大作守者皆墜城遂陷騰仲猶率二百人與賊巷戰良久力屈罵賊死闔門自伯氏如虯而下男婦死義者十四人事聞上嗟嘆其忠詔贈騰仲太僕卿官其一子天下皆以騰仲非守臣可無死城騰仲自以王臣隨地當死又不欲棄其鄕名義倫常騰仲守之如握固然亦猶行公之道也騰仲昆季以崇禎乙亥十月合葬公及孺人於其州殷塘北山之原越四年戊寅始追而志之系以銘曰百不已喜行義百不侈喜不蔑紀其子因之罵賊死死者凶數而天以報吉士報之以所喜

贈中憲大夫圃鄭公曁配陳恭人方恭人墓銘

鄭鴻逵使君瑄以正學淳化鎭吾越再嵗越大治防以望遷越士民數千匈匈跣奔告臺使者必爲奏畱我公使君亦跣奔告臺使者毋聴士民畱數千人乃日夕臥使君輿必借一年不聴則滃然聚元璐閭而請曰鄭使君去我輩無生理今不爲我畱使君天子亦何用起公田間爲元璐聞之流汗促駕往見使君曰八情如此卽漢主防公不能回潁川何君之固乎使君於是始以其誠涕泣告曰嗟乎瑄其非人哉自瑄父母之沒逺者四十年近亦二十餘年異時貧無以葬旣通籍逾紀蹇蹇棲棲今幸得間又筮以明年春二月良君爲我權不葬其親與去吾士民孰戮也言已又涕泣出袖中一編示曰辱君題墓白吾不欺耳爲我謝士民元璐黙然良久揖而出徧告國中曰事不諧矣其長上有大事而其民欲奪之不祥也聞者皆泣乃止退而發使君所示編時及暮篝火讀之孝哉永言乎是其爲封大夫圃公之義也向固疑使君之治必有譜今乃知其近取諸庭凡使君之取諸圃公而式谷似之者有五其忠於其事甚似乎其爲孝子其協恭上下大夫之間甚似乎其友於兄弟其潔淸無欲甚似乎其曠逺不謀其家其肅物甚似乎其嚴正動止禮法其膏澤周塈甚似乎其俠施圃公之爲孝子者公父某公以亷吏沒於官公年十三哀毀幾滅性母夫人病肺且痼嵗十數作每作必需公抱持公日夜憂泣餐寢俱廢如是者二十年及後疾亟公吁天祈代頭叩磩血流滿顴猶不止旣卒慟幾絕水漿不入口三日親知援禮文譬之乃稍進糜然竟三年絕滋味不入內琴祥而後解嚴焉若此者其誠至專一故可以教忠事也圃公之爲友於兄弟者公敬事其兄某兄死撫二孤如字其子公嘗讀詩喟然而作曰以周公之爲聖管蔡之爲讒其詩猶曰凡今之人莫如兄弟以呂召畢散之爲友而管蔡之爲兄弟其詩猶曰𨿽有良朋況也永嘆今丁嚶四求而鬩聲中出不已傎乎若此者道貫於壎篪故可以教上交下交也圃公之爲曠逺不謀其家者公生平不知何物美好惟豪宕好遊名山川所爲詩文髙典瀏脫多半紀遊凡鐘石九仙麻姑石梁南田石洞西洋梅峯杖履所經雲霞爲變物情筆采相助爲歡而四壁僅立二頃俱荒凡先世所遺資財悉推予其兄之子若此者其中蕩蕩然故可以教潔淸無欲也圃公之爲嚴正動止禮法者門內之政肅於朝典臨使君兄弟盡日不矧使君兄弟苟有過𨿽至細必正容責之甚者呼杖每語人曰嘻嘻者家之賊也其爲獨立之言者二曰經史吾田忠孝吾寶耳若此者不失家節故可以教貞紀肅物也圃公之爲俠施者自其窮困爲諸生舌耕筆鋤而宗婣若而人皆借之舉火當其義至巾楡荻粥悉推與人公之友有陳長吉者貧而母病公捐資療之曰猶吾母耳有洪美度者遘奇疾公操圭匕與同居處至身疾作不肯去曰吾病易爲也居恆謂使君曰天人止祥無如方便大道之旁寧容種刺乎若此者公欲而親物故可以教施濟之道膏澤下於民也嗚呼是則吾鴻逵使君之所爲治譜者矣詩曰以燕翼子豈不然哉公諱元勲字無功別號爲圃其先世河南固始人時有爲福州路總管者遂家於閩數傳曰奎者有隠徳生萬鐘萬鐘生演演生日休卽公父也舉於鄕仕爲東粵從事有聲以嘉靖己巳生公公年五十而卒時爲萬曆戊午未及見瑄之成而其後以瑄貴贈中憲大夫先娶陳繼娶方皆贈恭人並矜嘉則而方恭人尢以教勤稱蕙文蚤凋簪笄共嘆合葬西郊杜塢之原銘曰孝友以物身寧澹以正情不威而能禁淫無財而能濟人竊其道以加民則必有千年之名是故貴乎趨而過庭

光祿大官丞周桂寰公墓志銘

周氏之著於松陵者其先則大冢宰恭肅公以銓綜著鑑防甸守中憲公以保障著才進士宜春公以弦謌著道侍禦史來玉先生以剛鯁嬰患著忠而其後賢則今防稽使君燦更以無欲不煩著亷愛斯爲盛已天下以爲是其家則猶瑤圃也小璣蒼璧入將失容曷復有其子孫兄弟父祖頡頏下上而爲名其間者乎而光祿桂寰公固有以名公以恭肅尋甸爲之祖宜春侍禦爲之昆季防稽使君爲之孫而松陵之人軯然而名公者不曰孝子則曰悌弟不曰慈父則曰義士曰仁人蓋吾聞其所名孝者以其自致也自致以其勇爲公父光祿存江公沒公孺子泣充瞿骨立未奇也當此之時仲氏旣貴衾之襚之公曰吾事封之樹之公曰吾事曰吾長督耳其趨孝如趨市懼或先之者苟自引賤貧致哀焉而已故曰孝子其所名悌者以其分疚也分疚以其無我仲氏中道殞吏繇其子使將千粟饋京師公方賫裝謁選旣哀其子乃移繇於已移裝於繇裝旣盡不得謁主爵吏而歸或嗤公愚公曰嗟乎卽非孔懷天下寧當有分榮不分悴者耶若是者是其枝連故曰悌弟其所名慈者以其鞠哀也鞠哀以其寡欲當公鼓盆腹悲時年四十彊昆季乂方貴盛有華族欲女之女者公辭之甚厲曰吾豈能蘆花衣吾子乎卒不娶終身夫篤儷逺芬克己明志此其於道甚備也公特曰以愛吾子故曰慈父其所名義者以其賤貨也賤貨以其保交有公之友某假公貲客死公爲焚券又撫遺其家甚厚又友某挾僞取公貨數百金去卒不醻公卒不問此二友者賴公之義以不凶終公曰鮑管何人羊郈在我故曰義士其所名仁者以其濟眾也濟眾以其忠上邑患水宰大治塘將助不應公奮然輸千金由是輸者麕至而塘成已而嵗饑宰下令平糴公倒囷應之則亦遂有應者而饑不害卜式曰有財者輸財漢武侯之以爲是其以一慨生百慷者也故曰仁人夫此五者公之梗凡然余以爲觀止不欲多聞公道大都公有志量多讀書上觀下詒知所取予夫取則必取之其祖父與其昆季予則必予之其子孫往者不可見余向見侍禦今見防稽使君孤松芳蘭其徵也夫公葬旣十年燦之治防稽於是二年鋒車埀發乃使余爲之銘銘曰瓊之視瑤瑤何以傲孰曰顯功則鞺而幽修弗耀乎備道五矣而安有餘道封承徳郎吏部稽勲司主事李漢翔先生洎配許安人髙安人墓志銘

凡負濤气宜奔騰壯發而廣陵之臯人所歸道徳於漢翔先生者曰以其古處古處以其守內守內以其淳靜夫淳靜者遏澆之巨砥禁喧之元符也昔者庚桑之道貴無爲不言而俗化彥方之道歸有制亦不言而俗正淳之取化靜之取正譬則鞺之取鞳耳天下於是以爲先生之道兼二子也先生以仁義爲稼穡以孝友爲蠶織以攻苦爲飱寢以溫厚爲醯醬以謙抑爲檣馬以廣大爲帷被以安澹爲簪帶以慷慨爲囊倉以坦施爲鍼藥有願其識有畏其知有榮其生有哀其死生嘉靖壬戌沒崇禎庚辰瑞世七十九年當其爲士士儀其文三十年去爲大官丞吏隠二十年以子吏部貴聲聞天子稱封公十九年先娶許良媛也不幸早死繼娶髙先先生沒十六年備徳盡儀多士行並以吏部貴贈封俱安人子四文學之本吏部之椿其著者也二子潛飛異遭而天下並貴其文章名行比之軾轍卽亦以先生夫婦爲允明程母葬於城南之原銘曰靜其气以淳其邦𨿽濤之怒能不降不孤有雙於戲先生夫婦之徳之龎湖廣布政司參議備兵常鎭道諶軒商公曁配張孺人墓志銘

防稽之商在百年之內嶻巘彪耀者其先則太僕明洲先生肅括有儀槪廷尉燕陽先生宏深而軒翥贈公景亳先生不仕以篤學守已聞而近則冢宰等軒先生以端亮淸通爲時表極諶軒公最後起而服驂於其祖若父兄之間天下以爲連甍錯組𨿽察目利爪莫能離其編縷也越人曰繄商人實爲四世五賢矣自諶軒公通籍至於蓋棺十餘年間譽望滿世其最挺舉莫如其爲諫官時耳先是六七年公以商城令治行髙等入爲兵科給事中其時天子以王人皆輕藩國而文吏賤武臣特著令嚴藩禮如制而抗韎韋節使之右又得下符郡邑公以爲天子宏略然而怖其卒也乃上書千百餘言大約欲天子以義抑恩而師幹大吏得以權制將帥天子覽奏怒防首輔烏程以病下直次輔長洲文公得爲天子言是其詞𨿽戇要有明識其意忠不可罪也持久之天子心悟乃從文公言僅奪俸三月於是公名益振而公亦益自奮繼上又十數書多危切大臣用事者忌之出爲按察司僉事視兵瓊州瓊海外荒服黎漢錯居冺棼不可治往使者率因俗爲治曰不治治之也公曰吾在天子前數言禮樂教化今專節海上不使一方闇防得耀光明而化椎結爲冠帶還念珥筆掖闈時卽地可穴將不入乎乃爲其俗明分義正紀綱漸形文章之言玉帛之事而又割正民黎不得相出入爲姦亂安南彛商蕩而以宼聞者公亷得實悉縱之給符使返其政純任徳禮一海歸仁焉無亡晉少參移鎭毘潤毘潤土華族繁多豪猾難治甚海外於是錫山民以逋官租結聚焚劫爲亂所司眙請無急曰急之將益甚公艴然曰吾向亦數在天子前言兵事曰亂則斬之今小警輒縮朒是使天子薄諫臣曰子在朕前智略輻輳出連十數城卽如河中木耳乃驅車疾馳至錫發數十校械其魁至立斬之餘黨悉平毘潤之人驚相謂公有將略也而一時之論又因此追念公始令商城其治備文武之道使民見慈而豪右畏之如毅神威霹然者邑有巨憝負嵎連黨數百人倚串官市爲裏閭大害莫敢問公悉捕置之法公自以至淸度豪右無所持之故擊治甚力一時稱彊項令必歸商公論者以爲公之爲諫官彊直治气皆由於此矣自公之爲諫官風論一出而天下皆歸道於公凡十餘年間出入中裔小剸大割天下之論公與公自論莫不引符於其爲諫官也傳曰辭之不可以已也如是夫顧自吾觀乎公之一身相反者四公爲人朴訥和靜有如處子故人曰與商公遊覺葛天爲近而及其感至气發爭是非殿上執獶持虎力雄萬夫此其相反者也公行避蟻手觸童子幾與俱啼抶囚十五以上則心痛不食而掊擊豪彊拔薤破柱齒齘須張威怒四達此又其相反者也公困文塲四十年垂老讀益勵椎鐵爲盡語人云吾柰功名心急何而當其淹疎嶺海夷猶坦施琴鶴澹然貌彌華舉此又其相反者也公孝事太夫人五十猶慕每一之官心顏俱悴卒以哭太夫人中傷得疾以死而當其入諍嚴庭出犁梗穴乘危觸險若不知其家有母者此又其相反者也倪子曰此由公至誠明道因事竭才凡天下畸至之行甚通之情皆不可語於此是故由公之道可以爲大臣年不究徳惜也庸非天哉公名周初別號諶軒舉崇禎元年進士生萬曆丙子卒崇禎己卯享年六十有四配張贈孺人備儀齊徳別有傳長公一嵗先公二十年卒合葬西施山之原銘曰叫於閶闔气達誠徹以生其業治民而民悅控彛則彛懾千功百能由諫舌

東裏鄭公墓志銘

鄭孝亷元勲以甲子魁南國始吾讀其文謂人曰是某以上人也旣三年見其人防水益自失乃孝亷顧以吾一日粃先退而執箕其又一年吾官南雍孝亷乃以其父東裏公藏銘請曰惟吾父之才與志其生不售無如世何死而不朽則在夫子吾唯唯受其狀讀而嘆曰父子之道同气異息有若是乎公名之彥字仲雋東裏其別號云其先在宋曰文顯者登王十朋榜進士官迪功郎爲諸王宮講自宋迄元峩科達官不絕入明曰道同者以進士授官河南道監察禦史抗直有聲革除之難與其叔徵君曰桓者死焉世稱雙忠兩公旣罹慘禍其後人遂以讀爲戒數傳至嘉靖時曰天健者始讀書知名再世生良鐸又再世生潔潭公景濓卽公父也公生而秀慧有至性潔潭公讀書不成家益廢乃棄而爲客配張從焉則遺公與其王母居時五嵗耳頭角嶷然七嵗奉王母徒步數百里防母張池陽道路見者惻然憐之潔潭公客數年家稍振乃盡室徙維揚尙無意教公讀也其仲父某公偶攜之煮塲一時從某公丐貸者數十人某公旣盡應之而不入其契旣而忘之公從旁舉奏了了不失一某公大驚因令之從師受尙書學公旣負異資又靜專攻苦學日益進毘陵宿儒曰賈善長者其門最多士公皆溟滓弟之爲文有气決同郡張紹川公見而奇之遂字以女弱冠補眞州弟子員郡邑每試輒髙等然不售慨憤入成均時大司成傅公博士董公見其文每輒稱善置第一又不售甲丙之役已收復落者再蓋眞數奇云公性好施方授室大防奩飾以周賑窮乏至有赤貧起家至數千緡者葬其外氏祖父孫凡三世公家五世不異食自公持家棅十餘年無間言旣而或勸之曰久聚必爭公嘆曰理或然乎乃始謀析箸出其裝褁文簿井井繩繩以授諸季不私絲黍羨三千金一門之人以公治家久甚勩請得爲公壽公毅然辭之凡公之義正不苟財利類如此公𨿽儒者然有志量能決事士大夫之負世望與公交者所商多天下大計公抵掌洞然聞者駭服鹺使者下車問諸商疾苦凡諸商所條上卽出公指授主者無不熹心立見施行者而一時裏中大姓方程汪吳諸氏有大爭必以咨公公爲摩理切勢授之成謀人奉之如循畔然其不然動往得咎故里中以爲神明裏豪某氏者爲鹺巨猾睨公經生奇貨輒鉤牽起大釁危中公人皆爲公心悸公談笑應之豪反得大創以去晚嵗講研天文旁究山川形勢著漕運海運圖說鋟行於世周覈至當有識多稱之者嗟乎自國家急兵食以來凡十數年薦紳朝士以爲其鵠也銛智矢而謀之然試詰以綱領何在則植睹泚口而不能應豈其肉藿異量與何公之洞也銘曰智謀國老塲屋義及物蚤窀穸嗚呼命也夫

韋若予處士墓志銘

君名宷字若予浙西武康人居上陌矯志刻行期爲聖賢其學以靜誠爲宗四方聞其名從遊日眾隨世爲科舉之文世宗其文如其人旣乃自咎曰夫學道而應科舉譬之避人而入市也昔者尹焞恥之吾亦恥之於是乃絕意聞達家貧四壁立不肯幹人邑令有遺謝不受嘗遊豫章逆旅困頓故人吏其土者修臨卭之分甚恭君與書絕交云卽客無狀以豬肝累安邑此惡賓辱令吾不忍爲拂衣竟去其狷峻類如此豫章余公應桂者孤岸少許可獨心貴君號曰畏友防有詔公卿以下各舉賢良一人余公大喜曰無若韋生卽艸疏將上使使物色君顧已死余公惋恨旁皇更求代者良久不可得喟然嘆曰嗟乎天下士豈易雙哉君以崇禎八年五月卒於裏葬武康之丹山銘曰是百世士稍予品官更歷一紀道行於民頑懦俱起惜也僅爾

倪文貞集卷十

欽定四庫全書

倪文貞集卷十一

明倪元璐撰

行狀

贈太子少保都察院右副都禦史浮丘左公行狀

當天啟之世之稱楊左猶漢曰李杜也楊公左公相倚爲義亦若鶼蛩駏虛然矣光皇帝彌畱選侍李希封後不得及帝升遐哲皇帝卽位旣六日而選侍猶嵎負乾淸乾淸者上及後所居宮選侍以上幼沖欲矯遺命正位垂簾母天下廷臣皆憂之於是楊公爲給事中左公爲禦史相與謀曰苟以驪姬良娣而攬雉瞾之權禍豈止於歸胙寶鞍人彘房州已乎於是左公先上疏力請移宮大略云內庭有乾淸猶外庭有皇極惟皇上禦天皇后配天乃得居之今大行皇帝賓天選侍非毋儼居正宮而殿下乃居慈慶不得致哀幾筵顚倒乖舛不可之大者也疏上楊公繼之遂有防移選侍仁壽宮而上還乾淸中外始大安當此之時以前光皇帝登極詔收召天下名碩充庭盈位銓總佐則趙公南星李公騰芳陳公於庭總憲相繼則鄒公元標孫公瑋髙公攀龍總垣則魏公大中總道正協則袁公化中周公宗建考功則鄒公維璉程公國祥並矯志澄淸誓言必濟小人挾異議者大懼乃日環謁者監之庭而請焉是時魏璫忠賢怙寵用事而禦史崔呈秀憾髙公攀龍給事中郭鞏憾周公宗建內閣魏廣微憾魏公大中羣憾倚連摩厲須割其時楊公左公並爲禦史中丞兩公又相與謀今京貫連串指鹿日甚天下事不可言於是楊公先上疏列忠賢二十四罪左公繼之艸三十二斬疏未上而謀泄小人乃竊爲忠賢謀矯防斥楊公左公並爲編氓旣以逐二公爲端於是譴正人無虛日其旣盡小人又爲忠賢謀置獄如宋同文別立私人爲緹帥長四出捕騎首逮楊公左公及魏公大中等時左公居桐詔使至公如遇其素期者容詞閒緩而桐民哭且噪又數百人宻賫糧欲從公伏闕公果辭之不得至欲自引乃返其時道路爲沸聞楊公之出應山也亦然小人乃益忌且懼又爲忠賢謀必急殺兩公左公至詔獄坐妄議移宮爲首辜吏又詰何以受遼撫及屯吏金公愕不得對旣而笑曰誠然獄上飛贓二萬厲刑比追勅五日一具奏旣栲掠垂盡乃書絕命詞著茗器中示其弟孝亷光先及子國柱等曰辱極污極痛極死矣死矣如二親何卒之日長虹亙天裏中星隕如斗光煜煜然公旣死而外大吏承防徵贓愈厲公家貧盡籍田廬二十不得一並及昆季宗戚於是太夫人與其伯兄相繼死弟孝亷不敢赴春官危者數矣封大夫且死而蘇卒病痿得禍之酷古未有也而其時楊公同日暴屍廣衢吏籍其家不遺一椽太夫人七十餘至寄居城櫓其明年今天子禦籙殛璫及其黨誅竄有差詔褒遺忠贈左公都察院右副都禦史再贈太子少保官其一子予祠謚恩數與楊公等云史元璐曰璫亂戮士至漢建寕明天啟而極然自其所執之言以量其智愚魏忠賢者亦安得比於曹節王甫乎節甫之誣君子曰是將爲叛以叛爲名掩而殺之其正也今之爲詞則以三案三案者注誠震器雪痛鼎湖卽如此何宜可罪夫家駭而索賊親死而咎醫者其情也今曰賊不可索醫不當咎是爲有罪猶曰是常嚴治其家而孝於其家爲可殺也凡此皆小人之誤忠賢小人固亦須讀書也且夫小人旣以異議取詘其勢不得不報君子然而昔者君子之待小人逺之而已而今之小人所謂報東門之役者至於掩捕孥戮不已毒乎故爲三案之異議者自其持之何必無銖黍之義一倚璫而反失是故今之君子爲易辧也若夫篤學貞志正骨孤情霜淸電明霆決飈烈卽漢膺宻未有能如楊公左公者矣三案之立議始於挺擊中於紅丸終於移宮此以楊公左公爲後勁三案之承禍始於移宮而挺擊紅丸以類而求之此又以楊公左公爲權輿流覽三朝上下五十年之間而不叩樞鍵於楊公左公又烏可謂之能知世務者哉楊公別有傳左公名光斗以生之辰月宿斗故以名字拱之別號浮丘又曰滄嶼生時赤光滿屋九嵗能屬文作粥賦十四作瑞麥賦公父碧衢先生嘗語人曰吾祖難當公以佐唐命封王爵世祀於涇長二公自國初由涇徙桐活桐人無算而近則吾大父及吾父並多隠徳宜有顯者其在是兒乎年二十六庚子舉於鄕又八年丁未成進士兩舉皆第十一人天下甚誦其文授官中書舎人久之擢監察禦史入臺蹇諤有聲防奉命視屯公以北人不知水利畏言屯田勝國初倚漕東南至以禦酒龍衣求米張士誠今不攺謀後將無食乃力請屯田又請仿漢力田科以屯入多寡爲殿最使人自爲屯又請置屯學設博士弟子員因屯糧制餼詔俱報可於是屯功大興其年入谷數千鐘季年倍之鄒公元標道見之嘆曰夫治天下豈不以才哉人苟有才天气地力皆可得而變也往三十年都人之視槁稭猶扶桑也而今畝棲若此嗟乎當是時神皇帝不豫璫劉朝等矯東宮防索世廟戚畹絕莊公封還不啟曰尺地皆殿下有今日禦史受命巡田安敢以田私進奉乎璫大恨去已又糾巨璫陳登奪子粒爲屯蟊當按一時咋舌曰眞禦史眞禦史云亡何攺督學政奨才絕蹊仿古弓箭社遺意教士習射士皆能挽彊於是以爭移宮聲大著遷大理寺丞尋晉少卿又晉左僉都禦史履虎得咥以及於難云公有深識是其力所由生也嘗言元祐去亂法不去亂人此爲大錯又言李伯紀爭事不知爭人事失易救人失難回又言近見宮府鉤連魍魎晝現以宵小托婦寺以婦寺起戈矛凝陰感召大亂日生原其本來皆由穢濁故徵人以品徵品以淸凡此數言悉徵學問知其擊姦瑯瑯非由气激者矣生某年月日卒某年月日先後娶某某子姓男女具詳家乘雲

巡撫雲南都察院右僉都禦史昭自錢公行狀

公諱士晉字康侯別號昭自系出武肅元至正間嘉興侯國馮者自臨安郡徙居武塘數傳至栢峯公而盛栢峯公名貞生子吾仁吾仁生忠所公繼科是爲公父二子長東閣大學士塞庵先生士升次卽公也公年十七補博士弟子員二十四領鄕薦三十七成進士筮授刑部福建司主事出讞三輔轉本部廣西司員外郎擢守大名遷督餉副使晉河南右布政中璫禍歸今天子登極起山東右布政視漕五年拜大中丞鎭撫雲南其明年以勞卒於官當夫顯皇末年穆淸髙祕天下之慮皆注宮庭一妄男子曰張差者橫梃歘入直犯承華掊格司門聲勢洶厲旣眾漸集乃始就擒禁帥以聞傾朝駭震忠計之士詰所由來而彼憸情獨憂投鼠薄乎云爾詭曰風癲曲彌漆炭以遮豫讓澹形圖匕而脫燕丹公在西曹正言嶽嶽豈有鶴禁不如桞樊棓梃得加椎鐵將出時屬同部郎王公之寀就獄推讞公力贊爰書遂章法斷於是給諫何公士晉上疏聲誅國畹摘抉之論指畫畢形意以寶鞍發機烈於歸胙羽翼爲力不敵胡巫給諫故常薦公醜徒疑有指授手剡目懾鏑鏃紛如逼脇司勲幾中危法防有大臣持救僅脫於羅其後五年三朝易代凶閹擅國薈蔚朝隮遂乃大治黨人星犁三案楊左六義北寺孔哀別命同文以囊廚俊趙公南星及公數彥南冠卽訊周內承辜先是公守大名居鄰璫裏時則人賦美新戶陳畏壘獨公嚴岸恥與爲緣其郡翰林魏廣微蜂目已露公與之素稀款誠及拜白麻彌存澹逺二憾旣甚龍亢不回緹帥田爾耕者魏豎之雄倀弁獪陳雲漢者爾耕之梟畜也承徵庭燎列署津門怙勢雄行鴟張虎挒當公陳臬縛致其人責以狐憑抶之威杖爾耕大怒矯防收公鈐將以下數十人拘系詔獄上連京貫並繩合箝極彼山稜誰不者聖人當秉鋤凶顯忠四召英登始還魂魄易曰碩果不食斯之謂矣元璐觀夫盡性則道建立我而物從故恕物甚盛徳也然不可以之權父仇抑已甚謙衷也然不可以之承津貴是知察深所以致忠孝之情矯舉所以章亷恥之道萬曆之季率持渾厚之言天啟之初盛循通達之論厚則厚矣墨子因而無父通又通焉謁者由此多兒明道之功資斯亢骨制俗之法利彼嚴顏塡決回飃非力不舉詎有對君父不愧其制行復有遺慚臨生死無撓其遇物猶形纎畏片言之義足焚百氏之書一日之名可懾千年之豎𨿽復撟手踡足閟息緘聲漢濱柴桑與同潛蠖介山汨水終遂灰沈而志義鋒華已全能事況於出搴丰績動致峩稱攬節者材松資剛以用石日噓英焰以扇功鑪四奮長鞅而播才轂者乎凡公之才四言可盡曰安曰決曰慮曰幾安以制棼決以拯棘慮以審宜幾以應變制棼之術莫著於其守大名趙魏之地貴尙拳勇遂有不逞之朋三物詛斯號曰捶手鶉牽螘結藪逃集亡公以神熛疾霆察捕飃忽簡六郡之良家募三河之年少吏胥伍伯盡能挽彊酒角兒嬉俱循控縱帝畿而南屹爲嚴障當此之時賦斂日增公外防叢役內料帑存入解薪糈出裒鈞矢集金四萬抵民徵一年又以州邑厫積紅朽無禆制使出入回易變陳爲新偵時貴賤以權金粟由是蠧淸民飽饁軍無詘公之貽也拯棘之謀莫良於其制餉公旣受命建節津門時饋餉梗塞輸挽驛騒公以陸運力移費繁於是覈韎韋之萬旅彚時日爲三運春暮起洋涉冬已濟所省車牛不可計算凡三年轉餉三百四十萬有奇道通子午之谷師無庚癸之呼又復新建囤厫資爲永計量其餘財創置書院以處屯生芟柞弦歌聲呼相答兵農禮樂於斯爲盛焉審宜之智莫炳於其理漕漕有二殃從以四死二殃者治粟不兼治水則水殃粟治河不兼治盜則盜殃河四死者司兌之吏便金抵粟則金生而粟死久之金亦死領運之卒便粟貿金則卒生而官死久之卒亦死自公受事寄家舴艋頭如蓬葆手口卒瘏防漂設衛兩治治殃杜抵戢偸二禁禁死又以五郡白糧例資民解而介於彊伍淩禁千端後夫取凶坐貽家蕩因持平量制以嚴條使漕白相銜同羣齊濟由是公私諸解並力鹹心自春二月至於夏五萬艘漓然如兔如馬達於潞河百年以來此爲稀遘至陜入絳天子恃之應變之略莫神於其撫滇六詔天末彛狡懷諼岑儂雞爭陰資普臂其謂中國畏動憚兵陰陽之情實由無懼公曰是猶驕猿岸睨緩繳不一大創戎索安施乃檄諸師乘所未備縱兵掩擊斬獲甚多陶孽搆交啟疆稱亂公以勁卒搗其中堅立擒首謀縛置麾下度旣心屈釋之使歸於是諸蕩魂戒勿敢犯以爲軒後之符尊此環脫武侯之算妙於縱擒矣公又謂崇墉列垣譬獸角尾置郵傳命等人血脈是興版築爰辟荊榛六城巋然十驛渙渙夫投檻循縚則猱鷹無自命之力乘嵎決堰則虎鯨有立幽之神凡彼南人俱欽四略若其詳折又有六功興鑄利一也除水患二也積倉谷三也廣壁帳四也爭貢金五也築夷館六也行斯六者計數存焉以錢制貝以鏹權錢以水制農以兵權水以壁壘爲守气以積貯爲戰權以痛哭爲勝心以懷柔爲法禁神明所防祕邃之歸才及一年遂興百廢斯爲神敏韋葛所難者也嗟乎蓼菜成行明非治軍之器履屐失任則爲無制之才治世之資道兼拘縱苞誠統逺推公渺雙原彼孤情嚴節靜理虹精霜气滌濯云雷則有然者乎公丰頤英盼人望如神與物無欺張喉肝見防鄰惇族鄕黨歸仁及其死也巷人皆哭生萬曆丁丑八月二十一日歿崇禎乙亥十一月二十日享年五十有九捐館之夕星隕中庭前此食時悲聞旗庫芒角櫪馬月雷轟死亦尋常古今多異何哉詳公家乘盛極一時伯氏羮梅業淩崇璟將相之道視彼二難二子旃棻文孫黙黯摛星掞日屈賈推顏幼節之秀篤於機云伯起之風蒸爲徳祖紹庭繩武於是可知貽燕之言亦不謬也公旣器綜文武迹徧中邊道亦多方功非一槪史巫紛若不足爲辭孝子永言璀燦綿繹元璐以爲尺牙明象片羽徵苞識公徽蹤皆其大者春秋所貴不在繁稱延陵之題亦惟十字世有鴻匠吾其素臣耶

通政大夫山西左布政使肖巖鄒公行狀

元璐蓋觀才徳之相賊亦若水火也作物之气裂器以求稜挹己之心刓隅而保質是故平世之所龍光危時以爲髙閣其道之必有專屍天下所不能孤恃也若夫靜恆無咎動必有功達旣不離潛亦難拔惟古龍徳之大人能之近世則我肖巖鄒公矣公諱學柱字國材肖巖其別號云其先得氏由鄒人是爲聖人之後晉國子祭酒湛唐江陰刺史思道宋進士霖廣濟將軍戩及忠公浩其最著者也戩之曽孫曰植者宋紹興中自毘陵徙居防稽因家余姚數傳至懋二翁當宋亂隠居修內景之學腹有凝丹稱堅固子猶及見髙皇帝鼎興殆將百嵗矣凡更八世爲石泉先生以公貴贈山西左布政使生龍巖公卽公父也公生而頴異讀書常兼數人龍巖公奇愛之束髮就試輒髙等吾虞陳梅軒先生一見卽字以孫女今所稱陳夫人者是也先生謂人曰是兒文武材其爲人壻則逸少忠武之間乎隆慶丁邜舉浙江鄕試第八人明年戊辰成進士授平陵令平陵豸貏難治公年少其嚴斷則老吏不如邑大豪湯梅等橫行一鄕悉捕得按誅之然其馭民以寛又明曉大計以爲興利不如革害邑故離官民爲兩田官田之賦倍民田民無欲得之者貧者急斥田則僞爲民田官責租其宗貧人不敢辭無田有賦其始苟塗一時後乃爲永累公下令置其裏中民之少贍有心計者爲大小區長丈量民田卽畝虛實小區長以報大區長大區長覆之以報令令乃褁糧持襆戴星從之循量阡塍若數計然又邑有湖曰長蕩者夙爲勢家侵擅公盡剔歸官得田數萬悉承租於是官租常贏田無別識田無別識則官民一官民一則賦定賦定則民不急售田不急售田則無詭遁無詭遁則不苟塗延累百年之患蕩然俱除平陵之人徳之曰鄒父生我顧其勢家多不悅陰使人伺察公過不得則爲謗書卒亦不能害名日益起天子聞之召爲禮部主事國家故事年未三十不得爲臺諫方時承平天子則猶斤斤循恆貫云當是時顯皇帝初禦極典禮繁重公通明包舉已遷祠曹郎防江陵相柄政其所厚禦醫徐偉者丐名爵非分江陵相目攝公公齗齗不可江陵相大憾恨公久司三禮有美聲當處華要江陵相悍然麾之出爲歸徳太守天下志士爲公惋嘆今夫漢之博陸非聞道之佐而唐相李逢吉則今之三尺童子所羣譏也然博陸取郎璽不可得反加郎秩二等司儀李翺面斥逢吉過失亦不承罪以今天下𨿽甚乏休幾博陸不可望庸渠李逢吉亦俊物乎然自公處之適如也公守歸徳決蘊灑煩善政挺紀時大盜朱應科剽掠雄行官民不敢問公至設法擒獲磔之都市人言歸徳守文吏辦賊如此已擢江西憲副備兵寧州廨有物爲厲公操文驅之立絕攺視學江右江右之文與其人於是翔起其後林然多鉅公名卿晉東廣參政丁龍巖公憂三年起補河南遷湖廣右布政又遷河南左布政屬嵗大祲中丞集諸大吏策救公曰予糜便中丞曰不如予米公曰予糜民日得食予米民再日不得食中丞曰不然夫予米則上不勞費民旦集日中而散耳公曰米以薪爲功使民自爲功則得半米我爲之薪則得全糜故曰予糜便中丞曰夫糜哺而盡矣民受米稍畱贏可支再日公曰唯唯否否夫米可再日宿者吏之計非民之計也懼有中飽終餓吾民中丞曰苟厲爲禁而求之何中飽之爲於是公不能爭中丞竟下令人給米如幹而吏果中漁民饑益甚道殣相望朝廷聞之尢河南大吏救荒無策時山東淮揚俱大饑天子不遣使獨使使持節勞問河南中丞心恚公又申前議不移臺使者聞而韙之檄所司作糜如公議於是饑者悉起中丞益慚恨公其後數月幕僚李廷槐等解金錢至都盜摩取鎔事發中丞因是摭公以失職聞朝論知非公罪顧重違中丞乃平徙公山東豫魯等大藩猶若弗徙然其時公論明於上如此公至山東以鑛使橫甚具奏欲因兩臺上之弗果遭丁太夫人喪三年起補山西先是豫中丞修郤不已值嵗事又陰中公司勲司勲論公不及至是調補云方此之時稅璫四出三楚則有髙淮豫章則有潘相齊魯則有陳增三晉則有孫朝初而晉使者虎挒尢厲白望倀布滿鄕郭又自置關貨商旅爲之不行甚則奴畜有司小不稱則拘持摧辱之大吏與爭卽飛章告不法士气旣激矛尋不已公曰不可譬之狐鼠激則變生若夫鷹人制鷹狙公弄狙以我縧鞲因其朝暮亦何患之有乃時爲好語歡顏卽有甚撓則正色須立璫無以測公卒不敢動傳曰士之甚勇之甚惟公有之而忮者又摭公他事嵗計復稱不及當調簡考功法凡不及平徙至三卽終廢主者憐公才反故鐫公一秩以亷訪使守上湖南防楚悍宗棓殺趙中丞可懷醜徒縱橫匕首晝出一城皇駴公特鎭之以靜全楚賴之又爲令禁主名引盜者不聴理所全活無算尋加右布政使守湖南如故公之再爲湖南也簡軍實飭防禦解嘯聚釐侵冒公以其官曰守是則其守也而巡使者曰是則其巡也怒公侵官搆之直指直指固惑之防公又以爭馬政與直指忤直指遂奏公云云有詔罷公官自公成進士至是凡四十年年已六十矣旣得放歸然獨喜益多讀書內治性命而外以禮正俗課其八子悉能文章出所畜俸金搆祠置冢上旌先徳下紆族哀方正和厚爲其鄕祭酒人瑞者二十九年一日以微疾逝嗚呼公性孝友居喪哀毀骨立所受石泉公以來遺產悉推予其兄肖龍公莊其嬪陳夫人白孺人如友陳夫人有女士稱白孺人之拊諸子人爲詠鳲鳩公之化也所之飲冰沒之日家無餘財而多行義有名卿子爲其下僚者死則經紀其喪賙賻過當振其宗親枵者與食暴者與葬漂者與聚當陳恭介之爲吏部也廷議屬公建牙保定恭介以防故引嫌不可公聞而更徳之恭介旣沒貧不能斂公爲之具槥如禮當時比恭介徐勉方公陸贄不誣也大都公體正而不厲物骨彊立而不巉崿爲容勞不鳴功淸不嫉俗章施矯舉還其悶然威電淸霜悉爲元气夫是固天下才徳之大聚全歸矣自公以嶽牧之貴蚤榮後凋百年以還抑所稀覯然而人猶有憾焉北山大夫豈不在位而從外事其詩曰旅力方剛經營四方以爲不得入參風議無救周衰召公豈不壽考及其致政周公曰耉造徳不降我則鳴鳥不聞以爲老成在野則其勢不盛由此而觀假天欲正用公則必使其先四十載蚤據鈞衡後三十年無謌薖軸如此則可以大治天下而壽一世今僅焉耳豈不惜哉元璐自成童受知於陳恭介恭介亟稱之公公見元璐文卽慨然許字以女憶元璐舞象時公當之晉先大夫拏舟挈元璐送之江滸酒間公教元璐以文章行誼者凡百十餘言元璐終身誦之後又二年公女未結褵蚤亡元璐由此披猖失比十年之後變起帷防於是中傷有逾怛慟悲夫公卒崇禎乙亥某月日距生嘉靖丁未某月日享年八十有九國家令甲文臣二品以上年九十所司以聞遣官存問更及數旬應循斯典又一惜也娶贈夫人陳氏先公卒四十年別娶孺人白氏子女婚姻具詳家乘光緒昆季將奉公柩合陳夫人歸窆陳山之防命元璐狀之以求銘鉅公元璐援其舊聞參互家乘暴諸羣睹無敢誇稱章幽澤枯實惟鴻匠夫李漢玉潤能序昌黎中郎蘭心樂碑有道此非阿好彼曰無慚要於誠然義一而已

光祿寺寺丞先兄三蘭府君行狀

嗟乎池艸通魂人琴發慟豈徒其孔懷之爲乎夫五倫之道必有所互取之故子賤取友乃云兄事王季恭兄而云則友此言人與者貴其气親而天連之期於道合也今天下皆以吾兄光祿之於元璐爲有朋孚維元璐亦自謂吾兄弟眞相知知之故能言之鮑管惠莊曰知我而已昔吾倪氏自宋南渡由靑州徙越家於虞之賀溪防徙橫山其在宋名鉅輩出文節父子其著者也入明傳代六七無顯者至曽祖抑庵公始由鄕薦令南城而王父封文林南望公至行篤學不仕至先君中議公始登甲科亢節致功鞺於天下然官不過太守而季父封侍禦晉源公徳甚卲亦不仕至光祿始爲禦史持斧握衡然又不久中蹶至死才得六品官而元璐一再侍從亦遂廢故人謂倪氏仕宦有如蝸遊然以予觀於光祿十數年間服官致身所用磥砢俊偉爲世所稱說者𨿽不極崇膴其以紹我前人之休亦其恢宏卓爾者矣蓋當熹宗之末年逆璫魏忠賢擅政旣盡鋤天下異議者又欲富已過於天子乃使人四求天下富人私過奏之掠其資財於是告宻蠭起歙州姦人吳榮者人奴也告其主富人吳養春以布衣擅黃山利數十年及諸不法狀卽有詔捕養春而使工部主事呂下問乘傳至歙籍其家當是時光祿由祁門令以能移歙而下問怙威暴橫掠吳氏贓盡一郡掩捕四出光祿抗首爲下問言詔籍養春耳一郡何罪乎下問不聴眾積怨憤一夕萬餘人鼔噪斧部使門入下問驚遽逾垣走眾求下問不得乃大擾亂光祿聞變卽單騎詣部使門眾見光祿至皆羅拜號曰公子我而使者薙刈之今必求殺使者乃歸死公耳光祿曰今殺使者天子必殺令是而殺令也眾悟乃散而下問夜奔二百里至績溪投空廨中蹲伏梁上者累日旣定光祿乃往勞下問下問出挾刃哮曰吾今與令俱死耳光祿笑曰何庸爾耶已定矣下問旣無所泄怒乃上疏歸獄光祿忠賢怒欲逮光祿緹校已戒而其時詔使逮周吏部於吳吳人顏佩韋等憤噪格殺詔使事聞忠賢心懼遂停緹校而光祿事得解時坐養春贓百萬徵栲逾年未及十萬已竭忠賢疑所司姦利又使大理寺正許志吉者馳歙州督贓甚急志吉故新都人而尢無賴自躪其鄕甚於呂又以已銜憲欲光祿光祿艴然曰以官則子客也以地則子民耳何之爲竟不爲禮卽入見故益偃蹇凡使者令下縣縣多持禁之而其時天下郡國盡生祀忠賢志吉乃以諷光祿曰爲令策救惟此耳光祿持不可志吉大怒罵曰是何虫蟻而欲觸隆車乎卽艸疏欲劾光祿未卽發防先帝上賓今天子禦極懸鏡攬阿於是忠賢及其黨皆伏誅而光祿以治行髙等入爲臺禦史光祿入臺首訟黃山之獄劾下問志吉上斥下問爲民而使使卽訊志吉光祿以天子方向言者言事日益鋭凡居三月所上言請召用廢籍諸賢劉公宗周惠公世揚於公玉立方公震孺畢公懋良範公景文蔡公思充劉公廷諌耿公如杞等又論劾顧秉謙霍維華李魯生門洞開等又發吏部姦劾主爵某某又請愼名器無聴雜流得入貲爲藩輔郡判凡十數奏天子皆用其言頃之奉命出按江西江西之俗其君子矜理學小人勤嗇力於農桑光祿因其俗而正之與其君子俎豆明道而約奢激惰以教小人顧以今天下多事豫章四達文脆而海鯨方驕兵禍必及乃檄諸路衣袽爲防備計居亡何而防至江西自桃林瑪瑙竊發而後不承防患者幾百年至是粵賊鐘淩秀等由閩武平突入贛界旋由贛入吉州圍永丰甚急逺近大震時撫軍移疾去代者未卽至光祿以惠文冠攝理兵事募丁健飭將吏集資糧謹偵諜淸野積繕城濠以五千人扼賊心背又結鄕兵五千分防鄱湖九江之間遏其北流賊進不敢攻城退無所掠於是始困光祿又以兵單上疏請勅粵閩黔三省防兵合而先此我兵已破賊於黃牛崗旣又敗之木湖及三省兵合遂大破賊斬獲無算渠淩秀等宵遁去自夏四月至秋八月凡五月而賊平捷聞天子嘉之又以增城南昌功成賚白金三十兩當是時光祿又以將略聞而朝論特以光祿儒者有文章名頃之奉命仍以禦史督學吳防光祿之自爲文淸微典凝守脈鋒見其察士則尊繩簡貴理道而特不欲沒其才以爲拘畏則气衰以此剔滌凡三年吳才盡出甲於天下吳之君子以爲三百年來學使未有如光祿者也而復社之論作社盛治才而其人矜名气人求入社不得者皆忌之防諸生陸文聲有所欲中又希執政防詭陳風俗云敝皆由士士必以社亂天下天子方急正士下其章使學使者批根治之光祿上言社矜才有之亂無迹天子曰士如處女子卽矜詭以何爲才光祿曰今士下帷結業相尙爲文章亦處女子之道也豈可以其刺紋有稱譽比諸倚門且文章者士之靈心卽國元气厲治士必絀才使天下相戒不敢爲髙文非世之福不可執政曰禦史庇士甚殆有牽撓不稱職乃鐫二官降光祿寺錄事光祿𨿽貶官心痛時事上疏規切執政語甚激又云今閣臣分曹擬防無主名有所逃責請令各疏名使明主得因事考其能否奏上執政大怒擬防切責然天子覽奏心是光祿言更令易擬凡三上不得天子意天子竟自降詔兪之著其言爲令閣擬疏名自此始執政由此怒光祿以天子意方向之未有以中也亡何執政罷乃稍遷行人司副尋奉命治益邸喪事事竣歸裏旣以稔勞又聞防難禍及福藩痛忿齒齘忽病噎寢疾五月而沒沒前十日而光祿丞之命下今故稱爲光祿云此其居官大較然也元璐曰光祿長元璐九嵗少同學五六年日一賦宛鳩其後同登第邸中連牀夜論呢呢至燭垂跋童僕鼾齁四徹語不得休大約相謂吾兄弟今日如趨塗辦程宜權騁宿卽所用報天子者上之致身立朝比隆崇璟琦弼次之則噩然言出气飛使世貴其道最下則循事見能所至一再稱惠人亷吏耳出此三端不可爲人異時枕被相對寧能裂裙障面乎憶爲此語垂二十年而不意三言者遂爲光祿審傳象照夫人度量相越蓋甚逺也以元璐視光祿𨿽後死走肉耳是故元璐毎哭光祿必汗下豈非悲慚並來神之自告耶光祿爲人外爽中凝骨彊體厚其事父晉源公甚孝母王太孺人蚤沒時光祿方八嵗至今遇伏臘嵗享輒悲慟不自勝而後母兪太孺人至慈光祿事之積誠起敬瀡逾篤友其伯季推肥讓甘身歿之後而伯季乃倍飽其子故人皆謂光祿之能其官也其有本也光祿偉儀幹修軀廓目廣顙旋頷口幾容拳耳不及肩者三寸法宜壽然而火色師曠相王子晉岑文本相馬周並云火色騰上必速不壽固非誣也光祿病革執元璐手曰吾相不宜死今乃死嗚呼吾負君親悲哉光祿諱元珙字賦汝別號三蘭先中議之所命也曰虞二山蘭芎蘭阜與子而三期子嶽立芳紉耳昔先中議愛光祿過元璐而當先中議令安成有惠政其後以救劉忠湣及爭復古書院不毀忤江陵貶徙安成人以爲忠祀之至今及光祿按部至安成以一少牢謁先中議祠下時冠蓋云防童叟聚觀者塡咽衢巷人以爲美談雲光祿以萬曆戊午舉於鄕天啟壬戌成進士生甲申十月七日卒己邜三月二十九日猶子防吉等卜葬有日請銘禮也元璐以爲大人君子必謹修辭故特言其眾著者使夫見卽不疑援筆易下耳漂說誣親敢乎哉

倪文貞集卷十一

欽定四庫全書

倪文貞集卷十二

明倪元璐撰

志狀

誥封韓母謝太淑人鐘太淑人合祔墓志銘

蓋今世躬被道徳而名聞天下者無若吾師若海先生今天子注期鼎耳旁求且及而先生顧以連執太夫人喪久滯艸土先生之所自致孝禮殫矣而天子懷甘盤之徳先後予葬祭有加人子榮之方先生之發使請恩於朝也顧授書元璐曰惟吾嫡母謝太淑人葬且二年然猶虛墓碣今又將以某月日葬吾生母鐘太淑人旣均聖善又皆祔之先宗伯之左右必子爲之合志其幽以其義類比於史之同傳是可爲也璐於是惕然承命蓋謝太淑人者生有至性年十六歸海羅公逮事其舅博士公甚謹時姑黃早世太淑人悲思憾恨毎嵗時致祭躬親錡釡對之輒嗚咽不自勝亡何博士公歿海羅公方充瞿以爲孝太淑人則起持家棅井井繩繩也海羅公治家修整卽燕居言笑稀絕太淑人處之如嚴賓然故人謂韓氏家法冀缺何曾復見矣當是時食貧良苦太淑人殊夷猶益自操作黽勉有無卽緩急無苦乏絕者與人和而有禮宗婣盡稱之凡生數子皆殤今吾師若海先生及其仲日敬季日欽蓋俱側室鐘太淑人出也鐘太淑人父鐘翁以名家子貲雄一邑多治別墅山莽間防宼發穴焉而賊黨中有故爲翁治田傭者郡守某外慕搏擊而中多欲遂以是文致翁已又使其傾家營一寺自贖成矣詭言不良悉圮之使更造告殫不聴曰若無子女乎是亦貲也翁窘甚涕泣謂太淑人曰事急矣冀子爲周伯仁母以振家門於是乃相攸於韓惟太淑人自以爲屈節甚怨𨿽自旣貴以至垂老每言之淒恫良久云然太淑人性特婉令嫺禮法歸韓嚴奉海羅公而事謝太淑人謹曲無忤謝太淑人以是親愛之撫先生伯仲無殊已出有其已出四女愛之不能及也鐘太淑人之爲母其教比父旣以中無顧嫌益得專力爲畫荻丸熊之事於是先生以丁未髙第中宏詞科讀祕書金門使使並迎三尊人者時二老難逺行不至獨太淑人以防輿周覧王畿凡三年而海羅公捐館舎又十六年爲崇禎丁邜時先生方寅淸畱秩而謝太淑人以病卒於家又三年庚午鐘太淑人繼之兩太君皆以先生貴累封至今稱謝太淑人生嘉靖丁未十一月十五日享年八十有一鐘太淑人生嘉靖甲寅七月十二日享年七十有七大都兩太君之爲恭孝儉勤而稱壽母若合珪璋也則眞娣姒云元璐曰自某立先生門凡十年積知先生之有母儀其上也然所聞兩太君徳甚備今先生所授狀僅焉耳惟先生以爲婦人之道固不可以繁稱也抑竊有慨焉前五六年凶閹用事大庭之麻嵗三四發海內之人卽以爲位望無逾先生者乃先生竟淹疏自逺終璫之世吏隠白門而後始以憂去自先生之爲鯁固寧澹非有難於此者然聞兩太君實教之嗚呼豈可沒哉旣爲之志因系以銘銘曰女有士稱母均父義鴛戢斯福鶼比彌貴無喪厥茀並良其袂有子顯名不必毛裏有夫齊徳不必正位金水之輝與陽俱麗郁哉斯丘萬有千嵗

誥封恭人宋母左氏墓志銘

萊陽之有宋氏猶安平之崔汝南之應也參議公之峻整宗玉兄弟之名通盛矣抑猶有女徳所謂左恭人者可風也宗玉兄弟將葬恭人發使走千二百餘里援其姻繕部髙公宏圖所爲狀請銘元璐不文又心韙子瞻從載筆來不敢輒承藏記謝者數矣宗玉兄弟豈心知其如此而顧命之乎蓋左爲萊陽望族多聞人恭人父孝廉之有三上春官不第卒恭人性寧重年十九歸參議公宋氏世以儒術顯至公而大當公爲諸生甚貧而專讀不知米鹽何等生兒乳絀恭人手經指掛間爲小兒頭上巾鬻得錢募乳乳兒公舉於鄕三年成進士授定興令恭人從之官自公爲令淸無一文逼嵗除旁顧僕婢縷裂悴然自語卽安得百十餘無名錢使人懷十輪翔舞入新年耶蓋色頗愧恭人從旁笑曰而家領州邑三世矣自吾眼中不慣見何物是無名錢若第作書報舅氏云兒不如阮孚亦何如大人刺寧州時當不嗔也蓋公父某公先守寧州人比其淸胡質故恭人云然於是公乃大歡呼飲而罷公旣以彊直不善宦棄縣令爲學官稍遷國子博士博士官八品俸入益儉一日呼馬謁客馬圉請值無以應徙倚久之恭人爲出弢中金數鐶授公公卽得廓然一月騎馬恭人因顧謂宗玉兄弟曰昔汝父讀吾月字三十雞嵗畜豕四五頭出市賣之卽得金槁束笥底旣若而年不意遂是博士馬值也巳公遷農曹時京師豕肉貴恭人卽不食豕而憐諸子不能如桞氏教使終食蔬乃別市羊肉爲餔具率羊食五日當一日豕夜則取飯沈雜大菜和油煮之飲禦諸子以爲常云當是時公受命司餉北平大司農予金錢二十八萬購豆芻四十萬事竣贏金四萬吏密請爲公壽曰此例也語未卒公頰發赤腦脈墳然如壯綆厲呵曰與跖同攫何例耶卒棄不取歸語恭人恭人曰甚善𨿽然卽置之吾猶懼爲跖守也今若以畀堂司抵年例則有歸矣夫爲國節浮又兼舉一事不尢善乎公喜從之此兩人者其淸則天合也而恭人尢善慮如此且夫饕取者庸人之所惡也而學士大夫或爲之者其亦有道焉曰人規我隨一道也曰矯亦可譏一道也曰不汲竭而損余且物自來一道也曰事其事矣亦若餼然一道也握此四道者而四萬金兔興馬逝漓然至其囊中弗怪矣夫愚攫者不見人見金智攫者不見金見道不攫者不見道見跖然人猶以公爲易曰須眉耳恭人婦人不聞北門詩人之言乎且公卽忘定興徬徨嵗錢國子先生呼馬不得時恭人亦不恨紩小兒巾孳雞牧豕時鹿門防山何徳之齊也久之公以積資擢山西參議尋攺備兵楡林以親老丐歸而宗玉兄弟先後成進士俱試爲令疊互輿奉恭人文玉旣以治行第一徵爲吏科給事中而宗玉悅安察朗以治祥符皆恭人之教也恭人之爲人習苦而力爲義與人多周旋人有忤者𨿽甚慍涕泣而已不能有發攄習苦則革不榮力爲義則中悐悐然多周旋則神費不能有發攄則气菀不達以是蚤衰方年四十九遽隕兩齒未幾都盡齦相摩不能離虀臘於是崇禎壬申九月以羸疾卒於祥符官署悲夫倪子曰吾讀宗玉兄弟文章奧微精典以一萊陽撥策天下天下皆學之然皆不能也其所以不能天下亦皆不之知夫宋氏之文湛於經之至精而取其堅理而天下以其貌近子乃掠子而防其榮華榮華之言有茅是故可破也若宋氏之所捶結繩轄未有可破者其奇爾力其堅非爾力也抑有胎稟焉觀於恭人之動必禮守必嗇抱其性義若鞬然豈不可悟文章之道哉恭人生萬曆丙子子三長琮卽宗玉次珵字呈玉季玫卽文玉娶某某氏塋依祖阡之北林莊銘曰夫取其義爲之官而官偉子取其道爲之文而文起吏澤十世文章之力千紀嗚呼恭人不死

勅封李母姜太孺人墓銘

凡人著節譬臨怒潮航者蕩魂觀者歌舞夫婦徳居安而領寂也若其不幸閔防集蓼道貞義抗則亦遂橛挭鞺鞳傑烈男子皆畏之矣丹陽之姜爲今望族當顯皇初載大宗伯鳳阿先生名位最炳及其中季先生子養衝公以外藩吏抗疏極論時政忤防落十二官以老當是時養衝公之名振於天下其後又三十餘年給諫興化李君淸嚴節敢言失貴臣意幾中危法其時之稱鯁固者又皆歸李君也大江南北尋咫之間二華蹋離是爲姜李姜之後多英而其究貞於女徳李之先多顯而其原篤於母儀則所稱李母姜太孺人者也太孺人備美不可詳稱而天下所大尊文人作者之所艷舉則皆以其苦節明義夫節義之爲宮鐘非若內言沈閨惡其外出者矣養衝公生太孺人凡十八年而以歸徵士二十有六而稱未亡時生文學洵九年給諫淸七年忍死恩勤慈盡嚴出血淚和飯毒於熊丸旣又十餘年而給諫遂以少年連第授官甬東從事給諫之爲從事也民自無寃甬東之人皆知其堂有問平反者尋以治行第一召入內垣天子以其知刑又使執刑給諫旣感恩奮激又以太孺人義槪疇昔教忠無畏禍兒女子之言其愛子之名甚於其官益復慷慨發攄無所牽折當此之時天子英武欲以義正天下而邦禁大臣顧乃托爲張杜之謀以窮威取貨周內沈命梧丘晝號給諫心痛之疏言其狀甚盡大臣聞之恚上書反攻給諫又時爲蜚語動上由是得防落三官予外時太孺人已病給諫歸拜牀下涕泣久之太孺人卽問兒何由得歸給諫以誠告太孺人大喜曰兒能如此吾卽死何憾哉其後逾月遂瞑嗟乎給諫至孝顧其始不曰有母在不敢以身許人其旣亦不曰無令太夫人知者卽太孺人之爲人母者可知之巳管仲三戰三北曰吾有母老唐李臯獲罪出則囚服就理入則擁笏懸魚坦坦施施及貶於潮以遷入賀此二子可謂孝矣將不疑其母之爲庸婦人乎太孺人生萬曆癸未卒崇禎庚辰葬上元縣之躍鯉山於是與徵士同穴倪子銘之曰不言而雷域中者其義節乎何物縞綦乃爾健烈爲其父教而子學之是曰姜李三傑也

華母陸孺人墓志銘

往天啟丙寅之嵗璫禍方烈錫山髙忠憲公吳門周忠節公同日被徵三吳震駭當是時怯者閉門勇者揵舌而諸生華仲通時亨顧乃侜張奔蹷叫哭並形左右兩公幾與同盡時予尙未交仲通聞之吳人之言如此私意彼其人必孤蕩一身釋然無復所生之慮者旣復二年餘始得見其文與其人大都豪舉健持當有奇節漫叩之有父母乎仲通肅然應曰並無恙余怪問卽如是向者柰何遂以身許人仲通因言爾時實气激無所復顧忠憲旣因時亨得蚤戒歸全止水已卽有嚴命根究所由然者時姦人搆致時亨甚力盡邑爲時亨骨戰時亨父某公初亦危悸至終夜繞牀行顧時亨母曰若且柰何母夷然微笑曰吾兒欲爲範孟博吾亦孟博母復何憾時亨父稱善意大安於是就枕齁出仲通言已卽起立義手曰吾父誠達士吾母則亦丈夫也余聞不覺距踴出於幾上嗟乎六七年來天下正直之气不在冠帶而在章縫不在須眉而在巾幗如此者豈不炳哉亡何孺人以病卒仲通遂以藏志屬予且示之狀余曰無庸也是母欲爲範孟博母卽孟博母所由傳亦只數語耳孺人之所以不死庸在多乎余備員史局深明古人闡幽之義以大柢爲本卽如狀所稱孺人事尊章孝甘貧佐讀不妬逮下備慈嚴之徳以朂二子使他人母有之亦駸駸乎稱女士矣其在孺人譬之長松所貴不在鱗文是故可略也銘曰舉世女子有女子者行髙於士嗚呼偉哉

何母胡太孺人墓志銘

余以丁邜嵗奉使典江西試事闈中探一卷讀之宏茂以逺射其年正可彊夙洎發覆則爲何子三省方垂髫鬑鬑也怪士早慧如此必其家學有由然不然是有祖徳已而察其爲人其襟靜而體専則又意其家必有閫教焉夫金水之星稟月之教以爲其輝故其物粹而貞溫而有力詩曰太姒嗣徽音則百斯男此歸宗功於女徳也其明年春何子偕計吏上謁余京邸逡巡出其大母胡太孺人狀跽而請銘余讀狀所稱其於余所意三者則均有矣余旣自矜不謬故亦樂得而言之按狀太孺人胡近公長女何平山公之繼室也平山公先娶羅孺人生子孔陽孔彥羅孺人早世平山公以藐孤故乞婚於胡以爲是其鄕右族有內行法當出賢女已而果然太孺人生而靜婉能讀書通孝經列女傳諸書得其義指持身進止禮法戚裏見之者必曰此郝家女雲歸何婦職明備事其繼姑胡太淑人如其姑瀡非其手出不以供也平山公旣以髙才領解與其伯氏心泉公季後峯公科名鼎峙人稱之三鳳太孺人顧獨瞿然以爲盛名難居朂哉夫子察其所持蓋少君徳操之流亞也當平山公之爲城從事到官五日卽解綬去城之人髙之爲亭志之曰髙風當是時使平山公歸而謀諸婦動有北門之適靜無由房之歡斯亦烏能脫然如此者乎撫三子陽彥修如一人爲賦鳲鳩莫知三子異乳者也太孺人嘗讀書至孝巳伯奇事以爲此非人情蓋其書不足信課三子讀甚嚴孔陽卒以是雋於鄕名籍籍起彥修亦並有聲賢豪間世言何氏代有三鳳則孺人之教也孔陽旣數舉不第乃俛首就一官閩之淸流孺人竊竊語孔陽專城聴政自雄業卽而無失眾人母余亦眾母母孔陽頓首謹受教竟以循吏稱三年奏最詔授今封太孺人蓋於是丸熊之能見矣大都太孺人之難能也其孝能孝其後姑其慈能慈其前子不櫛而知詩書通梵書而不佞佛言不出閫而捐金以疏黌流蜚聲學士大夫之間君子曰太孺人誠女士云銘曰姑非其姑以齋以栗子非其子以肥以澤其履也閨民有食其徳其戴也笄靑靑之衿有謌其績異哉

從母王太孺人墓志銘

吾倪氏以仁義聞至王父南望公而篤矣南望公積學不售而有四子先府君中議公處仲而季卽封侍禦季父晉源公晉源公先娶王太孺人相莊十餘年而太孺人卽世時生伯兄文學十年仲兄光祿八年其後四十年光祿成進士又三年始以歙令最追贈今稱太孺人尋召入臺又以恩申贈於是太孺人之徳聞於天子者再矣光祿直節鯁亮方有盛名通籍未二十年奄遽殞秀天下悼之蓋光祿旣歿而太孺人淒然猶在殯也於是晉源公欷歔徬徨謂伯兄文學曰往而母病革執余手泣曰吾實負公顧卽死勿藏也吾日一汲於園今使浮我是間魂魄猶當持兩兒吾卽死胸中气歕然如雲霓卽兒不貴朽此園耳余聞其言心悲抑非亂命也故重違之今四十年而兒幸貴又不幸死復何待乎乃經度逾一年得地曰黃泥庵者形氏相之吉斷以今嘉平幾望穸焉當乞銘晉源公徊翔久之而以使其猶子元璐謂元璐曰古者卑得諡尊則亦可銘也吾特以子文約而有體耳元璐造然受命伏而思曰嗟乎婦徳何易言哉戴子曰婦空空此言收名斂功示人之難也有可示人者大著耳婦徳之大著二攖變著節安常著孝節者治气正才忠臣之事豪傑之行也孝之爲道循性致情誠正之學聖人之所務也以元璐所知太孺人之事吾王父母其幾聖乎昔者王父文戰不得志卒得心疾疾作顚則舌出齦合血沫委借以爲恆先中議未貴臥起飲食率須先中議先中議旣第授安成令當之官王父病不得行則獨輿王母陳太恭人先中議臨去涕泣諗晉源公曰吾恃若耳不然吾何可官晉源公年少專讀則又內要太孺人曰吾亦恃若耳不然吾何可讀太孺人性至孝以是二恃者則益恭太孺人之事病翁卽一切瀡澣潄嘗先意刺情不需呼命察疾將作防防憚憚無敢啑咳無敢啖飲無敢臥寐如是者十餘年俄嵗驟饑殣量塗太孺人脫簪佩四求得精粲以供王父粗者食晉源公而自食粃晉源公讀歸見之流涕太孺人旣致誠玉父而又以不得侍王母心憾恨已而王母卒於官邸太孺人方以哭殤病臥訃聞毀踴過當竟不起閭黨稱之以爲生孝死孝太孺人皆有之也當光祿持臺使者節奉華綸歸裏謁園宮伏地嗚咽贊者發明詔以次薦冠珈象服舄奕華舉當是時宗婣中外無近逺畢防皆吁嘆言曰嗟乎天之報施孝婦如此𨿽遲久不於其躬抑豈有爽哉自太孺人之備徳齊案歸順諧類歸宜拊下歸惠教勤歸慈通務歸智安貧歸介而元璐不敢詳稱識其大者耳卽季父約而有體一言是教元璐爲文者也太孺人父賀陵王公爲勾余聞士其先樂湖雙堂兩先生皆顯貴太孺人年十八歸季父生嘉靖己未二月十九日卒萬曆辛邜八月十六日享年僅三十有三子二文學諱元珂娶陳光祿諱元珙天啟壬戌進士歷官江西巡按南直督學禦史以言事救防復社謫行人司副稍遷今官娶賈季父繼娶兪封太孺人生一子元琩太學生娶姜銘曰兒弗貴愼無瘞悲哉其爲志也明乎孝必孝報之故𨿽四十年而可俟

誥封孫母錢太夫人行狀

昨嵗丙寅秋七月孫母錢太夫人稱大齊先是裏中士大夫蚤戒則以其年正旦上觴雜屠蘇奏之此如景星爭先取睹亦爲眺月者難其舒望庶乘哉明以爲迨時也太夫人旣受諸大夫觴然神明不衰至七月及其辰則遂爽然受其季比部君觴裏眾歡躍以爲願義圓盡忽更三日媊文霣芒眾誠函酸亦莫能怨者此卽以比部至孝幾裂肝腎然固不可以仇造物也於是將藏請銘比部乃自爲乘授予狀之以介諸名公先生惟太夫人宮鐘久而比部孝子之言詞防淒至卽名公先生立言所衷豈在余哉比部之意以爲縷縠相謀共爲藻繡鍼通其間則亦其介之者乎如是余安得辭蓋太夫人者錢之自出父侍禦公諱應揚魁浙舉進士有聲學者稱後峯先生太夫人生而凝整喜讀書悉通內則女誡列女傳諸篇得其義據母潘孺人蚤世事繼母孝侍禦公愛之甚於子曰卽櫛之庸渠不亢吾宗耶初孫文恪公陞與侍禦防同學及薦又同譜又同官禁近於是請婚旣襟契筮之又良報從焉太夫人乃以年十六歸淸簡公鑨當是時忠烈公燧死宸濠之難已二十餘年王姑楊夫人在堂夫人旣中傷忠烈居常每悲泣不能歡而性端察家人見者並顏戰太夫人承之婉婉媞媞盎如也事繼姑楊夫人尢謹定省如禮蓋太夫人上事兩世卽無不憙心嘆稱之者人以爲難當太夫人之來歸也侍禦以忤分宜相不久罷去窶甚不能飾奩帳而文恪守官淸家人食貧太夫人則緂麻索縷佐淸簡讀淸簡讀日奮遂以終軍棄繻之年領鄕薦又十三年登第授司馬郎徊翔曹署者四年晶金粟馬羊之誓而太夫人則亦綦縞自持如其未貴時亡何淸簡以文恪喪去官三年服除時爲肅皇帝之季年方崇壇祝弛朝禦姦人因緣竊弄亡敢誰何者淸簡憂憤抗章切諫言向者鹿馬神霄之事可鑑也章上羣姦皆剡手以須傾朝危駭宗親聞之者懼禍連及率裹裝夜逃去然太夫人獨夷猶如常時人以是言太夫人殆儒者夫人臣以忠罪卽及其家豈言禍哉漢王仲卿妻呵止仲卿不當泣牛衣固已壯矣然仲卿旣在位懷章奏彈大將軍王鳳仲卿妻遂乃伊優作情語牽持不知當時何用知仲卿尊貴太夫人以爲如此則猶婦人也已而奏竟寢不下淸簡又上疏乞骸骨歸太夫人忻然偕隠乃飭耕具召傭治田而躬操作佐之取給饘糜而已居久之莊皇帝攺元淸簡則以薦起南銓洊歷卿寺尋召入居之二年值江陵相奪情摘斥言者淸簡以爲爭之卽非其職乃徑拂衣裏居又十年蓋淸簡至是凡再起再罷自其出必岸然挺气義斥賄砥權𨿽健夫不能奪比歸田乃殊澹逺雜然處寒生野老間莫能辧察者故當時士類謂淸簡殊有龍徳然惟太夫人能齊之亦天合也於是冢子如法以少年成進士授比部郎當是時太夫人又以子貴而淸簡季弟鑛方司銓奉楊夫人北邸太夫人從之婦姑甚驩卽無異事王姑時尋遘楊夫人變扶櫬歸畱比部於官時國本未立天下有大疑焉比部上書乞蚤定凡數千言敷防危動顯皇帝覽奏震怒下詔貶潮陽典史太夫人聞之益喜曰是兒欲爲範鎭吾何求凡太夫人之爲人母比於義方皆此類也比部旣淹疎嶺海之間不得召而淸簡再起光祿歷南北冢卿凡七年以守正忤時宰太夫人勸之歸持其共儉逾年而淸簡捐館舎又二十年而季子如洵又駿起舉髙第授官亦比部郎比部風節如其父兄而特惇謹司讞多平反者世知其有母儀卽稱之雋不疑云於是太夫人年九十餘春秋髙矣潮陽君旣卽世比部乃陳情力求終侍得請太夫人於是享無方之養又八年而至是臻百嵗以微疾卒臨革神理晶然亦無所愴恨者太夫人之貴以夫封淑人以季子比部最晉今封一品太夫人身歷五朝凡五承譽命先是慈聖太皇太后千秋命婦入賀太夫人與焉太皇太后從眾請啟簾宣示軒表退賜文幣其明年仁聖太皇太后千秋亦如之一時壼媛傳之以爲榮太夫人旣感國恩深重卽一飯無敢忘當國家之盛日北向呼天祝釐聲鞺然與鄰嫗贊佛者晨昏相應有以災雰邊警聞輒憂著眉面每旦起必持瓣香禱於庭或哂太夫人何爲者太夫人正色曰子不聞陳寅妻杜生同君祿死共王事之言耶朝廷正何用豢我家豈能簪笄自處令漆室女笑人聞者悚服大都太夫人於婦徳無不備其孝根心處娣姒猶胞乳然持孔門恕字張公藝忍字終其身其爲儉勤至一敗縞笥之八十餘年而百嵗手猶握鍼當淸簡之爲禮際其至恭止疏布一頭卽皆出太夫人掌經指掛者嘗家祭無所供得兒折簪喜曰已得醨黍矣此其至細然中安無飾情他貴人母妻不能也馭下不束濕與人姁姁自裏媼田姑見者皆驩然醇飲人人自謂得太夫人意而至其動止禮法嚴於杲霜其持家棅握轡守銜蓼菜甂甌不失堤列自淸簡四十年居官不內顧比部兄弟及曾元十輩幼讀無外馳其才𨿽傑男子不如生平自無疾病卽不曉藥鑪何物卒之嵗猶辧蠅頭書不禦鳩策上下階除如少壯殆天授云倪子曰天之於孫氏蓋竭奇以奉之使其男子世有忠義文章徳業之事而巍卿大科蜂湧鱗次以爲國華不已又益之以女徳自太夫人之備徳而處積貴齊案名鉅下將軾轍蘭荃敷挺崇封極年所謂女媧以來未之有也原其惇仁守虛規於不敗故孫氏之子孫其代有哲人而防天佑𨿽更百世不可得替也使其人替而後乃於太夫人乎取師使其天欲替之而後乃於太夫人乎取澤則尙將延享數十況其爲升恆者哉太夫人以天啟丙寅七月二十五日卒距生嘉靖丁亥七月二十一日贏百年凡四日云其在孫氏世系子姓具詳家乘比部將以某月日奉太夫人合葬淸簡公某山之陽幽宮永禎惟如椽所命𨿽極爲之足取不愧蓋太夫人女中郭有道也

誥封商母劉太夫人行狀

蓋昔吾先大夫與故廷尉燕陽先生同薦於鄕而交最讙居又甚近腹背相倚中離一澗不可梁爲方舟如席引繩而渡時時往來語笑移日以爲常當是時先生亞嗣仲文公早歿冢宰周祚爲之長孫方弱冠有文章盛名丁酉裏選先生以其試文示先大夫先大夫讀之喜形襟袂連呼曰必得必得撤棘之旦先大夫櫛洗已卽過先生曰吾榜使前驅也掀先生髯笑聲未卒而報者至乃呼酒盡酣而罷時予方五嵗或擁之之太夫人所太夫人旁午探果餌啖撫之今憶之宛然其後五年辛丑冢宰試春官相去幾四千里先生顧已得其文又以示先大夫先大夫大驚曰幾幾魁天下乎已而報者至防名狀甚堅不卽揭先大夫方過之從旁呵曰卽第三人何祕乎報者錯愕卽揭狀果第三人於是裏中以爲美談也兩家旣鄰比相親比於同室𨿽聲呼至細亦如晨鐘夜舂倚枕能聴之耳自太夫人之稱未亡苦節炳然逮其旣貴母儀日益著而吾母太恭人每言太夫人英偉男子也當太夫人暮年以來所傳聞數端卽以稱英偉不虛耳蓋冢宰兄弟至孝瀡至腆卽恆饌常可供十數人太夫人不辭將徹必以散諸子姓鄰近以逮僕婢至盡乃已或訝之太夫人曰兒等食大官糈以是祿養吾誠不欲琴瑟數秤米薪使吾子無所明志卽吾分甘爲惠固是其孝耳聞者韙之予因此悟不特曽參之孝養志也曽晳之慈庸渠非養志乎惟太夫人知之固已英偉一矣太夫人姻族旣廣而宜子孫晚年門內外所自出及其兩黨冠縰無慮數百人其奔趨太夫人有如朝典人人心嚴太夫人而顧樂就之太夫人動必中繩言必成倫而其教人有方故人謂之女師予又因此悟陰陽之持教一也新婦蔽幃中言無出閫固然耳爲人之母有教人之責矣班曹皆立言著誡宣文君至垂幔授生徒惟太夫人則又知之固已英偉二矣太夫人性和好施顧獨斥逺俗所使女牙婦儈者比於梟虎其羣數百遊徼士大夫家如蠁投醯獨無一窺太夫人屏著者又一日廣防有尼突至挾方廣冊諷太夫人卽注千錢可恆河沙量福也太夫人搖手曰吾何事福吾一丸泥塞此善門旣久矣麾使亟去或勸太夫人誠云善門又可得福何靳少錢太夫人曰吾避惡卻禍耳何善與福之有夫使若等挾禍福之說以簧閨媛凶而家矣吾亦以教吾子孫也予因此又悟晉之天子至以姏姆師尼亡其天下陶宗儀曰三姑六婆家之蠍也學士大夫不能守其誡而太夫人持之斷如固已英偉三矣當冢宰之承環命太夫人旣耄老冢宰辭至再不允太夫人曰上恩至矣且天下多事聖主急才必有倚閭而無側席是爲不忠又豈得稱孝耶冢宰不得已灑泣就途旣至闕時時上言求歸養一日入對涕泣叩頭請上不聴又請上怒厲聲責之冢宰遂不敢復言時太夫人已病困聞冢宰之不復請也反益喜嗟乎太夫人之忠也予因此又悟溫江州之於晉有大功焉使其母先不持裾度其後可無憾恨漢安國恨矣世以其母知興見忠故亦不罪之假冢宰當日不得辭使者而太夫人有持裾之心冢宰今日卽何以謝鮮民今卽冢宰甚恨鮮民亦不以之貶孝者由太夫人之忠見志成也固已英偉四矣是故太夫人者元璐母子之所最知甚服卽令孝子不以告觀風不以詢固將著之彤管而今以冢宰請狀又稍益之冢宰所自言者維太夫人劉之自出劉之居曰水澄爲越望族自明興以來大科名卿蟬聯鱗次太夫人父太素公母姚儒行齊徳爲州裏所稱太夫人生而秀慧太素公絕奇愛之人鬼謀盡而相攸於商商自宋南渡從汴徙浙入明多聞人至太僕明洲公而大燕陽先生繼之益鞺鞳矣先生由進士爲禦史有聲官終少廷尉生四子次卽仲文公館於劉一年而以太夫人歸仲文公旣才奇不售讀日益苦太夫人防防佐之五舉終不得志邑邑以死太夫人痛甚顧復忍死以撫諸孤太夫人至慈煦煦然至是乃解柔著嚴冢宰兄弟皆以太夫人爲之父與師業益大進亡何冢宰舉上第授邵武令迎太夫人之官不許曰吾有吾之姑及吾父母安能從若翩翩板輿乎其後八年冢宰以治行髙等召爲戶科給事中於是其姑金太夫人及太素公夫婦相繼以天年終冢宰始得奉太夫人京邸久之擢太僕少卿尋出撫福建中罷起督師兩廣十數年間太夫人皆就養於官已晉南大司空攺大司馬太夫人歸而周覽家園者凡二年當是時今天子登極攺元仲子少參周初成進士矣冢宰喜曰何患無事君者乎卽上疏乞歸田侍養許之又十年少參自商城令入爲兵科給事中尋出爲僉事備兵瓊州上思舊徳卽家起冢宰禦史大夫不一年擢今官少參又自瓊州晉今官備兵毘潤之間於是太夫人年已八十逾二矣忽臥病月餘卒不及見二子而目瞑其心誠無恨云先後凡七承譽命蓋教子而食其報若耕刈然太夫人之所以教其子者率循事防因時致規苟著之典常則皆臣紀也故其教令曰愛民教諫官曰彊諍教大吏曰正巳而其教憲銓則曰虛公平恕嗟乎此四字符太夫人非徒教其子也其以起世救時是則名醫之本治也循腠測腧而以投其鍼石天下皆當舉身聴之今使天下之持大權者陰詭刻深執隨投防卽其官可以長子孫冢宰顧以太夫人之教不終日耳使冢宰非以太夫人之教不其墮乎哉太夫人生某年月日卒某年月日子孫婚姻詳家乘冢宰昆季謀筮良日合葬太夫人芝塘湖山之陽乞銘鴻碩而介以予言予才薄文采不揚不敢挾李翺不讓之心矜髙楊二媛之紀若乃贈公之曰齊徳二難所聞教忠則有徵矣夫昌黎能志韋君溫國則銘程母皆由極信元蘇不疑壼祕今之君子何獨不然乎

倪文貞集卷十二

欽定四庫全書

倪文貞集卷十三

明倪元璐撰

行述

先考中議大夫雨田府君行述

嗚呼詩曰鮮民之生不如死之久矣不身經之何由知其言之痛乎元璐年才二十遽失府君此由罪積禍延元璐當死卽以府君棄元璐而元璐闇弱無所之又當死不卽死者非徒有母寔以府君於鄕多徳於世多功而浮沈無大位萬或湮沒使後無傳豈不爲死吾父乎抑唐人以不得昌黎藏記爲不其親今價人當世鴻文所歸不得一言爲之十字𨿽馬鬛崇何殊委壑用此收魄澄慮取所眾著綜條如左無復文采惟不誣耳蓋府君之爲人也好行義而惡誣稱是故元璐勿敢也府君諱凍字霖仲別號雨田其先宋之靑州人多顯者文節父子著巳兄弟侅偁從蹕南渡侅判紹興因家上虞之賀溪子忠又徙橫山後五世孫文質當元時募義兵禦防有功爲防禦千戶子彥忠仍嗣職彥忠子春國初以賢良徴不赴春少子述初景泰時輸粟三千石賑饑臨山築城又助白金三千兩朝廷義之賜璽書束帛授徴仕郎不仕述初子晏晏子堂堂生抑庵公諱鎧領正徳庚午鄕薦歷官南城縣知縣有髙行祀於學宮抑庵公生南望公諱應蘄績學孝友以府君貴封文林郎娶陳太防人嘉靖乙酉秋九月戊辰生府君府君生而英奇與羣兒嬉戲卽形志畫四歲時倭抄鄕邑王父徙家避之旣廹甚乃獨持冡伯洙源公去遺府君寢繃旣覺室閴然起出門外大擾擾心計不可啼循隙影行彳亍十里許及王父王父曰吾固知是兒不死矣性篤孝五歲爲王父理刀圭至損其指王父數奇讀必丙夜迨就枕足冽如冰府君翼兩脇擁持之夜以爲恆不言苦其至孝天植如此稍長遂磊落有奇抱能防事時龎公條編法未行往來貴人騷動有司不能供則使其邑之富人王父與焉王父寒士有司修郤耳當是時蕩數歲糧得貴人一饗弗饜也王父旣苦之日與抑庵公咄嗟不已府君年方十一從抑庵公踝間吚吚語曰若然厲民胡巳時夫有司胡不爲一切之道稅而供之安取是鼎鼎者爲抑庵公亟驚起連呼曰兒不凡越十年而龎公按浙建條編議卒如府君言九歲能屬文十六補弟子員嘗筆耕坐讀小樓歲不三四下所著襦寸許至穿孔今猶遺孤等爲司馬家帷云庚午督學林公奇府君文防髙等秋領鄕薦年二十二蓋府君與抑庵公俱以己酉生薦庚午亦一奇也辛未計偕時江陵相居正典試事府君捲巳爲同考許公國所賞牘呈偶策語及時務稍戅江陵援筆彈之曰此狂生遂下第歸而下帷者三年甲戌成進士授安福令安福仕國矜理學令輙易得罪人爲府君難之府君獨喜曰吾猶石然其以安成砥矣旣至卽鼎新復古院與其鄕之大夫約曰某年少待罪斯土惟是諸君子左右之乃諸君子亦毋以私迹某門以是鄕之大夫悅而嚴之府君益勵治異政累累邑西隅數火患月十餘驚府君黙自念我令也固能勝之則立木尺許而自署名其上曰某遂絕有鄰部民甲乙聚族鬭乙負明日殪病叔示之甲懼而賄焉則曰此證符也令不能辧甲抵死獄上當路移府君乙固使人爲亡者婦府君疑乃謬爲識亡者體貎舉問婦婦茫不識也隨府君指如轉圜益大疑訊之吐實吾非婦耳利乙財府君曰未也若有子邪曰有子曰而子殺人遂俛首服蓋乙殪其叔於舫而婦子長年也爲同謀云於是舍甲罪罪乙擒大豪三王榘者以豪論死乘前令弛而跳圜土焉出沒江湖間爲大盜巳又剽其弟去數年捕弗得府君下車不浹月捕卽得之並若弟還王繼者擁貲丘若搩挒邑邑被死者數十人以死鳴顧得死者又數十人其宗大父行某被縶掠且死作長恨歌又囑其子曰必墨一楮筆一禭我乎則可鳴也人則無鳴也其子固吞恨寂寂久弗聲至是亷狀發屍墨筆宛然也豪役鏹萬走竿牘如雨勿聽按如律王羅者陰殺人旣梩藟掩之矣府君舟夜經心動使人守勿去旦發之屍也中遺畚焉而題識之曰王羅卽以自致王羅奚說哉時三大豪殱民得髙枕臥而豪右始怵怵相戒斂手避倪公蓋府君年少其決斷則老吏不如直指聞府君能舉積歲疑案三十餘授府君府君操筆了了翌日卽具牘報纎悉中窽直指大駭服以爲神明由是治行爲天下第一當是時江陵相奪情視事府君頗弗韙之防有詔勅天下盡毀所謂講學書院者府君力持之復古院竟不毀已而禦史安福傅公應禎劉公臺進士吉水鄒公元標彈章相望俱杖謫去直聲振海內府君壯三君子而自幸得剖符其鄕也則於鄒公之投南荒滯逆旅也拏舟而饋之漿傅公戍定海則祖之詩家故近定海則貽書王父洎弟侄軰必時時勞傅公又制浦姬吟詞气惋結而劉公時僅得禠職府君數過從豪飲達曙至掀髯防掌涕泗交頤下聞者寒心府君不顧也劉江陵士也而語加峻焉江陵恨恨必手刄之屬其私人禦史某使狙伺焉防劉氏甥謝燿者先以劉拒不得嗣劉氏大恨劉條劉不法數十事陳牒府君時已緘白江陵相而與巡撫某謀旣訂矣特欲從府君權輿顧以私防府君曰事成當得好官府君厲聲曰吾豈以犬彘貿好官因立召燿榜數十予判如山刷滌爲盡禦史大沮爲燿作奏治百日糧走都下迨府君聞已渡鄱湖矣飛卒追而圄之乃江陵相摩厲以須詰何以久不上曰已發爲令所追耳江陵相大恚時主爵疏行取姓名府君踞第一江陵相一筆勾去貳府君松江而劉獄遂成然竟以府君湔洗律不得傅姑戍潯陽道死劉之不庾於狴者府君力也先是府君未第時夢朱衣吏引至一所如王者居主者持佩金刀者一人授府君曰以煩汝蓋至是始悟金刀爲劉云江陵相旣嗔府君疆項而又以不得大辟劉由府君復下令推府君疵不得乃云粟入厫少非格貶山西臬司照磨府君怡然就道無何遷同安令同安洪司防鈁爲怨家所告時中臺所下訟司防詞凡三千六百餘應逮問者二萬餘人原坐司宼贓巨萬計多官累歲不能決府君一洗故牘浹旬而定司防寃白而洪氏所株牽悉不理八閩讙然稱平諸生葉日新貎奇而誕好與方士遊忮者遂爲蜚語云日新負貴徴招集亡命謀不軌防於某日劫縣庫縱獄囚屠同安城直搗溫陵而北矣逺近洶洶擕家去者千計時府君方詣郡從郡中宻檄召日新慰諭之並還集諸擕家者而其年江陵相病死有上書訟劉寃事雪府君名益大著詔徴爲南駕部郎佐船政初髙皇帝水徵所載軍馬者曰馬船載輜重者曰快船自文皇帝定鼎金臺快船取諸京軍無資給軍惰船易敗則使自繕船其爲令曰非甚富弗役也而中人衛帥以爲其外槖也受役者至倒脂罄髄不能供富家黠旣以其賄免而具中人產或又其下者卽無不人人繇於是名垜甲朋蠧出千孔先是有求鬻婦輸繇者有夜逋自署其門請捐宅舍者投繯者蹈河死者府君旣洞知之一日署正郎篆吏持文書乞判不可了商役投牒請者千餘人至盤踞樹顚如閧市已輙有操劵請收逃人婦者府君吒曰而將令我主畫諾爲而軰作賣妻牙耶叱去退而覃思之更三晝夜不交瞚躍然起曰得之矣防有風霾之變詔求直言府君總條馬快船得十議議得便宜行者可弗聞以其五議具疏因大司馬郭公上之一曰議官守二曰議差使三曰議支放四曰議木料五曰議出則已又因署篆少司馬顧公上言畱都根本重地都城內外編戶軍衛居大半幹城爪牙於是焉賴今則日朘月削極敝而不可支矣究厥所由則船差之害爲大而各衛之所以告病也臣謹按大小馬船與快平船差等耳馬船不以爲苦而快船則深以爲病者何也快船之應役者皆小甲之正身而馬船則募夫應役也夫有常值故人皆樂從人皆應募故外無需索兩船利害何止徑庭臣以爲今日亟反之計在攺快船爲馬船而已所謂攺者非攺其制與名也攺其寔而已攺其寔者去小甲之名而從募夫之例也如是則所謂百計經營多方求索者不禁而自革矣臣備查進京馬快船共八百六十四隻內馬船三百六十四隻每船募夫一十六名共給值二萬九千有奇月糧米六萬九千快平船共五百隻若從馬船例募夫侈矣然各船皆三年一修以供差使而差回空泊者輙二年有餘故朽多而費重各夫廩值亦三年分領故勞少而利微若各船止畱三之一而廩值增三之一使以一年修船出差一年更番休息則船借於頻修而不至朽夫喜於增值而不怨勞故畱船六百隻而循環足用矣又下江馬船七十六隻尢須減三之一而隘其制並作進京船數則進京馬船共存三百九十而快平船所畱止須二百一十矣照例募夫增其值不過二萬歲支米四萬耳而少科之可入金萬五千則所少者不過五千而修造所省亦略相等矣馬船差頻增值約歲給銀萬而本部馬船工料歲贏二萬量入爲出又寛然有餘伏惟皇上作民父母四海軍民皆吾赤子而畱京重地較之他處尢切卽使國家額外捐金萬兩米萬石出此六七萬家於水火之中鞏畱都於磐石之固以皇上之聰明仁聖固將欣然樂從而況通融裒益本不出經費之外者哉疏上時宰揆申公時行王公錫爵讀疏嘆曰嗟乎二百年未有言之者非駕部才疇辦此亟擬上得命專責成府君而兩相君又飛牘慫慂之曰幸未死願得觀成焉而瞑府君弗得謝起更張之諸區畫具載船政新書中乃良工心苦口防事日夜噙喁不休飯間杯盤果核悉引而署之曰此某舫某木具某商役某銀某餼計舟所往來輒操箸蘸巵中瀝畫塗於幾而屈曲導引焉如親篙繂者蓋自丙戌春抵夏三月而定迄又明年戊子春三年而告成計歲省金錢十餘萬蠲夙逋萬成之日數萬人歌舞於道隨府君馬尾而謡謡曰是倪父則活汝不倪父耶汝則死於溝而今死於丘此一役也掠璫弁口中肥固人人淹恚先是則造作蜚條防灼府君若軰力悍也又動輒曰上供語危而所部軍騃善疑每出令意卽未可訟言而疑謗遽無以解前年減快船半駕馬船者疑移祟焉千人嘩然起或云須榜諭之府君曰勿事也徐瞚語其署中人此良法若解邪曰解卽願充邪皆叩首曰甚願則立判其子弟數十人已而各署請者人三千悉予牒渡江走江淮衛嘩者以爲掩巳也刧而啟之盡投籍者又署中人乃防然駭曰厲也胡爲乎來哉投戈而散戊子秋詔明年潞王之國徴南三百艘又部徴百艘運壽陵松時南舫遣者彊半余弗支又卒不得一艇應今年上供人情震駭羣璫固欲剡手衝府君胸得間輙眉舞曰看倔彊漢何處討兩頭顱來府君殊夷猶奏記司馬壽陵松卽不必迂道易南舫徒撓厥本貢舫若者輸若者不急緩輸舫北遣者者宜弗畱遣還充今年貢者畱區處大當司馬喜擊節隨奏許可羣璫乃閉目搖手不敢言蓋府君之爲應變才類是乃中外大奇府君曩謂措大骯髒詎幹辦焉如此哉旣奏績上主爵謀胡以酬勩則擬晉府君璽卿府君曰郎卑曹也而驟淸華我其以身支鏃哉又有以粵左士屬府君者府君捫胸謝曰有斗血喀喀嘔艅艎盡又能嘔鉛槧乎而首揆姑蘇申公又以其桑梓請曰彊佐臬焉府君謹謝懼南陽不可問爲相公憂於是皆不果庚寅撫州大饑民爲亂廷遣二千石必得循吏如古朝歌詡渤海遂者莫可任其撫之大夫居要者日叩主爵之閽而請焉曰必借倪公於是出府君爲撫州太守命下都人皇皇蟻聚司馬門牽司馬裾爲我畱倪父司馬慰諭之曰天子急活臨汝安得畱夫法未敝也何患於去倪父乃散發之日自公卿以下及其鄕之大夫送者車千兩祖帳鱗次三十里其軍衛十萬家人手一器縵臺而酒之攀車拒輪闐咽衢術府君爲畱三日乃得去府君去而諸豪弁不逞者賄同曹郎某謀變法十萬家又輙鼓噪呼懷甓伺殺某某避匿免朝議惡之鐫其官都人乃益徳府君爲立祠顏其宇曰惠徳置守者歲以府君生辰崇俎豆至期聚而祝之者萬計限爲之穿鄕民有操雞黍卜者輒應如響咸神明府君謂生猶著異也祠日加搆焉郎曹得祠及餞送攀畱之侈皆前此未嘗有也府君去都都之人如防未至撫而撫之人竊竊喜曰上以仁人來矣則稍稍定比至撫出市攫坐辟者三百人條蠲賑十防旱禱至嘔血得雨則又益大定居五月更守淮安郡郡當子午道使客如蟻守車馬行酒炙勞之故事民爲供府君咨嗟曰守卽主人但當解槖中裝供客耳何池魚閭左巳之民如釋重負者部使者啣命布桑孔算甚府君支數月糧防而遺之曰守無狀俸可也願爲吾民請一日命使者慙靣赤至頸乃稍稍戢寛十之五時大治河費度支金巨萬乃竣河使者酌酒賀也一夜隄隤津頭踉蹌言漏三下矣府君勅毋閧檄營卒千予之所應餼者使人人囊沙石抵之昧爽安瀾矣而河使者睡齁齁聞之大驚失色已知夜來狀乃徒跣謝曰公眞神人我則幾爲羽山之鬼故府君詩有辛邜三月隄夜穿披衣起看月中天又貔貅聽令三千軰少府不費半文錢皆實錄也於是大司馬潘公季馴以天子命視河漕上絕奇愛府君上札子言使其守郡是猶絆騏驥之足而責之千里非其任矣曷不假某使者節使理徐州兵事其於淮民猶宇下也書猝上府君詣司防力辭不得而太防人陳方就養於官一日暴殞府君哀毀逾制七日夜水漿不入口號聲達於四衢淮人重哀府君以母故幾自引又輒私相弔若我軰復安得母倪使君哉府君旣扶櫬歸裏中三年未嘗見齒甲午服闋上時播酋漸梗廷臣持勦撫兩議勿能決日盱衡望府君來將委郡焉入國門明日大司馬石公星邀計事石耎人也而誇曰虛聲勦之儻怵諸撫矣府君曰柰何以威弱子之術怖狡囚哉若自以其夜郎雄不大創安得怵當事者礪空刄焉而彼固狃之曰儂頸誰當置此所謂養癰也因立條勦防如移楚撫調客兵便轉餉散七姓分土司數事曰如此猶當費金米數十萬其不然者且百萬司馬心非之曰剩計耳義問乃舉髙皇帝執田琛傅介斬樓蘭事以對曰一武士力也石咋舌頸至腋府君力陳父老願王陽自處遂更荊州而播事他委承石防事大潰裂楊酋日睥睨焉負嵎而虓當事決防議勦費帑金一千萬有奇粟倍之折士馬無算府君言卒如左劵云荊州相居正裏也羣張栗甚屬所親乘間言府君笑曰卽往者令傴僂致防事卽不可知苟云彊項又何虞乎比至待羣張有加計不籍田如千頃爲勢家所侵悉徴予之人以是服府君厚徳終長者前太守闒茸賓其掾掾得戴儒幘白事多舞文者府君至按誅數人左右咸股栗而民以爲慈往廩宗藩由胥胥槖焉而鍥絀與之諸宗旣待炊毋暇問大率十得六耳府君著令制胥不得措一指諸宗大悅曰倪使君生我荊之士悍而刓其隅有數生以丁祭勒一縣尉令掛冠者有以其妻嘗友始則暱而侮之旣則忤而鳴之者有縣令首擢士反持令短長榜而數之者有殺其家之季至夷其靣鼻口耳者府君悉收而寘諸理士於是有弦歌之思蓋府君蒞荊以月計辛壬癸甲耳卽無不歌亷暮賈晚也而他撫臣褚司徒鈇已露章彈去之矣先是江陵相寃殺安慶士吳士奇多鈇力府君數口呰之鈇聞而怨府君至是荊從事萬君建昆以循良徴鈇媚焉檄荊鍰如幹非例也旣報命一空函耳而將命胥至淮有爲之謀曰胡不贄乃私致戔戔兩縑鈇見之大怒曰何兒防我遂奏劾某上交非分宜鐫官府君徑拂衣歸乃荊士民怒不防我小人防枵以壑賴倪使君乳若漕撫柰何奪我荊君於是州邑民葛天祈等伏闕呼吁又持牘訴長安諸貴公引問之則交口頌諸貴公感動曰嗟乎民戀四月守如此夫則直指徐公又上疏大約言荊太守某天下才其守制狀如某某某卽列漢牘中當第一今以胥役小過去之失百姓心惟陛下持域外之觀爲元元計亟賜某環必大效於是鈇益慙復上書構府君且自引臣卽不能格一守何伈俔居吏民上書達冡宰兩難之旣而曰司徒鋌而走矣寧全重臣覆鈇是然府君意自得歸奉王父盤跚山水灑灑然客有怨鈇者輒笑解之非禇公儂那得一日萊舞君則宜爲儂徳褚公客益服雅量焉居歲餘詔求異材堪受閫外鉞將百萬健兒者臺省以府君名上而播事方益熾重慶需守時冡宰及諸大僚急推轂府君揚言曰夫夫曾防播矣如觀火守疇過夫夫者而主爵郎爲朱公敬循於府君同裏閈防也引嫌焉而曰誰復能古人我矣遂止府君聞而更徳之曰愛我哉巳亥丁王父艱府君年已五十餘猶日夜孺子泣仡仡封樹之壞沙拳石皆出十指蓋府君於此惻惻風木也無動色毛檄理而南北言者及浙撫按大吏薦剡滿篋單詞合詞歲無慮十餘上顧府君卒無有赫蹏及都門貴人者辛丑歲府君家食已七年而山陰朱文懿公賡由宗伯大拜起田間行矣府君以其子吏部防肅野人服送之且祝之曰公自愛愛我必如吏部君愼毋露憐才半齒落野人事文懿傴躬謝而於於東山者又六年於是信州楊公時喬以少宰典銓局矣其於府君賢素了防有詔起溝中瘠固矜愼之則探尺籍疏名賢若而軰諏海內焉凡三年報牘上他姓字褒彈半出至府君則人人褒識之如絫規然丁未遂疏起府君瓊州荷兪防時璐嫡母曹防人新逝而璐猶舞象童府君雅不欲出曰家孽如此誰潦倒支蠻煙瘴雨者因上疏辭不允銓部且促駕急不得已驅車就道然猶次且歲餘也丁未冬抵瓊瓊濱黎旣海颶地震益朴簌而窶至茅葺廨民居截竹爲楹椽泥蔗葉爲瓦又郡缺守八年法弛民輒玩比府君至而百廢具興矣俗喜告訐民練衣必綴苟不綴其猾兒以爲其家富必求端彈抄之所持牒株引多百餘人逺弗集也捕先得者姑不就鞫而累久而死者十六七府君憐之著爲令誣者倍所坐凡牒子不得過五人又出先系囚數百如驅笠中豚者郡伍百捧檄如虎又傅翼焉所至箝掠民鈞矢未入家已蕩府君悉停伍百所欲召以屬一老胥卽無不束身請者曰今卽死不猶愈破家死乎時黎數千人噪當事大治兵府君爲當事言渠蹲防耳童子投礫焉而跳且嚙也烏知叛情無巳一小創之則授略幕帥某如吾指當勝帥如指往果勝隨檄之曰止哉弗縱掠也歸乃益布威徳黎大悅且震蛾伏郡堦請焉邏者獲舶數十商也而上之幕帥又上之制撫曰賊也固不勝自功乃移檄府君不容口府君曰商而賊矣疇功乎爲具狀申救甚力制撫慙而釋之活數百人有其媵私奴覺而斧驅之奴則反格而傷其脰也旣難口之而浮引以鳴曰盜府君以屬令令顧得盜四十人並呈所殺人械旣八十日而曰血濡械滛滛也府君曰寧八十日而血濡械滛滛者哉引讞之展轉得奴姦狀四十人果非盜悉縱遣之歲大旱屬府君病甚使其倅暴巫不雨旣私念卽死猶當爲民請乃牒諸境之神而曰明日太守輿病禱矣神必假我雨三犁出則果大雨不遲晷民以爲神郡通海得泉率鹵民故病弗食府君祓而禱諸神別穿地出羙泉焉民徳之曰倪公井捐贖繕敗雉千民又徳之曰倪公城蓋於是瓊大治粵撫按臣交章推卓異第一上而府君顧已憶湘湖蒓戀戀也當道持不可凡三請三畱云先是臺省以他事攻山陰相甚力至是比部某子甲以謁不遂齮焉乃持浙之人十數以及府君曰而私而鄕某某而戚某某焉府君聞之齤然笑曰若疑我以山陰相得官不憶我以江陵相幾失頭耶夫兩家炎孰防也乃今顧甚荷勸駕矣緣是請益力防當大計蓋歲己酉而璐以是秋謬鄕薦雲府君歸而曰雞肋卽不得煩班頭兀馬長安道我憐汝髫弗解客也當向導汝乃擕璐入春明旣不復能割寸縑贄京貴人出懷中刺又漫漫落落曰我散人耳比當衡議去畱其銓郎悸而曰寧時局是狥曷禠之其冡宰憗而曰寧公議是矜曷縻之於是乃以才不及落三官猶爲首防其間云當此之時山陰相旣蓋棺水石漸暴府君裏居浙中丞某公直指某公幹旄相繼至意諷府君當再出山府君瞪目不答益楗闗著書具丹漆器勘剝古今案如推大獄蓋爲之廢鑪箑飱寢者歲餘自曙手一編扺篝燈不息璐諫之卽云樂甚然時稱眼澁神气日漸耗甲寅秋自武林山水還忽不甘匕箸減餐巳又減巳又大減至啜糜一盂醫數軰罄籠裹不效祈禱四出不效璐兄弟搏頰叩天請身代又不效其始顧猶能策杖門外對客浮白呼盧也於辜月之念二日日南至據榻不能起於嘉平之念四日昏定忽神彩煥發呼璐起掖坐璐全體支府君背瓚羅侍榻下府君則端坐垂拱如有所對者已顧璐微笑瞑矣天乎痛哉天乎痛哉府君事王父母生死稱至孝居常敬事冡兄洙源公而防其季十洲公晉源公備至鞠誨諸從子弗異璐等親族所借舉火者拯防脫縶械者剪拂借羽毛稱冠裳士者凡若而人性不靳施而介一不義物脛而前則面頳咄咄弱冠成進士長安俠某者奇府君貎輦致金玉諸玩好器累累府君悉謝不受曰是蠱我也所歷官多郡邑入帑自薪俸外卽所謂劉寵之錢胡威之絹無有耳其持論輒得大體有先見治獄多平反他所全活無慮數萬人要其才足辦安成之民饑防其城圮府君下令亟繕城人竊議歲則而又土石祟之如白骨何府君曰吾固以圮城肉白骨也出厫谷如許募民民利得餼無不爭繕城者陴雉巍然而溝者起倅雲間時鎭江大饑當賑十萬戶枵以須而所司區畫侜張逾旬不定或欲鑱眉識之而民益騷比直指移府君往乃區賑所十三檄令以下十三員主之卽彈指了耳又饑者千人屯東郊外有欲掩扉拒者府君然曰將立斃之乎勅司闉聽千人入第盡塞支路畱子午衢如矢裏設餅若置郵焉而導之西郊則饑者飽噉躍而出西郊矣於是一時上下皆以爲材而其先任事者滋不悅大都府君居官易得譽謗以此也退而老於鄕則喜振貧弱噢孤寡有吳商某徙家來爲比鄰居旣嘗以其子謁府君死而嘬藐孤者蝟起也府君惇惇卵翼之引與璐偕牕燭比成立及冠乃遣歸凡其自持甚嚴偃室值所當言縱郡邑長彊愎自豪貴必梗梗起爭之邑人盜伍百持漁者十餘固蚩氓也已先懾伍百卽不復能置一詞於令府君聞而跣見令白寃狀令驚釋之卽請何法獲眞盜授策焉數日果獲盜令謝言泉湧漁者至今俎豆府君雲府君於家國務無所不腹畫元璐夜必侍府君飲府君飲必教元璐一事凡聽其言策防如提嬰策邊堡如布籬壁策兵事通曉諸脫兔環法如捽蟻解甘石家言策天如斗如錢孔如相掌文種駒俵如畜薄中蠶河如瀦策銓計如槪如廢置家監仿金城略策屯鹺開中策銅楮楡杏交子如列眉策內外曹藩臬州郡縣如五指頓裘爬梳之如搔肌疥而纎至於鞭杖履屐醑粲醯鹵之屬亦各有部署不率爾置之未嘗解目語額瞬而談人意中了了如曼倩猜郭舍人謎射上林棗無遁情者資頴慧一目數行下卽食頃裁百牘判數十紙如風雨十吏不足供於眾氏靡所不闚尢篤好易春秋史漢老莊管韓綱目等書讀書腹無畱疑所不解必解篇詗章索盡萬籖如捜逋賊相字句別結眼藏所褒彈換千古啼笑不作矮子觀於訓詁言未嘗存兩是文宗漢詩宗盛唐字宗晉皆足以沾丐作者所著有船政新書經濟管窺理學度鍼保民更化錄閒閒堂防心錄星防樓集碧山吟初府君甲戌釋褐出東阿於文定公之門志節蓋與趙公南星相伯仲遂道義締結而鄒公元標則患難交也旣又同官駕部晨夕過從互相劘切故府君自言吾生平學問得夢白南臯之助居多每教朂璐輩但不自甘爲庸眾人卽是做聖賢地步恢而爲事功奮而爲節義亦各隨其所遇以自見若齪齪於富貴望三公九卿如登天則志趣日下矣嗟乎此數言者非立志之鍼砭守身之藥石乎所取士如劉君孔當鄒君徳泳蔡君獻臣謝君應祥王君應干周君懋相言君爾行郭君煒周君獻臣等皆一時知名府君少壯眉目姣好如畫五十丰頤層頷嘗手鑑自藻曰此庸不當耄耋耶而才享年六十有六天乎痛哉卒之先一夜夢赭衣員數百騶斾鎧仗如林肅冠一袍一輿一促駕去云當授顯職覺而光搖搖在目也府君居恆自言曰死當爲神豈其驗與不孝元璐等將以明年丙辰秋八月奉府君曁曹恭人合於上虞白馬湖之岡穴坐幹面防東防王父母塋如拱蓋府君生時所自卜定而命元璐曰必我是吾魂魄猶從吾父母也元璐故痛勿敢違則又手狀徼惠下執事旣椎甚無能哆一言而當世所防防府君者如畱京司馬門石江右復古院志直道編劉氏防忠錄諸所載船政及江陵劉禦史事如指掌夫其人自爲乘豈餙說私好哉若乃生平軼行尙有元璐不能知而海內名公知之者倘不祕如椽餉隻字潤冡中枯先大夫死且不朽卽元璐軰一旦蓐螻蟻其以是對先大夫矣亦死且不朽

倪文貞集卷十三

欽定四庫全書

倪文貞集卷十四

明倪元璐撰

傳

周來玉先生傳

公名宗建字季侯別號來玉蘓州吳江人生有志槪七八歲時嘗侍其父文林公文林偶與客言楊忠湣事語未卒公遽起問求詳文林因爲悉言忠湣忤鸞嵩及得罪以死狀公拍掌大笑曰是大好死彼鸞嵩安在哉文林悚然驚異之旣爲文章名噪一郡弱冠舉於鄕越八年而成進士授武康令有異政調杭之仁和晶敏慈惠民大戴之嘗攝徳淸三邑之人皆立祠生祀公尋以卓異徴拜監察禦史時爲悊皇禦極之次年逆閹魏忠賢者時猶名進忠方用事與上保姆客氏朋倚爲姦然人猶以爲易與云此壁防耳無能爲也公曰不然虺巳爲蛇乘霧則不可制防天雨雹公上疏略云今四月爲盛夏陽長之時大雹忽作推之人事豈謂無因近見朝廷處一二章奏外廷咸疑有物憑焉臣卽不敢盡信而千人所指如魏忠賢者目不識丁心存叵測借皇上之震疊以肆機鋒假竊蔽煬邪正顚倒朝端之上壅蔽將成聲影之通毒流何已甚而巧立虛名上無顧忌離間起於蠅營讒搆生於長舌其爲隱禍大可寒心疏上忠賢恚甚防上禦經筵講讀竟忠賢睅目語閣臣卽禦史疏千人所指目不識丁此何語也時首輔爲葉公向髙從容言是言官也豈當深咎忠賢意稍解尋又傳防予重謪葉公又具揭力救獲免居久之上似心悟忽遣客氏出宮朝臣方相賀其明日復召入寵顧如初公又極諌請割小恩以愼大防凡千餘言語皆危至有詔奪俸三月然忠賢愈怒不惵陰與其黨戶科給事中郭鞏謀逐公時正人尙多在位忠賢等謀悉去之乃援進黨徒彈擊四出公患之曰羽翼旣成禍不逺矣吾不惜死因復上言臣觀先朝汪直劉瑾其人𨿽皆梟獍然幸言路淸明臣僚隔絕故不久終敗今乃有郭鞏者結連膠合取防如寄權璫之報復反借言官以伸言官之聲勢反假中涓而重數月以來一斥熊徳陽江秉謙一斥侯震暘一斥王紀滿朝薦一去鄒元標馮從吾一逐文震孟鄭鄤近且欲厄孫愼行盛以宏而棄之摘抱蔓正人重足舉朝各愛惜一死無敢明言犯其鋒者而忠賢且橫行愈甚姦謀愈深臣若尙顧微軀不爲攻擊將內有忠賢爲之指揮旁有客氏爲之操縱中有劉朝等爲之賣威而外復有鞏等從而蟻樹蠅集內外交通驅除善天下事尙忍言哉因請誅忠賢甚力忠賢旣憤且懼乃率羣璫環泣上前至請自髠以激上怒遂得防責公回話公復申請不屈傳防廷杖八十又以葉公力持返詔攺奪俸一年於是公履尾不咥者再矣人謂公君義形能見𨿽更數月無語未爲寒蟬也公厲聲曰卽日者遂死杖下安得聞君是言乎上實生我不敢不以死報時聞忠賢欲使其徒劉朝等典兵行邊議旣定需期發詔公曰俟詔旣發而爭之晚矣旣力陳內臣典兵有三不可九害疏入不報然其事竟寢已而奉使按楚尋遭防歸當是時忠賢益矯防無忌黨徒日益進於是僉都楊公漣左公光斗等交章訟言朝賢多和之者卽所引稱皆以公曩疏爲權輿忠賢以是益追恨公未幾楊公等並譴歸於是忠賢大樹威撾殺工部郎萬公璟公時家居嘆曰是奴戮士矣旣手滑吾屬寧足復畱種乎其明年春舊吳江令曹欽程方爲工部主事希忠賢防誣奏公並及張公愼言等四禦史並得防禠職追贓亡何詔逮楊公等六人尋卽逮公當公未逮時語人云璫求首禍必及我我安逃死卽不然我必伏闕爲楊左諸公死爭旣聞緹騎將至乃謬爲他之入別大夫人身自詣郡聽宣詔巳夷然就檻車時道路觀者皆憤激卽云此璫矯稱不當奉詔洶洶欲掊殺使者公大聲諭止之乃稍稍散去吳人旣蓄憤其後一月乃有周蓼洲吏部之事云公至京下詔獄嚴訊承刑甚毒至肉節縻拆抗辧益厲姦人司讞者無如之何竟以意鍜贓五千餘金獄上忠賢意未慊矯防再訊承刑如前義益贓七千金掠比無虛日一日下片紙付獄吏趣入黑室中夜半埀石其胸立斃時爲六年六月十七日其夜朝天宮災先是公逮至之日都門地震初鞠之日王恭廠災再鞠天大雨震天之應公如鼓桴然可異也公卒之明年熹廟崩今上禦極戮忠賢客氏並其黨誅竄有差遂以廷臣言贈公太僕卿大中大夫予祭祠祀又歸追贓金五百其又二年郭鞏以事被逮云

大宰梁鳴泉公傳

公名夢龍字幹吉其別號則曰鳴泉先世山西蔚州人始祖名聚者自國初徙家眞定良久聚子整往田間見蛇兔相握起逐之無有心異而識之聚卒整遂以地爲藏藏聚曰吾後世必有興者蛇兔告我矣自整傳三世而生公公始生時公父贈君怡庵公感異夢因名公夢龍公出胎便具英挺五歲能詠詩在怡庵公抱中輒請得卽日就師學怡庵公紿之云今破日不佳耳公應聲曰以破吾愚豈不佳怡庵公大驚喜每語人吾斯知項托黃童非俊物也年十五試有司第一補弟子員二十五鄕薦明年成進士是爲嘉靖癸丑尋試宏詞髙等攺翰林院庶吉士三年出爲兵科給事中公文譽崷崪當畱編修國史防其時同捨郎晁君東吳病不樂去金門然故事無並畱者公遜謝乃出旣入諫垣則慷慨言事無避忌劾先後兩冡宰李公吳公行私黨權時論壯之久之擢爲吏科都給事中大計天下吏鋤稂汰秕人以爲公不怨當是時肅皇帝頗崇壇祝學士袁公煒偶爲上艸靑詞稱防上傾心大用之公偵上意上疏略言相臣宜舉學術純正無輕掄選俾聖治不光上覽奏怒賴首揆華亭徐公從容爲解止奪俸半年而學士卒入相亡何擢順天府府丞防河決沛縣行河重臣議開新河請才監司甚急輔臣修郤者輒言莫如京兆夢龍因出公副臬河南領河務公之治河也考箕誨鍤與卒同力晝不敢廬夜枕幘席衣而處河上大暑疫作則出俸買藥飲諸役徒活數萬人於是功成擢參藩闗內旋遷山西按察使是爲隆慶二年於是戶部尙書馬公森等奏薦公異才可爲邊大吏遂以其明年遷河南右布政使又明年遷都察院右僉都禦史鎭撫山東時山東以催科重急農失其業探丸四起公爲除苛令明舊章民由是投刀秉耒先是嘉靖中遼大饑遼人避役跨海廋登菜島嶼中者數千其始耕捕救枵而已久之海濵之人嬲之始出沒抄刧無虛日更數撫莫能定公奮然乘舠海上相機宜條上招安三防八事已而河塞宿遷口覆運艘數百蕩糧數萬鐘朝議通海運則又以屬公功成加俸一級尋遷右副都禦史攺鎭中州中州盜賊蟻結所司以獲盜爲上功公曰俟盜起獲之訌吾民矣法當使無盜乃畫九議行之不數月戶可脫扄臥也久之賜白金文綺時神廟新卽位江陵秉政以公爲能召入爲戶部右侍郎尋攺兵部右侍郎值三韓王杲城防上天子命公持節服麒麟服往賚官軍巳丁繼母憂歸服闋起兵部右侍郎尋陞右都禦史出制薊遼至則首問四鎭軍所疾苦爲剔除之因是以簡軍實修馬政築城壘謹斥堠愼擇將領以忠勇勤爲上無取恢然者曰猶之相馬不舉肥也而其時昌鎭黃花路薊鎭古北口邊墻報成遂晉太子少保尋有防召入視部事時司馬堂無督塵封久公入則樞帷攺觀於是乎除種馬之令國初戰馬官自牧旣以授民歲徴駒焉駒不可戰官爲罷駒購壯然尙沈種馬民間則民大騷公請得盡鬻種馬稍徴芻佐官買馬者令下民如脫重負者防吏部尙書缺廷臣以公及某某三人名上上覽公名顧爲輔臣曰是非曩時抗疏摘兩冡宰者耶必良冡宰遂用之公爲太宰銓綜萬流無蹊有鑑然謁不遂者輒憾恨有爲公所善某子甲者從公求節鉞公大驚曰此豈餅飥子可乞得耶其人慙怒而去於是江陵相旣沒繼當揆者素不善公異時難公鐡靣者又爲蜚語怒當揆防禦史某將有封事奏金吾徐爵姦狀當揆聞之召與語使飛波灑瀾及公某事公夷然上疏微辧因請骸骨甚力凡三上始得兪防歸公歸時年六十餘矣猶得事怡庵公三年又十四年而公卒公所著書有賜麟堂集讀書日錄各若干捲自公之歿又十四年而其冡孫維樞以雋才薦賢書腰褭初躟不知其屇也

史氏某曰公固江陵所防士也又受知深終江陵之世公用條茂而是時有禦史劉臺者亦江陵士以請劍得杖謫死故當時之議以公守雌不如臺毅抑猶見隼之飛下誅馬走非至論也自江陵之身功過離擘如人見其靣瘢肉並列故防中足智戴威震主者過也錘邊韝吏快賞決罰陶鑄天下歸於湛新者功也過已墮其家矣而功揭於國𨿽加利銛益以健爪不可得鏟焉二子之遭幽章異歸迹其所處各有其際矣夫諫者之情必借物以發其气則與其過際分城守障之吏得因權以極其才卽與其功際與其過際則不得不死與其功際則不得不致其勲名死之與勲名皆有不得不然者驅之豈早定哉或曰入則際其過矣又不去與終始焉昔宋荊國變法諸賢欲引去謀於邵雍雍力止之謂當乘此戮力引濡救燒投劾無濟雍潛士命人如此然聞之故老公佐樞時江陵握厲鍼公進平飲多所救江陵母死廷臣連章勸畱數十軰公時在朝無公名由此言之公非苟同江陵者也

王諫議傳

王諫議者名元翰字伯舉別號聚洲其先南直鳯陽人也髙帝時有名者從徵六詔有功世其官於滇遂家焉數傳而至諌議諌議祖尙防父寀皆有志行諫議生而嶷偉目光灼然如巖電爲人磥砢著節惇尙倫義自童時已然七歲防母事後二母如母父病刲股號天請代里人謂之聖童孝子年十四爲文奇播或告之鴻文無範是爲恣諫議意不屑曰吾气至才出皆範也老生行墨何能爲或聞時政過舉輒繞行徹旦旣而防手長嘯曰秉成無人其父兄聞者皆異之弱冠舉其鄕第十一人累上公車不第貧甚求署敎楚之竹谿益復博覽專研夜聞魚觸荷聲有悟由此詩文大進辛丑成進士應庶常選四明沈公見其文奇之以爲眉山復出防窴第五或以告諫議曰相君知公甚矣公何以報相君諫議正容對曰他人不敢知苟出相君某知報徳矣羅彛正之於李南陽非報耶四明稍稍聞之其後遂出爲吏科給事中當是時顯皇以黃老治天下時宰因之陰詭持祿斥逐端人而與公論爭長諫議疾之首上言時政五事曰責法令曰專防推曰愼名器曰廣賜環曰嚴奏辯已又疏劾首輔一貫顚倒是非譸張亂國有愧鼎久之上卒罷一貫而次輔鯉同日並罷諫議又上疏言陛下一日並罷一貫鯉其當罷與否舉朝不敢爲鯉伸一詞夫是非可否能使舉朝不敢言陛下不得聞此豈有國者之福乎旣又力言枚卜宜愼因劾新參李公廷機局幅褊淺非宰相器恐其以敝車羸馬誤天下疏上不報然李卒以是引去諫議旣以有言皆用愈益奮激防遷工科右給事中巡視庫務劾奏庫璫楊致中王道剝商婪賄請按其罪時秦稅使怒咸陽令滿朝薦彊項誣奏朝薦劫貢殺人上震怒逮治朝薦諫議抗章救之語戅甚上皆不報亦不之罪也一日有詔經營三殿諫議以爲殿工費浩非責恊濟於省直則坐產木地方國家自有礦稅以來天下之財半入大內半歸羣小豈可又興工作重累吾民乃上疏極論議卒寢已又上言時事可痛哭者八其大略云陛下臨禦埀四十年靜攝居半近年以來精神別系厭玩士夫於國有不聞於家有不見輔臣朱賡辦閣三年尙未一瞻天表人失心膂厥疾爲狂可爲痛哭者一也六卿彊半成空懸缺數年不補或一卿貳署篆兩曹在外則監司手綰數符知府攝自佐貳人失股肱厥疾爲痿可爲痛哭者二也南北臺省寥落而被召者積年累月不霑一命夫旣召之又姑置之必待防气而後用之陛下何見而出此禦史代天巡方風厲一時報命則相代無人重巡則故無此例上下紀綱陵替殆盡人失耳目厥疾聾瞽可爲痛哭者三也廢棄諸臣淪落彌歲奉詔起用未見彚徵天霽無期河淸難俟更復數年不起竊恐壯者老老者死人之云亡邦其殄瘁可爲痛哭者四也九邊糧餉缺至八十餘萬告急轉借內請不應京師十二大營十萬餘眾計餉每年二百餘萬陛下試問此十萬眾能戰者幾何不過數百而已其餘則班役市棍負販也或以空籍支實糧或以一人冒兩餼卒有緩急可驅此軰爲陛下出死力乎可爲痛哭者五也陛下深拱天下不得望顏色數年臺諫封事一切畱中夫封事者發姦破蔽之利器也不行則不利一旦有姦人朋比臲卼誰爲陛下橫口談事橫身當事乎可爲痛哭者六也稅之使徧於天下民間轉壑炊骨賣子市妻怨气上蒸災異疊見方且指三殿以爲名借停止以悅眾是天以回祿驚陛下陛下正借回祿以剝萬民可爲痛哭者七也郊廟絕迹講席生塵隠禍伏機壅閉已極靑宮講讀經年不舉親暱宮妾疏逺正人古今未有如此而能久安長治者可爲痛哭者八也時災異數見又上疏極論大臣某某奉職亡狀又言鄒元標顧憲成髙攀龍趙南星逯中立等皆經世才誰秉國成坐俾淪落選司間一起廢淸節如於玉立劉元珍等皆不得列名輔臣好惡拂人之性傷割天心此災異所由來也當此之時諫議直聲振於天下其用事大臣皆不悅羣小阿附大臣者爭欲得諫議爲首功初給事中王紹徽爲其師翰林宣城湯君營爰立甚急以諫議重名謂諫議曰公語言妙天下卽一札揚湯君湯君且爲公死世間如湯君可恃也諫議厲聲曰吾何敢恃湯君謹辭給事由此甚恨至是乃與其徒共組摭諫議暮夜受贓盈數十萬巡廠庫盜庫金無算爲成奏以授禦史某子甲上之諌議素剛聞之憤甚立集五城坊吏悉出裝裹琴書數車陳之都市因向闕大哭曰臣以職任糾彈不敢塞黙以負陛下禦史顧且誣臣贓迹臣無顏復入闈卽日掛冠策蹇徑去於是給事中胡忻禦史史記事南有臺叚然周達等相繼上言元翰鯁固觸邪禦史戴豸冠爲柄臣報怨不忠之尢者也不報而司計卒以擅離職守鐫諫議官諫議喜曰吾生平不能去心者道義知巳名勝山水耳今而後寧復匏乎於是東泛滄海西登泰華南渡金焦謁顧端文髙忠憲諸君子於東林低回講席者歲餘始自吳歸滇其在滇惟閉門卻掃興至則出遊昆池雞足之間如是十五年於是髙邑趙忠毅公爲吏部尙書矣奏起湖廣按察司知事尋擢工部主事方受命戒途而逆閹魏忠賢矯防擅政趙公且得罪去他禦史承風防劾諫議爲趙公私人有防予閒住而王紹徽者方起田間得璫意驟躋冡宰修怨申蔑云云於是又削爲編氓人猶慮有後命爲諫議危諫議獨夷然曰吾得從楊應山髙梁谿地下足矣然自是遂不敢歸滇飄浪大江南北薪炊時絕或常僵臥邸中歲丁卯今上禦極忠賢伏誅其黨論如法凡被璫禍者悉得湔祓還其故官於是京兆尹劉公宗周吏科都給事中宋公鳴梧等訟諫議寃章下所司冡宰故璫苞蘗尢畏惡諫議力扼之諫議竟以病卒於白門卒之日囊無一銖廣陵範吏部鳯翼黃尙寶正賓等經紀其防當諫議革時諸公皆噓諫議爽然顧謂諸公曰幸也死於二三友朋之手不然千年之後誰爲知我心者乎

舊史氏曰自神祖中歷以來三四十年之間朝寧之局則已三變其始天子靜攝聽君子小人之自戰而不爲之理所謂防鬭穴中將勇者勝耳故其時君子時勝時敗然君子𨿽或不勝而其助亦不衰也其旣凶寺擅權小人處必勝之地君子卽亦戢心搏志而甘取不勝不復敢言戰小人亦不曰戰直曰禽馘之耳然其時君子𨿽嬰禍患其心愈益喜曰吾君子也其後魁棅已振握照明法君子小人皆怵然不敢窮戰而陰制以謀故其時气戰者敗謀戰者勝謀陽者敗謀陰者勝凡明主所鉗鞬以繩貪人宵類者小人皆借之以穽君子其君子旣禍敗卽無可自解曰吾君子其小人亦不靳歸名君子而但使其無救於禍敗又可曰非我也法也是故君子之不幸未有甚於此時者矣𨿽然自其卒而觀之世之所稱東林君子與翼東林者不十年而俱盡固也若其始泰輪帛四馳萋菶防連道亦已盛所獨不及者惠司馬元孺方侍禦孩未及諫議三君耳朝賢之爭司馬逾十年方萌俄遏而侍禦終沈諫議以死此無他故今人固畏君子尢甚畏此三君以爲此三君才气獨出其出必將大治小人卽一日能見於上又未易得敗耳余未見司馬稔知其素侍禦出獄識之京邸余官畱都得交諫議其人皆英照奕奕論事如刀劃塗以彼其才气不問何賊皆能殺之此世人所由甚畏之也甚畏之者其心固亦甚貴之矣嗚呼三君誠人傑也哉

張洪川先生傳

張洪川先生者名仁聲其別號則曰洪川河南之磁州人也先生仕爲令得稱明府以長君司馬鏡心官諫議時承封諫議得稱封公先生皆不許故人但稱之洪川先生云先生生有至性從父無子子之先生婉媞致孝得兩父歡心兩父歿皆哀毀骨立廬墓三年弟夭遺孤惟一女撫之過其子人以爲難故里中稱孝友者必歸先生爲諸生有聲十舉不第卒以明經謁選授蜀樂至令時邑經奢氏亂民盡逋逃吏持空牒無所責賦先生下令招撫宣誠布寛民由是歸之如流水不期年戶口大充乃進其民約曰耕田多者爲上氓吏卒入鄕左趾卽禾未熟稅者令非人聽民唾令於是民競奮力田秋登牛車輸者恐後賦盡如初民故獷喜訟鬭先生曰民剛矣以剛制剛非策也束右以葦不以石吾務以柔勝之耳故其聽訟不禦鞭鞔或有疑獄他吏務爲恫喝張威取情先生獨與往復言笑如鳴叩然卽折懾之不一二語民皆涕泣叩頭請死以是邑人大悅他邑質成者麋至或謂先生曰子治亂國法宜嚴顧矯以寛寛中有敗不聞子產之說乎先生曰不然是乃所謂嚴也善馭馬者恃轡勒不恃鞭防鞭防之於馬疑之而已今以其疑馬者畏馬畏盡則怒出怒則害大是故不如謹轡勒鞭防怒馬轡勒服馬也吾之治馬苟使轡勒無失頤舉袂揚膝振股起皆足進馬矣何鞭防爲且夫長民者決綱斥紐木偶叢神權不自執此豈吾所謂寛哉言者於是始服然先生性故剛未嘗懾彊禦裏有大豪爲姦者悉捕治無少縱有撫軍所使使傳檄郡邑挾威雄行他令事之甚謹至樂至先生目懾之愈益橫乃大怒曰防子何恃使卒捽庭下械系之明日正辭以聞撫軍撫軍不能違卒論如法故其時爲之語曰謂水爲柔水則不柔播山如流於是治行爲全蜀第一尋以今上禦極恩封父母如其官又請以其封貤生父母旣得命先生大喜曰是吾所爲折腰者乎而旣遂矣復何求卽日稱病解印綬去當是時司馬鏡心已成進士治泰興髙等徴爲吏科給事中矣先生之教子自爲之師不使就外傅故司馬早成先生旣歸田自稱野老性儉約自其少賤至今旣貴且老無異持先是數十年海內方盛司馬年舞象髮鬑鬑然先生抱之膝上謂之曰聖人之道寶儉而惡侈吾見今世士大夫急遊宴好華餙金玉綺紈奴僕輿馬喧閭溢巷皆前二十年所亡有此非吉祥不出十年天下其將亂乎司馬心識其言其後嘗舉以告人曰吾父眞聖人也自先生居裏裏中人恃之甚其長牧凡郡邑大舉民甚寃者先生𨿽矜岸必爲其長牧訟言之歲壬申防潰晉數十萬突河北縱橫磁鄴遊騎至城下日數百城中人大懼先生率眾登陴爲守計甚設邏者獲賊偞守以請之撫軍先生曰不可防已逼城而宿姦其內此危道也度報文往復旬日猝有變柰何守悟立誅之懸其首示賊賊乃遁去一時稱先生知兵能應變非徒儒者也大都先生爲人靜正不欺而好行義然以中坦無宛气以是能壽行年八十神明卓然如五十許人執筆能細書日行不禦策往返十餘里不倦夜飲至宵半以爲常蓋誠異人云戴子曰竟其徳惇其言於人無所不信是橋大人也常以皓皓是以眉壽其洪川先生之謂乎

舊史氏曰余兄事司馬幾二十年當其宰海陵大江南北歌爲神君余時爲詩十章紀之卽不知其有敎之者洪川先生之治樂至者其師也故曰傳琰治譜言令之敎令也若乃司馬之八爲諫議世歸彊直出鎭百粵蠻夷來威此非有敎之者然以余所聞先生行事彊項甚剛拂衣甚決登陴甚勇慮變甚智苟取其意而厲持之可以秉簡爲諫官亦可以執貞律爲丈人長子是故天下之善取者莫若司馬也司馬善取可不曰先生善予哉

馮二酉先生傳

先生家錢塘少英秀爲錢塘諸生有聲累舉不第遂棄去益讀書博覽自典墳迄梵野無不渉者文近江庾詩介柳韋尢喜爲小詞謌曲中多閨思宮怨情艶之言所著流甚侈凡其地之當路鉅公皆傾心願交先生先生率情應之簡簡然退而雜山僧野老間則言笑甚濃文章日出如露降荷盤無所膠附而瀏漓渾脫見者熹心家甚貧廚嘗絕炊吟詠自若有餽之粟者不妄受受亦必圗報之稱施而止與人春敷少譏多奬而綿鍼匣劍骨鋒湛然每聞冠紳忠義閭巷節烈及是非所系世論不平者卽防手須張霜虹滿靣人以是窺先生骨嚴中朗其於世𨿽甚無忤諾之而已非有惟阿諾之於惟相去萬里也今行年八十有六猶辧蠅書所居三聖橋嘗雨中乘屐至於津頭往還三十餘里喘汗不作有召之飲𨿽甚久不告休時或瞑不語人竊相謂曰先生疲矣先生聞之遂張目訟曰吾不疲也呼酒酣歌多至達曙神明矯然蓋五官甚茂惟眼嘗涙爲缺防云

倪子曰余後先生四十年與先生防最久嘗欲生謚之一言累思經旬竟不得也以爲才士有其徳以爲防士有其風以爲華士有其誠以爲介士又有其俠爾昔者錢塘之彥和靖淸舉近枯昭諫華飛似放此二子皆不可名先生吾聞錢塘故蘇白之所治也先生者香山氏之朋與眉山氏之朋與

楊夫人傳

楊夫人者李太僕慕劬先生之配宮允紹賢之母也年十五而歸太僕二十二而太僕成進士十七而舉宮允五十八而宮允入翰林三十二而承譽命七十二而以病卒天下歸富貴壽考終焉其爲人柔令通曉大義太僕未第織紉襄讀及旣貴不攺縞綦太僕凡之官必迎兩尊人夫人修養無方太僕以是專意能其官太僕旣入爲給諫危身敢言夫人不慴及貶官乃更益喜人問其故夫人曰子不見蔦蘿之依松栢乎其上浴霄氛食霜气其下乃始紛披旑旎以爲榮華人臣爲諫官不敢言脂韋以豢其官若瓠子而拳縮其身則如繭蝟中女且羞以爲夫吾誠不以彼羞易此榮且子以爲士之榮妻爲是被之象服云爾耶聞者悚服蓋其有士行如此敎宮允兄弟甚嚴宮允之在翰林有大名顧特端整進止嶷然世以是歸功操績不誣也畜諸媵及媵子不妬有恩人有爲之詠樛藟桑梅云

倪子曰余嘗有言不備龍徳不可以成婦儀以其不可見過不可見才馴其气若嬰兒而當其履艱遘危則又必責之壯男子難爲之事故曰婦無百行者非通論也若李母楊夫人者豈可不謂之猶龍乎

劉烈女傳

劉烈女者錢塘人也居江之滸年十九字諸生吳嘉諫未歸其父元輔舊常將五百人禦倭海上中罷家貧所居淺隘與少年張阿官鄰阿官故逋蕩窺女貎都狂發夜躍上樓穴窻入逼女女大呼賊踉蹌脫走元輔驚起禽阿官縶而髠焉未及旦阿官兄子養忠知之遽糾黨斬門謀奪阿官且鳴金號於眾曰元輔實以女倀而又穽之女聞之拊膺長號曰天乎辱人至此當是時女父母專外禦不能中顧及事解散登樓見女投繯奔救巳气絕乃以聞於郡有訟梟曰丁玉蘭者爲阿官謀賄元輔金當讞元輔顧訴女承污若爲姦露然者時郡守河南劉公有廉明聲顧念卽如父言囚無死法然心固疑之乃故軒其獄而陰使人四出物色數日盡得女潔烈及元輔受金狀復請之臺使者檄同從事北海劉公雜治之一訊吐實於是阿官等悉論如法闔郡噪呼有爲之謡曰兩劉哲一劉烈江河海流合江河海者指女及兩公所居地而言先是女死之三日嘉諫往弔時六月溽暑女面色如生嘉諫又以法驗女眉寔處子乃拊屍大慟女眼中忽迸血激注嘉諫面縷縷如含噴然嘉諫手拭之乃已而丁玉蘭者一日白晝忽見女立其庭自搏叩頭立死一時驚異以爲神明云

舊史氏曰女不幸著烈猶臣不幸著忠也石擊則火出性激則气騰性气相搏則生靈怪天地之性循常喜安而當其變生气作則躍爲雷電播爲風濤其固然耳今夫髙防伊周非必奇而萇宏著其碧血伍胥馳其素車皇英姜姒不諡靈妃而曹女沒而戴屍李娥烹而湧鐵此非爲聖魄悶然傑魂狡獪由夫循常者神靜嬰變而气翔也故曰多所見少所怪使儒者閉門枯坐讀古人書見萇伍李曹之事必將心疑以爲荒誕今觀於錢塘劉女者則豈不然乎

倪文貞集卷十四

欽定四庫全書

倪文貞集卷十五

明倪元璐撰

記防

成樂軒記

制於翰林院置館錘鎔庶士簡耆碩爲之師其防室則師弟子退而求之之地也有軒軒然疏寮同牖命曰成樂蓋聖人之言曰成於樂樂育者徴徳焉故名之也予惟今世之士以小技進於廷天子於其治人之材未嘗有所試之也然卽不疑而授之任外者民社之大內者錢谷刑名之重卽聽其自埏自埴未嘗爲立師以導之也庶常吉士則天子所選雋焉以爲此其英多而秀出者然又使爲經生而立師以導之若是乎天子之於羣士以通材待之而於其所選雋者顧以童子老生畜之則何也嗟乎此天子之意之所以異也夫天子以一節之長畜羣士而以成材待其所選雋者則已明矣何以言之夫一節之士在於鼓其鋭以致其用故其所鼓吹於世有若咿者有若吼者有若噭嗃者劍鳴石裂霆布風號可以爲聲而不可以爲樂聲者於六律之和各執其一體而不能以相爲故宣慈布闓之官宮之屬也飭法振紀之官商之屬也命生敎聚之官角之屬也經洪緯纎之官徴之屬也辧物審器之官羽之屬也獨宮獨商獨角獨徴獨羽不可以成音一節之士不可以相天下相天下者其大在於平天下之情達萬物之和而其微至於格穆淸之幾轉元化之籥而其妙極於不自知金石以動絲竹以行匏宣瓦贊革木節之八者參劑發響此非鼓鋭者之所能爲而一節之效長巳也防曰於予搏石拊石百獸率舞庶尹允諧舞百獸而諧庶尹者樂之能而相天下者之成也且夫古人之爲學也十年而學幼儀十三而學樂誦詩舞勺成童而舞象二十而學禮惇行孝弟三十而博學無方孫友視志春誦夏弦秋學禮冬讀書其爲學之科條如是其詳且備也而至語大學之成則必俟之興詩立禮之後故曰非得乎道者不可與言樂也今夫方廣之地尋丈之宮握鬯者寵焉秉鐸者式焉橫經者稟焉登其堂天語瑯如離文戞石鐘鼓之靈也入其室靣耳互發玉石相攻管弦之和也進而奮踔經綸在手元气在胸獸舞鳯儀之容也退而圗維不負君不負師不負吾學廣大淸明之象也樂之爲觀盛哉材於是乎成也巳軒成於某之歲董其事某命之者某追而記之者某

郡侯王公築塘通江生祠碑記

上虞之爲國以江海爲外懼而內親湖湖曰夏蓋方廣百里漑田一十四萬有奇挹拍溪江而歸墟於海往江繇白堰屈曲二十五里弭節塘角自狩其郊未嘗過湖而問自頃居民規便抏弓取弦使水奔怒激射防走而嚙上陳之塘上陳塘者湖江之所表限也時則名田千計奄化爲江自是以來塘歲一決至崇禎九年秋九月潮乘颶威吼決葉家埭塘以尺計三百有六十沸洲連山逆行羣飛海湖疑戰溝防移奪廬墓徙宮於馮夷桑田歸魂於滄海自虞注姚至於甬東凡淹沒成禾千萬邑人大號其時上下眙無能治之者治之則益甚於是毘陵王公以南祠部郎來守越州余季父封侍禦晉源公仲兄侍禦三蘭方與眾踦閭賫咨聞之大喜至足躍幾上曰虞不沼矣吾聞王公節警而思深節警則能決謀思深則無墜計乃率七區之眾跣吁王公王公應聲顏變投袂起曰事有大於此者乎下令亟築塘旣循眾願計區徴輸又請之臺使者發鄕社谷如幹濟之資用無絀遂以其年十一月築新塘明年正月築備塘塘成邑人皆賀王公曰不然夫以禦防治垣而宿防垣外垣之命猶寄於防也不如逐防使無睨吾垣者而垣安今江不歸而睨湖其勢不吞湖不止也乃又下令求江故道所謂塘角者躬乘樏橇履波蹴濤審端究歸盡得要領而慮餱糒之不供爲出歲俸什五曰倡輸者於是乎致材石簡斤鍤募丁徒立長督治金鼓飭條貫信罸賞十千維耦如雲如風心串力屯爭水猶鹿排壅決塞循腠趨肯神人靈恊漓然應謀自四月甲寅至於五月壬午江通萬情奔悅敬告厥成王公意未慊顧命更築上陳眾罔測亦勿敢違益功致堅謹治如敎又相湖要害江海咽喉如幹所疏者益磧靡者益視防之軰譏爲葸謀居亡何龍躩於江大風揭石髙岸四隤木圍五尺以上者悉防而塘無恙眾乃愈神王公當此之時疆隧阡塍可得而辧耒耜谷芨可得而求農謳於野婦笑於室蹙者踴病者起於是其父老以爲宜如制稱有功徳於民則祀之其地而其士之髦者乞余爲之記余於是作而嘆曰嗟乎天下事曷有任之不成者哉以其誠則必得之以其計數則必得之誠者天人所際計數者神明之歸也𨿽以申韓挾術計桑挾權自其爲之必有其誠𨿽以姬公持禮孔子持道苟無其計與數亦何繇治天下乎昔者禹受命治水不敢曰有知三過不入子呱不字面目股脛著其勤願不敢曰有不知順用疏瀹逆用排決淮渦桐柏致其神靈禹以聖人之才而不貴無勞之功以聖人之徳而不貴無術之道是故禹者萬世之水師也西門豹則之以治鄴河李冰則之以治岷江王公則之以治娥蓋之水夫水浮天而載地守地之貞行天之化故其人知貞知化則皆知治之也當王公之始事告之棘則棘告之憂則憂告之發號則發號告之出粟則出粟跦跦粥粥惟狥眾欲及其終事準權握機占防察逺流思周變神明無端人謀謀咸有所不逮矣故曰懼以終始其要無咎西門豹之治鄴河也始於投巫終於鑿十二渠李冰之治岷江也始於立三石人三石牛終於分三十六江王公之治娥蓋也始於爲徳於湖終於爲徳於江投巫者使民不怒河鑿十二渠者使河不自怒立三石人三石牛者欲以力制江分三十六江者使江自制力爲徳於湖者使湖不畏江爲徳於江者使江不夷而爲湖莫不本諸至誠益以計數近取諸心逺師神禹故夫西門豹李冰王公此三君者天下之治才也繇王公之道以治兵用眾不出一年中原之防可蕩然而人有不能者悲夫巧者貫楊拙者失墻洪水之難謀冝必甚於盜賊王公爲其難而天下不能爲其易豈不痛哉王公名期升毘陵之義興人舉崇禎辛未進士美姿容須眉華悅其爲人無欲有气治其民慈健並行民受牒入對者無問絀信皆翔舞而出頴川南陽之流歟𨿽防玆功亦當祀也祠枕上陳而望塘角東去虞城三十里西距會稽境二十里先是富順湯公紹恩守越建三江閘利越百世越人祠之三江其祠翼然孤跱百餘年至今而偶云

三做堂記【堂爲大司農署額】

崇禎十六年癸未歲五月十二日上面諮臣元璐司計經畫臣璐奏陳三說一曰實做一曰大做一曰正做實做者期與樞部通盤合算先凖餉以權兵因凖兵以權餉被防之地餉多虧折敗軍之壘兵亦銷亡彼此相權則數淸用足而浮冒之獘剔所謂實做也上曰樞臣馮元颷戶兵合一之說正是此意臣璐又奏大做者小生小節無益於數求一舉卽可得數十百萬又必爲利於國無害於民者悉心講求以圖有濟此所謂大做也上曰總是生財大道四言盡之臣璐又奏正做者以皇上堯舜之君而責治平之道於司農又選擇儒臣講官爲之凡所設施豈可出於掊斂權宜之陋策臣必將以仁義爲根本禮樂爲權衡苟政有厲民者臣必爲民請命凡皇上所命蠲必蠲命賑必賑昔年加勦練諸餉可裁者必裁臣必不敢以時詘彊爭總奉皇上安民一言以大昭聖學於天下於以副皇上宵旰之憂勤而畢臣鞠躬盡瘁之素志上曰卿此言甚是眞根本之謀聖賢之道欽此經筵日講官戶部尙書兼翰林院學士臣倪元璐恭記並書

董元宰宗伯書山陰令王念生勑命冊子防

夫雨露竭澍而漿百昌之能雲霞極姿以贊穹元之色故徵和九防端蒸都尉之閭太學五經光發中郎之篆何則瑟瓚黃流取殊榮之相報明珠華櫝亦聖言之所資也有番君之匹亦召父之流稟其孤淸唳絕華亭之鶴出爲騰踔啼遏會稽之雞畫界蝗遷行車禽擁劉元明之第一徐聖通之無雙不其然乎屬以虞瞳逺矚察姑臧之絕蹤漢詔華飛役許燕之大手十行星爛條廉署能三命風申旌庭策閫如綸之致可得而觀焉夫物防甚則錦承人銜深者絲繡於是乃使鐘索之彥起而拏騫顏柳之英致其奔抉觀其體淩撥鐙法極懸慓慓如臨鄴下淩雲之牓飄飄欲舉綘州碧落之碑斯則唐宗之所以醻妙於缾盤魏後之所爲耽佳於壁帳也垂於覽者其道無方可識皇謨並資吏範大則天球之貴小亦墨池之娛則知七寶合成月姊之宮有爲璞鑿五方轉換天王之目隨在摩珠呵以佩刀誓於淮水驚其神物渡延浦而龍翔考爾世珍對岐山而虎拜云爾

姜鳳阿宗伯制詞防

鳳阿先生正學嚴節修能稔功昔在畱京先子所畏旣五十年風道彌章如制所稱非有溢說觀乎天文愈知地紀星野相昭則有然者起喜之心敬應之道功言之致名實之歸循玆渾噩可得而求焉記曰王言如絲其出如綸王言如綸其出如綍此言以其防詞著其大義也

周巢軒太史褒冊防

敬誦天章斯知聖學也天子方表崇孝經興勵庸徳得一士篤行至以刲股救親聞者如獲龍馬天球矣髙皇帝之令民孝割股者有司勿以聞以爲其事猶或可爲而好名者將爭騖之若如封史之務爲極難以爲其孝者其始不回等於騃竪其終獲濟有若神明卽有甚善疑人者豈可以比干刳心宏演抉髒爲是殉名負气好事而然制所稱詎非睿識乎且夫封史無他求捄吾親而已然而天下儒者喧之以爲其世瑞其子史公祕之以爲其家珍孝之敎忠子之學父斷有元會致於精防又非徒奉先捧檄之情桓榮陳庭之義事非眾著理絕名言維帝知之當通夢賚也

王季重觀察嚴封公墓銘防【封公子名起恆】

嚴先生之人王先生之文會稽竹箭東南之美也嚴多行義以富王先生之材王極致精以壽嚴先生之命天之所配豈得離乎若乃必得其文則幾欲操刀必傳其人則不以索米斯又可明姻婭之極義孝子之永懷矣故曰越有三仁焉

仲兄三蘭學使射書防後

夫射以考藝而觀徳焉戴禮詳其法周官悉其儀易云弧矢之利以威天下蓋由來逺矣髙皇禦極之二年詔天下府州縣立學校卽以禮樂射禦書數設科分敎三年旋定射儀二十五年復詔習射於射圃煌煌聖謨偃武而不廢武如此爰迨承平上者正裳笏坐堂皇雍容禮樂次者獵經史握鉛吐藻鼓吹休明六弓之設五射之辧八矢之調委庋髙閣鮮有過而問者主上神武拊髀而思頗牧因可臺臣奏徧詔海宇習射祖制湮而復舉樽爼折衝於是焉在甚盛典也仲兄三蘭文武兼姿銜命視學丰鎬課較之餘時進諸長吏及博士弟子咨諏方略籌策綏靖日夕懷射虎射蛟之志而尢惓切於新令之遵因采古今名將射要射病等言編次成書付剞劂氏孟子不云乎工者不廢繩墨射者不廢彀率是編固彀率之助也𨿽然兵法無過孫吳穰苴淮陰諸家今其書具在學者有能窺其防否驃敎之而不受馬服子讀之而僨軍其成敗判天壤然則書又何可泥也射伎也而道存焉語云巧者不過習者之門神而明之存乎其人願多士交相朂於簡牘之外以上報當寧則是編卽筌蹄棄之而予兄弟與有榮矣

倪文貞集卷十五

欽定四庫全書

倪文貞集卷十六

明倪元璐撰

題引

題元祐黨碑

此碑自靖國五年毀碎遂稀傳本今獲見之猶欽寶籙矣當毀碑時蔡京厲聲曰碑可毀名不可滅也嗟乎烏知後人之欲不毀之更甚於京乎諸賢自洓水眉山數十公外凡二百餘人史無傳者不賴此碑何由知其姓名哉故知擇福之道莫大乎與君子同禍小人之謀無往不福君子也石工安民乞免著名今披此籍覺諸賢位中赫然有安民在

題楊維節藝

文字一番開山卽爲世人首過以其人皆學之久而成蹊後賢變法便復聲禁厲誅謂不得復爲某氏之學故豫章之務爲奇文者不一日而奔走天下不十年而幾受坑焚今維節此文余謂其開山之功倍於前人而過決無有自余所見前人之享大名者𨿽甚孤奇畢竟以光鋒誨盜今維節之奇乃在神性𨿽盜狐白裘手豈能負之趨乎卽使後有慧業能爲之者亦何可指神性爲某氏之蹊如其不能𨿽更百年維節猶孤行也往見維節文狂喜題頌如維節所自敍云然大都以丰城劍辱之耳今旣六七年餘言始驗雷令自天生將張司空亦可得而優孟歟

題曹秋水藝

裏中與儕輩平虛數其士如秋水行誼便是陳太丘其文逺攀震澤近驂會稽以僕論之正可兄事疑秋水不許也不悟因緣辱之兩廡不疑升階劉巴發忸眉山入室廬陵斂容固不誣矣且夫考徳辧行未有不以文章者自秋水領解來四五年間文章一事飛瀾驚沙而秋水我法自貴寧不得珠不欲中誘則其人豈不可知哉古之立大品致大功者皆由靜定此二字符比於麟篆入蔥肆必飛去秋水愼之仕途彌多誘商丘𨿽得珠無解惷愚況未必得珠且將失商丘乎

爲林浴司臬作圖並題

林浴使君者道器之總輪法葩所歸鞬也治越三年而有千年之譽然間者使君方賤陽鱎而尊隱豹余亦且親虎溪而疏龍門如木孔虫不知天日亦借雨露居然以肥旣移歲星觀乎桐柱姊子徐生允臧等攀轅自崖鄭重惜別臨岐之訓興嘆山麋賞及臨池而咨襪坼於是一年矣徐生懼乎徙遠日墮揭笈而從爲有光風不憂瘴雨因徵蠅防取塞前謀余不能辭道在戲謔耳昔周茂叔辭張載曰平生不識畫固哉周子也周子不知畫所從來由於龍馬周子承不識畫亦肯承不識河洛乎是故畫有理而余不能知其所微通者丘壑雲煙而已

題徐師一孝廉近業

燕公論富嘉謨之文濃云蔚興震霆俱發誠可畏也施之於廊廟則駭閻朝隱文靚妝服趙舞燕歌觀者忘倦施之於風雅則譏斯言形物可謂已至然使軯訇之音托於鐘鼓則亦不駭矣天人之容正以環佩則亦無譏矣今世之文皆以迂救仄以怒救迂以厲救蠕以嫣救厲而吾友師一氏猶然笑之師一氏以爲其救若此不如無救也其所以自治其文章者骨起肉隨色敷體立豪不役魄妍非弄姿升云雷於闕廷薦歌舞於名物嘉謨謂之健卒朝隱呼曰婦人凡儒者丈夫之爲文章則必如此矣非其人之靜凝澹遠誰能爲之者乎

題張肯仲藝

闈中以五策識張子士旣第固且經世卽偶爲文亦皆爲經世設也取士之法上觀三年下觀百世瞳光所注大都什九射其方來耳今張子特以其舉子業自崖攣攣夫由張子之道以敎天下舉子之爲文使必爲其專气足理奔才而不叛者旣以功已必能福人是亦安可沒哉張子未遽服官余告之曰卽一歲居無所事事必益治其文章柳子曰感恩報國惟有文章非曰國華也道之可以起智造力無如是器良者苟致專積久爲之忠孝悉出豈特力智乎張子問余爲是經世文耶抑舉業也余曰無不可

爲潘安祖題文衡山先生畫卷

先生楷書爲國朝第一畫如其書遒疎嚴貴由工人物亦繪家楷聖也此卷體切諸家各能得其神理要於我法自見爲可貴尙安祖投余索題且半年餘愛之故不應命比於投轄冀得久周旋耳今將別去不得不歸旣別安祖又歸此卷旦夕情懷正如中酒因嘆今人之致定不如古人今欲爲禠帶臥觀則能之爲扳舷欲墮則遂不敢何也

題曹方城靖海一籌

馬稜爲虞詡曰君儒者當謨謀廟堂乃在朝歌吾甚危之斯言誠不識詡亦豈爲能知儒者乎凡爲儒者必明吏術明吏術則必辦賊尹鐸但自任不爲繭絲耳不知其能滅智伯墻銅屋矢妙通其數年前前人神明之事此非幾幸適然爲之者也天啟崇禎之間置一曹方城於閩同而閩同大治海防作而不害綸扇韎韋疊禦堂皇籌之五年勦撫俱效今讀其言畫地聚米應鏃投捩守距環脫動口鈐符夫以韓白在壇畱泌居幄卽多祕計要其鑿然如斯而巳自是遂以召入禁中計天下大事連奏劾大將之否不律者人𨿽危之益貴其識皆曰使其秉樞坐籌殺天下賊當盡今且以譴去投之瘴鄕嗟乎今天子之治豪傑有如漢髙顚倒之而後盡其用豈可以一端見乎吾固嘗懷二策未之敢獻其一曰今天下之賊皆庸才柰無殺賊之人其二曰今天下之才皆勝賊柰無任才之法撲賊久不滅與其責將不如責吏用尹鐸一策也激才久不出與其求功不如求過赦魏尙又一策也

題王懋遠孝廉近藝

與王予安孝廉石交三世前三年始相謀同巷居籬壁連互旣鄰切晨夕深歡素心而顧心嚴是父子奧學彊才自此亦不復能有酣叫李雅百萬買鄰僧珍顏延之胡牀隔籬一聽張鏡之譚頓失豪舉余於二王兼斯二者懋逺之文精湛如廼公而別有昌華騫其气采假以其文章爲之書法而曰獻不如羲此眞外人豈得知也懋遠今歲才及終軍棄繻而羣越之名彥老宿拱手而讓之牛耳者已八九年怪天下有才蚤慧如此以懋遠視余未止上下牀其摧鸞姿遊燕宇者謙謙也抑不可不服余知巳毎小戰射其名必第一或得第二今秋以意決之必第二又得第九人人瞳光大都不相逺必如曼倩發謎亦正難耳然余甚貴其人靜凝使持天下事不必不如廼公健決也以其文章之力恣其情才處承明之廬正堪作賦追乎漢人必及枚左使懋遠不作賦七發三都竟當單行也

題徐漢官孝廉近藝

漢官徐子之文之可尙者以其气靜而體安靜使气靈安使體變主其靜安而天下之鋒力才態皆可磁引燧呼而出之也故以徐子之文置之金轝玉馬之側愈見華處之土鼓陶匏之間愈見質是則天下之華質無有能過乎其文者此由其讀書多也徐子讀書日夕與秦漢人臥起雜賔卽是徐庾下令逐客元白歐曾亦在逐中矣其宗多名卿鉅儒有所取友揭笈太平之山問奇獨往子獨往子者吾同門友一我儀部投簪石隱自矜爲林下一人者也以彼之孤神岸節取而爲之文章烏得不有其磊落英多者乎諸子或問以徐子任天下事其將濟乎曰必濟何以知之曰其骨彊骨彊則志立志立則材聚也

評徐止吉時文

徐三甥之爲文長云吉刻峭季謙吉道凝而仲止吉特以明華澹逺執其中權兄弟自相師而情操互出如此故人謂徐氏多才足致柳鳳也然大戰或失吾有三說益之長甥欲車轂轉宜治以脂季甥欲縱玩鶴飛宜養成其翅而仲甥欲書法精宜使入木三分苟靜气專志求之皆可得耳仲甥勉之並以吾言告二子

題何立夫程墨大雅

吾門士何立夫者藝壚之崇簾才機之精縷其意欲以舉業治世王鈇治文以爲錙基讓時衣裳取嫁𨿽有屠龍不如摩烏矣夫今世之才極於巷戰巷戰者之所爲騎危涉渺意亦淩噩道旣出於靑蠅弔客後世子云之謀顧其心所射乃在三年三年不得不泣則嘆此爲執彈招鳥手悖其情立夫曰吾何可以不正之哉刻程墨大雅

題徐云吉詩艸

鳥鳴有取於鉤輈格磔劍舞獨貴其渾脫瀏漓凡天下之好音在抝危器能歡物固有之詩亦宜然矣吾甥云吉天才獨髙初未嘗爲詩才一爲之便追作者愛其聲好而幽仄難尋當其鋒怒則姿華愈美此百篇者吾無一字王融謂其甥孝綽曰天下文章無我當歸阿士今天下之詩慮夫有我而又歸云吉也

題素盟社刻

士各治社相尙爲文章此卽文運之升以爲道取相勝不極才窮量則不止也越多文社而吾門士王子毓英奇自命別以其聲气集同人之有才者凡十數士鍵鏤鉆貫俄成浩編迹其所持大都以異制凡以尊制異是其气正可以其社霸矣其曰素盟此言其願篤道同也然更願諸子循此志气務爲經制又進之爲道徳經制之勝文章道徳之抗經制是猶孫田上駟之逐下駟康段西市之壓東市也若夫文人相攻自古已然魏文帝曰傅毅班固伯仲之聞耳而抒論侵譏是固不足治也

題史生復之遊艸

馬季長貴鄭生吾貴史子史子者其人驟交不熱久交不寒其學事古不愚事今不謟其文正視不詭仄視不平其遇小戰不退大戰不進從吾遊三年吾不敢處之兩廡吾使諸子從之亦三年承唾俱進一日忽感吳立夫之言慨然曰眼中不見天下名山卽胸吞萬卷安能脫兒女气耶遂欲仗劍出遊直趨大江而北臨發來別刻其文十餘篇求敎余無言納其奚囊史子問曰何謂也余曰以子好遊語子遊

題李蒼嶠近藝

李子之在吾門恭誠靜凝嚴著其骨吾𨿽甚親之亦必引爲畏友其文特矜體持才賤同貴獨凡時所最騖則必棄之其所取者時彥皆以爲不及也觀此卽其所居身用物者可知巳吾固嘗語人文章制時不過二法無或悞取無或悞棄棄人羣騖譬諸鬭師懸拳伺虛承後者勝取人未爭有如奕者讓路趨利得先者雄天下之道一棄一取一後一先而已

題卓左車集

根天極人鉆宗貫徳上有盤庚下至眉山而止其情與法無不取之今世膚言求解老嫗奧學矜負牛蛇二氏至死不相往來然不知世間牛蛇老嫗必知老嫗所通牛蛇必伏特非白香山諸賢可辦古今二才子長左車耳

題朱宗逺畫冊

宗逺所仿諸家人不可及者蓋有四傅以性靈傅筆墨以繩尺傅才力以學問傅意思以道理傅興會凡畫不性靈不法不繩尺不創不學問不空不道理不怪此皆以其小離爲其大合世非宗逺誰可語斯凡宗逺之爲人與其詩文皆如此不獨畫也

題節孝祝母褒冊

夫地徳曰貞女艱著節昔者共姜矢死則有栢舟之詩巴婦秉常是表懷淸之築然而穠華顯衛丰貨雄秦不知靑宮貴匹欲攺何庭豈有丹穴素封更謀西宿故𨿽晶志非必奇能富貴之資易爲名道若乃縞綦致淡簧翿變哀席石岸然今惟祝母祝母者治閨之砥繩持世以笄縰迹其遭遘有甚共巴卓厥我儀實惟寒士慘斯在疚方丁妙年當其禍泛舟河樂移琴鼓天橋夜坼云翼晨摧生民至艱茶毒極苦華杞善崩城之慟魯陶淒離鵠之歌怨影懟空衣徽食棘𨿽禮夜不哭而天晝爲昬徒以藐諸未亡而已旣乃收魂約痛署孝承嚴𨿽畜不卒我卽其父𨿽庭無立我卽其師雞黍絕甘用激捧檄熊丸煉苦誠冀庭烏相彼枲麻以興操績之敎守其環堵而有徙捨之功是使龍文騰其虎气觀夫文學鬰爲名儒陟彼屺兮毋也天只旣年六十聲聞於天遂有王言如絲星若鏡字褒紀季號亢宣文閭巷聚嗟以爲盛事當斯際也不其康哉嗟乎天下名行墮於須眉皆以肉飛不知骨立卽爲情盡詎有義存宜死而幸生則無倫紀宜生而幸死則無功能所以王魏之賢亦皆易主張陸之烈亦不存孤若夫同穴之慕篤於匪躬握手之言嚴於顧命茹荼之義烈於吞氈鞫子之謀懋於定策衣冠靈盡道在婦人宜尊太君謂之聖善也於是裏士社朋華文綺論霆訇云薈塤引箎隨雜以笙鏞壽諸金石當在昔者致極悲淒不意今玆以爲歡斯知雍門曼聲適催淚睫淸徵哀曲反召翔禽聖人以致遂之業謂之榮華先王取幽怨之音被諸弦管有以也夫有以也夫

題女史素心畫爲陳赤城給諫

意山而山意水而水亦似云行亦似雨起別有天地非必畫理女媧以前想當然爾坡公有言不在形似管夫人云倒好嬉子吮毫之徒未有明此是何健婦膽男兒偉畫亦有史女亦有士樂彼素心隔幃有咫秣馬秣駒江之永矣

議建全浙會館冊引

夫百人之聚亦有叢臺小國之儒能謀稷下況依宸輦最號雄藩而蠻觸分蝸參辰別宿冠蓋之气散若星氛車馬之蹤隔於河漢維旅旣爲燕宇鵠遊如肓倀倀時或鵲巢鳩借龍襲非穴廼亡其光鹿奔離羣而伎其足致兩已之戾黼黻甚三物以詛塤箎惟十一郡志意不咸亦二百年衣冠之責也今乘聖作適際朋來議辟廣塲聿興共宇傍天尺五幾延牛女於太乙之庭縮地三千略彷枌楡爲新丰之築苟成斯役其便多端蓋以小系蓬飄大堅葵向退食而連紽緎同心之聚蘭金三十六輻共持車輪千二百人齊棲只樹斯明同舟合轍不墮歸趨亦若長枕大衾期通气味況夫眾擎易舉不過閣下之一朝豈曰紛議難成有如道旁之三歲敢諏同志母處後庚凡輸若干悉條如左請當衣餐適館之日大書福星在越之占

倪文貞集卷十六

欽定四庫全書

倪文貞集卷十七

明倪元璐撰

贊銘

闗神像贊

吾儒而吾彼氏卽彼凡乎三敎綂資綱紀文予文人武卑武士凡玆二塗咸曰弟子威爽禁非嚴於律禮吉凶前民疑乎易防帝王宗之隆於五祀庶民奉之過其祖禰嗚呼開辟以來惟玆而已

髙忠憲公贊

道防之世忠者死爾上死死忠上忠忠死忠死之忠匪以死止死忠之死不虧國美京貫雞連鉤黨殺士士盡死者公大而禮爲士鍜榮同文之狴爲國洗辱汨羅之沚疇並公忠信國文氏正反相明如車合軌當宋旣灰敵墮其祀鳴烈取著所以燕市當明鼎盛閹幹其紀避辱取晦所以止水燕市國光止水國體大人之死非苟焉已

袁節寰大司馬像贊

試之刑以觀其徳其平在額試之諌以觀其气其正在鼻試之賊以觀其謀其洞在眸試之權以觀其壯其彊在項試之多艱以觀其力其硬在試之先幾以觀其介其髙在態腹笥經文起胸庫武戈止手探驪不怵足履虎不咥身恃之長城面望之景星須眉之謂男子衣冠之有精理嗚呼厥象惟肖是之曰照

贊黃石齋宮庶爲吳澹人太史朱圖松石壽其太君

不輪囷不龍鱗不磥磈不偃蓋母貞姝子大儒初荼蓼終難老化霜花爲月華書莫紀畫有史厥祥未飾蒼笙鏞奏情文茂能言哉吾石齋

松何依依湘妃起大風怒祖龍赭之餘色如朱其骨彊彌軒翔妃嗟異告姚帝帝曰咄勿翦伐後有娟保歲寒旌其槪以斯賚石何家家女媧選五色抵穹隙煉不殘渥如丹其體正日堅定媧貴寶告太昊昊曰嘻愼持之後有賢才補天報其母以斯壽

汪生洲司馬先徳六圖贊

經席一燈

揚雄艸元童烏旁悟廬陵賦成子斐宵防藜光雙炳太乙分臨是父是子愧彼向歆

試邸共被

姜肱大共鴒飛鳴孟宗廣連丁嚶友生父子道同則亦以類共處一衾各標一幟

燕臺就祿

崔邠脫防石建浣防亦恆禮耳何足以娛隆徳大儒傾都所競想當斯時景星如鏡

黌署敎忠

陳畱扶風鵝湖鹿洞不爲一家不爲無用莫慈狐突萬年已忍莫孝王尊王陽其隕

左掖疏恩

守閤斷鞅貴其嚴節畫箸聚米貴其偉說是有由來子謂伯魚誠寶天章無輕父書

南陔愛日

以藜藿事仲由嗟窮以要人事延之畏隆亦卽顯名載其元致陔蘭陵華一日千防

贊陳章侯畫壽兵憲王園長【圖作古貴公衮冕嚴服立喬木之下臨水然旁列奇石石上紫芝數本】

釋其華軒而巡阡陌蔽芾翹薪將無召伯循玆渚陸以擬遵鴻衮繡赤舄將無姬公其必有圖牟彌防州觀彼壘石將無武侯其必有侶東園夏黃餽以紫芝將無子房

婁江張虛宇翁像贊

情之著形譬火著气處燧而幽附薪而熾𨿽洞重垣之目不能以疑其僞父之傳子譬水傳器注瓢而淸灌鼎而貴𨿽辧淄澠之口不能以離其味是故我瞻虛翁廣顙惇頤澹乎無懷葛天之容而知其中之誠然我交天如奧學深文岸然天祿石渠之宗而知其生之有自

封吏部新安呂紹中翁壽飲圖贊

酒馨旁皇一客二主尼山之樽陳於矍圃公裘揚觶序防致語壺公之筵陳於樓廡麻姑倒囊方平擗脯東西各招呼得六則飲汝一飲孝事親二飲動守矩三飲道延嗣四飲超俗處五飲無滯骨六飲徳機杜呂翁岸然次第以舉千人萬人眙耳莫或敢取

馮禎卿諌議畫石贊

石習馮子其端如士馮子習石其直如矢故馮子之出則崢崢入而諤諤者靡不石而石之小而堯堯大則學學者靡不馮子畫之爲道傳神而已

其一

天祿晝眠支機夜怪米顚有云豈得不愛

其二

尊嚴擬丈盤固應侯鮑龍跽詠遏士致謀

其三

靜質嚴骨奇形正體得道以安其壽莫紀

其四

此老倔彊與我周旋但揖之耳誰曰拜焉

其五

頑頑憨憨不可以仙叱之不起試與一鞭

百歲翁商景莘像贊

仁義拄其胸詩書皤其腹暖不染之衣飽無求之谷坐淡泊爲窩聚歡喜爲族經綸在婦麻笙簧在兒讀不入朝何憂不入市何辱田少吏不喧病稀醫不促循此之道離垢合漠可使安期扶輪羨門捧轂而僅乃百年及期而足者此亦由其逃囂保淸心壓塵俗而其於世澹然不以生爲可欲

其二

聞曰火滅修容恭必壽又曰惇其行其於言無所不信是以眉耉又曰徧爲爾徳則如松栢之茂又曰無勞爾形無揺爾精乃可以長生視久又曰聞道而色若孺秀蓋今觀於景莘先生而知是數言者則皆不謬矣

題彭天錫像贊

不可處之朝廷此非豢龍不可置之巖壑此亦非冥鴻孰謂詔使之可圖姜子而虎頭之能貎謝翁不林不市者以此禦空亦衫亦履者以此遊通是故麋鹿之羣亦子之金馬王公之門亦子之墻東有五嶽之气有九淵之容吾昨日揖其人嘆乃生所未見今日禮其像如故人之再逄天下之難遇而易交者其惟是公

朱龍巖翁像贊

翁諱廷機龍巖其自號焉朱氏爲姚江著姓世惇孝友而翁尢馴謹渾噩落落有古風娶陳孺人孝廉紹先女也文史相莊偕老八十有贏豈非先民之遺矩末俗所心儀者與某與嗣君京翰同鄕薦不自鄙其詹詹者爲之贊曰

徳滿如其頄學廣如其額云夢胸吞星辰手摘智何在在巖電之碧義何在在霜髯之防銘師恭壽才任履屐百城之富禪其賢二酉之藏世其澤擬翁以地行仙人而不可得測者悉測之矣爲此圖者殆亦荀濟周昉之匹與

豳風八圖贊爲蔣八公宮庶太夫人壽

一章耕饁

有見冀缺相敬如賔一耕一饁可以觀人

二章求桑

此弱女子西陵功臣中襄衣被下敎絲綸

三章載績

敬姜朂勤漆室懷本得其道者彰施補衮

四章纘武

獵武多功獵文多藻不如獵徳獵徳難老

五章室處

智足逺患道在持盈入此室處是以攸寧

六章介壽

雙成奏笙飛璚擊缶胡麻靑精何如春酒

七章播獲

獲播相環貞盡元起甲子十周周又復始

八章鑿冰

藏冰啟冰陰陽道浹請進一觥坐觀調爕

壽胡母徐太君十贊【有引】

徐太君者不櫛之巨儒操績而談道者也彤管日書不勝紀徳絳幔如設可從受經迹其畫荻功成湔帬兆應煉華才以熊膽告成器於龍文聖善之能於斯已炳矣行年六十方猶始孩寶之輝連乎南極軒權之象正於西華閭巷方將宣引曼聲侜張廣論而元璐原無史識不善巫紛又以調奏髙平未宜繁節風存靜穆取副徽音極汰千儀澹形十頌實不能發東野艸暉之義助季偉雞黍之歡爾康爾長載歌載咢云爾

其一

太君父景雍翁茂儒名徳登第之年太君適生里人謂之胎貴生數歲慧整不常執其麻枲組紃爲本事而旁通儒典不迷指歸宗姻見者皆嗟嘆曰此亦女士必至髙位也贊曰

珠含於胎而其岸榮是希有寶乘瑞而生乃生女子載弄之璋夫何以故謂其非常

其二

太君事父母婉娩盡孝事尊章如其父母勿逆勿怠大防滫小毖唾洟人謂此曾閔也特戴幗耳或曰太君之道從熟讀內則來夫太君或未必讀內則而讀內則者必心慚太君矣贊曰

曹姑著經以儀孔曽太君之學得其至精女必傷悲婦容和喜笄縰縞綦英人孝子

其三

太君年十八歸太公太公好修篤學太君佐之防太公以是成名儒太公不第窮困亦無北門之謫詩曰琴瑟友之又曰左執簧右招我由房此言同徳者有同聲同聲者有同樂太君夫婦有焉贊曰

鹿門防山謂之靜友先生太君幹鏌之偶不羞椎髻道追孟光不泣牛衣心笑王章

其四

太君感月華而生聖遊聖遊出胎英著於啼其後聖遊盛文章矯名行蓋其兆見於此矣夫月者盛臣之儀體貞貢華宜著文節又月爲天使故聖遊之官以皇華發軔云贊曰

在月爲華在人爲秀蟾蜍匿蹤石麟乘候孔釋抱送虎气騰上出胎已奇何必其長

其五

聖遊生而秀異有黃童無雙之稱太君敎之倍嚴庭立聖遊旣頴悟意似傲然不屑苦讀者太君曰學不加功終爲天誤耳或謂太君母也何事嚴太君曰家人嚴君父母之謂也贊曰

陶母截髢孟賢徙捨豈曰天挺匪敎是借逺援祖徳近引父書母也天只良士瞿瞿

其六

聖遊弱冠以其戴經魁天下名噪一時授官行人奉使命便道歸拜太君膝下太君受拜已容色如平時徐徐問聖遊專對使四方往所誦詩今得力否贊曰

凡有子者盡矜靑紫女士母師志不在此使於四方嗟乎愼旃壯而行之詩三百篇

其七

聖遊輶軒徧天下盡職精能三年奏績上天子以爲才下所司大報其自予太君象服如山如河太君對揚稽首起顧聖遊正色曰致身爾職也卽不然盍爲而母圖報徳乎贊曰

天子葵之副笄六珈太君戰戰曷敢以誇孝治至仁永錫爾類敎忠至言靖共爾位

其八

詔求諤士主爵臣曰莫如行人臣某才節第一請召爲禮科給事中報至太君不喜曰此七尺非兒有矣已而忮者齕之中以危法太君不懼曰兒無罪天王聖明兒不死也贊曰

有才鞺鞳雲臺所攀以憂範滂而不啟顏有讒哆侈同文可懼以信曾參而不投杼

其九

於是太君年六十矣堂蘐防榮勝朋云會或祝太君曰請得聖遊卽受命入補衮闕畢其功能揚太君之聲於天下太君因是以禦板輿覽王畿天子名堂公卿避路聖遊因是以益安意竭忠將太君所云報徳者其在斯歟贊曰

敬進一觴爲眾母母帝曰欽哉予有奔走追鋒車上宣室席前此闗平治能無輾然

其十

或祝太君壽太君曰謹辭人曰不然徳之取年猶燈取影故集千燈卽得千影也太君苟厭多影何爲益燈不已乎請得太君以河圖中乘之數六十其六十者爲地行驪母使天下知有人瑞國華理固有之願太君母讓贊曰

又進一觴聞曰仁壽理與數謀神足形守坤厚永貞亶其然乎姊呼戴勝兒畜麻姑

周孝湣贊【光祿周公應中女】

孝湣抗節死而不欲發籧施之愧君子以爲孝也頌曰

有健女子履仁蹈義蹈義者何死以晶志履仁者何死以冥事志晶道光其節之遂所以閔凶吾不得涕事冥聲銷其孝之祕所以籧篨吾不敢刺昔皇甫婦死豪彊贄其詈申申弗之有忌昔秋胡妻死夫非類其嗣瑯瑯於何肯閟若夫尨也變從中吠若夫雀防獄將上治夫何言哉黙然而斃嗟周孝湣千年寡二孰爲之先曰淸白吏以彼須眉照斯袿帨

硯銘【有序】

廬州許芳谷太守治越三年夜夢蘇文忠公晤論周旋旦起童子援鋤叩垝得石乃硯也題曰天然而其陰有文忠小像宛然夢中須眉云

原夫東坡百世之士元度再來之人乘願現身秉道役器所以薪傳五戒石顯三生飛怪虹文奪奇風字通魂表相神明之交也知其象以徵廉亦比晉平之石見悟夫彼卽是我只爲合浦之珠歸則有然者乎夫文通筆夢寐覺不可得持孔章劍華化去竟非其有豈若明懷其寶永挈爲禎僧認李源灼因緣之可見奴依頴士欣奧博而不遷者哉是故異而銘之銘曰

眉山之叟誓之來生爾覿鼎山之父識之前生我迹龍山之靈畀之是爲三生之石開夢於先現身其北蓋夫考諸而不謬質諸而無疑百世俟而不惑

五簋享銘

飲食之事而有江河之憂我輩不救誰救之者天下豈有我輩聚會是飲食人詩云以燕樂嘉賓之心言燕賓宜娛其意也謹參往謀條爲食律八簋裁詩三享廣易天數地數情文已極彼君子兮噬肯我適文以美名賞其眞率一山一水淸音下物徳義之交文字之客主賓陶陶或飲一石

其二

生行樂耳匪師杜康胡謂珍錯羅列盈眶登山臨水曵杖褰裳興至則往恐驚十漿夫惟簡朴名美用臧朴則丰潔簡乃精良以少爲貴豈作於涼五簋十豆惟酒無量安燕不亂守之以莊永朝永夕葛天之鄕

倪文貞集卷十七

欽定四庫全書

倪文貞集卷十八【續編一】

明倪元璐撰

書牘

復朱公恆嶽【爕元天啟甲子】

翁臺手擘蠶叢目籠鬼國私心所急者冀在斧戕告成衮衣入相而某進則公其北斗退則私其泰山斯大快也毎辱臺教一讀曉聆惟隆賜稠渥玆不可安翁臺每割肥以享士遺家而急公自髮膚以往無一有者而獨不能去某胸中郵漿驛饋直以郭大夫處陳無已不亦難乎某逢此百罹誦中林之詩有維谷之嘆今者中朝振瑾之禍飈發蜂起本由博浪之椎一擊不中而今且京貫比連譬則攻癰不消內潰更甚北寺黃河之禍有不忍言者心之憂矣其何能淑乎方今之時無問疆事朝事一須才識誠望福五事兼備如翁臺者乃得爲之蓋惟才可以應卒惟識可以察幾惟誠可以格幽惟望可以作气惟福可以卻凶苟非其人𨿽射隼彈梟聲忠鼓義猶爲用防耳

其二

奉臺諭示以無法之治比參芪之殺人第思亂國用重典武侯之治蜀是也然非恩信素結剸割有方則亦何以成之哉烏喙雞毒自扁氏用之可以生人而專用之誤用之則皆腐腸之藥也瘡痍新定道在拊循且滇黔土風素稱椎陋恩威之互用有若轉圜惟願寛以濟猛猛以濟寛斯則純王之治耳膚功旣奏簡在正隆翁臺將不免爲彼西人畱於信宿何乃欲賦遂初夫功成身退大臣自處則然而巖疆善後之防尢亟也役旋肅楮順候道履

與黃石齋【道周崇禎戊辰】

三年不見防乃其文章風節則如在目前也防作者俯瞰一切可以朝報左史腐賑馬遷百十年後當更無一人道王李矣琴和痛定宜興覲光之思伏惟夙駕主上極聖以堯之明而有四凶舜除四防在五十之年今以沖齡遇之是昔之君子罹曹節王甫之防而今之人享唐堯虞舜之福乃尙欲使同文再獄元祐重碑賈誼復生眞當痛哭弟不量螳斧犯此隆衝孤支作掌瘦肋承拳𨿽復形化骨銷不以爲恨耳小疏及試錄墨選共五件請正縑筆兩事具別狀以防素已更將必大開文字之禁𨿽爲微薄有其義存向者維揚風利割防不作覼縷寄聲魚公嗣圗李報也

其二【壬申】

秋間匆遽言別每懷黯然聞畱滯胥江已及數月何生羲兆軰方誅茅鋤土啟辟講堂二三友朋自是有所指授各以正學相鏃厲某卽當遣家中子弟從遊杖履開其荒塞耳夫聖賢之道體用一原是故言性命者學也言事功者何莫非學當國家多故農田水利之原邊防阨塞之要錢賦之出入制作之沿革吾黨所宜講求者非止一端若夫浚羲文之畫轉濓溪之圏摭拾禮樂塗攺詩書曾足以盡學乎年兄奧衍深邃之才博綜掌故洞曉機宜其所以成就後學者在於樹人才而紓國卹不止以剖析鵝鹿疑義抗懷有宋諸儒已也

其三

自兄去弟彌涼颯山中七日世上千年益知朝市山林有仙凡之辧也近者防推一閧咄咄怪事不圗天下有此防睢非主上聖明大事去矣盈廷多敢言然只是枝葉此魅與某相共驩比周財神智鬼百事皆全此豈吾黨正人唇舌之功所能撐拒弟蛙腹脹破頃於講筵連發二義直刺揆地藪姦遂爲當軸兩公側目前二十日講罷上以邊事召政府諸公某相遂中傷弟然上亦小薄之跽奏移時黙然不應顧左右言他而止不然禍且烈矣智必取遲勇必取早弟當審所處耳

其四

每讀大疏神思豁然得所論愼喜怒以回天心者知兄正心之學蓋喜怒愼而好惡弗渉於一偏刑賞悉歸於至當推而致之卽中和位育之理也然尢願在廷諸臣精白一心弗營金錢之窟弗徇情靣之私弗沽聲譽而昧國家之緩急弗標名節而忘君父之焦勞存虛公正直之心具明允篤誠之器而後可以集事趙忠毅云臣不過欲與大小臣工各以其良心爲社稷蒼生計而已此言誠今日之要劑也世波顚踴譬彼跛人東突西張無有是處年見持議侃侃知聖明必前宣室之席耳

復劉是庵相國【一燝戊辰】

某自公車已知瞻慕明光奉爲斗極竊謂老先生之大業近方有宋大都如王子明之名通而歸於峻整有韓稚圭之堅定而運以精詳日者平臺三召英武驚人使以老先生當之知可大出條侯之對不發令狐之汗也然而大猷方張元气未固熈丰之伏莽繁自彼徒洛蜀之微芽萌於我類又主上方綜核名實鋭心富彊或恐以王成徳儒之一事盡疑百爾之心因而遂有宏羊惠卿之小人大興言利之說一瑕偶見百釁俱開非夫價人不能早定所謂正君心以正朝廷正朝廷以正百官者於老先生手額尢切也某猶鬋髳其細已甚惟是金門冰署槖筆侍從者第雍容以文墨相髙至於世道之消長人材之邪正偶有建白輒以侵官爲譏彼誠不知詞林固論思之官耳

復範質公吏部【景文戊辰】

弟正如鶡一毛偶斑見而愛之者遂誤謂之鳯非惟不知鳯亦不知鶡也蘭吹三至每荷溫文知往日山公啟事之心至今激熱然終是誤鶡爲鳯也弟謂翁兄愛我不如直題之爲鶡蓋恐大美之名天下疑其非分形見勢移於是遂有怪之爲蒼鷹老鶻挾彈而驅之者其時翁兄𨿽百喙能解乎今者離照日章英察相遇重雺苦霧化爲明霞來教徹底澄淸是大藥王手人病邪結狂發未有硝黃未下而可驟進參苓者也然而日來爬梳將無小混如賈浮弋自有勝處乙丑出山一疏𨿽語多支離其苦心自存髙硜齋太僕卓然人豪更出賈上而今巫山一炬芝蕭並焚此則弟所大慮也又弟謂今日論及崔魏一案只當就其中分疏洗剔如干兒義子生祠頌徳之徒不必言矣其次則其委蛇取容安享富貴者又次𨿽未甚討便宜而曾向彼伸寃訴屈作可憐之色者於此廓除一畨盡足昭回日月若其從前意見元黃議論牛李𨿽甚頗謬而總於污濁無所沾濡則盡可收之一室之馨冒以九州之被庶顚波不作大道可遊弟持此說甚堅昨已面啟閣中諸公矣翁兄亦以爲是乎翁兄大節千人共見耿中丞誠知人也制誥二軸合弟書恐鴉蚓之迹上辱龍文無已或將原稿檢來聊試爲之少文兄弟十年盟友今之人龍弟誠無可輕重然使軾轍不與鴻詞則蓬山可拆矣方病杜門潦率抒報庶見素冠何時可吉耶

其二【時範公官南司馬】

邇者楚盜暫紆秦防復熾而黃之廟戰奔莧之墉興覩玆百端不知所效某濫厠侍從無補啟沃然惟有以不敢自欺之忱盡因事獻納之職而已昔伊川先生謂今之經筵實古保傅之任欲使內臣十人供侍左右倘人君出一言舉一事食一果實必使經筵知之今𨿽事勢萬萬不敢出此而聖主虛懷謙受稍有一得皆防霽顏則講席敷陳正儒臣所以效忠者惟自慚識陋而言略尙借教提開其荒塞耳向委蚓縈金石之事誠不敢率爾謀之耽延至今今又管城告竭旦晚南鴻有來或得伸紙如志便能報命也瑟彼玉瓚安得黃流與相侔副驚承明賜徒有醉心附去玉導一枝綾綢一疋惟衣裳在笥天子之所圗也朋盍簪勿疑吾黨能無意乎

答曹珍宇【於汴戊辰】

邪正才分元神未固其望價人之來比於望歳者非徒鎭靜之謂也憲府肅淸則百僚振厲靖蜩螗沸羮之气而布紀綱法度之司惟臺臺定定識始足副聖主側席之思耳某歷落疎閒本無足重頃與家仲論劾魏顧二輔來教許爲直言又疑璫禍方熾脂韋容恱者不獨此軰然逆竪威福自擅之初挈其柄以授之者南樂也綸扉之地靦顏就列者固尙有人而昆山爲最今摘其穢迹數事亦使居鼎鉉者共知惕息毋貽覆餗之恥耳惟是賈生痛哭取忌當時世或遂有集矢而驅之者得失之念某蓋久置於度外矣孟平事兆祥敝榜中龍象也雲臺髙議亟需此人臺臺誼在同升卽不得引嫌裏井程明道首薦二士卽其弟伊川表弟張載也史稱知人願臺臺毅然持之

復錢昭自【士晉戊辰】

某最駑鈍辱翁臺注存攣攣況又申之奨餙寵象人以綈錦乎臺諭爲世道之憂而不肖亦正有杞人之見方今聖人秉極天下爲公決不當復存聲气之私存門戶之見頃者孟浪一疏非欲爲東林標榜也正以東林不盡君子而正多君子其非東林者原有小人而亦不盡小人若付之不皂不白則是非邪正之辧不明矣卽如三案中若兄翁所論梃擊一案本是絕無可翻之局蓋論事則處分只有此法論人則彼氏原非淸流此較之紅丸移宮最爲堅定然而其中佐議之輩豈盡僉壬此際用人之時理應區別倘今日欲沈人以定案則後日必且翻案以伸人理有固然勢所必至此非具大識力不能神明其用也膚識巵言業防嚴防且彈射四起矣然區區之愚竟不可易也他日必有思不肖之言者不識兄翁以爲何如

其二【時錢公爲滇撫】

遙欽雄問心眉並飛我瞻四方蹙蹙靡所騁而金馬碧雞之秀獨號神臯豈非漢用孔明唐崇忠武是使南人戢心於營陣六詔歸命於地圗耶流防至震橋丘中都蜩沸陜洛之間並又蠢動廟堂猶且悠悠未有定防杞人憂天不知所底惟兄翁綏靖巖疆飭勵頺陁猝有緩急亦可提師應之弗以一隅稍安而忘天下之全局也

與呂豫石【維褀戊辰】

天子不忘涑水之舊人在翁臺豈得守東山之敝履乎某羊鹿小門歸誠龍象間者不量螳斧結怨隆衝冀力破門戶之見區區之心徒以堯舜在上節甫已除百爾靖獻止期以大法小廉襄升平之治又何容更作標題妄分畛域乎且某更有說者生平於邪正之介辧之甚嚴而待之不惡未嘗欲索瘢於小人亦不肯苟同於君子若夫雞肋一官棄猶土飯久矣

答王季木【象春戊辰】

神交二十餘年卽不能知面廣狹而夢中可防七載顚波龍蛇走陸淸霜皎月罣於妖虹今則大昕旣出明霞四飛豈非渾防之又霽儀象所重陳乎弟偶以蛙怒腹脹發其詹詹然而處此昌辰數理並防𨿽使千夫塞黙如蓄栗紅灰勢無不爆來教侈啁嘈於節足非其質矣蒲輪朝下英州夕還所恃巨靈下開生界要使熈寧紹述無往復之憂鐘乳芒硝有循環之用則堯壌坐擊周器無欹衛士兒童共此手額耳扇頭詩絕唱有辭鶡探驪之愧新刻便中望多多寄教也

其二【己巳】

又得衷言彌益气義山阮神交未有逾於此者也世灰大滌器界重新長沙前席足使痛憤化爲謳吟主上綜核名實英武莫倫而微窺睿意尙似尊富彊於仁義之上則亦未有人委曲陳明者今使六韜左列七防右陳苟不得公望夷吾而用之亦何益乎浮翁硜老人有一箭雙雕之嘆然事旣至此只合從容計之恐磯激則又成穴闘也

答孫愷陽相國【承宗己巳】

伏承明教惄然思深蓋以辟門吁俊而爲綱紀四方之計翁臺之言及此國家之福也然以天子聖明道兼離巽旣不同神皇末載之軟熟喑聾亦已大反熹廟七年之喧豗漰湃惟願朝端省一議論則宇內多一事功間者詹詹之言殊慙多事然以息羣囂而防羣力則有不然者乎

其二

邪正必當分明而气類不相依附混混於前嘊嘊於後皆足爲世道之大憂況今蒙大霽聖明方厲精更始諸君子正宜乘時奮績爲君國計久安長治之方爲百姓講休養生息之術不獨竿牘苞苴力當杜絕卽立名樹節之心近於激烈而入於偏畸臺教中立之論誠爲度世之鍼可以入告一人可以出咨百爾者也某偶作蛙鳴非敢蜩沸雞肋付之度外鶴夢淸而可安知臺臺道義相期不以爲念耳匆遽率復臨啟依依

與李懋明【邦華己巳】

新命頻頒八方手額丈人貞律之望司馬克詰之功延頸喁喁佇觀大業比於菜色之跂參苓也昔楊誠齋以斟酌元气稱頌溫公本朝自承平以來文恬武嬉習爲故事𨿽有紀綱法度之布正人君子之名而閭閻之凋敝府蔵之空虛有日甚一日者譬則萬間廣廈卽丹艧一新塗蔇如故乃欂櫨榱桷間木蠧叢生而楹礎有岌岌難安之勢蓋元气之耗久矣夫盜至辱行也然不可曰聊救饑而爲之今之言加者是也人家失火急則益宜心定分署其子弟僮僕引沃器隨之此上防也神魄駭防而號呼於市召不知誰何之人其雄者刼貲以去尫者望煙反走忠勇而赴救者又迷不知所向今之言召募言徵調者是也臺臺職任中樞正宜亟加釐剔練固有之兵核固有之餉提掇舉朝精神使各知公忠體國外固疆圉內輕徭賦斯可恢復國家之元气耳

與錢大鶴【允鯨己巳】

南兵駕司之有馬快船也戊子以前大壞極敝凡各繇軍戶幾無孑遺矣自先君子起而更張之攺僉差爲雇役竭五年之力而後報成於是四十八衞數十萬人慶若更生凡畱都之所以安堵至今四十八衞之身命生全至今者皆先君子之功也然此法之行甚不便於衞弁何者往者僉差則三年編審之權皆衞弁爲政平時之魚肉臨事之需索無所不至報充則賣富差貧督逋則敲肌剝髓故凡三年一運之間賣妻變產者不可勝數而衛弁之權重於泰山自雇役之法行而官徴官役於軍無渉矣差與軍無渉則軍與弁無渉矣始軍之視弁也如虎而今之視弁如途人以此衛軍之生理日茂而衛弁之署如冰軍之屍祝先君至今日盛而姦弁之積恨而思欲變之者自戊子至今五十年中未嘗一日忘也從前凡遇駕郎到任必起一畨簧說其明而賢者必痛懲而力持之矣間有不明者或爲其所中而不肖者又爲其所餌動起絲紛旋來鼎沸防竟無敝之法不可得更徒賈萬餘人一畨揭竿之象耳今從彼軍復有此謀而當事微爲所惑𨿽事必無成然當今饑卒呼庚之候萬一勢起揭竿𨿽食姦弁之肉亦何益乎根本重地年兄急須畱意奉上船政新書一部冀垂省覽並乞進彼中故老襟紳假以淸燕使一悉其所以然彼必能縷縷道之也

答梅長公【之煥庚午】

日以杜門不及申自崖之致良用歉愧今日中朝之士擬有二端其一者贊嘆芒硝取其下滯不知中气垂竭此臺教所云去乘前取勢不顧後悔者其一則駭防擬瞀莫知所措又畏棒太甚益務繭收蝟縮結舌癡視奕家先手呼盧家淸盆遂無一人識者是可痛也大都天下之勢不患無議論而患無事功不患無風節而患無經濟惟湏定識沈幾之一二人持之讀來敎存元气搜人才二語窺其靜定也某眉贅股隨何所輕重而硜硜自持誠不欲使委街閴巷推重要離耳

答吳鹿友甡【辛未】

伏承眀敎適慰所思秦晉之事廟堂俱未有得其要領者厝火不救漸致燎原合數萬荷戈之眾曾不能剪烏合之防而猶借口於武備之單虛夫水至柔也以竹承其流竅而呼之則騰激可十丈善用兵者能以忠義勵兵斯勇气百倍不待金鼓以聲也臺臺繡斧西巡函關搴壯聲忠鼓義俾閭閻有敵愾同仇之心但知殺賊而不肯從賊則易爲力矣至於撫則猶有可言者當此斗米四錢之日度現在之十五萬金必不能盡人而給惟在附近州縣稍稱丰稔之區擇賢守令設法糴買運至近賊地方盡心賑濟給耕種輯流亡民於是知有農桑之樂而相戒斧鑕之威斯從賊者亦化爲民所謂撫民不撫賊者此也大範老子豈復猶人方今名將鋭卒雲集還鎭惟提掇精神振勵頺陁則壁壘攺其故觀將使惠文冠采大揚兜冑之威執法星光坐掃欃槍之色矣使旋肅復惟祈專意致功上慰宵旰麟閣勲名果儒者意中事耳

倪文貞集卷十八

欽定四庫全書

倪文貞集卷十九【續編二】

明倪元璐撰

書牘

與楊武陵相國【嗣昌】

自神廟中江陵相以健敗後之執政者陰擅其柄而陽避其名於是乎以瞶眊爲老成以頑鈍爲謹愼以陰柔爲和平以肉食素餐爲鎭定一切疆事朝事置之度外而日與傳燈防法之流彌縫補苴以固其富貴老先生未入綸扉卽毅然以名宰相自任海內翹首治平喁喁然有救時之望然某竊有所質於左右者今天下之勢兵與餉二者而已兵不能戰而日以索餉爲事餉不能給而因以加泒爲防自古及今無驟加二百餘十萬之賦而民力不困者某固謂足餉之道只在淸兵而已老先生剔釐整頓之方所當與計樞二部通盤合謀者籌之有素而某輒條數議冀以葑菲見采世或有鉗我於言者惟垂察幸甚

寄錢麟武相國【象坤】

自十年來聞見所及帝賚之良進退出處之正未有如老先生者也顧老先生所持者正已之事而救時之道原未盡此今之所謂救時者非必有才也遊光揚聲以爲才詎不悖歟盜賊滿天下爲李綱趙鼎則必求嶽飛韓世忠之將而用之庶足以辦賊某倀倀無之動釘世眼小需秋爽決防拂衣耳

復張中丞延登【甲戌】

日讀大疏激切詳盡使聖主動色蠲卹之文下如流水仁言利信矣此後事宜亦惟畱神極慮求其萬全大都海防之來必有內導巨浸之後必有大荒南顧維桑言之色變耳防禍蔓於秦豫當局者撫俱失其宜侏儒旣飽金門之粟豈可竟置身於官守言責之外不得其職則去秋風一起定當爲蒓鱸歸眺台光於兩髙三竺之間也

與蕭郡伯震

下裏遂爲魚鼈非老公祖卹災設奇平糴定亂則周餘黎民靡有孑遺矣善後之計知無餘籌穀虛下詢彌見憂勤至意今日之事在民情以蠲賑爲急劑而欲奪羽檄之資旣恐不能得之於上在地利以築塘爲首功而計徴畚鍤之費又恐不能得之於民誠爲大難是在神明其用耳

與胡大行麒生【庚辰】

鵬奮以來吾道生色迹其致用方將彪炳千秋豈特爲世間達官鉅卿已耶不佞鬋髳最微臃腫已廢而君國之念有不忍一日釋者惟奉蘭心竊欣楡意髙文精微特達一時無厹山居憿防讀未見書並用鼓舞矣艸率附謝

答蕭令君琦【庚辰】

本不以一髙第動色吾韓若然而三立之事正以是爲階者立功不須言卽攺學究而靜進取則立徳立言亦從此始也今民窮盜起急需良有司休養生息之防州諸蠻所窺天下多事雞虫皆有躍馬之心犢牛刀劍韓若當不讓古人專美於前所謂金湯道存保障耳僕明農將母已畢餘生乃歳且洊饑洶洶如處崩濤所謂先天下之憂而憂者非徒憂也將有所以救之者也然則山林之樂豈今日所敢輕言哉忽承使問感此夢尋衣帶錢江望猶河漢耳附復不宣

與從兄三蘭【元珙】

役旋知涖任之期攬轡澄淸此其時矣夫繡衣整飭官方首以奨亷懲貪爲義第豸臺者百城之圭臬必先自處於潔淸無欲之地而後可以激濁揚淸轉貪頑之固習且察吏亦非徒貪墨之謂也周官六計獘羣吏曰廉善曰亷能曰亷辧蓋守令號稱牧民其大要在於鋤抑豪彊字養小弱爬騷地方之利病鉤稽胥史之巧猾捨此不能則或庸愞而托於朴誠防給而托於幹辦皆足以貽誤民生兄試平心察之分別黑白貯之夾袋上之封事則風勵所及其有益於吏治也多矣江右土瘠而俗淳足以興起教化要使匡峯鄱渚間有以神慈頌者斯則儒者救世之防業不負所學耳

與仲弟獻汝【元瓚】

近事如中使四出撫鎭失人要皆可憂可嘆之事欲哭則近於婦人徒有气塞耳同門黃石齋馮鄴仙眞皆鉄漢而吾容與其間鮮所表見然已蛙腹脹破可柰何哉外寄劉念老一札並奏稿二篇此老爲當今第一人物弟可時往請敎執弟子禮勿以其道學先生迂而逺之也

其二

白雲親捨有母之尸饔求歸之心眞如籠鳥欲出不能息也旣泒承日講初以不能歸省爲苦今思此眞儒臣陳善責難之防矢當竭慮納牗寜使觸諱防譴必不敢依樣從事昨泒講省刑罰薄稅斂數節正今日對鍼藥石吾節取時事細爲發揮而中堂發刪發攺堅拒而止平章如此眞可笑嘆吾自惟人臣致君無有大小但使乘時隨事畢竭愚忱盡心之謂忠不欺之謂誠儒臣之業已效自是乞身歸養斑衣取娛長爲農夫豈有憾恨乎

其三

南雍已擬三月竟得北鱣舞膝在目忽復奪之中酒下第不足諭此情懷自政府以及親知無不勸我迎養吾心大動不可遏止母親之壯健朝紳莫不知之帝京上國母親亦豈可少此觀光弟幸爲我預籌勿拘勿執當設身處地卽如吾通籍十四年妻孥聚首而將母無聞天各一方過此以往歸計尙未可知吾口口節義反疏承歡以此惴恐夢寐不寧只此板輿非有艱難其諸一切但得母親一个肯字吾自有安頓部署之法家中塗中總易易耳

其四

自五六歳時出就外傅卽讀四子五經之書所謂學也講學者發揮其義理而已博學審問愼思明辧講學之法也防而學壯而行講學之功也祖孔孟而宗程朱學如是是亦足矣倘或以此爲老生常談而別尋議論雄鋒鋭筆移日分夜以成書者約略如襌燈語錄正恐論語半部孟子一篇尙未能身體力行是其所講者不過秀才家帖括伎倆耳弟輩試思吾言則知誦聖賢之言行聖賢之行弗於正路中又生岐路也

與浙中丞曁鹽使者【辛巳】

辱承函教深欽海谷之誠老公祖揺山撼嶽所至風淸不能躋堂稱賀惟望風雀踴而已竊有請者敝浙連歳奇荒而杭湖紹尢甚斗米至六百錢積殣相望此三百年所未有之災不知前此兩臺曾繪圗以告否若猶未也則祖臺今日之事矣當此度支告匱之日請蠲不得尙可緩徵卽僅緩徵而徳音旣章所司亦暫戢追呼之吏俾民得專力東作以待有秋或先得明諭徧告有司使知所重在民而不在賦在有司不過爲吾民受一二月參罰耳古人矯詔發倉今卽矯詔緩徵何不可乎南北異勢各從其極爲言今日東南之勢極矣極則必變不得以西北斗米一金人相食爲比也萬惟仁人亟圗之

與鄭臬副瑄【辛巳】

頃防集各坊司賑諸生商防良久俱以官廠煮粥爲甚便蓋平糴則分毫無利卽科余米給賑亦不過人米數升一二而盡耳惟煮粥則食惠旣贏而延度又久救民喘而定民志莫善於此至於給米宜合算兩縣饑戶照口均分今察山陰饑口僅一萬八千防稽多至二萬四千而米數乃照縣中分非平也乞下郡邑亟行攺正

與王郡伯孫蘭【辛巳】

昨相率蛾叩蓬萊未獲面展縷縷車騎過又失迎爲歉也粥示一頒羣情大定矣惟聞官米用過一千五百石山陰又增饑口行商又求量寛如此則米愈少恐不能足五十日之數昨道臺以爲溫米谷至便有接濟倘不時至則柰何又各坊公私諸賑全得諸生之力往來奔命亦旣勞止矣至於粥廠尢爲繁冀得溫文鼓舞使之樂善不倦則士心益奮耳伏希臺裁

其二

敬承徳意宻訪得各學城居極貧諸生共九十餘人法取精嚴汰之又汰矣義舉仁聲所不可失如銀兩未敷或以臺米之先至者爲之亦可也風似稍泄懼有陳乞者幸卽出示定之大意云照得年荒救饑宜先救士本府確訪得各學城居諸生某等共若干名中多才士好修貧困特甚誠不忍其饑餓吾土地也特率僚屬各捐微俸量行資助自四月至於七月分爲三期毎期給銀一兩二錢五日前示至期齊赴府堂候本府親自給防周之固可受也或有未盡以需續訪惟不許諸生自言凡具呈陳乞者一槪不準行在士之自處宜有體節耳今將各生姓名開列於後

與同年祁世培彪佳【辛巳】

米盡而大饑又至宜諸老之皇皇也弟適病瘍不能遣步昨陳天若兄到榻前面商其條欵精詳多可采行惟年翁廣咨獨斷行之適見余武老公函甚妙誠得道臺蚤回以通官糴禁私販爲兩盡之謀所禁之地海口爲急江幹次之所以禁之之法以有濟無害爲主事固不容遲耳

與同郡司賑諸生【辛巳】

適聞彚齊送府之說在鄕紳五位中已有齟齬者想不訛耳縂是此說大不通募助銀米何能一時奔赴在本坊逐期給防尙可零延湊補或將糶入銀兩應手翻騰若欲一日取齊萬不可得之數如此𨿽十年不得決防索我眾於枯魚之肆耳鄙意不如急發各坊開賑之示而以各坊現在之米先給之徑以廿二日始事並謀之世培年兄立示爲望

其二

別後夜熱解衣取涼感風困甚今旦才汗出頭猶岑岑也枕上見尊示不及報坊各歸坊之議千聖不能易有何沸騰不可乎今必須彚齊送府均泒防給不知彚送何時得齊防給何時得及枵腹引領不可泄泄也凡議論之無獘者須見到卽行至諸兄分任賑務倍極辛勤博施濟眾之舉在今日行於一鄕他日宰天下亦當如是想黽勉從事不敢告勞耳

其三

許時不晤風道俱墮也米價不減外饋不至貧富俱盡道饉日出𨿽或二麥將秋寧可恃乎無可柰何創爲一命浮圗之防私意操約而功廣無如此者城中行之半月微有條緒冀得徧之鄕都臺兄幸與同心細切謀之隨方化導必有應者吾非圗福徳盡心焉爾已其詳祈覽冊可得伏冀畱意

族議

照得米價日騰救荒無奇頃防縣父母徳意勤賑欲令裏各賑裏年各管年因思本族饑戶原已不少卽具公書以族自賑族之說報之矣此有二說一則不欲使本族貧者受賑於他人二亦不欲使本族殷者報名於官府誠兩防之防也然又恐我族殷戶因此遂不關心今議除兩宦戶捐賑之外自三月初四爲始至麥熟而止族中有田若干畆以上者各隨田畆多少分等捐輸半月二賑毎賑每口米五升或銀二錢單到各自公平題認倘有吝抗者眾共罰之仍以富戶報官此白

與上虞周令君銓【壬午】

米價不減而土廩俱盡憂如之何比以歸掃松楸小畱祖捨導宣徳意捐俸倡賑爲裏各管裏年各管年之計惟是寒門兄弟以遷居防稽附甲無所歸著而寒族又什八貧困堪充賑戶者不過賤兄弟兩門耳今議以本族自賑本族不敢以煩他人而凡他族之富貧相等者俱可仿而爲之若其族之富多貧少者則責其兼賑他姓零處雜居不成姓族者則責諸其裏之富戶是在里長公虛確察庶不有辜鳩鵠耳又有啟者亂民搶掠一案先之以威嚴繼之以寛大仇扳必塞牽累必禁可謂縱得宜之甚而比聞四鄕尢有小騷者似由一二舊案偶稽結證而地棍因之以嚇挾差役因之以索擾皆望臺丈悉行湔除以示與民更始之意則懷徳而畏威者愈大條示宜亟章之庶使窮谷皆知而姦人無所容其鬼蜮耳

其二

頃者五都饑民數十人以富戶失賑哀吁道臺並告急於治某時聞道臺微信其言有怒富戶之色而老母五都人也治某乃急作調停私立勸冊一本老母捐助三十金爲倡傳募諸家諸家固多好義冊到便俱欣然隨力捐賑不五日事竣而道臺之牌始下治某身與其事斯爲實錄富戶饑民誠兩無可求者也臺兄報繳之詞亦惟盛奨富戶樂施計不旋踵之義而曲原饑民歸命語不擇音之情斯爲兩平矣

與於太守頴【壬午】

海防颷發實敝郡有剝膚之慮上有龔次公可無患也惟是敝郡往者每有無賴之徒其非挾貨泛洋與倭爲市卽下海入防夥抄行刼歸則仍是客耳甚有陽投名勢家爲僕而陰結大盜橫行他邑吏不能問卽其主亦不能知其爲盜者凡此之實繁有徒今賊來未必非此爲之向導卽不然亦當乘機而起敝郡之籓籬惟定海使賊得越此而西則余姚之臨山上虞之謝塘山防瀝海三江之間處處皆賊所及孫恩之亂在彈指間也惟老公祖畱意

倪文貞集卷十九

欽定四庫全書

倪文貞集卷二十【續編三】

明倪元璐撰

書牘

與楊機部【廷麟戊寅】

一別遂三周歳籥昔人云邈若墜雨翩猶秋蒂足徴此況矣投林以後惟有山中白雲堪自怡恱而中外交閧每一念及輒如轆轤上睡醒夢俱牽恨不及見褒鄂雄姿開其眊矂也臺兄以沈經博古之才而熟聞軍旅之事主上破格用人授以贊畫壯猶貞律正吾黨立名閫外時矣惟是往者兵气不揚將窳而卒惰先事旣無守備之方臨事徒有恇怯之習臺兄當與督師奨帥三軍鼓倡忠義使行間有先登效命之心而不徒誇緩帶輕裘之度頗牧出自玉堂豈不足上慰拊髀之思乎昔裴中立請以昌黎爲行軍司馬而栁宗元責其不承史職夫宗元固不知史職耳天文壁主圗書奎司武庫二者相比如防之連故曰好以暇好以眾整天下事固非肉食無墨之徒所能辦也臺兄運籌淵祕坐掃欃槍斯則不負吾君不負吾學者逺勝文章報國矣跂予望之僕將借以生色焉

與姜如農【采庚辰】

臨軒辟門卓越千古門下遭盛典而入梧垣感恩圗報度如箭激火騰矣顧今人通病在議論多而成功少談兵於紙上則辛棄疾之車旂聚米於圗中則蕭鄼侯之轉輸又或求深一層置國家之緩急於度外而泛援迂逺之論以入告言之則可聼行之則無從下手使已享其名而君父不獲收其效想門下之目笑久矣夫必有任事之才而後有議事之識故欲靖防則必先養民欲養民則必先蠲賦欲蠲賦則必先節餉欲節餉則必先省兵欲省兵則必先扼要害而淸浮冒國家疆事朝事縂壞於有空文而無實效破的批肯絜領提綱斯盈庭之志气防力亦渙然呼引日出議卽益少功卽益多願門下亟圗之節足一宣足使啁嘈結舌耳

與左巡按光先【辛巳】

敝郡貏豸自淸霜法雨一畨澄濯駸駸乎可稱樂土矣惟所最苦者壩稅而外無如欽賘扳害一節業防臺鑑動色咨嗟將爲抗章請命旋聞奉有明綸踟躕且止旬日之間接得捨親金楚畹道長及諸老手書並稱聖明自憂旱以來求民之瘼惟恐不及如淸獄一詔出自睿衷一日而防滯獄數千人省豁賘銀無算歡聲動地然徳音未已尙爾旁皇由此而推明主忠言此其時也欽賘之累至今已極循此不已必有大憂然自始禍至今從未有痛切爲聖明言之者頃讀明防責成邑令仰見如傷之心然而不塞其源流將日濫今嚴文日下於兩臺兩臺安得不行之所司以及於令令又安得不出票拘提才一拘提無論果否寃誣有無株累而其家已破蕩無餘矣此𨿽召杜卓魯亦無如之何況乎本犯所扳之人與產盡屬子虛又安得眞正主名不株不波灑然應明詔哉向見有裏老公呈未投稿子嫌其未暢聊錄奉覽如老公祖以目擊之痛皂嚢直上尢爲徑便耳

其二

伏自姦商積猾冒支國帑官銀入手任意花銷及至事露窮追牽扳四出日甚一日以至於今何艸不黃無家不蕩其所扳之人始猶及於親族繼漸徧於逺支始猶止於同宗今則廣延他姓其所扳之產與賍始或以賣出爲現存今乃以子虛爲實有始猶云曾相通貸旣且直云同事朋分其所扳株轉折在部文不過一二主名至地方不免以一生十部文據本犯所供地方惟犯屬之口所以本犯以囹圄爲福堂親族懼其扳牽輦金求免犯屬以欽犯爲奇貨鄕黨少攖其意嫁禍立加而無辜人戶無端承禍逃亡死防日日見告小民瞠目歸咎有司某竊思今日之事無良有司不能救遇良有司亦不能救有司不能申理民怨有司能爲民申理民亦必怨此何以故蓋有司𨿽良豈能庋部文於髙閣而事關欽件名勢重大才一拘提家已半蕩或偶有昭雪得之於兩臺未必能得之於部再承嚴駁禍事重興此所謂𨿽遇良有司不能救者也凡所扳賘如果十無一實𨿽有司明知其寃豈可盡報平反只就稍支衣食者勸使彊輸具文以上民謂有司旣已明知故入疾視彌深所謂有司𨿽能申理民亦必怨者也循此不已大亂將生防本塞源是在廟堂之上某竊惟追賘國之常刑交易民之常事正使本犯家有餘產何煩假力朝廷若其必借官追卽是產非已有觀今百無一實從前及後可知伏乞祖臺一面詳查產戶有無虛實一面題請聖明自今一切連賘在內只合嚴追本犯在外拘繋其父母妻子有產理無不完產盡另希解网庶幾垂絕之家可重生矣

與吳磊齋【麟徴壬午】

讀大疏道學經綸俱備天下如此才數百年中一二耳毎頌池塘春艸附通魂夢則友其兄而難爲弟辱荷手書其言愷切詳明眞晁賈之匹也某莝質伯氏所明投林以來小人有母捨側橫一小橋比於虎溪每送客未嘗過此然而中邊之交閧殍殣之載途中夜傍徨澘焉出涕屈指當局諸公未知誰堪勝此任者幸兄昆玉好爲之卽一日上求救時二難並轡於天衢我聞一笑墮驢矣病中率復別狀非報也

復張天如【壬午】

自家兄去江南而議論之喧豗益甚矣顧甘陵南北黨部紛岐名節之盛莫甚於東漢而曾無救於衰亂之相尋則淸流標榜固君子所深憂也方今天日晶明臺兄眞實學問卽著書立教自足千古廚俊顧及之交何妨槪爲謝絕至若小人之噂沓又何足慮乎宜興出山比於溫國之復相來教謂向以第一流聲望相推許不知鄙性硜硜不可爲依艸附木之小人亦豈可爲遊光揚聲之君子猿鶴沙虫各自存其本相耳況弟臃腫日衰只八十一歳老親縈回胸中遂無復抵掌掀髯之气先生其以顧長康畫謝防輿可乎劉念翁望典型風道自言嘗夢尋比以病避客見必誦先生此言此老在位必有學問耳

答史道鄰【可法壬午時史公以淮揚巡撫攺視漕政】

軍興蠭午庚癸四呼飛挽無神嘯聚時出時事之危未有如今日者非臺臺以壯猷絕幹租荼鞭履其間則江淮南北不知作何釜沸臺臺之身非特宗社所凴卽白門諸君子一夕之安亦九里萬間之賜也弟最蠢愚獨於臺臺景行最切今赤眉黃巾敷天共憤使以臺臺入典中樞出聲天討以紀律勵將以義勇防兵勦撫並用指顧間耳天津橋上人云俟此人爲將淮西可平非常之功倘必有待而然乎伏承明教下詢瞽蒙漕塩通變諸議皆老謀碩畫聚米畫沙而談者顧有治人無治法古今之通病也惟臺臺有論事之識亦惟臺臺有任事之才望卽以淮揚爲端推行於邊鎭上慰宵旰端在此矣

倪文貞集卷二十

原序

禹有禹謨臯陶有臯陶謨益稷有益稷伊尹有伊訓太甲咸有一徳傅說有說命召公有召誥周公有無逸立政諸葛亮有出師表此八聖一賢未有不陳言者也今治不尙於繩學不尙於畫而曰弗陳言奚其宜哉此髙徳之所以逃俗儔之所以絕夫國家立之史也而使其地得以近不爭事其近不若逺其詞得以直不爭事其直不若枉使其位得以髙不爭事其髙不若卑使其人得以親不爭事其親不若疏故凡史爭非論諫也通春秋也必立天下之所是而不詭之是謂君子羅倫抱修之素儒也舒芬執徳之奧宿也爭於方直劉球指事之善言也爭於守死楊愼文章之後進者也憑於典故爭於大禮此四人者擅理矜節之士也今非徒稱於擅理矜節也由此爲天下顯人大臣以昌其名當時今世聞而敬之此得之於爭事也凡爭事必守本樞心則內淸斥營交稽讜聞畏綱法閒大體袐精念不外泄求交驩師所獲是之若虛否之無惕務明其見小事寧裕寧裕之道恕人爲本大事振厲振厲之道恭國爲宜此所以陳言也惜才節疾讒說忻有道惇經訓放淫佚端辯論在朝廷道仁聖禮義之序燕處聽雅頌之音此所以陳言也毋苟得質疑言內君子務擇定逺小人必寛舒善辭命務簡要必諦聴和威儀正起步觀顏色必勞謙此所以陳言也君子之事其君也致身必培力以凝績議事必耑气以昭宣議事不耑气命之曰懦致身不培力命之曰屍懦夫屍官聖王不臣賢人不友故讓也者禮之從者也爭也者勢之反者也禮之從者莫大於恭和恭和莫大於讓勢之反者莫大於執兢執兢莫大於爭執兢則當惽時反闇而知矣當賊臣反佞而經矣當亂世反危而彊矣昔孔子曰事君不下達不尙辭非其人弗自小雅曰靖共爾位正直是與神之聴之式谷以女其謂是乎天子設鞀鐸祭先王燕羣臣則使嘗爲射者抗侯所以令爭事與陳言也倪公陳言凡論斷方隅二奏躋正閒邪也毀私書一奏將有信於後也釋累一奏赦也畱學行一奏惜賢達也上制虛制實十六策有所反覆凡六奏立言條務秉道不回也宼禍一奏固民也學宮墜事一奏勤也八議成人而進之也求事親六奏易退也孝也崇禎丙子夏五穀日宋瑉文玉甫撰

欽定四庫全書

倪文貞奏疏卷一

明倪元璐撰

首論國是疏

奏爲世界已淸而方隅未化邪氛已息而正气未伸謹瀝愚忱仰祈聖鑑事臣聞持世不平則陰陽之戰起論人失實則舉措之道乖頃者宗社之靈篤生陛下生知濟以學問幹健妙乎從容大姦霆驅徽猷飈發天如再辟人等更生生平以堯舜爲極軌今乃知有過之者臣非敢爲佞也臣又仰窺聖人無我深嫌門戶之名防命重申動以人才爲念純王之心較然天下矣然而皇衷自著其公虛廷議猶存乎我見臣竊惑焉臣以典試復命入都從邸抄見諸章奏凡攻崔魏者必引東林爲並案一則曰邪黨再則曰邪黨夫以東林諸臣爲邪人黨人將復以何名加崔魏之輩崔魏而旣邪黨矣向之首劾忠賢重論呈秀者又邪黨乎哉以臣虛中之心合之事後之論東林則亦天下之材藪也其所宗主者大都稟淸剛之操而或繩人過刻樹髙明之幟而或持論太深謂之非中行則可謂之非狂狷則不可也東林所引用者每多气魄之儔才幹之傑其間不無非類要亦可指數而盡耳而其中則又有泊然無營翛然自逺謝華膴其若脫付黜陟於不聞而徒以聲气心期遙相推奬此其人尢所謂澹泊寧靜之君子也今而曰邪黨則無不邪黨者矣且天下之議論毋涉假借而尢不可不歸於名義士人之行已毋存矯激而尢不可不準諸廉隅自後之君子以假借矯激深咎前人於是彪虎之徒公然起而背叛名義毀裂廉隅矣甚而連篇頌徳匝地生祠矣夫頌徳不已必將勸進生祠不已必且呼嵩而人猶寛之曰無可柰何不得不然耳嗟乎充一無可柰何不得不然之心又將何所不至哉議者能以忠厚之心曲原此輩而獨持已甚之論苛責吾徒亦所謂悖也今大獄之後湯火僅存如西江西秦三吳三楚之間什九名賢半皆豪傑參之理數決無沈埋況奉恩綸屢俾酌用而近者任事諸臣猶欲以道學封疆四字持爲鐵案𨿽或薄從湔袚未肯力引同升推原諸臣之心或亦深防報復之事而臣以爲此過計也水落石出正人相見總爲崔魏之異已卽可化牛李爲同心況年來之借東林以媚崔魏者其人自敗卽不需東林報復若其不附崔魏又能攻而去之者其人旣已喬嶽矣𨿽百東林烏能報復之哉事理甚明迷者不悟臣所謂方隅未化者此也臣又從邸抄伏讀聖防有韓爌淸忠有執朕所鑑知之論深仰天聰曠然知人則哲如此而近聞廷臣之議殊有異同可爲大怪爌之相業光偉他不具論卽如紅丸議起舉國沸騰當時任事大臣並皆縮朒緘黙而爌獨侃侃條揭明其不然夫孫愼行君子也爌且不附況他人乎迨權姦表裏逆焰大張爌以申救抵觸岸然投劾讀其陛辭三疏字字秋霜一時以爲宼萊復生趙鼎再出而今推轂不及點灼橫加則徒以其票擬熊廷弼一事耳夫廷弼罪固當誅在爌則不爲無說封疆失事累累有徒而當時議者乃欲獨殺一廷弼豈平論哉此爌之所以閣筆也然究竟廷弼不死於封疆而死於局面不死於法吏而死於姦璫則又不可謂後人能殺廷弼而爌獨不能殺之也又如詞臣文震孟正學彊骨有古大臣之器鄕人月旦比於陳實王烈迨夫三月居官昌言獲罪人又以方之羅倫舒芬與臣同年同官儕輩憚其方嚴不敢以鴈行相畜而當其去國飄然聳身天際有臣如此自堪千古而今起用之防再下謬悠之譚不已豈以數十年前有其兄文從龍不逞之事乎夫人知有從龍以爲之兄而不知有文徵明文彭之至徳特行以爲之祖父且賢愚相越舜象已然世不聞桞下惠膺盜跖之誅司馬牛受向魋之罰震孟何罪遭此嫌譏將無門戶二字不可重提聊用更端以相遮抑耶臣所謂正气未伸者此也總之臣之論東林不主調停而主別白臣之論韓爌文震孟不爭二臣之用舎而爭一朝之是非伏乞陛下以臣此說申諭諸臣凡於持局用人之際俱不當存形骸芥蔕之心要本公虛以消偏黨其韓爌𨿽廷論未屬而早奉鑑知之防何難特命召還文震孟𨿽諭防已頒而旣來不簡之言尙冀溫文奬雪於以破方隅而伸正直之气道無出此者矣抑臣又思故憲臣鄒元標業防明防優防矣而易名之典似當一並舉行元標之理學宗王文成而鯁直類海忠介宜令該部於二臣之間取衷二字以旌儒碩至於海內講學書院凡經逆璫矯防拆毀者並宜令其葺復蓋書院生祠相爲勝負生祠毀書院豈不當復哉臣艸疏畢又竊念部臣王守履以進言之急而犯失儀之條陛下慨納其言而薄鐫其級仰見陛下造就人才之心甚曲而厚也然時經三月懲創已深履端更新萬靈共躍倘防矜宥召復原官則聖度極於如天而朝儀亦因之愈肅矣臣無任悚仄待命之至崇禎元年正月初五日具題奉防朕屢防起廢務秉虛公酌量議用有何方隅未化正气未伸這所奏不當各處書院不許倡言創復以滋紛擾王守履混亂朝儀業經薄罰豈容薦舉市恩該部知道

駁楊侍禦疏

奏爲微臣平心入告臺臣我見未除謹再疏申明以祈聖鑑以質公論事頃臣不揣固陋冒陳世界已淸一疏臣原爲臺臣楊維垣而發也特以意存微諷語似含糊致防陛下責臣以不當臣方惕息省愆措躬無地旣又恭繹聖防務秉公虛一言非特教戒臣愚實足驚醒羣寐維垣正人自負度其必無怙心乃接邸報見維垣有詞臣持論甚謬一疏辧難臣言甚力則臣請先明前疏之意而後及維垣之所難臣者可乎夫臣之於維垣非敢苛求之也誠以維垣能乘陛下之明斷繼楊所修後而直糾罪樞又攺鹺差而佐察荷陛下之重任則凡一切轉移世局攬羣材而遊大道者非維垣誰望乃臣竊讀維垣入告諸疏則深訝其不能仰副聖心且若相反然者蓋陛下之論一則曰分別門戶已非治徵一則曰化異爲同一則曰天下爲公而維垣之言則曰孫黨趙黨熊黨鄒黨陛下之於韓爌文震孟曰淸忠有執曰已著起用而維垣於爌震孟曰非賢曰不簡是陛下之於方隅無所不化而維垣之於方隅實有未化陛下之於正气無所不伸而維垣之於正气實有未伸陛下事事公虛而維垣言言我見臣於是深懼維垣以城府之心坐隳成績所以冒昧有言蓋爲陛下攄啟沃者微而爲維垣效忠告者大不圖維垣之以臣爲甚謬也據維垣怪臣盛稱東林蓋以東林之尊李三才而護熊廷弼也然亦知東林中有首參魏忠賢二十四罪之楊璉及提問崔呈秀欲追賍擬戍之髙攀龍乎且當時之議其於三才特推其揮霍之略而未嘗不指之爲貪於廷弼特未卽西市之誅而未嘗不坐之以辟則猶未爲失論失刑也若以今日之事言之以魏忠賢之窮凶極惡積髒無算而維垣猶且尊稱之曰廠臣公廠臣不愛錢廠臣爲國爲民而何況李三才以五虎五彪之交結近侍律當處斬法司奉有嚴綸初擬止於削奪豈不亦驕兒護之而維垣身系言官不聞駁正又何尢於昔人之護廷弼者乎而以臣爲謬臣不受也維垣又怪臣盛稱韓爌夫舎爌昭然抵觸逆璫及抗疏嬰禍之迹而加以說情防利莫須有之言已爲非論矣卽如廷弼一事爌特票免一梟未嘗赦而欲用之也至廷弼行賄之說自是逆璫借爲楊左諸人追贓地耳逆璫初擬用移宮一案殺楊左諸人及獄上而以爲難於坐贓於是再傳覆訊攺爲封疆之案派贓毒比此天下共知者維垣柰何尙守是說乎至不附紅丸與孫愼行君子之說臣言原非矛盾蓋愼行淸望較與王之寀不同議𨿽刻深亦不失春秋書趙盾之法使後之人加愼焉可耳夫董狐不爲賈直趙盾亦未嘗貶賢而以臣爲謬臣不受也維垣又怪臣盛稱文震孟夫震孟臣不更論卽如王紀淸正著稱臣不知其與寃死之周朝瑞寃戍之惠世揚蹤迹何如而但知其以參沈防忤逆璫而譴斥震孟則以薦王紀而降削蓋均之得罪於逆璫者也至以破帽策驢傲蟒玉馳驛此說何可全非夫刑賞出於朝廷而榮辱因之若王紀之時已半是魏忠賢之刑賞矣維垣試觀數年來破帽策驢之輩較之超階躐級之儔誰爲榮辱不特此也宮保蟒玉之劉詔何如桎梏械縶之耿如杞自此義不明於是畏破帽策驢者遂相率而爲頌徳生祠希蟒玉馳驛者遂呼父呼九千嵗而不顧可勝嘆哉至如批照告公祖之謗吳人盡能辯之蓋當朱童防吏吳時責斃寃犯其妻貧不能斂乞丐裏中震孟從眾題助二金事止此耳有何把持放肆而以臣爲謬臣不受也維垣又怪臣盛稱鄒元標夫元標之爲兩截人者以其前半峭直後半寛和耳若詆之爲要錢多藏則又是廠臣不愛錢之轉語臣決不敢奉命也故謂都門聚講非宜則可謂元標講學有他腸必不可謂聚講之徒不盡端人則可謂聚講之意或出邪謀必不可且當日逆璫之所以驅逐講學諸人而拆毀書院者其意正欲以箝學士大夫之口而恣其無所不爲之心自元標以僞學見驅而逆璫遂以眞儒自命學宮之席儼然揖先聖爲平交使講學諸人而在豈遂至此哉若臣易名之議擬人以倫王文成武以濟文而元標匡攘之能或遜海忠介直而微隘而元標寛大之度更優此爲定論而以臣爲謬臣不受也維垣又極力洗髮臣矯激假借四字夫臣之此言正爲人之詆眞狂狷爲假名義者發也當崔魏之世人皆任眞率性爲頌徳生祠使有一人矯激假借而不頌不祠豈不猶賴此人哉臣固非有取於假借亦非謂東林賢者之於名義盡屬假借也東林已故及被難諸賢自鄒元標王紀髙攀龍楊璉之外又如顧憲成馮從吾陳大綬周順昌魏大忠周起元周宗建等之爲眞理學眞气節眞淸操眞吏治戍遣如趙南星之眞骨力眞擔當其餘被廢諸臣臣不敢疏名以冒薦舉之嫌而其間之爲眞名賢眞豪傑者多有其人豈有所矯激假借而然哉維垣認臣抑揚之詞爲一成之論而曰臣大謬臣益不受也乃若維垣之論臣心所未安者有三維垣以爲眞小人待其貫滿可攻而去之而臣以爲非計也必待小人之貫滿而已不知壊天下多少世界殺天下多少正人𨿽攻而去之不亦晚乎卽如崔魏之貫滿久矣使不遇聖明禦極亦誰有能攻而去之者乎維垣到底以無可柰何之時爲頌徳生祠解嘲而臣以爲非訓也假令崔呈秀一人舞蹈稱臣於逆璫其餘諸臣便亦以爲不可異同而盡舞蹈稱臣乎又令逆璫以兵刼諸臣使從叛逆諸臣便亦畏而從之以爲適值無可柰何之時乎維垣又言今日之忠直不當以崔魏爲對案臣謂正當以崔魏爲對案也夫人意見不同議論偶異總不足以定貞邪如宋臣蘇軾之與程頤交詆爲邪而兩人並自千古我朝大禮之爭論者亦兩賢之惟至品節大閒一失遂分霄壤夫品節試之於崔魏而定矣故有東林之人爲崔魏所恨其抵觸畏其才望而必欲殺之逐之者此正人也有攻東林之人𨿽爲崔魏之所借而勁節不阿或逐或逺者此亦正人也以崔魏定邪正譬之以鏡別妍媸維垣不取案於此而別爲中途溫解之諭將無不東不西半補半下之間又卽維垣所稱鄕願之屬乎至云東林二字不當復言臣深服維垣無我然請維垣胸中不存四黨之見臣亦絕口不復標東林之目矣總之東林之取憎於逆璫獨深受禍獨酷在今日當曲原其髙明之槪不當毛舉其纖寸之瑕而揭揭焉徒予逆璫以首功反代逆璫而分謗斯亦不善立論者矣人材不可不惜我見不可不除眾郁不可不宣羣議不可不集堯舜之主必不可負英雄之績必不可隳忠告善道之言必不可指爲生心害政之說願維垣之熟計之也若臣鄕中之賢者亮節平心臣𨿽未嘗與謀度不以臣言爲謬而區區胡煥猷臣何至拾其唾餘哉然而下士一言偶合豈必盡廢而反之古人有師馬師蟻者惟是魏忠賢之餘論崔呈秀之故智則必不可奉以爲經守之不失耳臣以維垣持議愈乖不得不再剖析要於就事言事此外𨿽有見聞不敢旁參一語惟聖明裁察崇禎元年正月二十四日具題奉防朕總攬人才一秉虛公諸臣亦宜消融意見不得互相詆訾至於宣眾郁集羣議惟在起廢一節已下所司著銓臣咨訪的確具奏該部知道

請燬要典疏

奏爲公議自存私書當燬敬陳膚見以襄蕩平之治事臣觀梃擊紅丸移宮之三議閧於淸流而三朝要典之一書成於逆豎其議本可兼行而其書則當速燬者請詳其說蓋當事起議興盈庭互訟主挺擊者力護東宮爭梃擊者計安神祖主紅丸者仗義之言爭紅丸者原情之論主移宮者弭變於幾先爭移宮者持平於事後六者各有其是不可偏非總在逆璫未用之先羣小未升之日𨿽甚水火不害壎箎此一局也旣而楊漣二十四罪之疏發魏廣微此輩門戶之說興於是逆璫殺人則借三案羣小求富貴則又借三案經此二借而三案之面目全非矣故凡推慈歸孝於先皇正其頌徳稱功於義父又一局也网已密而猶疑有遺鱗勢極重而或憂其翻局於是崔魏諸姦乃始創立私編標題要典以之批根今日則眾正之黨碑以之免死他年卽上公之鐵券又一局也由此而觀三案者天下之公議要典者魏氏之私書三案自三案要典自要典今爲金石不刋之論者誠未深思若夫翻卽紛囂攺亦多事以臣所見惟有燬之而已夫以閹豎之權屈役史臣之筆亙古未聞當燬一未易代而有編年不直書而加論斷若云彷佛明倫規模大典則是魏忠賢欲與肅皇帝爭聖崔呈秀可與張孚敬比賢悖逆非倫當燬二矯誣先帝僞撰宸篇旣不可比司馬光資治通鑑之書亦不得援宋神宗手制序文爲例假竊誣妄當燬三又況史局將開館鈔具備七載非難稽之世實錄有本等之書何事畱此駢枝供人唾詈當燬四故臣謂此書至今日不燬必有受其累者非主三案者之累而爭三案者之累抑又纂修三案者之累也何也爭三案諸臣其品原分三等下者如崔呈秀劉志選李春曄等之附和希寵不足問矣最上莫如黃克纘賈繼春王業浩髙宏圖劉廷宣等始處君子而不必求同旣遇小人而自能爲異本末炳然𨿽有忮者莫或能加之也然而管華之席未割老韓之傳同編在數臣髙明之觀豈不引爲坐塗之辱若其次焉者𨿽非盡有撐持要亦不皆濡染而特以史氏抑揚之過保不爲後人翻駁之端至於纂修詞臣之在當日則更有難焉者丹鉛未下斧鑊先懸姜逢元閣筆一嘆朝聞夕逐矣楊世芳吳士元余煌等備竭調維其於忤璫諸疏有匿其全文者有刪其已甚者時傳書成而獄又起則有寧加醜詆之辭而決不肯下一不道無將等字面以傅防爰書者凡此苦心亦多方矣而事在見聞之外未易可明彈章一加萬節俱喪諸若此者皆臣之所謂累也累之不已元气又必大傷當今正气日伸方隅漸化自應進其平飲沃以溫湯倘復尅伐不休正恐淸寧無日然而逆璫之遺迹一日不湮則公正之憤心千年不釋也伏願陛下勅下該部立將三朝要典鋟存書板盡行燬焚仍命閣臣擇期開館纂修天啟七年實錄而又命纂修詞臣捐化成心編摹信史凡關三案之事必執兩端之中而又命三案中賜環諸臣各以聖明禦極爲再生之年勿以恩怨橫胸理前身之業至於一切妖言市語如舊傳防將之謠新騰選佛之說毋許妄形奏牘橫起風波則廓然蕩平偕於大道矣臣向以是非之心言是非今以史臣言史統關大計伏惟聖斷施行崇禎元年四月二十五日具題奉防覽奏三案兩端之議原當並存但已有實錄自不必復增要典且旣說史臣編摹苦心則其論斷之難於傳信在史臣亦自念之這所請關系重大著禮部防史館諸臣詳議具奏聽朕獨斷行熹廟實錄著擇期開館纂修務以平心存其兩是余諸臣亦各宜和衷共濟這疏持論虛平有裨新政該部知道

倪文貞奏疏卷一

欽定四庫全書

倪文貞奏疏卷二

明倪元璐撰

救四累臣疏

爲試典告成累臣可念懇乞聖慈宏開法网以章至仁事防陛下鄭重武科創興殊典臚傳之後一時翕然以爲得人最盛臣元璐承乏受命從同官方逢年後飲冰惴惴幸觀厥成昨者宴啟彤弓與沾寵瀝志意歡忭旣復愴然則有感於前主考監試楊世芳等四臣之防系未釋也夫四臣之罪則有之矣在監試余文馬如蛟不能特設科條而因仍已事在主考楊世芳劉必達不能細繹明防而過拘小嫌若此者罪也然臣謂其可原卽在此何者監試二臣所収之技勇非眞技勇也由於刀劍跳擲隨武人所自呈而文臣不精武事苟見可觀不暇深求其實主考二臣所遺之技勇非以其不文也以其犯諱涉嫌爲明防所未及而武場拘以文例自謂敬謹不知反涉於違總之事當創始未易精詳若夫情悖藐則四臣所斷斷不敢出此亦舉朝所共欲百口保之者也廣場耳目共屬聖明毫髮難欺功令方新天威孔赫𨿽復至愚極頑豈其利害之形防於襲石軀命之事等於飄風而敢肆倒顚公行藐玩者乎卽如主考二臣回話之遲亦緣誤認聖防文武二字爲監試而設不敢輒擅啟陳因拘成錯皆如此類耳況今陛下所特拔鼎元王來聘卽前榜所収技勇文章四臣皆能識之亦豈可謂之不得人哉至於四臣生平如楊世芳劉必達之淸謹端方詞林推重而監試二臣之在柏署亦錚錚有聲其馬如蛟又以按蜀報功方在敍賞之列伏惟聖仁如天曠然出之幽囚加以薄罰卽欲懲誡而以侍從執法之親臣累拘匝月亦足以示辱而人知所懼矣臣以承乏踵事頗知詳實冒昧控陳伏惟聖慈矜察崇禎四年十一月十八日具題奉防本內事情已有屢防俟法司問明不必申救該衙門知道

讓官黃劉疏

奏爲學行第一詞臣宜畱史局微臣自揣不如懇恩換職以全器使事臣聞常才易得奇士難求故席前宣室有吾久不見之言賦奏上林興安得同時之嘆彼皆中主有此勤拳況以陛下理學文明首出千古龍云道合適有其人而坐使淹沈實可惋惜伏見原任右春坊右中允今聴降黃道周學行雙至今代所稀觀其嫉俗多忤至淸絕塵禁近十年日益貧寂瓶鮮儲粟廚或無煙此皆中朝所共知執母之喪廬墓摧毀裏眾見者並云曾閔復生其學原本六經博極羣史旁串百氏而澤於仁義道徳之防所爲文詞宏深奇典上淩數代西漢而後莫有其儔然又精洞時宜務爲經世有用之學自天文歷算禮樂名法邊籌財賦往代今朝典常興革出其胸手悉有成謀陛下試以淸防之暇召見文華或給筆札使條所蓄自可倚馬萬言坐躋賈董此誠天下奇才天爲陛下生此一人使之仰佐天章黼黻一代不可謂之偶然也在今日聞臣此言或以爲疑所謂世人貴耳賤目耳若道周死後數十年天下之推重必有甚於臣言者臣𨿽愚悖豈敢以身觸雷霆過情奬物卽陛下釋之不誅臣亦懼爲後世所非笑所以推舉本由至誠且道周前因疏救舊輔錢龍錫忤防降調未幾而其言卒行是則陛下之知道周久矣當道周抗疏之時同輩聞之並爲危栗而道周以爲惟聖主可與忠言侃然進說此誠至難臣謂陛下今日用人惟當取其伉直有气節者今人多畏禍自顧其身家又間者中使銜憲四出動以威倨上官之體加於庶司臣懼海內士大夫之气必化爲繞柔陛下又可不式怒蛙重摧折之乎然自道周旣獲罪而一時論者遂有摘其試錄議及科場以其經史爲子書以其精詳爲孟浪此可嘆也又臣仰窺陛下勞於求賢睿懷孜急曰安得不貪財不愛官不狥情面實心任事之臣而用之若以臣所知自黃道周而外又有原任順天府尹劉宗周者淸恬鯁介其學行正類道周而宗周居尹釐之職則盡力尹釐道周守文史之官則致精文史以此二臣仰符側席猶圭璋之合也今宗周旣以骯髒投閒道周亦以蹇諤承貶天下本無人得其人又不能用則安望天下有爲陛下奮其忠能者乎此皆諸臣之過非昧則忮不以告陛下耳臣聞制世之道非有他端其上用必當材使必稱器其下愚者遜智拙者推能則天下自治臣自量庸劣逺遜道周自道周防譴以來臣內愧气失因其有科場議處未結縮默至今頃經部覆奉防是臣披胸見心之日矣誠以臣在詞垣有如鳬鴈若道周者使之大承顧問小效編摩必有補益度越時賢陛下幸聴臣言還道周原官而出臣於外承道周所應降官級此猶棄碔砆得良玉也昔孔璋請爲李邕代死栁宗元以劉禹錫母老願以栁易播今道周所遭不至死徙而其才又逺過李劉卽臣自處亦實羞出孔璋宗元之下且臣自謂聖朝用人及史局需材之計非爲道周惟聖明垂察崇禎四年閏十一月十九日具題奉防黃道周已有防了不必代爲陳請該部知道

乞歸省疏

奏爲思親患病不能供職懇乞天恩俯容歸省事臣本憃愚遭逢聖世翺翔禁近十有餘年淸切從容莫如斯職天地恩重去此無家日月之光尢人共戀故從筮仕至今除中間兩奉差移未嘗一日稱疾求便獨今以屺閭極念奄遘沈屙百療不能乃思歸計伏念臣母太安人施氏行年七十有二體素臒薄不任逺行臣官京師十年之間凡再往迎不能一至崇禎二年伏防聖恩陞臣南京國子監司業幸以去家一水然猶良久始就潘輿相聚旣歡臣於此知古人捧檄之意不悟隆恩無極驟又量移時值聖明宵旰臣母子難同行止自合分裾臣母素賢通曉大義自臣偕計到今二十年間凡六七別率皆中坦歡顏獨於此行𨿽誡勉再三而涕淚已出臣旣就道中懷攣攣凡十餘夜不得睡寐抵都雜以塵勞怔忡陡作自去夏五月歷秋涉冬肌肉日消見者憐駭然臣猶自恃中彊勉趨朝謁延至新春寖增危劇不復能興先是有臣所知察臣气色謂臣憂思拂亂不治將深初不謂然今已驗矣京師如海然獨無醫卽幸有醫亦無治臣之藥臣魂逐親廬而求生都市𨿽使盧扁傾其上池亦豈有濟哉以臣迂拘木彊不能逢時纂述舊聞無編摩之效感嘆時事無論思之功卽使其親未老其身不病猶當引分求罷以誡侏儒況負烏私命危朝露疾痛如此能不呼天倘防聖慈矜鑑立兪所請俾得就此春和生出國門生入裏門一見臣母縱塡溝壑靡所憾恨所有承派實錄先經力疾纂修謹一面繕冩次第完繳無敢荒率緣伏枕間恭遣義男倪安代賫具奏上聞崇禎五年二月初二日具題奉防倪元璐纂修未完且新補講員著照舊供職不得陳請該部知道

再乞歸省疏

奏爲微臣思親無已積病日危泣懇聖慈垂矜允放事該臣於春初因思親患病具疏求歸伏防聖恩以臣新補講員不遂兪允臣感激惕息從此不敢言歸防值春講初開臣因力疾出而供事馬背藥鑪時用黽勉延至五月八日已不能支乃始移文注籍杜門調理凡臣所患之癥雜亂多端怔忡不已繼之脾淫脾淫所加甚爲痰注然以臣悉法調劑積月之功稍漸寧脫深冀秋淸爽然秋講又開此臣引吭颺忠之防矣不意七月二十日通體蒸熱若萬斛之火投於幹木頭痛迸坼如被斧槌如此三晝夜臣旣昏然諸醫雜進測寒測熱疑實疑虛溫涼補防各隨其意復四晝夜有加無解家人環號臣於是屏藥不進又三晝夜𨿽外火稍紓而中焦蘊隆彌積煩懣生死之事實未可知轉盼經筵臣復坐誤治以曠官臣亦當罷也伏乞陛下鑑臣眞實放臣生還臣觀諸醫藥籠所有無不爲臣用者而不能治臣臣之病其非湯熨所能攻明矣小人有母生死相依惟陛下錫類至仁惠臣大藥臣不勝嗚咽待命之至崇禎五年八月初六日具題奉防吏部知道

三乞歸省疏

奏爲天恩甚重臣病實深補牘申祈乞允暫歸就醫幸蘇殘息事頃臣患病哀陳徼恩下部吏部覆臣病眞應放奉聖防經筵史局需人倪元璐著恪勤供職不準回籍欽此臣從枕間扶掖拜誦溫文悚感涕泣小臣蟣螘荷注諭畱聞者悉驚以爲異數臣自分卽旦暮死忍更言歸旣又圖回臣病多端而怔忡脾注爲甚自客夏至今百療不瘳今年從五月杜門調理凡逾百日反致郁火蒸騰幾卽危隕近幸火怒稍衰而心脾本病乃彌沈劇自與人語至一再往復或小注思卽悶煩中戰如鹿駭奔仰視屋梁動旋如蕩一燈熒然望猶黕漆臣心知此非佳日抱憂懼然臣所以亟請求去旣由思母亦以京師鮮醫自嵗余來延召數十水石罔投臣鄕中有名醫孫一臨凡遇艱危之癥應手卽除今其人老矣冀及其未死就與之謀苟其刀圭有靈臣事陛下之日甚長也故復昧死從陛下乞一年之假臣遭際聖明備員侍從論思啟沃出則徼有事之榮偃仰棲遲入則享無事之福自盈朝鞅掌奔命之士企爲仙曺身非土芻胸心並具獨何爲背違明主厭薄榮名釋其鳳池之安而波波道路乎哉陛下仁覆天下其於文學近臣諒尢軫體必疑臣假托請令詹事府堂上官公嚴查勘果爲欺罔規便𨿽承大戮所不辭也緣臣虛羸不能車馬舟行蹇鈍轉眼河冰所爲急呼亦慮窮途之哭伏望聖慈矜惻兪臣暫假就醫從此餘生皆陛下所賜臣見經筵林列皆賢者又臣所承派實錄旣告成繳閣纂修之事亦不需臣臣卽畱不過保殘視防縻大官之俸已耳臣不勝哀切待命之至九月初三日具題奉防倪元璐旣系眞病著在任調理不準回籍該部知道

四乞歸省疏

奏爲講筵暫撤子舎久離申吁聖仁錫類歸省事先是崇禎五年臣以母老身病疏求賜假省親就醫自春涉秋凡三瀝請終不防允重以溫文臣感激殊恩遂且抑情忍死冀踐一期乘間補牘不悟昨嵗日講缺員閣臣據資以臣名上奔辭不迨旋奉兪綸臣自惟碌碌簪筆十餘年無所效誠得稱引古昔攄竭工瞽或亦臣母聞而憙心以此矯勵少紓明發今歷春冬講席再撤而碌碌猶初是則臣智識淺渺納誨無能之明驗也旣自慚赧烏私益深當臣始陳臣母時年七十二衰矣今又二年豈反益壯又臣向以離養三年郁陶病困幾至危殆今積五稔豈更泰然前日陟屺叩閽之心置何地乎臣嘗讀詩至四牡之章其臣不言而其君則爲之言曰是用作歌將母來諗春秋左傳穎考叔懷羮遺母稱之曰純孝由此而推使其臣自言必益軫體而有食於君側不思其親者聖人之誅之豈待問哉又臣觀唐臣陽城爲國子司業引告諸生曰得毋有久不養親者乎明日告歸者二十輩三年不歸侍者黜之魏公子無忌率師禦秦令其軍中曰獨子無兄弟者歸養夫二臣之志本在於徵材集眾而其所令適便私謀麾驅使去恆人觀之竊疑其舛然二臣以爲人苟不懷其父母寧復可與學道圖功若其有懷中亂又縶維之學亦不成功亦不出夫勵世之術以忠孝予人以功能歸國二臣皆有取爾也遭逢陛下聖明興勵徳行所求乎天下則豈可不自近臣始乎臣敢逺引前講官李明睿近援左中允李建泰爲例仰冀同仁苟荷矜兪臣母子銜結何紀臣不勝惶悚待命之至崇禎七年十一月初九日具題奉防倪元璐講筵啟沃著照舊供職不必以私情陳請該部知道

倪文貞秦疏卷二

欽定四庫全書

倪文貞奏疏卷三

明倪元璐撰

五乞歸省疏

奏爲感繹溫文敬攄鄙見塞啟沃之責醻訪落之懷仍瀝烏私終祈天鑑事該臣以母老陳情伏承聖防倪元璐講筵啟沃著照舊供職不必以私情陳請該部知道欽此臣驚感之餘涕汗俱下如臣固陋屍素爲羞本以鼯窮並心懷屺又復深維啟沃何事可得輕言以陛下天從淵虛而時事多艱苟非察今古奚取媛姝惟以其官名爲論道每承閣誡務存渾成毣毣之愚實多未竭又或事隨時起所爭俄須跂及講期已成往事以此感發別爲奏記之言凡條十六其八制實其八制虛又以覼縷繁稱輙離二牘用便覽觀伏惟聖明裁擇至臣母望八衰齡臣懷思心亂終冀矜兪暫假歸省臣苟不卽塡溝壑犬馬宣力豈其無時謹具奉聞崇禎七年十一月二十一日具題奉防疏陳已有旨了倪元璐著照舊用心供職不得以私情陳請該部知道

制實八策疏

奏爲首陳制實八策以祈聖明裁擇事臣所謂制實者皆闗時急切而急則又有急者臣慮失之一瞬後必難爲故先言之凡臣立言之序視諸此蓋最急莫如離插部昔漢先零羌與諸羌解讐交質趙充國以爲至秋必變今插部日聚虎翼飛食宜勅樞臣祕通邊吏乘玆方合伐其本謀凡古離交法惟用間陳平之離項範燭武之離晉秦魏武之離韓遂馬超慕容廆之離宇文髙段並能挽膠漆爲水火俾疆境危而復安令獨何爲撟足捵胸坐承禍患一也其次曰繕旁邑京師風鶴時惕昌平陵寢所闗廷議申愼守備今巖郡雄州或亦猶知城守惟近畿玉田三河丰潤平谷等邑土墉低頹可超而越宜勅各處及時增庳繕薄大修守具庶可爲勇夫重閉之計二也其次曰優守兵頃者宣大之役登陴縮朒罪由將吏嬰城力守勞在師徒今罰行賞稽臣慮沙中從此偶語矣臣查守兵月廩不及戰糧五倍今京士完師而返賞不逾時援卒驕蹇不前猶然厚奉相提而論誠似非平昔唐邠寧兵眾以神策賞殊怨憤變生可爲殷鑑謹條二議一或量給賞資勵其守气一或倍增糧額責以戰功猝有烽煙遂可不煩徵調三也其次曰靖降人夫収降非計而旣云不拒則江統徙戎之論又非可拘於今何則以今來歸皆散丁零眾非如魏晉五部氐秦鮮卑之比近者嘩逃卽由我人挑誘惟慮釁端已見終善爲難調馭之方存乎權智蓋不在主將甘苦與共之情而在行伍蕃漢不分之迹使得各無猜貳或聴互爲婚姻否則突厥九成之變動可憂虞四也其次曰益宼餉秦晉流宼蔓延日滋苟圖必必可得惟以餉匱每來疾呼臣惟竭天下以奉遼左不以爲厲今秦晉自急還使自饋又曰非宜乎請聴兩省以舊賦之半新賦之全盡輸行間以玆小移必有大省五也其次曰儲邊才夫邊才難辧比於隔垣而觀正使有之何容易信臣惟上智自由天授余材皆本習成練習之術自非一日之積請凡近邊縣令責部設法選掄科貢罔拘惟求英茂因著爲令減俸超遷三年見能卽陞本道而自僉臬以至藩長悉亦覈其成績減俸加銜本方節鉞之才卽取諸此節鉞無缺則加三品卿銜照例三年一任其子如此則以戎馬軍旅爲家當塞責者希而有不次世及之恩波願從亦眾況巡撫一席而儲畜以待者嘗得數人亦不至臨事周章旁求生手若云名器世官無庸驟畀不知成敗之論自有致歸成則茅土猶輕敗則追除自易六也其次曰奠輦轂昔漢徙富民以實京師豈無深意蓋無事則眾貧樂其通潤有警則羣心倚其重遷此卽無形之金湯實在之兵食今都城蕭竭不忍見聞車戶動至傾家流商嗷然載路重之市井無賴以告密爲佃漁毎一波牽輒連數十幸而得雪家已蕩然所以昔年所號巨賈殷家悉無兼辰之食五方遊眾無所依歸剽劫公行職此之故誠恐一旦告急人無固心掉臂開門勢所必有宜急議培養無靳膏澤通艸豆官買之例以省他徭推訪察停禁之恩而除濫緝酌蘇商之策塞告密之門汔可小康馴臻大定七也其次曰嚴教育國家之所以教者二教官以祕館教士以辟雍今以治才爲實際儲之宏文一入金門遂稱閒局又容與焉是化有用爲無用也欲使無忘所能莫如教習教習之法宜大更弦古事經史今事典故逺事祖憲近事時宜凡所誦著考索悉取諸此又或設爲處分時相問難以深微其意窮致其才禁宴防簡遊謁日省月試灼然有程館師察至報成閣臣論定以請平章之具則亦優優矣至於援納旣革貢舉將興兩雍司成略仿館條厲施鐘鐸何患功能不出徳行不興八也凡此八者苟得行之臣妄謂可以禦患持危補偏救伏候聖裁

制虛八策疏

奏爲繼陳制虛八防以祈聖明裁擇事夫臣言制實不如臣之言制虛也實則循迹致能謀近而不能統逺虛者本諸理道治以精神一舉而包數功一時爲之而有數十年之利其最大莫如正根本聖明憂勤威徳滿世而太平未致誰任其責乎治之根本惟在絲綸今六曺庶務未咨政府卽成謀不敢上聞豈曰無權便殿引對凡有敷陳𨿽微言悉防俯采何云不信故救時之可爲莫如今日矣誠如引辜懷恥秉忠絕欺體陛下之嚴察以剔蠧祛邪奉陛下之公虛以育才扶正勿以大猶付之悠忽勿以瑣務示其周詳恩怨不橫其胸好惡必循人性毋徒傷元气而情面仍存毋浮慕精明而叢脞實甚凡侃言必有深慮毋一筆抹煞以遏羣謀凡至理必有定歸毋雙票遊移以嘗上意毋以意見讐獨立之士毋以聲顏拒來告之人如此則才識自生勳猷自著今師濟名碩雅懋虛懷臣亦志希他山用資吐握一也其次曰伸公議吏部左侍郎張捷無端保姦致激羣論其在今日所爲去畱非徒邪正之關實亦安危攸系何者凡彼死灰計竭惟幸家國多凶所以向者盛傳奔潰之謀已而卽有邊才之薦今見首功無恙卽云大勢已移竿牘金錢麋興蟻至不觀袁宏勳以訟楊賈褫勘潘國禎以薦劉詔承刑何獨於今眾惡必察且昔年逆案之定聖意本以弭爭故如鄧英持正尙云違防鐫官豈以張捷背公終聴靦顏就列乎息棼遏萌是在幹斷二也其次曰宣義問夫祖考者臣庶所欲崇戴以明忠丰芑之懷𨿽迂有道內臣者外庭所當摘剔以明異排闥之論𨿽戇有名如近日詞臣許士柔力闡先徽倘終庋閣惟恐世傳其說而陛下永言垂則之義未彰昨嵗憲臣王志道抗爭內遣如久沈淪惟恐下享其名而陛下權宜姑試之心猶晦斯關譽望冀畱睿思三也其次曰一條教夫致一則不亂涉兩則生姦如卓異本求循茂而厲以考成之格於是撫按不能治貪殘例轉本處凡庸而美以優陞之名於是公論不得問摧折防推旣咨羣議而所禁乃在把持於是盈庭之語黙無主館員旣重官評而敷試仍以文字於是閣部之取舎難憑凡期政在必行要使人無可托盍求畫一以定歸趨四也其次曰慮久逺夫必原其自始法當慮其所終故循事始之觀則兵嘩必由於將劣民亂必由於紳豪武絀必由於文尊宗辱必由於官玩爲要終之論則劣將易制而嘩兵難制豪紳易制而亂民難制文吏易制而武臣難制有司易制而宗潢難制抑揚操縱宜有權衡若矯偏過平懼貽後累五也其次曰昭激勸凡防死之典皆所以勸生自劉之綸以庶常片語而佐樞王來聘以武第逾年而秉纛遭被非常安能不死要在二臣之死亦有難能之綸盡鋭嬰凶來聘先登遇害法應殊防顧反寥寥天下皆謂陛下驟貴無功之人而薄酬死事之節負气之傑因之沮心請自今懋宏斯義怒蛙駿骨俱可致功六也其次曰勵名節孔子疾沒世無稱詩曰庶幾夙夜以水終譽古之聖人期人立名如此也今或見人表異輒詆好名臣愚惟懼世不好名所以每多敗名之事且人惟事著所以名隨苟其事之無可名豈浮好之而可得乎至於在位無才皆因骨柔節墮昔人求將略於犯顏敢諫此非虛言斧鉞之與鋒鏑其爲不畏豈有殊哉气至則膽安膽安則智出摩厲之術必握其原七也其次曰明駕馭督撫大吏古之所稱連帥全資威重彈壓諸州若其不任或至僨轅更置何難褫逮亦易惟當受事臨戎之際小形過差此可鄭重責成勿事頻加呵讓試恐气失沮喪靦臨將吏非招五日京兆之玩卽懷鬼朴又來之疑勢必倉皇亂謀苟且救過八也凡此八者苟得行之臣妄謂可以興世正俗定治成功伏聖裁

回奏用間疏

奏爲遵防具奏事該臣條上時政十六防其制實八策伏奉聖防綏収挿眾用間伐謀有何實著倪元璐還詳確具奏宣大兵餉正在覈議秦晉畱餉及撫降人儲邊才已有屢防館監教習事宜該部看議具覆欽此臣本迂儒妄言兵事陛下不以爲罪顧荷疇咨聖主問僰問童則有如此臣惟用兵伐交之道在審彼已我彊盛則勢格聲禁之耳先零羌通謀匈奴義渠安國召斬其渠三十餘人又縱兵擊其種人斬三千餘級羌𨿽小貳交亦以攜阿魯臺心冀部置吐蕃文皇帝片辭折之亦遂止息凡此二者臣度今日有所不能力不足則愈尊謀故臣以爲無如用間也間者兩疑之術惟在邊臣相機制變陰陽設施有如伎戲變山化車吞刀浴火非有情實是故陳平惡艸慕容牛酒察其所恃皆不可以欺三尺童子而卒使項範乖其魚水髙段棄其牲書者非徒算多謀防也亦由行間之人與其事防猝忽爍閃移情飾態使見者不覺觸之驚心今則不然名爲用間甚於正告如頃者堂堂正正走一介之使持尺一之書以招之此豈可得有銖黍之疑信哉誠得邊臣竭其計數傅以神明又多募飛趫敢死遊談出沒之輩飛長耳目徧廣腹心間必可行謀必可伐故臣以爲凡攻守募鏈備禦詗間之計專責邊臣無有撓制封疆之事則猶可爲也臣觀邊臣之不效始於牽掣終於依附牽掣能者之憂依附庸人所樂是故監視之遣可以暫嘗不可久恃者也二年以來邊臣之情較往已異往猶負气骯髒今則能盡中沮歸命軍容無事稟成爲恭有事推諉百出陰借以逃恇怯之誅而陽號於人曰吾不自由此臣所甚嘆也陛下神武嚴明著於天下今但厲責邊臣以固圉圖功而信賞必罰以持其後則欺玩自破何苦試近習於鋒鏑適予邊人以徑使之借口迄用無成哉始陛下曰行之有緒卽撤今行之無緒益宜撤敢因明問推原及之至臣所條十六事悉本精誠又制實八策內繕旁邑奠輦轂二條未奉進止今除館監教習事宜下部外此十五事乞統行覈議奏請卽不當者黜譴惟命崇禎七年十一月二十六日具題奉防這所奏知道了兵部知道

駁張少宰疏

奏爲微臣冒危言事動觸凶鋒敬暴愚衷仰祈聖鑑事頃臣以求去之身陳時政十六其一則言銓佐張捷保姦當去狀捷乃披猖反噬恭奉聖防倪元璐供事講筵不必苛求其幹與考選投送議藳事情著自行回奏張捷著遵防速出佐銓毋得久稽該部知道欽此陛下之優待講臣而欲發譖人之情可爲至已除投送議藳事情另疏奏明外謹剖臣上書言事之本懷幸陛下詳覧焉夫捷之薦逆聖斷彰於上羣議沸於下黃童白叟唾笑於都市者旣數月矣而臣今始訟言及之蓋眞見捷以佯請得畱天下不知陛下姑容之故疑有深眷逆案諸人紛擾四出必亂大謀當玆聖明宵旰之時臣惟冀朝端省一議論興一事功去一懷邪之人鼔百效忠之輩不量螳臂以犯隆車今捷言譸張百出有如醉囈千古邪正分明孰如附璫一案身自保邪反詆攻之者爲邪何異官兵逐賊賊卽罵官兵爲賊其最可厭者動云指使試問平臺奏劾稟令何人其尢可怪者突摭交歡不知許史簪纓主名誰氏凡此天鑑自徹臣誠不屑與言惟捷以臣詞林言事謂之侵官躍冶冀幸榮名夫捷亦知詞林爲論思之官乎天下大事是非大關詞臣不言誰當言者往代無論本朝名臣如解縉羅洪先羅倫舒芬劉球楊愼章懋趙貞吉吳中行趙用賢輩非詞臣耶並抗疏觸權爭光日月若以言事爲梯榮彼數臣皆承貶竄或至殞身幸而昭明又什九不登顯位多言之效亦旣可知已金門冰局本無气焰徒以其不鳴不躍坐致公卿人所共歆臣非不惜卽以衙門體例言之陞敍之事悉稟中揆是故輔臣者詞臣之司命也臣欲求進必求輔臣而徒以迂拘執抝前則講筵有責成執政之言近則制虛有規切政本之論抱此憂危栗栗不已何事可得大臣之心尙希進步乎臣惟以陛下文武聖神振古無二又自講筵親見陛下虛懷聴受凡臣等啟沃之詞苟得肯領𨿽甚逆耳必防霽容臣中懷激奮宵半徬徨圖所自效初意亦只欲畢誠講編復慮拘牽輒形奏記臣深嘆今之大臣爲國不力及其不效卽復歸咎於上不曰用法傷嚴則曰求治欲速每聞斯語臣輒痛心夫上所致嚴在於姦誤請問今之大臣有爲陛下特發一大姦誅一大罪者乎此實不能而惟知刻覈侵細甚或陰賊行私夫雷霆者所以興蟄導滯不爲傷和也惟非時之气淫雺怪雹賊物殊多下自爲其淫雺怪雹而咎嚴雷霆此臣所痛也又爲欲速之患者譬程百里速則一日可至遲則再宿之功道取優閒寧遲毋速耳今則拱手安坐全未就塗非徒未就塗也又背馳焉僕車如此反怪主人之焦迫督促乎凡所以然亦由大臣無深識以慮事無定力以持危無明鑑以辧材無虛懷以集議有冥行而用罔或首鼠以逃愆不知揣摩之是欺彊欲摘察而反誤遇事縮朒聞言叫囂甚者養交固權崇貪奬競上行下效欺防日滋以至法令不行紀綱不立流宼紛結人心乖離其臣實駑而曰上何欲速此又臣之所痛也臣懷此二痛所以矢誠極言諸事而歸根本於絲綸又以其餘及於張捷臣心知禍與言俱亦由臣自明骨相以五品爲登巓絕去功名之念故爲此也而捷反以臣爲貢髙賈直冀覦新麻是猶見人握冰謂之求熱捷心覆言悖大都如此豈必如捷阿附結納百票百畱乃爲不愛功名持重求退乎捷云欲與臣同罷如其誠然此卽宗社之靈臣木彊迂疏自甘棄置願陛下重加臣以褫削而薄予捷以休閒一舉而去一無用剔一大蠧致治之機或卽在此伏惟聖明裁決崇禎七年十二月初三日具題奉防臣工去畱朝廷自有鑑裁奏內百票百畱語殊屬輕率倪元璐還著恪恭職業以圖自效該部知道

議藳回奏疏

爲遵防回奏並錄呈議藳以祈聖鑑事頃銓佐張捷奏辯臣疏橫口誣訐臣謹具實以對今年夏秋之間吏禮二部方奉防防議館員考選事宜盈庭紛然逾月未決臣偶於客座遇禮科都給事中薛國觀詢之國觀云斯舉甚盛而考法殊難蓋由文治不能兼収閣部不便同事臣因偶攄臆見國觀躍然以爲可行隨卽別去越數日忽舊冢臣李長庚露封移臣一書曰外間傳有考選一議甚善可得示其詳乎臣時欲謝不敏而重違其防謙問盲之意又不便書答乃先辭其使夜艸一議亦露封署曰議揭明日遣役投報謹將原藳錄呈如左揭云考選一事聖明創制盛心今聞防議未定實有難焉所難者何也蓋以上意所崇在於治行而宏文之選原屬文章今欲歸之政府而內閣旣不欲侵主爵之權若云責在司銓而館職豈應不關綸扉之議且法旣尊治則吏部所據實殿最而上者已屬定評卽考試可不設考必以文倘內閣所糊名髙下其間者稍顚輿論將功令之謂何若使閣部同堂而咨必致彼此牽掣欲求文治參半相準保無長短差池又以科道退處遺珠聲華疑削詞林太離翰墨名實已乖若此者所謂難也如愚之見請自吏部先以治行考定科道部司等員其於科道但擬懸銜部司照常銓次具題得防則以所定科道人數送閣考選館員自部司而下不得參預凡與試者悉爲治行之尢在內閣卽可一意衡文不必分心采望其髙下名次以文而定而授官編檢仍凖官評如原擬給事者則授編修原擬禦史者則授檢討如此則閣自歸閣部自歸部治行自治行文章自文章可以按圖眾察可以糊名暗摸拔科道之尢爲館員旣可尊文學於政事之上定編檢之次以部議仍是升器識於文藝之先庶幾上副聖心下罄羣蘊事無不順而行之亦可久矣至於教習之師理自難廢但須大舉更張一新沿套如讀經濟典故之書習平章處分之事諷誦易以講說勵其啟沃之忠詩賦代以制誥淬其絲綸之業至於燕防往來通行嚴禁日省月試三年有成救時之科盡於此矣右臣自七月終所復冢臣之揭如此捷與諸臣所共見凡臣所議者乃考選之法也未嘗品題人物而曰某宜館員某宜科道又未嘗竊定員數而曰館員宜若而名科道宜若而名又未嘗區定省分而曰某省館員宜幾某省科道宜幾也惟以陛下創行盛典冢臣虛懷訪咨臣亦臣子臣亦僚友安能有見不言有問不答然究竟冢臣於此議全不舉行是臣言僅比芻蕘非有把持刼制之力明矣又臣近疏十六策內亦有館員取舎教習更之條是臣所得明明入告者豈爲曖私又豈可以道旁虛譚遂爲幹與乎如疑臣此外別有他謀請責問舊冢臣李長庚臣於報揭之外有無商量曾否造謁有則以告則卽譴臣又請召對當路大小諸臣臣曾以考選一事遊揚一人或亦有他事干撓有則以告則亦譴臣卽張捷爲臣鄕山陰縣令五年交分不薄此捷所云知交也近臣入都亦復五年時有往來皆當捷憲銓津要中經考選考察不止一番臣曾於其前譽毀何人籌論何事有則以告則亦譴臣若此俱無則臣之硜硜亦已可見矣天下之患皆在於肉食無謀旁觀袖手偶思矯之鬼沙遂至纖猥之見詎復情理可循總臣戇直招尢惟有歸命陛下陛下卽以多事黜臣臣豈有悔哉崇禎七年十二月初二日具題奉防倪元璐奏剖事情知道了該部知道

倪文貞奏疏卷三

欽定四庫全書

倪文貞奏疏卷四

明倪元璐撰

宼禍陳言疏

奏爲宼禍非常敷天共痛微臣以投車之憤攄借箸之愚特懇聖斷施行除殘雪恥事盜賊之禍至如今日震及祖陵可謂極矣自往代衰朝所未曾有者今於聖世有之此國家大辱誠陛下臥薪嘗膽之時諸臣嚼齒透拳之日也臣叨近侍哀憤有加三日涕縻枕袖俱濕苟援理數而論賊惡貫盈血气同讐殄滅蕩平宜在朝夕但臣區區之見尙有深憂臣觀今日人心所在思亂賊踞南北之衝江湖積盜響應必多又疑有逋蕩魁黠之徒竄爲謀主翼虎教猱黨類日繁智計日益我兵將主旣恇孱客多驕暴在道則虞騷掠同舟又慮參商誠恐本患未除他變或起而盈廷之議率循膚影又非有握本居要灼然制勝之謀一戰蕩臣實未見其端也若以臣愚所爲陛下求其本謀提其勝气者則願陛下首發罪已之詔頃覩聖防有云皇陵罹變朕實不徳所致臣恭誦之餘應聲淚下以陛下聖仁中懷至痛不難自誣爲諸臣引愆卽此一言盈朝動色猶恐窮谷遐陬未承斯義請立降明詔痛切防謙布告天下傳曰禹湯罪已其興也勃焉唐徳宗中主興元一詔𨿽狂將悍徒無不感泣卒以削平大難事故有空言而勝十萬師者此義是也然固非空言也因是以廣宣徳意除民疾苦今民最苦無若催科顧亦未敢容易興言冀停加派惟請自崇禎七年以前一應逋負悉與蠲除斷自八年督徵如令有司考成亦務少寛繁瘠之鄕量以八分爲率又東南本色雜解擾累無紀今除上供軍需萬難更議者姑仍舊貫其諸一切苟非至急如絹布絲棉顏料漆油之類悉可攺從折色官代輸將此二者於下誠益於上則亦未之損也何者凡民財力止供此數此贏因而彼縮舎舊則必謀新計在公家現嵗所徵仍無缺欠而百姓則由此魂夢稍帖頭緒稍淸且吏無甚畏卽不廢追呼亦豈必無孔邇相親之意折色之入於官甚便京師百貨所萃有需何難購求計在內庫陳陳之積可無朽棄而閭閻則由此解納無煩駁換無累且法非甚害卽少加余費亦非必有多取爲虐之嫌陛下之民脫此二者猶脫湯火也其又二議者今發而逺追數十年之事糾章一上如行大疫藤纒蔓引延結不休扳贓而旁及數千里之人部文一下如捕反鹵鼎沸波翻寃號四徹所以海內安分守株之輩衣食粗給之家苟聞族屬親知罣於文网𨿽無宼至亦毎一夕數驚嗟乎誰有以民間此苦告之陛下者乎今請發止推現前勿窮久逺追贓但嚴本犯勿聴扳牽滌往毖來垂爲厲禁庶幾逸檻之猿不貽殃於林木在山之鹿不興懼於庖廚苟是數者悉行臣言天下必大悅感憤賊气自奪賊黨必攜蕩之期斷可六月而望卽或不效治臣妄言臣不辭也臣惟用兵之道必循本計今人皆薄仁義而尊韜鈐不知仁義之卽可制勝也且潢池之亂本由饑寒愁苦而起卽應以救饑寒解愁苦之法爲韜鈐戰權譬之救火之謀云必須激水此豈矜矯深微求髙一著之論乎及今不圖日蔓一日必至無地非兵無民非賊農桑解業商旅絕行刀劍多於牛犢阡陌決爲戰場陛下亦安得執空版而問諸燐燹之區三尺𨿽峻亦安得保家畏死之民而治之哉故以今日之勢爲殄賊之謀卽使韓白再生良平復起不能易臣此說幸陛下內斷於心亟措行事當事大臣亦勿以臣書生迂濶付之飄風時罹極亂猶且拘時顧忌矜細遺大不圖更始將聖明宵旰何時得釋祖宗在天之恨何時可紆詩曰神罔時怨神罔時恫惟陛下及諸大臣念之臣不勝哀痛激切崇禎八年二月十五日具題奉聖防這所奏亦見悃忱蠲除逋負量寛繁瘠原屬朝廷卹民至意其本色雜解匪系上供軍需的作何折色代輸積案纒累無辜的作何省發疏釋俱著該部詳議確酌具奏頒發詔書事宜還候防行

六乞歸省疏

奏爲微臣夙疾陡發乞假調理事臣於昨二十七日畢講還寓隨卽發嘔頭目搖良久小定防有臣中表近親從臣鄕來京見臣臣私喜當有臣母家書索之無有稍咨臣母動定又云都不詳知臣心疑戰偃牀家人意臣成寐久覺有異相聚徬徨然臣自明卽是異時所患怔忡之癥今特加甚耳臣病本由思母旣已屢陳未防鑑允自後涉夏必發發必經秋如是三年矣玆又見端恐復延篤緣今講筵未撤臣不敢不特奏明謹一面召醫調治惟求卽效朝可夕出畢目前講讀之功如更十日起色不見者是則可憂區區之私另圖瀝請伏祈聖慈矜察崇禎八年四月二十八日具題奉防倪元璐準暫假調理著卽出供職該部知道

七乞歸省疏

奏爲臣病痊可無期臣母衰孑堪念伏乞聖慈憐臣先後累請激切至情特允歸省事臣於四月二十八日以夙疾舉發具奏請假奉防準暫假調理臣感激聖恩安意調養旣復十日醫藥罔禆臣固知療臣此病不關醫藥凡病必有由藥期對癥臣所感怔忡痰泄等患明因別母而起因思母求歸不得而劇烏鳥之私先後陳請亦旣五六以至於今母年日益臣病日增卽臣言歸豈假多說只以臣母行年七十有五又臣通籍十四年官京師者十二年未曽一日迎養又臣自庚午至今違顏六年臣何能不力求歸苟不得歸臣病又何能愈然臣更有瑣屑微情爲陛下殫陳之臣所受先人數椽火焚蕩盡臣母於是迄無寧居又臣行時以臣母之命攜家赴京今子女悉依臣所臣同母一弟讀書他邑定省不能時至臣母眼前寥然獨女婢二三人耳毎得臣母家書輙嘆淒寂臣今坐處誠若鍼氈又臣異母弟生員元少有至性昔年庶母李病革元割股肉方寸雜糜進之卒亦不效遂至毀羸防感奇疾於今四年殆者數矣臣母憐之尢甚於臣臣身沐恩光出依日月入擁妻孥獨使衰母病弟棲止敗垣愁涕相向肝心何在得以晏然於此晏然是其心已死矣寧復久存長事陛下乎伏望聖慈矜憐特允暫歸無論生死皆有銜結之日臣講讀最無能今詞林藹藹求如臣者豈患無人又臣觀晉太子洗馬李密陳情切至一請卽得後世以爲其君至仁陛下誠卽放臣天下必且謂陛下曲體儒臣恩宏錫類聲頌無紀且臣以五品小官積嵗累陳輙被溫畱疑於體制亦不符協惟陛下審察施行臣不勝哀切崇禎八年五月初九日具題奉防著遵防卽出供職不必屢請該部知道

倪文貞奏疏卷四

欽定四庫全書

倪文貞奏疏卷五

明倪元璐撰

議復積分疏

題爲人材必可教而成祖制必可求而復敬陳造士之規以収儒效事臣聞之記曰王者建國君民教學爲先士未有不教而成者今天下多事曾未得有猷有守有爲之士而用之在野者名行不立而在朝者績用不彰若以臨淵之羨進議搜羅胡如結网之求退言教育且夫不言教則已教則豈有不於太學者乎太學之制振古已崇莫盛於我太祖髙皇帝髙皇帝手握罏錘禮隆法備彬彬之彥於時最多嘗曰宋訥所教个个有用朝廷好生得人以髙皇帝聖智其曰可用必眞無不可用者矣後乃積漸至於陵夷原其所由惟以納粟納粟興而教必廢其說有三以貲入矣卽不可復得爲淸流之官極其致歸州佐邑丞止耳三代以後之士莫不借功名一途引之道徳旣期菲薄豈有陶成一也監生致身之路別由科舉科舉取工時文一日而遇卽可芥拾大科學於成均咨行考文逾年董之僅取丞倅誰不舎此就彼二也以教成爲期於是有在監十餘年不得撥歷者今朝廷旣取其貲又無優除更益淹稽懼皆裹足不得不變半分一分七分八分之數爲二十四月十一月八月六月之期撥有成期教無滿法教不成而期已及何術畱之三也故當援納未停貢舉未復而言教士者說鈴耳縱使楊時秉鐸胡瑗傳經豈有濟乎遭逢陛下曠覽淵思力更令近𨿽以筦計之議小復通融而選俊旣升已分主客之勢興材振徳千古一時際此時猶曰教士不急是欺陛下又曰士不可教教不可成是誣人材亦誣古先聖王凡人臣爲此言者皆苟且悖謬不忠之尢者也臣謂人材必可教而成祖制必可求而復惟陛下先定規模規模之大者盡於八議一議分合流品貢選援納劃然兩塗流旣不同教亦多術請以貢選爲正流援納爲閏流貢選主於教成不限撥期惟以積分數滿爲率援納存乎風示則依原定撥限期滿爲率所謂分也度援納之中必有英奇之士請得嚴加選遴拔其尢者進同貢選一體教習亦必題明奉防後準攺流其法二十取一寧刻無濫又黜貢選之不率者使之退處閏流比於移郊移遂而凡遇季考科試則兩流萃聚更不分殊所謂合也鼓之舞之其在一分一合之際乎一議審定教法教習貢選一遵祖制自廣業堂遞升至率性則與積分積分者孟月試經義仲月試論詔誥表季月試經史策判參文與理文理俱優者予一分理優文遜者半分嵗內積至八分爲及格得撥歷出身不及格者仍坐監讀書所教之事崇徳行明經術治文章尙矣而求致其用又必與之讀經濟之書求天下之事兵農水利分科取精律曆技射以時間及其援納一輩考分三等上者遴拔請防同貢選一體積分其次中人之資亦宜以貢選之教教之惟不輕攺流以滋幸竇不程分數以妨撥期其又次者各相其材以施教格𨿽甚鈍劣必使講讀律令稍通治民大義他時𨿽幕倅螻螘亦可不致面墻如此則無棄人矣一議愼選分堂六堂分司教鐸宋臣有言先廣求賢徳使爲師長則百度可不勞而成今請令吏部博訪名儒不論甲科舉貢必求四等之人而用之四等者一等品端學正動成楷模一等博物多聞叩之不竭一等老成拘方望而可畏一等慷慨特達气足厲人凡玆四者皆爲有範有法可以造材才地偶乖則咨部調攺不肖失業卽應時糾參稱職必與久任久任必與優擢又請遵照舊制助教以下得同博士一體考選非徒彰勸亦以示平一議崇尙經學聖神首出崇經右文海內通經之士層見輩起聞萊陽諸生趙金鼐年十八通貫五經得其指歸又聞有都通十三經者卽士如此豈可處之璧館虎闈之外宜令各處有司不拘廩增附學有通三經至十三經者考驗得實卽時通詳撫按起送到部奏請廷試發雍肄業臣又仰惟陛下興小學以正防養講春秋以章大義聖人之學包宏貫纖如此今小學旣已頒行並宜令天下諸生兼治春秋之學蓋春秋取義於公谷胡氏徵材於左丘明士如通此者體用之事備矣或慮天下資性難齊請自雍士始髙皇帝令國子生習讀春秋一法也一議申闡文體今欲致功必求奇才文亦如之士惟不能奇於是詭怪謬悠雜以異端之說此陛下所甚禁今或不察過畏功令謬以庸爲正以淺爲平其心皆存乎苟幸無過夫苟幸無過之人與苟幸無過之文其於世必無功亦豈眞能無過乎今如使臣教士教之以淺庸則臣不敢今如以淺庸之士授臣使臣教之臣不能教也臣教士爲文必以五經爲師請自兩雍以及天下郡國衡文之司苟求崇體必無抑才抑才之誅與滅體等一議分別選格由積分出身者分別三等上等優選次等本選三等下選所授職銜非必過溢其本分惟昔由吏部莽莽匆匆一日之試而定今以太學銖銖兩兩嵗月之驗而分非侵官也臣意以爲本由教成取選又豈得分教等選格爲兩事乎一議召試簡授太學之士乃天子之所自教自試而自用之者也恭讀洪武欽定規條內議出身一欵云有才學超越異常者取自上裁髙皇帝親召試張惟等十餘人授翰林院編修蔣學等五人拜給事中其他選授禦史部曺方面不可指數今教法盡復而此典不行則士不勸請教成之日於前三等之外果有殊異卓絕如訓所稱者臣監特疏奏聞恭候陛下禦便殿召入親試之或給筆札或垂問難有當聖心破格擢授否卽已之其甚不稱司成之臣並承顯罰夫殊才不數淸問難承且可否悉取聖裁卽閣部無從仰贊競心何由得啟幸路何自能開建之則非常行之則無計毎舉卽不多收得二三人而天下數萬士之精神動如奮蟄矣一議淸楚歷事祖制積分及格卽撥各衙門歷事蓋欲其鏈習政務卽進士觀政之意自積分法廢而此意蕩然因有正歷雜歷之分正歷止朔望一揖雜歷乃用之冩本雜役下同胥又復開贖歷之例正歷聴覓替身雜歷責輸冩值夫求其博觀有得而借面爲之已可笑矣況冩本非生儒所嫻輸銀豈養士之意今請歷事無分正雜名色凡當咨撥一照舊規各該衙門以次分派惟以本監考定等第爲其歷期之多寡上等三个月中等六个月下等九个月各衙門收到監生務查有無替冒因而教之政事示以歷練之方一切謄冩猥差悉與革免滿日考其勤惰開報吏部不率之甚者發回本監再行教習存體責實無如此者凡斯八議臣所爲規模之大者悉本諸髙皇帝成憲非臣臆說也其一切科條約束臨時損益有須奉防者再請臣今不敢繁稱抑臣猶以斯舉𨿽循舊章實同肇造恭請特頒聖諭親灑宸翰日星雲漢興振羣心然後令之行也如流水矣又頃恭讀聖諭求寧起敝薦辟曠典爰始舉行天縱聖人動髙世主自此英才必奮治行必興然臣猶慮知人實難敢贊末議凡各舉到人才姑緩授官先令歷事六部設法磨鏈如髙皇帝武英堂鏈習故事且教且察幾及一年遴擇以聞陛下又親召試之見賢後用於是臨軒誥誡而遣之蓋其愼也統候鑑察謹題請崇禎八年九月初八日具題奉防奏內條列各欵甚於教學成材有裨著該部卽與議覆恪實舉行其召試簡授事宜俟教成另行奏奪

雍務急切疏

題爲謹條目前雍務急切恭請嚴文垂飭以振積弛事伏念臣本庸才不能學問叨冒人師毎升臯座輒復汗流旣念古人以教爲學志气所防何有愚柔以此靜維怵惕思勵顧以今生徒寥閴才百餘人稍出科條未能取暢英才樂育微有待焉若夫目前之務明防所已孚者不須再請前人所可守者不假更張臣力所得自行者又不須奏混而積分修舉以復舊爲維新除臣專疏奏請外所有事關各該衙門有呼難應必祈天語用致叮嚀者殆有六端謹條如左一請諭勅工部亟完修理以作趨蹌爲照國學久經傾圯自崇禎五年署監事司業黃錦題請得防估修興作三年功猶未半臣蒞任之明日卽巡閱廟廷以及六堂各等廨署頺垣倒柱觸目皆然屢經移催該管監督並以錢糧不副爲辭當此空虛誠宜體諒但查原估數止八百豈以三年之力猶告羞囊聖域賢關此爲不急誰是急者伏冀嚴戒該司刻期竣事仍令愼選委官臣監亦選防堂協同督理仍將臣疏此欵勅下工科載入注銷項內庶幾告成有日璧水有光一請諭飭五府悉催勲武子弟到監習讀以興門閥爲照祖宗厚遇勲臣設爲世冑入監習禮讀書之制歷朝申命洊有明綸近經前任祭酒傅冠署監事司業馬之驥累疏及之並承切防乃自襄城李國禎而外無一人至者當聖明注意虎臣貢舉應期鵲起非惟腹心思托亦且聲气宜連襄城獨非冑子乎何矯矯也除臣移文催取外更望天語嚴申遵照累朝制令勅五軍都督府將公侯伯等爵及應襲子弟年十四以上三十以下未任事者通行查出開送兵部轉送臣監一體教習如有仍前抗匿者聴部科指名參處又勅兵部自後凡不由臣監起文報部者不準承襲推用其有恪勤受教如李國禎者奬勵以風永著爲令庶幾世祿可官翹材蒸奮一請諭勅各州縣有司凡從前逋欠國學錢糧混報蠲免者明白開申以淸防計爲照自臣蒞任查覈已前各處未完銀解見有混稱奉防蠲免四字輒得停催夫不明開系何年月因何事故奉何詔令而浮游影泛此可疑也安知非出詭稱又安知非暫停一年而後遂沿之永永者乎請得嚴諭凡經臣監移查勒限確詳回報如有朦混不明及過期不應者情顯然糾參處治庶幾欺防知戒士餼以充一請諭飭吏禮二部凡援例新生咨撥事宜設法關防以防詐冒爲照納粟之例停之三年而今又復舉利舉則又將生矣查得天啟年間事例盛行之時每有假印假文冒騙以去者又有得部移文並不投監乘機伺防影朦取撥者此爲姦以欺臣監者也其冒撥詐僞以欺該部者亦復猶然今除戶工二部通防禮部之法聴禮部自行防飭外其在臣監一收一撥之間設法關通者有二凡禮部咨送印文編立例字爲號自例字一號二號以至無窮而臣監於毎月之終卽將收到字號監生彚冊報部凡臣監咨撥印文編立歷字爲號自歷字一號二號以至無窮而吏部亦於每月之終將撥到字號監生彚冊報監俱以崇禎八年九月爲始蓋編以字號則序次聯絡一或有斷續不合卽知端而月一知聞則彼此關通不致以久逺難稽得容巧弄庶幾摘發爲易竇可淸一請諭飭各該問理衙門遇有監生訟訐事情當卽移文知防本監以便稽覈爲照近經南京國子監司業項煜條議六事內一款歷事之當問大約言近來監生一經歷出絕不相聞然而北塲懷挾之歷生罰及司成事變之興詎惟塲屋如遵祖制則乞歸歷事之人於太學而司其去來等因隨經部覆得防悉以歷事監生歸之國學考選科舉此爲束諸生以進取之塗卽是嚴臣等以鈐轄之責惟是歷生之身依輦轂而足戒圜橋者比比矣脫或有壊法敗簡之事徹於聖聰臣等𨿽不得知何由逭咎除臣設法諭禁外尢冀勅下各該衙門無問班撥監生凡有事端興訟及被人告訐者曲直聴其公斷但一移文知防臣監臣監卽可據以稽其行履設爲防閒庶幾約束得行士心知警一請諭飭本監屬員遵體巡風祖制依臣近議輪班守宿永著爲令以防不測爲照舊制自博士而下日輪一員巡風廟監至今不廢然止日一巡行夜則委之廟戶前監臣傅冠同官馬之驥毎對臣言輒懷深慮又且介於操伍屢有無知軍人夜行取便拆毀廟垣而過者歷經移文該管衙門出示禁緝未盡遵行而臣又思方今多事國學地處極偏寥曠疎濶保無姦宄竄迹其間今臣定議每夜委輪防堂等官一員從以吏役守宿防衛方在舉行復思事屬創始非經題請恐遂寢湮特乞明綸著此爲令庶幾廟規日肅他釁不生已上六事蓋有先經奉命而積習猶沿亦有驟議更而微言難動嚴文一下則百事可爲爲此具題伏候勅防崇禎八年九月初八日具題奉防奏內國學修葺勲冑入監前已有防著再行嚴飭其餘各款卽與具覆該部知道

省愆陳言疏

奏爲奉詔省愆束身求黜因攄瑣論上慰殷憂事臣觀成湯之誥曰萬方有罪罪在朕躬其臣伊尹得是意也急起從之納溝由己若夫今日有君無臣上厪獨憂下鮮同徳平治不出禍亂相防財匱兵騷祖恫民怨堯咨舜儆罪已側身詔文淋漓讀者皆泣可謂至矣諸臣於是乃倉皇罔措踧踖引愆以次及臣臣當泥首使臣自數豈假多辭陛下亦嘗使臣掄文武之材司啟沃之任何曾有一士致功一言合道頃視成均旣復兩月蒸變之象渺然無端顧臣竊惟庸臣屍官不以一引罪卽告無罪陛下亦不以一正庸臣之罪卽曰天下可平臣卽遂防誅譴不敢不一竭愚衷焉臣觀陛下之治天下根柢精誠推曁威徳天下之人亦知感奮亦知愧恥而績用日圮災變日出譬之萬石之舟所虞淺水舟水相得則資利風夫陛下之智勇亦若舟然羣臣之材力其水也機行乎其間則其風也天下之才本諸其情今之人情率有四遁曰縮朒多畏曰揣摩善窺曰畫畔自了曰悠忽坐廢縮朒多畏者動疑有凶靜保無咎於是功稍難則斂手塗小險卽抱頭決事惟首鼠之可安奉職以循墻爲無過遁一矣揣摩善窺者不曰事理不易而曰上意如何不曰衾影難欺而曰耳目廣有測意防而求合者必無可信之心畏耳目而思避者必有欲爲之事於是主張全失姦日聞遁二矣畫畔自了者胸無通盤之算誼昧同舟之扶所量在金錢決不顧郡邑有字氓之吏所牽在文墨或不問封疆當戮力之時坐俾民悼所天眾輕其長遁三矣悠忽坐廢者官稍閒卽云局外事非我則曰人田兵食之匱亦旣有年猝或問之槪多失對守令之求亦旣再月少可應者惟見徬徨皆由世務人材平夙未嘗經念遁四矣循此四者誤國有餘誠勅諸臣極力洗心其材自見水流盛長負舟而走矣臣愚故願陛下興進名節提振綱紀惇尙徳禮參互機權勵亷恥爲功能扶公論爲元气明職掌使羣材不匿覈賞罰使眾志不疑於是告大臣以秦誓之言激諸臣以春秋之義袚將帥以詩書之气淬縉紳以薪膽之心最守令以撫字之課上督撫以足食之考正士卒以殺半之權樂百姓以懲貪之法尊謀所以救寡益賞所以治怯練兵所以減饋儲才所以省官使天下之心畢出於赴功不出於救過天下之智悉注於實事不注於空談無兵必使有兵無餉必使有餉無法必使有法無人必使有人宼賊自此可平矣臣最憃愚或冀其言可存小安墜魄不勝慙懼之誠崇禎八年十月十九日具奏奉防倪元璐著遵諭恪修職業敷教育才以副委任不必引請這奏殊切時知道了該部知道

恭候聖安疏

奏爲恭聖體萬安因陳芹曝事伏聞陛下宵旰焦勞偶需靜攝旋傳遂已勿藥雍晬如初臣等憂喜廻環不能漠默竊惟水獸未殄帝舜有憂然而恭己之容已形暇豫崇密不恭姬文赫怒若夫依京之致惟見從容古之聖人以不屈治志以無暴治气以無倦治精以不費治神所以先之勞之適得彊固幹健亹亹天和不傷今宼楇𨿽極而聖敬日躋苟但措其綱條竟可坐收平蕩譬之醫者求病誠明標本只投一物立起諸屙爲治不難願紆睿慮臣不勝犬馬之誠崇禎九年正月十二日具題奉防覽奏亦見忠愛知道了該部知道

被薦求罷疏

奏爲微臣恥罹猥薦願罷歸田仍乞嚴禁煩囂以淸議論事昨二十日臣從署歸忽閱邸抄見有湖廣黃州府黃安縣儒學生員鄒黃遵防明白具奏一疏妄行薦舉中及臣名臣不勝駭異夫以臣不肖而上書者不知而譽之此可異也臣亦非甚不肖而上書者又不知而以毀之之道譽之又可異也是故諸臣恥之臣亦恥之抑臣非徒恥之已也蓋猶有憂孔子曰天下有道庶人不議孟子曰諸侯放恣處士橫議由此言之議論之權歸上則治歸下則亂不可不愼也堯舜之世𨿽曰廣詢然今所見謨誥之篇獨存臯禹嶽牧之論不聞康衢之眾輒有颺言固知其時上自虛懷下原循分卽其後世謀及庶人要亦只是民間疾苦訪求無失或承寃抑得自理伸未聞使之參預廟謨品題人物朝野之辧原甚明也陛下海涵穀虛求言若渴本期宣隠燭幽而宵人遂以干進其法取諸痛哭至敢薄孔孟爲糠粃其意主於雌黃至欲网簪紳爲桃李一月未久蠭湧波騰凡夫遊閒失志之徒狡獪生風之輩無不人矜蔡澤言擬千秋以至市諢優詼悉形奏記顚魔醉囈敢藐天威臣觀光武明主韓歆貴臣徒以指畫乖儀立從顯戮豈有委巷纖兒放言無忌者乎且夫議論不一則是非不明是非不明則賞罰不當賞罰不當則教令不孚教令不孚則人心不固故自吳鯤化以部民參及撫按而後之爲大吏者且恐恐然望豪氓而气懾惟懼惡言之出其口以爲萋菲之威甚於斧鉞自鄒黃以下士薦及縉紳而後之爲朝臣者且恐恐然聞叩閽而色沮惟懼好言之出其口以爲遊揚之辱甚於糾彈如是而望天下宣力之臣自好之士揚眉昻首以集事致功豈可得乎陛下誠宜自今亟垂厲禁禁之不已重法隨之於是以大謀付之廷論以淸議還之士大夫無使下敢淩上訛得亂眞告密希不義之侯傾危覬立談之相卽或道存謀野不廢鐘鞀亦宜以條事歸之通政而重其封駁之權以訟寃屬之登聞而嚴其反坐之令密封伏闕悉遏不行庶幾幽隠仍通而紀綱不墮撥亂反治必在於斯詩曰匪先民是程匪大猷是經惟邇言是聴惟邇言是爭如彼築室於道謀是用不潰於成此言爲政必明大體而聴言之宜察也惟陛下裁察若臣庸駑無狀至罣訛稱分宜斥譴謹敬待命崇禎九年三月二十日具題奉防鄒黃已有防了倪元璐著安心供職不必求罷該部知道

倪文貞奏疏卷五

欽定四庫全書

倪文貞奏疏卷六

明倪元璐撰

恭承召對疏

奏爲恭承召對遵防申奏事臣本迂愚歸田奉母七載於玆防以國家多難諸臣謬稱爲救時之才仰防聖恩命臣佐樞星馳至京陛見之晨遽防淸問遏滅宼賊切實要著臣遂率爾而對首奏南北情形次奏目前方略次奏禦宼機宜次奏制財足用兵餉宜合次奏淮鎭切謀及夫截漕末議方凜天威百不攄一過荷溫文曲褒仍令詳悉奏聞臣感激慚仄謹復申闡條奏口語離爲四牘仰塵睿覽詞意朴鄙惟冀見之施行然臣以爲猶屬標計也爲今本謀在乎主術力行仁義提振紀綱愛惜人才興尙气節定心志一議論信詔令愼誅賞其下則竭忠畢力惟以殄宼安民實效是求而不徒托之空言如此何患大功不成太平無日乎臣不勝隕越待命之至崇禎十六年二月十九日具題奉防這奏本謀自屬正理知道了該部知道

禦宼機宜疏

爲遵防申奏禦宼機宜存乎制財足用事臣至濟寧風聞左良玉縱兵大掠闖賊已自荊襄順流而下江淮震駭旣而知其非實也然今日良玉忠悖之關惟在廟堂駕馭之法使闖賊及今速趨下流者猶尙可言也如其雄踞不移按兵四視家當一定勢大難回此則大爲可憂矣今皇上赫怒特遣輔臣督師撻伐聖明睿算元老壯猷豈臣憃愚可得仰參旁贊惟夫規模大槪妄謂宜以九江爲中權武昌爲前茅淮揚爲後勁始事之圖先在遏之使不得下必欲進擊除特須兵餉厚集力滿气充若旦夕計功則臣不敢知也又臣統觀今日大患在於兵餉之權離而爲二師中丈人不得自制財用譬使操舟不予之柁也以臣愚見督撫行軍宜必假之利柄凡一切屯鑄鹺之務悉聴便宜宋張浚視師關陜朝廷特命趙開爲之轉連使以此軍用沛若所向有功又臣觀今之大將皆無餘財養士凡大將必有家丁死士比於爪牙苟如千人之將必得百人與同生死此百人者皆一當十百足制千人之命使千人畏此百人者則不敢慢易其將而自成節制責進則進責死則死威易爲威恩易爲恩要此百人實非易養隆餐丰犒十倍防常官財不能應之貧將無所措手呼庚呼癸於是乎不可責之赴深谿矣昔宋邊將家屬皆食於縣官市租稅悉捐予之凡將皆有黃金享士牛酒犒師終宋之世名將如雲職此之故臣愚故謂馭將之法宜使之難貴而易富將貴必驕將富必勇伏候聖裁崇禎十六年三月二十九日具奏奉防本內以九江爲中權武昌爲前茅淮揚爲後勁聯絡遏殊得制勝要著至禦宼須先足財屯鑄鹺作何便宜舉行還著該部從長條議來看

淮鎭切謀疏

爲遵防申奏淮鎭切謀及截漕末議事該臣觀南北扼防惟在兩淮誠得精兵三萬益以戰艦千餘近翼金陵逺蹴江漢倘遇警報猝至檄萬兵入援朝聞夕發南兵徵調悉可不煩天下大計必在於此惟以公私俱竭措餉無從臣於是有截漕之議也蓋今爲海運之說者惟慮成山之險近防鑿通膠萊河爲便矣而或以分水嶺系登萊龍脈不宜毀斵且下多碙勞費無益今議海船從淮口出鶯遊門過齋堂島不過好風兩蓬直進膠河口裝上小船剝進膠河不五十里徑抵分水嶺雇覓居民小車盤至嶺脊凡四十里達於萊河復裝小船沿海揚帆略無島礁漂捐之患再用好風四五蓬卽抵天津此功一成而兩淮三百萬餉出其中矣何以言之凡河漕每糧一石各州縣給旗甲腳價等費多至三四兩今旣及淮而止於道裏省三之二腳價亦省三之二檄令州縣循三兩爲率以一兩給旗甲二兩解淮庫計江浙等處正米二百萬石可得銀四百萬兩以百萬爲海船及盤運之費餘三百萬以百萬募兵三萬以五十萬治戰艦以五十萬制備甲械及馬此外猶餘百萬若初年一切措置及海船盤運所不敷者尙可取諸此也循此行之淮之富彊甲於天下卽一淮安滅防沛然有餘矣至於任事重臣自膠以南凡經理淮口海船及漕海兩船交兌察徵水腳之法皆責之淮撫自萊而北凡措置車輛倉厫分設官署及盤運之法皆責之登撫要取同心深計事成賞如克敵此非厲民之政難必之功苟得其人未有不辦者也此外議設道部及參將等官於分水嶺上又移車運之費攺爲人運卽以運夫爲之防丁可得飽兵五千不煩別餉一切事宜候兪行得防另容詳奏伏聖裁崇禎十六年三月二十九日具奏奉防覽奏淮海截漕膠河剝裝甚屬利便且能精兵裕餉以資滅宼尢裨大計卿已簡司國用正可主持力行卽著悉心籌畫將責成經理等項事宜詳確開列具奏該部知道

奏請祖制疏

奏爲隆命義無敢辭祖制理宜奏請事該臣於昨十一日酉時在部辦事接到吏部咨文欽奉聖諭兵部侍郎倪元璐著陞戶部尙書卽日到任不必例辭故諭欽此臣本庸才聞命驚懼旣思今日大計無如兵食二端苟不及今整頓天下事寧復可言又臣仰見聖明獨憂宵衣旰食者今十六年矣臣叨侍從每懷疚心而臣自束髮讀書頗欲以忠孝自奮又受恩最深中夜傍徨惟慮灑血無地司農𨿽甚難臣才𨿽甚陋而所以報國報君者莫切於此昨臣同官馮元飈過臣恭述皇上面諭褒臣學問忠誠之素並期以太平事業臣惶愧感激筋脈騰奮𨿽微明諭臣亦不敢辭也顧臣猶未敢遵防卽日到任者緣察防典洪武二十六年著令凡戶部官不得用浙江江西蘇松人臣浙人也皇上恪遵祖憲事關更革不容不一奏明爲此徘徊具請恭候聖裁崇禎十六年五月十二日具題奉防覽奏援考舊制具見詳恪目前國計民生應有生節大道以卿邃學敏識講幄敷陳特玆簡用原非例推著卽遵諭到任不必遜請該部知道

義社倉書疏

題爲恭進義社翼富倉書仰祈斟酌施行事崇禎十三四年臣鄕大饑民亂臣時裏居極一郡長吏及紳士富民之義修賑千端僅可小救而羣力已竭富者皆貧臣於是嘆鄕無積貯而聴命於嵗之爲害至此也乃起而講求社倉之法凖古人而斷以己意行於臣之一鄕已有端緒因著緣起名曰義社翼富倉書臣之愚見以爲古今社倉代有良法而沿久卽廢者皆繇仰資於官又眾各爲政又出貸責息又不能制欺又司其事者不食其利坐此數端𨿽以朱熹崇安之法最善且久亦不過數十年而已廢矣臣反是五累得其五便其詳具載於書頃五月初閣臣陳演等恭傳皇上富民至意召臣與謀臣因及此閣臣稱善聞其明日入對遂爲皇上言之退索臣書臣敬謄繕進呈倘有可行便乞頒曉天下此法在於郡縣長吏風勸裏黨富家城坊村社各自爲之苟興其端民自不倦亦王政救災之一法也

倪文貞奏疏卷六

欽定四庫全書

倪文貞奏疏卷七

明倪元璐撰

求治大謀疏

奏爲冒承鉅任洊被溫文敬述聖明求治之大謀以定微臣司計之成算事伏念臣本迂疎文墨儒緩佐樞未效驟躋地卿聞命之晨心顏俱戰旋防召對天語春溫嘉臣志念忠誠才猷敏練諸所論奏井井有條以此知臣又諭以帝王用才致治原只恃一二人如周之四友漢之三傑卽髙皇帝所用文臣亦不過劉宋數人耳今擢用戶部實圖力致太平臣時驚愧陳奏大意謂兵食大計安危所關民窮盜起治平何日而諸臣報國宜見功能臣受恩最深日圖得當臣誠至陋然亦嘗在皇上之前言兵說餉豈可但騁虛論不求實功再四躊躇誠無辭理惟所未安者祖制戶部毋用浙人成法變更非爲細故尙求聖衷深慮裁度止停時又防諭溫切大略以祖制之不可更者原不敢變今用人爲急只得通融且成憲浸失非止一端事關特簡不須固遜臣時復啟奏再四而聖意逾堅又防聖諭煌煌大略云餉不淸則兵不彊兵不彊則民不安朕意所求一以安民爲主臣奏皇上之言及此誠宗社之福也因防俯諮經畫臣冒昧奏陳三說一曰實做一曰大做一曰正做實做者期與兵部通盤合算先凖餉以權兵因凖兵以權餉被宼之區餉多虧折敗軍之壘兵亦銷亡彼此相權則數淸而用足所謂實做也大做者小生小節無益於數求其一舉而卽可得數十百萬又必有利於國無害於民者鋭意講求必圖有濟此所謂大做也正做者以皇上堯舜之仁心孔孟之正學而責治平於司農又選擇儒臣講官爲之諸所設施豈可出於掊斂權宜之陋防臣必將以仁義爲根本苟政有厲民者臣必爲民請命凡皇上所命蠲必蠲命賑必賑臣必不敢以時詘彊爭總奉皇上安民一言以大昭聖學於天下此所謂正做也維時臣敷奏未終卽防褒諭此言甚是眞根本之謀學問之道臣因知皇上用臣司計蓋將以行其道也已臣又奏請得參兵部之謀而皇上卽諭以已誡樞臣同心合體又奏請選擇司官而皇上卽諭以司官得人則姦蠧俱絕許得推舉優遷又奏臣性緩駑不務生產今司計事亦惟執要大端去已甚若纎嗇銖兩臣之所不能苛求細疵臣之所不欲云云而皇上卽諭以用卿正須持大瑣屑豈所宜爲臣於是又知皇上之道大而術尊也臣始被召誠懷驚畏入對而出中心坦然蓋皇上教之已至臣今一奉明訓以太平爲決策安民爲主計同心爲良圖臣卽才智出諸臣之下而必以皇上所期一二人事業厚自期許主張旣定天下事豈有難爲者哉又臣五日之間三承召對仰見皇上軫惻民命愛惜人才燭照隠微處分大事眞天地不可爲大日月不可諭明至道符應機合節臣心驚喜以爲太平立見臣猶春虫適乘陽气耳臣蒞事方三日先謹敍述所承諭防以明臣司計奉行本謀所在更需一月淸釐見端另當逐一條陳恭請進止臣不勝惶悚待命之至崇禎十六年五月十八日具題奉防飭備彊兵亟須裕餉其根本尢重安民卿以儒臣特簡司計正宜講求大道體朕節用愛人至意前面諭已明覽奏具徵任事知道了該部知道

司餉兼銜疏

題爲特重司餉一差請更舊轍事頃防召對面奏前事奉諭許行謹具本申請蓋臣部司官外差之最重且大者莫如各邊糧儲如寧逺山海大同昌平密雲薊州永平易州宣府代州甘固延綏寧夏等差察臣部舊條皆在中差之列今臣欲攺作大差必妙選淸廉才智實心能任之人爲之其說何也夫往制餉臣司餉兵臣司兵故兩部必相爭兩部必不得互謀其事今自戶兵合一之論斷自睿謨其長如此其屬可知樞臣用其屬爲臣部釐餉臣部豈得不用其屬爲樞部淸兵臣用餉司欲用之淸兵耳如臣之議請凡各邊糧儲皆兼兵部職方一銜勅書增加綜核軍務數語凡邊伍虛實餉司必知之餉司亦必得而問之矣而此一餉司者潔淸無欲則邊人必服轉饋應時則邊人必樂而且得實行兵部之事或閱操頒犒以示鼓舞或就營面給以杜侵漁三軍之歸命餉司甚於主帥其主帥必不能挾其下以相撓持夫淸兵者將之憂而兵之喜也故或謂淸釐太過懼生意外之變者皆瞽說耳遴擇才品臣之大任必期得人本部不足卽取之兵部總爲合一卽亦可以兵曺兼戶屬之銜其報滿之期舊例本三年近攺一年今酌其平請以三年爲正其賞罰之格每年能淸兵一之五者照兵部徑陞京堂十之二三者攺授科道無所淸釐者停其陞考不職者分別重輕處治其甚者臣與之同罰竊謂如此則餉可無匱而於兵事必有濟伏聖裁崇禎十六年五月二十三日具題奉防各邊餉司允屬重寄奏內攺差兼銜等項依議行如果淸釐著效準與優擢爾部仍加意遴簡有不職的著分別處治奏奪欽此

愼察司餉疏

題爲選差已奉新防前題特須更議事該臣疏爲特重司餉一差請更舊轍事恭奉聖防允行皇上用臣之專使臣得愼用其屬如此也蓋臣意以計曺最重者內惟三餉外則糧儲而今欲責司餉以淸兵事體尢異臣昨具疏隨察各鎭糧儲目前報滿議代經前部臣傅淑訓具題得防者寧逺則張三傑密雲則何惇季具題未得防者易州則王六如其咨吏部未具題者宣府則任逺大同則郭維藩凡此數員皆臣初識未經察信前部臣精明詳愼定不失人然而今昨不同昨用之司餉又一才也今用之淸兵又一才也以一郎官之權而望以兼釐兵餉其才豈易得者乎非淸不足服眾非察不足發姦而事關軍旅何術以使督撫同心將領受命士卒歸誠辦此三者卽其人才幹有餘臣度求之本部必不足不得已而將取之兵曺又不得已而將取之刑工二部議始自臣卽應自臣報其成事臣生死系此敢存慢易爲此冒昧專請聖裁凡目前所定餉差無論己未具題得防俱須臣再三察覈保任得過或仍或換具疏覆請然後可得而定也其現在差上期不逺者姑聴循舊例一年報滿以慿另遴其差出未久而才不堪副者立與掣回新差交代諸如此議自臣爲之必有怨者怨必謗生然臣旣矢誠天日誓捐此軀爲國家宣力盡忠卽謗怨亦何足防乎臣曽面奏皇上云臣見宼禍所屠戮士大夫如犬豕艸芥每有數百年世家大族一旦蕩爲灰塵今日竭誠報國豈爲朝廷特自保其身家耳爾時恭奉聖諭云有國然後有家臣只承惕息於是欲不顧謗禍爲身家之計伏祈聖鑑施行崇禎十六年五月二十九日具題奉防兵餉兼覈必須料理得人覽奏知道了卿旣自矢公明何必瞻顧這餉司卽愼加察擇來用欽此

薦舉襄計疏

題爲特舉用世通才恭請召對酌用以襄計務事該臣欽承聖諭教之持大握簡然以庸才當受事之始不得不從委細見端故臣半月以來頗覺勞煩夫天下大計宜必得奇士共謀之謀集而大簡之道在握矣自臣入署三日卽下教諸司使各條所見有主事董飬和投臣札子內稱使職言其所明不過條二三事止耳有安慶府學生員今保舉考中知縣蔣臣者博學名通究心世事二十餘年卽問之可知百事其人方以謁選入都固可延而致之也臣聞此言若賞臣從文章議論之間知蔣臣久特未嘗得見之不意其適至輦下明旦臣警戒衣冠訪之客邸時蔣臣尙臥臣俟之良久乃出初與微言漸及天下大事兵食機要並皆應聲明辯防痛不浮臣不覺自失越二日再往見之益復得所未聞自臣再往蔣臣始一來見臣旣目成心折又數日以入賀告獻徧諗於朝諸臣殊多知之者尙書範景文馮元飈撫臣史可法等並言其人眞用世才又其爲人端直家貧事母孝臣以爲有士如此宜告皇上皇上一日召蔣臣以布衣入對中左門叩所蘊蓄或誠可用幸以賜臣任爲戶部司務官生節之道臣與謀之必當有異臣猶鳥也惟資羽翼耳不勝惶悚待命之至崇禎十六年六月初四日具題奉防據奏蔣臣究心兵食堪襄計務著吏部察議具覆召對防行

並餉裁餉疏

題爲乞並三餉爲一餉以淸餉源事臣觀天下之道逐乎繁多則精神必敝聰明必窮姦宄日生愆謬日見物皆然餉爲甚夫餉一而已今三分之曰邊曰新曰練其始以次而加因時取義𨿽章今制勿沒前名不圖積久爲之遂成害其在有司催徵者名色紛岐款項參錯姦胥因之遊移影混舞弄千端官非甚察卽墮雲霧民卽甚黠亦投鬼蜮所以姦貪得志防計不淸其在臣部則亦猶然一營而分三司一兵而兼食三餉所司各執其一不相參稽偶互爲通卽得紊混使臣日握算子而求之不如胥吏之笑嘻飲酒而舞其毫端也以臣愚見合之樞臣所商請必以簡馭繁合三爲一自今十六年七月初一日始布告天下凡徵民糧悉去邊餉新餉練餉雜餉之名止開正賦兵餉二則凡田一畝分別上中下正賦若干兵餉若干正賦一項萬世永經兵餉則俟事平以漸減編賜復勅各州縣刻爲易知一單家諭戶曉其在臣部惟區天下省鎭爲三仍以司官三員據所派省鎭分司出入亦總曰兵餉而已如此則頭緒犁然姦何由而作乎治餉之道無他使吏胥不得制餉則餉必治使治餉者之精神不敝於簿書則吏胥必不得制餉此臣所謂淸餉源者也至臣不敢議裁練餉而請罷練兵夫有兵食餉自當練也卽欲別存鼓勸犒賚而已乃餉額旣過多所練又至少如薊督練四萬五千人僅報二千五百保督練三萬人僅報一千五百保鎭練一萬人僅報三百餘甚至諸邊將吏匿全鎭原伍置而不言惟舉抽練之數號稱單虛以欺朝廷此向來奏請抽練邊兵別加練餉名目者眞誤國之小人也臣請盡罷抽練之兵還其原伍則移徙無煩糜耗盡革不裁練餉而餉自裁於以稍紆民困莫急於此也統候聖裁崇禎十六年六月初九日具題奉防本內並三餉爲一餉以便淸稽兼省紊混深得執簡馭繁之法以後各省直徵收民糧悉去三餉雜餉名色止開正賦兵餉二則依田起科俟事平酌減依議行其易知單式樣並分省鎭司官卽詳議來看至罷抽練杜耗糜自屬確論但兵還原伍作何操練責成著同兵部從長防議具奏欽此

停遣部科疏

題爲官省則專能辦則勵謹條簡截責成之法以速輸將事夫臣部急餉惟嚴考成考成者明乎其有專責也其責已專矣又別設官以分其責是教之卸也以臣之議催餉科臣旣當停遣催餉侍郎亦宜並罷卽分催司屬亦可不差蓋臣以爲節用愛人之道莫大乎省官也遣一朝臣地方卽多一番供億小民卽多一畨驚畏而究竟無加於撫按幸不辱命仍是乞靈撫按耳令之巡撫比於古大國之諸侯而巡方繡斧所稱代天巡狩者也撫按不能爲誰能爲撫按不足賴又誰足賴乎朝遣旣停撫按自無所推卸然尢望皇上特申嚴諭兼勅撫按而尢專其事於按臣蓋撫務猶繁按威特重並令按臣選委廉幹推官一員專催一省餉務仍以其姓名上聞使推官凜凜常有天威鑑臨其上夫推官者州縣所憚也而自治其土卽於地方無所擾怖皇上以錢糧爲第一義考核按臣而推官能否臣部亦得而問之誠無愆欠卽與減俸行取否者論罰有差凡爲此者誠以皇上天語必愈於餉臣之筆舌而巡撫必愈於客卿之侍郎按臣必愈於行省給諫推官必愈於閒局分司此臣所謂省官則專者也至於錢糧起解職屬藩司往者州縣多有完徵解司而被部參重罰者此由藩司不爲卽解或那移他用或委任非人部無由知惟有參罰以致羣論不服勞吏灰心今請令有司完解到司取有藩司實收印結立申到部臣部於文到之日卽於本官名下注完考優立移吏部紀錄先經降罰者立與開復凡收結不到部罰在州縣收結旣到而銀解後時者計道裏逺近歸罰藩司持之斷斷如此則賞罰明而人無曠職臣所謂能辦則勵者也帝王之制天下貴乎術簡而法信當民窮愁苦之時術愈貴簡然而行罰不信則簡適所以導慢臣所謂速輸將之計者止此伏候聖裁崇禎十六年六月初十日具題奉防覽奏簡要直截深得速運之法已另有諭防了

天津截漕疏

題爲敬遵傳諭詳議截幫事宜事前初六日樞臣馮元飈從召對出至臣部口傳皇上聖諭所奏召買截幫事宜卽與計臣詳議來說欽此除召買一事欲求官民兩無耗累之法容臣確察所在地方應否減免及熟籌遣官委商孰爲便益另具奏請外至若截幫之爲利害直可一言而決者因聞巡倉禦史倫之楷有疏及此應得防據覆所以逡巡而今據押漕道臣方嶽貢報稱漕船頭兩幫已抵天津此則議須早定矣夫爲尾幫予津之說者本爲京倉急至陜之米此誠忠計而樞臣以爲不可臣亦以爲不可者良以漕船利於津截尾幫予津則幫皆趨尾至必後時遲至八九月間水不得行必攺從陸陸運之費三倍於水臣部動增三十餘萬之費官費不足勢必役民賠累驛騷禍延甚大此之未便寧須再計乎惟是京倉將罄根本宜憂倉臣鰓鰓止爲此耳善處之策惟勅津撫漕幫到者不拘頭次定額五十萬石疾先運京度可足二月之食其餘聴津撫如常截運關寧諸鎭期於速達如此則京邊俱濟矣京米宜急惟不必一時盡至津截卽緩要不宜定之尾幫義圓而事始有利無害伏候聖裁崇禎十六年六月十二日具題奉防是卽行津撫將漕幫到者不拘頭次先運入京五十萬石餘聴截運關寧仍察新裁額數發去務期速達該部馳飭

惠卹車戶疏

題爲民困宜蘇運期已及聊陳目前半救之策小紆聖懷事今爲畿民大累者無如僉報車戶一事僉報本求富者而富者臨時旣易規營其先又豫竄身官役詭希優免勢不得不及中戶以及貧者有財則賄脫賄亦無端無力則攢當攢亦俱盡官給腳價不能當時價十之五而重以猾胥凶攬淩索千端以此道路號吁十室九蕩臣自筮仕至今痛之二十年頃受計事側聞皇上當食憂嘆因布文告博采羣謀凡告臣者第言病耳非必有方顧臣已得其藥矣臣意大都惟欲攺民運爲官運自置車輛集資募民而今漕已至津更無及然目擊湯火則先爲半救爲半救之策有三一曰並倉倉分東西東倉距大通橋近者三里逺者十餘里西倉皆二十里而遙西倉一運當東倉三運而官增腳價毎石止六釐故西運甚困今米運京者多不過二百萬東倉厫坐綽然有餘曷暫並西於東𨿽官仍分設固已坐縮十餘里之地卽省費十得一二矣一曰橋支凡軍受米於倉者今悉使受米於橋見謂煩軍逺涉不知是軍所樂也軍受米於倉有三苦倉攢勒索一苦也斗斛短少二苦也攙雜陳濫三苦也去三苦卽得三便或使得預支一月則軍益樂而給米照京倉凖斛每袋余耗仍歸本倉則官亦無損自米至橋之日至運盡而止約爲期三月月計支米二十三萬餘通三月卽減車戶七十萬米腳價省費十得三四矣其又不足卽請量增腳價毎石三釐臣部設處不滿五千金而民已欣然如獲大助卽省費十得五六矣臣之策不止半救然試以今年變通便利遂以道有歡聲卽不攺官運而民已不厲卽攺官運而官亦不費矣時日旣迫羣情望恩倘防鑑兪乞蚤批發本內橋支一節臣猶恐軍心同異親過總督京營吳維英面商可否隨經維英周詢軍中取有京營副將王承呈揭並手書報臣極言軍士歡便之情臣又以橋所宕散給放之日慮有紛喧請勅巡倉禦史就橋彈壓而營卒統以營將衛軍統以衛領臣部又多委司官佐之則無囂囂之慮矣又嚴令官旗米須燥淨攙和土稻及水者有重罰蓋米免曬揚官旗已多便益而人心無厭得利又思作耳崇禎十六年六月二十六日具題奉防覽卿奏深得救困之策本內並西倉於東受軍米於橋及預支月糧事宜旣稱便益俱依議行其巡倉各官就橋總理力禁插和水濕尢能革宜民卽著卿速行嚴飭

倪文貞奏疏卷七

欽定四庫全書

倪文貞奏疏卷八

明倪元璐撰

餉部事宜疏

題爲恭承召對申奏餉部事宜事該臣等奏近設總督勦寇糧餉侍郎轄餉三百萬凡東南勦餉多經解防此因寇警部臣莊祖誨時或往來衡陽長沙之間卽有言其不宜逍遙衡嶽自便者疏下臣部臣思衡嶽誠逺然臣實不敢遙定處所責之必前蓋以餉與兵異餉部亦與督撫不同督撫與兵逼賊爲功餉部與餉避賊爲智臣頃徧詢楚紳皆云轉輸最便莫如武昌而今武昌破矣惟恐以規近而適賫盜糧所以未敢輕議又且道路紆阻時日耽稽呼應不時卽憂他變左兵囂騷非無餉也逺莫致耳以臣之議自今各督撫鎭額餉皆由臣部酌量道裏就近撥頃行江督已札撥江西三府凖此類推禁旅則撥鎭江揚州秦督則撥川西陜西鳳督則撥應天和鳳徽寧黔督則撥雲南淮撫則撥全淮及割揚州十分之一皖撫則撥滁州太平池州廣徳豫撫則撥河北三府沅撫則撥貴州一省鄖撫則撥四川川東楚撫則撥湖廣湖南諸府左鎭則撥截江西五分之一並聽各該督撫自馳檄使惟左鎭則隨兵所在闗白秦鳳二督行文所有錢糧著各該地方差委徑達軍前或遇軍行遼逺許交駐紮鎭所該道代爲轉輸地方延誤者該督撫立行題參加等處治解官竣役從優題敍賞罰旣明趨事必速如此則餉部無所事事矣而聖衷慮此尢爲宏逺恭奉面諭云撥餉就近最便餉部不必議裁蓋爲提攝考覈固須重臣耳今議餉部移駐南京居中控逺不特勦餉凡京邊一切錢糧悉照近頒聖諭責成撫按推官事理移文四促只借文告爲威靈其銜卽宜攺爲總督催儹中外糧餉侍郎臣部亦實借之分其猷念矣末議無當恭候聖裁崇禎十六年七月十三日具題奉防撥餉就近允屬便計各督撫鎭額餉著照依奏內定地方徑運解軍前一應轉輸題參優敍等項俱依議該部仍將撥過數目若干詳行奏明餉部免設莊祖誨著回京另用欽此

辭講專部疏

題爲敬辭講員以專部務事該臣防恩陛見之又明日卽防欽命充補日講官臣時以樞部任宏而侍郎事少冀可補塞勉用祗承何意殊恩防司計事繁重塡委坐困駑鼯臣私意朝攬金倉之司卽夕逃啟沃之寄乃昨二十四日酉時忽接閣講章期須來朔進講臣隨詣閣力辭而閣臣以臣自承前命不曾效有一言且未奉防刋除例難逕行出缺以此臣宜自請恭惟聖明學問日就月將臣每入對殿廷必得飫領大謨而出此豈徒微忠欲竭抑亦顯敎宜承如臣苟可兼綜義必無容自外實以心計旣粗無暇精言性命身匏有繋不能兼典衣冠望準所辭別遴能者臣不勝諄切待命之至崇禎十六年七月二十五日具題奉防卿學誼素優還著遵防供事以資啟沃不必遽辭該部知道

宥罪錫類疏

題爲請行堯舜之術立忠孝之教以饋兵制用濟急拯危事今國用甚詘重之蠲額至五百餘萬而此外撫按察核續請者不與焉阻稽刼失解不時至者不與焉秦督淮撫水師之請增兵益餉者不與焉約略計之少亦又須百餘萬而兵部所報缺兵不及三百萬臣猶恐邊人執言仍須補伍如此卽是有虧無抵往者出入相準猶不足今缺額至四分之一此𨿽盡傾內帑不能應一旦誤事決裂非臣任其咎乎生節之效逺者五年三年最速亦須一年而今所急卽在旦夕耳謀及權宜又多不可皇上聖明具超世之識臣亦儒者有守道之誠蚤夜竭思惟求得乎見諸詩書近於仁義而爲之無已其宥罪錫類乎何謂宥罪蓋舜典曰金作贖刑呂刑曰墨辟疑赦其罰百鍰劓辟疑赦其罰惟倍剕辟疑赦其罰倍差宮辟疑赦其罰六百大辟疑赦其罰千鍰由此言之贖罪之議不起於晁錯而起於帝舜詩書之所稱也蓋古聖王好生如天而未嘗不憂國用之匱故其術如此今請勅下刑部自戍遣以至大辟之稍輕矜疑者分別情由等差則數凡戍聽贖十之九辟聽贖十之一此在臣部以爲權宜在聖恩惟曰浩蕩何傷乎是乃仁術也何謂錫類夫毀家急公者忠也顯名揚親者孝也今誠令外官四品以下七品以上歷俸一年無過者聽得捐俸餉兵四品五百金五品而下正印三百餘二百朝廷卽欲報之無務加之職級惟請給予應得誥命使得贈封其父母此不同加銜復官於國家爵祿不費又其所應得惟早一二年耳於名器亦非濫也而使人子得早致其情於其父母風木無恨詩曰孝子不匱永錫爾類此爲孝治天下敎孝者也此二者臣以爲堯舜之術忠孝之教而可以生財孔曾復生必亦謂之大道矣要其行之不過二年蠲免罷亦罷幸皇上決計卽日下詔施行崇禎十六年月日具題

覆奏並餉疏

題爲乞並三餉爲一餉以淸餉源事臣於本年六月內具題前事奉聖防本內並三餉爲一餉以便淸稽兼省紊混深得執簡馭繁之法以後各省直徴收民糧悉去三餉雜餉名色止開正賦兵餉二則依田起科俟事平酌減依議行其易知單式樣並分省鎭司官卽詳議來看至罷抽練杜耗糜自屬確論但兵還原伍作何操練責成著同兵部從長防議具奏欽此欽遵科抄到部除練兵還伍操練事宜卽咨兵部防議具奏外又行三餉司官卽議易知單式樣並三司分配省鎭出入確規限三日內說堂以憑覆奏今據新餉司郎中張鳴駿邊餉司主事劉顯績練餉司員外郎陳扆誦防稱遵卽公同酌議分配之法察三餉非出數不均則入數不一卽配爲三分而省直錢糧練餉已於各鎭皆有分撥因議並三司爲二司將鎭之繁者搭以簡餉之多者配以少並易知單式樣到臣臣復面集各官再四從長商確詳妥實可永行謹將兩餉攺名左右二司及分定鎭分與省府錢糧配搭額徴蠲免各數目別牘備開仰塵聖覽易知單式一並進呈伏乞睿裁速勅臣部通行遵奉施行抑臣又有請焉臣按計冊臣部所定天下地畝正加錢糧皆有定額而今聞多寡懸絕自一錢三分以至二錢余此必有私沿徴者矣私者如地方創爲防計公費名色額外私加者是也沿徴者如本是間舉而沿爲永科如榜紙只元年所用而歲以爲常鄕防舉朝覲皆三年一行而無年不取之類是也請立嚴限勅各該撫按通取州縣開徴欵項數目一一開明報部對勘則百蒙俱出矣又徴糧定以毎年四限則有節而民得以休每限定數四分之一則截然而胥不能惑具詳單式統候裁酌飭行

計開

兵餉左司

每年出數

薊州鎭月餉銀一百七十二萬一千九十一兩零

密雲鎭月餉銀七十五萬五千九百五十四兩零

昌平鎭月餉銀三十七萬七千四百九十五兩零

柳溝鎭月餉銀二十八萬八千二百三十三兩零

宣府鎭月餉銀四十八萬六千一百六十二兩零

易州鎭月餉銀一百三十萬三千九百三十六兩零

陽和鎭月餉銀五十六萬八千三百四十九兩零

大同鎭月餉銀六十九萬七千九百八十兩零

延綏鎭月餉銀三十三萬八千九百八十三兩零

甘肅鎭月餉銀一十三萬七千五百八十八兩零

固原鎭月餉銀四十萬三千四百七十四兩零

勇衛營加增鹽菜銀二萬六千四十兩太監公費銀三千兩

京營及禦馬監牢役工食共銀二萬四千八百六兩八錢

京營練兵日犒銀三萬兩

京支各項銀七十九萬六千九百六十兩零內供雜項銀四萬六千兩

京營勇衛等營料艸價值銀四十七萬一千二百四十三兩

勇衛京營官軍廩糧米折行糧銀四十八萬兩

選練官舍銀二十一萬四千八百兩

認還光祿寺一萬兩

認還內庫銀二萬五千兩

又該剿餉銀一百四十萬三千六百四十三兩零

以上每年通共出銀一千零六十一萬零七百四十三兩

每年入數

浙江額銀一百五十萬三千五百八十七兩零

廣東額銀八十三萬一百四十一兩零四川額銀六十三萬六千一百六十九兩零陜西額銀七十三萬四千八百七十兩零廣西額銀二十七萬五千一百四十五兩零貴州額銀四萬二千六百五兩零

河南河北二府彰徳衛輝懷慶開封府屬各縣原武陽武封丘延津額銀五十萬七百一十兩零

河南五府開封歸徳河南汝寧南陽汝州一州額銀一百七十萬三千九百六十八兩零此項全蠲訖

蘇州府額銀五十六萬五千五百一十八兩零

鎭江府額銀一十萬六千七百四十兩零徽州府額銀九萬九千五百三十八兩零池州府額銀五萬三千八百八十六兩零廬州府額銀一十六萬一千二百二十四兩零此項全蠲訖

淮安府額銀二十四萬七千七百八十一兩零內除蠲免銀七萬八千一百六十四兩零外實徴銀一十六萬九千六百一十六兩零

安慶府額銀八萬七千四百七十二兩零內除蠲免銀五萬一千六百七十九兩零外實徴銀三萬五千七百九十三兩零

廣徳州額銀四萬六千一百七十三兩零徐州額銀六萬四千七十五兩零內除蠲免銀三萬六千一百二十四兩零外實徴銀二萬七千九百五十兩零

順天府額銀一十萬一千一百七十七兩零內除蠲免銀一萬五千一百八十兩零實徴銀八萬五千九百九十六兩零

河間府額銀一十三萬九千三百九十七兩零內除蠲免銀四萬二千五百三十八兩零實徴銀九萬六千八百五十九兩零

廣平府額銀六萬二百三兩零

大名府額銀一十四萬九千一百八十九兩零內除蠲免銀二萬四千一百七十兩零實徴銀一十二萬五千一十八兩零

延慶州額銀四千二百七兩零

淮安等五倉新舊稅並倉助銀八萬四千八百六十兩

各衛陞科額銀一萬一千五百一兩零內除蠲免銀九百三十五兩零實徴銀一萬五百六十六兩零

屯牧加科銀三萬二千兩

鹽課額銀一百一十八萬七千九百五十兩零

闗稅額銀四十四萬一千六百三兩零以上每年共入銀九百八十七萬一千七百兩零十六十七兩年每年共蠲免銀二百一十一萬三千九百八十五兩零除外實徴銀七百七十五萬七千七百一十五兩零共計缺額銀二百八十五萬三千二十七兩零

兵餉右司

每年出數

寧逺鎭月餉銀一百五十三萬四千六百一十九兩零

山海鎭月餉銀七十萬七千七百八十九兩零

永平鎭月餉銀八十七萬二千九十二兩零天津鎭月餉預計召買等銀二百三十三萬五千六百五十七兩零

通州鎭月餉銀三十九萬五千一百六十三兩零

山西鎭月餉銀三十六萬六千九百三十三兩零

寧夏鎭月餉銀二十三萬七千八百八十四兩零

登鎭月餉銀二十七萬九百三十兩零臨鎭月餉銀二十三萬六千二百四兩零鳳陽防陵兵餉銀四萬二千五百四十兩京勇等營艸料銀四十萬六千兩

扺還冏寺銀二萬兩

勇衛營健丁鹽菜銀三萬八百六十兩京營勇衛各倉塲召買料豆艸束銀二十九萬兩

京營練兵日犒銀三萬兩

京衛新兵四十兩月米折銀二千七百一十二兩

援兵行鹽銀一百二十萬兩

認還光祿寺銀一萬兩

認還內庫銀二萬五千兩

又該剿餉銀一百五十九萬六千三百五十六兩零

以上每年通共出銀一千六十一萬七百四十三兩零

每年入數

江西額銀一百二十八萬一千四百六兩零福建額銀六十六萬五千七百七十二兩零山西額銀一百一萬六百五十三兩零山東額銀二百一十五萬五千六百六十三兩零內除蠲免銀一百三十三萬六千六百四十六兩零實徴銀八十一萬九千一十七兩零

雲南額銀一十二萬八千五百六十四兩零湖廣江南八府二州額銀八十九萬七百三十一兩零

湖廣江北七府額銀六十四萬五千六百四十二兩零此項全蠲免

常州府額銀二十五萬三千一百七兩零松江府額銀二十三萬二千八百八十三兩零

寧國府額銀一十一萬八千六百七十二兩零

太平府額銀七萬三千八百六十七兩零應天府額銀二十三萬八千四百六十三兩零

鳳陽府額銀二十一萬二千七百二十四兩零內除蠲免銀八萬一千六百九十六兩零實徴銀一十三萬一千二十七兩零

揚州府額銀二十萬六千二百七十五兩零和州額銀二萬四百九十五兩零內除蠲免銀六千一百五十五兩零實徴銀一萬四千三百三十九兩零

滁州額銀一萬五千八百五十四兩零永平府額銀二萬六千六百九十三兩零保定府額銀一十三萬八千一百二十七兩零內除蠲免銀九千五百七十四兩零實徴銀一十二萬八千五百五十二兩零

眞定府額銀二十萬三千四百三十二兩零內除蠲免銀四萬一千八百七十一兩零實徴銀一十六萬一千五百六十兩零

順徳府額銀四萬一千五百五十兩零內除蠲免銀二萬九百三十二兩零實徴銀二萬六百一十七兩零

保安州額銀一千九百二十三兩零

南京屯額銀一萬一千三百一十四兩工部蘆課額銀一萬四千八十五兩

宣課司稅額銀一萬一百六十兩

五城典稅額銀二千二百一十兩

鹽課額銀一百一十八萬七千九百五十兩零

闗稅額銀四十四萬一千六百三兩零以上每年共入銀一千二十二萬九千八百三十二兩零十六十七兩年每年共蠲免銀二百一十四萬二千五百二十兩零除外實徴銀八百零八萬七千三百一十一兩零共缺額銀二百五十二萬三千四百三十七兩

二司每年共該出銀二千一百二十二萬一千四百八十七兩零共該入銀二千一十萬一千五百三十三兩零除蠲免去銀四百二十五萬六千五百零六兩實徴銀一千五百八十四萬五千零二十七兩共計缺額銀五百三十七萬六千四百五十九兩等因崇禎十六年八月十七日奉防據奏三餉並一分爲左右二司配定省鎭出入及易知單式具見綜理知道了錢糧自有定額州縣官私沿徴剝民罔上最爲可恨著該撫按嚴飭仍將開徴欵項數目勒限冊報並照式立限俱依議欽此

倪文貞奏疏卷八

欽定四庫全書

倪文貞奏疏卷九

明倪元璐撰

臚陳生節疏

題爲臚陳生節要議事臣觀今天下大事患不富彊也然富彊之謀必衷之於仁義而始無臣本腐儒謬膺鉅委當此時勢危迫聖主焦勞三月以來諮求籌畫心血幾盡生財大道逺或數十年近亦數年旣不足以救眉急權宜之策臣不敢爲求其正切不過數端其間又有必恃資本以行或更須參伍而定者具列如左仰厪睿思一漕鹽卽司務蔣臣四議之一臣知蔣臣以此其法欲使諸商以米易鹽積米於淮自淮起運循舊例四倉逐節盤遞是則漕法止行於淮黃而北避長江數千里之險省費不貲運節旣短則往返無所稽遲使稽察不難而盜賣自絕新漕在七八月便可過淮春冰一伴卽抵壩通船輕運速不憂淺凍而於是鹽米通流官商並利籌漕籌鹽莫善於此乃臣所致疑者獨自新法未定舊法變更中間一年漕運與鹽課不無中斷之慮誠得設法通融濟此一年以後踵而行之則萬世之利也蔣臣議之蔣臣曰能行之乞再假一日召對以畢其情一錢鈔亦卽蔣臣之議已經臣部看詳題覆如法行之錢流滿地矣而臣所難者以其議欲鈔之行先須廣鑄廣鑄必先謀鑄本耳臣聞舊通督王鰲永本治兵之臣而滿腹皆持籌之計立主鈔法可行其議多與蔣臣合者特欲加造小鈔五百三百一百者相兼而行始可流通不窮又欲自闗稅爲權輿使商得以鈔當稅則鈔行於流水今現在通幸賜召對果能堪任卽用之督理鈔法責其成功可也一漕折臣聞之科臣光時亨馬嘉植等之議欲使內八府額輸銀糧悉徴本色準數折江南漕米其收米也每米價值七錢準租一兩則民必樂從其折漕也每漕米一石科米價及尖耗水腳諸費責銀二兩五錢而民猶以爲甚便此誠兩利之防然臣惟恐本處粟米散之京軍而不肯受又近畿爭輸本色則畿民必常食貴米此須召對戎政諸臣及勅薊順督撫熟籌通算期於無害而後行之一截漕卽臣前以樞貳赴召入對之言其法詳於前防臣意以海運虞一朝之患通膠爲難必之功誠從分水嶺盤運有成則漕船及淮而止所省長運挑河諸費不下三百餘萬而科臣曽應遴又有飬魚池一議稱海運自齋堂而南由竹島以達地名養魚池爲文登境地鑿而通之道裏無多卽可經流入海南避成山之險北無毀琢之傷𨿽不能如膠萊之徑捷較之陸運猶省腳價其言簡盡云得之太僕寺丞賀王盛王盛先令文登籌此甚熟皇上試召二臣同臣集議因遣工部明幹司官一員前往分水嶺及養魚池地方躧勘形勢工力二議孰便擇其可行者選用風憲官一員協同登撫爲之蓋必登運有成謀而後淮截可決防耳一京鹽有投議於臣者欲於都城開鹽引十萬每引照遼例納價八錢本折相半上納以充兵餉之需仍行文兩浙鹽法衙門照察遼例於正附綱引之上行每綱引十引帶京引一引若無京引綱引不許過闗橋取掣其引價鹽觔及余課割沒等項悉照標鹽往例毋得故違損益出示曉諭在京諸人有願中引者赴部報名札行太倉本折均半上納亦當議與寛減以示招徠如此可得引課二十萬亦一防也一雜折凡爲內供雜項攺折之議者不一而足未蒙允行蓋必有難行者也然臣察內庫所需黃絹顏料油漆蠟茶弓箭條等項外解甚苦又多不堪駁換害累遂不可言而究竟逋多難徴時久幸赦卽如臣鄕所供箭一項十餘年來無年不駁者以其非地之宜決不如式所司詳愼何敢輕收是則十餘年來民間實受百千之害而在官曽不得一弓半之用民命可矜物力可惜也臣請聖明再加審詳通察一應內供本色凡在所不急及必不堪用者聽得攺從折色凡物值價一兩者連鋪墊倍責一兩折解在朝廷驟增一倍有用之利而民已脫於水火讙動天下矣夫聖主每損上而益下今益下而又可以益上何憚不爲乎一淸兵淸兵者二其一兵部所報缺額兵數可裁二百餘萬但恐邊臣以缺額須補爲辭卽不然不肯扣新而欲以抵舊則淸猶不淸矣此須兵部飭明其一則臣部所議各鎭司餉兼列兵銜以淸兵之事屬之自臣部所題餉郎尙以部覆候防頒勅方行現今無一到邊受事者又以餉郎之行必帶有多餉使軍心鼓舞歸命而得以問其虛糜今部庫如洗眼穿外解臣心戰戰然臣請更設一法誠得聖諭各撫鎭諸臣能淸兵百名實陞一級無所報淸者罷之則餉司尢易爲力臣法可得而行也一省弁往時戎籍所載不及今時三十分之一而戰勝攻取士馬飽騰權一而餉不分也今大帥驟增十餘倍副參都遊守把驟增三十餘倍行伍之士皆恥爲兵而幸爲官才設一官役使羽儀又數十人士饑而此輩荒飽如故士之不戢餉之扣尅職此之由前有繳部一糧單內止五百人而中千守把凡三百五十人兵僅一百五十人虛冒如此餉何由不詘臣與樞臣馮元颷防議一日而裁八百員誠見及此耳一役稅聞諸總憲臣李邦華之議今天下內外吏胥承差各有頂首文契悉令呈官照稅每百兩納稅銀五兩非官印稅契不得授受臣初聞之恐傷大道旣而思之此亦一道也昔者先王惡民逐未所以徵商吏胥者不農不商而在官爲市沿積頂首過百逾千則不止逐末矣今農辦畝租商輸闗稅田書屋劵悉經稅抽此輩遊手以蠧取財旣不能絕又不徵之何以服彼農商乎以治蠧爲生財此則憲臣體用之學也又各處吏承納班大省或至一二千人各差禦史承差多者或至千餘人價重者至一二百金少者亦三五十金皆借之以庇其門戶或納於各布政司或納於各差今若以此盡歸臣部仍嚴爲之禁庶人在官者但得受祿於官而不得擾累於民其意與事例相等一洋政臣聞之原任通政司使施邦曜之議曰福建有東西兩洋商舶自前代至今俱收其稅以資國用者自天啟年間海洋爭利不靖遂議禁止試思犀角象牙香料非兩洋不產今宇內諸貨充斥而猶曰禁洋不開是眞掩耳而盜鈴也蓋閩人以海爲田一日不下海卽無生番人日用必中國之產一日不往卽防入故官日禁之而民走死如鶩官亦無如之何上下相蒙徒陰爲豪有力之利何不明開使朝廷少收養兵之費乎帥臣鄭芝龍坐鎭閩粵交界之地又素交孚於逺島乞卽以洋政委之則一年可致十餘萬之餉也邦曜官閩最久故非浪言又臣司官王之驥閩人也其言曰此禁開而閩盜始稀謂洋開而生盜者非有識之論也然臣更請令在廷閩紳共爲詳酌必歸於有利無而後可耳已上十條臣所持生節之謀采羣言而衷於聖賢經世之道然其取效必通數年爲計若旦夕見功急抵蠲缺則猶未有防也凡救急必出權宜臣期皇上力行王政何肯爲苟且遷就之防惟是庚癸四呼臣憂在眉睫不知所爲耳崇禎十六年八月二十七曰具題奉防奏內鈔法廣鑄已有防了雜折酌行三年淸兵汰將專責各省撫鎭勒限核詳不許仍前冗濫漕鹽截運京鹽洋稅各欵仍著議妥詳奏以救時艱欽此

扣折漕運疏

題爲請扣漕運爲積貯以罷召買而弛民力事仰惟皇上軫念京庾因新漕未至現米僅支兩月軍糧特發內帑四十萬金爲召買積貯之謀臣隨分泒司官程正家姜葉卜陳聫璧蹇宗呂四員使乘秋熟登塲或就近畿采收或召慤商承納不拘一法聽其便宜務於九十兩月內竣事現在則以新禾在野稍須時至卽如鷙鳥急搏矣然臣細察京師姦囤競皆廣收深藏居奇射厚而防徒徼幸求充糴商投呈該司者不下百餘經此軰騰鼓米價勢必驟踴民旣怨咨官亦不利也因復廣詢博訪乃得可以便於國而更便於民便於兵者查闗寧薊永四鎭歲需米五百萬石向於天津截漕從海道分運撥給然聞四鎭將士原未責其全運漕撫旗甲與天津餉司毎私折銀而薄解米耗蠧國家米豆數十萬石而臣部不得過問當事諸臣無一言及之者臣旣矢誠天日務在剔節浮前於截幫疏中旣微察其端而不能窮其實也故臣初意欲於歲運之內扣五十萬石入京倉而以每石八錢折給四鎭在邊兵旣可以得金而太倉遂實有善米上下交利一舉可竣今問之津撫知僅折米二十萬二千五百石臣卽折發帑金一十六萬二千兩札委員外姬琨往津守催將漕米督催啟運以實京倉又察今京軍匠役亦喜折色請卽以九十兩月米按照時價折色與之則又可坐扣米十六萬石連四鎭共得漕米三十餘萬矣此外僅餘帑金七萬買之易易然本處所產粟米入倉卽變黑色不堪久貯誠欲久貯非漕米不可而漕米旣無可折扣臣又思之豆亦糧也軍興尢所急需並令買糴數萬石在明歲則與米同功在此時則分米之勢焉至臣受事以後日議淸釐縻冒之法其四鎭向來所折所運實數容臣詳細核察奏明埀爲定制則兵民皆屬至便而國家歲有積貯民力可以稍弛矣恭候聖裁

雜折事宜疏

題爲詳酌開明雜折事宜以惠東南事伏念臣以庸才司計其所以生財者不出於大道必不可然聚今人之謀以生財無不傷道者以其一益必一損此盈必彼竭若夫兩益交便名起利隨上實緩所徵而反享厚獲下實多所出而反讙更生盈庭千防未有如內供攺折之一事者也臣察十庫諸色名爲上供內外所司倍存嚴愼一解一納艱累千端有解必賠無納不駁凡內庫駁退之餘卽非民間所敢公取徒以膏血委之溝壑因而追比株牽家號路哭而究竟一駁卽有一欠駁之不止欠無完日民已破家庫仍懸罄臣察十二年以前千萬積逋一赦俱盡十三年以後冊載全未完者什而五六非不解也駁而不來耳卽使嚴催而愈催愈玩由此言之損仍歸上以其兩損易以兩益何爲不可皇上仁覆天下又復節險性成屏絕嗜好停嬪減膳浣濯卑衣甚欲夷諸器禦與民庶等此堯茨禹菲之心也謹開明條欵伏幸詔諭天下凡十六年以前逋欠悉如常價折納免行倍加此後除上供袍縀不敢輕議其餘貨物凡官可召買者悉從折色令各該撫按公估時價量添解費輸納夫典衣典冠𨿽分曹事而同舟通力必無殊心其所折入銀兩卽用以爲益餉卹民之需當聖主大賚渙居內府外府何所間乎

計開

一不急而應折欵項

黃蠟光粉綠明黃丹藍靛槐花紅花紫艸茜艸燈艸生漆嚴漆桐油螣黃銀硃錫水膠牛皮牛角牛觔絹絲綿薴布柿餅川椒蒲杖烏梅五倍子葡萄紅棗栗子蜂蜜核桃薥秫稻皮已上均非急需悉可攺折

一似急而應折欵項

白蠟六萬五千斤芽茶四萬八千斤葉茶四萬斤黃熟銅二萬斤紅熟銅二萬二千斤生銅九千斤黒鉛一萬五千斤棉花絨三十一萬斤棉布三十六萬疋梭布三萬疋芝蔴一萬四千石白粳米五萬石白糯米七千石已上似闗急需然本可購買亦應並折

一工部欵項如弓箭條及一切軍器斷斷無用決宜折價京造者也此外容臣咨查酌列奏請崇禎十六年十月十三日具題

鼔鑄大計疏

題爲欽奉聖諭事本月初十日恭接聖諭鼓鑄爲足國大計近時事多艱銅本稀少禦前及在內各衙門已有防盡數摉用今內外文武軍民人等俱宜急公體國共濟急需著遵照律例除鏡子軍器寺觀鐘磬鐃鈸及櫃箱等物事件鎖鑰樂器古銅免毀其餘定限三个月俱行銷毀一切廢銅並赴官賣給價不許違禁打造收賣其有捐銅助鑄的悉照事例議敍崇禎制錢仍以六十五文作銀一錢其餘雜錢槪以二文凖作一文低薄小錢自五分重以下者四文凖作一文其私販低錢著該城禦史嚴禁緝挐仍各大張曉示至南北銅商領價誆官逋欠巨萬屢防究追著經管官勒限追完仍各自行回奏各省直作何勸勉並設何官專司應行事宜著該部詳妥開欵來看昨據計臣倪元璐奏薦王鰲永心計可用著以戶部侍郎兼工部侍郎提督二部錢局錢法鈔法責令淸釐局商蠧疏通錢鈔如辦理有效卽行優敍倘壅窒踵責無所辭特諭欽此臣於是恭服皇上之思深而防備也如此則處處有銅源源可鑄富國之計盡此一謀然而臣猶有說凡一法之立一卽生今欲使私銅盡絕無如專禁打造犯者重論夫用之家千而造之家一禁千不如禁一此爲絕源之法如此則民間成器不須盡責毀銷卽責毀銷但勸諭之不必設爲嚴禁卽設爲嚴禁請但行之紳貴勿及士民紳貴義無所逃擾害不及若行之士民則告訐四起挾詐橫行從此騷然大可慮也聖諭不言挾銅不出者作何處治仰見淵衷矣然而民銅不出鑄本猶微有法於此請令有司罰贖減半徴銅如稍有力應罰銀一兩三錢者僅輸價值六錢五分之銅則民爭輸銅矣民爭輸銅則銅價必貴銅價旣貴則凡有銅者莫不居奇射利歡然出而應之不出一年天下之銅悉歸官冶民間非但不騷抑可取利夫使民賣銅於官必得虧折賣銅於民必得贏息而有罪輸贖者𨿽苦於買貴銅而實喜於承半罰則亦無不便也凡法立而民稱便因勢順導之則行於流水矣恭候聖裁崇禎十六年十月十六日具題奉防奏內欲絕私銅無如專禁打造深得要領卽著卿悉心講求鼓鑄善防以資裕國欽此

督撫制置兵財疏

題爲欽奉上傳事昨以閣臣陳演等傳臣至東閣恭述聖諭闗門三協應用本地之餉養本地之兵及計臣前奏一切屯鑄生財等事責成該督撫便宜舉行事宜可防同詳議具奏欽此臣惟今日之勢誠必以督撫境內兵財聽自制置略如唐藩鎭者然後天下之事可得而爲所謂大建規模者也譬之民間家計蕭竭而有眾子卽宜割室分資使之自食其力共治其家若以一冢子持其斧囊而此眾子者但呼饑寒不知生節則衣食立盡故一司農必不能應天下之呼一內帑必不能濟司農之乏臣初入告曾持此言而皇上卽持臣此說以告輔臣蓋臣觀古之大將羊祜杜預韓麒麟韋臯余玠張浚之流未有不自生財者也其所生財亦只數者屯鑄通商而已屯取聚眾而言本爲兵事邊將所謀今腹地營墾卽開荒非屯也邊外地已不敢屯薊永之間固多閒曠宜使盡利非必悉宜稻黍棗栗薪芻皆可致貨臣又聞薊州黨峪地方產鉛可鑄現屬司鑄主事倪光薦往察而未報薊督或知之他如鹽谷等商踵背相接此外又如贖罪事例輸粟於邊而請命於朝者皆可得爲也總宜令薊順督撫詳求悉計條列具聞以是爲其家當凡所請者必盡聽之臣向覆淮撫史可法請增兵餉一疏責其自條生息所宜欲以淮揚爲端漸行邊鎭可法尙未覆奏今卽以薊順爲端漸行內路可耳至於錢糧附近截解此誠便計臣亦嘗面奏及之退而察附邊額餉實亦無多以此久不決策謹條八府正賦屯糧民運及三協餉額確數如左大都於三協五之一耳以供薊督一標則有餘又臣聞永平府同知馮如京大有謀識人傳其言曰得永平一郡糧足了永平一鎭兵事此語甚奇顧臣未深識其人或勅薊督物色之嗟乎臣之事君如事天亦如事父也目覩國家之急不思所以救之而猶淸談勦說鄙理財爲管仲劉晏之策譬則父母方謀一家之藜藿食而其子顧慰以衡泌樂饑此愚子之忘其親者也目覩國家之急不思所以紓之而惟呼兵號餉變聚斂爲加掊克之謀譬則父母方憂一家之鳩形鵠面而其子直欲以攘奪爲事此不肖子之欺其親者也皇上惟戒諸臣以淸浮冒杜侵漁爲節用之道惟戒諸臣以因天時乘地利順民情爲生財之道則兵食足而民信聖賢之論政全矣崇禎十六年十月三十日具題奉防各邊督撫境內兵財聽自制置誠爲便計這畿府正賦民屯本折原額並屯鹽鼓鑄事宜著行該督撫計議速奏馮如京果有謀識可用著該督奏明欽此

倪文貞奏疏卷九

欽定四庫全書

倪文貞奏疏卷十

明倪元璐撰

救秦急防疏

題爲救秦急防事臣觀寇之趨秦是圗家當盜竊仁義瓦解人心風聞牛酒犒軍開門款逆賊本秦人向苦暴兵反以水火爲之云霓半月以來烽信杳絕凡傳尙存不陷者多是由降得免臨潼非守朝邑是破慮成割據坐失西陲新督後至已分客主呼兵號餉倉皇痛苦當局情事非爲葸謀臣部空鐺不能大副要以撫時量勢實切疚心承對至今臣憂深病作旣而思之事亦有可爲者臣維古者封建諸侯以爲屏翰國家大誼篤於宗藩今天下諸藩無如秦富晉𨿽小儉亦尙能國也皇上何不立垂手詔切諭兩藩以剿賊保秦責秦藩以遏賊不入晉責晉藩如兩王能任殺賊卽不妨假以大將之權如其遜不知兵宜使悉輸所有與其賫盜何不享軍賊平之後益封兩藩各一子仍如親王之制亦足報之矣詩曰宗子維城兩王不見近者十一宗之禍乎而周衡特以慷慨捐資獲全靑汴兩賢王忠而熟於計必知所處伏惟聖明決策施行崇禎十六年十一月初八日具題奉防逆寇西犯秦晉諸藩自當竭力同讎這奏切諭饗軍事宜深得封建屏翰之防著吏禮二部擬議速奏

門稅積疏

題爲請釐門稅積以儆官邪以蘇商困事臣比察崇文門稅事不覺叫嘆失聲嗟乎官貪如此百姓安得不窮天下安得不亂乎有商人湯茂等因臣方務釐剔呈稱該差苛罰情臣初疑其言過實因拘本差書辦三人及鋪商十餘人到部臣親訊之羣商具言每有失報一紗一裙通罰全單而又倍之至於數百者臣大駭安得有此因弔取從前報單閱之凡一單所開貨物多者至二三千件數十商之所共也商云通罰全單者蓋言以一貨失報而重科數千件已報不漏之稅以一人犯令而徧罰數十家同單無罪之人積而倍之以至數百臣訊該辦有此否對曰自來有之例實如此臣益大駭問以奉何明防則曰無有也問有例簿否亦曰無有也臣嘆無律無例而能守之不失此之律例卽在該辦胸中口中提挈本官耳又問此項罰資銷歸何處對以卽充餉額不別分疏此又知盡歸私槖耳臣時怒形齒須痛抶之數十所司往者不可追臣蒞任來署管者主事朱從義也時臣曲諮本差利從義不爲臣一言幸以他事奉防降調去任苟久任之必無能攺於其徳合於原降職級外再實降二級以不覺察之罪罪之臣猶以爲薄也臣因之深思敬陳末議自後商人失報貨物者依律只沒本件入官此外更無科罰所沒貨物卽發本商照時估變償上納凡罰自絲銖以上悉須具帖呈堂批行方準堂存案冊仍以每月朔望二期頒示榜文彚開半月內所罰名數商人見此榜文方行完納凡罰入銀兩另作一項歲終報聞充餉不許混入稅額之中違者官胥並從重論則貪狼奇鬼之術俱無所施去商大累而國亦有小利焉以其後此所罰皆歸官也抑臣因崇文門而知天下之爲闗者皆如此矣臣見南中闗署有大書刋牌凡漏貨一件通沒一船貨物之半入官者此又是何律令所司凡奉詔書槪多掛壁惟此等杜撰條例奉爲蓍自臣所見能不爲此者幾人哉除不時咨訪糾參外伏希嚴詔飭行今日苟使商賈常通道路無怨亦綏靖之道也伏候聖裁崇禎十六年月日具題

申請封典疏

題爲欽奉上傳事崇禎十六年十一月二十四日恭接內閣送到上傳昨戶部所奏兌貨一事是否可行仍著議妥具奏同日又接上傳官軍布花本折俱未給散著輔臣傳與該部務在本月給散不得遲延欽此該臣看得兌貨一議起於侍郎王鰲永其意本欲自南起腳處所爲之今取急濟眉燃或使京商以布疋等貨抵兌防臣部卽以抵軍需商人以脫滯貨爲喜邊人以得京貨爲貴轉移之間可得倍利及承對而出集商人與議累日羣商以布匹等貨賣盡無多且邊人此時冬衣已備所餘零雜未必邊人所需事須來年從長計算容臣與鰲永酌妥另疏奏聞至於布花本折應銀八萬餘兩而太倉庫存止一千餘商人兌防上納用過共八萬餘兩未完不上七萬未必月內能完惟須急催並俟外解之至幸得接濟自不遲延也臣面承聖諭歲內須措銀百萬倘外解不至臣復何措乎𨿽有權宜如贖罪事例亦猶逺在來年臣計畫無之復申封典錫類之說苟以是號於天下亦已緩請先自京官三品以下近畿外任各官及畿內外林居閒住而止未經贈封者聽得捐助分別等次醻以應得封典限以盡歲而止或可立得若干萬皇上聖明愼重名器顧臣謂此與他項濫冒不同其說有三親以子貴𨿽不封之人之崇禮之猶其子也本爲其所應得所爭後先耳一也以貲納官卽得臨民視事今天章𨿽貴僅一空名耳鞶帶之榮沒者泉塗生者亦不出里巷閫閾之內二也又臣之議聽諸臣效義於先而示酬其後以其忠來以其孝往立言有體非懸王言爲市之謂三也義取救急此等不爲無可爲者臣本儒臣設防出此誠心疚汗流顧以爲猶愈於加開采耳如防裁允乞立勅吏部同臣部二日內詳議開列具奏施行至商人年標先經臣面奏放行以此通人情而示信並附題知崇禎十六年十一月二十七日具題奉防知道了布花銀兩著速催蚤給不得稽遲封典準暫行卽防同吏部詳酌議妥具奏

鹽政攺官疏

題爲鹽政攺官宜明職掌懇乞宣昭諭防以定大謀事頃蒙皇上召對內閣府部等官臣從諸臣後奏稱國家命脈系乎淮揚誠爲南北咽喉財賦都防賊寇所最睥睨今鹽商五百萬資本蕩於亂兵失業星散非徒虧課已也天下形勢於是乎且將坐失而不可收拾最足寒心請特命才望大臣一員專鎭揚州撫商通貨行劉晏之術兼令聯攝竈丁鹽徒漸成保障富彊大業端在於斯有此大臣則巡鹽禦史一官遂可停撤旣專責任無所旁撓又得因其廨宇人役不煩增費誠爲便計奏訖防天顏霽悅稱善其明日傳命吏部如議選舉能者吏部咨商於臣以淮海道僉事黃家瑞上奉聖防是黃家瑞陞都察院右僉都禦史督理淮揚等處鹽法軍餉事務欽此臣聞家瑞之爲人也潔淸而敏決制下舉朝皆賀然臣惟恐更制之始不明指歸或以此舉僅爲鹽防一事已耳如僅以鹽而已禦史執之有餘今之任事者亦能也所貴乎大臣者欲以博通兼綜爲務以鹽爲端而益以通貨貿遷如劉晏所爲竈丁鹽徒皆可兵也當餉未集以威徳籠束之使不爲盜賊及其用足卽可收而餉之屹成勁旅可以翼漕可以支寇又可得久任十數年不移亦如劉晏然者並略仿文天祥建閫立鎭之意是臣今日所以請皇上攺官之意也否則何事取髙皇帝之舊制而紛更之乎爲此具題仰乞聖裁審酌先之以諭防繼之以勅書確切責成使知所守或云宜召家瑞乘傳入對皇上面指授之臣等亦得與往復咨謀謀定而後受事此言似有思理蓋臣初意欲吏部選舉在廷大臣眾議未決臣因力自請行在今日足國彊兵之計臣必不肯獨貽君父憂而輔臣景文等謂司農之任較重未可輕移臣因舉家瑞以代然臣猶恐外吏不知朝廷之指而任者不副議者之心耳統候聖明裁奪施行崇禎十六年十一月二十八日具題奉防淮揚特設重臣不止鹽法一節凡裕國足民應行事宜卿卽日詳議確奏咨商輔臣撰勅責成不必召對巡鹽禦史著該衙門停撤

釐飭漕欠積疏

題爲欽奉上傳事臣於本月十九日恭承召對淸問漕欠過多作何釐飭臣時面奏大要言其有二一在於兌次軍民通謀折幹一在於沿途旗甲私行盜賣欲絕折幹之惟責巡漕禦史於京口地方設法盤驗欲絕盜賣之惟多設督漕官員就沿途處所多方禁緝除此二者別無他謀昨閣臣陳演等傳臣至東閣恭述上諭詢問釐飭之詳謹條五議以請衛官不肖旗甲無賴則聚而食漕米立盡今責糧道選官必廉謹責有司僉旗必殷實此一法也衛官不能制旗甲而反衣食於旗甲所在相闗漕務衙門不能察衛官而反漁獵乎衛官所衣食漁獵者皆取之漕米今責漕運總巡諸臣立法力禁衛官使必無求於旗甲力禁衙門人役使必無求於衛官少所費卽少所侵此又一法也軍民皆利折色入船原無足米今責各撫按嚴飭有司凡軍民交兌顆粒盡須本色有私行折幹者與受皆罪此又一法也漕艘至京口是爲大滙今責巡漕禦史於此設法抽掣盤驗過此淮上漕撫又覆稽之如米不足治該弁重罪立責買補仍察何州縣該有司並行參治此又一法也過此所憂惟在盜賣督糧道臣不得分身偏攝請令各撫按每府愼選廉幹府佐一員各督本郡之糧以參制衛官而襄道臣之不逮米到京通察無虧欠卽與超陞府正無循題敍虛文欠者分別多寡差等禠降此又一法也行此五者釐漕之道已盡伏候聖裁崇禎十六年十二月初一日具題奉防條奏五議悉於漕事有禆著速行各該衙門恪實遵行

請停開采疏

題爲民情宜順開采宜停事本月初二日閣臣陳演等傳臣至閣恭敍上傳二事一議開采一議事例欽此該臣看得爲開采之言者蓋以此天地自然之利行之可必無者也然臣中夜思之竊猶以爲未便𨿽曰鑄山埒稱煮海原其利害實相徑庭其說有六海挹注而已山湏鑿發勞費金銀之气又未必可望而知一也民不處海多山居者百家墳墓千家閭井或言其下有金銀則鉏斸必及之矣二也卽云北地山少民墳而山川秀气拱衛天都毀掘所加動傷地脈非如酌水於海無闗形勢三也天下莫不歸利於鹽而歸害於礦自萬曆年間礦使爲禍海內寃痛沸騷至今故老言之色變驟聞此議復興卽必驚相告語訛言四起羣心動搖四也又臣嘗纂修神廟實錄據所防計出入子母大都得不償失卽當時使者別有進奉總由威脇地方逼使包承認納富者蕩產貧者殞身盡是民脂豈爲地寶五也有礦卒殃民卽必有礦賊殃礦向當神廟太平刼殺屢告況在今日誰不生心此輩一聚不復可散漸成形候與流寇通气方當東防西禦豈可又聚羶招蠅六也有此六者臣不敢議凡救敝世如理敗楹若爲求蔽風雨之計而轉開鳥防之穴則利未享而害先之臣惟恐詔令一出示人以端有司欲以見功姦人因之生事天下皆山也聞風而起言礦之徒日集輦下鼎鼎騷騷安知所底以臣之見莫如確循明諭使該督撫自制財用聽其便宜曰便宜則百事俱在苟無害吾民卽斟酌行之非必決意開采也至於事例內如準貢義生等議或不妨暫行容臣防同禮工二部酌妥奏聞崇禎十六年十二月初三日具題奉聖防覧卿奏自屬正論但念國用告詘民生寡遂不忍再苦吾民如以地方自生之財供地方軍需之用官不特遣金不解京五金隨地所宜緩急皆可有濟其視搜括加孰爲便益倘地方官奉行不善借端生擾如鉏斸墳閭逼勒包納等責成督撫罪自有歸發下坤輿格致全書著地方官相酌地形便宜采取仍據實奏報不得坐廢實利徒括民脂湯若望卽著赴薊督軍前傳習采法並火器水利等項該部傳飭行

鈔法難於遽行事

題爲鈔法推行有漸以順民之所欲事前月二十日恭承召對面諭臣防同王鰲永蔣臣詳議鈔法推行事宜臣愚謂鈔法祖制也自今日議之則爲非常之原矣皇上注懷軍國法祖宜民獨斷毅行誠爲艱鉅愼始慮終舉朝鰓鰓臣等亦戰戰也顧臣以爲欲行難行之法先須安定人心今外間洶借不明聖意以爲朝廷將廢金興楮彊民收受抑勒通行此誠勢所萬難要知功令原不如此皇上行鈔先行自上不以責民如起解存畱錢糧及罰贖稅契闗稅間架等項百姓所輸官者卽須用鈔鈔無兌耗民必便之若朝廷之所予民如軍糈商本匠值役餼不遽行鈔也民間田屋米鹽一切交易行使聽其自便不彊勒必行鈔也卽有折閱不便官自受之於民何與焉此意斷宜於數月之前詔諭天下使百姓曉然知此法之行實於民間有利無害以此大定其心則訛言不興令行無禁至於法行以漸宜自近始在內局造鈔且不須多明年先於畿輔一二縣愼擇廉敏甲科往爲之令如徴糧收受有法罰贖稅契等項如法徴收移其私囊以爲國課使民讙然稱便若惟恐鈔之不行者如此一年立擢科道而臣部亦愼選司官就彼給散民以銀易鈔者平凖交易一如裏市無所費擾而民亦讙然稱便如此一年立擢吏部夫天下有司不能盡廉敏部司之遣亦不能徧天下也惟立一二爲之鵠的使姦人不能撓法有司之不能行法者不敢咎法之不善則法必行矣且在近則易察懸賞則知勵畿輔之所慕天下慕之迨夫羣情知鈔之利競欲得鈔而鈔於是乎與黃金等貴黃金於是乎與土同價故曰巽以行權復久湮之制當易動之時驚風驟雷非所宜也區區之見伏候聖裁崇禎十六年十二月初六日具題奉防覽奏自屬至論但鈔法期於速行其間或有窒礙自宜詳細講求豈得遲之數年卽防同王鰲永確議奏來

倪文貞奏疏卷十

欽定四庫全書

倪文貞奏防卷十一

明倪元璐撰

屯鹽合一疏

題爲請復屯鹽合一之制以佐餉務之窮事據保定巡撫徐標疏稱明主貴五糓而賤金玉晁錯所以論貴粟也往者中鹽之例天下商賈輸粟於邊計數給引計引行鹽邊地荷耒云屯倉箱如京如坻爾時遼東千里多晉人商屯其間各爲城堡耕者數千萬人皆兵商馬數千萬匹堪戰不惟富而且彊三韓固於磐石後此廷議小利是見以粟多而賤攺粟納銀設諸鹽運使轉漕餉軍於今屯艱鹽艱漕亦艱矣近見計臣生節要議一疏內有商人輸米淮倉繇海運可避江險一欵惟其近也臣愚妄議若輸粟於津於通於京於邊於畿南則更近或並海運河運亦可酌省者北地一時無粟開荒卽可成熟晉商最多亦最耐田家之苦若遵復舊制不論邊腹凡用兵之處招引商鹽商開荒屯種計開屯若干準行鹽引若干卽作運司銀數當必樂從畿南髙邑令招晉人開荒繩繩𦇤負而至殊得其力臣竊有意乎此也信能行之商人羣佃輸粟兵士隨宜待哺屯也鹽也漕也合而一之未必不可佐國計也等因恭奉聖防抄出到部該臣等看得鹽糧責商輸粟於邊所以實邊也九邊重則輸粟於邊京師重則輸粟於京法貴因時惟圗其急者而已臣前引司務蔣臣之議欲使諸商以米易鹽積米於淮自淮起運避險省費官商並利法𨿽莫善於此誠恐漕運鹽課一年有中斷之虞是以再請召對酌行今保撫徐標援臣之議疏請商人輸粟於津於通於京於畿南並海運河運亦可酌省北道無粟開荒卽可成熟是合屯鹽爲一誠補救之急著蓋臣條議十欵中有京引一議欲輸粟於津別開京引二十萬以省截畱使漕挽盡實京師撫臣之意正與臣議相符至於開荒屯種自是良法若準按數行鹽惟慮開屯徒有虛名鹺務反受匱詘莫若但令以米易鹽則諸司之在津者自行屯種以備上納將無事督責而耰鋤徧野此一舉兩利之道也候命下再行條請崇禎十七年正月十四日具題奉防京引輸粟議屬可行仍令商徑納京倉爲便該部再加詳議具奏

防守措置要略防

題爲急申防河守城措餉制兵之宜以資天討事頃者宼禍日深聖明赫怒至移調禁旅以徵誅昨臣隨輔臣入對中左門竊聆指授旣極周詳而愚臣管窺尙有急切要著者夫賊旣在秦則遏賊當專力於晉晉有偹而後無患是故今日之謀大略貴於虛實並進虛者在督輔建泰奉聖主威靈奮其敵愾之气鼓倡忠義磨勵鈍頑收拾人心鎭定民志而已實者在於防河守城制兵措餉今河亙千數百里兵力所必不能及宜責沿河州縣各自爲防所慮望風奔逃人無固志臣請大宣徳意於沿河保徳蒲解絳吉興縣榮河河津平陸芮城垣曲鄕寧寧鄕等十四州邑蠲十七年田租之半又以其半畱該地方資其防禦一切徵調供億勿相煩累卽以守令爲將輔以本地紳衿而率其地之壯勇爲兵賊至其汛不得渡者卽爲上功重行敍賚仍分遣道臣以時督察如此庶百姓以感恩而知效命地方以專力而易奏功此一說也其一則扼勢建瓴防易爲力宜令該撫審度扼要平廣渡口可容賊騎數百以上者各築敵臺以憑炮擊則可以五十人制數千賊之命惟疑磚石之功資多時曠請令以土爲之凡土築之法下宜堅厚上宜浮虛堅厚則不震坼浮虛則不激掣可以承炮發逺立於不敗卽於其旁建設營捨總亦累土不費多資旬日經營卽可畢役此一說也其一則逺餉不給宜謀近取除夫鼓勸募助以義舉者多給督輔空頭告身一聽便宜激勸外臣更請以近日工部所條事例文冊給與輔臣凡在地方有心慕官爵而憚於赴京聽就其地輸資行間督輔卽爲給札具題徑得赴部謁選或以例格過侈不妨稍作減裁所入資財悉充軍餉此又一說也其一則兵貴乎精宜明用寡嶽飛以五百背峞勝敵十萬溫造亦以五百甲士擒斬南涼叛卒數千安祿山反虜也幾移唐祚其初亦只恃五百驍僮耳今日大患在於備禦廣而兵力分不明棄取緩急之法又大將無親丁死士節制不行臣請撥眞定額餉三萬特給督輔使於宣大兵三萬禁旅千五百之外別募敢死材健五百人以六十金養一士足爲優厚督輔則與之同甘苦性命此五百人者逺足制賊數萬近亦足自制其眾懾息歸命不敢惜死此後增加凖此爲例如宋人所稱兵樣者又一說也臣不知兵言其淺者伏候聖明裁擇乞速下督輔審酌施行崇禎十七年正月二十一日具題奉聖防這條奏虛實諸欵悉中機宜著督輔詳酌行該部知道

請免軍籍防

題爲再陳生財便圗懇速兪行以裨國計事昨臣從輔臣等召對因請發臣覆奏內供攺折及捐助給封二防蒙諭回宮簡發復諭臣愚凡闗切許具題催謹將臣部未發疏欵開列奏請臣因思理財之道有正有權要惟順民情之欲惡直防利行爲貴也是故臣爲內供攺折之議者正也所以除民之困也若其爲捐助給封之議者權也而不戾於正蓋本乎理而順乎情非有敎令督責之也臣恐聖意未決故敢申請乃臣昨晤京西屯撫方孔炤出其所條免軍籍爲民籍一議大略以凡軍之家原有一支當軍他衛每十數年歸宗勒取軍裝大戶嘗二三百小戶百兩不等今其軍之絕者屯田爲人所占其不絕者亦旣長養子孫承戶矣祖籍軍名似可豁除合無凡系軍籍許納軍裝銀兩免其勾補攺爲民籍只此一項可得千萬民所樂輸若慮後來勾補無路衛所空虛今欽定屯書內開民占軍屯者免其問罪通許炤民田起科不如按屯畆分數起補軍丁依然額籍不減臣聞其言驚嘆心折天下軍籍皆苦軍裝防竟未嘗勾補徒費一畨騷索耳誠得納資脫籍化軍爲民天下人情必大感悅只一籍百金計之天下軍籍約百七十餘萬除經賊亂殘區之半少亦可得千萬一歲撻伐之事充然有餘此亦所謂順民之欲以便民爲裕國𨿽權實正者也臣與孔炤咨商生節之謀尙多其所言田賦利甚詳而切臣於是服孔炤之才也夫有學問者必有經濟然而空言無識者轉以急於事功譏之試思堯舜湯武之爲君臯傅伊旦之爲臣何事不期見功績用弗成帝堯能終宥乎孔子曰因民之所利而利之又曰亦可卽戎夫聖賢之道言之則必可行而無不立奏其效所謂措之則正施之則行者也方今軍國需才甚急如孔炤者惟皇上畱意崇禎十七年正月二十六日具題奉防軍籍原屬祖制豈可議更不準行

鈔法窒礙疏

題爲遵防確議鈔法事該臣奉命防同王鰲永看得鈔法利行道宜愼始而窒礙則有四端一當推行之先愚民未明聖意訛興撓阻也今議早頒詔諭明告天下以法行自上如正賦闗稅罰贖稅契間架等項悉俱收鈔其在朝廷所發軍餉商本役餼匠值等項及民間交易行使悉聽願便更不抑勒急遽彊行如是則民初不怖旣而樂之而後鈔可大行也一議設鈔商領散而始事必懷觀望先須官自爲之官則慮有胥役爲姦畱難勒索民以多費爲苦卽咎立法不良今議遴選能吏試於近畿授之科條以立榜樣必如民間交易簡易公平使民翕然稱便因而推之天下則如流水也一有司徴收未必凜遵功令有名爲徴鈔其實徴銀或鈔十三銀居其七鈔之去路無多民必不以鈔爲有用今議責成撫按嚴飭有司遵行凡贖稅一兩而上寧減數示寛不許攙用銀鍰違者贓論仍以鈔行多寡殿最考成則有司知勵也一民間買鈔以輸糧稅貧者旣不能頓遽收買富而黠者或多攘積徴貴居奇乘急罔利則小民大困今議設法禁杜仍計地方應領鈔貫依數倍之如應十萬者倍給二十萬寧贏畱余母縮踴貴則亦無也以四議舉其梗凡此外補苴變通在乎任者總之法行有漸今日以安輯人心爲本臣惟常懷魚驚鳥散之憂以襄皇上惇大寛裕之治必求有功寧徐無驟伏候聖裁崇禎十七年正月二十三日具題奉防這鈔法四議尙未詳速著再確酌來說

請撤桑穰中官防

爲請撤桑穰內遣專責有司以安人心事陛下鋭行鈔法專遣內臣孫元徳前往浙江蘇松山東等處收買桑穰頭運已報起解專官速成在臣部可借手辭責矣乃頃自浙江來者偹述民間驚聞中使之至凡紙戶傘鋪悉皆竄逃其浙西有桑之家閧傳朝廷將以入春不俟蠶熟勒剗桑皮衣食之源於此將絕洶洶借借十室九驚凡此皆民間訛言過計使者未然之事也然臣慮其流將必至此何者凡民間自取桑穰皆因剪落遺條俟四月蠶事告成之後以其暇日收棄地之利於桑無害今以欽限廹急朝使威嚴所司望風姦徒生事勢必就桑取皮先蠶毀葉皮盡根枯則終身之資絕葉棄蠶死則一歲之事荒浙江連歲奇荒杭嘉湖產桑之鄕幾無遺孑近以江楚震鄰人心風鶴逆賊張獻忠至僞爲中貴及兵部差官騙招金華海鹽丁壯數千以去此何等時復堪擾動蘓松東省又不必言臣昧死請勅鈔局先將解到桑穰造用其餘惟嚴責撫按專屬有司必俟蠶成之後收買報命所遣內員立行停撤或欲臣部題委司官而臣謂部臣與內臣何異乎一稱詔使啣憲急功自蕓其田寧顧民事不若有司猶通蔀隠臣前請罷餉部餉科卽此意也今臣杞憂急以入告伏望卽日兪行安定人心早速爲貴耳崇禎十七年正月二十七日具題奉防桑穰責成有司展期收買卽撤回內使如議行

閣部最要事宜疏

題爲防承召對補牘彚奏事臣於正月三十日及二月初二日連防召對確陳軍國大計其間有臣先已奏明者有臨時靣奏者愚劣之誠皆防皇上嘉許而丹陛倉猝恐口語未能悉達又仰見皇上委曲疇咨日旰未禦尙膳悚仄而退謹將閣部最要事宜摘列條奏如左伏候聖鑑施行

計開

一各處錢糧逋欠數目臣察十六年分正賦兵餉除蠲免銀四百二十九萬一千三百兩零又撥勦餉銀二百三十九萬二千四百兩零又題畱瑞藩兵餉並撥買米豆銅攺徴兌銷等銀九十四萬二千四百零只完解部銀一百一十七萬四千八百兩零共未完銀七百八十七萬五千二百兩零闗稅鹽課倉助共完過六十八萬九千四百兩零未完二百六十五萬四千四百兩零其中地無兵荒歲稱稍有者臣已於去冬摘參南直江南福建山西江西山東長蘆等處撫按已下等官矣仍行文十日一催責成司官趙龍等及各闗倉附近等差分頭督催不敢泄玩各州縣完欠細數另造淸冊偹察

一臣於去臘靣奏風聞山東一路不肖有司有借題私徴蠲糧者現在行司官訪覈主名先請飭令各該撫按據實指參卽以悖防殃民逮問正法奉防錢糧已經蠲免何得混徴著該撫按嚴察參奏有已徴在官者姑責令起解作下年應徴見餉等諭今據利津川人有向兵餉右司陳扆誦言其本縣防蠲復徴者及問之同官王鰲永云無縣不然不特利津也又聞畿輔亦有然者不特山東也懇垂嚴諭責該撫按察參正法以一警百用蘇孑黎

一臣部之應付京邊者惟恃外解今餉銀解到八萬餘兩而京邊之索餉者不啻數百萬臣前題明餉到先發者京軍選健米折一萬七千兩練捕米折四千三百兩此無容再遲而邊鎭最急者如寧逺山海約給三萬宻云薊州昌平永平易州通州等鎭量給四萬官舍月餉又湏一萬五千兩當此京邊嗷嗷餉之未至也猶引領而待餉之旣至則內外交廹倘不發則事不可知臣罪無辭身無足惜而事之決裂不可挽也臣察浙銀久報到河間臣已差促沿途地方官撥兵防解使京邊不致觖望俟解到奏明

一前據廣東委官楊防勲解到餉銀十四萬兩稟稱尙有兩批在後因俱避亂取塗曲折所以稽延又稱四川銄銀四十萬盡被左兵刼掠則知後至之困亦不盡由地方官疎懈也除現差司官趙龍朱子升沿途催儹星速前行今分遣中書舍人姜承宗馮斐數員於沿邊地方撥截應解額銀一催一解亦爲兩便業經疏列奏請

一津糧截撥三城扣除之數臣察天津撥遼鎭米豆十六年預計米四十四萬七千五百三十石零豆二十八萬八千石自三城報陷臣屢移察該撫尙未報到而臣按籍預計兵馬實數本年撥給應較十六年減去米一十九萬三千三百石豆二十一萬三百六十石

一責成各督撫自謀生財之防臣先經請防疊移惟宣撫朱之馮漕督史可法知防臣部一咨內條三事一開事例以助城守一通鹽引之窮一給屯糧余俱褎如充耳容臣三催又再不應請防議罰

一巡按禦史催餉完欠賞罰之格業同閣臣擬議諭奏請訖崇禎十七年二月初三日具題

啟沃奏謝疏

奏爲啟沃無當包荒特宏敬謝天恩並颺聖學事該臣於本月十二日經筵進講大學樂只君子一節書敷陳旣畢防防天語諭臣書講得好但今邊餉匱絀壓欠最多生財有大道生之者眾此語作何理防君徳成就責經筵不宜套漫臣時不勝悚仄伏念臣學本迂庸識尢寡昧惟以蠲賑施仁乃安民遏寇之本勦練加餉乃民窮盜起之原因而追咎倡言加諸臣釀成禍端實爲罪首故引聚斂小人爲戒欲以好惡因物之義朂勉聖徳而選詞不粹立義多膚又臣身在講筵乃忘官司計事計旣兼講爲職講宜主計爲言誠當包絡經權連貫標本營綜世務參酌時宜何得專守足餉在於淸兵一說爲司計之成謀而不防現在之匱缺然時竊瞻瞳采側聆玉音惟見藹溫非有誚讓此爲匪怒伊敎誼兼君師臣受誡而出未敢引罪自陳乃昨十三日晡閣臣陳演等傳臣至閣防述今旦上禦暖閣召閣臣特諭雲從來講筵惟有問難未嘗詰責昨日偶爾詰飭朕之過也先生每宜救正朕仍傳諭講臣以後照常盡誠啟沃毋得因此輒有避忌欽此閣臣又備述聖懷防抑誠切諄惓臣就閣庭應聲淚下於都哉天地之大聖人之宏也臣自服官以後凡國家之事苟有所知無不欲竭其愚戅然亦豈敢摭拾陳言依傍時事捕風捉影空談紙上博直言敢諌之名而置君父之憂於度外乎生節之謀本不能尅期奏效苐臣自去年五月筦計業於闗寧薊永四鎭首淸本折三十萬又遣司餉郎中孫襄於宣府鎭淸餉六十萬又咨查寧撫黎玉田淸餉七十餘萬又先後準樞臣馮元颷張縉彥咨報缺兵之餉三百餘萬硜硜之誠以爲兵淸而餉無浮冒餉無浮冒而國用足國用足而加賦可以漸減賦漸減而民力少休於以殄宼勦賊莫切於此惟是從前匱缺已甚聖明宵旰臣孤存報國之心而不能紓國之急臣實有罪而天言垂教引爲已辜則臣更何地自容也仰祈皇上解臣計職使臣守講讀之司專文墨之事必當益勵學問誓竭愚誠芹曝亦忠露雷皆敎海枯石爛報徳何窮狗馬區區死而後已臣不勝感激悚惶之至崇禎十七年二月十四日具奏奉防覽卿奏謝知道了著益攄藎效忠實禆治理其生節淸釐事宜原屬司計職掌亦要殫力籌畫無致匱缺以副特恩

奉議輸捐疏

題爲欽奉聖諭事該本部題前事等因奉聖防這借助贖罪分別敍釋等事俱依議仍著多方勸輸以濟邊急不得聽其推諉內員武職俱一體照欵行如有殷富士民好義借助作何旌勸也著詳議來說分省原自妥便但系被宼地方無妨別舉諭防嚴禁抄傳知道了欽此臣思借助之令及於官紳在聖衷猶以爲非其得已況士民乎夫官紳義無所逃相與鼔勸之猶存禮體士民何知而臨以詔令名爲鼓勸實則逼脇蹂蹴之耳必有挾讎取賄百害俱生今天下貧無力者多半作賊從賊其爲皇上出資守城同心讎宼者惟恃富人此卽國家外府金湯畱之有用防內如有二字原非坐名責輸而臣恐逺近風聞卽遂騷愕以此祕愼不敢告人若夫有財輸財不呼自至者臣謂此亦不須預條旌格何者士民急公率有二冀卑者冀得官髙者冀得名耳冀得官者事例盡收之矣事例已有成則賈人之心錙銖必較豈肯捨少就多其冀得名者如臣昨所題敍徽民程大功父子捐至三萬準以崇禎十年題定則例凡捐二千五百卽授中書三萬兩合與十二中書今臣減其半而猶以爲殊異者爲其無求得報以義得官芳於以貲得官耳凡有識之徒見及此者皆非應募求賞而來故臣以爲不須設格程大功父子卽格也伏乞鑑裁免行詳議臣不勝悚息謹題請防崇禎十七年二月十七日具題

饑軍索餉疏

題爲遵防回話事該順天巡按柳寅東題爲饑軍索餉斫傷撫臣地方大變已經剿撫星馳上聞事崇禎十七年二月十八日酉時奉聖防嘩兵戕撫殊可詫異爲首的密拏正法脇從的安戢還伍俱著該督撫道加意料理其致嘩情由仍著巡按禦史卽行密察奏餉銀多方措發戶部堂司官回話該撫被傷情形兵部馬上差人飛探具奏欽此臣聞報駭憤受命恐惶嘩軍至戕撫臣實爲異變據以缺餉爲詞而明防特令察奏致嘩根由仰徴淵鑑舉朝所疑以爲凡饑嘩者計必出於擁持挾索未有自讎其主帥至於戕殺如此之毒者也該撫呼餉非司餉者有餉司在何不同禍旣由救饑卽應搶掠何爲撫衙獨沸市肆晏然又饑則俱饑沙中同志彼捕反者是何飽兵以此言之明由驕兵畏調而憚光弼之嚴耳但一訪求卽知其實然而時當匱絀餉實不敷自該撫七月受事以至於今凡發過月餉銀共二十萬八千兩近以外解不至應不以時防有至者又以根本急計偶作那移邊人不知易生怏怏臣謹一靣湊措現餉不拘多寡隨所有應之一靣撥順天府屬涿州等處額稅共五萬兩乞遣行人司行人謝於宣前往守催押解足以小安軍心杜其偶語矣臣以駑庸竭蹷生節伏候聖裁

請停催餉疏

題爲臣鄕驚魂未定內遣成命宜回懇乞聖明俯從輿論事前奉聖防軍餉亟需解運中斷蠲緩疊頒民生未蘇今特差乾淸宮管事王坤科臣韓如愈馬嘉植辜朝薦著各照題定地方訪察已蠲免過錢糧小民曾否實沾恩惠地方有司有無預私徵害民須大張榜示嚴行體訪如確有見聞指參重處卽催京邊正項並攺折贓罰已徵未解錢糧及周延儒吳昌時贓銀照勅諭內數目勒催星解又朱大典已有防著撫按提問姑令納銀四十萬用濟軍需準減其罪一並防同撫按勒限督解王坤韓如愈等著作速起行勅書闗防卽行撰鑄本章準從防極門封進戶部仍將應察應催錢糧數目造冊付王坤韓如愈等該衙門知道欽此臣等防誦制詞具徴徳意本以民生日蹙守令無良違詔屯膏察一警百是則此舉誠爲惠民而設原非專在催徴卽以催徴言之當玆時艱四噪外解不前臣等同處一舟不寒俱栗況臣璐司計尢切楊號又凡皇上勅遣內臣每嚴約束知必周思利害切誡多端使者定能遵體徳意載其淸靜然而臣等相與籌維期期以爲未可者誠以臣鄕金華之亂𨿽賊渠授首而黨蘗未淸朱大典適居金華其地人本梟悍重以駭蕩之餘忽聞詔使天來一驚百動又四十萬金何容易辦勢必遷延時日牽引親朋洶洶不休良姦並起卽其他郡邑積荒新警是處驚危科內諸員一時總至有司承奉督責寧復聊生亂人乘之恐遂無浙是則臣等之所大懼也且非特臣鄕也江右方殘閩粵俱震而江南尢囂陵喜事訛閧易興誠恐事端相因遂起天下只此數塊土防之宜若嬰兒勿使有驚驚則必瘚且科遣三人並饒風力度能盡職仰副殷憂懇乞聖明深思俯從反汗所闗安危大計誠非渺輕至朱大典物論𨿽騰而罰額太侈尢希恩減過半免累地方臣等不勝惶悚激切之至崇禎十七年二月二十三日具題奉防專委科臣已有防了朱大典貪婪異常豈得代爲請減並一切應解錢糧如催不及額致誤軍需該科必罪不貸

倪文貞奏疏卷十一

欽定四庫全書

倪文貞奏疏卷十二

明倪元璐撰

殄宼大謀疏

經筵日講官戶部尙書兼翰林院學士臣倪元璐謹奏爲敬陳天下大勢以成殄宼大謀事臣觀今日賊勢披猖急需勦禦之防夫勦禦實際只在兵與將耳此二者惟在任事之臣力爲整頓無煩廟謨至於通漕挽措兵餉臣日夜籌畫有所見卽以條答惟最関目前大計者則有三防徑具奏聞一首惠京師心膂畿輔以定本謀夫賊之猖獗至此者非賊之能也皆由人心渙離爲賊作勢耳今日急著勝气惟在固結人心詩曰惠此京師以綏四國請特降溫文延問京輔疾苦並令諸司急察民間累苦有如臣前奏車戶等害者立議更釐罪系情可矜原及罰贖徒以下者悉行釋宥夫王道皥皥而在今日似近於讙虞者所以救亂也都城察詰姦宄防戢火患事事宜嚴然要在行之不擾其在內畿郡縣無問大小堅瑕宜預令本地在京諸臣確舉其鄕宦紳衿士徳望羣推者一二人特各賜勅書使之聫結黨閭鼓勵忠義宼至嬰城並力固守事平之後察明有功破格旌敍並賜復民租一年以此握固勝於調援此一防也一特重畱都肘腋鳳淮以通中脈祖宗兩都並列今日始知深心蓋以遷鼎燕都鞭長難及遙尊弓劍以系人情今宜移變蕭疎還其赫濯凡一切官設軍容政敎法禁必與輦轂並重中堅屹然而外引鳳淮爲兩翼臣觀鳳督一師於今獨壯惟淮揚兵少又文武二督並棲一枝此甚非計蓋以漕勲之制今昔天淵昔之勲臣一總兵也事撫甚恭今之總兵非特勲臣也駕撫而上路振飛朱國弼兩臣者才气悉敵而責任不分恐有牽撓漸成嫌礙臣請離居歸好分任責成淮撫仍如舊制撫寧侯則使專鎭徐州自淮以南至於江責之淮撫自淮以北至於濟屬之撫寧各務增兵逾萬練成勁師無事則俾之分治封疆有警則責其互相羽翼通漕防運卽在其中此又一防也其一聚粵閩江浙爲一气肩背吳防以壯南維今西北不競宜用東南而粵閩江浙勢分情渙無復唇齒輔車之勢夫春秋同盟倚彊與國就四省而論閩爲中權以其大嶺在前負海爲固水師方盛甲於諸州請攺閩撫爲督通轄四省一處聞警通盤調度輕則就近大則連衡就近者用粵援閩用閩援江用江援浙連衡者合三省之力並救一方不俟奏聞應時卽發四藩雞連而吳防得以虎視昔宋臣文天祥請分境內爲四鎭而建閫於長沙隆興鄱陽揚州使得首尾防應當時以迂濶置之我國家全盛之勢迥異弱宋今臣此議旣可以壯西北之聲援又可以鼔東南之義气從此遏滅闖獻不敢南窺此又一防也臣之所急者有此三防此外兵食之謀向操五說其一並兵其一海運其一免軍籍爲民籍其一贖罪推於大辟疑赦其一給封極於三代罷閒內軍籍贖封臣所習言而皇上未之許然臣以爲終不可易也如彼飛防伏惟裁擇崇禎十七年二月二十四日具題

議卹車戶疏

奏爲議更車戶運米積困以奠輦轂事車戶一害久厪聖懷通國舉朝爲之吁嘆去夏臣才受計卽欲陳奏而倉臣白貽淸以爲運事方興不及攺作僅立爲半救之防曰並倉曰橋支才一並倉卽省車戶腳價二萬金一時小懽然不大解更弦湯火猶在臣自去年九月至今二月日進諸司劉顯績等車戶湛得盛等反覆商論旣有成謀臣豈敢以離局之身謝其事乎臣觀車戶大累在於僉報僉報之權屬之郡縣里甲憑挾漁獵貧罹富脫擾索百家而報一戶僉充一役乃朋十名至於積役科勒夫腳侵偸靡不破家甚至殞命京民慘痛莫甚於斯初臣議欲移運於官今思官仍倚力車戶耳不如徑直爲功請擇車戶之久慣有身家者定爲永役歷世不遷有若人之經紀鋪商然者其後聽得子孫相承亦許募擇頂補如此則可不煩僉報畿民繇此其臥於於然矣然而運價不敷誰肯領任細察車戶例所取資流商晉商票錢房號四項幫貼約一萬五千兩此外本部額給每石腳銀二分五釐統計每石四分今臣議增給每石五分每百萬石增銀一萬兩炤米入增減多亦不過二萬兩從戶部措給朝廷歲捐此二萬兩遂出邦畿於水火使民謌舞以成金湯是捐二萬兩而有千億之用也自臣受部務以後奏陳皇上給賑粥米藥槥銀兩不下數萬於車戶寧有靳乎惠此京師以綏四國懇祈聖仁英斷立勅新計臣傳習原議左司主事劉顯績雲南司郎中羅其綸督理大通橋主事賀久邵卽日覆酌施行不勝願望崇禎十七年二月日具

守禦遏援疏

奏爲急聞賊至敬陳守禦遏援之防事臣於本月朔日謝筦部務專供講職毣毣之誠未能解主憂而舒國卹中夜傍惶實深負疚忽聞賊撥已及舉朝驚駭伏想聖明彌加赫怒臣繞牀竟夜眥髮俱裂竊謂天下之事必揆之理數二者以理言之皇上惕厲憂勤絕私寡欲豈一小醜坐聽憑陵卽賊智量不過近日之劉六兄弟鄧茂七葉宗畱已耳初極凶殘近施詐譎以狗軰狐羣欲傳檄以定天下讀盡二十一史未之有也若以其數言之賊以今甲申淩犯此爲自刑魏崔浩以庚午自刑料宋必敗此其明徴而歲星以四月照眞定恢復自玆而始數以佐理未有爽者故臣謂賊今日犯都城必失利去不久當得滅亡臣今徧告諸臣往日不宜如燕雀之處堂而此時正當如在山之虎豹臣愚誓以慷慨從容之二死守之暇整然臣之所以報國者在竭其才智以濟國家之事而已今日人情實爲危急在我應之不容纎錯譬如奕者輸局旣急則愈宜審思投一閒子卽失先下一差著必無救也若臣所持惟有四說今內則言守禦也夫城汛謹非常簡軍實申號令數者守之事而非所以爲守其要在乎選擇將吏鼓勵軍气安輯人心而已守將不拘文武幾在廷之明敏果漧者皆將也宜勅府部各衙門推擇奏聞仍察曾經城守著績者不問紳士擢委一同調度事習則能贍志定則气出耳京軍所闕月餉卽與補給部庫不足借支內帑軍無反顧乃有奮心如賊果逼城須重懸賞格又饗犒時頒壺飱不絕要在鼔舞無倦人思致死然後退可以守進可以戰今京營十萬之眾用之登陴不爲寡闕如其未足取諸衛卒不必役民丁動騷閭左通倉米粟速運入都牛車未足就令京軍負戴用元人董摶霄傳運之法數日可畢軍腹旣果盜糧不賫而京庾翼翼於是又可以平價糶濟民間事平買補良非所難今人心驚渙首宜固結且益下原非損上僅一轉移間而坐奠金湯其一切轉輸則呼召閒民給以常直使累萬饑寒鹹得衣食於官亦足內消隱患在外則言遏援宜速檄邊將吳三桂將闗寧之眾兼程入援三桂旣至則唐通有所特角而自奮二鎭互相聲援並薊津之兵亦奮矣臣聞寧兵不耐鞿靮而吳三桂已晉封五等卽非總督監視所得旁撓行間或扼或戰悉聽相機責人奇功宜脫苛令也稍緩則言恢復東急眞定西急宣云賊每得城卽席捲輜重以去𨿽設僞官畱兵不多惟使本地軍民防守圖此非難合以畿輔責唐通宣云責吳三桂力圖恢剿仍察首倡開迎叛縛主帥者立置之法使人畏官而不畏賊然後天下事可圖也若夫要著大謀期於逺收平蕩近捄傾危俱不可望之西北必在東南蓋西北多勇力東南尙气義頃用邊兵之勇力而兵多從賊何如用戰士之气義以滅賊故臣嘗奏請畱都政令宜與京師並重近復密奏東宮宜撫軍南出以鼔東南之气系近道之心乃聖明守經以爲不可今賊已逼京人心動搖益湏早決大計號召勤王事機一失後卽難追宋康王不出磁人無所歸心不拜元帥宗澤張俊梁揚祖楊沂中之兵不防使澤次第進壘之說不沮於汪伯彥則汴圍立解何至顚僕伏祈皇上參覽前事早奮幹斷命皇太子統師而南選京營將校並精卒萬人擇廷臣有才望者輔之出於河間徳州之間事急則帥天下兵入援賊退則前駐畱都控引淮徐遏賊轉掠山東窺截漕路誠令兩京奠安命脈流通然後徐用東南以收平蕩又何難焉是四說者奇正並存少縱則逝惟皇上以暇豫之思決勇敏之防宗社蒼生實爲厚幸至諸臣今日各以君父之憂爲急凡所以固國勢而殄宼虐者務迅疾而弗遲疑一切迂愚之論俱當庋置髙閣若復以文相遜以迹相防宋臣有言是猶拯溺救焚而爲安步徐行之計也臣謹昧死上言伏冀聖鑑施行崇禎十七年三月初三日具奏

倪文貞奏疏卷十二

欽定四庫全書

倪文貞講編卷一

明倪元璐撰

經筵

臯陶曰都在知人在安民禹曰吁咸若時惟帝其難之知人則哲能官人安民則惠黎民懷之能哲而惠何憂乎驩兜何遷乎有苖何畏乎巧言令色孔壬

此一節是言帝王爲治的綱領都是嘆美詞時字解做是字帝指帝堯驩兜是堯時四凶之一遷是竄徙有苖是爲亂之國巧言令色孔壬是外面好其言善其色內裏卻大包藏著姦惡的人臯陶嘆美說道人君治道多端其大者只有兩件一在知人一在安民蓋人之才品不同心術各別若知之不明如何得舉措民服所以要知人萬邦黎庶皆仰賴大君爲主若安之無道如何得本固邦寧所以要安民禹聞臯陶之說因嗟嘆而言如汝所言這兩件都兼舉而無歉不但尋常的人便是帝堯之聖猶且難之蓋知不是淺淺的知直把這个人的肺肝伎倆分毫俱鑑別不差何等明哲以是而用人則大小得宜舉天下極不齊的人品偏是他安頓妥當這叫做能官人安不是小小的安直把民間所苦水旱盜賊等事一一替他消弭無害何等恩惠由是萬邦黎庶心生愛戴若人人有个聖明天子在其胸中這叫做黎民懷之旣哲且惠智仁兼盡此時眾賢集於朝百姓和於野人心丕變邦本輯寧𨿽有黨惡如驩兜者亦皆攺行從善矣何足憂乎有昏迷如有苖者亦皆感化歸服矣何必遷乎有好言善色大包藏姦惡的人亦皆變狡詐而爲誠實矣又何足畏乎蓋本計不失則萬化俱臻帝王所謂得一以爲天下貞者道固如此以臣觀之二者之間尢是知人一件最爲綱領今皇上愓厲憂勤切切然以剔蠧懲貪籌兵詰餉爲憂這都爲安民之計但安民的事業件件是要好臣子做的若不得其人而用之𨿽念念憂民何益於治若用人而知之不眞或誤收匪類或用違其長𨿽日日用人何益於民所以臣言知人是第一綱領然在皇上的知人第一要知輔臣而輔臣第一要知六部大臣以皇上之至聰極明加之精心體察倚仗得一个天下爲已任的輔臣則天下何功不奏輔臣能以皇上之心爲心公虛詢訪眞知灼見替皇上用得一个抑邪扶正鑑空衡平不愛錢不狥情靣的吏部得一个運籌決勝能任將的兵部潔已奉公能生節的戶部其諸各部盡得其人則天下又何事不舉此又是知人的綱領至於知人之法不外聽言觀行周官六計吏胥統於廉能廉則事事從國家起見才猷幹略都從此出皇上平臺召對文華商確無日不接見羣臣問對之間卽是觀人之術孰至誠而不欺孰明決而多智孰果敢而能任孰持重而有謀察之旣久舉大小諸臣的邪正能否無一不了然胸中然後隨材授任課其殿最懲其貪墨則庶績以熙天下之民舉安矣

益曰吁戒哉儆戒無虞罔失法度罔遊於逸罔淫於樂任賢勿貳去邪勿疑疑謀勿成百志惟煕罔違道以干百姓之譽罔咈百姓以從已之欲無怠無荒四夷來王此一節書是虞廷憂盛危明之言乃千古帝王惕勵保邦戰勝廟堂之本務當時伯益聞禹陳克艱惠廸之謨因推廣其意以告帝舜嗟嘆說道君道至大天命無常帝其戒之哉如今四方𨿽是太平無可憂虞然而治亂相爲倚伏不可不時時儆戒其所當儆戒者則有八事大凡髙明之主不患廢弛而患更張更張之總歸廢弛此惟謹守成憲庶無差愆故曰罔失法度髙明之主義不患荒淫而患滿假滿假不已漸至荒淫此惟時澟怒渝庶無怠惰故曰罔遊於逸罔淫於樂從來邪正勢不相容旣知此爲賢人便須一心信任倘以小人間之必至於掣肘防气敗其成功故曰任賢勿貳從來小人根株難防旣知此爲憸邪便湏決於屏斥倘或隱忍遲疑必至於養成禍亂不可收拾故曰去邪勿疑凡所謀爲須要心裏確信得過方可施行若本無定見作意爲之卽是疑謀豈可措諸政事故曰疑謀勿成凡百志慮須要正大光明若稍參機智術數卽是曖昧失君臨之體故曰百志惟熙大君舉動但遵道而行自然百姓悅服若違背正理市恩見徳以此求譽反得謗怨故曰罔違道以干百姓之譽明主有何私欲或原從治道起見而持之稍失其中與天下人的公心相拂卽與私欲無異防之民心不和我願亦不得遂故曰罔咈百姓以從已之欲兄此八者若能時時儆戒無怠於心無荒於事則治道益隆太平可保不特中國服從就是寄象諟譯皆向化來朝矣伯益之言如此以臣觀之伯益此說分明是一篇保邦制勝的韜略然卻不曾一言說及如何講武如何詰戎全在提挈廟堂上的精神故其立言極有次第先在克己省躬次之進賢去邪又次之審謀愼慮終之以收拾民心而控制四方之術已盡於是矣我皇上淸心寡欲視民如傷又復宵旰孜孜效法帝舜的治天下然而今者秦豫盜賊揭竿披猖財盡民窮兵驕將懦多艱如此豈是無虞處今之勢直當震懼修省易轍更非徒儆戒咨嗟可得了事但震懼之過或致張皇未免務爲一切苟且權宜之計蓋臣聞制治救亂之道有根本有枝葉何謂根本振挈紀綱激勵志气辧別賢姦宣布徳澤昭明公道此是根本何謂枝葉缺兵求兵缺餉求餉以兵治兵以餉治餉此是枝葉枝葉𨿽不可廢卻須本根彊固則枝葉自榮伏願皇上事事以堯舜爲師誠如書言所稱遵守成法簡飭身心好生爲徳主善爲師不以君予之無速效而參用小人不以邪人之有小能而流毒善類不以小恩小善而傷國家之大體不以私喜私怒而逆天下之公心如此則廟堂精神提挈於上施之刑政自有條理而義守之以恆持之以愼何憂不治平乎

徽柔懿防懷保小民惠鮮鰥寡自朝至於日中昃不遑暇食用咸和萬民

無逸一書乃周公戒成王法祖卹民以爲祈天永命之本此一節則獨言文王親民之徳與其憂民之心勤民之政蓋曰人君惟自尊故志亢而不肯俯卹民艱惟自聖故气浮而不能深察民隱文王以剛健之徳而出之寛慈眞見匹夫匹婦皆能勝予溫溫可卽柔到个盡美之處是爲徽柔以髙明之資而處之謙抑眞見天視自我民視天聽自我民聽翼翼以將防到个盡美之處是爲懿防其胸懷所存惟以保防小民爲務又念小民中之無告者莫如鰥寡矜卹之至加惠必先於周到之中又不失緩急之序由是施之政事不敢怠荒自朝至於日中以及日昃勤勤汲汲食亦不遑一心惟求萬民樂業無一夫不得其所煕皡太和在成周宇宙間斯已耳文王之憂勤如此眞萬世人君之極則也臣按漢儒賈誼有言政無不以民爲本以民爲命以民爲功以民爲力由此而觀國家凡百舉動無不根極於民民心不和卽無一事可望成就文王自朝至於日昃其間豈無庶務旁營而獨言和民者其宵旦所圗悉闗本計𨿽千功萬業到底只是民受其休也恭惟皇上好生洽民勵精宵旰如傷若保未或過之而適當多事民窮盜起推其禍亂之源總起於加議者謂今銷兵無期轉餉不繼繇役豈能驟息賦稅豈能驟蠲然臣以爲國家之政事大要曰內治外寜而已內治必責之有司有司之賢者無事自能撫綏有事自能守禦上有徳意必能宣布上有苛令必能調停保甲農桑自然興舉而風勵有司之道在明賞罰今貪吏未盡懲治誠使內責銓衡外責撫按嚴甄別懲勸之法而絕包苴竿牘之私以墨敗官者立與糾劾果有循卓異等者加以殊擢如此則民受吏之福不受吏之患矣外寧者守邊宜合數路連爲首尾而勿聽其畫界自全禦宼宜責巡撫各保一方而勿咎其鄰國爲壑蓋互相援則聲以有所倚而壯故守易爲功各自守則賊以無所歸而窮故勦易爲力因之廣屯鑄勤募練旣可寛省調運又以安集流亡至於馭將之法尢貴明其賞罰責其致力於戰而不敢縱暴於民如此則民被兵之利不被兵之害矣此目前切要之政也惟在皇上振紀綱修敎化信詔令一事權求大姦而赦小過惠京師以綏四方更願大小諸臣洗心盡力分則各共其職如吏部必擇安民之吏兵戶無爲厲民之謀合則相與有成如兵部必爲戶部酌量贏絀勿輕調發以累輸將戶部必爲吏部愛惜人才勿急考成而沒治行由是庶績其凝太平之業可以坐致矣

倪文貞講編卷一

欽定四庫全書

倪文貞講編卷二

明倪元璐撰

日講

王如施仁政於民省刑罰薄稅斂深耕易耨壯者以暇日修其孝悌忠信入以事其父兄出以事其長上可使制梃以撻秦楚之堅甲利兵矣

此一節正言百里可王之理見我能操其必勝也刑是五刑罰是五罰稅斂者以上取下之統名田賦而外若工商虞衡之入皆曰稅又周禮天官太宰以九賦斂財賄是也孟子說道臣言百里而可王者何也王今者若施行仁政以及於民於刑罰則省之而用法以寛於稅斂則薄之而取民有制使民得以安力農業春而深耕夏而易耨而民之壯者又以閒暇之時講明孝悌忠信之義入以此事其家之父兄出以此事其國之長上則是衣食旣足禮讓又興百姓都有親上死長之心一遇有事必能出力報效𨿽以秦楚之堅甲利兵可使斬木爲梃以撻之而取勝於萬全矣臣思人君圗治莫大乎重民之軀命惜民之脂膏我國家車書一統宜乎兵革永息矣然而今者各省盜賊所在披猖臣愚反覆思維盜賊本吾赤子也所以致亂者總由未能省刑薄斂故耳如考成之法所以治吏而吏急催科其勢必至鞭朴以戕民又如秦晉等區初以災荒致盜繼以干戈廢農死徙幾盡而賦額如初勢又必至驅民以從賊爲今之計莫如愼選循吏以彰徳化別求生節之防蠲除加使百姓歡然知有身家之樂則其心不離其气必振可使賊反而爲民亦可使民往而殺賊流寇自底蕩平矣以此觀之省刑罰薄稅斂此二語者仁義之談卽是富彊之策也孟子之言初非迂濶伏望皇上體察施行

孟子見梁襄王出語人曰望之不似人君就之而不見所畏焉卒然問曰天下惡乎定吾對曰定於一孰能一之對曰不嗜殺人者能一之

孟子仁義之道不行於惠王猶冀見用於嗣君及見襄王而又知其不足有爲也出告人曰容貌辭气乃徳之符我今見王逺而望之不似諸侯之象近而就之不見可畏之威又且出言無章卒然問曰天下紛紛如何而後得底定乎我對曰今列國分爭民無專向所以紛紜直待悉主悉臣歸於一統則勢無兩大政不多門然後干戈可息而天下其定矣王又問曰今之諸侯孰是能一統天下者乎我又對曰天下非兵革之所能威智謀之所能結也惟有稟好生之徳懷惻隱之心不好殺人者以仁心行仁政而四方歸命於是乎尺地莫非其有一民莫非其臣天下可得而一也此蓋孟子以其時殺運相尋梁王新卽位恐其習成殘忍艸菅民命故切切然隨問提醒之如此臣嘗思堯舜之仁而有誅殛湯武之義而有徵伐帝王馭宇豈能無殺人之事但要把這一防好生惡殺的念頭時時葆認蓋觀大禹下車而泣罪人陽膚爲士師曾子告之曰如得其情則哀矜而勿喜大禹未嘗曲赦罪人曾子亦非敎陽膚狥情廢法只是爲人上者有此悲閔有罪不喜得情之念存諸胸中則必無深文故入之事躊躕顧慮之下生全必多又觀夏書徵之告曰火炎昆岡玉石俱焚宋史太祖之戒曹彬曰尅城之日愼母殺戮斯二者當赫怒奮威之時皆有愓然惟恐殺人之意所以師行民悅坐收寧定混一之功凡人主之一仁一暴系於存心不可不省也臣聞程頤諫折柳懼傷生意宋宗盥潄而避行蟻於物且然何況人命乎皇上至仁如天臣愚敢以是言益堅聖徳

孰能與之對曰天下莫不與也王知夫苖乎七八月之間旱則苖稿矣天油然作云沛然下雨則苖浡然興之矣其如是孰能禦之今夫天下之人牧未有不嗜殺人者也如有不嗜殺人者則天下之民皆引領而望之矣誠如是也民歸之猶水之就下沛然誰能禦之

與是歸往周正建子其時七八月卽今之五六月也孟子義述已與梁王問答之言說道王又問我曰今天下民各有主孰肯棄其主而來歸我乎我對曰天下之百姓莫不欲得所依歸趨向仁君者也王知夫苖乎當夫七八月之間亢暘苦旱則田禾枯槁天忽油然而作云沛然而作雨將見解澤一施苖之枯者忽轉爲榮浡然興起誰得而遏止之乎今天下之諸侯有牧養斯民之責者無不爭城爭地糜爛其民未見有不殺人者也如有不好殺人者出乎其間亦如大旱之時潤以甘雨天下之民皆延頸瞻望欲得之以爲君矣心誠向之身將焉往將見民之歸趨之也猶水流之就下其勢沛然亦誰得而抑阻之哉蓋饑渴之時易爲飲食萬方嗷嗷仁主之資道固然也孟子所述告梁襄王之說如此臣按篇中人牧二字最是警醒動人蓋未有以牧養爲名而可以殺戮爲事者也代天牧民者惟賴天子代天子牧民者惟賴守令臣竊謂守令之能全不在於武健搏擊守令之所以守土禦寇者亦不徒恃保甲鄕兵但是愛民如子民心愛戴者其境內自無盜賊卽有他盜來侵百姓亦自能爲他效力死守如古者尹鐸之守晉陽至於沈竈產蛙民不叛去尹鐸未嘗知兵只是平日之政不以繭絲催科殺人故𨿽以智伯之彊合三國之眾不能克之一方之牧如此元後作民父母者益可知矣大都政事之可以殺人者不止一端聖王之治天下無論寛嚴總歸於神武不殺蓋此不嗜殺人之心卽是天之生理在人身爲元气在宇宙爲太和人主常存此心不惟盛徳感人抑且以和召和凡天地間吉祥善事自然與之相防故曰元者善之長又曰作善降之百祥自古及今惟有仁勝不仁未聞以殺止殺後世人主有意勵俗但知亂國用重典激而用殺不知亂世之民偏不畏殺至於民不畏殺天下事尙可言哉

倪文貞講編卷二

欽定四庫全書

倪文貞講編卷三

明倪元璐撰

日講

惟曁乃僚罔不同心以匡乃辟俾率先王廸我髙後以康兆民鳴呼欽予時命其惟有終

此二節是髙宗要傅說率屬盡忠始終如一的意思曁字解做及字乃猶言汝也乃僚是言傅說以下百官庶司乃辟是髙宗自稱不說是我之臣僚而曰汝僚不說是百僚共戴之君而曰汝君何等委任何等責成先王指商繼世諸賢君說髙後指成湯說時字解做是字髙宗又命傅說說道相臣以人事君凡百官庶司有一人之不盡其職者皆相臣之責也汝旣作相則自卿士以下皆汝僚屬汝當身先倡率與之同心恊力匡正汝君有善必陳有失必諫俾我處心行事毫無過差得以率循我先王太甲太戊祖乙盤庚繼述之道踐履我髙祖成湯已行之迹於以保安萬民使無一夫不得其所如此庶我之君徳無沗而汝之相業亦光矣髙宗旣命傅說猶恐其奉行不力有始無終乃又嗟嘆而申誡之說道臣子親承君命卽如有天帝明神臨於其上一般豈得不敬本此敬畏一念提起精神便做得許大功業出來如前所謂納誨輔徳啟心沃心之言與夫率屬正君法祖安民之說諄諄命汝者汝當一意敬承恪共其職又且時時思念愼終如始毋以末路衰懈棄其前功斯於輔相之道無有不盡而亦不負上帝賚予之心汝其勉哉據此書詞可知帝王制治之法最爲簡要只是認定一个宰相宰相得人自然正已率屬同心集事賢才輩出治理日隆矣然而百僚之中意見不齊議論紛錯若要相臣一一與之同心誠有甚難臣謂惟在相臣以虛公之心審別邪正而已蓋其人是个正人𨿽或才有不逮可以忠義激之力有未盡可以功令懾之黽勉同心無不可者若其人是个邪人或敗名防節不顧廉隅或附逆保姦敢犯公論者如此之徒𨿽欲與之同心而彼之所志必不在君父所營必不在職業勢必至於欺君賣友亂政殃民豈可槪示休容惟有決計去之耳昔舜相堯一日而除四防孔子相魯七日而誅少正卯今日執政大臣必須有這等手叚然後可以救時致治臣愚敢以知人善任望之皇上以抑邪扶正望之二三大臣每防皇上申誡諸臣勿狥情靣勿持兩可惟於邪人不狥情靣斯於正人有同心之功惟於邪正不持兩可斯於君徳有匡正之益二三大臣果能始終敬承明命追蹤傅說又何難哉

說復於王曰惟木從繩則正後從諫則聖後克聖臣不命其承疇敢不祗若王之休命

此傅說受命爲相親承訓辭第一件敷陳惟望髙宗屈已從諫蓋欲把髙宗求言若渴的虛懷引之不替然後他的輔相能事可以漸漸展布出來祗若是敬順傅說復命於髙宗說道從古大聖人學問只是个捨已從人譬如木理不是生成便得端正惟依從著大匠的繩墨則可以削其欹邪而歸於端正矣人君也不是生成便是聖人惟聽從著臣下的忠言諫諍則可以格其非幾而造於聖人矣吾君果能克成聖徳則凢諸臣子爭思靖獻就是不命他說他也要自竭忠讜以承之矣況今之王命臣納誨啟沃如此惓切誰敢不盡言無隱以敬順吾王之美命乎忠言苦口投於拒諫之耳則曰戇曰逆入於從諫之耳則曰敬曰順至於諫曰敬順而其美盡歸於君矣王其念之臣愚竊謂惟君臣一徳然後有逆耳之言若務爲面從其心必異蓋此輩只是保守富貴全無忠君爲國的念頭一旦緩急何足倚仗敢諫之士人主每疑其有意沽名不知人臣以諌立名皆是末世之事如遭逢聖主有言必從犯顏攖鱗本非難事如何取得名去況用言與用人不同用人必求眞品眞才用言惟取其言不必問其他也國家諫官皆以七品小臣爲之正欲借他一畨朝气彈駁不避足使小人知畏公論有歸所以其言果當便湏聽從其言不當弗遽加罪也臣又觀古今諫官邪正皆隨時勢轉移昏濁之朝權幸用事毎用臺諫驅除善類若聖明之世天日皎然小臣不敢萌攀附之心大臣不能施要結之術公論還歸臺諫惟在皇上審察而善馭之耳

惟說命總百官乃進於王曰嗚呼明王奉若天道建邦設都樹後王君公承以大夫師長不惟逸豫惟以亂民此傅說論治道之原欲君臣相與循省職分乂安百姓的意思亂字解做治字傅說旣受命於髙宗居冡宰之任總領百官乃進誡於王先嘆息說道夫一髙一卑之定其位一星一野之別其區風雨露雷之各司其事天之道也古昔明王奉順這天道以區畫九州大建爲邦國小設爲都邑於是乃立一人焉以作之君其主爲天子列辟爲諸侯而又爲之置屬以承之上之浚明有家是爲大夫下至鄕遂亦皆有師都鄙亦皆有長尊卑等級畫然如此者誠非欲以天下奉一人安樂其心志已也正以君代天而臣佐君主輔相承臂指相使惟期共圗治理以敎養天下之民使之歸於寧靖焉耳以此觀之君不能代天治民卽爲虛位臣不能佐君治民卽爲曠官可不交相警勵乎臣愚仰窺皇上憂勤愓厲而今海內之民日窮且亂者其故總由於有司之不肖夫不肖非僅貪吏也如催科有常法而惟事嚴刑正賦有常供而又加橫取昔兒寛牛車之輸不闗鞭朴卽冉求賦粟之倍非爲私囊而今不然此是不肖也又如地方中豪彊激變始而豢豪彊如驕子旣又畏亂民如大敵昔唐溫造以一儒生定南梁五千甲士之亂掩捕無遺況此白徒豈難坐制而今不能又如流寇之興延今數歲旣稱就撫何又拚飛昔宋張嶽諸將招降大盜楊麼曹成等動數十萬或散遣歸田或選籍爲兵安頓牢籠各有其法而今又不能可見昏憒妄庸肉食無謀之輩皆不肖有司耳今日誠使有司得人則必無窮民大吏得人則必無亂民皇上惟以甄別有司責之撫按選擇大吏責之銓衡有司必舉其廉明豈弟而有實績者大吏必求其正直靜沈而能任事者撫按無以喜怒混淆吏治銓衡無以愛憎顚倒人才庶幾知人安民之道盡於此矣至於廟堂之務惟在提綱挈領端本澄源平政刑修敎化恩以綏民尢不可以急於見恩而長犯上無等之風法以威民尢不可以急於伸法而啟告密紛紜之害本計旣得令行流水如是而民不大治天下不太平臣不信也

倪文貞講編卷三

欽定四庫全書

倪文貞講編卷四

明倪元璐撰

日講

子之燕居申申如也夭夭如也

這是聖人有道气象於閒居見其一端而記者從旁模擬之如此造化一辟一翕大道一張一弛人事一作一息易曰君子以向晦入宴息聖人當閒居之時乃天徳入寧之防其愼獨之學問於此益嚴洗心之工夫於此益密不顯亦臨防黙思道之意念於此益深但其見諸形色者與時偕行時旣燕閒則外無因應之煩內無朋從之擾自然有心廣體胖官止神行的气象呈現出來凡反覆以暢達其義曰申孔子此時四體舒暢恰像是申申一般少好而其容可悅曰夭孔子此時容貌和悅恰像是夭夭一般然此非有意爲之也孔子處嚴肅之地未嘗拘謹而人自見其踧踖戰色其處燕居亦未嘗快適而自見其申申夭夭就如天運流行在晝不加震厲而人自見其動蕩在夜不加舒緩而人自見其靜安孔子一天徳天徳一王道也臣按帝舜以聽政之暇鼓琴而謌南薫召公陳捲阿之詩曰泮渙爾遊矣優遊爾休矣古之帝王𨿽極宵旰必有泳遊藏息之時蓋非徒調適情性以致極其中和亦欲節嗇精神以惇厚其功用譬四時有春夏則有秋冬人知秋冬主收藏不知萬物化育之機正在這收藏時節保合得多醞釀得厚所以一到春夏發生無窮是故君心在於無逸而主術貴其不勞旣無繁瑣自無倦怠君徳日益淸明君身亦日益彊固矣臣愚敢以是爲聖明存心凝命之助

子曰甚矣吾衰也久矣吾不復夢見周公

此是孔子周流至老而道不行付諸嘆息的意思堯舜之道自禹湯文武逓傳以至於周公周公之後繼以孔子此一脈淵源原自親切又且周公爲昭代開天之輔禮樂制度之具於周官者其則不逺尢周之子孫臣庶所當憲章孔子欲振周衰則必行周公之道所以一生羮墻夢寐獨注周公及轍環幾徧而道大莫容孔子度世無用我之人東周無可興之日於是慨然嘆曰甚矣吾老而衰也吾盛時嘗夢見周公而今久不復然矣竊意孔子的精神志气塞天地而貫今古何有盛衰孔子之盛衰天下之泰否也其詞微而其志可悲已臣愚思帝王圗治總以精神爲主未有精神到而功化不出者髙宗夢帝賚以良弼而得傅說是已臣又因孔子之志欲以周公之法振周之衰而深悟今者起敝扶衰之道莫善於率循舊章欲循舊章務得祖宗精意之所在如一官制也昔何以特設此官而得其官之用今何以仍是此官而𨿽有若無一法度也昔何以特立此法而見其法之良今何以仍是此法而其百出以至宮府上下之間刑賞勸懲所在察其至理詳其深意斟酌寛嚴不務更張如是則祖宗在天之靈必有黙相啟廸者詩曰帝謂文王又曰陟降庭止蓋恍然如聞其語若覩其人豈特夢見之哉臣愚敬以是言發明皇上率祖攸行之至意

子曰志於道據於徳依於仁遊於藝

此孔子示人學問之全功欲人隨境體驗自入門以至究竟淺深本末一以貫之蓋學必先於立志而惟恐所志者非其可行學又必期於有守而惟恐所守者非其可恃勉彊不如自然而惟恐其誤以私便爲安宅拘攣不如活潑而惟恐其謬認物累爲天機若夫道者乃事務當然之則聖凡共由之路就如爲臣當忠爲子當孝這个道理乃千人共曉萬古不易者所宜一意向往念玆在玆譬人立心要到某處地方時刻算計定有走到的日子這叫做志徳者卽是我心中所志的道理因我求之專切忽有透悟理防之處向之懸想無屬者今乃有得於心此時寔見得是卽當謹持勿失譬如大家的土宇我一旦取而有之時常管守卽是我傳世的家業矣這叫做據仁者乃道徳從出之原天理元气團結所在此須與之相習不離譬如衣服與體相附親切貼合絕無一毫苦難隔礙的意思這叫做依至於藝者乃道徳仁之見於形器者六藝之類是也末學之所共習亦聖人之所不遺要惟渉獵涵泳使其心有寄而不滯如善泳水者但浮於其上而不溺其中得水之趣而無其害這叫做遊修此四者庶學者之精神無不用而學問之事畢矣臣觀孔子所言乃內聖外王之學用之一身則治一身用之天下則治天下就如仁育義正乃帝王治天下之本道誠志在此必不苟且以圗小康書曰允懷於玆道積於厥躬義曰從欲而治是也臣防覩皇上禦極以來勤政愛民好學無倦不邇聲色不殖貨財凡此已行之善政所謂行道而有得於心者卽是徳也要湏守之不失日新義新書之言執中詩之稱執競是也帝王之治天下法不妨於威嚴而心必存乎惻隱惻隱之心仁之端也須要培養純熟觸處逢原無論生殺予奪風雨露雷悉本天心總歸忠厚易曰體仁足以長人是也帝王天縱於藝何所不能要當攝藝歸道用資治理如虞帝鼓琴而曰阜財解慍意在安民作謌而曰股肱喜起意在興事周王矢詩而曰藹藹吉士藹藹吉人意在求才習射而曰序賔以賢序賔以不侮意在考徳皆爲借此通彼渉而不畱禮曰不興其藝不能樂學書曰不作無益害有益功乃成是也太平盛業備於四端區區之愚伏幸聖明采擇

今王鼔樂於此百姓聞王鐘鼓之聲管籥之音舉欣欣然有喜色而相告曰吾王庶幾無疾病與何以能鼓樂也今王田獵於此百姓聞王車馬之音見羽旄之美舉欣欣然有喜色而相告曰吾王庶幾無疾病與何以能田獵也此無他與民同樂也今王與百姓同樂則王矣聖賢之論每每正反相明孟子旣言獨樂之失民心矣若不更將君民一體親愛歡欣的景象設一形容則不足以歆動齊王所以又說道今王鼓樂於此鐘鼓之聲管籥之音非有異也而百姓之聞之者皆欣欣然有歡喜之色而相告說吾王庶幾身其康彊而無疾病歟不然何以能鼔樂也若惟恐其不鼔樂者今王田獵於此車馬之音羽旄之美亦非有異也而百姓之聞且見者皆欣欣然有歡喜之色而相告說吾王庶幾身其康彊而無疾病歟不然何以能田獵也若惟恐其不田獵者夫均此鼔樂均此田獵亦均此百姓而歡呼頓異豈有他哉良由王能公樂於民恩無不徧此時百姓胸中先有無窮樂趣是以見聞所觸不覺歡欣踴躍如此是故王而欲王不必他求也但推此好樂之心公之百姓使之入有父母妻子之娛出有閭井農桑之適四海歸心卽以齊王猶反手矣好樂至此斯謂之甚齊其庶幾豈不然哉此是孟子深明樂理實在於宣和導豫平情感人如堯之大章通於擊壤舜之九韶本諸解阜誠制樂之本論非徒爲引君之術也臣嘗縱觀往代蓋有其君流連荒亡而民不樂者亦有其君憂勤愓勵而民仍不樂夫憂勤愓勵而其民不樂蓋由治之無法耳治之無法於是有明知厲民而迫於無可柰何又有以救民之心而反成厲民之事者就如理財無法則必出於重斂禁非無法則必出於嚴刑剔無法則本爲民祛蠧而民之苦政更甚於苦蠧馭兵無法則本爲民除賊而民之苦兵更甚於苦賊凡以權宜之謀救亂事事足以殃民又如近者邊疆大吏忽興采礦之謀幸防聖鑑不行否則亂將益大臣聞古之善治兵者必有足餉之法羊祜杜預是也善理財者必以安民爲先劉晏是也未聞損下可以益上瘠民可以彊民又未聞有以賊弭賊以亂定亂者庸才悞國皆此之類伏願皇上軫念邦本推求亂源苛政必盡蠲除恩詔無成文具又乞申勅中外諸臣務爲長慮卻顧悉智竭能誠懷命脈之深憂豈至急標而遺本誠得康阜之長防自不剜肉以醫瘡脫民於湯火之中於是兵革不試禮樂可興矣臣愚不勝厚望

齊宣王問曰文王之囿方七十里有諸孟子對曰於傳有之曰若是其大乎曰民猶以爲小也曰寡人之囿方四十里民猶以爲大何也曰文王之囿方七十里芻蕘者往焉雉兔者往焉與民同之民以爲小不亦宜乎古者天子諸侯俱各有囿所以畜禽獸供宗廟祭祀又或以講武事戒不虞而已後世乃務爲田獵遊觀勞民之力故𨿽同一囿也而公私大異矣書曰文王不敢盤遊於田度無廣大苑囿之事齊宣王欲借以自蓋乃問孟子曰吾聞文王之囿方廣七十里不識有諸孟子姑應以紀傳所稱果有此證王乃曰何若是其大乎孟子又復抑揚其辭而曰民猶嫌其小也拈一民字此是孟子警醒齊王處王猶不晤而曰寡人之囿僅廣四十里民猶以爲大何也孟子於是正告之曰文王之囿𨿽有七十里之廣而未嘗以爲已私囿中之艸木聽民樵采凡取艸取薪者皆往焉囿中之禽獸聽民射獵凡逐雉逐兔者皆往焉舉凡囿中所有無一不與百姓同之是以一國之民共此七十里之囿其以爲小不亦宜乎此孟子引君之妙亦見古之聖王必無私利易稱渙王居春秋譏築蛇淵囿義亦猶此蓋臣聞先儒云王者以天下爲一家此言從無事時觀之猶以爲迂及至四海困窮人心思亂取小利於民而卽釀大害吝小利於上而卽致大費損則俱損得不償失當此之際𨿽欲分君民爲兩家豈可得哉今公私並竭兩利之術誠有甚難以臣愚見惟有一意利民而利國之道已盡蓋有三議有見謂久始得利而不知朝行夕利者屯田是也開墾之初官給牛種官給耕植而不徴其稅似爲無利不知流亡卽於此招集土著卽於此覊縻人心亦安兵气亦壯及其後輸賦足餉又不必言此當亟講者一也有不必問其有利無利而無有不利者鼓鑄是也地方鼔鑄所在卽小民食力所在凡趨役受餼者皆遊閒無業之窮民卽使司農以此數出以此數入無錙銖之息而所惠養窮民收拾遊民者利已十倍矣況又必有微息之入乎此當廣行者二也有見爲利之所在而必不可多取不多取之卽是利者鹽法是也鹽者天地自然之利眾庶之所爭趨多取之則商困商困則散商散則國用益詘而窮人無所歸命盜賊又起惟商樂民聚卽是富彊此宜力持者三也三者以公百姓之心行利國之防臣愚以爲甚便敬竭涓涘

臣始至於境問國之大禁然後敢入臣聞郊闗之內有囿方四十里殺其麋鹿者如殺人之罪則是方四十里爲阱於國中民以爲大不亦宜乎

國外百里爲郊郊外爲闗孟子又言王囿之所以獨見其大者以文王無禁而王有禁文王之民樂文王之囿而王之民畏王之囿也臣始至齊境必先問國之大禁知所避忌然後敢入臣意以國之禁令必爲宜民而設而所聞於齊民驚相告誡者則云郊闗之內有囿方四十里禁民之入如有入而殺其麋鹿者罪與殺人等由此言之則是四十里之囿非囿也乃當國中而爲之防阱以致民於死防阱而有四十里民以爲大不亦宜乎然則囿之大小豈在形制哉臣觀齊王能憫牛之就死而欲易以羊獨不憫民之就死而以抵麋鹿此其所以不能保民而王也臣於是而有感於刑獄之事也殺禽獸而此於殺人此是比例也犯王囿之物極而至論死此是加等也比例則任意加等則亂法民命至重不可不愼也皇上好生卹刑近承恩詔釋滯理寃然臣見向者所司不循正律不據本罪每有比例加等之議臣心竊有未安𨿽曰律無正條何以但聞比重不聞比輕若云法可意變何又但聞加等不聞減等蓋此卽漢人所譏奇請他比不可爲訓並宜禁除臣又聞三代之制夏曰夏臺商曰羑里周曰囹圄獄一而已而今兩獄並設各俱塡滿塞積愁怨之气足干天和尢望聖慈軫念體髙皇帝悉焚錦衣刑具歸並法司之徳意以撤除詔獄遵文皇帝用法貴在體情特寛初犯之訓辭以矜原詿誤小過必宥罪疑惟輕要使國中之民不以福堂爲陷阱斯堯仁極於如天禹徳深於泣罪矣

倪文貞講編卷四

欽定四庫全書

倪文貞詩集卷上

明倪元璐撰

古體

黃石齋舉子同館勒雙巵以壽

杏壇推才五臺選徳爲是父兒宜煩孔釋

其二

今之黃童乃在漳江是父是子亦旣有雙

題王季重石鼓淮河兩歌

二千年古九千里曲請無彼觀而此之讀擲地作聲染字皆緑昌黎扶輪少陵捧轂

題畫石爲吳駿公

骨則有餘態殊不足問之君平傳於五鹿

畫石爲祝寰瀛

我醉欲眠其中空洞

其二

靜而有文可不與語

其三

人癡多肉石狡去骨山靈世情與汨俱沒

其四

比類連徒稜稜岸岸

其五

黝然以黒蟠然以憨似隨魚网出於江潭化書譚峭想當盤桓煩子再往敬問平安

其六

居百尺樓或拜其下

其七

熊經鳥申可以長生

其八

善舞多竅彊骨能飛

題扇石爲王霽宇司馬

靜安以貞軒翺而騁巫髙見飛李廣疑寢其矯如虯將縈似蚓備徳矜能膚淸骨挺我將拜之請君勿哂

題畫石爲朱丈恆嶽

中洞以靈骨彊而正使人如此天下其定

爲胡甥武遷題扇石奉陳明卿祭酒

結爲地脈奮爲星精觀其嶽嶽有若文人

其二

如其飛來必有攫去此石頭禪不去不住

題解石帆追褒冊子

責花責其菓奬柯奬其株爲菓爲可食爲株爲可扶廣陵八月濤白馬張素車橘花臺上花一開千日敷濤气爲男兒花妍發閨姿所以兩異人鴻光雙聚眉幹鏌稱夫婦精合生雙劍黃門躍其一奔霆以激電方其理祥刑持法如持水及其拜夕郎觸山如觸紙江流豈不洪追源良以逺有母問平反無父敎咸謟薪盡火方傳形沒理彌顯旌賢旌所生彤章下元土一命遊鶤飛再命潛蛟舞不知地下人爲作何歡慰君看死者榮當知生者瘁人生忠孝懷但學圍葵理忠以傾其心孝以芘其抵

曹娥祠【早歳】

浪影日夜翻一翻一酸楚憑舟認碑气神童而廟古屭汗洗籕文虫口箋痛譜健哉十四姝脛走天吳府載沈復載浮潮汐共吞吐神人相媚時波心五月五盱有技絕倫媚神以妙舞神何以報之媚盱以死女不由盱有女那知娥有父一浪使盱腐再浪使娥俎誰云死娥處不是生娥所茫茫忠孝魂入水卽水主近從西江頭割來濤一縷一衣帶水耳翻出奇如許

沈孝廉繼母節頌

夫亡痛欲自殺其夫鬼哭夜夢乞不死撫孤

天橋夜坼婺光起愁鴻泣盡蘆花水塜中韓重寧孤棲鬼聲啾啾乞無死養血血飛成羽鱗潛蛟快舞雙龍子霞文欲聚霜華消但望懷淸臺气美

黃金臺吟【閣試】

吾將揚髯鼓顋問乎昭王之金臺提金呼人汝其來壯夫面土心成灰宿癅如有貌想當不自媒嗟吁乎士不愛鼎王不好瑟燕王臺上取良金荊王門下投奇璧璧固賤於砆金亦不如錫吾聞燕王買駿燕山下蹄鬛相逢多路馬路馬易嘶路神易祈若俾駿馬鳴自理駿馬寧死而骨耳馬口瘖人眼瞢誰知者九方歅九方善相馬篋中無黃金嗟吁乎郭隗樂毅非髙賢燕臺抗千金燕士持一錢臺髙於天士卑於淵嗟吁乎今燕古燕

古盤吟

吳橋範質公吏部園丁掘地得十磁其九應鋤俱碎然本頑濫非可貴者一獨精妙然得完質公以爲有神吟古盤徴和

古者制器人奧深有神理範泥能玉明投塵不灰死本期丰城光故蟄吳橋裏一鍬喧五龍十里霞文紫天壤凡英能盡聽鑪錘使就以昆吾鉤妙巧盛玆簋何殊天地鑪精奇埏範子百年顯晦緣大略通相似眾缺所以完大美不能毀左羊量楚召管商齊壘並審才不如推能者生爾風華足相親遂與爲雙士配以冰玉壺注之昌城蘂弗使學劍華化龍延津水

書浮丘左公傳後

曾閱遺編節烈林無端感激涙難禁宇宙茫茫流水逝秉彜好徳在人心偉哉正气砥倫常肉骨𨿽寒魂魄香卽如浮丘左少保立朝精白矢剛方憶自貂璫煽毒薫蔽明煬竈玉偏焚福善禍淫天靡定公與應山誌不分羅織百端膚已縻捧日擎天甘如飴閃倐逆氛若電掃造物衡平信有知離照當陽表幽弢孤忠己錄綸音褒艸野傳呼競稱快臨風嘯詠首重搔吁嗟自古誰無死或重泰山輕鴻毛君不見李固杜喬標漢史日杲杲兮泉滔滔

健婦行爲宗節沈氏作

有健女子漢不如須眉百軰爲次且天柱地維時手持名敎安鰲居十八間關方婉孌雞鳬佩玉春風倩星橋忽坼燕羽差千日簧翿激於電塵生甑釡家徒壁藐爾呱呱老姑戚收魂約痛爲其難朝事酒漿暮襞績燧人無靈風不反旱魃爲虐池無蘩天之杌我良不克摩楡織荔矢弗諼大刀截髢小截機誰識靑閨是絳幃參窮荻盡課不歇鬼爲夜哭同歔欷二十餘年猶一旦芝艸榮階方燦爛未亡無志求難老歸報黃壚應一粲吁嗟苦節自不朽乃若其才世豈有方今海宇急需賢安得如爾者八九毅以治兵無逍遙晳以治糈何庚癸分津布要誠如此潢池坐化揭竿毀賣刀賣劍賴循良劇盜槀縛蟻賊僵於女則師士不冠匪徒家禎伊國祥臣忠婦節排九閶仰視列宿射寒光

五言律

登香鑪峯觀石壁【在江西】

到頂知山大他家盡小巫試看煙似篆應予號爲鑪摩詰室安否稽康書有無此原入畫格著我卽成圗

山行卽事

橋影如長練肥蛙侮瘦駒十山則一水東佛而西屠竹倩云爲客花囚蝶作俘風傳糟气好幸有杖頭蚨

泛湘湖

叫破鸕鷀夢粗吟與細呼柔風扶病櫓瘦影防酸湖舫額誇題米隄身盜姓蘇山山有新意不是畫葫蘆

夏駕湖夜泛

湖口交云腳憨煙一萬梢盲舟逢石怒狂韻解山嘲野有螺開舍人如鳥失巢愁燐方結陣竪指畫乾爻

行路

行路不期到拋鞭任鈍驢雨戾唾花面云勤顧鵲廬詩材資大獵湖長奉新除稍俟雙眸濶關門卽著書

遊飛來峯

未寫亦槀子連天云一團花情如石冷鳥語逼人酸溪合雨成拍峯無嵐不冠湖山饒煉格政在杳茫難

其二

領取空蒙意叢林五月寒雨如椎博浪石可枕邯鄲漸覺身非肉儻由山是丹分明舊相識故作面生看同漢逸康侯步出靈鷲寺踞石飲流蕭然自逺

祗是無他供家常石一支冊云侯洞口詔水使詩脾味去僧無幾福逾佛不知三人誰免俗判一與沙彌

發足靈鷲抵天竺便訪峯丹二上人

聞之劉夢得只此外何奇靑得山無柰白爲云可知親僧因佛面刻竹是花詩道破眞名字西來第幾支

送陸鯤庭計偕

習說又三載逢人膽過頭衙官班屈宋兒子第融修伸紙只無畏上書非有求管城飛食肉相法必封侯

再至飛來

偶然成小別幾許閱悲嘆召鶴僧持節埋花蝶掛冠松巢新竹攘山法野雲幹喜有峯猶在知他飛去難

夾溝馬上作

捨舟而就陸譬若解連雞野外山綿蕞花間鳥滑稽央驢權不借防酒入偏提汗漫亦殊樂誰爲七聖迷

野食

我曰馳驅日渠云稼穡時驢糧防艾子馬食怒張儀謀以肉而鄙人因癡乃肥靜宵得戰勝不敢薄羮藜冒雨行樂陵道入其城蕭條非昔矣而聞中使者索郵騎大嘩感賦

已作不棲鴉隨風轉鹿車絲云抽繭谷鍼雨刺紋紗來去千年鶴官私兩部蛙看惟城郭是愁聽此囂嘩

雄州道上望溪流然

大小雄如畫丹樓十里城此方元特達得水益精神口語煙波气飯香魚子羮扁舟遙望美乃始覺驢獰

丁卯春三月道經河間有感

不覺泣霑衣徘徊百事非滹河沈麥飯獻邸播珠璣赤子終當弄婦人恐不歸民情與士气智者必知微

至日入賀

不識陽生意但觀天子容羣謀各寶鼎睿慮獨黃鐘獻履旣無補呼嵩亦不庸所期添一綫智水與才鋒

雙節篇

岑憲副二媵謝葉並誓靡他撫先嫡遺孤至於成立都人士噪歌之

鸞悲只不舞鶼比兩爲奇燕子最深閣懷淸相望碑孟陶貴毛裏嬰杵仗須眉何似雙影桑虫夜祝時

戊辰春

引光照幽谷谷中人鬡鬇羣處飲神糞翻嫌持聖燈燃犀水怪沸失日酒人朋溫嶠世無取微開吾不能

其二

貴鶴貴其唳厭蟬厭彼喧喧經霜塞黙唳與天通言賈傳誠初學畱侯豈美媛無將絳灌語去與圮翁論

其三

拏丸不脫龍見珠而爭二物各持據千秋分穢淸侏儒觀一節曲女無巍城鯨力蒲牢上看誰作大聲

其四

李目年八十出胎壽已登及其老也戒故詡舌之能壯健非徐偃聰明異許丞誰其無姓氏牛馬胡爲應

其五

昔云必復楚亦曰蘇君時寧作秦庭泣無爲馬食覊蒲胥投憤轂博浪喧驚椎血滿脈俱竪不能如戚施

其六

自有荊軻客舞陽非所期驚人截豸角難事謀狐皮東食豈西宿伯壎誰仲箎有懷旣獨往將助亦胡爲

其七

毎承長者責防亦有區區馬脫五何罪藏六已愚海潮音不女戎服射爲夫所以蹷然起登山求防貐

其八

如非道千丈曷敢逼魔城神鼠嚙盂系屍蛆失鬘瓔自爲狐識錯非與魅爭明商陸子如熟杜鵑亦不鳴

其九

美號世羣托孤情物所攻蝠能幻鳥鼠獺豈祭虯龍欲火其書易並剸吾子凶要知蜃樓閣非必隼髙墉

其十

世局梟盧喝以官注者昏黃師呵自了孔子擊夷蹲誰任千秋擔公推五父樽無將忠義死不與喫河豚按是時莊烈卽位公論劾朝士首章蓋指事直言之也詞臣而爭國是頗爲臺諫所側目蟬黙鶴言婉而多風又有以無可柰何爲附閹解嘲者故復謂其不當以孺子忍辱自托也攻崔魏者引東林爲並案公上疏曰以東林爲邪黨將以何名加崔魏崔魏旣邪黨矣向之首劾忠賢重論呈秀者又邪黨乎哉又其時於髙邑吉水淇澳軰有趙黨鄒黨孫黨熊黨之論公謂東林如顧憲成趙南星髙攀龍楊漣鄒元標於孔兼王紀馮從吾周順昌魏大中周宗建周起元諸賢其爲理學淸節復何可議此外間有矯激偏畸者然自不可與任眞率性呼父呼九千歳之軰同觀龍分其穢淸公如撞鐘以醒羣聾故結之曰鯨力蒲牢上看誰作大聲也此下乃重篇申之五章則追念同志之賢六章則慨想同聲之助七章以下乃直自任其擔曰舞陽非所期明不欲與僞君子共事也黃師一聨言不當爲自了漢白眼看也當時如吳橋漳海半居林下公犯眾忌以辧邪正之界從本傳及諸牘証之知此詩有鉤鎖開闔之妙而非過於新奇者謹附識之

舟次吳江

一離胥渡口卽是五湖豪第石登花案除雲入水曹小帆如蝶翅暗浦乞螢尻不問知吳地風呼也帶騷

錫令陳石夫邀飲惠山賦謝

自關緣法合天亦爲停雲山懼水勍敵石推松冠軍宰官身澹漠文字飲氤氳笳鼓蛙俱好誰能喧使君

奉贈李信卿太公【按太公卽忠肅公邦華之父】

欲奏元靈曲河陽春正曛西平矜禮法南極動星文老子樹爲姓山公人事君二郎知必做自可嘯遊雲

金山

巨靈驅嶽走半渡落泥丸靜鼓記舟裏中鍼定浪盤竿頭容墖進壁上聚龍觀最是移情處驚風失碧瀾

瑞芝爲呂豫石太常賦

尋常只作飯天遣防神仙函徳新名殿昆侖大治田羊愔夢不昧坡老食知鮮何似玉虹艸一醺三百年

遊雞鳴山寺【公時爲南司業】

此山非苟作風雅又威儀鐘老尙能健松肥喜不癡溪流中有佛鳥寂後無詩下坡忽然悟我寧非辟支

選房士稿得二十四人

何如渭亭賦二十四登髙九子龍殊好五侯鯖合淘持鞭嘗百艸爲頰助三毛贈世綏山菓不仙亦足豪

讀徐九一疏艸

余求譲官石齋不許九一起而申之辭甚切至中間見推數語則何敢承也

賈誼承紛亂韓歆坐不謙漢如鐡必奮人匪金胡鍼伯玉妻聞賦丰幹僧發譫自因眞好色移奬及無鹽

其二

三萬卷蟠腹安能爲伏雌文心提气骨諫舌報須眉俱笑李邰讓誰敎禽息知尋常推舉事不幸後來奇

四十初度

一萬五千日只如推桔橰蠧心癡脈望鳥計妙寒號祝髀生肉開胸驗膽毛知消幾量屐能不絕山濤

其二

約略生來事十年一轉輪深源寧作我燭武不如人登墖畏天逼下坡愁路親何妨爲弱仕彊以贈吾身

其三

亦復何滋味如蚊咂鐡衣戰能肥卜子舌已爛王晞自叫一鵝出甘隨六鷁飛豈容又十載方誓墓知非

其四

官閒彌玩日仙館恣龍癡老信須能報童心面不知柘枝久已厭竿木聽相隨年壽是吾事胡咨唐舉爲憶母遂病三上疏求歸不允卻賦十詩

去住尋常事千圗萬不能臂消月半寸醖戀日三升徐庶臥龍代燕昭死駿興如臣眞可放聖主意深宏

其二

母曰嗟予季帝曰吁咈哉不敎歌大隧惟恐薄蘭臺駒芻縶遐往貍首射不來鳴霆興百蟄何處著蛩衣

其三

三載千明發豈不懷宛鳩旣慚蚨子母亦妬雁春秋心畏病因病人言愁始愁難將五十席換取一扁舟

其四

共曉承明貴漢臣殊異同汲生求入幕嚴子乞開籠謁者竟淮海防稽俄侍中由來英主意不肯示通融公時上書政府請攺官南京以圗迎養卒不可得其五

情緒如春艸茸茸不可刪虫攻心是恙刀折首無鐶遊士倨黃鵠豪人悶白鷴微臣非此意亦不動天顏

其六

去亦寧無補未爲脫雉樊席前由再見閭倚豈私言賈傅因之進王孫所以騫聖人非不省只慮蕩獼

其七

兼將病標本寫入乞歸辭國手多迷藥方書等詛碑上醫惟一物下鬼是三尸對癥文無艸誰令黃帝知按公疏謂京師如海然獨無醫諸醫雜進寒熱虛實昧其癥溫涼補防乖其方元气消耗坐致尫羸蓋如呂誨之諷諫乞歸之故卽是藥故曰對癥當歸一名文無

其八

曾觀人上書澹逺防疲驢明月謹環玦窮交懷笠車巨靈彊剖擘路鬼笑安居坐負秋來意湘江大好魚公疏申請起用廢斥諸賢以解已職

其九

金馬淩天漢侏儒何所裨時宜非此肚渾沌孰爲眉上水船良是喪家狗謹辭可憐歸雁盡才寄數行詩

其十

春明門蕩蕩我望似鴻溝曲有公無渡藥難王不畱身星背驛馬手疏謝江鷗只爲恩深重無緣學沐猴

病起蚤朝馬上口占示同列

澹月趂霜白僵鐘不自聊馬圎劉駕夢酒激汝陽朝天子正懷渴侍臣猶病痟寒號虫是我敢向鳯池驕

念五日大霧

幸能吞卯酒馬上任紛披步幛石崇勝流煙封子隨糊塗爭大小視聽入希夷果是公超作軒皇豈不知

訪客出春明門

木孔虫穿葉被天瞞到今化機與艸說春勢獨山任出酒撓花气呼工按水音悔將袍笏至據法合書侵

其二

亦如彼漁者不覺造桃林靑守山相老紅交花未深黃鸝無客气杜宇自婆心未可遂辭去再來何處尋

醉巫

醒巫顚禹步敢召廬山神寧與石言晉不能松事秦重華旦復旦孟子醇乎醇啟沃寧無志延英望後塵

其二

公超作大霧誰不中遊防二典足三窟五經徒八風天嘻孤烈缺云訊隔丰隆更欲循墻走將無悞乃公

請不

請不多畱意逢人與混茫須安衾上下獐在鹿邊旁鼻肉贅天樂耳虫糜墨香攻心柰熱血聊服郁金湯

其二

但不言溫樹醻人卽已閒抝鵑商陸子癡雀紇幹山鞾隔搔難著牀同夢不關此環豈可解吾已解連環公在講筵敷陳朝寧黨援防蔽之局莊烈頗傾聽之將欲大用政府內忌公而外相引重且遣同鄕示意公笑謂吾生平不愛熱官不喜居要人籠絡之內故有醉巫四詩

送冒嵩少赴官南吏部

一官如算子下上從人心水母矐蝦目山公趨竹林六朝聊弔古半壁足撐今愼弗嘆李蔡俱能辧沈任

其二

三十車字去金臺等空龕席居末榮末飛意南至南盡日持夾袋逢山采煙嵐樂饑淸溪水畢卓無此酣飲臨淸馬太學園亭自午至月上始防得遊字

亦爲貪景物非但主能畱藤抝掣松肘風尖錯鳥喉火攻螢下防水遁月陰謀今者如不樂眞慚馬少遊

郊遊

不悟黃河面見山有許容六經閒跳躍五嶽大遭逢云膽落韓愈煙心恱寗封斯知華嶺葉定不是癡龍

其二

矐目可專聽鑱官得恣遊昔賢誠卓識今士亦良謀楚璧刖梧鳯越金鑄水鷗自緣力舉翮飛得上山頭

卜居【自此至凃太學二章皆林下詩】

亦由貪道韻求與寺鐘鄰嗜酒酒泉郡姓何何國人楚云小歇腳舞取略旋身幸有池兼竹此其家不貧泗州有僧伽大聖或問師何姓師曰姓何問何國人師曰何國人

其二

取稱吾才貎愚溪與寢丘名齋曰讀繭呼水作詩猴賀監湖分曲張融屋在舟元天能自致三士不須謀

斥田治宅

婁園袁師徳鄭壁魯新菑郭巷反顏子薇山半伯夷襟全由肘讓肉盡恐瘡疑饑至方知悞悞緣讀泌詩

黙坐

黙坐無絲掛化予爲水鷗山頭望廷尉壁上觀諸侯夢境咄嗟辦文心汗漫遊始知佛快樂不在度人籌

郊外

謹遵蝴蝶路尋徧稻芽香百體富花格四聲正鳥腔與春爲野享比室更家常回顧紫薇省諸君忙不忙

體秋

乾坤悔狡獪鑪韝入精微靜者知光彩道人同气機似貧非是病惟瘦勝於肥至此彌多力不爲暮惰歸

其二

惟無可艶羨所以足歡欣如水不如醴好老亦好文徐熙淡艸艸仲統瘖云云个裏眞音色癡人誰見聞

其三

紛華日以逺戰勝乃翻臒敎世以黃老視春猶婦姑凋枯非殺气陶煉各丹鑪不曉名場客神形有此無

其四

勢人旣函矢麗子亦圜觚鐘鼓享之背賫咨賦者誣舟無水可住琴不弦能娛二子心差似不然卽釣徒

其五

大都求自了蕭瑟復何云與物分家當如人添面紋將無含內景或有怨深文天帝防司令淸剛爲上勲

其六

物理成斯退津梁元宰痡占爻得損卦畫佛作眠圗配以秦文淨加之遼鶴孤豪華無可設惟有淡眉須

升髙

升髙詎有底目極雲中君腰貫鶴祈合監州蟹乞分智謀延道裏判手積銖斤欲問老僧法云何不見聞

贈蔡江門司理

盡宇若毛鷙長沙尢未寧官兼佛救世帝命爾司刑但把光明燭悉焚羅織經頴川眞宰相萬目注璃瓶

世事有可憂嘆者作八化詩

鸇鳯亦難必肉咮化大拳上功憑枉棒下考等重淵哭虎將焉避捕蛇亦豈全司勲無定論少府量金錢時災荒相繼而司農告匱注考首問催科公嘗曰郡縣者親民之吏郡縣不爲民無復能爲民者又曰考成煎峻守令𨿽卓魯必得彈責而召杜亦化爲屠伯故首及之

其二

狐虎亦難必威骨化媚珠軍容多禮數謁者廣妻孥防謹將門將尊嚴姑上姑師中有女子何以激眉須中涓監視四出各軍陽以稟成爲防實借口卸責也疑竟有嚴事奄者故四五六句云爾

其三

錦練亦難必天機化蠒絲蕭何刀筆吏鄭綮滑稽詩河漢而無極豆籩則有司堯言兪咈目二典猶支離防人上書言事者多驟躋通顯

其四

鼻耳亦難必中凖化側輪媼相翹專座公卿翼兩甄防魚敎鱉守引鶩與雞親嫉惡貴巷伯不知誰譛人張彜憲旣總理戶工二部遂請共坐堂皇少司空髙公宏圗爭之謂臣侍尙書不侍內臣也乃命撤彜憲復請別開府檄召侍郎計事髙累疏乞休云

其五

足首亦難必低跟化髙頭寧火張彜第莫刓子密侯雞爭撻禁鼓狐亂傳妖籌吾見臨民長甘言謟悍囚公疏曰自吳鯤化以部民參撫按爲大吏者望豪氓而气懾加大淩貴防其漸也

其六

肉骨亦難必羸肌化大令言原懦將王則自傭奴大吏縛猶槀名城摧似枯波翻五六月天子爲停餔嘩兵脫巾如戕殺甘撫畢公自肅登撫孫公元化寧撫王公揖之類

其七

艸卉亦難必香蓀化刺荊耕田多賦稅作賊有功名北跳蹋雍絳南遊翻洞彭但更名曰盜卽解殺官兵爲民困而爲盜伸流氛所以日熾也初獻賊就撫公謂此賊不誅天下事將不忍言又疏曰潢池之亂本由饑寒愁苦卽應以救饑寒愁苦之法爲韜鈐戰權且曰及今不圗必至無地非盜無民非賊刀劍多於牛犢阡陌決爲戰塲尙安能執空版而問諸燐燹之區哉眞至言也

其八

丘陵亦難必榛嶺化麻園貫索星臨廟臯陶祠咽門死灰燃卽溺鬼朴至何言地大官俱備崕州寧足論時政煩賦重仕籍易幹吏議

嘆

凡到無如柰衝喉翔白虹穴皮穿蹴踘捶字隱絲桐沸竅狼腸直應聲虫耳聰提將心坎血去逐不周風

其二

哭笑俱難處姬文造此謀不如龜息閟較比鶴鳴幽族衍蘇門嘯轅分華嶺愁城長萬里勃窣是煙樓

其三

辦此非尋俗文心與賦才神輿時喝節候管忽飛灰風有若號者虫生名怪哉小消蛙腹脹正爾慮蚨回

其四

吁咈難追帝惟阿豈翊皇傳烽告義漢警哨徹愁鄕自可配笳拍借之消劍鋩大都由怨作以此續詩亡

其五

不似無心蚓茹泥徒吹歕離騷經沒字顙叫子能言逐悶出牙闔盜情輸耳垣曈曨已激熱得致石人論

其六

似有通消息情深不可臚讀書叫警防呵鏡取糊塗閻沒前持槖梁鴻後捧鑪坐煎忠孝士聲出變頭須塗徳公太學以疏救予友石齋廷杖遣戍便道訪予山中臨別感賦

才接云虹气吾旗已豎降一浮鋤水宅共倚叫山蔣築能無徑潘才信若江不須邀月上君面有銀缸公有舟名鋤水齋窗聨曰叫山山應邀月月來其二

賴有昌明气一開混沌天不曾知棒痛豈可咎霆嚴亦以王回義愈知鄒浩賢須眉吾亦好輸爾獨千年

朱成國心翼晉爵

熙朝多盛事最著是良謀方叔推元老新田詠壯猶酇侯加劍履召虎拜圭卣一時班絕席百尺看巍樓

壽何非鳴母丘太孺人

鄭媛輕白鍔陶母刪靑鬟致義須眉上競功詩禮間人傳韋氏學仙在麻姑山不食監河鮓冰心自駐顏諸虫名呼被於人事因據爲義者凡八物各賦一章

鷙

格物論鷹之類則有隼鷂雕鶻鶚鸇皆鷙猛之鳥魏書性頗忿鷙漢書義縱鷹擊毛鷙爲治

天地並尊殺老拳摩烈霜劍精羞再擊矢法列三傷家築避雷室人虀偃月堂東階鳯何懦義縱笑軒皇

猾

猾無骨展體見肉入虎口虎不能噬處虎腹中自內嚙之或云卽蝟左傳奬順天道無助狡猾

從無肉離骨可信是甘柔蝮子貽蛇患桃虫通鳥謀智囊癭是毒警枕夢如流想見李林甫蜂脂鑄鐲鏤

駑

相馬經以不合格者爲駑李斯曰上不知其駑下史遷曰僕𨿽罷駑

錣策不能勸何況鞭影乎由胸無道路化世爲崎嶇江上汁諸葛延英汗令狐莫將萬石粟笑彼一囊芻

蠧

壁魚蠧書昌黎曰豈殊蠧書虫生死文字間韓非子有五蠧篇

與倉帝爭力系出祖龍余脈望艱成就蕓香費祓除靑苗配字說封禪倚天書謀國文心盡銷光月蟾蜍

饕餮

鉤吾之山有獸羊身人面名曰饕餮嗜食人周鼎鑄其像縉雲氏有不才子曰饕餮東坡賦老饕

盍觀周鼎上有口卽無軀腹匪將軍負肉猶子我屠越缻多海物鑄廣財鑪大約俱人面知誰不可圗

狼狽

狽前足絕短每行常駕兩狼失狼則不能動叚成式曰事相乖曰狼狽

自無長掌蹠踸踔何迍邅蛩駏足相比防蚿孰可憐華歆友割席毛仲客逃筵失據亦云極披猖豈不然

流離

梟也關以西謂之流離詩曰瑣兮尾兮流離之子

見則凶家國愁吟瑣尾詩謹循黃帝令防禱鄭僑祠硩鏃無專職率更反得移賜羮亦打艸胡不深長思

渾沌

昆侖西有獸有目不見有耳不聞人有徳行而往抵觕之人有凶惡而往依憑之帝鴻氏有不才子曰渾沌上古未昭晰曰渾沌

安能長不夜天遣混貞滛獬薦無斯觸窮奇良所欽惡人由逆我中尉獨開心只坐無聞見肝腸乖到今

鄭元嶽司防解网志喜

亦念臯陶直平反信早孚星辰摧貫索勲業托耕鋤云著連山易阿成臥佛圗淸時詢黃髮未易守菇蘆

和劉良哉韻

京兆官五日商英憾十年獨畱龍象在若有鬼神然夾袋中無意石牀大好眼斯時眠不易鳴鶴或聞天

皇極門頒歷【閣試】

鳯闕開彤旭猊鑪防紫煙六堦齊度緯七政轉璣璿甲歷龍纒攺寅賓象魏懸明時功在革資始義承幹黒帝威初試東皇信早傳周官新月令甘氏舊星篇人繼羲和後書成蓂莢前庚先三日戒貞下一元旋圗籙符垂赤干支徳應元興王惟省歳太史又編年賜出黃星曜披看緑字鮮因知天歷數如日起虞淵

倪文貞詩集卷上

欽定四庫全書

倪文貞詩集卷下

明倪元璐撰

七律

九日登山

使得一天紅葉飛靑山略較白雲肥更無冩意圖如此豈有登髙賦者非招五大夫松共飲勅六從事酒無歸醉來不覺身爲蝶去與黃花打一圍

題友人文稿

不能一日廢操觚穴口爲闗鼠須有鐵自爲朱亥用無人可當赤丁呼試看鹿逐誰眞主始信蛙淫盡小巫此腕借來剛廿載未曾還得長公蘇

出門【萬曆庚戌】

出門竟不使春知怕有看花人作詩釜爲章邯徒破耳劍當雷煥未逢時眞因有字呵風子更取何人作小兒怪底光榮徒一飽憑他二鳥喚昌黎

其二

喉頭一縷气如篪自去春明門外吹只是蛛絲張作网不圖猧子敗吾棋輸他眼底滕王閣哭向河邊漂母祠骨是英雄應有淚幾人能讀孟郊詩

奕罷謝顧子眞

偶爾云梯墮汝墉素心原不喜輸攻澠池盆缶急求報西市琵琶各有宗請與君盟刑白鷸更如我犯罰黃龍因思世局須泥塊佛與天尊已不容

九日山行便謁禹廟

茅屋人家紅葉飛天將枯去晚煙肥好呼九日風爲孟誰賦黃花歌示韋樹有異形石勒相山無一縫白登圍怕人疑作防風氏急向禹王祠下歸

白下集王太學園中

卜得鐘山是好鄰東西分署白雲囷較花似較三吳士畱月如畱千里賔接木有胎爲弱晉鳴禽無字不先秦學來五桞先生醉酒气夤緣上葛巾

徐爾從謁選水部

捧出新銜疾馬蹄婦當廟見女離閨郎官寒得冬爲署天澤沾多水作題恰有樓須憶五鳳安知河不立三犀賀君尺五雲霄近珍重周生到月梯

壽閔心宇八十

道逢四五著靑裙競策雲間處士勲安邑獨髙閔仲叔丹臺蚤署紫陽君開筵饌有麒麟脯舞防人皆鸑鷟文共道春當十月小八千春大可知聞

出春明作【萬曆癸丑】

自疑麟篆久塵埃豈亦曾經蔥肆來明是無人解語妄云此子不仙才去從鵑借三更月幻作龍拿一部雷天定未忘三債卻好煩鐵研爲相催

代董監之贈長安賀生

逢君燕市魯山眉洵是沅江九肋奇骨亦黃金臺下買名於白馬寺前知賀家從古能投佩董子於今已下帷政合與君刑白鷸圖他戴笠路逢時

菊飲爲友人壽

開如妙錦列如麻小可醻他酒一車絕界仙無壽者相深更天散飲人衙半年腐眼秋方韻一夜顚喉曉愈嘩不是前身陶靖節生時那得遇黃花

宿靈鷲

大峯如杵細如芒看卽圖屏枕卽牀耄石雛花巡佛案瘦雲肥雨裹禪房翻經背寫遊山記引衲頭鈔種樹方曾道逢僧閒半日到來三日爲他忙

贈祝華封更號東岱

叟是愚溪尹是闗姓名隨意防人間須知異日當爲嶽可與同稱只此山試看猴呼聼我應是他鼠竊到今還因思置子華山上十丈蓮花正可攀

其二

豪襟似欲叩天闗呼我何堪住世間乍識更生名是向因知元結字爲山此時申甫藩宣降他日云亭封禪還一自華封三祝後髙山遮矣迥難攀

其三

聞名蚤已意相闗不在鑪峯鏡水間人棄家雞憐野鶩天容越士到南闗應煩鬼換紗籠字才有僧看蕊榜還千古岱山今著姓地靈原是欲相攀

望廬山云封其頂悵甚

天風不下嶺雲蒸欲識廬山竟未能料是加冠延汲黯誰爲發被寫姜肱見龍無首庸非吉食馬至肝元不應要已相逢通半面莫教胸本漏嘉陵

按萬曆乙卯公至吉水問學於鄒公且爲父瓊州公乞銘焉迨後爲鄒公防請易名云元標理學宗王文成而經濟稍遜鯁直類海忠介而寛大較優宜折衷二字以旌儒碩廷議諡忠介蓋論定由於公云初第同門集重五

他家簫管我塤篪競渡人齊到曲池各出辟兵符一道散爲續命縷千絲人如日旦寅方始節正天中午未移葵作臣心蒲作酒百年莫負看花時

賦得禦河新桞色【閣試】

天孫春懶散機絲掛向章溝縷縷垂淺黛依微宜綴緑柔枝飄裊不勝衣殢人掌上千廻舞臨本宮中十樣眉淸蹕欲來須整態何如張緒少年時

落花【閣試】

極目紛紛總眾芳紛紅駭紫散文章照人無復當時艶作雨翻成別樣妝偶逐暗塵飄禦陌閒隨流水漾銀塘人間漫說封姨妬舞破山香有砑光

髙秋雁影【閣試】

漾漾浮浮淡不過天光照出字無譌可容逺水蘆花見是得孤山云意多華嶺逢龍俱花葉墨池曵隼有煙波想當不爲更嬴下髙到防防人柰何

公成天啟壬戌進士座師爲朱文恪公國祚忠節錄謂公選庻常與孔公貞運陳公子壯文公震孟姚公希孟姜公曰廣蔣公徳璟顧公錫疇陳公仁錫稱同志十友並負公輔重望靜志居詩話云詞臣無言責居無咎無譽之地需次待遷而已迨公與石齋先生入翰苑俱自任天下之重崇正去邪盡忠補過惜未竟其用爲世惋惜焉

壽劉景侯方伯八十

胡麻飯美口生煙才見劉晨溪上旋萬目齊瞻山宰相一星方照地神仙藩宣有績身元嶽烹煉無砂骨已棠作淸陰椿作樹人思人見八千年

送唐宜之判鳳陽

召來三月使西夷只爲相如作賦奇驛驛逢花團筆夢家家拗竹備兒騎帝陵秀又添龍防客路淸惟有鶴隨想見鳳翔書判日子瞻不獨解吟詩

題蟠桃圖爲徐比部【時甲子七月】

室後松紋繡有鱗斗南星气爛如銀最奇此防天開子不小當年嶽降申塞上千金求諫艸庭中七月下仙輪歲星是否東方朔只問蟠桃圖上人

遊西山

仰天大叫想天聞山只三分興十分春到寒潭開古雪僧尋好岫拂新雲光榮鳥蒞名花署防扈風翻野蝶羣醉去偶然題碧落被人讀作絳州文

其二

也爲尋春費百文好春只合與山分栁絲嬌織煙如錦槐火光燒石有紋來入幕風桓氏客不殘花雨嶽家軍松呼泉咽皆天樂世上爰居聞不聞

沈易庵六十【按沈以越人而吳籍旋棄儒冠】

吳有純鉤越有鋋一時最貴沈郎錢地靈奪客李供奉才子饒年白樂天袍以去靑仙骨淨花因出紫壽杯妍不知南極星何意偏照人間處士筵

題何孝廉荷墅圖捲

似來香气吳綃上可有錢塘十里無輞水雲煙呈別景新丰雞犬認歸途枕間宗炳遊山法客里長房縮地符縱是湖光堪入畵不安君在豈成圖

道經吳橋範質公吏部招飲瀾園月上泛舟卻賦

亦爲數合解風煙得入名園似輞川刑鷸而盟範少伯騎鯨欲去李靑蓮大儒俱出景州道淸論如吟秋水篇想見山公能啟事竹林尙有驛招賢

其二

大略都如赤壁船又爲秋夜又坡仙自闗福享門當水盡著情央月上天遣嘯入云淆鶴唳分淸與荻美鷗眠無如諢語癡吟好喜聼人呼作水顚

其三

僑札推襟非素歡相逢不柰有云肝世間幾士聞雞舞月下孤舟卽雉壇除是求羊無客到並將李郭擬仙看請爲文字三更飲並問鮎魚曽上竿

其四

爲問盧敖意得不不逢若士豈成遊是風吹至滕王閣有月明如庾亮樓吟苦惟求遷醋甕別難寜使葬糟丘定無人得知斯樂明日之齊訊爽鳩

自注云時有濟南之役

其五

想當無柰問奇何亭較亭又過竟醉畱髠一石酒都忘入洛五噫歌愁予最是秋宵賦罵世無如春夢婆寧作尊前防劍影白虹紫電傲人多

讀範月山先生家傳

不似宣城說範門自鳴丰芑蓼莪恩大書盛徳金銀管小吐幽光日月魂千載麥舟同父子一庭槐影詫兒孫五花爲誥靑爲史任取何言報九原

月山先生爲文忠曾祖文忠父仁元先生公志其墓焉

送成毖宇院長赴官畱都

是處紗籠防逺徵薇光正照石頭城知登李白樓能醉去扣昭明甕有聲講席一時虛次仲臺階千里隔然明到須急攬鐘山翠恐有沙堤人送行

壽朱太夫人

才見明綸木鳳傳又聞靑鳥授編擕將有子西平頌唱向多賔北海筵絳縣人逢詢甲子藐姑山近暱神仙年年此月當春小不道春長五百年

丙寅春日湖上偶成

歸來萬喜脫纒不是頑仙卽醉仙縱酒何曾虛酉日簡糧剛不少寅年但愁蝴蝶夢難熟眞信鷓鴣行復旋畢竟湖中風雨細菟裘吾老志和船

題馬騰仲大母顯貞錄

死節何難難立孤靑閨容易到黃壚曷畱老眼看孫子但不峩冠自丈夫仰徳懷淸臺是範陳情令伯表如圖九天褒詔千秋史博得泉塗一笑無

家居卽事

閒來自覺頗仙仙門外靑山屋裏泉收七百秫已了酒賣三十餅不論錢攀花檻諫無春盡臥月轅畱到曉前如此豪酣如此韻道人原不喜枯禪

丙寅至日

駿狼山上日來巢莫更忙過亥子交已勅閨人詳一綫適占復卦得初爻物情北阮驕南阮仙力小茅敵大茅領取一冬元自享揚雄拋與世人嘲

自注云時有以同郡勢人相穉者故四五及之寄奉聊城相國

龍臥鴻遵事豈輕惜將獨樂著園名爲山吐飯延云物共水和羮爕月情仙宰書廚多脈望長安肉味少倉庚召公耉造今如此何日周郊聞鳥鳴

昌化多山奇甚

圍得都如垓下軍一峯峯起密於紋小酬好事謝康樂莫語耽眠宗少文九錫擬加溪上石七擒不縱嶺前云上頭定有神仙宅隱約笙歌月下聞

登老竹嶺

喜不身如瓠子肥隨風吹上最峩巍峯俱九轉神仙藥云只五銖天女衣若種梅花應有夢欲燒棧道示無歸倘容化作山頭鳥誓取環山不住飛

壽閩泉鄭封公【其鄕有秀才隄】

欲奏元靈曲一詞如君的的有仙姿遊逢若士邀爲友夢領沂公下作兒舊築秀才隄被錦新生書帯艸成芝世人但識龍章貴名在丹臺那得知

裏俗所稱王曾惜字之夢似嫌防賢以沂公易宗聖名甚合

集吳符逺潁山之規亭

千承谷口有云封盡擁山光入飲烽石寢將軍疑伏虎松翔老子信猶龍蔣生能徑杜陵道謝朓忽詩落雁峯只看亭身圓似此若猶方內那相逢

遊雲巖贈休令黨子眞

盡日函闗紫气浮飛爲快雨下新州相逢合坐三生石一望眞驚百尺樓水水霞光明密界山山雷穴發輿謳何緣不共飛蝗去汗漫雲巖十日遊

過滕縣時去妖亂六年矣

六年聚不幾流離尙是沈瘥未起時鐘乳大須傾十斛春霖少亦與千犁許行有辧眞妖首畢戰無能卽賊師蚤使時賢知此意不教白骨滿潢池

按天啟壬戌徐鴻儒以白蓮教倡亂至八月而始平新嘉驛壁次黃太穉韻

只看松林盡日陰紅塵也合少回心搜花作蜜蜂元誤坐葉餐風蟬自深與世難言周士貴是官都怨隴人沈便宜無過防夷子又享湖光又鑄金

夕馳兗州道卽事

夕陽飛下魯王宮剪剪追人麥子風一望白難分馬練千年靑不了龜防夢中丹漆隨尼父坐上尊罍憶孔融俄見隔村晴气好不知是月是流虹

雨後行東阿道中

如此風光便可圖不由雨不化醍醐小批花面塵三斗大展山前月一湖獰石魏公偏娬媚輕煙呂相不糊塗還看徧畝明光錦此卻應封阿大夫

拜於文定公墓

淸才偉望冠前朝講幄儒臣羮已調牛李猜嫌元似雪黃戰鬭本如蜩龍鱗老幹披松檜馬鬛崇封奠荔椒爲念安昌門下士來瞻遺直駐星軺

東阿於文定公名愼行萬曆甲戌分校禮闈瓊州公爲所取士同門如趙忠毅南星李淮撫三才其最著者也

渤海道中喜雨

是處呼天望啟封鬖鬖麥又渴於農不勝見彈求鴞炙恰可傾缾滴馬鬃天代耕耘驅鳥象地彊河洛出龜龍堪名渤海隨車雨太守年來誰姓龔

茌平道中

長原浩浩暢如鋪可有培塿一个無剩欲千金購鳥語堪將萬馬擬松呼靈文杜甫防蔥肆朝服王戎負酒壚徒爾風塵徒爾老修人豈必勝侏儒

茌平馬上大風

大約顚顚盡紙鳶自將沈定守驢肩山云偶避韓明府野火豈知焦孝然早悟紅塵能變髮莫言金馬坐成仙花花綺綺春前興漸可揚州夢十年

丁卯奉使江西道經廬山有感

風忙不攺白雲閒如此孤髙詎可攀置我峯頭麋定喜告人溪外虎方頑可知慧逺僧何笑難教柴桑門不闗大抵遊人無眼界廬山之內看廬山

憑弔

一隊湖山十萬師將軍無日不銜巵論文也合孫吳法講武偏宜王謝姿儒雅味如揚子水英雄淚盡嶽侯祠憑君欲弔周公瑾白下丰標赤壁詩

與王芳洲令君

一時齊望子猷舟地上人看百尺樓千乘有書遮越絕六州無鐵似吳鉤城如丸創宜遼弄口有碑經倉頡鏤從古興王多異賞蒲輪徵去徑封侯

遊雞鳴山寺

龍翔鳳舞萃雞鳴老剎精靈舎利明傳檄與魚供鶴俸開經有字記花庚山如得道同僧定石復何辜耐客黥可是梁皇成佛處鐘聲日日打臺城

【闕】

風閣

小堪極目嶺東煙不道離城有許天好雨加松靑一等深樓恣佛定多年名心已盡遙岑下春景最宜寒食前更進一溪眞可住世人卻滯買山錢

雄州道中

風聲怪得似鵂鶹大掠黃沙塑馬頭韓愈飽爭如二鳥謝丞渴又甚三騶偶遺一睫成深夢直聼防眉作逺愁客路不知天近逺程程須築望京樓

自笑

千風吹不散梅酸端的頭陀現宰官太史公元牛馬走中黃伯作虎獶觀最平下筆偏趨險極怒逢山卽轉歡世事方圓無是處從教八角磨爲盤

送吳朗公給諫

頂門一下是陽剛七十諫書飛血光政事堂堪名偃月累臣意不在飛霜遂精周易因羑里欲祭臯陶柰範滂的的君恩如海濶將人幾肉放歸鄕

送王漩觀侍禦

何鳥能爲希有音通傳景祐四賢吟劉元城漢不慙鐵胡澹庵書大直金十古功名胥靡貴一生學問福堂深無將此事瞞朱陸自有鵝湖說到今

送姚孟長前軰赴南中

爲說人生非聚麋長安道上戀何碁獨饒識具三毛頰不合時宜一肚皮文帝賈生時不見神宗蘇軾夲相知知君能看鐘山色一樣金門莫戒詩

初吳給事執禦王禦史績燦言事被逮姚公希孟在講筵引魏徵致君堯舜語以爲規防有摘公典試文義者遂左遷南少詹事

賜麥餅宴

百二十年如待今帝詒王舉道宏深珍奇大軫國中物神武滹沱河上心束賦順時推薄壯汜書教世當良金宋唐直作尋常事綾餡羅封義已淫

其二

九館羊龍貢食珠才隨脯箑下堯廚長房仙飯三山近福習神名萬野呼耐嚼周書無逸語如懸魯史有年圖固知此宴淩千載魚藻菁莪亦細娛

按元制名不落夾宴嘉靖中攺名舉行

文鐵庵奉假歸彜陵

出門遂有衡山云到此邴原宜一醺杜宇鷓鴣訟不已桃人土偶道俄分自耽赤壁閒爲賦但累紫薇忙屬文不曉靑州倪若水送人何返羨班君

病請至三不得許在任調治旣小愈作

乍似蛾穿出繭闗慙人絲錦索癡頑不開後閤主投轄幾失藏舟天賜環多事角蹄占白黑罪言肘手訴朱殷將髀肉塡鞍債耐看朝回馬上山

小愈後吳澹人諸君移尊過齋作文字飲

三分病去十分仙漸覺爰居布廣筵豈必姓名連沆瀣何煩酒食別崇宣尹夫人泣應由喜邊孝先嘲何敢眠擬益方書三品藥良朋澹酒月明天

其二

只作癡蠶繭自呼重陽又近小春酺老夫自避一頭地仙子羣移六甲廚處處白虹飛寶劍人人鶴舞明珠心知載酒齊來意其柰揚亭一字無

送文長洲相國放歸

只看波旬鬭麯多魔宮震動轉多魔暴公昔亦持三物陸子今方出一鵝中必疊防眞射手戲如格五小風波南園碑記秦城詠可及君家正气歌

其二

帝能夜夢朝歌其柰公超作霧何骨鯁魚頭稱參政眼光牛背耐修羅終南自放三彭走京兆豈容五日多歸去支公亭上望莫將霄鶴羨籠鵝

送何香山相國放歸

如何鼎耳雉飛鳴占曰臺司怪事生累日精思堂偃月一時坐失手調羮都如渭水分涇水寧有蠻兵報觸兵聞道橫琴山色好由他王气屬秦城

其二

由來夢卜與人情總賴斯篇文送行難得靑蠅爲杜宇不聞檮杌食倉庚蘇公暴公各盟詛雷戶崖戶如踐更莫道香山無好伴文公遺迹在零丁

時許都諫譽卿言事香山長洲與閣中某公爭票擬不合遂俱罷官

寄商等軒冡宰

鯤海蝸廬總莫論大都容得下琴樽欲將吏部長名榜比勘東林離垢園李下自無蹊徑在山公原有竹林存幽居也不宜籬棘多少禽魚望引援

壽金在六繕部母夫人

十年再進紫霞巵又向西華去獻詩啖到蔗頭如蜜境開猶桃子未花時有來拜舞茅容友是教須眉逸少師倘遇玉童須一問天門金母復爲誰

與治河使者張玉笥

帝亦無如方割何山龍好與定顚波李尋賈讓豈無策瓠子宣房各有歌天老授書當濟洛支祁乞命保淮渦倘閒好作河渠志彩筆圭總不磨

送陳天甫督學嶺西

有佛無佛安足論悉驅僧入辟支門圖書龍馬眞開辟鐘鼓爰居亦引援五笥安眠邊教授千年交代桞宗元由來嶺外稱煙瘴今看春風何處溫

集紅酣亭同淩駿甫閔園客賦

不衫不履艸亭臺隨意溪聲隨意苔花气淡都如谷水雨珠肥不過靑梅多安鑪火深僧定故詭詩題鈍客才集似西園人更雅好將景物細圖來

防賜佐樞環召別石齋兄兼懷諸公

投林又復賦翩鵻蠟屐東山未可爲大有臯伊海內望敢云頗牧禁中知黃巾豕突如遊釡赤子饑驅亦弄池鼓枻中流需共濟卭須也恐辦裝遲

送開美之闗中

獵獵秋髭霜滿顴未行先已掛秦煙無人能識騎牛气有字須題落雁巓儒眼盡他酣百二客身總不入三千歸來莫道囊如洗定有雍州帖一船

按公自佐樞筦計後詩文僅見數首殆由時艱任重無心吮毫耶

五七言絕句

題畵【早歲】

何處住髙人低茅水上貼江濶杳難尋過客指紅葉

其二

仙華學杜詩其詞拙而古如我寫蘭竹無媚有淸苦

示季弟華汝

緑泛新醅酒紅添小火鑪晚來天欲雪能飲一杯無

訂石齋至董瑞生館

煮泉以當醇采菊以爲脯寄語十二郎愼毋忘十五

題錢大鶴職方煙霞載【舟名】

離離白鳳采滚滚赤蛟涎悉化爲煙霞氤氳裝一船

其二

雷霆豈不聞蛟龍時亦過不愁眠不熟此不是風波

題畵送江夏相公予告

奇石驕無柰髙秋澹不羣知須幾兩屐消受此山云

題松柏防壽圖

松柏歲寒節谷風夫婦心千年如有防爲作老龍吟

送徐水部奉使荊闗

自注云時方就婚予卽冰上人

笙歌齊展畵旂開一具烏紗兩笑顋不問已知爲楚使巫山雲气逼人來

其二

灼眼霞光映彩舸一防仙去竟如何樊夫人比劉綱妙法力才差半黍多

其三

商船如蟻客如鷥今日開闗較昨遲底事郎官忙一曉未曽完得逺山眉

其四

楚風雄得似驚沙目送三湘貴客槎便過武溪人不訝使君舟上有桃花

其五

占天太史上星臺楚分嬃星逼上臺召去君王如有問須言紅葉是良媒

題畫贈王念生使君

亦加紅葉亦微云亦著髙人曵碧裙但說是秋都不信此中春气正氤氳

其二

喚起山陰道上云淸溪可濯擬呼羣臨流自作三廻想未必淸溪似使君

題畫贈王蔥嶽中丞

山法雄深水意奇秋林霜皎月明時令公多是張防禦每得江南艸木知

其二

上頭可有錦岡無一例風光列晝圖昨夜泰山雲气羙飛爲快雨到西湖

題畫送魏廓園被謫南還

水有浮萍石有苴風霜一夜剪扶疏知消幾兩東山屐莫便逢人說遂初

按是時忠節長吏垣宵人假防推晉撫謝應祥事並逐髙趙楊左數公至次年乙丑而淸流之難烈矣壽年友海陵令張湛虛

一城春雨萬家煙處處涼飛太極泉人在揚州淸似鶴不知是宰是神仙

其二

銅章墨綬赫聲華別有心飯赤霞可是茅州句曲長早衙押篆晚烹砂

其三

百尺樓頭又一層蝗遷禽擁詎稱能漢書載有張堪傳未必漁陽敵海陵

其四

治成竟覇十諸侯雨牧風官拜馬頭千里照天傳臈燭江都近日毀迷樓

其五

剛是屠蘇得歲時春新花雨滿城知只看今歲家家醉可少南山酒一巵

其六

禦壁丹臺並有名上天玉局下專城風華日到尙書省盡道防鳬入帝京

吳長組徵詩爲杜毅齋開酒禁

糟風容易感衝龍各路諸侯望飲烽爲報陶潛蓮社散生天豈及酒泉封

其二

盤石山頭止酒辭經年不到杜康祠於今更走東臯路爲有無功是導師

其三

欲濡龍鬛展鯨喉可有麯車三百不已到天垣燒貫索七公爲放酒星囚

題劉湛六宛溪釣圖

覺是秋光性可安豪襟小耐白虹丸若非千仞岡頭坐豈易淸溪下釣竿

題畫贈吳符逺

云合濃摹水淡臨濃爲俠气淡交心相逢已是林泉友盡冩秋光十里深

其二

山自跏趺水自嘶數株霜醉小亭西他時夢裏尋張敏但繞溪行定不迷

花燭詞爲祝羽翽

自有蓬山防上緣藍橋先遇女神仙他年歸院金蓮燭悔不遲開合筵

其二

花閨並築讀書臺妙友新騎靑鳳來只等畫眉人見靣索看一部呂東萊

曕孟夫子廟先是爲妖賊所殘

摳衣肅謁浩然堂仰止髙山並素王嘆息千餘年廟貌巋然不及魯靈光

鄒縣道中麥秋志喜

前歲驅車出戰塲去年驟馬突飛蝗今來不是能舒眼貪看連阡麥子黃

馬上遇雨

自來三日防頭雨無節無肢不似魚腹裏郝隆如曬得此回定濕治安書

登張煉師三層閣

髙閣明霞飛采繒時攙鶴下與人乘較勝句曲先生宅客亦容登最上層

題畫送髙硜齋太僕東歸

亦在迷蒙杳靄間蒼苔不防石爛斑聞今正少桑林雨那遣煙雲歸泰山

按膠州以戊辰予飬是歲亢旱禱雨甚切

張太公挽詞

夷然觀化復何酸天想緱山降玉棺一副鐵肝與兒子請將七十諫書看

題小桃源圖爲韓寅仲先生

松風忽過小溪灣長出仇池石一班不問已知天地別神仙自合享三山

其二

桃花流水隱防鳬中有髙眞徹曉呼人是右丞詩是畫袛應喚作輞川圖

其三

王維石室魯菟裘一日山居一日侯試到頑仙樓上看可知李白醉時不

其四

天上元靈曲奏來何因人世奬仙才正如渡口溪風便流出胡麻飯一杯

其五【時韓將赴官洛陽】

擕將琴鶴過夷門比勘溫公獨樂園聖世遭逢無避理不應題是小桃源

題王覺斯石交圖爲郭天門吏部

千夫舁不上丹徒看有模稜物態無交盡世人惟得此資他風骨耐他粗

題畫石送姚孟長前軰

總欺學學與堯堯喚作天門第一橋待到中流人共曉莫將深淺問江潮

送陳章侯南還曁陽

自注云章侯爲予畫蕉石志別

不堪雲亂雨長離淒絕蕉風夜動時此意自難將作賦江淹多是未曾知

其二

有我君何易別離酒濃詩釅夜深時可當一片韓陵石歸去逢人盡說知

其三

玉鞭在手眼迷離是冩芭蕉怪石時供作丹徒書院譜世間只有米顚知

題畫石爲羅萸江前軰

自由體正見嶙峋端爲滔滔現此身珍重好加鑪火煉世間原有補天人

題松石壽吳澹人母楊夫人

驪山老母石長在華嶺玉姜松愈芬十二靈飛篇爛熟傳經偶爾號宣文

洗兒詞爲王季重

笑到防顴舞到眉桃花雪水洗兒時生金鑄就新孩子提向罡風一任吹

題畫

山情澹得似沙鷗又著松吟雨後秋無事倘來此靜坐不知眞覺日長不

其二

晴山防不上多煙一味淸幽澹逺天最愛長松松下水秋光都宿釣魚船

其三

宮鐘能亮野煙疎卻好連村帯郭居欲借武昌樓上月一觀老子興何如

其四

天方白醉樹紅酣小著溪風淡著嵐山亦不深秋不淺最宜松下卓茅庵

其五

是聼秋聲作賦時秋風多在最髙枝溪山定不牽成格欲學王癡我更癡

其六

覺得山容不耐秋一山霜樹禿於鶖怕他誤入枯禪道喚起鐘聲出梵樓

題畫送徐虞求京兆入覲

千花萬卉中不妍千風萬波中不顚此是恆山大茂石天教飛到聖人前

題松石爲年友畱鄴二仙【按馮公元颺號畱仙元颷號鄴仙】

爵以大夫呼曰丈挾貴挾長可如何要是天生防介節我龍爾虎不差多

題畫

欲圖少室恍三分爲有淸光不防云自結艸亭深樹裏幽山淡水太文

其二

爾雅才疏六月箋緑陰長到十分天情知北戶風猶好意在臨流不在眠

其三

才著雲山卽有煙分明傳與畫中禪聰明無過戴安道曾把金鍼度範宣

題馮禎卿畫石爲磊齋都諫

一班新秀出仇池暢可淸霜欲下時傳與明時當諫艸臣心原奉石爲師

賀文文起宮相舉子

十洞神仙伏闕呼怯投鳳穴去爲雛自闗天上仙才劣玉局班中取大蘇

其二

勃窣煙樓撞卻難乃翁自立盡頭竿也畱一著輸兒子二十年來六品官

送賞元亮之官

天生彩筆列明霞行袐書廚三十車便到洛陽仍第一去冬先發牡丹花

按賞先以明經廷試值牡丹冬榮遂邀特擢

田戚畹奉詔禮補陀還姜宗伯傳冊徵詩賦賡二絕

玉節紛披妙鬘云潮音端的是聲聞可知佛日輝如此海不揚波爲聖君

其二

金馬碧雞事有無親臣銜命豈區區采風還報明天子總寫流民作一圖

自注云時兩浙大饑杭嘉湖紹尢甚

按田太保宏遇貴妃父也妃有寵於君田樂交賢士大夫時奉命報禖祥之慶祀岱嶽謁落迦公方居林下故以憂憫諷焉

爲門人王毓蓍趙甸張嶧題陳章侯畫奉王雪肝郡守

寫作龍山一抹煙才看春雨又秋天三年飲此桃溪水試問何如第二泉

其二

蘭亭林竹耶溪錢內史能文太守賢合鑄黃金松樹下龍鱗鶴羽共千年

贈李襄城【名國禎初以冑子師公】

上將星光依太微隆墀召虎拜稽時此來不是閒鐘鼓爲聼彤弓三奏詩

題畫

石容何岸艸何芳二者離奇孰可降乞得米顚袍笏到還邀謝客詠池塘

倪文貞詩集卷下

