

欽定四庫全書

集部四

提要

漢濱集十六卷

別集類三【宋】

臣等謹案漢濱集十六卷宋王之望撰之望字瞻叔襄陽糓城人後寓臺州登紹興八年進士第累遷太府少卿孝宗卽位除戶部侍郎充川陜宣諭使洊擢至參知政事勞師江淮爲言者論罷乾道元年起爲福建安撫使加資政殿大學士移知溫州卒事迹具宋史本傳錢漙祕閣書目載有之望漢濱集而佚其冊數焦竑經籍志作六十卷然趙希弁陳振孫兩家俱未著錄則宋代已罕傳本後遂散佚不存今從永樂大典中采撮裒綴所存什之三四而已之望當秦檜柄國時落落不合人咸稱其有守其歷官亦頗著政績惟在隆興時力主和議與湯思退相表裏專以割地啖敵爲得計而極沮張浚恢復之謀考宋南渡之初自當以北取中原爲務然惟嶽韓諸將可冀圗功張浚狠愎迂疎但急於立功以固位實非可倚以恢復之人一敗於富平而喪師三十萬再衂於淮西而叛逃者七萬三挫於符離而喪師又十三萬僨轅悞國其驗昭然講學家以張栻之故回防其父殊未免顚倒是非之望之沮浚不可不謂之知人至其論和气之策以爲南北之形已成未易相兼惟當移功戰之力以自守然後隨機制變又以爲金人制勝之謀舉無遺策加以器械之利形勢之便𨿽漢唐全盛之時猶未能輕此敵而況於今日其斟酌時勢以立言與史浩意頗相近亦不可謂之不知時務特其朋比小人附和權幸與浩之出於老成忠藎者不同又湯思退所主者乃六國賂秦之計與浩之主於持重俟釁者亦復迥異故當時重爲人所抨撃而宋史亦極不滿之誅其心也至其詩文則皆疏暢明達猶有北宋遺矩諸札子亦多足以考見時事與正史相參未可遽廢僅釐爲十六卷著之於錄庶其人其文是非得失各不相掩焉乾隆四十六年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

漢濱集卷一

宋王之望撰賦

三王之道若循環賦【以道若循環代爲終始爲韻】

百代稱治三王最隆各埀統以相繼若循環而防終所尙不同要舉偏而補獘其周必復斯疊用以無窮稽古史之遺言見先王之政理𨿽革而信之者事有新故然因而循之者道無彼此列三正而異物關彼盛衰旋一化而無端代爲終始夏繼虞軌商因夏基或以忠而爲治或變質而制宜曁彼周家之盛粲然文教之埀用有還復獘斯攺爲異世殊時𨿽靡聞於沿襲同條共貫曽不泥於操持上下千載之間周流六虛之內乘五徳以疊王類四時而更代樞始得兮弛張無執柱不膠兮變通斯在本人情而立政時有污隆法天運以求端迹無畱礙前之二帝兮其道淳而未備後之五霸兮其風駁而不純備乃盡變純斯可遵惟三代之甚善宜百王而是因所遇殊塗琴更張而或解其歸一揆規宏逺以相循觀其先聖埀休後王繼作有可因而可革故或稽而或若用能歷萬世以無獘關百聖而不怍知其或繼宣尼推損益之原捨則無由揚子述太平之略逮乎桓文以後秦項而還霸道旣雜王功孰攀喜利名者操賞罰而爲柄善攻戰者生奇正以如環絕紐莫續異端曷刪所以宣帝勵精自用漢家之制封倫飾辧力言唐治之難異哉史遷明�僿之宜董子陳用忠之道約當世而不悖載前書而可考方今欲一變周家之文獘則宜稍復於夏商回狂瀾於旣倒

以徳爲車賦

運啟元後天臨廣居握至權而負扆恢盛徳以爲車位正當陽式誕敷於利器術周禦俗恊順動於皇輿王者受命應時繼天立極以何道而諸侯順軌以何階而百官承式遵適治所由之路必有其資爲積中不敗之車莫如以徳粵若子育兆姓君臨九埏篤實輝光之有照剛柔正直之無偏蹈中庸而美俗思簡易以承天動靜有節周旋防愆敷自淸躬爰顯懋昭之化行乎正道初無詭遇之權彼其合乎天地者是惟蓋軫之儀中乎規矩者厥有輪輿之防文章藹旂常之制聲教恊鸞和之美惟積誠以能然故安行而得以無反無側獨由仁義之塗不處不畱逺襲帝王之軌豈不以據崇髙之勢享盈成之基惟爲之而行者我無失道則動防不吉者物皆得宜凡此惇臨之術必資厚載之爲虞舜升聞實由行於本性唐堯光被示廣運於當時若乃當軸於上者皆咸有之臣鄰得輿於下者有徧爲之眾庶我乃肅禮貌以中立攬威權而外附由亨衢而出入動靡顚危緫柔轡以馳驅行無遑遽其或外靡允修之實內乖攸好之心致逺兮才非所及載重兮力非所任曳輪弗濟亂轍相尋所以揚子著書智匪壘奔之用夏王有訓欽惟朽馭之臨異哉上奉皇天下臨赤子克謹日休之念斯盡時乘之理當今規模宏逺欲方駕於唐虞肯半途而遂止

季秋大饗帝賦【以時當季秋天子饗帝爲韻】

君欲毖祀禮宜順時惟是季秋之月允爲大饗之期嵗事告成爰屆備收之天神可格式陳徧祭之儀稽記月之遺文見事神之至意旣祭於郊兮著貴誠尙質之禮又爲之饗兮申報本反始之義惟三代祀天之舉悉用夏正而比年旅帝之常屬當秋季斗旣建戌辰俱集房寒初至而入室嵗已登而築場舉帝籍之收斂入神倉而蓋藏欲享於上斯時則當三務成功方授時於昧谷五精降徳遂宗祀於明堂時厥明王類於上帝略問卜之末節舉用辛之定制席三重而縟禮具陳樂六變而髙靈下濟無射之良月肆蕆多儀合太微之貴神爰稱盛祭蓋以嵗徧者祀物成在秋百谷之要旣舉五天之報宜修考以漢儀當後時於廟酎求諸唐典每寓禮於郊丘且夫禦世而王事天猶子重其祀所以致欽崇之道謹其時所以明奉若之防授衣旣畢成民之義斯存侑座俱尊嚴父之誠在此及乎簡編殘缺防緯流傳論不根於據古說多失於誣天時旣弗正名因靡專感迎長啟蟄之文禘郊亂矣立耀魄感生之目稱號紛然嗚呼降衷者其道至尊臨下而厥靈不爽有明徳則可薦非克誠而莫饗上方儲精埀思以交神於布政之宮故曰惟聖人而能饗

古體詩

七夕

西風吹繁暑夜气初宜秋所居稍虛豁得以消我憂獨眠堂中央一榻無衾裯開軒敞南北涼飇入翛翛是日七月七三星已西流殘云不成雨縹緲當空浮雲行忽中防月彩爛不收影落庭樹間枝葉如雕鎪艸根有小虫微吟作啾啾豈復厭喧聒更覺窗戶幽我欲終今夕飛蚊不相謀喧我復齧我驅去嗟無由但當我自屛豈與汝輩仇閉門歸下帷蝶夢尋莊周

雜詩四首

有憂烏啼門有喜鵲噪廬主人聞啼噪喜鵲唾老烏吉凶實由人烏鵲何與乎但知預相報其智各有餘人智不如鳥貪喜忌憂虞遂於烏鵲間憎愛乃爾殊福至自福至禍來貴先圖二鳥孰有益嗟哉主人愚

春蠶口吐絲生人皆仰供蜘蛛絲滿腹只能打飛虫衣服與网羅利害豈可同蠶生旬月老蜘蛛無春冬蠶食惟艸木蜘蛛肉食丰蠶以繭自縛蜘蛛掛靑空蜘蛛有餘毒春蠶有餘功受報乃如此天理不可窮

肉不可食蟹螯不中卜以殻自戕蟹以味見戮所養殊毅豹所亡等臧谷一足致患害內外皆鴆毒嵇康坐才死霍禹以勢族樂哉蟹螯中貯此老肉

江發岷山陽河出昆侖趾淵源旣洪深浩浩並眾水東流至渤澥曲折萬餘里經山無重數過郡不知幾海邊有小溪近出海山裏未能數里間已接潮波起到海𨿽則同難與江河比

書懷

羣山岸東海玆地眞斗絕洪濤渺翻天朝夕吐日月𨿽同一宇宙迥與朝市別三山在咫尺芝艸吾欲擷未能仙骨輕稍浣衷腸熱從我其誰歟乘桴曉當發

百年胡爲哉萬事聊復爾功名早有意貧賤昔所恥嵗月忽蹉跎少壯何足恃身外非我有毫髮不可致惟有一寸心俯仰要無愧歸去來山中髙人未吾鄙

村居何所樂春至木欣欣夜睇海上月晝瞻嶺頭云東家有勝士杖屨日相親山行共采蕨野步仍班荊初見气已合久遊意彌眞劇談復痛飲相對有餘情

海邊寂寞村春半芳菲月東風所至處陋境亦佳絕壠麥已翻芒山花自成列愁腸不堪防預畏栁飛雪更憂鶗鴂鳴坐使眾芳歇白日不可畱請試餐玉訣

山居

山居入長夏艸樹繞我屋微風披拂之有聲來肅肅葳防搖散影掩冉飄暗馥百合開數花孤芳更淸淑我臥北窗下午枕睡方足挹此一襟涼泠然若堪掬坐使萬慮空樂哉謝羈束有同顏氏子坐忘遺耳目又如慧可師安心得歸宿落日行庭前披衣自捫腹閒扶舊僵石細數新上竹小禽時下來相鳴入叢蔟見我不驚飛人禽兩幽獨

登第後投魏侍郎

空山學仙子舊識安期生靑霄許相接凡骨難爲輕一朝行業滿九轉丹砂成安期忽東來從帝遊玉京下視一笑莞依然有餘情借我白雲車導以虹蜺旌攝身出塵土隨君淩紫淸機防倘一失千載何由丁

漢南晤魏侯彥誠魏侯贈詩期依韻和已而荊門受代歸鄕襄務冗甚未果答旣離襄陽舟中追和

白頭有如新傾蓋或如故乃知意气間投分自有處魏公使漢南風采聳一路凋殘濡膏澤寃訟廓氛霧遊刃若發硎調琴不膠柱平生不相識見我國士遇杯盤倒箱篋笑語雜巵寓豈惟傾肺腑便可托嬰孺慰我疇昔心何啻封萬戶離觴峴山曲握手惜歡聚江風吹行色短棹不得住臨岐亦何言加餐納多祜

道中寄丹丘親舊

別處日已逺別情轉綢繆行行千里餘脈脈無時休夜與夢相隨晝與淚俱流山髙恨不防水濶遮無由欲吞不下咽欲吐不出喉防我胸肺間有如魚掛鉤尋端無從來了知在心頭翻疑一寸心能容如許愁平生丈夫气愧此須髯虯朝來看蓬鬢滿鑑雪霜浮

上李丈尙書

天孫司經緯專巧上帝旁星縷日月釙幾經補蒼蒼弭節逰人間帝服無文章寒女一機素未知作衣裳再拜願祈巧精神通渺茫但恐云車回虛無往路長

亭亭澗阿松冰雪何靑靑千嵗已枯死流膏生茯苓𨿽無嵗寒姿气味猶典刑塵土久埋沒誰能驗仙經置君藥籠中儻可延年齡

蓬室有姝女顏色耀朝暉幽獨人未識嬋娟心自知髙堂懸寶鑑美醜良不欺借君一寸光爲妾照蛾眉念當有所適辭親結羅衣常恐妾命薄失身輕薄兒安得嬿婉人白頭同所歸

魏彥誠見示出守廣徳朝士送行詩用韻追賦

肅肅松柏姿春月慚蒲栁但看霜雪後何者能不朽君昔辭鴛鸞出爲小邦守治行達明聴眷知従此厚至今兩郡碑徳政刋瓊玖九醖熟𨿽遲要成宗廟酒

食橄欖有感

余初食橄欖眉蹙口欲吐稍稍滋味之久乃見媚嫵曲終喜奏雅先病得後愈功成老大時亦足酬嘬咀餘生足憂患備已嘗險阻猶如蓼中虫自習蓼中苦不知苦盡處回味有幾許古人倒啖蔗佳境貴漸取但問有與無遲暮不猶愈君看道傍李棄置終泥土

書白氏長慶集

我愛樂天文平易更精切筆端應有口心事無不說防戲供日用工巧疑天設述情悉毫釐辯理窮曲折如我本欲言挽我開齒頰如人病瘖啞代我傳喉舌駑駘擬舉步駿足過如瞥弱弧未及彎彊弩已穿札撫才初自愧適意還深愜讀盡一編詩胸懷消百結

移竹

借宅開小軒自移一叢竹悠然北窗下意色都不俗晴影終日幽風聲杪秋肅最憐疎雨過防有白雲宿深培畏不壽靜對殊未足主人已虛心坐客亦靑目四村多修篁玉立森如束不爲人所愛況復困斤斸天姿奚優劣地逺懸榮辱物情豈固然世事同一躅何當尋怪石小壘傍寒綠要収山林趣宻置軒檻曲西峯謾多奇吾方倦遐矚

吳傳朋逰絲書

鳥迹旣茫昧文字幾變更達者擅所長各就一世名眾體森大備造化無畱情獨此遊絲法千古祕未呈右軍露消息筆墨無成形偉哉延陵老三紀常研精絕藝本天得非假學力成應手快揮灑援毫謝經營奮迅風雨疾飄浮鬼神驚風狂蛛网轉春老蠶咽明直如朱急曲若卷髮縈飛梭遞往復折藕分縱橫獨繭繰不防風鳶騰更輕希微破餘地妙絕無容聲飛白笑冗長堆墨慚彭亨可憐太纎瘦不受鐫瑤瓊咨爾百代後若爲求典刑

病後戲贈同官蔣子權

吾衰謬養生任運常坦坦毎嬰相如病漸作叔夜嬾昨因觸大暑畱熱在鬲脘醫師戒飲酒所嗜不可防寒熱一朝作水火互濯熯地偏無藥餌伏枕但憂悺同僚有蔣子爽俊流輩罕作詩宗徐庾巧語如繡纂間有少陵風醇音調玉琯豈惟詩家秀從政今可算牢盆有出納曉夕親授筦琴瑟費更張君能時急緩公餘治方書今昔多所纉有來謁蒺病手自施湯散買藥輟俸錢爲民已痌痯我昨病在牀君來問尢欵教我煮橘皮湯熱過冰盌繼送桔梗湯一杯去煩懣柴胡作引子汗出如被防所投立有效病去若水浣乃知才藝多所蓄非窽窽又聞善騎射長箭必引滿設侯六十步所發無虛簳觀君精悍姿此語不其亶獨於圍棊低尺固有所短向來屢小勝喜气輒衎衎我欲張以羸不令見矛侈心益驕汰出語頗誇誕不知小敵堅一敗石破卵大戰決雌雄遲君落新館

贈範覺民

範子廊廟器至寶非凡璞胸懷吞云夢豪气低華嶽昔在童稚時樹立已卓卓曳裾橋門內嶄然見頭角嵗行在辛丑帝防詢民瘼造庭百千人衣帶矜褒博平居議執政至此舌爲括獨餘子範子雅志不可奪吐辭如湧泉一發孰能遏揮毫不停綴盈捲無防抹漢廷執防郎環顧皆錯莫縦橫五千字字字醫國藥期於必伐病非徒事迂濶怪言一驚眾士論嘆且愕皆云布衣流志在縻好爵乃爾張危言身謀胡太錯當時羣宗匠其間多齷齪指言爲沽直欲使趨鼎鑊堂堂春官臣主張獨何確讜議旣冰釋眾口不能鑠乙科忽大闡秋天一雕鶚傳誦爭取先紙價爲翔躍聲華頓輝赫藹然曁南朔憶昔客東都猥厠英逰數每於談笑間論議聞謇諤誦語非沽名生平眞所樂乖離三四載遣我情懷惡間者見眉宇颯然意气豁亟使羅酒漿沈沈動淸酌秉燭夜相對談詞恣嘲謔公卿頗歷詆治亂亦商略間出新詩篇淸制皆灑落只懷蒼生憂肯爲窮愁作少陵不忘主气味若相若倘使任言責必有禆帷幄柰何諌諍姿久矣滯丘壑似聞廟堂上知已被新渥一公丞烏臺一公相黃閣吾君皆太平二公繄深托薦賢乃報國看子翔寥廓

送黃叔愚赴平江教授

人生水中萍泛泛隨波瀾偶然成聚散誰使爲悲歡伊余從君防兩見嵗履端相得恨不早相見常若難今又捨我去覺我肝腸酸君誠湖海士豪气老不刓劇談憤世俗怒髮時衝冠向來對宣室見晚帝興嘆落落不苟合棲遲猶冷官髙才徒白首未許陪鴛鸞蘇臺今輔郡舉頭見長安防看有追詔祝君且加餐吾衰釣滄溟羊裘侶魚黿逍遙各有適快覩扶搖摶尺書倘見存慰此離憂寛

初至鴻祐成二百字

我生何悠悠飄搖若懸旌已破龍華夢復成鴻祐行鴻祐在何許海濶山崢嶸地侵魚龍窟路與猿猱爭曉日見初出潮波無時平我來秋薄暮寒雨紛縦橫狂飇振林麓戶皆有聲山鬼夜中號怪禽籬外鳴我衰不能寐起行遲天明歘然念身世百感襟抱盈仲宣昔遭亂避地之蠻荊登樓賦懷土淒傷欲無生況我滯甌越八見秋風驚憧憧一州間蕭寺六易名【余至丹丘常寓僧捨今六徙矣】已去還復來如魚被鉤嬰去旣無所之來亦何所營藜藿誠不充萍蓬甘所丁玆地實樂土浮生聊耦耕鴒原喜在眼蠧簡能娛情九夷亦何陋四海皆弟兄

舟至都昌初見廬阜連日陰雨忽爾晚晴雲气頓收巖巒盡出截然蒼翠立乎巨浸之中眞天下之奇觀也遙望欣然酌酒賦詩

久思廬山逰忽至左蠡曲倚船初一望秀色溢我目百里堆翠黛千峯矗寒玉陰雲知我來收斂入山腹須臾變光景盡出一山綠宛如几案間靑銅鑄巖谷又如墻壁上古畫掛圖軸水光晚蒼茫風气秋肅穆明朝南康防艤棹陟山麓歡喜不自持一杯醉醽醁

和許總卿

孔明屢出師常苦糧食少公今主邊計積粟丘阜小臥龍志空大流馬功竟杳當時若得公大事指顧了從來方面貴體尊吟詠少君侯七尺軀詩膽看更小句如星斗爛气與雲天杳詞源倒三江傾瀉何時了我登峨嵋山偉觀天下少觀公驚俗句更覺眉山小短章鋒斬絕大篇气深杳紙敝墨色渝讀誦不能了

贈襄陽帥吳彥猷

令威千嵗歸城郭尙如故我今還故鄕陵谷亦易處荊榛荒舊蹊溪壑攺新路城中十萬家碧瓦生煙霧茅茨變閭閻舊屋無一柱相逢訪親舊十百不一遇豈無新人民往往皆旅寓元帥念疲瘵撫養若稚孺近聞田裏間稍稍復逃戶防當一二年功效見生聚但恐鋒車來追詔不容住努力慰斯民望公若羊祜

出疆次副使淮陰舟行

丁年慕請纓白首翻攘袂輶軒遽憑軾魏闕頻回睇兩淮輕戰爭萬物皆憔悴云繁雪霰舞風猛波濤沸椎淩僅通航鼓夜無停枻依檣聞喜鵲酌斚烹鮮鱖出塞那復古涉川今已利一節誰與持同舟心靡異奮身徇主憂圖國忘私計昌黎去懷妾定逺老思妹髙情獨無戚慧眼不畱翳豈惟詩酒豪抑亦文武備開館昔登瀛奉車元起沛君遭功名迫我堪閒散置他年洛下吟憶君徒擁鼻

投座主張子猷給事

東風入雕檻百卉無不花一經造化手各若矜春華主人最好事防養從萌芽澆灌與封植恩光無等差其間一本尢所喜欲售千金貴無比君不見洛陽好事丞相家曽剪姚黃貢天子

送賈可封隨郭帥還西城三十韻

峴山之陽漢江浦黃花九月迷村塢故人船上初識君白酒黃雞對樽俎坐中意气最相親便許論交輸肺腑君時方壯我尙少杯酒相逢各豪舉欲傾滄海入壺觴不覺風雲先笑語煙塵回首暗鄕縣避地偸生兩羇旅西城邂逅正春風南鄭流離共秋暑扁舟東下一沾巾漢陰渡頭天欲雨君畱蜀漢我甌越闗塞悠悠路修阻每悔昔日但酸辛欲寄好音誰付與日邊失喜雙眼明一笑恍然相勞苦久經喪亂喜彊健語及艱難更淒楚離合悲歡二十載往事傷心那可數酒後淸狂不復能鬢邊白髮今如許向來驥子未總角今與爺長秀而膴文學嶄然已老成吾徒之衰固其所君材磊磊多大略胸次縱橫雜文武當年上疏請長纓欲以忠信爲幹櫓馳驅慷慨感知已十年上佐畱邊圉一從捧檄傍紅蓮幾爲臨戎揮白羽元戎入覲載輜車防勲進秩光賓主王卿合作水衡丞庾杲復入將軍府胡爲側翅尙隨人千里長城賴禆補汾陽僚吏多將相家聲盛事今猶古致身富貴眞未晚唾手功名不難取豈惟出幕看旌麾防是封侯裂茅土炎歊六月三吳路海气昬昬暗天宇驪駒已駕不可畱憂緒中來宻如組亦如逺送終別離只有加餐相贈處雙魚莫厭逺書頻從此西風日傾佇

次韻陳庭藻赴天申燕詩二首

紹興聖主埀衣裳倬然文治昭天章已聞華封祝堯帝豈但畏壘歌庚桑千秋此日紀佳節萬嵗羣臣稱壽觴簾前宮扇交翡翠仗下寶馬屯飛黃昭容引儀近日月禦史執法嚴風霜九賓無嘩臚句肅劍佩儼雅趨侯王一聲鳴蹕傳朱輦千官賜宴趨文昌湛露尊罍均渥澤薫風弦管迓休祥浩唱充庭云不動繁花壓帽春風光可憐歡聲正四合不覺暮色來蒼蒼軒騶散去九衢閩朝衣醉瀝余淋浪小臣病著不能起但聽廣樂風聲長天申上壽開明堂羣公祝聖多新章不論南山成帶礪要看東海生禾桑君恩中臺燕百辟金罍兕觥雕玉觴飯抄香粳云子白酒瀉法釀鵝兒黃宮衣拜賜近端午輕疊香羅如雪霜功臣彯甲奉朝請貂冠峩峩來異王中興盛事須記述樂府宜得張文昌感寓諸孫今列宿詩鳴省戶爲時祥每逢朝家有慶瑞輒以篇詠賡休光腐儒白首謬通籍博士一經慚後蒼敢陪詩人論風雅只與漁父歌滄浪升平頌聲還大手白傅才力兼諸長

詞源圖

著作之防屛十幅怪石滄江莽相束恍然坐我三峽旁洶洶奔流欲頹屋不知狂瀾何處回壯哉萬頃納一杯自從此畫出名手海潮不復聲如雷一時文士羅東觀波濤入筆驅河漢逍遙捫腹日來看更得丹靑助揮翰我本儒中山澤臒煙蓑只合老江湖煩將一段好東絹畫个漁舟釣雪圖

王鈐轄出示乃祖兩令公畫像求詩爲賦長句

藝祖開基登九五駕馭羣雄走龍虎五十餘年到章聖將帥名臣猶接武王家再世防休光父子繼踵仍騰驤我從諸孫見畫像絕世風骨何堂堂隋國令公溫如玉方口丰頤秀眉目典刑猶在想可知骨肉都勻肥不俗小令公爲隋國兒比之乃父加瓌奇凜然滿面英豪气猶有酣戰驍雄姿百年神雋今已矣貌向丹靑尙如此虎頭不用著三毫燕頷須教飛萬里屹然立向廟堂間可使邊人毛骨寒千載長存麒麟閣當年肯著鵔鸃冠人物於今寧復有奇龎誰是功名手麞頭防目休求官歸作山中耦耕叟

登大峩絕頂覩圓相佛光成長句二十韻

峨眉峻極西南著萬景莊嚴諸佛具髙標天柱八紘張雄鎭坤維百靈赴我來雨霽羣峯出正值春暄三月暮上方解凍僧入巖逺俗來遊客塡路籃輿牽挽六十里梯棧髙低三萬步魚貫攀緣筋力疲鳥騰陡絕神魂懼行經崖阪幾縈曲望極堪輿莽回互錦裏遙看井底迷雪山忽認屛間誤幽巖得照石發彩陰洞有聲雷蓄怒楞伽仙音好鳥語兜羅綿界神龍護滄海潮回波浪平藍田日暖煙霏布長虹歘放白毫光淡墨俄瞻紫金聚應眞飛錫眾共覩圓相攝身人自顧六牙白象恍當空三足赤烏潛隠霧琉璃瓶瑩秋月白優曇花淨含曉露瑞境旁連瓦屋起合成一界如相附神燈夜従九頂朝散作千山無盡炷肉眼親觀佛防開凡軀恐逐仙風騖欲尋傅說箕尾間休訪君平鬥牛度便排閶闔陟髙圓擾擾人寰何足寓

次制帥所和前韻

聖主憂勤躬萬務英豪寧許山林住弓旌號召士無畱竹帛功名公所赴天表對揚咨見晚坤維鎭撫歌來暮雪山增重絕氛埃蜀道非難履平路分陜聊煩攄妙略秉鈞已嘆迂髙步朱轓撫俗逺民懷玉帳折衝荒服懼羽檄不飛烽堠滅駿骨多收邊市互孔明七縦詎非長戶牖六奇眞不誤農狎其野無外憂馬騰於槽有餘怒三陲絕徼皆妥安諸將雄師今盡護九重益友思直諒四蜀新聲詠宣布帥閫方觀勲業成廟堂行看精神聚嗟我衰遲托末契辱公惇篤傾殊顧當年獻賦誦淩雲上國承顏悅披霧禹門親覩躍風雷堯陛初驚承雨露龍顏下矚頓生光鳯翼髙翔従此附稱身朝服曳靑雲滿袖天香攜寶炷九霄變化防鵬升一紀光陰隙駒騖綈袍雅意念張祿襦袴餘波依叔度他時入覲對金蓮伴直應隨玉堂寓

再和

年將六帙諸衰具漏盡鐘鳴行不住一身許國銖兩輕萬里攜家鬥升赴五羊大夫習勞苦三鱣先生嗟晚暮分爲一世數奇人踏徧九州多半路早嵗嘗爲梁甫吟中途已失邯鄲步窮通有命常自樂【莊子窮亦樂通亦樂所樂非窮通】幽顯無慚方不懼【郭象注莊子云幽顯無愧於心然後能獨行而不懼】每讀商書戒十愆不憂漢法幹三互奔走頻驚使節光叨逾敢嘆儒冠誤車下奪牛任客疑水中見蟹從人怒怨恩肯效兒女語正直猶希鬼神護平生事業在方策將老精神敝泉布九重徳意日邊逺十萬師徒關外聚不令聖澤皆下霑寧免吾皇尙西顧上爲朝廷廣霖雨下令郡邑淸防霧乘軺無術漫觀風分陜維賢倚行露靑天雲霧昔曽披綠水芙蓉今宻附郊坰小隊連後乘燕寢淸香同妙炷鳥雀難偕鴻鵠飛駑駘暫逐驊驑騖自憐落落王平子遇此汪汪黃叔度但憂溫詔趣公歸蔭宇不容孤迹寓

再和

珠璣百斛何人付公有詩筒來不住出塵秀句若霞摛走筆豪篇逾響赴吟安一字不知老朝作千篇猶未暮秋天鴻鵠翥浮雲平地驊驑驅熟路分憂制節綿萬里餘事文章兼七步千軍獨掃人共驚八面俱來我何懼力扛九鼎更妥帖胸蟠萬卷森差互千言未困見縦橫一防不加無謬誤音諧律呂鳯凰鳴勢薄雲天鵬鳥怒流傳應有賈客售在處豈無神物防公詩光焰千丈錦我詩麄窘一尺布公詩雄冨百雉都我詩窮陋三家聚行經北海恍自失出見西施羞反顧殘膏只欲借鄰光餘潤有如防曉霧君侯雅志和薫風聖主恩光深湛露事業終期白日懸功名已見靑雲附願公歸侍玉皇案天香復與金童炷願公西取王母環云車直指瑤池騖要當都兪廟堂上豈久淹畱井參度顧我塵埃不足論屈曲世間隨所寓

許總卿見和再用韻

四紀才名淹世務七年符節坤維住褒功屢有璽書來趨詔尙遲軺傳赴男兒功多投老遂烈士心豈隨年暮松杉頂禿始干云駿駔齒長方識路所臨遺迹紀蕭規相繼小巫窺禹步補公舊處信有幸顧我非才深自懼轉粟飛芻驅蜀阪摘山市馬司邊互伐柯執斧固非難依樣畫葫終少誤解牛毋嘆妙肯綮養虎尢工時喜怒騋牝三千歸圉師貔貅十萬安都防公家遺利悉桑孔閫將歡心收戍布關信增屯烽燧逺邊儲入粟舟車聚未歸左右展論思端爲西南重憂顧漠北齊盟尋皦日鬥間王气纒非霧坐鎭全消玉塞塵召還應及金莖露佳句忽貽韶濩作正音乃許巴渝附晝哦蔬飯費三吐夜誦葦燈殘一炷欲隨驥尾彊爭馳曁到蟻封難並騖囊收甚謹加十襲筆舉復停知幾度試將風格比唐人堪與拾遺參感寓

劉侍郎見和再用韻

大方廣佛三身具境號華嚴普賢住三千淨土毛孔吞百億化身塵剎赴底事眉山迹偏顯端由象法時將暮三乘不起正信心一綫頓開方便路將欲神變驚凡目故斂光芒歸窘步示現𨿽同人異見開遮未判誰無懼臂力遙擎妙喜來頂光近攝淸涼互我來親睹未曽有方審傳聞元不誤陽春正值風日好陰雨不逢雷雹怒入夢惟憂神鬼知乘危暗有龍天防招提問路方上徵世界當空已先布千林寂歷鳥聲少萬嶺奔騰雲气聚髙峯初到甫休歇圓相俄驚成指顧一壺恍入物外天五里知非世間霧感通咫尺捷影響變滅須臾嗟電露公居福地寶巖對身享耆年仙籍附兩禁髙辭法從班一燈久續禪宗炷正始余風獨後凋建安逸駕爭先騖忽聆酬唱便隨喜要與見聞俱得度願公且見宰官身一宅常與軒冕寓

和人元夕

長安百尺朱樓髙傳籌夜醉聞雞號金吾弛禁玉漏永九衢徧走狂歡遨訪尋三曲選淸唱交結五陵皆大豪笑將千金買鬥酒輕若九牛亡一毛賦詩更作文字飲止酒一篇羞和陶筆端百韻鬭奇險坐上幾人推俊髦萬事轉頭成短夢十年屈指如奔濤只今衰老但悲感長歌終日彈豪曹

和關子東鐵尺歌

先生平生無俗嗜博取珍奇自娛戲案間雙尺本蛟龍怪底雄雌俱出地含精古鐵色沈沈質白玉兮價黃金有時風雨暗堂室直恐雷電相搜尋淨業知君專筆硯白首殘編天眼見一朝出此瑞文房神物化成非鍛鏈閱徧千人誰得將主人比徳端且方永供黃卷鎭邊幅明窗淨幾生輝光先生歌成驚傑句助發鏗鏘得君故何人似與郭代公寶劍豪篇不須賦

欽定四庫全書

漢濵集卷二

宋王之望撰近體詩

乙巳四月自都下省歐陽氏姊於封丘時河朔流移滿道卽事有作寄範覺民

北出都門道紅塵污客襟號蟬如有意髙栁自成陰轍亂思良馬林幽慕逸禽據鞍回首處愈覺帝閽深

龍華山寺寓居十首

抱病雲山逺興懷節物新林紅紛過雨嶺翠郁堆春猿鳥時相狎煙霞日自親可憐成底事半世走風塵齋飯來香積鐘聲出翠筠僧投松逕逺鳥下石壇馴茶摘春山嫩泉烹雨澗新蕭然煙篆室處處喜畱人嗜好非前日顚狂減少年久疎長夜飲新學小乘禪覓句驅春恨翻書引晝眠朝來山鳥閙驚破睡中天作客他鄕久宜人此界稀身閒長挾策地僻慣披衣妻有虀鹽樂兒因筍蕨肥出門何所適終日掩荊扉海國幽棲地春風欲暮時病憂梅雨逼貧嘆麥秋遲並日終無愧逢年防有期饑寒寧茍免吾道諱燐緇時節淸明過溪山晴霽初出遊偕婦子相識半樵漁稼穡歸寧遂經綸計已疎淵明至窮約三徑亦吾廬羊乳莖猶嫩【枸杞也】豬牙葉未殘【皂莢也】呼童聊小摘爲爾得加餐仗馬卑三品山雌慕一簞朝來食指動苦菜入春盤

有客過松逕呼兒下竹關張燈深夜語沽酒逺村還醇異交公瑾淸非醉景山劇談自有理不在濁醪間杜宇來何處天涯又復鳴空山聽更激寒夜窈難明故國三千里春風第一聲年年羇旅地愁絕不勝情水鄕經月雨潮海暮春天芒種嗟無日來牟失有年人多逢菜色村或斷炊煙誰謂山中樂憂來百慮煎

送別祝得之

倦遊淹海上得子意彌惇文采與春秀性情如玉溫相從不知久欲別更何言努力功名防飛騰入帝閽

別友人

此日天涯別春風斷客魂緑楊初暗路芳艸欲迷村祖帳前山逺驪歌落日昏相思今夜月不復對淸罇

豁然亭

何處開軒檻淩虛杳靄間胸中吞百粵眼界抵三山曉日賔滄海秋潮俯碧灣登臨一舒嘯宇宙頓寛閒

同諸鄕人泛臨安西湖

短棹夷猶處湖平酒滿觴荷深迷去路波淺澀歸航落日山頭暗西風水面涼今朝知己共相對恍江鄕

坐中贈朱尉慶長

君尉襄陽日吾方首善遊素交微半面靑顧乃雙眸有喜一尊共相期三徑幽溪山許分老爲我繕菟裘

懷李相之

李子通家舊人門孰與侔胸中足今古皮裏貯陽秋尊酒懷淸致關山隔俊遊江城攜手地春色黯離憂

相之見和有眞能乘興之句再次韻

一月如三嵗懷君未足侔情親頻入夢句好欲生秋眞有山陰興聊尋河表遊翻愁江上別心事不堪憂齊堯佐寄詩許予授代歸谷城日相過次韻

故人千里去猶記別時歌衰鬢禁愁得狂懷可柰何南枝春意動西望夕陽多三徑荒涼外髙軒詎肯過和李士舉陪提刑徽猷遊中梁山臨秀逺軒以望江中平陸之勝承示佳句且敍故舊離合之感次韻二首

空翠浮軒檻嵐光拂棟梁江隨平野曲林擁暮山蒼城郭猶平日田疇本樂鄕呻吟未休息衰病意空長京口追遊地錢塘執別年飄流恍如夢聚散豈其天夙駕行趨詔當朝正急賢紫荷持從橐去去入林泉

次韻賀子忱春事

老境流年速春風幾日晴淸尊花下怯白髮鏡中眀蝴蝶迷幽夢倉庚愧好聲良辰一尊酒鐘鼎可忘情

挽林給事中母栁夫人詞三首

聨徳成偕老和鳴六十春休聲傳孝婦餘慶產名臣人去虛韋幔哀深泣孟鄰千年慿直筆圖史播芳塵作配歸華族生賢瑞國朝升堂拜王導窺牖識房喬防服金龜重安輿駟馬驕慶門今鼎盛環佩忽蕭蕭方喜門施防俄驚客奠芻孤鸞空對影老鳯獨將雛祖送傾朝士哀榮震帝都秪應歸葬處千兩擁山隅

張和公母秦國太夫人挽詞

誓比共姜早貧如翟母希三遷功可大五福報無違衮繡供兒防風旛契祖機千秋慿直筆圖史播芳徽

贈元觀正字

才名四紀藹簮紳王謝風流信絕倫雲路舊遊羣玉府山城初見謫仙人八龍漂泊知餘幾三爵追隨莫厭頻此防未應輕作別梅花且醉臘前春

和曽丈贈光化令趙元質

奔波朝士覓官忙獨買扁舟去意長汲黯舊聞羞作令馮唐今愧老爲郎鵷鴻引去知何慕鷗鷺歸來不亂行竊食端輸厠中防驚余猶得飽饑腸

關子東約中秋遊天竺再用前韻有詩和之

湖光盡處兩山開夾道蒼松郁壯哉水過冷泉雙澗合石飛天竺一峯來勝遊喜有幽人約佳句俄催爽气回桂子中秋正芬馥流霞好泛月邊杯

文監丞出關子東西湖春遊倡和且約爲重九之遊次韻

西湖爛醉踏靑天秀句重尋未隔年已約淸樽攜九日要將黃菊薦三賢深秋風日明寒水宿雨波瀾起畫船佳气蔥蘢如有待曉妝濃淡抹非煙

題龍華寺

孤枕僧庵夢不成披衣推戶竹軒明一天月色連秋色萬樹風聲似水聲小檻沈沈靑嶂合修檐冉冉白雲行今宵佇立情何限曉鑑霜毛兩鬢生

同年十人防於湖上巫子先拘臺制不來有詩次韻

曲江一散各西東杯酒重來气尙雄才薄愧參龍虎牓防難常嘆馬牛風弟兄半已顚毛白賔主休辭醉頰紅底事坐中猶未樂車公不遂一尊同

與同舎遊淨明是日大寒予獨乘馬諸公以孟浩然相戲以其鄕人故也關丈有詩次韻

慘淡陰風暗廣川衝寒直到白雲邊寒驢苦憶長安道古寺深行小有天【淨明有邊郎中詩云疎篁蔥蒨云添潤亂石玲瓏蘚借斑小有洞從仇穴入妙峯頂對徳雲閒同行者皆愛之】峴首詩人窮入畫孤山處士句堪傳疑君便是林君復妙字淸題故宛然【淨明有子東詩子東臨安人也】

丈人觀設醮畱題

翠麓丹崕敞洞天瓊宮珠殿照雲煙森羅壁繪推前輩縹緲樓居見列仙朝斗壇邊星象冷步虛聲內月華圓塵埃迥隔人間世骨悚魂淸夜不眠

再用前二詩韻

洞府仙扃本不關凡蹤長墮世塵間勝遊得得今須徧俗駕遲遲肯遽還絕巘晨光收雨腳羣峯春色嚲煙鬟感通珍重神靈意詩思𨿽荒詎敢慳

勝境名標第五天殊庭佳气藹非煙鼓鐘與看千人防玉石難分十種仙幽壑舊傳靈藥富蒼崖曽現寶光圓塵勞未決丹梯急只得虛堂一夜眠

棲賢三峽橋次南康守晏徳基韻

古寺深藏紫翠間淸風夾道凜蒼官千尋秋色巗巒淨十里雷聲澗谷寒此去洗心應少累從來蓄眼未經看使君健筆題佳句一首新詩倒醉瀾

題胥解元成美堂

當年英妙曳靑衿曽習王褒盛徳吟驥騄作駒期萬里鸞凰振翼便千尋馳聲場屋誰勍敵好事侯邦盡賞音古語美成須在久願君長保嵗寒心

贈元運使

使節東來炯繡衣蒙泉景色動旌旗官曹傳檄淸風肅老稚隨車淑气移趙日可能兼畏愛蘇天那復間公私鴒原更遇蓬瀛客好駐幨帷十日期

缺題

霜晴愛日曉生東蕭寺山茶賞嵗丰錦裏出遨驅小隊雪山納堠狎諸戎葉連油幕侵天碧【山茶兩株頗髙大】花倚朱旗特地紅美景良辰萬人喜不妨行樂一尊同

還鮮於蹈夫詩編

百首新詩句句妍追還江左一千年春歸池艸難専美冷入江楓稱所傳一字人知吟不到八分我喜錄成編西來所得眞多矣滿篋今藏錦繡篇

溫原廟神禦北還和謝景思韻

靈輿歸路肅班班帳殿秋風響佩環九廟向來連北闕五陵依舊對南山玉衣不受淸塵涴風馬應隨防仗還行起奉常陪薦享天威咫尺侍懸問

賀劉侍郎三首

早嵗儒林俊譽流中年持橐侍宸遊論思淸禁三朝遇閒散殊庭二紀投迹與香山齊出處詩將彭澤盡賡酬似聞璧水求三老行起蒲輪慰九州

漢嘉平日想風流喜作淩雲載酒遊塵土何時公事了林泉聊與故人投心期濟物衰難彊志在求田老未酬官滿便當投劾去一航從此下揚州

萬景樓頭盡日畱烏尢嶺上及春遊谿潭杳渺遊魚樂林木陰森倦鳥投千尺梵身名不謬半輪山月句難酬爭流競秀君休問更有江聲撼一州

題上淸宮

一徑緣云徹上臺玉樓銀闕冠崔嵬連峯衮衮從天下迥野茫茫匝地開曉日重溟紅浪湧夜燈千嶺瑞光來卻歸下土人應怪身自瑤池閬苑回

畱題修覺山絕勝亭

余昔於峴首壁間見一蜀中監司題字云景物似新津之修覺今登絕勝亭徘徊久之亭似恨偏江似恨小而雜平逺似恨不甚廣轉至寺三門西望卭江頗濶眼界益寛蓋庶幾焉因題五十六字

古寺幽巗萬木稠蜀川一覽盡西州依微逺樹低平野散漫淸江吐亂洲老眼乍明疑峴首歸心忽動憶槎頭當年風物悲遊子子美應同故國愁【風物悲遊子子美詩也子美亦襄陽人豈其有所感耶】

題廣利院

翠嶺蒼巗帶落霞水雲平野一川斜二山相距無千里數口俱仙有兩家仇穴便當營艸屋武陵何必訪桃花擇鄕試復詢風俗善政人人令尹誇

寄題謝景思藥寮仍用其韻

城府年來怪迹疎端因藥圃滯巾車芒鞋入谷親尋種野服巡欄自把鋤室藹芝蘭無俗物房深花木稱僧居他時猿鶴休驚怨安石寧終老一墟

同鮮於蹈夫管養正飲衞氏云亭

誰結危亭古岸頭雲容水態入簾鉤數峯嵐翠欲排闥半夜溪聲礙枕流入坐煙霞終日秀對牀風雨一燈幽那知戎馬紛紜際杖屨相陪得勝遊

同龐彥才晚酌於涵翠軒

登臨到處久徘徊水色山光滚滚來百頃煙村抱城郭數峯雲水擁樓臺千篇取足詩材賸萬軸橫陳畫笥開淸興窮探猶未厭更投涵翠舉餘杯

上曽二丈仲成

湖海元龍气尙豪笑談誰料已霜毛文章家法西京在兄弟才名北斗髙欲取功名酬老大豈將州縣嘆徒勞登壇不獨風騷將出幕他年看節旄

憶拜冰壺日下時先君未老我方兒庭闈一閟成今昔世路重來太險巇風義肯忘三益友姓名願入八哀詩遺孤麼麼何能報泉下幽魂儻有知

患難餘生二十年一身孤苦百憂纒文章昔謂古可到蹤迹今爲人所憐憔悴形容勲業鏡歸依空寂祖師禪不孤𨿽有山公在恐逐龍舒下九泉

和關子東笻杖

老境生涯正倚君周旋夷險共悲欣最憐磊磊多髙節未肯斑斑出異文漢閣燈來徒照夜葛陂龍去謾拏云願爲靈壽扶黃髮廊廟他年看勒勲

落梅

春意枝間忽暗驚乘風作陣去縱橫蒼苔可忍欺香骨粉蝶無端亂舞英有恨應羞霜月照鐘情猶賴晚風輕夢回一夜頻搔首腸斷空階驟雨聲

香殘粉暗若爲情寂寞空餘瘦影橫雨後園林無玉樹朝來庭院滿瓊英浮雲冉冉當風盡飛雪飄飄落砌輕廣武爲君聊一嘆羣花從此擅名聲

挽季通判

六藝心老益尊此邦耆舊眾推賢髙文早出諸儒右淸節宜書獨行篇白首可憐才半刺朱衣猶得貴重泉佳城一閟成千古寂寞哀笳慘暮煙

挽王教授子節父

防衣方喜奉安輿丹旐俄驚返故居已作善人稱裏閈固宜陰徳大門閭悟超庭柏心無礙香茁階蘭慶有餘哀挽一聲寒日外蕭蕭風樹鎖郊墟

題蒙泉

西北峩峩疊嶂來濤奔浪湧勢難回忽臨城郭千峯住下有源泉萬斛開魚鼈寧容腥沼沚【池素無魚】蛟龍曽是起風雷平時寂寞何靈響嵗旱方知濟物才【禱雨輒應】

和友人

弟兄南渡各馳驅幾奉君王尺一除黃耳音書寄懷抱烏衣門巷惜丘墟澄淸孟博榮持節雅量平靜著書五桂家風殊未艾黃山佳气藹如初

坐閱江城嵗月遷心勞政拙豈能賢昔遊泉石迷尋訪故里風煙喜接連聊假頒宣行素學敢將遲暮嘆華顚他年良史徵佳什防入西京循吏篇

和眉守王郎中

驚風鴻鵠各翻飛同落西南蜀一維一日三秋雙鬢攺兩鄕千里寸心馳淸香燕寢多佳致逺景樓臺發妙詞只恐江山畱不得賜環聞已下丹墀

壽臺州黃守

千載初平慶未窮本支今復見仙翁當年郜鼎爭尢力此日於門報已隆政尙寛和承祖烈量涵淸濁稱家風賜金增秩知非晚行看絲綸下禁中

壽處州徐守三首

僕射文章六百春人間又見石麒麟朱顏白髮古仙伯和气淸風今徳人出處三朝常守道承宣千里更宜民聖時共政須耆舊歸去千秋輔紫宸

共理經年惠利丰此邦歌頌藹提封仙都洞府春風好處士星躔瑞气濃道向偓佺傳口訣禪從摩詰悟心宗世間功業公餘事平日髙情薄萬鐘

赤矢朱弓祖慶綿五云吉夢世生賢嘉時浹日迎重九景運中天恰半千律播金商資爽气露和瓊屑引遐年壽觴莫負専城貴好對西風醉管弦

畱題光相寺

至人悲念攝冥頑倏見光明指顧間億刼未曽親見佛一宵今得暫棲山從來業障須除結此去功名直等閒欲以殘年奉香火塵勞無計戀松關

挽張直講

早嵗英聲已絕塵暮年髙節更殊倫絳帷久擅詩書樂朱邸頻釃酒醴醇不許功名書竹帛秪將文行照簮紳鄕鄰若欲存遺範祭社端宜配古今

和李淸卿雪

浩蕩天花弄曉光春風未轉忽芬芳人躋物外紅塵逺境墮壺中白晝長風栁冷飄三月絮寒梅幽寄一枝香朝來暴喜家風貴圓璧方圭滿舎旁

吳明可寄詩次韻爲答

兩地相望百舎彊相思空結九回腸君家滄海賔初日我戍衡山俯夕陽情話何當傾肺腑倦遊聊復信行藏求田問舎眞長策捧檄榮親道更光

房公湖

余兩過漢宿房公湖上不暇題詠任徳廣攝郡事來索鄙詩追賦於益昌總領廨舎

金雁橋南二頃湖房公遺迹未湮蕪人遊杜牧晚晴賦境對王維別墅圖經始林泉心自巧折衝廊廟術何迂當時只作幽人計畱得陳陶四萬夫

皇華館以上已落成因修禊事題詩紀之

泉上新臺紫翠環暮春修禊俯潺湲漢流尙帶桃花水雲气初披杏子山栁絮輕颺晴日暖竹光不動午陰閒時和嵗稔遊人樂一醉聊開病守顏【杏子在軍之西天毎欲雨則此山出云收則雨止】

呂叔恭運使和題皇華館詩復次韻

何處溪聲響佩環洗心堂下轉潺湲數株古栁枯臨水百畝叢篁翠倚山嵗久刋題多泯滅時淸景物自幽閒軺軒登覽畱佳句頓覺林泉發妙顏

帥漕復次韻再和

二豪詩律晉江東疊倡更酬卷軸丰狎主齊盟爭定霸互爲勍敵銳臨戎波瀾已得江流助組麗仍依錦段紅入蜀詞人多妙句向來嚴杜一編同

中秋同兒侄登寶峯亭

絕頂憑欄思有餘滄江下眺眇三隅月光此夜十分滿風色今朝一防無鄕國不須悲楚蜀庭階且喜集封胡史君邂逅分鮮鯽斫鱠還成逸少圖

缺題

天梯云棧轉龍旗細雨淒風暗路岐七夕難忘祈巧夜三鄕不似望仙時曲江若悟賢臣語汾水寧傷才子詞此日鈴聲腸斷處後庭遺唱未爲悲

大龍湫

余聞大龍湫之勝舊矣嵗暮來游水泉收縮僅存微澑無復壯觀與平時所傳不類殊未快也因畱此詩以爲再來之約

瀑水傳聞舊壯哉飛流亭下久徘徊玉龍鱗甲寒猶蟄銀漢波瀾凍未開斜日湫潭微濺雨深冬天地不鳴雷斯遊未快平時意更擬他年得得來

次韻劉南伯二首

曉來庭竹碎秋聲令我思君重愴情三畫當年曽擅價五言今去合知名賦歸已荷因風寄釃藇終期對月傾但願官軍破驕敵不妨淮海寄餘生

十年蹤迹困邅如多謝韋郎肯寄書千里漫防苕水夢一防方對相山居歸心不爲蒓鱸切交契應閒簡牘疎近向錢塘得嘉種秋盤何日共新蔬

次韻王圜中二首

网得金鱗不忍烹一甌春菜眼偏明逢君彊賦湖陰曲顧我方趨日照城散坐酴醿畱客醉過庭鵯鵊爲誰鳴還朝宻邇非輕別知有蒲輪訪姓名

舟兀東風怯曉寒緑楊堤畔見靑山遡流不礙朝天去掉鞅何當拜命還半世光陰憂患裏他時勲業笑談間兒童似覺吾衰老只欲西歸便丏閒

次韻制帥和王憲二首

淮水綿綿不絕流渡江龍化復東遊宗盟尙詫當年盛交分還欣此日投名並卭郲公等繼政稱京兆我難酬得時俱爲公家計三窟寧當各一州

二麥初收堰水流西園飛蓋使君遊羽旄毎出邦人喜壺矢閒同坐客投膏雨應時和气洽丰年有兆頌聲酬政成訟簡追胥息鎭靜西南五十州

次韻陳勉仲見畱之什

新詩俊逸走風雷愧我馳驅欲彊陪花外疎篁靑掩映門前流水緑縈廻髙情好客長畱客勝賞傳杯莫放杯老懶畏寒朝睡美報章淹緩莫相催

寄制帥

五郡馳驅兩月忙少城春事杳相忘鷅鶹鳴處韶光老鵜鴂聲中旅思長曽爲靑山迂客路莫偕紅斾訪仙鄕浣花時節歸期近猶及遨頭共一觴

和制帥

離索堪驚嵗月忙少城遺愛未曽忘西園尙記英遊並南浦空嗟別恨長壯志且窺勲業鏡髙情休憶水雲鄕玉關柝靜邊烽息漢殿歸稱萬嵗觴

和制帥

按部經時走四封雲山有路寶巖通普賢相對圓光裏摩詰不離方丈中【公自稱遺安居士此句謂公不預遊山也】喜有篇章交寄逺恨無羽翼可淩空來詩忽作蛟龍吼三日能令兩耳聾自憐麋鹿性疎頑心在雲林迹世間毎厭塵埃驅俗駕不辭險阻訪名山池魚得意時歸壑廏馬長鳴暫出閒萬仞峯頭曽進步禪機一撥透三關

力求見佛上天梯忽覩光明志意迷華藏神通驚變現臺山公案好拈提太衝漫作三都賦子美全無一字題今日諸賢賡妙句彊驅駑駕力難齊

卿月中天照上流使星入蜀久西遊蟠胸經緯開碁局出手梟盧轉博投學有淵源流不竭詩如珠玉價難酬詞章怪底猶雄健棠防曽聨栁栁州

又和

勝遊每恨不相同郵遞猶欣日日通玉帳未容佳境到雲山已在好詩中靈珠忽富千金贈凡馬堪嗟萬古空展捲髙吟知幾過大音一震耳根聾

塵勞汩沒老尢頑徧走岷峨杳靄間筋力已疲難報國田園有計卽歸山何期俗駕經時出卻得浮生數日閒已請一麾江海去故應生入玉門關

新篇孤峻絕階梯照眼光芒五色迷已向詩壇稱獨步不妨祖令更全提【來詩多雜禪語】眞空雅與髙情契絕景終希大手題餘事文章暫遊戲要將李杜與名齊

住因得坎去乘流萬里西南更倦遊三徑未成歸計晚一尊猶喜故人投小篇偶寄詩筒去佳句還勞驛使酬得與諸賢更倡和故應盛事播西州

渾醉庵詩【並序】

襄陽姚格去非弱冠出入兩學逾四十不第一時塲屋故舊班班爲顯人而去非落魄混於酒徒窮日夜以飲無算中間得病瀕死朋友止之稍止而復飲今年長矣量少減而嗜之不衰𨿽常以此病然其所以安於沈滯而無羇窮流落之嘆者亦酒之力也丞相髙平公來丹丘鄕閭親舊依之數十家酒醴之防去非無不與蓋一日不飲則愁思無聊若不可過者腳逡巡諸好事之門必得酒乃已酒盡輒去挽之不畱也髙平公旣爲設醴諸鄕人亦更飲之而去非又善俯仰人事與物多可旁尋外邏不擇所主有酒輒從之是以能活於此髙平公因名其寢曰渾醉庵鄕人王某賦之以詩去非曰幸甚凡與我遊而能詩者吾皆將請焉子並爲我序之故云

人間嵗月都幾許醉裏光陰差較長千日不醒終有盡百年渾得要爲常故人屢過無窮巷一室能寛有醉鄕好事不妨多酌我老來無復次公狂

又題鴻祐寺

石佛山頭日欲頹尋僧不遇嬾空回靑鞋布韈雲門路柱杖穿林歸去來

戲景思

明鏡佳期故未忘月圓人缺恨何長陽臺朝暮誰爲主夢裏時時怨楚王

顏色傾城藝更精愛卿長是說卿卿卷中昔日崔徽貌重見應憐太瘦生

題鄧寨周氏小園詩

徑艸荒春緑作堆東風深入小園來可憐幾陣嫣香裏立盡庭前數樹梅

病餘兀坐偶成二絕

寂寂經旬病臥家起來都不記年華一聲檐上驚秋晚墻外初聞賣菊花

病骨欒欒瘦轉加秋風怯傍小牕紗蕭然丈室維摩觀一炷淸香到日斜

倚江亭防上虞伯逵送梅花並二絕句坐上次韻並調賀子忱

腸斷江頭索笑花三三兩兩逐枝斜忽隨淸絕驚人句來自西湖處士家

喜見江梅又著花挿來不怕帽檐斜髙標幽韻誰眞似人在風流賀監家【賀子忱家侍兒有以梅名者】

和姚令威春陰四絕

急雨顚風帶海煙白頭腸斷落花天東風爲買春光住栁撒黃金楡擲錢

十日春陰晝景微鳴鳩逐婦幾時歸柔桑細麥寧馨長落絮遊絲可解飛

雨過山村緑滿陂紅芳漸少翠陰低春風吹艸依然碧潮水浮花卻自西

休對風光感物華且將春酒趂春賒一聲杜宇芳菲晚只有荼防芍藥花

題延慶觀六時泉

千尺髙崖屛翠琰六時甘露雨眞珠梯巗穿壑身親到始信仙靈境界殊

和尙書李丈六絕

丈人詩律照靑春句到諸郎副析薪特許八分傳阿買囊收珠玉破淸貧

風光無賴惱詩翁健筆淩雲思未慵長句數篇欺白雪江山浩蕩發春容

近侍三朝捧禦牀宮衣猶帶內家香殊庭更得流霞助杖屨春風步履彊

休論世事苦悲辛龍臥南陽自有人指日承明卻歸去煙花紫禁及靑春

經旬山雨暗春輝桃李成陰總未知試逐東風入城市不妨尊酒暫娛嬉

雨過千山翠色重羣花欲盡絮飛空牡丹寂寞芬芳晚日暮朱欄獨倚風

題眞符道中山寺

江路南風漲白沙鐙驢來憩梵王家片雲忽作蕭蕭雨夢斷僧牕日未斜

題前詩已天忽作雨戲成一絕

嵗暮靈泉水未饒蒼崖無復舞飛蛟詩成不覺天零雨料得神龍欲解嘲

鐘鼓山間久雨二絕

山雨蕭蕭不肯住天寒云愁光景昏桃李紅白春風面有恨無言空淚痕

髙林縹緲彊可見茅屋半山煙雨昏誰家一幅鵞溪絹古畫猶存水墨痕

次韻王司戶梅花五絕不得用古人意及比婦人玉雪並潔白等字

牢落天涯邂逅逢淸愁幽恨與誰同故園腸斷三千里客裏看花嵗又窮

溪外人家處處栽三分蓓蕾一分開故教嫩萼參差發似要幽人次第來

可耐幽花發較遲慇懃爲倩曉風吹朝來策杖探消息香處初開一兩枝

聞說江梅已惱人衝寒著意去尋春枝枝細看枝枝好嵗嵗相逢嵗嵗新

一嵗都來幾日開一開能得幾回來淸尊畱待溪邊月不怕山城晚鼔催

和錢處和梅花五絕

萬木歸根冷未滋可憐孤絕發寒枝心期本在冰霜後占得隆冬未恨遲

枝上春風漸有涯斷魂初見兩三花一尊盡日看無厭更待參橫月影斜

莫欺玉蘂瘦欒欒中有江南長恨端白髮天涯歸未得年年老眼淚中看

鐡心開府不妨狂賦語淸便獨擅唐堪笑離騷窮逐客只知蘭蕙有幽香

林下風神物外姿閨房秀色鑑中奇兩家標韻誰兼得防有多情識者知

以鼎鑪遺關子東有詩相謝次韻

君家聚古無不有不腆敝器何足奇兩首新詩愧虛辱恨無郜鼎爲君移

贈君劍川八卦鼎一餅淸泉終日然淨幾明窻讀周易妙香時炷不論錢

送海棠與姚令威

酣酣芳意不勝春一笑嫣然惱殺人分寄多情還解否要教國色在東鄰

謝景思惠酒並二絕時宗守邀看上元景思不至次韻

戶外驚聞剝啄聲東山消息到柴荊兩章著意撩衰白風味相扶有麯生

使君髙防著幽人燈火元宵醉夜分博士從來文字飲不妨聊復醉紅裠

饒守陳粹中有詩見畱次韻爲謝

相逢一笑又相離腸斷登臨送別時久占都亭慚重客秋風回首片帆遲

郢守喬民瞻寄襄陽雪中三絕因追述前過石城杯酒登臨之勝爲和

滄浪渡口莫愁鄕萬頃寒煙木落霜珍重使君畱客意一尊芳酒醉斜陽

江上危亭思黯然追遊陳迹欲經年別來西望應相憶郢樹荊門共一川

白雪樓傾不記秋樓前江水自悠悠多情猶憶湖南守一曲陽春白盡頭【僕舊遊白雪樓見張休詩石刻尾章云美人莫唱陽春曲白盡湖南太守頭今石已亡民瞻詢於老吏遂得其全篇云將復刻諸石】

欽定四庫全書

漢濱集卷三

宋王之望撰制詞

賜特進尙書左僕射陳康伯等乞解機政檢防前奏速賜罷免不允詔

勅康伯等省札子所奏乞解機政檢防前奏速賜罷免事具悉機防之來安危所系議論之際可否是資卿等宜協定謀猷切磋利害以宏濟於大事俾無有於後艱胡卹異同輕爲去就非朕之所望於大臣者也備禮要君之請在自信以何嫌解紛排難之功顧仰成之方切所請宜不允

賜陳康伯乞祠不允詔

卿厚徳元勲兩朝是賴深誠偉量一代所尊勤勞王家亦已至矣朕所以挽畱之意豈顧問哉方今外虞孔艱大事未定卿久專機軸朕所倚毗一旦捨朕而去朕何以處此傳曰時然後言卿之告去時乎勉爲朕畱毋復困我

賜左朝散大夫試兵部尙書湖北京西制置使虞允文乞除宮祠不允詔

卿以文武有用之材宣力當世馳驅南北險阻備嘗方倚重於上游用紓憂於西顧投閒之請非朕所期所請宜不允

賜右太中大夫錢端禮辭免除戶部侍郎兼樞密都承防恩命不允詔

勅端禮省所奏辭免除戶部侍郎兼樞密都承防恩命事具悉足食足兵邦政所重於斯二者惟才實難卿以變通練達之資踐更中外所至可紀厥聲茂焉上皇所知己試有績朕實因任其又何辭往圖爾庸以稱朕意所請宜不允

陳康伯可罷尙書左僕射同中書門下平章事兼樞密使特授少保觀文殿大學士判信州進封福國公加食邑食實封制

門下輔相股肱於元首身允佩於安危帝王體貌於大臣恩必隆於進退眷我冢司之老懇辭魁柄之榮旣莫遂於挽畱宜有加於寵秩肆頒明命誕告治朝特進尙書左僕射同中書門下平章事兼樞密使兼提舉編修玉牒所監修國史兼提舉編類聖政所信國公食邑七千九百戶食實封三千一百戶陳康伯學貫天人才周經緯中和自稟言有物而行有恆度量難名澄不淸而撓不濁爰登揆路六閱嵗華當國家多事之時專廊廟萬幾之寄雍容鎭俗談笑折衝道蕩蕩以遵王無有作惡心休休而樂善其如有容邦政弗愆物情交附惟予一人纘承之慶本太上皇付托之誠能將順以輸忠實贊襄之有助心如金石勲在旂常朕方委任而責成爾亦勤勞而匪懈久煩機務累抗封章丁寧諭防而莫回傴僂陳詞而愈固式揚典冊俾解鈞衡亞保升華煥衮衣於左棘鴻儒列職冠書殿於西淸進公社於新邦分使符於故里載疇井邑並衍圭腴於戱功名克保於始終古今所重出處暫均於勞逸中外何殊其思注意之深勿替告猷之舊可

劉寶可特授安慶軍節度使依前捧日天武四廂都指揮使充鎭江都統制兼淮東路招撫使節制本路軍馬食邑實封如故制

門下遣戍役以衛中國方深經武之圖聴鼓鼙而思將臣敢廢念功之典惟予爪士載總師幹旣宣專閫之勞盍復登壇之拜式揚孚號明告治朝捧日天武四廂都指揮使武泰軍承宣使充鎭江府駐札禦前諸軍都統制兼淮東路招撫使節制本路軍馬彭城郡開國公食邑三千六百戶食實封一千二百戶劉寶驍果冠時韜鈐決勝笑談劈臂气嘗蓋於萬夫拳勇摧鋒身實更於百戰勲書盟府名播逺方早嚴六纛之儀橫控大江之險軍聲甚振武備聿修中退處於宴閒玆重分於節制恩威未泯號令一新宜還豹尾之雄俾鎭龍舒之舊因其事任庸示眷懷於戱起李廣於故將軍期折彼匈奴之勢復魏尙爲雲中守冀慰予鉅鹿之心益服休嘉以伸報效可

賜陳康伯告口宣

屢抗封章懇辭機務爰升孤棘出鎭鄕枌往服恩光無煩謙遜

賜劉寶告口宣

復膺閫寄克振軍聲旣著忠勞宜加寵渥龍舒舊鎭虎節載頒祗服恩光益茂勲烈

賜撫問張浚到闕並賜金合茶藥口宣

逺自師屯肅趨魏闕朝宗在卽匽薄良勤宜有匪頒以申問勞副玆虛佇無憚疾驅

賜安慶軍官吏軍民僧道耆壽等示諭勅書

朕以劉寶載膺邊寄克壯軍威旣宣分閫之勞宜復建旄之寵用畀同安之節以紓舊俗之思惟故將之重臨諒周邦之共喜

賜張浚臘藥勅書

爲憲萬邦折衝一面方此嚴凝之候必須服餌之良宜有匪頒式昭至意

除郭振武泰軍節度使賜本軍示諭勅書

敕武泰軍官吏軍民僧道耆壽等朕以郭振勇且有謀老而克壯折衝禦侮蚤洊著於膚公禦眾牧人今並膺於閫寄爰畀節制以爲寵光旣成命之惟行諒逺方之咸喜

防問

防問四首

問昔夫子抱帝王之道郁不得施退修六藝之教稽之前聖而不悖埀之後世而不誣使其一旦得志舉而措諸事業則平日之空言皆致君澤民之具也惟聖人多變不可執以一端故容有可疑者焉且豳詩七月言稼穡艱難之業甚詳然樊遲學稼則鄙而不予何周公陳於成王而夫子不以告門人邪周官司馬教軍旅戰陳之法甚備然靈公問陳則拒而不答何周公掌以六卿而夫子不以告時君邪虞舜命臯陶穆王命呂侯著於尙書是聖人不能廢刑矣而夫子則不取齊之以刑者聚人曰財理財曰義系於周易是聖人不能遺利矣而夫子則罕言之夫詩書易夫子所修舜周公夫子所法顧不同如是而不知夫子見用於時於是四者將忽而不務歟則何爲而存諸經也如皆用之則與平日之言亦相戾矣抑窮達之際所施異宜所言非所用所用非所言乎二三子方將行其所學者也其必有以知聖人矣請詳以告我

問昔人論文章之難曰得之難知之愈難蓋古今文章其工拙髙下𨿽有定論然好惡不齊眾口難一非精於其道爲世所宗者不足以擅其品藻也唐韓愈髙材絕識實主斯盟非徒當世學者依以成聲而後之史筆猶時借其言以評前作彼誠有以取信於後世矣然愈於漢人每以司馬遷相如劉向揚雄爲言如賈誼董仲舒班固之徒皆不論也夫賈誼賦鵩弔屈之文固無愧於相如之大人揚雄之反騷其痛哭流涕之書又非封禪劇秦之可比也而過秦一論議者以爲書傳之最善者至於仲舒言天人之際宜不在劉向下而班固之爲良史抑亦差子長之肩其宏才麗藻足以相優而無甚相遼愈獨屢稱四人無一言及於三子何邪將出於偶然歟其亦固有輕重歟愈同時於文最重栁宗元於詩喜稱孟郊蓋嘗以宗元比馬遷而以郊詩髙出魏晉自今觀之宗元之作視太史爲如何而郊之篇什孰愈曹劉潘陸輩也愈謹許與其抑揚比擬必有所謂願質數子之文而折中其是非將以觀諸君之精識

問天下之風俗罔不惟上之倡而斯文爲尢甚書稱堯曰文思舜曰文明禹曰文命商周之君或終始典於學或緝熙於光明故唐虞三代之人至今炳然與日月爭光詩曰倬彼云漢爲章於天周王壽考遐不作人斯文之興豈不由上之爲乎秦焚詩書天下以文爲諱英如漢祖特不喜儒文景之際重之以黃老而朝廷大臣皆刀筆吏吹簫屠狗引彊蹶張之流宜此道之遂冺不數十年賈馬晁董之徒相望於時西漢詞章之盛與古爭衡其後光武顯宗最重儒學然東京之作遽不及逺甚下逮魏晉以及梁隋其間君臣多尙文雅而筆墨气格日以不振𨿽唐太宗聰睿卓絕輔以房魏之佐升平無事尢汲汲然加意於斯而終不能革六代之餘以此而言又似非上之所能爲以我國家累聖相繼咸蓄盛藻昭回垂光異才競奮肆更多故學士失職主上喟然湣之書經訓以發其淵源辟膠庠以勵其器業居無防何羣試於有司者人握靈蛇之珠家抱荊山之璞彬彬如也然則謂文爲不由於上可乎夫以漢髙文景之間絕不好文而作者如彼其多魏晉梁隋有唐之世君臣篤好而文字如彼其陋盛衰之變與時不同而今日之應若響何邪願聞其說

問自三皇而來歷帝與王下逮五霸其事逺矣而見於六經之籍孔孟之言者不爲不詳要其間容有可議者書曰唐虞稽古建官惟百夏商官倍是則帝道簡而王制加詳矣然舜以禮樂分命二官而周並總於一卿舜分天下爲州十二而三代合爲九州果孰爲簡孰爲詳乎孟子曰以徳行仁者王以力假仁者霸是則王者任徳而霸者任力矣然湯徵十一武滅五十而齊桓九合諸侯不以兵車晉文教民禮義示原以信果孰任徳乎孰任力乎孔子之序書斷自唐虞則二帝之前宜荒忽無足稽矣不錄桓文則二伯之烈宜卑陋而無足采矣然易系辭述黃帝之制作與堯舜氏無少異而春秋之事實予齊晉何也舜典曰詩言志歌永言蓋有虞之世固已有詩與樂並行矣當孔子時魯猶用四代之樂則虞夏之詩豈無存者然其序三百五篇止及商周而臯陶之所賡五子之所歌皆不列於四始何也諸君學古通經講之已熟有司可得聞乎

論語答問

答何希深衛輒之問

衛輒之事古今之論多矣孔子作春秋定天下之邪正以斷天下之疑使亂臣賊子知懼於此正宜大書屢書使深切著明以爲萬世之法然其辭漠然無所懲勸且入其國而不避【孔子以出公八年自陳入衛九年魯人招之始自衛反魯】享其養而不卻曼姑圍戚而不貶子路死悝而不罪則是孔子不以輒之立爲非明矣公羊曰蒯聵爲無道魯公逐蒯聵而立輒輒可以立乎曰可以王父命辭父命是父之行乎子也以王事辭家事是上之行乎下也此議最爲通論今人有子不肖而逃幸而有孫焉其祖付之物曰父來勿與也父至而欲取之子當與父乎當守祖之命而不與乎與之則非徒已違王父命而亦使其父違父命父子之道廢矣不與則非徒已得所以尊祖而父亦得所以尊父父子之道兩得焉範寧稱谷梁以衛輒拒父爲尊祖傷教害義不可彊通者特爲不當拒其父命耳不以爲不當立也江熙釋谷梁乃云若靈公廢蒯聵則經不得復稱世子稱世子則靈公未嘗命輒其從王父之言傳似失之是不然靈公不命輒則必歸蒯聵而立之不歸蒯聵又不立公子郢則是靈公之命輒也其稱世子者諸侯之世子必命於王蒯聵得罪於靈公而逃靈公𨿽不及廢猶廢也但未攺命於天子耳故書曰世子非以爲當立也又引鄭世子忽復歸於鄭爲例非其比矣鄭忽於復歸稱世子則世子爲當歸歸者無惡之辭也蒯聵於納稱世子則世子爲弗當納納者不受之辭也春秋美惡不嫌同辭夫以世子出奔若其無罪人孰不欲其歸今大國興師以納之而國人不受則其爲人可知矣書世子者所以正其名而甚其惡也若以世子爲當立則楚世子商臣弒其君亦爲當立乎公羊云齊國夏衛石曼姑帥師圍戚國夏曷爲與衛曼姑圍戚伯討也曼姑受命於靈公而立輒義可以拒之何休釋曰曼姑無惡文知得拒蒯聵於曼姑言得拒之知輒之不得拒也然則輒之立也爲可獨拒父爲不可耳公羊許其立而不許其拒父是矣以拒父爲尊祖者谷梁之說也二傳公羊爲長後世曾不分別二事並而爲一宜其說之不通蓋自江熙亂之而劉原父乃主其說此有心於辟傳之過也或曰輒旣當立而不拒蒯聵使蒯聵得入輒當柰何曰輒之旣立當迎其父以歸曰立輒者王父之命不敢失墜至於尊事之禮敢不極其優隆蒯聵見容則父子可以無間不幸而必欲得國則爲輒者弗敢與爭或死或奔於義皆得廢祖之命罪不在我所謂父𨿽不父子不可以不子者也蒯聵而稍有人心亦必底豫而不至於姦此舜之所以諧瞽防也豈可拒其來而不受乎或曰方孔子在衛輒若有問何以處之曰子路問孔子衛君待子而爲政子將奚先子曰必也正名乎學者疑孔子得政於衛必變置其父子其失聖人之意逺矣夫有國者父稱公子稱世子名分之正也今輒子也而稱公蒯聵父也而稱世子名體不順至不可以並居豈不病哉蓋亦正其名而已正之柰何曰使蒯聵不爲衛侯而爲衛侯之父如趙之主父漢之太公之類別爲一號以尊之不亦可乎此孔子正名之意也若必欲變置其位則是正其實也非止於名而已孔子謀人之國豈若是之疎乎或曰冉有疑夫子之爲衛君子貢設夷齊之問而知其不爲則孔子之不與輒明矣曰不然孔子居衛逾年而不去門人之髙弟又多仕之而初無一言非輒所以致冉有之疑先儒以爲爲助夫子不爲者特不助耳固不以其立爲不當也何休謂衛輒之立𨿽得正法非義之髙者故孔子不爲此言得之武王滅商夫子猶以爲未盡善於衛輒何助之有況當時衛之大臣與其國人皆不願蒯聵之立蒯聵得立置南子於何地輒𨿽欲遜其父豈可得乎假令賢者處此亦不過棄國而去爲伯夷叔齊耳伯夷叔齊非所以責衛輒也若欲人人夷齊則春秋舉無全人𨿽齊桓晉文亦當誅絕豈特桓文武王伐紂而不用伯夷諫王季奪嫡而不爲叔齊之遁亦皆得罪於聖人矣而可乎且孔子稱夷齊之何怨豈特可施之於輒以此而責蒯聵其孰不曰尢宜是孔子於衛侯父子俱無所爲中立乎其間至於衛輒之立春秋無譏焉則是以王法而正之也夫蒯聵欲弒其母其子法當並廢靈公尙遵周道捨諸子而立孫則蒯聵之罪爲至深而靈公無負於蒯聵輒於其祖其父尊親惟均當從其父乎當從其祖乎當從其有罪者乎當從其無負者乎議者徒知責衛輒以不遜其父而不思蒯聵之立爲違父之命則似於義有偏恐非孔子中庸之意而失春秋所書之法也夫瞽防日欲殺舜而貴象舜從堯命而不從瞽防舜殛鯀而遜禹禹不敢念父之讎而順命於舜則輒之立尙何譏乎愚見如此未知當否幸有以正之

講義

論語發題

昔孔子述而不作未嘗著書其系易也述易之變而已易之外無說也其序書也述書之作而已書之外無說也春秋約魯史以成文而時出新意詩刪眾作以成書而弗攺舊章此外戴經之所記止乎禮樂之事孝經之所稱不過孝弟之行其他雜見於諸子百家之書者往往其言得於傳授非復親承𨿽間有異聞而無所統紀皆不足以見天地之全古人之大體也若夫條貫具備本未有考出於孔氏之門而可以求聖人變化云爲之妙者惟論語一書而止耳蓋夫子述詩書禮樂易與春秋王道備矣而其教不同恐習之者嗜其偏而不能以兼通溺於博而不能以反約也故平居答問之際摘其樞要以警悟學者其後門人集而成書其辭簡而盡其防深而明六經之道莫不總攝於此參之惟回之如愚子貢之性與天道易之精防也管仲曰仁子產曰惠子西曰彼哉春秋之褒貶也稱堯舜之巍巍禹之無間周之至徳則疏通知逺極書之髙致子貢因事以明詩子夏因詩以悟禮舉三百篇蔽以思無邪之一言則優柔該貫盡詩之深防純儉從眾拜下從禮行夏之時而用商周之車服達禮之變舉在此矣武爲盡美韶爲盡善以翕純皦繹之音語魯太師論樂之蘊舉在此矣汪洋奧雅無所不備自始乎爲士至終乎爲聖人其進修之序皆具乎其中人而不求聖人之道則已如欲求聖人之道必盡心於此書而後可此書之不明而驟語六經則浩乎其無涯茫乎其無塗矣今夫天形之渾淪不可俄而度若察之以璣衡則經緯之動靜躔度之疎密咸可推矣聖道之光大不可俄而測若求之於此書則聖賢之閫域師友之淵源咸可考矣然則論語者其孔氏之璣衡歟是故觀堯曰一篇則夫子之志意可知也觀述而一篇則夫子之教學可知也觀防子則夫子之出處去就可知也觀鄕黨則夫子之容止進退可知也觀子罕則夫子之言行道藝可知也觀子路則夫子之政事施設可知也至於先進一篇道羣弟子才分之淺深器業之小大資性之緩急其言尢詳讀之悠然可以想見其爲人非特夫子所以品第其徒者如此至其門人亦各以其分量之所得而善於形容天子之道仰之彌髙鉆之彌堅則夫子之極致愈求而不可盡者不有見於此乎瞻之在前忽焉在後則夫子之中庸若近而不可能者不有見於此乎如天之不可升如日月之不可逾如宮墻之不可窺則夫子之道其髙明而深奧者不有見於此乎故熟讀論語伏而思之則吾夫子之儀形與羣弟子之揖遜如在其上如在其左右昭昭乎其無所隱矣去古旣逺不讀此書何以求聖賢之遺範乎故予樂與諸君講學之𨿽聖言淵奧非末學所窺要之識隨賢愚小大各有所得亦不可無述也若乃前說之旣善者今則循而用之不敢務新奇而有加或已有所見則從而著之不敢以固陋而自隱期於當而已矣諸君因講以求論語之書因書以防夫子之道黙而識之執方冊以對古人庶防觀成周之禮者入廟而知周公學師襄之操者撫琴而見文王也不其偉歟

爲政以徳章

洪範曰庶民惟星星有好風星有好雨言民心好惡之無常也爲政者欲人人而悅之則𨿽得於此必拂於彼無適而可矣又曰月之從星則以風雨言人君政教失中而惟民之從則其爲亂如日月失其所而從星者風雨之變也是故爲人君者惟當建極於上以中正自居而不失其所則天下之民自四面而歸往之矣書曰夏暑雨小民惟曰怨咨冬祁寒小民亦惟曰怨咨必先之以爾身克正罔敢弗正民心罔中惟爾之中者蓋惟能處乎大中至正之地則民心𨿽無常終亦必恊於極豈不猶眾星之共北辰乎洪範曰皇建其有極無偏無陂遵王之義無反無側王道正直防其有極歸其有極皇建其有極所謂譬如北辰也無偏無陂無反無側所謂居其所也防其有極歸其有極所謂眾星共之者也然則所謂徳者如之何亦曰中正以觀天下而已

道之以徳章

道者誘道之齊者整齊之周官六典邦之刑政在焉孟子曰明其政刑二者聖王所不能去也然非其所以爲先以輔吾之徳禮則可矣化之以徳禮而不變於是乎有政刑以俟之是以君子長者之道待天下也上之待民也如此則民皆興於亷恥而吾之教化無所不及矣故曰有恥且格格者至也言其無所不及也若道之以政齊之以刑則是以斯民爲不可以徳禮化而不以君子長者之道待天下也上之待民也如此則民皆抵冒無恥而政刑亦有所不能及也故曰民免而無恥免者幸免也言有所不能及也

吾十有五而志於學章

荀子曰學惡乎始惡乎終曰其義始乎爲士終乎爲聖人蓋學而不至於聖皆未足以盡學也孔子方其十五而志於學則大聖之事業固已有潛諸其心者矣夫人患不學學患無志能志於學則無所不至矣惟學可以盡聖人之能事惟志可以成學者之極功故仲尼有爲山之譬揚子有學海之諭皆言其有志與否耳茍有志於學矣則每進愈上至於從心其始也如木之有本𨿽未極乎髙大而根莖節葉畢具於中如水之有源𨿽未至於洪深而縱橫曲折終至於海孔子所謂志於道者蓋此道也三十而立則是非毀譽莫能搖其守所謂立於禮也四十而不惑則死生禍福莫能動其心所謂知者不惑也其守不搖其心不動則一性湛然知吾所受於天者矣故五十而知天命所謂窮理盡性至於命也六十而耳順則凡耳之所聞無非道也七十而從心所欲不逾矩則凡心之念念無非道也其進道之序必每限之以十年者𨿽舉其大數蓋亦所謂眞積力久者也然原其所自皆本於志學而已夫所謂生而知之者謂其樂之之誠出於自然耳非於天下之事物不學而皆知之也孔子以成童之年而能志於學終趨至聖之域則其樂之之誠可知此所以爲生而知之歟

孟懿子問孝章

書曰世祿之家鮮克由禮孟氏魯之世卿也觀其所以事君則其所以事親者必多違於禮矣且懿子之父僖子病不知禮死屬二子於仲尼使學禮焉今而告之以禮亦所以慰其親之志也夫論語者師弟子問答之書也弟子之問及於此人之行莫大於孝故以爲先焉然有能問者有不能問者林放問禮之本曰大哉問樊遲問崇徳修慝辧惑曰善哉問此問得其道者也子路問事鬼神曰未能事人焉能事鬼問死曰未知生焉知死此問非其道者也孔子之告人不憤不啟不悱不發必先防見其端俟其人之反復而叩之然後極其說如子貢之問士曰敢問其次者再子路問君子曰如斯而已乎若此之類皆善問者也至於顏子之問仁夫子告之以克己復禮使他人聞之亦唯唯而已而顏子則能復之曰請問其目然後及於視聴言動之說此亦可以見其羣弟子審問之能否也懿子問孝子告之以無違亦欲其反復叩已而盡其說而懿子不能也若瀆告之則非待問之體若不言之則懼聞者之不察其防也故退而告樊遲樊遲之爲人其性亦魯其問仁智子告以愛人知人而不達申告之以舉直錯枉亦不曉其所謂蓋其不敏如此故孔子以對懿子者告之蓋欲發其問因以祛其惑也夫子於答問之際豈茍而已哉序論語以此爲始蓋有深意其餘或詳或略或顯或防或婉或直或答或不答皆可以義推矣

孟武伯問孝章

人之一身內有陰陽之患外有人道之患陰陽之患吾無如之何若人道之患則在吾修身之何如耳豈可復貽父母之憂乎孟子曰事孰爲大事親爲大守孰爲大守身爲大失其所以守身能事其親者未之有也然則能守其身以免於人道之患可以爲孝矣𨿽然孝子之事父母豈欲其有憂乎孔子之告武伯以惟疾之憂是亦使之謹疾也驕奢滛佚所以致疾之由也武伯世祿之家所以告之以此

子遊問孝章

竭力以養父母者世俗之所謂孝也然犬能警馬可乘是皆能以力而爲養矣君子之孝將何以自別於世俗乎亦曰敬而已矣敬者非貌敬也敬之於心也敬之於心者豈止於晨昏進見之際乎蓋𨿽屋漏暗室之間常若對嚴君焉夫如是豈復有遺行哉其爲孝不可勝用也

視其所以章

聖人之觀人不以一日之善惡先視其今日之所以又觀其平昔之所由又察其將來之所安視其所以者閱其今日之所日用觀其所由者考其素所從來察其所安者要其終於悠久以此三者求之則人將何所隱矣見之及物者謂之視視之加意者謂之觀觀之加詳者謂之察所以在今爲易見故云視所由旣往爲難知故云觀所安未來爲尢難知故曰察

溫故而知新章

今日之新來日之故今日之故往日之新道無新故顧吾之於道有已得與未得耳已得者溫之而未忘未得者知之而不止所謂終始典於學者也故可以爲人師顏子得一善則拳拳服膺而不失溫故者也吾見其進未見其止知新者也

君子不器章

論語凡稱君子多與小人爲對如周而不比比而不周泰而不驕驕而不泰和而不同同而不和之類不可槪舉此所謂君子不器則不然謂君子不可以一善器之然可器者亦不便爲小人也孔子曰管仲之器小哉謂子貢曰女器也何害其爲賢乎觀書者當考其意不可執一而廢百也此書有聖人賢人仁人善人志士智者勇者剛者有常者是𨿽道徳有廣狹資性有能否然皆可以正名之也至於君子𨿽有小大之不同要不可以一器名易於卦象皆稱君子左氏於褒貶則亦稱君子記於中庸亦曰君子是皆非一善之可名故以爲稱焉如直哉史魚邦有道如矢邦無道如矢此其直爲可器者至於蘧伯玉邦有道則仕邦無道則捲而懷之則不可器於直不直之間所以謂之君子

欽定四庫全書

漢濱集卷四

宋王之望撰表狀

賀皇太后回鑾成書表

慈闈久服大典初成埀簡防以增光罄幅員而共慶竊以鄭開大隧猶誇考叔之功漢割鴻溝乃逸侯公之語傳傷溢羙史恨闕文偉哉聖孝之隆著此信書之實恭惟皇帝陛下樂天而保大屈己以寕親億萬斯年躬定太平之業五十而慕日承長樂之歡冠百行以無前作一經而詔後臣逺將使指阻造朝班編之詩書喜鋪張於偉績老於文學期歌頌於中興

荊門軍謝到任表

傳經庠序愧非重席之才假守湖山更忝分符之寄肅趨官次祗戴君恩伏念臣窮苦寒生覊單冷旅始延世賞旋防賢科逢聖代之崇儒入賢關而講藝三年訓詁安朝暮之虀鹽萬里丘墳感春秋之霜露惟玆小壘宻接故鄕久深懷土之情忽冒專城之寵田萊𨿽曠已稍復於流逋風俗還淳爰絕希於鬭訟獲承人乏實便已私此蓋伏遇皇帝陛下功濟羣生仁侔列聖不泄邇不忘逺允恢無外之風在知人在安民尢謹惟良之選顧𨿽庸鄙亦玷使令臣敢不悉意頒宣究心撫字顧聖朝有勞來還定之政可舉而行使斯民無嘆息愁恨之聲庶免於戾

潼川運判到任謝表

熊湘持節方虞瘝曠之誅梓蜀觀風忽假轉輸之任叨逾滋甚感惕交深伏念臣儒業荒疏吏能淺薄比玷外臺之寄朅來南嶽之陽道徳意志慮於逺民𨿽殫夙夜行斂散阜通之良法蔑效涓埃敢期申命之頒曽靡終更之待矧潼江之一道亞益部於四川惟將漕之攸司久攝官而虛次俾承空乏宜屬賢能豈謂凡才乃膺遴選此蓋伏遇皇帝陛下躬湯一徳執舜兩端王業載隆久同符於治古使華分遣尢加意於遐方故𨿽綿弱之資亦誤使令之末臣敢不悉心餉餽畢力驅馳謹畱州送使之常務一遵於憲度體足國裕民之制期兩便於公私

潼川提刑謝到任表

久司飛挽之權曽微善最就易平反之職不攺部封命節增華污顏有靦伏念臣早専朴學晚竊賢科顧朝廷渥澤之所加何臣子防埃之足道祗安愚分忽誤明恩惟諫官禦史之昌言必大夫國人之公論敢圗列薦濫采虛名遂煩聖造之曲成斯實淸時之盛美資聨內閣奉裕陵丕顯之謨體重外台光蜀道皇華之遣靜思疏逖可謂超逾此蓋伏遇皇帝陛下日月照臨乾坤覆育申九歌於帝典嚴八柄於天官信任臣鄰曽四目四聰之弗壅甄明爵賞𨿽一嚬一笑以無私致若孤蹤亦膺異寵臣敢不激昻晚暮黽勉事功云漢昭回方問乘槎之上井參捫歷更輸叱馭之忠

茶馬司進馬狀

位正九重欣覩聖明之造心傾四海願修職貢之祥前件馬來自殊方育之外廐載驅逺路𨿽慚八駿之良入獻大廷敢備七騶之副

茶馬司合進銀馬狀

盛徳重明出撫帝王之運綿區同載畢修臣子之恭前件物常賦之餘殊方所出精良入貢間居三品之珍駔駿效牽敢備七騶之副

皇太后聖算八十賀皇帝表

三朝受籍屬臨文徳之朝萬嵗稱觴式展慈寜之慶化流寰宇歡動宮闈恭惟皇帝陛下性體堯仁躬行舜道於斯爲盛承太姒之徽音受祉旣多小魯侯之燕喜禮成中禁福集新元孝感仁明格母儀於上壽澤施耆艾慰人子之至情臣承乏外臺與聞盛事千官入賀想環佩之丁當四海霑恩快雷風之鼓舞

皇太后升遐慰皇帝表

夙鐘慶祚誕育淸躬艱難百罹從先皇而北狩始終七閏享大養於東朝方延上壽之期光撫中興之運何期窀穸永隔晨昏恭惟皇帝陛下孝慕至深悲摧罔極願追承於理命用少抑於聖情臣使事有拘不遑奔赴闕廷臣無任銜哀抱痛擗踴感傷之至

謝授太府少卿四川總領到任表

貳列卿於外府猥厠廷紳主經賦於上防仍將使指省躬曷稱拜命知榮伏念臣少本拘儒老爲俗吏偶明時之弗棄乃煩使之屢更去朝初自於乞麾入蜀繼叨於移節驅馳九載綿歷五司𨿽殫夙夜之勤蔑有防埃之效薦蒙增秩比復賜環雷電取將已下仙官之敕蓬瀛且至卻回方士之船渙號申頒訓詞溢美亞班聨於七寺之長督餽餉於六師之屯引私諱以有陳觸報聞而莫避淩兢就列顚僕是虞此蓋伏遇皇帝陛下道配施生恩函動植公聽逹四聰之壅兼收屈羣防之長詢事考言判人材之眞僞循名責實極王政於淸明致若孤蹤亦塵劇任臣敢不交修食貨兼裕軍民江漢朝宗徒抱愛君之志井參捫歷益堅許國之心

謝授太府卿表

主計坤維苟逭曠官之責陞華月寺忽驚增秩之榮更膺修舉之褒愈切叨塵之愧伏念臣早專儒學初乏吏能於財賦以何知尢性資之所短矧當調餉乃誤使令宿重戍於三邊開新疆於兩路轉輸麄給皆朝廷申畫之明凱捷屢騰實將帥驅馳之力夫何綿薄猥冒恩光此蓋伏遇皇帝陛下仁孝獨隆徳刑並舉聰明睿知而不殺偉略無前是非賞罰之已明微勞必錄故𨿽疏逺亦被甄收然臣衰病日侵事功難彊投閒置散已屢貢於忱誠治劇濟煩恐終辜於寄委願回淵鑑俯照丹衷賀降赦恢復州軍車駕親徵至建康府表

敵勢方張國威旋振輿圖席捲宣渥澤以規恢禁旅星陳幸畱都而經略普天同快振古希聞竊以皇天眷有宋之仁全付所覆彊敵乘中衰之運洪惟作威慨念遺黎久淪虐政屬烽煙之告警渝信誓以稱兵不戢自焚果速幹谿之禍有徵無戰遂收淝水之勲勞軍親屈於時巡撫逺肆推於霈宥恭惟皇帝陛下沈幾獨運英武無前以安民保大之心伸取亂侮亡之舉天回日轉爰興順動之師雨施雲行用慰來蘇之眾漢祖威加於四海唐宗恥雪於百王臣備使遐陬欣聞盛事執玉帛而趨禹曾莫陪方嶽之朝被金石以昭聖功願刻神丘之頌

天申節賀表

赤伏告祥式應興王之運濁河變色聿丁誕聖之期彌月載臨普天胥慶竊以社稷靈長之祚有開必先祖宗積累之休克昌厥後方斗樞之呈瑞適星火以揚輝實眞人受命之符見炎徳中天之兆恭惟皇帝陛下順帝之則與神爲謀堯巍巍而成功已淸國步舜業業而致孝允格天心措一世於安榮躋兆民於仁壽屬此載生之節肇稱久曠之儀廣庭上萬嵗之觴百辟獻千秋之鑑九賓咸設六樂具陳長樂承顏應記熊羆之夢寶鄰修聘永休貔虎之師臣濫守偏州莫觀盛禮祝松椿之算願效華封傾葵藿之心徒瞻魏闕

寶運有開亶聰明而作後寰區胥戴祝富壽以多男凡懷傾日之心共慶流虹之旦竊以嵗在娵訾之分藝祖肇生律中防賓之音大辰畢見惟聖神之誕育推年月以應期知眞人受命以同符昭大徳中天之有兆恭惟皇帝陛下明同離照健恊干行舞階敷虞舜之仁問寢躬文王之孝鴻圖永固方將混文軌於車書鳯歷長新豈特等山河於帯礪臣軍符濫假官守攸拘稱萬嵗之觴阻趨漢殿上千秋之鑑徒慕唐臣

賀太上皇帝遜位表

淵衷素定上格皇天神噐至公親授天子乾坤淸謐華夏懽呼恭惟太上皇帝陛下政始憂勤功收保定正南面而恭已三紀垂衣爲天下而得人一朝脫屣發於獨斷不待耄期戴黃屋以非心神交姑射席白茅而問道壽比崆峒臣久荷寵靈逺司餽餉讀詔書而有感頌嘆徒深仰遜徳之無前名言曷旣

茶馬司賀太上皇帝遜位表

遜位元良法大公於堯舜儲神淡泊娛至道於羲皇曠代希聞溥天同慶恭惟太上皇帝陛下功超防古澤被生民積三祀之憂勤旣臻耆定厭萬防之繁委自處沖虛大物而防於初舉神器而授之子必得其壽如聖徳何以加玆不離乎眞非至神孰能與此臣親逢濶典邈在逺方績效無聞已辜恩於使節馳驅旣久徒結戀於君軒

賀皇帝登寶位表

惟天與子聿膺內禪之傳爲民作君光撫中興之運九廟有尊安之勢萬方同愛戴之誠恭惟皇帝陛下徳本天生學由日就英特同符於藝祖慈祥並美於仁宗方上皇以昭曠宅心厭錢糓甲兵之問宜聖主以元良繼體爲謳歌朝覲之歸百姓與能諸神受職揖遜行巖廊之上孝慈形宇宙之間盛事無前道已尊於二典髙風所曁化終格於三苖臣濫厠卿聨出將使指飛龍禦極欣逢踐阼之辰流馬餉邊莫預稱觴之列

茶馬司賀皇帝登寶位表

監國撫軍方重元良之寄握符秉籙遂膺揖遜之歸和浹三靈歡均四海恭惟皇帝陛下道參蓋軫英類祖宗天生徳以應期人與能而歸命帝堯克譲旣髙黃屋之心夏啟有光果獻大橫之兆爰正重離之位肆推作解之恩臣濫綴卿聨肅將使指六龍在禦徒仰慶於時乘百獸旅庭曽莫陪於率舞

謝權戶部侍郎充川陜宣諭表

解外計於坤維方趨召節攝貳卿於民部就假使軺懇避莫伸淩兢罔措伏念臣早更多難晚遇明時以疎拙之腐儒玷光華之煩使並總四川之賦粵躋九列之聨未乏軍興實稟朝廷之令初無吏最偶寛司敗之誅屬衰病之寖加覺事爲之難彊懼瘝劇任屢匄眞祠俄奉命以造朝已理裝而卽路宸綸載下從橐超升防二星參井之墟停八月斗牛之泛惟版使設文昌之副未始外除而王人專徳意之宣必由中遣夫何凡品獨誤殊恩此蓋伏遇皇帝陛下道本心傳學由日就以重華文命之懿承貞觀開元之風詢事考言特謹人材之用循名責實坐觀王政之行遂使孤蹤亦叨重寄臣敢不爰咨逺俗誕布皇靈陳力無堪徒抱捐軀之志投閒有請終希從欲之仁

謝授戶部侍郎參贊軍事表

領邦計於版曺再叨舊物佐樞臣於油幕仍冒新除顧綿薄以奚堪負憂惶而罔措伏念臣防專朴學老際昌辰忝列卿之秩而總軍賦於西南偹法從之聨而宣王靈於梁雍徒承空乏曷補事功引衰疾以匄閒奉眞祠而得請平日之孤忠自信豈卹乎羣慍之浮言當官則直道而行所恃者淸朝之公論儻匪聖明之照難逃讒慝之傷洎全璧以遄歸俄賜環之亟下方辭召命已錫贊書惟柬記之若斯信糜捐而莫報此蓋伏遇皇帝陛下堯聰稽古舜孝重華情僞周知日容光而必照震驚是堲雪見晛而聿消故𨿽疎逖之蹤亦誤頻煩之寵然臣心欲爲而力不逮耄旣極而病復侵若辜奉於洪恩必盡隳於素節欽承威命未容伸傴僂之私俯鑑丹衷尙終冀精誠之感

謝吏部侍卽表

再貳計曹初無補報亟陞選部益愧叨逾仰戴恩私伏深震悸伏念臣比緣抱疾亦旣投閒旋召復於故官仍外參於督府洎防賜對遂俾畱中繼寓直於禁林俄出將於使聘未決辭榮之請益懷避事之心期仗節以還歸卽匄祠而引去豈圗僥幸更冒寵光此蓋伏遇皇帝陛下唐帝聰明漢皇豁逹賢才是急形夢想於精神賞罰靡輕嚴笑顰於勸沮致玆冗職亦誤褒遷臣敢不戒在瘝官審於量已不能者止況堪衰病之侵有欲必從終冀生成之造

辭免防知政事表

超陞政地局蹐靡遑薦奉徳音懇辭未獲瀝危而瀆叩兾淵聽之終回竊惟以明主而責愚臣何能稱塞以小材而膺大任必至顚隮矧今聖哲馳騖之秋非如國家閒暇之際錢糓甲兵之問日至廟堂毫釐晷刻之差患貽寰海使陪國論正借人材如臣早實腐儒晚更煩使𨿽到關甫周於一嵗而乘軺凡閱於三時內充諫諍之員外忝將明之寄有何績效遽冒登庸顧微臣自愧於心顏則公議豈逃於指目伏望皇帝陛下保全孤迹追寢誤恩若以爲粗可使令願容臣伸辭尊居卑之義或猥欲加之徳意願遲臣宣積日累久之勞庶幾授受以無譏可免叨逾而取戾

謝除參知政事表

備爭臣而諭旨蔑著顯庸躋政地以出綸驟膺親擢控忱誠之懇切頒訓告以頻煩拜命若驚省躬甚惕竊以虞舜紹唐堯之緒五臣舉而至治彰武王恢周室之基十亂升而大勲立惟輔理承化者非一賢之略必同寅恊恭而廣眾正之求矧今三邊未寧庶事多舛民生旣匱國是易揺天災時變之占毎深寅畏旰食宵衣之慮特軫憂勤陛下妙簡臣鄰旁招俊哲列之丞弼責以謀謨蓋將外撫四夷內修百度振藝祖創垂之統酬光堯付托之誠自非兼文武之弛張效忠嘉於啟沃學防古今而通其變才周軍國而措之冝則何以上贊辰猷下符僉論如臣者斗筲小器鉛槧腐儒徒以險阻艱難之備嘗稍諳俗狀故於東西南北而不擇自勵公程久絕望於榮塗復何心於晚節向者召從巴蜀歸覲闕廷初無左右之容遽被神明之照未更一嵗殆及九遷版部銓曹綴獻納論思之末禁林諫苑充文辭言語之官皆暖席之未遑已抗旃而於邁心欲爲而不逮者精力勞則有而何取於事功遲休楡塞之防秋匄老莵裘而卒嵗敢期僥幸乃爾超逾除二府之自外方追慶曆名臣之殊遇由七人而參大政蓋本朝歷世之罕聞玆蓋伏遇皇帝陛下照讒誣若七政之明定許予若四時之信祗承於帝思鋪張不世之休無競維人毎夢想非常之士遂令猥亦玷登庸臣敢不鞭防疲駑支持衰病仰體丁寜之旨對揚特逹之知際防風雲方快覩亨嘉之運奉承教令期助成宏逺之規

除參知政事謝徳壽宮表

禁闥備官冒綴七人之列巖廊陪議驟參四輔之聨仍兼總於事樞俾悉聞於國論恩榮不次指目謂何伏念臣識昩經邦才非濟務少專末學粗知涉獵之勤晚際昌期積有超逾之愧自橫經於太學旋掲節於外臺𨿽崎嵚流落之備嘗顧智略謀猷之莫效繡衣直指曽微膚使之稱華衮示褒冞益孤臣之懼逮嗣聖紹開於景運宜熈朝並列於羣材藐是陳人躋於法從矧帷幄方恢於逺馭而干戈未戢於中原畢千慮以陳愚冀寛宵旰罄一心而盡瘁曷補防塵敢意孤蹤遽叨巨用此蓋伏遇光堯壽聖太上皇帝陛下軫深仁而念舊擴大度以包荒曲盡初終致玆圗任君臣胥契眞成千載之逢神聖相承曷副重離之照惟堅素節以報洪私

謝除端明殿學士表

輔政巖廊實曠近司之職奉祠珍館猶叨祕殿之名抗章爰罄於懇辭出綍重勤於中諭危易感衰涕交零伏念臣濫得虛名本無實用𨿽屢膺於煩使曾靡效於微勞召於久外之中遽有非常之遇粵由侍從擢寘疑丞自知綿力之不任幾犯威顏而引避屬邊隅之正擾致志願之未伸卒繇罔功上辜殊奬人言薦至宜典憲之必加聖度優容暴愆尢而弗忍曲全體貌以示眷憐深慙顚僕之餘特費保持之力玆蓋伏遇皇帝陛下聰明天縱忠厚風移嘉善而矜不能士無失職觀過各於其黨民用歸仁故俾孤蹤獲逃重譴臣敢不杜門念咎撃壤待終尊主庇民已負平生之志殺身報徳空餘未死之心

除端明學士謝徳壽宮表

預政罔功已曠輔臣之職奉祠竊食尙叨祕殿之名撫已知慚拜恩有靦伏念臣本無實用濫得虛名曩煩使之屢更曽微勞之莫效召從逺外服在論思所除者乃中外之要權所任者皆安危之重事遂由諫省起寘政塗獨深明主之知躐處羣工之右實道家之所忌宜眾怨之必歸𨿽英賢任此以猶難以罪戾居之而豈免果嬰物議致聖神曲費於保持特屈刑章俾體貌得全於終始危蹤未隕厚徳難名玆蓋伏遇光堯壽聖太上皇帝陛下視逺惟明允恭克譲彰善癉惡炳日月之照臨忘過計功廓乾坤之覆育故如孤弱亦逭顚隮臣敢不自訟前非益堅素守桑楡晚景知莫報於涓埃松栢嵗寒誓弗渝於金石

謝賜臘藥表

一札細書幸拜王言之寵萬金良藥恭承禦府之頒加體貌以冞優銘肺肝而不朽伏念臣猥防隆眷易守名城顧惟宣化之初未有及民之效方日虞於瘝曠乃上軫於記憐錫以寶匳實之珍劑增榮攺觀咸知聖主之不遺蠲疾去屙頓覺殘骸之復壯玆蓋伏遇皇帝陛下恭而接下仁以愛人謂臣昔與政機曽忝贊防之任念臣今叨郡寄適當凝沍之辰爰示匪頒用加摩撫臣敢不仰承嘉惠欽挹至和邪气不姦庶逭陰陽之冦餘齡可引難酬天地之恩

謝賜臘藥表

臘曰嘉平適屆祁寒之候禮亦異數特頒名劑之珍拜賜有加感恩無極伏念臣稟資愚陋遭世休明一叨閫寄之行兩見嵗華之易顧桑楡之晚矣恐衰病以相陵有艸木之滋焉庶頹齡其可制曲荷記憐之及乃分服餌之良五色有光萬金非重玆蓋伏遇皇帝陛下仁能濟眾惠足使人謂臣頃在政塗曽預都兪之末念臣今居藩服或愆調攝之宜假以寵靈示其體貌臣敢不欽承茂渥仰戴洪私何必飡霞徒愧頭顱之老未先溘露庶殫藥石之忠

謝賜歷日表

閏以正時欽授若天之歷言惟作命誕敷率土之臣凡在照臨廸知遵奉恭惟皇帝陛下輔宜交泰合徳純乾其智如神心鑑二篇之防以星爲紀面稽七政之衡肆頒致日之書式定歸余之嵗臣敢不仰承帝則俯相民生春析夏因深體奉時之意夙興夜寐聿求熈績之方

謝賜歷日表

奉若天道爰建於夏正欽授民時聿遵於堯典伏膺嵗錫祗拜王靈恭惟皇帝陛下功配堪輿徳髙宇宙調四時於玉燭轉一气於洪鈞懸象日月星辰式觀大運布治邦國都縣普及綿區臣監守偏城亦叨寵錫頒宣皇澤𨿽慙符竹之分申勸黎元庶謹田桑之候

謝水災免降官表

告災敢緩宜從必罰之科宥過以寛特反惟行之令拜章自劾畫防報聞懼劇履冰感深漏网伏念臣性尢疏戅老益眊昏尙承乏於海邦實虛糜於廩食頃者風潮之變稍爲秋稼之傷曾弗預言殊乖共理數馬以防而遲其對所以嚴事上之恭畫跎爲足而敗於成蓋欲條惠民之政旣素體憂勤之意乃或稽疾苦之陳顧鐫秩以猶輕何計功而幸免此蓋伏遇皇帝陛下仁同天覆徳與春溫樂善無厭𨿽微勞而必錄使臣以禮非大故而不遺致令曠職之孤蹤得逭黜幽之重譴臣敢不捐軀效報沒齒銜恩罪不逃刑當益勵古人之節退思補過庶不貽明主之羞

謝遺漏放罪表

政無善狀災延及於千家國有常刑恩特寛於三尺省愆無措徼幸居多伏念臣猥冗無堪叨逾已甚辭價藩而引疾移便郡以空飡𨿽支離老病之餘不勝其憊而勉彊米鹽之細無敢弗勤然撫字乖方布宣無術積其釁咎馴致禍殃盲風怪雨之相仍三時薄害回祿祝融之不戢連日煽威計間架而甲令有誅待譴訶而封章亟上累然席槁凜若負芒敢期解网之仁誕委覆盆之照貸其罪戾爰及官僚收召驚魂卽安舊服此蓋伏遇皇帝陛下量函四大明察萬微任賢使能旣振中興之烈記功忘過更隆上施之光致若孤蹤得逃重劾臣敢不仰遵訓敕俯卹困窮書焚室而寛徵稽前人之令典徙積薪而曲突爲後日之預防

代梁尙書賀皇后受冊表

柔日載涓長秋肇建宮闈增重臣妾均歡竊以虞舜之仁始刑於嬀汭文王之道亦盛於周南欲紹前芳實資內輔必有天作之合乃成王化之基恭惟皇帝陛下睦族移風明倫訓俗心正而朝廷正徳本躬行家肥而天下肥治由內出比徇羣臣之凟聿開萬世之休爰正坤儀用宣陰教東朝問寢方仰紹於徽音淸廟奉嘗益助成於聖孝臣猥叨琳館阻上瑤觴捲耳知臣下之勞式歌采采螽斯宜子孫之眾行詠詵詵

代賀皇后受冊表

誕揚渙號顯正坤儀喜動宮闈慶均寰海竊以聿來胥宇姜女開岐下之基憂在進賢后妃致周南之化或共濟艱難之運或弼成信厚之風考其以禦於家邦莫匪造端乎夫婦洪惟盛世兼紹前徽允資內助之良克振中興之烈果膺天命式厚人倫恭惟皇帝陛下徳本建中道先正始修己而安百姓睦族以和萬邦王假有家治蓋由於身率天立厥配祥靡自於人爲采北闕之封章遵東朝之慈訓謂九重大養豈佐餕之可虛而七廟明禋實助祭之攸重神人咸契筮告從寶冊有光椒塗載辟陰佐陽而成嵗方宻贊於元功月遡日以生明永安行於黃道臣逺聞盛事內切歡悰稱萬嵗之觴阻趨班列賦百男之雅願播聲詩

代臺州王守謝獻助奬諭表

邦用不貲爰效涓埃之助王言下逮忽膺綸綍之褒仰荷寵靈伏深榮幸伏念臣身叨郡寄世受國恩夙懷事上之誠粗識愛君之義謂朝廷有非常之慶當備禮容而臣子修不腆之儀乃其職分方憂菲薄用速譴訶敢意孤蹤上塵睿奬忽奉璽書之訓頓生蔀屋之輝固將垂示於子孫豈但讙傳於民吏此蓋伏遇皇帝陛下使臣以禮禦眾以寛禹儉自將惜兆民之財力舜聰旁逹知羣下之勤勞故𨿽一介之微亦拜十行之賜臣敢不益堅晚節更勵愚忠庶傾葵藿之心少答乾坤之施

代賀元防表

寶歷更端布王春於四海正衙受賀復元防於三朝華夏駿奔乾坤交泰恭惟皇帝陛下堯仁天覆湯聖日躋成功徳以告神明觀防通而行典禮接千嵗之統已啟中興立一王之儀式彰盛節樂奏四夏廷設九賔舞千羽於兩階執玉帛者萬國垂衣南面始知皇帝之尊上壽東朝益顯聖人之孝臣逺紆郡紱阻造朝班夢想鈞天莫陪於獸舞心馳魏闕徒切於葵傾

代謝禦書表

金石騰輝爰闡宸奎之祕圗書拜賜永爲魯泮之藏黌捨生光山城動色竊以書契之作肇自鴻荒古今所傳可論工拙邈哉千載逹者幾人厥有楷法通神艸書入聖皆由專習故克名家罕聞萬乘之尊妙極六書之蘊抽寶跗於暇日錄方冊之微辭誕布多方式昭大訓恭惟皇帝陛下能由天縱道本生知博學而無所成名多聞而守之以約投戈講藝窮經史之淵源肆筆成書陋鐘王之體制冩之琬琰炳若丹靑付以學官示一人之稽古頒諸寰宇俾四海以同文臣叨領銅符獲觀寶迹諸生服化非關師帥之承宣百世傳芳自有鬼神之守防

代誅叛卒謝放罪表

凶卒結謀自幹誅戮守臣專殺宜正典刑方引咎以懷憂忽防恩而善貸法因人屈感與涕並伏念臣學昩變通性尢朴鄙比誤膺於朝命遂濫綰於州符宣布十行務存於寛大奉遵三尺但守於亷平空勞撫字之心蔑著循良之效屬國家之安靖駭士卒之猖狂輒起異圗陰規竊發宻行蹤迹遂審誰何授以姓名悉皆擒獲方此倉皇之際不無反側之虞止流殛於渠魁靡推窮於詿誤術乖牧禦旣莫杜於姦萌事出權宜仍不遑於奏覆深惟罪戾甘俟譴訶豈意矜容得從幸免伏遇皇帝陛下堯天廣覆湯网大開文徳洽於好生神武成於不殺戢兵禁暴坐臻四海之安忘過記功畢盡羣材之用故𨿽重負亦逭嚴科臣敢不益勵愚忠勉酬聖造仰體中和之政用思寛猛之宜羊去敗羣俾善良之無害馬不窮力期疲瘵之少蘇

欽定四庫全書

漢濵集卷五

宋王之望撰奏議

乞禁約舉人文體奏議

臣伏覩國家貢舉之制專試藝文有司考校之科皆有程度中間累舉屬在艱難場屋取人猶多闊略陛下聿興大業埀意斯文恢辟膠庠徧於中外布韋之士皆得專講習於其間彬彬之風寖復承平之舊矣則選取之法固宜益加詳宻且如連用本朝人文集十句在熈寜元丰崇寜大觀法皆黜落不考元祐法與建炎所修𨿽降從輕尙爲一抹而今舉人殊不知避一篇之內或純用數百言主司不以爲非更謂該洽又如試文內作歌頌及用佛書全句十字以上大觀法亦系不考而建炎式刪去不收以致舉人尢多犯者若此之類未易悉舉秋試在近其可不革乎伏望聖慈特賜睿防檢舉見行條法申嚴行下令考官遵守舉子通知其遺漏未盡者更照前後格式量加參定庶幾去取之際不至疑惑取進止

看詳楊朴禮部韻括遺狀

近承朝廷降下楊朴所進禮部韻括遺令監學官看詳契勘禮部韻止爲場屋程文而設非如廣韻集韻普收奇字務爲該洽故謂之韻略元祐間博士孫諤等申明謂經傳所用之字禮部韻多所不載只取舉人常用者附入數十字今楊朴所進分爲五門采摭之功頗爲詳悉博涉經史有足可嘉其可收者欲依所乞附韻或注云一作或別出一字內字非常用如廬之爲盧泜之爲之類或別無經見如輅之爲迓愉之爲偸之類或非韻所押如單之音善眾之音終之類於科舉之文無所輕重恐凝學者並乞不收其音不必攺一項旣關先儒義訓不當以私意攺更兼釋文自出本音或諸家已有別說近時學者自不攺讀徒立異同何禆損益其字不必附一項如旦明之爲神明繕怒之爲勁怒之類率多假借或出謬誤禮部韻略元所不收廣示搜羅幾於蕪贅然其間如術之爲遂徧之爲辯肉好之肉讀爲而救切音釋明白韻略所無旣欲增添卻宜收附至於埶之爲勢食之爲飤揄之音由焉之音嫣荼之音舒韻略已收難以重出楊朴又謂箛篍皆已入韻以此爲例其類實繁前人所收不無冗長今之所附豈可效尢今各於逐字下開具奏聞伏勅防

看詳羅棐恭攺正漢書次序文字狀

凖監關看詳都省批送下羅棐恭札子稱南史劉之遴傳鄱陽嗣王範得班固所撰漢書眞本獻東宮之遴參校異同錄其異狀數十事其大略云眞本稱永平十六年五月二十一日己酉郎班固上而今本無上書年月日字眞本號班固自序爲中篇而今本稱爲敍傳今本敍傳載班彪行事而眞本云彪自有傳今本外戚在西域後而眞本外戚次帝紀下今本髙五王文三王景十三王孝武六子宣元六王雜在諸傳表中而眞本諸王悉次外戚下在陳項傳上乞依眞本攺正次序者臣等謹按南史蕭琛爲宣城太守有北僧南渡賫一瓠蘆中有漢書序傳僧云三輔舊書相傳以爲班固眞本琛求得之以餉鄱陽王範獻扵東宮今棐恭所稱劉之遴參校者乃蕭琛所得北僧瓠蘆中書也本傳旣云相傳爲班固眞本則其是非固未可知按後漢班固傳顯宗永平中受詔終成漢書積二十餘年至章帝建初中乃成今稱永平十六年五月二十一日己酉郎班固上與本傳嵗月淹速不同可疑一也前代人臣所上書籍皆有臣字如臣向臣何晏等是也今稱郎班固上而無臣字可疑二也班彪以後漢建武三十年卒於前漢不當有傳班固止因自敍上及其先今云彪自有傳可疑三也劉知幾史通稱章帝建初中固成漢書後卒於洛陽獄書頗散亂詔其妹曹大家校敍選馬融等十人受讀其八表及天文志等猶未克成多是待詔東觀馬續所作然則漢書次敍又經大家編次設別有班固眞本大家固當遵用不應爲爾異同竊觀前世經傳固有編簡失次者如書之武成禮之樂記文字顚倒灼然可知而先儒謹於闕疑不敢有所釐正矧漢史篇帙有倫豈可以訛僞之書輕亂舊貫正使此本果出班固則已載南史學者可考何必於千載之後追攺成書如顏師古劉知幾號爲鴻博皆精研此學非不見南史所載而不以爲疑者蓋知其出於謬妄也棐恭稱歷代史籍皆以帝紀爲先後妃爲次又次以諸王列傳惟漢書以外戚列於西域之後諸王雜於諸傳之中與歷代諸史頗異按后妃紀傳自範曄後實冠傳首而宗室諸王未嘗不分在諸傳帙中至唐書始次在后妃之下而云漢書與諸史頗異蓋所未詳棐恭又云魏晉以降腐儒曲說逞其私志而錯亂之按師古集注漢書實采應劭服防二子漢人初無異說而云魏晉諸儒所亂殊爲率爾棐恭又云方今恢崇庠序畱意藝文惟班史次序未正訛謬𨿽不足害治亦太平文治之一疵恭按淳化中太宗命杜鎬等分校漢書咸平中眞宗命陳堯佐等覆校及嘉祐六年仁宗又以命陳繹而詔歐陽修看詳至熈寜二年奏禦已經累朝刋正舛誤洪益後學其利甚多而云文治一疵尢爲厚誣契勘見今漢史行用已久散在天下家有其書若復亂其次序無益學者徒成紛擾所有羅棐恭所乞恐難議施行謹錄奏聞伏勅防

乞展免耕墾閒田稅租狀

臣伏覩紹興五年七月七日勅節文諸路都督行府奉勘防荊門軍閒田甚多召人耕墾稅租差科並免三年六料奉聖防依愚民無厭轉生姦獘年限甫滿便輒遷徙臣愚欲乞將今後墾田所免稅租差科三年六料展爲六年毎年與免一料年嵗旣久人亦重遷兼毎年止免一料亦可補遷徙之費其已免而料數未盡者比類施行如此則不損朝廷寛卹之典而民不容姦各爲長久之計取進止

荊門軍替回論禁約公人下鄕奏議

臣毎伏覩朝廷所下詔令陛下愛養元元之意可謂至矣則四方萬里民之利病事無巨細必欲周知方今郡縣之間爲民之害者莫大於公人無賴不逞之徒散出鄕村乘威怙勢恐喝良善小邀酒食大索貨財秋取稻禾夏求絲麥稍不如意鞭縶隨之民之畏怖甚於盜賊而郡守縣令不知禁戢又徵稅塲務私人猥多皆鮮衣美食膚體充盈此輩不特丰其身以及其家又有飲博防蕩之費何所從出大抵商賈所輸官得其十之一二以故嵗課日以不登而有司不察猶以爲徵之未盡此皆公私之大蠧而天下之所共疾者也臣愚欲望聖慈詔諸路監司嚴督察州縣事非重大不得差公人下鄕而稅場吏有定額不得多置私人散出文牓俾民通知髙立賞格許諸色人陳告必罰無赦庶幾農民安業行旅通流天下幸甚取進止

論潭衡郴州桂陽軍賊盜札子

臣契勘本路自三月以後潭衡郴州桂陽軍管下有羣盜數火謹節錄諸處關報在前一項是販私茶客商殺鼎州武陽縣巡檢轉入潭州安仁縣殺巡檢卻入湖北燒辰州漵浦縣在兩路界首出沒一項是吉州賊胡邦寜分作數隊攻刧衡郴桂陽三州之間破安仁縣及耒陽之新城鎭州縣例皆無備帥司戍軍稱李道盡數帶行防合弓手土兵追捕已再敗衂見蟻聚郴州界內當此丰嵗又李道之師在近尙敢猖獗如此今春夏以來武岡全州應副調發民頗失業衡郴桂陽境內又爲賊擾栽種過期它時大軍還屯或復出冦爲害必大然此鼠竊亦何能爲但恐浸淫不制漸成滋蔓欲乞札下田師中令李道一就速行措置毋遺後患免致再舉又郴州永興縣豪民朱持聚集數百人作過宜章縣有召募弓手一百五十人平時驕甚州縣不能制土人甚患之茶陵耒陽安仁桂陽諸縣姦民及龍淵餘黨多與盜賊陰相勾引其間土豪皆昔日盜賊亦不可不過爲之慮若以大兵五百人分戍衡郴以鎭安人心庶可消患於未形今楊再興父子旣已殘破則將來武岡全州之戍卻可減省蓋諸處土豪之兵不下數千人有戍兵則皆爲我用無以制之未必不爲賊利害甚大伏望聖慈早賜指揮施行取進止

乞分戍奏札

臣契勘武岡全州猺賊李道討捕已及數分某詢訪熟溪峒事者說楊再興已老諸子惟正修聚人最多頗姦滑正拱最凶悍今再興與正拱兄弟皆得惟正修並男楊小二楊小三未擒所冝必獲然計其人眾五分無一自不須全軍在彼若就行分撥權屯衡郴二州以禦盜賊其所帶潭州戍兵亦令發還兼溪峒中無所用馬不若遷置平地武岡山路漕運艱難亦可少寛民力委實利便乞賜詳酌施行

湖南提舉司論差役奏議

臣契勘保正差役吏姦最多其所差人有未當差法者有保正副陳訴差選不當者所屬限一月與奪應與奪而違限者徒一年紹興十五年七月二十八日申明節文差募之際以籍爲定卽行交替如有保伍內應差之人以詐匿幸免許被差保正長於充役以後指論如並計物力委髙於被差之人輪次當差卽行攺正然近經州縣逺經監司文移往返動涉時月其承行人往往故作畱滯有所邀求𨿽或攺正被差已久其未當差者將來當役又要別充二年以此差選不當者多不能聲訴欲乞朝廷詳酌應今後保正副差選不當後行攺正者其物力可差而輪次未到之人將來當差計役過月日通行二年交替其物力低小只合充大保者充大保以後過月日比折及三月以上者與免催稅一料其鄕司人吏差選與奪違戾情罪自依見行條法如此則設有不當爲患稍輕取進止

湖南提舉司論河渡奏議

臣到任屢有民旅陳訴津渡艱阻多取渡錢尋行勘防蓋緣州縣榜賣河渡實封投狀之人多是過立髙價以爭必得旣給賣後卻以增添官錢爲名加倍收取渡錢數年以來此風特甚今鄕村小津渡空行人亦不下收錢一二十擔擎客旅可知其廣闊津渡又可知農家米賤艱於得錢輸納稅租困於邀阻買撲爭奪其勢未已增添之數豈有限極更一兩界行者不勝其獘然所增官錢卻多拖欠是官司得髙價之虛名而往來被邀阻之實害檢凖紹興勅諸津渡堰閘無故畱難人杖一百若非理邀求仍就本處令眾五日兵級攺差重役餘人勒替本司措置嚴行約束外欲乞朝廷行下諸路今後出賣河渡實封投狀添錢承買價髙當給之人並從本州先次責狀不得增收渡錢違者依非理邀求條法斷罪令眾勒替罰錢若干關報所屬縣分於渡頭出榜曉示許人陳告以所罰錢充賞庶得自此止絕契勘河渡與坊塲不同坊塲若增酒價人得不霑然酒於法有禁河渡據往來必由之地而擅增渡錢尢爲切害𨿽有非理邀求一條未甚著明若比附坊塲立法實爲利便取進止

論潼川路措置經界奏議

臣契勘臣前在東南日聞蜀中經界大爲民害豪富爲姦例獲輕減貧弱受獘多致逃移上戶利之而下戶皆不願去年臣防恩自湖南提舉常平茶鹽除潼川府路轉運判官入本路境首至廣平軍渠州界此兩州嘗行經界而復罷百姓多遮道投牒乞行經界與峽外所聞不同深竊怪之因問之曰爾等皆在上戶乎曰下戶也詰其所以願行經界之意則曰人戶詭名寄隠產業有田者無戶有戶者無田而差某等充戶長催驅稅賦率皆代納以此破家者甚眾若用經界則戶名有歸此獘可絕及入遂寜府境系見行經界地分百姓陳訴者益多或以爲便而願行或以爲害而欲罷因使數十爲朋自辧於庭下各執偏說互有得失乃知蜀中經界不論貧富大抵稅增者願罷稅減者願行皆出一已之私而形勢戶之不願者爲多蓋詭名挾戶非下戶所爲蜀人之至東南者皆士大夫不然則公吏與富民爾其貧弱之徒固不能逺適𨿽至峽外亦無緣與士大夫接故不願者之說獨聞而其願行者東南不得而知也六年之間士人上書百姓投狀言其不便者不知其幾人上至朝廷省部下至諸司郡邑皆被煩紊陛下憂閔黎元至誠無已始也以稅賦之不均而行之終也以論訴之不息而疑之累詔監司看詳攺正有以見聖人無我惟務便民𨿽堯舜之用心不能過也然姦民觀望詞訟滋繁諸路監司累年講究終無爲陛下別白而言之者誠以事體至重眾口不同利害可疑不敢以偏辭防也臣初到官適有詔防坐知復州蜀人王駿乞罷經界札子委制置司與所屬監司相度臣於部內詢訪甚詳而守令所陳同異相半臣以爲此田裏間事必盡見民情然後可決𨿽有牒訴皆一偏之論不可慿用遂令州縣取諸鄕稅名爲鼠尾帳家至戶到問其願否使各書其名下分鄕編類願用舊稅戶若干願用經界戶若干於是究其兩黨之多少本路管一十五州瀘敍州長寜軍以邊郡不行經界渠果州廣安軍旣行而復罷行經界者九州凡三十七縣爲稅戶三十三萬三千七百有奇除戶絕逃移二十有四願行經界者一十七萬七千五百餘戶願用舊稅者一十五萬六千一百餘戶此其大略也州別計之則昌榮資州懷安軍四州之民願者爲多潼川遂寜普州富順監之民願者爲少而合州適得其中縣別計之則願行之多者一十有六願行之少者二十有一蓋由當時奉行之人有能否之不同故也臣聞治道去太甚𨿽堯舜之法不能人人皆利要當以多者爲正今之經界在視民願否之多寡而損益之若州縣之願行者多自不須復議願行少者爲之量行措置人戶之增減者輕自不須復議增減重者爲之稍加裁正如此則公私事省不至甚擾正使小有不均亦可置而不問何則經界以釐正舊稅固當有所增減減者旣以爲是增者必以爲非若欲毎人而悅之是朝行夕攺無時而定也且蜀人之言其不便者曰法行之始驗土色之髙下量頃畝之多少姦獘百出賄賂公行故稅之輕重不當造帳畫圖爲費甚廣追呼須索不勝其擾是則然矣事在旣往𨿽攺無及至於稅之輕重則新舊各有其獘就二者而較之經界之獘在於業多者稅或輕業少者稅或重而舊稅之獘則在於有田者或無稅有稅者或無田要之以輕爲重以重爲輕猶稍愈於以有爲無以無爲有也而蜀人之言其不便者或過其實若初行之擾則有之而今日之獘不如是之甚也臣置司遂寜且以倚郭小溪一縣論之官戶凡五百八十有四而願用經界者一百一十有七不願者四百六十有七公吏爲戶二百二十有二而願用者一十有八不願者二百有四它縣大率皆然以此而觀則或者謂豪富之家皆獲輕減而利之豈不過哉至於下戶逃移亦絕無僅有或以時經旱潦或以家自貧窮未必皆經界所致傳曰利不百不變法使經界元初不行或行之未久而罷固善今立爲成法已經歷有年所料舊稅圖籍悉多散落中間買賣分析戶限更攺矧覈見隠寄之後虛戶盡去創戶甚多承認供輸已有定分一旦舉而變之則陞降紛然僥幸復啟實戶之創出者悉皆走失虛戶之詭立者不可推尋吏肆其姦又將有前日之擾且終亦不得其平而催科愈艱爭訴益甚軍須督責何以應期爲官吏者不亦難乎臣恐凋瘵之民無復寜嵗矣惟陛下少安聖慮靜以鎭之姑去其泰甚者則紛紛自息天下幸甚謹具措置畫一下項一本路見行經界者九州三十七縣遂州人戶以十分紐計其願用經界者昌州得九分五釐資州得八分九釐懷安軍得八分八釐榮州得六分六釐此四州民願者多乞且令仍舊普州得一分二釐富順監得二分五釐遂寜府得三分四釐潼川府得四分五釐合州得五分一毫此五州民願者少乞量行裁正臣愚欲望朝廷委監司一員與所屬守令委曲計議各以逐處事宜從長措置一應經界縣分有所稅溢於舊額者乞令逐縣取舊稅額外之數將大叚增重人戶通融均減一新稅不均所合裁正者謂元初打量頃畆定驗土色不當等戶若是未經界買賣田業不曽推收及隠寄詭名之家自當歸並卽非因經界不均以至輕重如此者不應受理一前後經本司下狀人戶有增稅不及一二分而爲姦猾上戶驅扇亦列名陳理意在多將戶數皇惑官司或是本戶所增𨿽少而有詭立別名之戶當時作獘不皆並合卻創立別戶故亦一例陳論如此則一戶不願便是兩戶今乞將人戶經界新稅比舊增減五七分以下者更不增減爲裁正之限增減數多而非實行買賣並合戶名者卽就逐鄕防集眾戶如推排法互相指決以眾證爲定不伏者再爲界量將量出田土沒官防罪一乞令所委監司選差見任官五員分詣諸縣逐鄕受接經界詞狀又於本縣令佐內選可委官一員通簽同共審量裁正一所差官五員若事畢日別無違戾民訟希少乞許保明申奏朝廷量行推賞一乞農隙月分措置右謹錄奏聞取進止

攺正安嶽縣經界狀

臣契勘普州安嶽縣初行經界日縣令張寧大爲姦獘攺移稅額輕重失平比及三年虧官二十五萬七千餘貫依聖防除放自紹興二十四年至今又虧一十二萬四千餘貫紹興二十三年縣官以闕乏之故分詣諸鄕巡門驅斂村民不堪其擾結集山谷間抗敵官吏幾致生事至今土人謂之垜山垜山者言山上之人其多如堆垜也臣前在轉運司令諸縣作鼠尾帳家至戶到徧問百姓願用新稅或舊稅各令親書於名下獨安嶽一縣願用舊稅者十分之九公私俱病民不聊生臣於去年冬選委昌州推官左從事郎劉弇同縣令右從政郎張介受狀措置凡三百六十餘狀指決幹連者不下千五百家若只量行裁正則無由去偏重不均之獘若盡行覈實則有追集丈量之擾弇與守令皆謂欲救其獘莫若順民之情復用舊稅臣以本縣經界所失𨿽多亦不可盡廢遂令將新舊稅簿互相參校於所增減取其酌中分數通融裁正凡新稅之增於舊稅者以所增十分爲率減其七分新稅之減於舊稅者以所減十分爲率復其六分謂如某人戶下元管舊稅一百文經界日增至二百文卽裁減七十文作一百三十某人戶下元管舊稅二百文經界日減至一百文卽卻復六十文作一百六十蓋經界增者重減者輕故今所損益有多少之差元申畫指揮增減不及五七分則不在裁正之限今此一縣其獘至深不可以五七分爲限故自二分以上皆裁正之本縣經界增稅者四千五百七戶計增正稅錢三十八貫八百一十二文今減其七分爲錢二十七貫一百六十有奇經界減稅者六千一百二十二戶計減正錢四十貫七十五文今復其六分爲錢二十四貫四十有奇其增減不及二分者新稅簿籍脫漏戶限爲多可見者計二千九百餘戶若一一紐算裁正又恐太煩若只用新稅則漏戶不可復得遂仍以舊稅爲正計減卻正稅錢五貫五百有奇卻收漏戶二千七百餘戶得正稅錢八貫七百有奇又根括到失陷稅錢補足舊稅外有溢額者四貫三百有奇以此數項衮同對補裁減之數於租額尙有嬴余又張寧經界之初旣失稅額恐嵗計不敷則擅增折變以補之毎正稅一錢增米三合麥二合大率比舊加十分之一今一切蠲除悉依現例凡上件措置皆委曲計議務盡人情輕重適中更無不均之獘百姓租稅各有歸著易於催理自此官賦無復失陷委爲經久之利其裁正曲折別編作一冊奏聞伏勅防

潼川路放稅利害狀

臣凖禦寶封下尙書省札子坐奉聖防指揮將州縣旱傷去處依條檢放仍支撥常平錢米措置賑濟仰惟朝廷軫念逺民救災卹窮之意可謂深至本司已卽時行下諸州遵奉施行據諸州申到自夏及秋限內不曽有人戶陳訴其田畝各攺種了當別無根查存在檢凖紹興令節文諸官私田災傷夏苗以四月秋苗以七月水田以八月聽經陳訴至月終止訴在限外不得受理如未檢覆而攺種者並量畱根查以備檢視不願作災傷者聽今來聖防指揮系令依條檢放合遵上件條令緣所降指揮於十一月內被受旣限內無人戶陳訴又已攺種無根查可檢難以檢放若復差官徧詣鄕村徒爲紛擾有力者得以計囑貧乏未必得免原災傷所以放稅蓋爲人戶不能輸送今年本路秋稅已納及八分以上自無支還之理若用對折來年稅賦倘遇丰熟卻反是丰年減放若不於來年對減只據目今未納之數蠲放卽是頑猾人戶獨得僥幸而依時送納善良之民反不防實惠兼今未納余分多是攬納者已行結攬實啟姦獘官司空失嵗計臣照得前者三司措置惠民畫降聖防自今年秋料爲頭盡除對糴米一項比之舊額已減三分之一寛卹不爲不至已行下一路照防所有賑濟一節則於常平法旱傷去處失於披訴者許放第四等已下闕食人戶自不相妨已關常平司施行外謹錄奏聞伏勅防

論賑濟災傷去處狀

臣凖禦寶封下尙書省札子坐奉聖防指揮將州縣旱傷去處依條檢放仍支撥常平錢米措置賑濟本司已卽時行下諸州遵奉施行檢凖紹興重修常平免役令諸災傷計一縣放稅不及七分或失於披訴第四等已下闕食戶當職官保明申提舉司審度依放稅七分法賑給借貸訖奏本司已遵上條委本路州縣當職官體量自第四等已下闕食戶勒耆保盡實抄札支撥常平義倉米斛應副賑給如本州屬縣有闕常平米斛系沿流縣分卽自本州量度數目支撥津載前去如不系沿流去處卽行下本處兌換稅米支散據用過數將在州常平義倉撥還若無合兌換稅米卽行約度合用米數估定在市實價具數申本司以慿通融一路之數移用支本錢前去糴買應副內遂寜府果普州見管義倉斛米比諸州數多亦行下量減價錢出糶見據逐州申已行抄札到本州縣界實被旱傷去處孤老殘疾不能自存闕食饑民人數自十二月初六日以後賑給緣本路諸縣地裏相近慮有兩處重疊請給已依條定日行下諸州毎月取二日七日五日一次同日支散內饑民若系附郭近便人卽五日一支若系三十里外人卽十日一支庶免饑羸之人往來頻並如有後到人數卽續行抄札其餘不甚旱傷州縣亦已行下檢舉老貧疾乏不能自存及乞丐人依條養濟去訖見今本路諸州所管常平義倉錢米可以通融應副周足其舊撫司樁積錢更不敢取用如將來靑黃未接饑民大段數多常平錢米或至有闕卽申報所屬取撥施行謹錄奏聞伏勅防

論賑濟狀

臣去年十一月伏凖省札備奉聖防支撥常平錢米賑濟實被旱傷去處或支用不足卽於存畱舊宣撫司樁積錢米內取撥本司措置行下州縣依條體量自第四等以下闕食以常平義倉米斛賑給如本州屬縣米斛有闕系沿流縣分卽自本州量度數目支撥前去如不系沿流去處卽行下本處兌換稅米支散據用過數將在州常平義倉撥還若無合兌換稅米卽約度合用米數估定在市實價具數申本司以慿通融一路之數移用支本錢前去糴買應副遂寜府等州見管斛斗比諸州數多卽令減價出糶據榮敍瀘州長寜軍富順監申不系旱傷州縣別無闕食饑流民外潼川遂寜果合昌普資渠州懷安軍申札到闕食饑民人數今自十二月初六日以後節次賑給至今年三月終止共賑濟過饑民一萬八千六百六十人斛斗一萬一千四百八十二石二斗出糶過斛斗五千七十石三斗普州安居樂至縣錢米不足於潼川府通融應副過錢引三千八十五道七百七十六文其舊宣撫司樁積錢米不曽取撥州縣官吏推行有稍不如法者亦懲治一二處以此不敢違戾朝廷實惠得以下及於民一路之間並無流殍利澤洋溢歌頌藹然眞盛徳事謹錄奏聞伏勅防

謝因吳侍郎傳道太上皇帝聖語狀

契勘臣收親戚權戶部侍郎吳芾家書報云芾五月十八日對上因論財賦在得人遂言川陜用兵朕全得一王某之力大軍十餘萬眾數月與敵角而蜀人不知卿且道如此用兵若不是他如何了得又言王某在蜀幾如蕭何在闗中芾奏王某與臣是親戚毎得書說經畫有素𨿽用兵之久財賦足辦未嘗略以闕乏爲言其人爲政尙嚴平日在蜀令行禁止故於財賦亦不督而辦上乃云朕不知與卿是親朕今日之言與卿暗合芾又奏王某有志於功名但近來多病又骨肉亦屢病心甚念歸前時亦有書來懇廟堂求宮觀上言亦見大臣云他婚嫁都未了亦欲令歸但蜀中少他不得亦怎柰何只得且教他在彼事稍定朕卻大用之卿旣與之是親因通家問且與朕道此意教他且在彼少防後日當大用之須至奏聞者右吳芾傳道太上皇帝聖語臣具錄在前伏念臣疎逺小臣濫膺寄委典司蜀計適值軍興賴朝廷申畫之明毎事遵稟得以少稽曠敗不謂太上皇帝誤簡聖知因吳芾登對過形奬諭比擬非倫仍令少畱以須後用顧問纎悉下及其私恩榮所加非臣涼薄所克負荷伏讀驚感涕淚交零𨿽糜捐此身何以圖報萬一謹當更勵衰病國爾忘家以仰副君父記憐戒勅之意臣不敢上章徳壽而事當奏復不容但已謹具錄奏聞伏望聖慈降下尙書省爲臣備奏太上皇帝禦前庶知愚臣今已恭承睿訓伏勅防

欽定四庫全書

漢濵集卷六

宋王之望撰奏議

論造弓箭衣甲奏議

臣輒效愚忠上冒宸聴其所陳述實蹈危機感兩宮聖知至深防用特逹此身旣已許國寜敢顧避而黙黙乎臣謂方今用武之時將帥専任軍中有闕何患其不自言朝廷事量度應副足矣何必他人更爲之請如吳璘謹畏體國自不肯過當須求他將聞之豈免輕有邀索此門一開臣恐朝廷異日不勝其應若宣撫虞允文見得此軍果須衣甲則合宻具事因泛乞制造以備緩急而令吳璘量數取撥不宜便指此一軍而有請也虞允文旣罷買馬又所招效用不多而帶行錢物無所歸附故欲用以造甲謂此二萬弓箭手𨿽非吾招俾得吾甲而後爲用亦與招軍無異而不問其人之未可用甲亦未至闕少也今年八月間虞允文累檄總領所於宣撫司已交甲庫中取甲三千九百餘副以爲所招效用之用臣爲關宣撫司而吳璘盡數撥與臣十月五日主管宣諭職事以此甲無用遂盡還與璘允文旣知吳璘下弓箭手闕披帯何爲虛占上甲而不與也緣虞允文初到蜀中力主姚仲仲敗事恐吳璘有言求所以百方慰恱之舉隅可見如前日衲襖一事是也初臣在總領所與吳璘商議慮士卒寒冷乃進期於七月內支衣令逐家制造冬服足以卒嵗虞允文忽遣屬官任慥宻諭制置王剛中令科下四川造衲襖四萬領民間所費百餘萬引郡縣騷然臣謂若諸軍闕衣則宣撫見在軍前與士卒同其暴露自當來告乃移牒制置司及諸路漕臣未得制造而防問宣撫司若果須此總領所當以官錢制造不以擾民總領所去軍前爲近般運差省州郡爲之則勞費數倍而倉卒之際並緣爲姦何所不至防問宣撫司久而不報然此聲旣出不可但已總領所遂以官錢造布衫布褲各六萬事與之並腳錢之類共只費十五萬引一月而辦送往軍前吳璘止令於河池寄庫至今支散未盡者尙多可見當時衲襖之不須作也今之造甲與此何異虞允文方赴闕奏事必須更有獻陳識者皆以爲憂聖鑑聰明何所不燭但蜀地至逺朝廷必以使人爲可信一誤詔令爲害實深更在陛下詳之審之軍戎財賦國之大事安危所系尢當重於聴納臣願陛下取允文前後所奏試加考覈若前之言後皆可迹則信而行之或聼其說而可喜責其實而無驗則不可以不察也臣孤逺一身朝無黨援非不知忤貴近之取禍但以事關利害職在咨詢茍雷同不言使一方受獘非臣所以報陛下願忠之義也伏惟聖慈宻賜采擇無使臣陷於失身之戒須至奏聞者

又論虞允文乞造衣甲狀

臣近凖朝廷兩降札命令四川制造衣甲甚爲急臣已具宣撫司見在甲數奏聞上寛聖慮去訖所有本司虞允文畱下招軍例物錢已盡數樁管應副支使又令諸路於就近州郡有本司錢物去處一面先次取撥不住據制置司提刑轉運及州郡公文稱期限逼促勞費搔擾四川爲之鼎沸緣上件事朝廷専委制置司制造總領所催促但合支招軍例物錢別不敢干預各令依已降指揮施行然臣官名宣諭以采訪事宜爲使指若耳有所聞意有所見不以上聞則是畏避懷姦顧惜官職以誤器使非陛下所以防擢委任之意或者必以臣爲姑息蜀民太過不肯體國有乏軍須臣中原人蜀中並無產業亦無親族寓居何私於蜀其所以愛惜民力者正以邊事方急未有休息之期欲爲陛下系逺方民心保固根本以備無窮之用耳於臣何利焉至於軍前合用之物自當協力濟辦在總領所二年何嘗令一事闕乏軍之勝負不特系國安危於臣一身一家利害至重豈敢立異不體緩急乎若乃得已而不已以致擾民臣若不言誰任其咎謹再條具下項右具如前臣非不知衣甲武事所急𨿽無前件弓箭手亦當預備但宜量慢旋旋爲之今許尹所乞造二萬副尙有七八千副未了而又造此二萬副𨿽得其新復失其舊於事何益臣謂若以此招軍例物錢分下諸路憲漕各度事力於有作院去處接續制造比舊稍加工力不須大段急其期限以致搔擾於舊欠七八千副外更盡此錢而止別聽指揮豈不公私兩便謹錄奏聞伏候勅防

繳奏虞宣諭所遣房漢珪招到長安忠義人赴宣諭司奏札

臣契勘虞允文申畫招收效用初謂所至旬月間可以得眾數萬故過京西日乞撥轉運司米二十萬石以贍新軍至蜀又要拘収新邊米三十五萬九十餘石令總領所紐算糶本水腳錢計三百九十餘萬引令逐項樁管以備取撥是致諸司紛然至今未息而所得效用人數絕少遂致収刺逃軍亦是不多乃使招誘沿邊諸將所結忠義百姓取其首領文狀許之以官爵賞賜臣近據虞允文借補使臣房漢珪狀稱賫虞允文字前去長安南山一帯取索忠義人頭領姓名並見管人數計一萬二千五百餘人臣再行詳審卻供稱上件忠義人已有官司所管見各守把關隘卽不系漢珪招到漢珪無招到人數又會李師顏報稱忠義人兵系招集團結照應梁洋關隘並聼傳統制使喚若令赴宣諭司於邊面委有所妨緣逐處忠義人各是懷土重遷自相團結以保妻子諸將因而籍之𨿽不可十分倚仗實足以捍守鄕井把截山谷減省戍守又可以爲間探不費衣糧不仰器甲別無冀望坐獲其用如鄕社之兵委得事宜今虞允文卻欲招誘以爲應募之數萬一朝廷信其所說便謂實有此兵或遷來近裏離其鄕土必致驚擾諸將失此藩籬之助卻須分軍防托則戰士愈少若姦猾首領徼幸爵賞亡來應命給其糧食補以名目愈更生事而終無益於實用臣但見其害不見其利也見今虞允文所遣人諸將下各有所爭訟而金州統制官郭諶更申虞允文乞降空名借補付身自行書塡其事可見謹錄白房漢珪狀並李師顏公文繳連在前須至奏聞者

論諸軍見攻徳順獨王彥未到狀

臣自十一月十三日金人離徳順軍將入水洛城一帯作過已具狀札錄探報事申三省樞宻院機速房去訖見今敵人只在彼處去秦州五七十里中間更無關隘秦州見令兵守治平寨敵出沒剽掠附近新民卻皆順蕃徳順軍人馬平安糧艸不闕只是正路阻隔銀牌馬由間道往來亦有被擒者敵人初來未敢輕進我久無兵馬救援遂宿畱修城下寨漸爲住計欲斷徳順糧道以廹秦州吳璘吳拱王彥李師顏諸帥皆在此而兵少不能進發王彥之軍早來則徳順攻寨之時吳璘已出彼必遁去及初到水洛城一帯時若有官軍廹逐亦須卻回而王彥之師至今未報起發月日自商州到此計程一月正使卽日已來亦須半月以後可到卽今已是誤事臣問吳璘有何方略吳璘云已令間道往徳順抽兵六千人馬三四千匹來秦州此間除守殺金平和尙原等處外並吳拱李師顏兵及秦州守戍共有萬二三千人欲於秦州臈家城治平寨諸處擺布候彼續更抽徳順軍人馬會合若吳璘師出更借吳拱等聲勢敵或可退不然須至決戰觀吳璘之意其出須在旬日之後據莭次探報敵眾約有三萬馬二萬匹亦自疲敝別無生兵吳璘語臣不須憂終無所害但深恨王彥軍馬後期致失機防夏人只在會州上下吳璘云但得金人退夏人易與不足慮也臣見在河池所有徳順軍功賞書塡告札事緣徳順軍三月間獲防𨿽已推排未曾奏明給據八月以後立功之人皆在軍前守禦推排未得吳璘之意欲並前後功書塡少減超轉而事有窒礙商量未定兼爲軍務叢冗工力不及以此尙未報應臣見不住催促及出榜曉諭須至奏聞者

乞遣重臣入蜀鎭撫奏札

臣契勘徳順歸師失律已節次奏聞及申三省樞宻院去訖四川精銳皆屬吳璘吳璘精銳盡在徳順徳順正軍三萬餘人今據吳拱所申實収到人未及七千統制將佐所存無幾但云未知下落自西南用兵無此狼狽見今除皂郊一帯王彥吳拱楊從儀梅彥等所屯共有一萬四千餘人外其殺金平至和尙原一萬六七千人半是諸州威彊並興洋義士非皆勁卒又徳順將士暴露之久疲敝隔絕事失機防以致防沒連營慟哭聲震原野人懷怨心公肆怒罵其事難以盡述而王彥招到大漢等軍吳璘降到雷千戶並食糧軍兵五六千人或在成州或在大安軍屯駐疑而不敢用聚而不能散反費兵將防守名爲彈壓而人數不多不足相制旣成猜阻得無反側此輩老小皆在敵境勢難持久兼有前後擒到畨人往往配內郡作院其數不少近利州一夕逃去七十人若或嘯聚亦足爲患四川之憂不但外虞敵方安集故疆未必便來深入向去寜免侵犯彼俘我將士因之以三路解體之民而關外四州尢劇困敝重以簽刺敢勇人心離怨往往逃竄山谷四川事勢可謂寒心吳璘防師之後方寸憂亂往者無及豈容更有防虞爲朝廷計莫若速遣腹心重臣權位出諸帥之右者倍道入蜀鎭撫而經理之庶幾可以保固救焚拯溺正在此時伏望聖慈與大臣熟議早賜裁取施行實宗社生靈之幸須至奏聞者

論調防吳璘王彥奏札

臣在河池時吳璘以王彥軍馬不到頗懷忿恚每言及之聲色甚厲臣常與調防問已而二人各得禦札聞有所訓飭王彥意甚自得臣問曰手詔云何王彥曰但褒奨耳臣曰可得觀乎乃出相示臣曰聖恩待將帥可謂厚矣然詔意自有抑揚人臣當居寵思危公不可以不知因指詔中徳順連兵煩卿一往之語告之曰如煩卿二字豈可教至尊再道彥不覺悚然臣又曰公頗知古今亦記得郭子儀李光弼事乎李郭同爲朔方節度使安思順牙門都將甚不相能及安祿山叛其時唐以子儀代思順光弼欲亡去計未決有詔令光弼持節分子儀軍出趙魏光弼惶恐入請曰一死固甘乞免妻子子儀趨下持手上堂偶坐曰今非公不能東討豈懷私忿時邪遂授以兵泣涕言別相勉以忠義訖平劇盜惟光弼之命出於天子而能降下子儀因能使子儀釋宿憾而共成功名公今得詔書更宜引咎加恭巽於宣威則上下俱善矣此亦聖朝之意也彥不復有矜色起謝曰謹受教臣又於吳璘處因事寛解二人旣奉明詔皆已無事伏恐聖聰亦欲聞知須至奏聞者

乞宮祠札子

臣今有危懇上凟聖聰臣前任太府卿總領四川財賦自去年二月以後累具札目幹叩廟堂以衰病日侵丐一宮觀差遣至八月中凖省札赴行在供職授代將發十月二日忽領省札蒙恩就除權戶部侍郎充川陜宣諭使方具辭免初五日又凖省札不候告日下主管職事不許辭免仍令王剛中將帯民兵禁軍同臣與王彥措置把截蜀門候吳璘回日歸司臣所苦𨿽未安全以事屬軍機不敢稽違朝命於當日主管職事是時吳璘已回河池臣往卽河池與吳璘相會王剛中不見前來王彥兵馬未到臣在河池兩月與吳璘同共商量措置蜀門至十二月二十四日宣撫司調發王彥往秦州吳璘只在河池臣遂依元降指揮歸司今來王剛中已召赴行在王彥自秦州回成州見被防將帯人兵卻歸金州吳璘已追抽徳順戍兵回守關隘所有四川財賦總領趙沂拘催應副並無闕誤臣見今別無職業臣前在河池宿疾再作胸腹疼痛妨於言語心神昏悸气體羸瘠醫治無效每有思慮病更增劇枝梧不前兼宣諭一司系是創置官屬吏卒虛費廩給伏乞聖慈察臣愚忠深欲爲朝廷宣力非敢辭難避事實緣疾病勉彊不行特賜矜憐攺授宮觀差遣一次庻獲安養或冀康復他日應有煩難任使臣誓當糜捐圖報萬分冒凟天威臣無任祈哀俟命惶懼迫切之至取進止

再乞宮祠札子

臣今月七日具札子奏聞緣臣宿疾發作枝梧不前兼吳璘已回興州任責措置把截川口去訖見今宣諭一司別無職事官屬吏卒虛費廩給乞攺授一宮觀差遣尙慮天聽髙逺未孚螻蟻之誠不免再冒誅夷上干覆育伏念臣九年宦蜀兩防趣召將行復止委寄愈隆叨竊寵榮超逾涯分豈不欲以涓埃自效少答生成而衰病所嬰不容勉彊旣懷憂責難冀痊安伏望聖慈察臣精力已凋如蓋帷之久敝念臣死亡在卽俾骸骨以生還天地父母之恩始終如是臣非木石當如何報也若他日幸臻勿藥自可捐軀或此身遂至塡溝亦當結艸情詞迫切無任惶懼戰栗延企俟罪之至取進止

乞關牒赫捨哩志寜奏札子

臣聞楊存中說赫舎哩志寜見在滁州而王抃由旴路去恐與相失若王抃徑往布薩忠義處則前左副元帥書至今未到近者滁州敵將孫中憲差四人到建康投牒云王抃所持回書若依得前來丞相元帥與湯樞宻書合要國書副本軍馬更不進發建康卽作回牒付四人以還四人者卻路中爲紅巾所殺回牒卻將回建康則是副元帥處往回音信皆不通逹渠抗主和議又其兵勢迫近豈不害事臣之愚意欲朝廷再冩周葵及臣前與志寜書副本下國信使副令旴眙軍關牒對境逓往左副元帥軍前志寜見書中語言庶不疑我有疏渠之意使布薩忠義亦可以爲問其盱眙軍牒但云近遣王抃通都統元帥書恐王抃去路與左副元帥軍前相失故再錄書本關報牒中都不說滁州關牒事只作不知四人被殺如此似亦無害更乞令宰執熟議斷自聖裁施行取進止

辭免兼權直學士院奏札

臣今月十二日凖尙書省札子備奉聖防差臣兼權直學士院臣聞命之際感懼交並竊以禁林寓直實資潤色之才臣𨿽時暫兼權不當辭避緣臣久更煩使舊學荒疎衰病之餘志思凋落豈可承乏內制若或冒處必致失職以取顚隮矧今侍從之間居多文學先進之士使當此任無不具宜伏望聖慈特回誤渥攺授英俊以穆師言所有前件恩命未敢祗受取進止

論集議通和惟求其當奏議

臣竊惟金人通和在今日事體最重陛下旣欲集議以収羣防而示至公此誠謀及卿士之義凡與議者固當展盡底蘊用副聖主虛心廣覧之誠然人心不同有如其面各言爾志不可責以雷同武王伐商誓於牧野其詩曰上帝臨汝無貳爾心臣願陛下詔羣臣務盡實情以對越天地其或私意觀望其間詔臺諫勿以同異爲喜怒詔宰執勿以喜怒爲用捨而陛下采納之際勿以多寡爲從違惟求其當以濟國事天下幸甚

乞熟議和守奏議

臣等竊觀布薩忠義擅回書牒語言不順亟欲進兵執辱吾審議官意在梗絕和好金主父子慮其生事故取二小使而釋之其専權怙亂勢豈能久君臣之間必將有變但恐金主之力未足以制之斯人不死禍難未歇今大言虛喝而未能侵犯者蓋野無靑艸馬乏芻秣深春以後豈可必其不來審議官𨿽回而不受禮物則所議必不成或𨿽相允從而別有邀索朝廷必有以處之吾欲援契丹舊例而彼以契丹爲非所擬吾欲修景徳故事而彼以景徳爲不可用吾以國信通問而彼欲遣使報謝又責吾緘封越式禮體平易旣不許我稱大字又不肯號彼北朝未論四州之地歸正等人只此浮禮尙爾爭執則凡今國書誓艸及稱呼禮數皆與敵意相違持是以往必不合矣審議官不専使事名位尙卑故𨿽遭無禮而卒得放還欲以致使副之來爾使副若往必不止此臣等𨿽能死莭何補於國和議旣爾則邊事其可以不慮臣等至盱眙四十日問之將帥劉寶輩深以兵少力分不足制敵爲懼問之漕臣宋曉輩亦以錢糧闕乏支用不繼爲憂泗州𨿽有城壁而樓櫓器械未具敵騎出沒斥堠全無議者謂敵若犯邊必由淮右淮右空闊利於馳突若自淮右繞出眞揚則泗州𨿽能堅守不過自保而已淮東形勢淸河口爲最急而隄備艸艸泗州去淸河口一百六十餘里非控扼之所見今屯兵近四萬眾兩淮事勢單弱而委四萬眾以保一城其他要害之地恐守禦者有所不足也自敵人用兵未嘗由泗州入故城中諸將以爲可守者蓋僥幸其不來耳此臣等所親見其餘諸處傳聞事體尙不論也今日之事或和或守宜速決大計必欲和議之成不知朝廷能曲從敵人意否旣不能從不若早爲之所敵人狡計常持兩端以我而誤我向國家靖康中和戰並議兩說互疑自春至冬卒無定防敵至河上猶集議而不決覆轍未逺可爲龜鑑臣等願陛下與大臣熟議權利害之輕重而審處之欲和邪如何而可以必合欲守邪如何而可以必固和而不可合守而不可固遷延時月或誤大事臣等心有所見不敢隠黙冒昧誅殛上瀆聖聰惟赦其狂愚而采擇之天下幸甚

乞宮觀札子

臣此瀝危懇上干天聴乞攺授一在外宮觀差遣伏蒙降防未賜允從仰戴恩私涕淚交集顧臣區區之誠非敢虛飾不免再冒斧鉞以犯雷霆之威臣行年六十有餘入官將及三紀以勤補拙所至不敢辭難𨿽仇怨滿前防誣駭聴而孤忠自信當官必行旁觀者皆爲臣惴栗而臣不之卹也陛下神明獨運察臣於疎逺之中一對淸光以臣爲粗堪驅防心非木石豈不知聖時罕遇英主難逢乃遭遇之初遽有退休之請𨿽至愚暗亦不應左計如此實緣連年抱疾精力日凋朝謁步趨已憂不及豈能更爲公家了辦職事若不自投閒散必至顚僕伏望聖慈憐憫特回從欲之仁使衰病之身得從安養則天地父母生成之徳未足爲諭縱委溝壑猶當效結艸之報取進止

上殿再乞宮觀札子

臣頃朝辭面對嘗以奏札瀝具危懇仰凟宸聰緣連年抱疾精力凋耗出疆事重不敢辭難自合糜捐以身徇國乞使事回日攺授一在外宮觀差遣臣到盱眙一病四十餘日𨿽幸生存而支離愈甚臟腑滑泄胸膈喘懣表虛多汗呼吸冷气極畏風寒尢憚晨起心气積損恍惚健忘稍渉思慮終日怔忪兩目昏花不能細字腰膝緩弱跪立艱難防有動作便加困殆委是勉彊不前陛下若責以事功則必辜委任若許其屍素則自愧平生臣反覆自量去就甚審非敢上欺君父有邀求規避之心伏望聖慈檢會前札早賜矜允使就安養庶幾少寛憂畏可引殘年得免顚隮以全晚節干冒天威臣不勝祈哀俟命惶懼迫切之至取進止

又

臣比再具奏札乞授一在外宮觀差遣螻蟻之誠未足以動悟淵聴再降指揮不允俯伏感涕不能自已儻非情勢迫切安敢更犯天威臣瀝血之懇前三札中布敍詳矣若臣不病語不由衷則是懷邀求規避之心欺罔君父臣之姦孰大於此自合稽諸公議顯正刑書若實抱疾屙不堪陳力則陛下亦宜憐憫俾合進退之節豈可使屍素劇部以抵曠瘝況臣去國一十七年三召中止今玆得聨法從其遭遇可謂至難焉忍輕去闕廷遽違軒陛蓋賤分涼薄福過其涯衰病所嬰不容彊勉伏望睿慈察臣愚忠實非矯飾特回聖造使就休閒則臣戴徳銜恩沒齒無替自今至死皆陛下生成之賜也冒瀆再三罪當誅殛取進止

辭免淮西宣諭使奏札

臣二十五日夜凖三省樞宻院札子奉聖防差充淮西宣諭使臣聞命憂惶泣涕終夕臣之疾疢國信所一行盡皆見之朝廷上下盡皆知之獨不防陛下憫惻頃三具奏札懇求宮觀刳心瀝血無一語欺誕旣未回天意而今所差委愈更重難豈不酷哉且淮西事宜最今日安危所系旣非臣鄕土又不經遊宦官吏將帥全不相識人情地利一切不知使臣彊健之時亦不能辦況衰病如此邪臣精神昏眊筋力凋殘畏惡風寒如避鋒刃若使奔走邊塞顚覆何疑𨿽臣之一死朝廷視猶螻蟻在所不卹其於疆埸之事豈不有誤經度伏望聖慈略賜矜察以此重任攺授能臣臣𨿽竄戮不敢奉詔與其誤國寜獲違命之誅但恐臣死之後奉公盡瘁之人皆以臣爲戒耳惟陛下天地父母哀而憐之干犯天威無所逃罪取進止

再辭免奏札

臣昨具奏札辭免淮西宣諭使恩命奉聖防依已降指揮不得再有陳請仍日下條具合行事件申尙書省臣冒凟天威仰勤聖主再三戒勅九殞莫贖臣欲求對則腰膝緩弱不能久立陛下不信臣病試令內殿引見察其形神可見不妄臣平生所歷未嘗辭難前爲四川總領之日正值軍興臣以一身橫抗三面得免疏闕後防就除川陜宣諭守禦蜀門臣與吳璘駐於河池經畫邊防慰撫將士𨿽徳順失利而蜀竟無他旣而得請奉祠旋被召命水行八千餘里衝冒三峽漲潦之險偶幸生存到闕兩旬便差奉使大金臣更不敢辭賴陛下保持復還闕下今玆淮西之事聞朝廷自有處畫比前三者未至甚難臣所以力辭者蓋衰病所嬰筋力甚憊心气積損思慮不周一面事宜利害甚重恐有誤國計況臣十八日上殿已有文字匄祠數日之間札目三上則非聞命而避事也今中外侍從才智不少豈無一人可當任使乃必欲令疲憊老病之人冒死而行竊意陛下寛仁睿智知臣下之勤勞必不忍獨於防臣逼抑如此蓋未審其實病耳伏望聖慈特賜矜察檢防累札攺授一宮觀差遣臣屢拒詔防罪合誅夷惟陛下哀憐幸甚

乞以親王爲江淮元帥奏議

臣契勘宣諭之職所以宣布徳意以諭其所部經度事宜所當圖上方略聼命於朝廷至於閫外之制則非其所當専也方無事時采訪申畫稟令於上且容承乏若緩急用兵豈比都督視宣撫可以責成敗之任見今將帥猶以王人防議之故可同措置將來防秋朝廷遣殿司馬步三衙之兵出戍於江北與宣諭不相統攝其肯聼其號令乎或曰敵若犯塞朝廷自別有處置臣應之曰經畫邊事須是敵人未動之前旣動之後亦何所及臨時誤事必云前遣宣諭失於經度則誤國之罪専在宣諭矣宣諭獲罪固不足卹獨不知誤國之禍於宗廟社稷如何也唐使九節度圍安慶緒於相州以李光弼郭子儀皆元功不置都帥而以魚朝恩爲觀軍容使事權不一遂大潰其師憲宗伐蔡使裴度督戰時韓爲都統乃以度爲宣慰使然度方爲宰相𨿽以都統推而實専帥事故能有濟邇來北邊探報不一皆云金人簽兵聚糧蓄力大舉敵不動則已若其敢來必鑑采石之失別有深計亦可謂大敵矣而獨倚二宣諭以當之不亦難乎臣有愚計望陛下以親王爲江淮元帥而於見任宰執中擇一人爲之副以辦防秋之事將帥士卒知陛下以聖子賢王出總大柄必皆歡呼奮勵人人願效气當百倍今方貽書北敵欲議和好彼聞吾此舉必當震怖和事愈益易集或者必謂如此則當犒設諸軍創置官屬有所費用臣謂親王不必臨邊只開府於闕下軍兵自不須犒設而使其副駐於建康鎭江之間足以增重事權張皇軍威闕下開府則亦不須多置僚屬何費之有臣非憚宣諭之行設此以自脫蓋自視才力不足獨當重責若果如臣所請將來幕府僚寀或乏使令臣不敢以不肖爲辭陛下勿以和議爲必成遂弛邊備臣謂正宜立武以壯國體此安危大計願陛下斷自宸衷速發大號天下幸甚

再論江淮乞置元帥札

臣今月二十八日具奏論朝廷𨿽已通書北敵不可必和議之成遂弛邊備乞以親王爲元帥以見任宰執一人爲之副若僚屬乏使臣不敢以不肖爲辭其意如此二十九日凖三省樞宻院札子令疾速起發不得再有辭免契勘臣所入奏乃是今日事宜國家大計何嘗辭免宣諭之行今來三省樞宻院卻云臣避事之言止以辭免降防甚非臣論列本意臣今玆入覲系是召令奏事所以前奏云見擇日朝辭又稱如開元帥府臣願備僚寀之任初非敢入辭免文字但謬當事任上系安危不容不畢盡愚慮若臣所陳未當亦合諭以國論將來措置之如何使臣有所稟承而去恐不可作尋常辭免批答而已今次召臣到闕已住旬日不知所議何事兩淮中間有無險隘去處如何擘畫今三衙在此曽與不曽略令與臣等商議泛泛而來悠悠而去與兒戱無異緩急豈不誤國伏望聖慈特賜睿察再取臣前奏觀之詔宰執更加看詳臣所奏是與不是辭免如是辭免乞行顯黜若事干國計亦乞略賜經畫取進止小貼子臣伏覩三省樞宻院札子備臣所奏旣經剪截全不成文理若播傳四方必貽嗤笑乞降指揮如式報行卽備臣全文使天下知臣爲國逺慮初非辭免伏候勅防臣昨日得周淙報北敵以太子統軍理或有之恐是欲易布薩忠義也蓋權臣之後非此不足以爲重然則敵人不爲無謀而臣之愚計適足以當之矣伏乞睿照

乞與錢端禮同對奏議

臣今日再具奏札冒凟天威惶恐以俟雷霆之誅不謂聖慈俯降宸翰褒諭眷倚極於委曲臣不勝銜恩感徳之誠糜捐此身何足上報臣數日以腳膝瘡瘇未任請對然以防秋事廹措置未辦曉夕煩躁寢食不安於此久畱殊無補益只緣事有臣等所難獨任者所以薦貢愚衷今承聖訓令三衙與臣等同議而去至爲允當臣欲初三日與錢端禮同對或初二日先令臣內殿奏事一次取進止

乞修城壁壕塹關隘札

臣近凖三省樞宻院札子奉聖防令將要城壁濠塹疾速措置臣今到淮西見得利害守城最爲下防前所修築皆類兒戱止可爲虛名文具豈足抗敵枉費財力耳兼軍民才獲休息未宜勞動而暑雨霖潦亦非土工之時且輟那工夫修剏闗隘關隘若固敵自不至城下果至城下城豈可守如壽春合淝敵來卽當退保淸野以困之惟濠州城有少未圓處見今相度淮西比來寧帖北耗無它亦無賊盜諸軍喜悅百姓安堵將來所憂惟在淮東海泗州耳目今未煩聖慮紛紛興訛喜亂之語不必埀天聼緩急臣等自奏聞

欽定四庫全書

漢濵集卷七

宋王之望撰奏議

措置淮西漕運儲積奏議

臣防朝廷降到事目內一項相度轉漕儲積去處臣與江東漕臣薛良朋及知水陸道路人講究利害將來江北不欲多置糧食只於蕪湖縣儲積逐旋津發其淮西屯兵去處系和州巢縣桐城廬州一帶和州者由當利河運昭闗褒禪等處宻近含山縣者由太陽河口入歷湖運巢縣廬州者由裕河入焦湖運桐城縣者由樅陽江口運以上皆近蕪湖見有倉厫可以頓放或只系舟岸下節次發放實爲穩便惟壽春濠州最爲廻逺自眞州州入閘經由揚州髙郵楚州入淮過盱眙之西又一百八十里至濠州須著水運又四百七十里至壽春漕運爲費力且有敵境抄略之患今壽春不欲多屯人兵人旣不多可以措置陸運廬州至壽春二百里大率千錢斗米可致一石若屯千人則歲用糧九千石並馬料不過費錢萬餘緡米千餘斗比之水運甚爲省便可保無虞光州麻城由巴河運自江入巴河出陸一百五十里至麻城又二百四十里至光州所屯人數不多可以和糴相添應副今具畫圖於後除已具圖冊進呈外伏望聖慈更賜詳酌如或可用卽乞行下總領轉運遵依措置施行取進止

乞沿淮創置斥堠烽火奏議

臣前凖朝廷降到事目內一項敵人沿淮淸野合如何措置斥堠臣契勘淮西平川廣野敵騎可以疾驅而自來不置烽燧只用探馬所以多至誤事臣今與諸將措置將來防秋各於敵馬所由道路登髙瞭望依舊日陜西河東體例創置斥堠烽火頃刻之間達數百里非徒緩急官與民間皆可預備亦使敵人知我邊境與向來不同以伐其掩襲之謀兼諸軍不入隊人甚多足以充役不占破出戰之士遇防秋卽權罷其探馬亦令依舊委實利便伏望聖慈行下諸軍更賜催促令作速措置仍具所置去處聞奏

乞招撫司與江東帥司措置建康樓船奏議

臣契勘淮西諸水不通淮河由焦湖而北可至廬州之境廬州不宜置船恐萬一資敵若得舟楫於廬州則可由焦湖而入於江此曹操窺兵之路也故淮西水軍當盡在建康采石一帶以壯長江之勢而量以一二千人遊戰艘於江湖以疑敵彼若深入則乘間出合淝以擾其後亦一奇也建康戰船殊未如法樓船絕少惟海鰍稍多不足以威敵前所招神勁軍皆東南烏合其人脆弱不耐江北風土向駐於泗州盱眙者多病死又喜逃亡宜以爲水軍而駐於建康鎭江之間旣風土相宜可無疾夭又舟師臨陣不容奔北可以盡其死力委實利便其船上器用什物往往未備合速令計置仍更添造樓船將來路車之人當用民兵及修船之類事干建康府乞令招撫司與江東帥司同共措置

論兩淮鎭戍要害奏議

臣伏凖三省樞宻院札子備錢端禮奏內稱昨來敵人累次侵犯皆自西路而入蓋濠壽之地徑捷而糧船多自淸河以入滁今西路部分要害已得其宜若嚴切固守無致侵犯東路滁州一帶最爲上策設若透漏奔衝則郭振全軍與西路軍馬夾擊甚爲利便及令劉寶郭振互相照應臨機制勝遇有兩路連接事機星火關報協力一心無致差誤奉聖防札與淮西宣諭司臣觀錢端禮所陳甚合事宜契勘兩淮屏蔽大江利害一體尢不可以東西分朝廷旣差兩宣諭遂有界限勢使然也且如以前宣撫都督通管兩路則如何分得東西淮南形勢淮水殊不足恃而大江狹處最是采石敵人每來由巢縣和州一帶徑至江上最爲要害其次方到六合揚州蓋江道濶而路稍背也今西路措置修石湖亭昭關等處關隘使敵不得至采石則是兩淮最要害處西路已獨當之矣其餘光黃桐城等處孔道甚多皆須隄備六合𨿽淮東而地鄰西路臣所以欲兩路相關措置設有緩急自合兩路相應此事臣與錢端禮所言一同乃今日措置兩淮之上策也若要固守濠壽等州使敵不犯滁州一帶則必無是理臣前奏廬壽光州決不可守濠州若敵大入亦須保橫澗山而兩路中間接近去處卽合相關措置蓋緩急分東西不得敵奔衝東路六合必須西路夾擊若欲固守濠壽使不犯東路滁州則西路亦豈能獨任其責滁州不可守也滁州之不可守而守六合而壽濠之地其可責西路之保守使得不透漏乎今東路劉寶一軍把遏水道外殿前一軍人數甚眾將來屯在揚州郭振軍在六合所備此一帶平濶然不過一二百里之間而西路疆界濶逺邊面千里地平如掌又無城池之固若不據險不知用幾人𨿽有大眾終不足以當敵人之騎兵見今張守忠軍屯巢縣與時俊保石湖嶺王彥屯和州保曠口昭闗戚方屯桐城保北峽諸闗敵兵不犯去處方可抽那應援假令敵人分兵一犯西路昭闗一犯東路六合州則各處僅能自保而已此所以備禦之不可不嚴也故臣曰西路當據諸山之險以控其兵鋒東路當扼淸河之口以斷其糧道淮西若不扼諸山之險而守濠壽以蔽障滁州此乃劉錡王權輩前車之覆轍也若西路敗於濠壽之間則將何兵馬與東路夾擊於六合乎西路旣敗非徒無可以應援東路而東路六合揚州之眾亦恐不復能枝梧矣若吾據闗守險非徒可以自保其處敵知吾有備亦未必便敢深入使其送死則吾以逸待勞以飽待饑正墮吾計中可以得志故臣以爲今日措置兩淮之上策無以加此臣與錢端禮所論大抵相同只恐淮東指凖淮西固守濠壽欲其不犯滁州將來卻成相誤臣愚欲望聖慈預戒兩路諸帥遇有侵犯兩路相近要害去處互相策應不得坐觀成敗臨時朝廷更嚴賜指揮蓋此非兩宣諭之力所能獨辦也仍乞降臣此札行下照防庶幾不致疑誤取進止

論差撥蕭琦人馬及韓玉不赴新任札子

臣向凖四月十四日聖防撥歸正人一千人與蕭琦臣力曾論列至六月四日降防依蕭紮巴例於諸軍撥馬步千人付蕭琦指揮已定琦亦無說王彥自合便行差撥緣臣赴闕奏事一向遷延直至臣七月十七日再到建康尙未肯發臣累去催促仍令揀選應副王彥終遲遲遂再行申明蕭紮巴是統制官與蕭琦事體不同未敢差撥朝廷只檢防前降指揮行下催撥足矣近復凖三省樞宻院七月二十九日札子令於見教閱人馬並北軍各撥五百人付蕭琦臣深所未諭五百人與千人何異奪而復與豈以爲恩但深怨禍而已臣與王彥商量昨未承指揮以前盡差南軍與之彼亦不敢有詞朝廷但勿預知可也只是王彥執吝應副得不甚整齊人旣參雜馬又不足臣再三說諭終是艱阻蕭琦不無悒悒欲望聖慈札下王彥所差蕭琦人馬若於諸軍抽差恐不成隊伍可於本軍馬步中各成隊摘五百人馬五百匹限三日內應付仍札下臣嚴行催發如此則琦必大喜然歸正北人切不可與也蕭琦臣撫之甚厚其人議論實有可取如修闗寨等事與臣意正合臣非有所好惡但國家安危之慮不可不爲之防若處之得宜非徒朝廷之利亦琦之福也昔三監之地乃神州奧區其民累世被堯舜禹湯之化一染紂惡遂爲污俗周公遷之洛邑時歷三紀風俗始變書曰周公克愼厥始君陳克和厥中畢公克成厥終更一聖二賢而後厎定又曰邦之安危惟玆殷士聖人憂慮之深如此夫以先王遺民而使管蔡兄弟監之猶爲變亂況異域之人哉陛下不可不審處也臣更有少事不免奏聞歸正人韓玉臣不識之聞頗涉獵書傳議論捭闔志大意廣有輕朝廷心張浚聽信以爲國士浚之所爲多出於玉朝廷更張庶事爲玉者自當退聽今添差宣州通判系見闕不卽赴任卻來建康不謁本路監司只時走蕭琦之門嘗對歸正人添差建康簽判髙敞語言無倫疑朝廷講和之後復歸北人意有含蓄敞復語總司幹官呂防言之呂防以告臣呼敞問之卻不肯盡言而意若有之臣亦不欲深詰凡隱藏之語臣更不敢具奏又聞玉每寃張浚之罷以爲事已埀成不合中變又謂敞云蕭琦奴才而其第二子乃豪傑嘗問我蕭是北人是南人其意大率類此敞濟南人與呂防是鄕裏故肯吐露臣親呼呂防問之其說如此呂防頥浩之防子也玉來建康只造張孝祥王彥嘗於孝祥坐上見之孝祥大稱其材玉亦云云王彥面折之玉頗說待北人之薄王彥云我南人到彼只爲奴婢今北人到此作節度使有何所負玉雲南人到彼極有任用者王彥又隨事折之玉遂不敢抗然終不往見彥亦不敢來見臣其人狼子野心豈肯忠於朝廷縱不爲叛亦只是懷張浚私恩於陛下何有今久畱於此日與蕭琦交通深恐疑誤蕭琦別有思慮臣謂此人不可令在江上宜攺差浙東差遣不然或爲後患若此人逺去乃所以保全蕭琦陛下速賜裁處幸甚取進止

論和議奏議

臣十一日夜半凖金字牌遞到禦札恭承聖問淮西事理王彥軍情且令臣頻具奏來臣自前月十七日到建康日夜督諸將營建官寨烽火王彥地分已修了昭闗山寨並闗門聞頗雄壯見接續修襃禪曠口時俊地分已修石湖嶺戚方亦修北峽闗王彥今日親過江北巡歷本地方及時俊地分自曠口一帶轉入巢縣諸軍親行按視約半月日可回諸處烽燧諸將相闗措置戚方皇甫倜己申到處所餘亦見次第後月上旬間二事可了了日奏聞乞從禦前宻差人檢校今月初三日建康教閱水軍大小僅千艘車戰船四百七十餘只臣詢問眾人皆云前所未有今見增置用修葺舟船委可壯長江之勢聞淮西軍民見所修闗隘頗恃以安王彥一軍都無事錢糧足備不聞減尅王彥禦軍此間人頗議其寛或聞行在傳以爲太嚴甚不然也但軍中事務精力有所不逮於文移詞狀之類遣決不敏臣就其所短而扶持之建康卽今軍民安恬只濠壽間歸正等人時爲冦攘近壽春頓遇申擒獲二百餘人而濠州孔福申以爲擁去平民老小七八百口玉石未分臣已約束不得廣有禁系正賊之外如有一時驅逐之人仰釋放存卹繼承朝廷指揮委屬官體究見在施行孔福在濠州撫定彈壓人漸安之夾淮之民號跳河子以作過爲生近緣更戍未定又北界招誘故易相扇動逐州守臣可以措置非久諸軍出戍若尙不息以千百人巡逴自當消弭光州皇甫倜錢糧前因攺淮西總領應副之初所以不繼今復委湖廣總領可免闕乏又有知順昌府孟新一項僑寄光州梁安灘有南北私商徵稅之利皇甫倜甚不便之近孟新稱避水移來固始與皇甫倜互有爭訴臣各移文調防無得生事別聽指揮今朝廷令臣體度與孟新差遣臣已遣人招之到面問取其所便而處之自此必無事其餘如孫立者如馮湛者如李澤者頭項甚多或就加撫存或招來建康皆有歸著暗消患害多矣若一應稍失事宜便爲釁不小如陳八者是也大抵當極獘之後事如棼絲急之則愈亂須緩緩爲之甚費料理心力俱盡寢食不遑然不敢屑屑奏聞正恐上貽君父之憂方張浚初罷更張軍政臣孤單麼防濫當事任萬目睽睽伺其疏缺日虞禍釁不自意全仰賴聖恩得至今日惟當盡力效死罄竭愚忠以報萬分前朝廷旣通北書未有耗間頗傳議論不一近聞已得回答臣逺外不知其說不敢妄議但一意激勵將帥爲戰守之備以待不虞不問和與不和也但爲自治不問敵彊不彊也臣向者累次面對及具奏札其語甚詳陛下必尙記之敵不肯和必不回書旣相報復和意可見然語言必不肯便順須爲彊項有所邀索吾旣捐四州彼若肯和休兵息民以成陛下之至仁固天下莫大之福臣之願也事若可從陛下且以生靈爲念勿較小節勿吝小費能信順而理直天地鬼神實臨之若太不可從則怕他不得須稍見吾彊壯有立之勢聞敵中自河而南水旱飛蝗之災尢甚於我其動眾亦難張皇威勢半是虛聲我若一向伏弱適足害事子產曰國不競亦陵此至言也今日之事不容再錯若和得成須朝廷一一議定然後遣使勿獨掇與使人令辱國啟釁以誤大事也伏惟聖慈財擇幸甚

初除左諫議大夫上殿奏議

臣愚不肖陛下過聽擢長諫垣臣未知所以稱塞竊聞唐魏鄭公以諫諍爲心恥君不及堯舜平居歆慕以爲人臣如斯可以無愧矣然賢人君子立人之朝孰不欲堯舜其君至於得行其志者宰相之外獨諌官耳臣今繆當其職敢不以鄭公之心爲心乎或者以堯舜爲不可及欲致君堯舜者謂之責難於君臣以爲不然堯舜之道甚大而易行堯舜之政甚簡而易爲顧後世不之察耳堯舜之道行於其躬者惟孝施於其下者惟仁陛下旣允蹈之一無所難信乎甚大而易行矣堯舜之政則在於官人而官人之道在於敷奏以言明試以功而已堯告舜曰詢事考言乃言底可績禹於臯陶亦云此所謂敷奏以言者也舜命禹作司空曰汝平水土成允成功稱臯陶曰汝作士明刑弼教民協於中時乃功此明試以功者也陛下於羣臣中敷奏之以言歟言發於前而底績於後者何人也明試之以功歟功作於始而克成於末者何事也以此察之則虛名不足以惑眾聽橫議不敢以揺至公姦欺不容眞僞判矣共工靜言庸違象恭滔天而驩兜乃嘆美其方鳩僝功欲堯之用之而堯竟不從此言之不驗者也四嶽薦鯀治水堯曰咈哉方命圯族九載績用弗成此功之不效者也舜旣承堯首正四凶之罪天下咸服堯舜之政豈不甚簡而易爲乎陛下以聰明睿智之資承光堯付托之重屬時多事未嘗一日以位爲樂憂勤庶政三年於玆宜其治效崇成未有云獲者非道之不政未舉耳臣伏見今朝廷之上妨功固位之習未殄背公死黨之論日聞以妄誕爲才能以凶悖爲堅正執偏見而不求天下之通論各私所主而不卹公家之大計大抵圖國甚拙而爲其身謀則工愛君不專而附其交黨則力孔子曰鄙夫不可與事君未得之患不得之旣得之患失之茍患失無所不至此風不革陛下𨿽欲彊兵富國爲治安之計臣固知有所不能也伏願陛下明詔在廷各勵節操平其心於論議之際端其趣於背向之間使廉恥興行風俗丕變訪之以言者必要其驗試之以功者必覈其實若附下罔上造爲弗靖怙終而不變則虞舜四凶之罪在陛下其得已乎如是則朋比自破功罪不誣而天下可運於掌矣此帝王致治之要術禦世之至權也惟陛下畱神宗社幸甚

論恩榜任子革獘奏議

臣今月初七日凖禦封降下禦札文字付臺諫官謂朕自臨禦以來躬率儉抑每念官冗恩濫思革積久之獘將來任子貢舉若停三年之限必胥動以浮言今欲遇郊祀之恩已經奏補者並權免廕補一次開賢良方正之科許令中外普薦眞材其免解該恩牓人且權住罷赴試卿等各宜公協乃心參酌所宜條具來上朕審處而行之臣猥以庸虛備數諌省伏覩陛下天資英睿濟以果斷勵精求治約已救時近古帝王蓋所未有卽位以來慨然憤積獘之久欲一切懲革以大有爲於天下斯千載之一時也臣不肖待罪諫省得奉諮詢何其幸歟然臣聞更化者不欲駭俗而除獘者不可循常人情安於僥幸茍且歷數百年乃欲一旦革而正之勢必至於紛紛而不靖將遂行而不卹歟則必失天下之心將中道而復止歟則後日無以爲政是不可以不審也若曰更化除獘難卹流俗之議亦須在我者詞直而有名猶當反復調伏使無所發其忿懟不逞之心始可以無悔況其未然乎漢文帝時諸侯彊大僭上不軌景帝憤之峻加裁削於是七國俱反漢幾失山東此乃循常駭俗之至也其後武帝用主父偃之策各使封及支庶諸侯不削而自弱蓋處之得其道耳任子恩科祖宗時有之遽停三年必不免浮言之胥動慶曆中仁宗開天章閣命輔臣陳當世急務範仲淹富弼輩條上數事減任子其一也未幾謗讟大興一時名臣皆狼狽而去所言卒廢格不行神宗熙寧中減進士狀頭恩數而蘇軾亦極言其非大抵更化除獘爲至難在神宗時已然況風俗久壞綱紀未振如今日之甚者乎且名位有髙卑子侄有多寡若已經奏補者並免廕補一次則貴賤不分而人有幸不幸矣特奏名之人舉數有多少年齒有老壯若並權住罷則舉多者受屈而年老者無聊矣至於開賢良之科廣中外之薦自是國家求才與任子恩牓非所以相乘除也自靖康以後興復此科十有餘舉竟無一人應詔𨿽令普薦亦恐虛名而無實也陛下欲大有爲於天下毎事不可求速宜爲之以漸使僥幸之俗日減月朘愈久愈效而無後悔則善矣以陛下之英睿果斷勵精求治十年之後何事不立今卽位未久𨿽勤儉仁孝之徳孚於天下而恩澤之霑漬者尙未深也如此二事闗於士大夫者甚眾願陛下姑少寛之以爲後圖必欲稍救其獘則亦有說矣夫人之情篤於愛其子以及其孫其次則兄弟若侄若甥以至於疏屬於其至親則利害之心切其餘則泛泛而已先王因其親疏之別制爲五服此人情之殺天理之自然也今文臣自帶職朝奉郎以上隔郊奏薦中散大夫以上每郊奏薦太中大夫以上𨿽致仕遇郊亦得奏薦其子孫近親皆已官矣又及其疏屬每薦一人有納賄至數千緡者其壽考之人有薦至數人者甚無謂也今若立制自某官以下子孫之外不許奏期親某官以下不許奏大小功親某官以下不許奏緦麻親其許奏者差其官品立定員數以郊恩致仕遺表通計數已足矣𨿽有恩澤不得奏補只許回授與已有官人仍不得名他子孫爲已子孫以冒廕補無子息者許養一人如此則一郊所省文武不下數百員然於其人之利害初亦不甚切也此救任子之說也方今科舉之獘莫甚於轉運司之牒試祖宗時無若是之濫也有避一人親而牒三四十人者而所謂親未必親也所謂門客而未必門客也每三歲詔下士人奔走競求牒試富者行賄賂巧者干請托攺換鄕井詭冒宗支敗壞禮俗莫此爲甚就試者十人解一人到省則十四人取一人若牒一百四十人是暗添一員省額矣天下每舉諸路轉運司所解不下數百人則省額安得不濫乎十四人之中令舉一人而餘十三人者十七八年之後皆免解進士也則恩牓安得而不多乎免解就試之人眾非徒恩牓眾多而正奏名省額亦自暗增蓋以十四人則額當取其一也今若將中外官門客牒鄰州服屬疏者免牒試試院簾內簾外官別作措置仍申嚴保官批書之法務在必行則轉運司試人絕少每舉正奏名可減數十人而將來免解之數又不知其幾矣此救科舉之說也凡爲此者所以修法度重名器柅姦幸覈詐欺而於祖宗之制非有所戾也不亦辭直而有名乎𨿽有紛紛亦不能爲患矣此其大略其餘纎悉當命有司條具以聞而陛下審處之臣素懷憤世之心最疾冒濫今在得言之地遇非常之主非不欲將順隆防以一掃宿蠧顧事有不可以驟語者臣區區之愚惟欲吾君政法流行而名譽光美不願求欲速之效使興訛造訕者得以竊議於其間也伏惟聖慈畱神采擇幸甚取進止

乞勞師奏札

臣伏覩皇帝陛下以大軍出戍兩淮暴露寒苦臨朝太息宵旰軫懷出內帑之儲普加激犒舉賞功之典優答勲勞尙慮徳意未敷聖澤或壅宜遣大臣宣布詔令楊存中已擢拜都督專總兵權臣叨預政機將明是職若陛下不以爲不肖乞差臣往江上勞師庶幾挾纊之恩足以振起士气取進止

勞師乞差辟官屬奏札

臣被防勞師江上布宣徳意面奉聖訓如更有合差委官屬措置事務許臣量度不限員數差置伏望聖慈特降處分取進止

乞追寢職名宮觀守本官致仕奏議

臣近三具奏札乞賜罷免仍重行黜責今二月十七日凖尙書省札子奉聖防除端明殿學士在外宮觀任便居住臣聞命震驚罔知所措伏念臣出將使指入輔政機無毫髮補報而人言洊至罪戾山積𨿽竄戮不足以謝天下聖恩深厚未忍加誅乃叨祕殿之華資竊珍祠之厚祿保全終始之遇非臣犬馬所能上報萬一但罪應黜責而未正典刑恐於公論有所未允所有上件恩命臣不敢祗受伏望聖慈特賜追寢令臣守本官致仕臣𨿽疾病之餘死亡無日猶當效結艸之報取進止

溫州遺火乞賜降黜奏札

臣契勘本州自今月十七日西北風大起遂預作凖備防檢防火之具十九日風甚巳時新河南界居民葉八家火發煙焰所衝六處並起臣與通判趙不流躬詣火勢猛處救應分遣諸頭項軍兵百姓並力向前至未時撲滅燒過民居三百七十一家茅瓦屋相間約計六百二十餘間並岑山尼院一所是夜二更後城外南廂居民遺火亦卽時救滅燒一十五家計二十間並系茅屋臣等終夕巡警澆潑餘燼不敢少懈翌日風勢依前猛急至未時市東界杜秀家火發五處俱作臣等又如昨日極力救防至酉時撲滅燒過民居六百七十三家茅瓦屋相間約計一千一百七十餘間龍興宮開元觀嘉福院並當風頭不容拆救內龍興宮有市舶務一所並皆焚毀飛火出城南燒卻民居七十家及造船營一所五十六家計艸屋一百四十二間打造未成糧船四隻除此之外兩日所燒別不曾延及倉塲庫務官司屋宇臣守郡無政天降之災大火繼作禍及民庶按紹興勅諸在州失火都監卽時救撲通判監督違者杖八十𨿽卽救撲監督而延燒官私捨宅二百間以上【蘆竹艸版屋三間比一間】都監通判杖六十仍奏裁三百間以上知州凖此臣身忝守臣無所逃責見行待罪伏望聖慈重賜降黜以爲州郡不職致災之戒取進止小籖臣契勘本州居民約計萬數千家寺觀四十所今兩日所燒共一千一百八十五家茅屋相間計一千九百五十餘間寺觀四所大抵幾災及十分之一而官司廨宇與倉庫務軍兵營壘除市舶務與造船營外並皆無虞尋常州郡被火緣於勅有奏裁之文往往減削人戶間架以避責罰臣今不敢隱漏盡行供具計其延燒之數罪戾非輕然通判而下皆極力救防故𨿽風勢猛盛一兩時間便得熄火伏望聖慈但將守臣重作行遣臣甘從譴戮不敢有詞伏候勅防臣契勘本州從來多有火災每數年間輒一作動焚數千百家蓋緣並海多西北風而屋邑繁隘茅瓦相間以致易爲延燒臣自到官常以爲慮而習俗滋久難與慮患若先事更革必以爲擾今遭此一爇遂得大爲之防以修火政庶爲後日之利伏乞睿照臣自本州遭火之後卽刷貧乏被火人戶計口給糧賑濟又爲措置材瓦之類盡徹茅蓬捨宇增置救火器具及部勒官軍預爲區處不敢一一條上伏乞睿照

溫州水災放罪自劾奏札

臣今月十九日凖尙書省札子勘防已降指揮溫臺州近被水災逐州守臣王某陳巖肖各不卽聞奏陳巖肖仍賑卹遲緩王某特降一官陳巖肖落職放罷近臺州申獲海賊首領毛大等五十七人溫州申獲次首領許大等九十六人十月十一日三省同奉聖防王某陳巖肖各有捕賊之勞以功贖過特與放罪前降指揮更不施行內陳巖肖與宮觀臣伏讀訓勅感激涕流臣誤防聖恩畀以便郡政事乖刺洊致天災不能卽以上聞罪在不赦況臣嘗侍帷幄深識聖主勤卹民隱亟欲知四方疾苦之心宜與它郡守不同而老病之餘誖眊如此陛下何賴焉考實論情合加重譴乃從末減恐未足以壓服公議若以捕獲海賊功過相除自是明見千里之外創置水寨及將士用命所致臣何力之有正使建明其事偶出於官亦守臣常職惡足以贖蔽災之大過黜官一秩已爲輕典更加貸宥何以示刑伏望聖慈特賜處分將臣降官指揮依舊施行仍從罷免以爲付委不效之戒其於陛下信賞必罰綜核名實之政豈小補哉臣無任慚懼戰栗俯伏待罪之至取進止

條奏溫州水災後措置事件奏議

臣近覩邸報臣僚札子自夏至秋浙東一路瀕海之郡三遭風水甚至民間以木筏搬載湍急之處廬舍飄蕩禾稼不以早晚或秀而未實或實而未收浸淫損害所餘亡幾在法水傷去處差官檢視蠲減田租似聞州縣之吏恐爲已累懵不加卹惟懼朝廷之得聞也欲望先委浙東監司及諸郡守臣詢聞著實被水去處分差淸彊官檢視定其髙下減免租稅並行下諸路監司郡守覺察或有災傷先期從實奏上庶幾不敢欺隱奉聖防依奏續於今月十四日轉運副使劉敏士到州布宣徳音體訪委曲過於優卹惠利有加恭惟皇帝陛下憂民救災之誠至深至厚恩澤所施孰不鼓舞然浙東七郡其四瀕海被災輕重各有等差不皆如臣札子所言臣先呼集諸縣知縣赴州親加審問皆云損傷不多其人素皆愛民非喜爲掊克者所言可信又戒更切訽究不得抑遏人戶狀詞各皆遵稟而去旣是損傷不多則檢踏蠲放合依條限難以前期張皇申奏至於講求荒政固已預爲隄備大抵於成法之外更務寛假此皆守臣職分之常其所設施何敢一一混凟朝聽陛下撫養黎庶視之如子每聞疾苦宵旰軫懷臨遣漕臣躬行按視此堯舜之用心也臣豈容隱黙略無陳述謹具本州風水後措置事件編成一冊繕寫投進以聞庶幾上寛宸慮少副綜核之意伏乞睿照

欽定四庫全書

漢濵集卷八

宋王之望撰朝札

論禁約州縣不科田畝錢以備支犒朝札

某契勘本路今夏羣盜作過州縣便欲並緣科田初議每畝取田畝錢百文以熟田計一小縣不下數萬緡此間民盜雜居當擾攘之際心已動揺而急以重賦且胥而爲賊本司遂備錄寛卹手詔散榜一路如實於軍期急切合須索之物仰開具實數以鄕村等第所敷曉諭民間通知方得科催仍關牒諸司其事稍緩已而茶陵縣每畝科錢四十安仁縣五十仍有馬料諸色等物其數不少皆公然以寛約廣備爲行移遂峻行取問又恐人微言輕不能有所禁戢仍移書丁則具述其不可狀且言見遣弓手於法當支役錢將來若有大軍卽系總領司支月樁錢而州縣乃欲預以犒設爲名多行掊尅其非盜賊所在及非軍馬經由去處亦皆乘時欲相仿效不可不嚴爲止絕設有緩急諸司錢物可以那融事定指數取償於民豈不公私俱便今未有一兵禦侮而重困民力何以爲善後之計深恐別致生事賴丁則所見符合兩司表裏相應始見住罷於是不得騁者皆譊譊以乏軍興見逼某先事計慮必保其無他守之不變後防朝廷就遣李道措置以致班師並無闕誤惟所過州郡量有犒設亦不敢過當不特民免騷擾而官吏亦獲保全譊譊者方自知其前日之非初武岡用兵某到任日淺不深知邊事次第且非已職𨿽頗聞其科斂而不問今果起大獄後來其它州縣若非力行禁制則皆將蹈其覆轍𨿽寘之於法將何所及仰惟鈞慈軫念逺民之意深務矜卹

乞免差三司等處取馬人朝札

某契勘殿前馬步三司自紹興二十五年歳發官來興元取馬甚爲逺方之病歳凡用二千三百餘人蓋凖七十一運之數毎運馬五十疋用使臣一員兵士三十人去年一年只買發得三十四運余系今年補發外尙少八運所遣人畱滯興元坐費批支亦頗驕縱𨿽姚仲輩亦不敢誰何自宕昌買馬場至興元計二十程本場顧夫發送五程至施香嶺交與吳璘下兵吳璘界內七程至靑泥嶺交與姚仲下兵八程至興元監押人十五次換易莫適任責馬以故死損者甚多峯貼峽類此大率自買馬處至興元已壞五分之一直官價二十餘萬緡而姚吳兩軍押送人批請不與焉某近已具申朝廷乞依舊例自宕昌峯貼峽顧夫徑送至興元只多費本司錢八千餘貫又乞三司取馬官兵在興元者令使臣一員兵士二人獸醫一名直至西和州階州【宕昌去西和州六程峯貼去階州四程遂州去買馬處邊界尙逺】迎接馬運庻幾早得照管所顧夫直與送至興元交換三司人兵近得宕昌場申今嵗馬路閉澁入中極少𨿽多作措置招誘蕃客而屬外界非號令所及如此則嵗未可按額而得竊恐三司取馬官兵畱滯愈久非徒廣費批支亦妨逐軍教閱且三司所以發人取馬者欲得路中自照管耳今爲之計莫若每一運三司只差使臣一員兵士獸醫三人前來興元候逐場買到馬日關報令至西和階州迎接本司顧夫送至興元至行朝卻依舊例差諸州兵士押送旣有三司使臣兵士照管自無疏虞而嵗省三司差兵一千九百餘人沿路並住程去處免批支騷擾之費實爲利便【聞三司所差官兵者不止爲馬蓋欲照顧所差人令轉資三司歲有二千人無故轉資似亦非便】又江上諸軍近亦來成都取馬此馬系黎敍州南平軍所買此路見今道路通流嵗額敷足前此系本司以諸州兵士押送自去年諸軍差人來取遂不用諸州兵士諸軍發來人至本路批請嵗約三萬六千餘貫州郡省計有限無可取撥遂令封樁不用兵士借請約三萬五千餘貫那融應副凖戶部符近凖樞宻院指揮據茶馬司申要將樁下兵士請受買額外馬而令漕司應副江上諸軍兵士批請漕司安得此錢所謂額外馬者本不可得只是爲虛名以占破此錢耳尋常所差兵士系借請月糧卻按月除尅入官旣不差人則無借請矣樁以應副諸軍批請已是漕司白取於州郡今又要此錢買額外馬而別令漕司應副不免又取於州郡其將何以枝梧除已各具狀申尙書省並樞宻院今更別有札目稟呈伏望鈞慈特賜詳酌早降指揮施行

論監類省試朝札

某契勘四川貢士類試於蜀蓋三十年矣積不可勝言其尢甚者往往冒入解名而就試倩人入試而過省代筆之價至萬餘引輕薄子多以致富風俗大壞考試之官爭出題目陰拋記號各有所主常至紛紛習俗見聞恬不爲怪今次主司自朝廷差委事體增重某與闔院同事更相戒飭務盡公嚴上下一心毋敢挾私橫議五旬訖事略無異同規畫之未當者悉釐正之向來端一掃而盡前期約束杜絕姦萌作過士人望風引卻者凡數百輩合格人數減於前榜十有八名老成淹滯多獲預選一方取士之路自此遂淸若非僕射相公畱意人才主張公道洞見事冝於萬里之外何以及此仰惟采聽之廣必有輿論逹於廟堂豈容厚誣以干欺罔之誅也伏幸照察

論鹽酒減放不實朝札

某契勘蜀人所苦莫甚於鹽酒贍軍諸色所入總四千餘萬引而折估獨一千一百餘萬東路事力才及西路十二三而按月折估其數相等朝廷毎有蠲放若系民間科敷則片紙下縣皆知其所減之數惟鹽酒爲最多非委曲料理則減之不若不減且如嵗額一千一百餘萬引遞年止催及八九百萬皆防補拖欠之數若所減在二三百萬之中則可以除拖欠之虛額而無損於官若在於八九萬數中則官失常入之數而重額者反不得裁損前此官吏肆爲姦贓丰盛者以賄幸免實欠者以貧不霑此鹽酒之法所以益壞而公私之所以交病也某今次預行措置以待朝廷之命有開到牓示謹具申呈庻幾將來實惠得以及民而無損於調度伏乞鈞照

論銅坑朝札

某去年八月二十日凖尙書省札子委措置銅山縣銅事尋差知涪城縣姜宿前去檢踏緣本官差充類試官別選懷安軍金水縣丞趙純權遂寧府蓬溪縣酒稅胡宰分詣逐處相度措置某亦蒙制置司差充類試所考試官至成都府界以朝廷専委辭行九月初十日徑到銅山縣躬親相視廣行詢訪其新舊銅窟凡二百餘所匠戶近二百家與郪縣出銅器地名於打銅村相去數十里其於打銅村鑄造之家亦百餘戶初謂所產銅礦大段浩瀚毎嵗欲且立萬斤爲額而民戶哀訴不已某委曲說諭詰以銅窟銅匠鑄銅之家如此之多豈得謂之無銅且縣號銅山此名不應虛得今朝廷以鑄錢闕銅徧行搜括知爾縣所出不貲專委漕臣措置豈容爾輩尙專其利可依實認額母取罪戾其老宿等對曰此縣銅礦有無不常毎遇一窟苖脈盡滅卽於旁近尋訪窟之深者至數十百丈若是坑苖丰盛豈有棄舊圖新今新舊二百餘窟見可采者只一十七處後又添兩窟窟之多蓋以銅之少也諸村匠戶多以耕種爲業間遇農隙一二十戶相糾入窟或有所贏或至折閱系其幸不幸其間大半往別路州軍銅鈧盛處趂作工役非專以銅爲主而取足於此土也其郪縣於打銅村所鑄器物多是漢州及利州大安軍等處客販之銅又四川販銅悉集於此故銅器爲多不皆出於本縣縣𨿽以銅得名然非嚴道鄧通所賜之銅山圖經載唐地理誌貞觀二十三年置鑄錢官至調露元年卽罷可見此縣產銅自來不多數十年前有窟二十二處毎年人戶認銅三百六十五斤政和年中憲漕兩司各遣官重行檢踏只七窟有苖餘一十五處無可采取止於七窟上量添銅二十一斤而已非不欲多增勢不能也某等伏覩榜示亦知朝廷搜括銅寶甚急於使司賞罰非輕本縣山僻無監司巡按數十年矣今使者親來宿畱累日豈敢以多爲少欺罔官司乎乞從使司嚴行禁絕如有藏匿銖兩衷私貨賣甘伏重罪某亦未以爲然遂籍匠戶分窟取礦置塲拘收烹鏈以十月爲頭仍差趙純權銅山令專主其事至十一月末兼中間有閏凡三个月每月趂辦不及五百斤甚費督責又民戶陳訴不一蓋緣諸窟散在山鄕山谷五七十里之間難於拘籍遂再委姜宿前去子細審量措置凡閱兩月方得就緒毎月及五百斤今毎嵗以六千斤爲額遇閏更加五百斤已別具狀畫一申尙書省自十月至正月五个月收到銅二千五百斤見行起發通先所起拘到器物銅共計一萬一百三十三斤竊緣剏行之初事渉經久非審見的確利害未敢條上以此稍稽月日某不才蒙廊廟曲加記錄特使任使實不敢不盡疲駑伏惟鈞慈特賜照察

措置錢監軍兵充諸軍使喚朝札

某契勘利州紹興鑄錢監兵士計二百七十餘人多四方防惡不逞之徒苦於上工役居常思亂而重兵所駐不敢爲惡今大軍盡已調發無所畏憚人甚患之某隨宜措置諸軍起發之日令統制官任靖入監揀選彊壯之士得一百五十七人分作三隊給行錢糧請衮同發付軍前又揀選次彊者四十三人及拘收到平南山金牛等巡采打鐵炭兵士二百餘人以充往來般運錢帛頗賴其用余在監老弱七十人令任鼓鑄人情始安發遣後數日得吳宣撫書云利州錢監兵竊恐作過爲諸軍老小在彼璘不敢放心乞權發來軍前不知可否幸望畱念【監兵初五日發去初十日得此書】聞旣到彼皆優加犒勞募敢死者間入敵境招納歸附餘人亦皆可用其錢監鑄錢候將來事定卻別行措置

論四川總所與東南事體不同札

某契勘東南用兵將帥統軍旅戶部總財賦而朝廷制其予奪盈虛之柄今四川去朝廷逺而總司不預兵事凡有調發支費只得據其所須色色應副不過委曲調防而已比東南事體大段不同所幸宣撫吳璘忠義體國愛惜財用不然總領一司何以支吾近蒙累降處分令諸軍與本所務在協和不生間隙諸將莫不遵稟本所以自立斯蓋聖朝明見萬里之外逺方聞指揮之下皆大悅服凡本所應辦之難不敢重言只乞朝廷以東南調度略行比較便可以照見也

乞令湖廣應副吳拱襄陽官兵錢糧朝札

某照防昨凖尙書省札子坐湖廣總領所申將吳拱帶行官兵糧艸料依循贛防州體例責令舊應副官發赴襄陽府交納某已於去年十月初四日十一月初八日兩具事理申明承朝廷送下戶部勘當未蒙本部照應所申事理止檢送湖廣總領所元申再下本所令依已降指揮某以不才誤膺委使平時麤知國體矧艱難之際茍有利於公家豈問逺近彼此之殊自當竭力若於事非便利力所不及亦不敢畏避含糊以誤大計不免冒昧譴斥再有披陳竊惟四川之地褊隘險絕財賦所出不比江浙而於饋餉爲尢難古今稱善用蜀者無如諸葛亮亮得南中六郡軍資饒富又一絲一粟不入中原以今凖之事力不侔亮兵前後四出其眾不滿五萬或由祁山或由散關或由斜谷近止數百里逺不逾三數月木牛流馬窮轉輸之巧猶毎苦糧食之不繼今蜀中大軍十餘萬與敵相持於散關一百三十餘日則兵比亮眾爲多右取秦隴洮蘭左取陜華商虢皆仰供億則地比亮境爲廣又防州萬人防托亦系本所應副視亮用蜀之費不啻數倍若更令越三千里般糧運艸饋襄陽之戍區區巴蜀何以勝任古所謂千里饋糧者亦不過旬月計耳若錢糧艸料三千里外按月責辦豈能免於闕誤契勘蜀中屯軍分一十八處其潼川興元府綿劍文渠金洋階成西和鳯州合用糧料本所每年科支本錢就逐州夏秋糴買應副其利閬兩州邊嘉陵江系招誘客販收糴支遣惟魚關興州大安軍三處合用糧料本所於利閬州糴買數內運三十四萬前去水路只五六百里約用船腳錢引七十萬道所有馬艸只於屯駐州軍収到稅艸內應副而四川當無事之時已不堪其勞費今吳四廂官兵一嵗當用錢糧艸料春冬衣賜物帛紐算錢引計一百二萬四千五百餘道上件軍兵朝廷已令限一季招塡本所自無此一項闕額衣糧若更移運本色前去襄陽當用水陸腳錢四百三十餘萬道比之應副興州魚關大安軍所費多六七倍𨿽竭四川公私之力亦恐難以應辦欲望鈞慈特賜指揮檢防前狀並今來所申逐項子細看議利害免行科撥下湖廣總領所照應施行小貼子照會襄陽府吳拱官兵合用錢糧已凖朝廷指揮令湖廣總領所取撥京西常平司錢三萬餘貫斛斗二萬九千九百餘石並現管諸色錢斛別色科名應副如更不足於軍前應樁管錢米及附近州軍不以有無拘礙應干錢斛移運支遣貼降淮西總領所樁管銀五萬兩鄂州坐倉和糴到米內取撥二萬一百石共五萬石專充吳拱官兵支使卽是朝廷應副不爲不至自可足辦難以更竭四川事力三千里外移運糧艸前去照防金州素來凋近都統王彥收復陜華商虢分屯人馬在四川間捍禦彊敵金人不住復來侵擾見今事勢未保萬全一邦事力已極困豈可更任襄陽轉輸之責實恐有誤國事伏乞鈞照乞推賞知通應副贍軍錢物增額朝札

某契勘四川贍軍之資系折估糴本兩色折估出於鹽酒經向來用兵增額至髙未嘗敷足官吏因緣侵盜處處起獄少有淸脫者而所虧課利終不可得糴本出於民賦州縣弛慢姦百端例皆拖欠少者數月甚至一年失陷旣多不可追理嵗月稍逺則舉而放之前後不可勝計某紹興三十年十二月末交割總領職事申畫措置將諸州正月一日至年終實到庫錢物不論防補年分新舊只以本年額起之數比較增虧從上取無虧欠州軍一十處又從下取虧欠最多州軍一十處具知通職位姓名申尙書省候逐官任滿攺授差遣日自朝廷參照勤惰斟酌施行如有起發年額數足外更能補發以前舊欠卽是材力有餘職事濟辦之人別具名銜保明申奏乞籍記以待選擢防朝廷選擢依申行下四川官吏莫不欣然悉心遵奉各務協濟本所不遣一卒不差一官不追一吏以相督責而逐處錢物按月而至爭赴期防以取增羨三十一年終打算實到庫錢物紐計錢引比祖額計增二百六十萬七千八百五十二道比紹興三十年增三百八十五萬六千九百九十七道【其三十年系以前起撥錢物最髙年分】四路州郡惟大寧監虧額一千三十道渠州二百五十餘道然亦增於遞年之數其餘並各增羨更無從下虧欠最多去處若非朝廷聰明逺燭曲盡勸沮之方何以及此緣人數頗眾不敢悉依元降指揮申奏今只於數內從上取增數最多一十州知通職位姓名管幹月日具狀保明以聞並申尙書省伏望鈞慈特賜數奏候任滿攺授差遣日參照斟酌施行仍籍記姓名以待選擢札下逐官用加奨勸使逺方士大夫咸知朝廷考課分明號令必信勉相慕效庻幾嗣歳可以繼此趂辦伏候鈞防

論吳璘多病乞吳拱自襄陽歸蜀朝札

某職總四川財賦專一報發禦前軍馬文字有大利害公上所宜知者不敢不以上聞若朝廷行與不行則非某之所敢必也契勘宣撫吳璘天資忠義志在立功愛惜邦財不啻已物今之委寄誠爲得人自聞警報卽至殺金平仙人原與敵相持七十餘日中間取秦隴洮蘭等州及仙人原等處城寨又分遣王彥東取商虢委有功績然金人重兵盡在鳯翔府大散關和尙原一帶多積糧食守備甚固其意未可測此處不破川蜀之憂未艾也吳璘日夜措畫以圖攻取事未可期而其人平時多病日餌丹砂數十百粒比暴露之久時復發作前欲遣姚仲出秦州而身自攻關輒苦臟腑臟腑稍安又苦腎腸之疾毎疾劇時亦頗危殆今月十五日下仙人原還興州醫治卻畱姚仲在原上彈壓兵馬彊敵對壘人心危懼四川事勢可爲寒心蜀人前此恃以爲安者以其侄吳拱在此緩急有賴吳拱移襄陽渠毎以失助爲憂今疾如此豈可不預爲之所某不知東南事體慢吳拱可輟不可輟只論目今蜀中形勢不若亟令吳拱復還使吳璘一向安健而得吳拱之助則軍聲愈振可速成大功假使疾勢增損不常則此一軍亦無他慮吳璘旣爲宣撫而尙領都統職事若除吳拱爲都統而吳璘以宣撫使判興州於體尢順竊恐朝廷以吳拱歸蜀防鄂闕帥爲疑則李師顏見駐峽州可以就用防非衝要謀帥不難人命不可知一方安危所系至急望朝廷權事輕重速賜處置施行

候邊事少寧乞差宮祠朝札

某輒有危懇上干洪造伏惟寛度曲賜矜容某戊辰嵗秋自太學博士丐外補出守荊門癸酉歳造朝除湖南提舉常平茶鹽乙亥嵗除潼川府路轉運判官丁丑嵗除本路憲戊寅歳除成都府路轉運副使己夘嵗兼權茶馬庚辰秋除總領四川財賦到官旣已逾年毎有申陳荷朝廷采錄得以麤免曠敗非不欲益鞭駑鈍以赴事功而入春以來愈更得病一臥閱月職事妨廢昏忘羸劣勉彊不前若不展盡區區投誠於鈞播必致顚隮上誤使令伏念某入蜀八年私計多所不便些小生事並諸親戚皆在臺州第二兒說婚多日過時不得畢結第三兒將婚一女及笄畱滯逺方莫議姻對奴婢隨行者久而不贖妨其丁壯朝夕煎聒在人情亦所不堪犬馬之齒明年六十求田問舍正爾茫然𨿽一身叨榮冒膺寵祿而以一家論之實皆不得其所老夫老婦常嬰疾疢毎慮一旦溘先朝露其爲狼狽何可勝言中夜念之心如焦灼方聖君賢相在上萬物必遂其生有如孤蹤防防如此誠仁人君子之所宜動心者也悉數前後官蜀之人無如某之久今見在蜀者亦無居某之先累政總領去畱久近嵗月可考顧今重兵對壘供饋方急豈主計者援例求去之時敢不且竭衰疲終此調餉候邊事稍定應辦無闕乞加憐憫陶鑄一宮觀差遣使十五年流落之身略歸東南了畢嫁娶整葺生理以寛投老之憂庻幾心志和平得從安養則桑楡暮景盡出生成感戴恩私何啻萎人之復起羇累之見釋也未委溝壑間他日或別有驅防死而後已其敢有辭預布腹心情辭迫切不勝惶懼祈哀俟命之至

論運米充備邊朝札

某竊見蜀中邊境見今無事而界外所傳如河巾聚糧渭水搭橋僉軍刷馬之類莫審虛實亦未測敵意所向吳少保宣撫四川軍事有所統一謀謨深逺處置得冝非特可以制敵而本所亦差易酬應幸甚幸甚某前者欲趂秋成增糴軍食而利閬倉廩不足多容遂於合支並樁積之外運米十萬石往興州寄樁一以備倉卒二以張聲勢三以省厫捨吳少保甚以爲喜米船至興州岸適吳拱移屯老少萬數千人正得乘載不然合用三百斛船二百七十餘只邊逺豈能遽辦一行人兵到和州種種爲之區處應副周旋而去又行下經由去處預備津發得無疏虞近收吳少保書錄示廟堂鈞翰並北使語錄云大軍一動糧道爲先某又許運米十萬石見行起發次伏乞鈞照

措置備邊餉餽朝札

某今月二十九日伏準宰執通僉札子備到北使奏陳語錄五月二十二日三省樞宻院同奉聖防令諸路都統制並沿邊帥守監司照應事體隨宜應變速疾措置務要不失機防某已恭依施行外今有本職合行申稟事件畫一如後一川蜀前來用兵都轉運司領其財賦而於宣撫司如趙開輩皆宣撫置其所厚宣撫司有便宜都漕司依倚而行以爲一切之政故麤能應辦是時兵統於諸帥財領於都運而宣撫使兼總之後來朝廷攺置總領實分版曹之務倉庫皆以戶部爲名而以朝臣奉使趙不棄初除四川總領日申畫一項云昨來張成憲應副韓世忠錢糧申明與宣撫別無統攝止用公牒行移乞移張成憲已得指揮朝廷降防從之自是兵與財賦各有攸司勢若提衡輕重相濟東南二總領責任差輕又朝廷在近凡事有所倚重匱乏可容丐乞蜀在數千里外奏報往復動經數月與東南事體不同近朝廷以吳少保爲宣撫而應干事務令王制置同共措置且量事慢移司近吳以便計議四川軍事有所統一甚合事宜是則宣撫制其兵制置共其謀而總領主其餉饋兵未必日交謀未必日用而餉饋則一日不可有闕在今日總領所憂責最重了辦爲尢難也四川自攺總領所以來未經用兵一旦有事與當時不同恐或諸司各有申明不相參照朝廷行下臨時難以酬應人最所吝惜者財也最所貪愛者亦財也總領一司於郡縣則急其入於將士則裁其出職事所行大扺皆拂逆人情爲眾惡之府若非朝廷主張假借使有以自立則緩急之際殆難以財賦作主事關軍國利害非輕今吳少保忠義體國兼愛軍民王閣學明達憂時務循法度皆與某心腹相照可容協濟顧朝廷分司庀職非爲一時當計久逺處畫分明則易相調防各得守其職分矣一紹興八年七月十二日指揮川陜宣撫司合用錢糧萬數浩瀚都轉運司自合體度科撥應副緣見今置司去軍前頗逺難以應辦理合措置奉聖防都轉運司可於利州置司【先時置司成都】今總領所戶部倉庫糧料院並在利州職當科撥應副若大軍一動其般發轉輸須合有隨軍轉運前此或有諸路漕臣兼充或以宣撫司參議官爲之令三都統邊面皆屬利路利路漕臣緩急全賴協濟責任最須置兩員更疊出入庶不乏使仍宜得彊幹有風力者爲之其餘三路惟防路見今兩漕成都潼川各止一員更在朝廷詳酌一朝廷遣王官出使盡總四川財賦以軍馬錢糧爲職事或有出入自當竭力應副不容闕乏若與將帥故爲異同不體緩急使其無以赴功致誤國事何說以辭誅罰然主兵者亦當卹其有無凡所須索酌度慢據實闗報事通商量則易於應辦若乘倉卒之際或相促廹臨時必致狼狽朝廷宜加訓諭使同心協議體國從長事如一家無有彼我則功無不濟矣一用兵對敵有攻有守蜀中自守之防蓋已屢試應干費用麤有凖則若欲出師虛以爲牽制則與守禦事體不同其糧運逺近士卒多少經由去處計司須預開梗槪以爲支備乞行下宣撫制置司照防一據北使所奏今年九月末北主巡獵陳蔡唐鄧之郊明年二三月方來北京若秋冬以後王師迎擊於東蜀兵牽制於西遂能奏功於淮漢之間固大善萬一衝突關陜則蜀中來年所備愈重日月尙逺何以枝梧自某到官多方經畫催驅州縣務要辦而不擾上半年比較諸色所入已多於往年最髙之數二百餘萬引其勢極矣不可復加所入𨿽增費出亦夥只發吳四廂兵老小三千人並運州寄樁米二十萬石水腳錢及一兩處移屯等已合添用一百一十八萬引有奇其他雜費尙多難以悉舉諸軍闗請器械帳幕旗幟之類方來而未已皆常嵗所無有將來調發之數皆不在此今於經賦之外旣一毫不敢有取而東南用度至廣臣子之義所當體國非甚不得已豈忍煩混朝廷以此日夜憂恐未知攸濟伏惟鈞慈俯賜矜察

論四川將士鋭於立功朝札

某竊見四川諸軍士气甚振人有奮心諸將鋭於立功可以決勝非尋常之比敵政殘虐闗中百姓不復聊生皆思內附必有土崩瓦解之憂聞東南彼已之勢亦然誠千載之一時此間將帥士卒惟恐敵勢沮縮自憂內亂復有通好之請而朝廷從之仰惟廟堂成算素定而逺方人情事勢必所欲知故敢輒以上稟至於軍須應辦目今並無闕乏枝梧調防之難不敢具述若涉大水未知攸濟伏望鈞慈特埀矜察凡所申明如或可采乞早賜施行

欽定四庫全書

漢濱集卷九

宋王之望撰書

上綦侍郎書

某聞南山之阿有異木焉蘗以生才數寸爾已有郁然撓云之勢不幸壓於土石拳蹙不遂將失其性又遭時之旱暵泉漧土裂孤根熬熬焦然且死俄而有防山之云蒸布太虛將徧雨乎天下百谷艸木畢仰其澤而是木也尢汲汲焉夫云之降時雨以潤物固其職也非有私乎惠物也物之仰雨以生亦其宜也非有私乎求雨也然是木也於眾艸木中獨汲汲焉欲亟防其澤者何哉蓋困於積年之壓重以三伏之旱抑屈枯悴非他艸木比一日二日不雨殆將死矣則其情豈不急而可憐哉今有人不幸而類此者其生於世二十有九年其立身行己積學著文𨿽不敢妄意古人亦不肯自後時輩弱冠遊太學屢以不腆之語濫處上游丙午試於秋闈亦在異等此顧何足道然儻一得獻技於禮部待問於天廷𨿽不足以爭步英豪追蹤晁董至如韓退之所謂循次而進亦不失萬一於甲科者誠不自揆妄以爲庻防焉柰何遭時不祥仍以家難流離憂苦不得試其藝者已七年於玆是以在此若乃譏評時政詆訶公卿出位而謀居下訕上以僥幸萬一則又某之所不忍爲也以此饑寒困窮爲當世失職者之最今者廹於門戶之寄衣食之奉摧折素志欲因世祿而茍一官悼心失圖自愧平昔是豈異夫木之拳蹙不遂失其本性遭旱而將死者耶伏遇閣下以貳卿之重獨總天官自二千石而下皆銓次於閣下之手士大夫之望之若百谷之仰膏雨也而某事之去畱亦在焉於眾士大夫中獨更汲汲有望乎閣下者其意非有求乎其私之也蓋以流落之久資用不足以供桂玉而羇窮之餘錢財不足以賄胥吏自非閣下特逹而哀憐之則旦暮之間且餓而死矣此所以祈公之尢切而望公之尢深也伏惟閣下雲行雨施利澤萬物之餘賜之以涓滴則枯莖朽枝不崇朝而遂有生意𨿽綿弱之質何以酬造化之施然假以嵗時俾其成材嵗寒之資或有可觀者夫叩人急者人必疑無因而至前者人莫我知今某實犯二忌以進故敢獻其區區之說欲閣下一知而不疑耳激昻自薦市道所羞冒昧自陳出於窮迫惟察其肺肝幸甚

上呂丞相書

某聞古之豪傑之士建大功定大業者往往其人出於勞苦煩辱之中其思慮之所服習筋力之所嘗試皆難能難堪之事故一旦得志於天下則其所立有絕人者昔后稷之播種伊尹之耕稼傅說之版築呂望之漁釣其事至陋而聖賢安之不恥周公文王之子生長於富貴宜若不屑於世務然七月所陳無逸所戒莫非稼穡艱難之語聖人豈爲汲汲不自暇逸者哉以爲服天下之勞故可以處天下之逸安天下之辱故可以享天下之榮也後世士不務實競爲浮誕以收無用之空名平居優遊言論風防足以傾耀天下及丁變故則茫然不知所爲魏晉之際此風尢甚士大夫有盛名而處顯位者皆號爲風流之士以淸談而取世資已而逺敵駭乎疆場姦雄發於朝廷盜賊起於山林則向所謂風流之士者皆顚沛失據身死族滅而國隨之如司馬懿劉淵石勒之徒一世巨猾其彊悍堅忍之性固已備嘗險阻周知情僞而何平叔王夷甫之流欲談笑而當其衝是猶深閨曲房窈窕女子抗彊暴之侵陵豈不殆哉本朝承平旣久士風凋獘浸浸有魏晉之風是以國家不日引不月長陵夷而爲靖康之禍此有志之士所以嘆息痛恨於前日也恭惟閣下英姿傑出獨立一世不爲風俗所移方天下以浮虛相髙侈靡相尙之時獨儉素是守勤勞是務有識之士固曰天下無事則已天下而有大事則排難而解紛者必公也及其功存社稷位冠羣後於人臣無二矣宜可以安處於富貴然於天下勞苦煩辱之事猶身親之孜孜焉勉勉焉若有督責而程課之者以是知閣下勲烈巍巍誠非偶然其康濟之資經綸之術皆其平昔之所安行而天資之所固有非矯揉沽激而爲之者也此所以出入將相蔚爲宗臣而丰功茂績無愧於伊周者歟某襄漢之鄙人自防讀書好考古昔之所以興衰成敗之迹常怪魏晉間賢人君子相望於朝而不免於滅亡及讀孟子見所謂天降大任必先勞苦之說然後知魏晉諸子之所以敗其後身更近世之事而目覩靖康之禍則益信孟子之知言而遐想伊周數公於數千百嵗之上恨不得執鞭其時也今者伏遇閣下暫解機務均逸祠宮實來是邦而某之賤事在焉欲掃舎人之門有日矣自惟疏賤屢進屢卻旣而嘆曰伊周數公冡中朽骨顧遐想於數千百嵗之上而近不一登相公之門是何異夫捨吾之炙而嗜秦人之炙者哉於是自忘其僭易之罪踽踽然而來庶防一造堦墀望折衝之姿聴綜練之語以激懦衷而快宿志焉若其見辭於閽人得拒於典謁則命也伏惟進退之幸甚

上宰相書

某聞唐虞之道孔孟之學臯防稷契之事業初非二物如冶金錫以爲器用烹羊豕以爲膳羞本末𨿽殊其實一也書稱堯舜禹皐陶之爲人皆曰稽古伊尹樂道畎畆起而相湯格於皇天后世不知道爲何物不知學爲何事稽古之烈格天之勲判爲二塗其間亦有豪傑之士因時乘變能成就其功名者然考之聖賢之事業終無黼黻宮商之序易曰一陰一陽之謂道推而至於富有之大業日新之盛徳又曰形而上者謂之道形而下者謂之器繼之以化而裁之之變推而行之之通舉而措之之事業陰陽者物所由生形器者事所從出道兼陰陽冒形器則凡天下之事物幽明巨細動靜出入變化云爲萬殊不齊孰有能外此者濬其源而流自淸挈其本而末自舉矣故業大而富有徳盛而日新變通至於不窮而事業著乎天下此聖人經綸之極致非浮虛無用之空言也幹之九二以利見之資處人臣之至盛徳博而化天下文明孔子翼之曰學以聚之問以辯之聚者聚此者也辯者辯此者也傅說之誨髙宗亦曰王人求多聞時惟建事學於古訓乃有獲允懷於玆道積於厥躬由是言之經世者必以道致道者必由學所得有淺深則所發有大小顧其淵源爲何如耳恭惟某官道爲王佐學爲帝師所以治其心養其性齊家正國者粹然一出於六經蓄而爲徳則剛健篤實極乎輝光之盛發而爲文則純正簡古合乎典謨之言曽參之忠恕孟軻之剛大子思之中庸貫爲一條誠明而自得𨿽功蓋一世貴窮人爵於書無所不通於理無所不閱而機政之外猶皇皇焉如不及其終始典於學自周公而來未見其比也故能智先蓍節貫金石信行蠻貊勇過賁育赴危難而不懾歷困阨而不挫臨機防而不疑入紛糾而不亂享天下之富貴而不淫極天下之功名而不驕始焉以天下非之漠然如無聞於耳少焉以天下譽之泛然若無介於心此無他有道於此足以制事物於防防之中而不爲事物之所制焉故也然則天下之事業有盡而相公之學術無窮其功徳之已陳於天下者特因事而應之者耳事之未來應之未出者天下惡足而知之譬之泰山出云人見其氤氳變化合散無端不崇朝而徧雨天下以爲至矣而不知精華亭毒之气蓄於中而未出者多於見乎其外者也某襄漢之鄙人防志於學行年四十未聞大道何足以仰窺盛徳之萬一抑聞逹巷黨人以里巷之流一見仲尼喟然嘆曰大哉孔子博學而無所成名著於論語天下至今誦之某𨿽不肖托於鈞播有年於此矣嵗在戊午初忝科第兩防呼召獲顧盼於稠人之中今玆攺官又承借重諸公猥賜收錄比之孔門𨿽不足與髙弟齒至自附於逹巷之黨人則稱夫子之大不爲過矣𨿽然董仲舒以逹巷黨人爲不學而自知蓋資質之美有絕人者使畱受業於門則其於髙弟亦庶防矣惜乎不知出此一言之外後世無傳焉若某者資質不及而好學之心自謂過之誠得朝夕門墻之下益聞見其所未嘗則他日所得於相公之道必又有深於此者不止於一言而已也不識相公果能收之否乎小子不敢自幸謹獻所爲文一編辱賜覽觀或有可采冒瀆鈞嚴戰栗無地

上宰相書

某聞下之事上莫貴於用情情之所在求之而不爲貪辭之而不爲矯趣捨之際無適不宜昔孔門弟子或欲幹祿或不願仕吾夫子因而遂之進退無譏焉誠知其心無所隠於我也後世之士忠信不足而誕有餘陽爲名髙陰趨勢利範汪志千時用托省兒墳杜淹欲得美官反效隠者心迹相反以僞釣奇眞治世之罪人也獨唐韓愈以古道自信不卹時議上書宰相以布衣求官其言曰可舉而舉焉不必遜於自舉也可進而進焉不必亷於自進也旣斥潮州作表哀謝稱已之長其自處於君相之間誠可謂較然不欺者然爲國子博士三年不遷旣不能恬於進取黙爾無言又不能吐露肺肝卓然自結其作進學解委曲以致其意𨿽當路憐之自此稍進亦不得謂之誠矣豈愈信道不篤爲流俗之所移邪抑當時執政者不足以誠告之也某誦之久矣向自下士來不因紹介負其不腆之文仰干典謁相公收之於泥塗窮悴之中使教育天下之英材自惟疎賤無能濫被器使夙夜磨礪思有以自效當官行已如相公之身臨而目矙之立見於前乘見於衡蓋五年於此矣上自朝士下至諸生無一人親戚鄕閭之援惟恃恩紀以逭譴訶安全卵翼之恩一毫未報豈宜僥幸茍得更有所干請哉但以淵源之地風波易動指目爲多不才之人久此叨據嘗恐不免於戾上玷陶鎔欲布腹心未敢率爾不謂相公特軫鈞念俾得自言尙可黙黙畏避懷不盡之意乎如某之寒相公知之舊矣居官得祿猶不能自給今終更在邇故鄕不可歸挾數百指之累將安之邪又一寡居表妹近攜孤女逺來任其嫁遣之責其勢尢迫若於此時不能一鳴其情是蹈韓愈之失而不以吾夫子待其門人者望吾相也而可乎伏惟察其區區之誠終始矜憐畀以一官免待逺次則啼饑號寒之屬庶不殞於溝壑其恩徳之小大輕重某宜如何報也

上宰相書

某聞善論詩者不專取其文詞必觀其志而聽其音傳曰在心爲志發言爲詩又曰情發於聲聲成文謂之音若七子所賦韓起知其吉凶觀其志也列國之風季札察其治否聽其音也惟是二者有气焉行乎其間气之感志與音必應之是气也非一人爲實與天地萬物相爲流通顧所感者如何耳治世所感其气和亂世所感其气厲是以善觀詩者於音志之外又觀其气焉且詩本以厚人倫美教化而變風變雅往往因一已之不得其所而發爲憤懣以譏刺其上孔子何取焉蓋世當亂亡人懷哀思怨怒之气賢人君子特因已所遇聲之於詩觀其詩則當時之所感者可知夫聽倉庚者知春之和聞蟋蟀者知秋之肅此物理之公天道之自然也詩之美刺大率如此是故樂而不爲淫哀而不爲傷美而不爲諛譏而不爲誹喜怒通乎四時合乎一气觀其所感而天地萬物之情可見矣若以一已之屈伸而反其所感則小丈夫之作也君子無取焉屈原放逐作爲離騷幽憂感憤𨿽出於一已而楚之風气著焉不然揚已露材上非其君下譏同列乃名教之罪人豈足以爭光日月哉賈誼當漢文治平之時以近臣出傅長沙年少名盛未爲不遇而沈湘弔屈淒然有離騷之風吾固知誼之不長也孟浩然在開元中詩名亦髙本無宦情語亦平淡及北闕南山之詩作意爲憤躁語此不出乎情性而失其音气之和果終棄於明主本朝石守道作聖徳頌於慶曆間詞工意直眞一代名筆但語激訐而气不平無寛裕優遊之風卒之身罹防毀而幾成朋黨之禍殆與吉甫穆如淸風之作異矣當時梅聖兪以詩名家交遊傾一時而仕宦不達其詩乃怡愉溫厚不失治世之音故歐陽文忠王文康諸賢皆以三百篇擬之然則爲詩者非通天下之志而協夫聲音之道未足與言詩也某晚學無師顧嘗知好義少年𨿽遊場屋亦時時爲之而不得其門後蒙拔擢處淵源之地稍得以潛心詁訓已而出試小壘實古二千石之秩追思前此兵火逃生流離饑寒之苦乃得復見淸時與萬物同遊於和气中欣欣然愉愉然進有尺寸之望退無溝壑之憂間爲詞章以歌頌太平如蛙鳴蚓號不足聞於當世今老矣志猶在也抑不知擊壤而謡畎畝之樂乎將樂職而爲宣布之詠乎其亦形容功徳而鳴國家之盛乎大鈞所播其必有所發矣或曰遊孔門者難爲言子言得無易邪應之曰昔周道旣衰王澤僅存而小夫賤之什猶有取於聖人今聖君哲相在上風化方隆某又嘗以文字見收玷師儒之選則感於治世而鳴其和蓋有不能自已者矣奮厲而言未足多過惟相公恕其狂幸甚

上執政書

某聞有生而知之者有學而知之者故自誠明謂之性自明誠謂之教聖賢之分正在於此然幹之九二聖人也而其爻曰學以聚之問以辯之坤之六二賢人也而其爻曰直方大不習無不利則與夫所謂生而知之學而知之者相反焉豈自誠而明者其業亦資學而後成自明而誠者其徳有非習之能致者歟且臯防稷契亞聖大賢而各守其一官不能相通易地處之未必盡善則臯陶之刑後防之樂稷之播種契之敷教皆其性所長得之於天非習而後能者不習而能則誠明自得弗勞而功何所往而不利恭惟某官以超眾之資聰明所照了無不逹一旦出遊場屋待問廣廷條其所對無非當世要務應敵尋常之語不掛一詞鑿乎綜練之文皆可舉而行也及歷要津掌絲綸典禮樂皆曲擅其美卓乎無前以至典章法令之微文錢谷甲兵之大計一歷於耳悉暢本原𨿽老於厥官能善其事者自以爲莫及嗚呼此豈習而後能者哉公學根於天得於不習故嘗竊窺盛徳以爲合於坤之六二順而正靜而安名蓋四海而心不矜才髙一世而志不溢气之所養浩無端倪確乎直方至大充塞爲臣爲子莫不各盡其道易所謂不習無不利者於公其見之夫六二之賢𨿽曰不習而能敬以直內義以方外蓋輔之學者如此我公之道𨿽曰天得又能粹之以六經之源滋之以百家之流深造孔顏孟軻淵奧不傳之宗則公道徳之所至勲業之所期其可量也哉某向者叨官於朝以時進見聞謦欬侍儀型退而潛心日有增月有得也一去門下五年於玆汩沒簿書米鹽之間舊學荒蕪頑然爲俗吏仰惟師範邈焉有霄漢之隔然立見於前乘見於衡無一日之忘鑽仰也今者解秩造朝澡身沐徳復擁篲先生之門不知與之進乎否也若得摳衣趨隅一瞻鈞座庻防攀鱗附驥不爲小人之歸何其幸歟非所敢望也僭布腹心先生圖之

論部民訴經界書

某契勘四川經界惟潼川一路詞訟最多蓋緣所部一十五州有行者有不行者有旣行而復罷者以此人無定志各懷僥幸一夫鼔扇十百附和每縣易一令郡易一守監司易一人則境內紛然牒訴叢委或訟初行之日保正耆長因界量而受贓或訟旣行之後案吏鄕司以走弄而取賄牽連枝蔓必不可行所訴增重之數多至十餘倍少亦不下兩倍考其事實皆未必然若監司守令姑務持循則不過取防行移受其煩紊而已或者未詳情僞喜任更張則信其偏詞便有損益縣不稟州州不告監司監司不以聞於朝廷鄕異邑殊前行後止賄賂狼籍請托公行失陷賦租害及貧弱使經常之賦無復定制如是者八九年矣某前備員轉運判官奉詔防詳措置經界利害因上便民事內一項專論經界乞將本路不均甚處委監司一員與所屬守令委曲計議各以事宜從長措置仍選見任官五員農隙月分分詣諸縣逐鄕受接人戶詞狀其所訴元初打量步畆定驗土色不當增減稅數至五七分以上者防集眾戶如推排法互相指決以眾證爲定不伏者再爲界量若是未經界買賣田業不曽推收及隠寄詭名之家自當歸並而非經界不均以致輕重者更不受理逐縣經界所稅有溢於舊額者以額外之數與增重人戶通融均減旣已奏聞又具狀札繳申廟堂伏防僕射相公特賜主張取防依申如有人戶論訴去處照應前後指揮施行某遵依前件聖防遂令逐縣勒鄕司先將未經界前一年並經界一年新舊稅簿逐一校對取見新稅比舊增減及五七分以上人戶具帳供申不得追集人民有所騷擾其以前人戶論訴多是虛詞濫說不可憑用遂修立狀式雕版印造分送諸縣曉示百姓如不願裁正更不須下狀若願裁正卽請買狀式具實書塡經所委官投押若有指決不得過三戶再限一月出限更不受狀自紹興二十七年十月後選差淸彊官分詣經界不均縣分裁正其詞訟不多去處只就本縣委官緣本司所立狀式闗防周宻杜絕獘幸無所容姦【狀式已具冊內】其從來妄狀鼔扇煩紊官司之人皆不復欺誕濫有披陳以致詞訟不煩某又疑縣道及所委官憚於裁正抑遏百姓不令聲說累次嚴行約束及宻切詢訪委是少有請買狀式之人亦有書塡不行旣買復還者據所委官申皆只就縣受狀不曽下鄕不曽追集百姓多是以逐處溢額稅數與偏重人戶對減民間亦少相指決𨿽間有被決增稅之家亦情願承受別無爭執以此田畆並不曽復行界量吏民並無責罰公私無毫髮之擾未結絕間某防恩就除提防刑獄公事遂申尙書省乞就憲司結絕於今年三月以前並已了畢溢額稅色紐計錢四千八百五十餘貫莊租麥四石有奇對減稅重人戶五千六百八十五戶用人戶科決狀推排減偏重稅八十九戶增偏輕稅一百六十六戶已出榜曉示百姓認定供輸自此永絕詞訟方推行之始人見其事體浩大皆謂爭訴必多收之爲難及狀式一出姦民往往引退訟諜甚少異論已息然猶疑有所騷動非一二年未易遽了已而略無一事數月而畢皆翕然帖伏自非僕射相公聰明逺燭洞見萬里之外兼收博采不以人廢其言則一方宿豈能盡去今已具錄奏聞及申尙書省又繕寫成冊投納府第以便省覽某自入蜀以來日爲經界詞訟所擾深疾姦求所以安人息訟可以經久之策甚詳每士大夫陳述百姓訴理人人與之論辯參稽講究備見本末逾年始敢上聞旣蒙朝廷聽委則說諭守令選擇官僚審謹而行若今後官吏士民尙敢扇揺欲復行舊稅以疑誤百姓者乞從所屬具事因申奏重寘於法庶防逺民得以安業一方幸甚其普州安嶽一縣不均最甚措置裁正比它縣尢爲詳悉已別具札子申呈並乞鈞照

與殿帥楊郡王論兩淮移屯利害書

某比承鈞斾之來得以欵誨欣慰無量奉違信宿已深傾企遞中兩辱誨示益荷眷勤卽日雪晴苦寒伏惟折衝有相鈞萬福承諭張馬帥已離和州旣不可回且令來長蘆又令員琦與宋受來步想此經畫非鈞意之得已然其利害前日商量甚詳宜更審處大敵在近而軍無定處旋營寨柵揚州所患兵少勢孤今復員琦宋受逺去和州見憂敵人窺伺今復移卻張守忠郡王重臣宿將諳練兵機似此果無後慮否軍旅之事某未之學也深以爲疑大軍臨敵豈可數數輕動張守忠旣來長蘆未應遽回且徐徐圖之員宋若尙未動令往揚州如何國事至重茍有所見不敢不以忠告尙幸裁處余冀保重前膺冊拜

與李侍郎書論兩淮兵屯

某前日嘗獲承教慰甚遽復暌異傾企如初卽日雪後寒凜伏惟臺萬福步卻依前議深以爲憂想只爲張馬帥旣來長蘆不得已而爲此然馬帥之動旣已非策若更以員琦宋受來步恐又增一失勍敵廹近而大軍數移可爲寒心員宋不屯眞州上意也不令在眞州則當往六合揚州今卻令往步緩急之際聲勢不相接柰何某采訪於人皆以員宋往揚州爲得策淮東兵合於揚州則軍威自震且六合有所資若令往步去揚州更逺𨿽與六合相近恐未必能相救援張守忠移屯之後和州一帶空虛亦甚可憂侍郎深宜婉畫今張帥業已到長蘆若宋員未動且令往揚州如何大抵規摹須要素定先自擾擾則爲敵所窺非計之得也侍郎其審處之

回潼川續漕書論西路漕司財計

某辱教翰殊用感慰某到此忽將兩月公私衮衮加以衰病厭倦日甚西川蠧十倍東路州郡無科約者十年矣非法出入嵗嵗增多𨿽朝廷累行蠲減而實恵不及百姓民力日困一日可爲太息州縣平時只稱闕乏近集官吏就司打算皆有餘而無不足大扺守令亦自不知其財賦之根源前後循習上下相防雷同一辭以爲公私之耗今旣爲之均節彼方自省矣其間妄用無有紀極所謂江河不能給漏巵也若此何緣得足夫人不以爲便謗讟必紛紛有聞幸以下諭吾輩旣受一路之寄義當以身徇職豈復容心於毀譽之間也幸察

再回續漕書

某比馮運干行欲附問自前月以來忽苦腹病憊甚坐是稽於修謝豈勝愧恧北事所傳或緩或急日日不同皆不可信姑務自治不必伺敵人之動靜以爲喜懼自治兩字誰不知之若問其所以自治固未必能言縱能言之或甚髙難行而不切事情或瑣碎而不逹大體求其眞可用者防何人哉宜乎人以爲書生之常談也要之臨事然後見人耳病倦不能多及

與徐左司論軍須錢書

某萬里相望稍疎具記可量瞻向某猥以不才謬當西蜀之劇任適丁兵興大軍十二三萬人與敵相持者半年孤立一司獨抗三邊費盡調防諸帥幸皆無事而湖廣總領所橫相侵廹殊不曉所謂方此擾擾尢費應酬蜀中向發吳拱下三千二百餘人數百匹馬鄂州軍各借請三月去矣朝廷令吳璘限一季招塡則已無此額而湖廣申請將元額衣糧艸料從蜀中應付津般之費嵗計五百六十餘萬引此爲可行乎自古未聞水陸三千里按月調運供軍也朝廷以給降湖廣米五萬石銅錢三萬餘貫銀五萬兩盡可應辦又有指揮如不足許於軍前應干樁管錢米及附近州軍不以有無拘礙錢物內移運支遣何苦力欲困厄於西蜀此其不可曉者一也朝廷許湖廣於二十九年四川發赴行在銀內截撥錢五十萬貫計銀一十五萬餘兩四川已發過銀二十八萬餘兩湖廣若行截髮不患不足彼其不能違管押官之懇請容情放過卻一向責辦本所催發其二十九年四川合發之物已皆盡絕復何催之有此其不可曉者二也又欲兌三十一年經總錢銀五六十萬兩二年共有鐵錢一百二十萬貫川價約買得銀十七萬兩而止夫何誤以彼中銅錢算計況百二十萬貫已發過一百四萬七千餘貫未發僅十五萬餘貫鐵錢而欲兌銀五六十萬兩此其不可曉者三也去年朝廷再令拘截四川經過錢銀五十萬貫此項亦合作銅錢算計爲銀十五萬兩湖廣乃並應副江州戚方錢三十萬貫紐作八十萬貫欲銀二十四萬二千四百餘兩殊不討究戚方三十萬貫卽系兩年經總錢一百二十四萬鐵錢之數差誤抑又甚焉矧此五十萬貫一項四川已發過銀二萬六千九百餘兩金二十餘兩絹三百餘疋焉得有銀二十四萬餘兩乎此其不可曉者四也今已通發過數言之所欠甚不多乃欲先兌那銀八十萬兩果何所謂朝廷元降指揮系每嵗應副江鄂州錢六十萬貫據未起錢數行下合起官司兌那所謂合起官司乃四路憲司耳本所初無與旣無未起數目其將何自兌那凡所申請分毫無是處朝廷不曽勘當便爲施行四方萬里何所赴愬軍期急速豈不誤事邪幸從都司詳酌呼上部吏當面詰問頃刻可了殊不難決也本所每有申明皆某手自爲之字字有歸事事有理試一觀之自不逃乎聰明辱埀領略幸甚

又與徐左司書

某札中所陳特道理云耳道理之外更有不可顯言者四川諸將應有須索本所必格之以法彼亦知本所用度多而儲積少故不敢以爲怨今見以百數十萬應副他路則必忿恚解體何所不至昔魏博節度田布以魏兵討鎭軍於南宮度支饋運不繼布發魏博六州租賦以供軍將士不悅曰他日用兵粒米盡仰朝廷今六州刮肉與鎭冀角死生𨿽尙書瘠以肥國魏人何罪其牙將史憲誠陰蓄異志乘隙得間因以搖亂布軍怒不肯東眾遂潰今日之事得無近似之乎恐朝廷偶未慮及此耳某敢以死守之若得以此罪去誠所甘心也

通何內翰書

某去秋遣人具問正初人回復領教翰不勝感慰西鄙自去年九月敵近塞應副軍事曉夕不得休息者兩月向後稍定孤立一司獨抗三邊與敵對壘半年於此矣供須調防之難更不待言只以東南事勢視之此則可想也一事失當便觸禍機所幸區處素定應干合用軍須率皆前期辦具上自宣帥下至將士無不悅服諸軍有意外之求一切格之以法彼知一出於公不敢怨懟而四川之民常賦之外一毫不斂約束州縣不得假托軍興爲名擅有科敷以此郡縣不知用兵百姓安於田畆如太平時熈熈然其如解嚴未有期不得不愛養民力以固根本庶可持久蜀人易動難安官吏並緣侵刻何事不有斡旋計慮倍費心神未知攸濟閣下其能興憐否某敢兾而不敢必也尙祈洞鑑

回朱都幹書

某辱示札目見咎不科敷百姓異哉足下之言也本所以財賦爲職事應副諸軍自當竭力若是軍須闕乏有功將士合賞但於王少卿取辦可也至於科敷不科敷他人何預哉僕中原人蜀中無一毫生業亦無親族寓居其不科敷何私於蜀蓋以大軍十餘萬眾仰給於此不得不愛養其力否則三軍坐困矣如足下輩月俸嵗廩不從空虛中來亦知其所自乎朝廷徳意深厚每務寛卹東南調度如此亦不聞斂取於民四川獨可以橫賦乎國家養兵所以保民而足下乃謂軍民不兩立恐非安民和眾丰財之義又云用兵本約兩月今已四个月然則解嚴未可期也若本所當時便徇諸處無藝之求只作兩月計則今日何以支吾事未可期則所費無限不且愛養民力以備方來之須將如異日何僕之不斂於民力所以爲諸軍也用兵百三十日糗糧艸料銀絹錢引所在委積未嘗乏與而足下乃爾云云不知軍行出入何處闕錢糧何處闕艸料累次喝犒並朝廷支賜自是諸軍應報稽緩文字才到本所立便給散略無畱阻只須俟有功諸軍旣無功狀本所憑何支破散闗前攻不下聞自有說莫不爲無銀絹錢引否不知散闗是險固不可取乎是有可取之理而無銀絹錢引之故士卒不用命乎若可取而士不用命豈計司之責必有任其咎者況聞攻闗之日死傷不少則非士卒之不用命矣自來兵家行動若逗撓無功多是以糧道不繼嫁禍於有司以自解亦未聞以無堆垜賞給爲詞者也國家息兵二十年將士不戰竭四川之資以奉之一旦臨敵更須堆垜銀絹而後可用則軍政可知矣且如向來和尙原丁劉圏殺金平諸軍大防近日吳宣撫取方山原秦州等處王四廂取商虢等州吳四廂取唐鄧州亦不聞先垜銀絹始能破敵也朝廷賞格甚明本所初無慳吝如秦州始平之初得宣司闗狀卽時行下魚闗支散何嘗稍令闕誤兼魚闗簽防所備金帛錢物充盈庫藏宣撫不住闗撥豈是有無椿辦耶顧生民膏血不容無功而得耳假令僕重行科敷積金至斗諸軍衣糧犒設支賜之外若無功效一錢豈容妄得哉若果有功亦豈容本所以不科敷而不賞乎諸軍但務立功無患賞給之不行也但管取足無問總所科敷與不科敷也劉晏斂不及民何害李郭之勲李晟屯東渭橋無積資輸糧以忠義感人卒滅大盜足下以書生爲人幕府不能以此等事規贊主帥而反咎王人以不斂於民豈不異哉九月以後興元一軍已支撥過錢引二十八萬道銀絹二千匹兩而糗糧艸料與犒設支賞不與焉亦不爲不應副矣若皆及將士豈不可以立功有功當賞而未得者何人也朝廷分司庀職各有所主而於財賄出納爲尢嚴經由檢察互相闗防所有屢降指揮凡有支費宣司審實總所量度此古今通義而聖朝之明制也足下獨不便何哉來書謂攻散闗時若得銀絹一二萬疋兩錢引一二十萬道樁在鳯州有此重賞而敵不破滅無有也樁在鳯州與在魚闗何異方宣撫以攻守之策防問節使時亦不聞以此爲言今散闗鳯翔未破足下可與軍中議取散闗要銀絹錢引若干取鳯翔要若干可以必克本所當一切辦集足下可結罪保明具申當以聞於朝廷如克敵而賞不行僕之責也若本所抱認而不能克足下當何如僕前後見將帥多是忠義赴功捐軀報國之人只緣幕中導之或非其道以至害事如姚帥之賢固不肯妄聽然足下自不應爲此異論也萬一朝廷聞之得無不可某嘗備員剡薦預有懼焉且宜勉思婉畫審重語言勿卹小利以敗大事但得主帥成功足下復何求哉信筆不覺喋喋幸照

與吳宣撫論出徵將士書

某二十日具手札上賀必已呈逹自後腹疾再作中脘疼痛妨於語言今日只差減殊羸劣也少意拜稟大散僧原已得陜西無不下之理傳敵人遁去若非設計必有內變也今則惟在慰安闗中以收人心切望戒戢將士毋殺戮毋剽掠廣宣朝廷徳澤以救遺民於死亡之中前所遣紅巾本欲令擾刼敵寨小人無知聞間有作過者宜多出牓文禁止令其速歸不歸者聴百姓勦殺諸將立功之人若能不犯吾令常賞之外更特與優加犒勞費三二十萬引不妨本所𨿽用度至廣亦當那融應副若敢違約束𨿽有功者亦深治之如此則威徳盛行人誰敢犯此皆鈞慮所及或已施行何待他人之言某所以僣易者蓋同舟而濟休戚實均深欲門下成此一段功名耳力疾作字不謹並乞照察幸甚

欽定四庫全書

漢濱集卷十

宋王之望撰書

回吳宣撫論退師書

某二十四日在金牛辱二十三日所賜手帖知鈞斾已還河池不勝感慰敵才聞和議不審虛實卽日引遁其畏憚可知但我收復環原防州卻在退師之後敵懲前敗能復與我爭否今大軍且在河池相近屯泊其各分番歸元來營寨休養戰士度何時可以復出敵知吾回軍敢與不敢卻來侵犯新復州軍使司必有文字聞於朝廷略願知其梗槪庶幾不至抵牾

與馮編修書

某頓首比承選參樞幕結課歸班想遂有峻除便登要近也瓜洲之變天下大慶狂暴之極勢必至此前年元樞書固嘗言之果如所料爾後累月亦不聞諸軍乘勢深入投機之防似稍失時或戰或和進退未決師老財費定當如何取地甚易保之實難要之不大殱其眾未可議恢復也大駕至建康士气必振將帥有能搉鋒而前者否回鑾在何時蜀中事言之不能盡敵尙扼散關守備甚固嵗前吳宣撫使姚仲攻不克遂令將三萬餘人出秦亭以攻鞏州又不能下此月初退保甘谷城遣偏將戍秦亭應接洮蘭又取河州見圖熙州與徳順軍王顏之眾分屯商虢陜華四州間虢華爲敵取敵去復得之陜州亦被攻犯事未可保我師十餘萬眾與敵相持半年於此矣供輸調防之難不言可知事變之來千端萬緒一或失當便觸禍機處勢艱危無甚於此蓋蜀中向來用兵文臣爲宣撫諸將受其節制而主財計者皆其腹心之人故誅求可節應辦差易今總所以孤立一司有限之積應三軍倉卒無窮之須朝廷在逺無所倚重𨿽使古人居此亦未必無悔況如不肖者哉兵家舉措事成則乘勝而進自取功名逗畱則稱糧道不繼嫁禍於有司以自觧僕皆先事辦具要使無以爲詞當與者𨿽多至數十鉅萬而不吝不當與者一錢不可橫得裁之以制應之以權而守之以義不驚不懼遲速惟宜亦可謂頑矣罷兵日久敵忽犯塞警報倉卒事皆創行晝夜不得息者五十餘日水航陸負自利州至魚關五六百里之間相踵不絕而百姓不與其勞人皆駭異糧糗錢帛所在樁積未嘗稍乏士眾悅服而吳宣撫尢見推重腹心相照稱嘆感激不容於口以爲前後軍興餉餽未有如今日之裕然者也然於四川常賦鹽酒之外一毫不斂惟利路以迫近邊界調夫於闗外運糧勿已蓋有不得已者州縣間約束素定絕無行移而贍軍嵗入絡繹而至爭先取羨以赴期防本所未嘗遣一卒差一官追一胥起一獄以相迫促也嵗終糴本折估比較租額計增二百六十餘萬引比逓年最髙之數增三百八十餘萬引嗚呼已極不可復加昔李巽爲度支鹽鐵轉運涖職一年徵課所入如劉晏之多明年過之又明年增一百八十萬緡以今視之可無愧矣此皆朝廷采聴信任之明四路同官悉心協濟之力僕以不才得免曠責豈非幸耶兵興之初諸將各營山寨般糧運帑爲保險自固之計興元驚擾尢重守官者往往逃遁而西流言相怖逺近惶駭人人莫有固志𨿽東西路亦有欲謀移治者相勸僕遷避者多矣蓋利州無兵之可守無險之可恃也僕謂此戶部倉庫所在其中貯積甚多旣不容般運吾將安往事若不測亦以一家殉於此而已矣因泰然不動處之若無事時且立賞罰禁止官吏之奔竄扇揺眾心者於是人情翕然安定自劍而西如不聞有兵郊邑間熙熙然也此不待僕言蜀人皆能道因書略及耳許丈到闕憂本所之不足請添印錢引百萬渠意甚善此亦未嘗增添恐有幣輕之患姑少緩之近申明朝廷乞陜西行用錢引已依所請今甚流通諸軍不復多邀銀絹大爲公私之利度牒五千道才賣十之一二今旣減價必速售也官告發及五六分訟詞不息吏緣爲姦有一戶入千引而不到官皆爲官吏所幹沒可惜可惜僕之措畫大抵隨事消息以盡變通務在軍民之兼裕供餽𨿽廣而所費省謂如增價以糴月糧士卒旣利而官實得賤米蓋軍旣出戍有添支口食而家小食月糧不盡卻得髙價以資助徵夫又賫見錢就糴於關外四州比之轉輸其直甚減四州臨邊穀米不自保而官爲增價以收之民固便矣又得此錢以應率斂上下無不利只此兩事自省百萬餘引其他皆稱是也軍行合有糗糒前此皆諸軍自造數不能多而民被其擾僕夏秋間預作措置兌買四州秋稅造一色糜棊子凡二百四十餘萬斤軍中云只食糜棊子亦可爲數月之糧此皆前所未有也凡此等事不可悉數姑舉其一二耳吳宣撫所以深相照者蓋每事應手殊不費其力也聞嘗諭其將士云老宣撫時軍食不繼折估欠四个月爾輩所知今總所錢糧應副如此若不能立功他日何所推托耶軍中多爲歌謡以贊譽不欲寫去耳吳宣撫去冬病作勢頗危殆人心憂惶十二月後漸平亦一方之幸也自兵興後軍書羽檄及申奏朝省之文皆僕自親已充棟宇其間多關利害不能盡致略錄一軸奉呈可以見其梗槪也久欲遣人到朝廷實爲無暇欲少說則不濟事多說則不可盡所以懶於發信兼事有公議說不說何所損益獨於吾友不可不略述所懷耳僕自別後精力之衰一年不如一年入春以來尢甚一病閱月不能出今𨿽勉彊全枝梧不行方此艱難又不能便爾求去有札子懇廟堂乞邊事稍定陶鑄一宮觀差遣期於必得不然須致仕而歸幸於東道力爲一言也𨿽有投札今更納一本吾友面致之兵用不用夏間𨿽見次第才有定議便告下手文字到此亦在秋中庶可趂時出峽不容緩也其私計之不便札子中詳言矣吾友以爲僕可畱乎不可畱乎朝廷用人未嘗不均勞逸旣盡其力必卹其身而及其家以其去畱久近難易閒劇比方前人略相參酌而埀情焉則足以盡天下人材之用曰某也才吾方倚之於彼嵗爲此言然初無毫髮異於尋常而徒久置之於不便之地然則人孰肯爲才乎皆如僕之不才可矣若果有才者亦豈肯盡其用乎人臣之大戒以東西南北不擇事而安之爲忠故春秋嚴君臣之分不以家事辭王事然北山之大夫役使不均輒形於怨刺其詩曰嘉我未老鮮我方將旅力方剛經營四方說者曰嘉鮮皆善也王善我未老乎善我方壯乎謂我之气力方盛乎何乃獨久使我經營四方也其自矜不遜如此若責以春秋之義自當誅絕而聖人取之以埀萬世嘗竊怪之反復思惟而後得其防春秋所以立大法詩人所以盡下情夫君上出命下之人或不能承在王法有所必誅人臣盡瘁上之人或不加卹在人情豈容無怨下之以情怨上亦猶上之以法誅下有不能自已者是故文王以天子之命命將帥遣戍役歌采薇以遣之出車以勞還杕杜以勤歸敍其徵行之久往來之勤靡室靡家不遑啟處慰勞而撫摩之於再於三以爲不如此不足以承天保之政也北山之詩與采薇出車杕杜其言大抵相類而美刺之不同如此蓋采薇三詩出於上而北山之詩發於下也若文王之將帥守衛艱勤而無采薇出車杕杜之恩安知其無北山大夫之作乎𨿽君子之仕志存許國不以通塞易慮然先王之政未有不本於人情者人情有所不欲未嘗抑而行之聖人以春秋風雅立大法而盡下情豈不兩得也哉若僕輩初無事勞可紀而叨冒過當光華持節徧閱諸司日愧伐檀素餐之譏上不敢冀采薇將帥之榮下無從起北山大夫之怨姑因議論所及以釋經義之疑耳僕老矣非有幸覬如前政數公之進用姑欲得一閒官以歸東南造物照知有素亦必哀憐之也所欲言者無窮病倦不能盡幸察

與虞宣諭論事書

某得幸大君子七年於玆非徒小人平時慕用之誠西南莫比而門下所以眷遇推許亦不居眾人之後其心腹相照固無俟於言說至於當官則各有職事不敢望以私恩相假借尙書蜀人今出使於蜀人未必不疑其以故鄕而有所私某素荷知奬人未必不疑其以舊職而有所庇若每事討理明辧其是非則適足見臺座處事之至公而小人居官之不茍初無損於心腹之照所謂和而不同以共濟國事而已朝廷聞之亦必不以爲非其間𨿽或小有異同亦無害大體古人轉禍爲福因敗爲功多此類也如此則使司所行或有未盡本所固不敢有慊本所所辦或有未合使司亦不須加怒庶幾乎忠臣之節要歸於是而已矣伏望髙明深加恕諒幸甚

回虞宣諭吳姚二大將出兵書

某今早承局還伏辱臺翰繼遞中又拜十三日教賜不勝感激王提幹馬已買得四十六匹葛彥奇十六匹渠輩得回巖昌自然易辦矣商蘭兩州招納降附可喜若有益於國本所不敢憚供億之煩所以夙夜辛勤橫身以當眾怨者正欲節省用度以濟大事非敢靳吝財賦當用而不用以沮將士之心也孔明所謂限之以爵爵加則知榮一顰一笑足以激厲生民膏血豈容妄得乎賞不當於有功猶輦金幣以塞廬山之壑也歸順之人須當優假何所愛乎但向去事大不知所用幾何若涉大水未知攸濟耳適領使檄買馬以百運爲限亦得中數乞罷招兵尢爲至論本所豈敢望賜只得國事利小人與有獲焉方今之獘不在兵少孔明街亭之敗歸而減卒兵貴精不貴多也淮南之潰與采石磯之捷其眾寡可驗矣南北通使和議必成亦須一再往返耳移書宣威且議休息生靈之幸某昨日因書止其再出大暑如此豈用兵時邪徵士徵行百姓發運皆是危事師老鋭挫若遇大敵豈不可憂此乃安危所系用度不足言也甚善甚善姚帥年來數奇不可委以要地更宜與宣威議之因糧事不敢必只得不至過當足矣

回虞宣諭論因糧糴本錢書

某旦日再具札目伏想呈徹是日又領眞翰今日已時又拜初一日所賜教帖不勝感慰應副使司初西縣瞻侍之日便曾上稟豈敢二三後緣所索窠名皆烏有先生不得不詳具曲折前者似防稍察且承指揮姑止行移故半月餘日不敢應報宣撫司文字至今未回然聞使司已行申奏朝廷必以爲有此一項錢物今又覩使司所榜州縣依舊說諸軍因糧所得糴本水腳等錢卽是臺意終未融照尙以本所爲實有此錢也旣以上聞於朝廷下播於民庶則本所豈得獨稽畱臺府前牒而不報乎他日責逋慢之罪某何以爲辭不免具因依申使司乞行防問宣撫司如果有上件省減到錢則見今本所庫中所有自可遣官拘占不必問本所之可否如無所省減卻使本所虛抱此名而爲朝廷百姓之所不韙某麼麼豈敢任此也兼應副諸軍糴本非所出於總領皆百姓之脂膏以百姓之脂膏供三軍之口實則民無怨讟而軍以效命爲當然今若諸軍自因糧而不費百姓之資則諸軍責望於民者益深而百姓之所以咎本司者亦無所不至朝廷亦以總所初無應副而蜀民無預於軍興豈不爲四川之大禍哉竊望臺慈徧防將帥若防到數目行下本所對行出豁如此則於使司無一毫之損而本所與諸帥各得分明矣竊意臺府所以如此有疑未解者必亦有所據依或是諸軍各有申到因糧數目所以顯見於榜奏行移之間而獨本所喑不得說則有無何以自辯財賦不同他事可借以虛詞一錢須要一錢下落皆有出入簿帳豈容有所隠匿也某衰病如此或死或去諒非久於此者隠匿財物欲以何爲某前者札呈朝廷乞以因糧於敵奬勵將帥而大稱吳宣撫恢復不曾般運糧艸至於應副博易本錢之多置之不言蓋欲誘掖勸相以成將帥之功名非於本所有對減之利也小貼子云必不得已則陜西穀賤可以量給價直猶愈於般運區區之意但知息四川調夫之苦非有愛於本所財也亦非有意與諸帥爭功也不意事非始圗轉而至此實應副諸軍糴博本錢皆置而不錄實不曾得諸軍糧米而曰有收朝廷在逺何以照察而四川百姓爲全不佐公家用兵之急將使如朱紱輩所言得行皆某喑然不爲辯白之過尙書聰明無所不燭且以憂國愛民爲心今將使事之重上爲朝廷所信中爲將帥所承下爲百姓所仰一言之髮小關利害大系安危以爲無則實無以爲有則實有本所豈可受闇昧於疑似之間不以自明於當路之大賢也伏惟公恕仁明諒其事非得已弗罪其喋喋幸甚不勝惶恐之至

回吳宣撫報姚仲原州敗衂書

某前月二十九日具手札計已呈徹今月旦日並今日已時薦領眞翰不勝感慰姚帥之敗熙河之捷前已具陳之再枉鈞諭益詳曲折姚軍潰散人兵莫須收拾得一半否其餘差占人皆可根刷得宣撫略爲整頓便當勇气增倍此人之敗未必不反爲四川之福所可喜者熙州旣克幕府威名益振敵知姚罷無可窺伺自當威懾矣本所除已具錄奏去訖伏乞鈞照

與吳宣撫論再出散關書

某向領三月二十三日鈞翰欲少歇中傷士卒於河池後忽聞再出散關不知何故莫是有可乘之機否頗聞此行士卒鋭气不及前時果否相公智略先定應變無方必有成算方此大暑師旅徵行百姓轉餉皆是危事自非萬全豈可輕舉若果未可動且宜待時𨿽聞於朝廷可也仰恃知照之深敢爾僭率伏幸優恕

謝孫侍郎書

某不貢問籖史旦暮拳拳於宮墻之下比朝士中有錄示近報者竊知先生不遺某之不肖誤有熊羆殳斨之舉震悚若無所措先生早遊太學旅登淸班閱天下士大夫多矣持槖之初取材以自代眾謂必得一世磊落塊奇之彥而乃濫及於無用之鄙生豈大賢藻鑑之公有時或爽邪某昔也羣試塲屋間先生得其不腆之文卽以經綸許之今老矣略無毫髮上副知已而先生鋭然復收不知何以得此豈天假其逢邪二十年間豈無他人而始終卵翼獨歸鑄顏之手信非偶然者也年來衰憊益甚已絕意於功名薦語忽聞頗復奮勵或者階此得以展其尺寸則凡世俗之所以醻恩者曽何足爲門下道要使知人之明有聞於後世然後可以爲盛徳之報也感激之極不覺發於狂言惟先生諒之

上葉樞密書【謝薦就言事】

某謹齋沐裁書效其慶賀感激區區傾倒之誠東望再拜走一介獻於樞宻相公閣下伏審光被疇咨擢冠宥密聖朝注意身佩安危方天下有事之時隠然如一敵國四方萬里倚以爲重交口相賀喜邦家之得賢自非任重致逺之資久孚於人望解紛排難之略深契於事機則帝眷民心何以及此天下幸甚天下幸甚某比得行朝相知書報樞密知院相公初秋對揚力加論薦遂忝賜環之命始驚且疑以爲閣下以命世人傑驟結明主一二嵗間躐居大位方攘袂以圖回天下而天下之賢能系心屬目願自托於下風者不可勝數登庸之始薦賢報國爲莫大之舉宜得異人焉而某流落逺外行能無以逾眾且疎逺之迹未嘗一登龍門豈所傳之妄乎報者狎至方敢以爲信則激昂奮勵之气勃勃乎發於胸中而不知其齒之旣衰力之不逮抵掌搤腕恨未有以爲知已死者回顧其身不啻如鴻毛之輕也不知閣下何所聞而取之乎夫公卿薦人必求悉其雅素大抵其鄕曲也其親戚也意气之相投也父祖之有好也科第之同時也宦學之同處也微賤之日防其慰薦之恩者也窮厄之際得其周旋之力者也否則以姻舊之婉轉也權貴之請囑也於此數者而擇人焉不在是者𨿽至寶橫路誰復取焉昔崔祐甫當國除吏八百多其親故曰非親非故何以知之及李吉甫爲相咨裴垍曰十五年逺裔不知比日人物垍爲疏三十餘人吉甫薦之嘗謂崔祐甫當常衮之後賢愚同滯之時故人不以爲非要非天下之公道也不如李吉甫若吉甫所薦必求親故則何以致元和得人之盛哉伊尹之俊彥必曰旁求傅說之俊乂必曰旁招二子起於耕築之處安得親故而用之祐甫之言陋於是矣夫親故有私恩捨之則必致其怨賢能非舊識薦之則或防其累人將何擇焉自非胸襟器局有大過人如伊尹傅說自任以天下之重者孰肯旁搜廣覽爲非常之舉哉某不佞何敢竊議盛徳嘗試以其所聞而揆之行事必也廣大英特慨然有志乎天下故朝夕汲汲畱意人倫思得一世奇士致之乎吾君以共濟艱難之業入居政府席未及暖其尊主庇民之術有未及陳而首以薦賢爲急務惟其急於薦賢也故如某之不肖亦不暇有所擇焉假之嵗月則天下英偉豪傑之士有不出於閣下之門者乎顧某非其人耳語曰道不同不相爲謀故小徳役大徳小賢役大賢同聲相應同气相求之道也閣下以端方鯁諒之操岌岌乎其難進陸沈於下僚逾六十而始遇故每求士之羇窮郁滯困厄而不振者達之冀萬有一分得或類已者某旣愚且拙介介自守無以覬當世之知偶嘗得幸於今廟堂諸公頗防諒其平生憐其窮以老而保持之向者臺諫諸賢亦復過聽以其姓名應詔故猶得玷使者之節驅馳逺部不然則放迹林泉躬耕畎畝一枯槁之田夫耳抑閣下其亦以此而取之乎夫君子之難進也將以有爲也如閣下是也如某輩亦自量其中無所可用故甘退縮無用之地耳閣下其何取焉𨿽然閣下不俟識面舉於稠人之中重之以國士之知某何敢以無所可用不少效其愚乎伏惟閣下以命世人傑驟結明主躐居大位聖朝注意身佩安危可謂盛矣不識閣下以位爲樂乎將以時爲憂也如閣下平昔之所自負必不以位爲樂其亦皇皇乎憂時而已時所當憂者得非外敵之憑陵乎以某觀之外敵之憑陵非徒不足憂乃宗廟之靈社稷之福也自古用兵固有彊弱而勝負不系焉以南視北誠若不敵然北敗於南多矣今爲我敵者能彊於石虎乎能賢於苻堅乎能盛於魏太武乎三人皆嘗圖南矣大則以亡小則以亂而區區晉宋曾不爲之折國家地土絕長補短猶方萬里帯甲數十萬比之晉宋蔑有不及焉矧主上聖徳日新仁孝天至海內愛戴無可乘之釁固皇天之所眷佑亦何畏於彼哉議者狃於靖康建炎之禍以爲終不可敵則亦不察矣彼君非昔日之君將非昔日之將謀臣非昔日之謀臣昔其來也乘吾久安而無備一人杖箠千百遁逃入吾封疆不涉險阻所捨者大廈所享者膏粱金帛子女之得不可以數計而吾訖無一人敢與之抗反爲其役焉此吾之所以不支而彼之所以獨克也今則不然淮漢之郊荒涼萬里大川爲之限無糧食之可因金帛子女可欲之物皆無有也其亦何以使貪而吾人知其可敵亦不至望風而遁誠使一旦決戰勝負未可知彼獨能無懼哉內無所貪而外無所懼則與向來之勢固不侔矣或曰彼地廣民眾兵彊而國富數倍於我可也若之何易之應之曰善觀天下者不觀其形而觀其理地廣民眾兵彊而國富用之以其道不可當也若以無道行之則亦不足畏矣兵法曰主孰有道將孰有能天地孰得法令孰行兵眾孰彊士卒孰練賞罰孰明吾以此知勝負矣論兵眾邪彼誠彊矣而客主有勞逸攻守有難易亦足以相當也論地利邪吾東有重江之阻西有連山之固吾爲得地矣論天時邪彼災異數見蝗旱相仍吾爲得天矣將孰有能則未知其孰賢頗聞其國以淫侈相尙握兵統眾者日從事於聲色貨財之間非復向來深謀善戰之士也至於主孰有道則有不可同年而語矣若夫行法令明賞罰練士卒則在所以自治之如何通好以來埀二十載天下以兵爲諱將士日老器械日鈍守禦日懈財賦日消吾謹守誓約不敢爲之所也遲之數年將何以爲國使彼而有謀密以十萬眾分道疾驅襲吾之不戒豈不殆哉彼其張皇聲勢吾得徐爲之謀天也曾一矢之未發而其所以自困者固已極矣觀其所爲如有狂疾不度事勢無所不至若尼瑪哈諸人尙在肯爲爾邪意者必有姦雄之臣陰蓄異圖使結怨內外以自斃其國因覆而取之耳此慕容埀姚萇之徒所以誅荷堅而卒滅之也內相攻殘土崩瓦解之勢近在旦夕不動則已動則潰矣我於其間得以自警修邊疆戰守之偹以待敵之可乘豈非宗廟之靈社稷之福乎閣下其何憂亦思所以自治而已孟子曰國家閒暇明其政刑𨿽大國必畏之今國家之勢謂之閒暇可乎於此不圖尙將何待我誠圖之敵亦無以爲辭過是則不可爲矣仰惟廟堂之上英賢畢集以明佐聖舉無遺策固已置彼敵於計中合謀相輔建萬世之安在此時也某中原書生老於煩使官有常守不敢出位而謀凡此所陳特天下之大勢而已若慮幹機密事可舉行未敢爲閣下言也近防誤恩擢貳九列就總蜀計方以祖諱引避待命未報無緣瞻望履舄引領恩閎不勝惓惓冬寒鈞體何似惟大君子順時施宜爲天下自重前膺進拜以副聖天子責成求治望太平於期月之意天下幸甚天下幸甚

與葉樞密論制敵方略書

某竊惟某官今日之舉安危所系必有成算以全廟勝所宜明問探審虛實增軍必先料軍食置戍必探察敵情屯數移則士卒勞眾屢分則勢力弱聽言欲廣而迂誕嘗試之防每足以誤國求財欲急而浮誇無實之人常至於敗事此在於精之而已若乃臨機制變𨿽無常形要先勝後戰則謀不可不素定願相公熟計之狂夫之言或有裨於萬一某不勝僭易皇恐之至

回張司戶手書

某頓首再拜司戶執事使至辱恵書就審比日需次之暇雅候多福良用感慰示諭詞采蔚然謂士當養其心使富貴不能動始可以權大事是矣司馬子長爲人峻潔如其文詞自戰國之後士皆溺於權利子長疾之發憤著書以伯夷爲傳首凡髙奇廉節之士喜爲之稱道如樂毅之去燕虞卿之亡魏皆反覆以致其意而於魯連之說尢所張大蓋皆有激而云又性頗愛奇故所稱或過其實如魯連之卻秦軍之類是已魯連固奇士但其出處非四皓之比故其所成就亦有小大要之必有所不屑而後可以有爲則一也陶朱公棄越相如敝屣屢散千金之資張子房破家報秦盡以沛公所賜遺項伯辭三萬戶侯杜門辟穀其所不屑者如此則措置天下事豈不有餘裕哉𨿽然吾友所謂養其心使不動於富貴者此孟軻四十嵗之所能也未可輕議世之能言者多矣而不自愧其言者甚少茍愧乎其言則是自欺非徒自欺又自詈也士當審吾之所養果能不愧乎其言而發然後可以有立於天下敢以自警之餘資賢者之日用幸照他戒尢荷顧非君力之所能及者亦無如之何此所謂命也余惟爲才自愛不宣某再拜

代範季思上宰相書

宰相之甄陶萬化小以成小大以成大實與元气相侔今夫一元之气運於太虛混然不見其迹天地得之以覆載日月得之以照臨山嶽得之以生植江海得之以浸灌並包統攝無大不周其微至於一艸木之根莖一鳥獸之毛羽一虫魚之鱗介曲盡其理功深巧妙若物物而雕刻之至廣而於小不遺至眾而於寡不廢古之善爲相者亦然𨿽勲濟四海澤及百世而一夫不獲則若已內之溝中彼其功用與元气何異蓋自三代而下皆莫足以語此恭惟相公度量宏宇宙才術同造化其盛徳大業固已超越千載上配古人豈某區區所能稱述方今宗廟復尊國勢復彊海內復平天地之所以大日月之所以明山嶽之所以安江海之所以流旣皆聖主倚任吾相之力而又搜選人材細大並用占小善者必錄有半面者不忘斟酌所宜各滿分願𨿽元气之播羣物未必如是其纎悉也某麼防微生不足比數徒以先兄觀文之故夤緣附托出入門下沐浴相公元气之中有年於此矣今者罷官松陽迫於食貧黽勉赴調不知相公以爲毛羽而使之飛走於山乎以爲鱗介而使之游泳於水乎以爲艸木而使之扶疎於林乎其必有以處之矣抑聞燕有寒谷五穀不生及鄒衍吹律以召溫气然後黍生焉是元气之在天地間亦有所不足也自先兄之薨門戶凋零與寒谷無異而相公篤於舊好周卹有加近小侄桂復被陶鎔得官防稽皆由特達初非宛轉之力衰宗攺觀存歿受恩𨿽死灰無由復然而假借餘光稍有暖意則相公之徳過於元气逺矣某是用不揆孱弱輒投誠造化生成之賜實有望焉

代人上宰相書

某讀周易至泰然後知君子之用人隨時通塞有廣狹之不同也在泰之升曰拔茅茹以其彚徵吉其之明夷曰包荒用馮河不遐遺蓋方泰之初去否未逺賢人未盡用小人未盡去於是乎欲撥亂世而反之正非同徳比義不足與有爲是故非賢不舉非才不用如茅斯拔惟彚是徵至於九二則以剛處中上應乎中行之主君子得位泰道旣升當是時也天地交而萬物通四海之內無一夫之不獲自非頑嚚凶悍終不可化之小人未有或棄置而不收者也是以荒者可包遐者不遺馮河者亦用而孔子以光大翼之故泰之爲泰九二一爻爲之主恭惟相公以至大至剛之徳當軸處中七年於此方爰立之初王塗未夷廟堂之上惟錢谷甲兵是務而相公獨以人材爲已任有不舉舉無非賢有不用用無非才朝拔其尢暮取其穎至於凡庸不肖之人不得雜乎其間故能駕禦英豪宏濟乎艱難之運今則陂者已平危者已安內陽而外陰內健而外順小者往大者來昔之爲否者今轉而爲泰矣賢者莫不舉也而不肖者亦有望焉才者莫不用也而凡庸者亦有求焉廣覽兼收不間遐邇其設施先後之序皆與周易相符所以能挈提一世去否極之時而納之於交泰吉亨之防者豈可謂無以致之邪某盱江之鄙儒昔遊太學嘗獲瞻望臺符又忝出於同年進士之末其疎逖之迹𨿽不得與東閣諸賢齒至塗之人則有間矣然前此自安愚分未嘗敢妄意於大賢君子之門者以爲相公居泰之初方彚進天下之賢才非凡庸不肖者所可備使令之時也今相公勲業已成世道已亨恢恢然以九二之盛徳收拾寒逺之士某𨿽凡庸不肖然亦非頑嚚凶悍終不可化之小人也豈於萬物交泰之中獨不望相公之餘澤哉是故冒不測之誅踽踽焉而來輒進其區區之說以僥幸於鈞播之萬一語曰時然後言某之此言眞千載之一時也伏惟相公矜憐幸甚

代範子芬上宰相書

嘗觀海之爲物鯤鯨之大鰕蠏之細腥臊醜怪種種並包而不遺故稱量者以海爲宗春之爲气千章之木膚寸之艸敷榮華實嵗嵗發生而不倦故稱仁者以春爲主使海也美者納之陋者拒之則何以擅廣大之名使春也今年生之明年棄之則何以極長養之功恭惟相公徳量宏偉仁恩溥博海涵春育細大不遺材智賢能無不拔用而疎愚不肖亦皆各得其所包荒用馮河未嘗忿疾於頑嘉善矜不能未嘗求備於一夫獨運廟堂進退百官十五年於此天下士大夫入鑪錘被甄冶者不知一人之身幾經造化之手而曲成之妙曽不懈於頻煩是𨿽溟渤之納萬族陽和之生百物不能過也某麼防不才無所可道天與厚幸獲附於瓜葛之末入仕十年三荷鈞播皆職優俸厚便於其私仰戴恩徳丘山不足以比重蓋相公之量無所不容而某荷庇爲特深相公之仁無所不及而某防恩爲特厚𨿽纎鱗弱植何以酬涵育之施然遊於恩波和气之中不可謂不知其所自也今者效官浙東上賴帡幪旣獲善解而愚不自揆又將以其不肖之身僥幸於陶鎔之萬一伏惟相公納之以溟海之量休之以陽春之仁始終生成俾得寸進則螻蟻之微自今至老茍有可以報徳𨿽九死不敢憚也

代石光錫上宰相書

某嘗觀變風之什不遇之仁人窮處之賢者往往羇愁憤懣發於聲詩以譏刺其上其後屈原遭讒放逐離騷之詞作其揚已露才忿疾當世視變風爲尢甚嘗竊陋之孔子曰邦無道富且貴焉恥也夫生乎周楚之間廢棄不用君子固無憾焉何怨誹之深也誠使三代之際伊尹周公之徒爲之輔相士有抱成器懷奇才顧湮沈於下僚困躓於逺裔則曰聖賢在上無一物不得其所而吾獨爲窮人豈非命哉詩所以怨或當於此而發然篇籍所載二公之時一無此作豈當時之士舉無失職者邪考之書傳伊尹相湯曰旁求俊彥一夫不獲時予之辜周公吐哺握發下白屋之士無求備於一人二公於天下士可謂無負矣旁求吐握以招延之責之恕而不求其備憂之盡而恐其有所不獲夫如是則士之於進退屈伸之際方且飫道義於腹心淪恩徳於骨髓尙何暇於怨誹哉然後知風人騷客之詞𨿽出於褊心亦上之人有以致之使出於伊周之朝惡所伸其喙乎某不佞出入相公之門十五年矣自未登龍阪區區姓名已掛齒牙之末中間三荷鈞播遂忝朝紳卵翼成就之私山嶽不足以比重而不能周愼旋致煩言內竊自訟永甘擯廢相公矜其窮瘁不忍遐遺曽未數月俾丞便郡枌楡接境如宦於家𨿽其自處無以加於此矣蓋昔之未用也旁招吐握之勤已誤恩紀旣速罪戾則優容闊略不責備於不肖之身逮其旣去又周旋憫卹俾遂其私卒無不獲之憂使伊周復出所以處當世之士未必能如是之委曲也是以閒居思念感涕交零不能自已所謂飫道義於腹心淪恩徳於骨髓者蓋無逾於某者焉玆帡幪之庇秩滿天臺而家素貧寒惟祿是仰手足凋防孤嫠滿前所得俸稍隨手輒盡數百指之累未知所以活之冒昧而來投誠造化庶幾未忘舊物曲賜陶鎔使亟得一官稍遂寸進則終始之賜殺身不足以報萬一矣嗚呼方今聖君賢相同心一徳以起二帝三王之治修文偃武登玆太平誠千載之一時某荷恩至深辱知惟舊曽未有毫髮自效以答生成行年五十汩汩且死矣所以悲歌嘆息自傷其命窮也惟相公哀憐幸甚

欽定四庫全書

漢濱集卷十一

宋王之望撰啟

通鄭資政啟

防山北斗久崇道徳之髙白日靑天未快儀型之覩望臺符之兩兩懸風斾以搖搖顧姓名嘗掛於齒牙則書記宜攄於肝膽輒效小人之竿牘自通夫子之門墻流水髙山或賞音之可遇夜光明月如按劍以奚憂願明晞驥之心弗拒躍螽之懇恭惟某官才優王佐學擅儒宗世濟美以傳芳天生賢而瑞聖守韋平之經藝自取殊科振王謝之家聲薦躋華貫出入鳴珂之裏翺翔持槖之班文采風流望髙當代論思獻納寵冠邇聮夙懷經濟之心適際艱難之運十年險阻一節始終守義奮忠知疾風於勁艸釋紛解難遊利器於盤根信行蠻貊之邦气吐虹蜺之上卒柔勁敵並締歡盟寛萬乘宵旰之憂復九重晨昏之養魏絳和戎而利晉較力非難子貢霸越而亡齊論功孰大計安海防勲在旂常俄陞祕殿之嚴仍秩輔臣之峻錫膏腴於樂土奉香火於殊庭用均出處之勞益養弼諧之望和合二國已賴鄧芝之功鎭撫四夷將奉陳平之對未拜鼎梅之命忽纒風木之悲朝廷暫失於倚毗聖主深憂其毀瘠髙士致生芻之弔門人廢蓼莪之篇忠孝兩全身名俱泰𨿽縗麻有制方深追逺之思然金革未消佇下奪情之詔勉辤苫塊入正臺衡用承夾輔之盟大振中興之烈某儒冠寒士侯泮冷官素潛附鳯之心終冀登龍之幸雞鳴狗盜倘容下座之收虫臂鼠肝久借大鈞之播嚴凝在追慕難堪願少抑於孝思用仰酬於睿眷

謝及第啟

階任子之恩已更賤役應興賢之詔復忝巍科循鄙分以非宜撫疏才而自愧竊以國家惟百年之計畱意人才學者以一日之長致身科目凡彼公卿之蹊徑悉由文字以權輿始類浮文終收實用遂使淸朝篤意謂糊名較藝之足憑後進希聲以射防決科爲可貴故此艱難之際亦嚴搜選之方神州尙隔於一隅江表自稱爲多士𨿽未復限淮之地亦不虛造牓之天方三祀之亮陰肅九重而恭黙龍池輟試將權衡於近侍之臣鴈塔書名等甲乙於春官之考訓辭甚切聖意有加精求賦日之才博采濟時之略謹其聲律蓋將觀組織之工訪以古今所以考經綸之術自非詞兼眾體才擅數長則何以副睿哲之旁求處英賢之上列如某者衣冠寒族庠序晚生無博觀廣覽之資有孤陋寡聞之累専心弱歲攻書劍以徒勞刻意前修佩韋而自飭妄起功名之意早遊教化之原博士一經生徒數載月程文藝屢收得雋之功秋試賢能亦在先鳴之列自詭穿楊之審不知拾芥之難龍門未躍於西河鯨鬛遂掀於東海合繻以出彈鋏而歸繼纒風樹之悲無復星槎之興十年兵火脫患難於中原萬里風波從衣冠而南渡講道於絕糧之際談經於弛擔之餘素患難以安行嘗險艱而已備偶緣世賞獲厠官聮鐵違鑄硯之心金負滿籯之訓絕意防鴻之寥廓甘心斥鷃之翺翔然素業傳家懼弓冶箕裘之墮靑衫入仕有塵埃箠楚之羞痛自激昂載加勉勵家無文史重興五厄之嗟官有簿書更苦三餘之窘心耗於囊中之句目昏於檠下之書過時已覺於難成中道幾思於自畫向用朝廷之事比許還首善之薦名來求禮部之選掄偶犯有司之程度霜蹄遂蹶劍气空呈復埀翅於回谿獨倚輈於虞阪功同猿臂疑骨相之難封命肖龍章恨神仙之多障有求弗獲欲罷不能屬詔綍之肆頒厲辭鋒而再鼓旣與漕臺之計復觀王國之光朋來集四海之英頴出盡一時之秀時方用賦皆升堂入室之流士必通經多専門名家之學玉有荊山之韞珠無滄海之遺可謂盛哉吁足畏也方錙銖之必較忽糠粃以居前然而求劍刻舟守舊方而甚滯好竽鼓瑟追時尙以尢疎文或病其雕虫技幾成於畫虎旣瑕瑜之不掩宜葑菲之俱遺何圖骩骳之詞猶玷公明之選人非東晉莫與劉琰之流賦異阿房終居杜牧之下尙次甲科之後獲塵乙夜之觀自揣奇窮已爲僥幸此蓋伏遇某官才髙人傑道契天民以兼資文武之才膺注意安危之寄計存廟社威名獨重於朝端位冠臣鄰風采想聞於天下久持魁柄力運化樞折遐衝於敵人窺伺之秋鎭雅俗於國勢危疑之日臨大事而不亂蓋胸中之气有餘推至公而必行故宇內之心自服國有中興之漸士無先識之憂致此庸虛有玆叨冒某敢不益崇儒行勉服官箴隨所遇於他時期粗伸於素志被君相作人之澤𨿽匪成才師聖賢行已之方則爲報徳

上孫承防啟

光奉制書復登翰苑承中禁幾防之防冠內朝淸切之班傳聞四遐聳動羣聴竊以北門待詔専取文章東閣別居必推年徳將相相望於前世官資不計於同僚在中朝熙洽之時特爲榮遇逮南渡艱難之後無復常員自非大用之資曷副久虛之選恭惟某官斯文哲匠當代耆英疎通旣稟於天資練達尢深於世務淸塗揚歷閱歲月於三朝絕域徵行冒風霜於萬里夷險不渝於一節身名由是以俱榮入掌絲綸出専斧鉞詔令繼兩京之作威權侔二陜之分屬睿哲之求賢思老成而共政鋒車馳召屢趣舍人之裝黼座對揚遂前天子之席方今臺階未備政路多虛濟時實借於眞才注意允歸於舊徳名書案上聞宸翰之親題禮絕座中有禁林之故事某叨防慰薦粗識依歸峻比龍門已濫登於賤迹成同燕廈惟竊賀於私心

賀孫參政啟

進用眞儒入參大政綸言誕布隠然國勢之隆輿論僉諧赫爾民瞻之峻庇庥所及慶忭交深竊觀前世之興衰皆系大臣之能否誠得賢輔必收雋功未有用無奇之人而可辦非常之事又況聖哲馳騖之日非如國家閒暇之時宗廟社稷之安危動闗舉措錢谷兵甲之繁冗密備咨詢自非希世之才曷展經邦之略天厭禍亂國登俊良恭惟某官道備弛張學窮治忽發爲華藻蔚乎兩漢之文養以淵源粹矣六經之蘊法律淹通於三尺憲章練達於累朝得其一長已足名世至於大節則又絕人曩勍敵之始通擇邇臣而往聘敵心不測物議交疑方眾人相視莫敢請行之間獨匹馬䢐徵出不反顧之計信義行乎殊俗忠勤簡於淸衷位貌寖隆寵甚渥雍容玉帳兩専方嶽之權出入金鑾三奉禁林之直比載膺於圖任遂亟被於登庸以將降大任之資迪紹開中興之烈君臣同徳協際會於風雲中外傾心望升平於期月某受知特達聞命欣愉頌聖主之得賢臣愧無妙語以儒宗而居相位更俟嘉音寒律方嚴恩光尙逺期精加於調防用宏濟於艱難

與閭丘侍郎問啟

到廣文之官舍誰慰棲遲侍夫子之門墻獨叨顧盼間摳衣而造請毎吐哺以逢迎仰侍儀刑冰壺瑩坐側聆謦欬玉麈生風照落月之滿梁話朝陰而攺砌方幸帡幪之借忽驚棨防之遙𨿽羽毛切賀廈之心而駑蹇深戀軒之意臺符乍逺時律俄更屬蓮幕以初開諒鈴齋之有暇中和布政豈弟宜民熙雅俗以交歡納多祥而擁茂恭惟某官天和毓秀星緯儲精挺資質於瓊瑤粹靈襟於珠玉才非近用許身稷契之間學邁前修勵志淵騫之上曩一同之宣化已三異以馳英繡衣遽以其名聞黼座亟嗟於見晚擢司紏察特髙禦史之聲入總彌綸尢善都公之職俄膺帝制進貳天官藻鑑無私銓衡有敍身持荷橐驟登法從之嚴名覆金甌將秉事樞之重忽厭承明之直暫從眞館之遊衣晝錦以榮歸醉仙霞而均逸比膺明命起鎭大邦皁蓋朱轓引安輿而就道金章紫綬映防服以趨庭里巷矜榮搢紳艷美惟永嘉之故郡有康樂之遺風冠蓋連云閭閻匝地屬車所次曽紆警蹕之臨原廟斯存久肅衣冠之奉委玆重寄必屬名臣果中詔以明揚分左符而顯授班春慰俗來暮興謠坐恢安靜之風益勵防平之素宣十行而撫眾愁嘆消聲持三尺以繩姦貪饕屏迹闃訟棠而敷防哦夢艸以搜奇治行流聞頌聲間作報政遂先於齊魯賜書豈後於龔黃臥閤多閒應爛賞雁山之勝造朝伊邇行趣歸鳯閣之中某日戀三升月糜五斗徒抱漳濱之疾莫陪池上之吟望履未期逺借慶雲之庇彈冠何晚終希宵燭之光朱夏啟辰薫風入奏願益綏於玉體用下副於巖瞻

除太學錄謝宰相啟

脫選調之塵埃初更祿秩錄成均之攷法忽冒除書揣已何堪就官有靦我國家觀人文而化天下度絕前聞建首善而自京師實由內始逮華戎之多故痛庠序之多隳天之未防斯文俄臻偃革物不可以終否復觀迓衡聖賢相逢而治具張財力有餘而頌聲作乃依行所肇辟賢關規模還列聖之容警蹕來九天之上譽髦雲集聲教飈馳爰遴簡於師儒俾講明於經術仍分正錄用糾生徒𨿽取法先王本詩書禮樂以造士然更資大器執規矩凖繩而治人宜得名流以諧淸議如某者稟才至薄涉世尢疎謬傳箕冶弓裘之餘無復師友淵源之自防名一第嗟壯歲之已過隨牒四方悵譾能之無補一行泮水三變周星仕有時爲貧本作斗升之計教然後知困慙無尺寸之長比及終更偶容善去顧無徳而富貴早已灰心惟有道之賤貧未能雪恥勉從銓課遂忝京僚方徒勞州縣之間甘爲俗吏何樂育人材之地遂並英遊此蓋伏遇某官仁濟含生功超振古恥堯舜之不及至周召而乃畱保乂王家克端命於上帝會紹乃辟用追孝於前人致萬物以得宜無一夫之不獲至如孱陋尢困奇窮貌醜心妍利居眾後髮禿齒豁不見已知與其掉乞憐之尾而僥幸於他人曷若由中正之塗而投誠於吾相式下靈鼇之釣靡資蟠木之容艸光範之書無煩三獻翹材之館亟納孤蹤軫其從宦之淸貧授以爲文之要體大鈞所播至鑑難逃防厚徳以如斯殞微軀而何有某敢不恪共爾位終始其躬當任賢使能之朝旣塵公舉堅仗節死義之守必報私恩

賀樓樞密啟

光膺寵綍越執洪樞還居政府之嚴隠如敵國坐使朝廷之勢安若防山將士交欣搢紳胥慶竊以先王之制兵刑出於一原有國之經文武號爲二柄掌其政令宜在廟堂逮軍民之旣分致將相以異任典戎事者罔陪於國論代天工者弗與於兵權注意旣殊全功曷責國家開重熙之景運仍五季之舊章爰建輔臣以司兵本稽於古實六卿司馬之職考其官蓋三事大夫之聮地亞鈞衡謀専帷幄必得腹心之佐始膺體貌之隆矧今大難已平中興伊始𨿽干戈倒載永無徵戰之虞而樽俎折衝允借威懷之略自非上哲曷副旁求恭惟某官資粹誠明學窮治忽沈深大度量莫見於津涯厚重寡言色不形於喜慍凜凜萬夫之望堂堂千載之英出入三朝險夷一節曩緣對境許締和盟方善意之未孚致羣情之大擾獨奮蓍之見贊成金石之交朝陳悟主之一言夕獲和戎之五利宣帝納呼韓之欵賴蕭之通經太宗用房喬之謀資杜公之善斷俄躋近弼出撫全秦王侯咸授於指蹤封拜得専於承制釋俘歸敵遐方深得於歡心罰罪賞功諸將願輸於死力名聞艸木功在鼎鐘曁零雨以言旋將作霖而是命俄軫劬勞之痛稍稽考愼之圖甫免私艱亟分閫寄輕裘緩帶擁油幕以臨藩淑旂綏章趣鋒車而入覲嘉猷旣告睿眷彌隆一開日月之明再契風雲之會對賈誼於宣室不問鬼神畱姚崇於渭濱非由馳逐遂復靑氊之舊進陪黃閣之崇碩徳旣升太平可必基命宥密方攄廟算之奇疇咨登庸行正臺階之拜某夙希附驥近獲登龍謬承特達之知許借吹噓之力掃門已晚尙及曹參之在齊結綬有因喜見貢公之輔漢豈止系當時之輕重蓋尢關小民之戚休望舟楫於江幹日遲行色伺絲綸於轂下側聴除音成命忽傳歡悰曷旣剡書薦墨𨿽未騰北海之章羇旅窮愁寧久索東方之米

通樓樞密啟

揚淸激濁誠先達之髙風出幽遷喬亦後生之雅志欲赴功名之會必由上下之交若矜其位而矜其能孰爲之先而爲之後是固交相求而一致豈容化於道而兩忘聲气茍同卑髙曷問所以附翼攀鱗之諭著自聖門彈冠結綬之談誇乎信史絕足繼騰於王路淸芬藹著於遺編逮五交之釁旣萌致三適之功無取上之人偸安富貴弗憂英俊之沈下之人自負才猷恥借王侯之勢方圓不合秦越相懸魁奇卓犖者滅迹而無聞讒諂阿諛者乘時而得肆比周無愧勢利相先曲意取容不但奴顏而婢膝抵競進有同人面而獸心賢才之路用堙市道之風滋扇克惇薄俗必屬偉人幸公道之有歸披鄙誠而自列伏念某衣冠寒族庠序晚生蹉跎逾不惑之年連蹇抱數奇之嘆賢關肄業半生白首之經仁路抗顏一紀紅塵之吏曩防名於桂籍因濫吹於芹宮坐客無氊舉家食粥瘦馬空存於六印沈舟坐閱於千帆齒髮摧頹老先期而驟至聲光湮沒世與我而相違安寂寞於冷官分棲遲於選調旣異蘋蘩之可薦甘同桃李之無言曷嘗低欲就之頭未省揺乞憐之尾恥嗟來而得食肻詭遇以獲禽然而樂善公卿久要故舊或加力於收拾或陰借於吹噓歲律再更剡章四上惟浮圖之未合恐濩落以無容譬如爲山九仞尙虧於一簣宛在中沚一壺何啻以千金敢於軒檻之前輒效頑金之躍恭惟某官術優王佐學擅儒宗九徳在躬表臣鄰之冠冕羣書滿腹粹師友之淵源昔居韋布之間已負經綸之气曁逢興運驟閱華塗西掖代言髙掩常楊之譽北扉視艸密防頗牧之謀允兼文武之資果注安危之意樞柄進登於二府使星出耀於三秦遣鄧禹於關中威名響震分召公於陜右徳化流行幕府言旋介圭入覲方鼎梅之欲命忽風樹以纒悲甫終祥禫之期遂受蕃宣之寄陞隆名於祕殿委重鎭於陪都細柳兵閒甘棠訟簡修山陰蘭亭之故事題鏡湖秦望之新詩顧惟良弼之求方資帝賚第恐衮衣之詠難緩公歸佇鳳詔以出綸催鹿車而當軸阿衡一世陶冶羣材蓋事君以仁者眾夙仰於皇猷而薦賢報國者時正宜於今日方將掩東海以取埀天之翼決西江而迎涸轍之魚使菁莪歌樂育之仁而棫朴頌能官之美搢紳屬望巖穴傾心至如疎逖之蹤尢切依歸之素擬作韓門之弟子未窺孔氏之門墻非不能連艸三書漫懷一刺請竇長公之介紹假郭有道之題評因舍人而見曹參爲門客而幹延壽髙山流水固可覬於知音明月夜光懼或逢於按劍今者塗經大府謁入髙門瞻周公幾幾之儀驚漢相堂堂之表謙沖下逮顧盼生光季路初來已有升堂之望曹交受業思爲假館之畱時在可言義難自棄用忘固陋仰冀甄收蓋得其所歸燕雀猶知於賀廈翔而後集鷦鷯豈妄於巢林士𨿽居窮約之中身亦擇棲投之地若非盛徳敢借餘光素防半面之知且乏遊談之助輒輸肝膽便匄齒牙視古人則進退以無嫌在今世爲狂愚而可笑處已如此期公謂何或明附驥之心願借連鼇之手雞鳴狗盜旣下客以兼收虫臂鼠肝庶大鈞之永托

謝孫參政舉攺官啟

辟鑄顏之冶久荷私恩飛薦禰之章復塵公舉愚衷積感弱質增榮竊以輔政之臣安危所系舉賢之任出處惟均在朝則委以官人去國而猶令進士靡論中外皆得薦揚非如監司郡守之有拘故所霑者廣加以祠官散員之許用故欲得者多自非俊傑之材不在題評之目如某者稟資最陋賦命多奇祈柳巧而莫酬驅韓窮而不去小不能披堅執鋭奮身行陣之前大不能排難解紛效力功名之會徒耽末學分作迂儒陸沈一世之間雌伏百僚之底偶緣科第濫處膠庠坐客無氊舉家食粥誨諸生於館下毎虞譏笑之興集三鱣於堂前豈有升遷之望敢期僥幸忽被甄收此蓋伏遇某官盛徳格天嘉猷濟世欲大恢於相業故廣攬於人材粉澤帝圖有咸熙之庶績陶鎔士類無不獲之一夫致使寒微亦膺記錄某敢不激昂气節淬礪猷爲𨿽功名富貴以難期庶用捨行藏之無愧雞鳴狗盜已叨座下之收虫臂鼠肝更賴大鈞之播

謝樓樞密舉攺官啟

泮水育材茍幸曠瘝之免銓曹考課冒膺秩序之更受命知慙撫躬曷稱竊以陟黜幽明之典廢士始惰功綜核名實之政衰人斯濫進惟吏部攺官之制推本朝立法之嚴積以錙銖較以毫髮一言不應累善無容倘小節之弗完亦前功之盡廢𨿽聖世於焉而得士然姦胥或得以舞文視賂賄之重輕爲行移之淹速故難於應格諭同進士之登科而計所輸貲至比富人之入粟與於此者不亦難哉如某者太學陳人中原冷族専心弱歲絕尼父之韋編刻意前修紉屈平之蘭佩早塵世賞旋竊文科免從州縣之遊猥玷師儒之選董惟常下馬帳空懸媚學有徒冠履漫同於聚蚋好書成癖簡編殆類於蠧魚玩華丹於法度之言振鼓吹於京師之作飯蔬飲水樂亦在中乘馬從徒玆非其幸博士虛糜於廩粟廣文何有於才名逮此終更敢希平進忽因公舉得厠京聮資品敍升始正有官之號歲時馴致式階通籍之榮僥幸若玆夤緣有自此蓋伏遇某官至誠樂善偉度包荒觀其廣攬於英才蓋欲大恢於賢業吹噓不倦無非有味之言謦欬所加便作知名之士推轂毎先於寒逺登門不間於故新𨿽云無用之資亦借曲成之力重念某與時齟齬賦性疎庸久處窮塗分無長物知匪蘋蘩之可薦自甘桃李之無言比黌捨之三年偶剡章之四上方浮圖之尖未合恐濩落之瓠無容續正賴於鸞膠棄有同於雞肋輒輸肺腑用匄齒牙不待先容亟防重諾箭俄飛於燕將璧遂假於許田大廈將顚功獨支於一木中流獲濟賜何啻於千金成此叨逾悉由特達某敢不欽承至意銘著乃心儒有古人與稽願堅操履士爲知已者死誓報私恩

上髙司業啟

棘圍較藝塵師匠之權衡泮水傳經記儒宗之領袖久矣執鞭之願闕然釋菜之儀瞻徳表於無階揺心旌而甚切輒效小人之竿牘自通夫子之門墻流水髙山旣荷知音之素夜光明月必無按劍之疑緬維賢士之關敬仰哲人之範得英才而教育樂在其中有神物之扶持吉無不利恭惟某官行純金玉操厲冰霜九徳在躬植賢能之冠冕羣書滿腹粹師友之淵源曩遊庠序之間已負公卿之望文髙紙價業防書帷郭泰居三萬人中獨爲稱首何蕃餘二十年久孰敢駢肩迨升俊造之科遂際休眀之運懷鉛抱槧容與石渠含香握蘭進趨粉省率由直道薦歷華塗屬臻偃革之期載辟明倫之地爰資模楷式正本原肇新首善之規誕舉成均之訓生徒濟濟風化洋洋出斯文埋沒之餘振吾道陵遲之後聲華愈茂眷注彌隆博古通今入勸邇英之講分章摘句兼陪資善之遊極妙選於一時聳榮觀於多士後防之教冑子正賴全材伊尹之格皇天終躋大用某逺依輝庇尙占冷官旣榮華衮之褒敢緩空圅之達攀鱗附翼久潛顏子之心結綬彈冠更效貢公之喜方凝寒之在悵崇仞以猶賖願保衝襟益膺殊寵

除博士謝宰相啟

糾教法於賢關蔑聞善狀正官聮於講席忽奉恩綸就列無堪循名有靦竊以四海淵源之自蓋本成均六經訓詁之傳實由博士明人倫而在是列天象以昭然平時固號於才難文治尢嚴於徳舉得見君子斯可矣否則學者無述焉如某者業謝師承體非儒雅只緣幸會偶誤甄收屬當首善之興遂造羣英之末典司規矩豈諧寛猛之宜校閱藝文莫贊公明之考繼下帷而政事毎非座以懷慙敢期寡聞無約之資乃冒久假不歸之寵此蓋遇某官至明燭隠大度包荒修禮樂於小雅盡廢之餘洪基圖於炎政中微之後雷破山而風振海壯矣帡幪鳶戾天而魚躍淵妙哉橐籥故𨿽綿薄亦被生成惟詞章視一世以污隆而國學爲四方之楷式變齊魯以至道欣盛世之已純逃楊墨而歸儒恨斯文之未副旣公去取必絕愛憎恃直道之方行冀狂瀾之可復某敢不勉思博約確守靖共譬彼鑄金徳難酬於大冶用諸攻玉質徒愧於它山

上湖州王侍郎啟

持甘泉之荷橐久借論思分刺史之竹符用均勞逸朝辭輦轂夕見吏民方幕府之初開諒鈴齋之有暇中和布政豈弟宜人罄雅俗以交歡納多祥而茂擁恭惟某官宏材防萃奧學逢原早懷康濟之心適際休明之運致君業履許身稷契之間經世文章接踵班張之後自延登於法從益展盡於嘉猷獻納居多風規愈厲誠心樂善力收當世之滯淹直道立朝無愧平生之出處頃厭承明之直往分聖主之憂君相永懷悵莫畱於益友湖山動色喜乍得於詩人暫辭紫禁之煙花聊賞白蘋之風月昔張燕公出臨江夏益妙篇章元丞相來守山陰盛傳酬倡才因景發地與人宜矧苕霅之名邦得風騷之太守凝淸香於宴坐出小隊於郊坰凡歸一詠之品題莫匪四並之逸樂然而疆鄰北闕職寓西淸忠精夙簡於天衷治行俄騰於日下専城𨿽美前席可期屈處厚於盛山𨿽無欣戚試望之於馮翊難緩登庸某猥以庸虛誤防知奬方承庥於徳宇忽逺迹於恩閎設祖帳於都門悉傾朝士望仙舟於河上獨後諸生

回第三人陳學士啟

賜第宸廷聨名鼎甲傳玉音而申諭藹桂籍以生光恭惟某官經史淹該文詞贍蔚卓爾功名之志見於議論之英以貲爲郎欲獻相如之賦隨計闕果防漢武之知殊科收摘頷之功絕技有中眉之恨髙名始唱實居季孟之間故事攸拘遂處王楊之後昭聲華於白日開塗轍於靑雲某頃預有司獲觀大對収象犀之實本自因人擅龍虎之稱徒欣得士過紆盛服貺以長牋佩謙徳之光亨增鄙情之感激

回第四人莫學士啟

獻賦春闈試言天陛屈一時之髦士連處上游知萬選之髙文難虧定價恭惟某官靑雲令器白雪髙標气涵苕霅之淸光射斗牛之上閨門競秀蔚珠樹以連三場屋先登擅桂枝而擢一金聲旣振紙價隨髙以五千言宏偉之詞防二三子巍峩之選云衢自致肻屈身世賞之延天澤驟加遂脫迹銓曹之冗某比窺大對深嘆雄才搏虎捕龍敢角衰殘之力擢犀防象坐收奇偉之觀徒得雋以爲榮顧知音而何有乃迂都騎貺以長牋感幸惟深敷陳莫罄

荊門軍到任謝宰相啟

分符出守托異縣以須才懷綬之官入黃堂而視事自惟非據深用靡遑伏念某賦性迂疏稟資駑下幸逢聖世獲厠儒林朝暮虀鹽久享詩書之樂春秋霜露毎懷松檟之思惟此小邦密鄰故里輒效一麾之請遂成三徑之歸上谷遺風比鄕閭而甚類兒童塵迹尋泉石以都迷朋舊歡迎妻孥交慶服緦從事方有攺塟之圖上冡申哀允便過家之舉獲從私願實出優恩此蓋伏遇某官盛徳格天元勲繼世接下必期於自盡包荒靡見於遐遺憫玆流落之蹤惟深懷土察見顓防之守粗可牧民故於枌社之旁以竹符之寵生成甚力銘刻何言某敢不俯體眷憐力圖報效養生送死而無憾旣曲遂於身謀愛人利物之謂仁當仰鈞於徳施

與襄陽吳帥啟

一麾出守誤膺民社之分十國爲連獲托藩垣之庇遭逢有幸喜愧惟均伏念某章句鄙生膠庠舊物值聖主崇儒之運充賢關講藝之員倚席五年同擅虀鹽之樂懷家萬里毎深松檟之悲乃眷此邦實瀕故里服緦從事欲爲攺塟之圖上冡申哀可辦過家之舉來承人乏得便已私此蓋伏遇某官雅量鎭時英猷濟物聳搢紳之重望膺君相之深知紅斾碧油暫領上游之重丹墀靑瑣行趨中禁之嚴敢謂衰蹤竊依輝蔭矧惟編籍實寄部封自宋之滕方慕賢侯之政維桑與梓庶修雅什之恭

答潭州陳帥啟

紅斾入疆已建元戎之幕朱轓至郡復交太守之章封部載歡江山攺觀恭惟某官才猷通敏徳器恢宏術應變以無窮治所臨而有績折衝借重坐宣樽俎之威來暮興歌行有袴襦之效某偶因使事獲托官聮攬轡登車方采風謠之美賜金增秩式觀政化之成曽修慶之未遑忽貽緘之先及其爲感愧罔旣敷宣

賀劉運判除祕閣升副使啟

申錫帝綸就升使節載聮榮於華閣爰增峻於外臺郵置初傳輿情胥悅恭惟某官器資宏博識度疏明裕然康濟之才偉矣富彊之術宜九重之眷注付一道之將輸南方爲財賦之淵本斡旋之有道東壁乃圖書之府見寵畀之非常益茂膚公徑躋法從某屬當郡寄欣覩除音阻修慶於賓閎敢寓詞於書尺

通樓樞密啟

去公府之潭潭洊更歲月仰臺符之兩兩杳隔雲天久塵庠序之官毎負簡書之畏名姓用疎於記室精神徒結於門墻惟時輔弼之良夙茂經綸之業祠庭偃息方益聳於具曕神物扶持宜厚膺於純嘏恭惟某官才髙人傑道契天民獨兼文武之資蚤注安危之意玉堂詔令追爾雅於二京油幕韜鈐折遐衝於四國一攀鱗翼再秉樞衡屹然柱石之擎炳若蓍龜之斷允當大任果濟中興佐佑成王君奭協周公之化謀謨貞觀房喬推如晦之籌旋抗封章懇辭機政體卹特深於睿眷股肱稍逸於賢勞遊綠野以娛神侶赤松而訪道屬四海作霖之望爭覩十行副九重審象之求佇臻三入某儒流晚進鈞播微生曩騰光範之書獲厠翹材之館輪囷見器初無蟠木之容踴躍自言遽入洪鑪之鑄遂脫身於選調繼列職於行都靜言卵翼之私悉自齒牙之借知已之深恩未報古人之大節奚論克謹操修恐辜提奬比在淵源之地屬經寒暑之時司訓詁以非才日虞官謗念松楸而自請叨假軍麾尙飄萍寄之蹤未及瓜期之代窘饑寒之方急執灑埽以無階菅蒯至微永托卿云之防潢污𨿽逺終期滄海之歸玆炎赫之在辰宜保綏之加意亟被賜環之召式隆調鼎之功

荊門得替經從湖北謝陳漕啟

小壘終更已屢遷於月律先塋輒埽方祗赴於天朝逺泛江濤經從治所行有趨參之幸不勝欣抃之私恭惟某官奧學家傳宏猷世濟踐揚南北雅擅於能名綿歷歲時益精於治道頃一麾而出守俄五袴以騰聲果被褒嘉就司飛挽上游憂顧聊宣力於外臺中禁論思行致身於當路某欽風滋久慕徳無窮解職𨿽前猶借二天之庇登門在卽已輕萬戶之封

回瀘南晁安撫啟

只奉恩綸顯膺召節輕帆滚滚將修入覲之容芳翰諄諄重講相違之義情文交厚衰耄有光恭惟某官才術開明文華贍博三紀宦遊之久一時物論之歸洊歷侯藩政績髙於數郡遄分帥閫威聲振於百蠻簡隆眷以彌深罄嘉猷而無隠行寘論思之列盡攄經濟之圖某正理行將安眞館欣覩追鋒之命阻陪銜舳之遊寖逺英標莫卜瞻承之路側聆新渥嗣馳贊喜之緘

賀呂總領啟

光膺帝制進直郎曹以計省之華資總師屯之重寄恭惟某官家傳奧學世濟宏猷風流標王謝之姿政事處由求之右朱轓出守藹承流宣化之聲玉節觀風勵激濁揚淸之志誕布九重之徳澤聿蘇萬里之瘡痍凋瘵息肩姦贓落膽惟武昌之列戍據全楚之上游供億是資傾天下轉輸之半顧憂允賴當禁中奏報之繁自非君相之腹心曷注軍民之耳日果膺妙柬就畀雄權足食成軍方資於良算庇民尊主行奮於嘉謨某久托餘光特防異顧感恩私而結戀聞除命以馳神

謝範漕啟

小壘分符猥承人乏外臺飛奏重愧已知載省凡材曷勝公舉竊以漢刺史六條問事察二千石爲最詳唐采訪十道得人領三百州而得要惟是守臣之能否實系部使之否臧免督責以爲難豈薦論之可覬如某者稟資至薄涉世多奇仕𨿽本於爲貧志亦希於行道老而不試毎疑所學之無庸力非自量妄意爲邦之或勉比從黌捨得請軍麾甘沈迷於簿領之中親瑣碎於米鹽之末術因臨事方知賈誼之疎政在愛民更覺陽城之拙惟資餘潤冀免大訶敢期冰鑑之明忽誤蘋蘩之薦此蓋伏遇某官英猷濟物絕識過人登車逺繼於家風持橐行儀於禁路發姦擿伏推政事之神明激濁揚淸判人倫之涇渭顧如庸鄙雅荷眷知𨿽衰遲流落以無堪辱撫育矜憐而益厚居然幸會托在按臨持公法而優以私恩取寸長而防其尺短不惜齒牙之論將令羽翼之成自視欿然何以得此某敢不益修操履仰副吹噓死者有知應感撫孤之義永以爲好終輸報徳之誠

湖南提舉到任謝宰相啟

假防帷而出使復去門墻馳軺傳以之官已臻封部情深戀徳感切歸恩伏念某流落孤生艱窮薄命久托洪鈞之播初無蟠木之容入忝膠庠出分符竹養生送死旣畢遂於身謀蔵垢納污毎曲蒙於情恕施等天地仁均父師玆小壘之代還遽外臺而擢授察其稍盡心於從事故驟而寵以使華憐其方竊祿以爲生故趣使就其官次惟是書紳之誨尢多提耳之言約以禮博以文恍聞韶而忘味厲之名引之美比贈衮以逾華負荷知恩遭逢乃爾玆蓋伏遇某官言成典誥動契神明距詖行而放淫辭士風丕變開誠心而布公道王化無偏致令寒逺之蹤重戴生成之賜某敢不服膺哲訓悉力公程有地酬知豈此身之足惜指天誓報庶它日以無慚

通問湖北陳總領啟

叨奉宸恩濫將使指入部封而交事托庥庇以知榮恭惟某官雅量鎭時宏才絕俗宣化藹惟良之譽觀風無太察之苛升郎部之華資總師屯之重寄上游餉餽已寛聖主之憂中禁論思行簉從臣之列顧惟疎冗特荷眷知靜思忝竊之由實有吹噓之自星軺承乏顧何取於澄淸云防埀休庶可逃於曠斥凝寒在吉履具宜冀妙養於沖和用亟臻於寵渥

欽定四庫全書

漢濱集卷十二

宋王之望撰啟

潼川漕謝宰相啟

糜廩食於湘濱已辜命節將轉輸於梓部載誤恩綸揣分無堪冒榮有靦竊以總利權於一道外臺推漕計之繁次地望於四川左蜀號益都之亞分三銓而選吏權萬井以通商粵自軍興仍多邊費四海旣臻於康泰一方未省於徵求上軫顧憂逺加寛防𨿽事爲之制經講畫之已明然存乎其人要推行之盡善必得異能之士庶知協濟之方如某者賦性甚迂理財素昧比玷光華之選日惟瘝曠之虞典食貨以裕民曷禆良法宣詔條而撫俗蔑布深仁幸憑覆防之慈未抵譴訶之域忽驚申命靡俟終更專重寄於一司補缺員於五稔惟是久虛之選宜陞不次之才敢謂疏愚乃承空乏此蓋伏遇某官神功不測元化難名有一徳以享天心允任大臣之重使萬民而正王面每勤膚使之求致若孤蹤亦叨器使某敢不更殫夙夜益守靖共外竭力於一官冀無大戾內矢心於九死必報洪恩

賀湯樞宻啟

光膺詔綍進長機庭肆國家偃武之時専廊廟本兵之任九重屬意四海蒙休恭惟某官間世眞儒累朝宿望蘊潔靜精防之學成彌縫輔贊之功玆萬化之更新賴一臺之糾正直而不倨抗讜論以回天公爾忘私推誠心而格物能使薄夫惇而懦夫立大臣法而小臣亷曁登參貮之司益展經綸之效惟時樞筦實亞臺階府並列於東西班疊陞於先後事分軍國制自祖宗曩戎事之繁興命相臣而兼領勢成偏重權覺寖輕屬當威柄之申遂復章程之舊副玆徳選可謂才難果崇體貌之隆式厚腹心之委基命宥宻方資帷幄之奇謨明弼諧行運陶鈞之化某猥將使指逖聽綸音夢繞門闌𨿽阻伸於慶謁言形竿牘姑少見於歡悰冬序正中廟謀多暇願精調於鼎食用下副於巖瞻

潼川憲到任謝宰相啟

久叨餉餽之司曽無政績就易平反之任不攺撫封命節增華汗顏有靦伏念某早專朴學晚抗塵容橫經首善者始終五年隨牒外方者俛仰十稔一紆守三假使軺比將漕以充員適勵精之更化輕徭薄賦務宣布於深恩激濁揚淸式欽承於休徳豈但轉輸之輒辦必期凋瘵以兼收使巴山萬里之遙如甸服一圻之內至於剗除民蠧禁戢吏姦力𨿽倍以何功心愈勞而更拙徒依庥庇未被譴呵敢圖瘝曠之餘亦玷陶鎔之末飛芻挽米旣辭計事之煩攬轡登車仍正職司之秩叨逾已甚稱塞維艱此蓋伏遇某官道貫王猷功熈帝載名世乃聖人之遇求賢眞宰相之方爲桷爲杗校羣材而並用采葑采菲收片善以無遺顧若疏愚誤膺知奬每自慚於譾薄尢重費於生成謂涪潼之間固已粗諳於摩撫則刑獄之寄或能上體於哀矜因俾敍遷實爲僥幸某敢不益殫夙夜勉副使令叱馭輸忠庶家風之未泯捐軀效報豈國士之難追

賀沈丞相加恩啟

勒成國典光被廷綸粵躋賜位之官並衍加封之戶陶鎔所及鼓舞惟均恭惟某官盛徳熈天嘉猷濟世雅多材而多藝誠有徳而有言尊主庇民行堯舜文王之道屬辭比事合稷契臯陶之謨玆者圖慶系於璿源述睿思於寶訓聿煩上宰獨總宏經實資指授之勤克善條流之制簡編沓上粲星緯以爭光品秩增崇覺臺階之愈峻某官常是守班慶莫遑作一經而埀無窮仰嘆股肱之懿懷萬方而褒有徳益欣體貌之隆暑气方炎恩閎正逺願精調於鼎餗用下答於巖瞻

成都運使到任謝宰相啟

石渠寓直遽參英俊之逰玉壘將輸復貮光華之選寵榮重沓感愧交並伏念某稟賦凡庸見聞單淺隨牒今逾於二紀乘軺徧歷於諸臺頃按刑書未周嵗籥𨿽粗殫於夙夜曽何取於涓埃敢期責實之朝乃冒逾涯之寵懷鉛抱槧通仙籍於蓬山挽粟飛芻耀星芒於井絡漕權旣重地望彌髙矧擇副以尢難常空員而弗置膺玆優擢必屬異能忽並誤於褒遷實自驚於叨竊此蓋伏遇某官道遵皇極學探帝謨蘊大任之英姿輔中興之盛烈賢材廣攬已收多士之心利澤逺施深軫四方之慮精求膚使猥及迂儒察其體國之誠未嘗沽虛名而乏調度知其愛民之意不肯越經賦而橫徵求似於公私取予之間稍識利害輕重之理是以委之劇部秩以淸資用伸勸勵之規以起衰頺之意某敢不咨詢民瘼宣布君仁期不負於使令庶少逃於罪戾然而盤根錯節眾謂難圖綿力薄才豈能宏濟非大造曲加於假借則孤蹤必至於顚隮播以陶鈞旣荷生成之賜緩其銜勒更希覆防之慈載厚徳以無窮隕防軀而何有

賀工部楊侍郎啟

顯膺宸防進貮冬官偉法從之得賢致公朝之增气凡居廕賴舉切欣愉恭惟某官器宇端方性資凝重文章雅健傳古作者之心政事通明爲世吏師之首宦海久騰於雋譽士流咸仰於老成星使觀風布九霄之徳澤月卿銜命寛四蜀之徵徭果深前席之思亟奉賜環之詔對揚丹陛洞契淸衷旣正位於通班遄躋榮於近侍雍容禁橐暫資獻納之勤宻勿政塗佇奮弼諧之蘊某久睽英範欣聽除音夷路載陞蠅敢希於附驥宏規可繼狗徒幸於續貂

與沈防帥啟

忝軺使以西徵方趨逺部勤館人於東道已近雄藩睇幕府以非遙通記曹而可後恭惟某官宏材絕俗厚徳鎭浮紫橐朝持宻從甘泉之幸金蓮夜對親承翰苑之華遽厭直於承明遂分符於井絡俄膺宸詔進領帥權委寄旣隆猷爲益著八命作牧聊借重於蕃宣一札成文行趣歸於輔贊某頃居學省嘗托官聨悵別徳之何賖忽承顏之在邇驅馳峻阪敢辭叱馭之勞瞻望光儀預切登龍之喜

與荊南劉太尉啟

牙纛有光坐控江湖之固門墻在逺久疎竿牘之修獨有傾依實勤夙夜恭惟某官資兼文武學富古今挺不世之奇才負濟時之大略執干戈而衛社稷早信敵國之威閱禮樂而惇詩書方倚長城之重功書彞鼎聲振華區任千里之蕃宣寛九重之憂顧位陞掌武貴已並於疑丞任付本兵謀卽攄於帷幄某馳驅蜀道荏苒嵗華自東䢐西叨誤恩之三錫以勤補拙無善狀之一毫悵衰病以何堪愧吹噓之有素朔風戒臺履具宜願加謹於保綏用仰承於眷注

賀成都王制置啟

光膺明綍出擁髙牙井絡折衝聳全蜀上游之寄河圖寓直冠西淸次對之聨除目一傳輿情大慰恭惟某官才猷英特學術縱橫昔居韋布之間早負經綸之志軒墀射防追晁董以爭衡禁省代言掩常楊而專美眷坤維之謀帥申巽命以任賢獨當眞主之知粵副元戎之選輟論思於近侍寛憂顧於逺民一札細書丁寧徳意萬釘寶帶焜耀身章載頒內帑之貲庸視中朝之寵惟疏恩之特異知注意之逾深紅斾碧油權暫專於玉壘紫樞黃閣名卽唘於金甌某衰晚無堪馳驅何補當年傾蓋已輕萬戶之封指日承顏方借九河之潤

賀成都王制置開藩啟

重閫需賢坤維就鎭擁麾幢而入境開幕府以建牙凡托部封孰不歡慰恭惟某官資兼文武學通古今自得雋於賢科卽受知於明主登崇甚峻天下想聞其風眷注彌深漢廷無出其右玆從近侍來撫上游謀帥得人頓覺雪山之重忘身徇國豈辭蜀道之難艸木莫不知名煙雲爲之攺色列城企踵冀六纛之遄徵多士私憂恐一封之趣召某司存有守迎未遑賀廈輸誠已記曹之是凂披云自幸傾行斾以尢勤淑气漸融徵途尙逺願益加於保謹用上副於倚毘

與宮使孫左司啟

登車出使載誤於明恩叱馭之官已交於賤事顧惟叨冒實自吹噓恭惟某官學貫九流才髙一世擅政事文章之美凝功名富貴之姿東觀南宮早騰於闊步北門西掖眾指於通津一爲書錦之行屢藹昔襦之頌求舊已喧於朝論均勞難戀於仙祠行慶褒嘉入躋禁近某夙叨眞賞久闊英風賦袖阿房感特深於衡鑑檄傳巴蜀身尙逺於門墻趨丈席以何時臨尺書而獨冩嚴寒在候臺履具宜冀妙養於衝襟用亟膺於召節

賀宰相正啟

月正孟陬聿新於天敍律旋太蔟肇建於人正諒一徳以奮庸有百神之敷祐恭惟某官功牟坱圠徳配堪輿轉一气於鴻鈞調四時於玉燭咸和海宇永措俗於春台光輔基圖方過期於周曆履嵗端之伊始偕天步以同休某逺備外臺阻趨公府捧椒觴而獻壽莫效防誠仰臺彩以馳心徒傾善頌

與寄居範都運啟

叨膺中制猥備外臺駕軺傳以載驅欣門墻之漸邇恭惟某官精忠許國絕識邁時以一世之能臣爲四方之膚使暴公子威名聳震魏弱翁治行流聞久爾倦防暫玆均逸士訟王尊之去上疏相先帝思張敞之功起家在卽某夙聨末契最荷殊知頃一障以分符偶二天而托庇過防眷寵得就涓埃懷盛徳以惟深喜余庥之復借登車澄按方師孟博之風倒屣逢迎敢辱仲宣之顧嚴寒在候吉履具宜冀妙養於衝襟用倚須於召節

賀楊侍郎啟

光膺天寵進貳夏卿偉法從之得賢舉朝廷而增重凡居庥庇孰不忻愉恭惟某官學有淵源徳無瑕纇才出萬夫之上身兼數器之長昆玉桂枝早擅無雙之價石渠金匱悉窺未見之書旣郎宿以髙騰亦使星之屢遣不汲汲於功名之際每恢恢乎出處之間宣室召還蘭臺入簉益締楓宸之眷亟陞荷橐之華勸講經帷主盟帝學豈但侍臣之髙選實窮儒者之光榮禁闥雍容已著論思之效巖廊宻勿行攄輔佐之功某久闊英風忽聞新命髙閎展敬幹寅謁以無階尺牘馳誠通記曹而可後

賀陳察院啟

拜命樞庭陞華栢寺正人登用公議交孚恭惟某官卓識離倫英姿邁往宏材周於時務奧學貫於經郛鼓篋賢關夙騰於妙譽彯纓仕路久屈於逺圖旣涵養之愈深宜聲稱之彌卲果回淵鑑遄被寵光亟躋六察之聨允極一時之選雍容憲府暫資直諒之猷宻勿禁途佇展論思之益某喜聞成命邈在遐方懷漫刺於門墻阻伸慶謁達空函於幾格但切懽悰

又

顯奉宸恩榮陞臺察國有正臣之進人知直道之行綸綍始頒搢紳交抃恭惟某官性資剛大徳履方嚴學洞聖經博貫九流之蘊才周世用旁通萬變之防久矣軒昂玆焉遇合旣特深於隆眷爰允賴於忠言糾正官聨暫假風猷之峻論思禁路載觀賢業之崇某備使遐陬欣聞成命匏有守望賓廡以無階竿牘馳誠通記曹而敢後

通趙給事啟

振翼埀光仰風流之有日抗塵走俗披雲霧以無階敢憑尺牘之修用致寸誠之戀恭惟某官宏材絕等奧學逢源井絡飛英追淵云而接武天庭摛藻揖晁董以齊驅擢自淸衷亟躋華貫鐘鼎成而重輕莫揣圭璋禦而溫潤有加粹然大雅之資允謂中興之瑞丹墀靑瑣已宻侍於景光黃閣紫樞行峻膺於大任某偶承人乏濫假使華叱車馭於卭崍承顏未卜侈裏門於髙宻慕徳徒深春气將殘辰休茂擁願益加於綏養期上答於眷知

賀陳樞宻啟

光膺帝綍進貮樞庭凜人傑之旣升覺朝廷之增重衣冠歆艷介冑歡呼恭惟某官韶濩正音鼎鐘偉量冠賢科而自致儀禁路以橫翔聲華行實之隆夐追前哲獻納論思之益宻簡淸衷獨髙專對之才三建出疆之節蓋聖心之注意欲鄰國以知賢借此時將命之行示他日折衝之寄使華旋返天寵驟加以四海之儒宗本一朝之兵柄基命宥宻方資帷幄之籌謨明弼諧行正陶鎔之任某雅叨眷奬欣聽登庸大廈崇成阻造潭潭之府餘光逺借徒瞻兩兩之星寒律方嚴政機多暇願順節宣之理用承考愼之圖

賀沈制置啟

渙號肆頒坤維作鎭九重念逺暫勞牙纛之臨萬里知歸咸起袴襦之詠先聲所曁羣聽具孚恭惟某官識照幾防學優康濟日光玉潔燦然經世之文嶽峙海涵允矣絕人之徳蚤中異科之目亟陞淸禁之班中外洊更險夷一致陳賈生治安之防憂有甚於積薪本陸防仁義之言逐寧辭於棄梗逮著已然之效咸推先見之明亟膺宣室之思小屈淮陽之臥上方惠顧全蜀圖回中原欲逺控於上流遂擢專於大閫盡防諸將庶幾奬率於三軍兼撫列城豈特招徠於八國卽正機衡之任益隆鼎鼐之勲某違徳積年遡風有日驅車梁雍飽諳劍棧之危回首岷峨頓覺雪山之重

太府少卿四川總領到任謝宰相啟

貮列卿於外府猥厠廷紳董經賦於上游仍將使指省躬曷稱拜命知榮伏念某少本拘儒老爲俗吏偶明時之幸防乃煩使之屢更去朝初自於乞麾入蜀繼叨於移節驅馳九載綿歷五司𨿽殫夙夜之勞蔑有涓埃之效薦防增秩比復賜環雷電取將已下仙官之敇蓬瀛且至卻四方士之船渙號申頒訓詞溢美亞班聨於七寺之長督餉餽於六師之屯引私諱以有陳觸報聞而莫避淩兢就列顚僕是虞玆蓋伏遇某官先覺眞材具瞻碩輔以尊主庇民之術行推賢進善之心名一藝者必庸用廣攬英豪之士無大故則勿棄尢曲惇貧賤之交至若衰遲特勤記錄推挽之恩極矣不進弗休撫存之意溫然有加未已重慚涼薄倍費生成某敢不仰體眷思更鞭駑蹇交修食貨權四路之盈虛兼裕軍民俾一方之帖泰庶上寛於憂顧次少答於陶鎔

回彭州馮守啟

恭承詔綍載綰郡章振都騎以之官合左符而宣化恭惟某官文傳正气識造大方議論縱橫達今昔安危之變聲名赫奕推西南人物之英果勤側席之思薦被賜環之詔已揚舲而趣召遄抗疏以求歸特畀牧民俾行素學暫布中和之政佇還淸切之聨過沐謙沖曲埀音問感藏彌切濡染奚殫

回杜殿院啟

一鶚上騰方慚於僭率雙魚逺貺殊佩於謙光執禮甚恭捫心有靦恭惟某官學優經濟識造幾防讜論忠言爲一朝之藥石深仁厚澤歌千里之袴襦旣聲實之交孚諒功名之可必淮陽臥治聊資汲黯之行宣室興思卽有賈生之召某徒懷慕用未覿風規與大夫僎而同升非能引類知栁下惠而不立實懼貽譏至煩導諭之勤尢重過情之愧凝寒在福履具宜更冀保綏前膺寵渥

賀朱參政啟

光奉宸恩進陪國論眞儒得位寰宇均歡恭惟某官迪徳誠明凝姿惇大深探道奧防先聖不傳之心洞達時宜殖當今有用之學夙奮經綸之蘊薦升華顯之途憲府繩違正一臺之綱紀露門勸講闡六藝之淵源精忠彌結於主知公輔久虛於物望果承天眷入秉政機必將下膏澤以醇四海之風恢逺圖而永萬世之業躋民仁壽正位鈞衡輿誦所歸斯言可復某謬防薦寵欣聽登庸𨿽邈在坤維莫遂踵門之志然仰承晉接尢深賀廈之誠霜令載嚴衝襟多裕願謹谷神之衛以符巖石之瞻

賀周樞宻啟

顯膺綸制進貮樞庭增聖朝道徳之威壯天下安榮之勢帡幪所及慶抃交深恭惟某官徳量恢閎天資英偉學探聖域妙致知格物之功才乂王家兼緯武經文之略早防異眷徧閱華途瑣闥論思凜有回天之力玉堂播告昭然煥斗之章當敵國之尋盟馳單車而逺聘掉舌端之三寸重國體於萬鈞載酬仗節之勞遂付本兵之寄基命宥宻方資帷幄之奇謨明弼諧卽正臺衡之任某久叨庇賴欣聽登庸大廈崇成阻造潭潭之府餘光逺借徒瞻兩兩之星寒律方嚴政機多暇願毖節宣之理用承考愼之圖

賀楊參政啟

顯膺詔綍榮預政機海宇同休簮紳共慶恭惟某官學造聖賢之妙气鐘天地之和騰茂蜚英展也萬人之傑亷貪立懦卓哉一世之師蓋嘗推難進之風將以厚有爲之業比及勵精之曰果勤側席之思爰增重於蓬山卽升華於荷橐批敕獨髙於夕拜司戎旋擢於夏卿祕殿橫經旣極名儒之選禁林視艸尢符內相之稱上方加考愼之圖人皆謂登庸之晚玆進陪於揆路實簡在於淵衷以旦夕承弼之良爲左右股肱之助子儀徹樂已聞淸徳之孚淮南寢謀坐有折衝之效竚見白麻之出益昭黃閣之尊某逖在遐方欽聞休命臺符兩兩徒仰睇於餘光公府潭潭願永依於大廈

賀吳宣撫啟

九重注意載頒渙汗之新四蜀分憂就付宣威之重華區震疊廟社奠安恭惟某官智勇兼資勲名夙著三紀壯西南之翰一門攄忠義之誠蓋神明黙扶子儀俾再造於王室而軍中素畏李牧不敢犯於邊陲膺具禮於齋壇視多儀於揆路分統連營之盛旋陞亞保之崇顧淩煙之像未極於形容而太常之銘屢勤於記述兵欲借上游掎角之勢公獨得中原歸附之心故宏建於髙牙庸盡防於諸將昔岑彭馮異闡方面之號而衛靑去病開幕府之雄玆聞兄弟之疊居足爲古今之盛美況司徒之子公武嘗進壁於淮堧太傅之侄謝亦陳師於淝水豈特功業一時之防實系國家萬世之休某久托餘輝欣聆成命簡書有守莫躬賀廈之私調度斯興當葉同舟之力

賀洪尙書啟

顯膺宸綍入踐禁林司九天告命之嚴極四海文儒之選搢紳艷寵翰墨光榮恭惟某官識度防明材猷魁傑學貫六經之蘊詞追兩漢之醇蚤擢異科亟防殊奬代言西掖兼常楊體制之精典選中臺振裴馬銓衡之譽物望滋峻主知益深若時內相之崇超出廷臣之右演綸攄思豈特資潤飾之功跋燭承恩實有賴謀謨之助矧惟世掌可謂才難匪玆特立之英孰副非常之舉備玉堂之顧問已契淵衷贊金鉉之燮調竚陞政路某逺銜使指欣聽除音𨿽注目雲霄莫遂登門之志然傾心墻仞尢深賀廈之情春气肇新衝襟多裕特毖保綏之節用欽考愼之求

謝虞尙書啟

總軍賦於上游曽防善狀正卿聨於外府更玷殊恩揣分量以過優揆才能而弗稱靦顏拜命撫已知慚伏念某涉道迂疎稟資蹇拙少嘗防勵頗妄意於淸流老厭馳驅嗟寖成於俗吏比承人乏久掌利權屬敵眾之鴟張奮王師而鷹擊輸將粗繼皆朝廷訓勅之明恢復是期乃將帥經營之略𨿽備殫於五技初無補於一毫方虞曠職之誅遽沐懋官之寵靖惟僥冒寧蔑寅緣玆蓋伏遇某官成徳閎深較才超邁皜皜乎不可尙已載書竹帛之雋功休休焉其如有容常借齒牙之餘論遂令渥洽猥及庸虛某遲頓罔堪叨逾實甚投閒置散每興林壑之思含垢匿瑕猶賴帡幪之庇

謝吳宣撫啟

總軍賦於上游曽防善狀正卿聨於外府更冒殊恩顧薄陋以何堪匪吹噓而曷致恭惟某官忠誠許國智勇出倫臨戎整暇而恩威並行料敵精深而奇正疊用內全蜀漢民恃若長城之安外掃咸秦兵行如疾雷之震等差功伐愛惜貲儲憐其潦倒之蹤假以揄揚之助遂令奬渥誤及庸虛某荷寵若驚懷歸甚切江湖未返久借潤於靈河鐘漏已殘尙分光於宵燭

通問呂經略啟

叨膺宸命濫假使權瞻封部以非遙修緘縢而敢後恭惟某官材標國器業紹家風旣妙簡於隆知遂寖更於繁使登車攬轡藹膚使之聲名足食成軍寛上游之憂顧惟桂林之重鎭扼銅柱之遐陬謀帥爲難得公而重碧油紅斾聊資鎭撫之良靑瑣丹墀行奉論思之直顧惟疎冗特荷照知方一障以分符偶二天而托庇過防眷奬得就涓埃每深盛徳之懷復幸芳鄰之接六條問事揣綿力以何堪十國爲連冀餘光之可借嵗寒在候臺履具宜期茂養於衝襟用亟臻於寵渥

賀黃給事中啟

被命紫宸陞華靑瑣公朝推重士論獲伸恭惟某官杞梓良材圭璋偉器粹然心學窮六籍之淵源允矣躬行作諸儒之標的盤錯素施於遊刃險夷不失於正塗夙膺當寧之思首及賜環之詔彌綸省闥獨髙詳整之稱糾正刑書深體哀矜之意勸講輔光明之盛獻言資啟沃之勤惟時封駮之司久虛夕拜必取端方之士庶展辰猷載疇已試之能宜備卽眞之寵謀王體而斷國論固所優爲熈帝載而亮天工佇膺大用某邈居遐俗側聽新除夢繞門防𨿽阻伸於慶謁言形竿牘姑少見於於歡悰

賀楊給事中啟

寵膺綸制超拜瑣闈仍露門勸講之官兼翰苑代言之職凡居庥庇舉切忻愉恭惟某官韶濩正音鼎鐘偉量粹稟岷峨之秀養深江海之源宣和大比者一萬人獨擅無雙之譽炎祚中興者三十載尙堅難進之風比宣室以召還冠蘭臺而寓直進持從橐入侍經筵借模範於儒宗作典刑於冑子英聲茂實藹然淸議之歸碩畫嘉猷卓爾淵衷之契爰課論思之效遂陞封駮之司擢自帝心震於朝路豈但就批於黃勑更資播告於白麻選妙一時榮傾多士益者三友已增帷幄之光弼予一人行運陶甄之化某猥司煩使逺聽除音懷漫刺於門墻阻伸慶謁達空函於幾格徒激歡悰

賀黃樞宻啟

顯膺綸告進貮樞庭增皇朝道徳之威壯天下安榮之勢搢紳屬目介冑歸心恭惟某官才乂王家學探聖域文章醇正參埀世之格言識慮昭融富經邦之奇蘊亟防睿眷洊歷華塗資管轄於都曹職論思於憲部露門勸講開陳黙契於淵衷瑣闥繩愆封駮允符於公議上方奮幹健以淸六合廓離明以燭九幽必使運帷幄之籌如數記而卜用能靖兵戈之祲使瓦解而冰消倘非眞賢孰濟興運贊宥宻之命精神已見於折衝司造化之權輔相行觀於藏用某肅將隆指欣頌除音邈在遐陬阻遂登龍之志仰傾潭府徒深賀燕之誠春令正妍靈襟多裕願謹鼎茵之節式符巖石之瞻

賀吳宣撫陞招討啟

命敷綸綍益隆委寄之恩地控關河盡付威懷之柄傳聞中外聲聳華戎恭惟某官幾鑑絕人勲名蓋世勇無與敵曽收百戰之功智有餘忠深被九重之眷懋齋壇之寵數總環列之師屯爵命增崇峻處三孤之秩皇靈宣布獨分四蜀之憂眷秦晉之奧區稔祖宗之遺澤江山牢落久淪戎馬之區父老咨嗟常晞日月之照上方振規恢之長防公能奮經濟之逺圗特畀重權庸淸大敵有指疆土豈惟伐玁狁而至太原克詰戎兵必將封狼居而臨瀚海某久防輝潤欣誦詔除屬限官常阻遂轅門之謁仰伸慶問敢稽尺牘之馳

逺迎奉使虞尙書啟

銜命九重逺撫雍梁之域抗旌萬里近臨參井之墟士民屬目以歡呼將卒傾心而踴躍恭惟某官器全酬酢學富經綸夙推開濟之才聿際亨嘉之防受知聖主徧歷淸塗督戰淮淝旣運籌而取勝宣威隴蜀將傳檄以收功行書竹帛之勲入總樞機之柄某久違英範辱在下風猥限匏已失爭先之覩載馳竿牘益深仰止之髙

賀川陜宣諭虞尙書啟

位登八座任重七兵以六官常伯之尊膺一面信臣之遣凡居庥庇舉切歡愉恭惟某官浩气淩雲宏才絕類雄文奧學得江漢之洪深直節髙標等岷峨之峻防驟躋華貫動契淸衷珥筆螭蚴妙極一時之選演綸鳯掖炳同三代之風當聖哲馳騖之秋罄侍從論思之益方采石收功於耆定乃古梁抗志以經營宣國威靈諭王徳意召公分陜聊専二伯之權裴度平淮卽晉三司之貴某辱知最厚借防甚周蘇代使秦正賴餘光之振相如告蜀行遵偏檄之馳

通宮使蘇尙書啟

羽儀中禁久欽名徳之髙冠冕西州滋仰人門之峻瞻臺閎而甚邇通記府以爭先恭惟某官奧學逢原宏材絕俗斯文不墜自承家世之傳直道而行益聳朝廷之望罄論思於天陛典禮樂於春官一去近班三臨巨鎭樂鄕閭之均逸辭藩府以匄歸東道角巾曲徇髙人之志西淸荷橐就陞學士之聨顧側席以方勤恐賜環之在卽某外臺忝竊左蜀將輸叱馭而來方竭馳驅之力披云未卜徒傾慕用之誠寒律正嚴衝襟尙逺願更綏於福履以嗣拜於恩光

賀湯中丞啟

出綸西掖正位中司海宇傳聞共喜眞賢之進簮紳屬望益知淸議之伸凡仰光塵舉深慶抃恭惟某官稟資鯁亮造道精防煩使屢更著三朝已試之績孤忠自結當萬乘非常之知召自祠庭寘諸憲府出聖神之獨斷首公正以親除選重靑囊聲髙白簡惟百辟之承式保一臺之得人國家虛大夫之官以中執憲而爲長聖主重言路之責必古遺直之是求自非防俊良於頓挫之中何以振風采於陵遲之後果膺帝簡實慰民贍佇追慶曆嘉祐名臣之蹤用復景徳祥符希世之治應龍相感雲霧滃然而從猛獸有威藜藿爲之不采鈞衡之正朝夕可期某濫使遐陬欽承新命一鶚直上仰搏擊以髙翔二虫何知欣逍遙而竊庇炎歊猶劇啟處具宜願加謹於保綏以上當於注倚

賀汪中丞啟

出綸西掖正位中司旒冕虛心寄霜威於言路簮紳屬目仰風采於公朝凡托帡幪舉深慶抃恭惟某官性資直亮徳操剛方學貫經邦達聖哲幾防之蘊識通正體明古今理亂之原自親擢於臺端尢力禆於廟算豪彊膽落諛佞魂驚致國勢之愈尊實帝衷之倚重骨鯁旣孚於上意精神坐折於遐衝屬專席之簡求跨亨衢而峻陟應龍禦極雲霧滃然而從猛虎在山藜藿爲之不采具瞻有素爰立可期某邈處遐陬欽聆休命喜而不寐知淸議之方伸斐然成章愧鄙悰之莫盡秋天澄肅憲府靖嚴願加謹於保綏庶祗承於眷注

賀吳宣撫陞少傅啟

命下廣庭爰懋膚公之報寵頒異數特陞亞傅之尊中夏聳聞軍民胥恱恭惟某官勲庸蓋世智略兼人身蔽坤維著威名於三紀志存王室挺忠義於一家屬彊敵之侵陵任元戎而敵愾投醪勵眾咸思奮臂以登先破竹乘機孰不望旗而逺遁並克闗山之險一淸徼塞之塵旣偉績之彌髙宜隆恩之沓至益峻三孤之秩中陪多邑之腴上眷有加旣已極褒遷之典公心無斁必將恢久大之功丕展壯猷嗣迎殊渥某夙防輝潤欣誦詔除屬限官常阻遂轅門之謁仰伸慶問敢稽尺牘之馳

賀汪參政啟

顯擢眞儒榮參大政綸言誕布丕昭帝眷之隆輿誦僉諧允副民瞻之峻庇庥所及慶抃交增竊觀歷代之盛衰皆系輔臣之臧否誠得元弼始收雋功未有用無奇之才而能辦非常之事況聖哲馳騖之嵗匪國家閒暇之秋毫釐晷刻之差患遺寰宇錢谷甲兵之問日至廟堂必資名世之英斯展經邦之績天祐明聖時登俊良恭惟某官識洞古今量涵淸濁中和稟粹渾然九徳之資精宻窮防防以六經之蘊曩由公道自結主知三院階陞凜風霜於百辟一臺坐正肅儀軌於萬方眾論攸歸上心彌簡屬邊塵之犯順持使節以宣威勢壯荊吳奮周瑜之雄略忠輸淮蔡驗裴度之嘉謀人皆曰賢政將焉往折衝有賴已書竹帛之勲注意旣深卽迅鈞衡之拜某欣聞新渥阻造崇墉應龍翔而雲霧興竚須霖雨之下大廈成而燕雀賀永依柱石之穹溽暑尙煩靈襟多裕期茂加於調防庸宏濟於艱難

賀同知張樞宻啟

寵膺詔綍起贊事樞肆國家右武之秋居廊廟本兵之地精神所聚形勢自張竊惟聖賢出處之方必順天地盈虛之數卓然慷慨謹爾行藏奉身而退則視富貴如一毫之輕投袂而來則使社稷增九鼎之重在我初無於得防於時乃系於安危熈運重開元勲再入恭惟某官徳尊碩輔學粹鉅儒忠誠表於四朝問望光於百辟三仕無喜孰窺特立之心萬鐘何加獨養至髙之气早聨近侍最號名臣後生咸仰其風流當世久希於膏澤逮眞人之繼紹屈巨哲以登庸允賴壯猷克寧雅俗趣召走貂璫之使給扶優軒陞之儀任隆股肱恩極體貌一防足矣知公論之僉同二老歸之信敵情之率服偉哉用江左之傑信爾寢淮南之謀惟具瞻之旣孚豈爰立之可緩基命宥宻暫煩帷幄之籌謨明弼諧行正鈞衡之拜某逺叨將指側聽除音夢繞門防𨿽阻伸於慶謁誠馳竿牘姑少見於歡悰

欽定四庫全書

漢濵集卷十三

宋王之望撰啟

除權戶部侍郎川陜宣諭使謝宰相啟

奏蜀計以歸班方趨召節貳民曹而諭防就拜除書辭避莫伸淩兢罔措伏念某幼專儒學初乏吏能偶不棄於明時遂寖更於煩使關山萬里幾爲莊舄之吟塵土一官久失邯鄲之步陞華月士總賦坤維適丁用武之難粗免乏興之責中緣抱疾數懇奉祠賜環已戒於趣塗出綍遽驚於卽授名參從槖朝宗輟江漢之行身擁使軺捫歷跨井參之分被寵靈而特異仰造化以知歸此蓋伏遇某官大度包荒至仁卹逺闡尊主庇民之略行拔賢進善之心鎭靜物情掩風流於江左陶成士類憫畱滯於周南遂俾衰蹤亦叨重寄某敢不更堅晚節益勵孤忠陳力無堪曷展驅馳之效投閒有請終希坱圠之恩

與田太尉啟

叨膺宸命濫假使權入封部以云初修緘縢而敢後恭惟某官龍韜妙略燕頷雄姿冠勇於三軍擅功名於一世視儀政路已隆節制之尊孚號廷紳行秉樞機之重眷惟防冗雅荷照知致忝冒以如斯實吹噓之有自星軺承乏顧綿力以何堪玉帳宣威庶餘光之可借嵗華向晚鈞履具冝冀益謹於保綏用仰承於注倚

賀劉舎人啟

螭坳締眷鳳沼代言入題紅藥之詩兼艸白麻之詔近宸光於三接演帝制於九重凡在觀瞻孰不欽羨恭惟某官英姿邁往絕識造微早逰晁董之科久振常楊之譽十年出處雅髙難進之風一節險夷始見後凋之操屬開公道益簡聖知遂升持槖之聯深副埀紳之望北門西掖已追三代之文前疑後丞行備四鄰之擢某論心有素覿徳無階中禁得賢喜詞宗之見用正人當路知吾道之方亨淑气正妍衝襟尙逺願加保嗇前對寵休

賀汪殿院啟

顯膺綸告擢副臺綱朝廷知公道之行天下喜正臣之進凡居庇賴舉切懽愉恭惟某官迪徳粹醇凝姿惇大醖借獨髙於人品精神自結於主知夙展英猷薦登華貫防羣書於麟閣雅推鴻博之儒分六察於烏臺共仰端方之器聲稱彌卲眷注有加遂司擊之權益峻班行之望殿庭執法暫資直諒之才政路升賢行奮弼諧之緼某逺將使指欣聽除音鴈塔聯名未有披云之便龍門引領徒深賀廈之誠嵗律凝和靈襟多裕願副九重之倚更精六气之調

賀陳殿院啟

顯膺宸渙擢副臺端直聲聳聞善類增气恭惟某官介然有守卓爾不羣奧學淵源早冠諸儒之選精忠砥礪深承明主之知樞庭方賴於彌綸憲府俄司於糾察亟陞言責用警官邪殿中資執法之良朝右推得人之盛正繩直筆方觀擊搏之威尊主庇民行峻謀謨之用某幸聯末契喜聽新除懷漫刺於門墻阻伸慶謁達空函於幾格徒切歡悰

賀梁諫議啟

顯承詔綍擢長諫垣正臣旣用於朝廷公道遂行於天下凡居庇賴舉切歡愉恭惟某官識慮昭融性資閎博文髙作者追三代之醇深气養浩然塞兩儀而剛大夙負經邦之略果膺不世之逢在憲臺髙繩愆糾繆之風居省闥擢補闕拾遺之美上方規恢大業總攬羣工勵精於仁政之端虛佇於爭臣之烈倘非雅望孰副旁求屈萬乘以心傾冠七人而首用論思獻納已隆近侍之華輔贊彌縫行秉洪鈞之重某逺將使指欣聽除音懷慢刺於門墻阻伸慶謁達空函於幾格苐切歡悰

賀陳檢正啟

被命九重糾司兩省端人旣進公議攸歸凡在觀瞻孰不欣忭恭惟某官天資梗亮徳性純明名世傳芳望素隆於門閥象賢濟美聲久重於朝廷十年去國而其守不渝兩郡牧民而所至可紀賜環入覲前席輸忠益深睿哲之知擢贊平章之地惟東西二臺之設典中外萬防之繁奏報縱橫章程靡宻欲善彌綸之職必資綜練之材果副旁求式當愼簡旣結知於君相行致位於公卿某逺假使軺阻通賔謁出綸詞掖喜聞一札之褒持槖禁塗更徯九遷之峻嚴凝在候福履具宜期茂養於粹和用亟承於寵渥

答新利路張漕啟

光奉宸綸肅將使指先聲所曁輿論交孚恭惟某官識慮詳明器能宏博一門蘭玉競秀爽於階庭再世詩書發英華於事業防刃素更於盤錯亨衢咸跂於飛騰剖竹分符方列専城之最賜金增秩宜應細札之褒顧經理於中原資幹旋於外計詢求在列簡畀長材行觀攬轡之初益振埋輪之譽貔貅列戍迄無匱乏之憂鵷鷺近班嗣有超遷之寵某未遑馳訊先辱飛緘感佩良深敷宣罔旣

答防路範漕啟

期年報政騰善最於專城一節觀風耀皇華於逺服澄淸所曁喜懌惟均恭惟某官奧學逢原宏材經世持身粹潔無拱璧之纎瑕遇事剸裁發新硎之防刃洊膺眷奬擢付將輸方有事於中原實資材於外計登車攬轡信克紹於先猷鳴玉持荷行徑躋於近列某未遑馳訊先辱飛緘感佩良深敷宣罔旣

賀何內翰啟

顯承詔綍榮踐禁林掌九重制詔之嚴極一代文儒之選士流歆寵國體增輝恭惟某官宇量宏深性資衝粹學貫天人之際智窮道徳之原昆玉桂枝早植無雙之譽商瑚夏璉出爲希世之珍聲實旣孚飛騰果峻霜臺彈糾雅髙三院之稱諫省論思獨冠七人之列旣效伏蒲之益遂膺視艸之榮聖衷方急於規恢徳意爰資於播告使訓詞所發如雲漢之昭回則號令之行有風霆之鼔舞眷玆能事屬在傑才鄭絪上察其小心張說時推於大手名書案上已聞倚注之深禮絕座中行有登庸之命某久違英範逺聽除音夢繞門墻悵莫伸於慶謁言形竿牘知難罄於歡悰溽暑正煩臺階尙邈願謹保綏之節益圖弼亮之功

賀周內翰啟

光奉宸綸擢專翰苑正是久虛之席孰如已試之才四方聳聞多士歆寵恭惟某官天姿秀穎道學淵源早收宏博之科徧閱淸華之地掖垣瑣闥髙論思潤色之功金馬玉堂極經術文章之選果僉諧於因任遂亟被於眞除白麻推三代之英靑簡擅一家之美飛騰壯嵗冠壓近班風雲之契已孚夢卜之求允屬名書案上聞禦墨之新題禮絕坐中有禁林之故事某猥將使指阻造賔閎內制得賢覺朝家之增重詞宗當路喜吾道之方亨嵗律將窮臺符正逺願謹保綏之節用承倚注之心

賀汪侍郎啟

顯膺宸命進擢臺端正論興於朝廷淸標聳乎天下凡居庇賴舉切歡愉恭惟某官識度恢閎才猷超邁學富九流而達以精微之妙行髙一世而卓然純粹之歸自結淵衷亟儀華貫蓬山讎校特髙鴻博之稱柏寺糾彈益闡端方之譽嘉言旣效睿眷有加肆茂出綸之恩峻躋橫榻之任正繩直筆方觀擊摶之風尊主庇民行究弼諧之用某夙叨論薦欣聽登庸𨿽流落遐荒莫遂鳬趨之願然依棲末契尢深燕賀之誠春气漸和靈襟尙逺願副九重之倚更加六气之調

回知渠州張侍郎啟

持使節於湘濵偶逃瘝曠假漕權於梓部益愧叨逾承空乏以何堪托庇庥而甚寵恭惟某官宏材絕俗厚徳鎭浮防利器於蟠根表疾風於勁艸容臺典禮孰居制作之先從槖輸忠備罄論思之益暫違淸禁逺撫名邦三刀之夢方符五袴之歌已播朱轓皁蓋聊淹師帥之賢靑瑣丹墀行補公卿之缺某夙叨雅眷久闊英風朝路彯纓曽被餘光之借天涯攬轡復觀善政之成曽柔削之未修已華緘之下逮其爲感幸罔旣敷宣

賀湯侍郎啟

寵奉宸綸榮陞禁路粵總司戎之政蔚爲從列之光凡在庇庥舉增欣忭恭惟某官鼎鐘偉量韶濩正音徳懋中庸師聖賢而有法才優通變應事物以無方自峻擢於巍科頗倦防於常調守道難進得時則行彈擊百寮獨聳烏臺之望回翔七寺聿修扈正之官輟卿月於金門輝使星於玉壘八年夙夜一節險夷惟西南久宿於師屯故上下俱疲於餽餉帝心憂顧天詔哀矜爰遴擇於通儒俾主持於大計輕徭薄賦蠲重斂者不知幾科足食成軍儲羨財而更丰它日兵民兼裕官吏舉安頌聲上達於四聰歸覲果膺於三接對揚慷慨褒諭頻煩遂以一世之名臣亟擢九重之近侍論思獻納已髙持槖之風輔贊彌縫行副秉鈞之任某逺聞新命喜極卑情無從進旅於門墻獲倍賀列但與去思之郡邑同泳恩波

回劉侍郎啟

原隰載驅屬觀風而靡暇裏閭在望悵披霧以無階比修記以方前忽貽緘之俯及謙防所逮感愧交並恭惟某官一世名儒三朝近侍經探聖人之蘊文爲學者之師勇退禁班久忘情於軒冕樂閒衡宇獨養浩於丘園𨿽耆耋而不衰知神明之有相上優晚節姑從琳館之防時重老臣卽聽蒲輪之召某登門未遂攬轡將還莫窺道徳之光徒有典刑之慕

賀新知荊南楊待制除戶部侍郎啟

命出宸廷班躋禁路乃眷大司徒之職國計是資爰陞小常伯之聯邦基愈固郵音初播輿誦交歡恭惟某官學識髙明材猷彊敏雅譽見推於眾論精忠自結於隆知晉列上卿旣益饒於軍賦擢居次對爰均逸於祠庭屬分帥閫之雄遽貳民曹之劇論思獻納甫持橐於日邊斂散盈虛將流錢於地上佇膺枋用式副輿言某寖別光儀忻聞布吿其爲慶慰罔旣敷宣

賀戶部劉侍郎啟

光膺帝命榮領民曹耆舊旣升邇遐大悅恭惟某官才優開濟學探幾深揚歷三朝雅負經綸之志行藏二紀莫窺喜慍之容玆國步之多艱擇人才於已試可屬大事無逾老臣亟防黃髮之詢遂席靑氊之舊入司邦賦出撫師屯宣勞備展於壯猷注意益歸於宿望僉諧可必柄用無疑安邊境而制四方暫借流錢之算理陽徳而遂萬物行觀調鼎之功某邈在逺方莫趨崇仞馳誠千里姑勤竿牘之修竊庇一官更賴帡幪之力

賀戶部張侍郎啟

光膺綸命進貳版曹公朝資心計之良法從闡志行之效凡居庥庇孰不欣愉恭惟某官宇量宏深風猷凝粹髙文瑞世蚤擢秀於儒林卓識通方薦蜚聲於要路備更煩使綽著膚公邦禁是司人以不寃而刑罰中地官攸攝民不加賦而用度饒適當天討之行要在軍儲之裕肆疇宿望亟畀眞除禁闥雍容已罄論思之益巖廊密勿卽攄輔佐之功某將指遐方喜聞新渥匏瓜有守睇賔廡以無階竿牘馳誠通記司而敢後

賀徐侍郎啟

顯膺綸制進貳版曹豈惟增近侍之光華抑亦系生民之休戚庇庥所曁皷舞惟均恭惟某官奧學逢原宏猷絕俗夙抱經綸之蘊薦躋通顯之塗用之則行信其才之卓爾折而不撓知所養之浩然久去明廷甚辜淸議頃召從於閒館遂亟造於亨衢旣陞從槖之聨益峻朝紳之望爲國興利暫資心計之良惟帝念功行秉事樞之重某屬拘逺部竊聽新除懷漫刺於門墻莫伸慶謁達空函於幾格徒切歡悰

賀趙侍郎啟

光膺宸命峻陟禁班擢由玉牒之英全付版曹之政除音初播僉論允諧恭惟某官一代偉人五陵間气素養楩柟之用出爲梁棟之須東平居家爲善最樂河間好古得書至多迹其躬寒素之風固已富經綸之蘊軺車屢駕久揚膚使之聲幕府旣開益倚長城之重召從淮浦獨領地官雅明足國之方深軫富民之慮變通有術取予咸宜制邦計之盈虛方資長算參廟謨之宻勿行奉明綸某夙仰風猷未窺符采典遐方之餽餉焉稱使令托大廈於帡幪庶逃瘝曠

賀汪侍郎啟

光膺帝綍進貳天官旣法從之得賢覺儒林之增气凡居庥庇孰不忻愉恭惟某官學貫六經文追兩漢才出萬夫之上身兼數器之長獨步妙齡偉五千字掞庭之對後凋雅操安二十年去國之窮𨿽嵗華方彊仕之秋而徳望比老成之舊載趣召節益簡宸衷遂陞禁省之崇峻總銓衡之秩眾恨淹回之已甚咸欣汩沒之初伸軒陛雍容正賴論思之益巖廊宻勿行攄輔佐之功某久濶髙風忽聞新命門闌在逺幹賔謁以無階竿牘馳驅通記曹而敢後

賀張都督啟

寵冠機廷宏開督府旣輟中臺之舊用陞亞傅之崇朝野聳聞華戎胥悅惟將相之用舎系國家之重輕注意允諧成功可必唐登裴度果收藩鎭之權晉用謝安坐折淮淝之冦正人旣召公道聿彰恭惟某官學貫乾坤忠輸廟社早際風雲之防重披日月之光徳盛勲髙佩四十載安危之寄恩深澤厚傾千萬夫懷附之心出處百罹險夷一節逢勲華之揖譲資稷契之贊襄亟延間世之賢來展濟時之略宣威障塞承制邊關隠若長城折遐衝而有裕偉然巨器降大任以何辭基宻命於紫樞假專徵於黃鉞運籌決勝暫煩近弼之一行列鼎調元卽看中書之三入某夙蒙奬借玆聽襃遷遙睇崇墉莫展殷勤之賀恭裁短削敢稽骩骳之誠

賀陳參政啟

光膺命綍擢秉政機四方聳聞萬口同慶竊以聰明之主或曠世莫值其臣賢哲之人有終身不獲其位自昔所嘆相逢甚難當上聖之勵精操至權而禦下爰得風雲之佐仰符夢卜之求事非偶然功可立待恭惟某官气雄百辟名重三朝堂堂表特立之規凜凜守後凋之操稽山嘯傲挹外監之髙標江左招徠踵太常之舊徳粵陞法從益茂英猷奮巨力以回天竭孤忠而貫日刋修史牒啟沃經幃徧儀禁路之華妙極儒林之選旣論思之見效宜倚注之彌深以三十年難進之資應五百載非常之運遂膺圖任入預弼諧人期致主之秋帝恨用公之晚必將講明憲度復列聖之宏規寢息兵刑畢眞儒之能事盡攄素志以闡洪猷茂凝鐘鼎之勲嗣正鈞衡之拜某逺將使指竊聽宸綸大廈斯成喜究梓人之用餘光可借寧憂績女之貧寒律方嚴臺堦正邈願加調於鼎食用下答於巖瞻

知溫州謝宰相啟

分帥閫於三山許辭重寄移守符於孤嶼載冒優恩顧慚衰朽之蹤倍費維持之賜伏念某艱窮滋甚疲苶奚堪知涯分之已逾懼禍災之叵測殘年多病嗟藥石之何功隻影自憐弔糟糠之不淑心旣凋於憂患力難勉於事爲仰幹從欲之仁曲遂便私之請投閒置散未容奉香火於殊庭辭尊居卑猶俾宣詔條於名郡獲伸志願實賴敷陳此蓋恭遇某官徳業臯防機謀伊管收賢材以凝庶績篤故舊以變澆風有奮庸熈載之能已冠帝臣之選無養生送死之憾首防王道之施方托余庥庶逃大戾更借陶鈞之運早酬田裏之歸

湖州到任謝宰相啟

職親地禁非不遇時意廣才疎自難安迹分輔郡顧憂之托系內朝供奉之班望過所期感深而嘆伏念某蚤緣薄技冒處周行偶脫簿書之勞寖污臺閣之選平生狷介進身恥蹈於它岐半世蹉跎得謗皆繇於非意防眞人之撫運陪多士以充廷誤簡淵衷首躋法從執羈靮殆逾於千里掌絲綸幾閱於五年毎進俚辭輒污淸覽展轉屢經於戎馬推排遂直於禁林𨿽荷眷知實憂顚僕方欲謝歸而埽軌乃防差擇以爲州風際船回悵又違於蓬島日邊人至幸未逺於長安玆蓋伏遇某官閣下徳當天心勲在王室道合聖人之用捨身爲天下之安危猥憐簪橐之餘嘗接茵馮之末姑捐民社俾奉詔條惟苕霅之奧區本晉唐之名郡當干戈之際巋然獨存非師帥之賢何以善後而某素非詳練見謂重遲況丁多事之時豈任守藩之責第當陳力不敢愛身賜金爵於潁川知難企及掛衣冠於神武終冀矜從

徽州到任謝宰相啟

比者誤膺明詔擢領偏城地接行朝蓋今日股肱之郡世聯編籍乃平生父母之邦起廢恩深叨榮愧甚伏念某一從去國十見周星投迹異州誰復過門而問字疲精斷簡徒知仰屋以著書敢圖三錫之餘仍假一麾之便遵塗浹日入境班春城郭重來疑千載去家之鶴交遊半在或一時同隊之魚退省惘然曷爲臻此惟蟠木離奇之成器由大鈞坱圠以無垠玆蓋伏遇某官閣下間出眞儒中興名相坐籌帷幄收四方人物之英端委廟堂復萬里輿圖之舊俯憐衰朽久事退藏爰力挽於江湖俾再臨於民社尋童子釣逰之處𨿽就榛蕪望先人丘墓之墟已寛夢寐幸土思之粗慰宜民瘼之深求敢不專務拊循仰分憂顧褰帷問俗姑榮衣錦之歸上印還家終冀揮金之樂

泉州到任謝宰相啟

玆者恭承詔綍擢領藩條深行閩徼之山川幾同叱馭初見粵人之風俗敢廢褰帷小器易窮大鈞難報伏念某昨從詞館防假州麾方幸餘年自足桑楡之樂乃臨本郡日虞瓜李之嫌不勝丘壑之情冀返江湖之上屢叩閽而有請嗟襆被以無從敢圖誤恩更予名郡𨿽云龔勝治姑使於撥煩正恐西華材不能於爲大玆蓋伏遇某官閣下受天間气爲世元勲吉甫之憲萬邦資兼文武裴度之師百辟身系安危俯憐遲暮之孤蹤曽是禁嚴之舊物特捐重寄用詭成功上虎節於山城換魚書於海服矧今臨治自昔要衝旣先人逰宦之鄕亦賤子始生之地訪六十年之父老恍若前身佩二千石之印章敢期今日誓扶衰病誕布隆寛務令俗去於鄙夷不使民生於愁嘆追成父志仰報君恩

宣州到任謝宰相啟

鈞播一麾僅逾旬嵗轍環萬里復返中州繇遐陬而移守輔藩緣衰病而歸榮故里生成至此糜隕以之伏念某平進孤蹤倦逰晚節少陪英俊闚大觀之圖書老侍禁嚴執建炎之羈絏𨿽久收於朝迹亦頻玷於詔除十奉絲綸五分符竹比治海瀕之劇不堪風土之殊亟上封章願還印紱拜散人之號心已向於江湖分凋郡之憂思復叨於民社旣容臥治仍獲生還此蓋伏遇某官閣下社稷元勲廟堂眞宰伊尹得聖人之任畱侯爲帝者之師主張吾道之權衡分別斯文之涇渭俯憐猥薄嘗共艱難新建武之官儀不圖前見數貞元之朝士今已無多記存靡間於濶疎調防曲從於安便付之近地慰此頺齡況今所領之州自昔焉依之地承泮水貳車之乏歷三朝兩紀之餘因久吏而長子孫幸嘗諳習見髙年而問風俗敢忘拊循

除郡謝宣撫開府啟

注安危之意有嚴制閫之雄布寛大之條猥預殿邦之重伏念某仕歷三朝年逾八十𨿽殘年奄奄待盡田廬而一心惓惓尙存帝室孰是急流勇退踐角巾東路之言惟有去後見思詠華屋西州之句蓋騶侏儒亡益而不任事若支離疏有疾而不受功徒費十束之薪空索一囊之粟故應辭仕詎敢妨功不圖軫簪履故物之遺猶進冒爵齒達尊之寵玆蓋伏遇某官兩京循吏三國名臣虎觀論經鼇扉視艸寓大學士圖書之直聽東諸侯鼓角之雄猥以庸虛適相先後比還禁路復厠英躔𨿽龍豬異閭已不侔而虎鼠同宮亦何間圖齊云之像固難並韋郎白傅之賢凝燕寢之香猶堪佇枚叟鄒生之召

代賀範檢正啟

光奉宸綸糾司省闥除音誕布公論僉諧恭惟某官徳粹圭璋學吞云夢懷濟世之良具挺許國之精忠公西束帶而立朝尢長専對孟博登車而攬轡綽有餘風方持節而載驅忽賜環而趨召顧惟東西二臺之設實總中外萬防之繁奏報縱橫文書塡委必得詳明之士俾躋釐正之官果被旁求式當遴簡鸞臺鳳閣旣宻輔於臺司金馬玉堂卽進登於法從某屬居官次阻造賔閎僻守邊城遙托千間之庇渙揚大號欣聆一札之傳涼气初回衝襟尙逺更願保綏之謹益膺寵渥之臻

代賀孟郡王帥紹興啟

懇辭政路出鎭藩維孤棘敍陞峻班聯於亞傅齋壇顯拜專節制於舊封恭惟某官以不世之才遇非常之運用兼文武地極親賢持橐禁林早稱國器視儀揆路益聳巖瞻丹書盟異姓之王大纛建中軍之帥入參婉畫出殿大邦艱難百爲夷險一意罄送往事居之節協息民繼好之圖遂秉鴻樞宻扶皇極方陰修於內政以坐折於遐衝帷幄謀謨得輔贊彌縫之道廟堂出處達盈虛消息之機聖意確畱雅懷莫奪𨿽權分二陜周公罔憚於居東而望重兩河裴度豈容於在外佇頒綸綍卽政鈞衡寒律方嚴臺符尙逺願益調於茵鼎用永輔於宗祧

代範元作謝除福建漕上宰相啟

貳漕臺於湘外蔑效微勞假使節於閩中猥叨舊物方黜幽之是懼豈因任以宜防已試無聞冒榮有靦竊以宣九重之徳意選任惟精掌一路之利源事權尢重乃眷八郡之境宻鄰二淛之郊昔號奧區今稱近部卽山制茗貢包最盛於淸朝並海鬻鹽禁獨寛於逺俗兼行數職亶謂劇司必擅彊明練達之資乃付斂散弛張之柄如某者疲駑奚取踸踔數奇詩禮粗傳𨿽襲箕裘之緒簡編克勵竟辜場屋之功甫涉通津卽膺重寄登車攬轡徒內愧於家風挽粟飛芻曽莫禆於國賦幸眞儒之宅揆罄綿宇以銷兵已臻嵗計之丰弗慮軍興之乏屬更戍獲對楓宸適四牡以勞還忽皇華之臨遣王畿漸近舉頭如在於日邊官次非遙屈指俄周於嵗律防宦可希於尺寸居貧亟得於斗升僥幸若斯生成知自玆蓋恭遇某官道包宇宙名塞天淵許身稷契之間致主成康之上制禮作樂坐觀美化之行任賢使能畢盡羣材之用載惟艸芥亦荷陶鎔重念某早以夤緣猥承顧盼望房相昻霄之質實出幼年懷孔門附翼之心預期他日𨿽更契濶毎辱記憐頑金屢入於洪鑪大匠終收於小木人爾人爾幾乾造化之私使乎使乎曷副咨諏之責某敢不益堅晚節更勉初心問雅俗以周爰誓將宣力報洪恩而得所敢憚捐軀

代賀新明州潘舎人啟

光膺明命起鎭便藩擁斾之官載勤於徒禦涓辰視事已見於吏民凡在觀曕孰不慰抃恭惟某官學窮淵奧識洞幾微忠言結聖主之知正色落姦諛之膽三仕無喜莫窺令尹之心萬鐘何加獨養孟軻之气揆古無慚於益友居今最號於名臣暫違表著之間殊咈縉紳之論遂從琳館假以朱轓俾臨海道之要衝聿壯朝廷之屛蔽顧威聲之夙播必治行之累彰處汲黯於淮陽實資重望對賈生於宣室佇啟嘉猷某叨領守符宻依蔭樾所以承流宣化深愧非才並其有邦厥鄰庶防餘潤

代賀王舎人啟

光膺中制分判西垣聯九重侍從之班極一代詞章之選士流歆寵國體增華恭惟某官道學精微天資孝友冰壺比操炯迎風寒露之珍珠璧其文眞明月夜光之寶十年出處一節險夷信直道而不回勵孤忠而自結致宸衷之簡記首邦獻以招徠玉陛書言金華勸講汩沒伸於一日飛騰竦於百僚粵自螭坳徑躋鳳閣方庶政更張之日繄一人總攬之公凡進退於人材當推明於聖意使訓辭所發如雲漢之昭回則號令之行有風雷之鼓舞自非火筆曷布洪猷果升不試之才遂正久虛之席論思獻納已髙持槖之風輔贊彌縫行任秉鈞之寄某特叨異奬尢快新除一佛見前喜初聞於出世雙魚致逺敢申問於加餐秋暑尙繁禁塗多暇願謹保綏之節益承注倚之心

代範季思上臺守胡端明啟

幾年慕用長懷執禦之私奕世從逰夙講通家之好敢修竿牘自列門墻願眀晞驥之心庶愜登龍之幸地連雲水海接滄溟仰惟鈞逸之餘綽有分憂之暇名臣所至必政化以流行盛徳攸居宜羣靈之黙佑恭惟某官術優經濟學造精微大策髙文擅詞宗於一代宏才偉器推王佐於三朝靑錢連掇於殊科華貫亟觀於濶步綸掖資代言之美瑣闈還批勅之風忠嘉罄常伯之聨翰墨妙承明之直聿虛近輔庸待眞賢遽辭持槖之勞遄被剖符之寄考功而試蕭傅少慰聖心作相而倚晉公行孚民望某備員巖邑絕迹臺閎瞻棨防以無因托帡幪而有賴載惟仲氏宿綴淸班方其當軸之時實有帡肩之分俛仰已成於陳迹死生乃見於交情諒興宿艸之悲不攺寒松之操忝故人之稚弟未拜泰山之容借冨女之餘光願希當路之力

代賀越帥周子武啟

光膺明命起殿輔藩懷印綬以載途擁旌麾而就鎭凡居臨照舉積欣愉恭惟某官學洞經綸材全康濟優防守道素髙恬退之聲豈弟宜民夙擅循良之譽旣結知於聖主遂亟踐於要津嵗律載同維持三院臺綱聿振聳動百僚身暫去於朝廷忠不忘於王室惟山陰之重地實浙左之大藩紫蓋黃旗嘗防諸侯之狩碧幢紅斾端居連帥之雄自非一世之忠嘉曷稱七州之屛翰果膺妙簡式副具瞻玉帳宏開聊挹鑑湖之勝鋒車趣覲行參鑾殿之華某久願登龍玆叨分虎萬間廣廈幸逺賴於庇庥千里專城阻親承於約束

代賀丞相除左僕射啟

國播大號敷告外廷時推眞儒登庸上衮益茂九重之眷具嚴八表之曕竊以人主之職無它惟論一相冡宰之司至重實總百僚任不專則不足以盡良弼之才位不極則不足以崇宗臣之體仰聖神之撫運窮禮貌以敬賢自非希世之英曷稱羣公之冠恭惟某官際天偉度驚代宏才道徳過於古人聲名震乎絕域不淸不濁量吞千頃之波至大至剛勇奪三軍之帥再躋揆路獨秉化樞凜然山嶽之弗搖炳若蓍之先見鎭玆雅俗息胥動之浮言折彼遐衝挫方興之彊敵定廟謨於帷幄還兵柄於朝廷收漢家總攬之權蔑唐室驕彊之患威儀整肅始知皇帝之尊庚甲昭明畢聞天子之詔紳緌聳若介冑帖然亟章已試之才遂正久虛之席顯秩肆頒於異數新封攺錫於巨邦聿隆勲業之褒備煥典章之盛倚裴中立足以破賊方仰副於宸衷酬李文饒恨於無官當益承於帝寵嗣觀丕績永底泰和某逺把州麾阻趨相府感恩私而結戀聆冊命以增愉微物何知夙賴洪鈞之播餘生所托尢欣廣廈之成

代宰相生日回韓樞宻啟

戶外桑蓬追記始生之日鑑中蒲栁益驚漸老之姿豈謂某官曲軫眷懷特貽緘翰申之善頌有榮華衮之詞壽以多儀更厚白紵之貺

代王守上樞宻張郡王啟

專城冒寵久代匱於江津易地偸安復承流於山郡拜恩良厚受任惟慚伏念某蕞爾譾材枵焉晚學羞抗塵而走俗盍去故而取新褊淺何堪夙起林廬之興超逾已甚尙分民社之憂頃守當塗實居屬部方邊塵之肆侮覩幕府之䢐徵外患滋深羣情大駭上慿威徳下鎭危疑迄臻凱奏之旋僅免軍興之乏艱難備歷曠弛居多非仰賴於恩私固莫逃於譴戮繼露親嫌之請載防朝命之頒捨控扼之要區就淸閒之偏壘凡玆僥幸實出吹噓玆蓋恭遇某官略邁孫吳功齊方虎昭精忠於白日格盛烈於蒼穹出振天聲有是遒之四國入謀王體無不獲之一夫致使衰遲亦叨委寄某敢不撫綏氓庶遵守詔條旣盡事君之忠畢酬知己之遇策勲第賞倘弗廢於微勞碎首捐軀詎敢忘於大造

代梁尙書除知溫州謝宰相啟

殊庭竊食方退托於鄕閭便郡分憂忽起膺於民社懇辭莫獲就任惟慚某濫竭凡材亶逢興運紫禁早塵於從槖朱轓歷典於名城績無毫髮之可稱恩比丘山而更重當上聖規恢之日實羣臣奮發之秋毎勵疲駑過防鞭策偶緣抱疾亟請奉祠粵嵗律之未周已使符之再假技止此耳本乏牧人禦眾之長行或使之復輟問捨求田之計扁舟徑往衡宇匪遙旣諳風土之宜且免道路之役遂私至此圖報若何此蓋伏遇某官盛徳格天元勲蓋世畢盡人才之用仰觀帝業之隆顧簪屨之甚微出甄陶而最久念故舊無大故曽莫忍於棄捐謂宴安不可懷庸載加於委寄記憐益厚終始弗渝某敢不勉布皇恩勤思善治洪鈞所播已深坱圠之功夏屋斯成尙賴帡幪之庇

代範相家謝婚啟

夾輔同心爰考賜盟之舊通婚繼好願諧合姓之歡倘惠徼福於前人冝重問名於初日伏承令妹夙漸聞見已髙風絮之才某侄粗有性靈可授籯金之訓敢因媒妁用締姻聨衰門豈李鄭崔盧顧華冑非吾偶也羣從有封胡羯末俾小兒得我師焉輒效鄙誠佇承嘉命

代徐守通婚啟

有室有家庶惟男女之願相求相應蓋緣聲气之同輒忘非偶之嫌用謹及時之義某男某磨礲儒業粗承弓冶之傳令侄女漸漬徳風實表閨門之秀旣通媒氏許結姻聨合巹共牢已諧於吉卜儷皮束帛敢效於微誠

欽定四庫全書

漢濱集卷十四

宋王之望撰防

漢光武晉穆帝禦戎是非策

用兵者必知彼己之彊弱然後可以定攻守之計知我之可以戰而不知敵之不可與戰則在兵法爲不知其所攻知敵之可與戰而不知我之不可以戰則在兵法爲不知其所守夫不知攻守之計者小而用之一軍大而用之一國又大而用之天下未有不敗者也古之王者不幸而與敵國相持必審乎此以爲制禦之術外敵彊而中國弱則能下之中國彊而外敵弱則能服之外敵中國俱弱則自守而已蓋外國之人尊尙勇力便習騎射生長於戎陣之間然貪殘而不知亷恥無親愛以相固無禮義以相維故驟彊而易衰方其盛彊𨿽聖王在上猶被其患侵軼縱暴其鋒不可當及其旣衰則內相攻殘而中國坐制其獘此其勢然也譬猶勇悍之夫疾呼奮臂以張其威怒誠不可與之校及其气衰力竭疲憊而偃僕則三尺童子可制其命嗚呼有國者能審乎此則可與議中外彊弱之形勢矣請因此以論古今之變昔光武乘王莽之亂中國疲敝匈奴之宼嵗嵗不絕其後饑疫並興自相分爭臧宮馬武之徒撫劍抵掌志馳於伊吾之北然是時漠北𨿽衰漢亦新復彊弱之勢未有所分也故光武以爲漠北尙彊傳聞失實不如姑息吾民此其知彼己也審矣至顯宗時承平旣久辟土益廣黎民嵗增而匈奴內侵邊城盡閉於是納耿秉之議而諸將揚兵於漠北矣然則耿秉諸將所以建功者以漢於中興之初能固守其文徳也晉穆帝時石季龍死北方大亂士民𦇤負而來歸議者以爲中原指期可復然是時石氏𨿽亡晉亦不振彊弱之勢未有所分也故蔡謨獨謂所親曰敵滅誠爲大慶然恐更爲朝廷之憂此其知彼己也審矣其後殷浩進據洛陽桓溫戰於林渚皆無功而反然則殷浩桓溫所以致敗者以晉當中微之際欲力爭於武功也夫漢晉之成敗相去絕逺惟在乎知彼知己審與不審之間將欲制禦敵國可不察夫彊弱之分哉國家遭金人之禍一紀於此矣搢紳之儒介冑之士相與議論於朝野之間者或謂前此用兵皆我自敗而敵不足畏者有之或謂金人之彊振古無比而我不可圖者有之二者胥失也夫契丹與中國抗衡埀二百年聖明之君忠智之臣朝謀夕慮思有以屈之迄不得志西夏習戰數有武功方其盛時北抗契丹南寇中國我師百萬聚於陜西而救死扶傷之不暇亦桀黠之雄也然而金人起東北不二十年舉契丹臣西夏遂悉從引弓之國長驅於中原國家敗於河東又敗於京師又敗於陜西又敗於淮揚豈特我之不能哉蓋亦其至彊也觀其行師治眾之力料敵制勝之謀舉無遺防略不世出加以噐械之利形勢之便兼中國之所長而有之愚謂漢唐全盛之時得韓白不世之將猶未能輕此敵也況今日乎𨿽然以爲不可圖者蓋亦不察矣嘗料金人之眾本不當吾一大郡以女眞之師刼契丹而用之以契丹之師刼燕人而用之以至諸國之屬從者皆非心服力刼之而已而契丹燕人懷其父兄骨肉之讎怨之切骨部族旣異人各有心其勢豈能久邪加以耶律氏之舊臣往往當權用事皆有興復社稷之心以爲南北罷兵則金人守勝而無事英雄無所用武故使窮兵黷武以外敝其眾因乘風塵之變庶幾於得騁焉蓋其勢有類苻堅者堅之盛時擒姚襄破慕容暐皆釋其親而用之其徵江南王猛苻融深以爲諌獨姚萇慕容垂勸成之及淝水一敗埀萇之徒果乘間飛揚卒滅苻氏金人之事殆將類此矧得中國玉帛子女以亂其志慮上有惑志下有爭心外無彊敵內多功臣士馬疲於戰鬭仇讎聚於心腹不過數年內變必起我以全制其後可以萬全此兵家所謂其彊易弱者也何不可圖之有哉圖之之術柰何亦乘其變而已知其未有變也則法光武之言而固守文徳何慮於貽後日之患乎知其有變也則違蔡謨之論而力爭武功何疑於致朝廷之憂乎𨿽然方匈奴之分固有變之可乘矣而光武猶以爲非時者蓋以中原初定民力未任於徵役也方季龍之死固有變之可乘矣而蔡謨猶憂於致患者蓋以公卿之間人才不足以辦此也誠能畜養民力搜選人才以待敵人之變則若竇憲之勒燕然可也耿秉諸將之功何足道哉𨿽若劉裕之平關中可也殷浩桓溫之敗何足憂哉而執事乃使承學之士權輕重之勢度可否之時斟酌其宜施於今者顧愚不敏何足以權大事乎嘗聞古之英雄之主欲求非常之功者必有規模先定於中若事之成否則有非人力所能致者矣句踐之報吳是驕其敵而已昭王之圖齊是俟其釁而已驕敵而敵可驕俟釁而釁可乘天也孫權稱臣於魏受其封爵至欲乞身交州以保餘年亦所以驕其敵也昭烈跨有荊益保其巖阻天下有變則欲下宛洛而出秦川亦所以俟其釁也驕敵而不驕俟釁而無釁亦天也傳曰聖人非生時時至而弗失使孫權昭烈而圖句踐燕昭之功則覆亡之不暇尙何燕越而能保哉愚願國家修四君之術以俟二國之變規模一定勿爲浮議所揺其濟與否視天之如何吾不敢取必焉可也然執事之言曰上天悔禍敵國相殘嗚呼天意固有在矣

論

六藝折中於夫子論

聖人之所垂法於後世者書也後世之所取法於聖人者亦書也聖人憂後世也深故書之爲說詳後世信聖人也篤故書之爲教明昔吾夫子以將聖之道不用於時乃述六藝包羅天地總括萬類若小若大罔有不該凡道有所難知事有所可疑必明辧昭晰防其至當使天下得吾說而求之𨿽數千百嵗之後猶有可考正焉而後世之人亦能慕其道而歸尊之將有爲也將有行也必循之以爲行據之以爲辭以求合乎大中至正之道然則夫子之述六藝所以斷天下之疑而後世之言六藝者蓋將求夫子之所謂至當者而已矣太史公贊夫子曰自天子王侯中國言六藝者折中於夫子請因其意而申之夫子生於三代之盛時六藝其果作乎曰夫子不生於衰周六藝決不作也何以言之三代盛時法度彰禮樂著風俗醇一教化宣明上之朝廷之所設施下之閨門之所漸染莫匪六藝之所載也當是時家識君臣父子之經人知善惡邪正之辧大道之行昭若日月則詩不必刪書不必序易不必系禮樂不必修定春秋不必筆削可也周室旣衰王道殘缺至於幽厲之後小雅盡廢板蕩之詩作天下日入於亂君焉不知其所以爲君臣焉不知其所以爲臣爲人父者不知其所以爲父爲人子者不知其所以爲子𨿽有好善之心而不知善之爲善以陷於惡𨿽有守正之意而不知正之爲正以入於邪紛紛焉莫之取正也六藝不作天下何所折中乎夫子憂之於是序書則斷堯典論詩則首周南法舜之舞綴周之禮因魯史而修春秋述易道而作十翼其術道徳仁義其法禮樂刑政其人堯舜禹湯文武周公自天子至於庶人其修身齊家正國治天下之道粲焉大備爲人君者於是而習焉則得其所以爲君之義爲人臣者於是而習焉則得其所以爲臣之義父焉而得其所以爲父子焉而得其所以爲子如是而爲善如是而爲惡善惡有所考焉如是而爲正如是而爲邪邪正有所考焉如方圓之有規矩也如曲直之有繩墨也如輕重之有權衡也別嫌疑明是非定猶豫使天下之人操之以爲驗稽之以爲決皆得以防其至當則聖人之所以垂法於後世後世之所以取法於聖人者盡在是矣傳曰爲人君父而不知春秋必蒙首惡之名爲人臣子而不知春秋必陷誅死之罪六經之道其用皆同而春秋特其切於事者耳夫不通六藝之義至於君不君臣不臣父不父子不子其實皆以爲善然爲之不知其義無以考正其是非而遂陷於天下之大惡此聖人之憂後世所以不得不深而後世之信聖人所以不得不篤歟故史遷上敍天子下舉王侯大及於中國之人以折中六藝之功歸於夫子其意以爲中國所以有君臣上下之倫各得其當而不亂者以有夫子爲之折中也韓子有言如古之無聖人人之類滅久矣𨿽求爲狉獉之俗且不可得況中國乎今夫易載天地陰陽之變剛柔動靜之材者也夫子不系易吉凶之應何從而折中乎詩述治亂得失達於喜怒而形於詠歌者也夫子不刪詩美刺之義何從而折中乎書紀帝王之言動夫子不序書古今之變何從而折中乎春秋正賢不肖之褒貶夫子不修春秋善惡之辧何從而折中乎夫易詩書春秋始於伏羲之畫卦終於魯史之獲麟其來尙矣一經孔子之手其書遂定以與天下後世爲仁義之指南道徳之蓍龜何其盛也至於禮也樂也秦火之後孔子之書遂亡故禮樂之論至今紛然無所定則六藝之折中於夫子從可知矣傳曰聖人之辭可爲也使人信之不可爲也嗚呼此夫子之所以爲聖者歟𨿽然六藝所述大中至正之道也炳而易見要而易守故後世得以折中焉其後書分爲二詩分爲四春秋分爲五易有數家之傳夫子之意益以不明天下始惑於趣捨之方而不知其所適從故王通憤之以爲九師興而易道微三傳作而春秋散詩失於齊魯書殘於古今其論是矣然通不能卽夫子之書以求其至當而更自爲續經曽不知天下之所以尊六藝者以折中於夫子也而通乃自爲之天下其肯歸於正乎揚雄以好書而不要諸仲尼爲書肆好說而不見諸仲尼爲說鈴請以是爲通輩折中

蕭何論

作史者記人之言必有以文之後人感其文而因以失其實者有矣蕭何未央之事是已傳稱何修未央宮上見其壯麗甚怒謂何曰天下匈匈勞苦數歳成敗未可知是何治宮室過度也何曰天下方未定故可因以就宮室且天子以四海爲家非壯麗無以重威且無令後世有以加也議者非之以何爲不知所務嗚呼如何之賢豈導其君於侈靡益後嗣以宮室者哉以爲帝室皇居所以觀示萬國今𨿽艸創後必有所增加與其侈於子孫不若髙帝之自爲也是時民出於戰國秦項之後習於勞苦之餘用之𨿽勤無所歸怨若天下已定人皆自寧不可以復動矣且民嘗覩阿房離宮窮極奢麗則未央之制𨿽稍過度未必以爲侈也若宮室旣備人知茍美之可安則不可以復營矣故蕭何於此稍加壯麗使子孫數十百年之內無所增益以休息斯民若宮室卑陋不足以隆上國之觀髙帝居之何所不可易世之後姦臣有以發其口少主得以啟其心土木一興其禍有不可勝言者所以髙帝聞何之言而說也故曰無令後世有以加也史稱文帝在位宮室苑囿無所增加𨿽帝恭儉出於天資然其不作靈臺必曰朕奉先帝宮室常恐羞之何以臺爲則未必不以髙帝所營固已壯麗不必有所加也由是言之恵呂文景四世百年天下承平而無宮室之役者豈非蕭何之慮乎及武帝之世何之所營敝矣於是大興土木天下爲之騷動然漢之基業已固故役𨿽苦而民不揺向使武帝之役起於惠呂文景之間則天下幾何而不亂哉議者以武帝之侈爲蕭何啟之而不知惠呂文景之不爲者未必非蕭何之力也傳稱何買田宅必於窮僻防爲家不治垣屋曰後世賢師吾儉不賢無爲勢家所奪何之治家爲國預爲後世計大率如此豈其儉於家而侈於國乎豈治家則欲子孫師其儉爲國則以壯麗勝子孫乎此必不然者況崇大宮室以爲淫侈之觀使後世無以加庸人皆知其不可而髙帝聞之何所悟而說也然則觀史者能不以文害辭則庶幾矣

樊噲論

西漢之興其大功臣𨿽出於刀筆之吏販繒屠狗之人然皆一時豪傑王佐之才非遭逢際防徼幸而成功者也史於蕭何曹參旣以爲一代宗臣而以周勃爲漢伊周𨿽後世之論亦莫不然至於樊將軍不過以武勇爲稱與酈商灌滕之徒等耳以余觀之噲蓋蕭曹之倫出周勃之右非酈商灌滕之徒所可望也髙帝初入咸陽欲止宮休捨噲諫以爲不可乃封秦重寶宮室府庫還軍覇上嗚呼此沛公之所以得天下漢祚之所以長久者也是時沛公君臣志得意滿無復逺慮諸將爭走金帛財物之府惟恐己取之不多上令之有所不能禁也寜有諫其主者賢如蕭何不過能收律令圖書耳獨樊將軍首發其端畱侯因而推之髙帝遂悟三秦之民翕然皆願以爲君王沛公之徳結於民心聞於天下向使髙帝入關居秦宮室收其子女玉帛而有之則無以異秦項之爲而鴻門之厄亦何說以釋曺無傷之譖寛項羽之怒安危成敗之機間不容髮微樊將軍則沛公之事去矣且沛公以布衣起盜賊中轉戰連年一旦得彊秦全盛之業自非上智誰不欲少快其心而噲乃諫止之使無秋毫之犯是以湯武望沛公也不亦責難於其君乎夫被堅執銳攻城野戰以卻敵而爭利者武夫之所能爲也若乃見利而不動臨機而敢諫納其君於堯舜慮社稷於久逺此搢紳儒者之所難而噲乃能之豈非所謂豪傑之士王佐之才乎方沛公之入關也蓋未有取天下之心不過曰吾與諸侯約當王關中耳後爲項羽所遷失意鬰鬰始欲爭天下使沛公卽得關中而王之未必有此意也夫沛公欲王關中旣已得關中矣畱而居之何所不可而噲乃云云是噲之意不止於王關中而已也是噲先沛公與羣臣有取天下之志也故範增謂項羽曰沛公在山東時貪財好色今聞入關珍寶無所取婦女無所幸此其志不小然則樊噲之諌行敵人固已畏忌有識者固已歸心矣不幾乎一言而興邦乎惜乎遷固爲噲立傳只載其鴻門誚項羽排闥悟髙帝等事武夫之所能爲者至於入關之諫則不大書特書其語而徒附髙紀與張良之傳中使其造漢之忠闇然不彰而天下惟以武勇稱樊將軍陸士衡作漢髙功臣贊拾摭舊史殊無發明彼固不足道歐陽文忠公作舞陽侯廟記亦不及此蓋未之思邪獨揚子云雲天下有事非蕭曹子房平勃樊霍則不能安子云之意固不以酈商灌滕之徒待噲也豈非有見於此乎故聊爲發之

近世社稷之臣如何論

論社稷臣者多矣有以主在與在主亡與亡爲社稷臣者有以招之不來麾之不去爲社稷臣者有以堂堂之節折而不撓爲社稷臣者然皆莫如孟子之言曰有社稷臣者以安社稷爲悅者也蓋豪傑非常之士立乎人之本朝以天下之安危自任旣有其志又有其功斯可以爲社稷之臣若夫揚雄之論則責名太髙而取人或濫不容無議也或問雄近世社稷之臣曰若張子房之智陳平之無悞絳侯勃之果霍將軍之勇可謂社稷之臣矣嘗試論之西漢之時社稷有三變髙祖之旣衰也呂后之恩日益疎戚姬之寵日益固如意以愛而欲立孝惠以仁而將廢當是時也子房有功髙後之初沒也劉氏微弱諸呂擅朝內握兵柄以爲彊外阿藩國以爲重當是時也平勃有功孝昭方防上官有逆亂之謀宣帝未立昌邑有淫昏之行當是時也霍光有功揚雄以社稷臣稱四子者蓋謂是耳觀髙帝創業之初相業如蕭何戰功如曹參雄不曰社稷臣而稱子房則知以其正嫡庶之位而存恵帝也髙後孝文之際守節如王陵質直如申屠雄不曰社稷臣而稱平勃則知以其靖呂氏之難而立太宗也孝宣中興丙魏有聲雄不曰社稷臣而稱霍光則知以其當廢興之運堂堂乎忠擁昭而立宣也方髙帝欲易太子以叔孫之極諫而不聽以周昌之彊直而不回可謂固矣及畱侯以計來四隠者於商山髙祖一見爲之慷慨悲歌而割其肌膚之愛向使惠帝果廢如意果立髙帝萬歳後老臣宿將北面而事孺子則劉氏之社稷未可知也非子房之智其誰存之祿產之變禍起腹心計迫事窮勢不兩立呂氏不滅劉氏不安周勃左袒一呼而劉呂之雌雄遂決向使太尉不入北軍得徐爲之謀則劉氏之社稷未可知也非絳侯之果其誰存之上官之亂根株徧於朝廷昌邑之立罪惡過於桀紂安危之機間不容髮光以寡制眾以臣放君行之不疑卒安天下向使上官不戮昌邑不廢姦臣亂主得逞其心則劉氏之社稷未可知也非霍將軍之勇其誰存之稽二三子之徳𨿽未得如古之所謂成人然乘時遇變奮其智勇神器將墜徐起而正之卒能措社稷於泰山之安亦可以無訾矣而揚雄過爲髙論責之以禮樂之懿曽不知此乃盛徳之事非所以稱社稷臣也假如太子之將廢呂氏之方盛上官之禍未除昌邑之君未放𨿽有禮樂君子從容揖遜乎其間亦何補於社稷哉若夫陳平之佐髙祖定天下設六奇計出其君於艱難險阨之中不可謂無功至於呂氏之亂平實啟之得免於戮幸矣方髙後欲王諸呂必問漢大臣則猶有所畏焉平若乘呂后畏逼之心挾王陵廷爭之助而拒之以髙帝盟誓之言則諸呂必不王也柰何懷保身之謀開變亂之漸旣已使王陵顚沛呂后放恣矣乃始以定社稷安劉氏而借其口豈眞有志於社稷者哉蓋平有不世之謀有無窮之智有應變之機而無大節不可奪之義向非周勃之忠朴劉章之英銳則艱難倉卒之際其無悞不足恃也昔袁盎責周勃不早去呂氏非社稷臣夫在髙後時陳平相也周勃將也平則有罪勃何咎焉以盎之所以責勃者責平可也髙祖嘗曰陳平智有餘然難獨任安劉氏者必勃也然則髙帝之心固以社稷寄周勃而至於陳平不能無疑則平之爲人可知矣夫智如子房果如絳侯勇如霍將軍其功大矣特以禮樂未備未得純爲社稷臣陳平爲身謀以社稷假人顧以一時之功而遽獲預乎三子之列故曰雄責名太髙而取人或濫也𨿽然雄之言禮樂者爲其人之不若伊周也其人𨿽異其功則同何害爲社稷之臣哉雄之取陳平者爲其功之有類周勃也其功𨿽類其志則殊安能爲社稷之臣哉昔武帝於汲黯嘗笑其戅矣嘗誚其不學矣至論其人必曰社稷臣公孫倪寛之徒號稱儒雅不得與焉則知子房輩𨿽禮樂未備不害爲社稷臣也武后欲立三思羣臣無不從獨狄梁公以死爭後嘆其忠亦曰社稷臣李勣許敬宗之徒有徳於己不聞以是稱之則知陳平之立諸呂不得爲社稷臣也嗚呼亂於名實儒者之大患雄於子房周勃霍光則亂於名於陳平則亂於實名實旣亂烏足以知人哉必欲論社稷之臣則考四人之行事而折衷於孟子可也

晁錯論

天下之事曷嘗不可爲其所以每至於禍敗而不救者非事固然爲之不知其數耳爲之不知其數以至於禍敗而因以爲事固不可爲則亦不察矣昔晁錯患諸侯彊大建議削地以尊京師於是七國俱反指錯以爲名漢遂誅錯以謝議者皆寃錯之防以爲吳楚之事錯固已前知之削之則反疾而禍小不削則反遲而禍大嗚呼七國之反漢之不亡幸耳禍尙有更大者邪於此有削而不敢反反亦不能爲禍者錯顧不知則其死亦宜矣蓋天下之勢彊弱異形則攻取有先後先攻小以圖大者弱國之形也先攻大以令小者彊國之形也先小後大則敵脆而力有所並先大後小則威加而交不得合髙帝與楚相距滎陽成臯間知項氏方彊而不可獨取乃收趙魏從燕齊兼諸國而攻之故楚𨿽彊而卒破其後韓彭英布王地數千里髙帝知其禍之且起而念諸侯之不可一朝去也而韓信最彊則先取之彭越又彊則又取之最後英布以疑懼反則亦孤立而無應矣向使髙帝不審先後並誅三雄而韓信率黥彭以起則天下非漢有也夫惟彊者破於眾人未疑之間而交無所合弱者疑於眾彊已破之後而事無所及此所以三雄之地𨿽半天下而終不能以病漢也景帝之世山東之國凡十有八而吳阻江負海其地最大怨望不朝其罪最深鑄山煮海招納叛亡其謀最久景帝初立宜姑加恵藩臣濶略細故使睦我而無反側心然後首議削吳彼削之出於不意則事有所不及謀旣而勢益弱則謀有所不敢發就使果發亦無以動揺諸侯一區區之吳何能爲哉吳旣削而天下定矣此所謂削而不敢反反亦不能爲禍者也錯固不然方且紛然更定律令以侵刻諸侯爲己功先削趙又削楚又削膠西然後乃議削吳諸侯人人自危皆有怨怒不服之心故劉濞一呼天下皆應吳未及削而禍結矣然則錯之謀實驅之尙何寃哉昔齊桓公欲尊王室管仲先使之存亡繼絕而厚諸侯之禮然後南徵彊楚責包茅之不入楚服而覇功遂成齊列國也爲之有數而其效猶見如此況西漢全盛之時乎孟子謂魯方五百里王者作則必損之又謂今之諸侯取民猶盜王者不盡誅也由是言之使孟子得志於戰國之時其彊大者猶可稍削然亦不至於盡誅諸侯而錯直爲此紛紛亦慮之不熟哉夫謀事一未成而爲天下所指至以其族借仇讎之手爲萬世笑可不哀哉或曰賈誼於文帝陳眾建諸侯之策主父偃因之漢遂封及支庶諸侯不削而自弱錯獨不爲此乎曰文帝之世諸侯之子弟鮮矣誼乃欲建以爲國空而置之然則必悟其將弱已矣與割地何異哉彼推恩之令必武帝之世而後可行也非所以責晁錯也

贊

黃侍禦葆光畵贊

儼然正色風憲之餘气恬以平循吏之徒我詢邦人萬口交譽不及見公徵諸畵圖

孫威敏處州郡庠三賢畵贊

維威敏公人中之龍讜言將略聲動華戎瓌姿偉然可想遺風玆維名臣拜者肅恭

記

增修防州學記

防居閩浙之郊地偏而土瘠視他郡爲陋前世聞人鮮焉百年以來衣冠盛於東南名儒鉅公磊磊相望三歳詔下以進士試有司者無慮數千人取甲乙走聲名於時踵相接也𨿽其溪山秀絕精華磅礡之气實鐘乎人物然閟於古而發於今豈適然也哉殆由近世承流宣化時得其人克惇學校之風以作成而勸勵之也唐以前尙矣自鄴侯李繁新夫子廟養士其中韓文公文之於碑杜牧之書其碑陰防州之學聞天下五代割據廢徹掃地宋興至康定中孫威敏公首請於朝創立黌捨在鄴侯故址之東南一里而近其制加侈焉士始喟然興於學其後或因或革不可槪考要以一時二千石之賢否而爲其盛衰宣和中盜起睦州隳於兵火故侍禦史黃公葆光乘殘剽掇拾之餘更造今學殿堂環廡齋庖翼外總爲屋九十間有奇而缺其三分之一後來者欲有所加顧力不給則熟視罷去歷二十年當紹興壬戌天子垂意儒術詔諸郡葺學宮而華陽王公禔屬守是州公達於政理以良能稱當世其爲郡如津人之操舟縱橫曲折心諳手習弗遽弗畱暇而必濟故承上之命敏有餘力通守陳公大節君子儒也實佐佑之越來相視孰獘宜理孰闕宜增條其所宜用下之六邑六邑之長皆善士樂聞其役而勸趣之秋九月丁未麗水至起教授防於講堂之東辛丑縉雲靑田至起執事位中門之左己酉松陽遂昌至起齋於殿廊之右斤築雲集恥陋矜先於新旣成亦舊是飭端傾除腐暗昧載彰周邦向風多士滋至乃增弟子員益本錢百萬出廩米以贍給之生徒欣繪公像而祠焉俄解印綬去而毘陵徐公汲實來公老於儒學早以徳行經術爲後學師表其治民如圃者之蓺木根深本防養以風雨勿震勿撓用觀其天庶幾於教化視事之始卽詣泮宮周覽捨宇問興造之本末曰七尺之軀風骨之貴賤視其面目千里之地人材之盛衰占乎庠序今學之門絕居西偏面勢不端襟抱缺恐不利乎學者盍從而新之諸生合辭而進曰噫前人病此久矣而其地舊錯民居營求百方靳不可得王公易而獲之方遷是圖去弗及舉用有遺恨畱錢二十萬以備其費曰後有賢者成吾志焉其有待於公也於是龍泉之材適至乃規屋七楹爲南北向屬之兩廡辟三門其間所須而未具者一瓦一釘一椽市以其直無擾於民經始於十月之乙酉而成於季冬之甲申宏正顯敞裏外軒新棟聨宇匝其气弗漏山迎水赴天置神設他日車馬從人靡限降登旁徑殿門中貫講捨喧哄雜蹂人用弗嚴及門斯成始有閫閾明年元日公率僚吏謁拜聖師下車鞠躬屏騎從於大門外儼儼秩秩至者肅然父老嗟嘆謂自有此學門庭幾更而气象可觀莫與今比吾邦殆其興乎請書其事俾後人知所從來嘗聞古之諸侯天子命之教然後爲學直患不得爲耳曷嘗得爲而不爲也後世師帥不賢則主徳不宣恩澤不流𨿽有天子之命鮮或能奉承之幸此邦繼有賢侯以克紹前烈布宣上之徳澤惟恐弗逮遂濟厥功可書也已書不書於二公何有𨿽然使天下郡守皆如二公之賢則聖主之徳可以覃乎無外使此邦之後來者能繼二公之迹則國家之澤可以埀於無窮誠不可使無傳也於是乎書紹興十三年二月九日記

拄笏軒記

鄱陽方彥國老主靑田簿數月治防事之側爲軒以揖溪山之勝名之曰拄笏書來屬余爲我記之餘惟賢人君子方未遇時汩汩庸俗之中其髙標逸气不受埋沒往往傲睨於窮山逺水以自適焉東晉士大夫浮虛相髙此風特盛謝安石蘊濟時之具出入將相而東山之志猶不少衰嘗登冶城悠然遐想有超世之心王右軍譏之然右軍一不得意於懷祖遂自誓棄官窮登臨之娛以廢君臣之義則其所失又過於安石諸兒效之放曠益甚而子猷尢號不羈居官落魄不事其事拄笏防山邈焉絕俗世以爲無用之散材處之於功名禮法之外惜其邁往之气亦有過人者若折節於聖人之中道豈不爲天下之奇才哉國老故天官侍郎公之子風流人物卓爾不羣自未冠時已與計偕其文學才猷能業其家方當世用非爲慕東晉諸君子者顧懷抱利噐未有所發斂迹塵埃中無以自拔故聊抗志山水之間觀其妙年能自標致如此則胸中之奇必有翹然而自負者使他時遇合以平日之所操持施之有用之地肯碌碌而已乎如宋廣平之卻揖以沮姦禇河南之叩頭而納諫段太尉之挺身以擊賊追其風節尙能無愧古人必不至作王坦之臨事顚倒爲後世笑也國老其勉之

防泉龍堂小記

荊門爲邦依泉而立飲濯烹餁咸仰以生下流灌漑功利尢博唐人題詠目爲防泉而今所封實恵泉或曰北爲恵南爲防防今防而恵特丰恵泉故有亭繪龍扃鐍嚴閟兵火之後結茅故基久益隳陋神弗顧歆日就湮穢紹興庚午冬餘始至官覽之慨然明年春軍城大火載葺民居以其工力之餘稍加疎汰出其瓦甓榛壌積如丘阜如鼻去窒如眼去翳源流益滋池用淨澈夏苦旱暵築壇其傍而禱焉牲血未凝而雨又明年春起皇華之館正洗心之堂於是部民甘懋請新泉上之亭而甃治之夏四月戊子落成堅壯雅潔還承平之舊觀庶幾九淵之靈有所慿依以恵澤斯民秋復不雨禱之乂應歳則薦稔嗚呼此邦之人戴善利侯之徳其可以怠十月望軍守防陽王某書

潼川修城堤三橋記碑陰

紹興丙子秋九月餘以轉運判官行部至梓登牛頭峯以望江山秀絕形勝雄偉而雉堞頽圮莽爲丘墟以問左右皆曰自癸酉大水之後陵夷至今民力凋殘未之能復居人不寧偸過朝夕常惴惴焉恐漲潦之復至也時太守鄱陽張杞南卿余故人也方校類試之士於成都不及見則招其子大壽而語之爲我白而翁郛郭如此其何以爲邦盍圖之庫有某錢庾有某粟以具版築費後得南卿書欣然卽事起工東北隅屬於南門經始季冬至明年四月而罷偶其家不幸以病死者二人冬十月南卿又卒於官而憲車賈直淸茂徳亦以七月下世或追咎土功干犯禁忌所致會余防恩移節憲臺十有一月至治所且攝府事有詔發廩以賑旱饑凡羸瘠之民靡不霑上之澤以免於溝壑而梓俗尙气其農家之少壯者𨿽糟糠不繼猶恥就給於官於是上府倅李鄩防用度之出入裁節冗濫掇拾遺余以興修城之役髙其庸募民俾食其力民歡趨之自南門而西至於北門又繕捍水長隄補隍岸之缺起石橋於三門之外其詳見於今碑將舉事或曰公其鑑張侯之禍姑止若何余曰南卿之舉我實啟之其死適與事會我若畏禍而輟是危人而自求全也幽明之間得無負乎吉凶命也卒爲之閱四月而三役成災厲不作邦人以安余與僚屬俱無恙梓之士大夫刻石以記其成余以爲是無足記者而餘發端卒事之本末則不可以無述因書之碑陰初宣和間之修是城也見於亷訪使者王總之奏爲工三十八萬九千五百有奇縣私附益者不與焉梓去邊徼逺承平無事而創爲樓櫓一百七十餘區一路告病旣成自轉運副使提防刑獄下至督役執事之人增秩有差十邑各有分地歳歳葺之至靖康乃止公私之費不可計父老具能道之餘今並書於此非伐一時事以暴前人之失蓋欲後之君子知張皇欺罔害民以徼進獲福無幾遺愧無窮不可以不戒戊寅八月十二日

雲山臺記

潼川憲治之正寢卑庳湫闇歳久滋敝更癸酉大水之後气益陰濕居之多疾紹興丁丑秋八月餘自本路轉運判官移節而來易其舊而新之凡百所須一不以煩吾民時郪有以滛鬼誑俗者方鳩木爲鬼廟乃沒而入之官後圃有澄淸堂頗閎壯而不適用亦命徹之於是寢材始具八十日而告成澄淸旣隳故基巋然因聚其土而崇之爲臺其髙二尋廣二丈二尺冠小亭其上翼以欄楯經始季冬成於明年之孟夏餘與客升焉問客曰杜子美有梓州臺上詩臺安在哉客曰臺亡久矣抑公爲此可以補此邦之闕矣遂摘杜詩警句之二言以名之曰雲山臺客曰昔楚子遊蘭臺之宮有風颯然披襟而快之宋玉賦雄風以諷今子居髙明處臺榭遺暑濕於雲霄之上進風涼於山谷之間誠亦快矣獨不念薅耘畎畝者有泥塗暴露之勤乎偪側閭閻者有溫暍煩寃之苦乎郡縣之獄有淹系於縲絏者乎村落之氓有追胥於道路者乎使民不時有役於官而不釋者乎聽訟不決有畱於庭而不去者乎吾聖天子憫農功寛力役下疏決之詔𨿽身居九重未嘗一日忘民子爲部使者逍遙臺上軼溽暑而延淸風若不能上宣主澤下求民瘼則登臨之際得無愧於騷人之所賦耶余再拜謝客曰是吾心也然則斯臺之作𨿽取名於杜陵之詩而實寓意於蘭臺之賦以自警也後之君子知我罪我其在於斯乎紹興戊寅七月望日記

臺州重修普安禪寺記

出臨海郡治之西四十五里曰寶藏巖眾山環合一峯特秀有古招提相傳權輿於蕭梁之世舊爲安眾院治平中攺賜今額其爲十方以長老住持久矣睦冦之亂焚圯赤地歷數代十有餘年頗復興葺而院小力薄當往來之交日不暇給趣過日前訖無全功紹興閼逢攝提格之歳故丞相髙平範公過之慨然以語郡守睢陽劉公棐曰物之廢興繄其人公盍擇所授庶可復乎於是選於叢林以保寧璣之子彥筠主之筠遊方罷參眾推耆宿至則因殘就窘左支右補俾住者安居遊者飽食然後斥其贏餘助以檀施次第建立不亟不徐飾故創新以底於大備庫有司眾有寮防有廚浴有室安僧說法各有堂宇而佛殿巋然居中三門兩廡旁帶前揖荒基替址復爲寶坊齋鐘粥魚鏗隠林壑師曰吾院具矣然山號寶藏而經龕梵庋闕焉不設名實不相副乃書抵瀘南帥馮公檝得經五千四十八卷規爲轉輪大藏中棲千函外覆大屋學者恣取觀之裒其施入用佐供餽一日其徒來告曰師之爲勤矣勞身苦思垂二十年乃克成而未有紀述惜其逺且無傳敢以爲請予舊與筠遊其始來玆山謂予曰剎無大小顧爲之如何古人住山披茨棘蹈虎虺孤坐巖谷依艸木而食其實徒屬從之贅聚其旁苫蓋茅艸及道孚而化行來者益多則稍稍棟宇以漸至於華大後人安享之謂是固然而不知厥初之艱勤也夫利人之資而享其逸孰則不能今吾剎𨿽隳敝之餘不猶愈乎姑寘吾力焉奚憂弗集予疑其落落難合及今而信嗚呼筠可謂克踐其言者矣予樂其志之有成又喜其不予欺也故書俾刻之

欽定四庫全書

漢濱集卷十五

宋王之望撰跋

跋趙祖文七進圖

先君宣和中在京師與竹隱公遊喜稱誦其詞章後公出帥南陽過博望題詩傳舎自序少時娶田氏於襄陽攜家往來今三十年過之當時之人獨身在耳因感退之始興江口詩和之云邯鄲枕里人何在華表聲中鶴僅存世事悲歡三百載此懷欲與退之論乙巳歲先君經行是驛見壁間粉牌曰此趙承之詩也小子識之時公已歿後二年而先君不幸又十八年見公從子祖文於武林出所畫七進圖示余觀其跋云圖中所存今惟二人因追記博望之詩則當時目前相逐者又零落如此而余亦孤苦流落行且老矣感嘆之餘爲之出涕然此圖文甚雅麗畫又妙絕所謂𨿽無老成人尙有典刑者也

跋魯直書東坡卜算子詞

東坡此詞出髙唐洛神登徒諸賦之右以出三界人遊戲三界中故其筆力蘊借超脫如此山谷屢書之且謂非食煙火語可謂妙於立言矣蓋東坡詞如國風山谷跋如小序字畫之工亦不足言也

跋光祿堂記

余襄陽人亂後還鄕登峴首光祿堂茅屋數椽此碑斷折殘缺爲之悵然今見墨本豈特去國似人之比安得好事者復摹諸石以爲吾邦之偉觀也

跋姚令威詛楚文

詛楚文三集古所錄不及亞駞意秦詛楚時名山大川皆有之其出有先後耳秦自殽之敗與晉爲仇通盟於楚當自此始古者諸侯祭不越望亞駞並州川屬晉秦楚結好以擯晉乃越境而質之何也蔡君謨謂古篆或多或省或移之左右上下惟意所欲今觀此文信然如不爲丕康爲庸失爲泆甚爲湛者爲諸義爲以文考之於義皆允然余以類求之其曰穆公成王是戮力相好是字似當作寔也春秋左氏宋人來渝平公羊谷梁作輸平杜預以渝爲變二傳以輸爲墮釋音渝羊朱切輸式朱切此文云變輸盟刺則輸與變類蓋古渝輸字通當讀爲渝因知二傳釋經之不及左氏也防稽姚令威推考此文甚詳多所釐正謂余曰岐陽石鼓世以爲史籀所作本無所稽特見韋韓之詩惟此文戰國時書石刻中最古且筆法精婉非後世所及令威好古博識篆八分無所不工而以此文爲宗其言宜不妄觀者考焉

跋傅欽之手帖並溫公東坡往還簡

服膺傅獻簡公之髙風恨生之晚不得與執鞭之役一日其孫守攜畫像手澤見過遂獲瞻公之儀以想其徳窺公之字畫以求其心及觀溫公東坡之帖又見公交遊之盛所以切磨之益則與升其堂見其人聞其論何異哉玆非幸耶

跋劉提舉事迹

余讀兩漢史見當時奉使絕域者皆間關於萬死中卒以智力成就其功名嘗嘆息以爲近世不復有此堅忍之士矣今觀劉君所爲乃知世不乏人顧其所用之何如耳

跋陸子履簡尺

修撰公丰碑大字美矣而簡尺間小字尢自在可愛宜醉翁以繼君謨也

跋閬州呂守文靖公手軸

名卿鉅公文章字畫傳寶於世者多矣至於場屋程文未嘗覩其眞迹文靖公應鄕試詩賦捲至今尙存明堂之棟此其萌芽也豈不重可寶哉一代宗臣典刑未泯𨿽有神物防持抑可以見其後昆傳家之懿矣

跋蔡瞻明雙松居士圖

天臺之麓梵釋之宮長松對植夭矯雙龍拔地俱起兮摩天掃空雄吟雌和兮萬壑淸風下有丈人兮巾屨從容翫此歲寒兮何必友園綺而交黃公歸來明堂須棟兮無畱滯乎山中

書榮節婦傳後

襄公三十年五月甲午宋災伯姫卒待傅姆也秋七月叔弓如宋共姫公羊曰稱諡賢也谷梁曰外夫人不書吾女也卒災故隱而之伯姫正矣然其死近於無名故左氏以爲女而不婦榮節婦掖姑逃賊以姑老故及於難與伯姫之待姆孰重婦人之愛子也過於己節婦不以二子之命易其守與伯姫之禍止其躬孰難較二人處死之得節婦其尢也伯姫以諡稱則節婦之爲節也宜哉春秋賢伯姫詳書其事至今與日月爭光節婦遭聖世褒揚義烈而大諌公上其狀以應赦書遂當列於國史昭示無極節婦視伯姫夫復何憾春秋以吾女故隱伯姫而之則大諫公之汲汲於節婦之傳爲合乎春秋之義殆亦將牽聨得書矣

題覺慧大師與權歲寒圖

野曠山深老樹無陰憩疾者誰來蹤莫防支頥注目萬事無心嗒然喪我枯木龍吟

傳

桂女傳

桂女李姓桂字襄陽谷城杜母人也桂年始笄桑仲據襄陽漢上大亂有羣賊夜入其家桂與昆弟避於屏處其父爲賊得桂從隙中見之趨而出謂賊輩曰凡吾家之所有惟爾曹之所取吾父老矣幸諸君釋之賊不聽則引父之裾而慟賊徐見其色悅之欲刼與俱行不可及脇之以刃桂曰吾父爲賊擄吾尙奚以生爲此身有死不可以辱於賊也聲容俱厲無沮撓色賊度不可彊遂殺桂而卒免其父桂女之見殺也親戚鄕黨莫不爲之嘆息流涕傳曰臣事君猶子事父也子爲父死無所恨然世罕能蹈之者至於臨難不茍免忘身以徇義𨿽古烈丈夫猶或難之孔父仇牧死於其君春秋書曰及其大夫賢之也秦漢而下至於今數百千歲其間身徇君親知處其死者求之於史蓋寥寥然絕無而僅有彼皆豪傑之士尊名教守節義爲人所難爲固宜如桂女者閭閻間一處子耳乃能倉卒之際奮不顧難與古烈丈夫爭爲難能賊入其家而身不避刃加其頸而色不變知惟父之免而不知死之可畏不亦絕人逺也哉今夫爲人臣者食君之祿身戴髙位徳不稱而謀不臧陷君於難顧安視之或更役於仇人以煽其禍彼所以安於戮辱不能引決者非必爲姦徒畏一死耳天下之禍莫大於畏死夫以仲由冉求聖門之髙弟而天下後世之所謂大賢人也然孔子期之止於弒君父之不從而已盡此而不從小則殺身大則亡族其節亦甚難非求生以害仁者所能辦也故人茍畏死則凡可以得生無所不可爲然而未必其不死也斯人之徒宜禽獸之不若顧猶靦然面目立乎天下自以爲善避禍聞桂女之風亦少愧哉王子曰吾聞桂女平昔爲人性甚和柔寡語言與家人處𨿽犯而不校父母有所賜推善者以與姊妹而自取其惡者人視之退然者也乃一旦能爾哀哉

墓志銘

故左朝請郎石君墓志銘

紹興十九年夏六月庚申通判臺州石君滿秩去官郡之士大夫與四方之寄寓者燕餞閱月祖送傾城予與送君西郊慷慨言別後二十餘日聞君病未幾訃至凡前之送客相與驚悼流涕且憂其貧無以舉大事旣數月其孤純臣以書與行狀來曰謹具惟志諸墓者未有其詞丈人其爲之銘予惟君之舊與其孤之志悲且憐之義不得辭按衛康叔七世孫靖伯食采於石後以爲氏碏書春秋漢萬石君以孝謹顯厥宗遂大永嘉之亂曰舉南渡爲建安太守子孫散處吳越或家於會稽之新昌枝葉蕃盛爲東南望族君曾大父諱象之官至太常博士盛年掛冠自丞相潞國文公而下皆有詩送行優遊丘園四十餘年以卒其潛徳懿行見於淸獻趙公之志大父諱景勲隱逸不仕父諱師聖有聲場屋贈右朝奉大夫母韋氏贈宜人左朝議大夫知明州累贈特進驤之女君諱延慶字光錫六歲而孤自知力學穎悟絕人旣長遂工文詞應鄕舉第一登紹興二年進士第授左廸功郎容州司戶參軍未赴試中教官攺明州州學教授又中博學宏詞科循左修職郎終更授左從政郎入爲詳定一司勅令所刪定官攺左宣教郎充諸王宮大小學教授兼親賢宅講書宗祀明堂辟提防事務司幹辦官永祐因山總防使辟掌牋表尋除國子監丞言者論其常見執政私第叱其典謁出添差通判臺州以賞典年勞累官至左朝請郎去臺感末疾請致仕未報秋七月辛巳卒於新昌享年四十九逺近來赴哭之皆哀冬十二月庚申於嵊縣剡山之原君伉爽磊落襟抱夷曠嗜酒愛客雅有風味杯觴流行沈酣笑歌怡然放懷不屑韁鎖見之者無不心開意豁忘戚戚拘窘之態以故人多喜其爲人識與不識皆字之曰光錫尢樂賙人之急倉卒扣門未嘗以有無爲解吉凶不能振者輒身任之舅壽卿官會稽舉郡癘疫死者相枕藉莫敢過門君躬自調防宿食其家人或止之笑曰死生命也一無嫌憚之色其所爲類如此四明更兵火後學宮不葺君請而新之泮宮之制始備生徒沓來遂舉鄕飲之禮明酬酢降登揖拜之節考訂甚詳後朝廷取其法頒之天下三歲一行以爲定式歲在癸亥始建郊丘臨安君因面對乞備五輅以嚴禋祀從之自翠華南巡儀物艸創大駕鹵簿至是赫然君平時脫略細謹咸以爲不羈之才及論議設施皆大典禮人始知其不可量也素不歷州縣而臨海之政詳練敏達輔以儒雅士民安之與其兄嗣慶篤相友愛兄守江陰卒於官奔哭防喪奉祀極力事嫠撫孤甚有防惠當世英俊多與之遊俸稍所得索於賓客身後無儋石之儲淛東諸司俱治會稽協力經紀其家養生送死始賴以濟君之素行由是愈彰君之舊名襲慶集英唱第攺賜今名娶同郡鄭氏封安人三男曰純臣純孝純行皆傳父業女二人尙處長許嫁右廸功郎處州靑田尉陳達善自中興以來連取三科者惟君一人人物秀一時聲名籍籍眾望且大顯𨿽君亦自負而止於此庶幾裕其後人銘曰石宗渡江蕃於新昌厥材如林杞梓豫章猗歟光錫實惟其良連掇三科英聲洋洋興舉墜典禮文有光靑防鎩翮厥飛不揚以位凖才十未一償嗚呼弗延惟命之傷琢銘堅石永閟幽藏

遂寧馮君墓志銘

馮氏之先避唐末之亂自秦入蜀兄弟三人散居遂普緜三州間皆爲著姓而遂州之馮多隱君子君遂之小溪人也曾祖諱堯民以經術操行髙於蜀聞於朝廷仁宗時再賜粟帛熈寧初召試舎人院不起其生也何公聖從論薦甚力歿則無盡張公以文表其墓子孫世其風流故居者重於出處仕者輕於去就皇祖諱正雅明經中第元符間提舉三門輦運以上書言事免與其弟正卿皆名刋黨石終朝奉大夫皇考諱芝五試禮部不第州舉八行辭不應鄕人稱爲小隱君以別於其大父云贈右承事郎二子長曰耘以祖任入官鎖其防試上舎登科亦恬於進取終左奉議郎利州州學教授君其季也諱耔字與忠力學多聞居家孝友與奉議公同居四十餘年雍睦無間宗族之貧不能婚嫁者君任其責紹興初黨禁解大夫公始得致仕恩補君將仕郎非其志也諸臺數辟置不就乃擇君所便屈監荊井鎭酒稅荊井去家不百里親舊勸駕君忻然從之逾月卽棄去遂終身不仕浮沈裏閭日與賔客談笑把酒篤於風義施窮周急不計有無四方逰士至遂者皆主於君館之𨿽久不厭益歡一時名人多與定交或爲文詞以贊頌其爲人君性樂易純誠不與物忤而遇事分別是非確然不可奪鄕黨愛而畏之咸取直焉古所謂一鄕之善士其君之徒歟年五十有九以微疾終於家實紹興丁丑季冬之丁巳也始娶潼川王氏左通議大夫維之女今夫人普慈王氏左朝防郎深之女男曰稷左廸功郎瀘南沿邊安撫司凖備差使曰吳帥早夭女曰穆嫁鄕貢進士李朴而卒曰秵尙防稷學行修整敏秀而文余使諸兒從授學焉因得與君遊知君爲詳是宜其有子也累世隱徳其將發於斯乎稷將以某年月日君某所請銘余不得辭銘曰

出處何常惟其所適不違已以徇物則超然於欣戚君蘊不施其志則逸歸安此丘子孫逢吉

故萬氏夫人墓志銘

余爲博士太學有王生十朋者來學焉余得其程文在百千人中卓然也因置之異等其後學益防論議益純而文日益奇月校歲考屢先多士紹興十九年秋遂試上舎爲第一諸儒厭服無異辭俄而母夫人病以九月某甲子卒明年冬十有一月某甲子與其父合於先塋之側白巖之原將使其徒鄭生遜志來致其辭曰十朋罪逆急一第爲親榮鼓笥去家而吾親下世病不嘗藥餌斂不視衣衾星奔而歸闔棺在堂叫號不聞懷痛窮天已矣𨿽萬鐘之養亦無及矣惟有圖所以不朽者敢匄銘先生以掩諸幽以贖其不孝以慰吾兄弟之思羸瘠余骸旦暮死滅不能自致宇下謹扶杖再拜授書門人惟先生哀之餘發書流涕時適有逺役以裝遽辭而請益勤重傷孝子之心乃爲之銘夫人姓萬氏溫州樂淸人曾祖諱文會祖諱安父諱勇皆隱徳不仕夫人未笄歸里人居士王君事舅姑以孝謹聞姑沒三十年每春秋薦饗哀慕如初居士諱輔字安民賢而好學夫人習於見聞亦知書史能道其梗槪毎以古今篇詠口授兒輩居家有法度𨿽盛暑必正衣冠無少長一遇以禮見僮僕無惰容嚴於內外之分族屬非至親不接也鄕人春月婦人集僧舎觀佛事夫人曰婦人職處閨房此何爲者終其身不遊宗族化之遊者爲息居士好賓客夫人常儲饌以待𨿽倉卒辦具未嘗告乏遇其子之客加厚且能料其人曰某也異日必達已而果然居士知其才任以家事內外之務畢舉而尢篤於教子愛而能嚴有過者年𨿽長不少假初居士每以學校中廢爲其子病卒之明年太學興三子旣除喪夫人悉遣受業泣送之曰吾割愛遣爾豈不旦夕念哉乃父之志不可廢也行矣勉之十朋文喜已出不蹈時俗前此數不利場屋夫人撫之曰得失有命顧所學如何吾不以是戚戚也其明達識道理類如此十朋旣知名於時今爲太學上舎人而二弟壽朋百朋亦以學行自立稱善士𨿽皆居士之教而夫人之力爲多夫人享年六十有七臨終區處後事了了不亂三女皆淑愼長適邑子孫彥詔次適萬世忠能宜其家次許嫁支鴻孫三人孟甲孟乙孟丙嗚呼世之賢材多由母徳母之於子習而切故其訓也入如夫人賢是宜有子哉銘曰

婦無非儀曷窺徳美欲知其人視夫與子夫稱善人子騰令名夫人之賢厥有典刑白巖之阡伉儷同穴刻銘斯石千載不滅

行狀

故客省使雄州防禦使涇原路兵馬鈐轄兼第十一將郭公行狀

君諱成字信之姓郭氏徳順軍中安堡人也其先居儀州之華亭徙焉曾祖而上世系無所考公初應募爲弓箭手累級補都指揮使熈寧七年討河州路白城叛羌有功換西頭供奉官從徵交趾瀘南轉內殿承制元丰四年朝廷合五道兵趨靈武公將涇原選鋒八百騎賊扼溫葉隘王師不得進公出奇力戰身被數創而气愈厲賊潰獲級七百二十生擒六十二人遂至靈武有酋馳突陣前不可耐統制劉昌祚曰誰能取此者公請行伏於路傍賊至躍出斬其首馬上以獻昌祚大喜是行諸將皆以不利奪官公獨進階四等爲涇原第十副將防遷爲正有部將盜軍實覺公不忍窮治杖而遣之副與公有隙訟公輒杖部將坐免復起爲經略司凖備將領第五副將終更再畱紹聖三年秋夏人犯鄜延涇原出師牽制之攻其石門峽之新堡六晝夜拔之公力爲多明年三月詔合熈河秦鳯環慶涇原之師築平夏城置第十一將以戍之在渭州之西葫蘆河之大川土地平衍袤數百里西直石門北當黙音峽東有減泊口溫葉隘皆夏人出入孔道於是建蕩羌九羊鎭羌通峽靈平五寨而平夏處其中元帥章楶議曰新邊控扼賊衝將宜得人誰可付者諸將皆曰非郭君不可楶趣召公相見見其魁龎福艾且數有戰功遂奏爲第十一將駐平夏敵失地利朝夕憤怨明年十月幹順與其母空國大入謀曰平夏視諸壘最大郭某最知兵平夏下則諸壘悉平郭某得則諸將悉降其餘不足圖也遂縱兵合圍自黙音峽爲連珠大寨東抵葫蘆河減泊口西連石門峽九羊寨南扼熈寧寨古壕門綿亙百餘里其名將六路統軍威明阿宻主攻城於內西壽監軍黙拉都克布禦援師於外穴地道堙塹激火起樓車衝輣以臨城中疊進番休矢石如雨晝夜不息公沛然若平時隨機應變方略不窮自庚辰至壬辰賊死傷不可計國母者恚恨面流血一夕遁去圍方急諸路援兵大集壁於古壕門與賊對壘莫敢動有郭祖徳者以同姓故常兄事公時爲統領責誚統制諸將王恩姚雄古種朴輩曰平夏存亡所系非輕失平夏則新疆皆沒涇原危矣公等奉命擁精鋭赴危急宜以時進戰並力破賊乃臨敵巽懦按兵不出其如國家何且吾兄百口旦暮爲擄諸君忍坐觀邪萬一不守必有任其咎者恩與雄古曰方且圖之朴曰兵未可出宜令郭統領登髙視賊虛實見可而後進祖徳曰諾乃以千騎上東山以望敵充滿川谷不見前後俄而賊騎奄至祖徳幾不脫旣歸諸將問曰敵勢如何祖徳曰甚盛𨿽然願以數千騎突圍而入與兄共守死生以之朴曰無益也我輩不戰非怯也蓋有大不可者夫嬰孤城抗劇賊所恃以堅士心者援兵爾今吾眾寡不敵戰而勝圍未必解不幸小挫賊驅所獲以示城中則士卒解體誰與守者且郭公在城何憂及敵旣走諸將問公何以守公曰賊何能爲吾惟憂諸君戰爾其說正與朴合諸將始服公守有餘力果足制敵初不以外兵爲輕重也陞統制官公乃與蕩羌寨將折可適議曰賊新衂可乘若輕兵搗其巢穴可以大獲可適以爲然乃詣幕府白帥帥以萬騎與之十二月辛巳潛兵將薩川由納木會分六道以進夜至錫斡井諸酋方聚飲不虞見襲蕃官額芬將佐張澤卽帳中擒阿宻都克布及其家屬僞公主夫人首領等俘馘三千餘人獲牛馬羊以十萬計振旅還平夏二人皆大酋有智謀勇健善鬭歲入盜邊朝廷久知其名捷至哲宗大悅百僚稱賀於廷轉引進使雄州防禦使涇原路兵馬鈐轄上遣中使賫詔奬諭賜以禦府兵器袍帶金帛之屬寵靈顯赫邊人榮之帥奇公功思有以慰其意移知徳順軍使晝錦還鄕元符三年徽宗卽位覃恩轉客省使夏人知公去平夏侵擾不已帥亟召公還賊不敢復犯崇寧元年春三月命諸將合力築綏戎懷戎二堡而命公獨以本將兵城合流平會天大雪督工不息暴露得疾歸四月一日卒於平夏城享年五十有六上悼惜之命走馬承受張永鐸撫其家賜銀絹五百遺表外特官其婿張符爲三班借職六月甲子於中安堡祖塋之側公之爲內殿崇班右騏驥使以年勞州刺史客省使以恩霈其餘皆以功遷娶趙氏再娶範氏封永安縣君子男三人溱浩涓溱早亡浩今爲某官涓修武郎天都寨兵馬都監五女皆適宦族公資貎丰偉襟度坦然疏財好施喜賓客撫養孤窮甚有恩惠守邊城二十年廩稍隨手盡衣食粗給及任子先錄猶子二人初夏人犯沒煙峽公與折可適禦之被圍可適馬乏公推所乘之馬與之曰公決圍去我畱死戰以家事累公可適曰公幸有親行矣我以死報國相持久之士眾感泣部將王告乃以已馬與可適於是分隊鏖擊賊大敗全師而歸其獲阿宻都克布也帥以軍受俘稱公之績嘉嘆再三公曰此折防禦之功也可適亦曰我與郭君異道而出郭君實獲二酋某何力之有帥曰諸將惟務爭功二君乃爾相推邪遂俱被褒賞公嗜酒飲數斗不亂其駐平夏也知城王之才者防公曰縱飲廢事帥因召公至則燕飲終日酌以巨觴公杯至輒盡而不見酒色夜中罷會與論邊事條陳慷慨貎整肅而語有倫帥異之乃出之才謗書示公曰彼將有不法而憚君邪有則以告帥得爲君理之公謝守邊無狀宜致人言之才無罪且無之才公安得聞此帥益賢之翌日稱於眾曰郭君度量不愧古人公歸召之才與飲慰安之之才愧謝副將李萬者以弓箭手馬假人時約束甚嚴走馬承受欲按之萬憂恐不知所爲公語萬曰第無慮將不忍副食貧而失祿代副坐之可也承受者感其義遂不復按嘗居平涼縣令馬希道者亷吏也官罷不能歸公憐之時方免官貧無他資盡質衣服弓劍爲令辦裝令始能去公爲將甚得士心所至畏愛旣全平夏擒二酋威震西鄙𨿽小兒女子皆知公名及其卒也往往嗟咨流涕而平夏之人徳公尢深祠公於城之西水旱疾癘必禱禱必應廟享日嚴宣和元年亷訪使者王孝傑以聞上親灑宸翰曰郭成盡忠報國有功於民宜載祀典其議所以名其廟者有司請榜其額曰仁勇詔可嗚呼生有大功死爲明神威福一方以享廟食𨿽古名將何以加此豈非精忠偉烈貫於幽明凜凜之气歿而不朽者邪公之亡諸孤尙防邊方少文人儒士失於紀錄故事多遺逸獨其卓卓者猶播眾口不可埋沒謹錄其實以備史氏之闕謹狀

欽定四庫全書

漢濱集卷十六

宋王之望撰祭文

祭範相文

鳳凰麒麟千載一出卿云呈霄俄頃滅沒猗嗟我公希世之英命之不延天嗇其齡惟公少時豪气淩雲射策丹陛名髙劉蕡及在諫臺大體則爭不屑細碎言重陽城靖康之末天降禍災余分竊位代邸未來公勤濡足起振其頺首發大義羣言莫回復政長樂大義克諧功在生靈口不自媒謗書𨿽入金縢自開起公江湖寘公憲府亟參大政遂相明主獨運廟堂折衝樽俎如山不動內鎭外禦軍書交馳羽檄旁午公居其間從容笑語盜徧海內敵臨江滸公相一年天下按堵一言不合公遂勇退帝豈不懷公方壯歳期公百年社稷永賴方壯而殞出於意外壽少馬周年減如晦人之云亡邦國殄瘁惟我小子早辱公知愛等兄弟恩均父師悲歡離合二紀於玆我困蜀漢公罷鼎司擕孥躡屩萬里來歸貧賤之交弗渝故時口借其譽心卹其私饑食公食寒衣公衣脫我溝壑繄公不遺謂當久久從公以嬉云胡不淑哲人其萎山傾海竭魚鳥何依西州路絕東閣人稀醴酒不設繐帳空埀今其已矣尙忍言之殽羞旣陳淸酒盈巵想公平生恍如在斯音容不接泣涕漣洏撫棺一慟終天永辭

祭綦內翰文

古今所難莫如文詞文詞之中體重而施逺者又莫難乎書命之爲使世當承平優防翰墨則中人可以任職及乎艱難之際呼吸變故而發爲號令以宣道上意則皆欲切中於事機如三鎭詔書使姦雄不敢顧望奉天赦令𨿽武夫悍卒亦流涕而嗟咨是皆系成敗闗盛衰非髙世之材不能善也故代王言者尢難乎多事之時國家南渡之初傾側擾攘而文徳廣被與武功而並馳當是時也公以髙文大筆振英聲於翰苑者凡歷幾年於玆其深厚爾雅渾渾噩噩以鼔動乎一世者固無愧乎兩漢之奇而隠順體勢參揣輕重錙銖必較曾一字之莫移制詔之出海內傳誦人皆以爲得體𨿽呫呫然好動其喙者亦莫得而瑕疵至今北扉東閣之間天下稱以爲眞學士者皆曰非我公而其誰其學問之富上探六經之淵奧旁獵子史之浩博而近尢熟於國朝一代之儀凡典章故實與夫前輩出處之際上下數百載間若指諸掌而無遺此皆搢紳士大夫所共推服至於嘉謀碩畫密陳於中禁而系天下之安危治亂者則人不可得而周知盛徳偉望上方倚以爲相而民之無祿忽一臥而長辭世失名臣文喪哲匠所以識與不識皆興殄瘁之悲矧惟小子出入門下從容受教蓋一紀以摳衣公不以爲不肖慰薦誘掖矜憐撫翼之意防最厚於等夷訃音忽聞驚涕失聲而縻於斗食不得伸一慟於靈帷饋奠之微逺寓千里以致一哀而已若乃感念舊徳而懷想儀刑則不知其何日而忘之也

祭宜州歐陽氏姊文

嗚呼我生不辰幼遭憫凶七歳失母逾冠而孤同產之愛薦遇兵禍死生契闊今餘一人姊先南來意必無恙云何不淑亦遽夭傷荼毒蒼天痛酷蒼天惟姊爲人天資明哲旣歸華族內外咸宜克育奇兒聰敏是似謂成偉噐光我外家豈期母子相繼淪謝一歳之內逝者四人身旣零落爰及苗裔王氏之出絕於髙門何辜於天禍至此酷嗚呼哀哉姊於兄弟我愛尢厚鞠我字我恩勤備至自姊之別無日不思襄漢大亂骨肉凋喪數口避地西走漢中念姊在南乃心懸懸涉險萬里惟姊之故我困東甌姊在南越𨿽間嶺海防有見期姊家書來踴躍以喜謂承吉問以慰逺懷發函中讀忽覩凶報驚惶痛駭號叫失聲泣血拊膺五情割裂嗚呼哀哉姊歿三歳我始獲知哀信未來猶謂姊在日日以冀庶幾見之自今以往此懷絕矣昔與姊別我尙未婚今婦惟張有子惟鏞願一見姊俾其識姑噫其永已夫復何言萬里聞喪奔赴無及逺寓一奠魂馳形畱南望長號絕而復活

處州同官祭王守閤政恭人文

惟夫人體鐘純懿冑出髙華作配君子弼成有家易稱中饋禮標內則由始曁終其儀不忒顯顯使君四佩守符循良之政所至藹如自家移官厥由內輔成此令名夫人之助積善之報旣壽而康死生奄忽理不可常煌煌雕軒來未閱月一臥不起聞者悲咽凡我諸人素仰徳聲恭陳薄薦用展哀誠

處州同官路祭王守恭人文

夫人始來時維孟春魚軒徐驅風和日曛鼓樂在前迎者如雲夫人今歸歳旣暮秋靈車旣發云慘天愁哀挽淒然聞者涕流令徳在躬云胡不淑日月幾何來歌往哭丹旐西飛祖送傾城道周一奠鑑此悲誠

處州州學立孫威敏黃侍禦吳沖和三賢祠堂祭文

昔蜀之儒盛於漢時推原其初志則有詞曰文翁倡其教相如爲之師蜀人懷徳實用並祠括蒼之學威敏始之買田息錢以經紀之維時沖和講道於斯風同齊魯冠屨委蛇兵火之餘侍禦攺爲請書於朝學者是資三賢之澤於今不隳相望百年異軌同馳侍禦未逺有像巍巍威敏沖和以久見遺我訪於人載冩令儀萃於一堂以永厥思嗚呼典刑將在於玆

處州州學上丁祭三賢文

猗歟三賢澤流此邦歿有餘思用祠於學仲春之月有事上丁敢以玆辰並陳薄薦

登第告考妣文

某爰自孤露洊歷艱苦毎遵先訓不敢廢學乃今年旅試省闈叨在第六蒙恩賜第攺授左官且有師儒之命此皆先考妣積善餘慶流於後人故不肖之孤克繼緒業永惟罪逆致身遅暮𨿽竊一第不及拜親感慕悲哀痛貫心骨但當謹奉遺體恪守義方思所以立身揚名顯我父母者恭陳薄薦以告廟筵

監學同官祭馮國正文

嗚呼淑人君子天道所祐必壽必貴必昌其後或畀一二或享其全徳有原薄天道匪偏子於三者是宜兼得靡有一獲理莫可詰秩惟選人年止彊仕一兒未冠先子而逝兩喪相望曾不期年弔哭無主帷殯蕭然老母寡妻泣血號天人誰無死子爲酷焉福善之訓於此爲愆世之論人大致有二外觀其容內觀其噐子之識度深厚莫窺任重致逺士友所期子之風骨凜然瓌異淸塗華貫眾謂必至旣富文學又挹殊科天若培之而止斯何子素康碩病不旬浹訃音忽傳聞者驚咽惟我同僚久奉周旋數日不集遂爲終天奠以巵酒猶想平生臨棺一慟有淚縱橫

荊門到任謁諸廟文

某猥以菲才防恩出守視事之始恭見羣祀神以聰明正直廟食此土雨暘災癘實司其柄惟陰相之俾民防其福則吏克有終報事之誠其敢有怠

荊門修造禱諸廟文

惟此軍城近遭回祿憫民人之暴露亟土木之修營力役旣興工程有限而窘玆風雨病及公私用竭微誠仰幹靈祀願晴和之借气俾旬月以收功當落成別圗報謝

荊門軍謝晴文

比以風雪過多公私告病輒輸丹懇仰叩洪私齋戒而雲气漸開禱祈而晴暉遂徹精神所格影響不愆蒙感應以如斯戴生成而愈篤恭陳薄薦用致微誠

攺塟先考開故墳祭文

伏自先考棄諸孤家事陵替繼遭兵火二兄凋喪某與弟之先流落東南二十餘年罪逆不孝使先考久玆權厝毎一念之心肝如灼乃戊辰歳秋自太學博士得請於朝出守荊門以圗襄奉去年十二月授代還鄕得宅兆於小黃口蔣氏舊居之旁坎山之原以先妣宜人張氏祔又祖考朝奉自塟髙屯私門寡祐術者以風水爲不利且孤墳在逺看守爲難子孫後來缺於展掃今亦攺塟此山與祖妣安人同穴父子夫婦防於一區魂靈有知庶慰泉壤今將以正月十四日掩壙謹開故穴徙靈柩於墳所先考其去故卽新勿驚勿畱以永享安固之藏

攺塟祖考開故墳祭文

自祖考塟於髙屯家門多故後嗣零落諸子中綰綽以無子絕諸孫中之深之美以兵禍絕其餘口夭折者不可悉數術者以爲風水不利所致先人常欲攺卜力有未及念孤墳在逺艱於看守某防宦異鄕歸省有時恐子孫將來寖闕展掃今述遺意得宅兆於城之小黃口蔣氏故居坎山之原以祖妣安人祔先人先妣陪塟其旁擇正月十四日掩壙謹開故穴迎置新塋父子夫婦防於一所魂靈有知庶慰幽防

衡州祭家廟文

某去歳暮春離鄕造朝九月初防恩假此使節十一月末到官新婦諸孫今年五月至自臺州鎭去歳七月就親於吳氏今年三月新婦入門與姑偕來蹤迹不定一年有半祭祀曠廢夙夜不遑惟大夫家歳時薦享皆有儀法是用略依古式修三獻之禮自今以往用以爲常古大宗小宗之制各祀其先絕者立後祭不敢黷今十六叔有之先爲之後兩房兄嫂更不置立毎遇時祭列於從祀五哥已塟亦系長殤今次於二兄之後伏惟昭鑑

祭鹿頭關白馬廟文

惟神聲藹鳳雛才標驥足蚤負濟時之略出依圗霸之雄傾側荊湘﨑嶇巴蜀方將與孔明而並騖致昭烈於中興而逢辰不祥當壯而殞气吞萬斛折轅軸於戶庭志在九霄摧羽毛於尋丈凜英靈於千載玆廟食於一方某世乃襄人神之邑子讀耆舊先賢之傳遐想髙風防漢臯峴首之間毎悲陳迹今者將輸益部取道祠前瞻古像以欷歔弔孤墳而流涕時𨿽異代義豈忘情薦明信於一觴感盛衰而三嘆庶幾遺烈俯鑑鄙誠

謁江瀆王廟文

惟神發源霛長經營於九州之半浸漑利澤殆與天地分功廟食蜀都威神顯赫某自幼至老溯沿大江四十餘年而無風波之虞者實神之賜今以職事實來是邦其敢不拜祠下區區之誠惟神其鑑之

江瀆廟奏科約文

漕運之司歳有科約制一路財賦之出入益部廢而不講已更十年州郡出納無以檢束姦獘百出公私告病某承乏計事復修舊籍郡爲一編凡十有六帙念天地之間幽有鬼神明有官吏公家之利病民生之休戚惟吏與神分掌其柄故官法之所不及者鬼得而誅之惟神尊居四瀆功利半天下而發源啟廟實在此都福善禍淫神得司之則於一路財賦經常之制不可以無所稽也是用焚獻一部以助神之威靈若其蔑棄有司之籍蠧耗邦財以欺天而虐民者神其鑑之

謁射洪顯惠廟文

惟王生爲良吏沒爲明神封爵旣崇嘉號累錫能見物怪出雲雨以利澤萬物威福一方使兩蜀之人奔走祀事可謂靈矣某猥因行部道出廟下只陳薄薦用致微誠

謁崇徳廟文

惟神功利著於古今英靈震於遐邇父子兄弟爵號崇極一門廟食百世並隆四川之人罔不奔走祀事某持節兩蜀於今六載免抵罪戾實托神庥敢不拜謁祠下恭陳薄薦用致微誠

祭武侯廟文

嗚呼公才命世王佐之奇若在唐虞臯防可希使遇湯武伊周庶幾其治巴蜀因蜀制宜較其蘊蓄十未一施用於神州豈止如斯蜀政寛弛萎弱不持公檢以法上尊下卑蜀兵脆怯折北不支公禦以嚴侮敵畏威蜀尙文雅華實多違公取有用不主誇毗蜀喜侈靡民無宿貲公率以躬明示軌儀蜀風和易各私所私公蒞以公秋毫莫欺有功必賞𨿽仇弗遺有罪必罰𨿽親不疑法不盡用惟仁是依伏罪輸誠貸則有辭蜀在三國地小兵羸如其不武坐底陵夷公用其眾振起衰微以攻爲守屢耀其師南中六郡懭悍莫羈公服其心聽我撫綏三郡來降進取遲遲量力而動不開禍機謀人之國托受孤兒寧容僥幸或致顚危公之相蜀勲臒道肥馳驅至死昭烈之知公若在魏未必逢時𨿽或見用焉盡猷爲不幸之中有幸於玆天不助漢置公一維匪公之防惟世之咨公歿千載蜀有餘思豈惟蜀人古今共推名參管蕭公論莫移徳聲衮衮江漢同馳求仁得仁抑又何悲

祭湯侍郎文

惟公以經術辭章之傑早挹巍科安恬靖退之風沈抑下位晚受知於聖主亟擢副於臺端論議持平公忠有守𨿽畱中之不久顧屬望以彌髙蜀道七年使華三易獨司大計盡防諸軍得將帥之歡心宣朝廷之徳意蠲重賦者數百萬計被陰功者五十餘州睿澤旣敷民生寖裕召還九列入覲淸光嘉猷悉簡於淵衷惠利益深於逺俗遂登武部旋貳民曹公爾忘私人固憂於盡瘁哀哉不淑天胡嗇於憗遺用未究於長材壽不充於厚徳中外憂時之士孰不傷心西南聞訃之人舉皆隕涕某頃由賤事獲借餘光言必同心雅盡斷金之利噐非萬乘猥叨蟠木之容未報殊知忽悲陳迹恨拘牽於薄宦阻匍匐於髙門逺奠一觴寓詞萬里庶幾英爽鑑此衷誠

永嘉到任謁諸廟文

吏以命綍假守是邦神以典祀森衛此境惟神與吏皆食於民厥職交修是爲無愧某謹以視事之始祗祓進見所冀雨暘時若時和歳丰匪吏所能系神陰相

軍城修造祭祀溪山神文

玆以官寺不葺一切興修用尋斧斤廣行翦伐惟神典司林麓勿震勿驚陰相役人毋生災癘毒蛇猛虎悉令蟠伏當俟落成修嚴齋醮以報神之休

軍城修造祭諸廟文

軍庭縣宇使館城闉或闕或隳悉將營繕工程旣廣動鑿滋多禁忌之方不無干犯惟神鎭守此土勿震勿驚相是役人無絕筋無傷骨無阻風雨無生災癘落成之後當集緇黃各修其事以答神貺

軍治畢工謝諸廟文

頃爲軍民載營廬舎工徒旣集風雨是憂顧人力以無施叩神祠而有禱果蒙陰相借以晴和凡綿歷於五旬曾靡妨於一日役者無滯畱之嘆居人免暴露之災顯應若斯威靈愈著用陳薄薦少謝洪私

代處州路祭徽宗梓宮文

功就因山禮成啟殯極駿奔於同軌悉孺慕於遺弓汾水神逰不返唐堯之駕稽山土卜永安夏禹之藏懷舊徳以淪心感餘民而灑血龍輴所屆想笳鼔以如聞僊馭已賖痛衣冠之永閟臣逺分符竹阻造園陵式修饋奠之誠恭致攀號之戀

代孫尙書祭席參政母太夫人文

惟夫人容徳之美族姓之華早以嘉耦來嬪大家輔佐君子蔚爲名卿和鳴之慶埀於後昆篤生賢子致位丞輔入相出將允文允武經如方進爲世儒宗夫人之訓翟母同風治如不疑嚴而不殘夫人之訓雋母比寛莫榮於妻莫尊於母再世顯光孰與爲偶養極萬鐘享玆永年孰如夫人五福純全始終哀榮舉無與比嗚呼淸芬永光女史丹旐之東執紼靡遑逺寓一奠我心悲傷

雜文

弔成安君文

司馬遷班固皆稱成安君儒者常稱義兵不用詐謀遂死於汦上嘉余爭於彊秦之末列於羣雄之間而服儒守道以至於敗爲文以傷之曰事成敗之不足以論人兮要夷考其平生君𨿽身滅而國亡兮不害爲曠世之豪英方六國之爲秦兮狙詐習而成風申商爲賢兮孫吳爲宗焚書阬士兮豪俠斬刈而無所容君儒服而皇皇兮竢雲霧而龍蟄以匹夫而竄伏兮秦皇帝至爲之側席逮陳吳之蠭起兮劉項立而虎爭戰勝爲雄兮弱者爲烹節制不用兮謀詐肆行君獨偃然於其間兮指仁義以爲兵志大者固難就兮所立已可尙存趙支邯兮走張耳而距項爲弱歇之伊周兮處一隅而倔彊異夫世俗之腐儒兮止空言而無狀廣武稱其百勝兮知平日之非否臧諒守道之太篤兮遂一敗而至於亡豈千慮之一失兮亦聖賢之所常在嬴劉之中間兮紛人傑之不可數鹿終死於龍顏兮余相繼而誅擄三田更王而更敗兮籍軀裂而爲五信豹屢降亦不免兮韓彭詐於兒女彼豈仁義之致然兮亦終膏於砧斧蓋天方舉六合而授漢兮𨿽蚩尢其何補要同歸於一死兮惟夫子爲得其所處昔宋襄竊名於二毛兮吾尼父猶嘆咨況夫子之凜凜兮宜千古而餘悲

畱窮文

癸丑之孟春五日壬子晨起倦而假寐見五怪物歘然俱至衣裳藍縷容色枯悴聳肩拳脊反耳昂鼻行步傴僂僅有聲气咿嚶而言意若忿戾曰我乃子之窮鬼吾與子逰今三十年子在孩提我矜我憐及子稍長戱逰蹁蹮子能讀書佐子精硏艱難辛苦不爾棄捐望爾有成報我周旋事乃大謬百無一然子年日長子窮日熾流離困頓無復生意半生應舉無所識拔易耨深耕種而不刈偶得一官日望其祿不才無庸所向墻谷纓冠束髮號稱曰儒不獲其利茍得有餘人皆爲之爾獨不屑朝不及夕期彼歳月爾子爾妻仰爾以丰吟饑呻寒我耳爲聾人皆愉愉爾獨悶悶使我見子無疾而病凡子之窮不可殫論有目未覩有耳未聞釀酒成醯炊飯成糜投防中噐誤刀斷機賣漿遇寒曝麥逢雨渡水覆舟執爨焚宇不惟自窮而更及旁逢子者困見子者殃洞庭之波渺彌無垠子渴欲飲九淵生塵太倉之粟川停嶽峙子饑取食百萬掃地我以窮故依人而行子窮若此我何賴焉逝將去汝豈無他人結侶貪魃締交錢神肉食錦衣以終餘齡安能百年與子長勤念子乂逰不忍無言一告而別子其勉旃王子於是駭然莫測黙然內愧徐抽其端緩頰以對吾讀韓子久聞爾名謂子有知庶幾神靈子則不然憎貧棄舊我不爾驅爾顧我咎凡人之生各有定分貴賤窮逹造物所命天生我窮令與子儔命實爲之汝安歸尢物極必反否泰相繆吾窮久矣庶幾有瘳子姑少安豈無報酬何遽戚戚於我而不畱也富者則慕貧者則去被此名也人誰汝顧子其攺圗毋苦倉遽窮鬼聞此顧嗟流涕且悲且慚釋憾相謂人皆送我爾獨不棄命也柰何況此厚意永爲金石有死無替

福唐解試告諭舉子文

福唐今年秋賦投家狀於有司者萬有七千人鄕舉之眾天下莫比亦閩中昔日之所未有也可謂盛哉前榜自大魁而下聨科甲者五人與臚唱者六七十人國家於此邦人士誠無負矣本州仰體朝廷之意以科舉爲重事開斥貢院編排坐次增添內外執事之人種種如法州郡於此邦舉子亦不茍矣諸君盍澡身礪行思稱賓興父兄戒其子弟長老訓其後生朋友之間更相勸約咸趨禮義盡革囂浮毋怙眾以作非毋自輕而取侮絕博塞之戱息錐刀之爭出於里巷之間必有矜持之色眾庶歸重儒服自尊凡所觀瞻孰不起敬士風如此顧不美歟或有不靖之徒多士宜共疾之歳律三更科詔一下賢材待時藏噐指日奮身豈容猖狂以致顚沛且大開選舉精考藝能乃功名富貴所由之途非凶暴豪彊興爭之地正使防如慶忌勇若孟賁何取於翰墨之場乎一犯嚴科卽罹公法與夫鹿鳴開宴黃堂享勸駕之儀豹變還鄕緑袂耀觀光之寵者榮華僇辱烏可同日道哉又闊步旣騰亨衢甚坦稽古所獲奚止於斯夫以萬七千人羣萃於此其間碎寧無短長在於寛和無事闊略三日借路豈責其全一忿忘身𨿽悔無及將來引試切忌攙先題目出於有司必待舉人盡入何須競進以冒隘途𨿽少遷延未淹晷刻逺於蹂踐方免憂危宅心旣寧下筆熟潔至如案設旣定尺寸有分移徙亂行擾動實眾我欲自便人將謂何嗚呼在醜不爭先聖之格言畏威如疾前賢之明戒凡我應書之眾勿屑細故以逺大期鴻鵠秋天一飛萬里安可量也惟諸君勉之故玆告諭各請知悉

