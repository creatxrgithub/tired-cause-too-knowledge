

欽定四庫全書

集部三

彭城集

別集類二【宋】

提要

【臣】等謹案彭城集四十卷宋劉攽撰攽字貢父號公非與兄敞同登慶曆六年進士第官至中書舍人事迹具宋史本傳稱攽未冠通五經博覽羣書沈作喆寓簡亦曰國朝六經之學自賈文元倡之而原父兄弟爲最髙司馬光修資治通鑑自辟所屬極天下之選而任史記前後漢書者攽也其知兗亳二州以不能奉行新法黜監衡州鹽倉哲宗初起知襄州入爲祕書少監錢勰艸制極稱其詞藝其後以直龍圖閣出知蔡州孫覺胡宗愈蘇軾範百祿交薦之言攽博記能文章政事侔古循吏身兼數器守道不回乃召拜中書舍人蘇軾艸制稱其能讀典墳邱索之書習知漢魏晉唐之故其歿也曽鞏祭文有曰彊學博敏超絕一世肇自載籍孔墨百氏太史所錄俚聞野記延及荒外陰陽鬼神細大萬殊一載以身下至律令老吏所疑故事舊章盈廷不知有問於子歸如得師直貫傍穿水決矢飛一時書林眾俊並馳滿堂賢豪視子麈揮云云蓋一時廷評士論莫不共推卽朱子於元祐諸人自洛黨以外多所不滿而語錄云貢父文字工於摹仿學公羊儀禮亦復稱之豈非攽學問博洽詞章奧雅有不可遏抑者乎史載所著諸書有文集五十卷五代春秋十五卷內傳國語二十卷經史新義七卷東漢刋誤四卷詩話二卷漢官儀三卷芍藥譜三卷今所存者自詩話以外惟東漢刋誤散附北監本後漢書中未見孤行之本芍藥譜亦僅而不亡文集則宋史藝文志文獻通考俱作六十卷明文淵閣書目有彭城集十五冊不列卷數今所傳三劉文集僅有公非集一卷凡詩四首文二十三篇蓋掇拾於散佚之餘多所闕漏卽宋文鑑所選者且不盡載其他可知至以劉顏之輔弼召對序誤屬之攽舛繆尢屬顯然珠不足據今檢永樂大典所載篇章尙富蓋卽據彭城集收入謹掇拾排比釐爲四十卷較之原書所少不過十之一二與新編其兄敞公是集鉅制鴻裁舊觀幾復在北宋諸家中可謂超軼二孔而憑陵兩宋者矣乾隆四十九年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

彭城集卷一

宋劉攽撰

賦

鴻慶宮三聖殿賦【並序案此賦見宋文與永樂大典原本互有差訛今校攺】臣防見陛下追述祖考崇奉明祀新作三聖殿以昭孝明功於天下臣以文學中第太常試官祕書目覩盛事不敢以鄙薄自絀輒作古賦一篇以歌詠盛徳昔靈光景福之作世稱其美麗然其所謂壯大不出雕刻畫繢文彩之煌煌而已又盛道工人之巧民力之眾材木之多金玉之偉臣以謂王者有作則必智者獻其巧壯者輸其力山林不敢愛其材府庫之聚皆所供億也是物理之常不足以誇大臣愚竊陋之若夫天命廢興之際聖王授受之符非敏智通達未有能究知其始終者固難爲寡見淺聞者道也臣竊大之是以略所陋而張所大不敢仰希風人雅頌之列庶幾有其志云爾

蓋上帝之所以選建明聖命以天位者乃所以享徳而報功焉未有徳盛於前功播於後而其子孫寂寥千載無聲者也賢哲所談六籍之云徳莫著於有虞功莫隆於五臣禹平水土夏姒以家司徒后稷是教是食肇商興周曆載數百臯陶大理五刑以明於其苖裔乃興於唐若夫董淳耀以攸司奏庶民之鮮食焚山烈澤害服妖息鳥獸咸若艸木允殖固伯益之力焉天報以位俾秦周繼於其子孫誣祖不紹去火卽水叛禮尙刑法以慘急然猶並六國一天下而不知變於初二世以斃非天不相朕虞之後乃其否徳得罪於祖而斷棄也惟伯益之功未報是以大命復集於趙氏焉五代喪徳九土分裂海水橫流民用墊溺鳥獸昌熾黔首失職滔滔惑惑蓋若洪流之未辟於是太祖乘火而帝繼益之功天胙吉土曰惟商丘是爲星火大辰之居亦曰明堂布政之由出潛離隠或躍在淵以有九有百度正焉削禍戡亂出民塗炭風揮日舒天地正觀荊燕吳蜀楚越梁冀懾威懷仁奔走失气崛彊者執服柔從者加賜太宗承之眞宗成之登封降禪矢直砥平巍巍乎邈三五而儔儷彼漢魏之瑣瑣曽何比京夫伯益始掌火而底績茂宋以火帝興於火墟天之報施豈不昭昭可推而類也哉且夫積功以凝命而創業因物以胙土由土以建號樂以反初禮不忘其本是故作於原廟建之別都三聖鼎列大廈以居以答景貺以昭成功俾子孫知厥所由億兆仰徳而不窮也厥後烈風雲雨電雷震曜儆戒於下濫炎流燒天子怵於大異反已正徳伏念七年乃其有得曰天以徳訓予而以威震予依類托諭予敢不信夫政不變不足以日新禮不修不足以化民天之示人若曰政禮之敝𨿽祖宗之爲猶當勿憚乎攺更於是詔三事飭九卿和布揆於舊政載損載益以承天誡以舉聖職夫旣天行而日白矣乃復閟宮奬夫神衷三後在天對越上穹經之營之不日成之閎偉奇麗所以使宮寢之勿逾也淸閒窅密又鬼神之所都也絜百圍而置楹兮度千仞以架棟擇一木於萬章兮顧余羨者猶眾般倕人之儔獻巧而林立兮莫不心競而賈用亙長廓其如城兮辟重門其似洞欒栱粲其如星兮侏儒屹其承重如翚斯飛如鳥斯革兮誠可栗其將動闔陰房之密靜兮𨿽六月其必寒辟陽榮之敞麗兮蓋中夜而已旦渉廣除而徑上兮每百盡而一級歷靑瑉之瑩滑兮曽不得而側立顧風雨之在下兮足以避夫燥濕良非人力之所爲兮宜鬼神之攸集於是使夫設色之工後素之巧想象形容圖寫必效夫其龍顏日角天質之顒昂兮臣乃今知眞人之異表於是駕鑾輅登玉虯千乘萬騎云動而景附兮想平生之豫遊旂常繽紛以赩翕兮鐘鼓軒轟簫管發而啁啾雜魚龍之奇技兮蜿蜒曼延於道周百神紛而並迎兮出閶闔而禦夫龍舟爾乃川後靜波屏翳息風舳艫相銜若復道之延屬兮亙千里而相通百工備官而夙設兮棹夫讙呼而奏功惟吉行之五十兮餘日力而靡窮旣屆旣止威儀若初以幸夫壽宮乃卽前楹以修祀事威神如在望之可畏殫金玉以備用罄飛潛以薦味帷帳筦簟之安肆幾杖筆硏之儲偫靡一物之蓋闕兮所以廣孝思而盡心志也守臣侍祠罔不肹飾旣事而旋閟而莫覿列仙之儒偓佺之倫迎神頌只於其側若夫祝融重黎相土閼伯固已喜動乎魄情見乎色防淸蹕而睎盛徳也巍巍大哉不可得而記巳且夫天命之不忘人主之大寶也祖宗之有繼子孫之勿替也玆聖王所以正統垂業超商邁周防嗣錫羨貽厥孫謀使萬有千歳得以晞風而承流也遂作頌曰

崇崇商丘大火主兮曰宋之興道是配兮建邦設都以有九土兮有皇上帝明徳輔兮伯益之功邈不可忘兮三聖承承有烈光兮奕奕寢廟神翺翔兮胥千萬年尙無疆兮

葺所居賦【並序】

治平三年秋京師大雨湧水出民捨多墊壊者予所居獨完整無恙及止加葺其垣墻因爲小賦

賾至理之茫昧兮同寓形於一區任所遇之則然兮夫孰賢而孰愚彼每正而或禍兮亦用拙而自如𨿽背阪而向隍兮將愈乎廣廈之宴居嵗荒落之淫兮湧𨿽出而爲災汩波流之罔極兮浩潺湲而無涯棟梁圯而弗支兮堂壇蕩而爲溪何昔日之髙明兮今直委而污泥彼攜持之與抱負兮或耄耋之與孩嬰念獨不保其闔廬兮亦有朱戶之亡其閈閎將鬼瞰之使然兮固天理平其不平也愧予居之僻陋兮豈擇處而淹畱四鄰聳而逋逃兮恨眾人之我尢福莫大於無過兮顧捨此其何求葺垣墻而圬墁兮其托諭以監予曰全生之近道兮念無厭其所居云爾

寫憂賦

悲四序之驟失兮哀逝者之不復春與秋其幾何兮霜與露其俱續稚呱呱而旣食兮墓積艸而已宿追音聲而在耳兮悼容色而記目願一見而無期兮情可殺而逾毒徴圖書於疑似兮索夢魂於因想𨿽可得其髣髴兮嗟暫覯而復往盻黃鵠之怨別兮余猶防其單飛雉朝雊而泄泄兮牧犢子感而陳詩心郁悒而怊悵兮何使予懷之不夷昔聞道於賢者兮𨿽忘而未信謂生爲勞役兮謂死爲歸人今吾百憂之叢中兮旣積月而累辰何重負之如是兮願脫去而奚因彼防然而無知兮獨甘寢於巨室天地覆墜之不聞兮諒絕世而愉逸伊聖言之可徴兮悼吾學之不競不窒隙於未兆兮顧飲藥而加病遂迷途而不反兮非智士之能竟排多慮而去妄兮引至理而自鏡𨿽旣往之不追兮庶來今之能定

不寐賦

忳郁悒其馮中兮何鑑寐其弗夷方永夜之未艾兮廓靜處而長思悼旣往之弗及兮慨來今之曷知緒將絕而復續兮精發越而淫移倐四海其再撫兮冺萬期乎須叟武勝殷而歸周兮天保定其千億叔旦兼乎三王兮仰勤思而有獲孔潛精於好學兮致憤懣於無益樂好善而用魯兮孟見喜乎顏色仁弗遇於衛頃兮願奮飛而不得繄視氛而見祥兮獻肇謀乎虞虢彼逺慮之與近思兮智與愚皆從其職良民生之多艱兮嗟以心爲形役君子有不安其命兮小民有不度其力非蚊虻之噆膚兮曽內懷於大棘惟昔夢之蘧蘧兮旣悵然而獨寤亮伐柯之不逺兮何內韄而罙固睎聖人之大覺兮緜萬世而不遇幸曲肱而自怡兮度無迷於初度

鬭蟻賦

邈乾覆而坤載兮固悠逺而無極叢萬族於厥中兮旣生生而息息𨿽至大之可倪兮猶至精之可識諒擅已而自用兮羌是非之增積嗟子駒兮何爲諡公字小兮紛紛而離離好惡利害之發兮誰其尸之慿怒積怨兮交戰而在斯何矜很之若是兮怙恃淩弱之不移欲一究其端而不得兮聊索數而推之夫其列壤分國穴垤重襲碩鼠之所不容兮蜉蝣不可以徑入豈天壤之偪隘兮曽分土之汲汲化飯以爲子兮祝腐以爲民其生孔易兮其眾實殷夫其子孫千億兮固鮮愛而靡親又豈有珠玉皮幣兮肇乎禍亂之因若是則鬭其可已羣嬉散遊足以已矣奪防篡寡何足美矣豈樹之君而患亂甫起抑天之有時兮故將而不能自止也嗟子兮汝獨何誅觀世之有鬭兮曽何足以爾殊饕他人之有兮慊已之無妄劫於無用兮矜多於有餘一已之不保兮顧有志於九區夫豈無大人之旁觀兮諡之陋而名之愚也嗚呼

秋懷賦

世量力以爲智兮孰不自師其成心不彊短以被修兮亦各濟其所任蓋周任之明淸兮予嘗服於徳音性專直其似愚兮遂底滯而廢沈惟古人有不遇兮亦奚慨於斯今昔旣冠而從仕兮冀陳力而帥職何日月之不淹兮亹亹至乎不惑世與我豈其異衷兮增餘懷之黙黙數廢日而倍參兮願自竭而安得將奔而及事兮愧初心而變色譬遊者之無術兮念愈躁而愈沒荷眾賢之並容兮曽介善之不遺辱興亷之末舉兮遂以造夫攸司君之門不可以徑入兮旣待詔而歷時惟褊心之狷狹兮曽繩墨其自持誠詭遇其猶獲兮𨿽得獸而恥之信天命之有在兮非知勇其孰勿疑時旣秋而涼風兮艸木落而變衰日月麗於西廂兮蟋蟀迅而鳴悲閱四序之代謝兮旣逝者之如斯悼我心之弗獲兮起惆悵而稱詩

射豹賦

悲抗獨之難立兮何有用之必害不信孚於弗爭兮𨿽忘懷其獲罪齒恆足以自保兮而隕奪於多輩彼南山之珍獸諭變化於君子或隠霧而不食亦胥疏而視履猛毅資於天成文彩蔚乎自已伊麋鹿之彊圉與麏麚之儗儗𨿽騰趠其不羈固指掌之所昧何眾吠之防防兮羌朋很而曹戾競張目而涎吻兮眾遮道而覷伺諒勇怯之不敵兮非乃心之攸畏忽機辟之潛發兮遂解脰而喪精爪牙曽不得而少用兮貽獫猲之成名吾固知夫皮毛之爲患兮而黨與之足懲嗟物類之相召兮必機數之潛用非明哲之周萬兮未有不隳於眾故曰刳心去智萬人不謀和光同塵乃與道俱彼形諜而成光與飾慧以矜愚材愈大而增累𨿽防末而可圖

崆峒山賦【並序】

臨汝西有崆峒山其下卽廣成澤按莊子黃帝聞廣成子居於崆峒之上故往見之莊子𨿽多寓言無實然此崆峒廣成適皆同處意其眞有所謂廣成子者也又大隗居具茨之山黃帝至襄城之野而迷皆與崆峒相近事未必皆虛也予因作崆峒山賦

馳平原之曠曠兮登隱弅之髙丘林蓁蓁而云茂兮樹參天以相繆鳥哀矜而思侶兮獸銜艸而羣逰卽崆峒之舊址兮訪成子之所畱烏乎服天下之爲至美兮夫豈知聖人之緒餘獨修身爲妙本兮窈靜黙以虛何軒轅之徇齊兮而猶特室白茅三月而閒居順下風而稽首兮曽南面而晏如彼非至人不能以下人兮信崇髙之叵娛謂莊生之寓言兮羌林麓其未攺瞻具茨之髣髴兮知大隗之所在嘗迷道於襄野兮七聖偕而無悔得要道於牧馬兮稱天師於再拜悲世俗之狹隘兮疑至言於否躗航污瀆之淺狹兮僣瀛海之浮匯守穾奧之熒燭兮昧白日之輝曬追古人之不可及兮獨臨風而悲慨彼六相之輔治兮曷四海而弗寧名百物而垂衣裳兮雲門用而告成尙紆思於荒澤兮勉聞道於長生豈在野之不可蔽兮固前修之所營眇抽思而成章兮庶來今而作程

棊賦

惟夫太朴之未判兮圓方渾而無際倐物生而有象兮乃置同而立異迨數起而滋生兮紛萬彚而多事此奕棊之始置器也於是乎經緯縱橫封畛逺邇包穹昊之度數兮極厚地之疆理局有上於方罫兮信宇宙之異此念巧歷所不能究兮玆古今所以心而不已也咨白黒之相反兮譬寒暑之進退寧我盈而彼虛兮況生殺之與成敗智詐殽然而並用兮莫不矜多而務大有一言可以行之者兮惟見幾而得先眾蚩蚩而我隨兮乃収功於萬全伊昧者之弗察兮𨿽服膺而拳拳曁應變而赴敵兮常操末而寘顚或敗形已兆力鬭未悟忽焉顚僕兮乃悔其辧之晚暮與覆車以同軌兮孰若易轍而遵路或狃快小利死生契闊𨿽得雋於錙銖兮而外勢其已奪或決機兩陣間不容思彼多算其泰然兮旣先據於便地謂戡敵而致果兮顧自戕而隕斃論玆藝之防眇兮奄眾技而首出語之有道兮用之有術誠巧拙其天予兮莫可得而齊一貴不能得之於賤兮義況老耆而不屈太上貴徳服不以力審布置以陰陽兮謹裁度於繩墨故攖之者無抗詐之者必北其次狙詐詭爲奮其祕算或見易而守難兮或取近而先逺𨿽僥幸而全勝兮亦蹉跌而事反靡精心而極意兮每隨手而應疾貪彼虛之可乘兮忘已力之未實竊冀幸於弗覿兮故𨿽獲而逾失何度量之相越兮乃倍蓰而十百甘受責而無辭兮𨿽三五而不敵或騰口而攜詐兮或匿智而叵測或同行而習熟兮或旁觀而少得或乘勢而亟捷兮或衒利而加惑故每譬於用兵兮擅廟略於籌畫必知已而知彼兮保常勝而有獲

詆風穴賦

背崧右洛兮維汝泱泱左界韓鄭兮前闗魯陽陵丘曼延兮土膏脈良生植遂茂兮厥夭且長咨飄風兮胡很而狂乘冬肆威兮怒號以常通晝亙夕兮日月奪光宇宙昏惑兮顚倒黃折枝排根兮松桂毀傷沖空動楗兮披戶登堂獸亡其曹兮鴻鵠失翔問誰尸之兮底此不祥曰玆穴之詭異兮竊神之機幽崄窮奇兮狹中不夷鼓舞蜚亷兮招揺南箕平居無事兮淫樂而爾爲歷九州而遐觀兮孰樂土其若此獨蠻夷之僻陋兮乃自古記之矣邈炎州之荒忽兮汩大海其千里上霧下潦兮墊隘瘴癘魑魅羣逰兮樂人之死蓄爲風兮防毒疵癘扶濤駕山兮舟航麋毀歷日旋時兮然後得已西極曠蕩兮陰磧無垠流沙不波兮瀚海無泉五穀不生兮蓬棘蓁蓁熱風之來兮天地翳昏觸肥爲痏兮四肢若燔亦幸有老駞之先知兮嗚呼而告言歸命野獸兮厪焉得存彼鬼方之幽昧兮固宜以然慨中土之與鄰兮不僻不偏胡穴神之忍兮固蔽以頑用夏變夷兮至於髦蠻外百里而不同兮玆邑獨爲匪民帝之髙居兮臨照在下虎豹服仁兮九閽莫阻巫咸上愬兮帝命斯許巨靈誇娥兮幹其絕膂抜山投石兮北海之渚大野夷爽兮八風攸敍號令專一兮莫予或侮防常聖時兮維民所取穴神𨿽悔兮夫孰閔汝

彭城集卷一

欽定四庫全書

彭城集卷二

宋劉攽撰

賦【案攽序公是集以律賦列之外集今略仿其意故以律賦列第二卷

】

臯陶戒舜在知人賦

惟舜徳所以大聖非自爲其與人而同者蓋擇善而從之執兩竭而用其中志存樂取見一行而莫之禦眾豈遐遺緬思古人實惟虞氏審萬物之備我體至人之無已蓋夫慮善以動則自用者小焉與人同功而任事者貴矣察言好問但見其聞斯行之明目達聰孰有夫怨乎不以若乃耕稼以力陶漁是親試諸難而興事納於麓以明民然後謳歌之所屬歷數之曁身曷注措之天若奚持循之日新夫何爲哉徒正面而防已弗可及巳常稽眾以從人且夫羣於人者物莫能離同於善者徳有常主故我總萬彚以兼載人自一言而泛取克協於帝是以謂之重華尙論其人斯弗忘於稽古譬夫山嶽之髙也其積以細江海之大也其受以虛蓋與其足巳而弗及夫孰若忘懷而有餘求福不回顧明徳之若此樂告以道靡寸長之失於然則一心之所謀其智也淺一力之所濟其功也鮮故道莫貴於因眾以寧徳莫大乎與人爲善不然者安得側微在下九男順而服從登庸受終五臣與而丕顯大矣哉不震不盈不伐不矜肆昊天之眷命實億姓之與能是以姒氏承風聞昌言而亟拜子淵希徳聆介善而服膺世之人行巳也專攺過而吝以出眾兮爲可任以遜志兮爲必信然後知善與人同巍巍乎其斯以爲舜

五星同色賦

徳配淳古祥開上天五星之色同矣四海之民晏然驗以璣衡察齊輝於七政偃夫金革啟昌運於千年覿幹文俯稽皇國伊天事之常象何聖人之合徳時也懷柔乎窮髮之北服叛乎流沙之域人迹所及萬防於焉太寧和气致祥五緯由之齊色觀夫寥寥太淸垂文降精靈臺考象而有舊保章啟占而可明逺而望焉若連珠之並彩陳其數也告緜區之偃兵且夫仁義修則金木爲之興祥禮智用則水火由之凝祐羞五事者莫若信載四象者莫如土倬彼如明粲然物覩候其色兮若一問其名兮有五克明克類諭王道之無偏不縮不盈狀君徳之周普是以海內蒙福羣生大同鞬櫜之令丕顯稼穡之事從隆豈特候於建星當太初之定歷聚於東井告漢祖之成功非皇求於列星惟星依於帝者非星私於我皇惟皇化於天下赫赫垂象巍巍純嘏察其軌道黎民仰首以觀乎彼交光疇人推防而知也甚矣哉天之鑑人也明於視徳之逆祥也防於馨何精祲之晢晢顧神化之冥冥彼以非煙紀輪囷於云瑞占於半月驗光華於景星語象則幽微推數則疎逺豈若考五精之同色知七兵之盡偃方將升中而告成功視大道之來反

不愧屋漏賦【以君子愼防心無所媿爲韻】

噫治身莫若愼獨求仁在乎表微故屋漏之不媿則君子其庶幾誠而明之𨿽戶白之甚邇禮無違者豈顏厚以防譏考垂訓於前經達嘉猷於戴記謂夫仁也非顚沛之可捨道也非須臾之能離故中庸之爲善欲內外之同致然而十目所視惟愚夫知其不欺一室之閒獨至人可以無媿斯蓋擇善圖逺閉邪慮深非曰鬼神之處儼如師保之臨仰瞻西北之隅曽微物覩內省光明之徳罔憾余心且夫資之深者處之安爲之難者行之愼故不爲顯晦以殊節出處而易信達黃中之理常只若以存誠念陽厭之方豈儳焉而終吝眾謂之微以其弗見世謂之隠以其弗聞蹈先覺而秉哲無慙徳而集勲邇之足以治下逺焉可以事君謹爾燕居自獲申申之樂仰夫匪隠罔貽負負之文向若識謝鄰幾仁亡由已昧知非乎伯玉違好學於顏子則𨿽志深媚奧寧足逭於多慙名或升堂亦深虞於可恥是知觀大者莫若小責有者始於無則善惡不能以理奪賢愚不可以智誣美子思之著書誠爲治本稽衞後之興刺彼實迷途異哉閫奧之間尋墨之所猶內深乎戒惕而外齊其居處則夫朝廷鄕黨之中復何虞乎失步

雕虫小技壯夫不爲賦

古人之賦詞約而防暢今人之賦理弱而文壯原屈宋而彌漫下卿云而流宕豈所謂言勝則道微華盛而實喪者哉觀夫緯白經綠叩商命宮以富艶而爲主以瀏亮而爲工家自以爲防二南之域人自以爲得三代之風差之毫釐譬無異於畵虎得其糟粕殆有甚於雕虫亦猶樂府之有鄭衛女工之有紈綺悅目順意蕩心駭耳里人詠嘆其繁聲婦女咨嗟其絕技亦何足薦之宗廟獻之君子哉若乃托興禽鳥致情芻蕘上則恢張乎宮室下則吟詠其笙簫且子虛大人之文無益於諷諫靈光景福之作不出乎斵雕故白玉不毀珪璋安取六義不散體物何有夫殘朴爲器者匠氏之罪判詩爲賦者詞人之咎亦奚足以計得失辧能否也是以子云以無益而自悔枚臯以類得而詆諆故曰童子之功壯夫不爲且使孔氏用賦仲尼刪詩則賈誼升堂而不讓相如入室而不辭然無益於王道終見譴於聖師豈非君子務其廣大世人競乎微小故爲學者眾好眞者少非龍變乎詩書之林曷蟬蛻乎塵埃之表必若明惇厚之術閒滛麗之塗言合必乎雅頌道必通乎典謨亦可謂登髙能賦宜爲天子大夫

敵弓賦

昔桃弧棘矢成周所以服荊楚楛箭石弩明王所以來東夷伊敵弓之在禦亦厥貢之同歸想夫極北窮髮千里無艸殺气之門回復植物於焉凋槁風霜凜乎無期冰霰積而皓皓非剛彊不能以自存故有生而必老粵有喬枚是惟陽幹托巖谷而挺本擢云霓而上冠理堅厚而密致根盤深而交貫鷹隼晨擊於其傍羆虎暮嘯於其畔伊猛毅之攸司𨿽采擇而可憚爾乃落以斤斧附其膠漆弭切象以潔白簫餙樺而柄郁錯良金於拊中繢鹿斯之殊質豈旣弛而不張諒有直而必屈乏繭絲之爲絙乃裂革而加袠𨿽朴質而可喜得漢巧之十一矧夫俗本射獵士習縱送騁良驥而誇勇腰菆矢而備用馳突乎荊棘之林藺轢乎防兕之眾擇肉而後發先得而命中皮毛爲之寢處滋味得以眾共莫不興利而除害便已而自奉也豈比夫繁弱之爲分器大屈之爲宴好顏髙之堅和氏之寶載厥美於史冊歷千古而擅巧亮萬俗之異便吾安得較美而定客好有系而稱曰懷柔以禮羈縻以徳逺人是以來賓大弓爲其貢職向使威武不競乎金革文告不行乎邦域是弓也足資乎凶器彼人也孰匪其敵國

彭城集卷二

欽定四庫全書

彭城集卷三

宋劉攽撰

五言古詩

擬古六首

南轅適郢都日與冥山背重生與徇名夙昔不相待藜羮采薇蕨芰制蘭爲佩遊樂天地間安知一身外麒麟鬭大荒日食星見沬夷齊餓西山咨嗟爾胡罪

澤陂生芙蕖映此蒲與荷彼美不可逄憂心涕滂沲行樂在及時株林起酣歌歡宴未渠央國門擁干戈巫臣視不悟室家嬰禍羅謀已旣不忠孰能爲君多

趙王飛龍駕翺翔羾天關塵土暫反顧金玉髙如山自諭固適志超遙亡愧顏安知馬服子軍破不得還前亡四十萬後復圍邯鄲虛盈固天理循環乃無端覺寐已不殊何況百歲間嗟嗟道傍子萬金非所安

秦昭登西山慕與火帝遊頽林刋喬木詔世爲博籌富貴良未厭誇謾豈知尢投詬蒼蒼楚靈輕九州塗窮幹谿旁眾防不可畱徘徊餓山澤覺失涓人疇新王固有命玉衣被累囚

嵯峨三神山浩蕩仙聖遊金臺冠絕景玉果垂千秋龍伯日已侵巨鼇幸無憂波濤各一隅但見雲气浮跂予望可及隠約淸淺流大帆交問津長風輒回舟不怨道路邅所悲到無由世主自甘心仙者非有求

老萊隠窮楚因與時世隔暮歸怪車轍夜起避山澤若人不可見況肯低顏色安知叢臺下一旦三千客西邊竟不還嗟哉少良畫

讀黃寺丞十月十三日寄原甫詩因同作

寒日流短明涼風起秋色嗷嗷鴈晨翔悄悄蛩夜織節物悲旅人天地亦行客心事已如翁但知頭未白黃公靑雲气疇昔振六翮成紀獨不侯長沙嘗逺謫賣靑門外種豆南山側浩歌寫窮愁我預聞損益外事來無涯開口笑不得惟當林下游相存度阡陌

續董子溫詠陶潛詩八首

佳魚樂潛深智鳥不逺飛逹人避形役逝與風波辭逍遙彭澤下聊然三逕資

好酒豈恡情讀書不求解天眞任自我淳白忘機械鼎鼎世上名百年竟何賴

嘉樹每交防時鳥初變聲欣然環堵居自覺軒冕輕予亦葛天民千歲同此情

馬隊待賢士久知喧且卑周生自晚悟䢐謝仍響隨豈若田畝間尊酒時賦詩

時命昔大繆賢傑同隠淪陶公晉卿族晚節恥屈身躬耕抱羸疾嗟哉畎畝勤

道術旣分裂人人得其偏丹靑照千載始覺眞檢全爾時揚仁風到今猶栗然

貴生未必全徇名良自賊區中共玆患形影相與惑神釋乃超然道眞於此得

籃輿適山野葛巾傲賓客旣無軒冕拘詎可形骸索富貴能畏人千秋但慙色

偶作

時命有通塞百齡皆謂然流行自非我底滯亦在天人知信百齡陰定不可遷苟云有所系朝旦猶億年天地無窮期百齡未爲緜朝旦不可期人事皆具前所以賢達人放心無所縣萬塗以一究防理寧復偏六月淮水深南風阻歸船客行厭滯淫親朋限長川至言莫與聞達理誰爲詮無以謝羈愁聊作言命篇

效白公詩

不得起厭心厭便住不得不得作戀想戀卽去不適厭生憎疾業對面爲怨賊戀結貪著因轉腳落沈惑上士體自然知慧金剛力中人勤埽除補闕塞瑕隙行莫到門返饑莫看人食欲驗齊死生且覷居官職

黙坐念逰者身存至頭白起行觀病者身健有餘力出門視勞者身閒免事役入鄕閱貧者身足飽衣食寓形天地間幸已不失職柰何不自休汲汲復戚戚大鵬彌九區轉動恐偪窄鷦鷯巢一枝隨意翻羽翼馳光無停畱駟馬方過隙君看北邙山貴賤一眞宅

效韋蘇州古調詩

於人無舊新相見常爲歡本不作崖岸中亦非斷刓賓僚自了事縣邑無曠官豈惟競勉力退亦絕間言觀者以爲稀不自知其然吾聞西方說夙世常有緣將此防中人厚徳無讐怨文人諱異術且以儒事論孔聖不可及孟氏固所尊軻云創業易成功則在天乃知古今士無有能與賢達人同眾人不肯妄自專

古意

牛刀割雛雞未足爲深恥柰何狐父戈資以斸牛矢魯人稱家丘防計當而已郢匠不揮斤其質久已死秉心若松柏潔志如雪霜松柏摧爲薪雪霜晞春陽乃知丈夫勇萬物無以方賜兮不受命棖也安得剛

雜詩

重生世所同徇利良獨愚嗟彼緯蕭子安事千金珠沈身九重淵脫死驪龍胡得失覺寐間危哉悲矣夫九方焉知祥梱也終奚如𨿽同國君倉乃在渠公衢餒也命使然顏原亦多娛

荊山有奇璞貴乃和氏儔連城詎云多一視以爲優擕挈向都市光彩傾天球𨿽無指瑕累顧得千金售驚詫遽自反閉匿成千秋豈忘待時意欲往仍遲畱凡目陋至寶後生異前修蒼蠅矧多變瑉石仍先收萬一人我欺永爲神物羞

樊遲請學稼尼父已深慍安知連城守酤殿最問周公無彜酒用是垂大訓願得烹羊耕織始安分龍伯釣鼇時連六方自快事緣貪餌起上帝獨何罪土疆日侵削形軀仍殺才餘數十丈尙足令人駭寄言諍畢人努力事機械何當大荒野與爾競行邁

齊有梁丘據晉有樂王鮒據能愛晏嬰鮒欲殘叔譽二臣嬖兩朝事君爲悅豫景有尙賢志據逆以爲助平失宥善心鮒乃速其去母以據爲賢易地則同趣丈夫處世間必有遇不遇豈無覺者乎正色君亦悟區區嬖幸徒何忍就朋附

伯夷餓首陽太公封營丘同時海濱人將老歸西周世故莽難量後王異前修徒讓千乘邦不如畜陰謀良知命分然何怨復何尢塵埃采薇詩益使誇者羞自玆姦雄人日日希公侯

虛舟適誰迕飄瓦殊暫然忮心自無怨豈必絕世賢握火欲提人唾空不至天一心抱區區萬事長可憐佚女處瑤臺丰肌艷皎皎端令鴆爲媒告我以不好猶豫令人悲自悔辯不早如何問雄鳩佻巧豈可道野人構茅茨櫟柱樗作棟不意豫章材一時同見送拓手百尺長連軫萬鈞重斤斧欲安施棄置因無用本是絕世姿胡爲與眾共

臧孫被惡名魯侯失其位軒冕非不尊家富馬千駟不用子家羈而棄栁下惠末儀諒何爲矧論仁與智竊位良足羞乃復爲君諡

雜興

阿嫫年八十睢盱事妝飾仍誇少年日自謂美無敵與子不同時寥落復異域人事𨿽萬殊近者猶可測頽顏與白頭何日好顏色

讀李某詩【案題爲讀李某詩而詩止敍李某之事疑有脫誤】

李某崆峒人生長西北蕃赤鬢如蝟毛僅能爲漢言筋力勇自負馬上帶兩鞬作賊十數年身有百刃痕泳河不用舟羊革隨輕軒危厄輒自脫天幸尙得存過壯忽自悔翻然歸漢恩徙家汾水陽百口蒙輕溫拜官隨立功俄列上閤門封侯未可量專城誰復論已見狄將軍堂堂樞府尊由來功名際雕鶚勝皇鵷富貴百惡除詎問鉗黥髠豈與詩書士履防不敢奔終身蹈薄冰眾口猶喧喧

王四十處見舅氏所錄外祖與日本國僧詩並此僧詩書作五言

滄波浩無涯泱漭際朝日安知鮫魚淵而有邑居室便風送來颿夙昔多人物始信天地間見聞豈云悉惆悵蓬萊說胡爲浪自黜夷倭與侏離九譯迷彷佛書問顧已同紙墨存落筆俛仰六十年舉指不任屈好事見君家聞詩初未失杜鄴富小學平通知祖述鄙老獨何能執書防涕出

偶題

旦出輒暮歸終年長役役自顧若有營誰言了無益少小不如人老大轉衰僻昏忘復相仍十事不一憶勞心非所長但覺安坐食使我忍媿羞不如學勞力勞力當自耕自耕還自織百畝爲已憂𨿽憂乃易釋

喜雨和任判官奉呈太守【原注先是司天臺上四月朔日食及是大兩不見】

愆陽曆冬序入春日光赤原野爲之焦無復靑靑麥明廷防農功詔防懷湣惻誰能共此憂惟良二千石禱祠徧羣望百神潛率職迅雷出深淵密雲防將夕應龍不無神女妭罪所極滂沲浹宇宙變化才瞬息矧玆顥窮意豈獨垂沛澤嘗聽君平言以玆消薄蝕周宣成陽事往往在簡籍不聞二美具介福逾萬億三農耒耜出自此丰黍稷使君憑熊軒勸耕駐阡陌上客歌吉祥淸文綴環璧我豈擊壤翁不能知帝力斐然遂成章聊用同悅懌

贈周員外鼎

束髮去鄕裏白首還舊丘曾無髙蓋車顧爲誇者羞歲晏東臯田躬耕方薄收知君近有道足以無外求次韻和王平甫贈張舍人【原注王時在城東佛捨讀書將應舉張與呂推官過之】

通物樂自任濟時常後安戢翼思迅風騰鱗慕驚瀾天書進廉良大罟綱目寛頃來中林士繼踵靑雲端王侯經緯气錦繡羅肺肝念當五鼎食肯甘一瓢簞著書成揣摩脫劍橫鏌幹孟明已焚舟廉頗方據鞍閉門謝塵軌釜魚朝未飱竟完稽古力己使同學嘆鳯池響鳴佩蕓閣峩髙冠忘年義已深踵門情更歡縱談劇流輠處畫逾轉丸廣廷來風淸落日微殘涼泉爲濯漑佳樹聊盤桓長歌斕篇軸大盟粲珠盤寧爲端木子矜此道旁觀

閔兩

山上田萬頃江中水千里東流自彌漫旱苖日焦死惜哉不能救地勢正如此云雷未興潛蛟龍困泥滓昭回𨿽在天嘆息眞已矣

君子行

君子貴自然不爲時俗觀升車不廣欬卽席不變顏疾驅不駷轡髙張不急彈塵埃視流俗中立何可幹顏生處陋巷求仁得所安簞食一瓢飲孔聖推其賢

雨中

丹桂更束薪白璧償斗粟況玆風雨朝泥潦壊墻屋敗竈方生魚並日能薄粥始知簞瓢人陋巷夲自足寧見子桑詩若歌復若哭

遊景靈宮

漢家祈年宮玉宇黃金堦回廊起層城髙閣橫蒼崖觚稜拂星斗廣除霽塵霾淸渠寒泉交盛夏涼風湝大云赤宇宙道途若燔柴幸玆淸涼遊復此朋友偕前殿朝眾靈瑄玉玆禋柴顧予塵土姿進拜增栗齋掃庭有餘潔酌水欣素懷並坐俯堅瑉長吟翳髙槐丹靑四壁盡權輿自軒媧千年羽化人誌怪非齊諧始知慕神仙自顧輕形骸聖賢防吹吷寒暑一病痎學道賴逺復養生知有涯悟眞覺理勝適志忘事乖伯陽推谷神莊叟稱安排英風摩蓋壤遺躅欣吾儕飛雲肆冥鴻拘井嗤沈蛙虛心自玆得歸去顏色佳

惠州丰湖

昔在葛稚川求爲勾漏令丹砂頗易得羅浮聚仙聖窮荒非人情適已自無競千歳若須叟斯人已遼夐忽聞惠州守修舊有佳政漲泉作丰湖百頃湛明鏡芰荷爭秀發魚鳥恣潛泳新疇日已多耕者樂其盛髙齋面空闊寫影窮綠淨長嘯來淸風炎蒸亦無病勤憂本劭農爽豁賴怡性寧須學神仙豈必謝朝請明珠還合浦夙昔人相慶君有近郭田足繼甘棠詠

柘湖

南海浮柘山嘗試問水濵桑海變未久婉孌玆爲神昔聞仇池穴上有牛女津物理寧可窮空驚舟檝人

東關山水

靑靄望不極連峯如置關不知淸溪水漾漾出其間孟夏江水深溪流正西還崕根亂石多防激聲潺潺雜樹色相映密竹不可刪造幽覧眾妙撫事淸心顏洄洑自多魚网罟羅前灣幽人閉上方繚逕才可攀疇昔新安江寤寐龍門山目擊暫有遇絕勝猶班班客程非趨時淹泊寧所艱少畱盡餘興更伴浮雲閒

坐嘯亭納涼

長嘯振林木半空鸞鶴聲淸風蘋末來孤月海上生坐久物色攺如有神仙迎

束芻

束芻食騏驥斗水活蛟龍轅下𨿽可哀泥蟠未必窮解驥就衢路借龍起雷風寥寥四海廣去矣君安從

題常寧黃令灑然堂

叔度萬頃陂淸濁誰能料割雞用牛刀吾亦寄一笑示我林下詩筆力勇奔峭故知才者心玩好必同調岑岑靑玉竿千百壯非少淸風掃埃塵日影金色照環墀發寒泉霜劍初脫鞘枕流不枕石俯仰窮聽眺上堂梵唄聲空寂總眾妙玆亦忘言徒領理防其要翔禽竟來集狐猿逺相嘯不作問鵬翁刻意湘累弔

十月一日

十月西北風肅肅天霜節物感人多客子心內傷心傷鬒髮變引領望故鄕故鄕多喬木丘壠生白楊柏葉自宜翠艸根今已黃旦思歸陽陂暮憶棲後岡況此佳辰朝都邑事有常平明重城開車馬如飛翔貴賤同一丘蒿艾連石羊慟哭朔風悲一豁沈痛腸柰何守微祿局促限一方隳官固非孝捧檄固已狂黽俛聊自抑涕流浩沾裳

吹臺

梁王遊賞地喬木空白雲無復歌吹響況乃麋鹿羣梵剎擬化出山河如綺分北望十二衢佳气正絪緼賢者而後樂固如孟軻云感此多逺懷因之濯塵紛聞君已先我攜手皆能文置酒臨滄流披牕遡南薫由來登此臺寂寞誰獨聞慷慨作歌詩悵然哀古人千載豈不遼忽如波沄沄適意正在飲無爲惜酣醺

送歐陽永叔畱守南都

白水帝舊裏大火天明堂王都異丰鎬原廟崇髙光畢命繼三後商邑正四方保釐自古貴僉曰朝論昌前旌鳥隼旟左佩麒麟章阨途亂鐃吹先路交壺漿風物盛山東令人憶遊梁緬然嚴鄒徒賦筆嘗慨慷廢池掃淸冷舊苑開荒涼終畱相如坐一伴鳬鴈翔

竹牀

炎光裂厚地江漢如燖湯閉戶樂甘寢婉孌在一牀問我何獨爾愛此編竹光側身照琬琰熱手循雪霜有時萬里夢倐往浮湖湘遂令傲軒冕彌日慵下堂昔聞負暄老意欲誇天王我亦悲世人觸熱趨道傍

南窻詩

習靜覺自逸養恬遂忘儉始知一席安不比千乘忝微風觸喬木淸气襲珍簟心空物莫喧神超夢無檢簞瓢敢望回弦歌欣與防彼哉晉楚富吾道安用慊

抱書南窻下日午天光亮陰陰夏木長翽翽巢禽鬯因之省疎慢亦喜就閒曠防帙寄忘懷曲肱從所尙臨文今古撫事雜歡悵勞形竟何爲有心得非妄釋卷忽自娛收視己神放逺從華胥遊卻立鈞天上萬緣倐皆空至樂了無狀悲哉俗學徒頭白迷歸向

登慈佛寺【原注宋大師造號宋芒兒者】

淸溪淺褰裳嘉樹大盈抱古寺向百年地幽景罙好連峯拱蒼翠秋雨洗窮昊客至登髙樓西風動衰艸雄豪昔未遇飰粥殆將老豈知風雲期艸昧及天造杖箠城下邑傾囷載金寶良知積困約固不慰枯槁銘勲久猶存餘烈漫浩浩空餘祗樹園常此伊蒲禱階除稍蕪沒梁棟乍傾倒顧覽爲徘徊物化那能道

築室種樹

築室非我鄕種樹非我廬未嘗三年淹勞力豈不虛逺嘉叔孫子去故情若初此意人不知嗟哉賢大夫

和王絢道贈髙七植竹

人言植物中惟竹類有徳虛心道所存外勁禮自飾風霜不攺陰一何金玉色丘澤無變根還如古人直繁花豈無實所待鵷鸞食卑枝亦可棲不許鴟鳶息爲君裁管籥於此諧金石爲君度短長於此齊尋尺【原注律曆志十丈爲引用竹爲之】濟川倚巨檝扶老杖輕防大廈莞簟安射侯弓矢力乃知天材美固待君子識飽聞昆侖秀盛說瀟湘碧豈曰生不遷念當厚封植惟君傲聲利心逺地更僻擇交獨此君開逕如三益淸風共忘言明月爲莫逆還當掃塵榻防待遺名客

涉伊水宿寶應寺

日夕車馬煩路絕臨淸伊雲光與水色極望相逶迆飲馬淸泠泉涼風吹人衣白石可歷數遊魚仍俯窺淺瀨乍褰裳榜舟亦遲遲古木號亂蟬白鳥時獨飛上方兩髙閣向水雙朱扉迢迢際煙霞安得靑雲梯暝投中峯宿四山凝夕霏鐘鳴眾禽寂孤燈明翠微

彈烏

夷羿射赤日霍然落天衢獨成萬世名皆曰摧九烏偪仄慨時俗臂射妨四禺誰能鶵間計校死與枯孰謂黨頻頻莫黑相爲徒何用知雌雄攫肉爭讙呼控非百鈞投丸匪明珠棄捐不俟時詎比墉隼誅矯翼似知機回空如攺圖但使庭戶淸何必殘爾軀念無网羅禍寧當怨除驅吾廬正深沈嘉木多桐梧萋萋映朝陽防待鸞鵷鶵

雪中退朝與諸同捨登祕閣

密雪晦空曲天作白玉京都城百萬家漠漠浮雲生束帶聽鳴雞謁帝開承明脫身塵埃外自覺肌骨輕歸從諸仙子笑語來蓬瀛仰望防府髙天祿郁崢嶸步登云蜺表俯視朝日晴寒門杳無涯珠宮聨五城珍木皆後凋冥鴻亦同聲還因閶闔風共此夷曠情

淸漣閣

平湖侵危臺天水相竸入縈回古嶼間空闊眾境集大邦屏東南開府記百十勝遊𨿽日來面勢忍遺葺能聲紹豈弟敏政常暇給喜聞棟梁新甫見規模立橫空藻麗構迥愁嶫岌居然心意防似匪人謀及艸樹亦增華神明非舊習靑凝夕霏翠冷激回風濕去鳥指暝飛潛鱗視幽蟄達生貴夷曠外物辭妄執臯壤正欣然蒼波仍可挹𨿽云吏隠最世復登賢急徒使棠樹詩千秋意相襲

歲寒谷

髙松含悲風綠竹帶凝雪碧落翻怒濤深崖墮寒月蕭條非人境合沓隱城闕爽气露艸木精神立毛髮初無隠居迹似爲吾人發世事誰得捐相從理營窟

長松過千尺好餘萬丈材上有積雪翻下有淸風來四時景常好六月凍不開何事吹燕律獨令陽气回

過開元寺

晨霜聳喬木初日明廣庭俯巢鳥鵲馴步逕莓苔靑卽心百慮擾造境眾獨醒安禪到無悶看畫匝已經梵音騰潮波幡影垂流星天花雨貝葉帝樂飄鳴鈴勝緣此邂逅法界俱淸泠世喧暫回首但覺塵冥冥

久旱

山城帶嵩髙常候嵩髙云云興似焚柴兩注如翻盆田萊數百里下澤猶平原𨿽有耕鑿勤不如霢霂恩哀此民生微所賴芻狗仁乃知丘陵外獨有五嶽尊今春苦淫霖宿麥才厪存過夏乃不雨窮秋气如燔象龍杳無藝巫皷空屢奔豆苗落爲萁藜莠乘冬溫黔首困粒食或有茹艸根賣牛供租賦不忍聞此言此事亦神羞誰能叫其閽登髙望連峯正見朝煙昏

彭城集卷三

欽定四庫全書

彭城集卷四

宋劉攽撰

五言古詩

寄題漢中三亭【原注時伯父守漢中】

梁山屏西南漢水相縈帶古惟千騎居今亦一都防守邦多偉人按節森大斾治聲我家貧能事斯亭最蒼峯上盤云淸川近瀉瀨隅分地俱勝鼎搆勢爭大扶危新棟梁增舊加粉繪功成人不勞事得文無害長塗擁行輈髙宴羅羽蓋開筵攬錦繡勸客喧竽籟陪遊慙望回請賦嗟自鄶安得淩風翰徑厲褒斜外

養生

世自不乏我我亦安慕時形骸與軒冕冉冉相背馳守約道可學戰勝心自知𨿽無一朝樂亦免終身悲

昆山

玆山本無玉而有昆丘名若人東南秀遂馳終古聲藍田亦若初荊山髙不傾嗟嗟九原骨千年不重生

正月四日燕飲江氏

獻嵗發春陽靑煒煥城邑羣公三朝暇冠蓋如雲集主人髙陽老【原注江氏北人】饌客素丰給開門陳壺觴從使來者入春盤具柔蔬香稻進玉粒髙談劇傾波縱飲甚啜汁戰碁效軍實度曲儷風什歡窮罍不空顧惜馳景急東風捲初泱漭天地濕震雷動龍蛇稍復離幽蟄而我獨何爲無聞旣三十人生行樂爾身外非所及

五行王相詩

長生不我欺幼學毎自堅沐浴蕙蘭芳呼吸朝霞鮮冠帶謁紫皇左右賓列仙臨官太淸上拜賜玉案前帝王固陳迹聖智不足甄衰容了成稚白髮倐更病笑畱侯晚妙許成子賢死者不復作塵埃殊可憐墓隧侵人居海水爲桑田絕迹自此逺飄颻周九天胎化兩珍禽羽翼爲我先養志幸有成眷言慙自然

自蔡河至陳州

舟行過林樾密樹相排擠仰視靑冥天飛鳥猶不移臨流方浩嘆照水分鬢眉三十有二毛中腸黙興悲

除日得王深甫書因寄

除日令休吏官曹停簿按深居念馳光忽忽自興嘆七十稱壽翁我今已過半時命豈不知胡爲此羈宦況玆山野性放蕩破崖岸應接人事間何時無謗訕屢誦小雅章懼爲朋友怨忽傳故人書逺道情不問上言久別離下有加飡飯贈我新詩謠金碧光淩亂鵷鸞不鎩翮龍虎謝鞿絆乃知韝上鷹不及蒿下鷃往事那復追來今猶可諫終當潁水濱躬耕爲爾伴

之官廬州初至儀眞寄原甫

家居非不歡祿仕亦豈急愧身無所勞而玆養生給方剛幸未艾黽勉冀有立譾智無逺圖挈缾庶云及聖教非一方吾愚寧妄執所慙鷦蝘微不過枝與粒悠悠我之思去去異鄕邑大江浩東流客悲莽交集登船眺洲渚暝色際日入鬒變誰昔然悵焉寄玆什

將之官淸水李廷老來防探韻得光字

四十身無聞忝官省中郎未嘗學治民繆假銅墨章置我所讀書低心課農桑況此戎馬間屬國皆軍羌隴山一何髙緹羣正相望聚糧三月過始厭西路長故人矜我勞置酒客滿堂固知後會艱慨慷俱畢觴天弧射狼星旄頭爛垂光分我一漢節系取穹廬王

江南曲

江南多芙蓉水綠看最好輕舟浮江來白露秋意早露白秋已晞遊子行未歸采香欲誰贈但見羣鷗飛鷗飛不避人思我平生親當親而返疎悵望空水濱

題歐陽永叔新鑿幽谷泉

江南多名山少有瑯琊比瑯琊盛泉石晚得幽谷美將非造物者畱以待君子乃知智且仁必好山與水公有髙世材此山共森峙公有濟物心此泉共淸泚泉始居地中隠塞未如此今爲萬丈流近自一勺始東浮滄溟廣下益松檜喜柰何公之惠及更局千里安得從公居曲肱偃吾幾安得從公遊枕石洗吾耳是非付天壤塵事如脫屣當爲谷中叟肯爲軒冕起

張六至

君居眾人裏有如珠玉然世疑假渾沌我識眞神仙獨抱瀟灑意不爲勢利牽少畱衡門下談笑忘吾年

題園樹

看花前日雨吹葉昨來風羈旅淹畱際年光瞬息中今朝雪消後重見樹梢紅

先泊山夜聞後來者

秋鴈去極浦寒星落逺山太虛混茫外羣動有無間中夜數聲防孤舟何處還

次韻和蘇子瞻贈王仲素寺丞

龍虎不受羈鸞鳯不啄泥仙人雲濤觀俗子閭巷迷念昔喜讀書五車號輕賫東瞻識津涯西顧分町畦博物辧鼮鼠誦賦嗤雌蜺軒冕不克求舌在徒問妻世事莫相告慕虛但攀稽賴有逍遙篇爾來頗思齊道眞本微眇至言乃筌蹄壹气中夜存大方刓角圭勉從赤松子定有靑雲梯非若朝市門彊力相排擠晚友王子喬如得照水犀因之諭蘇耽衰暮母噬臍緬思灊天柱云白風淒淒築居畱四鄰與子參杖藜

次韻和原甫登禪智寺上方院二首

訪舊起廢境賞心如此回平川似曲沼崇岡象層臺前騶經林藪飛蓋淩崔嵬漏遲日向永景照春已來卽事有餘勝懷古常興哀寥落江都宮壯麗安在哉方昔盛歡娛寧知名已頺一詠宜春賦悵然爲停杯

夫子信與防賜也敢望回遙知成春服復此登春臺一水近淸淺眾峯逺崔嵬林端白雲暝竹下淸風來谷深鶯徐囀川迥鴈仍哀賓至賦樂胥觴行詠康哉詞鋒與醉墨餘響若底頽何以諭珍奇繁露將玉杯

次韻和張屯田新年六十九

春風數盡九節物都非舊幕府省文書堦除減奔走慵憐啼鳥喚老借髙花誘前林通杖屨小榭勤箕帚喜逢張公子七十健少有解吟長韻詩不避盈樽酒囷倉年谷實鄰里均石斗樊圃畦隴成餘力到花栁長爲子孫主擊壤歡百口

人日同弟侄防賈夷叔遊射東園和仲馮以退之弄字韻次用

宦情本羈旅節物猶戲弄歘見林下風初開水濱凍登髙舉遺俗剪防隨眾用暄和暢四體杖履率羣從觴酒從我來林塘復君共捷奕判死生勁弓嚴縱送新荑綴髙栁潛穎發枯葑天空鴈相喜泉潔魚始縱馳光若漫漫來事常傯傯君看飛雲陰旣去不可重

從劉園至澄心寺

春泥稍已熟鸛鳴天气新野竹自有徑空林不值人悔將車馬來鷗鳥未可親

獻歐陽永叔

毛生重九鼎劇孟雄敵國布衣未易輕壯士多感激徧讀近古書仰求當時人膠弦非工聲直釣良苦辛舉世無與遊行且三十春豈乏富貴士相視猶埃塵屈指東諸侯側聞廷中臣霜毛九臯鶴絕足大野麟往者移太常正气橫蒼旻連翩少垂翼浩蕩俄縱鱗天衢自玆亨要路實有津諫疏必焚艸王言粲如綸雲霄入顧眄方牧寧逡巡豈惟國憂賢固是材致身南金一銷鑠荊玉成燐少畱股肱郡不廢廊廟珍道悠任逾重文雄聲益振指掌五代論藻鑑盈門賓信陵虛左乘程子傾蓋親意气已然諾許與忘舊新孤劍𨿽蒯緱丈夫不羞貧願言敝縕袍試托狐貉鄰往無鮑叔知那識夷吾仁母令箕山客洗耳玆水瀕

初冬晨起作四聲詩

霜風吹簾櫳天髙明星晞鄰雞三號呼林烏皆驚飛嚴城開重門危冠馳輕肥疎慵徒安眠隆冬方無依

右平聲

營居依蓬茅在我頗顯敞陽暉余朝溫野景有逺想年華無淹停俛首已古往全生誰爲賢偃仰與鞅掌

右上聲

山林何時歸陋巷似好遁通衢皆髙軒竟歲謝訊問行歌聊逍遙衣敝信命分殊勝蒙塵埃勢利彊自困

右去聲

開門誰頻來設榻得逸客明窻容棊枰日昃熟藿食叢蘭香襟裙雪色覆轍迹忘形非無緣拙直獨莫逆

右入聲

舟次淮陰寄張郎

風波不可測夷險系所遇泊舟淮南岸始知防千慮髙秋風蕭爽日夕稍寒霧漠漠煙水深翩翩飛白鷺值景信所貪有懷勞反顧何時見歸艎嘯吟成一助

記夢

光彩曜白日笑語淩髙風冥漠分永訣夢想如暫同當寐詎知覺視色旋成空達性悔不早百憂坐相攻

夢楊十七

昔遊梁宋都偶與夫子並爾來各分飛豈獨歲月永往事若有亡魂交幸俄頃如從杏山宴坐弄南湖景置酒腸已開論詩心爲領君言此防難驚悟臥南郢人生日月丙覺寐誰能省適心故爲歡好夢亦所幸自吾客遐方塵事久幽屏乃知逃空虛終日思咳謦

張君以六十九作詩自道其康寧余時年五十九感而自詠

新年五十九處事覺陳舊敲石火難停下坡日如走詩書本拙畫孔老徒善誘誰爲萬乘器謬享千金帚爾來專城居遲暮亦何有此邦白髮人夫子稱祭酒貧居玩一瓢健飲輕五斗愧君十年長顧己甚蒲栁方將外形骸餘事勿掛口

送汾西髙長官

堯風逺以深千載殊未央寥寥蟋蟀詩在晉謂之唐今君試宰邑正復汾一方民社非不榮腰有銅墨章安得六七十而非諸侯邦翳翳桑麻區雞犬音相望因俗固易治學古子所長勿蚩儉以勤葛屨從履霜期年防有成坐見鳴鳯翔吾知尹翁歸治迹由平陽逺道悵分手遊子懷故鄕離羣以索居愧慚參與商【原注參商魯子子夏名也二子皆居西河故云】

送陳同年遊固陵

送君固陵遊勿憶炎漢初天地不中裂雄傑爭錙銖追兵下陽夏百萬風雨俱鴻溝不可恃平分知厚誣叱吒梁齊君王業成斯須鬭智不若諼小信良區區爾來數千歲英气存信書山川未攺舊壁壘皆丘墟寄心阮嗣宗撫掌當踟躕

汴上二首

渾黃下湍流地勢東南瀉潛石激陰怒烈風鎭相假客行何艱哉極力無可者永路未遽央扁舟安得捨端思九衢塵快意堅車馬

客從江湖來風水畏難測行行汳渠上牽挽意不適驚湍捲前灣怒浪潛亂石至柔動必剛況使相推激隨波嘆異心枉道復退尺顧思掛髙帆勇往逾箭射行險何足憂萬事亦天力

望九華山

初行江南道山水皆可愛忽見九華峯瑰奇又堪怪去之百餘里靑翠若無類羣山特微茫屹起視其背初疑楚人劍眞能倚天外快意入浮雲恥令白日晦又如羣遊龍垂胡飲江瀨俯仰令人驚頃刻千萬態未知灊與霍何能配嵩岱得無失其眞吾爲古人悔山中多良田泉源得灌漑頗思藏其間將家事耕耒塵氛未決往暫若觀畫繪日暮飛鳥還臨風久佁儗

晚春登樓

川原自不攺春事已疇昔眾芳生晚綠逺樹森重碧流鸎歇復歌乳燕飛暫息對酒獨慷慨惜無同心客

和謝師厚鴇詩

君爲田鴇吟哀彼田鴇艱無舌以自鳴銜恨安所宣我徵古人詩得之唐國篇苞栩何足哀悲在不得言君看鶗鴂鳴眾芳爲不蕃黔雷詎有知奮此亦已偏萬生詎可窮孰能厭多聞頗識鳥獸名從子求諸田

邾園水閣煎茶

溪梅已爛漫溪水方綠淨惜春聊挿花愧花還照影淹畱待烹茶初覺晝日永

登步魏武廟

陰崖不見日側逕劣容步鬼神宅冢奧與物隨繪塑惟惜飲馬初想見投鞍處木落山勢髙潮平洲渚露

華山隠者圖

六王昔崩蕩秦帝按劍興虎爭四十年方隅爲之平豪气竟未已用民如不勝因河旣爲池起洮復堅城嘉哉諸老翁擕手西山行避世往不返逍遙塵外情明星備灑掃巨靈爲友朋饑食玉井蓮手擕三秀英世事一朝變龍蛇復縱橫石火咸陽焚蟻聚成臯爭致身靑雲外顧視不爲驚萬期乃須叟安知谷爲陵爾來見圖畫眞气猶冥冥世人但蓬蒿安知鴻鵠徵桃源迷去路蓬萊浪知名異時三峯遊防當慰平生

詠史

原嘗四公子養徒各三千金玉棄如沙快意當目前好士要盡心安知悉英賢𨿽非霸王資豪气故翩翩生爲戰國雄死亦名千年晉重未反國曹鄭方接連靳惜糞土間不能捐一錢宗社防不食惡名髙屬天山樞刺昭公死矣悲宛然如何萬乘邦徒爲人所憐

秦兵謀大梁決河灌夷門百萬皆爲魚閭裏無一存不用無忌謀人人皆有言天方縱秦毒蕩滌乾與坤𨿽得阿衡佐誰能救崩奔政先趣嬴禍指鹿遂亡秦翟義爲漢謀攝省因卽眞爲忠豈不難殺身亦已仁天道良悠悠成敗難重陳不見商山翁采芝樂全眞羽翼安儲皇天子不得臣

晚歸望月

落日隠城頭深林已微暝相擕步明月詰曲穿繚徑稍稍歸鳥棲四風亂鐘磬

六月七日大熱及曉微雨

宿云晦城闕曉雨生微涼綠縟艸木潤淸虛塵土香宇宙暫掃除胸襟豁軒昻忽如沈屙去飄若淩風翔適物能須防執熱每相望永愧江上翁終嵗浮滄浪

苦熱登樓

髙樓亦炎蒸況乃樓之下念彼生民微累累盡蝸捨上天無淸風何以逃永夏顧余更縕蠖眇然用悲吒火流暑當反日暝天欲夜我躬且自閱於此猶閒暇

秋熱

蒸暑淹南國季秋如長夏炎涼亂平分天地錯常化短日回朱光六龍頓其駕暵似山澤焚憚我如不暇反思歲聿暮卻顧旦輒夜寜忍窺昆虫幹時事矜詫

夏夜月中

靜夜收眾響南軒臥虛寂繁星粲文具初月懸星璧流螢急自照露華重已滴鬼神頗虛無觸事生慘戚兒童戲相驚庭有冠客夜久待不來微風動松栢

苦熱

生長自吳防北遊逾十期來還遂衰老衰老何用知六月江湖間煩炎若蒸炊疇昔不憚暑今者殊畏之纖絺置如仇羽扇常自隨對案不得飡膾炙成蒺藜憶我童稚歲烈日猶奔馳鬭艸出百品承蜩睨喬枝頳顏不待濯流汗始爲嬉自憐筋力便豈謂天序移往聞終南間盛夏含冰澌將家就髙寒長與卑濕辭

酷熱

堅冰念陽和廣莫思柔風天事有馴致星火俄復中飛烏炎千里羲叔頓六龍焚林墮翺翔沸鼎愁噞喁路傍在家田傴僂頭白翁惡木不得息百畝爲已功如何富貴人方借明光宮

秋熱

百里異風土我行豈蠻越中星正常象未與京洛別肅霜乃溫風授衣甫絺葛林蜩沸如羮芳艸香未歇天令不可推有時倒生殺九土皆若然蒸灼何由豁憶昔過秦隴連山看秋雪陰風鴻鴈號積凍松檜折驅車渡河洛反顧尙明滅大笑咫尺途居然異寒熱

次韻以道月中作

月從海底出素景天外來解道千里共斯人安在哉洞庭木葉脫未央簾幕開顥气徹霄漢炯炯不受埃羣居笑李白獨與影裴回願言常相親無使手停杯

和孫少述雪

同云晦天地浩然自生明蕭條喬木風斷續過鴈聲袁公臥深巷意得神亦淸豈知長沙客漂泊萬里行餓隠賤祿仕乃見終古情

別黃子溫

田園不遇歳羈旅常苦心問君長沙客防年陳武吟白髮映靑春天涯一相尋傷弓雙折羽遲暮多哀音平原客如市珠履玳瑁簪擔簦義何勇歸防贏黃金世事不足道丈夫多陸沈何以慰別離春酒方獻斟

別王深甫

四海不易遇各自東西人那知汝潁間三歲爲比鄰愛君故淸眞有以惇薄鄙亦作酒客難調笑鴟夷子一旬輒擕手曷日不寄聲相期此胸中無若平生情士貧非農商敢憚抱關役經術又不如空愧上書客飛鴻羈旅懷流水離別心長因東南風一冀子徽音

與孫巨源蘇子瞻劉莘老廣陵相遇蘇請賦詩爲別各用其字爲韻毎篇十韻

都城毎過從車馬動逾眾分飛無此歡防合杳如夢薄霜作微寒淺水未成凍秋花正爛斑幽鳥雜淸哢此邦人事稠南北屢迎送以玆信宿間得與數君共遂將結吾廬念有用餘俸稍營負郭田畢力輸賦貢百齡欲過半來日頗自縱冀君數相存詩酒尙足用

本爲東方生避世不避喧仍慕管夷吾畏事復畏言外物不可期髙風難重論我辭金馬門君來西掖垣淮瀕一相見握手雙淚防矜我鬢雪多歲月何崩奔黙然念旣往所遇皆籠樊恨不值羽人拂衣入桃源腰間銀靑綬車上朱兩轓專城自不惡相思徒種萱

因言浙江潮憶上吳山尖八月天地空千里澄圓蟾海水爲羣飛迅雷發幽潛壯士懷惴栗怯夫竊窺瞻春風潮水平靑玉開鏡奩輕舟載花女翠髮腰纖纖勝事冠東南君行獨能兼吾以狂自名將老無所嫌防當從君遊不計歲月淹鱠魚必令鮮釀酒勿使甜

嗷嗷南飛鴻羽翼何莘莘哀鳴衡山陽落影湘水濵歲晏道路長雪霜多苦辛豈無稻粱謀畢弋如魚鱗此鴈欲誰比正若羈旅人古來瘴癘地常有忠直臣扁舟愼自將勿重蛟鼉嗔鵬鳥惡似鴞端能伺承塵東風發眾芳宿莽熙陽春鴈歸君未歸悵望汀洲蘋

季孫肥

季孫事顓臾禍起蕭墻內秦皇築長城滅國乃胡亥蒙公不正諫地脈豈其罪戰國尙權謀阿諛彼何怪親爲聖人徒鄙陋曾莫解玉毀櫝中危顚竟誰賴鳴鼓詎可攻菹醢死無悔

約謝師直出獵師直小疾不行作詩戲之

雪後原野空風髙弓矢勁歳時有陰殺自古順天令躍馬徑丰艸呼鷹下空夐烈火生鼻端割鮮矧餘興此亦壯夫樂不與兒女並苦無枚叔辧試起夫子病

觀獵

立冬殺气凝淸霜防晨朝滌滌原野空烈烈荊棘燒鷹饑肯爲用馬寒意逾驕旌旗帶林莽笳吹含風飈突圍狡獸怒得雋壯士囂老狐屈變詐文雉輸英翹討伐順天時未許窮姦妖翩翩馬上兒弓箭各在腰意矜百戰雄巧鬭更相招控落明月飛鏑來九霄𨿽虐終無傷爲樂固已饒晚臨淸汝濱寒水如落潮揮壺酌美酒醉歸遺皁貂

雜詠四首

眾樹日攺色涼風下蕭森喬柯無定枝存葉非舊陰白露變凝霜百芳從此侵代謝不暫稽盛衰理相尋懸虫自包藏棄巢絕來禽徘徊蒼苔地萬籟成哀音

短日不能永月華代揚輝暝暗來四隅稍復淸影隨迢迢河漢章天畢前南箕簸揚蹇無成掩今亦時蒼蒼城隅艸地勢元有在涼風西北來搖扤色己壊天運正消殺髙明彼先罪安見中國葵淺智亦足賴疾風吼籬端嘯呼隨叱吸翻翻走地葉衮衮彊相及重門忽開扉窸窣如有入飛蓬自無根邂逅暫相集萬生共馮寓智愚因妄執區區古今士陳迹更綴緝是非竟何常得一已漏十歳晏莽無成白頭抱書泣

廣陵蔣生死十四年屍猶溫有妻子存嘗有書自逺與其家【案公是集亦有此題】

三徑積荒艸玉棺不上天初疑靑竹塟有值吳門仙妻子同脫屣衣冠如蛻蟬何年獨鶴歸悲歌城市遷

曹司封詩

自我勝冠帶日聞鄕黨議意嫌風俗衰長老俱諭利緬懷千歲士未謂今昔替果哉曹大夫髙度跨一世人皆競錐刀趨走候形勢彊能弋公侯弱或丏奴婢而公獨長往亦豈惡富貴顧當拯頽波且以伸吾義昔在天聖中太后猶稱制桓桓諫議公正色風憲地王室依老臣蕭墻屏姦計一麾竟謫守襃贈身後事至今誦遺烈毎雪義士涕天倫見霜標粲粲眞難弟大雅貴老成春秋有凡例吾將編野史著述二公志直淸先伯夷退靜後季次願爲得者規不使達者愧

驟雨

山川近淮秀風雨向秋急初爲空曠遊頓喜淸涼集鳴蟬斷復續沙鳥飛還立平生耽勝事未暮俱可及

馳道

秦皇侈心極登眺窮阻修言從峽中度復欲滄海遊車轍去不反馳道缺毎畱君看鼎湖人尙畏軒轅邱

樹下

百芳與春違嘉樹成密葉上枝下相副朝影暮還接徐風气淸涼重露香浥裛關關變鳴禽杳杳飛孤蝶神仙彼何有靜境我心愜萬期猶視防寸景疑度劫何用窺蟠桃滄溟憚舟楫

過薦福寺

下馬喬樹陰雪霜寒未晞重門開相當廣殿晴日暉問僧亦何事荷鋤殊未歸勞生每多役向此情依依

分題李花得香字

尋幽興不淺佳木梢己芳積雪春未融明玉仍自香赤日照未好防待淸月光念無瓊玖報聊復進雕觴

夏雨

邑居苦囂塵灑掃長不給蕭條一雨餘艸木徧靑濕靜無浮埃生淸有涼風入媿慙天地功人力那能及

馬死答劉先之

馬惡憂敗羣馬死遂徒步始知惡有用但愧非善禦未能棄山野不得事藍轝猶當謀欵段尙取州裏譽

顧亭林

逝者如去水賢逹無復居朅來顧亭下但見林木疎魚鳥樂深淵風煙迷舊墟徒幸百世名歷歷存緒餘

齊魯

齊魯大儒師專門盛章句應物非己長何以責成務乃其忠孝心足以事君父不如商利徒反道趨詭遇剝牀以及膚泉貨山嶽聚賜金稱百斤封邑成千戶若無天事變豈不厚且固啇鞅旣誅夷桑羊亦刀鋸寄言逢掖人施施幸安步

彭城集卷四

欽定四庫全書

彭城集卷五

宋劉攽撰

五言古詩

淮上

旦起風頗涼暑薄意彌愜長懷波浪髙咫尺不得涉艤舟望連山靑靄亂雲葉鷗鳥去杳然空迥晨光接臥吟新詩句閒理舊書帖呼兒飼茭茨看婦治箱篋爲非急時者無事用輕檝淹畱旣無悶何必歌長鋏

次韻蘇子瞻

顧侯磊落人稱是腰腹偉不甘封侯相蔡父誇小史功名保唾掌懷寶豈能已鞅掌人所難見之心獨喜鄴中貴史公秦諺推樗裏一蕢障九州亦自其名美金城上方略萬里可寸紙頂踵禹墨間掛冠復遺履蘇公相知心乃在湯湯水抑揚磕然笑吾心嘲裏耳

次韻孫少述二首

蓺苗欲其實種椒欲其繁我本正禮家世人稱二難學射庾公斯取友念必端相與今白首交通可以完羨君脫塵垢頋已羞素飡聊爲鵬鷃飛各自天宇寛一月三寄詩一詩千百觀怳若從君遊君知我心歡

爲貧始願仕逢辰叨典州朴直守故學遲暮悲舊遊此邦詩書林處士原憲儔怪我何所爲千騎居上頭君恩重泰山未有毫髮酧逺慙遂初賦淸節第一流桑楡不相遺歡笑脫覊愁

喜王大自固陵歸

日月疾過隙生者猶行客念君於此中復久事逺役嵗暮山林閉天寒雪霜積歸來道路勤稍見車馬色田事米宜緩春冰行解釋相從今其時迨此役車息

畏途

畏途十殺一昧者己知戒奔航失維檝將恐亦同敗凝冰難長淸甘醴復先壊桔橰獨知道俯仰非有罪

椿下獨坐

凱風長羣物赤日流正陽幽居似囂煩嘉樹亦陰涼偶坐方丈間吾非厭華堂愛此眞不材保彼千載長仰視龍蛇形屈蟠正蒼蒼勿疑翠羽葆何以居我傍吾聞髙蓋人專寵來百殃我獨安隠幽入鳥不亂行

結廬

結廬東城下適當車馬路開門閱過客擾擾不知數客或爲我歡客或不我顧歡我我不驚去我我不慕俛仰各異懷音容暫逢迕照影淸水中黙然不相語魂交夕夢間昔昔已復寤薄厚何從生善惡非有素寄語朝市人知余養生趣

後浦望水

春塘見遊魚芳艸宜白鷺溪流定幾曲花發應深處重來畏已迷堅坐不能去

奉和寛叔新橋之什

昔賢常奪鬲彼聖猶伐樹物情喜崎傾直道毎齟齬況玆渾渾川翻覆不可據風波一生憂忠信多逢怒陰虹架層雲雨气生寒沍操舟𨿽云神失勢嗟已屢早師漆園學一悟南華趣理防定無悶神全諒何懼吾道乘桴浮斯文以筏諭仰止金玉章煥然謝煩慮

晚泊長蘆贈南來鄰舡

沿遡同一川風波情豈別維舟暫相從銷憂自怡悅明發南北飛離懷更秦越

苦寒

不敢怨雲霧不敢悲雪霜此是上帝令所以誅愆陽不見李與桃前日胡爲芳不見蚊與往日胡爲翔反時固爲妖徼幸眞不祥但令冷气除豈敢虞凍僵吾道不終窮君防松與篁

賞心亭【原汪時馮當世置酒會呂翰林張舍人章學士皆在坐因以詩贈馮】

髙堂靣虛無水色照羣有不知歸流永但見來帆久蒼翠前後山起伏龍蛇走荒蕪六朝舊獨此存不朽涼風西北至蕭颯驚戶牖秋意倐已髙蟬嘒衰栁主人厚賓客嘉贈隨所取爽豁破縈紆髙涼謝塵垢開筵窮日影玉斗湛淸酒長歌激梁塵爛醉頗無負羈遊屢飄蕩攀援毎遲後數公傾蓋歡夙昔故未偶夜闌天正黒出戶攬星斗明發復殊方行行但回首

汴渠掛帆

翩翩河中舟一一西上水彼船力有餘我船力無幾力薄日一捨力壯日百里遲速詎幾何推分故爾耳今晨東南風帆席頻輕駛舳艫密相銜前後略相似如將平不平頗復令人喜因之念時事防寞付天理

寄韓持國

帝都冠蓋區百吏鮮閒暇學省獨優遊儒冠足休假臘前辱飛書雨後果迂駕逺道靡告勞心期莫予詐三年坐窮山物色多可訝鶴林失昭師演門弔兩謝素交悵傾蓋陳迹空怛化孤吟不逢人黙坐常逢夜朱丹親簿領虫旱視禾稼全人猶罋盎薄賦兼倓幏君來慰何多髙論聴𨿽乍雄風快披襟佳境逾啖蔗從容外形骸約略陳酒防尋芳問名園臨溪陟累榭數稱滍陽叟謂實龎公亞昔聞固己多今得逾可詫龍門走淸洛伊水共東下舊都富形勢時卉芬蘭麝雲峯防深入芳艸正可借乘興寧有窮歸馬何當跨小官畏繩墨局蹐甚韁靶苟無咫尺書限此十數捨舉頭怨鴻鵠羽翼不我借終更行有期屈指計秋夏

寄王深甫兄弟

曹子三敗辱卞和再刖悲自古鮮其然今子何似之歷塊悞一蹶千里差毫釐白璧固有瑕黃金豈無疵識君向十年每嘆時爾遺天命玆可信古學滋可疑上書欲薦君身賤不得爲寄君北門詩相望空所思

寄王子直

三見登賢書毎有千人進少年盛名聲髙士離幽遁吾憐王子秀屢黜曾不近棲遲困家食屈首仕州郡始疑造物意實於才者吝寧與朝廷分不使山野盡間令特達士竭力事推引知音與彚徵幹嵗名雙振憶君盛文華遇事尢精敏雷電騰火車波濤駕蛟蜃譬之逢羿射所發無不凖固窮當益堅達生尙無悶府公樞軸老治道常坐論屢聞下榻迎豈惟虛已問人生貴意气感激多發憤想見吐胸中江河出方寸便當薦書上累鷙推孤隼咫尺靑防天勵翼見翔奮年華不吾與二老倐生鬢祿仕久益貧拙謀老仍鈍幹時尙有違得名諒無分行當鴻鵠舉判與防鹿渾江魚事鉤罩吳稻收囷囤君時據亨衢寄聲勿招隠

決意千里遊極當何日歸終朝仍閉闗室邇人竟違北風吹長空弱羽相分飛我呼君應聞何意音問希介者當鮮合俗士所見非防知相憶深不爲輕與肥

寄王深甫

昔居沈邱門相過不盈裏蓬蒿啟三徑杖履通彼此去潁已數年居常夢湖水陋巷君所安所居未宜徙憶昨春風時君手種桃李二年當著花今秋應結子同生記五人次卿今祿仕餘人皆反冠誰最飽書史娟娟懷中兒長女久生齒侁侁乳下秀相繼今有幾固陵好田園往嵗未疆理菑畬無廢功計程萬億秭曩時豫君謀家事最綱紀欲令囊有錢更使囷余米伏臘足自了衣食常好美自玆謝俗徒閉門惟隠幾豈論陶朱公未慕子貢氏有志懼難合到今可誰比將無尙瓢簞幸不乏甘防南風素輕浮眾口巧排詆往聞裏中兒責望多苛禮君從段幹迫詎免叔孫毀又聞澤宮射吾子時見罷有言厭塵勞自誓不再起窮通非異門出處皆一體達生知順天偏智乃私已怪君未坦然尙爾交憂喜昨來赦書下拔滯先賢士寧令有道捲近自吾人始丈夫龍蛇變蓋棺事乃已探穴必得虎叱梟防勝雉何能守一方寂寥事行葦吾爲諸侯客正得戎曼鄙簿書每陳前誦不到耳時方尙鴻鵠自愧雜螻螘匠石悲運斤郢人怨流徵非君美無度孰與裁狂斐思身若煩酲淟涊不可洗彎弓輒墮鴈投竿常獲鯉寄書非無緣勿愛繒與紙

寄王子直

王孫意气壯文武兩自適著書輕古人時論有馬癖塵埃間何濶陋巷稀軼迹西郊秋欲分風露朝暮積豈惟弓失勁況乃鷹隼擊何當共馳騁一見萬夫敵

寄原甫

雞鳴行問津日昃未得休髙山有懸車深水時泛舟二殽避風雨太華行淸秋旅遊月魄毀始覺岐路修緬然望西南落日荒維陬應知念行役天中時倚樓

寄王掾

壯齒行九州智當任百憂常慕馬將軍又憐定逺侯汩汩州郡役奔走無停畱朝與簿書期暮從農夫遊盡力蒿艾間令人愧前籌防計與牛羊古來悲孔邱王卿與我同嵗晏方田疇烏攫道傍肉貂余身上裘西風木葉零淸雨天地秋歸來共尊酒歡言役車休

寄王深甫

昔有揚子云著書恬勢利家貧官不達賓客罕肯至時復好書者相從問經義幹載故寥寥吾人一何似天涼風雨餘艸樹有秋意蟬吟燕辭歸窮士易失志陋巷可相期簞瓢固多味

尋王深甫值其不在歸寄此詩

幾日欲出門適此天和柔邦人皆異情我憶從君遊僻居正窮巷冰水相交流旁捨代應問檐鳥聲啁啾士貧難自髙柴水勞深謀昻藏塵世間何異川上鷗我能乘興來不能興盡畱淸談無由接竟夕心悠悠

寄王深甫【原注時爲亳州衛眞主簿】

公綽志不欲滕薛非所居黃香脫枳棲仍集東觀書艅艎不挹漿鷹隼非捕魚狐裘匪負薪鼎鬲寧柱車物生各有宜得志皆自如違方易故常操末繆續初古賢貴相知末俗隨毀譽懷君乏羽翰臨風一躊躇

之官汝州舟中作寄都下

淺智憚逺謀弱力量所任進途逺朝廷退迹違山林代耕抱防願儋石安素心小官慕旣往有道念在今問津自南郭治舟遡淸潯鼎鼎去鄕悲冷冷遊子吟淩風捲晴綠喬木庇髙險黃鳥相喧呼嘉魚一浮沈晨昏偶素月信宿在靑岑所遇多可歡離念頗用侵嵯峩天門髙浩蕩瀛海深髦士相提衡精義窮幽尋顧余傾蓋交問我瑤華音戒車辱祖道贈防悵分襟簡書甫只畏僻陋方滯淫搖懷日三秋寄情望歸禽

早春懷都下

沈滯幕府官三見春華換早聞知命言豈敢竊自嘆樗老謝雕刻鈆鈍繆錘鍛幸玆省文書聊以騎欵段鄕閭越南北弟侄稍婚冠靄靄西掖垣哲兄秉天翰悠悠思者懷歷歷念可防仰視歸飛鴻何當爲我伴

步

蒼蒼林表山下惟步水憶昔魏皇帝百萬嘗駐此飲馬江水渾揚旌翔風起經營竟無成嘆吒有遺恥去去常畏人閔黙垂五紀大江限南北天意固偶爾柰何姦雄才割據爭虎視不有神武功疇能混書軌吾聞淸流戰王業實基始樓舡蔽空來天塹才一葦此時東流波不足投馬箠煌煌軒臺威凜凜向千祀

寄老庵

玆山鞰奇勝四野窮眺覧近峯擢矛劍逺巘矗蓮蓞雲霞發光彩气候變舒慘啼禽不能名秀芳多可攬招提就丘壑初地首鈆槧精廬爛金碧淨供歡藜糝佛香書緜緜法鼔晨紞紞林風忽飄搖天樂隨簸撼靈泉初發防溫液遂盈坎異源判炎涼及物萬塵黕西南江路永水墨畫色淡漚鳥破靑防帆檣出葭菼吾人事探討絕境更平淡悟眞心自知得雋首獨頷剪茅地夷爽築基土彊防長松啟門扄怪石列窊窞遂初本逍遙知略貴剛敢【原注孫防宗智略士】頽齡惜鬢髮壯節露肝膽由來抱軒昻豈復甘黯黮辭滿異多秩摻祛嗟不寁髙風故難繼弱質因自感赬肩疲負任勿藥羞是防願言爾爲鄰寧使我余憾卽今桑楡景光翳將就晻

潼闗

上有蒼蒼山下有渾渾流兩崖類築甬中道才容輈闗門密相望設險非一秋借問前代人屈指嬴與劉乃知伯王功天險參人謀百二制六國一面當諸侯東慙洛陽薄北視朝歌羞時平郡國通官守輕戈矛旅程玆出闗悵然爲淹畱

汜水闗

四山環若屏土色類堅石靑防積靄間古逕漏天隙虎牢一何險飛鳥不可歷狹處乃容車天形正修白山行十里盡路與洪河直驚波走狂沙澒洞踏虛壁寒光著面目噤防避劍防殷然出地雷下與幹仞鬲壯哉造化功置此限南北乃知巢居民老死皆異域帝鴻始舟車夏禹勤底績輪蹄日相尋隘路遂開坼因緣楚漢交英雄因智力殺人何其悲貽患實自昔西風捲零雨昏霧白日匿泥途未遽央客子怨行役

春日涼榭寄戴大臨

老去苦無悰春還暫眞賞念無俗慮侵得以山林往尋幽喜人逺習靜憎禽響東風日暄和觸事全勝尙

晚步寄徐從道

日夕興頗適逍遙步城隅連峯蒼翠間決溝見平湖鳥去一何逸白雲與之俱太虛自無礙眞意寧有拘春華白靄靄欣欣動羣枯園畦亦成趣嫩栁榮寒蔬思君昨相語水木西山居況此天气新田野多歡娯注想已自爾念歸定何如

秋園

夕陽下西山反照林杪赤初驚秋事早逺見霜葉色山林得吾心消散理輕防翠香襲晚秀柔紫拾新坼涼蟬時一聲棲鳥相斂翼還歸臥南檐初月照虛碧

寄王固子堅時在固陵治田

蘇秦六國相晚被讒慝名使有東郊田安得畱此聲古今事可知達人盡躬耕多君家事治竭力從老農白水負郭田百頃畝一鐘耕亦勿鹵莽耘亦無滅裂秋成霜滿畦玉粒勝白雪我懷沮溺心早晚從君遊且當學林類行歌復披裘

陸瑁養魚池

何玆水鄕士尙復穿池居寧知湖上龍不是淵中魚漪瀾杳無際綠淨望有餘寂寞垂竿叟嘯歌方嵗除自舒城南至九並並舒河行水竹甚有佳致馬上成五首

升防上南山千峯云碧明晨風激寒水琴瑟環佩聲蠶老桑柘空麥熟黃鸝鳴浩然田野興遂爾忘都城髙髙嘉樹陰下下修竹林水光搖日影人語亂鳥吟興適盡佳境有逢皆防心安知道路傍前更登嵚岑一溪分百泉一泉流十家惡竹莽連云古樹橫帶沙魚子戱稻秧鳬雛接荇花信美非故鄕無由寄生涯溪水轉山曲杳如天際流淺瀬不解衣浮查曰爲舟惜無同心子此地聊淹畱但愛溪上兒蓬頭坐垂鉤南山近仙居太古余積雪陰寒五月寒松檜爲之折如何車馬客塵土倦炎熱揮手謝世人吾將與君絕

自曹還都舟中奉酬子中見寄

結束遡都門歡言瞻上東宿舂不成裝徒禦殊忽怱傾城千萬人髫稚隨老翁攬祛彊我畱路隘馬不通誌防術無多舉動非材雄畦隧不知拙雕朽寧謂工尙憐畎畝民欲使衣食充吏課才第六名品出下中豈期此邦人念我如豳風竟慙不赫赫用底書成功人事非有常物變何必終移是趣日新應諧猶不窮恥爲堅白辧判別僻與由是知命來但覺心源空思君天材異汗血流驃驄定交旣非晚接武昆瀛蓬嵗月使人驚冠帯昔兒童別離過三秋防合今復同新詩思何深淸月醒困防相哀蹇無成爲客謝諸公

奉酬孫少述

意合非有求道逺義彌惇詩書獲我心將老遂不諼頺齡若馳波哀逝稍不存念君稅馵羈飲水棲衡門正容悟失道已矣將何言

還家

久客常念歸還家自深願𨿽非湖海遊早己時節變果臝施於宇蠨蛸巧相衒墻根思哀蛩危棟辭歸燕貧加鄕閭慕病益兒女戀棲遲免路旁未厭茅屋賤衡門過涼雨秋艸盈芳甸耕耘倘及時筋力自此勸

雪中檢故書見王深甫書因寄

積雪閟窮巷天寒四岑寂常時能來人今玆亦絕迹探囊理文書卷軸浩堆積嵗序往不畱其人或成昔忽如二三子共此笑言適我遊皆可人回也實莫逆詩句何軒軒有若風中翼使我多聞知令我手不釋聞君不作官作官固無益由來全生士不以時世激請問紫芝翁寧知五鼎食開門望四野天地漫無隙老鷹凍不飛何由寄消息

送張七和州判官

從仕如博奕百萬系一擲君防大司馬二十好顏色與子昔獻賦共登東堂籍畱滯向十年尙爲諸侯客我愚數亦奇連蹇不自惜念君復何爲無乃尙白時平棄奇節幕府鮮籌畫譬如塒間安用鸞鵠翼髙秋江湖深莽莽煙水碧輕舟犯蛟鼉勉子愼行役

三女岡

吳女飛若煙玆地畱爾名上有愁雲陰下有蔓艸生如此粲者何遺恨若未平寧無東平樹靡靡向孤城

澄心寺後閣彈琴

髙風動長松蕭瑟淸我心亦有琴上弦盡得天外音試復向城市餘響終難尋

首春學省同捨十一人集王彥祖爲主人分賦十韻得河字

意逺智無涯樂少憂常多浮生共玆理達士黙謂何嵗月如奔車冰霜變陽和廢書獨長嘆倚席仍浩歌王子家千金世勲誓山河勅廚具丰羞載酒信所過重簾篩勁風暖日蘇庭柯左手持蟹螯一釂朱顏衰老愧投分愛賢心匪他相矜不及門聊欲陳四科

養魚

知此升斗狹鱣鱏非所容安知庖所捐後不成蛟龍爲爾釋囚拘置之淸冷中不有网罟憂安見拯濟功掉尾一何歡餘困猶噞喁孰云我非魚正見所樂同

小雨

十日無油云一春無奔雷天事不可知號令於此頺疾風生梁棟宇宙如沈灰驚霆萬車走激裂山石開此聲昔未有曩意非所猜況聞波濤音洶洶千里來𨿽無爲霖實猶得驅黃埃終憂稻粱枯所濟蒿與萊蛟龍樂盤嬉旣往寧復回茫然怨云漢赤日方徘徊

檢覆郟城旱田示同官及寄河南諸賢

昔嵗歉無年今夏仍薦饑罷民去南畎賤價捐東菑籍籍道路間餓者何累累藜藿不充腸然旄與倪嗟我祿代耕毎食爲不怡徒懷仲由志身賤那得施屬城上民訟比牒皆苦詞奉詔實有無百聞謝一窺星言說桑田行與父老期觸熱不敢休重趼寧告疲郊原赤如赭秉穗無孑遺墾藝不可分四旁生蒺藜流行誠代有愚弱豈易欺附上亦有刑殘下罪攸司鄙夫不忍此告吏咸赦之庶玆咻噢恩足以蘇惸嫠大農急經費言利析毫釐二吾猶不足一切寧謂宜國僑敏爭承鄭邑用不危馮暖焚劵書田氏人若歸區區二小邦兩士能若斯當官在必行匪石安可移諸公悉吾友此志良弗非當令徇路人一聴狂者詩

退朝

慮澹事從簡興發謀豈豫退朝建禮門走馬長楸路陰風脫林槁朝日破寒霧簡書亦優遊賓友慰遲暮神仙未嘗學臯壤欣所慕靜境出自然勝遊非浪聚杯觴謀須防肴防訊無慮賞音愧聞和歌容執禦

引泉詩睦州龍興觀老君院作

上嗣位六載吾宗刺桐川余來拜旌防詔下之明年是時春三月繞郭花蟬聫嵐盤百萬髻上揷黃金鈿授以道士館置榻於東偏滿院聲碧樹空堂形老仙本性樂凝淡及來更慕焚香禮眞像盥手披靈編新定山角角烏龍獨巉然除非淨晴日不見蒼崖連上有挐雲峯下有噴壑泉泉分數十派落處皆琤潺寒聲入爛醉防破西牕眠支笻起獨尋秪在墻東邊呼僮具畚鍤立鑿莓苔穿灇淙一墮練帯橫斜牽亂石拋落落寒流響濺濺狂奴七里瀨縮到疎楹前跳光潑半散湧沫飛防圓勢束三峽拄防危孤磴懸防聞瑤池澑亦灌朱艸田鳬伯弄翠蘂鸞雛舞丹煙淩風捩桂舵隔霧馳犀船況當元家嘗著道徳篇上善可比水斯文參五千精靈若在此肯惡防波傳不擬爭滴瀝還應防淪漣出門後飛箭合勢浮靑天必有學眞子鹿冠秋鶴顏如龍輔余志日使疏其源

和原甫鄆州樂郊詩

人事有背向勝遊不長絕聞公樂郊行慷慨矜嵗月東山翠屏秀盧水寒玉直尙有昔來人借問寧異昔蓤蕖亂幽芳梧竹凝茂陰始知秋意髙詎厭䢐嵗深因宜付眾妨【一作妙】大巧當不爲島魚皆自歡賢者能勿違華堂庇深沈臯壤極虛曠淸池湛明輝寒郊無近響公來防旌斾公晏盛笳鼓魯酒若醍醐齊謳艷巴楚采芹自胥樂食葚懷好音因成池上篇爲想思歸吟

劉太尉廟【原主燕人劉審交】

世亂爭鬭繁廢興不可載磨滅幾何人獨玆有餘愛空同气防武燕薊風慷慨曽是鞍馬間而爲治民最桐鄕舊墟好峴首遺碑在嵗久梁棟傾地荒松栝大古今猶過隙俛仰成百代咨嗟畎畝勤勲業非永賴

欲雨寄張壁

秋事亦已中江南故炎溽北風三日雨正气還淒肅身老慮深簡官閒睡常足庭陰墮長梧園芳亂新菊借書喜未見釀酒欣初熟優遊諒卒嵗何用恨幽獨

雨中寄子直

繁陰不時解雨气如深秋朝衣始絺葛暮服乃重裘天事亟變易得爲有常不如何世上士欲以全自求行身繩墨問蹜蹜空白頭惟君可語此意豪力且遒通衢𨿽泥途未至乘扁舟興發騎馬來墊巾故風流

林都官種花

休迹異從告退居乃靡祿勞心不治人寓興此嘉木客來啟荊扉側砌紛眾綠名存洛陽品秀出海南族理防意必歡誰能傷局促時當載酒過三徑成幽熟

送邵興宗之丹陽

赤日裂石土萬家如烘鑪君行何事役似爲貧所驅埃塵稍去眼云景日蕭疎扁舟乘長風倐忽徧三吳六年覊旅倦一旦誰掃除愼忽忘回首浩蕩江山娛

彭城集卷五

欽定四庫全書

彭城集卷六

宋劉攽撰

五言古詩

作假山

幽意難具陳靜境可因就逺求澗側石置彼窻中岫前爲嵩華髙側構衡霍秀巖崿倐天成風煙若神授他時看圖畫應接頗意究气色形似間人人輕宇宙嘗聞山林士旣往又不復此語我知之衡茅非所陋

暑行

憇馬道傍捨解衣仍佇立四檐庇陰涼蕭蕭風气入𨿽云茅茨陋枕簟亦自給已勝鞍馬間筋力苦倦急田野歸去來餘年猶可及

赤日成畏途相與逃熱行中宵寢不安兩捨雞初鳴據鞍寢夢間墮防忽自驚官身跨官馬倦柰有程愧負田野翁安穏眠到明

傷胡二

古人𨿽千嵗我見如接迹今人𨿽比肩我視猶異域乃知相知情心識非貌識所以識胡君不得同硯席今朝滿衣淚哭君寢門側

傷逝二首

去水不可還逝者日已疎悲憂若沈屙百藥無能除英英韶華子夭夭昔同車令徳其芬芬佩玉聨瓊琚舟移悼藏壑天祝嗟愁予蕙蘭秀不實徒見荊棘墟含淒撫眾稚弔影還室廬髙天杳茫茫日月空居諸

我昔曾逺遊嵗晏不得返又嘗懼而夢百怪紛亂眼迨今疑若人虛實未敢辧促駕逝將歸驚呼寤何晚百年非淹期愚智俱不滿彭聃與顏殤究竟同是短愁憂浪無端衷腸若湯涫

巢父井

訪古慕髙逺回首笑流俗千世得巢父蕭然慨遺躅古來知生民滿腹所願足何爲讓天下牛口信爲辱髙風不嗣世態日局促至今西山翁恥甘首陽粟愛此盈尺泉百尋瑩寒玉遷陵復攺邑缺甃常湛綠君懷浮雲志塵埃玆可浴君有冰炭憂淸泠相爲沃長塗接周楚軒蓋密相續能令貪夫廉更使賢士勗豈如漢陰叟抱甕傷窘束我遊阻勝槪長謠慰心曲

題李白祠

舊聞謫仙人多以我爲似三生去來今惟獨變名字泊舟姑熟溪風月不如意舉頭望靑山酌酒聊一醉漢宮三十六當時各自貴昭陽與華淸究竟誰爲愧奴輩不自省脫靴更誰避而令棄賢材孤負靑雲器

宿蔡口

竟日鑑寒水泊舟復新月浮光鏡上下空寂照毫髮華星湧波際人語自天末潛魚躍相聞去鳥飛漸沒明生思慮盡淸入心源豁洗耳事誠非濯纓情愈闊

立春

嵗陰已暗去春色復潛動嘉樹欲芳華歸鴻雜淸哢乾坤自長久節物厭迎送濁酒歡我愁浩歌爲誰縱古人盡流水世事皆宵夢白日少借畱靑春亦公共舉眼向髙天吾謀不能用

次韻和楊叔恬贈鄭祕丞

緯蕭棄明珠手安絣漂浮生毎殊塗吹萬亦異竅傳劍不成顯談舌無與掉圜冠豈誤身儒術眞寡要嵗時不我與壯年更稚少白髮綠鬢多班班已盈照安排慕無悶推命獨孤笑趨愚甘就迂遣累稍夷峭嵯峨天門開事業寄周召登賢如弗及得士故頗料乃知古猶今孰有賀隨弔寸善曾不遺有功輒先調驊驑自西極翠羽出丹徼黃鐘陋巴歈文鼎嗤畚篠況聞邱園秀得以虛名釣惟憂有道捲莫敢後時誚食蘋鹿相呼在鶴雞羣叫飯牛歌何哀築巖貌惟肖顧予乃迷方黥劓誰與療章甫期適越風帆欲逾嶠惇惇樂瓢簞耿耿甚熒燿聊讙曳塗猶畏犧入廟同聲邈難期僻陋常耳剽逢君獨欣然夙昔共明詔屢聞諸侯辟復見尙書召柰何竟棲棲塵土翳光曜西山悲采薇鼎食歸灑削飛將不得封重侯付嫖姚新篇一何工大巧全眾妙上言道路勤山海窮聽眺次述疇昔遊弁髦迨冠醮下云厭屢空藜藿甘咀嚼英賢困奇蹇爲善誰復劭譬如飲洪鐘偉量乃能釂鄭公亦全材大廈方防窱瑉瑤謝尺璧絲管讓淸歗同當鵠翻云肯爲魚在千里由咫尺西城始春燒吾聞天祐賢柞棫民所燎胡爲沮溺儔躬耕老蓬藋

寄劉道原祕丞

君家廬山南雲水當戶庭丈人懸安車鯢齒頭髮靑吏隠粟三釜繙書十二經胡然辭羇旅大江急揚舲太史司馬公老成兼典刑周南嘆畱滯武庫森長扄叩關起九州授簡歡眞詅自玆訪都邑乘興及郊坰淸洛湛寒玉嵩髙環翠屏宮觀想舊躅叢祠記遺銘俗物不掛眼俚言誰載聽畢事黃鵠舉翩然問長亭念昔始相從子少予壯齡定交自傾蓋結好深鶺鴒放懷脫羈馵髙論窮杳冥縱博恣叱梟極飲常虛缾後防十五年見子雲龍廷官書職讎校舊簡同編硎瓠落無所容柘彈緣蜻蜓河梁一分手南北如漂萍嵗月不肯畱瞬息無暫停跳丸指飛鳥急雪看凋蓂壯懷益漫漫衰鬢成星星勞生百年間所恃七尺形從衰得老病詎足稱最靈而君復何爲疲茶非康寧目視亂白黒奇瘡出潛丁飲腸日以狹永夜甘獨醒南方多奇藥芝術餘芳馨引年亦多術何必非豨苓往昔志讀書苦心過聚螢期以怪幻聞豈秪辧文鼮班白乃自悟有爲皆濁腥古來豪傑士蒲廬祝螟蛉埋骨蒿艾間鬼火猶靑熒孰知出宇宙浩蕩浮滄溟翳昬照白日幽蟄驚迅霆道心不可傳法語容親聆懷君意無涯永望防涕零寄書南飛鴻矯矯雙翅翖

送楊祕丞

結髮仕明世四十列朝籍漢庭殊多賢向子每嘆息羈旅間何闊相逢頭已白車馬故匆匆復爲北州客蕭條大河渚疲瘵空城域思得愛人長而君著吏迹去思常藹然所居不赫赫推此化百里坐當致繁殖常服子路言有志千乘國饑饉師旅余可使義且力由來騁騏驥歷險始盡識尙恨此中小頗復拘繩墨太平進取難子云嘗執防金張許史間無所用奇策不如課農桑弦歌樹風績無由之武城贈詩慰相憶

題孫昌齡歸來亭

丈人髮如漆筋力不知老七十置官歸時人以爲早多公逍遙志所向豁懷抱𨿽云容膝安不減專城好忘機睨雲水寓興植芳艸世故不經聽塵軌從卻掃壯子官瀛洲濟美擅詞藻親歡適爲主家事意承考古云陶淵明避俗非達道息交以絕遊自處何枯槁公爲鄕先生裏邑毎傾倒一言可鎭浮不啻千金寶宦遊失門戶駑蹇悲棧皁祝身得如公毎食心再禱

江南田家

種田江南岸六月才樹秧借問一何晏再爲霖雨傷官家不愛農農貧彌自忙盡力泥水間膚甲皆痏瘡未知秋成期尙足輸太倉不如逐商賈遊閒事車航朝廷𨿽多賢正許貲爲郎

寄題蕭山嵗寒堂直已亭

我兄昔髙第時論推捷敏由也政事科五人實親近古者邦諸侯今之縣令尹試材非不難善政知所蘊投虛刃若新利刜鐘已泯遂馳能者聲肯作俗士窘髙堂久頽挫往者嘗隠忍卽事新棟梁開軒淩隠嶙後凋抜天材破的見標準山川濯襟塵藥餌紆客軫嗚呼九州間勝事豈有盡向觀松檜姿稍欲死蒿堇始知巖穴士自古須汲引願賦嘉樹詩爲公廣招隠

與亭

搆亭彼爲誰髙士自相與與遊皆可人與言是眞語與醉不獨醒與歌從和汝與忘形骸迹與偕同出處實與不待求久與非彊許世塗異冰炭咫尺或齟齬開此與者風寧當轉棄予

次韻穆父送仲至使北

結束大使車張旜理輕防八荒已信浮萬里無直責由來昆弟歡庸非一日積冠帶引弓民長城限疆埸邊人安晝眠老不逄鬭格將帥剽甲兵褒衣垂韍縌金繒出王府百萬載書籍候館如魚鱗相望交國客外門名家駒長大儼且碩誦詩三百篇豈減崔亭伯斯焉思無邪羣書矧探賾指掌幽冀州左右皆阡陌皇華一何逺區脫爲我役前驅弩在防郊候抹紅額天聲暢無外不必闗塞斥但看書同文依然具防畫夷羞珍湩酪胡舞喧匏革獵圍得孤割鮮亦奚擇儒生自古貴忠信行蠻貉𨿽令博望侯何敢輕逢掖

西都大內作

太紫異垂象河洛殊出符卜食綿往祀宅中雄別都旋宮千萬門層城十二衢佳麗帝王州爽塏神明區過位思自飭檐闕在必趨璢璃映瓦翼瑲瑯耀金鋪白日互蔽虧涼風倐來蘇仰視制作雄疑有神物扶始知壯麗功不使來世逾擇材自千章衒巧非一圖儻無日新美何以除規摹西賓尙餘諭望幸猶踟躕何當樹翠華萬玉趨赤塗

慈孝寺送顧待制防韻和孔舎人

丈夫老益壯鬢毛豈知秋多君志慷慨不避千里遊躍馬過黃河北視三四州要官在東序河圖間天球古來功名人未就不肯休譬如鑿空使尙致安石橊況今南畝民往往東西流還定安輯之千倉仍萬輈

新作西池呈王守

淸源注長波縈回十里內澄鑑羣物雜細分毛介旱歲未嘗減隆冬方可愛傳云五龍舊疑有神物在惜此去人近久隨荊棘廢賞心一朝同版築四面防鑿池兩漢集抗榭羣山對種花漸成蹊栽竹俄自倍荷芰入四鄰鷗鳥盈千輩魚遊明鏡中人語紅塵外眷玆仁智樂況乃登臨最滄浪歡濯纓藥餌勸飛蓋訟閒固材勝神逸自形泰願言載筆間屢得從公邁

泛舟

出郭已淸思浮舟暫長嘯水雲兩涵泳靑翠相照耀賞心隨值遇物色相顧召逍遙忘回期頃刻攬眾妙白鷗亦知機潛魚不可釣飛沈信樂然回首寄一笑

和黃節推陪王守泛舟

淸池堪百畝珍木多十圍灌泉昔未盈移樹今更肥境豁自心匠宴遊及韶輝居然坐髙齋不減臨郊扉靑旗貰凍酒春服成單衣遊人半童叟好鳥偕鳴飛彤防照銀章賓從相因依置觴面髙軒密坐羅芳菲淸笳急鳴皷紅妝耀遲暉澄潭止可鑑畫檝相與揮曳裾載筆簡自顧才也微之子傾蓋賢賞心諒云稀長歌善必賡舊令繁勿違徒令夕陽暝不醉終無歸

舟行

川形直如綫川水疾如箭扁舟急鳴防頃刻異州縣晤語不及聞注視目己川後扈予橈黃鵠莫我先客行自超越快意令人羨寄語幽並兒勿誇鞍馬便

題卞大夫西湖所居

獻玉晚見售刺虎有餘勇宦遊四十年老髮成種種乘軒非不榮半刻未爲冗而有田園歸末路益光寵平湖澹空闊古木俱秀聳樵斧間漁舟稻畦連麥隴田舍易所求達生厚自奉晏眠勝飲冰一笑異將恐予亦濩落人不知物外重賣書問東家此計行接踵

重用前韻贈卞大夫

辭滿苦不早獨往始爲勇聞君湖上田二頃容五種力農有休期雜費寧謂冗歲事副夙心素封彌假寵若人壽者相眉豪耳秀聳陶公請息交林類歌面隴諸侯非得友明詔期不奉叢茂鳥所安淵深魚勿恐由來浮雲志九鼎未加重胡爲突不黔憔悴摩頂踵

江行

移舟次北渚風水亦有說隠幾見羣山昻頭看新月田舍煙微茫江舡火明滅夕陽歸鳥盡入夜人語絕勞生間憂虞各自有怡悅趣取一時歡誰能問蠻越

題劉羲叟著作澤州園亭

王屋連太行重關束其左自古悲摧輪多君識髙臥鑿泉深百尺養竹成萬个詩書滿髙屋談笑驚四座人常求贏餘世每敝名貨看君逍遙風陶阮不遠過

次韻

落泉無時休泄云常自還居然萬峯秀共此亭戶間擘華力何壯鑿隴巧已艱造幽非近規會心寧愧顏朝扉面蒼蒼夜枕聽潺潺蒔以松桂藂蔥翠皆可攀長歌發眞賞錦繡先斕斑座客齊起予淸玉聨玦環夙齡慕逺遊未能徧人寰學仙理茫昧遁俗事間關風波天一隅不到三神山終當振衣往對境聊自閒

賀吳九

儒術喜迂濶學官毎畱滯君侯誠百一才智兩自異新書三十章慷慨天下事毎聞一篇奏左右稱萬歲峨峩蓬萊山冊府上帝祕防書必英才念子方歷試前此三數公致身自容易心知靑雲路已識翰飛地豈獨鈆槧間是正瓊瑤字顧念傾蓋交寂寞彈冠意

盆池

覆杯坳堂上兒戲種蓮芰自憐守甔石及物功己細虫魚共涵泳蘋萍生自恣淸澄照毛髮列宿鎭三四炎風久無雨淮海日騰沸豈不潛蛟龍莫肯救憔悴惜哉萬里波貽此升斗愧人當問能否何必嫌小器

贈黃安期推官【案攽本傳從知兗亳二州吳居厚代爲轉運使奉行法令致財賦乃追坐攽廢弛黜監衡州鹽倉詩內言我來衡山陽當卽監鹽倉時也】

退之謫陽山始得區生喜其後遷揭陽頗復稱趙子窮荒非人境瘴海絕涯涘親識久去眼此言不到耳所歡誠易爲未必盡泃美諭如逃虛空聞人足音爾我來衡山陽情況本異此一意等萬殊何嘗分逺邇四海皆兄弟蠻貊固州裏而於擇友間頗戒不如已乃得黃夫子風韻淡如水爲學本之性言文貫於理遺我累幅書磊落字盈紙不詭亦不矯不華仍不俚胡爲連城珍韞藏匵與匭賞心一何快區趙非所擬昔我在朝廷嘗得二三士聲名未振發自任以爲恥於今復何能有志而已矣譬將助飛遷身方在泥滓作詩寫吾心詞殫意未巳同韓持國遊五嶽觀時原甫曁諸公先在因寄江鄰防梅聖兪

簡服車馬輕出郭塵埃逺況玆偶同好慵惰重推挽壽宮如屯云重門謹關鍵五城十二樓瑤池芙蓉苑境深日遲永天近春纎婉異花秀的的弱栁垂宛宛初從鈞天遊列帝皆龍衮俗骨已屢驚淩虛翻自忖卻逄桃源客笑語何繾綣尙畱樵叟棊競勸胡麻飯金醴泛餘杯芝英餌丰本平生此遊勝餘恨相知晚重來恐己迷盡興仍忘返羣公謫神仙吏隠亦肥遁尙平夙昔志讀易明益損寧知五嶽期不待越崖巘何當謝羈束相與同息偃

夏夜露坐

林臥霄露淸仰觀眾星暉上天垂光彩樓觀何參差閣道絕銀漢華蓋臨紫微凝神云霓表忽與汗漫期整衣閶闔門濯足牛女磯酌酒援北斗鼓箑招南箕極意謝囂煩塵世良喧卑

雨後

後炎氛減空堂起淸涼蕭蕭野風聲淡淡孤月光晚睡夢亦短常苦秋夜長停燈覽羣書坐以待未央雞犬互爭棲鄰里舂黃粱中夜寂無喧蟋蟀嗚我傍

送福州範文學兼寄張宜

山林忍長饑君門不易入今時行路難自古志士泣範生岷峩秀學古名字立流沙萬里駒未恨晚羈縶一命吏甌越扁舟去鄕邑文學亦備員海禺更卑濕揚帆下三峽南斗安可挹問津頗浩蕩蹈險實蹇澁吾聞養賢俊不但糠籺給乃知黃金臺始隗眾士集送行勿惆悵人壽期七十古來功名士白髮亦可及因君謝張老靑紫未易拾且當黃鵠舉不爾蛇蟄

送孫巨源

衰老不擇交傾懷未嘗悔非吾相知心亦有中獲罪誰能若楸柏雪霜不變攺自念孤劍心炯然鎭長在識君始恨晚及此將十載相與忘形骸依然見樂愷翔鳯刷羽儀天眞輝文彩淸泉濬長源濫觴己自倍乘間輒相過慰我胸傀礧使我意軒昻脫我中心痗今君官南州揚帆盡淮海腰綬盤靑緺兒衣閒繒防蘭羞當及時倚門方有待一值歸飛鴻寄聲尙無怠

登城望山

城隅見連山蒼翠橫座中白雲捲霄漢千疊張屏風此地有佳致望望情不窮忽如出塵寰相對前後峯古墻有石色艸樹仍防籠樵隠事不一養屙方易容

同謝二兄弟遊城南王氏園坐竹中水上

昧旦從吏役中昃旣休閒慨然田野興策馬從近關謝公𨿽朝裾雅意存東山相期物外遊待我季孟間晴陽煦煙郊藹藹春气還南溪已浮冰亂石聲潺潺意得境彌好形勞心詎艱名園得暫息奇樹多可攀去水貫林竹修篁夾澄灣波光龍蛇行微風鳴佩環窄徑偶深入交柯存勿刪並流一長嘯照影淸心顏勝事豈有盡向此同蒯菅發興自我輩忽如逺塵寰嚴城迫歸鞅夕陽稍朱殷後遊期不忘秀卉春斕斑

潁州始居

伐樹聖不憂奪鬲賢不羞士生志四海外物非預謀乘流旣孤逝擇廕方暫休俱非田園歸而媿鄕黨投卜室逺人境開門面良疇車馬寂不喧水火仍易求主人邦之良髙義逾九秋傾蓋仍舊交食薇亦願畱如何千旄詩千載令更酬

春葺所居

貧賤智不逺終年謀一身北堂甫成冬西軒已送春開窻納淸風掃地祛凝塵今是覺昨非防意成日新一悟蓬蓽興寄言當世人時事亦寒暑無爲迷舊津

寄傅推官堯兪

三川帝王宅二周官蓋都上公釐徳化多士盛中區是年詔有司使獻賢能書傳納事匪易吾與夫子俱率馬仰騏驥治玉慙礛防同舟共艱難傾蓋聊歡娛浮雲儼髙冠白雪紛長裾馳辭若波濤掌握皆明珠詆訶詎敢然倚辦實有須從子驂之靳相與步驟趨棘圍似南宮大暑臨通衢不遺老成人頗多君子儒丞相顧而嘆裏閭共稱譽狂士或妄談眾人皆揶揄至今頗自矜快意勝過屠不言世所無請問誰弗如微官苦繩墨離別天一隅向風願相従不及單飛鳧雲中多賓鴻河中多鯉魚契闊誠未忘寄聲當勿疎

和原甫同諸公飲郇公園

車馬何籍籍相從城南陌大第鏁名園朱閎間素壁卽事覽勝防撫舊嘆陳迹零落歸山邱慨吒西州客春風防時還顧盻生顏色雜英綴初紅宿荑吐新碧故池無還波喬樹實自昔賞心及玆辰緬想締構力十千置尊酒玉鬥雪霜白飲醉半歡哀浩歌懷感激天地亦旅人川谷故變易歡娛瞥過目百年猶暫覿卽令西馳暉稍復向禺昃我輩不盡興將爲後時惜

穎州和永叔

羈鳥能擇木遊魚知赴淵飛沈豈異志行止私自憐玩世本無術辟人庸得賢卜居幸樂國負郭依良田心與地俱逺我徒共熙然生涯亦何有聊以忘吾年

送謝大城南還遊集禧觀寄謝大得箕字

驟雨墮河漢烈風振南箕秋陰變蕭爽重此田野期森木蔽嚴籞交流防淸池幽鷺起丰艸鳴蟬嘒喬枝客車忽已逺樽酒難重持誰令語言適罙作別後思夕霽歸馬輕叩戶仙眞祠羽人披衣笑宮殿涼參差黃鵠自飛來靑竹方可騎相從豈無術望君隔前陂

書懷

幼學慕髙逺讀書不求解志爲逍遙遊恥以聲名賣寧從子桑簡不願伯夷隘未常憂瓠落豈復顧機械遁時良無悶渉俗適得怪但使心休休那論行夬夬世塗劇坎穽人理甚蜂蠆低顏費將迎非意成睚眥鐵冠喜彈畫法吏樂罥絓洗濯出瘢痍丹靑恣描畫抗言畏不傷奉職謂匪懈指擿本無瑕銷鑠緣鼓韛羣嬉更嘯呼鬭巧逾狡獪抵巇加捷翻取必期稱快上恩初優假一猶縱解𨿽防三面寛未免六翮鎩全生愧液樠有道羨瘖聵失馬未必悲墮甑何足喟後皇物羣生大塊爲之噫在盈或時虧有支那可壊行葦無踐履甘棠勿翦拜猶將采葑菲詎有棄菅蒯寧當置韶濩始欲薦任韎厭飫椒與蘭玩惜饐而餲宿名守枯槁知命遺芥蔕猖狂蹈大方屈服嗌若喝腰舟𨿽云愼吹虀亦已憊旣往誠無追有來當自戒蕭蕭鬢毛攺杳杳歲月邁愚謀向千失晚悟猶一灑手世絣支離保鍼繲鬻渡學操舟閉肆從問卦念皆賢者爲亟聞古人話有田倚江湖往歲成畝澮還歸豈無圖緒業顏未敗采菇仍得魚種楡因及薤小屋蔽蓬茅大囷輸精稗逄迎具壺漿稱貸償私債暑從泉流濯寒有檐日曬何苦事明經區區矜地芥

剝棗

棗下人不行四旁生蒺藜秋來見成實粲粲靑紅垂敲樹落碧瓦濺石投赤磯紛紛競口實聊混兒女爲樹上已空枝樹下亦有蹊人事但如此桃李眞自欺

彭城集卷六

欽定四庫全書

彭城集卷七

宋劉攽撰

七言古詩

赤甲競渡

古潭蒼蒼照毛髮龍藏水心波色活風雷如在石壁下有時雲雨何倉卒今年大旱百昌死神物亦恐俱埋沒南人厭龍抱珠睡駢舟伐鼓探龍窟皆言龍驚當上天九河翻雨石湧泉君不見朝來積水上魚鼈死盡龍安眠

酴醿軒中

積雪猶殘雨復新正朝日晦只逡巡浮雲未省見白日細艸何事知靑春杖藜苦恨泥污客解衣生憎寒著人遷鸎來燕勢未可天意靳靳畱芳辰

在郡作【案本傳攽曾爲京東轉運使又従知兗州此詩云今時督府雄漢魏魯國太山四千石當系此時所作末句云乃不及舞文巧詆爲詐忠豈受吳居厚之譖將去時作】

朱門深沈十二防髙槐蔽庭有佳色令時督府雄漢魏魯國太山四千石讀書作文五十年齒牙脫落頭半白平生心事竟何許衮衮簿書爲報國吾衰不復夢周公聞道家邱居在東垂老才爲少司冦殺一正卯那爲功詩書誤身旣可信卻憶扛鼎之重瞳宰割山河一何壯指麾天地如回風背關懷楚更齷齪沐猴而冠塗遂窮區區諸老爲城守頭臚曉入旌旗紅魯人之臯乃自昔猶復弦歌一畝宮聖賢萬事盡有命世人何用誇材雄府丞久吏掾史健時霑足年谷丰深居閉閤不復出曲肱甘寢日正中昔聞汲黯淮陽亦如此乃不及舞文巧詆爲詐忠

楊之美彈棊局歌

漢皇初厭蹙鞠勞侍臣始作彈棊戲東方諸公盛得名魏文以來稱絕技後宮妝奩乃可爲客著葛巾尢更奇誰令朱墨異貴賤百世紛紛無已時君從何處得此局石理溫華瑩寒玉山形四隤澗谷深別將望秦森在目少年博戲日益新古事不復傳今人君能興此亦先覺辟雍老儒悲絕學

過王氏弟兄

出城問窮僻負郭正瀟灑主人著書長閉關嘉樹當門宜系馬下馬上堂還讀書新詩古琴雙起予昏鴉棲雞欲斂翼興盡將去猶須叟徒見城中軒冕客不如吾人一逢掖安得茅茨同裏居子在東阡我南陌

和陸子履魚膠亦名阿膠可以羽箭又宜婦人貼花鈿

漢家金繒撫絕域逺夷畏威亦懷徳南琛北珍不自惜譯官賈人多未識此膠出從遼水魚居人釣魚取專車秋風時節候可折白羽鋪綴隨呵噓赤車使者來穹廬繡鞶玉玦通函書黃河之淸那可竢美人紅袖應時須丈夫辛勤萬里外少婦深閨苦凝待京兆眉憮傳長安翠鈿彩飾令人愛鳯凰得髓麟取角將來續不覺更嗟珍物空傳名欲倩張騫問方朔

昭君怨戲贈

武皇聴歌長太息傾城不難難絕色連娟修嫮果自得三十六宮寵無敵君不見孝宣旣沒王業衰優遊時事牽文辭延壽丹靑最叵信無鹽侍側捐毛施此時昭君去宮掖邊風侵肌雪滿磧穹廬旃墻燒蠡琵琶怨思胡笳悲猶憐敵情不消歇子孫累世稱閼氏傳聞漢宮翻可愁紈扇緣衣長信秋燕啄皇孫兩淒惻當時無事成深仇覆杯反水難再收深淵瞬息爲髙邱塵沙蕭條猛虎塞邊民獨記和親侯

春日

春波淫淫泉脈淸揵菑作擔芳艸生女桑柔弱欲動色落枝投斧聲敲鏗山前一杏花白布谷來往相和鳴秋千系樹徑路熟童稚翁嫗歡逢迎田家此樂世豈知人生所急食與衣計謀𨿽拙日有效筋力無餘身得爲

幽州圖

鄙夫平居常嘆息薊門幽都皆絕域安得猛士守北方力排敵人復禹績田生手攜朔漠圖丹書萬里之彊胡掛圖髙堂素壁上壯或陰山來坐隅長城迢迢屬滄海古塞歷歷生黃楡縱橫指顧皆舊物撫事忼慨時驚呼太平壯士多虛死念君避胡來萬里九關深沈虎豹惡布衣何由說天子捲圖還君意黯然咄嗟世事非余恥

送王仲素寺丞歸山【原注名景純】

山隠居七十四紺瞳綠髮初謝事腹中靈液變丹砂江山幽居連福地彭城爲我駐三日明月滿船同一醉丹靑細字口傳訣顧我沈迷眞棄耳來年四十髮蒼蒼始欲求方救憔悴他年若訪山居愼勿逃人攺名字

汲潁水

城中鑿井非不深苦泉欲飲先煩心天生潁水似碧玉盛夏一酌逾千金野童絜壺不盈斗淸能照眉甘適口未曾一飰過閭裏猶以空缾累川後

次韻範內翰西圻老人詩

大行宮車千乘彊翠華晚駕煙蒼蒼龍髯墮地長秋艸白雲悠悠飛帝鄕先驅軼出塞門外天宇寥廓初無傍淒風疾雨走道路萬靈奔走誰非常漢家徳澤徧四海戎夷執紼虛邊疆翾飛啄息願效死以彼壤穴皆容光詞臣宗功筆力壯感激顧遇思揄揚周宣中興在云漢武皇最著惟宣防道旁老翁話舊事靣目黧黑情摧傷賜縑如雪身獨得無衣自幸方同裳桑田變海不可測慟哭白日悲風長君不見封禪之君皆不死豈以衣冠之塟疑軒皇

和蘇子瞻韻爲石蒼舒題

長安材豪雄五都五陵意气誰能除作人不入遊俠窟寓興聊從艸書崩崖壊山出眾寶石刻鼎鑄周秦餘江東諸家擅逸气宜官鐘蔡幾不如騰龍翥鳯動光彩淥池滉漾華芙蕖石生臨書得防妙神凝意防下筆初濃纖巧致若出一老庖利刃投空虛人間流傳不得辧錦囊玉軸爭貯儲以玆得名號醉墨聊取勝事題精廬豈與西山少年輩射獵狐誇裏閭杜陵詩仙有祖風筆灑雲霧揮瓊琚我今才薄厭數語勉力和歌慙起予

傅堯兪艸堂歌

漢朝名臣有傅伯諫諍由來犯顏色蘭臺下筆不自休義陽封侯勇無敵石渠昨者承明直虎符今爲二千石邀我請賦艸堂詩艸堂欲歸那可得太行之上無髙山濟水之外無淸源聞君築居山水際淸髙正爲若家言上有無心之云出幽谷下有勁節之竹森寒玉四鄰空地猶幾許容我東西一茅屋

虎子

秦山十月朔風起寒巖蕭蕭虎防子樵蘇繞山不敢采赤豹黃羆相向死關西少年勇似飛白羽利鏃黃金機解胸陷脰心應手功名一決何辭危坐皮食肉已自快況復猛毅充提攜雄姿英气實少並不堪籠檻長羈縻至今求食毎搖尾摧剛逺害誠其宜君勿愛澤麋山鹿大如馬牙角𨿽具無能爲阨窮隠約豈足諱防見白額跳踉時

和李公擇題相國寺壊壁山水歌

蒼山本自千萬丈怪爾斷落盈尺中枯松掛崖正矯矯白雲出谷方溶溶憶昨髙秋十日雨百川湧溢騰蛟龍丹靑壊刼不可駐金碧拂地俱成空人間流落萬餘一掇拾補綴幾無從當時畫手合眾妙得此誠是第一工松陰行人何艸艸禿幘小蓋馬色驄長塗未竟不得息嘯歌正爾來悲風巨靈擘華疏黃河誇娥移山開漢東海波芥子互出沒大雄遊戲神與通我今與君未嘗覺指視壁盡將無同新詩飄飄脫俗格得閒防復來從容

空同

汝山不髙鮮喬木汝水不深無巨舟荒艸連天荊棘壯土脈疎緩多廢疇三年力耕食不飽一時不雨人相憂負薪代炭集市井耳聾眼瞑垂白頭土風薄陋趨向狹一金之子稱良謀百年人物可料數里閭未見興公侯君不見廣成昔從空同居猗玕亦云隠商餘千年兩士炯若日希世之才安可誣

畫龍

南人謁雨爭圖龍畫師放筆爲老雄煙雲滿壁奪畫色雷電應手生狂風觀者皆驚牙爪動攫拏意似翻長空吾疑奮迅出戶牖何事經時畱此中共言葉公初好畫當時亦有神龍下天意爲霖非爾能世俗慕眞聊事假

冬

蜂房割蜜畱度年中林置罝長擊鮮朔風吹空塞北戶束薪明暖初無煙缺籬補疎已乍密敗屋鬋茅元自堅官租事空不復出積雪塞徑長晝眠田家此樂不知老兒孫滿前俱壽考世俗榮名多變更不似田翁一生好

蘇子瞻家畫松圖歌

君家圖畫皆所見近得此松尢可羨根蟠平石蹙蛟螭幹出靑起雷電樛枝橫斜復幾尺綠葉茸聳鋪繡綫空堂深沈白日寒謖謖似有風吹面此圖翦裂人不知塵外分張數流轉能令神物還相從非君苦心誰與辧更惜良工名不傳可憐世俗多誇衒爲君作歌君志之後千百年無復賤

赤甲祈雨是日獲之

君不見赤甲之淵色如墨中有神物不可測潛𨿽伏矣心念國翕忽變化誰能識五月亢陽裂金石婦女悲號望膏澤簫鼓甘香樂靈徳須臾晦天正黑風雷硼轟震穹碧霧雨霶掃炎赫生物欣欣動顏色樵童牧豎亦嘆息千秋萬嵗無終極

市朝

市朝老去無希慕枕簟秋來覺靜便何事連宵夢顚倒猶應三世業攀緣蟯虫飽足屍鬼健尙寐翻令愛不眠

貧交行

貧交多相憐富交多相捐貧富尙不保死生安可道人能無以聲利爲貧交富交皆不欺君不見蕭朱隙末張陳死惟有管鮑眞相知

古信陵行

薛公藏賣漿毛公藏博徒侯嬴抱關叟朱亥市井徒我思信陵君下此四丈夫富貴胡爲棄貧士能令君存爲君死

方仕致仕

在家出家古有此方仕致仕吾自嗤晏眠足當幾杖賜散髮每從田野期息交便爾賓客絕省事何說課最爲山濤非隠亦非吏仲元不惠仍不夷

北門行

慕道逍遙遊不作枯槁語二年客都城卒嵗厭貧屢乃知北門詩聖人亦有取自於萬事防若機今日已晤前日非五月披裘不取金放歌防采南山芝

衰老

蒼耳嬰末疾浴蘭殊未解枲耳傳愈風及秋始堪采惟昔沙塞陰偶從羊負來葡萄安石橊安可同語哉雞雍與狶苓適用卽爲貴何必黃金盤磊落薦滋味老人學道破諸妄猶有塵緣爲疾恙安得澡身並澡心使我有意煙霞上

次韻孔常父

老翁衰遲爲日久自知不是文章手紫微熒煌十二星靑閣彤庭掖垣右誰令孤翼此飛棲正似枯槎犯牛斗諸公可親復可望黃鐘渾宏秋水光但論四海矧故鄕淸詩翻翻鴻鵠翔願言與子同升堂

太液池

建章宮中太液池水象星漢波漣漪鳧雛鴈子相羣嬉黃鵠來翔金爲衣主人勿惜稻粱恩主人勿矜羅网繁暫來可見不可親乘風一舉超昆侖

送原甫帥永興

讀書當爲王者師論兵要作萬人將古來志士希兩遂白首儒生彼無望騏驎一出凡馬空豫章蟠根嵗逾壯金華事業爛然新䢐西謀謨誰與譲旌旗蔽日紅半天笳鼓隘塗車萬兩中軍令出聴無嘩秦山渭水皆東向荒夷憺威霜雪明屬城陽和春日亮趙張成事不足論方虎遺詩猶可尙龍文金鉉待調飪璿樞斡中付羣當西人歡歌公肯畱公車雙鹿畫轓上

晚起

黃昏就枕日午眠入春夜短常獨然不嫌時世欲無覺每爲身謀私自憐夢爲嘉魚潛九淵夢爲飛鳥翔髙天喜來寢覺了不辧安知此興非神仙

漁翁

老翁年侵耕作苦官田稅多不敢住身攜兒孫事漁釣編竹爲家寄江浦朝尋菱芡逗煙水暮飰魚蝦宿風人生如此亦自由何用車馬稱公侯

和羅著作漁翁

漁翁結网求魚子得魚滿船心始喜豈知陂池水不深但有鯤鮞少魴鯉漁翁結网安得疎漁翁用力常有餘心疑他人得厚味滿眼看來池無魚古來任公不如此期年得魚雄淛水龍伯國人連六鰲二山漂流不能止由來萬事不同調說似漁翁翁必笑

大風

朝風吹沙天宇窄暮風吹沙地載薄視天昏畏其壓視地震蕩憂其坼一春三月風不息局天蹐地勞筋力波濤翻空礔礰怒行路之難行不得安得重云十日洗眼去瞇分白黑

初調江陰主簿

小來讀書非爲名約身不肯遊公卿秪憐狂簡眞吾黨謾有文章慙老成漢廷好武臣尙少郎官十年不見調靑衫黃綬赤詔除落拓敢辭流俗笑

送直史館孫兵部知陜府

侍臣數厭承明廬太守何妨太史書十里九阪二殽道駟馬髙蓋朱輪車分陜已信召南貴補郡詎比平原疎諌垣風彩東觀筆不待上計看回輿

湘中阻風

十月北風不肯回湘中白浪髙成堆小如飛鷗大奔馬一輩才去羣復來一旬陰雲色死灰劃劙掀簸初全開晨陽照空幸澄澈蜚廉暴怒猶喧豗系舟沙渚依曲隈嵗晏永路眞悠哉棹夫捲縮亦何恨時乎寧有材不材

欲雨寄張壁

北山雲起南山雨返照卻見南山樹逆風燕子能疾飛隔葉黃鸝猶獨語憶君池上波悠悠憶君翠竹聲颼颼興來冒故相視薄暮雷電歸何憂

寄楊十七

楊侯論詩銷我憂昔嵗相逢偕旅遊梁多長者不虛語傾蓋結交子所求三年契闊意不展嘆彼棲棲爲藪幽窮愁著書亦自足有防肯說東諸侯長安富貴易反掌末路功名猶捶鉤天公於予豈愛惜由來萬事非人謀陰風朔雪五湖凍嵗窮髙臥思同裘

春寒

越羅裁衫春服新寒鑪委灰無復溫夭桃著花紅滿檻弱栁吹綫靑映門豈知天事有反覆假借專物矜餘恩平明雪片白似玉敗裘死灰仍紛紛女桑吐葉蠶欲生東郊艸綠方趣耕欺人人弗信百虫奮蟄雷已驚沈陰驅除生可待白日隠隠浮雲外

淸明東風零雨頻曉來料峭寒著人人言夭事不可測欲回暮春成早春花紅柳綠皆自若一气變化宜有神漆園老人惜光景求術卻老無聲影忽聞春有再韶時亦覺身當還壯境花前一酌心燻然敢道朱顏非少年

戲謝師直買伊陽田

雒陽東周蘇子賢兄弟馳說雄當年一身曽兼六國印舉世皆羞二頃田君才十倍鬼穀子期年已出揣摩篇公侯將相可自致何竟髙蹈伊陽川

陽翟賈人歌

潁川陽翟趙邯鄲大衢如砥車班班重裝富貴名遊閒輕紈寶玉髙若山關西王孫龍虎驅此中奇貨奇可居千金入秦借短防立談須臾分王符華陽松柏成髙邱壽陵蔓艸令人愁沈沈相府士如市山東共事河南侯

和王平甫韓幹畫馬行

韓幹畫馬出曹霸得名不在陳栩下詔令師栩辭不可苑中萬馬師在我王侯讀書愛此言由來能事須天然看圖作詩寄慷慨錦文織字珠聨聨乘黃騕褭久埋沒安西大宛路超忽丹靑能令千萬年不比燕人空市骨霜蹄踣鐵精權奇耳截筒竹稍垂絲超然抉後三十尺一日千里禦者誰防筆和鈆人所同爾今獨成第一工神凝意防不可料天駟降精來此中少陵作詩譏畫肉惋惜驊驑气凋縮未知良工嘗苦心空使時人爭賤目九臯相馬觀天機神雋不辧黃與驪君知畫手貴自我何若相法非有師拙工俗子紛紛是畏避權豪如畏死生棟濕塗多覆屋巧書掣肘眞難使吾知公詩正如此丈夫特立嗟已矣

次韻蘇子瞻韓幹馬贈李伯時

韓幹畫馬名獨垂冰紈數幅橫素絲諸公賦詩邀我和我如鈍椎逄利錐區中才容三萬里正可騕褭一日馳朝燕暮吳亦其亞幸得夷路無縶羈此問三馬皆國馬瑰資逸態成崛奇有如秋空見霜鶻下睨眾禽俱伏雌良工苦心爲逺到天機要眇潛得之區區駑駘浪自負豈可醜骨包妍皮李侯灑筆定超詣尙有天驥君未知宛王母寡今授首汗血不敢藏貳師

送程少卿【原注江西轉運使】

使君舡舸如浮宮蕩蕩帆影垂白虹苦無三江五湖水安見一日千里風長蛟巨魚逺避去水府泉室深玲瓏使君按俗不異此意气自覺淩虛空滕王閣前流水白西山落日銜微紅城頭臺榭眺望極玉壺置酒光融融勝遊重臨不隔嵗塗歌巷祝歡南公作官得此亦是少況復章綬彌尊崇南金折鉤富九鼎荊揚塗泥多嵗丰防令利術析毫末萬古江流常向東故鄕秀水三百里送逺遊子情無窮遙知躧履待髙士安得羽翼隨飛鴻

懷信驛亭晚望題其楹

吳檣東風曉來入楚客齊橈暮去急行人西行人東逢迎送歸景不同夕日春煙一望中

戲題西湖中魚

重明水深波洗空嘉魚萬族連西東鯤鮞細碎長者惜赤鯉成就隨飛龍南風吹雨中宵雷眾鱗不去眞常才魴魚如玉鱠第一安得大网相隨來

盆山

靑泉盈池底白石中有髙山髙不極連峯絕壑知幾許朝霏暝煙無定色山下淸波淸淺流魚龍浩蕩芥爲舟今君欲渡何由得縱有神仙君不識

出門無馬行

市兒暮歸錢滿把田翁秋收禾滿野人生勤苦必有獲天事豈常遺拙者鄙夫能言知讀書十五著論驚羣儒文章不作少壯用白髮垂領皮肉麄作官不如閒日多得祿無若饑寒何百年陳人誰比數滿眼貴士難經過欲爲揣摩心智短欲學造請顏色赧黃金難成丹砂貴紫芝將秀白日晚退居長安百不爲出門無馬還步歸髙天報施固有待可得不如翁與兒

次韻子瞻贈橋道人

昔有仙公項曼都去家十年若斯須還歸壯語驚妻孥月邊朝拜𨿽勞軀流霞一杯眞味腴世人但怪醫多盧不知列仙山澤臞陰陽變化隨指呼日新無窮非故吾喬公築居近濰都交遊洞賓儕爾朱又言其師奇丈夫璞玉粹美名不沽郎官仕晉更五胡我今老病須人扶衰顏白鬢日已渝捐書絕學休守儒去不爲少猶雙鳧公能濟我良藥無

俠少行戲王子直

長安少年俠自任一生意气過人甚許身直以豪取名快意那知武犯禁寶刀彊弓千里馬風馳電射無敵者有時獨醉倡樓春一身歌舞兼百人休來著書吐胸臆脫落章句邱墳王侯願交不可得貴者𨿽貴猶埃塵君不見漢家雲臺畫良將髙冠長劍森相向由來落拓塵土中不妨論議巖廊上乃知功名爲世賢安知輕欺惡少年

王家酒樓【案此詩自夷門城東門以下詞意與前不相屬疑有誤】

君不見天漢橋下東流河渾渾瀚瀚無停波遊人閱水看白日駭浪瞥逺紅影蹉感嘆世事亦如此振頓兩足行吟哦提錢買酒聊取醉道傍髙樓正嵯峩白銀角盆大如防臛雞煮蟹隨紛羅黃花滿把照眼麗紅裙女兒前艷歌樂酣興極事反覆舊歡脫落新愁多夷門城東門南對屠兒墓信陵今安在賓客散如霧竊符事可鄙袖椎復何慕猶令主人成大功千嵗英名若可遇笑殺平原君恥從毛薛遊選士十九人毛遂晚見收丈夫一身貴特逹因人成事良足羞

和章都官洞庭詩

閱水須閱秋水時洞庭八月爲最宜百川湧溢注平曠倒捲溟海翻天池瀟湘沅澧紺碧色千里一片淸璢璃蜀江亦濁遠不雜正若黃組縈鑑匜長風簸軒一何壯雪浪成山相蹙移奔霆擊電恣轟磕素車白馬交橫馳朱垠騁望更無地翼軫落影光參差南極老人坐盤石赤足皤鬢濯項頤修鱗巨鬛出萬族窟穴鱣鮪泥蛟螭身軀長大竟無益機械利器潛相隨但令漁師賈餘勇冒突死地常安之巴虵斷骨不自免此曹麼麼何能辭秦皇屬車八十一赭衣伐山豪不覊九疑不到二妃泣聖賢失勢令人悲憶登洛陽值搖落暮霞新月含風漪古今光景共一瞬獨繞四壁觀題詩神官威嚴鬢似防樓船持節森畫旗湘靈奔走伺顏色鼓瑟獻巧招馮夷新篇秀句遠爲寄淸風白芷叢餘思呼兒疊紙作報語衰老撫事情孳孳

新灘行

巴江之水西南來峽束川壅聲若雷瞿唐五月不敢下灩澦中流大如馬風波𨿽惡石不去太古以來怨行者君不見前日巴山復摧裂萬仭臬兀江中絕孟冬水涸石角見上流下流盡精鐵當時長年皆有語後來難危從此數上天設險知爲誰但恐妨人如灩澦

彭城集卷七

欽定四庫全書

彭城集卷八

宋劉攽撰

七言古詩

和楊十七傷蘓子美

蘓君在朝素機警气排靑雲力扛鼎鵷鴻遇風鄙巢棲騏驥得塗嗤坎井千金置酒宴長夜錦繡照爛絲篁靜明珠盈車謗隨起白巾還家酒未醒翟公署門賓客攺魏牟去闕江湖永濯纓漁父唱滄浪結廬陶令依人境時浮扁舟就什一出從數騎非造請窮途詩語尢慨慷暮年筆法加豪逞霜凋蘭蕙不待老一世驩悲竟俄頃遺書猶缺茂陵求卜宅乍許要離並生平相望不相接凜凜气槪吾能省川流旣逝安可回駿骨𨿽買何由騁知君金石嘗定交末路人琴俱不幸大招無復修門期懷舊邈與山陽等

城東觀魚

東城水深色如黛居人來過不知愛我浮扁舟轉城曲蒼煙古樹寒相對忽如身在松江防況有漁子前操舟霜天黯黯始下鴈雪浪杳杳頻驚鷗萬魚掛网同時急赤鯉長大猶人立舊疑古潭有神物倐見金鱗卻騰入檝師獻功喜相顧岸傍驩聲仍坌集主人置酒樂未央艇子行防輕相及吳酸縷鱠白玉盤四座相諭同加飡人生萬事豈有難我能爲公成此歡興極意移令我嘆落日藹藹沈云端岸艸露白天風寒

觀魚

淸濠環城四十里蒹葭蒼蒼天接水使君褰帷乘大舸觀魚今從北闕起開門漁師百舟入大罟密雲霧集小魚一舉以千數赤鯉彊梁猶百十濁醪賞功傾瓦壺公言錫爵爭讙呼餘人不及色沮喪數奇天幸相賢愚濃雲吹雨寒蕭防置酒移船泊前岸暴殄天物古所矜誰道於今爲壯觀

送張太保知冀州【原注自羣牧副使除】

使君使敵前嵗中手爲單於畫吉防敵人破膽不敢迕卽日歸報明光宮漢家牧師三十六水甘艸丰馬數足問誰虎臣司苑門極望離宮皆苜蓿長河東來橫冀州雄雄大府森戈矛紅旗照天軍令肅紫髯昂藏居上頭將軍威名動殊俗天子今無北顧憂舊傳冀士多良馬嵗看北客輸旃裘廟謀將新赤岸澤彊鄰猶知博望侯使君家聲仍世傳慷慨功名方壯年黃金如斗組丈二富貴光華眞謂賢

送裴如晦知潤州

栁陰深碧黃鸝語川水平堤鷗鳥舞送君臨流眼暫明愛此虛涼少塵土何況連檣一月行吳山楚水相逢迎稻花吹雨香不絕蘆葉搖風聲正淸北固樓臺似圖畫廣陵欲渡聞潮生縹壺盈前京口酒紅旆相隨北府兵少年投栗常爲樂晚嵗甘棠空涕零望君鴻飛不可攀白頭方出玉門關獨向天涯共明月猶應夢裹借千山

送章學士知湖州

昔賢爲親屈小官使君專城情更歡連山大湖水凝碧髙蓋駟馬車塗丹防衣兒戱養顏色篛酒賔宴羅杯盤吳興釣碣亦可羨悵望從事空南冠

陳和叔賀蘭溪所居近有信來言水竹事戱贈

北山移文那爾爲淮陽招隱殊未歸流泉漲溪可厲渡修竹飽雨添舊圍鳴禽作巢皆有托白雲抱石初無機主人已知戰勝樂溪童未老情庻幾【原注小謝詩云方同戰勝者去剪北山萊】

柿紅

柿紅梨紫漫山熟冷雨蕭蕭落喬木東田收谷畝數斛築塲斂積髙如屋柴車斑斑黃犢健丁男肩赬兒指禿烹豬漉酒樂社神急鼓悲笳防仍續田家此樂何所憂閭裏至老還相收道傍滯穗如山邱何防老翁寜有求

寄題嶽陽酒務水樓

洞庭蒼蒼水拍天巴陵居人無斗泉天生地勢正如此抱罋臂飲眞堪憐架樓木出百尺剖竹接筒如筆直驚雷發地山鬼憂白波統霤湘君惜吾侯智與神鬼侔古來能事皆悠悠防令太湖變春酒更使騷客忘離憂

關西行

關西居人多閉屋屋底老翁相向哭縣官禁錢錢益輕百姓無錢食不足平時斗粟錢百數今者千錢人不顧大家蕭條無十金小家流離半逵路憶初鑄錢爲彊國盜賊無端皆得職邇來救獘因寛民盜賊自苦民逾貧安得萬物皆爲銅陰陽熾炭造化工鑄錢萬萬大似尺官定足用民家丰

移舟城東

厭聞九衢車馬喧泛州初出城東門陰虹吐水勢怒河聲浩浩如雷奔棹工讙呼事拳防童稚變色愁驚魂濟危經險正當爾安得拱黙爲希言𨿽無淸泠可澣滌喜見黃濁來原原便風催防兩快意千里萬里何足論

防濟堤傅家園亭

濟水與河俱至海陶邱之北川原攺由來天事不可料黃濁長存淸晦在猶餘平堤十里長逶迆東注如髙岡水泉味甘土脈膩固知餘潤宜羣芳君家園籞臨濟堤荊扉茅屋隨髙低當軒古木密如蓋無數雜花行有蹊穀虛遙聞樵斧應晝靜便有幽禽啼穿栽卜築事未巳上爲層臺深鑿溪東鄰可買莫惜費臈月課【原注平聲】種當令齊栁綠正如陶令宅桃紅應似晉人迷城中老守厭窘束行樂得至城東西此家園亭可屢往薄酒自足充提攜

和楊彥文嵩山詩

楊侯作邑山水中縣南百里維靑嵩官閒身老詩筆健樂與邱壑研豪雄是時新涼背炎夏艸木秀麗全天功重靑疊碧百萬狀有如耋老攜兒童懸泉落崖防萬丈震雷發地聲隆隆陰風巖洞忽淒愴寒生六月如凝冬祠官祀典有常秩掃除給復何其恭孕靈產異逺不極面周負鄭人殊風生云觸石始膚寸倐忽澍雨成冥蒙羣山相望不足算禮若小國來朝宗幽人羽客此獨往深防時與神仙通念君吏職有章綬池鴻籠鶴思長空暫畱靈境寄心賞仰止萬古希遐蹤梯髙逕側目力短渉歷庳下非穹崇山中居人亦富逸翠竹寒松名素封願言攜家事卜築采薇飲水欣長終巖田種芝地髙下茅屋遡水溪西東君能掛冠共此約何必綺季東園公

送徐君章

每秋送客常羨人今秋送君尢惜別白髮相知無幾何明日扁舟成楚越忘形誰復到爾汝末路轉憂欺老拙西風落葉密如雨信宿長淮見淸月紫蟹出籪加二螯白魚掛网色勝雪人生功名何由致適意勿羞徒餔啜何時亦得東南徵赤腳吳溪嘲釣碣

送楊康公知安丰縣

楊郎作文殊勇爲辯如濤波防刺蜚相逢喜吾故人子門風宛存令我悲艾蘭驅車最先入百箭穿楊誰可及擢第勝人十攺官作官不辭萬家邑勸耕課桑力有餘吏事不受崇空虛後生才資動出眾何至苦心城旦書淸泉百里環芍陂楚人千年長不饑叔敖子孫負薪苦念爲亷吏何可爲忽憶雲臺故侯司空公五郡士馬河西東功名亦有際防數退讓自是雄雋風誰謂鄙夫老昏忘屈指古事猶初終作詩冩此豈有意正若指防山水書魚虫

天馬行

漢家天馬來宛西天子愛之藏貳師甘泉貴人寵第一昆弟封侯眞謂宜軍書挿羽廟選將一朝百萬皆熊羆大射盧山亦快意死人亂麻非所悲論功廟堂誰與敵外廐皆是麒麟兒白茅金印結紫綬老將流落多瑕疵天生富貴實有命寜復憶君貧賤時勢髙累愚計慮逺大志落落嗟徒爲渭橋祖道一語泄身釁邊鼓家流離

和梅聖兪食鱠歌

黃河赤鯉非龍材欲化不化煩風雷隨波浮沈偸自得网羅失身成暴腮火鬐錦鬛鱗雪霜紅眼照耀珠夜光若無鯤鮞與蝦蚌安見品格非尋常主人愛客不計錢少婦縷鱠情可憐蜀姜吳橘正相益炊菇絮還慊然燕人寸腴不足貴專諸全防非珍味屬饜黙懷一飰報欲令主人千萬嵗白玉換米桂作薪主人家居長不貧賣魚一值任公子厭鱠與徧長安人

兗州古檜

兗州宅西有古檜十尋度髙百圍大生理成全不增長半枯半榮常常在遊人相與疑汝年檜不能言聊臆宣百番桃李香撲地一輩蒲桞長參天束薪尋斧不旋踵種子著花還比肩老身寂寞無顏色猶有黃鵠來枝側

早行

東方未明天紫色涼風吹空聲惻惻船人起語鳥奮翼蒹葭茫茫江水白石潭轉旋蛟龍窟巖壁冥防虎豹迹生存古木數十圍老死懸藤百餘尺民生有爲俱事役豈獨覊人不遑息商歌濁酒聊慰懷君不見仲尼旅人常接淅

夜攜賈十五過巨源作

鄙夫開年便四十白髮埀頥眼眵澁不甘老態日見侵自計多憂諸病集待詔侏儒飽欲死囊空有時都絕粒丈夫立气須激昻豈能中夜牛衣泣朱門貴人那易見後生美仕尢難挹敝裘敗屨欲安往蹭蹬通衢還獨立賈侯遊從久不厭孫君風誼今相入由來大瓠矜濩落尙喜靈珀勤收拾暮通水火並鄰居巷無牛羊時屢及泛愛己許金石堅覺我衰遲情汲汲淸霜著屋萬瓦明白月當空北風急排門上堂童孺讙靑燈照書簡編緝縱談自爾外形骸虛舟不值呼張翕赤桐燒酒傾玉杯念君屢空此遄給葡萄紫熟梨甘津寒葅盈盤更啜汁酒腸𨿽狹底能足邂逅歡娛論串習百牢九鼎亦盡空金帶玉符誰等級三更還家燈火防浩气凝虛榮都邑斗杓落北艸木死層冰凝水魚龍蟄何時春雷起霖雨宿雲溫媚天衢濕

次韻裴庫部二月二日逰傅園

二月二日春意動東風生物來無垠苦憐淸濟不如古卻愛小園方及辰谷鳥出聲已脫俗林花一枝疑占新銀壺擔酒馬防妓莫辜乘興寜傷頻

桃源

武陵溪深山合防巖谷掩映秦人家仙俗迷塗不可到春風流水空桃花山中道人多百嵗翠發蕭條神骨異漁舟往往傍林麓相逢亦問人間世

黃金

黃金能成不願鑄封侯可得差有求小來一意今白首世事萬變都無謀詩書已廢徒博奕交友益落空沈浮江湖漁釣足自給拂衣歸去營扁舟

瑞荷

西濠本連金水河天潢之下分餘波波深水靜生物秀十步百步皆圓荷五月浮舟人不見瑞荷亭亭尢可羨連二雕成白玉盤合歡裁作靑油扇浣紗女子紅蓮房背面照鏡勻鮮妝斜陽弄影並髙蓋下有戢翼防鴛鴦人情貴少瑞云羙亦自天和獨鐘此周王嘉禾獻同穎漢皇奇木誇連理君不見今年大田所收十萬倉上客爲子歌吉祥

鑿井

旱天雨少官鑿井鑿深源長水泉冷塗人無復觸熱憂居人況有操瓢幸前王扇暍力已勞後王舞雩功不省此功一成千萬年卻願炎日長當天

次韻和羅著作風琴詩送畢長官

君不見長風翏翏起山林大木怒防喧萬竅是爲天籟來無方中有知音全眾妙洛陽琴工誇死桐齊魯諸儒頌淸廟刻商變羽不得騁擊手髙張空攺調豈如風琴得自然但令雕虎長淸嘯鏗鏘闡緩連晝夜已防復續誰能料不論九奏金石諧那辧五弦宮徴少世間俚耳何足聽幸有楊荂嗑然笑髙堂置酒月如霜金盤照筵紅爉燒淵明子賤皆有琴兩君叵惜淸樽醮

保州亂

緣邊戍兵精絕倫腹飽官粟思食人健兒睚眥殺刺史可憐百口同埃塵燕云蒼蒼日色紫帳前血流守尉死亂兵相讙肯畏天保州去邊無百里

耳病

風林幾處颼颼葉石磵無時浩浩泉正欲登山驚雨過未經烹鼎怪湯煎病身老態何由避耳疾行當耳順年

竹間亭作

溪東雜花亂如谷溪西老樹交篁竹橫槎波水才一葦繚逕出林凡幾曲半旬霖雨泉脈動四岸春風栁芽綠眼前景物向人好心事幽憂傷局促

城南行

八月江湖秋水髙大堤夜坼聲嘈嘈前村農家失幾戶近郭扁舟屯百艘蛟龍蜿蜒水禽白渡頭老翁須雇直城南百姓多爲魚買魚欲烹輒淒惻

鄧聖求往爲武昌令刻石元次山窪尊及蘓子瞻謫官黃州遊武昌見前刻後同在翰林因有詩示余余爲次韻和之

側江小屋香酒醅出林繚逕藂花栽溪風暫過響修竹嶺雪未盡兼寒梅往遊武昌值佳境白雲漫漫縈崔嵬孫家舊事頗可見樊山杳靄臨釣臺赤壁樓船不餘燼屬車豹尾空塵埃埋名腐骨彼誰子正見邱墟黃土堆三分割據亦徒話今人尙爲羞缾罍謝公伏令首佳句遊衍相與期江隅次山孟宰繼有作窪尊取飲摩蒼苔兩公雄才又超拔明珠照人眸瞼開騰龍始知爪牙壯掣鷹無復毛羽摧腰金佩魚見官秩不似遷客談象雷朝廷一入不得出邱壑何事煩公來南人歌聲易慷慨公詩感激成嘆哀

蔡河漁叟

河冰始消春沮洳老翁求魚日來去川流容船网罟防上流下流密如霧跳蝦潛斗不自惜時復鯤鮞聊可識吁嗟勞心能幾何信道相看猶羨他

髙樓

靑樓髙髙危九衢朱欄畫栱相傾扶佳人當軒玉不如紅簾翠幕深沈居危弦促柱鳴笙竽哀音感耳心意舒浮雲不行飛鳥徐防人駐車馬踟躕嘉肴桂酒白玉壺浩唱爛醉何所居樂極哀多盈必虛世故萬變誰能圖飛鳶墮鼠殘諸虞裏閭豪傑何時無茂陵老儒空嘆息曲突徙薪才賜帛

古詩詠歐陽永叔家白

飛若白鷺眾不足珍走若白馬近而易馴古來希世絕逺始爲寶白玉之白無緇燐乃知白與玉比道與之貎天與神瑩然月魄照霜雪紅眼顧眄珠璘防山農提擕越千里主人得之誇眾賓网羅脫死鷹犬避一以潔素能超羣淸江愴神大野傷麒麟刳腸折足不免患智若三穴方全身主人好奇意不倦有來往往防金銀老翁守株更有待勿使珍物遺今晨

始涼夜坐

八月秋風髙涼風動天地漸疑晝短少閒暇況復宵長減眠睡空林露下物色淸閒堂明燈門不扃四隅寂寞羣動息我與蟋蟀皆宵徵

劉五艸虫扇子

吾宗白團扇畫作艸虫樣天時變炎涼棄置幾惆悵网虫蒼蒼顏色晦畫工筆法依然在剪裁帖綴復生光白月團團仍可愛蒼蠅輕巧蝴蝶狂怒螳斮斧誰能當老蠶作繭意自了露蟬孤嘒殊淸涼其餘百品隨變化天機所動俱閒暇座人咨嗟用筆精不知猶是今人畫畫工侯生今白頭有時看畫還涙流壯年名聲卻自惜老去心神無處求始知能事湏當年盛時一過殊可憐卽今拙工各自喜豈知此家先日前落筆輒得千萬錢

題歐公防前兩鶴

明公眞愛鶴相鶴選仙骨遂令千金姿爲君軒墀物啄腥豈復辭雞羣鎩翼欲比鳧鷖馴聆音發舞似矜客避寒孤警將依人吾聞芝田逸翮不如此世上悠悠誰識眞

苦熱

南方炎徳非尋常六月髙下俱探湯羲和未息不可避寒門安在徒相望苦憐萬物暍且死反顧一身困在牀願呼快雨洗六合徑馭微風周八荒

和永叔春雪

陬筒吹灰變冥朔生气萌泉天不覺凝陰忽升气橫厲重云大同勢綿邈通衢漫漫走流沙近甸稍稍堆喬嶽焚鑪奼女姿飛揚匝野神姦誰雕琢刀圭不惜透墻隙防業俄然垂屋角戶斜尺劍未及收窓缺連環如可握鮮妝宮女喜深印紅手庠童鬭堅搦暝雞誤曉屢咿咿饑雀衝人猶啄啄𨿽憐林篁有摧折卻喜隴苖就優渥貧廬敗褐憎破牖富屋珍裘轉深幄使君髙義仍泛愛頴士多文方力學獵師得雋鮮棄薧廚釀薦甘淸間濁气隨陽春破凝烈巧奪鈞工畏名貌吾知郢人不復歌古聲比今爲拙朴

次韻和裴庫部喜雪歌

四時平分气升降當冬宜藏反宣暢冥羸孱失其職驟弛威權避威仰由來萬事可盡料一夕同云迷下上始疑羣靈久猜阻勿爾覺悟驩相訪周宣啇湯號明主圭璧垂盡虛卣鬯豈如聖神備參兩精意潛發天垂貺朔風蕭條嚴莫犯四野皜白光彌望乾施無方意必均陰殺誇多力尢壯松篁得意忍枯槁鷹隼乘時戾寛曠層樓眺遠復褰簾密室就暖仍施幛舞投墻隙到中堂響拂紙疏喧北向樵林無聲自斤斧野渡爭趨急船舫富觴屢舉極嚾呼貧屨踐行赧嘲讓誰令小邑盡華屋不覺南山失靑嶂月臨靜夜絕氛埃濤起風江冞蕩漾豫期晴和當勸耕徑入園林稍挾杖宿酲未觧雞三號照梁輝煥晨光亮裴侯淸通思豪絕郢曲不比巴人唱老均茵憑遊益歡閒借杯酒神俱王明年三農飽牟麥病民自可逃無狀

地震戱王深父【原注俗云地震鼇魚動】

員方肇開坼積塊成坤輿漂浮大波不自止幸有萬里之鼇魚抃首戴炎州尾直昆侖墟億載不墜防始知力有餘揚鬐播四嶽鼓鬛搖五湖豈知古今士竟以地震書自是世俗聞見拘潢污蛙黽相隨居我從龍伯借鉤餌釣鼇惟子知非誣

戱作賣雪人歌

北風沍寒紅日短火鑪燃薪不知暖南山闌干雪塞滿連玉疊瓊何足算時移事異不可言眼看星火埀南天道傍暍死常比肩市兒相與贏金錢徹功有時難久全物生豈有金石堅煎湯沸騰在眼前可得意气長矜權

刁景純得假還丹陽

晨霜落川水行子自相趣帝城桂爲薪斗米勝白玉丈人乘老猶愛書十年厭直承明廬漢廷三最得予告此行亦是思鱸魚沙頭打鼓朝發船捩柂已見江湖天落帆京口望北固此溪此山如宛然壯年封侯豈不好金朱秪令誇者道聞公東岡長萬杉采芝何似商山老

櫻桃

中庭兩櫻桃枝葉密相對蟠根不十年不能開花如繡蓋前人費力後人賞曩日春風今日在世間萬事或如此富貴功名豈無待共知韶光過眼疾霞紅雪白不足賴繁華及時數快飲鳥防蜂飛無所悔

上書行

仕不至二千石賈不至五百萬此事誇者憂而非志者嘆君不見下邳少年授書起幄中運籌制千里功成不受二萬戶拂衣歸從赤松子君不見計倪半策誅彊吳鴟夷扁舟浮五湖三致千金不自擅至今籍籍宗陶朱大賢富貴不爲巳心事邈與常人殊逢時致身如反手云蒸龍變無時無君勿愛上書獻賦稱賢豪刺繡倚市相矜髙丈夫昔曾笑徒勞商賈旦旦爭錐刀

題合肥縣效裕堂詩【並序】

江侯旣成縣堂以詩及序遺予而請名焉予曰夫十人之聚其曲直不可勝聽也數口之家生生之具蓋益廣且備矣況以大縣百里占籍數萬民之所以望於上吏之所以求於下不太多事哉又況風俗之好訟賦役之無常乎及至乎事修而身佚此固能吏之成效也周書曰乃其裕民孟子曰綽綽有餘裕吾故名江侯之堂曰效裕言侯之才旣能以裕民又身獲其餘裕而效於此堂也肥之人皆以爲知言予因復爲七言以報江侯

九月霜降公堂成江侯寄詩求所名定名揣稱事不易以予朴直言必誠百詞號呶片語決十役漫汗一教行令乎於此有餘裕堂以效實非無形庭羅芳艸寒轉碧池有魚鳥閒不驚左經右律給嘯詠雨軒風檻含秋聲今我不樂嵗雲暮蟋蟀在堂鴻鴈鳴主人愛客豈有極助爾美酒長河傾

傷孫曼叔尙書

金聲擲賦惟興公西河智略稱防宗曳裾置醴初奮發聽履題劍方從容上倚壺遂以爲相眾恨王駿不得封韞吾良臣九京地此意自惜悲重重

茂陵徐生歌

茂陵徐生老且迂一心區區長信書拜章北闕三待報意欲霍氏安無虞那知世主心不同積惡未極難爲功徙薪曲突事不爾壯侯幾人能受封髙岸爲谷邱淵移魯酒之薄邯鄲爲人生決已各以時舊意望君君不思

幽谷泉

幼卿初鑿瑯琊溪憶當大歷六年時歐陽今疏幽谷泉復在慶曆之六年兩公相望幾百載中間防客常比肩山神愛惜第一境邂逅知者方流傳乃知勝事未有盡可憐歳月猶依然穿雲斸苔色澄澈寶鏡霜刄光蜎蜒巖前濫觴如可鑑山下積石還成川如公好事誠難得推公此心人莫識且如泉源在污泥誰道汲引非人力作詩刻石歌泉池欲問何似陽冰題

熙州行

自敵請盟供貢職闗西二紀剽兵革敵人歳來受金帛地𨿽國本常不惜帝家將軍勇無敵謀如轉圜心匪席精神動天天不隔鑿空借籌皆碩盡賈生屬國試五餌買臣朔方發十防偏師倐然畫西海一月三捷猶餘力百蠻解辮慕冠帶五郡掃地開城壁蔥嶺陂陁蒲類深回笑秦並與禹績尙書論功易等差禦史行封自明白武功貤爵十萬金徹侯印組丈二尺奮行過望理自爾少從進熟來無極憶昔漢武開西城天下騷然苦徵役哀痛輪臺置肥美割棄造陽損斗僻豈知洮河宜種稻此去涼州皆白麥女桑被野水泉吳兒力耕秦婦織行子𨿽爲萬里程居人坐盈九年食熙州歡娛軍事息天王聖明丞相直

彭城集卷八

欽定四庫全書

彭城集卷九

宋劉攽撰

五言律詩

庵嶺漁叟詩【有序原注時年十四】

庵嶺髙數千百仞其下有溪才深五六尺左右多樹木自髙望之謂非人居有叟乘短防鉤罩於其中予甚嘉焉贈以此詩

溪叟厭塵网移家臨水居開扉對山色堰水活嘉魚蓬棹自相得笑歌還自如猶嫌子陵傲老更就蒲車

道人申演

先生隱君子暮齒寄山林蒼鶴齊筋力淸泉潄語音衣冠猶似俗心事獨非今歸去峩嵋路千峯何處尋

幽居

住處必松竹經年長自閒靑苔仍有徑亂石更成山飲水卻余樂荷鋤誰愧顏悠然謝車馬聽客到門還

小雨

防云興縹緲疎雨過森陰潤積衣裳膩涼生戶牖深塵埃聊洗眼宇宙快開襟寂寞城闉暮歸飛見水禽好風隨細雨蕭颯過吾廬野興鋤瓜後衡門隱幾初積陰生綠縟淸气襲空虛耳目遺塵土還當讀我書宿云畱瞑色細雨逼殘春芳樹看紅濕垂楊亦翠顰髙風吹燕翼定水漲魚鱗漸恐年華攺桃源憶晉人

立春

得新矜白鬢數九喜和風菜甲成春事郊園付野翁天開池水碧雪盡樹梢紅頗復尋樵隱柴門步武通

挽故相國尙書令忠獻公

四轉更注意兩朝公受遺大明開日月全徳冠臯防已悟騎箕事猶餘罷市悲太常難紀績天語詔丰碑意气萬夫望衣冠八尺身有爲悲鳳鳥不作畫麒麟餘烈周宗近英威漢相眞召棠終勿翦晝錦仰鄕人殄瘁虛人望哀榮備寵章疇功蕭相國異數郭汾陽鼎實宵無味階星晝隕光惟應文考廟萬歲共烝嘗

曽魯公挽詩

扶陽詩禮樂丞相始安車世祚公之魯門風行在書三朝推帝賚九敍見民余古有騎箕事今知定不虛雲臺存畫像畢陌想遺風文彩階符在儀型嶽鎭空考終方備福言念始爲忠今日緇衣美能明善善功南公工說防故老筆通靈本自符千運宜然享百齡嵩髙雄作鎭河潤溢爲滎考卜佳城處無須石槨銘

齊國公主挽詩

湯沐侯家貴山林主第開天孫烏鵲水蕭史鳳凰臺遇事悲風燭新阡愴劫灰淸秋降北渚不柰楚聲哀

秋園晚步

慘慘髙秋興蕭蕭欲暮天地荒逢敗葉日下聽殘蟬感物偏無賴悲秋私自憐如今已如此何待二毛年揺落西風早蒼茫晚日斜木蘭休紫艷籬菊委黃花興似陶潛賦愁如庾信家向來吟思苦直恐鬢霜華

晚步

日沒城陰合人歸艸露涼淺池宜短艇髙樹倚胡牀淸嘯激秋气孤吟畱月光敢言吾獨善魚鳥正相忘

城西晚歸南山馬上口占

塵土辜雙眼驅馳損壯顏夕陽銜遠樹馬首看南山應接都忘倦神明自覺還無心非自彊最識白雲間

便風掛帆欣然有作

泛梗江流疾轉蓬風力彊天時周必復吾道不終藏白鶴先余路飛烏送客檣掛帆資隱幾北走萬山蒼

巢湖

天與水相通舟行去不窮無人能縮地何術可分風宿霧凝深黒朝曦浴嫩紅四山千里遠晴晦已難同

晨至後園

白露晨已重晚花秋正繁城陰到少息林下寂無喧圃老能呼鶴樵奴競戲猿山林何異此機事復誰存

寄範佑之

徽宗隨武后相與亦通家望气如丰劍聞名省渥窪將門嚴棨防王略盡流沙好取封侯印誰能讀五車

寄和父【原注時自宋之任越州】

行李資章甫秋期看海濤埃塵乍振袂淮泗幸容舠颺舄雙鳧健飛烏五兩髙須君菊花酒慰此寸心勞寄楊十七【原注楊有詩道和父蕭山政善作此報之楊詩所稱說三事故首句及之】

宰邑成三異吾兄復妙年長愁越聲短不似古詩傳髙唱今獨步知音深謂然還疑剡溪上紙貴幾多錢

寄梅聖兪

獨騎駑馬出彊逐眾人行貧始怨寡與老仍畏後生吾子忘年友新詩獨步名秋風夢無限時過許昌城

寄王深甫

箕潁多奇士他年洗耳翁古人皆直道吾子嗣髙風解榻迎徐孺名鄕禮鄭公正憐賢太守心賞與人同

寄隱直

遠身嗟道敝築室笑勞生應接知儕俗浮沈得避名陳家星不昧灌氏水長淸往事今閭裏悠悠旅客情

洞庭寄張四

壤俗三苗舊湖波八月寒天形漸水近秋气逼楓丹漠漠萍號雨瀟瀟澧有蘭東流無限水一洗故人冠【原注時聞隱直欲仕】

滑州罷爲白馬縣捨弟司法省歸寄此詩

散軍收棨防攺邑壯三畿太守朝行在諸曹自免歸大河終北注旅鴈獨南飛遲爾寛相憶他時信息稀

送韓太祝罷官歸許昌覲

吏課三年最歸裝五日糧朋情惜分防子捨想輝光泉潔湖波白春融柳帶黃因君老萊戲遙奉使君觴

自江南將歸先寄和甫

五湖休作客八月去乘槎天地凝秋日山川照落霞寄聲西道主好在嗣宗家盛醞重陽酒登髙飲菊花狂直非儕俗文章念及門無成似馮衍失路比虞翻抱罋機先息書空事不言江南香艸地一一賦荃蓀

風雨寄張野人

宿雨萍號苦淒風虎嘯頻喜開虫豸蟄悵阻物華春雞叫思君子鶯遷憶故人泥塗塞車轍相過獨無因

寄張六

十里一反顧去君垂五千遠身卑濕地歸意泬寥天南極多來鴈秋陰減跕鳶寄書江漢水好送北歸船

寄張宜

屈指張生老無人事隱淪鯨魚空自飽章甫向誰親丹荔充庭實明珠逐賈人如何滄海上甔石一生貧

寄張六

君爲棄官去豪气故風流無復池中物眞能方外遊浮生都物變衰俗使人愁聞有桃源路歸來試力求

省中寄王平甫

簿領禿千禺中彊一飡未爲勤事吏空負寫書官奇獸名天祿層樓近井幹林花今正盛夢想月邊寒

重寄蘇子瞻

空胸迷舊學華發悵頽齡江海容孤翼雲霄寄客星未堪循吏傳黙守太經正恐聲聞酒令人醉不醒

寄仲馮

府掾西曹貴星華使節雄我行千里鎬卽敍百餘戎【原注匈奴傳有百餘戎】王略持籌內邊山聚米中因成率然勢不陳取奇功

夏木聞禽

愛此南軒木親聞好鳥聲夏陰雙綠縟幽韻獨淒淸帶霧知天曉因風覺晚晴忘機是幽客相見不相驚

挽盧通議

射防蘭成歲歸全韋相年聰明百齡事冠帶五朝賢賜幾元知止臨雍尙缺然秋風正揺落哀挽向新阡山東推望族泉室閟歸眞善政余談舌淸風在縉紳薤晞無復露艸弱漫棲塵賴有傳家慶光華列世臣

唐參政挽詩

天奪悲楊綰人亡愴魏公終疑仁者壽尙想直臣風聽履余榮在牽裾舊事空惟應司姓更使世知忠倜儻先言路經綸重鼎司武文兼二允愛直見雙遺無復靈臺論空傷薤露詩邢山向鄭國千古意同悲

挽馮當世母朱太君

郡封家邑盛羮遺主恩頻所以令勤貴由來得孟鄰文軒空舊事弔鶴怪來嬪揺落千山暮陔蘭不復春躬績維公父平反在不疑榮兼防衣養孝著白華詩黃髮全天壽遺風盛女師畫輀丹旐遠寧記鹿車時

挽王正仲母永壽太君

天錫期頤壽恩疏石窌封母儀兼事事子貴亦重重歸旐滄江水新阡翠嶺松曽參無所系不待祿千鐘平日南陔養諸公爲美談兒啼因戲防羮遺復調甘盛事一知十修齡百與三靑烏傳吉卜喬木藹相參

濮王任夫人挽詞

思齊疏慶族聖善積慈恩子貴哀榮在舟移謦欬存紼謳悲薤露象服照魚軒惟有秦原望東西見寢園

挽韓侍郎夫人範郡君

名卿俱令族慶善集淸門佩玉師柔訓稱詩得婦言已嗟封馬鬛不待歸魚軒從此公侯事淒涼屬采蘩夫尊因受郡子貴亦通朝象服違偕老幽宮不復朝長川空滚滚落葉自飄飄哀挽靑郊道悲風送大招

西戎【原注時元昊始死】

旄頭占虜鳴鏑射單於哀死知明主和親愧腐儒邊鋒少南牧天馬自東趨看撤山西戍無勞議逺圖

晚過西湖

落日微雨好浮雲近水多空蒙亂林樹涵泳著星河當極興不盡迹歸心更過猶須明月夜濯足弄金波

泛舟西湖

靡亹蘋萍合夤緣島嶼深操舟非有術鑑水防淸心老樹成重蓋初荷防萬簪名園皆有主費日試幽尋懶意適自彊舊遊疑觸新如從剡溪客忽晤武陵人鐘磬髙低寺漁樵來去津涼風水雲合天半是魚鱗

鄭侍郎挽詞

置驛無畱客名卿擬上公應惟泣遺愛競欲頌寛中賜履靈臺隔開阡夢澤空秋音送歸旐依約認樵風治獄余陰徳哀矜出片言千金無重比駟馬見髙門星落林烏暝愁悲薤露喧江風傷遠目楚些一招魂

送張六入浙東

君侯曽一仕已作棄官歸又欲過吳市還愁脫賜衣春風解冰雪澤國盡芳菲相望不可及孤雲天外飛

上淸宮花木自夏及秋相續

信此神仙地經時玩物華殘紅未零落暗紫續矜誇掃石分文繡開林碎晚霞秋風蘭菊茂此去有黃花

將去上淸宮題梧桐

舊日見春華圓陰羽蓋斜野軒何必掃小徑故從秋气先摧葉春風別有花野夫心好靜異日到山家

九日

九日秋蕭瑟登髙亦少歡黃花宜澹泊碧樹早凋殘醉舞烏紗落彈歌短劍寒可憐西北望白日遠長安

九日寄江北兄弟

登髙𨿽有興羈旅亦消魂插鬢茱萸細題詩蟋蟀喧黃花一樽酒斜日最髙原回首江天迥翩翩塞鴈翻

張比部景眞挽詩

埋輪負壯志持節向炎墟反戶驚殊俗彤襜豈定居跕鳶愁瘴霧斷鴈哭來書天理眞冥漠誰能問太虛五嶺瘴癘地宦遊前事存求爲勾漏令臥念少遊言夫子獨不返壯心誰復論淒涼大招賦不見入修門

蘇度支挽詩

翰墨兼能事功名自壯圖雲霄曽幾許意气卽通衢埋玉情何已修文理不誣敢忘徐穉禮絮酒望江湖前年伯鸞死卜葬近要離今日延陵墓仍書季子碑人琴俱已矣林壑助淒其心許千金劍終當掛樹枝

建功挽詩

燕祺歡受福陽祿痛離災胙土乘初載賓天遽不回弄璋迷夢幻壯髮變塵埃惟有華封祝能寛上聖哀

題魯氏老檜堂

當日山林客移根近小軒樹陰今百世人世亦曽孫堅節寒逾甚淸風老更存猶餘雙白鶴終戀主人恩

柏悅堂

往說齊侯寢此堂申甫餘千齡畏秀聳眾木旣消除杖履每多興冰霜罙自如涼風破蒸暑眞賞復誰須華堂柏兩株淸景喜多餘密影隨步武涼風自掃除蒼顏師尙父勁節藺相如寄謝繁華子榮枯可立須

夜涼

稀星映斜漢孤月靜前軒意喜涼風過遙看碧樹翻勞生共裘葛辭秩愧田園髙枕息羣動吟蛬依艸根

自蔡河之陳州

扁舟去鳧鴈川路正龍蛇日色暝如午風烏端復斜漸漸過隴麥短短被堤花涕淚元無極那堪視物華

重傷胡二

逝水竟不復死生嗟可憐所思今已矣歸使一淒然尙想飛鳧舄終辜憶戴船神交如有驗防付廣陵弦

五龍井禱雨

湯年不過此丘禱亦何頻石井無多水泥蟠詎有神舞雩聲寂寞剪爪事酸辛萬古爲霖意長嗟傅野人

苦寒

苦寒殊不意衰老若爲謀賜隔靑綾被貧餘白罽裘蟄龍才自脫過鴈可深憂靳靳西頽日墻陰肯爲畱

秋過薦褔院竹亭

入秋才一到風物已淒涼舊篠全侵席新梢亂出墻蕭蕭吹葉雨稍稍墜枝霜爲有畱人意嘉遊不可忘

開門金碎繞逕碧檀欒鐘唄風餘韻房櫳日暮寒老僧長入定好鳥故相看何事扁舟客殷勤覓釣竿

濟川亭

誰謂此池小遠將天漢通分明涵列宿迢逓引來風松竹淩虛碧軒窻倒影紅髙明推李杜不負傅巖功自倚杖九節時擕書一通石橋照影水竹檻納涼風髙柳參天碧新蓮映日紅由來帝何力況數濟川功

曬書

幽事隨時有移書曬日華囊開魚蠧字眼暈石橊花病忘多三篋勞心愧五車賜書仍有品前輩羨吾家

夜過曽孚先

索我形骸內從君里巷居度阡仍越陌酌醴更焚魚殘雪春泥熟靑燈缺月初誰能憚乘興嘆息歲將除將赴官廬州寄張四隱直二首【案攽監衡州鹽倉不應赴官廬州詩題疑有脫誤】

一爲彈冠仕遂廢東臯田不至二千石行登四十年羈遊無定許鬢髮欲蒼然萬里南江路春風棹客船江路西南永風波歲月淹賴君同此役久客復誰嫌榜叟誇忠信津童識孝廉雲山仍在眼詩興力能兼

賀隱直

舉國皆儒服吾人智有餘焚舟濟河後埋劍發硎初天路騫黃鵠雲濤縱巨魚殷勤故人意靑眼看鄕書

送隱直歸扶離【原注隱直近學南宗法故末句及之】

羈旅自無友非因七不堪逃空見人喜失學向君慙貧病意不展滯畱情未甘相從欲有問空法本傳南

雪中憶隱直

北風吹朔雪遙想度關西覆閣眼初熟登樓望獨迷巧妝梅意密偏壓柳條低竟日思君飲空憐駿馬蹄

哭張隱直

結友兒童歲對門兄弟辭存亡殊不意晚暮可勝悲宰木歸吳遠輀車出劍遲善人鮮百福神理儻吾欺二星占使者九折見忠臣白髮猶彊力靑雲早致身勞生眞夢寐過事悉埃塵已矣寢門淚石交兼懿親

彭城集卷九

欽定四庫全書

彭城集卷十

宋劉攽撰

五言律詩

占晴

南國無全臈江天可喜晴山林開雪色鳧鴈與風聲春物催羣動年華彊旅情無人同此酒嘆息滯蠻荊蒸濕何由解喧和自不禁片雲常蔽日小雨不成霖蚊蟆晴明地蛟龍老病心雄風不易得無處可披襟

雪晴

山雪喜初霽意行因肆觀巖光花半散峯勢玉新攢鳥去樹冰落水來溪捨寒還愁向融防立到夕陽看

還郡寄洛中諸賢

𨿽勤車馬役而與故人同濯熱宜淸洛忘饑爲碧松禦風思禦寇縮地憶壺公待我成仙術相過豈有窮

送江淑寺丞棄官歸江州

時事不可願還家方自由看山一長嘯飲水亦消憂林竹通鄰里陔蘭潔膳羞還將計然策江上倚扁舟

霍邱謝令寺丞

明府雙飛鳧南歸鴻鵠俱東風解冰雪春水渡江湖光祿詩爲樂淵明酒自娯公田皆種秫三徑更何須

送王肅侍禁新安監酒

丹穴鳯皆好藍田玉自溫流傳洛生詠嘆賞貴公孫好事欲成癖著書經閉門看君桂枝擢防仕復誰論

山寺

疊嶂橫秋水招提隱半峯白雲迷到路曉日自鳴鐘法防樵漁熟齋時鳥雀慵試尋方外士系馬就長松

畫雪扇子

灑落瑤花薄蒼茫殺气深因風驚拂面濯熱幸開襟夜色非關月朝云不待陰秋風來應起好在郢中吟

曉起東園

禽鳴知欲曙野客自晨興春艸生三徑朝光下九層園林問圃老筍蕨待巖僧卽此甘幽屏趨時要未能

古檜亭

散櫟厭爲社枯梧非有神一身具松栢千歲作秋春風影日亭午露香宵向晨惟應仙鹿迹不悔白頭新昔聞上升檜傳作亳宮神念此亦千載玩之經一春涼蟬號永晝獨鶴起淸晨誰與畫屏幛長令水墨新

上櫰亭

人世南柯夢看君葺舊居小庭長泛掃暇日省文書黑葉生煙外黃花過雨餘那知山谷興不向市朝疎

登樓

溪谷含冰雪川原見艸芽春生三峽水日照萬人家時節長如此風光防有涯惟應多美酒厭看海棠花

雨中過汜水關入鞏縣

泥塗出關惡風雨過雲寒懸水餘百仞層峯知幾盤攀躋頭目揭厲衣裳單稍出萬山外始知人世寛

次韻謝三利涉寺見寄

眾水防蒼山僧房積翠間夕陰畱到客淸暑獨開關月出亂峯白天明遊子還他時望君意余恨不同攀

題利涉寺【原注寺有唐利涉禪師葬塔故呂宮師相公讀書龕】

雲水上方居迢迢百尺餘水光搖几席嵐翠徹牕疏鶴樹追前佛隆中問結廬已知禪寂意仍得揣摩書

哭王子直

積水忽變濁聚星無復光風流都滅盡天理竟防茫過事皆陳迹余哀只淚行遙憐轉麈柄顧影夜燈旁衰老惜年歲羈孤慕友生一哀誰爲慟百志爾無成弓劍輕前敵詩書足自名人皆期不朽持此傲公

荷花

白水滿方塘荷花五月芳弄珠圓不定濯錦冷逾光香憶風醒酒聲宜雨送涼扁舟學騷客葺室近滄浪

黃州臨臯亭

遠國江千里荒城水一涯居人愁避虎過客競乘槎秋雨吹天暮寒濤浸日車從來遷謫地卑濕是長沙

野竹亭

勁節四時好此君常眼靑影搖金破碎聲動玉瓏玲方丈塵埃絕髙齋醉夢醒由來謀野意不異在林坰

聞西戎乞降

玉關依斥堠荒服祀春秋干羽由來事桑楡尙可收發書迎寶馬錫貢入貂裘髙枕興王世吾生免外憂

冬夜賞月

暈逐陰風起光隨凜气多霜應摧桂樹冰恐徹天河池鏡初容鑑窻櫺亦戲磨關山千里雪此夕共金波

雪夜月中

雪霽流云盡天虛片月升气淸羣玉府光徹滿壺冰過鴈明可數啼烏寒不勝山陰自此去野興豈難乘

玩芳亭

誰與玩芳艸慨然思古人東風千里目紅蘂一城春賀燕自髙下浮雲無舊新南山際滄海更覺爾爲鄰

畱別諸兄弟

羇遊路萬里物色共淒然霖雨傷秋意西南接漏天壺公縮地遠列子禦風旋信有神仙術諸公一見憐

暫之霅上畱別一二兄弟

回首嗟行役吟詩愴物華西風凋木葉客子去天涯日暮看邊鴈江秋見海槎重陽誰對酒野菊自開花

春日登樓

水國春歸晚晴樓旅望賖靑絲垂地柳白朶出墻花聽鳥參人語看云任帽斜滄浪殊不極春色故無涯野性耽章句春容看旅愁眼前都俗物天外倚髙樓芳艸茫茫綠淸淮流片雲還欲雨悵望恐花休

綠野亭偶題

記得春晚句緣情因謝公名賢共標凖淸境定無窮樂矣登臨際悠然坐嘯中壺觴聊發興隨儉亦隨丰倚郭徧禾黍安知私與公爲農亦可樂遇歲不終窮累榭白雲外壤歌明月中誰言魯酒薄自覺勝新丰

日晚步過孫監丞

夕陽喧鳥雀幽逕入蓬蒿於此興不淺行吟殊未勞市朝移俗態麋鹿共吾曹稍稍鐘聲暝林梢白月髙

望華山【原注荊華相連也】

荊山連太華靑翠望難分嶺首明新旭山腰暝白雲玉攢光自照波蕩勢成文應接寧知倦淸輝遠送君

鳯翔官宅園亭

退食自閒暇空堂仍集虛秋林長費掃寒艸不敎鋤移石攺迂逕拂墻看舊書枝棲亦云穩何用憶吾廬

馬當山

云壑斷無土江流橫倒山蛟涎晴出沒鳥羽倦飛還神禹遺疏鑿天機借險艱長風且破浪帆席慰愁顏

送畢長官

銅墨非君志仙鳧爲我來三年話傾蓋十日算銜杯許與羞垂白飛騰指上臺倚門方有待未覺厭京埃

送鄭推官

此邦人事少離恨不關心頓與吾子別如何旅思深暖風隨躍馬永路變鳴禽蓬鬢添衰白知予厭滯淫

詠雪

北風吹朔雪楚塞亦凝寒天地浮雲滿江湖行路難醉宜乘馬出髙愛倚樓看防是丰年居人意似寛

書堂對雪

天寒不成寐看雪坐淸晨黙怪人聲絕都迷物態眞璇宮寒爍目琪樹靜無塵信有昆侖圃神遊屬此身

和裴庫部諸家雪

侯家

裘馬寒逾壯歌鐘瞑未閒排云朝象闕踏凍獵黃山上客珠裝履妖姬玉綴鬟園林通夜賞洞戶不須關

山家

云暗峯疑斷林長路稍迷庭隅時臥鹿旁捨遠聽雞隱幾添樵火應門倚杖藜兒童別村至薄酒自提擕

酒家

繚徑集缾罌江樓倚上層靑簾吹淡墨翠幕映飄燈勸客寒威壯歌時歲事登十千賖可得不恨價仍增

獵家

寒事輕杯酒晨裝急制衣狐麋尋去迹鷹隼競橫飛沙路濃隨馬風毛盛合圍興酣生鼻火狂發防忘歸

樵家

山木瓊瑤合溪風虎豹哀舊林迷處所破斧獨歸來世路深泥滓生涯半死灰誰憐廊廟語正復此遺材

船家

云白連沙渚風髙雜浪花解防依下鴈沽酒看棲鴉篷響投珠亂門欹墮劍斜山陰路不遠去問戴逵家

雪後

髙城催戍皷病枕聽哀鴻灑竹蕭蕭雪開門峭峭風消憂罇酒綠久雨燭花紅旅夢還知路孤舟向剡中朔雪凍乾坤黃雲晝景昏宿酲猶戀酒靜臥亦開門烏鵲時時語松篁處處翻問知淮水凍不復渡頭喧

陸子履有詩贈行次韻畱別

尙白不自悟愧君稱絕倫髙秋獨去國下水不畱人菊秀鴻初過魚肥稻已新淮山見明月千里最情親

畱別傅欽之

驅車長值險投足正臨深白首抱壹意故人知此心巢禽驩避弋轍鮒偶爲霖去矣江湖興淒然東武吟

苦熱

炎暉不可避鬱鬱度朝晡飛鳥有時墮髙林無事枯形骸等外物橐籥任洪鑪正有捐塵濁東浮萬里桴炎暉共玆世南紀獨何偏天地大鑪耳江湖沸鼎然魚龍危失所黍稷恐無年浩蕩思雷雨長吟云漢篇

畫鶴

置此憐神駿三年故不飛軒車寧假寵野客防忘機燕雀那相笑鳧鷖直自肥蓬萊千萬里正想玉爲衣

得楊十七書見報所居近種花木詩

堪憂𨿽陋巷寓興卽名園似得壺公樂如吹黍谷暄艶花爭獻笑芳艸共忘言近種南軒竹春來亦有孫

眼昏

因循衰便至邂逅眼成昏稍與詩書隔初慙長老言【原注陶淵明詩云昔聞長老言掩耳每不喜】談空迷起滅蠅翼競飛翻懶臥稱長策深居欲杜門

登浴室院閣

秋霽登臨好危欄百尺梯層城斜照裏雙闕五云西雜樹黃映綠生煙髙復低章臺少年子走馬錦障泥稍出紅塵外方知萬象虛林端辧遠水樓角怪行車燈續黃金像香餘貝葉書誰能損世事卽地亦山居

中夜見月

月午四鄰靜髙齋人寂然虛空時有警影響善驚眠宿羽移深樹商胡慣夜船無雲更可恨珍重此嬋娟

新月

稍見桑楡上還沈河漢西气涼知露白天闊見星低靜色余簾額回光射鳥棲城烏偏可恨到曉不休啼

次韻和黃朝議

下武新周烈謳歌屬禹謨恭聞始元詔遠紹帝軒圖山海無加賦戎胡遂息徒英風逾艸偃俯仰逮樵蘇已作華顚老欣聞紫詔新經綸兼事事哀痛及人人願輟須臾死求觀富壽民短歌隨擊壤感動不無神

傷丁元珍學士

休沐非連騎投沙迫去身似鴞憂鵩鳥化鶴望鄕人夢與江湖隔情存翰墨新定交相得晚撫事亦酸辛

喜雨

山雨來何暮髙天始震雷江聲翻灔澦水气逼昭回灑落芳年晚空涼醉眼開蛟龍定神宅蝸角更誰猜

漫成

經旬柳已綠過雨艸齊生無事觀兒戲閒遊識鳥情看花低帽立弄水棹舟行宦學都如夢浮生底自名

次韻和司法掾陳郛

晚得詩人賦長謠長者言坐曹涼雨過歸舍暮禽喧交態傷貧富時情任輊軒懷歸空有夢郢路屬營魂

送慧思歸吳

塵埃十年夢江海一身歸境與夙心防事容前日非連山橫遠勢定水湛明輝別後相望處云孤鴈自飛

奠昭禪師

昭公不住世岑寂白蓮宮煮水終還冷浮雲本自空諸天方丈室萬事百年翁俯仰成今昔蕭蕭鶴樹風

送僧子南

脫身遊萬里空手出長安猶以抱琴樂不知行路難春歸吳國遠水滿紫溪寒越俗今章甫疑師不著冠

宋門城下新居

頗習田野事偶居朝市間前塵應妄想舊觀輒來還甘井如汲澗髙城疑望山更憐車馬絕日在掩柴關

新居

舉世同逆旅此身那拙謀趣營容膝地適似種侯藥餌扶多病躬耕彊隱憂彈冠仍應客車馬肯淹畱

雪後行小園

晚照開霽色閉園幽事增樹搖風落雪池漲水浮冰鵲亂聲已變鳶飛誰爲矜風光看滿眼取醉此吾能

過丁晉公舊園

寧知陵谷變遂見曲池平喬木秪益老儲胥空復情廢墀盈疊蘚頽榭迹微行桑霍爲厚戒千秋餘嘆聲

雪夜酌酒

雨雪寒休市春泥早閉門嚴城深窈窕孤月靜黃昏棲翼此中樹髙舂何處村物容煩應接乘興卽開樽

送雍元直使浙右

詔給四封傳自乘千里船雲山深發興秋物正蕭然零雨隨持節驚濤避執鞭鱸肥稻米白勝事柰君偏

引泉

春池凍己消泉落白魚跳石淺喧鳴玉沙虛沒暗潮晚寒妨濯足竟日欲平橋最愛臨波柳東風萬萬條

金鳯花

妖嬈如自媚紅白競爲娯共笑翔千仞猶疑將九雛軒墀防睞風雨易泥塗靜掃蒼苔地還令近酒壺

景潮亭

澤國水遙遠歸舟亭短長他方向夕景此地正朝陽物色桑楡上風波鳧鴈行臨流問漁父好在濯滄浪

退朝觀禦溝上雜花贈陸四

溝水去無窮宮花映日紅惜陰猶宿露照影獨衰翁燕語晴明外風香錦繡中爲非溫室問心賞幸君同

上三山磯

江湍趨絕壁山木映雲濤野路靑冥近孤舟應接勞魚龍防碎首鳥獸幾亡曹生事埀堂戒愁心欲二毛

過龍眼磯

洪波浮一葉弱發引千鈞虎豹公橫道蛟龍喜得人彊顏猶失色乘險屢傷神回首雙鳧翼隨波愧此身

送鄭五下第西歸

萬里河西路憐君徒步歸遊人並塞少落葉待霜飛相得不恨晚知音深謂稀壯心須慷慨勿學淚沾衣

送人之官嶺南

過嶺幾千里孤城近海涯地溫饒瘴毒民惡半蠻家並日初開市非春亦有花知君望星斗西北認京華

和孫少述中秋

月出東山表遙思澤國秋緣云孤鏡上透水大珠浮重露梧桐落微寒蟋蟀愁我時攜客飲浮白最髙樓竟夕云四斂始知天意偏西風不勝冷亭午更添圓老發緣詩苦秋懷得酒便君居江浦上望我想依然

春日野次

溪云晴漠漠野日晝陰陰燕翼飛髙下花房亂淺深和風快吹面淨水喜淸心極目傷千里曽無楓樹林

南原

南原殊可望桑柘百家村縈赤春晴气靑蔥舊燒痕遠川飛鴈鶩平壤牧雞豚更待花如織臨髙置一樽

彭城集卷十

欽定四庫全書

彭城集卷十一

宋劉攽撰

五言律詩

遠信

淸秋萬里夢久客一封書長日看鴻鴈呼兒問鯉魚涼風郢路遠落葉洞庭初無限歸鳧翼南飛最跂予

金沙花

苒弱金沙樹花奇名字珍移從今日晚恨失去年春嫩綠藤垂架深紅棘刺人東風防入手照眼萬枝新

贈鄰翁

與彼茅茨接看渠卜築初丈人眞耄矣孺子復何如翁且勤杯酒兒敎讀道書衡門來往近時爲過吾廬

初晴贈某翁

云隨夜色攺日與曙光升已變前除雪猶餘北戶冰鴻飛知適意鶴語若矜能天事寛羇旅幽人亦有朋

晨起

斷角續鳴鐘惜時春已空曉星猶伴月早雨不禁風眠食須頤老衣冠彊自公庭陰全綠色無復見殘紅

挽胡元夫母壽安縣太君二首

應嫗金琛社桓釐邑致膰母儀眞盛徳祿養現興門尙想君羮遺那悲口澤存蒼山松梓暮弔鶴去翩翻淸徳畏人知傳家賴母慈何時丹桂擢相戒白華詩防歡無極藏舟事密移千鐘已不曁後日可勝悲

孟冬

十月江南暑居人尙葛衣秋花看不絕沙鳥聽忘歸气郁愁成瘴霜輕嘆失威異方覉旅思歲事毎多違

午睡

浮雲蔽白日風雨近秋天車馬欲安適屍庭方閴然世塗髙枕外身事曲肱前似覺松生腹迢遙不記年

古槐二首

地有藏丹井人傳不死鄕南柯經臘李黑葉勝枯楊甲錯龍鱗斷花明鼠耳黃離宮緣望幸仙檜儼相望仙人鏈形骨枯槁不知年秀色倐還觀陽和仍宛然今古山川異乾坤雨露偏東陽無歇息生意防綿綿

復和前韻二首

遺履事悠遠白雲飛帝鄕潛眞社寄櫟觀化肘生楊秀葉髮垂綠雜英牙變黃犧尊與溝斷俗骨爾何望父老見枯朽皆從童稚年孫枝復秀色仙事故依然巢鶴千齡異源泉一漑偏頗笑海棕陋崎嶇畱在緜

秋暑呈馮守

秋律何時效炎云莫肯陰烈風長鼓韝去水亦流金藿食無求飽單絺不自任開懷幸寛政事省得淸心

宿荊門

山行厭曲折小邑正讙嘩流水才一帶居人聚兩涯池偏饒艸木山晚聚雲霞郢路定未遠夢魂還到家

西湖水決

平原出大水蟻壤潰長汀舟檝疑藏壑波濤駭建瓴蛟龍隨過雨魚鼈問滄溟聞道蓬萊水桑田亦屢經

素屏

陋室避塵雜深居惟此屏虛空自生白朴素擬忘形畫手山林迹先生幾杖銘長來師絕學未肯事丹靑

燒殘樹

異時龍起蟄一夕鳥焚巢摧落殘孤幹荒涼委近郊莓苔深蟻穴風雨詫神交尙想知音遇空心或遠庖

避風

南風多疊浪逆水暫回船畫鷁秋相對沙鷗靜獨眠微明見雲樹孤絕問人煙吾道常如此聽歌枉渚邅

同原甫詠祕閣詔藏古器圖

昔占金寶气天瑞告成功繪事今時絕書文自古同剖鉤記巫錦按刻異桓公塵世無由覩昆山策府中

王廣淵郎中挽詩

家本秦川貴舊傳淮水占省郎時望在公族主恩兼轉燭風何急棲塵艸正纖襄陽今罷市涕淚萬人霑

劉彞學士挽詩

傳聞四君子同是五經師獨以功名誤空思俎豆爲不成宣室召長負鴈門期賴有銘泉室千秋無愧詞

重過觀音精舍舊讀書房

往作關東客來攜一束書旅人觀所主野性樂虛過事都如夢精廬宛若初空憐兩蓬鬢蕭颯十年餘

過雍熙院興師房

習靜未離解悟空猶著禪齋居性所近古寺境蕭然缾水寒生凍鑪香暝裊煙老僧眉雪白晏坐已忘年

夜雨

天暝龍蛇化風髙鳥獸呼塵囂一灑盡暑病暫時蘇電火將焚野雷車若隘塗坐疑陵谷變明發蹈江湖

江上夜雨

江黑暮潮生云深驟雨傾風波兩舟語燈火一川明短夜苦難曙覉懷方未平空憐夢中路依約盡歸程

慶壽挽詩二首

史占書五鹿世徳活千人孝養東朝盛徽音赤管新濯龍虛望幸繭館不知春歷數姜任事寧如復辟辰鹵簿嚴仙仗笳簫去掖門晝閒長樂衛春寂灞陵園壹徳詒謀地羣生顧復恩神遊余仿像日入際昆侖

營冬二首

羇旅殊多事崩騰欲老身連年俱異邑幾地愧鄰人板屋秦詩舊衡門泌水新何時仲長子卜築離風塵薙艸元畱徑開窗祗近檐成冬須少有爲客未嘗淹朋舊看都絕詩書賸欲嫌自知疏懶劇決意老幽潛

思歸

扁舟到北郭屣履向東門不攺蓬蒿陋猶憐松菊存因秋動歸興值物愴離魂早晚城頭月呼兒坐小軒

楊花

不分春色晚楊花意气驕吹噓輕一羽容易防層霄細細穿檐隙姍姍學舞腰暫來幽僻地還復去人遙

移居觀音寺

棲息避城市塵埃將凂人虛空見佛性簡傲得吾眞霜過艸木攺齋余鳥雀馴席門常晝閉誰與駐車輪

題陜西圖三首

干戈今日事關塞此圖看白日長安近蒼山壠阪寒由來名百二自古有艱難指以安西道凝情意據鞍萬里靈州地他年漢朔方山河從割棄關輔急隄防轉益豺狼窟防嗟禮義鄕拔胡須壯士看晝意蒼茫河源來積石天馬涉流沙耳目成千古丹靑在一涯荒涼都護府斷絕使臣槎安得山河將收功似漢家

五月二首

五月黃梅熟江邊晝雨初銹痕侵匣劍潤气蠧囊書亂恐翻銀漢喧愁泄尾閭時時雙水鳥往往上吾廬榻移隨樹影杯側見山岑白鳥渴求水蟬淸噪林道書無近語天籟有遺音向北新開逕行苔過竹陰

江上雨中

江云似無信山雨易翻盆鵬起天形黑龍驤水面渾大舟才弱纜孤樹小前村濯熱吾知慰風波勿重論

和王待制湘東王故苑

故園悲帝子髙興復淸秋密竹娟娟靜通波細細流干戈余魯殿池沼似滄洲魚鳥應無恨山公肯醉遊

冬暖

南瘴無消息冥爲失威水深鴻鴈宿霜薄鷓鴣飛處處憐喬木人人慣祫衣生涯卑濕地日飲自知機

忝官

忝官東北藩老拙復何言曹事輒付外客車稀到門臨池看魚樂倚杖聽禽喧莫恨三年最從今長子孫

雨中

沈陰連日雨六月似髙秋涼冷宵眠穩泥塗晝事休塵昏舊銅鏡朽蠧敝貂裘賴有盈樽酒能爲懶病謀

雨後

積雨黃梅後多風夕景天少陰回玉燭秋气變薫孤鳥爰居外殘云防蝀邊羽陵書蠧盡數怪絕韋編

欲雨

久晴驚礎潤信宿風回仰月光如瓦燒云色變灰讙鼃疑自得靑鷁競飛來正想江南地淸涼接過梅

北牕聞雨

庭梧不隱響秋入意蕭條過雨喧天籟髙風防海潮寒侵知灑近气豁想云遙歲晚看搖落無衣恥敝貂

雨

繁陰晝漠漠日雨暝紛紛鬭蟻仍移市乖龍亦過云泥塗休不出鐘鼓遣相聞願得辭昏墊長風破宿氛

酴醿軒雨中二首

小雨疎陰響髙風綠幕斜冷吹能卻暑細滴不妨花輕濕苔痕滑連陰艸色加路長車馬少暫喜息飛沙病身常自力杖屨及比鄰繼日傷霖雨深居若避人陰苔無數綠秋艸一番新入夜添涼冷書燈頓可親

巢湖阻風二首

重云迷日月異縣失西東苦畏連天水何須竟夕風微明分白鳥搖落望靑楓久客嗟畱滯吾生事事同四月風猶北湖邊气似秋天時如反置吾道信淹畱望遠還吹帽憎寒更擁裘無由開白日晦瞑使人愁

安河阻風

隨湖寄漁浦村戍起孤煙水色連天黒沙禽亦晝眠柘田春種麥客渡晚爭船盡日無他事尋村聽野泉

凝翠堂

聳聳排修竹蕭蕭拂蠧檐秋聲送涼雨晚影碎寒蟾居處貧非病生涯智養恬著書聊自守非欲效幽潛

畱張十二宿

靜外塵土息故人從我遊襟懷已瀟灑杯酒聊勸酬大笑呼五白浩歌遣四愁勞生如此少嘆息爲君畱

王太傅河北閱馬

丰艸河壖地平沙冀北區離宮連苜蓿舊苑半騊駼夫子深詩者無邪頒使乎寧令漢馬少不議擊匈奴

庶幾堂

碧艸衡門裏涼天過雨初驚秋數甲子隱幾讀殘書近郭多鳴鶴坳堂可釣魚異方無到客非是故人疎

歲除立春幹祜縣獻梅

除日應無歲新春不待年風光生意裏梅信客情邊冷艶來冰谷疎風暎雪天不逢江上使相與競芳姸

挽胡太傅二首

州來推博物伯始貴中庸論道宜黃髮銘功徧景鐘龍門余舊客馬鬛悵新封後世瞻遺徳南山萬丈峯路車申伯去白馬庾公歸殄瘁人相弔哀歌露易晞石麟森立木密印鏁泉扉絮酒慙徐孺回看旅鴈飛

挽西京左藏使石太保二首

勇擲諸生筆終乘使者車家聲惟孝謹將略亦詩書鶴髮遺榮始瀧岡卜兆初謬承公叔薦曽未撇衣裾靑綬股肱守毳衣方伯監威名眞落落碩望自巖巖道遠年如待才長志尙緘家多二千石防見集門凡

挽宋司空丞相二首

斗樞齊七政鼎鉉象三公文武兼人際安危注意同規隨余故事止足暢髙風他日雲臺畫依然想竇融宻印加泉室哀簫去國門降龍嚴冕服畫鹿並車轓山甫中興業臧孫旣歿言定應天壤內長與日星存

月夜吹簫

長路見秋月空江連夜明吹簫不能寐舉酒遞相傾賈客或垂淚羇人多失聲湘弦苦沈絕曲盡一含情

秦國公主挽詩

渭陽追舅氏婺女嫁天孫平日諸姑問當時赤綬尊煙波空北渚荻竹自長門後夜秦樓月哀簫閟九原

宿峴山寺二首

睠予倦羇旅坎林壑間落日投古寺秋虫吟亂山月明露已白風定云方還王事殊未暇悵玆淸夜閒蒼山若無路落日聽鳴鐘旁捨適眠虎古潭微見龍空窓向雲月髙枕聽風松幽境昔未遘仙遊如可逢

觀虎翼士戍宜州

虎賁王爪士銅柱國南門魑魅非人境蠻夷盡鳥言瘴煙旗纛黑霧雨劍鋩昏卽路皆無色何時見北轅

再見士卒戍桂陽

驛書頻挿羽漢士逺徵蠻四月天將暑三苗舊阻艱悲笳背城邑苦霧濕關山後夜東南望妖氛翼軫間

悼楊公緼二首

得君𨿽恨晚白髮幸前期分手遂陳迹晤言成獨悲隙駒得未久風燭不勝危詎有修文選髙天可易知寄書曽未報題墨宛如新長路歸丹旐孤兒泣晝輴江湖餘气槪星月聚精神冥漠九原上空將萬鬼鄰

秋懷二首

搖落看秋色淹畱倦郢城登臨想自昔風圡最含情白露黃橙熟淸風綠桂生異鄕隨眾醉須爾析朝酲蒹葭晚巳變天宇向來髙風露一瀟灑江湖久郁陶鱸魚越人膾白露廣陵濤歸興憑三烏悲秋嘆二毛

夕霧

日落山气攺汀洲寒霧生深沈轉墟落迢遰失重城樹裏迷人語沙頭見火明商帆宿何處髣髴棹歌聲簽判承議攜官酒並具殽炙晚飲檜下二首

煩攜光祿酒愧舉使君觴伏盡轉秋熱月明才夜涼暗蛩聲蕊蕊古檜影蒼蒼衰老淡薄味殽蔬猶徧嘗風月近秋好君來防十觴塵勞我休息炎暑此淸涼玉露衣襟爽金波鬢髮蒼知心一爲足何必似原嘗

送儀父淸溪縣丞

𨿽方六七十皆有萬千家贊府亦制錦到宮殊及山苖甘筍蕨溪飰飽魚蝦爲爾傳淸白遺黎每嘆嗟

次韻和周承議登仙源宮樓

屏星駐眞境喬木盡蕭森野曠日偏永山寒云更深九皇容盡信萬事盛來今回首靈光殿飛鴉起暮林

送從兄思甫尉富陽

南州吏數千尉事獨神仙平日稀桴鼓端居數醉眠潮聲雷出海山色劍橫天防盡登臨興淹畱昔計年送劉誼先輩尉涇縣【原注先輩補監生予定爲第三人】

詔除蕓閣吏名屬太常書髙第余無愧同宗誰不如鄕情歡賜服壽酒慶安輿正復秋風起滄江厭膾魚

周節推移曹州【原注此君凡換五幕府】

珠履幕中客行行亦倦遊勞歌一長鋏歷聘五諸侯捧檄爲親喜問程輕族愁遙憐在陳士無友重悲秋

送張益宣州法曹

謝守宣城句偏矜呂法曹郡齋應似舊廷掾不徒勞東北歸流駛空虛去棹髙木因贈客並擇千毫

韓康公挽詞三首

初還丞相印並授上公封門戟交行馬衣章雜繡龍防書休命畢拜老未臨雍遺愛無時息淒涼在輟舂八龍歸濟美四輔號無官魯衛聯三壽韋平屬二難大勲流竹帛盛事絕衣冠今日哀榮禮賢豪共永嘆乘輿錫臨弔朝士盛班辭笳鼓千人仗輼輬數仞旗壊梁蕭畫在藏壑說舟移無復龍淵劍空傳禹甸詩

傷王都官正鄕

巍然積徳門識此貴公孫譬彼芝蘭秀行看鴻鵠軒誰令武子死無復孟嘗言寂寞繐帷暝流塵空酒樽

傷胥平叔都官

欲爲大招賦期子入修門昔爾南宗學慙予莊叟言淸樽湛凝綠丹旐杳飛翻晨夕髙堂念此情難重論

傷楊元明都官【原注知國子書學判吏部南曹晏相外甥】

傳家推徳祖似舅識劉牢刻意鴻都學精心常侍曹萬金酬六體一字禿千豪詎有修文事蒼蒼空自髙

歸鴈

楚水幾時綠歸鴻前後聞江湖久漂泊南北忍辛勤意气融融日聲音漠漠云靑冥易淩厲況復未離羣

雪中聞鴈

四海困橫絕經年長往來雪霜空盡力道路有餘哀水宿稻粱薄雲深羅网猜北方有殺气緩緩及春回

新雁

南飛洞庭鴈稍復過衡陽宇宙同爲客春秋各異方邊塵猶處處殺气苦蒼蒼恐有傷弓翮哀鳴少稻粱

觀南戍士

膂力三軍士由來百戰經舞旗翻鳥隼疊鼓防風霆殺气過銅柱驩聲塞洞庭九州防盜賊儒服媿靑萍

彭城集卷十一

欽定四庫全書

彭城集卷十二

宋劉攽撰

五言律詩

平山堂

吳山不過楚江水限中間此地一回首眾峯如可攀俯看孤鳥沒平視白雲還行子厭長路秋風聊解顏

伯父挽詩二首

遂有終焉志才成智者居戶庭連水竹幾杖接舟輿愛客樽中酒傅家篋裏書疏公知足計不益舊田廬民思常在去令徳久猶存慟哭新阡樹遲疑舊裏門大招聲斷絕丹旐影翩翻後日談隨防人知嘆九原

挽刁景純二首

承明通佚老仁智逺歸居門下無畱客燈前不廢書舞筵交履舄倚杖及田廬以此爲家事忘年八十餘延陵君子墓南極老人星自古稱遺愛斯文重典刑一生隆許與五福最康寧逝矣俱陳迹臨風只涕零

挽孔經父二首

鄕裏東南秀衣冠伯仲賢先鳴俱中雋競爽故無前朔雪凋華萼炎風急逝川鬥間占紫气應復在龍淵往昔方聞防中間五諫書直繩無廢墨利刃必投虛任重生何薄年長恨有餘悲君𨿽視艸不及馬相如

挽丁元珍

顏駟縻三省君山困六安宦遊俱邂逅行路正艱難去水爭還壑凝霜苦敗蘭惟餘靑簡在時爲拂塵看

挽蘇明允二首

季子才無敵桓公義有餘空悲武儋石猶得茂陵書郢路營魂逺江源气象虛康成宜有後正使大門閭漢儀綿蕝盛周諡竹書存益以春秋法因知皇帝尊百年當絕筆諸子謝微言詩禮終誰及賢良萃一門【原注蘇增諡法又修纂禮書成而卒】

聞雷

過臘山微雨開正兩震雷漸南風土異傷早嵗時催放逐漁翁問淹畱漂母哀餘寒附煙火尙有復燃灰

和孫宣徳中秋不見月

便有倚天劍決云殊細微淸光自無蔽絕境轉知稀云重蟬時落風髙鴈已飛嫦娥苦幽獨防載客槎歸

和中秋對月

星稀如有避云捲不辭勞露已深秋白天應爲月髙幽懷向誰盡詩興更何逃勿負盈樽酒須營千兔毫

十月四日離都歸陳州

南浦三篙水歸人五日糧寒沙晨起鴈古樹夜經霜久客復去國有情知望鄕鬢毛渾欲變鳴笛不須長

去陳二首

近關蘧捨衞接淅孔違齊今日思狂簡儒生自滑稽歸歟那慍見去矣約輕賫潁水淸如鏡風波定弗迷禮賢齊相國【原注平仲】愛客鄭尙書【原注崇】徐孺曾懸榻馮公預食魚甘棠勿剪伐客館遂邱墟長鋏還相語冥鴻幸起予

端午

萬里荊州俗今晨采藥翁浴蘭從忌潔服艾已同風泛酒菖蒲細含沙蝘蜓紅沈湘猶可問角飰畏蛟龍

嘉祐大行皇帝挽詩十首

七月期先逺三泉異卜徵悲憂同軌事遏密兆人情晚出蒼龍駕眞遊白玉京稱天騰茂實厚徳始能名北發聲名逺西城劍防銷萬靈潛受記百獸樂聞韶昧谷迷升日璇霄失建杓仙遊那可問賦諷已飄飄盛徳終無逸元功孰間然啟疆神禹績著記帝虞年桑變旋觀海弓遺杳望天霸陵無石槨不攺故山川盡禮三神事齋居五日朝綈衣仍澣濯禁籞亦芻蕘汾水遊何往華胥夢轉遙羙藜與環堵無日不思堯屬車全鹵簿寶玉煥渠眉萬國瞻龍翣三辰防素旗雪迷帝鄕望風動海隅悲今日西巡守仍非八月期淸光非可望天道亦難聞防府開羣玉賡歌續慶雲一經皆賜復九譯尙同文防盡南山竹成書紀帝墳陵闕儼因山明中恍下天燃魚常照夜耕象自成田鴻洞深投玉莓苔密瘞錢涕流昭徳舞無復柏梁篇帝車旋北斗馳道繞靑松銀海浮雙闕虞淵頓六龍深思傾杞國遺恨泣華封述作無憂事靈臺與辟雍車書共文軌律度出聲身明白垂中典優容禮直臣熊羆渭川叟風越裳人更想攀髯士猶知不犯鱗哀挽千人唱崇岡萬嵗居呼關想傳警羨道法周廬晚日塗車靜深山灌柏初谷神知有術猶欲信前書次韻和麻直講題楊直講所種三樗樹

誰能知散木封植亦無心嵗月如視防棲遲還息陰宦情移栁在詩興愛棠深定有歸飛翼懷音似泮林

神宗皇帝挽詩四首

制作誇三正規模壯百王自然推大略誰得望淸光東樂來蟠木南琛過越裳白雲那可測應復向汾陽綿宇正歡心虞韶驟遏音戴天憂杞國就日悵崦岑貫朽三泉府方輸九牧金斯民已仁壽至理更難忱四塞聨初郡千官僅代工舟車逾漢迹臺省變唐風賢傑程能際戎夷率服中軒威百年在何必畫周公晚駕嚴仙禦西巡卽舊都天寒餘鶴語弓墮脫龍須白髮孤臣淚淸湘萬里途無由宣室問回首叫蒼梧

大行挽詩二首【原注劉熙說大行雲大行受大名】

受名從大行復土自因山秋艸龍髯墮宮煙淚竹斑不知汲水逺猶與化人還寂寞崦嵫日空瞻咫尺顏謳歌前授啟桑谷遂興商恭已朝無事優賢禮亦莊那驚同軌至方奏萬年觴西望歸云白悠悠指帝鄕

又二首

萬國依無外三登頌太平樵夫亦談道耆舊莫知兵云去仙鄕逺龍來寶鼎成西風動閶闔哀涕不勝情供張連三輔梯航防九圍屬車疑晚駕淸蹕望來歸艸云淒金闕松風颺玉衣舊傳當脫躧遙見五雲飛

日晚

淸秋來早晚落日正蕭然稍見林外水獨聴風際蟬牛羊暝知道墟落逺生煙歲事看禾黍方知沮溺賢

挽杜祁公太師二首

孤童迨耆老仕郡至三公任重仍長道材全信永終時推子房智人識伯夷風存歿哀榮禮千秋誰與同赤舄三師貴諸公百里封舊勲兼注意餘事寄明農哀動襄陽市悲殘鄭國舂空餘靈壽賜無復見臨雍

秋雨四首

冷黃昏暮秋聲眾葉喧濯煩天宇闊流惡楚江渾鼃黽煩當道魚龍稍在門一樽聊自勸還欲笑臧孫漠漠淸秋雨蕭蕭萬宇寒蛟龍移窟宅江漢急波瀾瘴霧深蠻洞旌旗濕漢官南徵愁失道后土若爲幹【原注時方誅湖南蠻賊】

海風吹暮雨淮上始秋聲防滴潛滋潤陰沈未放晴林塘云似密水鑑鏡來淸無事看魚鳥飛沈體亦輕炎天常畏酒秋興憶開觴海面孤云黑林端一葉黃島夷歌似楚村笛語如羌更覺非吾土豋臨思舊鄕

有懷北歸

江漢不宜秋羇人北望愁帝鄕從此去楚水正東流竟日悲鶗鴂長歌倚蒯緱天邊兩黃鵠那肯爲人畱

祕閣梅花

始知丹禁密獨見早梅新天上應常雪人間未有春亂香交砌艸疎影媚庭筠浪作瀛洲客催成白髮人

中晚涼

落日浮雲暝滄江雨气來風燈殊未定洞戶故頻開秋意梧桐急宵徵蟋蟀哀客心聊灑濯天地久塵埃

始涼

秋風來防時客病不相宜搖落令心苦虛涼益气衰生涯貧更拙交態臥尢知安得千金贈防夷與爾期

送張直溫主簿赴南陽

張君年少予冠歲聚公車畱落成彊什聲名就子虛穰橙千戶富潭菊萬家居吏隱何爲樂優遊不廢書

黃知錄園池

刼火無遺者靈光獨巋然寒池淸照日古木碧參天細雨來幽鷺涼風急亂蟬頗知魚樂意仍得離鉤筌

遊李氏園池二首

從人問喬木系馬得名園栁帶晴先綠禽聲暖更喧臨池照淸水拂石置芳樽不畏歸侵夜嚴城未掩門樹密渾成塢花深更有蹊來遊春尙淺重到客應迷已近無人境深憐快馬蹄風光不負約樽酒防長擕

春陰

峽云春易雨水國暮多風原艸萋萋綠林花淡淡紅淸江晚寒外落景半晴空物色憐新燕歸懷目去鴻

秋雨

南國秋常暑涼風起自今泄云無白日度夕亦層陰搖落梧楸意蕭條蟋蟀音窮愁抵衰病坐作老翁心

樹陰二首

淸陰方丈得暑气乍來無塵榻從箕踞前賢亦鍛鑪晚蠱多黑羽秋艸半靑珠安得遺方客談似給孤避世長梧子居貧五栁生淸秋葛衣薄晚日濁醪傾雨蝶輕【原注去聲】猶舞風蟬涼不鳴淮南搖落早倚樹不無情

夜坐

積凝涼气疎林滴露華流星占使者斜漢挹浮槎喜近天流火回看斗轉車秋風下閶闔消防萬人家

飲酒城南門贈髙子中

蒼山際碧霄綠樹及山腰靑靄照殘日白雲縈麗譙偶然成勝賞長嘯隔塵囂少駐飛鳧舄吾無獨酌謠

酬晁單州二首

九載一相逢侵尋頭已童喜君眞傲吏老我未成翁簡易文書省悲歡酒盞空平生懷舊意盡見醉醒中彈琴君子邑賢守智逾多不作長沙賦仍傳白雪歌解酲應用酒成佛卻須魔正買千金骨何憂驥跋

送呂國博知常州

計然余半防賈子就新書屈意銀靑綬之官鳥隼旟丹楓千里逺秋興二毛初最可羞晨膳蒓絲雜膾魚

李公擇自滑州移知鄂州

黃河魴與鯉不及武昌魚好去連城守翩然雙隼旟諫官仍重外天祿不成書可待三年最歸來侍赤除

朝回

朝回還閉戶講徹復觀書重祿爭消得微軀且自如俗情矜不及生理付無餘寂嘿懷張摰淹畱苦魏渠

同宋次道飲王史館園

珍館掃塵埃賓堦餘綠苔涼風知廣廈淸唱急行杯修竹端藏日交流靜殷雷歡窮有餘恨不及壯年來

同韓持國飲城東兪氏園

貧家常汲汲一飲自難營不笑烹雞黍因之同耦耕林花含秀色谷鳥變新聲歸馬無庸疾郊扉最近城

泛舟城南二首

淸溪亦多曲窄地頗宜花出水遊魚樂驚人白鷺斜孤城舊郢樹三戶楚人家歸興仍風雨蕭然睠物華風逆湍聲急雲酣雨气豪川蜺垂飲近江鶴去飛髙洗藕還餘味操舟未覺勞蒹葭彌極望秋意晚騷騷

早行

山烏相呼曙檣烏自指南健看帆席滿坐數舳艫銜水闊蛟龍舞魚肥鸛鶴貪陣云濃似墨送雨向湘潭

晚行

天闊西曛久風多客語聞九江秋落水三峽暮歸云飲啄鷗相並歸飛鶴不羣湘潭早搖落稍稍悵平分

次韻酬錢少卿

簿書非力學何事不窺園乘興緣心賞忘懷到酒罇露蟬涼寂寞風葉靜翩翻少駐東方騎前盟豈可溫

送楚南

心寄江湖上樂聞遊子歸送君從此去脫葉正秋飛雲水聊破浪風塵今振衣山僧不善飲定負蟹螯肥

送袁生

巴蜀窮天險驚君便向西長年勞賈勇懸度約輕賫行止千金子艱危萬丈梯自憐傾蓋舊卽事復睽防

送劉四畋二首

四海皆兄弟吾宗加老成好書如子政飲酒勝公榮今日鱸魚膾羨君乘興行秋風峽中度快意聴潮聲肥水不能逺秪今行子東髙秋千里月暮景一帆風時節迎黃菊汀洲下早鴻江天多勝事無術與君同

山陽送王中甫

弱扇避風瀾卑飛歳復單君行反閶闔人望接鵷鸞齋日容臺峻書籖防府寒誰言今昔異王貢本彈冠

送某

詞曹大府掾誰謂詔恩輕遺愛念諸父司存從汝兄男兒貴壯志子弟習家聲努力自勉勵吾衰觀爾成

送王同年殿丞知鄞縣

結愛愧同年君先予著鞭稍遷鉤盾省歷試武城越嶺霞明日南溟水浸天微官等不遂欲治子猷船

江亭後池

淸江長望極餘興曲池深俯視遊魚族仰嬉喬木陰通津厭離防勝地有登臨暮雨寒潮急歸飛聞水禽

送胡因甫知湘鄕縣

雲水長沙國銅章邑大夫俗傳鶚似鵩仙化舄爲鳧卑濕加飱飰弦歌豈壯圖洞庭見歸客書信不宜無

季夏雨過小有秋气

雨過猶長夏秋深從洞庭江涵郭門白山到戍樓靑天意憐卑濕吾謀有醉醒柴門夜不掩髙枕看流星

觀云

江上秋多雨山中晝出云太虛終日曀疊嶂不時分半覺蛟龍气皆成虎豹羣微風動閶闔暫喜見西曛

山行

危塗煩側足積水向吹襟雲樹參天直風湍殷地深翠香秋後艸巧語霽來禽信美非人境無爲久滯淫

泛舟

野境尋不盡幽歡良自如猶疑夢爲鳥誰謂子非魚岸樹綠已合渚蒲長且疎逍遙此中意何減漆園書

初夜

海气三陰早秋宵一刻長涼風吹樹動疎雨過雲忙寂寂庭槐落微微逕竹香蛩聲畏人寢故故近眠牀

夜三首

積水浮南極流沙聚客亭暄聞漁父曲秋揖老人星初月霜華薄孤山石黛靑天髙多影響髣髴見湘靈涼風吹素月深夜欲眠時露自入秋白漏從前日遲河光如劍直螢影似星移多少流年感聞蛩輒易悲流云捲殘雨初月淨中宵秋色河漢白涼風星斗搖暗螢猶弈弈髙樹獨蕭蕭客鬢非松柏何時得後凋

寄題康州陳氏連理木詩

陳家聚徳星累世若同生天事知常象林珍獨應誠相傳殖嘉樹不復羨名卿坐使炎荒化何如谷口耕

哭吳道粹學士

結束並州騎雍容使者車乃心長象闕稱旨得金魚熊鳥空遺術龍蛇有讖書平生一笑樂回首涕盈裾

次韻酬盛祕丞黑桃二首

度索方殊域昆侖起素封防人曾白眼吾子幸先容晦迹煤炱暗含滋沆瀣濃上林求異木詔使防尋蹤春華各自媚秋實頓能殊悴貎從黎黑丹心固碩膚橊花隨使者荔子賜匈奴寄語都客相疑失味腴

雨夜三首

急雨吹喬木孤燈瞑小軒神傷徒隠幾夢極不招魂老涙悲朝雉摧腸怯夜猿舊惟眸子亮一月遂全昏孟夏樹木長夜涼風雨時明燈掃塵榻防帙坐書帷曠野波濤合中宵虎豹悲形骸吾喪我隠幾向爲誰云闇黃昏雨風淒九月秋老便安坐久用卽置書休知命應無念虛心自不愁三年同此興中夜一燈畱

季夏雨夜

烈暑殊未艾更籌初少添電光金作屋雨气瀑吹簾巢燕密誶語闇蛩爭出潛何由掃氛翳試使祝蜚廉

靈壁張氏園亭二首

落帆楊栁渚步屧松竹園叢石千巖秀涼風萬葉翻主人昔傲吏燕翼此衡門略看題詩客空令悲九原密竹換啼鳥淸池添放魚懸藤林下坐響石洞中居興趣自無盡傳聞那得虛如何仲長子刻意但成書重到謝氏園亭寄裴博士俊叔王主簿宗傑時裴往淮南王出京師

徘徊逺林下幽艸爲誰芳前日同遊客今朝俱異鄕東風𨿽澹蕩陳迹似淒涼何用江千里春心故易傷

八月十五日秋分是日又社

秋分當月半望魄復宵中難得良辰並仍將吉戊同髙樓連卜夜濁酒任治聾注想乘槎客何如擊壤翁

送裴太博

萊子頭垂白斑衣歡過人官知爲親屈祿足代家貧歸鴈江南逺芳蘭雪後新仙舟興不淺致意越鄕春

夕陽

驟雨無多潤殘陽不復遲陰涼庭樹老防綴石苔滋鬭雀輕投地懸虫賸倚絲林櫻供口實美味及童兒

馬氏中隠庵

千歳知名士文淵與少遊平生欵段馬晚嵗伏波侯鄕裏足稱善功名仍可收聞君事中隠嘆息此孫謀

望荊山

宿云收疊嶺初日上危岑黤黮千重黛光芒一綫金秋髙怨搖落野曠快登臨誰怪欣然樂山林慰此心

送李太博知梓州郪縣

亦有飛鳧舄那知蜀道難峽山從劍盡江水向浯寛近邑輸鹽井連城接錦官淸風足富俗惟寄七彈

送邵中允知華亭縣

一登丈石陛立拜紫泥書省戶方通籍弦歌想下車飛鳧來不逺唳鶴聽何如莫作陶彭澤田園與世疎晦日自薦福泛舟泊女郎臺下又泛東湖

雪解寒生水平湖照眼新扁舟徐送客絕境漸無人逕艸芳菲淺沙禽羽翼馴佳辰數攜酒晦日已疑春

晨興

宿露寒猶重升曦旦尙昏髙秋凋眾木百里見平原水涸看魚族田收長稻孫冥山不可望那復更南轅

將遊吳中寄原父

久宦減仲產行歌非五噫歸來問長鋏習水看吳兒弱喪殊可恨儻來今自知江山不我厭有意卜居之

彭城集卷十二

欽定四庫全書

彭城集卷十三

宋劉攽撰

七言律詩

次韻和梁郎中詠太一碑【原注禦篆額呂舍人撰文孫宻學書】

翠琰盤螭近王題芝書光彩賁雄辭方從薄忌眞如在事絕鴻都豈易窺防婦色絲輝錦組銀鉤金錯照琉璃暮年無望靑藜燭時就祠官效祝釐

次韻和郭固太保畱別長句

關西兵馬盛車鄰君向吳門望緹羣聚米山川都掌內折膠天气及秋分大將軍令窮靑海三受降城起拂云壯士不甘文學老應須一劍取功勲

年三十三

年光過眼日復日世事無成三十三尙子幾時當畢嫁倉公殊恨不生男老知尙白書無益貧作歸田計不堪傅劍由來笑逢掖簿書何必減淸談

晨起汴上口占寄韓玉汝

戍皷鄰雞催啟關繁星未墜重愁顏云含雪意朝寒外河帯冰光曙色間去逺不堪登灞涘言歸時復念東山梁臺客在文章盛修竹何當復共攀

謝霍丘靜樂亭

河陽種花春已滋彭澤釀酒醉無期宣城家聲故未泯單父弦歌方爾爲防知丘壑潛髙興新作池塘出夢思多慙嵇呂相思意空寄羊何共和詩

海陵

楚江葭葦帯靑楓小市魚鹽一水通度日冥茫吹凍雨欲晴撩亂起涼風秋花舞蝶蒼煙裏古木啼鴉返照中扶杖堦除搔白首可憐卑濕負衰翁

寄陳和叔內翰

六十衰遲秖自寛讀書無味細書難一麾已愧腰銀印百選何由及治官潮過石城如雪白山從鐘嶺似虯蟠元龍豪气逾堅壯投牽能同客醉歡

寄楊元素內翰

四世淸名悉上公防君羽翮勢陵空戲成鑪鼎誇方士妙奪蓍執鬼中家有秦聲居自樂書非尙白智無窮華光講罷承明直墨客無煩賦射熊

同諸公晚遊開寶寺福聖院

防雨吹涼晚更淸老人牽彊逐君行縱談灰燼疑燒劫指顧樓臺似化城盤屈庭槐爲狡獪扶持山薜喜縱橫偸閒光景易侵夜十二街頭坊鼓鳴

奉詔再任諸掾曹有詩因次其韻【案題再任下疑有脫字】

天下英雄將相才自銘重石畫雲臺老夫不薄淮陽守明詔幸緣黃霸來豈有豹文容霧隱更慙鵬翼待風培諸卿相與望此府詩筆縱橫武庫開

感事

誤以雄名薦九重天書待詔未央宮白衣不召崔亭伯賦筆猶殘亡是公魂驚晚出芙蓉輦淚墮春生楊柳風衰鬢邇來元自白可堪回首望遺弓

建業華藏院此君亭【原注王介甫先有此君亭詩予因繼後】

何可幽棲無此君層軒髙下絕塵金聲玉色三千士雪防虵矛丈六身定有霜飈驚長夏兼疑寒谷近比鄰阿戎風味眞難得好事由來我輩人

答張屯田朝退過閣下諸公

紫宸歸路接銀臺復閣重門相望開浮俗共譏惟寂寞髙賢獨肯少裴回照人珠玉驚塵骨落筆塤箎寫逸才白日自嫌天上樂不應滄海隔蓬萊

衰羸

衰羸因底病相和畱滯俄然去日多卻是天憐令壽考任從人防作風波寛心總與歡欣受述意無妨慷慨歌更有南華書數紙鵬聲蝸角柰渠何

途次馬上晨起寄章運判

去年候客燕趙魏今嵗述職靑兗徐無窮道路不相捨將老光陰仍暗除官燭鄰雞常曉色林花巢燕總春餘未知前古才士意爲底願乘萬乘車

傷梅聖兪直講都官

論兵自負縱橫略獻賦端從遲暮年筐篋成書莫知數田園生計獨無錢郎官列宿爲時貴博士三科不待遷已向九原悲蔓艸尙疑吳市有神仙

送劉長官桂府掌機宜

桂林風物舊宜人雪片梅花五嶺春心喜大江流瘴霧眼防南極異星辰軍中羽檄時無警徼外明珠日獻珍酒量問君能幾許越猿蠻鳥易傷神

雨後向景亭

春泥軟熟步成黏水外風光一頓添境爲偶來生喜色情緣久住失憎嫌黃鸝慣習沙鷗野古木麄疎徑艸纖更向樽中得眞趣天然柔旨不因甜

酬送吳潛朝奉

衰翁同嵗喜相収同病同心同白頭委吏除官俱逆旅瘴煙香艸等荒州六千里外拋機略二十年來謹校讎工拙是非無防處下陂紅日若爲畱

酬送羅朝奉

二年流竄逐卑棲歸奉蓬丘顏向低病到鈞天都是夢老如蒙汜已平西雨轓更沗魚符寵防鬢誰憐鶴髮齊相愧淸詩無以報回將燕石塞縣黎

老去光陰若電驚此身已復愧扶行歸田悔不如元亮畢娶猶能似尙平曩嵗薦賢終未效太音從古竟希聲最憐閭里人相語北部威名動帝城

冬至登樓

澤國風光早早催陽生已復似春回不妨野史書云物防伴南公進壽杯塵世光陰俱短日客心冥漠過潛灰此心未厭隆中臥亦任東風起蟄雷

送髙士惇成都鈐轄

使君出守腰銅虎東第歸來上濯龍四姓禮容均馬鄧三刀形勝夢巴賨軍中樂事隨談笑徼外威聲待指縱壯嵗勲名當自致舅家恩澤不成封

畱別蘇安上

髙閤橫霄梧十尋回廊曲檻晝陰陰期年不就長楊賦晚嵗空爲梁甫吟童稚相親俱白髮風波失所更情深滄溟極目雲濤壯相見胸中快病襟

與顧子惇同爲祕書少監今年餘以病求守汝南子惇亦除河東漕作詩紀事亦用送別

蓬萊閣下枕書眠一日除官不後先並土山河多馬地汝南秔稻濯龍淵壯心自喜談兵防暮齒長慙守乘田別後天中相望處參旗橫注太行邊

郡樓望雪

繞郭蒼山髙復重東風朔雪曙云濃層樓已出紅塵境到客寧知羣玉峯萬樹羽儀翔白鷺四原鱗甲動眞龍玉尊淸酒畱終夕更防山明霽後松

和通判裴庫部城樓雪後

數刻又移半日閒倚樓朝雪正怡顏委蛇原色蒼龍甲宛轉城陰玉帯環曾是茵憑偕出處聊於木鴈得中間傷春一振曹風陋不羨淮南大小山

復雪

九江舊瘴冬無雪三峽悲風近有冰山嶽出云寒處處樓臺倚玉照層層不憂鴻鴈飛無力直畏蛟龍病莫興凍酒一杯還自勸夜窓飄灑讀書燈

次韻宋職方雪

梵天銀界談非想仙府瑤臺恨隔塵何事同云移絕境不知髙防卽良因林芳散漫裝珠蘂粉面光輝照玉人別舉一樽邀老伴迎春送臘秖三旬

次韻裴庫部雪二首

小雨駐雲風借威回眸千里玉山輝塗人竟比麻衣色野老時驚白鴈飛梁苑正應延上客齊宮遙想辟重闈誰云自鄶無譏者一曲陽春可見防

似薄凝霜不振威端淩愛日奪光輝變成鹽浦風沙亂捲起濤江海上飛西望屯云瞻魏闕正思鳴佩賀端闈孤城牢落無來客坐待山明見翠防

太一宮奉安後得雪

八通除道接層霄五日同云映泬寥靈貺那從天馬下積陰疑有海神朝潤生塵陌無窮逺甘入原田不待消陋巷苦寒方晝臥靜無人迹到瓊瑤

雪中呈通判庫部宋職方

冬雪並今早兩回無風韻膩白皚皚麥根得潤萌芽綠瘴气逢寒霧露開官爲勸農知我喜心緣愛客望君來城頭甚有登臨境羣玉排峯銀作臺

錢穆甫楊康功使髙麗還爲中書舍人書此爲寄

天子邊人二使星滄波一笑已揚舲大明照海陽烏近黒霧迎潮水怪腥北貊左肩輸防略西垣右掖付儀刑授詩三百成專對更防黃麻似六經

酬狄奉議

病臥湘濱面嶽山每聽鳴鶴憶蘇仙三苗地闊橫千里五嶺泉分防一川門有雀羅甘棄置人今舞袖足廻旋梁公孫子丹靑似傾蓋歡然秀句傳

酬張伯常朝議

郢人蘭雪有餘風盡在君家七字中白髮塵纓深念我靑郊藜杖不如公鄕心正想千年鶴老計終湏一畝宮不諱求田幷問捨景山何必晚爲通

酬黃朝議

自無籌略預材難非有文華聚筆端渉歷羊腸迷坦坦穿聨魚目愧嶽猿聽久堪頭白林實嘗來厭齒酸葵藿傾心由物性日邊依約見長安

蘧公四十九年非萬事當湏向老知材者不如愚者樂前人多作後人資羨君黃髮初傾蓋矜我迷津數贈詩聽話朱陵仙府事慨然淸嘯一伸眉

酬魏朝議

鸎谷相從列俊英四朝容許濫虛名忍將百老言存沒乍喜三人詠合幷春入芳菲皆意思酒隨衰朽卽心情新詩不怪煩先唱猶向君前畏後生

贈黃朝議

黃公八十健精神逺近推爲五福身樽酒不曾輕賤士鑪丹時復遇幽人晚誇鄕裏拖金紫早見兒孫列搢紳一事世儒難學處弟兄歸老樂相親

次韻和孔朝議

自愧專城無到客今晨錫晏喜君同詩言泮水始可與酒勝邯鄲長不空但有葵心傾日下待防云瑞起封中髙車淸興底易盡怪似林間束緼翁

和張給事喜雨

勿驚四野連宵雨盡是諸山觸石云雷響透空如欲墜電光劃暗總成紋祝官陳信無虛語梵宇凝香不斷薫帝力由來人莫識始知延譽屬夫君

次韻韓康公

行馬門闌與古同客車連軫響隆隆定知醉飽能容士常信康寧盡屬公剽得新聲誇耳性傳將佳句愈頭風文人桃李多無數珠玉旁邊愧此翁

次韻韓康公二首

疊石疏篁淺藥苗澹雲淸雨意寥寥酇侯僻地規摹別荀令西濠步武遙繞砌芝蘭歡內集滿蹊桃李慰佳招原情獨恨飛鴻逺悵望三秋詠采蕭

淸汝泱泱紫邏深緑車紅旆付重臨聖朝不逆原鴒意逹士俱存塞馬心日赤報衙容晏枕夜闌畱宴縱淸斟鳯池何必全勝此薄暮歸休客萬簪

王史館園

鳴泉傍捨水翻車修竹連云曲逕斜謝傅東山非獨往酇侯避地此傳家丹椒紅桂隨時實緑芰緋觸處花到客可能忘外事斷年相與玩芳華

過柏林院僧吉長老有古殿吳道子晝維摩居士又有斷碑是寶歷年中記義岑襌師住院事

靈光嵗久獨巋然峴首遺碑亦未遷防向三生記前佛暫從方丈識諸天篆香徐刻黃金印梵宇時開貝葉篇門外霜風正搖落庭前翠柏自安襌

館宿有懷平甫

銅壺上水掖門扄岑寂回廊起獨行日下屋山三面赤月臨天井四方明校經燈火初無禁汗簡文書不計程坐憶故人淸夜語澹雲飛去隔層城

曲阜宣聖廟夫子手植檜二首

秀色拏空四十圍問年今已倍千斯移根信假杓闗力息防寧無暖席時文字魯防經攺觀履綦鐘意想攀枝季孫亦自譽佳樹漫負甘棠蔽芾詩

伐樹商丘去被圍似於庭檜特勤斯禹腰堯顙應遺魄柏葉松身異曩時防梓二三千學士愛棠四十六孫枝【原注孔氏今爲四十六世】攝衣下馬低回久更就淸風一誦詩

城濠泛舟同畢長官

緑水環城十二里茅茨帯郭百餘家侵云柳影不見日過雨荷香全勝花幽事圍棊翻局勢淸歡煮雪試茶芽眼前景物自蕭散何必靑溪向若邪

次韻酬姚都官時防堂見寄

百里昆岡半艸萊畫梁危棟一朝開淸川去水縈回渚喬木濃陰映緑苔子獻人琴俱不幸武侯營壘信奇才斷鴻牢落情愁絕聞笛那堪賦七哀

游船

太液滄波北下流依然淸淺可勝舟浴鳬鳴鶴輝輝日折葦衰荷澹澹秋勝境陳前終不厭機心去盡了無愁宋生善賦登臨興華髮相從免獨遊

和晁金部感秋

秋來無悶亦無悲世味年華老徧知黃葉暮蟬擕杖處斷霞鳴鴈倚樓時淮陽汲守容多病水部何郎最解詩咫尺音書那度嵗春風已復柳垂絲

雙檜

雙檜森森髙出檐憶昨卜鄰逢吉占淸風似主我爲客冠蓋相向何凝嚴愛棠不能如召伯種柳自覺勝陶潛春暉漸永羣芳麗翠影防花一寸添

題王金吾園亭

烏衣里巷接城隅東第名園冠上都家事從前貴公子宦遊當世執金吾舊蹊桃李春相續滿地芝蘭徳不孤故有鼎彞傳盛烈況聞圖史自爲娯

負暄

聞道帝師仍負暄遙知愛景滿維垣鷹揚肯顧踆烏逝龍衮尢憐誇父奔赤舄正宜隨步武白駒那敢離庭軒野人皆欲獻天子他日期公助一言

陳通議園亭

聚星休沐事依然社臘安車不計年五福何妨兼第宅一壺元自有神仙種來珍木如人立移取名花奪地偏聞道都城曾問卜始知機石不虛傳

杜介供奉園亭

側逕羣芳經荷鋤小窓明日喜觀書下牀便得山居樂深巷仍多長者車省事卽知長脫灑養生元不待贏餘客來一醉聊相向莫問經年甔石儲

酬黃安期推官見寄

郴江淸澈照毫毛吹笛平陽捨有蒿鄕信不嫌無過鴈宦遊正復長兒曹靑楓雨後如人立南極秋來出地髙齊難楚稱何日就釣竿元自欲連鼇

酬黃推官

旣將魚目換驪珠富潤囊箱足賈余顧我能知天下馬呼兒藏作篋中書老羞流輩爲千諾狂守初心付兩如相助飛鳴竟何力秪宜空手講虛

予所居本章丞相舊第他日友人楊彥文爲余道丞相時事因作一篇予楊丞相以郎官始卜此宅不出都門二十餘年遂至臺衮故末句及之

酇侯常以儉爲師僻地依然艸滿蹊卻指舊池曾浴鳯更攀喬樹憶棲雞淸泉惡石皆吾有樽酒囊書得自擕誰道爲郎多白首已防霖雨出蟠泥

與成太愽九同年防飲成四韻【原注博士成黼李之純崔度祕書丞戴莊著作佐郎張於光祿寺丞髙士綸觀察推官侯利建司理王該髙陵主簿張公嶽】

江海分龍不計年異方傾蓋意歡然壯夫白首驚相問濁水淸塵黙自憐萬事過前都是夢一杯相屬獨非天得朋正復同心士賦詠能忘垂隴篇

遊玉仙觀寄王四十

紫府仙眞冰雪顏丹梯岑寂試來攀翠鬟濯玉交團扇濃霧噴香闇博山不信異人能到此正憐春意已歸還吹笙化舄知君事猶恨來遊先後間

京北流人

嗟爾流人亦可悲白頭老叟抱中兒不羞逺作投荒客自恨生遲外戶時魚失江湖相煦沬鳥囚籠檻苦啼饑鄕原日日生荊棘說似旁人猶涕垂

觀灌園偶書

一叟汲泉搖轆轤老妻分水亦擕鋤靑靑宿艸知春入浥浥蒼苔過雨初勞力不應彊勉養生何必待贏餘白頭當作於陵子身敎兒孫種樹書

和宋次道三館曬書

天祿圖書一嵗開五云遲日近蓬萊後生得見靈蘭防貴客都傾內外臺不似羽陵殘蠧簡正如金穀聚英材論詩老去無情思況是陽春未易陪

送張器判官

平吳舊族仕中朝湯樂徐馮已寂寥吾子白頭趨幕府同年黃綬亦雲霄著鞭跨馬湏爭道奮臂呼盧更叱梟顏駟馮唐俱晚遇不妨靑紫老埀腰

次韻和張舍人北使歸

飲冰重見古人心絕幕仍當暮雪深朝出穹廬隨拜日夜鳴刁鬥橫參胡兒射鴈爭娯客羌女聽笳卻走林聞說敵情親博望一言珍重萬黃金

兩府新第【原注張橫侍郎先作用開字韻戲次之是時缺昭文不除】

聖世諸公起艸萊君恩東第一時開排門畫防交行馬轉肘沙堤接上臺衞國名亭緣伐叛平津虛館爲翹材猶分長史待天下衰老詎能忘儻來

乙巳早春再遊玉仙觀贈陳道士

十里平郊不值人解鞍依約記前春問年已復驚身老遇境猶能發興新泉漲池冰舒鴈爪霜團庭檜疊龍鱗種桃道士長無恙自愧劉郎病滯身

新廣柏悅堂後軒作七言

南榮曝日足娯客北牖來風亦在予聊以維摩開丈室便知陶令愛吾廬神大蔡昻頭際澤雉名翚矯翼初戲問庭前雙古柏閱人無算我誰如

立春謝賜幡勝口號呈子瞻衝元內翰子開器資舍人

立春幡勝紫宸朝正以金璫插右貂便覺陽和生暖律俱承慶澤下層霄奇零雪片依樓角容易風威轉栁條七十無能不歸去彊將衰白向顏韶

和前韻

雪寒常怯月邊朝乍起東風拂敝貂銀勝防幡分節物宿雲晨霧凝璇霄君爲特逹千金璧我是衰遲百尺條叩缶烏烏聊快耳寧知報響得咸韶

王正仲林子中聨舟西上過睢陽寄書率爾成詩爲報

大帆如翼畫江來鼙鼓聲幹虺虺雷洛水登仙惟李郭園延客得鄒枚寄書上有加飱飯傾蓋何時數舉杯想到石渠尋舊境秋花著子徧庭槐

呂舍人北使

漢徳舟車萬里通赤心持節復平戎空同气色連窮髮當戶君臣聚引弓馬酒禦寒朝伴凍貂裘衝雪晝禁風淸蒲固有安邊畫可待甘陳傅鄭功

仲馮北使

極北空同戴斗星越疆猶有短長亭漢朝正朔原無外邊地山河不見經雪擁旃裘綿欲拆冰生湩酪酒初醒我家四世俱持節送爾皇華卻涕零

王仲至使北

朔雪如沙萬里程幽陰戴斗正嚴凝終軍何必功橫艸沈尹無煩夕飲冰茗粥邇來誇湩酪氈裘仍自愧綿繒嵗寒拜日穹廬外想見東南瑞气升

早春郊外

滿城塵土無窮極出郭風煙頓掃除春淺暗泉流脈脈日長歸鴈影疏疏彊將拙計仍謀野等復勞生愧荷鋤安得面山臨水地種花移竹一茅廬

贈楊次公祕丞

莫將陽九歸時數自爲幹封致吉祥必若中興待云漢枉敎流議及桑羊相望冠蓋交馳傳躬作犧牲屬奉常膚寸崇朝防變化吾農從此萬斯箱

酬潘及同年祕丞

困學那知三代英定交良愧十年兄斷鴻陳迹悲朝露喬木孤飛念友生樽酒相逢開口笑風波逺別使人驚海邊春色靑靑栁淚落陽關最後聲

彭城集卷十三

欽定四庫全書

彭城集卷十四

宋劉攽撰

七言律詩

省宿

開旦文書整日勞漏傳門掩謝諸曹小庭待月久不下喬木防風空自髙舊學荒蕪多夢寐防官補益抵分毫秋來鬢髮防成雪不似潘生始二毛

次韻和陳學士八月十六日省宿

疎簾珍簟倚通中落燼飄香墮玉虫信宿依然十分月黃昏正爾一番風流螢暗逐星過水驚鵲時翻葉墮空詩興不禁頭已白醉鄕祗有面防紅

次韻和登州張使者

層城表海勢嵯峩車騎雍容樂事多八月潮平占候火三更日上防濤波閒畱方士談迂怪醉聽齊謳起艶歌莫以髙材厭畱滯功名從古諭裘蓑

和陳五祠九宮致齋

帝家三正付惟淸岑寂容臺最古防長日齋居空旦旦幾年華髮欲星星霜風灑葉都成赤籬菊疏花雜閒靑多少舊溪招隱興暫因釐事繞林坰

題所種梧楸

曲檻層檐與樹宜三年初見綠陰垂聲隨白雨涼生疾影奪朱炎暑到遲傍倚轆轤防汲井下畱閒客坐圍棊防須百尺參天直白髮空嗟拱把詩

還家

艸逕茅廬不逺城歸來松竹已秋聲鄙人倦客方招隱弱女非男亦慰情薄願自甘隨老圃短才無用至名卿閭裏相見成幽熟他日禽魚尙不驚

城上新亭

野芳喬木共回環步到西城五里間值有叢祠休足力就爲幽境慰心顏鷗聲逺水連晴日剎影髙臺似淺山勝事本來容易集可憐人自不能閒

次韻王介甫金陵懷古四首

虎踞羣山帯繞江爲誰爲國爲誰降髙臺麋鹿防無數廢沼鳬鷖去自雙萬里朝云隨逝水百年西月過虛窓白門酒美東風快笑數英雄盡一缸

樓船西下勢橫江元帥旌旗就約降旋報前師覆張悌亟傳單騎馘王雙燕焚正自當煙突蟻潰何堪值水窓回首三軍歡奏凱萬牛行炙酒千缸

楚貢來遲詭問江漢收羣防士心降一言已重黃金百再見仍蒙白璧雙漂客脫身甘馬革老儒投筆謝書窓豈知三閣酣詩酒浩唱庭花倒玉缸

頽垣落水半平江喬木風呼不易降耕出珠璣時得一道逢麟鳯不成雙潮聲半夜來寒渚月色深秋照舊窓惟有魚鹽城下市檣烏想望集缾缸

送馮當世移金陵

滿城擕酒駐髙軒楚老沾衣共一言何幸期年無吏事方從歉嵗識君恩潮迎防鷁來瓜步山映朱旗轉白門早晚使星還北極溥防霖雨濟乾坤

李公擇自滑州移知鄂州

黃鶴仙人去不畱武昌官桞傍層樓前山欲近滄浪水芳艸遙分鸚鵡洲漁父嘯歌聊自樂禰衡詞賦若爲謀朱輪皂蓋一身貴談笑豈知千古愁

得江同州和詩後卻寄

左輔關河二十城使車全勝直承明白頭樽酒諳風味乘興篇章得性情苜蓿空肥天驥老風霜有意皁雕橫驚沙急雪迷秦樹不似山陰一日程

次韻和裴潤州見寄

江城山翠若連環城下波濤暗楚關去計祗應勞侍從歸心願復賜淸閒百年舊法軒丘外千里傷懷嬴博間過事惱君堪白首添歡惟有防衣斑

陸子履知潁州

稻白魚肥潁水淸重湖光彩動層城經爲遊客歡閭裏特羨朱軒擁旆旌整棹鳬鷖橫筆勢倚樓風雨壯歌聲聚星賢士兼存歿配社名鄕見逺情【原注郡人王回常秩近有詔拜官而深甫歿逝聞常君讓爵不至故詩及之】

寄韓慶州

萬騎將軍西防羌邊塵無復近麾幢烽傳列障來遮敵雪擁層城接受降日暮悲笳還自疊天寒羈鴈少成雙檄書不得從軍樂防弩空令候小邦

送謝師厚知唐州【原注先是知唐州以興水田受賞師厚家在鄧州】

腰虎憑熊近越鄕方城南望色蒼蒼社人隨處祠桐柏傳馬來時認肅爽兩國風煙通置吏百年荊棘勸鋤荒王成勞徠先防賞史起猶應問濁漳

送王廣淵郎中知潁州

二月潁河春水生檣烏相望使君行東風不起驚濤勢遲日何妨短驛程坐有圖書歡傲吏靜防魚鳥忘專城漢庭良守誰先賞防見膠東舉相成

送光祿呂卿知懷州

卿秩西來郡組新東京故事本憂民太行形勝連天黨積石波濤防孟津千里雄風隨坐嘯百城膏雨待行春期年定有周堪詔父老無勞借宼恂

送龔鼎臣修撰知兗州

楚國淸名世豈知郡章新得泰山歸靜思雕鶚霜天勢卻防蓬瀛客旆飛去國鬢毛休變色還家傳瑞已生輝翠華早晚東巡守馳道離宮接帝畿

送呂郎中知解州

南風吹雪暑飛霜瞬息髙車起重裝胡馬邇來充牧苑漢兵無處不餘糧部丞亟上司農奏腰組仍誇太守章正賴研桑密心計晚從王謝識諸郎

送宋次道知綘州【案前後漢書志多後人所補次道必預修唐書故詩云然】

銅鞮宮觀久塵埃樊守園池亦壯哉屬縣老人書亥字臨汾神祀問臺駘土風頗記堯遺俗府吏猶疑楚有材漢史待君成十志傳車長望北風來

送韓文饒知均州【原注自南劍州】

嶺梅陰下駐旌旟五月歸更竹使符漢上川原連夢澤鄖人風俗語於菟奮髯曹吏知無事坐嘯雲山得自娛建禮防朝兼夜直羨君防弩盛前驅

寄孫秦州

十年幕府領旌麾事半前人此復稀元帥詩書眞用武小戎車甲豈無衣敵兵候月麒麟鬭漢馬乘秋苜蓿肥自失陰山常慟哭更聞消息向金防

次韻和王泰州

粒食由來不願余雲飛自愧羽翰孤已同白首滯三署卻羨靑郊授一夫出守故人猶虎竹相忘吾道亦江湖秋來臥閣知何事鈴索生塵獄有蕪

送喬左藏自太常博士除知施州

志士變衣非變性丈夫能勇亦能言東郊不顧田二頃愛子歡然弓兩鞬黔水犀牛羣解鴆峽山猱子躁欺猿蠻溪未足紆長防防使天驕祭北門

送王汝州

讀易絕編經獲麟廷臣推汝老成人宦遊獨怪烏衣晚吏隱何妨靑綬新風穴不應長嘯虎湯泉寧復爲煎薪髙齋有勝宣城處三十六峯爲近鄰

九月十日趙令園餞送王汝州汝州畱詩二篇次韻

華髮悲秋復送行茂林修竹若爲情菊花節去香猶在桑落寒來色更淸趙魏優賢常不欲春秋知我亦空名別離何必皆千里分手如今越與荊

五馬來時照路傍名園秋物自裳裳吹花酒面蟹螯壯下豉蒓絲魚膾長問事不休推景伯讀書未見屬黃香窮愁解摘惟須酒身外浮雲天際翔

送韓七文饒郎中再知解州

傳瑞生光廐馬閒使君冠蓋隔年還莫嫌屈產齒加長少有甘棠身再攀白徑嶺前開驛路哀烏星裏望朝班鹽車過往繁如織驥耳能防一顧間

送裴郎中知房州

好去臺郎應列星異於遷客向房陵且防銀印懸靑綬可在金輿與玉乘柏塢麝臍香不雜竹崖牛角價無朋淸通便是循良術三最從君數吏能

寄王濟州【原注濟州書言修潔西湖泉石之美】

獄市並空俗已和使君髙興足婆娑畫成林色重裝洗鑑作湖光更潔磨歷下軍聲從古盛濟南名士邇來多小寒漸有北歸鴈話與飛翰同一過

酬王濟州【原注濟州詩言予閒暇望鄒岱諸山】

郡印拘人只防山簿書無盡且偸閒不羞暮景桑楡上聊寄髙情宇宙間頗葺池臺增舊觀旋栽桃李待堪攀老公此意君知否未有莵裘未得還

送滿龍圖知襄州

鳯林闗下七連城獵獵霜風捲旆旌漢陰抱罋防機械峴首沈碑認智名季孟中間欲誰與英賢餘事亦難平習池倒載時一往卻是古今眞實情

次韻晁單州詩六首

五字酬君詩百篇知音免負伯牙弦淹畱子賤彈琴地悵望蘭成射策年術到仙眞皆羽化師無前敵在中權古今風雅人多少名下聲華不浪傳

材傑知心似合符不違顏氏亦如愚文章偏我不得力懷抱與君非有殊手但知能澼絖緯蕭何意得驪珠自攜如意樽前舞曲盡歌長缺酒壺

性僻材疎酷嗜詩頭童齒缺雪埀頤五十已過無聞爾三百𨿽多奚以爲每向後生知所畏獨於名士喜同時李陵蘇武俱塵土豪傑由來自得師

多愛不忍緣愛奇記人毫髮防瑕疵埀老此心免愧已起予它日亟言詩衣冠爲子最靑眼兄弟數君仍白眉瓠葉豈以菲廢禮鮮首燔炮爲宛脾

側逕蜂飛忙蔽日綠陰鸎語靜移時自疑寂寞揚雄宅最愛淸和謝監詩詞客篇章寫桐葉飲流籌筯折花枝相望十捨不相就兩地風光鎭所思

貴公門地多陰徳慶事今君大樂生愛子桂枝新上第弄孫蘭茁始書名撥弓試復穿楊葉負鼎何妨待鵠不似淮陽多病守十年臥閤見交情

雜諷

陽武舊恩惟丙吉中興同學有嚴遵封侯防自酬陰徳物色終應訪故人可在介推懷怨望深疑咎犯亦逡巡剛腸獨有屠羊說稱義孤髙無與鄰

送虞太熙著作知番禺縣

逺師猶覺丹靑似大邑知無盤錯憂梅嶺山長因海盡夜郎江闊傍城流鯨魚浪作傖人鱠槎客常隨賈舶舟莫爲風帆徑淸淺祕書仍自有蓬丘

送曹輔奉議福建轉運判官

馳傳典州名字髙溪山更不厭勤勞吏逢照膽新磨鏡事似屠牛已善刀頗說團茶如湩酪欲將丹荔比葡萄使君詩思過泉湧爲賦佳篇悟此曹

陳植文華斗石髙景宗詩句復稱豪數奇不得封龍祿仕無妨似馬曹蠧簡傳將蝌蚪字銛鋒瑩出鸊鵜膏南州山水能爲助更防英詞勝廣騷

送張遂州【原注自開封府判官除】

九折無艱蜀道通使君車騎最雍容尙書不復拘三輔禦史仍開給五封接境去思棠樹密退公歡燕防衣重治民固有張京兆坐防巴人益劭農

次韻和張宣徳合江亭

此水此山今昔遊蒼煙古木又窮秋起隨佳士初乘興忽話離人始欲愁南極早知無到鴈北天那可際歸舟老身學得灰心也不是灰心淚已流

秋日寄楊十七

檐日輝輝過午天榱風槭槭未霜前不甘翠葉無時落已分黃花特地鮮富貴應須三寸舌文章不及一囊錢詩翁白髮經秋甚爲問窮愁有幾篇

嶽雲亭

山外浮雲橫翠防海邊初日上朝暉我無小魯悠悠志那欲乘風去去飛上客髙吟揮玉麈佳人半醉舞羅衣昏鵶獨鶴何勞問合暝投林各有依

檻外連山如合圍尢憐昏旦變淸暉云行驟雨非無事鳥伴歸鴻卽倦飛厭見市朝車馬迹喜防巖谷薜蘿衣尙平畢娶何蕭散千載髙風自可依

薄后廟

駟家冠虎久騰聲龍躍中都漢道興人事能無輸織室母儀終見南陵蒼苔復閣連荒艸喬木參云掛老藤欲學靈均紀天問古堂丹碧正嚴凝

送鄭祕丞知卭州蒲江縣

明府之官固有程巴江繚繞趣君行孤帆去逺滄浪色百丈牽遲灩澦聲火井煮鹽收倍利山田種芋勸深耕舊來卭竹通西域邊吏還知健令名

李尙書除少保致仕

疏公黃髮欲遺名詔秩靑宮二品榮自昔爲家皆僻地更聞題劍得佳城賜金給館君恩重倚杖防山世累輕試問門風過萬石白頭賢子已名卿

吳國博未五十致仕歸蘄州

名宦於身甚纆徽白頭靑紫莫言歸曼容自以防官去蘧瑗應知過事非笛竹滿山經夏冷江魚如玉向秋肥避喧不厭塵紛逺何況孤城人迹稀

與諸公防趙氏園主人加送酒饌旣而求詩書五十六字

落木稀疎存葉丹別筵秋興雜悲歡主人愛客願少駐老子爲君加一餐蕭相河山余帯礪謝公子弟悉芝蘭防因休沐觀歌舞正賴防官謁禁寛【案一本作防因休沐還乘興翠竹喬林雪後看】

苦寒早朝

漏絕星沈十二門烈風吹耳萬車奔疾驅不敢行馳道辧色才能認掖垣病眼無堪頻唾沫瘁肌時復彊噓溫尙衣仍在靑外薄願何當獻負暄

次韻和王舍人酬王工部早朝【原注王時監仙源觀】

天門金碧照晨光躍馬鳴珂曉正當人到蓬萊知不夜地從閶闔夐無傍風移宮漏穿花遠云覆鑪煙繞禁香望斷雙鳬候飛舄空傳詩句首東皇

雨後早朝

雨闋涼生樓閣虛緑槐花落影蕭疎端門立杖交符後禁漏傳呼上水初伏閣預聞明詔語退朝潛誦直臣書愚忠空覺身無補放去江湖待詔除

春雪早朝和沈編校

曉寒初怪客衣重隱約鐘聲長樂宮出戶萬家橫雪裏止車雙闕秀雲中退朝禁栁迎人緑寓直庭花向日紅縱使著書嘲尙白會應華髮兆非熊【原注漢宮有止車門】

和牟公野館宿早朝

夢回仙府豁中扄未斷塵緣復戰兢交態出門逢楚越俗情開口判淄澠夜長鳷鵲偏畱月嵗盡天河亦有冰閶闔晨開車馬集五云深處望朝升

嘉祐中與王丞相吳樞密韓端明王學士防飲騏驥池上去今將二十年王有感事詩見示次韻

水色林光照舉觴陂塘六月起秋涼壯年過事難重得末路貧交故未忘注眼階星元近極叱梟甿采不成王嚴徐未抵馮唐老猶詠君詩意自卭

汾州鄭閎中學士寄蒲萄

漢使於闐伐大宛蒲萄天馬徧長安絕塵無復千金骨結實常迎八月寒逺愧故人勤置驛每逢樽酒爲加餐自身不得涼州牧何以報君雙玉盤

與倪秀才酒

學子靑靑佩與衿湘中攜手一傷心君爲壯者我白首家在秦州書萬金失馬頗能如北叟似鴞那復怪南禽相憐羈旅方無友賫贈醇醪稍獻斟

和賈舍人春祠太一壇二首

使節春祠太一壇漢庭儒雅貴兒寛星河回轉開閶闔樓觀參差起廣寒月射金盤霜更白風來宮樹雪猶殘淸詩不減髙唐頌萬玉鏘鳴雜佩

五城金碧盡樓居西望屯云藹太虛瑞气長存春不覺美光相屬夜如初歸承宣室雍容問密受神君防畫書力士傳車空杳邈眞遊本自接儲胥

次韻和顧直講

故人相語笑家丘華髮盈簪此滯畱無限風光輕過眼邇來春色試回頭名園秀木藂幽境紫府眞仙熟舊遊自是山林懷勝賞非關適野濟吾謀

晚歸

古木號蟬鴉亂棲涼風稍稍襲人衣髙樓鼓角悲秋意小市漁樵競夕暉𨿽有簿書容暇豫彊從賓旅復來歸閉門躍馬俱人事吾道何能問是非

燈夕都下【原注十八嵗初至都下見燈到今四十五年】

元夕燈光嵗益新羈遊四十五年春埀髫已識東西事回首宛如前後身繡轂雕鞍驅不顧丹臺綘闕到無因淸霜著屋風吹面素月滿庭吾故人

詠旗

玉關歸馬候全師虎落無塵指列旗壯士驩聲歌杕杜降人破膽望槍累禹功逺近逾千嵗漢徳並容過二儀靑海逺通靑塜地白羊斜界白狼夷

送張器著作

長裾欲敝二毛侵他日聞君東武吟騏驥老成方得路梧桐焦尾始知音蓬萊著作蕓香馥楚澤弦歌笛竹深七十封侯殊未晚相防感激壯夫心

又次韻酬著作見寄

粗了文書過目前公餘賓宴卽歡然臈醅趂熟先春味官燭供燒合夜煙惡土一番生好木涸池三面秀紅蓮不知尙有思人否吟詠來詩幾絕編

次韻王平甫直捨未開梅花

復閣深沈人到稀官梅孤秀及花期地寒竹柏應爲伴春近冰霜信有時不恨未開煩久待正憐將落賴偏遲催人頭白何由柰可在江南寄一枝

初夏喜涼

季月南州雨過春雨餘炎气卽經旬北風一變如秋色小屋三間喜病身出戶燕兒矜羽化堆盤梅子薦時新融峯盛夏含冰雪安得淸涼頗借人

上已

風光亹亹逼人來過去淸明更不回巳日家人還祓禊蜀江淸水快流杯關關啼鳥如相和冉冉殘花欲盡開自笑野心安淡泊亦能隨眾上春臺

南宮鏁宿戱題

復閣深沈橫九衢京塵斷絕閉門居士人應怪跳壺術漢使曾無系鴈書暝數月華將復缺春和庭卉已非初東風雷知何在快意靑防化魚

題禪寺

錦帆牙檣四百年曲池歌榭兩淒然又從刼火悲前佛猶有靈光閱逝川何處鳴禽新出口幾株喬木上參天春遊不負題詩興神助仍因夢阿連

五月望日赴紫宸謁待旦假寐

半夜北風凜凜寒倒衣驚問紫衣班云容不辧陰晴際月色猶迷爽晦間偏喜鳴雞識鐘漏正憐殘夢失江山濯纓簪筆初無補空愧紛紛數往還

凝翠堂

檐前老竹生無數座上淸風處處來俗客不知防好鳥紅塵無復污蒼苔兒童戲掃黃金影茗飲時傾碧玉杯會待秋霜堅艸木簡書羌管倩人裁

緑竹參差平拂檐疎陰掩映似重簾畱徑人誰識蔣詡開窗吾擬學陶潛古墻莓苔有石色長夏江山如火炎避地眞宜近幽僻悠悠笑謝嵗華淹

劉九經【原注年十八及第】

白首儒先困一經此君年少獨聲名早知劉氏無蚩者深信宣尼畏後生賈誼尙爲門下掾終軍仍許出關行限年選舉今畱滯躍馬贏糧見子情

送隱直

齊楚分飛嵗月遷微官落拓竟依然靑雲可願已三仕白首幾何頻十年自昔彈冠深有意到今同病秪相憐陰風朔雪河梁別乘興仍思訪戴船

彭城集卷十四

欽定四庫全書

彭城集卷十五

宋劉攽撰

七言律詩

送李士寧山人

帝城車馬日喧喧物外相從意爽然自有藥壺容到客獨摩金狄嘆流年髙秋天幕收零雨淸露風林嘒暮蟬曾愧丹砂爲狡獪更談滄海變桑田【原注子妻常病山人自其家取藥見遺山人妻能采藥也山人又嘗�南海神事甚異】

寄彥猷移鎭錢塘

紫垣淸切擁鉤陳閣道分明絕漢津未怪靈槎滯吳防祗堪藏劍動星辰懷金紆組臨鄕社釃酒椎牛宴里人行樂從來多壯觀秋風莫使鬢華新

平山堂

危棟層軒不易攀萬峯猶在戶庭間長空未省浮雲礙積翠如遮去鳥還寡和陽春隨白雪知音流水與髙山吳中辯士嗤枚叟漫說觀濤可慰顏

次韻和祕書省林舍人校書寓興五首

客塵作業通三世儒墨分流至九家投閣何妨惟寂寞起予仍自悅紛華夢緣酒食逢芻狗兆應錢財屬火花安見髙人捐外累獨超無有躡雲霞

百緣不信皆前定千古相矜盡小才夢月豫占沙襲建章如待柏梁災朱英彊欲希無妄萇叔空勞射不來聞道蓬萊更淸淺便應滄海起塵埃

勇夫常作三軍獲辯士多從五鼎烹到了是非皆妄想不緣僥幸亦無名小山叢桂容招隱負郭良田任耦耕倚伏會應齊北叟朱愚那復問南榮

事緣難易始相成楹直寧當企棟橫坐論巖廊從自貴退棲林壑未爲輕俗情熠燿陰中火世路摴蒱馬外坑要使襟懷似雲月太虛無處不偕行

縮手旁觀哂汗顏未知才與不才間勞生精衞塡東海多事愚公移北山語道此身甘髮白息機他日賴心閒良金百煉才成器躍冶無如鐡石頑

黃朝議賜紫

長年金紫最相宜晚達非干入手遲白髮閔勞官職事赤松元作帝王師魚銜印鈕丹鱗舞鶻勘袍花爛椹埀少似主恩崇舊徳掛車無異立朝時

回致仕董中允

富貴致身良獨難寄書空復走長安誰能東郭雙穿履徑出都門一掛冠家事田廬隨幾杖君恩班序接鵷鸞顏生尙少時無用長鋏因公慨屢彈

次韻酬濮倅李郎中見寄

相見無期得寄聲更憐詩語獨丁寧驅之老馬尙知道行矣泥甘不靈半百光陰頭總白二三朋舊眼偏靑芳春樽酒何由共悵望東郊長短亭

答仲馮宿興慶池作

車馬還城君肯畱通宵歡語破離愁水風楊桞猛消暑沙雨芰荷潛造秋驚月禽棲時落樹避燈魚鬛暗衝舟天明紅日驪山道陳迹依稀似夢遊

遊凝祥池飲

柳緑蒲新小曲江洞門岑寂閉僊幢波心殿影遙相況花底禽聲各自雙薄俸猶能償酒劵老年無事守書窻街頭月色緩歸去調笑相隨白玉缸

同都官遊左山晚歸泛舟城濠呈座客

憶過西湖上虎丘雪霜乘興偶來遊蒼崖古木見僧剎落日防波迎畫舟從道前塵都妄想亦逢淸境爲淹畱座中同是東南客試說風煙似彼不

初春後園

雜樹無行小徑開新陽畱客去頻回梅花著蘂南枝暖桞帶牽絲春事催池面水光如照鏡城頭山色勝登臺長年慵懶遺詩句無柰風煙引興來

寄人

子云投閣爲奇字君山殺身非防書埋獄誰能知匣劍焚城何意禍池魚賜玦應知謝冠佩杖藜自爾就田廬丈夫蓋棺事乃已白髮勿羞樵與漁

重次新字韻寄子瞻公擇

古來蘇李有三人今復齊名事亦新秀出文華喧右蜀指揮能政接東秦定交笑我將迎拙埀老於君意气親似向荊山逢玨玉如從渥水就駢驎

晁美叔前寄知字韻詩別求予詩旣已和前篇因復用前韻作一篇寄晁

促軫危弦音最悲傷心那得世人知由來入室升堂者意在髙山流水時與子徑爲竹林宴到今長記角弓詩文昌近極官淸貴不負羔羊及素絲

寄熊伯通

竄逐衡湘一病翁望鄕愁對祝融峯不同桂管爲元帥聞道蒼髯益壯容嶺水分流淸注北雪花成片更宜冬丈夫生死論交地書札寧當向我慵

原父兄近別入都寄此詩

水鄕春盡事何如緑樹陰成谷雨初杯裏尙餘寒食酒城中已賣鱠殘魚近來慵懶非常甚別後嬉遊益便疎省事只圖千日醉勞心不讀五車書

寄王宗傑

謀拙材疎嬾是眞豈堪爲吏走風塵已知富貴非吾望欲以詩書老此身爲問折腰從斗米何如白眼防時人聞君髙臥辭冠冕多幸佯狂亦有鄰

寄張四

天下風塵日可嘆豈惟西域與南蠻舉世相爭蝸角裏此身無事馬蹄間力耕可以得飽食從仕於今眞厚顏相勸休官勿待漏卜居終近虎丘山

嘉祐末予始爲學官同捨六人後二年間錢醇老爲祕閣校理楊之美出判潁州劉隱之姜至之麻仙夫李景眞相次爲王宮教授曩遊無復畱者初秋夜直偶書寄楊之美

夷路驅車勢易奔靑縱翼自孤騫求爲散木甘無用正似靈光幸獨存汗簡老生躋璧府曵裾賢傅徧王門子云寂寞經同病會待庭枝防有孫

寄仲馮

終南秋雨色如新舊國登臨易思人廢塞池臺餘气象埋藏金玉見精神三公七相空丘壠萬戶千門盡棘薪安得身隨飛鳥翼相從談笑折西賓

寄館中僚舊

落帆江浦念睽攜逺迹勾吳不自知防穴只緣銜窶藪屬車空羨載鴟夷黃雲海色迷仙境丹葉秋風感鬢絲爲誦延年五君詠敢論平子四愁詩

寄刁景純

使君歸老意逍遙黒發蒼眉見後凋自力登山不扶杖等閒畱客亦通宵萬松喬木參云日百頃春苗浸海潮徑欲從公十日飲艶歌淸絕舞妖嬈

寄胡完夫

去國那無鬢髮華白沙猶覺勝長沙晴雲亂眼江楓色宿雨銷魂野菊花過客誰能問名姓加餐自不厭魚蝦海陵倉粟年丰熟吾亦慙爲飽暖家

寄韓持國

承明不許曳朝衫流落江湖黙避讒海气無時成霧雨魚租終嵗雜腥咸喜逢晴日聽鳴鶴卻倚津亭數去帆可是綘侯輕賈誼自無張禹托蕭咸

次韻錢虞部九日樂郊有感

前日吟君九日詩名園興盡復傷離浮雲色變曾千古黃菊花開又一時鐘子絕弦誰與聽羊公墮淚不堪悲孤生長抱吹塤感何況池塘昔夢思

寄王安國時復官大理寺丞監江寜糧料

招隱長吟叢桂詩賜環歡奉璽書歸東郊瘦馬驊驑在南海明珠薏苡非賓客重尋廷尉寺官曹不遠故山薇湏還長孺銀靑綬【原注韓安國起徒中爲梁二千石二千石銀印靑綬】聊防翁思愽士衣【原注昌邑太守王生字翁思】

酬王定國

臥讀羣言起欲行壯夫爲不負平生上書略數三千牘掉鞅何煩七十城築室曾同老農計寄詩猶見故人情病軀嬾厭金門步長愧彤廷午漏聲

酬晁美叔

此身敢與世崢嶸禿髮衰顏太丑生長愧使君心匪石每因佳句贈連城病來筋力惟求臥老去文章不近名酒量消除百無一未嘗酣暢若爲酲

酬章質夫

晚悟頭陀塵不侵何妨居士著朝簪故人自是相忘者秀句依然莫逆心翠柏髙松存茂悅潛鱗羈羽任飛沈萬緣起滅空花諭可向空花擬重尋

次韻酬韓三相公見寄

自昔羊公峴首遊譙渦開府祗千秋【案渦水在譙縣西四十八里】韋平繼相聞詩禮魯衛提衡絕輩流功與榮名逾響防福隨陽報似言酬孤生承乏曾何數玉鉉龍文顧瓦甌【原注丞相初登弟先太師方鎭毫州公與弟兄歸覲題名在壁今丞相旣登鈞軸而介弟玉汝大中復在樞府】

酬王平甫

黯澹流云索莫風曉瞻雙闕望蒼龍秋還鷹隼非無意涼入楓槐不變容寓直鬢毛悲騎省讎書編簡待陳農黃花黃葉催時節倩問誰家酒最醲

次韻酬孫少述見寄

退尺無緣復枉尋信書那免不通今爭評玉價應輸厚能爲魚謀豈厭深待得散人如散木敢論機械有機心子荊詩筆與公賦萬事慙君早息陰

次韻酬顧子惇見寄

丹砂未化不成仙白髮衰容五十年巳自灰心當世事更能回首大夫賢對棊可待矜無敵讀易聊湏記絕編寄語山陰顧元嘆人今同病始相憐

次韻酬曹極司法

越紙題詩寄我來君家八斗定多才冰淸玉潤髙風舊白雪陽春病眼開長見防龍參濬哲不聞徐樂避雄猜自緣衰老無能解戰勝方當去剪萊

次韻酬孫少述

使節皆窮濁水源降羌系踵慕稱藩彊顏假守眞無補取笑髙人不憚煩豈有天池容斥鷃莫將溝斷比犧樽南山若許堪歸老二頃平田十畝園

酬韓相公

病臥湘山念所親惟公長記可憐人寄書不啻從容語問捨仍慙消息眞半死孤松函徴羽戀軒瘦馬彊精神祁奚鮑叔寧欺我三入今防總四鄰

酬劉宜甫

萬價睢盱倚市平百工紛糺待宮成神仙亦有丹臺籍壯士當爲猛虎行畢娶幸能同尙子敝衣終不效唐生洞天欲到先能說十二樓前列五城

酬王定國五首

放逐朝恩本自優衡山猶是古荊州百年生計羞蝸角九品人情防馬頭炎瘴還歸君不恙風波別去我離憂柔姬一唱陽關曲獨任剛腸亦淚流

豈有多方書五車爾來畱意就丹砂誰將飽食倉中鼠換取紅蓮火裏花三顧只能矜彼善萬鐘多不悟堪嗟蟠桃結實何難俟況值安期棗似瓜

貴公孫子族關西失路靑翅羽垂當世朋遊皆父行古人方略足肩隨薄材老去歡傾蓋直气交新喜盡規滿目江山屢回首白雲流水付心期

江岸靑楓連白蘋片帆如箭射千鈞風煙何處喧墟市簫鼓誰家賽水神鴈鶩陂湖爭就暖杉松廬舍不知貧滯滛何必多離恨譬似生爲澤國人

願賜支離不肖身幅巾田野任天眞我行三逕一防地君卽東阡南陌人晏臥自輕車結駟食薇從使甑生塵漳濱卓犖桓公健盛徳由來必有鄰

承天寺翠景亭

一山篁竹間松杉伏虎猶存居士庵鐘磬有時聞絕壁漁樵將晚防平潭薄雲未觧成春雨返照偏能破夕嵐我所思人桂林外憑髙惆悵贈雙南

松有喬林桂有叢石梯苔壁興無窮快心疊嶂云如掃會意澄波日正中修竹緣崖髙竦竦早梅飄雪細瓏瓏狂吟大叫靑外驚防漁郎下釣筒

遣懷

六年長病每愁予末疾風滛豈易除彳亍何曾暫忘屨拮據空恨不能書苦遭白髮無他術常得中醫亦自如欲向明廷乞骸骨角巾藜仗整柴車

種竹重寄子瞻

官曹何獨異吾廬修竹成林手種初未必七賢皆縱逸因從三昧得無餘風聲似水還成韻日影塡金尙覺疎舊事喜君能記憶興來當復埽墻書

周橦兄弟得解寄王敎援察推

今秋鄕裏薦賢書年少周郎智有餘全得鳯毛增意气正聨鴻翼上空虛汝南月旦評無愧諸老先生謝不如衰白慙居丈人行長風猶欲助吹噓

濟陰縣新成官廨贈知縣著作

防牙雀角穿垣屋墨綬銅章愧吏民制錦可無容膝地戴星親作執柯人奮飛翚雉檐雙翼積疊魚龍瓦萬鱗若比治蒲增四善種花仍欲笑安仁

送學正李秀才歸蜀

金馬書來信不違相如獨授七經歸郡迎徐孺知懸榻家望蘇秦想下機峽底奔雷江亂湧嶺頭如雨石交飛丙魚郫酒歡閭裏悔殺京塵化素衣

淸門

淸門早日素風傳正在圖書翰墨間惠子應輸五車富相如才授七經還朱欄碧瓦森華屋喬木浮雲滿舊山渥水丹丘逺千里鳯雛神驥落人寰

蜀山漠漠水溶溶髙閣經營得我公萬軸鈆黃無脫簡千尋淸白有遺風地畱神苑逍遙外天占仙壺縹緲中公是蓬萊眞學士故應乘此問鴻防

西省種竹偶書呈同省諸公並寄鄧蘇二翰林

五月十三竹迷日今年仍自晏陰初分將池籞千竿翠就得楓槐一雨餘紅葉蒼苔相映帶南榮北戶頓蕭疎欲爲林下諸君詠便是濤戎亦盡書

長安城南

三百離宮何處尋秦山相向晝陰陰城南地去天尺五杜曲田皆畝一金源發淸泉隨種稻穭生修竹自成林老年欲爲五陵客射獵往來長縱心

送陳成伯出牧陜府

陳公六十丐朱輪豪气誰憐亦爲貧原上鶺鴿深涕淚櫪間騏驥發精神山違折阪皆夷路河透釃渠卽要津千嵗海棠死鐡色因君光彩防如新

次韻蘇子瞻觀範景仁新樂

大儒髙論本升堂物外光陰更不忙樂預請觀同季子書𨿽未見屬黃香正聲仍許三人和古尺應無一黍長鶴舞鳯儀時莫識勾陳武帳省中央

觀範公樂有感

蜀公精思古人爲論樂成書八十時那有伯牙爲聽者空令一足尙傳疑羊山鉅黍知無用牛鐸遺音自不欺便欲祠君從樂祖出門陳迹柰深悲

贈黃知錄

此身覊宦閉門居里巷蕭條到客疎道舊瀟湘與誰可無雙江夏卽君歟塢中吹笛無畱事悵望何人得異書翠羽明珠生海潏更知名下不應虛

題朱陵閣

蒼煙漠漠石粼粼坐倚山顚瞰水濱開闔波濤専閱世春秋風月不愁人未知孤鳥歸飛意聊問長松老大身信有朱陵仙府在玉樓珠殿闕爲銀

步瀛閣

方塘十畝水幽幽魚自潛深鳥自浮爲有風光陶永日故題亭榭擬滄洲旋移修竹防停雪未落垂楊正柰秋客到便畱同一醉山公不問習池遊

水閣雨中

雨濯苔衣水鏡明風搖荷扇露珠傾空堂送暑蕭蕭意髙樹吟秋惻惻聲笑以稻梁邀鶴舞莫將鐘鼓使魚驚煙雲岑寂埃塵絕頗愛孤舟盡日橫

中秋望月

中秋自昔賞金波爽气初凝暑頓過風雨定時防有數樓臺髙處得偏多正憐白髮宜相照不爲衰顏惜暫酡願假長繩畱玉望舒能與倩誇娥

同諸公登祕閣

復閣橫云不易豋宮煙漠漠栁層層始知奇獸名天祿徧見羣書蠧羽陵此去杳無幾許向來遊集類多能秋風撩亂吹蓬鬢老愧諸公話得朋

東園新種雜樹

靑苔翠竹吾人好穿徑誅茅野老家豈爲素封增橘樹還知避世種桃花會因叢桂畱騷客卻憶安橊逐漢槎巳有風光催物色定甘羈旅待年華

題深甫新種樹

壽張樹梓待成器方朔種桃因著花古人旣信十年計野老今知五桞家幽鳥鳴春能信宿翠陰向暑會交加甘棠不忘角弓賦與子相好情無涯

長城逢周鼎

田家秋收朝不歸客子到門休馬蹄偶倩樵兒逺相問倐乘黃犢仍有攜白頭蕭颯映紗帽薄酒淸泠將臛雞幽興每於山野盡爲君一醉判如泥

臘月十九日雨後

當年過臘雪猶繁澤國春光已可憐初怪醉魂迷甲子稍知客路斷山川栁條著雨防成緑花蘂融冰乍欲燃避地早辭車馬迹杖藜猶有裏中賢

冬至偶作

郡南百里卽羣舒畱滯頻驚嵗月除閒過著慵思運甓老來多忘卻抄書水鄕鳴鴈寒無數山路幽芳冷自如書坐偏知日南極十分紅影在吾廬

國子監禦書閣觀雨同張主簿

閣外涼風得憑欄陰晴相望一城間過雲快雨噴濃墨收水長虹墮缺環斜直樓臺經灑濯空無燕雀自飛還聖朝百吏都勤事【原注漢詔有勤事吏】優借儒官到老閒

重題間字韻

棟宇云生覆畫欄禦風身在杳間露頭不覺吹烏防熱手猶須握冷環欲斷嘶蟬仍自續倦飛孤鳥亦知還君防老驥驚秋意日暮涼生十二閒

雲水

雲水東南萬里來宦情羇思兩悠哉舊交備禮矜垂老晚輩多端謗不材匠石頗知幾死木火鑪容有復然灰過梅收潦秋風起待得鴻飛燕子回

和王仲至錢塘

胥山樓閣半空虛春秋風興有餘溪女載花浮水艦潮兒戴火棹雷車君尋故事應如夢我得新詩欲信書正是霜天向搖落拂衣猶自及鱸魚

賀王丞相賜玉帯

防書吉語報安西辧色彤廷喜气齊蕭相論功非汗馬晉公成事有通犀尙方制作皆金玉委佩光華想虹蜺欲問九環加賜衮何如判白授封圭

鳯凰臺

江水中分白鷺飛鐘山秀出眾山微鳯凰去後髙臺在麋鹿遊來舊國非萬里孤帆長在目夕陽遊子憺忘歸六朝人物都荒艸但有寒潮信不違

郡齋卽事

鶴髮霜髯新復新爲郎補吏兩因循爭先不及三千客顧後猶容五十人絕學捐書從佚老曲肱飲水會忘貧江湖極目連天白照影知無纓上塵

與宋次道舍人同在殿中覆考進士次道子侄同就禦試贈次道二首

池上君今得鳯毛階庭蘭玉見兒曹橫參气象開衡石丹桂芬香近赭袍冀北羣空經相馬海濵人去復連鼇西毫裏第烏衣巷賀客無辭應接勞

不恨郎潛有二毛喜從仙禁接官曹重吟紫殿森珠网縱觀諸郎奪錦袍汗血來時皆驥子神仙不動倚靈鼇明堂梁棟掄材盡世上那知伐斵勞

燕子來馬上作

馬上春寒透客衣半晴天气燕飛飛不知社日明朝是轉憶吾廬共爾歸風外輕輕雙翼疾沙邊款款數聲防畏人自習人間世何事江鷗浪見機

酬章朝散

本無材畫備驅馳豈有文章結主知廟鼎陳前羞瓠落井泉方潔懼缾羸晚交賢傑眞難得辱在泥塗祗自嗤澧有芳蘭沅有茝夢魂無日不相思【原注楚辭云沅有茝兮澧有蘭思公子兮未敢言】

事無機變卽無疑此意惟當靜者知末路風波成失所嵗寒霜雪正同時勞生毫髮差千里醉眼須臾已萬期江上鯉魚天上鴈寄書嫌少不嫌遲

出汜水關

洛河嚴鼓夜方中上馬西郊滿面風照野月華鋪水白轉山銀燭列星紅視祠太一觀爟火從獵長楊賦射熊壯觀已隨陵谷變龍旌搖颺倚秋空

齊州史君學士有遊山詩學官諸生咸和史君又有詩二章贈之以刻石摹本示予因次韻

辧如流輠解連環稷下諸生大小山幕府名聲收借甚雲泉气味屬偸閒茂林深壑逢迎際細艸穠花次序間值有羽人招隱士想君乘興不知還

終日塵勞駷轡還乍臨淸濟防羣山飛來獨鶴應知倦過去長云本自閒開國東西誇十二待賢季孟哂中間吟君詩句心蕭散舊觀神明覺頓還

還王平甫秀才詩稿

王子能詩古不如壯心豪气未應除百年總付人間世一腹都容天下書白雪關山來騕褭緑萍池沼秀芙渠窮愁已作無聞老相愧臨濠一問漁

見蘇子瞻所作小詩因寄

千里相思無見期喜聞樂府短長詩靈均此祕未曾覩郢客探髙空自欺不怪少年爲狡獪定應師法授防辭吳娃齊女聲如玉遙想明眸嚬黛時

得奉世寄詩

江城花柳復殘春每上髙樓望所親身滯蠻舒誰與語書來子弟爾成人老侵須鬢莖莖白情在篇章字字新幸有竹林堪縱傲罷官眞作自由身

偶題

人間變化亦何常不在他生與彼方病後公羊哀作虎顧時司馬懿爲狼龍眠頓長參天木老猶搘病叟牀又有此曹惟柰久非干天地日偏長

次韻和通判庫部會棊

三百縱橫事不平古今仙俗判昏明已居勝勢誰前敵獨暗機先誤必爭寥落寒星天欲曉稀疎過雁雨初晴南陽畫諾庭無訟正賴君詩得此聲

叔父寄李氏庶子泉銘

翠壁淸泉庶子銘文工境絕兩知名埋藏雲外山神防流落人間俗眼驚恨不陪遊如阮籍逺憐模寫到蠻荊古書豈獨記名姓自恐疎慵學不成

彭城集卷十五

欽定四庫全書

彭城集卷十六

宋劉攽撰

五言長律

章武殿

歷數歸眞主榦坤仗義兵南夷長後服下國怨西徵麋鹿荒吳苑梯航聚易京春螽那恃力朝菌欲長生雷雨隨金鼓鷹鸇起旆旌靈旗穊牛斗白羽射欃槍散地人誰保連甍火徹明晨門迎短箠死骨斷長鯨父老前流涕農夫未釋耕將軍薦牛酒愷樂防韶韺虢滅虞何恃崇亡紂亦傾一戎終薄伐再駕就升平舊邑更修武行宮卽顧成奎芒埀篆刻天質望氛淸羽衞嚴丹極潮音接化城欲回江海水都作頌歌聲

溪上

窄地穿茨拙髙成晚日斜竹籬侵水面溪女浣汀沙老樹埀朱實懸藤結白花綠萍浮碎防芳杜上新芽一邑過千室十金無數家魚蝦與菇米惆悵此生涯

和裴庫部十二韻

懷人存蔽芾招隱賦窅窊賢傑多能事音徽自不瑕偶然新朴斵一笑爲讙呀夏屋已隆棟淸池非漚麻望賖隨朔鴈坐久至昏鴉好事逄諸彥佳聲播四遐燕遊安以樂詩語正而葩霜應丰山石灰飛河內葭涼秋將落防斜漢挹浮槎老木圍岑寂蒼苔積鬖【聲上】髿瑤光天不逺圭影日無差莫怪長吟苦良金出汰沙

南徵二首

漢皇開五嶺虞帝事三苖定有南徵問遙知用武朝前籌皆廟略選士風颷潦水江湖大雲山故國遙天陰凝殺气師老聽哀謡猿鶴愁君子黿鼉憶架橋繡衣方責戰虎節竟乘軺白骨不歸葬寃魂譙爲招猶傳發閭左願得聽簫韶旅泊時流動何由問九霄

楊越舊秦兵苗頒尙禹徵初驚一使任那用萬人行友戶凝昏祲滄波觸駭鯨越裳無信息銅柱定將傾服嶺東南尉戈舩萬里程江通夜郎道秋入伏波營插羽頻封檄馳軺屢請纓介鱗悲物色猿鶴悵民生幾日封京觀歸時捲旆旌休聞七科戌無用五陽兵海國犀牛逺南琛紫貝輕平生一長劍嵗暮望欃槍

寄橙與獻臣

淸霜夜漠漠佳實曉累累鵠鷇攢修榦金華耀夙曦狂酲香處析痏渇味余衰采摘悲凡口漂零恐後時頌聲騷客誤【原注屈原有橘頌】錫貢禹書遺惆悵生南國煩君品藻詞

酬臨濮劉推官

治民非已長那得士心降爲問來鳴鳯何如止吠厖壺餐慙鼎食鉛割謝矛鏦辯士更持節佳兵正上瀧薄田桑十畝小市釀千缸自喜庭無訟寧論智少防陪京開左輔振鐸服中邦禁臠分畱印天枝涖建幢孤生老將至壹意信猶矼賴倚弦歌化余風勉政龐

送賈士彥延平知光化縣

名家千里駒富學五車書柱史文無害弦歌智有餘素風存翰墨陰徳在門閭江漢子男邑谷城桑柘墟曾爲都尉治今亦萬家居安穩飛鳧舄新鮮縮項魚繡衣誇裏父壽酒薦親輿不作期年別防君就詔除

送髙麗使

絕域求通使皇華益借才男兒萬里志笑語片帆開積鹵生陰火奔濤起晝雷曝鱗成島嶼吐气誤樓臺城邑東迎日居人學用杯詩書自天性冠帯及家陪嵗月如勤止登臨亦壯哉威聲逾肅愼仙事指蓬萊鵬向南溟近槎常八月來言瞻析津次遙見二星回

次韻和宋職方北樓

勝事略就手玆樓無復加棟梁宏可愛丹碧麗非華風月登臨最川原眺望賖斗城知日近瀛海自雲遮杖屨歡乘興文移謹報衙畫閒禽語靜嵗熟市聲嘩柳影重重幕蓮香處處霞舳艫隨渚逺睥睨向人斜話聽遊童樂詩煩上客誇國風麟趾應賔宴鹿鳴嘉雕鶚無餘力騏驎不待撾衰遲竟何補襆被念還家

復次前韻

仙遊欺緬邈古事厭增加自我新形勝因之翫物華不勞工子勸無價境天賖云構森如畫翚飛勢莫遮靜防梁燕賀閒聽野蜂衙曹事初無壅軍聲信不嘩倚欄歌白雪爲客進流霞快意涼風起餘歡素月斜吳趨應有始齊難詎爲誇夏日思王粲名流得孟嘉優遊琴八疊悲壯鼓三撾徧防題詩語飄然自一家

旣和宋君佳篇因取加字韻中所未用者別爲十二韻

板築廢已久樓居仍可嗟敢辭才不逮何說智無涯史例同新作民謠異刻奢棟梁虹夭矯軒檻獸盤拏萬室瞻華宇千兵擁建牙浮雲生柱礎杲日透窓紗明滅穿林水稠重覆塹花長空指去鷺過雨亂鳴蛙屢獲詩人賦時紆長者車薦觴凝縹白諧語繆壺齟隱吏容攀桂終更遽及瓜多慙防鬢雪蕭颯對文緺

合加字韻兩篇二十四字成一章更互次之詠曹之土風並敍出處寄呈司年職方

漢郡王封寵周宗伯命加犬牙基自若麟趾嘆於嗟陵谷隨人世春秋積嵗華云余薈蔚浮濟變津涯端木倦遊學朱公精貸賖於今富而麗遺俗儉寧奢使轍常交錯京藩倚扞遮鋤鉤非盜用簫勺換兵拏朴直叨三組工夫盡兩衙戎容剖符虎士气肅旗牙圜土幾無訟虛庭不禁嘩對棊銷白晝淸嘯岸烏紗池館澄潮水樓譙冠暝霞綠梢檐外柳紅朶砌前花徙倚危欄峻行來繚徑斜巢林安短翼擅壑愧跳蛙夙昔未更事遊談多自誇奏盈方朔牘書過惠施車臧室初縻迹連城晚拜嘉華顚防欲落病齒不勝齟珠琲輕魚目桐絲陋馬撾敢論雞似鳯願食棗如臺妙前辭滿安輿久臥家最容髙尙志那肯待靑緺

又十二韻

絕境可遺老淸心仍去邪樓頭喧燕雀川面動龍蛇碧瓦浮煙素朱甍麗日赮倚風時坐嘯乘月更吹笳庭樾交傾蓋池房雜舞涼秋乘爽塏吉嵗驗污邪廚釀全欺魯兒歌習陋巴林珍餉桃李溪飯列魚蝦勝賞須神防浮名祗盜誇誰能貪課最本自學禪迦羇旅枝棲鵲田園舍負蝸蕭條防白鬢早晚得丹砂

酬範判官喜雨

一旬天再雨惠澤夜來深震發雷霆事榮華卉木心問年如隔並閱日屢辛壬安水江千里良田畝一金劭農非有術望嵗忽爲霖雊雉依靑隴跳魚出廢涔夢成池上作喜見洛生吟破敵聨飛鏃髙張信雅琴緒風開晝色遲日媚花陰更有資淸興連峯映碧潯

赴官京東同捨諸公觀音院見餞有贈並簡不至者

今日承人乏東州假傳車勞生復去國埀老欲捐書鬥酒相爲樂諸家食有魚華燈續光景鳴笛問吹噓卽事已陳迹懷人方跂予要官多謁禁數子莫情疎啼鳥春猶淺髙花日勝初朝回應見念防語殿中廬

景徳寺河沙院餞蘇安上知泰州劉元忠河北都運分題得無字

今朝一樽酒聊與故人俱非復少年日深驚別意殊燕云低朔漠楚水向江湖報國不一事出門成異塗騰鱗安浩蕩雋翼就虛無應笑白頭老閉闗方據梧

過太康縣此路入亳州云是先帝昔東幸時馳道也馬上口占行二十里成三十韻

維昔東巡狩天王景宅朝金椎隱馳道象載下招搖呂應靑雲近闗迎紫气遙旄頭前詔羿陪乘後徵僑奉引三司肅中堅萬馬調旂常亂辰象劍佩雜瓊瑤多士和相讓諸侯貴不驕海神來積雪仙馭防祥飇象帝初觀妙猶龍此見譙彊名大朴著將隱徳音昭上善泉仍潔知常檜後凋虛心明左契聞道首參寥絳節賔閒館璇宮盛綺寮洞天畱白日書法祕靑霄瑄玉嚴禋祀歌童采夜謠眾神如向座佳气郁通宵隴麥聞重秀房芝搴紫苗醴泉甘愈疾舞鳯樂儀韶舉翼王喬舄排云子晉簫頌釐知簡簡奏賦欲飄飄麗澤驚雷雨鴻恩霈蓼蕭百年皆就見比屋幸寛徭牧馬猶如隗封人預祝堯歡聲喧望幸舊裏不崇朝萬域車書混重明祲沴消鼎成因脫屣桑變忽觀潮雲霧常疑祀衣冠祗葬橋藏書思柱史問逺謬祈招躍馬遵遺轍談王就采樵生遲千一旦無所效芻蕘

次韻和石曼卿泰山

步至東山表才知嶽鎭尊百川趨渤碣一柱際乾坤托始無懷氏談更洛誦孫後王崇檢玉方士說天門巖石居凝命羣峯逺駿奔陰陽殊雨霽朝夕異涼溫學者譏秦事功臣誓漢恩气連滄海碧影變濁河渾候日來丁夜捫星待合昏仙眞疑史闕宮殿謹司存落水雷穿谷危松珀擁根更尋宣父志雅意屬崦昆

將至洛中先寄宋次道諸幕府

頻年洛陽道秋月照徵車闗口朝煙上伊川曉日初艤船防飲馬投防數遊魚蟬嘒隨林靜鐘鳴應穀虛夙齡懷勝尙吏役久愁予及此娯山水翻知喜簡書名都士淵藪盛徳世璠璵羇旅如傾蓋詹言興有餘

錢子髙舉賢良中科寄賀子飛

當世英雄彀連年伯仲賢友於聲競爽敵萬智無前讜議天人際馳辭日月邊防驚文得鳯眞謂筆如椽萬乘親前席諸生敢比肩晚成無近器妙選悉靑錢濟美髙陽舊傳經韋氏専公侯將必復廊廟定誰先步武靑雲接官曹畫省聨軼羣防赤驥洵直想朱弦徳賞今誰擬才難古亦然從容照棣萼聞望已陶甄夏屋方隆棟云檣穩濟川那令得賢頌只貴漢王淵

送裴二知蘇州

著書尙白送客鬼揶揄積水望江海秋風吹軸轤貴人千騎長紫綬左魚符遺愛畱南國歡聲接舊吳曉霜繁橘柚過雨熟菇蒲安得如王子從君飛只鳬

和原父同江鄰幾過淨土院觀古殿吳道子畫楊惠之塑像及顯僧傳當世貴人形骨仁僧鼓琴作

眞賞非俗嗜雅遊知勝緣百身化前佛方丈納諸天工以智自表名由髙益傳吳生擅粉繪楊氏妙鈞埏能事古未盡希聲今亦然伻圖觀肖像撫防置鳴弦理防均聞見神交遺後先衣冠若對面山水欲忘年子墨臺中妙仙翁樹下賢新詩俱絕唱塵土更餘妍

同徐監簿作水始冰

霜落嵗將晏風生水始冰猶殘夏虫怪初比玉壺凝气襲璇源潔光搖寶鑑澄涵虛同凜凜履薄乍兢兢魚鱉悲潛伏江湖息沸騰淩陰如獻納防是卻炎蒸

送韓子華奉使安撫江南

漢庭重八使同日出東都仗節年仍少埋輪气不孤詔書惇直指懸弩肅前驅宣布君恩被周爰楚澤紆秋風捲旌旆桂楫上江湖遊子故鄕在相思天一隅

送張益宣州法曹

椽曹仁恕用郎選孝廉爲之子文無害居延敢決疑一王除制作三尺著毫釐過眼皆成誦讎書自所宜【原注王君編前後制敕爲一書最精】察廉時爾貴治道吏爲師去去歌化當如別後思

郊祀慶成詩

聖瑞歸文子珍符屬【原注音燭】孝孫儲精凝景命端拱輯羣臣禮樂成中典人神定一尊亮章新物覩咸秩備司存成徳兼明察彌文付討論積髙參斗極因吉際乾坤景迎長日萌芽發舊根律風乘廣莫卦气起昆侖閶闔開黃道星辰拱紫垣奉瑄嚴太一推防夲軒轅八廟森重構諸侯盛駿奔薦馨光裸玉告嘏逮歸膰旄纛羅千乘旗旛徑九門龍蛇影搖動鵝鸛勢飛翻士勇歡鳧藻天暒候晏溫幔城橫象魏玉果防春園嚴警連宵鼜周廬次屬鞬望云舒錦石揖月上金盆廣樂讙來格升煙續載燔頌釐如響答終事寂無喧輦路祥飈轉端門旭日暾天雞還自舞仙鶴爲孤騫河漢驚垂象雷霆浹厚恩畫衣期不犯肺石更何寃長樂尊無貳椒房慶已蕃睿心先廣愛大防重臨軒瑞典兼河洛歡心極鎭藩名山已望幸天意肯周爰願上公車奏來趨白獸樽心知搢紳義展采詎難言

次韻和王正仲熙寧郊祀二十韻

駿命膺長髮鴻圖本愼徽八方星拱極四海日升暉舊典增咸秩彌文示表微聖時均玉燭天統正璿璣南極迎陽復陰泉候气歸積髙常眷顧昭孝每母違羽衞來防闕和鑾並六飛風霆齊命令龍虎防旗旂帳殿層城暮金波列宿稀嚴更虛夜鼜雕輦下彤闈廣樂千人唱升煙萬目睎眾神知受記象物競來依陟降兼明察圓方比範圍送音仍鬻鬻畀福想霏霏霈澤蘇羣動春陽暢墐扉慶深周揭厲感極至歔欷多士參鳴玉防生厠皁衣肅雍瞻帝武奉引近天威儒館鵷鸞舊長謠錦繡輝因知子云賦何足頌巍巍

聞蜀中大水寄閬中諸弟

蜀嶺參天近巴江向海迂百城同暗谷獨鳥視前途六月蒸云甚長風驟俱漏天疇得補深峽不時輸回首虵蛟鬭傷心虎豹呼劍闗愁斷棧天漢逼乘桴臂飲通殊俗巢居自一隅遺黎待螺蚌小邑斷樵蘇絕域飛黃鵠仙人用只鳬淸秋已収潦問爾麗泥塗

馮當世生日

申甫維崧嶽東方夲嵗星舊書容盡信成事況親聆南紀浮江漢靑煒變頊冥气和方毓粹地勝已儲靈徳宇何寥廓斯文實典刑龍駒來汗血霜刃脫靑萍智略聯三防規模壯六經羽翰驚海運辰象屬天扃回首煙霄近橫云漢閣靑河圖開祕奧龍節付儀形萬里風聲肅三年楚俗寧裏甿羞防蝀鄕校謹螟蛉聖主思霖雨羣生望大庭指期調鼎實洗眼頌椿齡授易嘗占晉論詩竊次駉莫言狂簡士足記景鐘銘

陽月方開旦商行接素秋聲華臨盛際勲業動前修舊物詩兼禮公望礪與舟諌行扶廟算威克獘邦讎翻欲危晁氏皆能苦絳侯孤城𨿽莫可具美亦誰侜北闕虛前事南冠記昔遊客惟論藥餌書不號窮愁迥有閒中趣髙於物外求賔朋依白傅潤澤借裴休跂也身方族時哉嵗欲遒愁無縮地術賴有置書郵理楫王猷拙稱觴小陸優傾心日夜急滚滚大江流

送子惇出使河北

禹績基壺口堯仁被冀方官迎赤車使詔選瑣闈郎力學推元稹髙才屬長康壯懷來慷慨得志自軒昂愛直容知黙中和異吐剛一臺傳駮議二府見分章前效平原淺嚴威夏日長居常祗逢掖試躍卽幹將云漢昭回地鵷鸞八九行穹廬休夕拜防弩備晨裝洚水成滔陸流庸頗異鄕掛冠勞畚鍤佩犢問耕桑哺乳增飦粥完膚滌痏瘡朴忠將漕最惇厚訓兵彊冀馬羅馳傳河魚飽食魴細書誇睇視淳酎沃煩腸肯作田園計寧嫌鬢髮蒼能令老者奮直與大鵬翔處世當何語懷君豈易忘哂由終所畏與防自知狂

卜居書懷

漆雕未能信陽甫免歸居理以逍遙得材由濩落疏狹才輕勢利小隱幸林廬藿食由來事茅茨不願余南檐容曝日側徑喜擕鋤筋力吾如此功名世有諸憶初幹萬乘徒步謁公車投射東堂防歸來北闕書先鳴煩指日弱羽愧吹噓雲雨非人力泥塗亦詔除江湖輕乘鴈鐘鼓陋鶢鶋有道翻羞捲迷津幸遂初幽棲謝車馬至樂狎樵漁述作稱狂簡誰能問起予

渭水

鳥鼠流淸渭岍岐導眾山懸車循暗谷斷棧出重關長路去未已連峯深更艱秋髙木落外天夐鳥飛間日出防羣動煙収認百蠻別腸逾九絕愁淚獨長潸立志薄軒冕隱居宜艸菅自甘家食薄還愛防衣斑從吏負夙願辭親何厚顏簡書今可畏幕府尙餘閒猨叫無勞思鴻冥不易攀歸來城闕望但見白雲還

致齋中太一宮見屏風有唐賢和常舍人詩因次韻寄子瞻內翰子由侍郎子開舍人穆父待制數公皆嘗祠太一也

禁掖下祠宮靑槐輦道通薄雲収霽雨初夏接薫風將旦羣陰伏齋居百慮空夢遊如有遇反聽更能聰祕祝寧神外多儀拜貺中佐靈猶五帝執事本三宮象海鼇山峻翻堦藥秀紅守儒嚴講幄起艸麗談叢夙昔嬉遊並神仙步武同吹藜驚爝火抱法想江楓已老仍書癖懷賢愧易東君王問無擇畱意屬谿工

羽林通孝經

聖治周方域儒風曁羽林一經嚴授業五孝得潛心騎獵宸遊簡嚴廬禁掖深披文知行在卽事亦官箴訓勇寧慙晉専門詎屬參從玆六郡俗不羨滿籯金

寄杭州通判蘇子瞻海州使君孫巨源【原注時罷防州通判】

淛水三江外胊山百郡東專城須聞望半刺亦才雄浪海元無際吳潮近峽中茵憑那獨異翰墨自兼工追昔賢良舉殊時步武同百篇傳冠古半防已全功咫尺騰霄使回旋著籍通龍媒流汗血鳯羽雜鳬翁烈士猶難進淸朝各願忠伏蒲寧曲學鳴鼓尙深攻物理安圓鑿人倫陋發防俟河愁敝箄破膽忤丰隆力擠膠西相廉欺第五公絕弦迷促軫折翼創虛弓臥閣寧多病治中有舊風從容付丞史咻噢及兒童使者誅求急王人禮數崇湯年偏一漑稷禦不終窮髙宴延仙伯閒遊歷梵宮怒濤翻練白浴日上霞紅沙鮚能藏蟹江鳬不慕鴻五云瞻碣石七澤望靑楓瓜戌畱麋【原注音軟漢書作畯誤】茅心憶桂叢賜環聊衮衮遺楪漫忡忡困學今將落生涯祗屢空頭風吹過雨鬢雪亂飛蓬死寧遺防鸞棲豈願籠勞生俱夢寐有道或瘖聾絕唱常難和幽光更待融知音懷感慨不獨寄絲桐

寄梅聖兪江鄰幾韓持國

直諒多聞友衣冠領防賢平生三逕樂少別四時遷曲防舂山祕弦歌璧水圜吳門眞養性委吏故依然杖履兼閭裏詩文孰後先風雲多變態鞭弭屢周旋淸汝流無極維嵩地少偏微官非擇取勝事偶陳前遲日消棊局殘春賴醉眠時從謝客詠不廢逺公禪吏課輕涓露官箴恨牽裹糧嗟不遂回首鎭幽捐

寄王子直謝師宰

自昔東南美由來王謝郎提衡俱射防繼踵事専場凡馬驚騏驥羣蜚下鳯凰同時冠後進舉國誦成章賈子諸王服蕭生舊友光靑冥防咫尺雲路更翺翔

遊東寺

籃輿出乘興佳客不相遺水色鳴騶外林光倚蓋時寒餘艸初變風煦柳先知復閣披襟久廻廊步屧遲招提應不厭幽熟重前期防待花如霰壺觴約自隨

江漢

江漢繄常武苗民傒舞階百蠻時暴桀終古事威懷壤穴深潛蟻山林盛鬭豺墮鳶愁瘴霧吹蠱厭昏霾滛毒皆沙蜮跳梁自井蛙幾成分服嶺埀欲罷朱崖元帥全軍出天王太室齋鑿門資感奮負羽必誰差壯气隨霆擊先聲甚雨偕遊魂蚩爾輩賈勇洎吾儕略野窮飛鳥圍城盡析骸饑啼兒宛轉怨哭鬼歐哇破竹余銛刃焚原祗亂稭鯨掀才足膾貍搰可須埋王略過銅柱天威暢槁街鬥牛光更潤溟海靜無涯賈舶盈珠琲宮娥賤玳釵拜侯金篆斗犒士酒如淮神武千齡協歡娯萬國諧告成方歷吉名嶽望禋柴

溫湯和王法曹

火井傳夷檄炎洲記海隅仙遊空詣絕方誌每多誣泛濫浮淸沼淵源自奧區洪鈞從鼓槖一气審爲鑪烈熖方焚澤騰波盛濺珠沃焦難與並執熱諒誰須鼇抃終當釣鯨掀防學屠此中勝鼎鼐不復待樵蘇池館他年貴衣冠萬乘俱廢興仍在目惆悵指平蕪

蔡州城枕汝水寒日水涸淸淺可愛原父與郡守泛舟川上甚有佳境以書埀報緬想勝遊因形短什

積水寒収潦深淵淨見沙冷光憐玉潔淸鑑絕毫差鷗鳥居相樂漁樵近有家濟川新剡木載石去乘槎樹影魚鱗宻城陰瓠子斜夤緣忘向背頃刻變煙霞練白翻云葉金鎔蕩日華照心同不隱滌慮愛無邪客醉風吹酒歸迷斗轉車林宗昔無暇範蠡去空賖鳬鴈晴余喜波瀾雪後佳謝塘芳艸夢依約向無涯

登東山小魯

惟昔宣尼氏登山俯大東隘然輕魯國不復夢周公洙泗秋毫外防聚米中浮埃殊擾擾鬭蟻竟匆匆遊觀情應類臨河事不同豈將千乘富一換舞雩風

賀玉汝殿中禦史

世許忠臣子仍爲憲府官自宜棠棣萼復正觸邪冠霜肅臺中柏香餘省署蘭鷹鸇與秋勁冰玉瑩心寒去路鄰霄漢無人怨鏌幹流傳廟廊語聳激壯夫肝

佚老堂爲馬給事題

膂力期方壯功名付眾才朝廷不能出軒冕儻時來賢者皆知此勞生亦念哉暮年均暇逸末路忍低回延閣通云漢東垣接上臺老成宜發絕足信龍媒脫落經綸際從容裏地開圖書収舊素池籞就穿栽松竹依陶令兒童戲老萊尙知南郡富肯使少遊哀詎有東家問端思齒杖陪防爲三徑客幽屏謝塵埃

灞涘望長安

去國一回首憑髙因肆觀淸川防灞涘白日麗長安魏闕中天直南山並海寒樓居云縹緲城象斗闌干卽事感能賦有情知永嘆不勞歌倚瑟淒愴指邯鄲

集英殿觀先帝禦容

墮淚不能禁彤庭北望深壽觴疑在眼宮漏獨驚心繪事應神助天光想下臨秋毫分萬一玉色辧侵尋未悟攀髯逺如聞棄屣音當時萬年木風動亦蕭森

王四十監鴻慶宮

沛邑祠原廟明年啟壽宮眞遊追柱史吏隱卽冥鴻苑路連修竹兒歌習大風海鳬隨步武笙鶴下虛空司馬官園令千秋擢寢中書成大人賦夢識白頭翁北闕縻徐樂丹砂愧葛洪帝鄕那可問相望五云東

代魏秀才和

明府敏爲政經綸功已深無欺禮神意不擾愛民心直道容多梗良時避孔壬未成宣室召空賜潁川金玆日量天聽方春報雨霖望蜺舒黯黯笑電趣涔涔耒耜謹南畝歌謠變越吟和應光爇戶潤足俟薫琴久客羞王粲忘饑學漢陰鹿門那忍去畱釣此江潯

又和魏秀才

川原惟漢廣雷雨向春深望望三農事悠悠一嵗心月離初畢龍見亦推壬向夕風翻海中天電爍金農占不騎晦史例足書霖至治無饑穰元和蔑旱涔遷鸚殊自喜倦客獨悲吟未必魚生釡聊因酒貰琴奮身從嫖姚走馬過雕陰辜負封侯骨棲遲沔水潯

答吳侍郎寄陜府

天王相有三分陜按殽函列國依明徳西人盛美談甘棠元聽訟防服自調甘餘力斯文貴珍詞萬象含气淸融渤澥材絕聳楩柟請誦詩三百先知學召南

次韻和韓持國雪二十韻

層雲升蒼莽密雪亂髙低巧致欺工倕繁多感計倪因髙宜嶽鎭善下及塗泥海變方朝若天通憶命黎懸檐埀齟齬投隙置刀圭冥頊豪無賴娥舒弱易迷淸心還自照正色故思齊報曙端成誤驚春妄問奚林珍翔鷺鵠玉气墮虹蜺獵野甘燔登川快臛蠵風回飄栁絮日暝亂醯雞虫篆初難辧庖羔久未刲鴻愁徑度饑雀愴單棲律驗知陽復天旋測气躋浮生共覊旅外境本筌蹄置酒容髙防論文慰觧攜詩從載塗唱賦爲騁妍題數聽波濤辧滔滔百仞溪

詠雪

朔雪三冬暮同云萬里間昊天還質素長路失幽艱舞急低仍舉吹多去復還增髙元稍稍投隙故閒閒積鹵輸鹽浦飄沙聚玉關怒濤狂振海疊巘坐移山喜厚猶多積憎繁詎得刪旗旛髙捲野塵密通闤防綴林芳亂裝禠石蘚斑戶斜遺尺劍窓缺置連環圭璧衣裳防閭閻米粟頒折篁終不屈喬樹頓堪攀紈潔栽歌扇珈明聳髻鬟運籌思巧歷語異叱神姦凍筆無由捉彊弓不易彎鴈號隨雀瞀龍蟄並魚鰥坎辟威權厲陽芽勢力孱晦冥愁運促溫燠愴時慳畛域通三壤塗泥洎百蠻暝雞矜喔喔宵犬事踠足傷騏驥迷羣失鷺鷴制書思籀頡議巧謝倕般蚊翼騰空曲芝英擢野菅藩籬容月魄軒陛絕人寰感物徒酸鼻明心肯汗顏露肌寒得胗直指凍成�檐罅風號勁鑪灰火逗殷獵狂懷塞漠漁樂記江灣飲乏枯瓢棄磨稀古鐡頑莫欺東郭履不愧半通綸

賀幸開寶寺福聖院新閣

帝圖天不極覺苑日融輝減【原注音防】刼寧無待直乘必應機化城非朴斵檀施自依歸香象開馳道珠瓔接尙衣梵音潮海會阿閣鳯凰飛淸蹕通長樂齋居防郤非花交霰雪燎桂雜煙霏黙冀南山壽賢公已見幾【原注易云幾者吉之先見】

原父舍人爰自春坊遷職史氏未更晦望旋有新命增秩諫省躋榮綸閣斐然成篇以伸歡賀

近署銅龍貴仙山防府遙由來稱國士自致必雲霄太史題凡例彤庭奉日朝除書新翰墨受賜接晨朝池水通翔鳯星垣直建杓泛槎輕濟海逸禦防淩飈獻納當宸扆絲綸聳具寮直詞明黼黻大冊粲瓊瑤拜舞腰金重歸來廐馬調泥書開鵠板法駕從雞翹髙興吟紅藥珍辭賦洞簫宮花香永晝禁漏靜通宵枝鵲聲何喜原鴒意自饒寄言江漢客無事老漁樵

和祕閣趙光祿學士臘月夜閣宿見寄

祕宇聳嚴凝名卿壽作朋臘殘琪樹雪夜寂窓燈交意嘗投漆髙談亟引繩正憐湖海別況復嵗華增詩勇堅無敵材全問不能龍淵方出匣持以諭韓稜

分題河決東郡

漢郡金堤北黃河落日東波濤凝沴气翻浪蹙長空鉅野鮫人室魚山水伯宮坐嗟山海變心恐地天通未就宣防築深懷夏禹功何當開嶺首西注出湖中

陪馬守蜀山禱雨

丘禱亦以久齋居先筮從鳴騶趁殘夜觸石防前峯簫鼓終椒奠風霆起蟄龍化工輕瞬息幽貺振舂容灑濯埃塵絕虛涼灝气逢小人思學稼卽事喜年丰

彭城集卷十六

欽定四庫全書

彭城集卷十七

宋劉攽撰

七言長律

送王相公

白麻詔出鳯凰池金節銅符副錫珪故事周公不之魯是行山甫亦䢐齊百年禮樂更檮杌萬國車書載狄鞮開闔乾坤容海運斡回樞極寄杓攜故都形勝余龍虎開府文章盛璧奎列坐諸生親絳帳縱談禪伯得金箆四山嵐气連松梓二水波濤亂鼓鼙裏老傍車防畫鹿江靈低首避燃犀鴻河帯地長餘潤蟠木開花亦有蹊躍冶空慙折鉤喙在鈞仍似落巢泥苦心刻鵠才成鶩卑意函牛祗洎雞早晚重開丞相閣爲公嬴馬踏沙隄

和楊褒早春二首

雪色畱寒風弄和新陽淺淺故陰多池冰漸盡泉初潔徑艸猶微菊未莎歸鴈聲音矜久客晴雲意態似妖娥杖藜窮巷貧非憊隱幾衡門嘯也歌身外閒愁從撥棄眼前詩景得遮羅亦知白髮非春事老伴相尋柰我何少年意气屬時和春入靑門樂事多試著靑衫迎暖日閒騎駿馬踏靑莎禦風直欲從仙子奔月猶能及素娥鴈鶩陂前來膾鯉芙蓉園裏去聽歌舞狂相屬揮如意醉起馳歸擲叵羅寄語子雲天祿閣新書尙白竟如何

寄齊州李學士並呈蘇密州

濟水由來徹海淸兩州偕得水南名遺人頗記睢陽曲【原注濟陰本分梁國】說士猶談歷下兵碧落羽翰俱失路白頭章綬偶専城東秦表海知君重左輔陪京莫我輕賔客此邦多長者【原注漢語云梁多長者】詩書前古聚諸生不知髙密何如彼試仗西風問子卿

送王兗州

臥閣偏州獨老夫三年化盡白髭須故人始得班荊語督府相觀剖竹符舊學翰林君子澤雄文防府列仙儒蛟龍莫作池中物老驥幾爲轅下駒腰底印章馳傳乘道傍冠蓋棄闗繻黃金上冢家相樂文弩迎官吏疾驅甲子可憐同步武光陰稍覺近桑楡掛車正爾思前路畢娶由來異壯圖笑謔防須矜此酒分飛何必待長塗側身東望艱梁甫猶冀君家有只鳬

次韻宋職方新修防事

事從梁棟拯隳頺民有餘工庫有財不待公輸洎玉繭肯論新甫與䢐徠經營結構無遺巧壯麗宏深要必該廣砌水平鋪淡碧應門風過絕纎埃雲山噴墨文屏合金獸銜環洞戶開勢似名翚飛夭矯喜知巢燕到裴徊陳平社宰非無意薛惠郵亭信不才防道曹風如魯衞輔州元作帝京陪

再和宋職方

萬緣數有興頽不爲勞民與費財常怪丘淵猶攺舊足令蓍蔡可知來黃圖左輔今仍重甲令名藩此正該過去英賢聨踵武幾多能事悉塵埃僝工匠石三農隙唾手公堂一旦開妙選棟梁虹宛轉觸新廊廡雁徘徊落成幸有羔羊酒能賦欣逢錦繪才衰老専城無異術祗將勤拙任家陪

次韻酬李推官

少無風力致雲霄老寄東藩愧節旄渉境已憐淸濟涸開門猶喜岱山髙智防黒蟻穿珠竅術異遊魚出鼎膏思古循良深自嘆視身屍素欲何逃流光去去車馳轂過事新新海駕濤屈指家聲歡上客愜心風什幸詩豪靑春小圃饒佳卉遲日芳樽付濁醪傾蓋彊君畱一醉相防前路釣連鼇

答鄭祕丞見寄長韻

鄭公眞率故難攀夙昔相期季孟間晝錦鄕閭嗤拓落借糟官局壓淸閒飲腸縱逸巵無當詩句淸新玉作環屢舞自矜能舉袖少歌誰復顧酡顏南金不足償棊進魯酒頻聞輸罰鍰豪忤裏儒連束矢狂侵醉尉欲翹闗婢勤織衽幾無欲男飽詩書僅有鰥疲馬踏泥如得絆弱弓支肘不成彎權材未恨原中祕領邑那知寄百蠻說將正憐胡越異問津空復鬢毛斑江連楚蜀無窮水路繞巴渝不盡山靑嶂叫猿寒寂寂亂泉衝石暝潺潺有生誰得辭羇旅良苦遙知冒險艱髙興由來向人盡尺書仍喜不吾慳

雨後小園

雨多三逕似荒郊處處秋陰紫翠交照水白蓮霜雪朶倚天喬木夕陽梢池光俯見遊魚窟樓角遙臨宿羽巢倚杖移時防蟻鬭操舟繚岸試杯膠墻陰靜色憐甘菊垣上懸藤識苦匏老圃不須譏抱罋野人無事伴誅茅五言絕句

終南山

終南際滄海千里張屏風落月沈山西朝陽生嶺東

火浣壇

天遊神不虛火解形復見明明學道心不與劫火變

許眞君祠

舊怪神仙事燕齊得浪傳丹靑此堂上想象爲依然

酒舫

美酒畱人飲乘風縱客槎秋潭夜深月春雨餘花

竹岡

夤緣映層阜蒼翠復春苔君知愛霜雪若个是龍材

寒食後聞雁

後雁來何暮春風萬里情江南多燕子無處覓同聲

丹井

古井泉色仙人玉鏡寒照來知骨相作意就金丹

初夜

棲雞已登屋宿羽復歸林不語聽鐘坐黙黙千里心

郡樓晚坐同陳掾

云來湖外雨樓倚樹梢風不惜淸涼意持將與子同

人日立春

花勝已宜春剪防更爲人風光今日好顏貌一時新送韓玉汝司封奉使兩浙聞諸公先分題用池塘生春艸園栁變鳴禽字合爲十章章四句

赤驥脫馵羈軒然視瑤池公持漢使節不減豸冠時三江亙東南波浪浮日光峽中起奔濤積錢僅成塘吳帆若飛鴻千里長風生組練白玉粒一月來上京利術析秋毫心計遊無垠亦有甘棠防蔽芾如舊春忽爲嚴霜誅慘戚動秋艸狐貍不足問豺狼詎橫道諸公惜分手置酒倚名園長廊蔽修景晝無車馬喧露光洗髙花風力曳埀柳上客請賦詩主人起爲壽春濃芳菲雜日夕境气變望望檣上烏去去令人羨壯年吳會遊常有懷逺情想見瓜步南艸長鸎亂鳴驛騎傳梅花書牒封來禽何以慰別愁遲此瑤華音

花嶼

孤絕池心嶼髙低水面花若無舟楫到應似隔仙家

池上

罷客棊仍在畱書卷未終荷喧知過雨萍聚見來風

嘯臺

髙臺見百里長嘯海風生爲問塵埃耳能聞鸞鶴聲

鼎池

仙去遺金鼎年深認刼灰懷人何限意時向鼎池來故人謝師厚刻唐賢淳於先生墓詩於善謔驛系語其後刻石後二年師厚去世明年餘過善謔驛讀詩悲之因作淳於墓詩又題二韻追悼師厚平生忘形善謔莫逆惟師厚爲然也

故人墳宿艸翰墨想遺風善謔知君意何傷睿武公與持國約遊環溪大風不果往又過曾氏值主人之病

人事不如意出門安可期終須賞春物那問主人爲

蓮池

蓮花水底紅荷葉岸邊風五月蟬鳴後君應愛此中

東樓

樓前淮水上逺樹似魚鱗來帆與去櫂腸斷倚欄人

長門曲

凝笳來鳯輦玉宇開深殿君恩春風廻那向秋時怨君心似明月月缺應再圓但令黃河水到海還上天

書堂對雪

幽居逺人境竹柏映吾廬滿目山林意今晨霰雪初積風寒玉折驚鳥落花餘定有麕麚迹環林未掃除

雨後回文

緑水池光冷靑苔砌色寒竹幽啼鳥亂庭暗落花殘

旅捨不寐作回文四句

定云浮黒月驚風觸巢鳥暝燈客單寢短夢恨遲曉

彭城集卷十七

欽定四庫全書

彭城集卷十八

宋劉攽撰

七言絕句

勤道堂

西秦公子樗名裏南楚眞仙漆種園誰顧世人多大笑偶題勤道志忘言

初暑馬上

負弩前呼地起塵炎風烈日正隨人暫投茅舍支拳坐卻是從前倦客身

荊扉茅屋水平流竹簟棊盤局未収無用詢他名與姓忙閒有分不相投

臧孫禦叔悉名卿飲酒何妨傲雨行未似驅車日當午敢嫌髙士笑勞生

貝州亂二首

軍書羽騎曉紛紛兵起淸河一日聞多少衣冠盡塗地憑髙依約見妖氛

金印他時恩澤侯專城意气凜生秋軍中成敗如翻水空使明堂旰食憂

遊章運判園亭

自有林亭不種花總將春色寄鄰家桃紅梅白須尋得暮去朝來不算賖

客捨栽花欲爲主出門騎馬卽天涯何時置得尋常地管領春風屬自家

旅館

滿月還成破鏡飛流螢淸露夜依依弄兒防織無窮樂咫尺嵩云不得歸【原注鮑昭詩云弄兒戲牀頭防婦機中織】

九蘂芙蓉

托根不近芙蓉苑移植猶依瘴癘鄕並蘂連心九相似防來還使九回腸

九月吉日澗上望芙蓉因尋菊今嵗特晚靑蘂未作憮然有懷

百芳不柰秋風急惟有芙蓉特拒霜本以南州積炎徳一爲名悞客殊方

寄闗西兄弟

曉風吹盡淮南雪昨夜汀洲白芷生遙想春光西北去倩傳相憶向秦城

閶闔臺【原注予所居在宋門城下城脇有平地可方丈餘去地一丈以上毎登之以眺逺近兒童因戲曰閶闔臺】

防雪望春何處好城腰山腹暫來登人知容足無餘願便是章華與九層

紅日駸駸還暗夜輕車去去只防塵老夫獨立聊觀化驚怪往來無限人

納涼明教臺

臺上井泉冰冷滑城隅川色劍光芒多慙簿領相寛假全得南風一日涼

梅雨

梅實初黃暮雨深寶刀生鏥鏡昏沈年年卑濕身無病自覺能勝百鏈金

隱語三首呈通判庫部

梧上生枝復隔年白頭傾蓋兩歡然滿城童子埀髫髮竹馬羊車戲路邊

邯鄲度曲盡新聲稚萼韶華稍向榮珠箔曲鉤遮密坐瑤臺靜室伴深行

宮栁飛花暗度春斛愁容貯柰傷神曼聲試作雞鳴曲何必陽闗無故人

新開湖上待潛珠不出偶書戲孫莘老二首

貝闕藏珠安在哉九淵深絕若爲媒風波可畏且歸去漫道扁舟湖上來

合浦因人去不還隋侯未值報恩年欲憑泉客傳防信夜久涼風月滿川

入汜水寄仲馮

沙起河津迷積霧雲遮晚日怯層山客行正似摴蒱局疊馬來過第二闗

新燕

主人恩厚與相依畫棟危檐晝啟扉豈是有心希鵠鴈眾雛成就卽歸飛

出都

王孫蓮勺鹵中困文叔蕪蔞亭下寒塵俗豈知湖海士敝裘嬴馬出長安

致齋太常寺以杖畫地成二首

少有閒人訪寂寥薄雲淡日早春朝庭花弄蘂萱生筍時見東風趁柳條

杖藤爲筆沙爲紙閒立庭前試艸書無柰春風猶掣肘等閒撩亂入衣裾

寧陵陂

十里菇蒲百頃陂秋風嫋嫋蕩漣漪旅遊己信江湖逺水國猶將晝夢疑

屈鉤結网老農妻鼓檝鳴榔舊牧兒世事誰令山海變可憐機械亦相隨

長春花

雪霜雨露平分盡舊紫新紅次第開自是餘花芳意薄那知春去不重來

次子由韻三首

流霞飲過巳忘寒和筆螭坳墨色漧溫室前頭問名木此身知不悞儒冠

四朝傳說直臣言萬事多君與輊軒重到彤墀揮翰處想知云夢一時吞

華光勸講想天臨白髮儒先遇主心仍寄史臣揮直筆聖謨文思與幾深

泊淮上

風波繚繞半天下鬢髮蒼筤一丈夫惆悵江湖向時月又來淮浦照檣烏

久旱作問詩

問云何意復歸山應恃無心欲占閒我爲閒多忙折我勸雲爲雨莫空還

問風何意掃雲開本爲虞琴喚汝來桑麥靑乾天不雨更將何物阜民財

問山何意及郊農天欲爲霖不見容少閉土囊誅嘯虎也教雲气得從龍

遣悶二首

好飲本來身少事徒歌非是曲彌髙若能全療詩書癖用底聊均筆硯勞

艸荒三徑尋常綠樹掩防扉丈尺髙燕語不如鶯語靜蜂飛猶勝蝶飛勞

感懷

澤雉呼雌日出飛林鴉失子夜深啼勞生未盡無生理外境移心不得齊

題館壁

壁門金闕倚天開五見宮花落古槐明日扁舟江海去卻從雲气望蓬萊

末伏

火流漸近桑楡上秋气新從閶闔來每嵗長安猶暑熱內官相屬賜冰回

題湛上人院畫松

水墨乍成巖下樹摧殘半隱洞中云猷公曾住天臺寺陰雨猨聲何處聞

儒生

爲儒自分多迂闊已老那能更攺張靑史異時傳信事不爲民賊坐投荒

題荊林館

深山雨過气淸潤四月居人猶裌衣獨坐空庭防喬木黃鶯語歇繞枝飛

西湖獨行

畫橋朱閣水東西桞帯花梢聳復低欲上扁舟還借問此中時有晉人迷

種梧桐

鳯鳥非梧不息陰梧桐非鳯亦無禽種桐階戺有深意欲伴幽人介獨心

種花

種花栽藥一番新閒繞芳叢到日曛莫笑人情不開豁事曾經手自殷勤

湖口阻風

風波迂直路何限雲水淒涼秋向髙百里淹畱還信宿可堪殘日防驚濤

長蘆阻風

萬頃寒濤浸日車迅風重疊浪成花云深不辧江靈事時見奔駒走岸沙

阻風

愁思橫江不易堪惡風終日自西南逐臣那有回天力請謝蜚廉亦未甘

寒江常嵗起條風今日檣烏悉向東定有江神欺放逐更畱滯作途窮

寄張十二

先進多於貧賤隔故交時有死生分數疑吾子更名字將謂平生又失君

寄閤下諸同捨

春風過盡欲無餘天祿花英玉不如閉戶淸臺誰累汝正應歸舍悉焚書

寄丁元珍

南海飛鴻北海鳬靑冥相望羽翰孤虛弓祗是聲急不向雲霄墮九烏

蔡州路中作五首寄都下【案攽以疾求知蔡州故詩中有病餘淸骨鬢成霜之句】

病餘淸骨鬢成霜慚負腰間郡組長等是君恩容臥治淮西何必減淮陽

雨濕城南輦路沙歸鞌蹀躞喜還家病軀復作南州守空使離憂兩鬢華

南城十里短長亭三月煩君復送行道上埀楊猶可折秋風蕭索不須驚

病指拘攣不自如平居畫諾亦躊躇防魚欲寄諸親故安得陳遵憑幾書

朱輸駟馬錦障泥郡守官儀足品題自是老身無宿分臥乘籃舁一雞棲

寄孫巨源

裊裊柔芳淺淺春早梅花白栁條新歸艎去後無來客占得風光不共人

居鄰渤澥接江湖閒數春風鴈與鳬乘鴈來歸只鳬起未應言有復言無

東門城壁踐朐山此去蓬萊一望間潛有眞仙自來往秦人何用不開關

九宮祭畢寄陳五

三百六旬齋復齋東城騎馬獨歸來秋風黃葉驚人面徑向君家就酒杯

寄金山朝陽巖僧

松篁倚石夜露滴樓閣緣巖風鐸髙山僧入定晝不起頂上潮音翻海濤

寄胡完夫時罷河東提刑知蔡州予亦罷京東轉運使知兗州

懸車束馬太行道取魯並齊七十城今日朝恩俱臥閤故人應得老人情

次韻和望嶽亭詩

連逢七十二重山芝術潛通小有天自笑何須者笑未忘軒冕顧金錢

望嶽亭前一憑欄秋云蕭索水光寒北人解道衡山逺此地衡山已背防

雪後行小園

一尺春泥頻側足半池天水欲淸神栁黃梅白貪廻首驚起啼鵶雪灑人

水仙花

早於桃李晚於梅冰雪肌膚姑射來明月寒霜中夜靜素娥靑女共徘徊

題餞送亭

還有栁枝能送客而無桂樹解畱人離腸苒苒隨徵斾愁絕江南日暮春

竹雞

慣聽巴山杜鵑哭飽聞湘岸鷓鴣啼濃雲細雨黃昏暮竹外傳呼滑滑泥

致齋雨中寄王彥祖

倚城喬木半參天雨過交流百道泉始覺太常齋不惡秋風靜裏雨蕭然

細艸幽花七月天曲溝藂石亂鳴泉齋居三日遺塵事夢寂神凝亦自然

曉晴入薦福院

日照庭除上下光雪殘喬木碧蒼蒼空無鳥雀隨人語散漫風煙駐佛香

雪中羣僚聚飲

衰老歡娯總彊爲興闌蕭索不無悲任教年少相縱樂聽說勝於主席時

次韻酬傳欽之

風力淸和日景遲防花未醉莫言歸殊方長恨故人少白髮那論春事非

新雁

水生巴峽春始秀葉下洞庭秋已髙去鴈來鴻多少日羇人搔首防江濤

出長蘆口

濤翻鷺羽連天白山疊屏風到海靑客路浮生兩如寄萬重波裏一浮萍

秋雪過相國寺

六花飛舞滿長安古寺樓臺白玉攢長眉老僧見客語兩年秋雪就中寒

女貞花

巴婦能専利丹穴始皇稱作女懷淸此花卽是秦臺種赤玉燒枝擅美名

小雨

烈風呼洶震山林小雨霏防駐薄陰南畝旱苗焦欲死擬將如許號爲霖

野次

麥苗出隴漸漸綠花樹迎風淺淺紅欲就白楊傾一酌竟無人可暫相同

聞王深甫下第

驊驑歷塊誤顚蹶卞子抱璞空歸來天下何曾識琬琰市人空復尙駑駘

送刁節推歸江南此君辟孫幷州幕府府罷遂棄官

長平幕府可張羅誰見當時賔客多還有任安如砥柱故山歸臥恣頺波

中軍髙韻拂云霓世路能將寵辱齊君去可無離合恨不應流涕悵暌攜

馮當世湖西口占還舟中卻寄

落日回船煙水明殘霞黯黯共離情南飛多少江鳬翼好倩檣鳥徧寄聲

次韻錢四

衰老常嫌帯減圍那堪髀肉厭徵騑東山仍有周公夢也恐三年始得歸

嶽雲亭

四更捧日輪囷勢千里爲霖靉叇功但道無心是眞意任辭幽石起封中

許州西湖觀音像

孤絕佗山碧海濵天花水月靜無塵客槎不載支機石爲見閒遊得度身

遊兪氏園亭

花外秋千栁下門東城近處辟疆園樓頭明月終歸去更爲殘陽盡酒尊

晝眠

薰風四月樹陰合無事髙眠晝漏長覺後已疑人世攺起防林影上東墻

嘲晝眠

利名苦厭玆多口朝市那能盡信書一枕涼風雲滿目民謠民訟不關渠

芙蓉池

風搖羽扇露盈盤捲捲翻翻欲定難醉眼波心歡有遇水仙傾蓋正相防

湖口

三日湖云不肯晴四山晦與川平系船汀樹無人語臥聽波濤澒洞聲

淸溪物色亦消憂風雨何辭有滯畱定似湖邊釣魚客一生家事托孤舟

本自悠悠物外人每逢山水爲情親慙愧湖波淹客棹到官不畏上官嗔

送傅推官

武仲髙材筆不休相逢傾蓋復離憂黃河赤鯉彊三尺他日無煩數置郵

和丘直講除字韻

橫經童子一趨隅擁篲門人爲掃除遲暮不知稽古力正憐桑戶欲捐書

斵冰詞

楚客斵冰行苦難淸音愁絕逼人寒憑君與制水仙操傳入湘靈寶瑟彈

雨後池上

一雨池塘水面平澹磨明鏡照檐楹東風忽起埀楊舞更作荷心萬防聲

過周修撰池

絕景淹畱欲斷年曉來冰雪漲池泉盡拈書籍無多子來問東家亦漫然

貂裘

季子髙談萬乘前黃金白璧等虛捐貂裘敝盡風霜苦卻憶周南二頃田

夜坐

獨坐吟詩到四更墻根蟋蟀近牀鳴涼風閃閃吹燈滅黙坐無言直到明

新晴

靑苔滿地初晴後綠樹無人晝夢餘惟有南風舊相熟逕開門戶又翻書

朝陽升空天气新荒郊落葉寒紛紛溪源流潦不可渡知是蜀山前日云

次韻和陳五詠張侍郎小車

富貴於人疑疾顚名儒華發獨蕭然小車何必邱園事不記千秋始姓田

履及階除杖及園犢車閒暇過前村老農未諭防公意應怪虛髙駟馬門

桂花

月中丹桂昔誰栽經嵗光華十二回正似此花多意思一番紅過一番開

遊環溪

赤日紅塵幾悔來埀楊淥水眼先開踏花酌酒到佳處把釣臨流始此回

漾漾溪流碧照天荇絲荷葉小如錢容易白魚時掛网挿生幽鷺肯回船

向景亭

四野川原多秀色非因向著不能知置亭髙爽時來望自此風光更屬誰

雨後東園

雨後重來春更深梅花似雪柳如金靑天白日鷰雀語杳杳歸鴻風外音

蠻請防三首

漢軍誅蠻蠻遁走漢使約防蠻稽首天威若日照四海殺人得賊亦何有

官軍萬人宿山下百姓避兵多曠野秋來雨足荊棘生鄰里無復歸耕者

縣官斬敵予金帛健兒見賞不見賊聞道殺人多老農至今過客猶淒惻

自古

自古邊功緣底事多因嬖幸欲封侯不如直與黃金印惜取沙場萬髑髏

漢約無功不得侯姦雄惡少善爲謀卻令驕主輕人命奴僕行師海北頭

龍山

西城門外龍山路乘興來遊不厭頻後日重陽須一醉靑松系馬菊畱人

果園巷訪楊寺丞【原注果園本髙氏遊宴所】

馬出城門小徑斜廢園故國總堪嗟曲池平盡喬木老舊地分張百姓家

考試畢登銓樓

春云濃淡日防光防闕重門聳建章不上樓來知幾日滿城無算栁梢黃

登樓

城外園林非一主春風總總爲開花遊蜂語燕隨人眼過盡南家與北家

陳州雜詠

歷說諸侯七十餘絕糧桑落尙歡娯不容而後知君子方笑南冠駕乘駒

鄭莊推士古無倫置驛諸郊日日新去病魏公俱攺節一生惆悵杜陵人

固安功次異蕭陳深怪材官亦致身髙臥閉箝天下口不憂聖主責愚臣

黃橙寄黃翁

江南碧樹映霜秋丹實淸香破客愁常恨忌辛消俗口爲評蠲憤詫齊州

將過孔處士莊聞處士往許昌不果往

鹿門隱士肯浪出荷蓧丈人行不逢朝陽晝雨霽復暝香山無路云重重

和原甫謁武信殿

紫气東迎太一峯翠華飛禦獵回中女授符開上防河宗獻寶告成功

願借前籌敢決疑斡回天地聳當時舊傳太尉條侯防今見宣王六月詩

望廬山

蒼山去郭三十里日暮云収獨立時應是塵埃能瞇眼幾人曾有望山詩

次韻和王待制絕句

病軀何處識君恩臥治無令四體勤客誦舍人詩句好幾將筆硯一時焚

無年何日蘇凋瘵死市空嗟費杖笞舊尹告新應有意若爲閒暇得遊嬉

蔡邕倒屣貴公子阮籍淸談林下遊人事差池不如古祗將朱墨繼爲州

寄韓玉汝待制

南云不到飛狐口朔雪來從累鴈門仗節仍煩鑿空使乘槎徑取濁河源

嫖姚不復顧家爲誰謂東山久未歸捲耳幸容攜婉孌皇華何啻有光輝

秋盡野次

丹椒結子菊花黃山路秋髙艸木香日出雞鳴下喬樹人來犬吠透疎篁

湖水彌天未覺秋暫辭鞍馬寄扁舟菇蒲無禁魚無稅誰似溪翁得自由

彭城集卷十八

欽定四庫全書

彭城集卷十九

宋劉攽撰

制誥

皇叔祖右監門衛大將軍彭州刺史克艱可遙郡團練使制

考課之法周之外朝公族支屬以親授祿非取勤民之效而被陟明之典我朝惇敍之恩是其爲大矣某進列環衛兼領郡符積其嵗月之勞加以團練之號宜思自修以稱成命

皇伯右監門衛大將軍祁州團練使仲眞可遙郡防禦使皇伯右監門衛大將軍榮州團練使仲某可敍復遙郡團練使

江夏王宗室之英地近屬尊玆而遺言後嗣爲念朝廷方以惇敍興治哀榮並施爾等率循嚴訓皆習謙沖遙遷寵榮以示優渥仲眞進秩一等圉【原注一作周】禦大郡仲某其思罔愆復益勉勵毋墜休命

皇兄右武衛大將軍普州刺史士匑可遙郡團練使制

朝廷隆親親之愛戚疎莫不受位緣賢賢之義勤奮咸使進秩惇敍之典有自來矣具官某地聫具邇屬居則友身修足以無過家治是以爲政內參環衛外領州團十稔於玆三秩維敍俾假使麾之重進居團練之雄幕府如初符章加峻益思恪愼以若寵光

皇兄右武衛大將軍常州刺史令琮可依前右武衛大將軍遙郡團練使制

環尹大將軍之幕府郡將二千石之符節是爲榮寵實待材用國家崇惇敍之典隆甚邇之愛不恡髙爵而畀公族至於歳久仍以課選是其親親源源之美異於前古矣惟令琮謹身無曠有足稱者因宿衛之舊守增團練之峻秩只服休命毋忘恭恪

朝散郎集賢校理崔公度可兵部郎官制

慿熊分虎外則連城之寵含香握蘭內則建禮之直皆以材選是爲美仕某文行自將勞伐夙著出守千里旣有成最入司五兵實副遴柬只服休寵益勵恪居

戶部員外郎劉昱可戶部郎官制

臺郎之選朝所愼柬𨿽甚淸望猶以州郡爲其資敍所以均內外之任而示以民事爲先也爾以材敏課最聨職省部有司第其閥閱當爲牧守正爾郎秩以示漸進位著祿餼悉加於舊只服光寵益崇職業

皇伯右武衛大將軍深州團練使叔兼防禦使制

公族之恩殊於外朝髙爵重祿不待兵戎之績陟明進秩仍以歳月之務我朝惇敍之美邁於前古爾持身無過久次當遷進加禦侮之右不移環衛之重膺是休渥毋忘恪修

皇伯右金吾衛大將軍舒州防禦使仲革皇伯右金吾衛大將軍開州防禦使仲洽可並正任防禦使制

國家繇祖廟之慶廣公族之恩𨿽不治民隆其爵秩至於積日兼爲閥閱爾等皆以近屬齒於顯位備執金環尹之列領剖符外禦之寄謹身無曠馴行有聞宜豫陟明用疇結課因其舊治遂爾爲眞惟此寵光奚以報效貴而能降滿焉不溢勿渝素心對越休命

皇伯右金吾衛大將軍和州防禦使世程可正任防禦使制

執金環衛之列防禦守帥之貴崇是品秩以待材用汝磐石之宗葛藟攸庇粵膺寵數允恊惇敍仍以年勞復從吏課公族之恩軼邁前世然非修身愼行逺於咎戾何以保玆祿位而進豫陟明連城之廣正任爲重恩稱殊渥益自勉勵

皇叔右武衛大將軍和州防禦使仲汾霸州防禦使仲爰並可正任防禦使制

朝廷推親親之愛厚於公族故不恡髙爵重祿𨿽無殊功成效猶使之躡等循級而進也然非馴行惇謹素守堅正亦何以綿歷嵗月無所玷缺考績之際姑有以借口矣爾等皆以近屬驟膺寵數環衛大將軍之班列郡防禦使之號旣兼之矣復以年勞進爲正任國恩隆厚屬籍光顯宜思恪愼以永終譽

皇叔右監門衛大將軍舒州團練使仲郵可右武衛大將軍遙郡防禦使制

內參環衛外領使符名實兼副寵祿輝赫朝廷所以待材用之宅而公族緣親親而處之仍以泛恩得與外朝比列此其愽惇敍廣愛之至也具官某地居近屬身有嘉稱聫門衛之幕府縂羣舒之團結緣飛龍之在禦當進爵以均慶遽罹親憂弗俟恩錫旣終達禮宜申前令吏右武之貴秩增禦侮之重權懋服光華益思恪愼皇兄故右監門衛大將軍令駰可贈博州防禦使制

傳云親親以睦治族之道生則致其愛沒則同其哀丰祿重爵厚其生者也湣冊襚服飾其終者也朝廷之恩備矣有司之事舉矣皇兄某地居近屬身有馴行奄至不淑良用傷悼假使麾之美號爲壤戶之餘榮魂其有知歆此殊寵

皇叔右武衛大將軍環州刺史叔滕可遙郡團練使皇叔右千牛衛將軍仲毊可授大將軍制

百官奉事由功實以爲資級公族論恩在久次則當遷敍此朝廷治內外之法本忠厚之意也具官叔滕天潢之別漸漬徳潤麟趾之世信厚有取備官環衛兼刺名郡旣積年勞宜加爵秩假雄稱於團結資威望於使領勉服光寵益勵名節仲毊備官環衛貴視命卿旣積年勞宜加爵秩不移幕府之號姑假元帥之寵勉服休命益勵名節

皇叔右監門衛大將軍滁州團練使仲歜可遙郡防禦使皇叔右監門率府率仲瑈可右千牛衛將軍制

公族之恩戚疎有敍存著賞延之典沒隆防後之儀以乃父遺顧而有言矜諸子藐露而爲請因從加秩以慰泉下奔駒過隙旣就外除維柞疏榮肇推新命咸思恪愼以報義方

皇叔右監門衛大將軍仲的可右武衛大將軍遙郡刺史皇叔太子右監門率府率仲葳可小將軍制

朕纘嗣昌業覃慶列位小大之臣莫不受賜矧其屬在公族可使後於庶姓而爾等皆以親憂弗俟成命旣給達禮宜申前寵或進躋武衛而領郡符或身列環尹而備幕府敬服異數益修善行

皇叔右武衛大將軍袁州刺史仲逺可遙郡團練使皇叔右監門衛大將軍叔羅可遙郡刺史制

吾以材能賦爵而宗室以戚屬處位吾以功事課吏而公族以年勞計最治親之禮異於外朝所以崇惇敍之典厚而勿薄𨿽然宗子之能畏愼無過其亦有信厚之風蒙被寵數不爲濫矣仲逺備位環尹外領州符稍加團結之名以示遷擢之次叔羅備位環尹旣開幕府稍假左符之重以示專城之貴只服休命毋怠恪居右監門衛大將軍士出士蒲令括捐之士編可並遙郡刺史右千牛衛將軍仲諲可右監門衛大將軍制

詩云振振公族夫能學問以知古文采以見志則可謂有信厚之風習爲善之樂矣爾等咸以經術待試有司銓能程藝率有可取嘉其忘膏粱之佚安儒素之業宜有甄賞以示旌別進秩加等是謂休寵益勵操守毋怠初心

承議郎殿中侍禦史上官均可兵部員外郎兵部郎中葉祖洽可禮部郎中制

六曹屬郎朝之精選號曰頭司尢爲重任春官之掌邦禮祈父之主戎事決非美材曷當遴柬以均祖洽器識宏茂文彩贍麗或恪職風憲或収譽臺妙宜有峻遷以副眾望論其初試始被握蘭之寵銓此久次益見應星之貴勉修職業毋負渥恩

金部郎中範鍔可京東轉運副使京東轉運副使侯利建可金部郎中制

朝廷經費調度金穀爲重內則文章地官之屬外則漕臺使者之任非其深思敏智不足以當吾愼選以某久更吏職綽著能譽惟此司存𨿽有中外之別至其職業非復劇易之判易地而處陳力就列益圗善最以副民望

兵部郎中杜常可光祿少卿祠部郎中向宗旦可兵部郎中太常丞賈易可祠部郎中制

六曹九寺所以挈提綱目釐舉庶務朝廷資以爲治者也屬部卿貳是爲妙選有以久次增敍或繇良材初試吾所簡閱未嘗輕付常風格幹濟陳力維舊宗旦樞機周宻應務敏達易儒學修明士論稱述此其在官皆有休譽進而用之吾何愛焉武部掌兵伍之符籍祠曹主中外之祀事光祿之任尢爲繁夥非若漢代謹門戶之禁而已其惟恪恭勤勩可以稱職汝其勉之

水部郎中王諤可知濟州都水監丞錢曜可水部郎中制

臺郎重選郡守優寄朝廷待材用之宅兼仕宦之美是皆雍容內外之望用爲更互出入之地以諤效官文昌旣歷歳月俾分符竹往臨鉅野以曜領防都水丞事修舉進升省闥仍蒞起曹勉副茂恩力圖來效

朝散郎守兵部郎中程博文可太府少卿承議郎陳次升可兵部郎中制

太府主貨賄之藏司其出納夏官主五兵之要謹其符籍貳卿副郎皆精選也以博文綿歷省闥綽著士望以次升臨按淮甸克宣使指並用登進以攄材略夫其厠惟月之班聮應星之象爲寵多矣爾其勉之

朝散大夫權知曹州王彥韶可衛尉少卿朝奉大夫駕部郎中張修可鴻臚少卿朝散郎蘇注可司封郎中承議郎太常丞周秩可駕部員外郎制

中都列官皆有分職地崇望髙者卿寺郎曹也非其美材未嘗輕授以某等持身端直臨事詳敏外典州郡內更臺閣久次成效皆有可紀是用遞加寵進以極智略或佽貳惟月或上應列星至於副郎並爲茂選敬副寵光惇懋職業

前河北提刑王端可將作少監新差通判瀛州李惇頤可軍器監丞制

百工之事萃於二監將作謹於朴斵軍器嚴於補繕非有程不可以稽其勤惰非精心不可以見其功盬命官之重從可知矣以某刺舉時當以某防計明審推其有餘允宜繁使或丞或貳實皆寵命勉力自彊以副推擇承議郎光祿寺丞王悆可太常博士宣徳郎呂由庾可光祿寺丞承奉郎王斿可太常寺太祝制

九卿之屬效職輦轂皆朝廷之精選而養材待用之地也以悆學術通敏防知古今使爲博士可以綜練禮文以由庾持身謹飭紹其家世使丞光祿可以佽助卿事以斿幼壯好學傳其父書使爲祝官可以陳信正辭並承休命所思圖報

朝議大夫充集賢院校理諸王府翊善王汾可中散大夫直祕閣差遣依舊制

大夫以上皆髙爵也至於中散品秩益崇祿餼益厚吾所以待材用之士其能自致此者鮮焉以汾敏學多閒內行兢兢緜歷詞館久次王府有以自守事常裕如考課當遷俾從明陟昔子云叔夜偕在此官貼延閤通直之選仍藩邸置醴之舊只服休寵益思恪居

左司諫朱光庭可左司員外郎右司諫王覿可右司員外郎制

朝廷開直言之路延諫爭之臣其能愛君主於信厚論事識其大體不爲苛察以取聲譽而補益之效粲然可見宜有褒崇以顯尢異惟覿學問端邃臨事屢斷惟光庭气宇惇重見義不回並列二省有光七列文昌之爲政本都司之有屬郎尢思得人以齊眾務俾從遷秩復使效才

新差京東轉運判官張景先可權發遣河北轉運判官京東西路提刑胡宗回可京東轉運副使制

朝廷之任官必於其事乃可求其稱職爲其達民情之薄厚審吏材之髙下而其舉措時當績用有敍也以宗回詳按庶獄表率一路旣有成效益宜重任俾持餫輸之權用謹金穀之賦今河流未復隄繇方興商度功利實賴智略惟景先前在都水陳力有謀復付北道仍貳漕事愼簡之意夫豈易哉各務悉心以副休寵

朝請郎權發遣宣州周之純可廣東提刑朝奉郎新差福建運副張修可知宣州朝請郎權江西運副王祖道可福建運判朝請郎淮南西路提刑蘇解可江南東路轉運副使朝請大夫江東轉運副使李莘可江南西路轉運副使制

商度金穀之盈虛詳按獄岸之中失使者之任朝廷愼選蓋所謂將王命而明邦國若否者矣爾等咸以干力屢更繁使付之百城之富一道之寄或以初試鋭精來效或以易地習慣成事悉堅乃心廣集善譽惟修擢自省郎出總甌越疾病自上黽勉勿任假其左符足資臥治江南諸郡宣城爲大敬服休命知其厚恩

朝請郎行太常博士辛廱可太常寺丞奉議郎權判登聞鼓院劉唐老可太常博士制

太常禮樂之司博士議論所自參訂今古折衷內外非宿儒成學不足以居以廱洎唐老文采質性見稱搢紳和而不流毅而不固是用擢簉秩宗之列專主曲臺之業勉服休寵益圖善最

太常博士充集賢校理孔平仲可祕書丞姚勔可太常博士制

祕書圖籍之府奉常禮樂之司國家以待碩儒之士而養育其材非夫博辧通識溫恭守義未嘗得而居之爾等咸以徳藝見稱搢紳銓能授官實宜其任易地而處亦爲允稱勉自崇勵以副光寵

兩浙運判葉伸可權發遣轉運副使朝散郎鞠承之可權發遣兩浙運判官制

總率一道澄察百吏金穀之繁夥獄訟之紛雜非精心不能盡物非彊力不能輯事惟伸奉使二浙綽著能效不有旌擢曷以示勸稍正官號以重權委惟承之幹力彊濟心術開敏可以佐伸究其智略同寅恊恭夙夜職業無隳前功益収來效

新差知越州張詢可福建轉運副使新除開封府推官田子諒可河北西路提刑廣東轉運判官毛漸可湖北轉運判官制

宣力四方爲上耳目使者之任也金穀功名之防繁獄岸鞫讞之大小非有敏智孰堪劇治以某等旣更歷試皆有稱譽並假節傳往明若否夙夜匪懈以酬寵數太府少卿王子淵可權京西轉運使知北外都水丞公事張景先可京東轉運判官制

陪京之地東西二道連城百千生齒鉅萬而民俗有齊魯楚鄭之別物產兼桑麻魚稻之殊賦稅之入多寡不類有司總其經費均其移用儉無蹇乏富或羨余則不孤委寄而稱良使者矣爾等皆以干力久更器使是用並假傳車各當一路其亦悉力徇公以集課最夫東人經水潦饑饉之害必厚其粒食西方有雈苻追捕之餘宜絕其枿肄欽哉惟時毋忝休命

宣徳郎範鉞可知太康縣制

宰字之職風化所從在漢則三輔異選於唐則兩畿爲重今之甸服亦當愼簡以爾智術有餘足任治劇付玆民社密邇輦轂承流所以宣布有善易於上聞其勉之哉毋捨勤恪

朝奉郎吳沛可知開封府考城縣制

邦畿千里郡國之首縣令一同子男之政然王澤所布莫近於京畿所向莫親於宰字是以銅墨之寄詔除惟重爾以干譽粵膺妙選其克精心愼事平獄察訟夙夜無怠以集課最

通直郎孫述可知開封府長垣縣制

王畿千里縣邑棊布北道之出長垣居首冠蓋走集使客踵系銅墨之寄擇材匪輕用汝充選思所稱職毋怠毋亟以恊民譽

承議郎張亞之可知開封府祥符縣制

東畿屬縣十餘二赤居其首所以扶助尹正惇厚風化令事重矣今以付某昔陸云在浚儀民爲立生祠云文士也而惠及此汝將勉之乎

奉議郎新差簽書鎭海軍節度判官廳公事章顯可知開封府尉氏縣制

畿內諸縣古稱三輔之劇也兵屯所在尢號難治以某久更宰字習知民務擢而用之宜有顯效思自奮勵以副推擇

河北運副唐義問可河東運副兵部郎中程博文可河北提刑制

瀕河之壤晉魏爲大使者之任耳目攸系九賦所充於以給邦用五刑所蔽在乎折民情故將漕之寄察獄之官朝所愼選人所輕授以義問屢宣使指居積民譽以博文內佐浩穰夙效材敏是宜並假四封之傳往治百城之富足食足兵下無愁嘆庶獄庶愼法如畫一乃爲稱職汝敬之哉

權提防兩浙刑獄公事朝請大夫張安上可湖北轉運副使權知潤州朝散郎楊傑可兩浙提刑制

朝廷疆宇濶逺所以存卹幽隱耳目之寄付之使者惟興利除害於民務決平申枉於岸訟吾甚重之未嘗輕授以安上干力彊固智慮開敏荊楚之區襟帶蠻徼足食足兵漕事實嚴以傑儒學自修心術愈壯三江之濱民俗輕揚庶獄庶愼中興具存並付傳車之寵以當外臺之選思其恪居副此任遇

翰林醫官殿中省尙書奉禦李永昌可易使西綾錦副使兼翰林醫官副使殿中省尙藥奉禦卓順之可軍器庫使翰林醫官殿中省尙藥禦醫史晉中可直翰林醫官局翰林醫官班漢卿可尙藥奉禦制

執技事上莫貴於醫惟其精心愼慮以輔其術則可以動無不察期於十全矣爾等尙勞殿省陳力旣久功效顯著由是道也宜加遷敍以示褒進只服休寵無怠素志

朝散郎右司郎中杜紘可大理卿制

哀矜庶獄明淸單辭所以一萬民之情蓋不出三尺之律必得忠信之長明辧之士使之亭疑決平可以弼教輔治矣具官某稟性通敏用心精詳能傳家學頗得法意閥閱所載鞫讞爲多宜付棘寺之治且正月卿之秩服我光寵思所報效不犯於有司𨿽非爾力之所及自以爲不寃庶乎古賢之可學耳

大理少卿李鳴復除大理卿制

朕近觀勅令所編類舊典我孝祖宸筆逐事防勘增修刪攺曲當情法於卹刑之條尢加詳焉企慕不已因親札以示輕用徒刑之戒廷尉天下平可不遴擇爾表於西州儀於王朝心夷气龢藹然君子長者之風乃者俘累之獄咨爾聽之簡稽得情成以宥而朕好生之徳被於貉之徒達於窮發之北良用嘉嘆晉躋九列帥屬棘廷使四方司政典獄咸知朕欽卹之意念之哉刑期無刑以長我王國

權涇原路兵馬鈐轄皇城使萬州團練使張之諫可轉兩資西上閣門使制

料敵制勝憺威發謀行陣之功𨿽貴其訊馘鎭守之重實資其籌略懋賞所及美秩奚恡具官某勇鷙絕人寛裕得士躬履戎行分守私壘近者羌人犯順邊馬坌人統帥部伍猛銳齊奮完固城壁安堵無懾深得治戎之要宜膺禦侮之賞上閣之峻使聫維重只服休寵益自勉勵

朝散大夫韓宗師可衛尉少卿制

九寺輔治長貳維貴地崇望重朝有定秩𨿽事務差簡而材者是處以爾率身謹行臨事鋭敏門廷之養稱於士夫治可移官於何不濟以是命汝貳於衛尉只服訓詞亟成職業

前江西提刑宋彭年可司農少卿制

朝廷試吏於邦外用材於都內以其效智於彼者已信則其宣力於此無忝爾往者詳刑奉使旣結成課稍進卿列俾貳大農督視倉庾謹察防計惟其勤恪無怠小大必周則爲稱職而知報矣爾愼之哉

朝請大夫直龍圖閣葉均可太府卿制

傳稱六官之長皆民譽也區區小邦用人若是況吾九寺之重乎具官某心術通敏儒學兼劭早列詞館出試政事持節剖符緜歷斯久率有可紀是謂老成宜進惟月之班以觀竭節之效勉務彊力不孤寵遇

京東轉運副使李杲可太府少卿制

表率一道副貳九列皆朝廷之精選亦搢紳之美仕授賞之際曷嘗輕哉爾素以吏幹見稱士論將漕之久終更宜代惟太府之繁防實中都之要劇進聨惟月益佇來效

奉議郎管勾機宜文字魏章可團練使制

師旅之行將帥以其精鋭陳力於外幕府以其文墨論議於內至於成功皆當懋賞今西師告防爾豫有勞俾進秩敍以示旌勸只服休命益思來效

蕃官皇城使簡州刺史若沮沒移可遙郡團練使制

軍旅西出將帥盡力罙入深阻蕩覆部落焚燒橋梁斷絕要路爾豫當隊伍克奮精鋭上功計獲足爲戰多宜加懋賞以示勸奬增團結之寵名仍使聨之美號只服光寵思所報效

宣政使嘉州刺史內侍省右班副都知劉有方可遙郡團練使制

出入禁闥宣布內令樞機周密是其職業夙夜匪懈見其智慮歳月之久始終如一第其優最宜有遷寵增團練之美名壯使聫之重望膺服優渥益思報效

皇叔武衛大將軍磁州刺史叔儺等並可遙郡團練使制

環尹之貴拱衛天居開大將軍之幕府可謂盛矣而又外領州符兼總使節徒以公族惇敍之愛得用歳月之久而授之國恩隆厚思所報稱

試太學正葉濤可瀛州防禦使官監蘇州糴納倉彭汝霖可並太學博士太學錄李格非可太學正眞定府眞定縣主簿盧防可太學錄制

太學賢士之闗博士正錄皆師表之任也非其經術修明內行峻潔不足以當是選爾等籍甚士林或已試庠序並從遷擢以究職業

太史局直長許孝恭可太史局丞制

陰陽之說拘而多忌拘則災祥之辧不可不究忌則時日之異不可不避爾執技從事自信其術魏王之葬指言其失不墯師法能屈眾論嘉其守官俾從增秩皇叔祖保信軍節度使宗隠男仲防等可並太子右內率府副率制

公族之子屬近愛至未及有知膺受光寵非以祖廟之隆慶朝家之惇敍耶副率之貴是惟通籍勤身戒事以就長立

彭城集卷十九

欽定四庫全書

彭城集卷二十

宋劉攽撰

制誥

吏部尙書蘇頌等可並兼侍讀制

朕惟聖王之要道天下之義理著於竹帛之編傳於師儒之論所以正身安人其術廣矣誠得直亮正固匪躬之士敷繹誦說日陳於前其爲益者豈小補哉以某幼壯好學耆老成徳以某天機深邃心術博通皆文足以輔治辧足以周物宜備金華之選以詔虎門之媺咸務勤盡用副虛佇

宣徳郎劉槪可祕書省正字制

學問修於身而朋友稱之士之美致也爾效智太學師帥國子而近臣交口譽之其必有以信於士大夫矣蘭臺屬官吾以養育賢士玆爲淸選今以畀汝毋怠初心以永終譽

皇叔祖故昭信將軍節度使開府儀同司宗瑗可贈太師追封崇王制

惇敍之恩蓋本於公族尙徳之選亦通於外朝哀榮並施隆殺有等地尊而屬近禮備而位顯矣具官某體麟趾之徳厚居磐石之宗彊好禮而身修𨿽曰未學必謂之學用嚴而家治施於有政是亦爲政固已表儀宗室光顯本朝奚修塗之未央而朝露之遽及惻焉傷悼何恫如之稱情以文崇賁防典龍衮禭服維師是以絕班金路啟封非劉未嘗胙土並疏異數以光窀穸冀其有知歆此休命

皇兄故右金吾衛大將軍單州防禦使令儇可贈安化軍節度觀察畱後追封髙密郡王制

睦族之道莫不欲其貴富追逺之義又當均其存歿眷予近屬宜有加等具官某賦性惇篤治身謹卓協麟趾振振之美芘葛藟綿綿之盛內列環衛外領使符無祿早世吾甚悼之俾崇防典以示惇敍戎幕廉車之畱後連城大郡之封王是謂丰恩足光逝魄

故醴泉觀使武泰軍節度使贈開府儀同三司朱伯材特追封恩平郡王制

保姓受氏享有死生哀榮之隆節惠壹名相其春秋窀穸之事匪我近戚則維勲勞具官某生於髙明輔以禮樂小心而畏義彊志而婉容用能維有歷年不失舊物朕眷言先後追正儷極之尊永念繼文嘉乃有子推原厥初聿圗王封適契朕志是用受玆靑社壯威命於元戎賜爾公圭享鎭撫之彞器襃此異數光於九原匪予爾私其服朕命

大理少卿杜純可侍禦史制

風憲之任總於中司中司之貳聨於禦史是其繩愆糾謬舉直措枉惟不吐剛不茹柔者乃充其選焉具官某賦性端直臨義專固論法得簡稽之要祥刑協哀矜之中使之要白筆之任居正色之地必去邪不疑惟力是視推擇詳愼報稱實艱益務恪修以副虛佇

右司員外郎王覿可侍禦史制

朝廷風憲付之臺率而侍禦史爲之佐焉吾欲得淸直而信道忠厚而知體耳目元首繩墨眾材當是選者吾甚愼之具官某學敏才優忠勁有立前在諫省屢進讜言亟易都司仍有令譽是宜授豸冠之重居霜臺之貳夫繩違糾謬劘上率下貴以義動而不求苟勝務於心競而勿爲朋進戒之愼之以副虛佇

祕書監張問除給事中制

左右侍從之臣率皆讜直輔上者也而給事中復以駮正違失爲職夫識非通逹則觀物無節器非宏厚則守善不固居是選者其亦艱矣具官某學術淵通幹力彊濟歷職中外敏懋不怠其譽已試所至可紀白首壹節誠心無貳宜其備顧問於靑瑣謹獻納於東臺庶防羔羊素絲之美直諒多聞之益副吾旁求爾其愼哉監察禦史韓川上官均可殿中侍禦史制

執法憲府繩督在位言屢上而忠一無二气逾勁而溫厚不劌可謂有司直之風靖恭爾位者矣遷秩殿中實崇位望益堅素守罙著來效

祠部員外郎翟思可殿中侍禦史制

禦史之職皆耳目之寄至於殿中地益顯近今吾詔有司以資歷用人爲其已試則臨時不苟老成則責義有準庶乎繩愆糾謬出於中正耳以爾前在憲府旣有嘉聞比歷他任亦克永譽而近臣之言尙其勁直復正中臺之秩以當白筆之任勉力周務毋怠而志

祕書省校書郎盛次仲可集賢校理依舊制

圖書所藏聚於中祕校讎之官旣爲精選仍以歳月課最陞於麗正儒林之榮莫與爲比惟敏志惇學可以稱之以某效官治已士友所稱擢玆寵命益思勤恪

朝請郎王彭年可監察禦史制

百官皆以職事奉上而禦史以執法爲稱法者貴於當義而果平而不回膺是選者其亦難矣吾詔臺率舉其屬官臣覺等以爾來上吾樂得材良而試之又以觀近臣之能愼守職業毋孤任遇

禦史臺檢法官楊康國可監察禦史制

風憲之任寄於中司使之升薦禦史是爲故事傳曰舉而所知其素在僚屬朝夕從事視其所以察其所安夫何廋哉用之不疑惟防直之地白黒所判公則生明彊則無撓勉思恪居以蘄休譽

朝奉郎充集賢校理趙挺之等可監察禦史制

憲度者朝廷所以爲治也犯之則爲壞法禦史得而糾之法正則主尊節義者人臣所以事上也失之則爲悖徳禦史得而察之徳修則俗厚耳目之官紀綱之最愼選所屬莫如禦史爾等以力學自立藏器待用士友歸其美譽有司推爲舉首風憲之任我其試哉詩云柔亦不茹剛亦不吐書云無虐惸獨而畏髙眀本忠厚而輔義毋刻覈而取譽是爲稱職其戒之哉

皇叔右監門衛大將軍叔過故所生母董氏可縣太君制

宗祀之慶推顯以及幽廣恵也貴其子以及所生厚本也矧公族近屬職在環衛慰其反哺之心錫以漏泉之澤名城大邑疏爲湯沐黃壤有知歆此殊渥

右監門衛大將軍士香故父所生母和氏可安吉縣太君制

公族內宗咸有爵秩而士香念及父之所生求得追賁願以妻之賜邑移爲湯沐察其用心有足嘉者特疏縣封以光泉壤

鄆州東阿縣尉孫彥卿母宋氏封壽縣太君制

黃髮兒齒壽考之隆天之所以福壽徳善也吾聞聖人後天而奉天時故吾於耋老率加禮焉至於九十者加以爵號恩之至也爾年齡應格而子方小官今疏大邑取其令名以昭逢辰之慶亦廣錫類之祉服我休寵益修母訓

給事中顧臨可刑部侍郎制

明辧惟良所以折獄也哀矜勿喜所以察情也合是二者乃弼邦教非夫忠信之長曷能稱其職濟吾事乎具官某志慮開爽學術通敏見義勇於有爲立身果於自信試吏非一成效已著是宜付秋官貳卿之選當尙書政本之重其克盡心廣裕用究刑成之美無或便文俯仰而致枉撓之咎祗服寵命以底休譽

龍圖閣直學士蔡延慶除工部侍郎制

朕以尙書總擥天下之務而六曹之副地峻望崇自非材略優裕事業已試者未嘗輕授也具官某質性通敏智術宏贍頃自先帝驟膺器使贊書出命薦歷內外董戎分閫率在西北文武兼允聲問逾劭使之當一官之貳居四命之峻其有餘裕疇曰弗宜因龍馬之舊秩進冬卿之近列勉服光寵終譽夙夜

皇叔故成徳荊南等軍節度使守太尉開府儀同三司眞定尹兼江陵君荊王頵可贈太師尙書令荊州徐州牧攺封魏王制

春秋之義惟母弟得以屬通詩書所稱蓋叔父著其殊禮國朝並建同姓惇敍懿親生榮沒哀厥有前訓備物典策以寓永懷皇叔具官某稟秀淵衝毓材粹茂閱天下之義理爲宗室之儀表富而好禮貴則防勢推惻隠之心毎隆於濟物廣孝敬之志用足以臨下河間之實事求是東平之爲善最樂是宜永爲藩輔光贊本朝淑命不融中道摧殞震悼傷怛何痛如之崇斂衮之舊典追賜履之介寵進陟師垣兼官大錄九命作牧包南西於二楚千乘啟封雄魏大於三晉於以循曲阜之前躅繼睢陽之故事匪王盛徳曷膺異數尙惟幽穸歆於顯休

贈魏郡太君制

春秋之義母以子貴子由宗祀之均福母以追逺而永寵貴在其中矣孝莫重於此焉具官某母氏積善在躬鐘福覃後克有令子進居法從旣啟湯沐之封足尉凱風之念粵因慶賚更授雄藩資其魏大之名協乃繁衍之祉尙惟幽穸歆此殊休

皇叔恩州防禦使仲隗所生母崇徳縣太君李氏可安康郡太君皇兄惠州防禦使令鐸母金城縣君張氏可普寧郡太君制

朝廷緣子貴而廣愛毎崇錫慶眷母慈而示報無間所生粵因誕辰俾申懋典具官某母氏稟操端靜臨事肅恭柔訓有加色養無爽湯沐脂田之賜旣祚邑封雄藩大郡之名益隆寵數秪膺優渥毋怠欽承

皇伯右武衛大將軍渭州防禦使仲鸞等十人故新婦可並贈縣君制

嬪於公族稱爲良婦不壽而夭爲可憫惻宜因夫貴錫之寵數名城大邑以爲湯沐尙其有知歆此丰澤故朝議大夫充寶文閣待制王臨妻天興縣君盛氏可封仁壽縣君制

稟粹幽閒挺操端粹承夫則家事嚴整訓子而母道慈篤旣疎大縣以啟湯邑宜因大賚更易名城取其佳稱以協光寵

西作坊使杜諫左班殿直王賀三班差使王防各轉一資制

蠻賊蠆蜂也辛螫中人不可不除而爾等力鬭重傷有足嘉者進官一等以合軍賞

藩官內殿崇班浪轉兩資制

捕鹵蕃冦身被金夷亟上首功勇加部族宜疏顯秩增寵使聨秪服茂恩益圖來效

新差湖北轉運副張安上可倉部郎中制

地官之屬皆爲劇曹非智能出倫不能勝任以某干力彊立內外踐更推擇付之任遇非淺其思盡瘁以復恩寵

文某可兵部郎中制

道著嘉猷徳符淸望必其幹力足以濟務智識可用爲儀居是選者其亦艱哉某吏最籍聞家聲休顯由京兆之浩穰聨夏官之繁防已試之效旣已可傳前將之績亦云停候姑務彊乂毋怠欽承

朝奉郎兵部員外葉祖洽可兵部郎中制

文昌郎位號爲上應列星惟六品可以當之期歳之後得以任子朝廷待之厚矣豈特出宰百里之比乎爾以文學政術得以臺選歳月之久資格宜進不移司馬之聨俾正依烏之秩欽承我命益思自修

王安石可三司戶部副使張燾可兵部郎中制

考績三歳進官一等先帝所以勵羣臣也具官某秉哲廸義有聲於時能勵厥修以宜官政序功增位其善厥承

朝散郎致仕劉宗傑可落致仕比部郎中制

朝廷資材能以爲治在幽隠者必取況於久吏舊齒義所不遺以某課最已效時譽亦著而謝事退處便已而已不佐公宗之務吾甚惜之是用還之司土之籍寵以文昌之秩主計劇曹應星妙選思自勤勵副此恩渥

軍器少監郭茂恂除工部郎中制

百工之事萃於各鄕屬郎之選豈當輕授以某用心精祥見事敏速歷試內外皆有可紀淹畱歳月未嘗曠事宜輟大匠之副進職起部之聨毋墜前勞益勉後效

侍禦史杜純陞左司郎中制

都司憲府屬僚悉朝廷之劇選也是以統正百官整齊六曹是皆耳目之寄易地而處豈有重輕之別乎以某往在先朝嘗付詔獄信已不撓見稱士論是用寘委都司之任佽助綱轄之事勉力夙夜以副愼擇

朝請郎陳維孫故母仁壽太君髙氏可贈廣陵郡太夫人制

父繇子恩以崇贈品妻借夫貴仍進爵封寵章不間於幽潛孝治用形於溥率具官某故母某氏母訓端淑家事整修懿徳沒而不防後嗣蒙其餘慶宛在寘行之列慨如陟屺之懷屬宗祀之告成迨下泉而均澤宜賜小君之號亟疏大郡之榮壤戶有知象服加寵

尙書右丞胡宗愈妻福昌縣君丁氏封同安郡夫人制

朕選建材傑以爲弼輔服章位著皆竣其寵所以優禮賢者體貌大臣而況其室家之閫輔佐內外夫榮於朝妻貴於室義所當予有自來矣具官某妻某氏毓秀名族作嬪君子躬璜佩自修之美有夙夜相成之道婉教端叔休風專靜可謂具鵲巢之徳是以賜魚軒之榮亟擇名城粵毓要區備湯沐之百邑稱翚翟之七命用疇懿實勉膺異數

楚州防禦使楚國公世恩可贈奉國軍節度使依舊楚國公制

朝廷親親之愛隆於九族生有惇敍之典歿兼哀榮之數髙爵重位以稱情理具官某地居近屬材實宗英樂爲善而自修過纎介而無有奄至淪謝良用震驚沛以隆恩錫之湣冊啟軍牙以分鉞仍茅土而啟封尙維幽穸歆此成命

皇伯故臺州防禦使仲綰可贈武康軍節度使追封崇國公制

生有惇敍之典歿存追賁之寵公族之恩於是乎愛至而禮備矣具官某地近屬尊材髙志美膏粱不能佚其性冰淵有以見其操𨿽躋膴仕未及修齡奄至淪亡特深傷悼並賜寵光以輝泉壤

皇伯祖故保平軍節度觀察畱後克思可贈開府儀同三司追封昌國公制

生榮歿哀所以厚公族之愛宜賵與贈是以著有司之事然非令徳曷膺異數具官某地近屬尊志修行備能集信厚之善靡聞纎介之失資其表儀丰於祿秩軍牙廉車之畱務有以致之逝川朝露之莫返何嗟及矣宜崇湣冊以稱悼懷開府視相印之重建國用公圭之禮告於陰泉歆此殊寵

皇伯故眞州防禦使叔封可贈崇信軍節度使追封遂國公制

朝廷之於宗室愛至而恩厚故生則有兼官之寵沒則有加等之贈具官某資性端直治家堅正朝防賔贊之禮未嘗有闕脤膰助祭之事靡或不共以是付之連城示其禦侮奄至不淑玆用惻傷漢東大鎭建牙秉鉞左屬名邦分茅胙土並爲顯命並光幽壤尙其有知歆此異數

承議郎直集賢院知齊州王巖叟可起居舍人制

載筆記言之任史官之別也必居心正直可以無私於淑慝惟文采藻贍可以專意於纂錄朝廷以是愼其登選而異其進用矣具官某識逺而气勁學博而言立前在禦史得蹇諤之譽出爲劇郡成豈弟之政是宜參右垣之列當螭頭之直服玆光寵思所報稱

侍禦史王巖叟可起居舍人制

朝廷求信厚之士進讜直之言取其進忠竭誠救失補闕爲益之重其可量哉報其成效示勸來者具官某天機粹美器宇渾厚好是正直輔以儒學自頃擢居中臺職司邦憲智慮所及知無不爲準已所加挺而無撓是宜疇其美志峻於任遇右史納言之職法從選掄之最粵疏茂恩以示殊寵

西京左藏庫副使髙遵固可閣門通事舍人制

上閣之職親近旒扆朝防賓贊謹於爲容然非有功閥不膺是選以某干敏恪愼歷官有稱錄其成效寘玆顯列祗服光寵思所報稱

朝奉郎王復故父任刑部侍郎充天章閣待制贈開府儀同三司防可贈司宜制

合宮毖祀溥率蒙慶惠澤所加無間幽顯然非韞徳在前鐘福於後亦何能沾此優渥無愧泉壤也具官某故父某歷仕前朝稱爲令徳髙風不泯休譽藹然克有幹蠱顯登閨籍襃贈之典實慰孝思已崇開府之儀更陟上公之貴尙惟冥漠潛被光寵

阿里骨大首領抹徵兼錢並可特授銀靑光祿大夫檢校國子祭酒兼監察禦史武騎尉充本族副軍主制

奉其國珍入修貢職歸義向化忠孝兼效宜有寵授以示懷逺擢武爵之美號因部族之主領體玆茂恩益思所報

皇太妃乳母趙氏可封掌贊夫人制

懷慈良之質躬燥濕之勤肇自文褓之初逮及椒風之盛恩之所被徳無不讎寵以婦官實隆邦教

贈故尉北海郡王宗勝妻平昌郡夫人李氏可進封小國夫人制

麟趾之詩恩厚公族鵲巢之化善屬邦君列國名臣魚軒象服用疇淑徳不恡寵光故具官某妻某氏毓粹幽閒秉心直信勤女工之事不怠組紃佐君子之爲毎嚴璜佩啟湯沐之賜邑以極夫榮緣閨閫之休風更形治命求疏建國以報宜家俾增褕翟之華申錫山河之富旣以彰內助之美並用慰重泉之心恵澤有加祗服惟謹

皇叔祖昭信軍節度使開府儀同三司漢東郡王宗瑗故新婦嘉興縣君彭氏可贈英國夫人皇叔祖保靜軍節度使開府儀同三司建安郡王宗綽故新婦平昌郡君鄭氏可贈榮國夫人制

宗祀覃慶溥及幽顯地近屬尊莫如公族位崇祿重矧兼將相永惟敵體之義宜有漏泉之澤具官某故妻某氏作嬪君子著徳閨門窈窕可稱奄忽莫待俾進魚軒之號仍疏大國之封尙惟陰泉歆此光寵

朝散大夫致仕魏防弟朝請郎紳弟朝散郎絪弟承議郎綸弟承議郎紹弟奉議郎綽故母渤海縣太君刁氏可崇國太夫人故母新安郡君刁氏可榮國太夫人制

夫榮於朝妻貴於室古之制也今使幽顯同之宗祀之慶其爲恩恵可勝道哉具官某等母某氏婦道柔順母儀慈淑諸子之在仕版者朱紫紛然舉集門庭足爲鐘慶乃父旣以追賁進居公衮褕翟之贈宜及其配仍擇令名以啟國封泉壤有知歆此殊寵

皇伯彰化軍節慶使開府儀同三司髙密郡王宗晟等故母康國太夫人孫氏可贈越國太夫人制

朝廷廣愛以崇孝故追逺者常厚多士念母而思報則推恩而不遺矧其麟趾周宗鵲巢懿徳不吝崇錫以示光寵具官某等母某氏婦道端淑母儀聖善訓誨詒世而可紀慶祉鐘後而兼茂將相之榮萃於子捨山河之祚大啟郡封而凱風寒泉之思未充孺慕象服翟車之賜宜有加等俾卽防稽之奧以爲湯沐之華壤戶有知歆此峻禮

朝散郎監在京進奏院王伯虎復祕書省校書郎制

爲政之方未嘗不以振滯淹爲事知夫良材難得而善人弗忍也爾前以小疵失職累歳芥蔕疑似眾以爲惜抆拭登敍以收來效還讎書之舊秩加中祕之新命益自惇勵毋負優渥

祕書省校書郎李徳芻可集賢校理依舊充校書郎制

祕書外府麗正內殿圖籍之所聚集儒藝之所防處有志之士不以畱滯爲恨宿宮之人必用課最而進由外至內實爲峻遷爾夙聨校讎緜玆歳月惟才與久皆當甄錄貼以職名未離舊守其以進用爲榮而無畱滯之念

朝奉郎試禮部侍郎陸佃可朝散郎制

以徳詔爵以庸制祿朝廷所以登進材良次敍中外未嘗遺於疎賤而況於廷臣乎具官某文藻華絢器宇夷曠直哉惟淸是以典朕三禮婉而成章是以付之史筆逮於考績綽著善最宜因寓祿之資敍進陟明之寵敬服休命以永終譽

朝奉郎充龍圖閣待制王震可朝散郎制

考績之法所以磨勵多士乃自唐堯行之矣具官某文愽志修材優气贍內參法從外領州寄民譽咸服吏課處最有司舉歳月之效易以借口本朝崇明陟之典亟其詔祿俾從進秩用稱恪居

朝散郎權發遣建昌軍張升卿可敍朝散郎制

向者奉使嶺表鎭撫蠻服盜賊之發不能檢察奪官貶秩退守私壘歳期當敍宜從牽復爾前以湔洗夙負旣遷陞逾舊朝之予奪纎介不欺今此新恩實謂加等旣被優渥思所報效

朝散郎王年可朝請郎朝奉郎宋湜祝康可並朝散郎奉議郎王叔憲可朝奉郎宣徳郎李世南可通直郎承務郎大理評事錢蓋可承奉郎余並如故制

朕惟法令者所以爲天下共也而繁文苛請日至月增不憚刊攺以求其中爾等俱以美材而應愼選則筆則削用成新書疇其恪居推以懋賞進階一等是爲渥恩承事郎王仲煜可宣教郎承務郎孫朴可承奉郎制

恩令之下溥及在位如雷之於百谷艸木無不甲坼者豈以其防小而遺之哉爾等預列纓裳齒於元士膺玆慶澤例進秩敍勉崇立志用對休命

賜同進士出身右班殿直子湜可換承武郎左班殿直令馡可換承奉郎制

國家開設科選詳求才諝能者取之無間疏逖矧爾麟趾公姓天潢餘潤不以膏粱自佚而用經藝修已因其程文賜之名第俾遷優秩爰齒多士方今惇厚邦族誘進初學故其課試之法異於寒素至其效官將責實用勉爾勤愼以集休譽

承議郎充祕閣校理權判登聞鼓院張舜民可通判虢州制

前以禦史言事不合朝廷優容直臣未嘗備責故移位他局仍在轂下而舜民力自推謝又以其多病及家婚娶求得自便天道從欲而有曲成吾何恡焉虢略要郡率貳維重祗服恩寵毋怠勤恪

吏部侍郎胡宗愈可禦史中丞制

權衡之於輕重繩墨之於曲直由其無私而素具是故應物而不貳朝廷風憲之任忠讜之士亦所以素具而待列位也命官之艱得人惟允具官胡宗愈秉心端直爲學深厚粹然特逹之姿淵如有容之度粵自潤色綸省獻納瑣闈副貳天官藻鑑多士綽有休譽舉爲稱職是宜付中司之權寄執法之柄爾其修胸中之誠應方來之務有節於內則物無不察以義自處則動無不中稱此茂恩著爲顯效

彭城集卷二十

欽定四庫全書

彭城集卷二十一

宋劉攽撰

內外制

禦史中丞孫覺可龍圖閣直學士提舉醴泉觀依舊兼侍讀制

吾以風憲齊邦法而用經藝求多聞儒臣之任是者異事而同功此皆有益於朝者也具官某資性朴茂學問該達有子政之愽識兼叔向之遺直近者擢置中司以從民望未得聞生之奇論乃固以疾而來觧知其不欺在所從欲擢龍馬之峻秩仍虎門之詔徴兼總殊庭之事增重講闈之寵祗服休命母怠初心

中散大夫天章閣待制知鄧州陳安石可龍圖閣直學士差遣如故制

朝廷嚴侍從之聨待通愽之士惟其器足以大受知可以重任望所歸者而後畀之延閣相望左職維敍眷玆遴柬義靡虛受具官某材實周用名允副實迨迫耆齒克成壯猷內參藻鑑之司外總藩宣之寄率有可紀不替崇譽宜示甄擢以疇義最惟河圗之所藏居石渠之右地學士之選儒者爲榮寵數亟加懋恩思報勉力無怠對揚休命故鎭江軍節度使檢校太尉守司空開府儀同三司致仕康國公韓絳可特贈太傅餘如故制

股肱之臣社稷是衞生則體貌盡禮以示老成之貴沒則哀榮稱情以著云亡之嘆非其盛徳曷膺異數具官某大器有容直道自任舉厝見乎事業忠厚發於性情再登上宰稱爲賢相周公師保萬民恵澤浸廣召伯弼亮四世嘉績維多者老裏居乃心王室風猷所竪毗益仍逺天不憗遺奄至淪喪朕用傷悼莫可逭贖宜加湣防進崇贈典躋帝傅之寵名賁衮章之禭服泥書蜜印以光泉壤靈其有知膺是休命

皇城使昭州刺史郭忠紹可差知岷州制

先帝斥廣邊圉控制西戎惟三軍之師與連城之守訓兵治民文武並用非有兼智曷嘗輕付以爾效力洮隴克有善譽屬他部引嫌以汝易地勉勤職業用副光寵朝請大夫新差知邠州蹇周輔可差知廬州朝散大夫知廬州史宗範可差知邠州制

朝廷建官分職無有逺邇皆務以利民者也度材而任之以示大公至於從人之欲小濟其私是以天道無害於治以周輔耆艾久吏使蒞豳土而以情自上求所便安惟宗範合肥之政課最可稱命總邊益用觀能易地而處俱謂宜允思所報效母孤任遇

知滑州劉珵可知湖州知唐州王得臣可知邠州制

壤地不齊南北殊俗吏治何先法令惟一智者足以興事敏者莫不有功顧惟大邦毎擇良守以某悉爲久吏亟更符守吳興南方之都會新平西道之要衝分以付之思所報效

朝請郎試大理卿杜紘可直祕閣知齊州制

漢制列卿郡守通爲二千石其在朝防中都則見惟月之重矣夫其屏翰千里乃知連城之寵內外之別夫奚足云以某器術通愽法律精明執事輦轂歳月逾久致位廷尉任遇亦重而勤勩己黽勉弗任思從息肩顧得補外朝廷俯從人欲付之郡章昔人以卿秩出守用爲寵榮今汝貼職中祕臨治稷下恩數兼渥思所報效寶文閣直學士正議大夫謝景溫可知鄆州制

機衡之任內則八座爲重方嶽之寄外則十連稱貴愼選攸屬周材是膺將明所資出處奚異具官某立性挺特遭事開敏白黒明辦予奪時當擢領秋官之長實處文昌之要朕惟鄒魯舊壤皥濟奧區賦政之優變道惟允輟聽履之妙選付連城之重寄敬服崇寵益其善最

朝散郎孫賁可知邵州制

湖湘之南蠻獠雜居乃或不防邊圉肆爲侵暴夫豈足勞吾剪薙也莫若擇良守就而撫之震詟其姦猾存育某柔服斯無事矣以某健於爲吏幹譽頗著付之連城其思逺略不孤寵命

新知河中府葉康直可知秦州制

先帝穰卻胡狄斥大邊圉秦亭之地僅若內郡然其襟帶隴阺門戶巴蜀小戎車甲之盛夷漢走集之要方之前世固自若也擇帥之重尢所愼焉以某前奉使指臨安陜服智之所及事乃無曠至其攝蒞漢陽頗歷時序士服熟其訓練民便安其簡易審羌虜之情僞觧山川之要害因而任之成效宜速俾易蒲中之寄以究隴上之治貼職龍馬寵命在先勉服恩榮益思盡瘁

侍禦史杜純可知相州制

向繇卿寺擢貳臺憲以某讞獄先帝常有確論乃玆登用實冀毗益而議者言其處事堅完持心近薄又臺中故事非繇科第不登是選重爲不宜觧白筆之重權付赤惟之優寄三臺舊壤千騎殊寵公朝未嘗棄材能吏思所報國

西京作坊使知岢嵐軍王景仁可知原州制

西方諸郡與羌戎接者皆爲要衝五原其一也爲其守者愛養士卒宜得其死力逺置斥堠使前知虜情將略之最莫先於此以某久習邊因付重寄益務自勵不孤恩寵

溫州刺史提舉萬壽觀公事向崇回可知蔡州制

吾求循良之吏以付郡州之治才無所遺則不限文武之異功有所勸亦初無戚賢之別以爾謹身奉法彊力從事其以爲政宜無曠職汝南大郡生齒繁夥聼訟察獄愼而母怠服我休寵母致民謗

龍圖閣待制知河中府王震可知鄭州制

介二都之浩穰承千里之風化陪京之重是惟鄭邦擇守之愼非材莫處具官某寛裕容物豈弟信己治民之效所至見稱付東裏之奧區按緇衣之舊俗務崇民譽以稱上恩

中散大夫燕介可知棣州制

齊之北境是曰無棣魚鹽之饒俗以富庻其於爲治易使安輯以其更練民事通逹人情付之専城益觀成效知宿州呂溫卿可知湖州承議郎王鞏可權知宿州制

有地千里而長百吏發政施令良民足以訓養猾民足使畏服有志之士知其可以有爲莫不願之矣以某等通敏用務付之専城之寄符離吳興又東南之奧壤也思所建置以副休命

知汝州邢恕可知襄州制

江漢之域襄陽爲大鳯林以爲阻鹿門以爲望呰窳之甿獄訟亦寡然隄防弗固則有昏墊之憂竹屋相比或致延燒之患往之良材以玆爲先爾以敏材愼慮試於爲郡旣歷一邦頗有能效付漢陽之奧壤增符竹之寵榮祗服茂恩益期善政

西上閣門使重種古可知鄜州制

治民訓兵文武異道惟其兼才乃能適用西方諸郡疆圉羌狄鄜爲次邊實當走集軍旅士馬之訓金穀獄訟之劇爲守爲將是以重矣以某久更吏職益閒戎略付之左符屏玆要郡竭力盡慮副吾選擢

朝議大夫馬淵可知溯州制

束髮從仕至於耆老近臣之稱薦者章數十上是其有以過人者海沂大邦民物繁富庸付章韍以期善最夫治人之術譬猶養身母暴其气正心以存之則有康寜之報汝愼之哉

朝奉郎守鴻臚少卿黃隱可權知泗州朝奉大夫宋彭年可權知邢州制

九寺之貳是爲要官前以鴻臚大農用隱彭年而議者謂處非其位不可虛授朝廷重於失士乃復試之民政右河左淮二郡爲大邢兼趙衛之俗泗當舟楫之防有所施爲易致功譽益務勤恪以稱付委

朝請大夫韓晉卿可光祿少卿朝奉郎知相州杜純可知徐州制

卿寺總集邦事州郡在宣王化二者之重非有左右豈其以內外而爲輕重乎以晉卿純敏識彊力通習律令試郡未幾民譽有在擢貳光祿徙治西楚度材而處來效是期勉力愼修母敢豫怠

知潤州朱服可知福州制

閩嶺以南長樂爲大生齒繁夥其養不足則獄訟易興風俗刓獘其教不篤則禮樂罕聞爲之治者抑亦難矣以某旣更吏事因付邦寄思所以裕民生惇禮與義庻無負委任矣其勉之哉

朝奉郎邢平可知衡州制

郡縣之逺於京師者其能使上恩宣布賦役均平民無愁嘆之音惟守長之材爾衡山之陽湘水之左厥民呰窳爲生甚薄生齒繁夥占數至廣命汝蒞而撫之勉力思效上謹詔條下盡民情夙夜匪懈斯得之矣

右騏驥副使王良可權知黔州制

西南諸蠻馴服聲教而黔中之地當其衝要內則嚴徼塞之走集外則總羈縻之琛賮郡守之寄朝選爲重以某知慮有取武略己效宜試連城剖符之任以觀治戎訓民之術

皇城副使王鑑知莫州制

邊郡鎭守兼有民事以威武震憺戎落以律令聽察獄訟其亦難矣可無選者某累更任使常著能效帥臣稱其材敏薦之於朝因而用之吾無推擇之煩其勉勵幹力勿負恩渥

中散大夫裴士林可知同州制

法令所以平民也得其情則文無害賦役所以用眾也處其中則下無怨是二者州郡之先務非良吏不能及之以某智慮詳敏達於從政薦歷繁劇常有稱述惟左馮之奧區自二漢而稱重付玆連城之寄用觀下車之效平民用眾汝宜愼之

權發遣廣徳軍邵才可權知滁州制

凡工人之事習慣則其巧倍初學爲政者亦若是矣爾前守軍壘卒戍無曠今復用汝爲郡屬城生齒其數愈廣汝以習慣蒞之事將無難勉之愼之以集民譽

朝散郎熊臯可知防州制

海陵故江都之屬邑也居江海之會民占魚稲之饒𨿽曰小邦實爲沃壤以某前守辰陽克有善譽玆故付以虎符之重粵當麋防之墟察訟督賦期以裕民無怠爾心以集來效

朝奉郎賈種民可知濮州制

冉求政事之材也而曰如五六十求也爲之此邑宰之任也賢者之於民事豈易之哉今州郡之寄總列城之富長郡吏之治利澤足以及物𨿽曰小邦爲榮遇矣濮實古郡邇於王畿汝自請而得其有以干固稱職乎

供備庫使侍其瓘可知祁州制

邊徼之郡戎馬所集將守之任文武兼用內輯民務外察虜情求其宜稱其亦難矣以某屢更繁使頗著能名付虎符之權當鳶鞮之境益勤逺略以就來效

朝奉郎張徹可知沂州制

山東諸郡臨沂爲大其民雜有桑麻之業其田兼備魚稲之饒爲守之貴仕宦之羙推擇付汝寵光斯在聽獄察訟勤民急吏母有怠惰以就功緒

殿中侍禦史孫升可權知濟州制

爲耳目之官當風憲之任惟其直亮乃所稱職曾不是思輒敢誣上置廷臣鄙倍之愆旣莫繩正肆己志朋比之素仍事詆欺義所弗容法其安舎宜奪蘭臺之職俾分竹使之符尙體寛恩無重前悔

知京帥張祐可知隴州制

隴阪之西爲國門戶羌戎向化而服內漢兵屯戍而禦侮宜得良材任爲守帥以某練集軍事懷韞智略俾付左府之寄以總連城之固其克勤藎用副推擇

皇城使郭祥可知龍州制

邊徼之地夷漢雜處訓兵以律治民以政文武兼備乃爲宜稱朝所愼選異於內郡今江油闕守推擇用爾勉務勤恪以就功緒

司農少卿韓正彥可知滄州制

卿秩出而爲郡古之寵數也矧南皮奧壤渤海巨鎭魚鹽之饒則知編戶之富邊圉所寄復見専城之重惟爾久從吏職嘗宣使指悉著能績迄無官謗是用付之左符虎竹之榮當此一道兵民之務實因往效以防新寵勉思職業用永休譽

知濟州王廷禧可知登州制

負海之邦文登爲大肅愼是鄰遼碣在望烽火之警太平弗忘擇守之難其亦奚易以爾名臣之裔素風自修比守列邦皆有善最付爾之罘之城恪守嵎夷之奧勉循詔條以致民譽

商州盧某可知臺州制

有地千里列城三四社稷人民之奉仕宦之達者也商於天臺皆古名郡易地疊處汝榮多矣布宣上澤勤防民隱母違詔條母爽夙譽汝其愼哉

朝散大夫天章閣待制楊繪可知杭州制

訓農養民之務聽訟察獄之要在於得情而居厚不可便文而趣辦玆所以儒生貴於俗吏法律輔以詩書我擇良守以是爲凖具官某心慮端直學術純固接物而爲簡易從政而號豈弟前守南邦亟聞治最輕揚善鬭之民機巧趨利之俗懷惠不舎去思迄今是宜復假左符以當一道其亦力崇來效嗣續前美夫飾防傳以稱使客志逍遙而忘政治前史以爲譏風詩以示刺汝愼之哉無孤寵命

供備庫副使魏公旦可知嵐州制

樓煩要地戎馬走集震憺邊陲宣明漢徳守將之任其亦重矣爾以武人之俊久經驅防付之連城實固吾圉思盡權略以酬恩遇

新差知單州鄭佾可知懷州朝散郎安宗奭可知單州制

昔子賤巫馬之爲單父勞逸不同而皆稱治能者之於民事固常有爲而非一道也然此衰周列侯之國小邑寡民之政何足爲盛世言乎今列郡田閭富庻法令完備太守官儀之寵巍然千騎之長於以施教布政則加易而不難矣河內漢爲大邦單武今則名郡以付爾等其亦有子賤巫馬之志副吾委寄乎勉之愼之勞逸無怠

權兩浙轉運副使韓晉卿可知徐州制

漢制刺史居部九歳乃爲守相夫惟専城之重豈減傳車之寵爾奉使二浙卽更歳月爰付左符俾臨西楚豈弟以裕民俗精察以平獄訟農畆無擾盜賊知畏勉而行之勿孤寵命

通判滄州趙澤可權知商州制

昔虞詡之治朝歌也方其盜賊之盛以盤根錯節而諭已爲利刃者也後卒成功如其志焉有爲者當若是矣今吾以商於大邦冦攘充斥思其弭安在於能吏汝以干略素譽可當推擇拔於郡貳付之専城分虎慿熊其寵多矣宜有顯效以堅補報

朝散郎李機可知華州制

關西之郡華陰爲大居二周之衝道兼三輔之浩穰風俗豪盛獄訟繁多擇人付之乃得稱治以爾幹力可述付玆重委勉思自效用答休命

新差知越州熊本可知杭州制

良二千石朝所甚貴也夫其總千里之寄當一道之重平賦察訟行善備政使下不畏吏閭裏無愁嘆之聲可以言股肱之美宣力四方者矣具官某早以儁材躋於法從愷悌而濟之屢斷悃愊而至於無華薦假左符率致善譽今賦稅出東南二浙爲盛舟車之所走集余杭居要推擇付汝往哉惟諧夫事無劇易之辧民靡南北之異惟旣乃心斯有成勣夙夜恪居以副休寵

新除吏部郎中章楶可知越州制

出宣使指入居郎臺朝廷之選二者偕重而東南之邦防稽爲大督輸財賦平治獄訟使閭裏無嘆聲農桑得其職長民之所寄又宜擇焉吾不以重外爲嫌而忽共治之意以是命汝往惟欽哉

知亳州李防可知明州中散大夫呂希道可知亳州制

朝廷治民之具備於法令守帥以情視民而用法令輔之則獄訟可使無撓賦稅可使樂輸不然徒文具無惻隱之實無益也惟亳曁明皆爲重鎭所置守臣未嘗輕授以某與某悉更久吏咸有能稱是用付玆二郡以期善效勉力就緒無沗成命

朝奉大夫曹振可權知恩州制

世稱龔遂之爲良吏以其乘饑饉之餘安輯齊地也今夫河決水溢泛濫防陸瀕河之蕩析離居貝邱爲當其衝擇守付治汝丁是選其亦以古人爲法帥而行之冀佇成效

朝奉郎李察可知濟州制

朝廷之用材未嘗有遺収其來效不追旣往期於便安元元從茂風化而已某向承使指兼預戎事𨿽成勣無聞而宣力爲劇旣畢親勤肇還籍版是用付委連城之寄亟居千騎之長東州列壌濟陽爲富禹貢鉅野之名浸漢志昌邑之建國勉崇政術用副寵任

觀文殿學士知河南府孫固可知鄭州制

老成之臣體貌所重殿邦作屏𨿽曰共治優賢尙徳抑維乃眷具官孫某器度深博謀謨醇厚事上以道正心不回治民以信善化維敏自均逸於宥密亟報政於蕃宣惟東裏之舊邦實名都之比壤輟司管籥更付郡符間於二京相望千里河潤之諭冀皆防福矣

光祿少卿杜常可集賢校理知梓州制

朝廷之化所以周浹裏閭而民情不隔者惟郡將之材良詔令之宣布也而遐陬之地逺於京師雜有夷貉其任尢重矧巴蜀之左梓潼爲大擇守付委何宜弗愼以常器局夷曠材術寛裕於以靖安逺俗鎭服荒人其不爲難處之宜矣旣更郎曹之峻屬貳卿寺之聨疇其久次貼以要職麗正之選儒者所榮勉思自效用副精選

皇城使孫昭諫可差知隴州制

總金革之事専民社之寄非有兼材不可兩任以某武足以守固疆圉文可以聽察獄訟是用付之郡符西當隴阪専城之寵實爲羙遷思勤績效以稱推擇

龍圖閣直學士王克臣可知鄭州制

二都相望千里而近介玆舊鄭實曰大邦馮翊王畿屏翰甸服宜得良守用壯右輔具官某俊徳耆明通材彊濟歷試文昌之重雍容龍馬之嚴咨其老成足宣風化爰付左符之寄俾當東裏之奧惟汲黯之臥治洎方叔之壯猷思與厥齊勉從休譽

朝奉郎韓宗古可知曹州制

人爲臺郎出分郡寄受朝廷之精選爲儒者之榮遇爾歷職華省久次自言眷爲東藩曹實左輔分以符竹試其治民蓋二漢之典丞郎滿秩自占大縣以示優異今爾爲二千石其寵多矣勉其民務求稱詔恩

泰寜軍節度使觀察防後李珣可知相州制

朝廷愛民求治之意付之牧守髙爵重祿國所尊禮委之爲政上之可以専達下之可以有爲於以崇豈弟之羙乃無難矣具官某敏智通徹彊力幹濟踐歷周行率致民譽惟鄴城之故壤實朔塞之要衝民務兵權且將且守選擇而用元寵貴隆思所副稱以報恩遇

左藏庫副使紀昱可權知亷州制

合浦之地古爲珠官琦珍所聚掌握致富宜得亷吏爲之守長且蠻蜑荒逺難馴易擾非夫武壯知略不能鎭服以是數者推擇用汝祗蒞恩寵益思善效

提舉西京嵩山崇福宮範子奇可知晉州知婺州王彭可知濟州制

昔賢守之爲郡或以臥治報政者爲其淸淨爲理責大指於丞史是以事無不辦此其爲奇察繳繞厪身苦志僅能自旣者相千萬矣子奇向者屢宣使指陳力甚久疾病言上求得自便旣己數月惜其退處今以臥治之事付爾大邦晉陽防繁思所報稱惟彭臨蒞婺女民務自如稍令內徙實爲寵命

知晉州郭茂恂可知宻州制

長民之官不宜驟易送故迎新之勞簿書變易之前世良史固嘗記之矣茂恂治晉才數月爾當使之久任遂其成績者也防商利者言髙宻海陼宜置市舶以來賈人收其贏餘惟茂恂精力勤恪可膺器使是用易地付之以觀智略勉崇善術副吾推擇

朝奉大夫通判定州胡及可權知吉州制

南州之民頴慧輕急習於文墨易於興訟爲之長者明以周知其情重以鎭抑其浮如是則豈弟之政無愧於古矣某智慮詳敏更歷數事是用擢自倅貳付之郡符江介都防廬陵爲右爾其謹心詔條彊力民務思有可紀以副遷寵朝議大夫充集賢殿修撰提舉崇福宮範子奇可知鄭州制

陪京之右圃田爲大當二都之衝道爲三輔之繁防加以郡治初復民務至眾宜得良守以興善治惟某精於吏術屢宣使指向以辭疾退就散地蓋昔之能者或臥而爲治是用付之左符俾居東裏勿以淮陽爲薄所期東海政淸也

西浙提刑張詢可知越州知濠州林顏可知防州唐坰可知舒州制

列郡之治皆以承流宣化爲事𨿽分地有大小處民有南北朝廷以爲共治其重均焉以詢嘗爲省郎出分使指以疾自上求得所便察其餘力固足臥治是以付之防稽當一都防以顏與坰率更劇任可以繁使惟防曁舒皆今名郡好訟之稱被於俗諺列仙之逰或在名嶽各務悉心以集民譽

少府少監鐘離景伯可知壽州中散大夫李棻可知耀州制

昔叔敖之興芍陂鄭國之漑關中民獲其利用無饑歳今壽春華原其遺迹具存何古人用知之廣而流澤無窮也後之人見賢思齊不然守其舊規亦足以稱善矣某久更吏職祿秩崇重今付以二邦之事汝其盡心以就課最

龍圖閣直學士知鄆州滕元發可知瀛州制

惇詩說禮趙孟之言帥足食與兵宣父之言政朕惟河朔列鎭將閫攸寄所以外宣國威內輯民務折衝樽爼収功千城非得材良曷稱付委具官某學古輔志泛愛容眾臨義而知勇爲遭事而能不惑回翔中外所至可紀兼資文武每著成效是用移此中都之政付爾河間之治夫訓士以威則其愛允濟養民以惠則犯難無怨是乃詩禮之要道兵食之本原爾其勉之母孤寵命資政殿學士知杭州蒲宗孟可知鄆州制

海岱舊邦皥濟崇祀承伯禽之善俗有中都之餘化臨按百城控制一道是用舊徳以副民望具官某智慮深廣樞機周密達於從政之方實備老成之羙自輟綱轄之任屢更股肱之郡善最可紀餘力深壯輟此全吳之治付之東平之重夫江湖魚鹽之地其民呰窳而輕鬭爾能馴服之齊魯桑麻之墟其民朴重而好學事將無難矣勉崇終譽以副休命

新差權發遣泉州朱服可知婺州朝散郎胡宗師可權發遣泉州制

南方之劇郡泉山婺女並爲稱首其民機巧趨利故多富室而訟牒亦繁其爲守者常擇健敏而付之服前以便親爲請今以泉易婺而宗師久吏習事眞可以治泉矣祗服休命思所以稱

河東運副井亮采可知滑州朝奉大夫張璹可知唐州制

外計之任表率一道邦用莫重於金穀民務莫先於調度智弗及之矌職甚矣爾等前假使傳往蒞東土不知輕重之要曾無取予之術以致民饑而無以賙賑糧絕而勞於發輸責其無狀宜有罰懲黜守一邦是惟寛典右諫議大夫梁燾可集賢殿修撰知潞州制

詩云敬愼威儀維民之則蓋庭有變色則下多悖詞道民之愼何可忽也自古戒之義所不取具官某職在諫列地參法從不思朝著誾侃之羙而忘公門鞠躬之愼敢肆倍言侵詆同列驚駭物聽虧損國體宜寘深罰以儆在位稍奪諫垣之秩出守上黨之地尙從貼職以示厚恩勉自省循母重愆讁

承議郎侍禦史王巖叟可直集賢院知齊州制

朝廷樂聞讜議登進端士其言可用行之無疑如有弗及亦當忍貰吾之樂善盡羙其亦信於中外以某自參邦憲頗著風論方將稍遷以示襃漸而某猶自以不得其言引諭請去進取不爲元聖所與不及中行未倍直道吾旣不汝責備完乃素守付民社之重寄分虎竹之左符貼職麗正専城歷下汝榮多矣思所爲報

新差知濟州王彭可攺差知撫州制

前守東陽孽火爲沴使災眚應政汝宜民媚神者淺矣虐防流及廬舎延燒救防之術亦無聞焉有司議法適會恩降俾從薄懲以儆有土不失専城之任當思省已之效

知明州李萃可江東運副制

財賦之人所以豊國用郡縣之治在乎甄人材監司之任柄是二者民樂輸而無憾吏服職而畏罪而後稱按察之最具將明之羙矣以某通材濟務彊力任術旣崇豈弟之積加以老成之風是用付之漕臺總玆江介其使民無浚恆之嘆吏去刻覈之怨而邦用流衍士心知勸是爲稱職汝其愼之

彭城集卷二十一

欽定四庫全書

彭城集卷二十二

宋劉攽撰

制誥

賜翰林學士蘇軾詔

省所上札子奏乞外郡事具悉昔之賢臣嘗曰雅意本朝而以出入禁闥爲樂故𨿽多病亦不願其得郡也卿以詞學論議朕所虛佇遽請補外將異於古乎約巳就退自爲謀者可矣而朝有輕內之嫌重非所宜勉恭職業毋違朕意所請宜不允故玆詔示想宜知悉

朝散郎太常博士丁隲可右正言制

法語之言抗直之論士友相與或莫能受況夫自下劘上以義弼主言之非難也惟其信而可復則無訕上之譏而獲將順之美諫臣之任授受之際其不易矣吾所愼也某資性溫粹學問防達知前言之與往行有直質而無流心使之正色當朝危言抗議宜無詭隨以違道亦不訐激以取譽是用擢於曲臺躋之右省伏蒲牽裾以竚來效

朝散郎右正言丁隲可左正言宣徳郎祕書省正潁州萬縣令充後省刪定官葉唐稽可宣徳郎差遣如故制

修令二省𨿽未成書而其年勞自當進秩俾其稍遷以循往例脫銓管之籍爲朝閩之漸欽承光寵益自勤飭尙書右丞劉摯可尙書左丞進封開國伯加食邑實封制

四輔之地二公覃化王政用爲粹美民人以之帖泰具瞻所寄愼選維重其有徳業素著績用已效任賢勿疑吾以爲準具官某全材博厚是爲大器純徳淵懿至於積載經濟是任鉅細必宜惟深以通天下之情惟防以成天下之務粵繇風憲入丞文昌六曹率職以無曠四海承風而知服今左轄虛位臣鄰莫先宜推已試之功更示峻遷之寵賜國加賦以符休命噫股肱惟人喉舌賦政任重道逺匪賢曷充惟爾夙夜浚明以副羣望同知樞密院事安燾守本官知樞密院事加食邑實封制

參帷幄之謀據機衡之任折衝未兆眇微必察憺威無外遠邇咸服是所謂股肱之良社稷之鎭非我舊徳曷籍勇士關決郡務會計金穀必得文墨論贊以爲倅貳故常使監司薦其宜者今使者以爾上聞其所譽者必其已試往蒞所職母敢廢怠

朝散郎勾當左廂店宅務李惇頤可權通判瀛州制

倅貳之職佽助其長事無不關謀無不預惟協恭而謹信深思而彊敏奉上則順帥下則服河間大郡帥府所在用爾爲倅推擇而進勉愼職業期可稱述

朝奉郎孫載可通判陜州制

自關以東分陜爲重水陸交湊民俗繁多郡治之佐其亦難矣以爾從仕滋久效力可見推擇付之實爲妙選甘棠之詩美在聽訟景行賢傑尙克有立

奉議郎余景可通判莫州制

郡邑被邊兵民雜處應接聽斷其任維重守將之下宜得陪貳以景練歷事務未嘗曠失足以綏輯夷漢寜固疆圉徙置文安勉就成效

通判隴州曾阜可通判邠州潘行可通判隴州制

朝廷之用人常使其優裕樂職無內顧之患則能盡其智力故有嫌者許其自列從其所便則上無掣肘之慮而下獲伸眉之幸矣爾等並倅藩州克勤民務惟阜避玆芥蔕與行易地而處宜體茂恩勉圖報效

廣東轉運判官張升卿降一官小郡通判制

蠻越遐阻聲教闊遠所以使王澤逹下人情徹上民無邪慝之咎吏絕苛嬈之敝在於監司廣吾視聽智不及是責奚可逃汝出分使指綿極海嶠而潢池之民恣肆狂狡烏合之眾圉冒城壘不能覺其萌芽至於繁熾及至興兵討捕又乏謀防將官使臣恣爲威虐良民編戶多所殘戮論汝不職奚逭嚴罰貶秩一等以儆庶官俾倅小邦佇觀來效勉務循省母負寛宥

前知華州王子文可差通判大名府制

向分左符出臨劇郡弗良政術頗致人言朝廷未嘗棄材有以代匱俾爲倅職用閱來效夫魏大之區千里畿甸軍府之盛一時稱雄汝之蒙榮亦爲幸矣母敢以有命爲說怠墮人事仍取咎戾也

宣徳郎知京兆府長安縣王鑑可權通判岷州制

西方諸郡外禦羌戎兵事民務應接非一惟守將之重宜得佽助故敕漕臺舉能者而補之今使者以爾來上譽必有試來效可期錫爾新命勉崇善最

奉議郎監粳米第八界黃思可通判大名府制

魏大之爲都防而管鑰在焉尹正之重佽助惟難爾以材選粵當時任宣布詔條盡力民務有以自表用副朝寄

宣義郎向宗傑可權通判安肅軍制

西北州郡被邊者非一倅貳之官不調於吏部而中詔親授之所以爲愼選也今以安肅付汝無以私壘爲小怠於戒儆無以蕞邑爲易慢於刑政戒之愼之實副寵命

新差通判滄州劉防可通判定州制

河朔重鎭威總兵要而稱帥府定爲極邊益加重焉倅貳之職厥惟艱矣爾前以掄選倅於渤海今徙之中山地雄望崇宜有以稱之毋致弛懈以孤休命

朝奉大夫保信軍簽判蹇序辰可差權通判滁州制【案蹇序辰父周輔曾知廣州故制中有壤地相接雞犬相聞之語】

前爲諫臣黜而仕郡思愆補咎爲日巳久朝廷未嘗棄材必有稍遷俾更倅守仍付便郡而父爲一道之帥壤地相接雞犬相聞爾知其爲榮乎勉務恪居母孤寵命承議郎充祕閣校理梅灝可通判杭州制

朝廷以學術選士政事課吏其能兼備者可謂才良矣爾讐書東觀始以文進今復命爾倅貳劇郡試其爲政東南都會惟杭爲大謹奉詔條深察人情事將無難民譽可致也

承議郎余景可通判信安軍制

仕宦者以資級爲階州城軍壘夫何間焉然爲副貳者奉上使下皆宜有度疆埸外禦兵戎雜處汝旣更之矣益思勉懋

趙濟可降一官差唐州酒稅制

因緣材選得任邊寄力不能彊毅威敵亷不能淸白率下而耽恣博戲牽彊僚佐自處必勝眾莫敢校責其償進過於奪取無恥至此爲辱已甚宜從貶秩之罰以肅慢官之咎酒市徵之繁足以效力克已悔過尙能自返

龍圖閣直學士朝奉大夫提舉南京鴻慶官盧秉可落龍圖閣直學士依前朝奉大夫充寶文閣待制差遣依舊制

王者視民如傷故常有不忍之政爲仁不富故常推陳錫之惠豈其作法於涼斂怨爲徳使淪胥之酷被無知之甿哉具官某往以淺謀建爲邦計紛更約束峻列科指見小利而欲速推忍心於必獲密网布設購賞積重牢盆之饒其登籍者無幾累絏之害或連坐者半道東南之民父子不保事𨿽已往謗者未息宜示深懲以戒惡吏奪龍馬之峻秩仍琳宮之舊守尙爲寛恩宜自循省

知制誥吳某可加勲封食邑制

詩云濟濟辟王左右趣之蓋上帝之祀以顯相爲美在廷之臣以與祭爲慶禮成於上澤施及下古之道也朕無間然具官某直諒多聞靖恭守位論議合五諫之防訓詞得三代之風玆朕寅修禋祀對越穹昊惟爾鳴玉以相奉璋攸宜方熙事之備成旣大賚而錫祉亟頒寵數以復厥勞開國書勲實有常典膺受恩遇母怠欽承

知制誥石某可加階封食邑制

古人有言天子之尊惟其以公卿爲正長子男爲師旅也國家賔禮近臣隆厚寵數開國錫命備存彛典具官石某向以美材進升右掖服勞侍從之事贊襄禮命之書朕以寅祀昊天大賚四海凡列位著畢與慶賞惟爾聞望簡在朕志庸舉舊章亟疏新命兼官崇峻封邑陪惇班寵有加名數偕異祗服優渥無怠厥心

四蕃大首領鬼章可陪戎校尉制

向以彊梁宼犯邊圉稔惡盈貫系縶來獻朝廷隆好生之徳廣柔遠之略被以厚恩貸其萬死分其種姓之息嗣部族之黨類旣知服罪咸願乞恩宜崇盛典以收來效俾脫槁街之戮仍賜漢官之命膺霑殊渥母貳乃心右屯衞大將軍知潞州郭逹可觀察使知河中府制

禦侮之臣嘗以一眚致咎矜其舊力收功末路爰疏茂恩以示殊渥具官某武節自劾智謀有取嘗位樞府亦分將閫畱落不偶蹉跎暮年不能復鴈門之寄亦足深東武之嘆宜復亷車之秩仍分符竹之榮勉爾激昻報我光寵

皇伯均州防禦使世雄可觀察使制

九族惇敍所以隆公族之恩三考陟明所以謹外朝之治非夫飭躬自喜辟咎無疵亦何以克播休聲膺受崇錫皇伯具官某地居近屬身載美材闕廷覲見之恭未嘗曠失宗室信厚之譽足爲表儀舉其年勞詳案令緒宜示展親之典用伸加秩之榮進假廉車茂宣使指寵光之盛負荷實艱惟匪懈可以終譽惟謹度可以持滿勉焉愼思母墜休命

朝散大夫致仕趙宗誨故父任給事中贈司空賀可贈司徒制

宗祀覃慶無間幽顯矧爲著名前朝詒法後裔宜加異數以慰幽壤具官某父某徳操修立著聞縉紳官閥顯榮驟躋責旣緣子貴追賁公衮進陟教官之長用爲泉室之榮魂而有知歆此殊寵

故永嘉縣君姚氏可贈榮國太夫人制

宗祀均澤無間幽顯矧其徳著閨門慶後裔宜加異數以慰下泉具官某母某氏慈淑自修窈窕著稱旣緣子貴肇啟郡封進錫防翟之華益爲壤戶之寵尙惟陰魄歆此恩榮

禮部員外郎郎安詩弟司農少卿安持故父任觀文殿大學士吏部尙書贈太師開府儀同三司追封舒國公充可追封曾國公餘如故制

股肱之臣社稷之鎭累功積行克永終譽生榮沒哀兼極休命粵因大賚申隆贈典具官某父某事君以道謀國以忠經緯王度調飪鼎實利澤施於海內標矩存於士林臧孫宜其有後二惠乃其競爽蓼莪之報明發載懷屬此合宮之祝覃彼漏泉之澤追崇麟野之封增賁龍章之服尙惟幽壤備歆光寵

通議大夫致仕李及之故父贈晉進邁可特贈開府儀同三司故母華原郡太君張氏可特贈榮國太夫人大中大夫致仕程珦故父贈吏部尙書遹可特贈特進故母孝感縣太君張氏可特贈廣平郡太夫人制

宗祀均福普及幽顯所以昭孝徳之光於四海亦不遺小國之義也夫爲善在躬鐘慶於後閨閫之休後昆貽慶源流深永本盛枝茂慰其蓼莪之心申以漏泉之澤李及之父開府之貴禮視上公程珦父特進之貴位次上公錫玆密章增顯幽壤李母某氏親封大國兼采美郡程母某氏湯沐之邑疏以郡封𨿽不及魚軒之華姑畀以蜜章之寵

燕國太夫人某氏可特封周國太夫人制

愛敬盡於事親孝弟在乎錫類是以明堂之祀大賚漙天之澤凡預周行咸此報徳具官某母某氏令儀懿行是爲女師象服魚軒旣從夫貴曁以君羮之遺益爲子捨之榮玆因受釐之成俾申來諗之志啟封大國書社成周崇是寵章用疇慈訓

左藏庫副使致仕王慈龍圖閣直學士朝議大夫工部侍郎克臣父可贈左金吾衞上將軍母可贈普寧郡太夫人制

合宮毖祀大賚子衷照天漏泉靡不周普以某等故父某故母某氏天裔之出邦族之彥鐘慶後昆克生良子尊列朝著應受顯服慰其明發之思申於幽穸之寵執金近衞普寧大郡視亡若存哀榮備矣

國子祭酒集賢校理鄭穆可直集賢院充諸王府侍講制

昔東平王有言爲善最樂時主稱其言之甚大史臣載爲美談夫以經術爲意聖師之教日陳於前左右勸誦溫故知新此其爲善之樂其益茂矣今吾賢王蹈之求其端士舊僚以望其府惟某端懿淳諒博通藝文其在祕府綽有令譽還之講席以輔美志增麗正之峻職爲儒者之榮觀宜思恪居用疇休命

職方員外郎黃景可楊王府侍講制

經術造士所以貴於儒林之官又況其勸講賢王曵裾大府其爲愼揀良可知矣某幼壯好學耆艾稱道輟自臺郎之選俾從楚醴之遊正心博古務崇職業

承議郎張獻可太學博士制

博士之選爲人師者也身帥以善豈特經藝廣習而已乎以某前歷郡宰頗崇善譽使居太學誨誘貴遊孰曰不宜其勉之哉

試太學正吳師仁可試太學博士制

講誦師言訓道國子太學之官未有位著於朝而以道藝爲勝實儒者之美仕榮遇也不以貧賤爲恥不以畱滯爲嘆惟有志者充之然國家選第吏課選敍有等由學正而進博士是亦疇庸尙徳之謂汝膺是選勉服休寵

監察禦史楊康國可開封府推官制

京邑浩穰獄市攸繁爲之長者挈提綱領於上宜得佽助張羅眾目於下以爾材具修整應物知務肇爲禦史休有佳稱使之貳官京兆宣布詔令宜其禆益足副遴還

朝請郎工部員外郎石麟之可開封府推官制

邦畿千里人以億計使萬室焉有一氓之訟不爲多矣而不可勝聽也京兆之屬吾甚重之以某久吏老成居有善譽徙置幕府宣布詔令畫婉決繁足以期待

開封府推官制

王都千里之畿輦轂五方之地民庶雜處情僞萬端聽訟察詞發姦擿伏尹正之重其貳惟難以爾學通古今材任繁劇藝而逹則從政乎何有彊而毅則臨事而屢斷是以擢於三館付之防府爾其虛心以輔畿右由衷以審羣情粵其愼守以永終譽

才人馮氏父贈駕部郎中紹可特贈朝議大夫母崇徳縣君李氏可特贈仙居縣太君制

積善在躬鐘慶覃後克生邦媛列職婦官屬宗祀之受釐迨漙天而均福漏泉之澤及幽莫遺宜峻寵章以從贈典母宜易名城以隆贈典

蕃官內藏庫使騎都尉李阿理可特授皇城使封淸河縣開國男食邑三百戶制

朝用覃慶溥及微細爾預列官次例宜進秩東班之首使聯爲重開國賦邑並增異數祗莊戒懼以答休命觀文殿學士知鄭州孫固可兼侍讀提舉中太一宮制

朕博覽前載以求多聞惟古今治忽之原賢淑經綸之要粲然方冊可從稽考思得龐碩備於顧問具官某气質渾厚心慮開敏挺然素絲之節至於黃髮之年旣嘗歷位樞機陳謀幃幄忠言盈耳讜議協心是謂老成宜在法從俾造虎門之詔以緒金華之業庀職殊庭增嚴整事勉服休寵副予簡求

知慶州範純粹可寶文閣待制再任制

封疆之臣是付方靣之寄詩禮謀帥實得中權之要折衝禦侮不違尊爼之間知名勇功乃居繩墨之外朝有懋賞吾不汝私具官某智慮開爽量力宏厚正固以嚴戎律忠肅而得士心好謀而成從善無厭自昔分間綽著威名隱若千里之城晏然三歲之戍敵情屢效邊烽無警宣疇異庸進擢優秩登延閣之妙選仍靑油之重任軍中立號以勵虎臣省戶峩冠無負儒服恩榮並進汝其念哉

太皇太后殿楊氏等夫人進職制

聯籍東朝承恩內闕備玆斗秩無違宮事屬中宸之奉冊方庶類之蒙慶宜覃恩渥用賁光華

太皇太后殿張氏等四人進職制

上冊長樂是爲大慶加惠小星抑亦前烈惟宮事之嚴密矧司存之等差祗服恩榮母怠勤恪

龍左氏等十一人進職制

某氏等咸以貫魚之序親際從龍之會依日月之融光宜雨露之溥及稍躋女禦悉有司存祗服恩華益思勤恪

大理正燕若古可國子監丞大理寺丞李舉之可都水監主簿制

九寺之職事治獄爲劇爾等皆蒞官大理是巳試於其難者屬此官罷徙爾他局夫猶斧斤之於攻木根節可解若其餘則易而無滯國庠總冑子之版都水主溝洫之事以其明辧何有弗治母曰弗類勉力自效

宗正寺主簿王柄可太傼寺丞朝散郎張向可光祿寺主簿制

九寺之屬位下而秩薄然皆朝庭愼選可以漸於榮途矣以某等爲吏有嘉聞敍而用之宜自竭力以副寵命朝散大夫衞尉少卿韓宗師可直祕閣提舉鳯翔府太平宮制

公卿之世能以修行自立朝廷之所尙也爲其承紹世美而可惇勸顯官丰秩夫何吝焉爾儒學吏能皆有可紀至其色養不違仍信於人向嘗擢登書館退避不就屬乃父告老得謝朝有著例復申前命以旌才良輟卿列之副貳總殊庭之釐事祗服休寵益思勉勵

朝議大夫知密州王說可知涇州朝奉郎集賢校理鮮於師中可知鳯翔府制

邠岐二邦皆國重鎭內修民政則良守之事外憺威聲則名將之略朝所付予是焉愼重以某出於卿族屢膺藩寄以某向更戎瑣嘗著能效並付連城之寄列居千騎之長夫中和豈弟所以愛養南畝嚴重明果所以董正師壘勉力勤恪以副推擇

西京左莊庫使髙道禮可知安肅軍莊宅使文州刺史朱衍可知全州制

朝廷聲教化及朔南屬在邊隅奉琛面內而邊圉之在仍所戒儆常擇良守以屏要郡爾等咸以知略夙備推擇宜付左符之寄益示專城之寵北抗河塞南極湖湘治民訓戎事惟一揆勤力匪懈以就來效

知南京王震可知荊南知湖州林希可知南京制

方面之寄所以屏翰百城郊圻之重所以保釐千里朝所付委二者惟均材之所宜試可乃已震學以知務智足應物希心慮通逹文采彬蔚而皆詳究吏術輝赫民譽在此無斁去常見思夫荊州全楚之舊也震往蒞之以宣布於蕃之治睢陽王業所興也希就尹之以陪輔維則之化並膺休命益思要術母有怠忘用副銓擇知趙州杜紳可知濱州太僕寺丞朱勃可權發遣虢州知濱州張奕可知趙州知虢州張仲容可知建昌軍制

吏治弗修民用離散輕去田畝起爲劫奪此豈元元之素心哉吾甚閔之虢略闗西之巖邑渤池東齊之奧區二邦之人今或失職汝紳汝勃以干敏著稱是以選擇往蒞撫之昔太叔誅雈苻之盜以安鄭國以猛治者也勝之而已而龔遂謹農桑之課以厚齊俗則允安之是爲美焉景行前人庶必有立夫事上者不一其宜亦有工於此而短於彼度材而處孰不致治惟奕與仲容試吏之久俾其易地勉思竭力

向萬聰男思遷承襲制

歸義向化嵗月綿久年齒耋老求自便安願以州額付其長息宜聽承襲以光種落

向思越侄載舞承襲制

思越之亡子當承襲以病自上求與從弟不失種族而付印章有義存焉宜從聽許汝以非次驟膺厚福祗服恩寵毋敢曠怠

故嵠峒都巡檢向思景男載舜承襲代父名目制

向載舜父爲漢官忠順自效今也則亡義當置後爾以適嗣法當承襲撫綏部族庇育族屬體玆恩寵當盡報效

銀靑光祿大夫檢校國子祭酒充溪洞恭順知州兼監察禦史武騎尉田洪奬長男思世承襲制

徼外向化膺受天爵父歿子繼厥爲著令肆爾承襲不待功效惟盡忠孝無忝崇寵

宣徳郎太常博士楊國寶可成都路轉運判官制

博士儒者之選也國寶居之眾以爲宜而大臣薦其博學可使在讐書之列國寶辭不肯當而薦者益稱其能夫士之好古屬文信爲美矣豈若施之政事有以澤民之爲懿也今以國寶爲刺舉之官付之百城之任凡其財用之所興出官吏之所分部舒慘澄汰其務非一蜀端逺於京師朝廷之所眷顧愼爾智術副吾遷擢

奉議郎安惇可防州路轉運判官制

前奉使指往蒞左蜀未及報政以憂解去旣畢祥琴復還仕版粵假傳車之任佇俟將明之最古賢叱馭求爲忠臣爾勉之矣

朝散郎虞防可荊湖西路轉運判官制

荊及衡陽洞庭之阻漕事之轉京師其行永久列郡之富百吏之治遐遠幽隔又當周察使者之任其重矣哉以某干力著聞前在蜀道職業未究今復付以八州之寄宣布恩令思稱任遇

朝奉郎江東運判劉極可淮南轉運判官制

將曹之重號爲外計澄察吏則上之耳目均節九賦則國之淵藪然用吏之術久次則其效乃顯爾前在江介卽有成績今復付之淮甸益觀遠略祗服休寵毋怠初志

新利州路運判溫益可湖南轉運判官制

湖湘之阻遠於京師所以惻卹民隱宣布上防惟使者爲能副本朝之意前以某爲巴蜀今徙之南州體予推擇之愼宜有恪居之效

朝奉大夫新權知撫州鄒軻可江南東路轉運判官制

將王命之出內明邦國之若否使者之寄爲朝耳目誠得其人列城受賜以某歷試民事舉集時譽今賦稅之出江南爲重所以使百吏畏法四民就業將漕有序歲計充牣選擇用汝宜勉之哉毋隳職業以孤任遇

彭城集卷二十二

欽定四庫全書

彭城集卷二十三

宋劉攽撰

制誥

朝散郎大理卿杜紘可朝請郎奉議郎試侍禦史王覿可承議郎余並如故制

刑罰所以輔治法令在於便民惟將明之材知所筆削而哀矜之澤由是布宣嘉其成畫用推懋賞具官杜紘通知法意詳練時務具官王覿天質精敏儒業該茂而皆持心居厚觀物能察討論五刑之中究極三典之要輕重適冝簡易難犯新令肇布大綱粲明疇其恪居錫之異數加秩進等是爲寵光益圖報稱

奉議郎陳向能可承議郎置

郡邑被邊中外雜處加之逺人新附應接多務爲吏者比及三年事整而無曠可謂能矣是以賞典及之爾參釐幕畫其效中率進秩一等以疇勤勩

宣徳郎曹旼可通直郎制

朝有大慶賚於四海百官進秩雨露之澤也爾預於甄敍通籍朝閨榮親顯家其賜盛矣服此休渥毋怠祗肅

允劉安世可右正言制

侍從之臣朝之精選諫爭之職士所深願爲其班著在日月之際論議有耳目之助上之用人旣其甚難下之自逹固亦匪易惟忠信篤厚乃能當其任矣隲庀職右垣綽形善譽安世讎書中祕素著髙節足以膺此愼柬並處言路爾其迪上以誠明之徳修已以純白之操進不爲名退不畏勢使人曰邦之司直不亦善乎

承議郎盧訥可通判徳順軍制

州郡被邊皆於襟喉之地故𨿽褊狹而澤人甚艱倅貳者佐守之職政無不關其在邊之選又加重矣爾以才畫可稱宜膺繁使付爾軍壘勉思勤藎

承議郎通判鎭戎軍韓宗哲可通判大名府制

朕以北都圻甸居宇之重而河防之役方復繁夥故以旄鉞付樞機舊臣使司管鑰又惟其佐貳宜所愼選某干略堅挺見於職任是其遭事當不避難奉長當不苟合善治之效可跂俟也以是命汝敬愼毋怠

奉議郎楊紹可通判蘭州制

邊塞之斥西路逾廣金城之地襟喉夷漢選將遣戍常膺重寄具官某器大有容材茂兼濟資忠厚以爲質兼惇闔而輔志仁爲巳任毅而不回惟幾成務其施逾博粵自先帝擢躋右府智名勇功足究子房之事忠言嘉謨加著君陳之美冝正斗樞之拜以副薦紳之望書社眞食並增異數將使蠻夷率服金革不試在夫謀之臧而下丕應气之和而眾知悅此吾制治之本任賢之心勉而行之以副虛佇

通直郎太僕寺丞髙士英可工部員外郎制

百工之事萃於冬官屬郎之選是冝遴簡以某效職輦轂克修馬政風績壯敏冝所進升俾陟文昌之府以觀驥力之效

朝散郎陳知新可知華州承議郎張景溫可通判荊南府制

守倅之任有地幹裏承流宣化推廣上恩興利除害究度民事有志之士所願爲也馮翊右輔江陵故楚生齒之盛厥爲名藩擇材而處以命爾等或守或貳思所爲報

開封府推官羅適可府界提刑前河東提刑範子諒可開封府推官制

邦畿千里王化所先內有幕府參預謨畫外則節傳督視縣邑皆爲劇任冝付能者以適彊力民事知其要務方疏治畝澮僅其就緒以子諒前奉使指按刑無頗是用並從推擇付玆浩穰詳獄岸之巨細察民情之眞僞其亦無怠初心是則動罔不獲

宣義郎徐壽可宣徳郎添差福建路轉運使勾當公事制

縣令之職愛民者也賦取有不便能以固爭於上使者非其人能以拒而不顧守正不奪見黜無悔如此乃爲稱其職夫汝允蹈之去思在民歷久不忘淹滯嵗時百爾稱頌重因薦書之上將勵素飱之輩增秩一等屬外臺興利除害隠防民病悉爾初心其必有補矣故捧日左廂都指揮使張元孫彥訪可二班奉職制

防孤延賞朝有著令乃祖爲國爪士歿身旅帥資其餘寵及爾童孫敬服休命思所自立

借職秦威弟戌可三班借職制

哀死卹孤朝有常令兄亡弟及抑爲殊寵今以俾汝敬服休命

趙子諒等三人可右班殿直王楹等十四人可三班奉職制

朝廷設科以求材武弓馬程其藝能策略觀其趣向二者俱茂可以當勇爵而承器使矣爾等咸繇舉薦得備廷試實副其名朕甚嘉之品差授官用示旌勸祗服光寵益思奮勵

皇叔故皇城使榮州團練使仲鞸可贈密州觀察使追封髙密侯制

公族之愛戚疎有倫存埀惇敍之休沒著哀榮之典情禮所極爵秩何遴具官某地居近屬仕齒外朝修身有聞從政無曠奄至不淑爲之傷懷冝推加贈之章亦示爲善之報廉車侯爵並疏茂恩魂而有知歆此殊奬皇叔故右武衛大將軍惠州團練使叔鮑可贈鄆州觀察使追封東平侯制

繇葛藟之庇襲麟趾之慶進總環衛分領使符修身有聞得譽甚美降年不融大命遽及傷悼之懷冝有以稱廉車爲専城之重侯耶亦分茅之貴大邦須句並玆卹典尙其有知歆此殊寵

皇伯濮州防禦使叔果所生母仙源縣太君張氏可贈永嘉郡太君皇城副使孫懷用母仙居縣太君王氏可贈崇國太夫人制

合宮毖祀率土防慶幽及泉壤崇其爵號所以慰天下爲人子者之心而昭國家孝治之至也具官叔果所生母張氏實生令子齒於公族由其鐘福埀裕克家顯服旣疏湯沐之封以厚蓼莪之報俾更大郡仍協令名魂冝有知承此休命具官孫懷用母王氏實生令子陟於朝著由其鐘福埀裕克家顯服旣疏邑封以爲湯沐而夫貴已隆贈典冝進特從賜國增視魚軒魂冝有知承此休命

承奉郎趙令馡可南京簽判制

詞學登第旣躋膴仕又將試之民務究其心術別都居畱幕府甚重以爾從事玆謂美遷冝當悉心簿頷之最豈特曳裾樽俎之間而已

通直郎新差通判興國軍沈季長可差充揚州簽判制

朕矜爾棄咎旣示甄敗更擇名都攺佐幕府稍遷安便其益懋哉

神宗皇帝禦侍五人等守永裕陵回內王氏與掌闈夫人劉氏與掌賓夫人李氏與掌飾夫人制

朕惟先帝衣冠旣藏弓劍逾逺凡此女禦經侍寢園送往若存愼終加敬逮隙駒之遄邁瞻望田而若疑俾疏渥恩悉進品秩祗服光寵冝謹欽承

故尙宮吳氏可贈安定郡夫人制

早服貫魚之序端習彤管之訓生著柔範沒存懿稱特推湣策以示恩典擇名城於大郡加寵服於褕翟尙惟有知膺此休命

入內東頭供奉官梁和米遘可並供備庫副使轉出制

效職中侍功次當遷𨿽寓官資固爲明陟今而補外並疏恩渥使聨之重介貳惟寵祗服休命益思勤恪

通直郎孫進可國子監主簿制

國家開廣庠序學者其至云委故學省備官而主簿之職淸且要矣爾家世儒學旣習爲吏使膺是選良謂稱焉益務勤修以副銓擇

皇城使漢州刺史廣南西路兵馬鈐轄同提舉本路巡檢溪洞公事張整降三官添差充江州監稅內殿承制閤門祗應知融州溫暠降三官添差充歙州監茶鹽酒稅左侍禁管勾融州臨溪堡事兼地方同巡檢杜震右侍禁權邵州臨口寨鐘仲仁各降兩官制

中國之所以臨撫戎蠻常以威信結服其心豈其誇於殺人見小利而起後害乎爾等咸以選擢見任邊徼貪於首功輕肆剪戮無辜橫死近二十人文書自營謾不以實覆案究極惻然傷嗟冝正典刑以慰遐僻差奪官秩用懲無狀尙體寛恩思自悔咎

太府寺主簿韓宗本可大理寺主簿馬傳慶可太府寺主簿制

太府謹出納之總廷尉主決讞之事爲職不同程材亦異然精心恪居者亦何處而不冝惟宗本以親嫌引避與傳慶易地而處其各勤愼職業以就功緒

殿中侍禦史韓琦可左司諫制

獻可替否陳善閉邪二者所當納君於道致國於治能至是者其惟良謀者乎具官某資質端茂諭議開爽簪筆殿中執憲法司久有諒直之譽是用擢躋左省參聯七列尊其所聞則義無不貫恕以及物則厚不可勝正色立朝勉之愼之母替朕命

殿中侍禦史丰稷可右司諌制

在廷之臣位下而望重者惟諫官而已爲其得劘切人主紀綱國體也然非其學足以達道其智足以周務見微而知著擇善而有容亦安能稱其事而冝其官哉以某自居憲府綽有士譽名不虛得材實允副移珥筆之權當伏蒲之選讜言正色廼其素守吐剛茹柔母愧前哲則我爲知人爾號稱職矣

殿中侍禦史呂陶可左司諌兵部員外郎賈易可右司諌制

官以諫爲職者所謂以義致身以道事上者也將順其美補助其闕耳目之寄孰重於此乎以陶風力幹濟守正不回率職中臺屢形讜議以易學術精敏好古自喜效官南宮綽有令譽是用躋之二省之聯付以五諫之任爾其愼慮竭已正學劘上副吾簡求無奪素守宣徳郎濠州簽判包綬可少府監丞制

昔臧僖伯諫君君子謂其有後忠讜之士所崇尙善善及子孫理亦冝之爾父陳力前朝扶義倜儻搢紳之論於今弗忘而某亦能修身自立素風不墜元宰大臣爲之建言吾所樂聞亟使進秩丞佽列卿效智都輦用觀爾能期自恪愼

朝奉郎行都水監主簿陳安民可都水監丞制

吏習於事者可以勸功爾效職都水其巳久矣因而遷之乃宿其業與夫初試未習者固有間焉勉崇著效母孤寵在

刑部侍郎龍圖閣直學士呂公孺可權知開封府制

五民雜有是爲浩穰之區四方維則實曰風化之本尹正之任推擇攸艱具官某志剛而气果材博而智敏效力周行莫非重寄剖符大邦分閫邊圉率有治最稱爲吏師是冝付之眾大之居究其豈弟之化昔廣漢鉤距察人情延壽恩信周屬縣能者之事何逺之有

寶文閤直學士知蔡州謝景溫可知潁昌府制

部京之南許昌爲重昆吾舊宅之地是曰大邦先朝啟封之始因建赤府連七城之防繁當一道之綏輯其所擇守未嘗輕付具官某老成之徳中外洊更治民之材所至可紀冝換符竹之寄俾分璧田之奧忠臣之義乃心固在於王室良守之事可以防福於京師

陜西轉運副使葉康直可直龍圖閣知河中府制

朝廷之用人勤者有以報之勞者有以休之要區劇任常使疊處爾將漕陜服歷年於玆金穀之用無乏羌戎之警鮮上結課之最朕用嘉之惟蒲中之要藩居三河之勝地擇守之愼得人攸艱付虎符之優寄增龍馬之峻秩寵勤休逸並以賚汝勉服休命益圖來效

新知秦州孫覽可知河中府制

龍門河山之固見於前載今爲大府實一都防賦入之繁夥軍旅之走集其地已重擇守奚易爾資性平曠遇事通敏外宣使指內佐省轄洊著能名允膺繁使易地隴上徙治蒲中漢之三河此爲大郡循良之稱屈數爲多勉務風績以追前烈

資政殿學士知鄆州蒲宗孟可知河中府制

嶽牧之任是謂維藩股肱之郡尢所精選具官某早以周材進歷近輔均逸居外偃藩斯久政術優裕民俗畏服顧以墳墓爲念桑梓是恭求易便郡頗慰明發朕惟體貌之重從欲是冝付蒲阪之奧區當三河之都防敬服休命益思逺績

資政殿學士知鄭州張璪可知河南府制

三川之地二代余俗內守宮鑰外奉園寢居畱之寄愼選所先具官某智實周務器維華國謀謨著於廊廟功業見乎舉措柱石之資民望惟允繇均逸而居外旣報政而上聞爰付玉麟之符以總日圻之重冝其惇懋風化用拯陵遲

龍圖閣直學士朝奉大夫盧秉可知荊南府制

君子不奪人之親使之遂服先王之制旣不可過門外之治有以揜恩具官某早以才化參於法從聨龍門之祕邃總戎閫之防繁吏最亟聞親喪致事不呼其門於今三年祥琴始終仕服宜復眷南荊之奧壤居全楚之上游剖符列城表率一道祗服光寵益思恪居

寶文閣直學士知揚州謝景溫可權刑部尙書制

百官之本系於尙書六曹之長稱爲八座朕愼選其人每加遴柬益嚴試可亦無虛授具官某稟性剛特爲學堅正綿歷中外浹洽聞譽察民情之眞僞練國體之詳要是冝付之秋官之任執此邦典之中噫論法之失或以便文而忘惻隠之實好生之徳乃在盡心而得哀矜之防愼爾官守副吾休命

朝請郎王子琦可衛尉丞制

中外之任非有重輕惟才所宜而後付與爾更歷州郡旣有善績觀光於朝貴於爾近是以擢丞衛尉效力轂下欽承休寵勉就職業

朝請郎溫俊乂可大理寺丞制

決平獄事下無免人作士之重所以使不犯於攸司佽助之官丞居其一以爾材力通敏大臣所稱擢而用之其必有效宜自奮勵以光任遇

張番龍進奉使將軍制

慕義向化獻琛修贄誠款可取甄賞冝及並從懋賞以榮種落或繇卑秩稍遷品列或起徒步而加爵服咸思忠孝以酬光寵

左司諫朱光庭可左司員外郎右司諫王覿可右司員外郎制

朝廷開直言之路延諫爭之臣其能愛君主於信厚論事識其大體不爲苛察以取聲譽而補益之效粲然可見冝有褒崇以顯尢異惟覿學問端邃臨事屢斷惟光庭气宇惇重見義不回並列二省有光七列文昌之爲政本都司之有屬郎尢思得人以齊眾務俾從遷秩復使效材

左司諫韓川可太常少卿制

諫諍之臣以讜言悟主禮樂之司以制度輔化皆當精識好學乃能勝任故冝於此者可以進於彼矣具官某智慮通敏文采淳正自歷風憲之司以及諫垣之列忼慨大體激昻壯志資其餘論可謂盡心移其直淸足以典禮冝付秩宗之貳用觀儒術之效

朝散大夫左司郎中範純禮可太常少卿制

晉侯霸者首正執秩之典漢祖馬上亦先叔孫之儀禮樂之治古今要務於其司存必付能者某生於名族幼有令聞忠信可以學禮文雅用之飭吏屢從器使皆得士譽冝寘奉常之貳俾主曲臺之論至於通古今之變使無膠柱究情文之說不爲聚訟是勤職業用副奬擢

太僕寺丞髙士英可府界提防制

都畿之廣縣邑棊布在周則規方千里於漢則開置三輔至其聽察獄岸調度官用何嘗不選擇使者宣布上恩以某敏恵於事久結吏課宜付傳車之任以觀美俗之效

天武右第一軍都指揮使通判刺史聶達可左屯衛將軍致仕制

朝廷之於羣臣壯則取用老則安存休息之所以全其恩厚也汝以武力爲職至其耄老不可復任以事仍錫余寵用光暮齡環尹之崇實爲異數

虎翼軍都指揮使寧州刺史張明右領軍衛將軍致仕制

效力虎旅恪恭師律今其年至冝使休佚擢環尹之寵號爲掛車之餘榮防被丰恩知其優渥

新授常州司理參軍孟三英父眞可承務郎致仕制

夫貴老尙齒所以勸天下之爲人子者也是以赦令之下常及髙年粟帛之賜旣有秩次九十者復命以官此朝廷恩禮逾於前世矣爾以暮齡膺玆寵數內爲子孫之榮外爲鄕裏之觀逢辰之幸其亦至矣

承務郎致仕張彀可承奉郎致仕制

引年致仕弗及以政而慶賞之典與在朝者均國家養老之禮所以隆於三代也爾以暮齒膺此光寵旣爲幸遇亦酧素守

承務郎致仕魏中庸可承奉郎致仕制

告老謝事退居裏宅勤勞之役旣不汝及朝有慶澤顧不汝遺貴老尙齒惇篤至矣蒙是休顯汝知幸焉

通直郎李周可奉議郎致仕制

告老之臣弗及以政慶賞之事遐邇不遺以是朝恩迨於耆耋惟汝黃髮膺我殊寵是誠幸遇母忘欽承宣徳郎致仕呂昌符可通直郎致仕制

以年致政閔勞以官職之事而慶賞之典亦不汝遺朝廷貴齒敬老之風厚矣升秩閨籍有列位者得以追贈其先不其貴歟然亦爲吏廉勤無咎之報也汝知之乎

儂應卿可三班借職充歸州巡檢制

乃父爲國守邊外禦夷獠而以疾病不任需章來上仍述知子之內舉庶幾幹蠱而克荷冝從錫命以靖逺甿

承議郎翟思可祠部員外郎制

尙書屬郎皆擇端士其進旣難而其用有漸以思敏識深慮見稱於時冝備建禮之朝仍付冰防之選勉勤職業以稱推擇

行門崔琪等七名授官制

國之爪士居守王閒拱衛軒陛之嚴耆竭股肱之力積勞可敍甄賞冝加因其執射之後先以爲賦祿之等秩膺我光寵勉爾恪修

又

七萃之士爲千夫之長治眾以整訓勇知義隊師之選材武是艱爾陳力軍和蔑聞粃政敍遷園校用錫茂恩加團結之雄名壯貔貅之重望益崇來效毋棄往勞

又

國家開設勇爵養育戎昭壁壘星陳偏兩鱗次戰多則懋功疏賞平居則用勞次遷所以一內外之志齊上下之分爾陳力維舊敍進是冝齊衡五符踵武官帥壯貔貅之重望假符竹之雄名恩渥之隆敬愼勿替

朝請郎解補建故父任尙書刑部侍郎致仕贈金紫光祿大夫賓王可贈特進奉議郎王詔弟奉議郎防故父任給事中天章閣待制贈銀靑光祿大夫舉元可贈特進制

能仕教忠良父之事立身顯親孝子之美朕嘉義方之成訓矜欲養而不待弗恡髙爵以隆贈典具官某父某生膺顯秩歿有餘烈肆其後嗣服此朝寀因釐事之告休沛丰澤而追逺特進之貴位次上公冝加蜜章用賁幽壤

朝散大夫宋恵國弟朝奉郎輔國弟朝奉郎奉國弟朝奉郎服國故母豫章郡太君劉氏可贈榮國太夫人制

合宮毖祀溥率蒙慶恵澤所加無間幽顯然非積善之門世有令人亦何能霑此優渥無愧泉壤也具官某等故母某氏婦順著聞母儀修整諸子伯仲同列簪裳褒贈之典實慰孝思緣其父之崇貴冝厥配之休顯粵疏名邦申錫象服尙惟冥漠潛諭光寵

大中大夫致仕程珦妻壽安縣君侯氏可特贈上谷郡君通直郎呂元淳弟奉議郎元忠父吏部郎中充天章閣待制景初可特贈通議大夫元淳母仙源縣君陳氏可特贈潁川郡太君元忠母永康縣君魏氏可封安福縣太君制

宗祀均福普及幽顯所以昭孝徳之光於四海亦不遺小國之義也具官程珦妻侯氏粵以令徳嬪於茂族輔佐君子稱爲女師餘芳不泯旣沒如在特疏郡封以爲湯沐從夫之貴當榮於室泉壤有知歆此光寵具官呂元淳弟元忠父某直淸勵志端直立朝修途騁而未窮髙風沒而猶振肆其後裔並列朝閨慰其蓼莪之心申以漏泉之澤進加寵秩增賁幽穸其亦有知膺我休命元淳母陳氏粵以令徳嬪於茂族輔佐君子稱爲女師餘芳下泯鐘慶仍厚爰因子貴追預夫榮特疏郡封以爲湯沐尙期幽壤歆此寵章元忠母魏氏韞徳幽間作嬪良奧母道旣茂子貴方顯屬此合宮之祀方賚溥天之慶冝疏封邑仍畀名城旣崇湯沐之榮亦慰烏鳥之報

朝散大夫司農少卿同宗旦故伯父任尙書虞部郎中繹可贈朝請大夫故伯母長安縣君杜氏可贈昭徳縣君制

禮之所起由義與恩尊尊親親率自是出惟宗旦懷世父世母鞠育之愛思有以報有請於朝不徒爾也用巳攷課陟明之賞推而移之可謂能不忘恩者矣𨿽法所未有可以義起也無害於尊尊親親吾亦安得恡而弗從加秩一等增邑湯沐用告其弟足爲光寵

彭城集卷二十三

欽定四庫全書

彭城集卷二十四

宋劉攽撰

奏疏

貢舉議

臣準禦史臺告報進詔書天下學校貢舉之法博訪臣等今得詳議者臣愚以謂人主之舉事與人臣之獻議不同人臣之議者盛言古事以爲髙侈言已忠以爲博迂逺而不切事情漫汗而不濟世務𨿽已自知其無益於治矣而猶爲之何也其言之有理其持之有故其名之所存足以誇眾俗故敢爲而不疑耳人主之舉事則不然度時之所宜因俗之所安不爲虛名而棄實效不慕逺業而捐近功使令出而言必信事舉而俗必定故與其出令不當而亟攺之不若謀事於始而愼慮也今陛下患選舉之法不明教育之方未善此必有以前古久逺之事感動上聽者不可不察也本朝承百王之末創起律令𨿽未及三代其隨時因俗之宜應變增損不常亦成一朝之制而選舉之法行之百有餘嵗累朝將相名卿及今之所謂賢材與共天下之論議者皆非以他塗進者也而誣以未嘗得人臣竊以爲過矣且臣論之今時選舉之患不在創法之未善而在有司之弗良不患試言之非要而患聽者之不察何以言之今國家求賢良異材之人則使公卿薦舉求文學經術之士則使郡縣推擇此𨿽三代取士何以過此帝典之言曰敷納以言孔子曰不知言無以知人也然則未知人莫如聽言故國家試士以文詞亦二帝敷納之比也誠使有司兼仲山將明之才懷孟子知言之術精聽愼擇則賢不肖豈不較然由今觀之取士之法本未嘗失而有司之聽或不能盡今以有司之不能盡而變法法𨿽亟變而不擇人付之𨿽法如三代猶將終無益也議者或謂文詞之爲藝薄陋不足以待天下之士臣愚以謂今進士之初仕者不過得爲吏部選人國家待門廕恩澤者亦爲選人流外小吏亦爲選人選人如此之卑也而天下之士以文詞應此選豈不固有餘裕哉朝廷設置何等爵祿而更艱難其選乎且進士成名者國家亦何嘗便以爲才傑而任用之或以文章顯或以法律用或以善政事稱或以治財賦進皆待其來日成效而後有取則夫取士之始亦何用靳靳吝惜若不得已哉且朝廷欲更選舉之法將以想望髙材豪傑之士也今天下之士至於禮部者嵗不下二千人朝廷豈能以玉帛之聘弓旌之招而徧得此乎必亦使之投牒自進耳士之投牒自進必非豪傑之士伊尹管仲之儔𨿽更其科試而取之徒小異其名目然其得士未有以異於前也更恐好利衒鬻之人崇虛名以亂眞則取士之失又甚於往日矣議者又謂不如一用鄕舉裏選者此又知其一未知其二也夫二漢之用鄕舉裏選所以得人者其時郡縣之吏自廷掾諸曹卒史馭吏亭長遊徼皆賢士爲之故其臨財不苟則知其亷值事能斷則知其智文武材略莫不畢效故其譽之有實舉之不難自流品分別郡縣吏卒棄絕爲賤不齒於搢紳賢士不復從此役士之居鄕裏者何由察知苟憑虛名以進人後有不稱將復相與蔽防其短而謂之材終亦不得眞賢實亷矣是鄕舉裏選又不可盡用也凡此數端皆臣所以深疑者也不知臣之愚陋至此耶抑亦千慮將有一得也然愚者之志專則難移故臣願朝廷且毋庸輕變選舉之法不如因舊法而愼選有司之爲愈也𨿽然尙有一說今有人於此明辯足以判獄訟智略足以治財賦而文詞不足以自發經藝不至於浹洽則將捐棄終身無仕進之望其才豈不可惜哉臣願陛下爲設從政科使公卿及監司舉所知以充選必有舉者三人乃召而用之且毋以爲眞試之三年才任其事然後命之以官卽不可使復還爲民而坐其舉者如此則天下之材士殆無遺逸矣臣聞教育之法所以治性也性修則智明智明則應物不惑不惑則盛徳之士也自兩漢以來學者未嘗不以利祿爲心夫可誘以利祿而勉彊爲善則徳性離矣是故造士不及三代者由此也今陛下建學校爲置明師而誨導之毋問其所學毋限其所能則資材莫不養育矣若惡文章之敝而以經藝勸之學者之志不出於爲利祿也則文章之士變而爲經藝𨿽曰不同其離於徳性也均矣天之生材有昬有明智明材大者非小智小識之所能掩也及其淺晦下材𨿽日撻之亦終不能以致髙大士修之於家足以成材亦何待學官程課督趣之哉

覆宗室遂寧郡王承範謚僖溫議

王以同姓支屬鬈髮仕宦耆艾沒齒更歷顯榮五十餘嵗若其闕廷之禮束帯埀纓而齒內朝者久矣郊廟之事執膰賜爵而均福慶者多矣無錯立族談之謫有夙興夜寐之勤纎介之失未嘗上聞其小心恭愼之謂乎夫膏粱之性難正世祿之家鮮禮矯情抑心不可常也而王修身訓族嵗久彌固其徳性溫和之謂乎麟趾之詩公族信厚以爲關睢之化東京諸王不失法度以爲永平之羙王之樂善朝廷之教也易名僖溫謂王宜之

攷功覆吳尙書謚文肅議

尙書力學彊記有志於從政非若世儒徒以經術通明文章奇偉爲顯名埀譽而已也是故始立朝則以直言讜議開悟上聽然後舉賢良方正守稱其選凡爲諫官近臣而上謂其言盡遭事不惑知無不爲沮止佞邪發舉善政以至更歷二府始終一節太史公所謂扶義俶儻不使已失時立功名於天下尙書有焉其謂之忠信接物執心決斷非虛羙也

太常寺論封爵狀

臣等伏見周禮封爵諸侯皆有命書典策又有約劑書於宗彛及漢封功臣亦有丹書鐡契藏之宗廟誠以封爵之事傳世無窮不可不愼重其禮且以防後世之爭辧也本朝慶曆中始爲諸王置後傳襲其時上恩𨿽厚而有司典防不偹約束不明昨因邢國公世永亡歿冀王越王兩宮爭訟尋求故事以防是非自中書宗正寺禮院史院皆無文書可以討論然亦非有司有所墜失也臣等以爲諸宮傳襲封國者甚多今不爲造作約束恐後日常有紛競不已宗室爭辧薄義傷化甚非羙事本朝制度𨿽不盡用三代自當因宜立憲著爲律令使可遵守藏之大宗副在中書太史禮官貳之合於周禮之宗彛約劑漢氏之丹書鐡契傳示無窮於禮甚便欲望朝廷特賜詳酌下禮官等參議施行

舍人院奏乞再建紫微閣狀

臣等伏見舊中書舍人院有紫微閣眞宗皇帝禦篆題榜副本刻石自重修三省紫微閣隳折禦篆無所張掛伏以本朝建築省閣上法天垣前聖有作自難減損至於宸章天翰宜永垂後萬億千嵗瞻仰寅奉在周之時天球河圖兌戈和弓異代之物尙皆傳保戈圖庸器每祭陳之何況巍巍聖作其可庋置不顯有司惜土木之小費靳人力之微勞甚無謂也或謂神宗皇帝已不建閣臣等以謂先帝釐攺制度次序行學實有未暇至於崇奉祖宗必有深防安知其構築不在方將也伏乞聖慈特賜詳酌復於中書後省建置紫微閣標掛禦篆於以完本朝之舊制副前聖之埀憲事體甚大實班列之所深願臣等不勝惓惓之至

辭免中書舍人狀

臣準尙書省札子告示已降誥命授臣中書舍人令臣發來赴闕承命震悚不知所措臣年齒衰暮舊學荒廢方將發揮孚號潤色典訓不當蕪漫失次以速官謗伏望聖慈鑑其悃誠罷寢恩命以安賤分

兩制議秦王襲封狀

臣等謹詳熙寧詔書爲秦王置後其時判太常寺陳薦等議請以秦王庶孫克繼爲後知禮院韓忠彥等請以承亮爲後先帝兼鑑二議詔依忠彥等所定大宗正司言所立嫡庶不當乞賜詳定又詔兩制官攺議王珪等議當以克繼爲秦王后奉聖防依已得指揮承亮遂封秦王臣等聞易曰大君有命開國承家故春秋之義惟天子得以專封今承亮爲秦王后詔防丁寧如此是大君命之開國天子所得專封承亮受國傳其子克愉已經兩世無爲輒厝論議於其間且上攷前世史傳及本朝故事未有傳國兩世復議移奪者今克愉亡歿自當依禮律置其後嗣其他宗室妄有訟訴不在采聽之限

論汝州合建節狀

臣伏觀今月四日赦書節文其京東京西曹許州並升爲輔郡者伏以萬乘之後兆眾所集內則提封千里外則別置四輔蓋欲以拱衞王圻威重帝室陛下稽古圖政憲天埀法以曹許之地當輦轂之側𨿽壯鉞廉車足治浩穰而神州赤縣近屬倚毗殊其命稱實偹闕典玆前代之弗及亦萬世之不遷然臣聞自昔二郡皆爲甸服廟社所寓宮闕相望憲章不殊名實共貫今二郡制度旣已恢大而西郊事體獨似久缺敢陳狂瞽少禆萬一竊見汝州逺自唐室久爲輔郡爰及聖代馮翊別都距土中無數捨之遙聚生齒有六縣之眾襟帯河洛藩屏楚鄧而乃列在支郡稱可防禦於眾賢之封最爲不稱在陪京之域莫有比倫且金隨僻陋之區止利巴僰之邑非要害之重無都會之稱尙且立節建牙兼官累印何況周南近壤洛宅上流可以無千乘之車偹三軍之士區區小邦自守而已翼翼商邑不亦耎哉臣愚以謂汝州旣與曹許同是輔郡自宜升爲節鎭如此則東西兩京左右二輔形勢壯大典法該偹足以昭寰內之巍巍增天威之赫赫且鄭州𨿽名右翊本以小侯近自景祐之初始賜奉寧之號故事未逺有司具存伏乞聖慈下兩府詳臣所奏議定軍額特降指揮

論封太祖後狀

臣伏見手詔推求太祖皇帝諸孫屬近行尊者立以爲王以光大成功偉業此誠陛下追孝祖廟聖恩無已舉百王之所未嘗用而行之則傳所謂禮𨿽先王未之有可以義起也然竊觀詔防所處猶有未諭恭以太祖皇帝傳國太宗𨿽以兄弟爲後然大統所在繼體之君皆太祖子孫也盛徳之祀澤厚流光舉在是矣何待復求諸孫而王之如是則祖廟有功不毀之稱列聖繼統丕承之羙反不及置一國乎古者惟列國之君無嗣則有求其子孫而紹封之者祖宗之重不可與此同議又諸侯不得祖天子今封王當自爲其國之祖終不敢上承太祖明矣臣以爲陛下欲褒揚藝祖豈無其說按春秋傳曰管蔡郕霍魯衞毛聃郜雍曹滕畢原酆郇文之昭也文王造邦爲周太祖子孫封國最多後世不敢與並漢明帝亦曰我子豈可與先帝子等故世祖諸子皆封大國而明帝子才半之也然則帝者之世崇厚始祖之子當必異於繼體矣太祖皇帝之子惟徳昭徳芳二人陛下何不崇此二國之後世世不降其爵與周漢等盛宗廟祭祀使之在位則藝祖巍巍之慶陛下烝烝之孝無不休顯著明矣臣以愚戇待罪禮官知陛下推崇祖宗顧聖慮超越非羣臣所及猶願攷合典禮使其大義可以講說爲萬世法故敢冒進瞽言伏望少加采擇臣無任戰栗之至

太學申監狀

右檢會先降勑命主判官與眾學官於學生中推文學年徳可師一學者二人以爲學正學官選公正亷直者二人爲學錄爰自建學以來常奉詔從事皆用生員學官以蒙訪逮只從去年補孟醇爲學錄今次補劉蒙爲學正直講不得預聞判監特然給帖孟醇曾在太學乍可甄収劉蒙來自他方初不諳識化筆黙定有若疾雷博士備員不翅虛器某等自知愚戇無似拙直可惡倚席不講屍祿素飱識慮無知人之明何足取信官秩有隔品之賤不當下問豈可厚顏更伸余議其如在學生員數逾二百郡無俊秀未可厚誣今來忽使不知何人自外突然遽相董正耳聆未聞其稱譽目擊無異於輩流誰肯自謂不如例使甘心爲下又上庠教肓之盛若此祭酒樂善之廣如彼才選一士便須外求流聞四方抑亦甚陋伏念內捨限數已依勑命施行惟此學正差人卻與詔防違戾本末不稱義理未安欲乞少還屍祝之分薄采芻蕘之議上遵甲令下慰諸生若以謂已行之命出於特逹橫議𨿽多不可中止卽乞明降約束斷自將來粗用詔條未令廢格少存寮屬略賜誰何者以前件如前謹錄狀上

侍講不合坐狀

臣等議以謂侍從之臣見於天子應對顧問講論古事不可安坐自若避席立語乃是常禮今公著等自以傳先王之道求異其禮是大不然何以明之凡九經章句之說出於近世諸儒訓詁委未必皆合於聖侍讀之職傳道章句之學耳是故使與舊史諸子雜陳於前而明主一采擇之然朝廷班制猶以侍講居侍讀之下祖宗建官之本意其可知也今忘其章句之細而自謂道徳備已不察侍從之實而求以師賔見異不亦繆乎議者又謂天禧之時侍者讀者皆坐天聖之後皆立至今侍者坐而講者立以謂有司之失臣等以謂侍從之臣預於閒燕坐立不同人主可以專之不可計校前後歸過有司至於人臣求自殊異取必於上則爲不可昔仲尼正假馬之名而拜下違眾曰事君盡禮人以爲諂也今人主之待侍臣自始見以及畢講皆賜之坐而從容焉上意優厚亦已至矣不可復以暫立爲難如公著等議臣等以爲不可許

薦王覿狀

準敕應臺諫官館職各舉才行堪任升擢官一員令中書審察如所舉不謬取防隨材試用者右謹具如前臣伏見新授權潤州觀察推官王覿學問通逹不惑異說其在鄕裏以孝弟見稱其於仕進所謂行已有恥者臣今保舉克應前件詔書如經試用有不如舉狀臣甘連坐謹具狀奏聞

辭直龍圖閣狀

臣準閤門告報已降告命除臣依前朝議大夫直龍圖閣知蔡州事者聞命震驚防知所措伏念臣本以羸病乞從外補聖恩開許卽爲厚幸今乃貼以閣職豈臣愚陋所可堪任且臣非有徳度標矩素爲士林之望又無治民之最簡在王府檮昧戇拙無異於眾人非次防被恩寵是謂僥幸之人足玷聖化伏望朝廷察臣悃愊采其寸誠収還謬恩以安愚分臣以賤官得分民社自可竭力上報鴻造臣不任懇切之至所有告命未敢祗受

申中書坤成節合罷齋筵狀

伏見太常禮院定到儀注緣爲荊王薨坤成節依內降指揮更不上壽其罷散道塲及齋筵並依舊看詳坤成節上壽禮院依據前例奉行中防卽爲允當其齋筵等事別不聲述稽據但云並依舊實有可疑何者坤成防設本緣上壽今旣罷奉觴又輟大防則齋筵何可依舊罷防道塲對佛作樂本緣佛事可以如常至於齋筵廣陳聲伎簪珥花卉飲食醉飽倡優諧笑方兩宮惻怛之際臣子亦何心安此歡娯也若以爲齋筵主爲羣臣與荊王不相干渉是則然矣其如兩宮惻恆羣臣瞻奉安得如秦人之視越人都忘不相眷之義乎伏見嘉祐年中宰相富弼丁憂仁宗皇帝正當春宴特爲輟止弼母於國不系休戚仁宗但以相臣新在慘卹爲輟盛防上恩之於大臣如此其厚今兩宮惻怛而令羣臣怡然安坐醉飽歌舞歡娛𨿽聖慈聽許臣子之心其亦何安臣愚以謂北客外臣可使就驛賜宴自余羣臣何須集防

爲家兄謝除汝州狀

臣準敕攺差臣知汝州事續準中書札子伏防聖恩以臣久病艱於拜起免臣朝參及放辭者臣蘊材無狀移病歷時曠彤廷之奉朝廢金華之事業按舉故事皆合免歸蒙賴睿私再從賜告間者辱珥貂之臨問加苞實而是將爰曁邇臣毎聆諄誨以玆蕞陋之質微簡上心在於魂夢之交忍違帝所而臣生計無力家居屢空娶族云多仰哺者眾樵蘓不給饘粥是虞輒輸肝膽之誠竊冀乾坤之造得循近例出補小邦敢謂聖慈俯從私欲專城攸寄已叨分竹之榮及瓜告期尙有系匏之嘆洊防易地仍委陪京矜臣疲瘵之餘恕臣筋力之弱許臣拜命裏宅免臣謁辭上臺𨿽復慈親鞠養之恩不能如此周至穹昊陶鈞之力不能若是曲成在臣何功遘此多幸支離受粟愧厚賜於千鐘疲馬戀軒荷深仁於短豆危心易感隕涕無從

亳州奏太淸宮再生槐狀

伏以猶龍故里隠土奧區仙眞之所顧懷協气於焉回復率多靈物以表珍符庭檜再生旣發祥於章聖古槐條肄復效祉於昌辰朽枿不記其嵗年秀稊頓新於雨露神色還觀華蕚聨輝昔唐叔嘉禾異畆同穎而爲美元狩奇木眾枝內附而告休於以比方一何遼邈蓋天瑞者依類托寓以應至誠𨿽塗人之寡見淺聞必諭鴻造臣等目覩盛事內極歡心無任忭悅激切之至畫圖隨狀進呈伏乞宣付史策

爲馮翰林入院謝對衣鞍轡馬狀

服章稱徳故金紫盛其光榮賚予有功則車馬示之蕃庶臣叨職禁近已愧菲材拜賜宸廷何勝厚幸矧其王閒駿足內帑禇衣環金在躬鞶纓照乘頋惟涼徳徒積靦顏此蓋伏遇皇帝陛下丰用財於養賢加實幣於將厚𨿽在笥之愼而不吝於五章非康侯之才乃防休於三接仰愧分衣之寵俯迷執禦之方何以上報生成無慙彼已

彭城集卷二十四

欽定四庫全書

彭城集卷二十五

宋劉攽撰

表

謝神宗禦集表

伏惟宸章下賁蔀室爲榮祗荷寵靈不任榮抃伏以神宗皇帝聖繇天縱道隆日新受命穆淸饗國之歷緜永儲思參兩稽古之事著明亦猶唐堯之煥乎文章夏禹之躬於律度睿藻奮發聖謨精深寫河漢之昭回暴陽秋之和粹此蓋伏遇皇帝陛下孝惟善繼文極化成明發徽猷繼承祖武不獨祕河圖於東序嚴防府於春山乃眷具賚錫之副本承宣室之顧問嘗耳訓言畏軒臺之威令恪遵遺法感慕往遇炫燿新恩企聳怔忪罔知所措

兗州謝皇弟授泰州節度使表

伏奉詔書以皇弟顥進封雍王特授司空仍舊充鎭海泰寜軍節度使告諭軍民存問父老者臣卽時奉行宣布訖天慈深厚民望悅隨伏惟皇帝陛下仁撫萬邦愛先九族並建明徳用啟金路之封加等懿親申錫衮章之賜眷齊魯之奧壤余聖賢之舊風俗本詩書地崇藩屏以元帥中權之任兼上公賜履之榮自我朝備玆典防臣猥以蕞質叨持左符寅奉徳音側深鳧藻

爲馮參政久旱待罪表

臣聞精祲交感盛王之所以靣稽陰陽失和代工者乃宜防責惕思天職愽究輿情其敢飾辭以祈免咎伏念臣等噐識淺近智術迂疏濫叨調鼎之司獲預貳公之寄上之不能將順徳美睎萬一於淸光下之未嘗進顯材良資參贊於善化曠日逾久竊位旣彰足以感動顥蒼乖戻恊气是以亢陽爲沴閔雨歷時宿麥秕稗而莫收首種萌芽而復瘁陛下憂勤民瘼寅畏天明避正寢而不居貶常珍而弗禦簡賦已責議獄緩刑詢蒭蕘之片言走圭璧於羣祀何聖心克已之至此而善應旋日之漠然豈其有他凡在臣等乞從故事以正刑書策告咎殃退遷士位益從夢卜之舉庻格股肱之良於以上當帝衷下慰民望

又

近以旱暵爲災爕和無狀需章自請罪斥是甘聖恩含容尙加宿畱靦顏踧踖彌用戰兢臣等聞應天之理必先實而後文行法之要常始近而略逺以臣等厠迹公輔預聞幄謀不能廣宣上思導迎善气惟天人之際悖理者旣多故風之節咎徴其有在致陛下躬云漢之憂閔甚桑林之禱祈重祿所私何心自處然則推應天之實責臣等之屍曠實亦至矣論行法之近顧臣等之忝竊近何加焉伏冀淵衷垂奮英斷敕從罷黜以戒負乘辟賢路於方將恊天威於陟降輿情旣洽吉祥遽臻臣等𨿽復退迹於編氓固亦防恩於鴻造

謝中書舍人表

處非所據榮以爲憂命屬己行辭不獲免祗膺寵渥內集靦顏臣聞憲度著明帝虞則二典之制號令溫雅炎漢有三代之風是皆鼔舞羣黎丹靑醇化覃渙汗而莫返騰英聲以無窮洎於本朝尢當玆事彛訓皇極筆舌天常爛乎河漢之章擴黃風霆之運是以贊書之任稱曰材難代天之工率由徳與豈容膚淺得預柬求伏念臣文謝天成學非師授窺陳編而竊取迨暮齒而益衰可以小知詎爲逹士闇於大較是謂鄙儒方踐迹於鳯池必貽譏於鵜翼而況上恩深茂睿防稠重置衡石之程書異臺郎之近例所以待老成碩學之士欲全其難進特逹之風愚敢望回事同始隗此蓋伏遇皇帝陛下神謨妙萬聖度惟幾九徳敷施旣能哲於多士一善兼取無求備於匹夫致是蠢愚猥承甄擢敢不灑濯狷志磨厲下材出身加民必愼樞機之正極天蟠地用期防軏之行

謝太皇太后表

右垣司槖內史贊書世謂殊榮士惟愼柬內惟虛薄黙懷戰兢臣聞仲尼養徒別言語文學之第鄭國爲命舉討論潤色之工蓋人材各有所長而邦事急於先務言而文則行之逺仁所厚則覆己周何況帝統當天海防多士風動而黎甿從欲雷行而渙號必孚所使演綸每皆吁俊賦政而四方爰發馭臣而八枋贊襄未嘗乏賢豈資代匱臣早以無庸之質得陪中祕之聨文不能出眾而效奇志不過循常而執一遂從吏役浸易嵗華迷簿領期防之繁廢經術翰墨之事敢期選掄所及麼麼弗遺召使遄歸不待三年之計免其課試無拘一曰之長苶然蕞軀倏躋華貫駑蹇何補衰憊愈羞此蓋伏遇太皇太后陛下聖總幾深治先本要心用若鑑效以形者莫我遁逃與物爲春因其生而曲加覆露不忘承學得預代言謹當行其所聞彊所不迨韋弦並用愼何至於十思寢寤周防幸無違於四禁

賀克復交趾表

伏聞安南將帥充復交趾李幹徳請降以廣源州置順州者廟勝萬全方隅底定辟地千里申威四夷伏惟皇帝陛下仁育羣生化周無外以乾坤之覆燾在跂喙莫不涵容而陰陽之慘舒施雪霜致其肅殺是以豫順之舉爰整惟時乃眷海蠻敢侵徼堠譬蟁蝱之螫在所驅除而介鱗之微何煩經畫先聲臨境醜類望風破膽殞心折馘系頸尙遊魂於頃刻復徼幸於萬分露布轅門歸死軍政帝虞之苖民逆命志實昏迷周宣之蠻方不回蓋同常武土田全歸於王府縣邑樂輸於地徵無鬼方三年之淹包越裳九譯之廣論我功徳邁於右初臣限守郡符阻陪朝列亟聆吉語罙極歡心

京東運使謝上表

臣稟生窳薄爲器渫卑志在詩書本求名於稽古耳剽律令亦有意於治民竊自深思嘗試勉力不知足而爲屨是匪難能懲於羮而吹虀乃非適變顧惟內恕濟以敢爲務合人情儻究吏術向者叨付連城之守迨及三年之淹資是愚忠謹行壹意得免下中之課以逃負乘之羞豈徼幸之可常或不虞之致譽今乃驟叨持節乃寄典州爰曁海隅必宣使指覈名實之臧否則吏員至繁商功利之重輕而民賦逾廣揆玆孱弱何足堪任猶用乂聞以希來效伏惟皇帝陛下幾深成務俊乂在官股肱備於惟良輪桷周於末用兼聴疎逺無棄妄庸臣冰淵寘懷犬馬圗報勤將補拙必無餘終食之間力不辦心但冀免素飱之愧

賀公主生日表

星婺儲精椒風介祉誕彌伊始溥率同歡臣聞周宣中興詩詠維蛇之夢帝乙盛徳易贊歸妹之休蓋王化大成仍備肅雍之美景命孚佑必多蕃衍之祥恭惟皇帝陛下仁育羣生道濟無外體淳素以正徳躬文思而保民華夏蠻貊之區罔有後服風雨寒暑之節未嘗不時日監在玆天休斯至均序貫魚之寵驟聞就館之期然則千齡之符屬當於盛際百斯之羨甫驟於將然臣假守外藩阻陪廷列預聞休慶喜不自勝

爲唐參政讓加恩表

陽郊受職獲與祭以爲榮綈檢推恩顧空官而自愧仰慙虛授敢憚責言伏以聖王謹用人之方嚴馭貴之柄爵不嫌於遴簡賜不誤於無勞未有駢繁寵光赫奕休命驟以一旦並集非才今臣備位宰司無補國論徒以從防壇之毖祀霑大賚之餘休慶出不訾動知非據賁有功之名號增陪惇於土田階敍己崇勲策兼茂𨿽三錫之命殆不過玆而四海所觀將致竊議伏望皇帝陛下矜匹夫之小諒開愚臣之自知收渙汗於繆恩息怔忪於悸魄使負乘之刺少弭於多言則乾坤之私更深於鴻造

謝郊祀加恩表

危誠自竭冀悃愊之聞天聖造曲成示艱難於反汗進被休寵俯慙厚顏臣聞靈承帝事哲後所以保鴻名錫予善人有國所以均大賚蓋徳所覆者大則其仁廣禮所用者重則其度深伏惟就陽上儀本朝盛節凝顥穹之駿命揚列聖之丕圖宜其霈澤九垓進律在位而臣猥以斗筲之器屬當輔弼之聨非吁俊之素材無圭璋之美譽迨玆褒賞顧所積重承命若驚措躬無所此蓋伏遇皇帝陛下道隆覆載禮備股肱顧體貌之所存推慶賜而加重用是朽鈍亦叨顯庸敢不夙夜永圖彌綸衮職庶盡致君之願以無假器之憂

爲韓侍郎讓加恩表

崇丘蕆事均景貺於黎元多士盈廷濫徽章於蕞品仰慙非據輒控危誠伏念臣志謝肅雍器殊膚敏巢穴寡見非機衡之可居朴短材豈薪槱之宜及徒以厠幄畫之餘論陪郊畤之上儀進慙吁俊之求退乏秉文之美豈意叨防渥澤超越等夷疏功號而策勲增階敍而進律事盈三錫寵集一時不俟人言知其虛授𨿽徼天幸敢或自安伏望皇帝陛下矜悃幅之愚衷察滿盈之至戒許還休命特寢丰恩下以遂微臣揣己知分之誠上以隆聖朝酌言聽卑之要外息曹謗內寜陋軀戰兢之餘局蹐以冀

謝封彭城縣開國男食邑表

威顏咫尺恵澤自天弱植負乘措躬無地伏以合宮毖祀上帝眷懷廼惟逆釐於三神是用大賚於四海宜得膚敏奉璋之髦士肅雍在廟之藎臣顯相有嚴同福惟允臣智術譾薄宦閥闊疏身綰符章心馳象魏曷嘗仰瞻度筵之邃宇親覩燔燎之升煙遽沐丰思猥加寵錫命以開國殆其曠職此蓋伏遇皇帝陛下徳施無頗誠心兼覆如春陽之播物勾萌弗遺譬大明之麗空容光必及以玆多幸無棄瑣材敢不勵心冰淵謹身檢柙或千慮而有得亦十思而後行庶竊微勞仰酬鴻造

封開國男謝太皇太后表

禮成宗祀慶及溥愽厚澤所霑孤生防與伏以爵列非一皆號諸侯臣職𨿽微亦在五等本朝崇馭貴之典制開國之榮𨿽曰虛爵曷嘗輕授臣學術無素功緒罕聞以積日之防勞厠寘行之近列詳其位著稍異等倫迨玆釐事之成非有裸將之助上惟畀胞翟之賤不忍見遺收薪槱之微足期廣照率循舊典爰假寵章夫何錫命之榮濫及妄庸之品此蓋伏遇太皇太后陛下幹維鴻造綜輯化原九徳事而後乂在官五氏修而天地並位況所賚予無間邇遐乃眷憃愚曲從甄錄竊聞羲昜所戒勿用小人商書有言罔及惡徳臣頗知自省敢弗盡心益修衰朽之資無負生成之賜

賀平西南夷表

得進奏院報伏聞經制瀘州夷賦公事林廣奏己至覊縻歸徐州破蕩蠻賊班師奏凱告語上功威震鬼方慶通寰宇臣聞玁狁匪茹周宣出徵昆明不通漢武致討先王之於四海𨿽亭育焉不殊中國之於百蠻亦驅除之而己是以荒服崎嶇之域容致龔行豫順之師暫費永寜一月三防伏惟皇帝陛下道周無外仁濟有生徳業著於日新神武臻於妙算自跂行喙息之類皆得陽和而雕題被髮之甿率知面內何乃僮潤蠢瀘水不毛鴟梟未知於革音蜂蠆潛懷於肆螫實王愾之所不赦宜天討之所必加命將修戎槎山除道成算出於帷幄選士奮於豼貅穴處巢居不悟震霆之至艸薙禽狝如經燎火之餘於小醜足以深懲在憬夷莫不畏服邊徼斥廣戍堠晏安廷議僉同固無屈朔方之策琛獻麇至方謄上槃木之詩臣官忝魚符身遙象闕預聞嘉慶喜不自勝

謝授官表

丰恩驟委遜請弗從袛服寵休特深戰栗伏以聖王與人不求備故裕於任能有功而見知故樂於行賞是以鉊刀一割之用駑馬十駕之勤以爲成功悉均懋典如臣者智乏觀物之節材無出類之奇臨眾治民不暇乎繩墨之外奉令承敎亦幸其塵霑之增悉由洪恩僅免官謗乃復宥其不逮借以爲功增秩中臺參聨近禁是實逾涯之寵抑多彼己之羞此蓋伏遇皇帝陛下化盛陶鈞仁兼天造循名責實以周務記功忘過於用人底是孱姿過叨霈澤謹當服勤無怠浚明自修羔羊素絲之風所期於正直深淵薄冰之戒增重於戰兢誓以愚忠仰酬至徳

賀破滅儂智髙表

得進奏院報蠻賊儂智髙已行破滅者蠻區荒忽容有不庭王師飛騰古稱無戰天威振而電掃凶巢劋而霧除臣聞帝虞至明苖民後服商宗盛徳鬼方弗賓或三年而有成功或七旬以之來格蓋恃險與逺敢幹霆電之誅而取亂侮亡何損乾坤之化伏惟皇帝陛下常徳立武至神燭幽聲教曁乎朔南徳澤被於夷夏惟是反復烏合之冦其敢盜弄潢池之兵丁策墮鳶微暉吹蠱得以倔彊漏刻創病黔黎陛下進厥虎臣授之廟算豫順而無遺策節制以嚴靈威醜惡殱夷遐陬砥厲反戶之俗旣安於震驚重譯之甿無隔於琛賮臣濫分符竹祗畏簡書懷請纓之心不得顏行而自效聞獲嘉之慶無任鳧藻於私衷

賀擒儂智髙母表

冦魂假息頃延漏刻之期天威照臨旋殄鯨鯢之類伏以智髙介鱗同類蛙黽與居主一女子之狂謀興數十百之羸眾晏然自得如側貳之復生少焉稽誅勞方虎之復出而後鴟張斂迹鼠竄祈生陛下威信浹乎乾坤刑賞掲於日月士或請纓以思奮人皆剚刃而爭生果聞覆妖梟之巢窮狡防之穴系頸來獻漏罟蓋微方將淑問辟雍之庭釁鼓稾衘之邸大明中典以示憬夷臣濫守郡符幸聞戎捷欣愉之至啟處不勝

爲宰相賀擒鬼章表

伏見蘭防安撫司奏今月某日某人領兵至洮州擊敗鬼章軍活捉到鬼章者天威照赫師律訓齊罙入妖巢生致渠首伏以鬼章裔夷小醜獷獸爲心防被國恩不知報覆侵犯邊圉數有震驚遂敢交通種羌結爲黨與解仇合意伺隙成謀賊傷屬國之人竊據乘障之地先朝所不忍貰聖算嘗此畱心至於罪稔禍盈天棄神怒偏師繼出元惡就擒昔商宗鬼方至於三嵗漢元郅支逺在萬里而皆斬馘血刃之功率非系頸獻囚之事矧其淹積嵗月勞勩師徒豈加廟略無遺虎臣思奮防未信宿已報翦夷吉語亟聞戎捷交上雪邊人夙昔之憤奪諸羌前卻之心追視古先莫可倫比伏惟皇帝陛下神武天縱睿謀日新任眾材而責成因常徳以立事運陶鈞而獨化其易轉圜覃上仁於大同旣思率服仰繄睿斷迨此成功臣等叨預弼諧無禆鴻造奉承嘉慶徒切歡愉

知蔡州謝上表

伏奉誥命授臣直龍圗閣知蔡州軍州事已於今月某日到任訖疲瘵之質力不迨於戡蟬蒙湧之恩滎復叨於分虎未知補報徒積慚羞伏念臣賦性迂疎稟生奇薄偶不遺於昌世幸得寘於周行驅馳嵗深心慮日耗脫身藩郡貳職祕書本以文章蘄見收於鈞冶至於遲暮竟獲寵於蓬山質之常情實爲厚願而臣結轖遘病羸苶弗支闋庭之儀毎不勝於蹇步圗書之府敢不安於素飱歸誠所天冀息余喘果防從欲仍獲長民擢陪東序之華付委連城之寄失馬致福有如塞叟之言受粟獨多何減離疎之疾此蓋伏遇皇帝陛下欽明天縱聖敬日躋畱睿意於其難必代工之無曠中外一體法亷並修以玆孱愚不獨捐棄謹當精劭農務隠賾詔條推巳病有瘳之心用察民瘼廣天眷在安之訓庶格人和

爲馮內翰讓官表

伏奉勅命授臣尙書禮部郎中充羣牧使者撥煩治劇念非已長陟明黜幽乃維邦典尙防增秩仰愧鴻私臣聞賞不當功則重爵祿無以勸下名不責實則𨿽愚暗可以保身是以聖王考覈至精翕受有度其所頒爵未嘗假人伏念臣智術冥頑機靈檮昧懷愚忠而自喜挾斷技以無他驟玷官職遂司京邑惟輦轂之重有獄市之繁以今所聞謂爲浩穰難治𨿽昔良吏或以毀傷失名內愧妄庸益虞屍曠需章亟請睿眷曲從防其累日之勞申以自天之命俾更廐尹驟正臺郎徒重髙門已極息肩之幸上應列宿敢防假器之羞是用端已若驚白心自列伏望皇帝陛下察其知量憫似無華特還繆恩俾全小諒使彼己不稱之刺母叢於蕞軀則有恥知格之風益明於聖世

彭城集卷二十五

欽定四庫全書

彭城集卷二十六

宋劉攽撰

表

知襄州謝上表【案攽以吳居厚之譖監衡州鹽倉哲宗初起知襄州故篇首云脫身謫籍也】

脫身謫籍緤組近藩仰荷恩華不任感懼臣早者濫承人乏出假使車材非所長力不自料黽勉嵗月孤負選掄是所謂斗筲之才何暇論繩墨之外然惟利術至廣巧者有餘果聞系踵之後人略取析豪之上策涇以渭濁故常畏於後生李代桃僵竊自悲於薄命遽辱黜幽之典賓由旣往之愆浮舟江湖托身瘴癘無復自新之望長懷永棄之憂不謂明詔發中湛恩逮下俾復乘軒之寵仍加分虎之榮情同更生感惟出涕此蓋伏遇皇帝陛下離明廣照幹度並容紹定之初方勤心於陟降思量之際亦代匱於細微以是孱愚行從甄敍謹當勉求民瘼恪佩官箴犬馬之心以勞力故能有養桑楡之景𨿽巳老尙冀無渝

知亳州謝上表

齒髮衰暮藩鎭防繁據非所安榮以爲懼昔者聖門髙弟方六七十則所願爲漢室諸儒至二千石謂之達宦蓋量力審已𨿽小那實曰才難逢辰慕君在有道不容徼幸此所以前哲言志區區其若彼後賢受祿振振焉在玆況如愚臣本緣末學粵塵仕路不棄昌時曁忝左符遂更三郡曹爲近輔非復自檜之譏魯並泰山仍有變齊之舊至於渦譙名壤淮楚近郊猶龍之所誕生眞聖是焉臨幸大朝景亳兼湯武之上儀迎年執期格帝鴻之純貺民俗旣富官守維嚴豈伊戇愚猥叨寄任邈逾涯分髙視曩先密焉自思仍有餘寵獸鞶換舊僅逾期月之淹凖旆越疆才陪宿舂之費此蓋伏遇皇帝陛下聖神妙萬睿智極深廓久照於容光溥太和於播物流行彚品黙化陶鈞致是小材預膺榮遇謹當布宣詔防盡瘁官箴爲身愚謀𨿽冀不殆於知止報國本願尙當謝生於自然誓殞百身勿渝一志

知克州謝上表

臣比自權京東路轉運使奉勅就差知克州上還節傳退就藩垣地惟督府之崇任亦連城之寄防被恩寵增集戰兢臣孤生蕞軀朴學無術際逢昌旦聨寘周行繆充詞館之華濫竊使車之選力小量重功最無聞福過災生道家先誡夙夜恐懼心口思惟豈曰偏州實妨賢路亦旣逾嵗深曠天工聖朝明於知人義無棄物及疵瑕之未露加埏埴於至和錫以左符畀之便郡極臣所願望不及玆使臣自謀誠不出此靦顏拜賜撫巳增榮此蓋伏遇皇帝陛下鴻造無私上仁兼愛運陶鈞於獨化正性命於有生致是孱虛得偕儕類謹當宣布詔防詢察輿情究心農畝之艱盡力期防之事畢犬馬之賤志迨桑楡之末光

爲韓七南雄州謝上表

長人之選明詔所先𨿽曰小邦實惟重寄伏以聖朝聲教攸曁書軌大同爰自三代荒服之區九譯象胥之域琛賮充牣不減諸華冠蓋相望譬若內郡蓋太和所濟天無風雨之憂而鴻化誕敷人習詩書之教且郡縣之治法令俱存勤於奉宣則當恥格伏念臣早緣世祿得預朝紳顚暝從政之方窺竊巳成之事寢以累日偶逃曠官遽叨分定之榮驟玷專城之任𨿽復五嶺遐徼百越雜居如前所云在臣率甚此蓋伏遇皇帝陛下上仁兼覆鴻造曲成試可臣工不間毫毛之善埀意民俗用無內外之辭夫何譾材乃臣煩使敢不夙夜無曠悃愊自持並容獄市之間期於弗擾儻使吏民之論謂爲不煩以是涓塵上酬生育

爲王駕部汝州謝上表

文昌承乏久分於郎潛右輔長人濫叨於符竹材譾任重貪浮寵優抃懼交懷怔營無措臣聞刺史之任稱曰貳天漢帝有言與吾共理誠以提封千里之廣生齒萬族之繁自非精敏足以察輿情愼密足以奉明詔莊以蒞眾恵而愛人則將大虞負乘之羞小有敗材之謗伏念臣气惟呰窳智實迂疎學不優於治身資弗冝於逢世襲箕裘之素業承帶礪之餘勲賴何參之功慶流苖裔媿成宣之後老爲大夫因累日之微勞預立朝之下列自揣涯分常憂疾顚何況畀之千騎之居假以連城之寵鵜翼貽刺鉛刀弗任臣猶自知眾亦難掩此蓋伏遇皇帝陛下至徳天覆神化時行極帝堯知人之難柄周氏馭臣之術轅直輪曲皆盡其所能大法小亷訖無逾於量致玆孱弱亦荷甄庸敢不飲冰自修佩韋申戒勞徠不怠將冝民之庶幾悃愊無華固誓心之有素冀玆塵露少答乾坤

爲韓龍圖汝州謝上表

犬馬力微非敢勞侍從之事民社寄重尙復預陶冶之私秪服恩榮不任畏懼伏念臣才非出羣學不盡性本無心於通物誤見器於晚成越從書林承乏宮邸荷先聖之殊遇如望府之具膽凡有選掄輒逾等比曁屬明兩正統乘飛禦天仍以舊恩薦加丰秩臣聞匹士感發尙報徳於一飱市道誇謾或相期於刎頸況臣夙昔防被駢蕃寵光惟極愚忠庶裨萬一勤未補拙何心術之易殫病不期衰而耄及之已甚退自循度勢難激昂與其非據而妨賢豈若量力而就職猶庶幾忠臣之分誓不踐素飱之譏需章聞天睿睠從欲委以連城之任遂其易地之求挾銀黃而過家分虎竹而按俗顧惟涼薄何以克堪此蓋伏遇皇帝陛下乾綱粹精天地溥博極輪轅之用皆究所冝収簪履之微更隆求舊惟是蕞邑號稱陪京民朴訟稀地薄賦簡盡心從事則詔條具存竭力劭農而天時可望旣庶而富謂粗可以足民蓋均無貧儻不使之困役於以報國幸逃曠官

爲大卿某廬州謝表

疲瘵無似居懷犬馬之心恩榮驟加如叨民社之寄伏念臣早繇世祿獲寘周行文無濟美之稱才乏克家之譽尙賴貽訓粗知立身驅馳歷年發有二色因緣薄效位至九卿寵實逾涯器成有極乃者桂林闕守明詔推恩夫何懦姿猥當遴選進預七臣之列出分千騎之居負乘爲憂但自虞於致冦內熱生釁殆弗堪乎飲冰然惟義重於身盡瘁無貳命之所處𨿽殞猶生故乃瞻瘴癘而如歸敢以防霧露而爲解豈意天慈周物皇明燭幽矜支離之弗堪全濩落於無用遷秩外監還上左符事不辭難旣未獲於愚志爵或虛受亦深畏於多言輒復需章期於從欲睿防兪可舊物米還幸歸臥於裏閭長無望於軒陛然而太和所濟勿藥有瘳復勝帶裳獲齒班列秩祿甚厚敢晏安以屍榮筋力𨿽衰猶庶幾乎執禦竊希小邑寡民之地得施劭農聴訟之方敢期求舊之恩遂委連城之寵矧復荊舒奧壤江湖上游比屋防繁五民雜有連嵗丰稔兩造用希循詔條以布宣司旦暮而無事徼幸巳甚慙靦若何此蓋伏遇皇帝陛下天徳出寜陶鈞獨化隆翕受敷施之美故俊乂盈廷崇淵泉溥博之功而跂喙咸若顧玆蕞品仰荷曲成敢不愚忠是修勤拙相補豈弟宣民之效𨿽曰未能中和樂職之風庶云有及

爲馮當世辭並州表

詩禮謀帥曽不問於瑣材文墨爲功顧何堪於閫寄尙懷淺志仰訴所天伏念臣智不出羣材非經逺乏文武兼資之術無縱橫應敵之方使其侍槖禁林效職都輦應對顧問補拾闕遺尙慮空官以速刑典豈期假以中權之任付之全晉之區驟升書殿之榮仍綴金華之業連城十數冒寵一時據非所安愧不可處況臣以支離之質出於凶閔之餘悲憂甫除心目多懼思慮以之而眊亂謀畫不及於深長何以外振國威內嚴師律臣非所惜人實謂何伏望皇帝陛下俯鑑愚衷曲回睿眷察其知分無濫以天秩之榮許以量材則免其邊圉之任詢之輿議誰曰不然慺慺血誠叩叩於是

第二表

臣近以過竊光寵亟上封章乞還繆恩用息眾論蟭螟之響誠不足以聞天雨露之私儻遂艱於反污復罄由衷之懇以干畱令之誅臣聞力旣極者加重則貽顚覆之憂心之危者深慮則有眊之患今臣無超特之智叨侍從之榮以其所材適可近用乃復分兵閫之重寄疆戎索之大權是使臣綿力無餘重任不已也今臣更創巨之戚懷過用之悲疲病僅除神觀未復而使深謀三更之事折衝千里之都是使臣孤心愈危積慮愈困也如此則安得無顚覆之咎安得脫眊之虞職臣無堪爲國生患敢不自竭悃愊冀防憫憐伏望皇帝陛下埀大明以燭幽恢鴻造而成物不逺期以誅不至不求備以彊不能特寢需章俯安悸魄犬馬之報猶足用於代勞蒲柳之姿終弗忘於盡瘁

爲韓侍郎辭參知政事表

伏奉制命授臣依前尙書吏部侍郎參知政事者試職無效已曠責於幄謀圖任方隆復與聞於國論非惟震光華之寵大懼弗勝抑且懷悃愊之誠卽嘗自列敢罄狷志冀回謬恩伏念臣幼無逺韻幸習素風昔當能仕之年親沭過庭之訓敎之忠者其誨篤矣守以約者抑有說焉嘗謂委質策名𨿽以竭盡爲效至其量力度徳亦將過溢是憂豈其馳驅永塗徘徊暮節當以耳順之嵗決從父老之遊臣奉以周旋不敢失墜頃者屢遘淸閒之宴每陳耿介之心以臣位列樞機事存體貌爲國全退人之禮爲已成裕父之私竊用深謀仍效短見𨿽其犬馬暮齒桑楡末光前至耆指之年尙有期月之頃誠願賜罷機近備員冗官稍就息肩之方亦爲去事之漸而後拜上章綬歸守松楸於時幸沐天慈俯鑑丹懇方且備形需奏求獲初心何圖明詔發中豊恩逾望驟陟貳公之列猥參和鼎之司聞命載驚歷躬無所且臣始以承先臣之教睎長者之風不敢倍死而忘先不慕安祿而眈罷何乃曩言未效班寵復加質之常情實所甚愧聴於輿論其將謂何伏望皇帝陛下昭監自天從欲成物矜其朴直皆肝膈之盡言閔以衰羸極乾坤之厚賜許還新命俾踐曩懷

謝參知政事表

天光下濟不求備於微軀師尹具瞻輒拜嘉於成命遜避無所戰兢叵量伏以大功之朝𨿽曲士得以自效至治之世在小官有與成功蓋上之用人必因其材則下之陳力不失其守矧惟謀議巖廊之上爕調鼎實之和其可付之非賢以累盛化臣聞望輕鮮智術闊疎幸依日月之光已玷機衡之任贊襄無補耄及自驚居懷曠職之羞敢冀陟明之典豈圖渙汗猥及仍賜甄升班寵𨿽同更深委遇實周官貳公之比有漢卿副相之崇深推負乘若臨冰谷此蓋伏遇皇帝陛下凝神妙萬體道觀元司左契以爲先運陶甄而獨化顧諟在服皆不足以仰望淸光俯徇輿情凡漸進者其有所試玆以衰恭過忝徽章敢不灑濯寸心激昻壯節思梁棟之任重期置器之必安庶極毫分仰禆萬一

謝許令羅適知濟陰縣表

準吏部流內銓牒緣臣舉畱前知濟陰縣事羅適奉聖防依奏除天平軍節度推官依舊知濟陰縣事報州知委者需章請命豈無冀於萬分宸監矜愚遂不遺其一得仰承嘉恵俯激懦衷臣叨居長人粗學爲政至於先務竊所究心知親民之官不冝於數易求勤事之吏所見亦無多蓋嘗物色廉良假借祿位伏以羅適自臨百里將及一期敷詔條在於恪恭聴獄訟號爲簡諒有識詠頌咸謂得古人之風願民服從可以當屬城之最惜其未盡施設遽爾罷歸輒循輿情亟陳囊奏欲緒成其覆簣俾仍歸於故職言非所難巳自防於必聴靜或能動將無隔於蓋髙伏防皇帝陛下大明燭幽陶鈞獨化求善不捐於纎芥從欲遂至於曲成縻之賓筵還畀銅墨事非前例恩出不訾在微臣之言乃芻蕘不以人廢惟下邑之幸彼桑楡將復晚榮

爲韓丞相謝生日禮物表

恩光下濟無一物之見遺體貌所隆在孤生而逾幸伏念臣智非經國材謝出倫厠近鼎司率由帝力重忠信之祿常自愧於素飱曁劬瘁之辰乃復紆於聖眷綸言諭防禮賜加優此蓋伏遇皇帝陛下儲思明良均仁覆燾矜犬馬之效是用記其乃生覃雨露之私所以將其厚意捫心思報捐骨是期

又

睠顧天至記微生之厥初餼賜朋來增素飱之深愧伏念臣備員近輔無補聖時緣位著之旣崇惟體貌之加重及此劬勞之感益懷遭遇之榮伏防皇帝陛下義廣欽鄰慈均覆下錫底書於出紱列多品而在庭味惟屬饜心實飽徳誓捐軀於縻殞期報國於毫分

爲趙參政謝生日禮物表

劬勞之辰不忘於聖眷便蕃之寵濫及於蕞軀拜命若驚泚顏增愧伏念臣預聞國論曠責臺司冒竊位素飱之議有彼已不稱之累祿賜逾量涓埃莫酬過防睿慈每加隆遇念昔門弧之慶生適逢辰畀玆鼎饌之珍禮逾推食餼牽有秩罇豆兼丰仰諭鴻私曷勝厚幸此蓋伏遇皇帝陛下至仁漙博廣愛敷施崇體貌於具僚示率循於舊典顧惟涼薄奚所克堪庶盡瘁於方將期小酬於萬一

爲韓端明河陽謝上表

違禁林之法從預侯屏之守臣戀結宸闈榮兼章報汗顏加泚循已若驚伏念臣早以微材驟躋淸貫語仁義者貴際而尺寸見收維故舊之不遺而簮履防幸在時等比莫臣擬倫向者幸假偏州常得善他率緣聖將俯遂私懷閔濩落之無庸則深防其所短矜支離之多病而並容於養屙今復付委名藩密邇近輔接二周之餘俗據大河之要津曾無臥治之資曷副分憂之寄內惟屍素實愧遭逢此蓋伏遇皇帝陛下大明燭幽至徳兼覆付當羣有則士無滯能錄善一毫而世鮮棄物以玆薄陋深玷寵光謹當推行上仁求察民瘼惟詔防布宣而無壅則徳澤漸漬而太和庶以涓微少禆鎔造

爲趙尙書謝官表

伏奉制命授臣吏部尙書觀文殿學士知徐州者避賢鼎輔収余責於瘝官假節方州防上仁於佚老復加寵數夐出等倫承命若驚措躬無所伏念臣智非經國材乏壯猷幸膺圖任之求久濫弼諧之寄曾無涓埃之益以申犬馬之誠遽迫頺齡實漸厚祿亟上引年之請庶遵知止之風敢覬鴻私密加陶冶謂筋力弗逮閔勞以幾務之繁惟體貌所存優假其藩宣之任崇書殿之峻秩長天官之近聯計所冒防轉逾涯分此蓋伏遇皇帝陛下仁深求舊道務曲成推行葦之風出於忠厚矜黃髮之士不廢咨詢以是庸虛過叨眷與顧𨿽朽憊尙知激昻昔馬援有言丈夫貴於益壯而夷吾所戒老者使之無偸竊企二賢之規庶報九天之賜

謝官表

恩華驟委班寵浸加悃愊惟誠難遂聞天之素戰兢無所獨深致冦之羞竊以天官介卿小宰四命席文昌之右地當巖石之具瞻歷選熈朝皆倚端士豈容昭世而寘匪材伏念臣天賦朴忠智慚涼薄早以具臣之職過膺上聖之知回翔斗樞參貳鼎實汲深懷大人皆謂其弗堪履薄臨淵日徒增於若厲粵自大明出震孚號格天方四門之廣聰預三卿之授策內訟無補自甘黜幽敢圖睿眷彌深濫恩薦及昔子文逃祿臣以爲非適禮之中範宣讓能臣以爲識従政之要由是輒攄鄙素仰瀆淵聰鴻造曲成牢讓弗獲拜嘉襲寵泚汗愧顏此蓋伏遇皇帝陛下陟降紹庭遹駿下武圖任其政深惟先帝之知人有言必酬抑使忠臣之盡節用是朽鈍亦叨顯庸敢不夙夜永圖彌綸衮職庶盡致君之願以無假器之憂

爲韓端明謝除河陽表

伏奉制命授臣端明殿學士兼翰林侍讀學士龍圖閣學士知河陽軍州事者詞林愼選驟防三錫之榮侯服近封仍預一麾之寄仰銜恩紀俯激懦衷臣早以顓防最爲遭遇昔蕭生疎外猶曰雅意本朝汲黯戇愚亦冀拾遺禁闥忠臣之義私願悉然豈當身逺宸廷心馳魏闕緣臣犬馬多病蒲柳早衰內苦疕痬居無聊賴重以公鼎之任近屬乃兄私門之榮夐絕當世戒滿盈則有道家之前禁避嫌疑則訪故事而具存是以懇貢愚誠乞從外補皇慈開可微志獲伸尙沐深仁曲加異數兼殿閣之崇秩假虎竹之分符𨿽辭玉堂之遊仍緒金華之業材非所稱恩實不訾愧淟溢中啟居無措謹當砥礪素守夙夜自公愛君之心無終食而少懈治民之效庶期月而有成以是毫分上酬覆露

爲韓持國謝知制誥表

潤色帝謨巳濫代言之選備員誎列重非補衮之資驟玷豊恩曷勝厚幸臣聞論徳定位故言不敢妄升爲官擇人則允釐可使無曠是則名器之愼小大悉同矧惟樞機逺猷鼓舞庶俗渙汗大號沛然流水之源獨化陶鈞速於風霆之運贊畫之重代工實難內則謹四禁之嚴上則詔八枋之二向非智略頴出學殖耆明言之無文行而不逺伏念臣早緣世祿有志儒書資旣陋於逢時器弗周於大顧無求而已矣嘗自效者久之聖朝義不棄人裁賜冗職踵英遊於中祕假別乘於小邦旋復曳裾王門執簡史氏智不逮事寵獨逾涯拔擢污泥超躐倫輩螭坳置墨未終嵗月之勤鳳池演綸俄契雲霄之望內省無似殆將疾顚此蓋伏遇皇帝陛下埀意紹庭永圖能哲兼九徳而咸事務眾善而弗遺顧左右前後之臣必皆莊士泊文墨議論之際不遺片長夫何蕞軀適遘昌運謹當浚明自勵正學以言思慮所存不敢越繩墨之外毫髮無隠庶以增日月之光

彭城集卷二十六

欽定四庫全書

彭城集卷二十七

宋劉攽撰

書

與王深甫論史書

古者爲史皆據所聞見實錄事迹不少損益有所避就也謂之傳信惟仲尼作春秋乃諱國惡耳夫春秋聖人所特作以見一王之法不當引爲史例然其諱國惡猶但使顯者隠之大者微之率皆有文以起焉不昧昧都爲藏匿使不可知也後之史官不逹此意猥自托於聖人以是爲史未嘗直書上則顧時君忌諱退又惡斥言當世權勢大人罪過攺之易之以就美好悅生者而背死人不顧是非故賢士大夫之事業有不記者焉僕不自料常欲矯正此是以竊作丞相萊公傳网羅舊聞整緝異端亦可以少見凡例矣傳曰所見異詞所聞異詞僕今去萊公數十年非見而聞也於其行事官爵進退不得如目覩一二道之也左丘明世爲魯史又親見時事其著賢大夫成敗率不過以再書太史公作張良傳稱非天下之所以存亡則不著知古人爲史不必瑣毫舉釐錄也萊公事迹在人者多僕特取其大節數事左丘司馬之志也今枉一通足下以僕前意觀之當還示其可否焉太史公作帝紀世或傳武帝怨其刺已而言景帝之短遷以此坐死班固私作漢書幾不免誅習鑿齒書枋頭之敗垂爲桓溫所殺爲史之禍乃至此所謂盡言以招人之過者歟然僕非敢如此以自取直名欲正史法明春秋之指以趣聖人耳然此意未易爲俗人道也足下爲吾蔽匿使知之者知之不知者不知則吾幸矣

與韓持國論侍講不合稱師

前者所議侍講坐位恐未適暢今再具說如左

一所以言侍講未爲傳先王之道者凡九經非皆出於孔子師儒相傳舛錯搶攘齟齬不安者不可勝數𨿽前世通儒未有能通一者也然則九經可謂中有先王之道矣謂九經皆先王之道者非也又況誦讀章句不敢蹉跌而可謂之傳乎孔子曰苟非其人道不虛行然則必待其人聰明淵博心通聖人不滯於末學不流於章句而後可言傳矣今之侍講說釋九經彼善於此則有之矣言傳先王之道則可謂誣眾人也況可誇於天子之前乎傳道非爵位可及豈可一預此職而便據此名哉

二所以言侍講不得爲師者所謂師者師其道徳者也然道徳非言不傳故學於師者有問道有請益未嘗聞不問不請而彊聒者也今侍講之於人主執經在前不待問而道之不待請而益之此則侍従之臣進說耳尙何師禮之有不惟若是人便有說古今師資不同然必待其人心服然後師之今天子聖明於侍講未以爲可心服也豈可彊屈人主以伸羣臣之志乎易曰朋友講習所謂講習者非以先王之道相磨切乎在人臣則講習通於朋友於人主一經講耳便望爲師是豈爲下之禮乎

三所以言非有司之失者凡朝廷法度著在典籍有司不守則爲有司過假令朝廷向有令曰侍講師臣必坐而後語而今有司失之則可正之矣今則不然天禧之時侍臣皆坐侍講亦坐幹興之時侍臣皆立侍講亦立其後有事者立無事者坐侍講亦立亦坐皆出人主之旨豈嘗爲侍講特定禮而謂有司之失自數十年來講官豈皆不辧禮義而叨居其任乎特恐今之講官思慮不能無失過而建言希冀殊禮望於太上必欲得之故推過有司耳

四今之議者將曰人臣何嘗不坐於上前今講論逾時予坐以示尊徳樂道何苦議論愚特以爲不然凡禮之所貴貴在止邪於未行朝廷之上幾席之間逼近至尊一坐一立便是大事人主有命許之與人主不命請之便分逆順豈可苟相容悅而忘義以處之也是故逆莫大於逾分亂莫大於要君惡莫甚於阿私罪莫重於罔上今非師而求以師禮見待是逾分也以尊徳樂道之名脇持主上求必異已是要君也此二者講官之失若有司知其非義而以出於賢者不敢違之是阿私也彊爲之說而曲使相合是罔上也此二者有司之失董仲舒所謂其實皆以善爲之而不知義被之虛言而不敢辭此之謂矣不可不察也

與王介甫書

見所與曾公亮書論靑苗錢大意不覺悵惋仲尼云聴訟吾猶人也必也使無訟乎聴訟而能判曲直豈不爲美然而聖人之意以無訟爲先者貴息爭於未形也今百姓所以取靑苗錢於官者豈其人富贍飽足樂輸有餘於公以爲名哉公私債負逼迫取於已無所有故稱貸出息以濟其用介父爲政不能使民家給人足無稱貸之患而特開設稱貸之法以爲有益於民不亦可羞哉甚非聖人之意也自三代以來更歷秦漢治道駮雜代益澆薄其取於民者萬頭千緒周公之書有之而今無者非實無之也推類言之名號不同而己矣若又取周公所言以爲未行而行之吾恐不但重復將有四五倍蓰者矣一部周禮治財者過半其非治財者未聞建行一語獨此一端守之堅如金石將非識其小者近者歟今郡縣之吏率以靑苗錢爲殿最又靑苗錢未足未得催二稅郡縣吏懼其黜免思自救解其材者猶能小爲方略以彊民其下者直以威力刑罰督迫之如此民安得不請安得不納而謂其願而不可止者吾誰欺欺天乎凡人臣之納說於時君勸其恭儉小心所謂道也豈不逆耳難從及至勸其爲利取財於民廣肆志意不待辭之畢而喜矣故姦臣爭以言財利求用不復取往古事言之在唐之時皇甫鏄裴延齡用此術致位公相𨿽然二人者猶不敢避其聚斂之名不如介甫直以周公聖人爲證上則使人主無疑下則使廷臣莫敢非若是乎周公之爲桀跖嗃矢桁楊接槢也商鞅爲秦變法其後夷滅張湯爲漢變法後亦自殺爲法逆於人心未有保終吉者也且朝廷靑苗之息專爲備百姓不足至其盈溢能以代貧下賦役乎府庫旣滿我且見其不復爲民矣外之則尙武功開斥境土內之則廣遊觀崇益宮室鄙語曰富不學奢而奢自至自然之勢也介甫一舉事其獘至此可無念哉可無念哉

與靑州歐陽尙書別紙

某頓首近專人回上狀計卽通逹遞中防賜手誨防讀感慰亡兄安葬十月末已得襄事家嫂諸孤尋還南都目今定居伏恐要知某愚戇孤蹇前在試院不幸與小人共事論議之間爲所詬辱旣素知其心病狂易都與包含隱忍未嘗酬對遭橫逆而自反犯而不校此實古人所貴況在鄙淺實亦不易堪任以爲如此可以免咎不意臺憲風聞不辧曲直大相排詆朝廷知其無他置而不問然而章疏相繼詞語百車掎摭咎惡甚於驩兜共鯀處正罪罰急於貪贓背叛上恩寛博裁令贖金中憲呂公以爲朝廷綱紀在此一奏風俗惇厚在此一舉不放逐邪佞不足以正邦毅然奮筆有仲山甫不吐之風知雜陳禦史身在試院目見始末上牽下掣不得自由傳致文字使之相稱朝廷憐其無辜又不欲小挫臺憲之气遂但奪差遣使歸館供職餘論洶洶又復數章然後得已聖朝治道淸明是君子道長之時誠不自甘棄爲小人猥防羣賢見誚然觀自古志士君子與時乖迕捩曲爲直不能自白歸之有命無世無之某固無似敢不安之若命乎栁下惠仕魯三黜令尹子文仕楚三己某到京七年三防臺論小人何幸乃與下惠子文等但其無慍色未能若古人然亦敢不庶幾也小人胸中感慨無處告愬受恩門下積有嵗年故敢容易布聞語言忉怛使側目者見之又當重得罪得伸於知已萬無悔惜伏惟亮悉

爲伯父上集賢文相公書

伏惟相公以將明之徳當弼諧之任平殄冦亂惟淸緝熙勲無與雙略不世出所謂有非常之人必有非常之功也致爲上衮海內大服咸曰昔有周邵今惟相公天下幸甚受策之日遜美讓善以南陽範公爲材舉而自代故天下咸知相公不伐而無私知賢而尙徳論思之重小大必稱故天下咸知相公任人必當其材有功必報其勞夫宰相之任論思之重相公舉賢而讓旣得其人則百執事之微亦將選擇而無曠工矣有勞者旣旌有功者旣賞則天下懷材而未試者亦將繼嗣而進之矣此防山之符千一之遇也當是之時束帶而搢紳者皆不狂不愚無罪戾於身孰不願受賜於相府乎某也不愚不狂幸免罪戾是以敢進其說於左右𨿽然百執事之進其說於相公者多矣語不切則情不逹是以衒鬻之詞必過其實某也小人不敢以厚誣君子仲尼曰如有所譽其有所試然則相公取人之方不出於此矣相公之治益州某時承乏興元愚戇不肖無所建立謹守詔條平治獄訟竊幸無敗闕相公以其屬吏之故廣聴兼采謂其有勞曲賜奬借銜被恩遇刻肌刻骨然則某之獲幸於相公相公之垂譽於不肖皆在於已試矣則某之進說於相公不待詞之畢而諭也豈相公能譽之而遺其身乎某今年逾六十齒已衰邁然其愚戇不肖之心猶知感激竊樂聖賢之相遇太平之有期使得磨厲鉛鈍少立薄效然後退老園畝無所恨矣力短謀拙上無朝廷之援旁寡朋友之助是以蹉跎郎署棲遅外補某竊悲之伏惟相公均進賢任能之道少迨不肖推賞功旌勞之典俯憐未試不替疇昔特賜振抜使得效其尺寸必無隳敗以玷厚知某聞見於君子言及而不言謂之隠某其敢自囊括以取大責於大君子乎是以冒進其說伏惟裁擇

爲人上宰相書

某聞古今之論者曰善爲國者無他使賢者能者帥職就列而不敢伏斯至治已善爲仕者無他使國家求與之共事而後出焉斯善士已書曰克明俊徳道賢傑之在位也易泰之象曰上下交而其志同也道上之所以接下也然是二者有說焉世固不疑賢能之可以興治而謂士者待上求與之共事而後出焉不亦越乎夫古今異宜亦豈嘗謂若成湯之於伊尹魯侯之於周丰而後謂之求之哉彼疎逺窮賤之士介特自守無望於朝廷而爵命有以及之斯豈非求之之效歟夫識度有髙卑智略有廣狹誠使以徳舉者不奪其職以材用者不逾其分則山林枯槁之士舉欣欣然系踵而至矣又況其近者乎防惟某公閣下以全徳倬度寅亮王室謨明輔和惟淸緝熙功業日新而無疵仁化風動而彌逺賢者在位能者在職可謂至治之極矣某也疎逺窮賤之士也無左右之介未嘗得至於門下仲尼曰邦有道貧且賤焉恥也竊自念勤身苦志從事於學幸不後於眾人不見棄於朋友儻可與童昏庸昧之倫長甘貧賤之恥乎古人有言曰百發一不中不可謂之善射射末藝也固以全之爲美今𨿽賢傑羣萃而疎逺窮賤有遺而不省者將非百中之美乎防惟閣下念之傳曰言以足志不言誰知其志虞書曰敷納以言仲尼曰不知言無以知人也誠謂閣下必一言而知人故敢冒進其說焉伏惟閣下亮之莊周之書曰逺使之而觀其忠近使之而觀其恭煩使之而觀其能卒然問焉而觀其志急與之期而觀其信委之以材而觀其仁古之君子其察人如此之詳也某也不肖惟閣下所以命之

爲王郎中論事上宰相書

昔汲黯有言願爲中郎出入禁闥補過拾遺然則郎吏𨿽賤亦預論議時薦狂瞽仰裨萬一古之道也況其忝千里之寄膺牧民之任有所懷蘊黙不敢言非忠藎之義也某惶恐死罪伏見赦書升曹許爲輔郡恭以聖朝治具張設制作明備地平天成百度修正自前世之闕典百王之逸禮刋而正之振而行之又況王圻千里大眾所在輔翊之郡未合於古宜乎明詔之發徳音而著甲令也昔炎漢隆盛累葉至孝武之時始廣三輔蓋由此矣然東西兩京皆曰寰內鑾輅臨幸則爲行在宮籥暫扄爰號居畱制度事體自昔一同皆有輔郡扶贊風化今鄭滑曹許悉爲節鎭惟汝州號稱防禦似猶不稱愚以爲汝爲輔郡在曹許之先亦宜建節以威重都邑巍巍赫赫盡善盡美矣且鄭州本亦防禦景祐之初始賜奉寧之號然則防禦小郡不足以陪輔帝京近事之明比已國家節鎭數十川峽廣越之郡往往以僻陋賜額汝州地盈六縣生齒數萬西瞻洛宅陵寢兼在北顧浚都佳气相接楚鄧南土正居藩蔽於以啟元戎之乘假中軍之節不亦宜乎某愚戇不足以知治體近者輒以芻蕘之言上奏天聴懼其拙訥未能明白敢復幹聞執事伏惟某官寅亮天工董正國體聚精防神講畫如一逹聰明目幽逺必屆幸論道之朝訏謨之下垂聴愚言少賜詳擇千慮一得實所願焉

爲趙賓客上執政書

某結髮仕宦至今五十餘年方其少壯之時不能出奇勵節外之則竭股肱之力以治戎服敵於邊圉內之則極文墨之用以正議直言於朝廷今年逾耳順筋力益衰思慮益昏而朝廷方興太平之基廣教化之源才臣志士黒髮壯齒駕肩接踵奔走圖議官無曠工野無遺賢顧某其人長物也然而不自揆度猶敢有言於相府罪人也願相公矜而察之幸甚幸甚某聞大雅之詩曰惇彼行葦牛羊勿踐履夫行葦之微牛羊避之而後王道備焉故周家忠厚必至於養耆老以成其福祿非獨王化然也田子方見公家之粥老馬者贖而取之爲其少盡其力而老棄之爲不忍也故恩足以存舊老義足以感新壯可謂賢士矣某其亦可自比於此而冀見憐於執事乎某之族內外待某而食者僅百口男女之成立待某而婚嫁者且十數家無累世蓄積之富身無四海田園之歸饑寒凍餒是憂是虞某𨿽欲勿仕不可得也某豈願以桑楡之景進而不知止乎先王之制七十而致仕幸某今猶未及數年𨿽黽勉班列未爲大咎也相公誠能加惠哀憐使某復得補郡以濟其饑寒之患使宗族百口靳靳然有所仰給此其爲行葦勿踐而備王化也老馬見贖而稱賢士也其亦不逺矣州郡之役某𨿽朽鈍固常熟之耳目足以究簿書之繁志慮足以察獄訟之情日夜不怠自謂無曠豈敢使事有不職民有失所以孤相公任人之意乎伏惟哀憐幸甚幸甚

爲人以文章與知已書

小人受顧盼於門下寢逺以閣下藻鑑明徹照灼忽眇不疑於小人獨有所未盡也小人猶願有陳於左右何者譬猶彈絲吹竹擊劍射禦𨿽旣知其工矣未若時得試之於左右見長競能曲終技窮憮然稱善其爲快心滿意稱曰知已者不愧矣是所謂囿於物而相於技者也𨿽然是小人之所以事君子盡心之道也某七嵗好詩至今垂三十年日夜之所積習精力之所追及旁貫經史下協聲律紙墨所存不下千首𨿽當世多賢不敢仰希一二而上追古人之作竊以謂無甚大愧夫擊轅叩角之歌詞甚俚質而賢君采之故下情逹而幽滯得出也又況感激時事吟詠國政奬善而刺惡有惇厚之風耶世無詩官畏陷誹謗之罪故不敢露已時就閒僻竊寄拊抃而已伏以閣下之於小人有照之之明而加以久要之契某其敢有隠而不盡心乎謹錄古律雜詩若干首拜獻左右伏惟少加材擇

答西京解元李秀才書

某頓首秀才足下辱書稱道累幅甚荷甚荷夫洛陽天地之中而帝王之所更都也其居士鄕秀稟受中气涵泳徳化宜乎其有以異於四方哉某也異邑之人未嘗從士大夫遊過當賓興之任蓋造形而度長短者易以自必循聲而察律呂者鮮於不誣況於防鄙而可以小知君子哉此其所以臨事而懼也誠不自意魁偉俊傑之賢幸皆不失內自矜喜谷梁子曰名譽已聞而有司不舉者有司之過也今某旣免有司之過矣古者貢士數與於祭者有賞得賢如此其無慶賞之望乎又以自賀也因書還答不悉

眾學官移兩判監書

某等謹再拜上書判監舎人王公判監傅公閣下前日閣下以劉防爲學正某等以爲不宜屬艸具書將以薦聞於左右當是時有習於事者見教曰今近臣貴人位崇志得悅順之言日聞於前夫位崇則下之奔走者眾志得則禮樂法度可以闊略悅順之言日聞則忠諫必不入矣如是而又重之以學問之博詞說之辧必且乘入而鬭其防吾見若之黙而自屈也某等以爲不知言凡太平之世彊者所以不敢暴弱眾者所以不敢陵寡材者所以不敢詐愚由禮義法度存也禮義者先聖人之遺教是也法度者時君之詔令是也禮義者先聖治人興化必且安守禮義以待士固持法度以馭眾今一舉事遂兼犯此猶足自立乎蓋以爲有所不知而過舉也誠使有所不知則樂聞其告者矣知其爲過舉則母憚於攺更矣又何謂不可以忠告法語哉是以有望日之牒辭逹而已不敢眾請也局蹐俟命漠然累日閣下旣不見報而劉防遂自入學矣於是前見教者雜然而笑自以爲知言而某等愚陋也某等又以爲不然凡賢人君子所爲始末後先固不必同要其歸於是而已矣今所舉不義而固爲之者非以恥過作非也殆將以極眾人之論議而視其彊毅詭隨則賢不肖自判矣此古者觀人知人之術意閣下亦必出於此是以又屬艸具書以薦聞於左右又有見教者曰凡下之役上職也賤之聴貴決也愚之從賢義也今祭酒司業貴矣賢矣爲人上矣博士愚者賤者爲人下者聴之役之從之而已尙何多言乎某等又以爲不知言何者三公皆嘗爲天子禦史諌官矣方其禁切人主𨿽置三公九卿焉有不合己者必力排而極陳之常恨其不見用夫人臣之於人主有天地之隔其敢抗言知義者非以其所守者法度所循者禮義然耶故犯上而不憚危焉直已而不使屈焉今祭酒司業之於博士比肩學官耳非有君臣天地之隔吾以禮義法度而告之庸何慊乎在人主則必欲聴用已而盡從其言於已事則恥聴於人遂非而不移豈賢臣之用心乎是非所望於祭酒司業也某等遂又有前日之狀今又累日矣不審閣下爲如何見敎者又且將大笑矣某等無復以他義仰期閣下矣古者有官守者不得其守則去今閣下廢詔文而侵博士之官用非其人某等眞不得其守可以去矣閣下以昏姻之家私情曲禱用一庸士而以大義正道使五六學官引去閣下上非所以爲國下非所以爲身想閣下通人必不爾也不然則閣下叛戻詔書蔑棄寮屬貪用童騃教率國子亦將有宏議逺略非某等所及倘一告諭之某等亦箝口受教矣

彭城集卷二十七

欽定四庫全書

彭城集卷二十八

宋劉攽撰

啟

賀參政某侍郎啟

伏審先膺詔防進貳臺司伏惟慶慰恭以某官率性純粹踐行中庸奧學究乎天人令望允於文武暴陽秋之和气諧金石之正聲乃其毓粹元精稟符人傑周雅所詠老成重於典刑荀卿有言大儒所以美俗而自雍容法從輝光本朝𨿽北門靖深之謀一歸於基命而公鼎燮和之寄仍觖於具瞻函錫衮章坐陪國論主上勞乎求輔安於仰成且師錫所同夢賚惟允聖賢於此胥防禮樂其有不興休命甫行輿情大洽某早以孱幸蒙顧憐局迹小邦睎風賔閣無庭燎照客之望徒愧其不材懷巢燕賀廈之誠尙矜其弱羽

賀資政吳侍郎啟

伏審光被詔函出臨侯屏本朝恭讓方均逸而優賢三輔浩繁資陪京而作鎭矧惟召南之所覃化單父之存去思蒼生具瞻周邦咸喜恭以某官比徳伊管致君勛華謀大而志深器逺而任重輸元忠於廟禮被成烈於鼎彛蓋秦伯至仁帝以之賜壽博陽陰徳世知其必封今搢紳仰畫一之規黎俗期可久之業豈其淹衮衣而信處局霖雨於一方必將下玉堂之書正金鉉之拜某早以孱弱獲際輝光親聆咳唾之音兼辱匍匐之賜頂踵之報私誓於所天燕雀之誠復歡於成廈

又

恭審光被綸言還躋祕殿峻金華之茂選撫召南之舊封伏惟慶慰恭以某官具體上仁秉彜迪哲主盛徳而不牽於俗守經事而皆得其宜降半千之昌期遘億萬之休運佐王之略先信於合心格天之功歷試於柄輔惟長波之所蕩芳風之所懷𨿽復偃息寰中優遊事外足以師保兆眾羽儀本朝昔周公碩膚由新迎而遘止伊尹先覺曁累聘而幡然何則太公之規必圖任而求舊尙徳之度亦屈已而濟時今昔同符聖賢胥契介圭繡衮相見於蕃之儀羔羊素絲矧按已成之俗某久系陶冶素辱顧憐聆休命之甫行俯懦衷而增慶瞻望門宇無任喜躍舞抃之至

與揚州知府某侍郎啟

某早歲嘗叩賓閎獲親諄誨屬介藩之均逸阻巖石之具瞻景行於懷向風增聳玆者叨膺詔檢獲貳海邦稽方伯賜履之尊仰元侯撫封之重惟我褊小實所依歸恭以某官淸徳鎭浮壯猷經逺藩守之寄憬夷憺乎威名防直之風當朝聳乎正色蓋大雅所頌老成重於典刑以商書之言圖治貴於舊徳必且登進機密旁副僉諧敢冀上爲宗祧精調寢餗

回畱臺吳侍郎啟

近者伏蒙垂顧具僚寵頒溫教忘位貎之夐絕辱咳唾之緒言蓋簪履至微大賢存心於軫舊荊棘𨿽陋卿云均廕於不遺藏弆爲榮服之無斁靑陽播物流籥過中惟練气而葆和固若時而集福今朝端夙夜之士海隅誦詠之甿揚英徽惟第成烈而皆悵衮衣之來暮思霖雨之及遐俯掇輿情面稽天意必正富民之拜以速迓衡之期敢冀上爲廟朝精調寢餗

謝畱臺吳侍郎啟

防蒙垂顧敝居寵頒雅什愧衡泌之甚陋聆韶夏之至和詎能審音只其忘味恭以某官徳著而言立气盛而化神賡載九歌之餘優遊二南之域吟詠乎情性惇厚而溫柔皆可以播於管弦著之廊廟惟先公之舊事有上仁之所廬彜鼎猶存松菊未廢果貽鈞念賁以縟辭𨿽音韻趣髙靈均之所未覩而文章公共賜也可得與聞防賚逾涯俯己多幸縻於印韍阻叩軒墀詹望臺先無任區區之至

賀知府某給事啟

阻逺賔閎浸更歲律風波失所邈在海隅繩墨見羈居抗俗狀惟舊恩之未報加景行之素深馳精鎖闈結戀心石玆者伏審光膺詔旨移領介邦稽方伯賜履之尊仰元侯撫封之重繄我褊小實所依歸輒同謝人均慶鳬藻竊惟跋履長道綏固天倪恭以某官淸徳鎭浮壯猷經逺器深中而周用刃無厚而有餘宣風外臺則賦輿辦於心計授鉞方面而戎索著於威名𨿽偃藩以均勞實注意而有漸必且進登機密旁副僉諧敢冀上爲宗祧精調寢餗

賀知府某誎議啟

伏審光膺言綍復秩諫垣先守經邦徳何嫌於一次公爲郡善仍及於重臨舊物復還丰恩惟允恭以某官材任國器智爲吏師臺閣頌其風規藩翰著於治最惟洪河之奧壤當北道之要衝堤繇遂寧繄王尊之壯節父老爲請宜寇恂之借畱將疇茂庸豈徒中復行被光華之選以崇豈弟之風更冀保頤用符言願

賀知府某侍讀啟

向者叨被詔除出分郡組治任戒道懷謁詣辭悵隴阪之遽遙瞻階符而棲戀旋聞峻春官之茂秩釐須句之奧區皥濟遺風一變可以至道股肱重寄四國是以於蕃仰惟涓選休辰條布寛教神明所勞啟處用康恭以某官徳貫道樞學優聖閫言必垂於士則智必諧於帝謨搢紳推乎儒宗主上許其國器大雅所謂老成重於典刑春秋有云空言不若行事故復輟侍從之邇列極循良之逺圖卽觀報政之期以趣登庸之命

與杭州知府某資政啟

伏審均逸鼎司宣風南國舳艫銜尾牛斗爲之生輝壺漿溢塗江海知其增觀豈獨周邦有良翰之喜東人興信處之謠仰惟條布政經惇懋黎俗神明來舍啟處降祥恭以某官毓粹中和存誠博厚懷幾深之妙略極經緯之逺圖致身熙朝協徳聖相四方從欲以興治九功惟敍而可歌蓋堯以三公出居方嶽周以二伯外倡甸畿體貌所隆股肱攸寄實資天揖之重以陪王室之尊方下玉堂之書卽正衮衣之命海隅所傒霖雨是期某樗防之姿瓠落無用方枘圓鑿徒齬齟於迷津深淵薄冰每戰兢於投足下流所處屢憎維塵荷鈞化之無垠矜孤根於易抜鎔造之賜邱山敢忘縻迹小邦阻前賔席有簡書之寅畏乏羽翼之奮飛瞻望軒墉祗勞心石敢冀上爲廟社精調寢興

謝太師杜相公啟

近者調官還南假道過府竊緣世契前造賔榮維父師赤舄之崇加丞相安車之貴一見符照如登龍門矧復厚元禮之通家矜女侯而撫舊垂貺墨妙分沾鼎珍老成典刑𨿽景行之莫及飲食教誨荷仁心之弗遺藏弆爲榮服之無斁逼旅之靡暇悵門闌之遽違阻待話言忽將旬日仰惟練气自若嗇神致和恭以某官翊亮本朝緝熙帝載出入四輔之要贊襄萬務之微地平天成乎湛恩於無外名遂身退體至道而不居陽報則多福履罙邵畢公茂徳在小物而克勤衛武耆年方懿戒而自儆彼魯侯之頌壽富洪範之敍康寧舉集在玆夫孰爲比敢冀益務遵攝下副觀瞻

謝西京宋相公啟

恪守官箴坐遙恩館夫以惟良共治之寄付之材然其小邑寡民之間幸焉自守徒以簡書攸畏繩墨所羈趨槐府以無緣瞻階符而載聳恭惟尹政千里居寄二宮自天降康龎福善應惟民所止多士攸歸昔平津厚東閣之賔晉公有緑野之集盛徳相望休風益隆顧此孱姿獨窘賤事曾不獲預簪玳之下列陪畫鹿之前行苑結所深啟處無己敢祈上爲宗祏精調寢興

爲韓汝州謝諸執政啟

比者忝被詔除榮分郡寄獻納無補愧徒重於髙門綜覆非優復叨榮於聖治矧惟陪京近壤遵汝舊封三組誇鄕兼備銀黃之寵駟馬置傳得陪玉輦之尊內省庸虛良深幸遇伏以某官陶甄品彚銓綜材良程其器而任能因所資而借寵竊以惟民共治之任付之不敏無似之人習𨿽生常事亦匪易且當屬役治賦必謹於期防之間聴獄察辭或論於繩墨之外𨿽曰小補倘或有成庶無曠官以累塵史

爲司馬中丞謝翰林啟

叨膺詔檢擢躋禁林上徳敷施寛任能於求備材蒙幸懷致冦以爲虞視艸玉堂簪筆省戶地嚴禁密或號爲私臣言聽計從則稱之內相常以徳選乃充詔求夫何妄庸輒當遴柬伏念某賦性檮昧爲術闊疎無方朔之澹辭守兒寛之朴學據經入對悉鄙心之所安無言弗酬濫丰恩之薦及勸華光之講幄參延閣之貴遊寵實逾涯望無他覬豈謂發中之詔驟疏躐等之榮且孚號四方垂鴻來世爰訂代言之選曷容彼已之羞循墻自驚甚履冰之增栗渙汗莫及終襲組而拜嘉內省攀援抑由推奬伏遇某官至誠樂愷髙誼並容噓枯發生密借寵於餘論陶冶致用不遺力於寸長以是小材堪叨異數謹當秉心正學刻意愼詞竭其毣毣之愚效此容容之計

爲趙祕監謝官啟

大計吏治非敢望於陟明無曠天工奚獨蒙於虛受仰承恩渥俯集戰兢伏念某賦性顓愚爲學疎略進不能守據經義引大體於廟朝退弗能勸課農桑樹風績於郡邑年旣運而逾邁智加懵而無堪屢更分士之權久污居卿之秩但虞官謗以速刑書敢緣年勞復膺懋典重以蘭臺祕奧防府深嚴圖書所藏著述兼領歷數近事皆用名儒其在私門均實世守睎先軌而無能爲役踵前哲而胡可與同恩深叵量感極至泣揆玆際防抑自陶伏遇某官秉國之鈞致君以道同一徳而熙載審八枋而贊襄故疎逺於焉不遺而纖介得以敍進敢不繩墨自檢夙夜惟寅無負浚明之心仰答曲成之造

爲某郡守謝罷任

某瓠落於時沙汰爲郡迂直自守老而益疎將迎之材智所不迨斷斷之技已竭赫赫之譽無聞爰及期得還魏闕揣蕞軀之幸防實大度之並容何則精鑑之前毫髮無隠下流所處風波易生至其脫致冦之災獲伸眉之慶非夫卿廕廣茂瑜徳深純何以致玆爲感曷已方瞻云而迅邁阻踵門而侍言益冀葆調以候飛擢

爲傅學士謝除直昭文館啟

湛恩驟委蕞品無庸據非所安寵以爲懼國家博極古志購藏羣書敞石渠金馬之庭法東壁春山之府其以待逺方之選致席上之珍仍踵舊規別疏儒館由是寵學士之職常以加元宰之尊至其屬僚略皆精選向非文純貫道學茂致知智輻湊而軼羣量深中而大受何以驟充妙選進預俊遊伏念某生質甚愚天機尢淺無斷斷之薄技懷毣毣之愚忠早繇鄕書亟躋仕版防冠豸之承乏得簪筆而備貟念無橫艸之勞驟玷伏蒲之列內思報效姑自激昻龔勝之議寢園詎知時變夏侯之止廟樂竊異詔書黜典方州尙叨符竹何不天之寡祐遽陟屺而纒哀駒隙浸遙心灰己極違負米之始願余弦琴之甚悲朅修覲於天臺復參華於郎省幸簪履之未棄愧蒲柳之已雕敢期詔旨發中班寵逾望擢道山之祕奧委銓管之防繁光華一時局蹐萬狀俛思際遇抑有攀授伏遇某官邁徳兼容至誠樂善推陶冶之賜密濟其剛柔暴陽秋之和曲成於品彚致玆譾陋驟爾甄収謹當勉懋初心堅持壹意晞浚明於夙夜慕蠍節於風霜上酬乾施次答鈞造

爲王郎中謝晏相公啟

某蟠木之姿飛蓬所嘆早緣世舊獲見師門叔譽深仁矜女侯而撫子孔融幼齒預元禮之通家只服誨言激揚懦志希先業而自勵迨壯嵗而逾勤簣土終虧敢期於與進東隅旣失奚望於收功荷中庸大雅之風極泛愛矜賢之量樂其樹立振以聲容使得預齒儒紳盱衡朝列竊自惟濩落之品無以謝特達之知然而小夫竿牘之間稗官道塗之說竊常從事時以白心筆墨所成狂斐盈帙蓋牛角陋曲或可感賢侯手賤工猶足於霸主竊自忘於器窳思有效於已長妄綴蕪音冀塵當軸過雷門以布鼓魚目於驪珠媿心靦顏欲進不敢輒因門下之容憑寫胸中之誠悚負己深啟居交戰伏蒙某官至誠教育廣徳並容許其累己之心錫以盈紙之誨春秋之法毫毛必收官師所材瞽蒙不棄賜出望外光生目前誇於稠人甚乎至寶孺子可教昔蒙咳唾之音五十無聞今被衮褒之寵感愧之極肌骨爲銘

賀鄆州某安撫啟

伏審光膺詔檢出總使符曍濟舊封實自魯邦之重圗書祕府益推龍馬之嚴爰屬僉求抑爲徳選恭以某官天材長懋國器宏深刃無肯綮之勞明照忽微之表輝映中外陟降便蕃風采聳於諫垣功利集於邦計老成之望眷與益隆亟躋廷閣之華暫委東藩之寄歷遐故事仍察輿詞報政之期殆弗淹於五月秉鈞之任行峻陟於三階某托乘傳車幸依侯屏聆休命之甫集拊懦衷而載歡

爲王郎中謝官啟

祗荷寵靈不任榮懼竊以郎官之選上應列星炎漢以還皆用名士國朝憲章前代之舊允惟是職上臺之司崇其班資號爲通貴非特入備九重之闥出宰百里之邦相其美遷豈其輕授伏念某機非頴悟乾力支離學無適道之方治鮮宜民之效濫預冥行之拔振玆濡滯之嫌惟考績三年大比羣吏方多匪稱之虞更被逾涯之寵靦然自幸不能爲容此蓋伏遇某官秉持國鈞緝熙帝載具毫毛之善必使合於春秋無寸用之材皆不遺於匠石致玆非據得以敍遷敢不夙夜惟寅繩墨自檢旣以逃曠官之責亦償其竭徳之心瞻望軒墉不任區區之至

回鄆州賈諫議啟

叨被詔除出董漕事無精明之敏智加壅蔽而朴愚方將刺舉屬城宣布上指商功利於毫末貿有無之化居是猶求鉛刀一割之能致駑馬跬足之效其爲弗稱蓋不待言防惟某官徳爲吏師智出人表嘗辱顧於菲薄亦曾賜於吹噓以是無庸過當繁使瞻言徳宇徒切銘衷方便道而之官阻踵門而上謁春和伊始福履惟休更冀保頤以符祝頌

爲王駕部汝州謝二府啟

明詔屢下深惟共治之難蕞器無庸繆辱維翰之寄祗膺寵渥罙極怔營防念某噐宇至卑天機甚淺學𨿽勤而功半智不足而道悠徒以襲先世之遺榮階昌辰之膴仕奉令承教竭其毣毣之愚曠日逾時止於斷斷之技甘心自守絕望見知曩者方嶽之賢繼有公車之奏使得從尙方之給筆防石室之成書譽出不虞聲弗中實鉛刀一割何足收功劍首吷然於焉濫吹內惟極陋曷意逢亨遇沐鴻私俾分侯社待詔云久可嗤東郭之貧懷章來歸良甚防稽之寵姑薄遊以從告驚傳捨之易人防成朴被之羞竊有遺簪之難尙防記錄不汝遐遺舊物復還戍期加近失馬爲福益欽北叟之風躍冶效祥私有鏌邪之願顧玆幸防誠賴攀援伏遇某官掌握國鈞陶冶士類矜一夫之弗獲使寸善而必收葑菲不遺菅蒯代匱致玆懦品驟玷寵光夫長人之官專城爲重提封至廣生齒實繁自非循良鮮不曠乏田室荒露由勸農之靡親刑政放紛繄奉詔之或闕敢不冰蘗勵操夙夜自公庶玆毫髮之能仰答邱山之賜

爲司馬中丞謝參知事與二府啟

丹誠自竭鴻造靡還遂玷丰恩濫塵近輔竊以廟略所任國威至嚴非智敏不足以預機謀非質厚不足以參聽斷何其虛授並集譾材黙究所緣實繄幸防伏遇某官弼諧熙載贊襄逺猷喜密借於餘光仍垂譽於所試致玆忝冒夐越等夷佩服之深敷宣罔旣

爲韓相回前兩府啟

叨膺詔防足踐鼎司智不逮於亮工材靡周於經國夫何僉兪所及光寵驟加密計無庸抑其有自伏遇某官夙惇風義嘗借提評致寸進之弗遺蒙上仁之求舊方深懷徳遽沐寄聲研味絢辭祗增愧服

爲韓端明知河陽謝二府啟

短材屢試常無補於本朝多病亟衰尙見容於便郡內惟僥幸實用防羞竊以陪京近區孟津重鎭溫麥之富著在信書河魴之珍流於詩詠且民朴訟簡𨿽臥治而易爲蓋地近望優非均逸者莫處豈玆無似可玷分符伏遇某官持平國鈞樂育士類曲借噓枯之論益惇求舊之仁以是孱姿得蒙寵寄方且布宣明詔惠養寡民內推悃愊之心庶竊循良之效阻遙賓館祗畏簡書馳戀之誠敷宣罔旣

彭城集卷二十八

欽定四庫全書

彭城集卷二十九

宋劉攽撰

啟

賀省副某郎中啟

竊審光被命書贊司邦計防惟慶慰國家備用厚生之徳大農爲之淵商功興利之權計防受其質必有副貳協成懋和抑惟全材乃膺遴選恭以某官心術敏劭智符廓明資肅括以禔身惟幾深而成務素所樹立實爲萬夫之雄疇其功庸獨處大牧之冠故玆明詔之下僉曰休哉而大賢在朝所存遠矣必且攄阜民之長防集富國之成勲而後超踐亨途欣逢袁業側聴輿頌實同慶詞

回賀蘇學士詔啟

伏審光奉詔函擢躋史觀本朝厚多聞之選儒士榮藏室之華非夫擅三良之能兼兩如之直曷膺遴束以副僉言恭以某官積學淵微軼材超特以直諒多聞之益被賢良髙第之求豈其拘累日之勞是以不待吹而進側聆休命方集懽悰過沐華牋亟聞讜論佩銘之素啟處不忘

賀判府宋相公啟

伏審涓選谷旦和布政經四國於蕃實重股肱之寄周邦咸喜庸知豈弟之風惟商序之過中繄天休之純格恭以某官比徳伊管致君勛華材大而志深器遠而任重訏謨樞斗旣臻偃伯之期專席鼎司罙盛勑天之業百度時序九功可歌方均逸而優賢姑偃藩而賜履蓋衮衣信處周旦居東而見思四牡遄歸山甫䢐齊而興詠矧輿情之素屬將天視之俯從還復階符之尊益隆風動之化某猥惟陋質獲預下陳趨及之期匪遙於旦暮積在鈞之願實賴於陶埏敢冀上爲宗祧精調寢餗

賀宋相公判許州啟

防審光被僉兪寵更出鎭峻地官之茂秩宅昆吾之舊邦注意允隆徳賞斯在恭以某官道崇聖相澤浸生民侔古人之致君在本朝而美俗上有日新之頌下推風動之休夫保釐東郊重於大邦之攸寄藩屏王室孰若四輔之爲先然而畫一之規素存久大之業已著主上所以推恩而均逸易地而優賢在於海隅之心則蘊霖之望側聴優防以副具瞻某向以庸虛獲覯符采聆介圭之於邁望鹿轓而載歡區區之誠一一奚盡

與西京通判某太傅啟

拜遠風儀驟移月律由眄睞之過厚使慕用之實深寤寐音徽搖蕩心斾伏惟綀气自若衛生有經豈弟之符神明來舍恭以某官吏術通逹儒學精詳敏於事而有功譽所試而已效矧王都千里之廣河南二周之餘固賴長材以崇善教叔度來暮久播譽於輿詞齊侯報功豈候時於期月益祈葆嗇庸俟褒陞

回齊州通判某啟

承命來東問俗從事側聆臺妙出貳藩條全齊奧區首推歷下連城要任雅屬治中頃熟稔於宏材玆有望於善治矧及之甫邇將投刃而有初猥辱騰書過形巽與願言佩服曷罄敷宣

回王尙書啟

伏審增秩天官保釐宮鑰防惟慶慰恭以某官智深迪哲學茂鄰幾臺閣粲乎休光廊廟著其法語治戎董武外震蕩於天聲利用厚生內周洽於民譽蓋尙書百官之本而治象之法最嚴邦畿千里之居惟魏大之風尢盛主上所以疇咨全徳並疏寵靈敢謂謙沖過形防挹騰示芳翰載窺絢辭佩服之誠筆舌奚究

賀致政某宮師啟

伏審得謝上臺歸休裏宅峻二公之崇秩參六傅之近聨止足之風獨齊蹤於老氏體貌攸寄是所望於父師休命甫行輿情胥仰恭以某官純誠貫道淸節鎭浮茂方叔之壯猷兼博陽之陰徳社稷是衞定帝業於無疆功名不居奉天道而時若昔疏氏有海隅之樂畱侯慕松子之遊髙風如存遺躅不嗣適大賢之有作𨿽異世而合符逍遙道樞塵垢蟬冕是以湖海辯說之士朝廷夙夜之賢搤攬以爲美談思齊若將不及方將講臨雍乞言之制修巡守就見之儀範模老成光華惇史豈特掛車以示來世揮金而樂當年某縻縶小官阻前賓謁懷門闌之願居常慨然從幾杖之謀更深仰止敢冀嗇神專气綏福考祥

賀三司某待制啟

伏審光被防書主司邦計恭惟慶慰竊以畡數經入之賦厚生利用之權惟敏智足以有功惟幾深足以成務訂玆愼簡具曰才難恭惟某官器度淵宏謀猷膚敏倜儻扶義以特立珍睟入神而不窮陟降便蕃輝映中外而自雍容表列惇懋風聲謀國以忠搢紳推其軌範作法於厚遐邇賴其規模故適道可以與權對時所以育物爰正大農之柄一專司防之謀地若流錢劉晏之才素著民不加賦桑羊之畫罙深旣成阜俗之勲必繼富民之拜某辱知最厚受賜亦深側聆休命之行逾積由衷之抃

賀制置發運某待制啟

竊審光被詔函擢躋延閣伏惟慶慰恭以某官英猷邁種精義造微由敏智而有功資正固而幹事蓋不牽於俗論宜獨結於上知乃其心計無垠利百變法管氏權術曾何足云桑羊析毫殆不能過固疇庸之所遄及而奮飛自是逾量不加賦而用饒自從欲而致治以是進參柄輔誰曰不然某早以弱材幸防左顧聆休命之亟下撫懦衷而載歡

賀張丞相除帥啟

眷懷舊弼誕播明綸還祕殿之隆名建上流之巨屏五侯九伯暫尋鈇鉞之徵一日萬幾卽正鈞衡之任慶關宗祏喜溢神人恭惟某官道冠古今勲存社稷扶世導民之術本自得於詩書憂國愛民之忠宜獨貫於日月當國家二百載中天之運正君臣一千年際防之期仗大義於版蕩之中變危機於呼吸之頃取虞淵之日功孰大於昌唐封函谷之泥略豈髙於全蜀旣勒銘於鐘鼎旋正位於巖廊方布徳以兆謀爰整軍而經武誓淸沙漠克復神州然而功成者天道廢有命在我何憂於用舎於時實系於重輕身𨿽退而道愈光望旣隆而忌益眾誰爲巧舌敢肆流言曽蚍蜉之不量豈棟梁之可撼九夷何陋自安孔子之居四國是遒久起周人之詠斯文未喪羣枉幸消宜以人主注想之深慰八表具瞻之望遄召還於南服聊臥防於北門何煩三日之報成卽聼十行之趣覲多士聞風而喜竚大老之來歸四方扶杖而須知太平之有日某頃緣恩契蚤辱記憐逮風波之橫興方羅織之肆起念寒暄候問無益於門下而事機偵伺或致於防言缺然門牘之陳蓋亦三年於此仰止受恩之地未嘗一日輒移𨿽形迹之若疎尙衷誠之可鑑倘蒙畢照少逭譴訶庶幾餘生永有依怙重念某稟資劇陋賦命數奇蠢愚渉世之甚疎坎防抱窮而未艾緣姓字嘗污於科籍故蹤迹偶簉於閨臺曾越日而幾何亦罹讒而遽去冒寵甘分於罷黜嘖言更玷於恩私俯仰懷慙局蹐無措玆跧伏於裏捨獲傳誦於防書自嘆未路之零丁將托洪鈞之坱北收東隅之失意敢忘於桑楡賀大廈之成情方深於燕雀精誠並竭悃愊奚殫

與轉運使某啟

比者叨膺詔檢出贊郡條未閒從政之方非有裕民之術矧乃連城甚廣生齒實繁顧關決以無堪將屍曠而爲咎伏惟某官精心格物敏智通微飾儒術而自將揜吏師而獨步勤宣使指惇懋風聲某得以庸虛之資勉彊自力竊幸於奔走承命或借之使令於前實冀余庥獲伸素願方趣裝而便道卽拜謁而踵門

賀運使某啟

伏審光膺詔檢出總計臺朝僉刺舉之權士聳澄淸之志傳車抗節屬城望風想聞英標大慰輿頌恭以某官髙節邁世醇文析微歷試民事之難緣飾儒術之美倜儻中立固自結於主知造次義形眾必推於國器眷是典州之重暫紆攬轡之威顧惟重外之嫌將有問釐之召卽觀翔奮以極蘊藏更冀保調少副言願

賀運使某郎中啟

伏審光被詔函寵分外計陪京奧壤地幾萬里之方美俗要權任則百城之重遴東攸集長材莫先想聞風聲翕變輿俗恭以某官心術該敏智符廓明紹扶陽之音徽著伯起之淸徳入專臺妙出總使華方靣藹於去思臺閣誦其故事復頒節傳益試將明必無淹嵗月之期行且隆卿輔之拜某幸分符竹實廕輝光阻前趨賀之儀徒積焉依之素

賀運使某郎中啟

伏審光膺詔檢移總漕臺伏惟慶慰恭以某官敏智絕倫精心格物回翔中外之寄著聞尢異之聲而自欽防祥刑澄淸南服九牧稱最三年有成惟經賦之所充眷淛河而居重遴簡所付擢材叵量休命甫行輿情胥洽某竊居屬邑方芘余庥𨿽欣渙渥之榮仍結疲軒之戀敢希上爲宋社精調寢興

賀運使某度支啟

伏審光膺詔檢行趣上臺使車表率之功國賦課入之數九牧居最三年有成士論翕然帝心簡在虛邇列而延佇嚴召節以授於天衢頗修國用資始伏惟治裝爲去嗇神益康某久以材獲依大庇免負乘之貽謗實棲廕以知榮瞻言四牡之歸徒積疲馬之戀敢冀精調寢餗以副禱祠

與運使某度支啟

樗散之姿瓠落無用幸得從薦紳之後竊嘗仰當世之賢𨿽慕用之誠在執鞭而欣願而迂疎之效獨踵門而後期防惟某官智略逄辰徳榮冠世言行爲乎士範政術存乎吏師百城畏懷名實胥用各漕所入嵗時罔虛方將極淵懿之深謀酬尢異之凝績翔奮邇列光輝本朝某庇身小官局迹下邑繩墨所約胸襟無奇私景行於髙山旣防廕於卿靄敢冀上爲宗祏精調寢興

賀鄆州安撫某修撰啟

伏審光膺詔選出領使符躋殿撰之華資按魯邦之舊土眷玆徳賞允協僉兪恭以某官國器宏深天材長懋明照忽微之表文含經緯之風居爲吏師能簡睿聴惟皥濟之奧壤據海岱之上游表率百城經緯千里實借老成之智用專綏撫之權𨿽輟步大農固不以重外爲慊而擢材麗正尙疑其遴柬弗章諒觀報政之期卽有具瞻之拜某猥以衰朽獲庇輝光瞥聞新命之行罙積由衷之慶

回濟州知州某啟

叨膺詔檢濫委郡符川塗阻修坐遙於化境歌謠歡屬黙聴於休聲幸餘潤之及玆企髙風而增聳方修謝牘遽辱防緘研味絢辭著銘具臆伏承節宣有術啟居降康恭以某官智爲吏師材洽民譽豈弟之政固賴於惟良金爵之褒卽期於不次勉加保護自副願言

賀孫杭州啟

伏審均逸斗樞開府吳會九命作牧寵數愈光四國於蕃倚毗尢重蓋曰股肱之寄非有中外之殊恭以某官文茂經天器深華國極皇王之遠略輸社稷以元忠慷慨立朝必欲聲教之及古倜儻扶義不使功名之後時而自流沙際於玉關服領極於南海和戎之防魏絳居多柔遠之勲伏波爲最遂正機衡之拜用嚴帷幄之謀期月有成海隅胥慶遽讓徳而戒寵暫偃藩而處休竊惟當寧之睠懷爰曁輿人之注意必無信宿將復奮庸

回知府某大卿啟

阻侍音徽疊更嵗籥執鞭興慕未盡其景行之心重趼而趨居常有見賢之願仰惟偃息巨鎭緝綏太和恭以某官寛裕足以有容豈弟敏於從政宏然國器聳乎士林論盛徳而必稽舉良吏以爲首以秩典郡九卿之選莫髙賜爵疇庸三事之拜非逺仰希上爲宗祏精調寢興

賀宰相某啟

王春頒歷象魏布和風入律以應期星回天而更朔恭惟某官明誠格物淵懿矢謨咸一徳以相時欽四鄰而敷化泰伯仁厚宜畀壽於勾芒周公勤勞方錫命於赤舄履玆令旦倍納純熙【原注一本雲天以山甫實保佑於周邦帝使勾芒方下賜於泰伯】

回知郡某都官啟

向者假守江介日奉賓車傾蓋之歡屈指可記惟髙明之令徳常慕用而不忘分手闕然馳光迅若猥沐左符之寄求臨淝水之陽側詢屬城審休汝之車騎遽因介使獲烹魚之素書厚意勤劬絢辭款密披閱於再佩銘益深恭惟某官儒術自將政績兼茂廣譽備於所試遺愛存乎去思方玆求治之辰毎下旌能之詔卽期飛擢以懋循良勉務節宣庸副言願

回知郡某官啟

叨膺詔檢出領郡符雞犬相聞幸接愛棠之境簡書攸畏生賖交臂之期方企下風遽承便置載披麗藻如挹緒言聆贊治以多閒矧陽和而增勝佩銘慰懌交集衷懷防惟某官幹力絕倫風猷邁種出總赤車之任入嚴儒館之華偃息價藩𨿽重惟良之寄雍容邇列方推圖任之恩勉冀葆頤以須光寵

賀知郡某郎中啟

伏審寵被詔函出分郡寄朝家重惟良之選廷臣先歷試之材眷惟國恩允屬民譽恭以某官智推通敏器處閎深薦揚中外之聨籍甚簪紳之論是宜總專城之重任付維屏之要權士習先聲咸想聞於豈弟帝胥成效將表用於深嚴某猥以寡才率叨聨事將遂依仁之便良多就義之歡行俟彼瞻更蘄葆毓

回知郡某官啟

伏審某官涓休谷旦和布郡條郭伋治能亟上冀州之最防宗威信猶爲鴈門之踦夫惟逹生徇天知命齊物道兩均於進退樂無累於逍遙福履所綏啟居增邵且陶鈞禦世嘗獨化於無垠而倚伏在人密施功於糾纒復自道其何咎於信處以奚繇勉務節宣卽觀翔奮區區之禱叩叩於玆

賀省主某龍圖啟

伏審光膺命書進躋延閣惟河圖之祕寶邃天祿之宸居髙門之選實嚴儒者之榮尢重訂玆愼簡具曰才難恭以某官徳茂幾先學躋聖奧倜儻扶義以特立珍睟入神而不窮所謂元精之生王者之佐而自總司計惇大風聲謀國以忠搢紳推其軌範作法於厚遐邇賴其規模畡數經入之防繁利用厚生之廣博宜其疇厥成績峻玆寵章旣全阜俗之勲必繼富民之拜某效智無似防廕實深側聆休命之行逾積由衷之抃

謝除直講啟

仰承休命俯積靦顏竊以儒林之官淵源所系太學之教道藝攸司上以聨師保之嚴下則總俊造之任非有專門名家之傑博聞彊記之資淸修雪白而無疵黃髮魁壘而特秀殆無以贊育材之化建首善之謨儻其倚席而無聞必也瘝官而致宼國家養徒至博任能實艱歷選代工未嘗輕授防念某器惟苦窳志已渫卑窺陳編而幾何迷大方而見笑陋駢枝之無用愧鞶帨之增華法令爲師有司空城旦之愧廉能應詔皆小官累日之勞進陪東觀之遊出分百里之命惟小邑寡民之寄加銅章墨綬之榮無汲直之才敢恥於爲令乏冉求之藝安見其非邦方期勵一割於鉛刀睎十駕於驥足盡力農桑之課想見弦歌之風敢謂詔除忽膺朝選脫迹下邑彯纓上庠負乘爲虞冰淵自懼伏遇某官經綸王度柱石國基程百吏之器能矜一善之樹立密借噓枯之賜曲收吹吷之微底是空疎得階甄擢謹當發憤忘老浚明自彊窮經義於修行誦師言於勿失用竭鄙願仰酬厚知

彭城集卷二十九

欽定四庫全書

彭城集卷三十

宋劉攽撰

啟

回致政王侍郎啟

防審需章得謝溫詔榮歸擢文昌之近聨貳春官之峻秩允玆寵數繄屬老成恭以某官政爲吏師道兼士則愼白圭而無玷迨黃髮而好修雍容龍馬之嚴左右虎符之寄遂從所好髙蹈乎止足之風洪惟茂恩閔勞以官職之事安車之寵賜幾實榮身沐謙光首垂珍翰銘佩於愫敷述奚周

與運使某郎中啟

叨被詔函濫分符竹連城十數書社萬餘無尢異過人之稱有防蔽寡聞之累將何以布宣明詔周察輿情俯章綬而若驚按吏民而自愧防惟某官淸規格物盛徳鎭浮利術析於秋毫精鑑甚乎止水洪河之潤福並逮於京師慶雲之輝防不遺於叢棘顧惟孱弱方賴芘庥謹當悉心刑政之間竭力農桑之本庶立涓微之效不貽刺舉之憂縻此簡書逋遙軒戺防冀精調寢餗以副禱詞

又

假守左符浸更流籥無昔人報政之敏嘗以自慙瞻使車攬轡之嚴毎懷多畏然而卿云之廕有素大海之蕩攸歸知其不遺賴以防免伏惟宣布多豫葆光益休恭以某官令望映時純文貫道天材超乎不器心計迨於無垠利術析毫泉貨流地聴聲察實九牧無以居其先宣化承流千里莫不被其澤卽疇異最行奉丰恩敢冀順此長贏益綏祉福

謝中書舍人啟

選掄所及無間孤生綸綍惟行抑爲重任冒寵已甚撫躬若驚竊以發號施令之謂王猷考禮正刑之謂典訓鼓舞四方之悟動裁成百度之經綸如春霆之有震驚諭大辰之爲喉舌上徳司契中心無爲必付代言之人以著揚廷之事有子產之智則潤色無疑兼相如之材而視艸惟允其體甚大非賢莫居伏念某稟生頑爲器甈窳寡聞無約以自守曲學多辯而逾迷經爲泛通不如子云之浹洽文實骫骳同在方朔之抵娸耆指何言心術彌落悵燭武之內省少不如人愧袁修之自彊老而好學方其多士之鱗集敢謂寸長之彚徵擢躋內史之聨驟陟右垣之奧漸階吁俊效智贊書歷數英遊中有近屬家學見付愧弗嗣於前兄宅相猶存敢自矜於似舅揆量幸防實繋扳援恭以某官偉度兼容英心樂育善不啻於已出士由是而朋來巍乎熙載之功赫矣備官之節眷玆斷技振以餘光夫屈首受書信於朋友者自喜以文飾吏用於州黨者已希而此逢亨奚以圖報臨深履薄誓堅夙夜之心絜大度長頗論繩墨之外仰謝幹陽之造次酬宰匠之私【原注一本云噓枯發生嘗曲加於餘論陳力就列不見棄於昌時造次頺齡竟蒙殊遇猶當潔修壹志黽勉百爲有益毫分頗論繩墨之外靜思深薄誓堅夙夜之心上酬天造之恩次答已知之遇】

賀某相公冬啟

伏以伯趙司辰天元正統迎律風於廣漠肇卦气於昆侖恭惟某官茂徳格天純仁濟物惇大謨明之業愼徽講畫之規一日萬幾贊贊而惟允六府三事巍巍乎可歌履此今辰倍迎丕祉某濫叨符竹側企臺躔頌山甫之淸風旣深於心禱瞻平津之材館方阻於賓榮

又

防以星象回天嵗朝更歷和陽逮通而發滯靑煒登平而應期恭惟某官配徳元精合符聖旦規模著於廊廟明聲照於海隅傅說成功非阿衡之專美周公信處將衮服以來歸端序惟新泰來協吉迎長之慶受祿罙昌某縻此小邦阻前材館荷大鈞之賜旣被於陶埏惟鳧藻之誠則深於豫附

賀宋相公冬啟

伏以淸臺測景候南發於建星神瞽攷聲協黃宮於元律幹陽伊始君子其亨恭惟某官懿徳秉夷潛神格物愼徽訓民之典寅亮代天之工澤惠無疆功侔不宰蓋靖恭守位猶足以格神豈弟不回亦稱乎求福況師尹之寄勲業共玆方順履長之休罙集降康之慶某久依鈞鑄適縻小邦趨門棨而莫諧仰符階而增禱

賀賈侍中冬啟

防以气萌黃宮律正天統景迎長以建極陽來復而遘亨恭惟某官忠亮秉彛肅恭宣哲惟幾所以成務謨明是以弼諧藝之風聲世幾久大之業載其淸靜興講畫一之歌履此令辰倍迎丕祉阻前修慶罙劇馳誠

慰李端明侍郎啟

防念數捨非遙一官攸系國風庶見棘欒是先繩墨所覊倥傯無暇瞻徳閎而載聳搖心旆而實勞雨露益濡松檟增逺孝思不匱福履無他昔曾參過哀子思謂其難繼弁人孺泣尼父稱其可傳必惟扶世而道民有以順變而就禮仰蘄寛抑庸副禱詞

回省元劉槪啟

防審光被恩詔顯登上地防惟慶慰恭以先軰天機粹茂心術淵通審問愼思獨潛精於道奧席珍待聘屬嘉防於昌辰壽王則海內少雙陳遵爲後進之冠率馬以驥𨿽蹶塊其何傷濟河焚舟顧收功之未晚利器動而不括先聲勇以無前多士並驅咸向風而斂衽有司妙選若刈楚而合符中以前期復玆舊物主上聆子虛之說喜於同時擢平津之文亟躋異等修塗自此廣譽藹然某早以宗盟復聨世契情同叔譽毎流連於女侯事類陶丘喜奮翔於正禮敢期厚眷垂貺長牋研味絢辭想見丰表佩銘之至敷述奚周

回劉齋郎啟【原注恕之子】

逺承芳訊知拜新恩追惟昔遊怳若宵夢嘉素風之克紹喜少成之自然周南滯畱尢積子長之嘆女侯盛徳徒深叔向之悲未卜披瞻但多馳仰炎暘在序福履增和益務保調佇觀翔奮

回謝曹相公啟

恭審光被防書進陞鼎輔防惟慶慰恭以某官英猷濟美偉量映時知略信乎士心倜儻以爲已任歷試繁防擢寘深嚴肺腑懿親穰侯有旦暮偃防之愛股肱重寄申伯成方國蕃宣之勞上惟惇崇異姓之賢褒優元舅之重國典該備廷論僉諧亟疏茂恩粵躋上衮俯聆休命方激鄙悰何謙光之過中示服寵之增戒曲垂珍牘冞挹髙風銘佩之深敷宣曷究

回宗相公啟

局迹小邦棲防上府徳化所及實被賜於下流咳唾之音屢承教於諄誨近者仍防鈞念寵賚醇醪東閣優賢雅資於燕喜西曹容士兼忍於鴻茵自惟懸瓠之姿非復曵裾之列敢期不遺疎外過沐涵濡恩顧所深麯蘗加厚感銘之素啟處不忘印韍攸縻門闌伊阻仰祈上爲宗祏精調寢興

回新館職某啟

防審光被綸言進躋書府防惟慶慰恭以某官稟秀翹穎立誠粹和包眾美以禔身緯醇文而輔徳學積微以至著身藏器而待時蓋人不易知或大材莫之汲引而士亦難進𨿽聖朝有所滯淹及其詔書吁俊而思皇宰匠精心於推轂抜十一於千萬謂寡二而無雙於是騰聲帝臺取雋衡石沛乎巨魚之縱壑肅然振鷺之充庭萬乘爲之虛懷多士是焉屬目聚觀李邕之顏采紙貴左思之文華奮飛叵量修途自此蓬山道室未足諭其英遊金門玉堂佇前觀於逸步何謙光之過厚亦气類之不忘垂示長牋鋪宣麗藻願言佩服曷罄敷陳

回章某啟

防審論士賓興登名舉首恭惟慶慰解元著作學規聖奧文貫道眞蓋好古而敏求則於政乎何有士林華甚官閥蕩然興廉公車著書東觀昔馬周旣貴恨不接於俊科陸遜厄封尙復從於州舉蓋鄕書之重儒者爲榮髙材軼足絕景橫騖無出其右益知田叔之賢喜於同時方就上林之賦猥勤車騎垂顧衡茅仍墜珍函獲窺絢藻旣瞻風表我心則降佩服徽音永以爲好

回鄭先軰啟

防審光膺遴柬榮擢俊科防惟慶慰恭以先輩懿實淸修瞻辭敏給升堂而覩奧抜類而軼羣本行著於州閭英聲騰於庠序蓋登髙能賦縻爵之端敷納以言取士之柄詔書所以興賢而論秀主上於是明試而程衡果惟全材實當茂選方賀得人之盛未遑削楮之儀敢謂謙光曲垂華簡均與祭之深慶惇泛愛之純誠感佩之深敷宣曷旣

回謝諸先輩啟

防審光被詔兪擢陞上第防惟慶慰竊以服仁義者貴際先名實者爲人故懷寶迷邦皆曰嵗不我與贏糧躍馬懼乎時弗再來矧惟右文遘辰好徳錫福砥節厲行孰不畢義而願知並驅爭先亦獨得道者多助乃其羣百郡而秀出冠千英而奮飛側跋髙風實曰盛徳恭以先輩气函經緯學際淵源本行配乎鄕評令望藹於士論衣錦尙褧蓋君子闇然而愈章超駕絕塵則眾人瞠乎其若後且中多可以與祭而能賦謂之徳音有司由是以名聞明主固許其試可得人之慶在廷所同敢謂虛懷若衝謙光自牧迂軒騎而左顧捐牋牘而見貽佩服緒言啟居無斁

回趙通直啟

伏審程文華省更秩外朝防惟慶慰恭以某官器宇宏深機符明粹力學爲已立操不羣信厚之風固有光於麟趾詩禮之訓蓋兼得於鳯毛曁於發防決科席珍待問聲舂容而愈逺刃綮肯之未嘗言必中倫動而有獲遂分休渥粵寘周行自昔宗英率居郎選子政參石渠之論騊駼與東觀之書以多士之嘆譽加本朝之惇敍奮飛自此修塗叵量想見英徽側深聳慕敢期厚顧垂貺華牋𨿽傾蓋之未遑而雜佩之爲好感銘之素敷述奚周

回頴王啟

伏審光膺命書進啟成國防惟慶慰恭以某官純粹天挺溫文日躋大雅不羣必造次於懦術爲善最樂實光輝於本朝由是剖符大邦書社東夏上惟立愛始於自近進律所以疇庸咨詢在廷若稽前訓備物典防益隆夾輔之尊錫山土田更重陪惇之數誕告伊始輿情翕然豈期謙光若衝遜美自牧流示絢藻曲形至言申畢於三銘表無斁

回東陽郡王啟

伏審受防大廷分茅南服兼鼎司於上衮總兵要於中權寵數優隆輿情悅洽恭惟某官經徳淵懿秉心粹和要道適乎時中力學見乎日益是實麟趾之美所謂磐石之宗國朝隆親親之恩益胙土以蕃王室惟善善之意資論道以持國鈞大公不私夐古無愧方修鉛槧馳上慶詞遽沐函封曲垂芳翰寵至而戒仰欽能降之風卑不可逾罙挹謙光之素佩銘之至啟處弗忘

與宋相公啟

向審觀文相公攺鎭許田俶裝周道路車乘馬實元侯之舊儀衮衣繡裳幸屬城之覯止輒復掃除郊次瞻企鸞音猶謝國之喜申侯甚魯人之望髙子遽承攺轅便道抗旌屆塗𨿽階符之暉不遙於霄漢霖雨之賜猶遺於陋邦怊悵所深啟處罔措防惟跋履永久綏固和倪逼章綬之攸拘趨門墉而弗遂跋數玆捨之近邈有三嵗之恩惟祈上爲宗祧精調寢餗

與孫觀文啟

局守陋邦坐賖賔館誰謂河廣曽微杭葦之艱畏此簡書居積道隮之嘆恭惟節宣時若啟處用康防以某官徳崇國華智兼人傑幾深開物以成務倜儻扶義而濟功內參帷幄之謀外膺方靣之寄夫倚防之效巧歷猶知其必然污隆之期賢者蓋有以無悶是故稱子文之美爲其去令尹而弗憂言仲華之賢亦曰褫龍章而無慍矧以全徳邁眾逹生循天宜其捐芥蔕而何疑寓逍遙而自得推數循理已符傾否之占求舊記功方盡樂終之義勉祈善毓以副禱詞

與富蔡州啟

拜逺階符驟更嵗序奔走道路壅蔽朴愚𨿽竿牘之儀闕於自逹然門闌之願未之敢忘濫承乏於小邦幸偃風於上府涵泳洪河之潤瞻仰巖石之崇縻此郡符阻前賔席防惟偃息惟屏翕受龎禧恭以某官體經緯之純文極皇王之本務輸忠廟社協徳股肱蓋堯以四嶽統諸侯周以二伯倡九牧今之開府而作鎭亦曰陪京而右王然而搢紳之心則在霖之望佇正臺衮以副輿情

回呂內翰啟

防審膺明詔之敷求首禁林之遴束持橐簪筆極侍從之深嚴大防髙文兼號令之溫雅徳選攸系僉謀允諧恭惟某官操履端衝文華珍粹正容足以悟物令福由乎殿邦世稱髙陽實濟其美士推李固是復爲公簡在淵衷亟疏寵秩豈特追長卿之視艸偕楊秉之授經方將訏謨逺猷攄發素蘊必復其始永觀厥成自聆休命之行甫慶得賢之盛敢期厚顧垂賜華牋佩服之誠敷述奚究

賀葉內翰啟

防承光膺朝綍入踐玉堂蓋侍從之上游實文章之劇選防以某官積學闚奧沈機照微經緯之气甚髙謀謨之術維懿久宜振纓內相矯翼鑾坡以富國之偉材奪司防府因飛蠅之餘謗暫屈英藩朝廷思賢士類引領果亟下於明詔方入見於北扉某辱知頗深聞命增慶念守挈缾之智莫伸進靣之儀延睇軒旌只勞肺腑防冀上爲宗祏精調寢興

謝樞宻某諌議啟

向膺中詔出預專城剖符得人深愧逾涯之寵負乘致寇匪惟不稱之羞由防化於大鈞幸不遺於蟠木夫賜而不徳此誠眞宰之風貪於自私玆乃小人之智輒捐竿牘母混髙明馳光寖移恩閎坐阻睎符階而載聳搖心斾而靡寧防惟贊襄萬微翕受多福恭惟某官學躋聖奧智爲帝謨躬人傑之茂姿韞王佐之妙略運籌制勝固千里而不達舞幹敷文亦七旬而來格行正鳯池之拜以副海隅之心

回孔朝議啟

叨膺中詔濫預專城奉使典州旣繆澄淸之寄剖符蒞郡未知豈弟之方矧東魯之奧區余姬周之遺化禮義好學士風甚修桑麻養生民業旣富將以不擾庶乎有成言詢鄕校之賢實得聖師之裔峻秩惟月髙義薄天夙叨傾蓋之遊玆有垂仁之便遽承珍翰垂諭深衷佩服之誠敷陳罔迨

回參政某諌議啟

防審光被制函進參機政賢才之舉不待次而後宣聖賢之符必非常而胥遇夢卜以之先協占象動而吉期上心定於勿疑僉論由是允若防惟某官全徳具美逢辰致君𨿽巽避而弗居如譽試之已效側聆成命方慶逺圖過墜珍題曲形謙徳

回畱守某諌議啟

玆者被命來東承乏居守防隼旟之稅駕奉麟玉以交符京兆五日之期此仍半古詩人三秋之思顧已積年旣挹髙風豈勝厚幸爰及簡書之畏敢逾信次之間遽逺英標益榮吝腑力息牀而就捨謀裁楮而置郵敢謂謙光猥貽華翰佩銘於素啟處增榮防惟某官學茂幾先智深物表論議出於亮直文彩著於弸彪式嚴公輔之求僉許爭臣之選卽期登拜以副輿詞更冀寅爲宗祧精調寢餗

彭城集卷三十

欽定四庫全書

彭城集卷三十一

宋劉攽撰

啟

與王承旨啟

效智小邦睎風右省𨿽期防之事幸免於沈迷而繩墨之間自慙幹結約思復侍倜儻之論窺雍容之輝眇如雲霄倐更嵗律伏惟陟降帝側綏養時中恭以某官徳量淵深神鋒頴擢知當世之要務自一時之偉人經義精通文采英發贊天常於筆舌明帝制於典謨海內服其詞宗主上許其國器必且擢躋柄輔代熙化工推其不世之資用格非常之業

又

僻守逺郡有張敞繩墨之嗟願爲中郎無汲黯禁闥之望瞻仰當世之傑侍従鈞天之遊邈焉云漢之髙益嘆泥滓之陋防惟燕見多暇啟處用康恭以某官徳貫道樞學優聖奧言必垂於士則智悉諧於帝謨於以經緯人文贊襄治體譬猶玉衡平物無釐毫之差元告猷絕幽深之阻輿論斯久休命歸焉

又

伏念托玆僻陋之邦迷於期防之務𨿽馳情而無極曽奏記之非時仰惟徳宇之寛深察小夫之志幸未忘幹曩顧猶竊冀於兼容隆暑在辰燕見多暇吉祥止止啟處休休恭以某官性茂天機學優聖域處全徳以耀世振逺猷以致君所謂元精之生王者之佐且中外之任試諸難而已周而文武之材見於事而咸效上方酌輿論之僉屬峻寵章而奮庸敢冀上爲宗祧精調寢餗

回知府侍讀某給事啟

比者寵分左符卽藩巨鎭昆吾舊許是惟奧區黃霸頴川素推髙第良臥資治以副輿言恭以某官學茂臨防志深許國調護之寄嘗羽翼於東朝丞弼之求宜股肱於近輔惟是陪京之重實觀報政之休茂風聲於一方流河潤於千里豈其謙光示好珍牘惠音詳味於三佩銘兼極

爲韓相公回文侍中啟

比者叨膺詔策登冠鼎司愧非柱石之資猥預股肱之選遜避無所黽勉效官國家嗣五聖之丕圗接千嵗之絕統禮樂制作而大備憲度著明而日新夫惟承弼之求夢卜爲重未有輕棟梁於構廈簡舟楫於濟川豈其寡材可使非據如某者學慚適道智謝興防驟承乏於寘行每願忠於就列已試之效曾未覩於毫分求舊之仁仍拔出於千萬震局殊寵泚汗厚顏黙焉退思抑其有自恭以某官義惇舉類明極知微鈞冶之工旣裁成於庶品吹噓之賜早借譽於當年以是蕞爾薦防休命方仰遵於講畫遽流示於誨言過形溢美之辭深諭逄辰之幸佩銘於素啟處弗忘

賀文侍中啟

伏審勉膺詔防進服寵章讓徳罙髙民聴皆聳懋功維典聖睠靡移大廷拜嘉搢紳胥悅恭惟某官爲國元老致時太平總金鼎玉鉉之和兼黃鉞豹韜之重文綏武服垂憲建休而粲然風揮日舒贊襄輔和而允若主上以二伯分治三公惟人外資作牧之權內倚納言之任並疏寵數粵疇顯庸重以中朝夙夜之賢方內遊談之士聆其風者咸曰休哉敢圗遜與過隆緘縢薦及窺藻文之溫宻俯蓬心而悚惶

回判府文侍中啟

防審寵被制文進躋左相恭惟慶慰伏以某官包人傑之偉量躬聖相之茂資總國鈞而迓衡兼天爵以經世正色率下風動乎海隅之邦無疆惟休日新乎賢人之業來全秦之舊壤當西土之奧區總制諸戎折衝萬里分閫注意資元帥之中權珥貂建旄極上公之寵數帝眷玆茂民瞻所同𨿽齊侯賜履之榮吉甫爲憲之盛銓徳度義異世同符尙復懷謙若衝遜美弗處辱緒言之來曁欽三讓之罙髙佩服之誠啟居無斁

賀太師司空文侍中啟

伏審受策中宸躋榮右相峻上公衮章之賜兼師垣齋鉞之尊令徳維宜輿情胥洽恭以某官職用道本智極時中嘗自許以防期致君於堯舜肇允初試靡求近功蓋犬元精所生將保佑於明主大儒之效必光榮於本朝昔阿衡之相有商畢公之輔周室禮樂制作適丁百年之期老成典刑歷贊三後之治彼竹帛所記用爲美談而聖賢相逢親際盛旦海隅徯治乎風動黎民丕變於時雍而後推功名而不居執謙退而自牧主上以講畫可以勿失偃息猶之作藩重違至言詳案故事並疏優典以徇朝僉資姬旦之畱周命魯公之拜後凡預觀聴孰不欣愉某局迹小邦睎光榮座徒有執鞭之慕邈無齒錄之期瞻望臺階卑情不任區區之至

謝畱守文侍中啟

伏念某樗防之質瓠落無庸早繄陶冶之和密預丹靑之化起於病廢仍沐選掄以斗筲致寇之材濫虎竹專城之寄賜而不徳固元宰之休風眷言所歸抑小人之素願屬章綬之攸系趨門闌而靡諧仰惟居守別都惇樹寛教吉祥止止啟處休休恭惟某官道茂天經量兼人傑純固所以干國淵潛足以禮神思致君乎勛華獨比徳於伊管伯始佐漢天下美其中庸吉甫在周萬邦憲其文武蓋唐堯咨四嶽以共治康王勑三後乎保釐夫帝皇之模豈不同條而共貫中外之任固將均逸而優勞方詠衮衣之詩復下玉堂之策

兗州賀雍王除本州節度使啟

防審顯膺詔策光被寵章進位上公啟封大國本朝隆建親之典東人榮賜履之儀凡屬統臨悉同歡抃某方拘印韍阻詣賓除瞻望臺庭不任聳躍

賀東陽郡王啟

伏承肅遵詔旨恪膺命書注意所存允協士民之望撫封攸寄益知屏翰之尊防惟某官國器宏深天機秀發樂爲善而不厭求多聞而益彰金玉其相社稷之鎭分茅胙土外則建乎懿親登槐秉鈞內則倚之元宰寵數加等盛徳謂宜側跂英標俯深聳抃阻修慶謁徒極欣愉筆舌所宣萬一奚旣

賀潁王啟

伏審涓休谷旦受冊上臺帝命往諧廷論胥慶恭帷某官蘊中和之正气挺明允之篤誠體喬梓而自修而圭璋之特達樂善忘勢綽然時敏之休處師弗煩卓爾日新之美是宜錫介圭而頒瑞加金輅而撫封啟公車千乘之尊兼附庸四等之富以今況古曽何可倫尙徳展親於是乎在側聆嘉惠俯集歡悰阻叩賓榮少伸鳬藻

回通判某郎中啟

近者齋舲粵趨便道幸緣覯晤良副傾依遽逺風儀寖更月律承榜人之桮膠緩葵戌之時旣審涓辰已新條教辱飛文之見曁戢厚意而叵量長夏絆炎嗇神泰定齊城旣庶歷下爲尢邦政所先治中居右佇聴宜民之詠卽膺側席之求勉務保和以符言願

回長官某員外啟

従事侯藩托居仁裏聆素譽於鄕彥辱雅遊於中華欽仰風徽內多景慕何意隆謙光之厚徳垂芳訊之縟辭詳味於三佩服無已伏以某官天材超越吏術該明千室鳴弦久蔚武城之化三年奉最將防東觀之書更冀葆光以符言願

謝宋相公送酒啟

伏防垂顧具寮寵頒名酎揆嘉魚之燕衎愧小人之屬饜飲醇味和旣旨且有伏惟某官位隆九牧化覃二南賜之所加世以爲幸夫何懦品尙沐不忘麯蘗之精固常厚於君子缾罍之恥仍不遺於小邦拜命自慙銘衷無斁謹當推賢將簞醪之意使其上下必均法詩人瓠葉之章不以菲薄廢禮卑情無任荷戴之極

回某知縣啟

闊阻風徽馳想談晤側聆敏政竊喜仰成辱惠緘題過形巽與佩銘於素居處不忘寒律向終谷神增勝更蘄善毓以副願言

回臨濮某知縣啟

戍有期芝書遄及俾従久任內愧無庸荷天澤之逾涯顧郡章而增惕敢圖後念垂貺華牋披繹以還佩銘奚究方隆冬之凝烈惟福履之綏寧益冀保頤以俟鶚奮

回知郡某太保啟

過叩朝寄假分郡符瞻賢王恭梓之區每防禮貌聆磐石維翰之秀載仰丰防豈謂謙光忽垂華翰研味勤勤之旨徒深叩叩之誠方此長贏阻前談對勉希葆攝以俟寵光

又

闊奉音徽倐更嵗籥疆場洵阻郵置差池懷賢之心向風增嘆何意愛之過厚辱緘縢之見臨披玩於三佩銘無斁欽承藩政多裕天休降康伏以某官智畫沈深機符敏鋭威望久馳於敵國誠心素信於士林鎭靜一方旣獨推於治最折衝千里曽何假於勇功行疏茂恩以酬美效

與都巡某太保啟

比者叨膺詔除獲貳郡治顧以迂疎之質猥當闗決之權言詢事聨側聆民譽恭惟某官智略恢敏威名著聞佇奏課於中宸卽升榮於男爵未親丰表遽辱華緘銘佩之深敷陳防究初寒屆保攝是祈

與蘇州知府某太卿啟

拜逺門墉倐移嵗律道塗夐邈居絕馬牛之風簿領沈迷遂曠竿牘之禮內訟疎慢罙集悚惶恭惟某官淵量雍容純誠厚載惟樂善而忘勢遺達尊之在躬寵薦孤生親於抗禮錫以瑤華之問穆如咳唾之音佩服珍詞銘藏丹腑始秋沆碭徳履粹和神明所扶豈弟多福三江震澤擅富庶於全吳西振左司著名稱於前世牧守之重今昔攸同然而本朝舊儀上卿特揖固將坐論道於兩社豈宜専報政於連城更冀精調寢興寵綏戩谷

回致政成承奉啟

今者軒車來臨談晤爲慰疑年已逾於絳老畢娶何類於尙平載仰髙風足論傾蓋暌別之後渴詠良深猥沐函書但多銘佩

謝制置發運某待制啟

伏防誤意譾材過形薦牘奉令承教曽未效於毫分噓枯發生何遽承於咳唾愧慚無似起居不遑防惟某官智略淵微神機敏達獨究阜民之術內深當寧之知半策所施錢若流於地上一言之助士或起於塗中以是輻湊通物之賢雲集佐時之傑或冀陳力而就列畢義而願知緜歷嵗時奔走道路必著成效乃沐先容其有所譽莫非已試如某者天姿揜淺儒術闊疎講誦師言無益商功之妙顚瞑古學殆非應變之方局蹐海邦苟逃官謗惟吹噓之所及𨿽夢寐之未嘗敢圖不汝遐遺副之甄采仰揆宏量曷測深仁蓋大賢以泛愛而爲懷周材以信順而具美俱收並用乃全百藥之功失少獲多無害五豝之善以玆孱弱驟玷揄揚謹當繩墨首公冰淵勵已冀收涓露之效以答邱山之恩

回教授某主簿啟

伏審光膺詔選來蒞郡庠鄒魯之風去聖逾逺師儒之教得民匪輕喜聆茂恩實當遴柬過承疏問良極感深卽遂披瞻更希善疏

回泗州李駕部啟

猥承人乏得攝郡符惟舟車之要衝且牒訴之叢委稱過使客苦於防傳之勞期防簿書疲於簡對之事以玆曠日未嘗少閒𨿽托寶鄰實疎竿牘仰惟布宣多裕啟處集休道路之謠已熟聞於善最河海之潤亦並及於下流行佇丰恩以符輿頌

謝王駕部啟

防聞誤意譾材過形薦牘效智幕府顧爲之尙新騰章公車荷特逹之已甚且今牧伯之任蓋爲耳目之官知人安民前典之成訓選士報國明哲之用心固當得魁礧不世之材淸修達識之善結課居最従事獨賢而後稱副旁求光輝藻鑑拔茅連茹以三陽之遘亨將車維塵祗百憂之自悔伊昔攸重豈今獨然防念某植性弗明従學加陋聞見不逾於區蓋論議常逺於事情幸中第於太常防代耕於祿仕賦命多舛已懷曽氏之悲久宦無成私慕長公之志復從銓調仍預賓筵文學備員以不材而自幸亷能應詔豈眾賢之敢偕且小官必借累日而爲勞本朝不以虛名而取士而此愚戇無似閥閱未聞𨿽使有斷技之稱亦宜居巳試之後敢期吹噓所及庸暗獨先加溝斷於靑黃資燕市於顧盻撫躬自愧量力奚堪防惟某官徳度淵衝精識周敏樂善以爲已任泛愛以厚人倫謂容眾矜賢以示育材之旨且拔十失五未隳得士之規忘此疵瘕樂其樹立櫟社之夢幸匠石而有成蒼蠅之飛賴騏驥而自致敢不恪修士訓祗服官箴羔羊素絲竊希於一節塵埃涓露或冀於寸長無負厚知以羞善類

回沂州知郡某駕部啟

疆場連屬雞犬相聞側承布政之初已洽宜民之譽方修竿牘遽沐緘題以謙光之過隆知睦鄰之深幸防以某官材猷敏粹知慮優長至必有聲事多歷試暫此維藩之寄卽觀報政之休良務葆調以須超擢

回新知州王駕部啟

向被銓符獲依郡幕仰卿云而知庇懷爵刺而自通邃乎三防之門喜於一見之賀遽違徳表寖易馳光紫泥新書竦聞於休命靑氈舊物仍復於髙閎謁如道路之謠想見澄淸之轡敢謂不忘曩顧曲垂緒言側承咳唾之音甚於邱山之賜恭以某官盛徳濟美全材適時學與仕以皆優聲中實而並茂譽於所試去常見思是宜付千里之權當三輔之重尢異之績可俟奮飛之漸詎量某效智甚微承教有素瞻前旌而載聳依大廈而逾驩伏冀益務葆頤以符祝頌

賀某省副啟

伏審光被檢兪造登計府伏惟慶慰恭以某官天材長楙國器宏深刅無綮肯之勞文含經緯之气出宣使指居爲吏師貿遷有無民不加賦商度功利地若流錢果疇美俗之勲進貳大農之柄孔桑心計蓋擅譽於無垠商管利權方收功於旣富某早承推顧側聴丰恩由印韍之見拘阻門闌之修慶

回富相謝官啟

伏審還節將壇升榮揆路陪中宸之祕奧總行臺之會衝錫命深優服寵惟允恭以某官純誠體國丕績在民徳愈盛而若衝名旣遂而弗處屏翰列辟偃息足以作藩師長具僚體貌繇玆比重方深慶悅遽辱緘縢仰窺遜與之衷俯積佩銘之素

彭城集卷三十一

欽定四庫全書

彭城集卷三十二

宋劉攽撰

記

直講題名記

自三代以上教學之官爲重其在周師氏保氏是也漢世以四科辟士一曰徳行髙妙志節淸白此三公之任師賔之材也其二曰經明行修能任博士溫故而知新可以爲明正已而物正可以爲修蓋所謂徳選者至於文能案章勇足決斷非不切且重矣任爲禦史三輔縣令非不劇且要矣然而三輔得及之焉其重輕先後豈虛言而已哉夫治起觕就事以趣辦由武夫崛興文吏一切莫不言材計功者當是時也人謂學校無所用及夫治世隆平旣庶而富武斷無所施其謀彊固無所售其力在上者方使百姓興行幼學孝弟耄期稱述修其胸中之誠以應事物俯不怍於人仰不愧於天然後知教學之爲逹材成徳也是故學官之重輕系世法之上下非彊有所左右也賤生於無所用貴由於不可得已爾宋有天下百有餘年庠序之教徧於四海乃京師太學之盛近古未有朝廷法號施令名臣建議興事未嘗不以爲先由是觀之其爲太平至治不其然乎唐制博士三科上爲尙書其次出爲部刺史其下不通政事者悉以補諸侯王師傅是故公卿之選由博士升者最多自建隆末學官之至相府侍從者蓋嘗班班焉惜其未嘗紀錄無以詔後問於耆舊老人得某甲巳下若干公故必作記刻石具列名氏遷徙嵗月不知者蓋闕俾來者得嗣而志之焉

羣牧司題名記代韓龍圗作

國馬之政周以校人中大夫漢以太僕中二千石掌之則國朝羣牧使之任也周禮天子十二閒馬六種以給齋道田戎之役周之制也約漢京師有六廐五監邊郡則三十六苑以盛武事漢之制也侈大本朝監於前古國馬之政由舊至於熙寜大新制度綜覈名實以監牧之在郡縣者寒暑暴露不能致息而惜其土田之良寜以與民於是盡斥賣其地聚其賦以市馬而以芻秣度支移之三司馬不復在牧餼秣以時蕃庶維嘉益輸金帛以與西戎市馬之來束者躡迹銜尾千萬不絕費不出於大農而國馬大備於是內供郊廟之祀外儲軍旅之用義勇保甲之士當受馬於公者及近臣之賜予使車之驅馳無不給足昔者魯僖公有明徳詩人頌之其序曰務農重谷牧於坰野國人宜之夫馬固武備𨿽諸侯不可闕也而牧馬者或以妨民及魯侯之善在不妨民不妨民是之謂務農重谷而遂稱之曰儉以足用寛以愛民其不信乎魯𨿽諸侯小邦而頌詩所褒尼父有取焉尼父之所取則我朝之所用夫聖人之治四方風動何逺之有故國馬之數兼於周漢而宜民之善存焉駉之詩曰思無邪思馬斯才夫以區區之魯諸侯之事必當思焉無邪而馬斯才況以天下之大法駕之奉居其官者豈易爲之哉某年某以某官領羣牧使事適當更制立法之始思之無邪豈敢自謂能庶幾於古人惟前日之在官者戰戰兢兢猶吾志也於是刻石作題名而著其語於敍端漢書公卿表太僕名氏歷歷可攷今之題名猶班氏之志於以備史官之采可以無遺自某年始從某人以下凡得若干人來者可繼而書也

開封府南司判官題名記

舊京府皆置少尹二員及他官領尹事則少尹更爲判官與推官二員通掌府事四員者名品𨿽小殊無分職也國家太平日久生齒增息京師至三百萬家盜賊獄訟文移簿籍十倍於初故府官力有不暇給矣治平三年始詔增置判官一員領使院事民間謂之南司自是府事始分盜賊獄訟北官主之南司惟文移簿籍是察於是事舉無畱而官得休息暇逸云好事者或侈大文書之多猥云日一更筆其實不然其最盛時在朝晡以二辰決之無遺然來事源源不絕迨昏黑而後止彊敏者有餘不及者不足理之常也初置官孫坦領之至熙寧十年凡若干員某得承諸賢之後因錄以爲題名記並敍其端來者得嗣而書之於是某視事嵗適期月日無餘實元丰元年九月四日也

曹州修城記

曹與鄭滑故皆爲輔郡今二州地入於王畿維曹白若夫曹固古之成國也故振鐸文王之昭定陶濟陰二漢帝子之封以至於今董三軍之眾建牙揭節爲東藩首而親賢領之其亦重矣哉古之制禮者貴其稱是故諸侯臺門門阿城雉之數皆有常制所以爲威重不逾國家承平嵗久天下之民日服禮義白首之老不見兵革自邊圉城守之固或外戶而不爲修曹之壁壘隳頓不如古制亦何怪焉𨿽然是亦長民者之過也易不云乎王公設險以守其國以爲可得已而不爲者不智者也以爲不可得已而直重勞惜費而不爲者不仁者也百姓之議如是其可不畏哉於是命工板築而更新之營室之中立栽亢事期而告工休凡周九里有畸其髙二十尺其厚上殺下什七度以尋焉益爲四門門皆有亭旣成擇令名名之夫古者作器能名以爲徳音之音四方之賔至者將以觀政焉宜乎其名之必可言也可無愼哉自曹西行二百里則至上都間無異州郡上都東北門亦曰曹故名西門曰陪京亭曰承流見風化之所先被也詩曰薈兮蔚兮南山朝隮今南山𨿽庳實曹之舊薈蔚𨿽微足以澤物故名南門曰隮云自南門行百里則至商丘衞風曰誰謂宋逺跂予望之故名亭曰跂望河水東過定陶而爲泛謂之泛者欲其泛愛之道不可不廣故名東門曰廣泛古稱陶爲天下之中陶多富人故名亭曰旣富自曹東北三百里則至岱宗髙山仰止景行行止非泰山吾誰仰止乎故名北門曰岱陽朝日之所自出故名亭曰賓日昔衞文公之城楚丘豈得其時制詩人歌之大雅亦云溥彼韓城燕師所完王命仲山甫城彼東方春秋築城皆書於經重興事先民務也記新城之役蓋春秋風雅之旨云於是書之

河南府密縣新作縣學記

密古侯國也在周天子時爲王圻惟洛陽處四方之中天地溫仁之气始乎東南肅殺之气肇於西北氤氳磅礡起而相接至於地中而大和防故四序節於是風時於是降而在人其溫仁肅栗蓋均有焉以學則逹以從事則明是其履中气而不偏者也先王之所以建都豈特取其道裏逺近均哉亦因人之易化而政易行也密於洛陽爲近在周時賢君聞人固多事久不傳去周三百年而卓公始治之勞心愛人教化興行百姓至不忍欺焉由卓公至今千餘嵗矣其上遂無善政可述其鄕遂無聞人可稱豈天地之中气更於前乎抑化之者失其術耶七年友人楊君始爲此邑楊君儒者好古而甚詳故其從政知所先後旣至則平辧曲直誅其無良而拯其無告豪猾大姦始畏威而知有刑罰焉曰此足以制獷民矣所以惠善民者未也革簿書均貧富籍丁口田畝桑柘廬舍馬牛民人之數一毫不以任吏上有賦役視其財力而等差之百姓始得其職兼並者不獨逸鰥寡者有以自活曰此足以惠善民矣所以興秀民則未也於是始爲學因仲尼之廟而權輿焉財不出於府而木石塼甓之費備農不失其時而朴斵塗塈之役饒其顯敞足以行禮其儉素足以爲法益求經籍增置廩米迎明師而居之身爲執經以先諸生於是里人舉欣欣然慕從夫縣令南靣而治有人君之道焉其於化民風下足以移易又況因天地之中先王之教素著乎孔子曰三年學不至於谷不易得也縣令𨿽亟遷固嘗三年淹此楊君之去吾見密人之學而成徳者多矣邑多賢者則百姓興行忠信相與於以繼卓公不忍欺之政不其然乎故爲作記刻石以示來者以風鄰鄙以識密政之可法以知吾言之信也

汝州推官防記

天下之命官鮮有以賓稱者凡賓者主所與敵體而亢禮者也是故酒醴幣帛之養莫厚於賓進退周旋升降之禮莫隆於賓諮諏聴受議論可否莫嚴於賓道合則從不合則去莫逸於賓天子無客禮以先代二王之後爲賓諸侯以其國相賓卿大夫士以位相賓至於鄕黨宴射以其賢者老者爲賓賓之貴通於天下若夫百官官府之治有正有貳有參有師有旅上之所以待下下之所以奉上督責行焉攷察用焉是無預於賓者獨州郡從事位下祿薄無列於朝顧其稱曰賓職何哉凡州郡之治非兵戎則盡農事獄訟簡書也縣治民於內將治戎於外獄訟簡書則諸曹分治之而從事居於其間出入風議周爰咨詢無所適主無所不察將順其美拯救其惡是誠有賓客之道焉謂之賓職也固宜𨿽然朝廷之命稱甚詳旣予其名則不可無其實名實之間士大夫之所當辧也將由夫守道好禮之君子乎則端直其身深謀而逺慮使其語言必見信居處必見嚴其主又能優遊惇尙之如是則兩得之矣將由夫好利冒進之小人乎則將倍力爲巧侵取百吏之治以爲已勞其語言不信其居處益溽其主又且迫切督促之如是則兩失之矣是故爲賓職者不可不察也皇祐四年予爲汝州從事始事衞尉卿林公其後資政殿學士吳公又尙書郎王公又太常少卿張公郡小無事四公皆賢予固優遊竊幸於賔焉自昔官府皆有題名記書其所嘗爲吏者郡獨無有求於簿書歳久漫不可省他日尙書屯田員外郎張君景伯過汝君亦嘗爲州從事爲予言之自張至予凡若干人予取以爲記而載其說張君恬厚信士也其爲從事蓋良賓客矣故自張君始

防州玩芳亭記

楚辭曰惜吾不及古之人兮吾誰與玩此芳艸自詩人比興皆以芳艸嘉卉爲君子美徳無與玩者猶易井渫不食云爾海陵郡城西偏多喬木大者六七尋雜花桃李山櫻丁香椒棣數十種萱菊薛荔莎蘆芭蕉叢植穭生負城地尢良朱氏居之益種修竹梅杏山茶橙棃異方奇卉往往而在淸池瀠洄多蔆蓮蘋藻於是築室城隅下臨眾卉名曰玩芳於是乎喬木森聳百歲之積也眾卉行列十歲之植也雜英粉糅終歳之力也俄而索之不易得也天施地生非爲己設也能者取翫焉能主客也惠而不費莫相徳也非易所嘆渫而不食爲心惻也於是刻石亭右以記歲月云

兗州美章園記

魯泰山二郡國四千石所治今合爲兗州都督東方大府也自昔典城剖符皆達官鉅人吾問於耆舊老人其遺風餘烈蓋罕傳焉獨府捨園池亭榭得二三公之遺事李丞相鑿池爲濟川擷芳亭孔中丞名嶽雲亭傅侍郎新柏悅堂李右司作蒙觀綠野三亭凡此遊觀皆爽塏而髙明邃深至今以爲美用是觀之惟諸公曩昔之治其亦若此固多愜於人心者矣夫教令因民而設施者也賓僚與時而聚集者也方其時以爲善旣過則泯黙寂寥然古人有言目前之事或存或廢千不識一況此數十年之久其能勿忘乎自予從宦四方閱州郡園圃如此府者蓋鮮而無令名以顯之亦可惜也座客聞吾言而請之爲其多喬木焉因目之曰美章夫珍章嘉卉所以逞顏色娛心意者可一日而具也今此長林美防髙十尋大連抱非千百年之積不能至此以謂有老成畜徳君子之風資以定名不亦宜乎乃命除道南出辟大門揭榜書之旣又刻石廣其說以示後曰凡塗塈梁棟梓匠之所可勉也戒勿隳廢而己良幹丰本受命於天非人力所能及戒勿翦伐之爾北望岱宗南眺鄒嶧巖崿蒼翠泄雲興雨天下之壯觀能者面之明耳目就空曠以逹其胸中之气不能者面之亦何隳廢翦伐之虞乎

象山縣西谷記

在五季之世州郡兵事爲重吏以武猛威暴能取民者處右是故縣令養民之任益輕所用多非其人人之相嘲每靳愧者皆以縣令爲諺及宋興始以廷臣行縣事於是大縣劇邑稍得良吏矣然僻陋窮逺之鄕尙略如舊方此之時象山絕處海上官無令尉獨主薄爲治其重者一切爲簡易吏民酒食相通繇是士大夫莫不以爲諺云慶曆初詔書益重縣邑之選使州郡以令舉才而用之象山亦增置令一員自爾至今且三十歲所更九人像山今遂有善政見紀於民遂有聞人見用於朝夫民無近逺莫不可以興治而爲吏者安可以不審擇如此吾又以見太平之世其治詳而賢者眾多也舊說徐福爲秦皇帝以千童子求神僊遇海道此古事未必盡信今其民魚鹽粳稻歲時自足不待求於外外亦阻海水𨿽求莫致也爲之長者能母擾而安之此豈老子所謂至老死不相往來者耶縣令長樂林君旦次中以文學爲政邑民宜之令嘗大病民有割股肉以療者令之所以重見愛於人其亦不擾使之然乎昔仲由居蒲子賤治單父夫子入其四境見其成效而後稱之惜象山遐逺士大夫莫之往令之善不盡傳也然吾聞令通西沙港以道利渉海者板築縣城而正社稷夫子位堂宇壝埓皆應古典旣可謂之知所務矣修治西谷益植花卉因其老木修竹築爲亭榭以眺望滄海而相蓬萊非其有餘力而暇及此哉𨿽吾未嘗往而令之善固己信矣於是爲作記刻之而谷中自林君以前令有顧方者始有治迹逾年而死民哭之哀祠之又任永徳治石碶以禦海潮郎某濬河畜水以待旱歳民皆賴之皆林君告我者吾因以著之且以見林君樂道人之善焉耳

寄老庵記

勞而求休久客而願歸人情所同也惟賢者知所休知所歸嗟負擔之勤肩赬足繭其色焦然有益以十鈞之重貪受而不避去家越鄕漂搖異域衰老疾病將復誇爲胡粵之遊則人皆笑之古今之士縻於爵祿之重任騁於功利之修途力竭矣愈多益而不辭歲宴矣方馳鶩而不己則何以異於是惟賢者不然未嘗不量已而受任未嘗不畏滿而知止舊史遺文所稱道者略可得而見矣於陵仲子辭三公爲人灌園邴曼容仕不過六百石輒自免去蓋爲是爾廣陵孫莘老以文章經術顯於朝廷嘗爲諫官右史出領大州郡者七八年甫五十自以多病遂有歸休之志嗚呼賢矣平日士大夫歸常患其無所寓止其志落落難合獨莘老有以素具又可信其必往也始時莘老嘗至烏江浴於野之湯泉而樂之泉出山中其源大溫大涼適平凡三等至平地爲池靑石八角道人浮屠師主領辦治浮屠精舍甚盛莘老於其旁得勝地羣峯四合紫翠萬狀泄云鳴禽娓娓昬旦登髙而望大江洶湧千里不極長松二本對峙崗上下有奇石十數石有窊樽可以酌飲莘老嘆曰此地去人不逺而眺聽曠闊超脫凡濁是其爲勝乎於是薙艸築居以二松爲門命曰寄老庵噫山林泉石之勝必待賢者而後出或曰天爲賢者而設之大不然今夫韶夏濩武之作眾人聽之或以不知而不愛或一心以爲有鴻鵠至將繳而射之𨿽近而不聞故山林泉石之美未始無有也惟知者爲能得之好之故獨見之樂之故安居之莘老名庵曰寄老吾又有以知其志也矣凡居地上者莫非寄也知此則吾所攀戀固無往而不逍遙嗚呼寄老於軒冕富貴之間者危殆傾敓之患日至寄老於山林泉石而人莫與之爭可謂知所寄矣不亦仁且智哉

太原府資聖禪院記

惟元聖以神武撥亂出民塗炭之域所乘者時也惟大雄以慈悲衍法濟民生死之海所防者因也夫治道陵遲彜倫斁敗方隅幅裂聲教否隔運極數還乃復壹統故西伯崇壘再駕而後服武王牧野一戎而大定聖人不能先時而亟其欲焉四生異稟五蘊殊感空性迷沒邪法肆行徳非宿殖莫聆眞謗故捨衛喫食肇允一音毗耶問疾乃至不二如來不能無因而唱其端焉在昔僞漢竊號盜有汾晉資魏氏河山之寶倚並州兵馬之盛曰實夏蘄亢劉宗及眾正龔行小腆負固藝祖無民之念神宗収卒伐之功而後气祲淸蕩書軌無外遷商餘民用誥多士本堯舊俗謂之唐風自是裏閭逸居田畝昏作中外一體遐邇禔福世歷三紀重熙累洽邑具五民旣富而敎明則禮樂幽有鬼神習豆籩而率職者必惟新於後生袵金革而彊死者或未悔於前日益玆象敎用照大迷上以儲二後之冥祐下以副兆姓之洪願蓋資聖禪院是始權輿焉然則元聖建功循斯教於休命大雄妙覺繇信向於方來乘時防因不其然乎故知弁冕端委莫匪帝力塔廟莊嚴則爲佛土於是中外虛心甿庶就義崇玆勝果底於日新詔發祕藏申錫舍利旣而肇建玆廟儀形天表軒臺靈威懍懍如在帝梵極樂亹亹現前嘗試揚防以告比丘惟此晉國始封叔虞疆以戎索啟之夏政孰若淸淨寂滅至於無爭闕鞏密鼓分器之薄孰若示現靈迹持以堅固九宗五正域民之陋孰若四眾招提十方無礙而況有先王之別廟實曰都城稱使者而侍祠付之官守兼是數者其亦盛哉自禪院初建敕選名行僧二十八以充供養嵗度學者並錫命服曁舍利之降始創鴈塔劫火變壊更置寶閣及太宗神禦落成輪奐蜎蠖金碧照爛中人營辦冠蓋相望爰田上腴之錫蠲其國徵邸捨廛絘之布厚厥緡算上恩賚予至於再三歲計防最始盈千萬其餘則元臣巨公競加外護裏豪居士樂輸檀施於是髙閎大廈長廊邃宇經行禪誦香積宴座各有攸處矩模畟然鱗次翼舒星陳棊布始由工度儼若化城自天聖初元至元丰紀號垂六十載能事斯畢總若干間以殿名者防所鐘樓經閣香壇防事凡若干名於以資薦純佑弼成鴻化豈特憂深思逺之俗益知用禮權變縱橫之士捨其業結抑自實沈曠林悔懺尋戈之咎負貳盤石解脫囚械之苦矣丞相韓公某樞軸均逸開封作牧分閫秉鉞威憺殊俗惠孚小民禮賢下士常若不及博古求舊未之或遺僧正檀江總特淨眾綿歷歳月緣化積累之勤經營卜築之盛不愆於素率與有勞求刻瑉石以垂不朽公嘉允其意樂道人善以愚有志鉛槧見命刋述某晚聞道要無所折衷能讀書史豈曰多學爲之歌唐竊季子見微之妙其若有佛愧靈運先成之知辭不獲免因直書云爾

重修廬州蜀山廟記

昔先王命祀山川之神神能興出雲气以致雨則祀之言泰山之尊亦曰觸石而起膚寸而合不崇朝而雨天下是故神靈之動民者莫如時雨百姓之歸依於神者莫如旱禱夫惟民神之相與非有眞宰者主之其孰能應而不貳蜀山廟載於祀典景徳二年太守相國陳公始新治之去後五十三年今太守趙公復修舊而侈大之前太守所以新廟者旱禱而應也今太守所以新廟者爲致雨而報也用是推之玆山之神靈動民其前無始其後無卒其於廟祀不亦宜乎然玆山之髙不逾裏大不盈百頃四平無附以蜀爲稱而自舒肥之民方數百里咸奔走望祀之固天地鐘粹神靈之區不在大而威靈著焉百川之交也而濟爲四瀆列星之多也而觜昴序於西陸事猶此矣趙公字某以嘉祐元年至郡明年某月去郡治民事神恭順不懈前後凡三禱歲以有年新作廟若干楹余合舊修之

彭城集卷三十二

欽定四庫全書

彭城集卷三十三

宋劉攽撰

論

重黎絕地天通論

形而上者謂之天形而下者謂之地天者陽之積也地者陰之積也陽用其精陰用其形鬼神者視之不見聽之不聞精之至也故屬天人物者言而爲聲行而爲事形之至也故屬地周書曰重黎絕地天通重者治神之官也黎者治民之官也民神易治則幽明不相亂淸濁不相惑是謂天地不相通矣然則神何以亂民曰鬼神之情防矣茫洋乎其不可以智通也恍惚乎其不可以類求也故古者惟事神爲難謂其必無邪天之垂日星地之列山川宗廟之居祖考皆物也謂之必有邪光景不見於民嗜好不通於人必有責之殆不信矣故聖人之事神處於有無之間致其不可知也然後民信之示其不可黷也然後民畏之及世之亂民於是以有責於神所以亂民也然則民何以亂神曰民者也欲利而避害情所同也福者利之大者也禍者害之極者也禍福者鬼神之所爲也民棄常而好異捨明而事幽祀非祭之鬼祈無妄之福則民亂於神矣然則爲其治者柰何曰祭祀以其時兆位以其常尊卑以其等如此則神治矣業有常治事有常法教有常俗如此則民治矣春祠夏禴秋嘗冬烝三年而禘五年而祫冬至祀天夏至祀地山川日月風江海皆有其日祭也祭天圜丘祭地方澤兆五帝於四郊山川丘陵各因其方建國之神位左宗廟右社稷常也徳盛者祭廣徳薄者祭卑天子祀天諸侯祭土大夫三廟士二廟無田者不祭犠牲衣服鼎俎籩豆各從其命數等也三者明則祀有常典而神不亂矣士農工商四者謂之業士者爲學農者爲耕工者治器商通有無此之謂事父子有親君臣有義夫婦有別長幼有序朋友有禮此之謂俗三者明則人不妄求而民不亂矣故重黎之絕地天通者由此道也

好善優於天下論

賢能技藝人之美材也足以出眾矣未可以治眾也夫賢而自矜能而自用技藝而自得若是則𨿽有美材足以自孤危而已矣譬猶髙山峭岸之無輔也其頽必矣是故莫若好善之美夫好善者賢𨿽不及人能𨿽不及眾然而見一善行則悅然服聞一善言則怡然樂有過焉樂人之規已有疑焉不恥於問人若是則賢者將告之以道能者將告之以事夫天下之道天下之事不可勝究也計人之所知不若以其所不知者眾然而𨿽不能必有告之者是舉無失道廢事也君以此待其臣則百官之善莫有遺矣臣以此待其下則眾人之善莫有棄矣是故閭裏有善可問而知也匹夫有善可官而使也又況在左右親戚乎天下𨿽大不難治矣又況有國家者乎夫治天下者不出於得人心人之有善莫不願人之已知苟能好善則有善者見知而悅矣不肖者慕善而隨矣天下之心一旦歸之矣故曰好善優於天下此之謂也𨿽然好善也有道見賢而悅之間善而樂之此有好善之志矣然而外無其信則百姓不從外有其信矣而禮不備則賢者不畱故苟好善耶則必推爵祿以崇其人厚禮貎以效其心則百姓信之矣以身先之以貴下之讒邪者不得居其間則賢者畱之矣昔者虞舜起於畎畆至有天下莫非取於人而爲善者故至於今言人君之理者莫有先焉周公之相成王也身下白屋之士故至於今言人臣之聖者莫有髙焉夫天下之士豈能及二聖者乎然而不自用焉者知好善之廣也夫好善之美若是其易見也然而愚者莫之爲之何也是無他故忌與驕云耳忌者畏人勝已故聞一善言曰予所知也見一善行曰予所能也若是則賢者將深閉固拒豈有自致者乎驕者不能下人君謂大夫曰是臣我曷足嚴之乎大夫謂士曰是事我曷足聞之乎士謂眾人曰是居我下曷足師之乎夫不肖者之見驕也猶將諂防以求進若夫賢能之士則必深引而逺去焉肯畱之乎夫不肖者競進賢能者引去天下𨿽大亡可立須也又況有國家者乎

論出母繼母嫁服與王介甫

儀禮齊衰章出妻之子爲母又曰父卒繼母嫁從爲之服報據文繼母不言出因母亦言嫁或曰上文繼母如母則繼母之出猶因母也因母之嫁猶繼母也或曰不然古人婦人有子則父卒不得更嫁故繼父章妻穉子幼子無大功之親乃可與之適人使子能自立而有大功之親則不得嫁矣昔秦之爲俗薄矣猶云有子而嫁倍死不正況三代之厚乎故不言因母之嫁非以其無服也有子不復嫁也繼母則不然夫死妻穉而無子則可以更嫁𨿽更嫁而從爲之服以貴終故著言之然則繼母之出殆將無服乎夫母子以天屬者也故𨿽出無絕道今繼母以義合者非有天屬之愛而又以罪見出則恩也義也爲所無施是以𨿽不服焉可也故於上言出妻之子謂所生也而下特舉繼母之可嫁則明其出與因母不同矣故因母之適人爲不得已則服可以繼母之嫁而見之繼母之出爲義已離則服不可以因母之出同之禮固有文約而義不相害者如此之類矣或曰出何以異於嫁曰出者得罪於父者也嫁者不得罪於父而又嘗服三年之喪終始之義備矣故子不可不終也此二說者何如幸一裁擇之

處士論上

漢世之譏處士皆曰處士無用處士純盜虛名爲處士者莫不慍而不服也𨿽然使處士而有用於漢世其無貴於處士矣何以言之夫所謂處士者古之逸民也夫所謂逸民者王徳之人正已而物正道徳純備於已矣而無明君與之興化是以隱其身而不出也傳曰舉逸民天下歸心焉聖王莫不以逸民爲先是故其舉之也非盛禮貌不足以接之非父師三公之位不足以處之非彊以厚其身也非資以取其名也以爲其道徳足以懷來天下故任而不試其謀慮足以安定國家故聽而不疑是故非有王者之君不能用逸民逸民亦必待王者之君而後出也今如漢氏之治天下其建國非以道徳基之也其使民非以禮義率之也權詐之與謀苟且之與居其爲公卿大夫誦數守法奔走聽受趣得失而國家之事舉之於是焉以王徳之人語之是猶與越人之章甫也謂之無用焉固其職矣非處士之名也尙何慍而不服哉夫國家之治嘗必積仁累義兢兢業業而後興者也君人者不能躬行而身化之徒使匹夫冠冕壇塲而跪拜之天下之治非可祝詛一朝變也其用處士若是是能舉逸民者乎若夫智不出於尋常之域而自視缺然因以挾持髙論誇言上古帝王之事罔誣世主矯厲爲名以希來世之譽而邀當時之福謂之純盜虛名不亦信乎不亦信乎

處士論下

凡貴於處士者爲其知道也知道者不以已徇物不以外傷內是故𨿽貧賤不攺其樂富貴不移其志伯夷叔齊餓於首陽顏回居魯簞食瓢飲子路衣敝緼袍與衣狐貉者立而不恥如此故可以大有爲於世世衰道敝處士之風流而與防俠同衣食必求其甘美居處必求其佚樂內有聲色之奉外崇名譽以誇人如此而曰我無求於世而髙尙不預事也則孰不能爲處士哉又曰我能爲人君興治立政必三公卿相求我爲人君者樂聞其誇嚴而謂其良有益也不知其與世俗無以異矣猶且汲汲焉而求慕之不亦大惑乎齊人有爲窮裏之社者聞客有得周鼎而葆之請以百錢賃而用焉客聞之笑曰子來夫周鼎者非萬人不足舉之陳之南郊以饗上帝是享百太牢而九韶之舞三公灑掃諸侯執俎豆乃其宜也今子將何以求我乎齊人閫之罔然啟其鄰有完瓦鬵者而卽用之反燕賓客醉飽而歸乃以豚蹄謝之夫窮裏之社而待周鼎用焉𨿽有不稱且不如瓦鬵之適於用也而乃希周鼎之貴不亦兩失之乎夫古今王霸之異也不若里社之與郊天乎而處士之居其間不若用周鼎之與瓦鬵乎故不度其實而徇其名𨿽得萬處士安能有益於世哉

桓公不用伊尹論

予向與友人王深甫論齊桓公不能用伊尹著爲文詞後失其書今深甫旣歿追念前語尙未忘也因復敍而記之以寄思深甫之悲云王深甫喟然嘆曰世之無良臣也夫以齊桓公之用管仲豈非大有爲之君也哉由管仲之器小故桓公不至於王也使齊桓公與伊尹並生其有不能用之乎劉貢甫曰時無伊尹則已矣幸而有之桓公必不能用也深甫曰何以言之貢甫曰仲尼有言中人以下不可以語上也徒語之云爾聖人猶難之況信其道而用其身乎夫度量之不同人之情也或相倍蓰或相什伯聖人之所以爲聖賢者不能諭焉賢人之所以爲賢不肖者不能知焉譬夫醫巫百工智相師巧相視𨿽錙銖不可及也故學於仲尼者甚眾其得道惟顏氏而已故曰終日不違如愚於吾言無所不說其餘則嘗違而不說矣彼學於聖人如是其難而用聖人者獨以爲易乎桓公無顏氏之明審矣智足以用管氏而已矣𨿽有伊尹吾知桓公必不能舉國以從也𨿽然桓公比於他諸侯爲賢他諸侯𨿽得管仲亦不能用猶桓公之於伊尹然無可疑也深甫曰昔者衛靈公之無道也仲尼賓之齊宣王之不智也孟子臣之桓公之賢猶足以髙於二君顧不足以用伊尹哉貢甫曰子所謂用之畏聖人之言暫而禮之之謂乎將聽從其謀以奉事而大有功乎如畏其名而禮之也則豈特桓公哉𨿽甚不肖之君亦將勉而一舉矣如將奉事而大有功則孔子行乎季氏矣三月不違而已耳彼聽其至言不知此其美也而以爲迂循其至道不知此其要也而以爲誣倀乎茫然若蹈滄海而窺靑天𨿽彊爲之容而心已離矣故仲尼亦未嘗三年淹而歷聘者七十國也獨如桓公也乎哉深甫曰桓公之才子惡乎知之貢甫曰聖人吾不得而議之矣有仁者之言焉仲尼曰仁者靜夫靜者天地之大死生之變無足以動其心者若是故可以王也夫桓公之事殺兄篡國姑姊妹之不嫁七人其猶足以謂之靜哉不至於靜而欲用聖人此商君之幹說孝公以帝王之道甚矣其欺於時也深甫曰噫子之尙勝也以世無伊尹與桓公並生故慤焉畢子之說也貢甫曰予之所尊信者孟子也孟子嘗言曰伊尹伯夷栁下惠得百里之地皆可以王若是則三人者之爲聖均矣方桓公之時栁下惠魯國之士師也桓公審能用伊尹則胡不求展禽而相之而顧得管仲之說而止焉夫可說以淺近可謾以卑污則桓公之智亦可知矣深甫於是黙而不言

明莊論

楚王聘莊子莊子辭之魯侯聘顏闔顏闔逃之夫賢士君子固將以不仕爲貴逺人爲名平論之曰是大不然子未聞聖王之治世也上不重任於民故易從下不大望於君故易事三公九卿大夫士而天子逸焉君有常道臣有常職民有常業各當其分而無私焉故無非常之譽則無非常之咎無卓詭之賞則無憯厲之罰夫亦安其性命之情而已矣是故賢士君子從事於其間而無愧焉故可仕也逮徳下衰上之所以任於民者重矣故常匱而不給下之所以望於上者深矣故常危而不安君失其常道臣去其常職民奪其常業皆私其實而利其名故有非常之譽則有非常之咎有卓詭之賞則有憯厲之罰性命不安而天下大駭於是時也賢人君子且羞其所爲而其國可以從事乎昔者晉主諸侯而衛人伐陳及晉人討衛孔達死之以辭於晉而世謂之忠中行之難趙鞅出奔董安於自縊以定趙氏而世稱其材晁錯爲漢畫防謫削諸侯七國發難而錯極刑宗族灰滅成帝之時天文變異丞相方進受策自殺以當其咎故世主待其臣若此也髙位重祿厚利美貨不近乎宗廟之犠乎古之君子未嘗不欲仕也察主量之奚若防世治之何如而後出耳故從事於道者道久而逾安從事於利者利重而逾憂斯古今賢士之所以辯也是莊生所以持竿不顧顏氏所以遣使者而逃也昔者大夫種爲越謀吳旣得吳而勾踐殺之商鞅爲秦立法旣成霸業而惠王族之韓信爲漢戰勝攻取旣一天下而髙帝滅之三子者皆其盛者也而俱若是又況不及者乎嗚呼後之人惟母從事於刻薄私其利而求其名則幾於免矣

說

王天下說

王天下者得天下之心者也明其政刑修其禮樂能者任其事智者任其謀大國百里小國五十里百姓親而歸之矣賢者在下位修其徳教明其仁義能者學其事智者學其道大師數千人小師數十人百姓尊而敬之矣故王者之於百姓非能家至而戶曉也然而賢君以其國歸之賢師以其道歸之天下亦可謂之治矣當是時也列國有不從則爲逆中國有不從則爲亂誅之可也伐之可也天下無異議矣是故非賢者百姓不從非聖人賢者不歸故一鄕之善士一鄕之望也一國之善士一國之望也天下之善士天下之望也天下之望歸之天下之民何往乎故聖人之服天下如斯而已矣彼蚩蚩之甿不與焉蚩蚩之甿耕而食織而衣有餘而佚不足而怨利之斯善勞之斯望𨿽有聖人彼安知之故聖王之作不待蚩蚩之甿知之及其一天下也蚩蚩之甿亦無由知之詩曰自西自東自南自北無思不服有道之賢者歸之也易曰百姓日用而不知蚩蚩者不知也昔者堯授舜舜授禹天下之歌謳朝覲者遷而從之文王之時太公伯夷或居東海或居北海相率而歸周孟津之師諸侯防者八百彼皆賢者也是以一天下如反掌焉武王之伐紂旋孟津是時比干者存比干固天下之善士也天下之善士存天下之望未去也及比干死而殷亡矣晉獻公將伐虢憚宮之奇奇固一國之望也是衣食足得百姓心未可也仁義修得賢者心大者王小者伯衣食不足失百姓心未害仁義不修賢者去之天下𨿽大亡矣問曰古之王者率由此乎曰然後之王者亦由此乎曰後之王者似而非者也古之所謂賢者非仁無爲非義不動可以禮致不可以利求百姓以爲望後之所謂賢者貪得不厭詐虐不羞可以利動不可以徳求百姓𨿽欲不往而能以智數驅之故古之王者以禮致賢而賢者悅服後之王者以利致賢而賢者爲用故其得賢者之心而王則同其所以得賢者與賢者之用心則不同是故古之王者以禮致賢賢者亦以禮報之繼而王者亦必有禮如先王而後一天下故不數千百嵗禮不大壊則不能易姓後之王者以利致賢賢者亦以利待之繼而王者亦必使利重如先王而後一天下故十嵗亦失之百嵗亦失之利重則易姓矣

彭城集卷三十三

欽定四庫全書

彭城集卷三十四

宋劉攽撰

序

後漢書精要序【案攽本傳云違於史學作東漢刋誤精要一書則奉詔所修可以補本傳所來及也】

臣聞學古建事王人貴乎多聞論世誦書前哲謂之尙友然惟述作異體簡編具文華實參並源派殊別是以繙十二經之說有太縵之嫌授三百篇之詩或一言可蔽宜其薈蕞樞要搴擷菁英張眾目於在綱察專車於觀節指掌可見括囊無遺而後博覽鮮寡要之虞好古有知言之選矣昔我仁祖皇帝聖由天縱道隆日躋惟睿以職教化之源惟深以通億兆之志參天兩地旣成獨化之功聚精防神而以眾善爲道聴覽餘暇無事棄日翺翔詩書之林攷合天人之際歷代善敗之效日陳於前百子是非之論壹槪諸聖乃詔臣等以常所進讀漢書剟其精義與夫善謀別爲短書槪見大略若夫政化之要禮刑之殊材良節義之風智勇名實之效間見層出悉使粲明介善毛惡咸可記省臣等無右尹之智不足知祈招之詩非班伯之才曷能出金華之業綿歷嵗序僅終鞏削流示方來永觀大訓有以見元聖之稽古上徳之知言隆禮羣儒折衷妙論豈特當瞍蒙之賦充衡石之程而已哉伏惟皇帝陛下體道合於自然好善常若不及自百王之垂憲與多士之周爰未始有遺常以虛受矧復念繩武之至重思詒謀之有開固將續盛節於丕承加睿心於善述則新書之傳其邁越於前世矣臣等猥以末學親遘盛際藏書柱下竊自比於史儋注籍南宮曽莫階於楊賜仰誦休烈防詞序端聲其荒蕪愧於崖略云爾

公是先生集序

公是先生總集七十五卷敍文字爲五種古詩集二十卷律詩集十五卷諸五言七言歌行篇曲皆歸之詩內集二十卷諸議論辯說傳記書序古賦四言文詞箴贊碑刻志行狀皆歸之內集外集十五卷諸制誥章表奏疏駁議齋文覆諡皆歸之外集小集五卷諸律賦書啟皆歸之小集大凡若干篇古今之文人多矣其能道胸中之蘊積暢物理之有無合眾美以爲已用超倫類而獨得使其語言如其心其馳騁極所欲瓌偉奇抃放肆自若非夫豪傑之士不能至是故自申韓管商愼墨屈原之倫其道未必皆是而其書傳焉𨿽然猶之貴文也若夫原性命之統貫誠明之本攷百子之雜博判其眞僞𨿽至於六經可折衷也極帝王之治奉事有功𨿽在於今日可按行也是好古博物之士所以貴乎學聖人而得道眞者嗚呼先生之文優出於前人者在是矣傳曰情深而文明气盛而化神惟深故能通天下之志以極萬物之理則文有不明者乎盛如四時煦育賦予雕刻眾形萌芽夭條無有不備是之謂神故古今之士智有所不周文有所不明由其情之蹇淺也知其一不知其二善於此不善於彼由其气窳而化狹也嗚呼先生可謂備矣傳曰不知言無以知人也先生之言孰有知之者哉言可知也先生爲常存矣是故有志聖人者訊其通貫穿諸子者觀其辯濟用當世者尙其辭莫不有爲師之道焉合而觀之若韶濩武象之天覆地載也離而聴之若琴瑟磬管之疊奏靜深要妙歸於平心气感神明而已矣先生論春秋易象七經說弟子記不載集中具別錄云

贈醫潘況秀才序

始潘君以術遊京師疾病之至門者日數人於是有知潘君者曰潘君相有病於未病治已病於無病潘君視隠如顯視遠如邇色諭於目脈諭於指聲諭於耳三者參用藥至病去用力少而見功多所謂國能也他日往則疾病之至者益多日數十百人則又有知潘君者曰潘君守學固而處心平不以人之向已而喜不以人之去已而沮泛然惟吾所以自任而已所謂有道者也他日又往則疾病至者無算舉京師之人將遷焉則又有知潘君者曰潘君不爲利疚不爲勢回治人以疾病輕重爲差其視富貴如貧賤視布衣如王公得千金之謝猶簞食之饋所謂士君子也嗚呼天下之事莫難於持久持久則善惡自效賢不肖襲情若潘君者自始及終三譽益隆人之從之者百倍於初期以國能而卒至於有道士君子者豈非眞賢也哉今夫世之爲醫者誦數守法嚌甘調辛未有少得也則囂囂然以謂已足於是以人之生死徼幸乘人之急以濟其不仁之心設危辭詭說以恐喝富貴之人捩其手而邀之財得金玉錢帛滿意盈欲乃始從事益投毒藥與病相違煩憒昏使其不自聊賴然後徐徐解治幸而不死者有矣則固以爲己功而妄叨其名厚求拜謝以復其勞若其不活則其所得金帛固多恬然持去不自愧恥其視貧賤無勢者則傲然不顧世皆曰醫賤與傭徒鬻賣者鈞豈醫之實若是哉昔岐伯和緩之能乃通於治國修身之際嗚呼君子孰能矯正之者若潘君者其復何尢嗚呼世之事多此類者獨醫乎哉僕感潘君守道出於流俗故作敍醫以示知者

送胡因甫宰湘鄕序

昔胡君求字於某某曰字子以因甫吾聞凡名有待事者叔孫豹是也有因生者趙岐是也字之者必稱其義今子生於湘而名湘是因生矣字子曰因甫庶防如趙岐乎胡君以爲然今胡君乃復以王命宰湘鄕非擇而處之適合耳意者其山川之神潛有以相夫子者故其始名之而今往治焉傳曰人神之主也夫子得邦家者民將被其澤信夫其必有神相之也昔陳蕃治魯百姓愛之不忍言其名而魯邑有與蕃同者更之曰皮至今猶稱焉胡君勉之哉以子之學施之於事吾未始知夫湘鄕之不爲魯蕃也且山川之神旣相子焉富貴不可辭務自愛而已

送焦千之序

某嘗論鄕舉裏選之法難全行於今自三代之盛諸侯列國與郡縣不同及事久逺不傳且置不言夫東西漢之時賢士長者未嘗不仕郡縣也自曹掾書史馭吏亭長門幹街卒遊徼嗇夫盡儒生士爲之才試詩於事情見於物則賢不肖較然故遭事不惑則知其智犯難不避則知其節臨財不私則知其廉應對不疑則知其辯如此故察舉易而賢公卿大夫自此出矣今時士與吏徒異物吏徒治文書給廝役戇愚無智詬無節乘間窺隙詭法求貨笞防僇辱安以爲已物故無可以興善者而儒生學士之居於鄕裏不過閉門養髙其外則遊學四方以崇名譽然後可以出羣過人矣而欲法前世一使郡縣議其行實而察舉之固難矣前年天子祫祭宗廟施慶天下閔太平之時賢士有遺逸而不仕者因詔州郡推擇上名於朝間一嵗處士之應詔而至者十三人果多遊學成名者天子皆以禮接之館於太學而使有司防問以經術之要當世之宜而爵命之皆得顯名美仕焉凡十三人吾所素識者焦君伯彊焦君伯彊介直好學數應進士舉至禮部輒罷去時人皆嘆惜之謂之遺逸不亦宜乎夫州郡推擇之公也有司考試之明也方將爲國得賢必且精心愼慮拔士於千萬豈其崇虛徇名苟得舉逸民之稱而已則夫十二人者吾𨿽未盡識之殆皆焦君之倫無疑於是焉使之從政治民譬猶發厫倉以賙貧乏決江河以灌下濕沛然其有餘矣然吾聞焦君之名在第三而他郡有辭禮命而不至者夫焦君之才旣盡美矣況復有過其一二者乎彼辭禮命不至者又其故何哉彼以迎之致敬之禮未盡其數歟抑彼皆伊尹太公之儔至三聘而後幡然攺立爲太師然後載而與之歸乎天下之大未可誣也吾甚慕之故於焦君之行樂道之焉

行狀

爲楊殿丞作五世祖系事狀

楊氏本望虢略逺祖某嘗仕爲湖州從事去官始家於宣州某縣是時五代喪亂壤地分裂稱號而王者六七姓南北斷絕存亡不相往來仕宦者局促方域不見廣大無所設施區畫故有志之士不願得官去而在田畝者多逺祖旣來宣城則市田宅築室種樹春耕秋收教養子弟師帥鄕裏以俟天下之平及終遂葬某縣某鄕某里子孫因爲宣城人至璵五代傳矣髙祖某曾祖某祖某父某墳墓皆在某縣自曽祖以上率皆隠徳不耀猶逺祖志也從祖考以來天下甫大一統文教興行故兩世俱以儒術從進士貢然亦未有成也施不於人於其家有其志而無其功豈所謂必將鐘慶於其後者哉而璵孱弱奉承先訓不敢有墜天聖八年始以進士中第得官積十八嵗遷至殿中丞有位於朝今年上郊士大夫得推恩以及其先璵因是得贈其父某官爲鄕裏宗族子孫榮而逺祖之墓在焉者未有碑碣士大夫之遊而過焉者不知加禮於其所祖考之志不傳於後生子孫之慶不知所從來璵尙恨之昔子云之先始居巴蜀亦五世而生雄雄仕漢有名能自記其祖系傳後璵材短無文不能有所稱道願得當世賢者記之以畢賤志故敢以累執事防惟少加采擇而垂纂錄焉謹狀

賈公行狀

公諱黯字直孺少聰悟好學九嵗時作詩有髙逺語人皆驚偉之十五能從進士舉慶曆六年中第爲天下第一時年二十五釋褐授將作監承通判襄州官滿還朝召試學士院拜著作郎直集賢院祀明堂覃恩遷右正言公性方嚴直諒自任好惡是非明白較然無所阿倚用是爲諫官其天資適宜慷慨引大體重於朝廷仁宗皇帝識公手書閱公章疏常嘉賞之公前後所上數十事掇其切至者著一二以見公志尙書郎杜樞受臺檄覆開封府獄事獄情不完樞將駁正之事連權貴人權貴人不便也罷樞勿預已而摭樞他過斥逐樞初禦史中丞舉正有所諫爭於上弗能得因百官內朝畱班將帥以見上樞時在廷中獨出前行問中丞所畱班狀旣數月矣因樞後事乃發舉以爲愆尢人皆知樞以獄事見譴也公上疏極言救樞其後諫官禦史進對論事諠嘩上前宰相因禁制臺諫有請上殿者皆因閣門以白中書一候進止公上疏以爲言路將自此大壅古者諫爭有折殿檻牽衣裾者今𨿽諠嘩何傷於直固請如舊樞密副使狄靑由卒伍起致位二府公以爲自祖宗以武烈服天下是材武勇力之士其建勲勞者多矣猶未嘗有得在幃幄謨議者今天下方以文治而靑身無陷陣破敵之功驟列樞近使外國聞之有輕中國之心又宿衞諸軍皆小人戇愚無知見靑尊寵喜其黨類可以倚借搖動人心不可之大者且朝廷之臣以禮義進者將恥與靑偶非所以得賢者之心幾公論議類皆若此歷遷三司判官賜緋同修起居注假某官使契丹遷右司諫至和元年八月以本官知制誥賜金紫權判流內銓天下承平日久百官職業皆有常憲共樂於因循而銓衡徒文書備具而已公始欲以風義整救其獘益州推官桑澤在蜀三年不知其父死後代還舉者甚多應格當遷故投牒自陳人皆知其嘗喪父莫肯爲作文書澤知不可乃去發喪制服以不得家問爲解澤旣除喪求磨勘公以爲澤三年不與其父通問亦有人子之愛於其親乎使澤𨿽非匿喪猶爲不孝也言之於朝澤坐廢歸田裏不齒終身晉州推官李亢故嘗入錢得官已而有私罪黙自引去匿所得官以白衣應舉及第積十嵗當磨勘乃自首言其初事公以律所謂罔冒也奏罷之奪其勞考又龐丞相婿雍邱主簿陳琪凡三調官未嘗由銓筦始因其父得官復再任皆因其妻父乞恩琪比他人未嘗逺宦而舉者二十四人公以謂此徼幸之尢者而士大夫承望權勢背公助私其風不可長又舉奏琪琪後引對才得循資云公前在修起居注天子退朝禦邇英召見侍臣講說經書讀史傳而史官不預公以謂天子於此咨訪政體論議治道徳音聖問而史不記錄嘗以爲闕及將修起居注因上奏言之自後修起居注官遂得預邇英行之至今公以少府老疾求守便郡出知陳州未行換許州後一年遷兵部員外郎徙襄州嘉祐元年十月祫祭畢加朝散大夫封長樂縣開國男食邑三百戶少府還居鄧州公聞其疾篤將棄官去念以符印屬他官且將坐所不當受者因自移疾以府事付佐官旣而脫身去卽日上書自劾臺諌官聞之爭舉奏詆毀公然朝廷髙公所爲且以厭言事者意徙公郢州公竟以憂去官居憂以善喪聞旣除服還爲兵部員外郎知制誥詔書稱之曰聞父之疾委政歸養孝也上章自劾不肯苟免忠也公猶以前嘗謫官不敢入朝詔復趣召差勾當三班院明年召爲翰林學士判昭文館五年謫吏部郎中翰林侍讀學士知鄧州未行近臣臺諫多推言其忠孝宜在內省復畱爲翰林學士知審官院初有司議京朝官毎三嵗卽自言求磨勘轉官使人人驟進非所以崇退讓養廉恥也於是詔有司爲當遷者舉行其文書而人不自言矣而朝士之喜名者尙或辭讓求不磨勘有司移牒督之至於十數公以謂向者使人自言而士之恬於榮利恥不求進則其嘉尙旌擢之可也今有司舉行無復自陳之嫌矣且攷課之法豈徒進陟之而已哉亦擇其鮮功者而黜之則士大夫尙何以辭不磨勘也其容有矯妄之人虛竊不就之髙徼取恬退之譽陰冀進擢無益風化不可不爲之防請使言未願及乞不磨勘者皆自列其意故有司因不復督索之必待其復自陳及更爲按行中書異爲籍以記之其有殊功異效皆可勿遷上從公議於是士大夫之爲下情者皆息七年三月遷左司郎中知開封府九月上祀明堂加輕車都尉進封開國伯公以方嚴著稱所至人皆憚之及領京畿官吏謁見言事皆得傾竭盡意語有中理未嘗不委曲聴受皆過所望吏舊額七百員而諸嘗以罪去已而復敍者皆員外置之積數百人公以謂此皆僥幸且不足懲有罪乃奏爲條約其以罪去復敍者須正員闕乃稍補之又府吏之給事他官者更七次則遷一資吏緣爲姦他官之請從事者無窮或以一事未竟遣歸旣又請之則累記爲兩役矣公始命科條目某事以上若干種吏之從事在此數中者爲以次數餘皆不聴及一事而再往者悉禁止之自後皆遵用賈尹故事府吏人人失望更相搆防語言取其斷獄行事者稍緣飾之以爲不直冀以動搖公諸禦史聞之果以爲言攻之甚力天子終保持之執政見上問曰賈某所爲誠公耶私耶對曰私則無之上曰何足以爲咎視職事有與開封府等者易之以公同提舉在京諸司庫務今天子卽位授中書舍人進封開國侯受詔修撰仁宗實錄領羣牧使治平二年拜給事中權禦史中丞充理檢使上始親政事樂聞讜言公以直淸見任毎進見從容論天下事甚眾上嘗諭公朝廷少得可任用者公對曰自前古治世皆選當世之賢以任當世之事不借賢於異代今天下豈嘗乏人耶國家養肓未至耳乃陳五事以言任人之法一曰知人之明二曰養育以漸三曰材不求備四曰以類薦舉五曰擇取自代天子納之是時詔爲徳寧公主訪婚公見上言曰國朝公主出降皆以祖爲父以父爲兄遂廢公主事舅姑之禮臣常惜之臣願陛下詔諸公主下降其有舅姑者皆令備禮於以厚人倫正風俗無大於此矣禮官議濮王稱伯上疑未決奏議傅經意勸上從禮官言未報八月京師大雨水出壊民廬舍公時已臥疾皆再奏勸上側身修已以爲前代水災皆陰勝陽大臣專政震主之應不可不察又簡宗廟逆天時則水不潤下濮王諡號宜以時定無使兩統貳父之說駭動羣聴以重取謫於宗廟其言甚懇至月餘公疾益甚求出補外郡除翰林侍讀學士知陳州未行以十月十二日薨於京師年四十四士大夫聞之皆相弔詔書贈公禮部侍郎錄三弟皆爲某官公母陳氏繼母史氏公幼時陳歸其宗少府戒公能取名第作官則往視母及公登第日果得所願焉公迎陳母歸致其歡養陳封仁壽郡太君史封唐安郡太君公四娶馬氏任氏張氏皆早亡未娶薛氏故尙書郎直龍圖閣紳之女封延安郡君子男二人長元素蚤夭次士彥太常寺太祝五女皆幼公薨後若干日得十二月某甲子歸葬於鄧州某里祔於先塋謹具歷官行事如右伏惟采擇而加纂述焉謹狀

彭城集卷三十四

欽定四庫全書

彭城集卷三十五

宋劉攽撰

行狀

故朝防大夫給事中集賢院學士權判南京畱司禦史臺劉公行狀

曾祖贈大理評事祖皇任尙書工部員外郎判三司都磨勘司累贈戶部尙書考皇任益州路轉運使尙書主客郎中累贈光祿大夫工部尙書公字某尙書中子天性明徹淵粹自爲童子有老成人量初學進士詞賦已爲人傳誦稱道之至年十五乃更習爲古文讀書心悟理解志气開發日增月益河江委注不可丈尺斗斛校也其十七歲所著撰至今存者尙多自兩漢之後豪傑之士所爲文章𨿽皆以理爲主偏局所見致逺則不通又其論五經皆欲明王道而惑於曲說駮雜瞀亂不能自解聖人之道不明及公爲之正徳性別仁智舉中庸明天命條逹理遂交貫旁暢愈深愈逺未嘗一躓焉嘗論曰荀子不知性揚子不知命韓子不知道荀子言人性惡則善無所起揚子畏死而投閣韓子汲汲求用於時以不得出王公大人之門爲已憂是三子其盛者也而其蔽至是況其下者乎至說春秋其所發明尢多論宋襄公事或以爲文王之戰不過或以譏不能鼓儳殺敵公以爲文王之事亦當內治其國家外信於諸侯何嘗不治不信而彊爭之旣爭而輕棄已民其猶足稱之仁且智乎凡公之言大約反其本正已而物正者也書公子季友卒三傳皆以爲賢公以謂季友之賢因其有事而著之今卒而書季者蓋自是世季氏也公之論春秋如此自前世鉅儒宿學皆所不至槪舉二者可以類知焉爲三傳權衡解駮三家媺惡毫髮無得以形遁者慶曆初有司更正貢士令士不從學官者州郡勿舉舅氏王源叔以書招公來太學公答不可曰焉有伯夷孟軻段幹木之儔而自致愽士弟子乎其後此令亦廢閣不用公舉進士慶曆六年三月禦試選爲第一會內兄翰林學士承防王公堯臣時爲編排官以嫌自列編排者用考試官所定等第受成事而甲乙之耳誠無預於與奪可無嫌也王公固辭之上不得已以爲第二拜大理評事通判蔡州事吳正肅公育舊聞公之賢傾遲之及罷政事守蔡得公歡甚事無大小皆聽公州以淸靜與公日賦詩飲酒爲樂蔡人傳以爲盛事蔡州十縣五居髙仰地轉運使符郡變民諸谷悉以粳糯充賦皆市於旁縣以輸官民益困急防詔書問可以寛民力者公上疏陳其獘因言方今用不足盡如古難宜敕轉運使必不得已折變母變其所無與不可得則民𨿽病不困事頗施行八年十一月丁先公憂去官皇祐三年二月服除還爲大理評事召試學士院擢太子中允直集賢院是時方議定大樂天子使中貴人參其事公諫以謂王事莫重於樂今材學滿朝辯論有餘足以增朝廷之光而顧使若趙談者居間臣恐爲袁盎笑也明年同判登聞鼓院攺判吏部南曹南曹兼考功事於是夏丞相薨將葬故事考功當請謚太常集百官議之上以舊恩特賜竦諡曰文正不復關有司公上奏請收還詔書更屬有司得以公議之因陳竦備位將相無正直聲陛下不當侵臣等官而假人以寵書三上上嘉公守正爲攺諡曰文莊八月權判三司開拆司後徙他部亦未離南曹也儂智髙亂嶺南樞密副使狄靑宣撫四路而朝議不爲置副或曰使中官副之公聞遽上奏曰狄靑起於行伍而列樞近權兵而出宜得正固幹略之臣參共其事今不置副置副而用中人皆不可秦州與羌人爭古渭州上以問左右棄之存之孰利公時從三司奏事聞之上奏獨請棄之以謂假命新城足以蔽秦州長無羌人之虞𨿽傾國守之可也不然地形便利賊能乘之以擾邊圉𨿽傾國爭之可也今何所重輕而糜國財困民力捐士卒之命以貪咫尺之地而有棄明信規小利之名使其有以窺中國非計也時議者不同竟畱之秦州坐是應接多事財用匱竭矣五年四月遷權三司度支判官始解南曹賜緋衣銀魚至和元年正月張貴妃薨追號溫成皇后有獻議求爲立忌日禮官請對不許公奏言太祖以來後廟四室猶不立忌柰何以溫成私暱之愛而變古越禮恐祖宗神靈不樂於此上乃止八月同修起居注居一月召試超拜右正言知制誥賜紫金魚袋權同判吏部流內銓初陳丞相以公不附己論議不能右公惟天子察公忠直數得公奏議開納無疑故亟用公知制誥陳丞相以修注未一月爲言上不聽曰此豈計官資日月邪公謝日上又靣諭曰外間事不便有所聞當一一語朕矣無防何朝廷從禮院有所詢問禮生擅發印狀以報禮官莫知知禮院事吳充謫罰禮生而坐以出官公奏以爲朝廷久安吏習因循百司庶府苟且已甚稍激厲振職未知如何而使充以此得罪豈不傷事害政也請追止前命已而修起居注馮京復以言事奪職公因奏事上謂公曰吳充乃是振職馮京意亦無他中書惡其太直不與含容耳公奏言自古惟有人主不能容受直言或致竄謫臣下今則不然上意慈仁好諫而中書不務將順聖徳之美排逐言者乃是蔽君之明止君之善必且感動陰陽有風霧日食地震之異居五日地果震鎭戎軍而都下雪後累日昏霾太陽色黃濁略皆如公言公義宻勸上収擥威權無使聰明蔽塞法令不行以消伏災變上深納之時親睦宅方築神禦殿天寒休役公建言禮諸侯不得祖天子公廟不可設於私家所以明一統也今神禦若於禮爲可則不宜以人勞輟作若不中禮則遂止之何權罷也廟事遂寢宦官石全彬緣葬溫成皇后賞勞除宮苑使領利州觀察使全彬不厭後三日後換正除利州觀察使公封還詞頭上言全彬閨闥之臣如此姑息有權勢重於全彬者何以待之事竟得止二年兩制諸公多求補郡者公上疏論邪臣正臣進退之分正臣常難進而易退邪臣常易進而難退願陛下參伍觀之呂溱蔡襄歐陽修賈黯韓絳皆有直質無流心論議不阿執政有益當世者誠不宜許其外補使四方有以窺朝廷啟姦幸之心上悟乃畱歐陽修等不行八月假翰林學士右諫議大夫充北朝皇太后生辰國信使契丹遣其臣馬祐求迓行自幽州東北入古北口更長興白隰山路詰曲繚繞或折而西南行千餘里乃出山至柳河公問祐曰自松亭直北趨柳河徑易不數日至中京何不行此敵人本欲以山路迂回使中國信其阻逺常祕諱之不使漢使知及得公問驚謝曰實然然自通好以來置驛如此不敢攺也祐復問順州山中有異獸如馬食虎豹人以爲山神此何名也公曰以某所聞駮也其狀如白馬黒尾鋸牙音如鼓洀桓迎日而馳爲誦山海經管子書曉之祐釋然相視喜曰眞是也前此者漢使往或以輕肆不爲敵人所重又有畏懦拘守約束惴惴不敢蹉跌者獨公坦懷意气自若敵人畏服加禮焉二年三月王文安公遷參知政事公自列親嫌求知揚州詔許之初狄靑自南伐歸爲樞密使京城小民聞靑驟貴相與推說誦詠其材武靑每出入輒聚觀之至壅路不得行上自正月不豫靑益爲都人所指目公憂之防將赴揚州辭行見上因言陛下愛靑不如出之以全始終今外說紛紛𨿽不足信要當使無後憂寧負靑無使負國家上頷之曰可語中書公過見三丞相謂曰向者天下有可大憂者又有可大疑者今上體復平大憂去矣而大疑者尙存具以靑事告之丞相應對唯唯公旣至官拜表又徧遺公卿書汲黯之忠不難於淮陽而眷眷於於李息朝廷皆知爲靑發也至八月京師大小靑避水徙家相國寺坐殿上都下喧然執政聞之始懼以熟狀出靑判陳州先是有彗星見靑去之夕而彗沒自皇祐末有日食之變公嘗獻救日論三篇備言所以防姦禦變之術靑見而惡之謂所親曰劉舍人以此洗滌靑邪公之建言或以爲過計及後乃大服云揚州雷塘卽漢江都之雷陂也舊屬民自唐以來耕種其中往數十嵗官取蓄水以備漕運舊田主二十六家皆奪業失職官始議以他田償之竟無與也然塘亦破決不修漕運未嘗賴此發運使因以假揚州種稻而舊田主二百餘口皆饑寒縣官莫省及公至持太和年契書詣府自訟公卽判還之發運使猶以漕運事動朝廷靳畱之公用種稻事證明其無用朝廷乃聴公杜公丞相衍致仕居南都聞之喜曰眞良太守矣九月恭謝天地攺元嘉祐進公朝防大夫封宣縣開國男天長富人陳乚殺人捕得賕縣吏脫已而以誣王甲甲貧弱不能自明遂受誣囚至府公察之心知其冤而囚畏吏不敢言公以委戶曹杜誘使精意鞫之誘不能有所反而獄益傅致證左牢不可破將論囚公親訊之囚得公語言知其能爲已直也乃敢告冤果陳氏殺人遠近傳以爲神明年四月遷起居舍人知鄆州兼京東西路安撫使公初治揚前守政苛吏民不安公以寛簡拊之而民大和及至鄆鄆比易守政事不治市邑攘奪公行不禁訟或累月不決公撥遣簿書決平獄訟不數日則已無事乃更約束明賞罰下吏奔走承命月餘境內正淸盜賊屏息使客行壽張道中遺錢一囊人不敢取以告耆長長爲守視頃之客還取得之又有暮遺物市中者旦往取故在其所先是西路久旱麥不登鄆州尢多蝗虫公入境而雨至州數日蝗自出境亡去嵗以有年居鄆五月召還朝糾察在京刑獄充宗正司修玉牒官四年正月同權知賢舉是嵗始更貢士令奏名者才二百人其罷黜者𨿽多莫有不服者至有爲賦以頌得人上例賜近臣墨字公得稽古二字時論榮之楊佐判都水監請鑿京北孟陽河盛冬興役死者數百人又壊民廬舍發掘丘墓百五十餘所而河訖不成百姓遮宰相自訴執政乃收檢計工役官匠屬吏因呼冤不承獄久不決公奏理之曰佐始相度此河使生者勞敝死者暴露百姓怨痛謗議沸騰皆佐爲之今置佐不問而專罪餘人不合人情求以佐爲首防有詔疏獄一槪解縱不問是時士大夫稍矜虛名每得官輒讓眾亦予其恬退之稱讓不失始利而得名益髙讓端無窮或四五讓至七八讓天子嘗優容之下至布衣福州陳烈等初除吏亦讓賜之粟帛亦讓公以爲此皆挾僞求名要上迷眾其漸不可長乃建言諸讓官或一讓或再讓或不得讓宜一以故事舊典爲凖以防未亂是嵗天子將親大祫於太廟丞相欲加上尊號公以禮部兼領名表丞相請譔表辭公止之曰陛下自寶元以來不受徽號至今且二十年天下之人咸知天子持盈好讓今復加數字旣不足盡聖徳而前美並棄誠亦可惜願加深思富丞相不怡曰適已奏聞乃是上意欲爾不可止也公曰諾退謂子弟曰吾備位近臣當獻可替否寜得罪權門豈可使主上受虛名而棄實美耶遂上疏曰陛下尊號旣已云體天法道欽文聰武聖神孝徳盡善極美矣復加大仁不足增光而曰至治有若自矜今百姓多困倉廩不實風俗未淸賢不肖混淆獄訟繁多盜賊羣輩水旱繼有四夷𨿽粗定然本以重賂厚利羈糜之非畏威慕義也未可謂至治然則讓而不居於聖徳彌髙矣臣謂陛下永執至道以當天心必有一謙四益之報增加數字未必發揚光輝而反累二十年昭升之美又入今嵗以來頗有災異日食地震雨雷大雪飛蝗湧水傷害廣逺以理論之陛下寅畏天命正當深自抑損豈可於此時加上尊號昔伊尹戒商王曰有言逆放汝心必來諸道有言遜於汝志必求諸非道誠望陛下求諸道而已章凡四上天子得公奏顧侍臣曰我意本謂當如此遂斷章表不受於是忤時相初郭后旣以廢薨天子加恩追復其號而不許諡與祔廟且二十餘年至是禮官乃倡議請依禮祔郭后於廟朝議將許之公疏爭曰昔春秋之義夫人不薨於寢不赴於同盟不反哭於廟不言夫人不稱小君徙以禮不足故名號闕然郭后之廢𨿽云無大罪然亦旣廢矣及其追復也許其號而不許其禮且二十餘年今一旦欲治以嫡後之儀致之於廟恐其未安於春秋也春秋之夫人於彼三者一不備則不正其稱而郭后於三者無一焉而欲正其禮恐其未安於義也且傳曰不有廢也君何以興廢興之間固必有正不正之禮存焉今欲扶所廢以爲正必將抑所興以爲不正古者不二嫡萬世之後宗廟之禮豈臣子所當擅輕重哉謹案景祐詔書本不許郭氏祔廟議已決矣無爲復紛紛以亂大禮宜令諸儒極其論難有詔並張洞奏狀重議洞論景祐詔書以謂追復郭后是人主意停止廟諡則執政所爲公以議不同不連章已而丞相召太常趣定議將以祫前升祔公聞之又上奏曰臣觀洞之言乃是曼辭飾說苟蔽前失以追復郭后則出於天子以停止廟諡則出於大臣共一詔書也而論之異同若不幸而此言傳於後且歸過君父虧損聖徳此其一也且臣前奏最要切者以爲廢興不兩立而人君無二嫡備萬世之後禮分不明也洞旣不以此爲辭若不幸朝廷過聽之是𨿽自以能訐上起廢爲功而猶且陰逼母后妄瀆正禮此其二也願並下臣章令兩制詳議有詔是公議者乃止於是祫祭有日禮官建白請以孝章皇后以下四主享於別廟不升合食上重其事有詔兩制集議公與故宿等共上議曰案春秋傳曰大祐未毀廟之主皆升合食於太祖國朝事宗廟且百有餘年至祫之日別廟後主皆升合食遵用以爲典制此皆祖宗制節垂法以貽子孫者也未易輕攺且行之已久祝嘏宗史卽守以爲常一旦輕議損益恐神靈不安亦未必當先帝意也傳曰祭從先祖如其故便公以論列未盡又特上奏曰九經所載祫祭制度最明備者莫如春秋公羊傳自漢以下皆引爲證所謂未毀廟者豈有帝後之限哉此乃國朝所以依緣循守行之且百年者也命羣臣不務推原春秋之法而獨引後儒疑近之說不務講求本朝之故而專倡異代難通之制不務將順主上廣孝之心而輕議宗廟久行之儀欲擯隔四後使億萬斯年永不得合食於先帝臣竊恨之昔貢禹議罷園廟匡衡議遷郊兆羣臣和之者非一自以爲周公孔子復生不可得變元帝成帝信之然而通人未以爲當旣而皆悔之則無及矣夫宗廟之禮神明之位豈可使舉措數有後悔哉此自陛下所當畱聖思也初上春秋髙朝議或有恐上勞拜起者而禮官承旨遂造此議上微聞之又得公章謂近臣曰朕初謂禮當然苟以拜起爲煩吾猶能之何憚也遂手詔罷議蜀人龍昌期者著書傳經以詭僻炫眾至詆毀周公雜用佛說擁弟子十數人至都文丞相薦諸朝以所著書示兩制公與同列並奏昌期非聖不經請下益州毀棄板本事未行而昌期用薦賜五品服帛百疋中外疑駭公拜疏曰臣按昌期之書違古畔道所謂言僞而辧學非而博是王制之不聽而誅者也陛下哀其衰老未使服少正卯之刑則幸矣又何賞焉昔孔子作孝經非聖人者無法而朝廷顧多昌期之毀周公臣所不曉也且陛下使臣等議之臣等不敢不盡忠今置臣等之言而不用縱昌期之妄而不誅乃反褒以命服厚以重幣是非貿亂沮勸顚倒使迷國之計行於側而非聖人之俗倡於下臣竊爲陛下不取也伏乞追還詔書毋使有識之士窺朝廷淺深詞極切直昌期亦惶懼不敢受賜裝卸營卒桑達等數十人酗酒鬭呼指斥乘輿有司不之覺皇城使以防捕送開封府推鞫案成棄達市公移府問所以不經審訊之由府報曰近例凡聖旨中書門下樞密院所鞫獄皆不慮問公曰此豈可行耶遂奏請自今一準定格樞密使以開封府有例不復論可否進呈報公不行公爭之曰先帝仁聖欽卹以京師刑獄最煩故建糾察一司證審眞僞自邇以來毎有大辟倍加精愼此則先帝不敢兼於庶獄庶愼惟有司之任今乃曲忤聖旨中書門下樞密院所鞫公事不復審察未見所以尊朝廷愼刑罰而適足啟府縣弛慢獄卒侵侮罪人銜冤不得告訴之獘又朝廷舊法不許用例破條今顧於刑獄極愼人命至重之際而廢條用例此臣所不諭也天子乃以公章下開封府著爲令翰林學士韓絳上言國朝官制未立如中書門下爲宰相職號令乃以近臣兼判兩省例已重諸如此類宜加裁定正其名體他官典領一用舊例百司常務多闕二府請擇重輕移付於下走吏章服與公卿不殊宜著爲等級臺閣省寺無所傳錄可依仿周禮唐六典著爲一書天子以爲可行召公與翰林胡宿受詔同詳定公以謂此帝王能事朝廷大務必將損益沿革成一朝之制不獨空言而已當得其人乃能成事前日朝廷欲正大樂先定律呂自景祐至今近三十年而功不就今之所爲又重於樂自非周召管蕭之才恐𨿽三十年亦未可望也凡再辭不許旣受命公乃奏請未至局先條可攺正裁損申明數事送中書門下參詳可否然後刪定詔許焉未及上明年三月韓再奏趣行之公乃與胡公詣政事堂略條一二事諮丞相曰國家必欲興修官制勒成一經爲後世法則宜先簡別條貫澄淸流品使事事有法不然者虛列官府徒作空文無用也今且以數事言之如樞密院五代以來始與中書對掌機務名體不正無甚於此尙書二十四司今爲虛名官冗貟眾蠧財害政卽欲攺正官制則當罷樞密院廢三司省郎官不治事者以前資防官處之可乎審刑院審官院羣牧司提舉司糾察司駢衍於官皆當省還屬尙書九卿此裁損者也可乎唐制諫官史官隨宰相入立仗下唐制中書出制勅門下審之而後尙書出告身唐制學士下領外職舍人分判六曹皆美政也必欲申明官制無先於此者可乎當開元時官有定貟職有常守故李林甫之爲六典也易然猶僅成一書耳卒之不能行也本朝隨事建官取便事而已有司奉法守職可矣苟不能爾恐𨿽成書猶且復廢宇文之周官唐之六典是也丞相久之度不能行曰然此誠難事業已行姑徐徐爲之居月餘韓以中丞言事出知蔡州又數月公帥長安然胡公猶在朝而朝廷亦不復問官制云十月上親祫祭太廟禮畢公以加恩上騎都尉進封開國子初翰林侍讀學士呂溱自眞定府召還監司積與溱不平捕溱親吏按驗窮治得溱嘗借官麯作酒及以私貨往河東交易二罪溱先謫知舒州而後獄具大理寺約法溱乃未嘗受推法不當蔽罪自溱事起外議紛紛言溱有死罪十獨天子素知溱薄過不致於理奪溱侍讀分司南京而已公行制書具道上所以待溱意許溱自新上恩如此詔詞理當爾非有所左右也而自中丞知雜諫官禦史爭上言溱罪大責輕公制詞不直天子察公無過以其章示公旣而言溱者終不息上厭甚不得已爲不用赦再削一官他舍人命詞與公無異言者乃止禦史吳中復嘗薦文學鄭叔熊於朝故事禦史薦士無特授官者前數年觀文殿學士王公舉正嘗薦叔熊旣不行矣己而執政以中復故乃更追用舉正前章除叔熊以官叔熊實以醫自名爲中復治嬖妾有功中復故稱之公刺譏中復中復聞之恨甚又憾前詆欺不遂而公潔廉無私無可加誣者公前議郭后廟有語云上之廢郭后慮在宗廟社稷之際不得不然耳中復卽深文排詆析言搆語云此欲開導人主廢後是許敬宗之倫中復旣唱其端隨者翕然執政諸公𨿽知其不直然亦惡公數正言異已欲因事擠之以禦史章上將開陳其端緒冀人主意動則挻之矣而上輙曰此豈可行勅封去之毎上輙然至十餘章後日有禦史復上殿上逆謂之曰是又將言劉某耶此禦史實自欲言他事皇懼甚退更相告言諫官禦史本亦承望上旨𨿽數妄作不能不反顧己患旣揣知上意卽噤齚不復言當是時非人主素知公公幾不免公爲人亮直正固某處已明甚循理蹈義志之所充乃形於言不以纖毫異內外也又以爲徳性苟充則功名可遺學問苟明則文章不足事也其以待人亦推己意而同之然世俗方以誇嚴無實爲成名虛譽崇飾爲尙賢內不能自知則髙自期待外以悅人則復以才能許人士之浮薄慕名者喜樂之與公異操故與世多不合其夫人嘗謂公曰人以君爲傲宜有以接俗弭謗公曰吾何傲也哉老者吾尊之少者吾賓之貴者吾嚴之賤者吾安之自謂宜矣世俗之人又欲其足之隨之諂之狎之然則是鄕原已吾不爲也是時執政爲上與太平復行王化取其文致與周漢等隆而已士大夫知旨者趨讙附和咸得顯仕公乃介然獨立上下交忤謗言益多執政滋不悅公在西垣七年詔誥典重褒貶有體不可增損一字爲上尊號表時凡五請一謝不移時卽具文嘗一日有詔追封皇子公主九人宰相得旨卽日待進公將上馬遂不解帶援筆書之凡數千言詞意皆不同吏謄白不暇往反才食頃執政皆驚視以爲所未嘗見吏有竊言曰公乃以此見忌耳故事舍人遷翰林者皆以久次執政不欲公在內每有闕輒置不用防永興軍闕守公自請治之執政喜公之去疏奏卽除翰林侍讀學士知永興軍府事公謝曰臣本求永興不望侍讀不敢受詔不許旣行六日學士闕遂越用範鎭眾人爲公惘然公之辭行面陳用將之術且言頃來邊吏頗以飲食傭役得罪卽今武吏多不願臨邊如孫沔呂溱貴重有功名猶以此見廢設復有孟舒魏尙之徒臣固知議者之不能容此乃馮唐所以疑漢文帝不能用頗牧也臣願陛下容邊臣濶略細過無督以微法又言馬軍都指揮使張茂實本周王乳母子嘗養宮中往年市人以狂言動茂實近者禦史中丞韓絳又以傾宰相重搖人心臣謂要令兩善莫若解茂實兵權處以外郡於茂實不失富貴而朝廷得逺嫌疑上皆然之是後邊將遂無以酒食坐者茂實頃之亦出知曹州公以十二月至雍部先是關中比嵗不登百姓流移長安尢甚公開倉廩賑乏絕寛賦斂止逋責省徭役緩期防約束豪右母敢固糶民苦大錢數變法疑惑公使官吏俸錢一皆中給民因知官不復變法矣事必當請者請而行之其餘則皆以便宜厝置視事三日大雪盈尺雍人喜曰此公賜我數月流民稍自歸明年大丰熟是時朝廷遣使均田欲以等貧富以致頌聲上因公之西勅至部徐訪利害以聞於是孫琳主均河中府及耀州召聚吏民暴露田間百姓相傳縣官且增賦稅所在斫伐桑柘關中囂然公遽上言方今災傷流移恐未可以均田願且召還孫琳別俟丰歲以安民心初琳以方田法步地千步爲方以方度之誠使其覈實無頗然但爲能知田畆髙下耳至於均稅之法以地肥瘠爲差其勤力從事田畆修治者則賦重自若其惰窳不事事而田畝荒瘠者因獲減賦然此當以肥瘠言也吏非廉明用心不一或不能盡知田事或挾私與奪上無由察也故均田之害人皆知之獨言事者樂其名公所以求待丰嵗者惡斥言之耳琳之度田起自萬泉龍門此兩邑皆山田崎嶇二三百里間人以謂審如琳法非旬嵗不可周徧也琳皆不出一月而奏畢功論者驚笑其謾防公奏至中書猶信琳言以公爲不曉用琳章報公勅牓告民毋得殘桑柘而已頃之河中民果訴增減田稅不平凡數百戶七年四月遷禮部郎中九月大饗明堂進封彭城郡開國侯公與歐陽公永叔相厚及歐陽參知政事嘗爲丞相韓公言公所爲不如謗者之言也久之韓公謝曰𨿽失之東隅可以収之桑楡乎歐陽曰公能如是大善將還公爲翰林學士防上不豫事且寢八年四月英宗皇帝卽位進吏部郎中公治長安豪猾斂手良民得職大姓範偉積產數巨萬冒武功縣令範祚爲其祖偉所取信者持祚爲令時黃勅耳偉家不徭役者五十年更西事調發下戶困敝而偉自若盜相祚墓以已祖母合塟之謾云祚繼室也雷簡夫以處士登用能爲文辭偉賂簡夫使爲墓碑以信其僞偉因此出入公卿間持府縣短長數犯法至徒流輒以贖去長安人皆知偉罔胃畏偉不敢言吏受賕者輒爲偉蔽匿公因事發之窮治偉伏罪長安中讙呼稱神明防大赦未斷而公去雍偉因謀反變前狀自後連五獄證逮四五百人展轉二年朝廷以委禦史乃不得變而偉亦以更大赦枤之而已長安人恨之公在雍三年治聲四出巴蜀人皆願得公爲守引領冀望或相與至界上問使客劉公何時來是年公以疾自請八月召赴闕勾當三班院徙判太常寺兼禮儀事上初卽位有疾皇太后嘗臨朝上疾愈乃歸政適有小人言二宮不歡諫者或訐而過直公以謂當以義理從容感諷不可以口舌爭也是時方進讀史記至堯授舜以天下公因陳前說曰舜至側微也堯越四嶽禪之以位天地享之百姓戴之非有他道惟其孝友之徳光於上下何謂孝友善父母爲孝善兄弟爲友辭气明暢上竦體攺容知其以諷諫也左右屬聴者無不嗟喜動色卽日傳其語於外旣退王翰林謂公曰公直言至此乎慈壽聞之亦大喜治平元年四月公得驚疾數月不朝告且滿百日公求便郡養疾上謂執政曰劉某器識才學朝廷未見其比者𨿽病固當畱乃復賜告嘗一日講畢上謂學士諸公曰曾見劉某否病今何如可往省之於是王範兩學士來見公道上語防內苑橙實初熟上使中貴人以五十枚賜公面問公起居所以慰撫甚厚公拜表謝而病亦少間因自陳家貧復求補外上愴然許之九月除知衛州換汝州郡久廢不治公召曹吏謂曰吾以病來此汝無以吾病故習前態謾欺分毫黥罰汝吏人素聞威名戰栗不敢犯已而更以吏事委屬僚時時更攺判畫舉大綱而已其所以賑饑窮省徭役誅鋤黠惡方略如舊吏皆竊言公病猶爾況不病耶二年十一月上郊進封開國公三年四月遷右諫議大夫公謝曰臣久病苟祿已無愧恥誠不敢復望遷秩重招譏議詔不許公前後拜官未嘗輒讓惟初拜侍讀及除諫議辭之其誠心以謂所不宜處則不欲苟受之非以邀名也居無何召還闕公自陳病篤不能朝願罷學士治南臺許焉十一月攺集賢院學士權判南京畱司禦史臺四年正月今上嗣位攺給事中明年四月八日薨於位享年五十所著春秋傳十五卷春秋權衡十七卷春秋說例二卷春秋文權二卷春秋意林五卷弟子記五卷七經小傳五卷皆成書易外傳二十卷元滋九篇通古五卷古風五卷皆未就文集若干捲公學問廣博無書不通自浮屠老子以及山經地誌陰陽卜筮醫藥天文略皆究知大略求其意義合於聖人者而世人所謂善者亦不廢也嘗與呂溱濟叔同在禮部夜視塡星指曰此於法當得土不然乃得女居數日使者來因言宮中兩夫人皆當就館呂相視笑數月果生兩公主又嘗齋太乙宮與內弟王欽臣夜語曰嵗星往來虛危間色甚明盛以吾觀之當有興於齊者嵗餘英宗以齊州防禦使入繼大統遂登大位云在長安時得三代時鐘鼎器皿數十皆有篆刻銘識文字奇古公按讀之因以考知前代制度用匜惇簠簋與前世學者所說不同其所言齊黃同冕亦書傳所不載也公珍惜之嘗曰我死子孫以此烝嘗我及病累年嘗使子弟誦書其側時閱古器以自適嘗嘆曰我所著書皆聖人微旨而不及盡有成豈非天哉公與人交不求其備得一善則稱道之其推進者甚眾而與江休復鄰幾最善嘗曰鄰防和而不流柔而不犯當求之古人阮籍陶潛之倫也薦之於朝鄰幾所以驟用修起居注公有力焉又嘗稱賈直孺人或譏賈者公曰賈何必全美居今之世而勁直有守不阿貴位此其足以過人逺矣凡公論交如此及鄰幾死哭之慟曰惟君知我時歐陽永叔爲志墓石公爲書之以致意焉梅堯臣聖兪與公親且舊旣卒其家不能自存公哀之未有以助也聖兪嘗欲書程丞相神道碑病不果公爲成之程氏喜餉白金五百兩公不發封盡以賻梅氏公平生未嘗輕爲人書銘特此二事以經營二友云公兩娶武威倫氏皆侍禦史贈某官程之女前夫人先公十七年卒繼以女妹累封河南郡君子男四人長定國郊社掌座早死次奉世進士及第大理寺丞次當時大理評事少子安上太常寺太祝女子三人長嫁大理評事韓宗直二尙幼公於宗族賙給甚厚家事未嘗問有無嵗時朝廷行禮得以推恩輒以旁逮疎族先人有田在蘇州公未嘗取一粒皆以畀內外親屬及其終家無餘財公旣歿朝廷推恩以兩子孫望旦皆爲將作監主簿又除族子安世試將作監主簿安世父惇坐法墮官公常憐之雅意欲官其子故諸孤以安世名聞所以成公意也某年少公四嵗及某能讀書則公學問成立矣故某所學所聞資取於公而公志之所存某竊預焉公於某友愛天至嘗曰惟得兄弟可以忘我病公不幸至於大故哀痛感慕無心以處豈復能詳記其徽美耶日月有期將以來嵗某月從袝於先公誠冀自托於大賢君子垂名無疆而懼他人聞見之不詳且世俗之多諸惡不敢盡也故自抑推割而纂述其大槪惟執事憫憐而賜纂述焉謹狀

彭城集卷三十五

欽定四庫全書

彭城集卷三十六

宋劉攽撰

神道碑

宋故中大夫守光祿卿分司西京上柱國河東郡開國侯食邑一千三百戶賜紫金魚袋薛公神道碑

公諱顏字彥回姓薛氏河東萬泉人曾祖憲唐昭應縣令祖筠裕州別駕別駕初以明經舉於時劉繼元盜有河東太宗親徵圍太原別駕君逾城歸國天子嘉之置之丹州後以公貴贈吏部侍郎【案文詮次不及其父疑有闕】公初學禮以明二禮從鄕貢一舉中第爲試祕書省校書郎嘉州司戶參軍官滿入見太宗有所詔問應對稱防擢拜將作監丞監華州酒稅籍田覃恩遷著作佐郎知河南府伊闕縣府薦以爲知銘參軍事受詔案視防峽二十五州刑獄疏滌沈系讞理撓屈逺人悅之還朝遷太子左贊善大夫出知云安軍章聖皇帝卽位遷殿中丞徙渝州閬州轉國子博士政事寛簡吏民便安詔書褒美之王均盜亂益州其黨奄至閬中州久不爲攻戰備士卒皆不知兵公乃遣吏以禍福諭賊賊爲引去天子以璽書奬勞會丁內憂旣除服授三司鹽鐵判官河北屯軍日久軍食馬芻費用益廣三司求自用所知材幹人經畫督趣有詔許之公行頃之邊備贍足遷爲尙書虞部員外郎防峽路轉運使開倉賑廩饑人間出已錢爲粥飯以繼之人得以接新無餓者復防州於舊城民皆去險阨就平地居連受詔書嘉奬陳進寇暴廣南命公同勾當東西兩路轉運司事賊平遷金部員外郎充河東路轉運使賜紫衣金魚官市糴糧艸取鹽礬髙其估以彊民民益厭苦之公始奏平其直人至於今賴焉天子祀后土汾陰徙公爲陜西轉運使遷司封員外郎大駕所次六師百官浩穰成都公供給如法而辦祀事畢超遷度支郎中河中府駕河爲浮橋毎嵗大水輙爲橋患沒中潬則連舟爲絕公受詔計議缺西北岸爲支渠以泄怒水因以漑旁舄鹵地皆爲良田橋用無患者久之其後議者謂河決溢自此渠始遂窒塞渠前此二年水盛至中潬橋無遺餘人皆思公不已公興利除害所以施當時而濟後世平居或莫見其迹及有所攺移隳廢失舊然後知公初議爲是類如此橋云公自陜西徙河北遷司封郎中徙知河陽更揚州杭州將築捍江堤以禦濤水遷公太僕少卿知杭州商工屬役詔與轉運副使王贄同之堤旣完立而州治亦無事民訟益稀少數以獄空聞上遷光祿少卿知徐州攺少府監知江寧府拜右諫議大夫知河南府兼西京畱守司事仁宗卽位遷給事中徙南京未防自請治偏郡遂徙耀州縣人李氏豪富無賴爲盜賊囊槖聚集惡少年數十百人相與爲社號曰沒命民有吉防聚防卽羣往責其飲食倨坐席端意气自若醉飽乃去得防人語言與巳忤則乘气呼讙忿爭推次一人裝如死囚就刑狀極力死鬭殺傷人捕得獨以一身兼牣眾人罪邑裏患而畏之無如之何則相與迎客善視之前後且十年人無敢言者公知之遣吏捕李氏窮治防大赦公不肯釋以事上聞詔減死一等流海島其支黨皆黥爲兵郡人以寧二年公以老自請授光祿卿分司西京天聖三年七月十五日終於家年七十三夫人張氏安氏皆早死再娶安氏封武威郡君生男一人曰寅終衛尉寺丞女子四人長嫁殿中丞許怡次嫁大理寺丞陳蘊古最幼嫁司勲郎中陳榮古其一早死孫三人同爲華州渭南縣主簿其次曰周曰向公以天聖七年十月二十四日葬京兆府萬年縣龍首鄕靖恭裏子孫因家於京兆後三十七嵗周爲駕部員外郎致仕向爲主客郎中陜西轉運副使兄弟皆材敏有聲當世駕部君夷曠恬謐遂以中嵗謝事不仕而主客君尢達於吏道精心愼事繼以不懈其在陜西創法興利通鹽之饒益市蕃馬馬之來者充足國用皆予善價而省費以千萬數朝廷倚用士大夫皆稱之曰光祿卿之風節信可謂有後矣他日兩君以書告曰王父事迹著於三朝天子未嘗不褒顯而稱道之嵗久墓碑不立惟不肖不能明白有善而不知懼爲祖考羞謹使郡人河東路提防刑獄都官郎中母沆狀其官閥事業願有錄也以期不朽予旣次敍其語乃爲銘曰薛受始封奚仲車正湯歸大坰左相作命歷夏逮商爰洎有周長滕齒任見於春秋我稱其人亦曰有以惟世有賢樂道其始光祿之初禮樂實明資以爲政赫其有聲天子汝嘉賜之璽書匪徒有言亟拜亟除其進靡退其施靡悔惟其全能適與世防乃躋諫臣遂給事中歸老以卿分司洛宮公子不遂其久而振慶善攸鐘乃付厥孫公葬萬年三十七嵗宰木森然肇新隆碣祖善弗忘惟孫子賢作銘維何以著紹先

墓表

尙書駕部員外郎曹君墓表

君姓曹氏名憲字正叔其先趙人君少通三禮未冠學者從之常數十性溫厚疎財尙气節材武善射嘗行道遇盜卻張弓誓之植梃路旁叱盜視我一發僕梃羣盜驚走契丹犯邊至趙郡君自田間載谷粟入保郡城虜眾攻之君轉戰行間丁壯多傷君棄谷粟載傷者遂皆免咸平三年以三禮舉中第調大名府宗安縣主簿父憂去終喪調正定府司法更徳州安徳主簿開州開江令蜀人疾病不知醫藥療治祠鬼神求佑助而已君爲出私錢市藥劑有病者輙遣吏烹煎臨飲之民初彊從旣稍有瘳全活者十七八於是開人始知信醫藥云眞宗皇帝擇選人可爲職事官者君應選擇爲澶州觀察推官其治以廉幹聞監司交薦之拜大理寺丞監冀州淸酒課最遷太子中捨知祁州鼓城縣事攺殿中丞母憂去廬於墓側負土爲墳手植松梓服闋知正定府眞定縣事君從弟利用爲樞密使兼侍中侍權當朝將行君爲侍中言思止足計不能用君至眞定二年侍中竟以罪貶君亦坐左遷監黃州團風鎭稅侍中思君言未嘗不泣下先侍中貴盛時親故多借其勢以得寵榮及其竄逐眾知其寃莫有言者君獨數上書爲之辧雪人以是稱之明道初君復官知筠州新昌縣事遷國子博士泛恩攺尙書虞部員外郎通判陳州事轉比部徙鄂州遂以駕部員外郎致仕居於宛丘凡九年以壽終享年八十六先一嵗自卜墓地於宛丘縣友於鄕潘仁裏葬焉君兩娶皆孫氏後夫人封壽光縣君進封樂安四男子長曰沖舉進士早卒次曰振今爲比部員外郎通判亳州次曰抗亦舉進士次曰握以子貴累贈刑部侍郎夫人封萬年縣太君祖諱貴左侍禁父諱珣太子中允贈職方郎中始君之貳陳州政事見紀於民至今稱之而子孫遂爲陳人比部君欲振掲遺美表而銘之使鄕人過而知加禮至於後世不忘也亟使來請乃爲銘曰

曹君官陳民頌其美君亦愛之去其鄕裏告老來歸遂爲陳人實有田廬處其子孫眉壽永年致政逮久爰歸其藏曰君所有惟君可紀民所能識勒銘表功載之來裔

林氏母黃氏夫人墓表

林氏有賢母曰黃夫人涇縣主簿編校集賢院書籍希之祖母也太常博士集賢校理槪之母也屯田郎諱某之妻也夫人家世福淸人與林氏同縣夫人之歸舅姑皆亡恙又逮事祖姑夫人致養三人者勤身從事柔順聴服生竭其力沒盡其哀訓諸娣朝夕無怠宗族稱之曰孝婦夫人從夫仕宦登朝累封嘉興天長二縣君其子以文學成名復顯於朝旣子夭死夫人無他男未防夫復病終諸孫藐然林氏殆將絕夫人悲哀戚憂以禮自衛綱紀其門戶屹然不替州閭號之曰烈妻夫人葬兩世於吳郡防諸孫客居於吳旁無支親授助粗衣惡食豪捃犛蓄以至於有田畆屋廬耕獲休息以供祭祀而待寒暑備饑乏者胥如志也訓誨諸孫以嚴濟慈不十年間爲進士而成名以祿爲養者四人士大夫於是傳爲賢母云自夫人以十八嫁歸若干年林氏盛衰三變繄夫人是賴其所成就詩史所稱不能過也治平四年夫人年七十七正月癸丑沒於京師涇縣持其喪還吳祔葬祖墓立石以爲表請銘於彭城劉某於是敍所聞而記之涇縣執書泣曰昔希髙祖妣夫人所逮事祖姑也年九十三將終以鬄與夫人曰此吾髮所爲也憐爾勤孝以是畀汝且無忘我夫人服之五十餘年及曾祖祖妣年皆八十餘樂其鄕裏不願離也故祖父三爲南州從事且二十年夫人助其孝養一飱未嘗不躬饎防先人始能學夜誦書不休夫人自起滅燈旣而曰吾憐之乃當成其志自是夜輒治絲枲其旁其始居吳門庭謹甚里巷外事邈然若無聞嵗久吳人服而化之希始爲福州懷安縣主簿迎太夫人南歸夫人召內外宗族盡防其裝賫周賜予之曰吾老矣以是爲決爲衣兩襲曰吾死以是殮過是不復侈長一物夫人始終林氏上下六世見曾孫焉其所以維持左右莫不有常法度夫子之言之也希心戚戚焉意之至者語必重復故希願有所益也予曰諾著以爲後說則前語因明白矣夫人考諱某王氏據閩時以爲著作佐郎不從及吳越以福州歸天子詔遣使者發閩士人歸京緬皇考與林氏曾祖俱逃山谷聞天下旣平兩家始還歸而通防姻夫人之孫某爲某官某爲某官某爲某官某舉進士並涇縣爲六人某曽孫若干人其葬實某月日甲子銘曰夫人稱孝子於姑氏後其所慈維曽孫子有棘有否復振復起六世一身身終有喜喜也無憾黃髮兒齒孝孫孔多宜爾世祀林氏葬吳從從筮夫人命之合祔於此

彭城集卷三十六

欽定四庫全書

彭城集卷三十七

宋劉攽撰

墓志銘

吳公墓志銘

公諱奎字長文姓吳氏居齊州之禹城五代之亂徙濰州北海自徙至公不知其防世而公曾祖考皆未嘗仕至公生而聰敏好學始授經藝祖母李氏因其篤志而彊教之年十六業成州郡舉以充貢明年遂中第與傅卞於大問同時三人者皆以年少旣命以官而許其歸養親公時授施州淸江縣主簿不赴後數年年二十始調福州古田縣主簿歷開封府長垣縣主簿權廣信判官宦官楊懷敏興河北屯田懷敏矜功專事盛气自用無敢與之抗者公獨上書論其不便時知保州事王果亦與懷敏迕屢爭不從懷敏使人訟果它姦利事詔置獄推劾公又爲果辧其事曲直果竟得免而公始以彊直著稱矣河北轉運使以令舉監便糴故事糴中率者得攺京官倍之則爲朝官公糴倍常數才爲大理寺丞朝論以爲未售乃除簽書武寧軍節度判官事前後守將事無大小皆以委公監司有疑獄求淸彊官治之者又多付公其爲公所決平者無不愜服始公爲小吏晝則治公事夜輒讀書自六籍諸子史無有正僞無不觀覽嘗不寐者積二十餘年性旣開敏彊記不忘作爲文章覈實有法度由是中外大臣交口稱薦求得校書三館中或侍講經筵其他稱其才能可任以事者章疏相繼也公遷太子中捨殿中丞自以朝臣得以抗言明白是非於是上疏論取士貢舉之法及時政得失九事又欲召見口論事仁宗深器之會舉賢良方正翰林學士葉公淸臣等四人以公應詔對防髙第拜太常博士通判陳州遷尙書祠部員外郎入爲右司諫直集賢院明堂覃恩以起居舎人同知諫院事公始對防極論內降恩澤之爲蠧政也及在諫官遂專以禁切左右於是近臣有承用中防而不言者坐而下遷及羣臣有因事僥幸𨿽已得官皆褫奪之朝廷爲肅然禦史有言事非其實者詔許問從誰受公奏言禦史擇於風聞以言事朝廷用之以救過失使其擇之不詳朝廷能容之不能罪之可也若求主名則後莫有以事告禦史者矣是自蔽塞其耳目也上立罷不問是時郭承祐有以舊恩爲宣徽使知應天府事數妄作不中法度又張堯佐以後宮戚屬自三司使爲宣徽使公連上疏極諫終之承祐奪宣徽使堯佐𨿽不去位出知河陽是後遂不復遷官上又著令后妃之家不得爲執政官云其他排擊非義救解過失條舉善政顯用才士巨細疏密苟爲有知必言言之不從未嘗但已也時因天變爲上推致休咎而舉人事消復之應上嘗聽受之賜緋衣銀魚頃之出知密州徙兩浙路轉運使未防召還判登聞檢院糾察在京刑獄同修起居注遷兵部員外郎知制誥賜紫衣金魚奉使契丹契丹羣臣爲其主加稱號相與行禮喝公使入賀公自以使事有職賀無預也不爲往契丹主畏其守義甚重之及還中路與敵使遇敵人衣服以金冠爲重而紗冠次之其與漢使接衣服重輕皆有以相當至是敵人紗冠邀漢使盛服公不許亦殺其禮坐是二事出知壽州召還同判吏部流內銓知審官院同知通進銀臺司兼門下封駁事吏部審官銓能否銀臺主司出納公所至綱目修舉其所建言攺更糾正𨿽至於怫上意不憚爲之兼判集賢院尋爲翰林學士權發遣開封府事公明於從政前後歷兩郡皆著治稱人知未盡其能也及領京師獄市浩穰公應事敏速吏不敢欺富人孫氏京師大豪專財利負其息者至評取物產及其婦女公發其宿罪奏徙逐其兄弟於淮南福建而羈管之豪猾畏威斂手居三月聲聞赫然遷端明殿學士兼翰林侍讀學士知成都府公以父老苦辭攺知鄆州凡四月復召爲翰林學士充羣牧使兼史館修撰遷左司郎中復權知開封府兼畿內勸農使嘉祐七年三月拜左諫議大夫樞密副使初仁宗皇帝春秋髙而皇嗣未立公自爲諫官卽爲上言天下大計願早有所系其後因大水日月蝕之變又以爲言天子察其至誠及爲學士因奏事上畱語曰將有所置以維大本公再拜賀因復進勸已而皇子遂定英宗卽位公遷給事中再遷禮部侍郎公辭不拜詔報不許曰卿在西掖有儲貳之言人乃知公嘗密謀定計也時樞密使富公張公舊皆嘗薦舉公而與同列時人榮之防丁父憂去旣卒哭天子必欲起之再使內臣往又召公子男璟上殿諭防故事所未嘗有也公固請終喪上不得已許之召給半俸用璟爲鄆州判官公又辭俸許之公性至孝居喪毀瘠甚廬於墓側終喪不飲酒食肉不至城邑旣服除先帝升遐卽吉然後赴國哀召臨梓宮今上見其羸瘠驚閔之甚諭使自頤養時方借卿復以爲樞密副使時四年二月也月餘除參知政事又月餘攺資政殿大學士知靑州事兼京東東路安撫使居二日上復畱之九月以公疾遂復行前命公至靑十日疾病上疏求徙兗州不許七月二十七日薨於位年五十八初公爲學慕韓退之及有疾謂子璟曰吾年旣過退之矣已而竟不起若知命然上爲輟視朝一日贈某官謚曰某積階至金紫光祿大夫勲至上護軍爵開國公食邑二千戶實封四百戶賜號推誠保徳翊戴功臣考諱某以公貴初爲將作監丞致仕稍遷及公拜樞密至太子賓客耆耋壽終後公曆二府累贈金紫光祿大夫太師祖諱某贈金紫光祿大夫太師中書令曾祖諱某贈金紫光祿大夫太師曾祖母王封某國祖母李封譚國前母王封莒國繼母王封安國皆號太夫人初公遷三世葬於鄆州東阿縣盂柵裏公從祔焉時熙寧元年某甲子也公初娶趙氏父名立爲遂州遂平令再娶張氏父名輿爲郊社齋郎張封延安郡夫人仁宗明堂公求爲趙氏追封亦得贈信都郡夫人公五子長則璟爲大理評事環祕書省校書郎瓊琯皆未仕幼未名女五人長適都官員外郎胡稷臣早卒次適大理寺丞王孝寛次適太常寺奉禮郎呂元淳三尙幼公初與鄕人王彭年善稱道其能爲致名宦彭年客死於京師公使長子主喪事周卹其家嫁其二女焉及他姻族有不能自存者爲畢嫁娶數人以錢二千萬買田北海號曰義莊以賙親戚朋友之貧乏者公自謂學韓退之此又其次者也故其終家無餘財諸子無宅以居嗚呼可謂篤義君子矣可無表哉銘曰矯矯吳公矢言正色是曰諫臣國之司直提綱絜維補苴隙或謀於防密焉無迹祿不獨丰推以施逺位不獨享俯以進善公睎古人心慕身踐言長課多彼古亦鮮其志獲伸而年則那其壽不遐而名不磨卽宮於泉公乎柰何勒銘不忘如山如河

贈兵部侍郎王公墓志銘

公諱嘉言字仲謨翰林尙書元之之次子翰林以文章正直著名兩朝而公幼好學未嘗嬉戲翰林最愛之人亦以爲宜其家兒也生十三嵗而丁翰林喪哀毀過甚有成人之風事母福昌太君以孝聞翰林之亡遺言不爲子孫乞官眞宗聞而嗟悼賜公同學究出身後數嵗公益成人貧無以養調官於吏部而年未及格判銘事周起以聞於朝特授鄂州司戶參軍祥符五年舉進士第攺揚州江都尉七年上閱書龍圗閣得翰林奏疏愛其切直因訪後嗣孰賢近臣以公名聞而曰能世其家遂遷大理評事監海州稅天禧元年用薦者言徙知廬州舒城縣兼茶稅丁福昌憂服除知蘇州長洲縣縣旣翰林舊治而公年與官又皆同士大夫賦詩榮美之遷大理寺丞仁宗卽位遷殿中丞徙知南雄州代還遷太常博士通判齊州工部侍郎李及薦禦史以公洎張錫二人應詔故事當擇用其一而上謂執政曰及淸愼少許可此皆時俊也遂並用之召爲監察禦史遷殿中侍禦史判三司開拆司奉詔案信州獄還賜牙緋明年出爲福建轉運使賜金紫明道元年恭謝禮畢遷侍禦史入爲兵部員外郎三司鹽鐡判官景祐二年出爲京柬轉運使夏四月感疾卒於廣濟軍之官舍享年四十七公性厚重宏深不妄喜怒外嚴內恕善於爲治守南雄時開大庾嶺故道往來便之郡當二廣之衝行者交錯去水卽陸易輿以舟有至者輒滯畱旬浹公一皆善視之以已俸給費未嘗亳髮擾人通判齊州時郡守性剛烈視僚佐蔑如也公正色持法不爲少屈郡事賴以平允守後徙治他郡坐事下獄每嘆曰同僚得如王禦史無此咎矣其爲禦史所論列必時政大體未嘗掇拾小過抉發陰事天聖中洞眞宮壽寧觀災兩宮有意修復公力諫止之信州鉛山富民程氏獻石綠數萬斤詔蠲本戶徭役公爭以謂所獻有限而所蠲無窮天下豪族皆以貨得蠲則貧民將獨受其獘上用公言復程氏三嵗而已爲轉運使部吏有過失屏人面數之皆慙服悔謝得自攺郡縣大治其薦舉士尢推精鑑故參知政事吳公奎初調福州古田主簿天章杜公杞以廷尉評監建州茶公皆薦之其後顯達人謂公知人平居閱書史爲辭章以嗣續前烈爲志手寫翰林小畜集三十卷藏於家獻翊政論十篇究切世事仁宗嘗錫宴苑中時得唐明皇刻石山水字使羣臣賦之皆不能下筆奏篇才十數上令宰臣銓次之公第爲優初丁晉公舉進士時翰林爲推挽延舉卒使成名及其當國嘗語公曰先正引薦之徳未有以報公曰相公逢時得位當以直道報國無卹私恩也晉公不悅公亦不復至其門逮朱崖之貶捕治黨人公獨不預焉豈所謂上交不諂其知防者邪惜其蘊蓄未及大施中年而隕其命矣夫朝廷聞其喪賜一子官又命其長子自大名尉易右班殿直監曹州稅使不以喪去有祿以濟其貧云公娶周氏先公亡公卒後三十餘年以子貴累贈兵部侍郎周夫人追封僊居縣太君以熙寧二年七月二十一日葬於開封府開封縣宰輔鄕鳯池裏先塋之次公四子長曰延度前潭州觀察使次曰延禧庫部員外郎通判荊南府次庚庾未仕二女長適故壽州錄事參軍杜襄次適進士張誘孫七人鴻浩淮汴漸淑沇浩爲廣州東莞尉余未仕公之葬公從孫度支員外郎集賢校理同知太常禮院汾實與襄事集賢君以某同官使來請銘某叔父祕書監往爲建州從事公薦之升朝是某世有舊乃爲銘曰

翰林之生正直自信驟進無愧屢黜不慍宜有後人嗣守其訓譬彼川流其源已濬公幼而學守其家法天子矜之始優以祿文施於謀智效於職果其世賢罔有不克遂司風憲奉使察舉施未及光業其有緒天奪其年有蘊有貯四方馳驅躓於中路公歿餘慶覃後昆矣贈官貳卿由子恩矣祔於先塋屹其墳矣請銘惟誰公從孫矣

故將仕郎郡守太子中允致仕賜緋魚袋蔡君墓志銘

熙寧四年秋銘塘蔡子難將葬其親中允君請銘於彭城劉某某與子難爲同年進士又同省郎官又同守海陵其於子難哀喪卹憂所宜述也孝子之事莫重於葬葬而埀名後世者莫重於志銘是其深長思勿之有悔焉爾某其何辭𨿽然中允君潛徳遁時不顯其光功不於人於其家吾將何言以表之尙書屯田郎吳君君平以狀告曰君孝友惠和人也曠逺有識慮幼而好學家貧無以自給乃始勤力治生十餘年間家事給足贍及鄕裏施予不倦族人與君別籍旣復求分財君亦推與族人後貧不能自存又収養之君之家疎逺而聚居者百餘人存撫教導凡五十餘年始卒如一鄕裏宗族於君無怨尢而更稱譽君殿中丞盧君中甫曰凡富而多怨者專利而不顧也愈富則愈纎嗇剝刻徼射人與爲仇蔡君則不然其於鄕裏視貧下者愈矜之厚施而薄責故逺近歸心秉常爲錢塘官終三年中允君未嘗以豪髮見求可謂善人矣秉常爲君拜鄕裏之仕宦者莫不屈下之君凡二子長則子難君教子難讀書其與賢士遊費用不計子難成名才學幹力見稱於時有位於朝出爲郡守及君存見之善人報施之效歟某曰二賢士之言可以信後世吾其何辭蔡氏木望陳畱自司徒謨過江子孫防居吳錢塘之蔡未有顯者蓋自君父子始君諱某字某子難初登朝英宗卽位推恩君始命爲大理評事其後郊祀及今天子卽位郊祀三遷至太子中允子難當賜五品服又推以授君享年七十二以葬前一年十一月某甲子卒子難時爲職方員外郎知泰州事次子曰詵亦舉進士君四女子皆嫁名家京兆宋緽潁川陳惟億太常博士葉昌言余姚縣主簿錢堯卿其壻也君聚余氏追封錢塘縣君先三十嵗卒君卜葬於吳山鄕吳山裏斥廣其地眾爲兆城曰兄弟子孫葬而相從死生之義備矣有告曰是於陰陽之說爲不利請徙之君不許刻石墓門戒子孫母以妄求福及君之葬祔之某日某甲子也銘曰

蔡君不仕而家事治宗族歸之疎逺不棄鄕裏親之愈下愈施克生賢子以振其世郎官郡守實顯實遂天祐君年宿畱待遲命官四遷於朝有位朱衣魚符帝以更睗古云五福獲以備四黃髮歸全靡悔靡愧卜葬吳山君往戒誓宜於後人是固是利

右侍禁江君墓志銘

君諱某字某姓江氏祖某父某贈某官季父某爲度支郎中君少讀書善寫古篆字用筆精健有法士大夫家多葆玩之用季父防爲三班備職五遷至右侍禁歷州郡官亦五任一監漳州龍巖銀銅又監荊南白沙鹽酒其後三任皆在廣南爲兵馬監押始居容州遷化州末在雷州遂終於官年六十九異時仕宦嶺南者常患其地荒雜惡艸毒蛇海祲山霧鬱蒸蓄積中人爲病或以爲死不得盡其天年而君居之且二十嵗壽防七十與齊州中气無以異然天命固有所制也而君亦可謂果於從事而知命矣君凡三娶夫人魏氏林氏陳氏皆先君死男子二人曰沛魏出也曰潛林出也女子三人其二人與潛同母一人魏夫人所生沛早死潛舉進士女皆嫁士人江氏自君祖以上占數南劍州度支始葬江州徳安度支之孫懿叔於君爲從父兄弟之子君歿後諸孤幼懿叔皆養視之迨其長大爲畢防嫁又迎君喪祔葬徳安去度支墓若干裏以林氏夫人從君歿於慶曆某年月日後若干年得嘉祐某年某月日襄事懿叔時爲衛尉寺丞銘曰

江本小侯見於春秋其後以國爲氏名數遷徙或以官爲家乃不可紀延平之江遷於徳安自君季父始季父之孫再世而相防厚生周死稚有立宅兆用完不知其逺矣納銘墓中萬有千年母有壊毀

內殿崇班康君墓志銘

內殿崇班康君諱某字某生二嵗失父三嵗失母育於大父及長大孝謹詳愼事大父竭力盡子職念慮之所及筋力之所能無不備具器皿衣服飲食藥餌必躬進之如是者二十七年未嘗一日離也大父官職難劇亦未嘗不隨及大父將求致仕君預爲營居處計生事什物纖微必具如大郡大府始至官矣大父終君哀毀逾禮卜葬陳州宛丘縣松柏皆手植刻石誡子孫無毀伐者初大父愛君育爲己子十歲防爲官君讀書書好學善爲詩人多傳誦之者賈丞相文元公見而悅之謂曰我薦士可得進士出身君謝不願曰兄弟皆已出仕吾親以我獨畱爲恨吾懼其戚戚也方衣道士服而講養生事以示無仕宦意而吾親安之其可以從公辟乎文元公嘆息稱善旣終喪乃出仕初監亳州衛眞縣鹽酒稅防縣令闕州使君攝之田訟有十餘年不決者君爲辯明之歲凶賑卹其餓者疾病予之醫藥民以不流殍咸願得爲眞都水使者辟君巡惠民河河水貫京師秋夏漲溢則爲虞前此者都水爲木閘尉氏西爲水暴至則將閉隔之旣又懼其衝激敗壊遂不敢閉君使治水防以殺水勢是嵗水漲數丈閉閘以禦之閘安固自如而京城無水患云官滿畱再任有欲薦君治大河者君辭曰官卑利害不專在已大河事非小川比也陜西都轉運使奏舉君爲鳳翔府監押兼買馬未行定州路安撫使辟勾當廣信軍場場在軍城外有障壘而無防兵不置兵器防北寇十餘夜襲軍城箭射場如雨時君宿場中安存北客之在者率直兵與守門卒自壘堞上投磚石擊賊賊遂防去官滿辟管勾順安軍順安寨此兩薦皆安撫使樞密直學士薛向力也其後西方用兵樞院選軍赴涇原路準備可爲邊守初權原州後威勝軍其在原州計漕給軍內嚴守備存撫老弱招集流防事皆濟辦後以國有營造程督技藝使者按視旁午急甚君戒主者不得過爲鞭朴百姓安之有嘉禾隔五壠合穗者民以爲善政之祥旣二年有餘君自以老厭事願退而就閒求管勾中嶽廟詔許之時君甫年六十二云未除以疾終君自爲借職凡八遷官三以覃恩一以大父遺表餘皆磨勘年勞勲騎都尉初大父旣以君爲子君念父甚至爲傷大父意未實敢言及身登朝可以追榮先世君益自悼恨遂言於朝求攺正昭穆未報詩集十卷藏於家君父某大父某某官曾祖某某官君娶閻氏封長安縣君生三子長曰倚某官次曰位進士及第某官少子佾亦舉進士君以某年某月日葬宛丘縣受節鄕東原祔果州之塋康氏世河南洛陽人自果州葬陳遂占籍宛丘銘曰

孝友篤行是施有政顯允康君爲孫之令生集休譽沒將餘慶東原砥平卜亡其應表泉作塗種柏爲廷宜爾後人嬩嬩其盛

故宣徳郎守大理寺丞知隴州陽縣事王府君墓志銘

君諱伯先字孝公其先系出於瑯邪五代之亂自太山徙江東至君曾祖徳輝仕李氏爲羽林參軍江南平徙居六合君祖諱可則以孝謹聞州裏兩世皆隠不仕至君父綸以進士舉中第官至太常博士告老致仕以令得一子官君補太廟齋郎初調通州司戶參軍始至官有告婦罵姑折其齒者獄旣具君獨能察之以直其冤郡守恱服因使攝海門縣事校戶籍第其髙下君以術參伍知之貧富無差由是益有聲以父憂去服除爲錢塘縣主簿用使者薦再遷潤州金壇縣令縣多陂澤民以漁釣爲生而豪富人規占陂湖各有分地自擅入其中者則執以爲盜君悉使表識顯其疆畔於是豪富人名占有限而細民漁釣有所後莫相犯而獄訟衰息矣防郡守有求於君不能得恨甚時獄有囚病死者卽奏抵君坐去官吏民人人冤惜之初君伯兄名某不喜爲吏故以官與君而閒居海陵及君免歸亦自以剛特寡合遂將退防不出家族故舊人人惇勸久之乃復爲啇州錄事參軍諸公交薦其才三年代還猶以金壇事才得應天應推官然上旨許其遷矣自應天府還遂除大理寺丞知隴州陽縣事君性端厚亮直爲文敏速遭事明辧名公鉅人多知之者勢可顯仕於朝而中以文法齟齬躓踣似有命者然君奮迅自振而名公鉅人終相之以出於厄窮滯淹與夫遭命而顯仕者不辧也君年若干伯氏年若干其將往陽縣歸省其兄至家之五日無疾而終熙寧三年十二月十一日也君娶江氏故某官某之妹生子彭拜爲密州觀察推官女嫁某官江夫人前君若千年終葬於六合王丞相志之君合祔焉以君卒之明年二月某甲子鄕曰永福裏曰梅原王氏祖墓也銘曰

君敏從政事稱其賢惡吏困之乃僕而顚善人佑君咸竭其力如滌垢取白如伸鉤取直其卒有成而緜以嵗月迨君之遷年則耆耋於生無厭於歿無悔志銘泉宮萬世勿壊

彭城集卷三十七

欽定四庫全書

彭城集卷三十八

宋劉攽撰

墓志銘

翰林侍讀學士給事中唐公墓志銘

公諱某字彥猷幼淸警介特其守气精壹而內志端直故其於爲學深而簡文章髙聳其以應物不煩而逹規矩繩墨粲然有常而枉直判於彼矣始皇考待制公以淸修著稱而公能世之士大夫論賢父子多舉唐氏云公初以廕爲將作監主簿天聖間獻所爲文章召試學士院賜進士及第除知湖州長興縣以憂去其後四遷至太常博士歷知華亭諸曁縣梧州歸州用近臣薦拜監察禦史未至都丁太夫人憂旣除服而薦公者適當執政以故事避嫌出知廬州禦史中丞張公方平言於朝上因爲畱公公旣在朝言事舉大體其所刺譏不避權貴初詔書設六科以求士謂之賢良方正茂材異等而許人自薦又三嵗輒一舉士大夫徒以文詞進無益於治也公始建議請使公卿薦賢良又欲如漢故事須天子特詔乃舉之不以嵗年限也天子使兩制近臣議參知政事吳公育以爲不可許論難上前遂寢公自以所言直獨不可大臣意故見沮格耳卽大臣有過孰當言者章疏凡七上不能得徙爲工部員外郎直史館知湖州吳公爲禦史者也公持正不阿如此其後制舉亦竟使近臣薦之用公初議也遷江南西路轉運使總六路漕運有建議欲自重其權者請使六路諸轉運使事皆稟已其於文移當如郡縣上臺省不如是漕事不集朝廷從之諸路皆承命不敢有異公獨以謂賦入有經轉運使不待督責而足卽凶年饑嵗𨿽盛督責猶無益也今事皆稟已是將以勢臨之有求將必取盈非祖宗之舊上疏爭之朝廷猶欲伸前議乃徙公福建路居頃之發運使亦復自請罷其議云明堂覃恩遷刑部員外郎入爲三司戶部判官攺判磨勘司張堯佐由女寵驟用公數刺譏堯佐陳丞相執中故嘗請建上爲儲貳天子以爲其功厚報之公復爲上言執中何得爲功上不以爲忤待公甚厚出爲江南東路轉運使入辭上謂曰吾今召卿未至江東修起居注闕上遂用公補之頃之召試知制誥賜金紫判流內銓遷禮部郎中奉使契丹還曽丞相在政府與公親嫌出知蘇州徙杭州數嵗徙靑州遷吏部郎中道拜翰林侍讀學士今天子卽位遷諫議大夫召還勾當三班院判太常寺兼禮儀事遷給事中治平元年十月九日薨於京師年六十詔贈禮部侍郎予四子官賻贈加等公善與人交意所許與堅不可間其所不可不假借矯彊以爲歡性嗜書畫研墨尺牘與人多珍藏之未嘗問家有無田園皆推以予他昆弟始娶蕭氏再娶陳氏皆先公卒子四人某三女子唐氏本魯北海人自公五世祖徙家杭州曾祖諱某仕錢氏爲鹽鐡巡官累贈諌議大夫祖某衢州龍遊縣令累贈工部侍郎考諱某天章閣待制贈尙書左僕射數世皆葬其鄕裏公之爲杭州嵗時盛車騎賓從上冢鄕裏榮之及公之薨後一年某日月從葬於先兆以夫人陳氏祔銘曰

唐氏居吳迨公五世由祖及孫浸以顯貴其貴維何侍從帝側褒章賁襚輝光幽穸維其令徳有繼有承其徳維何直哉惟淸公葬舊墓有祔有從永世不忘寘銘公宮

故朝散大夫尙書虞部郎中致仕上騎都尉皇甫君墓志銘

君諱鑑字唐弼曹州乘氏人曾祖鄴虢州閿鄕令祖明綿州彰明縣令贈尙書兵部郎中父載尙書屯田郎中贈禮部尙書君少學問以馴行稱於鄕裏由父廕得官初調臺州司法參軍斷獄詳平郡人皆愛之請於轉運使求以爲州幕職官轉運使段少連謂人曰曹勢不能動人此其眞善也爲請於朝不從再調單州單父縣主簿防陜西用兵詔籍山東民爲鄕兵轉運使張公奎以濟單二州諉君法𨿽以三丁取一而一家兄弟子侄未有約束莫適取也百姓訟訴紛紛君乃曰曷均兄弟之子先取其多寡等擇其壯者民乃悅服張公稱善教諸郡以單父爲則薦君爲東阿令勑旣下君以親在南方辭不受調通判錄事參軍三司舉君知光州光山縣兼買茶場事吏市茶求以多贏爲最常數倍取之下戶益困至君不以一毫過數民皆樂輸無逋負者百姓販私茶犯法君曰貧民以茶養生亦何異於爲農不忍繩以重法郡守以問君對貧民不得販茶且爲他盜罪辟益重不如容之使有以自存縣吏張盛猾惡爲上下患君收治寘法余吏戰栗終君之任無敢犯令者官滿以考課轉大理寺丞知並州錄事參軍曲陽縣民兄弟訟者兄告其弟非同父不分與田產弟不能自明縣邑久不決府使君治之君使人按視其父母葬告曰彼𨿽無石銘棺槨外當有題志者於是驗之果悉書其子孫名字而其弟在焉訟者於是首服河東用錢銅鐵二品均等鐵錢輕又盜鑄者多詔變其法以鐵錢三當銅錢一百姓奪貨失業市井讙噪經略使鄭公集眾官謀之君曰小民失職無聊宜使人往慰之耳鄭公使兵馬都監謝云行出諭之民因求見太尉旣入鄭公捕其唱率者將刑戮之百姓皆哭君曰民以無聊故願見公公重困苦之眾怨且怒將不可解鄭公乃止君又曰兼並之家典質錢舊出十乃今償三十何厚幸也而貧民失業又兩倍輸此其所以患新法之變耳今使以舊數償𨿽不利兼並之家可以悅眾從之而軍中猶疑縣官出錢刀猶用舊法相與竊議謀變鄭公憂之君曰兵今當給料錢比文書具更歷勾院猶二三日久可不俟文書具給之後徐入勾無害也於是人情始安鄭君以是甚重君年勞攺太子中捨明堂泛思遷殿中丞徙綿州什方縣君以母老請得之監徐州利國監以母夫人憂去服除遷國子博士簽書淮陽軍判官賜緋衣銀魚駐泊兵韓遂殺都監率眾叛去知軍事韓儼恐駭不知所爲君曰此疲卒主將遇之酷虐忿而報怨快意非有他謀不足畏儼晝閉城門君使開之以安人心叛卒稍稍散亡君曰可因而招來也自持錦袍往當要路呼諭之至暮亡者皆集部吏分索其餘旬日皆盡攺尙書虞部員外郎歷比部通判徳順軍事以所生母憂去除喪通判瀛州事今上登極遷駕部又遷虞部郎中是時霖雨大河漲溢又深冀二州流潦猥集河堤內外浸灌危急甚君晝夜行視培裨窒塞堤得以不敗已而河北地大震瀛州最甚壊城壁捨屋無完者天雨不止軍糧皆暴露君爲作苫囤稍稍覆蓋創築城壘力自督視凡百餘日乃復堅峻而後疏積水漧下濕地出田數萬頃朝廷遣安撫使二人巡視河北先是侍禦史張紀按獄永康軍獄具請君錄問君視獄情有不盡者隨事駮正張禦史不悅以酒食饋君不受張重以爲恨去與安撫使遇於國門外毀君不職二使者不察旣至瀛州則奏罷君君安然受之無憾知瀛州髙陽關安撫使待制李公肅之與君同救菑患慮土役者上書爲君訟不直舉所完軍儲爲證凡一百二十餘萬石朝廷乃下轉運使提防刑獄覆實果皆以優最聞君由是復舊二使者坐奏舉不實以赦免罪去後日李公還朝方奏事上自首言曰皇甫鑑已還其舊差遣李公因道君勤力事上曰是乃辛苦人也君除通判廬州事緣灜州修城得勑書奬諭加賜銀絹無幾君求以本官致仕詔許之除一子官爲試校書郎君持身淸苦𨿽爲郎官五品猶若微時故其謝事就開果決無攀戀心養視兄孤子不異已出亦不爲子孫多營業曰不如教使治心田也君年七十五終於乘氏縣裏舎皇甫氏本望安定君五世祖純始居開封府考城縣葬桃花崗髙祖勤避後唐兵亂走蔡州西平爲西平人及君祖嘗爲乘氏縣尉因畱居乘氏其後墳墓皆在乘氏某鄕某里君嫡母劉氏贈壽光縣太君母李氏贈長安縣太君君娶李氏故翰林侍讀學士仲容之女封崇徳縣君子四人長已同蚤亡次琮某官次琪某官次環某官女七人皆嫁士族君以熙寧七年三月終葬以元丰四年七月某日某祧祔尙書公之域西偏少南君將沒教子弟竁於是惟庚穴云銘曰

皇甫之先自宋子姓在漢中葉著籍安定涼州三明度遼爲盛曰太尉嵩武烈忠勁迨至士安以文雄嗚後其苗裔綽綽此令惟君潔修敏於從政其所更歷實與名並誰毀誰譽患於難明彼宜有功顧詒譏評是故君子安之若命君允蹈之不侮不競覆審而明不失其正君持止足以往自鏡告老辭歸匪耄匪病拜家爲郎是謂延慶生有成績歿有遺稱刻銘幽墟以贊以詠

著作佐郎周君墓志銘

君諱諭字彥博姓周氏其先潁人唐之末世有謫官道州者更五代之亂因家焉君父諱堯卿仕至太常博士以善居喪聞廬陵歐陽公稱之曰其情與禮稱古君子之孝也爲之墓刻博士娶黃氏金華縣君生七子君其最長君幼而敏慧讀書作文章浸浸有立旣冠則能從進士舉有司以冠諸生防以博士憂去執喪哀戚甚家至貧奉母夫人養諸弟謹備而葬禮無違鄕裏稱之旣免喪益務廣學刻苦自彊其於五經春秋爲最深著而爲說其接交朋儀貌嚴整就之則溫然有容講論誨切條理次敍人皆畏而愛之稱爲先生長者皇祐五年以進士登科調鼎州司理參軍聴獄察詞明敏過人州郡恃賴之薦其可以長民遷荊南監利縣令瀕江漢築堤數百里民恃堤以爲業嵗調夫工數十萬縣不足取之旁縣然嵗常決壊則廬舍田畝皆爲魚鱉居及君爲之身自行視得當水沖者十餘處益工髙厚築之是嵗遂不復決役民大省其後二十餘年民猶能指其處曰是周令之力也毎縣邑有致民事君爲書揭之通衢百姓見之奔走相告無一後期者曰令所以不使吏居間以不擾我我其可以違之有後至者輒相咎責又以薦者言攺著作佐郎知臨江軍新淦縣事江南劇縣新淦又其難治吏與民交通綴結爲姦獄訟有累年不決者君至以方略束吏不得轉側立百姓庭下爲之剖判無不愜服南方人性皆慧黠旣知其不可欺僞訴訟則大衰息數月縣無逋事未期年君以疾終吏民懷其惠悲傷之寮友愛其材痛惜之年四十夫人江西黃氏大理寺丞灝之女灝喜爲文章以豪气自負一見君以爲奇以女歸之生三子紳縡緄君與諸弟居友愛教飭備至至其子就學則未嘗有所問夫人問之曰視吾所以爲諸弟則所教者多矣識者以君爲善教君旣歿夫人誨勵諸子甚有法度後若干年紳遂以進士成名以祿爲養今爲瀛州推官知衡陽縣事縡緄亦業進士皆可冀其有成女子二人長嫁宣徳郎李如壎次嫁推官範汝中君有文四集十卷藏於家其卒以治平三年三月二十一日卽其年殯於荊南石首縣後若干年卜得吉兆於某所用某年月日襄事君之祖諱仁遂贈刑部侍郎祖母唐氏贈仁壽縣太君與君考妣皆葬道州云銘曰蓋求良臣必於孝子萬石家行不言而治豈其一身子孫娓娓非若跅弛之士叨竊一時後不足齒周君之先篤孝以禮其所繼承奕世一體何以效之文采操履祿不及丰令名昭矣刻銘其藏以告萬祀

處士龍泉何君墓志銘

處士諱君平字少嚴世爲處州龍泉人三世未嘗仕處士初以進士舉久之無成乃嘆曰夫有命者信不可以力求也我其己矣退而郊居蓋年始三十云以讀書爲娯自經史諸子傳說以及佛氏外典多手自寫錄或能闇記爲人簡易溫厚中心不隠以故人益親而樂之其出在道塗逄之者必爲引避而士大夫之至門者系踵不絕處士尢喜賓客具酒食相與勸防未嘗厭倦事有不得己則來至城郭久或十年七八年乃一到家貲靳靳粗給付畀妻子未嘗以爲問有勸益殖生業者輒曰幸吾兒宦學有立吾業廣矣已而果然處士長子執中以文學應進士選名在第五鄕裏翕然皆曰爲善之報執中調爲臺州推宮而國子監欲畱以爲教授官執中不肯曰臺州邇吾鄕裏又有天臺鴈蕩山水之秀吾親所安也迎處士之官人益以爲榮處士年六十七以元丰五年五月十九日終於龍泉豫章裏第其年十月甲子於某所處士娶李氏生兩男子執中之弟名執徳一女子嫁吳時中處士之沒執中時爲亳州觀察判官吾僚也使州學教授劉跂以行狀告而請銘跂曰吾多識君鄕人道君事爲詳乃爲銘曰士之生世有志有願或遊說萬乘以取貴顯若歸守墳墓鄕裏稱善文淵少遊孰隠孰見惟何君之久幽亦曰適已自便克有令子爲邦之彥故吾銘其藏辭不愧防

季弟靑溪縣丞墓志銘

季弟靑溪縣丞某字儀某七嵗以先公歿遣表恩補太廟齋郎年二十二調河陰縣主簿再選爲滑州司法參軍防州廢爲白馬縣罷歸而靑溪初增置丞君以選授君幼敏鋭有性格讀書學文及爲政效官皆有思致親舊譽之上官倚任之咸期以逺到取淸河張氏尙書郎中誼女生一子方進在靑溪嵗余以習法律求試有司至京師以後期不及試歸未至家張氏卒後五十日君亦終時某年月日也家在蘇州卽殯蘇州某佛捨後六年嵗在辛酉祔葬於東都祥符縣魏陵鄕祖考塋以張氏祔致君之喪來北者從兄父伯裕叔懋方進時年十嵗吾時爲兗州皆不得親君葬襄事惟諸從子弟實某月某日云銘曰

先公嘗爲靑溪佐後六十餘年而汝復官於此父老有記先公善政喜汝似也宗族亦期汝遠火而短命不幸可悲矣乎銘以志悲已而已而嗚呼噫嘻

兄子定國墓志銘

仲兄長子定國字伯於幼能誦書敏於記覽才十餘嵗五經略皆上口旁及諸子史書往往成誦仲兄平生好經書爲春秋學尢深邃嘗曰是兒當盡傳吾學定國習爲進士詩賦詞章防速精致見者皆驚賞以爲老成善隸書字如刻劃可愛性專一端靜未嘗有子弟過而勤學刻苦不舎晝夜外無嗜好不幸短命十八嵗而卒嗚呼揚子云稱童烏九齡而與文人皆疑子云之言以非童子所能與也如仲兄之知定國謂其可以傳學孰曰不可與哉子云知童烏審矣非欺人者也定國以祖防爲郊社齋郎後補掌坐其卒仲兄時爲知制誥知揚州事後十二年仲兄棄世明年葬祥符縣魏陵鄕祖考墓次定國祔於兆域之南少西叔父曁其弟奉世襄事熙寧二年十月二十八日也銘曰

孰稟以爲爾生孰賦以爲爾命其有相之邪胡志气之盛其有奪之邪而夭閼不競其皆偶然者邪嗚乎志悲於斯銘

彭城集卷三十八

欽定四庫全書

彭城集卷三十九

宋劉攽撰

墓志銘

全華縣君範氏墓志銘

夫人姓範氏尙書職方員外郎韓公繹之妻父諱雍某官諡忠憲公府君之考某官諡忠憲公惟韓氏範氏在春秋皆爲卿族大家子孫相承世多顯仕防姻敵耦必將有聞惟夫人幼鞠於母仁壽郡夫人臧氏教婉誨善令徳有成及歸於府君恭肅修整嗣繼宗事無不時當性不喜華侈𨿽生富貴而嬪於大族有以自持不從時好也府君晚而爲浮屠老子之學精志勤力將以悟道而致永年夫人聞而悅之相與一意戒警不怠薄滋味絕遊燕亦其天質近之而所聞所習者專故善易人云爾夫人以府君貴封金華縣君治平二年府君卒夫人持喪哭泣哀思如禮四年正月以疾終年三十二子男四人長宗哲大理評事次宗弼太常寺太祝次宗敏皆前夫人所生獨幼子宗謹夫人所出而早死不育熙寧二年七月某甲子諸子塟夫人祔於府君之墓使來請銘乃爲銘曰

淑愼自修用宜其家謂之賢乎而不壽邪以嵗之令以禮之盛葬從其先姑尙利於其姓

樂安郡君範氏墓志銘

夫人姓範氏相國司徒魯公諱質之曽孫相國太尉諡文正王公諱旦外孫今樞密副使吏部侍郎韓公之夫人初文正公嫁二女適範氏諱令孫適韓氏是爲忠憲公範君以辭學登進士科年三十餘爲朝官雅意髙邁薄厭仕宦求還田裏朝廷嘉之以爲左正言致仕而忠憲公出入內外惇懋功業綱紀國體歷踐二府謀微贊元官至某官以某官告老歸第二家相與恩好甚篤約世爲婚婣故夫人歸於樞密公夫人端直淑茂天資挺立柔順足以成徳正固足以干事忠憲公治家嚴謹夫人承意從教備盡婦道及忠憲公薨冢婦早世宗事一主於夫人族人百餘口夫人存撫教育之同其有無未嘗少自異人人歸心其外則收卹姻防贈遺慶弔親疎皆有禮意如是者三十年家始貧乏其後祿賜益增而姻族益廣施予益博人皆曰其寡約得致其意而無遺其富有得盡其禮而無偏是難能也忠憲公薨二息女尙幼及公兄舍人棄世其孤未婚嫁者又七人夫人視之如已出十餘年間娶婦適人裝賫聘幣纖悉備具待遇妾媵樂易有恩至有所整肅亦莫敢犯者嵗時祭祀潔齊盛服以身帥先之樞密公毎出使在外夫人則亦深居不出不過諸親家𨿽朝廷盛禮可觀未嘗一往也世傳韓氏家法莫不師仰之皆自以爲不及樞密公始升朝夫人封壽光縣君及爲翰林學士擬封髙平郡君南郊推恩進封樂安郡君夫人一子曰宗師甚愛之而誨勵備至自爲童孺不假借以顏色嘗曰汝母以門戶光顯身有官秩而自怠也讀書爲學繼而父兄且吾獨有汝用汝爲慰宗師亦敏鋭夙成遂以進士登科及夫人存爲祕書丞夫人又嘗曰而𨿽能成名吾猶當觀而從仕與而禦家及樞密公鎭成都畱家不以自隨宗師侍夫人爲鳯州判官凡再嵗郡人稱其材夫人一女子嫁外家進士範紳實正言之孫是時正言妻猶存夫人不以適他族曰以吾女養吾母足矣與紳皆早夭夫人從樞密公治蔡州得疾旣有瘳乃著道士服讀釋老書盡以服玩施浮圖氏家事總綱領而已後八年年五十三終於京師某里第治平四年五月六日也於時樞密公爲三司使天子使中貴人歸賻禮甚厚內外族人之至者皆號啼盡哀其恩有以固結之矣後數月樞密公進登西府明年同天節求追錫冠帔天子許之熙寧二年七月某甲子歸葬於許州某縣某里祔於忠憲公之墓次惟夫人懿徳淑行內外之盛詩史所稱不能過也垂示來裔不在斯銘乎乃爲銘曰

詩稱韓姞爰始蹶父東宮邢侯乃詠齊女孰與夫人戚族之華兩相四公內宗外家性淑徳修孔惠孔時可以化邦不寧母師沐浴之封以啟名城屈狄魚軒乃後其榮兆宅陰泉萬世是期勤銘篆詩孝子之思

徳淸縣君周夫人墓志銘

夫人姓周氏考諱某爲樞密直學士戶部侍郎贈刑部尙書以剛直爲朝名臣妣劉氏彭城縣君夫人天性柔靜莊重不妄笑語爲女工纖密巧致防蘇爲花卉虫魚若生就然又通曉音律年十七嫁爲北平榮弋妻逮事舅姑恭順得上下歡舅姑繼歿服喪六年以孝稱從其夫仕宦夫登朝封徳淸縣君夫官至尙書屯田員外郎以病求分司南京夫人董正家事內外稟受而營視醫藥及兒女防嫁皆得其儀夫人本大家名族榮氏亦素顯盛及夫病夫人𨿽力家事有序不能無郁抑失志浸以成疾某年月日終於鄆州私第年四十六子男二人長曰防太廟齋郎次曰某尙幼夫人之終防時舉進士京師奔歸在大殮後女子五人長嫁某州錄事參軍錢丰次嫁太廟齋郎王磻餘皆幼某年某月日祔葬其縣鄕先姑墓次銘曰

婦恃於夫乃病自退子可以立又年不待柔順靜專非所獲戾其命也邪於是乎在

孫氏母莊夫人墓碣並銘

熙寧元年八月祕書省集賢校理孫洙巨源將葬其先人以書告曰不肖不幸至於大故惟是棺槨封丘之在於禮者不敢不深長思以無憾於心昔我皇妣之祔於先姑於玆二十有五年宰木成林今而與先公別藏異竁懼無以爲表識誠得掲辭墓左以詔來世不肖之願也後數日復使夫人之壻都官員外郎丁諲以狀告某於巨源爲同僚且世有舊於是次敍其語而刻之夫人姓莊氏廣陵人幼則柔順孝於其父母年十九嫁爲同郡司封郎中孫公諱錫之妻端操淑行不妄戲笑動皆中禮服用潔淸給足而儉約不華事舅姑飲食衣服必手調飪縫紉之未嘗以委他人孫氏累世富厚內外宗族眾多婦女所以和順好禮門內無爭防事由夫人身化之也是後有來婦孫氏者舅姑必曰汝學莊氏婦女子適人者其父母亦曰視莊氏婦雲府君諸父五人二人先死其妻求異居府君之父悉推田宅予四人者獨攜府君徙揚子曰吾賴吾子仕宦興吾家而諸母之愛夫人者私以白金數百兩予之夫人曰舅姑推財而已受之是欺也固辭不取已而府君登進士第歷官州郡至國子監直講蘇玉宮伴讀夫人佐助其夫有常法度其從在官約制兒子童僕謹愼非飲食所須不妄市一物性好佛書讀之能通其義生七男子湜澄泳淵濟淑洙女子三人泳嘗病喑不能言醫治萬方不愈夫人爲齋祓心禱仰天祝而呼之應聲能言夫人年五十寶元二年六月五日終於京師終後四年以慶曆四年十一月十五日歸葬揚子縣懷義鄕及府君之喪湜泳淵濟淑皆早卒長女子嫁內殿承制傅夢臣次適大理評事楊閎少則丁諲妻傅氏丁氏婦亦先死楊氏婦嫠居集賢君與其兄前楚州寶應縣主簿澄襄事夫人之生𨿽不及府君之顯而以良子孝思烝烝不忘猶夫人存也道揚徽美慰凱風之思乃爲銘曰

孫氏大家我聞其初以義帥恩妻承其夫惟時夫人端靜恪勤興於其躬施及族親孰將來婦彼亦有歸一視於莊爲汝得師夫榮於朝壽考其艾夫人閔焉曽莫之待孝子追逺思深以長續美緒休煥其有光墓木峩峩厝之丰石鑱詞系詩以繼在昔

舅氏華夫人墓志銘

舅氏凡七族某爲兒童時皆嘗及見焉是時外門名官皆未大立而諸舅以才學幹力進取聲聞藹然其門內之治婦事謹嚴惇篤娣姒相親睦無間世以爲美談是後仕宦者益顯榮於朝妻皆有封邑蓋爲善之報積厚使然乎治平初惟華夫人存三年夫人復以壽終自其始見至此四十餘年盛衰變易𨿽固人理之常然亦可爲大哀矣內兄汲令漢臣孝弟篤厚君子也居喪如禮舉夫人之柩祔於先府君之塋請銘於我某以凱風渭陽之思常戚於心冀有以申之故其爲銘無辭夫人姓華氏平原人魏太尉歆之後晉未渡江居晉陵又徙余杭曽祖先業祖興嗣皆仕錢氏後興嗣入朝爲金州石泉令父輯衛尉寺丞夫人年二十一歸於郎中府君諱衝以府君封平原永壽馮翊三縣君夫人自幼至老婦道母儀稱於其族人其族人固當世之所稱美而夫人有加焉則其賢可計校等級而知也夫人爲王氏婦四十七年而府君卒夫人從其子仕郡縣又五年七十七嵗而終其沒也以治平三年十月丙辰其袝也以熙寧元年八月庚申汲縣之弟曰直臣楚丘縣尉彥臣未仕皆夫人出也女子三人長嫁大理寺丞尙頴次屯田郎中孫珪皆先歿次嫁進士馬臨諸孫八人其葬宋城縣仁孝鄕某里銘曰

舅氏之盛爰始七族其能其才其祉其祿外治有嚴內教亦修人格於善年長則尢夫人壽考乃獨後終是爲女師令聞顯融嵗協於姓日維其祥祔於公墳萬世永臧

韓刑部妻程氏墓志銘

尙書刑部郎中韓君玉汝娶於程氏僅三十年君爲陜西轉運使夫人以疾畱京師方是時西戎有疆事虜主新立君經度約束持節界上不得顧家夫人之卒旣三月乃得還明年將葬於許昌君復涖秦州獨諸子襄事以書告曰夫人之終不得歸視葬不臨穴其悲無以寓願以累子銘之使其懿美垂後不忘可以少自慰云於是敍其語刻之按程氏其先中山博野人夫人之考曰琳鎭安軍節度使檢校太師同中書門下平章事贈太師中書令兼尙書令魏國公諡文簡母陳氏號魏國夫人夫人天性靜專自幼少不妄笑言不起遊觀及嫁逮事舅忠憲公婦道修備宗族懷而愛之從刑部君仕宦整肅門戶非內事不及口有賓至身自主饋視防燎𨿽盛暑不憚又喜誦佛書一志不怠凡有血气之類未嘗身踐也教誨諸子皆有法度始夫人嘗從母入謁禁中仁宗皇帝以大臣女錫之冠帔及刑部君登朝封萬年縣君夫人之終以熙寧元年八月九日年四十九葬以明年七月二十七日長子宗恕前蔡州汝陽縣主簿宗武前滑州司法參軍二人同年登進士第少子宗魯太常寺太祝一女子許嫁郊社齋郎滕公立二人皆先夫人卒其餘男不及名女未笄者又數人云夫人之葬實祔於忠憲公之兆祖姑氏鄕曰某里曰某銘曰

婦志於順惟悌孝妻從於義實求好子材可稱繄母道具是三美壽不報贊銘埋幽寓悲悼

永安縣君張氏墓志銘

永安縣君張氏者相國晏元獻公之冡婦祠部郎中成裕之嫡妻也夫人家世河南人曾祖誼爲中書舎人贈工部尙書祖去華工部侍郎贈司徒父師臯駕部員外郎初元獻公自樞府罷以某官知陳州事駕部君才爲州節度推官元獻爲子擇婦獨以張氏爲宜而駕部君亦自以家世華顯思女之才不以大小敵否爲間也及歸果稱良婦事舅姑以孝聞元獻薨有三男子四女子幼稚夫人養毓調護皆至成立娶婦嫁夫蓋其勤瘁寘力凡三十餘嵗云夫人生六子淸太子右贊善大夫章陭防宜皆大理評事齊太廟齋郎女子一人夫人年五十七熙寧二年九月十一日以疾終於京師某月日歸葬於許州陽翟縣元獻公墓次蓋夫人晚而喜佛書不飲酒食肉衣不文繡其處富貴大家而刻意誠心爲所難能者其又可尙也已銘曰

爲息擇偶爲女求士二父之志皆以知子故歸而宜其家人長而宜其子孫壽不至於耆耋有命也存鳴呼於千萬年尙無壊玆墳

聶夫人墓志銘

潁川韓宗道持正將葬其妻請銘於予以狀告曰夫人固知命者往數嵗夫人嘗病甚急醬者以爲憂夫人神色安然不知死之爲可惡也或勸使呼兒女來前夫人止之曰彼且啼泣亂人意無益病後愈夫人盡去金珠服玩斥不復用更爲道士服而誦浮屠書後二年告宗道曰得不祥夢自以爲當死死不期嵗矣自是數與姻族語語若訣別而曰不可易者命也未嘗以爲戚嵗余果病自爲送終服比其化也不少恐懼變易焉夫人歸韓氏若干嵗矣其在父母家幼則明悟不爲嬉戲七嵗讀書史能爲詩曉音律聰警過人性和柔謐靜未嘗有懈惰色父母尢賢之故詳擇所宜而歸之其嫁也不及其姑叔妹之未婚嫁且十人先公旣見夫人所爲喜曰此賢婦也吾不復念家事矣及先公棄世自後十餘嵗所以撫鞠幼稚皆盡其恩意始終如一凡夫人之爲婦又若此云蓋持正之學喜論無生而貴知命著故知其妻之賢有以也夫齊死生者不以大變感已其以人之所無憾爲誇詡乎吾又以知持正之言信也夫人姓聶氏父爲某官其卒也年若干有子三人曰某某某一女子皆幼其死以某年某月某日葬以某年十一月某甲子持正時爲太常博士云銘曰

生所慕也死所惡也世俗以爲憂而夫人不懼也夫也知之乃道其賢銘以寘幽於千萬年

彭城集卷三十九

欽定四庫全書

彭城集卷四十

宋劉攽撰

雜著

設常侍郎對

漢景帝用晁錯爲禦史大夫帝過郎署見常侍郎問曰吾以錯爲三公人以謂何如常侍郎曰幸甚陛下之知錯也以錯爲大忠焉爾陛下之用錯也以爲錯大材焉爾帝曰固然常侍郎曰錯不變更髙皇帝約束陛下不以爲材錯不別疏人骨肉侵刻宗室陛下不以爲忠然則髙皇帝約束𨿽仍舊不可得矣諸侯𨿽欲無罪不可得矣帝曰何哉常侍郎曰錯潁川男子也文學不能以出眾容貌不足以動人使居鄕裏勢不過得爲掾功曹錯不願也錯峭刻爲忠而陛下信之錯菲苦爲材而陛下用之錯今爲三公富貴榮顯然則極錯所欲盈錯所願漢安得無事諸侯安得無罪乎帝曰吳王詐疾不朝久矣其罪大今削之亦反不削亦反常侍郎曰先賜吳王幾杖不朝數十年矣吳王漸漬恩徳𨿽圖不善不忍爲也陛下今使錯發之吳由錯反而謂不削無錯吳何爲有謀乎帝黙然常侍郎曰語有之曰變古亂常不死則亡是天道也階下𨿽固愛錯不能違天錯將有大怨侍郎謝死罪居三月七國起兵帝憂懼要斬錯以謝七國然後知常侍郎爲賢者也

書李廣傳後

李將軍英毅果鷙謙讓不入可謂名將矣然而功不至封侯者非其人之智失也又非時人之勝已也幸不幸有命也已矣世之君子全道極美而功名不顯者亦何可勝紀哉然君子之道得於人必反諸其身違於天必復諸其心故禍福之至曰已有以致之是以上無怨而下無尢也李將軍追咎殺降者以使己不封能自訟矣嗚呼可謂非篤厚君子哉

連珠一首

蓋聞詭道取勝得以暫用懷惡致討未有能克是故以桀詐桀可容於徼幸用燕伐燕不足以相服

進士防問

問古者藏冰以禦雹災禁原蠶以蕃馬四時攺火以救民疾出土牛以送寒气夫天人相感皆以其類凡此數者其說謂何且其說皆春秋周禮月令聖賢之記非鄙近淺陋所傳述者諸生母以不通而輕沮毀之也問古有宗子者以管領族人今不知其說如何爲之者何人分大小者何故領族人之狀何若累世之後有所斷絕否今世亦可行之乎當爲明說焉

問古者議事以制不爲刑辟今國家憲章完具毫髮以上皆存約束而言治者嘗曰不盡人情其爲吏者皆便文自營無惻隠之實以故政事多不及古或以爲宜簡節而疎目求忠信之士惇龎之人以付之夫人不易知恐未獲議事以制之美而矯防吏舞文以害民矣二者宜何從願與諸生議之

旱禱文

伏以賞功罰否率由陰隲之權旋時過期實系至誠之感臣自惟淺器濫預長人政術弗修徳馨蓋闕間者旱气爲沴穡夫鮮功閔焉云漢之憂遂及肅霜之序農畝弗墾宿麥過期懼粢盛之不供而鰥寡之重困是用反身思咎潔誠謝愆辟靈場之謹嚴誦仙章之祕奧庶玆悃愊仰逹髙眀伏冀降鑑自民上徳生物拯此焦勞之患畀其膏潤之恩霖以時豈特云霓之望黎庶無憾更知芻狗之仁

太淸宮旱禱文

伏以洗心首過情衷可以必聞旋時過期昭鑑未嘗無報臣濫膺朝寄黍職郡符刑政弗修疵癘爲閔粵從春序時雨愆期顧彼農民眾心失望密雲屢布而復褫疾風亟發而若驚宿麥就實而弗登嘉谷當種而弗入民罹饑饉之苦於此累年家乏儋石之儲鮮不萊色大懼流移道路荒棄田萊是用躬造殊庭歸依鴻造守土無狀或許其悔過而自新比屋可哀必冀於加惠而孚佑霖霪滂浹萌實茂堅幸昊天之弗渝亦神祀之無乏

中嶽禱雪文

今玆冬多愆陽雨雪不時雲气數布風飈暴起宿麥枯瘁人且疵疫守土無似刑政失中不能自媚於神實致此咎洗心自新是用乞靈於百祀神只惟天子之所命敝邑之表望莫如在廟之神矜其淺智不逮之罪軫百姓將絕之憂恵澤以時嘉谷無隕蒙賴靈貺其何有極敢告

謝雪文

蒙神之賜致此甘澤疵癘不興濡土潤麥匪我精誠所能昭格在神聰明庇民大徳潔粢丰盛陳列邊豆左右僚屬載拜稽首是用爲報率我常職神其格之以饋黍稷尙饗

吳山禱晴文

吳嶽在隴州去鳳翔僅百里其山秀特磅礡與五嶽相類不輿凡山等其神甚靈其禍福於民如答於是秋苦雨故予爲文禱之

判渾茫以融結兮肇川嶽於坤輿五山峙而相望分玆綱紀乎中區慶西荒之遼夐分邈萬里而有餘伊帝命以主民兮曰喬嶽而惟吳峻千尋而直上分亙西方而不極叢巖嵬嵬而幹霄兮白日過而如匿睨云之漫漫兮夫豈知乎懸崖之孤石气淸淑而淳粹兮嫗陽春之膏澤忽變色而震恕兮何風霜之慘戚諒好善而懲惡兮玆天威之咫尺彼下民之喜仁而畏欺兮夫孰非神之幽隲嵗困惇而陰霖兮秋旣成而弗獲气昏昧而弗離兮雨滛泆而互作川谷浩乎爲淵兮髙原墟而爲壑彼下民之無辜兮曽弗究而弗度云闐闐而不收兮鬼嘻嘻而爲虐疑聰明之惑蔽兮何帝令之沮格不然局炳靈於百里兮又明神之所怍扣帝閽而且逺兮不若吾神之可以獻忠縛笞屏翳兮放誅丰隆揚百川使淸露兮詔蜚廉使來風掃除昬翳兮天地淸通白日揚光兮悠悠太空田有嘉谷兮穡人成功我民欣欣兮報祀其丰神之徳兮長無終窮

禱晴文

霖雨爲沴越月歷日麥旣秀矣陰不得育前嵗饑阻民或菜色柰何復之鰥寡愈蹙百姓非神主邪水旱非神職邪神將弗聞我是用告翕息云陰日光照赫尙庇黎甿以敷大徳敢告

王深甫哀辭

嗚呼深甫嘗自以爲不壽亦亟爲予道之揆六物與五辰乃言命而稱詩神峻淸而骨單吾固亦以君焉爲疑何玆言之竟果其夭閼而止斯吾固知夫天命之黙定非賢哲之可移彊學問而力仁義彼蒼蒼焉黙而莫知夫神之不可滅精之不可虧莽太空之浩蕩君孰往而疇依審與夫顒顒兮異矣復何怨而何悲夫死生其猶夜旦之常邪顧有合而必離彼修短胡足言乎計彭祖之與嬰兒念至理之昧晦知之者不如信之以誠之爲愈也然固望之而未至聞之而弗窺此顏生之不幸猶壹慟於宣尼矧吾徒之缺然宜爲君而涕洟

祭陳相公母某夫人文

嗚呼五福之先莫重於壽壽者𨿽多鮮克貴富或身顯榮親不待畱夫人之福四世之祐以賢爲子名譽長懋國相之養萬石其厚黃髮兒齒逾八贏九詩頌魯侯慶雲壽母馮勤胡廣在漢稱首夫人況之彼焉何有命乎考終靡憾靡疚某等備位小邦皆有官守喪車來東不敢奔走恭陳薄奠借詞爲侑

祭亡弟縣丞文

前年四月汝來見我念汝當官才髙志果於以求名往無不可故我別汝思而不傷汝行無幾報汝婦喪十旬未半汝繼以亡何辜如此不淑不臧豈我不徳底此咎殃我心猶疑謂汝在官後來不歸一別終天我年向衰六十有幾前喪汝嫂兒女失恃我矜汝孤誰與撫視我重傷悼髮白目翳日月流速爰及祥祭幾筵將徹在禮有制招延淨寺廣作佛事益乎無益自盡人意奠汝以詞靈其髣髴

祭亡妻潁陽縣君韓氏文

嗚呼日月不居節序代逝傷悼如昨忽焉周嵗追惟話言衎衎令徳帷袵未更宛然余澤情懷摧割有涕漣洏泉壤冥漠詎復我知素心依佛覺悟至理超生淨土想必去此禮制有經明當變服奠觴陳詞祔筵以哭

祭王景彛文

惟公忠以衛上簡以正已節惠之光兼此二美生榮沒哀前聖攸臧僉論所同公也不亡嵗月之吉歸葬舊封宰木有嚴天子之公某朋舊之好執紼是宜守官鄰邦逺莫致之恭陳薄奠告公以心靈實有知庶亦來臨

爲人祭唐給事文

惟公之生志气潔修淸不可渝如川之流博學贍辭旣以周用尺牘之珍又眾所共金華深嚴多聞是資出入兩朝天子器之胡天降年福不售徳修途方騁脫軸煩軛嗚呼哀哉某夙以姻婭得從儁遊哲人之委使我心憂觴豆𨿽陳公豈來臨文以敍悲公知此心

祭張龍圖文

惟公亮直自躬儒術映時緣飾彬彬動爲吏師大邦維屏天子是毗所居赫赫去而見思金陵都防朱邸始封大新城宇百堵穹窿洛師汶陽周魯遺風二邦美化於古比崇龍馬近臣柄輔儲偫將哉相哉故事多矣天不憗遺公胡不俟殱我良碩奪玆重器嗚呼哀哉某昔以庸虛預居下僚從事別都匪夕匪朝親際軌範躬服教條薫而炙之徳音孔昭奄承訃聞震悼曷已守官小邦去公千里欲奔不能疚心如燬酒肴匪馨恭致常禮

爲眾人祭王十八學士文

嗚呼君以文章奮志發身施於爲政寛而利人凡出從事傅古則迂便文自勞又非逺圖君實精心處躬不疑所居可紀去而見思南亳之都全吳之疆饑饉薦臻民卒流亡田萊旣辟百堵還定問誰之勞復此完盛上嘉成功亟降命書東曁海邦北維參墟膂力方剛經營是宜金印紫服爛其有暉傳車在門揭節諏日旦不能朝君忽臥疾賓來問君笑言自怡揆此吉人何慮何疑沴疹發中變若翻水晨夕俛仰君遂已矣福善之說古或不信導引而壽君復自愼莽然臻此不可推測豈天有命𨿽聖不釋君賫所懷不得盡施以生者懷重君之悲某等辱從君遊交契攸久豈伊異人兄弟甥舅哭君之傷情鈞意同丹旐有翩君防遂東怳然語言晳然眉宇不見不聞邈然夐古潔饌丰盛淸酒在罇一別長絕寫心此文

祭邵龍圖文

嗚呼昔公之西擁節部符千騎上頭籣弩前驅邛郲之險其足言歟賢賓去門弔者在廬禍福倚防一盈一虛今公來還丹旐首途素幕蕭然斂衣塗車天理何常不亦悲乎鳴乎哀哉惟公志節淸修早自挺立儒官詞林栗階躋級司言右垣衮職補緝遂主邦計畡賦經入蜀城防繁民俗輕急淸徳鎭浮有命旣集百里之塗半於九十公實中絕車摧馬縶凡我僚舊皆昔朋執朅來存公易笑以泣陳觴敍誠惻愴於邑公實臨之誰謂弗及

祭賈中丞文

嗚呼詩書所稱君子正直亷端隅方以近有徳古今材良勉懋自力孰與天資不爲外飾維昔宣尼隕涕叔向史魚兩如潔修莫尙矧惟公賢時所仰望殄瘁之悲爲國淒愴嗚呼哀哉公在中司懍其毅气如玉之瑩亷而不劌表正眾物彼曲吾避陳善責難致君無貳神之聴之景福謂何曰仁者壽公在則那淮陽臥治汲直病多公復不能獨寐無吪鳴呼哀哉昔公之門居無雜賔貧賤之交在我數人情以義鐘哀以志申有涕沱若沾袍隕紳喪車於南邈焉千里有泗有淮壽母稚子奠公國門公歸已矣公不我忘顧此肴醴

祭吳中散辯叔同年兄文

慶曆之六同荷名第四十年間怳如暫寐逝者所餘一才三四見公荊州以是爲嘻爲百老圖如公存意別公無幾公復不諱天命有定固不可避惟公壽算官爵名位𨿽不大逹方古無愧克有令子門戶不墜交朋之情旣老必異追公昔遊忼慷隕涕喪車北還丹旐曵曵撫棺一呼引紳淚奠酒伸詞公乎來旣

爲三省密院祭中書相公長男新婦文

帷靈作嬪淸門愼徳習訓積善在躬罔不信順日及隕芳弱艸棲塵如何不淑失此令人殽饌佳好淸酒嘉旨靈乎不遐歆此涼菲

汝州判司等攷詞

襄城縣主簿張堯卿第一攷

前件官久更事任頗積吏材迨此期年亦無官謗其攷可書中中

襄城縣尉寇仲閔第二攷

前件官勤於追捕濟以公廉卒徒服從器甲犀利其攷可書中中

葉縣尉常琮第三攷

前件官追胥竭力教習有方帷其鮮萑苻之姦是以寡鷹隼之效其攷可書中中

司法參軍王辟疆第二攷

前件官明辯足以亭法詳愼不以便文旣久於官益勝其任其攷可書中中

司理參軍王整第三攷

前件官操心近厚鞫獄正淸其攷可書中中

梁縣尉兼主簿髙韙第二攷

前件官蒞事再稔取盜四人窮淵藪之姦可謂能矣貳子男之課不亦多乎其攷可書中中

國子監補監生牒詞

國家以詩書禮樂教育諸生以徳行道藝應選上下相待如此其重𨿽未列於爵祿而士子已貴矣然國家與人不求備故占小善者皆不遺之焉而諸生有志於古人則共自任者宜勉之耳

曉示州學榜

據州學教授狀諸生不遵規矩及侮玩師長毀壊曉示者

蓋聞入孝出弟鄕黨之常節恭業樂羣庠序之要道諸生秀才結髮從學屈首受書大則希揚名而顯親次亦將幹祿而筮仕何乃甘心佻逹極意慢遊以侮玩老成爲髙以抹摋箴規爲逹負固不服過渉至凶不足成名秪其敗徳古者大學之教嚴師爲先或收檟楚之威或重寄之謫非不能道徳而齊禮蓋將糾繆而而防愆興言及玆良弗獲已爲學至此不亦恧哉然而朝過夕攺君子所予先迷後得大易攸尙畏罪可以彊仁克已而後復禮特願勉親誦恪居朝夕勿重前咎以貽後悔告示各令知悉者

濟寧總管府惇請武子先生主善本路學校疏

竊以化民成俗捨學校以奚先以善及人惟賢哲之自任某等叨寄玆土俯愧菲才顧惟郡邑之氓素乏弦歌之教𨿽泮宮之攸宇虛絳帳而無人幸遇良師克堪主善武子先生徳望足以服鄕裏文藝足以爲模範雅重足以鎭輕浮安恬足以化僥幸有叩卽應無問不知超然天爵之尊允矣國人之式某等敢攄悃愊仰瀆髙明珠在淵而淵光玉處石而石潤物且乃爾人益能然與其獨樂乎一身曷若兼善於萬眾謹同願學之諸子不勝延竚乎淸光願薫陶禮義之鄕謹佩服文明之訓異日而爲天下之名士不言而知先生之門人爲國儲材有教無類贊襄唐虞得賢之盛再淸洙泗絕學之源千載流芳一時稱慶在後學多感多幸於先生不爲不光罔敢多言敬備奔迓謹疏

修曁陽學宮疏

本學正殿𨿽新防門未備樓危欲壓堂圯弗崇欲議增修何從取費非助我者孰能爲之伏以天地之覆載皆知有帝王之師風雨所漂搖遂不見宗廟之美睠我曁陽之學創於慶曆之朝來者皆視如傳舎之人去者無必葺墻屋之計車不容而門壊廉太近則堂卑盡防弗修丹楹未備舎路寢孔碩之外皆朽木不雕之餘固知子騫之言舊貫何必攺作恐如安石所論後人將謂無能本欲經之營之成之庶幾合矣完矣美矣然則欲毀鄕校豈不爲鄭國之羞僖公能修泮宮未必非魯人之助用勸爾士各肩乃心【原注謝安石欲修宮室王彪之曰豈可大興工役勞攪百姓耶安石曰宮室敝陋後人將謂無能】

彭城集卷四十

