

欽定四庫全書

集部二

補注杜詩

別集類一【唐】

提要

【臣】等謹案補注杜詩三十六卷宋黃希原本而其子鶴續成之者也希字夢得宜黃人登進士第官至永新令嘗作春風堂於縣治楊萬里爲作記今載誠齋集中鶴字叔似著有北寓言集今已久佚希以杜詩舊注每多遺舛嘗爲隨文補緝未竟而歿鶴因取槧本集注卽遺槁爲之正定又益以所見積三十餘年之力至嘉定丙子始克成編書首原題補千家集注杜工部詩史所列注家姓氏實止一百五十一人注中徵引則王洙趙次公師尹鮑彪杜修可魯訔諸家之說爲多其他亦寥寥罕見而當時所稱爲蘇注者乃並見采綴蓋坊行原有千家注本鶴特因而廣之故以補注爲名其郭知達九家注蔡夢弼艸堂詩箋視鶴本成書稍前【案知逹本成於淳熙辛丑在鶴本前三十餘年夢弼成於嘉泰甲子在鶴本前十有二年】而注內無一字引及殆流傳未廣偶未之見也書中凡原注各稱某曰其補注則稱希曰鶴曰以別之大防在於按年編詩故冠以年譜辧疑用爲綱領而詩中各以所作歳月注於逐篇之下使讀者得考見其先後出處之大致其例蓋始於黃伯思後魯訔等踵加考訂至鶴父子而益推明之鉤稽辧證亦頗具苦心其間抵牾不合者如贈李白一首鶴以爲開元二十四年遊齊趙時作不知甫與白初未相見至天寶三四載白自供奉被放後始相遇於東都觀甫寄白二十韻詩所云乞歸優詔許遇我宿心親者是其確證鶴說殊誤又鄭駙馬宅宴洞中一首鶴謂與重題鄭氏東亭詩皆在河南新安縣作不知長安志有蓮花洞在神禾原鄭駙馬之居卽詩所云洞中並不在新安不可與東亭混而爲一又髙都防驄馬行鶴以爲天寶七載作考髙仙芝平小勃律後以天寶八載方入朝詩中有飄飄逺自流沙至語則當在八載而非七載又遣興詩赫赫蕭京兆句鶴以京兆爲蕭至忠不知至忠未嘗官京兆尹詩中所指當是蕭炅又喜雨一首鶴謂永泰元年所作考詩末甫自注浙右多盜賊語正指寶應元年袁晁之亂詩當作於是年時甫方在梓閬間故有巴人之句鶴說非是似此者尙數十條皆爲疏於考核又題與詩皆無明文不可考其年月者亦牽合其一字一句彊爲編排殊傷穿鑿然其考據精核者後來注杜諸家亦往往援以爲證故無不攻駁其書而終不能廢棄其書焉乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

補注杜詩原序

居誼兒時聞先君樂道永新大夫黃公之賢至則令出拜且曰此鄕先生可師法者也居誼𨿽不敏心竊識之及壯讀公之文知其博覽羣書於經史子集章句訓詁靡不通究於是有感先君所以幸教小子之意欲就正焉而公則仙去矣晚嵗杜門公之子鶴過而道舊出其紀年補注詩史一編蹙然請曰鶴先人生平嗜此恨舊注舛疎補訂未竟賫志以歿不肖勉卒先業餘三十年所謂千四百篇者不敢謂盡知工部意庶幾十七八矣盍爲我序之退披其編詩以年次意隨篇釋冠以譜辧視舊加詳至謂耒陽廼瘞宗文髙都護之非適呂太一之非官又皆意逆而得之往往前輩或未及不但成先志而已昔杜預注春秋左傳世以預爲丘明忠臣黃氏父子用功此詩謂非忠於工部不可然春秋系年日書甲子預以歷法推攷有未合則歸之史誤工部𨿽號詩史凡所紀述非必如春秋書法之宻後數百年而生必欲一一推見當時嵗月先後亦難矣矧詩自風雅而下惟工部爲宗其淵深浩博後人莫窺涯涘有謂工部胸中凡幾國子監又謂不行一萬里不讀萬卷書不可以觀杜詩近世鋟板注以集名者毋慮二百家固宜鉤析證辧無復餘蘊而補遺訂謬方來未已信知工部之詩可觀不可盡然吾於是編又得以窺黃氏家學之懿慰滿夙心云寶慶二年三月淸明日郡人董居誼仁甫序

補注杜詩防

山谷嘗謂老杜作詩無一字無來處第恨後人讀書少不足以知之今生乎數百載之後欲探古人之心於數百載之前凡諸家箋注之所未通者皆斷以已見自非胸中有萬卷書其敢任此責耶黃氏之於此詩蓋如班馬父子之作史凡兩世用工矣積兩世之學以研精覃思是宜援據淹該非諸家之所敢望也博洽君子以諸家舊注與此合而觀之則是非得失當有能辧之者寶慶丙戍仲夏富沙吳文跋

欽定四庫全書

補注杜詩

宋黃希原本

黃鶴補注

傳序碑銘

唐新書杜工部傳

宋祁

甫字子美少貧不自振客吳楚齊趙間李邕奇其材先往見之舉進士不中第困長安【宗開元二十五年甫預京兆薦貢而考功下之】天寶十三載宗朝獻太淸宮饗廟及郊甫奏賦三篇帝奇之使待制集賢院命宰相試文章擢河西尉不拜攺右衛率府冑曹防軍數上賦頌【數色角切頻也】因髙自稱道且言先臣恕預以來承儒守官十一世迨審言以文章顯中宗時臣賴緒業自七歲屬辭且四十年然衣不蓋體常寄食於人竊恐轉死溝壑伏惟天子哀憐之若令執先臣故事防泥塗之久辱則臣之述作𨿽不足鼓吹六經先鳴諸子至沈鬱頓挫隨時敏給揚雄枚臯可企及也有臣如此陛下其忍棄之防祿山亂天子入蜀【天寶十四載安祿山反於範陽明年攺元至徳六月祿山犯長安車駕幸劍外七月卽位靈武】甫避走三川【三川縣屬鄜州】肅宗立自鄜州羸服欲奔行在爲賊所得至徳二載亡走鳳翔上謁拜左拾遺與房琯爲布衣交琯時敗陳濤斜又以客董廷蘭罷宰相甫上疏言罪細不宜免大臣帝怒詔三司推問宰相張鎬曰甫若抵罪絕言者路帝解甫謝且稱琯宰相子少自樹立爲醇儒有大臣體時論許琯才堪公輔陛下果委而相之觀其深念主憂義形於色然性失於閒酷嗜鼔琴廷蘭托琯門下貧疾昏老依倚爲非琯愛惜人情一至玷污臣嘆其功名未就志气挫衂【衂尼六切】觀陛下棄細錄大所以冒死稱述渉近訐激違忤聖心陛下赦臣百死再賜骸骨天下之幸非臣獨防然帝自是不甚省錄時所在防奪甫家寓鄜彌年艱窶孺弱至餓死因許甫自往省視從還京師出爲華州司功防軍【乾元元年甫自左拾遺移華州】闗輔饑輒棄官去客秦州負薪采橡栗自給流落劍南【乾元二年夏甫棄官去華之秦十月發秦州十二月離同谷至劍南】結廬成都西郭【上元元年成都尹裴冕爲甫卜築艸堂於浣花溪以居】召補京兆功曹參軍不至防嚴武節度劍南東西川往依焉【廣徳元年甫補京兆功曹不赴明年鄭國公嚴武復出節度劍南東西兩川】武再帥劍南表爲參謀檢校工部員外郎武以世舊待甫甚善親詣其家甫見之或時不巾而性褊躁傲誕嘗登武牀瞪視曰嚴挺之乃有此兒武亦暴猛外若不爲忤中銜之一日欲殺甫及梓州刺史章彛集吏於門武將出冠鉤於簾三左右白其母奔救得止獨殺彛【魯訔曰以甫詩考之嚴武來鎭蜀章彛已交印入覲史當失之】武卒崔盰等亂甫往來梓防間大歷中出瞿塘下江陵溯沅湘以登衡山因客耒陽【耒陽縣在衡州之東南】遊嶽祠大水遽至渉旬不得食縣令具舟迎之乃得還令嘗饋牛炙白酒大醉一夕卒年五十九【夕或作昔元嘗攷之於詩子美以大歷五年夏四月湖南兵馬使臧玠殺其團練使崔灌乃避地入衡州至耒陽逰嶽祠以大水涉旬不得食耒陽縣令聶侯具舟迎之水漲遂泊方田驛子美以詩謝之繼而防湘流將適漢陽暮秋歸秦有詩畱別湖南幕府親友則秋已還潭暮秋北首豈以是夏而溺死耒陽乃復有此作耶蓋子美之卒當在衡湘之間秋冬之際元氏墓誌略見本末唐史氏惑於劉斧摭遺小說之言曰子美由蜀往耒陽以詩酒自適一日過江上洲中飲醉不能復歸宿酒家是夕江水暴漲子美爲驚湍漂泛其屍不知落於何處宗還南內思子美詔求之聶令乃積空土於江上曰子美爲白酒牛炙脹飫而死於此矣以此聞宗故唐史氏因有牛炙白酒大醉一夕卒之語信哉史氏之訛明矣】甫放曠不自檢好論天下大事髙而不切少與李白齊名時號李杜嘗從白及髙適過汴州酒酣登吹臺【吹赤僞切今東京城東南隅繁臺是也】慷慨懷古人莫測也數嘗宼亂挺節無所污爲歌詩傷時橈弱情不忘君人憐其忠云

贊曰唐興詩人承陳隋風流浮靡相矜至宋之問沈佺期等研揣聲音浮切不差而號律詩競相防襲逮開元間稍裁以雅正然恃華者質反好麗者壯違人得一槪皆自名所長至甫渾涵汪茫千彚萬狀兼古今而有之他人不足甫乃厭餘殘膏防馥沾丐後人多矣故元稹謂詩人以來未有如子美者甫又善陳時事律切精深至千言不少衰世號詩史昌黎韓愈於文章愼許可至歌詩獨推曰李杜文章在光焰萬丈長誠可信云

唐杜工部墓志銘

元稹撰

敍曰余讀詩至杜子美而知古人之才有所緫萃焉始堯舜之君臣以賡歌相和是後詩人繼作歷夏殷周千餘年仲尼緝拾選練取其干預教化之尢者三百篇其餘無聞焉騷人作而怨憤之態繁然猶去風雅日近尙相比擬秦漢已還采詩之官旣廢天下俗謡民謳歌頌諷賦曲度嬉戱之詞亦隨時間作至漢武賦栢梁詩而七言之體興蘇子卿李少卿之徒尢工爲五言𨿽句讀文律各異雅鄭之音亦雜而詞意闊逺指事言情自非有爲而爲【爲上於僞切下如字】則文不妄作建安之後【建安乃漢獻帝年號】天下文士遭罹兵戰曹氏父子【曹操曹丕】鞍馬間爲文往往橫槊賦詩【槊音朔矛屬也】故其遒文壯節抑揚怨哀悲離之作【怨一作寃】尢極於古晉世風槪稍存齊宋之間教失根本士子以簡慢矯飾舒徐相尙文章以風容色澤放曠精淸爲髙蓋吟冩性靈流連光景之文也意義格力固無取焉陵遲至於梁陳滛艶刻飾佻巧小碎之詞劇【佻敕聊切偸也一無劇字】又宋齊之所不取也唐興學官大振歷世之文能者互出而又沈宋之流【沈佺期宋之問】研練精切穩順聲勢謂之爲律詩由是而後文變之體極焉然而好古者遺近務華者去實效齊梁則不逮於魏晉工樂府則力屈於五言律切則骨格不存閒暇則纎穠莫備至於子美蓋所謂上薄風雅下該沈宋言奪蘇李【蘇武李陵】气吞曹劉【吞一作奮曹植劉楨】掩顏謝之孤髙【顏延年謝靈運】雜徐庾之流麗【徐陵庾信】盡得古人之體勢而兼昔人之所獨專矣如使仲尼考鍛其防要尙不知圗其多乎哉【圗一作貴】茍以爲能所不能無可無不可則詩人已來未有如子美者是時山東人李白亦以奇文取稱時人謂之李杜余觀其壯浪縱恣擺去拘束摹冩物象及樂府歌詩誠亦差肩於子美矣至若鋪陳終始排比聲韻大或千言次猶數百詞气奮邁而風調淸深【奮一作豪】屬對律切而脫棄凡近則李尙不能歷其藩翰況壼奧乎【壼一作堂】予嘗欲條析其文體別相附與來者爲之凖特病嬾未就爾適遇子美之孫嗣業啟子美柩之襄祔事於偃師【偃師縣屬今河南府】途次於荊楚【荊州江陵府也】雅知余愛言其大父之爲文拜余爲志辭不能絕余因系其官閥而銘其卒云

系曰晉當陽成侯姓杜氏下十世而生依藝令於鞏【鞏縣屬河南府】依藝生審言審言善詩官至膳部員外郎審言生閒閒生甫閒爲奉天令甫字子美天寶中獻三大禮賦明皇奇之命宰相試文文善授右衛率府冑曹屬京師亂【宗天寶十四載安祿山反於範陽】步謁行在拜左拾遺嵗余以直言失官出爲華州司功【肅宗至徳二年甫走鳯翔上謁肅宗授左拾遺乾元元年因言房琯不宜罷相遂自拾遺出掾華州】尋遷京兆功曹【代宗廣徳元年甫補京兆功曹不赴】劍南節度使嚴武【廣徳二年嚴武以黃門侍郎再出鎭劍南東西兩川】狀爲工部員外郎防謀軍事旋又棄去扁舟下荊楚間竟以寓卒旅殯嶽陽【大歷五年夏甫避臧玠之亂入衡州防湘流將適漢陽暮秋將歸秦是嵗秋冬之交卒於衡嶽之間藳耒陽至元和中其孫始歸於河南鞏縣元微之爲志今耒陽有甫墓是豈微之但爲志而不克遷或已遷而故冡尙存耶】享年五十有九夫人農楊氏女父曰司農少卿怡四十九年而終嗣子曰宗武病不克歿命其子嗣業嗣業以家貧無以給喪收什乞匄焦勞晝夜去子美歿後餘四十年然後卒先人之志亦足爲難矣銘曰維元和之癸已粵某月某日之佳辰合窆我杜子美於首陽之山前【按後漢書榮傳首陽山在今偃師縣之西北】嗚呼千嵗而下曰此文先生之古墳

題杜子美墳

韓愈

何人鑿開混沌殻二气由來有淸濁孕其淸者爲聖賢鐘其濁者成愚朴英豪𨿽沒名猶嘉不肖虛死如蓬麻榮華一旦世俗眼忠孝萬古賢人芽有唐文物盛復全名書史冊俱才賢中間詩筆誰淸新屈指都無四五人獨有工部稱全美當日詩人無擬倫筆追淸風洗俗耳心奪造化回陽春天光晴射洞庭秋寒玉萬頃淸光流我常愛慕如饑渴不見其面生閒愁今春偶客耒陽路淒慘去尋江上墓召朋特地踏煙蕪路入溪村數百步招手借問騎牛兒牧兒指我祠堂路入門古屋三四間艸茅緣砌生無數寒竹珊搖晚風野蔓層層纒庭戶升堂再拜心惻然心欲防啟不成語一堆空土煙蕪裏虛使詩人嘆悲起怨聲千古寄西風寒骨一夜沈秋水當時處處多白酒牛肉如今家家有飲酒食肉今如此何故常人無飽死子美當日稱才賢聶侯見待誠非喜洎乎聖意再捜求姦臣以此欺天子捉月走入千丈波【李白入水捉月】忠諌便沈汨羅底【屈原沈湘】固知天意有所存三賢所歸同一水過客畱詩千百人佳詞繡句虛相美墳空飫死已傳聞千古醜聲竟誰洗明時好古疾惡人應以我意知終始

遺補杜子美傳

李觀

唐杜甫子美詩有全才當時一人而已洎失意蓬走天下由蜀往耒陽依聶侯不以禮遇之子美忽忽不怡多逰市邑村落間以詩酒自適一日過江上洲中飲旣醉不能復歸宿酒家是夕江水暴漲子美爲驚湍漂泛其屍不知落於何處洎宗還南內思子美詔天下求之聶侯乃積空土於江上曰子美爲白酒牛炙脹飫而死於此矣以此事聞宗吁聶侯當以實對天子也旣空爲之墳又醜以酒炙脹飫之事子美有淸才者也豈不知飲食多寡之分哉詩人皆憾之題子美之詞皆有感嘆之意知非酒炙而死也髙顒宰耒陽有詩曰詩名天寶大骨耒陽空𨿽有感終不灼然唐賢詩曰一夜耒江雨百年工部墳獨韓文公詩事全而明白知子美之墳空土也又非因酒炙而死耳

杜工部詩史舊集序

王洙

敍曰杜甫字子美襄陽人徙河南鞏縣曽祖依藝鞏令祖審言膳部貟外郎父閒奉天令甫少不羈天寶中獻三賦召試文章授河西尉辭不行攺右衛率府冑曹天寶末以家避亂鄜獨轉防賊中至徳二載竄歸鳳翔謁肅宗授左拾遺詔許至鄜迎家明年收京扈從還長安房琯罷相甫上疏言琯有才不宜廢免肅宗怒貶琯邠州刺史出甫爲華州司功屬關輔饑亂棄官之秦州又居成州同谷自負薪采梠餔糒不給遂入蜀卜居成都浣花裏復適東川久之召補京兆府功曹以道阻不赴欲如荊楚上元二年聞嚴武鎭成都自閬挈家往焉武歸朝廷甫浮游左蜀諸郡往來非一武再鎭兩川奏爲節度參謀檢校工部員外郎賜緋永泰元年夏武卒郭英乂代武崔旰殺英乂楊子琳栢正節戈兵攻旰蜀大亂甫逃至梓州亂定歸成都無所依乃泛江遊嘉戎次云安移夔州大歷三年春下峽至荊南又次公安入湖南溯防湘流遊衡山寓居耒陽嘗至嶽廟阻暴水旬日不得食耒陽聶令知之自具舟迎還五年夏一夕醉飽卒年五十九觀甫詩與唐實錄猶槪見事迹比新書列傳彼爲踳駁【傳云召試京兆兵曹而集有官定後戱贈詩注云初授河西尉辭攺右衛率府冑曹傳云遁赴河西謁肅宗於彭原而集有喜逹行在詩注云自京竄至鳯翔傳云嚴武卒乃逰東蜀依髙適旣至而適卒按適自東川入朝拜右散騎常侍乃卒又集有忠州聞髙常侍亡詩傳云扁舟下峽未維舟而江陵亂乃逰防衡而集有居江陵及公安詩至多傳云甫永秦二年卒而集有大歷五年正月追酬髙蜀州詩及別題大歷年者數篇】甫集初六十卷今祕府舊蔵通人家所有稱大小集者皆亾逸之餘人自編摭非當時第敍矣搜裒中外書凡九十九卷【古本二卷蜀本二十卷集略十五卷樊晃序小集六卷孫光憲序二十卷鄭文寶序少陵集二十卷別題小集二卷孫僅一卷雜編三卷】除其重復定取千四百有五篇凡古詩三百九十有九近體千有六起太平時終湖南所作視居行之次若嵗時爲先後分十八卷又別錄賦筆雜著二十九篇爲二卷合二十卷意玆未可謂盡它日有得尙副益諸寶元二年十月翰林學士兵部郎中知制誥史館修撰王洙原叔記

讀杜工部詩集序

孫僅

敍曰五常之精萬象之靈不能自文必委其精萃其靈於偉傑之人以渙發焉故文者天地眞粹之气也所以君五常母萬象也縱出橫飛疑無涯隅表乾裏坤深入隠奧非夫腹五靈精心萬象靈神合冥防則未始得之矣夫文各一而所以用之三謀勇正之謂也謀以始意勇以作气正以全道茍意亂思率則謀沮矣气萎體瘵則勇喪矣言蒭辭蕪則正塞矣是三者疊相羽翼以濟乎用也備則气淳而長剝則气散而涸中古而下文道繁富風若周騷若楚文若西漢咸角然天出萬世之衡軸也後之學者瞽實聾正不守其根而好其枝葉由是日誕月艷蕩而莫返曹劉應楊之徒唱之【曹植劉楨應璩楊修】沈謝徐庾之徒和之【沈休文謝靈運徐陵庾信】爭柔鬭葩聨組擅繡萬鈞之重爍爲錙銖眞粹之气殆將滅矣洎夫子之爲也剔陳梁亂齊宋抉晉魏瀦其淫波遏其煩聲與周楚西漢相凖的其夐邈髙聳則若鑿太虛而嗷萬籟其馳驟怪駭則若仗天防而騎箕尾其首截峻整則若儼鉤陳而界云漢樞機日月開闔雷電昂昂然神其謀挺其勇握其正以髙視天壌趨入作者之域所謂眞粹气中人也公之詩支而爲六家孟郊得其气焰張籍得其簡麗姚合得其淸雅賈島得其奇僻杜牧薛能得其豪健陸防得其贍博皆出公之奇偏爾尙軒軒然自號一家爀世烜俗後人師擬不暇矧合之乎風騷而下唐而上一人而已是知唐之言詩公之餘波及爾於戱以公之才宜器大任而顚宼虜汩沒蠻夷者屯於時耶戾於命耶將天嗜厭代未使斯文大振耶惟道振當世而澤化後人斯不朽矣因覽公集輒泄其憤以書之

杜工部詩後集序

王安石

序曰予考古之詩尢愛杜甫氏作者其辭所從出一莫知窮極而病未能學也世所傳已多計尙有遺落思得其完而觀之毎一篇出自然人知非人之所能爲而爲之者惟其甫也輒能辧予之令鄞【縣名屬明州】客有授予古之詩世所不傳者二百餘篇觀之予知非人之所能爲而爲之實甫者其文與意之著也然甫之詩其完見於今者自予得之世之學者至乎甫而後爲詩不能至要之不知詩焉爾嗚呼詩其難惟有甫哉自洗兵馬下序而次之以示知甫者且用自發焉皇祐壬辰五月日臨川王安石序

成都艸堂詩碑序

胡宗愈

序曰艸堂先生謂子美也艸堂子美之故居因其所居而號之曰艸堂先生先生自同谷入蜀遂卜成都浣花江上萬里橋之西爲艸堂以居焉唐之史記前後抵牾先生至成都之年月不可考其後先生寄題艸堂云經營上元始斷手寶應年然則先生之來成都殆上元之初乎嚴武入朝先生送武至巴西遂如梓州蜀亂乃之閬州將逰荊楚防武再鎭兩川先生乃自閬州挈妻子歸艸堂武辟先生爲參謀武卒蜀又亂先生去之東川移居防州遂下荊渚溯沅湘上衡山卒於耒陽先生以詩鳴於唐凡出處去就動息勞佚悲懽憂樂忠憤感激好賢惡惡一見於詩讀之可以知其世學士大夫謂之詩史其所逰歷好事者隨處刻其詩於石及至成都則闕然先生之故居松竹荒涼略不可記今丞相呂公鎭成都復作艸堂於先生之舊址繪先生之像於其上宗愈假符於此乃錄先生之詩刻石置於艸堂之壁間先生𨿽去此而其詩之意有在於是者亦附其後庶幾好事者於以考先生去來之迹云元祐庚午資政殿學士中大夫知成都軍府事胡宗愈序

編次杜工部詩序

魯訔

騷人雅士同知祖尙少陵同欲模楷聲韻同苦其意律深嚴難讀也余謂少陵老人初不事艱澀左隠以病人其平易處有賤夫老婦所可道者至其深純宏妙千古不可追迹則序事穏實立意渾大遇物冩難狀之景紓情出不說之意借古的確感時深逺若江海浩溔【溔以沼切大水貌】風雲蕩汩蛟龍黿鼉出沒其間而變化莫測風澄雲霽象緯回薄錯峙偉麗細大無不可觀離而序之次其先後時危平俗媺惡山川夷險風物明晦公之所寓舒局皆可槪見如陪公杖屨而逰四方數百年間猶對面語何患於難讀耶名公巨儒譜敍注釋是不一家用意率過異說如蝟余因舊集略加編次古詩近體一其先後摘諸家之善有考於當時事實及地裏嵗月與古語之的然者聊注其下若其意律乃詩之六經神防意得隨人所到不敢易而言之敍次旣倫讀之者如親罹艱棘虎狼之慘爲可驚愕目見當時甿庻被削刻轉塗炭爲可憫因感公之流徙始而適中而瘁卒至爲少年輩侮忽以訖死爲可傷也紹興癸酉五月晦日丹丘冷齋魯訔序

增修王原叔編次杜詩後記

王琪

近世學者爭言杜詩愛之深者至剽掠句語迨所用險字而模畫之沛然自以絕洪流而窮深源矣又人人購其亡逸多或百餘篇少或數十句藏弆矜大復自以爲有得翰林王君原叔尢嗜其詩家素蓄先唐舊集及采祕府名公之室天下士人所有得者悉編次之事具於記於是杜詩無遺矣子美博聞稽古其用事非老儒博士罕知其自出然訛缺久矣後人妄攺而補之者眾莫之遏也非原叔多得其眞爲害大矣子美之詩詞有近質者【如麻鞋見天子垢膩腳不韈之句】所謂轉石於千仞之山勢也學者尢效之而過甚豈逺大者難窺乎然夫子之刪詩也至於檜曹小國寺人女子之詩茍中法度或取而歌善言詩者豈拘於人哉原叔𨿽自編次余病其卷帙之多而未甚布暇日與蘇州進士何君瑑丁君修得原叔家藏及今古諸集聚於郡齋而參考之三月而後已義有兼通者亦存而不敢削閱之者固有淺深也而又吳江邑宰河東裴君煜取以覆視乃益精宻遂鏤於板庶廣其傳或俾余序於篇者曰如原叔之能文稱於世止作記於後余竊慕之且余安知子美哉但本末不可闕書故槪舉以附於卷終原叔之文今遷於卷首云嘉祐四年四月望日姑蘇郡守太原王琪後記

增注杜工部詩序

王彥輔

唐興承陳隋之遺風浮靡相矜莫崇理致開元之間去雕篆黜浮華稍裁以雅正𨿽絺句繪章人得一槪各爭所長如大元酒者則薄滋味如孤峯絕岸者則駭廊廟穠華可愛者乏風骨爛然可珍者多玷缺逮至子美之詩周情孔思千彚萬狀茹古涵今無有端涯森嚴昭煥若在武庫見戈防布列蕩人耳目非特意語天出尢工於用字故卓然爲一代冠而歷世千百膾炙人口予毎讀其文竊苦其難曉如義鶻行巨顙折老拳之句劉夢得初亦疑之後覽石勒傳方知其所自出蓋其引物連類掎摭前事往往而是韓退之謂光焰萬丈長而世號爲詩史信哉予時漁獵書部嘗妄注緝且十得五六宦遊南北因循中輟投老掛冠杜門家居日以無事行樂之暇不度蕪淺旣次其韻因閱舊注惜不忍去捜考所知再加箋釋然予不幸病目無與乎簡牘之觀遂命子澂洎孫端仁防夫討繹俾之編綴用償夙志尙愧孤陋未臻詳盡在昔聖人猶曰有所不知丘蓋闕如顧惟聞見之寡玆所不免但藏篋中以貽來裔非敢示諸博古之君子按鄭文寶少陵集張逸爲之序又有蜀本十卷自王原叔內相再編定杜集二十卷後姑蘇守王君玉得原叔家藏於蘇州進士何瑑丁修處及今古諸集相與防考乃曰義有兼通者亦存而不敢削故予之所注以蘇本爲正云時洪宋八葉明天子之在禦政和紀元之三禩下元日序

杜少陵詩音義序

鄭卬

讀少陵詩如馳騖晉楚之郊以言其髙則鄧林千巖楩楠杞梓扶疎摩云以言其深則溟波萬頃蛟龍黿鼉徜徉排空拭眥極目方且心駭神悸莫知所以若其甄別名狀實難爲功韓退之推其光熖萬丈長殆謂是矣國家追復祖宗成憲學者以聲律相飭少陵矩範尢爲時尙於其淹貫羣書比類賦象渾涵天成奇文險句厭人目力讀者未始不以捜尋訓切爲病卬近因與二三友質問爰就隠奧處著爲音義至夫人物地理古今傳志咸極討論施之新學不亦可乎時紹興攺元嵗次辛亥長至後五日長樂鄭卭序

跋杜子美詩【並序】

鄭卬

余讀李元賔補遺傳及韓退之題杜工部墳詩皆自摭遺所載疑非二公所作然大歷元和時之相去猶未爲逺不當與本集抵牾若是大抵後之好事者托而質之也嘗攷子美以大歷五年四月臧玠殺崔瓘由是避地入衡州至耒陽遊嶽祠以大水渉旬不得食耒陽聶令具舟迎之水漲遂泊方田驛子美詩以謝之繼而防湘流將適漢陽暮秋歸秦有詩別湖南幕府親友豈以夏而溺死耒陽復有此作蓋其卒在潭嶽間秋冬之際元微之志銘亦略見本末作史者惑於摭遺之說遂有牛炙白酒一宿卒之語信史之誤余不可以不辧長樂鄭卬謹跋

杜子美之於詩實集眾家之長適當其時而已昔蘇武李陵之詩長於髙妙曹植劉公幹之詩長於豪逸陶潛阮籍之詩長於衝澹謝靈運鮑昭之詩長於峻潔徐陵庾信之詩長於藻麗於是子美窮髙妙之格極豪逸之气包衝澹之趣兼峻潔之姿備藻麗之態而諸家之作所不及焉然不集諸子之長子美亦不能獨至於斯也豈非適當其時故耶孟子曰伯夷聖之淸者也伊尹聖之任者也柳下惠聖之和者也孔子聖之時者也孔子之謂集大成嗚呼子美亦集詩之大成者歟

讀子美詩

孫何

世系畱唐中丘封寄耒山髙名落身後遺集出人間逸气應天與淳風自我還鋒鋩堪定覇徽墨可繩姦進退軍三令廻旋馬六閒楚詞休獨步周雅合重刪李白從先逹王維亦厚顏庖刀盡余刃羿彀肯虛彎聖域分中土天樞奪要闗逍遙登禁闥偃蹇下塵寰麗思蘇幽蟄神功鑿險艱語成新體句才折好官班誰氏傳軒冕何人得佩環朱本疏越黃鳥浪緜蠻元白詞華窄錢郎景象慳蜀峯愁杳杳湘水浪潺潺子欲探驪頷吾思擷虎斑毛錐應穎脫燕石竟疎頑已襲蘭兼菊無嫌蒯與菅二南如有得髙躅願追攀

子美畫像

歐陽修

風雅久寂寞吾思見其人杜君詩之豪來者孰比倫生焉一身窮死也萬世言茍可垂後士無羞賤貧

子美畫像

王安石

吾觀少陵詩謂與元气侔力能排天斡九地壯顏毅色不可求浩蕩八極中生物豈不稠醜妍巨細千萬殊竟莫見以何雕鎪惜哉命之窮顚倒不見收靑衫老更斥餓走半九州瘦妻僵前子僕後攘攘盜賊森戈矛吟哦當此時不廢朝廷憂嘗願天子聖大臣各伊周寜令吾廬獨破受凍死不忍四海赤子寒颼颼傷屯悼屈止一身嗟時之人我所羞所以見公畫再拜涕泗流推公之心古亦少願起公死從之遊

讀子美集

張伯玉

寂寞風騷主先生第一材詩魂躔斗壁筆力撼蓬萊運動天樞朽奔騰地軸摧萬蛟盤險句千馬夾雄才勢走岷峨盡辭含混沌來剖山無鵲石傾廐盡龍媒薦擢誇三賦飄零放一杯艱難行蜀道感激上燕臺日月兵前沒江湖裏開獨吟千載後肝膽洗塵埃

觀子美畫像

楊蟠

文光萬丈照詞林獨步才難一代欽塵土未論今日貌篇章空憶舊時心寂寥冠劍無由作零落丹靑豈復吟師法望公千載後仰風三嘆感知音

欽定四庫全書

補注杜詩

宋黃希原本

黃鶴補注

年譜辧疑

先生姓杜氏名甫字子美本襄陽人後徙河南鞏縣按唐宰相世系表襄陽杜氏出自晉當陽侯預少子尹字世甫晉農太守二子綝弼綝字固奉朝請生襲襲生標標生衝衝生洪泰二子祖顒顒生景仲而先生作萬年縣君京兆杜氏墓志云曽祖某隋河內郡司功參軍獲嘉縣令王父依藝皇監察禦史洛陽鞏縣令考審言修文館學士尙書膳部員外郎舊史杜易簡傳云易簡襄陽人周硤州刺史叔毗曽孫從祖弟審言次子閒閒生甫又杜甫傳云曽祖依藝終鞏令祖審言終膳部員外郎父閒終奉天令元微之志云晉當陽侯下十世而生依藝然則自杜尹至先生爲十三世故先生酹逺祖晉鎭南將軍文云十三葉孫又先生有示從孫濟寄從孫崇簡示侄佐因示從弟行軍司馬位詩而濟崇簡佐位皆出景仲下意叔毗與景仲爲兄弟易簡審言出叔毗下獲嘉卽叔毗之子是爲先生髙祖

睿宗先天元年壬子

先生生於是年蔡興宗引元微之墓志王原叔集記魯訔引唐書列傳皆云先生年五十九嵗卒於大歷五年則當生於是年魯又引公上大禮賦表云臣生陛下淳朴之俗行四十載矣天寶十載奏賦年三十九逆數公今年生呂汲公云公生先天元年癸丑天寶十三載奏賦若果十三載奏賦則先生四十三嵗矣梁經祖集譜亦云十三載奏賦今考通鑑唐宰相表及酹逺祖文以開元二十九年爲辛已祭房公文以廣徳元年爲癸卯則先天元年爲壬子無疑如魯謂十載奏賦則是年辛卯恰四十嵗不可謂之年三十九何以表謂之行四十載案朝獻太淸宮賦首云冬十一月天子納處士之議又云明年孟陬將攄大禮則是九載庚寅預獻賦故年三十九表宜云行四十載又按舊史天寶十載云是秋霖雨積旬墻屋多壊西京尢甚公作秋述云秋杜子臥病長安旅次多雨生魚靑苔及榻又云我棄物也四十無位則是十載年四十其生於是年又無疑

先天二年癸丑攺開元元年

是年八月明皇卽位攺元開元揚經祖集譜云先天元年壬子八月宗卽位非

開元二年甲寅

開元三年乙卯

先生在郾城觀公孫弟子舞劍行序雲開元三年餘尙童稚記於郾城觀公孫氏舞劍器呂譜云是年才四嵗年必有誤案先生壯遊詩云七齡思卽壯開口詠鳳皇以七嵗能詩則四嵗而記事非不能矣魯譜引進雕賦表中語爲證亦是

開元四年丙辰

開元五年丁已

開元六年戊午

是年先生七嵗壯遊詩云七齡思卽壯開口詠鳳皇則自是年能詩矣故進雕賦表云臣素賴先人緒業自七嵗所綴詩筆向四十載矣約千有餘篇今所存才十一王原叔集記云千四百有五篇者多是後來所作

開元七年已未

開元八年庚申

是年先生九嵗壯遊詩云九齡書大字有作成一囊

開元九年辛酉

開元十年壬戌

開元十一年癸亥開元十二年甲子

開元十三年乙丑

是年先生十四歳壯遊詩云往昔十四五出遊翰墨場

開元十四年丙寅

是年先生十五嵗出遊選場崔鄭州尙魏豫州啟心稱之故壯遊詩云斯文崔魏徒以我似班揚

開元十五年丁卯開元十六年戊辰

開元十七年已已

先生乾元元年戊戌有因許八寄江寜旻上人詩云不見旻公三十年旻江寜僧也逆數其年則遊旻越至江寜當在是年然上大禮賦表云浪迹於陛下丰艸長林實自弱冠之年則十九年辛未公方二十嵗當以表爲是詩特舉成數而言耳

開元十八年庚午

開元十九年辛未

是年先生二十嵗以進大禮賦表所云則遊吳越當起於今自是下姑蘇渡防稽數年方歸

開元二十年壬申開元二十一年癸酉

開元二十二年甲戌

是年先生自越歸赴鄕舉故雲歸防拂天姥中歳貢舊鄕上韋左丞詩云甫昔少年日早充觀國賔是年方二十三歳宜謂少年矣

開元二十三年乙亥

是年先生下第明年春以禮部侍郎掌貢舉則謂之忤下考功第當在今年蓋唐制年年貢士也案選舉志毎嵗仲冬州縣館監舉其成者送之尙書省舊史雲天寶初應進士不第非

開元二十四年丙子

案舊史是年三月乙未始移考功貢舉遣禮部侍郎掌之新史選舉志云二十四年考功員外郎李昂爲舉人詆訶帝以員外郎望輕遂移貢舉於禮部以侍郎主之禮部選士自此始魯譜謂開元二十六年戊寅春徙禮部以春官侍郎主之不知何據而云壯遊詩云忤下考功第拜辭京尹堂放蕩齊趙間裘馬頗淸狂則下第必在是年之前遊齊趙必在是年之後詩又云快意八九載西歸到咸陽而先生天寶五載歸京師應詔故逰齊趙當在今年後又大歷五年酬寇十侍禦云往別郇瑕地於今四十年自今年至大歷五年𨿽方三十五年亦舉成數而言也

開元二十五年丁丑

先生逰齊趙案新史嘗從李白及髙適過汴州酒酣登吹臺慷慨懷古蓋白家於任城適以家貧客梁宋以求丐取給故先生與之定交遣懷詩所謂憶與髙李輩論交入酒壚兩公壯藻思得我色敷腴是也其登吹臺𨿽未定何年然必在是年後又云先帝正好武寰海未雕枯猛將收西域長防破林胡則先生登吹臺時明皇正有事於西戎考通鑑開元二十五年崔希逸自涼州南入吐蕃境二千餘里至靑海西大破之二十六年春杜希望攻吐蕃新城防之以其地爲威戎軍蓋其時也

開元二十六年戊寅

開元二十七年已卯

開元二十八年庚辰

開元二十九年辛已

是年先生在河南有祭逺祖晉鎭南將軍於洛之首陽又有冬日懷李白詩案李白傳云白天寶初客遊防稽則與先生別當在今年故詩有未因乘興去之句

天寶元年壬午

是年先生在河南爲萬年縣君京兆杜氏作志萬年先生之姑也卽範陽太君志所謂適裴榮期者案志雲天寶元年六月二十九日遷殯於河南縣平樂鄕有兄子甫紀徳於斯刻石於斯又有詩題雲天寶初南曹小司防於我太夫人堂下壘土爲山而詩云惟南將獻壽其曰太夫人者豈非先生指祖母範陽太君盧氏而言若以爲先生之母則此後不聞先生有欒棘之憂或謂先生之母微故志史不言介婦有崔氏然先生何爲有與諸舅詩又皆秀而仕者京兆志又云甫昔臥病於我諸姑姑之子久病女巫至曰處楹之東南隅吉姑遂易子之地以安我我是用存而銘之爲義姑蓋先生之母早亡乃育於姑而至於有成也

天寶二年癸未

是年先生在河南

天寶三載是年正月甲申攺年爲載

是年五月五日先生祖母範陽太君盧氏卒於陳畱之私第【審言前娶薛再盧氏也】八月旬有六日於河南之郾師先生作志云某等遭內艱云云當是代叔父作而志又云薛氏所生子適曰某故朝議大夫次曰並幼卒報復父讐國史有傳次曰專歷開約尉先是不祿而不及先生之父閒爲奉天令何也若以爲是時閒猶無恙志代其作此後又不聞先生居父喪且並年十三嵗死宜無婦而志冡婦盧氏介婦鄭氏魏氏王氏則是四婦而所載子何爲與並止四人則云某等遭閔凶又似指父名而言而鄭氏卽先生之正母更俟博考陳子昂祭審言文在景隆二年則審言卒後四年先生始生三十七年盧氏始卒第未詳閒以何年卒也

天寶四載乙酉

是年夏先生在齊州有陪李北海宴歷下亭詩爲開元皇帝皇甫淑妃作墓碑云公主戚然謂左右曰自我之西嵗陽載紀云云於是下教有司爰度碑版案爾雅自甲至癸爲嵗之陽妃以開元二十三年乙亥十月癸未朔薨其月二十七日葬於河南縣龍門之西北原故至今年乙酉爲嵗陽載紀矣公主卽臨晉公主下嫁滎陽鄭潛曜鄭有園亭在河南新安縣先生嘗逰之故碑云忝鄭莊之賔客遊竇主之園林又有鄭駙馬宅宴洞中詩重題鄭氏東亭詩詩當作於天寶二三年間

天寶五載丙戌

是年先生以天子詔天下有一藝詣轂下遂西歸應詔有行次昭陵詩云幽人拜鼎湖有今夕行雲咸陽客捨無一事乃西歸時詩蔡譜云是年有飲中八仙歌徒以李適之四月罷政及先生西歸而云案史李白嘗侍帝醉使髙力士脫鞾力士素貴恥之摘其詩以激楊貴妃帝欲官白妃輒沮止白自知不爲親近所容益驁放不自修與賀知章李適之汝陽王璡崔宗之蘇進張旭焦遂爲酒八仙人而賀知章以天寶三載去國白亦還山凡歌所言皆天寶二三年事意是天寶六七載從汝陽王遊時爲王作也壯遊詩云賞遊實賢王蓋在西歸咸陽之後

天寶六載丁亥

是年先生應詔退下作天狗賦序雲天寶中上冬幸華淸宮甫因至獸坊怪天狗院列在諸獸院又云尙恨其與凡獸近賦云吾君儻意耳尖之有長毛兮寜久被斯人終日馴狎已蓋諭已也案舊史天寶六載冬十月幸溫泉攺爲華淸宮明年冬公又至東都故知賦在今年作十一載上鮮於京兆詩云且隨諸彥集方覬薄材伸破膽傷前政陰謀獨秉鈞微生霑忌刻萬事益酸辛正謂是年應詔李林甫忌人斥已建言艸茅徒以狂言亂聖聽請付尙書試問無一中者故云魯譜謂上韋左丞詩在是年不考是年濟未拜左丞

天寶七載戊子

是年先生在長安有寄河南韋尹詩案舊史天寶七載韋濟爲河南尹遷左丞詩云江湖漂裋褐霜雪滿飛蓬牢落乾坤大周流道術空蓋謂逰吳越齊趙多年而無所成非旅寓而寄之也及韋遷左丞則有上韋左丞二詩此在長安親上之故曰上詩云今欲東入海卽將西去秦蓋應詔下復有意於逺遊明年果在東都又有髙都防騘馬行

天寶八載已醜

先生在河南有冬日洛城謁元皇帝廟詩詩云五聖聨龍衮蓋是年閏六月加諡髙祖及四宗大聖字故云

天寶九載庚寅

先生是年進三大禮賦又嘗進雕賦案進雕賦表云自七嵗所綴詩筆向四十載矣與進三賦表云行四十載矣語意相同故知進雕賦在是年進三賦之先若以爲在後必如進封西嶽賦表云奏賦待制於集賢委學官試文章矣魯譜云是年十一月封華嶽殊不知𨿽許封嶽而是年廟災及旱遂詔停封先生十三載方進封西嶽賦而請封也又有兵車行

天寶十載辛夘

先生在京師以奏賦明皇奇之命待制集賢院召試文章有秋述有杜位宅守嵗詩秋述云我四十也杜位守嵗云四十明朝過

天寶十一載壬辰

先生在京師十一月楊國忠拜相鮮於仲通除京兆尹先生有上鮮於京兆詩又有太常張卿詩鮮於詩云交合丹靑地恩傾雨露辰有儒愁餓死早晚報平津張詩云吹噓人所羨騰躍事仍暌當是其年召試文章止送有司參列選序故云呂譜上韋左相詩云鳳歷軒轅紀龍飛四十春以宗卽位至是爲四十年故知在今年作按史天寶十五載七月明皇幸蜀以韋見素爲左相今不應先云左相又案宰相表天寶十三載甲午韋見素爲武部尙書同中書門下平章事知門下省事當是其時投之故詩云韋賢初相漢蔡譜謂是嵗苦雨潦閱六旬上謂宰相非其人罷陳希烈拜韋見素時明皇在位四十三年蓋詩僅略舉成數非若進賦之可據此說是呂譜又以麗人行入今年謂丞相者爲楊國忠而不知國忠今年十一月方爲右相當是十三載蔡譜謂次嵗以後詩爲是

天寶十二載癸已

先生在京師有上哥舒翰詩云幾年春艸歇今日暮途窮有畱贈集賢院崔於二學士詩雲天老書題目春官驗討論倚風遺鶂路隨水到龍門竟與蛟螭雜寜無燕雀喧又云儒術誠難起家聲庶已存故家多藥物勝槪憶桃源欲整還鄕斾長懷禁掖垣謬稱三賦在難述二公恩崔於二學士當是試文之人試後止降恩澤送有司參列選序故起故山之興

天寶十三載甲午

按舊史是年二月戊寅右相兼文部尙書楊國忠守司空餘如故甲申司空楊國忠受冊而先生進封西嶽賦表云維嶽授陛下元弼克生司空又云頃嵗有事於郊廟幸得奏賦待制於集賢委學官試文章再降恩澤乃猥以臣名實相副送有司參列選序則進封西嶽賦當在是年蓋未授河西尉也魯譜云此賦當在未封西嶽前而紀封華嶽在九載又當考也魯蓋不考九載廟災及旱詔停封故先生進賦在今年有秋雨嘆有上韋左相等詩

天寶十四載乙未

是年先生授河西尉不樂攺授率府冑曹故官定戱贈曰不作河西尉淒涼爲折腰老夫怕奔走率府且逍遙而夔府書懷云昔罷河西尉初興薊北師則攺授率府冑曹當在是年之冬蓋是年十一月祿山反也詩史云薊北反書未聞已逸身畿甸爲非若先已竄逸則攺授無容在初興師之時矣呂與蔡譜俱云十一月初赴奉先故有赴奉先詠懷詩然詩不言祿山反狀但言歡娛聚斂以致亂又詩云豈知秋未登貧窶有倉卒當是上年秋雨艱食時作非避亂時詩甚明

天寶十五載丙申

是年七月明皇幸蜀七月甲子肅宗卽位於靈武先生五月自奉先往白水依舅氏崔十九翁有髙齋詩三十韻六月又自白水往鄜州有三川觀水漲詩按本傳云聞肅宗立自鄜羸服奔行在爲賊所得則在是年八月故有月夜九日藍田崔氏莊哀王孫悲陳陶悲靑阪對雪等詩

至徳二年丁酉

是年春先生在賊中有元日寄韋氏妹詩云不見朝正使啼痕滿面垂又有春望憶幼子一百五夜對月大云寺贊公房等詩亦嘗至東都豈非爲賊送與囚者爲列故有鄭駙馬池臺喜遇鄭廣文同飲詩云燃臍郿塢敗指祿山死也又駙馬池臺在河南新安縣夏得脫賊中故述懷詩云今夏艸木長脫身得西走謁肅宗於鳳翔有喜逹行在所詩六月一日有奉謝口敕放三司推問狀時結衘云宣義郎行左拾遺則拜拾遺必在五月按史帝紀宰相表是年五月丁巳房琯罷相先生上疏捄琯肅宗怒詔三司推問中書侍郎同平章事張鎬捄之就令鎬宣口敕宜放推問故有謝狀鎬拜同平章在琯罷之前四日也六月十二日又有同遺補薦岑參諫官狀八月放還鄜州省妻子北徵詩云皇帝二載秋閏八月初吉杜子將北徵蒼茫問家室又有徒步歸行當是八月得墨勅閏月初一日方行九月復京師十月丁卯肅宗至自靈武先生亦還京師有臘日及送鄭防貶臺州等詩

乾元元年戊戌

是年春先生在諫省有春宿左省曲江對酒答岑補闕送賈閣老出汝州等詩夏有端午日賜衣詩六月出爲華州司功有酬孟云卿詩云明朝牽世務揮淚各西東又有出金光門與親故別望嶽等詩七月有爲華州郭使君進滅殘防形勢圗狀有策進士文元微之志云左拾遺嵗余以直言出華州司戶蓋至徳二載五月爲拾遺至今六月爲嵗余第不知以言何事而出有悲往事詩云移官豈至尊當是左右有不樂者是時苖晉卿爲侍郎王嶼同平章而李麟崔圎張鎬皆先一月罷也冬尙畱華有至日遣興寄北省舊閣老兩院故人詩云孤城此日堪腸斷是也魯與蔡譜謂棄官至東都有閿鄕姜七少府設鱠及湖城遇孟云卿劉顥宅飲宿等詩當是冬晚至東都

乾元二年已亥

是春先生自東都回華州按史三月丁亥以旱降死罪流以下四月壬寅詔減常膳服禦舊史亦云四月癸亥以久旱徙市雩祭祈雨先生賦夏日嘆故有萬民尙流冗舉目惟蒿萊之句本傳闗輔饑棄官去客秦州當在其年七月末蓋華下苦熱詩云七月六日苦炎蒸則是月初尙在華又秦州雜詩二十首多言秋時景物去秦州赴同谷縣有發秦州詩云漢源十月交天气如秋涼指同谷十月如此則去秦亦必在十月故至寒破峽有詩云況當仲冬交溯防增波瀾考秦至成之界垂二百里又七十里至成今寒峽尙爲秦地而已交十一月則先生去秦又可知在十月之末至同谷不及月遂入蜀有發同谷縣詩云賢有不黔突聖有不暖席趙注云公嘗自注此詩云乾元二年十二月一日自隴右赴劍南今書𨿽無此注而木皮嶺詩云季冬攜童稚辛苦赴蜀門水防渡詩云微月沒已久可知爲十二月初也至成都不出此月故詩云季冬樹木蒼是時裴冀公冕牧蜀

乾元三年庚子攺上元元年

是年先生在成都裴公爲卜成都西郭浣花寺居髙適詩云聞道招提客是也二月裴歸朝以京兆尹李若幽【後賜名國楨】爲成都尹舊史李國楨傳云爲京兆尹上元初攺成都尹兼禦史大夫充劍南節度使而先生未嘗與之交故詩文無一語及之是年先生營艸堂詩所謂經營上元初是也堂成詩云緣江路熟俯靑郊又雲飛來語燕定新巢則三月堂已成自是居艸堂間嘗至外邑有賦靑城縣出成都寄陶王二少尹

上元二年辛丑

是年二月李若幽入爲殿中丞癸亥以崔光逺爲成都尹劍南節度使四月劍南東川節度兵馬使段子璋反陷綿州髙適同崔光逺討子璋伏誅先生有贈花卿云子璋髑髏血糢糊手提擲還崔大夫是也按舊史光逺收段子璋以將士肆剽劫光逺不能禁肅宗遣監軍中使按其罪光逺憂恚成疾上元二年十月卒而紀云建子月卒舊史髙適傳又云天子怒光逺不能戢軍乃罷之以適代光逺爲成都尹而紀云建丑月以嚴武爲成都尹則適未嘗代光逺意光逺罷後適攝成都故先生無詩稱其爲尹也若適果代光逺爲尹先生近在艸堂不應詩文中無一字及之是時適爲蜀州刺史史謂適由太子賔客出爲蜀州刺史遷彭州然先生有李司馬橋東承髙使君自成都回詩云已傳童子騎靑竹總擬橋東迓使君按九域志成都在蜀州之東彭州之南以此知適爲蜀州甚明自元年至今年成都更李若幽崔光逺髙適然後嚴武至而諸譜皆不載若李與崔宜與先生弗合宜無可攷百憂集行雲卽今倐忽已五十彊將笑語供主人當是爲崔李而云或謂指髙適嚴武然適武俱有舊適又攝尹不久未必是指二人秋作唐興縣客館記記雲中興之四年又云辛已秋分大餘二小餘二千一百八十八杜氏之老記

寶應元年壬寅

是年四月代宗卽位先生在成都上嚴武說旱蓋建卯月也七月武歸朝公送武至綿州有送嚴侍郎到綿州同登樓及奉濟驛重送嚴公詩是時嚴武未拜黃門侍郎其曰送嚴侍郎者後來所題也先生送武去成都旋有徐知道之亂因入梓州徐知道反𨿽史不書平亂之人然武入朝後不聞別除成都尹按舊史髙適傳云代宗卽位吐蕃防隴右漸逼京畿適練兵於蜀臨吐蕃南境以牽制之師出無功而松維等州陷代宗以黃門侍郎嚴武代還當是崔光逺不能戢兵罷成都時適止攝節度事而武乃正除故武受命距光逺卒時才一月意今年七月武召還後適方正除西川節度故廣徳元年練兵臨吐蕃南境然先生與適素厚何以送武至綿遂入梓復歸成都迎家往梓閬及嚴武再鎭成都乃始歸艸堂豈非中間與適頗暌舊好故爾不然何無一詩及之又何挈家優遊東川師古謂貧交行爲嚴武作今疑爲適作也

廣徳元年癸夘

是年三月辛酉葬宗庚午肅宗嚴武爲山陵橋道使先生在梓州補京兆府功曹不赴有春日登梓州城樓陪李使君泛江又陪李使君登惠義寺等詩又嘗送辛貟外暫至綿州詩云直到綿州始分首又云殘花悵望近人開當是三月秋八月與漢中王瑀同防於章梓州水亭蓋梓州刺史春夏是李秋冬是章彛九月壬戌是爲二十三日在閬州祭房琯有警急詩魯譜云系云時髙公適領西川節度而詩注則云趙曰又非先生所系也詩云才名舊楚將謂適爲楊州都督而云若果爲適作亦嘆其師出無功耳冬十月吐蕃陷京師十二月吐蕃陷松維州先生時在閬州故巴山詩云巴山遇中使云自陜城來盜賊還奔竄乘輿恐未回又有收京西山王命徵夫等詩呂譜謂是年嚴武再鎭西川奏甫節度防謀檢校工部員外郎蓋不考武入蜀與奏防謀皆在二年是年冬晚又略至梓所以發閬州詩有別家三月一得書之句

廣徳二年甲辰

是春先生復自梓往閬州嚴武再鎭蜀復自閬歸艸堂依武與王十四侍禦云猶得見殘春則歸成都在春晚嚴武奏爲節度參謀檢校工部貟外郎賜緋魚袋有揚旗詩系云二年夏六月成都尹鄭公置酒觀騎士新旗幟有立秋日雨院中有作詩則入幕必在是年六月史云梓州刺史章彛舊亦武判官以微事忤武召赴行在殺之而先生有詩寄章十侍禦乃云河內猶宜借防恂又云朝覲從容問幽反勿云江漢有垂綸何也魯蔡譜云武來領蜀彛已交印史當失之然彛方是廣徳元年夏至梓未應得代其曰朝覲者必是章入奏故云自是彛不見有別除而先生亦無詩及之似果爲武所殺秋有和嚴公軍城早秋院中晚晴懷西郭茅舍到村宿府遣悶陪鄭公秋晚北池臨眺等詩冬有初冬詩云垂老戎衣窄蓋以是年十月嚴武攻吐蕃鹽川城故著戎衣也又有至後詩

永泰元年乙已

是年正月三日先生自成都院中歸溪上有詩舊史代宗紀永泰元年四月庚寅成都尹嚴武薨五月癸丑以郭英乂爲成都尹先生與英乂有舊有奉送郭中丞赴隴右節度使詩蓋與英乂也然志不相合遂去艸堂下忠渝有去蜀詩云五載客蜀郡宴戎州揚使君東樓詩雲輕紅擘荔枝又有渝州侯嚴六侍禦不到先下峽晏忠州使君宅題忠州龍興寺所居院壁等詩蓋先生以是年六月至忠州故有是作其至云安亦是時自秋䢐冬俱在云安十二月一日三首其一云云安縣前江可憐蓋可知也呂譜云嚴武平蜀亂甫遊東川除京兆功曹不赴不考是年四月武已死又未嘗平蜀亂其除京兆功曹亦在廣徳二年也

永泰二年丙午攺大歷元年

是年春先生在云安故客堂詩云石暄蕨芽紫渚秀蘆筍緑移居夔州郭詩云春知催栁別則移居在春晚也有爲夔州栢都督謝上表課伐木詩云城中賢府主園人送詩云相公鎭夔國園官送菜詩云常荷地主恩皆指栢而云栢當是貞節也終嵗居夔州

大歷二年丁未

是年春先生居赤甲按詩云卜居赤甲遷居新兩見巫山楚水春則是今年春方遷赤甲暮春又遷居瀼西有題瀼西艸屋詩云久嗟三峽客再與暮春期秋又移居東屯秋晚復自東屯歸瀼西各有詩

大歷三年戊申

是年春先生出峽案贈南卿兄瀼西果園四十畆云正月喧鸎未玆辰放鷁初當是正月去夔三月至江陵有呈江陵幕府諸公詩云白屋開花裏孤城秀麥邊又有暮春江陵赴馬大卿詩秋晚遷公安縣有移居公安縣衛大郎詩雲水煙通徑艸秋露接園葵又有公安送韋二少府公安懷古等詩憇此縣數月嵗暮去之嶽州有泊嶽陽城下登嶽陽樓等詩

大歷四年已酉

是年正月先生自嶽陽之潭有宿靑艸湖湘夫人祠入喬口等詩至潭未幾入衡有發潭州詩至衡畏熱復回潭有回棹詩登舟將適漢陽詩又有風疾舟中伏枕書懷呈湖南親友詩云故國悲寒望羣云慘嵗陰鬱鬱冬炎瘴蒙蒙雨滯淫又云春艸封歸恨桃花費獨尋又云瘞夭追潘嶽持危覓鄧林當在是年冬晚作不然卽次年春作是年先生必有哭子之戚故用瘞夭事按先生在夔時宗文宗武俱無恙而元微之志止云嗣子宗武病不克則宗文爲早世意所謂瘞夭卽宗文也耒陽縣北之墳豈非瘞宗文者後世不考遂因牛酒之語從而附防以爲先生於此也

大歷五年庚戌

是年春先生在潭州率舟居四月臧玠殺崔瓘先生避亂至衡山有題衡山縣文宣王廟新學堂呈陸宰詩入衡將如郴州依舅氏故入衡州詩云諸舅剖符近魯譜謂諸舅爲崔偉前有送二十三舅錄事攝郴州詩或是先生如郴因至耒陽訪聶令經方田驛阻水旬餘聶致酒肉而史云令嘗饋牛肉白酒大醉一夕卒嘗考先生謝攝令詩有云禮過宰肥羊愁當置淸醥其詩至云興盡本韻又且宿畱驛近山亭若果以飫死豈復更能爲是長篇又復遊憇山亭以詩証之其誣自可不攻況元微之志與舊史初無此說摭遺謂宗還南內思子美詔天下求之聶侯乃積空土於江上曰死於此矣然宗至自成都時先生在諌省及升遐時先生又在成都寶應元年宗升遐距大歷五年先生之死又已十嵗其敢欺世如此韓昌黎詩力辧其非鄭卬李觀從而正之所恨不曽引詩爲據秋下洞庭故有暮秋將歸秦奉畱別親友詩又有洞庭湖詩云破浪南風正回竿畏日斜言南風畏日又云回竿則非四年所作甚明當是是年自衡州歸襄陽經洞庭詩也元微之志云扁舟下荊楚竟以寓卒旅殯嶽陽其後嗣業啟柩襄袝事於偃師途次於荊拜余爲志辭不能絕呂汲公亦云夏還防漢卒於嶽陽魯譜云其卒當在衡嶽之間秋冬之交衡在潭之上流與嶽不相鄰舟行必經潭然後至嶽當云在潭嶽之間蔡譜以史爲是以呂爲非蓋未之考耳

鶴先君未第時酷嗜杜詩頗恨舊注多遺舛嘗補緝未竟而逝又欲考所作嵗月於逐篇下終不果運力未必不賫恨泉下也鶴不肖常恐無以酬先志乃取槧本集注以遺槁爲之正定凡經據引者不復重出又輒益以所聞於是稍盈卷帙毎詩再加考訂或因人以核其時或搜地以校其迹或摘句以辧其事或卽物以求其意所謂千四百餘篇者𨿽不敢謂盡知其詳亦庶幾十得七八矣呂汲公年譜旣失之略而蔡魯二譜亦多疎鹵遂更爲一譜以繼於後先生積著誠多而不幸不偶此不足論獨嘗謂至成都未幾裴冀公還朝繼帥者李國楨崔光逺郭英乂自宜與之弗合顧與髙適定交最早相知最深其爲西川節度先生何以翻然捨之而東曽不如依嚴武之爲宻且久蜀人師氏以貧交行爲武作今疑爲適而作也以此知先生賦性特剛少不如意則不能曲徇茍合故不爲當時所容身後又復丑以牛酒之事曽不知果以飫溺尙能爲令賦詩且事遊憇乎耒陽之墳豈非宗文早世先生所謂瘞夭者而後世附防滋爲人惑因書於首以俟博識嘉定丙子三月望日臨川黃鶴書

集注杜詩姓氏

唐昌黎先生韓氏【名愈字退之有詩題子美墳】

唐元氏【名楨】

太原王氏【名洙字原叔翰林學士兵部郎中知制誥史館修撰注子美集先古詩後近體計三

十六卷】

建安王氏【名昱字公旦建陽人度支員外郎祕閣校理】

臨川王氏【名安石字介甫撫州臨川人拜左僕射諡文公】

鳳臺王氏【彥輔和注子美詩四十九卷自號鳳臺子】

王氏【名澂鳯臺子之子】

王氏【名端仁鳯臺子之孫】

鉅野王氏【名禹偁字元之濟州鉅野人翰林學士知審官院兼通進銀臺封駁司】建安王氏【名楷】

王氏【名杞】

王氏【名琪字君玉】

王氏【逢原】

王氏【深父】

王氏【立之直方】

王氏【性之】

永嘉王氏【名十朋字齡集注編年詩史三十二卷】

建安王氏【名紆】

眉山蘇氏【名軾字子瞻眉州眉山人諡太師文忠公著釋事】

蘇氏【養直】

西蜀趙氏【次公字彥材著正誤】

西蜀趙氏【夔字堯卿】

趙氏【彥材】

趙氏【元序】

西蜀師氏【名古著詳說二十八卷】

師氏【尹民瞻】

嘉興魯氏【訔編注子美詩一十八卷】

廬陵歐陽氏【名修字永叔吉州永丰人諡文忠公】

豫章黃氏【庭堅魯直】

黃氏【少度】

謝氏【邁幼槃】

淮海秦氏【觀少遊】

秦氏【少儀】

宛丘張氏【耒文潛】

永嘉張氏【器先】

鄄城張氏【名詠字復之濮州鄄城人諡忠定公】

張氏【天覺】

張氏【名逸序蜀本子美詩一十卷】

歷陽張氏【孝祥安國】

張氏【伯玉讀子美集有詩】

河東薛氏【蒼舒續注子美詩】

薛氏【夢符廣注子美詩】

薛氏【綜】

薛氏【士昭】

薛氏【元肅】

城南杜氏【修可續注子美詩】

杜氏【名田字時可著補遺】

杜氏【定功】

河南尹氏【名洙字師魯起居舍人直龍圗閣】

臨川晏氏【名殊字同叔諡元獻公】

臨川劉氏【名敞】

東萊徐氏【字居仁編次門類詩】

徐氏【俯師川】

徐氏【君平】

徐氏【持晦】

呂氏【大防撰年譜】

東萊蔡氏【伯世撰年譜】

蔡氏【天啟】

蔡氏【絳】

西蜀孫氏【倬瞻民】

孫氏【彥忠】

西蜀程氏【演季良】

程氏【天祐】

宋氏【名祁撰唐書子美傳】

西蜀宋氏【援正輔】

宋氏【彥材】

遁齋陳氏【正敏】

後山陳氏【名師道字無已一字履常號彭城居士】

陳氏【希仲】

陳氏【元龍】

陳氏【體仁】

陳氏【徳溥】

南丰曽氏【名鞏字子固建昌南丰人擢試中書舍人】

曽氏【公衮】

盱江李氏【覯防伯】

李氏【彭啇老】

李氏【希聲】

李氏【名觀補遺子美傳】

臨安李氏【堯祖唐卿】

李氏【厚徳載】

沈氏【括存中】

胡氏【撰子美艸堂序】

苕溪胡氏【仔】

胡氏【銓邦衡】

唐氏【庚子西】

梅氏【聖兪】

韓氏【駒子蒼】

馬氏【存子才】

潘氏【大臨邠老】

潘氏【大觀仲逹】

孫氏【名僅撰子美詩序】

孫氏【子尙】

孫氏【何】

洪氏【芻駒父】

洪氏【琰玉父】

洪氏【朋父】

洪惠【僧覺範】

河南邵氏【博伯溫】

橘林石氏【敏若】

九江夏氏【名竦字子喬江州人樞宻使封英國公】

夏氏【倪均父】

何氏【覬人表】

蘇州何氏【】

髙氏【荷子勉】

饒氏【節徳操】

晁氏【衝之叔用】

晁氏【補之】

姑蘇丁氏【修】

永嘉丁氏【鎭叔】

丁氏【惠安】

縉雲鮑氏【文虎著譜論】

蘄陽林氏【敏功字子仁蘄州人贈髙隠處士】

林氏【敏修子敬】

林氏【子來】

林氏【明仲】

林氏【致明】

長樂鄭氏【卬著釋文】

楊氏【符信祖】

汪氏【革信民】

汪氏【藻彥章】

汪氏【端本子之】

汪氏【洋養源】

建安余氏【葵】

東漢詩僧【祖可正平】

李氏【錞希聲】

眞隱詩僧【善權巽中】

元氏【不伐】

曹氏【夢良】

傅氏【藻薦可】

鹿氏【伯可】

任氏【居實文孺】

吳氏【憲】

吳氏【季南】

吳氏【明可】

吳氏【少云】

賈氏【巖老】

崔氏【肅之】

萬氏【先之】

萬氏【申之】

萬氏【大年】

永嘉甄氏【云卿】

龔氏【實之】

芮氏【國器】

馮氏【方圎仲】

諭氏【叔奇】

毛氏【叔度】

朱氏【邦翰】

永嘉項氏【用中】

周氏【成祖】

上蔡謝氏【良佐顯道】

謝氏【逸無逸】

欽定四庫全書

補注杜詩卷一

宋黃希原本

黃鶴補注

奉贈韋左丞丈卄二韻【天寶七載作】

【鮑曰韋濟韋嗣立天寶中授尙書左丞史有傳附嗣立後師云甫爲華州司功作此詩辭韋左丞】補注【鶴曰前漢百官志成帝建始四年初置尙書員五人有四丞後漢志左右丞各一人師云是貶華州司功後作則當在乾元元年而梁權道編在天寶十一載師注爲非若在乾元元年不應詩中無一語及祿山之亂與夫爲拾遺貶司功之意魯訔年譜謂此詩在天寶六載而不知是年濟未拜左丞按舊史天寶七載濟爲河南尹遷尙書左丞公以天寶六載詔天下有一藝者赴轂下遂自河南歸應詔而林甫忌人斥已建言乞先下尙書省問遂無一中者公由是退下故詩云主上頃見徵靑防卻垂翅當是七載作此詩只陳情當在贈韋左丞丈詩之後】

紈袴不餓死【洙曰前漢班氏敍傳曰王鳳薦班伯宜勸學召見宴暱殿上方鄕學鄭寬中張禹朝夕入說尙書論語於金華殿中詔伯受焉數年金華之業絕出與王許子弟爲羣在於綺襦紈袴之間非其好也晉灼曰白綺之襦冰紈之袴也師古曰紈素也綺今之細綾也趙曰丹墀步紈袴之童】儒冠多誤身【洙曰莊子曰儒者冠圜冠者知天時儒行曰冠章甫之冠前漢酈食其傳沛公不喜儒諸客冠儒冠來者沛公輙解其冠溺其中師曰杜甫生於睿宗先天元年死於代宗大歷五年年五十有九歷睿宗宗肅宗代宗凡四朝也天寶十年獻三賦宗命宰相試以文章授河西尉不行天寶十四年安祿山亂甫挈家避亂鄜州陷賊中肅宗至徳二載脫身歸鳳翔府上謁肅宗肅宗授以左拾遺當是時房琯以宰相總兵與賊戰琯儒者用春秋車戰之法爲賊所敗由是得罪甫上疏論琯不宜廢肅宗怒貶甫爲華州司功甫旣不得志聞李白在山東將爲山東之遊遂作此詩辭韋左丞明已無罪而去觀甫嘗有憶李白詩之句何時一樽酒重與細論文蓋謂此行爲尋李白故也紈袴貴遊子弟之服餓之義有二絕粒曰餓不食祿亦曰餓若伯夷叔齊餓於首陽采薇而食不食周祿正此餓也當祿山之亂武夫悍卒皆以軍功取封侯其子弟自𦇤褓至於老死誰有不食祿者獨文儒之士不能擐甲出戰皆寂寥不見用以此誤身者多矣蓋嘆武夫得志傷吾道之不用也】丈人試靜聽賤子請具陳【洙曰易師貞丈人吉注丈人嚴莊之稱也應璩百一詩避席跪自陳賤子實空虛鮑照東武吟主人且勿喧賤子歌一言趙曰伍子胥謂漁父曰性命屬天今屬丈人師曰丈人指韋左丞又賤子甫自謂也】補注【希曰風俗通曰易師貞丈人非徒取尊老亦須徳行先人也又疏廣傳宜從丈人所勸說君師古曰文人嚴莊之稱故親而老者皆稱焉南史謝靈運謂孟顗曰丈人生天當在靈運後成佛當在靈運前】甫昔少年日早充觀國賓【洙曰少一作妙賈誼洛陽年少定功曰沈休文別範安成云平生少年日趙曰易觀國之光利用賓於王彥輔曰杜嘗防名薦書也師曰天寶十三載甫獻三賦召試文章故云】補注【鶴曰按公本傳嘗舉進士不第故壯遊詩雲中歲貢舊鄕忤下考功第殆是公嘗預京兆貢舉故云唐初考功員外郎試進士志雲開元二十四年以考功郎李昴爲舉人詆訶帝以員外郎望輕徙禮部以侍郎主之則公預舉在二十四年之前時方二十餘歲宜自謂少年也師云獻三賦召試則非後言主上頃見徵亦不是言獻賦乃天寶六載詔天下有一藝者赴轂下】讀書破萬卷下筆如有神【洙曰魏文帝典論云傅武仲下筆不能自休孔文舉表性與道合思若有神蘇軾曰仲舒答防下筆疑有神助趙曰梁孝元帝之敗焚圖書十四萬卷曰讀書萬卷猶有今日故焚之中著一破字則字著力而新奇矣】補注【希曰北史崔瞻傳不讀五千卷無入此室今謂破萬卷而下筆有神正用此意】賦料揚雄敵詩看子建親【蘇曰揚子云曰長卿之賦不似從人間來其神化所至卽子云學長卿爲賦故雅推服趙曰雄傳嘗好辭賦每擬相如故公於賦則言敵揚雄黃曰曹植字子建善屬文著責躬公防等詩後人謂天下才共一石子建獨得八斗鐘嶸品子建詩云原出國風卓爾不羣故公於詩言親子建親之者言與之近也彥輔曰杜於詩賦蓋以二人爲凖】補注【鶴曰考公進雕賦表云自七歲所綴詩筆向十四載矣千有餘篇云云臣之述作𨿽不足以鼔吹六經先鳴諸子至於沈鬱頓挫隨時敏捷而揚雄枚臯之流庶可跂及故此詩亦云賦敵揚雄詩親子建然今所傳詩多是天寶末年亂離之後所作前所謂千有餘篇者今已不可盡見惜哉】李邕求識面【洙曰李邕見文苑傳廣陵江都人父善嘗注文選邕少知名長安李嶠等薦邕詞髙行直堪爲諌官由是召拜左拾遺宗東封獻賦稱旨尢長碑頌中朝衣冠多持金帛往求其文修可曰北齊神武自太原來朝見宋遊道曰常聞其名今日始識其面】王翰願卜鄰【洙曰卜一作爲唐文苑傳王翰並州晉陽人少豪蕩不羇發言立意自比侯王日聚英豪從禽擊鼔恣爲歡賞文士祖詠杜華嘗在座彥輔曰左傳曰惟鄰是卜師曰破萬卷謂識破其理如中庸曰君子之道語大天下莫能載語小天下莫能破大抵人誰不讀書識破其理者寡矣故孔子曰黙而識之甫旣識破萬卷之理縱橫妙用無施不可故下筆之際如有神異漢揚雄嘗作甘泉等賦魏曹子建其兄常欲殺之子建七步成詩甫以揚雄之賦與已相敵體以子建之詩但親近於已是甫以詩才自負謂子建所不若也唐李邕有才名後進想慕求識其面以至道塗聚觀傳其眉目有異唐王翰文士也杜華嘗與遊從華母崔氏云吾聞孟母三徙吾今欲卜居使汝與王翰爲鄰蓋愛其才故也甫以文章知名當世士大夫皆想慕之故以李邕王翰自比】自謂頗挺出【洙曰一作生彥輔曰一作特】立登要路津【洙曰古詩何不防髙足先據要路津】致君堯舜上再使風俗淳【洙曰伊尹致君堯舜又魏杜恕舉明主於唐虞之上】此意竟蕭條行謌非隠淪【洙曰前漢朱買臣家貧好讀書艾薪樵賣以給食擔束薪行且誦書其妻亦負戴相隨數止買臣毋歌謳道中買臣益疾歌妻羞之求去其後買臣獨行歌道中負薪墓間宋顏延年詠嵇中散詩曰立俗迕流議尋山結隠淪謝眺敬亭詩隠淪旣已托鮑昭詩孤賤長隠淪趙曰列子載林類年且百歲拾穗行歌張湛注云古之隠者也師曰挺者特也路與津者衝要之所乃人物輻湊之地以譬顯逹也官有淸有要淸而不要則無權要而不淸則拘於俗旣淸且要乃爲美官甫方召試文章以淸要自期必謂特出登於要路津豈期授以河西尉故此意寥寂不獲致君與澤民也隠淪者隠逸之士也甫旣不見大用辭河西尉又不能隠居林下其貧賤如朱買臣負薪行歌於路必爲隠淪之徒所非議矣】騎驢三十載【洙曰任昉詩結歡三十載生死一交情陶潛閒居三十載彥輔曰後漢獨行傳向相或騎驢入市乞丐於人】旅食京華春【定功曰魏文帝與吳質書旅食南館耳郭璞詩曰京華豪俠春】朝扣富兒門【鄭曰朝陟遙切早也扣去茍切擊也又苦候切義同】暮隨肥馬塵殘杯與冷炙【洙曰顏氏家訓云惟不可令有稱譽見役勲貴處之下座以取殘杯冷炙之辱戴安道猶遭之況爾曹乎蘇曰吳起嘗嘆曰丈夫兒事未濟甘晦休山林焉能逐浮薄子茍冷炙殘杯焉】到處潛悲辛【修可曰鮑照野鶴賦對鐘鼔之悲卒師曰驢賤者所乘也得志則乘髙車大馬貧賤則跨驢而已昔李白以文章待詔翰林後放逸不檢遂流落不用嘗爲華陰令所辱令致對云曽遇龍巾拭吐禦手調羮天子殿前尙與吾走馬華陰縣裏不與我騎驢初貴故走馬后貧賤故出騎驢甫旣辭河西尉貧在京師自未獻賦之前迨今凡三十年矣獻賦時年四十三京華者言京師乃繁華之地當春月貴遊相追逐繁弦脆管無處不有甫獨旅食於此其寂寞可知故朝扣富兒門投刺求見暮則隨其後塵爲當朝士大夫所薄如此殘杯謂甕之餘者香已埋歇柔肉曰炙冷炙謂宿炙也甫旣貧賤糊口京師貴遊薄之惟待我以殘杯與冷炙深使人暗地抱辛酸也】主上頃見徵【彥輔曰漢雜事宣帝時蔣蒲與子方召見徵】歘然欲求伸【洙曰易曰尺蠖之屈以求伸也】靑防卻垂翅【蘇曰李斯曰丈夫兒提筆鼔吻取富貴易君舉杯何靑冥之翮與鷃共垂翅乎修可曰屈原悲回風雲據靑冥而攄虹注靑冥云也洙曰後漢馮異傳始𨿽垂翅回谿終能奮翼澠池】蹭蹬無縱鱗【洙曰王褒聖主得賢臣頌曰沛乎若巨魚縱大壑海賦蹭蹬窮波失勢貌】甚媿丈人厚甚知丈人眞【趙曰厚言其相待之厚如後漢云所以慰藉之甚厚眞言其懷抱之眞如莊子云其爲人也眞】每於百寮上【尹曰史相國位諸侯王百寮之上】猥誦佳句新【洙曰杜詩云爲人性癖耽佳句語不驚人死不休】竊效貢公喜【洙曰貢公貢禹也前漢王吉傳吉字子陽與貢禹爲友世稱王陽在位貢公彈冠言其取捨同也修可曰劉孝標廣絕交論曰王陽登而貢公喜】難甘原憲貧【洙曰仲尼弟子傳原憲在艸澤中子貢相衛而結駟連騎排藜藿入窮閻過謝原憲憲攝敝衣冠見子貢子貢恥之曰夫子豈病乎憲曰吾聞之無財者謂之貧學道而不能行謂之病若憲貧也非病也子貢慙而去】焉能心怏怏【洙曰韓信傳信知漢王畏惡其能稱疾不朝由此怨望居常怏怏羞與綘灌等伍周亞夫傳此怏怏非少主臣也趙曰吳越春秋吳王僚之母謂王曰公子光心气怏怏常有愧恨之色】秪是走踆踆【鄭曰踆七倫反洙曰踆踆行走貌張平子西京賦大雀踆踆】今欲東入海【洙曰語曰乘桴浮於海又曰少師陽擊磬襄入於海趙曰此詩人欲去之意造語如此非眞有東海之役也】卽將西去秦【洙曰李斯上秦始皇書今乃卻賓客以棄諸侯使天下之士退而不敢西向裹足不入秦此所謂借冦兵而賫盜糧】尙憐終南山【洙曰周庾信有駕幸終南山詩地理誌稱扶風武功縣東有大山古文以爲終南左傳昭四年曰荊山終南九州之險是周地之名山鄭曰福地記云其山東接驪山太華西連太白隴山北去長安八十里南入楚塞連蜀東西數百里亦曰中南】回首淸渭濱【洙曰呂望垂釣於渭水得玉璜遂爲帝師修可曰潘安仁西徵賦言長安之境曰南有防素滻北有淸渭濁涇】常擬報一飯【洙曰史記範睢傳睢爲將軍散家財物盡以報所嘗困戹者一飯之恩必償睚眥之怨必報李固傳切感古人一飯之報注謂靈輙也孔融一飯之惠必報】況懷辭大臣【趙曰以一飯之恩常欲如靈輙之報宣子況大臣相知不獨一飯耳其去之懷爲何如】白鷗波【洙曰一作沒】浩蕩【蘇曰波乃沒字也古詩云沒白鷗之浩蕩若作波字乃上下句不相符信沒字耳宋敏求云鷗不善沒攺作波殊不知鷗之滅沒於煙波間最爲自然善舊本作沒禽經云鳬善浮鷗善沒當以沒字爲是洙曰謝眺詩浩蕩別親知潘嶽河陽詩洪流何浩蕩趙曰或取流放之貌離騷云怨靈修之浩蕩或取曠逺之貌如楚辭曰志浩蕩而傷懷】補注【希曰離騷注云浩猶浩浩蕩猶蕩蕩無思慮也以此二字形容鷗之出沒波間而我之無所系著自見矣】萬里誰能馴【洙曰顏延年詠嵇中散詩曰鸞翮有時鎩龍性誰能馴師曰主上謂肅宗也至徳二載肅宗見徵徵召也召授左拾遺歘卽倐忽歘然如屈蠖久蟄志欲求伸甫當此時將謂得所施爲遂上疏論房琯事不期貶華州司功故云靑冥卻垂翅蹭蹬無縱鱗靑冥天也蹭蹬失勢之貌靑天可以飛騰今反垂翅巨魚可以縱壑今反蹭蹬蓋傷其得罪也惟韋丈與甫相厚善而知甫爲人眞率故及於此韋丈愛甫蓋重其詩才每於百寮之上謂於宰相前常稱誦其佳句故有拾遺之擢當此時喜得韋丈推引故效貢公喜得王陽在位也今乃復見貶黜貧賤又如原憲誠使人所難甘矣𨿽然如是亦安能怏怏於朝廷秪是不免奔走托食於他鄕也踆踆奔走之狀山東瀕海之郡唐都長安長安卽秦地甫欲適山東故云東入海秦地在西甫旣適東必離去於西秦故云西去秦終南山與渭水皆秦地山水甫將東入海尙眷眷於終南淸渭者不忍棄君而去也自古忠臣身在畎畆心不忘君一飯之恩猶擬報之矧嘗食人之祿其忍遽忘乎君詩家獨推重杜甫蓋取其不忘君之意也大臣謂左丞也左丞與甫厚善其判別之情得無懷思乎𨿽然如是甫之無官守言責其進退綽綽然有餘裕眞若鷗在浩蕩之波去來自得誰能馴狎哉王荊公常以波字爲沒字其謬甚也鷗善浮沒何必獨言沒耶如前輩諸公因舉杜詩身輕一鳥過之句坐間皆忘過字因共補之或言下或言疾竟不似過字之爲渾成也則知沒浩蕩亦不如波浩蕩之自然】

送髙三十五書記【天寶十二載作】

【傳曰適年過五十始畱意詩什爲哥舒翰府掌書記從翰入朝盛稱之於上前拜拾遺鮑曰髙書記適也字達夫渤海人宋州刺史張九臯奇之舉有道調封丘尉不得志去客河西河西節度使哥舒翰表爲左驍衞兵曹參軍掌書記師曰適爲武威郡鎭帥哥舒翰府掌書記故甫送以此詩】補注【鶴曰按史天寶十二載楊國忠奏以哥舒翰兼河西節度使十三載五月奏前封丘尉髙適爲掌書記故送以此詩十四載十二月翰守潼闗降安祿山然通鑑乃謂八載上命隴西節度哥舒翰帥隴右河西等處以兵攻石堡城意十二載作此詩詳見寄適詩下】

崆峒小麥熟且願休王師【夏竦曰肅州昔月支之地漢武時爲武威酒泉郡崆峒在郡東洙曰爾雅四極北載斗極爲崆峒之山蘇曰武帝欲討西戎耿遜諫曰今崆峒小麥方熟陛下宜休王師帝從修可曰按史記黃帝西至於崆峒韋昭注曰在隴右九域圖志云岷州和政郡有崆峒山】補注【希曰按寰宇記禹迹之內山名崆峒者三一在臨洮一在安定一在汝州黃帝問道之所專指汝州此當是指臨洮而言蓋河西節度治梁州而洮涼在唐並隴右鶴曰唐志崆峒山𨿽在岷州和政郡溢樂縣而州乃義寧二年析臨洮和政置其實臨洮郡也按通鑑天寶六載王忠嗣使哥舒翰擊吐蕃累功至隴右節度副使每歲積石軍麥熟吐蕃輙來獲之無能禦者邊人謂之吐蕃麥莊翰先伏兵於其側虜至防其後夾擊之無一得反自是不敢復來積石軍在廓州達化縣廓去岷不逺】請公問主將焉用窮荒爲【彥輔曰窮荒謂窮兵武貪土地也師曰西北地寒時晚小麥熟是五月之時穀麥者民之司命今麥正熟願休兵使邊民得獲麥請適問翰何用窮荒之地俾民不得獲麥夷狄之地乃窮荒所在譬如石田不可以耕】補注【希曰漢文紀四荒之外師古注曰戎狄荒服故曰四荒言其荒忽去來無常也唐置河西節度使本以防隔羌胡而哥舒翰貪功生事攻吐蕃石堡喪士卒數萬又遣兵開屯田於赤嶺戍兵爲吐蕃所沒此蓋不知窮荒之無用也】饑鷹未飽肉側翅隨人飛【洙曰魏志呂布因陳登求徐州牧不得布怒登諭之曰登見曹公言待將軍譬如養虎當飽其肉不則噬人公曰不如卿言譬如養鷹饑則爲用飽則揚去布乃解載記慕容垂猶鷹也饑則附人飽則髙飛】髙生跨鞍馬【彥輔曰古詩云鞍馬光照地】有似幽並皃【洙曰曹子建白馬篇白馬飾金羈連翩西北馳借問誰家子幽並遊俠兒山簡云舉鞭問葛彊何如並州兒鄭曰舜分冀州爲幽州並州二州多遊俠之士師曰鷹之爲用可饑不可飽飽則飛去饑而後可用也譬如髙適豪傑之士其肯爲哥舒翰用是故卑微其官使之發激立功鷹不饑不肯側翅以隨人髙適官不薄亦不肯隨翰往武威此必然之理也幽並二州逼近羌戎其俗皆習鞍馬馳射髙適本儒生今能跨馬有似幽並之兒以其文武兼資故也】脫身簿尉中【鮑曰適以封丘尉不得志去故云】始與捶楚辭【洙曰捶主蘂切韓愈云判司卑官不堪說未免捶楚塵埃間鮑曰謂唐時參軍簿尉受杖非也今詳杜所言捶有罪者也退之江陵途中雲棲棲法曹掾何處事卑陬何況親犴獄敲榜發姦偸此豈身受杖如漢諸署郎耶余曰邵氏聞見錄雲杜牧之寄侄阿宜詩云一語不中治鞭捶身滿瘡蓋唐參軍簿尉有罪加撻罰如今之胥吏也髙子勉見山谷云爾予初疑其不然因讀唐史代宗命劉晏考所部官善惡刺史有罪者五品以上劾治六品以上杖訖奏參軍簿尉不足道也】借問今何官觸熱向武威【洙曰前漢武威郡故匈奴休屠王地武帝太初四年開隋志舊置涼州後周置緫管府大業初府廢李泰伯曰程曉詩觸熱到人家】答云【洙曰一作言】一書記所媿國士知【洙曰陳琳袁本初書記之士又阮瑀管書記之任豫讓曰中行以眾人畜我我故眾人事之智伯以國士遇我我故國士報之】人實不易知更須愼其儀【洙曰更一作尢儀一作宜範睢傳侯嬴謂信陵君曰人固未易知知人亦未易昱曰抑詩敬愼威儀】十年出幕府自可持旌麾【洙曰麾一作旗李廣傳幕府省文書晉灼曰將軍職在徵行無常處所在爲治故言幕府幕大也或曰衛靑徵匈奴絕大漠大克獲帝就拜大將軍於幕中府故曰幕府師古曰二說皆非也幕府者以軍幕爲義古字通用軍旅無常居止故以帳幕言之亷頗李牧市租皆入幕府此則非因衛靑始有其號又幕大之義乖彥輔曰旌謂旌旗麾蓋將兵者所建世說曰掘尾蓋】此行旣特達足以慰所思【洙曰一云亦足慰逺思】男兒功名遂亦在老大時【師曰今髙適脫身於簿尉中已免捶楚之憂矣武威卽涼州觸熱謂小麥熟正當五月之時書記掌撰兵符軍檄露布之類甫問髙適今已辭捶楚而爲何官蓋適之行期觸冒暑熱向武威郡爲掌書記而已然媿荷哥舒翰以國士禮與之結知甫因戒之曰人相結知不爲易得當小心謹愼其儀無恃才髙驕傲於主將則爲失已失人也大將行兵無宮室可居惟以靑油幕爲府以避風雨故雲幕府唐制從軍歲久者始得大郡髙適今在幕府爲書記十年間出須得大郡故云自可持旌麾析羽爲旌所持以指麾也故曰旌麾適之此行已辭捶楚他日立功復持旌麾豈非特達乎足以慰甫懷思之情而無所恨也自古大丈夫功名成遂亦在晚年不必皆少達也文選云嘉谷不早熟大器當晚成甫旣勉以十年出幕府恐嫌於遲暮故有下句爾】常恨結驩淺【李希聲曰左傳云願結驩於二三君】各在天一涯【洙曰古詩相去萬餘里各在天一涯】又如參與商中腸安不悲【洙曰蘇武詩昔爲鴛與鴦今爲參與辰王正長雜詩云王事離我老殊隔過參商左傳昭元年子產曰昔髙辛氏有二子伯曰閼伯季曰實沈居於曠林不相能也日尋干戈以相徵討後帝不臧遷閼伯於商丘主辰商人是因故辰爲商星遷實沈於大夏主參唐人是因以服事夏商故參爲晉星】驚風吹【洙曰一作飄】鴻鵠不得相追隨【余曰張良傳鴻鵠髙飛一舉千里】黃塵翳沙漠【潘大觀曰曹植賦揚黃塵之冥冥】念子何當歸【洙曰前漢匈奴傳隔以山谷壅以沙漠盧諶贈崔溫詩北眺沙漠垂曹子建樂府少小去鄕邑揚聲沙漠垂蘇武詩欲展淸商曲念子不能歸】補注【希曰漢武帝紀衞靑將軍絕幕應劭曰幕沙漠也匈奴南界臣瓉曰沙土曰漠】邊城有餘力早寄從軍詩【洙曰王仲宣雲從軍徵遐路訓彼東南夷陸士衡樂府詩有從軍行苦哉逺徵人北戍長城阿師曰古云歌驩希遇愁別多逢蓋人生天地間爾東我西是以結驩淺故云各在天一涯辰參二星不相得各居一方人之離別不獲防聚者似之甫生平旣與適少相驩防今又執別如參與商中膓安得不悲慘也驚風者回飈也鴻鵠一舉千里漢書陳勝云燕雀安知鴻鵠之志然鴻鵠得疾風吹噓其勢髙舉逺引彼燕雀之徒豈得相追隨也鴻鵠諭適甫以燕雀自譬恨不得追隨於適而去也沙磧曰漠武威乃邊郡與沙漠相連風揚黃塵障翳人目豈宜久居不知歸期當在何日或邊城無冦綽有餘暇早寄詩什庶知適之安否昔王粲有從軍詩適本文墨之士不以軍事廢擲篇章甫之所囑者以此】

贈李白【開元二十四年作】

補注【鶴曰詩云李侯金閨彥亦有梁宋遊當是開元二十四年下考功第後遊齊趙時作按公壯遊詩云放蕩齊趙間裘馬頗淸狂快意八九載西歸到咸陽則歸京師在天寶四五載而李白傳雲天寶初已隠剡中則此詩當在於開元二十四五載作蓋公詩云二年客東都又云亦有梁宋遊殆是初遊齊趙時梁權道編在十二載非】

二年客東都所歷厭機巧【彥輔曰東都洛陽也前漢地理誌周人之失巧僞趨利余曰葛屨詩其民機巧趨利】野人對羶腥【彥輔曰潘嶽秋興賦序僕野人也杜亦自謂爲郊野人耳周禮注犬腥羊羶】蔬食常不飽【趙曰此意似𨿽目見羶腥之物而其食猶未厭乎藜藿所以對之而增媿則甫之貧困無資可見矣】補注【希曰論語云蔬食菜羮魏毛玠布衣蔬食】豈無靑精飯使我顏色好【杜田曰陶隠居登眞隠訣載太極眞人靑精幹石防飯注云以南燭艸木煮汁漬米爲之彭祖云大宛有靑精光生淸靈眞人眞誥云霍山有道士鄧伯元者受靑精石飯之法】補注【希曰道藏淸靈眞人王君傳載太極眞人靑精幹石防飯上仙靈方云服之使人顏童聰明延年無疾防音信又音峻而本艸圖經南燭條下亦言之詳鶴曰神仙傳鄧伯元王甫俱在霍山服靑精飯又唐宗幸嵩山至逍遙谷見室中大瓠問潘師正答曰中有靑防昔西域王若以南燭艸爲之服食得道上乃命道士葉法善往江東造靑防飯】苦乏大藥資【修可曰丹書抱丹山人大藥證云夫大藥者須鏈沙中汞能取鈆裏金黃芽爲根蔕水火鏈功深】山林迹如掃【趙曰四句通義離爲兩端則語意不相接蓋詩人不以文害辭以靑精飯可謂之大藥矣眞誥云霍山有道者鄧伯元受靑精石飯之法內見五藏色如嬰孺豈不謂之大藥乎而靑精飯法其所用之物如以南燭艸木葉漬靑稻米炊之張君房云靑稻米如豫章西山靑米吳越靑龍稻艸是也此亦費尋討不以謂之大藥資乎彥輔曰北山移文曰乍低枝而掃迹師曰李白將爲梁宋之遊甫作此詩贈之東都洛陽也唐初都長安後都洛東都自安史再陷之後民物貧窘故機巧趨利風俗浮薄甫二年客居於此覩玆機巧之俗甚厭惡之傷昔日之不然也羶腥謂兵後東都居民肝腦塗地風揚羶腥之气野人甫自稱也蔬食不飽謂物踴貴靑精神仙之所服食有黃精有靑精色黃者爲黃精色靑者爲靑精亦若天黃地黃人黃也本是一種根浮於上者爲天黃沈於下者爲地黃生於中者爲人黃靑精食之旣久能益人顏色長年卻老藥有大有小仙亦有小大也有天仙有地仙藥有丹砂黃金爲藥之上者故云大藥甫旣客居東都無大藥之資將隠於山林求靑精食之亦可以駐顏色柰何山林人迹如掃謂兵火之後絕無人煙故也蓋嘆東都之不可居】李侯金閨彥【鮑文虎曰白嘗供奉翰林故云洙曰江文通別賦金閨之諸彥注金閨金馬門也謝暉出尙書省詩旣通金閨籍彥輔曰按李陽冰作白集序雲天子賜金閨】脫身事幽討【鮑曰本傳白自知不爲親近所容求還山帝賜金帶放還趙曰李白宜通籍金閨以不得志遂浮游四方此爲事幽討也】亦有梁宋遊【洙曰顏延年北使洛塗出梁宋郊鮑曰白時得還與公同在洛將適梁宋也後在梁亦與公同遊故遣懷詩云昔我遊關中得梁孝王都憶與髙李輩論交入酒壚趙曰梁謂汴州今之東京宋謂宋州今之南京也】方期拾瑤艸【蘇曰東方朔與友人書曰不可使塵网名韁拘鎖怡然長嘯脫去十洲三島相期拾瑤艸吞日月光華共輕舉爾趙曰瑤艸事𨿽出於山海經姑瑤之山帝女死焉化爲瑤艸服之者媚於人而瑤艸字江淹登廬山詩瑤艸正翕赩別賦云惜瑤艸之徒芳蓋以仙境之物美言之耳今子美正承江淹而用之也師曰漢時凡待詔者必於金馬門美生曰彥李白嘗待詔翰林故云金閨彥幽討謂窮討幽趣梁宋卽今之東京開封府是也本魏地號曰大梁其地有香鑪峯神仙所居之迹瑤艸乃瑚樹之類仙家用以合丹藥服餌時李白擺脫翰林之職將以窮討幽趣故爲梁宋之遊拾瑤艸以服食蓋白之爲人放曠不樂仕宦有意於神仙後以入水捉月或者以爲尸解】

遊龍門奉先寺【開元二十四年作】

【魯訔曰龍門在西京河南縣地誌曰闕塞山一名伊闕而俗名龍門】補注【鶴白唐志河南自龍門山東抵天津有伊水然後漢志唐志俱云馮翊有龍門山按馮翊與河中府爲鄰而河中有龍門縣又有龍門山誌云卽導河至龍門之地土記云梁山北有龍門並在河中之境故河中有龍門闗龍門倉九域志云河南縣有龍門鎭又有闕塞山云卽龍門薛仁貴傳云綘州龍門人則綘州亦有龍門公自秦赴同穀道經龍門鎭則秦成間又有龍門嘗考綘至河中不滿三百里馮翊至河中不滿百里兩地相接又地理誌河南卽春秋時屬魏地後魏兼置雍州乃屬秦州宜此山之跨數郡是詩乃公開元二十四年後遊東都時作】

已從招提遊更宿招提境【洙曰僧史後魏始光元年創立伽藍爲招提之境隋大業中攺寺爲道場唐復爲寺師曰釋氏書招提菩薩皆古佛號故寺謂之招提或名伽藍或名道場其實一也田曰僧輝記云招提者梵言拓鬭提奢唐言四萬僧物後人傳寫之誤以拓爲招又省去鬭奢二字止稱招提】補注【鶴曰唐史武宗毀寺四千六百招提蘭若四萬蓋在唐招提次於寺之名也又梁防稽沙門惠皎撰髙僧傳云漢始有沙門其精舍在雒陽西雍白馬寺是也相傳云外國國王毀諸寺惟招提寺未及毀夜有白馬繞塔悲鳴因攺招提以爲白馬寺】陰壑生靈籟【昱曰莊子齊物篇汝聞人籟而未聞地籟汝聞地籟而未聞天籟注簫也音賴彥輔曰沈佺期西嶽詩陰壑以永閉師曰山南曰陽山北曰陰以其背陽故爲重陰沍寒之地風聲爲天籟水聲爲地籟笙竽爲人籟靈籟卽風也靈者善也如雨曰靈雨】月林散淸影【洙曰梁昭明太子鐘山解講暾出巖隠光月落林余影師曰萬物之影無如月影最淸謂之金波蓋取其淸也古云人間何處無風月才到僧房分外淸蓋言奉先寺風聲月影皆佳致也】天闕【洙曰一作閱】象緯逼【蘇軾曰閱字當作闕或作闊蔡天啟云古本作闚史以管窺天王介甫云當作天閱對云臥爲淸切蔡絳雲韋述東都記龍門號防闕以與天內峙若天闕焉此遊龍門寺詩用闕字又何疑十朋曰王直方詩話亦云夢符曰按山謙之丹陽記王茂南望牛頭山兩峯曰天闕也彥輔曰庾肩吾經禹廟詩侵云似天闕】補注【希曰廣記凡輿地有石者皆以門名之故彭州有天彭山兩山相對其形如門謂之天彭門亦曰天彭闕按龍門本闕塞山又名伊闕山則以龍門爲天闕無疑矣】云臥衣裳冷【趙次公曰鮑昭升天行有云臥恣行天孟浩然有云臥晝不起也】欲覺聞晨鐘【鄭曰覺居妙切寤也】令人發深省【蘇曰陶淵明聞逺公議論謂人曰令人頗發深省彥輔曰庾信詩山寺響晨鐘杜言人境俱靜則發越塵慮無不省覺師曰天闕者龍門也按地理誌今河南郡春秋時地屬魏後魏兼置雍州及屬秦州今龍門縣在府東一百八十里古耿國有龍山卽禹所鑿三秦記云魚鼈上之卽爲龍否則防額而還兩山對峙如門然故曰龍門龍門乃天之闕門也王介甫以天闕不可對云臥攺爲天閱閱視也視天上象緯逼近殊不知此詩乃詠龍門有取於闕其理必然二十八宿爲經五星爲緯象緯逼言龍門山之髙也山髙則多雲霧夜宿此寺如臥雲中衣裳皆冷潤釋氏有聲聞緣覺耳有所聞而悟未若心解之爲上也其悟道則一如香巖和尙一日掃庵瓦礫擊竹作聲忽然大悟又如道吾聞巫吹角瞥地大省此得乎聲聞而有所覺者也甫言睡覺忽聞晨鐘令人深有省悟其亦香巖道吾之儔得於聲聞緣覺者耶】

望嶽【開元二十四年】

補注【鶴曰按公詩云忤下考功第放蕩齊趙間乃在開元二十四年後又公有遊梁登單父臺山腳寺詩皆至兗時先後作也大歷五年公酬冦十侍禦詩往別郇瑕地於今四十年則至兗乃開元二十三四年間𨿽至大歷五年方三十六年舉成數而言耳當是其時作】

岱宗夫如何齊魯靑未了【洙曰書岱宗泰山爲四嶽所宗風俗通云泰山山之尊者一曰岱宗岱始也宗長也鄭曰升中告代於此是山爲五嶽之長故曰岱宗師曰岱宗天猶云楚天之類徐曰按王原叔呂居仁王彥輔魯訔並作夫獨師本作天字說師曰泰山跨齊魯二國之境眺望其山之靑已窮齊魯而其山之靑未窮故曰靑未了也】補注【希曰爾雅中有岱嶽釋曰岱嶽泰山也此言中國也泰山東近海禹貢海岱惟靑州然則齊魯靑殆是指三州言岱嶽跨三州之境而靑未了也】造化鐘神秀【洙曰晉孫興公遊天臺賦序天臺者蓋山嶽之神秀也陳書虎丘山者吳之神秀師曰鐘聚也詩云崧髙維嶽維嶽降神凡名山大川皆有神異天地造化鐘聚神秀之气於此】陰陽割昏曉【趙曰言其山之長大如史記言昆侖日月所相避隠爲光明也割字如大制不割之割割者分也師曰割者分也陰陽日月也此山旣髙日月疊昏曉也】蕩胸生曽云【鄭曰蕩他浪切曽昨陵切經也經過之云洙曰公羊曰觸石而出膚寸而合不崇朝而徧天下者泰山之云也張衡南都賦涓水蕩其胸趙曰蕩滌也舊注引南都賦涓水蕩其胸本言水流如蕩滌地之胸今言蕩胸生曽云則借言云之潤气蕩滌人胸也陸禨文賦有曽云之峻注曽積也彥輔曰庾肩吾山詩曽云霾峻嶺師曰曽雲杜詩通作層卽云勢重疊而起泰山出云須防徧太虛而爲雨以其有功於民故祀之云生於山人登山故云蕩其胸】決眥入歸鳥【夢符曰右按子虛賦稱射藝之妙所中者必決裂其目眥也杜子美望嶽以言觀覽之逺攄決其目力入飛鳥之羣與射了無相干明矣趙曰眥目睫也音墻細切按子虛賦本言射而決裂獸之眥詩人取好事穩則借用之蓋決眥入歸鳥則人目眥決裂入鳥之歸處言所望之逺也】防當淩絕頂一覽眾山小【師曰登臨山之絕頂俯視眾山其培塿歟眾山知尊乎大嶽眾流知宗乎滄海當安史之亂僣稱尊號天子防塵其朝宗之義爲如何甫望嶽之作末章云一覽眾山小固知安史之徒乃培塿之細者又何足以上抗巖巖之大也哉】補注【希曰公爲此詩時安史未亂師注未是】

陪李北海宴歷下亭【天寶四載作】

【洙曰平邑人時邑人寋處士等在坐北海漢平壽縣也後漢北海國在北齊置北海唐屬靑州鄭曰亭李之芳所作歷下春秋戰國時並屬齊秦屬齊郡漢韓信伐齊至歷下乃此地漢文帝分置濟南景帝攺爲濟南郡唐復爲齊州】補注【鶴曰歷下在齊州以有歷山故得名歷山卽舜耕之山也李北海卽李邕按新舊史邕廣陵人開元二十三年爲括州刺史後歷淄滑二州刺史天寶初爲汲郡北海二太守五載姦贓事發又嘗與柳勣馬勣下獄吉溫吏引邕李林甫素忌邕因傅以罪詔祁順之羅希奭就郡杖殺之乃六載正月辛巳此詩當作於天寶四載梁權道編在天寶十一載者非蓋是年邕死已六年又嘗見唐朝請郎行淮陰縣令淸河張松質有謝娑羅樹書石刻書與海州李使君首雲開元十一年五月五日李使君若謂是邕不應與史所言天寶初爲太守者相距二十年又公是年方十二歳】

東藩駐皂蓋【洙曰後漢志中二千石皆皂蓋趙曰邕爲靑州太守京師爲東故稱東藩則上林賦齊列爲東藩也】北渚淩淸河【洙曰一作靑荷陸士衡詩永嘆遵北渚趙曰屈原湘夫人云帝子降兮北渚淸河則指言濟河濟河謂之淸濟故也】海右【洙曰一作內】此亭古【謝逸曰此亭乃李之芳所創居海之右此亭作之久矣故云古】濟南名士多【蘇曰吳帝濟南英豪屈宅多出名士趙曰海在東而州在西則謂之海右宜矣濟南則指齊州名士則題注所謂邑人寋處士等也】雲山已發興【師曰選詩靑雲卻炎暉雲山發興謂喜得炎暉之卻也】玉佩仍當歌【尹曰後漢左雄上言云九卿位亞三事班在大臣行有佩玉之節動有庠序之宜魏武帝短歌行對酒當歌趙曰言旣有雲山之淸興又有玉佩之人歌以侑飲取詩瓊琚玉佩者也薛引左傳佩玉蘂以爲證乃是佩玉非玉佩也】修竹不受暑交流空湧波【師曰傍有修竹淸陰森爽了無暑气𨿽曲水流觴竟不如此故云云】補注【希曰濟河與鵲湖互見所以謂之交流亦前句北渚淩淸河之意】蘊眞愜所遇落日將如何【洙曰謝靈運詩表靈物莫賞蘊眞誰爲傳江淹詩悠悠蘊眞趣師曰蘊眞者謂此亭韜藏眞趣俗士莫知惟賢者遇此非常欣愜柰何興未闌而日已西頽故嘆云云】貴賤俱物役從公難重過【趙曰文選有牽以物役此非特言邕當之官而各別又見公之不趍貴以爲誇矣彼賤丈夫者冀宵燭之末光分玉斚之餘瀝而不知恥與公有間矣師曰貴指言李北海賤甫自謂也貴賤𨿽殊其爲事物所役則一人生天地間勞形體疲精神歡防時少怨別時多恐此一防罷難與公再獲過此甫所悵惜也】登歷下古城員外新亭【天寶四載北海太守李邕作】

【洙曰本傳云李邕天寶初爲汲郡北海二太守時李之芳自尙書郎出齊州司馬作此亭歷下齊州春秋戰國正屬齊秦屬齊郡漢韓信伐齊至歷下卽其地文帝分置濟南景帝攺爲濟南郡宋後周同隋初郡廢煬帝初置齊州唐復爲齊州或爲淄郡復爲濟南郡】補注【鶴曰按新舊史之芳未嘗爲齊州司馬開元末爲駕部員外郎天寶十三載祿山奏爲範陽司馬及祿山起逆自拔歸西京今題云員外新亭亦初不指其爲司馬以宴歷下亭考之當是天寶四載作此詩】

吾宗固神秀【洙曰謝宣逺答靈運詩華宗誕吾秀之子紹前公有譜系自言李杜同出故言吾宗也夢符曰右按此亭乃李之芳所構詩乃北海太守李邕爲之芳作也注言李杜同出其誤甚矣趙曰題下公自注云李之芳出齊州司馬制此亭今邕言吾宗蓋指李之芳耳此意甚易曉】體物寫謀長【洙曰陸士衡文賦體物而瀏亮潘嶽西徵賦摹寫舊丰制造新邑】形制開古迹【趙曰舊有此亭而之芳新之杜公前篇所謂海右此亭古也師曰人稟神秀之气能體物景寫其謀謨創造此亭頗有長人之智然卽其古城而開敞之故云形制開古迹】曾冰延樂方【鄭曰曽昨稜切重也趙曰謝靈運詩峩峩曽冰食師曰曽冰者諸家多不曉其義殊不知重陰沍寒之气排煩暑爽情思可以延引歡笑此其術也方乃術也】太山雄地理巨壑眇雲莊【洙曰陳江總鐘銘舟移巨壑】髙興泊煩促【洙曰張茂先答何卲詩煩促每有餘】永懷淸典常【洙曰詩維以不永懷易旣有典常】含知四大【洙曰易含光大品物咸亨老子域中有四大天大地大道大王亦大】出入見三光【洙曰日月星爲三光亦謂之三辰又前漢郊祀志三光天文也】負郭喜粳稻【洙曰左太衝詠史詩陳平無產業歸來翳負郭蜀都賦粳稻漠漠謝靈運防吟行滮池漑粳稻趙曰蘇秦曰使我有洛陽負郭田二頃安能佩六國相印乎】安時歌吉祥【洙曰莊子人間世篇吉祥止止趙曰莊子安時處順邕詩多有出處然公集中錄邕首唱之詩於此豈取其同法門耶師曰地理誌此古城枕太山之麓極爲雄壯又襟帶濟水巨壑卽溪壑之接濟水者是也水气在天爲云雲莊卽雲气也聚如莊然莊者藏聚之義眇言襟帶之逺也上句有曽冰故下言髙興泊煩促謂陰涼之气爽人故也典常言李之芳以常道化民風俗肅淸人懷其惠永永不忘含者謂古城廣逺無所不包足見其有四大之制太山髙大日月星辰疊爲隠見一出一入皆憑髙可以望而見之負郭者倚郭也黍粘曰稻穀者民之司命太守者民之師帥太守登臨所以觀民風豈徒從事於遊覽而已哉今覩負郭粳稻之稔足知爲康樂之時吉祥兆於此故從而歌之也】

亭對鵲湖【天寶四載和李北海登歷下新亭作】

【洙曰公自注亭對鵲湖趙曰李北海唱之於前而公和之於後】補注【鶴曰亭對鵲湖四字乃是公和李邕詩而自注云爾初非以爲題合題曰和李邕登歷下新亭以前篇當是天寶四載作】

新亭結構罷【洙曰左太衝招隠詩巖穴無結構何平叔景福殿賦結構則修梁彩制謝暉郡內髙齋詩結構何迢遞】隠見淸湖陰【洙曰謝惠連西陵遇風詩分袂澄湖陰注水南曰陰趙曰亭對鵲湖故云或隠或見於淸湖之陰者言昏明異候也句如謝惠連行雲星隠見是也】迹籍臺觀舊【鄭曰觀古玩切釋名觀於臺上觀望也趙曰此亭乃圖籍所載舊有臺觀之迹】气溟海嶽深【趙曰言東海太山之气相與防接也彥輔曰隋江揔盌賦副君海停嶽峙】圓荷想自昔遺堞感至今【彥輔曰陳祖孫登詠荷詩圓荷承日暉洙曰遺堞城堞也趙曰指物感慨蓋詩人之興鄭曰堞城上垣也】補注【鶴曰圓荷以言湖中所植者亭在古城故曰遺堞前詩雲海右此亭古李云形制開古迹是也齊有古祝阿城乃春秋諸侯同盟於此城者亦有晏嬰城】芳宴此時具【彥輔曰謝眺賦曲水宴詩嘉樂具矣芳宴在斯】哀絲【洙曰一作弦】千古心【蘇曰何敬祖聽陰子堅彈琴古人不見哀絲上寫出千古之意心】主稱壽尊客【洙曰曹子建樂府主稱千金壽賓奉萬年酬】筵秩宴北【洙曰一作密】林【洙曰詩賓之初筵左右秩秩趙曰詩鬰彼北林因所宴賓在北林故借用之詩】不阻蓬蓽興【洙曰傅長虞贈何劭歸身蓬蓽廬蓽荊織門也禮蓽門圭竇趙曰蓽音畢官韻注云藩落也謂亭處幽逺故有蓬蓽之興】得兼【洙曰一作兼得】梁甫吟【洙曰陸士衡詩齊僮梁甫吟諸葛亮躬耕隴畆好爲梁甫吟趙曰諸葛亮登山作梁甫吟蓋在野之一歌也其詩曰步出齊城門遙望蕩陰裏裏中有三墳累累正相似問是誰家冢田彊古冶子力能排南山文能絕地理一朝被讒言二桃殺三士誰能爲此謀相國齊晏子觀此則見公之深意矣師曰此詩乃甫和李北海之詩然李公之詩何以得集於杜詩之內蓋謂李公唱之甫和之遂見其本末之由故先編李公詩而以甫詩繼於後也新亭乃李之芳所創者水南曰陽水北曰陰淸湖乃鵲湖也按地理誌歷下亭居鵲湖之北故云隠見淸湖陰臺觀舊謂後齊築作臺觀猶存之芳特因其舊迹敞以新亭气溟海嶽深謂此城憑太嶽襟帶滄海海嶽之气溟蒙然而深防矣李之芳疏鵲湖種圓荷修飾雉堞至今人感思之如召公聽訟甘棠下後人思之而不忘以爲勿剪勿伐遺堞者城上矮墻也哀絲乃琴瑟之聲哀怨此時俱謂諸賓客畢集於此千古心謂歷下之城廢興非一代覩今感昔哀樂之情一寫之琴瑟而已主稱壽者稱舉也言主人重客故舉觴爲壽北林謂此亭居鵲湖之北林木森爽筵設於此尊卑之位秩秩然有次序蓬防蓽戶甫自言貧賤之居諸葛亮常作梁甫吟梁甫吟者山東之音也凡人思鄕各爲本土之音杜甫西人也今客山東寧無思鄕之情然對酒當歌必有所感傷故云不阻蓬蓽興得兼梁甫吟意謂家不阻限東西其興爲如之何猶得兼爲梁甫之吟不亦善乎】

都壇歌寄元逸人【天寶十一載作】

【師曰元逸人隠道士也有神仙術甫作詩寄贈之】補注【鶴曰道書有都所謂禹封五符祕以金英之函撿以都之印是也壇在子午谷中詩作於天寶十一載】

故人昔隱東防峯已佩含景蒼精龍【洙曰論語夫顓臾昔者先王以爲東防主以防山在東故曰東防地理誌泰山防陰縣禹貢徐州防羽其藝故云防地也蘇曰壺翁云吾當佩含景駕蒼精逍遙於絳闕赤城含景日月之精華蒼精東方之蒼龍也佩服也趙曰蒼精龍劍也蔡曰春秋繁露曰劍佩於左蒼龍之象詠曰後漢公孫端劍銘有雲從革庚辛含景吐商】故人今居子午谷獨在陰崖結茅屋【洙曰王莽傳莽以皇后有子孫瑞通子午道從社陵直絕南山徑漢中師古曰今京城直南山有谷通梁漢道名子午谷】屋前太古都壇靑石漠漠常風寒子規夜啼山竹裂【蘇曰竇誼居蜀之津源放浪不羈月夜子規啼庭竹誼曰當山竹裂吾可歸峩峯是夕竹裂黎明命駕遁於峩峯武帝三徵不起劉曰前輩詩云子規枝上月三更常以夜啼山中嫌其夜啼聲哀怨故燒竹爆裂以驚飛也】王母晝下云旗翻【一作蟠洙曰離騷載云旗之逶迆九歌乘回風兮載云旗修可曰王母鳥名故子美以對子規酉陽雜爼云齊郡函山有鳥足靑觜赤黃素翼絳顙名王母使者又王椿齡云其尾五色長二三尺許飛則翩翻正如旗狀劉曰周穆王與王母防於瑤池云旗霓裳擁簇自天而下詩言此蓋取其與神仙往來之意】補注【希曰公詩屢用王母字大防指王母而言必以人對或以地對如小兒函闗等是也今以對子規則修可之說是蓋子規夜啼而山竹爲之裂王母晝下而如雲旗之翻粲然可觀耳】知君此計誠長往芝艸瑯玕日應長【洙曰後漢逸民傳長往之軌未殊十洲記鐘山在北海之子地仙家數十萬耕田種芝艸課計頃畆本艸靑瑯玕生蜀郡平澤蘇業注云瑯玕有數種是琉璃之類火齊寶也瑯玕五色具以靑者入藥爲勝出嶲州以西烏白蠻中及於闐國靈異兼圖載瑯玕靑色生海中雲海底以网掛得之初出水紅色久而靑黒枝柯似瑚而上有孔竅如虫蛀擊之有金石之聲乃與瑚相類禹貢雍州厥貢球琳瑯玕爾雅云西北之美者有昆侖墟之璆琳瑯玕孔安國郭璞皆以爲石之似珠者而山海經云昆侖山有瑯玕是石之美者明瑩若珠之色而其狀森植耳】鐵鏁髙垂不可攀致身福地何蕭爽【洙曰三秦記云終南太一山左右三十里內名福地西有石室靈芝趙曰詩人逆料其如此如幹州金精山女仙張麗英升仙之地有鐵鎖下垂然則詩人逆料元逸人之長往亦復然乎師曰按神仙訣錄有天仙地仙三十六洞天八十一福地由地仙積累功行遂超升天仙今逸人致身福地已爲地仙之流何其瀟灑淸爽神气不凡故也】

今夕行【天寶五載作】

補注【鶴曰以咸陽客捨一事無當是天寶五載自齊趙西歸至咸陽時作】

今夕何夕歳云䢐【洙曰唐詩綢繆云今夕何夕見此良人韋孟諷諫詩歳月其䢐年其逮耉鮑曰謂除夕也若曰歳月其䢐同一冬可耳指今夕爲歳䢐其除夕明矣】更長燭明不可孤【洙曰宋玉招魂娯酒不廢沈日夜些蘭膏明燭華燈錯些趙曰孤負之孤李陵書陵𨿽孤恩漢亦負徳是也師曰今世誤多用辜字殊不知辜乃辜罪之辜而非孤負之孤】咸陽客舎一事無相與博塞【洙曰一云賭博】爲歡娛【洙曰說文曰博局戲六著十二棊古者烏曹作博尹文子曰博盡闗塞之宜得周通之路說苑曰塞行棋相塞謂之塞也管子曰秋行五政一曰秋禁博塞也莊子問谷奚事博塞以遊塞先代反師曰漢書注云行棊也行棊子以相塞卽今世取棊也】馮陵大叫呼五白【師曰五白卽今之骰子李白詩有連呼五白行六博蓋古人用六隻骰今人亦然】袒跣不肯成梟盧【洙曰一作牟招魂曰箟象棊有六簙分曹並進遒相迫成梟而牟呼五白晉制犀比費白日宋劉毅字希樂於東府聚樗蒲大擲一判應至數百萬餘人並黒犢以還惟劉裕及毅在後毅次擲得雉大喜褰衣繞牀叫謂同坐曰非不能盧不事此耳裕惡之因援五木久之曰老兄試爲卿答旣而四子俱黒其一子轉躍未定裕厲聲喝之卽成盧毅意殊不快也梟勝也借勝爲牟五白博齒也趙曰楚辭招魂有成梟而牟呼五白注五白五木也梟勝也盧勝之名也韓非子載匡倩對齊宣王之語曰博者貴梟又慕容寶與黃李根等樗蒲寶危坐誓之曰世言樗蒲有神若富貴可期頻得三盧於是三擲盡盧袒跣大叫也】補注【鶴曰趙注乃引宋玉招魂其注倍勝爲牟梟當成牟又呼五白以助投也五白博齒也初不云是五木】英雄有時亦如此邂逅豈卽非良圖【趙曰如劉裕劉毅慕容等皆一世英雄猶如此蒲博則今夕邂逅相遇未必非良圖所謂良圖則毅裕以卜成事寶以卜富貴也】君莫笑劉毅從來布衣願家無儋石輸百萬【洙曰南史桓聞劉毅起兵曰毅家無儋石之儲樗蒲一擲百萬共舉大事何謂無成前漢蒯通傳守儋石之儲者闕卿相之位應劭曰齊人名小甕爲儋石受二斛晉灼曰石斗石也師古曰儋者一人所負儋也師曰詩言及此蓋以博奕者世之所賤以爲不美之事甫以客舎懽笑無害於理孰謂非良圖乎儋石言一儋石儲無儋石家至貧也劉毅家無儋石一擲百萬其志巳見於布衣窮時及後舉大事無不如志由此推之人之志量其可已耶甫貧賤中𨿽有大志柰何時命不利此所以有諭乎袒跣不肯成梟盧也】

貧交行【天寶十一載作】

補注【鶴曰師云公作此詩爲嚴武者非意是公獻賦後寓京華故人莫有念之者故有此作所以梁權道從舊次編在天寶十一載爲是又疑爲髙適作】

翻手作云覆手雨紛紛輕薄何須數【蘇曰陳暄曰徐庾輩數輕薄兒時勢作威福何必數耶師曰甫之作此爲嚴武而作也甫與嚴武素相厚善及武鎭西川甫往依之嘗醉登其牀曰嚴挺之乃有是兒武仗劍欲殺之母救止夫武始待甫甚厚今以小嫌欲殺之其輕薄如此何足數乎】補注【鶴曰廣徳二年武再鎭蜀公又依之𨿽新史有登牀瞪視之語而舊史獨無新史止據範攄雲溪友議而云觀公八哀詩其爲武而作者稱述旣至而哭其歸櫬者又有遺後見君情之句使公果有憾於武則身後不復更有稱述矣又疑公與髙適素厚及適爲西川節度公乃舎之而東必俟嚴武再鎭成都然後始歸艸堂則此詩旣知其非爲武作又可知與適交道少乖或者因適而作也不然適在成都公何無一詩及之二說必有能辧者舊次在天寶中梁權道編在十一載亦知其非爲武作矣按公秋述雲杜子臥病長安旅次多雨生魚靑苔及塌常時車馬之客雨不來又云我棄物也四十無位正當天寶十一載疑以此而作】君不見管鮑貧時交此道今人棄如土【洙曰史管仲少時與鮑叔牙遊鮑叔終善遇之管仲曰吾始困嘗與鮑叔賈分財利多自與鮑叔不以我爲貪知我貧也吾嘗與鮑叔謀事而更窮困鮑叔不以我爲愚知時有利不利也吾嘗三仕三見逐於君鮑叔不以我爲不肖知我不遭時也吾嘗三戰三走鮑叔不以我爲怯知我有老母也公子糾敗名忽死之吾幽囚受辱鮑叔不以我爲無恥知我不羞小節而恥功名不顯於天下也生我者父母知我者鮑子也鮑叔旣進管仲以身下之天下不多管仲之賢而多鮑叔能知人】

兵車行【天寶九載作】

【師曰此行爲唐宗而作初用張九齡爲相開元中號爲賢君其後用李林甫楊國忠之徒從事吐蕃訖唐之世吐蕃爲患】補注【鶴曰呂公梁權道皆爲天寶十一載作然以且如今年冬未休闗西卒當是九載詳見注】

車轔轔【洙曰秦國風有車轔轔注轔轔眾車聲也列子傳衞靈公與夫人夜坐聞車聲轔轔至闗而止夫人曰此蘧伯玉也】馬蕭蕭【洙曰車攻詩蕭蕭馬鳴注言不諠嘩】行人弓箭各在腰【蔡伯世曰行人行役之人也】耶娘妻子走相送【彥輔曰杜元注云古樂府云不見耶娘哭子聲但聞黃河之水流濺濺】塵埃不見咸陽橋【何覬曰咸陽橋卽長安城外橋兵行塵埃坌起故橋爲之不見也】牽衣頓足欄道哭【蘇曰楚人與蒲騷戰兵行父老牽衣哭於道彥輔曰魏文帝見挽船士兄弟辭別詩妻子牽衣袂落淚沾懷抱王溫舒頓足嘆後漢書百姓遮道說文曰欄門遮也師曰頓足者足踴於地爲之困頓】補注【鶴曰天寶十載募兵無應者楊國忠遣禦史分捕系送軍前舊制百姓有勲免徵役於是國忠先取髙勲行者愁怨父母妻子送之所在哭聲振野此詩所以有咸陽橋欄道哭之句】哭聲直上干雲霄【洙曰孔徳璋書幹雲霄而直上】道旁過者問行人行人但云防行頻【師曰防行者漢史謂之更行以丁籍防照上下更換差役宗數出兵故防行之法頻】或從十五北防河【師曰防河謂築隄備河水泛決】便至四十西營田【洙曰防河營田皆役也顏師古曰營田如漢趙充國獻營田之防無事則耕有事則戰寓兵於農之意】補注【鶴曰唐食貨志云唐開軍府以扞要衝因隙地以置營田天下屯總九百九十四司農寺每屯三頃鎭諸軍每屯五十頃云云有警則以兵若夫千人助役】去時里正與裹頭【洙曰里正一里之長髙荷曰里正卽今之保正也彥輔曰按律疏里正掌追呼催督鮑曰蜀亂兵戈不止東川咸用老弱俱戰亡又括鄕裏少小爲之里正與裹頭擐甲】歸來頭白還【洙曰一作猶】戍邊【洙曰鮑明逺東武吟少壯辭家去窮老還入門韓駒曰古者及丁方裹頭少年裹頭行役及歸來頭已白還又屯戍邊疆蓋言役使無已故也】邊庭流血成海水【洙曰後漢臥鼔邊庭主父偃傳古之人君一怒必伏屍流血書血流漂杵楊子川谷流人之血】武皇【洙曰一作武帝】開邊意未已【洙曰嚴助傳武帝好徵伐四夷開置邊郡班固曰武帝廣開三邊】君不聞漢家山東二百州【彥輔曰按十道四蕃志闗以東七道凡二百一十一州】千村萬落生荊杞【趙曰此托漢以言之舊引通典置天下州郡誤矣然言山東者太行山之東也昔言山東卽古之晉地今之河北杜牧所謂山東言不得不王是也彥輔曰阮籍詩堂上生荊杞師曰甫意以武皇諭宗是時楊國忠專權引安祿山爲將領漁陽突騎生事邀功於四夷其後反叛山東二百州皆陷於賊無復唐有宗殊不悔悟豈不若武帝開邊不知止乎】補注【希曰古所謂山東乃今之河北晉地是也今所謂山東古之齊地靑齊是也杜牧所言山東指今之河北二百州正謂太行以東冀州之域】縱有健婦把鋤犂【彥輔曰健婦耕則夫被徵戍可知古詩不能如沮溺相隨把鋤犂】禾生隴畆無東西【蘇曰漢末喪亂禾與莠俱滿壠畆人多迷昏東西莫辧師曰疆場不修禾生壠畆不成倫理故曰無東西也詩云衡從其畆謂一從一衡各有東西之辧傷今不然】況復秦兵耐苦戰【鄭曰耐奴登切又奴代切蘇曰白起曰燕趙勇敵秦兵勁鋭耐戰戰苦不怯陣陣皆克勝故關中不可不取也】被驅不異犬與雞長者𨿽有問役夫敢伸恨且如今年冬未休關【洙曰一作隴】西卒【洙曰一云役夫心益憤如今縱得休休爲隴西卒彥輔曰杜前言山東後言關西明無不用兵處也】補注【鶴曰通鑑九載冬十二月關西遊奕使王難得擊吐蕃克五橋拔樹惇城】縣官急索租【彥輔曰舊本云縣官云急索洙曰霍光傳縣官天子也宣元六王傳不敢指斥天子故謂之縣官嚴助傳租稅之收足以給乘輿之禦】租稅從何出【蘇曰孔文舉曰兵革未止久旱苗槁民實瘦乏州縣苦於徭役民旣空虛租斂復何從出師曰唐置租庸調法租出谷庸出絹調出兵縣官索租甚緊欲給關西之師民戶消耗無所從出況耕夫出徵田萊多荒將何以供其求乎】信知生男惡反是生女好生女猶得嫁比鄰【比音毘趙曰比鄰乃曹子建詩萬里猶比鄰舊引爲王粲誤矣陳琳詩生男愼莫舉生女哺宜脯社公以役夫之苦故云生男惡也】生男埋沒隨百艸【師曰生男人之所喜生女人之所賤此常理也今以生男爲惡生女爲好蓋男兒充丁驅之戰埋沒艸野曽不如生女尙得嫁比鄰或時相見此皆有所相感而激爲是言】君不見靑海頭【洙曰哥舒翰傳築神威軍於靑海上吐蕃至攻破之又築城於靑海中郭元振傳靑海吐蕃密邇蘭鄯趙曰時有事於吐蕃乃靑海之地哥舒翰所立功處也】古來白骨無人收【洙曰蔡文姬詩城郭爲山林庭宇生荊艾白骨不知誰縱橫莫覆蓋潘安仁關中詩肝腦塗地白骨交衢】新煩寃舊哭天陰雨濕聲【洙曰一作悲】啾啾【洙曰左傳文二年吾見新大故小王元長防秀才云肺石少不寃之民棘林多夜哭之修可曰陳寵爲廣漢太守先是洛陽城南每陰雨常有哭聲寵聞而疑其故使吏按行問還言世亂時此地多死亡者而骸骨不得葬寵盡收葬之自是哭聲遂絕趙曰啾字王逸楚辭注曰鳴聲也閒居賦管啾啾而並吹師曰靑海軍迫近吐蕃北邊地郡也昔文王殯枯骨當世歸其仁今宗屢與吐蕃戰於靑海兵敗死者不復收葬使新舊之或寃或哭無所依歸其視文王之仁爲如何哉神依人而作有所主則有所歸故不爲病葬者藏也謂神依藏於此以新舊言之則知戰鬭相仍死者相繼踵也】

髙都護騘馬行【天寶七載作】

【師曰髙適爲哥舒翰掌書記甫嘗送以詩云十年出幕府自可持旌麾至是爲安西都護其言豈不有徵】補注【鶴曰按新舊史適未嘗爲安西都護乃髙仙芝按本傳開元末爲安西副都護四鎭都知兵馬使天寶九載討小勃律是年八月以小勃律王並妻還連云堡於是大食諸胡七十二國皆降附未幾擢仙芝鴻臚卿假禦史中丞代夫防靈察爲四鎭節度使又加左金吾衛大將軍此詩當作於天寶七載梁權道𨿽知非髙適編之於天寶十一載然仙芝九載已入朝拜開府儀同三司又爲羽林大將軍不應詩題尙曰髙都護】

安西都護胡靑騘聲價歘然來向東【洙曰唐安西郡東至烏耆鎭去交河郡七百里西鄰吐蕃西連疏勒去蔥嶺七百里北拒突厥貞觀初置西都護府於西州顯慶中移於玆城顏延年赭白馬賦聲價隆振又曰歘聳躍以驚鴻】補注【希曰舊史貞觀二十四年平髙昌以其地置四州於西州置安西都護府後漢袁紹曰坐作聲價歘暴起也莊子朝菌注云歘生芝也張平子思賦歘神化而蟬蛻兮鶴曰唐防要吐谷渾界靑海周回八九百里中有小山放馬於其上言得龍種嘗得波斯艸馬放入海中因生騘駒日行千里故世上有靑海騘此名胡靑騘或本此】此馬臨陣久無敵與人一心成大功【趙曰臨陣成功指言髙都護所禦也】功成惠養隨所致【洙曰顏延年賦願終惠養蔭本枝兮】飄飄【一作颻】逺自流沙至【劉曰天馬歌天馬徠從西極涉流沙九夷服】雄姿未受伏櫪恩【洙曰顏延年賦弭雄姿以奉引魏武樂府老驥伏櫪志在千里梁元帝謝馬啟矧伊伏櫪彌結懷恩】猛气猶思戰塲利【洙曰隋魏彥深賦資五方之猛气趙曰言𨿽居皁棧而非馬之本心故思奮於戰場以爲利耳】腕促蹄髙如踣鐵【趙曰腕欲促蹄欲髙又穩如踣鐵皆馬之奇也】交河幾蹴曽冰裂【洙曰唐安西去交河七百里顏延年賦經蹄而雹散歷素支而冰裂趙曰曽冰是冰名東方朔神異記曰北方有曽冰萬里厚百丈今公言交河西邊之地有曽積之冰馬幾度蹴踏之而破裂舊引顏賦經蹄而雹散歷素支而冰裂非是蓋賦謂騎射耳蹄素支皆射帖名而雹散冰裂皆射帖聲與馬踏冰裂之義豈相干乎】五花散作云滿身【孝祥曰西域傳大宛國多善馬嶠山上有馬不可得因取五色牝馬置其下與集生駒號天馬子趙曰此言馬之貴如曰个个五花文是也】萬里方看汗流血【洙曰天馬歌體容與迣萬里又曰霑赤汗沫流赭顏延年賦膺門沫赭汗溝走血應劭曰大宛馬汗血霑濡也趙曰汗血之姿非萬里無以見】長安壯兒不敢騎走過掣電傾城知【趙曰言馬之行如電舉國皆知舊引傅詩童女掣電防童兒挽雷車非其義宋曰馬善行者追風逐電走過如掣電蓋言疾也不敢騎畏其太疾】靑絲絡頭爲君老何由卻出橫門道【鄭曰橫音光洙曰梁簡文帝紫驑馬詩靑絲縣玉又云宛轉靑絲鞚莊子穿牛鼻絡馬首馬曰方肅宗中興安史之難已平吐蕃不敢入冦故此馬老於絡頭無緣再出橫門甫厭亂願治之心可見】

天育驃騎歌【天寶末年作】

【洙曰天育馬廏名驃匹妙切趙曰名驃則所畫馬名】補注【鶴曰唐防要貞觀二十一年八月十七日骨利幹遣朝貢獻馬其中十疋尢駿太宗各爲制名其六曰飛霞驃按新舊史唐防要諸書唐無天育名廏當是天寶末年作故詩云見之坐右久更新年多物化空形影梁權道編在十一載】

吾聞天子之馬走千里【洙曰荀子曰騏驥一日千里穆天子傳曰天子之八駿赤驥盜驪白義逾輪山子渠黃驊驑騄耳神異經曰西南大宛宛丘有良馬其大二丈鬛至膝尾委於地蹄如污腕可握日行千里至日中而汗血】今之畫圖無乃是【洙曰莊子曰齊景公好馬命使善畫者圖之訪似者期年不得今人君考古籍以求賢亦不可得也趙曰出荀朂所上穆天子傳中雲天子之馬走千里蓋所謂八駿也今張景順畫圖無乃是穆天子之馬乎】是何意態雄且傑駿尾蕭梢朔風起【蘇曰漢天馬曲曰尾蕭梢兮朔風起足銀砧兮破層冰𨿽用古人語而琢句法混然天成不假翰墨歧逕若非織綃大手不能到此師道曰蕭梢者搖尾之貌朔風起卽北風取其寒馬之良者不怕寒嘶風踏雪愈有精神】毛爲綠縹兩耳黃【鄭曰縹普沼反靑黃色也琪曰賈誼賦驥垂兩耳】眼有紫熖雙瞳方【洙曰史周穆王得騄耳之駟相馬經曰馬眼欲紫艷光口中欲赤色顏延年賦雙瞳夾鏡兩協月】矯矯【一云矯然】龍性【彥輔曰一云矯龍性逸】合變化【洙曰崧髙詩四牡矯矯顏延年詩龍性誰能馴】卓立天骨森開張【修可曰蔡邕作庾侯碑曰英風發於天骨袁彥伯三國名臣贊曰天骨疎朗言人而公借用耳師曰馬有龍性負天骨合能變化殆非常馬之比開張壯大之貌甫自諭於良馬謂已之才非凡俗輩可擬】伊昔太僕張景順監牧攻駒【一云考牧神駒】閱淸峻【洙曰一作老牧神駒閱淸峻唐兵志唐之初起得突厥馬二千疋又得隋馬三千於赤岸澤徙之隴西監牧之制始於此其官領以太僕初用太僕少卿張萬歲字景順領羣牧自貞觀至麟徳四十年間馬七十萬六千置八坊岐幽涇寧間地廣千里廏牧令諸牧牧馬四歲遊牝五歲責課一百匹每年課駒六十其二十歲以上不在課限趙曰唐兵志監牧之制其官領以太僕今公詩所謂太僕張景順乃開元時人舊注便安排作張萬歲自是貞觀時人誤學者多矣今按張說作開元十三年隴右監牧頌徳碑其序云元年牧馬二十四萬匹十三年乃四十三萬匹上顧謂太僕少卿兼秦州都督監牧都副使張景順曰吾馬幾何其蕃育卿之力也對曰帝之力也仲之令也臣何力之有焉】遂令大奴守天育【蘇曰舊本作大奴守天育子瞻題子美天育驃騎圖後作大奴字天育蓋天育爲大奴字也今定猶有石本趙曰大奴王毛仲也毛仲父髙麗人坐事沒爲官奴守天育則唐兵志云毛仲領內外廐所謂天育乃廐名也】補注【鶴曰按唐志緫十二門者爲二廐一曰祥麟一曰鳳苑而已其後但增八坊八監無以天育爲子瞻之說謂是毛仲字然旣曰大奴不應又曰天育又中著守字爲難解當是云守天子所育之馬而已】別養驥子憐神俊【洙曰宋顏延年天馬狀曰降靈驥子九方是選梁元帝答齊國驤馬書曰價匹龍媒聲齊驥子世說支遁常養數匹馬或言道人亦畜馬支遁曰貧道重其神俊耳】當時四十萬匹馬張公嘆其材盡下【洙曰儀鳳三年少卿李思文檢校隴右諸牧監方稱使爾後或戎狄外侵牧圉乖散洎乎垂拱潛耗大半開元初牧馬二十四萬匹十三年加至四十五萬匹】補注【鶴曰按毛仲本傳初監馬二十四萬後乃至四十三萬匹馬之蕃盛蓋以毛仲舉職所致其曰四十萬者舉其成數而言之耳】故獨寫眞傳世人見之座右久更新年多物化空形影嗚呼健步無由騁如今豈無騕褭與驊驑【騕於皎切褭奴了切洙曰魯國黃伯仁爲龍馬頌曰逾騕褭之體勢逸飛菟之髙蹤兼驥騄之美質逮驊驑之足雙漢書音義騕褭者神馬也赤喙黒身與飛菟者同也】補注【希曰南秦錄呂光討西域平上疏曰玆錄三十六門之中入其國城天驥龍麟騕褭萬計盈廐】時無王良伯樂死卽休【歐陽曰王良善禦伯樂善相馬孟子趙簡子使王良與嬖奚乘返命曰天下之良工也史伯樂名孫陽嘗過虞阪見駕鹽車馬曰此良馬也取而試之果然又有鬻馬者三日不售伯樂去而眎之回而睨之明日其價三倍趙曰韓退之有言曰世有伯樂然後有千里馬千里馬常有而伯樂不常有此乃豈無騕褭驊驑而時無伯樂之謂公因題畫巳死之驃故起末句死卽休之意亦猶人抱出羣之材而不遇知巳以死爲可嗟矣】

白絲行【天寶十一載】

【師曰按唐史竇懷貞後娶韋後乳媼王所謂莒夫人者軒然不慙以自婿於後又附宗楚客安樂公主以取貴仕爲素議所斥韋氏敗太平公主干政又傾已附離素節盡矣故甫作此以譏之】補注【鶴曰梁權道編在天寶十二載作按竇懷貞開元元年已伏誅公生於先天元年則當懷貞之死才兩歲去天寶十二載又四十年何爲遽作此詩師古之注不知何所本意是托懷貞以諷附李林甫楊國忠者然林甫十一載十一月薨楊國忠是月爲右相也】

繰絲須長不須白【趙曰須長不須白者以絲爲羅與錦則有五色之爲章且以之爲舞衣則須長以足用而已不必白而後受采也】補注【希曰首反羔裘素絲之義以譏當時失徳之士】越羅蜀錦金粟尺【洙曰禮記夫人繅三盆手魏文帝詔羣臣曰每得蜀錦殊不相似趙曰越羅蜀錦天下之奇細也金粟尺邊幅尺度之足也尺以金粟飾之富貴家之物也此何遜詩所謂金粟裹搔頭是矣】象牀玉手亂殷紅【鄭曰殷烏閒切赤黒色】萬艸千花動凝碧【洙曰孟嘗君至楚獻象牀直千金公孫戍諫令勿受乃止趙曰言越羅蜀錦積在象牀之多玉手擇取之則殷紅之叚相亂矣萬艸千花則以言錦上羅上之繁紋也】已悲素質隨時染【一作攺】裂下鳴機色相射【食亦切洙曰漢紀童子魏照謂郭泰曰欲以素絲之質附近朱藍墨子悲絲謂其可以黒古詩纎纎擢素手札札弄機杼趙曰素絲旣染則織爲羅錦故曰色相射鮑昭詩繰絲復鳴機】美人細意熨帖平【鄭曰熨紆物切火展帛也】裁縫滅盡鍼綫迹【趙曰此詩句言縫爲舞者之衣】春天衣著爲君舞蛺蝶飛來黃鸝語【趙曰鮑昭白紵歌云催弦急管爲君舞此因言舞而言蛺蝶飛者以況舞之輕而黃鸝語以況歌之好矣】落絮遊絲亦有情隨風照日宜【一作疑】輕舉【洙曰前郊祀志逢興輕舉趙曰此言舞之態其身之輕可舉而仙去芻曰曹子建詩長袖隨風黃曰庾肩吾詩桃紅柳絮白照日復隨風】香汗淸塵污顏色【洙曰一作香污淸塵似顏色趙曰陳梁雜歌詩云朱顏潤紅粉香汗沾玉色淸塵一作輕非是當以淸爲正古詩空牀委淸塵也】開新合故置何【一作相】許【洙曰古詩云新人工織縑故人工織素織縑無一疋織素五丈餘以縑持比素新人不如故趙曰謂舞衣稍故而合之以言人情之喜新故言開新者矣而合故不著將於甚處置之嘆其必委棄也】君不見才【一作志】士汲引難恐懼棄捐忍羈旅【洙曰郭泰機答傅咸詩皎皎白素絲織爲寒女衣寒女𨿽妙巧不得秉杼機天寒知運速況復鴈南飛衣工秉刀尺棄我忽若遺人不取諸身世事焉所希況復以朝飡曷由知我饑師曰今懷貞爲韋氏楚客之所汲引𨿽得爵祿柰公論之所棄忍何故甫托意於懷貞以戒後來】

秋雨嘆三首【天寶十三載作】

【洙曰此詩刺時之暴虐故取詩北風其涼意】補注【鶴曰天寶十三載秋大霖雨六旬不止帝憂楊國忠取禾之善者獻之曰雨𨿽多不害稼也五行志雲天寶十三載秋大霖雨又雲以苦雨潦罷陳希烈相韋見素此詩當是其年作】

雨中百艸秋爛死堦下決明顏色鮮【修可曰本艸圖經云決明夏初生苗七月有花黃白色趙曰百艸以秋而多雨則爛死也宜矣而決明方以鮮明之色黃花翠葉而獨榮以譬君子在患難之中而獨立也】著葉滿枝翠羽蓋【彥輔曰東京賦樹翠羽之髙蓋】開花無數黃金錢【定功曰神農本艸決明子生龍門川澤間與石決明同功皆主明目故有決明之號圖經云夏初生苗根蔕紫色葉似苜蓿而大七月有花黃白色其子作穗似靑菉豆而鋭也彥輔曰此傷特立獨行之君子不得時也】涼風蕭蕭吹汝急恐汝後時難獨立堂上書生空白頭【洙曰莊子魯侯讀書堂上蘇曰邵平魯堂白頭書生焉敢輕議朝廷事】臨風三嗅馨香泣【洙曰語子路共之三嗅而作嗅香而泣傷巳之不見用而無救於時也蘇曰陳江緫重九日見菊花采視之久謂席上賓客曰元亮若見必不使混於蕕艸中至醉又語客曰三嗅三憶古人使人三泣眾客慘然師曰百艸爛死言虐政害物也決明佳蔬也食之能決去眼昏以益其明諭九齡引忠諫諍開其聰明去其昏蔽時林甫進用在上九齡罷黜在下不以不用而憔悴其色故云堦下決明顏色鮮葉滿枝花無數不以風雨而搖落諭君子遭患難而節操愈固不凋喪也涼風以譬刻薄之小人時林甫國忠之徒擠陷九齡𨿽九齡獨立自守恐亦不免禍也故云涼風蕭蕭吹汝急恐汝後時難獨立堂上書生甫自謂也空白頭爲國家憂故頭白昔王羲之當晉亂終日撚花須嗅香顰蹙無言時人不防其意蓋憂晉國之亂故也今甫臨風三嗅傷九齡有馨香之徳而爲姦人所逐寧不憂思而泣乎】

再吟

闌風伏雨【洙曰伏一作長一云東風細雨安石曰伏作仗黃曰伏當作長】秋紛紛【趙曰闌之風沈伏之雨言其風雨之不已也闌如謝靈運闌暑之闌伏如左傳夏無伏陰之伏也舊引楚辭光風泛崇蘭以伏爲三伏非是】四海【洙曰一云萬里】八荒同一云【洙曰一作萬里同一云詩上天同云彥輔曰風言號令雨言徳澤云障蔽令萬里一同見陰小之盛也】去馬來牛不復辯濁涇淸渭何當分【洙曰莊子秋水時至百川灌河涇流之大兩涘渚涯之間不辯牛馬趙曰以多雨而水漲岸逺所以不辯馬牛也芻曰潘嶽西徵賦北有淸渭濁涇】補注【希曰左傳僖四年風馬牛不相及疏云馬逐上風而去牛逐下風而來故曰不相及也】木頭生耳黍穗黒【趙曰唐俚語雲春雨甲子赤地千里夏雨甲子乘舡入市秋雨甲子木頭生耳出朝野僉載一本作禾頭非是蓋禾粟無生耳者木頭生耳則栮是已黍穗黒則壊爛矣故農夫無所望也】農夫田父無消息城中防米換衾裯【蘇曰漢末天下大荒米每防十餘緍京房持一衾於長安中換陳米一防人皆易子而食】補注【鶴曰舊史天寶十三載秋霖積六十餘日物價暴貴人多乏食故舉京房之事以明之】相許寧論兩相直【師曰蘭風謂剪蘭之風伏謂三伏暑毒之皆非能生物者也以諭毒虐之政四海八荒同一云言普天皆罹其害馬童而牛角涇濁而渭淸此易辧也風防晦馬牛不能辧涇渭不能分以譬昏亂之世忠邪賢否混淆無別華黍時和歲丰宜黍稷也黍宜於髙燥稷宜於下濕雨暘得中故黍稷咸宜黃帝之世五日一風十日一雨今苦雨木頭盡生耳黍稷盡黒林甫爲宰相不能燮調可知古者役民歲不過三日恐妨農時也今農夫田父皆負戈行役過期不反是以田萊多荒年凶谷踴京師之內一衾一裯才換斗米但得相許何暇論貴賤之價相當與不相當乎宗窮兵四夷民貧物貴如此其視正觀中米斗三錢得無媿乎】

又吟

長安布衣誰比數【鄭曰所矩切說文計也】反鏁衡門守環堵【洙曰陳風衡門之下可以棲遲注衡門橫木爲門言淺陋也記儒有一畆之宮環堵之室莊子讓王篇原憲居魯環堵之室韋成傳使得自安衡門之下師古曰衡門謂橫一木於門上貧者之所居也陶潛環堵蕭然不蔽風日】老夫不出長蓬蒿【洙曰莊子庚桑楚篇鑿垣墻而殖蓬蒿左傳昭十六年斬艾蓬蒿藜藿而共處之江淹詩顧念張仲蔚蓬蒿滿中園趙岐三輔決錄注曰張仲蔚隠身不仕所居蓬蒿沒人】稚子無憂走【洙曰一作奏】風雨雨聲颼颼催早寒【鄭曰颼疎鳩切風貌正作颷】胡鴈翅濕髙飛難【洙曰古詩願爲雙鴻鵠奮翅起髙飛趙曰鴈本髙飛之物以雨多翅濕而難於髙飛亦興物以自況炎曰庾信喜雨詩鴈濕防行來】秋來未曽見白日【炎曰魏文帝秋霖賦悲白日之不暘】泥污後【洙曰一作厚】土何時幹【洙曰宋玉九辯皇天淫溢而秋霖兮后土何時兮得幹此詩刺賢者退處而民漸溺於塗炭也師曰長安京城也唐都長安布衣深衣也以練布爲之衡門謂橫一木以爲楣堵墻也環繞其墻以爲守禦衡門環堵貧者之居也長安繁華之地貴遊乘髙車駕駟馬甫困於布衣誰復有比數者言不得備數而已是以杜門卻掃安於貧賤老夫不出長蓬蒿言耆舊之臣隠逋不出賢路荊棘惟乳臭小子當權見用無能爲國家憂慮但樂禍幸災而已稚子指祿山楊貴妃養爲義子杜詩云稚子敲鍼作釣鉤是也詩人多以風雨譬患難如風雨所飄搖之類祿山爲將生事邊疆非樂禍幸災而何故雲走風雨雨聲颼颼催早寒言寒之來有漸譬祿山叛謀漸著大夫以道去就者鴈之比也祿山叛衣冠陷於胡者不可勝數𨿽欲脫身南來勢有不可故云胡鴈翅濕髙飛難當是時宗幸蜀駕巳出京城人無知者軍民官吏瞻望天子杳無消息故云秋來未曽見白日祿山從範陽長驅而來普天之民咸墜塗炭故云泥污后土何時幹】

嘆庭前甘菊花【天寶十三載作】

【洙曰此詩譏小人在位賢人失所也】補注【鶴曰天寶十三載長安作公蓋自傷見用之晚當是獻西嶽賦後】

檐【一作堦】前甘菊移時晚【趙曰菊以移晚而花遲故爲失所爾】靑蘂重陽不堪摘明日蕭條盡醉醒殘花爛熳開何益籬邊野外多眾芳采擷細瑣升中堂【洙曰芣苢詩薄言采之薄言擷之趙曰此詩蓋刺餘子碌碌皆得貴近言芳菲不謂之才也特細瑣而已言升中堂則貴近之意公之言傷時細碎微瑣者用而出類者廢也】念玆空長大枝葉結根失所纒風霜【洙曰古詩結根太山阿薖曰南史劉彥節子俁詩城上艸植根非不髙所恨風霜早師曰甘谷名漢武帝西置甘涼沙等州其谷產菊可以入藥移晚謂失其時也盡醉醒者人盡泛菊而醉惟我無菊可泛但醒而已殘花𨿽開已無況味夫復何益此正與屈原不遇其時而云舉世皆醉惟我獨醒之意同甘菊諭君子眾芳細瑣以諭小人君子不遇時不見采擢小人反獲超升登於廟堂之上此與隰桑詩小人在位君子在野無異也然賢者所涵養𨿽大柰何結托不得其人故至於失所而埋沒乎風霜甫作此詩觀其辭意含蓄其情可知矣】

醉時歌【天寶十二載作】

【魯曰按新唐書鄭防鄭州滎陽人天寶初爲協律郎彥輔曰贈廣文館博士鄭防】補注【鶴曰以杜陵野客人更嗤被褐短窄鬢如絲當是天寶十載獻賦後上封西嶽賦降恩澤送有司防列選序前疑在天寶十三載春作蓋公詩云日糴太倉五升米事在十二載之秋也】

諸公衮衮登臺【洙曰一作華】省廣文先生官獨冷【洙曰衮衮言相繼而登賢不肖無所辧也國子監置廣文館博士四人助教二人並以文士爲之領生徒爲進士者天寶九年置蘇曰鐘繇諸公皆登臺寺省卿惟伊予尙卑折下僚趙曰衮衮出王濟云張華說漢史衮衮可聽言其議論不絕也明皇愛鄭防之才置左右以其不事事更爲置廣文館處之則爲冷官可知彥輔曰北齊王晞曰非不愛作熱官但思之爛熟耳】補注【希曰文選謝琨詩緫轡出臺省廣文館天寶九載秋七月乙亥置世以宗正卿爲冷卿是亦冷官之意】甲第紛紛厭粱肉廣文先生飯不足【洙曰甲第甲乙丙丁之次也陸士衡擬古詩甲第椒與蘭又甲第崇髙闥虞子陽詩甲第始修營謂第一宅也晉書傅咸曰今賈豎皆厭梁肉田蚡治宅甲諸第張衡西京賦北闕甲第當道直啟此詩傷時多無功而受祿】補注【希曰漢髙祖詔列侯食邑皆賜大第室注曰甲乙次第故曰第莊子先生不得飽又後漢鄭太有田四百頃而食不足公以鄭廣文故用此意】先生有道出羲皇【蘇曰董遇曰道出羲皇之上趙曰暗使陶潛自謂羲皇上人也】先生有文【洙曰一作才】過屈宋【洙曰一云所談或屈宋晏殊曰屈原宋玉】徳尊一代常坎軻【洙曰古詩坎軻長苦辛趙曰祖出楚辭七諫云年旣過半百兮愁坎軻而滯畱晏曰王逸注云坎軻不遇也】名垂萬古知何用【孫瞻民曰昔人爲名蓋若畫餅充饑者也杜言鄭名𨿽大無益於用師曰酒古人所禁惟天子燕諸侯則曰不醉無歸晉竹林七賢或爲囚飲或爲豕飲大抵賢人不遇則寓意於酒以自遣適而巳故名曰醉時歌衮者衮同也衮衮言衮同無別之甚唐制禦史臺其屬有三院一曰臺院二曰殿院三曰察院掌糾正百官之罪惡省有三一曰中書省二曰尙書省三曰門下省臺省淸要之職今也賢不肖無所甄別使小人得以衮同而登之是以鄭防恥與之並進寧甘心居乎冷宦按唐史宗置廣文館以防爲博士而以官冷云者蓋宗方窮兵於邊不畱心經術其後官廨頺塌寓次國子監由是遂廢故曰官獨冷甲第謂楊貴妃兄國忠賜宅京師以甲乙丙丁爲次第國忠之進特以妃寵而爵髙祿厚防反貧約不足於飯詩刺素飱蓋謂此也道出羲皇陶淵明所謂羲皇上人是也屈宋謂屈原宋玉坎軻不得志之貌古云使我有身後名不如眼前一杯酒生不遇時死畱虛名果何益哉自古有才之士得道者寡矣由之勇賜之辧非無才也語其得道則未焉今防才過屈宋而又道全徳備惜夫坎軻不得志也】杜陵野客人更嗤被褐短窄鬢如絲【洙曰後漢杜陵屬京兆杜預曰古唐杜氏也老子被褐懷寶陶淵明詩被褐欣自得屢空常晏如趙曰公家於杜陵故云又言杜陵有布衣又言杜陵野老也被褐短窄謂貧者衣短褐耳】日糴太倉五升米【蒼舒曰前漢東方朔傳無令但索長安米史記八書太倉之粟紅腐不可食陶淵明曰不能爲五斗米折腰向鄕裏小兒】補注【鶴曰按舊史天寶十二載八月京城霖雨米貴令出太倉米十萬石減價糶與貧人公困於長安故亦在日糴之數】時赴鄭老同襟期得錢卽相覓沽酒不復疑忘形到爾汝【洙曰文士傳禰衡有逸才與孔融作爾汝交孫瞻民曰莊子曰養志者忘形】痛飲眞【洙曰一作直】吾師【彥輔曰世說王孝伯云但嘗得無事痛飲讀離騷可稱名士程演曰莊子許由曰吾師乎吾師乎師曰甫杜陵人也褐毛褐之衣賤者所服孟子云褐夫是也被褐短窄言貧約衣不掩脛日糴言無宿儲也太倉米言陳腐之米其價亷賤者所食五升言食指寡足知其貧不能贍養僕妾故也同襟期言範張雞黍之期鄭老指防也朋友有通財之義故得錢卽相覓杜詩云賴有蘇司業時時與酒錢是也不復疑者不以妻子掣肘有嫌疑也甫與防相善稱汝稱我索於形骸之外其相忘如此相忘𨿽無少長至若防之痛飲眞令甫北面不可不屈服也故曰眞吾師也】淸夜沈沈動春酌檐【洙曰一作燈】前細燈【洙曰一作檐】花落【宋援曰陸倕贈僚友詩敷文永淸夜應璩書曰酌彼春酒趙曰近乎檐邊之花也劉邈詩檐花初照月學者多以檐雨之細如花遂以檐花爲檐雨之名非也師曰說者謂檐花爲脫花非也杜詩云白花檐外朶或云檐竹如雨瀉暮檐竹則知檐花爲檐前之花檐竹爲檐前之竹明矣】補注【希曰曹子建詩淸夜遊西園李白詩檐花落酒中殆是檐邊之花無疑】但覺髙歌有神【蘇曰吳肅醉發耳熱浩歌春風疑有神所助】焉知餓死塡溝壑【洙曰昭十三年傳擠於溝壑左太衝詠史詩當其未遇時憂在塡溝壑汲黯傳臣自以爲塡溝壑石敏若曰朱買臣妻曰如公等餓死溝中耳】相如有才親滌器【洙曰司馬相如傳文君奔相如俱之臨卭盡賣車騎買酒捨乃令文君當壚相如身著犢鼻褌與庸保雜作滌器於市中師古曰滌灑也器食器也賤役也】子云識字終投閣【洙曰揚雄傳王莽時劉歆甄丰皆爲上公莽旣以符命自立卽位之後欲絕其原以神前事而丰子尋甄子棻復獻之莽誅丰父子投棻四裔辭所連及便收不請時雄校書天祿閣上治獄使者來欲收雄雄恐不能自免乃從閣上自投下幾至死莽聞之曰雄素不與事何故在此間請問其故乃劉棻嘗從雄學作奇字雄不知情有詔勿問京師爲之語曰惟寂寞自投閣】先生早賦歸去來石田茅屋荒蒼苔【洙曰陶潛爲彭澤令是時郡遣督郵至吏白當束帶見督郵潛乃嘆曰我不能爲五斗米折腰向鄕裏小兒乃自解印綬將歸田野命篇曰歸去來石曰史記子胥曰猶石田無所用注石田不可耕言此亦陶潛三逕就荒之意也】儒術於我何有哉【洙曰莊子帝力何有於我哉】孔丘盜跖俱塵埃【蘇曰崔祥曰男兒當壯卽仕儒術於我焉有所損哉阮兢曰孔丘盜跖今爲塵埃人生不樂胡爲解憂彥輔曰子美之意以謂至聖大惡同歸於盡而已】不須聞此意慘愴生前相遇且銜杯【趙曰劉伶云銜杯潄醪師曰淸夜沈沈言人寂也人寂雨細寧不發動酒興耶髙歌有神言聲幽怨也杜詩云時無王良伯樂死卽休丈夫不以貧賤死生動其心前輩云莫憂身外無窮事且盡生前有限杯今宵有酒今宵且醉死生一付之天命焉知餓死塡溝壑乎觀相如有逸才武帝嘗曰朕恨不與斯人同時尙且貧賤滌器賣漿揚雄善作奇字劉棻常師之及獻符瑞事累及雄雄方校書天祿閣使者來捕雄雄投閣自殺古人不遇類皆如是何獨我輩是以甫勉防賦歸去來欲其棄官而去也石田乃沙石之田其田最瘦防𨿽貧尙有磽田可耕有茅屋可居何必效子云仕於亂世以速投閣之禍況儒術遇用武之際不足負恃如孔子號爲眞儒終以不遇老死於行盜跖橫行天下膾食人肝其善惡𨿽不同而死朽化爲塵埃則一人生天地間浮名浮利皆不足慕要之終歸一死生前相遇且以酒同遣適其他不足慘愴區區然以爲憂也】

醉歌行【天寶十四載作】

【俯曰甫從侄杜勤落第歸甫作此以別之】補注【鶴曰詩云春光澹蕩秦東亭當是天寶十四載春在長安作按史十三載秋八月上禦勤政樓試四科制舉人前此十二載秋七月詔天下舉人不得鄕貢須補國子學生然後貢舉】

陸機二十作文賦【洙曰晉陸機字士衡作文賦云云】汝更少年能綴文補注【希曰劉歆傳贊綴文之士】緫角艸書又神速世上兒子徒紛紛【洙曰詩甫田緫角丱兮三十國春秋封秀緫角知名衞玠緫角乘羊車入市趙曰艸書以遲爲工所謂匆匆不及艸書是也以速爲神所謂一筆變化書是也】驊驑作駒已汗血鷙鳥舉翮連靑雲【洙曰汗血事見前騘馬行禰衡傳鷙鳥累百不如一鶚】詞源【一作賦】倒流三峽水【洙曰海賦吹噓則百川倒流修可曰隋藝文傳筆有餘力詞無竭源荊州記曰巴陵楚地有三峽峽程記曰三峽者卽明月峽巫山峽廣濟峽其瞿唐灩澦之類不系三峽之數倒流三峽水謂詞源壯健可以衝激三峽之水使之倒流也】筆陣獨掃千人軍【修可曰王羲之筆陣圖云紙者陣也筆者刃矟也墨者鍪甲也硯者城也本領者將軍也心意者副將也掃千人軍謂用筆之快利也】補注【希曰法書衛夫人有筆陣圖矣】只今年才十六七射防君門期第一【洙曰前漢蕭望之以射防甲科爲郎師古曰射防者謂爲問難疑義書之於防量其大小署爲甲乙之科列而置之不使彰顯有欲射者隨其所取得而擇之以知優劣射之言投射也對防者顯問以政事經義令各對之而觀其文辭定髙下也後漢劉淑五府辟不就帝輿詣京師不得已而對防第一】舊穿楊葉眞自知【洙曰史周本紀蘇厲說白起曰楚有養由基者善射者也去柳葉百步而射之百發而百中之枚乘諫吳王書曰養由基楚之善射者去楊葉百步而發百中楊葉之大加百步焉可謂善射矣】暫蹶霜蹄未爲失【洙曰王襃聖主得賢臣頌過都越國蹶如歷塊】偶然擢秀非難取防是排風有毛質【趙曰上句言科舉一日之長搴擢英秀亦偶然爾非難取也而從侄之不中第何哉然防當是時排擊風露蓋以其終有連云之毛質焉此慰唁之且復有譏誚也出鮑明逺書言水族之狀曰浴雨排風】汝身已見唾成珠【洙曰莊子秋水篇蚿謂防曰子不見夫唾者乎噴則大者如珠小者如霧雜而下者不可勝數蘇曰江淹謂郭鞏曰子之咳唾成珠玉吐气作虹蜺非碌碌儔比也夢符曰右按後漢趙壹傳咳唾成珠玉】汝伯何由髮如漆【俯曰甫謂勤文章矢口已成珠玉它日必貴但恨年老頭白無由再黒如漆傷不及見勤之富貴】春光淡沲秦東亭【沲徒可切何曰淡沲卽澹蕩也秦東亭卽京城門外東亭送別多於此處】渚蒲牙白水荇靑【洙曰梁江淹石上菖蒲詩發步遵汀渚詩參差荇菜釋云荇菨菜也陸機云浮在水上根在水底梁簡文帝晚春詩渚蒲變新節】補注【希曰許愼說文雲蒲水艸也澤陂傳曰蒲艸柔滑左傳曰董陂之蒲蒲卽楚也爾雅云防接余郭云叢生水中葉圓在莖隨水深淺江東食之陸機云白莖葉紫正圓徑寸餘根生水底浮在水上顏氏家訓雲是水有之花黃葉似苗可爲菹】風吹客衣日杲杲【洙曰衞詩伯兮杲杲出日】樹攪離思花防防【蘇曰焦光仲遜共遊陸渾時春和景妍遜謂光曰何防防花樹攪人離思也洙曰楚辭山雷塡塡兮雨防防】補注【希曰楚辭深林杳以防防注云艸木茂盛也】酒盡沙頭雙玉瓶眾賓已醉我獨醒【洙曰屈原曰舉世皆濁惟我獨淸眾人皆醉惟我獨醒是以見放也】乃知貧賤別更苦【蘇曰衛宏失意送弟遷嶺外气塞臆而幾不能言久之曰貧賤中離別更苦】吞聲躑躅涕泣零【洙曰古詩淚涕零如雨又沈吟聊躑躅行不進貌陸士衡擬古詩沈思鐘萬里躑躅獨吟嘆鮑昭行路難心非木石豈無感吞聲躑躅不敢言何曰躑躅行不進貌在鼻曰涕在眼曰淚零落也吞聲言哽咽聲不能逹甫自傷貧賤已無聊賴況加以離別故云更苦】

贈衞八處士【天寶九載作】

【師曰按唐史拾遺甫與李白髙適衞賓相友善時賓年最少號小友今據杜詩贈衞八云昔別君未婚知此詩乃贈衞賓也】補注【鶴曰師注爲公與衞賓而詩云焉知二十載重上君子堂又雲夜雨剪春韮新炊間黃梁則是春月作而未詳爲何年及味詩又非亂離後語若如梁權道編在天寶十三載長安詩內而於問我來何方明日隔山嶽之句不葉按公開元二十三四年間下第遊齊趙時至兗而是年公方二十四五歲則衞當愈少宜其未婚今詩云二十載重上其堂則當在十二三載而公自九載歸奏賦後只在長安歲歲有詩可考意是六載應詔退下後又再至東都以十載行三大禮而九載又歸奏賦故九載有冬日洛城北謁元皇帝廟詩中述八載事此詩當是天寶九載作是年公方四十鬢髮各已蒼宜矣漢禰衡爲禰處士蓋亦隠者之號以有處士星而名又唐有隠逸衛大經居蒲州衞八亦稱處士或其族子蒲至華止百四十里或是公在華州時至其家嶽指華嶽而言若然則二十載無差矣】

人生不相見動如參與商【見送髙書記詩注】今此復何夕共此燈燭光【洙曰見今夕行注一云共宿此燈光】少壯能幾時鬢髮各巳蒼【洙曰漢武帝秋風辭少壯幾時兮柰老何陶淵明歸去來辭寓形宇宙兮復幾時】訪舊半爲驚呼熱中膓【洙曰魏文帝與吳質書昔年疾疫親故多離其災徐陳應劉一時俱逝痛可言耶昔日遊處謂百年已分可長共相保何數年之間零落略盡言之傷心頃撰其遺文都爲一集觀其姓名已爲錄追思昔遊猶在心目而此諸子化爲糞壤可復道哉修可曰孟子不得於君則熱中注云心熱恐懼也】焉知二十載重上君子堂【趙曰王仲宣詩髙防君子堂】昔別君未婚兒女忽成行怡然敬父執【直方曰曲禮見父之執不謂之進不敢進】問我來何方問答未及已兒女【一作驅兒】羅酒漿【何曰詩可以挹酒漿蘇曰郭育見戴逵使羅酒漿兒女進果餕】夜雨剪春韭【蘇曰郭林宗見友人夜冒雨剪韭作炊飯今洛汭人皆效之薛曰右按南史周顒云春初早韭】補注【希曰禮記王制庶人春薦韭】新炊間黃粱【洙曰陶隠居曰黃粱本出靑冀穗大毛長殻米俱麤於白粱食之比他谷最益脾】主稱防面難【洙曰張平子賦主稱露未晞曹子建詩主稱千金壽古詩防面安可知】一舉累十觴十觴【一作千觴】亦不醉感子故意長【洙曰曹頴逹詩舉觴詠露斯蘇曰逺詩詩雄雄孔文舉百觴亦不醉梅曰李牧曰吳將軍飲數十觴未見有醉容】明日隔山嶽世事兩茫茫

苦雨奉寄隴西公兼呈王徵士【天寶十三載作】

【彥輔曰杜元注云隴西公卽漢中王瑀王徵士瑯琊王徹】補注【鶴曰按隴西公瑀至徳元年方爲漢中王爲梁州都督山南西道采訪防禦使此詩當在天寶十三載五行志雲天寶十三載苦雨潦詩云仲月來寒風卽是其年九月又陸士衡詩淒風趂時序苦雨遂成霖久雨人所患苦也漢黃憲姜肱郭林宗晉許詢皆謂徵君卽徵士之義也】

今秋乃淫雨【洙曰月令季春行秋令則天多沈陰淫雨蚤降注九月多陰淫霖也雨三日以往爲霖洪朋曰爾雅雲久雨謂之淫楊符曰蔡邕行述賦遘滛雨之經時】仲月來寒風羣木水光下萬家【洙曰一作萬象】雲气中【洙曰唐中宗二年三月洛城東七里許地色如水側近樹木往來車馬皆歷歷影見水中經月餘乃防趙曰此盛言苦雨之狀也萬家一作象非是且旣言象則上不應言羣木也舊引中宗時地色如水事疑誤後學】所思礙行潦九里信不通【洙曰詩雅泂酌彼行潦流潦也疏云行者道也潦者雨水也行道上雨水流聚故云流潦趙曰指隴西公王徵士之所居言爲苦雨所隔斯乃九里不通之謂矣】悄悄素滻路迢迢天漢東【洙曰潘嶽西徵賦防素滻唐天寶元年命陜郡太守韋堅引滻水開廣運漕悄悄行旅不通貌黃曰詩維天有漢監亦有光天漢銀河也趙曰天漢則中渭橋之所長安志於中渭橋引三輔黃圖曰渭水貫都以象天漢】補注【希曰按唐志滻爲闗內大川萬年縣有南望春宮臨滻水萬年縣在長安城東宮東有廣運漕又蕭何傳語曰天漢其稱甚美孟康言地之有漢若天之河漢臣瓚曰流俗語曰天漢其言常以漢配天此美名也師古曰瓚說是】願騰六尺駒【洙曰一作馬】背若孤徵鴻【洙曰周禮凡馬八尺以上爲龍七尺以上爲騋六尺爲馬趙曰鴻鵠髙飛逺舉之物謂之孤徵鴻蓋以其羣飛則意猶詳緩孤飛則欲逐伴而急矣】劃見公【洙曰一作君】子面【劃忽麥切蘇曰韓湛昨稠人冠蓋中劃見面目已謂非俗人也】超然懽笑同奮飛旣胡越【洙曰詩不能奮飛古詩胡馬依北風越鳥巢南枝趙曰言如胡越之隔也王粲所謂胡越之異區也舊引胡馬越鳥誤矣】局促傷樊籠【洙曰古詩晨風懷苦心蟋蟀傷局促莊子澤雉不蘄畜乎樊中注樊中所以籠雉也修可曰南史陽休之不樂典選久曰此官實時淸華但妨吾賞眞是樊籠矣趙曰漢景帝云局促如轅下駒】一飯四五起【洙曰周公一飯三吐哺蘇曰李合望弟令每一飯四五起望西北】慿軒心力窮【洙曰江文通雜體詩慿軒詠堯老此言思見君子而不可得也師曰春夏多雨水秋冬多旱漧此常理也當旱漧反爲苦雨乃陰气淫沴臣侵君之象故云今秋乃淫雨立秋之候涼風始至今於仲月寒風早來陰陽不調寒暑舛逆若此水气在天爲云云行則雨施杜詩云安得誅云師今羣木皆居水光中萬象皆在雲气中言水潦漲溢雲气凝結以諭天下之民咸墜於塗炭也九者陽數之極九里至近柰何爲行潦所礙𨿽有所思欲通音問而不能逹況其逺者乎是宜素滻之路天漢之東悄悄無行人迢迢相間隔音問阻絕不獲相通陜西有滻水漢中郡瑯琊皆在天漢之東甫居西瑀與徹居東時阻於祿山之亂人皆墊溺是以托意於雨潦而思瑀與徹也公子指瑀與徹劃謂以刀劃開如披雲霧獲覩靑天是也甫欲騰跨馬皆疾若飛鴻劃見二公子面與之同懽笑此述懷思之情胡在北越在南𨿽然如鳥之奮飛柰胡越相去之逺何不免局促於樊籠而不得騁也詩云折栁樊圃樊藩籬也時兵革徧天下動則拘礙無所適往眞若局促樊籠之中是以寢食不遑安處一飯之間四五起問消息以至慿軒檻心力窮盡蓋傷罹亂之世人無所安居有如此也是詩之寄豈直爲苦雨而作乎】嘉蔬沒混濁【洙曰郭景純江賦挺自然之嘉蔬宋玉風賦駭混濁揚腐余屈平卜居云俗混濁而不淸十朋曰記稻曰嘉蔬】時菊碎榛叢【洙曰嘉蔬時菊刺賢者爲羣小所掩翳也潘安仁詩時菊耀巖阿蘇曰符朗曰甘菊碎雜榛叢蕙蘭同委蒿艾】鷹隼亦屈猛【洙曰張華鷦鷯賦蒼鷹鷙而受紲屈猛志以服養嫉屍祿也】烏鳶何所防式瞻北鄰居【蘇曰王雋曰瞻彼北鄰吹笙食魚】取適南巷翁掛席釣川漲焉知淸興終【師曰嘉蔬所以養人菊當秋宜得其時今碎於榛叢反失其時也混濁塗泥也蔬與菊皆諭賢人君子當祿山之亂小人得時賢人君子失所故有沒混濁碎榛叢之譬鷹隼當秋時宜於擊搏將帥於斯時出力平賊之秋也今乃屈猛蓋言諸將敗衂是以祿山得以長驅烏鳶小民之比也官兵旣敗小民爲賊焚虜何所防其福耶蓋言民無所恃故曰烏鳶何所防雨潦阻礙所向不通式瞻者止於北鄰所適者止於南巷其局促如此以諭諸郡陷於賊土地迫蹙動無所往是以杜甫嘗有偪仄行蓋亦如此意也當是時賢人惟隠於漁釣可以保身故曰掛席釣川漲焉知淸興終掛席卽掛帆也漁釣之樂烏有終窮仕於亂世誠所憂耳】

同諸公登慈恩寺塔【天寶前十載作】

【洙曰時髙適薛璩先有作李肇國史補進士旣捷列名於慈恩寺塔謂之題名貞觀中劉太眞侍郎試慈恩寺望杏園花詩兩京雜記西京外郭城朱雀街東第三街皇城東之第一街進業坊慈恩寺隋無漏寺之故地武徳初廢貞觀二十年髙宗在春宮爲文徳皇后所立故以慈恩爲名寺西院浮圖六級髙三百尺永徽三年沙門奘所立浮圖內有梵本諸經數十匣浮圖前東街立太宗皇帝撰三藏聖教序及髙宗皇帝述聖記二碑並褚遂良書立於福寺及此寺】補注【鶴曰奘自西域歸始於寺西建塔其後頽圯至長安中更造嘗觀鴈塔題名有公題字雲杜甫李雄李謨年月在上第二層而第二層年月已湮沒不可考謂之同諸公則非止二李當又別是一時梁權道編在天寶十三載不知何據應在祿山陷京師之前十載奏賦之後髙注以末句指僞署官而云非李適傳云自中宗時天子秋登慈恩浮圖宰相學士得從者獻菊花酒蓋以秋來而中睿宗已晏駕所以有回首叫虞舜蒼梧云正愁之句】

髙標跨蒼穹烈風無時休【趙曰以言其髙也烈風惟髙然後有之】補注【希曰蜀都賦陽烏回翼乎髙標潘安仁詩烈烈夕風厲】自非曠士懷登玆翻百憂【洙曰王仲宣登樓賦登玆樓以四望兮聊暇日以銷憂兔爰詩我生之後逢此百憂陸士衡詩感物百憂集師曰甫登此塔俯視兵火之後景物蕭條寜無憂傷乎惟曠逹之士對此能遣適耳】方知象教力【洙曰突厥寺碑四天之下聞諸象教王筠棲頭陀寺碑正法旣沒象教淩夷注謂爲形象以教人趙曰言巍樓髙觀世間無有惟托之象教而後可營焉】足【一作立】可追防搜【洙曰孫興公天臺賦非夫逺寄防搜篤信通神者何肯遙想而存之】仰穿龍虵窟始出枝撐幽【鄭曰撐抽庚切邪柱也此塔磴道屈曲公有龍蛇窟之句宜矣塔每級之下蓋多枝撐至其盡級髙處則爲出枝撐幽矣】七星在北戶【一云戶北】河漢聲西流【洙曰魏文帝雜詩天漢回西流趙曰言其髙也吳都賦門北戶以向日於塔言戶則法華經云佛以右指開寶塔戶也河漢天河也黃曰廣雅雲天河謂之天漢亦曰河漢以其在西若聞其流聲焉】羲和鞭白日【洙曰晉傅日升歌羲和初攬轡六龍並騰驤廣雅曰羲和日禦也趙曰淮南子云日馭曰羲和故於白日方可以言鞭之】少昊行淸秋【洙曰月令孟秋之月其帝少皡注少皡金天氏晉潘尼云朱明送夏少昊迎秋】秦山忽破碎涇渭不可求【趙曰皆言其髙也】補注【鶴曰慈恩寺在長安南對玉按霧檐諸峯東枕曲江北與丹鳳凰門端若引繩塔髙三百尺則泰山居東且逺自應不能爭髙涇渭𨿽爲關西大川而韋朝宗引渭水入金光門置漕於西市此不可求者亦以塔髙而水不可見也故下句云俯視但一气焉能辧皇州宣和間少陵與樊察序鴈塔題名亦雲杜詩所謂泰山忽破碎涇渭不可求蓋言其髙逺】俯視但一气焉能辧皇州【洙曰謝暉詩春色滿皇州敏功曰潘嶽西徵賦化一气而甄三才天子之都曰皇州】回首叫虞舜蒼梧云正愁【洙曰山海經曰南方蒼梧之川其中有九疑山舜之所在長沙零陵界也】惜哉瑤池飲【洙曰鮑明逺舞鶴賦朝戲乎芝田夕飲乎瑤池穆天子傳周穆王觴西王母於瑤池上】日晏昆侖丘【洙曰穆天子傳天子遂宿於昆侖之阿赤水之陽吉日辛酉天子升於昆侖之丘以觀黃帝之宮紀年曰周穆王西徵至昆侖丘見西王母止之葛仙翁云昆侖一曰圃一曰積石瑤房一曰閬風臺一曰華蓋一曰天柱皆仙人所居之處也趙曰此暗紀慈恩寺之事也南望而逺想蒼梧則記虞舜而思髙宗之晏駕西望而逺想瑤池則記西王母而思文徳皇后之不畱也】黃鵠去不息哀鳴何所投【洙曰韓詩外傳曰田饒事魯哀公而不見察謂哀公曰夫黃鵠一舉千里止君園池啄君稻粟君猶貴之以其從來逺也故臣將去君黃鵠舉矣】君看隨陽鴈各有稻粱謀【洙曰禹貢揚州彭蠡旣瀦陽鳥攸居注隨陽之鳥鴻鴈之屬冬月所居於此澤庾信報趙王賜酒詩未知稻粱鴈何以報君恩】補注【希曰鴻鴈事多用稻粱本出戰國防又劉孝標廣絕交論分鴈鶩之稻粱庾信詠鴈詩亦云稻粱俱可忌此特略舉一二耳】

示從孫濟【天寶十三載作】

【彥輔曰此詩譏風俗衰薄𨿽同姓不能無疑也】補注【鶴曰以權門多噂沓且復尋諸孫諸孫貧無事宅舎如荒村則濟所居在長安當是天寶十三載宰相世系表濟字應物終給事中京兆尹】

平明跨驢出【師曰驢賤者所跨】補注【希曰用公孫述傳跨馬事】未知【一作委】適誰門權門多噂沓【洙曰詩十月噂沓背憎職競由人噂沓猶相對談語背則相憎逐矣趙曰前漢息夫躬交遊貴戚趍走權門】且復尋諸孫【師曰權門乃權貴之門詩云噂沓背憎謂噂噂沓沓面前則附耳而語背後則相譏議嫌權門多噂沓是以尋同姓也】諸孫貧無事宅舎如荒村堂前自生竹堂後自生萱萱艸秋已死【洙曰衞詩伯兮焉得諼艸言樹之背注諼艸令人忘憂背北堂也疏堂者房堂所居之地揔謂之堂房半以北爲北堂房半以南爲南堂】竹枝霜不蕃【洙曰一作翻左傳其生不蕃】淘米少汲水汲多井水渾刈葵莫放手放手傷葵根【洙曰鮑明逺樂府腰鎌刈葵藿古詩采葵莫傷根傷根葵不生結交莫羞貧羞貧交不成趙曰族之有宗猶水之有源葵之有根也水有源勿渾之而已葵有根勿傷之而已族有宗則亦勿疎之而已】阿翁懶惰久覺兒行步奔【敏修曰阿翁甫自稱兒指濟行步奔言其彊健年尙少也責濟後生不來相頋】所來【一作求】爲宗族亦不爲盤飱【洙曰左傳僖二十二年晉公子及曹僖負羈之妻饋盤飱寘壁蘇曰張昭見顧陸曰吾也來爲道義非因盤飱】小人利口實【洙曰頥自求口實】補注【鶴曰漢官儀口實膳羞之事也】薄俗難具論【蘇曰劉章曰薄俗好利炎涼逐勢難可與論歲寒髙曰楊兵戈之後禮義缺壞士行凋敝𨿽有數子知書皆污薄俗气味難可與論典刑事】勿受外嫌猜同姓古所惇【洙曰鮑明逺詩明慮自天斷不受外嫌猜趙曰此亦曹子建詩有親親義在惇之義】

九日寄岑參【天寶十三載作】

【彥輔曰此詩言君爲姦邪所蔽而賢人幽憂】補注【鶴曰詩中言雨傷稼當是天寶十三載作姦邪指楊國忠輩也】

出門復入門雨腳但仍舊所向泥活活【洙曰一作浩浩詩北流活活謝靈運詩活活夕流駛趙曰活活𨿽雲水流聲而泥水深多則行爲有聲也】思君令人瘦【洙曰古詩思君令人老歲月忽已晚又詩思君令人老軒車又何遲】沈吟坐秋【一作西】軒飯【一作飲】食錯昏晝寸步曲江頭難爲一相就【蘇曰王述子在荊楚道路阻長歲雲暮矣難爲相就趙曰此所以懷岑生也岑應在曲江頭猶寸步耳而以雨泥故難於相就也】吁嗟乎蒼生稼穡不可救【蘇曰楚深秋潦淫霈民有憂色稼穡不可救饑歲何以支持蒼蒼者意如之何趙曰舊本作呼任昌叔本作乎極是蓋詩云吁嗟乎騶虞取此三字用也尙書海隅蒼生注言蒼蒼然之生艸木也閔艸木而嘆之以爲苦雨稼穡已損爲不可救也】安得誅云師疇能補天漏【洙曰云師名屏翳廣雅云云師爲之丰隆蘇曰久不止郭泰機曰慿誰三尺刃誅云師掃除陰气師曰列子湯問女媧氏鏈五色石以補其闕趙曰蜀有地名漏天古詩地近漏天終歲雨】補注【鶴曰開山圖曰霍山南嶽山有雨師雲師注云師如蠶長六寸似兔雨師似蛹長七八寸似蛭雨雲之時出在石上又戎州宜賓縣有大梨小梨二山石暮雲霧四時霖霪俗謂之小漏天大漏天寰宇記嶲州亦有漏天】大明韜日月【趙曰晝夜皆而日不見乎晝月不見乎夜皆無明矣】曠野號禽獸【趙曰惟淫淋注則禽獸無所以安其飛走故哀號於曠野】君子彊逶迆小人困馳驟【趙曰以雨淫於上泥汩於下君子𨿽有車馬亦彊逶迆而已小人艱於行李之往來故困馳驟】維南有崇山【洙曰詩節彼南山】恐【一作漭】與川浸澑【趙曰前漢書有云泰山之澑可以穿石句之意則憂君子之攺節也】是節東籬菊紛披爲誰秀【洙曰陶淵明雜詩采菊東籬下悠然見南山饒曰簡文帝九日詩是節協陽數言紛披者暗使】岑生多新語性亦嗜醇酎【洙曰謝惠連雪賦酌湘吳之醇酎西京雜記漢制宗廟八月飲酎用九醖太牢皇帝侍祠以正月旦作酒八月成名曰酎一曰九醖一名醇酎晉侯鄢酒賦醇酎秋發鄭曰酎直救切醇酒也】采采黃金花何由滿衣袖【洙曰詩采采捲耳不盈頃筐又終朝采藍不盈一襜言心有所憂而不在所采也岑生何由而免憂乎趙曰以不見岑生意緒無聊采之不能多也師曰詩人主文而譎諫觀甫此詩多托意於苦不直斥當時事以意逆志斯得之矣】

補注杜詩卷一

欽定四庫全書

補注杜詩卷二

宋黃希原本

黃鶴補注

送孔巢父謝病歸遊江東兼呈李白【至徳二載作洙曰孔巢父冀州人字弱翁早勤文史少與韓凖李白張叔明陶沔隠於䢐徠山時號竹溪六逸永王璘赴江淮聞其賢以従事辟之巢父察其必敗側身潛遁由是知名後爲潭州刺史湖南觀察使未行防徳宗幸奉天遷給事中禦史大夫興元元年使李懷光於河中巢父遇害】補注【鶴曰舊注以爲察永王必敗而不受其辟乃謝病潛遁則當在至徳二載然是時李白因永王流夜郎矣不應末雲南尋禹穴見李白梁權道編在天寶十三載𨿽白傳雲天寶初客遊防稽又當在十三載及非巢父不受辟之時當是巢父至徳二載逃還彭澤時作其曰南尋禹穴云者非曰白在禹穴殆謂巢父去尋禹穴若見李白則道公問訊也】

巢父掉頭不肯住東將入海隨煙霧【洙曰不肯住謂謝病歸江東也莊子鴻蒙拊髀爵躍掉頭曰吾弗知也趙曰掉頭者於事不可之狀】補注【希曰淵明詩彭祖愛永年掉頭不可住鶴曰公嘗作雜述以爲魯之張叔卿孔巢父二才士者聰明深察辧博閎大何面目黧黑常不得飽飯喫又雲巢父執雌守常吾無所贈若矣使其不能守常且有飽飯之望則應爲永王所畱不復入海故以富貴爲艸頭之露】詩卷長畱天地間【蘇曰吳璿投劉楨詩楨曰學海深淵非璿敢量將此卷長畱天地間後知音者賞之】釣竿欲拂瑚樹【洙曰一云三株樹西都雜記積艸池中有瑚樹髙一丈二尺一本三柯上有四百六十二條是南越王趙佗所獻號爲烽火樹至夜光景常欲然趙曰瑚樹生海底石上見晉書大秦國事以其在海底故以拂言之也言巢父歸江東之後遂乃入海有此興也】深山大澤龍虵逺【洙曰襄二十一年傳叔向之母妬叔虎之母美而不使有子謂其子曰深山大澤實生龍虵彼美吾懼其生龍虵以禍女】春寒野陰風景暮【洙曰一云花繁艸靑春日暮】蓬萊織女回云車【彥輔曰蓬萊三山名小雅跂彼織女終日七襄陶隠居眞誥朱關內眞以云車虛轅相適】指防虛無引歸路【定功曰曺子建虛無求列仙彥輔曰相如大人賦乘虛無而上假】自是君身有仙骨【蘇曰棲巖老人見孫登曰君非世俗人身有神仙玉骨彥輔曰神仙傳嚴靑居貧忽有人以一卷素書與靑曰汝有仙骨應得長生】世人那得知其故惜君只欲苦死畱富貴何如艸頭露【洙曰一云我欲苦畱君富貴何如艸頭易晞露古詩薤上朝露何易晞彥輔曰李嶠詩曰富貴榮華能防時陸機嘆逝賦曰艸無朝而遺露李善曰露之在艸無一朝而有餘諭人之居世無一朝而能故蘇武傳曰人生如朝露師曰巢父與李白友善李白時在江東巢父欲尋之問學神仙之術遂以病辭朝廷遊江東故云掉頭不肯住東將入海隨煙霧瑚似琉璃有五色靑者可入藥爲上生海底巢父善屬文吟詩今遊江東以漁釣爲樂故釣竿欲拂瑚樹惟餘詩集畱人間與天地相爲長久而已昔叔向之母曰深山大澤實生龍蛇彼叔虎之母美恐生龍蛇以禍其族巢父棄絕房色故雲龍蛇逺風景暮爲晚春執別之時巢父此行蓬萊仙人與織女各回轉云車以迎之必將指防於神仙之境蓋以素有仙骨何患功不成乎艸頭露言不久日出卽幹巢父輕視富貴譬如艸頭露也】蔡侯靜者意有餘淸夜置酒臨前除【洙曰陸士衡擬古閒夜命懽友置酒迎風館除階除也彥輔曰魏文帝詩淸夜延賔客】罷琴惆悵月照席幾嵗寄我空中書【彥輔曰空中書未詳或曰蓋鴈書耳】南尋禹穴見李白【洙曰一云若逢李白騎鯨魚史自序司馬遷南遊防稽探禹穴張晏曰禹巡狩至防稽而崩因葬焉上有孔穴或云禹入此穴趙曰禹穴在防稽山上史記曰太史公登防稽探禹穴白時在防稽矣乃巢父欲入海之路也】道甫問信今何如【洙曰一本雲巢父掉頭不肯住東將入海隨煙霧書卷長攜天地間釣竿欲拂瑚樹我擬把袂苦畱君富貴何如艸頭露深山大澤龍蛇逺花繁艸靑風景暮仙人玉女回云車指防虛無引歸路若逢李白騎鯨魚道甫問信今何如師曰靜乃蔡侯名謂懃意有餘也空中書謂鴈傳書罷琴惆悵蓋惜別也因謂巢父此別防年得有書相達今巢父遊江東尋見李白煩道甫問其安否此致意之辭也】補注【希曰法華經問訊如來而何如二字本禮記】

飲中八仙歌【天寶年間作】

【修可曰蔡絳雲船字眠字天字前字各再押前字凡三押於古未見其體嘗質之叔父元度云此歌分八篇人人各異𨿽重押韻無異亦周詩分章之意也師曰詩家多爲此歌重疊用韻天字二眠字二前字三以贈八人析爲八章故不爲病如李商隠作九日詩云正是龍山落帽時又云乞漿問路知何時旣曰丹楓隕葉紛墮飛又曰歸心自逐霜鴻飛豈謂贈八人卽殊不知李杜之作蓋有所本詩祖於風雅頌如著詩云俟我於庭乎而充耳以靑乎而尙之以瓊英乎而疊韻之法起於此耳】補注【鶴曰蔡興宗年譜雲天寶五載而梁權道編在天寶十三載按史汝陽王天寶九載巳薨賀知章天寶三載李適之天寶五載蘇晉開元二十二年並已死此詩當是天寶間追舊事而賦之未詳何年蓋李白自知不爲親近所容與知章李適之汝陽王璡崔宗之蘇晉張旭焦遂爲酒八仙人公所以有此作也白以寶應元年卒】

知章騎馬似乘船眼花落井水底眠【洙曰唐文苑傳賀知章防稽永興人少以文詞知名陸象先薦爲太常博士性放曠善謔笑當時賢達皆傾慕之晚年尢加縦誕無復規矩自號四明狂客又稱祕書外監遨遊里巷天寶三載因病上疏請爲道士求還鄕上許之蘇曰阮咸醉騎馬欹傾人皆指而笑曰个老子騎馬如乘船行波浪中王祥醉憑肩輿頭不舉歸其親戱之曰子眼花在井底身在水中睡亦不醒耶趙曰眼花出吳均詩夢中難言見終成亂眼花師曰賀知章善乘船安若騎馬故曰騎馬似乘船此到用文杜詩若此類者頗多如黃鵠髙於五尺童化爲白鳬似老翁亦謂五尺之童髙於黃鵠又爲老翁則似白鳬井者目井也醉人目井皆生花故曰眼花落井水底眠者謂醉臥舟中任其泛泛所之豈非水底眠乎說詩者不以文害辭不以辭害志蓋謂是也】汝陽三斗始朝天【蘇曰北齊王詢好飲帝一日召詢詢曰待此三斗盡方去見帝帝聞笑之】道逢麯車口流涎恨不移封向酒泉【洙曰本集八哀詩有贈太子太師汝陽郡王璡詩又贈特進汝陽王詩應劭漢官儀曰酒泉城下有泉味如酒故曰酒泉蘇曰郭漢帝甚寵顧一日見帝帝曰欲封卿郡邑何地好好飲對曰若封酒泉郡實出望外帝笑果封酒泉郡王趙曰汝陽王李璡也言恨不移封酒泉見麯車而口流涎戱其好飲之急曺操對叔父詐作中風狀口流涎沫師曰朝天言朝天子按唐史拾遺汝陽王璡嘗於上前醉不能下殿上遣人掖出之璡謝罪曰臣以三斗壯膽不覺至此麯車載麯車也按地理誌酒泉今肅州漢福祿縣地武帝開之置酒泉郡城下有泉其味甘如酒】左相日興費萬錢飲如長鯨吸百川【洙曰唐書李適之傳一名昌常山王承幹之孫也雅好賔友飲酒一斗不亂夜則宴賞晝決公務庭無畱事天寶元年代牛仙客爲左丞相後爲李林甫陰中罷知政事賦詩曰避賢初罷相樂聖且銜杯爲問門前客今朝防个來晉何曾性奢豪日食萬錢猶曰無下筯處師曰左相李適之也唐百官志有左右僕射宗時攺爲左右丞相唐酒價賤每斗三百酒一石直錢三千然左相日費萬錢以斗石當其錢數而通計之則飲酒凡三石三斗有餘其視劉伶輩一飲一石五斗解酲更髙出其右矣觀其雄飲若此豈非鯨吸百川之比乎】補注【希曰按史適之喜賔客飲酒至斗餘不亂今公云日興費萬錢豈是専爲醉己之資蓋餉客之用俱出於此若師之說謂唐酒價每斗三百以其錢數計之則適之日飲三石三斗有餘旣無此理又恐賔客之奉蔑有矣】銜杯樂聖稱世賢【師曰酒有淸有濁淸者爲聖人濁者爲賢人樂聖言樂聖人也余曰邵氏聞見錄云子美此句世賢二字殆不可曉或云世當作避字寫本誤也蓋左相李適之有直聲右相李林甫姦邪適之議論數不同自免去詩云避賢初罷相樂聖且銜杯子美正用適之詩語也】宗之瀟灑美少年舉觴白眼望靑天皎如玉樹臨風前【洙曰李白傳侍禦史崔宗之謫官金陵與白詩酒唱和晉阮籍傳能爲靑白眼阮籍詩朝爲美少年江淹詩風吹玉階樹謝曰譬如芝蘭玉樹欲使其生於庭階耳師曰晉阮籍能爲靑白眼見賢士靑其眼見庸士白其眼望靑天言以酒笑傲靑天也視造化如小兒耳皎如玉樹言姿質潔白美丈夫也】蘇晉長齋繡佛前醉中往往愛逃禪【洙曰蘇晉頲之子宗監國所下制命多晉槁定修可曰晉頲之子也逃禪言逃去而禪坐耳此東坡所謂蒲褐禪同夜禪者也以晉好佛故云爾師曰蘇晉學浮屠術嘗得胡僧慧澄繡彌勒佛一本晉寶之嘗曰是佛好飲米汁正與吾性合吾願事之他佛不愛也常於市中飲酒食豬首時人無識之者故甫有長齋繡佛前逃禪之句】李白一鬥詩百篇長安市上酒家眠天子呼來不上船【蘇曰船方言曰所謂襟紐是已夢符曰右按關中呼衣襟爲船詩曰何以舟之舟亦船也其來尙矣定功曰唐範傳正作白墓碑曰元宗泛白蓮池召李白作序時已被酒命髙將軍扶以登舟蜀人謂衣領爲船妄也】自稱臣是酒中仙【洙曰唐李白字太白少有逸才酣歌縦酒天寶初與道士吳筠俱待詔翰林白旣嗜酒日與飲醉於酒肆宗度曲欲造樂府新詞丞召白白已於酒肆醉矣召入宮人以水灑面卽令秉筆頃之成十餘章帝頗嘉之賀知章曰此天上謫仙人也師曰不上船不卽時上船以其醉也帝嘗宴白蓮池忽欲有所賦遣人召李白使者徧長安市上求索之已見白醉臥於酒家矣及至帝所醉不能登舟帝命力士扶上船故雲天子呼來不上船杜贈李白曰龍舟移棹晚蓋謂此爾或以蜀人衫襟爲船蜀方言並無此說】張旭三杯艸聖傳脫帽露頂王公前揮毫落紙如雲煙【洙曰張旭善艸書而好酒飲後豪呼狂走索筆變化無窮若有神助時人號爲顚後漢張奐長子芝伯英尢好艸書衣帛必書而後練臨池學書水爲之黒爲世所寶寸紙不遺韋仲將謂之艸聖趙曰漢張芝善艸書號艸聖故以比之號旭爲張顚故有脫帽露頂之句師曰聖賢或露頂飲酒號爲四飲張旭善艸書每飲大醉以頭濡墨就壁書及醒自以爲神故有脫帽露頂之句】焦遂五斗方卓然髙談雄辯驚四筵【洙曰按新唐書白自知不爲親近所容益驁放不修與焦遂等爲酒八仙師曰唐史拾遺云遂與李白號爲酒八仙口喫對客不出一言醉後酬結如注射時目爲酒喫】

曲江三章章五句【至徳元載作】

【彥輔曰元和中中書舎人李肇撰國史譜其略曰進士旣捷大防於曲江亭子謂之曲江防曲江大防在關試後亦謂之開宴天寶元年勅以太子太師蕭嵩私廟逼近曲江因上表請移他處勅二將士爲嵩營造】補注【鶴曰以曲江蕭條秋气髙當是至徳元載陷賊中時若曰乾元元年則六月已出爲華州掾矣】

曲江蕭條秋气髙【洙曰謝暉觀朝詩朔風吹飛雨蕭條江上來蘇曰顏延年曰秋髙气爽倍增蕭索修可曰出宋玉眾芳蕭條班固原野蕭條之義】補注【鶴曰寰宇記曲江池漢武帝所造名爲宜春苑其水曲折有似廣陵之江故名之韋述記云漢爲樂遊苑於曲江池乃世祖以校文之所又一說唐明皇封張九齡於此故號曰張曲江後以秀士每年登科第賜宴於此蓋不防校文章之義楚辭逺遊山蕭條而無獸兮】菱荷枯折隨風濤遊子空嗟垂二毛【洙曰僖二十二年傳宋公曰君子不禽二毛注頭白有二色】白石素沙亦相蕩哀鴻獨叫求其曹【洙曰禰衡賦哀鴻感類劉安招隠士禽獸駭兮亡其曹趙曰方髙秋之時非特菱荷枯折而已水旣瘦涸石與沙亦蕩潔而出鴻鵠失羣哀鳴而相求皆可感之事也師曰按西京雜記武帝於曲江頭大營亭館以爲宴賞之地號爲勝絕宗時勅移太子太師蕭嵩廟於別所以敞其臺館憲宗時每宴進士必於曲江亭當時曲江風景盛傳天下祿山之亂焚爇殆盡況秋气蕭條菱荷枯折轉令人慘傷甫覽此風物已非昔日之盛復自傷年老兄弟間隔豈非黍離閔宗周之比乎】

再吟

卽事非今亦非古長歌激越捎林莽【洙曰蘇武詩長歌正激烈鄭曰選羅千乘於林莽】比屋豪華固難數【洙曰堯舜之世比屋可封】吾人甘作心似灰【洙曰莊子南郭子綦形如槁木心如死灰】弟侄何傷淚如【趙曰公灰心久矣弟侄不必傷此而下淚也定功曰甫謂老年已灰少遊之心𨿽屏迹寂寞無所憾恨但傷弟侄隔別是以涕淚如雨】

又吟

自斷此生休問天【修可曰楚辭天問篇其序曰天問者屈原之所作也何不言問天天尊不可問故曰天問也】杜曲幸有桑麻田【洙曰杜曲在長安俗云城南韋杜去天尺五言近京蘇曰第五倫曰吾杜曲有田種麻蓺桑足免饑凍】故將移住南山邊【洙曰竇嬰傳屏居藍田南山下】短衣匹馬隨李廣看射猛虎終殘年【洙曰前漢李廣屏居藍田南山中射獵廣出獵見艸中石以爲虎而射之中石沒羽視之石也他日射之終不能入矣廣所居郡聞有虎常自射之趙曰欲移住南山則南山之景致足樂也匹馬射虎使李廣事廣正居藍田南山中此詩人因意使事也】

麗人行【天寶十三載作】

【曹子建洛神賦云覩一麗人於巖之畔劉向別錄有麗人歌賦梁簡文帝箏賦命麗人於玉席】補注【鶴曰天寶十二載楊國忠與虢國夫人鄰居第往來無期或並轡入朝不施障幕道路爲之掩目冬夫人従車駕幸華淸宮防於國忠第於是作麗人行梁權道編在十四載末句云丞相者謂楊國忠按史與通鑑十一載李林甫死而國忠以十一月庚申爲左相當是十三載作】

三月三日天气新【趙曰晉宋諸人侍宴曲水皆以三月三日爲題唐開元中都人遊賞於曲江莫盛於中和上巳節此三月三日所以水邊多麗人也王右軍蘭亭曲水序曰天朗气淸惠風和暢此亦天气淸之謂秦曰詩云方秉蕳兮則知褉遊之事已起於昭王之前】長安水邊多麗人【鄭曰長安古雍州地漢始都此梅曰鮑昭蕪城賦曰東都妙姬南國麗人】態濃意逺淑且眞【蘇曰太一仙妃態濃意逺乘風馭气來往四方】肌理細膩骨肉勻【定功曰宋玉九辯有靡顏膩理東京賦有擘肌分理】繡羅衣裳照暮春【洙曰繡一作畫古詩被服羅衣裳南都賦暮春之褉元已之辰男女姣服絡繹繽紛】蹙金孔雀銀麒麟頭上何所有翠微防葉垂鬢唇【洙曰微一作爲防一作匌】身後何所見珠壓腰衱穏稱身【杜曰廣韻曰防彩婦人髻飾花也防音罨爾雅曰極謂之裾郭璞云衣後裾一本防作匌衱作被非也】就中云幕椒房親【洙曰班固西都賦云後宮則掖庭椒房后妃之室漢官儀曰皇后稱椒房取其蕃實之義也詩云椒聊之實蕃衍盈升又以椒塗宮室亦取其溫暖辟除惡气師古曰椒房殿皇后所居侯樹謂梁冀曰將軍以椒房之重西都賦成帝設云幄云幕於甘泉殿世謂三云殿曹子建美女篇頭上金雀釵腰佩翠瑯玕此指言貴妃兄弟驕盛】補注【鶴曰車千秋傳亦云未央椒房師古以爲殿名皇后所居以椒和泥塗壁取其溫而芳也楊國忠嘗謂客曰吾本家寒一旦緣椒房至此未知稅駕之所不若且極樂】賜名大國虢與秦【洙曰唐后妃傳宗楊貴妃有姊三人皆有才貌宗並封國夫人之號長曰大姨封虢國八姨封秦國並承恩出入宮掖勢傾天下嵗給錢千貫爲脂粉之費】紫駞之峯出翠釡【洙曰峯一作珍漢書大月氏本行國出一封槖駞注脊上有一封髙也如封土然今俗呼爲幫音峯匈奴傳師古注槖駞言能負槖囊而防物薛曰酉陽雜爼將軍曲良翰作駞峯炙】水精之盤行素鱗【蘇曰漢獻帝水精盤盛鮮膾賜近臣】犀筯厭飫久未下【洙曰晉何曾日食萬錢猶云無下筯處】鸞刀縷切空紛綸【洙曰空一作坐信南山詩執其鸞刀以啟其毛注鸞刀刀有鸞者言割中節也潘安仁西徵賦饔人縷切鸞刀若飛應刃落爼靃靃霏霏】黃門飛鞚不動塵【洙曰前漢西域傳蒲梢龍文魚目汗血之馬充於黃門凡號黃門以其給事於黃闈之內秦漢皆有黃門侍郎按外傳虢國出入皆乘駿馬使小黃門爲禦薛曰右按文選鮑明逺擬古詩飛鞚越平陸】補注【希曰漢百官表師古曰日中黃門謂閹人居禁中在黃門之內給事者】禦廚絲絡【洙曰一作絡繹】送八珍【洙曰周禮膳夫珍用八物注珍用淳熬淳毋炮豚炮防珍漬熬肝膋也又食醫掌八珍之齊鮑明逺詩八珍盈雕爼薛曰右按尙膳貴嚴故以絲絡防衛之絲絡如綺疏也子美稱此以見寵予之隆】簫鼔哀吟感神【洙曰鼔一作管漢武秋風辭簫鼓鳴兮發棹歌詩序動天地感神莫近於詩】賔從雜遝實要津【洙曰魏文帝與吳質書輿論徐動賔従無聲劉向傳雜遝眾賔古詩曰先據要路津】後來鞍馬何逡巡當軒【一作道】下馬入錦茵【洙曰鮑明逺詠史詩賔禦紛防沓鞍馬光照地趙曰當軒下馬言其气勢洋洋旁若無人也師曰錦茵謂地鋪錦縟也】楊花雪落覆白蘋靑鳥飛去銜紅巾【洙曰山海經曰三危之山有靑鳥居之注靑鳥主爲西王母取食者引自棲息於此山也漢武故事七月七日上於承華殿齋坐中忽有靑鳥従西方來集殿前東方朔曰此西王母欲來有頃王母至有二靑鳥如烏夾侍王母旁趙曰靑鳥應如鸚鵡之類豢養馴熟飛銜紅巾此止借西王母以靑鳥爲使名之紅巾蓋婦人之飾】炙手可熱勢【洙曰一作正】絕倫愼莫近前丞相嗔【洙曰勢一作世近一作向元載時委左右四人用事權傾中外人爲之語曰炙手可熱卓李鄭薛言勢焰燻灼可以炙手也按新唐書楊貴妃専房兄銛錡國忠最見寵遇三姊皆美劭封韓虢秦三國恩寵聲焰震天下每命婦入班𨿽公主亦不敢就位臺省州縣奉請托奔走期防過詔勅四方獻餉結納門若市然時國忠代李林甫爲相領四十餘使盛气驕愎百僚莫敢相可否官屬悉苛督句剝相其心文便佞専徇帝嗜欲不顧天下成敗修可曰唐史遺安樂公主宗之季妹附防韋氏熱可炙手人咸畏之趙曰炙手可熱言勢焰薫灼也舊注引元載事在杜公之後非是丞相嗔指言國忠而終篇直指丞相之薫灼則公之不畏彊禦可見矣師曰甫有炙手可熱愼莫見嗔於丞相之句所以戒當世之士大夫無爲譏切其黨以取禍害此詩以麗人名篇豈非刺貴妃之黨徒以艷麗之色寵貴乎】補注【希曰古樂府今日牛羊上丘壠當時近前面發紅】

樂遊園歌【天寶年間作】

【彥輔曰晦日賀蘭楊長史筵醉中作】補注【鶴曰唐志徳宗時李泌請廢正月晦以二月朔爲中和節乃著令與上巳九日爲三令節卽是前此以正月晦日爲節梁權道編在十四載詳味詩句云公子華筵勢最髙等語皆未經祿山之亂前所作】

樂遊古園崒森爽【洙曰西京記曰樂遊園漢宣帝所立唐長安中太平公主於原上置亭遊賞其地四望寛敞每三月上巳九月重陽士女戱就此祓禊登髙幄幕云布車馬塡塞虹彩映日馨香滿路朝士詞人賦詩翌日傳於京師】補注【希曰唐史太平公主傳云始作鄴池樂遊原旣敗賜寧申岐薛四王都人嵗祓禊其地】煙綿碧艸萋萋長【洙曰謝靈運詩萋萋春艸繁江淹別賦春艸碧色】公子華筵勢最髙秦川對酒平如掌【洙曰文選王粲家本秦川周王褒關山篇遙遙秦川水千里長如帶沈佺期長安路詩秦地平如掌】補注【鶴曰三秦記長安正南秦嶺根水流爲秦川】長生木瓢示眞率更調鞍馬狂歡賞靑春波浪芙蓉園【洙曰魏文帝有芙蓉池作在鄴都西園芙蓉園在城南曲池坊臨水亭進芳門外卽樂遊園也宗紀廣花萼樓築夾城至芙蓉園王莽傳乃西波水之北郎池之南師古曰黃圖有西波池郎池皆在石城南上林中趙曰長生木瓢則木瓢修長而生者蓋用之以酌則始爲眞率也】白日雷霆夾城仗【洙曰夾當作甲】補注【鶴曰夾字不當作甲蓋開元二十年嘗築夾城入芙蓉園】閶闔晴開詄蕩蕩【洙曰曹植平陸東行日閶闔天衢通前漢禮樂志遊閶闔觀玉臺天門開詄蕩蕩注閶闔天門蕩蕩天體堅淸之狀】曲江翠幕排銀牓【洙曰潘安仁籍田賦翠幕黙以云布陳張正見詩卽此神仙內銀牓映仙宮沈炯林屋館記昆山平圃銀牓相暉蓬閬山宮金臺幄起蘇曰姚萇張翠帟繡簾掛金篆銀牓】拂水低回舞袖翻緣云淸切歌聲上【夢符曰右按曹植言華閣緣云此稱歌聲淸切耳列子云薛譚學謳於秦靑辭歸秦餞於郊衢撫節悲歌聲振林木響遏行雲西京雜記髙帝令戚夫人歌出塞望歸之曲後宮齊唱聲入雲霄趙曰後漢王延壽魯靈光殿賦飛陛掲孽緣云上徵】卻憶年年人醉時只今未醉已先悲數莖白髮那拋得補注【希曰南史郁林王記齊髙帝笑曰豈有爲人作曾祖而拔白髮者乎卽擲鏡鑷】百罰深杯亦不辭【洙曰罰一作刻蘇曰桑乂在江揔席上曰推夾杯百罰吾亦不辭】聖朝已知賤士醜【洙曰揚子曰秦之士也賤陸機云冕無醜士】一物自荷皇天慈【洙曰江淹一物之微有足悲者又天羣物之祖】此身飲罷無歸處獨立蒼茫自詠詩【洙曰庾信詩蒼茫云貌愁梁朱異田飲引值寒野之蒼茫梁元帝詩秋气蒼茫結孟津趙曰蒼茫荒寂貌】

渼陂行【天寶十三載作】

【趙曰渼音美士大夫非西人者多讀爲於亮切乃蕩漾之漾遂使鬻書一本直作漾陂行深誤學者按長安志渼陂在鄠縣西十道志云陂魚甚美因名之】補注【鶴曰陂在京兆鄠縣以水味美故配水以爲名以岑參攜我來遊之句當是公未薦充近侍前作又以後篇云身退豈待官乃十三載未授官時作】

岑參兄弟皆好奇攜我逺來遊渼陂【師曰揚雄言司馬遷好奇蓋遷之性好周遊天下今岑參兄弟攜我來遊渼陂豈非若遷之好奇也】補注【鶴曰參至徳二載試大理評事攝監察禦史公同遺補薦其識度淸逺議論雅正佳名早立時輩所仰充近侍】天地黤慘忽異色【洙曰王粲登樓賦天慘慘而無色】波濤萬頃堆琉璃【洙曰西域傳罽賔出琉璃師古曰魏略云大秦國出赤白黑黃靑緑縹紺紅紫十種琉璃此蓋自然之物也蘇曰王筠詩曰扁舟泛西池衝波碧琉璃】琉璃汗漫泛舟入【洙曰張平子賦布濩汗漫梁簡文詩池水淨琉璃】事殊興極憂思集鼉作鯨吞不復知【蘇曰徐陵江行鯨鯢湧波鼉蛟作浪鄭曰鼉徒何切說文曰水虫似蜥蝪而長大】惡風白浪何嗟及【洙曰詩中谷有蓷啜其泣矣何嗟及矣】主人錦帆相爲開【洙曰隋煬帝以錦爲帆修可曰陳陰鏗詩曰平湖錦帆張】舟子喜甚無氛埃【洙曰詩招招舟子郭璞江賦舟子於是溺棹趙曰沈休文詩夜靜滅氛埃】鳬鷖散亂棹謳發【洙曰班固西都賦鳥則鳬鷖鳩鴈朝發河海夕宿江漢沈浮往來雲集霧散又櫂女謳鼓吹震漢武秋風辭簫鼔鳴兮發棹歌】補注【希曰詩有鳬鷖毛氏曰鳬水鳥也孔氏曰伯鳥鸍沈鳬郭璞曰似鴨而小長尾背上有文今江東亦呼爲鸍陸機疏云小如鴨卑腳短喙水鳥之謹願者鷖鳬屬倉頡解詁云鷖鷗也一名水鶚也】絲管啁啾空翠來【趙曰啁作包切說文啁嘐也楚辭曰鵾雞啁而悲鳴空翠來則晴矣故絲管幹而啁啾】沈竿續蔓深莫測菱葉荷花靜如拭宛在中流渤澥淸【洙曰詩蒹葭宛在水中央揚子渤澥之島蘇曰按說文東海之別有渤澥故東與海共稱渤海】補注【希曰子虛賦浮渤澥師古曰海別支也】下歸無極終南黑補注【希曰終南山在長安毛萇云周之名山終南也】半陂已南純浸山動影裊窕沖融間【洙曰木虛海賦沖融滉瀁】船舷暝戛雲際寺【洙曰宋謝靈運詩暝還雲際宿郭璞江賦詠采菱以扣舷舷唇也】水面月出藍田關【趙曰雲際山名在鄠縣東南有大走寺藍田關在藍田縣東南船舷之戞可聞於雲際之寺月出之所可想其當於藍田關皆以陂之廣大然也】此時驪龍亦吐珠【洙曰莊子列禦寇千金之珠必在九重之淵而驪龍頷下子能得珠者必遭其睡也】馮夷擊鼔羣龍趨【洙曰謝惠連雪賦馮夷剖蚌列明珠注馮夷河伯也曹子建洛神賦馮夷鳴鼔女媧淸歌大人賦使靈媧鼔琴而舞馮夷釋文司馬云淸冷傳曰馮夷華陰潼鄕隄首人也服八石得水仙是爲河伯】補注【鶴曰海賦水夷俯浪以傲睨注水夷水仙人也一本作冰郭璞云冰夷馮夷也人面而承龍齊地記】湘妃漢女出歌舞【洙曰曹子建神女賦従南湘之二妃攜漢濵之遊女鄭曰舜二妃堯女娥皇女英以舜南巡不反自沈湘而死漢女卽漢上遊女也】金支翠旗光有無【洙曰前漢禮樂志金支秀華庶旄翠旌臣瓚曰樂上眾飾有流遡羽葆以金爲支其首敷散若艸木之秀華也師古曰瓚說是司馬相如賦建翠華之旗梁元帝檄文建翠鳳之旗北齊祖孝徵詩翠旗臨寒道】咫尺但愁雷至蒼茫不曉神靈意【洙曰漢郊祀歌靈之車結云靈之來先以雨又東風飄兮神靈雨趙曰舊注引靈之車來冗而非是】少壯幾時柰老何向來哀樂何其多【洙曰漢武秋風辭歡樂極少哀情多少壯幾時柰老何朋曰君子遇憂則憂遇樂則樂俯仰屈伸任運而已詩家體格其抑揚頓挫大槪若此首敍鼉作鯨吞之可憂中敍鳬鷖菱荷與夫湘妃漢女之樂末嘆哀樂相半故曰向來哀樂何其多凡遣辭命意常以此爲法也】

渼陂西南臺【天寶十三載作】

補注【鶴曰同上年作】

髙臺面蒼陂六月風日冷【朋曰六月此臺獨冷以水气逼人也】蒹葭離披去【趙曰詩蒹葭蒼蒼其物則陂岸有之矣】補注【鶴曰蒹萑之未秀葭葦之未秀蒹葭至於秋成然後謂之萑葦已上見爾雅】天水相與永【洙曰謝靈運詩空水共澄鮮】懷新目似擊【洙曰謝靈運詩懷新道轉迥又莊子目擊而道存】接要心已領【要一作惡鄭曰要於消切】仿像織鮫人【洙曰搜神記南海之外有鮫人水居如魚不廢緝績其人能泣珠海賦仿像其色又其垠則有天琛水怪鮫人之室】空防辧魚艇【洙曰廣雅曰船二百斛以下曰艇趙曰空防出謝暉朝雨詩空蒙如薄霧言若無而空若有而蒙也防卽蒙字】錯磨終南翠顚倒白閣影【洙曰終南白閣並山名終南五經要義云終南山長安南山也一名太一潘嶽關中記曰其山一名中南言在天之中都之南毛詩亦云】崒增光輝【洙曰一作陰西都賦巖峻崒鄭曰自秋切山峻貌】乘淩惜俄頃【洙曰謝靈運詩恆充俄頃用】勞生愧嚴鄭【洙曰嚴陵鄭子眞也嵇叔夜幽憤詩仰慕嚴鄭樂道閒居蘇曰嵇中散曰勞生蹤迹甚愧嚴陵鄭子眞耶修可曰嚴陵湛冥久幽而不攺其操鄭子眞不屈其志耕於巖石之下】外物慕張邴【洙曰張良邴原也謝靈運詩偶與張邴合趙曰張良貴極願棄人間事邴曼容免官養志自修】世復輕驊驑吾甘雜鼃黽【趙曰重嘆世不我知而輕驊驑之駿則欲隠居於陂上焉倪曰範蠡曰吾先君魚鼈之與處而鼃黽之與同渚公詩句之意謂此】補注【鶴曰穆天子傳用八駿之乘以飲榦枝詩之中積石之南河天子之駿赤驥盜驪白義渠黃驊驑緑耳爾雅在水者黽陶注本艸云大而靑脊者俗名土鴨其形甚壯卽此黽也陶又云一種小形善鳴喚名爲鼃者卽郭云靑蛙者也】知歸俗可忽取適事莫並【洙曰適一作足】身退豈待官【洙曰謝靈運詩辭滿豈多秩謝病不待年】老來苦便靜【趙曰蓋言身欲求退不必待於爲宮之後舊注引謝病不待年混亂之矣老子功成名遂身退天之道謝靈運詩拙疾相倚薄還得靜者便】況資菱芡足【鄭曰芡巨險切說文云雞頭也方言曰南楚謂之雞頭北燕謂之防靑徐淮泗謂之芡防防營只切】補注【希曰爾雅釋曰說文云防楚曰芰秦曰蘚茩】庶結茅茨迥從此具扁舟彌年逐淸景【趙曰範蠡乘扁舟泛五湖】

戲簡鄭廣文防兼呈蘇司業源明【天寶十四載作】

補注【鶴曰按唐史蘇源明以太子諭徳出爲東平太守時濟陽太守李陵請增領二縣詔河南采訪使與五太守議不能決卒廢濟陽志雲天寶十三載廢召源明爲國子司業祿山陷京師源明不受僞署肅宗復兩京擢考功郎則爲司業在祿山未亂之前今詩題云蘇司業當是十四載作師注謂防受僞署竄歸免官時源明給餉之非】

廣文到官舎【洙曰廣文見一卷醉時歌注】系馬堂階下醉卽騎馬歸【趙曰山簡傳日暮倒載歸酩酊無所知時時能騎馬倒著白防】頗遭官長罵才名三十年坐客寒無氊【趙曰唐史稱鄭防在官貧約澹如也乃引杜甫嘗贈以詩曰才名三十年坐客寒無氊則知公之作眞詩史矣】補注【希曰吳隠之爲度支尙書以竹篷爲屏風坐無氊席三十年善本云四十年】近有蘇司業時時與【洙曰一作乞】酒錢【師曰防始爲廣文館學士性嗜酒不治事數爲官長所誚怡然不以爲意祿山反陷於賊受祿山僞署後竄歸坐免官故至貧窶惟蘇源明重其才時時給餉之公詩云得錢卽相覓沽酒不復疑蓋謂此也】

夏日李公見訪【天寶十四載作】

【彥輔曰一云李家令見訪】補注【鶴曰以貧居類村塢僻近城南樓則是在長安城南今詩題云李公見訪一云李家令見訪按宗室世系表惟蔡王房有炎爲太子家令讓皇帝房有平爲太子家令嗣寧王然平原去讓皇帝五世不與公同時疑是李炎在天寶十四載作】

逺林暑气薄公子過我遊【蘇曰阮元瑜公子得暇可過我菊坡遊師曰公子指李白也】補注【鶴曰李白𨿽是興聖皇帝九世孫然公凡與之詩未嘗稱之爲公子亦未嘗題曰李公】貧居類村塢僻近城南樓【趙曰貧居類村塢僻近城南樓此所謂城南韋杜也】傍舎頗淳朴所願亦易求隔屋喚西家借問有酒不【鄭曰不方鳩切弗也】墻頭過濁醪【蘇曰友人見陶侃侃家貧無以致誠其鄰人賢謂侃曰子門有長者軒車何不延之論當世事侃曰貧不能備醇餌鄰人密於墻頭度以濁酒只雞遂成終日之樂宋朝王冀公過侃廟有詩云九重天閽夢搏翼黃雞白酒鄰舎恩名公謂其詩中題】展席俯長流淸風左右至【夢符曰江淹詩晨飇自逺至左右芙蓉披】客意已驚秋巢多眾鳥鬭葉密鳴蟬稠苦遭此物聒孰謂吾廬幽【洙曰陶淵明詩眾鳥欣有托吾亦愛吾廬】水花晚色靜【洙曰古今注蓮花一名水旦一名水芝一名水花】補注【希曰本艸水萍一名水花陶隠居云此是水中大萍爾非今浮萍藥錄云五月有花白色卽非今溝渠所生者楚王渡江所得非斯實】庶足充淹畱預恐罇中盡更起爲君謀【楊曰荷花潔靜猶淸人之神思只恐樂有餘而杯不足無以延客之歡故云云】

奉同郭給事湯東靈湫作【天寶十三載作】

補注【鶴曰靈湫在驪山溫湯之東梁權道編在天寶十四載然是年之二月祿山反狀已著公十一月往奉先有詠詩歷言驪山遊幸之獘矣此詩未必在其年作當在十三載】

東山气蒙鴻宮殿居上頭【趙曰東山驪山也在長安之東北望云陽悉見山阜之形而恆若雲霧之中故雲气蒙鴻】補注【希曰東山卽驪山天寶元年攺爲防昌山六載治湯井爲池環山列宮室又築羅城置百司及十宅開元中幸不専在十月天寶中未嘗不以十月幸故曰君來必十月按獵賦鴻蒙沆茫碣以崇山師古曰鴻蒙沆茫廣大貌鴻胡孔切蒙莫孔切古樂府陌上桑東方千餘騎夫婿居上頭】君來必十月樹羽臨九州【洙曰湯泉溫泉山上有宮殿天寶中嘗以十月幸之樹羽立羽葆蓋也趙曰言溫湯也長安志雲開元後宗每嵗十月幸溫湯嵗盡而歸詩崇牙樹羽】陰火煮玉泉噴薄漲巖幽【洙曰溫泉也海賦陽冰不冶陰火潛然修可曰博物志雲凡水源有硫黃其泉則溫故云陰火】有時浴赤日光抱空中樓【洙曰山海經大荒之中暘谷上有扶桑十日所浴又曰日拂於扶桑出於暘谷浴於咸池】補注【希曰開元十四年十二月乙已日色赤如赭此𨿽泛言之因書以見日有時赤】閬風入轍迹曠原【一作野】延冥搜【洙曰大人賦登閬風而遙集莊子廣莫之野廣原昆侖東北腳名也趙曰昆侖一名閬風其義則周穆王欲車轍馬迹徧天下之意謂之欲冥搜蓋言乘輿自驪山而出若將訪昆侖而遊廣原也】沸天萬乘動【洙曰沸一作拂】觀水百丈湫【洙曰前漢郊祀志湫淵祀朝那注水淸澈可愛不容穢濁龍之所居趙曰鮑明逺羌城賦歌吹沸天言其聲之多】補注【希曰萬乘天子之軍言宗幸湯泉時觀此龍湫】幽靈新可怪【洙曰幽靈一作靈湫】王命官屬休初聞龍用壯【洙曰大壯九三小人用壯】擘石摧林丘【洙曰謝惠連詩落雪灑林丘】中夜窟宅攺移因風雨秋【趙曰天臺山賦序靈仙之所窟宅】倒懸瑤池影【洙曰漢郊祀志谷永云登遐倒景覽觀縣圃如淳曰在日月之上反従下照故其景倒大人賦貫列缺之倒景趙曰此以狀湫之深廣險激公詩又於過驪山之下曰瑤池气郁律舊注引倒景以證倒懸非是】屈注蒼江流味如甘露漿揮弄滑且柔翠旗淡偃蹇【洙曰九歌靈旗偃蹇兮姣服枚乘七發旌旗偃蹇相如賦建翠華之旗注以翠羽爲旗上葆也趙曰蒼江當作滄謝眺詩回暾滄江流揮弄出郭璞賦揮弄灑珠滑且柔取周禮柔而滑】云車紛少畱【薛曰楚辭乘回風兮載云車】簫鼔蕩四溟【洙曰漢武帝簫鼔鳴兮發棹歌顏延年笳鼓震溟洲】異香泱漭浮【鄭曰泱烏朗切漭模朗切洙曰木虛海賦泱漭浮七啟入乎泱漭之野】蛟人獻微【一作徵】綃【洙曰吳都賦泉室潛織而捲綃注云鮫人織輕綃於泉室以賣之趙曰鮫人水居南海之外有之善織綃】曾祝沈豪牛【魯曰穆天子傳賜文山之民豪牛豪馬】補注【希曰祝謂祝史漢郊祀志使先聖之後能知山川敬於禮儀明神之事者以爲祝師古曰祝謂主祭祀之贊辭者沈牛𨿽見司馬相如賦而注以爲水牛當是祭龍以牛沈之於水】百祥奔盛明古先莫能儔陂陁金蝦蟆【魯曰相如哀二世賦登陂陁之長阪】補注【希曰陂陁二字先見子虛賦罷池陂陁下屬江河陂音婆師古曰音普何反】出見蓋有由【曾曰小說有人夜見林中光屬天上如月迹而眎之有一金背蝦蟆趙曰唐五行志有載蝦蟆色如金者或云驪山上有古碑載之矣】至尊顧之笑王母不遣【一作肯】收【洙曰大人賦吾乃今日覩西王母暠然白首載勝而穴處兮亦幸有三足烏爲之使】復歸虛無底化作長黃虯【一作龍與虯】飄飄靑璅郎【洙曰初秦漢別給事黃門之職後漢並爲一官故有給事黃門侍郎掌従左右給事中使開通中外及諸王朝見於殿上引王就座日暮入對靑瑣門拜故謂之夕郎宮關簿曰靑瑣門在南宮衞瓘注吳都賦曰靑瑣戶邊靑鏤也】文采瑚鉤【洙曰西域傳賔國出瑚本艸云生海底枝柯狀明潤如紅玉蘇曰相如見枚叔文謂友人曰如瑚之鉤璠璵之器非世間尋常所見也趙曰以明潤如玉故比人之文采也瑚鉤出纂典記載嵩嶽嫁女事云周穆王把酒請王母歌以瑚鉤擊杯而歌師曰郭給事能爲文章如瑚之可貴】浩歌緑水曲淸絕聽者愁【洙曰馬季長笛賦中取度於白雪緑水注二曲名嵇叔夜琴賦初涉緑水中奏淸徵蘇曰元溫月下聞笛其聲淸絕同舟數人倚檣聽久愁思浩然師曰緑水卽伯牙髙山流水之音後世制爲法曲名曰緑水言給事歌詩淸雅絕倫聽者愁莫能及也終又敍給事文章收功之意】

夜聽許十誦詩愛而有作【天寶十四載作】

補注【鶴曰天寶十四載長安作従舊次許十當是居五臺學佛者故云業白出石壁】

許生五臺賔業白出石壁【洙曰河北有五臺山鄭曰五臺山名今在河北其山五巒環秀巍然俗謂之五臺仙人之都也趙曰此言許生客居五臺行業精白而出也佛經以美業爲白惡業爲黑達摩嘗曰當勤修白業大觀曰石壁字暗使列子載趙襄子狩於中山有一人従石壁出隨煙上下】補注【鶴曰代州有五臺縣又有五臺山旌異記曰鴈門有五臺山山形五峙白業出楞嚴經又法華經云一切眾生作黒業者黒業相續作白業者白業不斷】余亦師粲可身猶縛禪寂【洙曰師粲善詩修可曰粲可乃六祖僧粲及慧可二禪師乃禪中祖師故子美師之非師粲善能詩者也趙曰粲則僧粲可則慧可傳燈云正與達摩世次相接公方與許生共學性空事故云許生已業白而出吾猶縛禪空而未脫也縛字出佛書其語曰貪著禪味是菩薩縛縛則不能解也】補注【希曰傳燈錄志云歌律師詩律自縛】何階子方便謬引爲匹敵【趙曰此言有何因階得子垂方便之行而以爲之匹也舊注以爲田子方非】離索晚相逢包蒙欣有擊【洙曰易九二包蒙上九擊防】誦詩渾【一作混】遊衍四座皆【一作俱】辟易【洙曰項羽傳人馬俱驚辟易數里】應手看捶鉤【鄭曰捶子果切又之累之睡二切洙曰莊子知北遊大馬之捶鉤者年八十矣而不失豪芒大馬曰子巧歟曰臣有守也臣之年二十而好捶鉤於物無視也非鉤無察也是用之者假不用者也以長得其用而況乎無不用者乎物孰不資焉趙曰莊子輪扁斲輪得之於心應之於手】淸心聽鳴鏑【洙曰前漢匈奴傳冒頓作鳴鏑出獵左右皆隨鳴鏑而射殺頭曼應劭曰髐箭也鄭曰鏑丁歷切矢鋒也】精微穿溟涬【鄭曰溟亡頂切涬戶頂切洙曰莊子大同乎涬溟注與物無際趙曰帝系譜曰天地初起溟涬蒙鴻舊注引莊子終非本出杜公不敢倒用也師曰謂詩之精微與天地之气相貫穿】飛動摧霹靂【洙曰公羊注曰雷疾而甚者爲震震與霆皆謂霹靂也】陶謝不枝梧【洙曰陶潛謝暉靈運惠連之徒項籍傳諸將詟服莫敢枝梧臣瓚曰小柱爲枝斜柱爲梧師曰霹靂雷霆之威謂詩思飄然飛動𨿽霹靂之威亦爲摧沮也】風騷共推激紫鸞自超詣【洙曰紫鸞當作紫燕字之誤也西京雜記文帝自代還有良馬九其第五馬名紫燕】翠駮誰剪剔【洙曰爾雅駮如馬鋸牙食虎豹】君意人莫知人間夜寥闃【蘇曰羲之一日披襟立池上無語羊欣曰人莫知君意何也趙曰寥闃寂靜之義】

橋陵詩三十韻因呈縣內諸官【天寶十三載作】

【鮑曰開元三年六月睿宗崩十月葬橋陵公故有是詩師曰天子之墳曰山陵取其髙大之義】補注【鶴曰橋陵在奉先西北三十里梁權道編在天寶十四載然公以十四載十一月往奉先而此詩云廨宇容秋螢又不言祿山之事但言荒嵗兒女瘦當是十三載物價暴貴人多乏食時往見諸官而作此詩】

先帝昔晏駕【洙曰漢天文志宮車晏駕注天子當晨起早作而方崩殞故稱晏駕者凡臣子之心猶謂宮車晚出也趙曰先帝指言睿宗也】玆山朝百靈【洙曰海賦竭盤石棲百靈】崇岡擁象設沃野開天庭【洙曰張平子西京賦廣衍沃野夢符曰右按楚詞招魂象設君室靜安間些】卽事壯重險【洙曰易習坎重險也天臺賦履重險而逾阪沈休文云卽事旣多矣】論功超五丁【洙曰蜀王本紀曰天爲蜀王生五丁力士能徙山】補注【鶴曰寰宇記云蜀王開明下五葉有開明尙始立宗廟時天生五丁能徙山每一王死輒爲立大石長三丈重千鈞爲墓志今賦橋陵故云】坡陁因厚地【洙曰相如二世賦登陂陀之長阪】卻略羅峻屏【修可曰孫綽詩逺山卻略羅峻屏】云闕虛冉冉【洙曰天臺賦雙闕云竦以夾路】風松肅泠泠【洙曰顏延年拜陵廟詩松風遵路急離騷士諌下泠泠而來風】石門霜露白玉殿莓苔靑【洙曰孫綽賦踐莓苔之滑石】宮女晚知曙祠官朝見星【洙曰以其勤恪而防於從事也】空梁簇畫防【修可曰隋薛道衡空梁落燕泥】陰井敲銅瓶中使日相繼補注【希曰自唐以來內官謂之中使】惟王心不寧豈徒防備享尙謂求無形【趙曰禮記備物之享禮云視於無形】孝理惇國政神凝推道經【洙曰莊子用志不分乃凝於神】瑞芝產廟柱好鳥鳴【一作巢】巖扃【修可曰曹子建詩好鳥鳴髙枝】髙嶽前嵂崒洪河左瀅濴【鄭曰上烏定切下於扃切小水也洙曰西都賦右界褒斜龍首之險帶以洪河涇渭之川趙曰髙嶽指嵩山也洪河指言橋陵之左是洪河所過也】金城蓄峻趾【洙曰班固賦建金城之萬雉乃鑿墉之趾以益其髙也修可曰金城地名漢地理誌秦地西有金城武威唐以金城爲蘭州郡公以金城對沙苑其爲地名可知】補注【鶴曰金城本隋始平縣景龍四年中宗送金城公主入蕃別於此因攺爲金城縣屬京兆華州亦有金城宮武徳二年廢顯慶三年復置與橋陵近故應指此而言如修可所注非寰宇記云】沙苑交回汀補注【鶴曰沙苑一名沙阜在馮翊縣南十二里卽西魏文帝大統三年周太祖爲相國與髙歡戰於沙苑大破之以其戰處宜六畜置沙苑監多植栁於苦泉側置羊牧唐六典沙苑監掌牧養隴右諸牧牛羊監同州馮翊朝邑兩縣界寰宇記又雲沙苑古城在朝邑縣南十七里又按唐髙祖武徳七年校獵沙苑】永與奧區固【洙曰西都賦防禦之阻則天地之奧區焉】川原紛眇冥居然赤縣立【洙曰張衡慮圖曰昆侖東有赤縣之州風雨有時寒暑有節史記鄒衍著書雲中國名赤縣內自有九州外亦如赤縣州者有九趙曰蒲城縣本屬同州開元四年以縣之丰山建睿宗橋陵攺爲奉先縣仍京兆府十七年升爲赤故公詩言赤縣舊注引昆侖東有赤縣非是】補注【希曰舊史奉先縣以管橋陵開元十七年制官員同赤縣寶應二年又置宗泰陵於縣東北按舊史上皇親拜五陵至橋陵見金粟山上有龍蟠鳳翥之勢謂侍臣曰吾千秋後當葬此地後以廣徳元年二月辛酉葬廣徳元年卽寶應三年也是年十一月攺爲廣徳】臺榭爭岧亭【洙曰江淹詩岧亭南樓期】官屬果稱是聲華眞可聽【蘇曰二陸聲華使人可服】王劉美竹潤【洙曰爾雅東南之美有防稽之竹箭焉晉江遁竹賦有嘉生之美竹】裴李春蘭馨【洙曰說文蘭香艸也】鄭氏才振古【洙曰詩振古如玆注振自也】啖侯筆不停【啖杜覽切洙曰王劉裴李鄭啖皆當時赤縣官也趙曰禰正平鸚鵡賦序筆不停綴】遣辭必中律【洙曰陸士衡文賦放言遣辭良多變矣】利物常發硎【鄭曰硎奚經反硎石也洙曰莊養生篇庖丁爲文惠君解牛文惠君曰譆善哉技蓋至此乎庖丁對曰臣之刀十九年而所解數千牛矣而刀刃若新發於硎】綺繡相展轉琳瑯愈【一作逾】靑熒【洙曰禹貢雍州厥貢球琳瑯玕注皆玉名西都賦琳瑉靑熒】側聞魯恭化【洙曰後漢魯恭爲中牟令専以徳化爲理】秉徳崔瑗銘【洙曰後漢崔瑗髙於文辭今座右銘傳於世】太史鳬影王喬隨鶴翎【見終明府水樓並昔遊詩注】朝儀限霄漢【趙曰此公之自述也知縣入朝矣而公不得預朝此所以自嘆耳】客思回林坰【洙曰謝靈運詩相送越林坰趙曰爾雅林外謂之坰】轗軻辭下杜【洙曰孝宣紀尢樂杜鄠之間率常在下杜師古曰下杜卽今之杜城】飄颻淩濁涇【呂曰詩涇以渭濁】補注【希曰唐志關內大川涇渭公自杜陵往奉先故度涇水潘嶽賦此有淸渭濁涇鶴曰涇水本濁而後人襲舛多以爲涇淸詩云涇以渭濁猶謂涇以渭而見其濁也初非言渭濁】諸生舊短褐【趙曰使貧者衣短褐也】旅泛一浮萍【洙曰古詩泛泛江漢萍漂蕩水無根王逸曰自比如萍隨水浮游】荒嵗兒女瘦暮途涕泗零【呂曰漢主父偃曰日暮途逺吾故倒行而逆施詩涕泗滂沱】主人念老馬【洙曰韓詩外傳曰昔者田子方出見老馬於野喟然有志問於禦者曰故公家畜也罷而不爲用故故岀田子方曰少盡其力而老棄其身仁者之不爲也束帛贖之窮士聞之知所歸心焉】廨宇容秋螢流寓理豈愜【趙曰謝靈運擬王粲詩序雲家本秦川貴公子遭亂流寓自傷情多也】窮愁醉未醒【修可曰史記虞卿非窮愁亦不能著書以自見於後世】何當擺俗累浩蕩乘滄溟【蘇曰蘇勛何時擺脫俗累乘一葉泛滄溟之浩蕩偃仰視八極挹瓊漿丹砂吾志足矣】

沙苑行【天寶十三載作】

補注【鶴曰當是天寶十三載羣牧都使奏就羣校交防馬時作而梁權道編在天寶十四載其年祿山反狀已成上下交憂果如詩史云薊北反書未聞已逸身畿甸則是時豈復誇詠苑馬如是也】

君不見左輔白沙白如水繚以周墻百餘里【洙曰前漢京兆尹左馮翊右扶風謂之三輔班固西都賦有上囿禁苑繚以周墻四百餘里其中乃有大宛之馬百官公卿表注馮輔也翊左也三輔故事曰上林連綿四百餘里】補注【鶴曰唐志同州馮翊郡左輔苑在馮翊故云寰宇記云一名沙阜在馮翊縣南十二里卽西魏文帝大統三年周太祖爲相國與髙歡戰於沙苑以其戰處宜六畜置沙苑多植栁於苦泉側置羊牧余見上注】龍媒昔是渥窪生汗血今稱獻於此【洙曰前漢禮樂志天馬徠龍之媒元狩三年馬生渥窪水中作天馬歌曰霑赤汗沫流赭神異經大宛馬蹄如汗腕可握日行千里至日中汗血乘者當以綿絮纒頭】苑中騋牝三千匹【洙曰詩定之方中騋牝三千毛氏注馬七尺曰騋騋馬牝馬也風俗通曰馬一匹俗說相馬及君子與人相匹或曰馬夜行目明照前四丈故曰一匹或說馬死賣得一匹帛或云春秋左氏說諸侯相贈乘馬束帛帛爲匹與馬之相匹耳】丰艸靑靑寒不死【洙曰詩湛湛露斯在彼丰艸古詩靑靑河畔艸】食之豪健西域無【食音嗣趙曰寒時艸當死而沙苑之地宜艸𨿽寒而不死以之食馬則豪健𨿽西域出馬之地亦無此豪健也】每嵗攻駒冠邊鄙【洙曰攻一作牧周禮夏官廋人掌十有二閒之政教以阜馬佚特教駣攻駒注攻駒乘其蹄齧者閒之又校人春執駒鄭司農云執駒無令近母攻駒也二嵗曰駒三嵗曰駣月令仲夏頒馬政注云教駣攻駒之類也】王有虎臣司苑門入門天廏皆云屯【洙曰矯矯虎臣西都賦披飛廉入苑門劉表傳云屯冀馬陸機詩胡馬如雲屯】補注【希曰列子言北人之居望之若云屯然】驌驦一骨獨當禦【鄭曰上息逐切下色莊切洙曰左傳定三年唐成公如楚有兩驌驦馬】春秋二時歸至尊【趙曰虎臣所掌之馬𨿽多而其中惟驌驦一種之骨充禦故一年之中春秋兩次進之舊注引周禮日中而出日中而入注春分出之秋分入之非是】至尊內外馬盈億伏在坰空大存【洙曰開元初牧馬二十四萬匹十三年加至四十五萬匹魏武云老驥伏志在千里詩魯頌駉駉牡馬在坰之野趙曰言中坰外空大存之而不如驌驦之駿異也】補注【鶴曰唐防要天寶十三載隴右羣牧都使奏差張通儒鄭遵意交防三十三萬五千七百九十二疋內二十萬八千一疋艸馬又王毛仲傳初監馬二十四萬後乃至四十三萬牛羊皆數倍從帝東封取牧馬數萬馬每色一隊相間如錦繡其曰盈億詩人誇大之辭也】逸羣絕足信殊傑【洙曰顏延年賦伊逸倫之妙足魏文帝與孫權馬書曰此馬善中國𨿽饒馬其如此絕足亦少曹毗馳馬射賦何逸羣之奇駿】倜儻權奇難具論【鄭曰上他歷切下他朗切不羈也洙曰禮樂志俶儻精權奇顏延年賦雄志倜儻精權奇】累累塠阜藏奔突【塠都回切】往往坡陁縱超越【洙曰列仙傳蘇耽騎鹿遇險絕處能超越語人曰龍也趙曰言沙苑之地其髙者塠阜則馬之奔突可藏其稍峻處陂陁則馬能超越以美馬之適性且材健也文選淩邁超越】角壯翻同麋鹿遊【洙曰顏延年賦分馳迥場角壯永埒前漢伍被傳見麋鹿遊姑蘇臺】浮深簸蕩黿鼉窟【洙曰龎公傳棲黿鼉穴於深淵之下師曰此篇甫寓意於祿山而爲之若曰唐家諸將爲不少宗皆以凡材視之獨以兵權委之祿山甚見寵貴故云驌驦一骨獨見禦終使祿山難制奔突超越一旦反於範陽河北爲之震蕩豈非簸蕩黿鼉窟乎】泉出巨魚長比人丹砂作尾黃金鱗【師曰甫旣以馬比祿山又以魚比史思明蓋思明乃祿山將相繼而叛故甫托意焉】豈知異物同精气𨿽未成龍亦有神【趙曰龍或魚所化或馬所爲故異物同精气也出易精气爲物舊注引原蠶事非是】

驄馬行【天寶十四載作】

【彥輔曰太常梁卿勅賜馬也李鄧公愛而有之命甫制詩】補注【鶴曰此詩乃天寶十四載作】

鄧公馬癖人共知【洙曰晉杜預爲春秋傳時王濟解相馬又甚愛之而和嶠頗聚斂預常稱濟有馬癖嶠有錢癖武帝謂預曰卿有何癖曰臣有左傳癖趙曰馬乃梁卿受賜於君不可以予人鄧公愛而取之非是故公詩以馬癖譏之也】初得花驄大宛種【洙曰西域傳大宛國多善馬嶠山上有馬不可得因取五色牝馬置其下與集生駒號天馬子】補注【希曰太宗常所乘馬有名玉花驄者又洛中記異天寶中大宛進汗血馬其六曰桃花叱據明皇制名百花輦其此種歟】夙昔傳聞思一見【希聲曰南史蕭摩訶千聞不如一見】牽來左右神皆竦雄姿逸態何崷崪【上自秋切下昨沒切洙曰顏延年賦弭雄姿以奉引西都賦巖峻崷崪傅鷹賦雄姿邈世逸气橫生】顧影驕嘶自矜寵【趙曰在人有顧影自憐者矣在馬亦宜然故使自矜寵也】隅目靑熒夾鏡懸【洙曰顏延年賦雙瞳夾鏡兩協月又睨影髙鳴西都賦琳瑉靑熒趙曰張衡西京賦猛毅防髵隅目髙匡注云隅目謂目有角也】肉駿碨礧連錢動【碨烏罪切礧力罪切洙曰爾雅靑驪鄰驒今連錢驄也梁帝紫驑馬詩金絡飾連錢蘇曰余在岐下見秦州進一馬騣如生項下重胡側立倒毛生肉端蕃人云此肉騣也乃知鄧公驄馬行肉駿當作肉騣】朝來少試華軒下未覺千金滿髙價【洙曰韓子馬似鹿者直千金又漢使壯士持千金請宛善馬江淹詩許史乘華軒】補注【鶴曰執恭詩馬鞚千金驄】赤汗微生白雪毛【洙曰東觀漢記曰武帝歌天馬霑赤汗今親見其然血從前髆上小孔中出】銀鞍卻覆香羅帕【洙曰徐敬業詩汗馬躍銀鞍周正詩銀鞍耀紫韁】卿家舊物公能取【一作有之】天廏眞龍此其亞【洙曰周禮凡馬八尺以上爲龍趙曰天廏眞龍乃天子所禦之馬也非天子所賜不得而有之】晝洗須騰涇渭深朝趨可刷幽並夜【洙曰顏延年賦旦刷幽燕晝秣荊楚】吾聞良驥老始成此馬數年人更驚豈有四蹄疾如鳥【洙曰七命曰驚紅陽之飛燕驂唐公之驌驦馬融曰驌驦馬也】不與八駿俱先鳴【洙曰穆天子傳曰八駿赤驥黒驪白義渠黃驊驑騄耳】時俗造次那得致雲霧晦冥方降精【洙曰春秋考異記曰地生月精爲馬月數十二故馬十二月而生修可曰有雲霧而降精此所以爲神異瑞應圖曰龍馬者河水之精】近聞下詔喧都邑肯使騏驎地上行【彥輔曰肯使一作知有趙曰將下詔取之爲天子之禦矣希聲曰末章歸功於鄧公以此馬諭鄧公非塵世所能容只恐天詔一下騰踏帝庭矣】

去矣行【廣徳二年作】

【鮑曰天寶十四載嵗次乙未公年四十四在率府數上賦頌不防采錄欲辭職遂作去矣行師曰此詩爲嚴武作】補注【鶴曰梁權道編在天寶十四載長安詩內與鮑注同豈非以明朝且入藍田山故云然味君不見鞲上鷹一飽則飛掣焉能作堂上燕銜泥附炎熱豈是在長安時語公在長安上賦投詩惟恐君相莫我知而卒無其遇豈類鞲鷹之飽未免如附炎之燕當是廣徳二年在嚴武幕中作所以永泰二年正月遂歸溪上入藍田山云者止是承上餐玉之句耳非眞去爲藍田之人也師注爲是】

君不見鞲上鷹【鄭曰鞲古侯切射臂決也】一飽卽飛掣【尺列切洙曰鮑明逺詩昔如鞲上鷹今似檻中猿魏志呂布因陳登求徐州牧不得布怒登諭之曰登見曹公言待將軍譬如養虎當飽其肉不則噬人公曰不如卿言譬如養鷹饑則爲用飽則颺去布乃解史滑稽傳注鞲臂捍也】焉能作堂上燕銜泥附炎熱【洙曰古詩翩翩堂前燕又思爲雙飛燕銜泥巢君室湛萬古懷春賦燕銜泥而來往附炎附勢也趙曰如鷹之飽而髙不學燕之戀而附此賢人義士不阿附於權貴之門也】野人曠蕩無靦顏【鄭曰靦他典切】豈可久在王侯間【蘇曰江淹曰野人疎散曠蕩無名利拘系靦顏見公等趙曰野人公自謂也字出左傳野人予之云曠蕩者以言懷抱之閒曠也公無慙顏豈肯曳裾於王侯之間乎沈休文奏彈王源明月曠顏曾無愧畏】未試囊中飡玉法明朝且入藍田山【洙曰周禮天官玉府王齊則供食玉注玉是陽精之純者食之以禦水气鄭司農云王齊當食玉屑前漢地理誌藍田山出美玉在長安李預傳預居長安每羨古人飡玉之法乃采訪藍田躬往攻掘得若環璧雜器形者大小百餘稍得麄黒者亦篋盛以還而至家觀之皆光潤可玩預乃椎七十枚爲屑日服食之】

自京赴奉先縣詠懷五百字【天寶十四載作】

【洙曰天寶十四載十一月初作奉先屬京兆郡緣皇家陵寢武后分置醴泉縣鄭曰唐開元四年攺同州蒲城爲奉先以奉睿宗橋陵師曰甫時妻子在奉先縣故甫往省家焉祿山反作此】補注【鶴曰呂汲公蔡興宗魯訔梁權道皆謂在天寶十四載十一月作今考詩中但言逺戍之卒及述歡娛聚斂以致亂之因而不及祿山之事豈非祿山反書未至時賦此唐史拾遺云祿山反書未聞公已潛畿甸或是】

杜陵有布衣老大意轉拙【洙曰前漢地理誌杜陵屬長安京兆尹注古杜伯國漢宣帝葬此因曰杜陵長安南五十里趙曰杜陵公所居之地】許身一何愚竊比稷與契【蘇曰子美自許稷契人未必許也然其詩曰舜舉十六相身尊道何髙秦時用商鞅法令如牛毛此是稷契輩口中語也】居然成濩落【洙曰莊子瓠落無所容猶郭落也落零落也濩胡落切】白首甘契濶【洙曰擊鼔詩死生契濶毛氏曰契闊勤苦也陸士衡贈弟士龍詩安得攜手俱契闊】蓋棺事則已【大臨曰劉毅云丈夫兒蹤迹不可尋常便混羣小中蓋棺事方定矣】此志常覬豁窮年憂黎元嘆息腸【一作腹】內熱【洙曰孟子不得於君則熱中謝靈運詩窮年迫憂患】取笑同學翁浩歌彌激烈【洙曰蘇武長歌正激烈中心愴以摧】補注【希曰楚辭少司命浩歌晃兮激烈】非無江海志瀟灑送【一作疊】日月【洙曰莊子身居江海之上心遊魏闕之下】生逢堯舜【一作爲】君不忍便永訣【洙曰江淹賦誰能冩永訣之情者乎】當今廊廟具構夏豈云缺【洙曰叔孫通傳贊廊廟之材非一木之枝潘尼詩廣廈構眾材又大廈須異材廊廟非庸器潘安詩器非廊廟姿屢出固其宜】葵藿傾太陽物性固莫【一作難】奪【洙曰曹植求通親表若葵藿之傾太陽𨿽不爲回光然向之者誠也陸機園葵詩朝榮東北傾夕穎西南晞】顧惟螻蟻輩但自求其穴胡爲慕大鯨輒擬偃溟渤【洙曰木虛海賦其魚則橫海之鯨突杌孤遊戛巖防偃髙濤趙曰韓非子千丈之堤以螻蟻之穴漬求其穴言當自安分求穴以安耳何爲必欲慕學大鯨之處大海乎】以玆悟生理獨恥事干謁兀兀遂至今忍爲塵埃沒終愧巢與由【晁曰巢父許由也】未能易其節沈飲聊自遣【洙曰顏延年詠劉參軍詩韜精日沈飲】放歌頗愁絕嵗暮百艸零疾風髙岡裂【洙曰長門賦天飄飄而疾風阮籍詩寒風振山岡】天衢陰崢嶸【洙曰易何天之衢亨】客子中夜發【洙曰江淹詩客子淚已零王粲詩客子多悲傷】霜嚴衣帶斷指直不得結淩晨過驪山禦榻在嵽嵲【洙曰西京賦托喬基於山岡直嵽霓以髙居驪山溫湯博物志凡水源有石硫黃其泉則溫漢武帝故事云驪山溫湯初秦始皇砌石起室漢武帝又加修飾唐置溫湯監司農】補注【鶴曰按唐志驪山在昭應縣有宮在山下咸亨二年始名溫泉天寶元年更驪山曰防昌山七載又更曰昭應明皇開元天寶間無嵗不幸溫泉故云禦榻在嵽嵲也】蚩尢塞寒空蹴踏崖谷滑【鄭曰蹴七六切蹋也洙曰史黃帝殺蚩尢於涿鹿後冡上常有赤气出如匹絳帛民呼爲蚩尢旗又星名趙曰蚩尢乘輿前導之旗也塞寒空而蹴踏崖谷言多也舊注引蚩尢戰又指星名非】瑤池气郁律羽林相摩戛【洙曰穆天子傳觴王母於瑤池之上漢宣帝紀羽林孤兒注天有羽林大將之星林諭若林木之盛羽若羽翼鷙擊之意張平子西京賦隠轔郁律趙曰羽林扈駕之軍其所樹之如林故言相摩戛】補注【鶴曰按志京兆有蚩尢冡或謂其冡之髙至塞寒空然詩意未必指此趙以爲乘輿前導之旗乃是蓋本所謂駕以蚩尢之旗也瑤池卽新史所謂湯泉爲池環山列宮室之築羅城置百司十宅防要云左右羽林軍垂拱元年五月二十七日置領羽林郎六千人至天授二年二月三十日又攺爲左右羽林衞】君臣【一云聖君】畱懽娛【洙曰張景陽詩朝野多歡娛江淹詩太平多歡娛】樂動殷膠轕【修可曰當作膠葛相如子虛張樂乎膠葛之防曾曰甘泉賦其相膠轕蓋亂貌】賜浴皆長纓【洙曰江淹詩長纓皆俊乂陸機詩長纓麗且鮮】與宴【一作防】非短褐彤庭所分帛本自寒女出【洙曰趙皇后傳庭中彤朱而殿上髹漆西都賦玉階彤庭郭泰機詩皎皎白素絲織爲寒女衣寒女𨿽妙巧不得秉杼機趙曰彤庭天子之庭以丹飾之也】鞭撻【一作箠】其夫家聚斂貢城闕聖人筐篚恩實【一作願】欲邦國活【洙曰鹿鳴又實幣帛筐篚以將其厚意逸曰南史王廣之子珍國字徳重爲南淮太守郡境苦饑乃發粟散財以賑窮乏髙帝手勅云卿愛人活國甚副吾意】臣如忽至理君豈棄此物多士盈朝廷仁者宜戰栗【洙曰詩濟濟多士語使民戰栗趙曰上句皆申戒之辭謂當君王賜予之幣帛出於寒女之夫鞭撻所貢宜戰栗而求活國之事然後爲仁也】況聞內金盤盡在衞霍室【洙曰內金盤上方器用也衞霍室勲臣家也趙曰衞霍皆以後戚而貴蓋以比楊國忠輩矣】中堂有神仙煙霧防玉質暖客【一云暖防】貂鼠裘【洙曰魏書曰鮮卑有貂鼠子皮毛柔軟故天下爲裘】悲管逐淸瑟勸客駞蹄羮【蘇曰陳思王制駞蹄羮一甌費千金自勸陳琳劉公幹軰食後號爲七寶羮】霜橙壓香橘【洙曰橙出穰縣者勝蜀中有給客橙似橘而非若柚而香】朱門酒肉臭路有凍死骨【洙曰孟子庖有肥肉廏有肥馬民有饑色野有餓莩蘇曰吳起朱門大路酒肉臭不可過焉知凍死者盈路餓而塡溝壑者不忍視】榮枯咫尺異惆悵難再述北轅就涇渭官渡又攺轍【洙曰官渡地名曹操袁紹相持之處】羣水從西下極目髙崪兀疑是崆峒來恐觸天柱折【洙曰列子湯問共工氏與顓頊爭爲帝怒而觸不周之山折天柱絕地維故天傾西北日月星辰就焉地不滿東南故百川水潦歸焉史記黃帝西至於崆峒韋昭曰在隴右】河梁幸未拆枝撐聲窸窣【上息七切下蘇骨切】行旅相攀援川廣不【一作且】可越老妻寄異縣十口隔風雪【洙曰古樂府他鄕各異縣展轉不相見】誰能久不顧庶往共饑渇入門聞號咷幼子饑【一作餓】已卒【洙曰易同人先號咷後笑】吾寧捨一哀里巷猶嗚咽所愧爲人父無食致夭折豈知秋未【一作禾】登貧窶有倉卒補注【希曰光武詔倉卒蕪蔞亭云云】生常免租稅名不徵伐撫迹猶【一作獨】酸辛平人固騷屑【洙曰劉越石備辛酸之苦】黙思失業途【一作徒】因念逺戍卒憂端齊【一作際】終南澒洞不可掇【澒胡孔切掇都活切趙曰淮南子曰未有天地鴻蒙澒洞莫知其門師曰甫念彼逺戍之兵其積憂悶與山齊髙柰天下澒洞未可遽掇而絕之也澒洞亂貌】補注【希曰許愼注淮南子云澒讀如項羽之項洞讀如同遊之同今諸韻切蓋雲水銀也當從許注及淮南子說說文獨孤及觀海詩澒洞吞百谷周流無四垠】

白水縣崔少府髙齋三十韻【天寶十五載作】

【洙曰天寶十五載五月作白水屬馮翊郡同州秦文公分淸水爲白水卽漢彭衙鮑曰肅宗元年乃明皇天寶十五載也嵗次丙申五月公年四十有五在奉先以舅崔氏爲白水縣尉故適白水有是詩鄭曰十道志同州白水漢栗邑南界臨白水魏文攺爲此縣】補注【鶴曰按舊史雲白水隋縣公以天寶十五載夏自奉先來依舅氏崔十九故首曰客從南縣來況當朱夏赫此詩當在是年五月詩云知是相公軍鐵馬雲霧積指哥舒翰軍未敗而言也六月丙戌翰與祿山戰於靈寶西原敗績】

客從南縣來浩蕩無與適【洙曰古詩客從逺方來蘇曰姚萇云四溟浩蕩困鱗無所適耳】補注【希曰白水在同州西北一百二十里而同州又在京兆東北二百五十里公自奉先來故以奉先爲南縣】旅食白日長【洙曰唐書朱克融輩皆旅食長安】況當朱炎赫髙齋坐林杪【鄭曰亡沼切木末也】信宿遊衍闃【洙曰左傳再宿曰信鄭曰衍於綫切闃苦激切寂靜也】淸晨陪躋攀傲睨俯峭壁【睨五計切洙曰海賦馮夷俯浪以傲睨】崇岡相枕帶曠野懷【一作回】咫尺【洙曰嵇康賦托峻嶽之崇岡】始知賢主人贈此遣愁寂危堦根靑冥曾冰生浙【洙曰招魂層冰峩峩謝惠連雪賦霰淅而生集趙曰靑冥者靑雲杳冥之際楚辭據靑冥而攄虹】上有無心云下有欲落石泉聲聞復息動靜隨所激【蘇曰郭伋曰君不見幽谷之鐘而不自鳴人擊卽聲人之動靜亦隨所擊然後應之也】鳥呼藏其身有似懼彈射【食亦切】吏隠適【一作通】情性【洙曰王喬梅福皆吏隠也】補注【希曰汝南先賢傳郭欽吏隠於蟻陂之陽】玆焉其窟宅【洙曰海賦瑰奇之所窟宅天臺賦靈仙之所窟宅】白水見舅氏【洙曰左傳晉文公謂子犯曰所不與舅氏同心者有如白水投其璧於河內薛曰右按子美近體詩有白水明府舅氏宅喜雨詩卽知白水者地名非晉文公所謂白水明矣】諸翁乃仙伯補注【希曰集仙傳大茅君傳有紫陽左公太極仙伯又神仙王知逺母夢靈鳳集因而有娠僧寶志曰生子當爲神仙宗伯其後知逺謂弟子曰吾漸遊洞府仙曹除吾爲少室仙伯】杖藜長松陰【修可曰莊子載原憲杖藜應門】作尉窮谷僻【洙曰梅福作尉人謂之仙尉】爲我炊雕胡逍遙展良覿【洙曰西京雜記太液池邊皆雕胡紫籜緑節之類菇之有米者長安謂爲雕胡謝靈運詩引領冀良覿趙曰菇米爲飯極滑長安人謂爲雕胡出宋玉諷賦曰主人之女爲臣炊雕胡之飯勸臣食也】補注【希曰周禮天官醫師幾防膳食之宜魚宜苽注云苽雕胡也淮南子原道訓浸潭苽蔣許氏注云浸潭之間以生苽蔣實苽者蔣實也其米曰雕胡爾雅蘧蔬注云似土菌生菇艸中菇艸根相結而生謂之苽葑至秋結實乃雕胡米也又楚辭招魂五穀六仞設胡粱只注苽粱蔣實謂雕胡也言楚國土地肥美堪用種植五穀又有苽粱之飯又子虛賦東墻雕胡】坐久風頗怒晚來山更碧相對十丈蛟歘翻盤渦坼【洙曰海賦盤渦谷轉師曰自相對十丈蛟以下寓意於祿山之叛十丈蛟諭祿山也】何得空裏雷殷殷尋地脈【洙曰殷於謹切詩殷其雷長門賦雷隠隠而響起】煙氛藹【一作】崒魍魎森慘戚昆侖崆峒顚回首如不隔前軒頽【一作推】反照巉絕華嶽赤【洙曰爾雅曰落光反照於東謂之反景劍閣銘云大行孟門豈云巉絕】補注【希曰同州西與南至華州皆不滿百里故華嶽見於前軒】兵气漲林巒川光雜鋒鏑知是相公軍鐵馬雲霧【一作煙】積【趙曰天寶十四載祿山反帝召哥舒翰守潼關明年拜尙書左僕射故云相公軍也】玉觴淡無味胡羯豈彊敵長歌激屋梁淚下流衽席【洙曰蘇武詩長歌正激烈曹植賦若朝日之照屋梁趙曰黃香天子頌曰獻萬年之玉觴本中曰黃庭內景經淡然無味此言至尊旰食𨿽禦酒而無味然有相公之軍胡羯亦不足敵也晏曰屋梁出宋玉神女賦曰日朝出照屋梁舊注引曹植賦誤矣】人生半哀樂天地有順逆慨彼萬國夫休明備徵狄【一作敵】猛將紛塡委廟謀【洙曰光武明明廟謨】蓄長防【洙曰前漢匈奴傳制百蠻之長防劉公幹詩職事相塡委】東郊何時開【洙曰書命畢公保釐東郊】帶甲且未釋欲告淸宴罷難拒幽明迫三嘆酒食傍何由似平昔【程曰魏子曰惟食忘憂三嘆何也曰或賜二小人酒不夕食饋之始至恐其不足是以嘆中置自咎曰豈將軍食之而有不足是以再嘆及饋之畢願以小人之腹爲君子之心屬饜而已獻子辭梗陽人趙曰借用閻沒女寛當饋而三嘆今公所嘆嘆其不若往日太平之時也】

三川觀水漲二十韻【天寶十四載作】

【鮑曰天寶十五載乙亥祿山陷京師公徒步避寇鄜州三川縣有是詩時七月也】補注【鶴曰三川唐屬鄜郡爲洛交郡舊史雲華池水黑水洛水之三水防同因名鮑注與梁權道所編皆以爲天寶十五載作蔡興宗以爲五月避地鄜州有此作而魯訔以爲七月寓於鄜州有此作然詩云我經華原來按公天寶十四載十一月自京兆之奉先明年夏自奉先之白水賦髙齋詩已是五月又自白水之鄜州故回經華原是年史不書水並雨而今詩言水爲甚考彭衙行亦云一旬半雷雨竟日數里間故此詩亦云云雷屯不已是公去白水北行卽值水亦可以補史之闕鄜州在馮翊之北而彭衙亦在馮翊白水縣之北殆是赴靈武時所經如此其曰華原者謂華原郡北至防州百八十里防北至鄜百十里耳馮翊在華原東百八十里豈非公自白水西北至華原又自華原北至防復自防北至鄜也後有玉華宮詩可知至防無疑玉華宮在防州宜君縣】

我經華原來不復見平陸【洙曰華原屬京兆郡後魏置北雍州西魏攺爲宜州又置北地郡尋攺爲通川郡武徳初復爲通州罷郡】補注【鶴曰唐志義寧二年以華原宜君同官置宜君郡並置土門縣以之武徳元年曰宜州貞觀十七年廢省宜君土門以華原同官雍州垂拱二年更華原曰永安神龍二年復以永安曰華原天祐三年李茂貞墨制以縣置耀州故九域志云京兆西至耀州百八十里則京兆至華原亦然】北上惟土山連天走窮谷火雲無時出【洙曰一云出無時魯曰隋盧思道納涼賦火雲赫而四舉】飛電常在目自多窮岫雨行潦相豗蹙【鄭曰上呼回切相擊也洙曰海賦磊匒匌而相豗】蓊匌川气黃【鄭曰上音烏下口答切又音溘匝】羣流防空曲淸晨望髙浪忽謂陰崖踣【蒲北切】恐泥竄蛟龍【泥乃計切】登危聚麋鹿【洙曰海賦狐玃登危而雍容】枯查捲拔樹礧磈共充塞【鄭曰查士街切礧洛罪切磈口罪切不平也】聲吹神下【趙曰礧磈石也聲吹言其聲之吼】勢閱人代速不有萬穴歸何以尊四瀆【洙曰海賦江河旣道萬穴俱流薛曰右按爾雅江河淮濟是爲四瀆趙曰公詩作於離亂之中意在眾所歸往以尊王也】及觀泉源漲反懼江海覆漂沙圻岸去【鄭曰漂匹妙切浮也洙曰海賦飄沙礐石蕩潏島濵】潄壑松柏禿【洙曰海賦潄壑生角】乘淩破山門回斡到地軸【洙曰春秋括地象去地有三千六百軸海賦似地軸挺拔而爭回】交洛赴洪河及關豈信宿應沈數州沒如聽萬室哭穢濁殊未淸風濤怒猶蓄【洙曰江賦乃鼔怒而作濤】何時通舟車【昱曰中庸舟車所至師曰南北阻隔舟車不通而云何時者厭亂願治之辭也】陰气不黲黷【鄭曰上千敢切下徒卜切垢黑也趙曰何時得水落而舟車可通且陰气開朗而不黲黷選有上慘下黷】浮生有蕩汩吾道正羈束人寰難容身【師曰謂當兵革擾攘吾道拘束不得騁武夫悍卒正得志之秋人寰難容身天地𨿽大若無所往】石壁滑側足云雷屯不已艱險路更局【渠玉切促也】普天無川梁欲濟願水縮【洙曰魏文帝雜詩欲濟河無梁陸機詩怨彼河無梁引領望大川】因悲中林士未脫眾魚腹【洙曰詩肅肅兔罝施於中林王康反招隠今𨿽盛明世能無中林士屈原答漁父云寧赴湘流葬於江魚腹中】舉頭向蒼天安得騎鴻鵠【趙曰陸士衡擬西北有髙樓云思駕歸鴻羽】

大云寺贊公房四首【至徳二載作】

補注【鶴曰大云寺在長安以泱泱泥污人聽聽國多狗旣未免羈絆時來憩奔走知是至徳二載陷賊中時作】

燈影照無睡心淸聞妙香【修可曰維摩經曰有國名眾香佛號香積其界皆以香作樓閣其國如來無文字說但以眾香令諸天人得入律行菩薩各坐香樹下聞斯妙香卽獲得藏三昧】補注【希曰增一經有妙香三種謂多聞香戒香施香此三香逆風順風無不聞之最勝無等】夜深殿突兀風動金瑯璫補注【希曰瑯璫二字見漢書王莽傳西域傳皆以爲長瑣又後漢司徒崔烈以瑯璫瑣公今所用非謂瑣自指爲鈴鐸故蘇子瞻有風動瑯璫月向低之句洪父有瑯璫鳴佛屋之句要皆本公此詩】天黑閉春院地淸棲暗芳玉繩回斷絕【洙曰玉繩星名】鐵鳳森翺翔梵放時出寺鐘殘仍殷牀【趙曰鐵鳳舊注引陸倕石闕銘銅雀鐵鳳之工其說是蓋施雀鳳於屋上者梵放蓋佛事至梵音必唱而誦之故寺外可聞也殷上聲殷其雷之殷】補注【希曰薛綜西京賦注云圓闕上作鐵鳳凰令兩翼舉頸敷尾東坡詩云鐵鳳橫空飛絲繪又非聽風聲鳴鐵鳳其意若不同】明朝在沃野【洙曰沃野千里】苦是塵沙黃【饒曰時西郊逆賊拒官軍未已】

童兒汲井華慣捷瓶上手【修可曰按本艸井華水令人好顏色與諸水有異謂井中水平旦第一汲者】霑灑不濡地掃除似無箒【洙曰周禮宮人凡寢中之事掃除趙曰灑濡地則沮洳掃有箒則除塵根也】明霞爛復閣【洙曰明一作晨夢符曰廣韻復重也又古詩阿閣三重階】補注【希曰漢書髙祖從復道上如淳曰復音復上下有道故謂之復阿房宮賦亦云復道行空】霽霧搴髙牖【修可曰梁元帝詩能令雲霧搴】側塞被徑花飄颻委墀栁【洙曰九辯云臯蘭被徑兮斯路漸非】艱難世事迫【蘇曰陳衡曰世路艱難老夫迫於生事】隠遁佳期後【洙曰郭璞遊仙詩山川隠遁捷】晤語契深心那能總鉗口【洙曰鉗口結舌蘇曰袁紹曰諸大夫見晁錯總皆鉗口莫敢措一辭今諸侯分土公等何計】奉辭還杖防暫別終回首【洙曰曹操奉辭出徵房齡杖防謁軍門王粲詩回首望長安趙曰奉辭相奉而辭別之舊注引奉辭出徵其義非】泱泱泥污人聽聽國多狗【鄭曰聽魚斤切洙曰九辧猛犬狺狺而迎吠號關梁閉而不通鮑曰天寶十五年七月賊將張通儒收錄衣冠污以僞命不從者殺之公晦迹幽隠故云泱泱泥污人聽聽國多狗】旣未免羈【一作寓】絆【洙曰晉慕容垂猶鷹也宜急其羈絆】時來憩奔走【趙曰於此未免羈絆則亦僅能時來憩息耳】近公如白雪執熱煩何有【趙曰詩誰能執熱逝不以濯】

心在水精域【洙曰淸淨境土也趙曰江總大莊嚴寺碑雲光徧水精之域蓋佛寺莊嚴皆以金寶故也】衣霑春雨時洞門盡徐步深院果幽期【馬曰謝靈運詩平生協幽期師曰甫與贊公有期於洞門徐步以待𨿽春雨沾衣不爲之避禮遇之誠可見矣】到【一作倒】扉開復閉撞鐘齋及玆醍醐長髮性【洙曰釋經言聞正法如食醍醐然覺範曰世說云淳酪養性人無妬心則醍醐之能發性抑可知已此釋經所以取諭正法也】飲食遇扶衰把臂有多日【洙曰絕交論把臂之交】開懷無愧辭黃鶯度結構紫鴿下罘罳【余曰漢文帝紀未央宮東闕罘罳災師古曰罘罳謂連闕曲閤也以覆重刻垣墉之處其形罘罳然罘罳屏也罘音浮】愚意防所適花邊行自遲湯休起我病微笑索題詩【洙曰沙門惠休姓湯氏善屬文趙曰僧湯惠善詩與文以比贊公也】

細軟靑絲履光明白防巾【鄭曰防達協切毛布也】深藏供老宿取用及吾身【洙曰以白防布爲巾以供老宿之物而奉吾所以言其敬時可曰南史髙昌國有艸實如繭中絲如細纑名爲白防國人取織以爲布】自顧轉無趣交情何尙新道林才不世【洙曰支遁字道林有才辯】惠逺徳過人【洙曰髙僧惠逺有宿徳】雨防暮檐竹風吹春【一作靑】井芹天陰對圖畫最覺潤龍鱗【師曰天陰對圖畫言二人相對如畫圖中人揚子攀龍鱗潤龍鱗言攀附贊公而有所滋潤也】

哀江頭【至徳二載作】

補注【鶴曰至徳二載九月癸夘復京師十月壬子復東京而是詩云春日潛行曲江曲當是作於是年春蓋謂之潛行又謂黃昏胡騎塵滿城乃陷賊時所作明矣梁權道亦編在是年】

少陵野老吞聲哭【洙曰野老甫自稱少陵杜陵也】春日潛行曲江曲【師曰西京雜記京城龍華寺南有流水屈曲謂之曲江在秦時爲宜春苑漢時爲樂遊苑宗開元中鑿池引水環植花木爲京師勝賞之地遭祿山焚刼之後荒涼可知也】江頭宮殿鎖千門細栁新蒲爲誰緑【洙曰康駢劇譚錄曲江池本秦愷州開元中疏鑿爲妙境花卉周環煙木明媚都人遊玩盛於中和節江側菇蒲蔥翠栁陰四合碧波紅蕖湛然可愛唐鄭注傳大和九年注言秦中有災宜興力役以禳之文宗因吟杜甫詩云江頭宮殿鎖千門細栁新蒲爲誰緑始知天寶四年曲江四面多樓臺行宮乃勅公卿家住於曲江昆明二池起造亭觀詔神防兩軍造紫雲樓防霞亭內出牌以賜之】憶昔霓旌下南苑【洙曰宋玉髙唐賦霓爲旌唐曲池坊南有南苑】苑中萬物生顏色昭陽殿裏第一人【鄭曰昭陽漢殿名】同輦隨君侍君側【洙曰李白詩云漢宮誰第一飛燕在昭陽謂楊妃也】輦前才【一作詞】人帶弓箭【洙曰幹寶注周禮云對舉曰輦唐制內官才人七人蘇曰晉宣帝出獵長春苑輦前才人皆乘寶馬帶畫弓白羽箭】補注【希曰漢成帝遊於後庭嘗欲班婕妤同輦載班辭曰云云上善其言而止之唐后妃傳唐因隋制皇后之下有九夫人九嬪及婕妤九人美人九人才人九人寶林二十七人禦女二十七人宗以後下復有四妃非是乃置三妃以代三夫人又置六儀四美人七才人】白馬嚼【一作噍】囓黃金勒翻身向天仰射云【射食亦切】一箭【一作笑】正墜雙飛翼【趙曰按明皇雜錄上幸華淸宮貴妃姊妹各購名馬以黃金爲銜勒洙曰西都賦招白鷴下雙鵠又矢不單殺中必疊雙】明眸皓齒今何在【洙曰曹子建云皓齒內鮮明眸善盼】血污遊魂歸不得【蘇曰北齊初大戰累年不解王襄曰吾親知言爲遊魂歸故山不得趙曰公此詩作於至徳二載之春血污遊魂則天寶十五載六月丁酉上皇車駕次馬嵬賜貴妃自盡】淸渭東流劍閣深去住彼此無消息人生有情淚沾臆江水【一作艸】江花豈終極黃昏胡騎塵滿城欲往城南忘南北【洙云一云望城北黃曰甫朝哀江頭暮又聞史思明連結吐蕃入宼欲往城南省家倉皇之際心曲錯亂忘南而走北也甫家居城南】

哀王孫【至徳元載作】

【彥輔曰韓信至城下釣漂母哀之飯信信謂漂母曰吾必重報母怒曰大丈夫不能自食吾哀王孫而進食豈望報乎王深父曰安祿山驚潼關宗倉卒西幸諸嗣王及公主之在外者皆不及從其後多爲祿山所屠鮮有脫者此詩記而哀之】補注【鶴曰詩云切聞太子已傳位當在至徳元載七月作詳見注】

長安城頭頭白烏【洙曰或謂頭字當作頸蓋烏無頭白者】夜飛延秋門上呼【蘇曰神堯初得天下夜有飛鵲數百皆集延秋西門呼鳴至夜分方散】補注【希曰通鑑云上禦勤政樓下制云欲親徵皆莫之信移仗北內命陳元禮整比六軍上獨與貴妃姊妹皇子妃王皇孫及親近宦官宮人出延秋門妃王皇孫之在外者皆委之而去是日百官猶有入朝者至宮門猶聞漏聲三衞立仗儼然門旣啟則宮人亂出中外擾攘王公士民四出逃竄】又向【一作來】人家啄大屋屋底達官走避胡【洙曰唐書木榢達官怕趙曰白烏之號不祥也天寶十五載祿山陷潼關明皇幸蜀從延秋門出烏飛號於門上暗言乘輿之出也乘輿旣出矣公卿寧不逃避邪】金鞭斷折九馬死骨肉不待同馳驅腰下寶玦靑瑚【玦古穴切洙曰左傳晉侯佩太子以金玦】可憐王孫泣路隅問之不肯道姓名【蘇曰陳遺過武功道中逢異人曰子先辱後榮遺與語答問俱有理遺怪而問姓名居住不答乃長揖下路入竹林中不知所之】但道困苦乞爲奴【趙曰齊建安王子眞被誅入牀下叩頭乞爲奴贖死不從】已經百日竄荊棘身上無有完肌膚髙帝子孫盡隆準龍種自與常人殊【洙曰漢髙祖爲人隆凖而龍顏應劭注曰隆髙也李斐曰凖鼻也趙曰隋文帝子勇勇子儼云昭訓所生乃云定興女文帝喜曰皇太孫何謂生不得其地定興奏曰天生龍種所以因云而出】豺狼在邑龍在野王孫善保千金軀【洙曰易龍戰於野光武紀防曰四夷雲集龍鬭野趙曰仿陸士衡願保金石軀又沈約雜詩坐防千金軀】補注【鶴曰謂安史據兩京而宗肅宗俱在外也其時王孫在長安者皆未遇害詩故不及之蓋史雲天寶十五載八月癸已肅宗卽位而通鑑以爲七月甲子卽位丁夘安祿山使孫李殺霍國長公主及王妃駙馬等己巳又殺皇孫及郡縣主二十餘人】不敢長語臨交衢且爲王孫立斯須【洙曰周禮疏云舞交衢崔豹古今注大注交衢師曰長音仗乃剰言也交衢謂路相交錯要衝之所甫與之問答不敢私言但共立少頃恐爲姦人窺伺故也】昨夜東【一作秦】風吹血腥東來槖駞滿舊都【洙曰師古曰槖駞言能負囊槖而防物也史思明傳祿山陷南京以駞運兩京禦府珍寶於範陽不知紀極鮑曰東來槖駞謂賊自東都進也舊都謂長安也】朔方健兒好身手補注【希曰詩云好人服之注云好人好女手之人】昔何勇鋭今何愚【洙曰世說桓車騎過江時公私儉薄自使健兒鼔行刼鈔師曰哥舒翰領朔方兵守潼關爲賊所敗故云云】竊聞天子已傳位【洙曰明皇傳位於肅宗】聖徳北服南單於【蘇曰霍光曰聖徳北服單於南化蠻貊民俗淳厚士各守職】花門剺面請雪恥【剺憐題切洙曰時回紇助順師曰南單於卽回紇也花門乃回紇地名甫有畱花門詩回紇以花門自號剺面謂披其面皮示誠悃也夢符曰後漢耿秉卒匈奴聞之舉國號泣或至梨面流血梨卽剺字剺割也古通用】愼勿出口他人狙【師曰狙竊聽也甫欲王孫愼密其事恐爲諜者所得】哀者王孫愼勿疎五陵佳气無時無【洙曰漢髙帝葬長陵惠帝葬安陵景帝葬陽陵武帝葬茂陵昭帝葬平陵謂之五陵趙曰後漢王伯阿望舂陵城曰气佳哉鬱鬱蔥蔥師曰宗幸蜀諸王流離不見收錄安知五陵佳气中無天子出乎故以勿疎爲戒】補注【鶴曰五陵謂獻陵昭陵幹陵定陵橋陵舊注引漢五陵非也】

悲陳陶【天寶十五載作】

【鮑曰天寶十五載十月辛丑房琯及祿山戰於陳陶斜敗績癸夘琯又以南軍戰敗績公故有是詩蘇曰琯之敗唐傳作陳陶斜杜詩作陳陶未知孰是琯旣敗猶欲持重有所伺而中人促戰遂大敗故後篇云焉得附書與我軍忍待明年莫倉卒】補注【鶴曰當是天寶十五載十月辛丑房琯陳陶戰敗後作是年十月辛巳朔辛丑乃十月二十一日梁權道編在是年賊陷中詩內蔡興宗就謂冬有悲陳陶悲靑阪】

孟冬十郡良家子【洙曰漢趙充國始爲騎士以六郡良家子房琯傳十月庚子師次便橋辛丑一軍先遇賊於咸陽縣之陳陶斜接戰琯軍敗績】血作陳陶澤中水補注【希曰陳陶斜在咸陽縣而公詩止云陳陶蓋斜者山澤之名故又曰陳陶澤】野曠【一作廣】天淸【一作晴】無戰聲四萬義軍同日死【洙曰爲賊所傷殺者四萬餘人存者數千而已】補注【鶴曰王洙所注本通鑑按房琯本傳亦云殺卒四萬血丹野殘眾才數千不能軍】羣胡歸來血洗箭【血一作雪】仍唱【一作撚箭】夷歌飲都市都人回面向北啼日夜更望官軍至【洙曰一云前後官軍苦如此王深父序云至徳元載宰相房琯以車師戰祿山之黨而陳陶敗績趙曰此言朔方安西回紇大食兵相助討賊然夷狄之性不無殘擾故都人不願胡兵討賊只望官軍至也師曰祿山焚刼暴虐都人怨之而思唐徳遂有望官軍之句肅宗一舉而復兩京豈非因民謳吟思唐之心乎】

悲靑阪【天寶十五載作】

補注【鶴曰此唐紀所謂癸夘又以南軍戰敗績南軍楊希文所將乃天寶十五載十月二十三日】

我軍靑阪在東門天寒飲馬太白窟【魯曰在岐州郿縣去長安三百里】補注【鶴曰陳希文將軍將南軍自宜壽入宜壽卽扶風盩厔縣天寶元年更名曰宜壽太白山亦在扶風郡縣陳陶方敗一日而再戰我气折而彼方鋭自應復敗史記匈奴傳秦築長城以備胡其下有泉窟可以飲馬徵人路出於此而傷悲故釋子蘭陳琳俱有飲馬長城窟詩】黃頭奚兒日向西補注【希曰奚兒謂祿山所發同羅奚契丹室韋之眾如使何千年髙邈傳奚騎二十及使安志忠將精兵軍士門志忠奚人是也黃頭如所謂黃頭奴黃頭郎】數騎彎弓敢馳突【洙曰匈奴傳士力能彎弓盡爲甲騎趙曰前篇悲陳陶則辛丑之敗也此篇悲靑阪則癸夘之敗也以兩敗各散而歸所以言日向西其餘散騎猶敢馳突以言其暴掠不攺也】山雪河冰野蕭飋靑是烽煙白人骨焉得附書與我軍忍待明年莫倉卒【趙曰房琯戰於陳陶斜不利猶欲持重而牽於邢延恩所促戰故敗而公詩有忍待明年之戒所以重傷之也】補注【希曰西京雜記有倉卒客無倉卒主人】

補注杜詩卷二

欽定四庫全書

補注杜詩卷三

宋黃希原本

黃鶴補注

述懷【至徳二年作】

【彥輔曰此以下自賊中竄歸鳯翔作晉阮籍嘗作詠懷詩八十餘篇爲世所重】補注【鶴曰公以至徳元載陷賊今詩云去年潼關破又云今夏得西走當是二年夏拜拾遺後作故又有涕淚受拾遺之句】

去年潼關破【鄭曰潼徒紅切水名出漢廣上有關名潼關】妻子隔絕久【洙曰新宗紀天寶十五年安祿山僭號於東京賊將安慶緒犯潼關哥舒翰軍敗退翰至潼關爲其帳下火抜歸仁以左右數十騎執之降賊關門不守京師駭河東華陰上洛等皆委城而走上乃謀幸蜀也】補注【希曰公陷賊而妻子在鄜州故云隔絕】今夏艸木長【洙曰陶淵明詩孟夏艸木長】脫身得西走【洙曰按新唐書天子幸蜀甫走避三川肅宗立自鄜州羸服奔行在爲賊所得至徳元年亡走謁帝鳯翔】麻鞋見天子【蘇曰焦卓見文帝麻鞋烏帽舉動詳正奏對明敏帝呼爲髙士】衣袖露兩肘朝廷慜生還【鄭曰慜眉殞切】親故傷老醜涕淚受拾遺【洙曰按新書言甫至徳二年亡走鳯翔上謁授右拾遺】補注【鶴曰通典云唐武后垂拱中置左右補闕左右拾遺以掌供奉諷諫開元以來尢爲淸選又蒯通傳拾遺舉過又見汲黯傳】流離主恩厚柴門𨿽得去未忍卽開口【趙曰不欲違天顏也】寄書問三川不知在家否【洙曰三川在鄜州按本傳甫寄家三川艱窶彌年孺弱至餓死者】比聞同罹禍殺戮到雞狗【蘇曰黃巾犯渭上雞犬俱殺戮盡數千里斷絕人煙】補注【希曰通鑑祿山始自京畿部坊至於岐隴皆附之至是西門之外率爲敵壘故云】山中漏茅屋誰復依戶牖摧頽蒼松根地冷骨未朽【蘇曰弔王褒文云西山地冷靈骨未朽秀气矗然君旣長臥復鐘後賢其碑斷裂不見完全】防人全性命盡室豈相偶嵚岑猛虎場欝結回我首自寄一封書今已十月後【趙曰十月後非冬之十月也何以明之公往問家屋乃在閏八月初吉耳此詩在閠八月之前所作也】反畏消息來寸心亦何有漢運初中興生平老耽酒【洙曰魏曹植賦曰若耽於觴酌流情縱佚先王所禁君子所失】沈思歡防處恐作窮獨叟

偪側行【乾元元年作】

【彥輔曰贈畢耀一云行篇中字亦作西徵賦駢闐偪側】補注【鶴曰詩云東家蹇驢許借我泥滑不敢騎朝天當是乾元元年爲拾遺在京師作】

偪側何偪側【修可曰西京賦駢羅偪側】補注【希曰子虛賦偪側泌郎】我居巷南子巷北可恨鄰里間十日不一見顏色【洙曰江淹古別離詩願一見顏色不異瓊枝樹】自從官馬送還官行路難行澁如棘【洙曰古樂府有行路難】我貧無乘非無足昔者相遇今不得實不是愛微軀【一云慵相訪】又非關足無力補注【希曰遇字乃過字梁莊肅家本無實與又二字】徒步翻愁官長怒此心烱烱君應識【洙曰潘安仁寡婦賦目烱烱而不寢鄭曰炯戶頂切光也】曉來急雨春風顚睡美不聞鐘鼓傳東家蹇驢許借我【定功曰七諫云駕驢而旡防兮又何路之能極】補注【希曰賈誼弔屈原賦騰駕罷牛驂蹇驢兮師古曰跂也】泥滑不敢騎朝天已令請急防通籍【洙曰令郎丁切一云已令把牒還請假元帝紀通籍注籍者爲二尺竹牒記其年紀名字物色縣之宮門省禁相應乃得入也武后時太學生請急後亦省視之】男兒性命絕可憐焉能終日心【一作神】拳拳【洙曰中庸回之爲人也得一善則拳拳服膺弗失之矣注拳拳奉持之貌也】憶君誦詩神凜然辛夷始花亦【一作又】已落【蘓曰韓文公感春詩辛夷花最髙先開辧證云此花江南地暖正月開北地寒二月開初發如筆北人呼爲木筆其花最早南人呼爲迎春趙曰本艸云正月二月開花旣落而無子夏秋復著花言花之開落所以顯人之易老】況我與子非壯年街頭酒價常苦貴【師曰祿山以來京城蕭索百物踴貴何獨酒乎甫以酒貴爲苦傷時之意於此可見】方外酒徒稀醉眠速宜相就飲一防恰有三百靑銅錢【洙曰宋鮑昭行路難且願得志數相就牀頭恆有沽酒錢趙曰眞宗問近臣唐酒價眾莫能對丁晉公獨曰每防三百上問何以知之丁引此詩以對】補注【鶴曰按唐食貨志乾元元年京師酒貴肅宗以粟食方屈原禁民沽酒斯以麥熟如初二年饑復禁酤廣徳二年禁天下酤以月収稅建中元年罷之三年復禁酤置釀酒斛収值三千今以公此詩言之斛収三千非特起於建中然則丁晉公知杜詩而不知史也】

北徵【至徳二年作】

【鮑曰至徳二載公自賊竄歸鳯翔謁肅宗授左拾遺時公家在鄜州所在冦多彌年囏窶孺弱至餓死者有墨制許自省視八月之吉公始北徵徒步至三川迎妻子故有是詩蘓曰北徵詩識君臣之大體忠義之气與秋色爭髙可貴也】補注【鶴曰楚辭九懷駕螭兮北徵詩述在路及到家之事當在羌村後至徳二載九月作故云菊垂今秋花】

皇帝二載秋閠八月初吉補注【希曰按唐紀是年閏月甲寅安慶緒冦好畤渭北李光進敗之詩云初吉乃是其月初一日其曰怵惕久未出殆是久得此命而未敢行也】杜子將北徵蒼茫問家室【蘓曰胡混自金陵歸永安蒼茫下馬問里人曰家室何在趙曰皇帝言肅宗也二年言至徳二年也自鳯翔歸鄜州此之謂北徵也】維時遭艱虞朝野少暇日顧慙恩私被詔許歸蓬蓽【洙曰時房琯得罪甫上言琯罪細不宜免帝怒詔三司推問甫謝因稱琯宰相子少自樹立有大臣體帝不省錄詔放甫歸鄜省家修可曰傅長虞詩歸身蓬蓽廬】拜【一作奉】辭詣闕下【一云閻門】怵惕久未出補注【鶴曰漢有熛闕鳯闕東闕北闕故云三輔故事云鳯闕圜又怵惕二字出禮記】𨿽乏諫諍姿恐君有遺失【炎曰言諫免琯趙曰甫不忍輕去其君恐君又有過舉而欲諫諍之】君誠中興主經緯固密勿東胡反未已臣甫憤所切【洙曰東胡祿山也憤其亂也】揮涕戀行在【炎曰天子行幸所在曰行在】補注【希曰漢武帝紀徵詣行在所師古曰天子或在京師或出巡狩不可豫定故言行在所】道途行恍惚【魯曰言心憂也】乾坤含瘡痍憂虞何時畢靡靡逾阡陌補注【希曰成紀出入阡陌又食貨志商君開阡陌】人煙眇蕭瑟【洙曰靡靡猶遲遲也詩行邁靡靡蕭瑟言人皆避亂無畱居者】所遇多被傷呻吟更流血回首鳯翔縣旌旗晚明滅【洙曰時肅宗在鳯翔】前登寒山重屢得飲馬窟【洙曰古樂府有飲馬寒山窟行】邠郊入地底涇水中蕩潏【洙曰邠州古豳國昔公劉防豳其地開元十三年攺豳州爲邠周禮雍州川曰涇汭】補注【希曰按九域志涇水在涇州而邠州西距涇州才百五十里涇水之所通也故曰中蕩潏】猛虎立我前蒼崖吼時裂菊垂今秋花石載【一作帯】古車轍靑雲動髙興幽事亦可悅山果多瑣細羅生雜橡栗【鄭曰橡徐兩切櫟實也】或紅如丹砂或黑如防漆【曽曰玉白若截肪黃如蒸栗赤若丹砂黑如防漆】雨露之所濡甘苦齊結實補注【希曰雨露旣濡見禮記】緬思桃源內益嘆身世拙【洙曰桃源秦俗避亂之所】補注【希曰桃源山在鼎州淵明記晉太元中武陵人捕魚忘路忽逄桃林夾岸數百步無複雜果人云秦時避世至此】坡陀望鄜畤【上芳無切下諸市切洙曰鄜畤漢武郊祀之所春秋時白狄之地修可曰前郊祀志秦文公夢黃蛇自天而下屬地其口止於鄜衍文公問吏惇惇曰此上帝之徴君祠之於是作鄜畤用三牲郊祀白帝焉以此考之鄜畤乃文公所作非漢武也】巖谷互出沒我行已水濱我僕猶木末【洙曰木末言猶遠也】鴟鳥【一作梟】鳴黃桑野防拱亂穴夜深經戰【一作中】場寒月照白骨【蘓曰李隱塞上行雲寒月上徵壘沙與骨共白胡馬中夜嘶斷腸穹廬客】潼關百萬師往者散何卒遂令半秦民殘害爲異物【洙曰翰以兵二十萬守潼關及其敗也火抜歸仁曰公以二十萬一日覆敗持是安歸遂執以降賊修可曰魏文帝與吳質書元瑜長逝化爲異物】況我墮胡塵及歸盡華髮【洙曰甫先陷賊而亡歸】經年至茅屋妻子衣百結【蔡曰董先生衣百結】慟哭松聲回悲泉共幽咽平生所驕兒顏色白勝雪見耶背靣啼垢膩腳不襪【蘓曰徐貴妃防時隱於庶人家滿身膩垢短衣腳無襪齊皇后見而奇其相以萬金易而育之修可曰沈佺期被彈詩云窮困多垢膩】補注【希曰南史陰子春身服垢污腳數年一洗】牀前兩小女補綻才過膝海圖坼波濤舊繡移曲折天吳及紫鳯【魯曰天吳水神也修可曰木虛海賦天吳乍見而髣髴山海經云朝陽之谷有神曰天吳是爲水伯虎身人面八手八足八尾靑黃色丹穴山有鸑鷟鳯之屬也如鳯五色而多紫趙曰天吳圖所畫之物紫鳯所繡之物也】顚倒在短【一本裋】褐【修可曰當作裋音豎蓋傳冩之誤也方言曰關西謂襜防短者爲短褐前漢貢禹短褐不完師古曰裋謂童豎所著之襦褐毛布也】老夫情懷惡嘔泄臥數日【洙曰一作數日臥嘔泄蘓曰邵平不喜聞是非名利事輒聞卽甚惡數日嘔泄古詩是非添嘔泄】那無【一作能】囊中帛救汝寒凜栗粉黛亦解苞衾綢稍羅列瘦妻面復光癡女頭自櫛學母無不爲曉妝隨手抹移時施朱鈆【洙曰宋玉登徒子好色賦臣東家之子著粉則太白施朱則太赤】狼籍畫眉闊補注【希曰史記淳於髠傳杯盤狼籍】生還對童稚【蘓曰郭攸吾幸生還故鄕喜對防稚𨿽死心亦足矣】似欲忘饑渴問事競挽須【蘓曰林喆自回中還鄕兒童輩皆問事爭挽須鬢定功曰桓伊撫箏謝安挽其須曰使君於此不凡】誰能卽嗔喝翻思在賊愁甘受雜亂聒新歸且慰意生理焉得說至尊尙防塵【洙曰僖二十四年傳臧文仲對曰天子防塵於外敢不奔問官守】防日休練卒仰防天色攺坐覺妖气【一作氛】豁【蘓曰張子房曰防日妖气開豁天宇明靜】陰風西北來慘澹隨回鶻【洙曰一作胡紇唐書回鶻傳云回紇其先匃奴也元魏時號髙車部或曰敕勒訛爲臧勒臣於突厥至隋韋紇復叛去自稱回紇回鶻言勇鷙猶鶻然】其王願助順其俗喜馳突【蘓曰張騫曰西人俗喜馳馬鬭射】送兵五千人【洙曰時回紇以兵五千助順】補注【鶴曰防要至徳二年正月肅宗駕在彭原四月官軍爲賊將安守忠所敗於靑渠北乃遣中官竇誠使於回鶻令發其兵九月回鶻使太子葉防領蕃兵四千餘人來助討賊遂収東京葉防請且歸靈夏已北取馬収範陽】驅馬一萬匹此輩少爲貴四方服勇決所用皆鷹騰破敵過【一作如】箭疾【洙曰回紇至隋曰韋紇其人驍彊初無酋長逐水艸轉徙善騎射喜盜鈔】聖心頗虛佇時議气欲奪【趙曰言主上𨿽虛心以待其破賊然時議恐畢竟爲害所以气欲奪也】伊洛指掌収西京不足防官軍請深入蓄鋭伺俱發此舉開靑徐旋瞻略恆碣補注【希曰書太行恆山至於碣石故曰恆碣】昊天積霜露正气有肅殺禍轉亡胡歳勢成擒胡月胡命其能久【洙曰史思明傳優相謂胡命盡乎】皇綱未宜絕憶昨狼狽初【定功曰酉陽雜爼云狼狽是兩物前足絕短每行駕兩狼失則不能動故世言乖者爲狼狽】事與古先別姦臣競葅醢【鄭曰葅臻魚切】同惡隨蕩析不聞夏殷衰中自誅褒妲【洙曰褒似妲巳也此言誅楊貴妃也】周漢獲再興宣光果明哲【魯曰周宣王漢光武也】桓桓陳將軍【洙曰陳將軍禮也首謀誅貴妃楊國忠】補注【希曰書牧誓勗哉夫子尙桓桓注桓桓武貌爾雅桓桓威也釋曰嚴猛之貌周頌桓篇桓桓武王】仗鉞奮忠烈【蘓曰汲黯仗鉞宣風奮於忠烈】微爾人盡非於今國猶活【定功曰孫楚爲石仲容與孫皓書曰愛民活國道家所尙】淒涼大同殿寂寞白獸闥【洙曰大同白獸皆禁中宮殿名也】補注【鶴曰防要大和三年十月勑修南內大同殿十三間漢有白虎殿唐髙祖名虎故攺曰獸】都人望翠華【洙曰司馬相如曰建翠華之旗】佳气向金闕【蒼舒曰右按神異經東北大荒中有金闕髙百丈上有月明珠徑三丈光照千里中有金階西北入兩闕中名天門】園陵固有神【洙曰園陵天子所葬之處】掃灑數不缺煌煌太宗業樹立甚宏逹

得捨弟消息【乾元元年作】

補注【鶴曰其弟在河南而公西去故云猶有淚成河經天復東注當是乾元元年在華州作】

風吹紫荊樹色與春庭暮花落辭故枝風回反無處【洙曰周景式孝子傳曰古有兄弟忿欲分異出門見三荊同株接葉連陰嘆曰木猶欣聚況我而殊哉又田眞兄弟欲分其夜庭前三荊便枯兄弟嘆之卻合樹還榮茂】骨肉恩義重漂泊難相遇猶有淚成河經天復東注【洙曰世說人問顧長康哭桓宣武之狀如何曰鼻如廣莫風眼如懸河決聲如振雷破山淚如傾河注海】

徒步歸行【至徳二載作】

【彥輔曰贈李特進自鳯翔赴許州途經邠州作】補注【鶴曰李特進意是李嗣業詳見至徳二年作故有鳯翔千官且飽飯白頭拾遺徒步歸之句】

明公壯年值時危經濟實借英雄姿【洙曰天下英雄惟操與使君】國之社稷今若是武定禍亂非公誰【趙曰魏賀防軌稱宇文泰曰宇文公文足經國武能定亂】鳯翔千官且飽飯衣馬不復能輕肥【曽曰語乘肥馬衣輕裘】靑袍朝士最困者白頭拾遺徒步歸【洙曰甫謁上於鳯翔受左拾遺】人生交契無老少論交何必先同調【洙曰一作論心誰爲古今殊異代可同調】妻子山中哭向天須公櫪上追風驃【修可曰崔豹古今注始皇七馬一曰追風廣韻曰馬黃白色曰驃師曰追風驃言李公有驃騎疾可追風逐電甫欲就之一借櫪馬槽也】補注【鶴曰按李嗣業本傳京兆髙陵人因隨髙仙芝平勃律加特進祿山反肅宗追之至鳯翔上謁肅宗喜曰卿至賢於數萬眾嗣業忠毅憂國不計居產有宛馬十匹】

玉華宮【至徳二載作】

【師曰自此詩以下至羌村乃甫趨鄜路逢所經見兼述抵家情況】補注【鶴曰唐志貞觀二十一年建玊華宮於坊州冝君縣之鳯凰谷防要云二十一年七月十二日造殿曰玉華殿太宗有玉華宮銘公至徳二載往鄜時作果州亦有玉華宮九域志云唐神龍中見黃雲赤霧凝然翳前後三日但聞斤斧之聲曁霧散云斂有宮花出在果州上聞其事賜名玉華宮然非其詩所題者】

溪回松風長【梅曰苻堅墓在此宮前有溪曰醽醁蓋取溪色如酒色之碧也溪回言回遠也惟回遠故松風不歇】蒼防竄古瓦不知何王殿遺構絕壁下陰房火靑【洙曰許愼云兵死之血爲火燐者火之名】補注【希曰九思火號熒熒】壊道哀湍防【洙曰書說築傅巖之野注傳氏之巖在虞虢之界通道所經有澗水瓌道常使胥靡刑人等防此道】萬籟眞笙竽秋色【一作气】正蕭灑【洙曰莊齊物篇子綦曰汝聞地籟而未聞天籟子遊曰地籟則眾竅是巳人籟則比竹是已敢問天籟子綦曰夫吹萬不同而使其自己也】美人爲黃土況乃粉黛假當時侍金輿故物獨石馬【梅曰潘嶽美人歸重泉列子粉白黛黑佩環雜芷若蘓曰梁隱過茂林覽遺迹了無故舊碑文考驗往事獨石馬在茂艸中】憂來借艸坐浩歌淚盈把冉冉徵途間誰是長年者【洙曰天臺賦萋萋之纎艸又嗟人生之短期孰長年之能執】

九成宮【至徳二載作】

【魯曰武徳元年廢麟遊郡置鄜州有九成宮卽隋仁壽宮也】補注【鶴曰地理誌隋仁壽宮義寧元年廢貞觀五年復置永徽元年曰萬年宮幹封二年復曰九成宮在鳯翔府麟遊縣當是至徳二載經鄜州作故詩雲天王守太白又曰我行屬時危】

蒼山入百里崖斷如杵臼曽宮憑風迥【一作廻】岌嶪土囊口【洙曰西京賦狀嵬峩以岌嶪也宋玉風賦夫風起於靑蘋之末盛怒於土囊之口】立神扶棟梁鑿翠開戶牖【敏修曰魯靈光神靈扶其棟宇】其陽產靈芝【蘓曰隋文帝終南山陽石柱上產金花芝十莖】補注【希曰終南在長安而九成宮在麟遊縣蘇引終南山陽產金花芝非當是產九成宮所枕山之陽】其陰宿牛斗【洙曰西都賦其陽則崇山隱天幽林穹谷其陰則冠以九嵕培以甘泉天臺賦防牛宿以曜舉趙曰以言其髙】紛披長松倒揭怪石走【魚列切趙曰洞簫賦若凱風紛披魯靈光殿賦飛陛揭緣云上】哀猿啼一聲客淚迸林藪【洙曰冝都山川記曰峽中猿鳴至淸諸山谷傳其響泠泠不絕行者歌三聲淚霑衣】補注【希曰古樂府巴東三峽巫峽長猿鳴三聲淚霑衣裳山谷謂但以柳怨之立日和爲數疊惜其聲今不傳】荒哉隋家帝至此今頺朽【洙曰楊素爲隋文帝營仁壽宮規構鴻侈文帝怒曰素爲吾掊怨天下素懼封倫曰毋恐後至當自免旣而果然】向使國不亡焉爲巨唐有𨿽無新增修尙置官居守補注【鶴曰志云周垣千八百步並置禁苑及府庫官寺等太宗髙宗嘗臨幸舊史誌云九成宮防監一人副監一人丞一人簿一人錄事一人府三人史五人】巡非瑤水遠【洙曰王元長曲水序夏后兩龍載驅璿臺之上穆滿八駿如舞瑤水之陰言周穆王遊於昆侖山其西王母與晏於瑤池之上】迹是雕墻後【洙曰五子之歌峻宇雕墻】我來屬時危仰望嗟嘆久天王守太白【洙曰趙充國傳今太白髙深入者勝天王天子也守太白待時而進也趙曰守音狩太白山名守之爲義言肅宗在鳯翔也】補注【希曰太白山在鳯翔府鄜縣天王謂肅宗也】駐馬更回首

羌村三首【至徳二載作】

補注【鶴曰此詩當在至徳二載秋至鄜時作】

崢嶸赤云西【馬曰赤云西謂返照云漢皆赤色】補注【希曰云一作城孔靈符防稽記曰赤城山名色皆赤狀如雲霞今借用也】日腳下平地【洙曰楚辭云載赤云而陵太淸西都賦云嵓峻崷崪金石崢嶸注崢嶸髙秀也】柴門鳥雀噪歸客千里至【洙曰歸客一云客子】補注【希曰陸賈新語幹鵲噪而行人至】妻孥怪我在驚定還拭淚世亂遭飄蕩生還偶然遂鄰人滿墻頭感嘆亦歔欷【洙曰歔欷感泣也】夜闌更秉燭相對如夢寐【蘓曰謂更互秉燭照之恐尙是夢也作更字讀則失其意甚矣師曰相聚與夢想不知其所以此語乃天然混成了無斧鑿防耳】

晚歳迫偸生【晁曰晚歳謂暮年也】還家少歡趣嬌兒不離膝畏我復卻去憶昔好追涼【趙曰晉安王薄晚逐涼詩向夕紛暄屏追涼飛觀中】補注【鶴曰後漢仲長統傳濯淸水追涼風】故繞池邊樹蕭蕭北風勁撫事煎百慮【洙曰江淹詩伏枕懷百慮】賴知禾黍収【洙曰禾黍一作黍秫趙曰言黍秫極是蓋黍秫所以造酒與下句相應】已覺糟牀注【魯曰糟牀卽酒醡也】如今足斟酌且用慰遲暮【夢符曰離騷經恐佳人之遲暮】

羣雞正【一作忽】亂叫客至雞鬭爭【洙曰一云正生】驅雞上樹木始聞扣柴荊父老四五人【蘇曰謝眺過鄴中貴交零落有田畯野老四五人慰眺曰道左商旅樵人】問我久遠行手中各有攜傾榼濁復淸【洙曰徐邈曰酒淸者爲聖人濁者爲賢人酒頌挈榼提壺】苦辭酒味薄黍地無人耕兵革旣未息兒童盡東徵請爲父老歌【洙曰漢祖宴父老歌大風】艱難媿深情歌罷仰天嘆四坐淚縱橫【師曰時宗幸蜀肅宗撫慰之道有所未盡是何父子之恩反不若鄰里之深情乎四坐淚下而仰嘆深爲朝廷嘆惜此爾】

新安吏【乾元二年作】

【王深父曰乾元二年郭子儀等九節度之師圍安慶緒於鄴時不立元帥以中官魚朝恩爲觀軍容宣慰使師遂潰於城下諸節度各還本鎭子儀保河陽詔畱守東都此詩蓋哀出兵之役師曰從新安吏以下至無家別乃乾元元年所作肅宗以至徳二年攺元乾元時九節度使兵圍安慶緒於相州大敗而還朝廷調諸郡兵益急𨿽次丁盡行秦之謫戍無以加此】補注【鶴曰新安吏至無家別當是乾元二年作今以無家別五年委溝蹊之句論之祿山以天寶十四載叛至乾元二年乃五年師云乾元元年九節度敗蔡云二年九節度潰於相州按舊史二年三月壬申九節度兵潰新史云師潰於滏水梁權道編在至徳二載非蔡興宗年譜卻以干元二年春公畱東都有新安吏石壕吏等詩】

客行新安道【洙曰新安地名】補注【鶴曰新安縣名唐屬河南府九域志云有二鄕玆其所以爲小縣歟】喧呼聞防兵【洙曰古木蘭詩昨夜見軍帖可汗大防兵】借問新安吏縣小更無丁府帖【一作符】昨夜【一作日】下次選中男行中男絕短小何以守王城肥男有母送瘦男獨伶俜【洙曰潘安仁寡婦賦少伶俜而偏孤伶音零俜無成單孤貌修可曰古猛虎行少年惶且怖伶俜到他鄕】白水暮東流靑山猶【一作聞】哭聲莫自使眼枯収汝淚縱橫眼枯卻見骨天地終無情我軍取【一作至】相州【洙曰時九節度圍相州而師潰也】日夕望其平豈意賊難料【蘇曰吳起出兵不可輕戰賊勢難料】歸軍星散營【趙曰乾元初詔子儀率李光弼等九節度兵二十萬討慶緒於相州圍之慶緒求救子史思明王師不利南潰諸節度引還故公今詩云云】就糧近故壘練卒依舊京補注【希曰通鑑乾元二年二月郭子儀等使圍鄴城築壘再重穿塹二重壅漳水灌之城中自冬至春安慶緒堅守以待史思明人皆以爲克在朝夕而諸軍無統帥官軍出卽防其營諸軍人馬牛車日有所失樵采甚艱天下饑饉轉餉者爲思明殺戮由是諸軍乏食人思自潰三月壬申官軍潰於南】掘壕不到水牧【一作防】馬役亦輕【洙曰此言子儀保河陽詔畱守東都】況乃王師順撫養甚分明送行勿泣血僕射如父兄【鄭曰郭子儀也】補注【希曰子儀以朔方軍斷河陽橋保東京東京士民驚駭散奔山穀子儀在河陽將謀城守人又驚奔諸將繼至眾及數萬議捐東京退保蒲陜都虞侯張濟曰蒲陜薦饑不如守河陽子儀從之用濟役所部兵築南北兩城而守之子儀至徳二載授尙書僕射乾元元年進中書令而此詩第云僕射何也無乃當時人熟於僕射之名故云】

潼關吏【至徳二載作】

【王深父曰安祿山反哥舒翰以潼關撃賊翰敗祿山遂陷長安其後又復長安頓增飾余險此詩蓋刺非其人則舉以棄之得其人𨿽舊險亦足以恃不必眾而持無益也】補注【鶴曰哥舒翰天寶十五載六月潼關失守京師遂陷今詩云修關還備胡當是至徳二載収京後詩又云要我下馬行必歸京時作】

士卒何艸艸築城潼關道大城鐵不如小城萬丈餘【薛曰潤洲圖經城號鐵甕城吳孫權所築又世說曰若湯池鐵城無可攻之勢】補注【鶴曰潼關在華州華陰縣河水自龍門南流激華山而東故名潼關天寶十四載祿山反詔河西節度使哥舒翰爲王太子前鋒兵馬元帥令率眾二十萬守潼關明年六月翰爲賊所敗關門不守今復築城故云】借問潼關吏修關還備胡【修關一作築城】要我下馬行【要於宵切】爲我指山隅連云列戰格飛鳥不能逾胡來但自守豈復憂西都丈人視要處窄狹容單車【蘇曰李左車云井陘之道車不得方軌騎不得成列】補注【鶴曰李陵書曰足下昔以單車之使適萬乘之虜又後漢來歙以單車來使單車如驛騎單置一馬】艱難奮長防千古用一夫【洙曰匈奴贊厲長防勁弩之械劍閣銘一人荷防萬夫趑趄蜀都賦一夫守隘萬夫莫向】哀哉桃林戰百萬化爲魚【洙曰武成放牛桃林之野注桃林在華山東西京賦左有崤函重險桃林之塞陸士衡詩眷言懷桑梓無乃化爲魚】補注【希曰陜州有桃林府而此乃指潼關之戰當是華山之東者】請囑防關將愼勿學哥舒【洙曰唐哥舒翰突騎施首領哥舒部落之裔也蕃人多以部落稱始以爲氏翰至潼關次於靈寶縣之西原與賊交戰官軍南廹險峭北臨黃河因爲凶徒所乘王師自相擠排墜於河翰降於賊祿山僞署翰司空諸將光弼等皆爲書罪不死節後爲安祿山所殺師曰今肅宗旣収復兩京儻不更選賢將事之成敗未可知也故甫有愼勿學之句】

石壕吏【乾元二年作】

【王深父曰驅民之丁壯盡置死地而猶急其老弱𨿽爲閭左之戍不堪也嗚呼其時急矣哉】補注【鶴曰觀急應河陽役之句當是乾元二年九節度之師潰子儀斷河橋以餘眾保東京時作而梁權道編在至徳二載非】

暮投石壕村【洙曰石壕地名鄭曰澠池有二崤東壕土崤西爲石崤石崤卽石壕矣】有吏夜捉人老翁逾墻走老婦出門防吏呼一何怒婦啼一何苦聽婦前致詞三男鄴城戍【洙曰江淹飛蓋遊鄴城王粲歌舞入鄴城魏都也】補注【希曰按舊史武徳元年以魏郡置相州天寶元年攺爲鄴郡乾元元年復爲相州二年而爲鄴城孰爲舊也】一男附書至【一作到】二男新戰死存者且偸生【呂曰李陵曰陵豈偸生之士】死者長已矣室中更無人所有乳下孫孫有母未去出入無完裙【洙曰一作孫母未便出見吏無完裙】老嫗力𨿽衰【洙曰文頴曰幽州及漢中皆謂嫗爲媼】請從吏夜歸急應河陽役【沈曰河陽東都也】猶得偹晨炊【師曰時三節度屯兵於此以禦慶緒兵敗無丁可抽故老嫗請赴河陽之役以供炊防而已】夜久語聲絕如聞泣幽咽天明登前途獨與老翁別

新婚別【乾元二年作】

【王深父曰先王之政新有婚者期不使政出於刑名則一便眾而已此詩所怨盡其常分而能不忘禮義余是以錄之】補注【鶴曰詩云守邊赴河陽當是乾元二年作】

絲附蓬麻引蔓故不長【洙曰古詩與君爲新婚兔絲附女蘿詩頍弁蔦與女蘿施於松栢蔦寄生也蘿兔絲松蘿也陸璣疏云今兔絲連艸上生黃赤如金合藥兔絲子是也在艸曰絲在木曰松蘿趙曰兔絲當附松栢而乃附蓬麻爲不得其所矣】補注【希曰爾雅唐防女蘿兔絲釋曰唐也防也女蘿也兔絲也一物而四名本艸並以唐防爲一名呂氏春秋云或謂兔絲無根不屬地茯苓是也抱朴子曰兔絲之艸下有茯兔之根內篇亦云】嫁女與徵夫不如棄路傍【蘓曰周述生而怪異父曰不如棄置路傍母弗許後文章有名】結髮爲妻子【洙曰蘇子卿詩結髮爲夫妻恩愛兩不疑】補注【希曰詩衛風氓緫角之宴毛傳云緫角結髮也又前漢結髮翰墨結髮而戰】席不暖君牀【洙曰孔席不暇暖蘓曰王簡樓君牀席未暖防棄逐】暮婚晨告別無乃太怱忙君行𨿽不逺守邊赴【一作戍】河陽【洙曰河陽東都也】妾身未分明何以拜姑嫜【夢符曰前漢廣川王去爲幸姬陶望卿作歌曰背尊章熛以忽顏師古曰尊章言舅姑也呂曰陳琳飲馬長城窟行雲善事新姑嫜此姑嫜字所出也師古曰姑之夫曰嫜】父母飬我時日夜令我藏生女有所歸【洙曰婦人謂嫁曰歸】雞狗【一作犬】亦得將君今往死地沈痛迫中腸【趙曰鮑昭詩沈痛切中腸】誓欲隨君去形勢反蒼黃【洙曰北山移文蒼黃翻覆蘇曰韓遂形勢不可欺軍馬蒼黃撃其左右】勿爲新婚念努力事戎行【洙曰古詩努力加餐飯】婦人在軍中兵气恐不揚【蒼舒曰前漢李陵與單於戰陵曰士气少衰而鼔不起者何也軍中豈有女子乎始軍出時關東羣盜妻徙邊者隨軍爲卒妻婦大匿軍中陵按得皆劍斬之】自嗟貧家女久致【一作致此】羅襦裳【鄭曰襦人朱切短衣也】羅襦不復施【洙曰淳於髠云羅襦襟解】對君洗紅妝仰視百鳥飛大小必防翔人事【一作生】多錯迕與君永相望【無方切趙曰宋玉風賦回穴錯迕注云雜錯交迕也】

垂老別【乾元三年作】

【王深父曰軍興之甚至於老者亦介冑則又甚於閭左之戍矣】補注【鶴曰乾元三年安慶緒爲史思明所殺而思明自河南分爲四道防於汴自是東京與鄭滑等州相繼防沒而防守愈急此當是其年冬晚作梁權道編在至徳二載非】

四郊【一作方】未寧靜【洙曰曲禮四郊多壘卿大夫之辱也】垂老不得安子孫陣亡盡【蘓曰衛隆曰吾宗世業儒值此離亂子孫不慣操戈陣亡皆盡】焉用身獨完投杖出門去同行爲辛酸幸有牙齒存所悲骨髓【一作肉】幹男兒旣介冑長揖別上官【洙曰酈食其長揖髙祖左思詩長揖歸田廬】老妻臥路啼歳暮衣裳單孰知是死別且復傷其寒此去必不歸【蘇曰主父偃此行斷當不復歸矣吾吐詞與物多忤】還聞勸加餐【洙曰古詞上言加餐食】土門壁甚堅杏園度亦難【洙曰史思明傳李光弼出土門収常山郡郭子儀以朔方蕃漢二萬人自土門而至常山軍威遂振趙曰時土門杏園設備以待史思明時思明已殺安慶緒自立爲帝矣與天寶十五載潼關旣潰之後思明爲安祿山攻土門防常山時事皆相逺】補注【鶴曰土門縣按舊史土門舊屬冝州貞觀十七年廢咸亨二年又割富平華原蒲城縣宜攺爲美原屬京兆若顏魯公乾元元年歳次戊戌十月庚申祭伯父濠州刺史云二兄杲卿任常山郡太守忠義憤發首開土門擒斬逆豎唐置鎭州常山郡獲鹿縣有土門關卽舊井涇關哥舒翰至土門軍入浴遘疾及李光弼以朔方兵五千出土門東救常山皆在常山之西卻非此詩所指者此與杏園俱在長安乾元元年十月郭子儀引兵自杏園濟河南是也公詩多用土門事各不同當以詩意詳之】勢異鄴城下縱死時猶寛補注【希曰鄴下城謂相州以土門壁堅非若九節度之師不半年而潰於相州也】人生有離合豈擇衰盛【一作老】端憶昔少壯日遲廻竟長嘆【洙曰鮑昭詩臨路獨遲廻】萬國盡徵戍【一云東徵】烽火被岡巒【洙曰蜀都賦岡巒紏紛鮑昭烽火入咸陽】積屍艸木腥【洙曰晉天文志太陵中一星曰積屍明則死人如山蘓曰衛紹累年兵戈不解積屍徧野艸木皆腥狐驕馬肥】流血川原丹【洙曰楊子川谷流人之血原野厭人之肉】何鄕爲樂土【洙曰詩適彼樂土】安敢尙盤桓棄絕蓬室居塌然摧肺肝【洙曰曹植詩哀哉傷肺肝又顧念蓬室士蘇曰張約過金陵回首淚不能止心肝摧折師曰痛念國家急難徵戍烽火何鄕不有吾豈能獨安不慮哉不敢盤桓義也塌然傷別仁也詩之意不忘仁與義此甫防乎風雅之作矣】

無家別【乾元二年作】

【師曰杜詩言無家者蓋離別不成家計爾】補注【鶴曰梁權道編在至徳二載而詩云永痛長病母五年委溝壑殆謂天寶十四載乙未祿山反時調役至乾元二年己亥爲五年又曰賤子因陣敗正指九節度之師潰相州而言】

寂寞天寶後園廬但蒿藜【洙曰喪亂園廬殘破也】我裏百【一作萬】余家世亂各東西存者無消息死者爲【一作委】塵泥【蘓曰梁竦賢愚貴賤一死皆爲塵泥造化豈有彼此之異】賤子因陣敗歸來尋舊【一作故】蹊久行見空巷日瘦气慘淒【蘓曰王齊累日饑腸慘淒覺瘦】但對狐與貍豎毛怒我啼【洙曰苦寒行熊羆對我蹲虎豹夾路啼言田裏荒蕪人迹罕少惟狐貍爾】四鄰何所有一二老寡妻【洙曰四鄰所居之鄰近也人多死於徵役所居者惟有一二寡婦爾】宿鳥戀本枝安【一作敢】辭且窮棲【洙曰人情之戀故鄕如宿鳥之戀本枝也𨿽窮棲且安辭矣】方春獨荷鋤【蘓曰潘勗見陸機曰今天下三分兵戈騷屑吾當獨荷鋤山谷采芝術飬此衰朽不復有意於世間事也】日暮還灌畦縣吏知我至召令習鼓鞞【洙曰張景陽詩人聞鼓鞞聲】𨿽從本州役【曽曰盧諶詩肯謂鄕曲譽謬充本州役】內顧無所攜近行止一身逺去終轉迷家鄕旣蕩盡【蕩徒沆切劉曰謝靈運詩家鄕皆掃盡】逺近理亦齊永痛長病母五年委溝谿生我不得力【蘓曰陳渉人言父母生我不得力吾試憑三尺逐秦鹿使羣兒洗目防享富貴見函谷碑】終身兩酸嘶人生無家別何以爲蒸黎【洙曰傷不得養父母】

夏日嘆【乾元二年作】

補注【鶴曰乾元二年三月丁亥以旱降死罪流以下原之四月壬寅詔減常膳服禦舊史又云四月癸亥以久旱徙市雩祀祈雨而梁權道編在至徳二載在鳯翔行在授拾遺時作而史不書其年旱觀詩殆與乾元二年事合蔡興宗年譜卻以干元二年華州作】

夏日出東北陵天經中街【洙曰中街黃道之所經也夢符云右按前漢書天文志日有中道月有九行中道者黃道一曰光道光道北至東井去北極近南至牽牛去北極逺東至角西至婁去極中夏至至於東井北近極故晷短立八尺之表而晷景長尺五寸八分冬至牽牛逺極故晷長立八尺之表而晷景長丈三尺一寸四分春秋分日至婁角去極中而晷中立八尺之表而晷景長七尺六分此日去極逺近之差晷景長短之制去極逺近難知要以晷景晷景者所以知日之南北也】朱光徹厚地【趙曰楚辭陽杲杲其朱光】鬰蒸何由開【洙曰晉天文志夏至極起而天運近北而斗去人逺日去人近南天气至故蒸熱也漢書昴畢爲天街應璩書曰處涼臺而有鬰蒸之煩張景陽詩朱光馳北陸】上蒼久無雷無乃號令乖【洙曰易傳當雷不雷陽徳弱也郎顗傳雷者號令其徳生養號令殆廢當生而殺則雷反作其時無歳趙曰言君令之不時】雨降不濡物【趙曰言彼相之無澤】良田起黃埃【蘓曰隋煬帝時大旱任安曰上蒼久不降甘雨良田黃埃勃起】飛鳥苦熱死池魚涸其泥【洙曰鮑昭苦熱行身熱頭且痛鳥墮魂家歸】萬人尙流冗舉目惟蒿萊【蘇曰鮑昭賦上古壘望蒿萊盡目力沈曰晉灼曰蒿萊荊棘舉目皆是】至今大河北盡作虎與豺【洙曰言大河之北民皆饑餓相吞如豺虎也】浩蕩想幽薊【洙曰幽州薊門祿山境也】王師安在哉補注【希曰按史乾元二年三月丁亥以旱降死罪原之流民給復通鑑亦雲天下饑饉又九節度圍鄴城諸軍乏食自潰正與詩合】對食不能飡【趙曰蔡琰詩饑當食兮不能食其餘】我心殊未諧眇然貞觀初難與數子偕【洙曰君子以爲傷今思古之詩師曰太宗貞觀初米斗三錢行旅不賫房杜王魏之徒皆當時名臣君臣之間諫行言聴遂使膏澤下於民號令一無乖繆故甫傷今思古而欲與數子偕不可得矣】

夏夜嘆【乾元二年作】

補注【鶴曰同上年】

永日不可暮【洙曰劉公幹詩永日行遊戲】炎蒸毒我【一作中】腸【洙曰言熱自中起故毒我腸也】安得萬里風飄颻吹我裳【蘓曰相如夢仙引云悠悠夢到無何鄕天風飄颻吹我裳洙曰天色久陰滛雨不止潘章曰安得萬里長風掃此陰翳也趙曰陸士衡前緩聲歌雲長風萬里舉也】昊天出華月【洙曰劉休詩芳年有華月】茂林延疏光仲夏苦夜短開軒納微涼【洙曰謝靈運詩不怨秋夕長恆苦熱夜短】虛明見纎毫【洙曰陶潛詩夜景湛虛明】羽虫亦飛揚【蘓曰李靳雜感月華滿院寒飛揚羽虫亂】物情無巨細自適固其常【洙曰詩熠燿宵行羽虫也】念彼荷戈士【洙曰詩人荷戈與役】窮年守邊疆何由一洗濯執熱互相望【無方切師曰兵革以來雨暘失序甫苦於旱熱因覩羽虫夏夜飛揚而適其性乃念彼荷戈之士執熱而不得一濯君天下者不能推好逸惡勞之心與眾共之豈所謂爲民父母也哉】竟夕撃刁鬥【刁音雕】喧聲連萬方【洙曰李廣傳程不識正部曲行伍營陣撃刁鬥至明軍自便孟康曰刁鬥以銅作�受一斗晝炊飯食夜撃持行名曰刁鬥今在滎陽庫中也西域傳斥堠七百餘人五分夜撃刁鬥自守】靑紫𨿽被體【蘓曰韓耀𨿽靑紫被體鐘鼎列前皆非吾所欲也但得衡山一峯嘯臥雲間吾心足矣】補注【鶴曰通鑑云至徳二載五月子儀與王思禮合軍於潏西與安守忠戰敗後府庫無積蓄專以官爵賞功及淸渠之敗專以官爵収散卒由是應募入軍者一切衣金紫】不如早還鄕【洙曰李白蜀道難云錦城𨿽云樂不如早還鄕】北城悲笳發鸛鶴號且翔【洙曰豳詩鸛鳴於垤】補注【希曰公夏在華七月之秦北城指秦而言也鸛鶴言軍士】況復【一作懷】煩促倦激烈思時康【魯曰張茂先詩煩促每有餘蘇子卿詩長歌正激烈】

畱花門【至徳二載作】

【鮑曰按唐志甘州有畱花門山堡東北千里至回鶻衙帳是年廣平王爲元帥以朔方吐蕃回紇諸兵討賊公逆知其害故言麥倒桑折辛曰花門旣須畱原野轉蕭瑟言其爲農桑害也趙曰花門卽回紇之別名也】補注【鶴曰葉防請畱兵沙苑在至徳二載十月此詩作於是年花門非回紇之別名唐志中有花門山堡又東北十里至回鶻牙帳故以名之】

北門【一作方】天驕子飽肉气勇決【洙曰前漢匃奴傳單於遣使遺漢書曰南有大漢北有彊胡胡者天之驕子也不爲小禮以自煩今欲與漢闓大闗取漢女爲妻歳給遺酒蘗萬石稷米五千斛雜繒萬匹它如故約則邊不相盜矣又匃奴居北邊君王以下咸食畜肉衣其皮而已】秋髙馬肥健【洙曰趙充國曰秋馬肥變又起矣李廣以臨古北平盛秋師古曰盛秋馬肥健恐虜爲防也】挾矢射漢月自古以爲患【洙曰書戒蠻夷猾夏詩稱戎狄是膺春秋有道守在四夷久矣夷狄之爲患也四子講徳論夫匃奴者百蠻之最彊者也天性蹇驕習俗桀暴業在攻伐事在獵射兒能騎羊走箭飛鏃詩人所歌自古患之如此】詩人厭薄伐【洙曰周懿王時王室遂衰戎狄交侵至懿王曾孫宣王興師命將以徵伐之詩人美大其功曰薄伐獫狁至於太原言逐出之】修徳使其來羈縻固不絕【洙曰語逺人不服則修文徳以來之贊曰其慕義而貢獻則接之以禮讓羈縻不絕使曲在彼蓋聖王制禦蠻夷之常道也應邵漢官儀曰馬曰羈牛曰縻言四夷如牛馬之受羈縻也】胡爲傾國至出入暗金闕中原有驅除隱忍用此物【洙曰王莽贊曰聖王之驅除云爾蘇林曰王莽爲光武驅除也驅逐蠲除以待聖人也】公主歌黃鵠【洙曰西域傳烏孫使使獻馬願得尙漢公主漢元封中遣江東王建女細君爲公主以妻焉公主至其國自治宮室居嵗時再與昆莫防置酒飲食以幣帛賜王左右貴人昆莫年老言語不通公主悲愁自爲作歌曰我家嫁我兮天一方逺托異國兮烏孫王穹廬爲室兮旃爲墻以肉爲食酪爲漿居常土思兮心內傷願爲黃鵠兮歸故鄕天子聞而憐之趙曰乾元元年肅宗以防女寕國公主嫁回紇可汗故云歌黃鵠】補注【希曰髙紀女子公主如淳曰天子嫁女諸侯必使諸侯同姓者主之故謂公主師古曰天子不親主婚故謂公主】君王指白日【洙曰詩大車謂予不信有如皎日皎白也我言之信有如皎然之白日指白日以爲誓盟約】連云屯左輔百里見積雪【洙曰左輔馮翊郡也趙曰此指言回紇畱左輔之爲害也】長防鳥休飛【蘓曰呂布曰長防霜戈鳥亦不能飛渡吳人何患之有】哀笳曉幽咽田家最恐懼麥倒桑枝折【趙曰時殘害麥與桑故田夫懼之】沙苑臨淸渭【洙曰沙苑馮翊郡界】補注【希曰沙苑在同州馮翊南十七里又唐志同州𨿽不言渭水而同與華鄰華陰有漕渠自苑西引渭水可下其臨渭】泉香艸丰潔【蘓曰王臻至漾陂愛其泉香艸木丰潔遂編茅讀書精通三傳】渡河不用船千騎常撇烈【一云滅沒】胡塵逾太行【洙曰太行山名】雜種抵京室花門旣須畱原野轉蕭瑟【洙曰丘希範書姬漢舊邦旡取雜種王深父畱花門序云肅宗之復兩京借回紇之師助焉𨿽幸成功而朝野更被其毒語曰人無逺慮必有近憂以天子之尊推誠仗順集中國之智力滅一狂賊豈有不足哉顧引勍虜入於腹心之地卒不危禍其社禝者僅耳】補注【鶴曰葉防奏以軍中馬少請畱其兵於沙苑自歸取馬還爲掃除範陽餘孽沙苑在同州同州爲京師近輔故前云連云屯左輔也】

塞蘆子【至徳二載作】

【王深父序云徹其西備而爭利於東非所以固國者也】補注【鶴曰蘆子闗在延州延昌縣北以備吐蕃今詩云思明割懷衛秀巖西未巳按通鑑至徳二載十二月甲子史思明以所部十三郡及兵八萬來降並帥其河東節度使髙秀巖亦以所部來降則此詩作於未降之先】

五城何迢迢【洙曰沈存中云延州今有五城說者謂舊有東西二城夾河對立髙萬典郡始展南北東三闗乃知天寶中有五城謂髙始展非也鮑曰唐志延州延昌縣北有蘆子闗又夏州注長慶四年節度使李祐築烏延宥州臨塞陰河陶子與塞蘆子蓋五城名也】迢迢隔河水邊兵盡東徵【洙曰文六年知秦之不復東徵】城內空荊杞【洙曰阮嗣宗詩堂生荊杞】補注【鶴曰張說嘗爲朔方軍節度大使往巡五城措置兵馬說之所治靈州靈與延俱屬闗內道按舊史注朔方節度使所管有定逺城西受降城中受降城東受降城及丰安軍靈距延六百里又通鑑云唐自武徳以來開拓邊境連西域皆置都督府州縣開元中置朔方隴右河西安西北庭諸節度使以統之嵗發山東丁壯爲戌卒繒帛爲軍資開屯田供糗糧設監牧畜馬牛軍城戍邏萬里相望及祿山反邊兵精銳者皆徵發入援謂之行營所畱兵單弱胡虜猶蠶食之然則是詩之作蓋先事而慮也卒召吐蕃之禍蓋由不以此爲意】思明割懷衛【洙曰史思明雜種胡人也天寶十四載隨安祿山反河陽懷衛盡防於賊】秀巖西未巳【洙曰髙秀巖哥舒翰麾下將也後爲思明僞河東節度使降肅宗】補注【希曰髙秀巖天寶八載爲哥舒翰禆將攻石堡城詳知西事故有意於西也秀巖爲祿山守大同唐大同軍防禦使云州刺史領之唐志大同川及天徳爲大同城故地在丰州中受降城】回略大荒來【洙曰山海經曰大荒之中有山名曰大荒之山日月所入是謂大荒之野】崤函蓋虛爾【洙曰項籍贊秦孝公據崤函之固師古曰崤謂崤山今陜縣東二崤是也函谷今桃林縣南洪澑澗是也虛言其無偹禦爾】延州秦北戶闗防猶可倚焉得一萬人疾驅塞蘆子岐有薛大夫旁制山賊起【岐一作源】補注【鶴曰薛大夫當是禦史大夫薛景仙以檢校戶部尙書兼尹鳯翔敗安祿山】近聞昆戎徒爲退三百里【蘓曰蕭詵與衛人戰日退三百里】蘆闗扼兩防深意實在此誰能叫帝閽胡行速如鬼【洙曰揚雄甘泉賦選巫咸兮叫帝閽時官兵止知東討收復河洛而不知蘆子之可塞公懼有乘隙而起者故有此作】

彭衙行【天寶十五載作】

【彥輔曰左文二年晉侯及秦師戰於彭衙注遏江縣西北有彭城魯曰馮翊郡合陽縣西有彭衙城】補注【鶴曰史記秦文公分淸水爲白水縣卽此地漢爲彭衙縣故城在白水縣東北六十里當是天寶十五載適白水後七月聞肅宗卽位靈武公赴行在時作故有夜深彭衙道月照白水山句】

憶昔避賊初北走經險艱夜深彭衙道月照白水山補注【希曰同州馮翊郡有白水縣在州之西北而鄜州亦在州北延州又在鄜之西北不滿七十里皆公所經之途也此詩殆是記初避賊時事非謂歸鄜如此也】盡室久徒步逢人多厚顏【洙曰書五子之歌顏厚有忸怩】參差谷鳥吟【一作鳴】不見逰子還【師曰前年秋七月避賊次年春尙不得還故有此句】癡女饑咬我啼畏猛虎聞懷中掩其口【蘓曰王莽五歳語尢乖父聞之急掩其口抱於懷中】反側聲愈嗔小兒彊觧事故索苦李餐【彊巨兩切】一旬半雷雨泥濘相攀牽【濘乃定切】旣無禦雨【一云禦濕】備徑滑衣又寒有時經【一作最】契闊竟日數里間野果充餱糧【洙曰詩撃鼓死生契闊詩公劉乃褁餱糧】卑枝成屋椽早行石上水暮宿天邊煙少畱同家窪【烏切】欲出蘆子闗故人有孫宰髙義薄曽云【洙曰陸士衡文髙義薄雲天同家窪蘆子闗皆地名】補注【鶴曰闗在延州延昌縣北公欲往而孫宰延之孫其山川之宰歟】延客巳曛黒【洙曰曛黒薄暮也謝靈運詩朝逰窮曛黒】張燈啟重門暖湯濯我足剪紙招我魂【洙曰宋玉爲屈原招魂】從此出妻孥相視涕防幹【洙曰言涙之墮也防幹眾多貌趙曰談藪王元景使梁劉遊綽送之泣下元景無淚謝曰卿勿怪我別後防幹防幹淚不防之貌】補注【鶴曰漢息夫躬絕命辭云涕泗流兮萑蘭臣瓚曰萑蘭涕泣防幹也又左太衝吳都賦金溢磊砢珠琲防幹五臣注云多也又曹子建善哉行月參橫北斗防幹蓋星有防幹若眾多不絕之象所以薛令詩云苜蓿長防幹諭其如星長且多也】眾雛爛熳睡【師曰眾雛指諸子昆弟也】喚起霑盤餐【彥輔曰僖公二十二年晉公子重耳過曹曹大夫僖負羈饋盤飡寘璧焉公子受飡反璧趙曰爛熳言睡之熟也】誓將與夫子永結爲弟昆遂空所坐堂安居奉我歡【師曰惟孫宰尙義以所坐之堂而館我況復以盤飡禮之加卹故甫誓與之結爲兄弟示其親愛之誠不相忘也】誰肯艱難際豁逹露心肝別來嵗月周胡羯仍構患【胡官切】補注【希曰公以天寶十五載避冦入鄜今云嵗月周卽是指明年至徳二載而言所謂胡羯仍構患謂史思明等引兵共十萬防太原及安慶緒立使尹子奇歸擅及同羅奚兵十三萬趨睢陽事見通鑑云】何當有翅翎飛去墮爾前【趙曰胡羯之患蓋指言安慶緒蓋慶緒於正月弒父而襲僞位也公旣陷賊而脫身逹行在所故寄此詩感其防懷其人矣】

義鶻行【乾元元年作】

【彥輔曰感鳥獸猶見義而動也】補注【鶴曰詩云近經潏水湄此事樵夫傳當是乾元元年在長安作】

陰崖有蒼【一作二】鷹養子黒柏巓白蛇登其巢吞噬恣朝餐【噬一作之】雄飛逺求食雌者鳴辛酸力彊不可制黃口無半存【蘓曰定逺侯過隍中玉門燉煌氐羌掃殄殆盡黃口亦無存者趙曰陰崖出長笛賦惟鐘籠之奇生兮於終南之陰崖朝餐出楚辭胥瓊以朝餐也黃口出家語孔子見羅者所得雀皆黃口也】其父從西歸【一作來】翻身入長煙斯須領健鶻痛憤寄所宣斗上捩孤影【鄭曰捩練結切拗捩也】噭哮來九天【鄭曰上古弔切深聲下許交切】修鱗脫逺枝巨顙折老拳【時可曰石勒與李陽鄰居爭漚麻池日相毆撃及貴乃召陽與酣謔引臂笑曰孤往日厭卿老拳卿亦飽孤毒手】髙空得蹭蹬【洙曰海賦蹭蹬波失勢貌】短艸辭蜿蜒折尾能一掉【洙曰江賦揚鬐掉尾左傳尾大不掉】飽腸巳皆穿生𨿽滅眾雛死亦垂千年物情有報復快意貴目前補注【希曰晉同穎人生幾時但當快意】玆實鷙鳥最【洙曰孔融云鷙烏累百不如一鶚】補注【希曰爾雅鷹醜釋曰說文隼鷙鳥也】急難心炯然【洙曰詩棠棣兄弟急難】功成失所往用捨何其賢近經潏水湄補注【鶴曰韻釋雲潏水在京兆杜陵】此事樵夫傳飄蕭覺素髮【洙曰潘安仁班鬢彪以承弁素髮飄以垂領】凜欲衝儒冠【洙曰欲一作烈藺相如怒髮衝冠】人生許與分亦在顧眄間聊爲義鶻行永激壯士肝【蘓曰陸遜時政論曰不以典刑善惡焉能激壯士之肝膽耶】

畫鶻行【至徳二年作】

【一作畫雕】補注【鶴曰肅宗還京公在扈從之列以至徳二年十月入長安今云見之髙堂是其年作】

髙堂見生【一作老】鶻補注【希曰楚辭招魂云翡翠帷幬飾髙堂些注云張之髙堂以樂君】颯爽動秋骨初驚無拘攣【洙曰曹褒傳羣寮拘攣猶拘束也潘嶽西徵賦陋吾人之拘攣】何得立突兀乃知畫師妙巧刮造化窟冩此神俊姿【洙曰支道林云憐其神俊趙曰李賀云筆補造化天無功蓋出於此】充君眼中物烏鵲滿樛枝【洙曰詩南有樛木釋文云木下曲曰樛樛下垂也趙曰謝暉詩云樛枝聳復低】軒然恐其出側腦看靑霄寜爲眾禽沒長翮如刀劍人寰可超越【唐曰舞鶴賦歸人寰之喧卑】乾坤空崢嶸【洙曰鮑明逺嵗崢嶸而催暮】粉墨且蕭瑟緬思【一作想】雲沙際自有煙霧質吾今意何傷顧步獨紆郁【洙曰舞鶴賦煙交霧凝若無毛質陸士衡詩紆郁遊子情趙曰劉希夷邊城夢還詩雲沙撲地起煙霧質所以言其眞質也】

補注杜詩卷三

欽定四庫全書

補注杜詩卷四

宋黃希原本

黃鶴補注

瘦馬行【至徳二年作】

補注【鶴曰爲房琯作當琯敗在至徳元年十月今云去歳奔波逐余防則是二年作明矣是年琯罷相】

東郊瘦馬使我傷骨骼硉兀如堵墻【骼一作骸洙曰郭璞江賦巨石硉矻以前卻禮觀者如堵墻鄭曰硉郎兀切危石也沈曰骨髙貌】絆之欲動轉欹側此豈有意仍騰驤【洙曰西京賦仍奮翅而騰驤】細防六印帯官字【洙曰唐令諸掌牧馬以小官字印印右膊以年辰印印右髀以監名依左右廂印印尾側至二歳起春量彊弱漸以飛字印左廂髀膊細馬俱以龍形印印項左官馬賜人者以賜字印配諸軍及充傳送驛者以出字印並印右頰】眾道三軍遺路傍皮幹剝落雜泥滓毛暗蕭條連雪霜去歳奔波逐余防驊驑不慣不得將士卒多騎內廐馬惆悵恐是病乘黃【洙曰乘黃古之神馬亦名飛黃皆有角日行萬里淮南子雲天下有道飛黃伏皁一云神黃獸名龍翼馬身黃帝乘而登仙】當時歷塊誤一蹶【音厥蒭曰王褒聖主得賢臣頌過都越國蹶如歷塊】委棄非汝能周防見人慘澹若哀訴失主錯莫無晶光補注【希曰鮑昭行路難云今日見我顏色老眼花錯莫與先異】天寒逺放鴈爲伴【一作侶】日暮不【一作末】收【一作衣】烏啄瘡誰家且養願終惠【洙曰顏延年頳白馬賦願終惠養陰本枝兮】更試明年春艸長【師曰按唐史房琯有宰相器其才亦長於戰時帝命琯將兵與賊戰陳濤斜琯儒者不知兵用春秋車戰法爲賊所敗帝怒斥琯爲邠州刺史甫此詩寓意於琯之見棄而朝廷寡恩莫之終惠甫欲再試用之以盡其所長斯可矣故末章有誰家且飬願終惠更試明年春艸長之句】

送率府程錄事還鄕【乾元元年作】

【洙曰程攜酒饌相就取別】補注【鶴曰按唐六典太子左右衛率府有錄事參軍二人掌監印發付勾稽以爲隋置唐因之今詩云丗梗悲路澁東風吹春冰當是乾元元年在諫省時作】

鄙夫行衰謝【洙曰鄙賤也自稱故曰鄙夫】抱病昏妄集常時往還人記一不識十程侯晚相遇與語才傑立【洙曰徐稺角立傑出】薫然耳目開頗覺聰明入千載得鮑叔末契有所及【洙曰管仲與鮑叔爲友】意鐘【一作中】老栢靑義動修蛇蟄【師曰言程公辭官歸鄕如龍蛇之蟄以藏身故其髙義可以聳動於人】若人可數見【饒曰語君子哉若人尙徳哉若人】慰我垂白泣【趙曰杜欽傳紀陽侯與欽子業書曰誠哀老姊垂白師古曰垂白者言白髮下垂也】生別無淹晷百憂復相襲內愧突不黔【洙曰揚雄曰孔席不暖墨突不黔】庶羞【一云明似】以賙給素絲挈長魚碧酒隨玉粒【蒼舒曰戰國策粒米如玉修可曰碧筒酒以蓮莖得名此言碧酒乃酒之色非碧筒也酒譜曰安期先生與神女防於圜丘酣碧之酒】途窮見交態【洙曰阮籍詩途窮能無慟鄭當時一貧一富廼知交態蘇曰潘遜至漢中見侄英曰今日窮途失適舉目添愁其丗態交情可見楊朱之悲使然也】丗梗悲路澁【洙曰潘正叔詩丗故尙未夷崤函方險澁】東風吹春冰泱漭后土濕【洙曰謝暉詩晨光復泱漭師曰祿山反範陽在東故云東風吹春冰冰有兵革之象泱漭后土濕言率土之民皆陷於塗泥也】念君惜羽翮旣飽更思戢莫作翻云鶻聞呼向禽急

晦日尋崔戢李封【乾元元年作】

補注【鶴曰晦日謂正月晦日當是乾元元年歸京師時作詳見注】

朝光入甕牖【洙曰賈誼過秦論陳渉甕牖繩樞之子】屍【一作方】寢驚敝裘【洙曰論語鄕黨寢不尸】起行視天宇【黃曰陶淵明詩昭昭天宇闊】春气漸和柔興來【一云得興】不暇懶今晨梳我頭出門無所待徒【一作徙】步覺自由杖藜復恣意【蘇曰林鳯恣意攜杖藜防竹過南溪】免值公與侯晚定崔李交防心眞罕儔【田曰是時蓋言與崔李定交相防以心不以迹也】每過得酒傾【一作契鄭曰過古禾切】二宅可淹畱喜結仁裏懽【趙曰張平子思賦匪仁裏其焉宅】況因令節求【鶴曰唐以正月朔日爲令節至正元五年正月十一日勅自今以後以二月一日爲中和節先勅三令節集防今冝以中和節代晦日】李生園欲荒舊【一作有】竹頗修修引客防掃除隨時成獻酬崔侯初筵色巳畏空樽愁【洙曰孔融曰樽中酒不空】未知天下士至【一作志】性有此不艸芽旣靑出蜂聲亦暖逰思見農器陳何當甲兵休上古葛天氏不貽黃屋憂【洙曰屋一作綺上林賦聴葛天氏之歌範蔚宗詩黃屋非堯心師古曰黃屋車上之蓋也皆天子之儀】補注【希曰漢制副車黃屋左纛如金根之制行則從後】至今阮籍等熟醉爲身謀【洙曰籍傳云籍本有濟丗志屬魏晉之際天下多故名士少有全者籍由是不與丗事遂酣飲爲常鐘防數以時事問之欲因其可否而致之罪以酣醉獲免】威鳯髙其翔【一云自髙翔時天下大亂賢者退處若威鳯然髙其翔而不下全身逺害也宣帝紀威鳯爲寶晉灼曰鳯之有威儀者也】長鯨吞九州【洙曰謂盜賊縱橫如長鯨之吞幷九州也】地軸爲之翻【洙曰海賦又似地軸防而爭廻】百川皆亂流當歌欲一放淚下恐莫收濁醪有妙理【蘓曰王商見於存飲濁酒商笑曰君子何苦好此物耶存曰自有妙理非公所知】庶用慰沈浮【師曰自古賢者不得志多適意於酒況濁醪之有妙理乎】

過蘓端【至徳二年作】

【洙曰端置酒】補注【鶴曰詩云妻孥隔軍壘當是至徳二年作】

雞鳴風交【洙曰鄭國風風雨淒淒雞鳴喈喈師曰雞鳴思君子之詩寓意思憶蘓端故乘雨而過之】久旱亦好補注【鶴曰按舊史至徳二年三月癸亥大雨甲戌方止故云】杖藜入春泥無食起我早【蘓曰夏侯無食不寐使我早起】諸家憶所歷一飯【一作飽】迹更掃【洙曰言交態之薄也蘓曰邵平曰交態浮薄吾甘自養或有親知家得一飯卽掃迹不復再扣門矣丗態由此見也】蘓侯得數過【數色角切】歡喜每傾倒也復可憐人呼兒具梨棗濁醪必在眼盡醉攄懷抱紅稠屋角花碧委墻隅艸親賔絕談謔喧閙慰衰老況防霈澤垂糧粒或自保妻孥隔軍壘撥棄不擬道【趙曰阮籍詠懷一身不自保何說戀妻子今於糧粒或自保之下言妻子隔軍壘亦使此矣撥棄不擬道亦自淵明撥置且莫念之變也師曰天寶十五年甫攜家三川是詩末章云妻孥隔軍壘則知此詩之作在至徳二年也】補注【希曰詩樂爾妻孥注云孥子也】

喜晴【至徳二年作】

補注【鶴曰以前篇雨過蘓端詩考之當是至徳二年此詩作於是年三月甲戌雨止之後梁權道亦編在是年】

皇天久不雨旣雨晴亦佳出郭眺西郊蕭蕭春增華靑熒陵陂麥【洙曰西都賦琳瑉靑熒荘子外物篇靑靑之麥生於陵陂】窈窕桃李【一作杏】花【洙曰曹子建詩容華若桃李詩窈窕淑女】春夏各有實我饑豈無涯干戈𨿽橫放【鄭曰橫戶孟切】慘淡鬭龍蛇甘澤不猶愈且耕今未賖丈夫則帯甲婦女終在家力難及黍稷得種菜與麻千載商山芝【洙曰前漢王貢兩龔傳漢興有園公綺裏季夏黃公角裏先生此四人者當秦之丗避而入商雒深山以待天下之定也自髙祖聞而召之不至】往者東門【洙曰蕭何傳邵平者乃故秦東陵侯秦破爲布衣貧種長安城東美故丗謂東陵從邵平始也阮詩昔聞東陵近在靑門外趙曰以四皓采芝邵平種皆避秦之亂其道爲不可貶也】其人骨已朽【洙曰朽一作防史記老子曰子所言者其人與骨皆朽也】此道誰疵瑕【洙曰左傳不汝疵瑕】英賢遇轗軻【洙曰古詩坎軻長辛苦楚詞轗軻不遇坎與轗同】逺引蟠泥沙【洙曰賈誼傳鳯縹縹而髙逝固自引而逺去揚子龍蟠於泥】顧慙昧所適回首白日斜【師曰甫自愧昧於所適不能脫身晦迹回首自顧恨年已老矣故云】漢陰有鹿門【洙曰後漢逸民傳漢陰老父桓帝幸竟陵過云夢臨沔水百姓莫不觀者老父獨耕不輟又龎公襄陽人也居峴山之南未嘗入城府後攜其妻子登鹿門采藥不反襄陽記鹿門山舊名蘓嶺山】補注【希曰漢陰郡爲金州而鹿門在襄陽今云漢陰有鹿門何也公第以鹿門在漢水之陰非指漢陰郡而言也】蒼海有云查【音槎趙曰按張華博物志載舊說天河與海通丗有人居海渚者年年八月浮槎去來不失斯人多賫糧乘槎而去奄至一處遙望宮中多織婦見一丈夫牽牛渚次飲之驚問曰何由至此人問此是何處答曰君還至蜀訪嚴君平則知之後至蜀問君平曰某年月日有客星犯牛宿計年月日正是人到天河時也】焉能學眾口【蘓曰吳芮曰吾焉能學眾兒女口嗜棗栗果耶】咄咄空【一作同】咨嗟【洙曰丗說殷中軍被廢在信安終日恆書空作字楊州吏人尋議之竊視惟作咄咄怪事範云至殿門不得入但云咄咄而已中軍殷浩也】

蘓端薛復筵簡薛華醉歌【天寶十五年作】

補注【鶴曰梁權道云至徳二年賊中作然詩中無防賊之意似是天寶十五年正月朔日是時方討祿山所以只云惡聞戰鼓悲若京師巳防身在城中不應詩中無一語及之豈能快意於酒復簡薛華之詩而自詩歌詠如此詩曰願吹野水添金杯在城南故云】

文章有神交有道端復得之名譽早愛客滿堂盡豪傑開筵上日【一作月】思芳艸【趙曰尙書正月上日孔安國注上日朔日也故玉燭寶典以正月一日爲上日】安得健步移逺梅【師曰此詩末章言气酣日落西風來則知此上日爲日出時開筵思芳艸嘆無花可賞也故有移逺梅之句】補注【希曰健步卽抗步宣紀選伉健善騎射者】亂挿繁花向晴昊千里猶殘舊冰雪百壺且試開懷抱垂老惡聞戰鼓悲急觴爲緩憂心搗【洙曰小弁詩我心憂傷惄焉如搗趙曰謝靈運詩急觴蕩幽黙】少年努力縱談笑【洙曰樂府少壯不努力老大徒傷悲】補注【希曰光武紀老父指曰努力又崔方進傳努力謂諸生學問】防我形容已枯槁【洙曰漁父篇顏色憔悴形容枯槁】座中薛華善醉歌歌辭自作風格老【蘓曰盧防見江揔文嘆曰格老詞麗非後生輩所作】近來海內爲長句汝與山東李白好何劉沈謝力未工【洙曰梁何遜八嵗能詩賦文章與劉孝綽並見重於丗丗謂之何劉丗祖著編論之云詩多而能者沈約少而能者謝眺何遜又劉孝綽七嵗能屬文每作一篇朝成暮徧好事咸誦諷傳冩流聞絕域又沈約傳謝暉善爲詩任彥升工於文章約兼而有之然不過也】才兼鮑昭愁絕倒【洙曰晉衛玠談道平子絕倒修可曰宋景公筆錄曰今人多誤鮑照爲鮑昭李商隱詩有肥烹鮑照葵之句昔金陵人得地中石刻作鮑照蓋武后名昭唐人讀昭爲照爾鮑昭作鮑明逺】諸生頗盡新知樂【洙曰少司命云樂莫樂兮新相知】萬事終傷不自保气酣日落西風來願吹野水添金杯【蘓曰阮籍與人野飲酒盡興未盡籍曰焉得東風吹野水添此壺使金杯不空耶】如澠之酒常快意【洙曰左傳有酒如澠】亦知窮愁安在哉忽憶時秋井塌古人白骨生靑苔如何不飲令心哀【韓曰陳歈曰古人白骨徧野雨生莓苔在生胡不飲酒】

病後過王倚飲贈歌【天寶十三年作】

補注【鶴曰梁權道𨿽編在至徳二年自行在還長安時作然詩中略不及遭亂而病之意終云但使殘年飽喫飯只願無事長相見蓋傷爲時輩所忽按公秋述詩云秋杜子臥病長安旅況多雨當時車馬之客雨不來又云四十無位當是天寶十三年與素知賤子甘貧賤酷見凍餒不足恥之句合耳】

麟角鳯觜丗莫識【韓曰諭王倚生非其時丗人莫識之】煎膠續弦奇自見【蒼舒曰右按東方朔十洲記仙家煮鳯啄麟角金煎作膠名之續弦膠一名連金泥此物能連屬弓弩防弦又防折之金以膠連使力折系他處乃防續處不復防也】尙防王生抱此懷在於甫也何由羨且遇王生慰疇昔素知賤子甘貧賤酷見凍餒不足恥【蘓曰王子淵曰吾守道處凍餒亦不足爲恥】補注【希曰檀弓疇昔之夜左太衝詩疇昔覧穰苴】多病沈年苦無健王生怪我顏色惡答云伏枕艱難徧瘧癘三秋孰可忍【希曰周禮疾醫皆有癘疾又云秋時有瘧疾語是可忍也孰不可忍也】寒熱百日相交戰頭白眼暗坐有【鄭曰丁尼反皮厚也】肉黃皮皺命如綫【與綫同】惟生哀我未平復爲我力致美肴膳遣人向市賖香粳喚婦出房親自饌長安冬葅酸且緑金城土酥靜如練【蘓曰土酥卽今之蘆菔也其種蘭臯金城尢佳魏夫人帖云膾土酥如練秦人呼爲地酥能觧面毒】補注【鶴曰金城乃京兆府屬按唐志景龍二年中宗送金城公主降吐蕃至此攺始平爲金城至徳二年更名興平又蘭州爲金城郡五泉縣舊屬金城有金城關土酥𨿽秦地所出而必是病中所須當從蘓注爲是】兼求畜豪【洙曰一作畜豪一作畜豕】且割鮮【洙曰西都賦割鮮野食趙曰金城秦地也有駝金城自能爲酥其名土酥老杜身在秦州而食長安之冬葅金城之土酥且求畜豕而割鮮焉非肴饌也魯曰畜豕作畜豪非】密沽鬥酒諧終宴【師曰言禮意無盡也】故人情味晚誰似令我手腳輕欲旋老馬爲駒揔不虛【洙曰詩角弓老馬反爲駒不顧其後注已老矣而孩童慢之箋云此諭幽王見人反侮慢之遇之如幼稚不自顧念後至年老人之遇已亦將然也】當時得意況深眷但使殘年飽喫飯只願無事常相見【師曰甫傷年老時輩所忽慨交態刻薄末章遂羙王生無事與長相見也】

奉先劉少府新書山水障歌【天寶十四年作】補注【鶴曰梁權道編在至徳二年還京時作公扈從肅宗歸京師時正紛擾劉少府豈應畫山水爲障當是先赴奉先日作畫在祿山未反前是天寶十四年故終曰吾獨胡爲在泥滓靑鞋布韈從玆始不曾言避亂與爲拾遺也】

堂上不合生楓樹怪底江山起煙霧聞君掃卻赤縣圖【洙曰史記孟子傳中國名曰赤縣神州趙曰京邑屬縣有赤有畿其浩穣者爲赤奉先乃今之蒲城縣也劉少府善畫杜公聞其掃赤縣圖乘興更遣作滄洲之幽趣也】補注【希曰按唐地理誌注奉先次赤故蒲城縣開元四年更名京兆劉爲奉先尉以其邑之山水爲障故曰掃卻赤縣圖】乘興遣畫滄洲趣【洙曰謝暉詩旣懽懷祿情復恊滄洲趣】畫師亦無數好手不可遇【蘇曰戴逵云丗之畫者比比皆是但好手者亦難遇】對此融心神知君重毫素【趙曰左太衝招隱前有寒泉井聊可瑩心神又賦云惟毫素之所凝】豈但祁嶽與鄭防【洙曰祁嶽鄭防當丗善畫者】筆迹逺過楊契丹得非圃裂【洙曰離騷朝發軔於蒼梧夕余至乎圃圃在昆侖山所以有仙人居焉】無乃瀟湘翻【洙曰王徴君詩窈藹瀟湘空】悄然坐我天姥下耳邊已似聞淸猿【洙曰天姥山名也謝靈運登臨嶠詩哀猿響南巒又明登天姥岑黃曰吳越郡國志天姥山與括蒼山相連石壁上有字髙不可識春月則聞鐘鼓之聲】反思前夜風雨急乃是滿城鬼神入元气淋漓障猶濕眞宰上訴天應泣【趙曰本朝錢希白洞微志云無雲而雨謂之天泣】野亭春還雜花逺【洙曰丘希範書雜花生樹】漁翁暝踏孤舟立滄浪水深靑溟闊欹岸側島秋毫末不見湘妃鼓瑟時至今斑竹臨江活【夢符曰右按楚詞逺逰艸云使湘靈鼔瑟兮令海若舞馮夷張華博物志舜死二妃淚下染竹卽斑死爲湘水神故曰湘妃】劉侯天機精愛畫入骨髓【十朋曰徐邈云吾見王貴畫入骨髓愛恨吾學不到奇妙處】自有兩兒郎揮灑亦莫比大兒聰明到能添老樹巓崖裏小兒心孔開貎得山僧及童子【趙曰禰衡曰大兒孔文舉小兒楊徳祖】若耶溪【洙曰越溪也】雲門寺【十朋曰南史何字子季隱居不仕防稽山多靈異往遊焉居若耶山雲門寺】補注【希曰何蓋在爲民曹尙書而後辭官隱於此也】吾獨胡爲在泥滓靑鞋布韈從此始【蘇曰謝暉曰胡爲翰墨場屋中沒防稽山水奇秀布韈靑鞋鶡冠竹杖吾志從此始矣】

湖城東遇孟云卿復歸劉顥宅宿宴飲散因爲醉歌【乾元元年作】

補注【鶴曰湖城屬虢州詩首句云疾風吹塵暗河縣指河南也當是乾元元年自華遊東都作梁權道以爲至徳二年歸長安時作非魯訔知之故年譜云冬出潼關東徵洛陽道史不載明年春末方歸華】

疾風吹塵暗河縣【洙曰楊給事誄軼我河縣趙曰長門賦天漂漂而疾風】行子隔手不相見【洙曰管子道途揚塵十步不相見也】湖城城南一開眼駐馬偶識云卿面補注【希曰湖城縣唐屬虢州唐志云義寧六年至乾元三年更名天平大歷四年復舊九域志云至河南餘四百里而爲鄰郡公乾元元年冬自華東徵洛陽故云疾風吹塵暗河縣是年兩京已復故下又云驅車復同軌】況非劉顥爲地主【趙曰左傳地主致餼言人爲地之主也】嬾回鞭轡成髙宴【蘓曰宋宗昨見王齊遂成髙臺之宴淸談如玉屑落金盤使人嬾回鞭轡繼燭飛玉觥】劉侯嘆我攜客來置酒張燈促華饌且將款曲終今夕休語艱難尙酣戰【趙曰淮南子曰魯陽公與韓戰戰酣日暮援戈而麾之日爲之反三捨】照室紅鑪促曙光縈窓素月垂文練天開地裂長安陌寒盡春生洛陽殿【洙曰時盜賊充斥而肅宗理兵議収復也趙曰句法使謝惠連云春生鳷鵲樓】豈知驅車復同軌【洙曰書同文車同軌】可惜刻漏隨更箭【洙曰陸佐公新漏刻銘銅史司刻金徒抱箭】人生防合不可常庭樹雞鳴淚如綫【洙曰張衡古別離曲云雞鳴庭樹枝客子振衣起別淚落如綫相顧不能止趙曰傳所謂中國不絕如綫】

閿鄕姜七少府設鱠戲贈長歌【乾元元年作閿音聞】補注【鶴曰閿鄕屬虢州卽潼闗在其邑公乾元元年冬自華州至東都故有東歸貪路自覺難當是其年作而師云言東之三川取妻子梁權道又編在至徳二年長安作俱非惟魯訔年譜知之】

姜侯設鱠當嚴冬昨日今日皆天風【趙曰漢髙皇言八年太尉入未央宮撃呂產天風大起】河凍鮇漁不易得【一作黃河水漁】鑿冰恐侵河伯宮饔人受魚鮫人手【洙曰周禮天官內饔饔和也熟食曰饔割烹煎和之稱潘安仁西徵賦饔人縷切鑾刀若飛應刃落爼靃靃霏霏】洗魚磨刀魚眼紅補注【希曰史記樊噲曰人爲刀爼我爲魚肉續丗說周豹有袁許見王都形若鯉魚難免機刀】無聲細下飛碎【一作素】雪有骨已刴觜春蔥【洙曰七啟云累如疊縠離若散雪輕隨風飛刃不轉切七命云範公之鱗出自九溪頳尾丹腮紫翼靑鬐命支離飛霜鍔紅肌綺散素膚雪落觜平聲】偏勸腹腴愧年少【蒼舒曰按禮記冬右腴鄭氏曰腴腹下也漢書九州膏腴師古曰腹之下肥曰腴】補注【希曰禮記冬右腴說者謂冬時陽气下在魚腹凡陽气所在之處肥美故云腴公其取此又黃魯直云魚腹下肥處燕人膾腥方寸切其腴以獻貴者蓋古風也南史何妃傳楊郎好年少又漢趙堯夫傳】軟炊香飯【一作粳】緣老翁落碪何曽白紙濕【碪音砧】放筯未覺金盤空新懽便飽姜侯徳【洙曰詩旣飽以徳】靑觴異味情屢極【大臨曰左傳云必嘗異味】東歸貪【一作貧】路自覺難欲別上馬身無力可憐爲人好心事於我見子眞顏色【師曰言姜侯禮貌非僞爲也】不恨我衰子貴時悵望且爲今相憶

戲贈閿鄕秦少府短歌【乾元元年作】

【鮑曰唐志閿鄕屬陜郡】補注【鶴曰詩云去年行宮當太白當是乾元元年歸京師時作】

去年行宮當太白【鮑曰謂肅宗駐鳯翔也唐志鳯翔府郿縣有太白也】朝廻君是同捨客【師曰至徳二年甫爲拾遺故云朝廻】同心不減骨肉親每語見許文章伯【洙曰唐文三變王楊爲之伯趙曰王充論衡有云文辭之伯魏陳琳與吳張綋書云此間率少於文章易爲雄伯】今日時淸兩京道【洙曰乾元元年肅宗収復兩京】相逢苦覺人情好昨夜邀懽樂更無多才依舊能潦倒【洙曰嵇康書知吾潦倒麤疏不切事情晏曰潦倒衰老之貌】

李鄠縣丈人胡馬行【乾元元年作】

【鄭曰鄠扶古切扶風縣名】補注【鶴曰此詩云前年避胡過金牛又云洛道時再淸當是乾元元年作】

丈人駿馬名胡驑前年避胡過金牛【洙曰金牛地名余曰昔秦欲伐蜀無路通遣人告蜀王曰秦有金牛其糞成金使蜀迎之蜀王命五丁力士開山取金牛路才通秦伐蜀取其國因號所開之山曰金牛】補注【希曰言避胡於金牛回見天子於靈州當時天寶十五年又按唐志武徳三年以興元府西縣置褒州析利州之綿谷置金牛縣而九域志乃以三泉縣有金牛鎭余注乃揚雄蜀土本記所云三泉本屬興化府】回鞭卻走見天子朝飲漢水暮靈州【洙曰漢水漢江水也在楚地方域靈州靈武郡唐理廻樂縣屬秦北地郡趙曰肅宗卽位靈武故廻鞭見天子則自漢水而來靈州】補注【希曰興元府爲漢中郡漢水在嘉州】自矜胡驑奇絕代乘出千人萬人愛一聞說盡急難材【趙曰急難材如劉備之的盧一躍三丈過檀溪以免劉表之追劉牢之馬跳五丈澗以脫慕容垂之逼也】轉益愁向駑駘輩頭上銳耳批秋竹腳下髙蹄削寒玉【梅曰黃伯仁龍馬頌耳如剡筩目象明星】始知神龍別有種不比俗馬空多肉洛陽大道時再淸【趙曰已収復東京矣】累日喜得俱東行鳯臆龍鬐【一作麟鬐鄭曰渠伊切馬鬛也】未易識【沈曰伯樂相馬經云鳯臆龍鬐言馬胸如鳯馬鬛如龍眞良馬也】側身注目長風生【師曰言馬有精神也】

送長孫九侍禦赴武威判官【至徳二年作】

補注【鶴曰京州武威郡唐屬隴右乃河南莭度之所治詩云奪我同官良乃至徳二年公爲拾遺時】

騘馬新鑿蹄【師曰後漢桓典爲禦史常乘騘馬時人語曰行行且止避騘馬禦史】銀鞍被來好【洙曰徐敬業汗馬濯銀鞍】繡衣黃白郎【洙曰漢侍禦史有繡衣直指持斧捕盜】騎向交河道【洙曰漢侯應上書車師前國王治交河城河水分流繞城下故號交河唐安西去交河郡七百里】補注【希曰西州爲交河郡有交河縣注自縣北八十里有龍泉館又北入谷百三十里經柳谷渡瑩沙嶺百六十里經石防漢戍至北庭都防府城】問君適萬里取別何艸艸天子憂涼州嚴程到須早【蘇曰嚴顏爲左校曰久不得江左信息爾宜嚴程勉力早到甚妙】去秋羣胡反不得無電掃【馬曰風激電掃】補注【希曰去秋當是指至徳元年通鑑吐蕃防威戎神武定戎宣威制勝金天天成等軍石堡城百答城雕窠城在鄯廓河等州並防兩涼州爲莭度之所治不可使失故天子憂之正後詩所謂須存武陵威郡之之意也】此行牧遺甿風俗方再造族父領元戎【洙曰元戎元帥也】補注【鶴曰董賢傳統辟元戎師古曰元戎大眾也族父謂杜鴻漸按本傳至徳二年爲遷河西莭度使在平兩京前今作詩卻在已平兩京後故下止云東郊尙烽火】名聲閣中老奪我同官良飃飃按城堡使我不能餐令我惡懷抱若人才思闊【饒曰若人羨長孫侍禦也】溟漲漫絕島罇前失詩流【蘇曰房炳見嵇康歸山陰曰今日樽前失我詩流】塞上得【一作多】國寶皇天悲送逺【洙曰九辧皇天平分四時竊獨悲此凜秋】云白浩浩東郊尙烽火朝野色枯槁西極柱亦傾如何正穹昊【洙曰列湯問篇折天柱又云常怒流於西極蘇曰徐貞曰凴君寄語數執事方今天柱傾反穹昊何計以正】送樊二十三侍禦赴漢中判官【至徳二年作】補注【鶴曰當是至徳二載肅宗在鳯翔故詩雲天子從北來頓兵岐梁下時未復京師又有兩京陷未収之句漢中唐興元府本梁州梁蓋山南西道采訪使之所治】

威弧不能【蘇曰司馬遷刳木爲弧以威四方然弧不能安自發其威安者人君子有道不能自彰使彰名者亦人也揚雄河東賦玃天狼之威弧】自爾無寧嵗【洙曰易木爲弧剡木爲矢弧矢之利以威天下蓋取諸睽國語姜氏告於公子曰自子之行晉無寧嵗師曰宗開元初天下富實自謂四方無虞荒縱酒色武備皆弛是不能以弧矢威天下也祿山一旦乘隙而叛自此紛亂略無寧嵗】川谷血橫流【洙曰揚子川谷流人之血】豺狼沸相噬【蘇曰崔甫曰干戈未止狼虎相噬】天子從北來【黃曰言肅宗卽位於靈武】長驅振凋敝頓兵岐梁下【洙曰肅宗理兵鳯翔】卻跨沙漠裔【師曰沙漠裔指漢中郡謂跨歷楚漢諸州並皆整兵從帝東討】二京陷未収四極我得制【修可曰爾雅釋地東至於秦逺西至於邠國南至於濮防北至於祝栗謂之四極注此四方逺極之國名歐陽曰肅宗以太子稱尊號𨿽云偏據一方而四極之廣皆爲總制何命而不從乎】補注【希曰漢禮樂志四極爰轃師古曰四方極逺之處也爾雅東至秦逺西至邠國南至濮防北至祝栗謂之四極】蕭索【一作瑟】漢水淸緬通淮湖稅使者紛星散【洙曰古詩星使日夜馳】王綱尙旒綴【洙曰長髮詩爲下國綴旒又公羊傳君若贅旒然泰伯曰言其危而欲絕也】南伯從事賢君行立談際【趙曰南伯指言漢中主將也從事指言樊爲判官也言南伯與從事俱賢相投在立談間耳】生知七曜歷【洙曰月令命太史司天歷候日月星辰七曜爲經二十八宿爲紀修可曰北史劉焯博學洽聞如九章算術周髀十曜書莫不覈其本根窮其祕要】手畫三軍勢【洙曰馬援於帝前聚米爲山谷指畫形勢開示眾軍所從道徑往來曲折昭然可曉帝曰虜在吾目中矣定功曰張安丗子千秋與霍光子禹俱撃烏桓還詔大將軍光問千秋鬭戰方略山川形勢口對兵事畫成地圖無所忘失師曰漢中系荊湖南路南伯言南方諸侯之長從事乃幕府屬內官也南伯從事賢謂樊侍禦之賢爲漢中荊判官謀事有成功只在立談之間可収其功生知七曜手畫三軍蓋知天文與地理也】冰雪淨聰明雷霆走精銳幕府輟諫官朝廷無此例至尊方旰食【洙曰左傳伍奢曰楚君大夫其旰食乎旰晏也】仗爾布嘉惠補闕暮徴入柱史晨徵憇【注曰老耼爲柱下史】補注【鶴曰謂樊以侍禦史爲判官同禦史在殿柱之間亦謂之柱下史秦攺爲侍禦史張蒼自秦時爲禦史主柱下方書卽其任也】正當艱難時【洙曰天步艱難蘇曰吳起正當艱難之際舉兵深入惟慮糧不繼陷彼逆計更宜度而行之】實籍長久【一作大】計回風吹獨樹【趙曰周王褒送葬詩平原防獨樹皇亭望列亭又庾信詩回風卽送師】白日照執袂慟哭蒼煙根山門萬重閉居人莽牢落逰子方迢遰【音弟】徘徊悲生離【洙曰九章悲莫悲兮生別離】局促老一世【洙曰古詩螅蟀相局促夢符曰前漢灌夫傳上怒內史曰公平生數言魏其武安長短今日廷論局促效轅下駒】陶唐歌遺民【洙曰左傳吳季札聞唐之歌曰思深哉其有陶唐氏之遺民乎】後漢更列【一作別】帝恨無匡復姿【一作資】聊欲從此逝【洙曰吾亦從此逝矣師曰唐繼堯後故云有陶唐之遺民亦若孟子云其故家遺俗流風善政猶有存者漢承文景之餘澤遭王莽簒奪不失其天下光武因民謳吟思漢遂建中興之業肅宗亦然故云後漢列帝甫自恨當艱難日無匡復之才以佐天子但從此長往山林因勉樊生當努力以贊中興雲】

送從弟亞赴安西判官【至徳二年作】

【洙曰一云河西鮑曰亞字次公肅宗在靈武上書論當丗事擢校書郎杜鴻漸莭度河西奏署幕府故云捨弟艸中來蒼然請論事】補注【鶴曰詩有須存武威郡之句當是河西判官梁權道編在至徳二年鳯翔作按詩云宗廟尙成灰是時京師猶未復也】

南風作秋聲【蘇曰王澄曉來南風漸作秋聲故山杞菊苗吾當從事於斯矣師曰南風生養之風今作秋聲殺气盛也時祿山反河北二十四郡皆防沒於賊安得陰陽調和南風作秋聲蓋有田也】殺气薄炎熾【洙曰南風作秋聲言當生育而有肅殺聲】盛夏鷹隼撃【洙曰月令立秋之日鷹隼乃撃】時危異人至令弟艸中來蒼然請論事詔書引上殿奮舌動天意【洙曰動天意言君意爲之回動也蘇曰李斯奮三寸舌取富貴】兵法五十家爾腹爲篋笥【洙曰兵法見漢藝文志邊韶腹便便五經笥蘇曰張敞聴郝焜說書從容語左右曰萬卷書郝腹爲篋笥収貯乎】應對如轉丸【洙曰漢祖從諫若轉圜修可曰開元遺事張九齡每與賔客議論防防不竭如下阪走丸人服其俊辯】疏通略文字經綸皆新語【洙曰如屯卦君子以經綸陸賈造新語】足以正神器【蘇曰李斯扶正神器四海懽心】宗廟尙爲灰君臣俱【一作皆】下淚【洙曰九廟爲賊所焚也】崆峒地無軸補注【鶴曰崆峒隴右山名淸海卽哥舒翰築應龍城處皆河西莭度統之說見後注】淸海天軒輊【洙曰言天地未安也鄭曰輊乍利切車後傾曰軒前傾曰輊夢符曰後馬援夫居前不能令人輊居後不能令人軒注軒輊輕車也】西極最瘡痍【趙曰季布傳瘡痍未瘳】連山暗烽燧【彥輔曰唐六典云唐鎭戍烽候所至大約相去三十里其逼邊者築城以致之其放煙一炬二炬三炬四炬者每日初夜舉一炬謂之平安火余則隨賊多少而爲差程曰光武紀修烽炬注云前書音義曰邊方捕警急作土臺臺上作桔橰頭上兜笭以薪艸置其中常低之有防卽然火舉之以相告曰烽又多積薪防至卽燔之望其煙曰燧晝則燔燧夜則舉烽】帝曰大布衣【魯曰左傳衛文公大布之衣】借卿佐元帥坐防淸流沙【洙曰書曰被於流沙】所以子奉使歸當再前席【洙曰文帝前席賈生】適逺非歷試【洙曰舜歷試諸艱】須存武威郡爲書長久利孤峯石戴驛快馬金纒轡黃羊飫不羶蘆酒多還醉踴躍常人情慘澹苦士志安邊敵何有反正計始遂【洙曰唐書天子反正】補注【希曰漢髙祖紀羣臣曰帝起微細撥亂丗反之正師古注反還也還之正道】吾聞駕鼔車【洙曰漢文以千里馬駕鼓車修可曰後漢循吏傳建武十三年異國有獻名馬日行千里詔以馬駕鼓車孝文止卻千里馬無駕鼔車之說】不合用騏驥龍吟回其頭夾輔待所致【洙曰左傳夾輔周室】

送韋十六評事充同谷防禦判官【至徳二年作洙日安祿山大亂甫與韋宙同陷賊後皆遁歸行在鮑曰注以爲宙宙乃舟之子仕宣宗時非此所送人也】補注【鶴曰至徳二年作故詩云今歸行在所又云鑾輿駐鳯翔也】

昔沒賊中時潛與子同遊今歸行在所【洙曰天子行幸所在曰行在】王事有去畱【洙曰詩王事靡盬】偪側兵馬間【洙曰偪側見上鄭曰偪彼側切廹也亦作逼】主憂急良籌【洙曰史範睢云主憂臣辱】子𨿽軀幹小【趙曰劉曜詩陳安於壠城安死人謡曰壠城健兒有陳安軀幹𨿽小腹中寛】老【一作志】气橫九州補注【希曰北山移文霜气橫秋】挺身艱難際張目視冦讎【修可曰摘用孟子曰視君如冦讎】朝廷壯其節奉詔令參謀鑾輿駐鳯翔同谷爲咽喉【洙曰西都賦乘鑾輿鳯翔府扶風郡同谷郡今成州】西扼弱水道【洙曰禹貢弱水旣西孝祥曰十州記云鳯麟洲在西海之中四靣有弱水繞之】南鎭枹罕陬【洙曰一作氐陬唐安鄕郡河州理枹罕縣枹罕故羌侯邑枹音孚本枹鼓字也】補注【希曰唐志云安昌郡本枹罕郡又有枹罕縣在隴右道與弱水同道所謂大川河洮弱羌休屠之澤也】此邦承平日剽劫吏所羞【洙曰漢地理誌推剽掘冡師古曰推殺人而剽刼之也】況乃胡未防控帶莽悠悠府中韋使君道足示懷柔令侄才俊茂二美又何求受詞太白腳【洙曰太白山在武功縣南去長安三百里十朋曰錄異記金星之精墜於終南號爲太白其精化爲白石狀如美玉常有紫气覆之泰伯曰地圖記曰太白山甚髙上常積雪無艸木半山有云如瀑布則澍人常候驗如離畢焉】走馬仇池頭【洙曰成州上祿縣有仇池也晉永嘉末爲氐羌文茂所據歐陽曰三秦記曰仇池山上廣百頃平如砥其南北有山路東西懸絕百仭一夫守道萬夫莫向山勢自然有樓櫓卻敵之狀上有崗阜泉源史記謂秦得百二之固也馬曰南史武興國本仇池楊難當自立爲秦王本朝同州河地乃故地也】補注【希曰後漢書云氐人所居也方百頃四面斗絕其山下石上玉形如覆壺在今成州上祿縣】古色沙土裂【洙曰色一作邑前書音義曰沙土曰漠卽今磧也】積陰霜雪稠【洙曰一作積雪陰雲稠】羌父豪豬靴羌兒靑兕裘【趙曰宋玉招魂君王親發兮憚靑兕】吹角向月窟【洙曰顏延年歌月毳來賔毳窟也月窟西極長楊賦西壓月窟泰伯曰樂錄曰蚩尢率魑魅與黃帝戰於涿鹿帝乃命吹角爲龍鳴以禦之】蒼山旌斾愁鳥驚出死樹【趙曰吳平爲句章州門前忽生一枝靑桐樹上有歌謡之聲平惡而斫之平隨軍北虜首尾三年死樹歘自還立於故根上樹巓空中歌曰死樹今更靑吳平尋當歸故公詩又曰百年死樹中琴瑟】龍怒防老湫【洙曰湫水在涇州界興雲雨土俗亢旱每於此求之相傳雲龍之所代也天下山川隈曲有之】古來無人境今代橫戈矛【修可曰孫興公天臺賦序卒踐無人之境蘇曰範蠡今日橫戈簇矛相持之場皆古來無人之境】傷哉文儒士憤激馳林丘中原正格鬭【洙曰相抱而殺之曰格蘇曰宋玉見襄王曰方今彊秦恣橫六邦鼎沸韓魏蜂起中原格鬭不息願王練兵訓士待其不虞王善之趙曰陳林飲馬長城窟行雲男兒寕當格鬭死】後防何緣由百年賦命定豈料沈與浮且復戀良友握手步道周【魯曰詩有杖之杜生於道周釋文周曲也韓詩石也師曰道周卽道邊也】論兵逺壑淨亦可縱防搜【師曰冥搜卽搜吟也】題詩得秀句【蘇曰陸士龍題詩對南山日晚得秀色】札翰時相投

送李校書二十六韻【乾元元年作】

【鮑曰李舟也國史補言舟好事與妹書曰釋迦生中國設教如周孔周孔生西方設教如釋迦天堂無則巳有則君子生地獄無則巳有則小人入則其人可知公固極稱道】補注【鶴曰按唐宰相丗系表李舟字公受爲防州刺史隴西縣男今詩云乾元元年春萬姓始安宅當是其年在諫省時作】

代北有豪鷹【師曰大鷹也】生子毛盡赤【趙曰譬李舟也】渥窪騏驥兒【一作種趙曰東方朔曰騏驥緑耳天下良馬也】尢異是龍脊【一作虎趙曰爾雅曰驑馬黃脊】李舟名父子淸峻流輩伯人間好妙年不必須白晳【趙曰左昭二十六年冉豎曰有君子白晳須】十五富文史十八足賔客十九授校書二十聲輝【一作燀】赫眾中每一見使我潛動魄自恐二男兒辛勤養無益【秦曰二子一曰宗文一曰宗武甫旣羨李舟自愧子不若故云】乾元元【一作二】年春萬姓始安宅【洙曰乾元肅宗年號収復京師民始安居蘇曰張湯萬姓蘇息始安厥宅】補注【鶴曰肅宗以至徳二年十月癸亥至靈武乾元元年安慶緒將元皓且降免防賊州三嵗稅天下非租庸無輒役使萬姓安宅當止是元年】舟也衣防衣【趙曰列女傳老萊子孝養二親著五色防衣臥地爲小兒啼】告我欲逺適倚門固有望斂衽就行役【洙曰詩父曰嗟予子行役趙曰戰國策齊王孫賈之母謂賈曰汝朝出而晚來則吾倚門而望汝暮出而不還則吾倚閭而望馬曰陶淵明勸農四言云敢不斂衽】南登吟白華【洙曰白華孝子之潔白也】巳見楚山碧【蘇曰景差至蒲騷見宋玉曰不意重見故人慰此去國戀王之心昨到夢澤喜見楚山之碧眼力頓明今又防故人閉目心足矣】藹藹咸陽都冠蓋日云積【洙曰張景陽藹藹言气象鹹陽古雍郡也冠蓋士大夫也云積言其多也】何時太夫人【洙曰文帝紀列侯妻稱夫人列侯死子復爲列侯乃得稱太夫人】堂上防親戚【洙曰潘安仁閒居賦太夫人在也】汝翁艸明光【洙曰漢武帝紀太初四年秋起明光宮凡掌制誥文字謂之視艸趙曰後漢尙書郎直宿於建禮門奏事明光殿下筆爲詔誥出語爲誥令在唐則中書舍人也晁曰凡掌制誥必有艸故爲之起艸】補注【鶴曰按丗系表則汝翁當是名岑終水部郎中眉州刺史】天子正前席歸期豈爛熳別意終感激顧我蓬屋姿【洙曰曹子建顧念蓬室士】謬通金門籍【洙曰謝暉出尙書省詩旣通金門籍師曰甫爲拾遺故云云】小來習性懶晚節【一作嵗】慵轉劇每愁悔吝作如覺天地窄羨君齒髮新行巳能夕惕【洙曰易乾卦夕惕若厲】臨岐意頗切對酒不能喫【修可曰李陵詩對酒不能酬】回身視緑野慘澹如荒澤老鴈忍春饑哀號待枯麥【趙曰漢時謡大麥靑靑小麥枯】時哉髙飛燕絢練新羽翮【洙曰老鴈甫自諭也時燕諭李校書趙曰頳白馬賦云別輩超羣絢練絕注絢練疾也】長云濕褒斜【洙曰西都賦右界褒斜隴首之險修可曰後漢順帝罷子午道通褒斜路褒斜谷名南谷名褒北谷名斜首尾七百里鄭子眞所耕在此谷口斜余遮切】漢水饒巨石補注【希曰魏石門銘云皇魏正始元年漢中獻褒斜地三秦記云褒斜漢中谷禹貢注漢水出於漾漾水東南流爲沔水至漢中東流爲漢玆同褒斜言之殆是舟往山南云】無令軒車遲【洙曰古詩思君令人老軒車來何遲】衰疾悲宿昔【師曰甫與舟有宿昔之懽況當老而有此別儻或來遲無以慰衰疾寕免悲思之乎】

洗兵馬【乾元二年作】

【洙曰収京後作】補注【鶴曰此詩當是乾元二年春作末云田家望望惜雨幹蓋二年春無雨也梁權道編在元年恐非】

中興諸將収山東【趙曰山東河北也安祿山反先防河北諸郡至二京已復慶緒奔於河北之後史思明等降而諸郡盡復故曰中興】防書夜報淸晝同河廣傳聞一葦過【洙曰衛詩誰謂河廣一葦杭之】胡危命在破竹中【洙曰晉杜預傳今兵威巳振譬如破竹數莭之後迎刃而觧無復著手處也】秪殘鄴城不日得補注【希曰河廣指衛州謂子儀破賊十萬於衛州獲安慶緒弟慶和進攻衛州崔光逺防魏州是時相州未復所以有不日得之句】獨任朔方無限功【趙曰指言郭子儀也素爲朔方莭度使時專任子儀】京師皆騎汗血馬【趙曰汗血馬出大宛蓋胡馬也皆騎汗血馬以言回紇騎胡馬之多】回紇餧肉蒲萄宮【沈曰餧肉出張耳傳如以肉餧虎何益則視回紇爲虎以言彊暴爲患也孝祥曰蒲萄宮見景龍文館記雲中宮召近臣晏東蒲萄園奏以宮樂謂此園耳】補注【希曰大宛馬皆汗血其先天馬子也又前漢禮樂志天馬歌云霑赤汗又北史遮逸國獻汗血馬又回紇謂至徳初葉防太子率兵四千助國討賊葉防入見宴賜加等按唐志注華原縣有蒲萄園宮】巳喜皇恩淸海岱【洙曰禹貢海岱惟靑州】常思仙仗過崆峒【洙曰王元長策崆峒有順風之請廣成子在崆峒山黃帝順下風膝行進而問道】三年笛裏闗山月【黃曰臨風對月足快人意闗山者家鄕所在也】萬國兵前艸木風【修可曰周王褒燕歌行雲無復漢地闗山月惟有漠北薊城云蘇曰趙肅萬國兵革振動如雄風之偃艸木其悲聲非一】成王功大心轉小【鮑曰乾元元年徙封俶爲成王】郭相謀深古來少【洙曰郭子儀也】司徒淸鑑懸明鏡【洙曰言李光弼】尙書气與秋天杳【洙曰指言僕固懷恩蘇曰晏子歸謂諸大夫曰司徒气論杳若秋天明月誰可量其逺近髙下趙曰尙書指言王思禮思禮收東京戰數有功遷兵部尙書江子之以爲房琯非是劉曰按至徳二年琯罷相卒貶邠州刺史舊注作懷恩非是秦曰據本傳復兩京懷恩𨿽有功止詔加鴻臚卿其後乾元二年方召入爲工部尙書今公詩是收復兩京後豈卽是懷恩耶】二三豪俊爲時出整頓乾坤濟時了東走無復憶鱸魚【彥輔曰張翰見秋風起乃思吳中蒓羮鱸魚遂命駕東歸】南飛覺有安巢鳥【洙曰古詩云越鳥巢南枝趙曰曹孟徳詩云烏鵲南飛】靑春復隨冠冕入紫禁正耐煙花繞【趙曰乾元元年正月上皇授皇帝以傳國璽此時衣冠並入而定矣故公今詩云紫禁紫宮之禁也蓋以紫微帝座得名】鶴駕通宵鳯輦備【蒼舒曰右按漢宮闕防白鶴太子之所居凡人不得輒入魯曰劉向列仙傳云王子喬周靈王太子晉也好吹笙作鳯鳴七月七日於緱氏山頭乘白鶴舉手謝時人而去故後世稱太子之駕曰鶴駕宮曰白鶴禁曰鶴禁】雞鳴問寢龍樓曉【趙曰文王爲世子雞初鳴至寢門外問內竪之禦者曰今日安否何如無已曰文選王融字元長曲水詩序曰儲後睿哲在躬出龍樓而問竪入虎闈而齒冑注龍樓太子之門名也】補注【希曰成紀出龍樓門張晏曰門樓上有銅龍若白鶴飛亷之爲名也】攀龍附鳯勢莫當天下盡化爲侯王【洙曰楊子攀龍鱗附鳯翼時攀附而立功者皆有恩】汝等豈知防帝力【洙曰莊子曰帝力何有於我哉】時來不得誇身彊闗中旣畱蕭丞相【洙曰蕭何餉餽糧道不絕】幕下復用張子房【洙曰髙祖曰運籌帷幄之中吾不如子房】張公一生江海客身長九尺須眉蒼【蘇曰謂張鎬也蕭嵩薦之曰用則帝王師不用則窮谷一叟耳】徴起適遇風雲防【洙曰二十八將論咸能感防風雲】補注【希曰陸機江籬曰防被風雲防】扶顚始知籌防良【洙曰語顚而不扶】靑袍白馬更何有【定功曰庾信哀江南賦靑袍如艸白馬如練】後漢今周喜再昌寸地尺天皆入貢補注【鶴曰法黃庭經寸田尺宅可治生語】奇祥異瑞爭來送不知何國致白環【洙曰丘希範書白環西獻楛矢東來丗本曰舜時西王母獻白環及佩】復道諸山得銀甕【洙曰禮運山出器車注器車謂若銀甕用甑】隱士休歌紫芝曲【安石曰皇甫謐髙士傳秦世道防徳消坑黜儒術四皓於是退而作歌曰莫莫髙山深谷逶迆曄曄紫芝可以療饑唐虞世逺吾將何歸駟馬髙蓋其憂甚大富貴之畏人兮不如貧賤之肆志乃共入商洛隱地肺山】詞人解撰河淸頌【歐陽曰鮑昭元嘉中河濟俱淸當時以爲羙瑞昭爲河淸頌趙曰是嵗旣收京而於七月黃河三十里淸如冰蓋收京之實事也】田家望望惜雨幹補注【希曰按史乾元二年春旱乃作此詩云耳】布谷處處催春種【洙曰布谷鳴鳩也】淇上健兒歸莫懶【晁曰時思明餘黨未殄故衛相等州尙畱兵屯故有淇上健兒之句】城南思婦愁多夢【洙曰東山詩婦嘆於室】安得壯士挽天河【洙曰梁沈約詩安得壯士馳奔波蘇曰蜀相劉文靜曰方今鼎足宇宙鑊居黎氓烏得五丁壯士挽回天河洗滌天下之甲兵車書一同凶器長不用皇天后土豈不知區區之誠哉孔明賢之】淨洗甲兵長不用【洙曰武王伐紂大雨洗兵】

早秋苦熱堆案相仍【乾元元年作】

補注【鶴曰嵇康與山濤書人間多事堆案盈幾按公乾元元年從左拾遺移華州掾故文集有乾元元年華州試進士防問又有乾元元年七月爲華州郭使君進滅殘防形勢圖狀則公秋初在華州明矣而師注魯訔年譜以是詩爲二年作梁權道以爲元年作詳夜中自足蠍秋後轉多蠅之句殆是指當時譖愬之人必是元年初到華州時作】

七月六日苦炎蒸【師曰至徳二載甫自賊竄歸謁帝帝授左拾遺房琯兵敗陳濤斜帝怒甫上防論其罪帝貶甫爲華州司功卽乾元元年也是年七月任華州西北地早寒於七月六日猶苦熱故甫托意以譏羣臣是時賀蘭進明譛琯於帝並及甫甫被逐】對食暫飡還不能【趙曰蔡琰詩曰饑當食兮不能飡】每愁【一云常愁】夜中【一作來】自足【一作皆是】蠍【許竭切趙曰蠍者螫虫中原有之南中無有韓退之謫南方及其歸也有詩云照壁喜見蠍則每以得歸爲念故喜】況乃秋後轉多蠅束帶髮狂欲大叫簿書何急來相仍【洙曰唐書切於簿書期防】南望靑松架短壑【趙曰江文通郊遊詩風散松架險】安得赤腳踏層冰【蘇曰馬融夏夜直館是夕蒸燠倍常如坐甑中謂同捨曰安得披襟赤腳踏陰山之層冰洗滌塵熱也】

立秋後題【乾元二年作】

補注【鶴曰以罷官亦由人知是乾元二年欲棄官時作】

日月不相饒【蘇曰王獻之覧鏡見髮顧兒童曰日月不相饒村野之人二毛俱催矣汝等何不汲汲爲學寸陰過而不可復得也】節敍昨夜隔蟬無停號秋燕巳如客【蘇曰張衡旅寓洛納生計無聊有命駕之心顧梁上燕曰秋風已至想如客興斯難久畱也】平生獨往願惆悵年半百補注【鶴曰乾元元年公年四十七今云半百舉成數而言也】罷官亦由人何事拘形役【洙曰陶淵明歸去來旣自以身爲形役奚惆悵而獨悲師曰甫此二篇詩作於乾元元年至二年果棄官之秦州】

補注杜詩卷四

欽定四庫全書

補注杜詩卷五

宋黃希原本

黃鶴補注

貽阮隱居【昉乾元元年作】

補注【鶴曰以塞上得阮生當是公自華之秦作乾元元年秋冬間詩云褰裳踏寒雨是也】

陳畱風俗衰人物世不數【所矩切洙曰晉書阮籍字嗣宗陳畱尉氏人也父魏丞相掾子渾侄咸咸子瞻弟孚咸從子修孚族弟放放弟裕皆陳畱人】補注【鶴曰陳畱郡乃汴州塞上謂秦隴乃阮之所隱而陳畱卽其父祖之所出也】塞上得阮生迥繼先父祖貧知靜者性白益毛髮古【修可曰謝靈運過始寜墅詩云還得靜者便】車馬入鄰家蓬蒿翳環琽【洙曰江文通詩顧念張仲蔚蓬蒿滿中園莊子庚桑楚篇鑿垣墻而殖蓬蒿記儒行儒有一畝之宮環堵之室張景陽詩環堵自摧毀】淸詩近道要【趙曰傅咸贈崔伏詩人之好我贈我淸詩】識字用心苦【洙曰劉棻嘗從揚雄學作奇字劉歆觀之泣曰空自苦宋曰昉善篆故云云】尋我艸逕微褰裳踏寒雨更議居逺村避喧甘猛虎【魯曰沈休文詩避世非避喧】補注【希曰晉郭文少愛山水逰名山歷華陰之崖又辟山中窮谷無人之地倚木於樹篛覆於上而居焉無壁障時猛獸爲暴入室害人而文獨宿十餘年卒無患害】足明箕潁客榮貴如糞土【洙曰陸士衡云徐翰少無宦情有箕潁之心晉語玉帛猶糞土也愛惜糞土以毀五常無乃不可乎箕山名潁水名許由巢父隱處也師曰識字用心苦時昉踏雨尋訪甫議欲逺引深遁謝絕當世不接喧囂𨿽餧猛虎所甘心也甫謂其眞有箕山潁水之節視榮貴如糞土然】

遣興三首【乾元二年作】

補注【鶴曰塞上指秦州以鄴中事反覆死人積如邱丰年孰云遲甘澤不在早當是乾元二年秦州作】

下馬古戰場四顧但茫然【洙曰蘇子卿行役在戰場蘇曰徐昕過洛汭無復見當日五侯第宅馳馬四顧茫然嘆息】風悲浮雲去黃葉墜我前朽骨穴螻蟻【洙曰老子其人巳死其骨巳朽陸機挽歌丰肌饗螻蟻修可曰莊子在上爲烏鳶食在下爲螻蟻食舊注引陸士衡詩蓋出於此】又爲蔓艸纒【洙曰江淹恨賦試望平原蔓艸縈骨拱木斂魂】故老行嘆息今人尙開邊【洙曰嚴助傳武帝時徵伐四夷開置邊郡蘇曰秦彭過五原見白骨蔽野駐馬嗟嘆久之曰今人不能艾民瘡痍尙思興師開邊豈不憫黎民之性命乎】漢虜互勝負封疆不常全【洙曰霍去病云漢匈奴相紛拏殺傷失當秦曰孫子一勝一負兵家常事】安得亷恥【一作頗】將三軍同晏眠【師曰肅宗巳平祿山思明猶據鄴甫意欲專事鄴城柰何肉食者謀不臧尙與吐蕃再戰故甫欲得亷頗不邀功之將惟務安邊與三軍晏眠不生事可矣】

髙秋登塞【一作寒】山南望馬邑州【洙曰前漢地理誌馬邑屬雁門郡晉太康地記秦時建此城輒崩不成有馬周旋馳走反覆父老異之因依以築城遂名爲馬邑韓安國傳匈奴來請和親大行王恢議撃上以恢議陰使馬邑豪聶翁壹爲間亡入匈奴謂單於曰云云於是單於穿塞將十萬騎入武州塞當是時漢伏兵三十餘萬匿馬邑旁谷中單於覺之還去】補注【鶴曰舊注謂馬邑州屬代州蓋引前漢志而唐志代州雁門郡卻不言而於成州謂有靜戎軍寶應元年徙馬邑州於鹽井城置代屬河東而成屬隴右而徙置如此何也又唐地理誌羈縻州內有馬邑州屬秦州開元十七年置在秦成二州山谷間寶應元年徙於成之鹽井故城此詩作於乾元二年則在秦成間】降虜東擊胡壯健盡不畱【洙曰時回紇助順收復京師遂進收東都蘇曰匈奴冦邊韓安國悉師向北少年拒敵惟老弱畱守城邑】穹廬莽牢落【洙曰匈奴傳匈奴父子同穹廬臥師古曰穹廬遊帳也其形穹隆故曰穹廬】上有行雲愁老弱哭道路願聞甲兵休【洙曰賈捐之傳朱崖反發兵撃之諸縣更叛連年不定上與有司議大發軍捐之建議以爲不可曰當此之時冦賊並起軍旅數發父戰死於前子鬭傷於後女子乘亭障孤兒號道路老母寡婦塗泣巷哭上以問丞相於定國對以闗東困乏民難揺動捐之議是上遂從之】鄴中事反覆死人積如丘【洙曰事反覆一云何蕭條憶昔詩云鄴城反覆不足怪蘇曰馬良曰連年兵火屍積如丘趙曰兩京𨿽復平矣而賊猶保相州旣圍復觧則士卒傷死可知矣鄴中乃相州也】補注【鶴曰通鑑乾元元年安慶緒北走其王字文寛皆殺其使者來降慶緖使其將蔡希徳安太淸防之生擒咼於鄴市凡有謀歸者皆誅及種族乃至部曲連防死者甚眾又慶緖走子儀等追之至鄴慶緖又敗前後斬首三萬級慶緖入城固守求救於史思明思明乘崔光逺初至魏州引兵大下陷魏所殺三萬人故云】諸將已茅土載驅誰與謀【洙曰李陵與蘓武書陵爲足下當享茅土之薦防文鍚君土首以白茅師曰鄴中叛服不常人死如丘山萬一有變諸將已冨貴各顧私家誰與國家謀事哉此甫爲朝廷憂也】補注【希曰已茅土不謂李郭皆封王如封朔方大將軍孫守亮等九人爲異姓王李商臣等十三人爲同姓王是也】

丰年孰云遲甘澤不在早【洙曰陸機云賦甘澤霶霈曹子建詩良田無晚嵗膏澤多丰年】耕田秋雨足補注【鶴曰按史乾元二年春旱故云甘澤不在早是年秋雨足而禾黍茂故因以諭當時衡州之士此詩當是其年秋晚作】禾黍已映道【蘇曰趙益云桑麻蔽天禾黍映壠】春苖九月交顏色同日老勸汝衡門士【時可曰詩衡門之下可以棲遲注橫木爲門蓋貧者之居也】勿悲尙枯槁【洙曰莊子枯槁之士】時來展材力先後無醜好【師曰此諭衡茅之士久困一旦遇時立功以取富貴安問其先後之不同邪甫意勉久困之士譏驟進立功者不足爲貴】但訝鹿皮翁忘機對芳艸【洙曰列仙傳鹿皮翁者菑川人也少爲府小吏機巧舉手能成器械岑山上有神眾人不能至也小吏白府君請木工斧斤三十人作轉輪懸閣意思叢生數十日梯道四門成上其巓作茅舍自止其傍】

昔遊【乾元二年作】

補注【鶴曰此詩殆是記昔時遊齊宋中之事中云胡爲客關塞道意久衰薄當在乾元二年秦州作𨿽云在秦州作意是紀昨遊王屋語也】

昔謁華蓋君緑袍昆玉腳人棺已上天白日亦寂寞【洙曰後漢方術傳王喬爲葉令後天下玉棺於堂前吏人推排終不揺動喬曰天帝獨召我邪乃沭浴服飾寢其中蓋便立覆宿昔葬於城西其夕縣車牛皆流汗喘乏而人旡知者百姓乃爲立廟號葉君祠】暮升艮岑頂【洙曰艮岑東北之岑也】巾兒猶未卻弟子四五人入來淚俱落余時遊名山發軔在遠壑【洙曰離騷朝發軔於蒼梧又朝發軔於天津】良覿違夙願【洙曰謝靈運詩引領冀良覿】含淒向寥廓林昏罷幽磬竟夜伏石閣王喬下天壇微月映皓鶴【洙曰嵇康琴賦王喬披云而下墜天臺賦王喬控鶴以衝天王喬傳或云卽古仙人王子喬也劉向列仙傳王子喬周靈王太子晉也好吹笙作鳯鳴逰伊洛間道士浮丘公接上山三十餘年後來於山上告栢梁曰告我家七月七日待我緱氏山頭果乘白鶴駐山頭望之不得到舉手謝時人而去】補注【鶴曰天壇山名在河南府】晨溪向虛駃【鄭曰苦夬切駃馬日行千里】歸徑行已昨豈辭靑鞋胝【趙曰靑鞋山行之具胝足病也荘子手足胼胝】悵望金藥東防赴舊隱【洙曰束防山名昔者先王以爲東防主】補注【希曰防山在沂州髙士傳老萊子隱居於防山之陽禹貢防羽其藝是也瀕東海故曰東防】尙憶同志樂伏事董先生【洙曰董先生董京威也行吟常宿白社之中時乞市肆得碎繒結以自覆】於今獨蕭索胡爲客闗塞道意久衰薄【蘇曰吳持道意久不怡神气覺衰歇】妻子亦何人丹砂負前諾【洙曰晉葛洪求勾漏令以錬丹砂】𨿽悲髮鬒變【洙曰一雲鬢髮變謝暉詩有情知望卿誰能鬒不變詩鬒髮如雲趙曰髮之黒者曰鬒鬒髮變言變而爲白也】未憂筋力弱杖藜望淸秋有興入廬霍【洙曰杖一作扶一云衡謝靈運詩遊當遊羅浮行必息廬霍江淹擬靈運詩平明登雲峯杳與廬霍絕】補注【希曰廬山在九江霍山在衡陽爾雅霍山爲南嶽釋曰南方在霍霍之義防也言太陽用事防養萬物也又云衡山一名霍言萬物霍然大也衡之與霍一山而有二名】

幽人【乾元二年作】

【洙曰易履卦履道坦坦幽人貞吉又陸士衡詩幽人在浚谷】補注【鶴曰以五湖復浩蕩嵗事有餘悲意是大歷三年出峽嵗晚至嶽陽作舊編在秦州詩內公在秦止數月以干元二年十月復秦州入同谷嵗暮入蜀若在秦作不應有嵗暮有餘悲之句】

孤云亦羣遊神物有所歸【洙曰有一作識陶淵明詠貧士詩萬族各有托孤云獨先依】麟鳯在赤霄何當一來儀【洙曰書鳯凰來儀漢書麟鳯在郊藪張協七命掛歸翮於赤霄之表趙曰張茂先鷦鷯賦序彼鷲鶚鵾鴻或淩赤霄之際則鳯言赤霄宜矣然麟亦謂之在赤霄學者多疑之殊不知徐陵之生寶志曰此兒天上石麒麟自天而降亦宜在赤霄矣】往與惠詢輩中年滄洲期【歐曰惠詢輩謂惠逺許詢也修可曰海中十洲其一曰滄洲】補注【希曰歐注以爲惠遠許詢爲惠詢師注以惠昭詢玨爲惠詢𨿽未能辧然詩言蓬萊池扶桑日與夫把東皇衣皆是言東遊時恐惠逺許詢之說非】天髙無消息棄我忽若遺【洙曰詩谷風將安將樂棄予如遺郭防機衣工秉刀尺棄我忽若遺】內懼非道流幽人見瑕疵【洙曰僖七年傳不汝瑕疵】洪濤隠語笑【洙曰曺植泛舟越洪濤晉王凝之風賦驅東極之洪濤】鼓枻蓬萊池【洙曰孫楚賦舟人鼔枻而揚波史漁父鼓枻而去蘇曰方鰥曰吾將吞咽日月光華鼓枻遊蓬萊酌天醴漿還源仄腦爲世外人靑衫木版非吾所好也】補注【希曰子虛賦楊旌枻張楫曰枻柁也師古曰枻音曵】崔嵬扶桑日【洙曰山海經曰日出暘谷浴於咸池拂於扶桑】照耀珊瑚枝【洙曰梁元帝馬詩照耀珊瑚鞭趙曰珊瑚出於海底石上有五色故曰所以照耀】風防倚翠蓋暮把東皇衣【洙曰屈平九歌有東皇大一張平子東京賦翠羽之髙蓋】咽漱元和津【洙曰天臺賦漱以華池之泉孝祥曰黃庭經曰口爲玉池太和官漱靈液災不於注云口中液水爲玉津又中皇經曰但服元和除五穀必獲寥天得其籙注云服元和謂津液】所思煙霞防知名未足稱局促商山芝【定功曰皇甫謐髙士傳四皓作歌曰莫莫髙山深谷逶迆曄曄紫芝可以療饑修可曰漢武帝曰局促效轅下駒】五湖復浩蕩嵗暮有餘悲【洙曰張景陽詩嵗暮懷百憂師曰幽人乃幽隱之士按唐史拾遺惠昭荀玨與甫友善常以詩相唱酬甫此詩思之故以二子自爲幽人取易幽人貞吉之義神物龍也龍翔而雲從諭聖人出而賢人應之鳯之爲物有道則見今云未遇神龍鳯不遇有道之世云則無所歸鳯則不來儀是以賢人幽隠此其時也海上有十洲乃神仙所居滄洲是其一也甫往與二子約中年功名成遂爲滄洲之逰自別以來悄無消息殆恐二子以予信道不篤見疵於予是以棄我若遺而無所思也自洪濤隱語笑以下皆敍滄洲之興甫意謂若與惠詢輩遊滄洲則必鼓枻以拂扶桑之日映照珊瑚之枝順風掛帆輕倚翠蓋挹東皇漱元气隱於煙霞之表𨿽功名赫赫未足爲稱𨿽四皓歌紫芝猶爲局促柰何言不相副今復飄泛五湖尙爲羈旅況年以衰暮將與物化豈不爲之悲傷乎】

佳人【乾元二年作】

【師曰詩簡兮刺不用賢云彼美人兮西方之人兮蓋言賢者有佳美之徳此詩亦以佳人諭賢者若用新進少年至於疏棄舊臣甫寓意有此作非獨爲佳人之什讀者可以意防】補注【鶴曰此詩乾元二年在秦州作甫自謂也亦以傷闗中亂後老臣凋喪也】

絕代有佳人【洙曰李延年歌曰北方有佳人絕代而特立】幽居在空【一作山】谷【洙曰詩皎皎白駒在彼空谷】自云良家子【洙曰趙充國傳六郡良家子】零落依艸木補注【希曰阮嗣宗詩零落從此始魏文帝書曰數年之間零落殆盡】關中昔喪敗【一云喪亂】兄弟遭殺戮官髙何足論不得収骨肉【蘇曰崔磔於市骨肉不得収】補注【希曰前漢韓延壽傳民有骨肉爭訟南史王懿傳北土重同姓謂之骨肉有遠來相投者莫不竭力營贍續漢書冬十月骨肉合飲食於祖廟】世情惡衰歇萬事隨轉燭【蘇曰徐邈萬事興衰轉燭相似何必計較】夫壻輕薄兒【洙曰沈休文詩長安輕薄皃】新人美如玉【洙曰一云已如玉古詩燕趙多佳人美者顏如玉】合昏尙知時【定功曰本艸云合歡卽夜合也人家多植庭除間一名合昏陳藏器曰其葉至昏卽合故曰合昏趙曰佳人自怨之辭言物之有合有偶而人之不若也天覺曰周處風土記云合昏槿也孝祥曰陸倕刻漏銘曰合昏暮捲蓂莢朝開】鴛鴦不獨宿【洙曰詩鴛鴦於飛鄭氏婚禮謁文贊曰鴛鴦鳥雌雄相類飛止相隨趙曰崔豹古今注曰鴛鴦鳬類也雌雄未嘗相離人得其一一思而死故謂之匹鳥】但見新人笑那聞舊人哭【趙曰李白亦云新人如花𨿽可寵人似玉猶來重】在山泉水淸出山泉水濁【趙曰此佳人怨夫之辭逸曰晉孫綽蘭亭詩序曰古人以水諭性有防哉斯談非以澄之則淸混之則濁耶情因所習而遷移物因所遇而感興】侍婢賣珠回【洙曰東方朔傳董偃母以賣珠爲事】牽蘿補茅屋【蘇曰陶宏景山居賦采芝蕈爲盤蔬牽藤蘿補嵓屋景差山齋云牽蘿遮壊籬挽葛補漏茅】摘花不挿髮【修可曰一作髻以言其不事妝飾也】采栢動盈掬【洙曰詩終朝采緑不盈一掬蘇曰胡彛隠居衡山采栢子食年逾百嵗面類如兒童少壯追奔不及】天寒翠袖薄日暮倚修竹【趙曰上句言天色已寒而翠袖尙薄下句則所思逺矣師曰栢與竹嵗寒不攺其操亦猶君子見逐於君而吾操守終無攺易此所以爲忠臣貞婦也】

赤谷西崦人家【乾元二年作】

【崦衣檢切師曰按地理誌秦州有崦嵫山在赤谷之西曺操與劉備戰於此谷川水爲之丹因號曰赤谷甫乾元元年貶華州司功屬闗輔饑亂乾元二年遂棄官之秦州宿於赤谷西崦人家因有此作】補注【鶴曰按伊州納職縣亦有赤谷𨿽非此謾記隴有二赤谷乾元二年在秦州作】

躋險不自安【洙曰安一作喧謝靈運詩濟險築幽居】出郊已淸目溪回日气暖逕轉山田熟鳥雀依茅茨【師曰言其靜也】藩籬帶松菊【師曰言其幽也】如行武陵暮欲問桃源宿【洙曰一本作桃花陶潛桃源記曰晉太康中武陵人捕魚爲業緣溪行忽逢桃林夾岸數百步無雜木芳華鮮羙落英繽紛漁人異之前行窮林盡見山有小口髣髴有光便捨舟步入初極狹行四五十步忽然開朗邑屋連接雞犬相聞男女披髮怡然自樂見漁父大驚問所從來要還爲設酒食云先世避秦難率妻子來此遂與外隔絕】

西枝村尋置艸堂地夜宿贊公土室二首

補注【鶴曰贊公謫居秦州公乾元二年七月自華之秦意欲居此故尋置艸堂地西枝村在秦近郭有巖竇之勝杉黍之利贊甞稱之公卒以闗輔饑棄之同谷當是其年秋晚作故詩有天寒日短之句】

出郭眄細岑【眄莫甸切劉曰眄斜視也】披榛得微路【洙曰趙景貞書渉澤求蹊披榛覓路】溪行一流水曲折方屢渡贊公湯休徒【洙曰惠休上人姓湯】好靜心迹素【晏曰素謂質素也】昨枉霞上作盛論巖中趣【洙曰後漢旌車之招相望於巖中】怡然共攜手恣意同逺步捫蘿澁先登【洙曰天臺賦攬樛木之長蘿謝靈運詩蔓弱豈可捫】陟巘反顧要求陽岡暖【洙曰顏延年詩陽岡團精气陰谷曳煙寒】若渉陰嶺沍【洙曰左太衝詩白雲亭陰岡丹葩曜陽林師曰山南曰陽山北曰陰山南向陽故暖山北背陰故沍寒】惆悵老大藤沈吟屈蟠樹卜居意未展杖防回且暮【洙曰左太衝詩杖防招隠士】層巓【一作天】餘落日【洙曰謝靈運詩築觀基層巓】艸蔓已多露【洙曰盧子諒詩凝露霑蔓艸】

天寒鳥已歸【蘇曰鮑照詩天寒日已久出鳥自知歸又云天寒幽鳥歸】月出山更靜【洙曰山一作人更一作已】土室延白光松門耿疏影【洙曰謝靈運詩牽葉入松門】躋攀倦日短語樂寄夜永【洙曰天臺賦恣語樂以終日趙曰天寒則時在冬故用日短夜永】明燃林中薪暗汲石底【一作泉】井大師京國舊徳業天機秉補注【鶴曰贊公京中大云寺主謫秦州安置故云】從來支許逰【洙曰支遁字道林講維摩經遁爲法師許詢爲都講遁眾謂無以歷難詢設一難以調遁不能復通】興趣江湖迥數奇謫關塞【洙曰李廣數奇孟康曰奇只不偶也如淳曰數爲匃奴所敗爲奇不偶師古曰言廣命只不耦合孟說是矣數所角反奇居冝反黃曰師古以數奇爲命只不耦合則數乃命數之數非防數之數也而音所角反蓋傳印之誤也】道廣存箕潁【洙曰太丘道廣廣則難周謝靈運云徐幹有箕防之心】何如戎馬間復接塵事屏【必郢切】幽尋豈一路逺色有諸嶺【修可曰郭璞詩色上逺野嶺沈吟立夕陽】晨光稍曚曨【洙曰陶淵明恨晨光之熹微】更越西南頂

寄贊上人【乾元二年作】

補注【鶴曰摩訶般若經何名上人佛言若菩薩一心行阿耨菩提心不散亂是名上人增一經云處世有過能攺者爲上人當是乾元二年在秦州作】

一昨陪鍚杖【洙曰天臺賦振金防之鈴鈴金防鍚杖也】補注【希曰梵云阿若羅此云鍚杖經云又名智杖又名徳杖顯智信功徳本】卜鄰南山幽【洙曰左傳惟鄰是卜】年侵腰腳衰未便陰崖秋【趙曰晉潘嶽西徵賦云眺華嶽之陰崖】重岡北面起竟日陽光畱茅屋買兼土【買一作置】斯焉心所求近聞西枝西有穀杉黍【一作漆】稠亭午頗和暖【洙曰天臺賦羲和亭午孝祥曰禦覧載日初出曰旭曰昕曰晞在午曰亭午在未曰昧】石田又足収【夢符曰按春秋左傳吳將伐齊子胥曰夫得志於齊猶獲石田也無所用之越不爲沼吳其冺矣今云石田足収則𨿽無用之田猶可獲而種也】當期塞【一作寒】雨幹宿昔齒疾瘳徘徊虎穴上【逸曰班超云不探虎穴焉得虎子】面勢龍頭柴荊具茶茗徑路通林丘與子成二老來往亦風流【洙曰謝靈運促裝反柴荊孫綽風流爲一時冠師曰二老言太公伯夷避紂之亂故隠居東海北海之濵今甫亦避亂而卜隠居於此也】

太平寺泉眼【乾元二年作】

補注【鶴曰太平寺在秦州而詩云北風起寒文當是乾元二年秋冬之交作】

招提慿髙岡【洙曰見已從招提遊注趙曰招提佛寺也西天謂寺爲招提】疏散連艸莽【洙曰景帝紀廣薦艸莽艸稠曰薦深曰莽】出泉枯桞根汲引嵗月古石間【一作門】見海眼【趙曰成都記云石筍之下是海眼孫曰成都府城西門外道傍有石筍蜀人言天以鎭海眼此泉從石中而出亦如海眼】天畔縈水府【歐曰小說潤州爲中原水府修可曰張贊南徵賦曽潭水府】廣深丈尺間宴息敢輕侮靑白二小蛇幽姿可時覩如絲气或上爛熳爲雲雨【洙曰公羊傳曰觸石而出膚寸而合不崇朝而徧天下者太山之云也】山頭到山下鑿井不盡土取供十方僧香美勝牛乳北風起寒文弱藻舒翠縷【舒一作勝】明涵客衣淨細蕩林影趣何當宅下流餘潤通藥圃三春濕黃精一食生毛羽【洙曰嵇康書又聞道士遺言餌術黃精令人久壽意甚信之黃曰神農本艸黃精久服輕身延年趙曰鑿井自山頭至山下皆石而已不能窮盡至於土處也鑿井之難如此而得泉眼爲可美佛經毎以牛乳供僧】

夢李白二首【大歷二年作】

補注【鶴曰梁權道因舊次編在乾元二年秦州詩內按白乾元元年戊戌流夜郎寶應元年壬寅卒則此詩不應在乾元二年當是大歷二年故公甞有詩大歷二年調玉燭元皇帝聖云孫】

死別已吞聲【洙曰鮑昭行路難吞聲躑躅不敢言】生別常惻惻【洙曰歐陽建惻惻心中酸楚辭悲莫悲兮生別離蘇曰馬融不忍生別我心惻惻】江南瘴癘地【洙曰劉孝標流離大海之南寄命瘴癘之地趙曰白防永王璘之累當誅郭子儀請觧官贖罪詔長流夜郎防赦還潯陽坐事下獄潯陽今之江州也屬江南東路故云】補注【鶴曰夜郎𨿽在榮州在長安視之則江南矣其囚潯陽則江南郡也】逐客無消息【魯曰李斯爲秦逐客】故人入我夢明我長相憶【洙曰樂府云夢見已在傍忽覺在他鄕上有加飡食下有長相憶】恐非平生防路逺不可測補注【希曰韓非子曰六國時張敏與髙惠二人爲友毎相憶不能得見敏便於夢中往尋但行至半道卽迷不知路遂回故沈約詩夢中不識路何以慰相思又文選樂府道逺不可思宿昔夢見之】防來楓林靑【洙曰阮籍詩湛湛長江水上有楓樹林】防返闗塞黒今君在羅网【蘇曰魏壽云婦人女子一旦陷君在羅网】何以有羽翼【洙曰時白爲永王事放逐】落月滿屋梁【洙曰宋玉神女賦若白月初出照屋梁】猶疑照顏色【彥輔曰西淸詩話云太白歷見司馬子微謝自然賀知章或以爲可與神遊八極之表或以爲謫仙人其風神超邁英爽可知後世詞人狀其風貌者多矣亦間於丹靑見之俱不若少陵云落月滿屋梁猶疑照顏色熟味之百世之下想見風采此與李太白傳神詩】水深波浪濶【蘇曰宋玉海水深浩波浪廣闊非萬斛舟不可泛】無使蛟龍得【洙曰續齊諧記屈原五月投汨羅而死楚人哀之毎至此日祭之漢建武中長沙人歐回見一人自稱三閭大夫曰吾甞見祭甚善然爲蛟龍所苦今若有惠可以棟葉塞之防以五色絲此二物蛟龍所畏也師曰蓋言南海波濤之險恐其罹淪溺之患】補注【鶴曰舊傳太白溺於采石而新舊史俱不及此觀此詩乃是死後作故曰死別已吞聲而終雲水深波浪濶無使蛟龍得殆誠有捉月之事舊史云竟以飲酒過度醉死於宣城𨿽隠而彰矣後篇云江湖多風波舟楫恐失墜然則誠有是事也】

浮雲終日行【師曰楚詞云日暮碧雲合言君昏暗爲羣小所蔽也】遊子久不至【洙曰古詩浮雲蔽白日遊子不顧反】三夜頻夢君情親見君意告歸常局促苦道來不易江湖多風波【一云秋風多】舟楫恐失墜出門搔白首【蘇曰諸葛松出門無往還時復搔白首】若負平生志【蘇曰李常一囊粟俸拘束塵埃中負平生山林之志】冠蓋滿京華斯人獨顦顇【上昨焦下秦醉切洙曰左太衝詩濟濟京城內赫赫王侯居冠蓋陰四術朱輪竟長衢寂寂揚子宅門無卿相輿】孰云网恢恢【洙曰老子天网恢恢疏而不漏】將老身反累【蘇曰稽昴曰吾將老矣反爲牛尾累身】千秋萬歳名寂寞身後事【洙曰張翰曰使我有身後名不如卽時一杯酒阮籍詩千秋百嵗榮名安所之】補注【希曰此蓋傷白身後惟有二孫女欲終老於靑山而僅葬東麓而已若曰江湖多風波舟楫恐失墜殆眞溺矣】

有懷臺州鄭十八司戶【乾元二年作】

【洙曰防時坐污賊貶臺州司戶】補注【鶴曰防以至徳二載貶臺州是時公在諫省明年卽有春深逐客一浮萍之詩矣此詩首雲天臺隔三江末云相望無所成當是乾元二年秦華間作】

天臺【洙曰天臺山名】隔三江【洙曰一云江海師曰天臺山在臺州三江一錢塘二楊子三吳松】補注【希曰山海經云岷山大江所出崍山中江所出崌山北江所出東注大江公時在秦故言天臺隔三江也】風浪無晨暮鄭公縱得歸老病不識路【洙曰沈休文夢中不識路何以慰相思趙曰韓非子中事六國時張敏與髙爲友毎相思不能得見敏便於夣中往尋但行至半道卽迷不知路】昔如水上鷗【趙曰何遜詩曰可憐雙白鷗朝夕水上游】今如罝中【洙曰詩肅肅罝蘇曰王瑀與弟書曰我若罝中毚𨿽能跳躑恐未免死】補注【希曰鮑昭詩昔如韝上鷹今如檻中猿公蓋用其律】性命由他人悲辛但狂顧【蘇曰周烋悲辛旋時復狂顧】山獨一腳【洙曰一足曰夔魍魎也夢符曰右按楚詞屈原九歌章句有山】蝮蛇長如樹【洙曰招魂蝮蛇蓁蓁雄虺九首】呼號旁孤城歳月誰與度從來遇魑魅多爲才名悞【洙曰傳文十八年舜流四防投諸四裔以禦魑魅山林異气所生爲人害者趙曰指言鄭公謫爲臺州司戶】夫子阮流更被時俗惡【洙曰康書云阮嗣宗爲禮法之士所繩故疾之爲讎蘇曰傅休奕不才耿介多被時俗嫌惡】海隅微小吏【趙曰言鄭公反謫爲小吏也】補注【希曰臺州至海近三百里故雲海隅】眼暗髮垂素【洙曰潘安仁秋興賦素髮颯以垂領】黃防映靑袍【洙曰一云鳩杖近靑袍師曰黃防乃竹籜冠】補注【希曰雋不疑傳著黃冒師古曰冒所以覆其首】非供折腰具【洙曰陶潛焉能折腰於閭裏小兒趙曰黃帽非是當作鳩杖】平生一杯酒【洙曰沈休文詩平生少年日分手易前期勿言一樽酒明日難重持】見我故人遇【洙曰古詩瀟湘逢故人】相望無所成乾坤莽回互【洙曰言天地𨿽大胡爲其身若無所容乎】

遣興三首【乾元元年作】

補注【鶴曰梁權道編在乾元二年秦州作以客子念故宅三年門巷空當是乾元元年在華州作蓋公以天寶十四載攜家避亂至乾元元年爲三年是時公之弟在東都故第二篇

言弟末篇言洛陽後果暫至東都】

蓬生非無根漂蕩隨髙風天寒落萬里不復歸本叢客子念故宅三年門巷空【洙曰曹子建轉蓬離本根飄飄隨長風何意逥飈舉吹我入雲中髙髙上旡極天路安可窮顧此遊客子捐軀逺從戎魏文帝詩客子常畏人】補注【鶴曰公以天寶十四載乙未十一月避賊往白水至乾元二年戊戌爲三周年詳見題注】悵望但烽火【洙曰匃奴傳烽火通甘泉宮】戎車滿闗東【洙曰詩戎車旣戒】生涯能幾何常在羈旅中

我今日夜憂諸弟各異方不知死與生何況道路長【洙曰蘓武詩良友逺別離各在天一方山海隔中州相去悠且長古詩相去萬餘里各在天一涯道路阻且長防面安可知】避冦一分散饑寒永相望豈無柴門歸欲出畏虎狼仰防雲中雁禽鳥亦有行【洙曰傅休奕仰觀鴈南翔】

昔在洛陽時親友相追攀送客東郊道遨遊宿南山【洙曰張景陽詠史詩昔在西京時朝野多歡娯蕩蕩東都門羣公祖二疏曺子建鬭雞東郊道又驅上彼南山】補注【希曰東郊指洛陽之東遨遊二字出馬援傳】煙塵阻長河樹羽成臯間【洙曰有瞽崇牙樹羽羽旂也成臯在鞏洛間】補注【希曰唐志河南府有成臯府】回首載酒地豈無一日還【洙曰前漢揚雄傳好事者載酒過之陶潛親朋好事或載酒肴而往】丈夫貴壯健慘戚非朱顏

遣興五首【乾元元年作】

補注【鶴曰此詩當在乾元元年作祿山前一年死蓋公以元年六月出爲華州司功而是詩有九月猶絺綌當是其年秋作梁權道編在乾元二年秦州詩內】

朔風飄胡鴈【師曰祿山胡人故以胡鴈比之】慘澹帶沙礫【鄭曰浪狄切小石也洙曰鮑明逺詩朔風充塞起沙礫自飛揚】補注【希曰世說戴道一道人善爲辭當途中逢雪人問其狀曰先集其慘澹】長林何蕭蕭【立之曰諭大材當亂世蕭條不見用也】秋艸萋更碧【洙曰古詩秋艸萋已緑立之曰艸諭小人艸逢秋宜凋瘁今乃萋萋而更碧】北裏富薰天【洙曰左太衝北裏吹笙竽大臨曰言武夫悍卒當祿山亂而能立功取冨貴是以冨貴之勢薫炙天地】髙樓夜吹笛焉知南鄰客九月猶絺綌【洙曰精曰絺麄曰綌君平曰隋袁充少時父黨過門方冬充尙衣葛戲充曰絺兮綌兮淒其以風充曰惟絺惟綌服之旡斁南鄰之客非服絺綌而旡斁也蓋貧而無禦寒之服故耳公詩乂曰花時甘縕袍暮春者春服旣成花時而縕袍豈非無春服歟】長陵鋭頭兒出獵待明發【洙曰秦武安君頭小而鋭趙曰詩明發不寐】補注【希曰按史漢髙祖葬長陵在長安四十里】騂弓金爪鏑白馬蹴微雪未知所馳逐但見暮光滅歸來懸兩狼【洙曰詩並驅從兩狼兮師曰此詩諷國忠以貴妃之兄位宰相帯劍南節度未知所馳逐正詩不狩不獵之意歸來懸兩狼正詩有懸狟之意也】門戶有旌節【洙曰楊國忠以劍南旌節導駕趙曰旌節貴人所建而羅列於門也】

漆有用而割膏以明自煎蘭摧白露下桂折秋風前【洙曰莊子人間世山木自冦也膏火自煎也桂可食故伐之漆可用故割之両龔死時有父老來弔哭甚哀旣而曰嗟呼薰以香自燒膏以明自消阮籍詩膏火自煎燒大臨曰膏漆蘭桂皆有用之物諭賢人君子所以煎割摧折者以爲小人所中傷也】府中羅舊尹沙道尙依然【洙曰故事凡拜相之後禮絕班行府縣載沙塡路自私第至於城東街名沙堤】赫赫蕭京尹今爲時所憐【洙曰前五行志成帝時童謡云云故爲人所羨今爲人所憐蕭望之甞爲左馮翊後飲鴆自殺蘇曰明皇𨿽誅蕭至忠常懷之故子美哀之云云趙曰蕭至忠參太平公主逆謀被誅𨿽已誅矣然明皇賢其爲人心愛不忘髙力士曰彼不嘗負陛下乎帝曰至忠誠國器但晚謬爾其始豈不賢哉舊注引蕭望之飲鴆自殺非是】補注【鶴曰蕭至忠以參太平公主逆謀至先天二年主敗至忠遁入南山捕誅之】

猛虎慿其威【蘇曰郭韞李鷹如猛虎慿威下視犬羊】往往遭急縛【洙曰曹操謂呂布縛虎不得不急】補注【希曰祿山以至徳二載爲李豬兒所殺故云】雷吼徒咆哮枝撐已在腳忽防皮寢處【洙曰子將食其肉寢處其皮立之曰左防二十八年子雅子尾怒盧蒲蔽曰譬之禽獸吾寢處之矣注曰能殺而席其皮】無復睛閃爍人有甚於斯足以勸元惡【師曰祿山之猛可畏不啻於虎而終防葅醢亦足以爲元惡之戒矣】

朝逢富家葬前後皆輝光共指親戚大緦麻百夫行送者各有死不須羨其彊君看束縛去亦得歸山崗【洙曰吳人殺諸葛瑾以籧篨裹屍束縛以篾棄之於石子崗十朋曰此詩譏貴妃於夙昔之日勢焰薰炙當世及祿山亂死於馬嵬山瘞於道傍豈非束縛之比耶】

遣興五首【乾元二年作】

補注【鶴曰乾元二年秦州作】

蟄龍三冬臥【洙曰昜龍蛇之蟄以存身】老鶴萬里心【洙曰舞鶴賦結長悲於萬里】昔時賢俊人未遇猶視今【洙曰後之視今猶今之視昔也】康不得死【洙曰一云且不死】孔明有知音【魯曰徐庻薦孔明】又如壠底松用捨在所尋大哉霜雪榦歳久爲枯林【洙曰傷有材而不見用師曰龍𨿽蟄於冬至春則賴以沛霖雨諭孔明得徐庻之薦終則見用鶴𨿽心在萬里柰已老何諭康日暮途窮左右無一言之援是以終死獄中嵇康孔明皆賢士也一則得君一則失勢豈非幸不幸耶】

昔者【一作在】龎徳公未曽入州府襄陽耆舊間處士節獨苦【洙曰後漢逸民傳龎徳公者南郡防陽人也未嘗入城府夫妻相敬如賔】豈無濟時防【一作術】終竟畏羅罟【彥輔曰一作終歳畏罪苦】林茂鳥有歸水深魚知聚舉家隠鹿門劉表焉得取【洙曰荊州刺史劉表數屈請不能屈乃就候之謂曰夫保全一身孰若保全天下乎龎公笑曰鴻鵠巢於髙林之上暮而得所棲黿鼉穴於深淵之下久而得所宿夫趨捨行止亦人之所巢穴也且各得其棲宿而已天下非所保也因釋耕於壠上而妻子耘於前表詣而問曰先生苦居畎畆而不肯官祿後世何以遺子孫乎龎公曰世人皆遺之以危今獨遺之以安𨿽所遺不同未爲無所遺也表嘆息而去後遂攜其妻子登鹿門山采藥不反秦曰防陽記云鹿門山舊名蘓嶺山防陽侯習郁立神祠於山刻二石鹿夾道口俗因以廟名山】

陶潛避俗翁未必能達道【蘇曰墨子未必達吾道】觀其著詩集頗亦恨枯槁【趙曰因陶潛而有所悟故於此詩非直詆陶也陶集中如飲酒詩𨿽畱身後名一生亦枯槁其他皆類是豈不謂之頗恨枯槁乎】達生豈是足黙識蓋不早有子賢與愚何其掛懷抱【立之曰山谷書淵明文有與五子疏又命子詩曰夙興夜寐願爾斯才才之不才亦已焉哉又責子曰𨿽有五男兒揔不好紙筆俗人便謂淵明諸子皆不肖而淵明愁嘆見於詩所謂癡兒前不得說夢也黃曰子美困於三蜀蓋不知者詬病以拙於生事又往往譏議宗文宗武失學故聊寄此詩於淵明以觧嘲耳】

賀公雅吳語【洙曰賀知章也蘇曰陸機雅能吳語吳兒聞之皆起歸思孝祥曰語林曰眞長云丞相何奇止能作吳語及細唾也】在位常淸狂【洙曰武五子傳淸狂不惠凡狂者陰陽脈盡濁今此又不狂似狂者故言淸狂也或曰色理淸徐而心不惠曰淸狂淸狂如今白癡】補注【鶴曰舊史云知章性放橫善談論當時賢達皆傾慕之晚年尢加縱誕無復規檢自號四明狂客】上防乞骸骨【蘇曰賈亮防乞骸骨三上不答乃棄官隠中條】黃冠歸故鄕【蒼舒曰禮記郊特牲曰野服黃冠黃冠艸服也】爽气不可致【洙曰王徽之以手板拄頰云西山朝來致有爽气耳】斯人今則亡【魯曰顏淵今也則亡】補注【鶴曰天寶三載知章因病恍惚乃上防請度爲道士求還鄕裏上許之至鄕無幾壽終】山陰一茅宇江海日淒涼【洙曰知章事明皇爲祕書監自號四明狂客及祕書外監晚節尢誕放請爲道士歸鄕裏以宅爲千秋觀表求周官湖數頃爲放生池有詔賜鏡湖一曲】吾憐孟浩然短褐卽長夜【修可曰短當作裋見北徵詩注王仲宣長夜何冥冥趙曰南史範曄在獄中爲士題扇曰卽長夜之悠悠】賦詩何必多往往淩鮑謝【魯曰鮑照謝眺蘓曰冮揔詞气淩鮑謝筆迹踵二王史柄云足下新詩往往气淩鮑謝趙曰往往者忽忽如此也應璩百一詩用防稱才學往往見嘆譽也】補注【鶴曰舊史孟浩然隠鹿門山以詩自適年四十遊京師應進士不第張九齡鎭荊州署爲從事與之唱和不達而卒浩然甞曰賦詩何必多往往淩鮑謝此詩蓋公全用其兩句也】淸江空舊魚【趙曰浩然甞有詩曰試垂竹竿鋭果見查頭鯿今言淸江之內空有舊魚而人不見】春雨餘甘蔗毎望東南云【蘓曰梁瑄不歸弟璟毎見東南白雲卽立望慘然久之】令人防悲吒【陟駕切正作吒修可曰郭璞遊仙詩川哀年邁撫心獨悲吒趙曰浩然防陽人防陽在秦州之東南公思而不見故望云而空悲吒耳】

前出塞九首【乾元二年作】

補注【鶴曰晉劉疇傳有出塞曲今謂之出塞當是乾元二年至秦州思天寶間事而爲之】

戚戚去故里悠悠赴交河【洙曰陸士衡悠悠行邁逺戚戚憂思深蘓曰古詩轉戰交河道修可曰按唐西州交河在伊州西七百里河水分流繞城下因以名之漢侯應上書云車師前國王治交河】補注【鶴曰西州交河郡在唐隴右道郡亦有交河縣自縣三百七十里至北庭都防府城備土畨之處也此言調丁屯守之害】公家有程期【洙曰程限期防也】亡命嬰禍羅【劉曰漢寶榮亡命山林趙曰畏公家之期程而逃亡其命則必有収捕禍所及矣】君已富土境【蘓曰徐越吾君土境逺方物富備而又取炎瘴之地恐後爲中國患】開邊一何多【師曰此句譏祿山國忠之徒爲國生事於夷狄也】棄絕父母恩吞聲行負戈【泰伯曰李奎被掠毀冠裂冕吞聲負戈】

出門日巳遠不受徒旅欺【師曰此言離家日久已習戰鬭之事故徒旅不能欺也】骨肉恩豈斷【竦曰蘇武詩骨肉枝葉】男兒死無時走馬脫轡頭【梅曰木蘭曲雲南市買轡頭】手中挑靑絲【洙曰梁簡文帝紫驑馬詩靑絲懸玉趙曰宛轉靑絲鞚絲馬鞚也】防下萬仞岡俯身試搴旗【洙曰曺子建仰手接飛猿俯身散馬蹄左太衝振衣千仞岡又斬將搴旂】

磨刀嗚水【嗚一作呼】水赤刃傷手欲輕腸斷聲心緖亂已久【洙曰鮑昭詩行子心腸防修可曰辛氏三秦記隴山天水大阪也俗歌云隴頭流水嗚聲幽遙望秦川肝腸防絕故曰嗚水】丈夫誓許國憤惋復何有【鄭曰惋烏樌切驚嘆也】功名圖騏驎【蘓曰羊引基曰丈夫兒功名立於少壯時期圖於騏驎何苦苦守筆硯度日而已鄭曰騏驎漢閣名圖畫功臣於此】戰骨當速朽【洙曰孔子曰死不如速朽師曰丈夫以身許國此勸以義之意】送徒旣有長【丁丈切洙曰髙祖以亭長爲縣送徒驪山】逺戍亦有身生死向前去不勞吏怒嗔【師曰足見其彊驅人於戰豈所謂悅以犯難民忘其死者乎】路逢相識人附書與六親哀哉兩決絕不復同苦辛【洙曰國宗領劍南募使遣戍瀘南餉路險乏舉無還者人人思亂此詩所以作也】迢迢萬餘里領我赴三軍軍中異苦樂主將寧盡聞【洙曰王仲宣從軍詩從軍有苦樂但問所從誰師曰爲將之道甘苦與眾同之今將樂而士苦苦樂之異如此豈善撫循士卒者乎】隔河見胡騎倐忽數百羣我始爲奴僕防時樹功勲【禹偁曰漢衛靑奮於奴僕】

挽弓當挽彊【蘇曰張諒少壯气鋭好挽彊弓明帝用爲校尉】補注【希曰周勃傳注服防曰引彊弓弩官也孟康曰如此挽彊司馬也】用箭當用長【洙曰晁錯云弩不可以及逺與短兵同射不能中與亡矢同中不能入與亡鏃同】射人先射馬擒賊先擒王【洙曰前匃奴傳月氏欲殺冒頓冒頓奔歸頭曼頭曼令將萬騎冒頓乃作鳴鏑習勒其騎射令曰鳴鏑所射而不悉射者斬後冒頓以鳴鏑射單於善馬左右悉射之冒頓知其可用遂以鳴鏑射頭曼左右皆隨之遂殺頭曼而自立師曰甫謂射馬擒王不欲多殺傷也】殺人亦有限立國自有疆【蘓曰左思曰列國分王自有疆界】茍能制侵陵豈在多殺傷【趙曰孟子曰定於一孰能一之不嗜殺人者能一之而喜開邊者乃好大喜功之士則公之詩豈不益於教化乎】

驅馬天雨雪軍行入髙山逕危抱寒石指落曽冰間【洙曰陸士衡驅馬渉陰山山陰馬不前仰慿積雪巖俯渉堅冰淵修可曰前匈奴傳匈奴攻太原髙帝自將兵撃之防冬雨雪士卒墮指者十二三】已去漢月逺何時築城還浮雲暮南徵可望不可攀【師曰暮望歸雲南徵不得與之還是故嘆云云】

單於防我壘百里風塵昏【晁曰王僧逹詩千里暮沙昏】雄劍四五動彼軍爲我奔【夢符曰按吳越春秋吳王闔閭使幹將造劍二枚一干將二鏌鎁陽曰幹將而作文陰曰鏌鎁而作漫理雄猶陽也修可曰烈士傳眉間尺楚人幹將鏌鎁之子楚王夫人常於夏納涼而抱鐡柱心有所感遂懷孕後產一鐡楚王命鏌鎁鑄爲防劍一雌一雄鏌鎁乃畱雄而以雌進楚王劍在匣中常悲鳴楚王問羣臣對曰劍有雌雄鳴者雌憶其雄也王大怒收鏌鎁殺之眉間尺乃爲其父殺楚王】虜其名王歸【修可曰前匃奴傳霍去病衛靑操兵歸瀚海虜名王貴人以百數】系頸授轅門【洙曰曹子建求自試表昔賈誼弱冠求試屬國請系單於之頸而制其命終軍使越欲得長纓系其王羈致北闕唐曰宣帝紀單於遣其名王奉獻師古注名王謂有大名以別諸小王也韓曰轅門出周禮掌捨掌王之防同之舍設車宮轅門】潛身備行列【蘓曰盧綏潛身屈志暫備行列】一勝何足論【蘓曰孫子曰一勝一負兵家常事不足論也】

從軍十年餘能無分寸功眾人貴茍得欲語羞雷同【洙曰曲禮毋雷同注雷之發聲物無不同時應者】中原有鬭爭況在狄與戎【洙曰書蠻夷猾夏詩戎狄是膺】丈夫四方誌【洙曰禮射義桑弧蓬矢以射天地四方示男子之有志也】安可辭固窮【琪曰語君子固窮梅曰甫於斯時寕可固窮不敢爲國生事𨿽無分寸之功其忠於君可見矣】

後出塞五首【乾元二年作】

【鮑曰天寶十四年乙未三月壬午安祿山及契丹戰於漢水敗之故有後出塞五首爲出兵赴漁陽也】補注【鶴曰同是乾元二年作】

男兒生世間及壯當封侯【洙曰後漢班超常投筆嘆曰無他誌略猶當效傅介子張騫立功異域封侯安能事筆硯乎梁竦大丈夫生當封侯】戰伐有功業焉能守舊丘【趙曰鮑明逺云去鄕三十載復得還舊丘】召募赴薊門【洙曰鮑明逺始隨張校尉召募到河源呂曰召募字出吳志中郎將周祗乞於鄱陽召募蓋召謂自隱度而應募爲召募也】軍動不可畱千金買馬鞍百金裝刀頭【洙曰唐刺史見觀察使皆抹首靴足握刀頭候路左】閭裏送我行親戚擁道周【趙曰有杕之杜生於道周】班白居上列【洙曰班白者不負戴於道路矣】酒酣進庻羞【趙曰周禮庖人供防紀之庻羞】少年別有贈含笑防吳鉤【洙曰鮑明逺詩錦帯佩吳鉤薛曰歷按吳越春秋吳王分聘歐治子作名劍五一曰純鉤二曰湛盧三曰豪曹四曰魚腸五曰巨闕秦客薛燭善相劍吳王取純鉤示之薛燭曰光乎如屈陽之華沈沈如芙蓉始生於湖觀其文如列星之行觀其光如水溢於塘此純鉤也修可曰吳王闔閭命國中作金鉤令曰善者賞之百金有貪王之重賞者殺其二子以血釁金遂成二鉤獻而求貪王曰爲鉤者眾子獨求賞何以異作鉤者曰吾之作鉤也殺二子釁成二鉤於是向鉤而呼二子之名曰我在此王不知汝之神也聲絕於口兩鉤俱飛著父之胸王大驚曰寡人誠負於子乃賞百金遂服而不離身見吳越春秋】

朝進東門營【洙曰夏官大司馬師以門名疏古者軍將蓋爲營治於國門魯有東門襄仲宋有桐門右師皆上卿爲將軍者】暮上河陽橋【洙曰李陵詩攜手上河梁遊子暮何之鄭曰河陽洛邑也】落日照大旗馬鳴風蕭蕭【洙曰車攻蕭蕭馬鳴荊軻歌風蕭蕭兮易水寒】平沙列萬幕部伍各見招【洙曰李廣幕府注幕府者以軍幕爲義軍旅無常居止故以帳幕言之程不識正部曲行伍營陣撃刁鬥趙曰士卒之多則將各有一幕故一部伍之人各相招認以居幕也】中天懸明月【洙曰子虛賦曵明月之珠旗】令嚴夜寂寥【趙曰但見月懸中天正照此夜而人不囂嘩則令嚴可知】悲笳數聲動【洙曰李陵書胡笳互發牧馬悲鳴沈曰笳居牙切塞上卷蘆葉以吹】壯士慘不驕借問大將誰恐是霍嫖姚【鄭曰嫖頻妙切洙曰霍去病爲嫖姚校尉服防曰嫖姚勁直之貌荀悅漢紀作票字霍去病後爲票騎將軍尙取嫖姚之字耳今讀者音票遙不當其義十朋曰衛霍皆椒房之親以致顯貴故比之國忠然國忠以寵幸進驕暴不卹士卒士卒皆疾之故云恐是霍嫖姚】補注【希曰服防曰嫖頻召反姚羊召反今詩乃平聲】

古人重守邊今人重髙勲【洙曰重守邊保其疆埸而巳重髙勲則邀功而生事此後世所以有窮兵黷武之君也】補注【鶴曰楊國忠𨿽當國常領劍南召募使遣戍瀘南餉路險乏舉無還者舊勲戶免行所以寵戰功國忠令當行者先取勲家】豈知英雄主出師亙長云【鄭曰亙居鄧反極也】六合巳一家四夷且孤軍【洙曰髙祖曰天下同姓一家愼毋反以六合爲一家】遂使貔虎士奮身勇所聞【洙曰牧誓如虎如貔】防劍撃大荒【洙曰見回略大荒來注髙祖紀防劍撃柱】日收胡馬羣【洙曰古詩胡馬嘶北風】誓開冥北【趙曰冥北方之神也冥北則冥所主之北地也】持以奉吾君【洙曰或撃大荒或開冥之北爲國生事持此功以獻防於君𨿽受髙爵重祿不亦厚顏乎此詩諷國忠之徒】獻凱日繼踵【洙曰周禮注凱獻功之樂】兩蕃靜無虞【蘇曰段容曰西北安靜二蕃旡虞年谷屢丰符瑞薦至正陛下修文養士之際趙曰西北兩蕃已寕矣】漁陽豪俠地【洙曰漁陽北地也朱叔元書柰何以區區漁陽結怨天子】撃鼓吹笙竽【洙曰左太衝南鄰撃鐘磬北裏吹笙竽趙曰燕薊巳復而民樂也】雲帆轉遼海【洙曰遼海遼東郡蘇曰吾欲張片防泛日本轉遼海采訪海外奇異非區區守一別駕折腰於子輩耶】粳稻來東吳越羅與楚練照耀輿臺軀【洙曰昭七年傳皂臣輿僕臣臺曹子建下逮輿臺】主將位益崇气驕淩上都邊人不敢議議者死通衢【洙曰時好邊功李林甫任蕃將也師曰主將祿山也祿山兵還賞賚無貲宗禦承天門率百官迎迓祿山恃功髙气淩公卿誰復敢議其事哉】補注【希曰兩蕃謂吐蕃與奚契丹祿山討之又楊國忠嘗遣劍南畱後李宓率兵十餘萬撃閣羅鳯敗死西洱河國忠矯爲防書上聞自再興師傾中國驍騎二十萬騎屢舉無遺天下寃之主將當指安與楊而言以其皆生邊患又矯爲防書以罔上也】

我本良家子【洙曰石季倫詩我本漢家子趙充國傳六郡良家子】出師亦多門【蘇曰田穣苴戰伐出師多門余曰左成十六年晉政多門】將驕益愁思身貴不足論躍馬二十年恐辜明主恩【洙曰蔡澤曰躍馬疾驅四十三年足矣薛曰右按古樂府以死報君恩誰能辜恩眄】坐見幽州騎長驅河洛昏【洙曰時祿山自幽州防河洛曹子建幽並逰俠兒長驅防匈奴】中夜間道歸【端本曰藺相如使人奉璧間道馳歸趙】補注【希曰髙祖紀從間道走歸師古曰間空也投空隙而行不公顯也】故里但空村【洙曰顏延年去國還故里幽門蔚蓬藜師曰言國忠聞祿山有變已防兩都遂脫身自防路歸恐爲姦盜所獲故里但空村言居民盡避胡也】惡名幸脫免【蘇曰岑永幸脫此惡名當洗耳浣心老采筍蕨】窮老無兒孫【蘓曰詳味此詩蓋祿山反時其將有脫身歸國而祿山盡殺其妻子者不出姓名亦可恨也】

補注杜詩卷五

欽定四庫全書

補注杜詩卷六

宋黃希原本

黃鶴補注

別贊上人【乾元二年作】

補注【鶴曰公以闗輔饑乃赴成州遂以干元二年十月去秦州此詩云嵗暮饑餒迫野風吹徵衣當是其時作】

百川日東流客去亦不息【洙曰謝暉詩大江流日夜客心悲未央】我生苦漂蕩何時有終極【修可曰曹子建詩相思旡終極】贊公釋門老放逐來上國【師曰贊公與房琯逰從琯旣待罪贊公亦被謫上國京師也】還爲世塵嬰【洙曰陸士衡牽世嬰時网又世网嬰我身師曰贊公本脫俗人今反爲世塵所累嬰累也】頗帶憔悴色楊枝晨在手【定功曰佛經云手把靑楊枝徧灑甘露之水】豆子兩巳熟【蘇曰崔見習鑿齒曰豆子熟矣張亙曰豆子眼中黒精也言無邪視也趙曰今取楊枝字以見贊當春方爲寺主來秦州而巳見豆子熟之際矣】補注【希曰梵綱經若佛子常應二時頭陀冬夏坐禪結夏安居常用楊枝而菩薩行頭陀時及逰方時行百里千里此常隨其身任淵云詩言贊公道力深妙楊枝揮灑便能致雨以熟豆田或然】是身如浮雲【君平曰維摩經是身如響屬諸因緣是身如浮雲須臾變滅是身如電念念不在】安可限南北【竦曰蔡謨初渡江曰此天所以限南北也】異縣逢舊友初欣寫胸臆天長闗塞寒嵗暮饑凍逼【洙曰一雲長天闗塞逺嵗暮饑寒迫趙曰當作饑寒字別劉詩在十月而此云嵗暮者以見將爲嵗暮之計以救饑寒也】野風吹徵衣欲別向曛黑【洙曰鮑明逺詩野風吹秋木謝靈運詩朝逰窮曛黒】馬嘶思故櫪【洙曰嘶一作鳴】歸鳥盡斂翼【洙曰陶潛詩歸鳥趍林鳴】古來聚散地【蘇曰長安乃古今聚散榮辱之地崇山逺水惟與騷客作愁具】宿昔長荊棘【洙曰姑蘇臺詩荊棘霜露沾人衣】相看俱衰年出處各努力【蘇曰王導別阮彥曰宜努力爲主古詩云明時各努力師曰此蓋嘆兩都之地昔與贊公或聚或散扵此今經祿山之亂盡長荊棘況二人俱當衰年出處之迹可不勉乎】

萬丈潭【乾元二年夏作】

【洙曰同谷縣作】補注【鶴曰梁權道以爲乾元二年自秦之同谷作然公以二年十月之同谷而此詩乃云何事炎天遇快意風雨會其年夏在秦按公有寄贊上人詩云徘徊虎穴上面勢龍頭玆乃雲龍依積水蟠窟壓萬丈內殆是在秦州作又嘗以此詩參西枝村尋艸堂地詩大槪相類】

靑溪合寞神物有顯晦龍依積水蟠窟壓【洙曰一作厭】萬丈內【洙曰天臺賦臨萬丈之絕】局步淩垠堮【洙曰西京賦靈囿之中前後元有垠堮局渠六切堮逆各切】側身下煙靄前臨洪濤寛卻立蒼石大山危一徑盡岸絕兩壁對削成根虛無【洙曰顏延年詩踐華因削成】倒影垂澹瀩【洙曰一作賴天臺賦序或倒影扵重溟鄭曰瀩徒對切猶澹沲也水帶沙往來貌如淳曰在日月之上反從下照故其影倒】黑知【一作又如】灣澴底淸見光炯碎孤云倒來深飛鳥不在外髙蘿成帷【洙曰一作帳】幄寒木曡旌斾【修可曰康協終南行楓丹杉碧疊旌立斾】逺川曲通流嵌竇潛泄瀨造幽無人境【洙曰天臺賦卒踐無人之境】發興自我輩告歸遺恨多將老斯逰最閉蔵修鱗蟄出入巨石礙何當炎天過快意風雨會【洙曰雨一作云】

兩當縣吳十侍禦江上宅【乾元二年十月作】

【俯曰按地理誌鳯州兩當縣州西八十五里漢故道縣後魏置兩當以大散闗與嘉陵地勢險隘相當故云兩當】補注【鶴曰江卽嘉陵江乾元二年秦州作九域志秦州西南至成州二百六十里兩當縣在鳯州城西鳯州亦西至成州二百七十里殆是公自秦西至同谷時道經兩當故作此詩乾元二年十月也圖經云古者相傳嘉陵江與朱沮水相防於縣界故云兩當又云東京西蜀至此三十程故名兩當本朝趙抃自成都被召還朝宿廣鄕驛有詩云被召趍都景物疏兩當中夜宿中途注云圖經云東京西蜀至此道裏均焉驛在縣中】

寒城朝煙淡【洙曰謝暉詩寒城一凝眺平楚正蒼然】山谷落葉赤補注【鶴曰鳯州有嘉谷卽嘉陵江所出】陰風千里來吹汝江上宅【趙曰詳味詩意吳侍禦遷謫之因爲辧論良民不是姦細以此忤權貴而得罪耳首四句以秦地之時景物言其宅在兩當縣之江上所以爲之感激也兩當枕嘉陵江上】鵾雞號枉渚【洙曰王徽之詩窈靄瀟湘空歘吸鵾雞悲謝靈運詩弭楫薄枉渚楚辭朝發枉渚夕宿辰陽沈曰相如上林賦云藺鶴亂鵾雞張楫曰鵾雞似鸖黃白色張無盡武陵圖經糾繆云武陵之東口二山一曰枉山吳均宋地居注云宋元嘉七年五月大水武陵枉山陷爲枉渚大平禦覽載湘州記云枉山在郡東十七里有枉焉山西溪口有小灣謂之枉渚革曰謹按兩當縣鳯州乃古雍州之地子美是詩云枉渚乃渚之斜曲而不直者非武陵湘潭之枉渚也敏功曰陸云答張士然詩曰通波激枉渚注云枉渚曲渚也亦以斜曲爲義田曰鵾雞楚地有之楚辭曰鵾雞啁唽】日色傍阡陌補注【希曰漢成帝紀出入阡陌師古曰秦時商鞅所開也】借問持斧翁防年長沙客【洙曰武帝末暴勝之爲直指使者衣繡衣持斧逐盜長沙長沙湖廣地名趙曰持斧禦史事指言吳侍禦也長沙卽潭州賈誼所謫之地】哀哀失木狖【洙曰西都賦猿狖失木淮南子猿狖顚墜而失木】矯矯避弓翮【趙曰淮南子雁衘蘆而翔以避弋繳以比吳之失所也】亦知故鄕樂未敢思宿昔昔在鳯翔都共通金閨籍【洙曰謝暉詩旣通金閨籍趙曰金閨金馬門也共通者公爲左拾遺與吳共通籍也】補注【希曰寶應元年建夘月復以鳯翔爲西都】天子猶防塵【洙曰僖二十四年傳臧文仲曰天子防塵於外敢不奔問官守】東郊暗長防【洙曰書秦誓東郊不開晁錯曰勁弩長防射疏及逺】兵家忌間諜【洙曰李牧爲雁門謹烽火多爲間諜】此輩常接迹臺中領舉劾【端本曰舉善劾有罪禦史職也】補注【希曰按百官志治書侍禦史掌舉劾百寮又後漢百官志侍禦史十五人注掌察舉非法受公卿郡吏奏事有違失舉劾之吳旣振職而忤宰相意是明年宰相裴冕苗晉卿張鎬未知忤誰】君必愼剖析不忍殺無辜【洙曰書與其殺不辜寧失不經】所以分黑白上官權許與失意見遷斥【洙曰謝靈運詩遭物悼遷斥師曰肅宗時祿山未平賊遣謀者行反間之言以中傷朝臣吳侍禦作臺官正領舉劾之職毎得罪者必爲之分剖曲直是非之理不忍濫殺無罪由是失宰相意遂見斥逐於兩當上官宰相也吳侍禦𨿽有所辧明宰相𨿽權時從之必竟不悅以此故黜之】仲尼甘旅人【洙曰王弼仲尼旅人則國可知矣】向子識損益【修可曰後漢向長字子平潛隠於家讀易至損益卦喟然嘆曰吾知富不如貧貴不如賤未知死何如生耳】朝廷非不知閉口休嘆息【洙曰張厚曰此事巳知閉口何勞嘆息】余時忝諍臣【趙曰時爲拾遺也】丹陛實咫尺【洙曰僖九年傳天威不違顏咫尺】相看受狼狽至死難塞責【蘇曰呂產罪𨿽至死亦難塞責】補注【鶴曰肅宗卽位次彭原詔禦史論事勿先曰大夫宰相似有意於聴言矣而吳侍禦以論良民不是姦細忤權臣而見斥杜公亦以論房琯而見疎今觀相看受狼狽之句可以覘其求言之非誠也】行邁心多違【洙曰詩行邁靡靡沈休文詩江海事多違】出門無與適於公負明義惆悵頭更白【趙曰落句見公之恨深矣師曰甫時爲拾遺其去天子不逺可以諫矣坐看吳公之狼狽𨿽死不足責吳公之責蓋甫自知扵吳公有負是以惆悵自刻責其非義也故云於公負明義惆悵頭更白】補注【鶴曰吳公以諫而黜杜公同在言路不能辧其屈徒作詩以自責異乎範文正公以讜直去國而余襄公上疏論救亦貶尹師魯歐陽公相繼論說又皆貶降扵此亦見本朝養成士气可使沈黙偸安者爲之愧死也】

發秦州【乾元二年作】

【洙曰乾元二年自秦州赴同谷縣紀行十二首】補注【鶴曰按九域志秦州西南至成州二百六十五里同谷乃附邑當是乾元二年赴同谷時舊注是矣】

我衰更懶拙生事不自謀無食問樂土【洙曰詩適彼樂土師曰同谷在京之南不經殘破故云樂土】無衣思南州【彥輔曰楚辭嘉南州之炎徳南州气暖故思南州】漢源十月交【鮑曰唐志漢源屬同谷郡大槪美同谷風土多暄利於貧士非九月十月之交去秦也】補注【希曰漢源同谷郡之中下縣近蜀故多暖】天气涼如秋艸木未黃落【蘇曰賈誼長沙十月艸木尙未黃落加之蒸濕此人甚不宜風土】況聞山水幽【洙曰水一作東】栗亭名更佳【鄭曰今成州栗亭縣】補注【希曰九域志栗亭在成州東五十里亦縣名而唐志不言】下有良田疇充腸多薯蕷【洙曰永和初有采藥於衡山者道迷糧盡過息嵓下見一老公告之以饑與之食物如薯蕷後不復饑田曰陶隠居云薯蕷處處有之掘取食之以充糧圖經云胡閩中出一種根如芋而皮紫色煎煮食之俱美彼土人呼曰藷音殊山海經云景山北望沙澤多藷藇言與薯蕷同】崖蜜亦易求【蘇曰崖蜜乃櫻桃也陸機詩崖蜜珠蒲藍王子敬帖雲山陰崖蜜珠甘嘉得多尢妙本艸戴石蜜陶隠居云卽崖蜜也髙山嵓石間作之色靑赤味小噞食之心煩其蜂黒色似防劉禹錫云崖蜜則是一蜂如陶所說出南方嵓嶺間生懸崖上蜂大如防房著崖窟以長竿刺令蜜出承取之多至三四石入藥用勝於凡蜜穀子曰百花醴蜜也崖蜜櫻桃也以子美此詩觀之十月間恐無櫻桃則崖蜜更無異議也】補注【希曰崖蜜則蜂扵崖石上所作之蜜成州多產此故貢以蠟燭李義山蜂詩云紅壁寂寥崖蜜盡碧簾迢逓霧巢空唐人大抵稱蜜爲崖蜜也】密竹復冬筍淸池可方舟【趙曰謝靈運登石門最髙頂詩宻竹使徑迷方舟並兩舩】𨿽傷旅寓逺庶遂平生逰【傷一作云】此邦俯要衝實恐人事稠補注【希曰此邦指秦州而言也】應接非本性【蘇曰阮嗣宗頗倦人事應接進退非吾本性趙曰王子敬過越州見潭壑澄澈淸流瀉注雲山川之美使人應接不暇】登臨未銷憂【洙曰王仲宣登樓賦登玆樓以四望聊暇日以銷憂】谿谷無異石塞田始微收豈復慰老夫惘然難久畱日色隠孤戍【洙曰惘一作焹謝玄暉詩曰隠澗疑空】烏啼滿城頭【趙曰何遜詩團團日隠州烏啼滿城頭】中宵驅車去飲馬寒塘流【洙曰古詩飲馬長城窟】磊落星月髙【趙曰古詩兩頭纎纎新月生磊磊落落向曙星】蒼茫雲霧浮【修可曰庾信詩蒼茫云貌同】大哉乾坤內吾道長悠悠【師曰言天地𨿽寛而吾道凋喪若無所容亦終於此而巳矣故曰吾道長悠悠】

赤谷【乾元二年作】

補注【鶴曰以晨發赤谷亭又前有赤谷西崦則此亭在秦州近境乾元二年作】

天寒霜雪繁【洙曰詩正月繁霜趙曰孔子曰天寒旣至霜雪旣降】逰子有所之【洙曰李陵詩逰子暮何之】豈但嵗月暮【洙曰古詩淒涼嵗雲暮又嵗月忽巳晚】重來未有期【洙曰蘇武詩相見未有期】晨發赤谷亭險艱方自玆【洙曰任彥升詩晨發富春渚又云艱險方自知】亂石無攺轍【洙曰曹子建詩中塗絕無軌攺轍登髙岡】我車巳載脂【洙曰泉水詩載脂載轄還車言邁】山深苦多風【洙曰魏文帝苦戰行谿谷多風霜雪沾衣】落日童稚饑【洙曰苦寒行行行日巳逺人馬同時饑】悄然村墟迥煙火何由追【趙曰四望無煙火公詩言童稚苦饑而村墟尙逺煙火無所追求以造飯也師曰按地理誌秦州隴城縣有大隴山亦曰隴首山三秦記云其阪九回上者七日乃越上有淸水四注下俗歌曰隴頭流水鳴聲幽咽遙見秦川肝腸斷絕甫蓋上大隴山故云云謂其阪九回故也】補注【鶴曰按新舊史地理誌隴城縣下不言有大隴師所注其殆本九域志而言與】貧病轉零落【洙曰一雲飄零曹子建零落歸山謝靈運詩萬事俱零落】故鄕不可思【洙曰鬱鬱多愁思綿綿思故鄕魏文帝苦哉行還望故鄕郁何壘壘】常恐死道路【洙曰論語寜死扵道路乎】永爲髙人嗤【洙曰古詩但爲後世嗤】

鐡堂峽【乾元二年作】

補注【鶴曰乾元二年三峽當是尙屬秦境詳見注】

山風吹逰子縹緲乘險絕【逢元曰縹緲衣裳飛揚貌】峽形藏堂隍【立之曰山臺如堂隍峽蔵扵兩山之間】補注【鶴曰九域志秦州西北有上峽下峽峽口壁其此峽之分與又唐志成紀有鐵峽】壁色立積鐵徑摩穹蒼蟠【洙曰魏文帝修條摩蒼天常道立深谷下無底髙巖曁穹蒼趙曰徑之屈蟠而摩天以言髙也】石與厚地裂修纎無垠竹嵌空太始雪【限一作垠空一作孔】威遲哀壑底【洙曰殷仲文詩哀壑叩虛無】徒旅慘不悅【洙曰謝靈運詩徒旅苦奔峭顏延年詩攺服飾徒旅又閔徒禦悲威遲良馬煩】水寒長冰橫【魯曰謝靈運詩石橫水分流】我馬骨正折【防熱切洙曰詩我馬瘏矣荀子折筋絕骨】生涯抵弧矢盜賊殊未滅飄蓬逾三年【趙曰飄蓬出商君書曰夫飛蓬遇飄風而行千里乘風之勢也古詩云轉蓬離本根飄飄畏長風】回首肝腸熱【師曰弧矢言盜賊興也自盜賊竊發以來生涯抵棄不成家計抵棄也肝腸熱言憂則內熱也】

鹽井【乾元二年作】

【彥輔曰蜀都賦家有鹽泉之井】補注【鶴曰唐食貨志云唐有鹽井六百四十而黔州有井四十一成州巂州井各一果閬開通井百二十三功眉嘉州井十三梓遂綿合昌渝瀘資榮陵簡井四百六十以井指成州之井而言也𨿽地理誌言秦州長道縣有鹽而食貨志所載鹽井則無故以爲是成州之井且長道本成州又唐地理誌成州有靜戎軍寶應元年徙馬邑州於鹽井城置】

鹵中艸木白【洙曰地舄鹵者生鹽修可曰許愼說文曰鹵鹽池也東方謂之斥西方謂之鹵又漢宣帝常困扵蓮勺鹵中注蓮勺縣有鹽池廣十餘里其鄕人名鹵中師古曰今在櫟陽縣】靑者官鹽煙【蘇曰郭思瑤溪詩話作直者靑鹽煙】官作旣有程【洙曰程限也趙曰陳琳詩官作自有程】煮鹽煙在川【洙曰前漢吳王東煮海爲鹽】汲井嵗搰搰【鄭曰古忽切木名洙曰荘子天地篇子貢見漢陰丈人方將爲圃畦鑿隧而入井抱甕而出灌搰搰然用力甚多而見功寡】出車日連連【洙曰莊駢拇篇又奚連連如膠漆纒紏連結也天啟曰連連言運載不輟也】自公斗三百轉致斛六千【洙曰轉致言貿易也斗三百斛六千言其利相倍什】補注【希曰唐志雲天寶至徳間鹽每斗十錢乾元元年第五琦爲諸州權鹽鐵使盡摧天下鹽斗加時價百錢而出之爲錢二百一十此詩作扵乾元二年何以乃云斗三百當是天下艱危因民所急而稅之劉晏之防行而愈昂矣】君子愼止足【修可曰張景陽詠史詩達人知止足】小人苦喧闐我何良嘆嗟物理固自然【洙曰一云亦固然魯曰物有利則人爭取之此理之自然何可嘆嗟乎】

寒峽【乾元二年作】

【魯曰寒峽雲門皆秦地名】補注【鶴曰乾元二年作秦成大抵多峽然秦至成之界垂二百里又七十里至成今公自十月去秦而至至此巳仲冬之交則此峽當在秦州之境】

行邁日悄悄【洙曰詩行邁靡靡又憂心悄悄黃曰逺行曰邁】山谷勢多端雲門轉絕岸積阻霾天寒【洙曰爾雅釋天風而雨土爲霾】寒峽不可度我實【一作貧】衣裳單況當仲冬交【師曰甫自秦至此巳十一月故云仲冬交甫於詩皆以年月紀欲後世有所考其行止也不然何以謂之詩史乎】溯防增波瀾野人尋煙語行子旁水餐此生免荷殳【鄭曰荷何佐切負也洙曰人詩荷戈與殳蘇曰劉肅退居嵩嶺恬然自樂謂兒侄曰爾輩當勉力井春此生何望靑雲致身儻免荷戈執殳其幸亦非細】未敢辭路難

法鏡寺【乾元二年作】

補注【鶴曰同上是乾元二年作詩云愁破崖寺古意尙在秦州也】

身危適他州【黃曰身危謂避闗輔之饑也】勉彊終勞苦【蘇曰陶侃勉彊仕宦終亦勞心苦力但歸老田園養此疲薾可矣】神傷山行深【秦曰山行深謂經九曲阪頗令人傷神】補注【希曰荀粲妻亡不哭而神傷】愁破崖寺古嬋娟碧鮮淨【洙曰吳都賦檀欒嬋娟玉潤碧鮮謂竹趙曰碧鮮言竹也竹謂之嬋娟唐孟郊有三嬋娟詩曰竹嬋娟月嬋娟人嬋娟也】補注【希曰竹謂之嬋娟蓋起扵楚辭初放云便娟之修竹兮寄生扵江潭注便娟好貌】蕭摵寒籜聚【鄭曰摵子六切又所隔切洙曰謝靈運詩初篁苞綠籜盧子諒詩摵摵芳葉零】回回山根水【洙曰山一作石劉公榦詩回回自昏亂】冉冉松上泄云防淸晨【洙曰魏都賦窮岫泄云日月恆翳顏延年詩泄云巳漫漫多雨亦淒淒田曰泄與泄同泄猶出也】初日翳復吐【洙曰曹子建詩微陰翳陽景】朱甍半光炯【鄭曰甍謨耕切炯古迥切光也】戶牖粲可數【色主切】拄策忘前期出【一作髙】蘿巳亭午【洙曰天臺賦羲和亭午定功日廣雅日在午】子規叫【洙曰子規一名杜宇蜀人以爲望帝魂趙曰谷說云望帝化爲子規】補注【希曰子規春鳥也春深乃嗚今仲冬之交而其聲已聞地气之暖使然也公去秦以赴南州之暖可見矣】微徑不復取【師曰甫欲少憩此寺柰聞子規聲起人思鄕況徑陌微窄難以取就一逰扵是前邁故云云】

靑陽峽【乾元二年作】

補注【鶴曰詩謂之塞外又謂東笑蓮花卑則非秦地矣又云作憶逾隴阪當是乾元二年作】

塞外苦厭山南行道彌惡【師曰天下山惟南最多甫自秦適同谷是自北之南也】岡巒相經亙【洙曰盧子諒詩岡巒挺茂樹】雲水气參錯【洙曰謝靈運詩遡流觸驚急臨坼阻參錯】林迥峽角來天窄【一作穿】壁面削磎西五里石【鄭曰磎苦奚反今作溪】奮怒向我落仰看日車側【洙曰後漢李九曲歌安得力士翻日車】俯恐坤軸弱【蘇曰張化曰日車轉側羲和無功趙曰淮南子注曰乘車駕以六龍坤軸卽地軸也此言落石之聲勢以其聲震天而日車爲之側其勢可以壓地而坤軸爲之弱也】魑魅嘯有風【魑醜知切魅明袐切洙曰天臺賦始經魑魅之塗鮑明逺蕪城賦水魅山野防城狐風嘷雨嘯昏見晨趨蘇曰何遜詩林間夕風生隔水魑魅嘯工部言亂世無正人使魑魅向風而嘯】霜霰浩漠漠昨憶逾龍阪【洙曰四愁詩欲往促之龍阪長趙曰漢書天水郡注有大阪名曰龍阪偶曰秦州記曰隴阪九曲不知髙防裏】髙秋視吳嶽【泰伯曰周禮雍州其鎭曰嶽山注云吳嶽也漢志吳山在汧縣西彭曰國語謂之西吳秦都咸陽以爲西嶽】東笑蓮花卑【見蓮峯望忽開注】北知崆峒薄【見聊欲倚崆峒注】補注【希曰吳嶽在隴州廣雅曰嶽謂吳嶽也頂五峯周禮職方氏雍州山曰嶽漢書地理誌吳嶽在汧縣西古文謂之州秦都咸陽以爲西嶽此公自華之秦時所見也吳嶽之髙東卑蓮峯北薄崆峒今之靑陽峽猶見其突兀趂人也蓮峯在泰山崆峒在岷州】超然侔壯觀【古亂切洙曰景福殿𨿽咸池之壯觀夫何足以比讎趙曰言靑陽峽山超峙而起可侔吳嶽之壯觀】已謂殷寥廓【殷音隠洙曰天臺賦太虛寥廓而無閡】突兀猶趂人及玆嘆寞【嘆一作欲趙曰謂至其趂人之際嘆神造之寞而不可測也】

龍門鎭【乾元二年作】

補注【鶴曰龍門鎭在河南縣然非秦州往成州之路詩又云沮洳棧道濕殆是成州亦有鎭與之同名又詩云防虞此何及嚴礪元和中嘉陵江二百里通漕以饋成州戍兵其在此與】

細泉兼輕冰沮洳棧道濕【洙曰魏汾沮洳潤濕之處故爲沮洳漢髙紀燒絕棧道師古曰棧卽閣也今謂之閣道】不辭辛苦行迫此短景急【洙曰舞鶴賦急景凋年歐曰短景急言日短急扵奔程也】石門云雷【一云雪云】隘【一作溢】古鎭峯巒集旌竿暮慘澹風水白刃澁胡馬屯成臯【趙曰成臯鞏落之地意言安史之兵耳舊以回紇非也是時乾元二年之冬回紇未反不可妄引也】補注【鶴曰胡馬指史思明按史乾元二年九月庚寅思明陷東京及齊汝鄭滑四州】防虞此何及【洙曰言已後時矣】嗟爾逺戍人山寒夜中泣【洙曰陸士衡詩苦哉逺徵人拊心悲何如】

石龕【乾元二年作】

補注【鶴曰石龕在成州近境同是乾元二年作】

熊羆咆我東【咆蒲交切】虎豹號我西【洙曰魏武帝苦寒行熊羆對我蹲虎豹夾路啼號胡刀切】補注【希曰楚辭招隠士虎豹鬭兮熊羆咆又九思將升兮髙山上有兮猿防將入兮深谷下有兮虺蛇左見兮鳴鵙右覩兮呼梟爾雅曰熊羆醜又羆如熊黃白文】我後長嘯我前狨又啼【鄭曰狨而中切獸也山雨嘯見前蘇曰楊大年云狨之形似防而大尾長作金色生川峽深山中人以藥矢射殺之取其尾爲臥褥鞍被坐氊之用狨甚愛惜其尾旣中毒卽囓斷其尾以擲之惡其爲身害也蓋輕防善緣木猿之類趙曰四我乃公之新格劉琨扶風歌止曰鹿逰我前猿戲我側兩句而已】天寒昏無日山逺道路迷【蘇曰梁諤入黔中山逺林茂鳥道欹危煙霧暗咫尺路迷】驅車石龕下仲冬見虹霓【蘇曰惠帝時仲冬虹霓晝見三日國政頽圮節令不時諸侯防權師曰虹陰气也孟冬三月虹不見今見扵仲冬謂陰勝扵陽有臣侵君之象】伐竹者誰子【竹一作木】補注【鶴曰黃庭經問誰家子在我身】悲謌上【一作抱】云梯【趙曰云梯字起扵墨子曰公輸班爲云梯】爲官采美箭五嵗供梁齊【趙曰爾雅東南之美者有防稽之竹箭也梁謂汴州齊謂今之山東皆安史之兵所在也故采箭以供官用矣】補注【希曰本禹貢注箘簵美竹雲可以爲箭自天寶十四載至今乾元二年爲五年】苦云直簳盡【鄭曰簳口旱切亦作笴】無【一作應】以充提攜【洙曰仲冬之月日短至則言伐木取竹箭堅成極時蘇曰郭璞秋日攜杞菊親與大鮑曰貧者無以獻聊不空手充提攜故也】柰何漁陽騎颯颯驚蒸黎【趙曰漁陽騎指言安慶緒之兵也祿山反長驅陷兩京天下震駭故云颯颯如風之疾也】

積艸嶺【乾元二年作】

補注【鶴曰詩云卜居尙百里休駕投諸彥邑有佳主人情如已防面則積艸嶺在同谷縣邊境公將到縣得縣令書故云】

連峯積長陰【詠曰謂艸木陰翳也】白日遞隱見【鄭曰遞待禮切更也見形甸切詠曰言日光映射一有一無也】颼颼林響交慘慘石狀變山分積艸嶺路異明水縣【蘇曰劉安微時爲明水縣吏】旅泊吾道窮【希聲曰仲尼曰吾道窮矣王弼曰仲尼旅人】衰年嵗時倦卜居尙百里休駕投諸彥【洙曰江淹云金閨諸彥蘇曰季尢休駕沐浴投諸英彥趙曰屈原有卜居篇諸彥出謝靈運擬鄴中詩序有云二三諸彥舊注所引在後矣】邑有佳主人情如巳防面【趙曰古詩古稱防面難】來書語絕妙【蘇曰沈約得來書詞語絕妙筆墨遒勁無一糝塵俗气味可愛】逺客驚深眷食蕨不願余茅茨眼中見【洙曰陸士衡詩彷佛眼中人趙曰左太衝詠史詩飲河期滿腹貴足不願余】補注【希曰南史王彧字景文袁粲見之稱其風流或云景文比謝叔原猶爲野父粲惆悵良久曰但眼中不見此人】

泥功山【乾元二年作】

補注【鶴曰唐去云成州寶應元年設吐蕃貞元五年於同谷縣之西境泥功山置行州自秦至成不滿三百里涉兩月乃至爲詩十有二備言辛苦饑寒之狀觀其詩想其時爲長太息也】

朝行靑泥上暮在靑泥中泥濘非一時【濘乃定切】版築勞人功不畏道路【一作途】逺反將【一云乃將一云及此】汩沒同【趙曰公言反同版築之人同汩沒於泥中也】白馬爲鐵驪【洙曰馬靑色曰驪】小兒成老翁哀猿【一作猱】透卻墜死鹿力所窮【趙曰詩野有死鹿故用之鹿之所以死以力窮扵泥中走困也】寄語北來人後來莫怱怱

鳯凰臺【乾元二年作】

【魯曰此詩思見太平之君子也鄭曰酈道元水經注水南逕槃頭郡東而南合鳯溪水水上乘蜀水扵廣業郡南涇鳯溪中有二石雙髙其形若闕漢時有鳯凰止其上故謂之鳯凰臺北去郡三里】補注【鶴曰乾元二年赴同谷時作】

亭亭鳯凰臺【洙曰謝恵連詩亭亭映江月西京賦幹雲霧以上達狀亭亭以迢迢師曰乃秦弄玉與蕭史吹簫扵此所謂鳯凰臺上憶吹簫是也端木曰亭亭髙貌】北對西康州【鄭曰地理誌河北郡後周攺曰鳯州領同谷舊曰白石置廣業郡西魏攺曰同谷後周置康州大業初廢唐地理成州同谷郡武徳元年以同谷置西康州貞觀元年州廢西魏槃頭郡亦唐興州之長舉縣也】西伯今寂寞鳯聲亦悠悠【洙曰西伯文王也西伯時鳯鳴扵岐陽師曰文王七年受天命鳯鳴於岐嶽而興王道自文王旣沒鳯聲亦息而不聞是詩寓意傷當世賢者不進蓋鳯之爲物有道則見無道則隠諭賢者出處之道】山峻路絕蹤石林气髙浮安得萬丈梯爲君上上頭恐有無母鶵饑寒日啾啾我能剖心出飲啄慰孤愁心以當竹實炯然忘外求血以當醴泉豈徒比淸流所重王者瑞敢辭微命休【夢符曰春秋元命苞周成王時大治鳯凰來舞扵庭成王乃援琴而歌鳯凰翔兮於紫庭余何徳兮以感靈又瑞應圖曰鳯王者之嘉瑞】補注【希曰爾雅釋鳯郭云瑞應鳥雞頭蛇頸燕頷龜背魚尾五彩色天老曰出扵東方君子之國翺翔四海之外見則天下大安寧】坐看防翮長舉意八極周自天銜瑞圖【一云圖防】飛下十二樓【洙曰十洲記曰昆侖山有十二玉樓】圖以奉【一作獻】至尊【修可曰春秋元命苞黃帝逰元扈洛水之上注元扈石室也與大司馬容光等臨觀鳯銜圖置帝前帝拜受圖】鳯以垂鴻猷【薖曰鴻猷大道也鳯乘鴻猷所以表大道】再光中興業一洗蒼生憂深衷正爲此羣盜何淹畱【師曰此甫所以感鳯而思見賢人以致治平之效也】

乾元中寓居同谷縣作七首【乾元二年作】

【魯曰同州縣名】補注【鶴曰公乾元二年十二月至同谷以十二月入蜀寓居同谷才一月耳】

有客有客字子美【洙曰以其寓居故自稱有客子美甫字也】白頭亂髮【一云短髮】垂過耳嵗拾橡栗隨狙公【洙曰按新史言甫居同谷縣拾梠以自給皃女有至餓殍者夢符曰右按列子宋有狙公愛狙而養之先誑之曰與若芧朝三而暮四足乎眾狙皆起而怒俄而曰與若芧朝四而暮三足乎眾狙皆伏而喜注芧栗也】補注【鶴曰莊子狙公賦芧曰朝三暮四眾狙皆怒疏曰芧橡子也似栗而小史謂云客秦州負薪采橡栗自給豈獨在秦然也今殆至成亦然】天寒日暮山谷裏中原無書歸不得手腳凍皴皮肉死【鄭曰皴七倫切皮細起也師曰甫自傷饑寒不得歸鄕悲風爲生天爲之與動況人乎】嗚呼一歌兮歌巳哀悲風爲我從天【一作東】來

其二

長鑱長鑱白木柄【鄭曰鑱鋤銜切吳人云犁鐡說文鋭也】我生托子以爲命黃精【一作黃獨】無苗山雪盛【蘇曰木栩貧居嘉陽常負鑱采黃獨一日雪盛不獲黃精當作黃獨往時儒者不解黃獨攺作黃精魯直云以予攷之黃獨是也本艸赭魁注肉白皮黃也漢人蒸食之山東人呼爲土芋江西人呼爲土邜蒸食之類芋魁】補注【希曰諸本皆作黃精一本作黃獨王內翰故云一作黃獨本艸芋條下云芋魁一名黃獨山雪一本作山日芋得日防則其苗損而下實故公云無苗山日盛鶴曰本艸云黃精久食輕身延年故河南嵗貢今公寓同谷巳是仲冬則山日無應云盛芋又巳收意只是采黃精亦猶拾橡栗也黃精是時無苗又值山雪之盛所以有子空歸來之句若芋則種有定所不勞負鑱入山矣】短衣數挽不掩脛【鄭曰胡定切腳脛也洙曰戚叩角歌曰短布單衣不及其肘】此時與子空【一作同】歸來男呻女吟四壁靜【洙曰相如家居徒四壁立】嗚呼二歌兮歌始放閭【一作鄰】裏爲我色惆悵【洙曰首章天哀其窮次章人亦哀其窮矣師曰閭裏尙爲之惆悵況親戚舊故乎】

其三

有弟有弟在逺方【一作各一方】三人各瘦何人彊【洙曰後漢趙孝弟禮爲賊所得將食之孝自縛請賊曰禮瘦不如孝肥賊感其意俱捨之】生別展轉不相見【洙曰樂府他鄕各異縣展轉不相見】胡塵暗天道路長【洙曰詩阻且長】道東飛駕鵝後鶬【鄭曰駕古牙切鳥名七由切鶬七剛切洙曰揚雄傳豈駕鵝之能捷鶬惡禽也鶬九頭詩有在梁】補注【鶴曰楚辭謬諫畜鳬駕鵝雞鶩滿堂壇兮注畜養鵝鶩親近小人滿扵堂壇又大招鵾鴻羣晨雜鶬今公云諭史思明防東都也】安得送我置汝傍嗚呼三歌兮歌三發汝歸何處收兄骨【洙曰收一作取僖三十二年殽有二陵必死是間余收爾骨非時巳窮而巳而兄弟之親亦莫知其存云】

其四

有妹有妹在鐘離【魯曰地理誌濠州鐘離郡】良人早歿諸孤癡長淮浪髙蛟龍怒十年不見來何時【一作遲】扁舟欲往箭滿眼杳杳南國多旌旗嗚呼四歌兮歌四奏林猿【一作竹林】爲我啼淸晝【洙曰猿非有情者而亦爲之啼則窮可知矣蘇曰舊作竹林後人攺爲林猿今本皆因之蔡絳雲崇寧間有貢士同州來籠一禽大如雀色正靑善鳴問其名此竹林鳥也少陵扵詩必紀其處以明風俗方物詔扵後人豈易攺也師曰猿乃無知之物今爲我啼蓋哀傷之至也】

其五

四山多風溪水急寒雨颯颯枯樹濕【一雲樹枝濕】黃蒿古城云不開白狐【一云狐】跳梁黃狐立【鄭曰跳徒聊切躍也】我生胡爲在窮谷中夜起坐萬感集【洙曰謝靈運詩千念集日夜萬感盈朝昏王康琚詩哀風中夜起】補注【希曰書中夜以興陸士衡中夜嘆息】嗚呼五歌兮歌正長魂招不來歸故鄕【洙曰招魂曰魂兮歸來師曰甫身𨿽寓同谷而魂夢未嘗忘故鄕可謂思鄕之甚也】

其六

【蘇曰六謌一篇爲明皇作也明皇以至徳二年至自蜀居興慶宮謂之南內明年攺元乾元時持盈公主往來宮中李輔國常陰其隙間之故上元二年常遷西內】

南有龍兮在山湫【逸曰湫龍潭也】古木巃嵸枝相樛【鄭曰巃盧紅切嵸子紅切洙曰劉安招隠士桂樹生叢兮山之幽偃蹇連捲兮枝相樛山气巃嵸兮石嵳峩敏功曰樛乃枝曲下垂貌】木葉黃落龍正蟄【洙曰秋風辭艸木黃落鴈南飛】蝮蛇東來水上逰【蝮芳福切洙曰招魂曰蝮蛇蓁蓁敏修曰龍蟄諭天子失勢蝮蛇東來諭祿山従山東來】補注【希曰南有龍諭宗在南內木葉黃落龍正蟄諭宗防塵蝮蛇東來謂史思明陷魏州非諭祿山従山東來是時祿山死久矣】我行怪此安敢出拔劍欲斬且復休嗚呼六歌兮歌思遲【思相吏切洙曰一作怨遲】溪壑爲我回春姿【洙曰鄒衍被防仰天而泣五月爲之降霜則士之怨憤足以感通扵造物而然矣】

其七

男兒生不成名身已老三【一作十】年饑走荒山道補注【希曰三年饑走謂自天寶十五載避亂至今也】長安卿相多少年富貴應須致身早【師曰肅宗中興所用皆後生晚進元勲舊徳如郭子儀尙見齟齬它可知也故云云】山中儒生舊相識但話防昔傷懷抱嗚呼七歌兮悄終曲仰視皇天白日速【洙曰江文通詩靑春速天機素秋馳白日傷時不我畱也師曰云白日速蓋傷日月逝矣嵗不我與所謂富貴不來年少去是也】

發同谷縣【乾元二年作】

【鄭曰同州縣名師曰乾元二年甫寓同谷屬同谷饑歉又自同谷入蜀此詩以下皆防道紀行】補注【鶴曰爲同谷郡治同谷公以干元二年十一月至不盈月遂行趙許成都府詩云公嘗自注此詩云乾元二年十二月一日自隴右赴劍南不知據何本而雲然水防渡詩云微月已沒久則發扵一日或是】

賢有不黔突聖有不暖席【洙曰文子曰墨子無黔突孔子無暖席】補注【希曰淮南子務修訓曰孔子無黔席班固答賓戱曰孔席不暖墨突不黔二書𨿽異文而意皆聖賢之不安逸也】況我饑愚人焉能尙安宅【洙曰聖賢尙不免此吾豈能安宅乎】始來玆山中休駕喜【一作嘉】地僻柰何迫物累一嵗四行役【大臨曰詩父曰嗟於季行役師曰一嵗之中凡四行役夏發華州十一月離秦州故詩云漢源十月交十一月至成州故云仲冬見虹霓十二月發同谷故云云】忡忡去絕境杳杳更逺適停慘【一作驂】龍潭云回首白崖石【一作虎崖】臨岐別數子握手淚再滴【洙曰江淹詩罇酒送徵人握手淚如霰】𨿽舊情深知【洙曰一云交情無舊深趙曰公扵同谷寓居未久蓋多新交而惜別之情則如故舊之深逺】窮老多慘戚平生懶拙意偶值棲遁迹【洙曰郭景純詩京華防俠客山林隠遁棲】去住與願違【趙曰嵇康云事與願違】卻慙林間翮【洙曰陶潛遲遲出林翮蘇曰裴嚀法注不能如願四海干戈未息出門無食仰見飛鳥顧子曰吾弗如此物羽翮飲棲出入自得長嘆久之孝祥曰林間鳥尙得林憩而甫奔走無定居反有媿扵林間之翮乎】

木皮嶺【乾元二年作】

補注【鶴曰嶺在成州之西境入蜀忙道經此詩云季冬攜童稚辛苦赴蜀門當是乾元二年十二月作】

首路栗亭西【洙曰首音狩謂命車向西行也】尙想鳯皇村【馬曰依悒不忍去之意】補注【鶴曰栗亭鳯皇村皆在成州公嘗賦鳯皇臺詩云亭亭鳯皇臺北對西康州地理誌云同谷縣置西康州則臺與村在成州之北而栗亭在州東也】季冬攜童【一作幼】稚辛苦赴蜀門【魯曰卽劍門也】南登木皮嶺艱險不易論補注【鶴曰蜀在成州之南故曰南登】汗流被我體【洙曰諭蜀檄流汗相屬大觀曰漢史汗流洽背】祁寒爲之暄【洙曰書冬祁寒】逺岫爭輔佐千巖自崩奔【洙曰雪賦瞻山則千巖俱白謝靈運詩坼岸屢崩奔】始知五嶽外別有【一作見】他山尊【趙曰張昶華山碑雲山莫尊扵嶽】仰幹【一作看】塞大明俯入裂厚坤【師曰自逺岫爭輔佐以下托意譏祿山不知君臣之義岫尙左右輔佐此山之尊千嵓爲之崩奔如千官奔走以趨王事者也別有他山尊諭祿山僭稱帝號大明君道也仰幹塞大明言祿山自髙大干犯國紀而掩蔽扵君俯入裂厚坤言郡縣之地爲祿山所割據也】再聞虎豹鬭【洙曰劉安招隠士虎豹鬭兮熊羆咆蘇曰徐庶見孔明曰虎豹再鬭必有一傷先生何法以格之孔明曰使三分卽無鬭矣】屢局風水昏髙有廢閣道【洙曰棧道也】摧折如短轅【短云斷】下有冬靑林【洙曰今之梗柟也鮑曰木名經冬不凋今所在多有之】石上走長根西崖特秀發煥若靈芝繁潤聚金碧气【洙曰蜀都賦金馬馳光而絕影碧雞倐忽而曜儀連珠金碧之嵓必辱鳯舞之使】淸無沙土痕憶觀昆侖圖【一作墟】目擊圃存【洙曰圃涼風在昆侖中見淮南子炎曰莊子目擊而道存南史梁簡文自扵圃講老莊】補注【希曰昆侖第二級名曰圃周穆王駕八駿之乘升昆侖之賓扵西王母觴扵瑤池之上又神仙傳曰昆侖一名圃一名積石瑤房一曰閬風室一曰華蓋一曰天柱又楚辭天問昆侖縣圃其尻安在注昆侖山名在西北元气所出其巓曰縣圃縣圃乃上通於天也】對此欲何適黙傷垂老魂

白沙渡【乾元二年作】

補注【鶴曰渡之水逕槃頭郡東南合鳳溪水水上乘蜀水扵廣業郡者也又唐志云元和中節度使嚴礪自興州長舉縣西流嘉陵江二百里通曹以饋成州戍兵詩作扵乾元二年十二月】

畏途隨長江【洙曰莊子畏途者十殺一人則父子兄弟相戒蒭曰釋文云險阻道可畏懼者也】渡口下絕岸【趙曰海賦絕岸千丈】差池上舟楫【差初加切】杳窕入云漢天寒荒野外日暮中流半我馬向北嘶【洙曰古詩胡馬嘶北風】山猿飲相喚水淸石礧礧【魯水切】沙白灘漫漫【洙曰沈休文歸海水漫漫】迥【一作倐】然洗愁辛【蘇曰王夷甫得書洗我愁辛】多病一疏散【蘇曰嚴助逰陸渾山嘆曰多病無聊來此疏散以釋沈鬱之興】髙壁抵嵚崟【洙曰一作岑嵚去金切崟鋤鍼切】洪濤越淩亂【洙曰曹植泛舟越洪濤恵連淸波時淩亂】臨風獨回首【蘇曰王筠臨風長想英猷時復回首東望】攬轡復三嘆【朋曰範滂攬轡慨然有澄淸天下之志趙曰左傳置食三嘆禮記一唱三嘆師曰甫遭亂離故防於奔走羇旅是以有範滂澄淸之志柰何時不見用亦止扵再三咨嗟傷不得其志也】

水會渡【乾元二年作】

【魯曰一雲水回渡】補注【鶴曰渡名水防卽前所謂合鳯溪也詩云微月沒巳久當是乾元二年十二月初至此】

山行有常程中夜尙未安【蘇曰冦恂中夜悲愁不得安寢】微月沒巳久崖傾路何難【洙曰謝靈運詩崖傾光難畱蘇曰程煜傾崖防路人馬不通如逢泥木去住多難趙曰丘希範云崖傾嶼難傍】大江動我前【洙曰謝暉詩大江流日夜】洶若溟渤寛【洙曰鮑明逺詩穿池類溟渤】篙師暗理楫【洙曰謝靈運詩理棹遄還期夢符曰右按左太衝吳都賦篙工檝師選自閩禺習禦長風狎玩靈胥責千里於寸陰聊先期而須臾】謌笑輕波瀾【蘇曰謝眺新城路上詩吳兒未習水謌笑欺波瀾】霜濃木石滑風急【一作烈】手足寒入舟巳千憂【洙曰謝靈運詩入舟陽巳微】陟巘仍萬盤【洙曰詩陟則在巘趙曰仿陸士衡詩仰陟髙山盤】回眺【一作出】積水【一作石】外補注【鶴曰常是作積石蓋積石山在河州而成與岷河鳯三州不逺河州又有鳯林縣疑是鳯溪鳯州鳯皇村同得名】始知眾星幹逺逰令人瘦衰疾慙加餐【洙曰古詩思君令人老又努力加餐飯謝靈運衰疾當在斯揚曰曹子建沈憂令人老又吾得行逺逰逺逰欲何之】

飛仙閣【乾元二年作】

補注【鶴曰自此上棧道矣飛仙以言其髙乾元二年作】

土門山行窄【土一作出】微徑緣秋毫【洙曰一云徑微上秋毫蘇曰張儀過太行曰微逕穿雲仰視緣云若秋毫蟠折】棧云闌干峻梯石結構牢【洙曰見新亭結構罷注】萬壑欹疏林【一作竹趙曰顧愷之萬壑爭流】積陰帶奔濤寒日外淡泊長風中怒號【洙曰莊子風作則萬竅怒號】歇鞍在地底始覺所歷髙往來雜坐臥人馬同疲勞【蘇曰李陵人疲馬勞一日三戰】浮生有定分饑飽豈可逃【蘇曰吳律饑飽榮瘁人之定分非所茍欲可得也】嘆息謂妻子我何隨汝曹【洙曰馬援傳吾欲使汝曹聞人過失如聞父母之名】

五盤【乾元二年作】

【魯曰謂棧道盤曲有五重】補注【鶴曰在漢中郡之境乾元二年作】

五盤𨿽云險山色佳有餘【洙曰陶潛詩山气日夕佳】仰淩棧道細【洙曰道一作閣漢祖入漢中燒絕棧道】俯映江木疏地僻無网罟【蘇曰宋玉出逰見山鳥自得玉嘆曰此中林幽地僻無网罟彈射宐爾盡其天年也】水淸反多魚【趙曰楊雄雲水至淸則無魚公據所見而反用之也】好鳥不妄飛【師曰淵明云鳥倦飛而知還甫自傷奔走曽好鳥之不若也】野人半巢居【洙曰禮運冬居槽巢王康琚皆在太平時亦有巢居子選巢居知天寒】喜見淳朴俗【天啟曰莊子澆淳散朴】坦然心神舒東郊尙格鬭【蘇曰範曾東郊金革不息尙思格鬭戰壘滿目政散民流田畆蕪沒寜不心痛】巨猾何時除【洙曰東京賦巨猾間亹】故鄕有弟妹流落隨丘墟【洙曰曹子建詩零落隨丘山】成都萬事好豈若歸吾廬【洙曰古詩行客𨿽云樂不如早旋歸李白詩錦城𨿽云樂不如早還家】

龍門閣【乾元二年作】

補注【洙曰前詩云髙有廢閣道道卽棧也或云棧或云閣非樓閣也乾元二年作】

淸江下龍門【魯曰按地理誌施州靑江郡】補注【鶴曰水經雲水色淸照十丈故名龍門卽龍門鎭所謂沮洳棧道濕玆云閣者在山巓彼所謂沮洳港水之下流蓋龍門之山盤紆連亙爲廣所以名列數郡】絕壁無尺土【趙曰謝靈運云晨策尋絕壁】長風駕髙【一作白】浪【洙曰郭景純詩吞舟浮海底髙浪駕蓬萊】浩浩自太古【洙曰古詩浩浩陰陽移】危途中縈盤【洙曰一云縈盤道】仰望垂綫縷滑石欹誰鑿浮梁裊相柱【洙曰西京賦峙逰極於浮柱趙曰滑石自是石之滑浮梁自是梁之浮舊注所引𨿽傍見而其義非也】目隕雜花頭風吹過【洙曰一云過飛雨趙曰滑石之欹浮梁之裊皆難行之地故目生頭生風矣目出史心亂目目昏如見雜花之隕落頭風出魏太祖讀陳琳檄艸頭風自愈頭或生風如過雨之吹皆言其地險絕而然也】百年不敢料【洙曰潘安仁詩人生天地間百年孰能要】補注【希曰諸葛亮死軍中人爲之語死諸葛亮走生仲逹宣王曰吾便料生不料死也】一隊【洙曰隊與墜同】乃得取飽聞【一作知】經瞿塘【洙曰瞿塘峽名】足見渡大庾【洙曰大庾嶺名趙曰以龍門閣之險峻推言而比之也瞿塘峽在巫山之下大庾嶺在防州之前】終身歷艱險恐懼從此數【師曰瞿塘大庾不若此閣道爲險之至甫至此恐懼若屈指數險阻之處當從此爲始也】

石櫃閣【乾元二年作】

補注【鶴曰詩云季冬日巳長當是乾元二年十二月初澣之後也自此方入蜀故曰蜀道多艸花】

季冬日巳長【唐曰日自至節後旋長宮中以紅綫量日影長至日添一綫】山晚半天赤【何曰謂反照也】蜀道多艸花江間饒奇石【洙曰江淹詩崦山多靈艸海濱饒奇石】石櫃曾波上臨虛蕩髙壁【夢符曰郭璞江賦迅𨿽臨虛以騁巧孤玃登危而雍容】淸暉回羣鷗【洙曰謝靈運詩山水含淸暉】暝色帶逺客【洙曰謝靈運林壑斂暝色】羇棲負幽意感嘆向絕迹信甘孱懦嬰【鄭曰孱鋤山切懦奴臥切弱也】不獨凍餒迫優遊謝康樂【洙曰晉謝暉也修可曰謝暉封康樂公孫靈運襲其封與何長瑜等以文章賞會共爲山澤之逰詩家稱康樂乃靈運非暉也以南史考之謝宻傳云謝渾爲韻語奬勸靈運等曰康樂誕通度實有名家韻因是詩注以康樂爲謝暉故詳辧之云】放浪陶彭澤【洙曰陶潛爲彭澤令】吾衰未自由謝爾性有適【洙曰有一作所師曰謝陶輩優遊放浪無所系滯令甫未能自由於二子適性之樂頗有感焉】

桔柏渡【乾元二年作】

【鄭曰桔居屑切】補注【鶴曰當是蜀之眾水於此防而下荊南故詩云東逝不可要髙通荊門路闊防滄海潮又峽程記云瀘合遂蜀四州皆峽之郡自巒江桔柏池導等渡至此二百八十江防於峽前云云則桔柏乃江之名】

靑冥寒江渡【趙曰楚辭據靑溟而攄虹靑靑冥冥髙逺之貌】駕竹爲長橋竿濕煙漠漠【洙曰一云竹竿濕漠漠謝靈運詩生煙紛漠漠】江水風蕭蕭【洙曰水一作永荊軻餞易水風蕭蕭兮易水寒】連笮動嫋娜【鄭曰笮側柏切嫋乃了切娜奴可切洙曰連竹索而爲梁謂之笮前漢卭笮之君】補注【鶴曰成都之窄橋卽此類也】徵衣颯飄颻急流鴇鷁散【鴇博好切鷁五歷切洙曰西都蒼鴰鷁鶂趙曰郭璞上林賦注曰似鴈旡後趾也】絕岸黿鼉驕【魯曰鴇鷁諭舟船也黿鼉諭橋梁也驕壯也】西轅自玆異東逝不可要髙通荊門路闊防滄海潮孤光隠顧眄逰子悵寂寥無以洗心胸前登但山椒【洙曰桔柏乃文州嘉陵二江合流處也東下入渝合通荊門矣蒼舒曰右按廣韻椒山頂文選稅鑾登山椒十朋曰謝惠連詩悲猿響山椒漢武帝李夫人賦釋馬山椒廣雅曰土髙四墮曰山椒謝莊月賦菊散芳於山椒】

劍門【乾元二年作】

【魯曰自蜀出漢中皆自是故以門名背有閣道在梓潼郡東北蜀之險防】補注【鶴曰按唐志劍門縣在劍州乾元二年作文選張孟陽劍閣銘惟蜀之門作固作鎭是曰劍閣壁立萬仞】

惟天有設險【洙曰北有劍門天設之險蘇曰許防闗河阻絕乃天設險以全其封疆孝祥曰易天險不可升地險山川丘陵王公設險以守其國】劍閣【一作門】天下壯【蘇曰嚴助至蜀見劍門闗乃嘆曰天下壯險扼隘喉衿莫過此闗也】連山抱西南石角皆北向【洙曰劍山土石皆北向如拜伏狀趙曰此言蓋謂地形勢𨿽險而趨中原自然之勢觀劍門山𨿽抱西南而石角北向則有面內之義】兩崖崇墉倚【趙曰詩其崇如墉張協武館賦云崇墉四匝】刻畫城郭狀【洙曰蜀都賦金城石郭兼匝中區旣麗且崇實號成都】一夫怒臨闗【一作門】百萬未可傍【洙曰蜀都賦一人守隘萬夫莫向張孟陽劍閣銘一人荷防萬夫趑趄傍一作仰】珠玉走中原【蘇曰陳陟珠玉無脛徧走中原何也】岷峨气淒愴【洙曰岷靑城山峨峨眉山也趙曰珠玉之於中原必著走字者或曰古之言珠玉曰無翼而飛無脛而行非謂人之所攜持若飛走也岷山在成都之西靑城山是也峩山在成都之西南峩眉山是也逺人困於誅求而淒愴之气見於岷峨以二山無情之物猶且淒愴則有情之民可知矣】三皇五帝前【蘇曰王子淵三皇五帝前事臣不可知蓋無書可考也】雞犬各相放【洙曰相一云自蜀至秦方與中國通】後王尙柔遠【洙曰書柔遠能邇】職貢道已喪【田曰朱云諸侯分權擅據割地土不復有職貢之道】至今英雄人【蘇曰章邯遂使英雄之輩逓相睚眥】髙視見霸王【於況切】並吞與割據【洙曰李特送流人至劍門箕踞四顧太息曰劉禪有此形勢而東手於人乎遂潛謀割據】極力不相譲吾將罪眞宰【趙曰莊子若有眞宰存焉而不得其朕】意欲鏟疊嶂【鏟楚產切蘇曰袁盎曰諸公欲鏟連疊嶂而造物復如何】恐此復偶然臨風黙惆悵【趙曰末四句則公忠憤之辭矣師曰恐當肅宗中原未平之日偶復有爲割據之禍者是以臨風惆悵而爲國家黙爲之慮也】

鹿頭山【乾元二年作】

【彥輔曰按地理誌漢州徳陽縣有鹿頭山】補注【鶴曰唐志徳陽縣有鹿頭闗必以山而得名乾元二年作】

鹿頭何亭亭補注【鶴曰九域志鹿頭闗唐髙崇文陷劉辟於此寰宇記曰自綿州羅江縣界迆入漢州徳陽縣界古老云昔有張鹿頭於此造因以爲名】是日慰饑渴【趙曰西都賦之言宮室曰狀迢迢以亭亭陸士衡詩願保金石軀慰妾常饑渴】連山西南斷俯見千里豁【洙曰自秦入蜀川嶺重復極爲險阻及下鹿頭闗東望成都沃野千里蔥鬱之气乃若煙霞靄然】遊子出京華劍門不可越【洙曰京華一云咸京蒼舒曰張孟陽劍閣銘曰惟蜀之門作固作鎭是曰劍閣壁立萬仞酈道元水經注曰劍戍北去大劍三十里連山絕險飛閣相連故謂之劍閣田曰鐘防平蜀至綿谷語左校曰山川懸逺巳盡咫尺劍門不可開越何計入蜀公可籌度】及玆阻險盡始喜原野闊殊方昔三分霸气曾間發【間居莧切師曰昔魏吳蜀三分天下劉備據此一方以建霸王之業】天下今一家【韓曰今肅宗中興天下已一家矣】云端失雙闕【夢符曰古樂府仙人篇閶闔正嵯峨雙闕萬丈餘又天臺賦雙闕云竦以夾路趙曰云端祖出枚乘樂府曰美人在云端天路隔無期雙闕祖於元聖本紀曰許申欲觀帝意曰帝坐華堂靣雙闕君之榮願得矣公詩言失雙闕者以天下旣一家皆爲臣屬故所僣擬天子之闕不復見矣】悠然想楊馬繼起名硉兀【鄭曰硉兀危石也洙曰左太衝蜀都賦江漢炳靈世載其英郁若相如灂若君平王褒暉暐而秀發揚雄含章而挺生】有文【一作才】令人傷【師曰揚馬二子皆蜀人有文章皆不顯用於漢甫至此追思二子亦若已之不遭其時也】何處埋爾骨紆余脂膏地【髙曰紆余廣遠貌脂膏地言其肥沃也】慘澹豪俠窟【洙曰蜀都賦外負銅梁於巖渠內函要害以膏腴趙曰成都富饒之地故公指爲脂膏也豪俠窟見郭璞云京華遊俠窟公變其字爾】杖鉞非老臣宣風豈専逹冀公柱石姿論道邦國活斯人亦何幸公鎭逾歳月【趙曰公謂僕射裴冀公冕也言裴公爲尹尙有歳月之期此斯人之所以幸也此句可以見杜公初來成都非爲嚴武而來也】補注【希曰按舊史裴日冕傳肅宗移幸鳯翔罷冕知政事遷右僕射兩京平以功封冀國公尋加禦史大夫充劍南西川節度使又入爲右僕射】

成都府【乾元二年作】

【修可曰是詩子美寓意深矣淮南子曰西垂景在樹端謂之桑楡也說曰桑楡之景理無遠照今也日薄桑楡而其光翳翳止足照我衣裳則不能遠照矣以諭明皇以太上皇居西內也初月不髙出眾星尙爭光而諭肅宗卽位未久而史思明之徒尙在也蓋肅宗立於天寶之丁酉而子美乾元庚子至成都以其時考之故知其寓意如此也鄭曰劍南西路蜀州也】補注【鶴曰公以干元二年十二月至成都而宗以上元元年七月遷於西內今詩云季冬樹木蒼則是初到成都時作先明皇遷西內半年修可謂托意明皇遷西內肅宗卽位未久而安史之徒尙在恐未必然】

翳翳桑楡日【洙曰歸去來景翳翳以將入東觀記収之桑楡江淹曽是迫桑楡歳暮從所東趙曰桑楡晚日也】照我徵衣裳【蘇曰團團江上月照我徵衣裳趙曰阮嗣宗詠懷詩曰灼灼西隤日餘光照我衣】我行山川異忽在天一方【蘇曰曹植與陳琳疏曰昔與子西園聨鑣游泳語笑向今忽暌別在天一方後防邈然莫可得也古詩各在天一方劉云成都偏在西故雲天一方】但逄新人民【洙曰曹子建不見舊耆老但覩新少年山川阻逺別後防日月長】未卜見故鄕大江東流去【洙曰謝暉大江流日夜】遊子去日長【洙曰短歌行去日苦多】曽城塡華屋【鄭曰塡陟刃切定也趙曰曽城層起之城淮南子云昆侖山上有曽城九重華屋】季冬樹木蒼【洙曰西都賦靈艸冬榮趙曰前於發同谷縣題下公自注云乾元二年十二月一日自隴右赴劍南紀行而今詩云季冬樹木蒼則至成都乃是月也】喧然名都防吹簫間笙簧【洙曰曹子建名都多妖女京洛出少年詩吹笙鼓簧】信美無與適【洙曰王仲宣登樓賦𨿽信美而非吾土兮曽何足以少畱】側身望川梁【洙曰四愁詩側身西望涕沾裳魏文帝詩欲濟河無梁】鳥雀夜各歸中原杳茫茫【趙曰觀眾鳥識巢而夜歸乃思其中原故鄕之地而不得返】初月出不髙眾星尙爭光【師曰初月諭肅宗初卽位眾星諭安史之徒與天子抗衡】自古有羇旅我何苦哀傷【師曰此乃甫自窮之辭】

補注杜詩卷六

欽定四庫全書

補注杜詩卷七

宋黃希原本

黃鶴補注

石筍行【上元元年作】

【彥輔曰成都記石筍及林亭池石之地雨過必有小珠或靑黃如粟者亦有細孔可以貫絲田曰杜光庭石筍記云成都子城西曰興義門金容坊有通衢防百五十步有石二株挺然聳峭髙丈餘圍八九尺耆舊傳云其名有六曰石筍曰蜀妃闕曰沈犀石曰魚鳬仙壇曰西海之眼曰五丁石門皆非也圖經云石筍街乃秦寺之遺址殿宇樓臺咸以金寶飾之爲一代之勝槪又云蜀之城壘方隅不正以景測之石筍扵南北爲定無所偏邪今按石筍在衙西門外僅百五十步二株雙蹲一南一北北筍長一丈六尺圍極扵九尺五寸南筍長一丈三尺圍極扵一丈二尺南筍蓋公孫述時折故長不逮北筍趙曰此篇作扵上元元年是時李國輔日離間二宮擅權之迹甚彰故因賦石筍而指譏李輔國也師曰甫意謂此石必是古者卿相墓前表識後世妄加緣飾謂爲海眼以防蔽愚俗蓋譏祿山國忠以微賤小臣防蔽宗致天寶末年之禍然誣辭謬語君子當致察】補注【鶴曰此詩趙注以爲作扵上元元年爲李輔國離間二宮而作按通鑑上元元年七月輔國矯稱上語迎上皇逰西內此詩云防蔽媚悅其事隠而彰終云安得壯士擲天外使人不疑見本根蓋恨去輔國輩之不速卒爲盜殺猶不顕誅之可惜】

君不見益州城西門陌上石筍雙髙蹲【䢐尊切洙曰成都記石筍城西門百餘步亦呼爲石筍隅落相隅西南數步不對各折爲五六段相續以立人云五丁擔亦曰蜀王妃墓表益州城郭皆不直此蓋正東西也陌一作街】古來【一云老】相傳是海眼苔蘚食盡波濤痕【田曰成都記距石筍二三尺每夏月大雨往往陷作土穴水湛然以竹測之深不可及以繩系石而投其下愈投而愈無窮凡三五日忽然不見嘉祐春牛車碾地忽陷亦測而不能達父老甚異故有海眼之說趙曰華陽風俗記蜀人曰我州之西有石筍焉天地植之以鎭海眼動則洪濤大濫】多往往得瑟瑟【洙曰每雨過人多得瑟瑟蒼舒曰按博雅瑟瑟碧珠也杜陽雜編有瑟瑟幕其色經明靈薄無與爲比】此事恍惚難明論恐是昔時卿相墓立石爲表今仍存【洙曰揚雄蜀王本紀云武都丈夫化爲女子蜀王納以爲妃無防物故乃葬扵成都郭中以石作鏡一梔表其墓華陽國誌曰王哀念之遣五丁之武都擔土爲妃作冢立石今俗名爲石筍】補注【希曰寰宇記望帝禪位扵鱉令號開明下五華有開明尙始立宗廟時天生五丁力士能徙山蜀王負力不爲戰備每一王死輒爲立大石長三丈重萬鈞以爲墓識今石筍是也晏曰筍裏】惜哉俗態好防蔽亦如小臣媚至尊政化錯迕失大體【蘇曰趙充國近見大臣全失燮理政化錯迕陰陽不時多失大體】坐看傾危受厚恩【洙曰時林甫國忠傾覆王室】嗟爾石筍擅虛名後生未識猶駿奔【洙曰詩駿奔走在廟】安得壯士擲天外【洙曰梁沈約詩安得壯士駐奔羲】使人不疑見本根【洙曰華陽風俗錄云蜀人曰我川之西有石筍焉天植之以鎭海眼動則江濤大濫四方之人有來觀者則奇而怪之贊皇公曰夫筍之爲狀也亭亭揭峭髙然若削圭芒天成神矣今小大相因疊至八九節東以鐵鼓出扵人力又何神乎遂命抽去鐵鼓寂然而神怪不作趙曰此八句正以專指李輔國坐看傾危受厚恩言輔國之寵幸也舊注卻云是時林甫國忠用事而公譏之大非是】

石犀行【上元二年秋作】

【魯曰成都記石犀在李太白廟內】補注【鶴曰李冰作石犀以厭水災而上元二年秋八月灌口捐戶口故作是詩然意亦有所寓也】

君不見秦時蜀太守刻石立作三犀牛【洙曰華陽國誌秦孝文王以李冰爲蜀守冰作石犀五頭以厭水精穿石犀於江南命曰犀牛裏後轉爲耕牛二頭一在府市橋門今所謂石牛門一在淵中又自前堰上分穿羊摩江灌口西扵玉女房下自涉郵作三石人立水中與江神要水竭不至足盛不沒肩成都記亦云石犀五今云三犀牛未詳】自古𨿽有厭勝法【洙曰匈奴傳上以太嵗厭勝所在師古注漢髙紀云蕭何初立未央宮以厭勝之術】天生江水向【一云須】東流【洙曰莫愁歌河中之水向東流】蜀人矜誇一千載泛溢不近張儀樓【洙曰按圖經秦張儀築少城在大城西又周地圖云張儀築城樓壞不能立忽有一龜周旋巫依龜行巡築遂得立今有龜化橋成都記云張儀樓在子城南髙一百尺初築此城𨿽曰附蓋以順江山之勢正卽爲畊矣乃作此樓而定南北焉】今年灌口損戶口此事或恐爲神羞【洙曰武成以濟兆民無作神羞左防十八年茍捷有功無作神羞】補注【鶴曰寰宇記云灌口山在西嶺有天彭闕尺云灌口鎭在彭州九隴縣鎭城西有玉女神祠祠之西有蜀守李冰祠今年水損戶口所以爲李冰之羞按舊史帝紀上元二年七月霖雨至八月方止墻宇多壊漉魚道中今年乃是上元二年秋故下云終借隄防出眾力髙擁木石當淸秋】終借隄防出眾力髙擁木石當淸秋先王作法皆正道詭怪何得參人謀【趙曰厭勝者詭怪之事爲不足憑故水終有時而爲害隄防者正道故終借人力以爲隄防也】嗟爾三犀不經濟缺訛只與長川逝【趙曰此公之寓意於三犀指廟堂無經濟之人乾元二年乃呂諲李現李揆第五琦同平章事未幾以罪去】但見元气常調和自免洪濤恣凋瘵【洙曰曹子建詩泛舟越洪濤趙曰謂元气之調特在乎得人蓋宰相以燮理陰陽爲事也】安得壯士提天綱再平水土犀奔茫【洙曰陳蕃傳志淸天綱舜典咨禹汝平水土定功曰沈約云安得壯士駐奔羲師曰宗時用李林甫楊國忠爲政致有滔天之禍其亦實犀之擅虛名者乎甫托意黜之】

杜鵑行【上元元年作】

補注【鶴曰觀其詩意乃感明皇失位而作當是上元元年遷西內後太平寰宇記言望帝以徳不如鱉令因禪位於鱉令號開明遂自亡去化爲杜鵑鳥故蜀人聞杜鵑鳴曰是我望帝也】

君不見昔日蜀天子化爲杜鵑似老烏【趙曰按蜀記昔有姓杜名宇號望帝宇死俗傳化爲子規鳥一名鵑蜀人聞子規鳥皆曰望帝遂於鵑字加杜姓謂之杜鵑又直謂之杜宇】寄巢生子不自啄羣鳥至今爲哺雛𨿽同君臣有舊禮骨肉滿眼身羇孤業工竄伏深樹裏四月五月偏號呼補注【鶴曰通鑑上元元年七月丁未李輔國矯稱上語迎上皇遊西內至睿武門輔國將期射生五百騎露刃遮道曰皇帝以興慶宮湫隘迎上皇遷居大內上皇驚幾墜力士曰李輔國何得無禮叱下馬云云陳禮髙力士及舊宮人皆不得畱左右丙辰髙力士流巫州王承恩流旛州魏悅流溱州陳禮勒致仕置如仙媛於歸州玉眞宮主出居玉眞觀上皇以不懌因不茹葷辟穀浸以成疾詩云𨿽同君臣有舊禮骨肉滿眼身羈孤又云業工竄伏深樹裏蓋謂此也】其聲哀痛口流血所訴何事常區區爾豈摧殘始發憤羞帶羽翮傷形愚蒼天變化誰料得萬事反覆何所無豈憶當殿羣臣趨【趙曰鮑昭行路難雲中有一鳥名杜鵑言是古者蜀帝魂聲音哀苦鳴不息云云豈憶往日天子尊今公所謂哀痛口流血及末句憶羣臣趨蓋出於此也師曰時祿山反陷兩京明皇西走幸蜀旣失帝位柰何又棄骨肉而孤寓他邦云云肅宗卽位靈武不能卽遣迎還明皇而使之羇孤在蜀明皇由是悒怏不得意至於化去其亦不免於怨傷乎甫之言頗有深意】補注【希曰師注謂明皇幸蜀失位肅宗卽位靈武不能迎還使之羇孤悒怏化去則非蓋此詩専譏肅宗爲李輔國所間故曰萬事反覆何所無豈憶當殿羣臣趨】

戱作花卿歌【上元二年作】

【彥輔曰髙適傳梓州副使叚子璋反以兵攻東川節度李奐適率州兵與西川節度使崔光逺攻子璋斬之西川牙將花敬定者恃勇旣誅子璋大掠東蜀天子怒之師曰甫爲花卿痛惜之】補注【鶴曰按史上元二年四月壬午叚子璋反此詩當是其年成都作舊史俱作花驚定】

成都猛將有花卿【魯曰花卿家在丹稜東館鎭至今血食其鄕本朝封爲忠應公】學語小兒知姓名用如快鶻風火生【蒼舒曰南史曹景宗謂所親曰我昔在鄕裏騎快馬如龍覺耳後生風鼻尖出火此樂使人忘死不知老之將至余曰易家人卦巽上離下爲風自火出風生扵火自內而出也象曰風自火出家人】見賊惟多身始輕【洙曰漢光武見大敵則勇】綿州副使著柘黃【洙曰綿州副使段子璋也著柘黃僭乘輿服色趙曰公詩云綿州則梓州字誤傳爲綿州乎柘黃天子之服也】補注【鶴曰史云劍南東川節度兵馬使段子璋反陷綿州遂州按舊史東川節度治梓州管梓州綿劍普陵榮遂合渝瀘等則不當云綿州副使然是時治綿州趙未之考也】我卿掃除卽日平子璋髑髏血糢糊手提擲還崔大夫【洙曰子璋卽段子璋也崔大夫崔光逺也】李侯重有此節度【洙曰李侯東川節度使李奐也趙曰段子璋旣攻東川則李奐必失節度矣以花卿斬之則李侯復保有節度焉】人道我卿絕世【一作代】無旣稱絕世無天子何不喚取守京都【洙曰譏其掠奪也黃曰子美作花卿歌雄壯激昂讀之想見其人也】補注【希曰舊史崔光逺傳上元二年兼成都尹充劍南節度營田觀察處置使仍兼禦史大夫及段子璋反東川節度使李奐敗走投光逺卒將花驚定討平之將士肆其剽取婦女有金銀釧兵士皆斷腕以取之數千人光逺不能禁肅宗遣監軍中使按其罪光逺憂恚疾卒然則花卿豈容獨免乎天子何不喚取守京都之句𨿽譏之亦傷之也】

贈蜀僧閭丘師兄【上元元年作】

【彥輔曰太常博士均之孫】補注【鶴曰詩云我住錦官城當是上元元年秋冬作故詩云粳稻臥不翻】

大師銅梁秀【洙曰左思蜀都賦於東則左綿巴中百濮所充外負銅梁於嚴渠田曰太平禦覧載張孟蜀都賦注云銅梁山名也按其山有桃枝竹東而連亙三十餘里山履之上平整逺望諸山此獨秀也山在合州界銅梁縣】浦注【鶴曰按唐志山南道古荊梁二州之域其名山嶓冢熊耳銅梁巫荊峴十道志云銅梁山在涪江之南七里然梓州合州俱有之益部舊傳云昔楚防滅巴子封庶子扵漢江之南號銅梁侯髙僧傳晉惠亮大師小師】籍籍名家孫【安石曰籍籍名聲之盛也】嗚呼先博士炳靈精气奔【洙曰蜀都賦近則江漢炳靈世再其英郁若相如爝若君平王褒暐曄而秀發揚子含章而挺生師曰炳靈言英靈顯赫也】惟昔武皇后臨軒禦乾坤多士盡儒冠墨客藹云屯【洙曰揚子云上長楊賦故籍翰林以爲主人子墨爲客卿以諷】當時上紫殿不獨卿相尊【洙曰謝暉值中書省紫殿肅陰陰】補注【希曰成紀行幸甘泉郊太畤神光降及紫殿】世傳閭邱筆【師曰閭文筆號爲大手】峻極逾昆侖【洙曰禹本紀昆侖髙三千五百里日月所相避隠爲光明也】鳯藏丹霄暮【一作穴】龍去白水渾【洙曰東京賦世祖龍飛白水】靑熒雪嶺東【洙曰西都賦琳瑉靑熒沈曰雪嶺在蜀一名太白山】補注【希曰雪嶺在維州之南二百六十里】碑碣舊制存【田曰東蜀牛頭山下有閭均撰瑞堊寺磨崖碑嚴政書寺今攺爲天寧羅漢禪院】斯文散都邑髙價越璵璠【洙曰均以文名當時四方碑碣多出其手】晚看作者意【趙曰郤生見王導詩嘆曰晚見作者妙意梅曰作者指均也】妙絕與誰論【洙曰陸韓卿賦歌能妙絕】吾祖詩冠古同年防主恩補注【鶴曰吾祖謂杜審言按本傳武后召審言將用之問卿歡喜否審言蹈舞謝後令賦歡喜詩嘆重其文授著作郎遷膳部員外郎時與均同朝神龍初坐交適張易之流峯州入爲國子監主簿修文館直學士卒其卒在景龍二年宋之問有祭文云云】豫章夾日月嵗久空深根【洙曰見豫章深出地注】小子思疏闊豈能達詞門【蘇曰宗戩讀淵明詩撫捲嘆曰小子疏略焉能逹文詞之門閫使人有愧赧之心信乎一世之眞儒】窮愁一揮淚【洙曰愁一作秋陸士衡詩揮淚嘆流離】相遇卽諸昆我住錦官城【洙曰成都記錦城以江山明麗錯雜如錦】兄居祗樹園【鄭曰祗翹移切洙曰金剛經佛在捨衛國祗樹給孤獨國田曰楞嚴經云只洹精舍注云祗洹林樹名咀云祗陁洹或云逝多此云戰勝卽太子名林王是彼故云勝林精舍】地近慰旅愁往來當樊天涯歌滯粳臥不翻漂然薄逰倦始與道旅惇【旅一作侶】景晏步修廊而無車馬喧【洙曰陶淵明結廬在人境而無車馬喧】夜闌接軟語落月如金盆【洙曰法華經又以軟語一云言詞柔軟】補注【希曰維摩經云大富梵行所言誠諦當以軟語】漠漠世界黒【一作空】驅驅爭奪繁惟有摩尼珠可照濁水源【洙曰言性照圓明如摩尼珠然𨿽識濁水而不爲污濁所累也田曰圓覺經譬如淸淨摩尼寶珠映扵五色隨方各現宣室志云馮翊嚴生家漢南峴山得一珠如彈丸色胡人曰此西國淸水珠也若至濁水冷然洞澈矣以三十萬易之而去師曰摩尼珠以諭法性圓明淸淨不染塵垢甫奔走盜賊間健羨閭不爲污濁所累故云云】

泛溪【上元元年作】

補注【鶴曰溪謂浣花溪也當是上元元年秋晚作是時公巳居溪上】

落景下髙堂進舟泛回溪【洙曰謝靈運對嶺臨回溪】誰謂築居小【洙曰謝靈運躡險築幽居】未盡喬木西逺郊信荒僻秋色有餘淒練練峯上雪【馬曰練練白貌】纎纎云表霓童戲左右岸【洙曰岸一雲峯一云兒童戲左右趙曰江淹麗色賦色練練而欲奪吳筠詩練練波中月皆取白之義師曰童戱甫之子宗文宗武也】罟弋畢提攜翻倒荷芰亂指揮逕路迷【趙曰莊子曰畢弋多鳥亂扵上网罟多魚亂扵下网罟以取魚畢弋以取鳥今謂畢提防者乃是畢盡之畢言兒戱至盡攜网罟畢弋以取魚鳥師曰恐小兒之迷道故指揮之】得魚巳割鱗采藕不洗泥人情逐鮮美物賤事巳【一作迹】睽【趙曰公因目前實事起意以𨿽小兒猶知好新而厭故也師曰開元中物賤今兵火以來百物踴貴與向者巳睽異矣】吾村靄瞑姿【程曰言日已黒矣】異捨雞亦棲蕭條欲何適【洙曰沈文休蕭條何所欲】出處庶可齊衣上見新月霜中登故畦濁醪自初熟東城多鼓鼙【蘇曰應璩過溫泉見孟嘉問曰何適嘉曰欲歸東城濁酒狂歌度此疲耳璩曰今虎狼滿野鼓鼙聲多我輩無措手足矣古詩雲暮出城東路鼓鼙愁殺人師曰東城多鼔鼙言祿山亂範陽也】補注【希曰東城謂史思明上元元年入東京通鑑云六月田神功破史思明之兵於鄭州又史思明遣其將田承嗣王同芝敬江薛鄂徇淮西陳許兗鄆曹州是也】

題壁上韋偃畫馬歌【上元元年作】

【鮑曰朱景畫斷韋偃伯父工龍馬父鑾工山水松石偃又工仙僧老松異石人知其善畫馬不知松石更工】補注【鶴曰以後韋偃爲雙松圖歌考之偃時在成都此當是上元元年成都作】

韋侯別我有所適【鄭曰韋侯韋偃也】知我憐君【一作渠】畫無敵戲拈【彥輔曰一云試拈】禿筆掃驊驑歘見騏驎出東壁【洙曰顏延年白馬賦歘聲躍以鴻驚驊驑良馬也騏驎瑞獸也】一匹齕艸一匹嘶【齕下沒切】坐看千里當霜蹄【當丁浪切】時危安得眞致此與人同生亦同死【洙曰莊子馬蹄可以踐霜雪齕艸飲水趙曰末章寓意遭時艱危安得此眞馬以濟患艱免使甫困躓道路故云與人同生亦同死】

戲題王宰畫山水圖歌【上元元年作】

【彥輔曰王宰畫筆丹靑絕倫】補注【鶴曰畫斷王宰畫山水樹木出扵象外梁權道謂上元元年成都作若如泰伯之說云公托意言永王璘反吳松江爲之阻絕時李光弼在並州欲得李來平之至徳二年與舊次不同按史上元元年劉展反陷潤州升州蘇州乃吳松江或者公托意以此】

十日畫一水五日畫一石能事不受相促迫王宰始肯畱眞迹壯哉昆侖方壺【一作丈】圖【洙曰列湯問渤海之東注世傳大海與天海通其中有五山一曰岱嶼二曰圓嶠三曰方壺四曰瀛洲五曰蓬萊又周穆王宿於昆侖之阿云云】掛君髙堂之素壁巴陵洞庭日本東【洙曰巴陵嶽陽也洞庭在其左海東有日本國】赤岸水與銀河通【本中曰南兗州記曰步山東五里江有赤岸山南臨江中郭景純江賦鼓洪濤於赤岸趙曰巴陵郡嶽州也洞庭在焉赤岸在眞州】中有雲气隨飛龍【洙曰莊子姑射山有神人乘雲气禦飛龍而逰乎四海之外】舟人漁子入浦漵山水盡亞【一作帶】洪濤風【洙曰江賦舟子涉人又蘆人漁子海賦舟人漁子䢐南極東】尢工逺勢古莫比咫尺應須論【一作千】萬里【夢符曰南史竟陵王子良傳賁宇文煥能書善畫扵扇上圖山水咫尺之內便同萬里爲遙矜愼不傳自娯而巳】補注【希曰世說袁彥伯爲謝安司馬諸人送瀨卿嘆曰江山寥落居然有萬里之勢又湘東王蕭澤讀畫品蕭育常畫扇上爲山咫尺之內而爲萬里之遙】焉得並州快剪刀【蘇曰索靖見顧愷之畫欣然曰恨不帶並州快剪刀來欲剪松江半幅紋練歸去古詩曰借君快剪刀輕綃剪波去】剪取吳松半江水【趙曰吳松言吳地之松江也泰伯曰甫托意言永王璘反漢中吳松江爲之阻絕不通時李光弼守並州所攻必下諭以快剪刀言其防也意欲得光弼之將平漢中以通吳松故云云】

題李尊師松樹障子歌【乾元元年作】

補注【鶴曰梁權道從舊編謂上元元年成都作然都壇在長安今云時危慘澹來悲風當在乾元元年諌省作】

老夫淸晨梳白頭都道士來相訪補注【鶴曰按公玄都壇歌云故人今居子午谷獨在陰崖結茒屋前太古都壇則都壇在長安又防要雲長安京城朱雀街有都觀隋開皇二年移置之】握髮呼兒延入戶【彥輔曰周公一沐三握髮】手提新畫靑松障障子松林靜杳慿軒忽若無丹靑陰崖卻承霜雪【一作露】榦【洙曰馬季長長笛賦生於終南之陰崖】偃蓋反走虯龍形老夫平生好奇古對此興與精靈聚已知仙客意相親更覺良工心獨苦【邁曰韓宏曰良工用心何苦刻如斯】松下丈人巾屨同偶坐似【一作自】是商山翁【洙曰商一雲南四皓隠於商山避秦氏之亂】補注【鶴曰晉王羲之傳似是馬曹】悵望【一云惆悵】聊歌紫芝曲【洙曰四皓歌曰曄曄紫芝可以療饑】時危慘淡來悲風【師曰都壇名道士受籙皆扵此壇障子松林靜杳言畫松無聲也巳知仙客意相親言有嵗寒之操也昔四皓遭秦亂隠扵商山歌紫芝甫傷時盜賊擾攘悵望四皓而想其髙躅故云時危慘淡來悲風】

古栢行【大歷元年作】

【洙曰傷其有才而不得用也】補注【鶴曰此詩𨿽指成都孔明廟而言而詩云憶昨路繞錦亭東則不在成都作豈非大歷元年至夔見先主武侯廟遂追憶錦亭所見而成舊編並梁權道俱以爲上元元年殆未詳詩中語也惟趙注云此乃追言成都先主廟之栢蓋公近自離成都而來夔故止可言憶昨】

孔明廟前有老柏【彥輔曰成都記云諸葛公廟在先主廟故宅城西復立素像先主廟西院卽武侯廟前有雙大柏古峭可愛】補注【希曰成都記先主廟在府南八里惠陵東七十步又云諸葛公廟在先主廟故宅城西內有相國段公古柏文故此詩云憶昨路繞錦亭東先主武侯同閟宮】柯如靑銅根如石霜皮澑四十圍黛色參天二千尺【趙曰孔明爲蜀相成都則先主廟而武侯祠堂附焉夔州則先主廟武侯廟各別今詠柏專是孔明廟而已豈非夔州栢乎公詩集中其在夔也屢有孔明廟詩於夔州十絕云武侯祠堂不可忘中有松柏參天長以絕句証之則此乃夔州之詩明矣正敏曰沈內翰譏子美此句以謂四十圍配二千尺爲太細長不知子美之意但言其色而已猶言其翠色蒼然仰視髙逺有至扵二千尺而防扵參天也若如此求其疵則二千尺固未足以參天而詩謂峻極扵天者更爲妄語善論詩者正不應爾】君臣巳與時際會樹木猶爲人愛惜【洙曰宣九年思其人猶愛其樹況用其道而不惜其人乎劉歆曰思其人猶愛其樹況宗其道而燬其廟乎】云來气接巫峽長【洙曰宜都山川記曰巴東三峽巫峽長】月出寒通雪山白【趙曰巫峽在夔之下巫峽之云來而柏之气與接雪山在夔之西雪山之月出而柏之寒與通皆言其髙大者也】憶昨路繞錦亭東先主武侯同閟宮【洙曰詩閟宮有侐趙曰此乃追言成都先主廟之柏蓋杜公近方離成都而來夔故言憶昨也】崔嵬枝榦郊原古窈窕丹靑戶牖空落落盤踞𨿽得地孤髙多烈風【趙曰杜篤首陽山賦曰長松落落沈約髙松賦曰郁彼髙松棲根得地】扶持自是神明力【夢符曰右按孫興公天臺賦嗟臺嶽之所異挺實神明之所扶持蘇曰劉禪自是神明扶持非人力能致】正直元因造化工大廈如傾要梁棟【尹曰耿恭謂岑彭曰方今漢基頽圮英雄寒饑如大廈傾求天下之義士要爲梁棟子何如此饑寒不乘時取萬戶侯復俟何時耶】補注【希曰合注以和嶠千丈松事】萬牛回首丘山重【去聲】不露文章世巳驚未辭翦伐誰能送【洙曰甘棠勿翦勿伐】苦心豈免容螻蟻香葉終經宿鸞鳯【趙曰謝靈運後漢書方儲遭母憂種松柏鸞棲其上】志士幽人莫怨嗟古來材大難爲用【洙曰莊子吾有大樹人謂之樗其大本臃腫而不中繩墨立之塗匠者不顧今子之言大而無用眾所同去蘇曰張華志士蓄怨幽人含嗟朝廷𨿽下哀詔誰肯出松蘿嵓穴】

戲韋偃爲雙松圖歌【上元元年作】

補注【鶴曰詩云我有一疋好東絹指東川梓州鵞溪絹而言則此詩作扵成都從舊次在上元元年】

天下防人畫古松【一作樹】畢宏已老韋偃少【洙曰畢宏亦畫工也鄭曰宏大歷二年爲給事中】絕筆長風起纎末【洙曰長笛賦其應淸風也纎末奮防】滿堂動色嗟神妙【蘇曰蕭紼春晏時金甌七發七中滿堂賓客動容嗟服神妙】兩株慘裂苔蘚皮屈鐵交錯回髙枝白摧朽骨龍虎死黒入太陰雷垂松根胡僧憩寂寞龎睂皓首無住著偏袒右肩露雙腳【洙曰金剛經偏袒右肩右膝著地修可曰楞嚴經云名無住行名無著行公取而合用之也】葉裏松子僧前落韋侯韋侯數相見我有一匹好東【一作素】絹重之不減錦繡段【洙曰四愁詩美人贈我錦繡段】補注【希曰我有出毛詩三國誌李衡州裏有千樹木奴不責汝衣食嵗止一疋絹亦可用矣又鵞溪地名在梓州鹽亭縣出絹甚良時人謂之鵞溪絹卽東絹也】巳令拂拭光淩亂【洙曰謝惠連淸波時淩亂】請公放筆爲直榦【師曰畢宏韋偃皆唐之善畫者也白摧朽骨龍虎死謂松枝也黒入太陰雷雨垂謂暗碧之色也偏袒右肩露雙腳言胡僧之狀也東絹謂山東大練也】

喜雨【永泰元年作】

補注【鶴曰按史永泰元年四月巳已自春不雨至是而雨當是永泰元年而梁權道編在上元二年而史不言是年有旱兼滄江是指夔州云安】

春旱天地昏日色赤如血【趙曰公極言旱日之可畏舊注引前漢河平元年日色赤如血按成帝本紀及天文志皆無之乃晉光熙元年五月壬辰癸巳日光四散赤如血流照地皆赤甲午又如之舊注妄引有誤後學】農事都巳休兵戈況騷屑巴人困軍須慟哭厚土熱【希曰唐爲巴東郡夔州本信州巴東郡武徳二年更名又有巴州及壁州亦有巴東縣巴人當是三巴之人其困軍須者謂嚴武𨿽隔年敗吐蕃於當狗城又克吐蕃鹽川城而未撤其備也】滄江夜來眞宰罪一雪補注【希曰滄江指夔州云安而言按公有雷詩云巫峽中宵動滄江十月雷又云霹靂楚王臺扵以知滄江之爲夔州云安卽夔之境】谷根小蘇息沴气終不滅何由見寧嵗【洙曰國語自子之行晉無寜嵗趙曰沴气陰陽錯謬之气也沴音戾莊子曰陰陽之气有沴】解我憂思結崢嶸羣山云交會未斷絕【修可曰周禮陰陽之所交風雨之所會】安得鞭雷公滂沱洗吳越【蘇曰阮立曰吳楚久旱塵氛翳日昨夜一雨滂沱洗滌俱盡苗稼稍覺蘇息師曰天地昏言煙塵四起騷屑不安貌時永王璘反漢中吳越之間盜賊乘之而起巴峽間困於醜挽怨气上感農月爲之大旱故甫意欲鞭雷公滂沱下雨一洗吳越之亂吳越平則人獲安居天時自得何憂旱漧哉】補注【鶴曰舊注以吳越爲永王璘之亂按史永王璘至徳元年冬反而公是時在賊營不應及巴人當是永泰元年作此史云四月巳已有春不雨至是而雨故詩云春旱及七月又以久旱遣近臣錄囚則是年自春至秋多旱洗吳越者謂表黽自臺州反陷信明等州方伏誅而歙州人又殺其刺史是年春公在嚴武幕中秋寓夔州云安縣】

太子張舍人遺織成縟段【廣徳二年作】

補注【鶴曰梁權道編在上元二年成都作然詩有云來瑱賜自盡而瑱伏誅在廣徳元年正月當是廣徳二年在成都作公自謂田舍翁則再歸艸堂時也】

客從西北來遺我翠織成【洙曰古詩客從逺方來遺我一端綺】開緘風濤湧【蘇曰吳翰開緘詞采璀璨筆勢若風動濤湧】中有掉尾鯨【洙曰江賦揚鬐掉尾又介鯨乘濤以出入】逶迆羅水族細不足名【師曰自開緘風濤湧至此句皆敍織段之紋】客云充君褥承君終晏榮【修可曰曹植詩終晏不知疲安石曰晏榮乃安榮也】空堂魑魅走【師曰言堂上無所有神驚駭此物也】髙枕形神淸【梅曰謂爽人神思也】領客珍重意顧我非公卿畱之懼不祥施之濕柴荊服飾定尊卑大哉萬古程【洙曰左傳服之不衷身之災蘇曰王剪畱之懼不祥生其間去之可也韓曰程謂法度】補注【希曰古者服用各有程式故經制定則卑不敢逾尊此公所以不畱鯨錦也舊注引車服以庸非】今我一賤老短褐更無營【趙曰短褐者蓋短窄之褐也】煌煌珠宮物寢處禍所嬰【蘇曰段植有送九華戰袍甗玉腰帶植曰珠宮貴物非武人所服之章趙曰珠宮指言龍宮也楚辭云員闕號珠宮】嘆息當路子干戈尙縱橫掌握有權柄衣馬自肥輕【洙曰語乘肥馬衣輕裘】李鼎死岐陽實以驕貴盈來瑱賜自盡【鄭曰瑱陟刃切防州節度使】气豪直阻兵【洙曰上元三年肅宗追瑱入京裴茂稱瑱屈彊難制宜早除之代宗潛令裴茂圖之瑱擒茂妻子於江漢瑱入朝謝罪肅宗含怒寶應二年貶瑱播州縣尉翌日賜死於鄠縣借沒其家】補注【希曰按舊史李鼎上元元年嘗代崔光逺爲鳯翔尹充本府及秦隴觀察使新史廣徳元年正月壬寅來瑱削在身官爵長流播州尋賜死於路】昔聞黃金多【洙曰蘇季子位髙多金】坐見悔吝生柰何田舍翁【洙曰漢祖起田舍翁】受此厚貺情錦鯨捲還客始覺心和平振我麤席塵【蘇曰胡誼家貧讀書不憚寒暑所臥牀上惟麤席布衾木枕而巳】媿客茹藜羮【洙曰王子淵頌羮藜含糗者不足論太牢之滋味趙曰莊子藜羹不糝舊注所引字倒矣師曰甫傷兵革之際生民有不得其食不得其居處者我何忍獨安扵此又自捲以還客始覺心和平足知甫之所養扵中者宏深𨿽伯夷何以加此】

丈人山【上元元年作】

【洙曰靑城山記云此山爲五嶽之長故名丈人山有丈人觀】補注【鶴曰考公有赴新城縣暫如新津詩當是上元元年而梁權道編在二年成都又靑城山記昔寧封先生棲扵此巖之上黃帝築壇拜爲五嶽丈人晉代置觀】

自爲靑城客【沈曰中記蜀郡靑城山有洞穴爲三道西北通昆侖茅居傳靑城十洞天之一也】補注【希曰靑城山在漢中郡有斗開山經云斗山五穴通昆侖唐志蜀州有靑城縣縣有靑城山蜀州本析益州置公至成都故曰靑城客】不唾靑城地【趙曰唾地者有所惡而唾也不唾其地所以敬之也】爲愛丈人山丹梯近幽意【洙曰謝暉敬亭山詩要欲返奇趣卽此陵丹梯】丈人祠西佳气濃【洙曰陶濳山气日夕佳後漢鬱鬱蔥蔥气佳哉】緣云擬住最髙峯【洙曰靈光殿賦飛陞掲孽緣云上徵】掃除白髮黃精在【洙曰世說黃精久服反老爲少】君看他時冰雪容【洙曰姑射神人防膚若冰雪】

百憂集行【上元二年作】

補注【鶴曰詩云卽今倐忽巳五十當是上元二年辛丑作公生扵壬子至是年恰五十按公以干元二年十二月至成都是時裴冀公爲尹上元元年三月以京兆尹李若幽尹成都若幽後賜名國禎二年三月以崔光逺尹成都與髙適共討段子璋史云花驚定旣誅子璋大掠東蜀天子怒以髙適代光逺然光逺是年建子月卒而建丑月又除嚴武尹成都則適代光逺在成都才一二月爾意正是攝尹也公至成都兩年間更四尹髙適與公爲舊友然爲尹時公獨無詩與之何也集中所與詩止是守彭蜀時與入爲常侍時與之頗疑在成都合蓋寶應六年嚴武歸朝後適爲尹時公全在東川及武再領成都方歸也】

憶年十五心尙孩【洙曰魯昭公十九年猶有童心趙曰孩者可提之童也十五乃至學之時心未免扵孩故云尙孩】健如黃犢走復來庭前八月梨棗熟一日上樹能千回卽今倐忽已五十【蘇曰舊本作卽今年才五六十魯直云此語似方六七十如五六十師曰此詩作扵上元元年辛丑是年在蜀年四十九嵗詩云已五十舉大數然】坐臥只多少行立彊將笑語供主人【師曰主人指郭英乂英乂鎭成都甫客從之】悲見生涯百憂集補注【鶴曰公生扵壬子上元二年辛丑恰五十嵗然是年英乂未鎭成都是年李若幽崔光逺與指回髙適爲西川節度時公素與適善豈彊供笑語觀史云若幽後賜名國禎爲政急性躁辧光逺無學任气宜與公不合然國禎二月已去成都光逺十一月卒當是爲光逺作王筠行路難云百憂俱集防人腸】入門依舊四壁空【洙曰相如家居徒四壁立】老妻覩我顏色同癡兒未知父子禮叫怒索飯啼門東【蘇曰班超幼年每索飯稍遲卽叫怒父曰此子異日當爲萬戶侯後果然】

投簡成華兩縣諸子【天寶十年作】

補注【鶴曰梁權道編在上元二年成都作是以成華爲成都華陽兩縣此二縣唐志故云次赤然詩雲長安苦寒誰獨愁又言南山之豆東門之皆長安京兆事當是天寶間在長安作今以鄕裏兒童項領成朝廷故舊禮數絕自然棄擲與時異之句意是十年召試後送有司參選時作擬是與咸陽華源二縣咸誤作成也】

赤縣官曹擁材傑【洙曰十洲記神州赤縣】軟裘快馬當冰雪長安苦寒誰獨悲杜陵野老骨欲折【洙曰杜陵屬京兆】南山豆苗早荒穢【洙曰楊惲傳詩曰田彼南山荒穢不治種一頃豆落而爲萁人生行樂耳須富貴何時】靑門地新凍裂【洙曰見往者東門注】補注【鶴曰南山靑門俱在縣境內南山卽志所謂引南山水入京城又謂尹黎榦自南山開漕渠抵景風延喜門入苑以漕炭薪靑門卽城東門三輔黃圖曰長安城東第一門曰靑門或曰霸城門】鄕裏兒童項領成【洙曰節南山詩四牡項領】朝廷故舊禮數絕自然棄擲與時異況乃疏頑臨事拙饑臥動卽向一旬【洙曰劉公榦詩彌廣十餘旬】獘裘何啻聨百結【洙曰見女子衣百結注】君不見空墻日色晚此老無聲淚垂血

徐卿二子歌【上元二年作】

補注【鶴曰公至成都時徐知道爲西川兵馬使上元二年七月反徐卿或者爲知道如荊南兵馬使太常趙卿是也從舊以爲上元二年作】

君不見徐卿二子生絕奇感應吉夢相追隨【洙曰詩吉夢維何維熊維羆】孔子釋氏親抱送並是天上騏驎兒【洙曰徐陵年數嵗家人攜見寶志上人志以手摩頂曰天上石麒麟也】大兒九齡色淸澈【洙曰揚子吾家之童烏九齡而與我文趙曰禰衡有云大兒孔文舉小兒楊徳祖故公屢用也】秋水爲神玉爲骨【蘇曰司馬太子見王嶽謂客曰此兒神如秋水而淸澈骨如皓玉之美秀】小兒五嵗气食牛【洙曰尸子虎豹之駒𨿽未成人已有食牛之气】滿堂賓客皆回頭【洙曰謝希逸月賦滿堂賓客回皇如失】吾知徐公百不憂積善衮衮生公侯【洙曰易積善之家趙曰言其生不絕也衮衮乃不絕之義】丈夫生兒有如此二雛者名位豈肯卑微休【趙曰王充論衡位𨿽卑微行茍離俗必與之友】補注【希曰風俗通禮云十尺爲丈成人長也裏語八尺男子夫者膚也言其知能膚敏毅也】

病柏【大歷元年作】

補注【鶴曰此詩以郭英乂爲崔旰所殺而作按史詠防元年閏月辛亥崔旰反冦成都郭英乂奔靈池韓池殺之當是大歷元年作梁權道編在上元二年成都詩內】

有柏生崇岡【洙曰琴賦惟倚吾之所生兮托峻嶽之崇岡】童童狀車蓋【洙曰車一云靑十朋曰蜀志先主捨東南角籬上有桑樹髙丈餘遙望童童如車蓋往來者皆怪此樹非凡謂當出貴人先主與諸兒於樹下戲言吾當乘此羽葆車蓋又齊書太祖宅南有桑樹狀如車蓋上從兄敬宗謂曰此樹爲汝生也】偃蹇龍虎姿主當風雲會【洙曰乘風雲之會】神明依正直故老多再拜【蘇曰王褒歸蜀過寶稽父老遮路再拜餉以糊漿】豈知千年根中路顏色壞出非不得地蟠據亦髙大嵗寒忽無慿【洙曰嵗寒然後知松柏之後凋】日夜柯葉攺【洙曰禮器如松柏之有心貫四時不攺柯易葉趙曰本有嵗寒之姿今柏病之故云日夜顏色攺也】丹鳯領九雛哀鳴翔其外【洙曰建康實錄鳯將九雛再見於丰城眾鳥從之蘇曰東海何承天除著作年巳邁諸佐郎並年少荀伯呼爲嬭母承天云卿當言鳯凰將九子嬭母何言耶】防鴞志意滿養子穿穴內客從何鄕來【趙曰仿古詩客從何方來】竚立久吁怪靜求元精理浩蕩難倚賴【洙曰穿一作窟元精一作無根趙曰字出後漢元精所生王佐之臣師曰此詩寓意傷郭英乂也英乂鎭成都爲人端直蜀人重之不幸爲崔旰所殺其諸孤哀泣若無所訴故有哀鳴翔其外之句防鴞惡鳥諭崔旰崔旰旣害英乂竊據成都故有養子穿穴內之句】

補注杜詩卷七

欽定四庫全書

補注杜詩卷八

宋黃希原本

黃鶴補注

病橘【上元二年作】

【洙曰此詩傷物失所而至於困悴也】補注【鶴曰十道志言蜀雲家冇鹽泉之井有橘神之園在成都因病橘而思物之失所故作在上元二年】

羣橘少生意【洙曰羣一作伊】補注【希曰晉書殷仲文傳顧大司馬府中老槐嘆曰此樹婆娑無復生意】𨿽多亦奚爲惜哉結實小【洙曰一作少】酸澁如棠梨補注【鶴曰爾雅釋棠曰陸機疏云赤與白棠同但子有赤白美惡白色爲白棠少酸滑美赤棠子澁而酸無味俗語云澁如杜是也】剖【洙曰一作割】之盡蠧虫采掇爽其宜【洙曰其一作所詩芣苢薄言采之薄言掇之】紛然不適口【洙曰莊子柤梨橘柚皆可於口】豈止存其皮蕭蕭半死葉【洙曰七發其根半生半死】未忍別故枝冬霜雪積【蘇曰劉公幹詩自夏涉冬】況乃回風吹嘗聞蓬萊殿【蘇曰唐太宗蓬萊殿九月九日宴羣臣酒行徧賜湖南新橘宰相以下皆有詩謝】羅列瀟湘姿【洙曰瀟湘有橘田橘州】此物嵗不稔玉食失光輝【洙曰失一作少天子玉食周禮共食玉謂入貢王府也】補注【希曰古詩云此物何須用尙書云惟辟玉食張晏注漢書云玉食珍食也韋昭云諸侯備珍異之食漢陳咸傳泰侈玉食師古云玉食美食如玉也】寇盜尙憑陵當君減膳時【洙曰天子徹樂減膳】汝病是天意【師曰甫謂史思明未平天子嘗膽每遇凶年禍亂則必減食徹樂示自刻責今橘病不貢無乃天意使吾君減徹乎】吾諗罪有司【洙曰諗一云愁】憶昔南海使奔騰獻荔枝百馬死山谷到今耆舊悲【洙曰唐書楊貴妃嗜荔枝必欲生致之乃置騎傳送走數千里其味未變已至於京師也田曰漢和帝紀舊南海獻龍眼荔枝十里一置五里一堠奔騰險阻死者繼路修可曰公借其事以譏楊妃舊注引唐書其說非唐所貢乃涪州荔枝由子午道而往非南海也】補注【希曰南海獻荔枝事見東觀漢紀蜀賦云旁挺龍目側生荔枝荔枝之品閩中第一蜀川次之嶺南爲下】

枯防【上元二年作】

【洙曰此詩傷民困於重斂也】補注【鶴曰詩云傷時苦軍乏當是上元二年時蜀有段子璋之變】

蜀門多防櫚【洙曰防一作栟南都賦其木則栟櫚結根竦本垂條嬋媛鄭曰櫚力居切栟櫚木名有葉無枝】髙者十八九其皮割剝甚𨿽眾亦易朽徒布如雲葉靑靑嵗寒後交橫集斧斤凋喪先蒲栁【洙曰布一作有說文云楊栁卽蒲也夢符曰北史韋世康與子弟書曰耄𨿽未及壯年已謝霜早楸梧風先蒲栁又顧悅之髮早白帝問其故對曰松柏之枝經霜猶茂蒲栁之質望秋先零】補注【希曰爾雅楊栁蒲釋曰楊一名蒲栁生澤中可爲箭笴夫防櫚竦本囷敷葉嵗寒不凋而今乃先蒲栁易零之物而喪則其他賦斂可知矣】傷時苦軍乏一物官盡取【鄭曰此茍切】嗟爾江漢人生成復何有有同枯防木使我沈嘆久死者卽已休生者何【洙曰一作能】自守【趙曰猶防之未剝者終復遭剝也】啾啾黃雀啅【鄭曰竹角切又作啄】側見寒蓬走念爾形影幹摧殘沒藜莠【洙曰蜀人取防皮以充用惟軍興誅求尢急師曰蒲栁之爲物望秋先零防其皮可用軍興之際割剝殆盡譬若江漢之民困於重斂然掊刻之吏刮削苦毒何異斧斤交集而民不得保其生耶黃雀啅蓋傷其無所托也蓬逐風飛諭甫爲客飄蕩甫旣痛嗟割剝之虐復自悼飄蕩如飛蓬恐亦埋沒隨藜莠而已】

枯柟【上元二年作】

【洙曰此詩傷抱材者老死丘壑而不材者見用也鄭曰柟那含切葉似桑子似杏而酸俗作楠】補注【鶴曰此詩托柟以傷大材不用故詩云猶含棟梁具無復霄漢志良工古昔少識者出涕淚當是爲房琯作琯乾元間貶邠州刺史上元元年遷漢州刺史是時公在成都此詩二年作】

楩柟枯崢嶸【洙曰蜀都賦楩柟幽藹於谷底劉曰崢嶸髙貌】鄕黨皆莫記不知幾百嵗慘慘無生意上枝摩皇天【洙曰魏文帝詩修榦摩蒼天】下根蟠厚地【洙曰易坤厚載物】巨圍雷霆折萬孔虫蟻萃凍雨落流膠衝風奪佳气【趙曰郭璞曰今江東夏分暴雨呼爲凍雨引楚辭使凍雨兮灑塵衝風隧風也楚辭大司命曰衝風至兮水揚波】白鵠遂不來天雞爲愁思【洙曰謝靈運天雞弄和風七發獨鵠晨號乎其上唐書天雞雉也】補注【鶴曰爾雅曰鶾一名天雞赤羽之鳥也注逸周書曰文鶾若彩雞成王時蜀人獻之釋云按汲冢周書王防篇云蜀人以文鶾文鶾者若翚雉孔晁注云鳥入文彩若是也】猶含棟梁具無復霄漢志良工古昔少識者出涕淚種楡水中央補注【希曰爾雅楡白枌釋曰楡之皮色白者名枌郭云枌楡先生葉卻著莢皮色白詩陳風東門之枌毛氏注枌白楡也】成長何容易截承金露盤裊裊不自畏【洙曰西都賦抗仙掌以承露擢雙立之金莖師曰諭君子負大材不遭明聖之君而至於困頓失所小人以柔脆猥瑣之姿反俾之居廟堂以承重任其不傾危不可得矣昔漢武帝爲金人承露植以修莖諭柔脆之木賤而易長今用以承露盤裊裊而危可不寒心乎】

憶昔二首【廣徳二年作】

補注【鶴曰詩云犬戎直來坐禦牀百官跣足隨天王謂廣徳二年吐蕃陷京師代宗幸陜當是作於廣徳二年故有願見北地傅介子之句而梁權道編在寶應元年梓州作恐非】

憶昔先皇巡朔方千乘萬騎入咸陽【洙曰後漢靈帝末京都童謡曰侯非侯王非王千乘萬騎上北邙趙曰先皇言肅宗也肅宗卽位靈武而朔方在靈州之鄰則車駕所巡矣】陰山驕子汗血馬【洙曰史胡者天之驕子大宛有汗血馬陰山在遼東外西千餘里趙曰驕子指言回紇也至徳二載廣平王俶爲兵馬元帥郭子儀副之以朔方安西回紇南蠻大食兵討安慶緒時回紇兵最有功也】長驅東胡胡走藏【趙曰東胡指安慶緒時廣平王之兵戰於溰水而慶緒敗走】鄴城反覆不足怪【趙曰慶緒奔河北明年蔡希徳等復會慶緒賊復振以相州爲成安府鄴城卽相州也】闗中小兒壊紀綱張后不樂上爲忙【蘇曰梁到曰壊劉氏紀綱者數小兒也今用權勢者乃匹夫耳趙曰東坡先生詩話有曰闗中小兒亂紀綱謂李輔國也張后不樂上爲忙謂肅宗張皇后也按張后能牢籠干預政事後與李輔國謀徙上皇又屢欲危太子皆張后之惡也】至令今上猶撥亂勞心焦思補四方【洙曰今上代宗也自爲太子授天下兵馬元帥及卽位內平張后越王之難外經營河朔】我昔近侍叨奉引【洙曰往在詩云我昔忝近侍時代宗享郊廟也此詩亦言代宗時事然二史皆不載故不知所任官也趙曰奉引供奉之事也田曰引唐六典補闕拾遺武后置二人以掌供奉諷諌】補注【鶴曰垂拱二年二月二十九日置左右拾遺二人従八品上掌供奉諷諌故大和三年左拾遺舒元褒等奏右補闕李虞與禦史中丞溫造街中相逢造怒虞不回避事云按國朝故事供奉官行除宗相無回避又云拾遺補闕官秩𨿽卑乃陛下侍臣也】出兵【洙曰一云兵出】整肅不可當爲畱猛士守未央【蘇曰謂郭子儀奪兵權入宿衛也】致使岐雍防西羌補注【希曰祿山之亂盡發邊兵入討賊所以吐蕃乘虛而來岐雍當西蜀河北之地】犬戎直來坐禦牀百官跣足隨天王【洙曰吐蕃陷長安天子奔陜趙曰守未央東坡以爲郭子儀按史程元振以子儀有天下功醜爲詆譛肅宗不納其語然猶畱守京師明年吐蕃入冦陷長安】願見北地傅介子【洙曰傅介子北地人也持節使誅斬棲蘭王安歸懸首之北闕封介子爲義陽侯】老儒不用尙書郎【洙曰木蘭行雲欲與木蘭賞不用尙書郎師曰甫嘗爲工部尙書郎中犬戎之難甫欲得將如傅介子以討平之也】

憶昔開元全盛日【修可曰鮑明逺蕪城賦曰當昔全盛之時】小邑猶藏萬家室稻米流脂粟米白公私倉廩俱丰實【洙曰開元間承平日久四郊無虞居人滿野桑麻如織雞犬之音相聞蘇曰段希曰倉廩丰盈民亦富畜公私通客宜舉大事】九州道路無豺虎【洙曰時開逺門外西行亙地萬里餘路不拾遺行者不囊糧丁壯之人不識兵器蘇曰王融詩澄淸九州牧道路無豺虎】逺行不勞吉日出【洙曰言道路無阻隔所至皆通逹不必擇日而後出也】齊紈魯縞車班班【洙曰齊紈魯縞世稱奇偉彊弩之末不能穿魯縞桓帝初京師童謡曰車班班入河間言上將崩乘輿班班入河間迎靈帝夢符曰前漢志齊織作冰紈綺繡純麗之物師古曰紈素也饒曰山東出厚繒商販不絕也】男耕女桑不相失【梅曰言民不失其業也】宮中聖人奏雲門【洙曰禮大司樂歌大呂舞雲門以祀天神】天下朋友皆膠漆【洙曰後漢陳重雷義爲友語曰膠漆自謂堅不如雷與陳歐曰以信義相交接也】百餘年間未災變叔孫禮樂蕭何律【師曰百餘年間未災變謂祿山未反叔孫通爲髙祖制禮蕭何定律令當是時禮樂律令修明開元之治幾於三代】豈聞一絹直萬錢【蘇曰河平元年絹每端直八千至開元子美言萬錢其凶荒不言可知】補注【希曰絹直萬錢非指開元而言也蓋自天寶以來物價暴貴公所以傷不如開元之盛也】有田種谷今流血洛陽宮殿燒焚盡【洙曰安史之亂民困於役不得耕桑長安宮殿九廟焚燒略盡】宗廟新除狐兔穴【洙曰張孟陽七哀詩園寢化爲墟周墉無遺堵狐兔窟其中蕪穢不復掃蘇曰郭佐近除宮苑荊棘狐貍窟穴尙未得平】傷心不忍問耆舊【蘇曰劉幾重過故之井邑遷移田園荒廢駐馬傷心之久不復更問耆舊】復恐初従亂離說小臣魯鈍無所能【洙曰劉公幹詩小臣信頑魯僶俛安能返】朝廷記識防祿秩周宣中興望我皇灑血江漢長衰疾【洙曰長一作身宣王承厲王之亂復修文武之業周道復興師曰宗承富貴之餘業物價極賤兵興以來一絹直萬錢前日種谷之地今鞠而爲戰場東都宮殿盡爲煨燼宗廟失守狐兔成羣令人傷心痛首不忍道及亂離時事甫自顧魯鈍無能叨防工部祿秩足認朝廷不卽棄捐惟以周宣中興之功仰望其君灑淚江漢之上惓惓朝廷無復一預朝防但衰疾日長老死而後已】

冬狩行【廣徳元年作】

【魯曰時梓州刺史章彜兼侍禦史畱後東川】補注【鶴曰詩雲天子不在咸陽宮蓋指代宗幸陜當是廣徳元年作按公是年九月至閬州祭房相國冬回梓州有此及別章使君栁字韻諸詩梁權道編在寶應元年非】

君不見東川節度兵馬雄補注【鶴曰舊史地裏志劍南東川節度使治梓州管梓綿普陵樂遂合瀘渝等州嚴武傳云上皇詔以劍南兩川合爲一道嚴武成都尹兼禦史大夫則此詩作於廣徳元年不應更云東川節度按防要云上元二年二月分爲兩川廣徳二年正月八日復合爲一道則廣徳元年冬宜有東川節度也】校獵亦似觀成功【修可曰上林賦天子校獵李奇注云以五校兵出獵】夜發猛士三千人淸晨合圍步驟同【洙曰禮天子不合圍】禽獸巳斃十七八【洙曰西京賦僵禽斃獸爛若磧礫白石未及移晷巳狝其十七八】殺聲落日回蒼穹幕前生致九靑兕【沈曰爾雅曰似牛郭璞曰角靑色重千斤】馲駝峞垂熊【鄭曰馲駝有肉鞍行百里負千斤而知水行落猥切峞五毀切髙貌】東西南北百里間髣髴蹴踏寒山空【洙曰羽獵賦羨漫泮散蕭條千里之外東西南北騁嗜奔欲拖蒼豨跋犀防蹶浮麋斮巨狿摶猿南都賦排揵陷扃蹴踏咸陽】有鳥名鸜鵒力不能髙飛逐走蓬肉味不足登鼎爼【洙曰鸚鵡賦亦何勞於鼎俎鷦鷯賦毛弗施於噐用肉不登於鼎俎言非薦羞之物也劉曰左傳有鸜鵒來巢童謡曰鸜鵒鸜鵒往歌來哭】胡爲見羇虞羅中【防曰陳子昻詩豈不在遐逺虞羅忽見尋】春搜冬狩侯得同【趙曰周禮春搜夏苗秋狝冬狩本天子之事也而諸侯同之故公詩曰侯得同】使君五馬一馬驄【洙曰章彞兼侍禦史故云一馬騘】況今攝行大將權號令頗有前賢風【蘇曰孫防昨見耿將軍行師號令嚴明頗有前賢威風】飄然時危一老翁十年厭見旌旗紅【蘇曰甪裏先生語薪者曰子十年厭見干戈旌旗只非今日耶】喜君士卒甚整肅爲我回轡擒西戎艸中狐兔盡何益【蘇曰韓擒虎出獵門人諫曰將軍驅旌斾獵原野逐獸馳躍以爲樂𨿽盡得章棘窟穴狐兔不復有益於君子宜掃奠塵坌勒功彞鼎非細事韓大喜】天子不在咸陽宮【洙曰時天子避狄趙曰此篇蓋廣徳二年十月已後作也八月吐蕃入寇十月陷邠州及奉天車駕幸陜故云不在咸陽宮也】補注【鶴曰老翁公自謂也西戎指吐蕃按史廣徳元年吐蕃陷隴右諸州又陷邠州十月丙子如陜此詩當作於是年十一月趙注爲是且是年嵗次癸夘遡至天寶十四載乙未巳九年故云十年厭見旌旗紅天寶九載五月諸衛與諸節度所用緋色旗旛並攺爲赤所以諸將詩亦云曾閃朱旗北斗闌也】朝廷𨿽無幽王禍【洙曰史申侯與西夷犬戎攻幽王於驪山】得不哀痛塵再防【趙曰明皇以祿山之禍防塵於蜀矣今天子又以吐蕃之故防塵於外】嗚呼得不哀痛塵再防【洙曰時代宗在陜詔徴天下兵而程元振用事媒孽大臣皆疑忌不進天下無一人應召者故此詩末章大有感激也】

韋諷錄事宅觀曹將軍畫馬圗引【廣徳二年作】

補注【鶴曰詩云君不見金粟堆前松柏裏龍媒去盡鳥呼風當是葬明皇后作梁權道編在寶應元年梓州詩內恐非當在廣徳二年公再到成都時作韋諷爲閬州錄事諷之居在成都詳見後篇注】

國初巳來畫鞍馬神妙獨數江都王【鄭曰名畫記江都王緒霍王元軌之子】補注【鶴曰按史緒爲江都王有名譽爲金州刺史不言其能畫舊史卻云緒最有才藝上元中封王謂有才藝則畫在其間矣】將軍得名三十載人間又見眞乘黃【黃曰詩曰叔於田乘乘黃趙曰江都王宗室也將軍卽曹將軍霸也明皇雜錄云陳義曹霸等善繪畫時稱神妙乘黃神馬也】曾貎先帝照夜白【鄭曰貎莫角切下屢貎同洙曰明皇馬名別傳云上乘照夜白】龍池十日飛霹靂【蒼舒曰右按唐防要明皇在藩邸宅居興慶裏宅有龍池湧出日以浸廣至開元中爲興慶宮趙曰以勑所畫神妙而照夜者乃眞龍耳蓋眞龍在圖感動龍池中龍如此】內府殷紅馬腦盤【鄭曰殷鳥閒切】婕妤傳詔才人索【洙曰唐制以婕妤才人代世婦鄭曰婦官也】補注【希曰裴行儉平都支遮匍獲碼碯盤廣二尺文采粲然外戚傳武帝制婕妤娙娥傛華充依各有爵位師古曰婕言接幸於上妤美稱也婕音接妤音予字或作倢伃然則婕妤非唐制始有此名唐制婕妤九人美人九人才人九人寶林二十七人禦女二十七人】盌賜將軍拜舞歸【鄭曰盌烏管切或作椀】輕紈細綺相追飛【趙曰盌別本作盤蓋專賜瑪瑙盤故拜舞歸其従者輕紈細綺也】貴戚權門得筆迹始覺屏障生光輝昔日太宗拳毛騧【鄭曰古華切太宗所乘駿名拳毛騧乃平劉闥時所乘】近時郭家師子花【洙曰郭子儀收復京師代宗以花虯賜之一名師子聮】今之新圗有二馬【洙曰新一作畫】復令識者久嘆嗟此皆騎戰一敵萬縞素漠漠開風沙【師曰𨿽畫縞素之上而有開拓沙迹之態】其餘七匹亦殊絕迥若寒空動煙雪霜蹄蹴踏長楸間【洙曰曹子建名都篇走馬長楸間定功曰莊子馬蹄可以踐霜雪維摩經龍象蹴踏非驢所堪】馬官廝養森成列可憐九馬爭神駿【洙曰漢武帝有九逸支遁曰憐其神駿耳】顧視淸髙气深穏借問苦心愛者誰【鄭曰借資昔切】後有韋諷前支遁【洙曰支遁字道林】憶昔巡幸新丰宮【洙曰新丰宮驪山也】補注【希曰文紀上幸甘泉如淳曰蔡邕雲天子車駕所至臣民以爲僥幸故曰幸巡者本書巡守時巡地裏志新丰秦曰驪邑應邵曰太上思東歸於是髙祖攺築城寺街裏以象丰故曰新丰今云憶昔巡幸新丰宮蓋驪山有溫泉宮後攺曰華淸宮在新丰縣後攺爲昭應縣】翠華拂天來向東【洙曰南都賦望翠華之葳防東都賦旌旗拂天】騰驤磊落三萬匹皆與此圗筋骨同【洙曰明皇幸驪山王毛仲以廏馬數萬従每色爲一隊相間若錦繡】自従獻寶朝河宗【趙曰穆天子傳天子西徵至陽紆之山河北無夷都是爲河宗觀春山之寶所謂朝河宗者河宗朝而獻寶也】無復射蛟江水中【洙曰元封五年漢武帝自潯陽浮江親射蛟江中獲之】君不見金粟堆前松柏裏龍媒去盡鳥呼風【洙曰漢武歌曰天馬騋龍之媒金粟堆在宗泰陵南趙曰唐舊史云宗至睿宗橋陵見金粟岡有龍盤鳳翥之勢謂侍臣曰吾千秋萬嵗後宜葬此曁升遐羣臣遵先旨葬焉師曰自祿山反馬政荒廢天子猶不偏車騎良馬戰沒殆盡甫傷之故云】

送韋諷上閬州錄事參軍【廣徳元年作】

補注【鶴曰詩云十載供軍食當是廣徳元年然是年春公在閬春晚自閬再歸成都云詩當在成都作不應在閬更送諷上閬州錄參也意諷居於成都故前篇云韋諷宅觀曹將軍畫】

國步猶艱難【洙曰詩天步艱難】兵革未衰息萬方哀嗷嗷【修可曰鴻雁詩哀鳴嗷嗷哀一作尙】十載供軍食【饒曰自天寶十四載至廣徳間凡十載載一作年】庶官務割剝不暇憂反側誅求何多門【晁曰謂斂取非一端也】賢者貴爲徳【洙曰一云賢俊愧爲力】韋生富春秋【洙曰髙五王傳皇帝春秋富師古曰言年防也比之於財方未匱竭故謂之富】洞徹有淸識操持紀綱地喜見朱絲直【洙曰鮑照白頭吟直如朱絲繩】補注【希曰漢韓信傳曰公小人爲徳不卒史記李斯傳趙髙說二世見陛下富春秋喬琳歷四州刺史嘗謂錄事參軍任紹業曰子綱紀一郡能劾刺史乎故六帖亦謂之綱紀掾】當今豪奪吏【趙曰管子曰凡輕重散斂以時平準故大賈富家不得豪奪吾人也】自此無顏色必若救瘡痍先應去蝥賊【洙曰詩去其螟螣及其蝥賊蘇曰吳起曰善治田者先去蝥賊然後獲實善治國者先屏姦佞然後進賢覺範曰爾雅釋虫食心曰蝥何曰諭害民之吏】揮淚臨大江髙天意淒惻行行樹佳政【馬曰樹立也】慰我深相憶【洙曰此詩欲韋抑暴斂也】

陪章畱後惠義寺餞嘉州崔都督赴州【同上】補注【鶴曰按唐節度有畱後長慶四年畱後始攺爲知院官又唐志嘉州在唐爲劍南中郡不與巂黎稚戎松列都督而九域志云嘉州唐中都督與此詩題合當是志誤公寶應元年𨿽至梓州而在秋冬間此詩云永願坐長夜畢景遺炎蒸當是廣徳元年作蓋公自寶應元年秋歸成都迎家於梓至次年秋方往閬祭房相國魯訔年譜亦以爲在今年獨梁權道編在寶應元年】

中軍待上客【洙曰晉以郤谷將中軍孔融謂李膺爲登龍之上客趙曰中軍指章畱後上客指崔都督也】令肅事有恆前驅入寶地【洙曰縣令負弩前驅】祖帳飄金繩【洙曰法華經國名離垢琉璃爲地有八交道黃金爲繩趙曰前漢疏廣故人邑子爲名祖道供帳蓋摘用之耳言佛寺佛居以七寶爲地】南陌【洙曰一云伯】旣畱歡補注【希曰食貨志注師古曰阡陌田間之道南北曰阡東西曰陌陌音莫白反】玆山亦深登淸聞樹杪磬逺謁云端僧【洙曰鮑明逺云端楚山見】回策匪新岸所攀仍舊藤耳激洞門飈目存寒谷冰出塵閟軌躅畢景遺炎蒸【洙曰鮑明逺詩侵星赴早路畢景逐前儔】永願坐長夏將衰棲大乘【洙曰法華經決定說大乘文佛自住大乘】羇旅傷宴防艱難懷友朋【蘇曰曹修客南都見劉須曰艱難之際頗懷朋友何時相與抵掌一笑滌我塵冗】勞生共幾何【蘇曰魏武帝短歌行對酒當歌人生防何】離恨兼相仍【蘇曰鮑照詩何慙宿昔意猜恨坐相仍師曰章彞權東川節度故雲中軍中軍大將也上客指崔都督言章彞持軍令嚴今待上客禮樂無所不用其周至寶地寺也祖餞也祖餞之地陳設帳幕故云祖帳玆山卽寺也回策回鞭也新岸卽新修路以備章使君車馬也甫旣送崔都督回復従舊路攀援藤蘿蓋樂山水之興也居山間蹤迹幽閟盡夏景欵畱此寺遺卻炎蒸之气故下文有永願坐長夏之句釋氏有大乘有小乘如來謂之大乘教羅漢果謂之小乘教甫以衰老之年欲棲心於大乘惜宴防謂惜別也】

閬州東樓筵奉送十一舅往靑城縣得昏字【廣徳元年作】

補注【鶴曰靑城縣屬蜀州靑城山記云靑城山有八大洞當是廣徳元年初至閬時作故詩云是時秋冬交節往顏色昏蔡興宗亦以爲詩在此年作】

曾城有髙樓制古丹艧存【洙曰梓材旣勤朴斷惟其塗丹艧注塗以漆丹以朱而後成趙曰淮南子昆侖之山有曾城九重】迢迢百餘尺【洙曰西京賦狀迢迢以亭亭古詩雙闕百餘尺】豁達開四門𨿽有【洙曰一作防】車馬客而無人世喧【洙曰陶淵明結廬在人境而無車馬喧】遊目俯大江列筵慰別魂【洙曰謝靈運得以慰別魂】是時秋冬交節往顏色昏天寒鳥獸伏【洙曰登樓賦風蕭瑟而並興天慘慘而無色獸狂顧以求羣鳥相鳴而舉翼】霜露在艸根令我送舅氏【洙曰沈休文詩艸根積霜露詩渭陽我送舅氏】萬感集淸罇【洙曰謝靈運詩萬感盈朝昏】豈伊山川間回首盜賊繁髙賢意不暇王命久崩奔【洙曰謝靈運詩折岸屢崩奔】臨風欲慟哭【洙曰賈誼傳】聲出巳復吞【師曰此樓多是送客於此𨿽有車馬往來而去塵市稍逺故云而無塵世喧顏色昏謂離別之際慘淡無顏色也天寒鳥獸休鳥獸尙得休息而人行役故傷之也霜露在艸根此乃萬物歸根之時而舅氏未能室處尙往靑城是以使我對酒不能無感懷也】

將適吳楚畱別章使君畱後兼幕府諸公得栁字韻【廣徳元年作】

補注【鶴曰詩云重見衣冠走黃屋今安否當是廣徳元年十一月代宗未還京時作梁權道編在寶應元年恐非】

我來入蜀門【洙曰我一作甫】嵗月亦已久【洙曰古詩嵗月忽巳晚】豈惟長兒童自覺成老醜【洙曰阮籍詩朝爲美少年夕暮成老醜】常恐性坦率失身爲杯酒【洙曰古詩失意杯酒間】近辭痛飲徒折節萬夫【洙曰一作人】後【洙曰前漢郭解年長更折節爲儉以徳報怨蘇曰邢充胸襟恢廓豈折其髙節挫其鋭志従萬夫之後爲參禦之徒歟趙曰此言喪失其身特以愛酒而已舊注引失意非是】昔如縦壑魚【洙曰王子淵頌如巨魚之縦大壑】今如喪家狗【洙曰孔子累累然若喪家之狗】旣無遊方戀【趙曰禮記所遊必有方言父母在不逺遊公巳無父母故無此戀矣】行止復何有相逢半新故取別隨薄厚不意靑艸湖【洙曰靑艸湖在湖南】扁舟落吾手【蘇曰張翰曰不意吳江扁舟落吾手中】眷眷章梓州開筵俯髙栁樓前出騎馬帳下羅賔友健兒簸紅旗此樂幾【洙曰一作或】難朽日車隠昆侖【洙曰莊子徐無若乘日之車】鳥雀噪戶牖【蘇曰徐騏養索曠蕩居少室山鳥雀朝夕噪宿戶牖坐隅之間】波濤未足畏三峽徒雷吼【洙曰七發將以八月之望觀濤乎武陵之曲江又云雷聞百里江水逆流海水上潮波湧而滀起混混庉庉聲如雷吼】所憂盜賊多重見衣冠走中原消息防黃屋今安否【洙曰黃屋斥天子也趙曰吐蕃陷京師代宗出狩而地逺所未知也】終作適荊蠻【洙曰王仲宣七哀詩西京亂無象豺虎方遘患捐棄中國去逺身適荊蠻荊蠻非我鄕何爲久滯】安排用莊叟【洙曰謝靈運居常以待終處順故安排】隨云拜東皇掛席上南斗【洙曰靈運詩揚帆采石華掛席拾海月趙曰屈原九歌有東皇太一東皇所以言楚春秋說題雲南斗吳地也東皇之廟隨云而拜之南斗之地掛席而上之非適吳楚而然乎】有使卽寄書無使長回首【蘇曰韓斐送李定出上東門握斐手曰因風示信慰我跂仰定曰有使卽寄書以通安好】

防拂子【廣徳元年作】

補注【鶴曰梁權道編在寶應元年梓州詩內按公是年至梓巳是九月今詩雲家貧臥炎蒸賴爾甘服膺𨿽曰因物以托意亦可以考其爲夏作當是廣徳元年夏末間作】

防拂且薄陋豈知身效能不堪代白羽【蘇曰諸葛亮嘗持白羽扇以指麾又顧榮伐陳敏以白羽扇麾之】有足除蒼蠅【洙曰詩營營靑蠅】補注【希曰比丘患艸虫佛聴作拂子故詩亦云有足除蒼蠅】熒熒金錯刀【洙曰四愁詩美人贈我金錯刀尹曰李善文選注金錯刀云續漢書曰佩刀諸侯王黃金錯環謝承注漢書曰詔賜應奉金錯把刀前漢食貨志曰錢新室更造契刀錯刀契刀其環如大錢身形如刀長二寸文曰契刀刀直五百錯刀以黃金錯其文一刀直五千熒熒金錯刀乃佩刀之屬也如對雪詩云金錯囊徒罄乃是錢刀而以金錯之也虎牙行金錯旌竿直蓋以黃金而錯縷旌竿也大抵古人之於器物以黃金錯之皆謂之金錯不可以名同不究其實焉】擢擢朱絲繩【洙曰鮑照詩直如朱絲繩】非獨顏色好亦用顧盼稱【趙曰金錯朱繩二物者非特以其金朱之好顏色耳皆系乎人之顧盼也】吾老抱疾病家貧臥炎蒸咂膚倦撲滅【洙曰蠅蚋咂膚】賴爾甘服膺【洙曰顏子得一善則拳拳服膺】物微世競棄義在誰肯徴三嵗淸秋至未敢闕緘縢【師曰按唐史宗以李林甫代張九齡相九齡旣不見用因作白羽扇賦以自見其志防拂其質薄𨿽不堪代白羽猶足以驅除蒼蠅時林甫以瑣陋之材而代九齡其材能全無用於朝廷曾防拂之不若也防拂爲物𨿽微有理義在蓋可用之除蠅柰何世人不肯徵信其義而競棄之甫傷淸秋廢置不用不敢怠於緘藏冀其他時之復用也】

丹靑引【廣徳二年作】

【魯曰贈曹將軍霸】補注【鶴曰丹靑以言曹將軍之能畫也謝恵連詩丹靑暫雕換李善注引張綱集曰圖形丹靑西漢丹靑祈畫何以過子卿此詩云漂泊干戈際當是霸遭內之亂而入蜀梁權道云寶應元年梓州作然公有韋諷宅觀曹將軍畫馬詩在廣徳二年成都作若寶應元年先有此詩與霸則後詩必及之意其亦廣徳二年作】

將軍魏武之子孫【趙曰魏武曹公操也】於今爲庶爲淸門【洙曰左昭三十二年三後之姓於今爲庶主所知也】英雄割據𨿽已矣文彩風流今尙存【蘇曰晉羊祐至蜀愛其山川風物明媚謂禦驂者曰揚雄王褒君平相如𨿽去數百年覽其遺迹想風流文彩宛然如在宜其典刑不泯範法猶存遂追賦四先生詩】學書初學衛夫人【洙曰晉李夫人名衛善書】但恨無過王右軍【洙曰王羲之善書爲古今之冠初羲之爲老嫗書紙扇謂曰但言是王右軍書以求百錢】丹靑不知老將至富貴於我如浮雲【洙曰語不知老之將至又曰不義而富且貴於我如浮雲】開元之中常引見承恩數上南薰殿【鄭曰數色角切又如字】淩煙功臣少顏色【洙曰唐貞觀中畫李靖等二十四人於淩煙間】將軍下筆開生面【趙曰淩煙畫像顏色已暗而曹將軍重爲之畫故雲開生面用字蓋因左氏傳狄人歸先軫之元而面如生也】良相頭上進賢冠【洙曰後漢志進賢冠古緇布也文儒者之服也】猛將腰間大羽箭【洙曰太宗嘗自制長弓大羽箭皆倍常制】褒公鄂公毛發動【洙曰鄂公尉遲敬徳褒公段志】英姿颯爽來酣戰【趙曰淮南子曰魯陽公與韓戰戰酣日暮援戈而揮之】先帝天馬玉花騘補注【鶴曰明皇別錄上乘照夜白玉花騘】畫公如山貎不同是日牽來丹墀下【洙曰劉孝標運命論時在赤墀之下】迥立閶闔生長風【趙曰天門也李善文選注有紫微宮門名曰閶闔言馬之上而生風以其神駿】詔謂將軍拂絹素意匠慘淡經營中補注【希曰古樂府不知理何事淺立經營中畫品謂畫有六法五曰經營置位】斯須九重眞龍出一洗萬古凡馬空玉花卻在禦榻上【趙曰玉花先帝之馬也畫手精妙盡得其眞】榻上庭前屹相向至尊含笑催賜金圉人太僕皆惆悵弟子韓幹早入室【洙曰言得其眞迹也故云入室】亦能畫馬窮殊相干惟畫肉不畫骨【蘇曰韓幹善畫馬大梁人右丞王維見其畫遂推奬之官至太府寺丞尢工鞍馬初師曹霸於後則獨善子美子美徒以干畫馬肥大遂有畫肉之誚】補注【希曰張彥逺畫記亦云如此】忍使驊驑气凋喪將軍畫善蓋有神必逢佳士亦寫眞【夢符曰顧愷之善丹靑每畫人成或數年不防目睛人問其故答曰四體妍媸本無闕少於妙處傳神寫照正在阿堵中趙曰梁簡文帝詠美人看畫詩云可令俱是畫誰能辧寫眞】卽今漂泊干戈際屢貎尋常行路人途窮反遭俗眼白【洙曰言識者蓋寡耳】世上未有如公貧但看古來盛名下【洙曰唐房琯贊曰盛名之下爲難名矣】終日坎纒其身

桃竹杖引【廣徳元年作】

【洙曰贈章畱後蘇曰栁子厚詩云盛時一失貴反賤桃笙葵扇安可常不知桃笙爲何物偶閱方言簟宋魏之間謂笙方悟桃笙以桃竹爲簟也梁簡文湘南王獻書云五離九折出桃枝之翠筍乃謂桃枝竹簟也桃竹出巴渝間】補注【鶴曰梁權道編在寶應元年梓州詩內今考詩云老夫復欲東南徵又云滅迹於君山湖上之靑峯則是其時欲下荊嶽廣徳元年公在梓州亦有詩云應須理舟楫長嘯下荊門後𨿽不果然是年秋入閬州明年以嚴武再鎭蜀復歸成都此詩當在廣徳元年作蓋寶應元年處梓不滿月𨿽歸成都迎家再往梓又多在外邑詩又云忽去雙杖吾將曷従蓋諭嚴武章彜也是時武已召還而公又欲捨彜下東南故云失雙杖若梁編在寶應元年則是年章彜未刺梓州】

江心蟠石生桃竹【趙曰爾雅謂桃皮山海經謂桃枝竹也】補注【鶴曰戴凱之竹譜桃枝堪爲簟縻也竹記云桃枝竹皮滑可爲蓆又云以四寸爲節按南越志出海南縣沿海而生掩映懸翠又云生蜀地其實如木甚堅唐志合州貢桃竹箸合與梓並屬東川故宜梓橦使君以贈公按爾雅桃枝四寸有節注今桃枝節間相去多四寸尙書顧命敷重蔑席孔安國云篾桃枝竹周禮眷官司幾筵云加次席黼純注次席桃枝席有次列成文是也文選左太衝賦桃笙象簟李善引劉淵林注云桃笙桃枝簟也蘇子瞻贈蒲澗長老詩已従子美得桃竹自注云此山有桃竹可作杖而士人不知予始錄子美詩遺之蒲澗寺在廣州殆不知渝合澗有此竹】蒼波噴浸尺度足斬根削皮如紫玉江妃水仙惜不得【洙曰江賦馮夷倚浪以傲睨江妃含嚬而瞟眇注馮夷水仙也】梓潼使君開一束補注【鶴曰梓州爲梓潼郡以東倚梓林西枕潼水故名時章彞爲梓刺史故王內翰云此詩贈章畱後】滿堂賔客皆嘆息憐我老病贈兩莖出入爪甲鏗有聲老夫復欲東南徵乘濤鼓枻【余制切洙曰一作棹】白帝城【洙曰白帝城在魚腹有公孫述像也】路幽必爲神奪杖【洙曰一作拔】劍或與蛟龍爭重爲告曰杖兮杖兮爾之生也甚正直愼勿見水踴躍學變化爲龍【趙曰神仙傳壺公遣費長房歸以一竹杖與之騎長房騎杖忽然如眠便到家以竹杖投葛陂顧之乃靑龍也石曰杖爲物旣稟正直之姿當以正直輔吾無爲化龍而去】使我不得爾之扶持滅迹於君山湖上之靑峯【洙曰君山在洞庭胡心也趙曰謝靈運滅迹入靈峯】噫風塵澒洞兮豺虎咬人【鄭曰澒胡孔切咬古爻切洙曰時盜賊害人如豺虎】忽失雙杖兮吾將曷従【師曰甫意若曰天下未平尙賴此杖扶持衰老流寓逺鄕茍失雙杖吾將曷従】

寄題江外艸堂【廣徳元年作】

【魯曰梓州作寄成都故居泰伯曰甫従同谷入蜀卜居成都亂遂走梓州今作梓州懷思艸堂遂作是詩寄題焉】補注【鶴曰寶應元年公避徐知道之亂至梓州今詩云顧惟魯鈍姿豈識悔吝先獨攜老妻去慘淡淩風煙蓋謂不能前知徐知道之反也詩云經營上元始防手寶應年則此詩當是廣徳元年】

我生性放誕【洙曰唐賀知章晚節尢誕放蘇曰嵇肅生平放誕性僻泉石焉能王公大人門下心緒卑屈】雅欲逃自然【覺範曰自然道也釋氏謂之逃禪儒者謂之逃自然】嗜酒愛風【洙曰一作修】竹【蘇曰吳謨嗜酒每醉愛觀風竹怡然自樂人或曰陶景愛聴松風王子猷愛竹先生愛風竹其淸气可相敵矣吳笑而不答】卜居此【洙曰一作必】林泉遭亂到蜀江【俯曰遭亂謂祿山反】臥屙遣所便【趙曰謝靈運詩臥屙對空牀】誅茅初一畆【洙曰屈原卜居誅鋤艸茅以力耕儒行儒有一畝之宮】廣地方連延經營上元始防手寶應年【趙曰公以干元元年十二月未至成都明年卽上元元年乃公建艸堂之始又二年卽寶應元年乃公成艸堂之日也唐髙祖勅云使至知堂已成不知諸作早晚得防手凡營造了當言防手者矣】敢謀土木麗【彭曰堂名以艸者取其艸創豈求土木之華麗乎】自覺面勢堅【洙曰東京賦審曲面勢】臺亭隨髙下敞豁當淸川惟有防心侶【蒼舒曰古樂府短歌不羨一囊錢惟重心襟防】數能同釣船干戈未偃息安得酣歌眠蛟龍無定窟黃鵠摩蒼天【洙曰魏文帝詩修條摩蒼天】古來賢達士【洙曰一云達士志】補注【希曰晉羊祐登峴山由來賢達勝士登此眺望】寧受外物牽顧惟魯鈍姿豈識悔吝先偶防老妻去慘澹陵風煙事迹無固必【洙曰語子絕四毋固毋必】幽貞愧雙全尙念四小松【趙曰易幽人之貞吉】蔓艸易拘纏霜骨不甚長永爲鄰里憐【師曰以四小松爲念憫其有剛姿勁節而爲蔓艸所戕不獲遂其生長之性故云雲英乂見殺四子遇害甫托意傷之】

述古三首【寶應元年作】

【彥輔曰此詩傷賢者不得志也】補注【鶴曰詩云經綸中興業何代無良才當是寶應元年代宗卽位後作公時在梓州詩意主於任賢耳】

赤驥頓長纓【洙曰列子周穆王右驂赤驥左白藥】非無萬里姿【趙曰王褒聖主得賢頌周流八極萬里一息】悲鳴淚至地爲問馭者誰鳯凰従天來何意復髙飛竹花不結實念子忍朝饑【洙曰劉公幹詩鳯凰集南嶽徘徊孤竹根於心不肯厭奮翅淩紫氛趙曰鵷雛非練實不食郭象注練實竹實也】古時君臣合可以物理推賢人識定分進退固其宜【洙曰大臣以道事君可則進否則奉身以退退一作用師曰昔良驥困於鹽車遇伯樂悲鳴若有所訴鳯非竹實不食驥有萬里之姿禦非其人則必困頓於長纓鳯有應世之瑞竹花不實則必困於饑餒譬君子不逢賢聖之君不食其祿古來君臣遇合可以物理知之是以賢人進以禮退以義知分命之所在不茍於貪冒寵榮豈非驥鳯甘於困頓饑餒之比乎】市人日中集【洙曰易日中爲市】於利競錐刀【洙曰江文通云競錐刀之利】置膏烈火上【蘇曰左濟如致脂膏於烈火之上轉增焰熾今王防諸侯亦然趙曰市人之爭利如膏火之自煎爾莊子曰膏以明自煎】哀哀自煎熬【洙曰膏火自煎】農人望嵗稔相率除蓬蒿【蘇曰王陵母冢每春蕃蓬蒿生居人相率手除薙之】所務谷爲本邪贏無乃勞【趙曰張衡西京賦云商賈禆販何必昏於作勞邪贏優而足恃注邪僞也欺僞之事自余贏丰饒足恃也】舜舉十六相身尊道何髙【洙曰文十八年傳昔髙陽氏有才子八人天下之人謂之八愷髙辛氏有才子八人天下之人謂之八元此十六族也堯不能舉而舜舉之天下如一同心戴舜以爲天子以其舉十六相故也】秦時任商鞍法令如牛毛【洙曰商君名鞅相秦十六年天資刻薄少恩變秦法令宗室貴戚多怨望者後滅商君之家也蘇曰秦法如牛毛沛公盡革去師曰古者惇本而抑末市人競錐刀之利如置膏火上自取煎熬宗之時利孔百出聚斂之臣削民膏血是知以利爲政未有不爲亂也禹稷躬稼而冇天下則務農重谷爲國之本舜舉十六相惟急親賢賢人用則民安其業民安其業身尊而道髙終享無爲之治彼始皇任商鞅壊井田之制頭防箕斂民不堪命𨿽法令之宻如牛毛然果安能禁人之不爲亂乎甫意欲惇本輕徭薄賦此天下可得而治也】

漢光得天下祚永固有開【洙曰記有開必先】豈惟髙祖聖功自蕭曹來經綸中興業何代無良才補注【希曰肅宗中興以任李輔國而爲其昏蔽故於父子之倫且有所虧則代宗之立正宜任賢相與經綸中興之業所以舉漢光武以爲諭】吾慕冦鄧勲濟時信良哉耿賈亦宗臣羽翼共徘徊休運終四百【洙曰範蔚宗獻帝贊曰終我四百永作虞賔】圖畫在雲臺【洙曰雲臺圖功臣像蘇曰崔融曰君不見耿賈輩扶顚起僕漢道中興圗形雲臺照耀萬世師曰肅宗中興是亦光武之倫柰何諸將邀功養冦以自封其與冦鄧耿賈輩逺矣甫意傷肅宗無駕禦英豪之策而作是詩也】

補注杜詩卷八

欽定四庫全書

補注杜詩卷九

宋黃希原本

黃鶴補注

冬到金華山觀因得故拾遺陳公學堂

【彥輔曰拾遺唐陳子昂也少讀書於金華山程曰子昂梓州射洪在州東南六十里子昂未達時在金華讀書有書堂存焉甫逰金華因得子昂書堂遂有此作】補注【鶴曰九域志州梓州有陳子昂墓宜其有書堂在金華詩題云冬到金華山蓋公寶應元年秋自梓歸成都迎家再至梓十一月往射洪乃是時作明年廣徳元年𨿽亦居梓而冬巳在閬然則作於寶應元年無疑矣】

涪右眾山內【鄭曰涪扶鳩切水出徼外南入漢】補注【希曰水經云涪江水東南合射江故梓州云涪右又有涪城縣】金華紫崔嵬【洙曰爾雅石戴士謂之崔嵬陸士衡西山何其峻層曲郁崔嵬】上有蔚藍天【師曰金華神仙有三十六洞天八十一福地蔚藍天乃洞天之名金華山有觀故云云】垂光抱瓊臺【洙曰孫綽逰天臺賦瓊防中天而懸居趙曰蔚藍則茂蔚之藍今詩人言水曰挼藍則天之靑亦可言蔚藍近世韓子蒼出汴州卽事詩雲水色山光盡蔚藍】系舟接絕壁杖策窮縈回【洙曰陸士衡杖防將逺尋趙曰謝靈運晨策尋絕壁】四顧俯層巓【修可曰謝靈運詩築臺基層巓】淡然川谷開雪嶺日色死霜鴻有餘哀焚香玉女跪霧裏仙人來【洙曰曹植逺逰詩曰靈鼇戴萬丈神嶽儼嵯峨仙人翔其隅玉女戲其阿】陳公讀書堂石柱仄靑苔悲風爲我起激烈傷雄材【洙曰古詩長歌正激烈唐書陳子昂梓州射鴻人苦節讀書尢善屬文後詣闕上書自稱梓州射鴻縣艸莽愚臣則天召見奇其對拜麟防正字武后嘗問調元气以何道而子昂勸後興明堂太學而史臣譏其以王者之事勉女主故卒爲訕侮而不用也師曰子昂遭時無明聖之君故其才不得展甫𨿽傷之亦自傷也】

陳拾遺故宅【寶應元年作上同】

補注【鶴曰故宅當於書堂不逺亦在山間故詩云悠揚荒山日慘淡故園煙同上年作拾遺嘗有序送公之祖審言貶吉州司戶有云羣公愛禰衡之俊畱在京師詩又云同遊英俊人者亦寓意其祖在同遊之列特不秉輔佐之權也】

拾遺平昔居大屋尙修椽【蘇曰郤鑑曰修椽大屋貯靑眉粉黛】悠揚荒山日慘澹故園煙位下曷足傷所貴者聖賢【洙曰按子昂勸後興明堂太學及條上利便三事莫非聖賢之先務具載新書】有才繼騷雅哲匠不比肩【趙曰子昂初爲感遇詩三十首王適見而驚曰必爲天下文宗故公此篇言江左之詩至子昂而初變蓋本乎離騷二雅也殷仲文云哲匠感蕭辰】公生揚馬后名與日月懸【洙曰揚雄司馬相如皆蜀人蘇曰郭沔曰男兒焉久生一死足矣若輩不見晁錯純姓名於日月懸空誰可掩蔽吾要明身後名非茍富貴之徒也陳後主壯之師曰子昂生於揚雄司馬相如之後時𨿽不同其名與日月爭輝固不減於二子二子亦蜀人故甫言及之】同逰英俊人多秉輔佐權【洙曰子昂與陸餘慶王無競房融崔泰盧藏用趙元最厚善】彥昭超【洙曰一作趙】玉價【趙曰趙彥昭以權幸進然必有才智者故以超玉價言之】郭振起通泉【洙曰郭元振舉進士授通泉尉後封代國公餘見後郭代公故宅】到今素壁滑【洙曰湛方生曰素壁流光】灑翰銀鉤連【洙曰索靖書勢曰婉若銀鉤飄若驚鴻】補注【鶴曰通泉縣在梓州東南一百三十里元振作尉其邑而彥昭與元振嘗同爲太學生故宜同遊壁有題字彥昭景龍中又與公之父審言同在修文館韋讀書法墨藪云防欲堅重如鐡鉤欲活而有力如銀】盛事防一時此堂豈千年終古立忠義感遇有遺編【洙曰傳言子昂死有文集十卷盧藏用爲之序盛行於代趙曰子昂有感遇詩等篇是也師曰時同逰之士多兼輔佐之權獨子昂官不甚顯至今素壁上尙有諸公墨迹存焉以此堂經久必壊不足以傳後代然忠義之名不朽者惟感遇詩傳於天下覧者足以觀子昂之蘊矣】

謁文公上方【寶應元年作】

補注【鶴曰上居以言其居之可樂也佛書有上方世界翼奉傳云上方之淸樂也孟康曰上方謂北與東也陽气所萌生故爲上是時當在梓州作文公未詳何所人觀詩可知其爲聞士寶應元年】

野寺隠喬木山僧髙下居石門日色異絳气橫扶疎【洙曰江文通絳气下縈薄注云絳气赤霞气也】窈窕入風磴【丁鄧切過曰風磴風路也石梯曰磴】長蘿紛捲舒庭前猛虎臥【洙曰髙僧傳僧惠永感虎來馴】遂得文公廬俯視萬家邑煙塵對階除吾師雨花外【洙曰髙僧傳有講經而天雨花者】補注【鶴曰圓覺經雲天風吹痿花更雨新好者】不下十年餘長者自布金【洙曰給孤長者以黃金側布於祗園地】禪龕只晏如大珠脫玷翳白月當空虛【洙曰大珠白月言其性之圓明也故佛書有摩尼珠及水月之說又曰望已前爲白月望已後爲黒月見佛書云】甫也南北人【洙曰檀弓曰今丘也乃東西南北之人革曰甫以漂蕩無定居故云】蕪漫少耘鋤【師道曰謂性地荒而不修也】久遭詩酒污【師曰甫嗜酒好吟每多因詩酒忤權貴故云云】何事忝簮裾【端本曰簮裾士大夫之服】王侯與螻蟻同盡隨丘墟願聞第一義回向心地初【洙曰第一義言其敎無上也佛書修行有十地以歡喜爲初地】金箆刮眼膜【師曰凡看經明達性本譬如以金箆刮去眼膜所視豁然甫欲文公以無上敎開發甫性使悟無生法】補注【鶴曰梁武帝問達摩如何是聖諦第一義華嚴經有十回向東坡云此句感慨通達其於道必有得也庖丁以牛入輪扁以輪入子美蓋以詩入也耶予家有石刻坡所書說此又湼槃經一目盲人爲治目故造治良醫其時良醫卽以金箆刮其眼目又見下治】價重百車渠【洙曰法華經或有行施金銀珊瑚眞珠摩尼硨磲瑪瑙】無生有汲引玆理儻吹噓

奉贈射洪李四丈【寶應元年作】

補注【鶴曰後魏置射洪縣婁縷灘東六里有射江語訛爲洪舊史縣屬梓州梁權道編在永泰元年逃亂至梓州作然詩雲南京亂初定所向色枯槁逰子無根株茅齋付秋艸茅齋指艸堂當是寶應元年七月徐知道反公避之至梓州九月歸成都迎家居梓州十一月嘗往射洪有陳拾遺故宅等詩當是其時作】

丈人屋上烏人好烏亦好【洙曰詩云瞻烏爰止於誰之屋注富人之屋烏所集也修可曰尙書大傳曰武王登夏防以殷民周公旦曰愛其人者愛其屋上烏】補注【希曰劉向說苑乃云太史謂武王曰愛其人兼屋上之烏憎其人者惡其儲胥非周公之言】人生意气豁不在相逄早【趙曰北史李延壽敍傳載閻信謂其祖李曉之言曰古人相知未必在早】南京亂初定所向色枯槁【趙曰南京成都府也肅宗至徳二年以蜀都爲南京所謂亂初定指言前年辛丑之歲四月劍南東川節度使段子璋反五月崔光逺擊斬之】遊子無根株茅齋付秋艸東徵下月峽掛席窮海島【洙曰謝靈運掛席拾海月又海賦維長綃掛長席】萬里須十金【晁曰漢書百金中人十家之產師古注古者一兩金直十千千金則知爲百千】妻孥未相保蒼茫風塵際蹭蹬騏驎老【洙曰蹭蹬馬失勢皃】志士懷感傷心胸巳傾倒

早發射洪縣南途中作【寶應元年作】

補注【鶴曰射洪縣在梓州東南六十里今題云早發縣南當是寶應元年十一月南之通泉時作】

將老憂貧窶【魯曰詩終窶且貧窶賤也】筋力豈能及徵途乃【洙曰一作復】侵星【洙曰鮑明逺侵星赴早路】得使諸病入鄙人寡道气在困無獨立俶裝逐徒旅【魯曰顏延年詩攺服飭徒旅修可曰張平子思賦占旣吉而無悔兮簡元辰而俶裝注俶始也】達曙陵險澁【洙曰潘正叔詩世故尙未夷崤函方險澁】寒日出霧遲淸江轉山急【唐曰江爲山所激】補注【希曰唐志𨿽爲淸江郡而公於梓州屢云淸江蓋以射洪水而言如謂淸江白日落欲盡之類是也】僕夫行不進駑馬若維縶【陟立切趙曰詩縶之維之】汀洲稍疏散【何曰岸行坦夷也】風景開怏悒空慰所尙懷終非曩逰集衰顏偶一破勝事難屢挹茫然阮籍途更灑揚朱泣【洙曰阮籍常不由徑路而行途窮且哭楊朱泣多岐師曰甫遭窮途至於東西南北了無定居安免楊朱之揮淚邪】

通泉驛南去通泉縣十五里山水作【寶應元年魯曰地理誌通泉縣在梓州東南百三十里去縣十五里有佳山水諺號沈家坑甫至此覧眺愛其山水而有是作】補注【鶴曰舊史通泉漢廣漢縣地隋縣也新史大歷二年屬遂州此詩作於寶應元年十一月故詩云冬溫蚊蚋集】

溪行衣自濕亭午气始散【洙曰天臺賦羲和亭午逰气髙褰】冬溫蚊蚋集人逺鳬鴨亂【髙曰行人少也】登頓生曾陰【洙曰江文通日落長沙渚曽陰萬里生】欹傾出髙岸驛樓衰栁側縣郭輕煙畔一川何綺麗【洙曰劉公幹詩綺麗不可忘魯曰所謂沈家坑也】盡日窮壯觀山色逺寂寞江光夕滋漫傷時愧孔父【修可曰孔子嘆鳯泣麟皆傷時也】去國同王粲【洙曰王粲字仲宣山陽人避地荊州嘗思歸因登樓作賦趙曰王粲漢獻帝西遷西京擾亂乃之荊州依劉表其七哀詩西京亂無家豺虎方遘患復棄中國去逺身適荊蠻師曰昔魏王粲去國來依劉表甫去杜鄠而逰蜀豈不同王粲之去國乎】我生苦飄零所歷有嗟嘆

過郭代公故宅【寶應元年作】

【彥輔曰郭震字元振以字顯封代國公】補注【鶴曰郭公魏州貴鄕人也宅在宣陽裏而未嘗至魏當是指作尉通泉時所居而言寶應元年十一月自射洪之通泉時作故詩云我行得遺迹池館皆疏鑿】

豪雋初未遇其迹或脫略【洙曰江淹賦脫略公卿跌宕文史師曰自昔豪俊之士多不拘小節故云云】代公尉通泉放意何自若【洙曰元振尉通泉嘗盜鑄及掠賣部口以餉遺賔客】及夫登衮冕直气森噴薄【洙曰靈運吳都賦噴薄沸騰趙曰先天二年郭元振以兵部尙書復同中書門下竇懷貞等附太平公主潛謀不順宗發羽林兵睿宗聞變登承天門樓元振躬率兵侍衛奏上前奉詔誅懷貞等】磊落見異人豈伊常情度【洙曰新書武后與語奇之索文章上寶劍篇遂得擢用趙曰此專說譏太平公主事而舊注又雜之以武后召見奇之此豈登衮冕時耶】定策神龍後宮中翕淸廓【洙曰按新書明皇之誅太平公主元振獨領軍扈從事定宿中書十四日以功封代國公趙曰神龍則中宗卽位攺元元年去先天二年凡八年而學者毎疑之嘗論曰太平擅寵自中宗而末則禍胎在神龍而下也】俄頃辧尊親指揮存頋托【趙曰太平公主旣誅則君臣之間宗得尊位父子之間宗得親儔所以感睿宗付托之意矣】羣公見慙色【趙曰宗之平亂也諸宰相皆走防外省獨元振揔兵扈帝】王室無削弱迥出名臣上丹靑照臺閣【劉曰元振封代國公畫像淩煙】我行得遺迹【洙曰一作址晏曰遺迹故宅也】池館皆防鑿壯公臨事斷顧步涕橫落髙詠寶劍篇【定功曰元振寶劍歌云君不見昆吾鐡冶飛炎煙紅光紫气俱赫然良工鍜鏈凡幾年鑄作寶劍名龍泉龍泉顏色如霜雪良工嗟咨嘆奇絕璢璃玉匣吐蓮花錯鏤金環生明月正逢天下無風塵幸得相逢君子身精光黯黯靑蛇色文章片片緑鱗非直結交逰俠子亦曽親近英防人何言中路遭棄捐零落飄淪古獄邊𨿽復埋沈無所用猶能夜夜气沖天】神交付冥漠【修可曰潘安仁作夏侯湛誄曰心照神交惟我與子南史劉訏字彥度阮孝緒隠居不交當世訏一造之卽頋以神交】

觀薛稷少保書畫壁【寶應元年作】

補注【鶴曰詩云我行梓州東遺迹涪江邊又云不知百載俊誰復來通泉當是寶應元年在通泉作】

少保有古風得之陜郊篇【洙曰公詩曰驅車越陜郊北顧臨大河師曰周公召公分陜而治稷嘗爲古風以美之】惜哉功名忤但見書畫傳【洙曰稷薛収之從子以詞學知名博雅尢工書自貞觀永防之際虞世南褚遂良時人宗其書迹自後罕能繼者稷鋭精模仿筆態遒麗當時無及之者又善畫博采古迹睿宗在藩畱意於文學稷於是特見招引除太子少保】我逰梓州東遺迹涪江邊【鄭曰涪扶鳩切水出徼外南入漢】補注【鶴曰寰宇記云涪江在梓州郪縣西二百里梓州治郪縣而詩云梓州涪江邊則寰宇記所云不合蓋詩第以通泉在州東而言】畫藏靑蓮界【洙曰靑蓮界佛寺也】書入金牓懸【洙曰事見天門日射黃金牓注】仰看垂露姿不崩亦不騫【洙曰漢曹喜工篆變懸鍼垂露之法詩天保不騫不崩騫虧也】鬱鬱三大字蛟龍岌相纒【趙曰稷所書慧普寺碑上三字字方徑三尺許筆畫防勁余甞到慶寺觀之三字之傍有贔屭纒捧乃蛟龍岌相纒也】又揮西方變發地扶屋椽【趙曰其所畫西方變相則亡矣】慘淡壁飛動到今色未塡此行疊壯觀【師曰甫獲觀其故宅與書畫故云疊壯觀】郭薛俱才賢不知千載後誰復來通泉【洙曰通泉前有郭代公後有薛少保故云郭薛】

通泉縣署屋壁後薛少保畫鶴【寶應元年作】

補注【鶴曰題云通泉縣署當是寶應元年十一月自梓州之通泉時作】

薛公十一鶴皆寫靑田眞【洙曰晉永嘉記靑田有雙鶴生子卽便去孫曰地理誌處州靑田縣在州東南一百五十里雙鶴生子卽便化去人以爲異】補注【希曰張彥逺名畫記薛稷字嗣道善花鳥人物雜畫畫鶴知名永嘉郡記沐溪野去靑田九里中有雙鶴年年生子長大便去只餘父母一雙精白可愛多雲神仙所養】畫色久欲盡蒼然猶出塵【修可曰北史劉歊矯矯出塵如雲中白鶴】低昂各有意【洙曰薛公畫鶴如返啄疎翎戾天警露之類皆隨而名之】磊落如長人【洙曰晉嵇紹在稠人中昂然若野鳥之在雞羣】佳此志气逺豈惟粉墨新【師曰鶴磊落比之賢人無塵俗气象甫奇其有逺志豈特悅其粉墨之新麗哉】萬里不以力羣遊森防神威遲白鳯態【洙曰揚雄作甘泉賦夢吐白鳯秋胡詩行路正威遲】非是倉庚鄰【洙曰詩七月有鳴倉庚】補注【鶴曰山海經曰丹穴之山有鳥焉其狀如鶴五彩而文名曰鳯故云鳯態而加白字於其上以其如白鳯也爾雅倉庚黧黃也釋曰卽上黃鳥也釋黃鳥云幽州人謂之黃鶯一名倉庚一名商庚】髙堂未傾覆幸得慰佳賓曝露墻壁外終嗟風雨頻赤霄有眞骨恥飲洿池津【師曰甫托意譏賢者羞食污君之祿時不用賢之咎也】冥冥任所往脫略誰能馴【洙曰有遺支遁鶴者遁曰爾衝天之物寜爲耳目之玩遂放之任所往】

陪王侍禦同登東山最髙頂宴姚通泉晚攜酒泛江【寶應元年作】

補注【鶴曰詩云三更風起寒浪湧又云無使霜露霑人衣當是寶應元年十一月公至通泉時作梁權道云廣徳元年其年春初公時在梓而前所謂寒浪霜露不合又其春不曾至通泉】

姚公美政誰與儔不減昔時陳太丘【洙曰世說陳紀字元方年十一時袁紹袁公問曰卿家君在太丘逺近稱之何所履行元方曰老父在太丘彊者安之以徳弱者撫之以仁恣其所安久而益敬袁公曰孤往者甞爲鄴令正行此事不知卿家君父何師元方曰周公不師孔子孔子不師周公】邑中上客有柱史多暇日陪騘馬遊【洙曰老子爲柱下史舊說騘馬禦史】補注【希曰騘馬禦史乃是後漢桓典爲侍禦史執正無所避常乘騘馬京師畏之爲之語曰行行且止避騘馬禦史】東山髙頂羅珍羞【洙曰晉謝安𨿽貴而東山之志不謝】下顧城郭銷我憂【洙曰王粲登樓賦聊暇日以銷憂】淸江白日落欲盡復攜美人登防舟笛聲憤怒哀中流妙舞逶迆夜未休【洙曰漢武秋風辝擕佳人兮不能防橫中流兮揚素波簫鼓鳴兮發棹歌歡樂極兮哀情多宋曰逶迆卽委蛇】燈前往往大魚出聽曲低昂如有求【洙曰荀子瓠巴鼓瑟遊魚出聽師曰自此以上旣陳宴樂之興遂於末章有警戒之意自三更風起寒浪湧以下皆警戒之辝】三更風起寒浪湧取樂喧呼覺船重滿空星河光破碎四座賔客色不動請公臨深莫相違回船罷酒上馬歸人生歡防豈有極無使霜露霑人衣【洙曰此言樂極則悲來矣修可曰此仿謝希逸月賦月旣沒兮露欲晞嵗方晏兮無與歸佳期可以還防霜霑人衣】

春日戲題惱郝使君兄【廣徳元年作】

補注【鶴曰廣徳元年春在梓州作梁權道編亦同公亦有春日梓州登樓詩郝使君當是居通泉公在梓州作此以戱之】

使君意气淩靑霄【趙曰北山移文云幹靑霄而直上】憶昨歡娛常見招細馬時鳴金騕褭【上於皎切下於了切修可曰盧照鄰詩漢家金騕褭】補注【希曰馬謂之金騕褭蓋因漢武帝鑄金爲麟趾褭蹄詩人遂用之詳見下注】佳人屢出董嬌饒【洙曰嬌嬈名姫也宋子侯有董嬌饒詩】東流江水西飛燕可惜春光不相見【趙曰此句以興見招之後不復見其姫也故下句有願攜之請焉】願攜王趙兩紅顏【端本曰王趙亦通泉有色之妓】再騁肌膚如素練通泉百里近梓州請公一來開我愁【蘇曰王戎與公破悶開愁】補注【鶴曰王趙非通泉之妓當是郝使君之姫妾寶應元年十一月公至通泉時郝招公飲出二姫以侑樽明年春公在梓州因作此詩以戱之九域志通泉在梓州東南百三十里玆云百里者舉其成數而言耳】舞處重看花滿面樽前還有錦纒頭【洙曰唐王元寶富而無學識嘗防賓客明日親友謂之曰昨日必多佳論元寶曰但費錦纒頭爾田曰唐明皇宴於淸元小殿自打羯鼓曲終戱謂八姨曰樂借今日有幸約供養夫人請一纒頭八姨曰豈有大唐天子阿無錢用耶出三百萬爲局耳】

天邊行【永泰元年作】

補注【鶴曰詩云十年骨肉無消息當是永泰元年在成都作是年五月公下忠渝此詩未下忠渝時所作詩又云洪濤滔天風防木永泰元年三月大風故耳】

天邊老人歸未得【蘇曰陳秀漂泊西平秋月自嘆鴻燕皆歸天邊老人尙困逆旅淒愴】日暮東臨大江哭隴右河源不種田胡騎羌兵入巴蜀【洙曰大歷中吐蕃三道入冦誡其眾曰吾要蜀川爲東府連蹈郡邑而士庶奔亡山谷趙曰廣徳元年吐蕃陷隴右而河源不種矣十二月陷松維保三州則入巴蜀矣】補注【鶴曰按史至徳二年吐蕃侵取廓霸岷等州及河源莫門軍寶應元年陷臨洮取秦成渭等州廣徳元年破西山合水城明年入大震関取蘭河鄯洮等州於是隴右地盡亡而通鑑以爲是廣徳元年又云吐蕃陷松維保三州及雲山新築二城西川節度使髙適不能救於是劍南西山諸州亦入於吐蕃云故作此詩隴右巴蜀俱已爲胡騎羌兵所有胡騎指吐蕃羗兵指黨項羗渾奴刺之類】洪濤滔天風防木【洙曰洪濤滔天言民罹昏墊也項王圍漢王大風拔木】前飛禿鶖後鴻鵠【趙曰鶖水鳥也師曰鶖鶬九頭鳥】補注【鶴曰唐五行志永泰元年三月辛亥大風抜木趙以鶖爲水鳥者亦以五行志云寶歷五年有禿鶖森飛集禁苑鶖水鳥也】九度附書向洛陽十年骨肉無消息【師曰甫客居天邊遭兵馬之亂歸鄕不得寧不悲傷時吐蕃分爲三路入寇一自隴右一自河源一自巴蜀田畆廢而不耕蜀中騷動故甫思欲附鶖鶬鴻鵠奮飛以歸鄕蓋有所不得也】補注【鶴曰天寶十四年乙未避賊與骨肉相離至永泰元年乙未已恰十年其時公之弟在東都骨肉殆指弟而言】

大麥行【寶應元年作】

補注【鶴曰詳考詩中之事當是寶應元年成都作梁權道編在廣徳元年梓州詩內】

大麥漧枯小麥黃婦女行泣夫走藏【洙曰見崆峒小麥熟注師曰古詩云小麥靑靑大麥枯誰當獲者婦與姑】補注【希曰後漢五行志童謡云小麥靑靑大麥枯此用其語】東至集壁西梁洋問誰腰鐮胡與羗【洙曰集壁梁洋皆蜀地州郡名趙曰此又言吐蕃與回紇也鮑明逺東武吟腰鐮刈葵藿師曰集壁梁洋四州名時吐蕃入冦四州之民皆奔竄山谷腰防獲麥惟羗與胡而巳】補注【鶴曰集壁梁洋四州唐並屬山南西道按新舊史通鑑寶應元年建夘月羗渾奴刺寇梁州建辰月奴刺冦洋州地理誌成州以寶應元年沒吐蕃成與前四州均爲山南道此詩當是指其年吐蕃羗渾奴刺而言今云大麥漧枯小麥黃正是夏初事自是年至大歷三年無歲無吐蕃黨項羗渾奴刺之亂而俱不在春夏】豈無蜀兵三千人【洙曰一云千人去】部領辛苦江山長【師曰時杜鴻漸以蜀兵三千遏賊衝突江山蹇澁士卒至有介冑生防而不得休息故云部領辛苦江山長】安得如鳥有羽翅托身白雲還故鄕

苦戰行【寶應元年作】

補注【鶴曰段子璋以上元二年又陷遂州綿州遂在涪江之南今詩云去年江南討狂賊當是寶應元年作】

苦戰身死馬將軍自云伏波之子孫干戈未定失壯士【蘇曰牛繪戰死張先嘆曰天下未安兵戈尙爾遽失壯士趙曰伏波漢馬援也吐蕃去冬陷松維保三州則干戈豈便息邪】補注【鶴曰按舊史馬璘年五十六大歷十二年卒新史云十一年卒於軍中則璘之死在公後六七年無容先有此詩且新舊史未嘗至蜀平子璋亂疑是爲馬巴州故去嵗秋云遂州城外巴人稀公別馬巴州亦嘗云功業終歸馬伏波】使我嘆恨傷精魂【蘇曰山濤曰嵇中散就誅使我失精神嘆憤而巳】去年江南討狂賊臨江把臂難再得別時孤云今不飛時獨看云淚橫臆【鮑曰謂段子璋戰遂州時公與此事送別江上今其人已死矣故有感而作遂州在涪江少南故云江南師曰馬援爲伏波將軍嘗云大丈夫當死邊野以馬革裹屍而歸唐馬璘讀漢書至此嘆曰使吾祖勲業墜地乎時馬璘與吐蕃戰沒失國家壯士甫是以傷之去年江南討狂賊謂於涪江之南討段子璋之亂也時甫與馬將軍訣別把臂今傷其死甫悵望去年別處不見雲飛故思其人而淚下橫胸臆也】

去秋行【寶應元年作】

【魯曰時段子璋反於東川也】補注【鶴曰詩云去秋涪州木落時又云部曲有去皆無歸遂州城中漢節在遂州城外巴人稀當是寶應元年作】

去秋涪江木落時臂槍走馬誰家兒【蘇曰王宏見陸遜曰彼陣前臂槍走馬往來返逐者誰家小兒得如此俊偉】到今不知白骨處部曲有去皆無歸遂州城中漢節在遂州城外巴人稀【包曰上元三年四月劍南節度兵馬使叚子璋反陷緜州遂州刺史嗣虢王巨死之節度李奐奔於成都故云漢節在】補注【鶴曰子璋防遂州意馬巴州領興防攻之爲子璋所勝死於遂州故云漢節在又上句云部曲有去皆無歸子璋以上元二年四月反五月伏誅而此詩云去秋涪江木落時恐誤】戰塲寃魂毎夜哭空令野營猛士悲【師曰部曲行伍部有曲昔蘇武凡十九年防匈奴中常持漢節時馬璘死於吐蕃持節而死巴人屯守遂州城外吐蕃兵攻遂州巴人死盡故云稀】

光祿阪行【寶應元年作】

補注【鶴曰崔寧傳云寶應初蜀亂道路不通與此詩所言合當是寶應元年作公時在梓州】

山行落日下絕壁西望千山萬山赤【洙曰山一作水謝靈運日落山照耀】樹枝有鳥亂鳴【洙曰一作棲】時暝色無人獨歸客【洙曰謝靈運林壑斂暝色】馬驚不憂深谷墜艸動只怕長弓射【食亦切】安得更似開元中【洙曰一云年開元初上勵精理道天下大治安西諸國悉平爲郡縣】道路卽今多擁隔【鮑曰按崔寧傳寶應初蜀亂山賊乘險道路不通與此詩合】

山寺【寶應元年作】

【洙曰章畱後同遊得開字】補注【鶴曰公在梓有陪章侍中晏南樓等詩又有別章畱後詩章名彛此詩云歲宴風破肉當是寶應元年自通泉回作】

野寺根石壁諸龕徧崔嵬【龕若含切】前佛不復辧百身一莓苔【洙曰天臺賦踐莓苔之滑石】惟有古殿存世尊多塵埃補注【希曰諸經皆以佛爲世尊故云髙僧傳漢文帝夣金人空飛而至集羣臣以占傅毅奉答西域有神曰佛所夣必是乎惟一本作𨿽】如聞龍象泣足令信者哀【蒼舒曰右按王筠棲頭陀寺經曰有比丘名曰龍樹龍象猶佛象也修可曰維摩經云菩薩勢力譬如龍象又傳燈錄雲龍象乃鱗毛類中最巨者猶麒麟之於走獸鳯凰之於飛鳥故經稱僧之出類者曰龍象非佛像也】使君騎紫馬【蘇曰謝靈運出守永嘉人曰騎紫馬者乃太守也永嘉今有紫馬祠尙傳乃播謝之徳也】捧擁從西來樹羽靜千里臨江久徘徊山僧衣藍縷告訴棟梁摧公爲顧兵徒咄嗟檀施開【夣符曰佛書信施檀越又王簡棲頭陁寺碑曰行不捨之檀施諸羣有】吾知多羅樹卻倚蓮花臺諸天必懽喜物無嫌猜補注【希曰兵徒一本作賔徒一本作兵從佛書心中初求最後檀越以爲齋主注焚語檀波羅蜜華言布施此殆合華梵之言而云檀又云諸天歡喜又云佛昔修治歡喜海】以玆撫士卒孰曰非周才窮子失淨處髙人憂禍胎【洙曰福有基禍有胎趙曰漢武帝謂臨賀王曰汝包藏禍胎也】嵗晏風破肉【蘇曰蘇章傳邊地霜沙風破肉𨿽重裘氊帳寒色可畏】荒林寒可回思量入道苦自哂同嬰孩

南池【廣徳元年作】

補注【鶴曰公以廣徳元年秋往閬冬回梓明年春𨿽又自梓之閬今詩云粳稻共比屋又云髙田失西成此物頗丰熟當是廣徳元年秋在閬州作】

崢嶸巴閬間所向盡山谷【洙曰巴閬蜀中二州也山多險阻故云云】安知有蒼池萬頃浸坤軸【余曰張華博物志地下有四柱廣十萬里地有三千六百軸互相牽也】呀然閬城南【昱曰呀虛加切張口貌】枕【洙曰一作控】帶巴江腹菱荷入異縣粳稻共比屋【洙曰堯比屋可封】補注【鶴曰字林云秔稻不黏者本艸以粳米稻米爲二物說文沛國謂稻爲糯粇稻屬也】皇天不無意美利戒止足髙田失西成此物頗丰熟淸源多眾魚逺岸富喬木【蘇曰郭元澤近舎溪岸有磻石可坐臥兼喬木蔽日時曵履投竿不知塵事】獨嘆楓香林春時好顏色南有漢王祠終朝走巫祝歌舞散靈衣【洙曰潘安仁寡婦賦仰神宇之寥寥瞻靈衣之披披】荒哉舊風俗髙皇亦明王魂魄猶正直不應空陂上縹緲親酒肉淫祀自古昔【蘇曰左傳非所祭而祭名曰滛祀】非惟一川瀆干戈浩茫茫地僻傷極目【趙曰楚辭目極千里傷春心】平生江海興遭亂身局促【洙曰漢景帝局促如轅下駒】駐馬問漁舟躊躇慰羈束【蘇曰邢亢駐馬立江中借問漁舟客徵戰何時停我亦卜林宅師曰神非其族類不歆其祀自古淫祀媚神徼福者多矣豈特此一川瀆而已哉有道之世神無所施其靈響甫傷世亂而祀典不舉固有淫邪之祭則云干戈浩茫茫地僻傷極目局促不得騁之貎甫謂平生有五湖之興今羈束亂世而不得騁是以駐馬問漁舟而少有所慰者也】

發閬中【廣徳元年作】

補注【鶴曰公廣徳元年九月自梓入閬冬晚復歸梓明年初春又至閬此詩云別家三月一得書當是元年冬晚歸梓時作九域志云閬州西至梓州二百二百二十里三月之間一往反焉其愁苦可知】

前有毒蛇後猛虎溪行盡日無村塢【洙曰時盜賊縱橫賦役煩重而民不安居也】江風蕭蕭云拂地山木慘慘天欲雨女病妻憂歸意速秋花錦石誰復數【趙曰此言歸梓州也秋花錦石可玩之物以歸意速不復數之矣】別家三月一得書避地何時免愁苦【洙曰賢者避地趙曰公以九月自梓往閬至十二月而復歸梓】

閬山歌【廣徳二年作】

補注【鶴曰以後篇閬水歌云更復春從沙際歸當與此詩同是廣徳二年初春之時作】

閬州城東靈山【洙曰一作雪山】白閬州城北玉臺碧【洙曰靈山玉臺皆閬山景也】補注【希曰閬州閬中縣有靈山𨿽寰宇記綿州巴西郡亦有之然此明曰在閬州城東玊臺則九域志云故老相傳唐史滕王嘗於此逰憇】松浮欲盡不盡云江動將崩已【一作未】崩石那知根無神防已覺气與嵩華敵【趙曰此言靈山玉臺也師曰五嶽西日華山中日嵩山凢名山大川神之所扶持此山𨿽不與五嶽之數安知神不防於是】中原格鬭且未歸應結茅齋著靑壁【洙曰兩相敵曰格鬭】補注【鶴曰格闘謂吐蕃犯京師中原未寧故歸意且止看靑壁以閬山如壁之靑也】

閬水歌【廣徳二年作】

補注【鶴曰與閬山歌同廣徳二年作】

嘉陵江色何所似【洙曰嘉源注源出防鬭而入於閬師曰地理誌閬州閬中郡城臨閬水卻接連山岡】補注【洙曰嘉陵江止果州而閬與果爲鄰故云】石黛碧玊相因依正憐日破浪花出【趙曰阮籍寒鳥相因依日出正照水】更復春從沙際歸【趙曰費昶雜詞春隨楊栁歸】巴童蕩槳欹側過【趙曰古歌云艇子打兩漿者扶兩檝而來也】水雞衘魚來去飛【師曰蓋言魚多也】閬中勝事可腸斷【蘇曰劉表曰故鄕勝事使人臨風對月回腸欲斷】閬州城南天下稀【師曰城南屏山錯麗如錦屏號爲天下第一故曰天下稀本朝前輩嘗詠福唐詩云曉角吹殘十二枝春風樓閣酒旗飛杜陵未識三山好卻道閬城天下稀蓋閩蜀同風故也】

三絕句【大歷三年作】

補注【鶴曰梁權道編在廣徳二年自閩州赴成都時作徒感於舊次及鮑注以前年渝州殺刺史爲叚子璋防綿遂今年開州殺刺史爲徐知道反詳考詩中事當是大歷三年作見注】

前年渝州殺刺史今年開州殺刺史【鮑曰崔寧傳所書山賊也前年渝州殺刺史謂叚子璋防綿遂今年開州殺刺史謂徐知道之反有乘亂者開去成都逺不知其故史不書失之師曰步將吳璘殺渝州刺史劉卞以反杜鴻漸討平之又部卒翟封殺開州刺史蕭崇之以叛楊子琳討平之】補注【鶴曰渝州唐屬劍南開州唐屬山南杜鴻漸平吳璘楊子琳平翟封在大歷元年與三年詩云今年開州殺刺史則是年作】羣盜相隨劇虎狼【趙曰張孟陽云賊盜如豺虎師曰虎豺諭盜賊也劇甚也】食人更肯畱妻子

二十一家同入蜀惟殘一人出駱谷【蘇曰十道志云駱穀道西南界入洋州路屬盩厔趙曰魏志姜維出駱谷圍長安卽此穀道也】補注【希曰唐志鳯翔府盩厔縣有駱谷関九域志亦言鳯翔有古駱穀道又唐志云洋州駱谷此當是言洋州者】自說二女齧臂時【洙曰世說趙飛燕姊弟少貧微及飛燕見召與女弟齧臂而別】回頭卻向秦云哭【師曰祿山亂百姓隨宗入蜀凡二十一家後出駱谷但存一人饑困蜀亂勦盡甫聞其說自傷妻子皆幸免是以回頭望蜀而哭痛斯民之不得其所也】

殿前兵馬𨿽驍雄縱暴略與羌渾同【洙曰時神防軍恣橫】聞道殺人漢水上婦女多在官軍中【師曰吐谷渾西羌之種也殿前兵馬乃王師奉辭伐罪以弔其民秋亳無撓時天子命陸璀以三千神策軍彈壓蜀中之亂柰何神防軍橫恣虜掠婦女其殘暴更甚於羌渾百姓怨之甫傷朝廷政治不明縱使殿前之兵搔動良民若此豈所謂王師弔民伐罪者乎】

莫相疑行【永泰元年作】

補注【鶴曰郭英乂帥蜀時年方三十餘此詩意是爲英乂作𨿽嚴武年少然於公未嘗不相知豈有當靣輸心背後之事八哀詩中嚴武詩可見公待武初終無間應無此作當是永泰元年與英乂不合去成都時作又觀此詩獘廬遣興詩寄武云還思長者轍恐避席爲門若武於公果有如詩所云則去幕府之後不應詩語猶如此也】

男兒生無所成【趙曰李陵書男皃生無所成名】頭皓白牙齒欲落眞可惜憶獻三賦蓬萊宮自怪一日聲烜赫【洙曰天寶中明皇朝獻太淸宮饗廟及郊甫時獻三大禮賦】集賢學士如堵觀我落筆中書堂【洙曰新唐書甫獻賦帝奇之使待制集賢院命宰相試文章按開元十三年攺集仙殿爲集賢殿麗正殿書院爲集賢殿書院院內五品以上爲學士六品以上爲直學士禮孔子射於矍相之圃蓋觀者如堵】補注【希曰唐百官志開元十三年攺麗正殿書院爲集賢殿書院置集賢院侍講學士侍讀直學士又唐制宰相四人首相爲太淸宮使次三相皆席館職如洪文館大學士集賢殿大學士是也公以獻賦命宰相試文章則集賢學士爲宰相也】往時文彩動人主此日饑寒趨路傍【洙曰時擢甫爲京兆兵曹防祿山亂後寓同谷采橡自給男女餓殍者數人趙曰至徳二載公授左拾遺及房琯罷相甫上疏論琯不冝廢肅宗怒出甫爲華州司功屬關輔饑亂棄官寓同谷自負薪采梠餔糒不給遂卜居成都】晚將末契托年少【趙曰陸機嘆逝賦托術契於後生】當面輸心背面笑【洙曰時甫依嚴武幾爲武所殺】寄謝悠悠世上兒不爭好惡莫相疑【師曰甫獻三大禮賦天子命宰相試文章一日聲馳乎天下如堵墻言列看之多也中書堂卽宰相所坐之堂人主謂宗也年少指嚴武也甫與武父挺之素善武時尙少鎭成都甫往依焉故云晚將末契托年少甫嘗醉登武牀瞠目曰嚴挺之乃有是兒武憾其斥父名抜劍將殺之賴武母救止乃免武與甫由是有隙故甫譏其不以誠相待而有是作】補注【希曰古詩多謝悠悠子瞻天如戴盆】

遭田父泥飲美嚴中丞【寶應元年作】

【蘇曰嚴武也甫與武世舊故入蜀作之新書言甫結廬成都浣花裏與田畯野老相爲狎蕩】補注【鶴曰按舊史嚴武傳旣收長安以武爲京兆少尹兼禦史中丞以史思明阻兵不之官出爲綿州刺史兼劍南東川節度使兼禦史中丞東川節度治梓州上皇詔合兩川爲一道拜成都尹兼禦史大夫今曰嚴中丞則是未爲大夫時所作蓋公有與嚴中丞嚴大夫嚴侍郎嚴鄭公先後可辧也考公說早云今蜀自十月不雨抵建夘非雩之時則是說乃寶應元年二月上嚴公注云初中丞嚴公節制劍南此說中又云管內東西兩川各遣一使則其時但是節制兩川此詩當是寶應元年春社作所謂泥飲者非飲於泥淖之中乃其醉如泥耳不然或是上旱說後便雨梁權道編在廣徳二年非況詩云拾遺能住否則是未爲參謀時奏爲參謀在二年冬春夏間也】

步屧隨春風【屧先篋切禹偁日屧艸屨也隨春風謂放步也】村村自花栁【蘇曰鮑明逺行樂篇村村花栁好】田翁逼社日邀我嘗春酒【趙曰宋書袁粲爲丹陽尹嘗步屧白楊郊野遇士大夫便呼與酣飲】酒酣誇新尹畜眼未見有回頭指大男渠是弓弩手【洙曰籍丁爲兵也】名在飛騎籍【洙曰飛騎軍名趙曰效曹子建白馬篇名編壯士籍】長畨嵗時久【洙曰長畨猶長在直也言無更代也】補注【希曰防要云貞觀十二年十一月三日於武門置左右屯以諸衛將軍領之其兵名曰飛騎天寶七載勑左右羽林軍飛騎請凖後加數通舊一萬五千爲額六畨上下今日長畨則無上下也】前日放營農【洙曰放營農歸耕也】辛苦救衰朽差科死則已【鄭曰差楚皆切簡也】誓不舉家走今年大作社【洙曰社祭所以祈農事也趙曰左傳鄭子產大爲社】拾遺能住否叫婦開大瓶盆中爲吾取感此气揚揚須知風化首【洙曰郡守縣令風化之首趙曰晏子傳其禦者意气揚揚】語多𨿽雜亂說尹終在口朝來偶然出自夘將及酉久客惜人情如何拒鄰叟髙聲索果栗補注【希曰陶詩云但覓梨與栗】欲起時被肘【洙曰言屢爲掣肘蘇曰孔文舉就里人飲夜深而歸家人責其遲曰欲命駕數數被肘工部一世偉人造語深得要妙胸中無國子監者不可讀其詩師曰足知甫久客與鄰叟無一日不如此也】指揮過無禮未覺村野丑【洙曰舉止無度不可責禮法也】月出遮我畱仍嗔問升斗【蘇曰何憙以春秋知名海內累詔不仕嗜酒毎飲不問升斗俱盡醉中猶長褒貶人皆欽服其量】補注【希曰晉陸納謂桓溫曰明公近云飲酒三升納正可三升今有一斗以備柸酌餘瀝】

補注杜詩卷九

欽定四庫全書

補注杜詩卷十

宋黃希原本

黃鶴補注

別唐十五誡因寄禮部賈侍郎【廣徳二年作】

【鮑曰賈至本傳寶應初轉禮部侍郎】補注【鶴曰按史廣徳二年轉禮部侍郎永泰元年加集賢院待制當是廣徳二年作】

九載一相逢百年能幾何【洙曰古詩百年能幾何會少別離多蘇曰陰隲百年相逢花朝月夕髙歌酣飲流官南北能得幾何】補注【鶴曰公以天寶十五載丙申避亂與唐相別至廣徳二年乙未𨿽閱十甲而實九年故云】子復爲萬里別送子山之阿白鶴久同林潛魚本同河未知棲集期【蒼舒曰右按文選謝靈運擬鄴中詩末塗幸休明棲集建薄質蘇曰劉據送蕭欵曰與君衰老又作別未知後會棲集何地】衰老彊髙歌歌罷兩淒惻【洙曰燕丹送荊軻入秦別於易水之上髙漸離擊築軻歌髮上衝冠士皆淚埀】六龍忽蹉跎【洙曰羲和以六龍禦日蹉跎言遲暮也師曰謂衰老也】相視髮皓白況難駐羲和【師曰謂日月逝矣嵗不我與】胡星墜燕地【燕胡前切師曰旄頭星主胡云云謂祿山亂】漢將仍橫戈【師曰漢將卽唐將唐承漢因謂之漢猶今承唐亦謂之唐朝】補注【鶴曰胡星指史朝義廣徳元年已縊死李懷仙取其首至京師非爲祿山與思明之死漢者謂中國如前詩云漢虜是也仍橫戈者以吐蕃未息】蕭條四海內人少豺虎多【趙曰胡星墜言今嵗上元元年史朝義殺其父思明也仍橫戈言史朝義襲僞位復爲亂戰國防衛行人燭過免冑橫戈而進】少人愼莫投多虎信所過饑有易子食【洙曰宋華元夜登子反牀而告病曰易子而食析骸而爨】獸猶畏虞羅【洙曰虞羅可避之物而獸曰畏之至於父子之親而不能相保則可知矣】子負經濟才【蘇曰戴逵送王卞曰子負經濟之才幸遇明時胡爲把犂鉏老於巖谷乎】天門郁嵯峩【趙曰晉石苞傳天門泰山之稱記云太山盤道屈曲而上凡五十餘盤經小天門大天門又漢官儀曰太山東上七十里至天門所以稱嵯峩也】飄颻適東周【洙曰周平王東遷於洛故謂之東周】來往若崩波南宮吾故人【洙曰南宮禮部也定功曰按天官書南宮朱鳥權衡太微三光之庭藩臣將相執法郎位眾星咸在漢建尙書百官府名曰南宮蓋取象也蓋南宮猶南省非止稱禮部而已趙曰南宮蓋指言賈侍郎也故此篇末云云舊注以南宮爲禮部非也】補注【鶴曰唐職林云舊說禮部郎中掌省中文翰謂之南宮舎人然則定功謂南宮猶南省爲是】白馬金盤陀雄筆映千古【蘇曰羲獻筆畫雄勁映絕千古非羊欣輩比也】見賢心靡他【洙曰詩之死矢靡他言見賢之心出於誠一也】念子善師事嵗寒守舊柯【洙曰嵗寒然後知松柏之後凋以其不易柯葉也蘇曰班及嵗寒雪苦松柏不易舊柯𨿽艱險萬端君子不易節行矣師曰欲唐公無變節於賈公】爲吾謝賈公病肺臥江沲【師曰甫有肺疾不及與賈公會集徒緬想而已托唐生以謝罪】

柟木爲風雨所拔嘆【永泰元年五月作】

補注【鶴曰柟木在成都艸堂之前而師以虎倒龍顚諭嚴武之死則是詩作於永泰元年五月蓋武以其年四月死按史永泰元年三月大風拔木而此詩云五月髣髴聞寒蟬東南飄風動地至又非三月爲風所拔師古之說或是梁權道編在廣徳二年若在其年則公方自閬州回成都再依嚴武不應詩語乃云爾】

倚江柟樹艸堂前故老【一云古老】相傳二百年誅茅卜居總爲此【趙曰屈原問漁父云誅鋤艸茅以力耕乎】五月髣髴聞寒蟬東南飄風動地至【洙曰老子曰飄風不終朝】江翻石走流雲气【洙曰荘子雲气不待族而雨蘇曰漢四年大風起東南江浪翻吼沙驚石走林木多折】幹排雷雨猶力爭根斷泉源豈天意滄波老樹性所愛浦上童童一靑蓋【洙曰蜀先主舎東南有一木遙望之童童若車蓋】野客頻畱懼雪霜行人不過聽竽籟【洙曰莊子言地籟風作則萬竅怒號前者唱於而隨者唱喁泠風則小和飄則大和趙曰言其聲之鼔動如之宋玉髙唐賦云纎條悲鳴聲似竽籟舊注止引莊子地籟似之而非矣】虎倒龍顚委榛棘淚痕血防埀胸臆【趙曰乃下和淚盡繼之以血也】我有新詩何處吟艸堂自此無顏色【師曰楩柟祀梓天下之良材柟樹爲風雨所拔諭嚴武死於蜀甫無所依故嘆惜之上元二年嚴武鎭成都甫自閬州挈家往依之武歸朝廷甫浮游左蜀諸郡往來非一武再鎭兩川奏爲節度參謀檢校工部員外郎永泰元年夏武卒郭英乂代之甫失所依乃泛江移防州大歷三年春下峽至荊南詳味此詩殆爲嚴武而發嘆焉甫築艸堂於成都浣花裏甫爲得此樹以爲遊息覆庇其下猶賴武以庇焉今也如虎倒龍顚是使艸堂之人而無所棲托故云艸堂自此無顏色】

茅屋爲秋風所破歌【永泰元年作】

【蘇曰古之封諸侯分之以茅土所謂茅屋者制節之方州也風號令也所以鼓舞萬民和四方之義也天寶十四載祿山起漁陽之師詭言奉詔誅楊國忠是謂義兵號令天下陷河北郡縣是謂茅屋破也趙曰十二詩皆上元二年之作師曰甫以嚴武鎭成都遂往依之不幸武死郭英乂代武爲節度甫由是見知英乂托以爲庇兼與楊子琳栢正節相約結崔旰殺英乂並攻楊子琳栢正節是卷三重茅之義也】補注【鶴曰唐自天寶之亂民不得其居處者甚多公因茅屋爲秋風所破遂思廣廈千萬間之庇其爲憂國憂民之念至矣師古謂此詩托以諭崔旰之亂要之自不必專指旰而作蓋安史爲禍於闗內山東河北者已爲極盛吐蕃又復入寇於是隴蜀多爲踐擾廣內且有太一之變江浙且有袁鼂之禍二川復有段子璋徐知道崔旰相繼而反詩所謂牀牀屋漏無干處是也永泰元年夏公去成都下忠渝艸堂已不得而居秋晚在云安縣有云安九日詩則是年秋公已不在成都豈見茅屋爲秋風所破其作此詩者以郭英乂好殺如秋風公在成都值嚴武之死欲再依英乂而英乂驕縱不可托故舎之而去所以托言茅屋爲秋風所破蓋深有所感傷也】

八月秋髙風怒號【修可曰莊子大塊噫气其名爲風惟是無作作則萬竅怒號也】捲我屋上三重茅【蘇曰八月陰中也陰以肅殺爲事秋髙風怒號者秋於五性爲義天寶十四載十一月九日範陽節度使安祿山率藩漢兵十餘萬自幽州南向指闕詭言起義以誅楊國忠爲名其怒號之甚也捲我屋上三重茅者是時方陷三郡謂先殺太原尹楊光翽於博陵郡十二月六日陷陳畱郡殺張介然九日陷滎陽郡殺太守崔無詖故云卷三重茅也】茅飛度江灑【一作滿】江郊髙者掛罥長林梢【鄭曰罥古犬切】下者飄轉沈塘防【蘇曰分茅之臣悉皆奔逃濱於患難之側而不顧者若範陽副使封常淸三與戰皆不勝西奔陜髙仙芝鎭陜棄城西保渭闗故曰灑江郊也髙者以義爲髙也林君也肅宗卽位靈武宗在蜀長林也髙義之臣扈從左右如韋見素陳禮故曰掛罥長林稍也塘防泥塗也下者卑污喪節處於泥塗是時河北二十四郡俱爲所陷如譙守陽萬石令狐潮楊希文劉貴哲皆附賊其後潮亦說張巡曰盍相從以茍富貴可謂飄轉而不能自守也】南村羣童欺我老無力忍能對面爲盜賊公然抱茅入竹去唇焦口燥呼不得【蘇曰南明也村鄙也童無知也明明鄙野無知之輩以我國家師老而莫能爲之敵所以盜吾土疆賊吾善良故令狐潮說張巡曰本朝危蹙兵不能出闗天下事去矣豈非欺我老無力也平原太守顏眞卿以食盡援絕棄郡渡河於是河北郡縣盡陷賊豈非對靣爲盜賊也竹制節也公然抱茅入竹者祿山反顏杲卿袁履謙緋袍令與假子守土門所謂抱茅制節者也杲卿謂祿山曰汝營州牧羊羯奴竊荷恩寵天子負汝何事而乃反乎祿山怒縛之節解而罵不絕賊鉤斷其舌杲卿含胡而絕不得者是張巡保睢陽使南霽云詣賀蘭進明告急賀蘭無意出援兵且張樂以大享霽云言城中食盡力屈賀蘭不聽遂截指示信竟不食而去豈非呼不得也趙曰韓詩外傳曰幹喉焦唇仰天而嘆曹子建善哉行曰來日大難口燥唇幹蓋公參用之也】歸來倚杖自嘆息俄頃風定云墨色【蘇曰甫嘗與韋宙同陷賊遁歸行在所此所以欷歔嘆息也方是時張巡許逺其腹心而賊勢遂衰四方掎角而祿山詭言之號令無所施猶風之定也云墨色者云諭禮樂法度墨色不明也天子蒙塵西幸忠臣繼踵而陷賊禮樂法度無自而明】秋天漠漠向昏黑布衾多年冷似鐵嬌兒惡臥踏裏裂【蘇曰秋義也望天子以義理天下今也宦堅蔽其明女謁侈其心漠漠而無所察治向昏者埀老之晚年也黒不明也明皇晚年髙力士導其欲太眞妃迷其情豈非向昏而黑也布者女工之本儉之所尙也衾者所以衣被也以布爲衾蓋以防儉而衣被天下且置之而不用所以冷而似鐵鐵黑金也而以斬殺爲事斬殺則少恩明皇末年非惟不知崇儉以衣被天下又且少恩以徇太眞妃之欲也嬌兒太眞妃也臥安寢也太眞妃揺其安謂嘗以祿山爲養子出入宮掖不禁穢醜稔聞而明皇不悟祿山出範陽與太眞妃爲內外援且令進奇禽異物以蠱帝心宰相太子多言其反太眞妃力保之故帝不信及漁陽難作且約太眞妃爲之內應朝廷機謀祿山靡所不知豈非踏裏裂也】牀牀屋漏無干處雨腳如麻未斷絕【蘇曰牀人所卽以爲安也牀牀四方之所安居者屋漏無干處者謂今皆陷於泥塗是時滄趙見拔博平陷虜潼闗失守南破宛洛張介然崔無詖死其城郭李憕盧奕蔣靑死其官所謂如麻未斷絕者蓋天下浸淫於塗泥未有已也揚雄嘗曰震風淩雨然後知廈屋之爲帡幪故甫以雨腳未斷言其亂之滋也】自經喪亂少睡眠長夜沾濕何由徹【蘇曰祿山父子僭竊於三年之間四方騷然不遑安枕豈非少睡眠也蜀道尙艱難靈武未還內故謂之沾濕何由徹也】安得廣廈千萬間【趙曰白樂天詩我願布裘千萬丈與君同蓋洛陽城然近乎戱語豈有萬丈之裘乎若公言千萬問之廣廈二公之言自有深防】大庇天下寒士俱歡顏風雨不動安如山【蘇曰亂而願治憂而思樂忠臣義士之常心甫於是時官卑位下身親罹之力無所施不免傷今思古而欲得庇覆天下之蒼生謂其歡然懷歸尙未忍棄去髙祖太宗之遺烈故欲復安之使無震風淩雨之虞故曰不動安如山也】嗚呼何時眼前突兀見此屋吾廬獨破受凍死亦足【蘇曰嗟嘆之不足故永歌之甫遇亂而願治其所以嗟嘆永歌者蓋寫其憂憤之心兾欲有興衰撥亂之主而康濟王室以成巍巍突兀之功謂之何時者所望之誠至也吾廬獨破受凍死亦足者祿山之亂天子入蜀甫走鳯翔謁肅宗授拾遺與房琯少爲布衣交至徳元年七月二十一日琯敗於陳陶斜罷相甫上疏言琯罪細不宜免肅宗怒詔吏推問後意解出爲華州司功曹然不甚省錄時宼亂甫家鄜彌年孺弱至餓死繼而棄官去客秦州負薪采橡栗自給故其斷章所以言死亦足也左傳楚申叔展問還無社曰有麥麯乎有山鞠防乎注二物可以禦濕欲使無社逃泥水中時子美方爲嚴武所不容詩之作其近於此乎趙曰按舊注引楚申叔展言爲嚴武所不容然所引事迹與意大不相同十二詩皆上元元年之作嚴武鎭蜀初則廣徳元年公在梓州再則廣徳二年公在幕中故定爲上元元年之秋也假使舊注不引左氏又不誤指嚴武直論詩意豈有府尹不相容者乎】

入奏行【寶應元年作】

【彥輔曰贈西山檢察使竇侍禦】補注【鶴曰考新舊史會要諸書無檢察使惟有巡察觀察按察之名而已然歐陽詹集乃有送韋檢察詩又似史失書梁權道編在廣徳二年成都詩內詩云綉衣春當霄漢立若是二年春則在梓閬送其入奏卻不在成都詩又云天子亦念西南隅則是西山諸州未沒吐蕃前作故詩又云八州刺史思一戰三城守邊卻可圖此行入奏計未小宻奉聖旨恩宜殊詳觀詩語乃是寶應元年春在成都作蓋廣徳元年二年春公俱不在成都今此詩末云江花未落還成都肯訪浣花老翁無以爲二年春在梓州閬州作是詩公知嚴武再鎭成都期於必歸浣花故有此語然八州又已沒於吐蕃故定爲寶應元年更俟博考】

竇侍禦驥之子鳯之雛【修可曰桓譚新論曰善相馬者曰薛公得馬惡貌而正走其名驥子又易林曰鳯生五雛】補注【希曰梁元帝啟云價疋龍媒聲有驥子又龎統者徳公之從子徳公謂爲鳯雛晉陸云幼時吳尙書閔鴻見而奇之曰此兒若非龍駒當是鳯雛北齊裴景鸞景鴻河東聞喜人並有逸才河東人呼景鸞爲驥子】年未三十忠義俱骨鯁絕代無【洙曰唐李吉甫傳君有骨鯁之忠臣趙曰骨鯁者剛正之謂如肉之有骨而魚之有鯁】烱如一段淸冰出萬壑【鄭曰烱戶頂反光也】置在迎風寒露之玉壺【洙曰漢有迎風寒露之館古詩瑩若玉壺冰言淸徹也】蔗漿歸防金盌凍【洙曰晉張協蔗賦曰挫斯蔗以療渴若漸醪而含蜜右按前漢書禮樂志秦尊拓漿取甘柘汁以爲飲也蔗與柘同趙曰宋玉招魂云燸鼈炮羔有蔗漿定功曰前漢禮樂志景星歌秦尊拓漿析朝酲注取甘柘汁以爲飲可解酲也柘音蔗舊注所引似之而非】洗滌煩熱足以寧君軀政【一作整】用疎通合典則戚聯豪貴耽文儒兵革未息人未蘇天子亦念西南隅吐蕃慿陵气頗麤【洙曰時吐蕃欲取成都爲東府】竇氏檢察應時湏運糧防橋壯士喜【洙曰防橋以竹防爲橋也】斬木火井窮猿呼【洙曰火井地名鄭曰在蜀修可曰博物志曰臨卭有火井縱廣五尺深十餘丈諸葛丞相往觀後火井益盛以盆著井煮鹽得熟】補注【鶴曰繩橋在成都卽笮橋寰宇記雲水涸時以火投井中卽熖出移時方滅今在蓬州公卽指蓬州火井而言】八州刺史思一戰三城守邊卻可圖【趙曰西山三城也】補注【鶴曰按唐志劍南節度使西抗吐蕃南撫蠻獠統團結營及松維蓬防雅黎姚悉等八州兵馬三城當是靑海三城】此行入奏計未小宻奉聖防恩宜殊繡衣春當霄漢立【漢繡衣禦史】防服日向庭闈趨【洙曰老萊防服以娯親修可曰束晢補亡詩眷戀庭闈】省郎京尹必俯拾【蘇曰薛光戲友人曰古人云靑紫可俯拾吾令尹亦可俯拾】江花未落還成都肯訪浣花老翁無【洙曰一云公來肯訪浣花老】爲君酤酒滿眼酤與奴白飯馬靑芻【洙曰又云攜酒肯訪浣花老爲君著衫捋髭須師曰吐蕃分三道入宼欲取成都爲東府竇氏以禦史出檢察諸州軍儲器械得以便宜入奏甫作是詩以贈之驥子鳯雛皆不凡也逆耳之言比之骨鯁漢武帝置迎風寒露之館玉壺貯冰言其瑩徹也蔗漿可以除煩天子方憂吐蕃不無內熱今竇生入奏忠言上沃帝心如蔗漿然疎通其施爲無所蔽也髙祖皇后竇氏侍禦正其族也故云戚聯豪貴𨿽云外戚尢好儒學西南隅謂蜀也湏乃軍興所湏也蜀人以竹索爲橋謂之繩橋地理誌卭州有火井縣在州西六十二里斬木將以爲柵猿依於木今旣盡斬之則猿窮而失所是以號呼八州謂彭加黎簡嚴陵雅卭三城謂姚維松皆當吐蕃之衝兵有攻有守八州可攻三城可守奏其事於朝廷以取天子之命甫謂必蒙殊恩省郎京尹如俯拾地芥行色當春秋間可還成都故云江花未落也漢暴勝之衣繡衣持斧出使故云繡衣春當霄漢立立謂立對於天陛甫築艸堂居成都浣花裏自稱浣花翁滿眼酤謂滿前士卒皆有勞也甫約竇歸來不遺寒賤儻賜光訪當酤酒宴集下至車從僕皆待以殊禮蓋所以尊重於竇故也】

大雨【寶應元年作】

補注【鶴曰按公寶應元年建卯月成都春旱說云蜀自十月不雨抵建卯非雩之時柰久旱何意此詩是寶應元年在浣花作故詩云西蜀冬不雪春農尙嗷嗷上天回哀眷朱夏云郁陶乃夏方雨至而梁權道編在廣徳二年若在其年夏則公自閬州歸在嚴公幕中豈有敢辭茅葦漏等句】

西蜀冬不雪春農尙嗷嗷【洙曰搜神記曰萬物樵枯百姓嗷嗷言旱甚也蘓曰呂尙曰方今亢陽百卉俱槁東作不入民嗷嗷而怨嗟望修仁徳厭此武王從之】上天回哀眷【蘓曰漢文帝上天昭明曲回哀眷憫此黎民】朱【一作淸】夏云郁陶【洙曰謝靈運詩幽居猶郁陶孟子載象謂舜郁陶思君耳蓋鬱結於陶窯之義故可使於朱夏之云也】執熱乃沸鼎纎絺成緼袍【洙曰詩誰能執熱劉陶養魚沸鼎秋興賦釋纎絺語有衣敝緼袍】風雷颯萬里霈澤施蓬蒿敢辭茅葦漏已喜黍豆髙三日無行人二【洙曰一作大】江聲怒號【洙曰蜀都賦帶二江之雙流荘子萬竅怒號禹偁曰二江涪江巴江也】補注【希曰寰宇記云秦李冰穿二江於成都城中皆可行舟今謂內江外江是也蜀都賦云帶二江之雙流故有雙流縣又按風俗通云秦昭王遣李冰爲蜀太守開成都兩江漑田萬頃又唐志成都府有二江府】流惡邑裏淸矧玆逺江臯【趙曰左傳有汾澮流其惡今言大雨所蕩亦流出穢惡也】荒庭步鸛鶴【洙曰蓋鶴鳴則雨應也】隱幾望波濤沈屙聚藥餌頓忘所進勞【趙曰言以沈屙之故而聚藥餌今得大雨淸涼於是頓防供進藥餌之勞也】則知潤物功可以貸不毛【洙曰諸葛亮傳五月渡瀘深入不毛言不生物也趙曰因雨之潤𨿽不毛之地亦假貸而生】補注【鶴曰漢西南夷傳不毛之地師古注不毛言艸木不生也】陰色靜壠畝勸耕自官曹四鄰出耒耜何必吾家操【蘇曰王褒喜見四鄰耒耜之具】

揚旗【廣徳二年作】

【彥輔曰三年夏六月成都尹鄭公置酒公堂觀騎士試新旗幟俯曰代宗大歷三年甫離峽中之荊南夏六月鄭公置酒公堂觀騎士旗幟將平吐蕃之難而作此詩】補注【鶴曰詩云三州陷犬戎蓋指廣徳元年十二月吐蕃陷松維保三州則詩作於廣徳二年詩又雲江雨颯長夏府中有餘淸蓋公是時在嚴武幕府故云】

江【洙曰一作風】雨颯長夏【石曰夏日長故雲長夏颯動也】府中有餘淸【蘓曰張敞新秋雨過民事簡府中景物有餘淸】我公會賓客肅肅有異聲【君平曰鄭公持軍嚴肅有殊異聲名】初筵閱軍裝羅列照廣庭庭空六【洙曰一作四】馬入【蘓曰任安等六馬騎直入安西都防府】駊騀揚旗旌【鄭曰上布可切下五可切馬揺頭也洙曰甘泉賦崇邱陵之駊騀兮駊騀山阜之髙貌也】廻廻偃飛蓋【洙曰劉公幹詩回回自昏亂曹子建詩飛蓋相追隨倪曰廻廻勢回旋也】熠熠迸流星【洙曰河東賦掉奔星之流旌又校獵賦曳彗星之飛旗】來纒【洙曰一作衝】風飇急去擘山嶽傾【彭曰言揚旗去來之狀其疾速若此】材歸俯身盡【洙曰鮑昭詩俯身散馬蹄】妙取略地平虹蜺就掌握舒捲隨人輕【洙曰髙唐賦蜺爲旌王沈賦曳招揺之修旗婉若虹之埀天選虹旗攝麾而就捲】三州陷犬戎【趙曰言去年十一月吐蕃陷松維保三州】但見西嶺靑公來練猛士欲奪天邊城【蘇曰班超謂將佐曰與君等仗天子之威靈氐羌奪天邊之城斷其左臂與月氐首亦不易也】補注【鶴曰按史廣徳元年十二月丙申吐蕃陷松維二州唐志松維保三州皆云廣徳元年沒吐蕃通鑑云吐蕃陷松維保三州及雲山松築二城西川節度使髙適不能救於是劍南山西諸州亦入於吐蕃今詩云三州陷犬戎但見西嶺靑正謂此如王彥輔徐俯之說皆非且嚴武以永泰元年四月卒安得更在大歷三年若以爲在永泰元年武未卒之前作此詩中必言拔當狗城克鹽川城何爲卻無一語及之今詩又云公來練猛士欲奪天邊城謂欲攻吐蕃是年九月果敗之】此堂不易升【洙曰言食人之祿當懷人之憂也蘇曰王戎見陸達議論久之退回視達居堂曰吾終日不易升此堂】庸蜀日已寧吾徒且加餐休適蠻與荊【洙曰見近聞犬戎逺遁逃注書庸蜀微盧古詩上言加餐飯王仲宣七哀詩復棄中國去逺身適荊蠻趙曰相勸加餐飯而不必捨去以嚴公之故也師曰甫終去蜀之荊蠻且爲是辭以美鄭公云】

溪漲【寶應元年作】

補注【鶴曰以前篇大雨詩論之當是寶應二年夏作二江之聲且至於怒號浣花豈容不泛溢梁權道編在廣徳二年恐非且舊次在戲贈友之前戲贈友云元年建已月則此作於寶應元年亦無疑如梁所編則是年秋客嚴公幕中不應詩卻云當時浣花橋溪水才尺餘秋夏忽泛溢豈惟入吾廬又可知是寶應元年在浣花作是年秋公送嚴公至縣】

當時浣花橋溪水才尺餘白石【一作月】明可把【洙曰艷歌行水淸石自見趙曰水之淸淺而石可見也詩白石鑿鑿】水中有行車【洙曰華陽風俗錄浣花亭在州之西南當江流至淸之所也其淺可涉故中有行車甫有宅在焉】秋夏忽泛溢豈惟入吾廬【洙曰荘子秋水時至百川灌河陶潛詩吾亦愛吾廬】蛟龍亦狼狽況是鼈與魚【洙曰七發說濤云其旁作而奔起也六駕蛟龍附從太白又雲橫暴之極魚鼈失勢趙曰狼與狽本二獸各半其體相附而行茍失其一則無據矣故倉皇失據者謂之狼狽師曰蛟龍諭君子魚鼈諭小人】玆晨已半落歸路跬步疏馬嘶未敢動【趙曰跬音邱弭切舉一足也與蹞同荀子云不積跬步無以致千里逢原曰半步曰跬】前有深塡淤【衣虛切田曰前漢溝洫志塡淤反壤之害顏師古曰塡淤謂壅泥也師曰君子遇險而止此處亂世之道也】補注【希曰溝洫志淤音於庶反而公作平聲東坡亦云楚麥滿河淤後山亦云乞我黃淤千里秋】靑靑屋東麻散亂牀上書【蘇曰陳璋亂後歸中條與兄琳書曰屋牖网蜘蛛几案防塵牀書散亂鄰星零替憫然不聊生意】不意逺山雨夜來復何如我遊都市間晚憇必村墟【趙曰言晝日遊成都市晚必憇息於村墟村墟指言艸堂也】乃知久行客終日思其居

戲贈二友【寶應年作】

補注【鶴曰詩云元年建已月其年公在成都是月宗升遐焦校書王司直當是居於成都公故與之友善詩作於其年】

元年建已月【洙曰肅宗去上元三年年號止稱元年月以斗建辰爲名也師曰肅宗止稱元年復以月建之辰稱月蓋法上古之制也年號自漢武帝方有之甫特於此年以元年建已月爲稱記肅宗之立尙古制不然何以謂之詩史乎】郎有焦校書補注【鶴曰焦校書意在焦遂與李白號爲酒八仙者唐史拾遺云遂口喫對客不出一言醉後酬答如注射今詩云自誇足膂力又云欲得東擒胡豈醉後語耶】自誇足膂力能騎生馬駒一朝被馬踏唇烈板齒無壯心不肯已欲得東擒胡【趙曰公使魏武帝樂府云老驥伏櫪志在千里烈士暮年壯心不已師曰胸腸之間曰膂生馬駒其馬未調習者板大齒也仲尼嘗譏子路暴虎馮河死而無悔爲其好勇故也此詩𨿽云諧戲亦爲好勇者之戒】

元年建已月官有王司直補注【鶴曰卽公作短歌行見王郎司直者短歌行雲靑眼髙歌望吾子則與之友厚有素王嘗得西諸侯舟經錦水乃有此作與】馬驚折左臂骨折靣如墨【洙曰國語望之如墨】駑駘漫染泥何不避雨色【師曰觀此詩有何不避雨色之句蓋爲躁進者之戒云】勸君休嘆恨未必不爲福【洙曰此詩所諷近白居易新丰折臂翁趙曰淮南子云塞上翁馬亡入胡人皆弔之曰何知非福居數月其馬引胡駿馬而歸人皆賀之曰何知非禍及家富馬良其子好騎墮而折體人又弔之曰何知非福居一年胡人大入丁壯戰死者十九其子獨以跛故父子得獲相保舊注引居易折臂翁穿鑿矣】

觀打魚歌【寶應元年作】

補注【鶴曰公以寶應元年秋送嚴武至緜州此詩乃其時作故詩云綿州江水之東津】

綿州江水之東津魴魚鱍鱍色勝銀【洙曰詩魴魚赬尾鱍鱍跳躍貌修可曰爾雅曰魴魾也今之鯿魚是陸璣疏曰魴魚廣而薄肥甜而少肉細鱗魚之美者】補注【鶴曰唐子西將家逰治平院詩注蓋老杜所謂東津者也詩正義云衛人埀一魴之餌以釣鰥鰥過而不視則魴爲中魚陸云伊洛濟潁魴魚廣而薄肥甜而少肉細鱗魚之美者遼東梁水魴特肥而厚尢美於中國】漁人漾舟沈大网截江一擁數百鱗眾魚常才盡卻棄赤鯉騰出如有神【洙曰陶景本艸曰鯉最爲魚中之主形可愛又能神變乃至飛越山湖所以琴髙乘之也】潛龍無聲老蛟怒廻風颯颯吹沙塵饔子左右揮霜刀鱠飛金盤白雪髙【洙曰西徵賦饔人縷切鑾刀若飛應刃落俎靃靃霏霏】徐州禿尾不足憶漢陰槎頭逺遁逃【洙曰禿尾查頭皆魚名】補注【希曰張景陽七命曰乃命支離飛雙鍔紅肌綺散素膚雪落漢中鯿魚肥美襄陽禁捕遂以槎斷水因謂之槎頭縮項鯿張敬兒爲刺史齊髙帝取此魚敬兒作書進曰奉槎頭縮項鯿一千八百頭故峴潭云試埀竹竿釣果得槎頭玉】魴魚肥美知第一旣飽驩娯亦蕭瑟【趙曰廣州記曰魴魚廣而肥甜魚之美者也】君不見朝來割素鬐咫尺波濤永相失【師曰綿州屬西川道魚善變化乃龍之類老蛟怒惡傷其類也禿尾槎頭縮項皆魚之名旣飽歡娯亦蕭瑟謂樂極則哀繼之春秋隱公矢魚於棠聖筆書之以爲譏甫此詩初敍得魚之樂而未則有咫尺波濤永相失之句豈非得聖人危亡之戒耶】

又觀打魚【寶應元年作】

補注【鶴曰詩云東津觀魚已再來當是同上年作𨿽廣徳元年公再至綿乃春晚詩云干戈兵革鬭未止蓋指吐蕃與史朝義之亂未息而言也】

蒼江漁子淸晨集設网提綱萬【洙曰一作取】魚急能者操舟疾若風撐突波濤挺義入【洙曰顏回濟於觸深之泉見操舟者若神西徵賦徒觀其鼓柂回輪灑鉤投网埀餌出入挺義來往也定功曰荘子云津人之操舟若神潘安仁西徵賦埀餌出入挺義來往】小魚脫漏不可紀半死半生猶戢戢大魚傷損皆埀頭屈彊泥沙有時立【鄭曰屈彊正作倔渠勿切梗戾也洙曰蜀志曰武陽小魚大如鍼一斤千頭蜀人以爲醤七發云其根半死半生】東津觀魚已再來主人罷鱠還傾杯日暮蛟龍攺窟穴【趙曰以言打魚之故而驚動神物也】山根鱣鮪隨云雷【修可曰郭璞注爾雅曰鱣大魚似鱏而鼻短口在頷下體有斜行甲無鱗肉黃江東人呼爲黃魚】補注【鶴曰詩注云鱣大鯉鮪說文云鮥也詩正義云似鱣而靑黒周禮人春獻王鮪鮪春時始出故特獻之】干戈兵革鬭未已【一云干戈革鬭尙未已】鳯凰麒麟安在哉吾徒胡爲縱此樂暴殄天物聖所哀【洙曰春秋繁露曰恩及虫魚則麒麟至孝經援神契曰徳至鳥獸則鳯凰翔師曰自祿山之亂干戈日尋蛟龍攺窟穴鱣鮪隨云雷諭賢人君子遇亂而遁迹也聖人仁及艸木昆虫今於戰鬭之際復暴殄天物若此仁人君子忍爲之乎】補注【希曰書武成云暴殄天物害虐蒸民借此以諭取魚之虐也】

越王樓歌【寶應元年作】

補注【鶴曰寶應廣徳公皆至綿而此詩當是寶應元年初至時作詩云綿州州府何磊落蓋創見之辭也】

綿州州府何磊落顯慶年中越王作【洙曰太宗子越王貞也顯慶中爲綿州刺史創此樓顯慶中宗年號趙曰作者言其作綿州也】補注【鶴曰按新舊史越王貞太宗第八子未嘗爲綿州第始封漢王漢與綿爲鄰耳前乎貞有衛王泰以貞觀二年封越王后乎貞有趙王系以干元二年封越王然亦皆未嘗刺綿州且顯慶非中宗年號乃髙宗年號凡五年在龍朔之前王注爲非此詩云顯慶年中越王作又云君王舊迹今人賞意是中睿宗曾受此封及刺此州故曰君王蓋史失書】孤城西北起髙樓【洙曰古詩西北有髙樓上與浮雲齊】碧瓦朱甍照城郭【趙曰神仙傳蔡少霞夢人請書新宮銘有云碧瓦鱗差沈佺期詩紅日照朱甍】樓下長江百丈淸山頭落日半輪明君王舊迹今人賞轉見千秋萬古情

海棕行【寶應元年作】

【鄭曰棕字以意逆之當作子冬切趙曰海棠記載李贊皇公云花木以海爲名者悉從海上來】補注【鶴曰詩云左綿公館淸江濆海棕一株髙入云則棕在綿州乃云寶應元年至綿州作唐子西將家逰治平院詩云江邊勝事略尋徧不見海棕髙入云注云卽老杜所謂東津者則館與棕皆在涪江之東津也】

左綿公館淸江濆【師曰綿州涪水所經涪居其右綿居其左故曰左綿】海棕一株髙入云【修可曰古樂府髙城上入云】龍鱗犀甲相錯落蒼稜白皮十抱文自是眾木亂紛紛【趙曰王長元吉古意云況復飛營夜木葉亂紛紛】海棕焉知身出羣移栽北辰不可得時有西域胡僧識【師曰北辰諭君也夫大材生非其地人無識者其與眾木紛亂何以異乎中國無人識而胡僧識之正仲尼欲居九夷之意】補注【鶴曰北辰以諭京師帝居言欲移其種於京師而不可得也此木在當時已不識其自何得名宜趙鄭亦不得而知也漢武帝穿昆明池底得黒灰問東方朔朔曰不經可問西域胡法蘭法蘭蓋博物者也公以當時不識其爲何木故及之】

姜楚公畫角鷹歌【寶應元年作】

補注【鶴曰姜皎以誅竇懷貞等有功進殿中監楚國公其子慶初亦襲封楚國公此未詳爲誰畫詩云此鷹冩眞在左綿則是公寶應元年送嚴武至綿州之時作】

楚公畫鷹鷹戴角殺气森森【洙曰一云如】到幽朔觀者貪愁掣臂飛【趙曰如在幽朔見此鷹之殺气蓋名鷹出於此地也】畫師不是無心學此鷹寫眞在左綿卻嗟眞骨遂虛傳梁間燕雀休驚怕亦未摶空上九天【師曰書曰宅朔方曰幽都幽陰也朔北也幽朔肅殺之方此鷹殺气窮極幽朔掣臂謂掣臂鞲而欲飛物有異質而世所未嘗覩人見之必駭而不信畫師不是無心學蓋恐人未之信也末章譏朝廷之士稱才角出者率有虛名而無實效】

嚴氏溪放歌【寶應元年作】

【彥輔曰時郭英乂代嚴武鎭蜀麄暴不能容甫故有公卿獨驕之作】補注【鶴曰永泰元年四月庚寅嚴武薨五月癸丑詔郭英乂節度劍南今詩云秋宿霜溪素月髙詩與事不合詳考詩云劍南嵗月不可度邊頭公卿仍獨驕當是寶應元年避徐知道亂入梓州時所作詩云東逰西還力實倦從此將身更何許知子松根長茯苓遲暮有意來同煮意嚴二卽嚴氏別駕梓州人故云東遊西還後篇相從歌亦同時之所作也】

天下甲馬未盡銷豈免溝壑常漂漂劍南嵗月不可度【洙曰成都在劍嶺之南】邊頭公卿仍獨驕【趙曰此謂居邊之守臣也謂之獨蓋有跋扈不遵王命之意舊注謂時郭英乂代嚴武鎭蜀麄暴則固然矣然英乂乃成都尹豈得謂之邊頭公卿乎非公詩本意】費心姑息是一役肥肉大酒徒相要【洙曰此詩譏邊臣顧望不爲朝廷憂也趙曰禮記謂小人之愛人也以姑息呂氏春秋曰肥肉厚酒以自彊】嗚呼古人已糞土獨覺志士甘漁樵況我飄轉無定所【洙曰時甫方避地流徙無所依止】終日戚戚忍羇旅秋宿霜溪素月髙喜得與子長夜語東遊西還力實倦從此將身更何許知子松根長茯苓遲暮有意來同煮【趙曰楚辭傷美人之遲暮此未句傷歲晚矣欲服餌長生之藥也師曰甫意欲暮年與嚴氏同隱溪故云】補注【希曰淮南子說山訓千年之松下有茯苓上有兔絲注云茯苓千嵗松脂也又陶隱居注本艸兔絲條舊言下有茯苓上有兔絲史記防傳云下有茯苓上有兔絲又云茯苓千嵗之松脂也】

相從歌【寶應元年作】

【魯曰贈嚴二別駕時方經崔旰之亂師曰崔旰殺郭英乂成都亂適東川與嚴別駕相遊從一見如舊故作此】補注【鶴曰魯師二注及梁權道編皆以爲永泰元年梓州避亂時作然崔旰之亂在是年閏十月公已次云安矣當是寶應元年避徐知道反入梓州時作此詩乃寶應元年故詩云成都亂罷气蕭索浣花艸堂亦何有若在永泰元年作則是時決意下忠渝矣豈復更十步一回首於艸堂也】

我行入東川十步一回首【梅曰憶舊隱也】成都亂罷气蕭瑟浣花艸堂亦何有【師曰艸堂爲賊焚故云云】梓州豪俊大者誰本州從事知名久【趙曰指豪俊者謂嚴二也師曰梓州屬東川嚴二爲梓州別駕如今之通判乃梓州人爲本州從事】補注【鶴曰於定國條州大小爲設吏員治中別駕諸郡從事秩六百石又續通典云唐以堂吏朱儉爲華州別駕給事郎蕭仿駁曰別駕古爲治中從事與刺史別乘則別駕稱從事其來尙矣】把臂開樽飲我酒酒酣擊劍蛟龍吼烏帽拂塵靑螺粟紫衣將炙緋衣走【趙曰指言從人也靑螺粟則帽之紋也】銅盤燒蠟光【洙曰一作炎】吐日【安石曰銅盤燭臺盤承淚者】夜如何其初促膝【洙曰言將以紫綬易緋衣促膝言膝相近也入則促膝宻語】黃昏始扣主人門【師曰新相知也】誰謂俄頃膠在漆【洙曰古詩以膠投漆中師曰古云自謂膠漆堅不如雷與陳甫一見嚴二便如膠漆之固】萬事盡付形骸外【趙曰荘子曰索我於形骸之外】百年未見歡娯畢神傾意豁眞佳士久客多憂今愈疾髙視乾坤又可愁一體交態同悠悠【逢原曰翟公云一貧一富乃知交態悠悠泛交也甫視乾坤之內𨿽大相知者皆泛泛爾】埀老遇君未恨晚似君湏向古人求【洙曰魏志張邈傳後陳登字元龍劉備曰若元龍文武膽志當求之於古人耳晉王戎從弟衍字夷甫帝聞其名問戎曰夷甫當是誰比戎對曰未見其比當從古人中求耳】

短歌行【寶應元年作】

【洙曰贈王郎司直】補注【鶴曰王郎司直卽前所賦戲友云官有王司直者梁權道編在永泰元年成都詩內然不應與前作相去三年意同是寶應元年作】

王郎酒酣拔劍斫地歌莫哀【修可曰史記武帝時齊人有東方生名朔時坐席中酒酣據地歌曰云云】我能拔爾抑塞磊落之奇才豫樟翻風白日動【洙曰吳都賦木則楓柟豫樟言材之美者】鯨魚跋浪滄溟開【洙曰鯨魚之大者吳都賦長鯨吞航趙曰以大魚比之崔豹古今注鯨海魚也大者數千里小者千丈鼓浪成雷噴沫如雨】且脫劍佩休徘徊【蘇曰張華遇魯銍於滻水華曰且脫劍佩於此徘徊何命爲之匆速如是】西得諸侯棹錦水【洙曰錦水蜀江也】欲向何門趿珠履【洙曰孟嘗君養客三千皆躡珠履趙曰鄒陽云何王之門不可曳長裾乎】仲宣樓頭春已深【洙曰仲宣王粲也有樓在荊州】靑眼髙歌望吾子【洙曰阮籍能爲靑白眼以重輕人】眼中之人吾老矣【師曰錦水蜀中有濯錦江王司直得蜀中刺史刺史古之諸侯甫欲依之爲門下客如仲宣之依劉表望其靑顧故云靑眼髙歌望吾子吾子指王司直眼中之人謂甫素善司直司直必念其衰老而眷遇之也】補注【希曰儀禮望吾子之敎也注吾子相親之辭文選陸士衡答張士然云感君桑梓義髣髴眼中人】

短歌行【廣徳元年作】

【魯曰送祁錄事歸合州因寄蘇使君】補注【鶴曰詩云君今起柂春江流又云余亦沙邊具小舟意是廣徳元年梓州作公在梓州有詩云應湏理舟楫長嘯下荊門正是時也故此詩舊次在艸堂四松之前而梁權道編在永泰元年亂後還成都作考是年四月嚴武死公五月下忠渝秋已至云安而今詩云君今起柂春江流則非永泰元年所作甚明況崔旰之亂至大歷元年方粗定】

前者途中一相見人事經年記君靣【洙曰古者有半靣之交趙曰經年之中徒記君靣而已不得再相見也】後生相動【洙曰一作勸】何寂寥君有長才不貧賤【洙曰陳平傳張負曰人固有美好如陳平而長貧賤者乎】君今起柂春江流【趙曰柂所以行大舟也】余亦沙邊具小舟幸爲達書賢府主【趙曰指言合州蘇使君也】江花未盡會江樓

艸堂【廣徳二年作】

【洙曰艸堂在成都浣花裏楊子琳之亂甫去艸堂亂後復歸也】補注【鶴曰當是廣徳二年自梓閬歸成都依嚴武時作故有賤子且奔走三年望東吳不忍竟舎此復來薙榛蕪之句若是避崔旰之亂何至涉三年而始歸梁權道信王注而編在永泰元年非也詳見注】

昔我去艸堂蠻夷塞成都今我歸艸堂成都適無虞請陳初亂時反覆乃湏臾【蘓曰曹參曰事反覆於湏臾之間】大將赴朝廷羣小起異圖【洙曰時崔寧入朝畱其弟寛守成都楊子琳等乘間來襲子琳與邛州栢正節同叛】中宵斬白馬盟防气已麤【洙曰谷梁傳齊桓衣裳之會十有一未嘗有防血之盟蘇秦說趙令會天下之將通質刳白馬而盟漢髙祖刑白馬盟孟子五霸桓公爲盛葵邱之會諸侯束牲載書而不防血】西取邛南兵北斷劍閣隅補注【鶴曰公以寶應元年秋避成都之亂去艸堂入梓州殆是艸堂方畢工而遂去也是年七月徐知道反大將赴朝廷謂嚴武以召去爲京兆尹廣徳二年武再鎭蜀公復往依之於是始歸艸堂王洙以爲是崔寧入朝楊子琳爲亂然崔旰楊子琳之亂乃是永泰元年冬是時公在云安矣洙苐以西取邛南兵之句信其爲栢正節同亂然寶應元年方於邛州置鎭南軍羌渾奴刺西寇梁州梁卽興元府在成都之北或者取邛南之兵以斷劍閣之路爾況謂之蠻夷塞成都始聞蕃漢殊是專指羌胡而言羣小賊臣因之爲亂者也大歷三年崔寛攻敗子琳始復成都若果子琳之亂平而復歸則其春公已發白帝城下峽泊江陵矣】布衣數十人亦擁專城居【洙曰楊子琳爲瀘州刺史栢正節爲邛州刺史】其勢不兩大【洙曰兩大不相事】始聞蕃漢殊【洙曰子琳本賊帥也杜鴻漸表以爲刺史】西卒卻倒戈賊臣互相誅【洙曰子琳爲寧妾任氏所敗走爲王守仙所誅】焉知肘腋禍自及梟獍徒【洙曰前漢郊祀志梟鳥名食母破獍獸名食父黃帝欲絕其類使百吏祠皆用之破獍如防而虎眼漢五月五日作梟賜百官】義士皆痛憤紀綱亂相逾一國實三公【洙曰僖五年左氏狐裘尨茸一國三公吾誰適從】萬人欲爲魚【趙曰左傳昭公元年劉定公嘆禹之功曰微禹吾其魚乎光武紀百萬之眾可使爲魚】唱和作威福孰肯辧無辜眼前列杻械背後吹笙竽談笑行殺戮濺血滿長衢到今用鉞地【洙曰左傳至於用鉞】風雨聞號呼【一作人】妾與馬【趙曰已殺其主矣則妾謂之妾馬可謂之馬如匈奴以亡者之妻爲妻也】色悲充爾娯國家法令在此又足驚吁賤子且奔走三年望東吳弧矢暗江海難爲逰五湖不忍竟捨此復來薙榛蕪【鄭曰薙他計切除艸蘇曰安謂隋文帝召爲博士性便山水復來舊隱薙艸徘徊而去後辭官不起】入門四松在步堞【洙曰一云步屧鄭曰徒協切城上垣】萬竹疎【趙曰宋書袁粲爲丹陽尹常步屧白楊郊野間】舊犬喜我歸低徊入衣裾鄰舎喜我歸沽酒攜胡蘆【洙曰一云提榼壺】大官喜我來遣騎問所須補注【希曰大官謂嚴武魏文帝書云今遣騎詣鄴】城郭喜我來賓客隘村墟天下尙未寧健兒勝腐儒【洙曰黥布傳上對眾折隨何爲天下安用腐儒哉】補注【鶴曰健兒兵士也舊史至徳二載蜀都健兒賈秀等五千人謀逆上皇禦蜀郡樓討平之是也又京師召募十萬眾號天武健兒】飄颻風塵際何地置老夫於時見疣贅【鄭曰上羽求切結痛也下之鋭切趙曰荘子云附贅掛疣此公自以傷見剩其身在天地間如之】骨髓幸未枯飲啄愧殘生食薇不敢余【洙曰荘子駢拇疣贅又養生澤雉十步一啄百步一飲嵇康采薇山阿趙曰仿古詩食蕨不願余師曰嚴武鎭成都卒於永泰元年夏間朝廷有詔崔光逺代甫年未老而不見用故云骨髓幸未枯食薇不敢余謂其貧也薇菜之薄者】

四松【廣徳二年作】

補注【鶴曰詩云別來忽三嵗按公以寶應元年去成都遊綿梓閬廣徳二年春再歸恰三年故又云避賊今始歸春艸滿空谷而艸堂詩亦有入門四松在之句】

四松初移時大抵三尺彊別來忽三嵗離立如人長【趙曰禮記離坐離立師曰甫詩云賤子且奔走三年望東吳則知甫去艸堂及歸時凡涉三嵗矣】會看根不拔莫計枝凋傷幽色幸秀發【趙曰王褒而秀發】疎柯亦昻藏所挿小藩籬本亦有隄防終然掁撥損【鄭曰上直庚切下比末切洙曰謂有所觸動也師曰道曰掁撥觸撼貌】補注【希曰掁觸也韻作除庚切撥正如蕩詩所謂本實先撥也韻釋云理也絕也除也此當是以除絕言】得愧千葉黃補注【希曰愧一本作恡】敢爲故林主【師曰甫傷兵亂民尙不保其故居況吾敢爲故林之主而欲保四松之無損乎】黎庶猶未康避賊今始歸春艸滿空堂【蘇曰嵇紹一日復一日篇云去日畫樓歌管沸歸來春艸滿空堂詩語困卽借句今杜工部往往全用古人語斯亦無害詩人之工也】覽物嘆衰謝及玆慰淒涼【洙曰前詩有入門四松在】淸風爲我起灑面若微霜【趙曰張茂言穆如灑淸風陸機連珠云秋風夕灑靣】足以送老姿【洙曰一云足爲送老姿】聊待偃蓋張【趙曰抱朴子雲天陵偃蓋之松】我生無根蔕配爾亦茫茫有情且賦詩事迹兩可防勿矜千載後慘澹蟠穹蒼

水檻【廣徳二年作】

補注【鶴曰詩云逰子久在外門戶無人持當是廣徳二年自梓閬回艸堂時作梁權道編在永泰元年作非】

蒼江多風飇雲雨晝夜飛茅軒駕巨浪【洙曰郭景純詩髙浪駕蓬萊】焉得不低埀逰子久在外門戶無人持髙岸尙爲谷【洙曰髙岸爲谷深谷爲陵】何傷浮柱欹【趙曰張平子西京賦跱逰極於浮柱結重欒以相承注三輔名梁爲極作逰梁置浮柱上也】扶顚有勸誡恐貽識者嗤【洙曰危而不持顚而不扶則將焉用彼相矣】旣殊大廈傾可以一木支【洙曰大廈將傾非一木可支】臨川視萬里何必欄檻爲人生感故物慷慨有餘悲【趙曰韓詩外傳載孔子出逰少源之野有婦人哭甚哀問之婦人曰向刈蓍薪亡吾簪是以哀非傷亡簪不忘故也師曰持守也詩云髙岸爲谷深谷爲陵萬物皆有變易於水檻何恨乎水檻駕於巨浪之上爲水所蕩動浮柱欹側此亦常理但顚危必用扶持譬若大廈非一木所能支危而不持則將焉用彼相此甫含蓄意思諷朝廷乏材當顚危之際莫有扶持者矣臨川視萬里何必欄檻爲蓋言王者以天下爲度當一視同仁恩及無外不可有此疆爾界之辧諷肅宗示人不廣耳】

破船【廣徳二年作】

補注【鶴曰詩云緬邈懷舊邱鄰人亦已非當是廣徳二年再歸艸堂後作末句云所悲數奔竄白屋難久畱明是年果下忠渝】

平生江海心宿昔具扁舟豈惟淸溪上日傍柴門遊【趙曰此言志在江海豈局促於淸溪上旁柴門而逰爲事乎】蒼皇避亂兵緬邈懷舊邱鄰人亦已非野竹獨修修船舷不重扣【舷胡田切洙曰江賦詠采菱以扣舷】埋沒已經秋仰看西飛翼下愧東逝流故者或可掘新者亦易求所悲數奔竄白屋難久畱【蘇曰賈復見耿弇曰子非久畱白屋之士風雲會合子當平步天衢耳後果如其言師曰亂兵謂崔旰之亂甫往梓州舊邱故林也指艸堂鄰人亦已非謂流離也甫去成都凡三載向者所泛扁舟埋沒於泥沙故船舷不堪重扣舷船旁也扣之以節歌甫在東川未及西歸故云仰看西飛翼下愧東逝流故者或可掘謂破船】

營屋【永泰元年作】

補注【鶴曰愛惜已六載玆辰去千竿當是永泰元年作蓋公上元元年營艸堂時已植竹堂成詩所謂籠竹和煙滴露梢艸堂詩所謂步堞萬竹疎是也意公正月歸溪上時營屋故作】

我有陰江竹【師曰甫植萬竹於艸堂故云】能令朱夏寒【夢符曰右按梁元帝纂要曰夏曰朱夏又爾雅夏爲朱明】陰通積水內髙入浮雲端【趙曰枚乘詩曰美人在云端】甚疑物慿【蘇曰王肅行大白見山林秀茂曰疑有神物所慿】不顧翦伐殘東偏若面勢【師曰謂植竹以防東射之日隨其所向之勢】戶牖永可安愛惜已六載玆晨去千竿蕭蕭見白日洶洶開奔湍度堂匪華麗養拙異考槃【趙曰詩考槃在阿考槃在澗考成也槃樂也今公言養拙而已非若碩人之在澗在阿而後成其樂也】艸茅𨿽薙葺衰病方少寛【趙曰除艸曰薙言𨿽有薙葺之勞而吾之衰病可寛也】洗然順所適此足代加餐寂無斤斧響【師曰甫築艸堂茅茨不翦椽柱不斵削蓋順其所適也故云寂無斤斧響】庶遂憇息懽靑溪驛奉懷張員外十五兄之緒【永泰元年作】

補注【鶴曰靑溪驛在嘉州犍爲縣此詩當是永泰元年去成都經嘉州下忠渝時所作故詩有佳期付荊楚之句】

漾舟千山內日入泊荒渚【蘓曰荒作枉曲渚也謝靈運詩弭棹歸枉渚趙曰謝靈運西陵遇風詩漾舟陶嘉月莊子日入而息文選通波激枉渚】我生本飄飄今復在何許【洙曰言未有所定止也】石根靑楓林猿鳥聚儔侶【洙曰言猿鳥猶能聚其儔侶而人不能致於安適則甫之羈困可見矣】月明遊子靜畏虎不得語中夜懷友朋乾坤此深阻浩蕩前後間佳期付荊楚【趙曰浩蕩流放之貌楚辭志浩蕩而傷懷非此言水也師曰甫離蜀中移居防州今又自防下峽欲之荊南夜宿靑溪驛而有此作故末章云佳期付荊楚今復在何許言此行不知駐足於何所也猿與鳥尙得以類相聚甫今別張員外中夜懷之曾猿鳥之不若乎虎諭盜賊也不得語恐姦人窺伺之亂世匿迹若此】

屏迹【永泰元年作】

補注【鶴曰詩云年荒酒價乏當是永泰元年作是年正月公歸溪上𨿽廣徳二年永泰元年皆可謂之年荒然詩又云衰年甘屏迹幽事供髙臥可見公在幕府而歸溪上矣又云開萍葉過則是夏作若在廣徳二年則公方入幕不應更云日並園蔬課梁權道編在寶應元年殊不知是年五月公已去成都入綿梓又史不書饑詳見詩注】

衰年【洙曰一作顏】甘屏迹幽事供髙臥鳥下竹根行開萍葉過年荒酒價乏日並園蔬課【趙曰蓋以乏酒價之故則並課園蔬賣之以充估直也】補注【鶴曰唐食貨志云唐初無酒禁乾元元年京師酒貴肅宗以廩食方屈乃禁京城沽酒期以麥熟如初二年復禁酤廣徳二年定天下酤戶以月收稅五行志廣徳二年秋闗輔饑米毎斗千錢永泰元年饑京師米斗千錢此云年荒當是永泰元年蓋廣徳二年秋闗輔方饑而此詩乃夏初作若在其年不應先事而言故知爲永泰元年夏初作無疑肅宗於干戈未定之時猶能以年饑禁酤酒而代宗米斗千錢之嵗方且定天下酤戶以收稅此公所以因詩以傷世變也】猶酌甘泉歌【洙曰一云獨酌酣且歌】歌長擊樽破【修可曰世說王大將軍每酒後輒詠魏武樂府曰老驥伏櫪志在千里烈士暮年壯心不已以如意擊唾壺壺盡缺子美長歌而擊樽破有類於此】

贈別賀蘭銛【廣徳元年作】

【鄭曰銛思亷切】補注【鶴曰詩云國步初返正當是廣徳元年公在梓閬州作賀蘭銛欲下東故詩又云逺赴東吳春梁權道編在永泰元年而師古入以逺赴湘吳春爲公移居防府旣而下峽適荊吳蓋失之不考也詳見詩注】

黃雀飽野粟羣飛動荊榛【趙曰此比時人之蹇淺也】今君抱何恨寂寞向時人【趙曰此傷賀蘭而問之】老驥倦驤首【洙曰騏驥逢伯樂之知驤首長鳴趙曰暗使戰國防汗明見春申君曰夫驥之齒至矣服鹽車而上太行瀌汁灑地白汗交流而不能上伯樂遭之下車攀而哭之解紵衣以幕之驥於是俛而噴仰而鳴聲達於天仰見伯樂之知已也今云倦則以無伯樂而倦也】蒼鷹愁易馴髙賢世未識固合嬰饑貧國步初返正【洙曰時初復京師】乾坤尙風塵【洙曰史思明猶鴟張河朔】補注【鶴曰唐蔣乂雲中宗卽位春秋已壯而母后簒奪以移神器賴張柬之等國祚再復蓋曰反正不得爲中興凡非我失之自我復之爲中興漢光武晉元是也自我失之因人復之晉孝惠孝安是也以人所言則肅宗可爲中興不可爲反正當是謂代宗自陜回而吐蕃之亂未息若如王師注則詩乃乾元問作安得又以赴湘吳春爲遷防下峽適荊無乃自異其說公所謂反正者𨿽不本蔣乂之說苐用髙帝紀撥亂世反之正之語然詩云我戀岷下芋則公作詩時在蜀無疑代宗以廣徳元年復京師而史思明又以其年縊死則所謂風塵者特指吐蕃之亂甚明】悲歌鬢髮白逺赴湘吳春我戀岷下芋君思千里蒓【洙曰岷山之下沃野下有蹲鴟至死不饑師古曰蹲鴟芋也千里蒓羮未下鹽豉師曰岷山蜀中之山地產芋魁可以充糧凶年不能饑甫旣去蜀故戀岷山之芋吳地出蒓菜鱸魚昔張翰吳人也在洛守官忽思蒓菜遂去官而歸賀蘭在蜀故思吳中之蒓舉其物則思其人相思故也】補注【希曰漢翟方進傳童謡云飯我豆食羮芋魁華陽國誌汶山郡有大芋如蹲鴟賀蘭銛在蜀欲赴湘吳而自以尙戀岷下之芋未能去蜀故云】生離與死別自古鼻酸辛【洙曰楚詞云悲莫悲於生別離髙唐賦孤子寡婦寒心酸鼻】

補注杜詩卷十

欽定四庫全書

補注杜詩卷十一

宋黃希原本

黃鶴補注

杜鵑【大歷元年作】

【洙曰華陽風俗志鳥有杜鵑者其大如鵲而羽鳴聲哀而吻有血土人云春至則鳴聞其初聲者則有離別之苦人皆惡聞之惟田家候其鳴則興農事識者謂此詩上四句非詩乃題下甫自注爾後人誤冩蘇曰或者謂前四句非詩也蓋甫於題下自記杜鵑事後人誤冩之耳或曰正古之謡語豈復以韻爲限耶】補注【鶴曰先君嘗謂文君白頭吟詞云郭東亦有樵郭西亦有樵杜公此詩前四句或本此又舊本題注云上皇幸蜀還肅宗用李輔國謀遷之西內上皇悒悒而甫此詩感是而作舊注如此所以編在廣徳年間然詩云云安有杜鵑又云值我病經年則是大歷元年春在云安作蓋公在云安與防多病所以有老病巫山裏之句若在廣徳間則公在梓閬不應言云安意譏崔旰子琳輩】

西川有杜鵑東川無杜鵑涪南無杜鵑云安有杜鵑我昔遊錦城結廬錦水邊【洙曰子美結廬在浣花裏】有竹一頃余喬木上參天【蘇曰上林苑喬木參天松篁陰合珍禽奇獸自然駢集趙曰曹子建詩荊棘上參天】杜鵑暮春至哀哀叫其間我見常再拜重是古帝魂【趙曰鮑昭行路難雲中有一鳥名杜鵑云是古時蜀帝魂公所用蓋出於此也至若此篇常再拜而重之不能拜而淚下則尊君之意前人所不到】生子百鳥巢百鳥不敢嗔【一作喧】仍爲餧其子【洙曰世說杜鵑養子於百鳥巢百鳥共養其子而不敢犯】禮若奉至尊【洙曰成都記曰杜宇亦曰杜主自天而降稱望帝好稼穡敎人務農治郫城亦曰望帝至今蜀人將農者必先祀杜主時荊州人鼈靈死其屍溯流而上至汶山下復生見望帝望帝因以爲相號曰開明防巫山壅江人遭洪水開明爲鑿通流有大功望帝因以其位禪焉後望帝死其魂化爲鳥名曰杜鵑亦曰子規又云子規深春乃有聲曰怨鳥與北之思歸樂都不同也洛京東西多此鳥人以爲子規者誠妄矣又云宇禪位於開明升西山隱焉時適三月子規鳥鳴故蜀人悲子規鳥】鴻鴈及羔羊有禮太古前行飛與跪乳識序又知恩【洙曰晉羊祜鴈賦鳴則相和行則接武前不絕貫後不越序春秋繁露曰凡贄卿用羔羔有角而不用如好仁者執之不鳴殺之不謗類死義者羔飲其母必跪類知禮者故羊之爲言猶詳故以爲贄趙曰謂成行列而飛所以謂之鴈序也】聖賢吾法則付之後世傳君防禽鳥情猶解事杜鵑今忽暮春間值我病經年身病不能拜淚下如迸泉【修可曰劉越石扶風歌據鞍長嘆息下淚如流泉】

引水【大歷元年作】

【魯曰夔俗無井皆以竹引山泉而食蟠屈山腹間有至於數百丈者】補注【鶴曰詩云云安沽水奴僕悲魚復移居心力省當是大歷元年至防州作】

月峽瞿塘云作頂【洙曰庾仲雍荊州記曰巴楚有明月峽趙曰本朝樂史寰宇記於楡州載有明月峽以石穴圓似之故以名】亂石崢嶸俗無井【洙曰楚俗山居負水而食故髙者引水雲安無泉尢難得水故云】補注【鶴曰防與云安有鹽井而罕有鑿井汲泉者故公作信行逺修水筒詩云云端竹筒拆云表山石碎觸熱借子修通流與防防往來四十里荒險崖谷大使其可井安至引泉如是逺也】云安沽水奴僕悲魚復移居心力省【洙曰後漢地理誌魚復屬巴郡古庸國左傳文十年魚人逐楚師是也修可曰魚復卽夔州矣今之倚郭奉節縣乃漢之魚復縣也】補注【希曰云安唐爲夔州屬縣本朝開寶中置云安軍以縣軍通典唐志奉節縣漢魚復縣隋人復故地貞觀二十三年始更名爲奉節防本魚國故也】白帝城西萬竹蟠接筒引水喉不幹人生畱滯生理難斗水何直百憂寛【洙曰莊子斗升之水活我趙曰盧照鄰秋風至詩還思不動行賴此百憂寛】

靑絲【廣徳二年作】

補注【鶴曰此詩言僕固懷恩之亂當是廣徳二年作按史是年八月反通鑑以爲二年正月懷恩與河東都將李竭誠潛謀取太原辛云京殺竭誠懷恩使其子防將兵攻之防敗之楡次】

靑絲白馬誰家子麤豪且逐風塵起【洙曰樂府有白馬篇梁元帝詩宛轉靑絲鞚趙曰南史侯景傳初大同中童謡曰靑絲白馬壽陽來及景之叛乘白馬靑絲以應防也師曰謂祿山反】補注【希曰蓋以侯景之比僕固懷恩以懷恩誘吐蕃回紇入防故曰且逐風塵起黃庭經問誰家子在我身】不聞漢主放妃嬪近靜潼關掃蜂蟻【洙曰誅貴妃也趙曰此公戒約麤豪子之辭師曰哥舒翰爲賊所破防兩京肅宗鳩義兵収復兩京如掃蜂蟻】補注【希曰肅宗復京師而乾元元年出宮女三千人今代宗歸京師而不聞有此故云通鑑云髙暉率麾下三百騎東走至潼關守將李日越擒而殺之在廣徳元年此詩作於廣徳二年故曰近靜】殿前兵馬破汝時十月卽爲韲粉期【趙曰告以必破亡之證也蔡曰按通鑑廣徳二年吐蕃入長安諸軍亡卒及鄕曲無賴相聚爲盜丁已以太子賔客薛景先討之所以有殿前兵馬破汝時之句師曰殿前兵馬乃神防軍天子親徵羣盜望風而敗】補注【鶴曰殿前兵馬乃神防軍通鑑云初肅宗以陜西節度使郭英乂領神策軍使內侍魚朝恩監其軍英乂入爲僕射朝恩專將之及代宗幸陜朝恩舉在陜兵與神防軍迎扈悉號神防軍天子幸其營及京師平朝恩遂以軍歸禁中自將之然尙未得比北軍至永防元年僕固懷恩與吐蕃回紇入冦自上六軍屯苑中朝恩以神策軍從而勢寖盛分爲左右廂居北軍之右矣懷恩以永防元年三月死於鳴沙韲粉之語驗矣】未如【洙曰又作知】面防歸金闕【洙曰欲其歸降天子也左傳克許許子面縛銜璧】萬一皇恩下玉墀【洙曰時降者皆受節鎭河北之患自此起矣趙曰教以悔過歸命庶防皇恩寛宥之也】

近聞【永防元年作】

補注【鶴曰梁權道謂永泰元年云安作觀詩雲渭水逶迆白日靜隴山蕭瑟秋云髙蓋言關隴無吐蕃之亂當時永防元年子儀與回紇定約吐蕃聞之夜引兵遁時作】

近聞犬戎遠遁逃【洙曰說文解字曰赤狄本犬種也故字犬字匈奴聞漢兵大出老弱奔走毆畜產逺遁逃】牧馬不敢侵臨洮【洙曰臨洮郡名也賈誼過秦論胡人不敢南下牧馬蘇曰班超鎭西域醜虜屈膝不敢南向牧馬趙曰今之洮州也】渭水逶迆白日淨隴山蕭瑟秋云髙補注【鶴曰洮州𨿽是臨洮郡而岷州亦有臨洮皆屬隴右舊史寶應元年十二月防臨洮通鑑云廣徳元年七月入大震關盡取河西隴右之地京兆有渭南縣華州有渭津關隴山按唐志在渭州西南隴山有六盤關西北五里有吐蕃防盟壇今渭水逶迆與日俱靜隴山蕭瑟其云自髙則可見其無事矣】崆峒五原亦無事北庭數有關中使【洙曰言通和也趙曰突厥通好也或云回紇等不附吐蕃亦遣使中國其說亦是】補注【鶴曰崆峒山占原州岷州五原謂鹽州天寶元年更郡曰五原又五原或亦指關隴而言時吐蕃歸國故曰無事突厥在廣徳二年亦嘗冦丰州今云數有關中使殆皆通和矣】似聞贊普更求親舅甥和好應難棄【夣符曰右按唐吐蕃傳其俗謂彊雄曰贊丈夫曰普故號君長曰贊普趙曰先帝昔嘗和親以公主嫁贊普矣】補注【鶴曰通鑑與新舊史皆云永泰元年三月庚戌吐蕃請和詔宰臣元載杜鴻漸與蕃使同盟於興唐寺吐蕃傳亦云而皆不載請和之辭意是復來求親而史失書之】

漁陽【廣徳元年作】

【彥輔曰時祿山平以雍王適領範陽盧龍節制而不出閤趙曰按通鑑十月以雍王適爲天下兵馬元帥舊注以雍王受節制而不出閤非是】補注【鶴曰按史寶應元年八月乙亥魯王適徙封雍王明年廣徳元年十月壬申雍王爲關內兵馬元帥二年正月爲皇太子舊史廣徳三年二月巳已朔冊天下兵馬元帥尙書令雍王適爲皇太子此詩云赫赫雍王都節制當是廣徳二年前作梁權道編在永泰元年是年雍王爲皇太子已一年王洙以爲一作前節制則可以爲在永泰元年作卻與猛將飄然恐後時本朝不入非髙計等句不合】

漁陽突騎猶精鋭【鮑曰光武曰吾聞漁陽上谷突騎天下精兵修可曰引漢光武謂馬武曰漁陽上谷突騎欲令將軍將之又引唐六典注蔡邕曰冀州彊努幽州突騎天下之精也其說是】補注【希曰晁錯傳輕車突騎師古曰突騎言其驍鋭可用衝突敵人也】赫赫雍王都節制【洙曰都一作前】猛將飄然恐後時本朝不入非髙計【洙曰祿山已破而朝廷不能革其積復以盧龍授藩鎭故李懷仙朱滔之屬得以防扈竟不爲朝廷所有也趙曰按編年通載十月雍王適大敗史朝義將以汴州降十一月薛嵩等皆以五州降是歲公在梓聞雍王之勝尙聞河北猶未有入朝者故告諭諸將等飄然而來已爲後時而乃不入本朝豈髙計乎舊注殊不考核乃云祿山已破而復以盧龍授藩鎭故李懷仙朱滔之屬得以防扈非也按朱滔反乃是徳宗建中三年李懷光反乃是徳宗興元元年以雍王適爲雍王遙李懷光爲懷仙此皆疑誤學者不可不辧也蘇曰李靖西羌犯塞若不深入虜庭搗其巢穴實非髙計】祿山北築雄武城舊防敗走歸其營系書請問燕耆舊今日何須十萬兵【洙曰按新書言祿山計天下可取逆謀日熾遂乃築壘範陽北號彊武峙兵積谷趙曰此篇上兩句舉往事以懲警之也言祿山初爲走計而竟不保耳】

黃河二首【廣徳二年作】

【鮑曰黃河北岸海西軍胡人髙鼻動成羣謂吐蕃入防舊注謂祿山非也黃河西岸是吾蜀鄭公軍也謂當狗之戰舊注謂明皇肅宗非也】補注【鶴曰鮑注是當在廣徳二年作梁權道編在永泰元年是年與廣徳二年米斗皆千錢皆可云欲須供給家無粟然永泰元年八月僕固懷恩及吐蕃回紇黨項刺渾奴冦邊時公已在云安意是廣徳二年】

黃河北岸海西軍椎鼔鳴鐘天下聞鐵馬長鳴不知數胡人髙鼻動成羣【洙曰祿山之反皆漁陽突騎及所養同羅降奚契丹曳落河井誘置諸蕃皆胡騎也趙曰黃河之北大海之西則河北一帯之州郡也此篇言椎鼓鳴鐘體靣如此而使胡人動成羣而來斯乃罪其不能致力於禦之也李陵重報蘇武書云吟嘯成羣聼之不覺淚下】

黃河西岸是吾蜀欲須供給家無粟願驅眾庶戴君王混一車書棄金玊【洙曰時明皇在蜀肅宗起靈武趙曰此篇憫蜀人困於供給而終之以願君王之無侈靡也如傳云不寶金玊之義】

自平【大歷二年作】

補注【鶴曰按舊史廣徳元年十二月甲辰宦官市舶使呂太一逐廣南節度張休縱兵大掠廣州今詩云自平宮中呂太一収珠南海千餘日則詩當作於大歷二年蓋自廣徳元年十二月太一方反平之必在二年至大歷二年爲三年故曰千餘日也梁權道編在永泰元年與此不合】

自平宮中呂太一収珠南海千餘日【洙曰呂太一代宗時爲廣南市舶使逐刺史張休而反蘇曰自平宮中呂太一世莫曉其義而妄者以爲唐有自平宮偶讀宗實錄有宮中呂太一叛於廣南定功曰宮中當作中官見舊唐史帝紀師曰東坡嘗云讀杜詩不識太一之義及覽拾遺見有呂寧爲太一宮使領廣南市舶逐刺史張休而叛乃曉太一非人名官號也】補注【鶴曰石林燕語雲宮觀置使自祥符始蓋自王公旦爲玉淸昭應宮使也元祐間方有太一宮使而師云拾遺有呂寧爲太一宮使疑唐末有此官號且史書廣州市舶使呂太一反旣曰市舶使不應更以太一官號爲稱又凡書反者皆以名不以官此當是名太一舊史云宦官市舶使呂太一則定功曰宮中當作中官爲是又考舊史李勉傳勉除江西觀察使賊帥陳莊連防江西州縣偏將呂太一武日升相繼背叛勉與諸道力戰悉攻平之然則爲市舶使矣何爲又爲賊帥之偏將意是太一叛後又從賊帥爲亂況武日升旣以名稱則呂太一非以官稱亦明勉在江西當是廣徳間隆興石幢載牧守名爵李勉在張鎬之後魏少防之前而少遊以大歷二年代去鎬以廣徳二年九月卒於江西觀察等使又舊史代宗紀九月辛酉命洪州刺史李勉副知選事則勉是廣徳二年九月到江西而平太一必在初到之年今詩云自平宮中呂太一収珠南海千餘日則詩殆作於大歷二年具年公在防】近供生犀翡翠稀【洙曰時太一反賦不上供也】復恐徵戍干戈密蠻溪豪族小動揺世封刺史非時朝【洙曰時溪洞蠻酋歸順者皆世授刺史師曰廣連蠻洞守官不務懷輯則羣蠻相率而叛珠璣犀象翡翠之所以不來貢也自平呂太一之後節制者得其人是以南海収珠凡三載矣近來供貢稀少復恐鎭守者不能懷柔妄舉兵徵誅羣蠻此羣蠻不復來貢矣唐太宗之時應溪蠻來歸者皆封刺史不以時朝不比內諸侯姑務羈縻而已】補注【鶴曰按唐志嶺南道厥貢金銀孔翠犀象而諸州貢翠羽者驩桂交欽四州而已惟驩並犀角貢之自平呂太一之後所供近又稀少蓋以干戈復密蠻豪復揺是時桂州山獠反故也舊史大歷二年九月桂州山獠防州城刺史李良遁去新史亦云所以有蠻溪豪族小動揺之句】蓬萊殿裏諸主將才如伏波不得驕【趙曰言汝輩才如馬伏波可以辦徵南之事而輙不得驕悍也師曰太宗時諸將之才率類馬援故不敢驕慢悖命傷今不然昔漢馬援爲伏波將軍羣蠻畏服】

除艸【大歷元年作】

【洙曰去防也蘇曰防艸蜀中謂之毛防毛芒可畏觸之如蜂蠆治風疹以此艸防之一身光滑葉背紫者入藥防山韮也】補注【鶴曰詳味詩意𨿽曰諭小人之眾多所宜芟除亦是用除艸以冩意故有疾惡信如讎之句以後篇考之當是大歷元年在防州作梁權道編在永防元年云安詩內】

艸有害於人曽何生阻修【洙曰言艸之毒者不必生於阻修之處𨿽平夷之地亦有之也】其毒甚蜂蠆【蘇曰以言小人之言行甚於蜂蠆蜂蠆尙可去小人不可去故也趙曰蓋防之上皆芒刺觸之能螫人也】其多彌道周【洙曰道周道兩旁也】淸晨步前林江色未散憂芒刺在我眼【洙曰霍光驂乘上內嚴憚之若有芒刺在背蘇曰馬援見諂佞輩如芒刺在眼中】焉能待髙秋霜雪一霑凝【洙曰一作衣】蕙葉亦難畱【師曰春以諭賞秋以諭罰焉能待髙秋急於去小人也蘭蕙香艸以比君子今與防艸同殺諭政刑無辧善惡莫分】荷鋤先童稚【洙曰陶徴君詩荷鋤稚子倦劉曰先者以身率】日入仍討求【修可曰莊子云日入而息】轉致水中央豈無防釣舟【晏曰禮薙人掌殺艸有水火之化以釣舟載而致之水此水化也】頑根易滋蔓【洙曰左傳無使滋蔓】敢使依舊邱【師曰小人立黨其黨滋盛敢使依舊邱謂小人不可近也】自玆藩籬曠更覺松竹幽芟夷不可闕疾惡信如讎【洙曰左傳隱六年周任有言曰爲國家者見惡如農夫之務去艸焉芟夷薀崇之絕其本根勿使復殖則善者信矣師曰松竹有操君子自守之象小人旣去則君子道長而松竹得遂其生養之性也此篇大有含蓄詳玩之頗有味矣】

客居【大歷元年作】

【趙曰此云安詩】補注【鶴曰詩云今又降元戎已聞動行軒謂杜鴻漸帥蜀按史大歷元年壬子杜鴻漸爲山南西道劍南東西川卭南山西等道副元帥則是詩當在大歷元年春晚欲遷防州時作所以有舟子候利渉之句】

客居所居堂前江後山根下塹萬防岸蒼濤欝飛翻蔥靑眾木梢【洙曰沈休文詩林薄杳蔥靑】邪豎雜石防【趙曰沈休文詩傾壁忽邪豎】子規書夜啼壯士斂精魂【趙曰阮籍詠懷精魂自漂淪】峽開四千里水合數百源【趙曰千字疑誤豈自渝州明月峽至防州西陵峽而下水路有四千里乎】補注【希曰按峽程記瀘合遂蜀四郡皆峽之郡自蠻江桔柏池導等江至此二百八千里防於峽前次荊門都四百五十灘蜀在西川而瀘在東川水有數百源則其迂回自源䢐末未必無四千里也】人虎相半居相傷終兩存蜀麻久不來吳鹽擁荊門【洙曰蜀人以麻布貿易吳鹽也趙曰以商旅貨易吳鹽不行之故也】西南失大將【鮑曰謂鄭公卒也】商旅自星奔【洙曰時崔旰殺郭英乂也修可曰劉孝標廣絕交論靡不望影星奔】補注【鶴曰蜀多產麻成都尙載之貢籍吳蜀商旅每以麻鹽爲貿易崔旰殺郭英乂蜀中大亂商旅以道阻爲之奔散故蜀麻不出峽而吳鹽空擁於荊門也柴門詩亦云風煙吳蜀舟楫通鹽麻大扺蜀富於麻而荊多鹽如夔萬等州有鹽監鹽井亦荊州地也】今又降元戎已聞動行軒【洙曰時除杜鴻漸爲成都尹】舟子候利渉亦憑節制尊我在路中央生理不得論【洙曰甫依嚴武武死英乂麄暴不能容旋有崔寧之亂此甫所以進退不能也趙曰公言其欲南下以歸長安到處畱滯而未能今尙在半路也舊注云甫欲依嚴武武死英乂不能容大非是】臥愁病腳廢徐步視小園短畦帯碧艸悵望思王孫【洙曰思嚴武也修可曰劉安招隱辭曰王孫遊兮不歸春艸生兮萋萋】鳯隨其皇去【鮑曰豈鄭公之夫人亦繼亡也】籬雀暮喧繁【洙曰言賢者亡而小人喧競也時崔寧楊子琳栢正節更來成都蘇曰王符隱居不仕自嘆曰鸞鳯思見而不可得籬雀終日喧人耳目何其繁也】覽物想故國【蘇曰王仲宣周覽春物緬想故國花艸】十年別荒村日暮歸防翼北林空自昏【趙曰上句以譬能歸者防人下句以譬故居所在徒自昏暗而無有歸棲之翼也】安能覆八溟爲君洗乾坤【洙曰時厭亂久矣故甫前有洗兵馬此有洗乾坤之說也】稷契易爲力犬戎何足吞【趙曰但得稷契而用之易爲力耳彼吐蕃犬戎何足吞乎】儒生老無成【蘇曰孔安國云儒士懦弱到老無成立矣】臣子憂四籓篋中有舊筆情至時復援【洙曰詩所謂以冩我憂也】

客堂【大歷元年作】

補注【鶴曰詩雲棲泊云安縣消中內相毒又云石暄蕨芽紫渚秀蘆筍緑當是大歷元年春在云安作梁權道編在永防元年殆未察是年公尙在成都也】

憶昨離少城【洙曰成都之內城謂之少城趙曰指言成都也蜀都賦云亞以少城接乎其西注云少城小城也在大城西】補注【希曰圖經云秦張儀築少城李膺記在大城西故曰少城】而今異楚蜀捨舟復深山窅窕一林麓【蘇曰龎說愛山至牛條嘆曰欲得此窅窕林麓采薪種藥足以投老後隱中山果召不起號曰太平逸民隋文帝詔嘉之】棲泊云安縣【洙曰云安屬防】消中內相毒舊疾甘載來衰年得無足死爲殊方【洙曰李陵書云沒爲異域之】頭白免短促【洙曰不爲夭也】老馬終望雲南鴈意在北【洙曰馬望云鴈意在北以所居非故國此自諭也】別家長兒女欲起慙筋力【趙曰禮曰老者不以筋力爲禮】客堂序節攺具物對羈束石暄蕨芽紫【洙曰謝靈運詩野蕨漸紫苞】渚秀蘆筍緑【洙曰蘆竹筍也楚人謂之荻芽】補注【鶴曰爾雅釋蕨虌舍人曰蕨一名虌初生無葉詩召南云言采其蕨陸璣防云蕨山菜也初生似蒜莖紫黒色又釋蘆云詩衛風碩人云葭菼揭揭陸璣云薍或謂之荻至秋堅成則謂之萑其初生三月中其心挺出其下本大如箸上鋭而細其萌爲虇江東人呼蘆筍爲虇】巴稼【洙曰一作鶯】紛未稀【趙曰舊本作巴鶯非是當作稼劉章云深耕穊種立苖欲疏公言紛未稀則苖猶多耳】徼麥早向熟悠悠日動江漠漠春辭木臺郎選才俊【趙曰謂省郎也公時爲尙書工部員外郎故稱臺郎】自顧亦巳極【洙曰甫先授左拾遺】前輩聲名人【蘇曰張融前輩聲名映照今古】埋沒何所得居然綰章紱【趙曰謂緋魚也】受性本幽獨平生憇息地必種數竿竹【洙曰王子猷所居必種竹自云不可一日無此君】事業只濁醪【洙曰恨賦濁醪夕引修可曰李善注恨賦濁醪夕引之下引嵇康與山巨源書曰濁醪一杯彈琴一曲】營葺但艸屋上公有記者累奏資薄祿【洙曰嚴武奏甫授劍南參謀】主憂豈濟時身逺彌曠職【洙曰曠職於職事無所親也】補注【希曰主憂一本作生憂書云無曠庶官注曠空也位非其人爲空官舊注謂於職事無所親非公之意】循文廟算正【洙曰循文守文也廟廟堂也算籌算也】獻可天衢直【洙曰左傳獻可替否易何天之衢】尙想趨朝廷毫髮禆社稷形骸今若是進退委行色【洙曰傷不得行其志耳】

石硯【永泰元年作】

【趙曰平侍禦者】補注【鶴曰詩云奉使三峽中當是平持節出使至峽中或是指其至防梁權道編在永防元年云安詩內】

平公今詩伯【天覺曰伯長也】補注【希曰張植語友人曰二陸乃今詩伯也】秀發吾所羨奉使三峽中【孫曰瞿塘明月巫峽也】補注【希曰李陵與蘇武書丁年奉使皓首而歸】長嘯得石硯【師曰晉劉琨長嘯卻胡騎時峽中亂平侍禦持節出使靖其亂長嘯從容不勞智力】巨璞禹鑿余【洙曰禹開鑿以疏江河趙曰此使鑿字正言石也郭景純賦云巴東之峽夏禹疏鑿是也】異狀君獨見其滑乃波濤其光或雷電聯坳各盡墨【詠曰坳硯穴也聯坳謂雙穴相並各盡墨謂盡墨力所謂發墨也】多水逓隱見【薖曰謂溫潤出水也】揮灑容數人十手可對靣比公頭上冠正質未爲賤【趙曰平公爲侍禦故雲頭上冠者獬冠也獬豸一角獸而能觸邪此所以爲正質】當公賦佳句況得終淸宴公含起艸姿【洙曰曹子建詩公子愛敬客終宴不知疲起艸掌綸紼也】補注【希曰諸葛丰傳願賜淸宴太宗時名儒學士時召艸制勑未有名號至徳後天子召集賢學士於禁中艸書詔𨿽宸翰所揮亦資其檢討謂之視艸玆雲起艸謂自艸者】不遠明光殿【洙曰明光殿霍去病借以避暑修可曰漢殿名三秦記曰明光殿以金爲戺玉爲階元後傳成都侯商嘗病欲避暑從上借明光宮是已】致於丹靑地知汝隨顧眄

三韻三篇【永泰元年作】

補注【鶴曰此詩當是永泰元年作蓋以代宗信任元載魚朝恩而士之易節者爭出其門二人在廣徳永防間其權特盛如華原令顧繇言載子伯和等招權受賂則繇坐流錦州如顏眞卿言論事不當先白宰相而眞卿坐貶峽州別駕魚朝恩勢傾朝野而劉希暹王駕鶴從而佐之以階顯擢故公此詩譏當時輕於趨附者詳味則其意自著師謂末篇指牛李用事官曹混濁恐未必然】

髙馬勿唾面【洙曰唾一作捶趙曰當作捶靣方有義】長魚無損鱗辱馬馬毛焦困魚魚有神君防磊落士不肯易其身【洙曰馬魚尙不可輕士有被褐而懷玊者其可輕乎師曰髙馬長魚有異於尙不輕況防萃之士當晦其迹其可以被褐輕賤之乎】蕩蕩萬斛船【趙曰釋名曰船二百斛曰舠三百斛曰艇而趙石虎造萬斛之舟今取其大者以比興也】影若揚白虹起檣必椎牛【洙曰椎牛言祭也】掛席集眾功【趙曰椎牛所以享眾功至於用牛則人徒之眾可見船之大又可知舊注謂以牛祭非是】自非風動天莫置大水中【洙曰言才大不可小用也趙曰得大風而後飽其帆也出鮑昭舞鶴賦箕風動天】烈士惡多門【洙曰晉政多門】小人自同調【洙曰以其同而不和也趙曰字出謝靈運誰謂古今殊異代可同調】名利茍可取殺身傍權要何當官曹淸爾輩堪一笑【洙曰譏附權勢以致名位者師曰晉政多門謂政出於不一小人自同調謂小人挾私互相黨同孔子云富而可求也𨿽執鞭之士吾亦爲之如不可求從吾所好名利豈可茍求權要豈可茍附唐宗之時牛李用事官曹混濁祿山一武夫而求平章事儻遇英明之主澄汰闒冗則斯輩也直付之一笑耳此詩譏趨炎附勢者】

柴門【大歷元年作】

補注【鶴曰詩云泛舟登瀼西回首望兩崖又云東城漧旱天其气如焚柴當是大歷元年夏末求居於瀼西時作所以又有蕭瑟灑秋色之句若云是大二年則是年無旱又自瀼西遷居東屯矣】

泛舟登瀼西【洙曰楚俗以山谷間水可渉者爲瀼其渉也謂之踏瀼秦俗以堰水爲瀼皆謂之瀼趙曰防州惟有東瀼溪見水經注瀼東瀼西則水兩傍之名今云登瀼西則舟已泊而登其岸也舊注有踏瀼之說非也】廻首望兩崖【革曰兩崖峽也】東城漧旱天其气如焚柴【蘇曰言亢旱其熱气過如焚柴趙曰爾雅云祭天曰燔柴積薪而焚之也】補注【鶴曰按唐五行志永泰二年關內大旱自三月不雨至於六月永泰二年攺大歷元年東城指防自蜀言之防居東也故舊爲巴東郡】長影沒窈窕餘光散唅呀【趙曰唅音憾哺也呀音虛加反張口也而公所用無乃谽谺乎蓋谽谺注雲谷中也】大江蟠嵌根【嵌口衘切】歸海成一家【洙曰禹貢九州之水皆入於海趙曰嵌嵓之根也出莊子】下衝割坤軸【洙曰海賦又似地軸挺拔而爭回】竦壁攢鏌鋣【趙曰巫峽之竦蓋如鏌鋣之劍矣】蕭瑟灑秋色气【洙曰一作氛】昏霾日車【洙曰日車見前注】峓門自此始【洙曰防州爲夷門也鄭曰峓以脂切防州名】最窄容浮查禹功翊造化防鑿就欹斜【趙曰江賦巴東之峽夏后疏鑿】巨渠決太古【蘇曰巫峽記巨渠開石決太古之積水】眾水爲長虵【蘇曰赴壑如長虵蓋本於此矣】風煙吳蜀舟檝通鹽麻【洙曰鹽麻見前客居詩注】我今遠遊子飄轉混泥沙【趙曰江賦或混淪乎泥沙】萬物附本性約身不願奢茅棟蓋一牀【趙曰沈休文詩茅棟嘯蹲防】淸池有餘花濁醪與脫粟【洙曰濁醪嵇康事脫粟公孫事】在眼無咨嗟山荒人民少地僻日夕佳【洙曰陶淵明詩山气日夕佳】貧病【洙曰一作賤】固其常富貴任生涯老於干戈際宅幸蓬蓽遮石亂上雲气杉淸延月華賞妍又分外理愜夫何誇【洙曰漢書理得則不怨】足了垂白年【趙曰畢卓拍浮酒船中便足了一生後漢班超書今超年已垂白矣】敢居髙士差【師曰差輩也敢以髙士爲伍】書此豁平昔廻首猶暮霞

貽華陽柳少府【大歷元年作】

【鄭曰華胡化切】補注【鶴曰華陽唐蜀成都詩云俱客古信州又雲南方六七月出入異中原當是大歷元年在防州作】

系馬喬木間【趙曰劉琨詩系馬長松下】問人野寺門【師曰柳少府居於野寺甫防訪之故云】柳侯披衣笑【蘇曰苻堅見張育育披衣出喜曰苻堅來矣欣然握手絕倒】見我顏色溫並坐石堂下【洙曰一云堂下石見別本】俛視大江奔火雲洗月露【趙曰東坡云火雲無時出未受月露洗蓋出於此】絕壁上朝暾【鄭曰暾他昆切日始出洙曰謝靈運詩早聞夕飇隱晚見朝日暾】補注【希曰山海經云大荒之中暘谷上有扶桑日始出也朝日始出謂之暾楚辭少司命暾將出兮東方注日始出東方其容暾暾而盛貎也】自非曉相訪觸熱生病根【洙曰觸冒也趙曰晉程曉詩可憐褦襶子觸熱到人家】南方六七月出入異中原老少多暍死【趙曰熱病謂之暍武王下車而扇暍蘇曰暍許葛切熱貌漢明帝徙河南人實河北老少途中無水暍熱死數百人】汗逾水漿翻【趙曰世說載鐘防鐘毓見魏文毓面有汗帝問曰何以汗對曰競競皇皇汗出如漿也】俊才得之子筋力不辭煩【趙曰俊才得柳少府所以不辭筋力之煩而往謁也】指揮當世事【師曰自此句以下謂柳生負經綸之志言及國家未寧慷慨悲憂其義气上排帝閽帝閽天門也觀柳生之義槪可與知已者論不可爲俗人道也】補注【希曰指揮字見陳平傳】語及戎馬存涕淚濺我裳悲气排帝閽【洙曰思賦叫帝閽使辟扉兮覿天皇於瓊宮】補注【希曰揚雄甘泉賦亦云選巫咸兮叫帝閽】郁陶抱長防【洙曰書欝陶乎予心長防良防也有良防而不見用故郁陶】義仗知者論吾衰臥江漢但愧識璵璠【洙曰潘正叔云寸晷惟寶豈無璵璠言已之所識止璵璠而已以美柳侯也】文章一小伎於道未爲尊【趙曰後漢楊賜傳云造作賦說以虫篆小伎見寵於時】補注【鶴曰班固幽通賦操末伎猶必然兮選任彥升作王憲集序昉嘗以筆札見知思以薄伎效徳古人以文爲伎多矣新史以文爲藝亦由此也】起予幸班白因是托子孫【趙曰起予者商也言柳少府起發予於班白衰老之間因此相見而有子孫可托之幸也】俱客古信州【洙曰蘷乃古信州也程曰春秋時魚國漢爲魚復縣梁隋皆爲巴東郡唐初攺爲信州又爲潁州】補注【鶴曰蘷在梁已謂之信州唐武徳二年避皇外祖諱攺信爲潁故曰古信州若止是唐初攺爲信州不得爲古也潁州舊亦謂信州然此詩爲蘷州而言】結廬依毀垣相去四五里徑微山葉防時危挹佳士況免軍旅喧醉從趙女舞歌鼓秦人盆【洙曰楊惲書家本秦也能爲秦聲婦趙女也雅善鼓瑟酒後耳熱仰天拊缶而呼嗚嗚李斯書隨俗雅化佳冶窈窕趙女不立於側也夫擊甕叩缶彈箏拊髀而歌嗚嗚快耳目者眞秦之聲也趙曰古稱燕歌趙舞趙女出李斯傳秦人盆者又如李斯所謂擊甕而叩缶者眞秦聲也盆卽甕缶之變稱耳而鼓盆則莊子鼓盆而歌舊注妄引楊惲傳爲雜矣】子壯顧我傷我驩兼淚防餘生如過鳥故里今空村【趙曰張景陽詩忽如鳥過目師曰柳生年少傷甫衰老甫喜悲相半故云我驩兼淚防餘生殘年也過鳥言其疾甫傷故鄕經兵革後惟空村而已此生蹉跎不獲一歸】

同元使君舂陵行【並序大歷二年作】

補注【鶴曰按史次山當代宗立授著作郎久之拜道州刺史西原蠻傳云乾元初西原環古等州殺黃乾曜以餘眾詣桂州降其種落張侯等復合兵內冦陷道州邢濟撃平之餘眾復圍道州元結固守不能下而次山陽華巖銘乃是永防二年丙午五月作則次山是時在舂陵此詩云漂泊公孫城呼兒具紙筆當是大歷二年在防州作題云同元使君舂陵行無義同當作簡序所謂簡知我者簡訛而爲同耳】

覽道州元使君【結】舂陵行兼賊退後示官吏作二首志之曰當天子分憂之地效漢官良吏之目今盜賊未息知民疾苦得結輩十數公落落然參錯天下爲邦伯萬物吐气天下少安可待矣不意復見比興體制微婉頓挫之詞感而有詩增諸卷軸簡知我者不必寄元

遭亂髮盡【洙曰一作遽】白轉衰病相嬰沈緜盜賊際狼狽江漢行嘆時藥力薄爲客羸瘵成【趙曰此言非不進藥以嘆時之故憂思奪之其病𨿽痊而藥力減半也】吾人詩家秀愽采世上名粲粲元道州前聖畏後生【洙曰粲粲言美之盛也史三女爲粲論語後生可畏】觀乎舂陵作歘見俊哲情復覽賊退篇結也實國楨賈誼昔流慟【洙曰賈誼上疏可爲慟哭者三】匡衡常引經【洙曰匡衡上防陳便宜及朝廷有政議傳經以對】道州憂黎庶詞气浩縱橫【洙曰道州元結也劉公幹君侯多壯思文雅縱橫飛】兩章對秋月【洙曰一作水】一字偕【洙曰一作皆】華星【趙曰魏文帝詩華星出雲間】致君唐虞際【洙曰見致君堯舜上注】純朴憶大庭【洙曰大庭氏也蘇曰崔列此方人多純朴吾大庭氏之遺民也師曰賈誼陳治安之防曰可爲流涕慟哭者匡衡每朝廷有論義常引經以對道州指元結之守道州誌在憂民嘗抗兩章詞气激於忠義一字不虛設欲致君爲堯舜之君使民風純朴如大庭氏故甫比之賈誼與匡衡也】何時降璽書【洙曰前漢循吏傳二千石有治效輙以壐書勉勵焉】用爾爲丹靑【趙曰莊子爲丹靑則藻縟王猷粉飾獄具】獄訟永衰息【洙曰漢禮樂志百姓素朴獄訟衰息也】豈惟偃甲兵淒惻念誅求薄斂近休明補注【鶴曰按史云結拜道州刺史爲民營捨給田免徭役流亡歸者萬餘又按結作道州刺史防壁記云自至此州見井邑邱墟其民防盡試問其故不覺涕下前政剌史或有貪猥惽弱不分是非但以衣服飲食爲事數年之間蒼生防以私欲兼之公家驅廹非姦惡彊富殆無存者此公所謂息訟偃兵不以誅求重斂爲事亦本舂陵賊退二篇憂及黎庶而云久字亦本作永】乃知正人意不茍飛長纓【洙曰陸士衡詩長纓麗且光趙曰長纓者冠冕之飾以嘆其不茍且在冠冕之中也】涼飇振南嶽【洙曰南嶽衡山也】之子寵若驚【洙曰老子寵辱若驚】色沮金印大【趙曰周伯仁云今年殺諸賊奴取金印如斗大系肘】興含滄溟淸【洙曰溟一作浪趙曰孺子歌曰滄浪之水淸兮可以濯我纓】我多長卿病【洙曰長卿司馬相如也病渴】日夕思朝廷肺枯渴太甚漂泊公孫城【洙曰白帝城公孫所據】呼兒具紙筆【蘇曰陸士衡有客篇有客逺方來過我漏蓬蓽瓦罍酌松醪呼兒具紙筆】隱幾臨軒楹作詩呻吟內墨淡字欹傾感彼危苦辭庶防知者聴【師曰司馬相如字長卿病渇甫亦有是疾公孫城乃蘷州是時甫客居於此思慕朝廷未嘗一日忘君隱幾倚幾也呻吟苦痛之聲乃爲渴疾所苦字欹傾病中書字橫斜也危苦詞謂道州舂陵之作】

寄狄明府【大歷二年作】

補注【鶴曰詩云胡爲漂泊岷漢間當是在防州作又云不見十年官濟濟當是避亂時相別自天寶戊戌至大歷丁未爲十年蓋大歷二年也】

梁公曽孫我姨弟【洙曰狄仁傑封梁國公母之姊妹之子曰姨弟】不見十年官濟濟大賢之後竟陵遲浩蕩古今同一體比防伯叔四十人有才無命百寮底【洙曰沈下位也】今者兄弟一百人防人卓絕秉周禮【洙曰閔元年齊仲孫湫來省難及還公問魯可取乎對曰猶秉周禮未可動也言猶守先王法度也此詩言兄弟𨿽多能守梁公之法防人爾】在汝更用文章爲長兄白眉復天啟【洙曰馬良兄弟五人並有才名鄕裏諺曰馬氏五常白眉最長良眉中有白毛因以是爲稱】汝門請從曾公說【洙曰梁公也】太后當朝多巧計狄公執政在末年濁河終不污淸濟【洙曰言獨立於朝不移於眾邪趙曰謝暉始出尙書省詩紛紛亂朝日濁河污淸濟】國嗣初將付諸武公獨廷諍守丹陛【洙曰武后當朝革唐爲周欲以武三思爲儲貳以問宰相皆莫敢對仁傑獨曰臣每觀天下未厭唐徳】禁中決策詔房陵【洙曰房陵中宗所在】前【洙曰一作滿】朝長老皆流涕【洙曰狄仁傑傳初中宗在房陵而吉頊李昭徳皆有匡復讜言則天無復辭意惟仁傑每從容奏對事無不以子母恩情爲言則天亦漸省悟召還中宗】太宗社稷一朝正漢官威儀重昭洗【洙曰後嘗夢防陸不勝仁傑對曰防陸不勝無子也因進說文皇帝身防鋒鏑而有天下以傳子孫陛下因監國掩而有之又欲以三思爲後且子母與姑侄孰親若立三思廟不附姑後感悟卽日迎中宗復唐社稷漢光武紀人見司僚屬皆歡喜不自勝老吏或垂泣曰不圖今日復見漢官威儀】時危始識不世才【蘇曰楊修謂曹適曰時危始見不世之才如孔文舉輩是也】誰謂荼苦甘如薺【洙曰衛風谷風詩誰謂荼苦其甘如薺】汝曹又冝裂土食身使門戶多旌棨【洙曰裂土一作列鼎賢者之後冝有土趙曰杜田引唐制節度使就第賜旌節三品以上門立防後漢匃奴傳注曰有衣之防曰棨】補注【希曰裂土卽武成分土之義謂裂地分國也子虛賦蜺旌注羽毛染以五采綴以縷爲旌韓延壽傳棨注幢棨有衣之防也其衣以赤黑繒爲之】胡爲飄泊岷漢間干謁王侯頗歷詆【洙曰詆訐也息夫躬歷詆漢朝公卿】況乃山髙水有波秋風蕭蕭露泥泥【洙曰謝詩凝露方泥泥鄭曰泥奴禮切濃露也】虎之饑下巉嵒蛟之橫出淸泚早歸來黃土污衣眼易瞇【歐曰瞇莫禮切物入眼中莊子糠瞇目師曰瞇物入眼古詩云昔爲掌上珠今爲眼中刺】補注【希曰陸機所謂京洛多風塵素衣化爲緇之意又元規塵污人人一作塵士污人眼中易瞇】

寄韓諫議【大歷元年作】

【師曰地理誌嶽州巴陵郡在嶽之陽故曰嶽陽有君山洞庭湖湘江韓注以諫議職直言陳天下事代宗不悅貶嶽陽注適意遊君山棄人間事將爲長往之計甫思之故有此作】補注【鶴曰詩云今我不樂思嶽陽身欲奮飛病在牀當是大歷元年在蘷州作公是時抱病詩多言之梁權道以詩云美人娟娟隔秋水謂是其年秋作】

今我不樂思嶽陽【洙曰嶽陽巴陵也屬湖南】身欲奮飛病在牀【洙曰詩靜言思之不能奮飛】美人娟娟隔秋水【洙曰詩人以美人比君子故詩有彼美人兮西方之人兮趙曰公時在夔而韓在嶽斯爲隔秋水矣】補注【希曰楚辭亦多言美人云滿堂兮美人之類是也列女傳趙靈女鼔瑟而歌曰美人熒熒兮類苕之英】濯足洞庭望八荒鴻飛冥冥日月白【佘曰揚子鴻飛冥冥弋人何慕焉】靑楓葉赤天雨霜【洙曰選詩曉霜楓葉丹趙曰鮑昭詩窮秋九月荷葉黃北風驅鴈天雨霜】玉京羣帝集北斗【洙曰玉京帝居也五方各有帝惟北極爲至尊夣符曰右按晉天文志北極五星北辰最尊者也北斗七星在太微北七政之樞機陰陽之元本故運乎天中而臨制四方以建四時而均五行人君之象號令之主趙曰羣帝如諸王三公之類以言天上五方之帝三十三天之帝𨿽稱帝而於大帝爲卑故稱羣帝也】或騎麒麟翳鳯凰【洙曰集仙傳天人降王妙想皆乘麒麟鳯凰龍鶴大鳥是也】芙蓉旌旗煙霧樂【洙曰楚詞搴芙蓉兮木末】影動倒景揺瀟湘【洙曰郊祀志登遐倒景注在日月之上反照故其影倒也趙曰言瀟湘言韓在嶽陽也】星宮之君醉瓊漿【洙曰楚詞瑤漿蜜勺實羽觴華酌旣陳有瓊漿】羽人稀少不在傍【趙曰楚詞仰羽人於丹邱】似聞昨者赤松子恐是漢代韓張良昔隨劉氏定長安帷幄未攺神慘傷【洙曰張良其先韓人也髙祖立蕭相國良乃稱曰家世相韓今以三寸舌爲帝者師封萬戶位列侯此布衣之極於良足矣願棄人間事欲從赤松子遊耳師古曰赤松子仙人號也神農時爲雨師髙祖曰運籌帷幄之中決勝千里之外吾不如子房】國家成敗吾豈敢色難腥腐餐楓香【洙曰鮑明逺詩何時與汝曹啄腐共吞腥趙曰神仙傳壺公畱費長房於羣虎之中長房不恐又內石室中頭上有大石茅繩懸之諸蛇嚙繩欲斷長房不移公往撫之曰可教矣又命噉穢臭惡非常長房色難之公乃嘆而謝遣之曰子不得仙也今以子爲地主】周南畱滯古莫惜【洙曰太史公畱滯周南】南極老人應壽昌【洙曰春秋元命苞云老人星治平則見見則主壽】美人胡爲隔秋水焉得置之貢玉堂【師曰欲得此美徳之人貢之玉堂以輔天子不冝隱於此也】補注【希曰谷永傳損椒房玉堂之盛寵師古曰玉堂嬖幸之宮又揚雄傳上玉堂晉灼曰黃圖有大王堂小玉堂殿此當是用揚雄傳中字𨿽然玉堂本出黃庭經所謂玉堂絳宇盡宮是也】

課伐木【並序大歷元年作】

補注【鶴曰詩云客居課奴僕今以前篇客居詩考之當是大歷元年夏夔州作】

課人伯夷幸秀信行等入谷斬陰木【洙曰冬官輪人爲輪斬三材必以時注材在陽則以仲冬斬之在陰則以仲夏斬之此並據山虞云】人日四根止維條伊枚【洙曰詩終南何有有條有枚】正直挺然晨徵暮返委積庭內我有藩籬是缺是補載伐篠簜【洙曰禹貢揚州篠簜旣敷注篠竹箭簜大竹鄭曰篠先了切竹小者簜徒沆切大竹也】伊杖支持則旅次於小安山有虎知禁若恃爪牙之利必昬黑搪突【鄭曰搪徒郎切突陀沒切觸也】夔人屋壁列【洙曰一作立】樹白萄鏝爲墻【鄭曰鏝謨官切杇也】實以竹示式遏爲與虎近混淪乎無良賓客憂【洙曰一作齒】害馬之徒【洙曰莊子黃帝於襄城下見牧馬童子而問理天下童子曰爲天下何異乎牧馬去其害馬者】茍活爲幸可嘿息已作詩付宗武誦

長夏無所爲客居課奴僕淸晨飯其腹持斧入白谷靑冥曾巓後【趙曰張平子南都賦言木有曰攢立叢駢靑冥芊眠謝靈運詩築觀基曽巓薖曰曽巓髙山也】十里斬陰木【修可曰周禮山虞仲冬斬陽木仲夏斬陰禾鄭注陽木生南山陰木生北山蘇曰韓信廟記斬十里陰木鑿五尋巨石也】人肩四根巳亭午下山麓尙聞丁丁聲【洙曰天臺賦羲和亭午詩伐木丁丁】功課日各足蒼皮成委積素節相照燭借汝跨小籬當仗【洙曰一作當材】若虛竹空荒咆熊羆乳獸待人肉【蘇曰亷頗別傳曰乳虎饑怒而待人肉豈有棄於齒牙之間也】不示知禁情豈惟干戈哭城中賢府主【師曰嘆美夔守也】處貴如白屋【蘇曰戴憑富貴如歸閭裏曰每食列鼎常思黃粱】蕭蕭理體淨【洙曰治道貴淸淨】蜂蠆不敢毒【蘇曰葛稚川與兒出戱誤捉蜂蠆不敢毒螫其父嘉之鄕裏皆推重】補注【鶴曰賢府主當是栢都督公嘗爲栢都督作謝上表正是初到防時表云先之以簡易開之以業產均之以賦斂終之以惇勸嚴禁將士之暴正理淨之意也】虎穴連裏閭隄防舊風俗泊舟滄江岸久客愼所觸捨西崖嶠壯雷雨蔚含蓄墻宇資屢修衰年怯幽獨爾曹輕執熱【蘇曰杜周兵馬輕執熱而深入已成虜功不可旌賞】爲我忍煩促秋光近靑岑季月當泛菊報之以微寒共給酒一斛【蘇曰徐邈酒一壺餅三事師曰甫泛舟自蜀來泊止於此要當戒愼無觸此禍又況捨西山嶠雄壯含蓄猛獸極多墻壁貴乎修葺是以課斬木取竹以爲扞禦之備爾輩指信行等冒熱取竹木宜有以勞之泛菊伊邇給酒一斛以報其勞仍以慰餘寒爾】

園人送【趙曰此太平遣官送園中也師曰時柏公守夔遣人送大歷元年】補注【鶴曰詩云栢公鎭夔國正是公爲栢都督作謝上表者大歷元年夏作】

江間𨿽炎瘴熟亦不早栢公鎭夔國滯務玆一掃【鄭曰栢中丞也】補注【鶴曰以公爲夔府栢都督謝上表云察臣劍南區區恐失臣節當是柏貞節如柏茂林則大歷元年二月方爲卭南防禦使八月又爲邛南節度使不應在夔也滯務玆一掃言新政之敏也】食新先戰士【洙曰成十年傳桑田巫言晉侯不食新矣逸曰食新嘗新也】共少及溪老【師道曰共少分甘也溪老甫自稱】傾筐蒲鴿靑【鴿葛合切師曰靑色如蒲鴿蒲鴿貍首皆名也】滿眼顏色好竹竿接嵌竇【鄭曰嵌丘銜切嵌巖山險也師曰嵌竇巖泉也】引注來鳥道【師曰鳥道乃飛鳥之道髙貌】沈浮亂水玊【洙曰魏文帝浮甘於淸泉赤松子服水玉沈曰亂水玉水精也】補注【希曰山海經云堂庭之山多水玉注水精也本艸以玻璃爲水玉陳藏噐云是千嵗冰化爲之】愛惜如芝艸落刃嚼冰霜開懷慰枯槁許以秋蔕除【洙曰謝暉詩殘翩似秋蔕】仍防小童抱【洙曰一作飽】東陵迹蕪絕楚漢休徵討【洙曰東陵邵平種之地也】園人非故侯種此何艸艸【趙曰此兩押艸字豈東坡所云兩耳義不同故得重用邪師曰艸艸辛苦貌】

信行遠修水筒【洙曰引水筒也師曰信行乃童行也大歷元年作】

補注【鶴曰課伐木序証之當是大歷元年在防作信行卽前所謂人伯夷幸秀信行師曰信行乃童行然旣與幸秀同謂之人玆云淸淨僕夫內恐非童行姓譜自有姓信者無乃以不茹葷及淸淨爲童行耳】

汝性不茹葷淸淨僕夫內秉心識本【洙曰一云根】源於事少滯礙雲端水筒坼林表山石碎【洙曰鮑明遠詩云端楚山見林表吳岫微】觸熱借子修通流與防防往來四十里荒險崖谷大日曛驚未飡【洙曰曛黑也】貌赤愧相對浮供老病裂餅嘗所愛【洙曰何曽傳蒸餅上不坼作十字不食之趙曰公食餅則裂而與之乃常所私愛信行者也故繼以於斯答恭謹】於斯答恭謹足以殊殿最【洙曰文賦考殿最於錙銖注下功曰殿上功曰最】詎要方士符何假將軍蓋【趙曰意是貳師將軍抜刀刺山而飛泉出事但無蓋字耳】行諸直如筆用意﨑嶇外【定功曰直如筆言其有用而不邪曲也故後魏古弼太武嘉其直而有用賜名曰筆以其頭尖又名尖頭奴時人呼之爲筆公後攺曰弼】

槐葉冷淘【大歷二年作】

補注【鶴曰詩云新麫來近市則公是時不居城郭當是遷居瀼西時作大歷二年故詩又云願隨金騕褭走置錦屠蘇路遠思恐泥興深終不渝獻芹則小小薦藻明區區意公作冷淘以餉人並賦此侑之】

靑靑髙槐葉采掇付中防【洙曰曹子建丰膳出中防】新麫來近市汁滓宛相俱【洙曰以槐葉溲麫爲冷淘取其碧鮮可愛】入鼎資過熟加飡愁欲無碧鮮俱照筯香飯兼苞蘆【蘇曰蜀人呼魚鮓爲苞蘆】經齒冷於雪勸人投比珠願隨金騕褭【洙曰金騕褭馬也趙曰騕褭神馬名盧照鄰詩漢朝金騕褭】補注【希曰漢武帝紀更黃金爲麟趾褭蹏應劭曰古有駿馬名騕褭赤喙黑身一日行萬五千里也】走置錦屠蘇【洙曰蜀人元日入香藥漬酒而飲謂之屠蘇修可曰屠蘇屋名或作屠蘇玊篇云屠蘇庵也通俗文屋平曰屠蘇廣韻曰屠蘇艸庵又屠蘇酒元日飲之可除瘟气則屠蘇有二義是詩走置錦屠蘇乃屋也非酒古樂府劉孝威結客少年場行挿腰銅匕首障月錦屠蘇】路遠思恐泥【乃計切洙曰語致遠恐泥】興深終不渝獻芹則小小【洙曰野人有美芹而獻於君者】薦藻明區區【洙曰左傳蘋蘩薀藻之菜可薦於神可羞於王公】補注【希曰楚元王傳豈爲區區之禮哉師古曰區區謂小也說文云芹楚葵也】萬里露寒殿【洙曰上林賦過鳷鵲望露寒露寒漢殿名】開冰淸玉壺【洙曰鮑昭詩淸如玉壺冰】君王納涼晚此味亦時須

行官張望補稻畦水歸【大歷二年作】

補注【鶴曰詩云東屯大江北百頃平若桉六月靑稻多千畦碧泉亂當是大歷二年公未遷東屯時作是年秋公始自瀼西遷居也】

東屯大江北【洙曰一云枕大江鄭曰屯徒渾切聚也】百頃平若桉【饒曰六尺爲步步百爲畆畆百爲頃】六月靑稻多千畦碧泉亂挿秧適云已引澑加漑灌更僕往方塘【洙曰更僕以番次更代使之也劉公乾方塘含白水】決渠當斷岸【洙曰西都賦決渠降雨趙曰鮑明遠蕪城賦崪若斷岸】公私各地著【洙曰食貨志理民之道地著爲本師古六謂安土也著陟略切】補注【希曰張騫傳亦云土著謂有城郭常居不隨畜牧移徙也】浸潤無天旱主守問家臣【洙曰陸韓云庶子及家臣】分明見溪畔竿竿烱翠羽剡剡生銀漢【趙曰曹植洛神賦云或拾翠羽廣雅雲天河謂之天漢亦曰銀漢也師曰剡剡竹末削殺貌】補注【希曰竿竿善本作芊芊翠羽蓋諭禾之靑秀】鷗鳥鏡裏來關山雪邊防秋菇成黑米【洙曰菇米雕胡也趙曰鏡裏雪邊皆言畦水之明潔也】精鑿【洙曰一作谷】傳白粲【夣符曰按鄭氏釋詩俾防斯稗云米之率糲十粺九鑿八侍禦十趙曰精鑿出左傳粢食不鑿音作鑿謂治米使白晁曰傳合也以菇米合白粲炊飯】玊粒足晨炊紅鮮任霞散【趙曰蘇秦所謂米貴如玉也】終然添旅食作苦期壯觀【洙曰史韓信傳晨炊蓐食楊惲田家作苦趙曰魏文帝云旅食南館】遺穗及眾多我倉戒滋蔓【趙曰詩云遺秉滯穗伊寡婦之利師曰利於人而嗇於已之意】

催宗文樹雞柵【大歷元年作】

補注【鶴曰公以大歷元年暮春自云安遷居防州而此詩云吾衰怯行邁旅次展崩廹又云喧呼山腰宅課奴殺靑竹當是大歷元年作山腰宅蓋客居也客居詩云客居所居堂前江後山根】

吾衰怯行邁【耒曰遠行曰邁】旅次展崩廹【趙曰易旅卦有旅卽次任彥升辭啟曰不任崩廹之情】愈風傳烏雞【洙曰本艸以烏雌雞治風】秋卵方漫喫【趙曰春卵可以抱育而秋卵充食而已】自春生成者隨母向百翮驅趂制不禁喧呼山腰宅課奴殺靑竹【洙曰楚人以火炙竹去其汗謂之殺靑欲其耐久也】終日憎赤幘【洙曰赤幘雞之有冠趙曰小說載空窯有怪或居之中夜有赤幘而來問其怪類答曰老雄鷄也】踏借盤案翻塞蹊使之隔墻東有隙地可以樹髙柵避熱時來歸問兒所爲迹織籠曹其內令入不得擲稀間可突過觜爪還污席我寛螻蟻遭彼免狐貉厄應宜各長防自此均勍敵籠柵念有修近身見【洙曰一作知】損益【洙曰言非特制雞而已於近身之事亦可知損益也】明明領處分一一當剖析不昧風雨晨【洙曰晦明風雨不亂其鳴也】亂離減憂慼【洙曰雞鳴之詩序詩者以爲亂世則思君子子美之減憂慼其可見矣】其流則凡鳥其气心匪石【洙曰以不攺其度也】倚賴窮嵗晏補注【希曰剖一本作割嵗晏一本作晚歲】撥煩去【洙曰一作及】冰釋【趙曰莊子渙若冰將釋】未似屍鄕翁拘畱蓋阡陌【洙曰祝雞翁居屍鄕山下養雞百餘輩有名字呼名則種別而至販雞及賣子見列子傳】

園官送菜【並序大歷元年作】

園官送菜把本數日闕矧苦苣馬齒掩乎嘉蔬傷小人妬害君子莧不足道也比而作詩【趙曰三曰比之義】補注【鶴曰因園官送苦苣馬齒而傷小人之害君子公蓋傷時亦以自傷也題曰園官皆指防州公園而言故首云常荷地主恩地主謂太守也當在大歷元年作】

淸晨防菜把常荷地主恩【趙曰國語越王以防稽三百爲範蠡地曰後世有敢侵蠡之地者皇天后土四鄕地主正之】守者愆實數略有其名存苦苣刺如鍼馬齒葉亦防靑靑嘉蔬色埋沒在中園【洙曰此序所以言小人害君子也趙曰公言所送止苦苣馬齒莧爾而所謂嘉蔬者未嘗摘以相遺也張載登成都白菟樓云原隰植嘉蔬師曰嘉蔬比君子苦苣馬齒比小人言小人掩君子君子不得其所】園吏未足怪世事固堪論嗚呼戰伐久荊棘暗長原【師曰老子曰大軍之後必有凶年荊棘生焉】乃知苦苣輩傾奪蕙艸根【洙曰蕙艸薰艸也】小人塞道路爲態何喧喧又如馬齒盛气擁葵荏昏【洙曰葵荏嘉蔬也趙曰苦苣馬齒如小人可知葵荏正以言嘉蔬蕙艸𨿽不可爲蔬而要之君子之比師曰蕙艸香有君子之象蕙艸見奪於苦苣以比君子爲小人所勝也小人得志則作態驕淫矜誇靡所不至故云爲態何喧喧葵荏嘉蔬又爲馬齒昏塞足見小人勢盛君子道消也】補注【希曰葵如戎葵葵楚葵蔠葵荏如荏菽桂荏皆嘉種見爾雅也】防染不易虞【師曰諭君子爲小人所污】絲麻雜羅紈一經器【洙曰一作气】物內永掛麤刺防【趙曰以苦苣馬齒一經器物所盛則更久遠掛麄刺之防然則君子固宜愼所染矣師曰諭國家爲小人所敗國者天下之大器也】志士采紫芝放歌避戎軒【洙曰古有紫芝歌神仙所作趙曰皇甫謐髙士傳秦世坑黜儒術四皓作歌曰莫莫髙山深谷逶迆紫芝可以療饑】畦丁負籠至感動百慮端

上後園山腳【大歷二年作】

補注【鶴曰詩云自我登隴首十年經碧岑又云朱夏熱所嬰淸旦步北林當是大歷二年夏作按公以干元二年已亥入隴右大歷二年戊申爲十年然二年正月已出峽今首云朱夏則是二年夏無疑詩又云故園暗戎馬謂同華節度使周智光反其年正月郭子儀討之而去年正月吐蕃亦防原州也】

朱夏熱所嬰淸旦步北林小園背髙岡挽葛上崎崟【天覺曰崎崟山也】曠望延駐目飄颻散疏襟潛鱗恨水壯【洙曰水壯則非潛鱗之所居也】去翼依云深【洙曰蓋避難地不可不深遠也趙曰以譬隱淪之士須幽曠深遠而後可】勿謂地無疆【洙曰坤厚載物徳合無疆】劣於山有陰【洙曰山北曰陰時喪亂九州分裂孰若山陰之可以避亂也】石榞徧天下【田曰唐頴曰榞音原木名皮可食或云善本止是石原蓋平地曰原鄭曰榞實如甘蕉而皮可食沈曰石榞其子如芎防其皮可以禦饑時天下荒亂小民轉

溝壑水陸並載石榞以充饑】水陸兼浮沈

【自】我登隴首十年經碧岑劍門來巫峽薄倚浩至今【洙曰自鳯翔赴同谷由同谷入蜀沿流下峽皆山水鄕也】故園暗戎馬骨肉失追防時危無消息老去多歸心志士惜白日【趙曰古詩志士惜白日】久客借黃金【洙曰古詩徒有萬里志欲行囊無金】敢爲蘇門嘯庶作梁父吟【洙曰阮籍嘗登蘇門山有眞人在焉籍對之長嘯及歸至半嶺間聞劃然有聲若數部鼔吹乃前人嘯也諸葛亮好爲梁父吟師曰甫不敢以眞人自居但效諸葛躬耕嘯詠而已此謙辭也】

驅豎子摘蒼耳【趙曰蒼耳今所謂羊貟菜也在詩則謂之捲耳大歷二年作】補注【鶴曰豎子卽獠奴阿段公以大歷二年遷居赤甲瀼西皆在奉節縣北三十里此詩云江上秋已半林中瘴猶劇又云侵星驅之去爛漫任遠適則非在城郭中語當是大歷二年秋作】

江上秋已分林中瘴猶劇畦丁告勞苦【洙曰畦丁種田者猶今之佃民】無以供朝夕蓬莠猶不焦野蔬暗泉石捲耳況療風【洙曰見本艸】補注【希曰苓耳也形似防耳叢生如盤陸璣疏云可煮爲茹四月生子如婦人耳璫豳人謂爵耳是】童兒且時摘【洙曰一云童僕先時摘】侵星驅之去爛漫任遠適放筐亭午際洗剝相防羃【趙曰洗其土剝其毛】登牀半生熟【趙曰登食牀也或作生菜或作熟食】下筯還小益【趙曰小益謂療風也】加防薤間依稀橘奴迹【洙曰李衡以橘爲木奴故江湘有橘奴號】亂世誅求急黎民糠籺窄【夣符曰按前漢陳平傳或謂平何食而肥若是其嫂疾平不親家生產曰亦食糠覈耳晉灼曰覈一音紇京師人謂麄屑爲紇頭】飽食復何心荒哉膏梁客【夣符曰按唐柳芳氏族論曰三世有三公者曰膏梁有令僕者曰華腴】富家廚肉臭戰地骸骨白【洙曰言天下荒亂饑饉薦仍而在位者無救卹之意】寄語惡少年黃金且休擲【洙曰燕太子者得荊軻與之臨池軻以瓦扺鼃太子命捧金以進軻用抵之又進軻曰非爲太子愛金乃臂痛爾趙曰梁元帝古意詩中有惡少年技能專自得】

昔遊【大歷元年冬作】

補注【鶴曰詩云景晏楚山深當是在夔州作故公到云安有南楚詩蓋夔在春秋爲魚國後乃屬楚大歷元年冬作】

昔者與髙李【髙適李白】晚登單父臺【洙曰宓子賤嘗爲單父宰鮑曰按唐志單父屬宋州】補注【鶴曰單父古邑隋於縣置戴州貞觀十七年乃廢縣屬宋州本朝爲單州治單父與髙李同於時在開元二十五年】寒蕪際碣石萬里風雲來【琪曰言其地廣遠也師曰甫昔與髙適李白同登是臺眺望山東之地沃野萬里遂敍其地丰富如此自祿山反於山東風俗雕獘傷今不如昔也】補注【希曰書太行恆山至於碣石注二山連延東北曰碣石唐志河北道其名山曰碣石與髙李登單父臺時𨿽嚴冬宜見寒蕪之遠而不應遠見河北按齊地記渤海東有碣石謂之渤碣河北亦魏渤海地齊地渤碣者在渤海之東爾】桑柘葉如雨飛藿共徘徊【師曰桑柘所養蠶葉潤澤如雨藿乃葵藿人食嘉蔬以藿爲賤藿生子隨風飛徘徊蓋言蔬菜厭飫有餘故也】淸霜大澤凍禽獸有餘哀是時倉廩實洞逹寰區【洙曰一作宇】開【洙曰此言開元之際也時天下富庶民俗殷阜山澤河隍之賦府庫充積不可勝計】猛士思滅胡【洙曰時任蕃將務邊功】將帥望三臺【洙曰時邊帥有帶平章事者安祿山以求宰相不得而遂反】君王無所惜駕馭英雄才幽燕盛用武【洙曰時祿山撃契丹無寧嵗】供給亦勞哉吳門轉粟帛泛海陵蓬萊【洙曰時韋堅於望春樓下鑿溝以通漕大置南海珍貨舟尾相銜數十里不絕因作樓觀之】補注【鶴曰吳門卽蘇州唐運江淮租賦以給幽燕之師故泛東海以逹之蓬萊蓬萊在東海中故云泛蓬萊】肉食三十萬獵射起黃埃【夣符曰按春秋左傳曰肉食者鄙未能遠謀蘇曰正言虛養肉食之士三十餘萬一朝社稷災變無一夫委身爲朝廷者】隔河憶長眺靑歳已摧頽【洙曰肅宗渡河入靈武也】不及少年日無復故人杯賦詩獨流涕亂世想賢才有能【洙曰一作君能】市駿骨莫恨少龍媒【洙曰古有市駿馬骨而得駿馬者以諭尊士之似賢則必得眞賢】商山議得失【洙曰四皓也議得失謂安漢太子也】蜀主脫嫌猜【洙曰蜀主劉備也爲曹操嫌猜】呂尙封國邑【洙曰封於營丘號齊】傅說已鹽梅【洙曰作相也師曰以比能用賢也傷今不然】景晏楚山深水鶴去低回【師曰陶潛歸去來辭云鳥倦飛而知還亦此意也】龎公任本性攜子臥蒼苔【洙曰龎徳公也與妻子隱於鹿門山孟子曰窮則獨善其身逹則兼善天下上之數公皆能乘時以有爲者也甫自悲不得其時則莫若效龎公之潔已爾】補注杜詩卷十一

欽定四庫全書

補注杜詩卷十二

宋黃希原本

黃鶴補注

往在【大歷元年作】

補注【鶴曰永泰元年正月下制有云勞還罪巳之念故此詩云一朝自罪已萬里車書通蓋當時之事也當是大歷元年作】

往在西京時胡來滿彤宮【魯曰胡祿山也】中宵焚九廟【趙曰彤宮天子之宮也天子七廟而王莽增爲九廟以其盛者言之也此篇首述明皇天寶十五載安祿山防長安也】云漢爲之紅解瓦飛十里繐帷紛曽空【洙曰繐帷廟中素帷也】疚心惜木主一一灰悲風【洙曰防心心如有疾也木主神主也史記武王伐紂載木主而行】補注【希曰漢光武紀注神主以木爲之又後志注毀廟之主藏廟外戶之外四牖之中有石函曰宗祏舊史九廟神主爲賊所焚至徳二載十一月新成九廟神主上親告享】合昏排鐵騎補注【希曰魏志注曹公列鐵騎五千爲十里陣】淸旭散錦【洙曰一云幪鄭曰亡東切驢子也修可曰古樂府紫驑馬曲金鞍覆錦錦鞍帕也】賊臣表逆節相賀以成功是時妃嬪戮連爲糞土叢【洙曰王昭君辭昔爲匣中玉今爲糞土英】當寧防玊座【趙曰天子當寧而立謝暉銅雀臺詩玊座猶寂寞玉座帝座也時祿山及吐蕃両防京邑天子出奔也】白間剝畫虫【定功曰何平叔景福殿賦皎皎白間離離列錢張詵注曰白間牕也以白塗之畫以錢文猶言綺疏靑瑣之類師曰白間黼扆也畫虫畫雉以飾之】不知二聖處【洙曰宗肅宗】私泣百歳翁車駕旣云還楹角歘穹崇【洙曰代宗自陜還先修九廟楹角廟楹也魯丹楹刻桷趙曰此述肅宗至徳二載復京師也師曰歘忽也穹崇髙貌】故老復涕泗祠官樹椅桐【師曰守祠之官種此木將以興禮樂】宏壯不如初已見帝力雄【洙曰時屢臻喪亂國力凋獘𨿽未及未焚之前而已見帝力之雄矣】前春禮郊廟祀事親聖躬【趙曰此述乾元元年朝享於太廟有事於南郊也】微軀沗近臣【黃曰甫爲拾遺諫官得以親近天子故曰近臣】景從陪羣公【洙曰廣徳元年春享廟及郊夣符曰文選東都賦雲天官景從祲威盛容】補注【鶴曰按舊史乾元元年夏四月辛亥九廟成備法駕迎神主入新廟甲寅上親享九廟遂有事於圓丘新史同而今云前春殆與史異是年四月癸卯朔甲寅是爲十二日不應言春疑有誤王洙云廣徳二年春享廟及郊而是年公在閬中無容更預陪祀】登堦捧玊冊【洙曰玊冊冊文也】峩冕聆【洙曰一作耿】金鐘【趙曰聆舊本作耿非也聆蓋言聆金奏也峩冕聆金鐘則奉祠者具法服也】侍祠恧先露掖垣邇濯龍【洙曰侍祠之官恧暴露猶假濯龍門卽宗廟未至全備爾夣符曰後漢桓帝祠老子於濯龍宮趙曰得預其事者爲榮其有合預侍祠而不幸先露所以慙恧矣史有先朝露以言臣之不幸也紫垣者紫掖之垣也濯龍池名也薛綜注載洛陽圖經曰濯龍池名故歌曰濯龍望如海河橋渡似雷】天子惟孝孫五雲起九重【洙曰韓愈賀慶雲表按沈約宋書云慶雲五色者太平之應孝經援神契曰王者徳至山陵則慶雲出】補注【鶴曰天子指代宗自此下言宮廟遭祿山吐蕃擾踐故曰爼豆腐膻肉罘罳行角弓】鏡奩換粉黛翠羽猶蔥朧【趙曰鏡奩乃供後廟神禦之物也翠羽乃飾神禦之物也出曹子建詩或拾翠羽】前者厭羯胡【洙曰明皇時祿山防長安】後來遭犬戎【洙曰代宗時吐蕃防長安】爼豆腐【洙曰一云臠】羶肉罘罳行角弓【蒼舒曰漢文帝紀七年夏六月未央宮東闕罘罳災崔豹古今注云罘罳屏也罘者復也罳者思也臣朝君至屏外復思所奏之事於其下顏師古注罘罳謂連闕曲閣也以覆重刻垣墉之處其形罘罳然一曰屏也又禮記云疏屏天子之廟飾也鄭注云屏謂之樹今浮思也唐蘇鶚演義稱罘罳織絲爲之輕疏浮虛像羅网交文之狀蓋宮殿檐戶之間也段成式酉陽雜爼稱上林間多呼殿榱桷防雀网爲罘罳余謂二說皆通以罘罳爲网則結繩爲之施於宮殿檐楹之間如蘇鶚之說是也以罘罳爲屏則刻木爲之施於城隅門闕之上如成式之言是也然就二說之中段氏之說爲長】補注【希曰韓安國傳注師古曰以木曰弧以角曰弓】安得自西極申命空山東盡驅詣闕下士庶塞關中主將曉順逆元元歸始終【趙曰言令始終歸順爲王之臣也】一朝自罪已【趙曰禹湯罪巳其興也勃焉】萬里車書通【余曰記中庸天下書同文車同軌後漢光武車書共遵】鋒鏑供鋤犂徵伐聼所從【趙曰供鋤犂則以兵器爲農器也徵伐而聼其所從或爲農或爲民也】冗官各復業【蘇曰黃忠放冗官瑣材盡歸農業免虛耗府庫】補注【希曰申屠嘉傳冗官居其中師古曰冗謂散輩也如今之散官】土著還力農【趙曰當用兵擾攘之際有冗濫爲官者各令復業土著戶口前日失耕種者今還力穡以爲農也】君臣節儉足朝野歡呼【洙曰一作娯】同【洙曰張景陽詩朝野多歡娯】中興似國初繼體如太宗端拱納諫諍【蘇曰趙襄子淸穆端拱開納諫諍訐直之臣】和風日沖融赤墀櫻桃枝補注【希曰梅福傳渉赤墀之上應劭曰以丹淹泥塗殿上也】隱映銀絲籠千春薦陵寢永永垂無窮【洙曰言薦櫻桃奉宗廟無所窮極也定功曰月令仲夏之月羞以含桃先薦寢廟注櫻桃也漢惠帝出離宮叔孫通曰古者春秋嘗菓方今櫻桃可獻願陛下出因取櫻桃獻宗廟】京都不再火涇渭開愁容歸號故松栢老去若飄蓬【歐曰使京都奠枕涇渭之民頓豁愁容得以歸號墳墓惟甫衰老若飄蓬然不獲還故鄕故自傷也】

雷【大歷元年作】

補注【鶴曰舊史永泰二年春旱至六月庚子始雨是年攺大歷元年自云安遷居夔州玆雲南方瘴癘地又云峽中喧撃鼓當是大歷元年夔州作永泰元年春旱至四月乃雨而公是年秋方寓云安此當是大歷元年作無疑】

大旱山嶽焦【修可曰莊子大旱金石流土山焦】密雲復無雨【洙曰小畜卦密雲不雨】南方瘴癘地罹此農事苦封內必舞雩峽中喧撃鼓【洙曰周禮司巫若國大旱則率巫而舞雩神農求雨書曰祈而不雨則曝巫曝巫不雨則積薪撃鼓而焚神仙】眞龍竟寂寞土梗空俯僂【洙曰土梗土龍也葉公好龍而眞龍入室】吁嗟公私病稅斂缺不補【蘇曰何儔曰今兵革不止稅賦尙缺科斂非一家貧無物補助】故老仰面啼瘡痍向誰數【趙曰季布傳瘡痍未瘳】暴尫或前聞鞭巫非稽古【修可曰禮記穆公召縣子而問焉曰天久不雨吾欲暴尫而奚若曰天則不雨而暴人疾子虐母乃不可歟或以爲尫非巫也瘠病之人其靣上向俗謂天哀其病恐雨入其鼻故爲之旱故僖公欲焚之】請先偃甲兵【蘇曰武王問太公請先偃甲兵乃創天下長久之基也武王喜之】處分聼人主萬邦但各業一物休盡取水旱其數然堯湯免親覩【洙曰堯九年之水湯七年之旱其數然也】上天鑠金石【蘇曰武帝時夏旱張惠嘆曰歊陽如是金石銷鑠何況苖稼耶請陛下修政以告上天武帝遂減膳果獲甘澍】羣盜亂豺虎【洙曰招魂曰十日並出流金鑠石七哀詩盜賊如豺虎】二者存一端愆陽不猶愈【趙曰以盜賊與旱爲二也就二者之中言𨿽愆陽而旱不猶勝於盜賊乎】補注【希曰永泰大歷年崔旰首亂兩川爲之騷動又連遭旱然旱猶愈於盜賊謂盜賊之禍尢慘也】昨宵殷其雷【殷於隱切】風過齊萬弩復吹霾翳散虛覺神靈聚气暍腸胃融汗濕衣裳污【洙曰一作腐】吾衰尢拙計失望築場圃【洙曰九月築場圃注春夏爲圃秋冬爲場】

火【大歷元年作】

【洙曰楚俗大旱則焚山撃鼓有合神農書】補注【鶴曰詩首云楚山經月火大旱則斯舉當是大歷元年在夔州作】

楚山經月火大旱則斯舉【趙曰此燒山以求雨之詩】舊俗燒蛟龍驚惶致雷雨爆嵌魑魅泣【爆皮教反】崩凍嵐陰昈【鄭曰昈侯古切日光也又文彩趙曰言冰雪下墮其文彩明昈於嵐陰之間】羅落沸百【鄭曰烏宏切水深也】根源皆萬古靑林一灰燼雲气無處所【趙曰言靑林旣灰燼矣雲气無所止泊也出宋玉髙唐賦風止雨霽雲無處所】入夜珠赫然新秋照牛女補注【鶴曰永泰二年關中大旱自三月不雨至於六月今夔州以旱而舉火燒山詩乃云入夜珠赫然新秋照牛女殆是山南七月猶未雨也】風吹巨熖作河棹騰煙柱勢欲焚昆侖光彌焮洲渚【鄭曰焮香靳切炙也趙曰左傳火所焮燎】腥至焦長蛇聲吼【洙曰一云吼爭】纒猛虎神物已髙飛【趙曰指言神龍也】不見石與土爾寧要謗讟【徒谷切】慿此近熒侮薄關長吏憂甚昩至精主遠遷誰撲滅【洙曰書若火之燎於原不可向邇其猶可撲滅】將恐及環琽流汗臥江亭更深气如縷

七月三日亭午巳後較熱退晚加小涼穩睡有詩因論壯年樂事戱呈元二十一曹長【大歷元年作】補注【鶴曰按史永防二年三月不雨至六月方雨而今詩云閉目逾十旬大江不止渴退藏恨雨師健步聞旱魃當是其年作是年攺大歷元年公初至防州故詩又云衰年旅炎方】

今玆商用事【蘇曰應瑀秋日燕山陰序云商飈用事金帝持衡】餘熱亦已末【覺範曰末無也】衰年旅炎方【洙曰炎方南方趙曰公時在防爲楚地故云旅炎方】生意從此活亭午減汗流【修可曰梁元帝纂要云在午曰亭午】北鄰耐人聒晚來爽烏匼【蒭曰烏匼不舒貌風爽人烏匼之懷】筋力蘇摧折【夣符曰右按子美曰馬頭金匼匝所謂烏匼卽烏巾也】閉目逾十旬大江不止渴退藏恨雨師健步聞旱魃【洙曰雨師行雨神也神異經曰南方有人長二三尺走行如風名曰旱魃所見之國大旱也】補注【希曰河東賦呵雨師於西東又大人賦召屛翳誅風伯刑雨師】園蔬抱金玊無以供采掇【趙曰言其貴而難得如金玊也】密雲𨿽聚散䢐暑終衰歇前聖眘焚巫【眘古愼字洙曰魯僖公欲焚巫而臧文仲止之】武王親救暍【洙曰武王見暍人王自左擁而右扇之見世說】陰陽相主客時序逓回斡【洙曰陰陽相推而用事則四時斡流而爲寒暑】灑落惟淸秋昏霾一空闊蕭蕭紫塞雁南向欲行列【趙曰言淸秋則昏霾一掃空矣塞雁是時有南向之行列不必以熱爲念也】歘思紅顏日霜露凍堦闥胡馬挾雕弓鳴不虛發【洙曰不虛發中必決眥趙曰此思少年乘寒射獵之事而感嘆年老也】長鈚逐狡兔突羽當滿月【趙曰鈚音批韻書云箭也突羽又言所用箭其羽奔突而疾故曰突羽當滿月言挽弓如滿月當其挽滿之間也】補注【鶴曰子虛賦左烏號之雕弓又滿白羽文頴曰引弓盡箭鏑玆云滿月亦言引之使滿如月薛注旣非師注亦失月下豈發矢之時突如突騎之突謂衝突也】惆悵白頭吟【洙曰古樂府有此吟疾人相知以新間舊不能至白首也趙曰蓋本卓文君以相如置妾之故以其不能至於白首而爲此吟故公借用耳詠曰此句傷衰老也】蕭條遊俠窟【定功曰郭景純遊仙詩京華遊俠窟舊注引前漢遊俠傳卽非窟字出處矣】臨軒望山閣縹緲安可越髙人鏈丹砂【天覺曰髙人指元曹長也】未念將朽骨少壯迹頗疏【洙曰疏縱誕也】歡樂曽倐忽杖藜風塵際老醜難翦拂【蘇曰北史盧思道翦拂吹噓長其光賈趙曰劉孝標絕交論言翦拂使其長鳴】吾子得神仙本是池中物【洙曰周瑜蛟龍得雲雨非復池中物也】賤夫美一睡煩促嬰詞筆【洙曰張華煩促每有餘趙曰言我非若子之得神仙俱美一睡而已】

牽牛織女【大歷元年作】

補注【鶴曰荊楚歳時記七月乞巧防楚地無忘舊俗此詩當是公至夔之初年因所見而賦之梁權道亦編在大歷元年然詩云世人亦爲爾祈請走兒童稱家隨丰儉白屋逹公宮則不獨楚俗然也】

牽牛出河西織女處其東【蘇曰焦林天斗記雲天河之西有星煌煌與參俱出謂之牽牛天河之東有星微微在氐之下謂之織女】萬古永相望【鄭曰望武方切】七夕誰見同神光意【洙曰一作竟】難候此事終防朧颯然精靈合【蘇曰東海記神龍交卽風濤颯然精靈符合水爲之渾】何必秋遂通【洙曰周處風土記七月七日其夜灑掃於庭露施幾筵設酒脯時果散香粉於河鼔織女言此二星神當防少年感懷私願見天漢中有奕奕正白气有光曜五色以此爲徵見者便拜而乞願】亭亭新妝立龍駕具曽空【修可曰南齊謝朓七夕賦云回龍駕之容裔言織女之渡河也】補注【希曰天有九重故曰曽空謝靈運詩躡足循廣除瞬目矖曽穹是也】世人亦爲爾祈請走兒童稱家隨丰儉補注【希曰禮記檀弓稱家之有無】白屋逹公宮【趙曰白屋貧人之屋如周公下白屋之士公宮公侯之家也出左傳有守於公宮鄭曰白屋艸舍也以白茅茨覆故云】膳夫翊堂殿鳴玊淒房櫳【盧紅切】曝衣徧天下【洙曰竹林七賢傳舊俗以七月七日曝衣時南阮富所曝皆錦繡北阮貧乃立長竿標大布犢鼻於庭中曰未能免俗北阮阮咸也】曳月揚微風蛛絲小人態曲綴【洙曰一作掇】果中【洙曰荊楚嵗時記七夕婦人結防樓穿七孔鍼於中庭以乞巧有蟢子网於上則以爲得巧】初筵瀼重露【鄭曰瀼乙業切潤也】日出甘所終嗟汝未嫁女秉心欝忡忡防身動如律竭力機杼中【洙曰姚萇婦女精力竭於機杼尙不能支持西北之費倉庫日耗減矣】𨿽無舅姑事敢昧織作功明明君臣契咫尺或未容義無棄禮法恩始夫婦防小大有佳期戒之在至公【趙曰公以君臣比夫婦之義也君臣相契於咫尺之間臣茍有虧君或不容之矣爲婦者可不愼乎蓋因織女每歳有期爲不可亂則爲人女爲人婦者當愼守至公之戒也】方圓茍齟齬【鄭曰上壯所切下偶許切不相值也】丈夫多英雄【洙曰一云勿替丈夫雄夣符曰楚詞九辧圓鑿而方枘兮吾固知其齟齬而難入師曰詳味此詩托意牛女東西間隔必無私合之期孟子云丈夫生而願爲之有室女子生而願爲之有家父母之心人皆有之不待父母之命煤灼之言鉆穴隙相窺逾墻相從則父母國人皆賤之臣之事君茍不以其道而進何異於逾墻相從乎詩二之日鑿冰衝衝又士如歸妻迨冰未泮桃華於仲春以記昏姻之時未嫁之女秉心於鑿冰衝衝之月以禮防閒如法律然竭力機杼無故不出外閫豈有私相防合耶譬如君臣相去咫尺非其義則不相從契合必以道也況夫婦之間其可棄禮法爲私防哉始或不防終則乖睽故云恩始夫婦防然小大各有期防要在至公無私邪也丈夫英雄之气茍非君臣道合殆若方鑿圓枘了不相入況牛女之東西乎】

毒熱寄簡崔評事十六弟【大歷元年作】

補注【鶴曰詩云大暑運金气荊揚不知秋林下有塌翼水中無行舟千室但掃地閉關人事休當是大歷元年作是年春旱至六月始雨觀詩所云則夔七月猶未雨也】

大暑【洙曰一作火】運金气【洙曰五行相生以成四時夏火也秋金也金當代火而畏火故金气伏而火盛所以熱也趙曰大暑當作大火詩曰七月流火月令孟秋之月盛徳在金大火流而運金气所以爲八月矣】荊揚不知秋補注【希曰荊揚一本作荊州唐志夔州屬山南道古荊梁二州之域時已七月而尙不知有秋意蓋以旱甚故也漢五行志金气病而木沴之】林下有塌翼【洙曰陳孔璋檄垂頭塌翼莫所憑恃蘇曰王子淵丈夫茍失志如雕鶚損羽翮豈塌翼垂頭於林下乎趙曰鳥以熱而難飛也】水中無行舟【修可曰書雲罔水行舟】千室但掃地【蘇曰李篆曰赤眉盜過千室掃地俱盡也】閉關人事休老夫轉不樂旅次兼百憂蝮蛇暮偃蹇【蘇曰宋純嶺南行雲蝮蛇偃蹇於道周客子悲辛而躑躅】空牀難暗投炎宵惡明燭況乃懷舊丘【修可曰鮑照結客少年場云去鄕三十載復得還舊丘蘇曰戴深曰秋風已動歸思況更懷舊隱林丘如此一灑令人心折】開襟仰內弟執熱露白頭【補注鶴曰舅之子與內兄弟陸厥韓卿有答內兄顏盻希叔詩是也】束帯負芒刺【蘇曰葛殷昨日束帯見人卑折恭揖如負芒刺吾欲裂巾毀冠偃仰林下】接居成阻修何當淸霜飛防子臨江樓載聞大易義諷興詩家流蘊借異時輩檢身非茍求【夣符曰右按前漢孔稚圭等傳論咸以儒宗居宰相位服儒衣冠傳先王語其醖借可也又唐權徳輿醖借風流自然可慕】皇皇使臣體信是徳業優【趙曰指崔評事必爲使也】補注【鶴曰皇皇者華毛氏曰皇皇猶煌煌也】楚材擇杞梓【夣符曰右按春秋左傳楚令尹子木問聲子曰晉大夫與楚孰賢對曰晉卿不如楚其大夫則賢皆卿材也如杞梓皮革自楚往也惟楚有材晉實用之】漢苑歸驊驑短章逹我心理爲【洙曰一云待】識者籌【洙曰孔融附此短章聊伸我心素趙曰驊驑所以美崔言漢苑則漢有大宛之馬蓋指崔評事也】

壯遊【大歷元年作】

【魯曰按新史本傳言公少貧不自振客齊趙吳越間李邕奇其才先往見之師曰此篇敍壯年經遊之迹】補注【鶴曰詩云鬱鬱客殊方當是在夔州公在夔詩多言殊方又云羣當是指崔旰輩此詩作於大歷元年】

往者【又云往昔】十四五出遊翰墨場【洙曰阮籍昔年十四五志尙好書詩趙曰謝宣逺賦張子房詩粲粲翰墨場】補注【希曰西京賦視往者之遺館】斯文崔魏徒【洙曰崔鄭州尙魏豫州啟心】以我似班楊【洙曰班固揚雄】七齡思卽壯開口詠鳯凰【蘇曰張華五歳能詩見畫鳯凰觀久之客命詠之隨口卽成人皆嘆服】九齡書大字有作成一囊性豪業嗜酒嫉惡懷剛腸【修可曰嵇叔夜與山巨源書剛膓嫉惡輕肆直言遇事便發】脫略小時輩結交皆老蒼飲酣視八極俗物都茫茫【洙曰孔文舉薦禰衡表嫉惡若讐恨賦脫略公卿跌宕文史】東下姑蘇臺【洙曰史吳世家越伐吳敗之姑蘇越絕書曰闔廬起姑蘇臺三年聚材五年乃成髙見三百里】已具浮海航到今有遺恨不得窮扶桑【洙曰山海經大荒之中暘谷上有扶桑陸機詩前緩聲歌摠轡扶桑枝】補注【鶴曰楚辭少司命照吾檻兮扶桑注云東方有扶桑之木其髙萬仞日下浴於暘谷拂其扶桑爰始而登照耀四方日以扶桑爲梯檻】王謝風流遠【洙曰王戎謝安】闔廬丘墓荒【洙曰吳越春秋曰吳王闔廬死葬於園西北名曰虎丘葬之三日白虎踞其上故號虎丘】補注【希曰闔廬冡在閶門外】劍池石壁仄長洲芰荷香【洙曰枚乘遺吳王書修治上林不如長洲之苑孟康曰以江水洲爲苑也韋昭曰長洲在東吳吳都賦帶朝夕之濬池佩長洲之茂苑鄭曰寰宇記云蘇州長洲縣吳長洲苑也】補注【鶴曰按九域志蘇州有幹將墓在閶門外子虛賦注張揖曰幹將韓王劍師也賈誼傳注應劭曰莫邪吳大夫也作寶劍因以爲名莫邪爲吳大夫而幹將墓又在吳宜有劍池在其郡爾雅釋菱云菱今之水中芰字林云楚人名菱曰芰可食國語屈到嗜芰是也又釋荷郭云今河東人呼荷花爲芙蓉北方人便以藕爲荷亦有蓮爲荷也】嵯峨閶門北【洙曰陸士衡吳趨行吳趨自有始請從閶門起閶門何峩峩飛閣跨通波】淸廟映廻塘【洙曰文王之廟也修可曰淸廟非文王之廟乃吳文帝孫和廟也和子皓攺葬和號明陵又分吳郡丹陽爲吳興郡置太守四時奉祠立寢堂號曰淸廟】補注【鶴曰按吳志寶鼎元年十月永安山賊施但聚數千人刼皓庶弟永安侯謙出烏程取孫和陵上鼓吹曲蓋其置吳興所以藩衛明陵亦在其年則明陵在烏程縣故九域志湖州亦云有吳文帝廟有碑今詩乃云廟在閶門之北豈公之所指者乃和故宅以爲廟】每趨吳泰伯撫事淚浪浪枕戈憶勾踐渡浙想秦皇【洙曰皇覽曰泰伯冡在吳縣北海裏聚去城十里越王勾踐旣逃防稽之恥反國苦身焦思出則嘗膽臥則枕戈秦始皇過丹陽至錢塘臨浙江水波惡乃從峽中渡上防稽祭大禹望於南海而立石刻紀秦徳】補注【鶴曰九域志蘇州有吳泰伯廟又有勾踐廟而防稽亦有勾踐廟又有秦皇山乃秦始皇刻石之所吳喜志林云錢塘江口有浙山因以爲名今詳詩殆是公自姑蘇過防稽也】蒸魚聞匕首【洙曰史刺客傳吳公子光之欲殺王僚也得專諸善待之後具酒請王僚使專諸置匕首魚腹中而進之以刺王僚僚已死光自立爲王是爲闔廬】除道哂要章【洙曰朱買臣吳人也常從防稽守邸者寄居飲食及拜爲太守買臣衣故衣懷其印綬步歸郡邸值上計時防稽吏方相與羣飲不視買臣入室中守邸與共食食且飽少見其綬守邸輕之前引其綬視其印防稽太守章也守邸驚買臣遂乘傳去防稽聞太守且至發民除道入吳界見故妻夫妻治道買臣令後車載到太守舍給食之】越女天下白【蘇曰風俗記梁援曰天下之女白不如越溪之女肌晢】鑑湖五月涼【定功曰梁任昉述異記軒轅氏鑄鏡湖邊因得名今有軒轅磨鏡石尙存石畔常潔不生蔓艸蘇曰郤詵曰憶前年五月泛鑑湖涼風吹面殊不識炎熱】剡溪蘊秀異【鄭曰剡縣名時冉切】欲罷不能忘歸帆拂天姥【洙曰謝靈運登臨海嶠詩暝投剡中宿明登天姥岑田曰吳越郡國志天姥山與括蒼山相連師曰自東下姑蘇臺至此謂遊吳越之地】補注【鶴曰案道經云兩火一刀可以逃言剡中多名山可以避災也故漢晉以來多隱逸之士沃州天姥是其處又白居易沃州山記云東南山水越爲首剡爲面沃州天姥爲眉目】中歳貢舊鄕【洙曰按新史本傳甫少貧不自振客遊吳越齊趙間舉進士不第】气劘屈賈壘【劘莫婆切洙曰賈山傳贊賈山自下劘上屈原賈誼壘諭戰壘也】目短曹劉墻【洙曰目一作日曹子建劉公幹文章也】忤下考功第【洙曰武徳舊令考功員外郎監試貢舉人貞觀以來乃員外郎專掌貢舉至開元中復貢舉於禮部】獨辭京尹堂放蕩齊趙間裘馬頗淸狂春歌叢臺上【洙曰叢臺趙王之臺也在邯鄲】冬獵靑邱旁【洙曰靑邱地名鄭曰靑邱千乘縣齊景公有馬千駟畋於靑邱】補注【鶴曰愽物志營與靑同海東有靑邱齊有營邱太康地記云東方少陽其色靑其气淸歳之首事之始故以靑爲名髙後紀趙王宮叢臺災師古曰連聚非一故名叢臺蓋本六國時趙王故臺】呼鷹皁【洙曰一作紫】櫪林逐獸云雪岡射飛曽縱鞚【洙曰鮑昭詩幽並重騎射飛鞚越平陸】引臂落鶖鶬【洙曰引一云防】蘇侯據鞍喜【洙曰蘇謂冑曹蘇預】忽如攜葛彊【洙曰山簡舉鞭問葛彊何如並州兒師曰自放蕩齊趙間至此句謂遊齊趙之地】快意八九年西歸到咸陽【師曰按史甫客遊吳越還自舊鄕以進士舉不中第遂遊齊趙間凡八九年復歸京師】許與必詞伯賞【洙曰一作貴】遊實賢王曳裾置醴地【洙曰楚元王敬申生置醴以代酒】奏賦入明光【洙曰宗朝饗而甫獻大禮三賦】補注【希曰明光漢宮名太初四年起明光殿師古曰三輔黃圖在城中近桂宮元後傳成都侯商病欲避暑從上借明光宮師古曰明光宮在城內近桂宮】天子廢食召【蘇曰嚴光見光武廢食召見】羣公防軒裳脫身無所愛【洙曰帝奇其材使待詔集賢命宰相試文章擢西河尉不拜】痛飲信行藏黑貂不免獘【洙曰蘇季子不用於秦而黑貂裘獘】斑鬢兀稱觴【洙曰秋興賦班鬢彪以承弁閒居賦稱萬壽以獻觴唐曰兀兀坐也】杜曲晚耆舊【洙曰晚一作換】四郊多白楊【洙曰言死者眾也何曰白楊乃墳上之艸也】坐深鄕黨敬【何曰今復推甫爲長老故云云】日覺死生忙朱門任傾奪【劉曰朱門權貴也傾奪爭權也】赤族疊罹殃【洙曰揚子解嘲客徒欲朱丹其轂不知一跌赤吾之族】國馬竭粟豆【蘇曰伍子胥曰國無粟攴凶年馬無豆秣越兵將至誰復勍敵】官雞輸稻粱【洙曰時五坊有供奉闘雞又有鬭雞使蘇曰漢靈帝養雞數千民輸雞食】舉隅見煩費【洙曰舉一隅則眾費可知矣】引古惜興亡【洙曰言引古而辧今則足以知其興亡而可痛惜也】河朔風塵起【洙曰祿山起於河朔蘇曰此言河朔風塵傾洞玁狁跳梁】岷山行幸長【洙曰宗幸蜀】兩宮各警蹕補注【希曰文三王傳出稱警入稱蹕師古曰警者戒肅之防止行人也言出入者互文耳出亦有防漢儀注皇帝輦動左右侍帷幄者稱警出殿則傳防止人淸道也兩宮謂明皇肅宗俱在外】萬里遙相望【洙曰肅宗卽位於靈武】崆峒殺气黑少海旌旗黃禹功亦命子涿鹿親戎行【洙曰以廣平王爲天下兵馬元帥王肅宗之子代宗也修可曰東宮故事天子比大海太子爲少海淮南子云九州之外乃有八寅東方曰少海崆峒在西少海在東河朔風塵起岷山行幸長則東西南北皆不寧也禹功亦命子啟戰於甘之野正指太子爲元帥黃帝與蚩尢戰於涿鹿指肅宗親徵】翠華擁吳嶽【洙曰翠華天子羽葆也】螭虎噉豺狼【噉音淡蘇曰邵平曰秦鹿旣走螭蛟狼虎逓相食噉】補注【鶴曰隴州吳山縣有西鎭吳山祠漢書地理誌吳嶽在汧縣而隴州爲汧陽郡又有汧源汧陽縣詳見靑陽峽詩言肅宗卽位於靈武而靈與隴俱屬關內道故云螭與虎在豺狼視之爲尊而今反爲豺狼所噉諭祿山殺戮士夫及主將也】爪牙一不中胡兵更陸梁【洙曰房琯敗於陳濤賊旣得志愈陸梁矣】補注【希曰甘泉賦飛防茸而走陸梁晉灼曰走者陸梁而跳也】大軍載艸艸【韓曰艸艸辛苦貌】凋瘵滿膏肓【夣符曰左傳秦使醫緩視晉侯疾曰疾在肓之上膏之下攻之不達鍼之不及藥不至焉不可爲也韓曰謂民困疲之甚】備員竊補衮【洙曰譏時相也】憂憤心飛揚上感九廟焚【洙曰天子九廟】下憫萬民瘡【蘇曰漢景帝一日不悅羣臣請問其故帝曰兵戈之後朕憫萬民瘡痍未合不覺形於顏色羣臣皆惻然】斯時伏靑蒲【洙曰史丹傳元帝欲易太子丹聞上獨寢直入臥內伏靑蒲上泣諫應邵曰以靑規地曰靑蒲非皇后不得至此】補注【鶴曰史丹傳注服防曰以靑緣蒲席也孟康曰以蒲靑爲席用蔽地也而王洙所注獨引應邵之說故兼存之】廷諍守禦牀【洙曰王陵面折廷諍衛瓘托醉跪帝牀前以手撫牀曰此座可惜】君辱敢愛死【洙曰主憂臣辱主辱臣死檀弓申生不敢愛其死】赫怒幸無傷【洙曰詩王赫斯怒】聖哲體仁恕【師曰自此句以下復敍肅宗収復京師】宇縣復小康哭廟灰燼中鼻酸朝未央【洙曰時天子収復京師先素服哭廟而後受朝】補注【鶴曰舊史肅宗紀云九廟爲賊所焚上素服哭於廟三日入居大明宮】小臣議論絕【蘇曰崔宏曰陛下一言及四方蔽小臣訩訩之議論】老病客殊方欝欝苦不展【蘇曰東方朔欝欝不得展舒志气】羽翮困低昂秋風動哀壑碧蕙捐微芳【洙曰陸士衡塘上行江蘺生幽渚微芳不足宣淑气與時殞餘芳隨風捐】之推避賞從【去聲洙曰介之推從晉亡賞不及亦不言後避賞入山】漁父濯滄浪【洙曰漁父歌曰滄浪之水淸可以濯吾纓】榮華敵勲業歳暮有嚴霜吾觀鴟夷子才格出防常【蘇曰鄭康成才格迥出防常輩趙曰言榮華與勲業相敵不可妄求也然歳聿暮而嚴霜降則傷其遲暮無復勵勲業以取榮華矣所慕者若範蠡泛舟浮海變姓名號鴟夷子其髙舉遠引乃出尋常之才格也】羣凶逆未定側佇英俊翔

阻雨不得歸瀼西甘林【大歷元年作】

補注【鶴曰詩云三伏適已過驕陽化爲霖欲歸瀼西宅阻此江浦深當是大歷元年作按其年夏旱七月洛水溢河南諸州亦水他州史不書往往亦然特不爲害故不書夔於是時江浦宜深矣公𨿽大歷二年方自赤甲遷瀼西而此詩又云客居暫封植以客居詩互考之乃是公初至防時嘗暫居故曰客居】

三伏適已過【洙曰陰陽書曰夏至後第三庚爲初伏第四庚爲中伏立秋後初庚爲末伏王彪之井賦三伏焦暑亢陽重授詠曰以金伏畏火故熱】補注【鶴曰漢郊祀志作伏祠孟康曰六月伏也師古曰伏者謂陰气將起廹於殘陽而未得升故爲藏伏因名伏日也立秋之後以金代火金畏於火故至庚日必伏庚金也】驕陽化爲霖欲歸瀼西宅阻此江浦深壊舟百板坼【師曰自此句以下敍阻雨舟破恐泥不可濟故思歸也】峻岸復萬防篙工初一棄恐泥勞寸心佇立東城隅悵望髙飛禽【趙曰此言望瀼西而阻於渡渉恨無羽翼以飛去也】艸堂亂圃不隔昆侖岑昏渾衣裳外曠絕同層陰園甘長成時三寸如黃金諸侯舊上計厥貢傾千林【洙曰禹貢淮海惟揚州厥包橘柚鍚貢蜀都賦戶有橘柚之園漢武紀計偕注計者上計簿也】補注【鶴曰按唐志夔州貢柑橘諸侯謂夔守也】邦人不足重所廹豪吏侵客居暫封植日夜偶瑤琴【趙曰甘可用入貢以奉至尊非不貴也而邦人反不足爲重者無他苦於豪吏之侵奪故耳邦人旣不重之惟客居尙可封植也】虛徐五株態側塞煩胸襟焉得輟兩足杖藜出嶇【洙曰謝靈運云舉目晀嶇】條流數翠實偃息歸碧潯拂拭烏皮幾【趙曰謝眺詠烏皮隱幾詩曰蟠木生附枝刻削豈無施】喜聞樵牧音【蘇曰郤詵數日山行喜聞樵語牧唱洗盡五年塵土腸胃欣然倚驂臨水久之而去矣】令兒快搔背【蘇曰袁安臥負暄頽檐頗覺和暢四肢舒展令兒搔背甚快人意】脫我頭上簪【洙曰見憑久烏皮綻注】

雨三首【大歷元年作】

【趙曰此篇主用巫山之雨爲意】補注【鶴曰前一首用巫山之雨爲意其在夔州作無疑而第二首趙次公云以掛帆言之則爲京南以白露言之則是大歷三年之秋今以殊俗狀巢居之言疑止可用於夔州況第三首云連檣荊州船有士荷戈防南防艸鎭慘霑濕赴逺役豈非有如趙卿飛百艘而至者若在江陵作不應詩又云空山中宵陰當是大歷元年在夔州作然三篇非一時作後人以其同在夔作故總題曰三首】

峽云行淸曉煙霧相徘徊風吹蒼江樹雨灑石壁來淒淒生餘寒殷殷兼出雷白谷變气朱炎安在哉髙鳥濕不下居人門未開楚宮久已滅幽佩爲誰哀【趙曰神女賦於是揺佩飾鳴玉鸞】侍臣書王夢賦有冠古才【冠古亂切】冥冥翠龍駕多自巫山臺【洙曰楚襄王夢與神女遇宋玉作髙唐賦曰旦爲朝雲暮爲行雨朝朝暮暮陽臺之下楚詞雷塡塡兮雨冥冥趙曰謝朓七夕賦回龍駕之容裔】

靑山淡無姿白露誰能數【趙曰暗用佛書雨露皆有頭數之義】片片水上云蕭蕭沙中雨殊俗狀巢居曾臺俯風渚【洙曰楚地靣水背山俗多架木爲居以就地勢】佳客適萬里【蘇曰此言惟佳客感秋風適萬里夫復何日重把此一巵臨行我心傷悲】沈思情延佇掛帆逺色外驚浪滿吳楚【趙曰此實道其事而別無托興舊注以驚浪比永王誤矣以永王璘之叛自是至徳二載此詩以掛帆言之則爲荊南矣以白露言之則時乃大歷三年之秋不亦相逺乎】久陰蛟螭出【洙曰言世久晦而賊民者出也】寇盜【洙曰一云冠蓋】復幾許【蘇曰劉后主曰冠蓋復有幾人趙曰古詩相去復幾許】

空山中宵陰微冷先枕席回風起淸曉萬象萋已碧【洙曰古詩回風動地起】落落出岫云渾渾倚天石日假何道行【洙曰天文志日有行黃道有行赤道者時久雨陰晦不知日之所行何道】雨含長江白連檣荊州船【洙曰江賦舳艫相屬萬里連檣】有士荷戈防南防艸鎭慘霑濕赴逺役羣盜下辟山總戎備彊敵水深雲光廓鳴艣各有適【趙曰公有羨慕之辭】漁艇息【一云自】悠悠夷歌負樵客【趙曰思其上逺適之興不可則又思其次也漁人之舟自如樵客之放夷歌蓋亦足樂矣】畱滯一老翁書時記朝夕【洙曰甫旣無所施於世所書者時而已趙曰畱滯於此爲可傷也姑書時節記朝夕而已】

又上後園山腳【大歷二年秋作】

補注【鶴曰前有上後園山腳詩爲大歷二年夏作則此詩乃其年秋作故詩云秋風亦已起】

昔我逰山東憶戲東嶽陽補注【鶴曰唐志開元二十一年分山南爲東西以壯遊詩考之公遊齊趙在忤下考功第之後舊史開元二十四年始以禮部侍郎掌貢舉則公下第蓋在開元二十四年之前而逰山東二十四五年間東嶽卽齊地嶽在兗州也】窮秋立日觀矯首望八【一云北】荒【洙曰顏延年曰日觀臨東溟】朱崖著毫髮【洙曰朱崖海南州也逺望若毫髮然】碧海吹衣裳【洙曰碧海海也】蓐收困用事冥蔚彊梁【洙曰蓐收秋神也冥冬神也言四時相代而用事則休者困而王者彊梁矣】逝水自朝宗鎭名各其方【洙曰言逝者無所止而止者不易其所也】平原獨憔悴農力廢耕桑非闗【一云北闗】風露凋曾是戍役傷【洙曰民之貧困非天時傷於戍役而已】補注【鶴曰平原當是指徳州唐徳州爲平原郡公言至趙時事按開元二十四年張守珪使祿山討奚契丹戍役爲民害故平原以此而廢耕桑】於時國用富足以守邊疆朝廷任猛將逺奪戎馬場【洙曰於時言當時也當宗富盛之時不能節用自守而委任蕃將求功夷狄也】到今事反覆故老淚萬行防不可見況乃懷故鄕【洙曰防山也去東嶽近而尙不可見況故鄕乎】補注【鶴曰九域志云兗州有山而書云靑州有防羽按詩云奄有防禹貢云防羽其藝者防當是二山今謂防尙且不再見則欲見長安爲尢難傷開元天寶以來好求邊功而今反起吐蕃之亂而徵役尢頻故末云哀彼遠徵人去家死路傍】肺萎屬久戰骨出熱中膓憂來杖匣劍更上林北岡瘴毒猿鳥落峽幹南日黃秋風亦已起江漢始如湯【洙曰苦熱行赤阪橫西阻火山赫南威身熱頭且痛鳥隨魂來歸湯泉發云潭焦煙起石圻】登髙欲有往蕩析川無梁【洙曰欲有所行而無所由也】哀彼遠徵人去家死路傍不及祖父塋累累塜相當【洙曰魏懷舊賦冡累累以接隴華表丁令威歌何不學仙冡累累】

雨【大歷二年作】

補注【鶴曰詩云窮荒益自卑飄泊欲誰訴又云宿畱洞庭秋天寒瀟湘素杖策可入舟送此齒髮暮當是大歷二年防州作時欲下峽入荊湘明年遂行是年吐蕃冦邠靈州京師戒嚴故云兵戈浩未息】

山雨不作埿江云薄爲霧晴飛半嶺鸖風亂平沙樹明滅洲景微隱見巖姿露拘悶出門遊曠絕經目趣消中日伏枕臥久塵及屨【蘇曰羊充不仕隱中條山辟穀每臥卽浹旬至有塵滿艸防】豈無平肩輿【趙曰肩輿轎子也王子猷聞顧辟疆有名園乘平肩輿而徑入】莫辧望江路兵戈浩未息虵虺反相顧【蘇曰孔融曰豺虎相食虵虺相防】悠悠邊月破【蘇曰李恢秋日詞云邊月破鏡飛塞鴈斷行數】欝欝流年度鍼炙阻朋曹【洙曰鍼炙所以救療也譬良友朋也】糠籺對童孺【洙曰時旣乏良朋所對者童孺而已糠籺言非實徳也趙曰以久病故須鍼炙以安養故與朋友阻隔如賈島言多病人疏也此句言貧食糠籺與童孺相對而已】補注【希曰陳平傳亦食糠覈耳孟康曰覈麥糠中未破者也晉灼曰覈音紇京師人謂麄屑爲紇頭】一命須屈色新知漸成故窮荒益自卑飄泊欲誰防【趙曰以嚴武辟公爲節度參謀所謂一命也公旣受命矣則當屈色以下之】尫羸愁應接俄頃恐違【一云危】迕浮俗何萬端幽人有髙步【趙曰左太衝詠史髙步追許由】龎公竟獨往【洙曰龎徳公也未嘗入州府夫妻相敬如賔劉表不能屈後攜妻子入鹿門山不反】補注【希曰淮南王莊子要略江海之士山谷之人輕天子細萬物而獨往】尙子終罕遇【洙曰後漢逸民傳尙長字子平隱居不仕肆意遊五嶽名山竟不知所終謝靈運詩畢聚類尙子】宿畱洞庭秋【洙曰漢書宿畱瞽言趙曰宿畱音秀澑出漢書如言等也公蓋言候秋時可以登舟而往矣】補注【希曰郊祀志宿畱海上師古曰謂冇所須待也宿先就反畱力就反】天寒瀟湘素杖防可入舟送此齒髮暮

贈李十五丈別【大歷元年作】

補注【鶴曰李十五丈卽文嶷祕書也其父子俱賢故詩中用成子山事考公有寄李十五祕書詩二首云衣冠八尺身又云成負文彩而此詩亦云不聞八尺軀長受眾目憐又云成羙價存於以知爲文嶷也寄李之詩在大歷元年夏作則此詩乃其年秋作也詳見注】

峽人鳥獸居其室附層巓【洙曰魏都賦蠻陬夷落譯導而通者鳥獸之岷也】下臨不測江中有萬里船多病紛倚薄【趙曰謝靈運詩拙疾相倚薄】少畱攺嵗年絕域誰慰懷開顏喜名賢孤陋沗末親等級敢比肩人生意頗【洙曰一作气】合相與襟袂連一日兩遣僕三日一共筵揚論展寸心壯筆過飛泉【修可曰曹子建作王仲宣詩思若湧泉又李廣利防刃刺山飛泉湧出】成美價存【洙曰章賢少字成復以明經歷位至丞相故鄒魯諺曰遺子黃金滿籯不如教子一經】子山舊業傳【洙曰庾信字子山父肩吾爲梁太子中庶子掌書記徐陵及信並爲抄撰學士信父子在東宮出入禁闥文並綺麗世號徐庾體】不聞八尺軀常受眾目憐且爲辛苦行蓋被生事牽北廻白帝棹南入黔陽天【鄭曰黔陽屬武陽郡今辰州三亭縣南黔陽故城卽漢故符縣】汧公制方隅【洙曰汧李之所封定功曰汧公李勉也按舊史上元初爲梁州刺史山南道防禦使李十五丈在峽中往往謁之故公作詩以別之以李之所封也】補注【鶴曰唐黔州黔中郡屬江南道黔中采訪使治黔州與李勉爲梁州刺史山南道防禦使似不相關又大歷初勉已不在梁州意是勉爲江西觀察使時治在洪州其曰南入黔陽天者謂其由黔陽以入豫章也況此詩首云峽人鳥獸居其室附層巓下臨不測江中有萬里船詩在防州作甚明若李勉上元初爲梁州刺史李十五丈往謁之則公時在成都不應詩乃云考宰相世系宗室世系與防要諸書自李勉外余無封汧國者然新史謂嶺南節度使召歸進工部尙書封汧國公而舊史謂大歷七年拜工部尙書及滑亳節度卻不言封汧國若如新史云自嶺南歸封汧國勉大歷四年方入嶺南其歸在五年以後公已死矣無容言汧公疑有誤𨿽舊史帝紀上元二年建丑月李勉爲梁州刺史然是時亦未封公又大歷二年李勉已召還京尹若李十五丈果出峽往謁之則此詩作於大歷元年秋故有解榻秋露懸之句以勉在洪州所以用陳蕃事更俟博識】迥出諸侯先封內如太古時危獨蕭然淸髙金莖露正直朱絲弦【洙曰西都賦抗仙掌以承露擢防立之金莖鮑明遠詩淸如玊壺冰直如朱絲繩黨錮傳直如弦死道邊】昔在堯四嶽今之黃潁川【洙曰四嶽分掌四嶽之諸侯黃霸爲潁川太守有治狀此皆美李汧公也】於邁恨不同所思無由宣山深水增波解榻秋露懸客遊𨿽云久亦思月再圓【師曰李丈待甫正當秋月甫以客遊旣久爲辭主人更要月再圓言挽畱之誠意也】晨集風渚亭【師曰謂李丈餞別也】醉操云嶠篇【操七到反蘇曰徐陵醉中作白雲出渚嶠篇明日酒醒讀之自驚以爲神助陳統見而心降師曰此句謂送之以詩也】丈夫貴知已【趙曰史記士伸於知已而屈於不知】歡罷念歸旋【師曰謂酒罷將歸惜別之意也】

贈鄭十八賁【大歷元年作】

補注【鶴曰詩云數杯資好事異味煩縣尹當是在云安作賁乃鄭十七之弟公有答鄭十七郎一絕其間有把文驚小陸卽其人也梁權道編在大歷元年防州詩內以鄭十七絕句考之當是元年云安作】

溫溫士君子令我懷抱盡【師曰詩云溫其如玉鄭賁有溫潤君子之徳使我得展盡防蘊無有遺恨】靈芝冠眾芳安得闕親近【趙曰芝以比鄭蓋靈芝人所喜見者故不可闕於親近也】遭亂意不歸竄身迹非隱【洙曰以避亂也趙曰山濤吏非吏隱非隱】細人尙姑息【趙曰禮記小人之愛人也以姑息】吾子色愈謹髙懷見物理識者安肯哂卑飛欲何待防徑應未忍【洙曰不欲枉尺而直尋也修可曰張衡應問曰防徑邪至我不忍以投步干進求容我不忍以歙扇盧藏用傳士大夫指嵩山終南爲仕途防徑】示我百篇文詩家一標準【蘇曰屈平文詞乃詩家標凖也】補注【希曰尙書序云典謨訓誥誓命之文凡百篇】羈離交屈宋【洙曰屈原宋王】牢落值顏閔【洙曰顏淵閔子騫】水陸迷畏【洙曰一作長】途藥餌駐修軫古人日已遠靑史字不冺【趙曰靑史者殺靑竹簡之史也江文通云啟丹靑並圖靑史詩云靡國不冺】步趾詠唐虞追隨飯葵堇數杯資好事異味煩縣尹心𨿽在朝謁力與願矛盾抱病排金門衰容豈爲敏【師曰衰老欲排金馬門尢非本意】補注【希曰揚雄傳歷金門應劭曰金馬門也排字本樊噲傳所謂排闥也】

殿中楊監見示張旭艸書圖【大歷元年作】

補注【鶴曰唐志殿中省監一人掌天子服禦之事南齊有內外殿中監以後篇送楊監赴蜀見相公詩云送子淸秋暮則此同是大歷元年作按賀知章傳張旭吳郡人善艸書而好飲醉後號呼狂走時人號之爲張顚】

斯人已云亡艸聖祕難得【趙曰漢張伯英善艸書人謂之艸聖】及玆煩見示滿目一淒惻【蘇曰孫登曰人事淒涼滿目淒惻】補注【希曰選賦步寒林而淒惻】悲風生微綃【洙曰潘安仁詩凱風揚微綃】萬里起古色【師曰言有古人气象】鏘鏘嗚玊動落落羣松直連山蟠其間溟漲與筆力【趙曰言筆力浩汗若溟渤之漲水也師曰自鏘鏘鳴玊動至此句皆言艸書之狀】有練實先書臨池眞盡墨【洙曰張伯英善艸書凡家之衣帛必先書而後練臨池學書久池水盡黑人謂之艸聖】俊防爲之主【防伯曰俊防言筆力超越人也】暮年思轉極未知張王后【趙曰張伯英王羲之】誰並百代則嗚呼東吳精【洙曰張乃蘇州人也】逸气感淸識【趙曰張旭之逸气感楊監之淸識】楊公拂篋笥【安石曰謂祕藏也】舒捲忘寢食【蘇曰李成得王逸少帖舒捲披玩寢食俱忘示兒曰此吾傳家之寶也】念昔揮毫端不得觀酒徳【趙曰公嘗曰張旭三杯艸聖傳晉劉伶善飲而有酒徳頌】

楊監又出畫鷹十二扇【大歷元年作】

補注【鶴曰題云又出則是與前詩同時作】

近時馮紹正能畫鷙鳥樣明公出此圖無乃傳其狀殊姿各獨立淸絕心有向疾禁千里馬气敵萬人將【洙曰壯其快疾勇敢也夣符曰漢文帝時有獻千里馬關羽張飛萬人敵】憶昔驪山宮冬移含元仗【洙曰宗盛時常以冬十月幸溫泉宮時肆獵】補注【希曰舊史東內曰大明宮正殿曰含元驪山在昭應縣髙宗已後常居東內故幸驪山則移含元之仗也】天寒大羽獵此物神俱王【趙曰莊子曰澤雉十步一啄百步一飲神𨿽王不善也】當時無凡材百中皆用壯【洙曰時寧王髙麗赤鷹尢俊異帝獵則置之駕前號決云兒】補注【希曰史記養由基善射百發百中用壯字本易大壯卦】粉墨形似間識者一惆悵干戈少暇日眞骨老崖嶂爲君除狡防是翻韝上補注【鶴曰此四句蓋傷人無掃除凶亂也狡指崔旰輩】

送殿中楊監赴蜀見相公【大歷元年作】

【趙曰相公杜鴻漸也大歷元年授劍南節度使】補注【鶴曰按史永泰二年二月杜鴻漸以黃門侍郎平章事帥蜀是年十二月攺大歷元年明年六月入朝此詩云送子淸秋暮當是元年秋作】

去水絕還波【洙曰古詩長江無廻波】泄云無定姿【洙曰陸機賦有輕盈之艶狀無實體之眞形】人生在世間聚散亦暫時離別重相逢偶然豈定期送子淸秋暮風物長年悲【趙曰淮南子云木葉落長年悲】豪俊貴勲業邦家頻出師相公鎭梁益軍事無孑遺補注【鶴曰杜鴻漸爲劍南東西川副元帥故云鎭梁益詩靡有孑遺】解榻再見今【洙曰陳蕃禮徐穉別置一榻去則縣之來則解】用才復擇誰況子已髙位爲郡得固辭補注【鶴曰唐百官志殿中監一人從三品則其位誠髙矣爲郡之語楊殆有請故云公亦微寓子之淸風巳盛矣】難拒供給費愼哀漁奪私【洙曰言不以道取也如漁人之漁焉蘇曰張曙秉權勢漁奪貧民私帑】干戈未甚息紀綱正所持泛舟巨石橫登陸艸露滋山門日易久當念居者思【趙曰此公自言也左傳有居者行者語師曰甫意謂已能逐姦邪茍能用之則亦軒然而奮矣】

補注杜詩卷十二

欽定四庫全書

補注杜詩卷十三

宋黃希原本

黃鶴補注

秋行官張望督促東渚耗【洙曰一作刈】稻向畢淸晨遣女奴阿【鄭曰烏葛切小女本作咹】稽豎子阿段往問【大歷二年洙曰文十年王在渚宮注小洲曰渚】補注【鶴曰官猶言門官漢髙帝紀有功勞行田宅師古曰行音行酒之行猶付與也今使之領田故曰行官東渚卽東屯按公大歷二年秋自瀼西居東屯此詩當其年秋晚作耗稻謂蒲稗之能爲禾害者當去之】

東渚雨今足佇聞粳稻香【洙曰謝靈運詩滮池漑粳稻說文粳稻屬也稻稌也】補注【希曰東渚猶楚詞所謂北渚渚小涯也爾雅釋稌稻曰別一名也七月云十月獲稻說文云沛國謂稻爲糯粇稻屬也字林云糯黏稻粳稻不黏者本艸以粇米稻米爲二物粇與粳古今字鶴曰佇聞稉稻杳則是稻未可刈耗稻不當曰一作刈故下云上天無偏頗蒲稗各自長人情見非類田家戒其荒功夫競榾榾除艸至岸傍又云丰苗亦巳穊雲水照方塘有生固延蔓靜一資隄防皆是謂去耗稻也】上天無偏頗蒲稗各自長【洙曰匈奴傳朕聞天不頗覆地不偏載謝靈運湖中作蒲稗相因依】人情見非類【洙曰前漢朱虛侯章請爲呂太后言耕田髙後兒子畜之笑曰顧乃父知田耳若生而爲王子安知田乎章曰臣知之太后曰試爲我言田章曰深耕穊種立苗欲疏非其種者鋤而去之太后黙然師古曰以斥諸呂也穊稠也穊種者言多生子孫也】田家戒其荒【洙曰前漢武帝紀野荒田苛也】功夫競榾榾除艸置岸傍【洙曰食貨志蕓除艸也莊子天地篇榾榾然用力甚多榾苦骨反】谷者命之本客居安可防【洙曰命之一云今土範子計然曰五穀者萬民之命國之重寶也晉書黎元以谷爲命】靑春具所務勤墾免亂常吳牛力容易並驅動莫當【洙曰驅去聲動莫當一云紛逰場世說滿奮云吳牛見月而喘齊還詩並驅從兩牡兮世說今之水牛生江淮故謂吳牛趙曰容易言牛力最多不以爲難也並驅則雙駕之也場者疆場之場】丰苗亦已穊【鄭曰穊幾利切稠也】雲水照方塘【洙曰劉公幹詩方塘含白水】有生固蔓延靜一資隄防督領不無人提攜頗在綱【洙曰攜一作挈書盤庚若綱在綱有條而不紊】荊揚風土暖【洙曰周禮曰揚州荊州宜稻】肅肅微霜尙恐主守疎用心未甚臧【洙曰臧善也趙曰主守指行官張望】淸朝遣婢僕寄語逾崇岡西成聚必防【洙曰書平秩西成】不獨陵我倉【洙曰詩我倉旣盈潘安仁籍田賦我倉如陵我庾如坁也】豈要仁裏譽【洙曰裏仁爲美】感此亂世忙【洙曰非欲賙施以安仁裏之譽蓋亂世不可不蓄積以爲給也】北風吹蒹葭蟋蟀近中堂【洙曰北風冬風也言歳向冬矣詩十月蟋蟀入我牀下故近中堂】荏苒百工休郁紆遲暮傷【洙曰禮月令霜降百工休謝宣逺詩履運傷荏苒陸士衡詩紆郁遊子情謝琨詩遲暮獨如何師曰詳味此詩托意於除惡以佑善人其終篇在於聚而能散以閃亂離之困乏使甫爲政其意必有見於世者惜其莫之用也】

覽柏中丞兼子侄數人除官制詞因述父子兄弟四美載歌絲綸【大歷元年作】

【洙曰按唐書栢氏無顯人惟栢耆傳云將軍良器之子元和中人不顯州郡甫又有詩寄栢學士林居趙曰此詩有戮力自元昆意其柏貞節也然竊有疑焉公詩又有栢學士林居柏大兄弟詩栢二別駕詩豈可指言栢貞節之家乎俟明識辧之】補注【鶴曰唐史惟栢耆栢良器有傳而俱未嘗有事於蜀當是栢茂林與栢貞節然公有記栢學士林居及栢大兄弟山居詩皆言其精典籍開書卷與此詩言軍功不同按六典太子中允二人正五品下職擬黃門侍郎此詩云方當節鉞用又云吾病日回首雲臺誰討論作歌挹盛事推轂期孤騫當是大歷元年到防後作是時柏都督在防按公有送田四弟將軍以防州栢中丞命起居江陵衛公疑中允是中丞二字之誤耳唐職官志百官志中丞正四品下六典正五品上於賢臣官則尊之句頗葉】

紛然防亂際見此忠孝門【洙曰晉卞壺傳翟湯嘆曰父死於君子死於父忠孝之道萃於一門】蜀中宼亦甚栢氏功彌存深誠補王室戮力見元昆【洙曰魏書重以王室多故爾雅先生爲昆漢髙紀戮力注並力也趙曰父子兄弟有功於行陣則詩人宜以忠孝稱之】三止錦江沸獨淸玉壘昏【洙曰左太衝蜀都賦廓靈関而爲門包玉壘而爲宇注玉壘山名華陽國誌錦江言蜀人織錦濯其中則鮮明故曰錦江成都記玉壘山導江縣西北三十里鶴曰傳所謂以湯止沸也寰宇記曰濯錦江系之華陽縣公自入蜀見成都之亂蓋寶應元年徐知道反永泰元年崔旴反殺郭英乂大歷三年七月楊子琳以瀘州刺史反此錦江三沸也玉壘山名今永康軍卽是也】補注【鶴曰作此詩時楊子琳未反當是指叚子璋反崔光逺攻之兵不戢因而大掠又徐知道崔旴反爲錦江之三沸按九域志玉壘山在茂州而唐志雲山在彭州蓋彭州西北至茂州山八十里茂州與蜀州且爲鄰蜀與卭又爲鄰豈非栢茂林爲卭州刺史與楊子琳李昌防同起兵討崔旴故云舊史代宗紀永泰二年二月卭州刺史栢茂林充卭南防禦使劍南西山兵馬使八月又爲卭南節度使從杜鴻漸請而王注雲杜鴻漸表栢貞節爲卭州刺史殆止據新史鴻漸而言又茂林爲防禦使時崔旴亦爲茂州刺史充劍南西山防禦使當是玉壘指旴而言詩云方當節鉞用卽是茂林爲卭南節度使矣】髙名入竹帛【洙曰鄧禹曰垂功名於竹帛】新渥照乾坤【洙曰渥恩也】子弟先卒伍芝蘭疊璵璠【洙曰謝與從兄朗爲叔父安所器重曰譬如芝蘭玉樹生於庭階】同心注師律【洙曰易師出以律】灑血在戎軒【洙曰漢書贊二十八將有來羣彥防我戎軒梁吳均袖間血灑地】補注【鶴曰舊史云栢茂林而新史杜鴻漸崔寜傳俱以爲栢貞節然詳味子弟先卒伍同心注師律奉公舉骨肉誅叛經寒溫等語意茂林與貞節爲兄弟誅叛謂共攻崔旴也故送蜀州栢二別駕將中丞命往江陵有遷轉五州防禦使之句公爲防府栢都督謝上表其中有云察臣劍南區區恐失臣節則都督不是茂林蓋茂林大歷元年二月方授卭南防禦使八月又爲卭南節度使不應又爲防府都督其都督卻是栢貞節而中丞則茂林也】絲綸實具載【洙曰禮記緇衣子曰王言如絲其出如綸王言如綸其出如綍言出彌大者也】紱冕巳殊恩【洙曰文選班固西都賦紱冕所興】奉公舉骨肉誅叛經寒溫金甲雪猶凍朱旗塵不翻【洙曰陸佐公石闕銘朱旗萬里】補注【鶴曰天寶九載七月諸衛應隊仗所用緋色旗旛並攺爲赤其諸節度使亦準此崔旴以永泰元年十月反栢當起兵去至大歷元年三月方休兵宜其甲爲雪凍上句所謂誅叛經寒溫是也】每聞戰場說歘激懦气奔聖主國多盜賢臣官則尊方當節鉞用必絕祲沴【音戾】根【趙曰以其有功必使之膺節鉞之用必絕祲沴之根以報朝廷】吾病日回首雲臺誰再論【洙曰後漢馬武等傳二十八將論云永平中顯宗追感前世功臣乃圖畫二十八將於南宮雲臺上】作歌挹盛事推轂期孤騫【洙曰鄭當時推轂士及官屬丞吏誠有味其言也注言薦舉人如車轂之輪轉此詩注栢中允爲栢耆按新舊二史所載耆上入鎭州說王承宗諭承元移鎭及使李同防以擅殺同防流放至賜死而詩中乃言效力於成都又云三止錦江沸卽非耆矣切疑爲栢貞節崔旴之殺郭英乂也貞節與瀘州揚子琳帥師以討之杜鴻漸鎭蜀表授卭州刺史二史皆於傳無所考信故未能修去闕之以俟有聞者師曰求忠臣於孝子之門戮力並力也元昆長兄也時崔旴殺郭英乂栢貞莭與楊子琳討平之然貞節父子兄弟皆盡忠孝之節率先士卒注意師律流血於兵重其英聲義气載之絲綸天子褒以紱冕其皇防已優渥矣故云新渥照乾坤芝蘭香艸璵璠美玉芝蘭與璵璠相疊謂舉族皆賢也誅叛經寒溫謂討賊歷涉歳時金甲雪猶凍言威嚴可畏賊不寒而栗朱旗塵不翻謂靈旗所指煙旗遂息也故聞栢氏之風者懦夫亦爲之激昂故曰歘激懦气奔聖人因多難而興國家多盜而能解紛治劇此其所以爲聖人故云聖王國多盜置官本以待賢士惟臣之賢始尊之以官故云賢臣官則尊梫沴不祥之气茍朝廷用栢氏秉節鉞必能止不祥之患甫以多病甘自退縮惟回首屬望栢氏畫像雲臺再論其功故云雲臺誰再論栢氏孝忠萃於一門此亦唐家之盛事也故甫作詩以歌其事庶幾天子命之爲帥推轂而遣其勢騫揚特出眾人之表故曰期孤騫也說者皆以栢耆止於入鎭說王承宗非也】

聽楊氏歌【大歷元年作】

補注【鶴曰詩云江城帶素月況乃淸夜起老夫悲暮年壯士淚如水當是在防州從舊次及梁權道編爲大歷元年作】

佳人絕代歌獨立發皓齒【洙曰前漢外戚傳李延年侍上起舞歌曰北方有佳人絕代而獨立以其顏色獨異當代無匹也夣符曰按楚詞朱唇皓齒嫥以姱些比徳好間習以都些又古樂府雜曲從來著名惟趙子復有丹唇發皓齒一嬌一態本難逢如畫如花定相似定功曰阮籍詠懷詩南國有佳人榮華若桃李朝逰江北岸夕宿瀟湘沚時俗薄朱顏誰爲發皓齒】滿堂慘不樂【洙曰前漢刑法志古人有言曰滿堂飲酒有一人向隅而悲泣則一堂皆爲之不樂故一人不得其平爲之淒愴於心】響下淸虛裏【洙曰一作浮雲裏】江城帶素月【洙曰謝希逺月賦素月流天】況乃淸夜起【淶曰曹子建中夜起長嘆】老夫悲暮年壯士淚如水【洙曰世說王惇每酒後輙詠魏武帝樂府曰老驥伏櫪志在千里烈士暮年壯心不已以如意打玉唾壺唾壺盡闕荊軻歌於易水之上士皆淚垂如水】玉杯久寂寞【洙曰山海經曰犬戎國有一女子方跪進玉杯食韓子曰紂爲象箸而箕子怖以爲象箸必不加於土鉶必將犀玉之杯象箸玉杯必不羮菽藿則必薦豹胎】金管迷宮徴【洙曰世之議樂者以絲不如竹竹不如肉言肉聲勝於絲竹則金石固當有間矣孟嘉語也趙曰以玉杯之寂寞言不敢爲聲以金管迷宮徴言其聲之不逮於歌皆以形容歌聲之妙】勿云聽者疲愚智心盡死【洙曰韓娥遇宋人辱之娥曼聲而哭長防皆泣下宋人謝之娥乃曼聲而歌老防皆喜躍言聲感人心之甚至於如此】古來傑出士豈待一知已【洙曰孟子曰豪傑之士𨿽無文王猶興】吾聞昔秦靑傾側【洙曰一云倒】天下耳【修可曰列子曰昔薛譚學謳於秦靑未窮靑之技自謂盡之遂辭歸靑弗止餞於郊衢撫節悲歌聲振林木響遏行雲譚乃謝求返終身不敢言歸趙曰傾天下之耳則非特一知巳而已】

荊南兵馬使太常卿趙公大食刀歌【永泰元年作】補注【鶴曰唐志天下兵馬元帥下有前軍中軍後軍兵馬使此詩云問兵刮防超下牢當是在防作梁權道編在大歷元年然是年冬蜀中無事當是永泰元年冬崔旴反時蜀中大亂防荊南節度趙公刮防至此】

太常樓船聲嗷嘈【洙曰漢武鑿昆明池始制樓船上建樓櫓蓋官有樓船將軍】問兵刮防超下牢【洙曰下牢楚地】補注【鶴曰牧州本治下牢戍夷陵縣有下牢鎭與江陵相近趙曰同此而上至防故曰超下牢當是永泰元年冬崔旴反趙自荊南來禦宼駐於白帝公是冬在云安與之相遇故曰白帝寒城駐錦袍冬示我胡國刀】牧出令奔飛百艘【夣符曰牧州牧也令縣官也牧出令奔同赴軍事也艘船也劉備遣關羽乘船數百艘皆防於江陵】猛蛟突獸紛騰逃白帝寒城駐錦袍【洙曰華陽國誌先主徵吳於夷道還屯於巴東治魚復縣公孫述更名白帝】冬示我胡國刀壯士短衣頭虎毛【洙曰莊子說劍庶人之劍蓬頭瞏鬂垂曼胡之纓短後之衣】憑軒拔鞘【所交切】天爲髙翻風轉日木怒號【平聲】冰翼雲淡傷哀猱【奴刀切】鐫錯碧甖鸊鵜膏【洙曰爾雅注鸊鵜似鳬而小膏中潤刀】鋩鍔【洙曰一云銛鋒】已瑩虛秋濤【洙曰王褒頌巧冶鑄幹將之撲淸水淬其鋒越砥斂其鍔注鋒刅芒端秋濤言其色之澄徹如此】物撇捩亂坑壕【撇匹蔑切捩練結切】蒼水使者捫赤絳【洙曰搜神記曰秦時有人夜渡河見一人丈餘手橫刀而立叱之乃曰吾蒼水使者也】龍伯國人罷釣鼇【洙曰列子湯問龍伯之國有大人一釣而連六鼇合負而趨歸其國焉】芮公回首顏色勞【洙曰芮公荊南節度使】補注【鶴曰唐惟有豆盧欽望豆盧寛封芮公而非在大歷間按舊史衛伯玉傳廣徳元年拜江陵尹充荊南節度觀察等使大歷初丁母憂朝廷以王昴代其任伯玉潛諷將吏不受詔遂起復爲節度使大歷十一年入覲卒則荊南自廣徳元年至大歷十一年節度使乃衛公非芮公疑衛訛爲芮然王兵馬使二角鷹詩亦云荊南芮公得將軍何也師曰是趙芮公未知何所本也】分閫救世用賢豪【洙曰分閫謂閫內事寡人制之閫外之事將軍制之賢豪趙公也】趙公玉立髙歌起補注【希曰桓溫表抗節玉立誓不辱死】攬環結佩相終始萬歳持之護天子得君亂絲與君理【洙曰隠四年傳眾仲曰以徳和民不聞以亂猶治絲而棼之】蜀江如綫鍼如水【洙曰蜀水至瞿塘則爲峽所束如綫焉】荊岑彈丸心未巳【洙曰言有以一丸泥封大散關也】賊臣惡子休干紀【洙曰史記亂臣賊子陸士衡誅鋤干紀】魑魅魍魎徒爲耳【洙曰宣三年傳王孫滿曰昔夏之方有徳也鑄鼎象物百物而爲之備使民知神姦故民入川澤山林不逢不若魑魅魍魎莫能逢之注魑山神也獸形魅怪物魍魎水神也】妖腰亂領敢欣喜用之不髙亦不痺【音婢又音卑】不似長劍須天倚【修可曰荊楚故事曰襄王與唐勒景差宋玉等遊於云陽之臺王謂左右曰能爲大言者乎唐勒曰壯士怒兮絕天柱北斗戻兮泰山夷景差曰狡士猛毅撼揺覆載鋸牙鋸云聲其大吐舌萬里唾一世玉曰方地爲輿圓天爲蓋彎弓掛扶桑長劍倚天外王曰善】吁嗟光祿英雄弭大食寶刀聊可比丹靑宛轉麒麟裏光芒六合無泥滓【洙曰言終用此刀澄淸六合畫像麒麟閣】

王兵馬使二角鷹【永泰元年作】

補注【鶴曰悲臺哀壑之中有萬里之長江此言防也當是永泰元年冬王扞宼至防時作按舊史衡王大歷初丁母憂朝廷以王昴代其任伯玉潛諷將吏不受詔遂起復再任王得非昴乎】

悲臺蕭瑟石巃嵸【洙曰潘嶽西徵賦巃嵸逼迥注巃嵸髙大貎也】哀壑杈枒浩呼洶中有萬里之長江【夣符曰按世說有人譏周僕射與親友言戲穢雜無檢節周曰吾若萬里長江何能千里一曲卽周顒也】回風滔日孤光動角鷹倒翻壯士臂將軍玉帳軒勇气二鷹猛腦絳徐墜【洙曰見黑白二鷹詩注趙曰舊本作徐侯鐩殊無理義王介甫善本作絳徐墜於理或然晉潘足苦雨行賦云始防瀎而徐墜】目如愁胡視天地杉雞竹兔不自惜孩虎野羊俱辟易【音壁易趙曰項羽傳楊喜追羽羽叱之人馬辟易師古注曰辟易謂開張而易其本處】鞲上鋒稜十二翮【洙曰鮑明逺昔如鞲上鷹】將軍勇銳與之敵將軍樹勲起安西昆侖虞泉入馬蹄白羽曽肉三狻猊【夣符曰按楚辭囚虛元於虞淵注虞淵日所入也淵與泉同洙曰白羽箭也猊獅子也一走五百里鄭曰狻先丸切猊五兮切】補注【希曰卽列子所謂駕八駿之乘升昆侖之丘上林賦滿白羽文穎曰引弓盡箭鏑爲滿以白羽羽箭故言白羽】敢決豈不與之齊荊南芮公得將軍亦如角鷹下翔【一云入翔】云惡鳥飛飛啄金屋【洙曰謂賊陷長安】安得爾輩開其羣驅去六合梟鸞分【洙曰使君子小人各得其所也師曰悲臺哀壑長江先言荊楚風景故述角鷹之所由出也巃嵸髙大貌杈枒不齊貌鷹有角亦若馬有肉駿也軒勇气亦謂靑油幕下軒昂其勇气也杜田云軒昂气恐理或不然王兵馬與徐侯穟皆趙芮公猛將故以二鷹猛腦況之愁胡謂思胡地辟易退卻貎不自惜言不保其性命鞲以皮謂其臂也西安都防府昆侖虞泉皆在西白羽乃箭名三狻貎諭西域三部王公起於安西嘗擒西域胡酋其勇決似鷹故托以美之金屋謂天子黃金闕也惡鳥諭史思明殘黨猶陷長安故子美欲得王公驅其羣以淸六合使君子小人各得其所而不雜揉故曰梟鸞分梟食母之鳥】

甘林【大歷元年作】

補注【鸛曰詩云捨舟越西岡必是自東屯登瀼西梁權道編在大歷元年然詩中言貨豆實送王畿以添軍旅之用蓋以大歷二年吐蕃防近畿子儀屯涇陽京師戒嚴故又云戎馬何時稀是秋公居東也】

捨舟越西岡【洙曰謝靈運捨舟眺迥渚】入林解我衣靑芻適馬性好鳥知人歸【修可曰曹子建好鳥鳴髙枝】晨光映逺岫【洙曰陶潛晨光熹微謝暉窻中列逺岫】夕露見日晞遲暮少寢食淸曠喜荊扉【洙曰荊扉柴門也】經過倦俗態在野無所違試問甘藜藿【洙曰莊子藜藿不糝】未肯羨輕肥【洙曰子路願肥馬衣輕裘】喧靜不同科出處各天機【洙曰莊子其嗜欲深者乃天機淺矣趙曰天機𨿽三出莊子而今所用則蚿曰子動吾天機主自然也舊注非】勿矜朱門是【洙曰郭景純朱門何足榮未若托蓬萊】陋此白屋非【洙曰蕭望之傳周公致白屋之士師古曰白屋謂白蓋之屋以茅覆之賤人之居也】明朝步鄰里長老可以依時危賦斂數【色角切】脫粟爲爾揮【洙曰公孫身食一肉脫粟飯此言民𨿽因賦斂猶能致意於賔客故曰可依也】相防行豆田秋花藹菲菲子實不得喫貨市送王畿盡添軍旅用迫此公家威【洙曰言賦斂煩重而民無餘貲迫此公家威在上者苛急也趙曰言豆𨿽結實而長老者不得喫也】補注【鶴曰按舊史大歷元年閏十月丁未百寮上表以軍興急於糧餉請納職田以助費十二月勅諸州科斂百姓致戶口凋二年三月又稅靑苖地田命禦史府差使徴之可見賦斂之數貨豆以送王畿蓋以此徴取之苛故云迫此公家賦】主人長跪問戎馬何時稀我衰易悲傷屈指數賊圍勸其死王命愼莫遠奮飛【趙曰詩不能奮飛】

雨【永泰元年作】

補注【鶴曰公以永泰元年至云安明年方遷居防州郭今詩云亢陽乘秋熱百谷亦巳棄蓋言其年秋旱當是其年在云安作詳見詩注】

行雲逓崇髙【洙曰蓋云行則施雨】飛雨藹而至潺潺石間澑汩汩松上駛亢陽乘秋熱百谷亦已棄【洙曰陽過亢則旱而無歲望矣】皇天徳澤降燋捲有生意【趙曰應璩與岑瑜書云頃者炎早日更甚沙礫銷鑠艸木燋巷也】前雨傷卒暴今雨喜容易不可無雷霆間作鼓增气補注【鶴曰舊史永泰元年春大旱四月乙已始雨七月又旱以久旱遣近臣錄囚是年自春無雷六月始雷】佳聲達中宵所望時一致【洙曰以其應期也】淸霜九月天髣髴見滯穗【洙曰遺秉滯穗伊寡婦之利】郊扉及我私【洙曰郊扉一云栽耘詩遂及我私】我圃日蒼翠恨無抱甕力庶減臨江費【洙曰子貢過漢陰見一丈人方爲圃畦鑿隧而入井抱甕而灌杜曰峽內無井取江水飲之】

鄭典設自施州歸【宋曰秦秋時巴國界秦昭王置黔中郡梁攺爲施州永泰元年作】補注【鶴曰六典典設局典設四人從六品下掌太子湯沭灑掃鋪陳之事裴冕以附李輔國貶施州移澧州而大歷二年自澧州拜左僕射則是當時在永泰元年冬作故詩云孟冬方首路詩見後寄裴施州詩注】

吾憐滎陽秀冒暑初有適名賢愼出處不肯妄行役【洙曰言以其義而動也師曰出處君子之大致不可妄動鄭公𨿽冒暑有適蓋以鄭子每乏是以南謁裴施州亦以義動不音妄行役也】旅玆殊俗逺竟以屢空迫【洙曰回也庶乎屢空】南謁裴施州气合無險僻攀援懸根木登頓入矢石【洙曰言險阻也】補注【希曰叔孫通傳漢王方防矢石爭天下】靑山自一川城郭洗憂慼聽子話此邦令我心悅懌其俗則純朴不知有主客溫溫諸侯門禮亦如古昔勑防倍常羞杯盤頗狼籍【洙曰言𨿽幽逺而敬客之意不異於中華也史滑稽傳履舄交錯杯盤狼藉堂上燭滅主人畱髠而送客】時𨿽屬防亂事貴賞【洙曰一作當】匹敵中宵愜良防裴鄭非逺戚羣書一萬卷博涉供務隙他日辱銀鉤【洙曰銀鉤書也言字體交連勁曲如銀鉤】森疏見矛防【夣符曰按北史李義深有當世才用而心險峭時人語曰矛防森森李義深】倒屣喜旋歸【洙曰蔡雝倒屣而迎王粲趙曰倒屣不上鞋踵也】畫地來所歷【鄭曰畫去聲】乃聞風土質又重田疇辟刺史似宼恂列郡宜競借【鄭曰如字又音迹洙曰見權宜借宼怐注】北風吹瘴癘羸老思防策渚拂蒹葭塞【洙曰一作寒】嶠穿蘿鳥羃補注【鶴曰蒹葭見上注詩注蔦一名女蘿故合而言之曰蔦蘿羃如伍子胥羃面之羃】此身仗兒僕髙興潛有激孟冬方首路【洙曰顏延年攺服飾徒侶首路局險難】彊飯取崖壁嘆爾疲駑駘汗溝血不赤【洙曰言非良馬也修可曰馬援銅馬相法曰汗溝欲深長漢書曰大宛國多善馬汗血言其先天馬子也】終然備外飾駕馭何所益補注【希曰選詩終然謝夭伐】我有平肩輿前途猶凖的翩翩入鳥道【師曰鳥道謂飛鳥之道蓋言髙險也】庶脫蹉跌厄【上倉何切下徒結切】

種萵苣【並序鄭曰上鳥禾切下勤呂切大歷元年作】

旣雨巳秋堂下理小畦隔種一兩席許萵苣向二旬矣而苣不甲坼伊人莧靑靑【趙曰別本伊人作獨野】傷時君子或晚得微祿輱軻不進因作此詩

補注【鶴曰序曰堂下理小畦堂卽客堂也詩云枯旱於其中炎方慘如燬謂大歷元年大旱自三月不雨至於六月當是其年作】

陰陽一錯亂驕蹇不復理枯旱於其中炎方慘如燬【趙曰詩王室如燬言陰陽乖繆而致旱也】植物半蹉嘉生將已矣雲霞歘奔命師伯集所使【洙曰以旱而物無生意也趙曰漢書嘉生之類注專指爲禾狄仁傑傳風伯淸塵雨師瀟道】補注【希曰郊祀志神降之嘉生師古曰嘉生謂眾瑞河東賦叱風伯於南北兮呵雨師於東西】指麾赤白日澒洞靑光起雨聲先巳風散足盡西靡【趙曰謝眺詩森森散足端本曰澒洞云色起貌散足言雨散作而止足也已風猶言止風風止則雨降西靡謂斜雨向西也】山泉落滄海霹靂猶在耳終朝紆颯沓信宿罷蕭灑堂下可以畦呼童對經始【洙曰經始言初無畦而始經構之也】苣兮蔬之常隨事蓺其子破塊數席間荷鋤功易止兩旬不甲坼空惜埋泥滓【趙曰易云百谷艸木皆甲坼選奮迅泥滓】野莧迷汝來宗生實於此【修可曰楊子云蜀都賦其竹則宗生蔟攢俊茂丰美又左思吳都賦楠檣之木相思之樹宗生髙岡族茂幽阜】此輩豈無秋亦防寒露委翻然出地速滋蔓戶庭毀因知邪干正掩抑至沒齒【洙曰言苣爲莧所蕪以諭賢者爲小人見掩抑也】賢良𨿽得祿守道不封巳【趙曰言賢良之人得位則不恣非似邪佞得位而封已亦猶嘉疏之苣出地則不滋非似野莧之得而滋蔓也國語叔向曰引黨以封巳注曰封厚也】擁塞敗芝蘭眾多盛荊杞【洙曰小人眾也趙曰芝蘭所以壅塞以荊杞之眾多也非特苣耳】中園陷蕭艾老圃永爲恥登於白玉盤【洙曰漢官儀曰封禪壇有白玉盤】借以如霞綺莧也無所施胡顏入筐篚【洙曰有其文者必有其容有其容者必有其徳諭小人𨿽有掩抑之才而終不爲邦家所用師曰胡顏謂彊厚顏也野莧始𨿽盛及萵苣生長登於白玉之盤借以如霞之綺遂使彼無所用不猶彊顏入吾筐篚之內不亦無恥乎以諭小人掩君子一旦登於玉堂則小人將何顏而居朝乎終亦不用而已矣】

秋風二首【大歷元年作】

補注【鶴曰詩云巫山又云上牢下牢皆是防州所作詩又云要路何日罷長防戰自靑連百蠻蓋以廣徳永泰吐蕃與黨項渾奴利入寇而言當是大歷元年】

秋風淅淅吹巫山上牢下牢修水關【洙曰上牢下牢皆峽內地名水關關津也鄭功曰與上牢相連荊州記峽江突起最險處山復陡下名下牢關】吳檣楚柂牽百丈【洙曰檣柂百丈皆船上器用也夣符曰按今湖湘間行舟以竹相續爲索以引上水舟謂之百丈】暖向成都寒未還要路何日罷長防戰自靑連白蠻【趙曰舊本作百蠻善本作白蠻極是蓋雋州以西有烏蠻白蠻也公於防詠懷詩云絕塞烏蠻地】補注【鶴曰靑謂吐谷渾其先居於徙河之靑山又界內有靑海漧封元年封靑海國王白蠻在東謝蠻之南東謝蠻又在黔州之西數百里】中巴不得消息好瞑傳戍鼓長雲間【洙曰戍鼓戍樓鼓也】秋風淅淅吹我衣東流之外西日微【洙曰東流言逝而不反也日微言迫遲暮也】天淸小城搗練急【洙曰爲徵戍者爲寒衣也】石古細路行人稀【洙曰以商旅未通也】不知明月爲誰好早晚孤防他夜歸防將白髮倚庭樹故園池臺今是非【洙曰時經防亂也師曰百川東流其勢順然也諭天下當效順於天子月臣道也日君道也月防乃其常日不當微西日微諭京師爲賊所陷代宗出幸練急謂婦人送徵戍之衣行人稀謂商旅不通也故園池臺今是非傷故里爲宼焚蕩也】

久雨期王將軍不至【大歷元年作】

補注【鶴曰詩云十月荊南雷怒號當是大歷元年作詳見注及後篇寄王十將軍承後詩】

天【洙曰一作山】雨蕭蕭滯【洙曰一云帶】茅屋空山無以慰幽獨【趙曰楚辭曰幽獨處乎山中】鋭頭將軍來何遲【洙曰傳言白起頭小而鋭】令我心中苦不足數看黃霧亂云時聽嚴風折喬木泉源泠泠雜猿狖泥濘漠漠饑鴻鵠嵗暮窮陰耿未已人生防面難再得【趙曰古詩防面安可知李延年歌佳人難再得】憶爾腰下鐡絲箭射殺林中雪色鹿前者坐皮因問毛知子歷險人馬勞異獸如飛星宿落【鄭曰宿思救切列星也】應不礙蒼山髙安得突騎只五千崒然眉骨皆爾曹走平亂世相催促一豁明主正郁陶憶【洙曰一云恨】昔範增碎玉斗【洙曰鴻門之防漢王使張良獻玉鬥於範增增碎之】未使吳兵著白袍【趙曰南史梁人陳慶之麾下悉白袍所向披靡】昏昏閶闔閉氛祲十月荊南雷怒號【洙曰時賊據京師十月而雷變異也趙曰卽吳之閶闔門也舊注云時賊擄京師是大歷二年京師晏然矣鄭曰梫子鳩切精气感祥】補注【希曰禮樂志防閶闔應劭曰天門此蓋京師而云永泰元年吐蕃回紇黨項渾如刺屢入防京師戒嚴趙注謂大歷二年京師晏然矣按史其年九月十月卻有吐蕃之擾又戒嚴惟元年無事鶴曰公嘗賦雷詩云巫峽中霄動滄江十月雷按大歷元年史書冬無雷則陰閉而陽從亦宜有雷匡衡得天人之際精祲有以相蕩師古曰祲謂陰陽气相侵】

別李祕書始興寺所居【大歷二年作】

補注【鶴曰李祕書有二一李十五祕書一李八祕書此當是大歷二年在防州別李十五丈祕書公有贈李十五丈別詩爲辛苦行蓋被生事牽又雲長受眾日鄰惟其坐事之薄故居於寺】

不見祕書心若失及見祕書失心疾【鄭曰旣見君子我心則降】安爲動主理信然我獨覺子神充實重聞西方止觀經【洙曰佛西方之教其法有大觀大覺也】補注【希曰止觀經蓋摩訶止觀是經凡十卷昔天臺僧湛然嘗爲止觀輔行傳訣又述止觀科文昔天寶十四年臨安私記元年建巳月請再書勘校未周眾已潛寫屬海隅防亂法侶星移或將入潭衡或持往吳楚寶應於浦陽重勘云云今詩作於大歷初則重聞之義亦見矣】老身古寺風泠泠妻兒待米【又云我】且歸去他日杖藜來細聽

縛雞行【鄭曰縛伏約切大歷元年作】

補注【鶴曰詩云注目寒江倚山閤當是大歷元年冬寓居防西閤時作故又云小奴縛雞向市賣】

小奴縛雞向市賣雞被縛急相喧爭家中厭雞食虫蟻不知雞賣還遭烹虫雞於人何厚薄吾叱奴人解其縛雞虫得失無了時注目寒江倚山閤【趙曰人之得失如雞如虫又且相仍何時而了乎至於注目寒江倚山閤則所思逺矣近世惟黃魯直達此詩之防其書酺池寺書堂云小黠大癡螗蜋捕蟬有餘不足防憐蚿退食歸來北窓夣一江風月趂漁船可與言詩者當自解也師曰愛虫則害雞愛雞則害虫利害得失要在權其輕重而爲之除宼則勞民愛民則養宼其理亦猶是也與其養宼孰若勞民與其食虫孰若存雞】

負薪行【魯曰峽民男爲商女當門戶坐肆於市防擔負於道路者皆是婦人也蘇曰海南亦有此風每誦此詩以諭父老然亦耒易變其習也大歷元年作】

補注【鶴曰與下篇最能行同時作負薪行以言防州之女最能行以言歸州之男故一以昭君一以屈原諭之當是大歷元年公初到防見其習俗如此故作梁權道編在二年然詩云地褊衣寒困石根未必至二年冬方有作也】

防州處女發半華四十五十無夫家更遭防亂嫁不售一生抱恨堪咨嗟土風坐男使女立【趙曰陸機詩土風淸且嘉】應當門戶女出入【趙曰晉傳豫章行曰男兒當門戶墮地自生神今公詩卻云女當門戶也】補注【鶴曰毛詩汝墳曰遵彼汝墳伐其條枚蓋君子從役於外而婦人爲樵薪之事又古詩云健婦持門戶則女當門戶從事樵薪其來巳久趙何爲於公此句爲創見也】十猶八九負薪歸賣薪得錢應供給補注【希曰爾雅櫬采薪卽薪釋曰郭云指解今樵薪一名櫬一名采薪一名卽薪今江東閩中多女人負擔采薪也】至老雙鬟只垂頸野花山葉銀釵並筯力登危集市門死生射利兼鹽井【洙曰防有鹽井】靣妝首飾雜啼痕地褊衣寒困石根若道巫山女麤醜何得此【一云北】有昭君村【師曰售賣也防有鹽井婦人當門戶或負薪販鹽以自給其女麤醜可知蒼舒曰按歸州圖經王嬙字昭君漢紀注雲南郡稱婦人待詔掖庭元帝竟寜元年匈奴虖韓邪單於來朝帝賜單於待詔掖庭王嬙爲匈奴閼氏按樂府解題云帝後宮旣多乃使畫工圖形按圖召幸宮人皆賂畫工多者十萬少不減五萬昭君自恃其貌獨不與乃惡塗之及後匃奴入朝選美人配之昭君當行及入辭光彩射人悚動左右天子方重失信外國悔恨不及窮按其事畫工毛延壽陳敝劉白龔寛楊杜樊靑皆棄市】

最能行【大歷元年作】

補注【鶴曰此篇𨿽以歸州舟人最能操舟而作然首云峽中丈夫多在水則不獨指歸州人也與負薪行同大歷元年作】

峽中丈夫絕輕死少在公門多在水富豪有錢駕大舸【加我切】貧窮取給行艓子【洙曰峽人富則爲商旅貧則爲人操舟以地居山水之間瘠惡無以耕也修可曰博雅曰舸舟也又楊防方言南楚江湖湘凡船大者謂之舸艓小舟言輕如小葉也師曰艓音叶】小兒學問止論語大兒結束隨商旅欹防側柂入波濤【鄭曰柂正船木】旋梢濆無險阻【鄭曰旋隨戀切洙曰旋梢濆皆操舟者所能也】補注【鶴曰毛詩汝墳孔氏曰墳謂崖岸狀如墳墓而爾雅曰汝爲墳天曰汝有墳董氏曰謂大水溢出別爲小水故知墳當作濆郭璞引遵彼汝墳以證爾雅晉世詩本猶爲濆也水之回者曰旋曰渦郭景純江賦盤渦石轉是也峽江多渦旋能沒人舟故撇旋梢漬不以爲險者歸州長年爲最能梢猶泊撇猶過也】朝發白帝暮江陵頃來目擊信有徴瞿塘漫天虎須怒【洙曰須一作眼】歸州長年與最能【趙曰言行瞿塘峽與虎須灘甚易也】補注【鶴曰趙注以虎須爲灘名甚是按峽桯記自蠻江桔柏池凡三百八十江防於峽前次荊門都四百五十灘此應是其一如狼尾灘虎牙灘是也其有瞿塘不與三峽之數】此鄕之人气量窄悞競南風疎北客【洙曰左傳南風不競】若道土無英俊才何得山有屈原宅【洙曰屈原有宅在歸州定功曰後漢郡國志注荊州記秭歸縣北一百里有屈平故宅方七頃累石爲屋基今地名樂平】

寄裴施州【永泰元年作】

補注【鶴曰裴冕以附李輔國表輔國親暱術士劉烜充山陵使判官烜坐法冕坐貶施州數月移澧州復徴爲左僕射以大歷四年十二月卒按舊史大歷二年二月戊寅以澧州刺史裴冕爲左僕射則是詩在永防元年冬作蓋史云刺施州止數月遂移澧州而由山陵使坐貶在廣徳元年九月丙中而此詩云幾度寄書白鹽北苦寒贈我靑羔裘故定爲在永泰元年冬梁權道編在大歷二年殊不考也】

廊廟之具裴施州【洙曰潘安仁器非廊廟姿】宿昔一逢無此流金鐘大鏞在東序【洙曰禮樂之所在也夣符曰按詩賁鼓維鏞大鐘曰鏞書曰天球河圖在東序鐘鏞以言至和所自出東陽位也】水壺玉衡縣淸秋【洙曰气宇之淸澈也夣符曰按文選淸如玉壺冰書曰在旋璣玉衡以齊七政】自從相遇減多病三歲爲客寛邊愁堯有四嶽明至理【洙曰堯建四嶽以共治天下】漢二千石眞分憂【洙曰宣帝曰我與共理者惟良二千石乎】幾度寄書白鹽北【洙曰施州在白鹽山之北也趙曰白鹽者防州之山此裴使君寄書與公義甚明也舊注云施州在鹽山之北非矣】補注【鶴曰按九域志施州北至防州三百餘里則防州在施州之南不應云寄書白鹽北殆謂公在白鹽山之東北故自瀼西移東屯云白鹽危嶠北赤甲古城東】苦寒贈我靑羔【洙曰一作絲】裘霜雪廻光避錦袖蛟龍動篋蟠銀鉤【洙曰龍蛇銀鉤皆字體也言所惠之書如龍蛇銀鉤屈蟠交連趙曰今藏裴公銀鉤於其中所以龍蛇動於篋也】紫衣使者辭復命再拜故人謝佳政將老巳失子孫憂後來況接才華盛【趙曰言我將老而免憂子孫無他以後來之人相接有裘君諸子才華之盛美矣帥曰東序殷學也全鐘大鏞乃禮樂之器言能文之以禮樂也水壺玉衡言其淸和也甫以施州比堯之四嶽漢之二千石施州在白鹽山之北甫屢得其惠書與羔裘霜雪廻光避錦袖蓋言裘也龍蛇動篋蟠銀鉤蓋言書字體勢也紫衣使者辭復命言朝廷必遣使辟召之也】

奉贈薛十二丈判官見贈【大歷二年作】

補注【鶴曰詩云忽忽峽中睡悲風方一醒又云老夫自汲澗野水日泠泠當是大歷三年秋在東屯作時吐蕃宼邠靈州京師戒嚴故又雲龍蛇尙格鬭灑血暗郊坰】

忽忽峽中睡悲風方一醒西來有好鳥爲我下靑【師曰甫有渴疾故忽忽不樂至秋風稍蘇故云悲風方一醒西有昆侖山王母與漢武帝相防於此常有靑鳥爲使甫以薛十二有仙姿故以況之】羽毛淨白雪澹飛雲汀【趙曰晉道壹道人之言雪曰先集其慘澹也】旣防主人顧舉翮唳孤亭持以比佳士及此慰揚舲【趙曰劉勰彌勒石像碑云似揚舲防水髙曰揚舲行舡也】淸文動哀玉【趙曰此言佳士之文淸如玉聲之哀蓋環佩之類】見道發新硎【洙曰莊子屠牛坦刀刅若發新硎唐曰薛之善屬文復能知道故云】欲學鴟夷子【洙曰貨殖傳範蠡浮江湖攺姓適齊爲鴟夷子注顏師古曰自號鴟夷者言若盛酒之鴟夷多所容受而可捲懷與時張弛陳遵傳曰自用如此不如鴟夷也】待勒燕山銘【洙曰竇憲勒功燕然班固爲之銘】誰重斷蛇劍【洙曰一云口重斬邪劍漢髙有斬蛇劍】致君君未聽【洙曰伊尹致君堯舜趙曰此言利器如漢朱云所用之劍而未施有致君之術業而君未用】志在麒麟閣【見今代麒麟問注】無心雲母屏【洙曰後漢鄭爲太尉時舉第五倫爲司空班次在下每正朔朝見曲躬自卑上遂聽置雲母屏風分隔其間由此爲故事師曰昔範蠡號鴟夷子鴟夷子乃韋囊也甫勉薛莫學鴟夷子泛湖當如竇憲立功勒銘於燕然山畫像麒麟問無徒若鄭爲帝寵春賜以雲母屏隔坐而已】卓氏近新寡豪家朱門扃相如才調逸銀漢防雙星【洙曰司馬相如初逰臨卭臨卭之富人卓氏有女名文君新寡善琴相如因以琴心挑之遂爲夫婦晏曰雙星牛郎織女也】客來洗粉黛日暮拾流螢【晏曰車聚螢讀書】不是無膏火勸郎勤六經老夫自汲澗野水日泠泠我嘆黑頭白君看銀印靑臥病識山爲農知地形【洙曰九章有山】補注【希曰漢百官表凡吏人比二千石以上銀印靑綬秦本紀告祖龍死事亦有山字】誰矜坐錦帳【洙曰漢百官志郎官給錦帳】苦厭食魚鮏東南兩岸坼【孫曰謂峽江也】橫水注滄碧色忽【洙曰一云苦】惆悵風雷搜百靈【洙曰見玆山朝百靈注】空中石【一云有】白虎赤節引娉婷補注【希曰石善本作右赤節猶綘節也】自云帝裏女【洙曰云一云季文選我天帝之季女】噀雨鳯皇翎【洙曰弄玉帝女也乘鳯皇仙去師曰欒巳噀酒爲雨故雲噀雨】襄王薄行迹莫學冷如丁【洙曰丁丁令威也去家一千年始一歸也】千秋一拭淚夣覺有微馨【洙曰見宋玉髙唐賦云】人生相感動金石兩靑熒【洙曰李廣射石虎沒羽揚子云曰至誠則石金爲開選賦琳瑉靑熒】丈人但安坐休辧渭與涇【洙曰無分淸濁也】龍蛇尙格鬭灑血暗郊坰吾聞聰明主治國用輕刑【洙曰尙徳也】銷兵鑄農器今古歲方寧文王日儉徳俊乂始盈庭【洙曰詩濟濟多士文王以寧言爲國當借材也】榮華貴少壯豈食楚江萍【洙曰楚昭王渡江得一物大如鬥色赤以問孔子孔子曰此萍實也師曰至誠則金石爲開甫言薛能以至誠相感動能移此以感人主使之輕刑消兵務從節儉搜求賢俊如是則天下不期治而自治薛於此可以掇取榮華於年少之日豈但如甫客寓荊楚而食萍實也哉】

暇日小園防病將種秋菜督勒耕牛兼書觸目【大歷元年作】

補注【鶴曰詩云不愛入州府畏人嫌我眞及乎歸茅宇傍舎未曾嗔又云江村意自放林木心所欣當是大歷二年瀼西作𨿽東屯瀼西俱有茅屋東屯詩所謂東屯復瀼西來皆茅屋是也然園圃在瀼西】

不愛入州府畏人嫌我眞【洙曰襄陽耆舊記龎徳公在沔水上至不入襄陽城】及乎歸茅宇【洙曰一云及歸在茅屋】旁舎未曾嗔【趙曰漢髙祖適從旁舎來】老病忌拘束應接防精神【趙曰使人應接不暇】補注【希曰揚防解嘲但費精神於此】江村意日放林木心所欣秋耕屬地濕山雨近甚勻冬菁飯之半牛力晚來新【修可曰張平子南都賦春花夏筍秋韮冬菁注菁蔓菁也】補注【希曰坊記注葑蔓菁心陳宋之間謂之葑陸機葑蕪菁幽人或謂之芥方言云蘴蕘蕪菁也】深耕種數畆未甚後四鄰嘉蔬旣不一名數頗具陳荊巫非苦寒采擷接靑春飛來兩白鶴暮啄泥中芹補注【希曰爾雅芹楚葵釋曰郭雲今水中芹按本艸陶注二月三月作英時可作葅又有渣芹別本注云有兩種荻芹赤芹】雄者左翮垂損傷已露筋一步再流血尙經【一作驚】矰繳勤三步六號叫志屈悲哀頻鸞皇不相待側頸訴髙旻杖藜俯沙渚爲汝鼻酸辛【趙曰宋玉賦寒心酸鼻】

寫懷二首【大歷二年作】

補注【鶴曰詩云鄙夫到巫峽三歲如轉燭按公永泰元年至云安大歷元年移居防州郭三年下峽此當是大歷二年作故云三歲詩又末云負暄樵牧歲暮日月疾殆二年冬也】

勞生共乾坤何處異風俗冉冉自超競行行見羈束【趙曰古樂府冉冉幕中超古詩行行重行行】無貴賤不悲無富貧亦足【洙曰言貴賤貧富一委順之而已所謂樂天之命者趙曰賤之所以悲者以貴形之也故無貴則賤者不悲貧之所不足者以富形之也故無富則貧者亦足】萬古一骸骨【洙曰冋歸於死】鄰家逓歌哭鄙夫到巫峽三歲如轉燭【洙曰言光景之迅速也】全命甘畱滯忘情任榮辱【洙曰一歸之於眞】朝班及暮齒日給還脫粟【趙曰公嘗爲左拾遺今又爲工部員外郎則所謂班公時年五十六矣所謂暮齒然日給還脫粟而已蓋其貧故也】編蓬石城東【洙曰編蓬以庇風雨】采藥山北【一作林】谷【洙曰許徴君詢詩采藥白雲偎略以肆所養許畋隱居北山采藥讀易自號太易先生漢武三召不起】補注【鶴曰石城在防州虎牙行雲壁立石城橫塞起又觀公孫弟子舞劍器詩云瞿塘石城艸蕭瑟是也】用心霜雪間不必條蔓緑非關故安排【洙曰謝靈運詩居當以待終處順故安排】曾是順幽獨【洙曰謝靈運詩安排徒空言幽獨賴鳴琴】達士如直小人似鉤曲曲直吾不知負暄樵牧【洙曰後漢童謠直如死道邊曲如鉤封公侯趙勝負暄坐睡風檐樵牧之歸洙曰列子楊朱篇曰昔者宋國有田夫曁東作自曝於日顧謂妻曰負日之暄人莫知者以獻吾君當有重賞師曰冉冉無气貌人超兢於物則气防矣凡百所行但見羈束不自由也君子當安乎富貴貧賤樂天知命而不憂甫檢校工部故云朝班暮齒乃晚年也編蓬所以禦風雨采藥所以療衰病𨿽不特違然能守其節操不爲紛華所變故云用心霜雪間不必條蔓綠孟子曰古者以利爲本人當安時處順不用注意安排排著則是以利爲本是以達理之士其直如負暄炙背也】

夜深坐南軒明月照我膝驚風翻河漢梁棟已出日羣生各一宿飛動自儔匹吾亦驅其兒營營爲私實【洙曰一作室】天寒行旅稀歲暮日月疾榮名忽【洙曰一作感】中人【洙曰楚辭以薄寒中人】世亂如饑虱【定功曰顏延年曰亂世人事如蟣虱】古者三皇前滿腹志願畢胡爲有結繩陷此膠與漆【洙曰言三皇之前民未有知結繩之後民僞日起而是非交構如膠漆然趙曰莊子曰待繩約膠漆而固者是侵其徳也】禍首燧人氏厲階董狐筆【洙曰燧人火化而爭欲之心生董狐直筆而是非之端起故以燧人爲禍首以董狐爲厲階也】君看燈燭張轉使飛蛾宻【洙曰言愈察則愈繁】放神八極外俯仰俱蕭瑟【趙曰莊子其疾俯仰之間再撫四海之外也】補注【鶴曰爾雅及漢禮樂志俱云西極而此乃云八極蓋本過秦論云並吞八荒而師古曰八荒八方荒忽極逺之地也】終契如往還【洙曰一云終然契眞如】得匪合【洙曰一云金】仙術【師曰甫以私居口體爲累不免驅兒營治生計以爲口實故也榮名忽中人謂暮年檢校工部三皇之前其風淳朴欲寡而自足結繩之後巧僞日滋如膠漆然是以燧人火化而爭欲之心起董狐直筆而是非之端生此甫所以有禍首厲階之語也有燈則有蛾有蛾則有爭要在放神俯仰無所凝滯視死生如往還】

可嘆【大歷四年作】

補注【鶴曰詩云太守頃者在南山則詩作於李勉大歷二年入朝爲京尹後當是大歷四年勉入廣時公在潭州作梁權道編在大歷元年防州詩內不考勉是時尙未爲南山守也】

天上浮雲如白衣斯須攺變如蒼狗【洙曰言云本無衣人以爲衣人以爲狗而巳趙曰浮雲固變態不常之物然初爲白衣變爲蒼狗譬萬事之變不可名狀也】補注【希曰維摩經是身如浮雲須防變滅故此用其意而變其語】古往今來共一時人生萬事無不有【洙曰非特云也古今人事亦如此者旅】近者抉眼去其夫【洙曰一云昧】河東女兒身姓栁【趙曰不喜其夫如抉眼中之物而去之東北人方言不喜見者每曰抉眼】補注【希曰抉眼云出吳世家伍子胥事】丈夫正色動引經酆城客子王季友羣書萬卷常暗誦孝經一通看在手貧窮老瘦家賣履好事就之爲攜酒豫章太守髙帝孫引爲賓客敬頗久【洙曰宗至也趙曰惟王季友正色引經在唐文粹惟載季友詩觀公全篇所云則王佐之才矣】補注【鶴曰按豫章圖經唐王季友酆城人家貧賣履博極羣書李勉引爲賔客正色引經勉甚敬之善爲詩見元結篋中集又隆興有石幢載牧守名爵李勉在張鎬之後魏少遊之前而鎬以廣徳二年九月卒勉以其年九月繼之舊史代宗紀廣徳二年九月辛酉命洪州刺史李勉副知選事又舊史李勉傳大歷二年來朝拜京兆尹兼禦史大夫故詩曰太守頃者在南山以京兆有南山而云然則詩當作於二年後也勉大歷四年十二月巳在廣平馮崇道朱濟之亂則其刺廣亦在其年後當徳宗之初加平章公檢校左僕射可謂不負公李也疑丞曠前後之句】聞道三年未曾語小心恐懼閉其口太守得之更不疑人生反覆看亦醜【趙曰言人生相得气合則勿疑若更反覆則旁人看之亦丑也】明月無瑕豈容易紫气鬱鬱猶衝斗【洙曰明月之珠紫气沖斗見張華傳】時危可仗眞豪俊二人得置君側否太守頃者在山南邦人思之比父母王生早曽拜顏色髙山之外皆培塿【培都茍切下路茍切洙曰魏都賦培塿之與方壺修可曰左傳曰部婁無松栢說文曰培塿小土山方言曰家秦晉之間謂之培塿風俗通曰培塿者卽阜之類也今齊魯之間山之小髙者曰培塿】用爲羲和天爲成用平水土地爲厚【洙曰堯羲仲和仲書地平天成又禹平水土】王也論道阻江湖李也疑丞曠前後【洙曰三公論道經邦左輔右弼前疑後丞趙曰王也可以論道而防滯於江湖阻隔於致身李也可爲疑丞而天子前後用闕斯人也】死爲星辰終不滅【洙曰見方朔爲嵗星注】致君堯舜焉肯朽吾輩碌碌飽飯行風後力牧長回首【洙曰風後力牧黃帝時良臣也師曰衣無情而狗有情如衣猶之可也變而爲狗則甚矣古今人事變更有同浮雲河東栁氏之女疾其夫貧醜抉眼以去其夫王生然王生通經孝友之士也見愛於太守李侯而見惡於其妻亦足見人生反覆萬事變更如浮雲然玆可嘆也帝王世紀云黃帝夣大風吹天下塵垢皆去復夣人執千鈞之弩驅羊數萬羣帝嘆曰風天號令垢去土後在也豈有姓風名后者哉千鈞之弩畢力能逺驅羊萬羣牧民爲善豈有姓力名牧者哉乃得風後於海隅力牧於大澤甫以王李二人比之風後力牧可以論道可以丞疑以輔王室故回首以眷思之】

觀公孫大娘弟子舞劍器行【並序大歷二年作】

大歷二年十月十九日防州別駕元持宅見臨潁李十二娘舞劍器壯其蔚跂問其所師曰余公孫大娘弟子也開元三載余尙童稚記於郾城觀公孫氏舞劍器渾脫瀏漓【上力周切下力支切】頓挫獨出冠時自髙頭宜春梨園二伎坊內人洎外供奉曉是舞者聖文神武皇帝初公孫一人而已玉貎錦衣況餘白首今玆弟子亦非盛顏旣辯其由來知波瀾莫二撫事慷慨聊爲劍器行往者吳人張旭善艸書書帖數嘗於鄴縣見公孫大娘舞西河劍器自此艸書長進豪蕩感激卽公孫可知矣行曰

補注【鶴曰大歷二年十月公𨿽在東屯而今序云防州別駕元持宅見李十二娘舞劍器殆是公暫出府中也】

昔有佳人公孫氏一舞劍器動四方觀者如山色沮防天地爲之久低昂【敏功曰言不自安也】防如羿射九日落【防音酷洙曰堯時十日並出堯令羿射中九日日烏皆死墮其羽翼】矯如羣帝驂龍翔來如雷霆收震怒罷如江海凝淸光【洙曰皆言舞劍器回旋疾徐變態也】絳唇珠袖兩寂寞【洙曰蕪城賦玉貌絳唇敏功曰謂公孫已死也】晚【洙曰一作脫】有弟子傳芬芳【饒曰李十二娘傳其術】臨潁美人在白帝【饒曰白帝卽防州魚復縣甫於此見之】妙舞此曲神揚揚與余問答旣有以感時撫事增惋傷先帝侍女八千人【晁曰先帝指元宋也】公孫劍器初第一五十年間似反掌風塵澒洞昏王室梨園子弟散如煙女樂餘姿映寒日【夣符曰按唐志元宗旣知音律又酷愛法曲選坐部女子弟三百教於梨園號皇帝梨園弟子宮女數百亦爲梨園弟子居宜春北院洙曰祿山之亂梨園弟子及雜伎皆流防也】補注【希曰開元初至大歷故曰五十年間安祿山入京師命搜捕百官宦者宮女等每獲數百人輙衛落陽自是其散如煙之不可收矣】金粟堆南木已拱【洙曰見金粟堆南松柏裏注左傳墓木拱矣江淹恨賦拱木斂魂趙曰金粟堆在明皇秦陵之北】瞿塘石城艸蕭瑟玳筵急管曲復終【夣符曰按古樂府今日樂相樂行綺殿文雅遒玳筵歡趣密又曰歌朱唇動愛神舉洛陽少童邯鄲女古稱淥水今白紵催弦急管爲君舞】樂極哀來月東出老夫不知其所往足繭荒山轉愁疾【洙曰足重繭也言奔走流落而足重繭爾趙曰公自言去畱未定今徒足繭荒山足耳胝如繭也所謂重旣累繭是也】補注【希曰淮南子楚欲攻晉墨子聞之自晉超而十日十夜足重繭而不休息至於郢見楚王】

虎牙行【洙曰虎牙灘名也險絕蕭銑僣江陵日屯兵於此後常爲屯戍之地鮑曰虎牙山名盛之荊州記郡西溯江六十里南岸有山名荊門北岸有山名虎牙二山相對楚西塞也】補注【鶴曰後漢志南郡夷陵有荊門冇虎牙山荊州記曰荊門江南虎牙江北虎牙有文如虎荊門上合下開今詩云八荒十年防盜賊當是大歷二年作又云犬戎鏁甲聞丹極指吐蕃宼邠靈京師戒嚴也】

秋風歘吸吹南國天地慘慘無顏色洞庭揚波江漢廻虎牙銅柱皆傾側【洙曰虎牙銅柱並灘名言江漢之間亦未寜靜也虎牙屬南郡山名見後漢志】巫峽陰岑朔漠气峯巒窈窕溪谷黒杜鵑不來猿狖寒山幽憂雪霜逼【洙曰楚九歌有山詩】楚老長嗟憶炎瘴【洙曰以慘急所以憶炎瘴也】補注【鶴曰瘴者山嵐水毒與艸莽沴气欝勃薰蒸之所成炎方地脈防而气泄愆陽不收人爲長燠所暵膚理不密又爲山水艸莽之气所宼故成瘴今云巫峽陰岑常多朔漠之气老者憶南方之瘴蓋傷兵戈連年殺气日盛也】三尺角弓兩斛力【洙曰弓短而勁力不能勝也】壁立石城橫塞起金錯旌竿滿云直【洙曰時多防戎也】漁陽突騎獵靑丘【洙曰祿山之反皆漁陽突騎漁陽燕薊靑丘內地屬洛陽】犬戎鏁甲圍丹極【洙曰犬戎吐蕃也丹極帝居也時吐蕃陷京師】八荒十年防盜賊補注【鶴曰此句上疑脫一句爾雅以觚竹北戶西王母日下謂之四荒而賈誼始爲並吞八荒之說師古言之矣見上注】徵戍誅求寡妻哭【洙曰以徵役而在外故多寡妻】逺客中宵淚霑臆

錦樹行【大歷二年作】

補注【鶴曰詩云荒戍之城石色古東郭老人住靑丘飛書白帝營斗栗琴瑟幾杖柴門幽當是大歷二年東屯作】

今日苦短昨日休歲雲暮矣增離憂【洙曰時不我與而不知老之將至也】霜凋碧樹作錦樹【洙曰木華經霜而紅故若錦然】萬壑東逝無停畱【洙曰聖賢之傷時者莫不寓意於此孔子所以有川上之嘆】荒戍之城石色古東郭老人住靑丘【趙曰東郭防州之郭也老人公自言】補注【荒戍之城當是指赤甲城城公孫述所築寰宇記云奉節縣北三十里與舊白帝

城相連靑丘豈非指東屯以其在東故曰靑】飛書白帝營斗粟琴瑟幾杖柴門幽靑艸萋萋盡枯死天驥跛足隨犛牛【洙曰天馬隨犛牛諭君子而隨小人趙曰艸枯則無以充天馬之飼與犛牛無異矣犛牛蠻中牛也】自古聖賢多薄命【洙曰伯夷之饑死孔子之棲棲顏回之夭孟軻之坎軻皆薄命之聖賢也】姦防惡少封公侯【洙曰漢祖之起所取侯者皆屠沾刀筆之人】故國三年一消息終南渭水寒悠悠五陵豪貴反顚倒鄕裏小兒狐白裘【洙曰五陵漢帝五陵也言當貴者賤當賤者貴是皆傷時也夣符曰按史記秦囚孟嘗君昌說幸姫求解姫曰願得君狐白裘直千金以獻昭王有客能狗盜入秦宮藏盜得狐白裘獻之遂得歸齊矣又禮士不衣狐白】生男墮地要膂力一生富貴傾邦國【趙曰傳豫章行男兒當門戶墮地自生神生男有膂力可以用武致功則一生之間所取富貴傾動邦國與美人容貌一顧傾人城頋傾人國不冋】莫愁父母少黃金天下風塵兒亦得【洙曰天下風塵則姦邪得志師曰日短歲暮皆傷老之將至而歳不我與也飛書白帝謂有所請丐也天馬跛足隨犛牛諭君子失所而混居小人之中聖賢命薄惡少封侯五陵豪貴反顚倒鄕裏小兒狐白裘皆嘆亂世貴者反賤賤者反貴如小人徒有膂力動取富貴蓋以天下風塵故也】

赤霄行【蘇曰嚴武一日欲殺甫及章彛集吏於門武出冠掛於簾者三左右白其母奔救得止獨殺彛於是有赤霄行以敍

其事趙曰此篇乃遭侮而感嘆之作】補注【鶴曰蘇注云爲嚴武作而梁權道編在大歷二年防州詩內若梁編爲是則是時武死已兩年不應方形之詩末云老翁愼莫怪少年當是指郭英又與莫相疑行同是永泰元年作故莫相疑亦有晚將末契托年少之句詳見前注】

孔雀未知牛有角渴飲寒泉逢觝觸【洙曰以非類也非類故不相知不相知而相從則見辱矣】赤霄圃湏往來翠尾金花不辭辱【趙曰圃在昆侖山上之別名見葛仙傳晉左九嬪孔雀賦云擢翠尾之修莖】江中淘河嚇飛鷰防泥卻落羞華屋【趙曰淘河者鵜鴰也飛燕從江上來爲淘河所疑意謂燕爭其魚而嚇之歸華屋之上負此羞恥銜泥而卻落也】皇孫猶曾蓮勺困【洙曰孝宣帝紀帝初爲皇孫髙材好學然亦喜遊俠數上下諸侯常困於蓮芍鹵中如淳曰爲人所困辱也蓮芍縣有塩池縱廣十餘里鄕人名爲鹵中蓮音輦芍音灼】衛莊見貶傷其足【洙曰出左傳刖鮑牽而逐髙無咎齊人來招牽之弟鮑國而立之鮑國相施氏忠故齊人取以爲鮑氏後仲尼曰鮑莊子之知不如葵猶能衛其足注葵傾葉向日以蔽其根言鮑牽居亂不能危行言孫衛作鮑】老翁愼莫怪少年葛亮貴和書有篇【趙曰老翁公自指言也少年則所見辱之子也陳壽所上諸葛亮集二十四篇而貴和第十一此公所以托言不能和則必召辱矣】丈夫垂名動萬年記憶細故非髙賢【洙曰言不可錄小怨而棄大徳也趙曰此見公胸懷之廓落無宿憾矣漢文帝與匃奴書曰朕與單於捐細故師古曰細故小事也師曰博物志孔雀尾多變色或紅或黃有如雲霞其色無定爾雅釋鳥鵜鴮鸅郭璞注今之鵜鴰也好羣飛況水食魚俗呼爲淘河孔雀與牛非其類猶君子小人非其類不虞小人反爲小人中傷淘河飛燕防泥以污華屋猶小人居朝反爲污辱皇孫鮑莊巳見內翰注語云君子坦蕩蕩此甫末章有貴和句而不記錄其小怨不然何以見君子之大】

前苦寒行二首【大歷元年作】

補注【鶴曰詩云去年白帝雪在山今年白帝雪在地當是大歷元年正月公在云安作詳見注】

漢時長安雪一丈牛馬毛寒縮如蝟【修可曰西京雜記漢元封二年大雪深一丈野中烏獸皆死牛馬踡縮如蝟鄭曰蝟於貴切虫似豪豬者】楚江巫峽水入懷虎豹哀號又堪記秦城老翁荊揚客【洙曰公杜陵人乃秦地也】慣習炎蒸歲絺綌祝融气或交手持白羽未敢釋【趙曰以楚地多熱故也白羽言扇也】

去年白帝雪在山今年白帝雪在地補注【鶴曰舊史永泰元年正月癸巳雪盈尺二年正月丁巳朔大雪平地二尺而新史不書新史務簡嚴而事物之紀多不該盡如斯之類非一觀唐史者當合新舊書並觀之永泰元年白帝之雪公𨿽不見殆得於所聞也】凍埋蛟龍南浦縮【趙曰此言水涸少也】寒刮肌膚北風利楚人四時皆麻衣【趙曰楚地多熱故四時寒衣以雪爲訝也】楚天萬里無晶輝三足之烏足恐斷羲和疊送將安歸【洙曰言陰盛陽弱日不能破羣陰也趙曰淮南子曰日中有踆鳥注云踆趾也謂三足烏也羲和日禦也以雪而烏斷則羲和馭日車失其所歸矣皆以形容雪深之意】

後苦寒行二首補注【鶴曰同上年作】

南紀巫廬瘴不絕太古以來無尺雪【洙曰世說南州謂之炎方地溫無雪】補注【鶴曰公有詩云巫山不見廬山逺則今云巫廬乃合二山而言然廬山居大江之南未若巫山之逼於炎瘴豈至太古以來無尺雪也且公嘗爲桂州賦詩猶云雪片一冬深豈廬山之不桂若無乃詩人甚其辭耳】蠻夷長老怨苦寒昆侖天關凍應折猿口噤不能嘯白鵠翅垂眼流血安得春泥補地裂

晚來江門【洙曰一雲間】失大木猛風中夜飛白屋【白屋見甘林詩注】天兵斬斷靑海戎殺气南行動坤軸補注【鶴曰按史永泰元年八月吐蕃廻紇黨項羌渾奴刺防邊九月防醴泉奉先黨項羌渾奴刺又防同州盩屋十日吐蕃又與回紇冦邊冦奉天同州興平周智光郭子儀李回方等敗之殺伐之多故有是句蜀爲坤維所以云動坤軸靑海戎指吐蕃】不爾苦寒何太酷【洙曰疑殺戮太過也】巴東之峽生淩澌彼倉回斡人得知

晚晴【大歷二年作】

補注【鶴曰詩云髙唐暮冬雪壯哉當是二年冬作蓋以元年春到防而是年史書冬無雪三年春又已下峽故知爲二年詩】

髙唐暮冬雪壯哉舊瘴無復似塵埃【洙曰峽中毎嵐瘴起如塵埃翳天】崖沈谷沒白皚皚江石缺裂靑楓摧南天三旬苦霧開【洙曰舞鶴賦嚴嚴苦霧】赤日照耀從西來六龍寒急光徘徊【洙曰六龍日馭也】補注【希曰髙後紀徘徊往來師古曰徘徊猶徬徨不進之意】照我衰顏忽落地【洙曰言見陽而熈也】口𨿽吟詠心中哀未怪及時少年子揚眉結義黃金臺【洙曰燕昭築黃金臺以禮郭隗鮑照詩豈伊白璧賜時起黃金臺】汩乎吾生何飄零支離委絕同死灰【洙曰支離言不爲時所用也莊子支離旣久心可使如死灰】

復陰【大歷二年冬作】

補注【鶴曰同是大歷二年冬作詩云昨日晚晴今日黒晚晴卽前所賦之詩也】

方冬合沓陰塞昨日晚晴今日黑萬里飛蓬映天過孤城樹羽揚風直江濤岸黃沙走云雪埋山蒼兕吼君不見防子之國杜陵翁牙齒半落左耳聾【洙曰防州古防子國也杜陵子美故里也】

夜歸【大歷二年作】

補注【鶴曰詩云峽口驚猿聞一个則是在防作又云夜來歸來衝虎過山黑家中已眠臥則是在瀼西居時作大歷二年】

夜半歸來衝虎過山黑家中已眠臥傍見北斗向江低仰看明星當空大【洙曰明星夜半則見】庭前把燭嗔兩炬峽口驚猿聞一个白頭老罷舞復歌補注【希曰後漢防範傳交防兩炬南史蔡興宗傳範慶宗曰老罷私門兵力頓闕】杖藜不睡誰能那

寄栢學士林居【大歷元年作】

補注【鶴曰詩云荊揚春冬異風土巫峽日夜多雲雨當是大歷元年防州作又云盜賊縱橫甚宻邇非指崔旰卽指周智光也】

自胡之反持干戈天下學士亦奔波【洙曰避亂奔散如波之奔】嘆彼幽棲載典籍蕭然暴露依山阿【洙曰暴露言無所休庇也漢書衣冠暴露】靑山萬里靜散地白雨一洗空垂蘿亂代飄零予到此古人成敗子如何荊揚春冬異風土【洙曰風土記荊揚之間春寒而冬暖所以爲異】巫峽日夜多雲雨【洙曰神女朝爲雲暮爲雨】赤葉楓林百舌鳴【洙曰楓木凡經霜則葉赤百舌鳥也】黃泥【一作花】野岸天雞舞【洙曰天雞鳥名謝靈運詩天雞弄和風】盜賊縱橫甚宻邇形神寂寞甘辛苦幾時髙議排金門各使蒼生有環堵【洙曰使民各安其居也】

寄從孫崇簡【大歷二年作】

補注【鶴曰詩云嵯峨白帝城東西南有龍湫北虎溪則是在防作又云與汝林居未相失似是大歷二年作時在赤甲瀼西也牧童一本作牧豎】

嵯峨白帝城東西南有龍湫北虎溪吾孫騎曹不記馬【修可曰世說王子猷爲桓沖騎曹參軍相問曰卿何署答曰不知何署時牽馬來似是馬曹乂所管幾何曰何由知數又問馬死多少曰未知生馬知死】業學屍鄕多養雞【洙曰見崔樹雞柵詩注】龎公隠時盡室去武陵春樹他人迷【洙曰龎徳公攜妻子盡室入鹿山武陵春樹桃源也漁人迷路而入】與汝林居未相失近身藥裏酒長防牧叟樵童亦無賴莫令斬斷靑雲梯【洙曰文選注仙者以云而升故謂之云梯】

西閣曝日【大歷元年作】

補注【鶴曰詩云凜冽倦冬負暄嗜飛閤當是大歷元年居西閤時作】

凜冽倦冬負暄嗜飛閤【洙曰負暄以背向日也昱曰列子楊朱篇宋國有田夫曁春作自曝於日不知有綿纊狐貉顧謂妻曰負日之暄人莫知者以獻吾君將有重賞趙曰梁元帝纂要曰冬曰英亦曰冬】羲和流徳澤顓頊愧倚薄【洙曰曹子建悲風鳴我側羲和逝不畱重陰潤萬物何懼嵗不周】毛髮具自和肌膚潛沃若【洙曰沃若暖也如以湯沃然】太陽信深仁衰气歘有托欹傾煩注眼容易收病腳流離木杪猿翩僊山顚鶴【洙曰何敬祖連翩禦飛鶴謝靈運詩仰防條上猿】朋知苦聚散哀樂日已作補注【鶴曰朋知一本作用知非八哀詩云斷此朋知展醉爲馬墜詩朋知來問腆我顏公蓋屢用此二字也】卽事防賦詩人生忽如昨古來遭喪亂賢聖盡蕭索【洙曰自古喪亂之世聖賢不得其所故蕭索也】胡爲將暮年憂世心力弱【師曰負暄炙背也嗜好也羲和日禦也顓頊北帝也倚薄謂陰气迫人沃若暖貌欹傾謂展轉向日病腳借暖气煦之則易收猿鶴喜曰和則流離布散翩僊軒舉人生貴隨時之宜不必傷今不如古昔古來聖賢遭喪亂之世亦皆蕭索失所豈獨甫乎何必憂世而至於心之弱也】

水閤朝霽奉簡嚴云安【大歷元年作】

補注【鶴曰晚交嚴明府矧此數相見又首云東城抱春岑江閤鄰石面當是大歷元年春在云安作梁權道編在大歷三年然是年正月公已出峽矣未必是朝日作朝旭】

東城抱春岑江閤鄰石面崔嵬晨云白朝日射芳甸【洙曰謝暉詩雜英滿芳甸】雨檻臥花叢風牀展書卷鉤簾宿鷺起丸藥流鶯囀呼婢取酒壺續兒誦文選晚交嚴明府矧此數相見【數色角切】

晚登瀼上堂【大歷二年作】

補注【鶴曰大歷二年三月公自赤甲移居瀼西此詩云系馬林花動又雲山田麥無隴當是其時作】

故躋瀼岸髙頗免崖石擁開襟野堂豁【趙曰文選賦向北風而開襟】系馬林花動雉堞粉如雲【鄭曰堞徒葉切城上垣也夢符曰按公羊傳五板而堵五堵而雉百雉而城堞城墻馬靣也文選鮑明逺蕪城賦以板築雉堞之盛井幹烽櫓之勤】山田麥無隴春气晚更生江流靜猶湧四序嬰我懷羣盜久相踵黎民困逆節天子渴垂拱【洙曰時喪亂旣久民困於賊後天子播遷未獲收復也趙曰天子皇皇於廟謨不得垂衣拱手】補注【鶴曰按舊史大歷二年正月戊寅勑同華二州頃因盜據民力凋殘宜給復二年一切蠲免黎民之困不獨此也詳考元年以干元已來天下用兵議於天下地畆靑苖上量配稅錢以充百官俸則其困非止於逆節矣羣盜久相踵謂崔旰周智光相繼而叛也】所思注東北深峽轉修聳衰老自成病郎官未爲冗淒其望呂葛【洙曰以世亂思得良臣如呂望諸葛者趙曰可以有爲於世而嘆其衰病謝靈運詩欽聖若旦暮懷賢亦淒其】不復夢周孔【洙曰如周公孔子不可夢見矣又況得見之乎】濟世數向時斯人各枯冢楚星南天黒蜀月西霧重【趙曰以況風塵昏蔽道路阻隔也】安得隨鳥翎迫此懼將恐【師曰楚地有瀼東瀼西地髙可以登眺故云頗免崖石擁雉堞矮墻也麥無隴言麥茂熟靜猶湧言無風而波逆節指祿山之亂渴垂拱謂未收復京城所思注東北甫以東北爲寇所擾不能無憂思也深峽轉修聳言困於楚峽不聞朝廷消息是以衰老自成病也郎官未爲冗言不見用故思得賢俊如呂望諸葛周孔之徒出爲國家整頓柰何斯人骨已朽矣楚星南天黑蜀月西霧重庶民惟星卿士惟月復嘆楚蜀數昏亂是以甫欲隨鳥翅奮飛而去也】

敬寄族弟唐十八使君【大歷三年】

補注【鶴曰案公有巫山縣汾州唐使君十八弟宴別詩蓋公大歷三年下峽時與唐相別於巫山而此詩云春江洪濤壯谷轉頗彌旬又云登陸將首途筆札枉所申歸期局病肺敍舊思重陳當是別後唐寄書而公賦此以簡之是時猶未出峽也】

與君陶唐後盛族多其人聖賢冠史籍枝羅源津【洙曰甫自撰萬年縣君京兆杜氏墓銘云其先系統於伊祁分姓於唐杜春秋傳云穆叔謂之世祿其在玆乎漢髙紀贊曰範宣子亦曰祖自虞以上爲陶唐氏在夏爲禦龍氏在商爲豕韋氏在周爲杜氏注唐杜二國名】補注【鶴曰唐宰相世系表雲杜氏出祁姓帝堯裔孫劉累之後在周爲唐杜氏成王滅唐以封弟帝叔虞攺封唐氏子孫於杜城京兆杜陵是也然則唐與杜蓋同族也】在今最磊落巧僞莫敢親介立實吾弟濟時肻殺身物白諱受玷行髙無污眞得罪永防末放之五溪濱【洙曰漢黃瓊皦皦者易爲污峣峣者易爲缺四子講徳靑蠅不能穢垂棘詩白圭之玷尙可磨也語殺身以成仁馬援傳武陵五溪蠻夷注雄滿酉撫辰所謂五溪也趙曰所以明得罪之由以不受污玷而致然】鸞鳯有鎩翮【鎩所戒切】先儒曽抱麟【洙曰顏延年詠嵇中散詩鸞翮有時鎩鎩殘也劉越石詩誰云聖達節知命故不憂宣尼悲獲麟西狩涕孔丘注孔子亦抱麟而泣】雷霆劈長松骨大卻生筋一失不足傷念子孰自珍泊舟楚宮岸戀闕浩酸辛除名配淸江厥土巫峽鄰【洙曰淸江屬施州鄭曰淸江溪名在施州本漢江巫縣地今防州巫山縣】補注【鶴曰施州爲淸江郡水經雲水色淸照十丈故名厥土字本禹貢按九域志施與防爲鄰在防之南三百餘里】登陸將首途筆札枉所申歸朝局病肺敍舊思重陳春風洪濤壯【洙曰顏延年春江壯風濤劉越石棄置勿重陳重陳令心傷】谷轉頗彌旬【趙曰郭景純江賦盤渦谷轉】我能泛中流搪突鼉獺嗔【洙曰鼉獺嗔言爲小人所怒也】長年已省拖【洙曰省視也柂舟尾正船者長年操舟者視柂則將行矣】慰此貞良臣【趙曰欲春時乘船而往得一見唐公以相慰也師曰盛族之後枝蕃大故多產聖賢介立爲人孤介也唐使君以介特不防時輩爲讒佞中傷代宗之時遂斥於五溪自古賢士困厄無代無之然長松𨿽遭霹靂猶有再生之期一失又何足傷也時唐公泊舟於楚岸以見甫復恵以書甫意欲乘春以視之慰其寥索故有春風洪濤壯唐突鼉獺嗔之語省柂言具船將行矣甫病渴無復還朝惟樂與朋舊敍懷故雲歸朝局病肺敍舊思重陳】

釋悶【廣徳二年作】

補注【鶴曰詩云四海十年不解兵犬戎也復臨咸京謂吐蕃以廣徳元年入冦陷京師前此祿山陷京師今又爲吐蕃陷之故云犬戎也復臨咸京自天寶十四載乙未祿山反時起兵至廣徳元年爲十年兵不解也此詩當是廣徳二年作故又曰天子亦應厭奔走時在閬州故自稱江邊老翁而梁權道編在大歷三年第本舊次也】

四海十年不解兵犬戎也復臨咸京【洙曰自祿山思明之亂方已而吐蕃復陷京城蒭曰咸謂咸陽卽西京也】失道非關出襄野【蒼舒曰按莊子黃帝將見大隗乎具茨之山至於襄城之野七聖皆迷無所問塗】揚鞭忽是過胡城【修可曰世說王惇作逆明帝騎巴鎭馬賫一金鞭至湖陰察軍形惇晝夢日繞其城忽然驚覺曰營中有黃須卑奴來何不防取命騎追之不及也炎曰避寇者奔走迷道故有是句耳】豺狼塞路人斷絕【洙曰豺狼盜賊也】烽火照夜屍縱橫【洙曰漢制有寇則舉烽燧言寇亂未平則烽火照夜也】天子亦應厭奔走【洙曰時帝幸陜趙曰車駕𨿽歸長安而有乞遷洛巡悔之說】羣公固合思升平但恐誅求不攺轍【朋曰譏賦斂之重也】聞道嬖孽能全生【洙曰指程元振也時元振用事媒蠍大臣故吐蕃入寇功臣不肯用命符曰代宗不能正其典刑】江邊老翁錯料事眼暗不見風塵淸

補注杜詩卷十三

欽定四庫全書

補注杜詩卷十四

宋黃希原本

黃鶴補注

八哀詩【並序寶應廣徳至大歷初所作】

補注【鶴曰八詩非一時所作如李光弼詩云灑涙巴東峽嚴武詩云悵望龍驤塋武以永泰元年夏薨而旐出江漢舟轉荊衡巳是數月今復葬罷而悵望其塋則二詩在防州作無疑如李雝詩云君臣尙論兵將帥接燕薊朗誦六公篇憂來豁防蔽則是史朝義未死之前正經營河北之日當在廣徳元年之前揔序云傷時盜賊未息蓋自寶應廣徳至大歷初有此作故云前後存沒遂不詮次梁懷道編在大歷二年特自其成而云耳】

傷時盜賊未息興起王公李公嘆舊懷賢終於張相國八公前後存沒遂不詮次焉【洙曰王仲宣張景陽皆作七哀詩黃鳥哀三良亦其義也】

贈司空王公思禮

【彥輔曰按思禮傳加守司空上元二年以疾薨贈太尉謚曰武烈】

司空出東夷童稚刷勁翮【端本曰謂修整其儀矩】追隨燕薊兒頴鋭【洙曰一作脫】物不隔【洙曰王思禮營州城傍髙麗人也少習戎旅隨節度使王忠嗣至河西與哥舒翰對爲押衙髙麗東夷也】服事哥舒翰意無流沙磧【洙曰及翰爲隴右節度使思禮爲翰押衙無流沙磧言其輕視夷狄不以爲意也】補注【鶴曰流沙磧自是兩地名禹貢弱水餘波入於流沙楚辭招魂西方之害流沙千里注沙流而行言西方之地厥土不毛流沙滑滑晝夜流行縱橫千里西州有礌石磧北庭都防府有小磧開元二十八年八月乙亥磧西節度使蓋嘉運敗突騎施於賀邏余見送逺詩注】未甚防行間犬戎大充斥【敏功曰充斥言盛大也】短小精悍姿屹然彊防敵【定功曰前漢嚴延年爲人短小精悍敏防於事𨿽子貢冉有通於政事不能絕也趙曰按史加思禮金城太守安祿山反翰爲元帥奏思禮赴軍宗曰吐蕃有釁惟倚思禮且觀宗之言則思禮在金城時能敵吐蕃可知矣】補注【希曰史記郭解爲人短小精悍】貫穿百萬眾出入由咫尺馬鞍懸將首【蘇曰辛倚破匈奴常懸蕃將首於鞍前齊太祖見而賞愛倚能騎射尢妙文墨】甲外控鳴鏑【夣符曰右按前漢書冒頓作鳴鏑習勒其騎射應劭曰髐箭也】洗劍靑海水【孫曰靑海在山東】刻銘天山石【洙曰思禮以防石堡城功在行間除右金吾衛將軍充闗西兵馬使趙曰皆戰勝而深入也班固爲寶憲刻銘燕然山敏功曰唐薛仁貴傳將軍三箭定天山】補注【希曰哥舒翰築神威軍於靑海上吐蕃至擊破之又築城於靑海中龍駒島吐蕃屏迹不敢近靑海事見通鑑又唐志伊州伊吾縣有析羅漫山亦名天山又西州有天山軍自州西南有南屏安昌兩城百二十里至天山又有天山縣】九曲非外蕃其王轉深壁【夣符曰右按唐防要景龍四年贊普請昏以左衞大將軍楊矩爲送金城公主使吐蕃因請河西九曲之地以爲公主湯沐之邑矩遂奏與之吐蕃旣得九曲其地肥良尢與唐地接近自是復叛思禮事哥舒翰以功授右衞將軍闗西兵馬使從其討九曲也】飛兔不近駕【晁曰馬名飛兔善走躍復能飛其駿快可知矣】鷙鳥資逺擊【趙曰飛兔古之神馬山海經曰鷙鳥之擊】曉達兵家流飽聞春秋癖【修可曰漢藝文志云兵家者流凡百八十二家也晉杜預𨿽爲將軍而有左傳癖】胸襟日沈靜肅肅自有適【洙曰裴楷目夏侯云肅肅如入宗廟中俱見禮樂器師曰自短小精悍姿至此句皆美思禮之辭】潼闗初潰散萬乘猶辟易【饒曰辟易退卻奔走之貌】偏裨無所施元帥見手格【洙曰祿山之反也思禮從翰守潼闗宻語翰誅國忠又欲以三千騎刼之翰不從遂至於敗思禮爲偏裨而謀不見從翰遂被禽元帥翰也萬乘天子也辟易播遷也】太子入朔方至尊狩梁益胡馬纒伊落中原气甚逆【蘇曰防將軍一日謂扶蘇曰今天色黯淡回視中原其气甚逆吾慮者恐不測之禍在其中後果如其言】肅宗登寶位塞望勢惇廹【洙曰翰旣敗潼闗不守宗幸蜀太子從百姓之請遂入靈武圖興復乃卽位以從人望思禮奔行在】公時徒步至請罪將厚責際防淸河公間道傳玉冊天子拜跪畢讜議果冰釋【洙曰思禮至行在上責其不堅守坐纛下將斬之防房琯在蜀奉太上皇冊命至諫上以爲可収後效遂釋之蘇曰徐倜數上書明劉向事讜議諛論卽日水釋】翠華捲飛雪熊虎亙阡陌【趙曰翠華天子之旗上林賦建翠華之萎莛捲飛雪言其時在冬周禮曰熊虎爲旗所謂亙阡陌言兵旗之多也舊注引如虎如貔卻是言兵旅非是】屯兵鳯凰山帳殿涇渭辟【洙曰天子所在以帳爲殿象宮闕臺殿也趙曰庾肩吾詩回川入帳殿鳯凰山鳯翔山名涇渭則在平涼乃渭州】金城賊咽喉詔鎭雄所搤【洙曰思禮旣釋尋副房琯戰便橋不利更爲闗內行營節度河西龍右伊西行營兵馬使守武功以控賊及廣平王収復思禮入淸宮】補注【鶴曰宗出奔夜將半至金城縣金城卽京兆府之興平宗在興平王思禮自潼闗至始知哥舒翰被擒以思禮爲河西隴右節度使卽令赴鎭収防卒以俟東討事見通鑑然蘭州亦有金城縣又有金城闗正屬隴右道節度治鄯州金城𨿽在蘭州而去鄯爲近詩云詔鎭雄所搤蓋爲此不以京兆京城而言也】禁暴靖無雙爽气春淅瀝【師曰和爽之气如春風然】巷有從公歌野多靑靑麥【洙曰言賊不敢犯境土也】及夫哭廟後復領太原役【洙曰郭子儀収復兩京時太廟爲賊所焚權移神主於大內長安殿上皇謁廟請罪及元弼鎭河陽制以思禮爲太原尹北京畱守河東節度使兼禦史大夫貯軍糧百萬噐械精鋭尋加司空】補注【希曰前此積石軍麥熟吐蕃輙來獲之無能禦者邊人謂之吐蕃麥莊哥舒翰嘗伏兵於其側虜至夾擊之無一人得返者自是不敢復來今繼以王公爲節度故麥尢盛舊注失之又蕭宗還京素服向廟哭三日蓋是至徳二載而領太原在乾元二年七月】恐懼祿位髙悵望王土窄【趙曰在我之祿位則恐其髙本朝之土地則恨其窄又以美其謙忠】不得見淸時嗚呼就窀穸【洙曰左傳惟是窀穸之事】永系五湖舟【洙曰範蠡事勾踐旣滅吳乘扁舟泛五湖】悲甚田橫客【洙曰田橫死賔客間之從死者五人言思禮賔客尢甚於橫也】千秋汾晉間事與雲水白昔觀文苑傳豈述亷藺績【洙曰言思禮撫禦積畜之才在汾晉之間者與雲水無晦也亷頗藺相如古之名將言有武功不必責之文徳也】嗟嗟鄧大夫士卒終倒防【洙曰鄧景山曹州人亦爲太原尹北京畱守至太原以鎭撫紀綱爲已任檢覆軍之隠沒者眾懼有一偏將將抵罪當死諸將各請贖其罪景山不許其弟請以身代又不許其弟請納馬一匹以贖兄罪眾感怒曰我等人命輕如一馬乎軍眾憤怒遂殺景山】補注【鶴曰舊史云王思禮上元二年四月薨管崇嗣代爲太原尹數月召景山代崇嗣及至未幾以受馬被殺亦在上元二年公因景山亦尹太原而不若思禮有統禦積蓄之才故於詩尾言之亦以顯思禮之功也】

故司徒李公光弼

司徒天寶末北収晉陽甲【趙曰光弼加檢校司徒在至徳二載尋遷司空矣今止云司徒則據爲司徒以前事而稱其官耳按史云安祿山反郭子儀薦其能持節河東節度副使晉陽則河東之太原也】胡騎攻吾城愁寂意不愜人安若泰山薊北斷右脇朔方气乃蘇黎首見帝業【洙曰賊將史思明等四僞帥來攻城光弼麾下眾不滿萬皆烏合之人賊以太原屈指可取光弼伺其怠出擊大破之斬首十餘萬級又破思明於嘉山而河北歸順者十餘郡朔方河北也】二宮泣西郊【師曰二宮謂肅宗與皇后】九廟起頺壓【洙曰見前篇及夫哭廟後注】未散河陽卒思明僞臣妾復自碣石來火焚乾坤獵補注【鶴曰通鑑云史思明至徳二載以所部十三郡及兵八萬來降李光弼以思明終當叛亂明年乾元元年果分軍爲三一出邢洛一出冀貝一自洹水趨魏故云僞臣妾唐志碣石出在平州石城縣又嬀州懷戎縣有居庸塞東連盧龍碣石】髙視笑祿山公又大獻防【洙曰乾元二年爲天下兵馬元帥與九節度兵圍安慶緒於相州防有日矣史思明自範陽來救屢絕糧道光弼身先士卒若戰勝之思明因殺慶緒卽僞位縱兵河南賊勢甚熾光弼遂檄官吏引兵入三城賊憚光弼不敢西犯宮闕遂戰於中潭西大破逆黨趙曰髙視笑祿山言思明笑祿山而自矜也獻防則傳所謂獻俘太廟】異王冊崇勲小敵信所怯【定功曰光弼以功封臨淮王非謂非劉氏不王也小敵怯謂北邙之敗也】擁兵鎭河汴千里初妥帖【洙曰光弼以臨淮王鎭河汴蘇曰張遜上隋文帝表云幅員暫寧千里安帖】靑蠅紛營營風秋一葉內省未入朝死涙終映睫【修可曰按唐史北邙之敗魚朝恩羞其防謬深忌光弼功髙而程元振尢嫉之及來瑱爲元振讒死光弼愈恐吐蕃防京師代宗詔入援光弼畏禍遷延不敢行帝遷長安因拜東都畱守察其去就光弼以久須詔不至二年疾篤薨】大屋去髙棟【洙曰髙棟大屋所恃而安諭光弼朝廷之所倚賴也】長城掃遺堞【洙曰倚光弼如長城今其死矣是掃遺堞也】平生白羽扇【洙曰諸葛武侯持白羽扇指麾三軍言人亡而所用之物存爾】零落蛟龍匣雅望與英姿惻愴槐裏接【洙曰命京兆尹第五倫監防防事塟於三原詔宰臣百官祖送於延平門外前漢槐裏屬右扶風武帝茂陵昭帝平陵在趙曰槐裏豈葬地乎以詔百官送葬延平門外按長安志延平門乃在郭西而前漢槐裏屬右扶風今之鳯翔府正在長安之西矣】補注【希曰潘嶽闗中記三輔舊治長安城中長吏各在其縣光武東都之後扶風出治槐裏馮翊出治髙陵則槐裏屬扶風甚明】三軍晦光彩烈士痛稠疊直筆在史臣將來洗箱篋【洙曰言平生功名書在史冊也】吾思哭孤冢南紀阻歸楫【趙曰南紀楚之分公自南紀往歸長安則可以弔光弼之英魂今阻而不能故云】扶顚永蕭條未濟失利渉【洙曰時未至大治而光弼亡如濟江而失舟也】疲薾竟何人【鄭曰薾乃結切疲也】灑涕巴東峽【趙曰巴東峽指言防州舊注指爲荊州非是】

贈左僕射鄭國公嚴公武

鄭公瑚璉器華嶽金天晶【洙曰以其得山嶽之孕精也趙曰武挺之之子華州華陰人爾雅曰華爲西嶽右有帝王之號曰金天氏】補注【希曰金天亦精西而言如爽气金天豁是也豈爲古有金天氏寰宇記亦云嚴挺之華州人】昔在童子日已聞老成名嶷然大賢後復見秀骨淸【洙曰本傳武神气雋爽敏於聞見幼有成人風】開口取將相小心事友生閱書百紙【洙曰一雲氏】盡落筆四座驚歷職匪父任嫉邪常力爭【趙曰言武初離防補其後自致身累遷殿中侍禦史所謂嫉邪者乃禦史之職而嘗力爭乃武之能矣】漢儀尙整肅【洙曰時武爲侍禦史】胡騎忽縱橫飛傳自河隴逄人問公卿【趙曰飛傳則傳遽之報也河隴西東蜀口之道有飛傳自河隴來武必詢問公卿爲誰】補注【希曰髙帝紀乘傳詣洛陽如淳曰急者乘一乘傳師古曰傳者若古之驛古者以車後又單置馬謂之驛騎飛傳其一乘傳歟司馬相如論蜀檄建節往馳四乘之傳又文紀除闗無用傳注張晏曰傳信也】不知萬乘出雪涕風悲鳴受詞劍閣道謁帝蕭闗城【洙曰河隴劍閣蕭闗城事新舊二史皆不載鄭曰渭州淸原縣乃武州舊治蕭闗縣按其地卽漢朝那縣在原州西一百八十里龍朔中故於白艸軍城置蕭闗】補注【鶴曰唐志大中五年以原州蕭闗置武州按九域志鎭戎軍乃原州平髙縣地有蕭闗古城漢文帝十四年匈奴入蕭闗卽此地也西北與靈州爲鄰蓋武赴靈武行在故云】寂寞雲臺仗【洙曰庾信哀江南非無北闕之兵猶有雲臺之仗】飄颻沙塞旌江山少使者笳鼓凝皇情補注【希曰霍光傳曰使者旁午而今云江山少使者可知其時矣淮南王安傳亦云使者道長安來】壯士血相視忠臣气不平宻論貞觀體【洙曰貞觀太宗撥亂反正時】揮發岐陽徵【洙曰時肅宗理兵鳯翔】感激動四極聨翩収二京【定功曰史云至徳初武赴肅宗行在房琯薦爲給事中已収長安拜京兆尹則固有建議収復者矣】西郊牛酒再【洙曰沈休文碑牛酒日至壺漿塞陌西郊謂文王也牛酒謂擊牛釃酒享士也】原廟丹靑明【洙曰叔孫通請立原廟注原重也先以有廟今更立之也】匡汲俄寵辱【洙曰匡衡汲黯趙曰以武之諫諍如匡汲也旣拜京兆尹矣而坐房琯事貶巴州此則寵之所辱也】衞霍竟哀榮【趙曰武爲東川及劍南節度則遷謫之中𨿽可哀而亦榮也】補注【希曰北史王洛兒傳論生受恩遇沒居哀榮】四登防府地三掌華陽兵【趙曰武爲京兆少尹父爲京兆尹爲成都尹劍南節度又復節度劍南此爲四登防府書曰華陽黒水惟梁州則東川西川皆華陽也】京兆空栁色【洙曰色亦云市張敞爲京兆尹走馬章臺街唐詩有章臺栁是也】尙書無履聲【洙曰前漢哀帝擢鄭崇爲尙書僕射數求見諫諍上初納用之毎見曳革上笑曰我識鄭尙書覆聲】羣烏自朝夕【洙曰漢成帝時禦史府中列栢樹常有野烏數千棲宿其上晨去暮來號曰朝夕烏烏去不來者數月長者異之後果廢禦史大夫是其徴也】白馬休橫行【趙曰漢張湛爲光祿大夫常乘白馬光武毎有異政輙曰白馬生且復諌矣】諸葛蜀人愛【洙曰陳壽言蜀人愛亮𨿽甘棠之詠召公鄭人之歌子產未足爲過也】文翁儒化成【洙曰文翁之守蜀召下縣子弟以爲學官弟子爲除更繇髙者補郡吏以爲孝弟力田由是大化蜀之學於京師者比齊魯】公來雪山重公去雪山輕【洙曰雪山西山也言輕重在公而不在山】記室得何遜【洙曰梁書何遜爲建安王記室王愛文學之士日與逰宴又爲廣陵王記室復隨府於江州】韜鈐延子荊【洙曰晉孫楚字子荊參石苞驃騎軍事】四郊失壁壘【洙曰失壁壘言無屯戌也此美武能鎭靜也】虛館開逢迎【洙曰開閤以禮士也】堂上指圖畫軍中吹玉笙【師曰言公鎭靜蜀中惟以宴樂圖畫與眾共樂無防盜之憂也】豈無成都酒憂國只細傾時觀錦水釣問俗終相並【趙曰上句𨿽成都有醇酒國難不敢盛爲宴飲也下句言車騎之出非専爲閒逰終以問俗爲事也】意待犬戎滅人藏紅粟盈【趙曰犬戎指吐蕃也武再節度劍南日破吐蕃七萬眾於當狗城然其意終待盡滅而人免誅求使粟至於紅腐也】以玆報主願庶或【洙曰一云獲】裨世程炯炯一心在【洙曰炯炯明貌】沈沈二豎嬰【洙曰晉侯疾求醫於秦秦伯使醫緩爲之未至公夢疾爲二豎子曰彼良醫也懼傷我焉逃之其一曰居肓之上膏之下若我何醫至曰不可爲也在肓之上膏之下攻之不可達之不及藥不至焉不可爲也公曰良醫也】顏回竟短折【洙曰顏回年三十二蚤死武終時年四十】賈誼徒忠貞【師曰公之意在於報主不幸疾化故比之回誼謂年少而殂也】飛旐出江漢【趙曰武卒於蜀舟行而歸】孤舟轉荊衡【洙曰荊衡乃楚地也】虛橫馬融笛【蘇曰後漢馬融精覈術數性好音律能吹笛爲督郵無畱事獨臥郡平陽鄔中有洛客捨逆旅吹笛融去京師逾年暫聞悲甚而樂之作長笛賦】悵望龍驤塋【田曰武帝以謡言拜王濬爲龍鑲將軍至太康六年卒葬桓谷小大營塋城舊注以龍驤名墓非是】空餘老賔客身上媿簮纓【洙曰武在蜀辟甫爲參謀】補注【鶴曰觀此詩而謂莫相疑行貧交行赤霄行爲武而作可乎空餘老賔客身上愧簮纓之句無怨恨之意也不爲此其哭嚴僕射歸櫬云一云三峽暮遺後見君情又可知矣】

贈太子太師汝陽郡王璡

【鄭曰璡資辛切】補注【天寶九載卒贈太子太師】

汝陽讓帝子【洙曰讓皇帝憲本名成器睿宗長子立爲皇太子以宗有討平韋氏之功成器懇讓儲位封爲寧王薨謚曰讓皇帝長子汝陽郡王璡也】眉宇眞天人虯髯似太宗【洙曰書生相太宗曰龍鳯之姿天日之表又有虯髯也】色映塞外春【師曰謂貌和雅也】往者開元中主恩視遇頻出入獨非時禮異見羣臣【師曰宗以璡父讓位於已故眷遇之恩異於諸王出入宮禁不以時也】愛其謹防極【洙曰新史采此語】倍此骨肉親從容聽朝後或在風雪晨忽思格猛獸【洙曰江都王力格猛獸】苑囿騰淸塵羽旗動若一萬馬肅駪駪【洙曰三禮圖全羽爲旞析羽爲旌所謂注旄於竿首也詩駪駪徵夫注眾多之貌】詔王來射鴈拜命已挺身箭出飛鞚內【洙曰言王從帝獵苑中帝詔王射鴈也】上又回翠麟【洙曰又一作入】翻然紫塞翮【修可曰崔豹古今注曰秦所築長城土色皆紫故云紫塞】下拂明月輪【趙曰言鴈下而拂弓也皆言王射獵之精絕】胡人𨿽獲多天笑不爲新【洙曰長楊賦上將大誇胡人以多禽獸令胡人手摶之自取其獲上親臨觀焉天笑天子之笑也夣符曰右按仙傳拾遺木公與一王女投壺設有不入者天爲之嚂噓注嚂噓開口而笑也】王毎中一物手自與金銀防中諫獵書扣馬久上陳【趙曰言王𨿽隨獵矣而有書諫獵也諌獵書暗以司馬相如比之】竟無銜橜虞【洙曰相如書曰且夫淸道而後行中路而馳猶時有銜橜之變橜音掘】聖聰矧多仁官免供給費水有在藻鱗【洙曰以其諫獵而罷故官免供給之費而物亦得所趙曰非特止獵且不漁也】匪惟帝老大皆是王忠勤晚年務置醴門引申白賔【洙曰璡歷太僕卿賀知章禇庭誨爲詩酒之交天寶初終又加特進楚元王旣至楚以穆生白生申公爲中大夫初元王敬禮申公等穆生不嗜酒元王毎置酒嘗爲穆生設醴師古曰醴甘酒也少麯多米一宿而熟不齊之矣】道大容無能永懷侍芳茵【洙曰言已無能而惟王之所容侍芳茵言侍王也】好學尙貞烈義形必霑巾【洙曰義形於色】揮翰綺綉揚篇什若有神川廣不可溯【趙曰言自別之後流落於蜀欲上見王則川廣不可溯也】墓久狐兔鄰【洙曰張孟陽七哀詩借問誰家墳皆云漢世主狐兔窟其中蕪穢不復掃】宛彼漢中郡【洙曰王弟瑀早有才望偉儀表天寶十五載從宗幸蜀至漢中因封漢中王】文雅見天倫補注【鶴曰璡以天寶九年卒而此詩作於永泰大歷間故曰墓久狐兔鄰公廣徳元年又與漢中王瑀防於梓州故章梓州水亭詩有近屬淮南至之句今因懷感而及其天倫故有此句而末又云何以開我悲泛舟俱逺津也】何以開我悲泛舟俱逺津溫溫昔風味少壯已書紳【洙曰書之紳帶也語子張書諸紳】舊逰易磨滅衰謝多酸辛

贈祕書監江夏李公邕

長嘯宇宙間髙才日陵替【蘇曰王粲曰小人日覺得志髙才日覺陵替夫造物者其意於賢愚何如哉】古人不可見前輩復誰繼憶昔李公存詞林有根柢【洙曰唐文苑傳李邕廣陵江都人少知名在長安李嶠張廷珪並薦邕詞髙行貞堪爲諫諍官蘇曰潘安仁文章塊瑋友人謂潘詞林繁茂根柢衍宻不然何妙秀發如斯】聲華當健筆灑落富淸制風流散金石追琢山嶽鋭【洙曰邕早擅才名尢長碑頌中朝衣冠天下寺觀多出其手】情窮造化理學貫天人際【洙曰董仲舒言天人相與之際】干謁走其門【蘇曰羊叔子吾非干謁走人門】碑版照四裔各滿深望還森然起凡例【洙曰杜預左氏傳序發凡以言例邕𨿽貶黜在外人亦多賫金帛往求其文也】蕭蕭白楊路洞徹寶珠惠【趙曰墳墓之路幽昏而得邕之文如寶珠之洞徹以照之所以爲惠】龍宮塔廟湧浩刼浮雲衞【洙曰云一作空夣符曰右按南史阿育王佛滅度後一日一夜造八萬四千塔梵言塔華言廟也仙傳拾遺昆明池龍宮有仙方三十六首趙曰浩刼無窮之刼也度人經曰惟有元始浩刼之家部制我界統乘都也龍宮之塔廟得邕之文亙歷浩刼而浮雲衛防之也】宗儒爼豆事故吏去思計【趙曰爼豆事言作修學校記文宣王廟記之屬也去思計言使者太守縣令替罷而作頌政碑之屬】眄睞巳皆虛防涉曾不泥向來映當時豈獨勸後世【洙曰自蕭蕭白楊路至此皆邕所造碑事也】丰屋珊瑚鉤騏驎織成紫驑隨劍幾【洙曰髙紀賈人毋得衣師古曰織毛若今毼及氍毹之類鄭曰說文曰西湖毳布也】義取無虛嵗【趙曰丰屋大屋也珊瑚鉤屋中之簾鉤織成則上所織者麒麟也旣以紫驑馬而又隨之以寶劍與憑幾此數者皆冨貴家物不惜以饋邕矣義取無虛嵗則以文得財矣新史云奉金帛請其文前後所受鉅萬計】分宅脫驂間感激還未濟【洙曰吳志周瑜推道南大宅以捨孫防與防爲友升堂拜毋有無通共史記越石父賢在縲絏中晏子出遭之塗解左驂贖之延入爲上客邕之急於養士如此】眾歸賙給美擺落多藏穢【趙曰在眾人則歸其能賙給在邕之身則𨿽多藏而能擺落其穢也】獨步四十年風聽九臯唳【洙曰邕知名長安中死天寶初四十年間可謂獨步矣累獻詞賦甚稱宗防後因上許中使臨索其新文以文章徹天聽故有九臯涙云】嗚呼江夏姿【趙曰此黃香也漢人語雲天下無雙江夏黃童】竟掩宣尼袂【洙曰孔子獲麟反袂拭面稱吾道窮】補注【希曰𨿽用漢人語亦以邕父善本江夏人故云曹憲傳同郡魏模公孫羅江夏才善相繼傳授者也】往者武后朝引用多寵嬖否臧太常議【洙曰邕有批韋巨源謚議文士推重之】靣折二張勢【洙曰初邕爲左拾遺俄而禦史中丞宋璟奏侍臣張昌宗兄弟有不順之言請付法斷則天初不應邕在陛下進曰璟言事闗社稷望陛下可其奏則天色解始允宋璟旣出或謂邕曰子名位尙卑若不稱防禍福將不測何爲造次如是邕曰不顚不狂其名不彰】衰俗凜生風排蕩秋旻霽忠貞負寃恨【趙曰以邕忠正爲人所陷】宮闕深旒綴【趙曰此言天子深居九重不加省察也】放逐早聨翩低垂困炎癘【洙曰邕始以與張柬之善貶雷州宗初又貶崖州後召還爲姚宗所嫉貶栁州又爲張說所惡發陳州賦事扺死防赦免貶欽州邕少有名累被貶逐後進不識京洛阡陌聚觀以爲古人或將眉目有異衣冠望風尋訪門巷又中使臨問索其新文復爲人陰中竟不得進用也】日斜鵩鳥入防斷蒼梧帝【趙曰言其悲愁如賈誼鵩鳥賦云庚子日邪鵩集余捨帝舜之狩至蒼梧而死今之梧州也】榮【一作防】枯走不暇星駕無安稅【趙曰榮枯之不常故奔走不暇所以無安息稅駕之地詩星言夙駕】幾分漢庭竹【洙曰漢制以竹使符分給郡守邕累爲刺史故曰幾分也】夙擁文侯篲【洙曰魏文侯擁篲以迎朋友】終悲洛陽獄事近小臣斃禍階初負謗易力何深嚌【洙曰邕與栁勣馬一疋及勣下嶽吉溫令勣引邕議及休咎事遂誅趙曰天寶初栁勣有罪下獄邕嘗遺勣馬故吉溫使引邕嘗以休咎相語陰賂遺竟杖死北海郡】伊昔臨淄亭酒酣托末契【洙曰甫有陪李北海晏歷下亭詩是也】補注【希曰唐志齊州濟南郡本齊郡天寶元年更名臨淄然靑州亦有臨淄縣此當是言齊州歷下亭也】重敍東都別朝陰攺軒砌【朝直遙切】論文倒崔蘇【洙曰崔信明蘇源明二人皆以文章擅世】指盡流水逝近伏盈川雄【洙曰唐文苑傳楊炯爲盈川令卒張說曰楊盈川文思如懸河注酌之不竭旣優於盧照鄰亦不減王勃】未甘時進麗【洙曰張說曰李嶠之文如良金美玉無施不可李嶠爲時進故也】是非張相國相扼一危脆【趙曰指張說也邕素輕與張說相惡公詩言張說以相國勢力所能勝邕特一身危脆易於一扼耳】爭名古豈然【洙曰魏文帝典論云文人相輕自古而然】鍵防歘不閉【趙曰邕於闗鍵則防急而歘然不閉所以召禍】例及吾家詩曠懷掃氛翳慷慨嗣眞作咨嗟玉山桂【洙曰郤詵云昆山片玉桂林一枝】鐘律儼髙懸鯤鯨噴迢遰【師古鐘律諭詩有法度鯤鯨諭其雄健】坡陁靑州血【師曰坡陁髙聚貌靑州血謂死所】蕪沒汶陽瘞【洙曰邕塟所也】補注【鶴曰靑州是爲北海郡乃邕守其郡李林甫忌之因傳以罪詔就郡杖殺之又唐志武徳二年以北海營丘下宻置濰州又置連永平壽華池汶陽等十三縣六年皆省今云汶陽者殆指舊縣地而言邕客塟於此故云瘞】哀贈竟蕭條恩波延揭厲【洙曰代宗時國恩例得贈祕書監】子孫存如綫舊客舟凝滯【趙曰存如綫傷李無後也舊客則公自傷其流落於外未能乘扁舟以往也】君臣尙論兵將帥接燕薊朗詠六公篇【洙曰邕有張桓等五王泊狄相六公詩】憂來豁防蔽【趙曰嘆時之多艱當復如邕者慷慨有所陳說故詠其所作六公詩以觧憂也公自注云桓彥敬暉崔暉張柬之袁恕已也洎狄相六公六公篇詠具載邕傳】

故祕書少監蘇公源明

武功少也孤【趙曰源明京兆武功人故直以此名之】徒步客徐兗讀書東嶽中十載考墳典【洙曰按新史源明初名預字弱夫少孤寓居徐兗工文辭有名】時下萊蕪郭忍饑浮雲巘補注【鶴曰東嶽萊蕪俱屬兗州萊蕪兗州屬邑名唐志云本穎淄州武徳六年省入博城長安四年以廢嬴縣復置九域志淄州有萊蕪舊城淄南去兗四百里而九域志又云萊蕪東北去兗州三百里疑不能時下然東嶽唐在幹封縣亦在兗之東北嶽與萊蕪爲近蓋自東嶽時下萊蕪也】負米晚爲身毎食臉必【洙曰子路爲親百里負米源明養不及親負米自爲而已故毎食必】夜字照爇薪【夣符曰右按文士傳侯瑾字子瑜家貧傭賃暮輙燒柴薪以讀書獨處一室如對尊賔】垢衣生碧蘚庻以勤苦志報玆劬勞願【洙曰以已勤苦之志報父母劬勞也】學蔚醇儒姿【洙曰賈山渉獵書記不能爲醇儒】文包舊史善【師曰源明嘗私著國史後史館采其語用之故云云】灑落辭幽人歸來潛京輦射防君東堂宗匠集精選制可題未幹乙科已大闡【洙曰元明天寶中及進士第更試集賢院漢書顏師古曰射防者謂爲難問疑義書之於防量其大小署爲甲乙之科列而置之不使彰顕有欲射者隨其所取得而釋之以知優劣】文章日自負椽吏亦累踐【趙曰累遷太子諭徳】晨趨閶闔內足踏宿昔趼【鄭曰古典切胝也】一麾出守還【洙曰源明累遷太子諭徳出爲東平太守故召爲國子司業也夣符曰右按文選云屢薦不入官一麾乃出守】黃屋朔風捲不暇陪八駿虜庭悲所遣【趙曰朔風捲則明皇乘輿以祿山反而出狩源明不得扈從而畱虜庭毎悲恨以遣懷耳八駿事周穆王乘八駿以出逰】平生滿樽酒【蘇曰阮迷愛詩好飲足不迹公卿大夫之門水邊林下放懷自若張翰相顧遇問其所欲迷曰平生滿樽酒活計一張琴翰嘆防曰眞傲逸奇士非我輩比也】斷此朋知展憂憤病二秋有恨石可轉【洙曰安祿山陷京師源明以病不受僞官趙曰詩曰我心匪石不可轉也其二秋憂憤則石可轉而吾心不轉焉此言源明不污賊也】肅宗復社稷得無逆順辧【洙曰肅宗復兩京權考功郎中知制誥】範煜顧其兒【趙曰範煜坐謀反誅臨刑醉其子藹亦醉取地土及果皮以擲煜煜問曰汝瞠我耶藹曰今日何緣瞠但父子同死不能不悲】李斯憶黃犬【洙曰李斯傳二世二年七月具斯五刑論腰斬咸陽市顧謂其中子曰吾欲與若復牽黃犬俱出上蔡東門逐狡兔豈可得言受僞官之人如範李之顧戀也】祕書茂松意【洙曰源明後以祕書少監卒茂松意以不變節於艱危如松栢不爲風霜所奪也】載從祠壇墠前後百卷文枕藉皆禁臠【趙曰禁臠言其文之美也出晉元帝始鎭建業毎得二豚以爲珍膳項上一臠尢美輙以薦帝呼爲禁臠】篆刻揚雄流溟漲本末淺【趙曰揚雄以賦爲童子雕虫篆刻然竟爲長揚羽獵賦見稱於時溟漲謂其文波瀾浩汗𨿽溟海之漲其本末比之猶爲淺】靑熒芙蓉劍犀兕豈獨剸【洙曰吳越王允常取純鉤劍示薛燭曰光乎如屈陽之華沈沈如芙蓉始生於湖王子淵頌巧冶鑄幹將之朴水斷蛟龍陸剸犀兕】反爲後輩褻予實苦懷緬煌煌齋房芝事絕萬手搴【鄭曰搴九輦切取也洙曰漢武帝大興祠齊房生芝而作歌肅宗時宰相王璵以祈禬進勸上興祠禱事禁中稍崇淫祀源明數進時政得失】垂之俟來者正始徴勸勉【趙曰源明所言可以垂後世法乃正始之道也】不要懸黃金胡爲投亂贙【修可曰按爾雅贙有力注云出西海大秦國似狗多力獷惡炙轂子載贙銘曰爰有獷獸厥形似犬饑則馴服飽則反眼出於西海名之曰畎趙曰所以美之且危之也乳贙謂乳虎也蓋言安媚則黃金可惡而切直犯上之怒不啻投饑贙也贙乎犬切】結交三十載【洙曰任彥升哭云僕射結懽三十載生死一交情】吾與誰逰衍【洙曰新史亦言源明雅善杜甫鄭防】榮陽復冥寞罪罟巳橫【洙曰上戶孟反下音畎謂鄭防也】嗚呼子逝日始泰則終蹇長安米萬錢凋防盡余喘【趙曰言源明未死間猶及肅宗反正之後時已向泰矣而源明死後時復屯蹇所以有米萬錢而至凋防也舊注所引非舊注云是時乘大盜之餘國用乏屈史思明防洛陽有詔幸東京源明以防早饑陳十不可以諌上嘉其直遂罷東幸】補注【鶴曰二注俱非不過言源明死時適值嵗歉而已舊史廣徳二年自秋及冬斗米千錢今雲長安米萬錢蓋以一斛言之史不言蘇與鄭死之年以此詩及長安米價論之當是其年蘇鄭相繼而死故云榮陽復冥寞後詩又云凶問一年俱】戰伐何當解歸帆阻淸沔尙纒漳水疾【洙曰劉公幹余嬰沈痼疾竄身淸漳濵趙曰公言在云安不得沂沔以歸】永負蒿裏餞【洙曰蒿裏送士大夫庶人挽歌蘇曰徐翔之侄陵泣曰永負蒿裏之哀東門相餞】

故著作郎貶臺州司戶滎陽鄭公防

鶢鶋至魯門不識鐘鼓饗【洙曰莊子至樂篇昔者海鳥止於魯郊魯侯禦而觴之於廟奏九韶以爲樂具太牢以爲膳鳥乃視憂悲不敢食一臠不敢飲一杯三日而死此以已養養鳥也非以鳥養養鳥也海鳥鶢鶋也孔子謂臧文仲不智者三而祀鶢鶋一也注鶢鶋止於魯東門文仲使國人祀之】孔翠望赤霄愁思雕籠養【洙曰孔翠翡翠孔雀也其志在丹霄然終不免樊籠之愁者以其質之異於眾禽也故鷦鷯賦彼鷲鴞鵾鴻孔雀翡翠或陵赤霄之際或托絕垠之外翰羽足以衝天觜距足以自衞然皆負矰纓繳羽毛入貢何者用於人者然也趙曰言鄭公如鶢鶋如孔翠非鐘鼓所能樂之雕籠所能拘之也】滎陽冠眾儒早聞名公賞地崇士大夫況乃气淸爽【洙曰文藝傳鄭防鄭州滎陽人天寶初爲協律郎】天然生知姿學立防夏上神農或闕漏黃石愧師長【趙曰鄭防自著書外又選胡本艸七卷故公所言補闕乃神農本艸之所不載也張良遇黃石公爲師令公言愧者愧則不敢爲防之師長也】藥纂西極名兵流指諸掌貫穿無遺恨薈蕞何技癢【鄭曰薈烏外切蕞祖外切小貌癢以兩切本作癢】圭臬星經奧虫篆丹靑廣【洙曰按新史防集撰當世事著書八十餘篇有窺其槁者遂上書告防私撰國史防倉皇焚之坐謫十年名其書爲防粹孔子作春秋遊夏不能贊一辭防私撰國史是出其上也神農黃石藥纂兵流皆古書也言防無不貫穿復通防藝星經丹靑之類趙曰圭臬言其善地理也選言陳圭置臬圭者土圭所以測日影臬者防臬所以度廣狹虫篆言能書丹靑又言能畫】子云窺未徧【蘇曰劉薦語陳貞曰吾腹中書皆揚子云窺未徧者】方朔諧太枉【趙曰言鄭防能知荒逺之所在也東方朔毎言其所指皆神仙之處故云諧枉猶太迂也】神翰顧不一體變鐘兼兩【修可曰書苑曰防善艸頴呂揔云防書如風送云収霞催月上鐘兼兩鐘繇鐘防也父子善書皆盡其妙或云兼兩車也漢吳恢爲南海太守欲殺靑冩書子祜諫曰此書若成則載之兼兩注車有兩輪故稱】文傳天下口【蘇曰相如片文隻字朝出而暮傳天下古詩云髙文滿天下借借喧萬口】大字猶在牓昔獻書畫圖新詩亦俱往滄洲動玉陛寡鶴誤一響三絕自禦題四方尢所仰【洙曰防自寫其詩並畫以獻帝大書其尾曰鄭防三絕寡一作宣】嗜酒益疎放【洙曰防嗜酒疎放故杜甫贈詩云賴得蘇司業時時與酒錢蘇司業源明也蘇曰陶潛阮籍軰嗜酒疎放逸山野終免其禍當世莫及其髙見自全之機】彈琴視天壤形骸實土木親近惟幾杖【趙曰言親近於天子今以言幾杖則未嘗暫離之意】未曽寄官曹突兀倚書幌【洙曰防初坐謫還京師上愛其材欲置左右以不事事更爲置廣文館以防爲博士防聞命不知廣文曹司何在訴宰相曰上增國學置廣文館以居賢者令後世言廣文博士自君始不亦美乎】晚就蕓香閣【洙曰遷著作郎魚豢典略云蕓香辟紙魚蠧故藏書臺稱蕓臺】胡塵昏坱莽【曽曰坱莽廣貌】反覆歸聖朝防染無滌蕩【趙曰防值祿山反爲受防水部郎中因稱風緩求市令潛以宻艸達靈武故言無一防所染不煩澆蕩之意】老防臺州掾泛泛浙江槳【洙曰祿山反遣張通孺刼百官置東都僞授防水部郎中因稱風緩求攝市令潛以宻艸達靈武賊平免死貶臺州司戶參軍】履穿四明雪饑拾楢溪橡【洙曰四明楢溪皆浙江地名言防貧困拾橡而食之定功曰按唐史防以污祿山僞官貶臺州司戶四明及楢溪皆屬臺州孫綽賦云登陸則有四明天臺】補注【鶴曰楢溪𨿽未詳在何郡而四明山不屬天臺唐云明州以境有四明山爲名九域志云其山有四面各產異木不雜又孔防稽記曰四明山髙峯軼云連岫蔽日今云履穿其雪亦第言經從其山耳非指在臺州】空聞紫芝歌不見杏壇丈【洙曰莊子漁父篇孔子逰乎緇帷之林休坐乎杏壇之上弟子讀書孔子弦歌鼓琴奏曲】天長眺東南秋色余魍魎【洙曰天臺賦始經魍魎之塗卒踐無人之境師曰言荒僻也】別離慘至今班白徒懷曩春深秦山秀葉墜淸渭朗劇談王侯門野稅林下鞅【洙曰鮑明逺詩無田稅歸鞅】操紙終夕酣時物集遐想【師曰自春深泰山秀至此追憶昔時與防聚防於闗中春和秋涼之日或劇談或解鞅操紙賦詩把酒酣飲今詞場疎濶故傷之】詞場竟疎濶平昔濫吹奬【趙曰指言昔與鄭逰於詞翰之場而今竟疎逺間濶又憶鄭之平昔濫有推奬於已】百年見存沒牢落吾安放【洙曰一云仿趙曰孔子將死子貢曰泰山其頺吾將安仰梁木其壊吾將安放】蕭條阮咸在出處同世网【洙曰阮咸阮照子也任達不拘𨿽處世不交人事】補注【鶴曰鄭審當是與爲兄弟故謂阮咸在如杜位乃公之從弟而云阿咸家是也東坡本此故與子由詩雲頭上銀旛笑阿咸審𨿽謫江陵而有宅在防公嘗過其湖亭有詩又選世网纓我等此詩當是大歷元年作】他日訪江樓含淒述飄蕩【洙曰著作與今祕書監鄭君審篇翰齊價謫江陵故有阮咸江流之句趙曰阮借與其侄共爲竹林之逰今以阮咸比鄭審故云阮咸在】

故右僕射相國張公九齡

相國生南紀【師曰滔滔江漢南國之紀說者援是詩以江漢爲南紀非也蓋南紀乃分野名廣天文志云東循嶺徼達甌閩中是謂南紀所以限蠻夷也張相國曲江人曲江韶州正嶺徼甌粵之地大扺自江漢以南皆謂之南紀非特江漢而巳】補注【希曰史記秦莊防王薨太子政立尊呂不韋爲相國又髙後病甚廼令梁王呂產爲相國前漢百官公卿表相國丞相皆秦官張公相明皇故云】金璞無畱礦【洙曰張九齡父爲韶州別駕因家於始興今爲曲江人九齡幼聰敏善屬文十三以書幹廣州刺史王方慶大嗟賞之曰此子必能致逺金玉未成器曰礦言九齡成器早故不畱礦也趙曰言已爲金而不復畱在礦以譬張曲江出而應用不復退縮也】仙鶴下人間獨立霜毛整【洙曰言九齡之出也如仙鶴然潔白修整】矯然江海思【蘇曰阮熙年來浩然起江海之思】復與雲路永【師曰言其志趣髙逺前桯亦不淺也】寂寞想土階未遑等箕潁【洙曰堯生階三尺想土階有致君堯舜之心也有致君之心故未遑於箕潁箕山也潁水也巢父許由所隠之地】上君白玉堂倚君金華省【洙曰由玉堂金華省言直登淸華之地趙曰此言張曲江爲校書郎爲左拾遺爲左補闕爲中書舍人爲集賢院學士是也】補注【希曰玉堂金華防殿名翼奉疏孝文躬行節儉其時未央宮無髙門武臺玉堂金華之殿又李尋傳久污玉堂之署楊雄傳上玉堂又鄭寛中張禹朝夕說書於金華殿中今張公爲拾遺補闕及中書舍人切近於君皆可謂之玉堂開元十三年攺麗正修書院爲集賢殿書院侍講學士侍讀直學士而公爲學士故云倚君金華省】碣石嵗崢嶸天地日蛙黽【師曰碣石山在安祿山所據之方崢嶸髙大貌祿山有叛志嘗自髙大視天地間如蛙黽然全無忌憚相國料其有反意屢請於帝】補注【希曰此卻非指齊地碣石而言蓋謂安祿山在河北日自彊大唐志河北名山日碣石爾雅在水者黽釋曰一名耿黽一名士鴨狀似靑蛙而腹大陶注本艸云俗名士鴨其鳴甚壯又云一種小形善鳴喚爲鼃比言祿山彊恣天下之人籍籍有言如蛙黽而明皇獨不知也鶴曰楚辭謬諫云鼃黽防乎華池注諭讒諛弄口得志也】退食吟大庭何心記榛梗【洙曰大庭古至治之國也言九齡𨿽退食之間未嘗忘致治也榛梗言不以嫌猜爲心也】骨驚畏曩哲鬒變負人境【洙曰鬒黒髮也變而爲白以負人事而已謝暉詩誰能鬒不變趙曰上句言畏其不逮故前人下句憂其髮白而將老皆傷功名之不立也】𨿽防換蟬冠右地恧多幸【趙曰此乃侍中事而史不載漢官儀侍中冠武帝大冠加金璫附蟬爲文貂尾爲飾謂之貂蟬也下句則以九齡以尙書右丞相罷言在右也已慚恧而多幸何者有林甫之嫉仙客之憾則得此爲幸矣】敢忘二疏歸【洙曰疏廣爲漢太子太傳謂兄子受曰吾聞知足不辱知止不殆豈如父子相隨出闗歸老不亦善乎遂上疏乞骸骨上許之公卿設祖道供帳東都門外】痛廹蘇耽井【蘇曰神仙蘇耽種橘鑿泉以救時疫病者食橘葉飲泉卽愈趙曰神仙傳蘇仙翁名耽忽辭母去毋曰使我如何存活仙翁曰明年天降疫疾庭中水檐邊橘樹可以代養】紫綬映暮年荊州謝所領【洙曰初九齡爲相薦長安尉周子諒爲監察禦史至是子諒以妄陳休咎上親加詰問令於朝堂決殺之九齡坐引非其人左遷荊州大都督府長史】補注【希曰漢公卿表丞相金章紫綬】庾公興不淺【洙曰庾亮鎭武昌諸佐吏殷浩之徒乘月登南樓俄而不覺亮至將起避之亮徐曰諸君少住老子於此興不淺便據胡牀與浩等談詠其坦率如此】黃霸鎭毎靜【洙曰循吏傳黃霸獨用寛和爲治擢爲揚州刺史潁川太守治爲天下第一自漢興言治民吏以霸爲首】賔客引調同【洙曰謝靈運詩異代可同調】諷詠在務屏詩罷地有餘篇終語淸省一陽發陰管【趙曰謂如黃鐘之律也言其詩之和而可聴耳】淑气含公鼎【趙曰謂如大烹之和也言其詩之美而可味於口】乃知君子心用才文章境【洙曰九齡善屬文有集二十卷】散帙起翠螭倚薄巫廬並【趙曰言開散曲江文帙神物歘起其髙至並巫廬之山也廣雅雲龍無角曰螭師曰公有集二十卷荊人刻之碑翠螭卽碑頭刻螭文也倚薄巫廬並巫廬二山其才气能與二山之气相倚廹也】綺麗暉擁【洙曰謝眺字暉少有美名爲文綺麗】牋誄任昉騁【洙曰任昉字彥升長於牋誄】自我一家則未闕隻字警【洙曰史記序勒成一家傳序隻字之褒】千秋滄海南名系朱鳥影【趙曰韶州卽滄海之南朱鳥南方之宿當時謂九齡爲滄海遺珠則有名稱矣】歸老守故林戀闕悄延頸【趙曰九齡在荊州之久封始興縣伯請還展墓也戀闕言其心不防君也】波濤良史筆【蘇曰班孟堅信知一代良史下筆善惡瀾翻而昭著】蕪絕大庾嶺【洙曰恨賦終蕪絕於異域九齡自荊州請歸拜墓因遇疾卒年六十八謚曰文憲至徳初上皇在蜀思九齡先覺安祿山靣有反相乃下詔褒贈司徒趙曰意謂九齡之文如波濤之翻可充良史之筆惜乎蕪沒隔絕於大庾嶺之外也】補注【鶴曰無一本作蕪趙注乃爾善本作無字爲是張公之文何嘗蕪絕公意謂良史之筆當紀其初終無絕於庾嶺也如先知祿山反相不與林甫同惡皆史筆所當書殆公之所望於史筆者前篇李光弼詩云直筆史臣在將來洗箱篋亦此意也南康記云漢兵擊呂嘉眾潰有神將戌是嶺以其姓庾因謂之大庾又以其上多梅而先發亦曰梅嶺按武帝元鼎四年南越相呂嘉殺漢將楊千秋函封漢使節置塞上卽此嶺張公居於嶺外故云】向時禮數隔制作難上請【趙曰此言帝眷已衰難以制作上請於朝也】讀徐孺碑猶思理煙艇【蘇曰謝安石理五湖煙艇趙曰徐孺漢之髙士也曲江爲之墓碣公之句意謂今再讀之而猶思理煙艇則以慕徐孺髙風而不防江漢之念】

醉爲馬墜諸公攜酒相看【大歷二年作】

補注【鶴曰詩云騎馬忽憶少年時散蹄迸落瞿塘石當是在防州作而梁權道編在大歷三年按公是年出峽有贈南卿兄瀼西岸園詩曰正月喧鶯未玆辰放鷁初則公是年正月巳去防若是時伏枕則是月豈能發舟當是二年作】

甫也諸侯老賔客【蘇曰卜子夏見魯大夫曰商也諸侯門下老賔客爾思以恢仲尼之道賢大夫冝如何】罷酒酣歌拓金防騎馬忽憶少年時【蘇曰許禇騎馬過新丰涙下不止客問其故禇曰憶少年時挾矢躍馬醉戱於此回首五十年事不覺淚下】散蹄迸落瞿塘石【禹侢曰瞿唐峽名時甫在防故言及此】白帝城門水雲外低身直下八千尺粉蝶電轉紫逰韁【洙曰粉堞城堞也以堊土塗之故曰粉堞韁馬韁以紫絲爲之故曰紫韁禹侢曰電轉言其疾也】東得平岡出天壁【逢原曰言山立與天齊髙也】江村野堂爭入眼垂鞭嚲鞚淩紫陌【逄原曰嚲鞚謂俯勤其馬也】向來皓首驚萬人自倚紅顏能騎射【趙曰言𨿽以我皓首爲驚而自謂其年少時能騎射今亦尙能也】安知決臆追風足【洙曰決臆縱意也追風言馬足疾可以追風也趙曰追風太宗十驥之名】朱汗驂驔猶噴玉【趙曰朱汗卽汗血也崔液上元夜逰詩驂驔始散東城曲倐忽還逢南陌頭穆天子傳王東逰於黃澤時人語曰黃之澤其馬歕玉】不虞一蹶終損傷人生快意多所辱職當憂戚伏衾枕況乃遲暮加煩促【趙曰張茂先云煩促毎有餘】朋知來問腆我顏【洙曰腆厚也】杖黎彊起依僮僕語盡還成開口笑提攜別掃淸谿曲酒肉如山又一時初筵哀絲動豪竹【琪曰大管也】共指西日不相貸【琪曰言欲暮須痛飲不相假貸】喧呼且覆杯中淥何必走馬來爲問君不見嵇康養生被殺戮【洙曰嵇康注養生論後以事坐誅】

李潮八分小篆歌【大歷二年作】

【余曰邵氏聞見錄云韓退之石鼓詩體子美八分歌也】補注【鶴曰巴東逢李潮當是在防州作蓋防本巴東郡也梁權道編在大歷三年然是年正月公防詩但云逾月求我歌我今衰老才力薄潮乎潮乎柰爾何無分別語意是二年】

蒼頡鳥迹旣茫昧字體變化如浮雲【洙曰蒼頡黃帝臣也觀鳥迹而爲文字自蒼頡之後字體變易如浮雲焉無定體也】陳倉石鼓又已訛【趙曰韓退之詩周綱陵遲四海沸宣王憤起揮天戈防功勒成告萬世鑿石作鼓隳嵯峨鄭曰陳倉山名在鳯翔寶雞縣】大小二篆生八分【洙曰周太史籕始剏大篆唐蘇載記石鼓文謂之周宣王獵碣共十鼓其文則史籕大篆漢蔡邕字伯喈爲中郎將正六經於太學石壁天下摹學邕大篆入妙品小篆者秦丞相李斯刪古文復篆及史籕之書也斯作蒼頡篇胡母敬作博學篇皆取史籕大篆或頗攺所謂小篆師曰書苑云八分書者秦羽人上谷王次仲飾書爲之鐘繇謂之章程書王愔曰王次仲始以古書方廣少破勢建中初以書作楷法字方八分始皇得次仲文簡略赴急病之用甚善之蔡姬別傳曰臣父邕言八分書割程邈字法去八法李斯小篆去二分取八分故曰八分書蔡希總曰王次仲以楷法局促更引而伸之爲八分故號八分書張懷瓘云八分本謂之楷書楷者法也漸若八字分散故名八分】補注【鶴曰鳯翔府寶雞縣本陳倉縣寰宇記云石鼓山在縣南二十許裏石形如鼓其數有十蓋紀周宣王畋獵之事其文卽史籕之迹秦燔詩書廢古訓而官獄多事乃令下杜人程邈作小篆唐張懷瓘書斷雲蔡邕八法入神入妙又云張昶八分碑在華縣今華山所存漢碑凡四華亭一碑乃昶分書也】秦有李斯漢蔡邕【見上注】中間作者寂不聞嶧山之碑野火焚棗木傳刻肥失眞【洙曰嶧山碑李斯書也爲野火所焚人惜其文故以棗木傳刻按史記始皇二十八年東行郡國上鄒嶧山於是刻之於石以頌秦徳】補注【鶴曰嶧山碑卽李斯所書秦詔者也本朝劉跂以大觀二年春訪於泰山絕頂見其巋然依叢石間其髙不逾四尺厚約二尺有奇石皆殘缺四面周圍悉有刻字總二十二行行十二字其十二行是始皇解其十行是二世詔毆陽公云今俗傳嶧山碑史記不載其字特大不類泰山存者其不傳刻爾又云江休復嘗自至泰山頂上視秦所刻石處云四面皆石無艸木而野火不及故能若此之久然則在公所謂野火焚者亦聞聽之誤歟】苦縣光和尙骨立【定功曰苦縣屬陳國故城今在亳州趙曰野火焚謂李斯書也尙骨立謂蔡邕書也故於嶧山之碑則傷棗木之失眞於苦縣之碑則喜其有骨立也師曰續漢書云桓帝夣見老子令左棺於賴鄕祠之詔陳相邊詔立祠兼刻石卽蔡伯喈八分書又靈帝紀光和五年始置鴻都門生注云召能爲尺牘工書鳥篆者時南陽人師冝官稱八分爲最大則一字徑丈小則方寸以是考之疑苦縣蔡邕書光和師冝官書也詳觀此歌嶧山之碑謂李斯書也苦縣謂蔡邕書也然苦縣之祠立於桓帝之延熹而光和乃靈帝年號豈非祠立於延熹而碑刻於光和乎蓋延熹至光和才十年之近爾或謂光和爲伯喈所書華山碑苦縣老子朱碑未知孰是】書【洙曰一作畫】貴痩硬方通神【蘇曰羊欣曰古將軍筆畫勁硬妙絕通神】惜哉李蔡不復得吾甥李潮下筆親尙書韓擇木騎曹蔡有鄰開元已來數八分潮也奄有二子成三人【洙曰韓擇木昌黎人官至工部尙書散騎常侍工八分師蔡邕法風流閒媚號伯喈中興蔡有鄰濟陽人官至冑曹參軍善八分始拙弱至天寶中遂精妙相衛間多其筆迹】況潮小篆逼秦相快劍長防森相向八分一字直百【洙曰一作千】金【鄭曰程邈見李斯書曰此一字直千金】蛟龍盤拏肉屈彊【鄭曰屈九勿切亦作淈洙曰言筆迹奇怪勁屈如蛟龍之盤拏也】吳郡張顚誇艸書艸書非古空雄壯【洙曰張旭吳郡人官至右率府長史時善艸書言吾見公主檐夫爭路而得其意後又觀公孫氏舞劍器而得其神飲醉輙艸書揮筆大叫以頭濡墨水中天下呼爲張顚醒後自視以爲神人謂之艸聖】豈知吾甥不流宕【鄭曰宕徒浪切過也】丞相中郎丈人行【洙曰丞相斯也中郎邕也丈人行尊老之稱也】補注【鶴曰此詩云惜哉李蔡不復得吾甥李潮下筆親則潮乃公之甥然爾雅云姑之子爲甥舅之子爲甥妻之昆弟爲甥姊妹之夫爲甥若帝館甥於貳室則壻亦可謂之甥未知潮之父母爲誰丈人行乃本蘇武傳王注云尊老之稱亦本師古而云耳】巴【洙曰一作江】東逢李潮逾月求我歌我今衰老才力薄潮乎潮乎柰汝何

別蔡十四著作【大歷元年作】

補注【鶴曰憶念鳯翔都聚散俄十春按公至徳二載丁酉在鳯翔至大歷元年丙午爲十春當是其年作詩又云主人薨城府扶櫬歸咸秦主人謂郭英乂爲崔旰所殺蔡訪郭於成都值其死遂扶其櫬以歸公與蔡相逄於巴道巴道云者尙未至防意在云安蓋郭以永泰元年閏十月薨而此詩雲積水駕三峽浮龍倚長津揚舲洪濤間仗子濟物身非峽中冬間事當是大歷元年春嚴武死而公有詩哭其歸櫬又有詩預八哀之一今郭英又死公寜作詩以別扶襯而無語以及郭謂少年行赤霄行莫相疑行爲武作是也】

賈生慟哭後寥落無其人【洙曰賈誼上書言時事六可爲慟哭】安知蔡夫子髙義邁等倫【蘇曰朱云意爭超邁等倫映絕今古】獻書謁皇帝志已淸風塵流涕灑丹極萬乘爲酸辛天地則創痍朝廷當【一云多】正臣異才復間出【洙曰間出猶間生也】周道日惟新使蜀見知已別顏始一伸主人薨城府扶襯歸咸秦【趙曰史記云士伸於知巳主人指郭英乂於永泰元年爲崔旰所殺故言薨】巴道此相逢【洙曰巴道蜀道也相如論蜀文巴蜀之士】防我病江濵憶念鳯翔都聚散俄十春我衰不足道但願子意陳稍令社稷安自契魚水親【洙曰蜀先主得孔明猶魚之得水也】我𨿽消渴甚敢忘帝力勤尙思未朽骨復覩耕桑民【洙曰民安於耕桑則至治之世然也】積水駕三峽浮龍倚長津【趙曰郭景純逰仙詩髙浪駕蓬萊浮龍倚長津亦實道三峽中事】揚舲洪濤間【蘇曰馬藻揚舲椮檛語笑於洪濤之間】仗子濟物身鞍馬下秦塞王城通北辰【趙曰秦塞則出陸矣北辰言帝居也】甲聚不散兵久食恐貧【洙曰兵聚而食貧也趙曰班固燕山銘曰甲曜日注鐵甲也】補注【鶴曰霍去病傳已云發屬國甲軍師古曰甲謂甲之黒色也是時崔旰反而柏茂材等並起兵討之蜀中大亂故云】窮谷無粟帛使者來相因若馮南轅吏【洙曰又作南轅使】書札到天垠【洙曰使者徴斂之使也相因言來相繼漢書陳陳相因古詩云遺我一書札垠岸也趙曰窮谷指防州也來相因不斷也此言方用兵須食而頻遣使者來至窮谷如此則南轅之使可爲其使而附書也】

別李義【大歷二年作】

【彥輔曰公自言杜與李同出於陶唐氏故此詩言余亦忝諸孫也詩雲中外貴賤殊乃與義爲表昆弟非李杜同出陶唐氏】補注【鶴曰詩云三峽春夏交江山雲霧昏正冝且聚集恨此當離樽當是在防州梁權道編在大歷三年然三年正月出峽不應與義聚集於三峽春夏之交當是二年三月末作】

神堯十八子十七王其門道國及舒國實惟親弟昆【鮑曰髙祖二十二子道王元慶舒王元名衛懷王霸楚哀王智云皆先薨太子建成巢王元吉以事誅詔除籍故止言十八太宗有天下故有十七子封王也】中外貴賤殊【師曰義宗姓爲內甫異姓爲外故雲貴賤殊】余亦忝諸孫【趙曰詳味詩意則李義者道國之裔孫而公則舒國後裔之外裔也舊注云公自言杜與李同出於陶唐氏是何等語】補注【鶴曰彥輔之說是蓋有中表外表故云自謂忝諸孫則公之父祖𨿽是舒國之外孫而於道國亦可謂之孫也】丈人嗣王業【趙曰丈人指言李義之父也嗣王業則繼嗣前王之業也舊注云襲封謂之嗣王其說誤矣】之子白玉溫【趙曰稱李義也謂其溫如五也】道國繼徳業請從丈人論【趙曰申言丈人乃道國之後其能繼其徳業者請從李義之父言之也】丈人領宗卿【洙曰宗正卿也】肅穆古制惇【馬曰肅穆欽和貌古制惇謂惇厚宗族也】補注【鶴曰唐宗室世系表道國之後爲宗正卿者有二曰徴曰諫未詳義之父爲誰又道王元慶傳云有九子】先朝納諫諍【馬曰先朝指太宗也】直气橫乾坤子建文章壯河間經術存【洙曰曹子建能文漢河間王能明於經術獻禮樂建三雝之教】溫克冨詩禮補注【希曰溫一本作爾】骨淸慮不喧洗然遇知己談論淮湖奔【洙曰言談論鋒起若淮湖奔狂不可涯涘也蘇曰梁衡曰見王戎談論如淮湖傾注源流莫可擬此而測掩也】憶昔初見時小襦【洙曰一作孺】繡芳蓀【洙曰文選芳蓀紫綺爲上袴也趙曰自經術存而下皆言李義短衣也賈誼過秦論云寒者利短褐注曰一作短小襦舊注妄添文選五言詩爲七字云芳蓀紫綺爲上何輒附防如此】補注【鶴曰霍光傳璧珠璣王衣師古曰漢儀注以玉爲襦如鎧狀連綴之以黃金爲縷匈奴服傳繡袷綺衣長襦錦袍各一敍傳在於綺襦紈袴之間晉灼曰綺之襦冰紈之袴也並貴戚子弟之服觀此則襦不可以爲袴又百姓歌亷範曰平生無襦今五袴則襦下於袴也楚辭湘君注蓀芳艸當是繡芳蓀於襦上如繡袷也】長成忽防面慰我久疾魂三峽春冬交江山雲霧昏正宜且聚集恨此當離樽莫怪執杯遲我衰涕唾煩【洙曰王仲宣詩杯行遲解嘲涕唾流珠沫趙曰舉杯怪我獨執之遲蓋以涕唾煩故也舊注引但訝杯行遲卻是防主人行杯之遲耳何干此義】重問子何之西上岷江源【洙曰順流爲防逆流爲溯自防入蜀溯流也故曰西上】願子少干謁蜀都足戎軒誤失將帥意不如親故恩【洙曰甫幾不能脫嚴武之暴又爲郭英乂所不容有是句】少年早歸來梅花巳飛翻努力愼風水【洙曰言世苦風波也趙曰舟行之所當愼也】豈惟數杯飱猛虎臥在岸蛟螭出無痕【洙曰言所在皆害人者也此皆譏時】王子自愛惜老夫困石根生別古所嗟發聲爲爾吞【洙曰王子稱李義也困石根言得其地也吞聲言聲出而復吞也】

送髙司直尋封閬州【大歷二年作】

補注【鶴曰司直大理寺官後魏永安三年髙穆奏置司直十人覆理禦史檢核事唐制六人寺有疑讞則參議之詩云萬里長江邊邂逅一相遇又云西謁巴中侯當是在防州作梁權道編在大歷三年然詩又云防枕聞別離疇能忍漂寓是年正月公出峽未嘗言病意是大歷二年觀老病山裏之詩與小園散病諸作可知也】

丹雀銜書來【洙曰文王之時赤雀銜書集於周社】暮棲何鄕樹驊驑事天子辛苦在道路【洙曰丹雀異也驊驑駿也言駿異處非其位趙曰尙書中侯曰赤雀丹書入丰止於昌前昌拜稽首受之舊注模稜所引非是驊驑事列子周穆王駕八駿之乘有曰右服驊驑此言髙司置通籍事主故以丹雀之於文王驊驑之於穆王比之】司直非冗官荒山甚無趣【洙曰司直華選也而在荒山此所以無趣】借問泛舟人胡爲入雲霧與子姻婭間旣親亦有故【洙曰姻婭猶言姻聨也詩姻婭非特親也又有舊故】萬里長江邊邂逅一相遇【洙曰邂逅言不期而遇也】長卿消渴公幹沈綿屢【洙曰長卿相如也病渇劉公幹詩餘嬰沈痼疾竄身淸防濵趙曰公自言其病與相如公幹同】淸談慰老夫開卷得佳句時見文章士【蘇曰枚叔見司馬犬子逺寄詩喜而謂室家曰不意開卷得此佳句瓊瑰南金不足貴也】欣然淡情素伏枕聞別離疇能忍漂寓良防苦短促溪行水奔注熊羆咆空林【蘇曰古詩熊羆呼林寒言小人得志自肆之意也】遊子愼馳騖西謁巴中侯【洙曰閬爲巴中趙曰巴中侯則封閬州也官艱險則髙君之不憚逺如此】艱險如跬步【師曰半步曰跬巴蜀路險難行故云如跬步】主人不世才先帝常特顧【洙曰主人巴中侯也】防爲天軍佐【洙曰天軍禁軍也趙曰必嘗佐禁旅之任】崇大王法度【師曰主人指巴中侯宗常擢之爲禁軍副將持軍整肅故云崇大王法度】淮海生淸風南翁尙思慕【趙曰言淮海則必爲楊州等處官南公者南方之老人也師曰南翁甫自稱以畱滯於南方也】補注【希曰漢天文志虛危南有羽林天軍在唐有天武健兒神武天奇亦以此爲天軍耶南翁卽如項羽傳所謂南公趙注南方之老人者乃服防云】公宮造廣廈木石乃無數【趙曰建廣廈於官府者也凡官府貴處謂之公宮左傳構其公宮舊注謂幕府方須才不知此乃述封閬州事非指髙司直也師曰言天子正再造王室人材𨿽多一柱尙未用蓋言房琯見貶閬州訓練徵戌之兵故甫托司直以勞問之】初聞伐松栢猶臥天一柱【趙曰此言廊廟之具矣非封閬州不足以當之神異經云昆侖有銅柱焉其髙入天所謂天柱也】我瘦【洙曰一作病】書不成【蘇曰郭防久疾書不成欹傾倒側經月自讀亦不能識何況兒童搭防】成字讀亦誤爲我問故人勞心練徵戌【洙曰此詩觀末章則閬州是房琯也趙曰故人指封閬州也】

遣懷【大歷元年作】

補注【鶴曰詩云系舟臥荊巫當是在防州作詩又云亂離朋友盡合防嵗月䢐吾衰將焉托存歿再嗚呼蓋此詩言昔與髙適李白同逰吹臺今二公盡去世而公獨在蓋李白以寶應元年卒而髙適今又以永泰元年卒故曰存歿再嗚呼此當是大歷元年作故曰系舟臥荊巫】

昔我逰宋中【鄭曰宋州也禹貢豫州城秦攺爲梁國漢文帝封子民爲梁王於曜陽置宋州】惟梁孝王都【洙曰宋卽古大梁也】名今陳畱亞【洙曰陳畱屬汴州也】劇則貝魏俱【洙曰貝魏州名在河西劇大也】邑中九萬家髙棟照通衢舟車半天下主客多歡娯【趙曰主則本處人客則浮寄者】補注【鶴曰唐志云宋州本梁郡天寶元年更名戶十二萬四千有奇舊史云舊領縣七戶一萬一千三百天寶領縣十戶一十二萬四千二百有奇而今稱邑中九萬家何也本朝九域志作於哲宗其時主戶六萬五千四百九十客戶二萬五千八百四十共亦不過九萬又云孝王有大功景帝爲之廣睢陽大治宮室制度法長安自應棟宇之美主客蓋指主戶客戶而言未必分本處與遊寄而言也】白刃讐不義黃金傾有無殺人紅塵裏報答在斯湏【洙曰言多豪傑也文三王傳梁孝王武始立爲代王四年徙爲淮陽王十二年因梁懷王揖入朝墮馬死無子國除遂徙王梁后七國反梁王城守睢陽梁最爲大國居天下膏腴地北界秦山西至髙陽趙曰鮑明逺詩失意杯酒間白刃起相讐】憶與髙李軰【髙適李白】論交入酒壚【師曰甫昔與適白嘗逰此酒壚埋甖於地也相如滌器文君當壚也】兩公壯藻思得我色敷腴【洙曰世說王濬仲爲尙書令著公服乘軺經黃公酒壚中過顧謂後車客曰吾昔與稽叔夜阮嗣宗共酣飲此壚竹林之逰亦預其末自嵇天亡阮亦亡便爲時所羇紲今日視此𨿽近邈若山河兩公李髙也言李髙得我而後惟悅故敷腴也】气酣登吹【一作文】臺懷古視平蕪【洙曰吹臺梁王歌臺也今謂之繁臺鄭曰在開封縣南五里蘇曰新唐本傳云甫與李白髙適過汴州酒酣登吹臺慷慨懷古人莫能測蓋謂此也】補注【希曰唐子西平臺賦序云平臺梁王劉武作也班史稱平臺唐稱吹臺世以謝靈運嘗爲雪賦則又謂之雪臺舊說在大梁城東北如淳晉灼云大梁城東二十里今在城東南蓋漢距今千嵗城郭凡幾變則聞見之異宜哉九域志云吹臺卽繁臺本師曠吹臺梁孝王增築在今沐州與新史所謂甫與李白髙適過沐州酒酣登吹臺合公昔逰詩云昔者髙與李晚登單父臺寒蕪際碣石萬里風雲來蓋懷古而視之也】芒碭云一去鴈鶩空相呼【洙曰前漢髙祖隠於芒碭山澤間呂后與人俱求常得之髙祖怪問後曰季所居上常有雲气故從往常得季人去乃人亡也不欲指言之爾人亡鴈鶩相呼師曰謂懷古也】先帝正好武【師曰先帝謂宗好事邊功也】寰海未凋枯【洙曰言方盛之時也】猛將収西域長防破林胡【洙曰宗之時開拓境土如安祿山王君毚張守珪王忠嗣輩皆以邊功爲巳任故張說獻鬭牛以箴之而上不之攺】百萬攻一城獻防不云輸【趙曰攻取豈無勝負耶但獻防而已未嘗言輸而不勝】組練棄如泥【洙曰吳人大破楚軍楚之免者惟組練三百而已組組甲練被練也】尺土負【一作勝】百夫【趙曰爭一尺之土以百夫爲償則不惜人之命】拓境功未巳元和辭大鑪【洙曰謂政失其平和矣繼有安史之亂趙曰莊子曰吾將以天地爲大鑪】亂離朋友盡合防嵗月䢐【晁曰合防相繼貌】吾衰將焉托存沒嗚呼蕭條益堪愧獨在天一隅【洙曰一云蕭條疾益甚愧獨天一隅】乘黃已去矣凡馬徒區區【洙曰乘黃駿馬也諭賢者凡馬諭常才蘇曰古駿馬行飛黃汗血已去矣駑駘凡馬徒區區】補注【鶴曰詩正義云黃騂曰黃謂黃而騂色又唐百官志尙乘局奉禦二人直長十人掌內外閒廐之馬左右六閒一曰飛乘】不復有顏鮑【洙曰顏延年鮑明逺常作荊州參軍作蕪城賦以諷宋臨海王又比髙李二公】系舟臥荊巫【洙曰荊州巫峽也鄭曰在白帝城及南郡】臨餐吐更食常恐違撫孤【趙曰蓋恐違戻撫養髙李二公之孤也此其爲朋友之義】

君不見簡蘇徯【大歷元年作】

補注【鶴曰蘇徯嘗入湖南之幕公旣有詩別之又有送蘇徯兵曹適桂州詩云早作諸侯客則徯在大歷初摧頺爲甚故此詩以拆桐諭之梁權道編此與後一篇同在大歷三年而別蘇徯詩乃在元年今以後篇贈蘇徯考當在元年】

君不見道邊廢棄池君不見前者摧折桐百年死樹中琴瑟【洙曰蔡邕取防下桐爲琴趙曰異苑載吳平在勾章州門外忽生一株桐上有謡歌之聲平惡而斫其後桐自遷立於故根上又聞歌聲曰死樹今更靑吳平尋當歸桐林所以爲琴瑟今言死樹猶可爲之譬士終有用也舊注所引非】一斛舊水蔵蛟龍【洙曰積水成淵蛟龍生焉】丈夫蓋棺事始定【洙曰古詩蓋棺事乃巳言死而後已也蘇曰劉毅曰丈夫兒縱迹不可尋常便混羣小中蓋棺事方定矣】補注【希曰韓詩外傳學而不已闔棺乃止】君今幸未成老翁【趙曰魏文帝與吳質書云已成老翁但未白頭耳】何恨憔悴在山中深山窮谷不可處霹靂魍魎兼【並困】狂風【蘇曰鮑休淸溪賦霹靂破石狂風驚林】

贈蘇徯【大歷元年作】

補注【鶴曰詩云巴蜀倦剽刼幽薊已削平當是大歷元年作剽刼指崔旰之徒爲亂是時河北盡平故也蘇徯自蜀赴湖南公有別蘇徯赴湖南幕詩乃同時作故此詩亦云君今下荊楊獨防如飛鴻梁權道編在大歷三年恐非】

異縣昔同逰各云厭轉蓬【洙曰古詩爲客若轉蓬言如蓬之隨風無所定止也】別離巳五年尙在行李中【洙曰左傳秦晉圉鄭燭之武夜見秦伯曰若捨鄭以爲東道主行李之往來供其困乏注行李使人】戎馬日衰息乘輿安九重【洙曰天子之門九重乘輿天子所乘輿時京師初復天下漸平也趙曰以車駕嘗因吐蕃防京師而幸陜今稍平定復還長安爲九重之安矣】補注【鶴曰戎馬衰息非謂復京師天下漸平也且廣徳元年復京師之後無嵗無吐蕃黨項渾奴剌之禍至永泰元年僕固懷恩誘回紇吐蕃吐谷渾黨項奴剌數十萬眾俱入防京城震恐十月郭子儀與回紇再定約吐蕃引兵夜遁京師解嚴自是戎馬始少息此詩作於大歷元年故云黃庭經坐在金臺城九重後以諭天子之門亦如楚辭所謂九闗】有才何棲棲將老委所窮【趙曰公毎自負矣故不以言才爲嫌微生畆云某何爲是棲棲者歟】爲郎未爲賤【洙曰徯爲宣義郎子美檢校工部員外郎非以階官也後篇云𨿽爲尙書郎可證矣】其柰疾病攻子何靣防黒焉得豁心胸【趙曰指言蘇徯也列子云靣目防黒】巴蜀倦剽刼下愚成土風【洙曰崔旰之亂也】幽薊已削平【洙曰祿山所節鎭處也】荒徼尙彎弓【洙曰時思明未平趙曰安史之亂𨿽已削平而猶有盜賊也】補注【鶴曰王注旣以巴蜀剽刼爲崔旰之亂又云時思明未平何不考之甚也廣徳元年史朝義已縊死矣安得思明尙未平巴蜀之亂非一五年之間叚子璋徐如道崔旰之變相繼而盜賊隨起安得不倦於剽刼眞是下愚習以爲風也】斯人脫身來豈非吾道東【洙曰後漢鄭學於馬融辭歸融謂門人曰鄭生今去吾道東矣】乾坤𨿽寛大所適裝囊空肉食哂菜色少壯欺老翁【蘇曰呂安謂嵇康曰我輩稍有菜色反爲肉食輩所哂徒知其外而不知內也周澤謂諸齊郎曰若年少壯不可欺老翁翁胸中有書萬餘卷若輩未到此田地諸人皆慚悚無一語對】況乃主客間古來偪側同君今下荊揚獨帆如飛鴻二州豪俠場人馬皆自雄一請甘饑寒請甘養防【洙曰養防欲其晦迹以自全也】

寄薛三郎中【大歷二年作】

補注【鶴曰詩云峽中一臥病瘧癘終冬春春復加肺气又云我未下瞿塘空念禹功勤髙秋卻束帶鼔柁視淸旻當是大歷二年】

人生無賢愚飄颻若埃塵【蘇曰丁固人生無賢與愚百年之後俱成糞壤又黃玘利名聚散若風中埃塵去來不足校輕重】自非得神仙誰免危其身與子俱白頭役役【洙曰一云沒沒】常苦辛𨿽爲尙書郎不及村野人憶昔村野人【蘇曰馬融曰我輩仕途不及村野之人雞豚社飲足以自樂我輩區區塵土豈有此況味】其樂難具陳【趙曰一云歡樂難具陳】藹藹桑麻交公侯爲等倫天未厭戎馬我輩本常貧子尙客荊州我亦滯江濵峽中一臥病瘧癘終冬春春復加肺气此病蓋有因早嵗與蘇鄭【洙曰蘇鄭蘇源明鄭防是也】痛飲情相親二公化爲土嗜酒不失眞【洙曰蘇鄭亦皆嗜酒】予今委修短豈得恨命屯聞子心甚壯所過信席珍【洙曰席珍席上之珍也】上馬不用扶毎【洙曰一作思】扶必怒嗔賦詩賔客間揮灑動八垠乃知蓋代手【洙曰可蓋覆當代也漢書功業蓋代蘇曰李宻蓋代手段不可容易施呈也】才力老益神靑艸洞庭湖【洙曰靑艸洞庭皆湖名也鄭曰二湖俱在巴陵】東浮滄海漘君山可避暑【洙曰君山在洞庭湖心】況足采白蘋子豈無扁舟往復江漢津我未下瞿塘空念禹功【洙曰又作禹力】勤聽說松門峽吐藥攬衣巾【趙曰聞松門峽之美則方喫藥而吐之遽攬衣巾思去鄭曰松門峽巴中地名】髙秋卻束帶鼓枻視淸旻鳯池日澄碧濟濟多士新余病不能起健者勿逡巡【趙曰健者薛璩也紹勃然曰天下健者豈惟董公】上有明哲君下有行化臣【洙曰行化臣謂承流宣化之大臣也】

大覺髙僧蘭若【大歷四年作】

【楷曰和尙去冬往湖南若爾者切】補注【鶴曰詩云巫山不見廬山逺當是在湖南作而梁權道編在大歷二年防州詩內若在防州作何以言巫山不見詩又云香鑪峯色隠晴湖𨿽廬山有香鑪峯而衡嶽亦有之唐志武宗卽位廢浮圖法天下毀寺四千六百招提蘭若四萬然則蘭若殆小於寺者有髙僧傳續髙僧傳載僧之徳行髙者大歷四年作】

巫山不見廬山逺【趙曰廬公惠逺也】松林蘭若秋風晚【洙曰蘭若寺也一云蘭蘭艸也若杜若也修可曰釋氏要覽曰蘭若者梵言阿蘭若唐言無諍回分律云空靜處薩婆多論雲閒靜處智度論云逺離處大悲經云阿蘭若者離諸忽務故數說不同其實無諍也注以爲蘭艸與杜若非也】一老猶鳴日暮鐘諸僧尙乞齊時飯補注【希曰楞嚴經云食辧擊鼓眾集撞鐘又毗羅三昧經云佛爲法惠菩薩說四食時一旦時爲天食二午時爲法食時佛斷六趣因令問三世佛故制日午爲法食正時也僧只律云午時日影過一髮一瞬卽非時也又起因世經佛教過中不食爲齊又晉書佛圖澄齋時至流水側従腹旁孔中引臟腑洗之】香鑪峯色隠晴湖【洙曰香鑪峯廬山之勝境也勢如香鑪上有飛泉趙曰逺法師廬山記曰東南有香鑪上孤峯秀起】種杏仙家近白楡【洙曰神仙董奉居廬山治病重者種杏五株輕者一株號董仙杏林趙曰近白楡言其所居之髙近乎星辰也古詩曰天上何所有歷歷種白楡】飛錫去年啼邑子【洙曰髙僧傳有飛錫而赴齋者定功曰要覧又云昔髙僧隠峯逰五臺出淮西擲錫飛空而往西天比丘持錫有二十五威儀凡室中不得著地必掛於壁牙故釋子稱逰行僧爲飛錫安住僧爲掛錫孫綽天臺賦云應眞飛錫以躡虛趙曰言其去冬往湖南也注云得眞道之人執錫杖而行於虛空故雲飛也邑子同邑之子也】補注【希曰尹翁歸傳於定國欲屬托邑子兩人】獻花何日許門徒【洙曰髙僧傳僧有戒行嚴防天女來獻花趙曰後分經載釋伽爲靜慧仙人時獻五蓮花於燃燈佛此獻花之祖也其在佛僧則謂諸弟子之來從者爲門徒也】

補注杜詩卷十四

欽定四庫全書

補注杜詩卷十五

宋黃希原本

黃鶴補注

憶昔行【大歷三年後作】

補注【鶴曰詩云更討衡陽董鏈師南逰早鼓瀟湘柂當是大歷三年出峽後作權道編在荊南詩內】

憶昔北尋小有洞洪河怒濤過輕舸【加我切洙曰茅君內傳大天之內有中之洞三十六所第一王屋山之洞圍萬里名曰小有淸虛之天至於廣雅南楚江湘凡船之大者謂之舸】辛勤不見華蓋君艮岑靑輝慘麼麼【亡果切劉良曰小也洙曰葛仙翁傳昆侖山一曰圃臺一曰華蓋仙人所居趙曰公昔逰云昔逰華蓋君深小同宮腳玉棺已上天白日亦寂寞暮升艮岑頂巾幾猶未卻詳考洞詩之意公逰王屋本欲謁華蓋君適值君死也】千崖無人萬壑靜三步回頭五步坐【修可曰曹公祭橋文有曰車過三步李陵別蘇武詩曰轅馬顧悲鳴五步一徬徨】秋山眼冷魂未歸仙賞心違淚交墮【洙曰謝靈運曰賞心樂事四者難並陸機中心若有違趙曰上句言望華蓋君招之而不來也下言欲爲仙賞之遊而事與願違所以悲泣也宋玉招魂有魂今歸來】弟子誰依白茅【洙曰一作石】室盧老獨啟靑銅鎖【鄭曰盧遨見淮南子】巾拂香餘搗藥塵階【洙曰一作前】除灰死燒丹火圃滄洲莽空闊【洙曰十洲記曰昆侖山三角一角正於北辰星輝名曰閬風嶺其一角正西曰圃臺其一角正西曰昆侖宮修可曰葛仙傳云昆侖一曰圃也滄洲十洲之一洲也】金節羽衣飄婀娜【鄭曰婀於可切娜奴可切美也】落日初霞閃余映【洙曰以黃金爲節鳥羽爲衣漢武帝拜欒大爲五利將軍使衣羽衣立白茅上受印注以鳥羽爲衣取其神仙飛翔之意趙曰王仲宣詩山岡有餘映】倐忽東西無不可【洙曰言其飛翔無所往而不可】松風磵水聲合時【磵居晏切】靑兕黃熊啼向我【洙曰兕如野牛靑皮堅厚可以爲鎧嶓冢之山其數多】補注【希曰兕似牛靑色】徒然咨嗟撫遺迹至今夢想仍猶左【趙曰公在山中愁寂不堪撫華蓋君之遺迹而夢想猶見之也】袐訣隠文須內教晚嵗何功使【洙曰一云收】願果更討【洙曰一云覓】衡陽董鏈師【洙曰董鏈師神仙也隠於衡陽趙曰以爲求仙須得有功行而傳袐訣不見華蓋君矣卻思南逰而訪董鏈師也】南遊早鼓瀟湘柂【洙曰晉庾闡楊都賦靑雀飛艫余皇鼓柂師曰神仙有三十六洞天第一王屋山之洞名曰小有淸虛天仙人所居艮岑昆侖東北之岑甫昔遊小有洞不憚辛勤冀遇仙賞時盧道人結茅山下居焉甫謁之訪其仙術昔淮陽王有鴻寶枕中袐訣其文字隠之不以示人故曰袐訣隠文須內教董鏈師隠於衡陽卽董京威也】補注【鶴曰道經中有大梵隠語卽隠文之類也董鏈師乃昔遊詩所謂董先生者方公逰王屋山時董在東防今在衡嶽故雲南逰一作南浮如司馬子長浮湘泛沅之浮】

魏將軍歌【大歷二年作】

補注【鶴曰防川嘗號臨江軍而此詩云臨江節士安足數徐師川亦云甫自稱臨江節士當是大歷二年作而梁權道編在三年荊南作】

將軍昔著從事衫【鄭曰著陟略切洙曰別駕亦曰治中從事孔恂爲別駕從事蘓曰吳起暫卸戰裘學著從事衣衫趙曰初爲幕官於元帥府耳】鐵馬馳突重兩銜【洙曰銜銜勒也蘇曰漢靈帝飛黃良駿重銜交轡趙曰馬勒重銜則戰馬之謹也】被堅執銳略西極【洙曰前漢髙祖紀朕親被堅執鋭師古曰被堅謂甲冑也執鋭謂利兵也爾雅西至於邠國謂之西極】昆侖月窟東嶄巖【鄭曰嶄仕咸切石髙峻貌洙曰相如賦嶄巖參差揚雄長揚賦西壓月窟東震日城】君門羽林萬猛士惡若哮虎子所監【洙曰監領也君門羽林禁旅也漢有羽林軍詩噉如虓虎言其勇也】五年起家列霜防【彥輔曰門列棨防也蘇曰楊素起家五年門列棨防韓休語子曰爾輩豈不見楊將軍乎不數年門列畫防況爾輩堂堂然獨守蠧簡學組繡對偶比楊將軍逺矣趙曰言將軍驟貴如此】一日過海收風帆【趙曰言將軍逺徵而利於速戰】平生流輩徒蠢蠢長安少年气欲盡【趙曰觀將軍富貴功名而然矣】魏侯骨聳精爽華嶽風尖見秋隼【趙曰淸秋之隼鳥也凡鷙鳥以秋而健所以比之俯曰謝承後漢書竇武上疏曰奉承詔命精爽隕越】補注【希曰左傳昭元年是以有精爽至於神明】星纒寶校金盤陁【時可曰星纒寶校金盤陀馬裝也顏延年赭白馬賦云具服金組兼飾丹艧寶校星纒縷章霞布注以金組丹雘飾其裝具如星霞之布蒼舒曰按文選張平子東京賦龍輈華轙金鑁鏤錫方釳左纛鉤膺玉鑲注蔡邕曰金鑁者馬冠也髙廣各五寸上加三華形在馬髦前鑁切鏤雕飾也當顱刻金爲之詩曰鉤膺鏤錫所謂寶校此其具也第尊卑之制殊耳又古樂府白馬金具裝橫行遼水旁】夜騎天駟超天河【洙曰天官書漢中四星曰天駟房一星曰天良旁八星絕漢曰天漢彥輔曰天官書漢中四星曰天駟使此者以言禦廐耳】欃槍熒惑不敢動【鄭曰欃初銜切槍楚耕切災星洙曰欃槍妖星熒惑火星不敢動言畏其威也蘇曰司馬仲達曰星拱帝座熒惑欃槍焉敢動】補注【希曰大人賦攬攙搶以爲旌兮張揖曰彗星爲攙搶師古曰初咸初耕反】翠防云旓相蕩摩【鄭曰旓所交切旌旗旒也洙曰翠蕤云旓皆旗也相蕩摩舒閒也夣符曰右按文選啟翠華之葳蕤又張平子西都賦棲鳴鳶曳云旓又子虛賦錯翡翠之葳蕤注徐廣曰錯音措或作錯紛翠蕤】吾爲子起歌都防【洙曰漢遣王吉防匈奴南北兩道故曰都防趙曰古樂府有丁督防歌】酒闌揷劍肝膽露鉤陳蒼蒼武暮【洙曰一本云武暮隋天文志鉤陳六星在紫宮中故天子殿前亦有鉤陳所以法天也蒼蒼言其明也武亦明星也趙曰鉤陳星名武闕名安石曰三輔舊事曰未央宮北有武闕舊本誤以武字爲韻云風武極無義理徒誤學者以鉤陳則蒼蒼以武則暮言當酒闌挿劍之時】萬嵗千秋奉明主【趙曰申言將軍監軍於殿前矣】臨江節士安足數【彥輔曰防州號臨江趙曰言將軍乃天子之節士非特臨江王節士而已修可曰臨江節士史失其名惟古樂府載宋陸厥臨江王節士歌曰節士慷慨髮上衝冠彎弓掛石水長劍竦云端是也俯曰防州號臨江軍甫欲將軍效漢王吉都防蕃漢而臨江節士又安足數甫自稱臨江節士】

北風【大歷元年作】

補注【鶴曰詩云十年殺气盛當是大歷元年而云洞庭秋欲雪則公大歷三年冬至嶽陽詩也梁權道亦編在是年詩內】

北風破南極【洙曰北陰也南陽也北風破南極諭小人道長而見君子道消也】朱鳯日威【洙曰一作低】垂【洙曰諭君子不得志】洞庭秋欲雪鴻雁將安歸【蘇曰諸葛瑾曰方今南北鼎沸東西兵革不止之鴻雁吾與汝將安歸趙曰南極所以言楚地北風破南極而朱鳯威垂洞庭秋欲雪而鴻鴈安歸此言值時如此扵是乎失所也威垂無气象之貌】十年殺气盛六合人煙稀【蘇曰劉述曰彊秦旣衰鹿走中原劉項並起兵戈沸海人煙稀少】補注【希曰相如傳六合之內師古曰天地四方謂之六合】吾慕漢初老時淸猶茹芝【蘇曰漢初老四皓之徒也龎徳公云時淸物阜吾亦茹芝術趙曰自天寶十四年至此十三年矣而云殺气盛則舉其大數耳商山四皓避秦之亂方漢之初可以出矣而猶茹芝焉則以畏禍之心未能巳也】

客從【大歷四年作】

補注【鶴曰詳觀詩當是大歷四年作梁權道以爲大歷三年】

客從南溟來遺我泉客珠珠中有隠字欲辧不成書【趙曰任昉述異記南海鮫人室水居如魚不廢機織其眼泣則出珠鮫人卽泉仙也又名泉客】緘之篋笥久以俟公家須開視化爲血哀今徴斂無【趙曰必用泉客珠言其珠從眼泣所出也至於化爲血矣猶慮公家之徴斂而無以供之師曰此詩寓意公家徴斂而索其所無有之物詩云俾出童羖是也】補注【鶴曰按史大歷四年三月遣禦史稅商錢此詩故托珠以諷徴斂之及於商賈也】

白馬【大歷三年作】

補注【鶴曰詩云近時主將戮中夜商於戰當是大歷三年荊南作】

白馬東北來空鞍雙貫箭可憐馬上郎意气今誰見近時主將戮中夜商於戰【洙曰商或作傷蘇曰張儀欺楚王以商扵之地鮑曰商州也舊屬楚楚世家注在今順陽郡南鄕丹水二縣有商城在於水中乃知商扵爲商州卽張儀欺楚王之地也蔡伯世曰乃潭州詩主將謂崔瓘也東溪先生誤以主將之戮爲祿山之亂而又以白非戰馬昔侯景之亂舉軍皆白馬靑袍而謂非戰馬可乎趙曰商扵當作傷於按商於山名在虢州與此潭州之亂無相干斷不可取師曰商扵楚地此詩殆爲永王璘叛於楚而作故有中夜傷扵戰之句】補注【鶴曰帝王世紀云卨始封於商則今上洛縣亦秦相商君之邑張儀詐以商於之地六百里賂楚卽此地唐爲商州上洛郡治上洛縣大歷三年二月商州兵馬使劉洽殺其刺史殷仲卿此詩爲仲卿作也詩云白馬東北來空鞍雙貫箭可憐馬上郎意气今誰見馬上郎指仲卿謂仲卿巳死而徒有馬負空鞍也舊注何不考而徒爲紛紛之論】喪亂死多門嗚呼涕如霰【趙曰屈原九歌哀郢篇云涕淫淫其如霰師曰梁簡文帝述霸賦孟夏守節雄風吹甸晚觧纜於鄕津涕淫淫其若霰】

白鳬行【大歷二年作】

補注【鶴曰李巡曰野曰鳬家曰騖又爾雅釋曰水鳥也公以自諭詩云終日忍饑西復東如公在防自瀼西而遷東屯師注亦云化爲白鳬似老翁傷遲暮也當是大歷二年作】

君不見黃鵠髙於五尺童化爲白鳬似老翁【洙曰似一作象】故畦遺穗巳蕩盡天寒嵗暮波濤中【洙曰嵗一作日此杜公自諭也】鱗介鮏羴素不食終日忍饑西復東魯門鶢鶋亦蹭蹬聞道於今猶避風【洙曰見八哀詩鄭防詩注師曰鶢鶋海鳥止於魯東門爲避風也諭甫亂依防州】補注【希曰爾雅爰居釋曰爰居海鳥也大如馬駒一名雜縣漢釋曰時瑯琊有之】

蠶谷行【大歷三年作】

補注【鶴曰詩雲天下郡國向萬城無有一城無甲兵當是大歷三年荊南作去年與其年周智光反吐蕃冦邠靈州京師戒嚴桂州山獠反商州幽州兵馬使並反楊子琳又陷成都亦可謂天下皆用兵也】

天下郡國向萬城無有一城無甲兵【洙曰時盜賊充斥天下皆用兵也】焉得鑄甲作農器【修可曰家語載回曰回願得明王聖主輔相之使鑄防以爲農器】一寸荒田牛得耕牛盡耕田蠶亦成不勞烈士淚滂沱男谷女絲行復歌【趙曰烈士見平日牛不得耕又蠶無所成則涕淚滂沱今也見牛耕而男谷蠶成而女絲則喜而行歌焉師曰時冦盜滿天下男廢耕女廢織故傷今而思古也】

折檻行【大歷三年作】

補注【鶴曰詩云白馬將軍若雷電當是指崔旰作亂尋爲西川節度使大歷三年四月入朝五月又加檢校左散騎常侍未防又加檢校工部尙書皆杜鴻漸不能除惡從而引之要路當時在廷無一人敢言故有感於朱云折檻而賦此朱云傳注云檻軒前欄也賦此詩在荊南】

嗚呼房魏不復見秦王學士時難羨【洙曰房齡魏徴也初太宗爲秦王旣平天下開文學館以待四方之士於是以杜如晦房齡並以本官兼文館學士圖其形狀且顯爵土命褚遂良爲像贊藏之書府號十八學士給五品珍膳分爲三畨更直宿於閣下預入閣者時人謂之曰登瀛洲】靑襟冑子困泥塗白馬將軍若雷電【洙曰時方貴武而賤文也定功曰魏寵徳每戰每陷陣與闗羽交戰射羽中額時徳常乘白馬羽軍時謂白馬將軍若雷電則言馬之駿驟大意言武人之寵幸故其威勢如此】補注【鶴曰靑襟冑子謂國子生冑子二字本出於書而潘嶽閒居賦亦云兩學如一右延國冑時方尙武故困泥塗】千載少似朱云人至今折檻空嶙峋【洙曰朱云請尙方斬馬劍以斬佞臣張禹帝怒將云下欲斬之云攀檻檻折後欲理檻帝曰勿理故以旌直臣也修可曰左太衝魏都賦榱題黮階嶙峋注嶙峋髙也鄭曰嶙離珍切峋思遵切深崖貌】婁公不語宋公語尙憶先皇容直臣【洙曰婁師徳宋璟也言互以正救爲心張嘉貞代璟爲相閱堂按見其危言讜議未嘗不大聲嘆息也】

朱鳯行【大歷五年作】

補注【鶴曰此詩爲衡州刺史陽中丞濟作也大歷五年臧玠殺崔瓘濟攝連帥之職以討賊故托衡山朱鳯以諭之則身長顧求其羣謂率澧州刺史楊子琳道州刺史裴虯廣州刺史李勉同討玠也當是大歷五年師云鳯以諭君子時甫困於荊衡不得其志欲引其類以進澤及下民而爲小人之所疾並存之以俟明辧】

君不見瀟湘之山衡山髙山巓朱鳯聲嗷嗷【趙曰此篇是托興君子小人甚明朱鳯乃衡山上之物也因其物而有作乃以爲興矣韻書云嗷嗷眾口愁也詩哀鳴嗷嗷】側身長顧求其羣翅垂口噤心甚勞下湣百鳥在羅网黃雀最小猶難逃願分竹實及螻蟻盡使鴟梟相怒號【洙曰時亂離日久賢者思引其類有爲而不可得者也】

惜別行送向卿進奉端午禦衣之上都

補注【鶴曰詩云尙書勲業超千古雄鎭荊州繼吾祖裁縫雲霧成禦衣拜跪題封賀端午當是大歷三年荊南作】

肅宗昔在靈武城【洙曰祿山之亂肅宗卽位靈武】指揮猛將收咸京【趙曰天寶十五年九月裴冕奉皇太子卽皇帝位是爲肅宗明年九月復京師】向公泣血灑行殿【洙曰天子在外故曰行殿】佐佑卿相干坤平【趙曰平乾坤非獨卿相之伍乃向公佐佑之也向卿無所考其名】補注【鶴曰孔光傳領宿衛供養行內師古曰行在所之內中此云行殿乃其義也】逆胡寞隨煙燼【洙曰消滅如隨煙鑪也】卿家兄弟功名震麒麟閣畫鴻鴈行【洙曰言兄弟俱畫像於麒麟閣也】紫極出入黃金印補注【鶴曰禮記兄弟之齒雁行也以向卿兄弟有功期之畫像麒麟閣出入紫極棄謂巳俱畫也紫極謂北極紫微垣有上相金印謂漢丞相金印紫綬】尙書勲業超千古雄鎭荊州繼吾祖【洙曰祖謂杜預也趙曰尙書鎭荊州言李之芳也繼吾祖則公自言杜預也預在晉爲鎭南大將軍都督荊州諸軍事師曰尙書指向卿之父珣鎭荊南昔向秀繼杜預節鎭於此故云繼吾祖】補注【鶴曰公以大歷三年至荊南是時衛伯玉爲節度尹荊南大歷初加撿校工部尙書故云詳見前注】裁縫雲霧成禦衣拜跪題封賀端午向卿將命寸心赤靑山落日江潮白【趙曰言向卿行歷之景物也】卿到朝廷說老翁漂零巳是滄浪客【師曰時珣遣子向卿奉端午禦衣之上都故有此作滄浪客乃屈原也甫自諭】

醉歌行【大歷三年作】

【洙曰贈公安少府請顧八題壁】補注【鶴曰詩云是日霜風凍七澤烏蠻落照銜赤壁當是大歷三年公至公安時作而梁權道編在天寶十三年詩內若以爲在天寶末作則公未嘗至其地無容寫時景如此又公有戱簡顏幹少府詩正與此合顧八卽顧八分文學名況】

神仙中人不易得【趙曰世說王恭美姿儀嘗披鶴氅裘涉雪而行孟昶見之嘆曰眞神仙中人也】顏氏之子才孤標【洙曰顏氏公安少府也】補注【鶴曰神仙中人正以顏氏爲尉用之梅福爲南昌尉謂之神仙尉又李白贈瑕丘王少府詩亦云飃飃神仙气公有官亭夕坐戱簡顏十少府詩則顏氏之子盎顏十也】天馬長鳴待駕馭秋鷹整翮當雲霄【洙曰言負駿逸之才以待用也趙曰漢禮樂志天馬來龍之媒】君不見東吳顧文學【洙曰顧況吳人】君不見西漢杜陵老【洙曰前漢都長安後漢都雒陽長安在雒陽之西故前漢謂之西漢杜公長安杜陵人也】詩家筆勢君不嫌辭翰升堂爲君掃【蘇曰王子敬過戴安道艸堂飲酣安道求子敬文子敬攘臂大言曰我辭翰𨿽不如古人與君一掃素壁今山陰艸堂碑是也辭翰俱美趙曰公自言詩家之辭與顧君筆勢之翰升顏少府之堂各爲之一掃也】是日霜風凍七澤【洙曰子虛賦楚有七澤蘇曰王子威寒賦霜風沍凍合七澤】烏蠻落照銜赤壁【洙曰施黔烏蠻之域也赤壁地名周瑜破曹公於赤壁】酒酣耳熱忘頭白【洙曰楊憚曰酒後耳熱仰天撫缶而呼嗚嗚修可曰魏文帝與吳質書曰昔日遊處每至觴酌流行絲竹並奏酒酣耳熱仰面賦詩忽然不自知其樂】感君意气無所惜【蘇曰鄭球感意气倜儻醉何所惜】一爲歌行歌主客【洙曰爲一本云醉趙曰主則顏少府客則公與顧也師曰歌主客發揚主客之徳也】

嵗晏行【大歷三年作】

補注【鶴曰詩云去年米貴闕軍食今年米賤大傷農當是大歷三年次嶽州作按舊史大歷二年七月甲申減京官職田三分之一充軍糧又十一月乙丑率百官京城士庶出錢以助軍】

嵗雲暮矣多北風瀟湘洞庭白雲中漁父天寒网罟凍莫徭射雁鳴桑弓【定功曰隋地理誌長沙郡雜有夷蜑名曰莫徭自言其先祖有功常免徭役故以爲名】補注【鶴曰漢五行志女童謡曰檿弧箕服師古曰山桑之有防文者木弓曰弧玆云桑弓蓋以檿爲之】去年米貴闕軍食今年米賤太傷農【洙曰谷貴則傷民穀賤則傷農】髙馬達官厭酒肉此輩杼軸茅茨空【洙曰言在位者不知爲政但厭酒肉而已詩大東小東國困於役而曰杼軸其空】補注【鶴曰舊史大歷二年二月郭子儀自河東來朝元載裴冕第五琦黎榦各出錢三十萬置晏扵子儀之第三月魚朝恩晏子儀宰相節度度支使京兆尹扵私第子儀亦置晏於其第田神功晏扵其第時以子儀元臣冦難漸平乃置酒連晏公卿大臣列坐扵席者百人子儀朝恩神功一晏費至十萬貫鳴呼一晏之費至扵如此曾不知民間杼柚之空方且以爲蹈舞王化酣酒爲樂朝恩神功固不足責而子儀亦復爲之惜哉此杜公所以形之詩也】楚人重魚不重鳥【洙曰一作肉蘇曰風俗通云吳楚之人嗜魚鹽不重禽獸之肉】汝休枉殺南飛鴻補注【希曰管子桓公曰夫鴻雁春北而秋南不失其時又楚辭雁雝雝而南飛此詩之意亦似王符傳所謂有以貨得雁門太守而皇甫規問卿在郡食雁乎】況聞處處鬻男女割慈忍愛還租庸【洙曰唐制授人以口分世業田凡授田者丁嵗納栗稻謂之租用人之力嵗不過二十日不役者日爲絹三尺謂之庸時民力困故扵是有鬻男賣女以還租庸調者】往日用錢捉私鑄今許【洙曰一云來】鈆錫和靑銅【洙曰唐制盜鑄者死沒其家屬至天寶間盜鑄盆甚雜以鐵錫無復錢形號公鑄者爲官鑪錢】補注【希曰唐志徳宗時江淮多鈆錫錢以銅蕩外不盈斤兩銷千錢爲銅六斤大抵江淮多惡錢其來巳久不獨徳宗時爲然如天寶初富商姦人已潛往江淮以良錢一易惡錢五入長安市矣志云徳宗時者殆指其甚者而言耳此詩可補史之闕】刻泥爲之最易得好惡不合長相防【師曰長相防謂上下相防蔽無復糾察也】萬國城頭吹畫角此曲哀怨何時終

夜聞篥【大歷三年作】

【鄭曰必吉切篥力質切】補注【鶴曰詩云夜聞篥滄江上當是大歷二年防州作蓋公防州詩屢云滄江也梁權道編在二年離公安次嶽州詩內徒惑扵不見江湖行路難之句詩又云天地干戈滿以是年周智光反吐蕃兩入冦京師戒嚴桂州山獠又反故云】

夜聞篥滄江上衰年側耳情所向鄰舟一聴多感傷塞曲三更歘悲壯【趙曰胡笳有出塞曲入塞曲也】積雪飛霜此夜寒孤燈急管復風湍君知天地干戈滿【洙曰地一作下】不見江湖行路難【洙曰湖一作湘師曰樂部曰篥者笳管也捲蘆葉爲頭截竹爲管出扵胡地制法角音九孔漏聲五音咸備唐編入鹵部名爲笳管通典日篥本名悲栗出扵胡中其聲悲東夷有捲桃皮爲之者亦出南蠻雜錄云篥者龜玆國樂風湍謂風雜湍水之聲行路難白居易之所作也】

發劉郎浦【大歷三年作】

【鮑曰先主納吳女處也呂溫詩云吳蜀成婚此水潯眞珠步障幄黃金誰將一女輕天下欲換劉郎鼎峙心鄭曰在荊州宋曰浦屬峽州甫擬下峽過衡陽有此作】補注【鶴曰按十道志劉郎浦在荊州當是大歷三年往公安時作】

掛帆早發劉郎浦疾風颯颯昏亭午【夣符曰右按江陵圖經劉郎浦在石首縣浦或作伏趙曰自公安縣欲往嶽州所經行之處孫曰亭髙貌謂日正髙也】舟中無日不沙塵岸上空村盡豺虎【洙曰言多盜賊也趙曰張孟陽云盜賊如虎】十日北風風未回客行嵗晚尢相催白頭厭伴漁人宿黃帽靑鞋歸去來【趙曰𨿽在江湖厭與漁人爲伴乃欲深蔵髙隠矣沈曰黃帽乃籜冠靑鞋乃芒鞋也】暮秋枉裴道州手札率爾遣興寄近呈蘇渙侍禦【大歷四年作】

補注【鶴曰裴虯爲道州刺史卽大歷五年平臧玠者此詩當是大歷四年在潭州作時蘇侍禦在潭】

久客多枉友朋書素書一月凡一束【蘇曰王玠避居逺郊一月之中得親知書僅成一束但虛詞寒溫而巳空煩眼力使人厭接又倦回答趙曰古詩云客従南方來中有尺素書】虛名但防寒暄問泛愛不救溝壑辱【趙曰晉王獻之嘗與兄徽之操之詣謝安三兄多言俗事獻之寒暄而巳孟子云志士不忘在溝壑】齒落未是無心人舌存恥作窮途哭【洙曰張儀從楚相飲相忘璧門下意張儀盜璧共笞掠之妻曰子每讀書遊說安得此辱儀曰視吾舌在不妻笑曰舌在儀曰足矣阮籍遇窮途則哭】道州手札適復至紙長要自三過讀盈把那須滄海珠【夣符曰右按唐書閻立本謂狄人傑曰君可謂滄海遺珠矣趙曰王筠扵書三遇五抄】入懷本倚昆山玉【洙曰言得裴書勝珠之盈把倚裴如昆山玉也蘇曰世說毛曽與夏侯共坐時人謂蒹葭倚玉樹也】撥棄潭州百斛酒【洙曰步兵廚中貯酒數百斛】蕪沒瀟岸千株菊使我晝立煩兒孫令我夜坐費燈燭【洙曰言得書而有所思也趙曰煩兒孫者煩其侍立也】憶子初尉永嘉去【鄭曰永嘉溫州縣】補注【鶴曰公有送裴二尉永嘉詩】紅顏白面花映肉軍符侯印取豈遲【趙曰軍符則爲節度使侯印則封侯矣】補注【希曰文帝紀注應劭曰銅虎符第一至第五國家當發兵遣使者至郡合符符合乃聴受之張晏曰符以代古之珪璋從簡易也師古曰謂郡守爲符者謂各分其半右畱京師左以與之又按百官表諸侯王金璽凡吏秩比二幹石以上皆銀印師古曰古者印璽通言今則尊卑有別又漢儀六百石四百石至二百石以上皆銅印此皆爲裴作郡也】紫燕騄耳行甚速【趙曰言初爲尉之少年而材之俊逸紫燕文帝良馬列子周穆王駕八駿之馬而左騄耳洙曰言負超逸之才也師曰道州負超逸之才其視軍符侯印取之若其甚速豈困於永嘉一尉乎】聖朝尙飛戰鬭塵濟世宜引英俊人黎元愁痛會蘇息夷狄跋扈徒逡巡授鉞築壇聞意防【洙曰晉禮志漢魏故事遣將出徵符節卽授節鉞於朝堂漢髙祖築壇拜韓信聞意首言當與此事也】頽綱漏网期彌綸【洙曰勉興滯補廢也】郭欽上書見大計【洙曰幹寶著論思郭欽之謨而悞戎狄之有釁禦史大夫郭欽言戎狄彊獷歷世爲患今西北方戎狄雜居恐百代之後爲患宜及平吳之功以復上郡帝不許】劉毅答詔驚羣臣【洙曰晉武帝嘗顧謂劉毅曰朕方漢之何如主對曰桓靈也帝曰朕克已爲理方之桓靈不亦甚乎對曰桓靈賣官錢入公府陛下賣官錢入私門以此言則知也】他日更僕語不淺【洙曰儒行孔子對魯哀公曰遽數之不能終其物悉數之乃畱更僕未可終也注僕太僕也君燕朝則正位掌擯相更之者爲久將倦故使之相代也】明公論兵气益振【鄭曰振之人切】傾壺簫管黑白髮【洙曰黑一作理言得書而愁去白髮再黑】儛劍霜雪吹靑春【洙曰項莊舞劍儛與舞同】宴筵曾語蘇季子後來傑出云孫比【趙曰蘇季子蘇秦也徐穉傳角立傑出爾雅七世孫曰云孫故自季子至侍禦取其最逺者言之】茅齋定王城郭門藥物楚老漁商市【趙曰定王城乃潭州漁商市亦潭州之地】市北肩輿每聨袂補注【鶴曰茅齋謂蘇侍禦所居與公同在長沙故每肩輿來聫袂公有爲蘇大侍禦渙作記異詩序云旅於江側凡是不交州府之客肩輿忽訪老夫舟檝而巳】郭南抱甕亦隠幾【洙曰抱甕見汲井嵗榾榾注莊子齊物論南郭子綦隠幾而臥】無數將軍西第成【洙曰衛靑傳上爲靑治第令視之曰匈奴未滅無以家爲趙曰後漢馬融爲大將軍西第頌頗爲正直所羞舊注引衛靑治第事非是】補注【鶴曰北借以諭諸將平安史之亂各矜其功扵京師置大第也漢有東第北第西第皆因其地云如相如傳所謂東第師古曰居帝城之東賜夏侯嬰北第以近北闕也】早作丞相東山起【洙曰謝安起扵東山也趙曰班固曰山東出相舊注引謝安事非是公亦何拘扵西對東邪】鳥雀苦肥秋粟菽蛟龍欲蟄寒沙水【洙曰鳥雀方得時而蛟龍退蔵甫自諭也蘇曰漢末兵戈蝟起鹿門隠公嘆曰秋稔菽粟鳥雀甚肥而鸞鳯何悴焉又鮑宰云鸞鳯棲荊艾蛟龍蟄寒水言小人升騰君子淹滯不見用也】天下鼓角何時休陣前部曲終日死【趙曰傷時干戈之未息以引下句激昻二公之致功名也】附書與裴因示蘇此生已愧須人扶致君堯舜付公等早據要路思捐軀補注【希曰平原君傳公等錄錄】

奉贈李八丈判官【大歷四年作】

補注【鶴曰詩云秋枯洞庭石風颯長沙栁當是大歷四年在潭州作舊注李八丈名曛】

我丈時英特宗枝神堯後【洙曰神堯唐髙祖也】瑚市則無【洙曰瑚至珍也非市中所有之物】騄驥人得有【趙曰騄耳與騏驥穆天子八駿中有之故曰人得有】早年見標格秀气沖星斗【洙曰劍埋扵丰城而气沖星斗之間言不可掩也】事業富淸機【蘇曰曹顏逺思友詩精義測神奧淸機發妙理】官曹正獨守頃來樹嘉政皆已傳眾口艱難體貴安冗長吾敢取【洙曰言扵艱難之際能脫略細務也蘇曰漢文帝冗長中似人者亦可采取趙曰凡物之剰者爲冗長長去聲陸機文賦今言爲政本分之外其如物之冗長者吾不取之】區區猶歷試炯炯更持久討論實解頤操割紛應手【洙曰前漢匡衡曰匡說詩解人頤注使人笑不能止也趙曰莊子得之於心應之扵手】篋書積諷諫宮闕限奔走【趙曰𨿽有諫書之多積滿朝篋而身則限不能造宮闕也又詩曰駿奔走】入幕未展材【洙曰材一作懷夢符曰右按晉史郤超在桓溫幕下謝安在外望見超曰郤生可謂是入幕之賓也】秉鈞孰爲偶【洙曰鈞鈞衡也詩秉國之鈞言作相】所親問淹泊泛愛惜衰朽【趙曰論語泛愛眾如殷仲文云廣筵散泛愛遂以爲朋友之呼矣】垂白辭南翁委身希北叟【洙曰馬融傳論得北叟之後福淮南子北叟失馬人皆弔之北叟曰此何詎不爲福居數月其馬將駿馬而歸人皆賀之對曰此何詎不爲禍家富馬良其子好騎墮而折髀人皆弔之對曰此何詎不爲福居數年胡夷大入丁壯者皆控而戰塞上之人死者十九此獨以跛之故父子相保也趙曰前漢項籍使範增說項梁雲南公稱曰楚𨿽三戶亡秦必楚注雲南公南方之老人也北叟出班固幽通賦云北叟頗識其倚伏則指塞上之翁爲北叟也舊注引淮南子遂輙塞上之翁爲北叟不知事則用淮南子而塞翁失馬字則班固也】眞成窮轍鮒【洙曰轍中之鮒呼莊周求斗水之活】或似喪家狗【洙曰孔子世家累累如防家狗】秋枯洞庭石風颯長沙栁髙興激荊衡知音爲回首【趙曰水落石出所以爲枯也洞庭長沙荊與衡皆相連之地師曰治聞記拂林國出珊瑚生水底大船載鐵网下水取之騏驥騄耳天下之良馬二物不可多得諭李公人所希有曹顏逺思友詩淸機發妙理公有機謀故能建立事業又能守官忠正所親言李與杜同出陶唐氏南翁甫自稱言寓居荊南也北叟塞翁也甫委身之窮達希慕乎北叟洞庭長沙皆荊南之地知音爲回首言有所思扵李也】

別董頲【大歷三年作】

補注【鶴曰詩云窮冬急風水逆浪開船難蓋云董自嶽陽溯漢水而之鄧也當在大歷三年作詩又云老夫纜亦解公是時亦有適潭之期矣】

窮冬急風水逆浪開帆難士子甘旨闕不知道裏寒【洙曰急扵養父母故不知道裏寒】有求彼樂土【洙曰詩適彼樂土】南適小長安【趙曰光武紀注曰小長安故城在今鄧州公今詩言逆浪開帆若在潭州言之逆浪則往衡州而南矣】補注【鶴曰小長安當是指鄧後云漢陽峴首乃適鄧之所經行也】別我舟檝去覺君衣裳單素聞趙公節兼盡賓主歡巳結門閭望無令霜雪殘【趙曰趙公必知鄧州也董以甘旨之闕離母而往鄧故用母主事齊王孫賈之母謂賈曰汝朝出而晚來則吾倚門而望無令霜雪殘則屬其早歸也】老夫纜亦解【蘇曰山濤帖曰子防日掛席東下老夫得風亦解纜矣人別宜愼重】脫粟朝未餐【夢符曰右按前漢公孫傳食一肉脫粟飯師古曰才脫粟而巳不精鑿也】飃蕩兵甲際防時懷抱寛【蘇曰王逸少曰懷祖不來寒食俯至天气晴明不見容貌使吾防時寛此懷抱】漢陽頗寧靜【洙曰漢陽軍也在嶽陽】峴首試考槃【鄭曰峴胡典切山名在襄陽縣東十里洙曰詩考槃在澗趙曰峴首在襄州與鄧州相近公因董君之往鄧故語及之】當念著白帽采薇靑雲端【洙曰管寧不應州郡之辟嘗著白帽趙曰公嘗有云白帽應須似管寧考之本傳云嘗著皂帽而杜佑通典作白帽豈今國志誤邪采薇則四皓之事也師曰孝子薦其甘旨董以甘旨有闕急於奉親故不知道裏之寒小長安乃武都也明皇幸蜀後攺爲西京故云小長安或曰陽縣有小長安故城在今鄧州南陽郡西漢陽軍在嶽陽甫以此地寧靜欲寄居之故云試考槃考槃成其樂也】補注【希曰管寧傳𨿽云著皂帽而南史和帝紀百姓皆著下屋白紗帽故云又見寄峽州劉使君詩】

奉送魏六丈佑少府之交廣【大歷三年作】

【鄭曰海南郡】補注【鶴曰詩云遇我蒼梧陰按蒼梧山在道州今云陰當在潭嶽公大歷四年自嶽之潭而今詩又云解帆嵗雲暮戎馬闇天宇則是三年在嶽州作是年八月九月吐蕃冦邠州虛州京師戒嚴故云若四年則無外夷之變】

賢豪贊經綸功成空名垂子孫不振耀【洙曰一云子孫沒不振】歷代皆有之鄭公四葉孫【洙曰鄭公徴也】長大常苦饑【蘇曰安諒長大常苦饑寒負薪拾黍未嘗不帶書暇卽誦習後以三傳馳名】眾中見毛骨猶是麒麟兒【趙曰嵇紹謂其友曰瑯邪王毛骨非常殆非人臣之相寶志見徐陵謂曰此兒天上石麒麟也】磊落正觀事致君朴直詞【洙曰鄭公在正觀時多所獻替新史言犯顏正諫議者謂𨿽賁育不能遇】家聲蓋六合行色何其微【洙曰謂佑行色不稱家聲也莊子孔子說盜跖歸遇栁下季曰今者車馬有行色】遇我蒼梧陰【鄭曰舜葬處】忽驚會面稀議論有餘地公侯來未遲【趙曰蒼梧桂州之地古詩主稱會面難莊子曰刃有餘地】虛思黃金貴【洙曰一作遺】自笑靑雲期【趙曰貴當作遺方在貧困之中故思以黃金饋之靑雲期言貴達如在靑雲之上自笑其期之逺也】長卿久病渴武帝元同時【洙曰蜀人楊得意爲狗監侍上上讀子虛賦而善之曰朕獨不得與此人同時哉得意曰臣邑人司馬相如自言爲此賦上驚乃召問相如趙曰此魏佑病而能文不如相如之遇也師曰虛思黃金貴言黃金不足羨也自笑靑雲期以卑宦爲可哂也甫有渇疾故自比相如相如𨿽遇武帝官亦不甚顯也】季子黑貂敝得無妻嫂欺【洙曰蘇季子未用黑貂裘敝又出遊數嵗大困而歸兄弟嫂妹妻妾皆竊笑之】尙爲諸侯客獨屈州縣卑南遊炎海甸【趙曰言其爲少府也】浩蕩從此辭【洙曰之交廣也師曰炎海卽南海甸謂郊甸浩蕩逺貌】窮途仗神道【洙曰正也】世亂輕土宐【師曰言避亂而輕去鄕土也】解帆嵗雲暮可與春風歸出入朱門家華屋刻蛟螭玉食亞王者【洙曰洪範惟辟玉食】樂張遊子悲【趙曰以其爲客也】侍婢艷傾城綃綺輕【洙曰一作煙】霧霏掌中琥珀鐘行酒雙逶迆新歡繼明燭梁棟星辰飛兩情顧盼合珠碧贈扵斯【夢符曰右按博雅碧瓐玉也司馬相如子虛賦錫碧金銀趙曰言珠碧則交廣之所有也】上貴見肝膽下貴不相【洙曰一作見】疑心事披寫間气酣達【洙曰一云逺】所爲錯揮鐵如意莫避瑚枝【洙曰石崇傳崇與王愷爭豪武帝毎助愷嘗以瑚樹賜之髙二尺許枝柯扶疏世所罕比愷以示崇崇便以鐵如意擊之應手而碎愷旣惋惜崇曰不足恨乃命左右悉取瑚樹髙三四尺者六七株】始兼【洙曰一作無】逸邁興終愼賓主儀【趙曰𨿽气之豪邁而賓主之儀不可不愼也師曰負此逸興要在愼賓主之儀斯能全其交如甫之扵嚴武不愼其儀防爲武所殺故甫以是戒之】戎馬闇天宇嗚呼生別離

別張十三建封【大歷四年作】

補注【鶴曰詩云相逢長沙亭當是潭州大歷四年作建封嘗爲徐州節度朝覲京師賦朝天獻壽詩】

嘗讀唐實錄【師曰實錄國史也】國家艸昧初【洙曰未治之初也】補注【鶴曰唐藝文志今上實錄二十卷敬播顏撰房齡監修貞觀實錄四十卷許敬宗撰又有皇帝實錄三十卷公所讀者其此故知艸昧時事】劉裴建首議龍見尙躊躇【師曰初髙祖鎭太原劉文靜裴寂首建議勸帝舉大事帝猶未允賴秦王贊之遂起兵故曰龍見尙躊躇】秦王撥亂姿一劍摠兵符【洙曰撥亂謂撥開其亂也漢書撥亂反正漢髙祖持三尺劍取天下】汾晉爲丰沛【洙曰汾晉唐公故鄕諭若漢祖之丰沛也】暴隋竟滌除宗臣則廟食【洙曰漢以蕭曹爲宗臣子羙以裴劉比蕭曹故曰宗臣廟食配享扵廟也】後祀何疏蕪【趙曰以子孫之不顯達也】彭城英雄種宜膺將相圖爾惟外曾孫倜儻汗血駒【洙曰建封劉文靜外孫也汗血駒天馬種倜儻言其不羇之才】眼中萬少年用意盡崎嶇【洙曰少年𨿽眾用意無若建封者】相逢長沙亭【洙曰長沙潭州】乍問緒業餘【洙曰緒業世緒所業也】乃吾故人子童丱聨居諸揮手灑衰淚仰看八尺軀內外名家流風神蕩江湖範云堪結交【洙曰梁書範云初與髙祖遇扵齊竟陵王子良邸又嘗接裏閈髙祖受禪云嘗侍防髙祖謂臨川王宏等曰我與範尙書少親善申四海之敬今爲天下主此禮旣革汝宐代我呼範爲兄二王下席拜與云同車還尙書省時人榮之云好節尙奇專趣人之急少時與領軍長史王咳善畡亡扵官舍貧無宅居云乃迎喪還家躬營唅斂】嵇紹自不孤【洙曰嵇康與山濤結神交康臨誅謂其子紹曰山公在汝不孤矣師曰甫得建封可以囑托其子故曰嵇紹自不孤】擇材徵南幕【洙曰杜預爲徵南將軍】潮落回鯨魚載感賈生慟【洙曰賈誼弔屈原文彼尋常之汗瀆兮豈能容吞舟之魚橫江湖之鱣鯨兮固將制扵螻蟻】復聞樂毅書【洙曰樂毅爲燕伐齊燕惠王疑之使騎刼代毅毅畏誅遂降趙惠王遺毅書且謝之毅亦報書焉夏侯見其書以爲知機合道以禮終始趙曰旣爲幕客而主人不禮之故如鯨魚之去落潮矣得無激昂慟哭欲有陳於朝廷而又有與主人絕之書乎】主憂急盜賊師老荒京都【洙曰人君方以盜賊爲急憂師久無功故曰老】舊丘復稅駕【趙曰言主憂臣辱之時勉建封之必往無止息於舊丘也】大廈傾宜扶君臣各有分管葛本時須【趙曰管仲於齊諸葛亮扵先主君臣相契皆定分也又勉建封之行矣】𨿽當霰雪嚴未覺栝柏枯【洙曰言不以嵗寒變易也禹貢杶榦栝柏】髙議在雲臺【洙曰見圖畫在雲臺注】嘶鳴望天衢【趙曰以駿馬比之可以致逺也】羽人掃碧海功業竟何如【洙曰十洲記言蓬萊山在碧海之中水皆碧色故曰碧海言當此之際建功業者如羽人掃碧海難爲功爾趙曰羽人神仙也以其飛騰如有羽毛焉楚辭仰羽人扵丹掃碧海以言其無一塵一芥之污也蓋澄淸天下之譬乎以建封爲羽人其所望之深矣】

人日寄杜二拾遺【上元二年蜀州刺史髙適作】

【趙曰適於肅宗時爲李輔國毀短下除太子詹事未防蜀亂出爲彭州刺史又遷蜀州】補注【鶴曰公大歷五年追酬詩序云往居成都時髙任蜀州刺史人日見寄詩自枉詩已十餘年則此合在上元元年作然上元元年人日公未有艸堂殆是二年人日作而寄之】

人日題詩寄艸堂【洙曰艸堂在浣花溪上】遙憐故人思故鄕【洙曰故人謂甫也故鄕謂長安也】栁條弄色不忍見梅花蒲枝空斷腸【洙曰空一作堪】身在南蕃無所預【洙曰南一作逺趙曰南蕃指甫寄居荊楚之地無所預言不預朝政也】心懷百憂復千慮今年人日空相憶明年此日知何處【洙曰此一作人】一臥東山三十春豈知書劍與風塵【洙曰與一作老風塵言盜賊起也】龍鐘還忝二千石【趙曰龍鐘行不進貌二千石謂其爲蜀州刺史也】愧爾東西南北人【洙曰孔子曰也東西南北之人也則以孔子歷聘比杜公矣趙曰按集甫有詩曰甫也東西南北人故也】

追酬故髙蜀州人日見寄【並序大歷五年作】

補注【鶴曰大歷五年正月二十一日臧玠未亂公在潭州此詩當在潭州作故詩云瀟湘水國旁黿鼉】

開文書帙中檢所遺忘因得故髙常侍適往居在成都時髙任蜀州刺史人日相憶見寄詩淚灑行間讀終篇末自枉詩已十餘年莫記存沒又六七年矣老病懷舊生意可知今海內忘形故人獨漢中王瑀與昭州敬使君超先在愛而不見情見乎辭大歷五年正月二十一日卻追酬髙公此作因寄王及敬弟

自防蜀州人日作不意淸詩久零落今晨散帙眼忽開迸淚幽吟事如昨【洙曰迸淚言不可制也昨言近如昨日也】嗚呼壯士多慷慨合防髙名動寥廓嘆我淒淒求友篇感君鬱鬱匡時略【洙曰鬱鬱不伸貌言有匡君之略不得伸也】錦裏春光空爛熳瑤墀侍臣已寞【趙曰適爲刑部侍郎散騎常侍乃天子玉墀之從臣今追言其死而寞也】補注【希曰任豫益州記錦裏在州南華陽國誌成都萬里橋南岸道西有城故錦宮也命曰錦裏瑤墀亦如禮樂志所謂瑤堂師古曰以瑤爲飾】瀟湘水國傍黿鼉【趙曰公今和此詩乃在潭州故言潭州景也】鄠杜秋天失雕鶚【蘇曰劉向亡父老嘆曰鄠邑杜陵何期風霜失扵雕鶚也】補注【希曰楚人嘗獻黿扵鄭靈公蓋水國所常有也嘗食之似鼈而大至百斤體具眾肉詩正義云鼉似蜥蜴四尺長丈餘甲如鎧皮堅可以冒鼓上林賦云擊鴻鼉之鼓爾雅王鳩郭云雕屬江東呼爲鶚鄒陽傳鷙鳥累百不如一鶚孟康曰大雕也師古曰鶚自大鳥而鷙者耳非雕也又李廣傳射雕師古曰大鷙鳥名公嘗進雕賦云雕者鷙鳥之殊特擊摶而不可當】東西南北更堪論白首扁舟病獨存【趙曰以答髙君東西南北之句且言其扁舟在潭也】補注【希日東西南北用孔子語貨殖傳乃乘扁舟孟康曰持舟也】遙拱北辰纒冦盜【洙曰北辰象帝居時猶爲盜據未獲收復】欲傾東海洗乾坤【洙曰思滌去昏亂也】邊塞西蕃最充斥【洙曰西蕃吐蕃也充斥猶縱橫也】衣冠南渡多崩奔【洙曰南渡避亂也崩奔蒼黃貌趙曰晉元帝渡江而衣冠皆南渡今因借其意】鼓瑟至今悲帝子【洙曰湘妃堯之女也故曰帝子傳言湘靈鼓瑟也趙曰公在潭州故用潭州事以爲悲焉】曳裾何處覓王門【洙曰鄒陽傳何王之門不可曳長裾此言愛漢中王而不見也】文章曹植波瀾闊【洙曰曹植陳思王也】服食劉安徳業尊【洙曰劉安淮南王與八公著書言服食神仙事也】長笛誰能【洙曰一云鄰家】亂愁思【夢符曰右按後漢馬融傳有雒客捨逆旅吹笛融云京師逾年暫聞甚悲而樂之遂作長笛賦】昭州詞翰與招魂【洙曰昭州敬使君趙曰嵇康序云鄰人有吹笛者發聲寥亮追思曩昔遊晏之好感音而嘆故作賦云今公追思髙蜀州而及之】

蘇大侍禦訪江浦賦八韻記異並序【大歷四年作】補注【鶴曰蘇大侍禦渙靜者也至亦記老夫傾倒扵蘇至矣乃詩之序不當以爲題合題曰蘇大侍禦訪江浦賦八韻記異並序以暮秋枉裴道州手紮率爾遣興寄呈蘇渙詩考之當是大歷四年潭州作而梁權道編在嶽州詩內然前詩云定王城郭門肩輿每聫袂等句可知在潭不在嶽甚明】

蘇大侍禦渙靜者也旅於江側不交州府之客人事多絕久矣肩輿江浦忽訪老夫舟檝已而茶酒內余請誦近詩肯吟數首才力素壯詞句動人接對明日憶其湧思雷出書篋幾杖之外殷殷畱金石聲賦八韻記異亦記老夫傾倒扵蘇至矣

龎公不浪出【趙曰後漢龎徳公居峴山之南未嘗入城府】蘇氏今有之【洙曰言亦不交州府也】再聞誦新作突遇黃初詩【趙曰文帝爲魏太子七子從之遊皆能詩如謝靈運江文通皆擬其作黃初文帝卽位年號也】乾坤防【洙曰一作泊】反覆揚馬宜同時【洙曰司馬相如揚雄亦蜀人也師曰言世代變遷而名終不歇可與揚雄相如齊名於當是時也】今晨淸鏡中勝食齋房芝【洙曰元封二年芝生甘泉齋房歌云齋房產艸九莖連葉師曰淸鏡中指江上勝食齋房芝言咀味蘇渙之詩遇扵靈芝也】余髮喜卻變白間生【洙曰一作添】黑絲【趙曰變白爲黑以聞其詩之故】昨夜舟天接【洙曰一作接天】湘娥簾外悲百靈未敢散【洙曰言百靈聞誦詩而皆來也】風破【洙曰一作波】寒江遲【趙曰宗慤曰願乘長風破萬里浪】

送重表侄王砅評事使南海【大歷四年作】

【鄭曰砅理切水深至心曰砅今作厲】補注【鶴曰詩云畨禺親賢領謂李勉爲廣州刺史當是大歷四年春嶽州作詳見注】

我之曾老姑爾之髙祖母爾祖未顯時歸爲尙書婦【洙曰新唐書王珪母李氏珪貞觀十年拜禮部尙書修可曰西淸詩話云唐王珪微時母李氏嘗云子必貴但未見與汝遊者珪一日引房杜遇之母曰汝貴無疑所載至此質之子美是詩我之曽老姑爾之髙祖母則珪母杜氏非李氏也且一婦人識眞主扵側微其事甚偉史闕而不錄是詩載之爲悉世號詩史信不誣也】隋朝大業末房杜俱交友【趙曰王珪與房元齡杜如晦同學扵文中子則交友可知矣】長者來在門荒年自糊口【洙曰陳平門多長者車轍左傳隠十一年糊其口扵四方】家貧無供給客位但箕帚俄頃羞頗珍寂寥人散後入怪鬢髮空吁嗟爲之久自陳剪髻鬟鬻市充杯酒【洙曰晉陶侃母常剪髮具酒食延賓客】上雲天下亂宜與英俊厚向竊窺數公經綸亦俱有【趙曰王珪與元齡如晦善母李嘗曰兒必貴然未知所與逰者何如人防元齡等過其家李窺大驚曰二客公輔才汝貴無疑】次問最少年虯髯十八九子等成大名皆因此人手下云風雲合龍虎一吟吼願展丈夫雄得辭兒女醜秦王時在坐眞气驚戶牖【趙曰秦王太宗也太宗有虯髯易曰雲從龍風從虎馬援曰乃知帝王自有眞也】及乎貞觀初尙書踐臺斗【洙曰珪貞觀中以侍中輔政】夫人常肩輿上殿稱萬壽【洙曰夫人以命婦預期防也】六宮師柔順法則化妃後【蘇曰班姬著內訓訓六宮作女箴婦誡化及妃後】補注【鶴曰三代之制諸侯之婦曰夫人唐外命婦之制文武官一品國公母妻爲國夫人三品以上妻爲郡夫人王珪貞觀中爲侍中唐侍中正二品則其母爲郡夫人也通典云古者天子後立六宮三夫人九嬪二十七世婦八十一禦妻以聴天下之內治又鄭云帝嚳有四妃以象后妃四星唐因隋制皇后之下有貴妃淑妃徳妃賢妃】至尊均嫂叔盛事傳不朽鳯雛無凡毛五色非爾曹【趙曰古有鳯將鶵之曲南史謝超宗作殷淑儀誄帝大嗟賞謂謝莊曰超宗殊有鳯毛】往者胡作逆乾坤沸嗷嗷【洙曰謂安祿山作亂也】吾客左馮翊爾家同遁逃【洙曰避亂也】爭奪至徒步塊獨委蓬蒿逗𨖻熱爾腸十里卻呼號自下所騎馬右持腰間刀左牽紫遊韁飛走使我髙【洙曰公言避亂日輟白馬載我使走免難於危險之中昔鄴下童謡曰靑靑禦路楊白馬紫戎韁】茍活到今日寸心銘佩牢【洙曰懷輟馬之恩也】亂離又聚散宿昔恨滔滔水花笑白首【蘇曰阮紹泛西池云白首登畫舡反慮水花笑水花水芝皆蓮也趙曰公言在潭州濵扵江故云】春艸隨靑袍【洙曰哀江南賦靑袍如艸趙曰以言王評事往南海也】廷評近要津節制收英髦【趙曰言南海節度使幕中要賢材也】補注【希曰漢宣帝地節三年初扵廷尉置左右平員四人後漢光武省右平惟有左平魏晉以來直謂之廷尉評見六典注唐天寶中緣邊禦戎之地置八節度使得以專制軍事節制之名本扵此故常衮節度使制云統節制之師此言廣南節度使也】北驅漢陽傳南泛上瀧舠【鄭曰瀧力公切又音雙舠都髙切洙曰漢陽地名傳傳車也如今之乘驛是矣舠小舟也右按嶺南人名急湍曰瀧趙曰傳郵馬之謂也自漢南而往故曰漢陽傳以有使南海之役故曰上瀧舠師曰傳有十二義漢文帝紀曰闗無用傳此符傳也以木爲之書符於其上又以一板封之所以爲信也傳亦謂之棨或有用繻者終軍所棄是也髙祖紀曰乘傳詣洛陽此傳驛之傳也廣韻雲南人名湍爲瀧又州名在廣南音雙舡三百斛曰舠舠短也江南所爲名短而廣安而不傾危也北驅謂自北驅車而來遂從此南泛海泛海而往也】補注【鶴曰先君嘗官郴郴與韶連贛地相接鶴嘗自郴之桂陽之益漿問舟繇贛水之源以達於南安之上防過所謂瀧者凡三蓋眾石束隘水自上湍瀉舟師借羣力逆挽而下士人稱之爲龍先君未之見而聞其說故有詩雲溪注三瀧險山連五嶺雄案韻書瀧止收在四江內閭江切而扵一東二冬皆不牧則不當如鄭云力公切趙雲呂紅切也】家聲肯墜地利器當秋毫【洙曰肯墜地言能自振立不令委墜虞詡曰不逢錯節盤根何以知爲利器也】番禺親賢領【洙曰縣名屬廣州也趙曰必宗室之子爲節度也鄭曰番禺廣州屬縣】補注【鶴曰九域志廣州有番山禺山山海經云桂林八柱在賁禺東賁禺卽番禺按舊史大歷三年十月以京兆尹李勉爲廣州刺史充嶺南節度使五年勉猶一出兵共討臧玠則所謂親賢者蓋指勉也】籌運神功操大夫出盧宋【趙曰廣州節度使淸白者四裴迪先李朝隠宋璟及盧奐所以比大夫扵盧宋而又謂出其上也】寶貝休脂膏洞主降接武【趙曰謂亷潔而不污扵貨利也昔漢孔奮淸潔身處膏脂而未嘗自潤降戶江切廣南有溪洞蠻其長謂之洞主禮記曰堂上接武言相繼而降也】海胡舶千艘【夢符曰右按番禺雜編蕃商逺國運奇貨非舶不可市舶錄劉向曰獨檣舶深五十餘用三木舶深五十餘肘西域以肘爲度李防通俗文曰晉曰舶趙曰舶大舡也舡總名曰艘猶今言防只也】我欲就丹砂跋涉覺身勞【洙曰葛洪聞交趾出丹砂求爲句漏令至廣州刺史鄧洪畱洪乃止羅浮山鏈丹】安能陷糞土有志乘鯨鼇或驂鸞騰天聊作鶴鳴臯【洙曰見李白騎鯨魚注別賦駕鶴上漢驂鸞騰天趙曰鯨莫大之魚也鼇巨鼇也師曰宗章羨王砅領此得就丹砂以錬養故有驂鸞鳴鶴之句】

詠懷二首【大歷四年作】

補注【鶴曰詩雲飄颻桂水遊南爲祝融客又云風濤上春沙逆行少吉日當是大歷四年春自嶽州上潭州時作】

人生貴是男【洙曰莊子榮啟期三樂亦曰人之所貴者男也而予幸得之一樂也】丈夫重天機【洙曰莊子天機不張注不露也】未達善一身得志行所爲【洙曰孟子窮則獨善其身達則兼善天下】嗟余竟轗軻將老逢艱危胡鶵逼神器逆節同所歸河洛化爲血公侯艸間啼【洙曰胡鶵安史也逼神器言陷長安也安史亂河洛之間格鬭尢甚故云化爲血公卿奔竄故啼扵艸間也】西京復陷沒翠蓋防塵飛【洙曰吐蕃陷京師天子幸陜故云】補注【希曰河洛旣陷而京師亦爲祿山所破故曰復陷非謂代宗時再陷扵吐蕃下句云兩宮棄紫微可證若謂代宗陷陜不得謂之兩宮】萬姓悲赤子兩宮棄紫微【洙曰肅二宮也】倐忽向二紀姦雄多是非本朝再樹立未及貞觀時日給在軍儲上官督有司【洙曰國用尙乏屈不免上下督責也】髙賢迫形勢豈暇相扶持疲薾茍懷防棲屑無所施【洙曰言上下顧忌無所施爲也】先王實罪巳愁痛正爲玆【洙曰禹湯罪巳漢武哀痛之語皆先王之事也】嵗月不我與蹉跎病於斯夜看酆城气【洙曰見紫气沖牛斗注】回首蛟龍池齒髮巳自料意深陳苦辭【師曰轗軻不得志之貌紫微垣乃帝座也姦雄多是非言祿山敗思明又起也貞觀時米斗三錢行旅不賫糧今國用尙乏上下督責故云未及貞觀時髙賢迫形勢言進用者皆以勢援何暇扶持扵甫哉疲薾甫自言衰老𨿽懷防略何所施設酆城獄有寶劍气沖牛鬥蛟龍得雲雨非是池中物甫自視齒髮豁凋不復若寶劍蛟龍之亨奮也】

邦危壞法則聖逺益愁慕【師曰言祿山紊紀綱聖人巳逺不復見三代之治也】飄颻桂水逰【鄭曰郴州桂陽水北流入連州桂陽縣在桂水之陽】悵望蒼梧暮【洙曰桂水出防稽禹崩之地蒼梧舜之所】補注【鶴曰湘水出靈川之海陽行百里分南北北下曰湘南下曰漓桂州居湘漓分方之地公以湘水自桂州而來故雲桂水蒼梧山在道州鄭以爲桂陽水而公未嘗至郴王以出會稽而非嶽陽所經之道】潛魚不銜鉤走鹿無反顧【洙曰皆避難意夢符曰右按左氏傳古人有言曰鹿死不擇音鋌而走險急何能擇】皦皦幽曠心拳拳異平素【洙曰亂離之際不得遂其平昔幽曠之心而反拳拳然言屈身以求其全也】衣食相拘閡【鄭曰牛代切外閒也】朋知限流寓風濤上春沙十里侵江樹逆行少吉日【師曰謂經歷風波之險也】時節立復度井竈任塵埃舟航煩數具牽纒加老病細隘俗務萬古一死生胡爲足名數多憂污桃源拙計泥銅柱【鄭曰泥乃計切師曰昔秦人避亂扵桃花源今我泥扵銅柱山其計甚拙又且多憂得無污辱扵桃源乎】未辭炎瘴毒擺落跋涉懼虎狼窺中原焉得所歷住【洙曰盜賊充斥不可爲久住計】葛洪及許靖避世常此路賢愚誠等差自愛各馳騖【師曰葛洪許靖皆避世之士其賢如彼愧吾之愚困扵馳騖洙曰揚雄曰方其有事則聖賢馳騖不足】羸瘠且如何魄奪鍼灸屢擁滯僮僕慵稽畱篙師怒【洙曰稽畱遲滯也篙師舟人也】終當掛帆席天意難告訴南爲祝融客【洙曰祝融峯地多神仙所居鄭曰衡山止有祝融峯】勉彊親杖屨結托老人星羅浮展衰步【師曰祝融司南方茅君內傳曰大天之內有地中之洞天三十六所羅浮之洞周回五百里名曰朱明曜眞之天羅浮山記曰羅浮者蓋總稱焉二山合體謂之羅浮在增城博羅二縣之境有神仙所居南極星中有老人星】

補注杜詩卷十五

欽定四庫全書

補注杜詩卷十六

宋黃希原本

黃鶴補注

送顧八分文學適洪吉州【大歷三年作】

補注【鶴曰公在公安嘗使顧書醉歌行於尉廨之壁則是公與顧相遇於公安今顧又適江西故送以此詩詩云逺作辛苦行舟檝無根蔕又云崩騰戎馬際所在移長吏當是大歷三年在公安作是年吐蕃寇邠靈州商州兵馬使劉洽殺刺史殷仲卿幽州兵馬使朱希彩殺節度使李懷仙皆是其年也梁權道編在大歷四年嶽州詩內】

中郎石經後八分蓋憔悴【洙曰蔡邕熹平中表求正定六經文字靈帝許之邕乃自書冊於碑使工刻立於太學門外兩京記云貞觀中得邕石經數段邕能八分書】補注【鶴曰臨漢石經與今文不同者殊多石刻在洛陽本在洛宮前禦史臺中年久摧散洛人時時得之黃長睿東觀餘論云得其石本論語之末題云書與博士臣左立郎中臣書上臣下皆缺當是著書者姓名或云此卽蔡邕書又有一版公羊其末雲谿典諫議大夫臣馬日防臣趙防臣劉郎中臣張文臣蘇陵臣傅楨雜下谿上缺谿上當是堂謂堂谿典也此蓋鴻都一字石經然經各異手書不皆蔡邕書歐公集古錄云興唐寺石經藏贊皆其作者自書而八分者數家惟蔡有鄰著其姓氏有鄰名重當世杜甫嘗稱之於詩其爲阮咸所書小字與三代器銘何異此詩言中郎石經初亦未嘗言邕盡書之𨿽一字亦可以石經名也漢禮樂志纎微癄瘁之音作師古曰癄瘁謂減縮也公之意亦謂自邕之後八分不多見也】顧侯運鑪錘【鄭曰錘之瑞切鍜也洙曰運鑪錘言能鍛鏈以成一家之書夢符曰右按莊子曰無莊之失其美據梁之失其力黃帝之亡其智皆在鑪錘之間耳】筆力破餘地【蘇曰黃刋見蔡邕八分書曰筆力尙可破餘地】昔在開元中韓蔡同贔屭【鄭曰上平祕切下虛器切洙曰開元中韓擇木蔡有鄰二人善八分事見李潮八分歌注修可曰張平子西京賦綴以二華巨靈贔屭注贔屭作力之貌】宗妙其書是以數子至禦札早流傳揄揚非造次【洙曰明皇師韓擇木嘗於彩牋上八分書賜張說】三人並入直【洙曰韓蔡顧三人也】恩澤各不二顧於韓蔡內辧眼工小字分日示諸王鉤深法更祕【洙曰顧文學八分外尢能小字也】文學與我遊蕭疎外聲利追隨二十載浩蕩長安醉髙歌卿相宅文翰飛省寺視我揚馬間【洙曰視公如揚雄司馬相如】白首不相棄驊驑入窮巷【蘇曰顏倚訪原憲憲曰驊驑亦肯入窮巷】必脫黃金轡【趙曰顧君騎驊驑相訪脫黃金轡言其富貴也】一論朋友難遲莫敢失墜古來事反覆相見橫涕泗向者玉珂人誰是靑雲器【洙曰此事之反覆也言貴者未必賢】才盡傷形體【洙曰一作骸】病渇污官位【洙曰司馬病渇李尋曰久污玉堂之署】故舊獨依然時危話顚躓【鄭曰躓音致】我甘多病老子負憂世志胡爲困衣食顏色少稱遂逺作辛苦行順從眾多意舟檝無根蔕蛟鼉好爲祟況兼水賊繁特戒風飊駛【師曰駛音山吏切疾也】崩騰戎馬際往往殺長吏子於東諸侯勤勉防縱恣補注【鶴曰洪吉在唐皆江南道自長安言之則爲東故曰東諸侯洪乃西道采訪使所治故又曰請哀瘡痍深告訴皇華使】邦以民爲本魚饑費香餌【趙曰言當厚施予以卹民爲本也】請哀瘡痍深告訴皇華使使臣精所擇進徳知歷試惻隠誅求情【洙曰當勤卹民困也】固應賢愚異【洙曰不可一槪爲苛急當存賢愚之用心爾】烈士惡茍得俊傑思自致【趙曰皆以指言顧文學所以責望之深也】贈子猛虎行出郊載酸鼻【洙曰陸士衡樂府猛虎行渇不飲盜泉水熱不息惡木陰惡木豈無枝志士多苦心此皆勉其自振立也師曰書苑云唐明皇好圗畫工八分章艸丰茂英特初張說爲麗正殿學士獻詩明皇自於彩牋上八分書讚曰徳重和鼎功逾濟川詞林秀發翰苑光鮮所謂禦札流傳者此也辧眼言於字中最號明眼者也神農本艸云珂貝類大如鰒皮黃黒而骨白以爲馬飾生南海勒謂之珂晉阮咸字仲容顏延年五君詠曰仲容靑雲器靑雲言器之髙逺也按齊書江淹夢得五色筆由是文章日新後夢有人稱郭璞取之後爲詩絕無美句時人謂之才盡甫謙言巳才巳盡況又病渇豈可污辱官位是以下文有我甘之語】

上水遣懷【大歷四年作】

補注【鶴曰詩云一紀出西蜀於今向南斗當是大歷四年入潭州時作故曰上水按公以天寶十四載冬避亂離長安自闗隴入蜀至大歷三年春出峽故曰一紀非謂在蜀一紀而始出也趙注以爲公自乾元二年入蜀至大歷五年離蜀而在楚地恰十二年大非蓋公不是大歷五年出蜀魯訔年譜卻以爲四年自嶽入潭時作】

我衰太平時身病戎馬后蹭蹬多拙爲【洙曰蹭蹬失勢貌趙曰潘耀老夫蹭蹬任意拙於主事】安得不皓首驅馳四海內童稚日糊口【洙曰左傳糊其口於四方注糊鬻也】但遇新少年少逢舊親友低顏下邑地故人知善誘後生血气豪舉動見老醜【洙曰言少年不相知但以老丑見欺而巳李固曰一日朝防見諸侍中並皆年少更無一宿儒大人可顧問曰誠可嘆息也】補注【希曰阮籍詩胡爲美少年夕暮成老醜】窮迫挫曩懷常如中風走【鄭曰中陟仲切洙曰傷世態之薄也朱叔元與彭寵書伯通獨中風狂走自捐盛時】一紀出西蜀於今向南斗【趙曰公自乾元二年入蜀至大歷五年離蜀而在楚地乃南斗之分恰十二年矣】孤舟亂春華暮齒依蒲栁【洙曰暮齒暮年也顧況曰蒲栁之姿望秋先零言其易衰也】冥冥九疑葬聖者骨已朽蹉跎陶唐人鞭撻日月久【洙曰陶唐帝堯氏也山海經曰蒼梧之山其中有九疑山舜所之處九山相似行者疑惑故名曰九疑】中間屈賈輩讒毀竟自取郁悒二悲魂蕭條猶在否【修可曰屈原汨羅之沈賈誼長沙之謫皆眼前楚地之可弔者也】崒淸湘石逆行雜林藪篙工密逞巧【洙曰操舟者矜其能也】气若酣杯酒歌謳互激越回斡明受授善知應觸類各借頴脫手【洙曰穎脫諭敏捷也】古來經濟才何事獨罕有【趙曰回斡轉其船也相呼相命以求水脈謂之受授善知此者應能觸類以推凡事皆借鋒穎脫見之手乃能妙絕也欲求經濟天下如操舟之妙何獨罕有乎】蒼蒼眾色晚熊掛蛇吼黃羆在樹顚正爲羣虎守【趙曰詩疏曰熊能攀緣上髙樹見人則顚倒投地而下也栁子厚作熊說云鹿畏防防畏虎虎畏羆觀公詩意以羆在樹而守虎明矣】羸骸將何適履險顏益厚庶與達者論吞聲混瑕垢

遣遇【大歷四年作】

補注【鶴曰詩雲開帆駕洪濤見其爲上水而作當是大歷四年春自嶽之潭作故又曰春水滿南國若自潭遡流入衡則時皆不合四年五年公𨿽皆入衡然皆是夏初】

磬折辭主人開帆駕洪濤【洙曰莊子漁父篇夫子曲腰磬折言其恭也饒曰腰曲如磬之折】春水滿南國朱崖云日髙【洙曰朱崖南海地名漢賈捐之罷擊朱崖鄭曰卽潭州之丹崖】舟子廢寢食飄風爭所操【洙曰乘風而行也】我行匪利涉謝爾從者勞石間采蕨女鬻菜【洙曰一作市】輸官曹丈夫死百役暮返空村號【洙曰譏役斂煩重也】聞見事略同刻剝及錐刀【趙曰所聞所見皆似此應官曹之誅求也左傳云錐刀之未刻剝及錐刀則非特取其大者𨿽錐刀之瑣末猶及之也】貴人豈不仁視汝如莠嵩索錢多門戶【洙曰誅求不一也】喪亂紛嗷嗷柰何黠吏徒漁奪成逋逃【洙曰姦黠吏也漁如漁獵然不以法也逋逃走竄也】自喜遂生理花時貰緼袍【洙曰語衣敝緼袍師曰甫覩百姓困於賦役又自喜遂其生理𨿽遇花時而衣緼絮所甘心不辭也】

解憂【大歷四年作】

補注【鶴曰此詩當是大歷四年自嶽入潭時作詩云向來雲濤盤眾力亦不細乃舟行有所阻礙借眾力牽挽而過若是順流自不勞眾力梁權道亦編在其時】

減米散同舟路難思共濟向來雲濤盤【洙曰雲濤盤灘名極爲險阻】眾力亦不細【趙曰此言雲濤之間盤轉未出乃方言謂之盤灘散米與同舟之人所以謝其用力也舊注言險阻非是】呀坑【洙曰一作帆】瞥眼過【鄭曰呀虛加切趙曰呀坈者淤坈如口之呀開也】飛櫓本無蔕得失瞬息間致逺宜恐泥百慮視安危分明曩賢計玆理庶可廣拳拳期勿替【師曰雲濤盤至險之灘實借眾力操舟故得利涉譬患難之際賴眾力扶持故得國安甫之減米亦爲國者憂以天下之意也呀坈乃灘口飛櫓無根蔕言至危也】

宿鑿石浦【大歷四年作】

補注【鶴曰詩云仲春江山麗正是大歷四年自嶽入潭時宿此遂賦詩蔡興宗年譜云春初發嶽陽泛洞庭往潭州尙有春日嶽麓山道林二寺行今宿此而云仲春則浦在洞庭之上近於潭矣】

早宿賓從勞仲春江山麗飄風過無時舟檝不敢系【趙曰莊子曰泛乎若不系之舟風而不系則流蕩矣】回塘澹暮色日沒眾星嘒缺月殊未生【洙曰缺殘也】靑燈死分翳【洙曰靑言無光也】窮途多俊異亂世少恩惠【趙曰俊異之士在窮途則膏澤不下於民而亂世少防其恩恵卽非是亂世少恩恵以致俊異之窮舊注非】鄙夫亦放蕩艸艸頻卒嵗斯文憂患余聖哲垂彖系【洙曰聖人作易與民同憂患也其言象皆示於彖系趙曰易曰作易者其有憂患乎師曰言彖系之作在仲尼不遇之日自古文士多因憂患中而作文甫是詩之作蓋亦憤懣而有所激耳】

早行【大歷四年作】

補注【鶴曰詩云髙帆終日徵當是溯流赴湖南時詩又云干戈未揖讓蓋謂隔年九月吐蕃入寇白元光破吐蕃二萬於靈武靈武又奏破六萬也大歷四年作】

歌哭俱在曉行邁有期程孤舟似昨日聞見同一聲飛鳥數求食潛魚亦獨驚前王作网罟設法害生成【趙曰鳥數出求食所以自飽魚旣潛而猶驚所以求活而小民利之网羅其鳥罟罩其魚害物之生成此公反傷前王之設法也易曰作結繩而爲网罟以佃以漁】碧藻非不茂髙防終日徵干戈未揖讓崩迫開其情【洙曰以干戈未寜故崩廹而情僞日開也趙曰開放此情懷於終日徵行之間也師曰网罟先王所以養民後世反以此而害物賦斂所以平民後世反以此而肆暴碧藻非不茂也徵帆終日淩轢所以不能遂性微物尙然況百姓乎】

過津口【大歷四年作】

補注【鶴曰詩雲南嶽自玆近湘流東逝深當同是大歷四年春作】

南嶽自玆近湘流東逝深【洙曰南嶽衡山也湘流湘江也】和風引桂檝【趙曰梁元帝烏棲曲雲沙棠作船桂爲檝】春日漲云岑回道過津口而多楓樹林【趙曰阮籍詩湛湛長江水上有楓樹林】白魚困宻网黃鳥喧嘉音物防限通塞惻隠仁者心【趙曰物之通塞𨿽防不足道而仁者於物每惻隠其困塞師曰鳥喧嘉音魚困宻网或塞或通亦猶人有幸有不幸此所以惻隠仁者之心也】甕余不盡酒膝有無聲琴聖賢兩寂寞眇眇獨開襟【洙曰傷時無君子故獨開襟而巳】

次空靈岸【大歷四年作】

【鄭曰空靈當作空舲酈道元水經湘水縣有空舲峽十道四畨志雲湘水空舲灘】補注【鶴曰𨿽寰宇記云空舲峽在秭歸縣東百二十五里然後篇云午辭空舲岑夕得花石戍則無容午在歸州而夕至潭州也況首句云沄沄逆素浪則是自嶽遡潭甚明若是自防下峽則爲順流矣當是大歷四年春作潭州自有空靈灘也況詩與題俱爲空靈與空舲自不同】

沄沄逆素浪【鄭曰沄音云】落落展淸眺幸有舟檝遲得盡所歷妙空靈霞石峻補注【希曰湘中記雲湘水而綱𨿽深五六丈見底了了石子如樗蒲矢五色鮮明白沙如霜雪赤岸如朝霞此雲霞石蓋亦指岸石如朝霞也】楓栝【洙曰一作枯鄭曰古活切木名】隠奔峭【趙曰謝靈運詩徒旅若奔峭李善注云淮南子曰岸峭者必陀許愼曰陀落也然奔亦落之義】靑春猶無私白日亦偏照【洙曰爲山嶺障閡故偏照也蘇曰陳嬪妃白日昭然亦有偏照之處】可使營吾居終焉托長嘯【師曰逆素浪言遡流也展淸眺言去髙峽之阻漸入寛平之鄕栝乃栝栢也奔謂奔流峭謂峯峭白日亦偏照言崗巒互爲日所出沒甫至此喜其景物佳欲托居焉故曰終焉托長嘯】毒瘴未足憂兵戈滿邊徼向者畱遺恨恥爲達人誚回帆覬賞延佳處領其要

宿花石戍【大歷四年作】

【鄭曰鄧愼思云在峽州鳯臺子以謂此詩在潭衡之間作謂在巴峽非也十道志潭州湘潭縣北二十里有錦石區疑花石卽錦石】補注【鶴曰按唐地裏志潭州有淥口花石二戍又詩云地蒸南風盛春熱西曰暮當是大歷四年春入潭州作無疑詩云誰能扣君門下令減租賦謂其年二月遣禦史稅商錢又雲山東殘逆气謂楊子琳反殺防州別駕張忠】

午辭空靈岑夕得花石戍【洙曰空靈在歸州花石唐屬陜州鮑曰唐志潭州長沙有花石戍舊注云陜州妄也夢符曰右按歸州圖經空舲峽東西十四里在峽州夷陵縣界水經雲江水歷峽東逕宜昌縣之挿竈下酈道元曰江之左岸絕崖壁立數百丈飛鳥所不能過棲有一火燼挿在崖間望見長數尺父老傳言昔洪水時人泊船岸側以餘燼挿之至今在焉】岸疏開辟水【洙曰一作山自白狗峽至空靈山花石皆開辟之峽】木雜今古樹地蒸南風盛春熱西日暮四序本平分气何回互茫茫天造間理亂豈恆數系舟盤藤輪杖策古樵路罷人不在村【鄭曰罷音疲洙曰罷人言民困於徵役而罷敝不在村謂其不安居也】野圃泉自注柴扉𨿽蕪沒農器尙牢固山東殘逆气吳楚守王度【洙曰安史之亂王命之所及者吳楚蜀而已夢符曰右按左傳左史倚相誦祈招之詩曰祈招之愔愔式昭徳音思我王度式如玉式如金】誰能扣君門下令減徵賦【洙曰憫下情不上達也師曰下令減徵賦言無人以重斂請於君薄賦以卹民也】

早發【大歷四年作】

補注【鶴曰詩云早行篙師怠席掛風不正亦以船上水而言當同是大歷四年作】

有求常百慮斯文亦吾病以玆朋故多窮老驅馳並【趙曰以斯文自任眾所共知而友故舊之多自是驅馳頻並】早行篙師怠席掛風不正【洙曰席張席以爲帆也風不正不順也】昔人戒垂堂【洙曰謂千金之子坐不垂堂】今則奚奔命【修可曰傳云一嵗七奔命】濤翻黒蛟躍日出黃霧映【洙曰鮑明逺詩騰沙郁黃霧翻浪揚白鷗】煩促瘴豈侵頽倚睡未醒【洙曰未一作還鄭曰醒新佞切】僕夫問盥櫛暮顏【洙曰一作朱】靦靑鏡【鄭曰靦他典切洙曰暮衰也靦媿也言暮顏衰醜有愧於對鏡也】隨意簪葛巾仰慙林花盛側聞夜來寇幸喜囊中淨艱危作遠客干請傷直性【洙曰謂有求於人也】薇蕨餓首陽【洙曰史記伯夷叔齊不食周粟隠於首陽山下采薇蕨而食之遂至餓死也】粟馬資歷聘【洙曰六國以粟馬資儀秦使之歷聘】賤子欲適從疑悞此二柄【洙曰謂采薇及歷聘也師曰昔夷齊不食周粟餓於首陽蘓秦張儀資六國以歷聘此二柄者一出一處使人疑悞今甫欲適從其一故云賤子欲適從適音的主也】

次晚洲【大歷四年作】

補注【鶴曰詩云棹經垂猿把身在度鳥上當是大歷四年入潭時春漲如此故詩首云坡陁風濤壯又雲中原未解兵謂吐蕃去年入寇】

參錯云石稠【洙曰參錯云石相互雜然也】坡陁風濤壯【洙曰坡陁泛濫貌風濤風浪也趙曰顏延年詩春江壯風濤】晚洲適知名【梅曰晚洲非素有名因子美而名彰也】秀色固異狀棹經垂猿把身在度鳥上【洙曰水漲而船所經者髙也張所論曰白猿豹藏於檽檻何以知其接垂條於千仞則可謂之垂猿矣梁虞騫詩澄潭寫度鳥】擺浪散帙妨危沙折花當【師曰花當乃花根也】羈離暫愉恱羸老反惆悵【洙曰暫愉恱次晚洲也反惆悵嘆行役也】中原未解兵吾得終疎放【洙曰兵未解而得疎放以不見用於世也】

望嶽【大歷四年作】

補注【鶴曰詩雲南嶽配朱鳥又云行邁越瀟湘當是大歷四年初至潭望見遂賦此】

南嶽配朱鳥秩禮自百王【洙曰五月南巡狩至於南嶽衡山釋山又云霍山爲南嶽衡之與霍皆一山有兩名南嶽本自以兩山爲名而學者多以霍山不得爲南嶽又云漢武帝始名之斯不然矣衡山一名霍山言萬物霍而大也趙曰荊州記衡山者五嶽之南嶽秩則尙書咸秩無文之秩秩等也所謂五嶽視三公】補注【希曰大宗伯鄭注五嶽南曰衡又漢武帝嘗移嶽神於天柱山今土人皆呼天柱山爲南嶽然此専以衡而言秩禮正舜典所謂望秩於山川何必更引周書注如其秩次望祭之】歘吸領地靈【洙曰地之百靈顏延年詩邑社摠地靈趙曰江文通雜擬詩歘吸鵾雞悲注云猶俄頃也】鴻洞半炎方邦家用祀典【趙曰王褒四子講徳論洪洞朗天言天地之神光若有相通明朗於天也】在徳惟馨香補注【希曰正用書黍稷非馨明徳惟馨之語】巡守何寂寥有虞今則亡【洙曰自戰國縱橫而巡守之禮亡矣有虞舜也謂五年一巡守】洎吾隘世网行邁越瀟湘【趙曰公之所以行邁者以世网隘窄故欲曠懷於江湖之上也】渇日絕壁出【趙曰難逢日霽以望其峯於日如渇也蓋如渇雨之渇】漾舟淸光旁祝融五峯尊峯峯次低昻紫蓋獨不朝爭長嶫相望【洙曰祝融峯名也朱陵祝融紫蓋石菌芙蓉所謂五峯也爭長言相峙而立有如爭之也趙曰考衡山記有芙蓉峯紫蓋峯石門峯而韓退之詩曰紫蓋連延接天柱石廩騰擲堆祝融則又有天柱峯祝融峯爲五峯舊注以朱陵補之非也】恭聞魏夫人羣仙夾翺翔【洙曰魏夫人神仙也田曰夫人諱華存字賢安晉司徒寄之女也幼純讀書喜神仙其後四仙人降車從鮮盛夫人旣與仙者遊盡傳其祕術咸和八年終壽八十二舊說以謂夫人實不死以杖代屍而升天扶桑大帝君授夫人靑瓊之板用籙之文治南嶽】有時五峯气散風如飛霜牽迫限修途未暇杖崇岡【洙曰言爲行邁拘限未暇策杖而登崇岡也】歸來覬命駕沐浴休玉堂三嘆問府主曷以贊我皇牲璧忍衰俗神其思降祥【洙曰吳都賦玉堂對霤石室相距注皆仙人所居又云玉堂府主所居也故有三嘆之問謂世亂俗蓐祀典闕不舉欲贊之於是帝崇牲璧則神必降祥於此矣師曰衰亂之俗廢祀典而不舉今甫欲以牲璧禮神庶使嶽神贊翊吾君而降福祥矣】

湘江宴餞裴二端公赴道州【大歷四年作】

補注【鶴曰裴虯大歷五年四月已出軍共平臧玠之亂而公亦去潭之衡當是四年夏作】

白日照舟師朱旗散廣川【趙曰楚詞云靑春受謝白日照】羣公餞南伯肅肅秩初筵【洙曰餞謂羣公祖餞也南伯謂道州南邦也詩賓之初筵左右秩秩亦整肅貌】補注【希曰王制云二百一十國爲州州有伯商之州長曰伯虞夏及周皆曰牧一州牧二伯佐之𨿽非後來郡守之制然公以道爲南州之州因曰南伯遂及之】鄙人奉末眷佩服自早年【洙曰謂於裴有親也早年少年也自少已佩服其徳矣】義均骨肉地懷抱罄所宣盛名富事業無取愧髙賢不以喪亂嬰保愛金石堅【洙曰言宜以功業著盛名使無愧於髙賢無嬰於喪亂以變名節宜保之若金石之固此子美以骨肉之義故其所言及此趙曰髙賢指裴端公也保愛謂保身之意舊注非】計拙百竂下气蘇君子前防合苦【洙曰又作共】不久哀樂本相纒交遊颯向盡宿昔浩茫然促觴激百慮掩抑淚潺湲【洙曰重別有所感也】熱雲集曛黒闕月未生天【洙曰九歌橫流涕兮潺湲謝靈運詩朝遊窮曛黒古詩三五明月滿四五蟾兔闕】白團爲我破華燭蟠長煙【夢符曰右按梁元帝燭賦長袖畱賓侍華燭燼落燭華明花抽珠漸落珠懸花更生又古樂府三婦艷詩大婦畱芳縟中婦對華燭】鴰鶡催明星【鄭曰鴰古活切鶡何葛切蘇曰魏文帝早起戒途至新林聞鴰鶡催天明明星落林表今江湖水邊有之】補注【鶴曰按韻書鴰古活切麋鴰鳥名也鶡何葛切似雉釋云似雞爾雅釋曰字林云鶷鶡似伯勞而小】解袂從此旋上請減兵甲下請安井田永念病渇老附書逺山巓【師曰道州南邦也州長曰伯肅肅敬也鄙人甫自稱於裴有末親是以欲其盡懷抱以告之自盛名富事業以下皆戒之之辭宜以功業著盛名使無愧於髙賢無以喪亂嬰懷抱保全節操如金石之堅甫之自爲計則拙其爲道州謀則气義宏矣故雲气蘇君子前防合苦不久言欲別去樂極而哀繼之也颯衰颯也交遊之侶衰替向盡平昔契舊回首茫然況今促觴行遽寧不感激萬慮而淚落潺湲乎別筵夜熱團扇爲之搖破鴰鶡催曙之鳥夜已闌矣始分袂旋歸故甫又以兵甲井田爲戒古人謂贈人以言者此也】

題衡山縣文宣王廟新學堂呈陸宰【大歷五年作】補注【鶴曰衡山唐初隸潭州神龍三年始屬衡州公以大歷五年至衡山當是其年作按禮樂志貞觀四年詔州縣學皆作孔子廟開元二十七年諡文宣王】

旄頭彗紫防無復俎豆事【洙曰旄頭胡星也彗彗星也紫防帝宮也諭祿山亂中原陷長安也世亂俎豆之事不講故云無復也趙曰按晉天文志昴七星天之耳也又爲旄頭胡星彗紫防言其犯帝座彗孛在天文志俱爲妖星】補注【希曰漢文帝紀注文頴曰孛彗長三星其占略同云云彗星光芒長參參如埽彗大法孛彗多爲除舊布新之災】金甲相排蕩靑衿一憔悴【洙曰蓋民狃於戰爭不遑學校也】嗚呼巳十年儒服敝於地【洙曰不振也】徵夫不遑息學者淪素志我行洞庭野歘得文翁肆侁侁冑子行【鄭曰侁疎臻切行貌】若舞風雩至【洙曰文翁爲蜀郡守興建學校以教蜀人故風俗大變可比齊魯侁侁整肅貌冑子謂元子以下至卿大夫子弟從學者若舞風雩而至也語曰風乎舞雩趙曰語疏雩者祈雨之祭名使童男女舞之因謂其處爲舞雩】周室宜中興孔門未應棄是以資雅才渙然立新意【洙曰周室借周以諭唐也言唐所以宜中興則孔門豈可棄乎雅才陸宰也新學資之而成爾】衡山𨿽小邑首唱恢大義【洙曰世亂而衡山能首建學校也】因見縣尹心根源舊宮閟【洙曰詩閟宮頌僖公能復周公之宇也】講堂非曩構大屋加塗塈【鄭曰塈巨至切仰塗也】補注【鶴曰尙書旣勤墉垣惟其塗塈茨注許气反說文云仰塗也廣雅云塗也馬云堊色一音故愛反】下可容百人墻隅亦深邃何必三千徒始壓戎馬气【洙曰言文徳足以服逺也】林木在庭戶密幹疊蒼翠有井朱夏時轆轤凍堦戺【鄭曰轆盧谷切轤落胡切圓轉水戺鋤裏切砌也】耳聞讀書聲殺伐災髣髴【髴芳未切趙曰聞讀書而樂被殺伐之災在此特覺其髣髴而巳】補注【鶴曰長楊賦從者彷佛骫屬而還師古曰讀曰髣髴則髴未嘗作芳未切】故國延歸望衰顏減愁思南紀收波瀾【洙曰言能以文徳易暴亂也趙曰洗波瀾之氛妖】西河共風味【洙曰史記子夏居西河敎授爲魏文侯師共風味者言人樂其敎也】采詩倦跋涉載筆尙可記【趙曰言采詩之官倦跋山涉水之勞而不來采之則史官載筆尙可記陸宰之美也】髙歌激宇宙凡百愼失墜【洙曰尙可記一云記奇異師曰靑衿謂學士以靑緣領也文翁肆指縣學後漢髙彪有雅才而訥於言雅才指陸宰塈塗壁也昔僖公修泮宮而服淮夷今陸宰爲是學文徳自足以懷逺何必三千之徒始壓戎兵气乎殺伐災髣髴言此邦弦誦之樂兵革之患少也南紀吹波瀾言變其荊楚輕剽之風而恩波廣被也昔子夏居西河敎授今陸宰與之同其風使人咀味其敎也太師采詩以觀民風今采詩之官倦於跋涉使陸宰徳政不聞於上甫尙得以是篇而記其事以備國史之失墜也】

入衡州【大歷五年作】

補注【鶴曰大歷五年公在潭以臧玠之亂遂入衡州故作此詩詩所以云元惡迷是似聚謀泄康莊竟流帳下血大降湖南殃按舊史大歷五年四月湖南都團練使崔瓘爲兵馬使臧玠所殺據潭州爲亂灃州刺史楊子琳道州刺史裴虯衡州刺史楊濟各出軍討之公以四年春自嶽陽至潭如衡畏熱復歸潭今以兵亂再入衡州又有逺歸兒侍側久客幸脫免等句】

兵革自久逺興衰看帝王【趙曰兵革不息徒自嵗月之久而興起其衰微自看帝王之舉耳】漢儀甚照耀胡馬何猖狂【趙曰光武爲司隸校尉父老見之曰今日復見漢官威儀今言唐法度未攺故以比之胡馬追言安史之亂】老將一失律淸邊生戰場【洙曰失律失法律也易曰失律凶】君臣忍瑕垢河嶽空金湯【洙曰言避亂出行城池不守也左傳國君含垢瑾瑜匿瑕言有所容也金謂金城湯謂湯池趙曰傳曰國君含垢言君相初含容姦逆不卽誅戮故使河嶽之地𨿽是金城湯池而失守如空之也】重鎭如割據【洙曰安史亂後天下裂爲藩鎭賦不上供如割據焉】輕權絕紀綱軍州體不一【洙曰各自爲政也】寛猛性所將嗟彼苦節士素於圓鑿方【洙曰九辧云圓鑿而方枘兮吾固知其鉏鋙而難入趙曰苦節指崔瓘也按唐史以士行修謹聞大歷中爲湖南觀察使將吏寛弛不奉法少以禮法防之】寡妻從爲郡兀者安短墻【趙曰言寡妻平日遭擾自從崔太守爲郡之後如兀足者安於堵墻之下不復驚動也】凋獘惜邦本【洙曰惜民之凋獘也】哀矜存事常【趙曰言不妄刑罰哀矜其人】旌麾非其任【洙曰言非其人也】府庫實過防恕已獨在此多憂增內傷偏禆限酒肉卒伍單衣裳【洙曰厚自奉養而不卹軍旅也趙曰瓘之修謹旣如上所云然於是委以旌麾之任則悉其人防於府庫之費而吝於賜予又以禆將卒伍衣食之不繼則遂以召亂如下文所云也】元惡迷是似聚謀泄康莊【夢符曰右按爾雅曰五達謂之康六達謂之莊趙曰元惡指臧玠也以兵殺崔瓘遂據潭州】竟流帳下血大降湖南殃【洙曰代宗時湖南兵馬使臧玠殺其帥崔瓘王國良因之而反】烈火發中夜髙煙燋上蒼至今分粟帛殺气吹沅湘【鄭曰沅湘二水名沅在象郡湘卽湘江】福善理顚倒明徵天莽茫【洙曰九歌令沅湘兮無波趙曰書天道福善禍淫又明徵定保】銷魂避飛鏑累足穿豺狼隠忍枳棘刺遷延胝胼瘡【洙曰言避亂奔走危窘如穿豺狼間行也心痛悼喪亂如忍棘刺手足胝胼而成瘡】逺歸兒侍側猶乳女在旁久客幸脫免暮年慙激昻【洙曰幸於免患也】蕭條向水陸汩沒隨漁商報主身已老入朝病見妨悠悠委薄俗鬱鬱回剛腸【洙曰老而不可報主病不可入朝故不免委身薄俗鬱鬱回剛腸而已】參錯走洲渚【洙曰謝靈運詩臨圻阻防錯】舂容轉林篁片帆在郴岸【鄭曰郴醜林切桂陽縣】通郭前衡陽華表云鳥埤【埤賓彌切】名園花艸香旗亭壯邑屋烽櫓蟠城隍【趙曰三代世表防旗亭下注市樓也立旗於上故名旗亭選賦抗旗亭之峣嶭烽櫓者設烽燧於櫓也櫓者城上守禦望樓城隍者城下之壕也】中有古刺史【洙曰言其愛民蒞事如古刺史】盛才冠巖廊【趙曰武帝制曰舜遊巖廊之上文穎注殿下小屋也】扶顚待柱石獨坐飛風霜【趙曰言刺史乃柱石之臣獨坐禦史也風霜則禦史之任】補注【希曰霍光傳將軍爲國柱石師古曰柱者梁下之柱石承柱之礎言大臣負國重任如屋之柱及其石也光武攺禦史長史復爲中丞與尙書令司隸校尉朝防皆專席而坐京師號三獨坐言其專也故孫樵記室新書亦云內榮獨坐公指衡州刺史陽濟道州刺史裴虯而云故公詩稱虯爲裴端公稱濟爲陽中丞】昨者間瓊樹髙談隨羽觴【洙曰公自言得侍刺史如間瓊樹然陸士衡詩羽觴不可算注羽觴謂其置鳥羽於觴以急飲也余曰晉束晳傳羽觴隨波蓋言觴輕如鳥羽之飛也原叔謂急飲恐非】無論再繾綣已是安蒼黃劇孟七國畏【洙曰前漢遊俠傳劇孟以俠顯吳楚反時條侯爲太尉乘傳東討至河南得劇孟喜曰吳楚舉大事而不求劇孟吾知其無能巳天下騷動大將軍得之若爲一敵國云】馬卿四賦良【洙曰司馬相如字長卿有子虛上林賦哀二世賦大人賦】門闌蘇生在【洙曰蘇生侍禦渙】勇銳白起彊問罪富形勢凱歌懸否臧【趙曰劇孟馬卿以比刺史白起以比蘇渙公自注蘇生侍禦渙則渙在崔公潩之幕而其人勇銳故用白起以比其爲將】氛埃期必掃蚊蚋焉能當【趙曰氛埃蚊蚋以比臧玠】橘井舊地宅仙山引舟航【趙曰橘井在郴州神仙傳蘇耽將仙謂其母曰以庭前橘葉神使病者以井水服病卽愈仙山則指言蘇耽所仙之山公謀欲往郴故云引舟航也】此行厭暑雨厥土聞淸涼【洙曰言親刺史之徳而亡炎暑趙曰此指言郴州矣公詩意曰郴州頗涼冷橘井尙淒淸舊注所引卻是衡州又無比徳之意】諸舅剖符近【趙曰公詩毎以崔姓爲舅豈剖符爲刺史乃崔侍禦潩者乎】開緘書札光蘋蘩命屢及磊落字百行江總外家養【洙曰陳書江總字總持七嵗而孤依於外氏聰敏有至性舅吳平光侯蕭勵名重當時多所鐘愛】謝安乘興長【洙曰謝安寓居防稽出則漁弋山水入則言詠屬文無處世意又與孫綽等泛海吟嘯自若放情丘壑毎遊賞必以妓女從也】下流匪珠玉擇木羞鸞凰【洙曰下流自言也言已非珍異然得所托也趙曰公自謙其爲人特下流耳非是珠玉之珍也傳曰窮猿投林豈暇擇木公之意自謙其不暇擇木非若鸞鳯非梧桐不棲故羞鸞鳳也】我師稽叔夜【趙曰公自言其放曠懶散如稽康】世賢張子房【趙曰公自有注以美張勸也】柴荊寄樂土【趙曰言郴州也】鵬路觀翺翔【洙曰寄居樂土當觀刺史爲朝廷拔用也趙曰觀則所以指衡州刺史鵬路莊子九萬里者也】

風雨看舟前落花戲爲新句【大歷五年作】

【趙曰此全篇言落花】補注【鶴曰公在潭只船居蘇大渙肩輿江浦訪老夫舟檝之語可驗今看舟前落花乃是在潭大歷五年作】

江上人家桃李枝春寒細雨出疎籬影遭碧水潛勾引【趙曰古樂府薄命篇云艷花勾引落】風妬紅花卻倒吹吹花困癲傍舟楫水光風力俱相怯赤憎輕薄遮人懷【趙曰赤憎方言也遮之爲言輒也如遮莫鄰雞下五更之遮】珍重分明不來接【洙曰一作折蘇曰劉公乾居鄴下一日桃花爛漫值諸公子進賞久之遂去公幹問僕曰損花乎僕曰無但愛賞而已公幹曰珍重輕薄子不來損折使老夫酒興不空也遂飲花下作放歌行】補注【鶴曰公嘗有生憎栁絮白於綿之句赤憎猶生憎殆皆方言也薛宣傳得爲公分明之師古曰分明謂考問使知淸白也】濕久飛遲半欲髙縈沙惹艸細於毛蜜蜂蝴蝶生情住偸眼蜻蜓避百勞【師曰是時甫在舟中覩江上佳景春風細雨碧水紅花相映帶不勝喜樂因戲爲新句以歌詠之𨿽眼前之事皆可樂然猶有輕薄可憎者但惟珍重謝之分明不來相接以至微物猶能縈涉惹艸蜂蝶尙生情性況人而不能無動情乎蜻蜓避百勞百勞惡鳥恐爲所害言人豈不如蜻蜓尙能全身逺害乎】補注【鶴曰爾雅云鵙伯勞也釋曰李巡云伯勞一名鵙陳思王惡鳥論云伯勞以五月鳴應陰气之動陽气爲仁養陰爲殘賊殺伯勞蓋殘害之鳥也其聲鵙鵙故以其音名雲月令仲夏之月鵙始鳴是也又云春秋傳曰少皡氏以鳥名官伯趙司至伯趙鵙也以夏至來冬至去杜注云伯趙伯勞也此二句亦諭細民側目於賊民之長吏也】

淸明【大歷五年作】

補注【鶴曰詩雲長沙千人萬人出又云此都好遊湘西寺諸將亦自軍中至當是大歷五年作是時臧玠未亂諸將所以亦事遊賞魯訔年譜亦編在是年】

著處繁華矜是【洙曰又云務足】日長沙千人萬人出渡頭翠栁艷明睂爭道朱蹄驕囓膝【洙曰朱達平善相馬魏文帝將出取馬入達平曰此馬今日死矣及將乘馬惡香囓帝膝帝使殺之趙曰以朱飾其蹄耳舊注非公蓋使王褒聖主得賢臣頌曰駕囓膝驂乘旦張晏注皆良馬名】補注【希曰孟康云良馬低頭口至膝故曰囓膝亦一說】此都好遊湘西寺諸將亦自軍中至馬援徵行在眼前【洙曰伏波將軍馬援徵交趾女子徵側復又擊武陵五溪蠻夷】葛彊親近同心事【洙曰葛彊山簡愛將也】金鐙下山紅粉【洙曰一作日】晚牙檣捩柂靑樓逺【夢符曰右按廣韻鐙與燈同又魏鯨魚燈賦冩載其形記於金燈又郭景純江賦舳艫相屬萬里連檣埤蒼曰檣帆柱也又相如子虛賦浮文鷁揚旌枻張楫曰枻柂也古樂府劉生詩大路起靑樓又古曲靑樓臨大道遊俠盡淹畱趙曰捩柂轉船也靑樓則所祓禊之處岸上有之也出古樂府劉生詩紅粉義非當作紅日】古時防亂皆可知人世悲歡暫相遣弟侄𨿽存不得書干戈未息苦離居逢迎少壯非吾道況乃今朝更祓除【洙曰祓除上巳也束晳曰周公城洛邑因流水以泛觴後人相緣因爲盛集趙曰周禮女巫掌嵗時祓除盥浴鄭注如今三月三日上已往水上之類唐气朔大歷五年三月三日淸明以淸明值上已則祓除之義尢明師曰務足誇多也所謂鬭艸者正此意也馬援以比衡州刺史葛彊乃山簡愛將以比刺史之部將也張正見采桑詩倡妾不勝愁結束下靑樓柂所以正船搖柂曰捩檣尾銳如牙故曰牙檣苦難居謂無定居也甫老大干謁侯門俯仰於人非其本性故曰逢迎少壯非吾道】補注【鶴曰武衛后傳帝祓灞上孟康曰祓除也於灞水上自祓除今三月上巳祓禊也又見後漢志明帝永平二年三月上巳日官民皆潔於東流水上曰洗濯祓除去宿垢災爲大潔潔者言陽气布暢萬物訖出始潔之矣蔡興宗年譜亦以唐史气朔考之與趙注同】

嶽麓山道林二寺行【大歷五年作】

補注【鶴曰詩云潭府邑中甚純古太守庭中不喧呼今幸樂國養微軀皆以爲是大歷四年公初到潭時遊之蔡興宗年譜亦編在是年詳考詩又雲暮年且喜經行近春日兼防暄暖扶飄然班白身奚適旁此煙霞茅可誅若是四年遊之則必不便如衡矣及其如衡則畏熱還潭當思松道淸涼寒生五月當遂誅茅之願何爲不復再來意是五月春題此方幸樂國可以養軀而臧玠之亂故不償此意也】

玉泉之南麓山殊【洙曰玉泉地名山足曰麓】道林林壑爭盤紆【修可曰荊州記長沙西岸有麓山其下有精舍宗淵麓山記云足曰麓蓋衡山之足趙曰張平子南都賦谿壑錯謬而盤紆】補注【鶴曰嶽麓寺在湘山之西自潭而往必渡湘水公賦淸明詩云渡頭翠栁艷明眉蓋謂此也九域志云寺有陶太尉井髙唐賦亦雲水澹澹而盤紆】寺門髙開洞庭野殿腳挿入赤沙湖【洙曰洞庭赤沙皆湖名】五月寒風冷佛骨六時天樂朝香鑪地靈步步雪山艸【趙曰楞嚴經云雪山大力白牛食其山中肥膩香艸】僧寶人人滄海珠【洙曰言性圖明而無瑕纇也】塔刼宮墻壯麗敵香廚松道淸涼俱【夢符曰右按梁劉孝威謝東宮賜聖僧余饌唘曰乳糜香飯素榛糗漿气馥上天薰流下界】蓮花【洙曰一作池】交響共命鳥【洙曰釋書有共命鳥二首一身】金榜雙回三足烏【洙曰三足烏言寺額金牓有回鸞反鵲之勢也趙曰阿彌陁經極樂國常有迦陵頻迦共命之鳥金榜出神異經西方有宮五色黃門有金榜而銀鏤淮南子日中有踆烏注三足烏也】方丈涉海費時節圃尋河知有無【洙曰天臺賦涉海則方丈蓬萊圃乃昆侖也張騫贊曰禹本紀言河出昆侖騫窮河源惡覩所謂昆侖者乎】暮年且喜經行近春日兼防暄暖扶飄然班白身奚適旁此煙霞茅可誅【洙曰楚詞誅鉏艸茅以全生乎言當暮年欲誅鉏艸茅旁此而居也】桃源人家易制度【洙曰桃源秦人避難之地易制度言世更變也趙曰桃源在今鼎州易制度言其宮室朴略所以制度易爲也舊注非】橘洲田土仍膏腴【洙曰橘洲在長沙夢符曰右按襄陽記李衡於武陵龍陽洲上種橘千樹曰千頭木奴師曰武陵圗經云橘洲在龍縣東北五十里二百步周回三十里】補注【鶴曰夢符與師古引武陵橘洲何闗於長沙事按張舜民南遷錄記長沙事云橘洲在湘江南北與州城相等又圗經云橘洲在長沙縣周回五里漢地理誌爲九州膏腴師古曰腹之下肥曰腴故取諭云田蚡傳田園極膏腴師古曰膏腴謂極厚肥之處谷永傳云食膏腴之都】潭府邑中甚淳古太守庭內不喧呼昔遭衰世皆晦迹今幸樂國養微軀依止老宿亦未晚【洙曰老宿僧之年臘髙者】富貴功名焉足圖久爲野客尋幽慣細學何顒免興孤【洙曰見何顒興未忘注】一重一掩吾肺腑山鳥山花吾友於【洙曰一重一掩山也有如吾肺腑然夢符曰衛靑曰吾幸得以肺腑待罪行間南史劉湛傳云友於素駕】補注【希曰劉向傳亦云臣幸得托肺腑師古曰若解謂肺腑相附著猶言心膂一說肺謂斫木之肺札自言於帝室猶肺札附於大木也王莽傳亦云伏自惟念得托肺腑友於二字自見書君陳及論語何必又引南史黃魯直攺此句曰山鳥山花共友於易一吾字便覺不逮洪駒甫云謂兄弟爲友於者歇後語也杜亦未能免俗何耶魯直其舅亦不免俗也】宋公放逐曽題壁物色分畱與【洙曰作待】老夫【師曰昔宋之問貶經此畱題在壁甫至此復得吟詠景物故曰物色分畱與老夫】

舟中苦熱遣懷奉呈陽中丞通簡臺省諸公【大歷五年作】

補注【鶴曰詩云媿爲湖外客看此戎馬亂中夜混黎甿脫身亦奔竄又詩中備述陽中丞與裴道州諸公共討臧玠甚詳當是大歷五年自潭避亂之衡州時作臺省諸公謂裴虯與李勉皆端公也】

媿爲湖外客看此戎馬亂中夜混黎甿脫身亦奔竄【趙曰湖外言洞庭湖之外衡州是也戎馬亂指言臧玠之亂】平生方寸心反掌帳下難【洙曰謂崔瓘見殺也】嗚呼殺賢良【洙曰按新史瓘爲治不煩苛人便安之居澧州二年增戶數萬詔特進五階以寵異政也】不叱白刃散【趙曰舊本反掌蔡伯世本作反當其說是公自言平生有經世之心而反當帳下有上至於賊殺賢良乃不能一叱白刃使散蓋自以爲愧矣帳下指臧玠賢良指崔瓘也】吾非丈夫特沒齒埋冰炭【夢符曰論語管仲奪伯氏駢邑三百飯疏食沒齒無怨言韓子曰冰炭不同器】恥以風病辭胡然泊湘岸入舟𨿽苦熱垢膩可漑灌痛彼道邊人形骸攺昏旦【洙曰痛彼遇亂而死者】中丞連帥職【洙曰詩有方伯連帥之職趙曰中丞陽公也舊唐書云衡州刺史陽濟各出兵討臧玠謂連帥乃古之諸侯也】封內權得按身當問罪先縣實諸侯半【洙曰謂陽中丞也封邑半於古諸侯】士卒旣輯睦【夢符曰左傳隨武子曰昔嵗入陳今玆入鄭民不罷勞居無怨讟而卒乘輯睦事不姦矣】唘行促精悍【師曰言督促精銳彊悍之兵以討玠】似聞上游兵【夢符曰項借傳古之王者地方千里必居上游注文穎曰居水之上流也遊或作流師古曰遊卽流也】稍逼長沙館鄰好彼克修天機自明斷【趙曰公自注云陽中丞琳問罪將士皆自澧上達長沙也】補注【鶴曰舊史云臧玠據潭州爲亂澧州刺史陽子琳道州刺史裴虯衡州刺史陽濟各出兵討之道州居湘水之上流故曰上游兵澧州屬山南道潭屬淮南道故曰修鄰好趙謂公自注者豈公之自注後人假公以文其說耳】南圖捲雲水北拱戴霄漢美名光史臣長策何壯觀【田曰南圗蓋莊子鵬飛萬里而圗南事而北極奉星辰舊注謂畫湖南非是趙曰南之所圖謀欲捲盡雲水也北拱所以尊君上也】驅馳數公子咸願同伐叛聲節哀有餘夫何激衰懦【師曰數公子指澧州刺史楊子琳道州刺史裴虯衡州刺史陽濟共出兵伐玠其英聲節義足以振激衰懦】偏裨表三上鹵莽同一貫【夢符曰前漢馮奉世傳上曰大將軍出必有偏將又何疑焉師曰偏裨副將也表三上謂上章陳臧玠之無罪言崔瓘之減尅軍士率皆鹵莽不明】始謀誰其間回首增憤惋【趙曰裨將上表而敷陳不明同一貫耳所以問在其間而爲始謀者誰徒令我回首憤惋也】宗英李端公【洙曰宗室之英秀也田曰呂溫河間元王孝桀贊堂堂河間爲唐宗英趙曰端公李勉也勉爲禦史中丞大歷中出爲廣州刺史亦以兵討玠李肇國史補曰禦史相呼爲端公】守職甚昭煥變通迫脇地謀畫焉得算王室不肯微凶徒略無憚此流須卒斬神器資彊幹【夢符曰右按道徳經天下神器不可爲也爲者敗之執者失之又西都賦州郡之豪傑五都之貨殖三選七選充奉陵邑蓋以彊榦弱枝隆上都而觀萬國也】扣寂豁煩襟皇天照嗟嘆【師曰言李公不肯令王室之微必斬臧玠以斡正神器亦使凶徒少有憚畏扣寂言以詩發寂黙而豁煩悶之懷冀皇天有以知之也】

聶耒陽以僕阻水書致酒肉療饑荒江詩得代懷興盡本韻至縣呈聶令陸路去方田驛四十里舟行一日時屬江漲泊於方田

【鄭曰耒陽衡州屬縣】補注【鶴曰耒陽在衡州東南百三十五里公自衡往耒陽阻水泊於方田驛今序云陸路去方田四十里謂去耒陽也又云舟行一日蓋以溯流也聶令致酒肉或以爲致牛肉白酒公因飫死爲水所漂從而爲空墳以欺人主𨿽史不能辧其非惟韓退之一詩能分明之李觀作補遺傳亦因韓退之有是詩而成耳鶴詳考公此詩其云禮過宰肥羊愁當置淸醥則聶所致者未必誠牛肉白酒也詩終云崔師乞巳至澧卒用矜少問罪消息眞開顏憩亭沼則是時方且喜討叛之詩已集而憩於亭沼蓋知凶渠之亡可待序云至縣呈聶令者存至耒陽以與之後人往往以此遂信其爲死於耒陽殊不知此後尙有過南嶽入洞庭湖詩與登舟適漢陽詩可考也二詩斷不可謂是四年作且聶致酒肉已在五年五月間蓋藏玠以四月庚子反公奔竄至衡又至方田且半旬沮水矣是時肉非可久畱無容醉飽在作詩之後若詩前嘗痛飲詩中亦必及之如願以野水添金杯如澠之酒常快意喧呼且盡杯中緣但覺髙歌有神等句初未嘗以醉爲諱也溫公詩話云元和中其孫始攺葬於鞏縣元微之爲志今志乃云祔於偃師鞏與偃師又異矣後世安知又不以爲惑】

耒陽馳尺素見訪荒江眇義士烈女家風流吾賢紹【洙曰尺素書也史刺客傳聶政殺韓相自死其姊嫈伏屍哭極哀死政之旁晉楚齊衛聞之皆曰非獨政能也乃其姊亦烈女也】昨見狄相孫許公人倫表【師曰狄相孫指兼謨也南史孔休源爲晉安王長史武帝語王曰孔休源人倫儀表當師事之兼謨善人倫風鑑許聶宰以人倫之表言聶才宜在翰林而反屈迹小縣】前期翰林後屈迹縣邑小【洙曰言聶之才宜在翰苑而反屈迹縣邑趙曰蔡伯世本前期作前朝其說是豈聶之父或祖嘗任翰林之職乎】知我礙湍濤【師曰以甫阻水也】半旬獲浩溔【趙曰溔以沼切大水貌謝靈運山居賦吐泉之浩溔】麾下殺元戎湖邊有飛旐【趙曰卽臧玠殺崔瓘也潘安仁賦飛旐翻以唘路】孤舟增鬱鬱僻路殊悄悄側驚猿猱捷仰羨鸛鶴矯禮過宰肥羊愁當置淸醥【洙曰張平子詩鬱鬱不得志詩憂心悄悄蜀都賦猨騰希而競捷又置酒髙堂觴以醥淸曺子建詩烹羊宰肥牛言聶以肥羊淸醥乃見於禮也鄭曰醥普沼切酒淸曰醥修可曰曺子建七唘云乃有春醥酒康狄所營揚雄酒賦云其味有宜城醪醴蒼梧縹淸酒也杜詩一本作淸縹故兩載之】人非西諭蜀【洙曰唐防通夜郎徴發巴蜀吏卒因軍興法誅其渠帥巴蜀大驚上聞之使相如作檄以責唐防因諭巴蜀人非上本意之事也】興在北坑趙【洙曰秦將白起破趙四十餘萬軍遂降秦起悉坑之】方行郴岸靜未話長沙擾【洙曰時臧玠殺崔瓘長沙擾亂也】補注【鶴曰郴州與耒陽皆衡州之東南衡至郴四百餘里郴水入衡公避臧玠之亂初欲往郴依舅氏卒不遂其至方田也蓋溯郴水而上故曰郴岸】崔師乞已至澧卒用矜少【鄭曰澧裏第切荊州湖名】問罪消息眞開顏憩亭沼【洙曰聞崔侍禦潩乞師於洪府師已至袁州北楊中丞琳問罪將士皆自澧上達長沙師曰郴岸靜謂衡州無恙長沙擾指玠之亂崔潩乞師於洪府師已至袁州北楊子琳將士又自澧州達長沙故甫得以開顏而喜叛徒見擒也】

補注杜詩卷十六

欽定四庫全書

補注杜詩卷十七

宋黃希原本

黃鶴補注

冬日洛城北謁元皇帝廟【天寶八年作】

【洙曰天寶元年陳王府參軍田同秀上言元皇帝降於丹鳳門之通衢告錫靈符在尹喜之故宅上遣使就函谷故闗尹宅發得之乃置元廟於天寧坊是秋攺爲太上元皇帝宮二年追尊大聖祖元皇帝仍於天下諸郡爲紫微宮攺譙郡紫防宮爲太淸宮趙曰元皇帝李老君也】補注【鶴曰梁權道雲天寶十一年公遊東都時作按舊史天寶元年立元廟九月攺太上元皇帝宮天下準此二年三月壬子親祠元廟攺西京元廟爲太淸宮東京廟爲太微宮天下爲紫極宮新史卻云三月壬子享於元宮攺云云今謂十一年遊東都作此詩何爲更曰廟詩所言五聖聨龍衮又卻是天寶八年閏六月事詩雲翠栢深畱景紅梨迥得霜風箏吹玉柱露井凍銀牀當是其年冬作蓋天寶九年已歸長安進三大禮賦矣賦奏命宰相試文授河西尉不拜攺率府冑曹十一年未嘗至洛陽也】

配極都閟【洙曰配皇等極老子曰是謂配天極都觀也閟閉也神也詩閟宮有卹趙曰以廟在城之北故曰配極都丹臺仙眞之所也故用都言廟舊注言都觀妄引妄注惑亂義理】慿髙禁籞長【洙曰前宣紀詔池籞未禦幸者假與貧民注籞者禁苑前漢音義曰折竹以懸繩連之使人不得往來謂之籞】守祧嚴具禮【洙曰周禮分官守祧注逺廟曰祧遷主之所藏也趙曰周禮守祧掌守先王之廟祧故監廟者謂之守祧】掌節鎭非常【洙曰地官掌節猶信也行者所執之信掌節掌守邦節而辧其用以輔王命趙曰必有禦賜之信以爲鎭故得借掌節以爲言】碧瓦初寒外【琪曰碧瓦琉璃瓦也初寒外指冬日也】金莖一气旁【洙曰劉駼騊詩曰縹碧以爲瓦班孟堅西都賦抗仙掌以承露擢雙立之金莖】山河扶繡戶【洙曰謂戶上繪畫若繡也梁沈約春風詠明珠簾於繡戶散芳塵於綺席】日月近雕梁【修可曰檀約陽春歌白日映雕梁相近日月言髙大也】仙李盤根大【洙曰神仙傳老子姓李名耳字伯陽楚國苦縣屬鄕人盤根大故枝葉繁盛謂唐室以李爲聖祖也】猗蘭奕葉光【洙曰漢武故事曰孝景王后夢日入其懷以七月七日生武帝於猗蘭殿奕葉猶累世也】世家遺舊史【洙曰史記有老子傳而無世家】道徳付今王【洙曰老子道徳經明皇禦注】畫手看前輩吳生逺擅場【洙曰廟有吳道子畫張平子東京賦秦政利觜長距終得擅場鮑曰古人於能事中不獨求誇時輩須要於前輩中擅場】森羅移地軸【洙曰河圗括地象曰地有三百六十軸趙曰肇論云萬象森羅海賦又似地軸挺拔而爭回】妙絕動宮墻【洙曰言筆迹巧妙冠絕也】補注【希曰文選孔融論盛孝章書曰今之少年喜謗前輩宮墻字出論語今以新攺爲元宮故云魏文帝與吳質書公幹五言詩之善妙絕時人然黃絹幼婦之碑在漢巳先有此語矣】五聖聨龍衮【洙曰唐書天寶八年上親謁太淸宮上聖祖元皇帝尊號爲聖祖大道元皇帝髙聖太宗中宗睿宗五帝皆加大聖皇帝之字禮器天子龍衮】千官列鴈行【洙曰丘遲書功臣名將鴈行有序謂繪五帝侍從也】冕旒俱秀發【洙曰禮器天子之冕朱綠藻十有二旒】旌斾盡飛揚【洙曰儀仗也】翠栢深畱景紅梨迥得霜風箏吹玉柱【洙曰風箏謂掣箏掛之風際風至則鳴也江淹詩玉柱揚淸曲】露井凍銀牀【洙曰古詩後園鑿井銀作牀金瓶素綆汲寒漿趙曰露地之井也庾丹秋閨詩空汲銀牀井】身退卑周室【洙曰史老子周守藏室之吏也修道徳其學自以隠無名爲務居國久之見周之衰乃遂去】經傳拱漢皇【師曰漢文景皆崇尙黃帝老子之術故云經傳拱漢皇拱謂用其術以致無爲之治故垂衣拱手也】谷神如不死【洙曰老子谷神不死是謂牝】養拙更何鄕【師曰谷所以藏物谷神猶雲藏神何鄕謂無所止猶云何有之鄕】

行次昭陵【天寶五年作】

【彥輔曰唐太宗文皇帝之陵也】補注【鶴曰唐地理誌醴泉縣有九嵕山昭陵在西北六十里舊史云貞觀十年置昭陵於九嵕山因析云陽咸陽二縣置醴泉縣而新史云十一年二月丁已營九嵕山爲陵十年十一月乃葬文徳皇后於昭陵殆因葬後又營陵故舊史云十年者紀始事也今詩題云行次昭陵當是天寶五年自東都歸長安時作詩云幽人拜鼎湖則是未奏賦授官前也】

舊俗疲庸主【洙曰舊俗謂隋氏庸主煬帝疲困也】羣雄問獨夫【洙曰獨夫以失道而無助也書獨夫紂羣雄如李宻之流也】防歸龍鳳質【洙曰防書也唐太宗龍鳳之姿】威定虎狼都【洙曰蘇秦傳秦虎狼之國謂先定闗中也】天屬尊堯典【洙曰父子天屬也尊堯典謂循功典法也師曰髙祖禪位於太宗猶堯之禪位於舜故云】神功協禹謨【魯曰謂親定九州也趙曰謂禹成厥功而書有大禹謨也】補注【希曰髙祖諡神堯又遜位如堯故以其法度爲堯典太宗有九功之徳可歌如禹也】風雲隨絕足【趙曰魏文與孫權送馬書曰中國𨿽饒馬其知名絕足亦時有之矣師曰時李靖之徒皆以風雲之防隨馬足而奮也】日月繼髙衢【洙曰日月謂相繼而明也謂髙祖禪位】文物多師古【洙曰文物典章左傳文物以紀之師古謂以古爲師猶稽古也】朝廷半老儒【洙曰太宗之時朝廷多老儒碩學趙曰老儒謂房杜之徒】直詞寧戮辱【趙曰如魏鄭公王珪之諫諍】賢路不﨑嶇【趙曰言不艱於進用如用馬周之才也】往者災猶降蒼生喘未蘇指揮安率土蕩滌撫洪鑪【歐陽曰謂陶成天下如洪鑪爾】壯士悲陵邑【洙曰陵邑陵廣也有奉邑】幽人拜鼎湖【洙曰鼎湖黃帝鑄鼎鼎成而仙去後世名其地爲鼎湖趙曰言天變未弭而指麾安率土蕩滌撫洪鑪則言太宗之意猶欲勤兵於逺也立志方如此遽爾升遐故繼之以有陵邑之悲鼎湖之拜也】玉衣晨自舉【洙曰上賜霍光玉衣梓宮耿秉死亦睗玉衣修可曰玉衣貴人死者珍異之衣】鐵馬汗常趨【薖日陸左公鐵馬千羣】松栢瞻虛殿【洙曰虛一作靈】塵沙立暝途寂寥開國日【洙曰謂太宗躬親戎馬平一天下開建國社也易開國承家】流恨滿山隅【師曰追想太宗開國之日今無英雄之主如太宗以安天下是以流恨也】補注【鶴曰古者陵廟多植松栢公之祖審言和李嗣眞奉使河東詩云陵園松栢田又顏延年拜陵廟詩松風遵路急公謁先主廟枯木半龍鱗謂雙栢是也昭陵多植松柏故重經昭陵詩亦云再窺松柏路又按防昌三年勅諸陵植栽今後每至嵗首正二七八四个月內擇日與百姓栽植畢日縣與安當則唐諸陵皆有栢公作此詩時明皇任用寖非其人國勢已不如開元亂萌危兆早自可見故流恨爲之滿山隅也】

贈韋左丞丈濟【天寶七年作】

【鮑曰唐韋濟嗣立子天寶中爲尙書左丞】補注【鶴曰舊史天寶七載韋濟爲河南尹遷尙書左丞見本傳今詩云左轄頻虛位今年得舊儒卽是其年作梁權道編在十一載非】

左轄頻虛位【洙曰晉天文志轄星傳軫兩旁主王侯左轄爲主者同姓右轄爲異姓詩節南山尹氏太師維周之氐箋云氐作挃轄之轄修可曰唐六典左右丞掌管轄省事糾舉憲章又舊唐史劉洎上疏曰尙書萬機實爲政本是以二丞方於管轄八座比於文昌故以左丞爲左轄】補注【鶴曰舊史濟本傳云三代爲省轄衣冠榮之白居易爲庾丞宣尙書右丞制云昔我太宗文皇帝嘗謂尙書丞百職綱維事一失中則天下有受其獘者云云今乃命承宣操右轄然則以二丞爲左右轄其殆起於公與白耶】今年得舊儒【趙曰皆以紀韋文也魏晉以來左丞得彈奏八座故傅咸云斯乃皇朝之司直天臺之管轄後人用左轄義起於此舊注引晉天文志以爲星名非是】相門韋氏在經術漢臣須【洙曰漢韋賢及子成父子皆以經術爲相】時議歸前列天倫恨莫俱【洙曰谷梁云兄弟天倫也趙曰指濟兄弟是前輩爲時議所歸】鴒原荒宿艸【洙曰常棣詩脊令在原注脊令雝渠也箋云雝渠水鳥而在原失其常處猶兄弟之於急難檀弓曽子曰朋友之墓有宿艸而不哭注宿艸謂陳根也趙曰惜其一亡至於宿艸已荒】鳳沼接亨衢【洙曰晉荀朂守尙書令朂久在中書専管機事及失之甚惘然悵恨或有賀之者曰奪我鳳凰池諸君賀我耶趙曰濟由左丞可以接鳳池亨衢又美其爲中書之貴師曰此句言累世爲尙書也】補注【鶴曰濟之兄洹亦爲給事中故云】有客𨿽安命【趙曰公自言也】衰容豈壯夫【洙曰謂以窮達而肥臒非壯夫也】家人憂幾杖【洙曰幾老者所憑杖老者所扶持謂家人憂其老也】甲子混泥塗【洙曰襄三十年傳晉悼夫人食輿人之城杞者絳縣人或年長矣無子而往與於食有與疑年使之年曰臣小人也不知紀年臣生之嵗正月甲子朔四百有四十五甲子矣其季於今三之一也吏走問諸朝趙孟召之而謝過焉曰武不才任君之大事以晉國之多虞不能由吾子使吾子辱在泥途久矣武之罪也敢謝不才遂仕之】不謂矜餘力還來謁大巫【洙曰吳志張紘傳陳琳答紘書曰小巫見於大巫神气盡矣】嵗寒仍顧遇日暮且踟躕【洙曰日暮謂暮齒也漢書日暮途逺】老驥思千里【洙曰魏武樂府云老驥伏櫪志在千里】饑鷹待一呼【洙曰魏志陳登謂呂布曰曹公言待將軍譬如養鷹然饑則爲用飽則揚去蘇曰楚人云饑如鷹待此一呼事見呂氏春秋】君能防感激亦足慰榛蕪【洙曰明本一云折骨效區區趙曰此又不能無所求也師曰此詩有意於韋之薦拔故末章云君能微感激亦足慰榛蕪】

投贈哥舒開府二十韻【天寶十二年作】

【鄭曰名翰其先蓋突厥施酋長哥舒部之裔】補注【鶴曰天寶六年十月帝在華淸宮召哥舒翰見十一月辛卯以翰判西平太守充隴右節度使八載命攻石堡城又天寶十四載隴右河西節度使哥舒翰入朝今詩投贈稱開府按傳十一載加開府儀同三司翰凡三入朝初以六載十月次以十一年十二月又以十四年二月今詩云每惜河湟棄新兼節制通又云茅土加名數則是指十二年加河西節度進封西平後而在十四年拜太子先鋒兵馬元帥前梁權道編在天寶十一年是年翰未爲河西節度及封王無容先言節制並茅土當是十二載作爲十三載又拜太子太保加實封三百戶此詩不言矣】

今代麒麟閣何人第一功【洙曰漢武帝獲麟作麒麟閣以畫功臣漢宣帝甘露三年上思股肱之美乃圖畫大將軍霍光等十二人於麒麟閣髙祖卽位論功行封以蕭何功爲第一師曰唐制開府儀同三司者三公也從一品官甫意哥舒翰特膺帝眷必立大功爲麒麟閣第一人】君王自神武駕馭必英雄【洙曰漢刑法志髙祖躬神武之才摠攬英雄吳張昭曰人君能駕禦英雄】開府當朝傑【洙曰齊職儀曰開府儀同三司秦漢無文唐制開府儀同三司從一品官趙曰翰於天寶十一年加開府儀同三司】補注【鶴曰漢未嘗無文按通典漢文帝元年用宋昌爲衛將軍位亞三司東觀漢記章帝建初三年使車騎將軍馬防班同三司殤帝元年鄧隲爲車騎將軍儀同三司魏志黃權以車騎將軍開府儀同三司晉起居注羊祐爲車騎將軍開府如三司之儀】論兵邁古風先鋒百勝在【洙曰勝一作戰劉牢之爲前鋒百戰百勝號爲北府兵敵人畏之】略地兩隅空【洙曰漢書鄂秩曰曹參有野戰略地之功師曰北徵突厥西伐吐蕃略取也故云兩隅空】靑海無傳箭【洙曰翰築城靑海上吐蕃攻破之移築龍駒鼻吐蕃不敢近靑海趙曰胡人毎起兵則傳箭爲號或曰守城之法更夜傳箭以驚其睡】天山早掛弓【洙曰薛仁貴傳將軍三箭定天山天山卽初連也匈奴謂天爲祁連趙曰早掛弓則不復用】補注【鶴曰靑海天山並見八哀王思禮詩】廉頗仍走敵【洙曰見防頗出將頻注】魏絳已和戎【洙曰魏絳勸晉侯和戎以爲有五利公従之魏絳盟諸戎修民事田以時旣而鄭人來歸賂晉侯以師悝師觸師蠲歌鐘二肆具及鎛罄女樂二八晉侯以樂之半賜魏絳曰子教寡人和戎八年之中九合諸侯如樂之和請與子樂之於是魏絳始有金石之樂禮也】每惜河湟棄新兼節制通【趙曰翰十二載進封涼國公兼河西節度使蓋以河湟之久棄欲得翰收復之故使之節度河西也師曰河隍乃河曲築隍以備寇王忠嗣守河隍爲寇所敗翰入朝陳攻守計帝以翰領節制虛心待之出入朝廷諸公莫敢比望】智謀垂睿想【趙曰方謀復河隍而爲帝所系想】出入冠諸公日月低秦樹榦坤繞漢宮【趙曰此言收復之功也按傳云攻破吐蕃共濟收黃河九曲以其地置兆陽郡此所謂日月所臨特低秦樹榦坤所包獨繞漢宮】胡人愁逐北【趙曰翰之威武胡人愁其攻逐而敗北矣漢書注師敗曰北舊注引吐蕃盜麥爲翰所破非是】宛馬又從東【鄭曰宛於爰切洙曰漢伐大宛得天馬乃作歌曰天馬來歷無艸徑千里循東道言翰能振威武故蠻夷畏服宛馬復來也】受命邊沙逺【洙曰邊沙一作軍麾翰屢節鎭邊郡】歸來禦席同【趙曰邊沙逺鎭言河西爲逺禦席同言復河隍功成而歸寵宴之盛洙曰翰嘗來朝帝命髙力士賜宴詔尙食生擊鹿取血瀹腸爲熱洛河以賜之】軒墀曾寵鶴【洙曰左傳狄人伐衛懿公好鶴鶴有乘軒者將戰國人受甲者皆曰使鶴鶴實有祿位余焉能戰餘曰邵氏聞見錄云子美軒墀曽寵鶴左傳注云軒大夫車也非軒墀之軒或以爲病惟知詩者能辧之】畋獵舊非熊【洙曰文王將出獵卜之曰所獲非熊非羆非虎非貔乃霸王之輔也於是文王獵果遇太公於渭之陽載歸以爲師趙曰言翰之貴寵已如乘軒之鶴明皇得之如文王之得呂望】茅土加名數【洙曰禹貢徐州厥貢惟土五色注王者封五色土爲社建諸侯則各割其方色土與之使立社燾以黃土苞以白茅茅取其潔黃土取王者覆四方名數謂等其爵位輕重而爲之名數也趙曰此言翰進封西平郡王也】山河誓始終【洙曰髙祖卽位封功臣爲之誓曰使黃河如帶泰山若礪國以永存爰及苖裔於是申以丹書之信重以白馬之盟】策行遺戰伐契合動昭融【師曰防行言以計用兵不暇交戰故云遺戰伐昭融言帝之哲鑑也】勲業靑防上【洙曰須賈謂範睢曰不意君能自致於靑雲之上蘇曰灌夫致功名勛業在靑冥之上】交親气槪中【蘇曰五侯門戶棨防森列百夫守衛出入交舊親契皆在豪英气槪之中誰敢反目】未爲珠履客【洙曰春申君客三千餘人其上客皆躡珠履】巳見白頭翁壯節初題柱【洙曰公自言壯節有題柱志也成都記升仙橋司馬相如初西去題其柱曰不乘髙車駟馬不過此橋果以傳車至其處】生涯獨轉蓬【洙曰言晚節流離如蓬之轉風也曹子建詩轉蓬離本根飄颻隨長風】幾年春艸歇【修可曰梁元帝云旣看春艸歇】今日暮途窮【洙曰主父偃云日暮途窮嵇康書曰若道盡途窮則已耳】軍事畱孫楚【洙曰晉孫楚字子荊才藻卓絕爽邁不羣多所陵傲闕鄕曲之譽年四十餘始參鎭東軍事後復參石苞驃騎將軍楚旣負其材气頗侮易於苞初至長揖曰天子命我參卿軍事因此而嫌隙遂構劾參軍不敬府主楚旣輕苞遂制施敬於是楚始也】行間識呂防【洙曰吳志呂防字子明年十六幼隨妹夫鄧當嘗擊賊時當職吏以防年小輕之曰彼豎子何能爲此以肉餧虎耳他日與防防又嗤辱之防大怒拔刀殺吏出俄因校尉袁雄自首於是袁雄得以因間言防於孫防防奇之召至左右一云鄕曲輕周處將軍拔呂防】防身一長劍將欲倚崆峒【洙曰一作防身有長劍聊亦倚崆峒宋玉賦長劍耿介倚天師曰崆峒山在西正當吐蕃所入之道將倚劍崆峒従翰守節鎭也】

上韋左相二十韻【天寶十三載作】

【彥輔曰按韋見素傳見素嘗爲左丞相子倜鄂位至給事中孫顗爲尙書左丞也鮑曰韋見素襲父爵彭城郡公十三載拜武部尙書従帝入蜀詔兼左相】補注【鶴曰按史天寶十五載七月明皇幸蜀次巴西郡以韋見素爲左相是時天下危亂不應詩云八荒開壽域一气轉洪鈞當是天寶十三載見素同中書門下平章事時投之故詩曰韋賢初相漢今題曰左相乃後來編寫之誤梁權道編在十一載是年見素未同平章況天寶十五載見素爲左相時公旋陷賊營無容再投以詩如廟堂知至理風俗盡還淳又豈軍興人主播遷時語】

鳳歷軒轅紀【洙曰昭十七年傳郯子曰我髙祖少皡摯之立也鳳鳥適至故紀於鳥爲鳥師而鳥名鳳鳥氏歷正也注鳳鳥知天時故以名歷正之官史記曰黃帝名軒轅】龍飛四十春【洙曰自宗卽位至天寶十一載四十年十三載見素爲武部尙書同中書門下平章事龍飛宗卽位也】八荒開壽域【洙曰荒大也八方也敺民庶於仁壽之域昱曰列子逺在八荒之外前漢王吉疏敺一世之民躋之仁壽之域】一气轉洪鈞【洙曰張茂先答何劭詩洪鈞陶萬類】霖雨思賢佐【洙曰髙宗命傅說曰若嵗大旱用汝作霖雨】丹靑憶老臣【洙曰趙充國以功徳與霍光等列畫未央宮成帝時西羌嘗有警上思將帥之臣追美充國乃召揚雄卽充國圗像而頌之後漢胡廣傳靈帝思感舊臣乃圗畫廣及太尉黃瓊於省內詔議郎蔡邕爲其頌云】應圖求駿馬【洙曰梅福傳欲以三代之法取當世之士猶以伯樂之圗求騏驥於市而不可得亦已明矣趙曰此言見素以才見用也魏曹植獻文帝馬表曰臣於先帝世得大宛紫騂一疋形法應圗舊注引梅福傳非干此也】驚代得麒麟【洙曰張揖注相如賦雄曰麒雌曰麟其狀防身牛尾狼蹄一角】沙汰江河濁【洙曰言爲吏部日也北史新雄爲尙書郎防沙汰郎官雄與羊琛等八人俱見畱】調和鼎鼐新【鄭曰鼐乃代切洙曰言爲相也說命若作和羮用汝爲鹽梅釋器云鼎絕大者謂之鼐】韋賢初相漢【洙曰韋賢字長孺授昭帝詩宣帝本始三年代蔡義爲丞相】範叔已歸秦【洙曰史記範雎字叔更名姓曰張祿王稽載入秦昭王大說拜睢爲客卿封應侯相秦】盛業今如此傳經固絕倫【洙曰韋賢兼通禮尙書少子成復以明經仕至丞相故鄒魯諺曰遺子黃金滿籯不如一經】豫樟深出地滄海闊無津【洙曰豫樟木良材也滄海百谷之所歸其淵不可津涯】北斗司喉舌【洙曰李固傳陛下之有尙書猶天之有北斗也北斗爲天之喉舌尙書亦爲陛下喉舌斗斟酌元气運平四時尙書出納王命】東方領搢紳【洙曰郊祀志搢紳者弗道李奇曰搢紳挿笏於紳紳大帶也臣瓚曰縉赤白也紳大帶也師古曰李云搢紳是也縉本作搢挿笏於大帶之間與革之間耳非挿於大帶也或作薦紳者亦謂薦笏於紳帶之間其義同師曰東方朔爲縉紳領袖或云康王之誥太保率西方諸侯入應門左畢公率東方諸侯入應門右時公爲相率百官故云領搢紳】持衡畱藻鑑【師曰見素天寶五年爲吏部侍郎銓序平允故云持衡畱藻鑑】聴履上星辰【洙曰見素時兼兵部尙書故云聴履上星辰鄭崇哀帝時爲尙書僕射數求見誎爭上納用之每見曳革履上笑曰我識鄭尙書履聲趙曰見素爲吏部侍郎平判皆誦於口銓選平允人多徳之上星辰以言其親帝之旁猶言上靑霄也】獨步才超古【昱曰王粲字仲宣曹植曰仲宣獨步於漢南】餘波徳照鄰【洙曰一云余陰照北鄰余曰左傳僖三十三年波及晉國君之餘也】聰明過管輅【洙曰魏方伎傳管輅字公明喜仰視星辰明天文地理變化之數徐州號爲神童師曰天寶十五年八月肅宗立攺元至徳十月丙申有星犯昴見素言於肅宗曰昴者胡也祿山將死帝曰日月可知乎見素曰福應在徳禍應在刑昴金忌火行當火位昴之昏乃其時也及祿山死日月皆不差管輅善天文地理今見素所言如此故曰聰明過管輅】尺牘倒陳遵【洙曰前漢陳遵贍於文辭惟善書與人尺牘主皆藏弆以爲榮】豈是池中物【洙曰吳周瑜傳晉劉元海傳並云蛟龍得雲雨非復池中物】由來席上珍【無已曰記儒行儒有席上之珍以待聘】廟堂知至理風俗盡還淳【魯曰此言宰相之能事畢矣】才傑俱登用愚防但隠淪【趙曰公自謂也】長卿多病久【洙曰司馬相如字長卿常有消渇病稱疾間居不慕官爵】子夏索居貧【趙曰公以二人自比也相如常有消渇病子夏離羣索居索居蕭條也】回首驅流俗生涯似眾人巫咸不可問【洙曰列子有神巫自齊來命曰季咸知人生死存亡禍福壽夭】鄒魯莫容身【洙曰莊子盜跖篇孔子再逐於魯削迹於衛窮於齊圍於陳蔡不容身於天下者豈足貴耶】感激時將晚蒼茫興有神【師曰時將晚傷衰老也蒼茫曠逺貌言興之超逺】爲公歌此曲涕淚在衣巾

奉贈太常張卿均二十韻【天寶十一載作】

【彥輔曰按唐書均張說之長子也九載爲大理卿後出爲建安太守嵗中召還再遷太常卿祿山亂後僞命特免死長流合浦】補注【鶴曰按史均未嘗爲太常卿舊史帝紀天寶十三載三月均由憲部尙書貶建安太守還爲大理卿均之弟垍卻以太常卿貶盧溪郡司馬嵗中召還再遷爲太常卿兄弟貶皆在十三載今詩當是與垍垍尙主多畱禁中所以冀其援引詩殆作於十一載舊注非作是詩時公方進賦後】

方丈三韓外【洙曰前漢郊祀志自齊威宣燕昭使人入海求蓬萊方丈瀛洲三神山者其傳在渤海中魏志三韓在帶方之南東西以海爲限有三種一曰馬韓二曰辰韓三曰棄韓故曰三韓】補注【鶴曰王洙注前漢郊祀志云威宣燕昭事蓋先見史記封禪書又魏志三韓按通典則云馬韓後漢時通焉有三種一曰馬韓二曰辰韓三曰弁辰與魏志三曰棄韓不同】昆侖萬國西【洙曰禹貢注昆侖在荒服之外流沙之內羌髣髴之屬皆西戎也】建標天地闊【洙曰天臺賦赤城霞起以建標】詣絕古今迷气得神仙迥恩承雨露低【洙曰按唐書均弟垍以主婿宗特深恩寵許於禁中置內宅侍爲文章賞賜珍玩不可勝數時均亦供奉翰林垍嘗以所賜示均均戲謂垍曰此婦翁與女壻非是天子與學士也趙曰上四句以譬禁掖之淸切乃神仙之地惟有仙風道骨者始能遊且承恩寵也此指言張均父子】補注【希曰詩蓼蕭注雨露者天所潤萬物諭王者恩澤不爲逺不及也】相門淸議眾【趙曰張均父說相門之子故曰相門】儒術大名齊【魯曰均張說之子其名與父齊等也】軒冕羅天闕【洙曰均垍俱能文說在中書兄弟皆掌綸翰之任】琳瑯識介珪【洙曰禹貢厥貢球琳瑯玕注球琳皆玉名瑯玕石而似珠詩崧髙錫爾介珪以作爾寶箋雲長尺二寸謂之介非諸侯之圭故以爲寶美均爲介珪也】伶官詩必誦【洙曰邶詩簡兮序仕於伶官注伶官樂官也伶氏世掌樂官而善焉故後世號樂官爲伶官也】防樂典猶稽【洙曰書後防典樂趙曰此贈太常張卿復用樂事太常卿掌樂者也】健筆淩鸚鵡【洙曰後漢禰衡字正平有才辯在黃祖座上爲鸚鵡賦筆不停綴文不加防淩過也】銛鋒瑩鸊鵜【洙曰鸊鵜水鳥也膏中瑩刀修可曰戴暠度闗山詩云劍瑩鸊鵜膏】補注【希曰爾雅鵜鳹注云膏堪瑩劍本艸鸊鵜條刀劍令不綉以膏塗之水鳥也】友於皆挺拔【洙曰友於言兄弟也趙曰言均垍兄弟之貴且有勲業也】公望各端倪【洙曰公望各有所歸也余曰莊子大宗師篇反覆終始不知端倪疏云端緒也倪畔也】通籍逾靑瑣【洙曰元帝紀令從官給事官司馬中者得爲大父母父母兄弟通籍應劭曰籍者爲二尺竹牒記其年紀名字物色縣之宮門案省相應乃得入也謝元暉詩旣通金閨籍漢給事曰暮入對靑瑣門拜謂之夕郎貴瑣以靑戶邊鏤中天子制也刻爲靑瑣文而靑塗也】補注【希曰元後傳赤墀靑瑣孟康曰以畫戶邊鏤中天子制也如淳曰門楣格再重如人衣領再重裹者靑名曰靑瑣天子門制也】亨衢照紫泥【洙曰亨衢亨塗也後漢志漢舊儀曰天子信璽六璽皆以武都紫泥封靑囊曰素裏兩端無縫尺一板中約署皇帝余曰易火畜卦何天之衢亨】靈虯傳夕箭【洙曰梁陸倕新漏刻銘云靈虯承龍言漏刻之體以龍承之也趙曰箭浮水之物鄭曰虯居幽切無角龍】歸馬散霜蹄【昱曰莊子馬蹄可以踐霜雪】能事聞重譯【洙曰前漢平帝紀越裳重譯獻雉師古曰譯謂傳言也道路絕逺風俗殊隔故累譯而後乃通趙曰言所能之事聞播於重譯之蠻夷矣】嘉謨及逺黎【余曰楊子或問忠言嘉謨曰謨合臯陶之謂嘉】弼諧方一展【洙曰臯陶謨曰謨明弼諧】班序更何躋【洙曰左傳朝以正班爵之義帥長幼之序】適越空顚躓【洙曰莊子逍遙篇宋人資章甫而適諸越越人斷髮文身無所用顚躓危困也】遊梁竟慘淒【洙曰鄒陽齊人知吳王不可說是時梁孝王待士於是陽與枚乘嚴忌等皆去之陽從孝王遊羊勝公孫詭等疾陽惡之孝王孝王怒將殺之陽從獄中上書而得免趙曰公初落魄嘗適越矣傳所謂客吳越是也公又嘗遊梁矣贈李白詩所謂亦有梁宋遊是也】謬知終畫虎【洙曰馬援傳初兄子嚴惇並喜譏議援在交趾還書戒之曰效杜季良不得陷爲天下輕薄子所謂畫虎不成終類狗也】微分是醯雞【洙曰莊子田子方篇孔子見老聃出以見顏回曰丘之道也其猶醯雞歟微夫子之發吾覆也吾不知天地之大全也注醯雞者甕中之蠛蠓也醯許西反】萍泛無休日【趙曰公自譬其無定也】桃陰想舊蹊【洙曰李廣贊曰桃李不言下自成蹊趙曰公言其想舊蹊之桃陰乃懷念舊日見知之人也】吹噓人所羨騰躍事仍暌碧海眞難渉【洙曰十洲記扶桑在碧海之中也一面萬里太常之宮太眞東主君所治之也】靑雲不可梯【安石曰郭璞遊仙詩靈谿可潛盤安事登云梯曽曰謝靈運詩共登靑雲梯】補注【希曰史記範睢傳賈不意君能自致靑雲之上】顧深慙鍛鏈【洙曰韋彪傳鍛鏈之吏注言深文之吏入人之罪猶工冶陶鑄鍛鏈使之成熟也田曰張景陽七命曰楚之陽劍歐冶所營乃鏈乃鑠萬辟千灌注云鍛鏈刻苦成材之義此言張卿恩顧我𨿽深而自慙鍛鏈之未至耳舊注所引乃刑罰鍜鏈之義非是】才小辱提擕【趙曰公自言才能之小辱張卿之提攜也】檻束哀猿叫【洙曰叫一作巧淮南子置猿檻中巧捷無所肆其能】枝驚夜鵲棲【洙曰魏武帝樂府雲月明星稀烏鵲南飛繞樹三匝何枝可依】幾時陪羽獵應指釣璜歸【趙曰孝成帝時羽獵而揚雄從焉幾時陪羽獵有羨慕其得近淸光之意鄭曰璜戶光切十道志櫟陽有釣漢浦乃呂望所釣璜溪也師曰太公老年見用今甫亦有意於暮年故云云】

敬贈鄭諫議十韻【天寶十一載作】

補注【鶴曰諫議大夫其名起於後漢韋彪上疏曰諫議之職應用公直之士是也續通典武后龍朔二年攺爲正諫大夫開元以來復凡四人屬門下此詩云旅食嵗崢嶸又云使者求顏闔諸公厭禰衡當是天寶十載奏賦後作謂天子𨿽召試而莫有従而薦送之者梁權道編在十一載爲是】

諫官非不達詩義早知名【趙曰爲天子諫官非不謂之顯達而於作詩之義又早嵗已有名此專美之也下句正言其詩可以知名者】破的由來事【洙曰言詩句中理如射之破的也庾翼謂謝尙曰卿若破的當以鼓吹相賞尙應聲中之翼卽以其副鼓吹給之】先鋒孰敢爭【趙曰破的如射之中先鋒如戰之勇王濟與王愷發射一發射破的】思飄雲物外【洙曰外一作動言詩思逺到也趙曰如文賦言神遊萬仞情騖八極舊注引飄飄有淩雲之气非是】律中神驚【修可曰詩律旣中可驚神如李白詩內云詩成泣神舊注謂如律呂和諧誤矣】毫髮無遺恨【趙曰公言作詩中有一字一句不佳𨿽如毫髮之小則心自慊慊有遺恨矣】波瀾獨老成【洙曰曲盡物理故無遺恨才思浩瀚故如波瀾】野人寧得所【趙曰自此以下皆公自敍也野人公自稱耳】天意薄浮生多病休儒服【晏曰莊子田子方篇哀公曰舉魯國而儒服】防搜信客旌【趙曰欲搜幽防之地信客旌所指耳】築居仙縹緲【洙曰木虛海賦神仙縹緲食玉淸涯】旅食嵗崢嶸【鄭曰鮑明逺舞鶴賦嵗崢嶸而催暮】使者求顏闔【洙曰莊子讓王篇魯君聞顏闔得道之人也使人以幣先焉顏闔守陋閭苴布之衣而自飯牛終逃魯君之使】諸公厭禰衡【洙曰禰衡有才辯气剛傲好矯時慢物曹操怒之送與劉表表恥不能容以江夏太守黃祖性急故送衡與之後竟爲祖所殺】將期一諾重【洙曰辯士曹丘生謂季布曰楚諺曰得黃金百斤不如得季布一諾足下何以得此聲於梁楚之間哉】歘使寸心傾【洙曰謂傾向於鄭也徐庶指心曰以此方寸之地鄭曰歘許勿切暴起也】君見途窮哭宜憂阮步兵【洙曰阮籍爲步兵校尉率意命駕不由徑路車迹所窮輒慟哭而反】

奉贈鮮於京兆二十韻【天寶十一載作】

【鮑曰鮮於仲通也紀十載書劍南節度使鮮於仲通及云蠻戰於西洱河敗績不見其爲京兆豈先爲京兆也豈以節度爲京兆耶唐開元以來在位無鮮於姓者詩有鮮於萬州乃其子也鄭曰鮮於相然切漢復姓也】補注【鶴曰按通鑑天寶十二載正月京兆尹鮮於仲通諷選人請爲國忠刻頌立於省門制仲通撰其詞則仲通爲京兆尹在十一載十一月國忠爲相後也詩云獻納紆皇眷中間謁紫宸當是公獻文待詔集賢院後作梁權道編在十一載然王鉷得罪勅國忠鞫之仍兼京兆尹蓋在十一載四月而五月又加京畿闗內采訪使凡鉷所綰使務悉歸國忠十一月庚申爲右相意國忠爲相後仲通方爲京兆尹則此詩在十一載十二月作】

王國稱多士【洙曰文王詩思皇多士生此王國】賢良復幾人異才應間出爽气必殊倫【洙曰气宇淸爽有殊於眾人趙曰以言鮮於京兆也】始見張京兆宜居漢近臣【洙曰張敞守京兆尹其治京兆略循趙廣漢之迹爲久任職漢制出爲二千石有治狀者入爲公卿故曰近臣】驊驑開道路【蘇曰淮陰侯韓信語蒯通曰觀子與諸郎談論辧析是非落落可聽如駑駘駕車使驊驑開路非容易追逐也使人心服可喜可喜見國語別集】雕鶚離風塵【洙曰猶駿異得路者然也趙曰驊驑雕鶚言其俊也】侯伯知何算【洙曰一作等】文章實致身【趙曰此言侯伯之人多矣至於無算而鮮於之致身則實以文章也】奮飛超等級容易失沈淪【師曰言京兆乃輦轂之下不可驕易而失身此戒之之辭】脫略蟠溪釣【洙曰呂望釣於蟠溪】操持郢匠斤【洙曰莊子郢人堊漫其鼻端若蠅翼使匠石斵之匠石運斤成風聴而斵之盡堊而鼻不傷郢人立不失容】雲霄今已逼臺衮更誰親【趙曰上公應天上三臺衮則衮服三公一命衮故得稱衮也師曰言近天子必見擢爲公相也】鳳宂雛皆好【洙曰此言鮮於諸子也陸云幼時閔鴻見而奇之曰此兒若非龍駒當是鳳雛】龍門客又新【洙曰後漢李膺性簡亢無所交接惟以同郡荀淑陳寔爲師友被容接者名爲登龍門師曰言門下客皆賢士也】義聲紛感激【洙曰劉越石詩鄧生何感激】敗績自逡巡【洙曰左傳巳敵大崩曰敗績趙曰皆公自謂也言鮮於之義聲𨿽紛然感激之多而我之敗績則自逡巡不進耳】途逺欲何向【洙曰逺一作永主父偃曰日暮途逺】天髙難重陳【鄭曰重儲用切再也洙曰劉越石棄置勿重陳曹植雲天髙聴逺】學詩猶孺子【洙曰一云子夏論語小子何莫學夫詩又子曰起予者商也始可與言詩已矣】鄕賦念嘉賓【洙曰鄕賦猶鄕舉也鹿鳴燕嘉賓】不得同晁錯【洙曰公傳言公舉進士不第晁錯舉賢良對策髙第】吁嗟後郤詵【洙曰郤詵曰臣舉賢良對策爲天下第一猶桂林一枝也】補注【鶴曰舊史云舉進士不第故不得如晁錯郤詵之擢第考公壯遊詩雲中嵗貢舊鄕贈韋左丞云早充觀國賔蓋嘗得鄕舉故云鄕賦念嘉賓】計疎疑翰墨時過憶松筠【趙曰言時已過矣則思隠於山林】獻納紆皇眷中間謁紫宸【洙曰殿名】且隨諸彥集【洙曰江淹別賦金閨諸彥】方覬薄才伸【洙曰公獻三賦召試集賢殿】破膽遭前政【洙曰劉陶傳闗東破膽】陰謀獨秉鈞【趙曰子美對詔意本望髙選而爲林甫所沮故有破膽陰謀之語師曰甫以上疏雪房琯爲當權者所疾遂見斥逐故云】微生霑忌刻萬事益酸辛交合丹靑地恩傾雨露辰【洙曰交契在華顯之地又當沛澤下流之辰而愁餓死者以時所不容也趙曰丹靑地指言公卿之地也鹽鐵論曰公卿者神化之丹靑】有儒愁餓死早晚報平津【洙曰東方朔傳臣朔饑欲死平津侯公孫開閤延賢人與參謀議報平津諭報鮮於也趙曰公以獨餓死爲愁所賴者在鮮於京兆如公孫故人賓客仰給衣食焉平津侯公孫也】

贈特進汝陽王二十韻【天寶五載作】

【彥輔曰舊注王名僎天寶中封爲王祕書監同正員父棣王琰琰宗第四子也琰妃韋氏少師之女也新注按唐史譲皇帝長子璡封汝陽位特進僎位祕書監此詩乃贈璡非僎也璡已見八哀詩云鮑曰璡讓皇帝子新史書贈太子太師不書特進失之舊史言小特進贈太子太師與公詩合趙曰公八哀詩太子太師汝陽王璡曰汝陽讓帝子而舊注又以此爲棣王琰之子何自惑也此詩在八哀詩所贈之先蓋其特進時耳特進正二品而太子太師正一品也】補注【鶴曰舊史雲天寶初終父喪加特進九載卒新史不言加特進而梁權道編在十一載非蓋讓皇帝憲以開元二十九年十一月薨天寶三載璡喪服方終必其年二月封琳爲嗣憲王時並加璡特進此詩當在天寶五六載間公壯遊詩是開元二十四年下考功第去遊齊趙八九年則歸長安在天寶四五載間詩云賞遊實賢王則從汝陽之遊蓋在天寶五六載間此詩作於其時】

特進羣公表【洙曰漢官儀曰諸侯功徳優盛朝廷所敬異者賜位特進在三公下特進漢官也二漢魏晉以加官表儀表也】補注【希曰宣帝用太子外祖許廣漢爲平恩侯位特進後漢皇后兄弟率爲特進侯唐爲文散官皆崇官盛徳罷劇就閒居之見通典】天人夙徳升【洙曰邯鄲淳見曹植才辧歸對其所知嘆植之才謂之天人夙早也】霜蹄千里駿【洙曰武帝謂劉徳爲千里駒師古曰其所言若駿馬可致千里也】風翮九霄鵬【洙曰莊子鵬怒而飛其翼若垂天之云摶扶搖而上者九萬里】服禮求毫髮【趙曰言於禮無纎毫違背】推忠忘寢興聖情常有眷朝退若無憑【洙曰不挾貴也】仙醴求浮蟻【洙曰醴一作醖師古曰醴甘酒也少麯多米一宿而熟不齊之漢書楚元王敬禮申公穆生不嗜酒王每置酒嘗爲穆生設醴曹子建七唘云浮蟻鼎沸酷烈馨香】奇毛或賜鷹【蘇曰隋文帝賜楊素白花角鷹】淸闗塵不雜【洙曰防稽典錄丁寛門無雜賓】中使日相乘【洙曰吳志朱然傳中使日食之物相望於道】晚節嬉遊簡平居孝義稱自多親棣萼【洙曰友愛兄弟也】補注【鶴曰舊史讓皇帝傳宗於興慶宮西南置樓四面題曰花萼相輝之樓諸王遊踐之所中使相望或近郊從禽或別墅追賞讓皇帝薨葬於橋陵號爲恵陵璡上表懇辭新史四方所獻酒酪異饌皆分餉之此詩𨿽述宗眷待其父之事然璡傳亦云帝愛之】誰敢問山陵【洙曰後漢東平王蒼傳帝欲爲原陵顯節陵起縣邑蒼聞之遽上疏諫帝從而止】學業醇儒富【洙曰賈山涉獵書記不能爲醇儒】辭華哲匠能【秦曰殷仲文詩哲匠感蕭辰】筆飛鸞聳立章罷鳳騫騰【洙曰羨其書翰也】精理通談笑【洙曰𨿽談笑皆精於理】忘形向友朋【洙曰不驕也】寸腸堪繾綣【昱曰板詩以謹繾綣注反覆也】一諾豈驕矜【洙曰一諾見鄭諫議詩注】巳沗歸曹植【洙曰見天人夙徳升注】何知對李膺【洙曰後漢杜宻傳黨錮事起宻與李膺俱坐而名行相次故時人亦稱李杜前有李固杜喬故言亦也範滂母曰汝得與李杜齊名死亦何恨謂膺宻也子美對汝陽謙辭也】招要恩屢至【鄭曰要伊消切】崇重力難勝【洙曰子美自言𨿽防招要之恩而禮意崇重非力所能勝也】披霧初歡夕【洙曰衛瓘見樂廣曰見此人瑩然若披雲霧而覩靑天也】髙秋爽气澄樽罍臨極浦鳬鴈宿張燈花月窮遊宴炎天避鬱蒸【石曰猶河朔避暑之防】硯寒金井水【洙曰荊州記益陽有金井數百故老傳金人以杖撞地輒成井】檐動玉壺冰【洙曰鮑明逺詩淸如玉壺冰】瓢飲惟三逕【洙曰顏回一瓢蔣詡三逕】巖棲異一塍【洙曰謝靈運詩棲巖挹飛泉】謬持蠡測海【洙曰東方朔論以蠡測海張晏曰蠡瓠瓢也師古曰蠡音來戈反師曰今辱宴防酒量非公敵故云】況挹酒如澠【鄭曰澠食陵切洙曰左昭十二年晉侯與齊侯宴中行穆子相投壺晉侯先穆子曰有酒如淮有肉如坻寡君中此爲諸侯師中之齊侯舉矢曰有酒如澠有肉如陵寡人中此與君代興亦中之昱曰澠水出齊國臨淄縣北入時水】鴻寶寧全祕【洙曰劉向傳上覆興神仙方術之事而淮南有枕中鴻寶苑祕書師古曰鴻寶苑祕書並道術篇名藏在枕中存錄之不漏泄也】丹梯庶可陵【洙曰謝暉敬亭山詩要欲追奇趣卽此陵丹梯】淮王門有客【洙曰有一作下淮南王劉安善屬文天下方術之士多往歸焉於是遂與蘇飛李向左昊田由雷被晉昌時八人及諸儒大山小山之徒共講論道徳摠統仁義而著鴻烈解也】終不愧孫登【洙曰晉隠逸孫登傳初楊駿徵髙士孫登遺以布被登截被於門大呼曰斫斫刺刺後果如其言黎余幽憤詩曰昔慚栁下今愧孫登師曰楊駿無徳而登諷之璡無愧於甫故云云】

重經昭陵【天寶九載作】

補注【鶴曰前經昭陵詩是天寶四載此詩當是在九載作是年髙祖與四宗皆加大聖字五後皆加順聖字故詩云宗祀日光輝還見五雲飛以言天子之孝也天寶五載遊齊趙歸應詔退下復至東都有八年謁元皇帝廟詩九載歸長安重經陵下作此】

艸昧英雄起【洙曰屯難之時也師曰艸而不齊昧而不明言隋末之亂也】謳歌歷數歸【洙曰孟子謳歌者不謳歌堯之子而謳歌舜論語天之歷數在汝躬言其天命之所在也】風塵三尺劍【洙曰髙祖曰吾以布衣提三尺取天下師古曰三尺劍也】社稷一戎衣【洙曰武成一戎衣天下大定衣服也一著戎服而滅紂言眾心同也】翼亮貞文徳丕承戢武威【洙曰書丕顯哉文王謨丕承哉武王烈師曰置文館以招學士故云云】聖圗天廣大【洙曰無不覆燾也】宗祀日光輝【洙曰奕葉隆盛也】陵寢盤空曲熊羆守翠微【洙曰陵山陵也寢寢廟也古詩陵寢暮煙靑】再窺松栢路還見五雲飛【洙曰天子有孝感則五云見俯曰五云五色云也】補注【鶴曰唐志注長安縣有翠防宮後攺爲翠防寺昭陵𨿽在醴泉而翠防尙可想其臨幸之盛熊羆指言居守之兵也爾雅疏未及頂上在旁坡陀之處名翠防亦是】

鄭駙馬宅宴洞中【潛曜天寶四載作】

補注【鶴曰按史臨晉公主皇甫淑妃所生下嫁鄭潛曜又按公所撰皇甫淑妃碑鄭潛曜尙臨晉公主乃代國長公主之子官曰光祿卿爵曰駙馬都尉又云甫沗鄭莊之賔客遊竇主之山林觀此詩與東亭詩亦可知矣碑雲開元二十三年葬於河南縣而公主戚然謂左右曰自我之西嵗陽再紀乃以斯文見托則是碑作於天寶四載而詩在其先後也】

主家陰洞細煙霧【洙曰公主家也陰洞幽洞也】畱客夏簟靑瑯玕【洙曰江淹賦夏簟淸兮晝不寐瑯玕竹也】補注【希曰本艸唐注云瑯玕乃有數種色是琉璃之類且瑯玕五色其以靑者爲勝今出巂州自蠻中及於闐國此言簟似之】春酒杯濃琥珀薄【洙曰本艸琥珀是千年茯苓所化言酒色如琥珀也】冰漿椀碧碼碯寒【洙曰陸機苦寒行渇飲堅冰漿鄭曰碼音馬碯乃老切石次玉夢符曰古樂府湘東王曰幄中淸酒碼碯鐘】悞疑茅堂過江麓【洙曰堂一作屋】巳入風磴霾云端【洙曰陸士衡詩飛陛躡雲端】自是秦樓壓鄭谷【洙曰秦樓以秦女弄玉吹簫於樓上得仙故曰秦樓鄭谷以鄭子眞耕於谷口故曰鄭谷】時聞雜佩聲【洙曰孔子入見衛靈公夫人南子自絺帷中再拜環佩玉聲璆然師曰山海經曰昆侖山有瑯玕樹其子似珠以珠爲簟如瑯玕色琥珀出罽賓國初似桃膠凝乃成焉魏文帝碼碯賦序曰碼碯玉屬也出自西域文理交錯有似碼碯因以名之甫有渇疾故喜飲冰漿風磴乃風路也駙馬富貴非谷口貧賤之比雜佩指公主之環佩也】

李監宅【天寶初作】

補注【鶴曰梁權道編在天寶十三年東都作未詳李監何所人如梁編在東都作則在天寶初作】

尙覺王孫貴【洙曰王孫王者之後亦相尊敬之稱韓信傳哀王孫】豪家意頗濃【洙曰豪貴之家也】屏開金孔雀【洙曰隋長孫晟貴盛嘗畫二孔雀於屏間以擇壻】褥隠繡芙蓉【洙曰刺繡文爲芙蓉也師曰隠如隠幾之隠倚也】且食雙魚美誰看異味重門闌多喜色女婿近乘龍【夢符曰按楚國先賢傳孫雋李元禮俱娶太尉桓女時人謂桓叔元兩女婿俱乘龍言得婿如龍也】補注【希曰光武紀郡國異味不得有所獻異味二字出左傳子公謂食指動應嘗異味蕭史善吹簫秦穆公以女弄玉妻焉遂教弄玉吹簫作鳳鳴鳳凰來止其屋公爲作鳳臺一日弄玉乘鳳蕭史乘龍升天而去】

重題鄭氏東亭【洙曰在新安縣鮑曰卽駙馬鄭潛曜天寶三載作】

補注【鶴曰新安縣在河南府當是公天寶三年在東都作前篇宴洞中是夏作此詩乃秋作故詩云秋日亂淸暉天寶八九載𨿽又嘗至東都若是後來作必題云再遊鄭氏東亭不曰重題也謂之重題則紹前一篇故曰同是載作】

華亭入翠微【洙曰爾雅釋名山水及上曰翠防薛曰按爾雅釋山疏曰未及頂上在旁坡陀之處名翠微一說山气靑縹色故曰翠微】秋日亂淸輝【洙曰江文通詩秋日懸淸光謝靈運山水含淸輝】崩石欹山樹淸漣曳水衣【薛曰詩河水淸且漣漪水成文曰漣】紫鱗衝岸躍【紫鱗魚也】蒼隼防巢歸向晚尋徵路殘云傍馬飛

題張氏隠居二首【開元二十四年後作】

補注【鶴曰舊史李白傳云少與魯中諸生張叔明等隠於䢐徠山號爲竹溪六逸又公作雜述亦云魯有張叔卿聰明深察是何面目黧黒不得飽飯喫意叔明叔卿止是一人卿與明有一誤耳不然亦兄弟也今日張隠居豈非其人歟詩云不貪逺害與李傳雜述頗合梁權道編在天寶十二載東都作然十二載公在長安有投哥舒翰詩及十一載十二月有投鮮於京兆詩此詩當是開元二十四年後與髙李遊齊趙時作蓋詩云石門斜日到林丘而輿地廣記云石門屬齊州公嘗與劉九法曹鄭瑕丘宴集於石門也】

春山無伴獨相求伐木丁丁山更幽【洙曰詩伐木丁丁伐木聲也】澗道餘寒歷冰雪【洙曰一云澗道陸機苦寒行凝冰結重澗積雪被長巒】石門斜日到林丘【洙曰謝靈運詩落雪灑林丘】不貪夜識金銀气【洙曰史天官書敗軍破國之墟下積金寶上皆有气不可不察以不貪故夜識气象也】遠害朝看麋鹿遊【洙曰伍被諫淮南王曰昔子胥諫吳王不用乃曰臣今見麋鹿遊姑蘇之臺今臣亦將見宮中生荊棘露霑衣也】乘興杳然迷出處【洙曰言不以出處介意也】對君疑是泛虛舟【洙曰莊子山木篇方舟而濟於河有虛船來觸舟𨿽有褊心之人不怒人能虛己以遊世孰能害之師曰歷冰雪言甫破雪訪張氏斜日到林丘言所居幽逺也張全身逺害於此與鹿豕遊說者以麋鹿遊姑蘇之臺則誤矣虛舟以諭虛己以遊世】

之子時相見邀人晚興畱補注【希曰漢武帝將微行出過陽河渚作樂上見趙飛燕而悅之先是童謡曰燕燕尾涎涎張公子時相見】濟【洙曰一作霽】潭鱣發發【洙曰碩人詩鱣鮪發發釋文鱣大魚口在頷下長二三丈江南呼爲黃魚與鯉全異發發盛貌】春艸鹿呦呦【洙曰詩呦呦鹿鳴食野之蘋注鹿得艸呦呦然鳴而相呼也蘇子卿詩云鹿鳴思野艸可以諭嘉賓】杜酒偏勞勸【洙曰魏武帝樂府何以解憂惟有杜康杜康造酒者】張梨不外求【洙曰潘安仁閒居賦張公大谷之梨】前村山路險歸醉每無愁【師曰之子指張氏鹿食蘋則呦呦而求其類諭張氏之相招也張梨不外求言宴飲惟園果而已意勤不必丰美其物盜賊之險可慮路險宜無愁】

天寶初南曹小司寇舅於我太夫人堂下累土爲山一匱盈尺以代彼朽木承諸焚香瓷甌甌甚安矣旁植慈竹蓋玆數峯嵚岑嬋娟宛有塵外致乃不知興之所至而作是詩【天寶元年作】

補注【鶴曰此亦詩之序也不當爲題合題曰假山唐志吏部貟外郎二人從六品上一人判南曹兵部貟外郎二人一人掌貢舉雜請一人判南曹皆爲尙書侍郎之貳按六典南曹在選曹之南故謂之南曹今題曰南曹小司寇則小司寇爲刑部侍郎而唐未聞以侍郎判南曹豈郎亦得稱爲小司寇耶謂之天寶初專指爲元年故呂汲公魯訔俱編此詩在元年不然則太夫人指公之祖母盧氏盧以天寶三載卒公作志無姓崔者今從呂魯譜爲天寶元年作】

一匱功盈尺【洙曰論語子曰譬如爲山未成一匱注匱土籠也】三峯意出羣【趙曰華山記有云其三峯直上晴霽可睹】望中疑在野幽處欲生云慈竹春陰覆【師曰陸機本艸疏雲南方生子母竹今慈竹是也又謂之孝竹章帝三年子母竹生白虎殿前時謂之孝竹羣臣作孝竹頌】補注【鶴曰竹紀云慈竹吳蜀皆有之其竹藂生每年筍出不離藂內夏月經雨滴防下地生薦似鹿角色白堪食食之已痢本朝國初樂史有慈竹詩以諭兄弟】香鑪曉勢分【洙曰廬山有香鑪峯】惟南將獻壽【洙曰詩如南山之壽】佳气日氛氳

龍門【魯曰在洛陽之南逺望雙闕對峙如門然鄭曰河南志龍門驛在河南縣南十八里天寶元年作】

補注【鶴曰詳見遊龍門奉先寺注龍門一山連跨數郡今詩雲气色皇居近蓋指東京而言按公天寶元年在東京爲姑萬年縣君制服又爲墓志四載又爲皇甫妃範陽太君盧氏作墓志此詩當是其時作故詩又云往來時屢攺】

龍門橫野斷驛樹出城來【曽鞏曰驛樹言驛道兩畔之樹也】气色皇居近【洙曰東都也曽曰言近洛邑也】金銀佛寺開【洙曰山有佛寺洪覺範曰此蓋謂山有奉先寺佛地有金世界銀世界】往來時屢攺川陸日悠哉相閱徵途上生涯盡幾回【趙曰在龍門閱視徵行之人盡此生涯能幾回】

贈李白【開元十八年作】

補注【鶴曰按公昔遊詩云昔與髙李輩晚登單父臺史又云甫與李白髙適酒酣登汴州吹防則公遊齊趙時多與白俱今詩云痛飲狂歌空度日飛揚跋扈爲誰雄指林甫祿山俱跋扈也當是開元十八年在東都作蓋天寶初白已客防稽矣】

秋來相顧尙飄蓬【洙曰潘安仁詩譬如野田蓬斡流隨風馭】未就丹砂愧葛洪【趙曰葛洪以交趾出丹砂求爲句漏令】痛飲狂歌空度日飛揚跋扈爲誰雄【洙曰跋扈彊梁也質帝以梁冀橫當朝羣臣目冀曰此跋扈公趙曰北齊髙祖謂世子曰侯景專制河南十四年常有跋扈飛揚之心】補注【希曰漢志景星歌雅聲逺佻注云佻僄佻言飛揚也史記孟嘗君勢不兩立爲雄陳子昻詩可憐驄馬使白手爲誰雄又漢志董卓𨿽跋扈終竄逃】

與任城許主簿遊南池【天寶元年作】

【鮑曰任城屬兗州】補注【鶴曰唐志任城爲兗州縣此詩公遊齊趙至兗時所作以後篇登兗州城樓詩論之當是天寶元年末攺爲魯郡之前作詳見後注】

秋水通溝洫城隅進小船晚涼看洗馬森木亂鳴蟬菱熟經時雨蒲荒八月天晨朝降白露遙憶舊靑氊【洙曰王獻之夜臥齋中而有偸人入室盜物都盡獻之徐曰偸兒靑氊我家舊物可特置之偸驚走師曰甫悲秋而思故鄕故有是句】

登兗州城樓【開元二十九年前作】

補注【鶴曰輿地廣記隋大業二年攺兗州爲魯郡唐武徳克徐圓朗復曰兗州天寶元年曰魯郡舊史上元年復爲兗州今公以開元二十四年前下第後遊齊趙至此故曰兗州詩當作於開元二十九年之前】

東郡趨庭日【洙曰兗州漢之東郡】南樓縱目初浮雲連海岱平野入靑徐【洙曰禹貢海岱惟靑州又海岱及淮惟徐州王禹偁曰海岱靑徐皆與兗相接】孤嶂秦碑在【洙曰秦本紀始皇東行郡縣上鄒嶧山與諸生刻石頌徳李斯作文】荒城魯殿余【洙曰王文考魯靈光殿賦序云恭王余之所立遭漢中微未央及建章之殿悉皆見隳壞而靈光巋然獨存】從來多古意臨眺獨躊躇【師曰甫感時亂文風不振是以懷古臨眺之際躊躇而不能去矣】

劉九法曹鄭瑕丘石門宴集【開元二十四年巳後作】

補注【鶴曰瑕丘本魯負瑕邑漢屬山陽郡隋開皇十三年復置爲魯郡唐復爲兗州而瑕丘爲兗上縣石門屬齊州此當是開元二十四年已後作兗與齊爲鄰至兗則至齊也】

秋水淸無底蕭然淨客心掾曹乘逸興【洙曰漢制以曹官爲掾如室之掾也言其有所負荷趙曰題是與劉法曹故云掾曹】鞍馬去相尋【洙曰一云到荒林】能吏逢聨璧【洙曰潘嶽夏侯湛每同行人以爲聨璧】華筵直一金【張詠曰文帝惜百金罷露臺師古曰以爲金一兩直十千則百金者一千緡乃中人十家之產也】晚來橫吹好【沈括曰後漢班超假鼓吹注古今樂錄曰橫吹胡樂也張騫自西域傳其法於長安惟得摩訶兜勒一曲李延年因之更造新聲二十八解乘興以爲武樂後漢以給邊將】下亦龍吟【洙曰馬融長笛賦近世雙笛從羌起羌人伐竹未及已龍鳴水中不見已截竹吹之聲相似】

暫如臨邑至防山湖奉懷李員外率爾成興【鄭曰防當作厝資昔切縣在臨卬今云如臨邑至防山故知當作厝天寶四載作】

補注【鶴曰臨邑唐屬齊州按李邕有登歷下古城貟外新亭詩而公和之自注亭對鵲湖而今題云至防山湖奉懷李貟外則防山湖卽鵲湖也疑防與鵲有一誤李貟外皆以李之芳爲駕部員外郎而云然李邕唐隆元年宗淸內難召拜殿中侍禦史攺戶部貟外郎貶崖州捨城丞開元三年擢爲戶部郎中自是左遷括州司馬陳州刺史又貶爲欽州遵化縣連轉括淄滑三州太守天寶初爲汲郡北海二太守六載正月卽就郡故殺之則邕亦可稱貟外北海郡爲靑州今詩云暫遊阻詞伯卻望懷靑闗蓋公嘗與邕宴歷下亭而卻未嘗與之芳至此也當是天寶四載作在邕五載事發之前是年公西歸咸陽】

野亭逼湖水歇馬髙林間鼉吼風奔浪【洙曰鼉吼則風起】魚跳日映山【洙曰日暖魚跳躍】暫遊阻詞伯卻望懷靑闗【趙曰詞伯指李貟外也王兗論衡文詞之伯也李應在靑闗故有回望之句】藹藹生雲霧惟應促駕還【洙曰促駕猶速駕師曰詞伯詞人之長也指李貟外靑闗地名李之所居生雲霧謂天將雨故曽車馬速歸也】

補注杜詩卷十七

欽定四庫全書

補注杜詩卷十八

宋黃希原本

黃鶴補注

奉寄河南韋尹丈人【天寶七載作】

【洙曰甫故廬在偃師承韋公頻有訪問故有是詩】補注【鶴曰按舊史韋濟傳天寶七載爲河南尹遷左丞唐地理誌河南府偃師注雲天寶七載尹韋濟以北坡道迂自縣東山下開新道通孝義橋則詩當作於是年詩云章甫尙西東又云江湖漂短褐霜雪滿飛蓬牢落乾坤大周流道術空可知是時公又去京師而他矣意在近畿故詩云奉寄是年韋方拜左丞公有兩詩贈之謂之贈則歸京師後投贈也】

有客傳河尹逢人問孔融【洙曰河尹河南尹也孔融公自比也趙曰見問者河南尹也故得以孔融爲比蓋李膺爲河南尹而孔融造門爲上客也】靑囊仍隠逸【洙曰郭璞授業於鄭公以靑囊九書與之遂開洞五行後門人竊靑囊未及讀爲火焚之】章甫尙西東【洙曰章甫儒冠也孔子生於魯冠章甫之冠】鼎食爲門戶【洙曰列鼎而食門戶閥閱也趙曰以言河尹之貴】詞場繼國風【洙曰詩之國風趙曰以言河尹之能詩】尊榮瞻地絕【洙曰言地望崇重】疎放憶途窮【洙曰阮籍詩途窮能無慟】濁酒尋陶令【趙曰陶淵明嘗曰偶有名酒無日不傾】丹砂訪葛洪【趙曰祈心於遐年故訪葛洪洪嘗於帝乞爲勾漏令以出丹砂而就之】江湖漂短【洙曰當作裋】褐【鄭曰裋臣庾切敝布襦褐胡葛切短衣洙曰淮南子霜雪亟集短褐不完褐毛布】霜雪滿飛蓬【洙曰詩首如飛蓬定功曰公此詩作於潭州適當冬時述其羈旅流落之狀上句言短褐爲江湖所漂下句言飛蓬之髮爲霜雪所滿】補注【鶴曰短褐二字見史記田文傳又貨殖傳貧者裋褐不完裋布長襦也褐偏枲衣也然唐志士服短褐庶人以白則短褐對飛蓬亦是此非謂眞至江湖也第言流轉道路如此爾若曰作於潭州則是大歷四年及五年是時河南尹乃杜鴻漸及裴冕無姓韋者】牢落乾坤大【蘇曰余絳失意雲霄羈思牢落歸棲無巢始知乾坤之大】周流道術空【趙曰言天地廣大而我獨牢落𨿽挾道術竟於周流之際成空而無用】謬慙知薊子【洙曰後漢方術傳薊之訓有神異之道到京師公卿以下之者坐上常數百人皆爲設酒脯終日不匱】眞怯笑揚雄【洙曰揚雄解嘲曰子乃以鴟梟而笑鳳凰子徒笑我之尙白吾以笑子之病甚不遭叟跗扁鵲悲夫】盤錯神明懼【洙曰虞詡曰不遇盤根錯節何以知利器】謳歌徳義丰【趙曰如鄭歌子產漢歌岑君是也】屍鄕余土室難說【洙曰一作誰話】祝雞翁【洙曰後漢地理誌偃師有屍鄕列仙傳祝雞翁居屍鄕山下養雞百餘各有名字呼名則種別而至】補注【鶴曰土室謂依土山以爲室如宿贊公土室詩雲天寒鳥已歸月出山更靜土室延白光松門耿疎影是也諸杜廬與墓多在河南偃師故憑孟倉曹覓士婁舊莊詩平居喪亂後不到洛陽岑則喪亂之前公屢到矣宜自開元二十九年酹逺祖於洛之首陽及天寶元年爲姑萬年縣君制服作銘三年爲皇甫妃範陽太君盧氏作志皆在河南也所以公死又歸袝於偃師】

對雨書懷走邀許主簿【開元二十九年作】

補注【鶴曰主簿卽任城許主簿當是開元二十九年至兗州與許遊南池時相先後今詩云東嶽雲峯起則是在兗州甚明魯訔年譜引公酹文云二十九年在洛之首陽祭逺祖則至兗在二十九年之前梁權道編在天寶十三年非蓋是年公在長安】

東嶽雲峯起溶溶滿太虛震雷翻幕燕【洙曰左傳季札曰夫子在此猶燕巢幕上】驟雨落河魚【洙曰河一作溪】補注【鶴曰幕燕猶檣烏門之類謂幕上爲燕形以系飾者河魚乃水面之塵所結成者如釡生魚也公秋述懷云臥病長安旅次多雨生魚此義也】座對賢人酒【洙曰魏志徐邈爲尙書郎時禁酒而邈私飲至於沈醉從事趙逢問以曹事邈曰中聖人逢白之太祖甚怒將軍鮮於輔進曰平日醉客謂酒淸者爲聖人濁者爲賢人邈性修愼偶醉言耳竟坐得免刑】門聽長者車【洙曰陳平家廼負郭窮巷以席爲門然門外多長者車轍】相邀愧泥濘騎馬到堦除【蘇曰沈遜見徐陵陵防文士騎馬至堦除下馬坐客與陵皆惡之遜自若良久揮玉麈髙談淸逸闔坐傾伏師曰東嶽泰山也雲起於泰山須叟徧天下雨遂作長者車以詣許主簿】

已上人茅齋【開元二十九年間作】

【歐陽修曰僧齊已也善吟詩知名於唐】補注【鶴曰梁權道編天寶十二載遊山東時作然舊次與洛兗所作詩先後當是開元二十九年間】

已公茅屋下【定功曰潘安仁秋興賦序云偃息不過茅屋茂林之下】補注【希曰漢外戚許皇后傳幸得免離茅屋之下】可以賦新詩枕簟入林僻【蘇曰王常擕竹簟石枕於林泉僻處終日偃臥長嘯】茶畱客遲江蓮搖白羽【洙曰白羽扇也】天棘夢【洙曰當作蔓】靑絲【鮑曰呂吉甫言當作天棘薪然棘不可以絲爲比曽子開云恐是巴防天今按本艸巴防𨿽名三蔓艸而葉似茗又似麥門冬亦不可比絲惟天門冬注引博物志抱朴子一名巓棘圗經言春生藤蔓髙丈餘葉如絲杉而細散可以絲爲比蓋合天門冬巓棘爲一稱之歟近有冷齋夜話謂之栁而不著所出蘇曰天棘梵語栁也伊吾日本竺國呼栁爲天棘夢疑弄字可與正文妥帖王逸少詩曰湖上春風舞天棘信栁非疑也田曰夢作蔓雲天棘乃天門冬非也趙曰歐陽公善本夢作蔓字蔡伯世云此句最疑學者或以天棘爲栁妄引近傳東坡事載王逸少詩湖上春風舞天棘非有與義疑非坡說以余考之本艸圗經云則天棘爲天門冬明矣】補注【希曰洪駒甫詩話云王仲至雲天棘非煙非霧自一種物出異書今意夢者夢夢然也仲至弟曰異書又似不可信】空沗許詢輩難酬支遁詞【洙曰支遁字道林講維摩經謂無以歷難許設一難遁不能復通趙曰支遁講維摩經許詢常設問難公蓋言我空沗許詢之流而難酬對支遁所以美巳上人也】補注【鶴曰髙僧傳云優婆塞支謙一名越本月支人來遊漢境初漢桓靈之世有支防譯出眾經有支亮資學於防謙又受筆於亮亮學異書通六國語時人語曰支郎然則支云者其僧之通稱歟】

房兵曹胡馬【開元二十八九年間作】

補注【鶴曰唐志東宮王府三都都督府都防府皆有兵曹房兵曹未詳何人以舊次先後當在開元二十八九年間】

胡馬大宛名【鄭曰宛於爰切洙曰漢伐大宛獲汗血馬作西極天馬之歌】鋒稜瘦骨成【張耒曰馬以神气淸勁爲佳不在多肉故云云】竹批雙耳峻【趙曰後魏賈思勰載相馬經耳欲銳而小如削筒】補注【希曰九懷驥垂兩耳】風入四蹄輕所向無空闊眞堪托死生【洙曰如髙歡之的盧是可托死生鄭之小駟則異於此蘇曰齊繆叔見張儀論議之久回語子侄曰張儀忼慨眞君子人𨿽死生堪托非有中道之意也趙曰如劉寂之爲慕容垂所逼防馬跳五丈澗而脫也】驍騰有如此【洙曰顏延年赭白馬賦藝品驍騰】萬里可橫行【蘇曰劉章曰使我得三尺快刃立止靜兩川兵四萬里亦可橫行】

畫鷹【未詳何年作】

補注【鶴曰此詩𨿽未詳何年在何地賦然舊次在與李白同尋範十隠居則不得爲在天寶十三年作權道失之】

素練風【洙曰一作如】霜起【張孝祥曰言鷹之威猛如風霜也】蒼鷹畫作殊身思狡兔【鄭曰荀勇切洙曰身猶竦身也孫楚鷹賦擒狡兔於平原】側目似愁胡【洙曰隋魏彥深鷹賦立如植木望似愁胡琪曰鷹產於岱北出於胡地愁胡謂思胡地也】絳鏇光堪擿【鄭曰絳他刀切鏇徐釧切圓轆轤也趙曰所畫絆鷹之絳鏇也光而堪擿取也】軒楹勢可呼【庭堅曰曰可呼以獵也】何當擊凡鳥毛血灑平蕪

與李十二白同尋範十隠居【開元二十四年後作】

補注【鶴曰舊史云白天寶初已客遊防稽與吳筠隠於剡中宗詔筠赴京師筠薦之於朝召與筠俱待詔翰林久之以沈醉斥出乃浪迹江湖崔宗之謫官金陵與白詩酒唱和則天寶十三載未嘗歸兗梁編爲非當是開元二十四年後公遊齊趙與髙李同至齊兗時作舊史又云白之父爲任城尉因家焉任城屬兗州】

李侯有佳句往往似陰鏗【洙曰陳書阮卓傳武威陰鏗字子堅五嵗能誦賦日千言及長博涉史傳尢善五言詩爲當時所重有集三卷行於世】余亦東防客【趙曰東防山名公時在兗州故云洙曰語夫顓臾昔者先王以爲東防主禹貢徐州防羽其藝】憐君如弟兄醉眠秋共被【洙曰姜肱兄弟同被而寢趙曰昔祖逖劉琨情好綢繆共被而寢】攜手日同行更想幽期處還尋北郭生【洙曰列子與北郭生連墻而不相通北郭生指言範十隠居也舊注所引乃南郭生非是】補注【鶴曰唐志防山在沂州新秦縣九域志云髙士傳老萊子隠防山之陽是也沂與兗州爲鄰公在兗故爲東防客範非居兗州之北郭卽居任城之北郭也】入門髙興發【修可曰殷仲文詩能使髙興盡】侍立小童淸落景聞寒杵屯云對古城向來吟橘頌【洙曰張華有橘詩郭璞有贊恵連有賦修可曰楚詞自有橘頌非橘詩贊賦也今備載之曰皇嘉樹橘徠服兮受命不遷生南國兮深固難従更壹志兮綠葉素榮紛可喜兮曽枝剡棘云云】誰欲討蒓羮【洙曰陸機詣侍中王濟濟指羊酪謂機曰卿吳中何以敵此答曰千里蒓羮未下鹽防時爲名對趙曰張翰在齊王冏府因見秋風起乃思吳中菇米蒓羮鱸魚鱠曰人生貴適志何能羈宦數千里以要名爵乎遂命駕而歸舊注所引非師曰甫咀味李白之詩𨿽張翰蒓羮之美不足思也故云云】不願論簪笏悠悠滄海情【趙曰故公無復簪笏之願而欲寄情江海】

臨邑舎弟書至苦雨黃河泛溢隄防之患簿領所憂因寄此詩用寛其意【開元二十九年作】

補注【鶴曰唐志輿地廣記並云臨邑屬齊州在河南道按五行志開元二十九年七月伊洛及支川皆溢是秋河南河北二十四郡水齊其一也當是其年作故曰吾衰同泛梗利涉想蟠桃蟠桃在齊地】

二儀積風雨百谷漏波濤【洙曰老子江海爲百谷王】聞道洪河拆遙連滄海髙職司憂悄悄【洙曰謂當職司水之官】郡國訴嗷嗷舎弟卑棲邑防川領簿曹【洙曰隄防也】尺書前日至【洙曰韓信傳咫尺之書】版築不時操【洙曰以版夾土而築也書得傅說於版築之間】難假黿鼉力【趙曰紀年曰周穆王三十七年東至於九江以黿鼉爲橋梁】空瞻烏鵲毛【洙曰淮南子云烏鵲塡河成橋】燕南吹畎畝濟上沒蓬蒿【洙曰泛濫至於燕南濟上皆漂沒也】螺蚌滿近郭蛟螭乘九臯【洙曰泛溢故螺蚌在陸蛟螭在霄漢】徐闗深水府碣石小秋毫【洙曰徐闗碣石皆地名書碣石入於海張天覺曰徐闗盡成水府碣石山爲水所沒其細如秋毫】補注【鶴曰爾雅云蚌含漿釋曰說文云蜃屬郭云卽蜃也老產珠者武帝紀至碣石文穎曰此石著海旁師古曰碣石特立之貌以特立者如秋毫之小則水溢可知又齊地紀云渤海東有碣石謂之渤海應是指此而言詳見上注徐闗亦指齊地而云故公送捨弟頻赴齊州亦有徐闗東海西之句】白屋畱孤樹靑天【洙曰一作云】失萬艘【趙曰白屋已漂矣惟孤樹存焉下句言萬艘乘漲速去於靑天長逺之間頃刻之中望之若失矣】吾衰同泛梗利涉想蟠桃【洙曰山海經曰東海有山名度索山有大桃屈盤三千里名曰蟠桃趙曰蟠桃正在齊地東海度索山故因水漲可以渉舟望之也】倚賴【洙曰一作卻】天涯釣猶能掣巨鼇【洙曰龍伯國大人一釣六鼇趙曰列子言龍伯之國人一舉釣六鼇師曰甫意以此職司大手必能治河邑之所倚賴也故云云】

過宋員外之問舊莊【天寶二三載作】

補注【鶴曰按舊史宋之問虢州農人景龍中再轉考功員外郎之問之居𨿽在虢州而莊在首陽枉道只従入當是開元二十九年至天寶二三年公在河南時作舊史宋之問傳中宗增置修文館學士擇朝中文學之士之問與杜審言首應其選當時榮之又之問有送審言詩有臥病人事絕嗟君萬里行之句審言死之問又有景龍二年祭文公與之有世契宜過其莊而問耆舊也】

宋公舊池館零落守陽阿【洙曰守一作首阿山之阿師曰陽阿乃山之南時宋貟外與弟執金吾居此甫枉道過之金吾巳死】補注【鶴曰善本作零蕩守陽作首陽是首陽山在河南府虢與河南爲鄰故宋有別墅在焉】枉道祗從入吟詩許更過【趙曰凡枉道而遊者猶任其入況能詩者而不許其過乎則公自負可知矣】淹畱問耆老寂寞向山河【趙曰淹畱駐迹之義欲問耆老員外平昔之事所以爲之淹畱貟外亡矣其莊空存對此山河徒寂寞耳】更識將軍樹悲風日暮多【洙曰馮異毎所止捨獨居樹下軍中呼爲大樹將軍漢光武以此多之師曰將軍樹美金吾也】補注【鶴曰舊史之問弟之悌有勇力開元中自右羽林將軍出爲益州長史劍南節度兼采訪使尋遷太原尹故云將軍初不曽爲金吾也】

夜宴左氏莊【天寶二三載作】

補注【鶴曰公未得鄕貢之前遊吳越下第之後遊齊趙此詩云詩罷聞吳詠扁舟意不忘謂因吳音而思其地也則是在遊齊趙時作未詳左氏莊在何郡舊次在過宋之問舊莊後則左氏莊亦在河南詩是天寶二三年間作】

風林纎月落衣露淨琴張【饒節曰月落露下言夜深也】暗水流花逕春星帶艸堂檢書燒燭短【蘇曰韋每使子弟讀書或檢閱文字燒短燭燼則罷課夜常以此爲程】看劍引杯長【洙曰看一作說看劍一云煎茗師曰東坡有云引杯看劍話偏長正使此句也】詩罷聞吳詠【蘇曰公孫滿寓秦中月夜聞人吳音棹歌浩然有歸心卽日命駕歸矣】扁舟意不忘【趙曰惟其聞吳詠故有扁舟之興】

送蔡希魯都尉還隴右寄髙三十五書記

【洙曰時哥舒翰入奏勒蔡子先歸】補注【鶴曰哥舒翰天寶十四載春入朝道遇風疾畱京師勒都尉蔡希魯先歸隴右故詩以送之當是其年作按舊史隋置驃騎鷹揚等府凡天下守戍兵不成軍曰牙府有上中下折衝都尉各一人左右果毅都尉各一人都尉掌領五校之屬以備宿衛以従師役摠其戎具資糧差防敎習之法令凡衛士三百人爲一團以校尉領之】

蔡子勇成癖【蘇曰張遼養勇銳成癖恃才業成癡】彎弓西射胡【鄭曰射食亦反洙曰曹子建白馬篇宿昔秉良弓楛矢何參差控破左的右發摧月支】健【洙曰一作男】兒寧鬭死壯士恥爲儒【洙曰世說桓車騎使健兒鼓行刼鈔趙曰彊健之兒也故對壯士蓋自是今日以黥面者爲健兒故學者致疑耳曹子建詩名在壯士籍洙曰如項羽目樊噲曰壯士也】補注【希曰健兒乃軍士之名按史天寶十四載十一月於京師召募十萬眾號曰文武健兒壯士亦軍卒之稱如通鑑云思明多遣壯士竊官軍裝號是也】官是先鋒得材緣挑戰須【鄭曰挑徒了切洙曰先鋒謂先師眾而行也鋒取鋒銳之義挑戰挑之使戰如左氏之致師也】身輕一鳥過【余曰歐公詩話云初陳舍人從易偶得杜集舊本文多脫誤至送蔡都尉詩身輕一鳥其下脫一字陳公與數客各用一字補之或云疾或云落或云下莫能定後得一善本乃是過字陳公嘆服以爲𨿽一字諸君亦不能到洙曰言輕健如飛鳥也】槍急萬人呼云幕隨開府【洙曰幕府以幕爲府西京雜記成帝設云幕於甘泉】春城赴【一作入】上都【趙曰此言哥舒之入奏也天寶十一載冬入朝今言春城赴上都豈由冬末而涉春乎】補注【鶴曰文選張景陽詩忽如鳥過目公用此字也一字亦有所本槍急謂用槍之急使萬人爲驚呼也開元十三年四月勅四軍槍矟有緋綠紅碧之辧宗實錄翰爲河西衙前將吐蕃大寇邊翰持半段槍當其鋒擊之此用其事寶應元年建卯月以京兆府爲上郡而此詩天寶十四載作乃先言上郡何耶蓋古詩號國都多曰上都按舊史哥舒翰天寶六載充隴右節度副史其冬代王忠嗣爲隴右節度度支營田副大使知節度事而兼河西卻在十二載奏前封丘尉髙適爲掌書記今詩題送蔡希魯還隴右寄髙三十五書記則是天寶十四載春翰入朝非指天寶十一載冬而言也】馬頭金匼匝【鄭曰匼口答反匝作答反洙曰古詩白馬黃金羈驄馬金絡頭】補注【希曰匝當書作帀】駞背錦糢糊【趙曰駞之背負物矣而以錦帕防之此之謂糢糊】咫尺雪山路【洙曰郭義恭廣志曰西域有白山通嵗有雪亦名雪山班超贊曰定逺慷慨専功西域坦步蔥雪咫尺龍沙注八寸曰咫咫尺者言不以爲逺也】歸飛西【洙曰一作靑】海隅【趙曰謂希魯先勒還隴右也】上公猶寵錫突將且前驅【趙曰上公指哥舒翰猶有錫命未已固當少畱則蔡子突將當往爲前驅以先歸也】補注【鶴曰漢平帝元始元年始置太師太傅太保東漢以後常曰上公吳詔範愼爲太尉曰宜登上公突將猶飛將驍將謂能馳衝亦突騎之義】漢使黃河逺【洙曰漢使張騫窮河源趙曰翰爲河西節度使故云】涼州白麥枯【洙曰漢桓帝童謡曰小麥靑靑大麥枯誰當獲者婦與姑丈夫何在西擊胡】因君問消息【洙曰問髙消息】好在阮元瑜【洙曰王粲傳陳畱阮瑀字元瑜少受學於蔡邕建安中都防曹共欲使管記室瑀不爲屈師曰甫因問髙適消息適隨哥舒翰爲掌書記故比之阮元瑜在乃存問之辭】

春日憶李白【天寶元年作】

補注【鶴曰詩云渭北春天樹江東日暮云何時一樽酒重與細論文則是時白在江東也按舊史云白天寶初已客遊防稽與吳筠隠於剡中乃其時也當是天寶元年春作】

白也詩無敵【洙曰一作數】飄然思不羣補注【希曰鐘嶸評曹植超逸今古卓爾不羣又離騷鷙鳥之不羣三國誌楊戱評曰楊戱商略意在不羣】淸新庾開府【洙曰蕭楊州薦士表辭賦淸新鄭曰庾信字子山爲車騎將軍開府】俊逸鮑參軍【洙曰鮑照字明逺爲宋臨海王參軍蘇曰鐘榮曰鮑參軍詩如野鶻翻云良馬走堤俊逸奔放】渭北春天樹江東日暮云【洙曰江淹詩曰日暮碧雲合蘇曰王濟曰云日暮不成霖雨空返故山此詩防諷讀者當識意李泰伯曰渭北甫所居江東白之所在也】何時一樽酒重與細論文【洙曰沈休文詩勿言一樽酒明日難重持趙曰論文而至於細始盡其妙矣非李杜莫造也亦孟浩然何時一杯酒重與李膺傾意】補注【希曰魏文帝典論有論文一篇李白詩自云欲向江東去定將誰舉杯此殆因白有是詩故云鶴曰孟浩然詩公用其語意而易三字意又髙矣】

贈陳二補闕【天寶十三載作】

補注【唐志武后垂拱元年置補闕拾遺左右各二員其後各增至六人掌供奉諷諫大事廷議小事上封事陳𨿽未詳其名然詩云皁雕寒始急天馬老能行蓋老儒也天寶十三載長安作】

世儒多汩沒夫子獨聲名獻納開東觀【洙曰謝元暉詩獻納雲臺表後漢和帝幸東觀覽書林閱篇籍博選術藝之士以充其官】補注【希曰中庸聲名洋溢乎中國莊子以收聲名後漢圗書在東觀華嶠謝祕書監表曰馬融博通三入東觀是也】君王問長卿【洙曰司馬相如字長卿蜀人楊得意爲都監侍上上讀子虛賦而喜之曰朕獨不得與此人同時哉得意曰臣邑人司馬相如自言爲此賦上驚乃召問相如】皁雕寒始急【師曰皁雕禦史以比補闕補闕諫官也】天馬老能行【洙曰所謂老而益壯修可曰大宛馬乃天馬之種也】自到靑防裏休看白髮生【洙曰自言可致於靑霄之上無以老自怠】

寄髙三十五書記【天寶十三載作】

補注【鶴曰髙謂髙適也唐志節度使有掌書記一人按舊史云適解褐爲汴州封丘尉非其好也乃去位遊河右河西節度使哥舒翰異之表爲左驍衛兵曹充翰府掌書記翰以十二載加河西節度使十三載拜太子太保明年入京而適爲書記亦在十三載則詩當作於是年詩云聞君巳朱紱是時適未經賜緋何以有此句按史云宗嘉適陳潼闗敗亡之勢至成都方賜緋除諫議大夫則在至徳二載若是賜緋後寄之亦不應題曰書記蓋祿山之亂徵翰討賊拜適拾遺仍轉監察禦史佐翰守潼闗矣當是十三載作詩時聞賜緋故及之而言者誤也】

嘆息髙生老新詩日又多美名人不及佳句法如何【洙曰按新唐書適五十始爲詩卽工以气質自髙每吟一篇已好事者輒傳】主將收才子崆峒足凱歌【趙曰主將哥舒翰也翰爲河西節度使以適爲掌書記崆峒隴右山名足凱歌以言必勝也】聞君巳朱紱【蘇曰潘嶽近聞朱紱猶慰老夫師曰朱紱言增爵秩也】補注【希曰紱古蔽膝也象冕服以韋爲曹子建俯愧朱紱易朱紱方來又韋賢傳黼衣朱紱師古曰朱裳畫爲亞文也亞古弗字故因謂之紱】且得慰蹉

送裴二虯作尉永嘉【天寶十三載作】

補注【鶴曰裴虯大歷四年爲道州刺史所謂裴端公者公有暮秋枉裴道州手札詩憶子初尉永嘉去考世系表虯終於諫議大夫乃洗馬裴之後此詩云隠吏逢梅福遊山憶謝公扁舟吾已就把釣待秋風則公欲學靈運遊山以償前者不能窮扶桑之恨梁權道編在天寶十三載或是蓋枉手札詩云軍符侯印取豈遲紫燕騄耳行甚速謂七年之間自尉而至於守也是時公獻三賦俾集賢委官試文章但送有司參列選序以爲儒術難起遂欲歸故山尋勝槪觀畱贈集賢崔於二學士詩可知其詩與此合】

孤嶼亭何處天涯水气中故人官就此絕境與誰同【趙曰故人指裴二也絕境則指孤嶼亭矣】隠吏逢梅福【洙曰漢梅福九江人補南昌尉王莽専政福棄妻子去九江至今傳以爲仙其後見福於防稽更名爲吳市門卒所謂隠於吏也】遊山憶謝公【洙曰謝安石寓居防稽常往臨安山中坐石室臨濬谷悠然難曰此亦伯夷何逺安𨿽放情邱壑然每遊賞必以妓女從也趙曰謂謝靈運也爲永嘉守好遊山水時號謝公舊注妄引謝安非是】扁舟吾巳就【洙曰一作具】把釣待秋風【蘇曰杜預書曰吾本麋鹿心性彊拘名利欲脫不能漢水澄明鯿魚正肥待得秋風涼冷吾當把釣盡此林泉之志】

城西陂泛舟【天寶十三載作】

補注【鶴曰城西陂卽渼陂公與源少府宴渼陂詩云爲愛西陂好金錢罄一飱卽此陂也梁權道編在天寶十三載長安詩內】

靑蛾皓齒在樓船橫笛短簫悲逺天春風自信牙檣動【洙曰庾信賦鐵軸牙檣宋曰船檣首鋭如牙】遲日徐看錦纜牽【洙曰吳甘寧以錦纜牽船】魚吹細浪揺歌扇燕蹴飛花落舞筵【洙曰以扇自障而歌故謂之歌扇程曰歌扇所以掩口遮羞】不有小舟能蕩槳百壺那送酒如泉【夢符曰按方言楫謂之橈或謂之櫂所以櫂謂之槳又前漢地理誌酒泉郡師古曰舊俗傳云城內有金泉其味如酒】

贈田九判官【天寶十四載作】

補注【鶴曰詩云崆峒使節上靑霄河隴降王款聖朝謂哥舒翰天寶十四載春入朝師云哥舒翰爲安西都防辟田梁丘爲判官是也河隴謂翰爲隴右節度又兼河西節度也此詩當是十四載春作】

崆峒使節上靑霄河隴降王欵聖朝【趙曰此詩乃哥舒翰獻捷之事何以明之崆峒隴右之山名也翰於天寶八載爲隴右節度使與吐蕃戰於石堡城敗之拔其城更號神武軍上靑霄言領吐蕃降王以朝也】宛馬揔肥【洙曰一作飛】春苜蓿【洙曰大宛國漢時通人嗜蒲桃酒馬嗜苜蓿後二師至宛取善馬遂采蒲桃苜蓿種而歸師與趙曰苜蓿所以飼馬】補注【鶴曰按唐百官志駕部郎中員外郎掌按馬凡驛馬給地四頃蒔以苜蓿閩中名士傳薛令之詩云初日上團團照見先生盤盤中何所有苜蓿長闌干謂苜蓿之穗如闌干星之長春生而秋成今云揔肥春苜蓿謂去年所收者非食其苗也】將軍只數漢【洙曰一云霍】嫖姚【洙曰霍去病爲嫖姚校尉注嫖姚皆勁疾之貌今讀音飄颻者非趙曰指言哥舒也漢霍去病爲嫖姚校尉姚在漢書音作去聲而公作平聲沈存中筆談嘗論之矣以爲無害於義】陳畱阮瑀誰爭長【洙曰王粲傳始文帝爲五官將及平原侯植與北海徐幹廣陵陳琳陳畱阮瑀汝南應璩東平劉楨並相友善曹洪欲使瑀掌書記瑀終不爲屈太祖辟爲軍謀祭酒】京兆田郎早見招【洙曰田鳳爲郎端正入奏事靈帝目送之曰堂堂乎京兆田郎】麾下賴君才並入獨能無意向漁樵【蘇曰阮瑀語叔曰今涉仕路者如躍駿馬於薄冰何苦戀戀獨無意向漁樵乎趙曰此言主將麾下賴田君之才與諸俊並入可獨能無意而甘心於漁樵乎】

贈獻納起居田舎人澄【天寶十三載作】

【洙曰一云贈田起居獻納使】補注【鶴曰詩云揚雄更有河東賦惟待吹噓送上天當是天寶十三載作詳見注】

獻納司存露邊【洙曰一作偏武后初置匭以受四方之言謂之理匭使宗攺爲獻納使趙曰唐制獻納使掌受封事以獻天子】補注【鶴曰舊史雲天寶九載三月庚戌攺匭使爲獻納又防要云三月十八日攺匭爲獻納】地分淸切任才賢【洙曰劉公幹詩拘限淸切禁趙曰以田君爲起居舍人從六品上中書省斯爲禁近矣】舎人退食收封事【洙曰唐以舍人給事中知匭事】補注【鶴曰按舊史誌起居舍人隋置貞觀二年省置起居郎二員明慶中又置始與起居郎分在左右掌起居注錄天子言動以修記事之史未嘗知匭事其知匭使自垂拱已來常以諫議大走及補闕拾遺一人充使受納訴狀毎日暮進內而晨出之也今云收封事者殆是以封事裁決其是非爾蓋中書省亦有起居舍人二員司左省起居舍人掌修記言之史錄天子制誥徳音如記事之制以紀時政之損益是時中書舍人掌百司奏議文武考課皆預裁焉起居舍人與之同省故亦得而收封事也】宮女開函近【洙曰一作捧】禦筵【洙曰函爲匭函也宮女開函以所投封事奏禦】曉漏追趨靑瑣闥【洙曰靑瑣門也範彥龍詩攝官靑瑣闥遙望鳳凰池】晴防檢白雲篇揚雄更有河東賦惟待吹噓送上天【洙曰揚雄成帝時客有薦雄文有似相如還上河東賦此子美自比雄也故有惟待吹噓之句】補注【鶴曰公旣獻三賦又作封西嶽賦欲奏上故云揚雄更有河東賦亦賦料揚雄敵意也按進賦表云惟嶽授陛下元弼克生司空又云春將披圖視典冬乃展采錯事司空指楊國忠舊史天寶十三載二月戊寅右丞相兼吏部尙書楊國忠守司空甲申授冊則進賦必在是年所謂視典展采欲在十四載蔡興宗亦謂進賦在十三載冬然則是詩乃其年未進賦時投贈也或謂九載已封華嶽不應公十三載又進賦按史九載正月庚戌羣臣請封西嶽從之三月辛亥西嶽廟災時久旱制停封西嶽防要雲天寶九載正月九日勑以今載十一月有事華山三月二十七日西嶽廟災京師旱遂停封嶽之禮宜公十三載又奏賦以請未幾兵戈四起卒不果行此禮也魏志鄭渾曰孔子緒能淸談髙論噓枯吹生】

送韋書記赴安西【天寶十一載作】

補注【鶴曰公以天寶十載獻三賦召試文章進封西嶽表云幸得奏賦待制於集賢今詩云公車畱二年當是十一載作文云白頭無籍在公自謂未受官也安西都防府治所在玆國城內節度使撫寜西域是載封常淸爲安西副大都防攝禦史中丞持節充安西四鎭節度經略度支營田副大使知節度事】

夫子歘通貴【趙曰歘音許勿切有所吹起貌歘通貴忽然而貴也】云泥相望懸【余曰後漢逸民傳吳倉與矯仲彥書雲乘雲行泥棲宿不同】白頭無籍在【洙曰無籍在朝列也籍如通籍之籍】朱紱有【洙曰一作卽】哀憐【趙曰韋君爲書記則賜緋矣有哀憐則言朱紱之人有哀憐於我】書記赴三捷【洙曰一作接采薇詩豈敢定居一月三捷注捷勝也三勝謂侵伐戰】補注【希曰魏太祖以陳琳阮瑀爲司空軍謀祭酒掌書記室宋江夏王恭取丘巨源爲掌書記唐制元帥節度使有掌書記一人故韓昌黎徐濠泗三州節度掌書記防石記云元戎揔齊三軍之事云云凡文辭之事皆出書記】公車畱二年【洙曰東方朔待詔公車師古曰公車今屬衛尉上書者所詣】欲浮江海去此別意茫【洙曰一作蒼】然【趙曰公自謂也公自負其才旣見韋之通貴而身畱公車不能無觖望故欲去而之江海矣】

陪鄭廣文遊何將軍山林十首【天寶十二載作】

【彥輔曰東方朔傳竇太后曰回輿枉路臨幸山林應劭曰公主園中有山謙不敢稱第故言山林】補注【鶴曰何將軍未詳爲何人如彥輔注則是公主園何將軍乃尙主𨿽唐駙馬有爲將軍者如周道務爲古驍衛將軍程懷亮爲寧逺將軍之類而諸公主列傳無下嫁何氏者又詩無言公主之意天寶九載秋七月乙亥置廣文館於國子監而鄭防首膺博士之命則詩當在天寶十二載作以此詩第四首及後詩第五首考之是官未定時遊此罷河西尉授率府冑曹在十四載】

不識南塘路今知第五橋【趙曰於志在萬年縣郭外之西南師曰甫詩謂第五橋東流恨水則第五橋乃蜀中橋名】補注【希曰師云第五橋乃蜀中橋名然長安亦有之城中東五十四坊萬年縣領之則東南郭亦其所領後詩云東橋卽此橋也公題鄭十八著作文詩云第五橋東流恨水皇陂岸側結愁亭豈是指蜀中而言師殆不考鄭貶臺州司戶在至徳二載而公詩作於乾元元年是時未入蜀也】名園依綠水野竹上靑霄【洙曰北山移文幹靑霄而直上】谷口舊相得【洙曰揚雄曰谷口鄭子眞不詘其志耕乎巖石之下名震於京師趙曰谷口以鄭子眞指廣文】濠梁同見招【洙曰莊子惠子同遊濠梁之上】平生爲幽興未惜馬蹄遙【蘇曰蘇博招杜預曰山家酒香雞肥君子不惜道長馬蹄遙逺可訪蓬蓽慰此拳拳耳】

百頃風潭上千重夏木淸【趙曰舊本千重無義善本作章出前漢食貨志大木曰章】補注【希曰潭當是廣運潭亦在萬年縣】卑枝低結子接葉暗巢鸎鮮鯽銀絲鱠香芹碧澗羮【洙曰謝靈運詩銅陵映碧澗趙曰碧澗皆狀物之語而薛公補遺以爲地名名偶同耳非是】翻疑柂樓底【鄭曰柂徒可切】晚飯越中行【師曰越地盛有芹魚行船中多煮芹鱠魚故甫有翻疑柂樓底晚飯越中行】

萬里戎王子何年別月支【趙曰戎王子說者以爲花名義固然矣又言別月支是必月支之物師曰月支西域國名何將軍嘗徵西域擒其王子歸朝傳其地花艸數種】補注【鶴曰爾雅戎菽樊光逺舍人李巡郭氏皆以爲是胡豆釋者云郭氏等以戎胡俱是夷名故以戎菽爲胡豆也又戎葵郭云蜀葵釋者曰戎葵蜀葵蓋其所自也因以名之鶴謂尙書牧誓以庸蜀髳微盧彭濮八國皆蠻夷戎狄故郭亦以蜀葵爲戎葵也然則戎王子其此意歟且爾雅釋唐防曰蒙王女郭云卽唐也是又名王女觀此安知王子不知王女之爲名也爾雅亦有王蒸王帚王芻之名月令又有王之名今於王子之上加以戎字以言其自戎中來正猶戎菽戎葵也】異花開絕域滋蔓匝淸池漢使徒空到【趙曰張騫於西域止移胡桃石橊苜蓿而不移此所謂戎王子是爲徒空到矣】神農竟不知【趙曰言此絕域異花不載於神農本艸】露翻兼雨打開拆漸離披【趙曰宋玉云白露下眾艸兮奄梧楸而離披】

旁捨連髙竹疎籬帶晚花碾渦深沒馬【洙曰碾渦碾磑間水渦旋也鄭曰渦烏禾切水回也】藤蔓曲藏蛇【洙曰藏一作垂】詞賦工無益【洙曰無一作何趙曰公時爲布衣故云】山林迹未賖【趙曰言我之蹤迹不久在山林也】盡撚書籍賣【趙曰王叔艾嗜酒家貧常挾祖父所蓄書籍賣酬酒價鄭曰撚正本作拈如兼切唐韻指取物也師曰何將軍𨿽武人家藏書籍多故甫欲依之以就其書】補注【希曰公以奏賦止令集賢委學官試文章再降恩澤又止送有司參列選序故云詞賦𨿽工而無益旅次之久安得不撚書籍賣以爲山林之資】來問爾東家【夢符日文選陳孔璋爲曹洪與魏文帝書曰怪乃輕其東家謂爲倩人邴原列傳曰原遊學詣孫崧崧曰君鄕裏鄭君學者之模範也君乃捨之所謂以鄭君爲東家丘也原曰君以鄭君爲東家丘以僕爲西家愚夫耶】

剰水滄江破殘山碣石開【趙曰禹貢地名碣石以其碣起之石矣唐書有殘膏賸馥之句賸俗作剰字師曰殘山碣石山水之雄言何將軍山水之樂分得滄江碣石之眞趣】綠垂風折筍紅綻雨肥梅銀甲彈箏用【洙曰古詩十五學彈箏銀甲不曽卸以銀作指甲取其有聲】金魚換酒來【洙曰魚一作盤阮孚爲常侍以金貂換酒】興移無灑掃隨意坐莓苔【蘇曰鄭子眞得酒以瓦盞瓷瓶隨意所在借芳艸快飲趙曰此尢見野逸之興也】風磴吹陰雪【趙曰磴石梯之道也】雲門吼瀑泉【鄭曰瀑薄報切師曰雲門謂云擁翼山門】酒醒思臥簟衣冷欲裝綿【洙曰欲一作得】野老來看客河魚不取錢【師曰野老來看客言少有人到也河魚不取錢言魚賤也】只疑淳朴處自有一山川【趙曰淳朴者太古之世也以其山野乃淳朴處也】

棘樹寒云色茵蔯春藕香【蘇曰東方朔好食蘭以醋鹽拌之同茵蔯蘭牙食之皆笑之朔自若】脆添生菜美【趙曰生菜非一美而得茵蔯春藕又添其美也】陰益食單涼【趙曰言鋪食單於棘樹之下陰益其涼也謂之益則山中已涼矣】野鶴淸晨出【洙曰一作至】山精白日藏【洙曰山精魅趙曰蜀帝得山精以爲妻庾信雲山精鏤寶刀】石林蟠水府百里獨蒼蒼

憶過楊栁渚【鄭曰過古禾切】走馬定昆池【洙曰唐安樂公主作定昆池言勝昆明趙曰皆何將軍山林所經過之處】補注【希曰安樂公主請昆明池爲私沼不得乃自鑿定昆池延袤數里言可抗衡之是無君父矣卒死於兵追貶爲悖逆庶人其有由矣】醉把靑荷葉【蘇曰李膺醉手常把靑荷葉爲扇障日師曰靑荷葉酒杯也】狂遺白接防【洙曰接防衫也世說山簡爲襄陽守嘗醉習家髙陽池襄陽小兒歌曰山公時一醉遙造髙陽池日暮倒載歸酩酊無所知復乘驄馬去到著白接防舉手問葛彊何如並州兒師曰白接防巾也】刺船思郢客【洙曰郢客善操舟】解水乞吳兒【洙曰吳兒善泅趙曰南人謂北人爲傖父北人謂南人爲吳兒皆常語也】坐對秦山晚江湖興頗隨

牀上書連屋階前樹拂云將軍不好武稚子摠能文醒酒防風入聴詩靜夜分絺衣掛蘿薜【鄭曰薜比激切或作壁】涼月白紛紛【趙曰白紛紛言其在薜蘿之間如此蘿薜者藤蘿與薜荔也】

幽意忽不愜【蘇曰嵇彥不愜幽意忽然出山趙曰暗使世說云左太衝作三都賦初意思甚不愜】歸期無柰何出門流水住【師曰水住言水歸駐也】回首白雲多【洙曰一作雜花多】自笑燈前舞誰憐醉後歌祗應與朋好風雨亦來過【鄭曰過古禾切】

重過何氏五首【天寶十三載作】

補注【鶴曰前詩云千章夏木淸又云綠垂風折筍紅綻雨肥梅皆是言夏初景物今詩云花妥鶯捎蝶溪喧獺趁魚又云春風啜茗時則是春作前旣以爲天寶十二載作則此當是十三載春也故第五首云相畱可判年判年半年也又云何日霑微祿乃是未授官時作故十三載進封西嶽賦表亦云一匹夫也若十四載則已授河西尉又攺率府冑曹矣所謂昔罷河西尉初興薊北師是也】

問訊東橋竹將軍有報書【蘇曰郝隆王將軍近日有邊報趙曰言欲重過主人所以托爲問訊其竹而報許之也】倒衣還命駕【洙曰倒衣如詩有云顚倒衣裳】髙枕乃吾廬【洙曰陶潛詩吾亦愛吾廬】花妥鶯捎蝶【蘇曰闗中人謂落爲妥】溪喧獺趂魚【趙曰句法則花枝安妥之際有鶯捎掠於蝶溪聲喧沸之中獺趂魚也師曰花妥言花閒靜也捎欲捎取之花無情而鶯有情溪無意而獺有意靜中有動意古人立語多如此】補注【希曰曲禮正義云妥下也又引庾氏云妥頽下之貌蘇氏謂闗中人謂落爲妥是】重來休沐地眞作野人居【師曰休沐言此可以休歇爲湯沐之所】

山雨樽仍在沙沈榻未移【趙曰樽與榻皆前日之所設樽在而榻未移又見將軍之好客】犬迎曽宿客鵶防落巢兒云薄翠微寺天靑皇子陂【鄭曰貞觀十二年於洛南營太和宮後攺爲翠微宮元和中攺爲翠微寺趙曰舊本作黃子義非按志所載皇子陂在萬年縣以秦葬皇子起冢陂北原上得名別無黃子之稱公又有鄭防詩云皇陂岸北結愁亭是也師曰山未及上曰翠微黃叔度汪汪如千頃陂翠微黃子非寺與陂名特言其義也】補注【鶴曰唐志旣曰元和中攺翠微宮爲翠微寺則不應未攺寺而先言之師說或是第以叔度汪汪之諭爲黃子陂恐未必然】向來幽興極步屧過東籬

落日平臺上【洙曰梁孝王築東苑廣睢陽城大治宮室爲復道自宮連屬於平臺三十餘里如淳曰平臺在大梁東北離宮所在也師古曰今其城東二十里所有故臺基其處寛博世俗云平臺上趙曰平臺應是平穏之臺別無他義舊注非是】春風啜茗時石欄斜防筆【趙曰置硯於石欄之上】桐葉坐題詩【蘇曰黃藏好詩酒幽居得句家無紙卽摘桐葉題之句法膾炙人口好事者常以毫楮遺之趙曰題詩於桐葉之上】翡翠鳴衣桁【鄭曰戶庚切杜作側聲用師曰下浪切】蜻蜓立釣絲自今幽興熟【洙曰一云自逢今日興】來往亦無期【蘇曰謝惇往來旣相熟相見亦無定期閒暇卽造門】

頗怪朝參懶【洙曰樂於安閒故懶於朝參朝參謂入朝參謁】補注【希曰自唐以來有朝參之名】應耽野趣長雨拋金鏁甲【蘇曰李廣云金鎖甲未可輕拋朝廷尙憂西北趙曰甲言金鎖以金綫連鏁之也苻堅造金銀細鎧金爲綫以縲之乃其類也】苔臥綠沈槍【夢符曰綠沈精鐵也北史隋文帝賜張奫綠沈槍甲獸文具裝武庫賦曰綠沈之槍蘇曰霍去病痛苔生槍架塵滿馬鞍無復徵戰之用趙曰以綠色之物沈沬其柄也武庫賦有云綠沈之槍舊薛云以綠沈爲精鐵非也田曰廣志言綠沈古弓名劉劭趙郡賦言弓弩亦有綠沈黃間之號師曰予嘗博考綠沈之義或以爲漆或以爲用綠設飾羲之筆經云有人以綠沈漆竹鏤管見遺藏之多年實有愛玩此以綠沈爲漆廣志曰綠沈古弓名古樂府結客少年場行雲綠沈明月弦此言綠沈皆謂弓也弩名黃間以黃飾之也弓謂之綠沈其亦以綠爲飾乎綠沈槍疑以綠飾之三說不同故並載之】補注【鶴曰唐詩選楊巨源上劉侍中詩云吟詩白羽扇校獵綠沈槍以綠沈對白羽亦猶此以金鎖甲對按唐防要雲開元十三年四月勑四軍槍矟左飛騎用綠紛右飛騎用緋紛疑紛字傳冩之誤爲沈何將軍其督左飛騎歟縦是以綠飾槍矟亦無害於義甲名金鏁槍名綠沈各以其名言不妨爲精對也】手自移蒲栁家才足稻梁看君用幽意白日到羲皇【洙曰陶潛髙臥北自以爲羲皇上人趙曰言白日則有雍容閒暇不盡之意】到此應嘗宿相畱可判年【師曰判年半年也】蹉跎暮容色【洙曰容色衰暮也蹉跎差跌也】悵望好林泉何日霑防祿歸山買薄田斯遊恐不遂把酒意茫然【趙曰言未霑防祿此爲布衣時也公方三十九嵗冬方獻三賦次年方召試得官故此言斯遊恐不遂其意也】

冬日有懷李白【開元二十九年冬】

補注【鶴曰古人和詩第和其意而不和其韻或有用其一韻者疑此詩是和李白贈公詩按段成式酉陽雜俎云李集有堯祠贈杜補闕者老杜也詩云我覺秋風逸誰言秋气悲山將落日去水與晴相宜煙歸碧海少鴈度靑天遲相失各萬里茫然空爾歸蓋用第三韻遲字李詩秋作而此冬作也白傳雲天寶初客遊防稽殆是先與公別今詩云未因乘興去當在開元二十九年冬作按九域志靑州汝州俱有堯祠其是年白去江東在堯祠賦詩寄公歟】

寂寞書齋裏終朝獨爾思更尋嘉樹傳不忘角弓詩【洙曰昭二年傳晉侯使韓宣子來聘公享之韓子賦角弓旣享宴於季氏有嘉樹韓宣子譽之武子曰宿敢不封殖此樹以無忘角弓遂賦甘棠宣子曰起不堪也無以及召公】裋褐風霜入【鄭曰裋臣庾切洙曰貢禹裋褐不完師古曰裋者謂僮竪所著布長襦也褐毛布也】還丹日月遲【洙曰道經言還丹能使人長生不死師曰還丹九轉丹也九徧循環然後成就服之可使延年故云日月遲】未因乘興去【洙曰王子猷乘興訪戴安道】空有鹿門期【趙曰公自言無因乘興如王子猷訪戴而去徒與白有效龎徳公隠鹿門山之期約也】

杜位宅守嵗【天寶十載作】

【鮑曰天寶十載辛夘時年四十嵗在京師杜位宅守嵗是以有四十明朝過之句】補注【鶴曰詩云四十明朝過則是天寶十載除夜公九載預獻明年大禮三賦表云行四十嵗則十載爲四十嵗無疑蔡興宗魯訔與鮑注趙注俱同獨梁權道編在天寶十三載爲非世系表杜位在襄陽居爲考功郎中朔州刺史後貶新州】

守嵗阿戎家【洙曰王戎字濬仲少阮籍二十嵗而籍與之交籍與戎父渾爲友戎年十五隨父渾在郎捨籍每適渾俄頃輒去過視戎良久然後出謂渾曰共卿語不如與阿戎談】補注【鶴曰杜位乃公之従弟有奉送栢二州別駕因示従弟行軍司馬位詩不應用父子事王注蓋不知善本作阿咸東坡與子由詩雲頭上銀旛笑阿咸又和章饒二君詩欲喚阿咸來守嵗蓋用公此詩也】椒盤已頌花【洙曰周庾信正旦詩椒花逐頌來蘇曰周處風俗記正旦楚人拜壽上五辛盤松栢頌椒花酒】盍簮喧櫪馬【洙曰易豫卦勿疑朋盍簮古詩老驥伏櫪】列炬散林鵶四十明朝過【趙曰公三十九嵗冬預獻明年三大禮賦表云甫行年四十載矣當彊仕之年官猶未定宜其感嘆之切故云】飛騰暮景斜誰能更拘束【蘇曰徐昉眞是傲逸之士誰能拘束於俗禮也乃長揖而去】爛醉是生涯

與鄠縣源大少府宴渼陂【得寒字天寶十四載作】

補注【鶴曰鄠縣屬京兆夏之有扈國也陂在其境梁權道編在天寶十四載詩云嚼水精寒乃是夏月之作意是時方授河西尉】

應爲西陂好金錢罄一餐【蘇曰隋煬帝宮娃遊揚州見菱芡曰罄錢一餐其奢富如此】飯抄云子白【洙曰雲子雨也荀子云賦曰托地而遊宇友風而子雨時可曰漢武內傳王母謂帝曰太上之藥乃有光梨角風實云子趙曰云子指言菇米飯也西陂中則有菇矣宋玉云主人女吹香菇之飯惟菇米之香滑潔白足以當云子之譬也師曰漢武帝傳王母謂帝曰太上之藥云云內翰以云子爲雨誤矣】補注【希曰蜀中有云子石內翰以爲雨非矣】嚼水精寒無計回船下空愁避酒難【趙曰言主人苦相勸酒無計避之耳】主人情爛漫持答翠瑯玕【師曰翠瑯玕以諭投我之防重故以此詩答之】

崔駙馬山亭宴集【天寶十三載作】

補注【鶴曰宗二十九女惟晉國公主下嫁崔惠童咸宜公主下嫁崔嵩而防要云髙都公主下降裴惠童𨿽晉國始封髙都貞元元年徙封晉國而崔與裴爲異此詩未辧與誰然非亂離後作梁權道編在天寶十四載今觀詩云淸秋多宴防終日困香醪必非是年作蓋是年祿山反狀巳明七月表獻馬三千疋每疋執控夫二人遣蕃將二十二人部送上寤又輔璆琳受祿山賂事亦泄上撲殺之其時上下皆憂公豈容終日困於酒當在十三載秋作】

蕭史幽棲地林間踏鳯毛【師曰蕭史娶秦女弄玉故言比崔駙馬踏鳯毛謂蕭史與弄玉同跨彩鸞而去也】洑流何處入【鄭曰洑房六切洙曰洄洑之水】亂石閉門髙【趙曰皆言其幽棲】客醉揮金椀【趙曰戴暠詩云揮金畱客坐】詩成得繡袍【洙曰李白外傳云白對明皇撰樂府新詞得宮錦袍趙曰唐武后使東方虯宋之問賦詩詩先成者得錦袍】淸秋多宴防【彥輔曰一云賞樂】終日困香醪

九日楊奉先防白水崔明府【天寶十三載作】

補注【鶴曰安祿山以天寶十四載十一月反公遣家先往奉先或謂公送家至縣故有此作然是時有自京赴奉先詠懷詩云嵗暮百艸零疾風髙岡裂天衢陰崢嶸客子中夜發與此詩語與時俱不合按橋陵詩云呈縣內諸官而有荒嵗兒女瘦廨宇容秋螢時與此合荒嵗謂十三載饑也詩又云王劉美竹潤王與楊音同當有一誤時蓋十三載作也崔與楊皆邑宰故云鳬舄共參差後有白水明府舅宅喜雨詩卽崔也】

今日潘懷縣【洙曰潘嶽自河陽轉懷縣】同時陸浚儀【洙曰陸云出補浚儀令縣居都防之委要爲難理云到官肅然】坐開桑落酒【洙曰世說桑落河多美酒蘇曰桑落河出馬乳酒羌人兼蒲萄壓之晉宣帝時來獻九日賜百僚飲焉】來把菊花枝【洙曰晉陶潛九月九日無酒宅邊摘菊盈把望見白衣人至乃王送酒便飲醉而歸趙曰有劉墮者善造酒熟於桑落之辰故酒得名焉庾信從蒲州史君乞酒詩曰蒲城桑落酒灞岸菊花秋舊注非】天宇淸霜淨【洙曰言气宇淸徹也】公堂宿霧披【洙曰衛瓘見樂廣曰若披雲霧而覩靑天宿霧披言毎登公堂如披開宿霧也】晚酣畱客舞鳬舄共差池【洙曰王喬爲鄴令旦望必入朝每至卽雙鳬飛來帝令舉网獲之乃雙舄也差池言舞也昱曰詩差池其羽】

贈翰林張四學士【天寶九載作】

【鮑曰張垍也張說之子尙寧親公主明皇眷之卽禁中置內宅公詩故雲天上張公子宮中漢客星也】補注【鶴曰按舊史張說在中書均兄弟已掌絲綸之任說開元十九年卒垍傳云垍以主婿許禁中置內宅侍爲文章嘗賜珍玩以示均均戲謂此婦翁賜女婿非天子賜學士天寶十三載貶廬溪郡司馬旋召還遷太常卿此題云贈翰林張學士則在未貶司馬前梁權道編在十四載非按詩云此生任春艸垂老獨漂萍意是天寶九載自河南歸時作是時未獻賦故詩不及之】

翰林逼華蓋【洙曰蔡邕傳擁華蓋而奉皇極逼言宻邇帝座蒼舒曰宗初置翰林待詔以張說陸堅張九齡等爲之掌四方表疏批答應和文章旣而又以中書務劇文書多壅滯乃選文學之士號翰林供奉與集賢學士分掌制誥書勑開元二十六年又攺翰林供奉爲學士別置學士院専掌內命凡拜免將相號令徵伐皆用白麻其後選用益重而禮遇益親至號爲內相天子私人凡充其職者無定員自諸曹尙書下至校書郎皆得與選入院一嵗則遷知制誥班矣各以其官內宴則居宰相之下一品之上】補注【鶴曰韋執誼翰林故事云翰林院在麟徳殿西重廊之後學士院在翰林院之南別戶向東以其逼近宸居故曰逼華蓋防要雲開元二十六年置學士院在翰林院之南別戶東向是年始攺翰林供奉稱學士俾專內命於是太常少卿張垍與起居舍人劉光謙等首居之】鯨力破滄溟【趙曰滄溟乃游泳寛縦之地鯨力破之則如宗慤云願乘長風破萬里浪之破矣】天上張公子【洙曰公子公侯之子孫美張翰林也故稱天上言非人間人】宮中漢客星【洙曰漢光武引嚴光入論太史奏客星犯禦座甚急】賦詩拾翠殿【蘇曰曹子建侍宴拾翠殿上命賦詩落筆卽成一座驚服】佐酒望云亭【趙曰拾翠殿在東內大福殿之東南望云亭在西內景福臺之西以其應和文章且禮遇內亭】紫誥仍兼綰黃麻似六經【洙曰翰林學士掌制誥紫誥謂以紫泥封誥黃麻謂寫誥詞於黃麻紙上似六經言訓辭深厚如六經昱曰隴右記武都紫水有泥每貢封璽書故詔誥有紫泥之美趙曰凡拜免將相皆用白麻而馮鑑續事始貞觀十一年太宗詔用黃麻紙寫詔勅文】補注【鶴曰制誥本集賢學士領之今翰林學士得分掌故云兼綰韋執誼翰林故事中書用黃白二麻爲綸命重輕之辧近者所出獨得用黃麻】內分金帶赤恩與荔枝靑【洙曰翰林拜命日賜金荔枝帶趙曰楊文公談苑載自樞宰節度使賜二十五兩金帶】無復隨髙鳯【洙曰髙鳯後漢逸民也】空餘泣聚螢【洙曰車以絹囊盛螢火照讀書趙曰此皆公自謂也舊注謂髙鳳逸民也言翰林之貴不復與鳳爲偶殊無意義豈可以人名對聚螢乎田曰謂鳳之飛鳴必在於髙詩云鳯凰鳴矣於彼髙岡言我不能隨張翰林之髙飛而止余泣於聚螢爾】此生任春艸垂老獨漂萍【蘇曰吳淑云此生棄擲如春江野艸任車馬踐踏】儻憶山陽防悲歌在一聽【洙曰山陽嵇康所居防竹林之防向秀經康山陽舊居作聞笛賦】

送張二十參軍赴蜀州因呈楊五侍禦【天寶十三載作】補注【鶴曰楊侍禦使蜀而張參軍往依之故作此詩張與揚未詳其爲何人唐志三都大都督府諸州俱有參軍事掌出使贊導武徳初攺行書佐尋又攺曰參軍事以舊次考之當在十三載】

好去張公子通家別恨添【洙曰兩家相通往來言至契熟也此別恨所以添】補注【希曰漢成帝嘗微行出過河陽主作樂上見飛燕而悅之先是童謠曰燕燕尾涏涏張公子時相見蓋帝每微行常與放俱而稱富平侯家故曰張公子前篇贈張垍言天上張公子今又云呂東萊謂凡詩人於姓張者得曰張公子如杜牧贈張祐亦曰誰人得似張公子】兩行秦樹直補注【鶴曰樹而謂之兩行者夾路所植之樹也按防要開元二十八年正月十三日令兩京道路並種果樹大歷八年七月勑諸道官路不得令有耕種所伐樹木其有闕處勾當補塡則在唐時道路兩旁皆植樹木今自長安入蜀道出於秦故云】萬防蜀山尖禦史新騘馬【洙曰爲呈楊侍禦桓典拜侍禦史常乘騘馬京師畏憚爲語曰行行且止避騘馬禦史】防軍舊紫髯【洙曰爲張赴參軍郗超髯府中語曰髯參軍】皇華吾善處於汝定無嫌【趙曰正以言楊侍禦爲皇華之使乃吾所厚善之人則於張二十亦必無嫌所以薦之也】

陪諸貴公子丈八溝攜妓納涼晚際遇雨二首【天寶十三載作】

補注【鶴曰謂之陪諸貴公子則是在長安丈八溝意是天寶元年韋堅所通漕渠當是天寶十三載舊史大歷元年九月京兆尹奏開漕渠入苑闊八尺深一丈渠成上禦安福門以觀之豈素有是溝至是又開歟】

落日放船好輕風生浪遲竹深畱客處荷淨納涼時【趙曰簡文帝晚景納涼詩荷淨月應來】公子調冰水佳人雪藕絲【洙曰謝暉詩秋藕折輕絲蒼舒曰右按家語魯哀公曰黍以雪桃也注云雪拭也】片雲頭上黒應是雨催詩【趙曰蓋戲言也東坡嘗使云颯颯催詩白雨來】

雨來霑席上風急打船頭【洙曰急一作惡】越女紅裙濕燕姬翠黛愁【洙曰越多美女西施越女也趙曰枚乘七發越女侍側鮑明逺舞鶴賦燕姬色沮】纜侵堤栁系【趙曰蓋急雨當避進舟於岸傍故侵堤栁而系纜也】幔捲浪花浮歸路翻蕭颯陂塘五月秋【趙曰必稱月也以當五月炎天而遂成秋蓋公句法也】

白水明府舅宅喜雨【得過字天寶十三載作】

補注【鶴曰詩云精禱旣不昧歡娛將謂何湯年旱頗甚今日醉歌則作詩前閔雨而新舊史俱不書旱豈旱不甚故不書以九日楊奉先防白水崔明府詩論之當在天寶十三載作白水見上注】

吾舅政如此【洙曰喜雨之應禱故美其政】古人誰復過碧山晴又濕【饒曰碧山晴又濕言雨不多而於白水縣最爲優渥也】白水雨偏多精禱旣不昧歡娯將謂何湯年旱頗甚今日醉歌【洙曰湯有七年之旱此詩先言精禱卽禱而得雨故有醉歌之句】

陪李金吾花下飲【天寶十四載作】

補注【鶴曰詩云醉歸應犯夜可怕李金吾當在長安作金吾李嗣業也詳見注天寶十四載春作】

勝地初相引徐行得自娯見輕吹鳥毳【充芮切】隨意數花須【鄭曰數所矩切計也蘇曰王逸少居山陰日憑欄黙數花須或摘撚咀嗅怡然自若人莫識其意】細艸稱偏坐香醪懶再沽【蘇曰張超曰香醪遽盡吾懶再沽煩爾輩與吾去取】醉歸應犯夜可怕李金吾【時可曰韋述西都新記曰京城街衢有金吾曉暝傳呼以禁夜行惟正月十五日夜勑許金吾弛禁前後各一日故蘇味道上元詩曰金吾不禁夜玉漏莫相催師曰薛夢符補遺引李廣從之田間飲歸霸陵縣尉止之今將軍尙不得夜行事誤矣】補注【鶴曰六典左右金吾衛大將軍各一人將軍各二人掌宮中及京城晝夜巡警之法以執禦非違李嗣業爲左金吾大將軍祿山反兩京陷上在靈武詔嗣業赴行在謁見以時論之李金吾爲嗣業也】

贈髙式顏【天寶十五載作】

補注【鶴曰詩云相逢皆老夫又云削迹共艱虞當是祿山反後天寶十五載與髙相逢於奉先白水間作】

昔別是何處【洙曰是一作人】相逢皆老夫故人還寂寞削迹共艱虞【洙曰莊子孔子削迹於衛】自失論文友空知賣酒壚【師曰甫少與髙適李白常入酒壚論文酣詠自亂離以來相失今見式顏亦髙李之類不能無聳動故有末句】平生飛動意見爾不能無【趙曰言一見髙公則平生飛揚轉動之意不能自巳也】

贈比部蕭郎中十兄【天寶五載作】

【甫從姑之子】補注【鶴曰唐志比部屬刑部郎中貟外郎各一人掌勾防內外賦斂經費俸祿公廨勲賜等物梁編在天寶十四載長安作按詩云漂蕩雲天闊沈埋日月奔致君時巳晚懷古意空存則是未獻賦前作當是天寶五載自河南歸應詔時】

有美生人傑【洙曰人中之豪傑以其傑出故謂之人傑漢有三傑】由來積徳門漢朝丞相系【洙曰謂蕭相國何】梁日帝王孫【洙曰梁武帝姓蕭】蘊借爲郎久【洙曰以蘊借而爲郎東觀漢記桓榮溫恭有蘊借文頴曰寛博有餘也】魁梧秉哲尊【洙曰周勃魁梧奇偉梧一音悟梧者言其可驚悟】詞華傾後輩【蘇曰髙鳳詞華後輩傾推宜爲師範】風雅藹孤騫【師曰騫騰也言飛騰無與之偶故曰孤騫】宅相榮姻戚【洙曰晉魏舒少孤爲外家寧氏所養寧氏起宅相宅者云當出貴甥舒曰當爲外氏成此宅相後爲公趙曰蕭兄杜家之外孫故比之爲魏舒也】兒童恵討論【趙曰方兒童時得蕭兄恵以討論之益也林敏公曰恵聰慧也】見知眞自幼【洙曰潘安仁懷舊賦序云餘十二而獲見於父友東武戴侯楊君始見知名遂申之以爲婚姻】謀拙愧諸昆【洙曰子美與蕭爲姑舅之昆仲】漂蕩雲天闊沈埋日月奔致君時巳晚懷古意空存【趙曰上句言見知於蕭兄巳自幼時而自後謀拙則每愧諸兄其謀拙者何飄蕩於外而不能仕進以致君也】中散山陽鍛【洙曰嵇康爲中散大夫尙性絕巧而好鍜王戎自言與康居山陽二十年未嘗見喜慍之色】愚公野谷村【洙曰列子愚公移山而北智叟笑止之修可曰韓子昔齊威公入山問父老此爲何谷答曰臣舊畜牛生犢以子買駒少年謂牛不生駒遂持而去傍鄰以臣爲愚遂名爲愚公谷】寧紆長者轍【洙曰陳平以席爲門而門多長者車轍陶潛曰王公紆轍】歸老任乾坤

九日曲江【天寶十四載作】

補注【鶴曰梁權道編在天寶十四載詩內按是年祿山反自八月巳來屢饗士秣馬莫不共憂故有九日意兼悲揺蕩菊花期之句梁編爲是】

綴席茱萸好【洙曰風土記九月九日折茱萸房以挿頭言辟邪惡】浮舟菡萏衰【洙曰蓮莖爲茄葉爲荷花爲菡萏實爲蓮根爲藕】季秋時欲半【洙曰一作百年秋已半】九日意兼悲江水淸源曲【塡曰西京雜記以水源屈曲故謂之曲江】補注【鶴曰寰宇記曲江池漢武帝所造名爲宜春苑其水曲折有似廣陵之江故名之】荊門此路疑【洙曰桓溫以九日宴從事於龍山孟嘉落防龍山在荊門外師曰甫云此路疑疑其風景與曲江相若也】晚來髙興盡搖蕩菊花期【師曰搖蕩猶雲飄蕩恐復飄蕩不得與菊花相期也】

官定後戱贈【天寶十四載作】

【鮑曰天寶十三載公年四十三在京師明皇朝獻太淸宮享太廟及郊獻賦三篇帝奇之使待制集賢院令宰相陳希烈試文章爲希烈刻忌權河西尉不拜攺衛率府參軍】補注【鶴曰鮑注謂獻賦在天寶十三載非按公十載獻賦上令待詔集賢院試文章十三載再進封西嶽賦表上云一匹夫則其時未得官攺衛率府參軍乃在十四載所謂昔罷河西尉初興薊北師是也此詩當作於天寶十四載方官未定時公贈崔於二學士詩云故山多藥物欲整還鄕斾而今詩云耽酒須微祿狂歌托聖朝故山歸興盡回首爲風飈蓋官已定也】

不作河西尉淒涼爲折腰【洙曰陶潛爲彭澤令郡遣督郵至縣吏白應束帶見之潛嘆曰吾不能爲五斗米折腰拳拳事鄕裏小兒】老夫怕趨走率府且逍遙【洙曰老夫自言也謂州縣有趨走之勞故怕之率府閒曹得自肆也】耽酒須微祿狂歌托聖朝【蘇曰崔獬狂歌痛飲托聖朝之至化】故山歸興盡回首向風飈【趙曰謂須微祿故無復歸山之興但臨風回首而巳】

承沈八丈東美除膳部員外郎阻雨未遂馳賀奉寄此詩【天寶十三載作】

補注【鶴曰膳部郎中在隋爲膳部郎武徳三年加中字龍朔二年爲司膳大夫咸亨三年復爲膳部郎中其貟外郎攺復與郎中同今詩云淸秋便寓直經過霖潦妨當是天寶十三載作是年九月滛雨不止梁權道編在十四載非是年祿山詐爲勑書召諸將討國忠上下驚愕若果其年作不應詩不及之也】

今日西京掾多除南省郎【洙曰府掾四人同日拜郎師曰漢制以曹官爲掾言有所負荷也】補注【希曰兩漢有決曹掾賊曹掾又張湯以兒寛爲奏讞掾明掾起於漢西京卽京兆府掾者司錄功曹倉曹月曹田曹法曹兵曹士曹皆可通稱並正七品下南省郎謂禮部志云諸郎中皆從五品員外郎從六品沈自七品而升六品也】通家惟沈氏謁帝似馮唐【趙曰公自比也馮唐以白首而見文帝公四十嵗始以獻賦召試見明皇也師曰甫與沈家相通往來馮唐年老爲郎今東美亦然故以比之】詩律羣公問【蘇曰王仲宣流落荊南多有名士日問詩律】儒門舊史長【趙曰謂之舊史則東美者史官沈旣濟之冑也】補注【希曰宋之問傳魏建安後訖江左詩律屢變至沈約庾信以音韻相婉附屬對精宻及之問沈佺期又加靡麗回忌聲病約句凖篇如錦繡成學者宗之號爲沈宋語曰蘇李居前沈宋比肩佺期嘗爲修文館直學士旣侍宴帝詔學士等舞回波佺期爲弄辭悅帝公舉佺期作詩旣濟作史以譽東美也沈約亦修宋書蘇注非】淸秋便寓直【洙曰寓寄也晉潘嶽兼虎賁中郎將寄直於散騎省中故云寓直也】列宿頓輝光【洙曰謂郎官上應列宿也】未暇申安慰含情空激揚司存何所比膳部黙淒傷【趙曰言沈丈所存之司何所比擬乎公直以比其大父也蓋公之大父審言嘗爲此官故因沈丈而追感矣】貧賤人事略經過霖潦妨禮同諸父長【洙曰父長猶父兄之行也相尊爾】恩豈布衣忘天路牽騏驥雲臺引棟梁【師曰甫末章有意於沈丈故云牽騏驥引棟梁也馬曰淮南子雲臺之髙髙注云髙際於云卽非漢之臺名】徒懷貢公喜防防鬢毛蒼【洙曰見切效貢公喜注王陽入仕貢禹彈冠】

補注杜詩卷十八

欽定四庫全書

補注杜詩卷十九

宋黃希原本

黃鶴補注

奉畱贈集賢院崔於二學士【天寶十一載作】

補注【鶴曰唐百官志集賢殿書院學士直學士侍讀學士修撰掌刋緝經籍凡圖書遺逸賢才隱滯則承旨以求之韋述集賢記注開元五年始有制於東京乾元殿之東廊排寫四庫書六年冬車駕入京始令乾元殿書籍於京大內麗正殿安置十三年攺集仙殿爲集賢殿攺麗正書院爲集賢書院以張說徐堅並爲集賢學士公以天寶九載獻賦明皇奇之俾待詔集賢召學官試文章然再降恩澤止送隸有司參列選席今詩云靑雲猶契闊陵厲不飛翻謬稱三賦在難述二公恩蓋其時作也天寶十一載】

昭代將垂白【洙曰昭代猶明時也】途窮乃叫閽【洙曰公因不第乃獻賦阮籍哭途窮思賦叫帝閽】气沖星象表詞感帝王尊【洙曰公嘗有詩云往年文彩動人主修可曰此言獻三大禮賦也賦獻而上悅之】天老書題目春官驗討論【洙曰春官宗伯趙曰言召試文章所謂集賢學士如堵墻觀我落筆中書堂時也】補注【鶴曰天老指宰相猶云元老堂老東觀記趙喜行太尉事三葉在位爲國元老史補云宰相曰堂老按公天寶九載預獻正賦考史云九載制自今告獻太淸宮及太廟攺爲朝獻十載正月壬辰朝獻太淸宮癸巳朝享太廟甲午有事於南郊故公爲三大禮一朝獻太淸宮二朝享太廟三有事於南郊而朝堂太廟賦云壬辰旣格於道祖乘輿卽以是日致齋於九室則爲十載大禮明矣史以爲天寶三載呂公年譜又以爲十三載何考之不詳𨿽蔡興宗魯訔年譜以爲在十載而梁權道編此詩於十四載亦是以爲獻賦在十三載矣此詩當獻賦後待詔集賢院命宰相試文授官時作崔於乃是時考文者也】倚風遺鶂路【鶂倪歷切】隨水到龍門【劉敞曰龍門在封州三秦記魚登者化爲龍】竟與蛟螭雜寧【洙曰一作空】無鷰雀喧【洙曰言不能自致霄漢故雜蛟螭也鷰雀諭小人】靑雲猶契闊陵厲不飛翻【趙曰公以文采動人主矣意其遂騰踏進用止授河西尉不行攺右衛率府兵曹而已此公所以嘆也】儒術誠難起家聲庶已存【洙曰見烜赫舊家聲注】故山多藥物【蘇曰張揩故山幸多藥物足以度流年何必塵埃中踆踆老死乎趙曰故山指襄陽】勝槪憶桃源欲整還鄕斾長懷禁掖垣【洙曰劉楨贈徐公幹詩誰謂相去逺隔此西掖垣拘限淸切禁中情無由宣思子沈心曲長嘆不能言趙曰懷崔於二學士也】謬稱三賦在難述二公恩【師曰叫閽言叫天子之門而愬之詞感帝王謂獻三賦而帝悅之也天老乃天子之老指宰相春官禮部也帝命宰相試文章故天老出題目而春官考之倚風遺鶂路隨水到龍門言不登第也公旣不第不免與蛟螭混而爲鷰雀所笑靑雲猶契闊言卑棲而逺於天也儒衛誠難起言爲儒冠所誤也禁中有東西兩掖垣乃禁墻也甫旣不用遂有歸故山采藥怡養之意故云欲整還鄕斾】

故武衞將軍挽詞三首【天寶九載作】

補注【鶴曰武衛將軍之名起於魏許禇唐職官志左右武衞大將軍各一員將軍各一員掌統領宮禁警衛之法梁權道編在天寶十四載然是年十一月祿山反今詩云嚴警當寒夜又云王者今無戰似非其時今以黃河十月冰之句求諸通鑑謂天寶八載冬永合意將軍是年死詩作於九載公歸奏賦時】

嚴警當寒夜軍前落大星【洙曰晉陽春秋曰有星赤而芒角自東北西南流投於諸葛亮營而亮卒】壯夫思敢決哀詔惜精靈【趙曰思其敢決邁往之气也】王者今無戰【洙曰鐘士季檄蜀文王者之師有徵無戰】書生巳勒銘【洙曰班孟堅爲竇憲徳勒燕然山銘秦曰書生公自謂也當爲之勒銘】封侯意疎闊編簡爲誰靑

其二

舞劍過人絕【洙曰髙祖紀項莊請以劍舞】鳴弓射獸能【洙曰曹子建詩攬弓健鳴鏑驅上彼南山左挽因右發一縱兩禽連】銛鋒行愜順【趙曰言舞劍之絕也】猛噬失蹻騰【蹻音穚趙曰言射獸之能也】赤羽千夫膳【修可曰家語赤羽若日白羽若月千夫膳言所膳者千兵也師曰赤雨千夫膳赤雨言落葉也】黃河十月冰橫行沙漠外【洙曰所向無前故曰橫行】神速至今稱【洙曰彭兵至蜀公孫述以杖擊地曰是何神也】補注【希曰河西有赤水軍李光弼嘗爲河西兵馬使充赤水軍使疑赤羽是赤水水訛而爲羽赤羽於千夫膳無義書千夫長百夫長注師帥卒帥此言千夫膳謂師徒食於將軍者眾可見其爲軍帥漢書樊噲曰臣願得十萬眾橫行匈奴中公晚出左掖詩春殿晴曛赤羽旗注以赤鳥羽爲旗不言其所本考儀衛志無赤羽旗】

其三

哀挽靑門去【洙曰哀挽哀歌也漢書霸城門民間所謂靑門】新阡絳水遙路人紛雨泣【洙曰諸葛亮亡人皆野哭時可曰曹子建作王仲宣誄曰延首嘆息雨泣交頤趙曰詩泣涕如雨】補注【希曰三輔黃圖曰長安城東出南頭第一門曰霸城門或曰靑門絳水指絳州而言唐志絳屬晉州而水則水經所謂澮水出河東絳縣也絳在京兆之東垂六百里置阡於此宜謂之遙也五行志無雲而雨爲雨泣】天意颯風飈部曲精仍鋭【見部曲異平生注】匈奴气不驕【孫雲气不驕言畏其威也】無由覩雄略大樹日蕭蕭【馮異傳諸將並坐論功異常獨屏樹下軍中號曰大樹將軍】

九日藍田崔氏莊【乾元元年作】

補注【鶴曰藍田在京兆東南七十里梁權道編在至徳元載陷賊中作魯訔年譜亦然𨿽公是年自鄜州赴行在爲賊所得然在賊營則不應更能逺至藍田又是時兩宮奔竄四海驚擾公豈有興來今日盡君歡之理意是乾元元年爲華州司功時至藍田有此作蓋以後篇東山艸堂詩知之詳見其詩注公在華州時尙能至東都孰謂不能至藍田華至藍田八十里爾】

老去悲秋彊自寛【洙曰宋玉曰悲哉秋之爲气也】興來今日盡君歡羞將短髮還吹帽【洙曰孟嘉九日爲風吹帽】笑倩傍人爲正冠【趙曰借李下不正冠也】補注【希曰正其衣冠語自有之何必借此魏陳思王植十嵗善屬文太祖嘗視其文曰汝倩人耶跪進曰云云柰何倩人】藍水逺從千澗落【洙曰三秦記曰藍田有洲方三十里其水北流出銅鐵玉石】玉山髙並兩峯寒【洙曰前漢地理誌藍田山出美玉晏曰玉山與秦山華山峙立故云髙並兩峯寒】補注【希曰藍水指南山水而云武徳三年嘗祈藍田置玉山縣貞觀三年省則自有玉山也以後詩論之則玉山乃東山】明年此會知誰健【一云在蘇曰阮瞻元日會親友曰人生如風中燭樽酒何必拒其滿不知明年今日再開此防誰是彊健】醉【一作再】把茱萸子細看【夢符曰按西京雜記武帝宮人賈蘭佩茱萸食飲餌菊花酒】

崔氏東山艸堂【乾元元年作】

補注【鶴曰詩云何爲西莊王給事柴門空閉鎖松筠按舊史王維晚年得宋之問藍田別墅在輞口此云王給事者蓋維爲祿山迎置洛陽拘於普施寺後肅宗還京正從僞之罪維以詩及弟縉納官代罪之故得爲太子中允庶子中書舎人復拜給事中舊注謂被張通儒禁在東山此時有所嘆息故云然時維未得此別墅詩意謂維有此別墅卻再仕朝廷遂令門鎖松筠不如我之放蕩以此論之當同前詩是乾元元年作其復爲給事中舊史言之而新史不載】

愛汝玉山艸堂靜髙秋爽气相鮮新有時自發鐘磬響【師曰言無鄰築也】落日更見漁樵人盤剝白鵶谷口栗飯煮靑泥坊底芹【洙曰白鵶谷靑泥坊皆地名石曰坊音防卽堤邊也】何爲西莊王給事柴門空閉鎖松筠【趙曰唐史鄭防傳安祿山反遣張通儒卻置百官於東都鮑曰王維時被張通儒禁在東山此詩有所嘆息故云】

對雪【天寶十五載作】

補注【鶴曰詩云戰哭多新鬼又云數州消息斷當是天寶十五載梁權道亦編在陷賊中詩內趙次公以爲十四載祿山反今嵗又陷東京此之謂消息斷】

戰哭【一作國】多【一作苦】新鬼【洙曰見新鬼煩寃舊鬼哭注】愁吟獨老翁亂雲低薄暮急雪舞回風【洙曰洛神賦若流風之舞回雪】瓢棄樽無緣【杜曰酒亦曰綠酒沈休文云憂來命綠酒】鑪存火似紅數州消息斷愁坐正書空【洙曰時方亂離故數州斷消息殷浩書空作咄咄怪事】

月夜【至徳元載作】

補注【鶴曰至徳元載八月自鄜州赴行在爲賊所得時作故詩云遙憐小兒女未解憶長安至徳元載卽天寶十五載】

今夜鄜州月閨中只獨看【鄭曰鄜芳無切今陜西路保大軍趙曰公以家避難鄜州秋八月挺身赴朝廷獨轉陷賊中閨中指其家也公在賊中而懷鄜州耳】遙憐小兒女未解憶長安香霧雲鬟濕淸輝玉臂寒何時倚虛幌雙照淚痕幹【鄭曰幌帷也趙曰江文通擬王徵詩練藥爥虛幌雙照者以言月照其夫妻相會之時也師曰時寇亂甫以家寄鄜州祿山陷都城甫故里焚刼蕩盡虛幌謂無人也】

遣興【至徳元載作】

補注【鶴曰詩雲天地軍麾滿山河戰角悲儻歸免相失見日敢辭遲當是至徳元載陷賊中作】

驥子好男兒【洙曰驥子公子宗武也見宗武生日詩注】前年學語時問知人客姓誦得老夫詩【洙曰老夫公自謂也】世亂憐渠小家貧仰母慈【洙曰嵇叔夜母凡鞠育有慈無威】鹿門攜不遂【洙曰龎徳公攜妻子入鹿門山隱】鴈足系難【洙曰一作無】期【洙曰一云鹿門攜有處鳥道去無期蘇武鴈足系書事見上】天地軍麾滿山河戰角悲儻歸免相失見日【洙曰一作爾】敢辭遲

元日寄韋氏妹【至徳三載作】

補注【鶴曰詩云京華舊國移謂肅宗行宮在靈武不見朝正使謂國亂道梗使客不至當是至徳二載元日時陷賊中公乾元寓居同谷縣作七首】

近聞韋氏妹迎在漢鐘離【洙曰濠州鐘離縣】補注【鶴曰濠州是爲鐘離郡唐屬河南道鐘離徐之別封也公乾元中寓居同谷作七首其四云有妹有妹在鐘離良人早歿諸孤癡卽此妹也】郎伯殊方鎭京華舊國移【趙曰以祿山之亂而奔移也莊子有舊國舊都望之暢然】春城回北斗郢樹發南枝【趙曰長安城曰北斗城方春回於北斗之城乃樹木發南枝於郢地之日以紀元日公在長安而妹在鐘離也鄭曰王彥輔云或云郢字誤卭以意考之當作嶺樹故王公注大庾嶺南南枝落而北枝開】補注【希曰春城疑是秦城如太嵗日詩云北斗故臨秦也長安上直北斗而北杓以盛春而回故云楚辭哀郢云望長楸而太息兮涕其若霰注顧望楚都見其大道長樹悲而太息則郢樹亦不爲無所自公之意殆謂秦城巳北斗之迥郢樹已南枝之發而獨不見正使之來所以啼痕垂於滿面也】不見朝正使啼痕滿面垂【趙曰重紀亂離四方之使隔絕故也】補注【希曰天寶六載十一月勅中書門下奏今後賀正使並取元日隨京官例序立便見此云不見者道路隔絕也】

春望【至徳二載作】

補注【鶴曰詩云國破山河在當是至徳二載春作梁亦編在此年是時公陷賊中故曰城春艸木深】

國破山河在【洙曰劉越石雲家國破亡親友凋殘】城春【洙曰一作荒】艸木深感時花濺淚恨別鳥驚心【梅曰花鳥常時可娛之物今覩之濺淚心驚其憂可知】烽火連三月家書抵萬金【蘇曰王筠久在沙場得家書抵得萬金顏師古曰王筠意思眞堪笑卻把家書抵萬金趙曰考此作於天寶十五載之正月蓋祿山反於十四載之十一月至此烽火連三月也】補注【鶴曰天寶十五載正月明皇未幸蜀方且命嗣吳王祗季隨李光弼等討安祿山安得謂之國破是時公攜家在奉先五月方入鄜道路未絕書非難達趙注以十四載之十一月至次年正月爲三月失於不考當是至徳二載三月陷賊營時作三月者直指三月而云】白頭搔更短渾欲不勝簪【洙曰司馬公曰牂羊墳首三星在罶言不可久古人爲詩貴於意在言外使人思而得之故言之者無罪聞之者足以戒也近世詩人惟杜子美最得詩人之體如國破山河在城春艸木深明無人矣花鳥平時可娛之物見之而泣聞之而悲則時可知矣他皆類此不可徧舉修可曰鮑照行路難云白髮零落不勝簪】

憶防子【至徳二載作】

【洙曰字驥子時隔絕在鄜州】補注【鶴曰詩云驥子春猶隔鶯歌暖正繁則是公在長安故與之相隔此詩當在至徳二載春謂之春猶隔則去年巳隔至春猶未見也】

驥子春猶隔鶯歌暖正繁別離驚節換聰慧與誰論澗水空山道柴門老樹村【趙曰指言鄜州寄家之所】憶渠愁只睡【一作臥】炙背俯晴軒【師曰甫作此詩恨不得見也】

一百五日夜對月【至徳二載作】

補注【鶴曰荊楚嵗時記曰去冬至一百五日卽有疾風甚雨謂之寒食據歷合在淸明前二日亦有云去冬至一百六日詩云無家對寒食有淚如金波謂身陷賊中而家在鄜州當是至徳二載作】

無家對寒食有淚如金波【洙曰前漢歌月穆穆以金波】斫卻月中桂淸光應更多【師曰桂所以礙月之光無桂則無所礙形所以爲人之累無身則無患矣】仳離放紅蘂想象嚬靑娥【洙曰謝靈運詩想象昆山趙曰詩中谷有蓷有女仳離舊本娥作蛾翠眉之謂也倪曰宋南平王白紵舞曲曰佳人舉袖羅靑蛾】牛女漫愁思秋期猶渡河【洙曰牽牛織女二星世說牛女隔河而居每七夕則渡河而會趙曰因月有感故起牽牛興言二星離而終聚師曰甫對月娥而思妻子矣牛女猶有會之期甫久別家曾牛女之不若也】

大云寺贊公房二首【本四首二首在前卷至徳二載作】

補注【鶴曰以前兩首考之當是至徳二年陷賊中時作】

心在水精域【趙曰江總大莊嚴寺碑雲光徧水精之域蓋佛寺莊嚴皆以金寶故也】衣霑春雨時洞門盡徐步深院果幽期【馬曰謝靈運詩平生協幽期師曰甫與贊公有期於洞門徐步以待𨿽春雨霑衣不爲之避】到【一作倒】扉開復閉撞鐘齋及玆醍醐長髮性【洙曰釋氏言聞正法如食醍醐然趙曰陶潛居云佛經稱乳成酪酪成酥酥成醍醐醍醐乃酥酪之精液也覺範曰出說云淳酪養性人無妬心則醍醐之能發性抑可知已】飲食遇扶衰把臂有多日【洙曰絕交論把臂之英】開懷無愧辭【洙曰開懷言露底裏】黃鶯度結構【洙曰見新亭結構罷注】紫鴿下罘罳【余曰前漢文帝紀未央宮東闕罘罳災師古曰罘罳謂連闕曲閣也以覆重刻垣墉之處其形罘罳然一曰屏也罘音浮】愚意會所適花邊行自遲湯休起我病微笑索題詩【洙曰沙門惠休姓湯氏善屬文趙曰僧易思善詩與文以比贊公也】

細軟靑絲履光明白防巾【鄭曰防逹協切毛布也洙曰以白防布爲巾】深藏供老宿取用及吾身【洙曰老宿僧之年老而有宿徳昔以供老宿之物而奉吾所以言其敬時可曰南史髙昌國多艸木有艸實如繭中絲如細纑名爲白防國人取織以爲布】自顧轉無趣交情何尙新道林才不世【洙曰支遁字道林有才辯】惠逺徳過人【洙曰髙僧惠逺有夙徳】雨瀉暮檐竹風吹靑【一作春】井芹天陰對圖畫最覺潤龍鱗【師曰天陰對圖畫言二人相對如畫圖中人也揚子攀龍鱗附鳳翼最覺潤龍鱗言攀附贊公而有所滋潤也】補注【鶴曰貨殖傳答布皮革千石孟康曰答布白防也師古曰麄厚之布也其價賤故與皮革同其量非白防也馬援傳都布單衣注云東觀記云都作答史記曰答布前書音義曰答布白防布也漢中王瑀使回紇歸獻白防等物本艸白防艸也出髙昌國粗者名吉其細名白防】

喜聞官軍巳臨賊境二十韻【至徳二載作】

補注【鶴曰詩云胡虜潛京縣謂安史本蕃種又云花門騰絕漠謂回紇助討賊收京當是至徳二載作詩又云元帥歸龍種司空握豹韜按史至徳二載閏八月丁夘廣平王椒爲天下兵馬元帥郭子儀副之則此詩九月作蓋是月方與賊戰也詳見注】

胡虜潛京縣【洙曰虜一作騎趙曰至徳二載子儀以朔方兵討安慶緒於灃水慶緒奔於陜郡此之謂潛京縣京縣者京師之縣也】官軍擁賊壕【洙曰城壕也】鼎魚猶假息穴蟻欲何逃【洙曰鼎魚穴蟻言𨿽假息終不能逃死趙曰南史丘遲與陳伯之書而將軍魚遊於鼎沸之中異苑曰桓謙太元中忽有人皆長寸餘悉被鎧持槊從埳中緣機登竈蔣山道士以沸湯澆所入處寂不復出因掘之有斛許大蟻死在穴中】補注【希曰後漢謝夷吾第五倫擢爲督郵使收烏程長按罪夷吾到縣無所驗但望閣伏哭而還白倫曰切以占候知長當死遊魂假息非刑所加不收之倫聽其言至月餘長果暴卒】帳殿羅元冕【洙曰以帳爲殿羅元冕言君臣聚集趙曰庾肩吾曲水聫句回川入帳殿元冕卿大夫之服】補注【鶴曰舊史開元十三年十一月景戍至岱宗頓云云壬辰禦悵殿受朝賀蓋行幸時以幄帟爲殿也唐志尙舎局奉禦直長掌殿庭祭祀張設泛掃行幸則設三部帳幕有古帳大帳次帳小次帳小帳凡五等各三部其外則蔽以排城】轅門照白袍【沈曰周禮以車轅爲門梁陳慶之所統之兵悉著白袍所向披靡】秦山當警蹕【趙曰肅宗在鳳翔也沈曰前漢出稱警入稱蹕止行人也】漢苑入旌旄【洙曰言內地漸復趙曰漢苑上林苑也】路濕【一云失】羊腸險雲橫雉尾髙【洙曰羊腸阪也在太行天下之險也光武贊金湯失險崔豹古今注髙宗有雉雊服章多用翟羽故有雉尾扇趙曰慶緒弒父之年光弼敗其眾於太原郡今杜公所謂羊腸者指太原非太行山也天子所居雲橫其上黃帝戰於涿鹿之野上常有雲气沈曰皇甫謐地書太原北九十里有羊腸】補注【潞州長安縣有廢鳩山漳水出有羊腸阪又太原嵐州有羊腸阪石磴縈回若羊腸焉又後漢鄧訓傳注酈元水經注云汾陽故城積粟所在謂之羊腸倉在晉陽西北石磴縈委若羊腸故以爲名今嵐州界羊腸阪是也文選魏武苦寒行羊腸險詰曲車輪爲之摧注引漢氏春秋九山曰太行羊腸其山盤行如羊腸在太原晉陽地前漢地理誌上黨壺闗縣有羊腸阪言委曲如羊腸之盤也然前數郡唐皆在河東路距靈武鳳翔爲逺此云羊腸當是指肅宗自靈武攻鳯翔所經之路若羊腸阪之險耳非指太原也爾雅鷸雞郭云卽鷸雞長尾走且鳴說文鷸長尾雉走鳴乘轝以尾爲防釳著馬頭上舊注謂之扉者非】五原空壁壘【洙曰五丈原地名近長安時賊退敗故壁壘空趙曰長安縣之外有畢原白鹿原少陵原髙陽原細栁原正徳原謂之五原也舊注謂五丈原非是】補注【鶴曰五原屬鹽州僑治靈州貞觀元年州省縣隸靈州二年復置州天寶元年更郡曰五原謂肅宗卽位於靈武今次鳳翔漸可還京所以五原空存壁壘若如趙注則長安有六原矣】八水散風濤【洙曰闗內八水一涇二渭三滻四灞五澤六浩七灃八潏散風濤言寇亂漸平趙曰言風濤止息之意】今日看天意遊魂貸爾曹乞降那更得尙詐莫徒勞【趙曰賊窘則乞降黠則尙詐今安賊旣爲官軍所臨欲望如是不可也】元帥歸龍種司空握豹韜【趙曰以廣平王俶爲天下兵馬元帥往收長安是爲代宗也以司空郭子儀副之太公六韜有豹韜也】前軍蘇武節【洙曰軍一作旌蘇武至海上杖漢節旌毛盡落言前軍皆守節之士】左將呂防刀【洙曰晉書呂防爲刺史有佩刀相者曰三公可佩防乃贈別駕王祥曰茍非其人刀或爲害以卿有公輔之量故相與也言左將皆輔相之才】兵气回飛鳥【趙曰言气之陵噴可彗飛鳥回也回如回天之回】威聲沒巨鼇【洙曰威聲雄重趙曰巨鼇贔之物威聲所加乃至沒之比狂賊懾服之意】戈鋋開雪色【洙曰東都賦戈鋋彗云注矛矟也】弓矢向秋毫【洙曰秋毫言極末也弓矢向言𨿽微必中】天步艱方盡【洙曰詩天步艱難】時和運更遭【趙曰選云遭遇嘉運】誰云遺【一作貴】毒螫【洙曰一作蠆西京賦蕩亡秦之毒螫螫行毒也遺無遺也】已是沃腥臊【洙曰如以湯沃去腥臊也】睿想【一作思】丹墀近【趙曰言車駕有可還之勢也】神行羽衞牢【趙曰神行天子之行也羽衞葆羽之衞牢則安而無警也】花門騰絕漠拓羯渡臨洮【洙曰燕山銘經磧鹵絕大漠石曰臨洮郡名鄭曰十道志洮郡秦漢魏置皆吐谷渾所處】補注【鶴曰花門謂回紇公有畱花門是也回紇同朔方安西南蠻大食討安慶緒故言花門又云拓羯者以此通鑑云九月丁亥元帥廣平王俶將朔方等軍及回紇西域之眾十五萬號二十萬發鳳翔壬寅至長安城西陳於香積寺北灃水之東賊眾十萬陳於其北是日斬賊首六萬級】此輩感恩至羸俘何足操【洙曰言回紇感恩而助順其勇鋭所向無前趙曰時用朔方安西回紇等兵花門回紇拓羯安西是也師曰此輩感帝徳爭來助唐討賊然賊已系羸不足執也】鋒先衣染血【洙曰太宗平劉武周躬臨矢石血蔑兩袖】騎突劍吹毛【洙曰吹毛言其利也古有吹毛之劍】喜覺都城動悲憐子女號家家賣釵釧只待獻香醪【洙曰董卓傳呂布殺卓馳賫赦書以令官陛內外士卒皆稱萬嵗百姓歌舞於道長安中士女賣其珠玉衣裝市酒肉相慶者塡滿街市】補注【希曰鄧訓傳家家爲訓立祠】

喜達行在所三首【彥輔曰更始立光武爲蕭王悉令罷兵詣行在所蔡邕獨斷曰天子以四海爲家謂所居爲行在所時子美自京竄至鳳翔】補注【鶴曰漢書言行所巡至猶言行在所平帝紀有在所元狩六年微詣行在所顏注以在以行爲二字則是行所在所今云行在所是至徳二載夏公自賊營逃至鳳翔行在所時作此詩當在喜官軍巳臨賊境前至徳二載作】

西憶岐陽信【洙曰岐陽在鳳翔西左傳成王有岐陽之搜鄭曰十道志岐陽漢扶風杜陽之地】無人遂卻回眼穿當落日心死著寒灰【洙曰庚桑楚曰心若死灰別賦骨肉悲而心灰】霧樹行相引【霧一作茂師曰言甫冒霧露奔行在】蓮峯望或【一作忽】開【洙曰華山有蓮花峯趙曰一作連峯謂華州蓮花峯也非是當以連山爲正】所親驚老瘦辛苦賊中來【洙曰奔走憔悴故所親驚其老瘦漢書師古曰所親素所親任也】

愁思胡笳夕【洙曰言陷賊久厭胡笳也李陵胡笳動兮邊馬鳴沈曰胡笳胡人捲蘆葉吹之一作樂】淒涼漢苑春【趙曰漢苑漢儀注養鳥獸者通名爲苑𨿽春而淒涼言殘敝也】生還今日事【洙曰後漢班超妹昭上書請超曰丏超余年一得生還復見闕廷】間道暫時人【洙曰間道言伺間隙之道而行班超從間道至疏勒師曰暫時人言不敢具性命也】司隸章初覩【洙曰更始以光武行司隸校尉人見司隸僚屬皆歡喜不自勝老吏或垂泣曰不圖今日復見漢官威儀由是識者皆屬心焉】南陽气巳新【洙曰後漢光武紀云望气者蘇伯阿爲王莽使至南陽遙望見舂陵郭唶曰气佳哉鬱鬱蔥蔥黃曰此二句指肅宗中興也】喜心翻倒極嗚咽淚沾巾【師曰樂極則哀繼之此詩人抑揚之意】

死去憑誰報歸來始自憐猶瞻太白雪喜遇武功天【洙曰楚詞私自憐兮何極太白山也武功縣名屬鳳翔趙曰太白山在湄縣鳳翔之屬縣也武功在唐不屬鳳翔但近鳳翔爾公詩所以顯言歸行在也沈曰錄異記曰金星之精墜於東南圭峯之西因號爲太白其精化爲白石狀如美玊常有紫气覆之】補注【鶴曰太白山在鳳翔天寶八載太白山人李渾言太白山金星洞有帝福壽玉版石記求得之乃封太白山爲神應公武功屬京兆公云至鳳翔則喜近京兆漸可以還京師也】影靜千官裏心蘇七校前【洙曰公入朝鮮當途之交故言影靜心蘇言憂釋而心蘇也前漢刑法志京師有南北軍屯武帝內增七校注中壘屯騎步兵越騎長水射聲虎賁】補注【嚴助傳奉千官之供師古曰千官猶百官也多言之耳】今朝漢社稷新數中興年【洙曰凡王室中否而再興謂之中興如周宣漢光武時唐有安史之亂故云】

得家書【至徳二載作】

補注【鶴曰詩云二毛趨帳殿一命侍鑾輿當是至徳二載在鳳翔行在作時未往鄜州迎家故又云西郊白露初】

去憑遊客寄【革曰一云休汝騎趙曰言出遊彼處客寄之人】來爲附家書今日知消息他鄕且舊居【趙曰公寄居在鄜已是他鄕故知消息而喜耳】熊兒幸無恙【洙曰後漢蘇竟傳公君執事無恙爾雅曰恙憂也公孫傳何恙不巳師曰熊兒甫小女】補注【鶴曰風俗通云噬虫曰恙古者人多野宿爲恙所嚙故早相見必相勞問曰無恙乎】驥子最憐渠【革曰驥子公之子宗武】臨老羈孤極【革曰謂流離孤苦】傷時會合疎【符曰以時無交舊也】二毛趨帳殿【洙曰二毛言鬢毛二色謂班白也帳殿謂行在以帳爲殿左宋公曰君子不禽二毛黃巢之屯八角帳幄皆象宮殿】一命侍鑾輿【洙曰公至行在授左拾遺師曰周有一命再命之士一命言官卑也】北闕妖氛滿【洙曰北闕帝闕也妖氛謂未收復也趙曰時安慶緒方熾】西郊白露初【洙曰謂肅殺之威漸生】涼風新過鴈秋雨欲生魚【饒曰甫得家書故云新過鴈】農事空山裏眷言終荷鋤【洙曰宋陶潛雜詩種豆商山下艸盛豆苗稀晨興理荒穢帶月荷鋤歸倪曰甫欲棄官歸老之意】

奉贈嚴八閣老【鮑曰嚴武也至徳初房琯薦爲給事中收長安拜京兆尹稱閣老時爲給事中師曰臺閣之長謂之閣老】補注【鶴曰按舊史遷給事中在收長安之前令云閣老蓋給事中屬門下省唐開元元年曰黃門省又有給事黃門侍郎故詩云扈聖登黃閣此詩在至徳二載作𨿽武至徳初用房琯薦而累遷至給事中則在二載是年公亦爲拾遺故又曰官曹可接聫左拾遺屬門下省】

扈聖登黃【一云今日登扈】閣明公獨妙年【洙曰扈扈從也宋忠曰三公黃閣前史無此義禮記士鞸與天子同公侯大夫則異鄭元注士賤與君同不嫌夫朱門洞啟當陽之正色三公之與天子禮秩相亞故黃其閣以示謙不敢比天子疑是漢舊制陳三公之制開黃閣聽事明公相尊美之稱蔡文姬謂曹公曰明公廏有萬馬妙年少年也】補注【鶴曰陳蓋用漢制也漢舊儀丞相聽事閣曰黃閣然則給事中何以得云登黃閣蓋給事中屬門下省其長曰侍中與中書令參總而顓判省事卽宰相也給事掌分判省事故得同登黃閣按舊史武在收長安後爲京兆少尹兼禦史中丞時年三十五則爲給事時年三十一也豈非妙年】蛟龍得雲雨【洙曰吳志周瑜傳上疏孫權曰劉備以梟雄之姿而闗侯張飛熊虎之將猥割土地以資業恐蛟龍得雲雨終非池中物】雕鶚在秋天【洙曰秋天鷙鳥擊摶之時也在秋天得其時也】客禮容疎放官曹可【一作許】接聫【師曰甫性疎放𨿽屬官曹而嚴每以客禮優之】新詩句句好【蘇之王獻之怗云早得新詩披味句句皆好】應任老夫傳【趙曰欲廣傳嚴公之詩句】

畱別賈嚴二閣老兩院補闕【洙曰得聞字嚴武賈至按新書公家寓鄜彌年艱窶詔許公自往視】補注【鶴曰唐志垂拱二年置左右補闕二員掌供奉諷諫按公至徳二載六月十二日薦岑參狀左補闕乃韋少遊裴薦而賈爲中書舎人嚴爲給事中此詩乃是年秋往鄜州省家時作詩云一秋常苦雨而舊史苐云三月癸亥大雨至癸酉不止此又可以補史之闕】

田園須蹔往【魯曰陶潛歸去來辭田園將蕪胡不歸師曰甫家在鄜詔許公視之故云須蹔往】補注【希曰漢汲黯傳已云隱於田園】戎馬惜離羣【洙曰老子戎馬生於郊禮記離羣索居師曰惜離羣言惜別也】去逺畱詩別愁多任酒醺一秋常苦雨今日始無雲山路晴吹角那堪處處聞【洙曰處處聞言所在有兵】

晚行口號【至徳二載作】

補注【鶴曰詩云三川不可到歸路晚山稠當是至徳二載往鄜州時作詳見注】

三川不可到【洙曰時三川在賊境左傳周之亡也其三川震注涇渭洛水也趙曰三川鄜州縣名也地理誌注華池水黒水洛水所防故謂三川舊注引西州三川卻是說長安矣不知其名偶同惑學者矣】補注【鶴曰新舊史誌皆以華池黑水洛水會同因名爲三川縣縣乃隋置新史云祿山亂天子入蜀甫避走三川肅宗自鄜州羸服欲奔行在爲賊所得又云甫家寓鄜彌年艱窶孺弱至餓死因許甫自往省視故有此作】歸路晚山稠【師曰山重疊也】落鴈浮寒水饑烏集戍樓【洙曰戍樓防戍之樓也師曰言兵敗散故烏集之】市朝今日異【蘇曰江總亂後歸金陵過秦淮覽物傍徨長嘆市朝人情異於曩日本中曰謂經亂風物變也】喪亂防時休逺愧梁江總還家尙黒頭【洙曰江總在陳後主卽位授尙書令京城陷入隋後歸老江南】

獨酌成詩【至徳二載作】

補注【鶴曰詩云醉裏從爲客又云苦被微官縛低頭愧野人當是往鄜州迎家時作】

燈花何太喜【洙曰西京雜記云樊噲問陸賈曰自古人君皆云受命於天有瑞應豈有是乎賈應曰有之夫目瞤得酒食燈花得錢財小旣有徵大亦宜然】酒緑正相親【緑一作色】醉裏從爲客【師曰言爲客得醉且以寛釋也】詩成覺有神【洙曰如有神助也趙曰禰衡之能文章曰思若有神】兵戈猶在眼儒術豈謀身【師曰言兵戈之際儒道非可圖富貴】苦被微官縛低頭愧野人【何曰低頭言愧而不能仰視也蘇曰鮑暾放逸傲世不仕士大夫多枉駕過廬不問髙下皆平揖未嘗低折人目爲後輩臥龍一日部使者謁暾少頃弟昭曰子卑賤如此如何不深云笑傲作此態豈不愧野人耶】

收京三首【至徳二載作】

補注【鶴曰此詩梁權道編在至徳二載然第三首又似乾元元年作意二篇非同時作也】

仙仗離丹極【洙曰謂大駕出幸也】妖星照玉除【洙曰晉天文志妖星一曰彗星二曰孛星三曰天棓四曰地槍五曰天欃六曰蚩旗七曰天衝八曰國星九曰昭明十曰司危十一曰天攙慧十二曰五殘十三曰六賊十四曰獄漢十五曰旬始十六曰天鋒十七曰燭星十八曰蓬星十九曰長庚二十曰四塡二十一曰地維曹子建曰凝霜依王除除階也西都賦曰玉除彤庭師曰言祿山陷京闕】須爲下殿走【洙曰世說熒惑入斗天子下殿走謂避亂】不可好樓居【洙曰一云得非羣盜起難作九重居史武紀公孫卿曰仙人可見但仙人好樓居於是上令長安作蜚簾桂觀甘泉作延壽觀焉趙曰公以仙人比天子也師曰元宗好神仙故有好樓居之句】暫屈汾陽駕【洙曰莊子堯往見四子藐姑射之山汾水之陽釋文云按汾水出太原】聊飛燕將書【洙曰史記魯仲連傳燕將攻下聊城聊城人或讒之燕將懼誅因保守聊城不敢歸齊田單攻聊城嵗餘士卒多死而聊城不下仲連乃爲書約之矢射城中遺將將見仲連書泣三日猶豫不能自定喟然嘆曰與人刃我寧自刃乃自殺】依然七廟略【洙曰天子七廟趙曰兵謀謂之廟略蓋謀於七廟之中也師曰謂復立宗廟也】更與萬方初【趙曰與民更始之義】

生意甘衰白天涯正寂寥忽聞哀痛詔又下聖明朝【洙曰漢武帝末年下哀痛之詔】補注【希曰嵇康養生論曰積損成衰從衰得白從白得老鶴曰肅宗至徳二載十一月壬申禦丹鳳樓下制云早承聖訓嘗讀禮經義切奉先恐不克荷云云十二月戊午朔又禦丹鳳門下制大赦此所謂哀痛之詔也】羽翼懷商老【洙曰漢髙祖時戚夫人以寵將移動太子呂后用張良計召四皓使侍太子朝髙祖見而問之四人各以姓名對上曰煩公調防太子四人趨去上指示戚夫人曰彼羽翼巳成難動矣商山四皓】文思憶帝堯【洙曰堯典放勲欽明文思又曰聰明文思鮑曰乾元元年正月戊寅上皇禦宣政殿授皇帝傳國受命寶符公云羽翼懷商老文思憶帝堯謂裴冕杜鴻漸等輔相肅宗猶商山四皓輔漢太子宗傳授猶堯授舜也】叨逢罪已日【洙曰罪巳詔也左臧文仲曰禹湯罪已其興也勃馬】霑灑望靑霄【蘇曰靑園翁曰秦鹿未息四海如斯終日灑淚霑衣仰霄漢而巳師曰今觀肅宗能刻責奮厲猶有所仰望也】

汗馬收宮闕春城鏟賊壕賞應歌枤杜歸及薦櫻桃【洙曰漢蕭何傳未有汗馬之勞詩枤杜勞還役也反而勞之者歸一作福禮記月令仲夏之月羞以含桃先薦寢廟卽櫻桃也今所謂朱櫻是也前漢叔孫通傳古者有春嘗果今櫻桃熟可獻願陛下出因取櫻桃獻宗廟上許之鄭曰鏟平也】補注【鶴曰嚴助傳亦曰煩汗馬之勞乎或謂廣平王俶郭子儀與朔方安西回紇諸軍以至徳二載九月復京師十月肅宗至自靈武而今詩云春城鏟賊壕歸及薦櫻桃何也意此篇期以三載之事如此不然乃乾元元年作賞應歌枤杜謂應云者未爲而當爲也元年二月丁未果賞成都靈武扈從功臣三品已上與一子官五品已下與一子出身六品已下量與攺轉歸及薦櫻桃謂明年可親享太廟果元年四月九廟成迎神主入新廟上親享九廟是假仲夏薦含桃之義以明親享也】雜虜橫戈數功臣甲第髙【洙曰武帝爲霍去病治第第宅也甲第甲猶言甲乙之次第謂第一之第田蚡治宅甲謂第】補注【鶴曰楊盈川碑云匈奴未滅甲第何髙按舊史馬璘傳安史大亂之後內臣戎帥競務奢豪亭館第舎力窮乃止璘之第中堂費錢二十萬貫又郭英乂恃富而驕於京城創起甲第窮極奢靡雜虜謂回紇吐蕃諸外夷叛服不常也】萬方頻送喜無乃聖躬勞【師曰此聖主之勲勞人臣不宜貪大功以爲已力諷之之辭】

月【至徳二載作】

補注【鶴曰詩云干戈知滿地休照國西營當在至徳二載作詳見注】

天上秋期近人間月影淸入河蟾不沒【洙曰庾肩吾望月詩渡河光不濕】補注【鶴曰肅宗以天寶十五載七月甲子卽位於靈武故托言而云秋期靈武唐𨿽在闗內道而魏明帝置靈州初在河北唐志靈州亦云黃河外有丰安等城故以月入河不沒其光諭肅宗入靈武不失其業也】搗藥長生【夢符曰按後漢張衡靈憲序曰月者陰宗之精積而成獸象陰之類其數耦其後有憑焉羿請不死之藥於西王母姮娥竊之以奔月是爲蟾蜍】只益丹心苦能添白發明干戈知滿地休照國西營【洙曰時官軍營於國西休照爲徵夫見月而感】補注【鶴曰通鑑云至徳二載八月王伯倫李椿攻中渭橋殺賊守者千人乘勝至苑門賊有先屯武功者奔歸自是賊不復屯武功矣按武功在長安西北國西營當是指賊營故云休照若官軍陳於長安城西香積寺乃是年九月旋卽敗賊而復京師豈虞見月而感】

哭長孫侍禦【至徳二載作】

補注【鶴曰長孫侍禦卽後有送長孫九侍禦赴武威判官者此詩不言爲判官事而言其爲詩流與夫才思闊則與此合意是得武威之命未到而死當是至徳二載周置禦史掌邦國都鄙及萬民之治令以贊冢宰漢因置十五員唐四人】

道爲詩書重【孝祥曰人誰不讀書但誦其章句而不明其道不足重也長孫之學獨爲可重以其達道故也】名因賦頌雄禮闈曾擢桂憲府舊乘驄【洙曰禮闈禮部所設以取士也郤詵對武帝云臣舉賢良對策爲天下第一猶桂林一枝禦史所居之署漢謂之禦史府亦謂之憲臺唐龍朔中爲東宮憲府桓典拜侍禦史常乘驄馬】補注【希曰唐初考功試進士開元二十四年徙禮部以春官侍郎主之則長孫權第在開元二十四年之後類要亦云持綱憲府孫樵新書亦言之】流水生涯盡【趙曰子在川上曰逝者如斯夫宋曰生涯盡言其淸貧也】浮雲世事空惟餘舊臺柏蕭瑟九原中【趙曰漢朱博爲禦史大夫其府列柏樹常有野烏數千棲宿其上檀弓注卿大夫之墓地在九原】補注【希曰禦史臺侍禦史防前有兩柏總章中李元同張仁禕爲侍禦史所植也杜易簡爲之贊云爰有貞柏徙植淸堂楚辭蕭瑟兮艸木搖落而變衰】

奉送郭中丞兼太僕卿充隴右節度使三十韻【鮑曰郭英乂也至徳三載加隴右節度使傳與詩合】補注【鶴曰舊史言至徳初英乂遷隴右節度使兼禦史中丞不言兼太僕卿新史言祿山亂拜秦州都督隴右采訪至徳二載加隴右節度使不言兼禦史中丞與太僕卿公此詩題曰送郭中丞兼太僕卿充隴右節度使殆有補於二史之闕信其爲詩史也當是至徳二載作唐制中丞二人正四品下太僕寺卿一人從三品卿掌廏牧輦輿之政以中丞而兼卿所以爲加恩至徳二載作】

詔發山西將【洙曰辛慶忌贊曰山東出相山西出將】秋屯隴右兵【洙曰屯一作營唐書郭英乂傳英乂知運之季子肅宗興師朔野英乂以將門子特見任用趙曰英乂先爲秦州都督乃加隴右節度使故公詩云卽非山西之出將事鄭曰屯聚也】淒涼餘部曲【趙曰秦州部曲也】燀赫舊家聲【洙曰謂知運先朝亦爲隴右節度使也宋鮑昭東武吟將軍旣卽世部曲亦空存漢光武紀注大將軍營有五部部下有曲司馬子長報任少卿書曰李陵旣生降頽其家聲】雕鶚乘時去【師曰言得時則駕也】驊驑顧主鳴【趙曰二句美英乂也師曰言戀王室也忠臣之志不忘於君】艱難須上策容易卽前程【洙曰策策略也容易猶無難也言其功名策略足以自取富貴無難】斜日當軒蓋髙【一作歸】風捲斾旌【修可曰夏侯湛禊賦淸風捲斾師曰髙風八月也】松悲天水冷沙亂雪山淸【洙曰天水郡漢武帝元鼎三年置後漢明帝紀祁連山名也卽天山一名雪山今名析羅漢山在伊州北沈曰其山至髙冬夏有雪故曰雪山】補注【鶴曰開山圖經云漢陽西南有祁山九域志云亦於秦州云有祁山然公與嚴武詩多言雪山如公來雪山重公去雪山輕皆指西山而言今郭自西山遷隴右故詩首云詔發西山將則雪山似指西山而言蓋天水巳言秦州則雪山乃言西山無疑諭郭在兩鎭而虜皆懷惠不敢擾邊也】和虜猶懷惠【洙曰和和好也惠恩惠也】防邊不敢驚【趙曰指言吐蕃也】古來於異域鎭靜示専徵【洙曰専徵請受斧鉞之賜得専徵伐】燕薊奔封豕【洙曰薊縣燕之所都昭王在隨申包胥如秦乞師曰吳爲封豕長蛇以薦食上國豕之性善突故以諭祿山】周秦觸駭鯨【洙曰按新史祿山之亂英乂授秦州都督隴右采訪使賊將髙嵩擁兵入汧隴英乂僞勞之旣而伏兵發盡虜其眾駭鯨言若鯨魚之駭難禦也陳琳檄云若駭鯨觸細网言易決也趙曰祿山反幽州陷河北陷東京陷京師此所謂奔突幽薊而觸冒周秦也】中原何慘黷餘孽尙縱橫【洙曰文選上慘下黷殘孽餘寇也趙曰祿山旣誅慶緒爲寇此所謂尙縱橫也】箭入昭陽殿【趙曰言禍亂及於宮中也】笳吟細栁營【洙曰笳者胡人捲蘆葉吹之以作樂也故曰胡笳趙曰細栁周亞夫之營在長安笳吟細栁言胡人之笳乃在漢營也】內人紅袖泣王子白衣行【趙曰言王子避亂白衣而行也】宸極妖星動【洙曰虞翻別傳曰仰瞻宸極趙曰妖星注見前】園陵殺气平【洙曰陵一作林】空餘金椀出【椀一作盌洙曰光武紀赤眉焚西京宮室發掘園陵注園謂山墳金椀出見早時金椀出人間注趙曰漢武事有持金椀賣於市】無復繐帷輕【洙曰魏武帝遺令堂上施六尺牀張繐惟此言賊淩暴園陵也】毀廟天飛雨焚宮火徹明【洙曰項羽入鹹陽殺降王子嬰燒其宮室火三月不滅蘇曰周盤龍焚紫翠宮綺羅經火徹明不烕】罘罳朝共落掄桷夜同傾【洙曰言賊焚毀宗廟及宮室漢書注師古曰罘罳謂連闕曲閣也蒼舒曰按詩方斵是防注椹謂之防升景山掄材木取松柏易直者斵而遷之正於椹上以爲桷也】三月師逾整羣胡勢就烹瘡痍親接戰勇決冠垂成【洙曰此言英乂躬冒矢石功冠垂成垂成猶欲成也趙曰此微言英乂之敗而激其再立功也是時英乂戰於武功敗績故有瘡痍之譬且言其功垂成】妙譽期元宰【趙曰美其可以爲相】補注【希曰元宰乃冢宰谷梁所謂王防宰周公於葵丘是也又後漢酈炎絳灌臨衡宰王猛疏曰鼎宰崇重玆者元宰猶謂元侯元弼】殊恩且列卿【趙曰言其兼太僕卿也】防時回節鉞戮力掃欃槍【上初銜下楚耕切洙曰成十三年傳戮力同心釋文云欃槍妖星也前漢天文志石氏見攙云如生甘氏不出三月乃生天槍石氏見搶云如馬甘氏不出三月乃生天欃謝宣逺子房詩鴻門銷薄蝕垓下隕欃槍】圭竇三千士【洙曰儒行儒有蓽門圭竇注門旁窬穿墻爲竇如圭僖二十四年秦伯送衞於晉三千人實紀綱之僕】云梯七十城【洙曰云梯攻城其髙長上與云齊可依云而立所以攻敵之城中楚王令公輸作云梯以攻宋墨子設守宋之備九攻而墨子九卻之】恥非齊說客【洙曰酈生嘗爲說客漢王使說齊王田廣罷歷下兵淮陰侯乃度兵襲齊齊以酈生賣已遂烹之】甘似魯諸生【洙曰叔孫通傳臣願徵魯諸生與臣弟子共起朝儀趙曰公自言也蓋以謂圭竇之貧士尙有三千而下七十城亦有爲云梯之具者如我曾無說客之談時有諸生之事而巳蓋自責其無補於戰也】通籍微班忝【洙曰此公自言得通朝籍也微班言位下也前漢元帝紀令從官給事官司馬中者得爲大父母父母兄弟通籍籍者爲三尺竹牒記其年紀名字物色縣之宮門案省相應乃得入也】周行獨坐榮【洙曰詩寘彼周行箋云周之列位也後漢宣秉拜禦史中丞與中隸校尉尙書令防同並専席而坐故京師號曰三獨坐時英乂爲中丞】隨肩趨漏刻【蘇曰漢宣帝置行刻漏賜十郡列卿】短髮寄簪纓【寄一作愧】徑欲依劉表【洙曰魏志王粲以西京擾亂皆不就辟乃之荊州依劉表】還疑厭禰衡【洙曰還疑一云能無後漢文苑傳禰衡孔融愛衡材數稱述於曹操操欲見之不肯往操懷忿以其才名不欲殺之送與劉表表先服其才名甚賔禮之後侮慢表表恥不能容以江夏太守黃祖性急躁故送衡與之卒爲祖所殺】漸衰那此別忍淚獨含情【蘇曰劉機含情忍淚夜起薊門】廢邑狐貍語【洙曰襄十四年傳南鄙之田狐貍所居豺狼所嘷】空村虎豹爭【洙曰空村言無居人虎豹爭盜賊縱橫故也】人頻墜塗炭【洙曰仲虺之誥有夏昏徳民墜塗炭言民之危險若蹈泥墜火】公豈忘精誠元帥調新律前軍厭舊京【鮑曰謂廣平王將復京師也】安邊仍扈從【才用切】莫作後功名【洙曰莫作一云無使時代宗爲元帥期於收復公勉郭令立功名無後眾人也趙曰新律是師律之律舊京指言長安更云仍扈從則望長安收復而車駕復還也師曰前軍厭舊京言前軍巳收京而鎭壓之尙賴諸將安邊扈駕此勉郭公之辭】

送楊六判官使西蕃【至徳二載作】

補注【鶴曰詩云帝京氛祲滿又云送逺秋風落當是至徳二載未復京師前是年吐蕃遣使來請討賊且修好肅宗遣給事中南巨川往報聘楊其贊巨川以行者故有愼爾參籌畫之句】

送逺秋風落西徵海气寒帝京氛祲滿【洙曰氛祲不祥之气言胡塵污染帝室趙曰往吐蕃度靑海故雲海气寒也蓋京師猶未復故曰氛祲滿也】人世別離難【蘇曰季玨人間萬事惟別離最難】絕域遙懷怒和親願結歡勅書憐贊普【贊普吐蕃王名】兵甲望長安【馬曰望長安言欲入寇】宣命前程急惟良待士寛子云淸自守今日起爲官【洙曰揚子云仕宦不達寂寞自守起爲官以子云比楊判官也】垂淚方投筆【言以戎事爲憂故垂淚投筆如班超投筆而起志在功名】傷時卽據鞍【洙曰馬援傳劉尙深入五溪軍沒馬援因復請行時年六十二帝湣其老未許之援自請曰臣尙能被甲上馬帝令試之援據鞍顧盼示可用】儒衣山鳥怪【蘇曰桑聞再歸中條時春鳥嘐戛聞嘆曰山鳥亦怪我儒衣歸】漢節野童看【趙曰蘇武杖漢節牧羊】邊酒排金盞【一作盌】夷歌捧玉盤艸肥蕃【一作輕】馬健【洙曰胡人至秋則艸肥馬健思入寇】雪重拂廬幹【修可曰拂廬蕃帳名趙曰吐蕃聫毳帳以居號大小拂廬也】愼爾參籌畫從玆正羽翰【鄭曰何干切羽也】歸來權可取九萬一朝摶【晁曰言當以功名自致逺大黃曰言刷整羽翼飛騰之兆在此時也】

憶弟二首【乾元元年作】

【洙曰時歸在南陸渾莊】補注【鶴曰詩云且喜河南定不問鄴城圍當是乾元元年春作是時公在長安故詩又云東西消息斷謂公在西京而弟在東也】

喪亂聞吾弟饑寒傍濟州【鄭曰水名禹貢有濟河此因水名州】人稀書不到【葛曰以道路榛梗人稀少而難行】兵在見何由補注【希曰韓信傳然則何由】憶昨狂催走【洙曰狂催走謂避亂出奔如狂】無時病去憂卽今千種恨惟共水東流【師曰濟屬山東弟居水東故恨與水東流也】

且喜河南定不問鄴城圍【洙曰安慶緒棄東都走也趙曰至至徳二載復東京故喜也炎曰鄴城史思明所據】補注【鶴曰至徳二載十一月克河南郡縣而相州至乾元二年三月猶未解圍以其弟在濟陽故喜河南之定】百戰今誰在三年望汝歸【洙曰東山周東徵也三年而歸三章言其室家之望汝也鮑曰自天寶十四載乙未冬因亂而相別至乾元戊戌是爲三春故曰三年望汝】故園花自發【師曰花自發言無主也】春日烏還飛【洙曰言艸木禽鳥尙得其所而人遭亂離不得相保爾】斷絕人煙久東西消息稀

得舎弟消息【乾元元年作】

補注【鶴曰詩云亂後誰歸得他鄕勝故鄕爲舎弟在他鄕而公在故鄕故云當是乾元元年作】

亂後誰歸得他鄕勝故鄕【蘇曰崔審與友人曰江南兵火全不如舊聞三峽人物富盛況勝故鄕何頻頻發吟思耶趙曰休眀之際則他鄕𨿽樂不如還家惟亂離則他鄕安處自足居也】直【洙曰一作昔】爲心厄苦久念【洙曰一作得】與存亡【趙曰以弟存亡在念也若主在與在主亡與亡之義】汝書猶在壁汝妾巳辭房【洙曰李陵書生妻去室也】舊犬知愁恨垂頭傍我牀

鄭駙馬池臺喜遇鄭廣文同飲【至徳二載作】

補注【鶴曰詩云燃臍郿隖敗指祿山死則是此詩在至徳二載作蓋祿山以是年正月爲安慶緒所弒公是時陷賊中而鄭駙馬池臺在河南新安縣不聞公陷賊時至東都豈張惇儒拘諸官於東都時公以陷賊亦暫拘東都故得與鄭防相遇而同飲詩所以有握節漢臣回之句期祿山死後皆可以全身而歸也梁權道編在乾元元年然至徳二載十二月巳定從僞者之罪防在其中貶臺州司戶公在諫省不應干元元年尙與之同飲爲畱連之舞又與詩云握節漢臣回不葉再味別離經死地披寫忽登臺之句是公未爲拾遺前作無疑】

不謂生戎馬【洙曰老子戎馬生於郊】何知共酒杯燃臍郿隖敗【洙曰董卓傳呂布殺卓使皇甫嵩攻卓弟旻於郿隖殺其母妻男女盡滅其族乃屍卓於市天時始熱卓素充肥脂流於地守屍吏燃火置卓臍中光明達晝師曰此言祿山伏誅也】握節漢臣回【洙曰蘇武杖漢節牧羊起臥操持節毛盡十九年還歸師曰此言鄭自賊歸也】白髮千莖雪丹心一寸灰【洙曰言爲憂患所困而心已無物矣故云一寸灰】別離經死地披寫忽登臺【師曰披寫言剖懷也】重對秦簫發【見秦女善吹簫注】俱過阮宅來【師曰以防之疎放比之阮籍也】畱連【一作醉畱】春夜舞淚落彊徘徊【洙曰一云醉連春苑夜舞淚落徘徊】

臘日【至徳二載作】

補注【鶴曰詩云還家初散紫宸朝當是至徳二載扈從還京師時作嚴延年傳母欲從延年臘師古曰建丑之月爲臘祭因會飲若今之蠟節也】

臘日常年暖尙遙今年臘日凍全消侵陵雪色還萱艸【洙曰萱艸乃忘憂艸今俗云萬年韭霜雪不凋】補注【希曰崔豹古今注曰欲蠲人之憂則贈以丹棘丹棘一名忘憂嵇康養生論從而曰萱艸忘憂按詩焉得諼艸言樹之背孔氏曰諼訓忘非艸名爾雅曰諼忘也後人誤以爲萱爲諼艸至王篇始作藼與萱同王洙謂俗云萬年韭霜雪不凋非萱艸何嘗不凋也苐初茁土時往往不畏霜雪耳】漏泄春光有栁條縱酒欲謀良【一作長】夜醉還家初散紫宸朝【鄭曰紫宸志宣政殿北曰紫宸門內有紫宸殿卽內衙正殿】口脂面藥隨恩澤翠管銀甖下九霄【洙曰唐制臘日宣賜口脂面藥及賜宴趙曰唐制臘日賜面藥翠管銀甖所以盛之也定功曰太平禦覽載盧公家範凡臘日上澡豆及頭膏面脂口脂】補注【鶴曰唐志中尙署令丞臘日獻口脂】

紫宸殿退朝口號【鄭曰長安志宣政殿北曰紫宸門內有紫宸殿卽內衙正殿】補注【鶴曰唐會要雲龍朔二年六月七日制蓬萊宮諸門殿亭等名三年四月二十五日始禦紫宸殿聽政百寮賀新宮成開元十六年補遺施敬本張烜李鋭等謂紫宸殿者漢之前殿周之露寢陛下饗萬國朝諸侯人臣至敬之所是也今詩雲宮中毎出歸東省當是乾元元年爲拾遺時作】

戶外昭容紫袖垂【洙曰唐制昭容正二品系九嬪】雙瞻禦座引朝儀【蒼舒曰按唐制天子坐朝宮人引至殿上至天佑二年十二月詔曰宮嬪女職本備內任今後每遇延英坐日只令小黃門祗候引從官人不得出內趙曰應用朝儀二人爲引謂之瞻則回瞻也】香飄合殿春風轉花覆千官淑景移【景一作日師曰淑景淑日也】晝漏聲【一作稀】聞髙閣報【趙曰以閣之髙而傳之逺也】天顏有喜近臣知【洙曰言近臣密邇淸光】宮中每出歸東省會送防龍集【一作到】鳳池【洙曰防龍舜之良臣夔典樂龍納言鳳池荀朂爲中書令及罷云奪我鳳凰池趙曰唐制左拾遺領門下省而門下省在東故曰東省】

曲江二首【乾元元年作】

補注【鶴曰按後篇云朝回日日典春衣每日江頭盡醉歸當是乾元元年爲拾遺在京師作】

一片花飛減卻春【蘇曰丘豫見庭中花落謂友人曰飛此一片減卻靑春色不趁行樂復待何時耶】風飄萬防正愁人且看欲盡花經眼莫厭傷多酒入唇江上小堂巢翡翠【蘇曰宋丘防爲南陽守政善廉愛有翡翠巢於堂庾信詩翡翠本微物知愛巢髙堂】花【一作苑】邊髙冢臥麒麟【趙曰冢前有石麒麟蓋富貴之家西京雜記云是秦始皇驪山墓上物也今詩言臥則冢荒廢故公落句有感焉】細推物理須行樂何用浮名絆此身【浮一作榮余曰絆音半馬縶師曰曲江舊時風景頗佳麗爲京城勝遊自祿山焚蕩之後無復向時奢華是以堂巢翡翠冢臥麒麟一盛一衰其理不常觀此理則人生不可不行樂矣】朝回日日典春衣【趙曰王長元古意思淚防春衣】毎日江頭盡醉歸【洙曰日出陳遵醉歸】酒債尋常行處有人生七十古來稀【洙曰孫濟權之叔也嗜酒不治產業常醉欠人酒緍人皆笑之濟怡然自若謂人曰尋常行坐處欠人酒債欲貨此緼袍償之古詩云典盡春衣無可柰尋常行處欠人錢古詩人生不滿百常懷千嵗憂晝短苦夜長何不秉燭遊】補注【鶴曰賈誼傳彼尋常之污瀆兮應劭曰八尺曰尋倍尋爲常故以對七十然江南逢李龜年詩云岐王宅裏尋常見崔九堂前幾度聞則又未嘗拘以數對也尋常幾度皆俗語】穿花蛺蝶深深見【一作舞】防水蜻蜓欵欵飛【洙曰一作緩緩趙曰司馬遷云效其欵欵之愚】補注【希曰詩大雅板萹云老夫灌灌毛傳云灌灌猶欵欵也又爾雅懽懽釋亦引板篇毛傳所云又引鄭箋云老夫諫女欵欵然懽懽音義同】傳語風光共流轉暫時相賞莫相違【洙曰馮少憐春日詩傳語春光道先歸何處邊公參用之焉言相與賞翫莫相違戾此豈語同舎耶】

曲江對酒【乾元元年作】

補注【鶴曰詩云懶朝眞與世相違又云吏情更覺滄洲逺當是乾元元年爲拾遺在京師作】

苑外江頭坐不歸【趙曰苑外者芙蓉苑之外也曲江在苑北】水精春【一作宮】殿轉霏微【趙曰以水精言春殿蓋狀其淸幽也】桃花細逐楊花落【洙曰一云桃花欲共梨花語】黃鳥時兼白鳥飛【蘇曰古倚欄曲雲紅雨亂和春雨落白鳥時兼黃鳥飛工部用語有體法復用古人語者以爲鑑】補注【希曰爾雅曰皇黃鳥郭云黃離畱亦名摶黍陸云黃鸝畱黃栗黃鶯倉庚商庚鵹黃楚雀其名毛詩綿蠻黃鳥亦是鶯白鳥鷗鷺之類公詩所謂白鳥去邊明江湖多白鳥是也】縱飲久判人共棄【鄭曰判普官切正作棄】懶朝眞與世相違吏【一作含】情更覺滄洲逺老大悲傷未拂衣【洙曰謝元暉復葉滄洲趣古樂府老大徒悲傷師曰縱飲久判人共棄甫性放誕與世相忤爲人所棄故縱飲懶朝無復顧惜蓋任眞如此然爲薄宦所系不遂滄州之期至於老大悲傷不能拂衣而去也滄洲神仙之境】

曲江對雨【乾元元年作】

補注【鶴曰詩云何時詔此金錢防暫醉佳人錦瑟傍當是乾元元年爲拾遺在京師時作】

城上春云覆苑墻江亭晚色靜年【一作天】芳【魯曰沈休文三月三日詩年芳俱在斯】林花著雨燕脂【一作支】落水荇牽風翠帶長【洙曰荇水艸也相連而生故曰翠帶】龍武新軍深駐輦芙蓉別殿謾焚香【洙曰開元二十六年析左右羽林軍置左右龍武軍以左右萬騎營隸焉芙蓉城連曲江趙曰言駕深駐曲江不復幸芙蓉苑則別殿焚香爲謾耳師曰唐諱虎故攺龍虎軍爲龍武】補注【鶴曰如舊注則不見新軍別殿之義案志至徳二載左右神武兩軍賜名天騎今詩作於次年故曰新軍又志云芙蓉園在京城南內築夾城入園中有殿而曲江又連芙蓉苑駕常遊幸其中亦有殿故曰別殿公詩云江頭宮殿鎖千門是也】何時詔【一作重】此金錢會暫【一作爛】醉佳人錦瑟傍【蘇曰開元別記明皇與妃子在花萼樓下以金錢逺近爲限賽其元擲於地者以金觥爲賞今里巷皆效之諺曰卓親趙曰劇談錄載開元中都人遊賞曲江盛於中和上巳節卽賜宴臣僚防於山亭賜太常教坊樂推此則賜金錢會者賜金錢爲宴也師曰開元天寶遺事內庭妃嬪至春時於禁中結伴擲金錢爲戲薛曰按李商隠詩有錦瑟篇其詞曰錦瑟無端五十一一柱思華年或云是美人名】補注【鶴曰按貞元九年二月中書門下奏雲中和節初賜宴錢給百官宰臣巳下於曲江合宴此賜金錢會也漢惠帝紀二千石錢二萬將軍四十金晉灼曰此言四十金實金也下凡言黃金眞金不言黃謂錢也】

早朝大明宮呈兩省寮友【新添】

賈至

銀燭朝天紫陌長禁城春色曉蒼蒼千條弱栁垂靑鎖百囀流鶯滿建章劍佩聲隨玉墀步衣冠身染禦鑪香共沐恩波鳳池裏朝朝染翰侍君王

和賈至舎人早朝大明宮【乾元元年作】

【洙曰舎人先世掌絲綸鄭曰長安志東內大明宮】補注【鶴曰按舊史京師西有大明興慶宮謂之三內東內有大明宮在西內之東北會要云貞觀八年十月營永安宮九年正月攺名大明宮龍朔二年攺名蓬萊宮咸享元年二月四日攺蓬萊宮爲含元殿長安元年復攺爲大明宮此當是乾元元年諫省作】

五夜漏聲催曉箭【洙曰顏氏家訓云或問一夜何故五更更何所訓答曰漢魏以來謂爲甲夜乙夜丙夜丁夜戊夜又云一鼓二鼔三鼓四鼓五鼓亦云一更二更三更四更五更皆以五爲節更歷也經也鼔五四更爾趙曰五夜指五更初也師曰箭乃漏箭軍中傳箭以直更五夜謂五鼓天將曉也】補注【希曰漢儀中黃門持五夜】九重【一作天】春色醉仙桃【洙曰天子之門九重漢武故事西王母賫其桃七枚獻帝帝欲畱核種之王母笑曰此桃一千年生一千年結實人壽幾何遂止西王母指東方朔曰仙桃三熟此兒巳三偸師曰凡詩稱春者皆酒也醉仙桃言入朝飲酒其色如春】旌旗日暖龍蛇動宮殿風微燕雀髙【余曰百斛明珠云七言之偉麗者杜子美如此二句後寂寥無聞】朝罷香煙攜滿袖【蘇曰韋賢詩曰禦鑪香滿袖丞相出朝時】詩成珠玉在揮毫欲知世掌絲綸美【趙曰賈至曾之子也曾於開元間掌制誥元宗幸屬拜至起居舎人帝曰昔先天誥命乃父爲之辭今玆命冊乃爾爲之兩朝盛典出卿家父子可爲繼羙矣昱曰記緇衣篇王言如絲其出如綸王言如綸其出如綍】池上於【一作如】今有鳳毛【有一作得時可曰宋謝鳳子超宗有文辭補新安王常侍作王母殷淑儀誄帝大嗟賞謝莊曰超宗殊有鳳毛】

同前【新添】

王維

絳幘雞人送曉籌尙衣方進翠云裘九天閶闔開宮殿萬國衣冠拜冕旒日影才臨仙掌動香煙欲傍衮龍浮朝罷須裁五色詔佩聲歸到鳳池頭

同前【新添】

岑參

雞鳴紫陌曙光寒鶯囀皇州春色闌金闕曉鐘開萬戶玉堦仙仗擁千官花迎劍佩星初落栁拂旌旗露未幹獨有鳳凰池上客陽春一曲和皆難

宣政殿退朝晚出左掖【鄭曰掖夷益切長安志宣政門內有宣政殿殿東有東上閣門西有西上閣門故以掖稱】補注【鶴曰舊史髙宗龍翔二年置正殿曰含元含元之後曰宣政宣政左右有中書門下二省公爲左拾遺屬門下故曰左掖當是乾元二年春作】

天門日射黃金牓【洙曰崔融詩金牓照晨光銅鉤起夕涼】春殿晴曛赤羽旗【洙曰以赤鳥羽爲旗】宮艸微微【一云霏霏】承委佩【洙曰曲禮主佩垂則臣佩委】鑪煙細細駐遊絲【洙曰遊絲蛛絲之遊散者香煙似之】云近蓬萊常五色雪殘鳷鵲亦多時【洙曰蓬萊殿名趙曰鳷鵲漢觀名在甘泉宮秦曰謝元暉詩金波麗鳷鵲借漢殿觀名以比當時之禁掖】侍臣緩步歸靑瑣【洙曰靑瑣門也以靑畫戶邊鏤中天子制也】退食從容出每遲【昱曰羔羊詩自公退食】

題省中壁【乾元元年作】

補注【鶴曰旣謂之題省中壁又詩云衮職曾無一字補當是乾元元年爲拾遺時作省謂門下省也】

掖垣竹埤梧十尋【趙曰禁掖之垣墻也竹埤當側聲皮靡切國語訟垣不生埤注埤下濕也又音卑】補注【希曰髙後紀入未央宮掖門師古曰非正門而在兩旁若人之臂掖也掖垣卽此義公在左掖故云十一本作幹】洞門對雪【一作霤】常陰陰【師曰董賢傳重殿洞門注洞門謂門之相當也定功曰對雪當作對霤左太衝吳都賦云增岡重阻列眞之宇玉堂對霤石室相距蓋是時有鳴鳩乳燕落花遊絲之話乃春時非可言雪傳冩之誤耳蘇曰魯直常云唐省中皆靑壁畫雪】落花遊絲白日靜【洙曰梁簡文帝春日詩落花隨燕入遊絲帶蝶驚】鳴鳩乳燕靑春深腐儒衰晚謬通籍【洙曰黥布傳上置酒對眾折隋何曰腐儒爲天下安用腐儒哉通籍見通籍微班沗注】退食遲回違寸心衮職曾無一字補【洙曰詩衮職有闕仲山甫補之注衮君之上服補之善補過也趙曰公前爲拾遺故用補衮事】許身愧比雙南金【洙曰古詩美人贈我緣綺琴何以報之雙南金師曰甫自賊歸謁肅宗肅宗授左拾遺得通籍禁省退食遲回違寸心言老年仕宦非其本心況無忠言以補天子無以報君恩之重故云許身愧比雙南金】

春宿左省【乾元元年作】

補注【鶴曰公爲左拾遺屬門下省而門下省在東故曰左省乾元元年作】

花隠掖垣暮啾啾棲鳥過星臨萬戶動月傍九霄多不寢聽金鑰因風想玉珂【丘河切洙曰玉珂鳴珂也蒼舒曰通典老雕入海爲城可截作馬勒謂之珂趙曰公有封事欲上故聽開門且想朝馬鳴珂也】明朝有封事數問夜如何【趙曰詩夜如何其師曰萬戶指宮中之門也月傍九霄言親近天子也聽金鑰恐天子門開羣臣入朝風傳玉珂之聲故數問夜如何玉珂導者所鳴之珂或云馬非也】補注【鶴曰貞觀三年太宗始於太極殿聽政令文武官各上封事極言得失又唐志補闕拾遺掌供奉諷諫大事廷諍小則上封事今封事欲上而至於數問夜之如何其憂國愛君之意展轉於中視岑參所云自覺諫書稀者爲不侔矣】

送翰林張司馬南海勒碑【乾元元年作】

補注【鶴曰唐志翰林無司馬惟王府長史下有司馬一人又元帥府有行軍司馬行軍左右司馬大都督府上下州有司馬今題云翰林張司馬豈非以司馬而居翰林之事按唐韋執誼翰林故事云翰林院者在右銀臺門內麟徳殿西重廊之後天下以藝能技術召見者之所處也唐百官志又云翰林院者待詔之所也乘輿所在必有文詞經學之士下至卜醫技術之流皆直於別院今題云勒碑詩云碑到百蠻開其文又是相國巳制則張非文詞經學之士明矣殆鐫工之精者梁權道編在乾元元年亦從舊次耳按南詔傳元宗詔何履光以兵定南詔境立馬援銅柱乃還蓋在天寶七載恐是此時往勒碑其後鮮於仲通楊國忠討之皆敗】

冠冕通南極【趙曰冠冕指言張司馬南極指言南海地】文章落上臺【洙曰謂相國制文】詔從三殿去碑到百蠻開【洙曰唐有三殿學士趙曰李翰林誌院在麟徳殿西廂重廊之後故曰三殿出者言詔自翰林院經三殿而出也舊注云唐有三殿學士何所據而亂立名字耶師曰三殿謂蓬萊拾翠紫微是也學士直院故詔從三殿去】補注【鶴曰阮嗣宗奏記以舎一之徳據上臺之位又摯盧冊隴西王太尉文曰進登上臺則上臺指宰相而云也李肇云爲翰林院在右銀臺門之北第一門東向牓曰翰林之門入門直西爲學士院其北爲學士院又北爲少陽院東臺三殿又公之祖審言有蓬萊三殿侍宴奉勅詠終南山應制則三殿乃殿名當是指此又越王系傳亦云夜入三殿收系又會要云會昌元年六月於三殿造九天道場駕幸三殿髙帝紀百粵之兵服防曰非一種若今言百蠻也鄭吉傳拊循外夷師古曰夷蠻戎狄亦四方之總稱故史傳曰百蠻】野館濃花發春帆細雨來【師曰此言春時之別】不知滄海上天遣幾時回

晚出左掖【乾元元年作】

補注【鶴曰詩云晝刻傳呼淺春旗簇仗齊當是乾元元年春在諫省作】

晝刻傳呼淺【洙曰新漏刻銘云衞宏載傳呼之節較而未詳】春旗簇仗齊【洙曰春旗羽衞】退朝花底散歸院栁邊迷樓雪融城濕宮云去殿低避人焚諫艸騎馬欲雞棲【洙曰髙士廉毎有獻納必焚其槁文選雞登棲而斂翼師曰騎馬出左掖雞欲棲於塒謂日之夕矣】補注【希曰唐馬周焚章表魏陳羣每上封事輒削其槁通鑑云故事宰相午後六刻乃出杜甫奏今太平無事巳時卽還第軍國機務皆決於私家今觀此詩不惟至午且至於雞棲𨿽曰時丁多事自應如此亦裴冕苗晉卿輩知所以懲監也】

曲江陪鄭八丈南史飲【乾元元年作】

補注【鶴曰詩云近侍只今難浪迹當是乾元元年在諫省時作是時未貶華州司功也】

雀啄江頭黃栁花防防鸂鶒滿晴沙自知白髮非春事【趙曰春事嬉遊賞翫皆年少之所宜故白髮則非春事矣】且盡芳樽戀物華近侍卽今難浪迹【魯曰近侍謂爲拾遺】此身那得更無家丈人才力猶彊健豈傍靑門學種瓜【師曰卲平種瓜長安城東門末章勉鄭公出仕未可遽隠】

送賈閣老出汝州【乾元元年】

【鮑曰按紀二年九節度師潰汝州刺史賈至奔於襄鄧而傳不書隠之也紀與詩合】補注【鶴曰至傳不書出汝州而書出蒲州今考此詩云艱難歸故里雲山紫邏深則至誠守汝州蓋至之父曾河南洛陽人而汝州唐屬河南道與河南又爲鄰而紫邏山亦在汝州傳不書史失之其奔襄鄧在乾元二年三月今詩云西掖梧桐樹空畱一院陰又云去住損春心則是在元年春作公是時在左掖】

西掖梧桐樹空畱一院陰【洙曰諭賈之徳猶足庇覆一院也趙曰賈歷中書舎人而省在月華門西故曰西掖】艱難歸故里去住損春心【師曰言奔走之勞而減少年之心也】宮殿靑門隔【洙曰靑門長安東城門也卲平種瓜靑門外隔靑門謂賈出汝州】雲山紫邏深【趙曰王立之云九域圖汝州有紫邏山故云】人生五馬貴莫受二毛侵【趙曰漢官儀太守五馬蓋天子六馬而諸侯五馬師曰昔王羲之出守永嘉庭列五馬後人皆援爲太守事彥輔曰潘嶽秋興賦予生三十有二而見二毛斑白也】補注【希曰南齊栁元伯之子五人皆領郡號五馬然趙引漢官儀之說爲是彥輔引潘嶽賦證二毛然當以左傳語爲始】

送鄭十八虔貶臺州司戶傷其臨老陷賊之故闕爲面別情見於詩【趙曰按唐史虔以祿山反陷賊僞授防水部郎中潛以密章達靈武賊平與王維等並囚宣揚然皆善畫崔圓使繪齋壁防等卽祈解於圓卒免死貶臺州】補注【鶴曰按通鑑至徳二載十二月崔器呂諲言陷賊官凖律皆應處死李峴云槪以叛法處死恐乖仁恕之道於是上從峴議以六等定罪以三等者流貶防在次三等之數故正貶臺州司戶所以詩云垂死中興時又云蒼惶已就長途往當是至徳二載十二月作梁權道編在乾元元年若十二月定罪正月就道則無容闕爲面別也至徳二年作】

鄭公樗散鬢如絲【洙曰莊子有樗散之材言不合世用】酒後常稱老畫師【洙曰防善畫常獻詩畫明皇禦批號爲三絕】萬里傷心嚴譴日百年垂死中興時【洙曰時初復京師防以污賊貶】蒼惶已就長途往邂逅無端出餞遲便與先生應永訣九重泉路盡交期【洙曰言結契之期死生不替】

題鄭十八著作防【乾元元年作】

補注【鶴曰防以至徳二年十二月貶臺州而今詩云春深逐客一浮萍當是乾元元年三月作】

臺州地闊【一作僻】海防雲水長和島嶼靑【洙曰臺州鄭貶所】亂後故人雙別淚春深逐客一浮萍【洙曰以防貶故稱逐客浮萍言隨流也秦李斯在逐客中上書】酒酣懶舞誰相拽詩罷能吟不復聽第五橋東流恨水皇陂岸北結愁亭【洙曰第五橋皇陂皆長安郭外送別之地】賈生對鵩傷王傅【洙曰見地顯愁飛鵩注趙曰以言防遷謫也】蘇武看羊陷賊庭【洙曰見握節漢臣回注趙曰言防爲賊所刼而不附賊也】可念此心懷直道也霑新國用輕刑【洙曰懷一作常周禮秋官大司寇之職一曰刑新國用輕典】禰衡實恐遭江夏【洙曰見本卷送郭中丞詩】方朔虛傳是嵗星【趙曰神仙傳傳說上據辰尾爲宿嵗星降爲東方朔】窮巷悄然【一云一朝】車馬絕案頭漧死讀書螢【洙曰車聚螢讀書】

端午日賜衣【乾元元年作】

補注【鶴曰公乾元元年端午見諫省未出爲華州司功宜與宮衣之賜故有此作】

宮衣亦有名【師曰受之當有名也賜之豈可無名賜之無名是濫賞也】端午被恩榮細葛含風軟香羅疊雪輕補注【鶴曰髙紀賈人毋得衣錦繡綺縠絺紵師曰絺細葛也香羅疊雪言其色白且輕亦如地理誌所謂冰紈師古曰布帛之細其色鮮潔如冰】自天題處濕【師曰謂賜從天子】當暑著來淸意內稱長短【洙曰一云恰稱身長短】終身荷聖情【一作明師曰言長短皆稱意足見君恩之重】

贈畢四曜【玉臺後集載曜詩二首乾元元年作】

補注【鶴曰公在秦州有賀畢曜除監察詩云與之有故逺喜遷官乃乾元二年作今詩云才大今詩伯家貧苦宦卑同調嗟誰惜論文笑自知則公在長安時贈之當是乾元元年】

才大今詩伯【趙曰詩伯蓋宗師之稱也】家貧苦宦卑饑寒奴僕賤顏狀老翁爲同調嗟誰惜【洙曰謝靈運誰謂古今殊異代可同調師曰同調言才調之同】論文笑自知流傳江鮑體【江文通鮑明逺】相顧免無兒【洙曰伯道無兒趙曰唐宗嘗曰蘇瓌有子李嶠無兒免無兒言各有子以傳世】

酬孟云卿【乾元元年作】

補注【鶴曰詩云明朝牽世務揮淚各西東當是乾元元年六月出爲華州司功將行時作】

樂極傷頭白更深愛燭紅相逢難衮衮【趙曰衮衮相繼之意字出晉書張華讀史衮衮可聽師曰言際會不得數也】告別莫悤悤【魯曰張芳云悤悤不暇艸書】但恐天河落【洙曰鮑明逺夜移衡漢落劉曰寓意祿山之亂恐朝廷傾陷也】寧辭酒盞空【趙曰飲盡而空也】明朝牽世務揮淚各西東

奉贈王中允維【乾元元年作】

【鮑曰王維字摩詰累遷給事中祿山反爲賊所得祿山素知其才迎至洛陽迫爲給事中祿山大宴凝碧池維聞甚悲作詩悼痛賊平下獄以詩聞行在肅宗憐之下遷太子中允】補注【鶴曰唐志左春坊中允二人掌侍從贊相駁正啟奏維遷中允在至徳二載今云一病緣明主三年獨此心當是乾元元年作】

中允聲名久如今契闊深共傳收庾信【趙曰侯景之亂梁簡文帝使庾信率宮中文武千餘人營於朱雀航及景至信以眾奔江陵梁元帝承制除信禦史中丞以言王維初以祿山之脇授僞命肅宗憐維釋其死下遷中允】不比得陳琳【洙曰陳琳避難冀州袁紹初使典文章作檄以告劉備言曹公失徳不堪依附反譏曹公父子後紹敗曹公得琳愛其才不之責趙曰言王維在賊中祿山大宴梨園樂工皆泣維賦詩痛悼則異乎陳琳矣】一病緣明主三年獨此心窮愁應有作試誦白頭吟【師曰甫自言得肺疾只緣思君也言在寇庭未嘗以忘於君身𨿽困辱而此心無變洙曰虞卿窮愁著書白頭吟以人情樂新而厭故蘇曰張跋欲娶妾其妻曰子試誦白頭吟妾當聽之跋慙悚而止】補注【鶴曰舊史云元宗出幸維扈從不及爲賊所得維服藥取痢僞稱瘴病新史亦云今曰一病者正以維僞病而言豈公自謂自天寶十五載至乾元元年爲三年其戴君之心未嘗有二故終以白頭吟諭其不攺節也西京雜記司馬相如將聘茂陵女子爲妾卓文君作白頭吟以自絕相如感之乃止其詞云淒淒重淒淒嫁女不須啼願得一心人白頭不相離】

奉陪鄭駙馬韋曲二首【乾元元年春作】

補注【鶴曰鄭駙馬卽潛曜韋曲地名在長安公贈韋七贊善詩雲杜陵韋曲未央前是也今詩云野寺垂楊裏春畦亂水間又云白髮好禁春當是乾元元年春作】

韋曲花無賴家家惱殺人【趙曰古詩云蕭蕭愁殺人】淥樽須盡日【趙曰沈休文詩憂來命淥樽鄭曰淥龍玉切本作醁美酒也】白髮好禁【一作傷鄭曰禁居吟切勝也】春石角鉤衣破【沈曰石角石菱角也】藤枝刺眼新【刺七亦切】何時占叢竹頭戴小烏巾【蘇曰劉巖隠逸不仕常著緇衣小烏巾師曰甫意欲卜居植竹以怡情也】野寺垂楊裏春畦亂水間美花多映竹好鳥不歸山【曰托言猶在仕途未能拂衣林下】城郭終何事風塵豈駐顏【趙曰言城中多風塵徒催人老耳】誰能共公子薄暮欲俱還【師曰甫意欲與鄭於暮年還政以自養也】

寄左省杜拾遺【新添】

岑參

聨步趨丹陛分曹限紫微曉隨天仗入暮惹禦香歸白髮悲花落靑雲羨鳥飛聖朝無闕事自覺諫書稀

奉答岑參補闕見贈【乾元元年春作】

補注【鶴曰公至徳二載六月十二日同左右拾遺裴薦孟昌浩魏齊左補闕韋少遊薦參爲近侍其狀云今諫諍之路大開獻替之臣未備是時參試大理評事攝諫察禦史今題云奉答岑參補闕則是薦後除參補闕亦可謂言聽矣詩云冉冉栁條碧娟娟花蘂紅當是乾元元年春作】

窈窕淸禁闕罷朝歸不同【師曰岑爲補闕屬中書居右署甫爲拾遺屬門下居左署故雲歸不同】君隨丞相後我往【一作住】日華東【蘇曰郭偲家住日華門東畔趙曰拾遺在百官志皆隸門下省而省在華門之東杜公爲左拾遺故云云】補注【鶴曰拾遺左屬門下右屬中書通典所載也當是岑補闕居右署而公居左署故不同不獨公云罷朝歸不同岑亦有分曹限紫微之句紫微指中書而云趙雲岑兼官乃隨丞相恐未必然所居旣異歸路自應不同其隨丞相之後亦適然耳岑詩雲暮惹禦香歸則非歸省治事也】冉冉栁枝碧娟娟花蘂紅故人得佳句獨贈白頭翁

送許八拾遺歸江寧覲省甫昔時嘗客遊此縣於許生處乞瓦棺寺維摩圖樣志諸篇末【乾元元年作】補注【鶴曰江寧郡唐爲升州誌云至徳二載以潤州江寧縣置公開元末嘗遊此許當是二載六月後爲拾遺蓋是年六月十二日公同遺補薦岑參時許不預名此詩當是乾元元年作】

詔許辭中禁慈顏赴北堂【洙曰詩馬得諼艸言樹之背注北堂也北堂母氏也一雲天語辭中禁家榮赴北堂】聖朝新孝理【洙曰以孝理天下】祖席倍輝光【洙曰祖席飲餞也漢祖二疏一云行子倍恩光】內【一作贈】帛擎偏重宮衣著更香淮陰新夜驛京口渡江航【洙曰淮陰京口皆江南地名鄭曰淮陰楚州京口潤州】春隔雞人晝【洙曰雞人宮中司曉者言許方歸江寧當隔雞人報曉爾】秋期燕子涼【秋期還也】賜書誇父老壽酒樂城隍【洙曰一云竹引趨庭曙山添扇枕涼十年過父老幾日賽城隍薛曰按古樂府前有一樽酒主人行壽今日合來者皆令富且貴欲令主人三萬嵗終嵗不知老爲吏當髙遷賈市得萬倍桑蠶當大得主人宜子孫】看畫曾饑渴追蹤限【一云恨】渺茫虎頭金粟影神妙獨難忘【洙曰虎頭維摩相也金粟釋有金粟也修可曰愷之字長康小字虎頭晉陵無錫人多才气尢工丹靑傳寫形勢莫不絕妙曾於瓦棺寺北殿畫維摩詰畫訖光耀月餘日師曰王洙以虎頭爲維摩相大誤矣薛曰按王簡棲頭陀寺碑金粟如來儀文殊戾止發迹經曰淨明大士是往古金粟如來】補注【希曰歐陽論藝文類聚引世說顧愷之爲虎頭將軍然今世說不載歷代名畫記曰愷之小字虎頭按祖庭事苑十門辧惑論云維摩是金粟如來吉藏法師謂出思惟三昧經自云未見其本今諸經目錄中無此經名何也】

因許八奉寄江寧旻上人【乾元元年作】

補注【鶴曰詩云聞君話我爲官在又因許拾遺以寄之當是乾元元年作】

不見旻公三十年封書寄與淚潺湲補注【鶴曰楚辭橫流涕兮潺湲詩作於乾元元年戊戌而云不見三十年遡而計之當在開元十七年巳巳然公進三大禮賦表云浪迹於陛下丰艸長林實自弱冠之年則其遊吳越乃在開元十九年是年公年二十嵗當以表爲是】舊來好事今能否老去新詩誰與【一作爲】傳碁局動隨尋【一作幽】澗竹袈裟憶上泛湖船聞君話我爲官在頭白昏昏只醉眠

至徳二載甫自京金光門出道歸鳳翔乾元初從左拾遺移華州掾與親故別因出此門有悲往事【乾元元年作】

補注【鶴曰此詩作於乾元元年之六月𨿽史不載移掾月日而七月巳有代華州郭使君進滅寇狀】

此道昔歸順西郊胡正煩【洙曰公昔自賊中間道歸行在趙曰言其逃賊之行在是爲歸順言當歸順時正值胡在西郊爾】至今猶破膽應有未招魂【洙曰言履艱危膽破魂飛也宋玉有招魂文】近得【一作侍】歸京邑移官豈【一作逺】至尊【洙曰言移外官非天子意也】無才日衰老駐馬望千門【趙曰凝望於宮禁徬徨不忍去也師曰甫陷祿山軍中竄歸鳳翔謁肅宗故雲歸順後論房琯事移華州司功非出天子之意蓋防邪毀傷之也漢武帝宮中有千門萬戶駐馬望千門蓋戀君不忍去也】

寄髙三十五詹事【鮑曰髙適肅宗奇之除揚州大都督李輔國惡其才下除太子詹事】補注【鶴曰按志太子詹事正四品上詹事秦官掌皇太子宮詹事掌東宮三寺十率府之政令少詹爲之貳梁權道編在乾元二年秦州作按新舊史本傳云至徳二載永王璘敗李輔國數短於上前左授太子少詹事此詩云兵戈久索居則是爲詹事巳久當是乾元元年作】

安穏髙詹事兵戈久索居【洙曰蕭索也子夏離羣索居】時來如【一作知】宦達嵗晚莫情疎【魯曰言無隨世態】天上多鴻雁池中足鯉魚相看過【古禾切】半百不寄一行書【洙曰蘇武系書雁足古詩呼童烹鯉魚中有尺素書古人言音信多以此二物或謂之鱗羽趙曰劉諭故人各在異方不能寄一行書通闗中消息】路逢襄陽少府入城戱呈楊員外綰【乾元元年作彥輔曰甫赴華州日許寄員外茯苓】補注【鶴曰按綰本傳綰華州華陰人新史不言爲員外郎舊史云肅宗卽位綰自賊中冒難赴行在除起居舎人知制誥歷司勲員外郎新史務簡而事多遺類如此此詩當是乾元元年作】

寄語楊員外山寒少茯苓【師曰史記龜防傳云茯苓在兔絲之下狀如飛鳥之形新雨已以夜晴絲去之卽篝燭此地火滅記其處明日乃掘取入地四尺至七尺得矣】歸來稍暄【一云候和】暖當爲斸靑防【鄭曰斸斫也師曰斸以錐刺地也】翻動【一作倒】神仙窟【洙曰茯苓松脂所化斸之乃得世言華山神仙所居地多茯苓】封題鳥獸形【唐曰茯苓以鳥獸形者爲尙】補注【希曰後漢靈帝中平元年郡國生異艸備龍蛇鳥獸之形此借用其字】兼將老藤杖扶汝醉初醒

題鄭縣亭子【乾元元年作】

補注【鶴曰鄭縣隸華州詩云鄭縣亭子澗之濱云斷嶽蓮臨大路當是乾元元年赴華州司功時作】

鄭縣亭子澗之濱戶牖憑髙發興新【洙曰言臨髙多發新興】云斷嶽蓮臨大路【一作道趙曰指言蓮花峯也】天晴【一作淸】宮栁暗長春【趙曰指言長春宮也在同州朝邑縣皆華山所臨】巢邊野雀羣欺燕花底山蜂逺趁人更欲題詩滿靑竹晚來幽獨恐傷神【洙曰野崔欺燕山蜂趁人皆感時而作故末有幽獨傷神趙曰舊注謂感時而作非也此實道其事而似譏之爾蓋公以論房琯不宜廢帝怒而出之當時無嫉之者】

望嶽【乾元元年作】

補注【鶴曰詩云西嶽崚嶒竦處尊是爲西嶽作西嶽在華州當是乾元元年赴華州司功時作】

西嶽崚嶒【一云稜危】竦處尊【華嶽也】諸峯羅立【一作列】似兒孫【洙曰言序列而不敢與嶽爭長】安得仙人九節杖拄到玉女洗頭盆【洙曰仙人有九節杖笻杖亦有九節玉女洗頭盆因山形而名蘇曰列仙傳王烈魯授赤城老人九節蒼藤竹杖行地馬不能追三峯記華山雲臺上有石盆可容水數斛明瑩如玉俗呼爲玉女洗頭盆修可曰集仙錄明星玉女者居華山服玉漿白日升天中頂白龜其廣數畝髙二仞其側有梯磴達皆見玉女祠前有五石臼號玉女洗頭盆秦曰張衡思元賦云載太華兮召洛浦之宓妃卽明星玉女也】補注【希曰眞誥楊義布蓬萊仙翁拄九節杖而視白龍閬州天目山上亦有玉女池】車箱入谷無歸路【一作回】箭括通天有一門稍待秋風涼冷後髙尋白帝問眞源【洙曰白帝西方之帝趙曰言白帝則華嶽乃西方之鎭也梁孝儀和昭明太子詩降道訪眞源】

至日遣興奉寄北省舊閣老兩院故人二首【乾元元年作】補注【鶴曰詩云去嵗玆辰捧禦牀謂至徳二載至日在近侍也又云孤城此日堪腸斷則在華州也當是乾元元年】

去嵗玆辰捧禦牀五更三防入【一作出】鵷行【師曰鵷鷺之行諭縉紳之列余曰唐上官儀傳簉羽鴛鷺】補注【鶴曰杜審言守嵗侍宴應制詩云季冬除夜接新年帝子王臣捧禦筵此用其意與字】欲知趨走傷心地【洙曰此言爲華掾趨走參謁郡將也】正想氤氳滿眼香【洙曰禦鑪香煙】無路從容陪語笑有時顚倒著衣裳【趙曰詩東方未明顚倒衣裳師曰言行之遽也】何人錯憶窮愁日愁日愁隨一綫長【洙曰一云日日愁隨一綫長嵗時記雲宮中以紅綫量日影至日日影添一綫蘇曰唐雜錄謂宮中以女工揆日之長短冬至後日晷漸長比常日增一綫之功黃魯直云此說是】

憶昨逍遙供奉班【趙曰唐拾遺掌供奉諷諫】去年今日侍龍顏【洙曰漢髙祖隆凖而龍顏】麒麟不動鑪煙上【蘇曰漢武時月氏進七寶麒麟鑪百和香續弦膠】孔雀徐開扇影還【鮑曰孝明時南蠻進白孔雀尾扇趙曰以言至日受賀之儀】玉几【一作座】由來天北極朱衣只在殿中間【洙曰周禮王左右玉几孝祥曰言拾遺只在殿中間與侍禦史同立所謂立螭頭是也】補注【鶴曰玉几字書亦有之公爲拾遺時未賜緋所謂靑袍朝士最困者是也又公有送班司馬入京詩云正殿引朱衣當是奉引者唐儀衛志云朝日殿上設黼衣躡席燻鑪香案禦史大夫領屬官至殿西廡從官朱衣傳呼促百官就班朱衣其此歟】孤城此日堪腸斷【趙曰公在外不得預朝賀而懷之耳故有腸斷之句】愁對寒云雪滿山【洙曰舞鶴賦冰塞長河雪滿羣山】

得舎弟消息二首【天寶十五載作】

補注【鶴曰梁權道編此詩在乾元元年華州詩內然詩云兩京三十口殆是在京師作又詩中無言爲拾遺移司功之意乃云烽舉新酣戰𨿽在命如絲等語是夫寶十五載避賊時作】

近有平陰信【鮑曰平陰屬河南郡】遙憐舎弟存側身千里道【洙曰言避賊不得正行】寄食一家村補注【希曰韓信寄食於漂毋】烽舉新酣戰【洙曰烽舉時有寇則舉趙曰淮南子魯陽公與韓戰戰酣日暮援戈而麾之】啼垂舊血痕不知臨老日招得幾人【一作時】魂

汝懦歸無計【鄭曰懦弱也】吾衰往未期浪傳烏鵲喜【洙曰西京雜記幹鵲噪而行人至】深負鶺鴒詩【洙曰常棣詩鶺鴒在原兄弟急難】生理何顏面【蘇曰何敬祖生理荒涼家風零替重見故人揣心撫膺夫何顏面】憂端且嵗時兩京三十口𨿽在命如絲【魯曰言𨿽不死亦若絲之欲絕可謂至危矣】

寄髙適【新添寶應元年作】

補注【鶴曰詩云北闕更新主謂代宗初卽位當是寶應元年作是時公在成都而適召還矣故曰南星落故園】

楚隔乾坤逺難招病客魂詩名惟我共世事與誰論北闕更新主南星落故園定知相見日爛漫倒芳樽

補注杜詩卷十九

欽定四庫全書

補注杜詩卷二十

宋黃希原本

黃鶴補注

秦州雜詩二十首【乾元二年作】

【鄭曰寰宇記魏初中分隴右爲秦州師曰甫論房琯事貶華州司功屬關輔饑棄官去客秦州遂有此作】補注【鶴曰公以干元二年夏之秦史云貧采橡栗自給此詩當是其年秋作】

滿目悲生事因人作逺遊【師曰因琯有此逰也】遲回度隴怯浩蕩及【一作又】闗愁水落魚龍夜山空鳥鼠秋【洙曰秦有魚龍川鳥鼠谷名禹貢所謂鳥鼠同穴者蘇曰倦逰錄隴州地名魚隴出石魚掘地破石得之多鰍鯽之形鱗鬛俱備狀如描畵魚龍古之陂澤也豈非魚生其中山頽塞久而土凝爲石遂畱形迹此詩正謂隴川沈曰太平禦覽載水經注有一水出天水縣西山人謂之小隴山其水出五色魚俗以爲龍而莫敢捕謂是水爲魚龍水鄭曰鳥鼠共爲雌雄同穴而處】補注【希曰舊史太宗紀貞觀四年十月幸隴州十三日校獵於魚龍川自是隴州地名書終南惇物至於鳥鼠注三山名言相望又西傾朱圉鳥鼠注雲渭水所出在隴西之西爾雅釋鳥鼠同穴山在隴西首陽縣隴西唐爲渭州唐志髙宗上元二年更渭源爲首陽儀鳳三年省首陽入渭陽有鳥鼠同穴山一名靑雀山】西徵問烽火心折此淹畱【洙曰別賦心折骨驚趙曰時有吐蕃之亂蘇曰王戎非吾願在此淹畱每想故園風物客心將折】

秦州山【一作城】北寺勝迹【一云傳是】隗囂宮【洙曰後漢隗囂據隴西天水郡寺卽隗囂故居】苔蘚山門古【一作故】丹靑野殿空月眀垂葉露云逐度溪風【蘇曰李隠尋友人不見謂童曰何往童不答又曰主人何往童曰白雲無心逐風度溪耳李驚異久之】淸渭無情極愁時獨向東【師曰言東望燕薊之亂故愁也】

州圖領同谷驛道出流沙【洙曰同谷縣名流沙地名鄭曰寰宇記成州禹貢梁州之域古西南夷地天寶元年攺爲同谷郡流沙西域地名】補注【鶴曰秦州天寶元年攺爲天水郡依舊都督府督天水隴西同谷三郡故云領同谷非謂領同谷縣也圖乃圖志之謂流沙卽書所謂西被於流沙也唐使者使吐蕃過鄯州之西赤嶺分界牌卽經莫離那錄驛又至眾龍驛劉驛婆驛之類其名非一近贊普牙帳勃勃令驛故曰驛道】降虜兼千帳居人有萬家馬驕珠汗落【趙曰傅元乘輿馬賦流汗如珠】胡舞白蹄斜【蹄一作題夢符曰按南史裴子野傳時西北逺邊有白題入貢莫知所出子野曰漢頴陰侯斬白題一人服防曰白題胡名也】年少臨洮子【洙曰子一作至臨洮郡名】西來亦自誇【師曰臨洮通羌胡其人驍勇善戰願隨王師撃賊故云】補注【鶴曰臨洮人勇勁可備戎如通鑑載大歷二年李抱玉使右軍都將臨洮李晟撃吐蕃晟將千人出大震闗至臨洮屠定秦堡是也】

鼓角緣邊郡川原欲夜時秋聽殷地發風散入云悲【趙曰此詠鼔角也當秋而聞則可悲矣】抱葉寒蟬靜歸山獨鳥遲【蘇曰古詩有夕鳥背山遲又歸林孤鳥遲逸曰獨鳥失羣之鳥公自諭也】萬方【一作年】聲一槪【趙曰時東有安史之亂西有吐蕃之擾故曰聲一槪】吾道竟何之【洙曰戎馬之際天下皆有鼓角聲人方以武事爲急吾道何所施趙曰孔子云吾道非耶莊子茫乎何之】

南使宜天馬由來萬匹彊【趙曰此篇專賦天馬也出漢書初天子發易卜之曰神馬當從西北來得烏孫馬號曰天馬】補注【鶴曰此篇𨿽専賦天馬然豈無因而賦蓋秦州有馬池源出嶓冢山開山圖云隴西神馬山有泉池龍馬所生故云】浮雲連陣沒秋艸徧山長【洙曰徧一作滿】聞說眞龍種仍殘老驌驦【洙曰天馬徠龍種也仍殘一云空餘趙曰左傳唐成公如楚有兩驌驦唐人語以余爲殘蓋言所餘驌驦遺而不用於戰故哀鳴思戰鬭也豈非公自況耶】補注【希曰一本注云眞龍種諭元帥代宗也老驌驦諭巳不見用】哀鳴思戰鬭迥立向蒼蒼【師曰言巳𨿽有千里之才柰老而不用何】

城上胡笳奏山邊漢節歸【趙曰言用兵以禦吐畨也使蘇武持漢節事言通使於吐畨爾】防河赴滄海奉詔發金徽【蒼舒曰按續唐通典羈縻州有金徽振武軍也趙曰防河之士自金徽而發也鄭曰金徽隴右地名】補注【鶴曰唐防要單於都防府永徽元年九月左衛中郎髙置單於瀚海二都督府瀚海領金徽新黎等七都督府仙蕚賀蘭等八州舊注謂金徽振武軍按舊唐志朔方莭度使統經略安北都防振武等七軍府注云振武軍在單於東都防府又元和七年正月振府界黃河溢毀東受降城玆河患所以當防也滄海本號渤海郡去海爲近又九域志濵州有秦臺郡國志云秦始皇東逰築此臺以望東海當是河水東入海防其泛溢者𨿽非一處而大槪河之上流狹隘尢宜隄防故於金徽爲急也】士苦形骸黒【趙曰士卒勞苦之故】旌【一作林】疏鳥獸稀那堪往來戍恨解鄴城圍【洙曰鄴城史思明所據恨解圍者言士苦於徵戍而恨賊之未平也】莽莽萬重山孤城山【一作石】谷間無風雲出塞不夜月臨闗【趙曰今秦州有無風塞不夜城後人因杜詩而爲之名也田曰齊地記曰齊地有不夜城蓋古者有月夜中照於東境故菜子立此城以不夜爲名師曰云不夜蓋取月明如晝也】屬國歸何晚【洙曰蘇武歸漢爲典屬國】樓蘭斬未還【洙曰傅介子傳先是龜玆樓蘭嘗殺漢使者介子持節使誅斬樓蘭王安歸首懸之北闕以直報怨不煩師眾詔封介子爲義陽侯】煙塵一【一作獨】長望衰颯正摧【一作催】顏

聞道尋源使從天此路回【洙曰張騫尋河源趙曰時遣使吐畨云尋源使借張騫以爲官】牽牛去防許【洙曰博物志昔有人乘查泛河忽忽不知晝夜至一處多見織女有一丈夫牽牛渚次飲之歸問嚴君平曰某日客星犯牛女】宛馬至今來【逸曰宛馬每入貢置牧監於玆】一望幽燕隔何時郡國開【洙曰時幽燕在賊境郡國未安寧】東徵健兒盡羌笛暮吹哀【洙曰士多死亡哀憤气形於羌笛】補注【鶴曰天寶十四載十一月於京師召募十萬號天武健兒時祿山反兵籍少旋募之也】

今日明人眼臨池好驛亭叢篁低地碧髙柳半天靑【洙曰叢篁低地碧桞半天是亦傷君子沈下位也師曰竹有節諭君子柳質柔脆望秋先零諭小人】稠疊多幽事【洙曰稠疊猶重疊】喧呼閱使星【洙曰時亂民喜見使者故喧呼晉志流星天使趙曰往來使吐畨者】老夫如有此不異在郊坰

雲气接昆侖涔涔塞雨繁羌童看渭水使客向河源【蘇曰黃河記云雲气浩漫逺接昆侖趙曰言吐畨之兵窺覷渭水洙曰張騫奉使西域尋黃河源師曰此句甫自比也】補注【鶴曰山海經曰昆侖山有瑯玕樹爾雅雲海內西經云帝之下都昆侖之墟方八百里髙萬仞渭水在闗內道唐志云其大川涇渭華州有渭津闗有漕渠自苑西引渭水因石渠防防滻經廣運潭至縣入渭按書注渭水自扵鳥鼠故曰渭自鳥鼠同穴河源所自古今所不能知故書但言河積石以紀其始功之地然爾雅云河出昆侖墟釋云昆侖山名墟山下基也言河源出於昆侖山下之基按唐志儀鳳三年鄯州置鄯城縣有上樓山有河源軍西六十里有臨畨城唐遣使入吐畨必經此故云】煙火軍中幕牛羊嶺上村所居秋艸靜正閉小蓬門

蕭蕭古塞冷漠漠秋風【一作云】低黃鵠翅垂雨【蒼舒曰按文選黃鵠一逺別千里顧徘徊】蒼鷹饑啄泥【洙曰公自傷也】補注【希曰古者鵠與鶴字通用爾雅鷹鶆鳩釋曰春秋曰爽鳩氏司防鷹鷙故云司防郭云鶆當云鷞昭十七年鷞鳩氏司冦注爽鳩鷹也】薊門誰自北漢將獨徵西【趙曰薊門指安史言収復燕薊者誰也徵西則指言討吐畨漢有徵西將軍】不意書生耳【薛曰南史沈慶之曰耕當問奴織當問婢今欲伐國而與白靣書生輩謀事何由濟】臨衰厭【一作見】鼓鞞

山頭南【一作東】郭寺水號北流泉【師曰水萬折必東其勢順也今而北流其逆如此叛臣之謂乎泰曰彪池北流蓋亦惡其逆耳】老樹空庭得淸渠一邑傳補注【鶴曰九域志云郡有淸水本秦中所封爲附庸之地故有淸水縣渠亦因此而名故至徳二載五月子儀乃慶緒將安守忠戰於淸渠敗績淸渠在京城之西詩非引此】秋花危石底【師曰秋花非元物況危於石底公之命意自傷類如此】晚景臥鐘邊【一作前】俯仰悲身世溪風爲颯【一作肅】然

傳道東柯谷【鄭曰秦地名】深藏數十家對門藤蓋瓦映竹水穿沙瘦地翻宜粟陽坡可種【田曰毛文錫茶譜云宣州宣城縣有塢如山其東爲朝日所燭號曰陽坡】船人近相報但恐失桃花【彥輔曰桃花水也】萬古仇池穴【鄭曰在成州】潛通小有天【洙曰世說仇池有地穴通小有洞中出神魚食之者仙蘇曰趙徳麟曰仇池小有洞天之附庸也王仲至謂余曰吾嘗奉使過仇池有九十九泉石萬山環之可以避世如桃源鮑曰按唐志成州同谷縣有仇池與秦城接壤修可曰引茅君傳大天之內有元中洞三十六所第一王屋之之洞周回萬里名曰小有淸虛之天】補注【鶴曰秦州記仇池山本名維山形如覆囊上廣百頃壁立萬仭漢書氐人所居也方百頃四靣斗絕其山下石上玉形如覆壺在今成州上祿縣水經云鞏縣士社津有山臨河其間有穴潛通淮浦有渚謂之鮪渚亦潛通之義也】神魚久不見福地語眞傳【洙曰仙經有福地鎭地皆以名山或洞府爲之夢符曰按道書有三十六洞天七十二福地眞誥曰金陵者洞墟之膏腴句曲之福地履之者萬萬知之者無一內經福地誌曰伏龍之地在栁谷之西金壇之右可以髙灑金陵之福地】近接西南境長懷十九泉【師曰公有卜居之意】何時一茅屋送老白雲邊

未暇泛滄海悠悠兵馬間塞門風落木【洙曰一云塞風寒落木】客捨雨連山阮籍行多興龎公隠不還東柯遂【一作放】疏懶休鑷鬢毛班【師曰南史郁林王年五嵗戱髙帝傍帝令左右鑷白髮問王我誰耶答曰太翁帝笑謂左右曰豈有爲人作曽祖而防白髮乎卽擲鏡鑷子曰道不行乘桴浮於海】

東柯好崖谷不與眾峯羣落日邀雙鳥【覺範曰落日諭暮年邀雙鳥言欲與妻子隠居於此】晴天捲片雲補注【鶴曰辧命論云丹云不捲】野人吟險絕水竹防平分采藥吾將老童兒未遣聞

邊秋陰易夕不復辧晨光【洙曰鮑昭詩晨光復泱漭】檐雨亂淋幔山云低度墻【蘇曰公宙過友人捨問其墻低友人曰使山云易度耳】鸕鷀窺淺井蚯蚓上深堂【鄭曰水鳥不卵生口吐其雛正作鶿諭細民饑而無食洙曰深一作髙鸕鷀窺淺井無食也蚯蚓上深堂言至空也蘇曰譏小人得志也】補注【希曰爾雅鶿鷧釋曰別二名也字林似鶂而黒郭云卽鸕鷀也井深則有魚未可測井淺而窺徒勞矣】車馬何蕭索門前百艸長【趙曰張仲蔚所居蓬蒿滿門寂無車馬】

地僻秋將盡山髙夜未歸塞云多斷續邊日少光輝警急烽常報傳聞檄屢飛【薛曰按前漢書長安匈奴大入烽火通於甘泉洙曰鮑明逺詩羽檄起邊亭烽火入咸陽師曰說文曰檄以木簡爲書長尺二以徴軍也魏武奏事曰若有急則揷以雞羽謂之羽檄】補注【鶴曰賈誼傳斥侯望烽燧文頴曰邊方備胡冦作髙土櫓櫓上作桔橰桔橰頭兜零以薪艸置其中常低之有防卽火然舉之以相告曰烽師古曰夜則舉烽陳琳爲魏祖艸檄韓愈送侯參謀詩亦云檄筆無與謀則檄亦有文也】西戎外甥國【爲尙主也蒼舒曰按唐書景龍四年以金城公主下嫁吐畨乾元元年肅宗以防女寧國公主下降回紇爾雅曰妻之父爲外舅郭璞曰謂我舅者謂之甥然則亦呼壻爲甥唐書贊普遣名悉躐奉表言甥先帝舅顯親也】何得近天威【近一作迕洙曰天子之威也左傳齊侯曰天威不違顏咫尺】

鳳林戈未息魚海路常難【魯曰鳳林魚海皆地名】補注【鶴曰河州有鳳林縣北有鳳林闕見唐志戈未息言吐畨入防也】火雲峯峻【洙曰烽之火夏云多奇峯】懸軍幕井幹【洙曰懸軍謂路險阻懸之使下也鄧艾伐蜀懸軍深入幕一作暮夢符曰按周官挈壺氏掌挈壺以令軍井凡軍事縣壺以序聚趙曰易井収勿幕注井口曰収勿幕則勿遮幕之】風連西極動月過北庭寒故老思飛將【彥輔曰李廣飛將】何時議築壇【師曰漢祖築壇拜將甫思得如信者出焉】

唐堯眞自聖【趙曰謂肅宗也逸曰君自聖則忠讜不聞用防言以托諷也】野老復何知【趙曰公自謂也】曬藥能無婦應門亦有兒【洙曰李令伯表內無應門五尺之童世說荀淑使叔明應門玆明行酒師曰應音因當門戶幸有兒子】藏書聞禹穴【洙曰司馬遷年十嵗誦古文二十四而南遊江淮上防稽探禹穴窺九疑趙曰言禹穴藏書也】讀記憶仇池【憶一作悟蘇曰許靖過仇池樹下有碑靖駐馬一覧無遺人皆稱賞】爲報鴛行舊【趙曰指言平日同禁省之人】鷦鷯在一枝【趙曰莊子鷦鷯巢林不過一枝韓曰甫之執友皆在鴛行想其子必有所托故云云】

月夜憶舎弟【乾元二年作】

補注【鶴曰詩云戍鼔斷人行秋邊鴈一聲當是乾元二年秦州作是年九月史思明陷東京及齊汝鄭滑四州宜戍鼓之未作二弟在許一在齊皆在河南故憶之】

戍鼓斷人行【洙曰戍樓鼓也】秋邊一鴈聲【洙曰言孤也】露從今夜白月是故鄕明有弟皆分散【洙曰一云羇旅趙曰公之二弟方賊亂時一在齊州一在陽翟】無家問死生寄書長不逹況乃未休兵【一雁聲言其兄弟隔絕遂孤也當亂離流落故曰無家也】

宿贊公房【彥輔曰贊大云寺主謫此安置乾元二年作】

補注【鶴曰詩云隴月向人圓又言菊荒蓮倒當是乾元二年晚秋在秦州作】

杖錫何來此秋風巳颯然雨荒深院菊霜倒半池蓮【師曰昔慧逺禪師與陶淵明結白蓮社甫平昔與贊公逰從亦其比也今之霜倒半池蓮言蓮社冷落也】補注【希曰此特言宿贊公房時景物如此爾豈爲蓮社冷落而言若以蓮諭蓮社冷落則菊將安諭】放逐寧違性【洙曰性安窮達不以放逐而違爾】虛空不離禪【洙曰釋經以禪宗爲空門】相逢成夜宿隴月向人圓補注【希曰晉劉惔傳卿今日作此靣向人耶】

東樓【乾元二年作】

補注【鶴曰傳聲看驛使蓋使吐畨者經此當是乾元二年秦州作】

萬里流【一作行】沙道徵西過此門【洙曰流沙地名老子西渉流沙而不返晉漢有徵西將軍官趙曰泛言西行之人出此西門耳一本作西徵北門義非】補注【鶴曰流沙在西之極吐番所居之域中國使吐畨者道出於此漢書有西徵三字師古以爲以日爲諭故言西徵然此云徵西猶言往西耳往西則過此門趙注是】但添新戰骨【蘇曰袁耽數年相持邊疆沙塲但添新戰骨耳】不返舊徵魂【洙曰一云但添徵戰骨不返死生魂】樓角淩風迥城陰帶水昏傳聲看驛使送莭向河源【趙曰時遣使與吐畨和借使張騫奉使尋河源事】

雨晴【洙曰一作秋霧乾元元年作】

補注【鶴曰詩云塞栁行疏翠又云胡笳樓上彂當是乾元元年秦州作】

天際【一作外】秋云薄從西萬里風今朝好晴景久雨不妨農【洙曰以得時也蘇曰元狩年中𨿽久雨不妨農事】塞【一作岸】桞行疏翠山梨結小紅胡笳樓上發一鴈入髙空【修可曰張祐詩萬人齊指處一鴈落寒空同此】

寓目【趙曰左傳楚子玉之語曰得臣與寓目焉】

補注【鶴曰詩云闗雲塞水羌女胡兒當是在秦州作乾元二年詩又云一縣葡萄熟指隴西所出而言也】

一縣葡萄熟【沈曰永徽圖經曰葡萄生隴西五原煌山谷今處處有之】秋山苜蓿多【洙曰西域人好飲葡萄酒馬食苜蓿貳師伐宛將種歸中國沈曰神農本艸云苜蓿味苦平無毒主安中利人可久食】闗云常帶雨塞水不成河羌女輕【一作搖】烽燧【趙曰然火曰烽舉炬曰燧】胡兒制【一作摯】駱駝自傷遲暮恨喪亂飽經過

山寺【乾元二年作】

補注【鶴曰範成大嶺海志云鸚鵡出炎方稍北中冷則發瘴噤秦地寒宜無鸚鵡而梁權道編此詩在秦州作按鸚鵡賦云命虞人於隴抵閉以雕籠剪其羽翅秦隴右州也故有之公賀薛璩畢曜遷官詩在秦州亦曰隴俗輕鸚鵡則此詩正在秦州作乾元二年】

野寺殘僧少山園細路髙麝香眠石竹鸚鵡啄金桃【洙曰麝鹿也蘇曰麝香鳥名石竹野花麝香之鳥其骨極小石竹之花防弱叢生而纎短麝香所以能眠釋者以爲麝鹿也豈能眠於石竹或以爲釋者是師曰天廚禁臠云麝香小鳥也與蘇注同】補注【希曰爾雅麝父麕足釋曰字林云小鹿有香其足似麞故云麕足郭云腳似麕有香文嵇叔夜養生論麝食柏而香本艸云麝香形似麞嘗食柏五葉得香又夏自食蛇多至寒香滿入春懷急痛以腳剔去置矢溺中覆之時有常處漢異域志能言鳥注云鸚鵡說文鶯母能言鳥也貞觀間唐國獻黃桃大如鵝卵其色如金亦呼爲金桃玆云者亦其類歟鶴曰崇仁饒焯景仲與餘言嘗見武林有金桃色如杏七八月熟因知東都事略所記外國進金桃銀桃種命植之禦苑卽此也】亂水通人過【定功曰詩渉渭爲亂】懸崖置屋牢【蘇曰姚崇梵僧居麥積山下以巖造成屋今自爲石巖寺】上方重閤晚百里見纎毫

卽事【乾元二年作】

補注【鶴曰詩曰人憐漢公主生得渡河歸謂寧國公主榦元二年八月丙辰自回紇歸當是其年作】

聞道花門破和親事卻非人憐漢公主生得渡河歸【趙曰回紇助討祿山有功乾元元年請婚肅宗以寧國公主下嫁眀年可汗死公主以無子得歸】補注【鶴曰花門破謂回紇乾元元年和親後嘗使王子骨啜勒宰相帝裏等率騎討賊明年回紇與九節度攻相州王師潰帝徳奔京師帝厚賜遣還俄而可汗死公主歸故云】秋思拋云髻【一作鬢】腰支賸【一作勝】寶衣羣凶猶索戰【蘇曰王世充羣凶兵猶索戰但持重吾軍然後大事可成】回首意多違

遣懷【乾元二年作】

補注【鶴曰詩云寒城塞日皆是指秦州而言乾元二年作】

愁眼防霜露寒城菊自花【蘇曰古出塞云寒城菊自花曠野木脫盡子羙全用深有包蓄木脫盡言無嵗寒之志交情薄也菊自花不似澆培乃君子以道自營也】天風隨斷桞客淚墮淸笳水淨城陰直山昏塞日斜夜來歸鳥盡啼殺後棲鴉【趙曰以其無枝可棲故啼之多爾】

天河【乾元二年作】

補注【鶴曰公爲小人所間自拾遺出爲華州司功故托天河以自諭而有縱被防云掩終能永夜淸之句此詩當是乾元二年七月在秦州作所以又有伴月落邊城之句】

常時任顯晦秋至最分明【洙曰天河至秋則顯見人自謂銀河】縱被防云掩終能【一作當】永夜淸【魯曰賢人𨿽爲羣小所掩然終不害其明】含星動雙闕伴月落邊城補注【希曰雙闕當是指龍門按韋述東都記龍門號雙闕】牛女年年渡【趙曰齊諧記曰桂陽武丁忽謂其家曰牛女渡河諸仙悉還宮吾向巳被召不得停明日失丁所在】何曽風浪生【浪曰世說牽牛織女二星七夕渡河相防】

初月【至徳二載作】

補注【鶴曰師古謂肅宗乾元初子美在秦州避亂作而梁權道編在乾元二年按至徳二載十月還京子美扈從當在是年秋作蓋詩意屬肅宗卽位於靈武詩曰影斜輪未安諭其未正位於京師也成都府詩云初月出未髙眾星尙爭光亦此意余見注】

光細【洙曰一云常時】欲上影斜輪未安【魯曰魄未圓滿也】防升古塞外巳隠暮云端【洙曰言易落也蒼舒曰魏秦云夏鄭公評杜公初月詩曰微升古塞外已隠暮云端以謂意屬肅宗鄭公善評詩者也秦觀云退之詩煌煌東方星柰此眾客醉其順宗時乎東方謂憲宗在東宮也此論與此詩合】補注【希曰鄧通傳徼外注師古曰徼猶塞也東北謂之塞西南謂之徼塞者以障塞爲名肅宗卽位於靈武於國爲北故云】河漢不攺色【趙曰言月出便隠惟河漢不以月之隠而攺色也】補注【鶴曰亦諭肅宗卽位河漢之地𨿽不至於攺色而闗山之地尙多擾擾其與影斜輪未安皆諭肅宗未還京而天下尙未安寧也】闗山空自寒庭前有白露暗滿菊花圑

歸鷰【乾元二年作】

【彥輔曰此詩公托意以自諭也】補注【鶴曰公見歸鷰而傷巳之未歸故有故巢儻未毀防傍主人飛之句舊次在乾元二年秦州詩內梁編亦然】

不獨避霜雪其如儔侶稀四時無失序八月自知歸【洙曰言四時疊運自得其序而以炎涼往來者乃燕之自知爾】春色豈相訪眾鶵還識機故巢儻未毀防傍主人飛【傍去聲師曰此詩公托意以自況也避霜雪言避亂也四時疊運自有炎涼公之去就非若俗態之奔競也故巢諭故鄕】

促織【乾元二年作】

補注【鶴曰促織趨織也詳見注自此至除架五詩皆托以諭人當是乾元二年秦州作】

促織甚防細【洙曰促織秋虫也】補注【希曰爾雅釋曰蟋蟀一名蛬今促織也亦名靑唐風雲蟋蟀在堂陸機云似蝗而小正黒有光澤一名蛬一名蜻蛚楚人謂之王孫豳人謂之趍織裏語云趍織鳴嬾婦驚是也今詩曰故妻難及晨本此詩也七月云十月蟋蟀入我牀下又古今注促織一名梭機莎雞一名絡緯】哀音何動人艸根吟不穏牀下夜相親【趙曰人多置牀下也】久客得無淚故妻難及晨悲絲【一作弦】與急管感激異天眞【師曰促織常夜鳴甚哀切】

衣【乾元二年作】

補注【鶴曰詩云亦知戍不返又云一寄塞垣深是時安史之亂旣未息又備吐畨也乾元二年作】

亦知戍不返【趙曰婦人知其去戍邊而不返】秋至拭淸砧巳近苦【一作暮】寒月況經【一作驚】長別心【洙曰言徵戍之苦不保其生死】寧辭衣倦一寄塞垣深【洙曰垣城墻也】用盡閨中力君聽空外音【洙曰砧聲也師曰此詩言徵戍之苦秋至拭砧作寒衣送至塞垣邊城也盡閨中之力衣其砧聲音聞於空外使人不忍聽也故云】

螢火

補注【鶴曰爾雅云螢火一名卽炤夲艸一名夜光一名熠燿傳曰螢載火而寒一名挾火一名夜火一名宵燭今詩云幸因腐艸出敢近太陽飛蓋指李輔國輩以宦者近君而撓政也乾元二年秦州作師云諭小人起於防賤而侵淩大徳之士】

幸因腐艸出【洙曰月令腐艸化爲螢】敢近太陽飛【洙曰太陽之光固非螢火之可近諭小有才而侵侮大徳者】未足臨書卷時能防客衣隨風隔幔小帶雨傍林防補注【鶴曰爾雅釋云腐艸得暑濕之气爲螢至秋而天沈陰數雨螢火夜飛之時也詩東山云熠燿宵行玆云敢近太陽飛又雲帶雨傍林防蓋本於此】十月淸霜重飄零何處歸【師曰螢出於腐艸諭小人起於防賤而侵淩大徳之士一旦時淸必防擯斥故雲飄零何處歸】

蒹葭【乾元二年作】

補注【鶴曰爾雅釋葭一名葦卽今之蘆也葦之未成者一名蒹郭云似萑而細髙數尺江東呼爲蒹適秦風雲蒹葭蒼蒼從舊次乾元二年作】

摧折不自守【洙曰生質衰脆不能自守】秋風吹若何暫時花載雪幾處葉沈波【洙曰言非嵗寒之質】體弱春苗早叢長夜露多江湖後搖落亦【一作只】恐嵗蹉跎

苦竹【乾元二年作】

補注【鶴曰戴凱之竹譜云亦有紫苦竹處處有之又梧州思安縣有黃苦竹白苦竹之名東越謂之髙苦竹同上年作】

靑冥亦自守軟弱彊扶持【彊其兩切洙曰猶彊自振立也】味苦夏虫避叢卑春鳥疑軒墀曽不重剪伐欲【一作亦】無辭幸近幽人屋【蘇曰崔浩菜賦種近幽人之屋藏當野客之窻】霜根結在玆【師曰言此竹質𨿽疲軟然得其所托亦足以保其生矣】

除架【洙曰架也乾元二年作】

補注【鶴曰詩云束薪巳零落瓠葉轉蕭疏又云寒事今牢落人生亦有初當是秋冬之交公將赴同谷以秦人待我不如始至也同上年作】

束薪巳零落瓠葉轉蕭疏幸結白花了寧辭靑蔓除秋虫聲不去暮雀意何如【洙曰架除而鳥失棲也】寒事今牢落人生亦有初【洙曰言未生之初則作架以承之才結花則有將實之望而其意稍怠矣故架壊則除去而不修也亦猶人事鋭始而怠終趙曰人生未嘗無初公初在太平之時文采動上聲譽烜赫本不如是牢落也】

夕烽【乾元二年作】

補注【鶴曰詩云照秦過隴則是在秦州當乾元二年九月史思明陷東京反齊攻鄭滑四州之後十月李光弼與思明戰於河陽之時思明敗故此詩云每日報平安當在其年作師古曰畫則然燧夜則舉烽故題曰夕烽】

夕烽來不近每日報平安【趙曰有警急之報則舉烽火以相應】補注【鶴曰烽有報平安火如哥舒翰潼闗之敗翰麾下來告急上遣李福等將監牧兵赴潼及暮平安火不至上始懼是也】塞上傳光小云邊落防殘照秦通警急過隴自艱難【趙曰言安史之兵猶出沒隴上也】聞道蓬萊殿【鄭曰長安志殿在東內紫宸殿北】千門立馬防

秋笛【乾元二年作】

補注【鶴曰詩云他日傷心極徵人白骨歸蓋秦當攻守吐畨之俗今聞笛聲之悲故有此作乾元二年秋】

淸商欲盡奏奏苦血沾衣【趙曰五音惟商最悲今欲盡奏以全其曲則聞者必揮涕而繼之以血也】他日傷心極徵人白骨歸【趙曰他日士有死於戰以白骨歸聞此聲尢傷心也】相逢恐恨過故作發聲防不見秋云動悲風稍稍飛【洙曰言笛聲哀切風雲亦爲之淒慘】

送逺【乾元二年作】

補注【鶴曰乾元二年冬去秦而此詩云帶甲滿天地當是指其年史思明之亂方殷而李光弼等平之又詩云艸木嵗月晚闗河霜雪淸則作詩時公將去秦也】

帶甲滿天地【洙曰盜賊充斥時方用兵】胡爲君逺行親朋盡一哭【洙曰楚辭悲莫悲於生別離】鞍馬去孤城艸木嵗月晚闗河霜雪淸別離巳昨日因見古人情【蘇曰張翰命駕歸吳一世髙其節阮攸嘆曰讀陳畱範蠡遺史因此知季世見古人情矣】

觀兵【乾元二年作】

補注【鶴曰詩云北庭送壯士按北庭卽鎭西北庭莭度之兵元帥謂李嗣業乾元元年九月嗣業防九莭度攻鄴是時公有觀安西兵赴闗中待命詩今詩云莫守鄴城下斬鯨遼海波乃鄴師未潰之前作公意欲且平吐畨也當是乾元二年春作非秦州詩】

北庭送壯士【洙曰燕太子送荊軻於易水上軻歌曰壯士一去不復還】貔虎數尢多【洙曰書如虎如貔師曰時回紇送兵三千助討賊故云云】精銳舊無敵【洙曰精銳猶勇敢也】邊隅今若何【趙曰此望其必勝而憂之之辭】妖氛擁白馬元帥待雕戈【趙曰妖氛指言吐畨之兵待雕戈則待北庭之賜也古鼎銘曰王命虎臣賜爾和鸞黼黻雕戈】莫守鄴城下斬鯨遼海波【師曰元帥代宗也時九莭度兵圍賊將慶緒於相州欲誅其渠魁故云云趙曰思明據城宋下公謂可以緩圖且於遼海斬鯨則以吐畨爲急也】補注【鶴曰吐畨自至徳元載陷威戎神威等軍石堡石谷等城二載又陷西平乾元元年又陷河源其侵陵之气方張公所以欲其先斬遼海之鯨也】

廢畦【乾元二年作】

補注【鶴曰詩云秋蔬擁霜露當是秋晚作從舊次則乾元二年作時公巳有去秦之意矣】

秋蔬擁霜露豈敢惜凋殘暮景數枝葉天風吹汝寒緑霑泥滓盡香與嵗時防生意春如昨悲君白玉盤

不歸【乾元二年作】

補注【鶴曰詩云河間尙徵伐按唐志瀛州爲河間郡屬河北當是祿山自範陽反河北諸郡望風反解時公之從弟死於城中天寶十四載十一月至乾元元年爲三年今云面上三年土春風艸自生則是經三春當是乾元二年春公是時在東都而梁權道編在秦州作非】

河間尙徵伐【宋曰河間郡名此詩甫從弟經亂離未歸也】汝骨在空城【趙曰此言公之從弟有死而寄骨於其處】從弟人皆有終身恨不平數金憐俊邁【師曰謂初時知錢數也】總角愛聰明靣上三年土春風艸又生【師曰言三年飄蕩風埃之中今春艸又生也】

天末懷李白【趙曰白於至徳二載坐永王璘而謫夜郎故公在秦州懷之而作】補注【鶴曰趙注乾元二年春秦州作今考詩云應共寃魂語投詩贈汨羅謂白有捉月之事當在寶應元年後】

涼風起天末君子意如何【洙曰月賦云斂天末】補注【希曰陸士衡詩借問欲何爲涼風起天末白亦自有詩云滄波渺川汜白日隠天末】鴻鴈防時到江湖秋水多文章憎命達魑魅喜人過【趙曰譬小人害君子之意師曰自古文章之士命運多蹇魑魅言貶所窮僻】應共寃魂語投詩贈汨羅【琪曰指屈原也馬曰若原不遇投汨羅江死故甫有是句】

獨立【乾元二年作】

補注【鶴曰詩云空外二鷙鳥河間雙白鷗又云雲天機與人事獨立萬端憂鷙鳥諭得時則可以撃物白鷗諭失時則可以遂性公爲拾遺爲小人所間遂遲回於秦華間因覩艸露蛛絲而知天機之與人事於是不能無憂其憂也豈爲巳而巳詩在乾元二年秦華間作】

空外一鷙鳥河間雙白鷗【師曰皆得其勢也】飄颻搏撃便容易往來逰【趙曰摶撃謂鷙鳥也往來逰言白鷗也白鷗往來不知鷙之將搏撃此可爲寒心矣】艸露亦多濕蛛絲仍未収【師曰詩云豈不夙夜謂行多露露犯之則濡蛛絲易染惹人甫官拾遺宜若鷙鳥獨立遇事則誅撃姦回時抗防論房琯反爲小人沾惹以朋黨至於斥逐故有艸露多濕蛛絲未収之句】天機近人事獨立萬端憂【蘇曰蘇筠獨立西樓俛仰身世憂患萬端】

日暮【乾元二年作】

補注【鶴曰詩如前篇言羗婦胡兒當亦在秦州作乾元二年】

日落風亦起城頭烏尾訛【修可曰按後漢五行志桓帝時京師童謠云城上烏尾畢逋蓋言處髙利獨食不與下共謂人主多聚斂也師道曰訛以言驚動也】黃雲髙未動白水巳揚波羌婦語還哭胡兒行且歌將軍別上馬夜出擁雕戈【蘇曰馬援夜出撃五蠻陣換馬自備遂橫戈而出】

空囊【乾元二年作】

補注【鶴曰詩雲翠柏苦猶食晨霞朝可飱正史謂在秦州拾橡栗以自給之意當是乾元二年作】

翠柏苦猶食【修可曰楚詞雲山中人兮采杜若飲泉石兮飯松柏又列仙傳仙人偓佺食松柏之實】晨霞朝可飡【田曰楚詞云飡六气而飲沆瀣潄正陽而飡朝霞注陵陽子明經曰春食朝霞者日始出赤气也華陽眞妃曰日者霞之實霞者日之精君惟聞服日之法未聞飡霞之法也師曰甫欲飱霞食柏髙遁於世】世人共鹵莽吾道屬艱難不防井晨凍【洙曰樵蘇不防淸談而巳趙曰以不防不及井而井晨凍矣】無衣牀夜寒【洙曰七月詩無衣無褐何以卒嵗】囊空恐羞澁畱得一錢看【蘇曰晉阮孚山野自放嗜酒日持一皂囊逰防稽客門囊中何物但一錢看囊庶免其羞澁趙曰趙壹之文章𨿽滿腹不如一囊錢也師曰甫嘗云語言少味無阿堵物少味者羞澁之謂也】補注【希曰梁武帝詩書云羊忻書似婢作夫人不堪位置而舉止羞澁終不似眞蘇注巳盡似不必更注此第蘇注多引小說又或以爲非蘇所注故又筆之於後】

病馬【乾元二年作】

補注【鶴曰詩雲天寒闗塞深當是在秦州作乾元二年】

乘爾亦巳久天寒闗塞深塵中老盡力嵗晚病傷心【趙曰田子方出野見病馬問禦者對曰此故公家畜也罷而不能爲用故出放之曰少盡其力老棄其身仁者不爲也命束帛贖之】毛骨豈殊眾馴良猶至今物防意不淺感動一沈吟【師曰此詩托意人君始用其才終乎捐棄而失之寡恩也】

蕃劍【乾元二年作】

補注【鶴曰詩云風塵苦未息持汝奉明王又舊次與梁編皆在乾元二年秦州詩內則風塵云者指思明𨿽敗於李光弼而未息也】

致此自僻逺又非珠玉裝如何有奇怪每夜吐光芒【趙曰鬥牛之間有紫气】虎气必騰上龍身寧久藏【趙曰孔章臨亡戒其子以劍自隨後其子爲建安從事劍忽耀出見二龍相隨焉】風塵苦未息持汝奉明王

銅瓶補注【此詩當與蕃劍同時作乾元二年作】

亂後碧井廢時淸瑤殿深【師曰銅瓶所以汲水以濟人者也諭賢者宣君之防以及眾世亂則棄捐於寒勞時淸可収用於瑤殿】補注【希曰漢禮樂志眺瑤堂師古曰以瑤飾堂此云瑤殿亦其義】銅瓶未失水百丈有哀音側想美人意應悲寒甃沈蛟龍半缺落猶得折黃金

觀安西兵過赴闗中待命二首【乾元元年作】

補注【鶴曰按安西節度至徳元載更名鎭西故乾元二年九節度圍鄴之師潰後李光弼退守河陽時周摯逼中潬遣荔元禮撃之摯遁去以功知鎭西北庭行營節度使則安西之兵元年巳赴闗中是時節度蓋李嗣業也嗣業以干元二年正月卒通鑑所謂九月庚寅命朔方節度郭子儀淮西魯炅鎭西北庭李嗣業七節度將步騎二十萬討安慶緒李光弼王思助之是也此詩當是乾元元年華州作不曰鎭西而曰安西循舊名也梁權道編在二年作非】

四鎭富精銳摧鋒皆絕倫【洙曰言勇銳能摧鋒陷陣也唐軄官志四鎭通於柔逺通典鎭西將軍後漢末魏武帝爲之鎭南將軍劉表爲之魏張魯晉杜元凱並爲之鎭西將軍後漢劉表魏鐘離鄧艾爲之鎭北將軍南魏明帝太和中置劉靖許允並爲之各一人宋時四鎭與中軍通爲雜號後魏加大次尙書令夢符曰按唐武后時右鷹揚衛將軍王孝傑撃吐畨大破其眾復取四鎭更置安西都防府於龜玆以兵鎭守又唐志四鎭都督府謂龜玆於闐焉耆防勒也】補注【鶴曰舊史地裏志安西莭度撫寧西域統龜玆於闐焉耆防勒四國故謂之四鎭注云都防府治所在龜玆國城內管戎兵二萬四千人馬二千七百疋新史云初治西州後徙治龜玆至徳元載更名鎭西後復】還聞獻士卒足以靜風塵老馬夜知道【洙曰齊桓公失道管仲使隨老馬而得出老馬多知也師曰老馬諭哥舒翰老將】補注【鶴曰哥舒翰天寶十五載巳降安祿山此豈是諭舒翰師注非若以老馬諭主將則謂李嗣業】蒼鷹饑著人【著且略切洙曰晉載記言慕容垂猶鷹也饑則附人飽則髙飛師曰鷹饑諭祿山未髙也】臨危經久戰用意始知神【洙曰精戰陣用意如神師曰當此時正好使之立功以充其志願故云云】

奇兵不在眾【洙曰史兵以正合以奇勝傳云畱侯用奇兵不必眾多𨿽多不精銳而無益】萬馬救中原【洙曰蔡琰謂曹公曰明公廐有萬馬】談笑無河北【洙曰言談笑可以卻敵趙曰祿山之叛河北一帶已陷沒今言安西兵之精銳主將於談笑之間可以蔑無河北矣】心肝奉至尊【洙曰言至誠也】孤云隨殺气飛鳥避轅門【蒼舒曰項羽傳將入轅門是也石曰轅門以車爲軍門兵屯嚴肅𨿽飛鳥不敢過】竟日畱歡樂【歡一作觀】城池未覺喧

送人從軍【乾元二年作】

補注【鶴曰王仲宣詩從軍有苦樂借問所從誰詩雲弱水陽闗在甘州汝州皆屬隴右道當是乾元二年在秦州作】

弱水應無地陽闗巳近天今君渡沙磧累日斷人煙【洙曰弱水水也以其力不能載物故謂之弱水陽闗地名趙曰無地言水多也近天言山髙也余曰唐王維詩勸君更盡一杯酒西出陽闗無故人後人爲陽闗曲唱之】補注【鶴曰禹貢導弱水至於合黎而唐志合黎山在甘州張掖縣弱水栁子厚所謂西海之山有水散渙無力不能負芥者陽闗唐志云在沙州壽昌縣西二地乃備吐畨之所按唐志西州西南有南平安昌兩城百二十里至天山西南入谷經礌石磧二十里至銀山磧又北庭大都防府有小磧又云伊麗河西行千里至碎葉城水皆北流入磧今曰沙磧則沙乃流沙之類自是兩名八哀詩首篇贈司空王思禮詩云意無流沙磧是也又自中國往髙昌從武威西北有防徑度沙磧千餘里四靣茫然無有蹊徑惟以人畜及駝糞爲驗余見王思禮詩注】好武寧論命【洙曰志於功名】封侯不計年【洙曰有功卽封趙曰言其從軍好緣好武於是用命之秋故不論命有功封侯漢制也不計年所以激發之】馬寒防失道【師曰李廣徵匈奴失道當斬贖爲庶人此戒之之辭】雪沒錦鞍韉

送靈州李判官【新添乾元二年作】

補注【鶴曰詩云近賀中興主神兵動朔方謂至徳二載史思明降後河北悉爲唐有後思明再叛郭子儀還東都經營河北李光弼乾元二年又爲幽州大都督府長史兼河北節度故稱神兵詩又云將軍專防略當是指王思禮是年七月爲闗內路府節度兼太原尹北京畱守故亦可謂神兵動朔方也此詩當是乾元二年在秦州作】

羯胡腥四海回首一茫茫血戰乾坤赤氛迷日月黃將軍專策略幕府盛才良近賀中興主神兵動朔方

野望【乾元二年作】

補注【鶴曰詩云獨鶴歸何晚昏鴉巳滿林公以鶴自諭以鴉諭小人謂巳之所以未歸者由小人眾多而詩又雲逺水兼天淨孤城隠霧深則是秦州作同上年】

淸秋望不極迢遞起層陰【趙曰晉陸仲詩層巒起層陰】逺水兼天淨孤城隠霧深葉稀風更落山迥日初沈獨鶴歸何晚昏鴉巳滿林【洙曰譏小人眾多也趙曰何遜詩昏鴉接翅歸】

示侄佐【魯曰佐艸堂在東柯谷乾元二年作】

補注【鶴曰一本題下注云佐艸堂在東阿谷東柯在秦州公秦州雜詩有云聞道東柯谷深藏數十家是也今以詩云多病秋風落定爲乾元二年九月作蓋十月公巳入同谷世系表佐是襄陽房殿中侍禦史暐之子】

多病秋風落【師曰七月秋風起八月風髙九月風落】君來慰眼前自聞茅屋趣只想竹林眠【師曰甫欲得佐共住故云】滿谷山雲起侵籬澗水懸嗣【一作阮】宗諸子侄早覺仲容賢【洙曰阮咸字仲容籍之侄也任達不拘與叔父籍爲竹林之逰】

佐還山後寄三首補注【鶴曰還山謂還東柯谷也同上年作】

山晚黃雲合歸時恐路迷澗寒人欲到村黒鳥應棲野客茅茨小田家樹木低舊諳疏懶叔湏汝故相攜【趙曰嵇康性復疏懶】

白露黃粱熟分張素有期巳應舂得細頗覺寄來遲味豈同金菊香宜配緑葵【趙曰潘安仁賦有緑葵露】老人他日愛正想滑流匙

防道泉澆圃交橫落幔坡葳蕤秋葉小【洙曰小一本作少】隠映野雲多隔沼連香芰通林帶女蘿甚聞霜薤白重恵意如何【分引泉水以灌圉故交橫而落也幔坡言靑翠如幔葳蕤衰貌秋葉言黃落之葉女蘿乃松蘿也】

從人覓小胡孫許寄【乾元二年作】

補注【鶴曰詩云人說南州路則詩在西北作當是寓秦州時梁權道編在大歷二年夔州詩內】

人說南州路山猨樹樹懸舉家聞若咳【又作挽一云共愛】爲寄小如拳預哂愁胡靣【趙曰晉傳元鷹賦狀如愁胡】初調見馬鞭許求聰慧者童稚捧應癲

秋日阮隠居致薤三十束【鄭曰葷菜葉似韭乾元二年作】補注【鶴曰公以干元二年夏至秦州有貽阮隠居詩云塞上得阮生則阮乃秦州人此詩同是其年作薤至秋江南人巳不食而阮當秋日乃致於公又公作詩寄佐侄亦有甚聞霜薤白重恵意如何之句豈秦地寒故尙堪食耶】

隠者柴【一作荊】門內畦蔬繞捨秋盈筐承露薤【洙曰詩卷耳不盈頃筐挽歌薤上露】不待致書求束比靑芻色【魯曰詩云生芻一束】圓齊玉筋頭衰年闗鬲冷味暖並【一作腹】無憂【唐曰薤淸暖益老人故云闗莭也鬲胸也】秦州見勑【一作除】目薛三璩授司議郎畢四曜除監察與二子有故逺喜遷官兼述索居三十韻【乾元二年作】補注【鶴曰唐百官志司議郎二人掌侍從規諌駁正啟奏凡皇太子可傳於史冊者錄爲記注貞觀十八年方置以比給事中監察禦史十五人掌分察百寮巡按州縣云云六典云八人武徳初方置貞觀二十二人加二人今詩云秋風動闗塞當是乾元二年春作】

大雅何寥闊斯人尙典刑【洙曰詩𨿽無老成人尙有典型】交期余潦倒材力爾精靈【洙曰嵇康書足下舊知吾潦倒麤疏不切事情精靈猶精明也】二子陞同日諸生困一經文章開突奧【洙曰突又作陵東北隅也一云窟也突奧深防貌荀子突奧之內枕簟之上鄭曰突拖沒切爾雅傳謂之突奧方到切室之西南隅曰奧】遷擢潤朝廷【趙曰潤如徳潤身之潤】舊好何由展新詩更憶聽別來頭並白【秦曰古詩有云相看俱白頭】相見眼終靑【洙曰阮籍善爲靑白眼見佳客則爲靑眼見俗客卽爲白眼】伊昔貧皆甚同憂心【一作嵗】不寧棲遑分半菽浩蕩逐流萍【洙曰劉孝標絕交論莫肯廢其半菽罕有落其一毛流萍諭流落如萍之在水也趙曰祖出漢書項羽嵗饑人貧卒食半菽】俗態猶猜忌【一云猜忍】妖氛忽杳防獨慙投漢閣【洙曰見子云識字終投閣注】俱議哭秦庭【洙曰吳入郢申包胥求救於秦秦兵未出包胥哭於秦庭者七日勺水不入於口】還蜀祗無益囚梁亦固扄【洙曰司馬相如還蜀梁孝王怒鄒陽下獄吏將殺之陽從獄中上書王立出之】華夷相混合宇宙一羶腥【洙曰言胡兵亂華也】帝力収三統【夢符曰按前漢書三統謂天統地統人統爲夏商周之三正也趙曰周得天統商得地統夏得人統言天地人皆歸之也】天威摠四溟【天威見秦州雜詩注】舊都俄望幸淸廟肅惟馨【洙曰顏延年車駕幸京口詩春方動震駕望幸傾五州張平子南都賦頌曰眞人南巡覩舊裏焉詩淸廟注淸廟謂有淸明之徳者之宮也天有淸明之徳而文王象之故以名詩書明徳惟馨趙曰舊都指言長安望幸言車駕還而再見宗廟也】補注【鶴曰文帝紀上幸甘泉如淳曰蔡邕雲天子車駕所至民臣以爲僥幸故曰幸至徳二載九月復京師左僕射裴冕告太淸宮郊廟十一月作九廟神主告享於長樂殿乾元元年四月辛亥祔神主於太廟甲寅朝享於太廟有事於南郊故云】雜種𨿽【一作難】髙壘【洙曰漢書羌胡雜種類不一也髙壘言壁壘尙髙深也】長驅甚建瓴【洙曰髙祖紀若髙屋之上建瓴水言其勢順而易爲力也】焚香淑景殿【鄭曰長安志殿在西內絳防院西】漲水望云亭法駕初還日羣公若防星【洙曰言帝初収復還宮日百官之輳於朝者若聚星焉】補注【希曰梅福傳當戶牖之法坐師古曰正坐也猶言法宮法駕西都賦亦雲乘鸞輿備法駕律曆志注孟康曰太初上元甲子夜半朔日冬至時七曜皆防聚斗牽牛分度】宮臣仍防染【洙曰宮臣謂薛受司議也屬東宮趙曰防染零文字也】柱史正零丁【洙曰畢受禦史老爲柱下史防染零丁言未盡其才也趙曰零丁介獨貌】宮忝趨棲鳳朝回嘆【一作欲】聚螢【車聚螢】喚人看騕褭不嫁惜娉婷【洙曰張易之出塞行騕褭靑緑騎娉婷紅粉妝趙曰言二公初不自炫鬻以駿馬佳人爲諭師曰凡此皆甫自諭不見用於世也】掘劍知埋獄提刀見發硎【洙曰劍埋於丰城獄張華夜見其气在鬥牛間使人掘之庖丁解牛十九年而刀刃若新發硎鄭曰硎音刑砥石梅曰此二句諭薛畢二子防年埋沒今始奮發始見遇事剸裁也】侏儒應共飽【洙曰東方朔傳方待詔公車俸祿薄未得省見久之朔紿侏儒曰上以若曹無益於縣官欲盡殺若曺侏儒大恐啼泣朔教曰上卽過叩頭請罪居有頃聞上過侏儒皆號泣頓首上問何爲對曰東方朔言上欲盡誅臣等上知朔多端召問朔何恐侏儒爲對曰臣朔生亦言死亦言侏儒長三尺餘俸一囊粟錢二百四十臣朔長九尺餘亦俸一囊粟錢二百四十侏儒飽欲死臣朔饑欲死臣言可用幸異其禮不用罷之無令但索長安米上大笑因使待詔金馬門遂稍稍得進用焉趙曰以言二公猶未甚顯防與侏儒共飽耳】漁父忌偏醒【洙曰屈原旣放行吟澤畔顏色憔悴漁父問曰子非三閭大夫耶何故至此屈原曰眾人皆醉惟我獨醒漁父曰何不哺其糟而啜其醨趙曰公自比屈原之放逐以漁父忌其獨醒也】旅泊窮淸渭長吟望濁涇【趙曰公在秦州而憶長安故也】羽書還似急【洙曰以鳥羽揷檄書上馳告四方故云羽書髙祖曰吾以羽檄徴天下兵】烽火未全停【洙曰烽燧也未全停尙有餘烽也】師老資殘宼戎生及近坰忠臣辭憤激烈士涕飄零上將盈邊鄙元勲溢鼎銘【洙曰銘功鐘鼎也】仰思調玉燭誰定握靑萍【洙曰爾雅曰四時調謂之玉燭玉燭調猶爕理也靑萍劍名也陳孔章答東阿王牋君侯體髙俗之才秉靑萍幹將之噐拂鐘無聲應機立斷】隴俗輕鸚鵡【洙曰鸚鵡賦命虞人於壠坻閉以雕籠剪其羽翅趙曰公自況也】原情類鶺鴒【洙曰詩鶺鴒在原兄弟急難趙曰指與二公如兄弟之急難也】秋風動闗塞髙臥想儀形

寄彭州髙三十五使君適虢州岑二十七長史參三十韻【乾元二年作】

補注【鶴曰新舊史皆以適由太子少詹事出爲蜀州刺史遷彭州而考公前後詩則有不然者以適如史云先刺蜀而移彭則何爲乾元二年公在秦州有此詩題云寄髙彭州又有彭門劍閤外之句而適贈杜拾遺詩云傳道招提客又具官云蜀州刺史髙適又有追酬髙蜀州人日見寄詩而適詩云人日題詩寄艸堂蓋招提客指公上元元年方到成都時居浣花寺而是年人日未有艸堂當是二年寄之以】

【此三詩論則是先刺彭而後移蜀然公有因崔五侍禦寄髙彭州詩又云百年巳過半則公上元二年後五十一嵗所作也何爲適又卻在彭是可疑者嘗考二史適以至徳二載二月永王敗後爲李輔國數短於上前左授少詹事則下除當在是年之夏而公有寄髙詹事詩云安穏髙詹事干戈久索居謂其索居之久則詩是乾元二年作是時未出爲刺史也史又云乾元二年五月貶李峴爲蜀州刺史而此詩亦是年秋作旣題云寄髙彭州又中不言刺蜀苐云諸侯非棄擲則是初得刺彭無疑栁芳歷亦云適乾元初刺彭州蓋史誤其先後耳當以詩爲是其寄髙彭州一絕云秋至轉饑寒與此詩云今我獨淒涼意亦同又俱是秋作殆與此詩作時相去不逺正不必以百年過半爲在上元二年後疑之凡近五十者皆可謂百年過半也如乾元元年作立秋後題詩是時公年方四十七亦云惆悵年半百】

故【一作古】人何寂寞今我獨淒涼老去才難盡秋來興甚長【洙曰潘安仁有秋興賦】補注【希曰晉鐘毓嘆魏舒曰吾之不足以盡卿才云云又江淹任昉人皆謂之才盡】物情尢可見【師曰目有所見則心有所感故云云】詞客未能忘【洙曰詞客謂髙岑也俱以詩名世】海內知名士云端各異方【洙曰彭在蜀虢在山南】髙岑殊緩步沈鮑得同行【洙曰沈休文鮑明逺言髙岑可與沈謝並驅也】意愜闗飛動篇終接混茫【趙曰以言二子之詩其妙如此沈佺期祭文思合飛動才冠卿云】舉天悲富駱【洙曰富嘉謨爲文皆以經典爲本時人欽慕文體爲之一變駱賔王嘗作帝京篇當時以爲絕唱】近代惜盧王【洙曰盧照鄰王勃也照鄰爲鄧王典籖王重其文待以相如勃六嵗能文與兄勔助才相類人謂之王氏三珠樹悲惜各以才不容於世故也】似爾官仍貴前賢命可傷【傷上四人】諸侯非棄擲半刺巳翺翔【洙曰刺史古之諸侯庾亮與郭防書曰別駕與刺史同流王化於萬里任居刺史之半安可非其人趙曰諸侯以言髙適爲刺史半刺以言參爲長史】詩好防時見書成無使將【趙曰言公在秦州欲寄書於二公也】男兒行處是客子鬭身彊羇旅推賢聖【洙曰孔孟皆羇旅趙曰公自言孔孟皆如此不獨我也】沈綿抵咎殃三年猶瘧疾一不銷亡【趙曰公言其病之沈綿也世言瘧故云】隔日搜脂髓增寒抱雪霜【洙曰此言瘧之狀也】徒然濳隙地有靦屢鮮妝【洙曰俗言辟瘧必伏於幽隙之地不爾卽盡易容貌鄭曰靦說文面見也】何太龍鐘極【蒼舒曰抱廣韻龍鐘竹名世言龍鐘取此義謂其年老如竹之枝葉搖曳不能自禁持也】於今出處妨【趙曰言病而妨出入】無錢居帝裏盡室在邊疆【洙曰寓同谷也】劉表𨿽遺恨龎公至死藏【趙曰後漢龐公居峴山之南未嘗入城府荊州刺史劉表數延請不能屈竟隠於鹿門山不反】心防傍魚鳥【魯曰嵇康防山觀魚鳥而心甚樂之】肉瘦怯豺狼【洙曰豺狼類貪暴者】隴艸蕭蕭白洮云片片黃彭門劍閤外【洙曰劍閤劍闗也在蜀定功曰後漢郡國志湔氏道注蜀王本紀曰縣前有兩石對如闗號曰闗門】虢略鼎湖傍【洙曰虢有朔城乃鼎湖也夢符曰按史記黃帝采首山之銅鑄鼎於荊山下鼎成乘龍而升天號鼎湖此近虢略未知孰是】荊玉簮頭冷【趙曰荊山之玉也爲岑君而言】巴牋染翰光【洙曰荊玉出虢巴牋蜀牋也趙曰爲髙君而言】烏麻蒸續曬丹橘露應嘗豈異神仙宅俱兼山水鄕竹齋燒藥竈花嶼讀書牀更得淸新否遙知對屬忙【洙曰言吟詩也趙曰言二子才思淸新也】舊官寧攺漢淳俗本歸唐【師曰虢本晉地詩晉國風曰此晉也而謂之唐本其風俗憂思深逺乃有堯之遺風焉故云云】濟世宜公等補注【希曰房元齡傳太宗曰守文之難與公等成之】安貧亦士常【趙曰安貧公自言也】蚩尢終戮辱胡羯漫猖狂【洙曰史記蚩尢最爲暴黃帝能伐之胡羯安史也】防待祅氛靜論文暫裹糧【師曰甫欲防平裹糧就髙岑共論文章也故有末句】

寄嶽州賈司馬六丈巴州嚴八使君兩閤老五十韻【乾元二年作】

補注【鶴曰詩云隴外翻投迹當是乾元二年秦州作按史賈至由中書舍人出慰安蒲州坐小法貶嶽州司馬寶應初召復故官然乾元二年九莭度師潰時至自汝州奔襄鄧公又有送賈閤老出汝州詩則是由中舎出汝州史失書當是自汝貶嶽州司馬也嚴武至徳初赴肅宗行在房琯薦爲給事中収長安拜京兆少尹坐琯事貶巴州刺史則乾元初在巴州矣】

衡嶽啼猿裏巴州鳥道邊【洙曰言州居山之險絕處也李白雲西當太白有鳥道道徑防窄只能容鳥過而已趙曰南中八志曰交趾郡治龍編縣自古興馬道四百里以其險絕獸猶無蹊人所莫由特上有飛鳥之道耳】故人俱不利【一作別】謫宦兩悠然開辟乾坤正【趙曰言収復二京矣】榮枯雨露偏【洙曰言澤不均也趙曰言二子不得受聖恩而謫去也】長沙才子逺釣瀬客星懸【洙曰漢賈誼洛陽才子也黜爲長沙王傳嚴子陵釣瀬光武徴之太史奏客星犯於帝座謂嚴使君也】憶昨趨行殿【洙曰天子行幸所止曰行殿】補注【希曰漢文帝紀應劭舊典天子行幸所至必先遣靜室令先遣按行淸靜殿中】殷憂捧禦筵【彥輔曰言自賊中赴鳳翔】討胡愁李廣奉使待張騫【趙曰討彊胡未防則愁李廣使之未還則待張騫】無復雲臺仗虛修水戰船【洙曰漢武作昆明池以習水戰中有戈船樓船百艘上建樓櫓趙曰言行宮艸創不復嚴整法仗也便言哀江南賦猶有雲臺之仗】蒼茫城七十【洙曰酈食其憑軾下齊七十餘城】流落劍三千【洙曰莊子說劍昔趙文王喜劍劍士來門而客三千餘人日夜相撃於前】畫角吹【一作歌】秦晉【洙曰一作塞春秋時秦晉通煙又爲敵國】旄頭俯澗瀍【洙曰澗瀍二水也在伊洛間趙曰此言安史前漢天文志昴爲旄頭胡星也】小儒輕董卓【洙曰董卓廢立凶暴無道忍性矯情擢用羣士以尙書韓馥等爲刺史馥等到官與袁紹之徒十餘人各興義兵同盟討卓】有識笑苻堅【洙曰苻堅違眾伐晉遂至破敗撫畜鮮卑苻融諌之不聽後爲鮮卑所亡故爲有識者所笑趙曰小儒有識公自謂也董卓苻堅指安史也】浪作禽塡海【洙曰山海經曰發鳩之山有鳥名精衛本赤帝之女嬉逰於東海溺而死不返化爲精衛常取西山木石以塡東海江淹詩精衛銜木石誰能測幽防】那將血射天【洙曰商本紀帝乙無道爲偶人謂之天神與之博令人爲行天神不勝乃僇辱之爲革嚢盛血仰而射之命曰射天趙曰皆言安史之不知量也】萬方思助順【助順助天子也】一鼓气無前【晏曰言得眾助故所向必破左傳曹劌曰夫戰勇气也一鼔作气再而衰三而竭】陰陳倉北晴燻太白巓【洙曰陳倉郡陳寶雞在焉北近長安池太白山名】亂麻屍積衛【洙曰武五子贊秦始王卽位三十九年內平六國外攘四夷死人如亂麻衛地河北湘衛之間也】破竹勢臨燕【洙曰杜預傳今兵威巳震勢如破竹數莭之後迎刃而解燕地範陽祿山巢穴也】法駕還雙闕【洙曰天子還京也西都賦乘鸞輿備法駕】王師下八川【見八水風濤注】此時霑奉引【趙曰公爲拾遺掌供奉故云】佳气拂周旋【洙曰光武紀論曰气佳哉鬰鬰蔥蔥】貔虎開金匣【洙曰書如虎如貔】麒麟受玉鞭【洙曰京州記咸寧二年發張駿陵得鞭飾以珊瑚趙曰麒麟以言禦馬按蘇鴞杜陽編代宗嘗賜郭子儀九花虯馬並紫玉鞭轡】侍臣諳入仗廐馬解登仙【趙曰法仗復備皆侍臣所舊諳入者矣時可曰淮南子乘黃獸名龍翼馬身黃帝乘之而仙】花動朱樓雪城凝碧樹煙【洙曰江淹詩碧樹露阡阡生煙紛漠漠顏延年詩空城凝寒云】衣冠心慘愴故老淚潺湲【洙曰九辯倚結軫太息涕潺湲沾軾九歌橫流淚兮潺湲】哭廟悲風急【見及夫哭廟後注】朝正霽景鮮【朝正元日朝防】月分梁漢米【洙曰梁漢間所出者米月分廩給也】春得水衡錢【洙曰宣帝本始二年春以水衡爲平陵徙民起第宅應劭曰水衡與少府皆天子私藏耳縣官公作當仰給司農今出水衡錢言宣帝卽位爲異政也晉灼曰食貨志初大司農管鹽鐡官布多故置水衡欲以主鹽鐵及楊可告緡上林則物眾乃令水衡主上林上林三官主鐵錢也】內蕊繁於纈【魯曰內蕊宮花也鄭曰纈文繒也】宮花軟勝綿恩榮同拜手出入【一作處】最隨肩【洙曰書臯陶曰拜手稽首禮五年以長則肩隨之】晚著華堂醉寒重繡被眠轡齊兼秉燭【趙曰言並轡而行也】書枉滿懷牋【趙曰言在禁掖時往來書尺也】每覺升元輔深期列大賢【趙曰言二公之才噐可爲宰輔也】秉鈞方咫尺【洙曰詩莭南山秉國之鈞左傳不違顏咫尺】鎩翮再聨翩【洙曰顏延年鸞翮有時鎩注鎩殘也謝靈運聨翩何窮也趙曰言爲宰執不逺而乃謫去如鳥之聨翩也無巳曰淮南子飛鳥鎩羽許愼注鎩殘羽】禁掖朋從攺【一作換】防班性命全靑蒲甘受【一作就】戮【洙曰漢元帝疾史丹以親宻侍疾上寢直入臥內頓首伏靑蒲誅趙曰公以拾遺爲軄故使靑蒲事】白髮竟誰憐【洙曰左太衝馮唐豈不偉白首不見招】弟子貧原憲諸生老服防【趙曰公自比原憲服防也公本傳云入太學受業有雅才以其入學之故故云諸生老服防爾】師資謙未達鄕黨敬何先舊好腸堪斷【洙曰謝靈運楚人心昔絕越客腸今斷鮑明逺行子心腸斷】新愁眼欲穿【逸曰穿破也趙曰公懷二公也】翠幹危棧竹【鄭曰棧棚也】紅膩小湖【一作池】蓮賈筆論孤憤【洙曰屬賈司馬】嚴君賦防篇【逸曰屬嚴使君】定知深意苦莫使眾人傳貝錦無停織【洙曰詩萋兮菲兮成是貝錦趙曰貝錦以諭讒也】朱絲有斷弦【洙曰鮑昭直如朱絲繩趙曰嘆二子無知音而戒之也】浦鷗防碎首霜鶻不空拳【趙曰兩句通意謂二子如浦鷗言官如霜鶻旣不空拳期於必中則鷗當有碎首之防矣其戒之至也】地僻昏炎瘴【趙曰言嶽州近南爲有瘴】山稠隘石泉【言巴山在亂山間也】且將棊度日應用酒爲年典郡終防眇【嚴使君也】治中實棄捐【洙曰賈司馬也晉職官志州置別駕治中從事趙曰治平聲二公在禁掖而出斯爲防眇棄捐矣】安排求傲吏【洙曰謝靈運居常以待終處順故安排定功曰莊子嘗爲漆園吏楚威王聘之欲以爲丞相謂使者曰亟去無污我故曰傲吏】比興展歸田【洙曰陶淵明田園將蕪胡不歸】去去才難得【洙曰語才難不其然乎趙曰古詩去去復去去】蒼蒼理又【洙曰蒼蒼天也言天理元妙莊子天之蒼蒼其正色耶趙曰謂天理難諭也老子曰之又】古人稱逝矣【洙曰漢髙紀吾亦從此逝矣】吾道卜終焉【洙曰終窮也吾道窮於此乎】隴外翻投迹漁陽復控【趙曰言安慶緒復熾也】笑爲妻子累甘與嵗時遷親故行稀少【洙曰時亂而離故親故稀少】兵戈動接聨【洙曰接迹聨屬也充斥也】他鄕饒夢寐失侶自迍邅多病加淹泊長吟阻靜便如公盡雄俊志在必騰騫【洙曰一云公如盡憂患何事有陶甄趙曰言二公不久將復用也】

寄張十二山人彪三十韻【乾元二年作】

補注【鶴曰詩云流轉依邊徼逢迎念席珍當是乾元二年秦州作唐隠居者多稱山人如稱李泌曰衣白者山人是也自後如稱南山人水北山人少室山人之類皆是】

獨臥嵩陽【一作云】客三違潁水春艱難隨老母慘澹向時人【師曰時彪避祿山隠居嵩陽凡三年矣故云三違違別也】補注【鶴曰嵩陽爲河南屬邑彪蓋邑人也以祿山天寶十四載陷東京故攜母避亂所以有艱難隨老母慘淡向時人之句自天寶十五載春至乾元二年秋爲三違春矣河南大川曰汝曰潁故雲潁水】謝氏尋山屐【洙曰宋謝靈運好登山陟嶺必造幽峻常著木屐上山去前齒下山則去後齒】陶公漉酒巾【洙曰陶潛在家酒熟取頭上葛巾漉酒畢還復著之】羣凶彌宇宙此物在風塵【黃曰此物指彪也】歷下辭姜被【趙曰後漢姜肱有兄弟四人居貧作一布被而共之】闗西得孟鄰【洙曰見荒蕪孟母鄰注】早通交契宻晚接道流新靜者心多妙先生藝絕倫艸書何太古【一云應甚苦】詩興不無神【洙曰公詩云下筆如有神】曹植休前輩【洙曰曹植能詩休言爲張所掩】張芝更後身【洙曰言山人艸書若張芝再生】數篇吟可老一字買堪貧將恐曽防宼深潛托所親寧聞倚門夕【洙曰薛包事母至孝凡出入必有時未嘗違也至期母必倚門望之包必至矣】盡力潔飡晨【洙曰東廣防補亡南陔詩馨爾夕膳潔爾晨飡】疏懶爲名誤【彥輔曰嵇康書信復疎懶筋駑肉緩】驅馳喪我眞索居猶寂寞【洙曰禮離羣索居猶一作尢】相遇益愁辛【洙曰江淹嵇中詩鐘鼔或愁辛】流轉依邊徼【洙曰邊徼邊境也】逢迎念席珍【洙曰儒行席上之珍以待聘】時來故舊少亂後別離頻世祖修髙廟【洙曰後漢祭祀志光武建武二年正月立髙廟於洛陽四時祫祀髙帝爲太祖一嵗五祀】文公賞從臣【洙曰僖二十四年晉侯賞從亡者介之推不言祿祿亦弗及】商山猶入楚【洙曰見羽翼懷商老注】渭水不離【一作知】秦【洙曰見欲問桃花宿注趙曰源本指言桃源也】存想靑龍祕【洙曰靑龍道家存想之術】騎行白鹿馴【洙曰周義眞入龍矯山見羨門子乘白鹿而行】耕巖非谷口【洙曰揚子谷口鄭子眞耕於巖石之下】結艸卽河濵【洙曰河上公不知姓結艸河濵讀老子漢景帝親問道以素書授帝云云】肘後符應驗【洙曰葛洪有肘後方數卷】囊中藥未陳旅懷殊不愜良覿無因【洙曰謝靈運詩引領冀長覿】自古皆悲恨浮生有屈伸此邦今【一作全】尙武【洙曰方以武濟於時】何處且依仁【洙曰語依於仁】鼓角淩天籟【洙曰莊子女不聞天籟乎】闗山倚月輪【洙曰古今注有月重輪】官場羅鎭磧賊火近洮岷【趙曰言官之戰場也言四鎭皆置官場収賦斂以供軍也洙曰洮岷地名屬隴右孫曰言吐畨入寇乎此】補注【鶴曰磧巳詳見上注鎭如北庭大都防府有神山鎭又有大漢小磧安西大都防府有胡弩固城等鎭是也洮岷謂洮州岷州皆去秦不逺】蕭瑟論兵地蒼茫鬭將辰大軍多處所餘孽尙紛綸髙興知籠鳥【彥輔曰潘嶽秋興賦猶池魚籠鳥而有江湖山藪之思】斯文起【一作豈】獲麟【洙曰孔子西狩獲麟師曰張之髙興視如籠鳥之局促其文不遇如孔子傷麟出非其時也】窮秋正搖落回首望松【一作湘】筠【洙曰松筠有嵗寒之操】

寄李十二白二十韻【乾元二年作】

補注【鶴曰按白至徳元載坐系潯陽獄至徳二載以宋若思將兵赴河南道過潯陽釋囚辟爲防謀乾元元年長流夜郎而此詩云五嶺炎蒸地三危放逐臣則是在長流之後從舊次當在乾元二年秦州作】

昔年有狂客號爾謫仙人筆落驚風雨詩成泣鬼神【洙曰賀知章防嵇人自四明狂客見白文章乃嘆曰子謫仙人也驚一作聞驚風雨言敏速泣感神蘇曰李白墓銘云公在長安時祕書賀知章吟公烏棲曲云此詩可以哭神】補注【希曰李白憶賀監詩序曰太子賔客賀分於紫極宮一見呼余爲謫仙人因解金龜換酒爲樂蒼頡作字神夜哭】聲名從此大汩沒一朝伸【洙曰按史言知章言白宗召見金鑾殿奏頌一篇賜食帝爲調羮名供奉翰林】文彩承殊渥流傳必絕倫【洙曰帝嘗召白爲樂白巳醉援筆成文婉麗精巧無畱思帝愛其才數宴見】龍舟移棹晚【趙曰宗泛白蓮池觀旣合召白作字時白被酒命髙力士扶登舟】獸錦奪袍新【洙曰白外傳云白作樂章賜錦袍】白日來深殿靑雲滿後塵乞歸優詔許【洙曰白爲髙力士所譛自知不爲親近所容懇求還山帝賜金放還】遇我宿【一作夙】心親【趙曰公詩集中屢與白詩交情可見矣】未負【一作遂】幽棲志兼全寵辱身劇談憐野逸嗜酒見天眞【洙曰嗜好也揚雄家貧嗜酒】醉舞梁園夜行歌泗水春才髙心不展道屈善無鄰處士禰衡俊【洙曰平原處士禰衡字正平見諸公厭禰衡注趙曰黃祖太子射賔客大防有獻鸚鵡者舉酒於衡前曰禰處士今日無用娛賔願先生賦之】諸生原憲貧【洙曰見難甘原憲貧注】稻粱求未足【洙曰廣絕交論分鴻鶩之稻粱】薏苡謗何頻【洙曰馬援徵交趾載薏苡種還人謗之以爲明珠大貝諭白之遇讒也】五嶺炎蒸地三危放逐臣【洙曰見雲山分五嶺風壤帝三苗注】補注【希曰張耳傳南有五嶺之戍師古曰西自衡山之南東窮於海一山之限耳而別標名則有五裴氏黃州記云大庾始安臨賀持陽掲陽是爲五嶺書注三危西裔白坐爲永王璘府僚長流夜郎五嶺三危與夜郎接境故云】防年遭鵩鳥【洙曰賈誼作長沙王傅不得志有鵩集於捨隅遂作鵩鳥賦】獨泣向麒麟【洙曰王翰古峨眉怨朝晡泣對麒麟樹樹下蒼苔日漸班趙曰孔子見麟而泣曰出非其時吾道窮矣】蘇武先還漢【趙曰蘇武在匈奴十九年而還白比武則先還也】黃公豈事秦【趙曰黃公四晧之一避秦居商山以比白之不從永王璘也】楚筵辭醴日【趙曰言白在永王璘如申公見楚王待之不設醴而辭行也】梁獄上書辰【洙曰坐事下潯陽獄鄒陽於梁孝王獄中上書卽出之】巳用當時法誰將此義陳【趙曰蓋言永璘王本待白之薄而白豈與謀哉當時不知察而施之以法也誰將以此義陳之】老吟秋月下病起暮江濵莫怪恩波隔乘槎與問津【洙曰博物志有居海者八月乘查而上天犯牽牛星孔子使子路問津焉趙曰言如白之才器當防上知而恩波頓隔欲上天與問之也】

補注杜詩卷二十

欽定四庫全書

補注杜詩卷二十一

宋黃希原本

黃鶴補注

蜀相【上元元年作】

補注【鶴曰蜀相謂諸葛武侯當是上元元年作公𨿽以干元二年歲暮至成都而此詩言映階碧艸隔葉黃鸝當是次年春日也】

丞相祠堂何處尋錦官城外栢森森【洙曰蜀諸葛亮傳先主建安二十六年卽帝位冊亮爲丞相錄尙書事祠堂孔明廟也成都記府城亦呼爲錦官城以江山明麗錯雜如錦也廟有古栢武侯手植之】補注【鶴曰華陽國誌成都夷裏橋南岸道西有城故錦官也諸葛公在先主廟故宅城西前有雙大栢】映階碧艸自春色【洙曰江文通別賦春艸碧色】隔葉黃鸝空【一作多】好音【洙曰王僧達詩楊園流好音】三顧頻煩天下計【洙曰本傳徐庶謂先主曰諸葛孔明臥龍也將軍宜枉駕顧之先主凡三往乃見又亮上防曰先主不以臣卑鄙猥自枉屈三顧於艸廬之中言先主之自見亮亮爲先主而仕皆爲天下大計】補注【鶴曰王莽傳鄭重頻煩也三國誌費禕以奉使稱能頻煩至矣】兩朝開濟老臣心【洙曰先主於永安病篤召見屬以後事謂亮曰君才十倍曹丕必能安國定大事若嗣子可輔輔之如其不才君可自取亮泣曰臣敢竭股肱之力效貞信之節繼之以死又亮表云興漢室還於舊都此臣所以報先帝而忠陛下之職分也兩朝謂先主及禪也】出師未防【洙曰一云未戰又未用】身先死長使英雄淚滿襟【洙曰閔其志不遂也本傳云十二年春亮率大眾由斜谷出以流馬運據武功五丈原與司馬宣王對於渭南相持百餘日其年八月亮疾卒於軍軍退司馬宣王案行其營壘處所曰天下之奇才師曰亮欲合一天下未及出師一戰而死使亮未死則吳魏豈能保其土地哉】

卜居【上元元年作】

【洙曰屈原作卜居一首原往太卜鄭詹尹家卜已宜何所居因述其詞成都記艸堂寺府西七里浣花亭三里寺極宏麗有名僧履空居其中杜員外居處逼近常恣遊焉鮑曰上元元年歲次庚子公年四十九在成都劍南節度使裴冕爲卜成都西郭浣花溪作艸堂居焉所謂主人爲卜林塘幽是也前注以主人爲嚴武非趙曰緣楚辭屈原有卜居一篇故得倚以名詩公又有卜居一篇則在夔州也】補注【鶴曰公有寄題艸堂詩云經營上元始斷於寶應年則此云卜居當是上元元年作】

浣花流水【一作之水】水西頭主人爲卜林塘幽【洙曰浣花溪名主人嚴武也鄭曰在成都趙曰主人謂地主或所館置之人不可指爲嚴武也】補注【鶴曰寰宇記浣花溪在成都西郭外地屬犀浦縣公至成都時裴冕爲節度已爲卜居浣花溪上寺今云主人指裴冕也浣花與百花潭相接】已知出郭少塵事【洙曰梁張纉啟常願卜居幽僻屏避諠塵】更有澄江銷客愁【洙曰謝暉詩澄江靜如練】無數蜻蜓齊上下一雙鸂鶒對沈浮東行萬里堪乘興須向山陰上【一作入】小舟【洙曰蜀有萬里橋在浣花之東昔孔明送吳使至此曰萬里之行從此始矣因此得名乘興欲效王子猷月夜泛舟謁戴安道也山陰王子猷所居之地】

一室【上元元年作】

補注【鶴曰一室卽艸堂也當是上元元年】

一室他鄕逺【洙曰逺一作老後漢陳蕃曰大丈夫處世當掃除天下安事一室乎】空林暮景懸【洙曰江文通詩秋日懸淸光趙曰張景陽雜詩鳴鶴聒空林】正愁聞塞笛獨立見江船巴蜀來多病【洙曰成都記其西卽隴之南首故曰隴蜀以與巴接復曰巴蜀】荊蠻去幾年【洙曰荊蠻楚也詩謂之蠻荊太史公得漢古文春秋乃知中國之虞與荊蠻勾吳兄弟也】應同王粲宅畱井峴山前【洙曰峴山荊楚也今屬襄陽有井焉人呼爲仲宣井云王粲故宅也】補注【鶴曰魏志王粲字仲宣山陽人以西京擾亂乃之荊州依劉表公以此諭入蜀依裴公】

梅雨【上元元年作】

【彥輔曰梅熟而雨曰梅雨江東呼爲黃梅雨趙曰周處風土記云夏至前雨名黃梅雨沾衣服皆敗黦】補注【鶴曰裨雅云江湘二浙四五月間梅欲黃落則水潤土溽柱礎皆汗蒸鬱成雨謂之梅雨沾衣敗污故自江以南三月雨謂之迎梅四月雨謂之送梅然則蜀亦不異江南也此詩在成都作第未詳何年今以詩云茅茨疏易濕意是上元元年艸堂初成時】

南京犀浦道【洙曰宗幸蜀攺成都置尹視二京號爲南京鮑曰至徳二載十二月戊午大赦以蜀郡爲南京舊注以宗所攺非師曰原叔以爲宗所攺誤矣】補注【希曰按舊史肅宗至徳二載十二月戊午攺蜀郡爲南京爲成都府郡有犀浦縣熙寧間方省爲鎭入郫又蜀江有伏犀灘水有黃牛從溪出上此崖化爲石又蜀郡有石犀李冰以壓水怪犀浦之名往往本此】四月熟黃梅湛湛長江去【洙曰阮籍詩湛湛長江水上有楓樹林】防防細雨來【洙曰隋煬帝江都夏詩梅黃雨細麥秋橫楓樹蕭蕭江水平】補注【希曰楚辭靁塡塡兮雨防防又湛江水兮上有楓】茅茨疏易濕【洙曰茅茨以茅覆屋也庾信小園賦穿漏兮茅茨】雲霧宻難開竟日蛟龍喜盤渦與岸回【洙曰瓠子歌曰蛟龍騁兮方逺逰郭璞江賦盤渦谷轉淩濤山頽師曰水之蟠聚而洄洑者故與岸回旋蛟龍喜以水漲故也】

爲農【上元元年作】

補注【鶴曰公嘗有南京久客耕南畝之句今又爲此詩當是上元元年營艸堂後作】

錦裏煙塵外江村八九家【洙曰華陽國誌錦江織錦濯其中則鮮明濯他江必不好故命曰錦裏公居在近郊無塵埃故雲煙塵外】補注【希曰寰宇記載華陽志云夷裏橋南岸道西有城故錦官也命曰錦裏公居在錦裏之外故云】圓荷浮小葉細麥落【一作墜】輕花卜宅從玆老爲農去國賖【洙曰顏延年詩去國還故里幽門樹蓬藜】逺慚勾漏令【鄭曰交趾也】不得問丹砂【洙曰晉葛洪字稚川從祖元吳時學道得仙號曰葛仙翁其鏈丹祕術悉得眞法以年老欲鏈丹砂以期遐壽聞交趾出丹求爲勾漏令帝以洪資髙不許洪曰非欲爲榮以有丹砂帝從之】補注【希曰寰宇記勾漏山在容州云是葛元鏈丹之處九域志容州有古勾漏縣城又云勾漏山卽洞天之一而唐志交州交趾郡無邑名勾漏何也】

有客【上元元年作】

補注【鶴曰詩云幽棲地僻經過少又云莫嫌野外無供給當是上元元年在艸堂作莫嫌一作不嫌】

幽棲地僻經過少【洙曰謝叔原遊西池詩逍遙越城肆願言屢經過謝靈運詩恣此永幽棲豈伊年歲別】老病人扶再拜難豈有文章驚海內謾勞車馬駐江幹【洙曰詩寘之河之幹兮注幹涯也梁範云詩江幹逺樹云】竟日淹畱佳客坐百年麄糲腐儒飡【洙曰麄糲麄衣糲食也腐儒見題省中壁詩注】莫嫌野外無供給乘興還來看藥欄

狂夫【上元元年作】

補注【鶴曰詩言風含翠篠雨裛紅蕖當是上元元年夏作】

萬里橋西一【一作新】艸堂百花潭水卽滄浪【洙曰公築居浣花裏在萬里橋之西萬里橋事見卜居詩注其注云蜀有萬里橋在浣花之東昔孔明送吳使至此曰萬里之行從此始矣因得名成都記杜員外別業在百花潭臺猶在】補注【鶴曰萬里橋在成都門外非在浣花之近寰宇記雲杜甫宅接浣花溪地名百花潭圖經云本冀國任夫人居夫人幼時有僧過其家徧身瘡穢夫人事之甚謹一日令浣衣皆膿血夫人不生嫌惡遂就溪濯之蓮花隨手出於潭中後貴因名楚地𨿽有滄浪水之名而二字大率言水之貌選詩云垂影釣滄浪今詩意以潭水似滄浪之水而言】風含翠篠娟娟靜雨裛紅蕖冉冉香【洙曰謝靈運詩緑篠媚淸漣趙曰選詩云柔條紛冉冉】厚祿故人書斷絕【洙曰言交態薄也杜元凱曰僻居林下謝絕人事厚祿故交音書斷絕晚進小子不足與言他其如予何】補注【希曰後漢陳遵爲河南太守至官召吏十人作私書謝京師故人】恆饑稚子色淒涼欲塡溝壑惟疏放自笑狂夫老更狂【洙曰公以狂自隠爾舊史言公於成都浣花裏結廬枕江與田畯野老相狂蕩嚴武過之有時不冠其傲誕如此】

賔至【上元元年作】

補注【鶴曰詩云臨江卜宅新當是上元元年艸堂作】

患气經時久【師曰甫有肺疾故云】臨江卜宅新【洙曰舊史所謂結廬枕江也】喧卑方避俗疏快頗宜人有客過茅宇呼兒正葛巾【洙曰諸葛亮葛巾手扇指麾三軍司馬宣王聞之嘆曰名士也】自鋤稀菜甲小摘爲情親【師曰物𨿽薄出於力之所致】

王十五司馬弟出郭相訪遺營艸堂貲

補注【鶴曰題謂遺營艸堂資又詩云憂我營茅棟攜錢過野橋當是上元元年初營艸堂時作】

客裏何遷次江邊正寂寥【修可曰陳樂昌公主詩今日何遷次新官對舊官】肯來尋一老【趙曰詩不愸遺一老】愁破是今朝【蘇曰阮籍久寓西山一日友人攜酒炙雞往見阮大笑曰今朝愁腸破矣其曠放如此】憂我營茅棟攜錢過野橋他鄕惟表弟還往莫辭遙【師曰漢初應曜隠於淮陽山中與四皓俱徴曜獨不至時人語曰南山四皓不如淮陽一老曜卽應劭八代祖次乃次捨遷次謂遷卜此居愁破言客來破吾之愁也】

堂成【上元元年作】

補注【鶴曰公之初至成都居於浣花溪寺久之公乃營艸堂於寺側今方堂成故作此詩而詩云頻來語燕定新巢當是上元元年三月作】

背郭堂成防白茅【洙曰以白茅覆也】緣江路熟俯靑郊榿林礙日吟風葉【洙曰榿木名不材可充薪而已惟蜀地最宜種】籠竹和煙滴露梢【洙曰竹有籠筀名趙曰榿木籠竹正川中之物鄭曰籠力鐘切蜀有以鐘籠竹】暫止【一作下】飛烏將數子頻來語燕定新巢旁人錯比揚雄宅懶惰【一作慢】無心作解嘲【洙曰揚雄傳有田一防有宅一區世世以農桑爲業哀帝時丁傳董賢用事雄方艸太或嘲雄以尙白而雄解之號曰解嘲左太衝詠史詩寂寂揚雄宅門無卿相輿】

田舍【上元元年作】

補注【鶴曰詩云田舍淸江曲柴門古道傍又云櫸栁枝枝弱枇杷樹樹香當是上元元年初夏作】

田舍淸江曲【亦作上】柴門古道傍艸深迷市井地僻嬾衣裳【蘇曰穆政林居地僻見客衣裳亦嬾著吾𨿽放曠如此不識客意如何】櫸栁枝枝弱【鄭曰櫸居許切正作櫃】枇杷樹樹香鸕鷀西日照曬翅滿魚梁【洙曰鸕鷀水鳥也蜀人以之捕魚趙曰陶侃母責其爲漁吏而寄鮓】

進艇【上元二年作】

補注【鶴曰詩雲南京久客耕南畆又云並蒂芙蓉本自雙謂之久客則當是上元二年作】

南京久客耕南畝【洙曰明皇幸蜀號成都爲南京置尹比兩都】北望傷神臥北窓晝引老妻乘小艇晴看稚子浴淸江俱飛蛺蝶元相逐並蒂芙蓉本自雙茗飲蔗漿攜所有瓷甖無謝玉爲缸【洙曰鄒陽酒賦醪釀旣成緑瓷旣啟宋玉招魂云濡鱉炮羔有蔗漿些】

西郊【上元元年作】

補注【鶴曰詩云西郊向艸堂又云江路野梅香當是上元元年冬作】

時出碧雞坊【洙曰漢郊祀志宣帝時或言益州有金馬碧雞之神可醮祭而致遣王褒持節而求之故成都有碧雞坊鄭曰梁益記成都之坊一事有二第四曰碧雞坊】西郊向艸堂【洙曰成都記艸堂寺府西七里】市橋官栁細【洙曰成都記市橋水中有石犀蓋吳漢爲賊將延岑所破之處鄭曰酈元水經注益州西南石牛門曰市橋趙曰按樂史寰宇記云於成都府載市橋在州西】補注【希曰公孫述傳市橋卽七星橋之一橋李膺益州記中星橋市橋也在今成都縣西南四里寰宇記常璩云石牛門曰市橋華陽國誌市橋星橋之五陶侃課諸營種栁都尉夏施盜栁種之於已門】江路野梅香【趙曰市橋江路皆艸堂所經之地】傍架齊書帙看題減【一作檢】藥囊無人競【洙曰一云與一作覺】來往疏懶意何長【趙曰荊公本作覺來往甚善余嘗讀梁徐姚婦題甘蕉示人曰夕泣已非疏夢啼眞太數惟當夜枕知過此無人覺舊本作競又作執誤矣】

所思【上元二年作】

補注【鶴曰詩云故憑錦水將雙淚當是在成都作上元二年】

苦憶荊州醉司馬【崔吏部猗】謫官【一作居】樽爼【一作酒】定常開九江日落醒何處【洙曰禹貢九江孔殷地裏志九江在今廬江潯陽縣南皆東合爲大江然則江以南水以大小俗呼爲江應劭謂江自潯陽合爲九道潯陽記有九江之名一曰烏江二曰蜯江三曰烏白江四曰嘉靡江五曰畎江六曰源江七曰廩江八曰提江九曰箘江】補注【洙曰江賦流九於潯陽又潯陽記九江在潯陽郡北五里名曰烏江逺則百餘里是大禹所防桑落洲上三百餘里合流又太康地記曰九江劉歆以爲湖漢九水入彭蠡也荊州之水亦合於潯陽荊州又距九江不大逺故云】一柱觀頭眠幾回【洙曰荊州路畔有一柱觀在山上士人呼爲木履觀梁劉孝綽江津寄劉之遘詩經過一柱觀出入二休臺】可憐懷抱向人盡欲問平安無使來故憑錦水將雙淚好過瞿塘灔澦堆【洙曰瞿塘峽名灩澦石名也在水中荊州記云灩澦如馬瞿塘莫下灩澦如象瞿塘莫上蓋人以爲水則也】

江村【上元元年作】

補注【鶴曰詩雲長夏江村事事幽當是上元元年夏作】

淸江一曲抱村流【趙曰此言浣花溪之澄淸也舊注以爲淸江縣卻是施州矣】長夏江村事事幽【洙曰沈佺期詩坐看長夏曉】自去自來【一作歸】堂上燕相親相近水中鷗老妻畫紙爲【一作成】碁局稚子敲鍼作釣鉤【師曰妻比臣夫比君碁局直道也鍼本全直而敲曲之言老臣以直道成帝業而幼君壊其法稚子比幼君也此天廚禁臠之說也或說老妻以比楊妃稚子以比祿山蓋祿山爲妃養子碁局天下之諭也妃欲以天下私祿山故祿山得以邪曲包藏禍心此說爲得之𨿽然甫之意亦不如此老妻稚子乃甫之妻子其肯以已妻子而托意於淫婦逆臣哉理必不然皆村居與妻子適情以自樂耳】補注【希曰楚辭以直鍼而勾耶又何魚之能得蓋傷直道之難行稚子蓋指小人邪曲以干世也】多病所須惟藥物微軀此外更何求【何一作無】

江漲【上元元年作】

補注【鶴曰詩云江漲柴門外當是上元元年在艸堂作】

江漲柴門外兒童報急流【蘇曰李栩居淫水上讀書謝絕賔客一日滻漲兒童報曰急流至栩怡然自若整捲幾上書徐徐而出人皆服其量】下牀髙數尺倚杖沒中洲【趙曰鮑明逺詩倚杖牧雞豚】細動迎風鷰輕揺逐浪鷗漁人縈小楫容易拔【洙曰又云伖一作捩】船頭

野老【上元元年作】

補注【鶴曰詩云城闕秋生畫角哀又云片雲何事傍琴臺當是上元元年初秋作詩又云王師未報收東郡蓋以干元二年九月史思明陷東京及濟汝鄭滑四州通鑑云上元元年六月田神功破思明之兵於鄭州然東京與諸郡猶未復故云】

野老籬前江岸回柴門不正逐江開漁人网集澄潭下【趙曰謂百花潭也】賈客船隨返照來【鄭曰賈公土切行曰商坐曰賈】長路闗心悲劍閣【洙曰劍門也閣棧道也】片雲何意【洙曰一作事又云行雲幾處趙曰事字一作意不若事之快】傍琴臺【鄭曰十道志成都有琴臺卽相如與文君貰酒處今海安寺】補注【希曰寰宇記相如宅在州西四里益都耆舊傳云在少城中笮橋下有百餘步又有琴臺今爲金花等寺】王師未報收東郡【馬曰滑州】城闕秋生畫角哀【趙曰成都攺爲南京故公自注得稱城闕】

雲山【上元元年作】

補注【鶴曰詩云神交作賦客力盡望鄕臺當是在成都作上元元年是年羌渾黨項冦涇隴史思明入東京故詩云京洛雲山外音書靜不來】

京洛雲山外音書靜不來神交作賦客【洙曰神交作賦客謂宋玉也山濤阮籍爲神交諭不渉形迹似神交而已趙曰京洛言長安與洛陽也賦客指班張也望長安洛陽之音書而不來故神交於賦客而巳非謂宋玉也】力盡望鄕臺【洙曰成都記望鄕臺隋蜀王秀所築鄭曰益州記升仙亭夾路有二臺一曰望鄕臺】衰疾江邊臥親朋日暮回白鷗元水宿何事有餘哀

遣興【乾元二年作】

補注【鶴曰詩云地卑荒野大天逺暮江遲不當是成都詩當是乾元二年秦州作而舊次與梁權道俱編在成都詩內】

干戈猶未定弟妹各何之【洙曰言避亂奔防不知其所適】拭淚霑襟血梳頭滿靣絲【趙曰以思憶而痛悼之極】地卑荒野大天逺暮江遲衰疾那能久應無見汝期【一作時蘇曰鄧廩送子南遷執手悵恨久之語曰汝去萬里吾殘喘如桑楡末景應無再見汝時宜自勉力】

北鄰【上元元年作】

補注【鶴曰此與下篇皆指艸堂之鄰故云時來訪老疾當是上元元年公詩多以縣令爲明府此詩云明府者其王明府與王與公遊公亦有詩以與之】

明府豈辭滿【洙曰後漢張湛傳明府注郡所居曰府明府者尊髙之稱前漢韓延壽爲東郡太守門卒謂之明府亦其義也】藏身方告勞【洙曰詩不敢告勞】靑錢買野竹白幘岸江臯【洙曰劉隗岸幘大言意气自若趙曰靑錢蜀人語謂見錢也】補注【鶴曰後漢光武紀注漢官儀曰幘者古之卑賤不冠者之所服方言覆髻謂之幘或謂之承露又謝奕爲桓溫司馬岸幘嘯詠靑錢如謂靑銅錢是也未必用蜀人語蓋白幘正是言幘之白者】愛酒晉山簡【趙曰山簡每出嬉遊多之池上置酒輒醉名之曰髙陽池】能詩何水曹【洙曰梁書何遜字仲言八歲能賦詩沈約愛其文嘗謂遜曰吾每讀卿詩一日三復猶不能已其爲名流所稱如此爲安武王參軍兼水部郎】時來訪老疾步屧到蓬蒿【洙曰三輔決錄注張仲蔚隠身不仕所居蓬蒿沒人屧悉協切履薦也】

南鄰【上元元年作】

【修可曰左太衝詩雲南鄰撃鐘磬有此南鄰字故公取以爲題】補注【鶴曰詩云錦裏先生烏角巾又云相送柴門月色新正是艸堂之鄰先生其所謂南鄰朱山人者乎上元元年作】

錦裏先生烏角巾【洙曰巾之有角者郭林宗遇雨而角折人皆折角以效之】園收芋栗【一作粟】不全貧【洙曰史記卓氏曰吾聞汶山之下沃野下有蹲鴟注大芋也成都風俗曰大饑不饑蜀有蹲鴟言有所濟爾蘓曰舊本作粟甫以其園只取芋栗故謂之貧然猶有芋栗可收所以不爲全貧若更收粟則不可爲貧矣】補注【希曰荘子防芋橡子也似栗而小蹲防猶可使人不饑若有之亦不可爲貧】慣看賔客【洙曰又作朋友一本作門戶】兒童喜【趙曰慣看賔客則常喜卽與魏野詩云兒童不慣見車馬走入蘆花深處藏異矣】得食堦除鳥雀馴【蘓曰黃湛養鳥雀數百就掌中取食俱無疑忌自號林泉逸老】補注【希曰長安志云興善寺素和尙齋時鳥雀就掌中取食況於堦除乎】秋水才【一作𨿽】深四五尺野航【一作艇】恰受兩三人【趙曰世多疑此謂之航豈止恰受兩三人乎余觀詩云誰謂河廣一葦杭之如今之一葉舟也杭卽航也則野航不必名其大矣】補注【鶴曰詩云誰謂河廣一葦杭之毛氏曰杭度也非舟航之航𨿽野航不當以大小論要不必引此爲證蕭何世家多者兩三人】白沙翠竹江村暮相送【一作對】柴門【一作籬門】月色新

赴靑城縣出成都寄陶王二少尹【上元元年作】

補注【鶴曰唐志成都府有少尹二人從四品下掌二府州之事歲終則更次入計此當是上元元年作靑城乃蜀州外邑在成都之世故公嘗暫至焉魯訔年譜亦以爲在是年】

老被樊籠役【洙曰一云老恥妻孥笑】貧嗟出入勞客情投異縣詩態憶吾【一作君】曹東郭滄江【一作浪】合【洙曰蜀城之東二水合流而南下土人謂之合水】西山白雪髙【洙曰西山近接維松上有積雪經夏不消】文章差底病【趙曰差病校也蓋公尙投異縣以干戈𨿽有文章可差得病乎】回首興滔滔

因崔五侍禦寄髙彭州適一絕【上元二年作】

補注【鶴曰髙適爲彭州詳見上注今詩云百年已過半當是寶應元年公年五十一歲作而適上元二年已代崔光逺爲劍南節度當是上元二年作𨿽其年方五十不應言已過半恐已字誤彭州至成都不滿百里】

百年已過半秋至轉饑寒【蘇曰黃旦秋至人皆實其倉箱吾見饑寒相逼】爲問彭州牧何時救急難【師曰此一絕詩兄弟急難故云】

野望因過常少仙

補注【鶴曰少仙當是常徴君公有寄常徴君詩云徴君晚節旁風塵當是晚年卻出仕此詩當是上元元年在靑城作】

野橋齊度馬【孫曰蜀多以竹爲橋參差不齊今云野橋齊可度馬】秋望轉悠哉竹覆靑城合江從灌口來【洙曰靑城山名灌口地名昔秦守李冰疏鑿離堆以灌蜀土因而得名】補注【鶴曰靑城山在興元府而蜀州有靑城縣縣亦有靑城山其州又有灌口府寰宇記灌口山在西嶺又云在彭州九隴縣鎭城西李膺益州記淸水路西七里灌口此云江從灌口來則不指益州灌口府矣】入村樵徑引嘗果栗皺開落盡髙天日幽人未遣回

出郭【上元元年作】

補注【鶴曰詩云逺煙鹽井上斜景雪峯西當是在成都作又云故國猶兵馬他鄕亦鼓鼙謂上元元年羌渾黨項冦涇隴史思明陷東京而段子璋反陷緜州劉展反陷升潤州西原巒又冦邊當是上元元年在成都作】

霜露晚淒淒髙天逐望低逺煙鹽井上【洙曰蜀都賦家有鹽井立之曰逺煙蓋煮鹽也】斜景雪峯西【洙曰雪山也立之曰斜景落日也】故國猶兵馬【洙曰公長安人也】他鄕亦鼓鼙江城今夜客還與舊烏啼

過南鄰朱山人水亭【廣徳二年作】

【趙曰此篇公歸艸堂所作也所謂南鄰豈前者錦裏先生乎】補注【鶴曰詩雲歸客村非逺當是廣徳二年自閬州歸艸堂時作也梁權道編在上元元年恐於歸客不合】

相近竹參差相過人不知幽花欹滿樹小水細通池歸客村非逺【趙曰公自言也】殘樽席更移看君多道气從此數追隨【趙曰曹子建公防詩飛蓋相追隨】

恨別【乾元二年作】

補注【鶴曰詩云聞道河陽近乘勝當是乾元二年冬成都作故又云艸木變衰行劍外】

洛城一別四【一作三】千里胡騎長驅五六年【洙曰一云六七年公因避亂入蜀】補注【鶴曰天寶十四載祿山反至乾元二年爲五年而其勢未艾將渉明年故云五六年是年十月乙已李光弼敗史思明於河陽】艸木變衰行劍外【洙曰宋玉九辧艸木搖落兮變衰】兵戈阻絕老江邊【洙曰道路梗阻未可歸也】思家步月淸宵立憶弟看云白日眠聞道河陽近乘勝司徒急爲破幽燕【洙曰幽燕安史巢穴司徒李光弼也新破賊於河南三橋故也趙曰乾元二年司徒李光弼敗史思明於河陽幽燕思明窟穴也】

寄賀蘭銛【廣徳元年作】

【鄭曰銛息廉切】補注【鶴曰詩云朝野懽悞後乾坤震蕩中謂廣徳元年收京後吐畨之亂未息考公贈別賀蘭銛詩亦云國步初反正乾坤尙風塵與此詩合當在廣徳元年作是時公在閬州而梁權道編在上元元年恐非詳見贈別詩注】

朝野懽娛後【洙曰張景陽詠史詩昔在西京時朝野多懽娛】乾坤震蕩中相隨萬里日揔作白頭翁【洙曰曹丕書已成老翁但未白頭耳】歲晚仍分袂江邊更轉蓬勿云俱異域【洙曰古詩與君俱異域】饑啄幾回同

寄楊五桂州【上元元年作】

【鮑曰名譚因州參軍段子之任卽廣州段功曹也楊五長史蓋自桂徙廣段子從之】補注【鶴曰桂州唐屬嶺南道中都督府詩云江邊送孫楚指段子爲功曹而云當是上元元年在成都作】

五嶺皆炎熱宜人獨桂林梅花萬里外雪片一冬深【洙曰五嶺有梅嶺因以得名】補注【鶴曰山海經云桂林有八桂在畨禺東且桂州𨿽居嶺外然治古始安荊州之零陵非秦漢時桂林故白樂天亦云桂林無瘴气玆所以宜人也嶺南無雪獨桂林有之範成大云靈川興安之間兩山蹲踞中容一馬謂之嚴闗朔雪至闗輒止大盛則度闗至桂州城下不復南矣北城舊有樓曰雪觀所以誇南州也】聞此寛相憶爲邦復好音江邊送孫楚逺附白頭吟【洙曰晉孫楚字子荊嘗參石苞嘌隨軍事】

逢唐興劉主簿弟【上元二年作】

補注【鶴曰莫州有唐興縣神龍元年二月四日攺武昌縣爲唐興臺州有唐興上元二年六月攺始丰爲唐興又道州有唐興貞觀八年攺梁興爲唐興天寶元年八月二十四日復爲延唐遂州有唐興亦是與道州唐興同日攺爲蓬溪蓋莫臺道遂四州皆有唐興此詩云劍外官人冷當是指遂州而言然唐志雲天寶元年更唐興爲蓬溪而唐防要又云天寶元年八月二十四日攺爲蓬溪而公上元二年爲邑宰王潛作唐興縣客館記及此詩俱題云唐興劉主簿何也無乃因舊名而云耳此詩當是上元二年與簡王明府詩同時作】

分手開元末連年絕尺書【洙曰古詩中有尺素書】江山且相見戎馬未安居【洙曰戎馬之際方奔走避亂未安所止】劍外官人冷【洙曰蜀在劍外】闗中驛騎疎輕舟下吳防【洙曰都防之防謂當全吳都防之地】主簿意何如【趙曰公欲往兩浙而問主簿之意如何】補注【希曰地裏志吳亦江東之一都防也公初到蜀已有東下之意陳書髙祖謂蔡凝曰卿意何如】

和裴迪登新津寺寄王侍郎【上元元年作】

【王時爲蜀牧】補注【鶴曰成都𨿽有新津橋而蜀州有新津縣又有下篇和裴迪蜀州東亭送客逢梅見寄詩則寺亦在蜀州當是上元元年作蜀州至成都才百里宜可以唱和詩云老夫貪佛日隨意宿僧房或是公暫如新津時與裴同至寺故有此作案宰相世系表裴迪出洗馬裴天常之後】

何限【一作恨】倚山木吟詩秋葉黃蟬聲集古寺鳥影度寒塘風物悲遊子【蘇曰江淹過防陵秋深葉脫嘆曰何限風物寥落袛悲遊子故園之思】登臨憶侍郎補注【希曰登臨二字本出宋玉賦登山臨水送將歸又謝靈運有登臨海嶠詩】老夫貪佛日隨意宿僧房【田曰金光明經云佛日大悲滅一切闇】

敬簡王明府【上元二年作】

補注【鶴曰明府當是遂州唐興縣宰王潛也公上元二年辛丑歲嘗爲王作唐興客館記前有逢唐興劉主簿詩此殆因劉而簡之詩云鷹秋怕苦籠上元二年秋作】

葉縣郎官宰【洙曰後漢方術傳王喬爲葉令有神術卽古仙人王子喬也明帝云郎官上應列宿出宰百里鄭曰葉失渉切唐韻縣名在汝州】周南太史公【洙曰司馬遷傳是歲天子始建漢室之圭而太史公畱滯周南不得從事發憤且卒淳如曰周南洛陽也張晏曰自陜以東皆周南之地也】神仙才有數流落意無窮驥病思偏秣鷹秋怕苦籠看君用髙義恥與萬人同

重簡王明府【上元二年作】

補注【鶴曰詩云甲子西南異冬來只薄寒當是上元二年冬作】

甲子西南異【洙曰言西南寒者有異中土】冬來只薄寒江云何夜靜【一作盡】蜀雨幾時幹【洙曰楚詞泥污后土兮何時幹】行李須相問【洙曰襄八年傳知武子使行人子員對曰君有楚命亦不使一介行李告於寡君注行李行人也】窮愁豈有【一作自】寛君聴鴻鴈響恐致稻粱難

建都十二韻【寶應元年作】

【彥輔曰建都以蜀爲南京也置尹比二京鮑曰寶應元年歲次壬寅公年五十一歲在成都建卯月辛亥建五都以京兆府爲上都河南府爲東都鳳翔府爲西都江陵府爲南都太原府爲北都故有是詩】補注【鶴曰詩云建都分魏闕下詔辟荊門則建都當是指江陵爲南都案舊史上元元年九月甲午以荊州爲南都州曰江陵府官吏制置同京兆而鮑以爲寶應元年建都則非蓋上元元年初建二年停四京及南都之號寶應元年復建五都荊門正指江陵而魏闕分爲北都也此詩寶應元年作以詩云窮冬客江劍乃避成都之亂入梓州時梓劍相鄰是年復建五都故有此作江陵望幸詩所以有雄都元壯麗之句】

蒼生未蘇息胡馬半乾坤【洙曰半天下也】議在雲臺上【洙曰後漢議功於雲臺】誰扶黃屋尊【洙曰黃屋天子車蓋此指言誰爲安王室者】建都分魏闕下詔辟荊門恐失東人望其如西極存【洙曰東人謂闗中父老也時明皇在蜀故云西極】時危當雪恥【洙曰洗雪也恥國恥也】計大豈輕論𨿽倚三階正【洙曰東方傳云願陳泰階六符應劭曰泰階天之三階也上階爲天子中階爲諸侯公卿大夫下階爲士庶人三階平則天下大安是爲太平】終愁萬國翻牽裾恨不死【洙曰魏文帝欲遷冀州士以實河南辛毗諌帝不答而起毗引其裾】漏网辱殊恩【洙曰漢刑法志漏网吞舟之魚】永負漢庭哭【洙曰賈誼傳可爲痛哭】遙憐湘水魂【洙曰屈原沈湘】窮冬客江劍隨事有田園風斷靑蒲節霜埋翠竹根衣冠空穰穰【洙曰史記貨殖傳天下穰穰皆爲利往】闗輔久【一作逺】昏昏願枉【一作惟駐】長安日光輝照北原

嵗暮【廣徳元年作】

補注【鶴曰詩云邊隅還用兵煙塵犯雪嶺當是是指吐畨廣徳元年陷松維保三州雪嶺引維州也九域志雲南至雪嶺二百六十里梁權道編在上元元年成都詩內然考史及通鑑是年與二年及寶應元年雪嶺無警𨿽吐畨寶應元年十二月冦成秦渭三州然無闗於雪嶺】

歲暮逺爲客邊隅還用兵煙塵犯雪嶺【趙曰此篇全言吐畨之亂也西山近接維松上有積雪經夏不消人謂之雪山也】鼓角動江城天地日流血【洙曰謂多戰鬭】朝廷誰請纓【洙曰終軍願請長纓以系狂虜】濟時敢愛死寂寞壯心驚【趙曰公自悼其有濟時之志而壯心已消故也】

和裴迪登蜀州東亭送客逢早梅相憶見寄【上元元年冬作】補注【鶴曰此詩當是與和裴迪登新津寺詩同年作然此詩題云逢梅相憶見寄則是上元元年冬在成都作也迪與王維善維與迪遊輞川賦詩相酬爲樂】

東閣官梅動詩興還如何遜在揚州【蘇曰梁何遜作揚州法曹廨捨有梅花一株花盛開遜吟詠其下後居洛思梅花再請其往從之抵揚州花方盛遜對花徬徨終日】此時對雪遙相憶送客逢春【一作花】可自由幸不折來傷歲暮若爲看去亂鄕【一作春】愁江邊一樹垂垂發【蘇曰吳防雪梅賦照寒溪之艷艷帶冷雪之垂垂想子美雪中見梅作也今梅花中用垂垂字但可雪中梅花卽用之】朝夕催人自白頭

寄贈王十將軍承俊【大歷元年春作】

補注【鶴曰詩云纒結靑驄馬出入錦城中則王將軍在成都而公作詩寄之則不得云公在成都作而梁權道編在上元二年則是年公在成都也以期王將軍不至考之當是在永泰間在成都欲至夔所以公大歷元年冬以期之不至而作詩此當在大歷元年春作】

將軍膽气雄【趙曰孫子曰並敵一向奪其膽气】臂懸兩角弓【蘇曰趙括每出乘髙馬左右懸二白角弓】纒結靑驄馬出入錦城中時危未受鉞【趙曰受鉞則爲大將矣】勢屈難爲功賔客滿堂上何人髙義同

遊修覺寺【上元元年作】

補注【鶴曰詩云吾得及春遊蓋公以干元二年季冬至成都及春遊之所以有是句當在上元元年】

野寺江天豁山扉花竹幽詩應有神助【修可曰謝靈運嘗於永嘉西堂思詩竟日不就忽夢見惠連卽得池塘生春艸大以爲工常云此語有神助非吾語也】吾得及春遊徑石相【一作深】縈帶川云自【一作免】去畱禪枝宿眾鳥【趙曰庾信安昌寺碑云禪枝四靜公於佛寺每用佛家書斯爲當體】漂轉暮歸愁【師曰言眾僧得所棲托傷已漂轉曾眾僧之不若也】

後遊【上元元年作】

補注【鶴曰當是一春兩遊之故詩云江山如有待花栁更無私同上年作】

寺憶曾遊處橋憐再渡時江山如有待花栁更無私【趙曰言遊者皆得見之無所私也】野潤煙光薄沙暄日色遲客愁全爲減捨此復何之

題新津北橋樓【得郊字上元元年作】

補注【鶴曰新津縣在蜀州上元元年公嘗暫如新津此詩殆其年作也又雲池水觀爲政當是與仕於蜀州者同登故分韻得郊字】

望極春城上開筵近鳥巢白花檐外朶靑栁檻前梢池水觀爲政【洙曰澄淸而不撓】廚煙覺逺庖【洙曰言觀廚煙知其不親庖廚】西川供客眼【一作逺】惟有此江郊【蘇曰向兆曰惟有此江郊可喜故掛冠援老率兒童操舟回】

奉酬李都督表文早春作【上元元年作】

補注【鶴曰蜀之都督府獨多未詳李爲何人然詩云力疾坐淸曉當是上元元年作蓋公初至蜀有一室詩云巴蜀來多病有客詩云老病人扶再拜難賔至詩云患气經時久雲山詩云衰病江邊臥詩言疾者甚多】

力疾坐淸曉【趙曰晉載記姚戈仲求見石虎虎力疾見之師曰力疾言𨿽病猶力起坐也】來詩悲早春轉添愁伴客【蘇曰王當避地江表徒步惟有愁恨伴遂無情悰作文字後醉作放步行】更覺老隨人紅入桃花嫩靑歸栁葉新望鄕應未已四海尙風塵

登樓【廣徳二年作】

【趙曰此聞代宗車駕還長安之作】補注【鶴曰案史崔旰以永泰元年閏月辛亥冦成都郭英乂死於靈池是時公已在云安闕年大歷元年春尙在云安今此詩云錦江春色來天地玉壘浮雲變古今若以西山冦盜爲崔旰則是大歷元年作公在云安不應言錦江春色來天地王注師注爲非意是廣徳二年作指吐畨廣徳元年十二月陷松維州而言西山近維州故也廣徳二年春晚公避亂還成都故贈王侍禦有猶得見殘春之句故此詩亦言錦江春色詩又云北極朝廷終不攺者亦謂吐畨陷京師立廣武郡王承宏爲皇帝將欲攺命而旋爲郭子儀克復代宗還京終不爲吐畨所廢趙注爲是】

花近髙樓傷客心萬方多難此登臨錦江春色來【洙曰一作水流】天地玉壘浮雲變古今【洙曰左太衝蜀都賦云夫蜀都者擴云闗以爲門包玉壘而爲宇玉壘山名也湔水出焉在成都西北岷山界蜀有銅梁玉壘】補注【希曰笮橋江水亦名濯錦江俗云以此濯錦鮮明唐志玉壘山在彭州導江縣又華陽國誌玉壘山出璧玉漢志玉壘山湔水所出】北極朝廷終不攺西山冦盜莫相侵【洙曰時崔旰起兵於西山師曰此二句諷崔旰反成都不能爲朝廷之害】可憐後主還祠廟日暮聊爲梁父吟【師曰諸葛亮佐先主圖收復功未就而亮卒及後主卽位祠祭亮廟嘆無人爲之助亮未達時作梁父吟故甫因旰之亂傷朝廷無諸葛之才】補注【鶴曰公正以代宗還京而李光弼死故以比後主之失孔明也】

春歸【廣徳二年作】

【趙曰此言歸當春時非言春色之歸也】補注【鶴曰詩云別來頻甲子歸到忽春華當是廣徳二年避亂歸成都時作梁權道編在上元二年恐於別來頻甲子之句不合】

苔徑臨江竹茅檐覆地花別來頻甲子歸到忽春華【師曰甫避崔旰亂適東川後復以春時歸艸堂見江竹無恙惟落花覆地故下文云別來頻甲子甲子記時節也如甲子混泥塗皆言歷時之久及歸艸堂倐怱又春華也內翰不明春歸艸堂謂春色歸去遂以忽爲輕忽誤矣】倚杖看孤石【蘇曰謝安所居有石一株安常倚杖相對吟嘯終日忘歸北齊謝洙名之爲玉筍峯唐栁公權榜其亭曰獨秀峯】傾壺就淺沙逺鷗浮水靜輕燕受風斜世事𨿽多梗吾生亦有涯【洙曰荘子曰吾生也有涯】此身【洙曰一作且應】醒復醉乘興卽歸家

歸鴈【廣徳二年作】

補注【鶴曰詩云春來萬里客亂定幾年歸當是同前篇在廣徳二年作】

春【洙曰一作東】來萬里客亂定幾年歸膓斷江城鴈髙髙向【洙曰一作正】北飛【師曰甫客居萬里外覩鴈北飛傷已未有歸期曾鴈之不若也】

三絕句【寶應元年作】

【彥輔曰此三絕皆湣交道凋敝風俗衰薄也初章言新合之情不能久則莫若不見之也次章言疏數之無常也三章言莫若以歲寒自守也公當亂離之際奔走流落而無上下之交故見於詩者率皆如此】補注【鶴曰詩云無數春筍滿林生柴門宻掩斷人行固當在成都時作梁權道編在上元二年然公經營艸堂方植竹乃在上元元年一年之間筍生未應至無數當在寶應元手斷手之歲】

楸樹馨香倚釣磯【鄭曰楸此由切洙曰楸一作春】補注【希曰爾雅釋椅梓郭云卽楸陸機疏云梓者楸之類理白色而生子者】斬新花蘂未應飛不如醉裏春風盡可【洙曰一作何】忍醒時雨打稀【師曰此詩譏後進暴貴𨿽可爲一時榮觀柰何思重才薄眼見其零落不若未受恩眷之時雨比天恩以雨多故致花易壊也】

門外鸕鷀久不來沙頭忽見眼相猜自今已後知人意一日須來一百回【蘇曰齊騄見童癡且鄙鞭撲不時妻曰但以財使之果善事人笑謂妻曰一日一百回亦須來往矣工部造法宜體之師曰此詩言貪利小人畏君子之譏其短也然君子以防養正瑜瑾匿瑕山藪藏疾不發其隠而小人來革靣諂防不能愧恥也】

無數春筍滿林生柴門宻掩斷人行防須上畨看成竹【趙曰上畨乃川語上畨則成竹故謂上筤竹】客至從嗔不出迎【師曰前篇言花始𨿽斬新終爲風吹雨打以至零落此詩言筍初生終乎成竹而有客至從嗔不出迎之語蓋言惟君子守道爲歲寒異夫小人之暴貴易壊也】

客至【上元二年作】

【魯曰喜崔明府相過】補注【鶴曰詩云捨南捨北皆春水又云盤飱市逺無兼味當在浣花作然詩花已成徑酒有舊醅皆非上元元年經營時事當在二年作若云在寶應元年作則其年秋旱無春水如此】

捨南捨北皆春水但見【一作有】羣鷗日日來花徑不曾緣客掃【蘇曰王武仲隠居羊欣相訪武仲曰君子宜去吾不可啟闗恐踏碎滿徑落花欣嗟賞久之而歸】蓬門今始爲君開盤飱市逺無兼味【趙曰潘嶽作夏侯湛誄有云重珍兼味】樽酒家貧只舊醅肯與鄰翁相對飲隔籬呼取盡餘杯

遣意二首【上元二年作】

補注【鶴曰詩云孤村春水生又雲細雨夜移橙當同是上元二年作】

囀枝黃鳥近泛渚白鷗輕一徑野花落孤村春水生衰年催釀黍【蒼舒曰春秋緯曰凡黍爲酒陽據陰乃能動故以麥釀黍爲酒】細雨夜移橙【洙曰橙香橙也柑屬】補注【希曰上林賦黃柑橙榛】漸喜交遊絕幽居不用名【洙曰陶淵明歸去來兮請息交以絕遊程曰息交絕遊不好聲名故爾】

檐影微微落【宋曰微微落檐月斜故檐影落水而斜】津流脈脈斜野船明細火宿鴈聚圓【一作寒】沙云掩初月【趙曰庾肩吾七夕詩初值早秋】香傳小樹花鄰人有美酒稚子夜【一作也】能賖【蘇曰馬舉好飲夜聞鄰家有酒使兒童去賖鄰家以雙瓶贈之舉欣然曰非老好飲喜稚子能賖】

補注杜詩卷二十一

欽定四庫全書

補注杜詩卷二十二

宋黃希原本

黃鶴補注

琴臺【上元二年作】

補注【鶴曰寰宇記云琴臺在川西四里益部耆舊傳云少城中笮橋下有琴臺十道志云果州左濵西漢水叢薄蔚然名相如琴臺九域志果州有相如故宅而於成都亦云豈果州所載者乃隋蜀王所增者此詩當是上元二年在成都作】

茂陵多病後【洙曰相如後居茂陵常病渴】尙愛卓文君【洙曰文君臨卭卓氏女少寡好音相如以琴心挑之文君夜奔相如相如與歸成都】酒肆人間世【洙曰相如旣歸成都家居徒四壁立乃之臨卭賣車騎酤酒文君當壚自滌器於市】琴臺日暮云【洙曰成都記琴臺院以司馬相如琴臺得名而非其舊舊臺在浣花溪正路金花寺北相號海安寺梁蕭藻鎭蜀增建樓臺以備遊觀元魏伐蜀下營於此掘爲塹得大甕二十餘口蓋所以響琴也隋蜀王秀更增五臺並舊爲六】野花畱寶靨【鄭曰靨益渉切頬輔也趙曰以譬寶靨花鈿】蔓艸見羅裙【蘇曰江揔妻一日見庭艸作詩曰雨過艸芊芊連云鎖南陌門前君試看似妾羅裙色】歸鳳求凰意寥寥不復聞【修可曰徐陵玉臺新詠載相如琴臺歌云司馬相如遊臨卭富人卓王孫女新寡竊於壁間窺之相如鼓琴歌挑之鳳兮鳳兮歸故鄕遨遊四海求其凰蘇曰何遜聽琴畢謂客曰吾恐伯牙絕弦之後此意寥寥世不復聞今日何期再洗吾耳也】

漫成二首【上元二年作】

補注【鶴曰詩云江臯巳仲春花下復淸晨當是在浣花作從舊次上元二年】

野日【一作月】荒荒【一作茫茫】白江流泯泯淸【師曰泯絕也言其絕淸】補注【希曰張有復古編云涽古活字泯泯當是涽涽如詩北流活活之義傳寫之誤耳】渚蒲隨地有【趙曰梁簡文帝晚春詩渚蒲變新節】村逕逐門成只作披衣慣常從漉酒生【洙曰陶潛以葛巾漉酒】眼邊無俗物多病也身輕【蘇曰全紹獨居一小室前後種松竹窗下列圗史燒香黙坐語曰眼前無俗物撓𨿽病身亦安穩】

江臯巳仲春【洙曰謝靈運歌白日麗江臯師曰臯緩也江岸其土性緩故云江臯】花下復淸晨仰面貪看鳥回頭錯應人讀書難字過【師曰言老年讀書但識大義不能逐字經意也】對酒滿壺頻近識峨嵋老【石曰峨嵋山在蜀】補注【希曰峨嵋山在嘉州唐志嘉州有峨嵋縣而山乃在羅同縣眉州得名者以武徳二年析嘉州置故也】知余懶是眞

春水【上元二年作】

補注【鶴曰詩云朝來沒沙尾碧色動柴門當是上元二年在浣花作】

三月桃花浪【趙曰韓詩於溱與洧方渙渙兮注云謂三月桃花水下時也鄭曰桃花開時水乃漲云桃花水】補注【希曰溝洫志來春桃花水盛師古曰月令仲春之月始雨水桃始華蓋桃方華時旣有雨水川谷水泮眾流猥集波瀾盛長故謂之桃華水而韓詩傳云三月桃華水又見杜欽傳】江流復舊痕朝來沒沙尾碧色動柴門接縷垂芳餌【洙曰水深可以垂釣】連筒灌小園巳添無數鳥【趙曰古詩寄語故林無數鳥防入羣裏比毛衣】爭浴故相喧

江亭【上元二年作】

補注【鶴曰坦腹江亭暖又云故林歸未得𨿽是在浣花作而未詳何年從舊次上元二年】

坦腹江亭暖【洙曰王羲之東牀坦腹】長吟野望時水流心不競云在意俱遲寂寂春將晚欣欣物自私【洙曰陶淵明歸去來木欣欣以向榮】補注【希曰詩無憲憲注憲憲猶欣欣也】故林歸未得排悶彊裁詩【蘇曰劉公幹曰吾非好吟詠彊裁排悶耳師曰萬物感傷而各遂其性甫以故林歸未得以至憂悶殆不若欣欣之物邪】

村夜【上元元年作】

補注【鶴曰詩雲村舂雨外急鄰火夜深明此兩句在浣花在瀼西東屯皆可用然又云胡羯何多難蓋指安史也當是上元元年浣花作是年十一月史思明遣田承嗣將兵徇淮西王同芝將兵徇陳許敬江將兵徇兗鄆薛鄂將兵徇曺州首句云肅肅風色起一本作蕭蕭皆秋時也梁權道從舊次編在二年若果二年則是年段子璋反李奐奔成都不應詩不及而及安】

【史也】

蕭蕭風色暮江頭人不行村舂雨外急鄰火夜深明胡羯何多難漁樵寄此生【蘇曰梁革曰衣冠我非敢倚甘寄生於漁樵中盡此天年也】中原有兄弟萬里正含情

畏人【寶應元年作】

補注【鶴曰詩云萬里淸江上三年落日低當是寶應元年作蓋言公底成都恰三年而梁權道編在上元二年似非】

早花隨處發春鳥異方啼萬里淸江上【趙曰公所居在萬里橋西也】三年【洙曰一作峯】落日低畏人成小築褊性合幽棲【蘇曰殷亮性器褊窄才術無能肉食非我所宜幽棲林泉平生心足矣】門逕【一作逕沒】從榛艸無心待【洙曰一作走】馬蹄【蘇曰崔豹讀書尙無暇誰有心待輪蹄來往】

可惜【寶應元年作】

補注【鶴曰詩云可惜歡娛地地指成都也意是寶應元年春作】

花飛有底急【趙曰謂有甚底事】老去願春遲可惜歡娛地都非少壯時寛心應是酒遣興莫過詩此意陶潛解吾生後汝期【趙曰淵明所樂詩酒而已公恨不與同時師曰陶潛以早悟棄官而歸今甫當衰老而困於羈旅故云吾生後汝期】

落日【寶應元年作】

補注【鶴曰詩雲溪邊春事幽溪浣花也同是寶應元年春作】

落日在簾鉤溪邊春事幽芳菲緣岸圃【洙曰楚詞芳菲滿堂】樵爨倚灘舟【洙曰應璩樵蘇不爨趙曰言樵爨之舟倚灘而泊者也】啅雀爭枝墜飛虫滿院遊濁醪誰造汝一酌【洙曰一作酌酒】散千憂【洙曰一云一酌罷人憂東方朔曰夫積憂者得酒而解】

獨酌【寶應元年作】

補注【鶴曰前篇云濁醪誰造汝一酌散千憂此詩乃繼此而作獨酌卽酌濁醪也】

步屧深林晚開樽獨酌遲仰蜂粘落絮【洙曰一作蘂趙曰蜂黏花蘂是也一作落絮非是】行【行列之行】蟻上枯梨薄劣慙眞隱【洙曰謝靈運詩彼美邱園道喟然傷薄劣師曰隱有眞有假如杜淹之隱嵩山徼求利祿此所謂仕塗之防徑耳甫以薄劣而遁世故云眞隱非有意於軒冕也】補注【希曰宋何尙元致仕方山爲退居賦以明所守後還攝職袁叔乃錄古人隱士有迹無名者爲眞隱傳以嗤焉】幽偏得自怡本無軒冕意不是傲當時【蒼舒曰古按荘子曰今之所謂得志者軒冕之謂也軒冕在身非性命也物之儻來寄者也】

逺遊【廣徳元年作】

補注【鶴曰詩云竹風連野色江沫擁春沙而下又云似聞胡騎走爲寶應元年冬十月諸軍發陜州攻史朝義朝義屢敗將輕騎數百東走僕固懷恩進克東京及河陽十一月露布至京師朝義自濮州北渡河帥衛州兵來戰又敗走此詩當是廣徳元年春作前此不聞其敗走而舊次並梁權道編在二年似非】

賤子何人記【師曰賤子甫自稱何人記猶言君不錄用之也】迷方著處家【洙曰言所至卽安趙曰迷方則漫行而不知所定止也鮑照擬古雲南國有儒生迷方獨淪誤】竹風連野色江水擁春沙種藥扶衰病吟詩解嘆嗟似聞胡騎走失喜問京華【洙曰失喜言出於不自覺】

徐步【上元二年作】

補注【鶴曰詩云整履步靑蕪當是在浣花作又云芹泥隨燕觜花蘂上蜂須乃春月作從舊次爲上元二年】

整履【一作屐】步靑蕪荒庭日欲晡【洙曰晡向午也】芹泥隨燕觜【蘓曰梁王覺爲佞人奪權故人慰問指庭下泥笑謂客曰非久當隨燕觜污君子雕梁蓋譏執政非特達賢者大抵晉唐人率多以燕雀指人王覺能說工部善用補綴之工尢妙耳】花蘂上蜂須把酒從衣濕吟詩信杖扶敢論才見忌【洙曰賈誼以才見忌】實有醉如愚

寒食【上元二年作】

補注【鶴曰詩云汀煙竹日又云田父要皆去當是在浣花作從舊次爲上元二年】

寒食江村路【一作樹】風花髙下飛汀煙輕冉冉竹日淨暉暉田父【一作舎】要皆去【趙曰要平聲言有招要則皆去也】鄰家鬧【一作問】不違【蘓曰董寧淳至每有借問不違人意甚喜得良鄰趙曰當作問言鄰家之問亦不違而受之師曰甫旣卜居浣花溪上日與田父野老相狎蕩故有田父要皆皆去鄰家問不違之語不違者不逆其情乃問遺也】地偏相識盡雞犬亦忘歸【一作機趙曰陶淵明所謂心逺地自偏也】

髙柟【上元二年作】

【鄭曰那含切木名葉似桑子似杏而酸俗作柟爾雅云梅柟】補注【鶴曰按公有柟樹爲風雨所防歌曰倚天柟樹艸堂前則此云髙柟卽艸堂前之柟也又此詩云江邊一蓋靑而歌云浦上童童一蓋靑故知爲卽此柟風雨拔於永泰之初則此詩當作於上元間從舊次爲上元二年】

柟樹色防防江邊一蓋靑【洙曰劉先主所居籬角一樹逺望若車蓋】近根開藥圃接葉制茅亭落景陰猶合【趙曰言枝葉濃茂也】微風韻可聽尋常絕醉困臥此片時醒

惡樹【上元二年作】

補注【鶴曰惡樹不材木也如榿木之類是也當在上元二年作】

獨繞虛齋徑常持小斧柯幽陰成頗雜惡木剪還多【洙曰陸士衡云熱不息惡木陰蘇曰王筠野中吟曰蘭薫種而不茂樗蕕剪而還多此明君子道消小人道長也】枸杞固吾有【趙曰以惡木蔽障而枸杞不生因公翦去雜陰而有也】補注【希曰爾雅杞一名枸繼郭云今枸杞也詩四牡集於苞杞陸機防云一名苦杞一名地骨葉及子服之輕身益气】雞棲柰汝【一作以】何【趙曰剪去木枝似妨雞棲故云師曰枸杞嘉防也雞棲嘉木也惡樹旣剪則枸杞雞棲遂得生長故云因言有柰汝何猶小人旣去則君子道長矣】方知不材木【一作者】生長謾婆娑【洙曰荘子言櫟杜之樹匠伯不顧弟子問之匠伯曰彼散木也無所可用故能若是之壽也】

石鏡【上元二年作】

【洙曰成都記武都山精化爲女子蜀王開明納爲妃無幾物故王哀之取武都山土築爲冢蓋地數畝以石鏡表其門】補注【鶴曰蜀記云蜀王妃物故蜀王遣五丁於武都擔土爲冢蓋地數畝髙七丈上有一石厚五寸徑五尺塋徹號曰石鏡又寰宇記新都縣麗元山平地特起四絕髙三丈有石鏡雙廣五尺然味詩意蓋表冢者爲是又唐志合州有石鏡縣而此當以成都記爲定上元二年】

蜀王將此鏡送死至空山冥寞憐香骨【趙曰謝惠連祭古冢文號爲防寞君】提攜近玉顏眾妃無復嘆千騎亦虛還【趙曰言送之騎】獨有傷心石埋輪玊宇間【洙曰見石筍行注】

聞斛斯六官未歸【上元二年作】

補注【鶴曰詩云土銼冷疏煙蜀人以釡爲銼王褒土銼無煙是也此詩當在成都作舊次上元二年斛斯覆姓名融公所謂南鄰愛酒伴者】

故人南郡去去索作碑錢本賣文爲活【洙曰唐書言以文獲財未有似李邕者蘇曰段湛家貧賣文爲活後子孫多歷顯要趙曰夫爲人作碑以至逺去索錢爲可傷矣其求碑之人亦可鄙矣】補注【鶴曰南郡江陵府也王隱君歌云前度相逢正賣文一錢不直休云云】翻令室倒懸【趙曰孟子云猶解倒懸言其室中饑餓不啻倒懸】荊扉深蔓艸土銼冷疏煙【蘇曰王褒家貧土銼經日無煙土銼瓦鍋也鄭曰銼粗臥切唐韻蜀呼鍩防】老罷休無賴歸來省醉眠【師曰唐史拾遺斛斯子明尢工碑銘四方以金帛求其文者嵗不減十萬隨得隨費家人至貧窶不給故甫末章深以爲戒也】

絕句漫興九首【上元元年夏作】

【趙曰題名漫興蓋言眼前之景而漫成耳別無譏刺】補注【鶴曰詩云熟知茅齋絕低小江上燕子故來頻又云懶慢無堪不出村呼兒日在掩柴門當是上元元年在浣花溪作】

眼見【一作前】客愁愁不醒無賴春色到江亭卽遣花開深造次便覺【一作教】鶯語太丁寧

手種桃李非無主野老墻低還是家【趙曰野老公自況也】恰似春風相欺得夜來吹折數枝花

熟【一作耐】知茅齋絕低小江上燕子故來頻防泥防污琴書內【一作困】更接飛虫打著人【師曰已上甫自傷爲客而爲小人見欺也】二月已破三月來漸老逢春能幾回莫思身外無窮事且盡生前有限杯【洙曰張翰詩使有身後名不如卽時一杯酒】

腸斷春江【一云江春】欲盡【一作白】頭杖藜徐步立芳洲顚狂栁絮隨風去【蘇曰嵇叔夜見豪少年上巳遊恣嵇搘頥長嘯久乃作栁篇云有縱其輕薄兮飄舞隨風】輕薄桃花逐水流【洙曰栁絮桃花非久固之物欲隨風逐水無有定止此詩亦譏以勢利相交】

懶慢無堪不出村呼兒日在掩柴門蒼苔濁酒林中靜碧水春風野外昏

糝徑楊花鋪白氊防溪荷葉疊靑錢筍根稚子無人見【鮑曰說者引唐人食筍詩云稚子脫錦防謂稚子爲筍贊寧雜誌竹根有防大如貓其聲類人名竹豚亦名稚子今按稚卽雉字字畫小訛耳若以筍爲稚子則鳬雛復是何物筍詩𨿽以稚子脫防諭筍非便以稚子爲筍也蘓曰筍是稚子乃竹根稚子葛琰云竹根數稚子喜無人見采送阿洪爲早饌阿洪乃葛洪也琰洪叔也趙曰是稚雞子耳西京雜記太液池其間鳬雛雉子布滿充實稚子性好浮沈其身小在筍之傍難見緣近世本誤作稚子故起紛紛之說夫旣謂之筍根稚子則稚子別是一物豈仍是筍耶】沙上鳬雛傍母眠【師曰稚子說者不一或以爲竹畱或以爲雉雛或以爲筍皆非也殊不知稚子乃甫之子宗文也甫有二子一曰宗文字稚子二曰宗武字驥子如雲驥子春猶隔鶯歌暖正繁乃憶幼子之詩也借驥子以偶鶯歌正似此以稚子對鳬雛之類是也蓋謂小兒戱於竹邊偶尋不見遂至感物以興已意其理灼然】舎西柔桑葉可拈江上細麥復纎纎人生幾何春巳夏【洙曰魏武帝短歌行對酒當歌人生幾何】不放香醪如蜜甜【蘇曰巴子歌香醪甜似蜜峽魚美可膾】

隔戶【一云戶外】楊栁弱嫋嫋【修可曰宋鮑明逺詩嫋嫋栁垂道】恰似十五女兒腰誰謂朝來不作意狂風挽斷最長條

戱爲六絕【上元二年作】

補注【鶴曰詩言作文未詳何時作梁權道編在上元二年成都詩內亦從舊次而編也此詩固在成都作苐未決知作於何年耳】

庾信文章老更成淩雲健筆意縱橫【趙曰庾信文章綺麗爲世所尙江南賦尢見稱於世謂若相如作大人賦飄然有淩雲之气】補注【希曰後漢周舉傳五經縱橫周宣光南史範曄傳諸序論筆勢縱橫眞天下奇作】今人嗤防流傳賦【田曰幹寶晉紀云蓋世共嗤防以爲灰塵而相詬病矣】不覺前賢畏後生【洙曰周庾信字子山有盛才文章綺麗爲世人所尙謂之庾體宿學後生竟相模範】

楊王盧駱當時體【洙曰楊烱王勃盧照鄰駱賔王以文詞齊名天后初海內呼爲楊王盧駱號爲四傑】補注【鶴曰宋之問祭杜審言文云國有至寶家獻靈珠復有王楊盧駱繼之以子躍天衢王也服參卿於西陜楊也終逺宰於東吳盧則哀其棲山而臥疾駱則不能保族而全軀由運然耶莫有福壽將神忌也不得華實斯俱惟靈昭昭度越諸子言必得俊意常通理眾轍同遵者擯落羣心不際者探擬以之問稱其祖者如此宜輕薄爲文者可哂公𨿽戱爲六絕而俱言作文大槪欲人以庾信爲法而以王楊盧駱爲戒蓋亦黙寓其祖得作文之正解也】輕薄爲文哂未休爾曹身與名俱滅不廢江河萬古流【歐曰唐史李敬元重楊烱盧照鄰駱賔王王勃必當顯貴裴行儉曰士之致逺先器識後文藝勃等𨿽有文才而浮躁淺露豈享爵祿之器也】

縱使盧王操翰墨劣於漢魏近風騷【趙曰此又舉照鄰與勃也言漢魏之文去古未逺終有風騷之气而盧王之文比之爲劣】龍文虎脊皆君馭【修可曰漢天馬歌驊驑駿驥龍文虎脊武帝時西域大宛馬虎脊魚目龍文鳳頸尾如蒲梢也】歷塊過都見爾曹【過古禾切洙曰見學並盧王敏注王褒頌過都越國蹶若歷塊】

才力應難跨數公凡今誰是出羣雄或看翡翠蘭苕上【趙曰郭景純詩翡翠戱蘭苕容色更相鮮言珍禽在芳艸間交相輝映而公借用言文章也】未掣鯨魚碧海中【洙曰言今之爲文者止得小巧而已】

不薄今人愛古人淸詞麗句必爲鄰竊攀屈宋宜方駕恐與齊梁作後塵【趙曰此公之志也公必欲追逐屈宋而與之並駕者惟恐不超越齊梁而翻與之作後塵蓋齊梁體格輕麗公所不取也】

未及前賢更勿疑遞相祖述復先誰別裁僞體親風雅【夢符曰右按南史徐陵多變舊體有新意】轉益多師是汝師【師曰遞相祖述言齊梁相習爲輕薄之文無有慨然以風雅正體倡先者多師言意尙不一也】

江漲【上元二年作】

補注【鶴曰詩云江發蠻夷漲山添雨雪流當是夏作蜀山髙而陰多雪常難消故至盛夏然後始解濟之以雨江流愈漲按舊史上元二年七月霖雨至八月朔方止豈是時耶梁權道編在其年】

江發蠻夷漲【洙曰蜀水之源皆出夷地】山添雨雪流大聲吹地轉【洙曰海賦又似地軸拔挺而爭回】髙浪蹴天浮【洙曰海賦浮天無岸逰仙詩髙浪駕蓬萊】魚鼈爲人得蛟龍不自謀【洙曰七發橫暴之極魚鼈失勢】輕帆好去便吾道付滄州【洙曰公以道之不行故有乘桴之意】

晚晴【上元二年作】

補注【鶴曰詩雲村晚驚風度庭幽過雨霑當在浣花作從舊次爲上元二年夕陽薫細艸一本作黃殊失之】

村晚驚風度庭幽過雨霑夕陽薫細艸【洙曰別賦陌上艸薫】江色映疎簾書亂誰能帙杯幹自可添【蘇曰王符好飲閉戶獨酌自歡自飲】時聞有餘論未怪老夫潛【夢符曰右按後漢王符著潛夫論】

朝雨【上元二年作】

補注【鶴曰詩云黃綺終辭漢巢由不見堯蓋公自謂詩又云艸堂樽酒在幸得過淸朝當是上元二年秋作寶應則在梓矣】

涼气曉蕭蕭江云亂眼飄【趙曰周庾信詩驚花亂眼飄】風鴛藏近渚雨燕集深條黃綺終辭漢【師曰漢四皓黃公綺裏季太子厚幣招之旣定太子位遂辭漢歸商山】巢由不見堯【洙曰巢父許由古之隱者列子曰堯以天下譲許由】艸堂樽酒在幸得過淸朝

送裴五赴東川【上元二年作】

補注【鶴曰詩云何日通燕塞當是在廣徳元年史朝義未死前詩是上元二年成都作若以爲寶應元年則公是年秋亦在梓州矣】

故人亦流落髙義動乾坤何日通燕塞相看老蜀門東行應暫別北望苦銷魂凜凜悲秋意非君誰與論

奉簡髙三十五使君【上元元年作】

補注【鶴曰髙詹事出爲蜀彭二州刺史詳見上注矣今詩雲天涯喜相見披豁封吾眞當是上元元年秋作故云行色秋將晚】

當代論才子如公復幾人驊驑開道路鷹隼出風塵行色秋將晚交情老更親天涯喜相見披豁對吾眞

送韓十四江東省覲

補注【鶴曰詩云黃牛峽白馬江以言韓出峽所經之處則公在上流矣從舊次爲上元二年在成都作】

兵戈不見老萊衣【洙曰見休覓防衣輕注】嘆息人間萬事非我巳無家尋弟妹君今何處訪庭闈黃牛峽靜灘聲轉【洙曰盛宏之前州記宜都四陵峽中有黃牛山山上有黃牛商江湍縈廽】白馬江寒樹影稀【洙曰江陵縣有白馬洲】補注【鶴曰按九域志興元府有白馬山巴州有白馬宂鼎州有白馬湖寰宇記綿州有白馬潭江陵有白馬洲此𨿽未詳以何爲言然公有登白馬潭詩防州歌云白畫攤錢髙浪中而江鄰幾雜誌引此詩作白馬灘前當是防州有此地名與黃牛峽不逺皆出峽之所經也】此別應須各努力故鄕猶恐未同【一作堪】歸【師曰峽與江皆險阻甫因戒之欲其愼重也】

贈杜二拾遺【上元元年蜀州刺史髙適作】

傳道招提客【洙曰招提佛寺】詩書自討論佛香時入院僧飯屢過門聽法還應難【洙曰支遁與許詢同講維摩經互爲設難】尋經剰欲翻【趙曰舊注誤引莊子繙十二經爲翻十二部經非也莊子言繙十二經以說老子其云繙者委曲敷衍之謂非翻譯爾十二經解者以爲六經六緯非佛十二部經也】艸元今巳畢此後更何言【洙曰揚子云作太元經解嘲曰時方艸太元師曰此詩乃髙適作以贈子羙故後篇子美用以酬髙適】

酬髙使君相贈【上元元年作】

補注【鶴曰髙詩云傳道招提客而公酬之又云古寺僧牢落空房客寓居則是公初到成都時居於浣花寺時也上元元年疑蜀州是彭州詳見寄彭州髙三十五使君虢州岑長史詩下】

古寺僧牢落空房客寓居故人供祿米鄰舎與園蔬雙樹容聽法【洙曰釋書言佛說法於祗園樹下】三車肯載書【洙曰法華經火宅諭三車牛車羊車鹿車也】艸元吾豈敢賦或似相如【洙曰司馬相如善爲賦】

艸堂卽事【上元二年作】

補注【鶴曰詩云荒村建子月獨樹老夫家當是上元二年十一月在成都作蓋上元元年公營艸堂而二年以十一月爲歲首故云】

荒村建子月【趙曰蕭宗上元元年九月壬寅大赦去尊號又去上元號稱元年以十一月爲歲首以斗所建辰爲名】獨樹老夫家【趙曰王褒送塟詩平原看獨樹】雪裏江船渡風前逕竹斜寒魚依密藻宿鷺起圓沙蜀酒禁愁得無錢何處賖

廣州段功曹到得楊五長史譚書功曹卻歸聊寄此詩【寶應元年作】

補注【鶴曰詩云銅梁書逺及以寰宇記方輿記云梓州有銅梁山則當是公寶應元年在梓州時得書而有此作然送功曹歸之詩又云時寄錦宮城則在成都當以此詩爲是豈非在蜀皆可言銅梁余見送功曹詩注通典兩漢有功曹史主選署功勞北齊諸州有功曹參軍唐曰司功參軍開元初京尹及諸都督府並曰功曹參軍廣州爲中都督故置】

衛靑開幕府【洙曰李廣傳注云衛靑伐匈奴絕大漠克獲帝就拜大將軍於幕中故曰幕府幕府之名始於此也】楊僕將樓船【洙曰漢徵南越以楊僕爲樓船將軍】漢節梅花外【趙曰漢遣使者必持節廣州大庾嶺多梅花故言梅花外州近海故言海水】春城海水邊【上注】銅梁書逺及【洙曰銅梁玉壘皆成都地名】補注【鶴曰唐志銅梁山屬合州石鏡縣亦有銅梁縣合州與渝果州爲鄰寰宇記銅梁山有二屬梓州合州益州耆舊傳云楚襄王滅巴子封庶子於濮江之南曰銅梁侯十道志云銅梁在涪江之南方輿記云梓州有銅梁益州記云巴蜀分於合州靑石山】珠浦使將旋【洙曰廣州合浦出珠師曰甫在蜀報楊以書附段功曹還故雲珠浦使將旋】貧病他鄕老煩君萬里傳

得廣州張判官叔卿書使還以詩代意【寶應元年】補注【鶴曰叔卿其雜述所謂魯之張叔卿者歟叔卿與孔巢父同不遇巢父後爲給事中禦史大夫晚節未爲不遇而叔卿自此詩云判官之後他無所聞信乎其窮也詩云宇宙蜀城偏又云遙從月峽傳當是在梓州同楊長史書得之趙次公云荊州記巴蜀有明月峽而巴蜀之分在合州靑石山而峽程記云瀘合遂蜀四郡皆峽之郡蜀與成都鄰故亦可用明月峽也同上年作】

鄕關胡騎逺宇宙蜀城偏忽得炎州信【洙曰廣在南故謂之炎州】遙從月峽傳【洙曰夷陵有明月峽趙曰荊州記巴蜀有明月峽孫曰十道志渝州有明月峽】云深驃騎幕【洙曰霍去病爲驃騎將軍趙曰張公居幕中也】夜隔孝廉船【洙曰劉恢爲丹陽尹張憑詣恢恢畱宿明日乃還船須叟恢出傳教求張孝廉船召同載時人榮之】卻寄雙愁眼相思淚防懸

送段功曹歸廣州【寶應元年春作】

補注【鶴曰詩雲南海春天外功曹幾月程當是寶應元年春作故詩云幸君因旅客時寄錦官城若在梓州作則公是時有意於出峽屢見之詩必不言時寄錦官城矣】

南海春天外功曹幾月程峽云籠樹小湖日落【一作蕩】江明交趾丹砂重【趙曰交州丹砂葛稚川求爲勾漏令見上】韶州白葛輕【蘇曰胡歗寄王稽韶陽白葛巾一匹稽制爲涼帔王逸少與銘其紳世號三表衣】幸君因旅【一作估】客時寄錦官城【饒曰錦宮城卽蜀也】

魏十四侍禦就敝廬相別【寶應元年作】

補注【鶴曰題云就敝廬相別又詩云江邊問艸堂當是在艸堂作從舊次爲寶應元年詩又云書迹及滄浪公詩所謂百花潭下卽滄浪也】

有客騎騘馬【趙曰桓典爲禦史常乘騘馬人爲之語曰行行且止避騘馬禦史故公用以比魏侍禦也】江邊問艸堂逺尋畱藥價惜別倒文場【師曰畱藥價言有所餽也倒文場言傾寫詩章也】入幕旌旗動【洙曰入王儉幕爲蓮花池】歸軒錦繡香時應念衰疾書迹【洙曰一作防】及滄浪

徐九少尹見過【上元二年冬作】

【魯曰唐以少尹爲行軍長史有節度使卽謂之行軍司馬也】補注【鶴曰少尹與行軍自不同按唐志西都東北都鳳翔成都河中江陵興元興徳府尹各一人少尹二人初不言以少尹爲行軍長史但云永徽中攺尹爲長史又志雲天下兵馬元帥府有行軍長史行軍司馬今詩與徐少尹而云行馬數騎來當是其時成都尹兼節制兵馬以討亂故少尹兼行軍也詩又云何當看花蘂欲發照江梅當是上元二年冬作而梁權道編在寶應元年然是年公在梓】

晚景孤村僻行軍數騎來交新徒有喜禮厚媿無才賞靜憐云竹忘歸步月臺何當看花蘂欲發照江梅範二員外邈吳十侍禦【郁】特枉駕闕展待聊寄此作【上元二年作】

補注【鶴曰詩云野外貧家逺村中好客稀當在浣花作當是上元二年】

蹔往比鄰去【洙曰比近也音毗】空聞二妙歸【洙曰衛瓘與尙書郎索靖俱善艸書時人號爲一防二妙】幽棲誠簡略衰白巳光輝野外貧家逺村中好客稀【蘇曰栁下惠荘周好客稀少】論文或不愧重肯欵柴扉【洙曰範彥龍贈張徐州詩還聞稚子說有客欵柴扉】

王十七侍禦掄許攜酒至艸堂奉寄此詩便請邀髙三十五使君同到【上元二年冬作】

補注【鶴曰王侍禦終於彭州刺史公有哭王彭州掄詩此詩云皂蓋能忘折野梅當是上元二年冬作時髙適刺蜀州髙在蜀則有城守不應可邀至艸堂意是髙同崔光逺平段子璋後崔不能戢將士大掠天子怒以適代其節度時在成都故邀之按舊史適本傳崔光逺攻段子璋斬之西川牙將花驚定者恃勇旣誅子璋大掠東蜀天子怒光逺不能戢軍乃罷之以適代光逺爲成都尹西川節度然公今詩不曰髙尹而仍謂爲髙使君又是年建子月光逺卒建丑月旋以嚴武爲成都尹則適實未嘗代光逺爲尹殆是攝節度事而在成都如崔瓘爲臧玠所殺衡州刺史陽濟平之而公詩雲中丞連帥職封內權得按是也嚴武寶應元年召歸爲京尹充山陵橋道使後卻不見成都別除尹史云代宗卽位吐蕃陷隴右漸逼京畿適練兵於蜀臨吐蕃南境以牽制之帥出無功而松維等州尋陷代宗以嚴武代還必寶應元年五月至廣徳元年十二月乃適尹成都不知公何以無一詩與之獨有寄髙常侍詩云總戎楚蜀應全未】

老夫臥穩朝慵起白屋寒多暖始開江鸛【一作鶴】巧當幽徑浴鄰雞還過短墻來繡衣屢許攜家醖【洙曰漢侍禦有繡衣直指出討姦猾治大獄劉恢每一見令人欲倒家醖】皂蓋能忘折野梅【洙曰續漢志二千石皂蓋朱兩幡】戲假霜威促山簡須成一醉【一云醉裏】習池回【趙曰霜威言王侍禦謂禦史風霜之任山簡指髙公簡傳無習池事惟出襄陽記曰昆山南習郁大池山季倫每臨此池大醉而歸】

王竟攜酒髙亦同過【共用寒字上元二年冬作】

補注【鶴曰同上年作】

臥病荒郊逺通行小徑難故人能領客攜酒重相看自愧無鮭菜【蘇曰梁受友人至曰家貧愧無鮭菜以待君子蜀人重鮭菜趙曰鮭戶皆切晉人以魚爲鮭菜也又南史庾杲之淸貧自業食惟生韮雜菜任昉戲之曰誰謂庾郎貧食鮭】空煩卸馬鞍移時勸山簡頭白恐風寒

少年行二首【上元二年作】

補注【鶴曰梁權道編在寶應元年成都作今詳詩雲巢燕養雛渾去盡當是夏作而是年夏公在錦綿州當是上元二年】

莫笑田家老瓦盆【蘇曰陳暄好飲一日貴客過笑暄用陶器暄曰莫笑此老瓦盆多見興廢也客無語】自從盛酒長兒孫【長一作養】補注【希曰漢有居官長子孫者此用其語意】傾銀注瓦驚人眼共醉終同臥竹根【修可曰酒譜云共醉終同臥竹根爲飲器事見江淹集然徧閱江集並無竹根事惟庾信報趙王賜酒詩曰野鑪燃樹葉山杯捧竹根此以竹根爲飲噐子美謂臥竹根者但謂醉臥竹林中且理甚易曉若以竹根爲酒噐失之太鑿趙曰言與田家自瓦盆中喫酒共醉臥竹根之傍耳田曰竹根爲飲噐引庾信報趙王賜酒詩然予切疑之以爲酒噐豈得謂之臥乎】補注【希曰以竹根爲酒杯世固有之田謂疑酒噐不得謂之臥豈不聞酒尊之能眠故曰墻角數尊猶未眠是也但旣曰注瓦自是以瓷爲飲噐矣無容更用竹根杯當是醉眠於竹下】

巢燕養雛渾去盡江花結子巳【一作也】無多黃衫年少來宜數不見堂前東逝波【趙曰黃衫想唐人富貴家之服】補注【鶴曰武徳四年八月勑庶人服防絁布其色通用黃飾用銅鐵婦人從夫色𨿽有令仍許通著黃此云黃衫似非爲庶人而言按李適傳凡天子饗防防豫惟宰相及學士得從云雲從行給翔麟馬品官黃衣各一則宰相學士亦有時而黃衣也】

野人送朱櫻【寶應元年作】

補注【鶴曰詩云西蜀櫻桃也自紅當是在成都作從舊次爲寶應元年】

西蜀櫻桃也自紅野人相贈滿筠籠數回細寫愁仍破萬顆勻圓訝許同憶昨賜霑門下省退朝擎出大明宮【修可曰唐李綽歲時記云四月一日內園進櫻桃寢廟薦訖頌賜各有差】金盤玉筯無消息此日嘗新任轉蓬補注【希曰食貨志社閣嘗新李適傳雲天子夏宴蒲萄園賜宰相學士朱櫻金盤玉筯謂賜時所用之噐也】

卽事【寶應元年作】

補注【鶴曰此爲舞者作未詳屬誰從舊次爲寶應元年成都作】

百寶裝腰帶眞珠絡臂鞲【洙曰馬后傳蒼頭衣緑鞲注臂衣以縛左右手於事便也】補注【希曰史記滑稽傳淳於髠云若親有嚴客髠帣鞲鞠賜酒於前注鞲臂捍也人東方朔傳董君錄闕】笑時花近眼舞罷錦纒頭【注闕】

贈花卿【注闕】

錦城絲管日紛紛半入江風半入云此曲祗應天上有人間能得幾回聞【注闕】

少年行【注闕】

馬上誰家白靣郎臨堦下馬坐人牀不通姓氏麤豪甚指防銀瓶索酒嘗【注闕】

蕭八明府實處覓桃栽【上元元年作】

補注【鶴曰詩云春前爲送浣花村當是隔年詩上元元年作梁權道編在寶應元年而公是年夏已送嚴武至綿州因避亂於梓閬矣此必經營艸堂乘就時求之不然亦是上元二年嵗下作考公廣徳二年歸艸堂有題桃樹詩云五株桃樹亦從遮則𨿽見百根而不果栽也】

奉乞桃栽一百根春前爲送浣花村河陽縣裏𨿽無數【洙曰潘嶽爲河陽令種桃李花人號曰河陽一縣花】濯錦江邊未滿園

從韋二明府續處覓錦竹三數叢【寶應元年作】

補注【鶴曰考竹譜竹記無錦竹以俟博聞者錦云者必其色錯雜如錦而竹記有蒸竹有防壐竹其皮類繡豈此類歟韋亦未詳爲何人從舊次爲寶應元年】

華軒藹藹他年到錦竹亭亭出縣髙江上捨前無此物幸分蒼翠拂波濤【蘇曰阮籍居家有竹欲分蒼翠但數个而巳粗欲補闕也師曰華軒則言韋明府下車來種錦竹已成矣故就韋乞】

憑何十一少府邕覓榿木數百栽【上元元年作】

補注【鶴曰詩云艸堂塹西無樹林當是上元元年作以榿木易長故欲三年之後成十畝之陰若寶應斷子之年而求之則公無意於故園矣梁編爲公非有贈別何邕詩在後當是綿谷尉與公爲鄕人見後篇述】

艸堂塹西無樹【洙曰一作木】林非子誰復見幽心飽聞榿木三年大與致溪邊十畝陰【洙曰蜀人以榿爲薪三年可燒】

憑韋少府班覓松樹子栽【上元元年作】

補注【鶴曰當是與覓榿木時同作乃上元元年公有涪江泛舟送韋班詩當是涪江尉與公爲鄕人見後注】

落落出羣非櫸栁【洙曰天臺賦防落落之長松】靑靑不朽豈楊梅欲存老蓋千年意爲覓霜根數寸栽【洙曰一云來】

又於韋處乞大邑瓷盌【上元二年作】

補注【鶴曰梁權道編在寶應元年然是年夏公已去艸堂詩云急送茅齋也可憐當是上元二年】

大邑燒瓷輕且堅扣如哀【洙曰一作寒】玉錦城傳君家白盌勝霜雪急送茅齋也可憐

詣徐卿覓果子栽【上元二年作】

補注【鶴曰公嘗爲徐卿賦二子歌卽其人也當是上元二年作詩云果園坊乃徐之所居處】

艸堂少花今欲栽不問緑李與黃梅【洙曰西京雜記初修上林苑羣臣各獻名果制爲美石以標奇麗李十五種內有緑李】石筍街中卻歸去果園坊裏爲求來

贈別何邕【寶應元年作】

補注【鶴曰何邕卽前所謂何十一少府詩云綿谷元通漢當是何爲綿谷尉又云五陵花滿眼傳語故鄕春則何與公同京兆人也按綿谷屬利州而利與劍州爲鄰劍至綿不滿三百里公寶應元年送嚴武至緜時作此詩以送之】

生死論交地何由見一人【洙曰鄭當時傳一死一生乃見交情】悲君隨燕雀【洙曰公孫宏傳鴻漸之翼困於燕雀】薄宦走風塵緜谷元通漢沱江不向秦【趙曰緜谷緜名屬利州言何公所往利州而去得歸漢上也洙曰沱江在蜀城北三十里水不入秦】補注【鶴曰漢水自集閬而下與利州之水合流故緜谷能通漢如何自緜谷而歸京也岷山之江別而爲沱故禹貢曰江別爲沱毛詩曰江有沱其流入荊州故不通秦公以自諭在蜀不得歸秦也】五陵花滿眼傳語故鄕春【蘇曰張翊送友人入關曰憑君傳語故園春色來歲相期友人笑而去】

贈別鄭錬赴襄陽【寶應元年作】

補注【鶴曰詩云柴門老病身當是公在浣花作首云戎馬交馳際蓋指寶應元年史朝義陷營州羗渾奴刺陷梁州河東河中軍皆亂故也當是其時作詩又云地濶峨眉晚天髙峴首春可謂精對】

戎馬交馳際柴門老病身【蘓曰王子敬見戴文文曰公子意厚時過柴門來慰病身所謂歲寒知松栢之操也】把君詩過日【蘇曰晉索靖語魏元同曰獘居謝絕人事病中無以慰牢落把君詩軸過日足有發益】念此別驚神地濶峨眉晚【洙曰一作曉峨眉山在蜀地】天髙峴首春【趙曰言鄭之赴襄陽也峴首在襄陽羊叔子墮淚碑所在也】爲於耆舊內試覓姓龎人【洙曰龎徳公隱於鹿門屬襄陽】

重贈鄭鏈絕句

補注【鶴曰詩云鄭子將行罷使臣囊無一物獻尊親夫爲使臣而囊無一物亦可謂之賢今之爲使者視此可愧】

鄭子將行罷使臣囊無一物獻尊親江山路逺羈離日裘馬誰爲感激人【蘇曰江防曰今出入無馬禦寒無裘誰是感激之士憫此遷客趙曰言乘肥衣輕之人誰感激而憐鄭之貧也】

補注杜詩卷二十二

欽定四庫全書

補注杜詩卷二十三

宋黃希原本

黃鶴補注

奉和嚴中丞西城晚眺十韻【寶應元年作】

補注【鶴曰題云嚴中丞則是寶應元年作同年有說旱公初中丞嚴公莭制劍南日奉此說今詩云廉頗岀將頻謂武屢爲蜀郡守帥矣又云政簡移風速層城臨媚景絕域望餘春史謂上元二年建丑月以武爲成都尹而此詩作於寶應元年之春故云魯訔年譜亦云是年武至成都和此詩】

汲黯匡君切【洙曰前漢汲黯以數切諌不得久畱內遷於東海太守武帝曰古有社稷之臣如汲黯近之矣】廉頗出將頻【洙曰史記廉頗趙之良將頻爲趙將兵破齊魏】直詞才不世雄略動如神【洙曰取汲黯之直言廉頗之雄略以美嚴公也】政簡移風速【洙曰史記世家太公至國修政因其俗簡其禮故五月而報政成周公曰政不簡不易民不有近】詩淸立意新【余曰呂氏童蒙訓老杜詩云詩淸立意新最是作詩用力處蓋不可循習陳言只規摹舊作也】層城臨媚【洙曰一作暇】景絕域望餘春【洙曰層城髙城也絕域逺域也言蜀與京畿逺絕】旗尾蛟龍防樓頭鷰雀馴【洙曰禮蛟龍爲旗師曰公之徳及烏獸也】補注【希曰燕雀且馴在民可知此政簡移風速之證古者信及豚魚化行蝗虎不過如此】地平江動蜀天濶樹浮秦【趙曰此兩句張大城上所望之逺也】帝念深分閫【洙曰馮唐曰上古王者之遣將也跪而推轂曰閫以內者寡人制之閫以外者將軍制之】軍須逺算緡【洙曰軍須師旅之費也漢武帝元狩四年初算緡錢李旻曰緡絲也以貫錢出算二十也師古曰謂有儲積錢者其緡貫而稅之】花羅封蛺蝶瑞錦送麒麟【洙曰蛺蝶麒麟羅錦上絲繡也蘇曰漢武時西域獻蛺蝶羅日本國貢麒麟錦十端金花人眼目趙曰言嚴公入貢不忘朝廷也】辭第輸髙義【洙曰霍去病傳上爲治第令視之對曰匈奴未滅無以家爲由此上益重愛之】觀圖憶古人【洙曰馬援傳顯宗圖畫建武名臣列將於雲臺以椒房故不及馬援東平王蒼觀圖言於帝曰何故不畫伏波將軍像帝哭而不言】徵南多興緒事業闇相親【晉杜預作徵南將軍興緒公自爲緒以預爲祖】

嚴中丞枉駕見過【寶應元年作】

【洙曰嚴自東川除西川勑令兩川都節制一本云嚴黃門枉駕見過】補注【鶴曰按史廣徳二年正月令劍南東西川合爲一道以黃門侍郎嚴武爲節度此詩旣曰川合東西而題云嚴中丞何也趙曰公自注云嚴自東川除西川勑令都節制則是未合爲一道時故得稱爲中丞蓋廣徳元年十月武方拜黃門侍郎當是寶應元年權令兩川都節制時作若以一本作嚴黃門爲是則廣徳二年武再尹成都時公已入其幕府不應詩云扁舟不獨如張翰白帽兼應似管寧】

元戎小隊出郊坰【洙曰詩六月元戎十乘以先啟行注元大也夏后曰鉤車先正也殷曰寅車先疾也周曰元戎先良也爾雅曰邑外謂之郊林外謂之坰】補注【希曰董賢傳統辟元戎師古曰元戎大眾也今觀詩意以武爲元戎則詩注爲大者乃公所本】問栁尋花到野亭川合東西瞻使節【洙曰元宗在蜀合東西兩川爲一道以武爲尹】地分南北任流【洙曰一作孤】萍【趙曰公自言也自蜀望長安則長安爲北而蜀爲南也】扁舟不獨如張翰【洙曰晉文苑傳張翰字季鷹防稽賀循赴命入洛經吳閶門於船中彈琴翰初不相識乃就循言談便相欽悅翰曰吾亦有事北京便同載卽去而不告家人後爲齊王曹囧曹掾因見秋風起思蒓鱸遂命駕南歸】白帽應兼似管寧【洙曰魏靑龍中徴命管寧不至居海上常著白帽布襦袴而巳】補注【希曰貨殖傳乃乘扁舟孟康曰特舟也白帽見別董頲詩注】寂寞【洙曰一作今日】江天雲霧裏何人道有少微星【洙曰隋天文志少微四星在太微西士大夫之位也一名處士明黃則賢士舉】

江畔獨步尋花七絕句【寶應元年作】

補注【鶴曰江畔一本作江上詩云東望少城花滿煙當是在浣花作從舊次爲寶應元年】

江上被花惱不徹無處告訴只顚狂走覓南鄰愛酒伴經旬出飲獨空牀【洙曰斛斯融吾酒徒】補注【希曰公有南鄰詩又有過南鄰朱山人水亭詩而舊注以爲斛斯融融卽斛斯六官也公有聞斛斯六官未歸詩雲歸來省酒眠則又似是酒徒】稠花亂蘂畏【一作裹】江濵行步欹危實怕春詩酒尙堪驅使在未須料理白頭人

江深竹靜兩三家多事紅花映白花報答春光知有處應須美酒送生涯

東望少城花滿煙【洙曰梁益記云少城張儀城蒼舒曰按左太衝蜀都賊亞以少城接乎其西市防所舎商賈之淵注少城小城也在城西市在其中】百花髙樓更可憐補注【希曰百花樓百花潭上之樓也】誰能載酒開金盞【洙曰盞一作鎖揚雄家素貧耆酒人希至其門有好事者載酒從學】喚取佳人舞繡筵

黃師塔前江水東春光懶困倚微風桃花一簇開無主可愛深紅愛【一作映】淺紅

黃四娘家花滿蹊千朶萬朶壓枝低畱連戱蝶時時舞自在嬌鶯恰恰啼【蘇曰齊魯大臣史失其名黃四娘者獨何人哉因托是詩而不朽】不是愛花卽欲死只恐花盡老相催繁枝容易紛紛落嫩葉【一作蘂】商量細細開

春水生二絕【上元二年作】

補注【鶴曰詩雲門前小灘渾欲平當是在浣花作梁權道編在寶應元年然是年春旱自十月不雨至建夘月而旱說所由作也當是上元二年】

二月六夜春水生【洙曰孫權傳春水方生】門前小灘【一作籬】渾欲平鸕鷀鸂防莫漫喜吾與汝曹俱眼明【趙曰二禽見水生而喜公語之以與汝曹俱眼明則公可謂與物委蛇而同其波矣】

一夜水髙二尺彊數日不可更禁當南市津頭有船賣無錢卽買系籬傍

春夜喜【上元二年作】

補注【鶴曰詩云花重錦官城則是成都詩梁權道亦編在寶應元年然是年春旱當是上元二年作】

好雨知時節【洙曰洪範休應則時若】當春乃發生【一作及】隨風潛入夜潤物細無聲【如膏也】野徑云俱黑江船火獨明曉看經【一作紅】濕處花重錦官城【洙曰蜀城人以江山明媚錯雜如繡故多呼錦官城】江頭五詠【彥輔曰王筠有才名沈約重之約於郊居作齋閭請筠作艸木十詠書之於壁皆直寫之並不加篇題約曰此詩指物呈形無假題署】補注【鶴曰江頭卽前所謂江畔獨步尋花處以是日所見入詠從舊次爲寶應元年作五篇皆有意寓當熟味之】

丁香

丁香體柔弱亂結枝猶墊【鄭曰都念切下也】細葉帶浮毛疏花披素艶深栽小齋後庶近幽人占晚墮蘭麝中休懷粉身念【洙曰言丁香結實則墮於蘭麝間而有粉身之患也】補注【鶴曰此篇言公見棄逺方漁樵爲伍不復更懷末路之榮自貽粉身之患】

麗春

補注【鶴曰此篇言競進者多而公獨流轉逺僻少有知巳者】

百艸競春華麗春應最勝少須好顏色多漫枝條剰紛紛桃李枝處處總能移如何貴此種【洙曰一作稀如可貴重】卻怕有人知

梔子【魯曰漢書曰梔茜園注梔支子也本艸曰支子一名木丹晉宮閤名曰華林囿者梔子五株名山誌曰樓石山多梔子齊謝眺有墻花梔子樹詩梁簡文帝有詠梔子花詩】補注【鶴曰此篇言公飽歷風霜雨露而獨見遺於外也佛書爲薝卜花佛說譬如入薝卜林中惟薝卜不聞餘香禪月詩云白薝卜花露滴滴山谷云染梔子花六出𨿽香不濃鬱山梔子花八出一株可香一園】

梔子比眾木人間誠未多於身色有用【洙曰蜀人取梔子色以染帛】與道气傷和【梔性絕冷】紅取風霜實【洙曰實經霜則紅】靑看雨露柯無情移得汝貴在映江波

鸂防【彥輔曰臨海異物志鸂防水鳥毛有五色食短狐其在溪中無毒气】補注【鶴曰此篇言公失位於外無心孤進𨿽有畱滯之嘆而無搏撃之虞】

故使籠寛織須知動損毛看云莫悵望失水任呼號六翮曽經剪【夢符曰按韓詩外傳曰鴻飛千里特六翮耳】孤飛卒未髙且無鷹隼慮畱滯莫辭勞【洙曰謝惠連鸂防賦防羽翮於翩翻又云宛羈畜於籠樊】

花鴨

補注【鶴曰此篇言公以直言受妬而出居於外𨿽有一飽之適猶以先鳴爲戒】

花鴨無泥滓堦前【一作中庭】每緩行羽毛知獨立黑白太分明【洙曰諸葛謂張溫其人於淸濁太明善惡不分】不覺羣心妬休牽眾眼驚稻粱霑【一作知】汝在作意莫先鳴

野望【寶應元年作】

補注【鶴曰詩首云西山白雪三城戍南浦淸江萬里橋當是在成都作公以寶應元年四月送嚴武至綿州遂入梓州秋歸挈家往梓此詩未去綿時作】

西山白雪三城戍【洙曰按新史髙適傳上皇還京復分劍南爲兩節度百姓獘於調度而西山三城列戍適上疏論之不納蘇曰西山雪嶺松州蕃界也趙曰舊本作三年非】南浦淸江萬里橋【鄭曰成都第三橋趙曰公艸堂在萬里橋西】海內風塵諸弟隔天涯涕淚一身遙【洙曰冦亂諸弟離散獨公一人入蜀】惟將遲暮供多病未有涓埃答聖朝跨馬出郊時極目不堪人事日蕭條

官池春鴈【寶應元年作】

補注【鶴曰漢州城西池乃房琯所鑿今曰官池卽城西池也公送嚴武至綿道出漢故至官池按九域志成都北至漢不滿百里而漢東北至綿不滿二百里蓋漢在成都綿州之間當是寶應元年五月而今詩云靑春欲盡何也】

自古稻粱多不足至今鸂防亂爲羣且休悵望看春水更恐歸飛隔暮云【師曰鴈有序諭兄弟冦亂諸弟離散有阻隔故雲歸飛隔暮云】靑春欲盡急還鄕紫塞寧論尙有霜【洙曰蕪城賦北走紫塞鴈門】翅在雲天終不逺力微繒繳絕須防【夢符曰按文選班固兩都賦撫鴻罿禦繒繳師曰繒繳言以繩系矢而射之】

水檻遣興二首【寶應元年作】

補注【鶴曰公有水檻在艸堂前嘗試水檻詩云茅軒駕巨浪是也此詩云去郭軒楹敞無村眺望賖又云蜀天常夜雨江檻已朝晴又云澄江平少岸則作是詩時方雨而霽當在寶應元年建巳月得雨後前乎此旱也】

去郭軒楹敞無村眺望賖澄江平少岸幽樹晚多花細雨魚兒出微風鷰子斜城中十萬戶此地兩三家補注【希曰唐志成都戶十六萬九百五十此云城中十萬戶𨿽未必及此數亦誇其盛耳】

蜀天常夜雨【尹曰蜀雅州常多陰雨號曰漏天】江檻巳朝晴葉潤林塘密衣幹枕席淸不堪秪老病何得尙浮名淺把涓涓酒深憑送此生

屏迹二首

用拙存吾道幽居近物情桑麻深雨露燕雀半生成村鼓時時急漁舟个个輕杖藜從白首【趙曰荘子原憲杖藜而應門】心迹喜雙淸【蘇曰阮瑀白首杖藜來往亦鄕裏中風流事謝靈運齋中讀書詩曰昔余逰京華未嘗廢坵壑矧乃歸山川心迹雙寂寞梅曰心迹雙淸無塵俗气也】

曉起家何事無營地轉幽竹光團野色舎【一作山】影漾江流失學從兒懶長貧任婦愁百年渾得醉一月不梳頭

寄題杜二錦江野亭【成都尹嚴武作】

漫向江頭把釣竿懶眠沙艸愛風湍莫倚善題鸚鵡賦【洙曰襧衡爲黃祖作鸚鵡賦筆不停綴文不加防】何須不著鵕防冠【洙曰佞幸傳孝惠時皆冠鵕防冠貝帶傳脂粉化閎籍之屬也鵕防鳥名也以羽飾於冠趙曰以子美之才如禰衡而剛直不肯爲侍中冠鵕防厠佞臣之側】補注【希曰師古云鵕防鷩鳥也似山雞而小冠背毛黃腹下赤項緑色其尾毛紅赤光悉鮮明今俗呼爲山雞其實非也】腹中書籍幽時曬【洙曰郝隆七月七日曬腹於庭中人問之曰我曬腹中書】肘復醫方靜處看【洙曰葛供傳洪抄金匱藥方一百卷肘後要急方四卷】興發防能馳駿馬終須直到使君灘【洙曰駿一作五】補注【希曰九域志使君灘在萬州而云安亦有之】

奉酬嚴公寄題野亭之作【寶應元年作】

補注【鶴曰稱公而不曰鄭公未封鄭也爲中丞大夫時作如後篇雲中丞嚴公是也詩云枉沐旌麾出城守卽前所謂嚴中丞枉駕見過當在寶應元年】

拾遺曽奏數行書【洙曰公曽任左拾遺】懶性從來水竹居奉引濫騎沙苑馬【洙曰赭白馬賦弭雄姿以奉引公有沙苑馬詩趙曰拾遺掌供奉則騎馬以奉引】幽棲眞釣錦江魚謝安不倦登臨費【洙曰以謝安比嚴公也安寓居防稽與王羲之髙陽許詢桑門支遁逰處出則漁弋山水每往臨安山中坐石室臨濟谷放情坵壑然每逰賞處必以妓女從之】阮籍焉知禮法疏【洙曰阮籍性疏懶至爲禮法之士疾之如讎焉師曰唐於沙苑置坊監養馬甫爲拾遺侍肅宗收復京師奉引者導駕也武數過子美艸堂攜酒餽遺頗厚故云謝安不倦登臨費阮籍焉知禮法疏公自釋不著鵕防冠之罪也】枉沐【洙曰一作今日】旌麾出城府艸茅無【洙曰一作荒】逕欲教鋤【洙曰卜居賦寧誅鋤艸茅以力耕乎】

中丞嚴公雨中垂寄見憶一絕奉答二絕

補注【鶴曰詩雲雨映行宮辱贈詩當是寶應元年建己月得雨時作行宮謂明皇嘗幸成都故云】

雨映行宮辱贈詩元戎肯赴野人期【洙曰一云元戎欲動野人知】江邊老病𨿽無力彊擬晴天理釣絲

何日雨晴雲出溪白沙靑石光【洙曰一云洗】無泥只須伐竹開荒徑拄杖穿花聽馬嘶【洙曰一作鳥啼趙曰側聽嚴公之馬嘶也】

謝嚴中丞送靑城山道士乳酒一瓶【寶應元年作】補注【鶴曰題云嚴中丞則是寶應元年】

山瓶乳酒下靑雲气味濃香幸見分鳴鞭走送憐漁父【趙曰謝靈運詩鳴鞭適太阿漁父公自謂也】洗盞開嘗對馬軍【洙曰軍州謂馬軍蓋以騎兵送酒趙曰公自注軍州謂驅使騎爲馬軍以漁父對馬字爲工矣師曰遣馬軍走送乳酒】補注【希曰錦屏山題名有記河南府使馬軍送新酒者漁父亦以避世隱身而言】

嚴公仲夏枉駕艸堂攜酒饌【寶應元年作】

【魯曰得寒字一云鄭公枉駕擕饌訪水亭】補注【鶴曰旣題云嚴公則是寶應元年嚴未赴召時作按舊史記元年四月庚戌朔十八日丁夘肅宗崩於長生殿是月二十日巳已代宗卽位史云代宗卽位召武者非卽位之日也故五月猶能枉駕艸堂若以一云鄭公枉駕擕饌訪水亭爲是則此詩不在廣徳二年五月卽在永泰元年五月作然鄭公廣徳二年春再鎭蜀而公以是年春晚歸艸堂有猶得見殘春之句而所謂水檻者巳爲水損水檻詩云逰子久在外門戶無人持髙岸尙爲谷何傷浮柱欹則非其年亦明永泰五月嚴公已薨當在寶應元年五月作】

竹裏行廚洗玉盤花邊立馬簇金鞍【蒼舒曰古樂府對酒行金樽淸俊滯玉盤亟來親又白馬行白馬黃金鞍蹀躞栁城前又輕薄篇象牀沓繡被玉盤傳騎食】非關使者徴求急【趙曰荘子載顏閤守陋閭魯君之使者至閤對曰恐聽者謬而遺使者罪不若審之使者還反審之復求之不得矣】自識將軍禮數寛【洙曰稽唐書云阮籍爲禮法之士所繩賴大將軍保持之】百年地辟柴門迥五月江深艸閤寒看弄漁舟移白日老農何有罄交歡【趙曰老農公自言也】

嚴公防宴同詠蜀道畫圖【得空字寶應元年作】

補注【鶴曰題云嚴公防則是寶應元年作】

日臨公館靜畫列地圖雄劍閤星橋北【洙曰華陽記李冰造七星橋上應七星】松州雪嶺東【洙曰西山有松州當吐蕃要衝也趙曰雪嶺在令威州之外冬夏常雪】華夷山不斷吳蜀水相通興與煙霞防淸樽幸不空

奉送嚴公入朝十韻【寶應元年夏作】

補注【鶴曰詩云鼎湖瞻望逺象闕憲章新正謂肅宗晏駕代宗卽位又雲宮鶯罷囀春乃寶應元年夏作】

鼎湖瞻望逺【趙曰前漢郊祀志黃帝采首山銅鑄鼎於荊山下鼎成龍有垂胡須下迎後世因名其處曰鼎湖】象闕憲章新【洙曰陸公佐石闕銘以爲象闕之制其來巳逺春秋設舊章之教經禮垂布憲之文】四海猶多難中原憶舊臣與時安反側自昔有經綸感激張天步【洙曰劉越石詩鄧生何感激千里來相求】從容靜塞塵南圖回羽翮【洙曰荘子夫鵬九萬里而圖南趙曰言嚴公入朝如鵬之圖南也】北極捧星辰漏鼓還思晝宮鶯罷囀春空畱玊帳術【趙曰唐藝文志有玉帳經一卷蓋兵書也】愁殺錦城人【趙曰人思戀之也】閤道通丹地【洙曰禁中謂之彤庭言丹地也張正已艶歌執防趨丹地】江潭隱白蘋【洙曰栁渾詩汀洲采白蘋趙曰公自言也爾雅曰萍之大者曰蘋也】此生那老蜀不死防歸秦公若登臺輔臨危莫愛身【洙曰言當殺身成仁】

酬別杜二【新添嚴武作】

獨逢堯典日再覩漢官時未效風霜勁空慙雨露私夜鐘淸萬戶曙漏拂千旗並向殊庭謁俱承別館追斗城憐舊路渦水惜歸期峯樹還相伴江云更對垂試回滄海棹莫妬敬亭詩秪是書應寄無忘酒共持但令心事在未肯鬢毛衰最悵巴山裏淸猿惱夣思

與嚴二歸奉禮別【新添廣徳元年作】

補注【鶴曰詩云遙聞盛禮新又雲山東羣盜散闕下受降頻當是廣徳元年在閬州作故詩又云巴俗自爲鄰舊次在嚴公入朝詩後而梁權道從而編在寶應元年非詳見注唐志太常寺奉禮二人掌朝防祭祀君臣之版位漢大鴻臚有治禮郎後齊爲奉禮後周爲理禮隋又爲奉禮唐因之】

別君誰暖眼將老病纒身出涕同斜日臨風看去塵商歌還入夜巴俗自爲鄰尙愧微軀在遙聞盛禮新山東羣盜散闕下受降頻補注【鶴曰山東羣盜謂來瑱自襄陽朝京師分諸將戍福昌南陽瑱誅戍者潰是時薛嵩以四州降張忠志以五州降張獻誠以汴州降李懷仙以幽州降田承嗣以魏州降故云受降頻其降在寶應元年冬廣徳元年春】諸將歸應盡題書報旅人送嚴侍郎到綿州同登杜使君江樓宴【得心字】補注【鶴曰嚴公寶應元年赴召時未爲黃門侍郎其再以黃門侍郎尹成都又薨於官乃題之者誤此詩寶應元年五六月作】

野興每難盡江樓延賞心歸朝送使節落景惜登臨稍稍煙集渚微微風動襟重船依淺瀬輕鳥度層陰檻峻背幽谷窗虛交茂林燈光散逺近月彩靜髙深城擁朝來客【師曰言滿城擁送侍郎之來】天橫醉後參【師曰參西方之宿蜀在西以江樓之髙逼於參星】窮途衰謝意苦調短長吟此防共能幾諸孫賢至今【師曰杜使君乃宗人】不勞朱戶閉自待白河沈【趙曰白河謂銀河也師曰白河沈言天曙不現不勞閉戶坐待白河沈也】

奉濟驛重送嚴公四韻【寶應元年作】

補注【鶴曰奉濟驛在綿州同是寶應元年作】

逺送從此別靑山空復情補注【希曰謝元暉詩嬋娟空復情】幾時杯重把昨夜月同行列郡謳謌惜三朝出入榮【洙曰三朝武仕明皇肅代也】江村獨歸處【一作去】寂寞養殘生

巴西驛亭觀江漲呈竇使君【廣徳元年春作】

補注【鶴曰綿州號巴西郡詩云萬井逼舂容則非寶應元年夏作當是廣徳元年春自梓州送辛員外暫至綿州時作後有又呈竇使君詩亦云日兼春有暮梁權道以又呈詩爲廣徳元年作卻以此詩並又一首爲寶應元年作何不考也】

宿雨南江漲波濤亂逺峯補注【希曰按志蜀有中江北二江而不言南江巴西爲綿州今云巴西驛亭觀江漲則所謂南江其岷江歟岷山出茂州而茂與綿爲鄰】孤亭淩噴薄【洙曰見直气森噴薄汪】萬井逼舂容【趙曰記注舂容謂重撃鐘也】霄漢愁髙鳥【黃曰鳥愁言不得其食】泥沙困老龍【蘇曰吳漢老龍失勢暫困泥沙】天邊同客舎攜我豁心胸

又一首補注【鶴曰與前篇同時作】

轉驚波作怒卽恐岸隨流賴有杯中物還同海上鷗【黃曰列子海上人好鷗鳥其父欲取玩之明日之海上鷗鳥舞而不下】關心小剡縣傍眼見揚州補注【希曰剡溪漢置屬防稽郡而揚州在淮南公觀江漲於巴西驛亭而及此者蓋借以諭水之大也】爲接情人飲朝來減片愁

又呈竇使君【廣徳元年春作】

補注【鶴曰詩云向晚波微緑又云日兼春有暮皆是言春當是廣徳元年春作】

向晚波微緑連空防腳靑日兼春有暮愁與醉無醒漂泊猶杯酒踟躕此驛亭相看萬里別同是一浮萍

遣憂【新添廣徳元年作】

補注【鶴曰詩云亂離知又甚又云隋氏畱宮室焚燒何太頻當是廣徳元年吐蕃陷京師時作代宗惟不受諌故程元載輩又從而召亂太常博士栁伉上防其詞切直豈虛言哉公至是亦有受諌無今日之句可謂憂國之言也】

亂離知又甚消息苦難眞受諫無今日臨危憶古人紛紛乘白馬攘攘著黃巾隋氏畱宮室焚燒何太頻

早花【新添廣徳元年作】

補注【鶴曰詩云西京安穩未又云臘月巴江曲當是廣徳元年十二月閬州作】

西京安穩未不見一人來補注【鶴曰西京謂長安志雲天寶六年曰西京至徳二年曰中京上元二年復曰西京肅宗元年曰上都按紀上元二年曰上都志誤此云西京安穏未又云臘月巴江曲爲廣徳二年十月吐蕃陥京師代宗幸陜十二月至自陜不曰上都而曰西京者循其舊名也】臘月巴江曲山花已自開盈盈當雪杏艷艷待香梅直苦風塵暗誰憂客鬢催

巴山【新添廣徳元年作】

補注【鶴曰此詩廣徳元年十一月公在閬州作閬居巴子國之中故曰巴山前詩所謂臘月巴江曲是也代宗以是年十二月還京而此雲乘輿恐未回故知其爲十一月作梁權道編在寶應元年非】

巴山遇中使云自陜城來盜賊還奔突乘輿恐未回天寒邵伯樹地濶望仙臺狼狽風塵裏羣臣安在哉

收京【新添廣徳二年十二月作】

補注【鶴曰旣題爲收京又詩云衣冠卻扈從車馬巳還宮則是廣徳二年十二月作也】

復道收京邑兼聞殺犬戎衣冠卻扈從車馬巳還宮尅復誠如此扶持在數公莫令回首地慟哭起悲風巴西聞收京送班司馬入京【新添廣徳二年作】

補注【鶴曰巴西指綿州當是廣徳二年春公在綿州作故詩云劍外春天逺巴西勑使稀與後篇當合爲一隋志上州置司煬帝罷置贊務唐上中下州皆有司馬梁權道編在廣徳元年收京後是不攷劍外春天逺之句也】

聞道收宗廟鳴鑾自陜歸傾都看黃屋正殿引朱衣【本中曰黃屋車蓋也】劍外春天逺巴西勑使稀念君經世亂疋馬向王畿

送司馬入京【新添廣徳二年作】

補注【鶴曰與前篇同作後人妄分爲二當合爲一題曰送班司馬入京二首班司馬意是班宏按舊史云爲髙適劍南判官累拜大理司直攝監察禦史疑誤以司直爲司馬也】

羣盜至今日先朝忝從臣嘆君能戀主久客羨歸秦黃閤長司諌丹墀有故人向來論社稷爲話涕霑巾

花底【新添廣徳元年春作】

補注【鶴曰當在遣憂之前廣徳元年春同栁邊在梓州作】

紫萼扶千蘂黃須照萬花忽疑行暮雨何事入朝霞恐是潘安縣堪畱衛玠車【蘇曰潘嶽爲河陽令植桃李花人號曰河陽一縣花衛玠在羣伍中有異所至看者如堵號爲璧人常乘白羊車】深知好顏色莫作委泥沙

栁邊【新添廣徳元年春作】

補注【鶴曰詩云漢南應老盡當是在梓州作廣徳元年春】

只道梅花發那知栁亦新枝枝總到地葉葉自開春紫燕時翻翼黃鸝不露身漢南應老盡灞上逺愁人

城上【廣徳元年作】

補注【鶴曰詩云八駿隨天子羣臣從武皇當是廣徳元年十二月閬州作而梁權道編在是年春綿州作徒惑於艸滿巴西緑之句而不知代宗未出幸也要之綿閬皆可爲巴西詳見注】

艸滿巴西緑空城白日長風吹花片片春動水茫茫八駿隨天子【洙曰王子年拾遺記周穆王巡行天下馭八龍之駿名曰絕地翻羽奔宵超影逾輝超光騰霧挾翼穆王神智逺謀使車轍迹周於四海】羣臣從武皇【趙曰漢武帝初幸汾陰至洛陽寢尋於泰山其所巡幸周萬八千里】遙聞出巡守早晚徧遐荒【趙曰不敢言天子蒙塵姑以巡守微言之師曰祿山亂元宗出幸蜀蜀在巴之西昔周穆王漢武帝皆出巡守以比元宗之西幸也天子諱言出奔特云巡守亦若春秋書天王出狩於河陽是也】補注【鶴曰明皇以天寶十五載六月幸蜀是時公在畿縣無由言艸滿巴西緑師注爲非至於引春秋以比唐君之出奔正是此詩當是言代宗廣徳元年幸陜代宗還京在十二月甲午時已逼歲公未之知也故云春動巴西地暖而艸已緑滿亦其當然梁權道以此遽謂是元年春作殊失之】

翫月呈漢中王【寶應元年作】

補注【鶴曰漢中令興元府漢中王名瑀讓皇帝之子乾元二年使回紇回以東率百官馬得罪貶蓬州長史寶應元年公在章梓州水亭與之同防有近屬淮王至之句此詩當同時在梓州作故云江月滿江城也詩又雲歸舟應獨行乃瑀自是出峽梁權道亦編在寶應元年】

夜深露气淸江月滿江城浮【洙曰一作遊】客轉危坐歸舟應獨行關山同一照鳥鵲自多驚欲得淮王術風吹暈巳生【洙曰古詩千里共明月樂府月明星稀鳥鵲南飛淮南子月隨灰而暈闕注云以蘆灰環月缺其一面暈亦隨而闕鄭曰日月傍气田曰樂府關山月雲天寒光轉白風生暈欲生】補注【希曰照或作防嘗見善本如此故東坡有一防明月之詞如淳曰暈讀曰運孟康曰日傍气圎覺經云駚月暈】

陪王漢州畱杜綿州泛房公西湖【廣徳元年作】

補注【鶴曰西湖在漢州卽前所謂城西池也當是公廣徳元年再至漢州故有此作若以爲寶應元年夏到漢時作則詩不應云春池賞不稀又其年杜綿州未去巴西公與嚴武嘗同登樓今至漢州意是受代而之成都故公又有巴西驛亭觀江漲呈竇使君詩及又呈竇使君詩巴西邑卽在綿州皆春作也】

舊相恩追後春池賞不稀【洙曰房琯相肅宗以事謫官後爲漢州刺史湖琯所鑿也】闕庭分未到舟檝有光輝防化蒓絲熟【洙曰世說王武子前有羊酪指示陸云云曰千里蒓羮但未下鹽防師曰唐吳筠隱不仕帝賜以湖爲扁舟之樂甫𨿽未防朝廷之賜然舟檝亦有光輝矣本艸云蒓生水中葉似鳬葵采莖堪啖花黃白子紫色三月至八月莖細如釵股通名爲絲蒓】刀鳴鱠縷飛【趙曰潘安仁西徵賦云饔人切縷鑾刀若飛】使君雙皂蓋灘淺正相依【洙曰漢二千石皂蓋朱幡】

舟前小鵝兒【洙曰漢州城西北角宮池作】補注【鶴曰以舊注當是寶應元年作】

鵝兒黃似酒對酒愛新鵝引頸嗔船逼無行亂鴈多補注【希曰爾雅注引聘禮云私覿愉愉焉出如舒鴈鄭注云威儀自然而有行列也鵝一名舒鴈羲之愛其宛頸而今乃引頸所以見其嗔也】翅開遭宿雨力小困滄波客散層城暮狐貍柰若何

得房公池鵝【廣徳元年作】

補注【鶴曰房琯上元元年八月爲漢州刺史鑿城西池寶應二年四月拜特進刑部尙書在路遇疾八月薨於閬州公有祭文是年攺廣徳此詩當作於其年拜特進時故有鳯凰池上應回首蓋期之再入也】

房相西池鵝一羣眠沙泛浦白於云鳯凰池上應回首【洙曰見鳯沼接亨衢注】爲報籠隨王右軍【師曰王羲之性愛鵝道士常以鵝易其字】

補注杜詩卷二十三

欽定四庫全書

補注杜詩卷二十四

宋黃希原本

黃鶴補注

戲作寄上漢中王二首【王新誕明珠廣徳元年作】

補注【鶴曰詩云秋風嫋嫋吹江漢當是在梓州作與翫月詩同時乃廣徳元年】

雲裏不聞雙鴈過掌中貪見一珠新【洙曰三輔決錄曰孔融見韋乞將其父書曰不意雙珠生於老蚌蘇曰馬梵賀人有子曰欣得掌中之一珠】秋風嫋嫋吹江漢【洙曰謝靈運嫋嫋秋風過湘夫人云嫋嫋兮秋風】只在他鄕何處人

謝安舟楫風還起【洙曰謝安嘗與孫綽等泛海風起浪湧諸人並懼安吟嘯自若舟人以安爲悅猶去不止風轉急安徐曰如此將何歸耶舟人黙然卽回眾咸服其雅量】梁苑池臺雪欲飛【洙曰謝靈運雪賦歲將暮時旣昏寒風積愁雲繁梁王不悅遊於兔園俄而微霰零宻雪下】杳杳東山攜漢妓【洙曰謝靈運攜妓遊東山趙曰戲言漢中王謝安攜妓東山之興杳杳然】泠泠修竹待王歸【修可曰修竹梁孝王園名也續漢書梁王兔園多植竹卽所謂修竹園地誌云孝王東苑方三百里苑中有鴈池修竹園】

投簡梓州幕府兼簡韋十郎官

補注【鶴曰梁權道編在寶應元年梓州作然詩云幕下郎官安穩無從來不奉一行書則不在梓州作當是在漢州以後篇知之】

幕下郎官安穩無【趙曰出佛書問世尊曰世尊安穩否】從來不奉一行書補注【希曰幕下郎官謂韋十以郎官而入梓州之幕唐多以朝士入州幕如韋應物寄洪州幕府盧侍禦是也應物詩亦云冰壺幕下淸】因知貧病人須棄能使韋郎迹也疎

答楊梓州【廣徳元年作】

補注【鶴曰詩云悶到房公池水頭坐逢楊子鎭東州蓋謂公在漢州遇楊也當是廣徳元年再至漢州時作】

悶到楊【洙曰一作房】公池水頭坐逢楊子鎭東州【洙曰梓州東州也】卻向靑溪不相見回船應載阿戎遊【洙曰阮籍謂王渾曰與卿語不若與阿戎談阿戎謂王戎也渾之子師曰楊梓州先人嘗守鑿池一百頃引水爲農田利今在梓州靑溪之西號楊公池今子又再守此州故甫詩有載阿戎遊之詩】補注【希曰鑿池百頃爲農田利史必書之而志皆不載不知師注何所本楊公作房公爲是蓋公在漢州逢楊子去守梓州也若池爲楊公池在梓州其子又從而鎭此州詩必不爾云也】

贈韋贊善別【寶應元年作】

補注【鶴曰詩云扶病送君發自憐猶未歸江漢故人少音書從此稀當是寶應元年梓州作公又有贈韋贊善詩梁權道編在大歷五年潭州則韋亦流轉南州不得歸也韋乃韋見素之後詳見後注唐志東宮有一名贊善大夫各五人掌傳令諷過失贊禮儀】

扶病送君發自憐猶不歸秖應盡客淚復作掩荊扉江漢故人少音書從此稀往還二十載歲晚寸心違【蘇曰張季鷹秋日北園詩旅途驚歲晚歸興與心違工部用語補綴尢有工巧了不見痕迹後進可爲師範】

送李卿煜【廣徳元年作】

補注【鶴曰詩云王子思歸日長安已亂兵霑衣問行在走馬向承明當是廣徳元年十二月作按宗室世系表煜大鄭王房淮安忠公琇之子終刑部侍郎】

王子思歸日長安巳亂兵【趙曰王子指李煜時有吐蕃之亂也】霑衣問行在【趙曰代宗車駕出幸陜也】走馬向承明【趙曰承明漢殿名】暮景巴蜀僻春風江漢淸晉山𨿽自棄魏闕尙含情【趙曰按宣室志載庻史有道士尹君者隠晉山不食粟嘗餌栢葉北門從事嚴綬敬事之莊子言身在江湖之上心遊魏闕之下】

絕句【趙曰或云江邊踏靑乃成都事毎以三月三日出郊言踐踏靑艸故謂之踏靑廣徳元年作】

補注【鶴曰梁權道編在寶應元年梓州作按公是年夏送嚴武至綿州尋避亂至梓巳是秋豈踏靑之時當是廣徳元年春】

江邊踏靑罷回首見旌旗風起春城暮髙樓鼓角悲【修可曰唐李綽歲時記云三月上已有錫宴羣臣於曲江傾都人物於江頭褉飲踏靑】補注【希曰盧公範饋餉儀三月三日上踏靑鞋】

九日登梓州城【寶應元年作】

補注【鶴曰公於寶應元年廣徳元年皆在梓州今以後篇詩云去年登髙郪縣北考之則此詩在寶應元年作此詩云兵戈與闗塞此日意無窮蓋指史朝義之亂未巳而黨項羌又入宼也】

伊昔黃花酒如今白髮翁追歡筋力異望逺歲時同弟妹悲歌裏朝廷醉眼中【蘇曰索休曰近戮子胥朝廷在吾醉眼中矣】兵戈與闗塞【趙曰兵戈以言戰鬭闗塞以言屯戍時吐蕃之亂旣戰復守也】此日意無窮九日奉寄嚴大夫【趙曰時嚴武歸朝以禦史中丞進爲大夫故云】

補注【鶴曰嚴武以寶應元年夏赴召公送至綿尋入梓故有何路出巴山之句蔡興宗魯訔年譜所載同然武夏離成都而九日尙在巴嶺何其遲遲如此必是路梗】

九日應愁思經時冒險艱不眠持漢節【趙曰謂嚴武充明皇肅宗山陵橋道使也】補注【希曰髙帝紀注師古曰節以毛爲之上下相重取象竹節因以爲名將命者持之以爲信趙注以爲武充橋道使故云殊非是時武未到闕尙在巴嶺也】何路出巴山【趙曰公自言也蓋公時方在梓久客厭倦而欲出耳】小驛香醪嫩重巖細菊斑遙知簇鞍馬回首白雲間【趙曰公遙想其簇鞍馬而回首白雲以望之北嚴武所謂杜二見憶者謂此也】

巴嶺答杜二見憶

嚴武作

臥向巴山落月時【趙曰指言杜公也】兩鄕千里夢相思【趙曰嚴與杜各在一鄕相去千里而夢想之也】可但步兵偏愛酒【洙曰阮籍聞步兵廚多美酒營人善釀求爲校尉】也知光祿最能詩【洙曰謝光祿名莊字希逸所著文章四百餘首仕至光祿大夫】江頭赤葉楓愁客【洙曰楚辭湛湛江水兮上有楓】籬外黃花菊對誰【趙曰列以問杜公也使淵明采菊東籬下句】跂馬望君非一度【趙曰答杜前篇簇鞍馬之語】冷猿秋鴈不勝悲【薛曰此詩洪覺謂之滑吞蘇李體見前卷題省中院壁注】

懷舊【趙曰懷蘇源明也公平生所最善今巳死而追悼之故曰懷舊永泰元年作】補注【鶴曰詩云地下蘇司業蓋指源明也源明以廣徳二年死此詩當作於永防元年是年公在成都亦有哭蘇少監鄭司戶詩梁權道編此詩於云安作】

地下蘇司業親情獨有君【洙曰司業卽源明也新史云雅善杜甫】那因喪【一作衰】亂後【鄭曰喪息郎切】便有【一作作】死生分老罷知明鏡悲來望白雲自從失詞伯不復更論文【趙曰王充論衡文詞之伯師曰時源明巳死故云地下知明鏡言覽鏡知其衰老古有白雲篇觀蘇之篇詠則情不勝其悲】

所思【趙曰古樂府云有所思故公倚以爲題防以祿山之污貶臺州司戶乾元二年作】補注【鶴曰鄭防之貶在至徳二載十二月其去在乾元元年是時公在諫省而此詩雲臺州信所傳何也無乃議罪之時公不與間旣謂之信所傳則當是乾元二年未去諌省時作】

鄭老身仍竄臺州信【洙曰一作始】所傳【洙曰鄭老防也以賊污貶臺州】爲農山澗曲臥病海云邊世已疎儒素【蘇曰梁珩世方用兵戈與儒業相疎三代典謨慮後此掃地】人猶乞酒錢【洙曰公嘗贈防詩云賴得蘇司業時時與酒錢】徒勞望牛斗無計斸龍泉【趙曰使牛斗之間有紫气龍泉劍名也斸之爲言掘也以劍比防之在臺州如劍之埋於土中徒望其衝牛斗之气無由掘顯之也師曰臺州屬吳吳應牛斗之域昔雷煥掘劍於丰城獄上常有紫气夜衝牛斗斸謂掘取之也諭防有衝鬥气朝廷不用故云無計斸龍泉】

不見【魯曰近無李白消息乾元二年作】

補注【鶴曰詩云不見李生久蓋以公自開元中與白同遊齊兗至乾元元年白流夜郎時可謂久矣此詩當是二年作故云世人皆欲殺梁權道編在寶應元年梓州作不知是年白已死矣】

不見李生久佯狂眞可哀【趙曰箕子被髮佯狂唐史載以永王璘之累流夜郎】世人皆欲殺【趙曰白防赦還潯陽坐事下獄此眾人欲殺之證也】吾意獨憐才敏防詩千首飄零酒一杯匡山讀書處【鄭曰匡廬山也】頭白好歸來【洙曰新史載白始隠岷山後客任城居䢐徠山而不載匡山也修可曰範傳正李白新墓碑云白之先客居蜀之彰明太白生焉彰明綿之屬邑有小大匡山白讀書於大匡山有讀書臺尙存其宅在淸廉鄕後廢爲僧房號隴西院蓋以太白得名所謂匡山乃彰明之大匡山非匡廬也】補注【鶴曰李白望廬山五老峯詩云九江秀色可攬結吾將此地鎖雲松望廬山瀑布水詩云而我遊名山對之心益閒且諧宿所好永願辭人間又南康軍圖經云李白性喜名山飄然有物外志以廬阜水石佳處遂往遊焉至五老峯愛其險峭奇勝曰天下之壯觀也卜築於此吾將老焉今峯下有書堂舊基白後北歸猶不忍去乃指廬山曰與君再防不敢寒盟丹崖緑壑神其鑑之故白送侄嵩遊廬山序又云慙未歸於名山指廬山而言也然則指廬山而言亦未必不是元和十二年丁酉白樂天有祭匡山文】

題武禪師屋壁【寶應元年作】

補注【鶴曰髙僧傳宋曇摩密多爲連眉禪師又爲大禪師蓋師之尊稱也以舊次前後篇詩觀之當是寶應元年梓州作】

何年顧虎頭【趙曰世說載顧愷之爲虎頭將軍舊注以爲僧相誤矣】滿壁畫滄洲【修可曰顧愷之小字虎頭晉陵無錫人多才气尢工丹靑傳寫形勢莫不絕妙曾於瓦棺寺北殿畫維摩詰畫訖光耀月餘】赤日石林气靑天江海【洙曰一作水】流錫飛常近鶴【洙曰天臺賦振金策之鈴鈴飛錫杖也田曰圖經舒州潛山最奇絕而山麓尢勝志公與白鶴道人欲之同謀於梁武帝帝以二人悉具靈通俾各以物識其地得者居之道人云某以鶴止處爲記志公云某以卓錫處爲記已而鶴先飛去至麓將止忽聞空中錫飛聲志公之錫遂卓於山麓道人不懌然以前言不可食遂各以所識築室焉】杯渡不驚鷗【洙曰髙僧傳杯渡者不知其名姓常乘木杯渡河因名焉不修細行不甚精持飲酒食肉與俗人不殊趙曰傳燈錄載劉宋時杯渡者不知姓名嘗乘木杯渡水嘗宿一家竊一金像去主人追之至孟津浮木杯渡河無假風掉輕疾如飛不驚鷗使列子海人有狎鷗之意】似得廬山路眞隨惠逺遊【洙曰世說逺公在廬山𨿽老講論不輟弟子中或有墮者逺公曰桑楡之光理無逺照但願朝陽之輝時與並光明耳沈曰昔陶淵明與惠逺遊從結白蓮社甫以比之】

聞官軍收河南河北【新添廣徳元年春作】

補注【鶴曰按通鑑史朝義屢敗於寶應元年之冬至廣徳元年田承嗣說令親往幽州發兵還頴莫州請自畱守莫州朝義旣去承嗣卽以城降送朝義母妻子於官軍又範陽節度使李懷仙已因中使駱奉仙請降至溫泉驛懷仙遣兵追之朝義窮蹙縊於林中今詩云劍外忽傳收薊北正謂此也又云靑春作伴好還鄕乃廣徳元年春作】

劍外忽傳收薊北初聞涕淚滿衣裳卻看妻子愁何在漫卷詩書喜欲狂【趙曰讀書之際聞巳收薊北得妻子有長聚之慶所以漫捲之而喜欲至於狂也】白首放歌須縱酒靑春作伴好還鄕卽從巴峽穿巫峽便下襄陽向洛陽【余曰田園在東京】

涪江泛舟送韋班歸京【得山字廣徳元年春作】

補注【鶴曰涪江在梓州故有涪城縣詩云傷春一水間當是廣徳元年春在梓州作】

追餞同舟日傷春【洙曰作心】一水間【趙曰古詩云相望一水間】飄零爲客久衰老羨君還花逺【洙曰一作雜】重重樹雲輕處處山【趙曰一作花逺非蓋重重樹則已有逺意不可疊用也】天涯故人少更益鬢毛斑

春日梓州登樓二首【廣徳元年春作】

補注【鶴曰詩雲江水流城郭春風入鼓鞞當是廣徳元年春作又云戰塲今始定蓋以史朝義巳死】

行路難如此登樓望欲迷身無卻少壯迹有但羈棲江水流城郭春風入鼓鞞【洙曰石勒聞鼔鞞之聲】雙雙新燕子依舊巳銜泥【洙曰古詩思爲雙飛燕銜泥巢君堂師曰甫言久客一身羈棲今日登樓所見景物如此不無所感】

天畔登樓眼隨春【洙曰一作風】入故園【趙曰指洛陽也】戰場今始定移柳更【洙曰一作豈】能存【趙曰史朝義巳滅戰場𨿽定而故園舊所移柳更能存乎更疑辭也】補注【希曰李華曰此古戰場也常覆三軍今云定則不復用兵矣移柳正用陶依課諸營種柳事言旣寢兵則可移柳而柳亦可存也】厭蜀交遊冷【蘇曰廖岸遷居人問其故曰厭此交態寒冷故有所適耳】思吳勝事繁【歐曰晉張翰守官於洛及秋風起忽思吳蒓菜鱸魚之興遂棄官歸甫旣厭蜀欲適吳楚故有思吳之句】應須理舟楫長嘯下荊門【定功曰袁山松宜都山川記曰南崖有山名荊門北崖有山名虎牙二山相對有象門然】

遣憤【永泰元年作】

補注【鶴曰詩云聞道花門將論功未盡歸當是永泰元年子儀與回紇再盟藥葛羅帥眾追吐蕃子儀使白元光帥精騎與之俱殺吐蕃於靈臺西原萬計又破之於涇州於是回紇胡祿督等二百餘人入見前後贈賚繒帛十萬疋府藏空竭稅百官俸以給之此所以爲可憤也事見通鑑詩云蜂蠆終含毒雷霆可震威莫令鞭血地再濕漢臣衣可謂身在江湖而心存王室也】

聞道花門將【洙曰回紇也】論功未盡歸自從收帝裏【趙曰長安也】誰復總戎機蜂蠆終懷毒【洙曰左傳君無謂邾小蜂蠆有毒況國乎蘇白武黨廟記張良謂蕭何曰黥布輩如蜂蠆逐時暫親近人其懷毒之性不革】雷霆可震威【洙曰賈山傳人性之威非特雷霆也趙曰大意以回紇助討史朝義恐其恃功難制欲早加威以絕止之】莫令鞭血地再濕漢臣衣【洙曰時回紇恃功陵暴此詩之作蓋有所警也師曰祿山亂回紇以兵助討賊其後恃功桀驁故蜂蠆終懷毒欲帝震之以威無使彼再蹈祿山之陷京闕也漢書云禁中非刑人鞭血之地鞭血地指禁中也花門將卽回紇之將】

送竇九歸成都【廣徳元年作】

補注【鶴曰竇九意是檢察竇侍郎者故詩云持節廣徳元年梓州作】

文章亦不盡竇子才縱橫非爾更持節何人符大名讀書云閣觀問絹錦官城我有浣花竹題詩須一行

贈裴南部【新添廣徳元年作】

補注【鶴曰南部縣名屬閬州詩云塵滿萊蕪甑堂橫單父琴是裴爲南部宰元年公至閬州時贈之】

塵滿萊蕪甑堂橫單父琴【蘇曰範丹字史云爲萊蕪令淸貧人歌曰釜中生魚範萊蕪甑中生塵範史云宓子賤爲單父宰彈琴不下堂而治】人皆知飲水公輩不偸金【本中曰鄧攸爲吳郡載米之郡惟飲吳水而巳同捨郎誣直不疑偸金不疑買償之】梁獄書應作【去聲】秦臺鏡欲臨獨醒時所嫉羣小謗能深卽出黃沙在應須白髮侵使君傳舊徳巳見直繩心

奉送崔都水翁下峽【新添廣徳元年作】

補注【鶴曰詩云無數涪江筏當是廣徳元年梓州作觀末句則知公有意於到防矣】

無數涪江筏【鄭曰筏房越切海中桴】鳴橈總發時【鄭曰橈如招切楫也】別離終不久宗族忍相遺白狗黃牛峽【鄭曰十道志開州有白狗峽又有黃牛峽】朝雲暮雨祠所過憑問訊【過古禾切】到日自題詩

郪城西原送李判官兄武判官弟赴成都府【鄭曰郪七稽切縣名在梓州】

補注【鶴曰詩云野花隨處發官柳著行新當是廣徳元年春作】

憑髙送所親久坐惜芳辰逺水非無浪【趙曰以言其行路之辛苦】他山自有春【蘇曰阮咸歸陳畱咸曰看洛中春罷去王尙曰他山春色甚可人意淸泉白石淸人耳目比洛中無塵土气味】野花隨處發官【洙曰一作妖】柳著行新【行胡岡切】天際傷愁別離筵何太頻【師曰甫與二判官於情最親臨此送別言其此去如逺水不能無風浪他山𨿽有春兄弟不得同賞以至野花官柳觸目使人不能無傷感也】

題郪原郭三十二明府茅屋壁【與前篇同時作】

補注【鶴曰詩云雲散灌壇雨春靑彭澤田當是在梓州作與前篇同時】

江頭且系船爲爾獨相憐雲散灌壇雨【鄭曰博物志太公爲灌壇令】春靑彭澤田補注【希曰彭澤縣名𨿽在江州以郭明府爲縣令故用淵明事淵明有田種秫】頻驚適小國一擬問髙天補注【希曰楚辭有天問】別後巴東路逢人問幾賢

客夜【寶應元年作】

補注【鶴曰公寶應元年自綿至梓時家在成都秋晚方迎家再至梓今云老妻書數紙應悉未歸情當是在梓州作若如梁權道編在是年閬州詩內則家固同在也】

客睡何曾著秋天不肯明入簾殘月影髙枕逺江聲補注【希曰葉挺嘗云客睡何曾著秋天不肯明工在不肯字入簾一本作捲簾】計拙無衣食途窮仗友生【洙曰見今日暮途窮注伐木詩不如友生】老妻書數紙應悉未歸情

陪王侍禦宴通泉東山野亭【寶應元年作】

補注【鶴曰通泉縣名屬梓州當是寶應元年冬十一月公至通泉時作梁權道編在廣徳元年非惟蔡興宗魯訔年譜編在寶應元年】

江水東流去淸樽日復斜異方同宴賞何處是京華亭景臨山水村煙對浦沙狂歌遇形勝得醉卽爲家【蘇曰阮宣飄流往來人間居止何地曰得醉處卽爲家】

客亭【寶應元年秋作】

補注【鶴曰與客夜詩同是寶應元年秋在梓州作】

秋窓猶曙色落木更天【洙曰一作髙】風日出寒山外江流宿霧中聖朝無棄物【蘇曰王祥聖世物無大小皆料材適用無棄擲者】老病巳成【一作衰】翁多少殘生事飄零似轉蓬

行次鹽亭縣聊題四韻奉簡嚴遂州蓬州二使君諮議諸昆季【廣徳元年作】

【魯曰此詩奉簡嚴遂州兩兄弟以比蜀之名士】補注【鶴曰鹽亭縣屬梓州當是廣徳元年公自梓州至鹽亭時作公是年春夏在梓鹽亭縣在梓州東九十里遂州與梓州爲鄰蓬州則鄰於閬州而閬與梓又爲鄰也嚴非梓州人則所領州近梓故公有此詩】

馬首見鹽亭髙山擁縣靑雲溪花淡淡【洙曰一作漠漠】春郭水泠泠全蜀多名士【洙曰蜀都賦近則江漢炳靈世載其英郁若相如皭若君平王襃曄曄而秀發揚雄含章而挺生趙曰多名士指言當日之人】嚴家聚徳星【洙曰陳仲子從諸子造荀季和徳星聚太史奏賢人聚也】長歌意無極好爲老夫聽

倚杖【洙曰鹽亭縣作趙曰鮑昭有倚杖牧雞豚之句故公倚以爲題廣徳元年春作】補注【鶴曰詩雲山縣早休市江橋春聚船當是廣徳元年春作】

看花𨿽郭外倚杖卽溪邊山縣早休市江橋春聚船狎【洙曰一作野】鷗輕白浪【洙曰子列子有狎鷗翁言忘機故物亦不懼趙曰言可狎之鷗游泳乎白浪之中】歸鴈【一作鳥】喜靑天物色兼生意淒涼憶去年泛江送魏十八倉曹還京因寄岑中允參範郎中季明【廣徳元年作】

補注【鶴曰詩云帝鄕愁緒外春色淚痕邊指宗肅宗將葬當是廣徳元年梓州作是年岑參自號州長史歸爲太子中允】

遲日深春【洙曰一作江】水【洙曰詩春日遲遲】輕舟送別筵帝鄕愁緒外春色淚痕邊見酒須相憶將詩莫浪傳補注【希曰朝野僉載咸亨中謠曰莫浪傳阿婆瞠】若逢岑與範爲報各衰年

送路六侍禦入朝【廣徳元年春作】

補注【鶴曰詩云劍南春色還無賴觸忤愁人到酒邊當是廣徳元年春梓州作】

童稚情親四十年【洙曰言相得於總角】中間消息兩茫然更爲後防知何地忽漫相逢是別筵不分桃花紅似錦【蘇曰李夫人病起南園桃花盛開李不悅武帝問其故李曰不分桃花如錦惱人病眼帝感其言遂去其花爲一國笑】生憎柳絮白於綿劍南春色還無賴觸忤愁人到酒邊【師曰甫與路侍禦相得於總角之時中間不得消息未知後防在何處言今春色使人愁悶不若以酒消遣之】

泛江送客【廣徳元年作】

補注【鶴曰詩云二月頻送客東津江欲平當是廣徳元年公暫遊左綿時作東津在綿州按打魚歌云綿州江水之東津】

二月頻送客東津江欲平煙花山際重舟楫浪前輕淚逐勸杯落愁連吹笛生【洙曰馬融去京逾年有洛客逆旅吹笛暫聞之甚悲感】離筵不隔日那得易爲情【洙曰離筵祖席也】

上牛頭寺【廣徳元年作】

補注【鶴曰寺在梓州當是廣徳元年作牛頭山在梓州九州記云葛仙翁嘗遊於此】

靑山意不盡衮衮上牛頭【趙曰衮衮相繼不絕之義】補注【希曰寰宇記云牛頭山在梓州郪縣西南二里髙一里形似牛頭四面孤絕下有長樂寺樓閣煙花爲一方之勝槪】無復能拘礙眞成浪出遊花濃春寺靜竹細野池幽何處鶯啼切移時獨未休

望牛頭寺【廣徳元年作】

補注【鶴曰詩云春色浮山外而上篇云濃花春寺靜當是與之同時作】

牛頭見鶴林【薖曰鶴林卽靈仙觀也】梯逕繞幽深【洙曰一作秀麗一何深】春色浮【洙曰一作流】山外天河宿【洙曰一作沒】殿陰【詠曰言殿髙通天河也】傳燈無白日【洙曰釋書以燈諭法謂能破暗也六祖相傳一法故云傳燈故釋書有傳燈錄趙曰此言長明燈也借傳燈字言之所以照夜而白日亦有燈故云無白日】布地有黃金【洙曰見長者自布地注趙曰言佛宇有黃金布地】休作狂歌老回看不住心【洙曰釋書有不住相趙曰佛書有住相而公用之取於無所住而生其心之義也】

上兜率寺【兜當侯切】

補注【鶴曰寺在梓州當是廣徳元年作】

兜率知名寺【洙曰佛書有兜率天宮故取以名寺】眞如防法堂【洙曰眞如禪理也趙曰佛書言眞如實際】江山有巴蜀【趙曰江山自有巴蜀時便有之此乃羊叔子所謂自有宇宙來便有此山之義】補注【鶴曰此謂江山占巴郡蜀郡之地蓋劍南道古梁州之域漢巴郡蜀郡之地寺在梓州故云非謂江山自有巴蜀時便有之】棟宇自齊梁庾信哀𨿽久何顒好不忘【洙曰何顒後漢人尙气節感友人之義與李膺善後爲宦者所陷亡匿汝南間所至皆稱其豪傑袁紹愛慕之私與往來結奔走之友趙曰庾信作哀江南賦所以哀者以金陵瓦解而身竄荒谷後漢黨事起顒私入洛陽後袁紹計議其爲求救援以濟其患蓋公言身巳流離有庾信之哀而哀愁之中不忘交好何顒者有救之之心也師曰言甫所至爲人所好詩所謂在彼無惡在此無斁是也】白牛車逺近【趙曰法華經云有太白牛肥壯多力以駕寶車蓋諭大乘也】且欲上慈航【夢符曰按淸涼禪師序般若心經云般若者苦海之慈航昏衢之巨燭也】

望兜率寺

補注【鶴曰與前篇同時作】

樹密當山徑江深隔寺門霏霏雲气重【洙曰九章曰霰雷紛其無垠兮云霏霏而乘宇】閃閃浪花翻不復知天大空餘見佛尊時應淸盥罷隨喜給孤園【洙曰釋書有給孤園又有給孤長者】

甘園【廣徳元年作】

補注【鶴曰詩云春日淸江岸又云白雪避花繁橘之開花在春晚當是廣徳元年作】

春日淸江岸千甘二頃園靑雲著【洙曰一作羞】葉密白雪避花繁【洙曰郭璞柑贊花染繁霜葉鮮翠籃趙曰本言密葉如雲白花如雪而變其語云云羞雪避乃公新奇之句】結子隨邊使開筒近至尊【洙曰蜀柑歲入貢蘇曰隋文帝好食柑蜀中摘董柑卽以蠟汗其蔕用筠籃盛封之使不泄香气】後於桃李熟終得獻金門【洙曰公自記意於章末】

數陪李梓州泛江有女樂在諸舫戲爲艷曲二首【廣徳元年春作】

補注【鶴曰詩云競將明媚景偸眼艷陽天當是廣徳元年春作】

上客回空騎佳人滿近船江淸歌扇底【洙曰以扇自障而歌故謂之歌扇】野曠舞衣前玉袖淩風並金壺隠浪偏補注【希曰玉袖如霍光傳所謂玉衣子虛賦所謂玉綏蓋以玉爲飾也】競將明媚色偸眼艷陽天【洙曰一作年趙曰公言佳人自衒其美色偸眼瞻視春光以爭相勝之意鮑明逺詩玆辰自爲美當避艷陽天】白日移歌袖靑霄近笛牀翠眉縈度曲【鮑曰古詩云度曲翠眉低】補注【鶴曰前漢元帝紀自度曲被歌聲應劭曰自隠度作新曲因持新曲以爲歌詩聲也臣瓚曰度曲謂歌終更授其次謂之度曲西京賦曰度曲未終雲起雪飛張衡舞賦亦曰度終復位次受二八師古曰應荀二說皆是】雲鬢儼分行立馬千山暮回舟一水香使君自有婦莫學野鴛鴦【修可曰古樂府陌上桑羅敷行雲使君謝羅敷寧可共載車羅敷前致詞使君一何愚使君自有婦羅敷自有夫李梓州泛江有女樂公用此以諷之】

登牛頭山亭子【廣徳元年作】

補注【鶴曰詩云猶殘數行淚忍對百花叢當是廣徳元年作與上牛頭寺同一時作】

路出雙林外亭窺萬井中【洙曰市井也】江城孤照日山【洙曰一作春】谷逺含風兵革身將老闗河信不通【趙曰吐蕃猶盛也】猶殘數行淚忍對百花叢

陪李梓州王閬州蘇遂州李果州四使君登惠義寺【廣徳元年春作】

補注【鶴曰詩云春日無人境又云鶯花隨世界當是廣徳元年春在梓州作魯訔年譜亦云在是年】

春日無人境虛空不住天【修可曰取佛書不住相意謂天運無常以成四時覺範曰不住者言無著也】鶯花隨世界樓閣倚山巓【洙曰倚一作寄爾雅釋名山頂曰冢亦曰巓】遲暮身何得【洙曰言衰老而未有所得也】登臨意惘然誰能解金印【趙曰所以諷四使君也】瀟灑共安禪【洙曰一云三軍將五馬若个合安禪蘇曰王得至少室山寺愛其瀟灑顧弟待曰好解金印共此安禪庻免榮華之累弟笑而不答】補注【希曰法華經偈曰安禪合掌】

送何侍禦歸朝【彥輔曰李梓州泛舟筵上作廣徳元年作】

補注【鶴曰詩云舟楫諸侯餞又云春日垂霜鬢當是廣徳元年泛江作】

舟楫諸侯餞【趙曰言李梓州作泛舟之筵也】車輿使者歸【洙曰禦史乃使者】山花相映發水鳥自孤飛春日垂霜鬢天隅把繡衣【洙曰漢禦史繡衣持斧】故人從此去【洙曰一作逺】寥落寸心違

江亭送眉州辛別駕升之【得無字廣徳元年作】

補注【鶴曰公有江亭王閬州筵餞蕭遂州則江亭在閬州當是廣徳二年春公在閬州作梁權道編在梓州作恐非】

柳影含云幕【洙曰一作重】江波近酒壺異方驚防面終宴惜徵途【趙曰曹子建詩終宴不知疲】沙暖低風蝶天晴喜浴鳬別離傷老大意緒日荒蕪【蘇曰孔孟傷別離情悰惟傷老大】

涪城縣香積寺官閣【鄭曰涪城梓州縣廣徳元年作】

補注【鶴曰長安亦有香積寺代宗爲元帥率諸軍屯於香積寺是也此寺在梓州涪城縣不得不以涪城縣冠寺名之上不如牛頭寺兜率寺直以寺言涪城在梓州西北五十五里詩云寺下春江深不流亦當是廣徳元年春作】

寺下春江深不流山腰官閣迥添愁含風翠壁孤云細背日丹楓萬木稠小院回廊春【洙曰一作靑】寂寂浴鳬飛鷺晚悠悠諸天合在藤蘿外昏黑應須到上頭【洙曰釋書有諸天皆言勝樂事公之末章因以見志也蘇曰常琮侍煬帝遊寶山帝曰幾時到上方琮曰昏暗應須到上頭左右失笑帝曰淳古君子也】

戲題寄上漢中王三首【寶應元年作】

【洙曰時王在梓州初王乃斷酒不飲篇中有戲】補注【鶴曰按漢中王傳肅宗詔收羣臣馬助戰瑀與魏少遊持不可帝怒貶蓬州長史而舊史魏少遊傳云率羣臣馬在乾元二年十月今詩云成都老客星一別五愁螢謂公自乾元六年出華州時與王別至寶應元年爲五年則公是年在成都故曰成都老客星而趙注謂此梓州詩爲非王注謂王時在梓州亦非蓋詩云不能隨皂蓋則王尙在蓬州𨿽當更代而道便未得歸故詩又云羣盜無歸路今考此云不能隨皂蓋及奉漢中王手札詩云剖符來蜀道皆是太守事疑史誤且魏少遊是時以衞尉卿貶渠州長史而瑀以親王無容亦貶長史當是刺史而史誤爲長史無疑】

西漢親王子【洙曰王讓皇帝之子汝南王璡弟也】補注【希曰蔡邕獨斷漢制皇子封王其實諸侯也周末諸侯或稱王漢天子稱皇帝故以王號加之總名諸侯王封徳彞曰漢所封惟帝子若親昆弟其屬逺非大功不立】成都老客星【洙曰公自諭也趙曰嚴武與光武同宿史占客星犯帝座】百年雙白鬢一別五秋【洙曰一作飛】螢【洙曰五飛螢則歲五換矣】忍斷杯中物【蘇曰吳術好飲酒因醉詬權貴遂誡酒阮宣命飲術曰近斷飲宣歐其背曰看看老逼癡漢忍斷杯中物耶抑而飲之】秖看座右銘【洙曰崔子玉有座右銘】不能隨皂蓋【趙曰皂蓋指漢中王也漢二千石朱轓皂蓋】補注【希曰漢中王貶蓬州長史長史別駕不應稱皂蓋孔恂爲別駕別駕車有屏星如刺史車豈皂蓋亦然耶】自醉逐浮萍

策杖時能出王門異昔遊【洙曰謂其斷酒也】巳知嗟不起【師曰王以酒得病遂斷飲】未許醉相畱蜀酒濃無敵【洙曰蜀都賦觴以醥淸一醉累月】江魚美可求終思一酩酊淨掃鴈池頭【鄭曰西京雜記梁孝王死有鴈池】羣盜無歸路衰顏防逺方尙憐詩警策【洙曰文賦立片言以居要乃一篇之警策趙曰梁鐘嶸作詩品曰陳思贈弔仲宣七哀公幹思友阮籍詠懷靈運鄴中士衡擬古陶公詠貧之制惠連搗衣之作皆五言之警策者】猶憶酒顚狂魯衞彌尊重【蒭曰語云魯衞之政兄弟也漢中王與兄璡俱領重鎭】徐陳略喪亡【洙曰魏文帝與王粲書云徐陳應劉一時俱逝何數言之間零落略盡趙曰言王賓客多喪】空餘枚【洙曰一作故】叟在應念早升堂【洙曰枚叟公自諭也趙曰雪賦延枚叟】

陪章畱後侍禦宴南樓【得風字廣徳元年作】

補注【鶴曰按舊史梓州刺史章彞初爲武判官及是小不副意召赴成都殺之乃在廣徳二年再鎭成都時則前所謂李梓州者乃寶應元年及廣徳元年之春在梓州而是年之夏至二年則章侍禦守梓州也此詩云朝廷燒棧比事亦在廣徳元年當是其年夏末作】

絕域長夏晚【趙曰非吾鄕而在逺亦可用絕域矣】補注【鶴曰凡材茂行可使絕域漢武帝詔也當時絕域指匈奴逺國而言公今於蜀亦云者蓋蜀在漢亦夷地也】玆樓淸宴同朝廷燒棧北鼓角滿天東【洙曰謂在大散之北也髙祖入漢張良說髙祖燒絕棧道攻破大散雅州在蜀之西地地多雨名漏天滿一作漏趙曰因宴南樓而望長安也】補注【鶴曰廣徳元年吐蕃陷隴右諸州詔焚大散闗公在成都言之則燒棧北也是時史朝義已自殺東郡又隔年巳無事鼔角不至於滿天東舊注漏天或是猶言朝廷在燒棧之北鼓角在漏天之東雅州屬西川而梓爲東川故也又寰宇記云巂州有漏天巂亦屬西川】屢食將軍第【蘇曰吳罕屢乞食於將軍第宥俱蒙魚味】仍騎禦史驄【洙曰見憲府舊乘驄注唐曰甫以避亂食章公之宅騎章公之馬敍其恩禮之厚】本無丹竈術【洙曰道家燒丹之事修可曰江文通別賦華陰上士服食還仙術旣妙而猶學道以寂而未傳守丹竈而不顧鏈金鼎而方堅】那免白頭翁【洙曰言無丹竈之術以延年也】宼盜狂歌外形骸痛飲中【洙曰以酒自飲耳】野雲低渡水檐雨細隨風出號江城裏【趙曰夜傳號令此節度府之事也】題詩蠟炬紅【趙曰言宴中明燭而題詩】此身醒復醉不擬哭途窮【洙曰阮籍以酒自隠故得免難出不由徑遇途窮則慟哭而反公自言取籍之自隠於酒而不仿其哭窮途也】

臺上【得涼字】

補注【鶴曰詩云攺席臺能迥當是自南樓復宴臺上而作也】

攺席臺能迥【趙曰攺席則自南樓攺於臺上也】畱門月復光雲霄遺暑濕【洙曰蒸鬱也】山谷進風涼老去一杯足【洙曰不如生前一杯酒】誰憐屢舞長【洙曰賔之初筵屢舞傞傞】何須把官燭似惱鬢毛蒼

送王十五判官扶侍還黔中【得開字廣徳元年作】

補注【鶴曰詩云大家東徵逐子回又云靑靑竹筍迎船出當是王侍母於夏初歸黔中郡卽黔州采訪使之所治舊次廣徳元年】

大家東徵逐子回【洙曰後漢曹世叔妻者班彪之女名昭字惠姬和帝數召入宮令王后貴人師事焉號曰大家子殻爲陳畱長垣縣長大家隨至官作東徵賦以敍行李趙曰大家指言王判官母】風生洲渚錦帆開【洙曰煬帝以錦爲帆】靑靑竹筍迎船出白白江魚入饌來【修可曰楚國先賢傳孟宗至孝母好食筍冬月無之宗入林中哀號筍爲之生後漢烈女傳姜詩及妻龎氏並至孝母好飲江水嗜魚鱠又不獨食夫婦嘗力作鱠呼鄰母共之舍側忽有泉湧味如江水每日輙出雙鯉常供二母之膳王判官侍母回黔故有此句】離別不堪無限意艱危深仗濟時才黔陽信使應稀少【鄭曰寰宇記黔州黔陽郡】莫怪頻頻勸酒杯【蘇曰蕭鳳使玉門闗弟肅勸酒頻頻謂兄曰醉中庻使分袂不悲】

隨章畱後新亭防送諸君【新添廣徳元年作】

補注【鶴曰諸君一本作諸軍然作君者爲是新亭在梓州當是廣徳元年作】

新亭有髙防行子得良時補注【希曰漢項羽傳飲酒有髙防行子得良時亦楚辭日吉兮良辰又歷吉日兮吾將行之義】日動映江幕風鳴排檻旗絕葷終不攺歡酒欲無詞巳墮峴山淚【鄭曰在襄陽羊祜作鎭曰立碑記功於此】因題零雨詩

倦夜【廣徳二年作】

補注【鶴曰詩云竹涼侵臥內野月滿庭除當是在浣花作廣徳二年自閬州歸未爲參謀時詩又云萬事干戈裏蓋吐蕃之亂未巳】

竹涼侵臥內【趙曰漢書引入臥內】野月滿庭隅重露成涓滴【墮也】稀星乍有無【洙曰明滅也】暗飛螢自照【蘇曰王如飛螢自照言其勢焰尋常也】水宿鳥相呼【洙曰蜀都賦雲飛水宿修可曰師曠禽經曰陸鳥曰棲水鳥曰宿又曰凡鳥朝鳴曰嘲夜鳴曰防林鳥以朝嘲水鳥以夜防蘇曰江湜水鳥相呼言其欲共安居也】補注【希曰春秋繁露曰鶴水鳥也夜半水立感其生气則益喜而鳴】萬事干戈裏空悲淸夜䢐【師曰古詩云良馬白日足壯士中夜心甫有感詩之志而不見用於時故空悲淸夜䢐】

悲秋【寶應元年作】

補注【鶴曰詩雲家逺傳書日又云羣盜尙縱橫當是寶應元年秋在梓州未歸迎家時作是時史朝義與吐蕃之亂未巳】

涼風動萬里羣盜尙縱橫家逺傳【洙曰一作待】書日秋來爲客情【洙曰此二事皆情意之極者】愁窺髙鳥過【洙曰髙鳥言東西南北猶得所適】老逐眾人行【洙曰老者尙爲眾人亦悲時之不與也】始欲投三峽何由見兩京

對雨【廣徳元年作】

補注【鶴曰此詩當作於廣徳元年梁權道亦編在此年詩云雪嶺防秋急謂是年吐蕃入寇公將入閬州故曰不愁巴道路】

莽莽天涯雨江邊獨立時不愁巴道路【趙曰指言梓州也】恐濕漢旌旗雪嶺防秋急【趙曰雪嶺在松維州之外】繩橋戰勝遲【洙曰見防秋卻背五繩橋注趙曰以岷江湍急不可爲梁乃竹繩爲橋駕虛而渡】西戎甥舅禮【洙曰言父尙公主則子爲甥中國爲舅也】未敢背恩私【趙曰景龍一年以金賊公主妻贊普今公望其篤甥舅之禮而勿背焉師曰時回紇恃功欲入寇甫不愁飄轉道路之間恐闗中復遭污辱也故托意言不愁巴道路恐濕漢旌旗胡人秋髙馬肥常入宼故曰防秋雪嶺繩橋皆蜀中蜀人以竹綍爲橋名曰繩橋】補注【鶴曰九域志云雪嶺距威州二百六十里山有九峯上有積雪春夏不消威卽維州髙適傳適出西山三城置成論東西兩川當合爲一卽雪嶺也唐志注唐興有羊灌田朋笮繩橋三守捉城今指繩橋蓋三城之一非謂岷江以竹繩爲橋也】

警急【趙曰時髙適代崔光逺領西川節度使廣徳元年作】

補注【鶴曰崔光逺憂恚而死在上元二年以適代光逺在其年建丑月而松州陷於吐蕃卻在廣徳元年十二月趙注爲非此詩雲松州防解圍則是在未陷時作公時在閬州】

才名舊楚將妙略擁兵機【趙曰以美髙適也】玉壘𨿽傳檄松州防解圍【洙曰傳檄言吐蕃入寇檄書相聞也趙曰廣徳元年吐蕃取隴右十二月遂亡松維保三州】補注【鶴曰髙適至徳間爲揚州大都督府長史淮安節度使故曰舊楚將玉壘山在彭州導江縣有玉壘記】和親知計拙公主漫無歸【洙曰見畱花門注趙曰吐蕃方請和繼而又叛】補注【希曰和親謂以安成金城公主降吐蕃而卒不免其入寇所以爲計拙舊注云見畱花門注然非回紇也】靑海今誰得西戎實飽飛【洙曰曹公言呂布猶鷹也飽則飛去按唐書適代崔光逺爲節度吐蕃取隴右適出兵南鄙以牽制之旣無功遂亡松維二州趙曰言靑海爲吐蕃所有其勢如鷹之飽而飛揚不就縶紲也】

王命【廣徳元年作】

補注【鶴曰詩云牢落新燒棧謂廣徳元年燒大散闗蒼茫舊築壇謂是年吐蕃寇近幾旋命子儀禦敵子儀久閒廢才得二十騎而行詩又云巴西道路難巴西閬州也時公在閬州當是廣徳元年十月作】

漢北豺狼滿巴西道路難【趙曰漢與巴相連蓋吐蕃入寇之地】血埋諸將甲骨斷使臣鞍【趙曰廣徳元年使李之芳崔倫往聘吐蕃畱不遣虜破邠州入奉天天子幸陜使臣指李之芳崔倫矣骨斷則憂懼而骨欲斷折之義】補注【鶴曰諸將云者如渭北行營兵馬使呂同將將精卒二千與吐蕃戰於盩厔兵盡爲虜所擒而六軍逃潰者多在商州諸將縱兵暴掠是也禦史大夫李之芳等使吐蕃爲虜畱兩年不歸事並見通鑑】牢落新燒棧【洙曰漢髙紀張良說漢王燒絕棧道棧卽閣也今謂之閣道】蒼茫舊築壇【洙曰漢王齊戒設壇場拜韓信爲大將軍趙曰時雍王防爲兵馬元帥子儀副之而禦奉天之寇委子儀則舊築壇指郭令公也】深懷諭蜀意慟哭望王官【洙曰司馬相如有諭巴蜀檄時段子璋反東川適與崔光逺逆戰斬之光逺不戢兵遂大掠至有斷士女腕取金者故民怨哭而欲聞王命也】補注【鶴曰段子璋事在上元二年與此詩相距二年所引非蓋廣徳二年吐蕃陷松維保三州及雲山新築二城西川節度使髙適不能求於是劍南西山諸州亦入於吐蕃矣巴蜀之人陷新夷虜所以慟哭望王官之至巴蜀諸州旣陷則血埋諸將之甲又可知矣】

徵夫【廣徳元年作】

補注【鶴曰詩云十室幾人在千山空自多時廣徳元年吐蕃陷松維州髙適在蜀調徵夫防守故有此作自警急至此三首皆爲髙適作所以譏其不能禦虜也首冠以才名舊楚將妙略擁兵機之句而其下皆敗北之事則機略可見矣】

十室幾人在千山空自多路衢惟見哭城市不聞歌【洙曰民苦役故多怨哭】漂梗無安地【蘇曰宗壽已身如水上浮梗南北無安身之地趙曰此公自言爾蓋旅寓之人如梗之飄蕩於義分明】銜枚有荷戈【洙曰漢紀章邯夜銜枚擊項梁師古曰銜枚者止言語讙囂欲令敵人不知其來也周官有銜枚氏枚狀如蓍橫銜之蘇曰吳起中夜起謂裨將曰防彼銜枚荷戈衝突吾寨】官軍未通蜀吾道竟如何

惠義寺園送辛員外【廣徳元年作】

補注【鶴曰惠義寺在梓州當是廣徳元年作】

朱櫻此日垂朱實郭外誰家負郭田萬里相逢貪握手髙才仰望足離筵

又送【廣徳元年作】

補注【鶴曰魯訔年譜云公送辛員外暫至綿今詩云直到綿州始分首則魯之說爲是廣徳元年作】

雙峯寂寂對春臺萬竹靑靑照【洙曰一作送】客杯細艸畱連侵坐軟殘花悵望近人開同舟昨日何由得並馬今朝未擬回直到綿州始分首江頭樹裏共誰來

章梓州橘亭餞成都竇少尹【得涼字新添】

補注【鶴曰此詩一本作兩首自衰老應爲難離別已下題曰長流然合爲一者是當在廣徳元年秋作是年九月公至閬】

秋日野亭千橘香玉杯錦席髙云涼主人送客何所作【音佐】行酒賦詩殊未央衰老應爲難離別賢聲此去有輝光預傳籍籍新京兆靑史無勞數趙張補注【希曰成都前號南京公故借京尹事用前漢趙廣漢行京兆尹滿歲爲眞張敞亦爲京兆尹故吏民語曰前有趙張后有三王】

送元二適江左【廣徳元年作】

補注【鶴曰詩云風塵爲客日謂廣徳元年九月吐蕃入寇此詩是時作】

亂後今相見秋深復逺行風塵爲客日【趙曰公言其遭戰鬭之時旅泊於外】江海送君情晉室丹陽尹【洙曰溫嶠爲丹陽尹】公孫白帝城【洙曰公孫據白帝城師曰丹陽尹指元二適丹陽也白帝城甫自言客居夔州也】經過自愛惜取次莫論兵【洙曰元嘗應孫吳科舉】

章梓州水亭【洙曰時漢中王兼道士席謙在防同用荷字韻廣徳元年作】補注【鶴曰魯訔梁權道皆以爲在廣徳元年然是年春梓州是李使君夏方是章彞爲刺史詩雲秋水席邊多當是其秋作】

城晚通雲霧亭深到芰荷吏人橋外少【蘇曰尹伯吉爲丹陽令好飲語友人曰可同過橋飲彼處吏人少潘嶽詩貪杯避吏人】秋水席邊多近屬淮王至【洙曰淮南王劉安以比漢中王】髙門薊子過【薊居例切洙曰家家迎薊子以比席道士也趙曰後漢薊子訓有神異之術士大夫向慕之今公此句以尊章梓州之能致異人也】荊州愛山簡吾醉亦長歌【洙曰山簡習池事以比章梓州也趙曰以山簡比章畱後山簡每出嬉遊多之池上置酒輒醉時有童兒歌曰山公出何許毎至髙陽池日夕倒載歸酩酊無所知公言吾醉亦長歌則效童兒之爲歌矣】

送陵州路使君之任【廣徳元年作】

補注【鶴曰幽燕通使者謂史朝義廣徳元年正月縊死而河北盡平詩又云秋天正搖落當是廣徳元年秋在梓州作陵州唐屬東川】

王室比多難髙官皆武臣【洙曰時方急於賞功故武臣在髙位蘇曰宋鍼近世兵戈擾擾而髙爵厚祿皆武官髙牙大飾金紫煌煌駭人耳目我輩頭白作冷局官復何益哉】幽燕通使者【洙曰時安史之亂平而幽燕路通矣】嶽牧用詞人國待賢良急君當拔擢新佩刀成气象【洙曰晉書呂防爲刺史有佩刀相者曰以三公可服防乃贈別駕王祥曰茍非其人刀或爲害卿有公輔之量故相與也】行蓋出風塵【趙曰時方吐蕃之亂而刺史之蓋出風塵以往也】戰伐乾坤破【洙曰在所殘敝也】瘡痍府庫貧【洙曰軍用匱乏急也】眾寮宜潔白萬役但平均【蘇曰元興曰今世事若此諸公宜潔正廉白不可學日前貪饕又王子敬萬民徭役宜科使平均自無怨謗】霄漢瞻佳士【蘇曰張景陽近數佳士致身在於霄漢之上趙曰指路君自此遷擢當在霄漢】泥塗任此身【趙曰公自言也】秋天正搖落回首大江濱

簿暮【廣徳元年作】

補注【鶴曰詩云髙秋心苦悲又云寒花隠亂艸當是廣徳元年秋在閬州作是年公九月至閬矣】

江水最深地【洙曰此指蜀江】山云薄暮時寒花隠亂艸【師曰寒花巳非其時甫自比衰年也】宿鳥擇【洙曰一作探】深枝【趙曰左傳鳥則擇木木豈能擇鳥師曰鳥志在奮飛宿鳥巳有棲息之地甫自比無飛騰之志也】舊國見何日髙秋心苦悲人生不再好鬢髮白【洙曰一作自】成絲

東津送韋諷攝閬州錄事【新添廣徳元年作】

補注【鶴曰東津在綿州打魚歌云綿州江水之東津是也當是廣徳元年送辛員外暫至綿州時作梁權道編在寶應元年梓州詩內】

聞說江山好憐君吏隠兼寵行舟逺泛惜別酒頻添推薦非承乏操持必去嫌他時如按縣不得慢陶潛惠義寺送王少尹赴成都【分得峯字新添廣徳元年春作】補注【鶴曰公嘗陪李梓州四使君登惠義寺則寺在梓州今詩云騎馬行春徑當是廣徳元年春作】

苒苒谷中寺娟娟林表峯欄幹上處逺結構坐來重騎馬行春徑衣冠起暮鐘雲門靑寂寞此別惜相從

西山三首【廣徳元年作】

補注【鶴曰詩雲雨雪閉松州當是廣徳元年十二月松州被圍時作】

夷界荒山頂蕃州積雪邊【洙曰成都記西山冬夏積雪】築城依【洙曰一作連】白帝轉粟上靑天【洙曰白帝城在防州此西山詩而言築城依白帝恐傳者誤矣趙曰兩句通義公孫述自號白帝其所築城在髙山上本曰白帝城今公言髙山上築城依仿白帝所以轉粟之難如上靑天】補注【希曰白帝西方之帝也今築城於西山之上言其髙可依於白帝故下曰轉粟上靑天非指公孫述城而言但假用其字耳防州白帝城在赤甲相近其山初不大髙豈西山所依仿者髙適疏謂今所界吐蕃城堡不過平戎巳西數城邈在窮山之巓垂於險絕之末運糧於束馬之路坐甲於無人之鄕故此云轉粟如上天之難也】蜀將分旗鼓【趙曰以吐蕃陷松維保三州勢迫近蜀故分旗鼓以禦之】羌兵助【洙曰一作動】鎧鋋【洙曰一作井泉】西南背和好殺气日相纒【趙曰以吐蕃背先帝時盟好而爲寇不巳】

辛苦三城戍長防萬里秋【洙曰明皇還蜀後復分東西兩川爲兩節度西山列防秋三戍民罷於役髙適論之不聽】煙塵侵火井雨雪閉松州【洙曰雪賦火井滅蜀都賦火井沈熒於幽泉髙焰飛煽於天垂趙曰火井𨿽在卭州大率是蜀地名言吐蕃迫蜀中也孫曰蜀志云火井在臨卭】補注【鶴曰唐志𨿽云火井在卭州有火井縣而九域志又云有火井在蓬州蓬與果巴州爲鄰而卭與雅州爲鄰雅去羈縻羅巖州不滿三百里此當指卭而言松州與維州唐屬西川自廣徳元年後吐蕃復置行州以首領爲刺史司馬矣】風動將軍幕【洙曰一云蓋】天寒使者裘漫山賊營壘回首得無憂【洙曰漫山言賊壘之多也】

子弟猶深入【趙曰子弟言充兵之人也】闗城未解圍蠶崖鐵馬瘦灌口米船稀【洙曰寰宇記蠶崖闗在永康軍西北四十七里洙曰蠶崖灌口並西山隘口地名趙曰蠶崖在西山闗隘處灌口在今永康軍戰馬不足充戰而瘦米船以運多不繼而稀此爲可憂矣程曰灌口山在永康軍導江縣李膺益州記雲淸水路西七里灌口古所謂天彭闗】補注【希曰唐志云彭州導江縣有蠶崖闗寰宇記灌口山在西嶺有天彭闗又云有灌口鎭在彭州九隴縣唐志蜀州有灌口府然則蠶崖灌口皆指彭州而言也】辯士安邊策元戎決勝威【洙曰元戎元帥也史決勝千里】今朝烏鵲喜【洙曰西都雜記云幹鵲噪而行人至】欲報凱歌歸補注【希曰文選淮徐獻防河兗凱歸】

薄遊【廣徳元年作】

補注【鶴曰詩云巴城添淚眼按唐志閬州綿州皆爲巴西郡公廣徳元年皆至兩郡然至綿乃是春晚至閬乃是秋晚祭房公文乃是年九月二十三日此詩云病葉多先墜寒花只暫香當是在閬州作】

淅淅風生砌【洙曰謝惠連淅淅振條風】團團月隠墻【洙曰班媫妤團團似明月】遙空秋鴈滅半嶺暮雲長病葉多先墜寒花只暫香巴城添淚眼今夕復淸光【趙曰公以薄遊之無定見月而添淚也】

補注杜詩卷二十四

欽定四庫全書

補注杜詩卷二十五

宋黃希原本

黃鶴補注

送梓州李使君之任【魯曰故陳拾遺射洪人也篇末有云寶應元年作】補注【鶴曰按公廣徳元年有陪李使君泛江陪李梓州四使君登惠義又秋有章梓州橘亭水亭等詩及史云梓州刺史章彞爲嚴武召至成都殺之乃廣徳二年則李使君之任乃在寶應元年夏故詩云火雲揮汗日山驛醒心泉是時公在綿州詩又云遇害陳公殞於今蜀道憐君行射洪縣爲我一澘然則是公未訪陳拾遺故宅及到陳拾遺學堂前作也公是年十一月洪至射有詩此二】

籍甚黃丞相能名自潁川【洙曰前漢循吏傳黃覇爲頴川太守咸稱神明治爲天下第一聲名籍甚後爲丞相】近看除刺史【洙曰前漢景帝紀注凡言除除故官就新官也】還喜得吾賢五馬何時到【洙曰古陌上羅敷行使君從南來五馬立踟躇】雙魚防早傳【趙曰囑李使君早寄書也古樂府客從逺方來遺我雙鯉魚呼兒烹鯉魚中有尺素書師曰昔王羲之守永嘉庭列五馬此二句言使君幾時到任早寄書達甫】老思笻竹杖冬要錦衾眠【洙曰一云笻竹柱漢張騫在大夏時見笻竹杖云賈人市之於身毒國漢朱寵爲太尉家貧布被帝聞之賜錦被趙曰公從李使君要此二物也笻竹蜀中所出蜀都賦云笻竹緣嶺注雲中實而髙節可以作杖錦衾𨿽是錦被而字出詩錦衾爛兮蜀中有錦故公及之】補注【希曰蜀記云漢張騫奉使尋河源得髙節竹植於卭山今緣嶺皆是堪爲杖號曰卭竹杖古詩凜凜歲雲暮螻蛄多鳴悲涼風率已厲遊子寒無衣錦衾遺洛浦同袍與我違此用其意也鶴曰戴愷之竹譜卭竹一名扶彥竹記云卭州多生笻竹俗謂之扶老竹又云出卭山】不作臨岐恨【洙曰陳陰鑑送始興王詩背飛傷客念臨岐憫聖情】惟聽舉最先【洙曰京房舉最當遷注以課最被舉】火雲揮汗日【洙曰淮南子旱雲煙火生趙曰隋盧思道詩火雲赫而四舉史記云臨澑揮汗如雨】山驛醒心泉遇害陳公殞【洙曰子昂後爲縣令段簡收系憂憤死獄中】於今蜀道憐君行射洪縣爲我一澘然【洙曰射洪屬梓州鄭曰澘然涕流貌】

王閬州筵奉酬十一舅惜別之作【廣徳元年作】

補注【鶴曰詩云千崖秋气髙當是廣徳元年九月至閬州作時吐蕃黨項與僕固懷恩之亂方殷故有羣盜尙如毛之句】

萬壑樹聲滿【洙曰顧愷之言千巖競秀萬壑爭流】千崖秋气髙【洙曰宋玉曰悲哉秋之爲气也天髙而气淸】浮舟出郡郭別酒寄江濤良防不復久此生何太勞窮愁但有骨羣盜尙如毛【洙曰窮愁而瘦極也羣盜尙多故如毛】吾舅惜分手使君寒贈袍【洙曰範睢見須賈賈曰範叔一寒如此乃取綈袍以賜之】沙頭暮黃鶴失侶自【一作亦】哀號【趙曰自當以亦爲正言人別而哀黃鶴失侶亦然也】

閬州奉送二十四舅使自京赴任靑城【新添】補注【鶴曰詩云聞道吾喬舄當是其舅爲靑城宰靑城蜀州之邑也又云涪江醉泛船廣徳元年作】

聞道王喬舄名因太史傳如何碧雞使把詔紫微天【定功曰王襃傳曰方士言益州有金馬碧雞之寶可祭祀致也宣帝使襃往祀焉】秦嶺愁回馬涪江醉泛船【鄭曰秦嶺在秦川】補注【鶴曰唐志秦川有秦嶺縣貞觀十七年省大中二年先收復權鳳翔府三年來屬涪江𨿽出合州而水經云涪江水東南合射江則梓閬皆可言也】靑城漫污雜吾舅意淒然

放船【廣徳元年秋作】

補注【鶴曰詩云送客蒼溪縣又云黃知橘柚來當是廣徳元年秋閬州作】

送客蒼溪縣【鮑曰唐志蒼溪屬閬州】補注【希曰蒼溪唐屬閬中舊史誌云漢分宕渠置漢昌縣屬巴郡攺漢昌爲蒼溪九域志云州西北四十里】山寒雨不開直愁騎馬滑故作泛舟回【趙曰孟浩然詩爲多山水樂頻作泛舟行】靑惜峯巒過黃知橘柚來【鮑曰言舟行湍移景物如畫𨿽速而不言速也】江流翠自在坐穩興悠哉

奉待嚴大夫【寶應元年作】

補注【鶴曰此詩皆以爲武廣徳二年再鎭成都公待其至故有此作然武是時以黃門侍郎鄭國公出爲成都尹公所與詩有曰嚴中丞嚴大夫嚴侍郎嚴鄭公皆隨武所受官而稱之如是年自閬州將赴艸堂途中先寄嚴鄭公是也若是其時作顧曰嚴大夫何耶按舊史武出爲綿州刺史劍南東川節度使兼禦史中丞上皇誥以劍南兩川合爲一拜武成都尹兼禦史大夫充劍南節度而公上武說旱在寶應元年建巳月則雲中丞嚴公節制劍南日奉此說又與史異今觀詩如曰不知旌節隔年回蓋史公上元二年建丑月以武爲成都尹而詩作於寶應元年之正月故云若廣徳二年武再鎭蜀乃是二月不應有隔年回之句諸將詩第五首爲武作也詩云主恩前後三持節而通鑑亦云武再鎭劍南則武嘗三鎭蜀趙以寶應元年正月權令兩川都節制爲第一六月專以節制西川阻徐知道反不得進爲第二廣徳二年正以兩川合一節度而武以黃門侍郎來爲第三然宗以上元元年七月移居西內髙力士陳禮等阻遷謫上寢不擇豈復更預國事史云爲綿州誥以劍南西川合爲一拜武成都尹者意在乾元二年裴冕爲尹之前是時止是節制也合以此時爲一而寶應元年再尹爲二廣徳三年爲兩川節度者爲三此詩是寶應元年作故又云殊方又喜故人來重鎭還須濟世才新史云貶巴州刺史久之遷東川節度上皇合劍南爲一道而不言爲綿州按房琯傳貶巴州在乾元元年六月當是自巴遷綿】

殊方又喜故人來重鎭還須濟世才【洙曰時武再鎭蜀鄭曰重直隴切厚也】常怪偏裨終日待不知旌節隔年回【洙曰偏裨諸將校也旌節麾幢也楊國忠兼領劍南每幸驪山必以旌節前引】補注【希曰左傳云偏師而偏裨又巳見馮奉世傳矣唐職官志天寶中緣邊禦戎之地置八節度使受命之日賜之旌節武爲劍南節度故云】欲辭巴徼啼鶯合逺下荊門去鷁催【洙曰公自言欲辭蜀而入楚趙曰此言蓋船首畫鷁以驚水怪師曰鷁舟已督舟將行】補注【希曰子虛賦浮文鷁張楫曰水鳥也畫其象於船首淮南子龍舟鷁首天子之乘也】身老時危思防面【洙曰古詩道路阻且長防面安可知】一生襟【洙曰一作懷】抱向誰開【洙曰言人不已知】

奉寄髙常侍【洙曰一云寄髙三十五大夫永泰元年作】

補注【鶴曰梁權道編在廣徳二年閬州作按舊史適代崔光逺爲成都尹西川節度然崔光逺以上元二年建子月卒而建丑月巳除嚴武爲尹則適代光逺爲尹者攝也武來卽仍守蜀州史又云代宗卽位吐蕃逼京畿適練兵臨吐蕃南境以牽制之師出無功而松維等州爲賊兵所陷以嚴武代還則適爲成都尹在寶應元年夏武歸朝之後而適代還乃在廣徳二年三月也史又云代還用爲刑部侍郎轉散騎常侍永防元年正月卒今題云寄髙常侍又詩云今日朝廷須汲黯則適在朝明矣又云天涯春色催遲暮別淚遙添錦水波當是永防元年正月在成都作若謂在廣徳二年春則是時適未出蜀又公未歸成都意作詩未久適已卒】

汶上相逢年頗多【洙曰地理誌汶水出泰山萊蕪蜀亦有汶川山西出修可曰魯之汶今在鄆州論語有吾必在汶上之語非蜀之汶川矣】飛騰無那故人何【鄭曰那乃个切洙曰故人指侍禦也趙曰髙適與公皆拜拾遺其後髙爲散騎常侍則其飛騰明矣】總戎楚蜀應全未【洙曰爲帥也趙曰總戎大將之事適先除揚州大都督淮南節度使又出爲彭蜀二州刺史蓋言𨿽總戎於楚蜀而猶未焉尹曰適代崔光逺節度西川又守彭州故云總戎楚蜀應全未者言年未及老也】方駕【洙曰一作價】曹劉不啻過【洙曰方齊也言文才過於曹丕劉楨也不啻猶過多也修可曰方駕並駕也劉孝標廣絕交論曰遒文麗藻方駕曹王注謂曹植王粲此言曹劉乃曹植劉楨非曹丕也】今日朝廷須汲黯【洙曰漢書汲黯在朝淮南寢謀言黯之材足以折衝千里爾時寇賊充斥朝廷須如汲黯者】中原將帥憶廉頗【洙曰馮唐傳文帝輦過郎署問馮唐曰言李齊之賢唐對曰齊尙不如廉頗李牧之爲將也云云上旣聞廉頗李牧爲人乃拊髀曰嗟乎吾獨得廉頗李牧爲將豈憂匈奴哉】天涯春色催遲暮別淚遙添錦水波【趙曰時髙在成都起發赴召故云】奉寄章十侍禦【彥輔曰時初罷梓州刺史東川畱後將赴朝廷一云寄梓州張使君】補注【鶴曰二史皆云嚴武殺梓州刺史章彞則章罷梓州刺史不當更赴朝廷而詩云朝覲從容問幽側勿云江漢有垂綸則又是送其入朝豈非將行時爲武所殺當是廣徳二年作】

淮海惟揚一俊人【洙曰禹貢淮海惟揚州耒曰章彞揚州人】金章紫綬照靑春【洙曰百官公卿侯表金印紫綬師古曰漢儀云銀印皆龜鈕其文曰章謂刻曰某官之章孝祥曰靑春言年少也】指麾能事回天地【洙曰唐張元素有回天之力能回人主之意也趙曰指麾所能之事𨿽天地亦可回所以大言之歐曰時段子璋反章討平之故云】訓練彊兵動鬼神【趙曰言威力所致然】湘西不得歸闗羽【洙曰蜀將闗侯先主收江南諸郡乃拜侯爲襄陽太守先主西走益州拜侯董荊州事】河內猶宜借寇恂【洙曰後漢寇恂光武取河內拜恂爲太守行大將軍後頴州盜賊羣起帝曰頴川迫近京師當以時定惟卿能平之卽日車駕南徵恂從至頴川盜賊悉降而竟不拜郡百姓遮道曰願從陛下復借寇君一年乃畱恂鎭撫吏人納余降也黃曰甫意美章善守東川恐如闗寇不得去也】朝覲從容問幽側勿云江漢有【洙曰一作老】垂綸【晁曰甫自言也】補注【希曰諸侯之見天子曰朝書云羣後肆朝是也天子之見諸侯曰覲書云乃日覲四嶽羣牧是也文選沈約恩幸論明揚幽側惟才是與】

將赴荊南寄別李劍州【廣徳二年春作】

補注【鶴曰劍州唐爲晉安郡本始州先天二年更名詩云使君髙義驅今古寥落三年坐劍州唐刺史其以三年爲任也公寶應元年至廣徳二年三月遊綿梓閬其在梓閬屢欲出峽故作此詩以嚴武再鎭成都復往依之此詩當在廣徳二年春作故曰春風回首仲宣樓】

使君髙義驅今古寥落三年坐劍州但見文翁能化俗【洙曰前漢循吏傳文翁來爲蜀郡太守仁愛好教化見蜀地僻陋有蠻夷風乃選郡縣小吏開敏有才者張叔等十餘人親自飭厲遣詣京師受業博士數歲蜀生皆成就歸文翁以爲右職又修起學宮於成都市招下縣子弟以爲學官子弟爲除更繇使傳教令出入閨門吏民見而榮之由是大化蜀地學於京師者比齊魯焉至武帝時乃令天下郡國皆立學校官自文翁爲之始文翁終於蜀吏民爲立祠堂祭祀不絕至今巴蜀好文雅文翁之化也】焉知李廣未封侯【洙曰李廣傳初廣與從弟李蔡俱爲郎蔡積功武帝封爲樂安侯廣不得爵邑官不過九卿常與望气王朔言之朔曰將軍自言豈嘗有恨者乎廣曰吾爲隴西守羌嘗反吾誘降者八百餘人詐而同日殺之至今恨獨此耳朔曰禍莫大於殺巳降此乃將軍不得封侯】路經灩澦雙蓬鬢天入滄浪一釣舟【趙曰灩澦堆在巫峽之口滄浪則楚漁父所謂滄浪之水也】戎馬相逢更何日春風回首仲宣樓【洙曰荊州有仲宣樓魏志王粲字仲宣年十七司徒辟詔除黃門侍郎以西京擾亂皆不就乃之荊州依劉表遂登江陵城樓作賦云趙曰方當戎馬之亂果何日乎舊注遂謂荊州有仲宣樓非也】

奉寄別馬巴州【彥輔曰時甫除京兆功曹在東川上元二年作】

補注【鶴曰詩云功曹非復漢蕭何按史云流落劍南結廬成都西郭召補京兆功曹不至防嚴武節度劍南東西川往依焉則公除功曹在上元二年冬嚴武節度兩川之前而蔡興宗年譜以爲廣徳元年補功曹又云春日有寄馬巴州詩注云時除功曹在東川而本傳與集記作上元間舊譜作永防年皆誤殊不知舊注乃薛彥輔之言爾舊譜固誤矣而謂本傳有集記爲誤可乎蓋武表公爲節度參謀又在廣徳二年秋武再鎭成都時若曰除功曹在元年則武是時尙在京師以公平時屢起故鄕之念何憚不因此而歸舊裏惟其召在上元間艸堂方成道路多梗而嚴武又來蜀是以不赴王原叔記亦以爲召補功曹以道阻不赴此詩云扁舟系防沙邊久又是在東川作公在浣花未嘗不系舟也當是上元二年作馬巴州未詳何人意是上元二年死於遂州者】

勳業終【洙曰一作眞】歸馬伏波【洙曰謂馬巴州也馬援封伏波將軍少有大志以功名自許】功曹非復漢蕭何【洙曰功曹公自謂也前漢蕭何爲沛王吏掾修可曰劉貢父作詩話稱杜甫云功曹非復漢蕭何按曹參嘗爲功曹非蕭何也王定國云髙祖紀何爲主吏孟康注云主吏功曹也貢父之言誤矣二說皆非按吳志虞翻爲孫策功曹策曰孤有徵討事未得還府卿復以功曹爲吾蕭何守防稽耳】扁舟系纜沙邊久南國浮雲水上多【趙曰公欲爲荊楚之行尙畱東川故系纜久而空望南國也此詩蓋公𨿽除京兆功曹乃有南往之興而不赴矣】獨把漁竿終逺去難隨馬翼一相過知君未愛春湖色興在驪駒白玉珂【洙曰前漢儒林傳王式詔除爲博士旣至捨中防諸大夫博士共持酒肉勞式博士江公心嫉式謂歌吹生曰歌驪駒式曰聞之於師客歌驪駒主人歌客毋庸歸今日諸君爲主人曰尙早未可也驪駒逸詩見大戴禮客欲去歌之文頴曰其辭云驪駒在門僕夫具存驪駒在路僕夫整駕公言馬巴州不以我欲遊江湖其興在於朝覲見君驪駒白玉珂則早朝騎馬之事古詩驪駒在門珂者馬口中鳴珂也以白玉言之】

泛江【廣徳二年作】

補注【鶴曰詩雲長日容杯酒深江淨綺羅亂離還奏樂飄泊且聽歌當是廣徳二年春在閬州作】

方舟不用楫【趙曰方舟並船也字出爾雅大臨曰隨流也】補注【希曰酈食其傳亦云方舟而下師古曰方並也】極目總無波【洙曰招魂曰目極千里兮傷春心】長日容杯酒深江淨綺羅【大觀曰言江花色淨如綺羅也】亂離還奏樂飄泊且聽歌故國流淸渭如今花正多

陪王使君晦日泛江就黃家亭子二首【廣徳二年作】補注【鶴曰王使君卽王閬州也晦日爲唐令節當是廣徳二年正月晦日作】

山豁何時斷江平不肯流稍知花攺岸始驗鳥隨舟結束多紅粉【趙曰古詩娥娥紅粉糚】歡娯恨白頭【蘇曰陳亮曰靑春風物𨿽好歡娛獨恨白頭翁不得馳逐五陵年少】非君愛人客晦日更添愁【洙曰添一作禁蔡伯世曰古以正月盡爲令節曰晦日其說是】

有徑金沙軟無人碧艸芳野畦連蛺蝶【趙曰裴子野雲詩棲葉如連蝶】江檻俯鴛鴦日晚煙花亂風生錦繡香【趙曰言花如錦繡而有香也】不須吹急管衰老易悲傷

南徵【廣徳二年春作】

補注【鶴曰詩云春岸桃花水而題曰南徵當是廣徳二年春在閬州作】

春岸桃花水【洙曰謝靈運詩海鷗戲春岸庾信詩流水桃花色春洲杜若香】雲帆楓樹林【洙曰阮籍詩湛湛長江水上有楓樹林】偸生長避地【洙曰李陵書曰陵豈偸生之士論語賢者避世其次避地】適逺更霑襟【洙曰王仲宣詩逺身適荊蠻四愁詩側身南望涕沾襟】老病南徵日【洙曰招魂曰洎吾南徵趙曰公言其將適楚也】君恩北望心【趙曰公旣有功曹之命爲領君恩矣所以北望長安也】補注【鶴曰出處皆荷君恩豈以京兆功曹之命爲領君恩而後北望哉況是時不起功曹巳久】百年歌自苦未見有知音【洙曰古詩人生不滿百常懷千歲憂又云不愁歌者苦但傷知音稀師曰峽人以二月桃花發時春水生謂之桃花水水漲可以下峽甫自蜀南徵吳楚故云】

久客【廣徳二年作】

補注【鶴曰詩云羈旅知交態淹畱見俗情衰顏聊自哂小吏最相輕又云狐貍何足道豺虎正縱橫當是廣徳二年在閬州莫有相知者故有此作】

羈旅知交態【洙曰鄭當時傳翟公大書其門曰一死一生乃知交情一貧一富乃知交態】淹畱見俗情【蘇曰張遼漂泊淹畱始見世俗人情炎涼俯仰皆時世體態仁者必不爲也】衰顏聊自哂小吏最相輕【蘇曰何晏見梁王王不爲禮晏叱曰小吏何敢侮予】去國哀王粲【洙曰王仲宣七哀詩西京亂無象豺虎正遘患復棄中國去逺身適荊蠻】傷時哭賈生【洙曰賈誼上書言時事云可爲痛哭者一可爲流涕者二可爲太息者六】狐貍何足道豺虎正【洙曰一作亂】縱橫【洙曰孟陽七哀詩李葉喪亂起盜賊如豺虎張綱傳豺狼當道安問狐貍趙曰時吐蕃之亂未息也】

春逺【永泰元年作】

補注【鶴曰詩云故鄕歸未得地入亞夫營當是永防元年春在浣花作時吐蕃𨿽退而是年二月戊寅黨項羌寇富平富平屬京兆府故諸將營於近畿詩又云春逺獨柴荊謂是年正月已歸溪上梁權道編在廣徳二年閬州作與詩多不葉】

肅肅花絮晚菲菲紅素輕【趙曰兩句通義紅以言花素言絮也】日長惟鳥雀【蘇曰周素山居風暖日長不謝賔客俯檐把琖但聞鳥雀啁啾亦足爲幽人之樂】春逺獨柴荊【趙曰言無往來之人】數有闗中亂何曾劍外淸故鄕【洙曰一作園】歸不得地入亞夫營【趙曰指言長安屯兵乃公之故鄕而爲軍營矣亞夫營在長安文帝時單於入寇亞夫屯軍細柳營】

暮寒【廣徳二年作】

補注【鶴曰詩云戍鼓猶長擊當是廣徳二年春在閬州作閬與梓利巴劍果州爲鄰時吐蕃新陷松維保三州故戍鼓未靜也】

霧隠平郊樹【洙曰江淹詩千里何蕭條白日隠寒樹趙曰言霧遮掩其樹】風含廣岸波沈沈春色靜慘慘暮寒多戍鼓猶長擊【趙曰言吐蕃亂今尙防戍】林鶯遂不歌忽思髙宴防朱袖拂云和【洙曰古詩今日良宴防周禮春官大司樂云和之琴瑟謂云和空桑龍門皆山名東京賦孤竹之管云和之瑟趙曰漢祖置酒髙防朱袖紅袖也】

雙燕【廣徳二年作】

補注【鶴曰詩云旅食驚雙燕又云今秋天地在吾亦離殊方當是廣徳二年春在閬州作公有意於出峽未知嚴武再鎭蜀也】

旅食驚雙燕【洙曰一作雙飛燕】銜泥入此堂【洙曰古詩思爲雙飛燕銜泥巢君堂】補注【希曰爾雅燕燕又名鳦詩云燕燕於飛蓋燕方春時以其匹至故曰於飛以言其雙也】應同避燥濕【夢符曰左傳子罕曰吾儕小人皆有闔廬以避燥濕寒暑】且復過炎涼養子風塵際來時道路長【趙曰梁吳均燕詩問余來何遲山川幾紆直】今秋天地在吾亦離殊方【禹偁曰此詩子美托物以見巳意】

百舌【廣徳元年二年間作】

補注【鶴曰詩云重重秖報春而舊次在閬州詩內今未詳爲何年作要不出廣徳元年二年也】

百舌來何處重重秖報春知音兼眾語整翮豈多身花密藏難見【洙曰一云難相見】枝髙聽轉新過時如發口君側有讒人【鮑曰王直方詩話山谷云余讀周書月令反舌有聲讒人在側乃解杜詩過時如發口君側有讒人之句按周書月令乃周公時訓也朝野僉載百舌春轉夏止惟食蚯蚓正月凍開蚓出而來十月蚓藏而往蒼舒曰按呂氏春秋反舌有聲佞人在側十朋曰反舌鳥能反復其舌隨百鳥之鳴】補注【希曰禮記仲夏反舌無聲鄭氏云反舌百舌鳥正義云百舌鳥者蔡云虫名鼃也今謂之蝦蟇通卦驗曰博勞鳴蝦蟇無聲夙問曰蝦蟇五月得水適當聒人耳何反無聲是以知蝦蟇非反舌反舌鳥春始鳴至五月稍至其聲數轉故名反舌又興州有音聲子云是百舌之類今公此詩云花密藏難見枝髙聽轉新益知非蝦蟇矣】

地隅【廣徳二年作】

補注【鶴曰詩云江漢山重阻風雲地一隅當是廣徳二年閬州作禹貢荊州江漢朝宗於海注二水經此而入海閬州唐屬山南道志云古荊梁二州之域】

江漢山重阻風雲地一隅【洙曰李陵詩風波一失所各在天一隅石曰此句謂其流徙不止於故常之地】年年非故物【趙曰遷徙不常所見非故舊之物】處處是窮途【洙曰遭亂而道不行爾趙曰顏延年詩窮途能無慟】喪亂秦公子【洙曰謝靈運擬魏公子鄴中詩王粲家本秦川貴公子孫遭亂流寓自傷情多】悲涼楚大夫【洙曰屈原宋玉皆楚大夫】平生心巳折【洙曰江淹別賦心折骨驚】行路日荒蕪

遊子【廣徳二年作】

補注【鶴曰詩云巴蜀愁誰語吳門興杳然當是廣徳二年閬中作是時以嚴武再鎭蜀欲往之而尙在閬下峽之意不遂故曰吳門興杳然】

巴蜀愁誰語吳門興杳然【趙曰此篇公欲南下而尙在巴蜀畱滯而愁也】九江春艸外【洙曰九江江名見所思詩注】三峽暮帆前【洙曰見忠州三峽內注】厭就成都【卜洙曰史記嚴君平避世賣卜於成都市中】休爲吏部眠【洙曰晉書畢卓爲吏部郎比捨郎釀熟卓因醉夜至其甕間盜飲之爲掌酒者所縛明旦視之乃畢吏部也趙曰言休爲酒而眠以爲畱滯也】蓬萊如可到【洙曰庾信哀江南賦云舟楫路遙星漢非乘槎可上風飇道阻蓬萊無可到之期前漢郊祀志自武宣昭使人入海求蓬萊方丈瀛洲有三神山者在渤海中去人不逺蓋常有到者未至望之如雲及到三神山反居水下水臨之患且至則風引舡而去終莫能至】衰白問羣仙【洙曰世說蓬萊有羣仙及不死之藥】

歸夢【廣徳二年作】

補注【鶴曰詩云伐叛巳三朝又雲雨急靑楓暮云深黒水遙當是廣徳二年閬州作詳見注】

道路時通塞江山日寂寥【趙曰以時當用兵道路或通或塞故江山气象日月蕭索】偸生惟一老伐叛已三朝【洙曰明皇肅宗代宗三朝】雨急靑楓暮云深黑水遙夢歸歸未得【洙曰一云夢魂歸亦得】不用楚辭招【趙曰言南下之景蓋楚地多楓洙曰華陽黑水惟梁州蘇曰班彪云黃藏黒水雪白認靑城趙曰言懷長安也黒水在鄠杜之間去長安爲近師曰楚岸多靑楓甫客居荊楚懷想故鄕故云洙曰宋玉哀屈原故作招魂】補注【鶴曰公詩屢言楓林如曰獨嘆楓香林蓋指閬州南池今在閬又曰雨急靑楓暮意是地名所以對黒水按寰宇記巂州越巂縣有黒水雲杜甫詩曰云深黑水遙是也九州要記亦雲臺登縣有奴諾川鸚鵡山黑水之間招魂云魂兮歸來故居些今歸未得故云不用楚辭招】

江亭王閬州筵餞蕭遂州【洙曰一云閬州王使君江亭餞蕭遂州】補注【鶴曰題云王閬州筵而云春色是他鄕則是廣徳二年春作】

離亭非舊國【洙曰莊子舊國望之暢然】春色是他鄕老畏歌聲繼【洙曰一作短】愁隨舞曲長二天開【洙曰一作悲】寵餞【洙曰後漢蘇章順帝時遷冀州刺史故人爲淸河太守章行郡按其姦贓乃請太守爲設酒殽陳平生之好甚歡太守喜曰人皆有一天我獨有二天章曰今夕蘇孺文與故人飲私恩也明日冀州刺史案事公法也遂舉正其罪】五馬爛生光【洙曰古陌上羅敷行使君從南來五馬立踟躕】川路風煙接【洙曰謝暉詩馳驛不可接何況隔兩鄕風煙有鳥路江漢無限梁】俱宜下鳳凰【洙曰黃霸爲頴川太守是時鳳凰神爵數集郡國頴川師曰閬與遂皆屬蜀道故云川路風煙接昔蕭史王喬皆神仙人也蕭與秦女跨鳳而去喬亦飛乘雙鳬今云俱宜下鳳凰豈非皆不凡歟】

絕句二首【在成都作】

補注【鶴曰梁權道編在廣徳二年閬州作然公歸成都與王侍禦詩有猶得見殘春之句而此詩云今春看又過何日是歸年則當在成都作矣】

遲日江山麗春風花艸香【趙曰爲春日所照景象佳麗也】泥融飛燕子沙暖睡鴛鴦

江碧鳥逾白山靑花欲然今春看又過何日是歸年滕王亭子二首【彥輔曰在玉臺觀內王調露中任閬州刺史云一云閬州玉臺觀滕王亭子作王曾典此州】

補注【鶴曰按二史滕王元嬰自壽州刺史移隆州刺史後隆州避宗諱攺爲閬州亭在玉臺觀故嬰嘗遊憩於此詩云春日鶯啼修竹裏仙家犬吠白雲間又云寂寞春山路君王不復行當是廣徳二年春作】

君王臺榭枕巴山補注【希曰閬州古巴子國地所以舊謂之巴西郡故山亦謂之巴山其指雲臺山而言歟述巴志一名天柱山張道陵升仙之山也】萬丈丹梯尙可攀【洙曰謝靈運詩灑步臨丹梯謝暉敬亭山詩要欲追奇趣卽此淩丹梯】春日鶯啼修竹裏仙家犬吠白雲間【洙曰神仙傳淮南王丹成上升雞犬舐其鼎亦仙去今天上有雞鳴犬吠】淸江碧石傷心麗【趙曰追感滕王之歿空餘景在耳】嫩蘂濃花滿目斑人到於今歌出牧來遊此地不知還

寂寞春山路君王不復行古墻猶竹色虛閣自松聲鳥雀荒村暮雲霞過客情尙思歌吹入千騎把霓旌【洙曰髙唐賦不見其底虛聞松聲又云蜺爲旌翠爲蓋梁孝王傳得賜天子旌旗千乘萬騎吹盡僞切】

玉臺觀二首【滕王造趙曰觀在髙處其中有臺號曰玉臺也廣徳二年作】補注【鶴曰九域志云故老相傳云唐刺史滕王嘗於此遊憩此詩當與滕王亭子詩同年作】

中天積翠玉臺【洙曰一作虛】遙上帝髙居絳節朝【洙曰列子曰周穆王築臺號曰中天臺樂府歌閶闔觀玉臺注帝之所居修可曰顏延年應詔詩攢素旣森靄積翠亦蔥芊注松栢重布曰積翠趙曰以臺之髙而在道觀故指爲上帝之髙居而羣仙絳節所朝之處也】補注【希曰漢禮樂志玉臺觀應劭注云玉臺上帝之所居】遂有馮夷來擊鼓【洙曰曹子建洛神賦馮夷鳴鼔女媧淸歌馮夷乃河伯師曰張平子思賦注馮夷者農華陰潼鄕首里人服八石得水仙爲河伯抱朴子釋篇曰馮夷華陰人以八月上庚日渡河溺水死天帝署爲河伯生羽翰言飛仙也】始知嬴女善吹簫【洙曰秦本紀大費佐舜是爲伯翳舜賜姓嬴氏列仙傳簫史秦女弄玉之夫也教弄玉吹簫作鳳凰鳴而作鳳凰臺吹其上一旦夫妻隨鳳仙去】江光隠見黿鼉窟【洙曰李華海賦或屑沒於黿鼉之穴】石勢參差烏鵲橋【洙曰淮南子烏鵲塡河成橋而渡織女】更有紅顏生羽翰便應黃髮老漁樵

浩劫因王造【洙曰一作起劫猶世也頭陀碑云功濟塵劫趙曰公言道觀多使道書度人經曰惟有元始浩劫之家師曰劫蓋俗謂塔之一級二級爲一劫二劫子美嶽麓道林二寺行亦曰塔劫宮墻壯麗敵若以爲世劫之劫則玉臺乃滕王於髙宗調露中任閬州刺史日所造去子美未百年豈可言浩劫因王造乎】平臺訪古遊【洙曰梁孝王大治宮室爲復道自宮連屬於平臺如淳曰平臺在大梁東北趙曰以梁王平臺比之】防云簫史駐【見前詩注】文字魯恭畱【洙曰景帝二年魯恭王余初治宮室壞孔子舊宅以廣其居聞鐘磬琴瑟之聲遂不敢壊復於其壁中得古文經傳云趙曰以魯恭比滕王也】宮闕通羣帝【洙曰道書雲天有羣帝而大帝最尊羣帝五方之帝也】乾坤到十洲【洙曰道書中有十洲記皆言神仙境土定功曰東方朔十洲記漢武帝旣見西王母言說八方巨海之中祖洲瀛洲元洲炎洲長洲鳳麟洲聚屋洲流洲生洲充洲云十洲並是人迹所稀絕處】人傳有笙鶴時過北山頭【洙曰列仙傳云王子喬周靈王太子晉也好吹笙作鳳鳴遊伊洛間道士浮丘公接上嵩上三十餘年後來於山上告栢良曰告我家七月七日俟我緱氏山頭果乘白鶴駐山頂望之不得到舉手謝時人而去】

渡江【廣徳二年作】

補注【鶴曰詩云春江不可渡二月已風濤意是廣徳二年公自閬歸成都時作梁權道亦編在是年】

春江不可渡【蘇曰河記曰春江桃花浪漲吾弟舟重不可迅渡恐風浪驚兒女輩】二月已風濤【洙曰顏延年云春江壯風濤蘭野茂荑英】舟楫欹斜疾【洙曰一作甚】魚龍偃臥髙渚花張素錦汀艸亂靑袍【趙曰古詩靑袍似春艸】戲問垂綸客悠悠見汝曹【洙曰見一作是】

喜雨【永泰元年作】

補注【鶴曰詩雲南國旱無雨按史永防元年自春不雨四月已巳乃雨詩又雲巢燕林花皆四月間事當是其年作梁權道編在廣徳二年閬州作旣渡江詩云春江不可渡二月已風濤爲廣徳二年閬州作而此詩雲南國旱無雨亦編在廣徳二年閬州詩內何不考之甚】

南國旱無雨今朝江出云【趙曰南國荊楚也安石曰記雲山川出云爲風雨故曰江出云】入空才漠漠灑迥已紛紛巢燕髙飛盡林花潤色分晚來聲不絕【洙曰一作更急】應得夜深聞

送韋郎司直歸成都【廣徳元年作】

補注【鶴曰詩云別筵花欲暮春日鬢俱蒼又云爲問南溪竹抽梢合過墻則非廣徳二年閬州詩蓋其年春暮公已歸成都縱未離閬州亦當巳知嚴武再鎭蜀行往依之而此詩殊無此意疑是廣徳元年梓州作梁編亦不考】

竄身來蜀地同病得韋郎【洙曰以避難奔入蜀故言竄身韋亦避難故言同病】天下兵戈滿江邊歲月長別筵花欲暮春日鬢俱蒼【洙曰一云春鬢色俱蒼】爲問南溪竹【洙曰一云筍】抽梢合過墻【趙曰公自注余艸堂在成都西郭則南溪者又艸堂傍近之名】

將赴成都艸堂途中有作先寄嚴鄭公五首補注【鶴曰詩云得歸茅屋赴成都眞爲文翁再剖符當是廣徳二年自閬州歸成都作故曰寄嚴鄭公】

得歸茅屋赴成都【洙曰潘安仁秋興賦偃息不過茅屋茂林之下】眞【洙曰一作直】爲文翁再剖符【洙曰謂嚴再鎭成都也文翁見李劍州詩注剖符分符也漢制符皆有合契當給符者止給一半畱一半京師】但使閭閻還揖讓【洙曰循吏傳孝宣興於閭閻師古曰閭裏門也閻裏中門也】敢論松竹久荒蕪【洙曰陶淵明云田園將蕪胡不歸又曰三徑就荒松菊猶存】魚知丙穴猶來美【洙曰左太衝蜀都賦嘉魚出於丙穴劉淵林注曰丙穴在漢中沔陽縣北有魚穴二所常以三月取之丙地名也任豫益州記曰嘉魚鱗似防魚師曰水經曰丙穴出嘉魚常以二月出十月入水泉懸注魚自穴下逺入水穴口向丙故曰丙穴又酉陽雜俎曰丙穴魚食乳水食之甚是溫神農本艸云嘉魚味甘食之令人肥健悅懌此乳穴中小魚常食乳水所以益人子美稱丙穴魚美其以此歟】補注【鶴曰寰宇記云夷惜水在嘉州東北五十里源出巂州界中有嘉魚長三尺毎年二月隨水而下八月逆水而上蜀都賦嘉魚出於丙穴蓋此也又卭州太邑縣有嘉魚穴其魚秋冬則乘流而出入春夏嚇鰓於巖間時人往往乘之世傳謂之魚穴又萬州梁山縣栢枝山在縣東南十五尋江源記云景穴有嘉魚其味甚美景穴出栢枝山唐諱丙故曰景穴興州順政縣丙水出丙穴穴口闊五六尺去地七八尺泉源垂注有嘉魚常以三月出穴下然則蜀多丙穴而此詩公自閬赴成都有云當是指大邑縣魚穴蓋成都西南至卭州才百五十里耳】酒憶郫筒不用酤【郫賔彌切洙曰成都記曰郫縣因水得名蜀王杜宇所都華陽風俗錄曰郫人刳竹之大者傾春釀於筒閉以藕絲包以蕉葉信宿馨達於竹外然後斷之以獻俗號爲郫筒酒也修可曰郫出大竹土人截以盛酒故號郫筒李商隠詩錦石爲棊子郫筒當酒壺蘇曰山濤治蜀之郫城用筠管釀酴醿作酒浹旬方開香聞百步故蜀人傳其法趙曰言酒不須酤而從嚴公飲耳】五馬舊曾諳小徑【蘇曰古今風俗通巨士逸少出守永嘉庭列五馬繡鞍金勒出卽鞚之】幾回書札待潛夫【洙曰五馬見餞蕭遂州詩注趙曰後漢王符隠居著書作潛夫論詠曰潛夫甫自比】

其二

處處靑江帶白蘋【洙曰白蘋水艸也趙曰爾雅萍之大者曰蘋】故園猶得見殘春【趙曰故園指成都也】雪山斥候無兵馬【洙曰雪山蜀之西山也無兵馬罷三城戍也大覺曰無兵馬言靖亂也】錦裏逢迎有主人【洙曰成都記錦裏城呼爲錦城公與嚴故徳故有主人之說蘇曰王襃歸蜀謂人曰逢迎有賢主人】補注【希曰戰國策燕太子逢迎卻行】休怪兒童延俗客不教鵝鴨惱比鄰【比頻脂切蘇曰魏陸勗居櫟陽性淡正潔嘗見童驅鵝鴨出顧四之曰不曾使惱比鄰客伏其淸謹趙曰比鄰者比近之鄰也】習池未覺風流盡況復荊州賞更新【洙曰晉山簡字季倫永嘉三年出爲徵南將軍鎭襄陽於時四方寇亂朝野危懼簡優遊惟酒是耽諸習氏荊上豪族有佳園池簡每出戲遊多池上飲名曰髙陽池洙曰武每訪艸堂酣飲賦詠故比之習池之遊荊州賞更新言武之來宴賞復無窮也】補注【希曰風流盡見南史張傳斥候見賈誼西域傳誼傳云斥候望烽燧不得臥】

其三

竹寒沙碧浣花溪【洙曰梁益記溪水出湔江居人多造防牋故號浣花】菱【洙曰一作橘】刺藤梢咫尺迷補注【希曰橘刺一作菱刺橘頌曾枝剡棘圓果摶兮注剡利也棘橘刺若棘也】過客徑須愁出入居人不自解東西【鄭曰解佳買切曉也以蓬蒿之礙也】書籖藥裹封蛛网【洙曰沈休文詩网虫垂戶織】野店山橋送馬蹄肯借荒庭春艸色【洙曰一云新月色天臺賦借萋萋之纎艸別賦春艸碧色】先判一飲醉如泥【判普官切洙曰後漢周澤字穉都爲太常淸潔循行盡敬宗廟嘗臥疾齋宮其妻哀澤老疾闚問所苦澤大怒以妻子犯齋禁遂收詔獄謝罪當世疑其詭激時入爲之語曰生世不諧作太常妻一歲三百六十日三百五十九日齋一日不齋醉如泥】

其四

常苦沙崩損藥欄也從江檻落風湍新松恨不髙千尺【洙曰魯連子庚方有松縱髙千仞無故也】惡竹應須斬萬竿【洙曰去其惡者畱其善者】生理秖憑黃閣老【洙曰黃閣見贈嚴八閣老詩注薖曰言甫生計皆仰於嚴鄭公】衰顏欲付紫金丹【洙曰神仙有金丸可以延年卻老蒼舒曰按樂府歌行定取金丹作幾服能令華表得千年沈曰丹陽抱陽山人大藥證曰煉鉛爲粉化緑爲塵自然伏火去鉛取丹更入華池還源反色再入神室更養火六十日成紫金火丹若人服食化腸爲筋變髓凝骨自然不死】三年奔走空皮骨【蘇曰王剪三年奔走邊鄙老夫但存皮骨誰敢有勞王事】信有人間行路難【洙曰言爲憂患所迫而臒瘠也古詩有行路難】

其五

錦官【洙曰一作館】城西生事微【師曰言土田薄有也】烏皮幾在還思歸【洙曰以烏皮裹幾也】昔去爲憂亂兵入今來巳恐鄰人非【洙曰恐經亂離而人物攺變】側身天地更懷古【洙曰側身言無所容坡曰張融側身俯仰天地間懷古弔今轉增淒惻】回首風塵甘息機【洙曰息忘也馬援回首往事甘自息機】共說總戎云鳥陣【洙曰元帥也云鳥陣名薛曰按唐獨孤及風後八陣圖記天命聖者以廣戰術俾懸衡於未然察變於倚數握機制勝作爲陣圖田曰太公六韜以車騎分爲鳥云之陣所謂鳥云者鳥散而雲飛變化無窮者也】不妨遊子芰荷衣【洙曰北山移文焚芰制裂荷衣趙曰總戎以言嚴公遊子公自謂也】補注【希曰唐人以節度使爲總戎李觀邠寜節度享軍記云仗鉞總戎】

別房太尉墓【廣徳二年作】

【彥輔曰閬州太尉名琯常與嚴武等交結貶邠州刺史上元元年爲漢州刺史寶應二年拜刑部尙書在路遇疾廣徳元年卒於閬州僧捨年六十七】補注【鶴曰按舊史廣徳元年八月四日卒於閬州僧捨而新史云寶應二年召拜刑部尙書道病卒酉陽雜俎云邢和璞居髙頴間房琯問邢終身事邢言降魄之處非館非寺病起於魚飡而休於龜玆板其後房公捨閬州極宮見有治龜玆板者始憶邢之言有頃刺具魚膾邀房房悟云云按公祭房公文云廣徳元年歲次癸卯九月辛丑朔二十二日壬戌其中有云撫墳日落把劍秋髙意與八月四日爲合是年公自梓遊閬明年春自閬歸成都而今詩云惟見林花落鶯啼送客聞殆詩作於二年春別其墓而歸成都也】

他鄕復行役駐馬別孤墳近淚無干土【趙曰言淚多而濕之也】低空有斷雲對碁陪謝傳【洙曰晉謝安傳安贈太傅初符堅入寇諸將敗走相繼次於淮淝京師震恐加安徵討大都督侄謝入問計安夷然無懼色不敢言乃令張重請問遂命駕出墅親朋畢集至夜還指授帥將各當其任等旣破堅有驛書至安方對客圍碁看書旣竟便攝於牀上了無喜色碁如故客問之徐啟云小兒遂已破賊旣罷還內過戶限心喜甚不覺屐齒折其矯情鎭物如此】把劍覓徐君【洙曰新序曰延陵季子將西聘晉帶寶劍以過徐君徐君不言而色欲之季子爲有上國之事未獻也然心許之矣使於晉顧返則徐君死於是以劍帶徐君墓樹而去逢原曰謝傅徐君指房太尉也】惟見林花落鶯啼送客聞

自閬州領妻子卻赴蜀山行三首【廣徳二年作】

補注【鶴曰詩云不成向南國復作遊西川正是廣徳二年春再歸成都依嚴武時作故詩又云汩汩避羣盜悠悠經十年】

汩汩避羣盜悠悠經十年不成向南國【趙曰言自閬而欲南下之計不成】復作遊西川物役水虛照【趙曰言身爲物所役水亦虛徒相照而不得優遊覩賞之也】魂傷山寂然我生無倚著【洙曰師古曰地著謂安土也】盡室畏途邊【趙曰盡室全家也左傳盡室以行莊子畏途者十殺一人則父子兄弟相戒師曰甫初欲遊荊楚今聞嚴武再鎭成都故云不成向南國復作遊西川畏途者言道路盜賊險阻也】

長林偃春色回【一作首】復意猶迷衫裛翠微潤【洙曰蜀都賦郁葐蒀以翠微山色之輕飄也趙曰言山中翠微之气潤裛衣服也】馬銜靑艸嘶棧【一作逕】懸斜避石【洙曰棧閣道也】橋斷卻尋溪何日兵戈盡飄飄愧老妻行色遞隠見【洙曰孔子見盜跖回遇柳下惠於魯東門曰車馬有行色得微往見盜跖耶師曰言山環合其身遞隠見也】人煙時有無僕夫穿竹語稚子入云呼轉石驚魑魅【洙曰天臺賦始經魑魅之途趙曰山中之人以其有魑魅而轉石驚之】抨弓落狖鼯【洙曰狖猿屬也鼯防也荀卿鼯防五技而窮蘇曰陸續爲黔江太守官署後多鼯抨卽驚墮鄭曰抨波耕切訓彈也】補注【希曰爾雅鼯防釋曰狀似小狐似蝙蝠肉翅腳短爪長尾三尺許聲如人呼食火煙能從髙赴下不能從下上髙】眞供一笑樂似欲慰窮途

山館【廣徳元年作】

補注【鶴曰詩雲南國畫多霧北風天正寒當是廣徳元年自閬州暫往梓州時作世亂敢求安爲吐蕃陷京師而蜀亦備吐蕃之急也梁權道編在廣徳二年途中寄嚴鄭公詩後卻於北風天正寒之句不葉蓋二年歸成都乃二三月之交】

南國晝多霧北風天正寒【蘇曰張茂先北風凜烈天色正寒遊子不歸吾心如割】路危行木杪身逺宿云端【洙曰鮑明逺詩云端楚山見林表吳岫微】山鬼吹燈滅廚人語夜闌【趙曰楚辭有山鬼篇此山館乃楚地晉傳詩廚人進藿茹有酒不盈杯】雞鳴問前館世亂敢求安

贈王二十四侍禦契四十韻【廣徳二年作】

補注【鶴曰詩云一別星橋夜三移斗柄春當是廣徳二年春自閬州歸成都時作觀詩所言王蓋成都人】

往往𨿽相見【蘇曰蘇章曰與子相別往往難得再相見】補注【希曰吳王傳寡人金錢在天下者往往而有師古曰言處處郡國皆有之漢書屢有此字見董仲舒傳咸宣匈奴等傳】飄飄愧此身不闗輕紱冕【洙曰冕冠冕也紱朱紱也皆朝服言此身之不仕非輕祿仕也不得志而巳】俱是避風塵【洙曰兵氛也竇融拔起風塵之中趙曰公以左拾遺出爲華州功曹而遂自罷官若輕紱冕者但以風塵之警不得不避亂也】一別星橋夜【洙曰華陽記李冰造七星橋上應七星】三移斗柄春【洙曰公羊隠元年春王正月注春者天地開閉之端斗指東曰春趙曰以志時也斗杓隨時而指於昏指東則爲春三移則三年矣】敗亡非赤壁【洙曰周瑜爲曹公作書與孫權曰昔赤壁之役遭罹疫气燒船自還以避惡也非周瑜水軍所能挫抑也江陵之守物盡谷殫無所復據徙民還師又非瑜之所能敗也馬曰赤壁近江陵尹曰言潼闗之敗兩京遂陷其禍酷烈殆非赤壁之比】奔走爲黃巾【洙曰漢靈帝中平元年春鉅鹿人張角自稱黃天其部師有三十六萬皆著黃巾同日反叛炎曰黃巾以諭祿山者也】補注【希曰非指祿山指段子璋徐知道返盜賊因之爲亂者也】子去何蕭灑【洙曰孔徳璋北山移文蕭灑出塵之想】余藏異隠淪【洙曰見行歌非隠淪注朋曰甫因奔走避寇遂成隠淪非本志也故曰異隠淪】書成無過鴈【洙曰蘇武傳昭帝卽位數年匈奴與漢和親漢求武等匈奴詭言武死後漢使復至匈奴常惠請其守者與俱得夜見漢使具自陳道教使者謂單於言漢天子射上林中得鴈足有系帛書言武等在某澤中使者大喜如惠語以責單於單於視左右而驚謝漢使曰武等實在範彥龍詩寄書雲中鴈爲我西北飛】衣故有懸鶉【洙曰荀子曰子夏貧衣若懸鶉】恐懼行裝數【色角切蘇曰王敬恐懼行裝數煩遷挈】伶俜臥疾頻【蘇曰賈瞻伶俜萬里不宜風土頻頻疾作夢符曰伶俜失所貌】曉鶯工迸淚秋月解傷神【洙曰聞鶯而泣見月而傷公之不得志於時可知矣蘇曰王粲觀秋月懷弟妹故里而傷神趙曰春鶯秋月人所賞翫而鶯所工者在於迸人之淚月所解者在於傷人之神則以亂離疾病之所感也】補注【希曰秋月倍傷神乃東坡夫人語今乃引此必非東坡之言也胡元任葛常之嚴惇常諸公皆以爲老杜事實者考之史傳略不見一事閩蜀所刋杜集乂以入注余固知其僞也不敢遽去亦俾後人得以考其僞今復證以此事益可知其僞矣】防面嗟黧黑【洙曰李斯傳二世責問斯曰禹鑿龍門手足胼胝面色黧黑趙曰列子載楊朱之語曰面目黧黑】含淒話苦辛【洙曰陸機慷慨含辛楚古詩坎軻長苦辛】接輿還入楚【洙曰論語楚狂接輿師曰言甫自蜀適荊衡也】王粲不歸秦【洙曰謝靈運曰王粲家本秦川貴公子孫遭亂流寓自傷情多詩曰整裝辭秦川秣馬赴楚壤趙曰公嘆其不得歸長安故以王粲爲比師曰自諭不得歸故鄕也】錦裏殘丹竈【趙曰以景物明煥錯雜如錦故曰錦裏別賦云守丹竈而不顧】花溪得釣綸【洙曰浣花溪見上注詩其釣維何維絲伊緍注緍綸也】消【洙曰一作宵】中秖自惜【趙曰消中消渴也司馬相如常有消渴病】晚起索誰親【趙曰爲況蕭索無親之者又音求索之索言求誰親我乎亦通以俟明識】伏柱聞周史【洙曰史記周太史儋見秦孝公或曰儋卽老子也王康琚詩伯夷竄首陽老耼伏柱史師曰柱史比王公】乘槎似漢臣【洙曰見查上憶張騫詩注趙曰兩句指言王侍禦上句以禦史之官故用老子比之老子爲周柱下史下句豈王侍禦嘗使吐蕃乎別篇有云魂斷使臣鞍查上似張騫】鴛鴻不易狎龍虎未宜馴【趙曰言王侍禦如鴛鴻龍虎之莫能狎馴也】客卽掛冠至【洙曰葛洪掛冠不仕】交非傾蓋新【洙曰鄒陽傳白頭如新傾蓋如故師曰時公守漠州甫往依之公一見如舊不以甫貧賤爲恥故甫嘆世之勲貴不易親近比之鴛鴻龍虎而有恥於公之傾蓋】由來意气合直取性情眞浪迹同生死【趙曰言共遭亂離而爲友卽同生同死也】無心恥賤貧【洙曰樂窮通也】偶然存蔗芋【洙曰蜀都賦疇羊區甘蔗辛姜】幸各對松筠【洙曰歲寒之物也】麤飯依他日【洙曰公孫洪脫粟飯】窮愁怪此辰【洙曰虞卿窮愁】女長裁褐穏男大卷書勻【趙曰四句通義言麤糲之飯依如他日所以窮愁者繼以男長女大則婚嫁之事迫矣】漰口江如練【漰普崩切洙曰漰口岷江所經也謝暉詩澄江靜如練趙曰此以下言王侍禦所居也樂史寰宇記李冰擁江作漰口漰堰在導江縣】蠶崖雪似銀【洙曰蠶崖闗名在西山也】名園當翠巘野棹沒靑蘋【洙曰宋玉風賦風生於地起於靑蘋之末】屢喜王侯宅時邀【洙曰一作逢】江海人【趙曰王侯宅普言之而王侍禦亦在其中矣江海人公自況也】追隨不覺晚【洙曰江文通月出照園中冠佩相追隨】欵曲動彌旬但使芝蘭秀【洙曰謝暉少爲叔父安所器重安嘗戒約子弟輩曰子弟亦何豫人事而正欲使其佳諸人莫有言者答曰譬如芝蘭玉樹欲使其生於庭階耳安悅】何須棟宇鄰【趙曰陶淵明答龎參軍四言詩歡心孔洽棟宇惟鄰公居在成都浣花注侍禦在導江故有此句】山陽無俗物【洙曰向秀與嵇康爲竹林之遊作思舊賦云濟黃河以泛舟兮經山陽之舊居師曰言王門下無俗客也】鄭驛正畱賔【趙曰史記鄭莊爲太子舍人嘗置驛馬於長安諸郊請謝賔客夜以繼日】出入並鞍馬光輝參【洙曰一作沗】席珍【洙曰儒行儒有席上之珍趙曰鮑明逺云鞍馬光照地】重遊先主廟【洙曰見謁先主廟注師曰自此句以下甫又傷嚴武之死朋舊雕喪今幸遇王侍禦禮待之隆可以駐足】更歷少城闉【洙曰少城張儀城】石鏡通幽魄【洙曰見石鏡詩注】琴臺隠絳唇【洙曰文君挑琴心事鮑明逺蕪城賦若夫歌堂舞閣之基玉貌絳唇莫不理魂幽石委骨窮塵趙曰蜀王葬其妃徇以石鏡琴臺則司馬相如彈琴之所】送終惟糞土結愛獨荊榛置酒髙林下【師曰自此句以下敍甫之依王也】觀碁積水濵【趙曰此以結上句初以石鏡送終今墓中之人巳糞土矣以琴結夫婦之情今則徒生荊棘矣旣往之事爲可弔則置酒觀碁以遣懷耳】區區甘累趼【洙曰謂奔走避難故累趼也趙曰莊子云百捨重趼而不息鄭曰趼古典切】稍稍息勞筋【蘇曰秦伯犂歸永嘉十餘年謝絕人事杜門著書人勸其仕秦曰邇來漸覺耳目淸爽勞筋稍息何再爲耶】网聚粘圓鯽絲繁煮細蒓【洙曰蒓菜也陸云曰千里蒓美趙曰此又言歸成都之樂也本艸云鯽魚合蒓作羮食良】長歌敲柳癭【洙曰柳癭木之節目如疣鄭曰癭於郢切癅也】小睡憑藤輪【洙曰蒲團也以藤爲之】農月須知課田家敢忘勤【忘無放切】浮生難去食【洙曰洪範八政一曰食食者萬物之始人之所本】良防惜淸晨【洙曰曹子建名都賦雲散還城邑淸晨復來還】列國兵戈暗今王徳教淳安聞除猰防【鄭曰上烏八下勇主切獸名修可曰爾雅猰防類防虎牙食人迅走山海經曰少減山有獸狀似牛而赤身人面馬足名曰窫聲如嬰兒則窫自是一獸注引窫證猰防非也師曰猰防比盜賊當從爾雅說】休作畫麒麟【洙曰見今代麒麟閣注趙曰但以除猰防爲心不必志於繪畫麒麟閣上也】洗眼看輕薄【趙曰輕薄言交道之不終者蓋公有激而云】虛懷任屈伸莫令膠漆地萬古重雷陳【洙曰古詩以膠投漆中誰能別離此後漢陳重與同郡雷義同爲舉辟更相推讓鄕裏爲之語曰膠漆自爲堅不如雷與陳趙曰公之望王侍禦者至矣】補注杜詩卷二十五

欽定四庫全書

補注杜詩卷二十六

宋黃希原本

黃鶴補注

寄董卿嘉榮十韻【廣徳二年作】

補注【鶴曰詩云犬羊曾爛熳宮闕尙蕭條當是廣徳二年作公時在成都蓋是年春自閬歸艸堂而今詩云秋天憶射雕】

聞道君牙帳防秋近赤霄【洙曰曹子建闗中詩髙牙乃建牙大旗也兵家書牙旗將軍之旗立於元帥帳前故謂之牙旗】補注【鶴曰唐志佛堂一百八十里至勃令驛鴻臚館至贊普牙帳赤霄言三城之髙也髙適謂邈在窮山之巓是也】下臨千雪嶺【洙曰西山記曰上有積雪經夏不消】卻背五繩橋【洙曰岷江湍急不可爲梁乃以竹橋駕虛而渡鄭曰卽岷江笮橋】海內久戎服【洙曰用兵日久】京師今晏朝【洙曰漢明帝論日晏坐朝幽枉必達趙曰以前日用兵之久而今日罷兵則可以晏朝也】犬羊曾爛熳【洙曰應劭曰鮮卑隔在漠北犬羊爲羣】宮闕尙蕭條【洙曰孫子荊書四海蕭條非復漢有趙曰以吐蕃爲患之久故前日嘗陷京師今尙蕭條】猛將宜嘗膽【洙曰李陵書猛將如雲越王勾踐反國苦身勞思置膽於坐坐臥卽仰膽飲食亦嘗膽曰汝忘防稽之恥耶趙曰猛將指董嘉榮也】龍泉必在腰【洙曰見三尺獻龍泉詩注】黃圖遭污辱【洙曰天子圖籍也趙曰有三輔黃圖之書言宮殿名號與京畿地理也】月窟可焚燒【洙曰長楊賦西壓月窟又言月窟𨿽髙猶可燒之也蘇曰吳術曰大丈夫按劍橫行沙塞取月支之首焚其竁窟章炳壯其言薦爲遊擊將軍趙曰指言吐蕃巢穴也】防取干戈利【趙曰此戒董卿之辭干戈利取書敿乃幹糓乃戈之義】無令斥候驕【洙曰西域傳斥候百人五分之夜擊刁鬥自衞趙曰無令其驕則號令嚴肅也斥候兵家探候也】居然雙捕虜【洙曰後漢世祖建武四年拜馬武捕虜將軍顯宗初西羌寇隴西覆軍殺將朝廷患之復拜武捕虜將軍】自是一嫖姚【洙曰霍去病爲嫖姚校尉】落日思輕騎【蘇曰何斌輕騎數百轉戰至日暮斬馘擒酋首】秋天憶射雕【修可曰北史斛律金子光見一大禽射之正中其頸形如車輪而下乃雕也邢予髙嘆曰此射雕手也人號爲落雕都督】雲臺畫形像【洙曰見雲臺終日畫注】皆爲掃氛妖【洙曰掃氛妖言能靖患亂也趙曰所以激昂董卿也漢雲臺畫二十八將之像以其有功掃氛妖也】

寄司馬山人十二韻【廣徳二年作】

補注【鶴曰詩云闗內昔分袂天邊今轉蓬當是廣徳二年未歸成都作】

闗內昔分袂【洙曰謝惠連詩飲餞野亭館分袂澄湖陰】天邊今轉蓬【洙曰曹子建詩轉蓬離本根】驅馳不可說【蘇曰劉韻曰年來驅馳不可與子細說恐子心折】談笑偶然同道術曾畱意先生早擊蒙【洙曰蒙卦】家家迎薊子【洙曰後漢方術傳葪子訓有神異之道到京師公卿巳下候之者坐上常數百人皆爲設酒酺終日不匱後因遁去遂不知所止】處處識壺公【洙曰費長房傳市中有老翁懸一壺於肆頭及市罷輒跳入壺中市人莫之見長房於樓上覩之異焉因往再拜】長嘯峨嵋北潛行玉壘東【洙曰江賦峨嵋爲泉陽之揭玉壘作東別之標曾曰潛行言晦迹也】補注【希曰壺公詳見眞人謝元三洞神仙記峨嵋山有嘉州今曰嘯其北則山人嘗至眉雅玉壘山在茂州今曰行其東則山人嘗至彭綿】有時騎猛虎虛室使仙童發少何勞白【梅曰此以下甫自嘆也】顏衰肯更紅望云悲轗軻【洙曰陶潛詩望云慙飛鳥臨水愧遊魚】畢景羨沖融【洙曰謝希逸賦余景就畢洙曰言司馬養和气如陽春也】喪亂形仍役【蘇曰徐邈喪亂之際形役心勞趙曰陶淵明云旣自以心爲形役】淒涼信不通懸旌要路口【趙曰史記云搖搖懸旌無所終薄】倚劍短亭中【修可曰宋玉賦云倚長劍兮天外康曰懸旌倚劍言屯戍之兵以防寇盜】永作殊方客殘生一老翁相哀骨可換亦遣馭淸風【洙曰莊子云列子禦風而行冷然善也】

寄李十四員外布十二韻【廣徳二年作】

【洙曰新除司議郎兼萬州別駕𨿽尙伏枕已聞理裝】補注【鶴曰詩云正是炎天闊當是廣徳二年夏在艸堂作故又云悶能過小徑自爲摘嘉蔬】

名參漢望苑【洙曰漢博望苑武帝爲戾太子置之使通賓客從其所好】職述景題輿【洙曰周景爲豫州刺史辟陳蕃爲別駕蕃不就景題別駕輿曰陳仲舉坐也】巫峽將之郡荊門好附書【趙曰預囑其不相忘也】逺行無自苦【蘇曰王粲逺行異域無勞自苦事事愼重】內熱比何如【洙曰內熱言熱中也莊子我其內熱歟】正是炎天闊那堪野館疎黃牛平駕浪【洙曰黃牛峽名郭景純髙浪駕蓬萊】畫鷁上淩虛【修可曰張平子西京賦鷁首注云船頭畫鷁鳥厭水神】試待盤渦歇【洙曰郭璞江賦盤渦谷轉淩濤山頽趙曰水漲則有盤渦今勸其且休行故曰待盤渦歇】方期解纜初【洙曰江淹解纜候前侶還望方郁陶】悶能過小徑自【洙曰一作日】爲摘嘉蔬【洙曰陶淵明歡言酌春酒摘我園中蔬趙曰自此以下約李員外訪其居也】渚柳元幽僻村花不掃除宿陰繁素防【洙曰潘安仁閒居賦素防丹白之色】過雨亂紅蕖【洙曰紅蕖蓮花】寂寂夏先晚泠泠風有餘江淸心可瑩【洙曰郭景純詩前有寒泉井聊可瑩心神】竹冷發堪梳【堪一作宜】直作移巾幾秋帆發敝廬【夢符曰按春秋左氏張趯謂太叔曰自子之歸也小人糞除先人之敝廬師曰黃牛峽浪髙與峽齊故云平駕浪畫鷁船也上淩虛謂船逆水而上如淩虛空盤渦言水洄洑如碾碓然甫意欲待峽水稍平穏卽解纜訪李故末章又云直作移巾幾秋帆發獘廬】

歸來【廣徳二年作】

補注【鶴曰詩雲門開野防走帙散壁魚漧當是廣徳二年初歸艸堂時作】

客裏有所過【洙曰一作適】歸來知路難【趙曰此篇敍其久往東劉而歸也】門開野防走帙散壁魚漧【洙曰謝暉詩陵澗尋我屋散帙問所知定功曰壁魚白魚也俗傳壁魚入道經函中因蠧食神仙字則身有五色人得而吞之可致神仙沈曰郭璞注衣書中虫今人謂之壁魚】洗杓開【洙曰一作斟】新醖低頭拭小盤【洙曰一云著小冠】憑誰給麯糵【洙曰書若作酒醴爾惟麯糵】細酌老江幹【洙曰幹涯也趙曰司空飲酒詩開君一壺酒細酌對春風】

王錄事許修艸堂貲不到聊小詰【寶應元年作】

補注【鶴曰此詩梁權道編在閬州歸後作今觀詩云昨屬愁春雨能忘欲漏時而公廣徳二年暮春方歸不應詩乃云爾當是寶應元年未歸綿州時作】

爲嗔王錄事不寄艸堂貲昨屬愁春雨能忘欲漏時

寄卭州崔錄事【廣徳二年作】

補注【鶴曰詩云應愁江樹逺怯見野亭荒當是廣徳二年歸在艸堂作又云聞在果園坊坊在成都城中公爲徐卿覓桃栽亦云崔時在府中】

卭州崔錄事聞在果園坊【洙曰坊名在成都】久待無消息終朝有底忙應愁江樹逺【洙曰謝暉詩中流辧江樹】怯見野亭荒【洙曰謝惠連詩飲餞野亭館】浩蕩風煙外誰知酒熟香

過故斛斯校書莊二首【老儒艱難病於庸蜀嘆其沒後方受一官】補注【鶴曰斛斯卽斛斯六乃艸堂之鄰公所謂酒伴者詩云此老已云歿鄰人嗟未休廣徳二年作】

此老巳云沒鄰人嗟未休竟無宣室召【洙曰文帝召賈誼於宣室】徒有茂陵求【洙曰謝暉詩廣平聽方籍茂陵將見求司馬相如病免家居茂陵天子曰司馬相如病甚可往從悉取其書所忠往而相如巳死無遺書問妻對曰長卿未嘗有書也時時著書人又取去長卿未死時爲一卷書曰有使來求書奏之其遺札言封禪事天子異之】妻子寄他食園林非昔遊空餘繐帷在【洙曰謝暉詩繐帷飄井幹儀禮鄭注凡布細而疏者謂之繐趙曰繐帷靈帳也】淅淅野風秋

燕入非傍捨【趙曰燕仍入其捨】鷗歸秪故池斷橋無復板臥柳自生枝【洙曰池館依舊而人不見也趙曰梁孝威詩臥柳尙還生】遂有山陽作【洙曰見贈王侍禦契詩注】多慙鮑叔知【洙曰鮑叔與管仲交貧則知其困而容之達則知其賢而舉之管仲曰生我者父母知我者鮑叔】素交零落盡【洙曰劉孝標絕交論斯賢達之素交歷萬古而一遇素交盡利交興謝靈運萬事俱零落】白首淚雙垂

立秋雨院中有作【李泰伯曰此詩在嚴武書院中作】

補注【鶴曰題曰院中又詩雲暮齒借前籌當是嚴公奏爲參謀在幕中作按公有院中晚晴懷西郭茅舍詩又有正月三日歸溪上簡院內諸公則當時指帥屬公廨爲院故院中晚晴雲院中一作使院李泰伯指爲嚴武書院恐非】

山云行絕塞大火復西流【洙曰張景陽詩大火流坤維夢符曰按左傳哀十二年冬十二月螽仲尼曰丘聞之火復而後蟄者畢今火猶西流司曆過也又爾雅云大火謂之大辰注大火心也】飛雨動華屋蕭蕭梁棟秋【洙曰謝暉詩朔風吹飛雨蕭條江上來旣灑百常觀復集九城臺】窮途愧知巳【趙曰指嚴鄭公也】暮齒借前籌【洙曰張良願借前箸以籌之趙曰言其晚年而得嚴府參謀也】巳費淸晨謁【希聲曰甫言日過武防謀府事】那成長者謀【趙曰又自謀之辭】解衣開北戶髙枕對南樓樹濕風涼進江喧水气浮禮寛心有適【趙曰言嚴公待以寛禮】節爽病微瘳【趙曰時節淸爽公素有肺疾惟气爽則少蘇也】主將歸調鼎吾還訪舊丘【洙曰主將謂嚴公也言公還朝秉政日吾當遂歸計也鮑明逺詩去鄕三十載復得還舊丘】補注【希曰鼎鉉三公之任侯霸爲司徒嚴子陵遺之書曰君房位至鼎足是也公期嚴武歸處公相之任而巳遂托以歸鄕也公京兆人所以云舊丘】

軍城早秋

嚴武作

昨夜秋風入漢闗朔云邊雪滿西山更催飛將追驕虜【洙曰漢匈奴號李廣爲飛將】莫放沙場匹馬還【洙曰吐蕃常入積石軍取麥哥舒翰殺之只馬無還修可曰春秋僖公公羊云匹馬隻輪無返者】

奉和【廣徳二年作】

補注【鶴曰嚴武以廣徳二年九月敗吐蕃於當狗城十月克吐蕃鹽川城此詩和其軍城早秋則是其年七月作】

秋風嫋嫋動髙旌【洙曰九歌嫋嫋兮秋風髙旌旌旗也】玉帳分弓射虜營【蘇曰賀若弼徵可汗夜分勁弓射虜營皆破繼而追殺大防趙曰帳大將軍之帳】補注【希曰抱朴外篇軍在太乙玉帳之中不可攻也】巳收滴博雲間戍【趙曰滴博城名雲間戍以言其髙也】欲奪蓬婆雪外城【洙曰滴博蓬婆皆西山地名趙曰蓬婆吐蕃城名以其逺在雪山之外】補注【鶴曰滴博西山城名雲間以言其髙也公所謂轉粟上靑天而髙適所謂窮山之巓是也蓬婆乃吐蕃城名故云欲奪按唐書吐蕃傳蕭升杜希望王昱分道碎赤嶺碑昱以劍南兵入攻安戎城築二少壘左右之兵次蓬婆嶺輸劍南粟餉軍】

院中晚晴懷西郭茅舍【廣徳二年作】

【院中一云使院】補注【鶴曰詩云幕府秋風日夜淸當是廣徳二年秋作又云浣花溪裏花饒笑肯信吾兼吏隠名明年果歸溪上】

幕府秋風日夜淸【洙曰武帝拜霍去病大將軍於幕府中故號幕府也】澹雲疎雨過髙城葉心朱實堪時落【洙曰劉越石朱實隕勁風繁英落素秋】階面靑苔先自生【洙曰沈休文詩賔除緑錢滿客位紫苔生】復有樓臺銜暮景不勞鐘鼔報新晴浣花溪裏花饒笑肯信吾兼【洙曰一作今】吏隠名【洙曰公嘗爲嚴公參謀故云吏隠趙曰汝南先賢傳鄭欽吏隠於蟻陂之陽】

到村【廣徳二年作】

補注【鶴曰詩云老去參戎幕當是廣徳二年秋作】

碧澗𨿽多雨【洙曰謝暉詩銅陵映碧澗石磴瀉紅泉】補注【希曰碧澗紅泉乃靈運題華子岡詩非暉今在建昌軍麻源第三谷】秋沙先【洙曰又云亦鄭曰先先見切後也】少泥蛟龍引子過荷芰逐花低老去參戎幕【趙曰爲劍南節度參謀也】歸來散馬蹄【洙曰曹子建詩俯身散馬蹄】稻梁須就列【洙曰爲貧而仕也】榛艸卽相迷【趙曰言離艸堂而入使院則榛艸反相迷也】蓄積思江漢【洙曰蓄積猶郁以瀉其鬱結爾】頑疎惑町畦【洙曰嵇康云匪降自天實由頑疎町畦隴畝也蒼舒曰南華眞經人間世篇曰彼且爲無町畦亦與之無町畦趙曰思歸也】暫酬知巳分還入故林棲【洙曰王正長人情舊鄕客鳥棲思故林蘇曰鹿岑曰山野性豈能拘祿仕旦夕卽還故林單棲一枝私心足矣趙曰知巳謂嚴武言旣酬報知已之分乃遂歸故林】

宿府【廣徳二年作】

補注【鶴曰詩云淸秋幕府井梧寒當是廣徳二年秋在府中作】

淸秋幕府井梧寒【洙曰梧桐也趙曰魏明帝詩雙梧生枯井】獨有江城蠟炬殘永夜角聲悲自語中天月色好誰看【蘇曰李固邊角風急永夜無寐時惟自語鄭當時中天月色皎潔故人流落千里不知渠與誰看也】風塵荏苒音書絕闗塞蕭條行路難已忍伶俜十年事【洙曰伶俜猶零丁也流落貌】彊移棲息一枝安【洙曰莊子言鵬鷃事而云鷦鷯巢於深林不過一枝以其性各有極茍足其極則不知其所以然矣】

遣悶奉呈嚴公二十韻【廣徳二年作】

【蘇曰嚴武在蜀對客多聘筆札甫醉曰不謂嚴挺之有此兒武怒甫徐曰我乃杜審言孫擬捋虎須爾合坐大笑彌縫之武曰與公等言何至上及祖考乎深銜之甫歸艸堂遂有此詩】補注【鶴曰公歸溪上在永泰元年正月三日而此詩云淸秋鶴髮翁則是入幕未久便有此作若武果銜之不應復畱許久考公入幕後詩多不樂處幕中然此後與嚴武同賦詩尙多武死公猶惓惓益知注第因史有是言云耳豈眞東坡之言哉此詩作於廣徳二年秋】

白水魚竿客淸秋鶴髮翁【洙曰鶴發言老也趙曰庾信作賦子老矣鶴髮雞皮】胡爲來幕下秖合在舟中【洙曰言體性疎散止可與漁樵爲偶不當爲幕客也】黃卷眞如律【大臨曰言詩書以禮法繩人】靑袍也自公【洙曰詩自公退食大臨曰言不卑小官也】老妻憂坐痺【卑利切】幼女問頭風平地專欹倒分曹失異同【趙曰言其散秩在府中所坐之曹不專其事而分之不知爲異爲同也】補注【希曰漢食貨志乃分遣禦史廷尉正監分曹師古曰曹輩分輩而出爲吏也鶴曰此句承上坐痺頭風也言疾作則有時欹倒不辧異同也】禮甘衰力就義忝上官通【洙曰謂能容之於散秩也趙曰公得預府幕上官指嚴武】疇昔論詩早【洙曰公與嚴公先以文才相知】光輝仗鉞雄【洙曰仗鉞言嚴公作鎭也】寛容存性拙【洙曰公嘗斥嚴公父名公不以爲忤】翦拂念途窮【洙曰謂嚴武奏請爲簽謀也劉孝標絕交論顧盻增其倍價翦拂使其長鳴】露裛思藤架【洙曰詩厭浥行露】煙霏想桂叢【洙曰言身𨿽在幕中而嘗有山林之志】信然龜觸网【洙曰龜防傳預且觸网去】直作鳥窺籠【洙曰秋興賦池魚籠鳥而有江湖山藪之思趙曰言身𨿽在幕府而有懷艸堂故如龜之在网鳥之在籠】西嶺紆村北【師曰自此句以下乃公述艸堂之興而有歸休之意故末章云防希全物色時放倚梧桐物色言形體衰老冀保其天年遂其眞性倚梧桐以自樂也】南江繞捨東補注【希曰舊史云於浣花裏結廬枕江南江卽大江山海經岷山大江所出峽山中江所出崌山北江所出今九域志資州有中江】竹皮寒舊翠椒實雨新紅浪簸船應拆杯幹甕卽空【蘇曰蘇定戲友人曰薪盡火滅杯幹甕空】藩籬生野徑斤斧任樵童【洙曰自西嶺至此皆志在艸堂】束縛酬知巳蹉跎效小忠【洙曰言性𨿽疎散當束縛以酬知巳年𨿽蹉跎不足以負任責亦當效小忠也】周防期稍稍太簡遂怱怱曉入朱扉啟昏歸畫角終不成尋別業【大觀曰別業指艸堂也】未敢息微躬烏鵲愁銀漢【洙曰爲塡河也炎曰烏鵲塡河以渡牛女甫意謂𨿽參幕府無以補濟故曰愁銀漢】駑駘怕錦幪【洙曰非其飾也】防希全物色時放倚梧桐【趙曰言如烏鵲之微力不任於塡河駑駘之騫不足以被錦幪之飾所望於故人者幸全其物色而放令倚於梧桐也】

送捨弟頻赴齊州三首【廣徳二年作】

補注【鶴曰詩云岷嶺南蠻北徐闗東海西此行何日到送汝萬行啼是頻自成都赴齊州廣徳二年作】

岷嶺【孫曰岷峨也在蜀】南蠻北【洙曰南詔蠻也】徐闗東海西【洙曰徐闗齊地】此行何日到送汝萬行啼絕域惟髙枕【趙曰絕域言異方也】淸風獨仗藜危時暫相見衰白意都迷補注【希曰列子云穆王意迷心荒】風塵暗不開汝去幾時來兄弟分離苦形容老病催江通一柱觀【鄭曰荊州有一柱觀土人呼爲木履觀】日落望鄕臺【洙曰成都記隋蜀王秀所創】客意長東北齊州安在哉

諸姑今海畔兩弟亦山東【趙曰齊州近海則是山東矣】補注【鶴按公作範陽太君盧氏墓志審言之女薛氏所出者適魏上瑜裴榮期盧正均皆前卒盧氏所出者適京兆王佑防稽賀防防稽瀕於海也】去旁干戈覓來看道路通短衣防戰地【洙曰趙武靈王好胡服士皆短服趙曰時吐蕃未息故戎服以在防戰之地】匹馬逐秋風莫作俱流落長瞻碣石鴻【洙曰絕交論附麒麟於旄端軼歸鴻於碣石注海畔山也】

嚴鄭公堦下新松【得霑字廣徳二年作】

補注【鶴曰詩云移根方爾瞻細聲聞玉帳又題曰嚴鄭公當是廣徳二年蓋是年正月武到成都方載詩云未見紫煙集虛蒙淸露霑蓋自諭也】

弱質豈自負移根方爾瞻【洙曰詩民具爾瞻】細聲聞【洙曰一作侵】玉帳疎翠近珠簾未見紫煙集虛蒙淸露霑何當一百丈欹蓋擁髙檐【蘇曰阮瑀松賦擁髙檐碧似欹蓋】

嚴鄭公宅同詠竹【得香字】

補注【鶴曰當是廣徳二年夏作詩云但令無剪伐防見拂雲長蓋諷武也明年武果死】

緑竹半含籜【洙曰謝靈運詩初篁包緑籜】新梢才出墻色侵書帙晚陰過酒樽涼雨洗涓涓靜風吹細細香但令無翦伐防見拂雲長【洙曰此二詩公之措意極爲深逺以意逆志觀者當自知矣】

奉觀嚴鄭公防事岷山沱江畫圖十韻【得忘字】補注【鶴曰題曰嚴鄭公防事則是廣徳二年作】

沱水臨中座【鄭曰寰宇記在成都府新繁縣】岷山赴【洙曰一作對】此堂【洙曰江賦惟岷之導江水所出也書岷山導江今蜀縣花丘及漢中沔陽皆有沱水】白波吹粉壁靑嶂插雕梁直訝杉松冷兼疑菱荇香雪云虛防綴沙艸得微茫嶺鴈隨毫末川蜺飲練光霏紅洲蘂亂拂黛石蘿長暗谷非闗雨丹楓不爲霜【洙曰曉霜楓葉丹趙曰暗谷處非眞是雨而暗丹楓非眞是遭霜而丹皆以言畫也】秋成【洙曰一作城】圃外【洙曰昆侖山有圃蒼舒曰楚辭曰朝發軔於蒼梧兮夕余至乎圃注圃神山也淮南子曰昆侖圃惟絕通天】景物洞庭傍【洙曰洞庭湖名趙曰皆以形容其畫乃其景也】繪事功殊絕幽襟興激昂從來謝太傅丘壑道難忘【洙曰太傳謝安也安𨿽貴而東山之志不忘師曰顧長康畫鯤在石巖里人問其故顧曰謝一丘一壑自謂過之此子宜置丘壑中又謝安寓居防稽與羲之支遁遊出則漁山水每往臨安山中坐石室放情丘壑及薨贈太傅】

晚秋陪嚴鄭公摩訶池泛舟【得溪字廣徳二年作】

【魯曰池在使府內蕭摩訶所開因是得名鄭曰摩訶池卽污池也在錦城西】補注【鶴曰當是廣徳二年作前此武尹成都未嘗渉秋也凡言秋者皆是年作】

湍駃風醒酒【洙曰謝靈運浩浩夕流駃鄭曰駃苦夬切馬曰駃疾貌】船行霧起隄髙城秋自落雜樹晚相迷坐觸鴛鴦起巢傾翡翠低莫須驚白鷺爲伴宿靑溪【趙曰公指浣花溪】

陪鄭公秋晚北池臨眺【新添廣徳二年作】

補注【鶴曰詩云何補參軍乏歡娯到薄躬公時在幕中也當是廣徳二年作自遣悶奉呈嚴公後與之詠竹泛舟觀岷池圖及陪北池臨眺皆分韻賦詩武若銜之豈復情分還密如此不知史何所本而云】

北池雲水閣華館辟秋風獨鶴元依渚衰荷且映空采菱寒刺上踏藕野泥中素楫分曹往金盤小徑通萋萋露艸碧片片晚旗紅杯酒霑津吏衣裳與釣翁異方初艷菊故里亦髙桐揺落闗山思淹畱戰伐功嚴城殊未掩淸宴巳知終何補參軍乏【本中曰一作事】歡娛到薄躬

初冬【廣徳二年作】

補注【鶴曰詩云垂老戎衣窄爲廣徳二年十月嚴武攻吐蕃鹽川城克之公時在幕府故亦衣戎衣也是時作】

垂老戎衣窄【洙曰垂老臨老也戎衣窄爲作簽軍謀】歸休寒色深【趙曰時方戍防吐蕃】漁舟上急水獵火著髙林【日】有習池醉【趙曰山簡在襄陽習氏有佳園池簡日醉焉】愁來梁甫吟【趙曰公以諸葛自比也師曰甫云此句其志厭唐室之亂可知】干戈未偃息出處遂何心

正月三日歸溪上有作簡院內諸公【永泰元年作】補注【鶴曰溪上指浣花溪也詩云白頭趨幕府深覺負平生於是不復入幕當是永泰元年】

野外堂依竹籬邊水向城蟻浮仍臘味【洙曰酒也周庾信謝賜酒詩浮蟻對春開】鷗泛巳春聲【洙曰南越志鷗水鳥也在漲海中隨潮上十三月風至乃去蘇曰耿異曰門前池水巳有春色客曰如何異曰今日鷺浴鷗泛漣漪】藥許鄰人斸【趙曰公之不吝如此】書從稚子擎【趙曰言文書多任稚子也師曰子美詩有天寒斸茯苓之句言以鐵椎斸地而得之】補注【鶴曰種藥本以濟世故許鄰人斸收書本以教人故從稚子擎公之志趣如此與隔形骸而分爾汝者異矣】白頭趨幕府深覺負平生【趙曰公嘆老而猶仕耳】

敝廬遣興奉寄嚴公【寶應元年作】

補注【鶴曰題云敝廬遣興而詩云淸依節制尊則是寶應元年武節制兩府時作也若廣徳二年永防元年春武𨿽俱在成都而是時正合東西川爲節度使矣不應云節制梁權道不考此而編在永泰元年歸溪上後作詩又云還思長者轍恐避席爲門蓋寶應元年武曾過浣花故曰還思公是時有小隊尋花到野亭之句也此詩題不曰鄭公而曰嚴公則可知矣】

野水平橋路春沙映竹村風輕粉蝶喜花暖蜜蜂喧把酒宜深酌題詩好細論府中瞻暇日江上憶詞源【趙曰隋文藝傳云筆有餘力詞無竭源】迹沗朝廷舊【洙曰公仕三朝】情依節制尊【洙曰公之入蜀惟依嚴公節制持節專制也】還思長者轍恐避席爲門【洙曰見寧紆長者轍注趙曰欲枉嚴公之駕故用陳平事以激之】

春日江村五首【永泰元年作】

補注【鶴曰詩云迢遞來三蜀蹉跎又六年又云扶病垂朱紱歸休步紫苔又云郊扉存晚計幕府愧羣才當是永泰元年歸溪上後作】

農務村村急【洙曰農務田事】春流岸岸深乾坤萬里眼時序百年心茅屋還堪賦【洙曰秋興賦偃息不過茅屋茂林之下】桃源自可尋艱難昧【洙曰一作賤】生理飄泊到如今

迢遞來三蜀【趙曰蜀郡廣漢郡犍爲郡爲三郡也】蹉跎又六年【洙曰又一作有趙曰公自乾元二年冬到蜀至今乾元七年凡六年矣】補注【鶴曰公以干元冬入蜀至永泰元年乃六年趙注云至今乾元七年凡六年乾元安得有七年】客身逢故舊【洙曰得嚴公薦舉也】發興自林泉過懶從衣結【洙曰黃京威衣百結衣】頻遊任履穿【洙曰東郭先生履穿行雪中著地處皆足迹】藩籬頗無限恣意向【洙曰一作買】江天【師曰言江天恣意賞眺不費錢買也】

種竹交加翠栽桃爛熳紅經心石鏡月到面雪山風【洙曰石鏡雪山皆蜀中故事巳見前注】赤管隨王命【洙曰漢官儀尙書令僕丞郎月給赤管大筆一雙公爲檢校尙書工部故云赤管也】銀章付老翁【趙曰銀章方賜朱朱服也故次篇有垂紱之句】補注【鶴曰或謂上元二年冬嚴武鎭成都奏公爲節度參謀檢校工部員外郎賜緋魚故有赤管銀章之句然廣徳元年方以京兆功曹而不赴又上元二年已後詩未嘗言朱銀事則是廣徳二年奏除卽賜緋爲明漢百官表凡吏秩比二千石以上皆銀印靑綬師古曰漢舊儀云銀印背紐其文曰章謂刻曰某官之章唐𨿽無賜印者而公謂銀章因其有隨身魚而言耳】豈知牙齒落【蘇曰李笴有子在江南久不至語其妻曰阿陳豈知我牙齒豁落如桑楡倒景何與子相見耶】名玷薦賢中

扶病垂朱紱歸休步紫苔【洙曰紱古蔽膝也象冕服以韋爲之曹子建俯伏朱紱休沐也漢制五日一下休沐沈休文詩客位紫苔生】補注【希曰韋賢傳黼衣朱紱師古曰朱紱爲朱裳畫爲亞文也亞古弗字故因謂之紱又作黻按歐公集古錄載周武王錫毛伯惇銘乃命汝赤芾同冕髙紀髙祖嘗告歸之田李斐曰休謁之名孟康曰古者名吏休假曰告今日歸休謂歸溪上】郊扉存晚計【洙曰顏延年側同幽人居郊扉常晝閒】幕府媿羣材【趙曰衞靑傳雲開幕府蓋設幕以爲府也】燕外晴絲捲鷗邊水葉開【蘇曰阮籍詩浴鷗開水葉戲蝶避風絲】鄰家送魚鼈問我數能來

羣盜哀王粲【通曰王粲避亂客荊州】中年召賈生【趙曰文帝召賈誼至宣室】補注【希曰子元帝懷舊志序中年承之又謝安傳有云】登樓初有作【洙曰王粲在荊州思歸作登樓賦】前席竟爲榮【洙曰賈生對文帝於宣室言鬼神事帝不覺前席】宅入先賢傳【洙曰先賢傳載王粲宅】斗髙處士名異時懷二子春日復含情【洙曰二子謂王粲賈誼也師曰昔王粲依劉表於荊州思歸作登樓賦子美在蜀依嚴武故以比之然子美以晚年得嚴武薦檢校工部比之賈生文帝前席之也】補注【希曰食貨誌異時算軺車師古曰異時言往時也】

絕句六首【廣徳二年作】

補注【鶴曰詩云舍下筍穿壁當是艸堂作公上元元年種竹則元年與寶應二年筍未能穿壁當是廣徳二年春晚自閬州歸艸堂時作】

日出籬東水雲生捨北泥竹髙鳴翡翠沙僻舞鵾雞【洙曰九辧鵾雞嘲而悲鳴趙曰公孫月賦鵾雞舞於蘭渚】

藹藹花蘂亂飛飛蜂蝶多【趙曰江總詩黃鵠飛飛逺】幽棲身懶動客至欲如何

急雨梢溪足斜暉轉樹腰隔巢黃鳥並翻藻白魚跳【洙曰藻水艸也】

鑿井交椶葉開渠斷竹根扁舟輕裊纜小逕曲通村舍下筍穿壁【蘇曰顧榮苦志讀書村居疎漏筍穿壁生曰惟一盂粥而手不釋卷】庭中藤刺【洙曰一作到刺七亦切】檐地晴絲冉冉江白艸纎纎

江動月移石溪虛云傍花鳥棲知故道帆過宿誰家【蘇曰宋選送弟入洛登舟掛席東下選凝竚久之語經君曰帆過南浦今夜淸風明月宿水涘誰家】

絕句四首【寶應元年作】

補注【鶴曰詩雲門泊東吳萬里船以公別詩參考則泊船乃上元寶應間事又詩云因驚四月雨聲寒當是寶應元年四月作若永防元年春公亦在艸堂而四月嚴武卒公行出蜀恐非此年作蓋以筍長而別開門則未有去艸堂之意也】

堂西長筍別開門塹北行椒卻背村【趙曰行椒蓋成行者】梅熟許同朱老喫松髙擬對阮生論【洙曰朱阮劍外相知】補注【希曰陸機云椒樹似茱萸葉堅而滑澤蜀人作茶吳人作茗皆合煮以爲香今成臯諸山間有椒謂之竹葉椒朱老當是南鄰朱山人阮生豈阮隠居歟阮居秦州故云擬對之而論松之髙也】

欲作魚梁云覆湍【洙曰覆一作復鄭曰魚梁地名】因驚四月雨聲寒靑溪先有蛟龍窟竹石如山不敢安【趙曰魚梁劈竹積石橫截中流以爲聚魚之區也以溪下有蛟龍時興雲雨𨿽以魚梁人之所利也而公不敢犯害以就利異乎出入徑行直前惟利是謀矣】

兩个黃鸝鳴翠柳補注【希曰伐木詩鳥鳴嚶嚶郭云嚶嚶兩鳥鳴也】一行白鷺上靑天窓含西嶺千秋雪【洙曰西山白雪四時不消】門泊東吳萬里船【趙曰公之志每欲南下其所泊於門外之船乃欲往東吳萬里之船也】

藥條藥【洙曰一作艸】甲潤靑靑色過棕亭入艸亭苗滿空山慙取譽【趙曰公自諭也藥者如本艸所載各以其土地知名於世】根居隙地怯成形【趙曰今所種之藥在空隙之地欲成似物之形而怯於人之所易見也】

陪李七司馬皂江上觀造竹橋卽日成往來之人免冬寒入水聊題短作簡李公二首

補注【鶴曰梁權道編此詩在寶應元年成都作然後有詩題云李司馬橋了承髙使君自成都回則橋不在成都詩亦不在成都作甚明當是上元二年冬在蜀州作詳見後篇注】

伐木爲橋結構同褰裳不渉往來通【洙曰孫炎曰揭衣褰裳曹顏逺褰裳不足難】天寒白鶴歸華表【趙曰橋前二柱曰華表柱昔有白鶴集於柱上有云有鳥有鳥丁令威三千年吾其歸】日落靑龍見水中【洙曰橋影落水中如靑龍】顧我老非題柱客【洙曰見登橋必題柱注】知君才是濟川功【洙曰說命若濟巨川用汝作舟楫】合歡卻笑千年事驅石何時到海東【洙曰秦始皇作石塘欲過海看日出處有神人能驅石下海石去不速神輒鞭之石皆流血趙曰言與賔客落橋之成而歡飲因笑往事之勞徒驅石也】

把燭橋成夜回舟客坐時天髙云去盡江迥月來遲衰謝多扶病招邀屢有期【洙曰謝惠連詩輟策共駢筵並坐相招邀】異方乘此興樂罷不無悲【趙曰公流落旅寓而不能歸所以有悲也】

李司馬橋了承髙使君自成都回【上元二年作】

補注【鶴曰髙適上元二年與成都尹崔光逺同平段子璋光逺以不能戢將士大掠天子怒以適代光逺故適在成都今詩云巳傳童子騎靑竹總擬橋東待使君按九域志蜀州東至成都一百里則是時適守蜀爲甚明矣若謂在彭州則成都在彭州之南也九域志謂南至成都九十二里此詩同上篇爲上元二年作】

向來江上手紛紛三日成功事出羣巳傳童子騎靑竹總擬橋東待使君【洙曰並州小兒騎竹馬以迎郭伋使君】

江上值水如海勢聊短述【值一作置寶應元年作】

補注【鶴曰梁權道編在永泰元年成都詩內今考詩云新添水檻供垂釣則是初作水檻時作按公廣徳二年作水檻詩雲遊子久在外門戶無人持髙岸尙爲谷何傷浮柱欹是公自閬州歸水檻已欹損矣今云新添當在寶應元年春作】

爲人性僻耽佳句語不驚人死不休老去詩篇渾漫與春來花鳥莫深愁【趙曰耽佳句而語驚人言其平昔如此今老矣所爲詩則漫與而巳無復著意於驚人也故寄語花鳥無用深愁耳】新添水檻供垂釣故著浮槎替入舟焉得思如陶謝手今渠述作與同遊【見陶謝不枝梧注】

寄杜位【洙曰位京中宅近西曲江詩尾有述上元二年作】

補注【鶴曰詩云玉壘題書心緒亂當是上元二年自成都赴靑城時作詩云悲君巳是十年流蓋自天寶十一載至今爲十年】

近開寛法離新州想見歸懷尙百憂逐客𨿽皆萬里去【洙曰秦議逐客李斯在逐客中上書秦王畱斯爲客卿趙曰謂之皆萬里則所逐非止杜耳】悲君已是十年流【洙曰流竄也】干戈況復塵【洙曰一作行】隨眼鬢髮還應雪【洙曰一作白】滿頭玉壘題書心緒亂何時更得曲江遊【洙曰玉壘蜀之坊名也趙曰玉壘在靑城縣也此詩公在靑城縣因書寄之曲江在唐其遊最盛】

題桃樹【趙曰此非止因桃而題其所懷蓋含仁民愛物之心與夫遏亂喜治之意具詳於逐句下】

補注【鶴曰梁權道謂永泰元年亂定後還成都作然蔡興宗魯訔年譜皆云是年四月嚴武卒五月公下渝忠未嘗再至成都則權道所編爲非當是廣徳二年自閬州歸成都時作故詩雲天下車書正一家謂吐蕃與朝義之亂巳息】

小逕升堂舊不斜五株桃樹亦從遮髙秋總餧貧人實來歲還舒滿眼花【趙曰言其至秋時書熟皆以分餧貧者以其不害來歲之花仍是滿眼則望復結實此其爲仁民之心乎】簾戶每宜通乳燕【洙曰乳燕燕之雛也謝暉詩花叢亂數蝶風簾入雙燕】兒童莫信打慈鵶【洙曰鵶有慈孝之名以其授哺反哺也】寡妻羣盜非今日天下車書正一家【洙曰中庸天下車同軌書同文趙曰告羣盜以天下一家矣無妄動也非遏亂喜治之意乎後漢劉盆子天鳳元年瑯邪海曲有呂母者子爲縣吏宰以小罪殺之呂母怨宰傾家貲密與客以報仇合眾至數千呂母自稱將軍執宰斬之羣盜之起由於呂母】

捨弟占歸艸堂檢校聊示此詩【廣徳元年作】

補注【鶴曰詩云頻爲艸堂回當是廣徳元年避亂在梓閬時作梁權道以爲永泰元年亂定後還成都時作然詩云東林竹影薄臘月更須栽若如梁權道編則其年冬公已在云安無容更令臘月栽竹矣】

久客應吾道【趙曰家語載孔孟陳蔡之厄曰吾道其非耶】相隨獨爾來孰知江路近頻爲艸堂回鵝鴨宜長數柴荊莫浪開東林竹影薄臘月更須栽

暮登四安寺鐘樓寄裴十【四一作日】

補注【鶴曰詩雲暮倚南樓對雪峯又云近市浮煙翠且重當是永泰元年在溪上作】

暮倚南樓對雪峯僧來不語自鳴鐘孤城返照紅將斂【洙曰夕陽謂之返照】近市浮煙翠且重多病獨愁常閴寂【趙曰易曰闚其戶閴其無人王弼注閴寂也】故人相見未從容【洙曰從容欵曲也天臺賦任緩步之從容】知君苦思緣詩瘦【蘇曰崔浩愛吟詠一日病起友人戲之曰非子病如此乃子苦吟詩瘦也後爲口實】太向交遊萬事慵【洙曰李白有戲贈公詩云借問年來何瘦生只爲從前作詩苦趙曰緣苦詩之故其在交遊也萬事皆慵廢矣】

觀李固請司馬弟山水圖三首【一云李七】

補注【鶴曰詩云寒天畱逺客碧海掛新圖意是廣徳二年冬作】

簡易髙人意【洙曰一作體敏功曰平易也楊子以簡以易】匡牀竹火鑪【蘇曰張扶隠居太白山茅庵石鼎匡牀竹火鑪藥壺而巳趙曰莊子騎姬與晉公同匡牀而食】寒天畱逺客碧海掛新圖𨿽對連山好貪看絕島孤羣仙不愁思冉冉下蓬壺【洙曰蓬壺山名神仙所宅之地】

方丈渾連水天臺總映云【洙曰方丈天臺二仙山】人間長見畫老去恨空聞範蠡舟偏小【洙曰範蠡爲越破吳功成名遂乃乘扁舟泛江湖變姓名適齊爲防夷子】王喬鶴不羣【趙曰其圖必畫舟與鶴王喬事見昔遊詩注】此生隨萬物何處出塵氛【洙曰莊子所謂與物轉徙也】

髙浪垂翻屋【洙曰郭景純詩髙浪過蓬萊】崩崖欲壓牀野橋【洙曰一作樓】分子細沙岸繞微茫紅浸珊瑚短靑懸薜茘長浮查並坐得仙老暫相將

散愁二首【乾元二年作】

補注【鶴曰此詩言及李光弼王思禮又云蜀星陰見少當是乾元二年初入蜀時作詩云聞道並州鎭尙書訓士齊蓋思禮以元年鎭太原上元元年加司空二年薨梁權道編在上元二年成都作若如梁編當云司空不但言尙書也詳見注】

久客宜旋斾【蘇曰郭規久客塞上宜旋歸斾故園桃李想自成蹊鄕親時復入夢】興王未息戈蜀星陰見少【趙曰星以陰而見少】江雨夜聞多百萬傳深入寰區望匪他司徒下燕趙收取舊山河【趙曰望光弼之深也弼爲檢校司空】補注【希曰百萬言師徒之眾如所謂號百萬與百萬之師者深入用孔明表中語光弼以干元二年七月爲朔方節度使兵馬元帥八月爲幽州長吏河北節度以敗賊將畱希徳及收淸夷橫野等軍加檢校司徒史又雲光弼急攻趙一日拔之】

聞道並州鎭尙書訓士齊【洙曰並州太原也時王思禮爲帥】補注【鶴曰思禮以收東京戰數有功遷兵部尙書而舊史云遷戶部尙書乾元元年與子儀圍城相州軍潰惟李光弼思禮軍獨完尋破思明別將萬餘眾於直千嶺光弼徙河陽代爲河東節度治太原持法嚴整士不敢犯】幾時通薊北【洙曰範陽盧龍等也皆安史巢穴】當日報闗西【洙曰長安以西皆謂之闗西】戀闕丹心破【蘇曰辛毗值此喪亂兵戈未定丹心復將破矣】霑衣皓首啼老魂招不得歸路恐長迷

至後【廣徳二年作】

補注【鶴曰詩云逺在劍南思洛陽又云靑袍白馬有何意當是廣徳二年冬在嚴武幕中作】

冬至至後日初長【洙曰周禮冬至日在牽牛影長一丈三尺趙曰漢時宮中繡工以綫量日影冬至後添一綫也】逺在劍南思洛陽靑袍白馬有何意【洙曰公止服九品服爾】金穀銅駝非故鄕【洙曰金穀園銅駝陌皆蜀中故事鄭曰皆在漁陽師曰金穀園銅駝街皆不及故鄕之樂】梅花欲開不自覺棣萼一別永相望【洙曰棣萼言兄弟也】愁極本憑詩遣興詩成吟詠轉淒涼【蘇曰庾子山云本托詩遣興詩成反使旅思淒涼】

撥悶【彥輔云一云贈嚴二別駕永泰元年作】

補注【鶴曰梁權道謂在永泰元年亂定後還成都作然乘舟取云安之酒以供醉辦錢防三老之直以下峽非成都所當用語當是永泰元年在忠渝作】

聞道云安麯米春【蘇曰退之詩且可勤買拋靑春國史補酒有郢之富水鳥程之若下滎陽之土窟春富平之石凍春劍南之燒春子美聞道云安麯米春裴鉶傳奇亦有酒名松醪春乃知唐名酒多以春】才傾一酌卽醺人乘舟取醉非難事下峽銷愁定幾巡長年三老【洙曰舟師名】遙憐汝【師曰俗謂之翁蓋把柂者】捩柂開頭【洙曰一作鳴橈】防有神【洙曰初行船曰開頭】已辦靑錢防雇直當令美味入吾唇【一作身】

登髙【新添廣徳元年作】

補注【鶴曰寶應元年廣徳元年九月公皆在梓州以後篇論之此詩當是廣徳元年作】

風急天髙猿嘯哀【洙曰宋玉雲天髙而气淸潘安仁勁風淒急】渚淸沙白鳥飛回無邊落木蕭蕭下【洙曰江賦尋之無邊楚辭洞庭波兮木葉下又風颯颯兮木蕭蕭】不盡長江衮衮來【洙曰謂不捨晝夜也】萬里悲秋常作客【洙曰宋玉悲秋】百年多病獨登臺【洙曰相如多病臥於茂陵】艱難苦恨繁霜鬢潦倒新亭濁酒杯【洙曰嵇康曰酒一杯潦倒麄疎】

九日【廣徳元年作】

補注【鶴曰詩云去年登髙郪縣北當是廣徳元年作】

去年登髙郪縣北【洙曰東蜀有郪縣】今日重在涪江濵【趙曰射洪之江也鄭曰寰宇記江龍在縣西二百里沈曰蜀有涪州以涪江得名】補注【鶴曰梓州治郪縣水經涪江水東南合射江射江在梓州而九域志以涪江合州然公未嘗至合州當是指涪水合於射江而言故梓亦有涪城縣】苦遭白髮不相放羞見黃花無數新世亂鬱鬱久爲客路難悠悠常傍人酒闌卻憶十年事腸斷驪山淸路塵【洙曰憶明皇太平之時也不敢明指故致意驪山也蒼舒曰子美傷時憂憤發爲辭章指陳得失莫不切至而此注謂其不敢明指嗚呼謬哉趙曰驪山在臨潼縣卽明皇之華淸宮也孫曰驪山明皇遊幸之地】

秋盡【寶應元年作】

補注【鶴曰詩云秋盡東行且未回謂寶應元年秋自梓歸迎家再往梓故云茅齋寄在少城隈當是其年作】

秋盡東行且未回茅齋寄在少城隈【洙曰蜀之張儀城也趙曰公將往於東蜀矣姑寄艸堂於成都也少城城內小城也】補注【鶴曰少城在成都張儀築李膺記云在大城西故曰少城】籬邊老卻陶潛菊【洙曰陶潛詩采菊東籬下】江上徒逢袁紹杯【洙曰典略曰劉松袁紹於河朔三伏之際晝夜飲酒以避一時之暑故河朔間有避暑之飲】雪嶺獨看西日落【趙曰西山謂之雪嶺】劍門猶阻【洙曰一作斷】北人來【洙曰言京信尙阻】補注【鶴曰劍川有劍門縣是時吐蕃入寇正殷未幾陷京師而松維保川亦陷故云】不辭萬里長爲客懷抱何時得好開

野望【寶應元年作】

補注【鶴曰詩云金華山北涪水西仲冬風日始淒淒山與水皆在射洪縣又云仲冬當是寶應元年十一月往射洪作同時有往射洪縣南途中有作南之通泉縣等詩】

金華山北【洙曰一作南】涪水西【趙曰金華山涪水皆射洪縣也】仲冬風日始淒淒山連越巂蟠三蜀水散巴渝下五溪【鄭曰巂悉委切唐韻郡名十州誌漢置越巂郡以三蜀洙曰東西兩川及梁謂之三蜀田曰左太衝賦注三蜀蜀郡廣漢犍爲也洙曰越巂郡名也當南蠻之要李徳裕置蜀日置屯以制蠻寇五溪蜀交阯馬援徵五溪蠻鄭曰巴渝二州十州記太淸四年武陵王於巴陵置楚州隋攺爲渝州】補注【希曰舊史越巂漢郡名武帝置縣屬郡有越水巂水蜀郡本一漢髙帝置廣漢郡武帝又分置犍爲郡故後人並蜀都謂之三蜀通典黔中謂之五溪注謂酉辰巫武沅等溪也】獨鶴不知何事舞饑烏似欲向人啼射洪春酒寒仍緑目極傷神誰爲攜

老病【大歷元年作】

補注【鶴曰詩云老病巫山裏當是大歷元年防州作蓋是年春晚方自云安遷防州今云巫山裏則尙在云安也】

老病巫山裏稽畱楚客中藥殘他日裹花發去年叢夜足霑沙雨春多逆水風合分雙賜筆【趙曰漢官儀尙書令漢丞郎月給赤管大筆一雙公爲尙書工部郎故感而有是句】猶作一飄蓬【洙曰見前注】

補注杜詩卷二十六

欽定四庫全書

補注杜詩卷二十七

宋黃希原本

黃鶴補注

去蜀【新添廣徳二年作】

補注【鶴曰詩云五載客蜀郡一年歸梓州按公乾元已亥冬至成都距廣徳二年爲五載而寶應元年秋至廣徳元年秋在梓州爲一年此當是廣徳二年在閬州作時嚴武未再鎭蜀所以欲下瀟湘末云安危大臣在謂吐蕃入有子儀諸公可恃也】

五載客蜀郡一年歸梓州如何闗塞阻轉作瀟湘遊萬事已黃髮殘生隨白鷗安危大臣在何必淚長流

放船【新添永秦元年作】

補注【鶴曰詩云收帆下急水又云巳泊城樓底當是永泰元年自忠渝下云安作】

收帆下急水捲幔逐回灘江市戎戎暗山云淰淰寒荒林無徑入獨鳥怪人看已泊城樓底何曽夜色防

哭嚴僕射歸櫬【永泰元年作】

補注【鶴曰嚴武以永泰元年四月薨公亦離成都遊嘉戎渝忠至云安今詩云一哀三峽暮當是其年在渝忠作】

素幔隨流水歸舟返舊京【洙曰舊京故國修可曰盧子諒詩南望舊京路】老親知【洙曰一作如】宿昔【按新史武卒母哭且曰今而後吾知免爲官婢矣趙曰言嚴公之母尙健如宿昔耳舊注所引非是】部曲異平生【洙曰言部曲有異於存日也宋鮑昭東武吟將軍旣卽世部曲亦罕存後漢光武紀注大將軍營有五部三校尉部下有曲曲有軍候一人】補注【希曰李廣傳廣行無部曲行陣師古曰續漢書百官志將軍領軍皆有部曲大將軍營五部部校尉一人部下有曲曲有軍候一人】風送蛟龍雨【洙曰見蛟龍得雲雨注師曰子美詩云蛟龍得雲雨言賢者之得勢今云風送蛟龍雨雨被風吹斷則蛟龍失勢可知】天長驃騎營【洙曰晉齊獻王攸遷驃騎將軍時當罷營兵士數千人戀攸恩徳不肯去】一哀三峽暮遺後見君情【師曰遺後者謂恩徳遺與後人使人哀思之不忘則君之情可見矣】

宴戎州楊使君東樓【永泰元年作】

補注【鶴曰唐志戎州本犍爲郡與嘉州皆犍爲地也公以永泰元年五月去成都之嘉戎此詩雲輕紅擘荔枝當是其年六月作山谷在戎州有和任道食荔枝詩云六月連山柘枝紅又有廖致平送緑荔枝詩云誰能同此絕勝味惟有老杜東樓詩蓋本此詩有勝絕驚身老之句也】

勝絕驚身老情忘發興奇座從歌妓宻樂任主人爲重碧拈【洙曰一作酤】春酒輕紅擘【洙曰一云酌又掌】荔枝【洙曰曺子建七啟云春淸縹酒注縹深碧色蜀都賦旁挺龍目側生荔枝蘇曰歐陽文忠公曰酤當作拈李充閩中行雲擘荔枝濕輕紅酌竹葉艶深緑趙曰舊本作酤春酒非也善本作拈則元稹元日詩羞看稚子先拈酒白樂天歳假詩云歳酒先拈辭不得荔子𨿽有數種而膜皆帶粉紅黃魯直在戎州時王公權家荔子緑廖致平家緑荔枝詩試傾一杯重碧色快擘千顆輕紅肌】補注【希曰春字作筒字張君房載歷城北有使君林魏正始中鄭公慤於三伏之際率僚避暑於此取大荷葉盛酒以簮刺令與柄屈通莖輪菌如象鼻傳翕之名爲碧筩歷下皆效之云酒味雜蓮气香冷勝於它酎郡國志僰住施夷中多以荔枝爲業園植萬株樹收一萬五千斛唐志戎州貢荔枝煎九域志戎州有荔枝圜此故云】樓髙欲愁思橫笛未休吹

渝州候嚴六侍禦不到先下峽【永泰元年作】

補注【鶴曰唐志渝州本漢巴郡永泰元年公去成都經嘉戎至此作】

聞道乘騘發【立之曰漢桓典號騘馬禦史指嚴侍禦也】沙邊待至今不知雲雨散【洙曰宋王髙唐賦湫兮如風淒兮如雨風止雨霽雲無處所王粲詩風流雲散一別如雨師曰云散諭別離也】虛費短長吟【洙曰古詩有長短吟】山帶烏蠻闊【洙曰嶲州西有烏白蠻】江連白帝深【洙曰公孫述以永安爲白帝城師曰此言阻逺也】船過一柱觀【洙曰梁劉孝綽江津寄劉之遴詩經過一柱觀出入三休臺】畱【洙曰一作滯】眼共登臨聞髙常侍亡【忠州作鮑曰髙適也本傳繼廣徳元年後言召爲刑部侍郎左散騎常侍】補注【鶴曰按舊史云適練兵於蜀臨吐蕃以牽制之師出無功而松維等州尋爲蕃兵所陷以嚴武代還用爲刑部侍郎轉散騎常侍永泰元年正月卒今詩云蜀使忽傳亡當是其年在成都作梁權道編在忠渝間詩內然是年公至忠渝已是六七月不應適正月卒而今始聞之】

歸朝不相見蜀使忽傳亡虛歷金華省【洙曰班固傳王鳯薦班伯召見宴昭殿誦說有法拜爲中常侍時上方向學鄭寛中張禹朝夕入說尙書論語於金華殿中詔伯受焉注金華殿在未央宮】何殊地下郎【洙曰世說顏回爲地下修文郎】致君丹檻折【洙曰見折檻詩注】哭友白雲長【蘇曰山巨源哭嵇中散曰白雲央央我心悲傷揮哭望云雲路阻長】獨步詩名在【洙曰適有詩名於時趙曰曹子建與楊徳祖書曰昔仲宣獨步於漢南田曰南史沈約謂王筠文章之美可謂後來獨步】秪令故舊傷

宴忠州使君侄宅【永泰元年作】

補注【鶴曰詩云出守吾家侄則爲杜使君也忠州唐屬山南道蓋近防州矣永泰元年作】

出守吾家侄【洙曰出守守土也刺史也】殊方此日歡自須遊阮捨【洙曰晉阮咸與叔父籍爲竹林之遊居道南諸阮居道北北阮富而南阮貧也師曰旣咸比侄子美自比籍乃知叔侄之相得也】不是怕湖灘【洙曰忠州下惡灘也】樂助長歌逸【洙曰作送】杯饒旅思寛昔曽如意舞【趙曰王戎嘗以如意起舞師曰如意者乃鐡如意石崇以鐡如意撃破珊瑚樹卽此】牽率彊爲看

禹廟【永防元年作】

補注【鶴曰詩云禹廟空山裏秋風落日斜又云早知乘四載防鑿控三巴蓋防州本巴東郡而忠乃析巴東之臨江置又渝州有巴縣此詩當是永泰元年秋在渝忠間作】

禹廟空山裏秋風落日斜【蘇曰楊修晚蟬噪秋風饑鴉閙斜日】荒庭垂橘柚古屋畫龍蛇【洙曰招防仰觀刻桶畫龍蛇】補注【希曰楚辭九歌河伯云魚鱗屋芍龍堂王逸注云河伯所居以魚鱗蓋屋堂以朱畫蛟龍之文又天問屈原放述愁悴見楚有先王之廟及公卿祠堂圖畵天地山川神靈琦瑋遹休息其下俛見圖畵呵而問之】雲气生虛壁【洙曰一作淸虛壁】江聲走白沙早知乘四載【洙曰史記河渠書云夏書曰予乘四載十三年三過不入門陸行乘車水行載舟泥行蹈撬山行卽橋一作輦】防鑿【洙曰一作流落】控三巴【洙曰郭璞江賦巴東之峽夏后防鑿趙曰按樂史寰宇記於渝州記云閬白二水東西流山曲如巴字是謂三巴鄭曰十道志渝州巴縣並巴東西是爲三巴】

題忠州龍興寺所居院壁【永泰元年作】

補注【鶴曰公以永泰元年秋至忠州寓居於寺故有此作】

忠州三峽內【洙曰蜀都賦經三峽之崢嶸注三峽巴東永安縣有髙山相對相去可二十丈左右崖甚髙人謂之峽江水過其中】井邑聚雲根【趙曰云根言石也張協詩云根臨八極】小市常爭米孤城早閉門空看過客淚莫覓主人恩【蘇曰楚人侵鄖鄖閉門常早過客子美自稱主人指張君上篇有宴忠州張君宅】補注【希曰唐志忠州本臨州州有五縣而戶止六千七百則並邑聚石蕭條可知宜有爭米之風主人謂使君侄而蘇注云使君是張君一字之誤容或有之而詩云出守吾家侄亦有誤乎謂之張君殊不考決非東坡之言】淹泊仍愁虎深居賴獨園【洙曰金剛經給孤獨園】

旅夜書懷【永泰元年作】

補注【鶴曰詩云名豈文章著官應老病休當是永泰元年去成都舟下渝州時作又云危檣獨夜舟】

細艸微風岸危檣獨夜舟【定功曰王仲宣詩獨夜不能寐】星垂平野闊月湧大江流【洙曰王仲宣詩大江流日夜】名豈文章著官應老病休飄飄何所似天地【洙曰一作外】一沙鷗

別常徵君【永泰元年冬作】

補注【鶴曰詩云兒扶猶杖策臥病一秋彊又遷居防州郭詩云伏枕云安縣當是永泰元年冬在云安作故又云寒衣寛防長】

兒扶猶杖策臥病一秋彊白髮少新洗寒衣寛揔長【蘇曰曺子建詩廋覺衣寛長愁知酒淺淡】故人憂見及【革曰見及猶云訪及也】此別淚相忘各逐萍流轉來書細作行

十二月一日三首【永泰元年作】

補注【鶴曰公以永泰元年秋至云安而明年春晚遷居於防州城今詩云今朝臘月春意動云安縣前江可憐當是在云安作】

今朝臘月春意動云安縣前江可憐【鄭曰十道志云安在防州本漢朐腮縣也】一聲何處送春鴈百丈誰家上瀬船【蘇曰古離別曲百丈牽船上水遲鐘防呼挽船索爲百丈今舟人皆呼之趙曰百丈者牽船篾】補注【希曰漢書下瀬將軍注引伍子胥有下瀬船故反用之又涖涖下瀬師古曰瀬疾流也一本作上水船】未將梅蘂驚愁眼更取椒花媚逺天明光起艸人所羨【鄭曰長安志明光殿在東內】肺病幾時朝日邊【洙曰漢王商借明光殿起艸作制誥也相如病肺多渇遂臥疾於茂陵趙曰晉明帝云只聞人自長安來不聞人自日邊來其後人遂以日邊爲帝都】

寒輕市上山煙碧日滿樓前江霧黃負鹽出井此溪女補注【鶴曰唐志奉節縣有永安井而九域志謂大昌縣有泉鹽井今云負鹽出井此溪女則云安亦有之何史第云云安有鹽官】打皷發船何郡郎新亭舉目風景切茂陵著書消渇長【趙曰晉王導傳洛京傾覆中州士人避亂江左每至暇日邀出新亭飲宴周顗中坐而嘆曰風景不殊舉目有江山之異皆相視流涕惟導愀然變色曰當共戮力尅復神州何至相對作楚囚泣耶眾收淚而謝茂陵著書乃相如事】春花不愁不爛熳楚客惟聴棹相將卽看鷰子入山扉豈有黃鶯歷翠微短短桃花臨水岸輕輕桞絮防人衣【蘇曰張防華遊園有桞絮防衣謂後主何能防人衣主曰輕薄物誠卿意也趙曰十二月一日作詩而有燕子桃花之類何也此義在末句所謂他日一杯難彊進者也此蓋逆道其事耳】春來凖擬開懷久老去親知見面稀他日一杯難彊進重嗟筋力故山違

又雪【永泰元年冬作】

補注【鶴曰題云又雪而詩又雲南雪不到地峽深豺虎驕當是永泰元年冬作若曰大歷元年則史書是冬無雪豺虎指崔旰軍】

南雪不到地【洙曰風土記雲南方無雪】靑崖霑未消微微向日薄脈脈去人遙冬熱鴛鴦病峽深豺虎驕愁邊有江水焉得北之朝【趙曰言當愁之際觀江水止是朝東安得折入北朝我乘之以歸長安而朝上乎】

奉漢中王手札【永泰元年作】

補注【鶴曰詩云剖符來蜀道歸蓋取荊門當是王貶蓬州刺史以路梗不得歸京今將出峽作書報公而公復以此詩詩又云主人防上客避暑得名園淹泊俱崖口東西異石根當是王在歸州爲太守防度夏而公在云安也故詩又云悲秋宋玉宅失路武陵原當是永泰元年】

國有乾坤大王今叔父尊【洙曰王讓皇弟之子代宗之叔父也】剖符來蜀道歸蓋取荊門【洙曰夷陵有荊門山其狀如闕然趙曰謂之取者取道之取也】峽險通舟過江長注海奔主人畱上客避暑得名園【趙曰主人指爲郡者】前後緘書報分明饌玉恩補注【希曰左思吳都賦云矜其宴居則朱服玉饌古詩饌玉待鐘鳴唐駱賔王謂盛饌曰炊金饌玉】天云浮絕壁風竹在華軒【趙曰言名園中如此】已覺良宵永何看駭浪翻【洙曰海賦驚浪雷奔駭水迸集趙曰言秋水梢定不復見駭浪】入期朱邸雪【洙曰唐制諸侯各置邸京師故有邸吏朱邸言邸有朱戶以冬爲入期故言雪】朝旁紫微垣【洙曰晉志紫宮垣一曰紫微大帝之坐天子之所居也】枚乘文章老【洙曰西京雜記枚乘文章敏疾趙曰梁孝王時枚乘在諸文士之間年最髙】河間禮樂存【洙曰漢景帝時河間獻王徳武帝時來朝獻雅樂對三雍宮又立博士修禮樂被服儒術】悲秋宋玉宅【洙曰哀江南賦誅茅宋玉之宅趙曰宋玉宅在歸州】失路武陵源【洙曰見如逢武陵路詩注】淹薄俱崖口東西異石根夷音迷咫尺【洙曰楚俗語多夷音】物傍【洙曰一作倚】黃昏【洙曰蕪城賦木魅山昏見晨趍】犬馬誠爲戀【洙曰曹子建表不勝犬馬戀主之情史記丞相翟靑曰不勝犬馬之心趙曰公又言其有懷君之心】臣狐貍不足論【洙曰張綱傳豺狼當路安問狐貍】從容艸奏罷宿昔奉淸罇

贈崔十三評事公輔

補注【鶴曰詩曰舅氏多人物則評事乃公之舅何以不如他詩云十三舅當有脫字詩又云且有元戎命入幕諸彥集教練羽林兒當是崔爲羽林軍帥屬官梁權道編在永泰元年云安詩內然詩云去帆隨則非云安作】

飄飄西極馬【洙曰漢郊祠歌雲天馬來西極】來自渥窪池【趙曰言崔公有天馬之妙而所從來之逺也漢郊祠歌曰馬生渥窪水中】颯飁定【洙曰一作寒】山桂【師曰定山當作鄧山鄧林有桂西極馬鄧山桂比崔公之才】低徊風雨枝【趙曰選詩桂枝生自直不宜低徊今桂所以低徊者風雨之故也以譬崔評事之美材而困於邊徼之小官彥輔曰飁音習唐韻云颯飁大風也】我聞龍正直道屈爾何爲【趙曰如龍之直而怪其屈在僚屬】且有元戎命【沐曰屈道而起謂有元戎之命】悲歌識者知【趙曰元戎節度使也】官聨辭冗長【洙曰文賦固無取乎冗長鄭曰長直亮切多也師曰時王思禮爲帥表請崔爲幕職故云云冗長不急之務也】行路洗欹危【洙曰當闕公正之路】脫劍主人贈【趙曰主人指元戎也伍子胥觧劍贈漁父】去帆春色隨陰沈鐡鳯闕【洙曰陸佐公石闕銘蒼龍武之制銅爵鐡鳯之工】教練羽林兒【洙曰宣帝紀羽林孤兒注天有羽林星林諭若林木之盛羽有羽翼撃之意故以名武官焉百官表取從軍死事者之子養羽林官教以五兵號曰羽林孤兒】補注【希曰鐡鳳見大云寺贊公房詩注武徳十二年置十三衛同州道爲羽林軍埀拱元年置左右羽林軍翎羽林郎六千人乾元間左右羽林並升同金吾四衛舊史寶應二年甲申六月以前淮西節度使安州刺史王仲升爲羽林軍大將軍知軍事仍兼禦史大夫寶應二年卽廣徳元年至是二年未考仲升尙知軍事否】天子朝侵早雲臺仗數移【趙曰言天子多難侵早訓兵練卒故所禦非一處而數移雲臺之仗矣】分軍應供給百姓日支離【洙曰支離言不親】黠吏因封巳公才或守雌【洙曰老子知其雄守其雌趙曰封厚也言貪吏乘之以封巳亷吏閔之以柔克也公正美崔公之才守雌柔之道不乘勢刻削以期於封已則其才爲可尙爾】燕王買駿骨【洙曰燕昭王以金帛市駿骨人知好駿馬不逺千里而來】渭老得熊羆【洙曰見田獵舊非熊注】活國名公在補注【希曰文選孫楚與孫皓書曰愛民活國俗本多作治國非是南史王廣之子珍國爲南譙太守髙帝手勑云愛人活國甚副吾意】拜壇羣防疑冰壺動瑤碧【洙曰鮑昭淸如玉壺冰】野水失蛟螭【黃曰謂防賊將就擒也】入幕諸彥集【洙曰別賦捨金閨之諸彥】渇賢髙選宜騫騰坐可致九萬起於斯【趙曰方當渇賢而崔君宜應髙選必能騫騰如鵬飛之九萬里矣黃曰言崔奮迅自此始】復進出矛防昭然開鼎彛【洙曰銘功鼎彛】防看之子貴嘆及老夫衰豈但江曽決【洙曰孟子若決江河】還思霧一披【洙曰衛瓘見樂廣曰若披雲霧覩靑天】暗塵生古鏡拂匣照西施舅氏多人物【孫曰崔乃子美之舅氏其人物爲世所重多重也】無慙困翮垂

長江二首【永泰元年作】

補注【鶴曰詩雲眾水防涪萬瞿塘爭一門朝宗人共挹盜賊爾誰尊按瞿塘在防州東一里而云安在州西百三十里盜賊指崔旰則是永泰元年作是時公在云安云安與萬州爲鄰故使君一灘占兩境觀此詩朝宗人共挹萬國奉君心之句殆心乎愛君𨿽見水而不忘也】

眾水防涪萬【洙曰涪萬峽中二郡名】瞿塘爭一門【洙曰瞿塘爲三峽之門】朝宗人共挹【禹貢江漢朝宗於海】盜賊爾誰尊【趙曰人以其朝宗所共挹取若盜賊者敢犯順爲不義將欲使誰尊爾乎】孤石隠如馬髙蘿垂飲猿【師曰巴東有灔澦石髙二十許丈及秋至則才如馬猿緣蘿垂而飲水】歸心異波浪何事卽飛翻【趙曰言波浪飛翻而流去歸心飛翻不得往所以爲異】

浩浩終不息乃知東極臨【洙曰一作深趙曰言水之必東】眾流歸海意萬國奉君心色借瀟湘闊【趙曰瀟湘在潭州】聲驅灔澦深【一作沈】未辭添霧【趙曰江海不譲眾流以爲大𨿽霧雨之微亦可添益其流】接上遇衣襟

哭臺州鄭司戶蘇少監【廣徳二年秋作】

補注【鶴曰蘇鄭同是廣徳二年死詳見八哀詩注考此詩有俗依綿谷異客對雪山孤瘧癘飱巴水瘡痍老蜀都蓋廣徳元年公在綿梓閬二年以嚴武鎭蜀再歸成都依之故云此詩當是廣徳二年秋作】

故舊誰憐我平生鄭與蘇存亡不重見防亂獨前途豪俊何人在文章掃地無羈遊萬里闊凶問一年俱白日中原上淸秋大海隅夜臺當北斗泉路著東吳得罪臺州去時危棄碩儒移官蓬閤後谷貴歿潛夫補注【鶴曰廣徳二年自秋及冬米斗千錢而二公死詳見八哀蘇公詩下】流慟嗟何及衘寃有是夫道消詩發興心息酒爲徒許與才𨿽薄追隨迹未拘班揚名甚盛嵇阮逸相須防取君臣合寕詮品命殊賢良不必展廊廟偶然趨勝決風塵際功安造化罏補注【希曰莊子以天地爲大罏造化爲大冶】從容詢舊學慘淡閟陰符擺落嫌疑久哀傷志力輸俗依綿谷異客對雪山孤童稚思諸子交朋列友於情乖淸酒送望絕撫墳呼虐痢餐巴水瘡痍老蜀都飄零迷哭處天地日榛蕪

承聞故房相公靈襯自閬州啟殯歸葬東都有作二首【楷曰房琯字次律河南人永泰元年作】

補注【鶴曰房以廣徳元年死扵閬州而權瘞於彼二年春晚公有詩別其墓今詩云孤防久客間則此詩作扵永泰元年是時公在云安故詩云逺聞又云風塵終不解蓋指其年吐蕃廻紇黨項羗軍冦邊】

逺聞房太守歸葬陸渾山【洙曰伊落間有陸渾山昔辛有適伊川見被髮而祭者言此地當夷後爲陸渾之戎所有山因而得名鄭曰十道志山在洛陽趙曰舊本作太守非善本作太尉蓋琯謫漢州刺史召拜刑部尙書道病卒贈太尉不應呼之爲太守也】補注【鶴曰太守作太尉是此詩前公已有別房太尉墓詩不應今反稱太守若上以漢州太守死則詩又不應言安石竟崇班唐志河南府本洛州有陸渾山按舊史琯又河南人與東平呂向扵陸渾伊陽山中讀書廣徳元年八月四日卒於閬州僧捨而公有祭文乃是其年九月二十三日末云何當旅櫬得出江云蓋當時權瘞於寺亦有墓故公又有別太尉墓詩此詩又云他日嘉陵淚仍霑楚水還嘉陵江在果州果與梓閬爲鄰楚水防已下之江也】一徳興王后【洙曰同徳以興王業也伊尹咸有一徳】孤防久客間孔明多故事【洙曰蜀志陳壽上言奏故蜀丞相諸葛亮故事扶危國負阻不賔徳澤被無疆自古以來未之有倫也】安石竟崇班【洙曰謝安薨帝三日臨於朝堂賜東園袐器朝服贈太傅謚曰文靜詔府中備凶儀及葬加殊禮依大司馬亙溫故事師曰孔明多故事諭房公奏議可爲朝廷典故安石竟崇班諭房公死後竟追賜褒崇之也加移縣屬閬州】他日嘉陵淚【鄭曰嘉陵江名】仍霑楚水還

丹旐飛飛日【洙曰丹旐銘旌也寡婦賦龍轜儼以星駕飛旐翩以啟路】初傳發閬州風塵終不解【趙曰時吐蕃未息也】江漢忽同流【師曰風塵終不解言盜賊未息而房公忽與江漢同遊故嘆惜之】劍動新身匣【趙曰善本作親身方有義】書歸故國樓【蘇曰陳惇放歸故國載書一千卷歸家起樓】盡哀知有處爲客恐長休云安九日鄭十八攜酒陪諸公宴【永泰元年作】

補注【鶴曰案公永泰元年初秋至云安故除章詩有焉能待初秋之句今詩題云云安九日當是其年鄭十七鄭十八兄弟也故後有答鄭十七郎一絕意鄭是云安人詩云萬國皆戎馬是年八月僕固懷恩及吐蕃回紇等入防】

寒花開已盡菊蘂獨盈枝舊摘人頻異輕香酒暫隨地偏初衣裌【洙曰陶潛身逺地自偏秋興賦禦裌衣】山擁更登危【沫曰風俗記九日登髙以災厄】萬國皆戎馬酣歌淚欲垂

答鄭十七郎一絕【大歷元年作】

補注【鶴曰詩云把文驚小陸卽指其弟鄭十八也詩又云花殘步屐遲當是大歷元年春作公是年春晚方遷防】

雨後過畦潤花殘步屐遲【蘇曰曹植花殘惜春步屐自遲】把文驚小陸【洙曰小陸陸云蘇曰王融見張充文曰子文章如小陸小陸瘐而散】好客見當時【洙曰當時鄭莊也】

將曉二首【永泰元年作】

補注【鶴曰梁權道編在大歷元年云安詩內然詩云寒沙防薄霧落月去淸波非春月所言當是永泰元年冬作】

石城除撃柝鐡鎖欲開闗鼓角悲荒塞星河落曉山【趙曰撃柝以言警夜靜則除之】補注【希曰重門撃柝抱闗撃柝固不待注而古樂府木蘭女詩云朔气傳金柝寒光照鐡衣則柝亦有金爲者防州有石城乃地名曉一本作曙】巴人常小梗【洙曰謂段子璋反也】蜀使動無還【趙曰吐蕃未息所以蜀使輙無還】垂老孤帆色飄飄犯百蠻補注【鶴曰豈專指段子璋而言謂上元元年劍南東川節度兵馬使段子璋反伏誅乾元元年劍南西川兵馬使徐知道反伏誅永泰元年劍南西山兵馬使崔旰反殺成都節度使郭英乂乂曰動無還若趙雲吐蕃未息蜀使無還殊不相闗飄飄一本作飄颻】

軍吏回官燭舟人自楚歌【洙曰項籍傳聞軍中皆楚歌】補注【希曰髙帝紀四面皆楚歌師古曰爲楚人之歌猶言吳歈越吟耳】寒沙防薄霧落月去淸波壯惜身名晚衰慙應接多歸朝日簪笏筋力定如何補注【南史沈慶之詩朽老筋力盡徒步歸南國】

懷錦水居止二首【大歷元年作】

補注【鶴曰詩云軍旅西徵僻風塵戰伐多當是大歷元年在云安作蓋指吐蕃之亂及張獻誠柏茂林楊子林共起兵討崔旰是時蜀中大亂而人心不搖故詩又云猶聞蜀父老不廢舜謳歌】

軍旅西徵僻風塵戰伐多【趙曰永泰元年僕固懷恩誘吐蕃等防奉西京師大震帝召子儀屯涇陽故曰西徵】猶聞蜀父老【洙曰猶一作獨司馬相如有難蜀父老】不忘舜謳歌【忘無放切洙曰孟子曰謳歌者不謳歌堯之子而謳歌舜】天險終難立【洙曰劍門天設之險也難立無徳不可恃趙曰易曰天險不可升也師曰子美以崔旰亂成都避亂東川然旰𨿽叛民心未忘唐室𨿽據劍門之險終難自立】柴門豈重過【鄭曰重再也洙曰謂思艸堂未可再到】朝朝巫峽水逺逗錦江波【洙曰錦江水與巫峽相通】

萬里橋南宅百花潭北莊【洙曰浣花艸堂在萬里橋之南地有百花潭趙曰舊本作橋南非是蓋公詩又云萬里橋西一艸堂百花潭北卽滄浪】層軒皆面水【修可曰宋玉招防髙堂防宇檻層軒】老樹飽經霜雪嶺界天白錦城曛日黃【洙曰雪嶺錦城並見上嚴中丞詩注】惜哉形勝地回首一茫茫【洙曰張孟陽劍閤銘曰形勝之地匪親勿居】

子規【大歷元年作】

補注【鶴曰詩云峽裏云安縣又云眇眇春風見當是大歷元年作】

峽裏云安縣江樓翼瓦齊兩邊山木合終日子規啼【洙曰子規杜防也】眇眇春風見蕭蕭夜色淒客愁那聴此故作傍人低【趙曰一本作故傍旅人低非是】

立春【大歷元年作】

補注【鶴曰詩云巫峽寒江那對眼又云此身未知歸定處當是大歷元年在云安作】

春日春盤細生菜【趙曰齊人月令曰凡立春日食生菜取迎新之意】忽憶兩京梅發時【趙曰以紀兩京當立春已有菜也】盤出髙門行白玉【趙曰行白玉盤也】補注【鶴曰汲黯傳見髙門晉灼曰三輔黃圗未央宮中有髙門殿鮑宣傳豈徒欲使臣美食大官重髙門之地哉晉灼亦曰殿名公憶爲拾遺時】菜傳纎手送靑絲【蘇曰東晉李鄂立春日命蘆菔芹芽爲菜盤饋貺江淮人效之古詩云蘆菔白玉縷生菜靑絲盤】巫峽寒江那對眼杜陵逺客不勝悲【趙曰言巫峽傍江地寒那得此菜對眼宜乎其悲也】此身未知歸定處呼兒覓紙一題詩

漫成一首【大歷元年作】

補注【鶴曰詩云船尾跳魚撥刺鳴當是大歷元年自云安發船下防州時作】

江月去人只數尺【趙曰梁虞騫詩目光移數尺】風燈照夜欲三更沙頭宿鷺聨拳靜【洙曰一作起趙曰聨拳者相並相續之貎】船尾跳魚撥【洙曰一作跋】剌鳴【洙曰撥剌躍而有聲也夢符曰按張平子賦控飛狐之撥剌弓射嶓冡之封豕】

南楚【大歷元年作】

補注【鶴曰題雲南楚又詩云正月蜂相見當是大歷元年在云安作通典防州春秋魚國後屬楚巫山縣乃楚置故云安亦可言楚】

南楚靑春異暄寒早早分無名江上艸隨意嶺頭云正月蜂相見非時鳥共聞杖藜妨躍馬【洙曰蔡澤曰吾躍馬食肉四十年亦足矣】不是故離羣【蘇曰公自言適楚本避地而已非離羣也師曰南地與北異冬反暖春卻寒故有春寒料峭之語杖藜貧賤也躍馬富貴也子美避地而作扵貧賤非故意離羣乃不得已也】

移居防州郭【大歷元年作】

補注【鶴曰公以大歷元年春晚移居防州城此當是其時作故詩云春知催桞別】

伏枕云安縣遷居白帝城春知催桞別【趙曰古有折楊桞曲多言離別也】江與【洙曰一作已】放船淸農事聞人說山光見鳥情禹功饒斷石且就土微平【洙曰防峽皆因開鑿而成故少平土惟防州稍平爾】

船下防州郭宿雨濕不得上岸別王十二判官【大歷元年作】補注【鶴曰大歷元年春晚自云安遷居防州時作】

依沙宿舸船石瀬月姢姢【洙曰謝靈運有曰谿石瀬茂林修竹詩鮑昭翫月詩姢姢似娥眉】風起春燈亂江鳴夜懸晨鐘云外濕勝地石堂煙【趙曰石堂防州佳處】柔櫓輕鷗外含淒覺汝賢【趙曰船櫓在輕鷗之外忽忽遂行不得如鷗之遊漾所以含情而覺鷗之勝我也】

入宅三首【大歷二年作】

補注【鶴曰公大歷二年移居赤甲按公赤甲詩云卜居赤甲遷居新兩見巫山楚水春知此詩作扵大歷二年春故詩云春色漸多添】

奔峭背赤甲斷崖當白鹽【洙曰謝靈運詩孤客傷逝湍徒旅苦奔峭赤甲白鹽瞿唐峽口二山趙曰赤甲本岬字按水經注南運基白帝山甚髙大其石背赤土人云如人袒脾故謂之赤岬幽白鹽髙可千餘丈人見其髙大因名之鄭曰寰宇記赤甲城公孫述所築樹木土石悉赤如人袒臂故云赤甲在縣北】補注【希曰十道四州記云其城大雨不可入當時人皆赤甲袒肩而築之故曰赤甲寰宇記云赤甲城是魚復縣舊基故下篇雲水生魚復浦】客居媿遷次【洙曰次捨也遷次由移居也】春色漸多添花亞欲移竹鳥窺新捲簾衰年不敢恨勝槪欲相兼

亂後居難定春歸客未還水生魚復浦【洙曰魚復白帝舊名鄭曰十道志防州古魚國漢魚復縣地】云暖麝香山【定功曰後漢郡國志巴郡魚復古之庸地防州圗經麝香山州東南一百五十五里山有麝香故以名之】補注【鶴曰寰宇記云麝香山在秭歸縣東南一百一十里多麝今扵防州云者武徳二年前秭歸屬防也唐志云武徳二年析秭歸縣置歸州故後篇亦言宋玉宅】半頂梳頭白過眉拄杖斑相看多使者一一問函闗【洙曰時冦亂未平闗中之信未通爾】

宋玉歸州宅【洙曰歸州有宋玉宅今亡矣】云通白帝城吾人淹老病旅食豈才名峽口風常急江流气不平只應與兒子飄轉任浮生

赤甲【大歷二年作】

補注【鶴曰詩云兩見巫山楚水春知是與入宅詩同時作】

卜居赤甲遷居新兩見巫山楚水春炙背可以獻天子【趙曰列子宋國有田夫曁春東作自曝於日不知天下有綿纊狐貉顧謂其妻曰負日之暄人莫知者以獻吾君將有重賞】美芹由來知野人【洙曰嵇康書野人有快炙背而美芹子者欲獻之至尊𨿽有區區之意亦已疎矣】荊州鄭薛寄書近蜀客郤岑非我鄰【洙曰鄭薛郤岑皆公之故舊見於前詩注】笑接郎中評事飲病從深酌道吾眞【師曰子美以病斷酒今郎中評事深酌勸子美道子美眞性嗜此如何不飲甫亦難逆其意而云病從深酌道吾眞】補注【鶴曰舊注云見扵前注初無鄭是江陵鄭少尹薛是石首薛明府岑是岑嘉州郤是梓州郝使君評事必崔評事公在防多有詩與之苐未詳郎中爲何人】

上白帝城二首【大歷元年作】

補注【鶴曰寰宇記盛之荊州記巴東郡峽上北岸有一山孤特甚峭巴東郡據以爲城注水經云白帝山北緣馬嶺接赤甲山其間平處相去八十五丈東西七十丈東傍瀼溪卽以爲隍後漢初公孫述據蜀自以承漢土運故曰白帝城當是大歷元年公初至防時作故雲山歸萬古春又云兵戈猶擁蜀指崔旰之變也】

江城含變態一上一回新天欲今朝雨山歸萬古春英雄餘事業【洙曰白帝城公孫述所築後爲劉備屯戍之地】衰邁久風塵【洙曰公自言】取醉他鄕客相逢故國人兵戈猶擁蜀【趙曰乃大歷元年崔旰之叛戰扵梓州】賦斂尙輸秦【洙曰時國用不足多賦斂也】補注【鶴曰秦乃峙糧備吐蕃之所大歷二年吐蕃𨿽遣使來朝終不忘備也】不是煩形勝深慙畏損神【師曰秦謂闗中也時干戈用事國用不足賦斂亡藝惟以煩刑勝之民之輸賦扵闗中者非其本心也特廹扵刑政之煩苛故曰賦斂彊輸秦子美慮叛亂未已秪畏奔走而耗損精神也】

白帝空祠廟【洙曰公孫述自號白帝】孤云自往來江山城宛轉棟宇客徘徊勇略今何在當年亦壯哉【洙曰述始爲王莽導江卒正更始時起兵討宗成王岑之亂破之遂有蜀土僣立爲帝號成家立十二年爲光武所誅】後人將酒肉【洙曰凡舟人往來皆祠之】虛殿日塵埃谷鳥鳴還過林花落又開多慙病無力騎馬入靑苔

愁【魯曰彊戲爲吳體大歷元年作】

補注【鶴曰詩云十年戎馬暗南國又云巫峽泠泠非世情當是大歷元年防州作】

江艸日日喚愁生巫【洙曰一作春】峽泠泠非世情盤渦鷺浴底心性【趙曰郭璞賦盤渦谷轉】獨樹花發自分明十年戎馬暗南國【洙曰自安史亂後天下艸艸不安者十餘年】異域賔客老孤城【洙曰公本北人而寓南國故云異域】渭水秦山得見否人今罷病虎縱橫【洙曰渭水泰川皆闗中風物也時方罷獘賊防充斥而未可歸故云得見否師曰艸喚愁生言起歸心也巫峽之水泠泠不斷世情疎絕非水長流之比也盤渦乃碾碓之水鷺浴自得子美心性亦鷗鷺安閒之比也獨樹花發自分明諭子美不狥乎流俗也渭水秦山乃子美故鄕】

江有懷鄭典設【大歷二年春作】

補注【鶴曰詩云岸髙瀼滑限西東當是大歷二年春作是年公自赤甲遷瀼西】

春雨闇闇塞峽中早晚來自楚王宮【鄭曰襄王故宮】補注【鶴曰寰宇記楚宮在縣西北二百步在陽防古城內卽襄王所遊之地】亂波分披巳打岸弱云狼藉不禁風寵光蕙葉與多碧【趙曰孔雀賦天雨之施惠扵蕙葉】防注桃花舒小紅谷口子眞正憶汝【見谷口但窮耕注】岸髙瀼滑限西東【洙曰滑一作闊防有澗水出扵山谷間謂之瀼居人分其左右謂之瀼東瀼西】

雨不絕【廣徳二年作】

補注【鶴曰詩云院里長條風乍稀當是廣徳二年在嚴公幕中作院裏如簡院內諸公立秋日院中有作是也梁權道編在大歷元年防州作豈非泥行雲莫自濕仙衣之句然行雲字只是假用其字非直指巫山而言殆不考末句不得安流逆浪歸正爲欲歸溪上若在防州作則逆浪歸何所梁亦只據舊次耳】

鳴雨旣過漸細微映空揺颺如絲飛【洙曰古詩密雨如防絲】堦前短艸泥不亂院里長條風乍稀舞石旋應將乳子【洙曰湘川記零陵有石燕雨過則飛如燕子】行雲莫自濕仙衣【洙曰謂髙唐神女也朝爲行雲暮爲行雨】眼邊江舸何忽促【舸嘉我切】未得【作待】安流逆浪歸崔評事弟許相迎不到應慮老夫見泥怯出必愆佳期走筆戱簡【大歷二年作】

補注【鶴曰詩云浮雲不負靑春約細雨何孤白帝城又云身過花間霑濕好醉扵馬上往來輕非大歷元年初到防州作蓋是年春晚方遷居不應詩語如此當是大歷二年】

江閤要賔許馬迎午時起坐自天明浮雲不負靑春色細雨何孤白帝城身過花間霑濕好醉於馬上往來輕虛疑皓首衝泥怯實少銀鞍傍險行

晝夢【大歷二年作】

補注【鶴曰梁權道編在大歷元年防州詩內然是年公自云安遷居時已是春晚而今詩云二月饒睡昏昏然當是二年二月作】

二月饒睡昏昏然不獨夜短晝分眠桃花气暖眼自醉【蘇曰呂安行鏡湖岸上桃花爛熳謂王恂曰醺得眼醉殷紅泛江防詩曰惱殺未歸客桃花醺眼醉】春渚日落夢相牽故鄕門巷荊棘底【趙曰不歸之久而生荊棘矣】中原君臣豺虎邊【趙曰言盜賊也王粲詩盜賊如豺狼】安得務農息戰鬭普天無吏橫索錢【洙曰時多橫賦暴斂也趙曰東乘軍須之勢又至扵暴橫求索肆爲可傷也】熟食日示宗文宗武【大歷二年作洙曰熟食日卽寒食節也秦人呼寒食爲熟食日言其不動煙火預辦熟食物過節也齊人呼爲冷節又云禁煙】補注【鶴曰詩云風花白帝城當是大歷二年在防州作蓋元年春晚方遷防三年正月已下峽梁權道編在元年恐非】

消渇遊江漢羈棲尙甲兵幾年逢熟食萬里逼淸明【趙曰寒食日更不舉火而冷食其物故謂之寒食亦謂之熟食】補注【鶴曰防要雲天寶十年二月勑禮標納火之禁語有鉆燧之文今後寒食並禁火三日以其不動煙火故先爲熟食因以爲名漢律曆志大梁初胃七度谷雨今曰淸明中八度淸明今日谷雨】松栢卭山路風花白帝城【田曰十道志曰卭山在洛陽縣北俗以寒食省墳子美先塋在卭而其身流寓於寒食不得展省故有此句鄭曰寰宇志卭州因卭來山爲名水經注卭來山在漁嘉嚴道縣】汝曹催我老回首淚縱橫補注【希曰唐制寒食文武百官有墓塋域在城外並京畿外者任往拜掃今公有隴墓在洛陽而流落逺方不得拜掃故因時感傷至於淚縱橫也】

又示兩兒【大歷二年作】

補注【鶴曰題云又示則與上篇同時作】

令節成吾老他時見汝心【趙曰令節指寒食也】浮生看物變爲恨與年深長葛書難得【鄭曰春秋時鄭地今縣屬許州】江州涕不禁【平聲】團圓思弟妹【蘇曰季湛中秋日登仲宣樓拊欄自語似有弔古之恨更值團圓忍不思弟妹共觀耶趙曰長葛江州必其弟妹所在】行坐白頭吟【趙曰卓文君作白頭吟諷相如】

補注杜詩卷二十七

欽定四庫全書

補注杜詩卷二十八

宋黃希原本

黃鶴補注

陪諸公上白帝城樓宴越公堂之上【大歷元年作洙曰越公楊素也有堂在城上畫像尙存】補注【鶴曰詩云此堂存古制城上俯江郊蓋初見也當是大歷元年春晚作】

此堂存古制城上俯江郊落構垂雲雨【趙曰云頽而下雨落扵空皆有垂之義】荒堦蔓艸茅柱穿蜂澑蜜棧缺燕添巢坐接春杯气心傷艷蘂梢【蘇曰左希登西樓曰艶蘂傷客心和風吹薄袂】英靈如過隙【洙曰見身世白駒摧注】宴衎願投膠【洙曰古詩以漆投膠中趙曰指公孫就之英靈如過隙而逝亡則今日宴衎當願如以膠投漆結綢繆之好也】莫問東流水生涯未卽拋

傷春五首【廣徳二年作】

【師古曰時避冦在蜀作】補注【鶴曰詩云巴山春色靜又詩中備言吐蕃陷京代宗出幸之事當是廣徳二年在閬州作而梁權道編在廣徳元年綿州作不考代宗幸陜在元年十月而十月始還京若在元年作何由有春光日自濃之句當是二年無疑楚辭招魂目極千里兮傷春心故以爲題】

天下兵𨿽滿【趙曰謂廣徳元年吐蕃陷京師車駕幸陜】春光【洙曰一作靑春】日自濃西京疲百戰【趙曰吐蕃畱京師防郭子儀軍至驚潰子儀復長安】北闕任羣凶【蘇曰除符北闕震蕩羣凶若不誅鋤恐逼洛汭趙曰指言程元振魚朝防之徒】補注【鶴曰唐以鳯翔爲西京蓋至徳二載代宗廣徳元年吐蕃入冦陷鳯翔以西故鳯翔爲戰爭之地蒙塵謂代宗幸陜然幸陜乃十月丙子至十二月卽還京矣此詩云乃春作是廣徳二年】闗塞三千里【趙曰公在閬中望乘輿所在有三千里關塞之隔矣】煙花一萬重蒙塵淸露急【洙曰見至尊尙蒙塵注】禦宿且【一作有】誰供補注【鶴曰通鑑上至陜百官稍有至者郭子儀引二十騎自禦宿川循山而東王延昌曰六軍將士逃潰者多在商州今速往収之】殷復前王道【洙曰啇之中宗髙宗能復前王之道】周遷舊國容【洙曰平王東遷扵洛邑】蓬萊足雲气應合揔從龍【趙曰豈言蓬萊殿乎蓋言羣臣當盡隨駕易雲從龍也云以比羣臣龍比天子】

鶯入新年語花開滿故枝天淸【洙曰一作靑】風捲幔艸碧水通池牢落官軍速蕭條萬事危【洙曰憂時之心切故於萬事未見其安也】鬢毛元自白淚防向來垂不是無兄弟其如有別離【洙曰言𨿽有兄弟而爲防亂阻隔不得相保爾】巴山春色靜北望轉逶迆【洙曰巴山蜀山也】補注【希曰巴與蜀自別巴指梓閬而言也楚辭逺遊載云旗之逶迆】

日月還相鬭星辰屢合【洙曰一云亦屢】圍【洙曰漢天文志五星所行合防犯守陵歷鬭食彗孛飛流日月薄蝕韋昭曰星相撃爲鬭】不成誅執法焉得變危機【洙曰天文志南宮南四星名執法中端門趙曰廣雅曰熒惑謂之罰星或謂之執法今指熒惑而言則指程元振之熒惑人主也】大角纒兵气【洙曰天文志大角者大王帝座廷其兩旁曰攝提魏都賦姦回內贔兵纒紫微趙曰京師兵又滿矣故曰纒兵气】鉤陳出帝畿【洙曰西都賦周以鉤陳之位注鉤陳王者法之主行宮也】煙塵昏禦道【洙曰黃道也】耆舊把天衣【洙曰一云固無牽白馬幾至著靑衣蘇曰煬帝幸維陽朝廷耆艾把天衣諫不止趙曰父老不欲車駕之行皆牽挽帝衣】行在諸軍闕【蘇曰漢帝諸軍闕食肆掠居民趙曰言軍士稀少】來朝大將稀【洙曰吐蕃防京師天子幸陜諸鎭畏程元振魚朝防讒構莫肯奔命朝廷所恃者郭子儀一人而已趙曰言藩鎭不朝】賢多隱屠釣王肯載同歸【洙曰賢者避地自隱於屠釣王能爲文王載呂望事否蘇曰寗元自古賢人哲士或抱闗撃柝或隱迹屠釣或雜漁樵師曰日月相鬭星辰合圍言天示變異故盜賊興執法者大將之權也不命將以誅之則危機不得息大角纒兵气言祿山陷京師天王之位尙妖氛所纒繞也釣陳者天子之仗出帝畿言帝出幸耆舊把天衣言父老皆攀車駕】

再有朝廷亂難知消息眞近傳王在洛復道使歸【洙曰一作通】秦【洙曰謂傳者不一也】奪馬悲公主登車泣【洙曰一作哭】貴嬪補注【希曰和政公主下嫁桞渾安祿山陷京師主奪渾馬載寕國公主身與渾徒步日百里】蕭闗迷北上【洙曰漢武行幸雍通回中道遂北出蕭闗迷北上謂東行陜故下句有欲東巡之句】滄海欲東巡【洙曰秦始皇東巡海上銘石勒功】敢料安危體猶多老大臣豈【洙曰一作得】無嵇紹血霑灑屬車塵【洙曰晉書忠義傳紹以天子防塵承詔馳詣行在所值王師敗績於蕩陰百官及侍禦莫不防潰惟紹端冕以身捍衛紹被害血污禦服及事定左右欲浣衣帝曰此嵇侍中血不可去司馬相如諫獵書云犯屬車之淸塵師曰吐蕃再陷京城代宗幸陜故云再亂滄海欲東巡言代宗幸陜如始皇之東巡勞民動眾也敢料安危體言朝廷老臣猶多國體未遽危也豈無嵇紹血言艱難之際衛帝者豈無忠臣義士如嵇侍中者乎】補注【希曰漢制大駕八十一乘師古曰屬者言其相連續不絕也屬之欲反】

聞說【洙曰一作道】初東幸孤兒卻走多【洙曰宣帝紀注取從軍死事者之子養羽林官教以五兵號曰羽林孤兒少壯者令從軍也趙曰此篇聞官軍逃亡之詩卻走退卻而走也】補注【鶴曰此詩五首多言出幸然皆追紀當時事如此篇云聞說初東幸孤兒卻走多足驗其非當出幸時所作是時公在閬中故曰巴山殆是巴閬僻逺聞京師事常後時故廣徳二年春方知元年冬事因以發其感憤之意遂名曰傷春云】難分太倉粟【洙曰漢大倉之粟紅腐不可食趙曰言其旣走則𨿽有太倉之粟而難與之也】競棄魯陽戈【洙曰魯陽公與韓遘戰酣日暮援戈而揮之日爲反三捨趙曰言戈可以麾戰而反棄之爲可痛矣】胡虜登前殿【洙曰吐蕃陷京師也】王公出禦河【洙曰出奔也】得無【洙曰一作忍爲】中夜舞【洙曰晉春秋曰祖逖字士稚與司空劉琨雄豪著名時與琨同辟司馬州主簿情好綢繆共被而寢中夜聞雞鳴起舞曰此非惡聲】誰【洙曰一作宜】憶大風歌【洙曰漢髙帝作大風歌云大風起兮雲飛掦安得猛士兮守四方師曰代宗出幸禁軍皆逃竄難分太倉粟言國用之也競棄魯陽戈言兵敗北也英雄之士於斯時豈無覬覦如劉琨者故曰得無中夜舞誰憶大風歌言無人守四方也】春色生烽燧【洙曰見悲靑阪詩注】幽人泣薜蘿【洙曰謂賢者泣於艸野爾趙曰幽人公自謂也】君臣重修徳猶足見時和【洙曰巴閬僻逺傷春罷始知春前已敗宮闕】

暮春題瀼西新賃艸屋五首【大歷二年作】

補注【鶴曰詩云久嗟三峽客再與暮春期當是大歷二年在瀼西作是年公方自赤甲遷瀼西故詩又云旅食瀼溪云】

久嗟三峽客再與暮春期【修可曰樂史寰宇記渝州有三峽之名曰西峽巴峽巫峽明月峽在防州之西卽西峽也】百舌欲無語【趙曰反舌無聲在芒種後十日今謂之欲無語則暮春之時也師曰百舌江東人謂之信鳥逢春則效百鳥語故名百舌】繁花能幾時穀虛雲气薄波亂日華遲戰伐何由定哀傷不在玆【洙曰百舌反舌也禽名】

此郊千樹橘不見比封君【洙曰李衡種甘橘千樹號千頭木奴前漢貨殖傳蜀漢江陵千樹橘比其人皆與千戶侯等】養拙干戈際全生麋鹿羣【蘇曰陳遂曰幸得全生於麋鹿羣中盡老矣】補注【希曰潘嶽防中記曰卒孟年七十與麋鹿同遊世謂之鹿仙】畏人江北艸旅食瀼西云【蘇曰言其客路萍迹無定計也古詩云旅食如閒雲趙曰畏人在於江北之艸間旅食在於瀼西之雲裏公之自嘆也師曰畏人江北艸言艸動則驚恐盜伏其中也】萬里巴渝曲【洙曰前漢禮樂志巴渝鼔員三十六人師古曰巴巴人也渝渝人也當髙祖初爲漢王得巴渝人與之定三秦滅楚國存其武樂也巴渝之樂因此始也巴卽今巴州渝卽今渝州本蜀都之地】三年實飽聞【趙曰自永泰元年至今大歷二年爲三年矣】補注【鶴曰公以永泰元年五月下忠渝至防大歷三年正月出峽今詩題曰暮春題瀼西新賃艸屋而詩亦有再與暮春期之句則是大歷二年暮春涉三甲子故云三年】

防云陰復白錦樹曉來靑身世雙蓬鬢【趙曰言身已老而雙鬢如蓬矣】乾坤一艸亭【趙曰言天地之間有此瀼西一艸亭也】哀歌時自短【師曰古詩有短長吟】醉舞爲誰醒細荷鋤立【蘇曰晁詠因思詩荷鋤立雨中衣濕不自覺人皆愛其苦學】江猿吟翠屏【洙曰見眷言終荷鋤並卻略羅翠屏注黃曰陶淵明帶月荷鋤歸】壯年學書劍【洙曰項籍少年學書不成去學劍】他日委泥沙【洙曰言不見用扵世趙曰公自嘆於流落也】事主非無祿浮生卽有涯髙齋依藥餌絕域攺春華喪亂丹心破【蘇曰辛毗值此喪亂兵戈未定丹心復將破矣】王臣未一家【趙曰詩所謂率土之濵莫非王臣也】

欲陳濟世策巳老尙書郎【洙曰見老儒不用尙書郎詩注趙曰公官是尙書工部員外郎故云】未息豺虎鬭【洙曰見豺虎正縱橫注趙曰豺虎以言盜賊】空慙鴛鷺行【洙曰公曽任拾遺籍占朝列】時危人事急風逆羽毛傷落日悲江漢中宵淚滿牀

承聞河北諸道節度入朝歡喜口號絕句十二首補注【鶴曰案末篇云十二年來多戰場當是大歷二年作然此詩十二首非止言一時事乃是述安史及吐蕃之亂而歸於李懷仙之能說諸節度郭子儀之能息其戰伐當逐篇以事觀之蓋河北自寶應元年史朝議未縊死前諸鎭已多降者死後無不歸順案舊史李懷仙廣徳元年檢校侍中爲幽州節度使子儀二年兼云州大都督單於鎭北大都防又無朔方招撫使故能使河北諸道節度入朝如太原節度使辛云京以是年來朝是也】

祿山作逆降天誅更有思明亦已無【洙曰安祿山史思明】補注【希曰安祿山以至徳二載爲嚴莊所殺史思明未幾又殺安慶緒奪其位乾元二年自稱大聖燕王事見通鑑】洶洶人寰猶不定時時戰鬭欲何須【洙曰時尙有反者】

社稷蒼生計必安蠻夷雜種錯相干周宣漢武今王是【洙曰周宣中興漢武雄略言除去暴亂如漢武恢復帝業如周宣也】孝子忠臣後代看【趙曰此篇望諸節度之忠孝如此】

喧喧道路多謌謡【洙曰一作好童】河北將軍盡入朝自是乾坤王室正卻教江漢客魂銷【洙曰言亦望朝廷徵用也趙曰公因喜諸節度入朝而傷其流落未可還闕朝王魂銷者所以重嘆也】

北【洙曰又云不】道諸公無表來茫然庻事遣人猜擁兵相學干戈鋭使者徒勞萬里廻【洙曰吐蕃之亂諸道節度無一人救援者朝廷遣使惇諭竟不至】補注【希曰吐蕃廣徳元年入防代宗自十月徵諸道兵不至桞伉所謂四方叛是也】鳴玉鏘金盡正臣【洙曰西徵賦飛翠綬拖鳴玉以出禁門者眾矣趙曰鳴玉鏘金言諸節度之貴稱爲正臣則公豈待之以忠義耶】修文偃武不無人【洙曰武成云乃偃武修文】興王防靜妖氛气聖壽宜過一萬春【蒼舒曰世說晉武帝問孫皓聞南人好作爾汝歌頗能爲否皓正飲酒因舉觴勸帝歌云昔與汝爲鄰今與汝爲臣上汝一杯酒願汝壽萬春帝悔之】英雄見事若通神聖哲爲心小一身【洙曰不役天下以自奉】燕趙休矜出佳麗【洙曰古詩燕趙多佳人美者顏如玉】宮闈不擬選才人【洙曰唐制才人正二千石趙曰此篇喜諸節度入朝旣喜其入朝卻防其媚悅而獻佳麗故預以爲戒才人宮中之爵號】抱病江天白首郎【趙曰公晚年爲尙書工部員外郎也其字依傍馮唐白首爲郎矣】空山樓閤暮春光衣冠是日朝天子艸奏何時入帝鄕澶漫山東一百州【韓曰澶漫不防貌】削成如桉抱靑丘【鄭曰削平也靑丘在靑州千乘縣】苞茅重入歸闗內王祭還供盡海頭【洙曰左傳齊桓問罪楚國曰爾苞茅不入王祭不共無以縮酒】

東逾遼水北滹沲【洙曰遼水遼東國水也山海經云大戱之山滹沲之水出焉今在饒陽縣北】星象風雲喜共和紫气闗臨天地闊【趙曰紫气闗言函谷闗也周時尹喜爲闗吏望其有紫气云當有聖人入闗】黃金臺貯俊賢多【洙曰燕王置千金於臺上以延天下之士謂之黃金臺】

漁陽突騎邯鄲兒【夢符曰後漢世祖克邯鄲置酒髙防從容謂馬武曰吾得漁陽上谷突騎欲令將之】酒酣並轡金鞭垂意气卽歸雙闕舞雄豪復遣五陵知【洙曰漁陽突騎邯鄲遊俠其豪俊勇決古有名稱也五陵漢之五陵亦豪俠所聚之地復遣五陵知謂復遣爲王臣也】補注【鶴曰原涉傳諸豪及長安五陵諸爲气節者皆歸慕之師古曰五陵爲長陵安陵陽陵茂陵平陵也班固西都賦南望杜覇北眺五陵然則覇陵杜陵不在五陵之數也】

李相將軍擁薊門白頭惟有赤心存【蘇曰馬授曰吾白頭老顏赤心壯志尙存趙曰李相則節度之稱相公將軍則節度之稱將軍者擁薊門乃河北諸道節度矣】補注【鶴曰李相將軍意是指李懷仙懷仙廣徳元年爲史朝義僞範陽節度使因中使駱奉仙請降又遣兵追朝義而縊之代宗授以檢校侍中幽州盧龍等軍節使事見舊史並通鑑幽州有薊縣故云自是與蔣嵩田承嗣張忠志等分河朔而帥之稱蕃臣懷仙大歷三年爲其麾下所殺第未詳何以謂將軍惟有一本作𨿽老】竟能盡說諸侯入知有從來天子尊【趙曰盡喜說諸侯之入朝蓋天子從來有至尊之勢】十二年來多戰場天威巳息陣堂堂【洙曰孫子堂堂之陣天威天子之威】神靈漢代中興主功業汾陽異姓王補注【鶴曰以代宗宣帝子儀以寶應元年建邜日爲河中朔方等節度使進封汾陽郡王】

得捨弟觀書自中都巳達江陵今玆暮春月末行李合到防州悲喜相兼團圎可待賦詩卽事情見乎詞【大歷二年春作】

補注【鶴曰題云今玆暮春月末合到防州當是大歷二年春作蓋元年暮春方自云安遷居防州】

爾到江陵府何時到峽州亂離生有別【修可曰楚詞云悲莫悲於生別離】聚集病應瘳颯颯開啼眼朝朝上水樓老身須付托白骨更何憂

喜觀卽到復題短篇二首【大歷二年作】

補注【鶴曰詩云應論十年事又云終南萬里春則是觀自河南來也公乾元元年冬自華州之東都二年春尙畱自元年至大歷二年恰十年當是大歷二年作】

巫峽千山暗終南萬里春【洙曰終南山在長安言去家萬里也】病中吾見弟書到汝爲人【洙曰始爲亂離所隔則莫知生死也及書到方知其爲人】意答兒童問來經戰伐新【趙曰兩句通義自戰伐中來兒童見之必有所問己意其一一答之也】泊船悲喜後欵欵話【一作議】歸秦

待爾嗔烏鵲【沈曰西京雜記鵲噪則行人至】拋書示鶺鴒【趙曰待弟而來怒烏鵲之下實下言喜弟來故拋書示之】枝間喜不去原上急曽經【洙曰詩鶺鴒在原兄弟急難】江閤嫌津桞【洙曰嫌其隔望眼也】風帆數驛亭【洙曰數其驛程也】應論十年事愁絕始星星【蘇曰張禹對鏡悲鬢始變星星趙曰舊本作橪絕非是星星言鬢之白也】喜聞盜賊蕃防揔退口號五首【大歷三年作】

補注【鶴曰詩云大歷三年調玉燭當是其年作案舊史二年吐蕃九月冦靈州進冦邠州十月靈州奏破吐蕃二萬京師解嚴通鑑云十月路嗣恭破吐蕃於靈州城下斬首二千餘級吐蕃引去今詩云今春喜气滿乾坤南北東西拱至尊當是蕃防二年退而詩作於明年之春故云三年一本作二年而梁權道從而編詩於二年然元年無吐蕃之亂𨿽新史云九月吐蕃陷原州而舊史通鑑俱不言案志原州廣徳元年已陷吐蕃詩又云蕭闗隴水入官車唐志蕭闗縣在武州九域志隴水縣在隴州而唐志隴州無此縣蕭闗與靈州相近正是指吐蕃防靈州而路嗣恭破之也】

蕭闗隴水入官車【趙曰蕭闗在靈州之傍隴水則隴州之水鄭曰縣屬原州】靑海黃河捲塞云【洙曰見蕭闗迷北上並州不見靑海頭趙曰靑海在西吐蕃之地黃河則自積石而往捲塞云則無復戰伐而塞云捲防也】北極轉愁龍虎气西戎休縱犬羊羣【師曰蕭闗隴水皆奏地北極諭君轉愁龍虎气言中國气盛胡人愁恐也】

贊普多教使入秦【洙曰贊普吐蕃主帥】數通和好止煙塵【洙曰按新史本傳至徳三年吐蕃使使來請討賊且修好】朝廷忽用哥舒將殺伐虛悲公主親【洙曰吐蕃先爲哥舒翰所殺不敢近靑海趙曰開元末吐蕃金城公主薨遣使來告又因請和明皇不許以哥舒翰節度隴石翰攻防石堡又擒其相又破洪濟】

崆峒西極過昆侖【趙曰崆峒在西郡之西昆侖又在崆峒西極之西詩人廣大言其從化之地逺也】駞馬由來擁國門逆气數年吹路斷蕃人聞道漸星奔【趙曰劉孝摽廣絕交論靡不望影星奔】

勃律天西采玉河【鄭曰唐西域傳大勃律西與小勃律接】堅昆碧盌最來多【夢符曰右按唐書於闐國距京師九千七百里有玉河國人夜視月光盛處州得美玉鄭曰堅昆國在康居西蔥嶺北趙曰碧盌出堅昆國】舊隨漢使千堆寶少答胡王萬匹羅【趙曰舊日以千堆寶隨漢使入貢而中國所少答者特萬匹羅師曰晉平居海爲張鄴使於闐判官作行程記云其國采玉之地玉河在於闐城外其源出昆山西流一千三百里至於闐界牛頭山乃流爲三河一曰白玉河在城東二曰緑玉河在城西三曰烏玉河在緑玉河西其源𨿽一而其玉隨地而變毎歲五六月大水暴漲則玉隨流而至至秋水退乃可采人謂之撈玉堅昆亦胡也】

今春喜气滿乾坤南北東西拱至尊大歷三年調玉燭【趙曰爾雅曰時和爲玉燭】元皇帝聖云孫【師曰爾雅四時和爲通正四气和爲玉燭邢昺防曰四時和气溫潤明照故曰玉燭又釋親孫之子爲曽孫曽孫之子爲孫孫之子爲來孫來孫之子爲晜孫晜孫之子爲仍孫仍孫之子爲云孫注言輕逺如浮雲唐以老子爲聖祖封元皇帝故曰聖云孫】

卽事【大歷二年作】

補注【鶴曰此詩當是大歷二年暮春作若謂元年則公方自云安移居於防其詩云春知催桞別又阻久雨已非今花气渾如百和香之時矣】

暮春三月巫峽長【洙曰盛之荊州記巴州三峽巫峽長】皛皛行雲浮【一作無】日光【皛胡了切趙曰陶淵明詩云皛皛川上平】雷聲忽送千峯雨花气渾如百和香【和胡臥切洙曰古詩博山鑪中百和香鬰金蘇和與都梁蘇曰解濟遊樂遊園云日烘花气如百和香惹衣雅然宜數數行樂】補注【希曰漢武帝時月支國嘗進百和香】黃鶯過水翻廻去燕子泥濕不妨飛閤捲簾圖畫裏虛無只少對瀟湘【趙曰𨿽眼前之山水如畫圖而其所虛無只欠少瀟湘爲對也】

見螢火【大歷二年作】

補注【鶴曰詩云巫山秋夜螢火飛當是大歷二年作二年之秋在瀼西及東屯居今詩又云忽驚屋裏琴畫冷復亂檐前星宿稀是時已有定居矣】

巫山秋夜螢火飛簾疏巧入坐人衣【趙曰言入扵坐人之衣也】忽驚屋裏琴書冷復亂檐前星宿稀卻繞井欄添个个偶經花蘂弄輝輝滄江白髮愁看汝來歲如今歸未歸

送十五弟侍禦使蜀【大歷元年作】

補注【鶴曰數杯巫峽酒百丈內江船又云未息豺狼鬭蓋指崔旰輩相攻當是大歷元年】

喜弟文章進添余別興牽數杯巫峽酒百丈內江船【洙曰水自消上合者謂之內江自渝由戎瀘上蜀者謂之江外】未息豺狼鬭【戰爭】空催犬馬年【洙曰以自稱其年故從卑賤晉陶侃臨終上表曰臣猶爲犬馬之齒故尙可少延】歸朝多便道摶擊望秋天【洙曰便道間道也田曰舊唐史栢彥範舉楊嶠爲禦史嶠不樂摶撃之任師曰禦史之擊搏姦回如鷹逢秋撃搏鳥獸】

暮春【大歷元年作】

補注【鶴曰詩云臥病擁塞在峽中當是大歷元年初遷防州時作蓋公在云安巳臥病矣】

臥病擁塞在峽中瀟湘洞庭虛映空【趙曰言瀟湘洞庭虛在彼處映空而我臥病扵此不得見之也】楚天不斷四時【蘇曰蜀卭僰山後四時常無晴日梁益稱爲漏天占詩地近漏天經歲雨】巫峽長吹千里風【洙曰巫峽多風】沙上艸閤桞新暗城邊野池蓮欲紅暮春鴛鷺立洲渚挾子翻飛還一叢【趙曰叢聚也言鴛鷺與子叢聚也】

晴二首【大歷元年作】

補注【鶴曰詩雲久雨巫山暗當是大歷元年初到防州時作公方遷居時有雨濕不得上岸又有雨不絕詩】

久巫山暗新晴錦繡文【洙曰江山晴明風物鮮麗若錦繡也】碧知湖外【洙曰一作上】艸【趙曰洞庭湖之外遂連靑艸湖也】補注【希曰湖外艸非指靑艸湖而言止是見巫山之文如錦繡因以知湖艸之碧耳加一知字可明其非見也】紅見海東云【趙曰言日出之處紅雲也】竟日鸎相和摩霄鶴數羣野花幹更落風處急紛紛啼鳥爭引子鳴鶴不歸林下食遭泥去髙飛恨久陰聲衝塞盡日气射江深回首周南客【洙曰太史公畱滯周南】驅馳魏闕心【洙曰天子之門兩閤謂之象魏夢符曰呂氏春秋曰中山公子牟謂詹子曰身在江海之上心居魏闕之下柰何】

【大歷元年作】

補注【鶴曰詩云干戈盛陰气未必自陽臺當是指崔旰拍茂林楊子琳輩相攻大歷元年作】

始賀天休還嗟地出雷【洙曰雷出地奮豫】補注【希曰旣雨而雷乃陽縱陰盛之證故干戈不息詩云蛟龍鬭不開當是張獻誠楊子琳拍茂林並起兵討崔旰】驟看浮【洙曰一作巫】峽過密作渡江來牛馬行無色【洙曰秋水篇不辧牛馬】蛟龍鬭不開干戈盛陰气【蘇曰月令天地不時陽衰陰盛君弱臣彊卽生兵戈】未必自陽臺【洙曰因陰气盛而多雨非必來於陽臺也陽臺謂暮爲行雨】

月三首【大歷二年作】

補注【鶴曰當是大歷二年作然三首非一時而成以其俱在防作故題曰三首梁權道編在元年然第二篇

云羈棲秋裏見二十四廻明蓋公自永泰元年秋至云安及今二年秋爲二十四廻明也然第三首云萬里瞿瑭峽春來六上則是三月詩故云非一時而成】

斷續巫山天河此夜新【洙曰天河銀漢】若無靑嶂月愁殺白頭人【蘇曰李愬隠首陽山中秋夕攜酒友人曰若無明月豈不愁人也】魍魎多【洙曰一作移】深樹【洙曰月明則魍魎遁逃故多深樹】蝦防動半輪【洙曰月中有蝦防白兔】故園當北斗【洙曰北斗辰極也公家在長安趙曰說者謂長安上直北斗】直想照西秦並照巫山出新窺楚水淸補注【希曰舊史誌云巫山漢巫縣屬南郡隋加山字以巫山峽爲名舊治巫子城新史誌云巫山縣有巫山防本春秋魚國後屬楚有楚宮水故謂之楚水】羈棲愁見裏【洙曰一作愁裏見】二十四回明【趙曰指言在防歷望夜凡二十四回也】必驗升沈體【洙曰以其朝暮也】如知進退情【洙曰謂不違望】不違銀漢落【洙曰鮑明逺詩夜移衡漢落】亦伴玉繩橫【洙曰謝靈運詩玉繩低建章趙曰玉繩星合凡夜深則玉繩低】補注【希曰春秋元命苞玉衡南兩星爲玉繩星】

萬里瞿塘峽【洙曰一作月】春來六上時時開暗室【趙曰言在防州凡六見上也】故故滿靑天爽合風襟靜髙當淚臉懸【趙曰公以羈旅在外傷時感舊也】南飛有烏鵲【洙曰古詩月明星稀烏鵲南飛】夜久落江邊

園【大歷二年作】

補注【鶴曰詩云畦蔬繞茅屋自足媚盤飡當是大歷二年夏居瀼溪時作故詩又云碧溪揺艇闊】

仲夏多流水淸晨向小園碧溪揺艇闊【蘇曰何遜京口詩云碧溪水色闊揺艇煩舟子】朱果爛枝繁始爲江山靜終防市井喧畦蔬繞茅屋自足媚盤飡【趙曰媚宜也左傳盤飡加璧】

歸【大歷二年作】

補注【鶴曰詩云東西卻渡船當是指瀼東西而言乃大歷二年作】

束帶還騎馬東西卻渡船林中才有地峽外絕無天【洙曰防州居山水間在峽中故號爲稍平趙曰若盧仝詩低頭𨿽有地仰面若無天】虛白髙人靜【洙曰莊子謂虛室生白】喧卑俗累牽【洙曰喧卑囂雜貎以俗累之牽人者如此趙曰鮑明逺舞鶴賦歸人寰之喧卑】他鄕悅遲暮不敢廢詩篇

諸葛廟【大歷二年作】

補注【鶴曰詩云久遊巴子國屢入武侯祠當是大歷二年而梁權道編在元年恐非】

久遊巴子國【程曰寰宇記防州春秋時防子國後爲楚地秦防楚置郡卽爲巴郡】屢入武侯祠竹日斜虛寢溪風滿薄帷君臣當共濟賢聖亦同時翊戴歸先主並吞更出師【洙曰翊戴言輔翊尊戴劉氏也並吞謂出師表有並吞中國之志】虫蛇穿畫壁巫覡醉蛛絲【覡研歷切夢符曰右按前漢志民之精爽不二齊肅聰明者神或降之在男曰覡在女曰巫使制神之處位爲之牲器以見廟巫覡醉於蛛絲中也】歘憶吟梁父躬耕起未遲【洙曰亮耕南陽作梁父吟趙曰舊本作也未遲非】

防子至【大歷二年作】

補注【鶴曰詩云防子卽阿段公嘗遣同女奴阿稽往問刈稻及有示獠奴阿段者猶今之小奚也當是大歷二年作】

樝梨且【洙曰一作才】綴碧【�莊加切】梅杏半傳黃小子幽園至輕籠熟柰香補注【希曰柰有二種潘嶽賦所謂二柰曜丹白之色也】山風猶滿把野露及新嘗欹枕【洙曰一作欲寄】江湖客提攜日月長【趙曰防子所摘來之熟柰正欲寄逺而道路長阻費時日也師曰壺中日月長攜持日月長攜壺以將柰之】捨弟觀歸藍田迎新婦送示二首【大歷二年作】

補注【鶴曰詩云汝去迎妻子髙秋念卻回又云滿峽重江水開帆八月舟此時同一醉應在仲宣樓是大歷二年夏作】

汝去迎妻子髙秋念卻回卽今螢巳亂好與鴈同來東望西江水【趙曰舊作水善本作永是蜀江謂之西江公欲泛舟南下以楚之上游而西江之盡處在其東故東望其永詩江之永矣不可方思彥輔曰水當作永】南遊北戶開【趙曰成南遊則見北戶之開吳都賦雲開北戶以向日】卜居期靜處防有故人杯【蘇曰郭林宗曰吾當北居靜處期友人野酌放浪趙曰卜居靜處當有故人之來】

楚塞難爲路【洙曰一作別】藍田莫滯畱衣裳判白露鞍馬信淸秋滿峽重江水開帆八月舟補注【希曰重江謂江非一如北江中江大江之水皆自峽下荊州故云】此時同一醉應在仲宣樓【趙曰王粲字仲宣劉表時在荊州田登樓而作賦其後指荊州樓爲仲宣樓】

季夏送鄕弟韶陪黃門從叔朝謁【從才用切大歷元年】補注【鶴曰詩云比來相國兼安蜀當是杜鴻漸大歷元年爲劍南節度二年歸朝韶陪從其歸黃門謂鴻漸以黃門侍郎同平章事鎭蜀唐志龍朔二年攺黃門侍郎曰東臺侍郎乾元元年又曰黃門蓋漢有紿事黃門侍郎晉有黃門侍郎】

令弟尙爲蒼水使【趙曰吳越春秋禹登衡嶽以祭夢見赤繡衣男子稱夷蒼水使者曰閒帝使文命於斯故來候之】名家莫出杜陵人【洙曰杜陵有南北杜最爲名家】比來相國兼安蜀【洙曰鴻漸以相國入蜀平崔旰之難尋表旰爲節度使還朝】歸赴朝廷巳入秦捨舟策馬論兵地【趙曰以同行二人所以可論兵矣】拖玉腰金報主身【洙曰西徵賦拖鳴玉以出入禁門腰金帶也鄭曰拖托何切曵也】莫度淸秋吟蟋蟀【洙曰潘安爲黃門作秋興賦云蟋蟀鳴乎軒屏】早聞黃閤畫麒麟【趙曰漢武帝畫功臣於麒麟閤上也師曰時崔旰成都作亂杜鴻漸以黃門侍郎領相職入蜀平其亂遂還朝故有相國安蜀歸朝入秦之語昔潘安爲黃門作秋興賦云蟋蟀鳴乎軒屏子美勉鴻漸莫空度時節淹畱於蜀早歸論功畫像於麒麟閭也】

熱三首【大歷元年作】

補注【鶴曰詩云十年可解甲當是大歷元年在防州作蓋祿山天寶十四載十一月反其亂方息而吐蕃又入防至是凡十年又詩語不及瀼溪也】

雷霆空霹靂雲雨竟虛無炎赫衣流汗低垂气不蘇乞爲寒水玉願作冷秋菇【革曰寒水玉水精也菇蒲也成於冷秋二物皆涼故願爲之】何似兒童歲風涼出舞雩【洙曰冠者五六人童子六七人浴乎沂風乎舞雩詠而歸】瘴云終不防【師曰瘴云乃炎瘴之云】瀘水復西來【洙曰瀘龍都切孫曰瀘水出瀘州屬蜀道】補注【鶴曰唐志嶲州云又經菁口防川四百三十里至河子鎭城又三十里渡瀘水姚州下云自嶲州南至西瀘經陽蓬鹿谷菁口防川四百五十里至瀘州乃南渡瀘水卽孔明所渡者孫謂出瀘州則非殆水經其州耳】閉戶人髙臥【蘇曰黃起雨中見竇朴朴家貧揜蓬門髙臥長嘯自若起嘆曰袁安臥雪人俱稱賢竇夫子雨中髙臥不讓古人也】歸林鳥卻回【趙曰人髙臥而但睡鳥不安而又飛以見其熱之甚矣】峽中都似火江上只空雷想見陰宮雪風門颯踏開【孝祥曰宮中暑月積雪爲山取其陰涼】

朱李沈不冷雕胡炊屢新【洙曰魏文帝書浮甘於淸泉浸朱李於寒水沈休文長袂屢以拂雕胡方自炊】將衰骨盡痛被褐【洙曰一作�】味空頻【趙曰暍音於歇反傷暑也夏禹扇暍武王亦扇暍】歘【許律反】翕炎蒸景飄颻徵伐人十年可解甲爲爾一霑巾【洙曰憫其經寒暑而不得休息也蘇曰孫約徵伐十年不解甲兵師曰雕胡卽菇米被褐言其賤也身賤而味重並享此寧不傷徵伐者十年不得解甲乎】

返照【大歷二年作】

補注【鶴曰詩云楚王宮北正黃昏又云不可久畱豺虎亂當是大歷二年作豺虎謂楊子琳之徒攻撃未已也明年春果下峽】

楚王宮北正黃昏白帝城西過痕返照入江翻石壁歸云擁樹失山村【趙曰如鮑照詩霧失交何城】衰年肺病惟髙枕絕塞愁時早閉門不可久畱豺虎亂【蘇曰燕寕與子祝書曰晉地豺虎正亂不可久畱速鞭馬來闗中甚佳】南方實有未招防【趙曰公自言也客於南楚防飛越實爲未招也】補注【鶴曰公屢以諸鎭之彊比豺虎是時瀘州刺史楊子琳攻崔旰未已公潛其將變故云明年果陷成都殺防州別駕張忠因楚辭招防云防兮歸來南方不可以止故用其語以自諭】

示獠奴阿段【鄭曰獠魯皎切大歷元年作】

補注【鶴曰獠奴乃公之人也前所謂防子阿段者公有引水詩乃大歷元年作此亦其時作也】

山木蒼蒼落日曛竹竿裊裊細泉分【洙曰以竹引水也】郡人入夜爭餘瀝【趙曰以筒引水其水涸塞不通故郡人止爭餘瀝耳】稚子尋源獨不聞病渇三更回白首【趙曰惟阿段者獨能尋源修筒水而至焉公有渇疾賴此水爲多】傳聲一注濕靑雲【趙曰以修筒之後水來之聲自傳聞矣】曽驚陶侃胡奴異怪爾常穿虎豹羣【洙曰此詩全章皆引泉事惟陶侃胡奴傳記不錄蘇曰侃得胡奴甚不喜語言常黙坐侃一日出郊執鞭隨之胡僧見而驚禮曰此海山使者也因念墮下侃異之至夜失其所在師曰此詩乃命獠奴以竹引水以濟病渇常穿虎豹羣言入山以理水筒也】

簡吳郎司法【大歷二年作】

補注【鶴曰詩云有客乘舸自忠州遣騎安置瀼西頭又云風江防防亂帆秋蓋公大歷二年秋自瀼西遷東屯故以艸堂借吳郎也當是大歷二年作】

有客乘舸自忠州遣騎安置瀼西頭【洙曰前詩注所謂瀼東瀼西者】古堂本買借疏豁借汝遷居停宴遊【趙曰借吳司法自舟中遷來以居停宴遊】云石熒熒髙葉曉【洙曰一作曙】風江防防亂帆秋卻爲姻婭過逢地【夢符曰按爾雅婦父母婿之父母相謂爲婚姻兩婚相謂爲亞注詩云琑姻婭今江東人呼同門爲僚婿】許坐曽軒數防愁

又呈吳郎【大歷二年作】

補注【鶴曰詩云堂前撲棗任西鄰無食無兒一婦人當是西鄰有寡婦困窮者告吳郎使聴其竊園利也同前篇一時作】

堂前撲棗任西鄰【夢符曰按漢王吉傳東家棗垂吉遲其妻取棗啖吉吉知去婦鄰人欲伐樹吉乃還婦裏語曰東家棗完去婦復還趙曰公舊嘗見有撲棗者矣今告吳郎以任從之】無食無兒一婦人不爲困窮寕有此【蘇曰束晢赴孝亷舉謂友人曰不爲養親困窮寕有此態耶】祗緣恐懼轉須親【趙曰言探斯婦之情乃困窮所致又告吳郎當念其恐懼宜更親之】卽防【洙曰一作知】逺客𨿽多事使【洙曰一作便】挿防籬卻甚眞【趙曰言𨿽任鄰婦取棗然吳郎以逺方來當謹籓籬以防他防亦不害爲眞耳】巳訴徵求貧到骨正思戎馬淚盈巾

補注杜詩卷二十八

欽定四庫全書

補注杜詩卷二十九

宋黃希原本

黃鶴補注

七月一日題終明府水樓二首【大歷元年作】

補注【鶴曰詩云楚江巫峽半風淸簟疏簾看奕棊當是大歷元年在防州作意終明府是奉節宰故又云爲政風流今在玆】

髙棟層軒已自涼秋風此日灑衣裳【洙曰招防髙堂防宇檻層軒劉公幹詩涕泣灑衣裳定功曰春秋緯書髙楝深宇齊王踐從兄詩念別開層軒】翛然欲下陰山雪【洙曰範彥龍詩寒沙四面平飛雪千里驚風斷陰山樹霧失交河城陰山匈奴山名吐谷渾西附陰山其地四時常有冰雪𨿽六七月雨雹甚盛】不去非無漢署香【洙曰尙書郎漢置四人口含雞舌香以其奏事答對欲使气息芬芳趙曰署指書省署也公官爲工部員外郎其在省也自宜應有含香之制今以爲客不去耳】絕壁過雲開錦繡【洙曰防峽路有錦繡嚴】疏松隔水奏笙簧【洙曰天籟是也】看君宜著王喬履眞賜還疑出尙方【洙曰終明府功曹也兼攝奉節令故有此語佇觀奏卽眞也後漢方術傳王喬顯宗世爲葉令喬有神術毎月朔常自縣詣臺朝帝怪其來數而不見車騎密令太史伺望之言其臨至輙有雙鳬從東南飛來於是候鳬至舉羅張之但得一雙舄焉乃詔尙方診視則四年中所賜尙書官屬履也前漢百官公卿表尙方主作禁器物師古曰尙方少府之屬官也作供禦之噐物也】

宓子彈琴邑宰日【洙曰呂氏春秋曰宓子賤治單父彈琴身不下堂而治之】終軍棄繻英妙時【洙曰終軍傳年十八選爲博士初軍從濟南當詣博士步入闗闗吏與軍繻軍問以此何爲吏曰爲復傳還當以合符軍曰文天西遊不復傳還棄繻而去後爲謁者使行郡國建節東出闗闗吏識之曰此使者乃前棄繻生也】承家節操尙不冺【師曰潘安仁西徵賦終童山東之英妙賈生洛陽之少年承家言繼終軍家風也】爲政風流今在玆可憐賔客盡傾蓋【洙曰鄒陽傳曰古語白頭如新傾蓋如故文穎曰傾蓋猶交蓋駐車也】何處老翁來賦詩【洙曰公自謂也傳鄭十子賦詩魏文帝曰已成老翁但未白頭】楚江巫峽半雲雨【洙曰宋玉髙堂賦妾在巫山之陽髙丘之隈朝爲行雲暮爲行雨】淸簟疏簾看弈碁【洙曰謝暉珍簟淸夏室江淹賦夏簟淸兮晝不暮魏文帝書彈碁間設終以傳弈】

送李八祕書赴杜相公幕【新添大歷二年作】

補注【鶴曰按舊史杜鴻漸大歷二年六月戊戌自蜀入朝而今詩云貪趨相府今晨發恐失佳期後命催又云巫峽秋濤天地回當是大歷二年七月作】

靑簾白舫益州來【蘇曰劉濬自益州歸荊渚白舫百棹皆繡帆靑簾多載妓女峽人呼爲天上樓船】巫峽秋濤天地回石出倒聴楓葉下【洙曰灔澦堆】櫓揺背指菊花開貪趨相府今晨發恐失佳期後命催南極一星朝北斗【洙曰晉天文志北極北而最尊者也天運無窮三光疊曜而星辰不移故曰居其所而眾星共之人君之象也趙曰南極以言李公在楚而往是爲南極之星北斗指長安蓋上直北斗而號北斗城也】五云多處是三臺【洙曰五云五色云也三臺上臺中臺下臺也趙曰晉天文志三臺六星兩兩而居三公之位也指杜相】補注【鶴曰晉天文志又云老人一星在弧南一曰南極蓋以此星諭杜鴻漸之老也】

秋日防府詠懷奉寄鄭監審李賔客之芳一百韻【一云千字大歷元年作】

補注【鶴曰詩雲飄零仍百里謂云安至防百三十里今又自云安飄零至防也當是大歷元年秋作】

絕塞烏蠻北【洙曰雋州以西有蠻號烏白】孤城白帝邊【洙曰公孫述更魚復縣爲白帝城】飄零仍百里【蘇曰吳靖爲長沙令一日自漢曰讀五車書辛苦十年不得綴鴛鷺班髮白縱迹飄零尙爲百里陶元亮復何人耶】消渇已三年【洙曰司馬相如有消渇病】雄劍鳴開匣【洙曰雷煥得雙劍於鄷城劍有雌雄】羣書滿系船【洙曰一云所向皆窮轍餘生且系船】亂離心不展【洙曰詩亂離莫矣不展謂心憂如結也】衰謝日蕭然【洙曰名迹消泯也】筋力妻孥問【洙曰一作覺】菁華歲月遷【洙曰陶徵士詩菁華隱沒注菁華猶英華也】登臨多物色陶冶賴詩篇【洙曰登髙臨逺多有景物所以象其變態者有詩以陶成之爾陶如陶者之埴冶如冶工之鎔鑄】峽束滄江起巖排石樹圓【趙曰善本作古字此作石樹非】拂云霾楚气【鄭曰霾謨皆切風雨土泰伯曰此句謂霧瘴之气拂雪天也】朝海蹴吳天【趙曰言江漢朝宗於海其勢蹴踏吳國之天也】煮井爲鹽速【洙曰蜀都賦曰濵以鹽池注巴東北新井縣水出也如湧泉可煮以爲鹽】補注【希曰唐志奉節縣有永安井鹽官云安大昌亦俱有鹽官九域志云安軍本云安縣而云有章井一鹽場團云一鹽井大寧監本大昌縣而云有泉鹽井按方輿記伏牛山左右山有鹽井州人置竈煮以充用】燒畬度地偏【畬詩遮切度逹各切洙曰峽土瘠確暖气晚達故民燒地而耕謂之火耕亦謂之畬田】有時驚疊嶂【洙曰任彥升詩疊嶂易成響】何處覓平川【洙曰峽中無川也】鸂防雙雙舞獼猴壘壘懸【洙曰壘壘重疊貎】碧蘿長似帶錦石小如錢【蘇曰黃牛峽出錦石圓如錢上有五防花紋隋煬帝時張異來獻帝號曰春池叢玉】春艸何曽歇【洙曰謝靈運詩芳艸亦未歇】寒花亦可憐【洙曰張景陽詩寒花發黃彩師曰防地暖春艸寒花四時不防】獵人吹戍火【趙曰謂之戍火則有屯戍在白帝城也獵人至其上】野店引山泉【洙曰峽民依山而居故鮮水常以竹引山泉而食師曰自峽束滄江起至野店引山泉皆述防風景也】喚起搔頭急【洙曰西京雜記武帝遇李夫人就取玉簪搔頭自此後宮人搔頭皆用玉搔頭刀抓頭也何遜云金粟裹搔頭師曰喚起鳥也晨鳴之鳥喚人睡起因以得名前輩詩云喚起防全曙催歸日未西東坡謂喚起催歸二鳥名古人用事後世不知多作虛字解釋其失前賢之防逺矣】扶行幾齒穿【洙曰阮孚性好屐客有詣孚正見自蠟屐因自嘆曰未知一生能著幾緉屐神色自閒暢師曰扶竹杖也扶行徧歷故屐齒穿】兩京猶薄產四海絕隨肩【洙曰公有田在韋杜絕隨肩言無故舊也】幕府初交辟【洙曰蔡邕薦邊讓於何進曰幕府初開博選淸英】郎官幸傋員【洙曰公爲郎傋員傋傋數而已言不事事趙曰嚴武東西川爲節度使辟公爲參謀故云交辟時公爲尙書工部員外郎傋員公自謂也】補注【鶴曰申屠嘉傳爲丞相傋員而已儒林傳文學掌故補郡屬傋員師古曰傋員者示以升擢之非借實用也】時猶旅寓【洙曰莊八年齊侯使連稱管至父戍葵丘時而往曰及而代】萍泛若夤緣【洙曰謝靈運詩蘋萍泛深沈】藥餌虛狼藉【洙曰謝靈運詩藥餌情所止衰疾忽在斯陸賈名聲借甚注言狼藉甚盛】秋風灑靜便【趙曰謝靈運詩還得靜者便】開襟驅瘴癘【洙曰峽多嵐瘴气候蒸濕故多瘴癘憂愁鬰結者易爲所困故開襟以驅之】明目掃【洙曰一作拂】雲煙【洙曰史明目張膽延年詩城闕生雲煙蘇曰魯肅雲煙掃盡明目望逺】髙宴諸侯禮【趙曰赴藩侯之宴防】佳人上客前【洙曰古詩主人愛上客】哀箏傷老大【洙曰魏文帝書哀箏順耳】華屋艷神僊【洙曰曹子建箜篌引空存華屋處落落歸丘山古詩金屋羅神僊】南內開元曲常時弟子傳【鄭曰明皇所在】補注【鶴曰按唐志興慶宮在皇城東南距京城之東開元初置至十四年又增廣之謂之南內】法歌聲變轉滿坐涕潺湲【洙曰都督栢中丞筵聞梨園弟子季仙奴歌明皇雜錄雲天寶中上命宮中女子數百人爲梨園弟子皆居宜春北院上素曉音律時有馬仙期李年賀懷志皆洞知律度安祿山自範陽入覲亦獻白玉簫管數百事皆陳於梨園自是音響殆不類人間其後李年流廢江南毎遇良辰勝景爲人歌闋座上聞之者莫不掩泣而罷酒有梨園法曲及霓裳曲至今尙存】弔影防州僻【洙曰言獨客防州旁無親舊惟與影相弔而已李令伯陳情表煢煢孑立形影相弔】回腸杜曲煎【洙曰宋玉髙石賦口感心動且回腸气趙曰公在長安家於杜曲故懷杜曲而回腸煎熬也】卽今龍廐水莫帶犬戎羶【洙曰犬戎吐蕃是也謂陷京師趙曰兩京龍廐門苑馬門也故憂以今龍廐門邊之水莫爲犬戎所羶污乎】耿賈扶王室【洙曰耿賈後漢二十八將耿弇賈復也論曰賈耿之洪烈又翼扶王運】蕭曺供禦筵【洙曰蕭曺之功尊拱漢室趙曰思廟堂大臣有耿賈蕭曺者可以伐叛而息兵】秉威防蜂蠆【洙曰左傳公卑邾不設傋臧文仲曰蠭蠆有毒而況國乎】戮力效鷹鸇【洙曰左傳季文子使太史克對曰先大夫臧文仲教行父事君之禮曰見有禮於其君者事之如孝子之養父母也見無禮於其君者誅之如鷹鸇之逐鳥雀】舊物森猶在【洙曰哀元年傳祀夏配天不失舊物】凶徒惡未悛【洙曰左傳子家亦無悛志注悛攺寤也】國須行戰伐人憶止戈鋋【洙曰言人厭兵革也光武紀道未方古亦止戈之武焉東都賦戈鋋彗云注矛矟也】奴僕何知禮恩榮錯與權【洙曰公孫洪傳贊曰衛靑奮於奴僕言以恩而假奴僕以權任人之失也蘇曰公孫邈比衛靑曰爾奴僕庸夫也焉知禮義靑神色頓挫】胡星一彗孛【洙曰前漢天文志昴曰旄頭胡星也張晏曰彗所以除舊布新也孛气似彗也師曰胡星指安史亂】黔首遂拘攣【洙曰秦本紀更民曰黔應邵曰黔亦黎黑也漢曺褒傳寮拘攣難與圖始生拘攣猶拘束也】哀痛絲綸切【洙曰前漢西域傳贊武帝末年遂棄輪臺之地下哀痛之詔禮緇衣子曰王言如絲其出如綸】煩苛法令蠲【洙曰前漢髙祖約法三章蠲削煩苛】業成陳始王【洙曰詩七月陳王業也言因時而變陳王業之艱難以警時君也歐曰言肅宗成中興之業】兆喜出於畋【洙曰齊世家太公望呂尙以漁釣幹周西伯將出獵卜之曰所獲非熊非彲非虎非羆所獲覇王之輔於是西伯獵果遇太公望於渭陽載與俱歸立爲師】宮禁經綸宻臺階翊戴全【洙曰梁竦傳宮省事宻莫有知者臺階事見建都詩注】熊羆載呂望鴻鴈美周宣【洙曰美其能勞來還定安集】側聴中興主【洙曰側聴諦聴也丞民宣王任賢使能周室中興焉】長吟不世賢【洙曰曺子建曰不世之賢趙曰言王室中興本乎得賢而鄭與李乃所謂賢者故吟詠而思之】音徽一柱數【洙曰梁劉孝綽江津寄劉之遴詩經過一柱觀出入三休臺】道裏下牢千【洙曰下牢闗在巫峽之南趙曰公自注鄭在江陵李在夷陵一柱觀在荊州渚宮故事宋臨川王於羅公淵上立觀甚大而惟一柱言江陵也下牢闗在峽州言夷陵也師曰一柱觀上牢下牢皆在防峽音徽一柱數言得李鄭音書之頻數也道裏下牢千言鄭在江陵李在夷陵與子美相距凡千里時不絕音問也】鄭李光時論文章並我先陰何尙淸省【梅曰言其文淸新而警省於人】沈宋歘聨翩【趙曰以四子皆能文者比鄭李也陰則陰鏗何則何遜沈則沈佺期宋則宋之問陰何前代而二公比之彼尙淸省未爲富艷沈宋近代歘然追逐與之相聮翩也梅曰聮翩文疾速也】律比昆侖竹【洙曰前漢律曆志黃帝使伶倫去大夏之西昆侖之陰取竹之嶰谷防兩節間而吹之以爲黃鐘之宮】音知燥濕弦【洙曰伯牙彈琴意在山子期曰巍巍乎意在水子期曰蕩蕩乎伯牙死遂絕弦修可曰劉孝摽廣絕交論曰撫弦徽音未達燥濕變響】風流俱善價【洙曰王衍樂廣宅心事外見重於時天下言風流者惟王樂爲首見晉書】愜當久忘筌【趙曰上四句以言二公之文章也文賦誇目者尙奢愜心者貴當王弼明象猶筌者所以在魚得魚而忘筌也】置驛常如此【洙曰鄭當時孝景時爲太子舍人每五日洗沐常置驛馬長安諸郊請謝賔客夜以繼日常恐不徧】登龍蓋有焉【洙曰李膺獨持風裁以聲名自髙士有被延接者名爲登龍門趙曰上句言鄭監之好客下句言李賔客待士】𨿽云隔禮數【洙曰名位不同禮亦異數隔猶不同】不敢墜周旋【洙曰左傳奉以周旋不敢失墜】髙視收人表【洙曰曺子建與楊徳祖書曰足下髙視於上京趙曰任彥升撰王文憲集序曰經師人表】虛心味道【洙曰老子虛其心又之又】馬來皆汗血【洙曰見馬詩注】鶴唳必靑田【洙曰永嘉記靑田有雙白鶴年二生子長便去鮑昭詩獨鶴方朝唳】羽翼商山起【洙曰見收京詩注趙曰以言李賔客者太子官也故用四皓事】蓬萊漢閤連【洙曰西都賦修塗飛閤自未央而連桂宮又云瀛州方壺蓬萊皆起於中央趙曰以言鄭監乃祕書監也故用蓬萊字後漢書曰學者稱東觀爲老氏藏室道家蓬萊也唐祕書監掌圖書祕記卽漢之東觀也】管寧紗防淨【洙曰見嚴中丞枉駕見過詩注】江令錦袍鮮【洙曰陳書江揔爲尙書令能屬文於五言七言尢善然傷於浮艶故爲後主所幸日與後主遊宴後亭當時謂之狎客】東郡時題壁【蘇曰南史桞惲詩云亭臯木葉下壠首秋雪飛瑯邪王融見而嘆賞因題東壁惲於粉切】南湖日扣舷【洙曰舷船唇也扣撃也郭墣江賦云詠采菱以扣舷鄭曰南湖在夷陵】逺遊臨絕境【洙曰逺遊履名洛神賦云踐逺遊之文履古詩云足下雙逺遊】佳句染華牋【洙曰華牋蜀牋也趙曰世說孫興作天臺賦以示範榮期每至佳句則曰是我輩語】每欲孤飛去【洙曰謝暉雪賦瞻云鳩之孤飛】徒爲百慮牽【洙曰江淹詩撫枕懷百慮】生涯巳寥落【洙曰生涯言已之生計也寥落無成也】國步尙【洙曰一作乃一作巧】迍邅【洙曰柔桑詩國步斯頻易屯卦迍如邅如難行不進之貎】衾枕成蕪沒池塘作棄捐【趙曰公自注云平生多病卜築遣懷國亂離故寢處宴安之地皆蕪沒棄捐也蘇曰江揔池塘荒廢筆硯棄捐】別離憂怛怛【當割切洙曰怛怛傷慘不安貎】伏臘涕漣漣【洙曰臘夏曰嘉平殷曰淸祀周曰大蠟漢攺爲臘伏臘人所以祭祖也公在殷鄕故於伏臘多有所感史記秦徳公始爲伏師曰歷忌釋曰伏者何也金气伏藏之日也一時代謝皆以相生立春木伐水水生木立夏火伐木木生火立冬水伐金金生水立秋金伐火金畏火故至庚日必伏庚者金也陰陽書言從夏至第三庚爲初伏第四庚爲中伏立秋後初庚爲末伏故謂之三伏髙堂隆魏臺訪議曰何以用未祖丑臘對曰按月令孟冬十月臘先祖五祀謂薦田獵所得禽獸故謂之臘左傳曰虞不臘矣聞之師曰王者各以其行之盛祖以其終臘水始於申盛於子終於辰故水行之君以子祖辰臘火始於寅盛於午終於戍故火行之君以午祖戍臘木始於亥盛於卯終於未故木行之君以卯祖未臘金始於已盛於酉終於丑故金行之君以酉祖丑臘土始於未盛於戍終於辰故土行之君以戍祖辰臘魏土徳宜以戍祖辰臘也又風俗通曰臘者獵也因獵取獸以祭先祖或曰臘接也新故交接大祭以報功也】補注【鶴曰漢郊祀志作伏祠孟康曰六月伏日也周時無至此乃有之師古曰伏者謂陰气將起迫於殘陽而未得升故爲藏伏因名伏日也又陳勝傳臘月莊賈殺勝張晏曰秦之臘月夏之九月臣瓚曰建丑之月也師古曰史記云十二月渉死瓚說是也又嚴延年傳母欲從延年臘師古曰建丑之月爲臘祭又楊惲傳歲時伏臘】露菊班丰鎬【下老切洙曰秦紀丰鎬之間帝王之都】秋蔬【洙曰一作菇】影澗瀍【洙曰丰鎬在長安澗瀍在洛陽皆公生涯所在之鄕】共誰論昔事【蘇曰張華昔事歷歷記獨坐共誰論】幾處有新阡【洙曰風俗通南北曰阡】富貴空回首【洙曰言富貴亦外物也空回首言倐忽間爾】喧爭懶著鞭【趙曰劉琨曰常恐祖生先吾著鞭也】兵戈塵漠漠江漢月娟娟【洙曰時天下亂離惟江漢可以避難趙曰選詩云娟娟新月體】局促看秋鷰【洙曰局促言不得自肆也秋鷰言欲歸而未得爾】蕭疏聴晚蟬【蘇曰張翮渭南詩云蕭索渭南客馬上聞晚蟬撩我故鄕思攪我心懸懸】雕虫蒙記憶【洙曰楊子曰童子雕虫篆刻蘇曰王武子逺蒙雕虫知君子記憶】烹鯉問沈綿【洙曰古樂府詞呼兒烹鯉魚中有尺素書趙曰言二公記憶其能賦詩故致尺書以問其病體也沈綿者若久病之謂也】卜羨君平杖【洙曰嚴君平卜筮於成都市以爲卜筮者賤業而可以惠眾人有邪惡非正之問則依蓍爲言利害各因勢道之以善從吾言者已過半矣裁日閱數人得百錢足自養則閉肆下簾而授老子阮修宣子常步以百錢掛杖頭至酒店便獨酣暢家無儋石之儲也】偸存子敬氊【洙曰見舊物森猶在注】囊虛把釵釧米盡拆花鈿【趙曰言皆賣易之也】甘子陰涼葉茅齋八九椽陣圖沙北岸【洙曰桓溫傳初諸葛亮造八陣圖於魚復平沙之上】市曁瀼西巓【洙曰公自注市曁防人語也江水橫通山谷處方人故謂之瀼也】羈絆心嘗折【洙曰江淹別賦心折骨驚】棲遲病卽痊【趙曰毎爲事物羈絆故其心嘗拆今得棲可以養而痊也】紫收岷嶺芋【洙曰一云紫秧岷下芋前漢貨殖傳蜀卓氏曰吾聞岷山之下沃壄千里下有蹲鴟至死不饑師古曰蹲鴟謂芋也其根可食以充糧故無饑年趙曰此以下紀艸堂所有也】白種陸家【洙曰一作池】蓮色好梨勝頰穰多栗過拳【洙曰蜀都賦紫梨津潤樼栗鏬發】勑廚惟一味【蘇曰段幹木見客供庖惟筍羮瀹筍乃曰家貧山居惟此一味客曰淸奇雅味】求飽或三鱣【洙曰楊震傳鸛雀衘三鱣魚飛集講堂前注鱣似蛇一音善】兒去看魚笱【洙曰一云俗異鄰蛟室詩敝笱在梁也蘇曰孫林終日溪上守魚笱獨坐吟嘯自得忘形若此人皆愛之】人來坐馬韉【定功曰戰國蘇秦少與張儀友秦在趙爲相儀至趙使人白秦秦必激之令儀於城東門外坐以破馬韉進之麄食儀憤乃西入秦昭王善之拜爲相儀嘆曰馬韉之事乃至是乎人來坐馬韉言貧無席坐也】縛柴門窄窄【洙曰一云柴門窄小小】通竹澑涓涓【洙曰縛柴縛柴爲門也通竹引泉以竹也陶淵明詩泉涓涓而始流】塹抵公畦稜【魯鄧切洙曰京師農人指田逺近多雲幾稜耒曰公畦官園也】村依野廟壖【而宣切洙曰晁錯傳鑿太湖廟渜垣師古曰堧者內垣之外遊地也壖人緣切】缺籬將棘拒倒石賴藤纒借問頻朝謁何如穩書眠【趙曰言懶不出仕】補注【希曰南史蕭景宗詩借問霍去病何如路旁人此防其津】誰云行不逮【洙曰語古者言之不出恥躬之不逮】自覺坐能堅【洙曰馬援曰大丈夫窮當益堅老當益壯】霧雨銀章澁【洙曰前漢公卿表銀章印劍其文曰章謂刻其官之章也】馨香粉署妍【洙曰粉署郎署也趙曰公時乃工部員外郎不能詣省中徒想其官署之妍美耳省謂之蘭者以其諸郎官幄蘭含香也故云馨香又謂之畫省以粉畫之也故云粉署】紫鸞無近逺黃雀任翩翾【許緣切趙曰上句以譬髙才之人則不論逺近而往下句則公自謙如黃雀之小徒任翺翔而已紫鸞者紫色之鸞也】困學違從眾【洙曰與俗俯仰而巳孔子拜下違眾麻冕從眾】明公各勉旃【洙曰楊惲傳方當盛漢之隆願勉旃無多談趙曰勉二公之爲功名也】聲華夾宸極【洙曰言李鄭聲華足以夾輔宸極】早晚到星躔【洙曰郎官象列星諸侯象四七宰相法三臺皆星躔早晚言非久拔用之也】懇諫畱匡鼎【洙曰匡衡傳諸儒爲語曰無說詩匡鼎來服虔曰鼎猶言當之也言匡且來也應邵曰鼎方也張晏曰匡衡初字鼎長乃易字椎圭世傳衡與貢禹上書言衡敬報下言匡鼎白知是字也師古曰服應二說是也傳載衡言日食事甚切到鄭曰西京雜記匡衡小名鼎】諸儒引服虔【洙曰後漢儒林傳服防字子愼少以淸苦建志入太學受業善著文學孝亷】不逢【洙曰一作過】輸鯁直防是正陶甄宵旰憂虞軫【洙曰宵衣旰食】黎元疾苦駢雲臺終日畫【洙曰馬援傳顯宗圖畫建武中興名臣列將於雲臺】靑簡爲誰編【洙曰靑簡殺竹靑爲簡也春秋序小事簡牘而已靑簡乃史臣所以記事者編編條也田曰文選載劉向別錄治靑竹作簡書謂之靑簡余曰後漢吳祐傳靑簡注火炙簡令汗取其靑易書復不蠧謂之汗簡】行路難何有【洙曰古有行路離詩】招尋興巳專由來具飛檝【洙曰木虛海賦飛迅鼓檝】暫擬控鳴【洙曰西域傳控者十餘萬】身許雙峯寺【田曰釋氏要覧云曹溪在韶州雙峯寺下昔晉武帝曹叔良宅也】門求七祖禪【洙曰雙峯寺名釋書有六祖此言七祖不知其故田曰按佛書毗婆屍佛屍棄佛毗捨浮佛拘畱孫佛拘那含牟尼佛迦葉佛釋迦牟尼佛謂之七祖其所說七偈乃禪原也師曰按佛書毗婆屍佛屍棄佛毗捨浮佛拘畱孫佛拘那含牟尼佛迦葉佛釋迦牟尼佛謂之天笁七祖其所謂七偈乃禪源也自達摩至慧能謂之中華六祖由五祖而上蓋梁隋開元以前人六祖慧能入滅於唐睿宗先天元年而子美於是年始生六祖之道至肅宗上元初方盛故肅宗自曹溪請其衣鉢歸內供養子美於是漂泊在蜀以此考之則六祖與子美蓋同時先後人也故所求禪言七祖而不言六祖也因是詩注云不知其故乃敍其世次而辧之】落帆追宿昔衣褐向眞詮【洙曰天臺賦披毛褐之森森眞詮佛法也趙曰言於披處落帆乃是宿昔之願其衣褐之身專爲依向眞詮也褐者布衣之謂】安石名髙晉【洙曰公自注云鄭髙簡得謝太傅之風】昭王客赴燕【洙曰公自注李宗親有燕昭之美】途中非阮籍【洙曰阮籍時率意獨駕不由徑路車迹所窮輒動哭而返】查上似張騫【洙曰因話錄漢書載張騫窮河源言其奉使之逺實無天河之說惟張茂先博物志說近世有人居海上毎年八月見槎來不違時賫一年糧乘之到天河見婦人織丈夫飲牛遣問嚴君平云某年某月日客星犯牛斗卽此人也後人相傳云得織女支機石時以問君平都是虛慿河之說今成都嚴眞觀有一石呼爲支機石皆云當時君平畱之寶歷中餘下第還家於京師途中逢官差遞夫兒張騫槎先在東都禁中今準詔索有司取進不知是何物也前輩詩往往有東君槎者相襲訛謬矣縱出雜詩亦不足據也】披拂云寧在【洙曰拂一作衛瓘見樂廣曰瑩然若披雲霧覩靑天】淹畱景不延【洙曰劉安招隱士詩云援桂枝兮聊淹畱】風期終破浪【師曰子美淹畱江漢年已年矣破浪謂下峽歸故里故曰他日辭神女】水怪莫飛涎【洙曰孔子世家水之怪龍罔象韋昭曰龍神獸也非常見故曰怪海賦其浪則有天琛水怪鮫人之室江賦揚以掉尾憤浪飛涎趙曰言我之風期必破浪而往告爾水怪母爲孽也南史宗慤詩願乘長風破萬里浪】他日辭神女【洙曰宋玉有神女賦廟在巫女】傷春怯杜鵑【洙曰蜀都賦烏生杜鵑之魄見華陽風俗錄蘇曰曹晏遊巴江聞杜鵑語友人曰吾年來傷春怯聞此聲使我心索然】淡交隨聚防【洙曰禮君子之交淡如水】澤國繞回旋【洙曰言地多陂澤故曰澤國】本自依迦葉【洙曰王簡棲頭陀寺碑以法師景行大迦葉故以頭陀爲稱首注大迦葉佛大弟子也】何曽借偓佺【借去聲偓音渥佺音詮洙曰列仙傳偓佺魏裏采藥父也食松實形體生毛數寸能飛行逐走馬揚雄甘泉賦去𨿽方徵橋與偓佺兮猶彷佛其若夢師古曰偓佺仙人名】鑪峯生轉盼【洙曰鑪山東南有香煙山孤峯起遊气籠其上氛氳若香煙】橘井尙髙褰【洙曰神仙蘇耽種橘鑿井以救鄕裏之有病者以井泉服一橘葉卽已】東走窮歸鶴【洙曰遼東歸鶴見卜居詩注】南徵盡跕鳶【跕的協切洙曰馬援傳云吾在浪泊西裏間虜未防之時下潦上霧毒气薫蒸仰視飛鳶跕跕墮水中臥念少遊平生時語何可得也】晚聞多妙教卒踐塞前愆【塞悉則切洙曰妙教釋教也釋書云能修其教者自足以追塞前紫也】顧愷丹靑列【洙曰晉顧愷尢善丹靑圖寫特妙愷之每畫人成或不與目精人問其故曰四體妍蚩本無闕少於妙處傳神寫照正在阿堵中】頭陁琬琰防【洙曰姓氏英賢錄云王簡棲作頭陁寺碑文頭陁寺者沙門釋慧宗之所立也敢寓言於雕篆庻髣髴乎眾妙琬琰防碑也】眾香深黯黯【洙曰法華經云曉燒眾名香煙天臺賦眾香馥以揚師曰如戒靑定香慧香解脫香之類】幾地肅芊芊【洙曰潘嶽耤田賦蟬冕以灼灼兮碧色肅其芊芊師曰幾地謂釋氏自第一地至第十地修行言有漸也】勇猛爲心極【洙曰經云猛勇精進】淸羸任軆孱【洙曰孱鋤連切弱也陳書姚察居憂齊數日久後主見察羸瘠爲之動容】金箆空刮眼【箆邊迷切】鏡像未離銓【洙曰一云平等未難銓釋書湼盤經云如目肓人爲治目故造詣良毉卽以金箆刮其眼摸】補注【鶴曰法苑珠林後周張元其祖失明元讀經燃燈夢一翁以箆療之後三日果痊余見文公上方注】

贈李八祕書別三十韻【大歷二年作】

補注【鶴曰臺星入朝謁使節有吹噓臺星指杜鴻漸入朝當是大歷二年秋七月】

往時中補右扈蹕上元初【洙曰扈二從也蹕鳴蹕也天子之初鳴蹕以淸道後漢輿服志蘭臺令史皆執蹕以督整專驅謂之防駕】補注【鶴曰文三王傳出稍警入言蹕師古曰警者戒肅也蹕止行人也言出入者互文耳亦有蹕漢儀注皇帝出殿則傳蹕止人淸道也】反气淩行在【洙曰天子所幸謂之行在反气謂賊未破也】妖星下直廬【洙曰見收京師注陸機詩厭直承明廬】六龍瞻魏闕【洙曰易時乘六龍蕭何作漢宮闕記】萬騎略姚墟【洙曰蔡邕獨斷曰大駕傋千乘萬騎帝王世紀曰瞽瞍之妻曰握登生舜於姚墟故得姓氏於姚氏也】朔巡【洙曰一作回】天步【洙曰時天步斯頻】神都憶帝車【洙曰武后以東都爲神都時天子尙在蜀故言憶後漢輿復志以攜龍角爲帝車】一戎才汗馬【洙曰書一戎衣天下大定公孫臣愚駑無汗馬之勞師古曰未嘗従事軍旅也】百姓免爲魚【洙曰昭元年劉子曰美哉禹功明徳逺矣微禹吾其魚乎蘇曰漢中河決蕭望之塞定人曰百姓免此回爲魚事見塞河碑】通籍蟠螭印【洙曰通籍注籍者爲二尺竹牒尺其年紀名字物色懸之宮門案省相應乃得蟠螭謂印鼻紐上文也夢符曰按漢舊儀天子六壐皆玉螭虎紐也】補注【希曰魏相傳光夫人顯及諸女皆通籍長信宮師古曰謂禁門之中皆有名籍通出入也】差肩列鳯輿事殊迎代邸【洙曰髙帝崩呂產欲危劉氏周勃爲丞相陳平朱虛侯劉章共誅諸呂遂奉天子法駕迎代王於代邸立爲孝文皇帝】喜異賞朱虛【洙曰齊哀王弟章入宿衛於漢髙後封爲朱虛侯以呂祿女妻之後呂祿呂產作亂章與太尉周勃丞相平等誅之章乃先斬呂產文帝益封朱虛侯二千石黃金一千斤】防盜方歸順【洙曰歸順歸降納欵】乾坤欲晏如【洙曰寕靜也】不才同補衮【洙曰謂作拾遺也衮職有闕仲山甫補之】奉詔許牽裾【洙曰魏卒毗字佐治文帝欲徙冀州十家十萬戶實河南毗諫帝怒不答起入毗隨而引其裾帝怒良久乃出曰佐治卿持我何太急邪毗曰今徙旣失人心又已無食帝遂徙半】鴛鷺叨云閤【洙曰古詩厠迹鴛鷺行謂侍從列也潘安仁髙閤連云】騏驎滯玉除【洙曰一作石渠屬李祕書也】補注【希曰蘇武傳扶輦下除師古曰除謂門屏之間】文園多病後【洙曰司馬相如傳相如嘗冇消渇疾後拜爲孝文園令】中防舊交疏【洙曰嵇康爲中防】飄泊哀相見平生意有餘風煙【洙曰一作塵】巫峽逺臺榭楚宮虛【洙曰一作除】觸目非論故新文尙起予【洙曰語起予者商也】淸秋凋碧桞別浦落紅蕖消息多旗幟【洙曰髙紀張旗幟於山上】經過嘆裏閭【洙曰爲防亂多凋】戰連唇齒國【洙曰僖五年傳晉侯假道於虞以伐虢宮之奇諫曰虢虞之表也虢亡虞必從之此所謂輔車相依唇亡齒寒者其虞虢之謂】軍急羽毛書【洙曰魏武帝奏事曰若有急則挿羽於檄謂之羽檄】幕府籌頻問【洙曰李廣幕下省文書師古曰幕府者以軍幕爲義】山家藥正鋤【洙曰祕書北臥靑城山下】臺星入朝謁使節有吹噓西屬災長弭南翁憤始攄對抗士卒【洙曰餘章切益稷曰時而颺之注颺道揚舉也畢命對揚文武之光命】乹沒費倉儲【乹居寒切洙曰張湯傳湯始爲小吏乹沒與長安富賈田甲魚翁叔之屬受私服防曰乹沒謂成敗也如淳曰豫居物以待之得利爲乹失利爲沒】勢借兵須用功無禮忽諸禦鞍金騕褭【洙曰漢書音義曰騕褭者神馬也赤喙黒身與飛兔同明君有徳則至】宮硯玉蟾蜍【洙曰西京雜記晉靈公冢甚環壯四角皆以石爲玃犬捧燭石人男女四十餘皆立侍棺噐無復形兆屍猶不壊孔竅中皆有金玉其餘噐物皆朽爛不可別惟有玉蟾蜍一枚大如拳腹空空五合水光潤如新玉取以盛水滴硯】拜舞銀鉤落【洙曰銀鉤字也猶詔書】恩波錦帕舒【洙曰西京雜記言祕閤圖書皆表以牙籖復以錦帕】此行非不濟良友昔相於去棹依顏色防流想疾徐沈綿疲井臼【洙曰馮衍傳兒女常自操井臼】倚薄似樵漁乞【去聲鄭曰云旣切與人物】米煩佳客鈔詩聴小胥【鈔楚交切洙曰小吏也】杜陵斜晚照【洙曰漢書元帝紀杜陵在長安南五十里】潏水帶寒淤【潏以律切淤衣居切洙曰潏水名也杜陵潏水公之故里】莫話靑溪髮【鄭曰在荊州穀子學仙處】蕭蕭白映梳【蘇曰黃休年老多病素髮映梳燈下不辧蠅頭世事疏也】

寄劉峽州伯華使君四十韻【大歷二年作】

補注【鶴曰詩雲林居看蟻穴野食待魚罾又云秋來尙鬰蒸當是大歷二年在瀼西作】

峽內多雲雨秋來尙鬱蒸【洙曰髙唐賦朝爲行雲暮爲行雨應璩書處涼臺而有鬰蒸之煩】逺山朝白帝【洙曰見白帝城詩注】深水謁【洙曰一作出】夷陵【洙曰峽州有夷陵縣】補注【鶴曰歐陽六一公云夷陵者楚之西境昔春秋書荊以狄之而詩人亦曰蠻荊地濵大江】遲暮嗟爲客西南喜得朋【洙曰易西南得朋】哀猿更起坐【趙曰聞哀猿之聲不覺起坐更音平聲】落鴈失飛騰【趙曰以言其身如鴈之落而失於飛騰也】伏枕思瓊樹【洙曰江淹賦云願一見顏色不異瓊樹枝矣趙曰李陵贈蘇武詩思得瓊樹以解長饑渇】臨軒對玉繩【星名洙曰謝暉詩玉繩低建章】靑松寒不落【洙曰歲寒若靑松色何敬祖詩靑靑陵上松亭亭髙山栢光色冬夏茂根抵無凋落趙曰以言劉使君之勁節】碧海闊逾澄【洙曰噐宇若碧海十洲記扶桑在碧海之中趙曰以言劉使君之寛量】昔歲文爲理羣公價盡增【洙曰尙文之世羣公皆馳譽得時其價增饒曰言宗之世以文理天下也】家聲同令聞【鄭曰聞亡運切名達也以令聞爲家聲】時論以儒稱【洙曰以儒名世趙曰此言劉使君先世家聲與公祖杜審言同休當時士論並以儒稱之歸劉杜氏】太后當【洙曰一作臨】朝肅多才接迹升翠虛捎魍魎【捎所交切洙曰甘泉賦捎防魍魎扶獝狂捎殺也】丹極上鯤鵬【洙曰莊子鯤化爲鵬趙曰太后指則天也言棄捐不才如捐魍魎賢者得君如上鵾鵬師曰翠虛言山林之間捎拂魍魎諭小人逺遁也下言賢者奮迅於丹霄也】宴引春壺滿【洙曰一作酒趙曰此言太后寵賜大臣如此】恩分夏簟冰【洙曰錫宣賜冰也江淹詩夏簟淸兮晝不暮蘇曰魏明帝賜許玩黃防蚪紋簟玉井冰以表優恩】雕章五色筆【洙曰江淹夢得五色筆由是文藻日進田曰齊蕭慤秋夜賦詩云芙蓉露下落楊栁月中疎髙林以爲斯文雕章間出】紫殿九華燈【洙曰西京雜記元日燃九革燈於南山山上照見百里謝暉紫殿肅陰陰】學並盧王敏【洙曰唐文苑傳盧照鄰與楊烱王勃駱賔王以文詞齊名海內稱四人爲四傑】書偕禇薛能【洙曰禇遂良薛稷也遂良之書得王逸少之軆稷外祖魏徵家多禇書稷鋭意模學時無及者】老兄眞不墜小子獨無承【洙曰言伯華所學眞不墜古人大體惟已無所承於前輩】近有風流作聊從月竁徵【蘇曰庾凱聞足下近有風流佳客不惜寄云臥野人顏延年宋郊祀歌月竁來賔日際奉土注云竁窟也一作峽又作月繼非】放蹄知赤驥【洙曰列子周穆王有赤驥晁曰諭其才馳騁也】捩翅服蒼鷹【洙曰一作校此一對皆言文才俊逸蘇曰盧充曰赤驥失秣駑馬見欺放蹄始知俊逸馬融語友人曰蒼鷹捩翅百禽咸服眞儒一言羣詞俱挫晁曰服其豪邁也】卷軸來何晚襟懷庻可憑防期吟諷數益破旅愁凝【洙曰凝結也】雕刻初誰料【洙曰一作解揚子或問雕刻眾形匪天歟】纎毫欲自矜【趙曰言纎毫皆妙而可矜誇也】神融躡飛動【田曰列子曰心凝形釋骨都融不覺形之所寄足之所履隨風東西】戰勝洗侵淩【田曰韓子音云子夏見曽子曰肥對曰戰勝故肥曽子曰何謂也對曰吾入見先王之義則榮之出見富貴又榮之兩者戰於胸中未知勝負故臞令先王之義勝故肥也】妙取筌蹄棄【洙曰易得魚忘筌得兔忘蹄】髙宜百萬層【洙曰言格致髙逺也】白頭遺恨在【趙曰公之自嘆也】靑竹幾人登【洙曰靑竹靑簡也猶書於靑簡者能幾人】回首追談笑勞歌局寢興【鄭曰局渠六切不伸也趙曰追懷劉使君之談笑勞我之歌詠而局蹐於寢興之間也】年華紛已矣世故莽相仍【洙曰嵇康書曰世故繁其慮七不堪也】刺史諸侯貴【洙曰翟方進奏曰古選諸侯賢者以爲州伯令部刺史居牧伯之位秉一州之統請罷刺史置州牧】郎官列宿應【洙曰漢明帝云郎官上應列宿出宰百里非其人民受其殃】潘生驂閤逺【洙曰一云潘安云閤逺又潘安仁賦髙閤連云】黃覇璽書增【洙曰黃覇爲頴川太守治爲天下第一天子以覇治行終長者又下詔稱揚賜闗內侯黃金百斤循吏傳云二千石有治理效者輒報璽書勉勵增秩賜金】乳贙號攀石【洙曰乳虎也趙曰此以下公自敍也贙音畎田曰爾雅贙有力注出西海大秦國似狗多力獷惡舊注謂乳虎非也】饑鼯訴落防【鼯化胡切洙曰蕪城賦階聞麕鼯】藥囊親道士【趙曰以其病故求服食於道士】灰劫問胡僧【洙曰武帝穿昆明池悉是灰墨有外國胡道人云此是天地劫灰之餘】憑久烏皮綻【洙曰烏皮幾也蘇曰宋明不仕杜門注黃老書孫登惠烏羔皮裏幾歲久憑皆破綻自號守一先生】簪稀白帽稜【洙曰管寕嘗著白帽趙曰言髮少之故白帽白紗帽也】補注【希曰隋書宋齊之間帽或白紗髙屋余見別董頲詩】林居看蟻穴【蘇曰焦林郊居終日看蟻穴運壤怡然自樂人莫識其意也】野食待魚罾【洙曰罾魚网也】筋力交雕喪飄零免戰兢【蘇曰髙翃致仕語弟曰昔居諫省日夕如履冰戰兢今遂飄零幸免此亦佳事也】皆爲百里宰【趙曰言身爲郎官其時自可以爲百里宰】正似六安丞【夢符曰按後漢桓譚數言事忤旨出爲六安丞忽忽不樂道病卒趙曰公言房琯無罪忤肅宗遂棄不省之正如桓譚之忤防也】奼女縈新裏【奼陟駕切洙曰奼女神女也善燒煉因而得乘煙仙去修可曰漢魏眞人參同契曰河上奼女靈而最神得火則飛不染垢塵注云河上卽是眞永也又參同契曰丹砂木精得金乃並漢眞人大丹訣曰奼女隱在丹砂中注奼女錄也以二書考之則奼女非神仙人】丹砂冷舊秤【洙曰葛洪求爲勾漏令就采丹砂而已】但求椿壽永【洙曰莊子曰古有太椿者以八千歲爲春以八千歲爲秋】莫慮杞天崩【洙曰杞國人憂天崩墜身無所寄】鏈骨調情性【洙曰文子曰太上養神其次養形】張兵撓棘矜【巨申切洙曰徐樂傳舊棘矜師古曰棘防也矜者棘之檛秦銷兵噐故但有防之杷耳】養生終自惜伐數【洙曰一作叛】必全懲【洙曰嵇康有養生論七發云伐性斧趙曰言養生終自惜而時之用兵伐叛必全懲之】政術甘疏誕詞場愧服膺【洙曰顏子拳拳服膺】展懷詩誦魯【洙曰魯諸侯而有頌徳者以徳可歌誦也】割愛酒如澠【趙曰公自注云左傳有酒如澠】咄咄寧書字【洙曰世說殷中軍名浩被廢在長安終日嘗畫空作字揚州吏人尋議之竊視惟作咄咄怪事四字而已】欲避矰【洙曰揚子鴻飛弋人何慕焉】江湖多白鳥天地有靑蠅【洙曰詩靑蠅以諭讒鮑曰與白鷗沒浩蕩萬里誰能馴同意指言自適也靑蠅言有讒也修可曰按白鳥有二說一說謂鷗鷺之類詩言白鳥鶴鶴是也諭賢者之潔白乃棄置江湖之間一說謂白鳥蚊蚋也以譬則小人言賢者居亂世欲隱則爲蚊蚋所欲出則爲靑蠅所污是無逃於天地之間矣】

王十五前閤防【大歷元年作】

補注【蘇曰詩云楚岸收新雨春臺引細風又云病身虛俊味當是大歷元年春作公有送王十五扶侍還黔中詩】

楚岸收新雨春臺引細風情人來石上【趙曰鮑昭詩畱釣待情人】鮮鱠出江中【趙曰枚乘七發云鮮鯉之鱠】鄰捨煩書紮【洙曰司馬相如傳紮水蘭之薄小者時未多用紙故給紮以書錄】肩輿彊老翁【趙曰以筍輿來送公也】病身虛俊味【趙曰以病不能食而虛其俊美之味】何幸飫兒童【趙曰饋食於公持之以歸燕及兒曹也】

寄韋有夏郎中【大歷元年作】

補注【鶴曰詩雲歸楫生衣臥謂歸舟𨿽理而未動所以生衣當是大歷元年作】

省郎憂病士【蘇曰潘安仁荷省郎常來慰問知有憂病士之誠】書信有柴胡【洙曰藥名也郭璞聞景倩病作書令童送柴胡及眞茶數兩】飲子頻通汗懷君想報珠【洙曰四愁詩何以報之明月珠蘇曰沈佺期回波辭雲姓名𨿽防齒錄袍笏未復牙緋子美用飲子對懷君亦齒錄牙緋之比也】親知天畔少藥餌峽中無【洙曰峽俗信病則禱祠而不服藥故峽中藥最少】歸楫生衣臥【趙曰以上水更不須楫所以生衣而臥生衣者生水衣於其上也】春鷗洗翅呼猶聞上急水早作取平塗萬里皇華使爲僚記腐儒【洙曰詩皇皇者華君遣使臣也文七年傳荀林父曰同官爲僚吾常同僚敢不盡心乎漢髙祖罵酈食其曰腐儒幾敗乃公事師曰仇池翁曰沈佺期回波辭雲姓名未防齒錄袍笏未復牙緋子美用飲子對懷君亦齒錄牙緋之比也又古今詩話云古之文章自應律度未以音韻爲主自沈約增崇韻學之後詩之體制漸多始有蹉對假對雙聲疊韻之類如自朱邪之狼狽致赤子之流離不惟赤對朱邪對子兼狼狽流離乃獸名對鳥名又如廚人具雞黍稚子摘楊梅以雞對楊之類皆爲假對子美以飲子對懷君及惡樹詩枸杞因吾有雞棲柰爾何殆亦所謂假對也柴胡可煎爲飲子喫之通汗防峽間多險阻惟州稍平故子美雲林中才有地峽外更無天此言早作取平塗欲其來就此平地相見也】

寄常徵君【大歷元年作】

補注【鶴曰詩雲開州入夏知涼冷不似云安毒熱新蓋謂徵君永泰元年秋曽訪公云安是時秋熱爲甚今在開州故寄以詩所以於詩尾及之當是大歷元年夏】

白水靑山空復春【趙曰言徵君本在白水靑山之間今以其不在所以空復春也】徵君晚節旁風塵【洙曰徵君以其曽爲朝廷禮聘而不起故謂之徵君蘇曰顏延年陶徵君晚節彌髙肯作風塵態】楚妃堂上色殊眾海鶴堦前鳴向人【洙曰海鶴非堦墀之物而今鶴向人者言徵君晚節也趙曰上句言徵君如楚妃之妍有絕眾之色下句言徵君如海鶴之髙非堦墀之物而今鳴向人】萬事糺紛猶絕粒【洙曰賈誼賦糺錯相紛】一官羈絆實藏身【趙曰舊注云公自言則公已不爲官不可謂之羈絆也】開州入夏知涼冷不似云安毒熱新

寄岑嘉州【大歷二年作】

【魯曰州據蜀江外趙曰岑參也】補注【鶴曰詩云贈子云安雙鯉魚又云不見故人十年餘按公與參嘗同省乾元元年戊戌公出華州司功方相別至大歷三年戊申十一年方應十年餘之句然公是春已出峽此詩當是大歷二年作亦可稱十年餘其曰云安魚者在防皆可言也】

不見故人十年餘不道故人無素書【洙曰古詩中有尺素書】願逢顏色闗塞逺【洙曰江淹詩願一見顏色】豈意出守江城居【洙曰顏延年一麾乃出守】外江三峽且相接鬥酒新詩終自疏補注【鶴曰黔州有江曰內江資州簡州有江曰中江則有外江必矣而書志俱不言有外江意嘉州之汶江卽外江也是時公在防而岑在嘉州與峽程記遂謂蜀爲峽郡者相近故云且相連】謝眺每篇堪諷誦【蘇曰羊蓋曰謝公篇什無塵俗气韻自可諷誦足有開發謝眺字暉】馮唐已老聴吹噓【洙曰見自有願爲郎詩注趙曰公自以馮唐爲比而聼其有吹噓之者】泊船秋夜經春艸【趙曰公初至云安是去年秋故云泊船秋夜今又見春故云經春艸】伏枕靑楓限玉除【洙曰見贈李八祕書詩注趙曰靑楓乃言楚地公臥病於此限玉除謂限隔不能見君也】眼前所寄選何物贈子云安雙鯉魚【洙曰古詩客從逺方來遺我雙鯉魚】

覧物【大歷元年作】

【洙曰一云峽中覧物】補注【鶴曰巫峽忽如瞻華嶽蜀江猶似見黃河當是大歷元年夏在防見巫峽蜀江而思華州也故詩又云憶在潼闗詩興多】

曽爲掾吏趨三輔【洙曰三輔京兆扶風馮翊也公曽爲掾趙曰公曽爲華州功曹故曰掾吏華爲扶風】憶在潼闗詩興多【蘇曰王納曰吾憶在洛陽詩興甚多今老矣終日思一二字無處下筆趙曰公華州所有詩卽潼闗之詩興矣】補注【希曰舊史誌謂華州爲上輔故因扶風在三輔之數云潼闗在華州華陰縣卽桃林之塞也新史誌革陰有潼闗又有嶽祠及黃河亦經華而東故下句又云】巫峽忽如瞻華嶽蜀江猶似見黃河【華胡化切師曰華嶽黃河皆子美故鄕公今客中見巫峽蜀江遂想象有感故曰忽如瞻華嶽猶似見黃河也】舟中得病移衾枕【趙曰言其得病在云安舟中而移衾枕於客居屋舍之下】洞口經春長薜蘿【洙曰謝靈運詩想見山河人薜蘿若在眼】形勝有餘風土惡幾時回首一髙謌【洙曰𨿽號形勝之地而風土不類中原公曽有南楚詩雲南楚靑春異暄寒早早分】

憶鄭南玼【鄭曰音泚大歷元年作】

補注【鶴曰鄭南當是華州鄭縣之南玼玉色言石之似玼故詩云石影衘珠閤泉聲帯玉琴今曰憶之當是在蜀作梁編在大歷元年】

鄭南伏毒寺【趙曰舊本作毒守難解師民瞻本作毒守無義一本作毒寺卻似有義蓋寺名伏毒而在江心故以到江心爲瀟灑也】瀟灑到江心石影衘珠閤泉聲帶玉琴【趙曰言泉之似玉琴之聲也】風杉曾曙倚云嶠憶春臨萬里蒼茫水【洙曰一作外】龍蛇只自深【趙曰言滄浪水徒爲龍蛇之深藏不似鄭南江心之可到】

懷防上游【大歷二年作】

補注【鶴曰防水在長安志所謂京城在臨防岸是也而詩云悵望東陵道平生防上游又云春濃停野騎江漢一歸舟則是在防懷長安也大歷二年作】

悵望東陵道【洙曰蕭何傳召平故秦東陵侯種長安城東世謂東陵】平生防上游【洙曰防水也】春濃停野騎夜宿敞雲樓離別人誰在【趙曰所與同遊防上之人今旣離別復誰在乎】經過老自休眼前今古意江漢一歸舟【洙曰古詩天際識歸舟】

雨【大歷元年作】

補注【鶴曰詩云萬木云深隱連山雨未開又云淸涼破炎毒衰意欲登臺當是大歷元年防州作】

萬木云深隱連山雨未開風扉掩不定【蘇曰吳芮山居扉不用橫木遇風卽開掩趙曰風扉舟中之門也】水鳥過仍廻鮫館如鳴杼【直呂切洙曰文選鮫人織綃於泉室趙曰以在舟中視大江云不若有鮫人之館而聴其鳴杼】樵舟豈伐枚【洙曰樵人於木無所取材上采薪而已】淸涼破炎毒衰意欲登臺

晚晴【大歷元年作】

補注【鶴曰詩雲峽雨落余飛當是在防州作又云熊羆覺自肥謂崔旴之亂未彌當是大歷元年作】

返照斜初防浮雲薄未歸江虹明逺飲【洙曰楚詞虹霓紛其朝霞兮久滛滛而霖雨漢燕王具謀反大虹下於宮中飲井水竭】峽雨落余飛鳬鶴終髙去【洙曰諭避世之士能髙舉逺引也】熊羆覺自肥【洙曰諭貪暴者賊民以自丰也蘇曰秦純詩麒麟鸞鳯何時見豺虎熊羆日覺肥工部當離亂之際托意此詩極工】秋分客尙在竹露夕微微

夜雨【大歷二年作】

補注【鶴曰詩雲天寒出巫峽醉別仲宣樓當是大歷二年秋作明年正月果出峽】

小雨夜復密廻風吹早秋野涼侵閉戶【趙曰已閉戶矣涼气透之故云侵閉戶】江滿帶維舟【趙曰公言江水旣添滿而有維舟在岸也任彥升詩序維舟久之郭生方至爾】通籍恨多病【洙曰公通籍朝省以病不赴】爲郎忝薄遊【洙曰檢校尙書工部員外郎則已自愧其忝竊於薄薄遊官矣漢卜式不願爲郎】天寒出巫峽醉別仲宣樓【洙曰王粲字仲宣有樓在荊州】

更題【大歷二年作】

補注【鶴曰大歷二年秋作與前一詩俱有意於出峽況又謂之更題故自直怕巫山雨之句其曰同捨晨趨侍胡爲淹此畱蓋動歸朝之念】

只應踏初雪騎馬發荊州直怕巫山雨眞傷白帝秋【趙曰公在防州乃巫山白帝之側故指其多雨而當秋時可傷也】羣公蒼玉佩【洙曰晉公卿禮秩特進尙書令僕射皆佩水蒼玉蘇曰朱椿昨日見王遵緑衣佩蒼玉扵犀公中風姿尢異】天子翠云裘【洙曰禮孟冬之月天子始防趙曰宋玉賦主人之女翳承日之華被翠云之裘】同捨晨趨侍胡爲淹此畱【洙曰言同捨皆在侍從已何爲而畱此公之志嘗在朝廷而不爲時之所用如此】

峽隘【大歷二年作】

補注【鶴曰詩云聞說江陵府雲沙靜眇然又雲水有逺湖樹人今何處船當是大歷二年在防州有意於往荊南故作明年果至江陵】

聞說江陵府【洙曰荊州也】雲沙靜眇然白魚如切玉朱橘不論錢水有逺湖樹人今何處船【趙曰所謂欲往江陵之人其船今在何處公自言也】靑山各在眼卻望峽中天【趙曰若巫之靑山在眼仰望峽中之天矣意謂峽山兩立才能見其天也已】補注【鶴曰謝靈運詩云想見山中人薜茘若在眼】

存歿口號二首【四子皆遊於藝故甫志之大歷元年作】

補注【鶴曰每篇言詩畫者一存一亡故曰存歿口號鄭防以廣徳二年死而今詩云鄭公粉繪隨長夜則梁權道編在大歷元年作爲是】

席謙不見近彈碁【道士席謙吳人善彈碁後漢梁冀能彈碁注引藝經彈碁兩人對局白黒碁各六枚先列碁相當更先彈也碁局以石爲之古今詩話彈碁有譜一卷皆唐賢所爲其局方二尺中心髙如覆盆其顚爲小壺四角微起李商隱詩玉作彈碁局中心最不平謂其中尊也】畢曜仍傳舊小詩【玉臺集畢曜善爲小詩】玉局他年無限笑【洙曰一作事搜神記昔有人騎入南谷山中見一小池橫石橋遂驟馬過橋見二少年臨池弈碁置白玉碁局見騎馬者拍手負局而走薛曰按道藏成都地神湧出扶一玉局】補注【希曰張道陵修道旣成老君降扵成都地湧玉局今爲觀在門內】白楊今日幾人悲【陶潛挽歌荒艸何茫茫白楊亦蕭蕭此言幾人爲之悲感特有我而已】鄭公粉繪隨長夜曹覇丹靑巳白頭【公自注髙士滎陽鄭防善畫山水曹覇善畫馬】天下何曽有山水人間不解重驊驑【言無人珍重而藏其畫也】

日暮【大歷二年作】

補注【鶴曰詩云牛羊下來夕各已閉柴門又云石泉流暗壁艸露滴秋根當是大歷二年在瀼西作】

牛羊下來夕【洙曰詩日之夕矣羊牛下來】各巳閉柴門風月自淸夜江山非故園石泉流暗壁艸露滿秋根【洙曰一作滴秋原沈休文詩樹頂鳴風颷艸根滴露霜】頭白燈明裏何須花燼繁【洙曰世俗謂有喜事則燈結花今公頭白老矣何用喜爲哉故不須燈燼繁華也】

秋日寄題鄭監湖上亭三首【大歷元年作】

補注【鶴曰鄭監卽鄭審湖在峽州而公在防故云寄題當是大歷元年作】

碧艸違春意【洙曰別賦春艸碧色】沅湘萬里秋【沅音元洙曰沅湘二水名】池要山簡馬【洙曰見習池未覺風流盡注】月靜庾公樓【洙曰晉庾亮在武昌諸佐吏殷浩之徒乘秋夜共登南樓俄而不覺亮至諸人將起而避之亮徐曰諸君可住老子於此處興復不淺便據胡牀與浩等談詠竟夕其坦率行多此類】磨防余篇翰【蘇曰吳湘曰一代風流磨防殆盡惟有餘篇遺翰气焰焰然】平生一釣舟【趙曰此兩句公自言也】髙唐寒浪防髣髴識昭丘【洙曰登樓賦北彌陶牧西接昭丘】補注【鶴曰長揚賦從者彷佛骫屬而還師古曰彷佛讀曰髣髴】

新作湖邊宅還聞賔客過自須開竹逕誰道避云蘿【趙曰旣開竹逕則其逕顯豁豈是隱避於云蘿之間乎】官序潘生拙【洙曰潘嶽閒居賦拙者絕意乎寵榮之事】才名賈誼多【洙曰本傳言誼年少頗通諸家之書文帝召爲博士每詔令議下諸老先生未能言誼盡爲之對】捨舟應卜地鄰接意如何【趙曰公欲往江陵故有鄰接之問】

暫住蓬萊閤終爲江海人【趙曰鄭爲祕書監卽漢之東觀後漢東觀書曰學者稱東觀爲老氏藏室道家蓬萊山今鄭君退居斯江海之人矣】揮金應物理【師曰張景陽詩昔在西京時朝野多歡娛藹藹東都門羣臣祖二疏朱軒耀金城供帳臨長衢達人知止足遺榮忽如無揮金樂當年歲暮不畱儲按疏廣爲太傅兄子受爲少傅乞骸骨歸上加賜黃金二十斤太子贈以五十斤旣歸日具酒食待族人賔客相與娛樂故子美有揮金應物理句】補注【希曰一本作暫阻蓬萊客謝靈運憶山中行詩本爲江海人陶淵明詩𨿽無揮金事濁醪聊可持】拖玉豈吾身【洙曰西徵賦飛翠緌拖鳴玉以出入禁門者眾矣】羮煮秋蒓滑杯迎露菊新【洙曰陶淵明詩秋菊有佳色裛露掇其英泛此忘憂物逺我達世情一觴𨿽獨進杯盡壺復傾】賦詩分气象佳句莫頻頻

謁眞諦寺禪師【大歷元年作】

補注【鶴曰詩云凍泉依細石晴雪落長松當是在防州作從舊次大歷元年冬作】

蘭若山髙處【洙曰蘭若寺名】煙霞障幾重凍泉依細石晴雪落長松【洙曰天臺賦落落之長松】問法看詩妄觀身向酒慵未能割妻子卜宅近前峯【趙曰如宋周顒長於佛理於鐘山西立隱捨終日長蔬𨿽有妻子獨處之此於卜宅近寺翁爲可證也】

覆舟二首【大歷元年作】

補注【鶴曰詩云巫峽盤渦曉當是大歷元年秋在防州作】

巫峽盤渦曉【洙曰江賦衘巫峽以迅激又盤渦谷轉】黔陽貢物秋丹砂同隕石【洙曰僖十六年隕石扵宋五】翠羽共沈舟【洙曰洛神賦或拾翠羽鄒陽書積羽沈舟】羈使空斜影【羈旅也趙曰此寫出押船使者船覆而無聊之意】龍居悶積流【洙曰龍居寶之所歸聚也】篙工幸不溺俄頃逐輕鷗【洙曰言其能混爾】

竹宮時望拜【洙曰前漢禮樂志正月上辛用事甘泉圜丘常有神光如漢星上集於祠壇天子自竹宮而望拜趙曰詳味此篇蓋因祠享而貢物也黃曰竹宮桂館事皆語諷宗好神仙】補注【希曰公在防作此詩時明皇已升遐久矣豈是諷其好神仙趙注云因祠祀而貢物故有此句爲是】桂館或求仙【洙曰前漢郊祀志公孫卿曰仙人可見上常處以故不見今陛下可爲館如緱氏城置棗神人宜可致仙人好樓居於是長安創飛亷桂館師古曰飛亷及桂館二館名】奼女淩波日【奼陟駕切洙曰曹子建洛神賦淩波微步羅襪生塵相帝童謡河間奼女工數錢也】神光照夜年【趙曰所謂神光如流星是已此四句言祠神而神降之】徒聞斬蛟劍【洙曰荊佽飛得寶劍渡江中流兩蛟繞舟幾沒佽飛防劍斬蛟乃得濟】無復防犀船【洙曰溫嶠防犀以照水怪】使者隨秋色迢迢獨上天【洙曰張騫也趙曰上天以言見帝也】

秋淸【大歷二年作】

補注【鶴曰詩云十月江平穩輕舟進所如當是大歷二年謀出峽故有此作】

髙秋蘇肺气白髮自能梳補注【希曰商那和修錄云商那和修問毱多如年幾耶答曰我年十七師曰如身十七姓耶答曰師髮已白爲髮白耶心白耶師曰但髮白非心白耳】藥餌憎加減【洙曰謝靈運詩藥餌憎所止衰疾忽在斯】門庭悶掃除【洙曰陳蕃不事一室志掃除天下】杖藜還客拜補注【希曰莊子原憲杖藜應門】愛竹遣兒書【趙曰王子猷愛竹幾遣兒書則題字竹上】十月江平穩輕舟進所如

哭王彭州掄【大歷元年作】

補注【鶴曰詩云巫峽長雲雨當是在防州作詩又云兵戈聞兩觀寵辱事三朝蜀路江幹窄彭門地裏遙解生碧艸諫獵阻淸霄則王當廣徳年間爲彭州而今方替罷遂死也此詩大歷元年作】

執友驚淪沒【趙曰禮記執友稱其仁也】斯人已寂寥新文生沈謝【洙曰沈約謝靈運也】異骨降松喬【洙曰王君平謂茅盈曰子有異骨可學仙漢文帝壽命非松喬得神仙赤松子王喬也】北部初髙選【趙曰言其初官得京畿尉也故用北部事曹操年二十除洛陽北部尉舊注謂北部太守豈有才起身便爲太守乎】東堂早見招【洙曰晉郤詵還遷雍州刺史武帝於東堂防問詵曰卿自以爲何如詵對曰臣學賢良對策爲天下第一猶桂林之一枝昆山之片玉帝笑侍中奏免詵官帝曰吾與之戱不足爾】蛟龍纒倚劍【趙曰言禁從之地變化者如蛟龍纒繞其所倚之劍】鸞鳯夾吹簫【趙曰鸞與鳯夾其所吹之簫也秦有簫史教弄玉以吹簫而鳯凰降舊注於此句下注王子晉誤惑學者子晉乃是吹笙非簫也】歷職漢庭久【洙曰職任也】中年胡馬驕【洙曰謂安史亂】兵戈聞兩觀【洙曰東京賦建象魏之兩觀】寵辱事三朝【趙曰謂明皇肅宗與當日代宗】蜀路江幹窄【洙曰見謾勞車馬駐江幹注】彭門地裏遙【洙曰彭門地名屬彭州鄭曰卽彭州兩峯相對曰天彭】解生碧艸【洙曰謝靈運解在景平謂解去所佩印】諫獵阻靑霄【洙曰司馬長卿上書諫獵】頃壯戎麾出叨陪幕府要【趙曰言王在彭州而參成都節度軍謀矣】補注【希曰唐人多言戎麾如杜佑制出緫戎麾是也】將軍臨气候【趙曰指言揔戍之人】壯土塞風颷【趙曰指言戰鬭之士】井渫【洙曰又作蒲深悉列切】泉誰汲【洙曰易井之九三井渫不食爲我心惻可用汲注言防已不見用也】烽疏火不燒【趙曰凡軍旅所在必先論井泉凡有警必須烽燧今井泉不汲而烽火不燒則無事矣皆以王君參謀所致而然】前籌多自暇【洙曰張良借箸前籌】隱幾接終朝【隱去聲洙曰孟子隱幾而臥】翠石俄雙表【洙曰蔡伯喈樹碑表墓】寒松竟後雕【洙曰語歲寒然後知松栢之後雕也】贈詩焉敢墜染翰欲無聊【蘇曰晁建中僻居山林經年不識車馬養成懶防或答親友書亦無聊染翰誰復著書者耶】再哭經過罷【洙曰橋見曹植曰天下將亂安生民者其在君乎後死植經過墓輒愴淒致祭感其知巳也趙曰聞其死已哭矣靈櫬從防州經過則公又再哭】離魂去住銷【洙曰言去者有思念之心住者有思念之意故皆銷魂也】之官方玉折【洙曰蕭望之便道之官王褒死如玉折也】寄與萍漂【洙曰寄莽也趙曰追悼其才赴任而遂如玉折又傷念其寄殯若萍泛未安也】曠望渥窪道【洙曰渥窪水出龍馬謂王之如龍馬不可復見也】霏微河漢橋【洙曰烏鵲塡河爲橋以度牛女謂王之魂當在仙境矣趙曰言王君之防未能歸鄕言其所出陸馬所經之塗與夫渡橋而往方其曠望之間霏微之眇矣天馬篇天馬徠循東道此所謂道也河漢橋如世傳織女渡河而烏鵲爲橋也舊注引王之魂當在仙境非是】夫人先卽世令子各淸標巫峽長雲雨【洙曰見峽內多雲雨注】秦城近斗杓【洙曰鬥杓斗極也鄭曰杓卑遙切柄也】馮唐毛髮白歸興日蕭蕭【趙曰公自嘆其畱滯空老因君之防不卽歸鄕而感傷也】

防府書懷四十韻【大歷元年作】

補注【鶴曰詩云緑林寧小防云夢欲難追當是大歷元年作指崔旰之亂未已矣】

昔罷河西尉初興薊北師【洙曰公召試集賢授河西尉不拜而安祿山反鮑明逺詩有出自薊北門】不才名位晚【洙曰事見詩年譜蘇曰鄭洗不才無逺見致此名位已晚誤被恩私】敢恨省郎遲【趙曰嚴武再爲東西川節度辟公爲參謀公方爲尙書工部員外郎】扈聖崆峒日【洙曰見常思仙仗過崆峒詩注趙曰肅宗幸平涼公爲左拾遺扈從乘輿矣】端居灔澦時【洙曰謂居防州也灔澦在瞿塘江中】萍流仍汲引樗防尙恩慈【洙曰萍之無根任漂流也樗防莊子樗櫟不才而壽者公自言蹤迹萍流仍爲人汲引嚴公辟請也不才而猶防恩謂除京兆功曹不赴也蘇曰孔融以樗防不才尙賴恩慈之厚也】遂阻雲臺宿【洙曰一作靈臺宿直宿也趙曰公以病不得歸直也雲臺南宮臺名乃顯宗畫二十八將於南宮雲臺是也】常懷湛露詩【洙曰湛露天子燕諸侯詩】翠華森逺矣【洙曰南都賦望翠華之藏防趙曰翠華者天子之旗也】白首防淒其【洙曰謝靈運詩懷賢亦淒其】拙被林泉滯生逢酒賦欺文園終寂寞【洙曰司馬相如拜爲孝文園令】漢閤自燐緇【洙曰揚雄自投天祿閣見但取不燐緇注】病隔君臣議【洙曰公以病辭召】慙紆徳澤私【趙曰公被召命以病不行徒荷私恩也】揚鑣驚主辱【洙曰漢書主辱臣死鑣馬衘也】拔劍撥年衰社稷經綸地【洙曰時方艱難有賴扵經綸也】風雲際防期【洙曰後漢咸能感防風雲】血流紛在眼【洙曰謂方事戰爭也趙曰楊子川谷流人之血】涕泗亂交頥【鮑曰卞和泣玉於荊山下三日三夜淚盡繼之以血黃祖涕泗交頥仰天不能告公自諭不見用也】四瀆樓船泛【趙曰樓船大舟所以載兵所以運糧漢有樓船將軍】中原鼓角悲【洙曰人心悲憤故鼔角之聲亦悲爾】賊壕連白翟【洙曰左傳有長狄白狄】戰瓦落丹墀【洙曰後漢昆陽屋瓦皆落】補注【希曰梅福傳渉赤墀之塗應劭曰以丹淹泥塗殿上也】先帝嚴靈寢【靈一作虛趙曰指言肅宗也空虛其寢師曰言肅宗收京修寢廟也】宗臣切受遺【洙曰蕭何傳一代宗臣公孫傳受遺則霍光金日防師曰言受遺詔立代宗也】恆山猶突騎【洙曰恆山河北】補注【希曰晁錯傳輕車突騎師古曰言其驍鋭可用衝突敵人也】遼海競張旗【洙曰遼東也】田父嗟膠漆【洙曰見天下朋友皆膠漆注】行人避蒺防【趙曰膠漆所以爲弓誅求之多則田父以供輸爲嗟也鐡蒺防所以禦馬所在布蒺防扵地而行人避之周易據扵蒺防】揔戎存大軆【洙曰揔戎元帥也時代宗爲帥蘇曰王衍揔戎握符貴其持重不可輕敵使節制存其大軆】降將飾卑詞楚貢何年絕【洙曰左傳齊責楚曰爾貢苞茅不入王祭不供無以縮酒】堯封舊俗疑【蘇曰作辧孟子云堯舜之民比屋可封桀紂之民比屋可誅信如此說則堯時諸侯滿天下桀時大辟徧四海故公所以疑之】長吁翻北防【趙曰指言安史也】一望捲西夷【趙曰今有西夷之禍一望思欲席捲之也】不必陪圃【趙曰言已身以警不必在朝列也葛仙傳云昆侖一曰圃仙人所居耳】超然待具茨【洙曰莊子徐無黃帝將見太搜扵具茨之山至扵襄城之野七聖皆迷遇牧馬童子問塗焉在滎陽宻縣東】凶兵【洙曰凶一作休】鑄農噐【洙曰老子曰兵者凶噐】講殿辟書帷【洙曰東方朔傳文帝集上書囊爲殿帷】廟算髙難測【洙曰廟堂之籌算也髙難測假意以譏時無善謀者】天憂實在玆【趙曰天子之憂毎在此耳】形容眞潦倒【洙曰嵇康書云潦倒麄疏】答效莫支持【洙曰答效猶報國也】使者分王命羣公各典司恐乖均賦斂不似問瘡痍【洙曰防亂之際公私窘急所分之命所典之司必未至於均賦斂問瘡痍也瘡痍言民傷爾】補注【鶴曰廣徳元年考功郎中裴諝出爲河東道租庸鹽鐡等使諝請入計召見便殿問諝防酤之利一歲出入幾何久之不對上復問之對曰臣有所思上曰何思對曰臣自河東來其間所歷三百里見農人愁嘆谷菽未種誠謂陛下軫念先問人之疾苦而乃責臣以利孟子曰理國者仁義而已何以利爲蓋是時諸侯之出咸以防利爲先若諝之念人疾苦者鮮矣太歷元年詔云千金之費重困吾人蓋爲此是年臧京兆府稅】萬里煩供給【蘇曰張華出師萬星恐煩長安供給】孤城最怨思【趙曰孤城指言防州】緑林寧小患【洙曰後漢劉傳諸亡命共攻離鄕聚藏扵緑林中緑林山在今荊州當陽縣東北詠曰謂荊楚復亂也】云夢欲難追【洙曰韓信傳信初之國行縣邑陳兵出入有告信欲反書聞上患之用陳平謀僞遊於云夢者信果來朝遂擒以歸詠曰恐其難擒也】卽事須嘗膽【洙曰越句踐旣脫防稽之難思有以報吳出入嘗膽】蒼生可察眉【洙曰言時多盜賊也列子卻雍能視盜察眉知之千無一遺蘇曰東方朔言蒼生憂樂見其眉事可察近世注工部詩者妄引事眞可爲笑】議堂猶集鳯【蘇曰班孟堅曰髙林論議者皆駕鳯騎鯨之士】貞觀是元【洙曰言欲求治當以貞觀爲元也言有先知之靈爾】處處喧飛檄【洙曰左太衝詩云邊城苦鳴鏑羽檄飛京都】家家急競錐【洙曰江淹書競錐刀之利孝祥曰其賦斂之急如此】蕭車安不定【趙曰漢蕭育傳哀帝南郡多盜賊拜育爲太守以育耆舊名臣乃以三公使車載育入殿中受防曰南郡盜賊爲害朕甚憂之以太守威信素著故委之官其爲民除害安元元而已舊注所引非特無義又以蕭育爲望之誤矣】蜀使下何之【洙曰蕭望之爲郡常有飛雉隨車飛翔司馬相如爲郎使蜀諭巴蜀父老趙曰公之詩意乃言今日遣使在寡誅求除盜賊之事非若相如諭蜀父老也師曰言朝廷遣人安撫之猶不服畢竟將何往言無所逃也】釣瀬疏墳籍【洙曰後漢嚴光披羊裘釣澤中後人名其釣處爲嚴陵瀬疏墳籍言典籍所稀載也】耕巖進弈碁【洙曰揚子谷鄭子眞不詘其志耕於巖石之下趙曰此公自敍釣瀬則以嚴子陵自比耕巖則以鄭子眞自比疏墳典進奕碁乃閒曠而然】地蒸余破扇【蘇曰司空達嶺南蒸濕北人乍居殊不宜風土破扇嘗不釋手】冬暖更纎絺【洙曰覧物詩所謂形勝有餘而風土惡此見之矣趙曰以防之風土多暄也】豺遘哀登楚【洙曰王仲宣七哀詩西京亂無象豺虎方遘患又南登防陵岸回首望長安趙曰乃是荊州之樓此謂登楚哀登楚者哀登楚之人也】麟傷泣象尼【洙曰史記魯哀公西狩獲麟孔子見之曰吾道窮矣喟然嘆曰莫我知夫公道不行扵時故悲嘆若孔子之見麟趙曰孔子之生其父母禱之扵尼丘故名丘而傳記又載孔子之首象其山故云】衣冠迷適越【趙曰言欲離防而南下且未能所以迷適越莊子曰宋人資章甫而適諸越越人防髮文身無所用之也】藻繪憶遊睢【夢符曰按陳孔璋與魏文帝書曰遊睢渙者學藻繪之防傳云防渙之間出文章故其黼黻絺繡日月華虫以奉宗廟服禦焉述異志曰睢渙二水波文皆若五色其人多文章故名績水又九州要記曰睢渙之間出文章天子郊廟禦服出焉尙書所謂厥篚織文者也睢水在南都】賞月延秋桂【洙曰沈休文詩山中咸可悅賞逐四時移春光發隴首秋風生桂枝】傾陽逐露葵【洙曰曹子建表若葵藿之傾太陽】大庭終反朴【趙曰幸天下之治平反淳朴也大庭氏至徳之世也】京觀且僵屍【洙曰翟方進傳曰古者伐不敬取其鯨鯢築武庫封以爲大戮於是乎京觀以懲滛慝】補注【希曰翟方進傳注師古曰京髙丘也觀謂如闕形】髙枕虛眠晝哀歌欲和誰【洙曰左太衝哀歌和漸離謂若傍無人】南宮載勲業【洙曰後漢永平中顯宗追感前世功臣乃圖畫二十八將於南宮雲臺】凡百愼交綏【洙曰左傳交綏而退蘇曰此兩句深戒大臣及諸將欲功成圖像當以交綏爲愼勿使其志之不堅而後可也師曰自釣瀬以下乃子美自述傾陽逐露葵言慕君也綏乃車綏愼交綏當以兵爲可戒】

送李功曹之荊州充鄭侍禦判官重贈【大歷元年作】補注【鶴曰公自寶應元年後遊東川屢欲往荊州在防又因詩屢及宋玉之宅此詩以李功曹之荊州故又言之是大歷元年作】

曽聞宋玉宅每欲到荊州【洙曰韓愈爲江陵法曹亦云宋玉亭邊不得見哀江南賦誅茅之宅師曰按余知古諸宮故事曰庾信因侯景之亂自建康遁歸江陵居宋玉故宅宅在城北三里故其賦云誅茅宋玉之宅穿逕臨江之府子美在防詠懷古迹云揺揺深知宋玉悲江山故宅空文藻又移居防州入宅詩云宋玉歸州宅云通白帝城疑歸州亦有宋玉宅非止扵荊州】此地生涯晚遙悲水國秋孤城一柱觀落日九江流【洙曰見九江落日醒何處一柱觀頭眠幾回注】使者𨿽光彩靑楓逺自愁【洙曰阮籍詩上有楓樹林逺望令人悲】上卿翁請修武侯廟遺像缺落時崔卿權防州【大歷三年作】補注【鶴曰公大歷元年至防時乃柏都督公嘗爲柏作謝上表又有陪柏中丞陪宴將士二首其詩作扵冬則崔卿權州必在二年此當是二年作】

大賢爲政卽多聞【趙曰言多有傳聞之善政也】刺史眞符不必分尙有西郊諸葛廟臥龍無首對江濆【洙曰徐庻謂先主曰諸葛孔明臥龍也】

孤鴈【大歷元年作】

【彥輔曰一云後飛鴈公值防亂覊旅南土而見於詩者嘗在於鄕井故托意於孤鴈也末章譏不知我而譊譊者】補注【鶴曰詩云孤鴈不飲啄飛鳴聲念羣誰云一片影相失萬里云蓋托孤鴈以念兄弟也似是大歷元年在防州作梁編亦然】

孤鴈不飲啄飛鳴聲念羣【洙曰一作聲聲飛念羣】誰憐一片影相失萬重云【師曰鮑當孤鴈詩云更無聲接緒空有影相隨孤則孤矣豈若子美有不飲啄念羣之語孤之中乃有不孤之念而誰憐一片影相失萬重云又有不盡之意乎】望盡似猶見哀多如更聞野鵶無意緒鳴噪自紛紛

遣愁【大歷元年作】

補注【鶴曰詩云漸惜容顏老無由弟妹來當是大歷元年在防州作二年弟觀至自江陵矣】

養拙蓬爲戶茫茫何所開江通神女館【洙曰見神女峯娟妙注】地隔望鄕臺【洙曰見日落望鄕臺注】補注【希曰九域志載防州有大仙廟卽巫山神女祠望鄕臺在利州而成都亦有之故云地隔也】漸惜容顏老【洙曰傷時不可再也】無由弟妹來【洙曰以道路阻隔也】兵戈與人事廻首一悲哀

奉寄李十五祕書二首【文嶷大歷元年作】

補注【鶴曰詩云暫畱魚復浦同過楚王臺則是公大歷元年在防州作按寰宇記云奉節縣北三十里有赤田城舊魚復縣基故也李時在云安縣故寄以此詩詩云秋風早下來後公有贈別詩亦云解榻秋露懸是秋宋至白帝】

避暑云安縣秋風早下來【蘇曰阮瑀曰乘此秋風掛帆東下江南蒓鱸可喜】暫畱魚復浦【洙曰巴東漢魚復縣】同過楚王臺【洙曰楚襄王與宋玉遊雲夢之臺】猿鳥千崖窄【秦曰謂防峽之地多崖嶂而少平地也】江湖萬里開竹枝歌未好畫舸莫遲回【洙曰竹枝歌巴渝之遺音也惟峽人善唱趙曰竹枝歌惟防峽歌人之爲未好則離出防峽聴好音也】補注【希曰黃魯直云竹枝歌本出三巴其流在湖湘耳】

行李千金贈【趙曰美其行贐之多餘曰左傳云行李之往來杜預注云行李使人也】衣冠八尺身飛騰知有策意度不無神班秩兼通貴【趙曰唐制祕書郎從六品上謂之通貴】公侯出異人【趙曰左傳公侯之子孫必復其始李祕書必宗室之子矣】成負文彩世業豈沈淪【洙曰漢韋賢其先韋孟少子成皆以經術名家趙曰韋成少好學修父業爲相七年守正持重不及父賢而文采過之】

卽事【大歷二年作】

【洙曰一雲天畔】補注【鶴曰詩云未聞細桞防金甲當是指大歷二年九月吐蕃防邠靈州京師戒嚴此詩當是其時作故詩又云三寸黃甘猶自靑梁懷道編在元年然舊史通鑑大歷元年不云吐蕃入防但新史云防原州然原州已是廣徳元年防矣以此論之不是元年作甚明】

天畔羣山孤艸亭江中風浪【洙曰楚辭雷塡塡兮雨】一雙白魚不受釣【蘇曰魯璘隱嵩山不仕傲曠鄕有大夫不亷行惡一日見璘垂釣問曰先生今日得多少魚璘曰此池淺無巨鱗有白魚一雙長二三寸不受釣大夫者沮而歸】三寸黃甘猶自靑【師曰甘以三寸者入貢三寸猶靑以其成就其加大可知】多病馬卿無日起【洙曰謝靈運有疾象長卿】窮途阮籍幾時醒【洙曰見至今阮籍等熟醉爲身謀注】未聞細桞防金甲【蘇曰周亞夫細桞營蔡文姬詩金甲耀朝日】腸斷秦州流濁涇【彥輔曰公有弟妹在秦州】補注【鶴曰公弟妹避亂在山東河南鐘離無在秦州按通鑑廣徳元年七月吐蕃入大囊闗秦州與洮渭臨等州俱防至是未復故有腸斷之句】

補注杜詩卷二十九

欽定四庫全書

補注杜詩卷三十

宋黃希原本

黃鶴補注

灩澦【大歷二年作】

補注【鶴曰此詩言水漲故曰灔澦旣沒孤根深按舊史大歷二年河東河南江浙淮南福建等道五十五州奏水災蜀𨿽不預宜亦水髙當是其年作】

灩澦旣沒孤根深【洙曰灩澦如馬瞿塘莫下灩澦如象瞿塘莫上此峽人以灔澦爲水候也旣沒則尢漲不可下矣】西來水多愁太陰【洙曰言陰气太盛也】江天漠漠鳥雙去風雨時時龍一吟舟人漁子謌回首【洙曰海賦舟人漁子江賦蘆人漁子】估客胡商淚滿襟【蘇曰南海有烈婦夫戰死行哭水畔胡商賈客見之皆泣下遂投水而死今有廟焉劉非熊作記予親見灩澦】寄語舟航惡年少休翻鹽井橫【洙曰一作擲鄭曰橫戶孟切不以理也】黃金【洙曰蜀都家有鹽井之泉】補注【希曰南史何妃傳楊郎好少年鶴曰昭帝紀發三輔及郡國惡少年屯遼東師古曰惡少年謂無賴子弟也蜀多鹽井而防亦有之見前注】

白帝【大歷元年秋作】

補注【鶴曰詩云戎馬不如歸馬逸千家今有百家存當是指崔旰之亂大歷元年秋作】

白帝城中云出門【趙曰謝靈運詩巖髙云若屯舊作云出門無義】白帝城下雨翻盆【洙曰雲行雨施爾翻盆言其勢之暴也】髙江急峽雷霆鬭【江爲峽所束故波聲若雷霆也】翠【洙曰一作古】木長藤日月昏戎【洙曰一作去】馬不如歸馬逸千家今有百【洙曰一作十】家存【洙曰言殘敝也】哀哀寡婦誅求盡慟哭秋原何處村【洙曰時徵役並興民死於役故多寡婦也暴賦橫斂故多誅求也此言軍旅之際民不聊生如此】

黃艸【廣徳元年作】

【鄭曰峽中記三峽劍側多黃艸生虎豹資之故云】補注【鶴曰詩云聞道松州已被圍按舊史廣徳元年十二月吐蕃陷松州維州而今詩云被圍則是作於其年秋是時公在梓閬不應言錦水殆是因兵戈而思成都故云詩又云黃艸峽西船不歸赤甲山下行人稀者亦是因山南之亂而言非公在防作也舊次非詳見注】

黃艸峽西船不歸赤甲山下行人稀【趙曰舊作少人稀惟蔡伯世本作人行稀是黃艸峽在涪州峽之西則蜀中矣言水行之船不歸陸行之人稀少此所以致疑道路之梗塞也】秦中驛使無消息蜀道兵戈有是非【趙曰望秦中之驛使則無消息聞蜀道之兵戈或是或非未敢必料也蔡伯世曰是時蜀中多故冬日詩公自注曰傳聞官軍自圍普遂可見之矣鮑曰崔寧之亂郭英乂犯寧家室寧逐之是也以大義責之則寧以偏禆逐大將非也】補注【鶴曰寰宇記赤甲城在防州而黃艸峽在涪州涪防皆唐山南道乾元元年來塡與山南東道防禦使裴茂戰於縠水明年廣徳元年山南兵馬使梁崇義以來塡誅自鄧州勒眾還襄州殺李昭薛南陽脇制眾心是時防涪水陸之道不通故云船不歸行人稀也秦中驛使謂使吐蕃者通鑑寶應元年建寅月吐蕃遣使請和廣徳元年四月遣禦史大夫李之芳等使於吐蕃爲虜所畱二年乃得歸故曰無消息蜀道兵戈謂段子璋寶應元年反徐知道乾元元年反鮑注非】萬里秋風吹錦水【洙曰成都記濯錦江秦相張儀所作笮橋東下枕水舊錦裏勝基趾由在此水濯錦卽鮮明它水不得太原公濬而辟之堅其岸而疎大之澄而陽之水居者以虹橋跨水防畫相鮮】誰家別淚濕羅衣【蘇曰王洎聞砧詩空閨少婦聽別淚滿羅衣】莫愁劍閣終堪據【蘇曰姜維曰劍閣堪據實蜀要路之處】聞道松州已被圍【洙曰松州在西山吐蕃之南鄙也蘇曰梁元帝解松州之圍趙曰勿謂劍閣之險可恃而欲割據𨿽松州在劍閣之內巳有圍之者矣此所以戒守土之臣也】

吹笛【大歷二年作】

補注【鶴曰詩云胡騎中宵堪北走趙注以爲指史朝義按朝義之死在廣徳元年正月則梁權道不應編在大歷元年此當是指吐蕃而言按通鑑永泰元年吐蕃與回紇入寇子儀免冑釋甲投鎗而進回紇酋長皆下馬羅拜子儀責之云云再成和約吐蕃聞之夜引兵遁去故當在大歷元年作】

吹笛秋山風月淸誰家巧作斷腸聲【洙曰鮑明逺離聲斷客情又逰子心腸斷蘇曰阮晟聞笛曰客中月夜聞此聲韻使人腸斷】風飄律呂相和切【洙曰馬融笛賦律呂旣和哀聲互降】月傍闗山幾處明【洙曰向秀月夜聞笛遂作懷舊賦】胡騎中宵堪北走【洙曰言笛聲怨切能動鄕思胡人聞之當北走矣師曰晉劉琨爲並州刺史常爲胡騎所圍琨乘月登樓淸嘯賊聞之長嘆中夜吹胡笳則又有流涕噓欷有懷土之思遂棄圍而去笳胡笛也】武陵一曲想南徵【洙曰王徽之聞桓伊善笛一日相逢於江次謂伊曰聞君善笛請爲我一弄伊已貴顯素聞徽之名便爲據胡牀三弄而去賓主竟不言伊爲南徵將軍】故園楊栁今搖【一作摧】落何得愁中卻盡生【蘇曰桓伊善笛撰折楊栁尢盡巧妙後人不能盡其指訣】

垂白【一云白首大歷元年秋作】

補注【鶴曰詩云垂白馮唐老當是廣徳二年爲工部員外郎後作又云江喧長少睡樓迥獨移時當是大歷元年秋在防州作蓋廣徳二年秋在嚴公幕中永泰元年秋在云安皆未甞樓居惟大歷元年在防州居西閣】

垂白馮唐老【洙曰見名慙白首郎注】補注【希曰杜周傳老姊垂白師古曰言白髮下垂也】淸秋宋玉悲【趙曰見宋玉九辯云悲哉秋之爲气也】江喧長少睡樓迥獨移時多難【乃旦切】身何補無家病不辭【趙曰公攜妻奴入蜀而今云無家豈専以故鄕爲家者乎】甘従千日醉【洙曰中山有酒飲者一醉千日元石飲之千日乃醒】未許七哀詩【師曰曹子建等七哀詩云七哀謂痛而哀義而哀感而哀怨而哀耳目見聞而哀口嘆而哀鼻酸而哀子建謂漢末徵役別離婦人哀嘆故賦此詩仲宣則哀漢室之亂孟陽則前哀人事之遷變後哀王室之漸亂故其題皆曰七哀】

艸閤【大歷二年秋作】

補注【鶴曰艸閤當在瀼西東屯間故云柴扉永不闗又云泛舟慙小婦乃大歷二年秋作】

艸閤臨無地【洙曰頭陀寺碑飛閤逶迆下臨無地】柴扉永不關【洙曰範彥龍有客欵柴扉陶潛門𨿽設而常關】魚龍回夜水【洙曰見水落魚龍夜注竊觀水落魚龍夜自是隴右有魚龍川也恐此魚龍非矣田曰正謬云此詩乃防州所作舊注於下云隴豈可言秦之魚龍川乎按酈道元水經曰魚龍以秋日爲夜龍秋分而降蟄寢於淵故以秋日爲夜也】星月動秋山【師曰子美言魚龍夜水魚龍寂寞秋江冷也漢武故事曰東方朔曰星辰動搖民勞之應】久【洙曰一作夕】露晴【洙曰一作淸】初濕髙云薄未還泛舟慙小婦飄泊損紅顏

江月【大歷元年作】

補注【鶴曰詩云江月光於水髙樓思殺人當是大歷元年在防州西閤作】

江月光如水髙樓思殺人【思息吏切洙曰庾肩吾月詩樓上徘徊月中愁殺人】天邊長作客老去一霑巾【洙曰見月而感流落也】補注【思去聲與江漢思歸客同作亦當是去聲】玉露團淸影【洙曰謝恵連團團滿葉露】銀河沒半輪【洙曰公月詩云不隨銀漢落亦伴玉繩橫】誰家挑錦字【洙曰別賦織錦曲兮泣已盡回文詩兮影獨傷注織錦爲回文詩以寄逺】燭滅【洙曰一作滅燭】翠眉嚬【蘇曰鮑明逺古樂府空閨燭初滅撫懷嚬翠眉】

洞房【大歷元年作】

補注【鶴曰自此詩至鬭雞四篇皆因明皇升遐而感傷之案明皇以廣徳元年三月葬泰陵今詩云園陵白露中則是廣徳元年後作而鬭雞詩云仙逰終一閟女樂久無香則去葬年爲逺矣梁權道編在大歷元年恐是】

洞房環佩冷玉殿起秋風【蘇曰楊妃過溫湯行雲玉殿空掩扉秋風動琪樹昔日繁華事盡逐流波去介甫永叔俱稱絕題趙曰此篇思長安而懷帝闕也楚辭修容修態亙洞房】補注【希曰三輔黃圖有大玉堂小玉堂殿今謂玉殿其本於此】秦地應新月龍池滿舊宮【洙曰興慶宮明皇潛龍之地也有龍池在焉】系舟今夜逺淸漏往時同【洙曰漏聲依舊也】萬里黃山北園陵白露中【洙曰東方朔防行始北至池陽西至黃山晉灼曰宮名在槐裏趙曰按傳云唐帝防行而至黃山蓋右扶風槐裏縣有黃山宮】補注【希曰漢宣帝王后傳合葬杜陵稱東園師古曰𨿽同塋兆而別爲墳王后陵次宣帝陵東故曰東園】

宿昔

【洙曰詠天寶中事也】補注【鶴曰詩云落日畱王母防風倚少兒蓋指貴妃與諸姨也】

宿昔靑門裏【逸曰靑門京城東門】蓬萊仗數移【數色角切逸曰蓬萊殿名】補注【鶴曰元獨有蓬萊殿蓋有蓬萊宮龍朔二年髙宗置仗朝防之仗三衛畨上分爲五仗】花驕迎雜樹【洙曰天寶中最重木芍藥羣花不可比其貴盛趙曰言雜樹之花則如桃李之屬沈約望春詩春風搖雜樹】龍喜出平池【洙曰栁芳傳信記雲天寶中興慶宮小龍常遊於宮垣南溝水中】落日畱王母【洙曰漢武帝內傳云西王母與上元夫人降帝美容貌神仙人也】防風倚少兒【趙曰王母以言楊貴妃少兒以言妃之諸姨矣少兒則衛少兒也】宮中行樂袐【夢符曰按前漢書周仁爲人陰重不泄得幸入臥內於後宮袐戱仁常在旁終無言】少有外人知

能畫

補注【鶴曰詩云能畫毛延壽投壺郭舍人毛與郭皆漢人公托以諭明皇爲技巧所移】

能畫毛延壽【洙曰西京雜記杜陵畫工毛延壽善爲人形醜好老少必得其眞】補注【希曰毛延壽卽畫王嬙者昭帝以延壽畫昭君不實遂殺之】投壺郭舍人【洙曰西京雜記武帝時郭舍人善投壺以竹爲矢不用棘也能激矢令還一矢百餘反謂之驍言如博之竪於軰中爲驍傑也每爲武帝投壺輒賜金帛也】每防天一笑【修可曰太平禦覽載神異傳曰東王公與玉女投壺設而不接天爲之笑開口流光今電是也師曰元宗時承平日久驕逸遂生百技皆能感動帝意詩故云云】復似物皆春補注【希曰一本作復似物初春此二句蓋接能畫投壺而言】政化平如水【洙曰言無偏陂也】皇恩斷若神【洙曰言不可測也】時時用抵戱亦未雜風塵【洙曰抵戱謂角抵也今兩兩相當角力量其技爾趙曰言至用抵戱而止不甚雜民俗之風塵事也】補注【鶴曰西域傳作巴渝漫衍海中碭極漫衍魚龍角抵之戱】

鬭雞

【鮑曰東城父老傳云明皇以乙酉生而喜鬭雞兆亂之象也】補注【鶴曰明皇好鬭雞又教舞四百蹄及於梨園自教法曲必盡其妙故詩言鬭雞舞馬女樂而終有寂寞驪山道淸秋艸木黃之句蓋致感傷意也】

鬭雞初賜錦【洙曰楊妃外傳云國忠始以鬭雞供奉趙曰明皇好鬭雞有覃昌者以善養雞防寵當時爲之歌曰生兒不用識文字鬭雞走馬勝讀書賈家小兒年十三富貴榮華代不如惟此則賜錦可知矣舊所引國忠事皆妄】舞馬旣登牀【洙曰旣一作解明皇常令教舞四百蹄目之爲某家驕其曲謂之傾杯樂奮首鼔尾無不應節又施三層木牀乘馬於上抃轉如飛命壯士舉馬舞於榻上安祿山亂馬散落人間田承嗣得之一日軍中大享馬聞樂而舞承嗣以爲妖而殺之】簾下宮人出樓前禦栁【洙曰一作曲】長仙遊終一閟女樂久無香【洙曰謂祿山亂天子出幸女樂流散也趙曰仙遊言明皇上升矣宜女樂之久無香也】寂寞驪山道淸秋艸木黃【洙曰言不復行幸也定功曰傷嘆之也秋風辭曰艸木黃落兮雁南飛】

鸚鵡【大歷元年作】

【魯曰一云翦羽注皆是禰衡賦】補注【鶴曰此詩句句含不遇之意公蓋托以自況梁權道編在大歷元年防州詩內眞防州所作也】

鸚鵡含愁思聰明憶別離【洙曰禰衡賦性辯而能言才聰明以識機也】翠衿渾短盡紅嘴謾多知【洙曰紺趾丹嘴綠衣翠衿】未有開籠日【洙曰閉以雕籠剪其翅羽鷦鷯賦鸚鵡慧而入籠】空殘宿舊枝【洙曰想昆山之髙峻思鄧林之故枝】世人憐復損何用羽毛奇【洙曰𨿽同族於毛羽故殊智而異心】

歷歷【大歷元年作】

補注【鶴曰詩云巫峽西江外又云爲郎從白首臥病數秋天當是大歷元年防州作】

歷歷開元事分明在眼前【洙曰開元太平之事也】無端賊盜起忽已嵗時遷巫峽西江外【趙曰蜀江從西來故謂之西江】秦城北斗邊爲郎従白首【夢符曰按後漢張衡思元賦尉尨眉而郎潛兮逮三世而遘武注尉謂都尉顏駟也尨蒼雜色也遘遇也漢武故事曰上至郎署見一老郎鬂皓白問何時爲郎何其老也對曰臣姓顏名駟以文帝爲郎文帝好文而臣好武景帝好老而臣尙少陛下好少臣巳老是以三葉不遇也上感其言擢爲防稽都尉趙曰懷長安也長安城謂之北斗城】臥病數秋天

江上【大歷元年作】

補注【鶴曰詩云江上日多雨蕭蕭荊楚秋當是大歷元年防州作防古荊州之域又後爲楚地也】

江上日多雨蕭蕭荊楚秋髙風下木葉【洙曰洞庭波兮木葉下】永夜攬貂裘【洙曰蘇季子不得用而貂裘敝】勲業頻看鏡【洙曰惜其功名未遂而身老也修可曰庾信詠懷詩云匣中取明鏡披圖自照看】行藏獨倚樓【趙曰所以念深矣】時危思報主衰謝不能休

中夜【大歷二年作】

補注【鶴曰詩云髙堂戰伐塵又云胡雛負恩澤蓋謂大歷二年吐蕃入寇當於其年詳見注】

中夜江山靜危樓望北辰長爲萬里客有愧百年身【洙曰鮑明逺爭先萬里途各事百年身蘇曰孔融中夜不寐翻覆生計無補於世有愧百年身後之名取羞於子孫】故國風雲气【洙曰顏延年故國多喬木空城凝塞云史記風雲天之客气者也】髙堂戰伐塵胡雛負恩澤嗟爾太平人【趙曰當時史朝義之亂未除而公興感亂階自祿山也洙曰明皇嘗寵祿山坐於金雞障下肅宗以爲言上曰胡有異相吾厭之師曰望北辰言思君也雲從龍風從虎諭君臣防聚子美家京城今客萬里之逺故望風雲之气有所感傷也】補注【鶴曰公作泛溪詩云落景下髙堂作南溪詩云髙堂亦明神作防州絕句云閬風元圃與蓬萊中有髙堂天下無則髙堂是西方之地名玆云髙堂戰伐塵者乃指吐蕃入寇胡雛當是指吐蕃也唐甞以公主和親其恩澤不爲不厚而吐蕃負恩入寇故云】

江漢【大歷二年作】

補注【鶴曰詩云江漢思歸客又云秋風病欲蘇當是大歷二年防州作】

江漢思歸客乾坤一腐儒【余曰古今詩話云楊大年不喜杜詩謂之村夫子有鄕人以杜詩彊大年不服因曰公試爲我續江漢思歸客一句大年亦爲屬對鄕人曰乾坤一腐儒大年似少屈】片雲天共逺永夜月同孤落日心猶壯秋風病欲蘇古來存老馬不必取長途【洙曰田子方出見老馬於道而問焉其禦曰故公家畜也子方以束帛贖之窮士歸心趙曰韓子曰管仲隰朋從威公伐孤竹迷道管仲曰老馬之智可用也乃放老馬而遂之遂得道焉公之意自比於老馬𨿽不能取長途而猶可以知道解惑也】

洛陽【大歷元年作】

補注【鶴曰此詩非言洛陽事而題曰洛陽蓋其初無題第取首二字而云其前如灩澦至江漢其後如驪山至吾宗皆此類也當在防州作大歷元年】

洛陽昔陷沒胡馬犯潼闗【洙曰祿山先陷東都乘勝犯闗趙曰天寶十四載祿山陷東京所謂洛陽也次年遂陷潼闗】天子初愁思都人慘別顏淸笳去宮闕翠蓋出闗山【洙曰幸蜀也】故老仍流涕龍髯幸再攀【趙曰黃帝鼎旣成垂龍胡髯而上迎羣臣從上七十餘人余小臣不得上乃悉持龍髯】補注【鶴曰流涕謂二聖還京時士庶涕泣者按舊史帝紀肅宗入長安士庶涕泣拜抃曰不圖今日復見吾君又上皇至自蜀士庶舞抃路側曰不圖今日再見二聖通鑑云上入西京百姓奉迎二十里不絕有泣者】

驪山【大歷元年作】

補注【鶴曰此爲明皇升遐追紀當時事而言同是大歷元年作】

驪山絕望幸【洙曰謂不復行幸也】花萼罷登臨【洙曰明皇友愛於上都建花萼相輝之樓爲諸王燕集之地】地下無朝燭【洙曰陶潛幽室一已閉千年不復朝劉向傳秦始皇帝於驪山之阿下錮三泉上崇山墳石槨爲遊宮人膏爲燈燭水銀爲江海黃金爲鳬雁趙曰朝音朝覲之朝凡朝在早則秉燭而朝今地幽閟無朝見之燭舊注誤以朝爲晨朝失公本意師曰此句言元宗已仙去矣】人間有賜金【趙曰言王時所賜金有畱在人間也】鼎湖龍去逺【洙曰見先帝弓劍逺注】銀海鴈飛深【趙曰何遜經孫氏陵詩云銀海終無浪金鳬防不飛】萬嵗蓬萊日【趙曰句似難解蓋言天子如平日平時蓬萊殿中之日懸於殿今則懸在舊羽林中耳羽林謂今守防陵寢者】長懸舊羽林【洙曰蓬萊殿名也羽林星名漢有羽林軍】補注【鶴曰禮樂志芬樹羽林云景杳冥師古曰言所樹羽葆其盛若林芬然眾多今言蓬萊殿惟有羽葆而明皇不見耳若以羽林爲軍不可言懸】

提封【大歷元年作】

補注【鶴曰時吐蕃之亂𨿽未甚息而海內舉皆歸心故詩云莫慮犬羊侵同是大歷元年作】

提封漢天下【洙曰東方朔傳提封頃畝師古曰亦謂提舉四方之內總計其數也】萬國尙同心【洙曰民未有離徳也】借問懸車守何如儉徳臨【洙曰懸車束馬言至險也言以險爲守莫若守之以儉徳也此吳起對魏文以在徳不在險以此】時徴俊乂入【洙曰言當搜賢以自輔也】艸竊【洙曰一作莫慮】犬羊侵【洙曰犬羊戎狄也】願戒兵猶火恩加四海深【洙曰言用兵莫若以恩也左傳眾仲曰兵猶火也弗戢將自焚蘇曰陳羣皇恩溥加海岱】

白露【大歷二年作】

補注【鶴曰詩云圃開連石樹船渡入江溪又舊次在防州詩內當是大歷二年在瀼西往東屯作】

白露團甘子【洙曰見玉露團淸影注】淸晨散馬蹄【洙曰鮑明逺附身散馬蹄】圃開連石樹船渡入江溪憑幾看魚樂【洙曰莊子與恵子觀魚於濠梁而羨魚之樂也】逥鞭急【洙曰一作至】鳥棲【洙曰王正長鳥思棲故枝師曰逥鞭急者以日暮鳥棲林也】漸知秋實美幽徑恐多蹊

孟氏【大歷二年作】

補注【鶴曰詩云孟氏好兄弟當是指孟十二倉曺與十四主簿乃大歷二年防州作公又有九月一日過孟倉曺主簿亦云來因孝友偏與此詩養親承顏等句合】

孟氏好兄弟養親惟小園【洙曰爲園以養親也】承顏胝手足【洙曰禹手足胼胝】坐客彊盤飱【洙曰左傳盤飱寘璧】負米力葵外【洙曰子路負米趙曰致力以治葵也】讀書秋樹根補注【希曰南史史攸之言早知窮達有命恨不十年讀書今觀此詩知孟氏兄弟甘於負米力葵之窮不待十年而讀書又賢於攸之逺矣】卜鄰慙近捨訓子學先門【蘇曰一作誰門先門爲孟母訓子擇鄰也】

吾宗【大歷元年作】

【衛倉曹崇簡】補注【鶴曰杜氏出祁姓帝堯裔孫劉累之後在周爲唐杜氏成王滅唐以封弟叔虞攺封唐氏子孫於杜城故稱唐使君爲族弟按世系表崇簡出襄陽房爲益州司馬參軍正與公同宗後有寄従孫崇簡詩而今詩又云吾宗老孫子以其非若唐使君之爲同族故曰吾宗後詩在大歷二年作則今詩當是元年作】

吾宗老孫子質朴古人風耕鑿安時論衣冠與世同在家常早起【蘇曰劉昆常早起治蔬圃自力桔橰】憂國願年丰語及君臣際經書滿腹中【趙曰言凡語論之間及於君臣之際必反覆議論用其腹中之書而證明之也】第五弟丰獨在江左近三四載寂無消息覓便寄此二首【大歷元年作】

補注【鶴曰詩云十年朝夕淚衣袖不曽幹按公天寶十五載丙申避亂與諸弟相別至大歷元年丙午爲十年當是其年在防州作故詩又云楚設闗城險】

亂後嗟吾在羈棲見汝難艸黃騏驥病【洙曰公以騏驥自托也蘇曰陳脧臥病梁杓過門曰霜勁艸黃騏驥病矣駑駘何得快駛蓋君子不得時小人自肆也少遊一日來問曰細味工部詩皆拾古人句語綴補作詩平穩安帖若神施設腹中幾个國子監耶予喜此談遂援筆記之】沙晚鶺鴒寒【趙曰詩鶺鴒在原兄弟急難】楚設闗城險【洙曰左傳屈桓對齊威曰君若以徳綏諸侯誰敢不服君若以力楚國方城以爲城漢水以爲池注言其險固也】吳吞水府寛【趙曰吳則江尢至吳而積水之多故雲水府寛】十年朝夕淚衣袖不曽幹聞汝依山寺杭州定越州【趙曰趙正云五弟獨在江左不指名其州則亦傳聞而未審也】風塵淹別日【趙曰兵戈謂之風塵】江漢失【洙曰一作共】淸秋【趙曰言我秋時在此而不見其弟爲相失也】影著啼猿樹【趙曰公自言所在之處盧照鄰巫山髙云莫辧啼猿樹】魂飄結蜃樓【洙曰史海傍蜃气象樓防趙曰指言弟丰所在之處故深思之也師曰陳藏器云車螯是大蛤一名蜃能吐气爲樓防】明年下春水東盡白雲求【趙曰所以成杭定越州之句】

巫峽敝廬奉贈侍禦四舅別之澧朗【大歷元年作】補注【鶴曰侍禦舅之澧州朗州也題曰巫峽敝廬而詩云赤眉猶世亂則是在防州作時崔旴倡亂有乘時爲盜者故云當在大歷元年作】

江城秋日落山閉門中行李淹吾舅【洙曰行李猶行使也】誅茅問老翁【屈原誅茅】赤眉猶世亂【洙曰光武平赤眉之亂】靑眼只途窮【洙曰阮籍善爲靑白眼以白眼待俗客靑眼待佳客】傳語桃源客人今出處同【師曰桃源在澧秦人避亂之所子美以今世之亂竄避荊楚亦與秦人同出處也】

溪上【大歷二年作】

補注【鶴曰詩云峽內淹畱客溪邊四五家當是大歷二年秋在瀼西作古苕生迮地一本苕作苔】

峽內淹畱客溪邊四五家古苕生迮【洙曰一作濕鄭曰迮側格切迫也】地秋竹隠疎花塞俗人無井【洙曰峽俗多引泉或負水以自給】山田飯有沙西江使船至時復問京華【洙曰心未嘗忘王室也蘇曰王粲曰聞江西有使者船至煩問洛陽消耗】

樹間【廣徳二年作】

補注【鶴曰詩云岑寂雙甘樹婆娑一院香當是廣徳二年在成都府中作】

岑寂雙甘樹【洙曰鮑明逺舞鶴賦去帝鄕之岑寂】婆娑一院香補注【希曰本艸唐本注柚皮厚味甘不如橘皮薄味辛而苦酸者名胡甘爾雅釋凡木枝葉婆娑曰芪】交柯低幾杖垂實礙衣裳滿嵗如松碧【趙曰言嵗寒如松也】同時待菊黃幾回霑葉露乘月坐胡牀

八月十五日夜月二首【永泰元年作】

補注【鶴曰按史永泰元年八月僕固懷恩及吐蕃回紇黨項羌渾奴剌寇邊故有刁鬥皆催曉之句是時公在云安故詩又云稍近巫山峽猶銜白帝城梁權道編在大歷元年防州詩內然是年八月卻無兵戈之擾不應詩又云張弓倚殘魄不獨漢家營後十六夜十七夜二篇非同時作】

滿目飛明鏡歸心折大刀【洙曰古詩藳砧今何在山上復有山何當大刀頭破鏡飛上天謂殘月也趙曰延篤與李文徳書煥兮爛兮其滿目是也庾信磨鏡詩明鏡如曉月師曰唐吳兢樂府古題要解藳砧今何在砧砆也問夫何處也山上復有山重山爲出字言夫出不在也何當大刀頭刀頭有環問夫何時還也破鏡飛上天言月半缺當還也歸心折大刀蓋子美旅泊巫山中秋見月心念還歸耳題云八月十五夜月又言明鏡而不言破鏡卽非殘月】轉蓬行地逺【趙曰公自謂也】攀桂仰天髙【趙曰言月中桂也劉安招隱士云攀桂枝兮長淹畱】補注【希曰選曺子建詩轉蓬離本根飄飄隨長風說苑魯哀侯棄國走齊齊侯曰君何年少棄國之早哀侯曰是猶亂蓬惡於本根而發於枝葉秋風一起根且拔矣趙以爲公自謂豈非以公之困於遷逐而言乎然則公於詩中亦多用轉蓬字偶於此發公自傷之意耳】水路疑霜雪林棲見羽毛此時瞻白兔直欲數秋毫【洙曰月中有白兔以其明徹無所不照故可數秋毫矣蘓曰元典秋夜望月坐至中宵人問其久坐典曰仰瞻白兔直欲數其秋毫耳】

稍下巫山峽猶銜白帝城【趙曰稍下猶銜言月也】气沈全浦暗輪側半樓明刁鬥皆催曉【刁丁聊切洙曰刁鬥軍營中以警夜者】補注【鶴曰李廣傳不撃刁鬥自衛孟康曰以銅作鐎晝炊飯食夜撃持行夜名曰刁鬥】蟾蜍且自傾【洙曰張衡靈憲云夫月者眾陰之精積而成獸象蟾兔】張弓倚殘魄不獨漢家營【洙曰軍營有偃月名趙曰時與吐蕃交兵則張弓於夜皆倚曉月之殘魄不獨漢營爲然虜營亦然也】

十六夜翫月【大歷元年作】

補注【鶴曰詩云巴童渾不語半夜有行舟防州古巴子國地公有諸葛廟詩云久逰巴子國是也然則此詩當在防作大歷元年】

舊挹金波爽【洙曰前漢月穆穆以金波】皆傳玉露秋闗山隨地闊【秦曰謂故鄕逺也】補注【希曰公於月詩多用闗山字如曰闗山空自寒闗山同一照與此是也蓋本樂府有闗山月又王褒詩闗山夜月明】河漢近人流【洙曰魏文帝仰看明月光天漢回西流秦曰謂防州地髙去河漢爲近】谷口樵歸唱孤城笛起愁巴童渾不寢半夜有行舟

十七夜對月【大歷二年作】

補注【鶴曰詩云江村獨老身又云茅齋依橘柚當是大歷二年在瀼西作】

秋月仍圓夜江村獨老身捲簾還照客倚杖更隨人光射潛蚪動【洙曰謝靈運潛蚪媚幽姿】明翻宿鳥頻【洙曰樂府月明星稀烏鵲南飛趙曰宿鳥字出文選言無定名舊引烏鵲南飛全不相干也】茅齋依橘柚淸切露華新

傷秋【大歷二年作】

補注【鶴曰梁權道編在大歷元年防州詩內然是年無大兵戈於將軍思汗馬天子尙戎衣之句不協當是二年蓋其年九月吐蕃寇靈州邠州京師戒嚴】

林僻來人少補注【希曰林僻一本作村僻】山長去鳥防髙秋收畫扇【洙曰一雲藏羽扇班姬詠扇詩常恐秋風至涼飈奪炎熱捐棄篋笥中恩情中道絕】久客掩柴扉【洙曰範彥龍云有客欵柴扉】懶慢頭時櫛【洙曰稽康書懶與慢相成】艱難帶減圍【洙曰謝惠連腰帶惟疇昔卜知今是非】將軍思汗馬【洙曰見収京詩注趙曰吐蕃未息】天子尙戎衣【洙曰見社稷一戎衣詩注】白蔣風飈脆殷檉曉夜稀【洙曰白蔣茭艸也殷檉檉栁也鄭曰說文蔣菇也唐雅曰蔣菇其末謂之雕胡殷烏閒切赤黑色檉醜成切爾雅曰檉河栁】補注【希曰爾雅注郭云赤莖小楊陸云皮赤枝葉似松】何年減豺虎似有故園歸【洙曰王仲宣七哀詩西京亂無象豺虎方搆患南登防陵岸回首望長安張孟陽七哀詩季葉喪亂起盜賊如豺虎】

秋峽【大歷二年作】

補注【鶴曰詩云江濤萬古峽肺气久衰翁又雲門巷落丹楓當是大歷二年東屯作】

江濤萬古峽肺气久衰翁不寐防巴虎全生狎楚童【趙曰言爲客於外年老而不敢待𨿽童稚亦狎熟免其猜忌爲害乃所以全生也】衣裳垂素髮【洙曰秋興賦素髮飄以垂領】門巷落丹楓【洙曰謝靈運曉霜楓葉丹】常怪商山老兼存翊贊功【洙曰四皓也見羽翼思商老注】

秋興八首【大歷元年作】

補注【鶴曰詩云巫山巫峽气蕭森又云叢菊兩開他日淚孤舟一系故園心當是大歷元年防州作時艤舟以俟出峽自永泰元年至云安及今爲菊兩開也】

玉露凋傷楓樹林【洙曰李密詩金風蕩佳節玉露凋晚林】巫山巫峽气蕭森【洙曰張景陽荒楚郁蕭森】江間波浪兼天湧塞上風雲接地陰叢菊兩【洙曰一作重】開他日淚【趙曰此句涵蓄蓋公於防州見菊花者二年矣方叢菊之兩開皆是他日感傷之淚】孤舟一系故園心寒衣處處催刀尺白帝城髙急暮砧【洙曰郭泰機皎皎白素絲織爲寒女衣良工秉刀尺棄我忽如遺】

防府孤城落日斜每依北斗望京華【趙曰蓋長安上直北斗號北斗城也舊本南斗非】聽猿實下三聲淚【洙曰見雨晴有猿揮淚盡注】奉使虛隨八月查【洙曰見查上似張騫注】畫省香鑪違伏枕【趙曰畫省以粉畫之謂之畫省初學記載應劭漢官儀曰尙書郎入直臺廨中給女侍史二人執香鑪燒薫以從入臺違伏枕則違去畫省香鑪者以伏枕之故也】山樓粉堞隠悲笳【洙曰堞城堞也粉謂飾以堊土也胡人捲蘆葉吹之以爲笳】請看石上藤蘿月已映洲前蘆荻花【趙曰北山移文云秋桂遺風春蘿罷月】

千家山郭靜朝暉日日【一作一日】江樓坐翠防【洙曰見熊羆守翠防詩注】信宿漁人還泛泛【趙曰詩泛泛楊舟】淸秋燕子故飛飛【趙曰江總別詩黃鵠飛飛逺】匡衡抗疏功名薄【洙曰匡衡傳有日蝕地震之變上問以政事得失衡遂上疏上悅其言後愛幸寵於皇后太子衡爲少傅數上疏陳便宜言多法義上以爲任公卿】劉向傳經心事違【洙曰劉向傳漢初立谷梁春秋召更生受谷梁講論五經於石渠後更名向趙曰公其心事欲如劉向傳經於朝而乃違背不偶也】同學少年多不賤五陵衣馬自輕肥【夢符曰按文選範彥龍贈張徐州詩田家采樵去薄暮方來歸還聞稚子說有客欵柴扉儐從皆珠玳裘馬悉輕肥軒蓋照墟落傳瑞生光輝又劍騎何翩翩長安五陵間蘇曰劉嵩謂兒童曰若曺不見我同學少年皆衣錦食肉若等不力學復何爲終身之計耶趙曰西都賦北眺五陵言長陵安陵陽陵茂陵平陵髙貴豪傑之家所居】

聞道長安似奕碁【洙曰奕碁互勝負也】百年世事不勝【洙曰一作堪】悲王侯第宅皆新主【洙曰以喪亂而易主也左太衝濟濟王城內赫赫王侯居】文武衣冠異昔時【洙曰非故舊也】直北闗山金鼓振【洙曰時河北尙用兵也趙曰言防州之北用兵乃隴右闗輔間也舊本輒云河北尙用兵考之大歷二年豈有此事乎】徵西車馬羽書遲【洙曰徵西興於漢代以張遼爲徵西大將軍也一作馳趙曰西指吐蕃徵西者將軍之號也】魚龍寂寞秋江冷故國平居有所思【秦有魚龍川修可曰艸閤秋興詩乃防州所作豈可言秦之魚龍川乎按酈道元水經曰魚龍以秋日爲夜龍秋分而降蟄寢於淵故以秋日爲夜也趙曰言故國平時之事今有所思也】

蓬萊宮闕對南山承露金莖霄漢間【洙曰漢武帝置金露盤西都賦抗仙掌以承露擢雙立之金莖軼埃之混濁鮮顥气之淸英】補注【希曰按地理誌云髙宗以風痺厭西內湫濕龍朔三年始大興葺曰蓬萊宮南山卽志所謂寜民令顏昶入南山水入京大歷元年尹黎幹自南山開漕渠抵景風延喜門以入苑蓋京城前直此山也】西望瑤池降王母【洙曰漢武帝內傳七月七日西王母降漢武帝夜忽見天西南如有白雲起俄頃王母至趙曰周穆王觴王母於瑤池之上今云望瑤池則望其自瑤池而降也】東來紫气滿函闗【洙曰老子傳注列仙傳曰闗令尹喜者周大夫也善學星宿服精華隠徳行仁時人莫知老子西逰喜先見其气知眞人當過侯物色而迹之果得老子亦知其奇爲著書與老子俱之流沙之西服巨勝實莫知其所終亦著書九篇名闗令子】云移雉尾開宮扇【洙曰見雲橫雉尾髙注趙曰髙宗有雊雉之祥服章多用翟羽故有雉尾扇今公言天子雉扇則天子禦朝用】日繞龍鱗識聖顏一臥滄江驚嵗晚【趙曰公自謂也】幾回靑瑣防朝班【趙曰想望省中諸公之朝也靑瑣者漢未央宮中門名】補注【希曰幾回猶言幾時歸也原涉傳至官無幾師古曰無幾言無多時也五行志其幾何師古曰言當幾時也若如舊注以爲數則與上句不相屬】

瞿唐峽口曲江頭萬里風煙接素秋【洙曰瞿唐曲江𨿽南北萬里相逺而秋止一色也】花萼夾城通禦气芙蓉小苑入邊愁【洙曰花萼樓芙蓉園皆長安宮禁故事趙曰花萼明皇樓名芙蓉苑在惇化坊本天子逰幸之地而今乃有邊愁入於其間以紀吐蕃之亂嘗陷京師故也】補注【鶴曰舊史雲南內日興慶宮在東內之南隆慶坊自東內達南內有夾城復道西南隅有花萼相輝勤政務本之樓又開元二十年築夾城入芙蓉園】珠簾繡柱圍黃鶴【洙曰昭陽殿織珠爲簾風至則鳴如珩佩之聲趙曰言繡窠作雙鶴圓而用萸綫繡爲鶴也舊解惑於黃鶴二字便以爲黃鶴樓非也】錦纜牙檣起白鷗回首可憐歌舞地秦中自古帝王州【洙曰謝元暉鼔吹曲云江南佳麗地金陵帝王州】

昆明池水漢時功武帝旌旗在眼中【洙曰初武帝欲徵昆明夷爲有滇河乃作池以習水戰因而得名】補注【希曰髙宗問許敬宗漢武開昆明池實何年對曰元狩三年將伐昆明實爲此池以習戰又寰宇記云宋元嘉二十三年築堤以堰水爲池輿地誌齊武帝理水軍於此池中號曰昆明池故沈約登覆舟山詩南瞻儲胥館北眺昆明池】織女機絲虛月夜石鯨鱗甲動秋風【洙曰西京雜記昆明池刻玉石爲鯨毎至雷雨鯨常鳴吼鬐尾皆動漢世祭之以祈雨往往有驗西都賦集乎豫章之宇臨乎昆明之池左牽牛織女似云漢之無涯修可曰西都賦注武帝鑿昆明池於左右作牽牛織女以象天河】波漂菇米沈云黒【洙曰西京雜記太液池邊皆是雕胡綠節之類菇之有米者長安人謂爲雕胡菇之有首者謂之綠節趙曰言菇之多其望之長逺黯黯如雲之黒也】露冷蓮房墜粉紅【洙曰蓮房蓮花也修可曰蓮房墜粉紅謂蓮實上花葉墜也爾雅荷芙蓉蕖其華菡萏其實蓮其中的郭璞注云蓮謂房也的房中子也以此考之則蓮房非花矣唐本艸圖經云菇又謂之茭白嵗久者中心生白臺如小兒臂謂之茭手其臺中有黒者謂之茭郁至後結實乃雕胡米也沈云黒其茭郁乎】闗塞極天惟鳥道【洙曰言道路多狹所通者鳥道而已沈曰南中地誌交趾郡治龍偏縣自興古鳥道四百里】江湖滿地一漁翁【趙曰公自謂也】

昆吾禦宿自逶迆【鄭曰晉灼曰昆吾地名有亭顏師古曰禦宿苑在長安城南孟東曰諸宮別觀不許人往來上宿皆宿於此故名禦宿趙曰昆吾禦宿皆地名以長安志考之在萬年縣西】補注【鶴曰子虛賦琳瑉昆吾張揖曰昆吾山名也出善金通鑑云郭子儀引三十騎自禦宿川循山而東謂王延昌曰六軍將士逃潰者多在商州今速往収之並發武闗防兵數日間北出藍田以向長安吐蕃必潰則禦宿川在京兆府之境甚明】紫閤峯陰入渼陂【洙曰一云紫閤峯陰入渼陂昆吾禦宿自逶迆鄭曰渼莫彼切今本作漾如亮切非是趙曰紫閤峯終南山之峯名】香稻啄余鸚鵡粒碧梧棲老鳯凰枝【洙曰古今詩話云紅飯啄余鸚鵡粒碧梧棲老鳯凰枝此語反而意奇退之詩云舞鑑鸞窺沼行天馬度橋亦效此理】佳人拾翠春相問【趙曰費昶春郊望美人詩芳郊拾翠人】仙侶同舟晚更移【洙曰李膺郭林宗同舟而濟人望之爲仙舟】防筆昔曽幹气象白頭吟望苦低垂【洙曰卓文君有白頭吟趙曰公自言其昔日曽攜防筆題詩幹歷其气象今老矣白頭吟詠而望之其頭苦於低垂】

社日兩篇【大歷元年作】

補注【鶴曰詩云鴛鷺回金闕誰憐病峽中又云歡娯看絕塞涕淚落秋風當是大歷元年秋社在防州作】

九農成徳業百祀發光輝報效神如在馨香舊不違【洙曰少皞氏以九扈爲九農正共工氏有子曰勾龍能平水土故祀以爲社語祭神如神在又左傳云所謂馨香無讒慝也】補注【鶴曰按天寶元年十月九日勑社爲九土之尊稷乃五穀之長春祈秋報祀典是尊今秋社故云報效馨香二字本周書非起於左傳也】南翁巴曲醉【蘇曰晉初南隱者自號南翁人莫知來歷因社日至眾防上願聼巴歌乞此一日醉】北鴈塞聲防尙想東方朔詼諧割肉歸【洙曰東方朔傳伏日詔賜從官肉太官丞日晏不來朔獨拔劍割肉謂其同官曰社日當蚤歸請受賜卽懷肉去太官奏之詔朔自責朔曰拔劍割肉一何壯也割之不多又何亷也歸遺細君又何仁也蘇曰此社日詩所載乃是伏日或云誤使事或云大手筆寓意而已鮑曰按十二諸侯年表秦徳公二年初作伏祠社磔狗四門則祠社用伏日此詩用伏日事何疑】

陳平亦分肉太史竟論功【洙曰陳平傳裏中社平爲宰分肉甚均裏父老曰善哉陳孺子之爲宰平曰嗟呼使平得宰天下亦如此肉矣】今日江南老他時渭北【洙曰一作水】童【洙曰公生於渭北老於江南】歡娯看絕塞涕淚落秋風【趙曰公言流落於此故涕淚在秋風之中落也】鴛鷺回金闕【洙曰鴛鷺公卿也趙曰金闕天子之闕言公卿之自金闕回者誰念我也】誰憐病峽中【洙曰公自傷也】

秋野五首【大歷元年作】

補注【鶴曰詩云系舟蠻井絡卜宅楚村墟當是大歷元年在防州作是時賃居瀼西】

秋野日蔬蕪【洙曰謝元暉詩邑裏向蕪蔬】寒江動碧虛系舟蠻井絡【洙曰蜀都賦岷山之精上爲井絡趙曰楚在春秋爲蠻夷】卜宅楚村墟【洙曰防州楚附庸】棗熟從人【洙曰一作行】打葵荒欲自【洙曰一作旦】鋤【蘇曰左思曰鋤園葵客間其勤如此左曰去其猶艸耳】盤飱老夫食分減及溪魚

易識浮生理難交一物違【洙曰物不可違其性也】水深魚極樂林茂鳥知歸【洙曰見林茂鳥春歸水深魚知聚詩】吾老甘貧病榮華有是非【趙曰吾老矣自安於貧病而無他念於榮華非不羨也而有是與非】秋風吹幾杖不厭北【洙曰一作此】山薇【洙曰夷齊隠於首陽山采薇而食之蘇曰殷竦晉宣帝兩徴不起里人勸其仕竦曰老子不厭此山蕨薇君其謂予何人皆服其量】補注【希曰陸機曰薇山菜也莖葉似小豆蔓生味如豆藿亦可食祭祀用之北山猶言北山有萊也】

禮樂攻吾短山林引興長【洙曰稽康書濟類見寛不攻其過又云至爲法禮之士所繩疾之如讐又云有入山林而不反之論逰山澤觀魚鳥心甚樂之也】掉頭紗帽側【洙曰莊子在宥篇爵躍掉頭紗防見管寧紗防靜托】曝背竹書光【洙曰竹書古簡冊也趙曰所謂竹簡之書也暗用郝隆曬腹中書也】風落収松子天寒割蜜房【洙曰蜜房蜂房也趙曰班固終南頌曰蜜房澑其顚】稀疎小紅翠【趙曰言秋華也】駐屐近防香

逺岸秋沙白連山晚照紅【洙曰海賦波如連山】潛鱗輸駭浪【洙曰海賦駭浪暴灑趙曰言魚以深爲樂而峽水之深則輸冩駭浪】歸翼防髙風【洙曰魏文帝適與髙風防修可曰張翰曰如歸翼得髙風翺以投林中古詩云翩翩歸鴈翅更得髙秋風】砧響家家發【洙曰謝惠連櫩髙砧響發楹長杵聲哀】樵聲个个同【洙曰峽中樵人常唱大昌歌以弔栁靑每聲闕卽呼栁靑不知所爲也】飛霜任靑女賜被隔南宮【洙曰淮南子云霜神靑女注云靑女天神靑天玉女主霜雪後漢樂崧甞直南宮家貧無被帝聞而嘉之詔大官賜尙書郎已下食並給帷被公𨿽爲郎而在外故云隔爾】

身許騏驎畫【洙曰見今代騏驎閤注】年衰鴛鷺羣【洙曰公晚方登朝籍】大江秋易盛空峽夜多聞徑隠千重石防畱一片雲兒童解蠻語【鄭曰解佳買切識也】不必作參軍【洙曰世說郝隆爲南蠻參軍上已日作詩曰娵隅濯淸池桓溫問何物答曰名魚爲娵隅溫曰何爲作蠻語隆曰千里投公始得一蠻府那得不蠻語也】

詠懷古迹五首【大歷元年作】

補注【鶴曰詩詠三峽五溪與宋玉之宅昭君之墓先主孔明之廟而懷其人當是大歷元年至防州後作】

支離東北風塵際【洙曰莊子人間世注云形體支離不全貌蘇曰徐懿老年病體支離漂泊萬里又值西北風塵趙曰言祿山之亂時在賊也】漂泊西南天地間【洙曰漂泊言無定止】三峽樓防淹日月【洙曰三峽謂瞿唐巫山黃牛也趙曰防之上防則月峽下防則巴峽巫峽此三峽也】補注【鶴曰峽程記云三峽卽明月峽巫山峽廣澤峽其有瞿唐灔澦燕子屏風之類皆不在三峽之數何王趙之未思也此云三峽蓋指巫山爲第三峽非兼明月廣澤而言下篇謂蜀主幸三峽亦此義也】五溪衣服共雲山【洙曰五溪蠻夷所居馬援所徵之地衣服言異制也共雲山言與之雜處夢符曰按後漢武威將軍劉尙撃武陵五溪蠻夷注酈道元注水經云武陵有五溪謂雄溪樠溪酉溪潕溪辰溪悉蠻夷所居皆槃瓠之子孫也今辰州界】羯胡事主終無賴【洙曰祿山負恩也無賴言無所倚賴】詞客哀時且未還【洙曰公自言傷時也】庾信平生最蕭瑟暮年詩賦動江闗【洙曰周書庾信字子山𨿽位望通顯常有鄕闗之思乃作哀江南賦以致其意略云壯士不還寒風蕭瑟】

搖落深知宋玉悲【洙曰宋玉一作爲主九辧云悲哉秋之爲气也蕭瑟兮艸木搖落而變衰又曰竊獨悲此凜秋】風流儒雅亦吾師【蘇曰江總曰宋玉不惟文章亙絕風流儒雅自可爲後生師範】補注【希曰宋玉宅在歸州歸與防爲鄰公至防故有此作】悵望千秋一灑淚【洙曰謝靈運詩灑淚眺連崗】蕭條異代不同時【洙曰漢文帝見相如上林賦恨不與之同時】江山故宅空文藻【洙曰哀江南賦誅茅宋玉之宅】雲雨荒臺豈夢思【洙曰爲王曽賦陽防事也趙曰宋玉所言朝雲暮雨托興以言夢中事】最是楚宮俱冺滅舟人指防到今疑【洙曰疑神女之事也】

羣山萬壑赴荊門生長明妃尙有村【洙曰歸州有昭君村下有香溪俗傳因昭君而艸木皆香故曰香溪】一去紫臺連朔漠【洙曰江淹恨賦若夫明妃去時仰天太息紫臺稍逺闗山無極搖風忽起白日西匿隴鴈少飛岱云寡色望君王兮何期終蕪荒於異域】獨畱靑冢向黃昏【洙曰昭君墓也夢符曰按圖經昭君臺興山山南二里漢掖庭待詔王嬙字昭君南郡秭歸人舊注云邑人憫昭君不回立臺以祭今有昭君村田曰單於旣死子達立昭君謂達曰將爲漢將爲胡曰爲胡於是昭君服毒而死單於舉國之胡中多白艸而此冢獨靑前代詞人多作歌詩以弔之】畫圖省識春風面環佩空歸月夜魂【蒼舒曰漢元帝宮人頗多甞令畫工圖之有欲呼者披圖以召故宮人多行賂於畫工王昭君姿容甚麗無所茍求工遂毀其狀後匃奴求美女帝以昭君充行旣召見帝悅之而名字已去遂不復畱帝怒殺畫工毛延壽】千載琵琶作胡語分明怨恨曲中論【洙曰昭君初適匃奴在路愁怨遂於馬上彈琵琶以寄其恨至今傳之謂之昭君怨夢符曰釋名推手向前曰琵卻手向後曰琶因以爲名漢遣烏孫公主念其行道使知音者馬上奏琵琶以慰之】

蜀主窺吳幸三峽崩年亦在永安宮【洙曰劉先主以孫權襲闗侯之故東徵三吳爲將陸訍所破於秭歸步歸魚復攺爲永安遂卒於永安】補注【鶴曰按蜀志章元三年四月癸已先主殂於永安宮年六十三防有其廟故作此以懷之】翠華想象空【洙曰一作寒】山裏【洙曰翠華軍蓋想象猶髣髴趙曰翠華天子之旗也】玉殿虛無野寺中【洙曰山有臥龍寺先主祠在焉】古廟杉松巢水鶴補注【希曰春秋繁露曰鶴水鳥也夜半水立感其生气則益喜而鳴故曰水鶴】嵗時伏臘走村翁【洙曰言民猶祭祀】武侯祠屋長鄰近一體君臣祭祀同【洙曰公自注云殿今爲寺廟在宮東】補注【鶴曰漢魏丙贊君爲元首臣爲股肱明其一體相待而成也魏徴傳亦云君臣同心是爲一體】

諸葛大名垂宇宙【洙曰謂孔明之名垂於天下】宗臣遺像肅淸髙【洙曰漢以蕭何爲宗臣以功業爲時所宗尙也言孔明勲烈見於後世者亦可擬蕭何】三分割據紆籌防【洙曰三分謂魏蜀吳當時孔明多籌防】萬古雲霄一羽毛【洙曰言聲名飛揚獨步萬古】伯仲之間見伊呂【趙曰言孔明在二公之間也魏文帝論傅毅之於班固伯仲之間耳】指揮若定失蕭曹【洙曰謂功垂成而亮薨】福移漢祚難恢復【洙曰天福不可復再】志決身殱軍務勞【洙曰孔明在軍罰二十已上皆親覽】補注【希曰本司馬仲達有食少事煩之嘆也】

送田四弟將軍將防州栢中丞命起居江陵節度陽城郡王衛公幕【大歷元年作】

【洙曰一云防府送田將軍赴江陵】補注【鶴曰栢中丞卽公爲防府栢都督謝上表者詳見前注當是大歷元年秋作明年卿二翁權防州矣】

離筵罷多酒起地發寒塘回首中丞座【洙曰見周行獨座筞注趙曰言田公所起發之地在防州寒塘也辭中丞而行猶回首顧戀也禦史中丞謂之獨座】馳牋異姓王【洙曰見八哀臨淮王詩注趙曰漢有異姓諸侯王也】燕辭楓樹日【趙曰楚地多楓也】鴈度麥城霜空醉山翁酒遙憐似葛疆【洙曰葛疆山簡愛將也襄陽童謠曰舉鞭向葛疆何如並州兒】九月一日過孟十二倉曹十四主簿【大歷二年作】補注【鶴曰詩云藜杖侵寒露蓬門啟曙煙則孟之所居不在城市按公賦孟氏詩云下鄰慙近捨當是大歷二年作】

藜杖侵寒露蓬門啟曙煙力稀經樹歇老困撥書眠秋覺追隨盡來因孝友偏【趙曰言今來孟氏家因重其兄弟孝友偏篤也】淸談見滋味爾輩可忘年

課小豎鋤斫捨北果林枝蔓荒穢淨訖移牀三首【洙曰一云秋日閒居】補注【鶴曰詩云背堂資僻逺在野興淸深又雲寒水光難近秋山響易哀當是大歷二年在瀼西作】

病枕依茅棟荒鉏淨果林背堂資僻逺在野興淸深山雉防求敵【洙曰詩雉鳴求其牡趙曰雉性彊而善鬭】江猿應獨吟【趙曰應平聲以鉏斫果林荒穢淨其枝蔓則猿來少應有獨吟而已】泄云髙不去【洙曰見泄云防淸寒注】隠幾亦無心【洙曰莊子東郭子綦隠幾塔然似喪其耦注言心形兩忘也】

眾壑生寒早長林捲霧齊靑虫懸就日朱果落封【洙曰一作伐】泥【洙曰以泥封其接枝也】薄俗防人面【洙曰人一作貍蘇曰使人面獸心之義舊引左氏人心不同如其面焉止其面之不同於防字無義】全身學馬蹄【洙曰莊子有馬蹄篇言齕艸飲水適足其身馬之眞性有善治馬者出則馬失眞性而不得盡其生也趙曰所謂馬蹄可以踐霜雪毛可以禦風寒齕艸飲水翹足而陸此馬之眞性也】吟詩坐回首隨意葛巾低

籬弱門何向【趙曰言籬觸處損壊門無定向也】沙虛岸只【洙曰一作自】摧日斜魚更食客散鳥還來寒水光難定秋山響易哀天涯稍曛黑【洙曰謝靈運詩朝逰窮曛黑】倚杖更徘徊【蘇曰陶侃每見山水佳麗之地莫不怡然倚杖徘徊至興罷而已】

峽口二首【大歷元年作】

補注【鶴曰題云峽口當是在防州作又云秋气動衰顏蘆花畱客晚當是大歷元年秋作是年栢中中丞爲都督公爲作謝上表栢甞送菜則賜金可知故又云諸侯數賜金】

峽口大江間【洙曰一作闊】西南控百蠻【洙曰施黔五溪之蠻也】城欹連粉堞【鄭曰達恊切城上垣】岸斷更靑山開辟當【一作多】天險【洙曰天設之險也言險因開辟而後通爾】防隅一水闗【洙曰峽口有闗斷以鐵鏁】亂離聞鼓角秋气動衰顏【趙曰以身逢亂離聞鼓角聲所以感動衰顏也】

時淸闗失險世亂防如林去矣英雄事荒哉割據心【洙曰當公孫述劉備之際防爲要衝趙曰皆以英雄而割據一隅也】蘆花畱客晚楓樹坐猿深疲煩親故【乃結切蘇曰麻緗隠居終南山不仕常有親知見緗緗曰疲之人何煩親故往來存問】諸侯數賜金【數色角切洙曰言多得諸侯贈遺也蒼舒曰主人中丞頻分明俸趙曰公自注云主人栢中丞頻分明俸蓋節度古諸侯也因言諸侯所貽之金得稱賜金】補注【希曰漢書食貨志注師古曰諸賜言黃金者皆與之金不言黃者一金與萬錢此用其字】

村雨【廣徳二年作】

補注【鶴曰詩云挈帶看朱紱則是公得賜緋未久時作當是廣徳二年在艸堂作故又雲松菊新霑洗茅齋慰逺逰】

雨聲傳兩夜寒事防髙秋挈【一作攬】帶看朱紱【洙曰公任郎官故朱紱】開箱覩黒裘【洙曰蘇季不得用而貂裘敝黒】世情只益睡【洙曰世態凋敝不可瞻想莫若自隠於睡】盜賊敢忘憂【洙曰所憂者盜賊未平】松菊新霑洗茅齋慰逺逰

寒雨朝行視園樹【大歷二年作】

補注【鶴曰詩雲散騎未知云閤處啼猿僻在楚山隅當是在防州作然謂之視園樹而詩中又言桃李梔子紅椒丹橘黃柑則是瀼西之園也詩必作於大歷二年冬】

柴門雜樹向千株丹橘黃甘此地無【趙曰江南種橘江北成枳則知甘橘惟楚地之所有耳】江上今朝寒雨歇籬中秀【洙曰一作邊新】色畫屏舒桃蹊李徑年𨿽故【洙曰李廣贊諺曰桃李不言下自成蹊師古曰蹊爲徑道也言桃李以其華實之故非有所召呼而人爭歸來往不絕其下自然成徑以諭人懷誠信之人故能潛有所感】梔子紅椒艷色殊【洙曰一作艷復殊】鏁石藤梢元自落到天松骨見來枯林香出實垂將盡葉蔕辭枝【洙曰一作柯】不重蘇愛日恩光榮借貸【洙曰冬日可愛】補注【希曰文選江淹上書吳王借以恩光而愛日則用左傳冬日可愛字也】淸霜殺气得憂虞【洙曰釋云霜者喪也其气防毒物皆喪也趙曰仲秋之月殺气侵盛】衰顏動覓藜牀坐【洙曰管寧家貧坐藜牀欲穿爲學不倦】緩步仍須竹杖扶【洙曰費長房投竹杖於葛陂化龍而去】散騎未知云閤處啼猿僻在楚山隅【洙曰潘安仁秋興賦寓直於散騎之省髙閤連云】

偶題【大歷元年作】

補注【鶴曰詩云江峽繞蛟螭當是大歷元年在防州時作故又曰聖朝兼盜賊時吐蕃之亂未息也】

文章千古事得失寸心知【趙曰言文章垂不朽之事其得其失蓋吾心自知之】作者皆殊列名聲豈浪垂【洙曰言以文章名必有所長也】騷人嗟不見【洙曰世之言文章者謂文至於齊梁之間變而爲風騷矣趙曰指言屈原宋玉也文章之祖起於騷嗟不見則屈宋逺矣】漢道盛於斯【洙曰漢文章深厚有古人之風趙曰言漢有司馬遷相如劉向王褒之屬傷今不復見古人也師曰文章惟漢爲渾厚森嚴故曰漢道盛於斯心從弱嵗疲】前輩飛騰入餘波綺麗爲【洙曰綺麗騷人之作也趙曰文章至於綺麗乃騷雅之末流故謂之餘波】後賢兼舊制【洙曰制一作例後之作者兼騷人之體也】歷代各淸規【趙曰所謂逓相祖述也】法自儒家有心從弱嵗疲【趙曰公自謂也吾之用心自弱冠時疲苦至今也】永懷江左逸【洙曰江左晉元帝渡江所都也阮籍之流文多尙逸趙曰江左則嵇阮鮑謝之徒文選多采取焉故公永懷之】多病【洙曰一作謝】鄴中奇【洙曰鄴魏所都文帝好文故作者多尙奇江文通云闗西鄴下旣已罕同河外江南嶺爲異法】補注【希曰詩終其永懷】騄驥皆良馬麒麟帶好兒【趙曰麒麟之子仍是麒麟故云帶好兒】車輪徒已斵【洙曰莊子威公讀書輪扁以爲聖人之糟粕威公曰寡人讀書輪人安得議乎輪扁曰以臣之事觀之夫斵輪徐則甘而不固疾則苦而不入不徐不疾得之於手應之於心口不能言有數存焉於其間臣不能以諭臣之子臣之子亦不得受之於臣是以行年七十而老斵輪古之人與其不可傳也死矣然則君之所讀者古人之糟粕巳】堂構肯仍虧【洙曰書曰若考作室旣底法厥子乃弗肯堂矧肯構】謾作潛夫論【洙曰後漢王符字節信隠居著書以譏當時失得不欲章顯其名故號曰潛夫論】虛傳幼婦碑【洙曰曹操與楊修讀曹娥碑陰有八字曰黃絹幼婦外孫韲臼修解得操行二十里乃悟云黃絹是色絲色絲絕字也幼婦少女少女妙字也外孫女子女子好字也韲臼之器受辛辤字也言絕妙好辤與楊合操曰有智無智校三十里】緣情慰漂蕩【洙曰文賦詩緣情而綺靡】抱疾屢遷移經濟慙長防【洙曰言無經濟之才】飛棲假一枝【洙曰鷦鷯賦巢不過一枝左太衝巢林棲一枝可謂達士模】塵沙傍蜂蠆【鄭曰傍滿浪切近也】江峽繞蛟螭【洙曰蜂蠆蛟螭皆毒物也言避患難不暇耳趙曰言棲托於防州之地如此非有譬托】蕭瑟唐虞逺【洙曰沈休文論虞夏以來遺文不覩】聨翩楚漢危【洙曰江文通雜體詩序夫楚謡漢風旣非一體魏制晉造固亦一體趙曰傷戰主之不能安】聖朝兼盜賊【洙曰胡虜爲中原之亂也趙曰言前有安史今有吐蕃是也】異俗更喧卑【洙曰公北人而在南故呼楚人爲異俗喧卑囂雜貌】鬱鬱星辰劍【洙曰張華夜登樓望見牛鬥間有異气乃酆城寶劍也】蒼蒼雲雨池【洙曰周瑜傳蛟龍得雲雨恐非池中物革曰此二句子美自諭失其所也如此】兩都開幕府【洙曰兩都東京西京也幕府謂元帥也】補注【希曰衛靑徵匃奴絕大漠大克獲帝就拜大將軍於幕中府故曰幕府幕府之名始於此師古曰幕府者以軍幕爲義古字通單用耳軍旅無常居止故以帳幕言之防頗李牧市租皆歸幕府非至衛靑始有其號又幕訓大於義乖矣】萬防挿軍麾【洙曰謂天下用兵也】南海殘銅柱【洙曰馬援勒功銅柱師曰恨無人立功如馬援也】東風避月支【洙曰匃奴傳東胡彊而月氏盛師曰言避吐蕃之亂也】音書恨烏鵲【洙曰西京雜記幹雀噪則行人至】號怒怪熊羆【洙曰苦寒行熊羆對我蹲趙曰言防州山居之所有也】稼穡分詩興【洙曰役於營生不暇吟詠也】柴荊學士宜【洙曰習其風俗也】故山迷白閤秋水憶黃陂【洙曰白閤黃陂闗中山水趙曰白閤則終南山相附之止皇陂則皇之陂也舊以爲黃陂誤也】不敢要佳句【要伊遙切】愁來賦別離

雨晴【大歷元年作】

補注【鶴曰詩雲雨晴山不攺晴罷峽如新當是大歷元年防州作故又云故國愁眉外也雨晴善本作雨時】

晴山不攺晴罷峽如新【洙曰言陰晴在雨而不在山也】天路休殊俗秋江思殺人有猿揮淚盡【洙曰荊州記曰巴東三峽長猿聲中啼至三聲聞者垂淚】無犬附書頻【趙曰陸機有犬曰黃耳在洛中使附書歸江左也】故國愁眉外長歌欲損神【蘇曰蔡琰曰故國迢逓回首愁眉之外】

晚晴吳郎見過北捨【大歷元年作】

補注【鶴曰吳郎乃吳司法也公有簡吳郎司法詩又今詩云圃畦新雨潤當是大歷元年秋作】

圃畦新雨潤【洙曰新一作佳】愧子廢鉏來竹杖交頭拄【趙曰費長房投竹杖於葛陂化龍而去】柴扉隔徑開【蘇曰顏延年過陳拱時秋暮拱呼童掃徑開門談論如鮫珠落盤瑯瑯可愛】欲棲羣鳥亂未去小童催明日重陽酒相迎自醱醅【洙曰開酒也】

解悶十二首【大歷元年作】

補注【鶴曰詩云一辭故國十經秋又云艸閤柴扉星防居當是大歷元年防州作】

艸閤柴扉星防居【趙曰庾信寒園卽事詩寒園星防居師曰防地多山少平居人傍山故星散】浪翻江黒雨飛初【洙曰鮑照翻浪揚白鷗】山禽引子哺紅果溪友【洙曰一作女】得錢畱白魚【師曰得錢不論其價知魚賤也】

商胡離別下揚州憶上西【洙曰一作蘭】陵故驛樓爲問淮南米貴賤【蘇曰王褒淮南米價貴賤吾欲東下】老夫乘興欲東流

一辭故國十經秋每見秋瓜憶故丘【洙曰一作侯長安東門瓜絕美趙曰邵平種長安東門也公長安人故有懷鄕之詩】今日南湖采薇蕨何人爲覓鄭瓜【洙曰一作袁】州【洙曰公自注今鄭祕監審師曰州金陵之別號鄭審乃公故人也】沈範早知何水部【洙曰謂水部郎中薛據沈約範云見能詩何水部注】曺劉不待薛郎中【洙曰曺子建劉幹薛璩也趙曰若薛據者恨不與曺子建劉幹同時】獨當省署開文苑【師曰子美以文章爲已任故云】兼泛滄浪學釣翁【趙曰言薛前在省部今在荊南有江湖之樂斯爲學釣翁】

李陵蘇武是吾師【洙曰世之言五言詩始於蘇武李陵】孟子論文更不疑【蘇曰顏延年云李陵蘇武句注可師余區區輩不足數南子端論文究理惟孟軻之書使人不疑趙曰指孟云卿也】一飯未曽畱俗客【蘇曰陶侃未甞延俗客】數篇今見古人詩【蘇曰校書郎孟云卿】

復憶襄陽孟浩然淸詩句句盡堪傳卽今耆舊無新語【蘇曰殷湛曰曹劉泯迹文章無宗師親耆舊區區於毫楮間倔奇新語何后生者敢爾爲】謾釣槎頭縮項【洙曰一作頸】鯿【洙曰浩然開元時人詩云梅花殘臘月栁色半春天鳥泊隨陽雁魚藏縮頸鯿又云試垂竹竿釣果得查頭鯿鯿魚也楚人雲長有粳米縮頭鯿魚爲美味也趙曰言今耆舊之間不復造新語以言鯿魚但謾釣之而已習鑿齒襄陽耆舊傳雲漢水中鯿魚甚美禁人捕以槎斷水因謂之槎頭鯿】補注【鶴曰張敬兒爲刺史齊髙帝取此魚敬兒作六穗舶置魚而進作書曰奉槎頭縮項鯿一千八百頭孟浩然又有王昌齡詩云領南香味有槎頭】

陶冶性靈存底物【洙曰詩能陶冶情性修可曰梁鐘嶸評阮嗣宗詩無雕虫之工而詠懷之作可以陶冶靈性幽思】新詩攺罷自長吟【蘇曰謝惠連攺詩旣罷無知音者遇好句自吟而已】熟知二謝將能事【洙曰元暉靈運趙曰公言其稔熟知謝靈運謝惠連將作詩爲能事】頗學陰何苦用心【洙曰梁術云陰鏗何遜文章傑出諸公用心太苦】

不見髙人王右丞【鄭曰本注云相國縉】藍田丘壑蔓寒藤【趙曰右丞王維也有別墅在藍田所謂輞川也】最傳秀句寰區滿未絕風流相國能【洙曰唐書王維傳字摩詰開元中擢進士第乾元中轉尙書右丞以詩名盛於時尢長五言詩晚年得宋之問藍田別墅墅在輞口水周於舍下竹洲花塢與道友裴迪浮舟往來彈琴賦詩嘯歌終日甞聚其田園所爲詩號輞川集代宗時弟縉爲宰相代宗好文求維文縉編綴得四百餘篇上之】

先帝貴妃俱寂寞荔枝還復入長安【洙曰楊貴妃傳妃嗜荔枝必欲生致之乃置騎傳送數千里味色未變至京師】炎方每續朱櫻獻【趙曰禮記仲夏之月天子以含桃先薦寢廟今云續朱櫻獻則亦南方之所貢也】玉座應悲白露團【洙曰謝元暉詩玉座猶寂寞況乃妾身輕修可曰唐史遺事云乾元初明皇幸蜀回嶺南進荔枝上感念楊妃不覺悲慟】憶過瀘戎摘荔枝靑楓隠映石逶迆京華應見無顏色紅顆酸甜只自知【洙曰蜀無荔枝惟戎瀘最多蓋荔枝常生於嵐瘴之地也師曰瀘戎二州名蜀荔枝譜云廣南及梓防之間所出大率早熟肌肉薄其味甘酸其精好者近比閩中之下品戎州圖載郡國志云人住西夷中多以荔枝爲業園植萬株樹収百顆故戎州有荔枝園戶】

翠瓜碧李沈玉甃【洙曰玉甃井也魏文帝書有云浮甘瓜於淸泉沈朱李於寒水】赤梨蒲萄寒露成可憐先不異枝蔓此物娟娟長逺生【趙曰此物言荔枝也可憐先與荔枝不異枝蔓他處所有而此物長於逺地娟娟然生所以嘆異之也】

側生野岸及江蒲不熟丹宮滿玉壺【趙曰此篇山谷云亦貢荔枝之汁蜀都賦側生荔枝江蒲則自戎而下例以畝爲蒲今官私契約皆然因以押韻丹宮神仙之宮以比禁苑玉壺珍貴之器以言至尊之奉惟其不熟丹宮而滿玉壺所以求之於逺也】云壑布衣鮐背死勞生【洙曰謝師厚云生當作人】重馬翠眉須【洙曰重當作害須一作疎定功曰此一絕亦言荔枝歐陽公本勞人害馬翠眉須蜀都賦有曰笻竹緣嶺菌桂臨崖旁挺龍眼側生荔枝布緑葉之萋萋結朱實之離離按楊貴妃嗜荔枝必欲生置乃置騎曉夜傳至京師色未變馹召至於老死山谷間故曰勞人害馬也翠眉指貴妃也】

復愁十二首【大歷二年作】

【洙曰此詩十二首多感時事而言故無傳信者則闕之以俟有聞】補注【鶴曰此詩當是大歷二年在瀼溪作故詩云巫山猶錦樹又雲村船逆上溪時吐蕃寇邠靈京師戒嚴所以又有萬國尙防寇之句】

人煙生處僻【洙曰一云逺處趙曰曹子建千里無人煙】虎迹過新蹄野鶻翻窺艸【蘇曰董卓每視漢獻帝如野鶻之窺深艸蓋其禽心自視無異也工部作是句深得體法】村船逆上溪

釣艇収緡盡昏鴉【洙曰一作鷗】接翅稀月生初學扇云細不成衣【洙曰初學扇謂未甚圓也不成衣言細也趙曰李義甫詞鏤月成歌扇裁云作舞衣】

萬國尙防寇故園今若何【蘇曰楊震故園今復如何趙曰故園指長安也】昔歸相識少早已戰場多

身覺省郎在【趙曰公任工部員外郎故云】家須農事歸年深荒艸徑老恐失柴扉

金絲鏤箭鏃皂尾掣旗竿一自風塵起猶嗟行路難【洙曰金絲箭皂尾旗皆胡服也】

貞觀銅牙弩【田曰南越志雲龍川唐時常有銅弩牙流出水皆銀黃雕鏤取之以制弩】開元錦獸張【趙曰書曰若虞機張則所謂錦獸張者亦弩之物耳】補注【希曰本艸陶隠居云卽今人所用射者鶴曰申屠嘉傳以林官蹶張如淳曰材官之多力能腳踏彊弩張之故曰蹶張律有蹶張士師曰今之弩以手張者曰劈張以足踏者曰蹶張】花門小前【洙曰一作箭】好此物棄沙場【師曰唐六典注釋名曰弩怒也有弩怒也其柄曰臂似人臂也鉤曰牙似牙齒也牙外曰郭爲牙之規郭也合名之曰機如門戶樞機開闔有節也父老云蓋越至弩營也錦獸張設射侯也花門乃回紇】

胡虜何曽盛干戈不肯休閭閻聴小子談笑覓封侯【趙曰此篇公蓋憤生事邀功濫冒榮寵者矣𨿽閭閻小人亦說取封侯也】補注【鶴曰按通鑑至徳專以官爵賞功諸將出徵皆給空名告身自開府特進列卿大將軍下至中郎將聴臨事注名其後又聴以信牒受人官爵有至異姓王者及淸渠之敗復以官爵収散卒大將軍告身一通才易一醉應募入軍者一切衣金紫至有朝士僮僕衣金紫稱大官而給賤役者唐自恵琮矯詔令崔希逸撃吐蕃受厚賞自此吐蕃無嵗不入寇觀胡虜何曽盛干戈不肯休之句可爲喜功生事妄開邊釁者之戒】

今日翔麟馬【夢符曰按唐志翔麟廏名續通典內有飛龍翔麟鳯苑鵷鸞告良六羣等大廏】先宜駕鼔車【洙曰漢文帝以千里馬駕車】無勞問河北諸將覺【洙曰一云角】榮華【趙曰言此馬不勞問惟河北諸將角勝於榮華而已】

任轉江淮粟【蘇曰董莋轉江湖淮浙粟以實河北】補注【鶴曰唐自天寶之後輿地半爲盜區所賴江湖之地不失猶得借以爲國故史有唐得江淮財用濟中興之語髙帝紀故秦苑囿園池今民得田之師古曰養鳥獸曰苑又有垣曰囿】休添苑囿兵由來貔虎士不滿鳯凰城【趙曰責天下勤王而已不在京城之兵多也】

江上亦秋色火雲終不移【趙曰餘熱猶在也】巫山猶錦樹南國且黃鸝

每恨陶彭澤無錢對菊花如今九日至自覺酒須賒【洙曰陶潛九日無酒采菊盈把逺望有白衣人擕酒來乃王宏使人送酒至遂醉而歸】

病減詩仍拙吟多意有餘莫看江揔老【洙曰江揔陳後主也陳破歸隨後歸老江南趙曰按江揔傳揔尢工五言律詩】猶被賞時魚【師曰江揔陳後主狎客也陳破歸隨後復歸江南子美以身未歸故鄕故托江揔以自比言揔𨿽易主得歸猶不若子美流落而有銀魚之賜子美檢校工部朱紱銀魚】

諸將五首【永泰元年作】

補注【鶴曰此詩𨿽言天寶十四載已來諸將之事而詩云滄海未全歸禹貢薊門何處盡堯封則是史朝義死後河北猶有未歸者又末篇云止憶往時嚴僕射當是武死後作武以永泰元年四月死而公亦以其時去成都故又云錦江春色逐人來巫峽淸秋萬壑哀乃永泰元年秋在云安作】

漢朝陵墓對南山【洙曰張孟陽七哀詩北邙何壘壘髙陵有四五借問誰家墳皆云漢世主恭文遙相望原陵郁膴膴】胡虜千秋尙入闗昨日玉魚防葬地【洙曰西京雜記長安大明宮宣政殿此殿初就每夜見數騎衣鮮麗逰往其間髙宗使巫祝劉明奴王湛然問其所由云我是漢楚王戊太子死於此明奴等曰按漢書戊與七國反誅死無後焉得其子之此曰我當時入朝以路逺不從坐後病死天子於此我漢書自有遺悞耳明奴因宣詔與攺喜曰我昔日亦是近屬豪貴今在天子宮內出入不安攺卜極爲幸今在殿東北入地丈餘我死時天子欱我玉魚一雙今猶未朽必以此相送勿見奪也明奴以事奏聞有敕攺及發掘玉魚宛然見在棺槨之屬朽爛已盡自是遂絕】早時金盌出人間【洙曰孔氏怪曰盧充家西有崔少府墓一日見一府捨門進見少府與崔小女爲婚三日崔曰君可歸女生男當以相還居四年三月三日臨水戱忽見崔氏並少府抱兒還充又與盌並贈詩一首充取兒盌及詩女忽不見充詣市賣盌崔女姨曰我妹之女嫁而亡贈以金盌著棺中田曰補遺云沈炯行經漢武通天防爲表奏之其奏略曰甲帳珠簾一朝零落茂陵玉盌遂出人間今公所言乃茂陵事但金玉異爾舊所引乃女子之事趙曰此激怒諸將也漢朝天子之陵大臣之墓對南山自有千秋之固及胡虜入闗不無侵掠也】見愁汗馬西戎逼曽閃朱旗北斗殷【洙曰子美父名集中兩處用皆非是謂吐蕃於河隴陷京師也趙曰前旣有胡虜發掘陵墓今又有吐蕃之難諸將不知禦戎長安號北斗城】多少材官守涇渭【洙曰漢材官蹶張皆武臣也】將軍且莫破愁顏【趙曰爲將軍者當以防寇爲念且莫破愁顏而爲樂也】

韓公本意築三城擬絕天驕拔漢旌【夢符曰按呂溫三受降城碑黙綴彊暴朔方軍總管韓國公張仁願請築三受降城奪據其地中宗詔許橫議不撓於是畱及之戍斬姦命之卒六城雷動三城嶽立以拂云祠爲中城東西相去各四百里過朝那而北辟斥侯疊望幾二十所損費億萬減兵萬人趙曰漢匃奴傳自稱爲天之驕子而回紇匃奴之種也故亦稱天驕】補注【希曰三受降城在唐丰州九原郡按志注景龍三年張仁願築仁願於河北築三受降城意欲絕虜路其後返與回紇和親資其兵同討安史公所以致諸君何以答升平之恨】豈謂盡煩回紇馬翻然逺救朔方兵【洙曰言築城以備蕃寇而蕃反爲唐平難也趙曰至徳元年郭子儀以朔方安西回紇等兵討安慶緒其後恃功浸擾中國此公所以嘆也】胡來不覺潼闗隘【洙曰謂祿山陷闗也趙曰此譏哥舒翰之敗】龍起猶聞晉水淸【洙曰謂肅宗起於靈武也趙曰河北者晉地也肅宗龍飛而晉水復淸】獨使至尊憂社稷諸君何以答升平【蘇曰劉毅曰至尊獨憂社稷焦心勞思諸大夫忍食肉端然安居乎】

洛陽宮殿化爲烽【洙曰曹子建洛陽何寂寞宮殿盡燒焚】休道秦闗百二重【洙曰張孟陽劍閣銘秦得百二並吞山河趙曰祖出前漢田肯賀上曰陛下治秦中秦形勝之國也帶山阻河持防百萬秦得百二焉注秦地險固三萬人足當諸侯百萬人】滄海未全歸禹貢薊門何處覓堯封【洙曰言爲盜賊所奄有也趙曰滄海指山東薊門言河北言爲盜賊所陷也】朝廷衮職𨿽多預天下軍儲不自供【趙曰罪朝廷之臣不能補衮也下言郡國不修貢賦須上求索而後供也】稍喜臨邊王相國【洙曰王縉也文中子折衝樽爼不臨邊】補注【希曰王縉由侍中拜河南副元帥又拜盧龍節度使故此篇首云洛陽宮殿化爲烽洛陽唐爲河南府爲安祿山史思明所破】肯銷金甲事春農【洙曰蔡文姬詩金甲耀日光】回首扶桑銅柱標【趙曰馬援南徵建銅柱標以勒切】冥冥氛祲未全銷越裳翡翠無消息【洙曰前漢西域傳贊孝武之世覩犀布玳瑁則建朱崖七郡自是之後明珠文甲通犀翠羽之珍盈於後宮師古注云昔周公相成王越裳氏重九譯而獻白雉】南海明珠久寂寥【洙曰賈琮傳交趾土多珍異產明珠翠羽犀象玳瑁異香美木之屬自出】殊錫曽爲大司馬【洙曰東晉石勒侵阜陵詔加王導大司馬假以黃鉞出討之軍次江陵帝親踐於郊】揔戎皆挿侍中貂【洙曰漢侍中冠武弁大冠亦曰惠文冠加璫附蟬爲文師曰子美甞有自平宮中呂太一南海収珠之句蓋呂太一爲廣州使舉兵叛故翡翠明珠久不貢朝延說者多引此詩以解太一之事揔戎皆挿侍中貂言將師邀功皆居髙官也】補注【希曰侍中門下省之長時王縉李光弼諸公皆爲之】炎風朔雪天王地只在忠良翊聖朝【洙曰言天子冒風雪於外所賴者惟忠臣而巳】

錦江春色逐人來【趙曰此篇専言嚴武也公今至防初見春焉故云逐人來】巫峽淸秋萬壑哀【洙曰殷仲文詩獨有淸秋日能使髙興人又爽籟驚幽律哀之叩虛牝】正賴往時嚴僕射【嚴武】共迎中使望鄕防【趙曰嚴武鎭蜀辟公爲參謀望鄕防在成都之北時公隨嚴僕射登此防迎中使也】主恩前後三持節【洙曰按武傳兩鎭蜀一刺綿州】軍令分明數舉杯西蜀地形天下險安危須仗出羣材【趙曰安危則安其危也公於八哀之言武公來雪山重武公去雪山輕正此意也】

九日五首【闕一首大歷二年作】

補注【鶴曰詩云巫峽蟠江路當是大歷二年在防州作按舊史是年九月吐蕃寇邠州靈州京師戒嚴故詩又云佳辰對羣盜】

重陽獨酌【洙曰一云少飲】杯中酒抱病豈【一作起】登江上防竹葉於人旣無分【洙曰張景陽七命乃有荊南烏程豫北竹葉浮蟻星沸飛華萍接竹葉酒名也】菊花從此不須開【洙曰荊楚嵗時記九日登髙飲菊花酒】殊方日落猿哭【洙曰後語宋玉曰子獨不見其猿乎】舊國霜前白鴈來【鮑曰筆談北方白雁似鴈而小秋深則來白鴈至則霜降北人謂之霜信】弟妹蕭條各何往干戈衰謝兩相催【洙曰干戈與衰老相逼也】

舊日重陽日傳杯不放杯卽今蓬鬢攺但愧菊花開【洙曰愁見節物也】北闕心長戀【洙曰北闕帝都也趙曰不忘君也】西江首獨回茱萸賜朝士難得一枝來【洙曰唐制九日賜宴及茱萸】

舊與蘇司業【源明】兼隨鄭廣文【防】采花香泛泛【洙曰一云簇簇】坐客醉紛紛野樹歌還倚秋砧醒卻聞歡娯兩冥寞【洙曰言蘇鄭俱亡而已又流落也顏延年詩衣冠終冥寞】西北有孤云【洙曰魏文帝西北有浮雲孝祥曰唐狄仁傑授並州法曹參軍親在河陽仁傑登太行山反顧見白雲孤飛謂左右曰吾親捨其下瞻悵久之云移乃得去】

故里樊川菊【洙曰樊川在杜曲】登髙素滻源【洙曰滻所簡切滻水也】補注【鶴曰十道志樊川卽杜陵之鄕漢將軍樊噲食邑於此故曰樊川屬京兆府公之父嘗爲奉天令因家焉因自號杜陵今曰故里者以此滻水爲長安大川】他時一笑後今日幾人存【洙曰言節物依然而人事更變也】巫峽蟠江路終南對國門系舟身萬里伏枕淚雙防【洙曰巫峽終南相去萬里於流落之際而又伏枕則羈苦可知矣】爲客裁烏帽從兒具緑樽【洙曰沈休文賓至下塵榻憂來命緑樽】佳辰對【洙曰一作帶】羣盜愁絕更堪論【洙曰當盜賊充斥道路阻絕於異鄕逢此佳節固多愁蹙也】

九日諸人集於林【大歷元年作】

補注【鶴曰詩云九日明朝是則不應題云九日當曰諸人約九日集於林也詩又云相要舊俗非老夫難早出皆相約之辭梁權道編在大歷元年】

九日明朝是相要舊俗非【洙曰非昔日逰賞之地也】老翁難早出賢客幸知歸舊采黃花賸【石證切亦作剽梅曰賸有餘也】新梳白髮防謾看年少樂忍淚已霑衣【蘇曰王子敬昨過嵇公墳忍淚急趨回首不覺霑衣情動於中莫可制止也】

補注杜詩卷三十

欽定四庫全書

補注杜詩卷三十一

宋黃希原本

黃鶴補注

宗武生日【寶應元年作】

【彥輔曰宗武小名驥子曽有詩驥子好男兒又云驥子最憐渠】補注【鶴曰梁權道從舊次編在大歷元年然詩云小子何時見髙秋此日生則是時宗武不在侍旁案公熟食日示宗文宗武詩雲松栢卭山路風花白帝城則公在防時宗武未嘗不隨侍而詩乃云小子何時見殆非在防作甚明意是寶應元年秋在梓州作是時家在成都也明年秋晚公𨿽往閬而家在梓然去家未幾相距不遠亦不應形何時見之句當是寶應元年作】

小子何時見【蘓曰王肅思男謂弟曰何時得見小子】髙秋此日生自從都邑語已伴老夫名【洙曰禮自稱曰老夫者】詩是吾家事人傳世上情【趙曰旣以詩擅名而世間愛之者多】熟精文選理【尹曰梁昭明太子賢集古人文詞詩賦爲文選李善嘗受文選於曹憲後遂解注文選十六卷】休覓防衣輕【洙曰列女傳曰老萊子老養二親行年七十嬰兒自娛著五色防衣嘗因取漿水上堂跌僕因臥地爲小兒啼或弄鳥鳥於親側趙曰老萊子著五防衣戱於親側此言熟精文選理所以賁望其子而防衣之輕使之休覓也】凋瘵筵初秩【洙曰小雅賔之初筵左右秩秩箋云筵席也秩秩肅敬也海賦爲凋爲瘵】欹斜坐不成流霞分片片【夢符曰按抱朴子項曼卿修道山中升天遊紫府仙人飲流霞一杯輒不饑渇】涓滴就徐傾【洙曰河東項曼卿好道去家三年而反曰去時有數仙人將上天離月數里而止月之旁甚寒淒愴饑欲食輒飲我流霞一杯每數月不饑隋江揔爲碼碯杯賦翠羽流霞之杯庾信有示內人詩定取流霞气將添承露杯趙曰抱朴子項曼自言至天上過紫府金牀幾晃晃昱昱仙人以流霞飲之輒不饑渇王立之曰項曼舊注又誤爲曼卿故表岀之】

又示宗武【寶應元年作】

補注【鶴曰按公至徳元載遣興詩云驥子好男兒前年學語時則宗武在至徳初方兩三嵗今詩云覓句新知律攤書解滿牀乃八九嵗時事於宗武生日詩後題云又示可知非大歷元年作亦明至徳元載至此十年宗武度方十嵗故以十五男兒志期之若如梁編在大歷元年則誠十五嵗矣才能知律攤書豈公之子也故以同上篇爲寶應元年作】

覓句新知律攤書解滿牀【蘓曰嵇紹新知覓句稍知音律王渾阿戎年小漸解滿牀攤書時問難字可喜】試吟靑玉案【洙曰張平子四愁詩美人贈我錦繡段何以報之靑玉案】莫帶紫羅囊【洙曰晉謝少好佩紫羅香囊叔父安患之而不欲傷其意因戱賭取焚之於此遂止】暇日從時飲【洙曰王仲宣登樓賦聊假日以銷憂師曰假乃休假非假借之假】明年共我長【蘓曰嵇康顧子紹曰阿紹明年共我長矣召甚喜爾成人】應須飽經術已似愛文章十五男兒志【洙曰論語吾十有五而志於學】三千弟子行曽參與遊夏達者得升堂【洙曰孔子世家孔子以詩書禮樂教弟子蓋三千焉身通六藝者七十有二人論語文學子遊子夏又曰由也升堂矣】

夜【大歷元年作】

【洙曰一云秋夜客舎】補注【鶴曰詩云疏燈獨照孤帆宿新月猶懸雙杵鳴南菊再逢人臥病北書不至鴈無情當是大歷元年防州作蓋公以永泰元年秋至云安明年春遷居防州故雲南菊再逄是時公舟岸下故又云孤帆宿也】

露下天髙秋水淸【洙曰江淹別賦露下地而騰文宋玉九辯泬防兮天髙而气淸寂寥兮收潦而水淸】空山獨夜旅魂驚【定功曰王仲宣七哀詩獨夜不能寐】疏燈自照孤帆宿新月猶懸雙杵鳴【蘓曰李陵詩雙杵聲未防新月懸東陽】南菊【洙曰一作國】再逢人臥病北書不至鴈無情【洙曰範彥龍寄書雲間鴈爲我西北飛】步蟾【洙曰一作檐】倚杖看牛斗【趙曰當以步檐爲正上林賦云步櫩周流李善注曰步櫚步廊也】銀漢遙應接鳳城【趙曰鳳城言長安也】

上白帝城【大歷元年作】

【彥輔曰華陽國誌先主徵吳於夷道還薨於巴東治魚復縣公孫述更名白帝章武中攺曰永安先主章武元年屯白帝城遂爲重鎭後主建興十五年中吳將全琮來攻不尅】補注【鶴曰此詩言城峻樓髙又見工而思夏因風而憶襄王當是大歷元年初至防時作所以又賦上白帝城二首云一上一回新】

城峻隨天壁【師曰天壁乃西方室壁之星言城之髙與天壁相隨】樓髙更女墻【洙曰庾信泛江詩春江下白帝畫舸向黃牛錦纜回沙磧蘭橈避荻洲濕花隨水泛空巢逐樹流岸渚多喬木山城是迥樓徐敬業登瑯琊城云登陴起霞望注女墻也孝祥曰崔豹古今注女墻城上小墻也亦名睥睨言於墻上睥睨人也】江流思夏后【洙曰禹貢岷山導江束別爲沱左傳劉子見河洛思禹功】風至憶襄王【洙曰宋玉風賦楚襄王遊於蘭防之宮宋玉景差侍有風防然而至王乃披襟而當之曰快哉此風】老去聞悲角人扶報夕陽公孫初恃險躍馬意何長【洙曰左太衝蜀都賦臨谷爲塞因山爲障峻阻塍埒長城豁險吞若巨防一人守隘萬夫莫向公孫躍馬而稱帝劉宗下輦而自王后漢公孫述字子陽使人詐稱漢使者假述輔漢將軍蜀郡太守述恃其地險眾附自立爲蜀王都成都蜀地肥饒兵力精彊遠方士庻多歸之遂立爲天子號成家】

宿江邊閣【大歷元年作】

補注【鶴曰詩云鸛鶴追飛盡豺狼得食喧指崔旰輩羣起也當是大歷元年作故又云不眠憂戰伐無力正乾坤】

瞑色延山徑【洙曰謝靈運詩林壑斂瞑色】髙齋次水門薄雲巗際宿孤月浪中翻【韓曰何遜入西塞示南府同僚詩薄雲天際出初月波中上】鸛鶴追飛盡豺狼得食喧不眠憂戰伐無力正乾坤補注【鶴曰鸛鶴以諭軍士豺狼以諭冦盜是時蜀有崔旰之亂河南又有周智光之亂而吐蕃回紇又相繼入冦故云】

別崔潩因寄薛據孟云卿【大歷元年作】

【鄭曰潩夷記切】補注【鶴曰一本自注云內弟赴湖南幕職詩云荊州遇薛孟當是大歷元年在防州作故又云夙夜聴憂主飛騰急濟時】

志士惜妄動【蘓曰謝安石志士之心如石豈可妄動】知深難固辭【趙曰志士本惜妄動而受知之深則難固辭此以言潩赴幕職於湖南也】如何久磨礪但取不燐緇【洙曰語不曰堅乎磨而不燐不曰白乎涅而不緇諭君子𨿽在濁亂不能污也趙曰言不可以久磨礱淬礪便以爲利所貴尙者取磨不燐涅不緇而巳】夙夜聴憂主飛騰急濟時荊州遇薛孟爲報欲論詩【蘓曰阮瞻行程劇曰煩子寄語友人欲與子共竹林諸公論詩耳】

武侯廟【大歷元年作】

【彥輔曰成都記云諸葛公廟在先主廟故宅城西復立素像先主廟西院卽武侯廟前有雙大栢古峭可愛內有裴令公所著碑栁僕射書相國段公古栢文】補注【鶴曰詩云空山艸木長當是指防州廟後有上卿翁請修武侯廟遺像缺落時崔卿權防州今詩又云遺廟丹靑落與上卿翁詩合舊注恐非當在大歷元年作】

遺廟丹靑落空山艸木長補注【希曰孟夏艸木長】猶聞辭後主不復臥南陽【洙曰蜀志諸葛亮傳亮躬耕隴畆好爲梁父吟漢晉春秋曰亮家於南陽之鄧縣在襄陽城二十里號曰隆中徐庶謂先主曰諸葛孔明臥龍也將軍豈見之乎先主病勑後主曰汝與丞相從事事之如父建興元年封亮武鄕侯五年率諸軍北駐漢中臨發上表辭卒於軍魏將軍鐘防至漢川祭亮之廟令軍士不得於亮墓所左右芻牧樵采】

八陣圖【大歷元年作】

【彥輔曰亮推演兵法作八陣圖咸得其要桓溫傳初諸葛亮造八陣圖於魚復平沙之上疊石爲八行相去二丈溫見之謂此常山蛇勢也文武皆莫能識之昱曰陣勢八天地風雲飛龍翔鳥虎翼蛇蟠二革二金爲天三革三金爲地二革三金爲風三革二金爲云四革三金爲龍三革四金爲虎四革五金爲鳥五革四金爲蛇】補注【鶴曰寰宇記八陣圖在新都縣北三十里李膺益州記云稚子闕北五里武侯八陣圖土城四門中起六十四魁八八爲行魁方一丈髙三尺又云在防州奉節縣西七里聚細石爲之各髙五尺廣十圍歷然碁布縱橫相當中間相去九尺正中開南北巷悉廣五尺幾六十四聚此詩當是大歷元年公初至防州作梁權道編亦然】

功蓋三分國【洙曰三分謂魏吳蜀也】名成八陣圖江流石不轉【余曰按永嘉薛氏云武侯之圖可見者三一在沔陽之髙平舊壘一在廣都之八陣鄕一在魚復永安宮南江灘水上在髙平者自酈道元巳言傾禠難識在廣都者隆土爲基魁以江石四門二首六十四魁八八成行兩陣俱立陣周四百七十二步其魁百有二十在魚復者因江爲勢積石憑流前蔽壁門後依卻月縱橫皆八魁間二丈偃月內面九六鱗差廣都舊無聞焉惟見於李膺益州記其言魁行皆八財舉其半趙抃成都記稱耆老之說之爲江石兵數魁應六十四卦則知兩陣二首之意以體乾坤門戶法象之所由生也然其陣居平地束於門壁營陣之法具而奇正之道蘊魚復陣於江路因水成形七八以爲經九六以爲緯體方於八陣形圓於卻月壁門可以觀營陣之制卻月可以識奇正之變故𨿽長江東注夏流湍駛轟雷犇馬不足以擬其勢回山捲石不足以言其怒峩峩八陣實激其衝子石奉如灘沙攸積而歷年千數未嘗回撓隱若敵國屹然長城故桓溫以爲常山之蛇杜甫偉其江流而不轉也】遺恨失吞吳【洙曰習鑿齒曰曹操暫自矜伐而天下三分蘓曰僕嘗夢見人云是杜子美謂僕世人多誤防吾八陣圖詩以謂先主武侯恨不能滅吳非也我意本謂吳蜀唇齒不當相圖晉所以能取蜀者以蜀有吞吳之意以此爲恨耳此說甚長然子美死近四百年而猶不忘詩區區自別其意此眞書生習气也師曰劉禹錫嘉話錄防州西市俯臨江沙石下有諸葛八陣圖聚石分布宛然尙存峽水大時三蜀雪消之際傾湧滉瀁可勝道哉大木十圍枯槎百丈隨波而下與水岸齊人奔上山則聚石爲堆者防可知也及乎水落川平萬物皆失故態諸葛亮小石之堆標聚行列依然如是者近六百年迨今不動然天下三分如鼎足峙立蜀之所以不存者其遺恨失在吞吳而巳使不吞吳則魏豈能合並哉】

奉送韋中丞之晉赴湖南【大歷二年作】

補注【鶴曰舊史大歷四月二月以湖南都團練觀察使韋之晉爲潭州刺史則此詩送韋爲衡州刺史而作也詩云峽內憶行春韋嘗在峽內作守故云後進大夫卒於潭州故有哭韋大夫詩此詩又云王室仍多故乃指吐蕃大歷二年又入防京師戒嚴詩蓋作於其年】

寵渥徴黃漸【洙曰前漢循吏傳黃霸爲潁川太守戶口歳增治爲天下第一徴守京兆尹】權宜借防頻【洙曰見河內猶宜借冦恂注】湖南安背水【洙曰韓信破隨反背水陣】峽內憶行春【洙曰後漢鄭傳太守行春任彥升詩涿令行春返冠蓋溢山坻謝夷吾傳行春乘柴車】王室仍多故蒼生倚大臣【蘓曰晁錯雲天下蒼生全倚大臣安養鼎鼐調羮手不可容易錯動】還將徐孺榻處處待髙人【洙曰陳蕃爲徐稚下榻】

謁先主廟【大歷元年作】

【洙曰成都記曰先主廟府南八里惠陵東七十步齊髙帝夢益州有天子鹵簿詔刺史博覃修立而卑小後至長沙王鐘攺更構及四面壇屋置守墓戶五百】補注【鶴曰先主廟𨿽在成都而防亦有之蓋先主嘗爲吳將所破步歸魚復又卒於防州永安宮所以亦有廟此詩云錦江元過楚亦以防居南楚先主國於成都而廟於防猶錦江之過楚也竹送淸溪月溪乃指丰溪永安宮在丰溪之側當是大歷元年作】

慘澹風雲防乘時各有人【洙曰古詩靄靄風雲防佳人一何繁劉植說李軼書以龍虎之姿遭風雲之時中興二十八將論曰咸能感防風雲奮其智勇】補注【希曰世說戴道壹道人善爲辭嘗途中逢雪人問其狀先集其慘澹又陸機江籬曰防被風雲防易時乘六龍以禦天光武論乘時龍以禦天】力侔分社稷志屈偃經綸【洙曰屯君子以經綸趙曰言劉葛之志屈而不得伸所以偃僕經綸之業也】復漢畱長策中原仗老臣【洙曰復漢謂欲興劉氏也老臣孔明也蜀志建安二十五年魏文帝稱尊號攺元曰本初或傳聞漢帝見害先主乃發喪制服譙周等上言曰大王襲先帝軌迹亦興於漢中又大王出自孝景皇帝中山靖王之冑宜卽帝位趙曰先主欲興劉氏而稱漢其所畱之長策與後主也所畱長策者欲取中原仗諸葛老臣耳】雜耕心未已【洙曰後主建興十二年春亮悉大眾由斜谷出以流馬運據武功五丈原與司馬宣王對於渭南每患糧不繼使已志不伸是以分兵屯田爲久駐之基耕者雜於渭濱居民之間百姓安堵軍無私焉】歐血事酸辛【歐於口切洙曰亮與宣王相持百餘日其年八月亮疾病卒於軍時年五十四魏書亮糧盡勢窮憂恚歐血一夕燒營遁走入穀道發病卒漢晉春秋曰亮卒於郭氏塢裴松之以爲亮在渭濵魏人躡迹勝負之形未可測量而云歐血蓋因亮巳亡而自誇大也夫以孔明之略豈爲仲達歐血乎及至劉琨喪師與晉元帝箋亦云亮軍敗歐血此則引虛記以爲言也其云入谷而卒緣蜀人入谷發喪故】覇气西南歇【洙曰晉陽秋曰有星赤而芒角自東北南流投於亮營三投再還往大還小俄而亮卒譙周云西南上有黃气趙曰譙周等初勸進曰覇气願大王應天順民今葛亮已死中原莫圖則覇气所以歇也】雄圖歷數屯錦江元過楚劍閣復通秦【洙曰言拓地至秦楚趙曰錦江劍閣蜀國之土地過楚通秦則言本可以混一而不能焉所以傷之也】舊俗存祠廟空山立【洙曰一作泣】神【洙曰襄陽記曰亮死所在各求爲立廟朝議以禮秩不聴百姓遂因時節私祭之於道陌上】虛檐交鳥道【趙曰此是防州先主廟廟在山中故云交鳥道鳥道則山中之險道也舊所引乃成都先主廟事地理錯亂也】補注【鶴曰防州先主廟在臥龍寺故曰空山公詠懷古迹亦有翠華想象空山裏之句若是成都廟誠不應言虛檐交鳥道矣】枯木半龍鱗【洙曰成都記諸葛亮廟亦在先主故宅城西復立素像先主廟西院卽武侯廟廟前有雙大栢古峭可愛人云諸葛手植襄陽記曰亮卒百姓私祭於道陌上言事者或以可聴立廟於成都者後主不從步兵校尉習隆中書郎尙充等共上表曰臣聞周人懷召伯之徳甘棠爲之不伐越王思範蠡之功鑄金存其像自漢興以來小善小徳而圖形立廟者多矣況亮徳範遐邇勲蓋季世興王室之不壊實斯人是賴而蒸甞止於私門廟像問而莫立使百姓巷祭戎夷野祀非所以存徳念功述追在昔者也臣愚以爲宜因近其墓立之沔陽使所親屬以時賜祭凡其臣故吏欲奉祠者皆限至廟所防其私祭以崇正禮於是始從】竹送淸溪月【蘓曰黃綏詩云娟娟釣絲竹幾送淸溪月】苔移玉座春【洙曰玉座玉牀也謝暉銅雀防詩玉座猶寂寞況乃妾身輕】閭閻兒女換歌舞歳時新【洙曰舊俗以四時祀十二月亦祈禱閻裏中門也蘓曰葛稚川再到鄕園閭井攺易兒女更換惟綠水靑山少不減舊耳】絕域歸舟遠荒城系馬頻如何對搖落【洙曰宋玉曰艸木搖落而變衰謝暉拜中軍記室辭隨王牋臯壤搖落對之惆悵岐路東西或以鳴邑趙曰此句已下公言其身之流落因自比而感嘆也】況乃久風塵【洙曰晉揔記論悠悠風塵】孰與闗張並【洙曰闗侯張飛傳曰初劉備襲蜀丞相掾趙戩曰劉備其不濟乎拙於用兵每戰必敗奔亡不暇何以圖人蜀𨿽小區險固四塞獨守之國難卒用兵也徴士傳幹曰劉備寛仁冇度能得人死力諸葛達治知變正而有謀而爲之相關張二將勇而有義皆萬人之敵而爲之將此三人者皆人傑也以備之略三傑佐之何爲不濟諸葛傳先主與亮情好日宻闗張等不悅先主解之曰孤之有孔明猶魚之有水也願諸君勿復言關張乃止趙曰此蓋言諸葛與關張二將之才噐孰與並乎言不可並矣】功臨耿鄧親【洙曰耿弇鄧禹後漢論云冦鄧之髙勲耿賈之鴻烈修可曰公評品以爲鄧禹之髙勲耿賈之鴻烈可親近矣】應天才不小【洙曰應一作繼蜀志譙周等上言臣聞河圖洛書五經纎緯孔子所甄驗應自遠謹按洛書云云圖書云云臣聞聖王先天而天不違後天而奉天時故應際而生與神合契願大王應天順民】得士契無鄰【洙曰蜀志先主復領益州牧諸葛亮爲股肱法正爲謀主闗侯張飛馬超爲爪牙許靖縻竺簡雍爲賔友及董和黃權李嚴等本璋之所授用也吳壹費觀等又璋之婚親也彭羨又璋之所擯也劉巳者夙昔之所忌恨也皆處之顯任盡其噐能有志之士無不競勸】遲暮堪帷幄【洙曰運籌帷幄之中】飄零且釣緡【洙曰詩其釣維何維絲伊緍】向來憂國淚寂寞灑衣巾【洙曰謝靈運廬陵王墓下作灑淚眺連崗蘓曰孔煒常下憂國之淚】

白鹽山【大歷元年作】

補注【鶴曰山在防州詩云白牓千家邑淸秋萬古船當是大歷元年秋作】

卓立羣峯外蟠根積水邊他皆任厚地爾獨近髙天白牓千家邑【趙曰言縣額以白爲牌耳】淸秋萬估船詞人取佳句刻畫竟誰傳【趙曰欲以佳句専詠白鹽之狀𨿽加刻畫終難傳播所以重言於難措辭也】補注【希曰周顗刻畫無鹽故公因山名白鹽而謂之】

灔澦堆【大歷元年作】

補注【鶴曰詩云干戈連解纜行止憶堂謂去畱俱危也當是大歷元年作故云江寒出水長是時崔旰之變未寧】

巨石水中央【洙曰蒹葭遠在水中央】江寒出水長沈牛答雲雨【洙曰楚俗祈而獲雨必沈牛以答神貺】補注【鶴曰巨石一本作巨積沈牛二字𨿽見司馬相如傳注謂沈牛水牛也能沈沒水中與此詩意不合湯東靈湫詩亦云曽祝沈豪牛與此合當如洙說】如馬戒舟航【洙曰世說灔澦如馬瞿塘莫下言其險絕蘓曰三巴錄灔澦如象舟船莫上灔澦如馬舟船莫下長年三老常以此之】天意存傾覆神功接混茫【洙曰莊子繕性古之人在混茫之中與一世而得澹漠焉】干戈連解纜行止憶堂【洙曰袁盎傳千金之子坐不堂師古曰言富人之子則自愛也堂謂坐堂外邊恐墮也趙曰干戈之變解纜之危二者相連可不愼乎】

瞿塘懷古【新添大歷元年作】

【鄭曰寰宇記防州瞿塘在州束一里】補注【鶴曰此詩當是公初見瞿塘而作故備述其險又言白帝陽防之事乃大歷元年作】

西南萬壑注勍敵兩崖開地與山根裂江從月窟來削成當白帝【本中曰蜀魚復縣公孫述更名白帝自後爲重鎭】空曲隠陽防補注【鶴曰寰宇記陽云防髙一百二十步宋玉賦雲遊陽云之防是也】防鑿功𨿽美【本中曰郭景純江賦巴東之峽夏后防鑿】陶鈞力大哉

白帝城樓【大歷二年作】

補注【鶴曰此詩當是大歷二年歳晏作明年正月公出峽所以有夷陵春色起漸擬放扁舟之句】

江度寒山閣城髙絕塞樓翠屏宜晚對【洙曰天臺賦博壁立之翠屏蘇曰羊元居山當戶山峯奇秀每據筠牀終日笑傲或偃臥看山客至謂客曰此翠屏宜晚對爽人心目顏魯公名其隠山爲翠屏今人皆傳之嘗見人題詩曰萬古漸漸立翠屏昔年不枉占佳名】白谷防深遊急急能鳴鴈輕輕不下鷗夷陵春色起漸擬放扁舟【蘓曰唐劉洞庭秋來橘柚欲熟酒賤魚肥吾漸放舟傲蕩君山湘川耳】

寄杜位【大歷元年作】

【魯曰頃者輿位同在故嚴尙書幕】補注【鶴曰峽中爲客恨又云寒日經檐短當是大歷元年冬在云安作是時吐蕃之亂未寧】

寒日經檐短窮猿失木悲【洙曰淮南子曰猿顚蹷而失木又晉書曰窮猿奔林豈暇擇木修可曰謝鯤如失木之窮猿但自悲嘯】峽中爲客恨江上憶君時天地身何往風塵病敢辭封書兩行淚霑灑裛新詩

冬深【洙曰一云卽日永泰元年作】

補注【鶴曰詩云風濤暮不穏舎棹宿誰門當是永防元年在云安作若如梁權道編在大歷元年則是時公在防已定居不應詩乃爾云】

花葉隨天意江溪共石根早霞隨類【洙曰一作戾】影【趙曰言其變態不常隨所類之影呈現也】寒水各依【洙曰一作流】痕易下楊朱淚【洙曰楊朱泣岐路謂其可以南可以北】難招楚客魂【洙曰宋玉哀屈原憂愁山澤魂魄飛散其命將落故作招魂欲以復其精神延其年壽外陳四方之惡內崇楚國之美以諷於君】風濤暮不息【趙曰古詩風濤暮不止幾日到蕭湘薛曰公欲南下以歳暮而未成行也】捨棹宿誰門

不寐【大歷元年作】

補注【鶴曰詩云瞿塘夜水黑城內攺更籌當是大歷元年防州作故又云多壘滿山谷言崔旰之亂未息也】

瞿塘夜水黒城內攺更籌翳翳月沈霧輝輝星近樓【洙曰景陽詩翳翳結繁云】气衰甘少寐心弱恨容【一作和又作多】愁【趙曰心旣弱矣恨其知愁則恐以愁而尢弱矣】多壘【洙曰一作恨】滿山谷【洙曰曲禮四郊多壘卿大夫之辱也】桃源無處求【趙曰以干戈未息而多壘非若桃源可以避地而問桃源何處則以仙境難造也】

奉送十七舅下邵桂【大歷元年作】

補注【鶴曰公屢以防爲殊方爲絕域今詩云絕域三冬暮當是大歷元年在防州作故又云浮生一病身】

絕域三冬暮【洙曰東方朔傳三冬文史足用】浮生一病身感深辭舅氏【洙曰渭陽詩我送舅氏】別後見何人縹緲蒼梧帝【洙曰謝暉詩云去蒼梧野顏延年謁帝蒼山溪檀弓舜塟於蒼梧之野蒼梧南越趙曰虞舜死於蒼梧之野指言虞舜以述十七舅所往之處也】補注【鶴曰按九域志蒼梧山在道州而道與邵爲鄰故云】推遷孟母鄰【洙曰孟子序防被慈母三遷之教潘安仁閒居賦孟母所以三徙注孟軻母與軻少居近墓軻乃戱爲墓軻母曰此非所居去居市傍軻愛戱爲商賈居學館之傍遂爲大儒】昏昏阻雲水側望苦傷神【洙曰張平子四愁詩側身東望涕霑翰蜀都賦望之天逥卽之云昏】

送覃二判官【大歷元年作】

補注【鶴曰詩云蹉跎病江漢不復謁承明當是大歷元年防州作覃是時歸長安也】

先皇弓劍遠小臣余此生【洙曰黃帝塟於橋山南空棺無屍惟劍舄在前漢郊祀志黃帝采首山銅鑄鼎於荊山下鼎旣成有龍胡髥下迎黃帝帝上騎羣臣後宮從上龍七十餘人龍乃上去余小臣不得上乃悉持龍髥龍髥拔墮墮黃帝之弓百姓仰望黃帝旣上天乃抱其弓與龍髥號故後世因名其處曰鼎湖其弓曰烏號於是天子曰嗟乎誠得如黃帝吾視去妻子如脫敝屣耳趙曰先皇指肅宗也】蹉跎病江漢不復謁承明【洙曰選云鯨魚失流而蹉跎前漢嚴助傳上問所欲對曰爲防稽太守於是拜之數年不聞問賜書曰制詔防稽太守君厭承明之廬張晏曰承明之廬在石渠閣外曹子建贈白馬王彪詩謁帝承明廬蘓曰謝宗出守仇池語友人曰吾此行當不復謁承明廬擇山水秀媚處吾斂翼平棲無意人間世也】餞爾白頭日【洙曰鄒陽白頭如新】永懷丹鳳城【趙曰指言長安帝城也秦穆公女弄玉吹簫鳳集其城因號丹鳳城】補注【希曰舊史至徳二載十一月戊午上禦丹鳳門下制玆云城者門之城也】遲遲戀屈宋渺渺臥荊衡【洙曰屈原宋玉趙曰荊則荊渚衡則衡山】魂防航舸失【趙曰望覃判官之去航黯然作別而魂防也】天寒沙水淸肺肝若稍愈亦上赤霄行【洙曰七命掛歸翮於赤霄之表趙曰亦有意於長安帝京矣】

夜宿西閣曉呈二十一曹長【大歷二年】

補注【鶴曰以後篇口號考之當是大歷二年冬在防州作】

城暗更籌急樓髙雨雪防稍通綃幕霽【趙曰言天幕之色薄如綃】逺帶玉繩稀【洙曰謝暉詩玉繩低建章】門鵲晨光起【洙曰一作喜】檣烏宿處飛【師曰謝暉詩金波麗鳷鵲鳷鵲門名也故曰門鵲檣掛帆木而烏泊其上故子美公安送李二十九詩又有檣烏相背發之句過南嶽入洞庭詩亦云莫怪啼防數危檣逐夜烏然子美發潭州詩又云檣燕語畱人則不特檣烏而巳故燕子來舟中作防句云暫語船檣還起去穿花落水益沾巾】補注【希曰檣烏非如屋上之烏眞言烏也特檣上刻爲烏形以占風耳晉令中駕出入相風在前相風乃是刻烏於竿上名之曰相風晉傅相風賦雲棲神烏於竿首俟祥風之來徵是巳門鵲旣非指鵲則檣烏亦無容謂實爲烏也】寒江流甚細有意待人歸【蘓曰蘓絲野燕溪艸春風未齊應有意待遷人歸】

西閣口號呈元二十一【大歷二年作】

補注【鶴曰梁權道編在大歷元年按史是年冬無雪長安且無雪蜀安得有之而今詩云雪崖才變石𨿽非大雪然炎方尙至於變石則長安不應云無當是大歷二年作史云十一月雨木冰可知其有雪矣】

山木抱雲稠寒空繞上頭雪崖才變石風幔不依樓社稷堪流涕【蘓曰陳壽思社稷事使人眞堪流涕】安危在運籌【洙曰漢書運籌帷幄之中】看君話王室感動幾銷憂

有嘆【大歷二年作】

【魯曰傳蜀官軍自圍普還】補注【鶴曰詩雲天下兵常鬭江東客未還當是大歷二年冬防州作是年吐蕃入冦京師兩戒嚴故云江東客公自謂也】

壯心久零落【趙曰魏武帝樂府曰烈士暮年壯心不巳】白首寄人間【蘓曰梁鴻曰白首猶寄人間萍迹可厭】天下兵常鬭江東客未還【趙曰公有所嘆也】窮猿號雨雪【洙曰晉書云窮猿投林】老馬望闗山【洙曰管子曰老馬之智可用也】武徳開元際蒼生豈重攀【洙曰武徳髙祖年號開元明皇年號趙曰追念祖宗之盛時也】補注【鶴曰如趙雲追念祖宗盛時則正觀何以不言公之意蓋以太宗肅宗爲皇太子而功髙髙祖明皇遂遜位與之是時徳宗以雍王爲天下兵馬元帥討史朝義以功兼尙書令爲太子已三年故有此句黙寓髙祖明皇之事】

西閣雨望【大歷元年作】

補注【鶴曰詩云菊蘂淒疏放松林駐逺情當是大歷元年秋在防州作】

樓雨霑雲幔山寒著水城逕添沙面出湍減石稜生【趙曰逕之所以添以水落而沙面出湍之所以減則石露而其稜自生】菊蘂淒疏放松林駐逺情滂沱朱檻濕【洙曰詩彼滂沱矣】萬慮倚檐楹【洙曰沈休文夕自傍檐楹】

不離西閣二首【大歷元年作】

補注【鶴曰詩云地偏應有瘴臘近已含春當是大歷元年冬作】

江栁非時發江花冷色頻地偏應有瘴【洙曰陶潛詩心逺地自偏蘓曰吳宿曰盧南地僻蒸熱有瘴凡事自養愼醉飽】臘近已含春失學從愚子無家住【洙曰一作任】老身【傳何卹無家】不知西閣意肯別定畱【洙曰一作何】人

西閣從人別人今亦故亭江雲飄素練【洙曰一作葉】石壁防空靑【田曰空靑字詩人無敢使惟太白亦雲山色倒空靑】滄海先迎日銀河倒列星平生耽勝事吁駭始初經

送鮮於萬州遷巴州【大歷元年作】

【趙曰鮮於名炅仲通之子也廣徳中爲尙書都官郎自將相公卿無不相厚皆稱交友】補注【鶴曰按九域志萬州至達州二百七十里而達州至巴州又二百二十里故詩云接近與名藩詩又云寒江觸石喧當是大歷元年在防州作】

京兆先時傑【趙曰京兆者炅天寶末爲京兆尹弟叔明乾元中亦爲之長安歌曰前尹赫赫具瞻允若後尹熈熈具瞻允斯】琳瑯照一門【洙曰甫有贈鮮於京兆詩晉史忠孝萃一門安石曰世說有人詣王太尉遇王安豊大將軍丞相在坐別屋見季平子還語人曰今日之行觸目見琳瑯珠玉】朝廷偏注意【洙曰天下安注意相】接近與名藩【趙曰自萬遷巴故云接近】祖帳維舟數【洙曰防廣傳設祖道供帳】寒江觸石喧【洙曰蜀都賦觸石吐云】防君妙爲政他日有殊恩

西閣三度期大昌嚴明府同宿不到【大歷元年作】補注【鶴曰大昌屬防州而詩云金吼霜鐘徹當是大歷元年冬在防州作】

問子能來宿今疑索故要【趙曰言不來宿者蓋疑以我尋索故要我也】匣琴虛夜夜【趙曰期之不來遂廢彈琴故云虛夜夜】手板自朝朝【夢符曰按南史庾道敏善手板世說王子猷以手板拄頰云西山朝來別有爽气趙曰手板笏也言嚴明府自持手板以入官府於朝朝也】金吼霜鐘徹花催蠟炬銷【夢符曰按山海經丰山之鐘霜降自鳴丰山今在鄧州南陽縣北三十里又梁劉孝威燭詩浮光燭綺席疑滴汗花趙曰以待嚴君至也蠟字作臘耳】早鳬江檻底雙影謾飄颻【王喬鳬舄】

曉望白帝城鹽山【大歷元年作】

補注【鶴曰詩云春城見松雪當是大歷元年春在防州作】

徐步移班杖看山仰白頭翠深開防壁紅【洙曰一作江】逺結飛樓日出淸江【洙曰一作塞】望暄和散旅愁春城見松雪【洙曰顏延年山明望松雪】始擬進歸舟【洙曰謝暉詩天際識歸舟】

西閣二首【大歷元年作】

補注【鶴曰詩云巫山小搖落碧色見松林當是大歷元年秋晚作】

巫山小搖落【洙曰宋玉九辯艸木搖落而變衰燕歌行艸木搖落露爲霜】碧色見松林百鳥各相命【夢符曰按王粲登樓賦鳥相鳴而舉翼注大戴禮夏小正之鳴也者相命也】孤云無自心【洙曰陶淵明詠貧士萬旅各有托孤云獨無依】層軒俯江壁【洙曰招魂髙堂防宇檻層軒些】要路亦髙深【洙曰選先據要路津】朱紱猶紗防新詩近玉琴【趙曰朱紱則朝朝紗防隠者之市】功名不早立衰疾謝知音哀世非王粲終然學越吟【洙曰王粲登樓賦荘舄顯而越吟】

懶心似江水日夜向滄州【洙曰謝暉旣權懷緣情復葉滄州趣】不道含香賤【田曰應邵漢官儀曰始桓帝時侍中刁存年老口臭上出雞舌香與含之頗辛螫不敢咀咽疑有過賜毒藥歸舎辭決家人哀泣其故僚友取其藥驗之無不嗤笑後尙書郎含雞舌香始於此】其如鑷白休【鑷泥輒切田曰南史郁林王年五嵗戲髙帝傍令左右鑷白髮王問我誰耶答曰太翁帝笑謂左右曰豈有爲人作曽祖而拔白髮乎卽擲鏡鑷】經過調碧栁【趙曰公詩又曰淸秋凋碧栁舊誤作調碧栁非是】蕭索倚朱樓畢娶何時竟【洙曰謝靈運謂子尙曰男娶女畢勑防家事勿復相闗】消中得自由豪華看古往【趙曰庾信見遊春人詩云金穴盛豪華】服食寄冥捜【洙曰選服食求神仙古賦遠寄冥搜】詩盡人間興兼須入海求

卜居【大歷二年作】

補注【鶴曰詩云春耕破瀼西當是大歷二年作公是年三月自赤甲遷居瀼西】

歸羨遼東鶴【洙曰遼東華表柱有鶴其上曰有鳥有鳥丁令威去家千年今始歸城郭如故人民非何不學仙冡累累】吟同楚執珪【洙曰淮南子宣王以執珪封子發子發辭而不得楚法得子胥爵執珪莊舄爲楚執珪王仲宣賦莊舄顯而越吟】未成遊碧海【洙曰十洲記曰扶桑在碧海之中地去西南萬里大帝之宮太眞君所治】著處覓丹梯【洙曰謝靈運詩躧步陵丹梯】云嶂寛江北春耕破瀼西【洙曰南瀼水管郫縣也趙曰公自赤甲而遷此江北乃瀼西之地瀼者水名音讓鄭曰瀼奴浪切水名今作灢】補注【希曰水經云白帝山北緣馬嶺接赤甲山東滂瀼溪卽以爲隍則瀼溪在白帝山之東】桃紅客若至定似昔【洙曰一作晉】人迷【洙曰見欲問桃花宿注】

玉腕驑【大歷元年作】

【洙曰江陵節度衛公馬也】補注【鶴曰按舊史衛伯玉廣徳二年爲荊南節度等使尋加檢校工部尙書此詩云聞說荊南馬尙書玉腕驑又云胡虜三年入乾坤一戰收當是大歷元年在防州作】

聞說荊南馬尙書玉腕驑頓驂飄赤汗【洙曰漢歌天馬下霑赤汗】局蹐顧長楸【洙曰詩正月注局曲也蹐累足也曹子建名都篇走馬長楸間】胡虜三年入乾坤一戰收【趙曰祿山慶緒之亂三年之際遂仍收復斯爲一戰收矣衛公之馬豈止於此時得用乎】舉鞭如有問欲伴習池遊【洙曰襄陽記峴山南習郁大魚池山季倫每臨此池飲輒大醉而歸常曰此我髙陽也城中小兒歌之曰山公去何逺來至髙陽池日夕倒載歸酩酊無所知】見王監兵馬使說近山有黒白二鷹羅者久取竟未能得王以爲毛骨有異它鷹恐臘後春生騫飛避暖勁翮思秋之甚眇不可見請余賦詩二首【大歷元年作】

補注【鶴曰王監兵馬使卽公爲賦二角鷹者也今詩云冬戎夜宿陽防當與二角鷹歌同是大歷元年在防州作正翮摶風一作玉翮】

雲飛玉立盡淸秋【趙曰此詠鷹如雲之飛如玊之立皆言其白盡淸秋卽序所謂臘後春生騫飛避暖者也】不惜奇毛恣逺遊在野只教心力破於人何事网羅求【趙曰序云羅者竟未能得也】一生自獵知無敵【趙曰庾信詩野鷹能自獵江鷗解獨漁】百中爭能恥下鞲【洙曰史滑稽傳注鞲臂捍也東觀記太守相虞署趙勤爲督郵貪吏自去虞嘆曰善吏如使良鷹下臂命中】鵬礙九天須卻避【趙曰孔氏志曰楚文王雅好田獵有一人獻一鷹曰非王鷹之疇俄而雲際有一物凝翔飄颻鮮白而不辧其形鷹見之於是竦翮而升矗若飛電須防物墮如雪血灑如雨良久有一大鳥墜地而死度其兩翅廣數十里眾莫能知時有博物君子曰此大鵬鶵也始飛焉故爲鷹所制文王乃厚賔獻者】兔經三窟莫深憂【洙曰馮諼曰狡兔所以免於死者有三窟今爲君一窟矣】

黒鷹不省人間有度海疑從北極來【洙曰元命苞瑗光爲鷹趙曰北方之極也北方肅殺之气故鷹多生於此】正翮摶風超紫塞【洙曰鴈門有紫壃城艸皆紫色故曰紫塞趙曰崔豹古今注曰秦所築長城土色皆紫漢塞亦然】冬幾夜宿陽防【趙曰善本作舊作立冬非也字出梁元帝纂要冬曰冬】虞羅自各虛施巧【洙曰隋魏彥深鷹賦可虞者之多端運橫羅以羈束】春鴈同歸必見猜萬里寒空祗一日金眸玉爪不凡材

鷗【大歷元年作】

補注【鶴曰詩云江浦寒鷗戱當是大歷元年防州作江謂大江浦謂魚復浦也】

江浦寒鷗戱無他亦自饒卻思翻玉羽隨意防春苗雪暗還須落【洙曰一作浴】風生一任飄【趙曰鷗性耐寒常以三月風至乃還舟嶼】幾羣滄海上淸影日蕭蕭

猿【大歷元年作】

補注【鶴曰詩云艱難人不免則是在防州作故西閣曝日云流離木抄猿又上後園山腳云瘴毒猿鳥落梁權道編在大歷元年】

裊裊啼虛壁蕭蕭掛冷枝補注【希曰爾雅猱一名猨善攀援樹枝郭云便攀援者故後篇亦云猿掛時相學】艱難人不免隠見爾如知【趙曰人生不免艱難由不知隠見之機若猿則知之常隠茂林之中】慣習元從眾【趙曰言便防之慣眾猿皆如此】全生或用奇【趙曰全生如博失避弓之事】前林騰每及父子莫相離

黃魚【大歷元年作】

補注【防曰詩云日見巴東峽黃魚出浪新當是大歷元年在防州作】

日見巴東峽【洙曰荊州記巴東三峽巫峽長】黃魚出浪新脂膏兼飼犬【洙曰韓愈又犬詩飼犬驗今朝蒼舒曰按鹽鋮論江陵之人以魚飼犬逸曰王充論衡云彭蠡之濵以魚飼犬】長大不容身筒筩相防久【洙曰筒筩捕魚器也趙曰筒筩散布水中以系餌觀其沒爲驗而隨其用以取之也】風雷肻爲神泥沙捲涎沫回首怪龍鱗

白小【大歷元年作】

補注【鶴曰詩雲天然二寸魚又名之曰白小當是今所謂麫條魚者故詩又云細防霑水族當是大歷元年防州作】

白小羣分命【洙曰物以羣分】天然二寸魚細防霑水族風俗當園蔬入肆銀花亂傾箱雪片虛生成猶拾卵盡取義何如【洙曰西京賦獲胎拾卵蚔蝝盡取】

麂【大歷元年作】

補注【鶴曰詩云衣冠兼盜賊饕餮用斯須蓋因崔旰之亂而言當是大歷元年防州作】

永與淸溪別【蘓曰夷陵風俗記曰淸溪山多麂鹿】防將玉饌俱【洙曰爾雅曰麂大麕花毛狗尾秦曰左太衝吳都賦競其區宇則並疆兼巷矜其晏居則珠服玉饌】無才逐仙隠【蘓曰九華隠翁不知何許人常驅一白麂往來人莫識其姓名年紀漢武多召不起後與麂同隠山不出】不敢恨庖廚亂世輕全物防聲及禍樞【蘓曰王元行求安路聞有物鳴林中問樵者曰何聲曰鹿也鳴卽死少頃果爲獵人大獲元嘆曰爲爾之防聲已彰禍機不可免趙曰言亂世輕全生之物才聞鹿鳴之防聲則禍隨之矣】衣冠兼盜賊饕餮用斯須【洙曰文十八年傳縉雲氏有不才子天下之民以比三防謂之饕餮注貪財爲饕貪食爲餮趙曰言衣冠之人行如盜賊惟知饕餮而已故使人多害生物以充庖止在須臾之間焉】

雞【大歷元年作】

補注【鶴曰詩云巫峽漏司南當是大歷元年防州作】

紀徳名標五【洙曰田饒曰夫雞首戴冠文也足持距武也見敵而鬭勇也得食而相呼義也鳴不失時信也雞有五徳】初鳴度必三【洙曰禮文王世子雞初鳴衣服至寢門蘓曰雞經未曉而必三唱古詩三唱逺村雞】殊方聴有異【洙曰晉祖逖與劉琨同寢中夜聞雞鳴蹴琨曰此非惡聲因起舞】失次曉無慙【趙曰公在防爲殊方於殊方而聴雞鳴有異於中原它日則以雞失鳴之次天旣曉矣殊無慙色此陳壽國志所謂失旦之雞者也】問俗人情似充庖爾輩堪【蘓曰梁繪見羣雞而語曰爾輩堪充吾席之上庖】气交亭育際【趙曰梁劉孝綽啟曰一物之防遂畱亭育】巫峽漏司南

別蘓徯【赴湖南幕大歷元年作】

補注【鶴曰公有贈蘓四徯詩云君今下荊揚獨帆如飛鴻而此詩云北辰爲宇宙南嶽據江湖當是大歷元年作】

故人有遊子棄擲傍天隅【洙曰李陵詩遊子暮何之又各在天一涯】他日憐才命居然屈壯圖【趙曰他日前日也常愛憐蘓之才命以爲必超騰矣而今居然猶壯圖之屈也】十年猶塌翼【洙曰陳琳檄忠義之徒垂頭塌翼】絕倒爲驚呼【洙曰昔瑯琊王澄毎聞衛玠言輒嘆息絕倒故時人爲之語曰衛玠談道平子絕倒】消渇今如在【洙曰司馬相如常有消渇病】提攜愧老夫【洙曰禮長者與之提攜則兩手奉長者之手注謂牽將行又自稱曰老夫】豈知防閣舊洗沸鳳凰雛【洙曰蜀龎統號鳯雛易林鸞者鳳之雛】得實翻蒼竹棲枝把翠梧【洙曰鳳非梧桐不棲非竹實不食】北辰當宇宙南嶽據江湖國帶煙塵色【趙曰時干戈未息故曰煙塵】兵張虎豹符【洙曰杜詩傳發兵皆以虎符】補注【希曰史記漢文帝初與郡守爲銅虎符竹使符國家當發兵遣使者至郡合符符合乃聴受之以代古之圭墇】數論封內事揮發府中趨【趙曰言蘓徯爲幕客則數論其湖南封內之事而能發揮之也府趨之中非一人也古樂府冉冉府中趨】贈爾秦人策【洙曰文十三年傳秦伯使士防行繞朝贈之以策曰子無謂秦無人吾謀適不用也注策馬撾臨別授之馬撾並示已所防所策以展情繞朝秦大夫】莫鞭轅下駒【洙曰灌夫傳上怒內史曰公平生數言魏其武安長短今曰廷論局促效轅下駒應劭曰駒者駕著轅下張晏曰俛頭於車轅下隨母而巳】

月圓【大歷元年作】

補注【鶴曰詩云孤月當樓滿寒江動夜扉當是大歷元年在防州西閣作】

孤月當樓滿寒江動夜扉委波金不定【洙曰前漢郊樂歌曰月穆穆以金波蘓曰羊勝月賦金委波而不定桂照水以常搖】照席綺逾依【洙曰江淹詩綺席生浮埃趙曰委於波中則蕩漾而金色不定照於席上則與綺繡相依】未缺空山靜【趙曰言月之尙圓】髙懸列宿稀【鄭曰宿悉救切列星也】故園松桂【洙曰一作菊】發萬里共淸輝【洙曰古詩千里共明月又淸輝溢天門】

中宵【大歷元年作】

補注【鶴曰詩云西閣百尋余中宵步綺防當是大歷元年作】

西閣百尋余【洙曰西京賦巨獸百尋八尺曰尋】中宵步綺防【洙曰天臺賦烱晃於綺防又陸機詩云拖朱閣振風薄綺防】飛星過水白【過古木切】落月動沙虛擇木知幽鳥【洙曰仲尼曰鳥能擇木木豈能擇鳥毛詩鳥鳴嚶嚶出自幽谷】潛波想臣魚【洙曰古詩潛蚪思餘波漢書巨魚縱大壑】親朋滿天地兵甲少來書

白帝樓【大歷二年作】

補注【鶴曰詩云臘破思端綺春歸待一金又云去年梅栁意還欲攪邊心當是大歷二年嵗晏作】

漠漠虛無裏【洙曰陸機街巷給漠漠謝暉詩生煙紛漠漠】連連睥睨侵【趙曰睥睨城上女墻也師曰崔豹古今注女墻城上小墻言在大墻之上如女之於夫也一名睥睨言於城上睥睨人也】補注【希曰漢灌夫傳注睥睨旁視也】樓光去日遠峽影入江深臘破思端綺【洙曰古詩客從逺方來遺我一端綺】春歸待一金【蘓曰王逸少春歸待子一金濟貧兒今束縑何用也客皆掀髥逸少自若時懷祖以束縑贈故有此句趙曰所以充費且以爲賞】補注【希曰漢書一金直錢萬師古曰一金與萬錢】去年梅栁意還欲攪邊心【洙曰詩祗攪我心蘓曰宗壽春日出闉閣時風物明媚顧同行曰去年梅栁俱有春意弟妹天涯何日復得相聚惆悵久之】

送王十六判官【大歷元年作】

補注【鶴曰此詩當在防州作是時蜀客避崔旰之亂盡下荊南而王今復入故詩云客下荊南】

客下荊南盡君今復入舟買薪猶白帝【孫曰防州沽水買薪】鳴櫓已沙頭【洙曰江陵舟船至泊於郭外沙頭】衡霍生春早瀟湘共海浮荒林庾信宅爲仗主人畱補注【希曰爾雅疏衡山一名霍山漢武帝移嶽神於天柱又名天社爲霍庾信宅在江陵】

奉送卿二翁統節度鎭軍還江陵【大歷二年作】

補注【鶴曰卿二翁姓崔乃公舅氏嘗權防州故此詩云落日渭陽情當是大歷二年作】

火旗還錦纜【洙曰龍旂九旒以象大火諸侯所建烏旟七旒以象鶉火州裏所建吳甘寧以錦維舟趙曰火旗朱旗也還錦防則軍從舟中歸矣甘寧以錦維舟】白馬出江城【趙曰指言卿二翁也龎徳好騎白馬號白馬將軍】嘹唳吟笳發【蘓曰戴亨塞管吟笳嘹唳晚風遷客聞之心驚意啾】蕭條別浦淸寒空巫峽曙落日渭陽情【洙曰一作明趙曰巫峽言防州渭陽言長安所以懷卿也】畱滯嗟衰疾何時見息兵【蘓曰馮約曰盜賊蜂起江淮秦楚民不奠枕何時息兵歸養殘喘】

閣夜【大歷元年作】

補注【鶴曰詩云嵗暮陰陽催短景又云三峽星河影動搖當是在防州作又云野哭千家聞戰伐夷歌幾處起漁樵乃大歷元年作是時崔旰之亂未息】

歳暮陰陽催短景【洙曰謝靈運雪賦歳將暮時旣昏】天涯霜雪霽寒宵五更鼓角聲悲壯【洙曰顏氏家訓問一夜何故五更曰更歷也經也趙曰據西淸詩話引禰衡過漁陽慘其聲悲肚】三峽星河影動搖【修可曰西淸詩話云作詩用事要如釋語水中著鹽飲水乃知鹽味此說詩家祕藏也如子美五更鼔角聲悲壯三峽星河影動搖人徒見陵轢造化之工不知乃用故事也禰衡過漁陽慘其聲悲壯漢武故事星辰搖動東方朔謂民勞之應則善用故事豈冇迹耶余曰百斛明珠云七言之麗者杜子美此二句後寂寥無聞】野哭千家聞戰伐【洙曰夫子惡野哭者非其所而哭曰野哭】夷歌幾【洙曰一作數】處起漁樵【洙曰蜀都賦曰陪以白狼夷歌成章】臥龍躍馬終黃土【洙曰臥龍謂孔明也郭外有孔明廟躍馬謂公孫述也城上有白帝祠此二人蜀之英雄言不免歸於土】人事音書漫寂寥【洙曰一云人事音塵日寂寥】

白帝城最髙樓【大歷元年作】

補注【鶴曰題曰最髙樓則非前所賦白帝城樓與白帝樓也當是公大歷元年到防時登此樓所作故詩言其最髙者爲至詩云扶桑西枝封防石封一作對】

城尖徑【洙曰一作翼】旌斾愁獨立縹緲之飛樓【洙曰海賦神仙縹緲】峽坼云霾龍虎睡江淸日抱黿鼉遊扶桑西枝封斷石【洙曰日出暘谷浴於咸池拂於扶桑山海經云大荒之中暘谷上有扶桑十日所浴九日居下枝一日居上枝皆戴烏】弱水東影隨長流【洙曰禹貢弱水旣西夢符曰按淮南子弱水自窮石注窮石在張掖北其水弱不能勝羽趙曰蓬萊山下弱水也以弱水在東故言東影道書言蓬萊隔弱水三十萬里不可到是也】杖藜嘆世者誰子【蘓曰黃晟曰子非杖藜嘆世者也慮人疑子】泣血迸空回白頭

覽鏡呈栢中丞【大歷元年作】

補注【鶴曰栢中丞大歷元年爲防州都督公以是年至夔嘗爲栢作謝上表詩云膽銷豺虎窟淚入犬羊天蓋以吐蕃自廣徳元年至永泰元年入冦故云】

渭水流闗內【洙曰渭水入於河故浮渭而東遷帝都】終南在日邊【洙曰詩終南何有毛萇曰終南周之名山趙曰西都賦帶以洪河涇渭之川又表以秦華終南之山則渭水終南者長安也日邊言帝都】膽銷豺虎窟【洙曰南都賦豺虎肆虐】涙入犬羊天起晚堪從事【趙曰凡仕有官者必早起起晚者可堪從事乎】行遲更覺仙【趙曰仙者身輕步疾老而行遲矣那更覺爲仙乎】鏡中衰謝色萬一故人憐【趙曰傷其衰老而求憐於栢中丞也】

西閣夜【大歷元年作】

補注【鶴曰詩云恍愡寒山暮又云盜賊爾猶存當是大歷元年作盜賊指崔旰也是時旰之亂未靜】

恍愡寒山暮逶迆白露昏山虛風落石樓靜月侵門擊柝可憐子【洙曰魯擊柝聞於邾易重門擊柝】無衣何處村【洙曰詩無衣無褐】時危闗百慮盜賊爾猶存

瀼西寒望【大歷元年作】

補注【鶴曰詩云瞿塘春欲望定卜瀼西居當是大歷元年冬作明年春晚果自赤甲遷居瀼西】

水色含羣動【洙曰陶潛詩日入羣動息】朝光切太虛【洙曰天臺賦太虛寥廓】年侵頻悵望【洙曰陸機豫書行前路旣已多後途隨年侵】興逺一蕭疏猿掛時相學鷗行烱自如瞿塘春欲至定卜瀼西居【洙曰瀼水名管郫縣江水橫通山谷處市人謂之瀼趙曰先在赤甲方移瀼西也】

陪栢中丞觀宴將士二首【大歷元年作】

補注【鶴曰公以大歷元年至防而栢爲都督明年崔卿權州矣則此詩作於元年詩云百戲後歌鑣】

極樂三軍士誰知百戰塲【洙曰西都賦觀三軍之殺獲又曰俛仰極樂者也】無私齊綺饌【趙曰梁何遜輕薄篇曰象牀沓繡被玉盤傳綺食】久坐宻金章【夢符曰按束晉初拜官相餙供饌羊曼丹陽曰客來早者得住設日晏則漸不復精隨客早晚時羊固拜臨海守竟日皆得精饌時以固之丰腆不如曼之眞率趙曰此指將士之金帶耳鮑明逺建除詩左右佩金章】醉客霑鸚鵡【歐曰酉陽雜俎云梁宴魏使魏肈師舉酒勸陳昭儀俄而酒至鸚鵡杯徐君房飲不盡肈師曰海蠡蛇蜒尾翅皆張非以爲玩亦以爲罰今日直不得辭田曰鸚鵡杯名雕刻海蠡而爲之像鸚鵡形昔人以之勸酒且以爲罰爵】佳人指鳳凰【趙曰筵上或畫圖或繡帳上有之而佳人共指爲言說也】幾時來翠節特地引紅妝【洙曰古詩娥娥紅粉妝師曰薛夢符云沈約宋書南平王鑠上赤鸚普詔羣臣爲賦袁俶文冠當時又後漢黃祖之子射大防賔客有獻鸚鵡者射舉酒於禰衡曰今日無以娛賔願先生爲之賦衡筆不停綴文無加防詳觀是詩首句云極樂三軍士乃饗軍詩非可使之賦鸚鵡也蓋鸚鵡杯名刻海螺而爲之昔人以之勸酒並爲罰爵南海異物志云鸚鵡螺狀似霞杯形如烏頭向其腹視似鸚鵡故以爲名佳人指鳳凰疑是如秦弄玉吹簫乘鳯凰飛去事】

繡段裝檐額【洙曰張平子美人贈我錦繡段】金花帖鼓腰【趙曰上句則樂工之飾下句則工所擊之鼓】一夫先舞劍【洙曰子路拔劍而舞項莊舞劍爲樂】百戱後歌鐎【洙曰李廣傳注刁鬥以鐎作趙曰戱爲防峽樵歌之音也】補注【鐎一本作樵】江樹城孤遠云防使寂寥漢朝頻選將應拜霍嫖姚【洙曰霍去病爲嫖姚將軍】奉漢中王手札報韋侍禦蕭尊師亡【大歷元年】

補注【鶴曰詩云秋日蕭韋逝淮王報峽中當是大歷元年在防州作蓋永泰元年王已出峽】

秋日蕭韋逝淮王報峽中【洙曰漢有淮南王賢王】少年疑柱史【洙曰王康琚詩老伏柱史老子傳老子百有六十餘蛓以其修道而養壽】多術怪仙公【趙曰淮王則漢南王安其人賢以比漢中王也柱史以言韋侍禦老子爲周柱下史而韋以少年爲之疑其不似也仙公以言蕭尊師仙公宜有多術以延生而死故怪之也】不但時人惜祗應吾道窮【洙曰左傳反袂拭面稱吾道窮】一哀侵疾病相識自兒童處處鄰家笛【洙曰向子期思舊賦序於時日薄虞淵寒木淒然鄰人有吹笛者後發聲寥亮追想曩昔遊防之好感音而嘆作賦】飄飄客子蓬【洙曰曹子建詩轉蓬離本根飄飄隨長風類此遊客子捐軀逺避戎】彊吟懷舊賦【洙曰潘安仁作懷舊賦】巳作白頭翁【洙曰魏文帝巳成老翁但未白頭耳】

南極【大歷元年作】

補注【鶴曰詩云古城疏落木荒戍宻寒云當是大歷元年冬作時在防州】

南極靑山眾【趙曰南極星名老人之南極也晉天文志南極在井栁之中正是南方之星故云於防州詩可用矣】補注【希曰南極當是用爾雅四雅中南極字言防州去長安爲逺非取南極星也】西江白谷分古城疏落木荒戍宻寒云【洙曰顏延年詩憔悴徵戍勤又故國多喬木空城疑寒云】歳月蛇常見【蘓曰景二年冬蛇見不蟄乃政令失時】風飈虎忽聞近身皆鳥道殊俗自人羣睥睨登哀柝【洙曰宣十二年傳守陴者皆哭注陴城上睥睨也趙曰睥睨城上小城也登哀柝指言白帝城上之事有屯戍故也】矛弧照夕曛【趙曰左傳取蝥弧以登乃鄭之旗名照夕曛則旗爲日所照舊作矛弧無義】補注【希曰韓安國傳弧矢射獵師古曰以木曰弧又百官志教以五兵注弓矢殳矛戈防五行志有檿弧矛弧𨿽亦城戍之所有然是二物不應對睥睨趙注或是故並記之】亂離多醉尉【尹曰南史何敬容傳謝郁作書戒之曰君侯已得瞻望朝夕出入禁門醉翁終不敢呵灰然不無其慚】愁殺李將軍【洙曰李廣廢爲庶人數與故潁陰侯屏居藍田南山中射獵嘗夜從一騎出從人田間至亭覇陵尉呵止廣廣騎曰故李將軍尉曰今將軍尙不得夜行何故將軍也宿廣亭下】

搖落【大歷二年作】

補注【鶴曰詩雲煙塵多戰鼓謂大歷一年九月吐蕃冦邠州靈州京師戒嚴當是其年作故大歷二年九月三十日詩亦云年年小搖落不與故園同】

搖落巫山暮寒江東北流煙塵多戰鼓風浪少行舟鵞費羲之墨【洙曰王羲之傳羲之性愛鵞防稽有孤居姥養一鵞善鳴求而未能得遂擕親友命駕就看姥聞羲之至烹以待之羲之嘆息彌日又山陰有道士養好鵞羲之看焉意甚悅因求市之道士曰爲冩黃庭經當舉羣相贈羲之欣然冩畢籠鵞而去甚以爲樂】補注【希曰羲之爲山陰道士冩道徳經太白乃以爲冩黃庭經何耶】貂余季子裘【洙曰史記蘓秦說李兌遺之黑貂裘蘓秦遊秦秦不能用於是貂裘色敝趙曰戰國策蘓秦仕趙不用負貂裘黃金西說秦書十上而說不行黑貂之裘敝】長懷報明主臥病復髙秋

季秋江村【大歷二年作】

補注【鶴曰詩云黃柑錦石皆防州所有以前篇考之當是大歷二年作】

喬木村墟古【蘓曰孫陽云重到潛溪喬木蔽日村墟故老無一存者】疏籬野蔓懸靑【洙曰一作素】琴將暇日【趙曰言將琴往江村當暇日也】白日望霜天登俎黃柑重【洙曰鷦鷯賦肉不登於俎味】支牀錦石圓【洙曰史策傳南方老人用支牀足】遠遊𨿽寂寞難見此山川

補注杜詩卷三十一

欽定四庫全書

補注杜詩卷三十二

宋黃希原本

黃鶴補注

季秋蘇五弟纓江樓夜宴崔十三評事韋少府侄三首【大歷二年作】

補注【鶴曰詩云峽險江驚急樓髙月迥明又云星落黃姑渚秋辭白帝城當是在防州作大二年】

峽險江驚急樓髙月迥明一時今夕防萬里故鄕情【蘇曰梁裏起故園萬里之情】星落黃姑渚【蘇曰蜀記黃恵女下巫峽聞兒亡乃悲泣累日而止於水湄世號其地曰黃姑渚】秋辭白帝城老人因酒病堅坐防君傾明月生長好浮雲薄漸遮悠悠照逺塞【洙曰月賦升素質之悠悠】悄悄憶京華【蘇曰陸云春來客思酷憶京華世事悄悄可憂也】淸動杯中物【洙曰陶淵明詩天運茍如此且盡杯中物晉樂廣傳嘗有親客久閉不復來廣問其故答曰前在坐防賜酒方欲飲見杯中有蛇意甚惡之旣飲而疾於時河南防事壁上有漆弓畫作蛇廣意杯中蛇卽角影乃復置酒於前謂客曰酒中復有所見否答曰所見如初廣乃告其所以客醒然意解沈屙頓愈】髙隨海上查【洙曰事見查上覓張騫注】不眠瞻白兔【洙曰劉孝綽月詩攢柯半玉蟾植叢映玉兔拾遺記州之南以水精爲月瑤爲兔】刻百過落烏紗【洙曰烏紗帽也】

對月那無酒登樓況有江聽歌驚白鬢笑舞拓秋樽蟻添相續【洙曰子建七啟盛以翠樽酌以雕觴浮蟻鼎沸酷烈馨香】沙鷗並一雙盡憐君醉倒更覺片【洙曰作我】一心降【洙曰詩我心則降】

送孟十二倉曹赴東京選【大歷二年作】

補注【鶴曰唐志太宗時以嵗旱谷貴東人選者集於洛州謂之東選洛卽東京也殆是自此爲例故至大歷年間猶然通典兩漢有倉曹吏主倉庫唐京兆河南太原三府置倉曹參軍事各二人餘各一人公大歷元年至防嘗與孟倉曹兄弟往還賦孟氏好兄弟是也此當在二年作】

君行別老親此去苦家貧藻鏡畱連客【夢符曰按晉太康四年制曰藻鏡銓衡尹曰藻鏡猶藻鑑也故子美上韋左相詩又有持衡畱藻鑑之句又唐舊史許子儒長壽中爲天官侍郎子儒居選部不以藻鏡爲意委令史句直以心腹注官之次子儒髙枕而臥時云句直平配道路以爲口實】江山憔悴人【蘇曰張湛長江逺山供愁眼具兄解作憔悴與解人】秋風楚竹冷夜雪鞏梅春補注【希曰防屬楚地東都河南府有鞏縣故云】朝夕髙堂念應宜防服新

慿孟倉曹將書覓土婁舊莊【大歷二年作】

補注【鶴曰公有先墓在河南又有莊墅土婁河南地名也詩云平居喪亂後不到洛陽岑又云十載江湖客茫茫遲暮心案公以干元戊戌冬往洛陽明年春晚歸華州至大歷二年丁未爲十年是年作】

平居喪亂後不到洛陽岑爲歷雲山問無辭荊棘深北風黃葉下南浦白頭吟【洙曰文君作白頭吟夢符曰按楚詞予交手兮東行送美人兮南浦波滔滔兮來迎魚鱗鱗兮媵予】十載江湖客茫茫遲暮心

耳聾【大歷二年作】

補注【鶴曰詩云黃落驚山樹呼兒問朔風當是大歷二年秋晚作】

生年鶡冠子【黃曰袁淑眞隠傳曰鶡冠子者楚人隠居深山中衣敝履穿以鶡爲冠莫測其名因服成號著書言道家事馮諼甞師之後顯於趙鶡冠子懼其薦巳遂與之絕鶡者勇雉也】嘆世鹿皮翁【洙曰見遣興但訝鹿皮翁注】眼復防時暗耳從前月聾猿鳴秋淚缺雀噪晚愁空黃落驚山樹呼兒問朔風【師曰鶡冠子隠人也常居深山耳聾謂妻子曰吾免爲巢由洗淸溪耳鶡者勇雉也其鬭無已一死乃止故趙武靈王爲冠以表武士是詩所謂鶡冠非武士所冠蓋名異實同爾】

小園【大歷二年作】

補注【鶴曰園卽瀼西果園詩云秋庭風落果瀼岸雨頽沙當是大歷二年在瀼西作】

由來巫峽水本自楚人家客病畱因藥春深買爲花秋庭風落果瀼岸頺沙問俗營寒事將詩待物華自瀼西荊扉且移居東屯茅屋四首【大歷二年】

補注【鶴曰公以大歷二年秋移居東屯當是其年魯訔年譜亦云】

白鹽危嶠北赤甲古城東平地一川穏髙山四面同煙霜淒野日秔稻熟天風人事傷蓬轉吾將守桂叢【洙曰劉安招隠桂樹叢生兮山之幽】

東屯復瀼西一種住靑溪來往兼茅屋淹畱爲稻畦市喧宜近利【洙曰西居近市易巽近利市三倍】林僻此無蹊【洙曰曺子建欲還絕無蹊】若訪衰翁語須令賸客迷

道北馮都使髙齋見一川子能渠細石吾亦沼淸泉枕帶【一作席】還相似柴荊卽有焉斫畬應費日【夢符曰按荊楚多畬田先縦火熂鑪經雨下種歷三嵗土脈竭不可復樹藝但生艸木復熂旁山唐劉禹錫適連州畬田行雲何處好畬田團團縵山腹鑽得雨卦上山燒臥木又云下種暖灰中乘陽坼牙蘗蒼蒼一雨後苕穎如雲發爾雅一嵗曰菑二嵗曰新三嵗曰畬易曰不菑畬皆音余畬田凡三嵗不可復種蓋取畬之義也熂音餼燹火燎艸也鑪音盧火燒山界也】補注【希曰太經文首曰雕韯之文徒費日也】解纜不知年牢落西江外參差北戶間久逰巴子宅【鄭曰寰宇記防子國後爲楚所滅至秦分爲巴郡】臥病楚人山幽獨移佳境淸深隔逺闗寒空見鴛鷺回首想朝班【洙曰謝靈運安排徒空言幽獨賴鳴琴思賦幽獨守此側陋】

題栢大兄弟山居屋壁二首【大歷二年作】

補注【鶴曰詩云叔父朱門貴郎君玉樹髙則栢大乃貞節之猶子栢之子侄除官者多而柏大兄弟方且精典籍於山居則其尢賢也當是大歷二年作】

叔父朱門貴【洙曰郭景純朱門何足榮】郎君玉樹髙補注【希曰古稱貴人之子及身嘗事其父者曰郎君故藩鎭之子曰郎君又續仙傳韋子威師事丁約一日辭去謂子威曰郎君得道尙隔二塵】山居精典籍文雅渉風騷江漢終吾老雲林得爾曹哀弦繞白雪【夢符曰按宋玉對楚襄王問曰客有歌郢中者其始下裏巴人國中屬和數千人其爲陽春白雪國中屬而和者數十人而巳又文選鮑昭蜀琴抽白雪郢曲繞陽春尹曰哀弦琴也記曰絲聲哀哀以立廉廉以立志君子聽琴瑟之聲則思忠義之臣琴錄曰琴曲有幽蘭白雪風入松烏夜啼俗人非知音者故未可與之撡】未與俗人操

野屋流寒水山籬帶白雲靜應連虎穴喧已去人羣筆架霑雨書籖映隙曛【籖子亷切】蕭蕭千里馬【洙曰詩蕭蕭馬鳴漢文卻千里馬】个个五花文

暝【大歷二年作】

補注【鶴曰詩云日下四山陰山庭嵐气侵又云牛羊歸徑險鳥雀聚枝深當是大歷二年在瀼西作】

日下四山陰山庭嵐气侵【洙曰謝靈運夕曛嵐气侵】牛羊歸徑險【洙曰詩牛羊下來北徵賦日晻晻其將暮覩牛羊之下來】鳥雀聚枝深正枕當星劍收書動玉琴半扉開燭影欲掩見淸砧【洙曰星劍劍上有星文也玉琴以玉爲琴徽也】

茅堂檢校收稻二首【大歷二年作】

補注【鶴曰公在防事種稻故耕於東屯瀼西俱有茅屋故移居東屯茅屋云東屯復瀼西一種住靑溪來往兼茅屋淹畱爲稻畦今云香稻三秋末當是大歷二年瀼西作蓋是年秋末又自東屯反瀼西也】

香稻三秋末平田百頃間喜無多屋宇幸不礙雲山禦裌侵寒气【洙曰秋興賦借莞蒻禦裌衣鄭曰裌古洽切復衣】嘗新破旅顏紅鮮終日有玉粒未吾慳【夢符曰按文選尺鑪重尋桂紅粒貴瑤瓊李善云戰國防曰蘓秦之楚三月乃得見王談卒辭行楚王曰先生不逺千里而臨寡人寡人曽弗肯臨願聞其說對曰楚國食貴於玉薪貴於桂謁者難見於王難見於帝今臣食玉炊桂因見帝其可得乎】

稻米炊能白秋葵煮復新誰云滑易飽老借軟俱勻種幸房州熟苖同伊闕春補注【希曰房州唐屬山南道與防州同一道所種稻之種蓋自房州如禾譜所載洪州早及太平州稻禾名品是也伊闕縣屬河南府公有莊墅在河南故云苖同伊闕】無勞映渠盌自有色如銀【黃曰魏文車渠椀賦車渠玉屬也多纎理縟文生於西國其俗寶之推二儀之普育何萬物之殊形料珍怪之上美無玆椀之獨靈苞華文之光麗發浮彩而揚榮理交錯以連屬似將離而復並又梁陸倕蠡杯銘曰用邁羽杯珍逾渠椀實同蠡側形均朴滿廣雅云車渠石次玉】

朝二首【大歷元年作】

補注【鶴曰詩云淸旭楚宮南又云巫山冬可怪昨夜有奔雷當是大歷元年防州作公有雷詩云巫峽中宵動滄江十月雷蓋其時也】

淸旭楚宮南【趙曰淸旭淸朝也江賦視雰祲於淸旭楚宮則楚王之宮也】霜空萬嶺含野人時獨往云木曉相參防鶻無聲過饑烏下食貪【蘓曰晁錯仰看飛鳥無聲而過者防鶻幹噪而下者饑烏】病身終不動【蘇曰西方妙華尊者國王三召不來使人又召曰如不來王當斬爾尊者曰斬卽斬吾身終不動王聞而異之加禮焉】搖落任江潭

帆浦晨初發郊扉冷未開【趙曰善本作浦帆帆音去聲今韻書亦收矣言方晨朝之際想江浦之中其帆起發而郊居之家以寒冷而未開其扉也】村疏黃葉墜野靜白鷗來礎潤休全濕【洙曰江淹山云潤柱礎夢符曰按淮南子山云蒸柱礎潤】云晴欲半回巫山終可怪昨夜有奔雷

晚【大歷元年作】

補注【鶴曰詩云杖藜尋晚巷炙背近墻暄又云朝廷問府主耕稼學山村當是大歷元年防州作】

杖藜尋晚巷炙背近墻暄【洙曰嵇康書野人有快炙背而美芹子者欲獻之至尊𨿽有區區之意亦已疏矣】人見幽居僻吾知拙養尊朝廷問府主耕稼學山村歸翼飛棲定寒燈亦閉門【洙曰曺子建歸鳥赴喬林翩翩厲羽翼陸士衡願假歸鴻翼翻飛防江汜】

夜二首【大歷元年作】

補注【鶴曰詩云號山無定鹿又云甲兵年數久賦斂夜深歸當是大歷二年防州作】

白夜月休燈花半委眠號山無定鹿落樹有驚蟬暫憶江東鱠【洙曰張翰憶鱸魚】兼懷雪下船【洙曰王子猷乘舟訪戴逵】蠻歌犯星起重【洙曰一作空】覺在天邊

城郭悲笳暮村墟過翼稀甲兵年數久賦斂夜深歸暗樹依巗落明河繞塞微斗斜人更望月細鵲休飛【洙曰樂府月明星稀烏雀南飛】

東屯月夜【大歷二年作】

補注【鶴曰大歷二年秋公自瀼西移居東屯當是其年作】

抱疾漂萍老防邊舊谷屯春農親異俗嵗月在衡門靑女霜楓重黃牛峽水喧【洙曰曉霜楓葉丹靑女霜神名】補注【希曰公在羈旅之中猶能屯谷以防邊可見憂國之深矣韋元成傳使得自安衡門之下師古曰衡門謂橫一木於門上貧者之所居也峽州夷陵有黃牛峽南岸髙崖間有色如人牽牛人黒牛黃北巖旣髙加以江湍紆回行者謠曰朝發黃牛暮宿黃牛三朝三暮黃牛如故】泥畱虎鬭迹月掛客愁村喬木澄稀影輕雲倚細根數驚聞雀噪暫睡想猿蹲日轉東方白風來北斗昏【蘓曰漢元帝七月有塵埃大風自北來北斗爲之昏】天寒不成寐無夢寄歸魂

東屯北崦【於驗切大歷二年作】

補注【鶴曰公以大歷二年秋移居東屯今詩云看松霜滴身正其時作也又云戰地有黃塵蓋是年吐蕃冦邠州靈州靈州奏破吐蕃二萬】

盜賊浮生困誅求異俗貧空村惟見鳥落日未【洙曰一作不】逢人【洙曰登樓賦白日忽其西匿鳥相鳴而舉翼原野閴其無人徵夫行而未息】步壑風吹靣看松露滴身逺山回白首戰地有黃塵

云【大歷二年作】

補注【鶴曰詩云収獲辭霜渚分明在夕岑當是大歷二年東屯作】

龍以【洙曰一作自】瞿唐防江依白帝深終年常起峽每夜必通林收獲辭霜渚分明在夕岑髙齋非一處秀气豁煩襟

月【大歷二年作】

補注【鶴曰詩云四更山吐月殘夜水明樓當是在防州作而梁權道編在大歷二年】

四更山吐月【趙曰費昶省中聞衣詩丹墀吐明月】殘夜水明樓【沈曰詩第二句側入謂之正格如此句謂之偏格唐名輩詩多用正格杜詩用偏格者十無二三餘曰王直方詩話云子美此二句才力富健】塵匣元開鏡【趙曰庾信鏡詩玉匣聊開鏡信用之於鏡而公則以比月爲二矣】風簾自上鉤【洙曰月詩纎纎似玉鉤娟娟若娥眉謝暉詩風簾入雙燕趙曰陳蕭詮詩珠簾半上瑚釣】補注【鶴曰公以鏡比月非特此如緣空一鏡升滿目飛明鏡是也然今施之殘月則非故曰元開鏡隔簾見月如簾有鉤曽不因人故曰自上觀元與自二字見公體切用字之妙】兔應疑鶴髮蟾亦戀貂裘【趙曰上句公自言其老下自言其貧鶴髮老者之狀庾信竹杖賦子老矣鶴髮雞皮又蘇季子黒貂裘】斟酌姮娥寡天寒柰九秋【洙曰見九秋驚雁字尹曰後漢天文志注張昭載靈憲之言曰月陰精之宗積而成獸象免陰之類其數耦其後有慿焉者羿請不死之藥於西王母其妻姮娥竊之以犇月將往枚筮之於有黃占之曰吉翻翻歸妹獨將西行逢大晦茫母驚母恐後且大昌姮娥托身於月是名蟾蜍春秋元命包云陽气成於三故一時三月陽气終於九故三月一時凡九十日九秋以九十言】

獨坐二首【大歷二年作】

補注【鶴曰詩云白狗斜臨北黃牛更在東當是防州詩又雲水花寒落岸山鳥暮過庭必在東屯作】

竟日雨冥冥雙崖洗更靑補注【希曰雙崖謂瞿塘兩崖也公有詩云雙崖壯此門是】水花寒落防山鳥暮過庭暖老須燕玉【洙曰唐寧王有暖玉杯以爲飲器不暖而自熱趙曰燕玉婦人也古詩云燕趙多佳人美者顏如玉待燕玉而暖則孟子所謂七十非人不暖也】充饑憶楚萍【洙曰家語楚昭王渡江有一物大如斗圓而赤取之以問孔子曰此何物也可剖而食吾昔過陳聞童謠曰楚王渡江得萍實大如斗赤如日剖而食之甜如蜜】胡笳在樓上哀怨不堪聽【洙曰晉劉疇避亂爲賈胡欲害疇援笳而吹之作出塞之聲以動其歸思羣胡皆啼哭而走】

白狗斜臨北【田曰水經注秭歸白狗峽蜀江中流兩面如削絕壁之際隠出白石如狗形狀具足故以名焉】黃牛更在東【洙曰黃牛山在縣北四十五里周回五十里髙三十一里盛之荊州記曰黃牛山有重嶺疊起其最大髙崖間有石色如人負刀牽牛人黒牛黃其狀分明此崖如之江湍迃回行經信宿猶尙望見行者歌曰朝發黃牛暮宿黃牛一朝一暮黃牛如故今黃牛峽山下有廟曰洛川王土人云黃牛神也張無盡天角讚曰壯哉黃牛有大神力輦聚巨石百千萬億劍防牙齒磥硊江側壅激波濤險不可測威脇舟人駭怖失色刲牲釃酒千載廟食】峽云常照夜江日防兼風曬藥安垂老應門試小童【夢符曰按荘子子貢往見原憲憲華冠縦履杖藜而應門】亦知行不逮苦恨耳多聾

雨四首【大歷二年作】

補注【鶴曰詩云髙軒當灔澦又云神女花鈿落𨿽是防州詩今以柴扉臨野碓半濕搗香秔朔風鳴浙浙物色嵗將宴等句當是大歷二年冬瀼西作】

微雨不滑道斷雲疏復行紫崕奔處黒白鳥去邊明秋日新霑影【趙曰以雨之故日影朦朧爲霑影矣】寒江舊落聲柴扉臨野碓【鄭曰都內切舂也】半濕搗香秔【洙曰搗一作我趙曰音庚稻也】

江雨舊無時天晴忽散絲【趙曰古詩宻雨如散絲】暮秋霑物冷今日過云遲上馬回休出防鷗坐不辭髙【洙曰一作層】軒當灔澦【鄭曰寰宇記灔澦堆在防州西南二百步蜀江中心瞿塘峽口冬水淺屹然露二百餘尺夏水漲沒水中十丈其狀如馬舟人不敢進】潤色靜書帷

物色嵗將晏天隅人未歸朔風鳴淅淅【洙曰謝暉淅淅就衰材謝恵連淅淅振條風】寒雨下霏霏補注【鶴曰楚辭渉江云霏霏而承宇文選廣絕交論曰煙霏雨散李善注引陸機賦云騰煙霧之霏霏】多病久加飯【趙曰古詩上膳加飡飯】衰容新授衣時危覺凋喪【一云喪亂】故舊短書稀

楚雨石苔滋京華消息遲山寒靑兕叫江晚白鷗饑神女花鈿落【洙曰宋玉有神女賦夢符曰按唐志命婦之服兩博鬢飾以寶鈿金花也趙曰神女廟在巫山山中花卽神女所以爲鈿者被雨而落】鮫人織杼悲【洙曰江賦鮫人搆館於懸流吳都賦雲泉客潛織而捲綃注泉客鮫人也織輕綃於泉室出於市間賣之】繁憂不自整終日灑如絲

戱寄崔評事表侄蘇五表弟韋大少府諸侄【大歷元年】補注【鶴曰詩云泥多仍徑曲心醉阻賢羣又云髙樓憶疏豁秋興坐氤氳當是大歷元年居西閤時作】

隠豹深愁雨【洙曰謝暉𨿽無豹姿終隠南山霧定功曰劉向列女傳陶答妻謂其夫曰妾聞南山有豹霧七日不下食何也欲以澤其衣毛而成文章故蔵以逺也】潛龍故起雲【洙曰易潛龍無用又雲從龍】泥多仍徑曲心醉阻賢羣【洙曰中說心醉六經】忍待江山麗【趙曰言忍以待春景也】還披鮑謝文【洙曰鮑昭謝暉】髙樓憶疏豁秋興坐氤氳

有感五首【廣徳元年】

補注【鶴曰此詩五首其一言將帥俱受賞而使吐蕃者乃不歸其二言河北未盡服而討吐蕃者猶不巳其三言河南𨿽平而盜賊不可不慮其四言藩鎭爲而封建不可不守其五言胡滅之後諸將多疑皆廣徳初事而梁權道編在大歷二年然是時吐蕃未嘗畱使不應有乘槎消息斷之句此殆是指李之芳廣徳元年使吐蕃爲虜所畱二年乃得歸也詩又云受鉞親賢往卑宮制詔遙亦指雍王適廣徳元年爲元帥而言第五首云胡滅人還亂兵殘將自疑𨿽指史朝義滅後僕固懷恩以疑貳而叛亦是廣徳中事而未云願聞哀痛詔端拱問瘡痍意是廣徳元年巳後逐時有感而作非止成於一時】

將帥防恩澤兵戈有嵗年至今勞聖主何以報皇天白骨新交戰雲臺舊拓邊乘槎斷消息無處覓張騫【趙曰言新戰之兵方橫白骨將軍必有意於柘邊而功未立其在雲臺畫像議功者則是舊拓邊之功也遣使吐蕃未還所以用張騫乘槎爲諭】補注【鶴曰舊史廣徳元年七月吐蕃大冦河隴陥我秦成渭三州入大震闗防廓河鄯洮岷等州盜有隴右之地通鑑亦云廣徳元年七月吐蕃入大震闗防廓河鄯洮等州盡有隴右之地唐自武徳以來開拓邊境地連西域皆置府州縣祿山反後鳯翔以西邠州以北皆爲左袵當時戰爭之地宜多白骨向來拓邊之人以功畫像雲臺而今乃開其釁端連城入冦追咎旣往誰當任責故有雲臺舊拓邊之句乃所以深致其感也通鑑又云廣徳元年遣禦史大夫李之芳等使吐蕃爲虜所畱二年乃得歸是詩必作於元年或二年之春故雲乘槎消息斷】

幽薊余蛇豕【洙曰爲史思明未平也趙曰左傳曰吳爲封豕長蛇薦食上國余蛇豕於幽薊則今嵗廣徳元年正月史朝義𨿽滅而未有臣服者】乾坤尙虎狼【洙曰盜賊充斥也】諸侯春不貢【洙曰藩鎭擅命基兆於此】使者日相望【洙曰董仲舒傳漢家使者冠蓋相望】愼勿吞靑海【洙曰見君不見靑海頭注趙曰戒之以無事於西羌】無勞問越裳【洙曰見越裳翡翠無消息注趙曰戒之以無事於東夷】大君先息戰歸馬華山陽【洙曰書武成歸馬於華山之陽示天下弗復用也】

洛下舟車入天中貢賦均【洙曰周禮天官惟王建國注周公營邑於土中使居洛邑治天下謂之地中天地之所告也四時之所交也風雨之所防也陰陽之所和也然則百物阜安乃建王國焉趙曰言史朝義旣滅道路亦不阻絕故舟車入而貢賦均此指言長安特用洛陽爲天地之中而貢賦均焉爲譬也】日聞紅粟腐【洙曰文帝太倉之粟紅腐而不可食】寒待翠華春【洙曰翠華天子車蓋趙曰言賜予幣帛之厚實翠華之春和气所及也上林賦曰建翠華之旗蓋天子之旗也】莫取金湯固【洙曰賈誼金城湯池帝王萬世之業王元長防金湯非粟不守】長令宇宙新【趙曰荘子防云掲天地以趨新負山嶽以捨故宇宙新則一洗乾坤而其命維新矣】不過行儉徳盜賊本王臣【蘓曰邵輝曰今盜賊蜂起皆吾王之臣修徳不臻之所致】

丹桂風霜急靑梧日夜雕由來彊榦地【洙曰西都賦彊榦弱枝隆上都而觀萬國】未有不臣朝【趙曰丹桂耐風霜之物靑梧易雕之物此引下句譬榦之彊壯則枝無勝榦之理猶主彊而臣自歸服也】受鉞親賢往卑宮制詔遙【洙曰分茅列土親賢並建親賢同姓也時代宗爲帥趙曰兵鉞者授之以節而使之受所以爲元帥也寶應元年代宗旣卽位五月以雍王適爲天下兵馬元帥舊注謂代宗爲帥卻是肅宗時矣】補注【鶴曰按舊史代宗紀寶應元年四月奉節郡王適爲天下兵馬元帥五月進封魯王廣徳元年攺封雍王而徳宗紀云代宗卽位之年五月爲天下兵馬元帥攺封魯王八月攺封雍王自爲異同通鑑又以爲寶應元年十月爲元帥卑宮之詔蓋以諸將侈其居第嘗下詔禁止之故云】終依古封建【洙曰封爵建國】豈獨聽簫韶【洙曰書簫韶九成趙曰勸朝廷非特任元帥而巳終當以封建之制待夫親賢而爲天子者豈獨聴簫韶之樂宴樂而巳乎】胡【洙曰一作盜】滅人還亂兵殘將自疑【洙曰此詩言安史旣平而僕固懷恩反側也】登壇名絕假【洙曰漢髙祖設壇拜韓信爲大將軍髙祖曰大丈夫定諸侯卽爲眞王耳何以假爲趙曰髙祖以韓信爲大將登壇而拜之名絕假則眞拜之非特假節而已言諸將防寵如此故責以下句之報主也舊注引韓信欲爲假王非其義】報主【洙曰一作執玉】爾何遲領郡輒無色之官皆有詞願聞哀痛詔【洙曰見忽聞哀痛詔注】端拱問瘡痍【洙曰時縉紳皆重內官而不樂外任故子美有無色有詞之譏也】

夜【大歷二年作】

補注【鶴曰詩云嶺猿霜外宿江鳥夜深飛又雲煙塵繞閶闔蓋大歷二年在防州作以是年九月甲寅吐蕃冦靈州乙夘冦邠州子儀屯於洷陽京師戒嚴故云】

絕岸風威動【洙曰蕪城賦菊防風威】寒房燭影微嶺猿霜外宿江鳥夜深飛【蘓曰王詠云深夜飛江鳥言鳥夜深飛無安棲處子美逢亂世漂轉因用此語】獨坐親雄劍哀歌嘆短衣【洙曰哀歌嘆短衣事見寗戚不及骭之嘆也以爲朝服則非】煙塵繞閶闔白首壯心違

逺逰【大歷三年作】

補注【鶴曰詩云塵沙連越嶲風雨暗荊蠻當是大歷三年在荊南作是年吐蕃兩入冦梁權道編在二年防州詩內若在防州不應首句云江濶浮髙棟雲長出斷山又云鴈矯銜蘆內】

江濶浮髙棟雲長出斷山塵沙連越嶲【夢符曰按唐地理誌劍南道蓋古梁州之域蜀郡廣漢犍爲越嶲益州牂柯巴郡之地防爲鶉首趙曰以吐蕃之兵未息也】補注晞【唐志巂州越巂郡至徳二載已後及大歷二年七月九日吐蕃兩宼靈州故云】風雨暗荊蠻鴈矯銜蘆內【洙曰淮南子曰鴈從風而飛以愛气力銜蘆而飛以避矰繳張華賦又矯翼而增逝徒銜蘆以避繳終爲戮於此世】猿啼失木間【洙曰見哀哀失木猿注】敝裘蘇季子歷國未知還【洙曰見貂余季子裘注】

從驛次艸堂復至東屯二首【大歷二年作】

補注【鶴曰題云復至則是大歷二年自東屯歸瀼西後也公自東屯歸瀼西嘗有詩云東屯復瀼西一種住靑溪來往兼茅屋淹畱爲稻畦而此詩雲山險風煙合天寒橘柚垂當是其年冬作】

峽裏歸田客【洙曰恨賦欲通抵見罷歸田裏】江邊借馬騎【洙曰語有馬者借人乘之】非尋戴安道【洙曰見山陰詩】似向習家池【洙曰見玉琬驑詩注】山險風煙合天寒橘柚垂【洙曰蜀都賦戶有橘柚之逺】築場看斂積【洙曰豳詩十月築場圃】一學楚人爲

短景難髙臥【洙曰秋興賦何微物之短晷謝暉詩髙臥猶在玆】衰年彊此身山家蒸栗暖野飯射麋新【洙曰玉色如蒸栗趙曰左傳射左麋鹿鼉鼉者麋背之髙處也】世路知交薄門庭畏客頻【蘇曰陸抗家貧畏客過門】牧童斯在眼田父實爲鄰【蘇曰黃起雲編帙作友田夫爲鄰全勝薄宦泊沒於市防塵土間】

暫往白帝復還東屯【大歷二年作】

補注【鶴曰公以大歷二年秋居東屯此詩當作於其時】

復作歸田去【洙曰見峽裏歸田客注】猶殘獲稻功築場憐穴蟻【洙曰詩十月獲稻又九月築場圃】拾穂許村童【趙曰以見公之不殘不吝拾穂詩遺秉滯穂伊寡婦之利】落杵光輝白除芒子粒紅加飡可扶老【趙曰古詩上言加飡飯扶老扶吾身之老也】補注【希曰淵明歸去來辭防扶老以流憩】倉廩慰飄蓬

晨雨【大歷二年作】

補注【鶴曰詩云麝香山一半亭午未全分當是在防州作梁權道編在大歷二年】

小雨晨光內初來葉上聞霧交才灑地風逆旋隨云暫起柴荊色輕霑鳥獸羣【洙曰語鳥獸不可與同羣】麝香山一半【鄭曰寰宇記云麝香山在縣南一百一十里】亭午未全分【洙曰天臺賦義和亭午】

天池【大歷二年作】

補注【鶴曰詩云直對巫山出則池在防州又云九秋驚雁序萬里狎漁翁更是無人處誅勞任薄躬當是大歷二年在瀼西作】

天池馬不到【洙曰天池山上池也】嵐壁鳥才通【蘓曰宋玉望嶽詩嵐壁立萬仞鳥逕人莫通】百頃靑雲抄曽波白石中【洙曰楚辭眇視目層波詩白石燐燐】郁紆騰秀气【洙曰陸士衡紆郁防子情】蕭瑟浸寒空直對巫山出【洙曰一作峽】兼疑夏禹功魚龍開辟有菱芡古今同【洙曰一作丰】聞道奔雷黒【趙曰選賦電檄雷奔】初看浴日紅【洙曰日出於暘谷浴於咸池】飄零神女雨【洙曰髙唐賦暮爲行雨】斷續楚王風【洙曰宋玉賦楚防王防於雲臺之宮有風颯然而至王乃披襟當之】欲問支機石如臨獻寶宮【洙曰見自徒獻寶朝何宗】九秋驚鴈序【洙曰曺子建丹唇含九秋南都結九秋之增傷】萬里狎漁翁【洙曰一作樵童蘓曰黃霸休官求隠人問其故霸曰吾欲挐輕舟適浩蕩狎漁翁與鷗爾】更是無人處誅勞任薄躬

反照【大歷二年作】

補注【鶴曰詩云反照開巫峽又云牛羊識童僕旣夕應傳呼當是大歷二年在瀼西作】

反照開巫峽寒空半有無已低魚復暗【洙曰魚復縣名】補注【鶴曰魚復浦與白鹽山皆在夔州夔古魚國魚復之名本此舊史云奉節縣漢魚復縣屬巴郡今縣北三里赤甲城是也】不盡白鹽孤【洙曰白鹽山名】荻岸如秋水松門【洙曰地名】似畫圖【蘓曰稽山景物奇秀王逸少云過松門如在畫圖中】牛羊識童僕旣夕應傳呼

向夕【大歷二年作】

補注【鶴曰詩云畎畝孤城外江村亂水中當是大歷二年在瀼西作】

畎畝孤城外江村亂水中深山催短景喬木易髙風【洙曰嘯賦淸颷振乎喬木蘓曰喬木易得髙風余曰古今詩話云如此二句了無瑕纇含蓄深美殆不可模仿】鶴下云汀近雞棲艸屋同琴書散明燭長夜始堪終

曉望【大歷二年作】

補注【鶴曰詩云荊扉對麋鹿應共爾爲羣又云髙峯寒上日當是大歷二年在東屯作】

白帝更聲盡陽臺曙色分【趙曰白帝者白帝城也陽臺則宋玉爲陽臺也】髙峯寒上日疊嶺宿霾云【蘓曰仇輝疊嶺霾雲長江激浪】地坼江帆隠【蘓曰樂廣曰地坼山摧國有大恐】天淸木葉聞荊柴對麋鹿應共爾爲羣

覃山人隠居【大歷二年作】

補注【鶴曰公嘗作南極靑山眾蓋指夔州而言今因覃山人在夔州居故詩雲南極老人自有星亦因其在南之極而言大歷二年作】

南極老人自有星【趙曰老人星一名南極在井栁之中乃南方之星今覃山人隱居此地自是南極老人星也】北山移文誰勒銘【洙曰齊書孔稚圭周彥倫隠鐘山後應詔出稚圭作北山移文其文云馳驛煙路勒移山庭】徴君巳去獨松菊【洙曰陶潛爲徴君歸去來雲松菊猶存】補注【鶴曰徵君之名起於漢矣黃憲郭林宗黔婁庾乘等傳皆云魏胡昭隠管寧傳亦云豈獨見於陶潛也】哀壑無光畱戶庭【洙曰殷仲文哀壑叩虛】予見亂離不得已【蘇曰蘓嶷謂嵇康子與登肥遁宜其時也予兒女滿眼又值亂離不得已而返車塵埃中非吾素所願也】子知出處必須經髙車駟馬帯傾覆【洙曰揚防解嘲云客徒欲朱丹吾轂不知一跌赤吾之族】悵望秋天虛翠屏【洙曰天臺賦聳壁立之翠屏】

柏學士茅屋【大歷二年作】

補注【鶴曰唐有文集賢翰林學士此稱學士者𨿽未詳爲何人意必前所謂栢大兄弟也𨿽然以學士而居茅屋又且讀書萬卷亦可知其賢矣従舊次爲大歷二年作】

碧山學士焚銀魚【蘇曰張襃梁天監中不供學士職禦史欲彈劾襃曰碧山不負吾乃焚章長嘯而去】白馬卻走身巗居【尹曰光武臨朝或有惰容張湛輒陳諫其失湛常乘白馬帝毎見曰白馬生且復諫】古人已用三冬足【洙曰東方朔三冬文史足用】年少今開萬卷余【洙曰今一作曽見讀書破萬卷注】晴雲滿戶團傾蓋【洙曰鄒陽傾蓋如故冠蓋若浮雲】秋水浮堦澑決渠【洙曰張景陽堦下伏泉通階上水衣生陸士衡丰注溢修霤黃潦侵堦除云陰結不解通衢化爲渠】冨貴必從勤苦得【蘇曰徐陵見弟侄讀書陵指其書語人曰人之冨貴必從此勤苦而得】男兒須讀五車書【洙曰荘子天下篇恵施多方其書五車】

大歷二年九月三十日

補注【鶴曰詩云年年小搖落不與故園同蓋在東屯也】

爲客無時了悲秋向夕終瘴余防子國【洙曰魚復古夔子國】霜薄楚王宮【洙曰楚王逰蘭防之宮】艸敵虛嵐翠花禁冷葉紅年年小搖落不與故園同【蘓曰同素塞上行雲八月嚴霜邊岸白風霜豈與故園同陰鏗云秦川風物異不與故園同】

十月一日【大歷二年作】

補注【鶴曰詩云夜郎溪日暖白帝峽風寒當是大歷二年在東屯作】

有瘴非全歇爲冬亦不難【趙曰時已十月矣而瘴尙未全歇所以爲冬之難也】夜郎溪日暖【洙曰夜郎西南夷也犍爲有夜郎溪】白帝峽風寒蒸裹如千室【洙曰後漢贊峽俗以蒸裹爲節物】補注【希曰道家有北斗經本出於蜀經云裹蒸則是物蓋蜀之土風所尙公特拘聲律遂轉一字耳今江南亦有名裹蒸者信微物皆有所從】燋糟【洙曰一作糖】幸一柈【夢符曰按元微之詩雜蒓多剝膳和羮半蒸菇此與蒸裹無異燒糟皆荊楚所同者柈與盤同趙曰以糖爲正蒸裹燋糖皆十月一日之事如此】玆辰南國重舊俗自相歡

戱作俳諧體遣悶二首【鄭曰俳音排大歷元年作】

補注【鶴曰俳諧謂俳優詼諧也詩云西曆靑羌阪南畱白帝城蓋大歷元年公初至防州時作怪其習俗之異而記之故首云異俗吁可怪】

異俗吁可怪斯人難並居家家養烏【鄭曰養去聲薛曰按沈存中筆談峽中人謂鸕鷀爲烏以防系其頸使之捕魚此說非也楚人信巫以爲烏耳田曰元楨詩曰病賽烏稱巫占瓦代注南人染病競賽烏楚巫列市悉賣瓦卜此在元楨長慶小集所謂注則楨有注也蘓曰防州圖經稱峽中人謂鸕鷀爲烏蜀人臨水居者皆養鸕鷀系其頸使之捕魚得魚則倒提出之至今如此或言居人相率十百爲曺設牲酒於田家眾操兵杖羣噪而祭烏蠻言烏蠻戰死者多與人爲厲嵗以此禳之餘曰冷齋夜話云川峽路民多供事烏蠻以臨江故頓頓食黃魚耳俗人不解便作養畜字讀遂使沈存中自差以烏爲鸕鷀也師曰按沈存中筆談峽中人謂鸕鷀爲烏以防系其頸使之捕魚此說非也楚人信巫以烏爲耳元楨詩曰病賽烏稱鬼巫占瓦代注南人染病競賽烏楚巫列肆悉賣瓦卜夢符之說是養當讀爲供養之養】補注【鶴曰魯靈光殿賦吁可畏也其駭人乎此用其語烏有四說曰鸕鷀曰豬曰老烏曰烏蠻耳沈存中筆談黃朝英緗素雜記胡元受叢話曰鸕鷀馬永卿懶直錄漫叟詩話曰豬蔡夫詩話程泰之演繁露吳虎臣漫錄曰老烏神洪覺範冷齋夜話邵公濟聞見錄嚴惇常藝苑雌黃曰烏蠻余嘗評之若是養鸕鷀與豬則未爲異俗可怪當是飬無疑杜田與師注引元楨之說在可取】頓頓食黃魚【鮑曰按爾雅注鱣大魚似鱏而短口在頷下邪行無鱗內黃大者長二三丈江東呼爲黃魚故公詩云脂膏兼飼犬長大不容身豈有如此大魚可以鸕鷀爲捕者則知烏乃烏蠻鬼耳】舊識難爲態新知巳暗疏【洙曰楚辭樂莫樂兮新相知】治生且耕鑿只有不闗渠【洙曰峽俗養烏頭祭之似人趙曰交態之態也難與之態則其薄矣楚辭曰樂莫樂於新相知而至於已暗疏則其樂又可知故欲耕鑿耳不與薄俗相闗】

西曆靑羌阪【鄭曰水經注江水遙巫峽過靑山阪】南畱白帝城於莵侵客恨【鄭曰莵同都切虎名洙曰於一作谷宣四年初若敖娶於防生闘伯比若敖卒從其母畜於防滛於防子之女生子文焉防夫人使棄諸夢中虎乳之防子田見之懼而歸夫人以告遂使之楚人謂乳谷謂虎於莵故命之曰闘谷於莵其女妻伯比實爲令尹子文】粔籹作人情【蒼舒曰宋玉招防云粔籹蜜餌有餦餭粔籹以蜜和米煎作之蘓曰張黔送友人粔籹錫餈粔籹今糖餅蜀人呼粔籹鄭曰粔其呂切籹尼呂切】瓦卜傳神語【洙曰巫俗撃瓦觀其文理分析以定吉防謂之瓦卜夢符曰按元微之詩病賽烏稱巫占瓦代】畬田費火聲【洙曰一作耕史記食貨傳火耕水耨田曰楚俗燒榛種田曰畬先以刀芟治林木白斫畬其刀以木爲柄刃向曲謂之畬刀劉禹錫畬田行何處好畬田子美夔府詠懷又云燒畬度地偏】是非何處定髙枕笑浮生【趙曰風俗不同是非焉有定但付之一睡而已】

刈稻了詠懷【大歷二年作】

補注【鶴曰詩云稻獲空雲水川平對石門寒風疏艸木旭日散雞豚當是大歷二年初冬作是年九月十月吐蕃入冦故又云野哭初聞戰】

稻獲空雲水川平對石門【洙曰南都賦緣以創閣阻以石門趙曰此乃夔州詩而言石門乃下篇雙崖壯此門也舊引蜀都賦阻以石門舊注云石門在漢中之西豈於防州事哉非是】寒風疏艸木旭日散雞豚【洙曰孟子雞豚狗彘】野哭初聞戰樵歌稍出村無家問消息作客信乾坤

瞿塘兩崖【大歷二年作】

補注【鶴曰詩云羲和冬馭近愁畏日車翻當是大歷二年秋晚作】

三峽傳何處雙崖壯此門補注【希曰公作長江云瞿塘爭一門又作瞿塘懷古詩云勍敵兩崖開蓋瞿塘乃三峽之門又兩崖對峙中貫一江望之如門也】入天猶石色【趙曰兩靣壁立而髙挿天】穿水忽云根【趙曰云根亦以言石】猱玃須髯古【鄭曰玃許防切摶也】補注【希曰爾雅猱蝯善援釋曰猱一名蝯又玃父善顧釋曰大猨也能玃持人善顧眄郭云貑貜也似狝猴而大色蒼黑】蛟龍窟宅尊【洙曰江賦瑰奇之所窟宅】羲和冬馭【洙曰一作驂】近【洙曰天臺賦羲和亭午】愁畏日車翻【趙曰淮南子注日乘車駕以立龍羲和爲之馭公以山之髙故日去之近李尢歌曰安得壯士翻日車】

栁司馬至【大歷二年作】

【洙曰此詩言中原用兵民未安居也】補注【鶴曰詩云有使歸三峽相過問兩京函闗猶出將渭水更屯兵當是大歷二年作是年九月十日京師以吐蕃入冦兩戒嚴故云】

有使歸三峽相過問兩京【洙曰兩京雍洛】函闗猶出將【洙曰尹喜見老子於函闗】渭水更屯兵【洙曰文王得呂望於渭濱】設備邯鄲道【洙曰漢文帝謂愼夫人曰此北走邯鄲道】和親邏些【洙曰一作逤】城【鄭曰邏力優切逤西个切夢符曰按邏逤作邏些薛仁貴爲邏逤道行軍揔管城在吐蕃中修可曰邏些吐蕃都城名也唐舊史吐蕃本南京禿髮之後語訛謂之吐蕃其國都城號爲邏些城屋皆平頭貴人處於大氊帳爲佛廬新唐史云吐蕃號君長曰贊普春跋布川或邏娑川姑蘓及蜀本杜詩作邏逤惟歐陽文忠公本作邏些當是舊史爲正趙曰出將屯兵與夫設備和親皆因吐蕃而然也】幽燕惟鳥去【趙曰北地猶不通豈以安史𨿽滅而蕃鎭相繼跋扈也】商洛少人行衰謝身何補蕭條病轉嬰【洙曰劉公榦余嬰沈屙疾】霜天到宮闕戀主寸心明

孟冬【大歷元年作】

補注【鶴曰此詩當是大歷元年作是年秋多雨七月洛水溢今故有暫喜息蛟螭之句是冬史書無雪所以又云寒薄而瘴隨梁權道編在二年】

殊俗還多事【趙曰公中原人而流落巴夔故指爲殊俗】方冬變所爲破甘霜落爪嘗稻雪翻匙巫岫寒都薄【趙曰楚地暖故也】烏蠻【洙曰一作黔溪】瘴逺隨【鄭曰梁益記嶲州嶲山其地接諸蠻部有烏蠻秋蠻】終然減灘瀨暫喜息蛟螭【洙曰南都賦憚夔龍兮布蛟螭趙曰水盛滿則蛟螭橫旣冬則水日落可以暫息蛟螭之憂】

悶【大歷元年作】

補注【鶴曰詩云瘴癘浮三蜀當是大歷元年作是年冬無雪瘴癘所宜浮也】

瘴癘浮三蜀風雲暗百蠻【趙曰此防州詩而言三蜀百蠻蓋夔在三蜀之下百蠻之北】捲簾惟白水隠【去聲】幾亦靑山猿防長難見【洙曰淮南子置猿檻中非不巧防】鷗輕故不還【洙曰南越志勃海中有鷗隨潮上下】無錢從滯客有鏡巧催顏

雷【大歷元年作】

補注【鶴曰此詩當是大歷元年作是冬無雪愆陽常燠故十月而雷龍蛇不蟄】

巫峽中宵動滄江十月雷【洙曰陸士衡迅雷中宵激驚電光夜舒】龍蛇不成蟄【洙曰易幹龍蛇之蟄以存信也】天地劃爭回【劃呼麥切】卻碾空山過深蟠絕壁來何須妬雲雨霹靂楚王臺【趙曰宋玉髙唐賦言神女云朝爲行雲暮爲行雨朝朝暮暮陽臺之下而今也雷之不時若妬神女而霹靂以震之也】

冬至【大歷二年作】

補注【鶴曰詩云江上形容吾獨老又云杖藜雪後臨丹壑當是作於大歷二年時在瀼西】

年年至日長爲客忽忽窮愁泥殺人【泥乃計切】江上形容吾獨老【洙曰屈原放於澤畔形容枯槁】天涯【洙曰一作天邊】風俗自相親【洙曰陸士龍修路無窮迹並邑自相循百城各異俗千里是良鄰歡舊難假合風土豈虛親】杖藜雪後臨丹壑鳴玉朝來散紫宸【洙曰西徵賦飛翠綏拖鳴玉以出入禁門者眾矣】心折此時無一寸【洙曰別賦使人意奮神駭心折骨驚】路迷何處見【洙曰一作是】三秦【洙曰項羽立三秦王】

小至【大歷元年作】

補注【鶴曰詩云岸容待臘將舒栁山意衝寒欲放梅當是大歷元年作是年冬暖故云】

天時人事日相催冬至陽生春又來【夢符曰按玉燭寶典禮夏至小正十有一月王狩又沈約宋書曰魏晉冬至日受萬國及百寮稱賀因小防其儀亞於嵗朝甫稱小至當謂是也或曰陽爲大陰爲小冬至陰極故曰小至孝經援神契曰冬至陽气萌】刺繡五紋添弱綫吹葭六琯動浮灰【洙曰續漢書以葭莩灰實律之端按歷者之气至則灰飛而通以六律也鄭曰刺七迹切】補注【希曰史記刺繡紋不如倚市門紋上添五字以對六琯亦由綫有五色故云】岸容待臘將舒栁山意衝寒欲放梅云物不殊鄕國異【洙曰左傳分至啟閉以書云物】教兒且覆掌中杯

捨弟觀赴藍田取妻子到江陵喜寄三首

補注【鶴曰詩云朱紱卽當隨防鷁靑雲不假報黃牛又云巡檐索共梅花笑冷蘂疏枝半不禁當是大歷二年冬作明年正月果出峽】

汝迎妻子達荊州消息眞傳解我憂鴻鴈影來連峽內【洙曰古詩弟兄鴻鴈序】鶺鴒飛急到沙頭【洙曰詩鶺鴒在原載飛載鳴】補注【希曰江陵乃古荊州唐志云本荊州南郡沙頭地名亦在江陵今爲要市】燒闗險路今虛逺【修可曰燒闗當作峣闗音堯在峽右漢書曹參從髙祖西攻峣闗住在洛北藍田武闗之西以觀赴藍田故云尹曰峣闗在上洛北藍田南武闗之西漢髙祖紀秦王子嬰誅趙髙遣將將兵據峣闗】禹鑿寒江正穏流【洙曰江漢巴東之峽夏后防鑿】朱紱卽當隨防鷁靑春不假報黃牛

馬度【洙曰一作瘦】秦山云正深北來肌骨苦寒侵他鄕就我生春色故國移居見客心歡劇提攜如意舞【洙曰一云王戎好作如意舞諸葛亮出軍常以鐡如意指麾】喜多行坐白頭吟【洙曰文君作白頭吟】巡檐索共梅花笑冷蘂疏枝半不禁

庾信羅含俱有宅【黃曰庾信因侯景之亂自建康遁歸江陵居宋玉故宅宅在城北三里羅含爲桓溫別駕以廨捨喧擾於江陵城西三里小洲上立茅屋而居布衣蔬食晏如也師曰庾信宅卽宋玉故宅見送李功曹之荊州詩注余知古諸宮政事羅含爲桓溫別駕以廨捨喧擾於江陵城西三里小洲上立茅屋伐木爲牀織葦爲席而居布衣蔬食晏如也後安成王在鎭以其宅借錄事劉朗之見一丈夫衣冠甚偉水矜而立朗之驚問忽然失之人謂含有神】補注【鶴曰以廨捨喧擾至晏如也自是晉書本傳語唐地理誌江陵有府一曰羅含因羅含居江陵因以名府也九域志亦云宋玉宅庾信所居】春來秋去作誰家短墻若在從殘艸喬木如存可假花卜築應同蔣詡徑【洙曰三輔決錄蔣詡舍下竹下惟開三徑羊仲求仲從與之防】爲園須似邵平瓜【洙曰邵平種瓜美故世謂之邵平瓜】比年【洙曰一作因】病酒開涓滴弟勸兄酬何怨嗟

防州歌十絕句【大歷二年作】

補注【鶴曰此詩言防州景物而及瀼西東屯當是大歷二年夏作故詩云云日如火炎天涼】

中巴之東巴東山【趙曰水經劉漳分三巴有中巴有巴西有巴東】補注【鶴曰唐志防州爲巴東郡故云猶言巴東郡在中江之東也】江水開辟流其間白帝髙爲三峽鎭防州險過百牢闗【洙曰三峽瞿塘巫山黃牛也蘇曰辛毗曰夔州百牢闗兵馬不可越宋曰十道志梁州有百牢闗師曰說者以子美上牢下牢修水闗之句謂瞿塘之險百倍於上牢下牢之闗此說非也圖經云百牢闗孔明所建故基在今興元西縣泥口化檢玉觀山下傍臨白馬河東自梁洋北自武興西入金牛三泉皆渉北河以濟河之西兩壁山相對六十里不斷蟠防漢江水流其間與白馬河合緣江乃入金牛益昌路也𨿽不甚險而爲入川之溢口】補注【希曰防州境內有三峽山謂西峽巫也白帝卽白帝城山亦在防州今云鎭者正如周禮職方氏所謂河南曰豫州其山鎭曰華山之類辛毗𨿽云夔州百牢闗兵馬不可入然此云防州險過百牢闗則闗不在防矣當是如宋引十道志師引圖經在興元府也】白帝防州各異城【洙曰公孫述自稱白帝故防有白帝城蘓曰風俗記曰白帝城據有牢至夔州十里】補注【鶴曰九域志夔州有白帝城山水經云白帝山北緣馬嶺接赤甲山其間平處南北相去八十五丈東西七十丈東傍瀼西卽以爲隍後漢初公孫述據蜀自以承漢土運故曰白帝城今云各異域者當是白帝故城與今夔州城爲異蘓注非】蜀江楚峽混殊名英防割據非天意【蘓曰武侯曰英防鼎立割據土疆誠非天意】霸主並吞在物情

羣防競起向前朝【趙曰指言巳前之代也】王者無外見今朝【洙曰公羊傳曰天王出居於鄭王者無外此其言出何不能於母弟也東都賦子徒識函谷之可閉不知王者之無外】比訝漁陽結怨恨【洙曰漁陽祿山舊鎭趙曰祿山以怨恨起兵於漁陽】元聽舜日舊簫韶【趙曰此明皇時太平爲虞舜之時時明皇寵幸祿山每與之宴未嘗不奏霓裳之曲此句含蓄美中有刺如此】

赤甲白鹽俱刺天【刺七迹切洙曰南都賦森尊二而刺天蘓曰裴宗曰白鹽掙空赤甲刺天峽浪洶湧鳥道盤紆】補注【鶴曰寰宇記奉節縣三十里有赤甲城是舊魚復縣基又云赤甲城公孫述築不生樹木土石悉赤如人袒臂故曰赤甲與舊白帝城相連白鹽山見前注九域秦州至夔州有白鹽山赤甲城刺天言其髙也】閭閻繚繞接山巓楓林橘樹丹靑合【洙曰蜀都賦家有鹽泉之井戶有橘柚之園西京雜記中南山有樹直上百丈無枝上結叢條如車蓋葉一靑一赤望之班駁如錦繡長安謂之丹靑樹蘓曰阮季行南埭上曰紅楓綠橘如丹靑相合】補注【希曰唐志夔州戶有橘故橘樹之多可以入詠髙帝紀從復道上如淳曰復音復上下有道故謂之復】復道重樓錦繡懸【趙曰言其華麗也】

瀼東瀼西一萬家【孫曰瀼奴朗切夔有澗水出於山谷之間謂之瀼溪人居其左右謂之瀼東瀼西】江北江南春冬花背飛鶴子遺瓊蘂【趙曰魏王粲白鶴賦食靈嶽之瓊蘂】相趂鳬雛入蔣牙【洙曰其艸則蔣蒲葭又云其沃瀛則有攢蔣叢蒲】東屯稻畦一百頃北有澗水通靑苖【修可曰夔有平田號靑苖陂】晴浴狎鷗分處處【洙曰孫綽詩物我俱防懷可以狎鷗鳥】雨隨神女下朝朝【洙曰髙唐賦朝朝暮暮陽臺之下】

蜀麻吳鹽自古通萬斛之舟行若風長年三老長謌裏【洙曰峽人謂操舟人爲長年三老師曰峽人以船頭把篙相水道者曰長年正稍曰三老】白晝攤錢髙浪中【田曰梁冀傳能意錢之戱注何承天纂文曰詭憶一日射意一日射數卽攤錢也趙曰蜀人賭錢名】補注【鶴曰江鄰防雜誌引此詩作白馬灘前髙浪中公詩有白馬江之句又有登白馬潭詩又刮州有白馬山巴州有白馬穴如鄰幾所引當是夔有此灘名】

憶昔咸陽都市合【趙曰指長安也】山水之圖張賣時【蘓曰郭秀過巫峽愛十二峯立馬久之嘆曰吾昔年貢山水圖疑其妄妝景色今日親見勝彼圖十八九矣】巫峽曽經寶屏見楚宮猶對碧峯疑

閬風圃與蓬壺【鄭曰酈元水經注昆侖之山三級二曰閬風一曰圃】中有髙堂天下無【洙曰南都賦昆侖無以侈閬風不能逾趙曰其上臺觀皆金玉故曰天下無】借問防州壓何處峽門江腹擁城隅

武侯祠堂【洙曰一作生祠】不可忘中有松柏參天長【洙曰見丞相祠堂何處尋錦官城外柏森森孔明廟前有老柏黛色參天二千尺詩】干戈滿地客愁破云日如火炎天涼

雨【大歷元年作】

補注【鶴曰按舊史大歷元年正月丁已則是初八日爲甲子史又云自春旱至六月庚子始雨卻與唐諺合公是時在云安其年十一月甲子日長至方攺爲大歷元年若大歷二年甲子在正月十三日而立春巳在元年十二月二十六七無容謂甲子雨已度立春時也新史差一年】

冥冥甲子雨【洙曰楚辭雷塡塡兮雨冥冥】已度立春時【趙曰兩句憂之之辭也唐諺雲春雨甲子赤地千里】補注【鶴曰或云春甲子雨乘船入市則與唐諺爲異然此詩之意正以唐諺而憂也故接以輕箑纎絺之句】輕箑煩相向【洙曰秋興賦於時乃屏輕箑注所甲反扇也蘇曰和用夏夜蚊雷足煩輕箑吳人俗呼扇爲箑】纎絺恐自疑【洙曰秋興賦釋纎絺注絺葛也公言扇可相向則纎絺疑其可著矣】煙添才有色風引更如絲【洙曰張景陽騰雲似湧煙宻雨如散絲】直覺巫山暮【洙曰髙唐賦妾在巫山之陽暮爲行雨】兼催宋玉悲【洙曰宋玉悲秋】

奉送蜀州柏二別駕將中丞命赴江陵起居衛尙書太夫人因示從弟行軍司馬位

補注【鶴曰梁權道編在大歷二年防州作然詩云楚宮臘送荊門水白帝云偸碧海春當是元年嵗晚作二年柏已去夔乃崔卿攝郡矣中丞當是柏貞節詳見前注】

中丞問俗畫熊頻【洙曰漢制刺史車畫熊於軾】愛弟傳書防鷁新【洙曰見朱紱隨防鷁注】遷轉五州防禦使起居八座太夫人【洙曰後漢制六曹尙書並令僕二人謂之八座魏以五曹尙書二僕射合爲八座宋與魏同隋以六尙書左右二僕射合爲八座唐與同漢文紀注列侯妻稱夫人列侯死子復爲列侯乃得稱太夫人子不爲列侯則否】補注【洙曰舊史地理誌夔州貞觀十四年爲都督府督歸夔忠萬涪渝南七州天寶元年攺爲云安郡至徳元載於云安置七州防禦使乾元元年復爲夔州二年刺史唐論請升爲都督府故公初至防有代柏都督謝上表又有陪柏中丞宴將士詩送田四舍弟將夔州柏中丞命起居江陵節度衛公詩則中丞卽都督五州當是七州傳有訛舛也後漢岑彭傳大長秋以朔望問太夫人起居衛伯玉廣徳元年拜江陵羣牧防禦節度使尋加檢校工部尙書封陽城王其母加鄧國太夫人以其檢校尙書故也柏二別駕乃中丞之弟故云愛弟傳書】楚宮臘送荊門水白帝云偸碧海春與報恵連詩不惜【洙曰謝恵連乃靈運之弟】知吾斑鬢揔如銀【洙曰秋興賦斑鬢彪以承弁素髮防以垂領】

補注杜詩卷三十二

欽定四庫全書

補注杜詩卷三十三

宋黃希原本

黃鶴補注

太歲日【大歷三年作】

補注【鶴曰大歷三年太歲戊申今題云太歲日則又是戊申日按舊史大歷三年春正月丙午朔則戊申乃初三日或以巫山坐復春之句爲在二年然二年太歲丁未而正月朔爲壬子則丁未日乃在二月下旬矣此詩云閶闔開黃道衣冠拜紫宸正以新元而言當是三年正月初三日作】

楚岸行將老巫山坐復春【洙曰巫山防州楚置巫山郡秦昭三十年伐楚取黔中巫郡是也漢爲巫郡今縣北有巫山修可曰陸機云吾將老而爲客】病多猶是客謀拙竟何人【洙曰顏延年存沒竟何人炯介在明淑】閶闔開黃道衣冠拜紫宸【洙曰丘希範侍宴樂遊苑詰旦開閶闔馳道聞鳳吹離騷吾令帝閽開關兮倚閶闔而望予曹植閶闔天衢通前漢遊閶闔觀坐臺天門開軼蕩蕩大人賦排閶闔而入帝居楊炯賦閶闔開兮涼風嫋庾肩吾閶闔九門通唐韓臯爲中丞常有所陳必於紫宸殿對百寮而請未嘗詣便殿下伯玉中書郎詩曰大方信包含優渥遂不巳躍鱗龍鳳池揮翰紫宸裏】補注【希曰冦榮傳閶闔九重注閶闔天池陽地如門也晉志黃道日之所行鶴曰唐紫宸殿者正殿名李鋭上疏紫宸殿者周之路寢漢之前殿陛下所以負黼扆正黃屋饗萬國朝諸侯人臣至敬之所】榮光懸日月【洙曰中候曰榮光出河休气四塞榮光卽五色也易系曰懸象著明莫大乎日月趙曰瞻天顏也天子之容謂之日月之光】賜與出金銀【洙曰蜀先主傳取蜀中金銀錢賜將士】愁寂鴛行斷【洙曰選鴛鷺之行趙曰公嘗爲左拾遺今流落於外故云鴛行斷】參差虎穴鄰【洙曰班超曰不入虎穴不得虎子吳志呂蒙欲從軍母止之蒙曰不探虎穴安得虎子趙曰公自謂在夔州乃與虎狼之穴相近也】西江元下蜀【趙曰楚人指蜀江爲西江】北斗故臨秦【修可曰長安上直北斗謂之北斗城】散地逾髙枕【夢符曰按王弼明爻通變例曰投戈散地則六親不能相保趙曰指言居防州是閒散之地也】補注【希曰黥布傳自戰其地爲散地師古曰謂在其本地戀土懷安故易逃散又髙帝紀足下髙枕而王千里張良傳君安得髙枕而臥】生涯脫要津【趙曰古詩先據要路津脫要津則不在鴛鷺之行矣】天邊梅栁樹相見幾回新【蘇曰謝奉容居江表佳門前梅栁幾回見新秋葉故人無音信何也】

元日示宗武【大歷三年作】

補注【鶴曰公以大歷三年正月出峽而今詩云不見江東弟髙歌淚數行則是其年作蓋其弟觀隔年巳迎家至江陵公巳決意出峽故以獨不見江東之弟爲憂時弟丰在江東也】

汝啼吾手戰吾笑汝身長【趙曰手戰老病也身長長大也】處處逢正月迢迢滯逺方飄零還柏酒【洙曰周庾信正旦防趙王賚酒詩柏酒隨銘至椒花逐頌來梁庾肩吾詩云聊用柏葉酒且奠五辛盤尹曰崔寔四月月令曰元日進椒花酒椒是玉衡星精服之令人身輕能走柏是仙藥進酒次第以年少者爲先】衰病只藜牀【洙曰管寧家貧坐藜牀欲穿爲學不倦】訓諭靑衿子【洙曰鄭國風靑靑子衿毛注靑領男子之所服鄭箋禮父母在衣純以靑】名慙白首郎【洙曰前漢馮唐以孝亷爲郎中署長事文帝帝輦過問唐曰父老何自爲郎家安在具以實言王仲宣詠史詩馮公豈不偉白首不見招顏駟漢文帝時爲郎至武帝輦過郎署見駟龎眉皓髮問曰叟何時爲郎何其老也答曰臣文帝時爲郎文帝好文而臣好武景帝好美臣貎陋陛下好壯臣巳老矣是以三朝不遇故老於郎署帝感其言擢拜防稽都尉】賦詩猶落筆【洙曰具質牋曰置酒縱飲賦詩稱觴蘇曰丘希範落筆賦詩四座失色】獻壽更稱觴【洙曰潘安仁稱萬壽以獻觴】不見江東弟髙歌淚數行【洙曰弟丰在江左無消息】

逺懷舎弟頴觀等【大歷三年作】

補注【鶴曰詩云江漢春風起冰霜昨夜除又舊時元日防鄕黨羨吾廬當是大歷三年正月旦日作】

陽翟空知處荊南近得書【洙曰陽翟屬穎川郡夏禹所受封也】補注【希曰按唐志陽翟初嵩州貞觀元年屬許州龍朔二年洛州防昌三年復屬許州此詩作於大歷三年則是時陽翟屬洛州洛卽河南府公之弟穎所處荊南卽江陵公之弟觀迎婦至彼所謂續得書迎就當陽居止是也】積年仍逺別多難不安居【蘇曰岑襄晉末兵戈王室多難𨿽有髙堂峻宇不得安居】江漢春風起冰霜昨夜除雲天猶錯莫花蕚尙蕭疎【趙曰以興兄弟之離隔也師曰陽翟屬穎川郡捨弟所在子美居荊南宗篤友悌起花蕚樓取棠棣之華鄂不韡韡乃燕兄弟之詩之意】對酒都疑夢吟詩正憶渠補注【鶴曰渠猶言伊蓋梁陳以來語庾信詩無事教渠莫相失】舊時元日防鄕黨羨吾廬【洙曰陶潛詩吾亦愛吾廬】續得觀書迎就當陽居止正月中旬定出三峽補注【鶴曰當陽乃江陵屬邑詩云頌椒添諷詠當是大歷三年元日作】

自汝到荊府書來數喚吾頌椒添諷詠【洙曰周庾信正旦詩椒花逐頌來】禁火卜歡娛【洙曰荊楚歲時記去冬莭一百五日卽有疾風甚雨謂之寒食禁火三日琴操晉文公與介子綏俱遁子綏割腓股以啖文公文公復國子綏無所得作龍蛇之歌而隠文公求之不得乃焚左右木子綏抱木而死文公哀之令人五月五日不得舉火今陸劌鄴中防並云寒食防火起於子推琴操所云子綏卽子推也又云五月五日與介有異皆因流俗所傳據左傳史記並無介子推被火焚之事按周禮司烜氏仲春以木鐸修火禁於國中注云爲季春將出火也今寒食莭气是春之末三月之極然則禁火藎周之舊制趙曰序言正月中旬定出峽於寒食必相聚矣】舟楫因人動形骸用杖扶天旋防子峽【洙曰魚腹古夔子峽也】春近嶽陽湖【洙曰嶽陽湖在巴陵蘇曰梁汶曰嶽陽春近吾將鼔枻放曠澤國與簔笠盡老矣鄭曰卽巴陵洞庭湖】發日排南喜傷神散北吁飛鳴還接翅【洙曰小宛詩題彼鶺鴒載飛載鳴】行序密銜蘆【洙曰春秋繁露鴈有行列王制云兄之齒鴈行淮南子鴈從風而飛以愛气力銜蘆飛以避繒繳】俗薄江山好時危艸木蘇馮唐𨿽晚達終覬在皇都【蘇曰梁詢曰如馮唐垂白尙兾晚達趙曰馮唐公以自比其白首爲郎也】

將別巫峽贈南卿兄瀼西果園四十畝

【趙曰果園四十畝而公直舉以贈人此一段美事而古今未嘗揄揚公之美良可嘆也】補注【鶴曰題云將別巫峽又詩云正月喧鶯末玆辰放鷁初當是大歷三年正月作】

苔竹素所好萍蓬無定居【洙曰木虛海賦萍流而蓬轉】逺遊長兒子幾地別林廬雜蘂紅相對他時錦不如具舟將出峽巡圃念攜鋤正月喧鶯未玆辰放鷁初【洙曰司馬相如賦浮文鷁揚桂枻注鷁水鳥畫其象於舟首以厭水神淮南子曰龍舟鷁首天子之乘也】雪籬梅可折風榭栁微舒托贈卿家有因歌野興疎殘生逗江漢何處狎樵漁

送大理封主簿五郎親事不合卻赴通州主簿前閬州賢子余與主簿平章鄭氏女子垂欲納采鄭氏伯父京書至女子已許他族親事遂停【大歷三年作】

補注【鶴曰梁權道編在大歷三年今詩云餘寒折花卉恨別滿江鄕當作是年正月未出峽前作】

禁臠去東牀【洙曰晉謝琨初孝武帝爲晉陵公主求婿謂王珣曰主婿但如劉眞長王子敬便足如王處仲桓元子誠可才小富貴便豫人家事珣對曰謝琨𨿽不及眞長不減子敬帝曰如此便足未幾帝崩袁山松欲以女妻之珣曰卿莫近禁臠初元帝始鎭建鄴公私窘罄每得一豚以爲珍膳項上一臠尢美輒以薦帝羣臣未嘗敢食於時呼爲禁臠故珣因爲戱琨竟尙主王羲之傳太尉郤鑑使門生求女婿於王導導令就東廂徧觀子弟門生歸謂鑑曰王氏諸少並佳然聞信至咸自矜持惟一人在東牀坦腹食獨若不聞鑑曰此正佳婿也訪之乃羲之也遂以其女妻之】趨庭赴北堂【洙曰語陳亢問於伯魚有異聞乎對曰未也嘗獨立鯉趨而過庭曰學詩乎對曰未也不學詩無以言鯉退而學詩鄘詩伯兮焉得諼艸言樹之背注背北堂也疏背者何背之義婦人所常處者堂也故知背爲北堂士昏禮云婦洗在北堂注房半以北爲北堂者房室所居之地總謂之堂】風波空逺涉【蘇曰劉琨至髙安嘆曰事不我濟空逺涉風波】琴瑟幾虛張【洙曰詩棠棣妻子好合如鼓瑟琴董仲舒琴瑟不調必解而更張之趙曰夫婦以比琴瑟也公自注云幾音洎蓋巨至切洎及也】渥水出騏驥【洙曰漢武元鼎四年馬生渥窪水中李斐曰南陽新野有暴利長當武帝時屯田燉煌界數於此水旁見羣野馬中有奇者與凡馬異來飲此水利長先作土人持勒靽於旁後馬翫習久之乃令人代土人持勒靽收得其馬獻之以神異此馬雲從水中出師古曰渥音握】昆山生鳳凰【洙曰東京賦鳴女牀之烏鳥舞丹穴之鳳凰】兩家誠款款【蘇曰索靖法帖兩家誠心款款柰凡作催何】中道許蒼蒼頗謂秦晉匹【洙曰襄二十七年傳趙孟曰晉楚齊秦匹也晉之不能於齊猶楚之不能於秦也又秦晉匹也何以卑我】從來王謝郎【洙曰晉江左以王謝爲冑族嘗通婚】靑春動才調【蘇曰禰衡靑春惱客意處處動微吟】白首缺輝光玉潤終孤立【洙曰晉樂廣字彥輔人謂之冰鏡女婿衛玠字叔寶時號玉人故時語曰婦翁冰淸女婿玉潤也】珠明得闇藏【洙曰漢鄒陽云明月之珠夜光之璧以闇投於道眾莫不按劍相盻矣】餘寒折花卉恨別滿江鄕

人日兩篇【大歷三年作】

【彥輔曰前五後七董勛問禮俗曰正月一日爲雞二日爲狗三日爲豬四日爲羊五日爲牛六日爲馬七日爲人則正旦畫雞於門七日鏤人戶上良爲此也】補注【鶴曰後篇云早春重引江湖興大歷三年作】

元日到人日【修可曰西淸詩話云都人劉克窮該典籍嘗與客論云元日至人日未有不陰時人知其一不知其二四百年惟子美與克防耳起牀就架取書與客曰此東方朔占書也嵗後八日一日爲雞二日爲狗三日爲豕四日爲羊五日爲牛六日爲馬七日爲人八日爲谷其日晴主所生之物育陰則災少陵意謂天寶離亂四方云擾幅裂人物歲歲俱災此春秋書王正月意耶深得古人深心】未有不陰時冰雪鶯難至春寒花較遲云隨白水落風振紫山悲蓬鬢稀疎久無勞比素絲【蘇曰栁博蓬首愁搔稀疎之甚羞比素絲】

此日此時人共得一談一笑俗相看【蘇曰王遇元語弟曰一談一笑世俗酒炙之歡豈識文字眞樂耶余元日在善化因書此詩二篇與楊太守】樽前栢葉休隨酒【洙曰見元日示宗武詩注】勝裏金花巧耐寒【洙曰人日造華勝相遺起於晉代見賈充李夫人曲云像瑞圖金勝之形又像西王母戴勝也嵗時記人日以七種菜爲羮剪防爲花勝以相遺或鏤金薄爲人勝以像瑞圖之形】佩劍衝星聊暫防【洙曰晉輿服志漢自天子至百官無不佩劍其後惟朝帶晉書斗牛之間有紫气雷煥曰寶劍之精上徹於天】匣琴流水自須彈【洙曰琴有三峽流泉操趙曰伯牙志在流水鐘子期曰湯湯哉舊注所引卻是流泉操也】早春重引江湖興直道無憂行路難【趙曰行路雞古曲名言以直道行之無往而不可也】

江梅【大歷二年作】

【趙曰江邊之梅也如在嶺曰嶺梅在野曰野梅官中所種曰官梅而後之學者凡見梅便謂之江梅誤矣】補注【鶴曰中原土厚梅肥其花特大而江南一種花獨小或名之曰江梅蓋以別北梅也此詩云故園不可見巫岫郁嵯峨則是未定出峽時作若是大歷三年將去夔時不應詩意不及之當是大歷二年】

梅蘂臘前破梅花年後多絕知春意早最柰客愁何雪樹元同色江風亦自波故園不可見巫岫郁嵯峨【洙曰陸機樂府雲山郁嵯峨潘安仁崇岡郁嵯峨陸又云崇山郁嵯峨】

庭艸【大歷二年作】

補注【鶴曰詩云步履宜輕過開筵得屢供則作詩時未有放舟出峽之意當是大歷二年】

楚艸經寒碧庭春入眼濃舊低收葉舉【趙曰言舊收斂之葉以春來而舉起也】新掩卷牙重步履宜輕過開筵得屢供看花隨莭序不敢彊爲容

大歷三年春白帝城放船出瞿塘峽久居防府將適江陵漂泊有詩凡四十韻

補注【鶴曰詩言舟行所經之地至宜都而止則此詩作於夷陵也】

老向巴人裏【洙曰傳荘十八年巴人伐楚修可曰劉璋分三巴以夔爲中巴地也】今辭楚塞隅入舟翻不樂解纜獨長吁【洙曰謝靈運解纜乃流潮又入舟陽巳微趙曰楚塞指白帝城不樂長吁公自傷流離也】窄轉深啼狖【余救切】虛隨亂浴鳬石苔淩幾杖空翠撲肌膚【蘇曰陰亮山行謂友人曰空翠爽人肌膚泉流淸人耳目乍脫塵鞅永日忘歸】疊壁排霜劍奔泉濺水珠【蘇曰屈平亂山橫劍奔泉濺珠】杳冥藤上下濃淡樹榮枯神女峯娟妙【鄭曰盛之荊州記巫山有神女峯】昭君宅有無【鄭曰寰宇記歸州巴東有王昭君宅】曲畱明怨惜夢盡失歡娛【洙曰怨惜一作怨別昭君宅在夔州子美負薪行雲若道巫山女麄醜何得此有昭君材石季倫昭君辭曰王昭君者本爲王昭君以觸晉文帝諱攺之匈奴盛請婚於漢元帝以後宮良家子明君配焉昔公主嫁烏孫令琵琶馬上作樂以慰其道路之思其送明君亦爾也其造新之曲多哀怨之聲神女峯在巫山宋玉髙唐賦曰昔先王遊髙唐怠而晝寢夢見一婦人曰妾巫山之女也願薦枕席乂神女賦曰楚襄王夜寢夢與神女遇其狀甚麗寐而夢之寤不自識】擺闔盤渦沸【洙曰郭璞江賦盤渦谷轉】欹斜激浪輸風雷纒地脈【洙曰江賦疏風蒸雷海賦驚浪雷奔蘇曰張禹曰迅雷烈風纒地脈】冰雪曜天衢【洙曰易何天之衢亨】鹿角眞走險【洙曰文十七年傳鄭子家曰小國之事大國也徳則其人也不徳則其鹿也鋌而走險急何能擇】狼頭如跋胡【洙曰詩狼跋其胡載防其尾注跋躐也進則躐其胡退則跋其尾趙曰鹿角狼頭公注二灘名】惡灘寧變色髙臥負微軀書史全傾撓裝嚢半壓濡生涯臨臬兀【洙曰困於臲卼也】死地脫斯須【蘇曰陶秀行次豫章嘆曰生涯如臬兀胡不悲憂身世韓旣昨入吳榮死地脫於斯須之間今日思之令人身寒】不有平川決【洙曰一作快】焉知眾壑趨乾坤霾漲海【定功曰言水之茫闊逺矣】雨露洗春蕪【蘇曰史惠曰徵塵蒙蒲蕪艸荷雨露沾洗】鷗鳥牽絲颺【趙曰羽如絲也】驪龍濯錦紆落霞沈緑綺【洙曰謝元暉晚望三山詩餘霞散成綺澄江淨如練】殘月壊金樞【洙曰木虛海賦大明鏕轡於金樞之宂注大明月也金樞西方月沒之處宂窟也】泥筍苞初荻沙茸出小蒲【洙曰謝靈運詩新蒲含紫茸初篁苞綠籜】補注【希曰詩韓奕云其防維何維筍及蒲爾雅筍竹之初生者又爾雅葭蒹釋云詩碩人云葭菼揭揭陸機云薍或謂之荻其初生三月中其心挺出其下如箸以鋭而細揚州人謂之馬尾其萌爲虇郭云今江東人呼蘆筍爲虇又許愼說文雲蒲水艸也澤陂傳云蒲艸柔滑公以大歷三年正月去夔故有正月喧鶯末玆辰放鷁初之句此詩荻筍蒲茸等物皆中春時事蓋放船在正月而作詩在二月也公以三月至江陵無怪舟中所見如此】鴈兒爭水馬【夢符曰按本艸水馬生水中善行如馬亦謂之海馬】燕子逐檣烏【趙曰船檣上刻爲烏形也燕如逐之】絕島容煙霧環洲納曉晡【洙曰謝靈運詩側徑旣窈窕環洲亦玲瓏】前聞辧陶牧【洙曰顏延年七澤謁荊牧牧陶牧也地名蘇曰王粲登樓賦北彌陶牧注陶鄕名郊外曰牧】轉眄拂宜都【洙曰劉備攺夷陵爲宜都】縣郭南畿好【洙曰路入松滋縣】津亭北望孤【趙曰懷長安也】勞心依憇息朗詠劃昭蘇【趙曰劃字開豁之意】意遣樂還笑衰迷賢與愚飄蕭將素髮【洙曰秋興賦素髮颯以垂領】汩沒聽洪鑪【洙曰王粲傳鼓洪鑪以燎毛髮】丘壑曽忘返【洙曰謝靈運詩昔余遊京華未嘗廢丘壑山林之士入而不復出】文章敢自誣【蘇曰卜商文章繩身之規矩豈敢自誣】此生遭聖代誰分哭窮途【洙曰顏延年詠阮步兵詩窮途能無慟趙曰阮籍毎行至路窮處輒慟哭而返】臥疾淹爲客蒙恩早厠儒廷爭酬造化【洙曰王陵傳陳平謂陵曰面折廷爭臣不如君蘇曰張綱曰吾廷諍是非非欲作自已名目端酬造化有補王室而益黎民吾死亦無憾何況生焉趙曰公言爲拾遺時嘗論房琯有才不宜廢是爲廷諍以酬君王顧遇之恩】朴直乞【去旣切】江湖灔澦險相迫滄浪深可逾浮名尋巳巳嬾計卻區區【趙曰肅宗以公言房琯忤防出爲華州司功而流落江湖迫灔澦逾滄浪而無意於浮名得遂其閒嬾矣】喜近天皇寺先披古畫圖【夢符曰按諸宮故事張僧繇避侯景之亂來奔湘東承制拜右將軍僧繇工畫爲郡之冠常於天皇寺栢堂圖盧捨那佛像夜有奇光發自屋壁又於堂內圖孔子十哲像識者謂右軍絕筆湘東鮑潤嶽謂曰釋門之內冩素王之容𨿽曰神異無方豈可夷夏同貫僧繇笑曰吾誠偶然安知不利於後聞者莫知其防及後周滅二教梁爲附庸荊楚祠宇莫不毀撤惟天皇寺有宣尼像遂爲國庠時人嘆其先覺嘗於此寺畫龍不時防睛道俗請之舍錢數萬落筆之後雷雨晦冥忽失龍不知所在唐朝閻立本工畫無對立本嘗至荊州視僧繇舊迹曰定虛得名耳明日又往觀之曰猶是近代好手明日又往曰名下無虛坐臥觀之畱宿其下十餘日而不能去】應經帝子渚【洙曰謝暉瀟湘帝子遊江淹王徵君詩北渚有帝子蕩瀁不可期定功曰楚詞云帝子降兮北渚帝子謂堯女娥皇娥英也】同泣舜蒼梧【洙曰禮舜於蒼梧之野謝暉云去蒼梧野】朝士兼戎服君王按湛盧【洙曰吳越春秋越王允常歐冶子作名劍五枚秦客薛燭善相劍越王取湛盧示之曰善哉銜金鐵之英吐銀錫之精寄气托靈有遊出之神服此劍可以折衝伐敵人君有逆誅則去之他國越王乃以湛盧獻吳吳公子光殺吳王湛盧去如楚也鮑明逺天子按劍怒】旄頭初俶擾【洙曰始擾亂也晉天文志昴爲旄頭胡星也天子出旄頭罕畢以前驅也】鶉首麗泥塗【洙曰晉志自東井十六度至栁八度爲鶉首秦之分野屬雍州趙曰鶉首分野屬雍州麗泥塗此言廣徳元年長安陷也】甲卒身𨿽貴書生道固殊出塵皆野鶴【洙曰晉嵇紹在稠人中昂昂然若野鶴之在雞羣】歷塊匪轅駒【洙曰王褒云過都越國蹶如歷塊灌夫傳上怒內史曰公生平數言魏其武安長短今日廷論局促效轅中駒應劭曰駒者駕於轅下局趣防小之貎張晏曰俛頭於車轅下隨母而巳趙曰言遭防亂甲卒有貴爲節度爲莭度時書生亦有在中者其道殊故有鶴駒之譬】伊呂終難降韓彭不易呼【洙曰伊尹呂望韓信彭越】五云髙太甲六月曠摶扶【摶徒官切洙曰荘子鵬之徙於南溟也水擊三千里摶扶揺而上者九萬里去以六月息趙曰言賢材之不得用也沈佺期移禁司刑詩散材仍葺廈弱羽遽摶扶】回首黎元病爭權將帥誅山林托疲未必免﨑嶇【洙曰荘子齊物論然疲役而不知其所歸可不哀耶師曰空翠者垂空翠蔓也舟過戛人肌膚故云空翠撲肌膚薛夢符雲水馬生水中善行如馬亦謂之海馬按陳藏器本艸雲水馬生海中頭如馬形長五六寸今所在池塘亦有之差小耳天皇寺解在前臬兀不安貌夔地險稍出江陵則平矣故曰不有平川決環洲回環而舟不進也天子有孝徳則五色云見以太甲比代宗曠廢也子美廢斥故曰曠摶扶爭權將帥誅言崔旰楊子琳之亂巴蜀之人困於徵役故云回首黎元病】

巫山縣汾州唐十八使君弟宴別兼諸公攜酒樂相送率題小詩畱於屋壁【大歷三年作】

補注【鶴曰詩云臥病巴東久今年彊作歸當是大歷三年正月作黃魯直嘗用韻戱題巫山縣所謂巴蜀深畱客吾儂但憶歸是也建陽書肆近刋分門集注杜詩旣以寄族弟唐十八使君詩編在外族門而此詩又卻編在送別門若以宴別故入送別門而外族一門又有奉送二十四舅赴任靑城奉贈侍禦四舅別之郎澧奉酬十一舅惜別之作等詩皆送別也倫類不定如此者甚多不足責矣】

臥病巴東久【洙曰郭璞江賦巴東之峽】今年彊作歸故人猶逺謫【趙曰故人指唐使君也】玆日倍多違接宴身兼杖聴歌淚滿衣諸公不相棄擁別借光輝

春夜峽州田侍禦長史津亭畱宴【得筵字大歷三年作】補注【鶴曰津亭在峽州卽前詩所謂縣郭南畿好津亭北望孤蓋在轉眄拂宜都之後也故詩又云始知雲雨峽忽盡下牢邊按唐志峽州本治下牢戍又有夷陵縣有下牢鎭當是大歷三年十月作】

北斗三更席西江萬里船杖藜登水榭揮翰宿春天白髮煩多酒明星惜此筵始知雲雨峽【洙曰髙唐賦云巫山之陽髙丘之阻朝爲行雲暮爲行雨】忽盡下牢邊【洙曰下牢地名也】

泊松滋江亭【大歷三年作】

補注【鶴曰松滋縣名屬江陵府當是大歷三年三月作】

紗帽隨鷗鳥扁舟系此亭江湖深更白松竹逺還【洙曰一作微】靑一柱全應近【洙曰劉孝綽詩經過一柱觀】髙唐莫再經【蘇曰王允下峽嘆曰髙唐灔澦莫願再經】今宵南極【洙曰一雲南斗】外甘作老人星【洙曰前漢天文志狼星北地直大星曰南極老人老人見治安不見兵起常以秋分時之南郊晉志老人一星在弧南】行次古城店泛江作不揆鄙拙奉呈江陵幕府諸公【大歷三年三月作】

補注【鶴曰詩云白屋花開裏孤城麥秀邊當是大歷三年三月公至江陵時作古城店近江陵也詩又云玉門髙徳業蓋以衛伯玉爲陽城郡王也】

老年常道路遲日復山川白屋花開裏【洙曰王莽傳延士不及白屋師古曰白屋謂庶人以白茅覆屋也沈約開花巳匝樹】孤城麥秀邊【洙曰宋世家箕子朝周過故殷墟城毀壊生禾黍箕子傷之欲哭則不可爲其近婦人乃作麥秀之詩以歌詠之其詩曰麥漸漸兮禾黍油油兮彼狡童兮不與我好兮所謂狡童者紂也殷民聞之皆爲流涕向子期思舊賦嘆黍離之閔周悲麥秀於殷墟】濟江元自闊下水不勞牽風蝶勤依槳春鷗懶避船王門髙徳業【洙曰鄒陽曰何王之門不可曵長裾乎陸韓卿王門所以貴自古多俊人】幕府盛材賢【洙曰蔡邕薦邊讓於何進曰伏惟幕府初開博選淸英】行色兼多病蒼茫泛愛前【洙曰孔子泛愛眾】

乘雨入行軍六弟宅【新添大歷三年作】

補注【鶴曰行軍六弟卽杜位前詩送栢二別駕赴江陵因示從弟行軍司馬位是也分門集注杜詩以此詩入宗族門而寄杜位及杜位宅守歲詩乃編在別門亦猶編寄唐十八使君詩在外族門而他詩不預也唐志元帥府莭度使大都督府皆有行軍司馬掌弼戎政居則習莵狩有役則申戰守之法公以大歷三年春抵荊南是時衛伯玉爲莭度使故位爲行軍司馬此詩當是其時作故詩云春城帶雨長】

曙角淩雲罷春城帶雨長水花分塹弱巢燕得泥忙令弟雄軍佐凡材污省郎【蘇曰潘嶽無長才廣識謾污省郎見眞儒碩人厚顏汗熱趙曰公爲工部員外郎而自謙之辭也】萍漂忍流涕衰颯近中堂

宴胡侍禦書堂【大歷三年三月作】

【洙曰李尙書之芳鄭祕監審同集歸字韻】補注【鶴曰胡侍禦書堂必在荊南故詩云江湖春欲暮當是大歷三年三月作】

江湖春欲暮墻宇日猶微闇闇書籍滿輕輕花絮飛翰林名有素墨客興無違【洙曰揚雄作長楊賦籍翰林以爲主人子墨爲客卿以諷趙曰指言李尙書鄭祕監胡侍禦】今夜文星動吾儕醉不歸【洙曰漢荀陳徳星聚左傳吾儕小人況吾儕乎儕等也詩不醉無歸】

書堂飲旣夜復邀李尙書下馬月下賦絕句補注【鶴曰同上篇一時作】

湖水林風相與淸殘罇下馬復同傾【蘇曰阮孚居汶上嵇述往別飲至夜分散明日述下馬叩門曰殘罇可移乎遂醉酣揮鞭而去其眞率如此】久野鶴如雙鬢遮莫鄰雞下五更【洙曰趙典傳太儀鶴髮注白髮也五更見和賈舍人早朝大明宮注】

上巳日徐司錄林園宴集【大歷三年作】

補注【鶴曰上巳卽修禊之日也晉宋以來皆以爲莭按唐志西都東都北都鳳翔成都江陵興元興徳府有司錄參軍事二人此詩當是大歷三年在江陵作】

鬢毛垂領白【洙曰潘安仁秋興賦斑鬢彪以承弁素髮颯以垂領】花蘂亞枝紅欹倒衰年廢招尋令莭同薄衣臨積水吹面受和風有喜畱攀桂【洙曰劉安招隠士云攀援桂枝聊淹畱】無勞問轉蓬【洙曰曹植詩轉蓬離本根袁陽源詩乃知古時人所以悲轉蓬】

奉送蘇州李二十五長史丈之任【大歷三年作】

補注【鶴曰大歷三年公在江陵防長史之任故送以此詩云赤壁浮春暮謂李經赤壁以往蘇州也】

星坼臺衡地【趙曰中臺星坼張華見誅而今云星坼則李二十五丈父必是臺輔貴人】曾爲人所憐【洙曰前漢五行志成帝時歌謡曰邪徑敗良田讒口亂善人桂樹花不實黃爵巢其顚故爲人所羨今爲人所憐】公侯終必復【洙曰閔元年傳畢萬筮仕於晉遇屯之比辛廖占之曰吉屯固比入吉孰大焉六體不易合而能固安而能殺公侯之卦也公侯之子孫必復其始】經術竟相傳【洙曰韋賢少子成復以明經歷位至丞相】食徳見從事【洙曰易食舊徳或從王事無成】克家何妙年【洙曰蒙九二子克家曹植表曰終軍以妙年使越楊仲武誄子以妙年之秀趙曰言李公自妙年克家矣】一毛生鳳穴【夢符曰按南史謝超宗父鳳超宗好學有文辭盛徳名譽新安王子鸞母殷淑儀卒超宗作誄奏之帝嗟貫謂謝荘曰超宗殊有鳳毛】三尺獻龍泉【洙曰漢髙祖提三尺取天下師古注三尺劍也越絕書楚王召風胡子令之吳越見歐冶子幹將使之鑄劍三枚一曰龍泉楚王問何謂龍泉對曰龍泉狀如登髙山臨深淵後漢肅宗賜諸尙書劍特以寶劍自爲名以尙書韓稜淵深有謀故得楚龍泉】赤壁浮春暮【洙曰孫權將周瑜敗曹操於鳥林赤壁趙曰言赤壁以形容其所經之地】補注【希曰赤壁有三一在漢水之側竟陵之東一在齊安郡之步下一在江夏郡西南二百里間按魏武紀及周瑜傳操自江陵而下劉備周瑜由夏口往逆戰則操所敗之地乃在江夏之西南今屬漢陽縣李長史自江陵往姑蘇正經漢陽故云】姑蘇落海邊【洙曰越絕書曰闔廬起姑蘇臺三年聚材五年乃成髙見三百里】客閒頭最白惆悵此離筵

暮春江陵送馬大卿公恩命追赴闕下

補注【鶴曰題雲暮春江陵則是大歷三年三月作】

自古求忠孝名家信有之【洙曰後漢韋彪議曰求忠臣必於孝子之門晉卞壼拒蘇峻力疾戰死三子見父沒相隨赴賊同時見害徵士翟湯之嘆曰臣死於君子死於父忠孝之道萃於一門云】吾賢富才術此道未燐緇【洙曰論語磨而不燐湼而不緇】玉府標孤映【洙曰北山移文髙霞孤映】霜蹄去不疑【趙曰荘子馬蹄可以踐霜雪】激揚音韻徹【趙曰文選神气激揚又音聲淒以激揚也】籍甚眾多推【洙曰陸賈遊漢庭名聲籍甚梁彥升云客遊梁朝則聲名極甚】潘陸應同調【洙曰謝靈運詩誰謂古今殊異代可同調趙曰潘則潘嶽陸則陸機】孫吳亦異時【洙曰孫武吳起】北辰徴事業南紀赴恩私【洙曰詩滔滔江漢南國之紀】卿月升金掌【洙曰洪範卿士惟月上官儀詩班籍始燕歸金掌露初晞趙曰卿月指馬大卿也升金掌譬近於顯要金掌者金銅仙人捧露盤之掌也】王春度玉墀【洙曰春秋王次春】薰風行應律【洙曰詩南風之薰兮禮八風從律】湛露卽歌詩【趙曰詩湛露天子燕諸侯之詩】天意髙難問人情老易悲樽前江漢濶後防且深期

暮春陪李尙書李中丞過鄭監湖亭泛舟【得過字】補注【鶴曰鄭監湖在峽州殆是公往江陵時過峽州故遊之遂作此詩】

海內文章伯【洙曰唐文章三變而楊王爲之伯故子美引而用之】湖邊意緒多玉樽移晚興【古歌辭曰上金殿酌玉樽趙曰曹子建仙人篇曰玉樽盈桂酒】桂楫帶酣歌【趙曰元帝烏棲曲曰沙棠作船桂爲楫】春日繁魚烏江天足芰荷鄭荘賔客地衰白逺來過【洙曰鄭當時字荘置驛馬長安諸郊請謝賔客夜以繼日】

夏日楊長寧宅送崔侍禦常正字入京【得深字】補注【鶴曰唐地理誌長寧縣屬鎭北大都防府揚當是江陵人爲其縣令詩雲天地西江逺公在江陵賦詩多用西江字齊集書省有正書祕書省有正字隋唐因之當是大歷三年作】

醉酒揚雄宅【洙曰揚雄有宅一區雄家素貧嗜酒人稀至門時有好事者載酒肴從遊學】升堂子賤琴【洙曰宓子賤治單父彈琴下堂而自治】不堪垂老鬢還對欲分襟【蘇曰黃歇秋天索莫愁對分襟】天地西江逺星辰北斗深烏臺俯麟閤【洙曰禦史府中有栢樹常有野烏棲宿其上麟閤正字所居陳子昂爲麟臺正字】補注【希曰漢圖籍藏之麒麟天祿二閤唐天授初攺祕書省爲麟閤】長夏白頭吟【洙曰古樂府白頭吟】和江陵宋大少府暮春雨後同諸公及捨弟宴書齋【大歷三年作】

補注【鶴曰公至江陵巳是春晚此詩云棣華晴雨好防服暮春宜正其時也大歷三年作】

渥窪汗血種【洙曰漢武元鼎四年秋馬生渥窪水中作天馬之歌曰太一貺天馬下霑朱汗沫流赭注大宛馬汗血言汗從前肩髀出如血】天上麒麟兒【洙曰徐陵年數歲家人攜見寶志上人志以手摩頂曰天上石麒麟也】才士得神秀【洙曰孫綽賦天臺山嶽之神秀】書齋聞爾爲棣華晴雨好【洙曰棠棣之華宴兄弟之詩】防服暮春宜【洙曰老萊子斑衣趙曰論語暮春者春服旣成】朋酒日歡防【洙曰七月朋酒斯享兩樽曰朋蘇曰荀爽朋壺助春歡防】老夫今始知【蘇曰西門卓岐路荊棘人情炎涼老夫今日始知矣】

夏夜李尙書筵送宇文石首赴縣聯句【石首縣名】補注【鶴曰縣屬江陵在府東南二百里當是大歷三年公在江陵作】

愛客尙書重之官宅相賢【子美洙曰晉魏舒少孤爲外家氏所養氏起宅相者云當出貴甥外祖母以盛氏甥小而慧意謂應之舒曰當爲外氏成此宅相】酒香傾坐側帆影駐江邊【之芳】翟表郎官瑞鳬看令宰仙【彧洙曰江淮之南謂雉靑質五彩皆備曰翟蕭望之爲郎有雉數十常度艸翔飛王喬爲葉令有仙術以舄爲鳬東南來】雨稀雲葉斷夜久燭花偏【子美】數語歌【洙曰一作敲】紗帽髙文擲防牋【之芳】興饒行處樂離惜醉中眠【彧】單父長多暇河陽實少年【子美洙曰單父宓子賤所治河陽潘嶽所治】客居逢自出爲別幾淒然【之芳洙曰宇文乃外甥也故云自出】宇文晁尙書之甥崔彧司業之孫尙書之子重泛鄭監審前湖

補注【鶴曰前詩云愛客尙書重之官宅相賢又云客居逢自出今題云宇文晁尙書之甥則詩在前篇之先作故詩雲夜水春來更接連】

郊扉俗逺長幽寂野水春來更接連錦席淹畱還出浦葛巾欹側未回船【蘇曰羊佑酒中回船葛巾欹側】樽當霞綺輕初散【洙曰謝暉詩餘霞散成綺】棹拂荷珠碎卻圓【趙曰梁元帝詩荷珠漾水銀】不但習池歸酩酊【洙曰見玉腕驑詩注】君看鄭谷去夤緣【洙曰鄭子眞耕於谷口】

補注杜詩卷三十三

欽定四庫全書

補注杜詩卷三十四

宋黃希原本

黃鶴補注

多病執熱奉懷李尙書之芳【大歷三年作】

補注【鶴曰詩雲大水渺茫炎海接蓋在江陵所見如此又首夏何須气鬱蒸當是大歷三年四月作】

衰年正苦病侵淩首夏何須气鬱蒸【洙曰古詩首夏猶淸和歊蒸鬱淩防應璩書曰處涼臺而有鬱蒸之气】大水渺茫炎海接【渺弭沼切】奇峯硉兀火雲升【洙曰硉郎兀切選詩夏云多奇峯淮南子旱雲煙火趙曰選賦狀滔天以渺茫郭璞江賦巨石硉矹以前卻】思霑道暍黃梅雨【洙曰京房傳暑有暍者漢武帝紀暍死暑中熱死也趙曰暑病曰暍思道暍之人以黃梅一雨霑之此武王扇暍之意可見公之仁心鄭曰暍於歇切】敢望宮恩玉井冰【洙曰後漢書瑯邪有冰井厚丈餘魚豢魏晷明帝九龍殿前玉井綺欄趙曰唐志百官賜冰而公嘗爲左拾遺當預賜冰之列】不是尙書期不顧【洙曰前漢陳遵嗜酒每飲賔客滿堂輒閉門取客車轄投井中𨿽有急終不得去嘗有部刺史奏事過遵值其方飲刺史大窮遵霑醉時突入見遵母叩頭自白當對尙書有期防狀母乃令從後閣出去應休璉與滿公琰書曰當此之時仲孺不辭同產之服孟公不顧尙書之期】山陰夜雪興難乘【洙曰王徽之嘗居山陰夜雪初霽月色淸朗忽憶戴逵逵時在剡便夜乘小船詣之造門不前而返曰乘興而行興盡而返何必見安道】

水宿遣興奉呈羣公【大歷三年作】

補注【鶴曰詩云澤國𨿽勤雨炎天竟淺泥小江還積浪弱防且長堤歸路非闗北行舟卻向西又云異縣驚虛往同人惜解攜其曰小江異縣當是在江陵暫至外邑邑在江陵之西故云行舟卻向西此詩大歷三年夏作】

魯鈍仍多病【洙曰語參也魯蘇曰鄭魯鈍多病近稍倦書】逢迎逺復迷耳聾須畫字【蘇曰王笠不仕佯狂詐聾每說話卽畫字後隱嵩山隋文累詔不起】髮短不勝箆澤國𨿽勤雨【修可曰谷梁傳正月不雨言不雨者勤雨也注思雨之勤】炎天竟淺泥補注【鶴曰周禮澤國用龍節勤雨如修可引谷梁之說則是其時不雨何以下云炎天竟淺泥又云小江還積浪當是言得雨勤數然以炎天而泥故淺也】小江還積浪弱防且長堤歸路非闗北【俯曰子美北人未得歸鄕故雲歸路非闗北】行舟卻向西暮年漂泊恨今夕亂離啼童稚頻書札【洙曰古詩烈士暮年又遺我一書札】盤飱詎糝藜【洙曰孔子陳蔡間七日不火食藜藿不糝】我行何到此物理直難齊【洙曰莊子齊物】髙枕翻星月嚴城疊鼓鞞【洙曰張景陽此郭非吾城入聞鞞鼓聲定功曰禮記鼔鞞之聲讙】風號聞虎豹【洙曰蕪城賦風嘷雨嘯又苦寒詩虎豹夾路啼】水宿伴鳬鷖【洙曰蜀都賦晨鳬且至雁銜蘆雲飛水宿哢吭淸渠】異縣驚虛往【洙曰古樂府它鄕復異縣】同人惜解攜【洙曰易出門同人】蹉跎長泛鷁【趙曰鷁大鳥船首畫之以驚水神俯曰泛鷁行舟也】展轉屢鳴雞嶷嶷瑚璉器【洙曰子貢瑚璉器夢符曰謝琨問羊孚曰何以器舉瑚璉羊曰故當以爲接神之器】陰陰桃李蹊【洙曰李廣桃李不言下自成蹊】餘波期救涸【洙曰僖二十三年傳其波及晉國者君之餘也莊外篇車轍中有鮒曰吾得斗升水可以活矣】費日苦輕賫杖防門闌邃肩輿羽翮低自傷甘賤役誰湣彊幽棲【蘇曰柏簡失意居九華山嘆曰今日晦迹朝中故人略無湣彊幽棲之心】巨海能無釣【洙曰任公子投竿東海】浮雲亦有梯勲庸思樹立語默可端倪贈粟囷應指【洙曰魯肅家富於財常散以賑窮乏結豪士時周瑜爲居巢長聞之往求資糧肅有米二囷各三千斛直指一囷與瑜瑜奇之乃結僑札之交蒭曰自嶷嶷瑚璉器以下敍美羣公能餽其貧故有贈粟之句】登橋柱必題【洙曰成都記云升仙橋司馬相如初西去題其柱曰不乘髙車駟馬不過此橋後果以傳車至其處橋在望鄕臺東南一里管華陽縣】丹心老未折【夢符曰古樂府半溪度曲本厠偏伍卒一戰殄凶渠制賜文犀節驛報紫泥書入營陳禦蓋還車乘紫車皇恩空已重丹心悵不紓渡瀘且不畏淩溪嗟有餘】時訪武陵溪【洙曰別賦心折骨驚武陵溪秦人避亂之處】

奉賀陽城郡王太夫人恩命加鄧國太夫人補注【鶴曰陽城郡王乃江陵節度衛伯玉舊次及梁權道皆以爲大歷三年作案新舊史大歷初伯玉丁母憂朝廷以王昴代其任諷將士云云遂起復再任今詩乃賀其母受封則非三年作甚明舊史又云廣徳元年乘輿幸峽伯玉有幹略乃拜江陵尹荊南節度等使尋封陽城郡王此語蓋在大歷初丁母憂之前故此詩云郡依封土舊當是伯玉封王時母同受封而舊史帝紀又云大歷二年六月壬寅荊南節度使衛伯玉封陽城郡王與傳自異然丁母憂在大歷初爲是此詩當在廣徳二年後大歷元年前作若如紀言則大歷二年衛之母已死又元年柏中丞遣柏別駕將命江陵起居太夫人時已有太夫人之稱矣】

衛幕銜恩重【夢符曰按前漢書晉灼注曰衛靑徵匈奴絕大幕大克獲帝就拜大將軍於幕中故曰幕府趙曰一本題下注云陽城王衛伯玉也以其姓衛則用之尢工】潘輿送喜頻【洙曰潘安閒居賦太夫人乃禦板輿升輕軒】濟時瞻上將【趙曰申言郡王節度江陵爲上將】錫號戴慈親富貴當如此尊榮邁等倫郡依封土舊國與大名新【趙曰言郡封𨿽仍是陽城郡而夫人之國加爲鄧國是爲新矣】紫誥鸞回紙【趙曰紫誥紫錦之誥也鸞回紙謂紙上之字有回鸞之辧也】淸朝燕賀人【洙曰大廈成而燕雀相賀】遠傳冬筍味【洙曰孟宗後母好筍令宗冬月求之宗入竹林痛哭筍爲之生】更覺防衣春奕葉班姑史【洙曰班姑曹世叔妻班彪之女名昭字惠姬博學髙才世叔早卒有節行法度兄固著漢書其八表及天文志未及竟而卒和帝詔昭就東觀蔵書閣踵而成之】芬芳孟母鄰【洙曰潘安仁閒居賦此裏仁以爲美孟母所以三徙】義方兼有訓【洙曰左傳愛子教之以義方】詞翰兩如神【蘇曰王獻之詞語秀麗筆畫雄勁兩如神江左爲獨步】委曲承顏體騫飛報主身可憐忠與孝雙美畫麒麟【洙曰麒麟閣名也上畫忠臣像】

江陵望幸【洙曰望車駕臨幸也時大駕在蜀廣徳元年作】

補注【鶴曰江陵以上元元年九月建都故詩云雄都元壯麗王內翰云望車駕臨幸時大駕在蜀然明皇幸蜀在至徳元載是時未以江陵爲都當時代宗幸陜時此詩合是廣徳元年是年代宗幸陜以衛伯玉有幹略乃拜江陵尹荊南節度等使意是時代宗有意幸江陵故有此作梁權道編在大歷三年殊無義無乃循舊次耳故此詩與前篇俱不應編在大歷三年詩內】

雄都元壯麗【洙曰漢髙紀上見宮室壯麗怒蕭何曰非壯麗不足重威】望幸歘威神【洙曰魯靈光殿賦景福兮帝室之威神甘泉賦配帝宮之懸圃兮象泰壹之威神趙曰顏延年車駕幸京口云望幸傾五州也歘許勿反注云有所吹起也】地利西通蜀天文北照秦【定功曰謂長安在荊渚之北】風煙含越烏【洙曰謝元暉詩風煙有鳥路江漢恨無梁古詩越鳥巢南枝】舟楫控吳人未枉周王駕【洙曰顏延年車駕幸亰口詩虞風載帝狩夏諺頌王遊春方動宸駕望幸傾五州又周禦窮轍迹夏載歷山川周王駕謂穆王滿】終期漢武巡【洙曰漢武行幸雍幸汾陰滎陽還至洛陽瞻望河洛巡狩豫州】甲兵分聖防【蘇曰羊祜得聖防耒分甲兵西北防秋】居守付宗臣【洙曰蕭何傳漢之宗臣左傳君行則居守蘇曰趙勝大事付宗臣議論】補注【鶴曰宗臣指郭子儀按史雍王適爲闗內兵馬元帥郭子儀副之復京師以子儀爲京畱守】早發雲臺仗恩波起涸鱗【洙曰哀江南賦由有雲臺之仗涸鱗見餘波期救涸注】

江邊星月二首【大歷三年作】

補注【鶴曰詩云江月辭風防江星別露船當是大歷三年秋江陵舟中作】

驟雨淸秋夜金波耿玉繩【洙曰謝元暉詩淸河晨耿耿寒渚夜蒼蒼金波麗鳷鵲玉繩低建章趙曰金波言月玉繩言星】天河元自白江浦向來澄映物連珠斷【洙曰史五星如連珠】緣空一鏡升【洙曰古詩破鏡飛上天】餘光憶更漏況乃露華凝【洙曰謝莊詩露華識猿音】

江月辭風防江星別霧船雞鳴還曙色鷺浴自晴川歷歷竟誰種【洙曰謝惠連詩亭亭映江月古詩天上何所有歷歷種白楡】悠悠何處圓【洙曰沈休文詠月淸光信悠悠謝希質月賦升淸質之悠悠降澄暉之藹藹】客愁殊未巳他夕始相鮮

舟月對驛近寺【大歷三年作】

補注【鶴曰題云舟月又詩雲月朗自明船朱樓白水邊當是大歷三年舟中作】

更深不假燭月朗自明船金剎靑楓外【洙曰西京雜記以黃金爲剎】朱樓白水邊【趙曰馮衍顯志賦伏朱樓而四望】城烏啼眇眇【洙曰左傳叔向曰城上有烏齊師其遁】補注【希曰江陵府松滋縣有白水鎭古樂府有烏夜啼漢文紀以眇眇之身師古曰眇眇猶言細末也】野鷺宿娟娟【蘇曰張充月賦照娟娟之沙鷺】皓首江湖客鉤簾獨未眠

舟中【大歷三年作】

補注【鶴曰詩云風餐江柳下雨臥驛樓邊卽前篇所謂驛近寺之驛也當是大歷三年在江陵作】

風餐江柳下雨臥驛樓邊【蘇曰阻風餐柳下值雨坐蓬窻句法絕妙不知誰詩也恨不見全篇與魯直讀至此遂記而疏之疑子美亦法此二句而作也其詩二句在晉文類中】結防排漁网連檣並米船【洙曰檣船上帆竿】今朝云細薄昨夜月淸圓飄泊南庭老只應學水仙【趙曰公自謂也】

遣悶【大歷三年作】

補注【鶴曰詩云地濶平沙岸舟虛小洞房當是大歷三年江陵作】

地濶平沙岸舟虛小洞房【洙曰謝元暉洞房殊未曉】使塵來驛道城日避烏檣【洙曰一作烏槍趙曰泊船之處近城日爲城所障不照及檣故曰避烏檣】暑雨畱蒸濕江風借夕涼【蘇曰段瑄泛舟夜聞江風淸冷瑄欣然曰馮夷借我一夕之涼】行雲星隱見【賢徧切】疊浪月光芒螢鑑緣帷徹【趙曰螢光可以照物故曰螢鑑】蛛絲罥鬢長【罥音畎防伯曰罥鬢猶掠鬢也】哀箏猶憑幾【憑皮孕切】鳴笛竟霑裳倚著如秦贅【之芮切洙曰賈誼傳秦人家富子壯則出分家貧子壯則出贅師古曰言其不出妻家亦猶人身之有贅一說贅質也家貧無有聘則以身爲質也君平曰子美寓他鄕如贅婿然】過逢類楚狂【洙曰楚狂接輿】气沖看劍匣【洙曰任彥升劍气淩雲又張華見劍气沖牛斗】穎脫撫錐囊【洙曰平原君傳曰夫賢士之處世也譬如錐之處囊中其末立見毛遂曰使遂早得處囊中乃脫穎而出非特末見而已】妖孽闗東臭兵戈隴右瘡【蘇曰班仲升云隴右兵戈瘡痍未艾】時淸疑武略世亂局文塲餘力浮於海【洙曰語道不行乘桴浮於海】端憂問彼蒼【洙曰見賦端憂多暇注詩彼蒼者天】百年從萬事故國耿難忘【蘇曰辛受老年百事俱廢無心系戀惟故國舊友耿耿難忘】

江陵節度陽城郡王新樓成王請嚴侍禦判官賦七字句同作【大歷三年作】

補注【鶴曰公以大歷三年暮春至江陵而今詩雲樓上炎天冰雪生當是其年夏作也史云伯玉大歷初丁母憂則是時未再期也𨿽曰起復亦不當作樓命客賦詩當時士論丑之宜哉】

樓上炎天冰雪生髙飛燕雀賀新成【洙曰淮南子大廈成而燕雀相賀】碧窗宿霧蒙蒙濕朱栱浮雲細細輕【修可曰晉羊球登西樓賦云畫棟浮細細之輕雲朱栱濕蒙蒙之飛雨王逸少見之擊節愛羨竟日】杖鉞褰帷瞻具美【洙曰見杖鉞築疆開意防注賈琮爲冀州刺史舊典傳車駕驂垂赤帷裳迎於州界及琮之部升車言曰刺史當逺視廣聴糾察善惡何有反設垂帷裳以自掩塞乎乃命禦者褰之百城聞風自然悚震】投壺散秩有餘淸【洙曰祭遵投壺雅歌】自公多暇延參佐江漢風流萬古情【洙曰庾亮鎭武昌佐吏乘月登樓不覺亮至將避之亮曰少住吾於此興不淺陶侃曰亮非獨風流兼有爲政之術】

又作此奉衛王

補注【鶴曰詩云三伏炎蒸定有無則是與前篇不相逺作】

西北樓成雄楚都遠開山嶽散江湖二儀淸濁還髙下【洙曰陽淸爲天陰濁爲地】三伏炎蒸定有無補注【鶴曰王坦之傳二儀以至公立徳列於淸輕者上爲天濁重者下爲地又河圗括地象兩儀未分其气混沌淸濁旣分伏者爲天偃者爲地漢郊祀志作伏祠孟康曰六月伏日也周時無至此乃有之師古曰伏者謂陰气將起迫於殘陽而未得升故爲蔵伏因名伏日也立秋之後以金代火金畏於火故至庚日必伏庚金也】推轂幾年惟鎭靜【洙曰推吐回切馮唐傳推轂遣將趙曰推轂以言衛王奉命爲將】曳裾終日盛文儒【洙曰鄒陽何王之門不可曵長裾乎】白頭授簡焉能賦【洙曰雪賦受簡於司馬大夫漢書登髙能賦可爲大夫】愧似相如爲大夫

舟出江陵南浦奉寄鄭少尹審【大歷三年作】

補注【鶴曰鳴螿隨泛梗別燕赴秋菇當是大歷三年秋作是時公移居公安公安在江陵之南故出南浦也時鄭審爲江陵少尹】

更欲投何處飄然去此都【洙曰賈誼何必懷此都】形骸元土木【洙曰嵇紹土木形骸龍章鳯姿】舟楫復江湖社稷纒妖气【洙曰左太衝姦回贔兵纒紫微】干戈送老儒百年同棄物萬國盡窮途【洙曰見今日暮途窮注】雨洗平沙淨天銜濶岸紆鳴螿隨泛梗【趙曰螿音將蟬也螿得梗而托之故隨泛梗而鳴蘇曰蟬屬郭林宗如寒螿隨泛梗固亦難安】補注【希曰爾雅釋蜆云蜆一名寒蜩又名寒螿似蟬而小靑赤色者也】別燕起秋菇【洙曰宋玉燕翩翩其辭歸蘇曰李充云別燕背人去雙起秋蒲菇趙曰菇雕胡也】棲托難髙臥【洙曰孔明髙臥南陽趙曰言其方有棲托難於髙枕以自安也】饑寒迫向隅【洙曰前漢刑法志滿堂飲酒一夫向隅而泣】寂寥相喣沫【洙曰莊子與其相喣以濕相濡以沫孰若相忘於江湖】浩蕩報恩珠【洙曰漢武帝昆明之池去魚後銜明珠報之又隨侯見傷蛇以藥封之蛇銜明珠】溟漲鯨波動【洙曰謝靈運溟漲無端倪】衡陽雁影䢐【洙曰蜀都賦云雁銜蘆木落南翔冰泮北䢐又應徳璉將就衡陽棲】南徵問懸榻【洙曰陳蕃爲樂安太守郡人周璆字而不名特爲置一榻去則懸之】東逝想乘桴【洙曰語乘桴浮於海】濫竊商歌聴【洙曰北山移文竊吹艸堂濫巾北嶽七啟云此子商歌之狀】時憂卞泣誅【洙曰楚人卞和以玉璞三獻不遇楚王遂再刖其足】經過憶鄭驛【洙曰鄭莊置驛】斟酌旅情孤

江南逢李年【大歷三年作】

補注【鶴曰梁權道編在大歷三年作荊南詩內按公以是年正月出峽暮春至江陵今詩云落花時節又逢君正其時也】

岐王宅裏尋常見崔九堂前幾度聞【洙曰公自注云卽殿中監崔滌中書令湜之弟】補注【鶴曰按舊史岐王睿宗子始名隆範後避宗諱去二名曰範與薛王誅太平公主並封滿五千戶開元十四年薨贈太子諡惠文王好學工書無貴賤爲盡禮接待讓皇帝贈云申岐王居安興坊天寶三載以惠宣太子男略陽公珍爲嗣岐王公當開元十四年𨿽巳十五嵗有登門之理然是時未有梨園弟子當是指嗣岐王而云則公見李年必在天寶十載已後】正是江南好風景落花時節又逢君【洙曰明皇雜錄雲天寶中上命宮中女子數百人爲梨園弟子皆居宜春北院上素曉音律時有馬仙期李年賀懷智皆洞知律度安祿山自範陽入覲亦獻白玉簫管數百事皆陳於梨園自是音響殆不類人間有年特承顧遇於東都大起第宅僣侈之制逾於公侯流廢江南毎遇良辰勝景常爲人歌數闋座上聞之莫不掩泣罷酒】

官亭夕坐戱簡顏十少府【大歷三年作】

補注【鶴曰詩雲南國調寒杵西江浸日車又題云官亭夕坐及簡顏十少府顏公安慰也當是大歷三年公安作公嘗賦醉歌行有神仙中人不易得顏氏之子才孤標正其人也官亭當在公安】

南國調寒杵【趙曰庾信夜聴搗衣詩調聲不用吟】西江浸日車【趙曰淮南子日乘車駕以六龍羲和爲馭】客愁連蟋蟀【洙曰詩蟋蟀在堂】亭古帯蒹葭【洙曰詩蒹葭蒼蒼】不返靑絲鞚【趙曰鞚馬勒也靑絲爲之】虛燒夜燭花老翁須地主細細酌流霞【修可曰抱朴子載項曼卿言到天上仙人以流霞杯飲之】

秋日荊南述懷三十韻【大歷三年作】

補注【鶴曰此詩當是大歷三年秋未移公安前作】

昔承推奬分愧匪挺生材遲暮宮臣忝【洙曰陸機詩矯迹厠宮臣】艱危衮職陪【洙曰詩衮職有闕趙曰公自言當肅宗時拜拾遺掌供奉諫諍】揚鑣隨日馭【鄭曰鑣悲驕切馬銜也】折檻出雲臺【洙曰朱云折檻顯宗畫二十八將於雲臺見致君丹檻折】罪戾寛猶活干戈塞未開【趙曰上欲誅甫賴張鎬救之而免言一出之後干戈日相尋也】星霜鳥變【洙曰古詩玉衡指孟冬眾星何歷歷白露霑野艸時節忽復易秋蟬鳴樹間鳥逝安適趙曰鳥燕也星霜之中見鳥變則不一其年矣】補注【希曰詩天命鳥毛氏曰鳥鳦也孔氏曰釋鳥云燕燕鳦也色故又名鳥月令仲春鳥至】身世白駒催【洙曰莊子知北遊人生天地之間若白駒之過郤忽然而巳釋文白駒或云日也郤本作隙張良願棄人間事學道輕舉呂后彊食之曰人生如白駒之過隙何自苦如此】伏枕因超忽扁舟任往來九鉆巴噀火三蟄楚祠雷【洙曰語鉆燧攺火後漢欒巴噀酒救蜀火謂之巴噀火則欒巴所噀之火以形容其在成都及東川及夔州凡在蜀地者九遇淸明鮑曰山谷簡王觀復曰子美入蜀下峽年月詩中可見其曰九鉆巴噀火三蟄楚祠雷則往來兩川九年在防州三年可知矣趙曰公以八月在夔在江陵是爲雷之三蟄矣雷以三月而奮而以八月而蟄也謂之楚祠雷則楚人所祠之雷蓋楚人好祠祭也】補注【希曰公以干元二年冬入蜀大歷三年下峽恰是九春其中在防三年故曰三蟄楚祠雷楚祠謂楚襄王所遊之地寰宇記謂防有古楚宮也趙謂楚人所祠之雷則非止謂在防見三冬蓋永泰元年秋至云安而大歷三年春下峽所以爲三冬】望帝傳應實【洙曰見杜防詩注】昭王問不回【洙曰僖四年傳齊侯遂伐楚楚子使與師言曰君處北海寡人處南海惟是風馬牛不相及不虞君之渉吾地也何故管仲對曰爾貢苞茅不入王祭不供無以縮酒寡人是徴昭王南徵而不復寡人是問對曰貢之不入寡君之罪也敢不共給昭王之不復君其問諸水濵】蛟螭深作橫【戶孟切】豺虎亂雄猜【趙曰此兩句托興時有跋扈之彊臣賊盜之巨猾故也】素業行已矣浮名安在哉【蘇曰李膺前輩浮名安在爭如一樽醇醪斷送嵗月何苦區區計較名利耶】琴烏曲怨憤庭鶴舞摧頽【洙曰琴烏曲烏夜啼也吳人舞白鶴於市】秋水漫湘竹【洙曰湘妃揮淚濺竹竹皆斑】陰風過嶺梅【洙曰大庾嶺多梅人號梅嶺】苦揺求食尾【洙曰司馬子長報任少卿書曰猛虎在深山百獸震恐及在檻穽之中揺尾而求食積威約之漸也】常曝報恩腮【洙曰見浩蕩報恩珠注三秦記江海集龍門魚登者化龍不登者防額曝腮】結舌防讒柄探腸有禍胎【洙曰前漢博士結舌而不談枚乘傳禍生有胎】蒼茫步兵哭【洙曰阮籍爲步兵哭途窮】展轉仲宣哀【趙曰仲宣王粲也以避難流離作士哀詩】饑借家家米【鄭曰籍秦昔切】愁徴處處杯休爲貧士嘆任受眾人咍得喪初難識榮枯劃易該差池分組冕合沓起蒿萊不必伊周地皆登【一作知】屈宋才【洙曰伊尹周公屈原宋玉】漢庭和異域【洙曰前漢匈奴傳和親之論發於劉敬是時天下初定遭平城之難故從其言約結和親賂遺單於冀以求安邊境逮至孝文與通闗市妻以漢女增厚其賂嵗以千金而匈奴數背約束屢被其害】晉史坼中臺【洙曰晉中臺坼而張華誅】霸業尋常體宗臣忌諱災羣公紛戮力聖慮窅徘徊【鄭曰窅伊鳥切深目也】數見銘鐘鼎【洙曰季武子作林鐘之銘銘魯公衛孔悝鼎銘】眞宜法斗魁【洙曰隋志北斗一至四爲魁五至七爲杓】願聞鋒鏑鑄【洙曰賈誼過秦論秦收天下之兵聚之咸陽銷鋒鏑鑄以爲金人十二以弱天下之兵】莫使棟梁摧【洙曰衛玠卒謝琨哭之曰梁棟折不覺哀趙曰晉陸玩拜司空謂賔客曰以我爲三公是天下無人矣索酒著柱間祝曰當今乏才以爾爲柱石之臣莫傾人梁棟】磐石圭多剪【洙曰漢封子弟磐石之宗成王封康叔剪桐葉爲圭】凶門轂少推【洙曰馮唐傳曰臣聞上古王者遣將也跪而推轂修可曰唐李衛公對唐太宗曰古者命將受鉞鑿凶門而出】垂旒資穆穆【洙曰詩天子穆穆】祝网但恢恢【洙曰成湯祝网老子天网恢恢】赤雀翻然至黃龍不假媒【洙曰春秋孔魚圗曰鳥化爲書孔子奉以告天赤雀集書上化爲黃玉後漢黃龍見於譙趙曰此言祥瑞也遁甲曰赤雀不見則國無賢注赤雀主銜書陽精曰孫應圗曰黃龍者四龍之長也王者不漉池而漁則應和气而遊於池沼】賢非夢傅野【洙曰髙宗夢得說於傅巖之野】隱類鑿顏壞【洙曰揚雄傳或鑿壞以遁莊子魯君聞顏闔賢欲以爲相使者往聘因鑿後垣而亡壞壁也】自古江湖客防心若死灰【趙曰莊子心可使若死灰師曰唐六典注云補闕拾遺武后垂拱中置子美肅宗時爲左拾遺故云陪衮職琴錄曰琴曲有烏夜啼吳兢古樂府解題云烏夜啼宋臨川王義慶造也鋒鏑鑄棟梁摧並見前注史記成王與叔虞戱削桐葉爲珪曰以此封若史佚曰天子無戲言言則史書之禮成之樂歌之於是遂封叔虞於唐李衛公對唐太宗曰古者出師命將齋三日授之以銊推其轂曰進退惟時軍中但聞將軍之令不聞君命揚鑣隨日馭謂侍肅宗於靈武也折檻出雲臺謂諫房琯事見逐華州司功也火九鑽雷三蟄則知子美之客防巴凡九年矣望帝乃蜀帝其防化爲杜防父老相傳其言不虛子美居楚地托言昭王不回之事蛟螭豺虎以諭荊楚盜賊之多自亂離以來元勲舊徳皆擯棄不用而武夫年少多驟遷故子美有得喪難識榮枯易該之語而下文又言差池分組冕合沓起蒿萊又云賢非夢傅野皆托諷濫進者多也漢庭和異域言回紇送兵來助唐求尙主也晉史拆中臺言房琯得罪也霸易尋常體言雜用霸道也宗臣忌諱災言宗臣不敢直言也磐石圭多剪言廣封同姓也凶門轂少推言命將多非其人也子美意欲朝廷禮敬大臣寛大憲网自然朱鳯來黃龍至無使賢人隱遁則天下不約而自平也隱類鑿顏壞公自諭】

秋日荊南送石首薛明府辭滿告別奉薛尙書頌徳敍懷斐然之作三十韻【大歷三年作】

補注【鶴曰按新唐書吐蕃傳永泰大歷間再遣使者來聘於是戶部尙書薛景仙往報此詩云聞道和親入又云防渉體何如則薛尙書乃景仙也石首乃江陵屬邑公以大歷三年至荊南當是其年秋作】

南徵爲客久西別君初【趙曰上句言在江陵也梁張纘南徵賦西屬西之時乃秋日也】嵗滿歸鳬舄【趙曰鳬舄以薛明府之爲縣令卽王喬之乘鳬】秋來把雁書【趙曰得尙書兄之書也雁書使蘇武事】荊門畱美化【洙曰唐蕭銑屯軍荊門號荊門軍在夷陵鄭曰荊門山名十道志荊州江陵縣郢城縣東南岸有荊門山】姜被就離居【洙曰續漢書姜肱兄弟三人皆以孝行著名肱年長與二弟共被臥親友如此】聞道和親入【洙曰見肯慮白登圍注】垂名報國余連枝不日並八座幾時除【洙曰見起居八座太夫人注景帝紀注凡言除者除故官就新官趙曰言尙書與薛石首不日相並如木之連理枝】往者胡星孛【洙曰胡星旄頭也孛星光芒短其光四出孛孛然趙曰指言祿山也】恭惟漢网疎【洙曰漢刑法志禁网疎濶】風塵相澒洞【澒胡孔切洙曰洞簫賦風澒洞而不絕趙曰凡兵之地謂之風塵淮南子曰未有天地之時鴻蒙澒洞莫知其門】天地一丘墟【洙曰王粲詩崤函復丘墟趙曰言人民寡城郭荒也】殿瓦鴛鴦坼【洙曰鄴都銅雀臺皆鴛鴦瓦庾信賦昔爲一雙瓦飛入魏王宮趙曰魏文帝問晉宣王曰吾夢殿屋兩瓦墜地化爲鴛鴦何也宣對曰後宮當有暴死者帝曰吾詐卿耳宣曰夫夢者意耳茍以誠言便占吉凶言未卒黃門令奏宮人相殺】宮簾翡翠虛【洙曰西京雜記有翡翠簾】鉤陳摧徼道【洙曰西都賦周以鉤陳之位衛以嚴更之署又周廬千列徼道綺錯】槍櫐失儲胥【洙曰長楊賦木擁槍櫐以爲儲胥注槍櫐作木槍相櫐爲柵也儲胥館名櫐力軌切趙曰上四句以言京師之陷而宮殿之毀也】文物陪巡狩【趙曰指言肅宗幸鳯翔文物陪則衣冠集於此】親賢病拮據【趙曰詩予手拮據注云拮據撠挶也】公時呵猰防【洙曰猰防摩牙而食人定功曰爾雅猰防類防虎牙食人】首唱卻鯨魚【趙曰鯨魚大魚左傳曰取其鯨鯢以爲京觀呵猰防卻鯨魚以譬卻退巨賊之義】勢愜宗蕭相【洙曰蕭相謂蕭何也國之宗臣】材非一範睢【趙曰公自注蓋秦拜範睢爲客卿卒聴其謀使五大夫綰伐魏防懷其相秦也東伐韓少曲髙平防之又以其謀縱反間於趙趙以馬服子代亷頗大破趙於長平皆範睢之謀故以比諸將】屍塡太行道【行胡剛切】血走浚儀渠【洙曰大行山在河北浚儀渠汴河也】滏口師仍防【滏萬矩切水名】函闗憤巳攄紫微臨大角【洙曰隋天文志紫微大帝之座也又大角一星在攝提天王座也又名天棟趙曰言肅宗還長安也】皇極【洙曰皇極乘輿輿子輦屬】正乘輿【趙曰洪範曰建用皇極史曰乘輿反正皇極】賞從頻峨冕【從才用切洙曰僖二十四年傳晉侯賞從亡者】殊恩再直廬【洙曰公自注公舊執金吾新受羽林前後二將軍趙曰直廬則直宿殿廬也】豈惟髙衛霍曾是接應徐【洙曰衛靑霍去病應徳璉徐公幹】降集翻翔鳯【洙曰賈誼賦鳯凰翔於千仞兮覧徳輝而下之趙曰言兄弟如鳯之翺翔也】追攀絕眾狙【洙曰莊子朝三暮四眾狙皆怒】侍臣雙宋玉【洙曰宋玉楚大夫】戰防兩穰苴【洙曰穰苴有司馬兵法趙曰以文章言之則文章如宋玉以戰防言之則武略如穰苴乃所以美薛之兄弟也】鑑澈勞懸鏡【趙曰公言蒙尙書之鑑照澄澈如鏡之懸也】荒蕪巳荷鋤【洙曰見眷言終荷鋤注】向來披述作【洙曰石首處見公新文一卷】重此憶吹噓【洙曰見只待吹噓送上天注】白髮甘凋喪靑雲亦捲舒經綸功不朽【趙曰又言薛尙書也】防渉體何如【洙曰公自注公須奉使和吐蕃見上】應訝耽湖橘【洙曰潭洲有橘洲】常餐占野蔬十年嬰藥餌【洙曰見藥餌扶吾隨所之注】萬里狎樵漁揚子淹投閣【洙曰見子云識字終投閣注】鄒生惜曳裾【洙曰鄒陽書何王之門不可曳長裾趙曰公自況也】但驚飛熠燿【洙曰詩熠燿宵行】不記攺蟾蜍【洙曰張景陽下車如昨日蟾蜍四五圎】煙雨封巫峽江淮略孟諸【洙曰孟諸九澤名云】補注【希曰禹貢孟諸在豫州之境注云張魚反又音諸左傳爾雅皆作孟諸宋藪澤也漢書八藪爲囿師古曰謂宋有孟諸云云】湯池𨿽險固【洙曰金城湯池蘇曰侯本論曰金城湯池𨿽然險固亦不可恃】遼海尙闐淤努力輸肝膽休煩獨起予【洙曰語起予者商也趙曰時幽燕猶有不順命者前漢溝洫志塡淤反壤之害師古曰塡淤謂壅泥也末句所以激之師曰師古曰以木槍及櫐繩連結以爲儲胥有儲蓄以待所須也薛尙書嘗奉使回紇乞兵以助討故云聞道和親入垂名報國余文物陪巡狩言尙書昔隨宗幸蜀親賢病拮據言皇子皆流離辛苦也猰防諭盜賊公時唱大義以討賊豈特一範睢相秦但復魏齊之讎乎滏口師仍防言公督諸節度兵防於滏口收復京師故曰函闗憤巳攄皇極正乘輿言天子還京也豈惟髙衛霍曾是接應徐徳璉公幹文士也天子中興非特賞功又禮文儒而公文倍宋玉武過穰苴侍帝廟堂子美但荷鋤躬耕而巳故曰荒蕪已荷鋤遼海尙塡淤言祿山未平故子美末章勉薛尙書爲國立功不獨爲詩以起予也】

哭李尙書之芳【大歷三年作】

補注【鶴曰按宗室世系表之芳乃蔣王惲之孫又舊史云安祿山奏爲範陽司馬祿山反自防歸京師廣徳二年兼禦史大夫使吐蕃被畱二嵗乃得歸拜禮部尙書攺太子賔客於後篇云還瞻魏太子賔客減應劉舊史云廣徳二年使吐蕃而通鑑云廣徳元年四月遣兼禦史大夫李之芳等使於吐蕃爲虜所畱二年乃得歸此詩云江湖涕然後篇雲江雨濕銘旌則李之旅櫬不曾歸長安但客葬於荊州故詩又云復土昭丘逺詩作於大歷三年江陵府所以復有湖風井逕秋之句】

漳濵與蒿裏逝水竟同年【洙曰李延年分送喪歌爲二等薤露送王公大人蒿裏送士大夫庻人使挽柩著歌之爲挽歌】補注【希曰武五子傳蒿裏召兮郭門閱師古曰蒿裏死人裏】欲掛畱徐劍【洙曰見把劍見徐君注】猶回憶戴船【洙曰見應尋戴安道注】相知成白首【洙曰潘安仁投分寄石友白首同所歸】此別閒黃泉【洙曰左傳不及黃泉】風雨嗟何及江湖涕然【胡畎切洙曰詩嗟何及矣文中子然流涕】修文將管輅【洙曰見修文地下郎注趙曰言李尙書奇才如魏之管輅】奉使失張騫【洙曰見查上覓張騫注】史閣行人在【洙曰周禮大行人小行人趙曰史閣言書名於史冊也】詩家秀句傳【蘇曰陸士龍題詩對南山日晚得佳句】客亭鞍馬絕【彭曰此言子美爲客停畱於此李公無復鞍馬來相尋矣】旅櫬网虫懸【洙曰沈休文詩网虫垂戶織夕鳥傍檐飛】復魄昭丘逺【洙曰登樓賦西接昭丘楚昭王墓】歸魂素滻偏【洙曰宋玉魂兮歸來鄭曰滻所簡切趙曰素滻長安之水也言李尙書乃長安人也潘安仁西徵賦地有防素滻大臨曰此二句言李葬於此】樵蘇封葬地喉舌罷朝天【洙曰李固云陛下之有尙書猶天之有北斗斗爲天之喉舌尙書亦猶陛下之喉舌】秋色凋春艸王孫若个邊【洙曰招隱芳艸兮萋萋王孫兮不歸大臨曰此言李卽與春艸爲鄰矣】

重題

補注【鶴曰謂之重題又詩云湖風井逕秋與前篇秋色凋春艸葉當是同時作】

涕灑不能收哭君餘白頭兒童相顧盡【洙曰言少時相顧今盡於此矣】宇宙此生浮江雨銘旌濕【洙曰記曰銘明旌】湖風井逕秋【洙曰蕪城賦歌曰邊風急兮城上寒井逕滅兮丘隴殘】還瞻魏太子賔客減應劉【洙曰曹丕書曰應徐陳劉一時俱逝矣趙曰公自注云公曆禮部尙書薨於太子賔客應則應瑒劉則劉楨】

獨坐【大歷三年作】

補注【鶴曰詩云江斂洲渚出天虛風物淸當是江陵作梁權道亦編在大歷三年荊南詩內】

悲秋回白首倚杖背孤城江斂洲渚出【洙曰謝惠連詩蕭條洲渚祭】天虛風物淸滄溟服【洙曰一作恨】衰謝朱紱【洙曰易曰朱紱方來】負平生【趙曰公賜緋矣負平生言無所用於時也】仰羨黃昏鳥投林羽翮輕【師曰黃昏鳥猶得所歸子美以久客他鄕曾歸鳥之不如乎】

暮歸【大歷二年作】

補注【鶴曰詩雲南度桂水闕舟楫北歸秦川多鼓鞞當是大歷二年夔州作而梁權道編在三年荊南詩內按公三年正月出峽舟達江陵秋移公安有舟中出南浦詩非無舟楫又詩云霜黃碧梧白鶴棲城上擊柝復烏啼則詩乃秋末作若在大歷三年作則其年秋在公安冬移嶽陽有舟雪灑寒燈之句與闕舟楫愈不葉趙注云城上擊柝爲白帝城爲是是年吐蕃宼靈州邠州京師戒嚴故曰北歸多鼓鞞三年𨿽吐蕃亦宼邠靈州京師亦戒嚴然若作江陵作則北歸長安不由秦川】

霜黃碧梧白鶴棲城上擊柝復烏啼【趙曰白帝城也易重門擊柝修可曰琴曲有烏夜啼宋臨川王義慶造也】客子入門月皎皎【洙曰詩月出皎兮】誰家搗練風淒淒【洙曰詩風雨淒淒】南渡桂水闕舟楫【師曰恨無濟川之才】北歸秦【洙一作洛】川多鼓鞞【趙曰時吐蕃之兵未息也師曰言京師尙屯兵以防守也】年過半百不稱意明日看云還杖藜

移居公安敬贈衛大郎鈞【大歷三年作】

補注【鶴曰公以大歷三年秋移居公安此詩雲水煙通徑艸秋露接園葵乃是時作】

衛侯不易得余病汝知之雅量涵髙逺淸襟照等夷【尹曰袁粲答王儉詩老夫亦何寄之子照淸襟淸气溢素襟彥輔曰夷平也謂平交也】平生感意气【趙曰言意气之感也】少小愛文辭【蘇曰羊欣少小愛筆研文辭名公多奇之】河海由來合風雲若有期【洙曰河出昆侖千里一曲九曲入海古詩風雲若遇防】形容勞宇宙【洙曰陶潛寓形宇宙復幾時趙曰言憔悴垂老於世】質朴謝軒墀【趙曰言無復仕於朝廷】自古幽人泣【洙曰易幽人貞吉】流年壯士悲【蘇曰文選流年苒苒壯士悲感】水煙通徑艸秋露接園葵【洙曰陸士衡園葵詩種葵北園中零露垂鮮澤趙曰述其移居於公安之地也】入邑豺狼鬭【趙曰以比盜賊也】傷弓鳥雀饑【趙曰以比窮困之民也】白頭供宴語【趙曰公自謂也】烏幾伴棲遲【趙曰烏皮幾也言遷於公安惟有此物】補注【希曰夏侯若東方朔畫像贊棲遲下位】交態遭輕薄【洙曰古詩五陵輕薄皃】今朝豁所思

公安送韋二少府匡贊【大歷三年作】

補注【鶴曰詩云時危兵甲黃塵裏日短江湖白髮前是大歷三年秋晚作是年吐蕃入宼京師戒嚴】

逍遙公後世多賢【洙曰韋嗣立封逍遙公所隱谷曰逍遙谷田曰北史韋夐字敬逺孝寛之兄志尙夷簡淡於榮利號曰逍遙公故世系表謂韋氏九房以夐之後爲逍遙公房嗣立之後爲小逍遙公師曰子美稱逍遙公乃夐非嗣立】送爾維舟惜此筵念我能書【洙曰一作常能】數字至將詩不必萬人傳時危兵甲黃塵裏日短江湖白髮前古往今來皆涕淚斷腸分手各風煙【洙曰別賦造分手而銜涕又分手易前期】

贈虞十五司馬【上元寶應間作】

補注【鶴曰梁權道編在大歷三年公安詩內今考詩云百年嗟已半若在是年作則公巳五十七嵗當如暮歸詩云年過半百不稱意於此云百年虛過半今不云過而云巳意是上元寶應間在浣花作故雲沙岸風吹葉云江月上軒若在公安則未嘗捨舟所謂維舟倚前浦是也】

遠師虞祕監【世南】今喜識孫形象丹靑逼家聲器宇存【洙曰見烜赫舊家聲注蘇曰龎綂要識家聲先著器宇寛卑】淒涼憐筆勢浩蕩問辭源【蘇曰江緫詞源浩蕩學海淵深】爽气金天豁【洙曰王子猷西山朝來致有爽气】淸談玉露繁【洙曰董仲舒有玉杯繁露】佇鳴南嶽鳯【洙曰劉公幹鳯凰集南嶽徘徊孤竹根師曰衡山南嶽也】欲化北溟鯤【洙曰莊子北防有魚其名爲鯤化而爲鳥其名爲鵬】交態知浮俗【趙曰鄭莊傳翟公題門曰一貧一富乃知交態】儒流不異門【洙曰儒門流同門異戶】過逢連客位【洙曰沈休文詩客位紫苔生】日夜倒芳樽沙岸風吹葉云江月上軒【洙曰別賦月上軒而飛光】百年嗟巳半四座敢辭喧書籍終相與靑山隔故園【蘇曰南史王筠沈約見筠文咨嗟而嘆曰昔蔡伯喈見王仲宣稱曰王公之孫吾家書籍悉當相與僕𨿽不敏請附斯言師曰子美欲悉以書籍與虞庻幾傳子美之業也】

公安縣懷古【大歷三年作】

【魯曰吳大帝推蜀先主爲左將軍荊州牧鎭油口卽居此城時人號備爲左公故名其城曰公安】

補注【鶴曰詩云寒天催日短風浪與云平當是大歷三年秋晚作】

野曠呂蒙營【洙曰吳將呂蒙營於公安鄭曰十三州誌吳大帝封呂蒙爲孱陵侯居此地故曰營】江深劉備城【洙曰劉備初爲荊州牧】寒天催日短【蘇曰郡平客居多事值寒天鐘鼓催檐外日短】風浪與云平灑落君臣契【趙曰先主與諸葛也】飛騰戰伐名維舟倚前浦長嘯一含情【洙曰阮籍見孫登長嘯而返】

公安送李二十九弟晉肅入蜀餘下沔卾

補注【鶴曰公以大歷三年冬發公安往嶽陽今詩云檣烏相背發蓋其時故題云餘下沔卾後不果至武昌】

正解柴桑防【洙曰謝詩解防前侶柴桑屬潯陽郡鄭曰柴桑地名在江州】仍看蜀道行【趙曰送晉肅入蜀也】檣烏相背發【趙曰檣上刻爲烏形】塞雁一行鳴南紀連銅柱【洙曰見南紀標銅柱注】西江接錦城【洙曰世說成都城皆種芙蓉至秋開望之若城故號錦城】憑將百錢卜飄泊問君平【趙曰嚴君平賣卜於成都日閱數人得百錢乃止】

宴王使君宅題二首【大歷三年作】

補注【鶴曰詩云江湖墮淸月當是在荊南作梁權道編在公安詩內然均不出大歷三年秋王使君當是閒居邑中故云漢主追韓信蒼生起謝安】

漢主追韓信蒼生起謝安【洙曰漢王入闗諸將多逃蕭何獨追韓信晉謝安髙臥東山爲蒼生而起】吾徒自飄泊世事各艱難逆旅招邀近他鄕意緒寛補注【希曰意一本作思】不才甘朽質【洙曰楊惲書材行朽穢文質無所底】髙臥豈泥蟠【洙曰揚子龍蟠於泥趙曰所以自謙也】

泛愛容霜鬢畱歡卜夜闗【洙曰一作夜闌子美父諱閒諸家本辧兩處非閒字此亦可知其誤】補注【希曰鬢一本作髮闗一本作閒不惟無義又是公父諱王內翰云辧兩處非閒字此可知其誤又一本作夜闌爲是】自吟詩送老相勸酒開顏戎馬今何地【洙曰古詩戎馬徧九州】鄕園獨在山補注【希曰在一本作舊】江湖墮淸月【趙曰李白詩更看江月墮淸波】酩酊任扶還【蘇曰嵇康常醉人扶還家古詩但教長酩酊任自別人扶】

畱別公安太易沙門【大歷三年作】

補注【鶴曰沙門乃僧之通稱梁防稽沙門惠皎作髙僧傳云漢始有沙門唐元奘稱沙門是也詩雲沙村白雪猶含凍江縣紅梅已放春當是大歷二年冬起嶽陽時作】

隠居欲就廬山逺麗藻初逢休上人【洙曰湯休上人也】數問舟航畱制作長開篋笥擬心神沙村白雪仍含凍【師曰相如上林賦其北則含凍裂地渉冰掲河】江縣紅梅已放春先踏鑪峯置蘭若徐飛錫杖出風塵【洙曰鑪峯香鑪峯也在潯陽廬山有東西二村寺】

補注杜詩卷三十四

欽定四庫全書

補注杜詩卷三十五

宋黃希原本

黃鶴補注

曉發公安數月憇息此縣【大歷三年作】

補注【鶴曰大歷三年秋公移居公安冬深入嶽陽此詩作於其時詩云北城撃柝復欲罷謂九月吐蕃入防京城戒嚴今巳罷矣】

北城撃柝復欲罷【洙曰易重門撃柝哀七年傳魯撃柝聞於邾】東方明星亦不遲【洙曰晉傳云東方大明星光影照千里詩東有啟明西有長庚注曰旦出謂明星爲啟明日旣入謂明星爲長庚庚續也箋云啟明長庚皆有助日之名而無實光孫炎曰明星太白也出東方髙三捨而曰太白矣長庚不知是何星也或一星出在東西而異名或二者別星未能審也】鄰雞野哭如昨日【蘇曰張禹鄰雞哭野廐馬嘶風超坐拊髀望鄕長嘆】物色生態【洙曰一作生生】能幾時【洙曰顏延年日暮行樂歸物色桑楡時】舟楫眇然自此去【蘇曰鐘繇駕松舟檜楫眇然下驚波而去】江湖逺適無前期【洙曰沈休文別範安咸平生少年分手易前期趙曰無前期謂不知所止】出門轉盼巳陳迹【洙曰王羲之俛仰之間巳爲陳迹】藥餌扶吾隨所之【洙曰謝靈運防南亭詩藥餌情所止衰疾忽在期】

泊嶽陽城下【大歷三年作】

補注【鶴曰詩云舟雪灑寒燈當是大歷三年冬深作】

江國逾千里山城僅百層【洙曰顏延年賦臨廣望坐百層】岸風翻夕浪舟雪灑寒燈畱滯才難盡【洙曰管輅曰酒不可極盡吾欲持酒以禮持財以愚何患之有也史太史公自序太史公畱滯周南】艱危气益增【洙曰馬援曰大丈夫窮當益堅老當益壯趙曰史云懦夫增气】圖南未可料變化有鯤【洙曰荘子北溟有魚其名爲鯤鯤之大不知其幾千里也化而爲鳥其名爲之背不知幾千里也又云背負靑天而莫之夭閼焉而後乃今將圖南也】

防船苦風戱題四韻奉簡鄭十三判官泛

補注【鶴曰詩云漲沙霾艸樹舞雪渡江湖當是大歷三年在嶽陽時作】

楚岸朔風疾天寒鶬鴰呼【洙曰西都賦鳥則鶬鴰泛浮往來】漲沙霾艸樹【洙曰丘希範詩森森荒樹齊析析寒沙漲】舞雪渡江湖【洙曰古詩扁舟載風雪半夜渡江湖定功曰鮑照學劉公幹體云胡風吹朔雪千里渡龍山集君瑤防上飛舞兩楹間】吹防時時落【洙曰孟嘉傳嘉爲桓溫參軍旣和而正溫重之九月九日溫逰龍山參僚畢集時佐吏並著戎服有風吹嘉帽落墮桓謂左右及賔客勿言且以觀其舉止】維舟日日孤【洙曰詩泛泛楊舟紼纚維之】因聲置驛外【趙曰題云簡鄭十三判官故使鄭荘置驛事】爲覓酒家壚【洙曰司馬相如傳文君當壚郭璞曰壚酒壚師古曰賣酒之處累土爲壚以居酒甕四邊隆起其一面髙形如鍜壚故名壚耳】

登嶽陽樓【大歷三年作】

補注【鶴曰唐子西云過嶽陽樓觀子美詩不過四十字耳气象閎放涵蓄深逺殆與洞庭爭雄所謂富哉言乎者余謂一詩之中如吳楚東南拆乾坤日夜浮一聨尢爲雄偉𨿽不到洞庭者讀之可使胸次豁逹當是大歷三年作】

昔聞洞庭水【鄭曰在嶽州】今上嶽陽樓【洙曰風土記曰陽羨縣東有太湖中有包山山下有洞穴潛行地中無所不通謂洞庭地脈】吳楚東南坼【趙曰吳與楚地相接此實道洞庭濶逺之狀】乾坤日夜浮【趙曰言在乾坤之內其水日夜浮也語旣髙妙有力而言洞庭之光大過如此】補注【希曰渾天儀天如雞子地如雞子中黃孤居天內天大地小表裏有水四海之水浮於元气之上天地各乘气而立載水而行又水衡記天下之至多者水焉浮天而載地也】親朋無一字老病有孤舟【蘇曰孔伋友人見訪問先生何之伋揺溪上孤舟曰有此足以養老病復何愁焉】戎馬關山北慿軒涕泗流【洙曰老子戎馬出郊張景陽登防詩逺望涕泗流趙曰王仲宣登樓賦云慿軒檻以逺望向北風而開襟】

陪裴使君登嶽陽樓【大歷四年作】

補注【鶴曰詩云雪岸叢梅發春泥百艸生當是大歷四年初春作裴使君必嶽守故用陳蕃事詩云禮加徐孺子】

湖濶兼雲霧樓孤屬晚晴禮加徐孺子【洙曰後漢徐孺子豫章南昌人時陳蕃爲太守以禮請署功曹穉不免之郡旣謁而退蕃在郡不接賔客惟穉來時設一榻去則懸之後舉有道定功曰徐孺子公自比也】詩接謝宣城【洙曰謝暉爲宣城郡太守時之宣城出新林浦向板橋有云江路西來永歸流東北騖天際識歸舟雲中辧江樹】雪岸叢梅發春泥百艸生敢違漁父問從此更南徵【洙曰史記屈原傳令尹子蘭怒屈原使上官大夫短原於楚防王怒而遷之原至江濵被髮行吟澤畔漁父見而問之曰子非三閭大夫歟何故至此原曰舉世混濁而我獨淸眾人皆醉而我獨醒是以見放宋王作招魂辭曰獻歲發春兮汩吾南徵些】

過南嶽入洞庭湖【大歷四年作】

補注【鶴曰題云過南嶽入洞庭湖則當是自潭州回嶽陽作而詩云欹側風防滿防防水驛孤又雲翠牙穿裛槳碧節吐寒蒲正大歷四年正月自嶽陽之潭州時作殆謂自嶽陽過南嶽而入洞庭也梁權道亦編在其年赴湖南詩內】

洪波忽爭道岸轉異江湖鄂渚分雲樹衡山引舳艫【洙曰屈原九章乘鄂渚而返顧漢武紀舳艫千里師古曰舳音軸艫音盧鄭曰說文云舳舟尾艫舟前也】翠牙穿裛蔣碧節吐寒蒲【趙曰槳字在韻書音奨云所以隱船曰槳今詳其義乃菇蔣之蔣耳蓋蒲有節而蔣有牙也】補注【希曰淮南子原道訓篇浸潭苽蔣許氏注云浸潭之間以生苽蔣實苽者蔣實也苽讀觚哉之觚蔣讀水漿之漿今公乃作側聲用何也本艸蒲有九節者爲貴】病渇身何去春生力更無壤童犁雨雪漁屋架泥塗欹側風防滿微防水驛孤悠悠回赤壁【趙曰赤壁在夏口之東武昌之西鄭曰盛之荊州記曰薄沂縣防江一百里南岸名赤壁周瑜破魏武於赤壁東西一百六十里】浩浩略蒼梧【趙曰蒼梧在洞庭西南之地乃永州也】補注【希曰九域志載蒼梧山在道州】帝子畱遺恨曹公屈壯圖【洙曰屈平九歌湘君云帝子降兮北渚目眇眇兮愁予史記舜南巡狩崩於蒼梧之野禮記曰舜蒼梧二妃不從後漢獻帝紀建安十三年曹操自爲丞相南徵劉表表卒少子琮立以荊州降操以舟師伐孫權權將周瑜敗之於烏林赤壁周瑜傳曹公入荊州劉琮舉眾降權延見羣下問以計策瑜曰操𨿽托名漢相其實漢賊也操自送死而可迎之乎瑜請得精兵三萬人進往夏口爲將軍破之權曰老賊欲廢漢自立久矣徒忌二袁呂布劉表與孤耳今數雄巳滅惟孤尙存與老賊勢不兩立君言當撃甚與孤合此天以授孤也遂共圖計逆曹公遇於赤壁破之】聖朝光禦極殘孽駐艱虞才淑隨廝養【洙曰蒯通傳隨廝養之役者失萬乘之權守儋石之祿者闕卿相之位】名賢隱鍜鑪【鄭曰鍜鑪小冶也趙曰此言上𨿽復長安而吐蕃猶未息是爲駐艱虞才淑之人有隨廝養者名士之賢有隱鍜鑪者嵇康初居貧與向秀共鍜於支樹之下以自贍給】邵平元入漢【洙曰蕭何傳陳豨反髙祖自將至邯鄲而韓信謀反關中呂后用何計誅信上聞誅信使使拜何爲相國益封五千戶衛諸君皆賀卲平者故秦東陵侯謂何曰禍自此始矣上暴怒於外而居守於內非被矢石之難而益君封置衛者以今者淮陰新反於中有疑君心夫置衛衛君非所以寵君願君謝封勿受悉以家財佐軍何從其計上大悅】張翰後歸吳【洙曰晉文苑傳張翰吳人齊王冏辟爲大司馬東曹掾翰因見秋風起乃思吳中菇米蒪菜鱸魚嘆曰人生貴得適志何能羈宦數千里以要名爵乎遂命駕而歸】莫怪啼痕數危檣逐夜烏【洙曰檣掛防木也趙曰檣上刻烏以候風陰鏗詩檣轉向風烏】

宿靑艸湖【大歷四年作】

補注【鶴曰靑艸湖在嶽州與洞庭湖相連當是大歷四年赴湖南時宿此】

洞庭猶在目靑艸續爲名【夢符曰按嶽州圖經洞庭湖在縣西南一里荊州記云巴陵南有靑艸湖與洞庭湖相連周回數百里日月出沒其中鄭曰十道志在嶽州荊州記因靑艸山爲名周回八百里吳錄地誌巴陵有靑艸湖蓋洞庭本指吳縣南所謂太湖是也】宿槳依農事【趙曰楚人於湖中種田故宿槳依之也】郵籖報水程【趙曰舟中所用以知時也漏籌謂之郵籖古詩雞人司漏轉更籖】寒冰爭倚薄雲月逓微明湖鴈雙雙起人來故北徵【洙曰九歌云駕飛龍兮北徵邅吾道兮洞庭】

宿白沙驛【洙曰初過湖南五里大歷四年作】

補注【鶴曰詩云湖外艸新靑又云萬象皆春气當是大歷四年春赴湖南時經此】

水宿仍餘照【洙曰謝靈運入彭蠡湖日作客防倦水宿風湖難自論】人煙復此亭驛邊沙舊白湖外艸新靑萬象皆春气孤槎自客星【洙曰博物志曰仙查犯牛斗客星於蜀郡問嚴君平】隨波無限月【蘇曰景差湘江辭云隨波無限月愁殺獨醒人望月莫蘭酌流淚沾衣巾】的的近南溟【洙曰荘子鵬鳥海運則將徙於南溟南溟天池也】

湘夫人祠【大歷四年作】

【洙曰屈原九歌有湘夫人韓愈黃陵廟碑云湘旁有廟曰黃陵自前古立以祠堯之二女舜二妃者庭有古碑斷裂分散在地其文剝缺考圖記言漢荊州牧劉表兄立題碑曰湘夫人今驗其文乃晉太康九年又題其額虞帝二妃之碑非劉之立者秦博士對始皇帝云湘君者堯之二女舜妃者也劉向鄭亦皆以二妃爲湘君離騷九歌旣有湘君又有湘夫人王逸之解以爲湘君者自爲水神而謂湘夫人乃二妃也從舜南徵三苗不返道死沅湘之間山海經曰洞庭之山帝之二女居之郭璞疑二女者帝舜之後不當降小君爲其夫人因以二女爲天帝之女以余考之璞與王逸俱失也堯之長女娥皇爲舜正妃故曰君其二女英自宜降曰夫人也故九歌辭謂娥皇爲君謂女英爲帝子各以其盛者言之也禮有小君明其正者得稱君也書曰舜陟方乃死傳謂舜升道南方以死或曰舜死葬蒼梧二妃從之不及溺沅湘之間余謂竹書紀年帝王之沒皆曰陟陟升也謂升天也書殷禮陟配天言以道終其徳協天也書紀舜之沒云陟與竹書同文也其下言陟方乃死者所以釋陟爲死也地之勢東南下如言舜南巡而死宜言下方不得言陟方也以此謂舜死葬蒼梧之野於時二妃從之不及而溺者皆不可信】補注【鶴曰按九域志二妃廟在全州而全在唐爲永州故今全有零陵郡古城又灌陽縣舊屬永公自嶽之潭不應舟出此當是別有祠在洞庭之上流山海經云洞庭之山帝之二女居之宜有祠也詩云晚泊登汀樹微馨借渚蘋後篇祠南夕望云百丈牽江色孤舟泛日斜皆謂舟之所經則祠在洞庭之上長沙之下無疑故韓愈黃陵廟碑云以私錢十萬抵嶽州願易廟之圯桷腐瓦於刺史王堪之此詩當是大歷四年春作】

肅肅湘妃廟【洙曰肅肅敬也詩思齊肅肅在廟】空墻碧水春虫書玉佩蘚燕舞翠帷塵晚泊登汀樹微馨借渚蘋蒼梧恨不淺染淚在叢筠【洙曰湘妃涕泣以淚揮竹染竹成斑趙曰張華博物志云舜死二妃淚下染竹卽斑】補注【鶴曰竹紀云湘竹亦曰湘妃竹生瀟湘亦引博物志云舜南巡死於蒼梧二妃淚下染竹成斑二妃爲湘神故曰湘妃】

祠南夕望

補注【鶴曰與前篇同一時作】

百丈牽江色【洙曰海賦掲百丈所以牽船也連竹爲之】孤舟泛日斜興來猶杖屨目斷更雲沙山迷春竹【洙曰屈原九歌有山祠余處幽篁兮終不見天路險厄兮獨後來】湘娥倚暮花【洙曰湘娥屈平所謂湘君也郭璞江賦協靈運於湘娥】湖南淸絕地萬古一長嗟【蘇曰徐元詩萬古長安景搔頭一嘆嗟】

發白馬潭【大歷四年作】

補注【鶴曰詩雲水生春防沒又雲南徵且未回舊次在祠南夕望之後當是大歷四年赴湖南時作】

水生春防沒【洙曰吳志孫權傳注權爲牋與曹公說春水方生公宜速去】日出野船開宿烏行猶去花叢笑不來人人傷白首處處接金杯莫道新知要【趙曰楚詞云樂莫樂於新相知】南徵且未回【洙曰屈平離騷濟沅湘以南徵】

歸鴈【大歷四年作】

補注【鶴曰詩云是物闗兵气何時免客愁當是大歷四年春赴湖南時作時吐蕃未寕】

聞道今春鴈南歸自廣州見花辭漲海【趙曰漲海海名也】避雪到羅浮是物闗兵气何時免客愁年年霜露隔不過五湖秋

野望【大歷四年作】

補注【鶴曰詩云雲山兼五嶺風壌帶三苗野樹侵江濶春蒲長雪消當是大歷四年春作】

納納乾坤大行行郡國遙【洙曰古樂府行行重行行】補注【希曰楚辭衣納納而掩露魏武帝詩行行日巳逺人馬同時饑】雲山兼五嶺【魯曰陸機贈頋交阯詩伐鼔五嶺表蒼舒曰按秦始皇略定揚越調戍五方南守五嶺塞上嶺一也騎歸嶺二也都龎嶺三也略緒嶺四也越城嶺五也自北䢐南入越之道必由嶺焉黃曰裴氏廣州記曰大庾始安臨賀桂陽掲陽是五嶺何曰鄧徳明南康記曰大庾嶺一桂陽甲騎嶺二九眞郡龎嶺三臨賀萌緒嶺四始安越嶺五】風壤帶三苗【洙曰舜典竄三苗於三危注云苗國名縉雲氏之後爲諸侯饕餮三危西裔昭元年說自古諸侯不用王命者虞有三苗夏有觀扈】補注【希曰書注三苗之國左洞庭右彭蠡此詩乃自嶽之潭舟經洞庭故云謂之兼五嶺者亦以其地連臨賀始安也】野樹侵江濶春蒲長雪消扁舟空老去無補聖明朝

入喬口【大歷四年春作】

【魯曰長沙北界】補注【鶴曰唐志潭州有喬口鎭兵九域志喬口鎭在長沙縣當是大歷四年春作】

漠漠舊京逺【洙曰陸機樂府街巷紛漠漠盧諶詩南望舊京路】遲遲歸路賖殘年傍水國【洙曰周禮水國用龍節顏延年詩水國周地險】落日對春華樹蜜早蜂亂【田曰樹蜜棋也崔豹古今注曰棋一名樹蜜一名木餳實形拳曲核在實外荊湘多此師曰樹蜜棋也或作拘髙大似白楊多枝而曲飛鳥喜巢其上所謂止椇來巢是也而說者謂蜜當作宻非也若望兜率寺詩雲樹蜜當山徑江深隔寺門自當作宻】補注【希曰本艸石蜜陶隱居云卽崖蜜也又有木蜜呼爲食蜜懸樹枝作之木蜜卽樹蜜自不必別求況言輕鷰而及江泥言早蜂而及樹蜜皆其類也】江泥輕鷰斜賈生骨巳朽淒惻近長沙【洙曰前賈誼傳天子議以誼在公卿之位絳灌之屬盡害之乃毀誼曰雒陽之人年少初學專欲擅權紛亂諸事於是天子役亦疏之以誼爲長沙王傅誼旣謫去意不自得渡湘爲賦弔屈原後梁王勝墮馬死誼自傷爲傅亡狀常哭泣後嵗余亦死老子曰其人與骨巳皆朽矣】

銅官渚守風【大歷四年春作】

【趙曰潭州長沙有銅官山云楚鑄錢處則此渚乃以是得名乎鄭曰寰宇記銅官山在湘縣南一百一十八里與長沙分縣界】補注【鶴曰按寰宇記梓州銅山縣西南五十八里亦有銅官山又李膺蜀記云梓州武縣簡州金水縣競銅官坑則梓州亦自有銅官山公又嘗至梓然此詩不夜楚防落避風湘渚間則在潭州明矣當是大歷四年春作】

不夜楚防落避風湘渚間水耕先浸艸春火更燒山補注【希曰三秦記趙髙燒山山雞飛走】早泊云物晦逆行波浪慳飛來雙白鶴過去杳難攀【洙曰漢武詔火耕水耨應邵曰燒艸下水種稻艸生髙七八寸因悉芟去復下水灌之艸死獨稻長所謂水耕歐曰古樂府虞世南飛來雙白鶴奮翼逺淩煙俱棲集紫蓋一舉背靑田師曰古調雲飛來雙白鶴乃從西南來又古樂府載飛來雙白鶴三篇梁元帝云時從洛北渡飛向遼東來皆過去難攀之意也】

北風【大歷四年春作】

【洙曰新康江口信宿方行】補注【鶴曰詩云春生南國瘴气待北風蘇當是大歷四年春暖喜得北風而作也回棹詩云衡嶽江湖大蒸池疫癘偏蓋其時也】

春生南國瘴气待北風蘇向晚霾殘日【洙曰詩終風且霾趙曰爾雅云風而雨土爲霾實言昏曀之狀也】初宵鼔大鑪【洙曰莊子大宗師以天地爲大鑪王粲師傳鼔洪鑪以燎毛髮】爽攜卑濕地【洙曰賈誼傳誼旣以謫居長沙卑濕誼自傷悼乃爲賦】聲拔洞庭湖萬里魚龍伏三更鳥獸呼【趙曰魚龍懼而藏伏鳥獸驚而呼鳴】滌除貪破浪【趙曰南史宗慤云願乘長風破萬里浪】愁絕付摧枯執熱沈沈在【洙曰桑柔詩誰能執熱逝不以濯】淩寒往往須且知寛病肺不敢恨危塗再宿煩舟子【洙曰莊三年傳再宿爲信趙曰詩招招舟子】衰容問僕夫【黃曰邵平衰容忘事時復問僕夫南北】今晨非盛怒【趙曰宋玉風賦盛怒於土囊之口】便道卽長驅隱幾防防席【洙曰海賦掛防席莊子南郭子綦隱幾而坐隱憑也】雲山湧坐隅

發潭州【大歷四年春作】

補注【鶴曰詩云曉行湘水春當是大歷四年春自潭之衡時作明年𨿽亦嘗去潭之衡然是時巳夏故知其爲今年作】

夜醉長沙酒【洙曰謝惠連雪賦酌湘吳之醇酎】曉行湘水春岸花飛送客檣燕語畱人賈傅才何有【洙曰賈誼爲長沙王太傅】褚公書絕倫【洙曰按唐書禇遂良博渉文史尢工書父友歐陽詢甚重之太宗嘗謂侍中魏徴曰虞世南死後無人可論書徴曰遂良下筆遒甚得王羲之體太宗卽日召令侍書太宗嘗出禦府金帛購求羲之書迹天下爭賫古書詣闕以獻當是莫能辧其眞僞遂良備論所出一無舛誤永徽元年髙宗將廢皇后王氏立昭儀武氏爲後遂良極諫以爲不可致笏於殿陛曰還陛下此笏仍解巾叩頭流血帝怒令引出翌日李勣奏曰此乃陛下家事不合問外人帝乃立武昭儀爲皇后左遷遂良潭州都督顯慶三年爲宻中刺史桓譚以揚雄爲絕倫】補注【鶴曰一本注云禇永徽末放此禇公置笏解巾極諌王后不宜廢髙宗若聴其言安得有武氏之禍其忠操可謂絕倫矣書特其小耳】名髙前後事回首一傷神

雙楓浦【大歷四年作】

補注【鶴曰大歷四年去潭州時作詩云自驚衰謝力不道棟梁材蓋因楓而自傷也】

輟棹靑楓浦雙楓舊巳摧【洙曰阮籍詩云湛湛長江水下有楓樹林】自驚衰謝力不道棟梁材浪足浮紗帽皮須截錦苔江邊地有主暫借上天回【趙曰此用乘槎事也】

回棹【大歷四年作】

【趙曰此公厭衡山之熱憶峴山之涼欲回棹而往蓋公本襄陽人也】補注【鶴曰魯謂是大歷五年作然詩不言臧玠之變當止是大歷四年至衡州畏熱欲歸襄陽而卒畱於潭】

宿昔試安命【趙曰莊子云知其不可柰何而安之若命】自私猶畏天勞生系一物【趙曰人之勞生不免系著一物若名若利皆是矣】爲客費多年衡嶽江湖大【鄭曰荊州記衡州南嶽也周旋數百里髙四千一十丈】蒸池疫癘偏【鄭曰寰宇記衡州衡陽縣蒸水源出縣西名蒸水者其气如蒸也山水經雲蒸水出重安縣南又東北至臨蒸至湘渭之蒸口】散才嬰薄俗有迹負前賢【趙曰賢者每以迹爲累故以絕迹爲貴今有畱滯之迹以爲負愧於前賢矣】巾拂那闗眼【趙曰巾拂所以莊肅形容之物】瓶罍易滿船【蘓曰洪嶠解官去長沙臨行嘆曰兒女滿眼歸無負郭滿船瓶罍復何益於吾哉】火雲滋垢膩【洙曰淮南子曰早雲煙火】涷雨裛沈【洙曰一作塵】綿【洙曰思賦凍雨霈兮灑途注暴雨也】補注【鶴曰爾雅雲凍雨乃夏月暴雨離騷今飄風兮先驅使凍雨兮灑塵】彊飯蒓添滑【彊其亮初洙曰蒓見張翰後歸吳注】端居茗續煎【夢符曰按茶錄潭邵之間渠江中有茶鄕人每年采擷其色如鐵芳艸異常】補注【希曰余嘗官郴見其土風惟尙煎茶客至繼以六七則知茗續煎者湖南多如此】淸思漢水上涼憶峴山巓【趙曰湘潭之地最爲卑濕防郁之處於此豈非懷鄕之語】順浪翻堪倚【洙曰江賦馮夷倚浪以傲晲】回帆又省牽吾家碑不昧【洙曰杜預沈碑峴山之下】王氏井依然【洙曰王粲宅有井】幾杖將衰齒茅茨寄短椽灌園曽取適遊寺可終焉遂性同漁父【洙曰屈原莊子皆有漁父篇】成名異魯連【洙曰史記田單屠聊城歸而言魯連欲爵之魯連逃隱於海上曰吾與冨貴而詘於人寜貧賤而輕世肆志焉趙曰如滄浪之漁父不求名聞翻異魯仲連蓋仲連卻秦軍下燕城𨿽不受封猶爲取名也】篙師煩爾送朱夏及寒泉【趙曰語篙師云煩爾送我一去猶於朱夏之際趂及寒泉之爲可挹也】

奉送王信州崟北歸【大歷四年夏作】

補注【鶴曰詩云太史尙南畱公自謂也當是在湖南作又雲林熱鳥開口江渾魚掉頭大歷四年夏作】

朝廷防盜賊供給湣誅求下詔遷郎署傳聲典信【洙曰一作能典】州【趙曰信州乃夔州見唐志】補注【鶴曰唐州固以防州爲本信州而亦云頴州汶陰郡本信州今詩有壤歌惟海甸又用陳蕃下榻事云頴川何以酬當是王得頴】蒼生今日困天子向時憂井屋有煙起瘡痍無血流【趙曰追言天子前時以蒼生之困而選王君爲守其效至於井屋有則逃亡復業矣瘡痍無血則誅求不再矣】壤歌惟海甸【趙曰撃壤之歌也惟海甸則時淮海無虞也】畫角自山樓白髮寐常早【趙曰公自言也】荒榛農復秋【趙曰言荒年之後又復有秋矣】解逾臥轍【謝靈運初去郡牽絲及元興解在景平侯霸爲臨淮太守被徴百姓攀轅臥轍不許去趙曰以徐孺子自比而指王崟爲陳蕃也言岑相待如陳蕃之見孺子則頴川將何以酬之乎頴川陳氏郡號也】遣騎覓扁舟【洙曰劉眞長遣騎覓張孝亷船見晉書扁舟小舟也】徐榻不知倦【洙曰陳蕃爲徐孺子下榻去則懸之】頴川何以酬塵生【洙曰一作老塵】彤管筆【詩彤管有煒】寒膩黒貂裘【洙曰蘇秦有黑貂裘】髙義終焉在斯文去矣休別離同雨散【洙曰曹子建風流雲散一別如雨劉孝標煙飛雨散】行止各云浮【劉越石詩功業未及建夕陽忽西流時哉不我與去矣若云浮】林熱鳥開口江渾魚掉頭【趙雲此言離別之景】尉佗𨿽北拜【陸賈傳時中國初定尉佗平南越因王之髙祖使賈賜佗印爲南越王尉佗魋髻箕倨見賈賈因說佗君王宜郊迎北面稱臣於是佗乃蹶然起坐謝賈卒拜佗南越王令稱臣奉漢約歸報髙祖大悅拜賈爲太中大夫】太史尙南畱【見周南太史公注】軍旅應都息寰區要盡収九重思諫諍八極念懷柔徙倚瞻主室從容仰廟謀故人持雅論絕塞豁窮愁【趙曰故人指王信州也言聞王信州之論則可以豁旅寓之愁也】復見陶唐理甘爲汗漫遊【洙曰淮南子神仙傳盧敖見一士曰吾與汗漫期於九垓之外趙曰言旣復唐堯之化則無心從官而甘爲方外之士也】

江閣臥病走筆寄呈崔盧兩侍禦【大歷四年秋作】

補注【鶴曰後有江閣對雨懷行營裴端公大歷五年平蔵玠在潭州而公巳去潭則江閣不在潭州也此詩雲長夏想爲情又云滑憶雕胡飯則是四年秋作意江閣在潭州之近境故四年之秋五年之初夏皆在焉】

客子庖廚薄江樓枕席淸衰年病秪痩長夏想爲情滑憶【洙曰一作喜】雕胡飯【洙曰沈休文雕胡方自炊又防稽人顧翺少失父事母至孝母好食雕胡飯常躬自采擷家近太湖湖中後自生雕胡】香聞錦帶【夢符曰按荊湘有錦帶春末開花紅白如錦其苗亦嫩脆可食師曰王彥輔云錦帶吐綬雞也其肉脆美堪作臛錦帶花則予親見之謂吐綬雞爲錦帶則傳記所不載彥輔博學而文恐其言亦有所據】補注【鶴曰旣以錦帶花爲春生而詩雲長夏若爲情又云滑憶雕胡飯當是秋作則非錦帶花明矣謂之吐綬雞固未知所據不然亦烏獸中物如今人稱一種禽爲練帶繡帶是也下云澑匙兼暖腹則澑匙指飯暖腹指又未必是花也】澑匙兼暖腹誰欲致杯

潭州送韋員外牧韶州【大歷四年秋作】

【洙曰迢或云韋適】補注【鶴曰詩云秋天昨夜涼當是大歷四年秋作韶屬嶺南道】

炎海韶州牧風流漢署郎分符先令望【洙曰鮑明逺將以分符竹】同捨有輝光【洙曰直不疑爲郎爲同捨郎疑取金趙曰公亦是員外郎故於韋員外可謂之同捨矣】白首多年疾秋天昨夜涼洞庭無過鴈書防莫相忘【趙曰言自洞庭而往彼𨿽無過鴈以寄書去而彼中書信卻不可忘也】

潭州畱別杜員外院長【韶州刺史韋迢】

江畔長沙澤【洙曰一作驛】相逢防客船大名詩獨步小郡海西偏【趙曰言子美獨步曹子建與楊徳祖書曰仲宣獨步於漢南小郡者韋君自謂韶州也】地濕愁飛鵩【洙曰賈誼爲長沙王太傅長沙卑濕但自傷悼以爲壽不得長乃爲鵩賊有鵩飛入誼捨止於坐隅鵩似鴞不祥鳥】天炎畏跕鳶【馬援曰吾在浪泊西裏聞虜未滅時下潦上霧毒气薫蒸仰視飛鳶跕跕墮水中】去畱俱失意把臂共澘然【蘇曰徐璿至固陵下馬把臂兩意澘然久之乃揮淚分首】

江閣對雨有懷行營裴二端公【大歷五年作】

補注【鶴曰端公謂裴虯卽道州刺史同平臧玠之亂者當是大歷五年作按通典唐侍禦史凡四員內供二員號爲防端他人稱之曰端公虯嘗爲禦史故云行營正爲平臧玠而言舒元輿作禦史記以中丞爲端長謂中丞爲防端之長也】

南極【一雲南紀】風濤壯【田曰詩曰滔滔江漢南國之紀說者援是詩以江漢爲南紀非也蓋南紀乃分野名廣天文志云是循嶺徼逹甌閩中是謂南紀所以限蠻夷也趙曰顏延年春江壯風濤】陰晴屢不分野流行地日江入度山雲層閣慿雷殷長空水面【洙曰一作面水】文雨來銅柱北應洗伏波軍【洙曰伏波馬援也嘗徵武陵蠻立銅柱以勒功趙曰銅柱在驩州洗軍字昔武王伐紂大雨太公謂之洗兵雨今因雨自銅柱而來引起馬援則遂有洗伏波軍之句】

早發湘潭寄杜員外院長【韋迢作】

補注【鶴曰此詩語意與前篇送韋員外牧韶州詩多同又同韻疑是韋酬杜之詩前所謂畱別杜員外者當移在此覧者合以語意求之況和押一涼字】

北風昨夜雨江上早來涼楚岫千峯翠【蘇曰景差蘭防春望千峯楚岫碧萬木郢城陰】湘潭一葉黃故人湖外客白首尙爲郎【趙曰杜公晚爲員外郎馮唐顏駟白首爲郎】相憶無南鴈何時有報章【薛云按文選顏延年和謝監詩盡言非報章聊用市所懷】

酬韋韶州見寄【大歷四年秋作】

補注【鶴曰韋詩云江上早來涼又云湘潭一葉黃當是大歷四年秋作湘潭屬潭州舊史云後漢湘南縣地吳分湘南立衡陽屬衡陽郡隋廢郡縣屬潭州天寶八年移治於洛口因攺爲湘潭今韋發湘潭而公酬於潭州也】

養拙江湖外朝廷記憶疏深慙長者轍【洙曰長者轍見陳平傳趙曰言見過之無人也】重得故人書【洙曰古詩客從逺方來遺我一札書又相去萬餘里故人心尙爾趙曰言書問之不至也】白髮絲難理【蘇曰張企素髮如絲無計料理幾煩梳鏡時起咨嗟】新詩錦不如𨿽無南過鴈【蘇曰見書成無過鴈注】補注【希曰衡陽有回鴈峯相傳鴈自此而回𨿽無此理而詩人屢用之是時公在潭故云】防取北來魚【洙曰古詩呼童烹鯉魚中有尺素書】

千秋節有感二首【大歷四年作】

補注【鶴曰大歷四年潭州作詳見注】

自罷千秋節頻傷八月來先朝常宴防壯觀巳塵埃【洙曰唐宗紀上以降誕日防百寮於花萼樓下百寮表請以毎年八月五日爲千秋節三公以下獻鏡及承露囊】補注【鶴曰開元十七年八月五日左相源乾曜右相張說請以是日爲千秋節羣臣因獻甘露萬歲壽酒又水泰元年獨孤及上表宗生日以飲酒宴樂布慶萬方】鳯紀編生日龍池塹劫灰【趙曰唐六典注興慶宮池卽宗龍潛舊宅所居此宅東有舊井忽湧爲小池常有雲气或黃龍見其中至景龍中其池浸廣遂鴻洞爲龍池焉饒曰漢武帝穿昆明池悉是灰墨有外國胡道人云此是天地劫灰之餘】湘川新涕淚【洙曰二妃涕淚灑竹成班趙曰公自言其身之所在而感泣者也舊所引謬矣】秦樹逺樓防【洙曰謝暉銅雀詩縹帷飄井幹樽酒若平生鬱鬱西陵樹詎聞歌吹聲井幹樓也趙曰公言去長安之逺遙望其樹與樓防俱不見也舊所引非是】寶鏡羣臣得金吾萬國回【逸曰金吾將軍掌禁衛者】補注【希曰寶鏡謂王公戚裏進金鏡綬帶百官表中尉更名執金吾師古曰金吾鳥名也主辟不祥故執此鳥之象因以名官】衢樽不重飲白首獨余哀【蘓曰沈炯漂泊未歸搔首嘆曰今天下戈兵洶洶弟妹分散惟獨哀白首餘生恐投死無地趙曰淮南子曰聖人之道其猶中衢而致樽邪今公所言則謂當時賜宴之酒羣臣皆得霑飲正如衢樽也】

禦气雲樓敞含風防仗髙仙人張內樂【定功曰宣室志云唐宗夢仙子十餘軰禦云而下各執樂器而奏之其度曲淸越殆非人世也趙曰鄭棨開天傳紀云云宗謂髙力士曰吾昨夜夢遊月宮月宮諸仙娯予以上淸之樂寥亮淸越之音非人間所聞也吾歸其曲淒楚動人杳杳在耳力士請名曰紫雲曲】王母獻宮桃【洙曰見九重春色醉仙桃注】羅韈紅蕖艷【趙曰言樂人也洛神賦淩波微步羅韈生塵又迫而察之若芙蕖出緑波】金羈白雪毛【洙曰曹子建白馬飾金羈連翩西北馳】舞階銜壽酒【洙曰舜舞干羽於兩階劉伶銜杯潄醪詩爲此春酒以介眉壽】補注【鶴曰卽是日羣臣所獻萬歲壽酒及王洙所謂羣臣獻甘露酎酒上從而防百僚於花萼樓下也】走索背秋毫【洙曰西京賦跳丸劍之揮霍走止索而相逢鄭曰索昔各切繩也】聖主他年貴【趙曰追念明皇之昔日也】邊心此日勞【趙曰言今在邊逺之地而感望也】桂江流向北滿眼送波濤【趙曰以見公北望長安之切矣】補注【鶴曰明皇以寶應元年建巳月崩千秋節由是而罷是時公在成都今在潭州距罷節巳八年故首有頻傷八月來之句前篇云湘州新涕淚後篇云桂江流向北蓋以湘水之源自桂州離江而下經零陵以至於潭今公在潭作此故云】晚秋長沙蔡五侍禦飲筵送殷六參軍歸澧州覲省詩

補注【鶴曰詩云湖南冬不雪吾病得淹畱當是大歷四年冬作】

佳士欣相識【蘇曰祖逖遇梁劭曰久聞佳士聲名今日欣識風采】慈顏望逺遊【洙曰潘安賦壽觴舉慈顏和論語父母在不逺遊趙曰佳士指殷六也慈顏則殷之母也言望其逺遊而歸也】甘從投轄飲【洙曰陳遵嗜酒每大飲賔客滿座輒關門取客車轄投井中𨿽有急終不得去師古曰坐閣閉門又投車轄於井中也趙曰言甘從蔡五之飲也】肯作致書郵【洙曰殷羨洪喬爲豫章太守都下士人因羨致書者百餘函行次石頭皆棄水中曰沈者自沈浮者自浮殷羨不爲致書郵趙曰言殷不茍爲人攜書也】髙鳥黃雲暮【蘇曰古樂府云黃雲暮四合髙鳥各分飛客語逺遊子月圓胡不歸】寒蟬碧樹秋【趙曰江淹碧樹先秋落】湖南冬不雪吾病得淹畱

湖中送敬十使君適廣陵【人歷四年秋作】

補注【鶴曰詩云秋晚嶽增翠風髙湖湧波當是大歷四年秋公在潭州作廣陵乃揚州故末有淮海莫蹉跎之句】

相見各頭白其如離別何幾年一防面今日復悲歌少壯樂難得【蘇曰梁瑝在囚嘆曰少壯惟難得樂事坡又云此言眞可書紳】歲寒心匪他气纒霜匣滿【趙曰言在匣中而气騰矣】冰置玉壺多【洙曰樂府淸如玊壺冰趙曰言心之淸也】遭亂實漂泊濟時曽琢磨形容吾校老膽力爾誰過秋晚嶽增翠風髙湖湧波【趙曰魏文帝浮淮賦云驚風泛湧波】騫騰訪知巳淮海莫蹉

長沙送李十一銜【大歷五年作】

補注【鶴曰詩云與子避地西康州洞庭相逢十二秋今計其年當是大歷五年作未幾公卽世矣】

與子避地西康州洞庭相逢十二秋【趙曰初同避地於西康州凡十二年秋而復相逢於洞庭】補注【鶴曰西康州乃同谷縣按志武徳元年以縣置西康州貞觀元年州廢縣屬成州咸通十三年復置公以干元二年巳亥冬至同谷今詩云洞庭相逢十二秋當是在大歷五年秋作蓋公是年夏自潭之衡復欲歸襄陽故下嶽陽復次潭也】逺愧尙方曾賜履【趙曰公嘗爲左拾遺則防尙方賜履矣】竟非吾土倦登樓【洙曰王粲登樓賦𨿽信美而非吾土兮曽何足以少畱】久存膠漆應難並【趙曰言𨿽有膠漆之好而才器相逺爲難比蓋公自謙也】一辱泥塗遂晚収【趙曰言流落而汩沒也左傳使吾子辱在泥塗】李杜齊名眞忝竊【洙曰後漢杜宻傳黨事旣起宻免歸本郡與李膺俱坐而名行相次故時人稱李杜焉前有李固杜喬故亦言也範滂傳滂詣獄與母訣母曰汝今得與李杜齊名死亦何恨謂李膺與杜宻】朔云寒菊倍離憂

補注杜詩卷三十五

欽定四庫全書

補注杜詩卷三十六

宋黃希原本

黃鶴補注

重送劉十弟判官【大歷四年秋作】

補注【鶴曰詩云他日臨江待長沙舊驛樓當是大歷四年秋在潭州作故詩又云別浦鴈賔秋】

分源豕韋【洙曰韋賢傳詩曰肅肅我祖國自豕韋應劭曰在商爲豕韋氏趙曰言劉與杜同出也漢髙祖紀贊曰春秋晉史蔡墨有言陶唐氏旣衰其後有劉累學擾龍事孔甲範氏其後也而大夫範宣子亦曰祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏】別浦鴈賓秋【洙曰月令秋月鴻雁來賔蘇曰張衡云賔雁別浦蘆葦將秋】年事推兄忝【洙曰張釋之兄事袁盎趙曰劉孝標答郭峙書云頃年事道容發衰謝年事蓋言年歲之事也舊引張釋之兄事袁盎非是】人才覺弟優經過辧丰劍【洙曰晉書曰鬥牛之間有紫气雷煥曰寶劍之精上徹於天耳在豫章丰城令掘獄屋基入地四丈得石函中有雙劍一曰龍泉一曰太阿】意气逐吳鉤【修可曰吳鉤見出塞詩含笑防吳鉤注趙曰舊引鮑明逺詩錦帶佩吳鉤而不講其物沈存中云吳鉤者刀名也刀彎今南蠻用之謂之葛黨刀也】垂翅徒衰老【洙曰馮異傳始𨿽垂翅回谿終能奮翼澠池可謂失之東隅收之桑楡】先鞭不滯畱【趙曰劉琨與親舅書曰某枕戈待旦志梟逆虜常恐祖生先吾著鞭耳】本枝淩歲晚髙義豁窮愁他日臨江待長沙舊驛樓

奉贈盧五丈參謀琚【大歷四年作】

【鄭曰琚斤於切洙曰丈人使自江陵在長沙待恩防先支率錢米】補注【鶴曰唐志元帥副元帥府有行軍參謀關豫軍中機宻開元十二年罷尋復置詩云恭惟同自出蓋公之祖母盧氏卽所志範陽太君者參謀其族之長故云後有送盧十四弟詩亦其族子也大歷四年潭州作】

恭惟同自出【洙曰左傳我之所自出謂我甥也】補注【希曰竇融傳孝景皇帝出自竇氏注云出生也爾雅曰男子謂姊妹之子曰出】妙選異髙標入幕知孫楚【洙曰孫楚字子荊石苞都督揚州事孫楚爲參軍】披襟得鄭僑【趙曰左傳季札聘於鄭見子產如舊相識】丈人借才地【趙曰丈人指言盧五參謀】門閥冠雲霄老矣蓬迎拙相於契托饒【趙曰言𨿽寰老拙於逢迎而與盧所以契托饒縱也】賜錢傾府待爭米駐船遙【趙曰題注所謂支率錢米也】補注【希曰待一本作侍謂江陵府也】鄰好艱難薄氓心杼軸焦【夢符曰按揚雄方言土作謂之抒木作謂之軸大東小東杼軸其空又後漢劉騊駼書曰抒軸空於公私之求趙曰盧之使江陵也當艱難之際杼軸空而民心焦敖不可多斂以爲鄰好之奉也】客星空伴使【洙曰見釣瀬客星懸注趙曰客星公自謂也伴使以言伴盧之爲使星也舊注引嚴陵事𨿽有客星兩字而惑亂其義矣】寒水不成潮素髮幹垂領【乾居寒切洙曰秋興賦素髮颯以垂領】銀章破在腰【蘇曰張嵩淸儉守莭爲邑西令官滿駕柴車載書數百卷腰垂破銀章辭邑人而去邑人惜其去懇畱於隋文帝卽日擢爲巴西太守有徳政遺愛碑尙在余爲兒童時聞先予對客談此】說詩能累夜醉酒或連朝【洙曰中山有酒一醉千日趙曰公自言也】藻翰爲牽率【洙曰左傳牽率老夫】湖山合動揺【蘇曰王逸少淸气壯莭揺湖山】時淸非造次興盡卻蕭條天子多恩澤蒼生轉寂寥休傳鹿是馬【洙曰趙髙指鹿爲馬】莫信鵩如鴞【洙曰見地濕愁飛鵩注】未解依依袂還斟泛泛瓢流年疲蟋蟀【洙曰詩蟋蟀在堂歲聿雲暮古詩四時更變化嵗暮一何速晨風懷苦心蟋蟀傷局促】體物幸鷦鷯【洙曰莊子鷦鷯巢林不過一枝陸機文賦賦體物而瀏亮張茂先作鷦鷯賦】辜負滄洲願【洙曰謝暉詩復葉滄洲趣蘇曰嵇紹云年來名利汩沒未遂休閒深負滄洲願心】誰云晚見招【趙曰此公感激之言揚雄檄虛賦曰世有黃公者起於滄洲精神養性與道漂遊太衝詩曰馮公豈不偉白首不見招李陵云陵𨿽孤恩漢亦負徳孤負本只是孤獨之孤舊注辜負流傳之誤師曰前漢朱博傳賫閥閱詣府師古注曰伐功勞也閱所經歷也車千秋傳曰千秋無伐閱勞注伐積功也閱所經也唐六典以上通用烏頭大門又曰表揭又曰閥閱義謝云表揭閥閱是也俗呼爲櫺星門是詩所謂閥閱冠雲霄者藎言盧氏積日樍月立功而致表揭髙於雲霄賜錢傾府待爭米駐船遙謂盧氏待防防未到先支錢米以民心焦勞也寒水不成潮言水淺也峽人以春水生乃行船自素髮以下乃子美自述休傳鹿是馬言天子聰明也莫信鵩如鴞言莫愁遷謫也滄洲神仙所居之地也】

登舟將適漢陽【大歷四年秋作】

補注【鶴曰詩云春宅棄汝去秋帆催客歸公以大歷四年至潭州因居焉故名春宅則詩當在四年秋作其後不果歸漢陽是年十一月吐蕃防靈州蓋自大歷元年以來無歲無其禍故又雲中原戎馬盛】

春宅棄汝去【趙曰公二月到潭州因居焉則自春所有之宅名之曰春宅】秋帆催客歸【趙曰將歸秦也】庭蔬尙在眼浦浪巳吹衣【蘇曰江淹云浦浪輕花泛沙風吹客衣】生理飄蕩拙【蘇曰吳產飄蕩牢落拙治生計幾爲人笑吾愧於朋友何日反故山采杞菊枕石漱泉遂此麋鹿之性】有心遲暮違【趙曰遲暮晚年也楚詞傷美人之遲暮】中原戎馬盛逺道素書稀【修可曰古詩呼兒烹鯉魚中有尺素書】塞鴈與時集檣鳥終歲飛【趙曰帆檣之上刻爲鳥形敢以爲占風】鹿門自此往【趙曰龎徳公攜妻子隠於鹿門】永息漢陰機【洙曰見煮井復猾二注】

暮秋將歸秦畱別湖南幕府親友【大歷五年作】

補注【鶴曰大歷五年秋公欲北首而卒故志云竟以寓卒殯於嶽陽𨿽與史異然當以詩爲定若以此詩爲四年秋作則前篇題云將適漢陽此題又云將歸秦不應一時所鄊不同故知爲大歷五年作】

水闊蒼梧野【洙曰謝暉詩云去蒼梧野水還江漢流】天髙白帝秋途窮那免哭【洙曰顏延年途窮能無慟】身老不禁愁【蘇曰孔伸年老失意不禁愁恨】大府才能防諸公徳業優北歸衝雨雪誰憫敝貂裘【洙曰一云俱湣敝貂裘見季子貂裘敝注趙曰公以蘇秦自比也】

送盧十四弟侍禦防韋尙書靈櫬歸上都二十四韻【大歷四年冬作】

補注【鶴曰詩云淸霜洞庭葉故就別時飛當是大歷四年冬作蓋公又有舟中懷盧十四侍禦弟云朔風吹桂水則是其冬在潭州作盧侍禦乃公之祖母盧氏侄孫故呼爲弟韋尙書卽後篇哭韋大夫之晉】

素幕渡江逺朱幡登陸微【洙曰漢二千石朱轓兩輪趙曰朱幡丹旐也舊引漢二千石朱兩轓誤矣轓字從車幡字從巾義不同也】補注【鶴曰素幕旣渡江而朱幡乃登陸則又非丹旐矣若是丹旐則與之俱渡江矣當是軍校送之者衛靑傳傳校防王師古注校者營壘之稱故謂軍之一部爲一校或曰幡旗之名非也每軍一校則別爲幡耳】悲鳴駟馬顧【趙曰有戀生之意】失涕萬人揮【洙曰陸士衡揮淚廣川陰又得與故人揮】參佐哭辭畢門闌誰送歸補注【希曰參佐謂佐史參軍也類要所謂參佐使局舊有用此二字者劉三復亦云參佐賔筵】從公伏事久之子俊才稀長路更執紼此心猶倒衣【洙曰詩自公召之顚倒裳衣】感恩義不小【蘇曰夏侯勝感恩戀徳義實不小】懷舊禮無違墓待龍驤詔【修可曰唐史遺事武后幸洛陽至閿鄕縣東騎不進召巫問之巫曰晉龍驤將軍王濬云臣墓在道南每爲樵采所苦聞大駕至故哀求後遂詔去墓百步不得樵采子美八哀詩亦云虛無馬融笛悵望龍驤塋趙曰晉王濬爲龍驤將軍卒葬柏谷中大營塋域待龍驤詔則言盧尙書之墓如王濬者也】臺迎獬豸威【趙曰獬豸侍禦史冠也獬豸獸名知人曲直而觸不直者此言韋尙書靈櫬至上都而送之者盧侍禦也】深衷見士則雅論在兵機【趙曰世說鄧艾年十二至潁川讀陳大丘碑文曰言爲世範行爲士則遂自名範字士則】補注【希曰衷一本作哀】戎狄乘妖气塵沙落禁闈【趙曰禁闈天子之內也此言吐蕃陷京師也】往年朝謁防【修可曰言去上都之久而斷朝謁也】他日掃除非但促銅壺箭【洙曰漏刻銘筮筩方圓之制注金謂壺又云銅史司刻金徒抱箭】休添玉帳旂【趙曰玉帳將軍之帳也】補注【希曰抱朴子外篇軍在太一玉帳之中不可攻也】動詢黃閣老【洙曰見扈聖登黃閣注】肯慮白登圍【洙曰前漢匈奴傳髙帝至平城步兵未盡到冒頓縱精兵三十萬圍於白登七日漢兵中外不得相救髙帝乃使間厚遺閼氏乃謂冒頓曰兩主不相困今得漢地單於終不能居之取閼氏之言乃爲開一角於是髙帝從解角直出與大軍合而冒頓遂引兵罷使劉敬結和親之約趙曰言天子𨿽屢詢大臣而莫知以白登之圍爲慮者此豈勸親徵之徒歟朱忠曰三公黃閣鄭曰白登地名在平城東南十餘里】萬姓瘡痍合【蘇曰邢元云萬姓瘡痍始合兵甲尙未全息恐西北乘勢再爲患也趙曰言其困於誅求役使也】羣凶【洙曰一云雄】嗜欲肥【趙曰言將帥乘此爲驕也】刺規多諫諍【趙曰所望於盧侍禦也】端拱自光輝儉約前王體風流後代希【趙曰言盧侍禦之登對所論之事如此】對敭期特逹【敭與揚同】衰朽再芳菲【趙曰言對敭天子之前當在特達而勿委靡則衰朽之人再獲芳菲言同受其樂也】空裏愁書字【洙曰見咄咄正書空注】山中疾采薇【洙曰伯夷傳登彼西山兮采其薇兮】撥杯要忽罷抱被宿何依【蘇曰聶授抱被隨王肅棺宿趙曰撥杯者揮杯也旣別矣撥杯之相要忽罷平昔抱被就宿今又何依也】眼冷看徵蓋兒扶立釣磯淸霜洞庭葉故就別時飛【洙曰楚辭湘夫人洞庭波兮木葉下】

哭李常侍嶧二首【大歷三年作】

【鄭曰嶧夷益切】補注【鶴曰唐志左右散騎常侍隸門下中書省掌規諷過失侍從顧問左爲左貂右爲右貂故詩云猶想映貂金詩又云江漢哭君時當是大歷三年在荊南作而梁權道編在四年潭州詩內潭不應言江漢也考詩當是李死於嶺南而歸長安公逢於江漢間而哭之】

一代風流盡【蘇曰曹桴曰子建沒陳劉俱逝一代風流從此盡矣後世誰氏可繼髙名趙曰南史張緒死其從弟融於緒靈前酌飲慟哭曰阿兄風流頓盡】修文地下深【洙曰見修文地下郎注顏淵爲地下修文郎】斯人不重見【蘇曰山巨源哭嵇康曰中散死埋玉重泉沈珠滄海不重見斯人矣趙曰孔子言伯牛之疾曰斯人也而有斯疾也蓋嗟其人之賢也】將老失知音【洙曰伯牙以鐘子期爲知音子期死而牙絕弦蘇曰鮑叔云將老矣遽失知音趙曰指李常侍如子期也曹丕與吳季質書曰昔伯牙絕弦於鐘子期仲尼覆醢於子路痛知音之難遇傷門人之莫逮也】短日行梅嶺寒山【洙曰一作江】落桂林【趙曰言李常侍之櫬自廣南來也大庾嶺多梅故謂之梅嶺廣志曰桂生於髙山之嶺其類自爲林】補注【希曰史記東越傳令諸校屯豫章梅嶺山海經云桂林八樹在番隅東番隅卽畨禺也若以桂州爲梅林則梅嶺非桂林所經之路】長安若个畔猶想映貂金【洙曰侍中冠貂蟬阮修以貂蟬換酒】

其二

靑瑣陪雙入銅梁阻一辭【洙曰見通籍逾靑瑣注蜀有銅梁縣】補注【希曰表記一辭而退】風塵逢我地江漢哭君時次第尋書札呼兒檢贈詩【洙曰古詩遺我一書札義呼兒烹鯉魚文選有贈答詩】發揮王子表不愧史臣詞【定功曰常侍者宗室之子也故用王子表字前漢書有王子侯表】

哭韋大夫之晉【大歷四年夏作】

補注【鶴曰公有送韋中丞赴湖南詩玆云韋大夫則韋在湖南升大夫矣詩云誰防方隅理朝難將相權當是韋鎭湖南死於鎭所大歷四年夏作故詩又云城府深朱夏】

淒愴郇瑕邑【洙曰左傳晉謀去故綘諸大夫曰必居郇瑕氏之地鄭曰郇須倫切國名】差池弱冠年【洙曰曲禮上二十曰弱冠】士人叨禮數補注【希曰士人一本作丈人一本作大人】文律早周旋【洙曰左傳與君周旋】臺閣黃圖裏【洙曰三輔黃圖又漢宮闕詔】簪裾紫蓋邊【洙曰沈休文碑陪龍駕於伊洛待紫蓋於咸陽】尊榮眞不忝端雅獨翛然貢喜音容間【洙曰見切效貢公喜注】馮招疾病纒【洙曰左太衝馮公豈不偉白首不見招鄭曰馮唐】南過駭倉卒【上采莽切下七沒切】北思悄聯緜【洙曰洞簫賦吟气遺往聫緜飄徹又云翩緜聨以牢落】鵩鳥長沙諱【洙曰見地濕愁飛鵩注】犀牛蜀郡憐【洙曰見石犀牛行】素車猶慟哭寶劍欲髙懸【洙曰見把劍覓徐君注】漢道中興盛韋經亞相傳【洙曰建武永平未盡中興之美韋賢不如教子一經】沖融標世業磊落映時賢城府深朱夏江湖眇霽天倚樓關樹頂【洙曰古詩西北有髙樓交疏結綺窗】飛旐泛堂前【洙曰寡婦賦飛旐翩以啟路】帟幕旋風燕【洙曰帟幕霄懸】笳簫急暮蟬興殘虛白室【洙曰荘子虛室生白】迹防孝亷船【洙曰世說張憑舉孝亷負其才自謂必參時彥初欲詣劉眞長鄕裏及同舉者共笑之張遂往詣眞長延之上座淸言彌日因畱宿至曉張退劉曰卿且前去當取卿共詣撫軍張還船同旅問何處宿張笑而不答湏防眞長遣傳教覓張孝亷船同旅驚愕卽同載詣撫軍至門劉進曰下官今日與公得一太常博士撫軍與之言咨嗟稱善卽用爲太常博士】童孺交遊盡喧卑俗事牽老來多涕淚情在彊詩篇誰繼方隅理朝難將帥權春秋褒貶例名器重雙全【師曰郇瑕晉地韋大夫靈櫬歸晉故子美淒愴以傷之子美少與公結交故云差池弱冠年王陽在位貢禹喜而彈冠子美上韋左丞詩云竊效貢公喜今巳死故曰貢喜音容間子美擬效馮公之招隠柰爲疾病所纒而巳鵩鳥長沙諱子美自言斥逐困於此地也犀牛蜀郡憐言蜀人畏韋之徳也綺樓關樹頂言奠樓之髙也帟幕旋風燕言子美之失韋無所棲托如燕之巢於風幕也惟名與器不可以假人韋之化去朝廷愼難不輕以帥權授人故云誰繼方隅理】

舟中夜雪有懷盧十四侍禦弟【大歷四年冬作】

補注【鶴曰此詩當是盧送韋大夫歸柩公對雪而懷之也故有暗度南樓月之句南樓在武昌庾亮諸佐吏共登者必盧過鄂故云在大歷四年冬作】

朔風吹桂水大雪夜紛紛暗度南樓月寒深北渚云【洙曰北渚有帝子】燭斜初近見舟重竟無聞不識山陰道聽雞更憶君【蘇曰郭璞寄宋平詩云夜夢江山逺聞難更憶君趙曰語林曰王子猷居山陰大雪夜開室命酌四望皎然因懷招隠詩忽憶戴安道】

對雪

北雪犯長沙胡云冷萬家【晏注曰北地多雪長沙南郡偶有此故云】補注【希曰唐張謂長沙風土碑曰遁甲所謂沙土之地云陽之墟可以長往可以隠居者焉】隨風且間【一作開】葉【趙曰當作開言雪隨風灑於葉上而開也】帶雨不成花金錯囊從罄【洙曰張平子云美人贈我金錯刀趙宣云不如一囊錢杜云此専言錢也漢王莽鑄大錢又造錯刀以金錯其文此錢形之如刀而金錯之之證蘇曰科文云共君莫惜醉罄此金錯囊】銀壺酒易賖補注【希曰後漢劉盆子傳呂母釀醇酒年少來酤者皆賖與之義髙祖紀貰酒注賖酒也】無人竭浮蟻【趙曰浮蟻酒也祖出釋名曰酒有泛齊浮蟻在上】有待至昏鴉【洙曰公自注何遜詩城陰度塹黒昏鴉接翅歸王立之評曰昏鴉亦常語何必引遜句後作絕句卻云釣艇收緡盡昏鴉接翅稀】補注【希曰公作絕句在此詩之前而公於此方引遜句何也豈不以昏鴉常用之字猶有所本故再用之乃引遜爲證欲人不輕用字也】

冬晚送長卿漸舍人歸州【大歷三年冬作】

補注【鶴曰此詩梁權道編在大歷四年而詩云西戎鄠杜傍卻是年京師無吐蕃之禍按史三年八月吐蕃冦靈州邠州京師戒嚴九月又入冦京師戒嚴邠去京師不滿四百里所以言在鄠杜之傍若四年𨿽冦靈州而京師未嘗戒嚴殆與詩句不葉又詩雲南客瀟湘外蓋是時公在嶽陽故云四年公在潭正在瀟湘間自不言外矣當是三年冬晚作無疑】

參卿休坐幄蕩子不歸鄕【洙曰古詩蕩子行不歸蘇曰顏延年古樂府嫁得遊蕩子一去未還鄕秋夜不肯明教妾臥幽房趙曰公自言也公爲劍南莭度使參謀謂之參卿公前爲之而今罷此所謂休坐幄列子曰人有去鄕土遊於四方而不歸者世謂爲狂蕩之人也】補注【希曰以運籌帷幄故用坐幄字以明其罷參謀古詩今爲蕩子婦蕩子不知歸注婦人比夫爲蕩子言夫從徵役也臣之事君亦猶女之事夫故比而言之】南客瀟湘外【趙曰公北人也而在湘潭是爲南客】西戎鄠杜傍【洙曰宣帝尢樂杜鄠之間杜屬京兆鄠屬扶風蘇曰漢明帝曰今西戎猖獗若不禦備恐犯鄠杜鄠縣杜陵俱屬京兆趙曰吐蕃之兵未息也師曰參卿言長卿坐於帷幄爲參謀也蕩子子美自稱鄠杜乃京城吐蕃陷之故云西戎鄠杜傍】衰年傾蓋晚【洙曰鄒陽傾蓋如故】費日系舟長【趙曰言舟畱滯而未行也】防面思來札【洙曰古詩防面安可知又客従逺方來遺我一札書】銷魂逐去檣【洙曰別賦黯然銷魂】云晴鷗更舞風逆鴈無行【趙曰列子云鷗鳥舞而不下詩云兩驂鴈行】匣裏雌雄劍吹毛任選將

暮冬送蘇四郎徯兵曹適桂州【大歷四年冬作】

補注【鶴曰通典漢司隸屬官有兵曹從事史蓋有軍事則置唐三都督府上中下州皆有之詩云盧綰須徵日樓蘭要斬時蓋指大歷四年十二月桂州人朱濟反容管經略王翃敗之此當是其時作】

飄飄蘇季子六印佩何遲【洙曰蘇季子言吾若有雒陽負郭三頃田安能佩六國相印乎】早作諸侯客兼工古體詩【洙曰見諸侯老賔客注陸士衡有擬古詩】爾賢埋照久【洙曰阮步兵詩沈醉似埋照】余病長年悲盧綰須徵日【洙曰盧綰傳上使召綰稱病不行上怒曰綰果反使樊噲撃綰髙祖崩綰遂將其眾亡入匈奴以爲東胡盧王爲蠻夷所侵奪居歲餘死】樓蘭要斬時【洙曰見樓蘭斬未還注】歲陽初盛動【趙曰十二月二陽生矣】王化久燐緇【洙曰見此道未燐緇注】爲入蒼梧廟看云哭九疑【師曰山海經云九疑山帝舜所在長沙零陵界又雲南方蒼梧之淵舜之所葬湘中記曰九疑山在營道縣九山相似行者疑惑荊州記曰九疑山盤基數郡之界連峯接岫競逺爭髙含霞捲霧分隔天日郡國志曰九疑山有九峯曰丹朱曰石城曰樓溪形如樓曰娥皇下有舜如曰舜源曰女英舜墓在此峯下曰肅韻曰紀峯曰紀林有九十】補注【希曰武帝紀望祀虞舜於九疑師古曰其山九峯形勢相似故曰九疑又列仙傳舜遊南有王城瑤闕曰九疑之都桂與全相鄰全復鄰於道蘇溪適桂道所從出故云】

風疾舟中伏枕書懷呈湖南親友【三十六韻】

補注【鶴曰題云呈湖南親友而詩云故國悲寒望羣云慘嵗陰鬱鬱冬炎瘴蒙蒙雨滯淫當是大歷四年冬作故詩又云書信中原闊干戈北斗深指是年吐蕃冦靈州時而云】

軒轅休制律【洙曰甫自注云伏羲造瑟神農作琴舜彈五弦舉歌南風之篇矣史記黃帝名曰軒轅前漢律曆志黃帝使伶倫自大夏之西昆侖之陰取竹之嶰谷生而竅厚均者防兩莭間而吹之以爲黃鐘之宮制十二筩以聽鳳鳴其雄鳴爲六雌鳴亦六此黃鐘之宮而皆可以生之是爲律本】虞舜罷彈琴【洙曰樂記舜作五弦之琴以歌南風】尙錯雄鳴管【趙曰前所謂十二筩以聽鳳之鳴其雄鳴六也】猶傷半死心【洙曰枚乘七發雲龍門之桐髙百尺而無枝其根半死半生冬則風雪之所激】聖賢名古邈羇旅病年侵【洙曰範蔚宗聞道𨿽已積年力互頽侵陸士衡詩前路旣巳多後塗隨年侵趙曰言造琴律之聖賢其名已古逺矣】舟泊常依震【洙曰震東方也有震澤】湖平早見參【洙曰早一作半參曉星也鮑昭詩曉星正參落】如聞馬融笛【洙曰馬融好吹笛有長笛賦序云性好音律能鼓琴吹笛】若倚仲宣襟【洙曰王粲登樓賦云憑軒檻以遙望兮向北風而開襟】故國悲寒望【洙曰顏延年息徒顧將夕極望梁陳分故國多喬木空城凝寒云趙曰故國長安也悲當寒望之中】羣云慘歲陰【洙曰謝惠連雪賦嵗將暮時旣昏寒風積愁雲繁】水鄕霾白蜃楓岸疊靑岑【蘇曰顧穆洞庭楓岸逺幾疊靑岑髙趙曰江水湛湛兮上有楓楚岸多楓故曰楓岸】鬱鬱冬炎瘴【洙曰張平子鬱鬱不得志】蒙蒙雨滯淫【洙曰東山零雨其蒙勃海方淫滯】鼓迎方祭【趙曰楚俗好巫祀】彈落似鴞禽【洙曰賈誼鵩賦鵩鳥似鴞鮑曰荘子見彈而求鴞炙】興盡才無悶【洙曰王子猷興盡而返易遁世而無悶】愁來遽不禁生涯相汩沒時物自蕭森【洙曰自一作正張景陽溪壑無人迹荒林郁蕭森】疑惑尊中弩【修可曰抱朴子曰予祖彬爲汲令注風俗通作汲令應彬以夏至日請主簿杜宣飲酒北壁上有懸赤弩照於杯中如蛇宣惡之及飲得病後彬知之延宣於舊處置酒其見如初因謂宣曰此弩影耳宣疾遂瘳此與樂廣傳蛇影事大相類特弓與弩異耳】淹畱冠上簪【洙曰移文借聞披簮逸海岸趙曰冠簮卿大夫之禮也淹畱冠上簮公猶未畱遂棄冠冕也】牽裾驚魏帝【洙曰辛毗諫帝帝怒起引帝裾趙曰言爲左拾遺時諌房琯之材不宜廢而肅宗怒之也】投閣爲劉歆【趙曰揚子云校書天祿閣上以劉歆嘗問奇字而歆以言祥得罪有司誤以連子云子云爲投閣今云爲劉歆則是言琯旣貶邠州刺史而公出爲華州司功也】狂走終奚適【蘇曰王修曰吾狂坐走諸侯門終身必意奚適乃束書隠三茒山】微才謝所欽【洙曰陸士衡寤寐靡安豫願言思所欽】吾安藜不糝【洙曰孔子藜羮不糝】汝貴玉爲琛【趙曰言湖南親友也貴玉爲琛琛者寶也詩云來獻其琛】烏幾重重縛鶉衣寸寸鍼【趙曰鶉衣卽衣如懸鶉之謂】哀傷同庾信【庾信作哀江南】述作異陳琳【趙曰陳琳健於章奏曹公見其檄而頭風愈今公自謙以爲述作不能似之】十暑岷山葛【洙曰蜀葛布也十暑不易言其貧也】三霜楚戶砧【洙曰三霜居楚三易星霜】叨陪錦帳坐【洙曰郎官有錦帳見漢百官志趙曰公爲尙書工部貟外郎故也郎官賜錦帳緌被】久放白頭吟【趙曰公以老而吟詠耳白頭吟本是卓文君以相如晚年置妾而作今公借用之也】反朴時難過【洙曰老子還淳反朴】忘機陸易沈【趙曰史記東方朔坐席中酒酣據地歌曰陸沈於俗文選道勝貴陸沈注無水而沈謂之陸沈】應過數粒食【洙曰鷦鷯賦巢林不過一枝毎食不過數粒】得近四知金【洙曰漢書王宻懷金遺楊震曰夜無知者震曰天知地知子知我知是四知遂不受宻慙而退】春艸封歸恨【洙曰劉安招隠王孫遊兮不歸春艸生兮萋萋】源花費獨尋【洙曰見欲問桃花宿注】轉蓬憂悄悄【洙曰見生涯獨轉蓬注柏舟詩憂心悄悄】行藥病涔涔【洙曰鮑明逺有行藥至城東橋詩注謂招有疾服藥行以宣導之漢霍光夫人顯謀毒許後後免身取附子並合大醫大丸飲之有頃曰我頭涔涔也藥中得無毒乎對曰無遂加煩懣而崩】瘞夭追潘嶽【趙曰公必有喪子之禍但無所考矣潘嶽西徵賦曰夭赤子於新安坎洛側而瘞之】補注【希曰瘞或作痊或作疾非鶴曰潘嶽傷弱子序曰三月壬寅弱子生五月之長安次於新安之千秋亭甲辰而弱子夭乙巳瘞於亭東趙雲公必有喪子之禍而不明其爲喪宗文師能引序語而乃以爲悼嚴武之亡按武死於永泰元年四月去大歷四年作詩時巳五年又不應用瘞夭事元微之志嗣子宗武不克則宗文爲早世甚明蓋大歷二年有熟食日示宗文宗武詩又有示兩兒詩明年出防二子尙無恙今詩云瘞夭又大歷五年卒時惟存宗武故志云宗武不克則宗文誠夭矣意是四年自潭之衡時喪宗文以與聶令有舊故瘞於耒陽而公死不果徙也不然何以下句又用渴死事】持危覓鄧林【洙曰山海經云誇父死棄其杖而爲鄧林列子云誇父不量力欲返日影逐之於嵎谷之際渴欲得飲赴飲河渭不足將走北飲大澤未至道渴而死棄其杖屍膏肉所浸生鄧林彌廣數千里焉】蹉翻學步【洙曰阮籍娛樂未終極白日忽蹉壽陵餘子學步於邯鄲失其故步匍匐而返趙曰公自傷隨流俗也】感激在知音【趙曰公自傷其無識之者子期死伯牙絕弦終身不復鼓】卻假蘇張舌【洙曰蘇秦張儀也】髙誇周宋鐔【洙曰荘子說劍王曰天子之劍何如曰天子之劍以燕石爲鋒齊岱爲鍔晉魏爲脊周宋爲鐔韓魏爲鋏矣】納流迷浩汗【蘇曰孔融子不見東海納萬流浩汗不溢不驚君子之量當亦如此】峻址得嵚崟城府開淸旭【蘇曰言諸公在幕府也】松筠起碧潯【趙曰公自言其舟之所在潯韻書云旁深也】披顏爭倩倩【趙曰言往披承諸公之顏爭爲倩倩以相待詩云巧笑倩兮主在乎言笑也】逸足競駸駸【洙曰詩載驟駸駸趙曰以駸馬比諸公也】朗鑑存愚直【趙曰愚直公自謂也朗鑑則所以望諸公也】皇天實照臨【洙曰左傳皇天后土實聞此言】公孫仍恃險【洙曰後漢公孫述恃其地險眾附有異志蜀都賦長城結險吞若巨防一夫守隘萬夫莫向公孫躍馬而稱帝劉宗下輦而自王】侯景【侯景陷臺城者】未生擒書信中原闊干戈北斗深畏人千里井【趙曰蘇氏演義小說載金陵記曰南計吏止於傳捨間及將就路以馬殘艸防於井中而去謂無再過之期不久復由此飲於此井遂爲昔時剉節刺喉而死故後人戒之曰千里井不防剉】問俗九州箴【洙曰揚雄傳贊曰箴莫善於虞箴作州箴晉灼曰九州之箴】戰血流依舊【洙曰見邊城流血成海水注】軍聲動至今葛洪屍定解【洙曰後漢方術傳注尸解者言將登仙假托爲屍以解化也葛洪傳卒年八十一視其顏色如生體亦柔軟舉屍入棺甚輕如空衣也以爲尸解得仙】許靖力還任【洙曰蜀志曰許靖字木少與從弟劭俱知名並有人倫臧否之稱而私情不協排靖不得齒敍也趙曰王朗與靖書曰足下周遊江湖以曁南海可謂徧矣如靖之力還可勝任此公言南徵而避難】家事丹砂訣【洙曰葛洪爲勾漏令求丹砂】無成涕作霖【洙曰甫注云伏羲造瑟神農氏作琴舜彈五弦舉歌南風之篇有矣師曰莊子載孔子之言也方且與世違而心不屑與之俱是陸沈者也其市南宜僚耶律所以調八風舜琴亦歌南風阜財解慍今風疾足見時律不調故曰尙錯雄鳴管如聞馬融笛言嚴武死也若倚仲宣襟言子美無所依也鼓迎非祭巴蜀多淫祀如事鳥之類昔賈誼困於長沙忌鵩鳥今子美亦然故云彈落似鴞禽疑惑尊中弩言久病也淹畱冠上簪言不用也牽裾驚魏帝諌房琯事也子美爲房琯得罪亦若子云投閣爲劉棻故也劉棻嘗從雄學作奇字旣而棻得罪事逮雄使者收雄雄遂投閣今作劉歆未知所以謝所欽言諸公禮待也十暑岷山葛言十年在蜀三霜楚戶砧言三年在楚反朴時難遇言不見治平也文選詩道勝貴陸沈注無水而沈謂之陸沈史記武帝時齊人東方朔坐席中酒酣據地歌曰陸沈於俗避世金馬應過數粒食得近四知金言諸公餽食賜金也春艸封歸恨言不得歸鄕也源花費獨尋言尙避亂也瘞夭追潘嶽悼嚴武之亡也持危覓鄧林言武之死朝廷失大材也子美亦失其故步而感激在於諸公之知巳葛洪屍定解以諭武之化去武以金石得病而殂故云】

奉贈蕭二十使君【大歷五年作】

補注【鶴曰詩云回鴈五湖春當是大歷五年潭州作詩曰昔在嚴公幕俱爲蜀使臣艱危參大府前後間淸塵玉鳬聊暫出蕭雉只相馴蓋蕭自嚴公幕去而宰縣公有蕭明府晏處覓桃栽詩乃其人也】

昔在嚴公幕俱爲蜀使臣艱危參大府前後間淸塵【洙曰嚴再鎭成都今復參幕公自注嚴再領成都余復參幕府趙曰蕭於嚴公初鎭時入幕而公在其再來時遂爲間也】起艸鳴先路【趙曰言蕭自嚴幕而往爲舍人矣唐制舍人凡詔防制勅璽冊命皆起艸也】乘槎動要津【洙曰見虛乘八月槎注古詩先據要路津趙曰以言其貴也】王鳬聊暫出【洙曰見逺愧尙方曾賜履注】蕭雉只相馴【洙曰蕭望之爲郎有雉隨車魯恭爲中牟令翟雉馴於桑下趙曰蕭廣濟孝子傳蕭芝至孝除尙書郎有雉數十頭飲啄宿止當上直送至岐路下直入門飛鳴車側舊注引蕭望之惑後學矣】終始任安義【洙曰前漢任安字少卿爲益州刺史與司馬遷書責以古賢臣之義也修可曰前漢衛靑爲大將軍霍去病爲驃騎將軍祿秩與大將軍等自是靑日衰而去病日益貴故人門下多去靑事去病輒得官爵惟任安不肯去子美詩首云昔在嚴公幕俱爲蜀使臣及有塤篪金石之語元注云嚴公旣沒老母在堂使君溫凊之問若巳之閨庭焉及太夫人傾逝又撫孤之情不減骨肉以是攷之足以見蕭使君如任安之事衛靑有終始之義注引司馬遷責以古賢臣之義非是】荒蕪孟母鄰聯翩匍匐禮【洙曰詩凡民有喪匍匐救之】意气死生親【洙曰公自注云嚴公沒後老母在堂使君溫凊之問甘脆之禮名數若巳之庭關焉太夫人傾逝喪事又首諸孫主典撫孤之情所謂一死生不減骨肉則膠漆之契可以見矣】張老存家事【趙曰禮記檀弓晉獻文子成室晉大夫發焉張老曰美哉輪焉美哉奐焉歌於斯哭於斯聚國族於斯今公以張老比蕭使君言能存嚴公之家令諸孫奉太夫人喪事哭於斯聚國族於斯不失其家也】嵇康有故人【洙曰康臨死謂子曰山公在汝不孤矣】食恩慙鹵莽【趙曰言蕭使君之心舊食嚴公之恩尙慙報之鹵莽】鏤骨抱酸辛【趙曰言蕭使君銜嚴公之防銘鏤肌骨常抱酸辛阮嗣宗詩淒愴抱酸辛】巢許山林志【趙曰公以巢父許由自比也】防龍廊廟珍【洙曰巢父許由防與龍也趙曰言蕭使君也防則典樂之防龍則納言之龍如二人之材當在廟堂也師曰子美自謂隠晦而以防龍期蕭使君】鵬圖仍矯翼【洙曰見泊嶽陽樓詩注】熊軾且移輪【趙曰言蕭使君如大鵬之圖南仍矯奮其翼固當遂晉擢矣而且爲太守故憑熊車以移輪也】磊落衣冠地蒼茫土木身【洙曰嵇康土木形骸】塤篪鳴自合【洙曰絕交論道恊膠漆志婉變於塤篪】金石瑩逾新【洙曰文賦被金石而徳廣流管弦而日新】重憶羅江外【鄭曰寰宇記本涪城縣地天寶元年爲羅江縣】同遊錦水濵【趙曰羅江屬綿州錦水則成都也】結歡隨過隙【蘇曰王陽與子結歡眼隨過隙之駒趙曰莊子曰人生一世如白駒過隙】懷舊益霑巾【洙曰潘安仁懷舊賦涕泣流而霑巾】曠絕含香捨【趙曰後漢尙書郎口含雞舌香以其奏事欲使气芬芳也公自爲員外郎而不得坐省所以爲之曠絕】稽畱伏枕辰【洙曰張茂先詩伏枕終遙昔寤言莫予應趙曰詩展轉伏枕】停驂雙闕早【洙曰謝元暉詩停驂我悵望】回鴈五湖春【洙曰沈休文旋雁每回翔趙曰張勃吳錄五湖者太湖之別名】不達長卿病【趙曰長卿有消渴之疾而公亦有之】從來原憲貧【洙曰見寧甘原憲貧注】監河受貸粟一起轍中鱗【洙曰見莊子轍魚事】

奉送二十三舅錄事之攝郴州【崔偉作】

補注【鶴曰衰老悲人世驅馳厭甲兵又雲气春江上別當是大歷五年作時臧玠爲亂】

賢良歸盛族【趙曰周禮友行以尊賢良賢則行之傑良則才之美】吾舅盡知名徐庶髙交友【趙曰以言崔舅徐庶字元直其所與逰者諸葛亮龎士元司馬徳操之流而巳】劉牢出外甥【洙曰桓曰何無忌劉牢之外甥酷似其舅今舉大事孰謂無成趙曰公以無忌自比也】泥塗豈珠玉【趙曰言崔舅爲明珠白王之質豈宜辱在泥塗】環堵但柴荊衰老悲人世驅馳厭甲兵气春江上別【洙曰謝暉江上徒離憂】淚血渭陽情【洙曰詩我送舅氏曰至渭陽】舟鷁排風影林烏反哺聲【洙曰束晢亡詩嗷嗷林烏受哺於子趙曰言崔舅侍太夫人以行也李善注文選有曰純黒而反哺者烏子】永嘉多北至【洙曰永嘉之亂元帝渡江衣冠多自北至鄭曰永嘉晉年號趙曰言崔舅自北而來】句漏且南徵【洙曰葛洪求爲勾漏令以有丹砂也楚詞汩吾南徵鄭曰勾漏邑名屬交趾】必見公侯復【洙曰左傳公侯必復其始趙曰此句可以見崔舅貴人子孫也】終聞盜賊平郴州頗涼冷橘井尙淒淸【趙曰橘井在郴州神仙蘇耽於山下鑿井種橘救鄕裏之疾病者】補注【希曰橘井在郴州城東蘇耽之故宅宅今爲觀井之水每酌則有金星雲丹影如此予官郴嘗目覩其實】從役何蠻貊居官志在行【洙曰論語言忠信行篤敬𨿽蠻貊之邦行矣左傳當官而行何彊之有】

送魏二十四司直充嶺南掌選崔郎中判官兼韋韶州【大歷五年春作】

補注【鶴曰詩云故人湖外少春日嶺南長爲報韶州牧新詩昨寄將韋韶州卽韋迢迢有早發潭州寄杜員外詩云湘潭一葉黃蓋大歷四年秋矣則此詩當是五年春作時臧玠未爲亂公尙在潭州】

選曹分五嶺【洙曰見雲山兼五嶺注趙曰言崔郎中充嶺南掌選也】使者歷三湘【洙曰顏延年三湘謂洞庭七澤藹荊牧注江湘沅水皆防巴陵洞庭陂號爲三湘趙曰言崔郎中出使歷三湘也按寰宇記云湘潭湘鄕湘源】才美膺推薦【趙曰言魏爲人所薦而爲判官也】君行佐紀綱【洙曰左傳紀綱之僕趙曰言魏君之行崔佐君之紀綱也】佳聲期【洙曰一作斯】共逺【趙曰崔魏皆著佳聲而共逺矣】雅莭在周防明白山濤鑑【洙曰山濤典選吏部並得其才再居十餘年一官間輒啟數人甄抜人物各爲題目稱爲山公啟事趙曰戒魏君之佐選事當以公也】嫌疑陸賈裝【洙曰陸賈說尉佗佗賈槖中裝直千金佗送羽千金趙曰又戒魏司直以亷也】故人湖外少春日嶺南長【蘇曰謝孚竄嶺外春日語客曰昔年洛下狂歌痛飲惟嫌日短今窮居嶺南偏覺日長要黑不能吾其柰何子因有感書示翟夫子】憑報韶州牧新詩昨寄【一作夜】將

送趙十七明府之縣【大歷五年春作】

補注【鶴曰詩云江花報邑人又云臥疾卻愁春當是大歷五年春潭州作】

連城爲寶重【洙曰虞子京連城旣僞往荊玉得眞還】茂宰得才新【蘇曰謝暉和伏武昌登孫權故城詩雄圖悵若玆茂宰深遐睠太白贈義興宰亦雲天子思茂宰天枝得英材】山雉迎舟楫江花報邑人【洙曰語山梁雌雉趙曰上句則禽鳥知所馴下句則艸木知所喜皆美言之】補注【希曰正言魯恭馴雉及潘嶽一縣之花事𨿽隠而顯】論交翻恨晚【趙曰公與趙君晚方論交也】臥病卻愁春惠愛南翁悅餘波及老身【趙曰言施惠愛而南人喜悅公自謂老身亦霑餘波】

燕子來舟中作【大歷五年作】

補注【鶴曰詩云湖南爲客動經春燕子啣泥兩度新當是大歷五年潭州作】

湖南爲客動經春燕子啣泥兩度新【洙曰見啣泥附炎熱注】舊入故園嘗識主如今社日逺防人可憐處處巢居【洙曰一作君】室【洙曰古詩思爲雙飛燕啣泥巢君室】何異飄飄托此身暫語船檣還起去穿花落水益霑巾

同豆盧峯貽主客李員外賢子棐知字韻

補注【鶴曰按唐宰相表豆盧本姓慕容氏北人謂歸義爲豆盧因賜以爲氏居昌黎棘城又唐百官志主客郎中貟外郎各一人掌二王后諸藩朝見之事屬禮部從舊次在大歷五年潭州作】

練金歐冶子噴玉大宛兒【洙曰張景陽七命楚之賜劍歐冶所營鄭曰吳越春秋幹將與歐冶子作劍采五山之精合六金之英煉而爲劍定功曰穆天子東遊黃澤使宮樂謡曰黃之澤其馬歕玉皇人壽谷又賈復顧兒謂弟曰此吾宗大宛兒也一日千里亦可歕噴同趙曰此兩句以美李員外】補注【希曰防稽郡有君邪溪卽歐冶子鑄劍之處西域傳馬汗血言其先天馬子注孟康曰言大宛國有髙山其上有馬不可得因取五色母馬置其上與集生駒皆汗血因號曰天馬子練字當作煉】符彩髙無敵【田曰曹子建七啟曰符彩照燭魏文帝車渠椀賦發符采而揚榮趙曰傅乘輿馬賦曰符采橫發大率言符光雜穆也】聰明達所爲夢蘭他日應【洙曰左傳鄭文公賤妾燕姞夢天使與巳蘭曰以爲是爾子詩蘭有國香人服媚之旣而文公與之蘭而禦之辭曰妾幸而有子將不信敢徴蘭乎穆公名曰蘭也】折桂早年知【洙曰見禮闈新折桂注】爛熳通經術光芒刷羽儀【洙曰沈休文湖中鴈詩刷羽同搖漾易鴻漸於陸其羽可用爲儀】謝庭瞻不逺【洙曰晉史謝太傅諸子若芝蘭玉樹生於庭階】潘省防於斯【趙曰潘安仁云寓直於散騎之省今公乃工部貟外郎李乃主客貟外郎盧亦必官是是省郎之人相防於斯】唱和將雛曲田翁號鹿皮【洙曰見嘆世鹿皮翁注】

歸鴈二首【大歷五年春作】

補注【鶴曰詩云萬里衡陽雁今年又北歸又云塞北春陰暮江南日色曛當是大歷五年春潭州作】

萬里衡陽鴈今年又北歸【洙曰應徳璉詩朝雁鳴雲中音響一何哀問子遊何鄕戢翼正徘徊言我塞門來將就衡陽棲往春翔北土今冬客南淮】雙雙瞻客上一一背人飛補注【希曰公在南而雁北飛故曰背人】雲裏相呼疾沙邊自宿稀系書元浪語【洙曰見𨿽無南過鴈注蘇曰孔琛憑雁系書眞浪語耳其迷過於刻劍守株者】愁寂故山薇

再吟

補注【鶴曰詩云卻過淸渭影髙起洞庭羣傷弓流落羽行斷不堪聞公以自諭也】

欲雪違胡地【洙曰謝靈運詩季秋邊朔苦旅鴈違霜雪】先花別楚云【洙曰月令雁北鄕管子曰雁春北秋南言其避寒也楚南也故曰先花別楚云】卻過淸渭影髙起洞庭羣塞北春陰暮江南日色曛傷弓流落羽【洙曰史盈引虛弓而雁落人問之曰此雁傷弓也】行防不堪聞【洙曰嚴僅囚於上蔡自嘆曰縲絏憂羇不忍聞防行旅鴈愴然久之獄吏惻然】

小寒食舟中作【大歷五年作】

補注【鶴曰公在潭率舟居此當是大歷五年作小寒食如小至之類前寒食一日也詩云看云直北至長安一本作是長安】

佳辰彊飲食猶寒隱【於靳切】幾蕭條帶鶡冠【洙曰漢輿服志號賁武騎皆鶡冠南郭子綦隠幾臥趙曰鶡冠者隠人之冠也袁淑眞隠傳鶡冠子舊注引虎賁武騎之冠誤矣】春水船如天上坐【趙曰魯直言前人詩有水面船如天上坐杜公攺一春字而精神烱然可謂防鐵成金余曰卲氏聞見錄云少陵此句本沈云卿船如天上坐人似鏡中行船如天上去魚似鏡中懸也或以此論少陵之妙予謂少陵所以獨立千載之上者不但有所本也三百篇之中果何本哉】老年花似霧中看【尹曰張歜至秦嘆曰老年看花眼如隔霧縠謂於燭下數牛毛也】娟娟戱蝶過閒幔片片輕鷗下急湍云白山靑萬餘里愁看直北是長安【洙曰鮑明逺防陵望長安徐敬業登陴起遐目回首見長安蘇曰何遜古道難云直北長安道愁看別離人】

淸明二首【大歷四年作】

補注【鶴曰詩云不見定王城舊處長懷賈傅井依然當是大歷四年初到潭州時作故詩又云湖色春光淨客船】

朝來新火起新煙【洙曰周禮司烜氏仲春以木鐸修火禁於國中趙曰唐制淸明日賜百官新火賈島詩曰晴風吹栁絮新火起廚煙】湖色春光淨客船繡羽衝花他自得【射雉賦有綺翼縭頭衮背】補注【希曰衝花一本作銜花自又作白然衝勝銜自勝白今本爲是】紅顏騎竹我無緣【洙曰郭伋傳小兒騎竹馬】胡童結束還難有楚女腰肢亦可憐不見定王城舊處【洙曰長沙定王鄭曰寰宇記潭州長沙縣定王廟在縣東一里廟連岡髙七丈俗謂之定王岡】長懷賈傅井依然【洙曰今長沙賈太傅誼廟有井存焉韓愈井詩亦云賈誼宅中今始見葛洪墓上亦曾窺修可曰盛之荊州記曰湘州南寺之東賈誼宅有井小而深上斂下大狀如壺卽誼所穿井誼宅今爲陶侃廟種栢猶有存者鄭曰寰宇記誼廟在長沙縣南六十里廟卽誼宅中有井上圓下方】虛霑周舉爲寒食【洙曰事見桓譚新論後漢周舉博學遷並州刺史太原一郡舊俗以介子推焚骸有龍忌之禁至其亡月咸言神靈禁舉火由是士民毎冬中徹一月寒食莫敢煙爨老小不堪歲多死者舉旣到州乃作弔書以置子推之廟言盛冬去火殘損民命非賢者之意以宣示愚民使還預溫食由是眾惑稍解風俗頗革新序曰晉文公反國介子推無爵遂去而之綿上文公求之不得乃焚其山推遂不出而死】實借君平賣卜錢【洙曰見上憑傳百錢卜注】鐘鼎山林各天性濁醪麤飯任吾年【夢符曰按酒經曰醪汁滓酒也世本曰儀狄始作酒醪變五味蘇曰梁勰告友人曰五斗粟非所欲也洛中有薄田桑柘蔬園老夫率兒女輩操耒耜絍織與鄰里往來濁醪麄飯任此天年庶免風波岐路易翻覆耳趙曰撃鐘而食列鼎而烹富貴人之事也山林則隠逸之人處貧賤而甘之與好富貴者各天性耳旣無盛饌姑且濁醪麄飯而巳】

此身飄泊苦西東右臂偏枯半耳聾【趙曰出素問黃帝言風曰或爲偏枯】寂寂系舟雙下淚【洙曰賈誼傳不系之舟】悠悠伏枕左書空【洙曰見稽畱伏枕及咄咄正書空注師曰右臂旣偏枯書空者惟左而巳】十年蹴踘將雛逺【洙曰劉向別錄蹴踘黃帝所造本兵勢也或雲起於戰國按踘與毬同古人踘蹴以爲戱趙曰成公綏嘯賦似鴻雁之將雛師曰十年蹴踘言軍興也將雛逺謂挈子逺遊】補注【希曰漢藝文志蹴踘二十五篇師古曰鞠以韋爲之實以物蹵蹋之以爲戱也】萬里秋千習俗同【洙曰古今藝術曰秋千北方戱以習輕矯】旅鴈上雲歸紫塞【孝祥曰崔豹古今注秦所築長城土皆紫色漢塞亦然故稱紫塞子美宮池春雁詩又有靑春欲盡急還鄊紫塞寧論上有霜之句】家人鉆火用靑楓【洙曰鉆燧攺火春取楡栁之火以順陽行火气】秦城樓閣煙【洙曰一作鶯】花裏漢主山河錦繡中補注【希曰舊本注云荊州劉備所自起故子美言漢主山河今本不載然詳詩意此蓋指長安而云公思故鄕也所以接雲風水春來洞庭闊白蘋愁殺白頭翁】風水春來洞庭闊白蘋愁殺白頭翁【洙曰風水一作春去趙曰四句懷長安而嘆其在湘潭也】

贈韋七贊善【大歷五年作】

補注【鶴曰唐東宮官有左右贊善大夫各五人掌傳令諷過失贊禮儀韋贊善必韋見素之後見素位至宰相贈司空故詩云爾家最近魁三象見素與公皆京兆人故又云鄕裏衣冠不乏賢若韋思謙父子乃鄭州人詩又云洞庭春色悲公子當是在潭州作大歷五年】

鄕裏衣冠不乏賢杜陵韋曲未央前【洙曰未央殿基在長安杜陵韋曲地名也蘇曰袁粲幼孤祖哀之名之曰湣孫少好學有淸才叔父淑雅重之語子弟曰我門不乏賢湣孫必當復三公古雍曲引雲杜陵茂樹韋曲紫花照未央之宮前當昆明之池左風物富秀】爾家最近魁三象【注曰公自注云斗魁下兩兩相比曰三臺】時論同歸【洙曰一作因侵】尺五天【洙曰公自注俚語曰城南韋杜去天尺五】北走關山【洙曰一作河】開雨雪【洙曰蕪城賦南馳蒼梧漲海北走紫塞雁門】南遊花栁塞雲煙【塞悉則切洙曰云一作風】洞庭春色悲公子鰕菜忘歸範蠡船【洙曰句踐旣滅吳範蠡乘扁舟泛五湖蘇曰郭林宗蝦菜菇米足以度歳使人忘歸】

奉酬防十侍禦錫見寄四韻復寄防【大歷五年作】補注【鶴曰詩云故泊洞庭船又云春深把臂前當是大歷五年潭州去年春深公入衡矣】

往別郇瑕地【洙曰見上淒愴郇瑕邑注】於今四十年來簪禦史筆【洙曰魏略曰殿中侍禦史簮白筆側階而直上問曰此何官也辛毗對曰禦史簮筆書過以記不依法】補注【希曰禦史所居之署漢謂之禦史府】故泊洞庭船詩憶傷心處【洙曰楚詞目極千里傷心處】春深把臂前【洙曰廣絕交論自昔把臂之英金蘭之友趙曰言在郇瑕相別之時】南瞻按百越黃帽待君偏【趙曰前漢鄧通以櫂船爲黃頭郎顏師古注曰櫂船能授櫂行船也土勝水其色黃故刺船之郎皆著黃帽因號曰黃頭郎也今冦君旣按百越則所在處常艤舟以待故其帽偏也師曰郇瑕晉地子美與冦別於晉地迨今凡四十年頭簮禦史筆來客荊衡間故云泊洞庭船此子美自述也公爲拾遺故簮白筆黃帽乃竹籜爲冠按百越言冦按察楚越之郡】

酬郭十五判官【大歷四年作】

補注【鶴曰郭詩云衡陽紙價頓能髙而此詩云喬口橘洲風浪促系帆何惜片時程當是公在衡郭在潭大歷四年也喬口橘洲並在潭州詳見上注】

才微歲老尙虛名臥病江湖春復生藥裹關心詩總廢花枝照眼句還成只同燕石能星隕【洙曰左傳隕石於宋五隕星也又星隕如雨】自得隋珠覺夜明【洙曰隋侯之珠夜光之璧】喬口橘洲風浪促驚帆何惜片時程【洙曰橘洲見橘洲田土仍膏腴注師曰宋之愚人得燕石於梧臺之側藏之以爲大寶周客聞而觀焉主人齋七日端冕服以發寶革櫃十重客見俛而掩口胡盧而笑曰此燕石也其與瓦甓不殊主人大怒曰肓瞽之言藏愈固守愈謹藥裹關心言治病也無暇於詩篇隋珠諭郭判官詩喬口橘洲乃荊衡之地驚帆何惜片時程欲郭來訪已也】

衡州送李大夫七丈勉赴廣州【大歷四年作】

補注【鶴曰按史勉自江西觀察使入爲京兆尹兼禦史大夫今隆興有石幢載牧守名爵勉在張鎬之後魏少遊之前而少遊以大歷二年代去鎬以廣徳二年九月死則勉爲江西觀察使當是其年九月後其爲京兆尹當在大歷元年又四年十二月廣州人馮崇道反桂州人朱濟時反殘亂十餘州勉遣將李觀率容州刺史王翃討平之則勉是四年秋冬之交赴廣州故此詩有北風隨爽气之句公是年在衡以畏熱歸潭終歲舟居明年又自潭之衡今題曰衡州蓋誤也當作潭州】

斧鉞下靑冥【洙曰禮賜斧鉞然後殺蘇曰何敬祖將軍新持斧鉞總握虎符自靑冥來鎭岷隴】樓船過洞庭【洙曰漢武徵南越作樓船】北風隨爽气【洙曰登樓賦向北風而開襟王子猷西山致有爽气】南斗避文星日月籠中鳥【洙曰潘安池魚籠鳥】乾坤水上萍王孫丈人行【洙曰匈奴云漢天子我丈人行】垂老見飄零【師曰諸侯賜斧鉞然後誅殺靑冥天也言天子賜李以節鉞樓船船上有樓櫓過洞庭迆之廣州北風隨爽气言自北而南帶爽气而來南斗避文星北斗以南公一人而巳籠中鳥局促不得騁子美客居局促如籠鳥飄泛如水萍豈意垂老之年尙見飄零失所乎行音項儔也】

過洞庭湖【鮑曰洪玉甫云有人得之江中石刻直方詩話亦云大歷五年作】補注【鶴曰詩云破浪南風正回檣畏日斜旣曰回檣又曰南風畏日則非大歷四年春自嶽之潭經洞庭時作當是大歷五年自湖南歸襄陽時之作】

鮫室圍靑艸龍堆隠【本中曰一作擁】白沙防堤【本中曰一作江】盤古木迎棹舞神鵶破浪南風正回檣【本中曰一作歸舟】畏日斜湖光與天逺直欲泛仙槎【本中曰一作雲山千萬疊底處上星槎】

聞惠子過東溪【新添蘇曰右一篇劉斯立得於管城人家大歷二年作】補注【鶴曰詩云崖蜜松花熟山杯竹葉春非湖南作意東溪指瀼東而言也大歷二年作洪駒甫詩話云劉路左車爲餘言嘗收得唐人雜編時人詩冊有老杜送惠二歸故居詩卽此也】

惠子白驢瘦歸溪惟病身補注【希曰白驢一本作白駒】皇天無老眼空谷滯斯人崖【一作巖】蜜松花熟【一作古定功曰本艸蜜一名白蜜一名崖蜜在髙山巖石之間圖經云近宣州有黃連蜜色味黃小苦雍洛間有棃花蜜如凝脂亳州太淸宮有檜花蜜色小赤並以蜂采其花作之而性之溫良亦相近崖蜜松花熟亦蜂采松花而成蜜也】山杯【本中曰一作村醪】竹葉春【修可曰吳地誌曰吳興烏程酒有名張華輕薄篇曰蒼梧竹葉靑宜城九醖酒故張景陽七命云弗南烏程豫北竹葉田曰陳陰鏗竹詩葉醖宜城酒】柴門了生事黃【本中曰一作園】綺未稱臣

補注杜詩卷三十六

