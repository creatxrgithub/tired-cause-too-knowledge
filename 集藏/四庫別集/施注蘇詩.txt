

欽定四庫全書

集部三

施注蘇詩

別集類二【宋】

提要

【臣】等謹按蘇詩四十二卷宋施元之注附東坡年譜一卷王注正譌一卷補遺二卷則邵長蘅等續編也元之字徳初吳興人陸遊作是書序伹稱其官曰司諌其始末則無考矣其同注者爲吳郡顧禧遊序所謂助以顧君景繁之賅洽也元之子宿又爲補綴書錄解題所謂其子宿從而推廣且爲年譜以傳於世也吳興掌故但言宿推廣爲年譜不言補注與書錄解題不同今考書中實有宿注則吳興掌故漏矣嘉泰中宿官余姚嘗以是書刋板竟緣是遭論罷故傳本頗稀世所行者惟王十朋分類注本康熈已夘宋犖官江蘇巡撫始得殘本於蔵書家巳佚其卷一卷二卷五卷六卷八卷九卷二十三卷二十六卷三十五卷三十六卷三十九卷四十犖屬長洲邵長蘅補其闕捲長蘅撰王注正譌一卷又訂定王宗稷年譜一卷冠於集首其注則僅補八卷以病未能卒業更倩髙郵李必恆績成三十五卷三十六卷三十九卷四十卷犖又摭拾遺詩爲施氏所未收者得四百餘首別屬錢塘馮景注之重爲刋板乾隆初又

詔內府刋爲巾箱本取擕旣便遂衣被彌宏元之原本注在各句之下長蘅病其間隔乃彚注於篇末又於原注多所刋削或失其舊後查愼行作蘇詩補注頗斥其非亦如長蘅之詆王注然數百年沈晦之笈實由犖與長蘅復見於世遂得以上邀

乙夜之觀且剞棗梨壽諸不朽其功亦何可盡沒歟乾隆四十三年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

集部三

施注蘇詩總目上

別集類二【宋】

卷一詩四十七首【起嘉祐辛丑十二月赴鳳翔任盡壬寅在鳳翔作施注缺今補】辛丑十一月十九日旣與子由別於鄭州西門之外馬上賦詩一篇寄之

和子由澠池懷舊

次韻和劉京兆石林亭之作石本唐苑中物散流民間劉購得之

壬寅二月有詔令郡吏分往屬縣減決囚禁自十三日受命出府至寶雞虢郿盩厔四縣旣畢事因朝謁太平宮而宿於南谿谿堂遂並南山而西至樓觀大秦寺延生觀仙遊潭十九日乃歸作詩五百言以記凡所經歷者寄子由

太白山下蚤行至橫渠鎭書崇壽院壁

畱題延生觀後山上小堂

畱題仙防潭中興寺東有玉女洞洞南有馬融讀書石室過潭而南山石益奇潭上有橋畏其崄

不敢渡

石鼻城

磻溪石

郿塢

樓觀

九月二十日微雪懷子由弟二首

病中聞子由得告不赴商州三首

病中大雪數日未甞起觀虢令趙薦以詩相屬戲用其韻答之

嵗晚相與饋問爲饋嵗酒食相邀呼爲別嵗至除夜逹旦不眠爲守嵗蜀之風俗如是余觀於岐下嵗暮思歸而不可得故爲此三詩寄子由

【饋嵗

別嵗守嵗】

和子由踏靑

和子由蠶市

和子由苦寒見寄

和子由論書

記所見開元寺吳道子畫佛滅度以答子由和子由寒食

和劉長安題薛周逸老亭周善飲酒未七十而致

仕

中隱堂詩【並序】

鳳翔八觀【並序】

【石鼓歌

詛椘文

王維吳道子畫維摩象唐楊恵之塑在天柱寺東湖

眞興寺閣李氏園秦穆公墓】

和子由聞子瞻將如終南太平宮谿堂讀書將往終南和子由見寄

七月二十四日以久不雨出禱磻溪是日宿虢縣二十五日晚自虢縣渡渭宿於僧舎曽閣閣故曽氏所建也夜久不寐見壁有前縣令趙薦畱名有懷其人

二十六日五更起行至磻溪未明

是日自磻溪往陽平憩於麻田靑峯寺之下院翠麓亭

二十七日自陽平至斜谷宿於南山中蟠龍寺是日至下馬磧憩於北山僧舎有閣曰懷賢南直斜谷西臨五丈原諸葛孔明所從出師也

卷二詩四十五首【起在鳳翔至治平乙巳罷鳳翔任還京師作施注缺今補】和子由記園中艸木十一首

周公廟廟在岐山西北七八里廟後百許步有泉依山湧洌異常國史所謂潤徳泉世亂則竭者也

南溪之南竹林中新構一茒堂予以其所處最爲深防故名之避世堂

自淸平鎭遊樓觀五郡大秦延生仙防往返四日得十一詩寄捨弟子由同作

樓觀

五郡

授經臺

大秦寺

仙防潭五首

【潭

南寺

北寺馬融石室

玉女洞】

愛玉女洞中水旣致兩缾恐後復取而爲使者見紿因破竹爲契使寺僧蔵其一以爲往來之信戱謂之調水符

自仙遊回至黒水見居民姚氏山亭髙絕可愛復憩其上【自樓觀至此得詩共十一首】

南溪有防景亭處眾亭之間無所見甚不稱其名予欲遷之少西臨斷岸西向可以逺望而力未暇特爲制名曰招隱仍爲詩以告來者庶幾遷

之

淩虛臺

竹

渼陂魚

讀道蔵

十二月十四日夜防雪明日蚤往南溪小酌至晚九月中曾題二小詩於南溪竹上旣而忘之昨日再防見而錄之

司竹監燒葦園因召都巡檢柴貽朂左蔵以其徒

防獵園下

和子由木山引水二首

寄題興州鼂太守新開古東池

華陰寄子由

和董傳畱別

次韻栁子玉見寄

送曽子固倅越得燕字王頤赴建州錢監求詩及艸書

秀州僧本瑩靜照堂

石蒼舒醉墨堂

送安惇秀才失觧西歸

送任伋通判黃州兼寄其兄孜

卷三詩四十五首【起熙寧已酉還京師至辛亥乞外除通判杭州赴任由陳潁過廣陵作】和子由初到陳州見寄二首

次韻子由緑筠堂

送劉攽倅海陵

送錢藻出守婺州得英字

送呂希道知和州

次韻王誨夜坐

送文與可出守陵州

送劉道原歸覲南康出都來陳所乘船上有題小詩八首不知何人有感於余心者聊爲和之

次韻張安道讀杜詩送張安道赴南都畱臺傅堯兪濟源艸堂

陸龍圗詵挽詩

胡完夫母周夫人挽詞

次韻栁子玉過陳絕糧二首

潁州初別子由二首

歐陽少師令賦所蓄石屏

陪歐陽公防西湖

十月二日將至渦口五里所遇風畱宿

出潁口初見淮山是日至壽州

壽州李定少卿出餞城東龍潭上

濠州七絕

【塗山

彭祖廟逍遙臺

觀魚臺】

【虞姬墓

四望亭浮山洞】

泗洲僧伽塔

山

發洪澤中塗遇大風復還

十月十六日記所見

廣陵防三同舎各以其字爲韻仍邀同賦

【劉貢父

孫巨源劉莘老】

卷四詩四十七首【起自京口之錢塘以是年十一月扺任通守錢塘作】

防金山寺

自金山放船至焦山

甘露寺

次韻子由栁湖感物送蔡冠卿知饒州

次韻楊褒蚤春

初到杭州寄子由二絕

次韻栁子玉二首

【地鑪紙帳】

臘日防孤山訪恵勤恵思二僧

李杞寺丞見和前篇復用原韻答之

再和

遊靈隱寺得來詩復用前韻

戱子由

越州張中捨壽樂堂

姚屯田挽詞

送岑著作

吉祥寺賞牡丹

吉祥寺僧求閣名

和劉道原見寄

和劉道原詠史

和劉道原寄張師民

送張職方吉甫赴閩漕六和寺中作

雨中遊天竺靈感觀音院

和蔡凖郎中見邀遊西湖三首

和子由栁湖久涸忽有水開元寺山茶舊無花今嵗盛開二首

六月二十七日望湖樓醉書五首

七月一日出城舟中苦熱

宿余杭法喜寺後緑野堂望吳興諸山懷孫莘老

學士

宿臨安淨土寺

自淨土步至功臣寺

遊徑山

自徑山回得呂察推詩用其韻招之宿湖上

宿望湖樓再和

夜泛西湖五絕

卷五詩六十九首【起熙寜壬子以後通守錢塘作施注缺今補】

焦千之求恵山泉詩

答任師中次韻

沈諫議召遊湖不赴明日得雙蓮於北山下作一絕持獻沈旣見和又別作一首因用其韻

和歐陽少師防老堂次韻

和歐陽少師寄趙少師次韻

監試呈諸試官

望海樓晚景五絕

試院煎茶

孫莘老求墨妙亭詩李公擇求黃鶴樓詩因記舊所聞於馮當世者八月十日夜看月有懷子由並崔度賢良

催試官考較戱作

八月十七復登望海樓自和前篇是日牓出與試官兩人復畱五首

秋懷二首

哭歐公孤山僧恵思示小詩次韻

梵天寺見僧守詮小詩淸逺可愛次韻

和陳述古拒霜花

和沈立之畱別二首次韻孔文仲推官見贈

湯村開運鹽河雨中督役

是日宿水陸寺寄北山淸順僧二首

客位假寐

鹽官部役戱呈同事兼寄述古

朱壽昌郎中少不知母所在刺血寫經求之五十年去嵗得之蜀中以詩賀之

將之湖州戱贈莘老

鴉種麥行

鹽官絕句四首

【南寺千佛閣

北寺悟空禪師塔塔前古檜

僧爽白雞】

送張軒民寺丞赴省試

六和寺衝師閘山溪爲水軒

和致仕張郎中春晝

冬至日獨遊吉祥寺

後十餘日復至

戱贈

和人求筆迹

用將之湖州戲贈原韻寄莘老

畫魚歌

吳中田婦嘆

和邵同年戱贈賈收秀才三首

遊道塲山何山

贈孫莘老七絕

莘老葺天慶觀小園有亭北向道士山宗說乞名與詩

至秀州贈錢端公安道並寄其弟恵山老

秀州報本禪院鄕僧文長老方丈

王復秀才所居雙檜二首

宋叔逹家聴琵琶

卷六詩四十九首【時通守錢塘作施注缺今補】

元日次韻張先子野見和七夕寄莘老之作正月九日有羙堂飲醉歸徑睡五鼓方醒不復能眠起閱文書得鮮於子駿所寄古意作雜興一

首答之

次韻答章傳道見贈

法惠寺橫翠閣

祥符寺九曲觀燈上元過祥符僧可久房蕭然無燈火

正月二十一日病後述古邀往城外尋春

有以官法酒見餉者因用前韻求述古爲移廚飲

湖上

飲湖上初晴後雨二首

往富陽新城李節推先行三日畱風水洞見待風水洞二首和節推

獨遊富陽普照寺自普照遊二庵

富陽妙庭觀董雙成故宅發地得丹鼎覆以銅盤承以琉璃盆盆旣破碎丹亦爲人爭奪持去今獨盤鼎在耳二首

新城道中二首

山村五絕

湖上夜歸

寒食未明至湖上太守未來兩縣令先在

次韻孫莘老見贈時莘老移廬州因以別之

贈別

次韻代畱別

月兔茶

薄命佳人

吉祥寺花將落而述古不至

述古聞之明日卽來坐上復用前韻同賦

李鈐轄坐上分題戴花

於潛令刁同年野翁亭於潛女

自昌化雙谿館下步尋谿源至治平寺二首於潛僧緑筠軒

與臨安令宗人同年劇飲

寶山晝睡

僧淸順新作垂云亭五月十日與呂仲甫周邠僧恵勤恵思淸順可久惟肅義詮同泛湖遊北山

防客有羙堂周邠長官與數僧同泛湖往北山湖中聞堂上歌笑聲以詩見寄因和二首時周有

服

席上代人贈別三首

唐道人言天目山上俯視雷雨每大雷電但聞雲中如嬰兒聲殊不聞雷震也

卷七詩六十三首【時通守錢塘作】

追和子由去嵗試舉人洛下所寄五首

暴雨初晴樓上晚景

過廣愛寺見三學演師觀楊恵之塑寶山朱瑤畫文殊普賢三首

韓子華石淙荘

立秋日禱雨宿靈隱寺同周徐二令

病中獨遊淨慈謁夲長老周長官以詩見寄仍邀遊靈隱因次韻答之

病中遊祖塔院

虎跑泉

佛日山榮長老方丈五絕

癸丑春分後雪

孤山二詠【並引】

【柏堂竹閣】

與述古自有羙堂乘月夜歸

有羙堂暴雨

八月十五日觀潮五絕東陽水樂亭

與周長官李秀才遊徑山二君先以詩見寄次其韻二首

臨安三絕

【將軍樹

錦溪石鏡】

登玲瓏山

宿九仙山

陌上花三首【並引】

逰東西巖

宿海防寺

海防寺淸心堂

徑山道中次韻答周長官兼贈蘇寺丞

汪覃秀才久畱山中以詩見寄次其韻

再遊徑山

洞霄宮

初自徑山歸述古召飲介亭以病先起

明日重九亦以病不赴述古防再用前韻

九日尋臻闍棃遂泛小舟至勤師院二首

九日舟中望見有美堂上魯少卿飲以詩戱之二首

遊諸佛舎一日飲釅茶七盞戱書勤師壁

九日湖上尋周李二君不見君亦見尋於湖上以詩見寄明日乃次其韻

送杭州杜戚陳三掾罷官歸鄊

次韻周長官壽星院同餞魯少卿

次韻述古過周長官夜飲

述古以詩見責屢不赴防復次前韻

金門寺中見李西臺與二錢唱和四絕句戱用其韻防之

胡穆秀才遺古銅器似鼎而小上有兩柱可以覆而不蹶以爲鼎則不足疑其飲器也胡有詩答之

卷八詩五十九首【熙寜甲寅在錢塘聞移知密州之命去杭經常潤道中作施注缺今補】賀陳述古弟章生子贈治易僧智周

張子野年八十五尙聞買妾述古令作詩

書雙竹湛師房二首

寶山新開徑

和述古冬日牡丹四首和錢安道寄恵建茶和栁子玉喜雪次韻仍呈述古

弔天竺海月辯師三首

李頎秀才善畫山以兩軸見寄仍有詩次韻答之雪後至臨平與栁子玉同至僧捨見陳尉烈夜至永樂文長老院文時臥病退院

栁氏二外甥求筆迹二首

錢安道席上令歌者道服

除夜野宿常州城外二首

元日過丹陽明日立春寄魯元翰

古纒頭曲

刁同年艸堂

恵山謁錢道人烹小龍團登絕頂望太湖

錢道人有詩云直須認取主人翁作兩絕戱之和蘇州太守王防父侍太夫人觀燈之什余時以劉道原見訪滯畱京口不及赴此防二首

成都進士杜暹伯升出家名法通往來吳中虎邱寺

常潤道中有懷錢塘寄述古五首

刁景純賞瑞香花憶先朝侍宴次韻

同栁子玉遊鶴林招隱醉歸呈景純

景純見和復次韻贈之二首

栁子玉亦見和因以送之兼寄其兄子璋道人子玉家宴用前韻見寄復答之

景純復以二篇一言其亡兄與伯父同年之契一言今者唱酬之意仍次其韻

金山寺與栁子玉飲大醉臥寶覺禪榻夜分方醒

書其壁

大風畱金山兩日

監洞霄宮兪康直郎中所居四詠

【退圃

逸堂遁軒

逺樓】

遊鶴林招隱二首

書普慈長老壁

書焦山綸長老壁

刁景純席上和謝生二首

畱別金山寶覺圎通二長老

卷九詩六十五首【起自常潤復還杭州尋去杭之密州任作施注缺今補】無錫道中賦水車

杭州牡丹開時僕猶在常潤周令作詩見寄次其韻復次一首送赴闕

蘇州閭邱江君二家雨中飲酒二首

次韻沈長官三首

戱書吳江三賢畫像三首

劉孝叔防虎邱時王防父齋素祈雨不至二首過永樂文長老已卒

贈張刁二老

去年秋偶防寶山上方入一小院闃然無人有一僧隱幾低頭讀書與之語漠然不甚對問其鄰之僧曰此云闍黎也不出十五年矣今年六月自常潤還復至其室則死數月矣作詩題其

壁

聼僧昭素琴

僧恵勤初罷僧職

遊靈隱髙峯塔

八月十七日天竺山送桂花贈元素

捕蝗至浮雲嶺山行疲苦有懷子由弟二首靑牛嶺髙絕處有小寺人迹罕到

新城陳氏園次鼂補之韻

梅聖兪詩中有毛長官者今於潛令國華也聖兪沒十五年而君猶爲令捕蝗至其邑作詩戲之

與毛令方尉防西菩提寺二首

聴賢師琴

贈寫眞何充秀才回先生過湖州東林沈氏飲醉以石橊皮書其家東老庵之壁云西鄰已富憂不足東老𨿽貧樂有餘白酒釀來因好客黃金散盡爲收書西蜀和仲聞而次其韻三首東老沈氏之老自謂也湖人因以名之其子偕作詩有可觀者

李行中醉眠亭三首

潤州甘露寺彈箏單同年求徳興兪氏聚逺樓詩三首

平山堂次王居卿祠部韻

次韻陳海州書懷

次韻陳海州乘槎亭次韻孫職方蒼梧山

次韻孫巨源寄漣水李盛二著作並以見寄五絕

王莽

董卓

虎兒

除夜病中贈叚屯田喬太博見和復次韻答之

二公再和亦再答之

雪後書北臺壁二首謝人見和前篇二首

鐵溝行贈喬太博出城送客不及步至溪上二首

蘇州姚氏三瑞堂

莫笑銀杯小答喬太博送叚屯田分得於字

和叚屯田荊林館

卷十詩三十七首【時守髙宻作】

贈上天竺辯才師

防盧山次韻章傳道盧山五詠

【盧敖洞

飲酒臺

聖燈巖三泉

障日峯】

次韻章傳道喜雨

謝郡人田賀二生獻花惜花

和頓教授見寄用除夜韻

和子由四首

【韓太祝送防太山

送春首夏官舍卽事

送李供備席上和李詩】

西齋

小兒

寄劉孝叔

孔長源挽詩二首

寄呂穆仲寺丞

余主簿母挽詩

送趙寺丞寄陳海州

答陳述古二首

張安道樂全堂

張文裕挽詞

懷西湖寄鼂羙叔同年和梅戶曹防獵鐵溝

祭常山回小獵

和章七出守湖州二首和張子野見寄三絕句

【過舊防

見題壁竹閣見憶】

和蔣防寄茶

答李邦直

卷十一詩六十六首【起守髙宻至得代歸京師作】

和文與可洋川園池三十首

【湖橋

橫湖

書軒

冰池竹塢

荻浦

蓼嶼

望雲樓天漢臺

待月臺

二樂榭

灙泉亭吏隱亭

霜筠亭

無言亭

露香亭涵虛亭

谿光亭

過谿亭

披錦亭禊亭

菡蓞亭

荼防洞

篔簹谷寒蘆港

野人廬

此君庵

香橙徑南園

北園】

寄題刁景純蔵春塢

玉盤防二首【並引】和潞公超然臺

聞喬太博換左蔵知欽州以詩招飲

喬將行烹鵝鹿出刀劍以飲客以詩戲之

次韻劉貢父李公擇見寄二首

寄黎眉州

和趙郎中捕蝗見寄登常山絕頂廣麗亭

薄薄酒二首【並引】同年王中甫挽詞

七月五日二首

趙郎中見和戲復答之

次韻周邠寄雁蕩山圗二首

送碧香酒與趙明叔教授

趙旣見和復次韻答之

趙郎中往莒縣逾月而歸復以一壺遺之仍用前

韻

蘇潛聖挽詞

和鼂同年九日見寄

送喬施州

雪夜獨宿柏仙庵

和孔郎中荊林馬上見寄畱別雩泉

畱別釋迦院牡丹呈趙倅

董儲郎中甞知眉州與先人遊過安邱訪其故居見其子希甫畱詩屋壁

劉貢父見餘歌詞數首以詩見戲聊次其韻除夜大雪畱濰州元日蚤晴遂行中途雪復作大雪靑州道上有懷東武園亭寄孔周翰

至濟南李公擇以詩相迎次其韻二首

和孔君亮郎中見贈

卷十二詩四十首【起丁巳春畱京師至四月之官彭城以後作】

送範景仁遊洛中

次韻景仁畱別

書韓幹牧馬圗

送魯元翰少卿知衛州次韻子由送蔣防赴代州學官

宿州次韻劉涇

和李邦直沂山祈雨有應

和孔宻州五絕

【見邸家園畱題春步西園見寄東欄梨花和流杯石上艸書小詩堂後白牡丹】

和趙郎中見戱二首

和子由與顏長道同防百步洪相地築亭種栁次韻李邦直感舊

與梁先舒煥泛舟得臨醸字二首

次韻答邦直子由四首司馬君實獨樂園送顏復兼寄王鞏

蠍虎

子由將赴南都與余防宿於逍遙堂作兩絕句讀之殆不可爲懷因和其詩以自解余觀子由自少曠逹天資近道又得至人養生長年之訣而余亦竊聞其一二以爲今者宦防相別之日淺而異時退休相従之日長旣以自解且以慰子

由云

畱題石經院三首

過雲龍山人張天驥

贈王仲素寺丞

陽闗詞三首

【贈張繼願

答李公擇中秋月】

和孔周翰二絕

【再觀邸園畱題觀淨觀堂效韋蘇州詩】

京師哭任遵聖

答任師中家漢公

卷十三詩四十一首【時守彭城作】

初別子由

次韻呂梁仲屯田章質夫寄恵崔徽眞

王鞏屢約重九見訪旣而不至以詩送將官梁交且見寄次韻答之交頗文雅不類武人家有侍者甚恵麗

臺頭寺雨中送李邦直赴史館分韻得憶字人字兼寄孫巨源二首

代書答梁先

九日邀仲屯田爲大水所隔以詩見寄次其韻

河復【並序】

登望谼亭

韓幹馬十四疋

有言郡東北荊山下可以溝畎積水因與吳正字王戶曹同往相視以地多亂石不果還防聖女山山有石室如墓而無棺槨防云宋司馬桓魋墓二子有詩次其韻二首

贈寫禦容妙善師

哭刁景純

答呂梁仲屯田

張寺丞益齋

答孔周翰求書與詩

送李公恕赴闕

春菜

送鄭戶曹

防州八境圗八首【並引】讀孟郊詩二首

訪張山人得山中字二首

送孔郎中赴陜郊

與梁左蔵防飲傅國博家

寒食日答李公擇三絕次韻

約公擇飲是日大風

坐上賦戴花得天字夜飲次韻畢推官

卷十四詩三十五首【時守彭城洎戊午元丰攺元作】

續麗人行【並引】

聞李公擇飲傅國博家大醉二首

起伏龍行【並引】

聞公擇過雲龍張山人輒往従之公擇有詩戲用

其韻

送李公擇

送筍芍藥與公擇二首和孫莘老次韻

防張山人園

杜介熙熙堂

次韻答劉涇

攜妓樂遊張山人園種徳亭【並引】

文與可有詩見寄云待將一段鵝谿絹掃取寒梢萬尺長次韻答之

聞辯才法師復歸上天竺以詩戲問

和子由送將官梁左蔵仲通

次韻秦觀秀才見贈秦與孫莘老李公擇甚熟將入京應舉

僕曩於長安陳漢卿家見吳道子畫佛碎爛可惜其後十餘年復見之於鮮於子駿家則已裝背完好子駿以見遺作詩謝之

雨中過舒敎授

次韻舒敎授寄李公擇又送鄭戶曹

次韻黃魯直見贈古風二首

次韻答舒敎授觀余所蔵墨

送鄭戶曹賦席上果得榧子

送胡掾

答仲屯田次韻

宻州宋國博以詩見紀在郡雜詠次韻答之

答範淳甫

次韻答王定國

芙蓉城【並引】

和鮮於子駿鄆州新堂月夜二首

送將官梁左蔵赴莫州

卷十五詩四十二首【時守彭城作】

次韻子由送趙防歸覲錢塘遂赴永嘉

中秋月三首

中秋見月寄子由

答王鞏

次韻王定國馬上見寄與頓起孫勉泛舟探韻得未字

次韻答頓起二首

九日黃樓作

太虛以黃樓賦見寄作詩爲謝

九日次韻王鞏

送頓起

送孫勉

李思訓畫長江絕島圗

次韻答王鞏

張安道見示近詩次韻王鞏顏復同泛舟

次韻張十七九日贈子由

次韻王鞏獨眠

次韻王鞏畱別

登雲龍山

次韻僧潛見贈

次韻潛師放魚

與舒敎授張山人參寥師同遊戲馬臺書西軒壁兼簡顏長道二首

滕縣時同年西園

次韻王廷老和張十七九日見寄

次韻參寥師寄秦太虛三絕句時秦舉進士不得與參寥師行園中得黃耳蕈

百步洪二首【並引】

送參寥師

夜過舒堯文戲作

十月十五日觀月黃樓席上次韻

答王定民

次韻王廷老退居見寄二首

次韻顏長道送傅倅

卷十六詩四十八首【起在彭城至元丰已未移守吳興作】

雲龍山觀燒得云字

和田國博喜雪

祈雪霧豬泉出城馬上作贈舒堯文

次韻舒堯文祈雪霧豬泉

石炭【並引】

人日獵城南防者十人以身輕一鳥過槍急萬人呼爲韻得鳥字

將官雷勝得過字代作

臺頭寺步月得人字

臺頭寺送宋希元種松得徠字

作書寄王晉卿忽憶前年寒食北城之遊走筆爲此詩

往在東武與人往反作粲字韻詩四首今黃魯直亦次韻見寄復和答雪齋

以雙刀遺子由子由有詩次其韻

防桓山防者十人以春水滿四澤夏云多奇峯爲

韻得澤字

戴道士得四字代作

次韻田國博部夫南京見寄二絕

月夜與客飲杏花下

送蜀人張師厚赴殿試二首

再次韻答田國博部夫還二首

田國博見示石炭詩有鑄劍斬佞臣之句次韻答

之

答郡中同僚賀雨

罷徐州往南京馬上走筆寄子由五首

次韻曹九章見贈

書泗州孫景山西軒過淮三首贈景山兼寄子由

舟中夜起

余去金山五年而復至次舊詩韻贈寶覺長老防恵山三首【並引】

贈恵山僧恵表

贈錢道人

與秦太虛參寥防於松江而闗彥長徐安中適至分韻得風字二首

次韻關令送魚

次韻秦太虛見戲耳聾端午徧防諸寺得禪字送劉寺丞赴余姚

卷十七詩四十一首【起已未守吳興卽以是年八月攝赴臺獄謫黃州庚申春自京師赴黃作】李公擇過髙郵見施大夫與孫莘老賞花詩憶與僕去嵗防於彭門折花餽筍故事作詩二十四韻見戱依韻奉答亦以戲公擇云

王鞏淸虛堂

和孫同年卞山龍洞禱晴

乘舟過賈收水閣收不在見其子三首

次韻孫祕丞見贈

與客遊道場何山得鳥字

僕去杭五年吳中仍嵗大饑疫故人往往逝去聞湖上僧舎不復往日繁麗獨淨慈本長老學者益盛作詩寄之

舶趠風【並引】

丁公黙送蝤蛑

送孫著作赴考城兼寄錢醇老李邦直二君於孫處有書見及

泛舟城南防者五人分韻賦詩得人皆苦炎字四

首

贈王郎一首

次韻李公擇梅花

送淵師歸徑山

送表忠觀錢道士歸杭次韻周開祖長官見寄林子中以詩寄文與可及余與可旣沒追和其韻與王郎昆仲及兒子邁繞城觀荷花登峴山亭晚入飛英寺分韻得月明星稀四首

城南縣尉水亭得長字與胡祠部防法華山又次前韻贈賈耘老

趙閱道髙齋

送兪節推

次韻答孫侔

重寄

次韻和劉貢父登黃樓見寄並寄子由二首陳州與文郎逸民飲別攜手河堤上作此詩子由自南都來陳三日而別

正月十八日蔡州道上遇雪次子由韻二首過新息畱示鄕人任師中

過淮

卷十八詩五十三首【起元丰三年庚申以後在黃州作】

書黁公詩後【並引】

防淨居寺

梅花二首

戱作種松

萬松亭【並引】

張先生【並序】

陳季常所蓄朱陳村嫁娶圗

少年時嘗過一村院見壁上有詩云夜涼疑有雨院靜似無僧不知何人詩也宿黃州禪智寺寺僧皆不在夜半雨作偶記此詩故作一絕

初到黃州

定恵院寓居月夜偶出

次韻前篇

安國寺浴

安國寺尋春

寓居定恵院之東雜花滿山有海棠一株土人不

知貴也

次韻樂著作野步

二月二十六日雨中熟睡至晚彊起出門還作此詩意思殊昏昏也

雨晴後步至四望亭下魚池上遂自幹明寺前東

岡上歸二首

雨中防牡丹三首

次韻樂著作送酒

次韻樂著作天慶觀醮王齊萬秀才寓居武昌縣劉郎洑正與伍洲相對伍子胥奔吳所従渡江也

杜沂遊武昌以酴醿花菩薩泉見餉二首

陳季常自岐亭見訪郡中及舊州諸豪爭欲邀致之戱作陳孟公詩一首

遊武昌寒谿西山寺

武昌銅劍歌【並引】定恵顒師爲余竹下開嘯軒

石芝【並引】

今年正月十四日與子由別於陳州五月子由復至齊安以詩迎之

遷居臨臯亭

曉至巴河口迎子由

與子由同遊寒谿西山

次韻答子由

和何長官六言五首觀張師正所蓄辰砂

五禽言五首【並引】次韻子由病酒肺疾發

正月廿日往岐亭郡人潘古郭三人送余於女王

城東禪荘院

鐵拄杖【並引】

與潘三失解後飲酒

卷十九詩七十三首【時在黃州作】

東坡八首

題織錦圗上回文三首侄安節逺來夜坐三首冬至日贈安節

岐亭道上見梅花戱贈季常

樂全先生生日以鐵拄杖爲壽二首

杭州故人信至齊安

送牛尾貍與徐使君四時詞四首

太守徐君猷通守孟亨之皆不飲酒以詩戱之雪後到幹明寺遂宿

伯父送先人下第歸蜀詩云人稀野店休安枕路入靈關穩跨驢安節將去爲誦此句因以爲韻作小詩十四首送之次韻和王鞏六首

記夢回文二首【並引】

三朶花【並引】

次韻陳四雪中賞梅

正月二十日與潘郭二生出郊尋春忽記去年是日同至女王城作詩乃和前韻

是日偶至野人汪氏之居有神降於其室自稱天人李全字徳通善篆字用筆奇妙而不可識雲天篆也與餘言有所防者復作一萹仍用前韻

浚井

紅梅三首

和子由寄題孔平仲艸庵

二虫

陳季常見過三首

寒食雨二首

徐使君分新火

次韻答元素【並引】

蜜酒歌【並引】

又一首答二猶子與王郎見和

謝陳季常恵一揞巾

贈黃山人

問大冶長老乞桃花茶栽東坡

魚蠻子

弔李臺卿【並引】

曹旣見和復次其韻

卷二十詩四十九首【起在黃州盡元丰七年甲子量移汝州作】

次韻孔毅父集古人句見贈五首

六年正月二十日復出東門仍用前韻

食甘

大寒步至東坡贈巢三

元修菜【並引】

二月三日防燈防客上巳日與二三子攜酒出防隨所見輙作數句明日集之爲詩故詞無倫次

日日出東門

南堂五首

次韻子由種杉竹

孔毅父妻挽辭

次韻孔毅父久旱已而甚雨三首

初秋寄子由

和黃魯直食筍

聞子由爲郡僚所捃恐當去官

次韻王鞏南遷初歸二首

孔毅父以詩戒飲酒問買田且乞墨竹次其韻任師中挽辭

子由作二頌頌石臺長老問公手寫蓮經字如黒蟻且頌萬徧脇不至席二十餘年予亦作二首

鄧忠臣母周挽辭

徐君猷挽辭

和蔡景繁海州石室

和秦太虛梅花

再和潛師

橄防

海棠

東坡

生日王郎以詩見慶次其韻並寄茶二十一片別黃州

過江夜行武昌山上聞黃州鼓角

自興國往筠宿石田驛南廿五里野人舎

將至筠先寄遲適逺三猶子

端午遊眞如遲適逺従子由在酒局

別子由三首兼別遲

初別子由至奉新作

卷二十一詩五十四首【元丰甲子量移汝州起四月以後離黃州至金陵道中作】同年程筠徳林求先墳二詩

【思成堂歸眞亭】

過建昌李野夫公擇故居

初入廬山三首

圎通禪院先君舊遊也四月二十日晚至宿焉明日忌日也乃手寫寶積獻蓋頌佛一偈以贈長老仙公仙撫掌笑曰昨夜夢寶蓋飛下著處輒出火豈此祥乎乃作是詩院有蜀僧宣逮事訥長老識先君云

子由在筠作東軒記或戱之爲東軒長老其壻曹煥往筠余作一絕句送曹以戱子由曹過廬山以示圎通愼長老愼欣然亦作一絕送客出門歸入室趺坐化去子由聞之仍作二絕一以答予一以答愼明年餘過圎通始得其詳乃追次愼韻

余過溫泉壁上有詩云直待眾生總無垢我方淸冷混常流問人雲長老可遵作遵已退居圎通亦作一絕

世傳徐凝瀑布詩云一條界破靑山色至爲塵陋又僞作樂天詩稱羨此句有賽不得之語樂天𨿽渉淺易然豈至是哉乃戱作一絕

書李公擇白石山房

贈東林總長老

題西林壁

廬山二勝【並引】

【開先潄玉亭棲賢三峽橋】

陶驥子駿佚老堂二首和李太白【並引】

次韻道潛畱別

岐亭五首【並引】

郭祥正家醉畫竹石壁上郭作詩爲謝且遺二古

銅劍

龍尾硯歌【並引】

張近幾仲有龍尾子石硯以銅劍易之

張作詩送硯反劍乃和其詩卒以劍歸之

去嵗九月二十七日黃州生子遁小名干兒頎然頴異至今年七月二十八日病亡於金陵作二詩哭之

葉濤致逺見和二詩復次其韻

次荊公韻四絕

張庖民挽辭

次韻葉致逺見贈

次韻杭人裴維甫

次韻段縫見贈

題孫思邈眞

戱作鮰魚一絕

同王勝之遊蔣山至眞州再和二首

次韻答寶覺

眉子石硯歌贈胡誾

以玉帯施元長老元以衲帬相報次韻二首次韻滕元發許仲途秦少遊

送金山鄕僧歸蜀開堂送沈逵赴廣南

豆粥

施注蘇詩總目上

欽定四庫全書

施注蘇詩總目下

卷二十二詩五十一首【時赴汝畱金陵道中作是年先生在泗州度嵗】秦少遊夢發殯而葬之者云是劉發之柩是嵗發首薦秦以詩賀之劉涇亦作因次其韻

金山夢中作

次韻周穜惠石銚

次韻蔣頴叔

山辯才師

贈潘谷

徐大正閒軒

蒜山松林中可卜居余欲僦其地地屬金山故作此詩與金山元長老王仲父哀辭【並引】

蔡景繁官舍小閣

髙郵陳直躬處士畫鴈

和王斿二首

次韻張琬

次韻王定國南遷回見寄

贈梁道人

雍秀才畫艸虫八物

【促織

蟬

蝦蟇

蜣蜋天水牛

蠍虎

蝸牛

鬼蝶】

泗州南山監倉蕭淵東軒二首

泗州除夜雪中黃師是送酥酒二首

章錢二君見和復次韻答之二首

正月一日雪中過淮謁客回作二首

書劉君射堂

孫莘老寄墨四首

畱題蘭臯亭

和人見贈

和田仲宣見贈

和王勝之三首

記夢【並引】

寄蘄簟與蒲傳正寄怪石石斛與魯元翰漁父四首

卷二十三詩四十八首【起常州居住洎赴登州道中作是嵗元丰乙丑先生

年五十施注缺今補】

李憲仲哀辭【並引】

贈眼醫王生彥若與歐育六人飲酒

觀杭州鈐轄歐育刀劍戰袍

王伯敡所藏趙昌畫四首

【梅花

黃葵芙蓉

山茶】

寄吳徳仁兼簡陳季常題王逸少帖

書林逋詩後

和仲伯達

春日

贈袁陟

蘇子容母陳夫人挽辭

歸宜興畱題竹西寺三首

與孟震同遊常州僧捨三首

贈常州報恩長老二首次韻答賈耘老

墨花【並引】

送竹幾與謝秀才

谿陰堂

次韻許遵

贈章黙【並引】

送穆越州

贈葛葦

贈王寂

南都妙峯亭

神宗皇帝挽辭三首

金山妙髙臺

贈杜介【並引】

次韻孫莘老斗野亭寄子由在邵伯堰

送楊傑【並引】

次韻送徐大正

楊康功有石狀如醉道士爲賦此詩

迨作淮口遇風詩戲用其韻

次韻徐積

元丰七年有詔京東淮南築髙麗亭館密海二州騷然有逃亡者明年軾過之嘆其壯麗畱一絕云

過密州次韻趙明叔喬禹功

再過常山和昔年畱別詩

再過超然臺贈太守霍翔

卷二十四詩四十三首【起自登州還朝洎元祐攺元在西掖作】

海市【並引】

登州孫氏松堂

過萊州雪後望三山

遺直坊【並引】

次韻趙令鑠

次韻王定國得潁倅二首

次韻趙令鑠惠酒

送範純粹守慶州次韻王震

次韻王定國謝韓子華過飲

惠崇春江晚景二首

次韻周邠

次韻胡完夫

次韻錢穆父

次韻穆父舍人再贈之什

再次韻答完夫穆父

次韻答滿思復

送戴防赴成都玉局觀將老焉

送陳睦知潭州

用前韻答西掖諸公見和

次韻王覿正言喜雪

和蔣發運

送表弟程六知楚州

和人假山

送王伯敡守虢

道者院池上作

次韻子由送千之侄

書文與可墨竹【並引】次韻錢舍人病起

次韻和王鞏

用王鞏韻送其侄震知蔡州

虢國夫人夜遊圖

用舊韻送魯元翰知洺州

次韻朱光庭初夏

次韻朱光庭喜雨奉敕祭西太一和韓川韻四首

西太一見王荊公舊詩偶次其韻二首

卷二十五詩四十九首【時在翰林作】

次韻子由送陳侗知陜州

送賈訥倅眉二首

送程建用

次韻李修孺畱別二首次韻黃魯直赤目和周正孺墜馬傷手

戲周正孺二絕

題文與可墨竹【並引】

潘推官母李氏挽辭玉堂栽花周正孺有詩次韻

杜介送魚

送杜介歸揚州

狄詠石屛

和黃魯直燒香二首

再和

武昌西山【並引】

再用前韻

送楊孟容

見子由與孔常父唱和詩輙次其韻余昔在館中同捨出入輙相聚飲酒賦詩近嵗不復講故終篇及之庶幾諸公稍復其舊亦太平盛事也

趙令晏崔白大圖幅徑三丈

次韻張昌言給事省宿次韻三舍人省上送錢承制赴廣西路分都監

次韻曽子開從駕二首再和二首

次韻貢父省上

再和

送顧子惇奉使河朔

次韻子由送家退翁知懷安軍

諸公餞子惇軾以病不往復次前韻

和張昌言喜雨

次韻劉貢父西省種竹偶與客飲孔常父見訪方設席延請忽上馬馳去巳而有詩戲用其韻答之

次韻子由書李伯時所藏韓幹馬

次韻劉貢父獨宿省中

軾以去嵗春夏侍立邇英而秋冬之交子由相繼入侍次韻絕句四首各述所懷

送宋朝散知彭州迎侍二親

郭熈畫秋山平逺

次韻張昌言喜雨

卷二十六詩四十九首【時在翰林作施注缺今補】

書鼂補之所藏文與可墨竹三首

戲用鼂補之韻

書皇親扇

書李世南所畫秋景二首

書鄢陵王主簿所畫折枝二首

昨見韓丞相言王定國今日玉堂獨坐有懷其人和張耒髙麗松扇

李誠之待制六丈挽辭次韻孔常父送張天覺河東提刑

送張天覺得山字

次韻王定國倅揚州贈李道士【並引】

次韻張舜民自禦史出倅虢州畱別

次韻米黻二王書跋尾二首

次韻宋肇惠澄心紙二首

郭熈秋山平逺二首

送歐陽辯監澶州酒九月十五日邇英講論語終篇賜執政講讀史官燕於東宮又遣中使就賜禦書詩各一首臣軾得紫薇花絕句其詞云絲綸閣下文章靜鐘鼔樓中刻漏長獨坐黃昏誰是伴紫薇花對紫薇郎翌日以表謝又進詩一篇臣軾詩云

和王晉卿【並引】

謝王澤州寄長松兼簡張天覺二首

次韻劉貢父所和韓康公憶持國二首

次韻劉貢父叔侄扈駕次韻韓康公置酒見畱次韻王都尉偶得耳疾送喬仝寄賀君六首【並引】送家安國教授歸成都

和子由除夜元日省宿致齋三首

次韻答張天覺二首

次韻黃魯直畫馬試院中作

余與李廌方叔相知久矣領貢舉事而李不得第愧甚作詩送之

和王晉卿送梅花次韻

和宋肇遊西池次韻

卷二十七詩四十五首【時在翰林作】

書艾宣畫四首

【竹鶴

黃精鹿杏花白鷴

蓮】

僕領貢舉未出錢穆父雪中作詩見及三月二十日同逰金明池始見其詩次韻爲答

次韻子由五月一日同轉對

韓康公挽辭三首

柏石圖詩【並引】

慶源宣義王丈以累舉得官爲洪雅主簿雅州戶掾遇吏民如家人人安樂之旣謝事居眉之靑神瑞艸橋放懷自得有書來求紅帶旣以遺之且作詩爲戲請黃魯直秦少遊各爲賦一首爲老人光華

次韻許衝元送成都髙士惇鈐轄

次前韻送程六表弟

和王晉卿題李伯時畫馬

和錢穆父出守越州二首

戲書李伯時畫禦馬好頭赤

送程七表弟知泗州

送曹輔赴閩漕

次韻王郎子立風雨有感

次韻黃魯直嘲小徳小徳魯直子其母微故其詩云解著潛夫論不妨無外家

書林次中所得李伯時歸去來陽關二圖後送蹇道士歸廬山

臥病逾月請郡不許復直玉堂十一月一日鎖院是日苦寒詔賜宮燭法酒書呈同院

送周朝議守漢州

木山【並引】

送千乘千能兩侄還鄕送周正孺知東川題李伯時畫趙景仁琴鶴圖二首

次前韻再送周正孺

書王定國所藏煙江疊嶂圖

次韻王定國防飲淸虛堂

興龍節侍宴前一日微雪與子由同訪王定國小飲淸虛堂定國出數詩皆佳而五言尢奇子由又言昔與孫巨源同過定國感念存沒悲嘆久之夜歸稍醒各賦一篇明日朝中以示定國

王晉卿所藏著色山二首

次韻黃魯直效進士作嵗寒知松柏詩

王晉卿作煙江疊嶂圖僕賦詩十四韻晉卿和之語特奇麗因復次韻不獨紀其詩畫之美亦爲道其出處契闊之故而終之以不忘在莒之戒亦朋友忠愛之義也

夜直玉堂攜李之儀端叔詩百餘首讀至夜半書其後

範景仁和賜酒燭詩復次韻謝之

次韻劉貢父春日賜幡勝

再和

葉公秉王仲至見和次韻答之

再和

卷二十八詩五十八首【起在翰林洎元祐已巳出守錢塘作】

次韻王晉卿惠花栽栽所寓張退傅第中

次韻王晉卿上元侍燕端門

王鄭州挽辭

書王定國所藏王晉卿畫著色山二首

送呂昌朝知嘉州

次韻黃魯直寄題郭明父府推潁州西齋二首次韻秦少章和錢防仲次韻錢越州

同秦仲二子雨中逰寶山

去杭州十五年復逰西湖用歐陽察判韻

與莫同年雨中飲湖上送子由使契丹

次韻答劉景文左藏

坐上復借韻送岢嵐軍通判葉朝奉

始於文登海上得白石數升如芡實可作枕聞梅丈嗜石故以遺其子子明學士子明有詩次其

韻

次韻錢越州見寄

文登蓬萊閣下石壁千丈爲海浪所戰時有碎裂淘灑嵗久皆圓熟可愛土人謂此彈子渦也取數百枚以養石菖蒲且作詩遺垂慈堂老人

次韻毛滂法曹感雨

送鄧宗古還鄕

參寥上人初得智果院防者十六人分韻賦詩得

心字

哭王子立次兒子迨韻

異鵲【並引】

次韻詹適宣徳小飲巽亭

東川淸絲寄魯冀州戲贈

怡然以垂云新茶見餉報以大龍團仍戲作小詩次韻王忠玉逰虎丘三首

寄蔡子華

和錢四寄其弟龢臥病彌月聞垂云花開順闍黎以詩見招次韻答

之

故周茂叔先生濂溪

次韻子由使契丹至涿州見寄四首

雪後便欲與同僚尋春一病彌月雜花都盡獨牡丹在耳劉景文左藏和順闍黎詩見贈次韻答之

次韻劉景文周次元寒食同逰西湖

連日與王忠玉張全翁逰西湖訪北山淸順道潛二詩僧登垂云亭飲參寥泉最後過唐州陳使君夜飲忠玉有詩次韻答之

新茶送簽判程朝奉以餽其母有詩相謝次韻答

之

次韻送張山人歸彭城

次韻林子中王彥祖唱酬

壽星院寒碧軒

書劉景文左藏所藏王子敬帖

書景文所藏宗少文一筆畫

眞覺院有洛花花時不暇往四月十八日與景文

同往賞枇杷

又和景文韻

西湖壽星院此君軒

仲天貺王元直自眉山來見餘錢塘畱半嵗旣行作絕句五首送之

贈善相程傑

卷二十九詩五十八首【時守杭州作】

次韻林子中蒜山亭見寄

再和並答楊次公

次韻劉景文送錢防仲三首

菩提寺南漪堂杜鵑花題楊次公春蘭

題次公蕙

次韻曹輔寄壑源試焙新芽

次韻袁公濟謝芎椒

次韻楊次公恵徑山龍井水

次韻劉景文登介亭

袁公濟和復次韻答之介亭餞楊傑次公

次京師韻送表弟程懿叔赴夔州運判

葉教授和溽字韻詩復次韻爲戲記龍井之遊次韻林子中見寄

安州老人食蜜歌次韻錢穆父紫薇花二首

送張嘉州

次韻蘇伯固主簿重九送李陶通直赴淸谿

次韻楊公濟梅花十首贈劉景文

謝闗景仁送紅梅栽二首

辯才老師退居龍井不復出入余往見之甞出至風篁嶺左右驚曰逺公復過虎谿矣辯才笑曰杜子羙不云乎與子成二老來往亦風流因作亭嶺上名曰過谿亦曰二老謹次辯才韻

送程之邵簽判赴闕

寄題梅宣義園亭熈寜中軾通守此郡除夜直都防囚系皆滿日暮不得返舍因題一詩於壁今二十年矣衰病之餘復黍郡寄再經除夜庭事蕭然三圄皆空蓋同僚之力非拙朽所致因和前篇呈公濟子侔二通守

遊寶云寺得唐彥猷爲杭州日送客舟中手書一絕句雲山雨霏微不滿空畫船來往疾輕鴻誰知獨臥朱簾裏一榻無塵四面風明日送彥猷之子坰赴鄂州舟中遇微雨感嘆前事因和其韻作兩首送之且歸其書唐氏

送江公著知吉州

聞錢道士與越守穆父飲酒送一壺

次韻劉景文路分上元再和楊公濟梅花十絕與葉淳老侯惇夫張秉道同相視新河秉道有詩次韻二首

卷三十詩五十七首【起守杭州洎元祐辛未召還尋出守潁州作】椶筍【並引】

次韻曹子方龍山眞覺院瑞香花

次韻曹子方運判雪中同遊西湖

次韻仲殊雪中遊西湖二首

次韻參寥同前

送小本禪師赴法云書渾令公燕魚朝恩圖次韻劉景文西湖席上次韻答馬忠玉

予去杭十六年而復來畱二年而去平生自覺出處老少粗似樂天𨿽才名相逺而安分寡求亦庻幾焉三月六日來別南北山諸道人而下天竺恵淨師以醜石贈行作三絕句

次韻答黃安中兼簡林子中

畱別蹇道士拱辰

次韻子由書王晉卿畫山水二首

又書王晉卿畫四首

【山陰陳迹

雪谿乘興四明狂客

西塞風雨】

破琴詩【並引】

題王晉卿畫後

贈武道士彈賀若

元祐六年六月自杭州召還汶公館我於東堂閱舊詩卷次諸公韻三首

次韻子由書王晉卿畫山水一首而晉卿和二首感舊詩【並引】

西湖秋涸東池魚窘甚因防客呼网師遷之西池爲一笑之樂夜歸被酒不能寐戲作放魚一首

復次放魚韻答趙承議陳教授

九月十五日觀月聽琴西湖示坐客

復次韻謝景貺陳履常見和兼簡歐陽叔弼兄弟送歐陽主簿赴官韋城四首

泛潁

六觀堂老人艸書次韻劉景文見寄

次韻趙景貺督兩歐陽詩破陳酒戒

叔弼云履常不飲故不作詩勸履常飲

臂痛謁告作三絕句示四君子

到潁未幾公帑巳竭齋廚索然戲作

景貺履常屢有詩督叔弼季黙倡和已許諾矣復

以此句挑之

贈月長老

次韻答錢穆父穆父以僕得汝陰用杭越酬唱韻作詩見寄

韓退之孟郊墓銘云以昌其詩舉此問王定國當昌其身邪昌其詩也來詩下語未契作此答之

送歐陽推官赴華州監酒

十月十四日以病在告獨酌

獨酌試藥玉滑盞有懷諸君子明日望夜月庭佳景不可失作詩招之

歐陽季黙以油煙墨二丸見餉各長寸許戲作小詩

明日復以大魚爲饋重二十斤且求詩故復戲之和趙景貺栽檜

卷三十一詩三十九首【時守潁州作】

葉待制求先墳永慕亭詩

與趙陳同過歐陽叔弼新治小齋戲作

聚星堂雪【並引】

歐陽叔弼見訪誦陶淵明事嘆其絕識旣去感慨不已而賦此詩

喜劉景文至

禱雨張龍公旣應劉景文有詩次韻

劉景文家藏樂天身心問答三首戲書一絕其後

西湖戲作

送歐陽季黙赴闕用前韻作雪詩畱景文和劉景文見贈

和劉景文雪

次前韻送劉景文以屏山贈歐陽叔弼

新渡寺席上次趙景貺陳履常韻送歐陽叔弼比來諸君唱和叔弼但袖手旁睨而已臨別忽出一篇頗有淵明風致坐皆驚嘆

次韻趙景貺春思且懷吳越山水

次韻陳履常張公龍潭

小飲西湖懷歐陽叔弼季黙呈趙景貺陳履常蠟梅一首贈趙景貺

送王竦朝散赴闕次韻致政張朝奉仍招晚飲

閻立本職貢圖

次韻王滁州見寄趙景貺以詩求東齋榜銘昨日聞都下寄酒來戲和其韻分一壺作潤筆也

洞庭春色【並引】

送路都曹【並引】

次韻陳履常

二鮮於君以詩文見寄作詩爲謝

次韻趙徳麟雪中惜梅且餉柑酒三首

和陳傳道雪中觀燈

閱世堂詩贈任仲微新渡寺送任仲微

送運判朱朝奉入蜀病中夜讀朱博士詩

趙徳麟餞飲湖上舟中對月

贈朱遜之【並引】

和趙徳麟送陳傳道

卷三十二詩三十六首【起在潁州洎元祐壬申攺知楊州尋以兵部尙書召

還作】

上巳日與二子迨過遊塗山荊山記所見

淮上蚤發

次韻徐仲車

次韻林子中春日新堤書事見寄

送陳伯修察院赴闕

送張嘉父長官

在穎州與徳麟同治西湖未成攺揚州三月十六日湖成徳麟有詩見懷次其韻

次韻徳麟西湖新成見懷

再次韻徳麟新開西湖

到官病倦未甞防客毛正仲恵茶乃以端午小集石塔戲作一詩爲謝雙石【並引】

次韻鼂旡咎學士相迎次韻範淳夫送秦少章聞林夫當徙靈隠寺寓居戲作靈隠前一首滕逹道挽詩二首

次韻蘇伯固遊蜀岡送李孝博奉使嶺表

石塔寺【並引】

送鼂羙叔發運右司年兄赴闕

王文玉挽辭

送芝上人遊廬山送程徳林赴眞州

谷林堂

予少年頗知種松手植數萬株皆中梁柱矣都梁山中見杜輿秀才求學其法戲贈二首

行宿泗間見徐州張天驥次舊韻

次韻劉景文贈傅羲秀才

在彭城日與定國爲九日黃樓之防今復以是日相遇於宋凡十五年憂樂出處有不可勝言者而定國學道有得百念灰冷而顏益壯顧予衰病心形俱瘁感之作詩

九日次定國韻

召還至都門先寄子由次韻定國見寄

次韻蔣穎叔錢穆父從駕景靈宮二首

近以月石硯屏獻子功中書公復以涵星硯獻純父侍講子功有詩純父未也復以月石風林屏贈之謹和子功詩並求純父數句

次韻範純父涵星硯月石風林屏詩

次韻錢穆父防飲

卷三十三詩四十一首【起在兵部洎遷禮部尙書作】

次韻穆父尙書侍祠郊邱瞻望天光退而相慶引

滿醉吟

郊祀慶成詩

次韻奉和錢穆父蔣穎叔王仲至四首

【見和西湖月下聽琴

見和仇池玉津園

籍田】

頃年楊康功使髙麗還奏乞立海神廟於板橋僕嫌其地湫隘移書使遷之文登因古廟而新之楊竟不從不知定國何從見此書作詩稱道不巳僕不能記其云何也次韻答之

沐浴啟聖僧捨與趙徳麟邂逅

次韻王仲至喜雪禦筵

僕所藏仇池石希代之寶也王晉卿以小詩借觀意在於奪不敢不借然以此詩先之

次天字韻答岑巖起

次韻蔣穎叔二首

【扈從景靈宮凝祥池】

和叔盎畫馬

王晉卿示詩欲奪海石錢穆父王仲至蔣穎叔皆次韻穆至二公以爲不可許獨穎叔不然今日穎叔見訪親覩此石之妙遂悔前語僕以謂晉卿豈可終閉不予者若能以韓幹二散馬易之者蓋可許也復次前韻

欲以石易畫晉卿難之穆父欲兼取二物穎叔欲焚畫碎石乃復次前韻並解二詩之意

生日防劉景文以古畫松鶴爲壽且貺佳篇次韻爲謝

程徳孺恵海中柏石兼辱佳篇輙復和謝

次秦少遊韻贈姚安世次丹元姚先生韻次韻秦少遊王仲至元日立春三首

上元侍飲樓上三首呈同列

送蔣穎叔帥熙河【並引】再送二首

次韻穎叔觀燈

次韻王晉卿奉詔押髙麗宴射

次韻錢穆父王仲至同賞田曹梅花

送襄陽從事李友諒歸錢塘

次韻吳傳正枯木歌

送黃師是赴兩浙憲送範中濟經略侍郎分韻賦詩得先字且贈以魚枕杯四馬箠一

書鼂說之考牧圗後

呂與叔學士挽詞

丹元子示詩飄飄然有謫仙風气吳傳正繼作復次其韻

次韻王定國書丹元子寜極齋

王仲至侍郎見恵穉栝種之禮曹北垣下今百餘日矣蔚然有生意喜而作詩

卷三十四詩五十七首【起在禮部洎元祐癸酉出知定州紹聖攺元落職知

英州再貶恵州赴嶺道中作】

次韻錢穆父馬上寄蔣穎叔二首

表弟程徳孺生日

七年九月自廣陵召還復館於浴室東堂八年六月乞防稽將去汶公乞詩乃復用前韻三首

吳子野將出家贈以扇山枕屏

東府雨中別子由

謝運使仲適座上送王敏仲北使

書丹元子所示李太白眞

次韻曽仲錫承議食蜜漬生荔支

大行太皇太后髙氏挽詞二首

再和曽仲錫荔支

次韻滕大夫三首

【雪浪石

同前沈香石】

石芝【並引】

鶴嘆

送曽仲錫通判如京師

和錢穆父送別並求頓遞酒

劉醜廝詩

題毛女眞

寄餾合刷缾與子由

次韻子由淸汶老龍珠丹

次韻子由書淸汶老所傳秦湘二女圖

紫團參寄王定國

次韻劉燾撫句蜜漬荔支

立春日小集戲李端叔次韻曽仲錫元日見寄子由生日以檀香觀音像及新合印香銀篆槃爲壽

次韻李端叔送保倅翟安常赴闕兼寄子由中山松醪寄雄守王引進

次韻李端叔謝送牛戩鴛鴦竹石圖

次韻聰上人見寄

次韻王雄州還朝畱別三月二十日多葉杏盛開

三月二十日開園三首次韻王雄州送侍涇州臨城道中作【並引】

過湯陰市得豌豆大麥粥示三兒子

子由新修汝州龍興寺吳畫壁

過髙郵寄孫君孚

僕所至未甞出遊過長蘆聞復禪師病甚不可不一問旣見則有間矣明日阻風復畱見之作三絕句呈聞復並請轉呈於參寥子各賦數首

六月七日泊金陵阻風得鐘山泉公書寄詩爲謝贈淸涼寺和長老

予前後守倅余杭凡五年夏秋之間蒸熱不可過獨中和堂東南頰下瞰海門洞視萬里三伏常蕭然也紹聖元年六月舟行赴嶺外熱甚忽憶此處而作是詩

慈湖夾阻風五首

過廬山下【並引】

卷三十五詩四十五首【起南遷盡在恵州作施注缺今補】

壺中九華詩【並引】

江西一首

秧馬歌【並引】

八月七日初入贛過惶恐灘

郁孤臺

亷泉

塵外亭

天竺寺【並引】

過大庾嶺

宿建封寺曉登盡善亭望韶石三首

月華寺

南華寺

碧落洞

峽山寺

舟行至淸逺縣見顧秀才極談恵州風物之羙

廣州蒲澗寺

贈蒲澗長老

發廣州

浴日亭

逰羅浮山示兒子過

十月二日初到恵州

寓居合江樓

白水山佛迹巖

詠湯泉

自笑

朝云【並引】

寄虎兒

十一月二十六日松風亭下梅花盛開

再用前韻

新釀桂酒

恵守詹君見和復次韻花落復次前韻

江郊【並引】

詹守擕酒見過用前韻作詩聊復和之

寄鄧道士【並引】

上元夜

正月二十四日與兒子過賴仙芝王原秀才僧曇穎行全道士何宗一同遊羅浮道院及棲禪精舍過作詩和其韻寄邁迨一首

正月二十六日與數客野步嘉祐僧捨東南野人家雜花盛開扣門求觀主人林氏媼出應白髮靑帬少寡獨居三十年矣感嘆之餘作詩記之

龍尾石硯寄猶子逺

贈王子直秀才

次韻表兄程正輔江行見桃花

追餞正輔至博羅賦詩爲別

再用前韻

卷三十六詩四十八首【時在恵州作施注缺今補】

眞一酒【並引】

遊博羅香積寺【並引】次韻定慧欽長老見寄八首【並引】

二月十九日攜白酒鱸魚過詹使君食槐葉冷淘

江漲用過韻

連雨江漲二首

四月十一日初食荔子

桄榔杖寄張文潛一首時初聞黃魯直遷黔南範淳父遷九疑也

答周循州

與程正輔遊碧落洞

六月十二日酒醒步月理髮而寢

荔支嘆

江月五首【並引】

聞正輔表兄將至以詩迎之

再和

同正輔表兄遊白水山與正輔遊香積寺

次韻正輔同遊白水山和子由次月中梳頭韻

十一月九日夜夢與人論神仙道術因作一詩八句旣覺頗記其語錄呈子由弟後四句不甚明了今足成之

章質夫送酒六壺書至而酒不逹戲作小詩問之小圃五詠

【人參

地黃

枸杞甘菊

薏苡】

雨後行菜

殘臘獨出二首

新年五首

二月八日與黃燾僧曇穎過逍遙堂何道士宗一問疾

次韻髙要令劉湜峽山寺見寄

卷三十七詩五十一首【起在恵州洎紹聖丁丑再貶儋耳作】

食荔支二首【並引】

和子由盆中石菖蒲忽生九花

遷居【並引】

兩橋詩【並引】

【東新橋西新橋】

悼朝云【並引】

丙子重九二首

白鶴峯新居欲成夜過西鄰翟秀才二首

次韻子由所居六詠

吳子野絕粒不睡過作詩戲之芝上人陸道士皆和予亦次其韻

次韻恵循二守相防

又次韻二守許過新居又次韻二守同訪新居循守臨行出小鬟復用前韻

種茶

白鶴山新居鑿井四十尺遇磐石石盡乃得泉三月二十九日二首

吾謫海南子由雷州被命卽行了不相知至梧廼聞尙在藤也旦夕當追及作此詩示之

行瓊儋閒肩輿坐睡夢中得句云千山動鱗甲萬谷酣笙鐘覺而遇淸風急雨戲作此數句

次前韻寄子由

安期生【並引】

夜夢【並引】

遷居之夕聞鄰捨兒誦書欣然而作

聞子由瘦

客俎經旬無肉又子由勸不讀書蕭然淸坐乃無

一事

宥老楮

觀棊

糴米

入寺

次韻子由三首

【東亭

東樓椰子冠】

次韻子由月季花再生次韻子由浴罷

借前韻和子由生第四孫斗老

獨覺

十二月十七日夜坐逹曉寄子由

謫居三適

【旦起理髮

午牕坐睡夜臥濯足】

子由生日

以黃子木拄杖爲子由生日之壽

卷三十八詩六十三首【起在儋耳洎元符三年庚辰復朝奉郎提舉玉局觀

北歸抵英州作】

過於海舶得邁寄書酒作詩逺和之皆粲然可觀子由有書相慶也因用其韻賦一篇並寄諸子侄

上元夜過赴儋守召獨坐有感

海南人不作寒食而以上巳上冡予攜一瓢酒尋諸生皆出矣獨老符秀才在因與飲至醉符蓋儋人之安貧守靜者也

新居

五色雀【並引】

倦夜

用過韻冬至與諸生飲

縱筆三首

貧家淨掃地

次韻子由贈吳子野先生二絕句

被酒獨行徧至子云威徽先覺四黎之舍三首夜燒松明火

庚辰歲人日作詩聞黃河已復北流老臣舊數論此今斯言乃驗二首

庚辰歲正月十二日天門冬酒熟予自漉之且漉且甞遂以大醉二首追和戊寅歲上元

題過所畫枯木竹石三首

眞一酒歌【並引】

汲江煎茶

予來儋耳得吠狗曰烏觜甚猛而馴隨予遷合浦過澄邁泅而濟路人皆驚戲爲作此詩

澄邁驛通潮閣二首

泂酌亭【並引】

六月二十日夜渡海

自雷適亷宿於興亷村淨行院

亷州龍眼質味殊絕可敵荔支

合浦愈上人以詩名嶺外將訪道南嶽畱詩壁上雲閒伴孤云自在飛東坡居士過其精舍戲和其韻

梅聖兪之客歐陽晦夫使工畫茅庵巳居其中一琴橫牀而巳曹子方作詩四韻僕和之云

歐陽晦夫恵琴枕

防別亷守

缾笙【並引】

歐陽晦夫遺接防琴枕戲作此詩謝之

次韻王郁林

藤州江下夜起對月贈邵道士

徐元用使君與其子端常邀僕與小兒過同遊東山浮金堂戲作此詩

送鮮於都曹歸蜀灌口舊居

送邵道士彥肅還都嶠書韓幹二馬

將至廣州用過韻寄邁迨

贈鄭淸叟秀才

和孫叔靜兄弟李端叔唱和

廣倅蕭大夫借前韻見贈復和答之二首

防王晉叔所藏畫

【徐熈杏花一首趙昌四季四首】

和黃秀才鑑空閣

韋偃牧馬圗

題靈峯寺壁

眾妙堂

題馮通直明月湖詩後次韻鄭介夫二首

卷三十九詩五十一首【起建中靖國辛巳攺元度嶺北歸卽以是年七月卒

於毗陵施注缺今補】

昔在九江與蘇伯固唱和其略曰我夢扁舟浮震澤雪浪橫江千頃白覺來滿眼是廬山倚天無數開靑壁蓋實夢也昨日又夢伯固手持乳香嬰兒示予覺而思之蓋南華賜物也豈復與伯固相見於此邪今得來書知巳在南華相待數日矣感嘆不巳故先寄此詩

次韻韶守狄大夫見贈二首

次韻韶倅李通直二首狄韶州煮蔓菁蘆菔羮李伯時畫其弟亮功舊隠圗

贈龍光長老

贈嶺上老人

贈嶺上梅

予昔過嶺而南題詩龍泉鐘上今復過而北次前

韻

過嶺二首

畱題顯聖寺

予初謫嶺南過田氏水閣東南一峯丰下鋭上里人謂之雞籠山予更名獨秀峯今復過之戲畱一絕

乞數珠贈南禪湜老

郁孤臺

防守霍大夫監郡許朝奉見和復次韻

贈防州術士謝晉臣

防州景徳寺榮師湛然堂

次陽行先

用數珠韻贈湜長老和猶子遲贈孫志舉

南禪長老和詩不巳故作六虫篇答之

明日南禪和詩不到重賦數珠篇以督之二首用前韻再和霍大夫

用前韻再和許朝奉用前韻再和孫志舉

崔文學甲攜文見過蕭然有出塵之姿問之則孫介夫之甥也故復用前韻賦一篇示志舉

畫車二首

防州呂倚承事年八十三讀書作詩不巳好収古今帖貧甚至食不足

王子直去歲送子由北歸往反百捨今又相逢贛上戲用舊韻作詩畱別

次韻江晦叔二首

次韻江晦叔兼呈器之寒食與器之遊南塔寺寂照堂

器之好談禪不喜遊山山中筍出戲語器之可同參玉板長老作此詩

永和淸都觀道士童顏鬒髮問其年生於丙子蓋與餘同求此詩

贈詩僧道通

張競辰永康所居萬卷堂

劉壯輿長官是是堂

予昔作壺中九華詩其後八年復過湖口則石已爲好事者取去廼和前韻以自解云

次韻郭功甫二首

次韻法芝舉舊詩次舊韻贈淸涼長老

睡起聞米元章到東園送麥門冬飲子

夢中作寄朱行中

答徑山琳長老

卷四十遺詩二十九首【施注缺今補】

老翁井

予以事系禦史臺獄獄吏稍見侵自度不能堪死獄中不得一別子由故作二詩授獄卒梁成以遺子由

十二月二十八日防防責授檢校水部員外郎黃州團練副使復用前韻

劉顗宮苑退老於廬山石碑庵顗陜西人本進士換武家有聲伎【詩缺】

西山戲贈武昌王居士【並引】

十二月二十日防聞太皇太后升遐吏以罪人不許成服欲哭則不敢欲泣則不可故作挽詞二

章

補唐文宗柳公權聨句

戲作賈梁道詩【並引】

戲孫公素

趙成伯家有麗人僕沗鄕人不肎開樽徒吟春雪羙句次韻一笑

送南屏謙師【並序】

虛飄飄三首

劉監倉家煎米粉作餅子余云爲甚酥潘邠老家造逡巡酒餘飲之云莫作醋錯著水來否後數日余攜家飲郊外因作小詩戲劉公求之

贈包安靜先生二首

元祐元年二月八日朝退獨在起居院讀漢書儒林傳感申公故事作小詩一絕

初貶英州贈馬夢得

贈防州慈云寺鑑老洗兒

過子忽出新意以山芋作玉糝羮色香味皆奇絕天上酥陀則不可知人間決無此味也

擷菜【並引】

食檳榔

儋耳山

夜坐與邁聨句

曹谿夜觀傳燈錄燈花燒一僧字戲占

卷四十一追和陶淵明詩六十二首

飲酒二十首【並引】

歸田園居六首

形贈影

影答形

神釋

詠二疏

詠三良

詠荊軻

答龎參軍

貧士七首

九日閒居

已酉歲九月九日歲暮作和張常侍

遊斜川

郭主簿二首

示周掾祖謝

贈羊長史

乞食

胡西曹示顧賊曹

移居二首

時運

始經曲阿

卷四十二追和陶淵明詩六十首

讀山海經十三首

還舊居

止酒【並引】

西田獲蚤稻

下潠田舍獲

使都經錢谿

赴假金陵夜行

擬古九首

戴主簿

怨詩示龎鄧

劉柴桑

與殷晉安別

田舍始春懷古二首

停雲

勸農

雜詩十一首

連雨獨飲二首

王撫軍座送客

答龎參軍

桃花源【並引】

欽定四庫全書

施注蘇詩卷首

原序

宋序

注蘇例言

正注正僞

注蘇姓氏

贊

勅

本傳

墓志銘

欽定四庫全書

施注蘇詩序

古今詩人之總萃唐則子美宋則子瞻顧兩家箋注之難前軰屢言之先大人常取杜詩千家注疏瀹剔抉殫二十年之力屢易稿而後成宋中丞漫堂先生爲序以行世若東坡詩注惟永嘉王氏之書盛行而踳駮疊見識者譏焉余少時讀渭南集知有吳興施司諫所注蘇詩毎購之而不可得意當世巳無其書獨時取放翁序讀之因以窺見作者用意之深與後人發眀之不易而司諫之書愈往來余心矣漫堂獲宋槧本於吳中舊家其間闕軼凡十二卷乃屬門人子弟訂補之盡抉永嘉之瑕纇而亦間采其菁英以助施氏之闕遺余讀之心開目張爲之狂喜蓋施氏體宗編年一洗永嘉分類之陋而援引必著書名詮詁不乖本事又於注題之下務闡詩防引事徴詩因詩存人使讀者得以考見當日之情事與少陵詩史同條共貫洵乎其有功玉局而度越梅溪也漫堂宏材博識儒雅風流翹然爲今代之子瞻畫防凝香賞奇汲古獨與眉山曠世相感宜其睠睠於是書而余亦得見所未見以償夙昔之防不誠厚幸哉後之學者因注而得其詩因詩而得其人毋沾沾焉考爾雅之魚虫拾離騷之香艸爲誇多鬭靡之具也夫少陵自許稷契志不忘君東坡忠規讜論挺挺大節其人皆百世之師光焰萬丈不可磨滅所謂詩外尙有事在者資其言語文章以爲髙山景行知注之不可遺兼知注之不可泥則兩得之矣斯固曩者先大人讀杜之微意而亦今日漫堂先生表章蘇氏之盛心歟余承命獲與挍讎竊幸掛名其間爲序其大槪如此若夫補亡訂誤援據精核則毘陵邵子湘之力爲多雲康熙庚辰上巳日陽張榕端序

施氏注東坡詩四十二卷鏤版於宋嘉泰間世之學者往往知有其書而流傳絕少商邱公購之數年従江南藏書家得此本又殘闕僅存三十卷是書卷端題吳興施氏吳郡顧氏而不著名而序文目錄又闕故覽者莫得其詳也其後得陸放翁所作施注蘇詩序有云施宿武子出其先人司諫公所注數十大編屬某序又云助之以顧子景繁之該洽又按文獻經籍考載司諫名元之字徳初其注詩本末與序合又防考郡邑志及它書而三君之名字乃灼然亡疑商邱公幸是書之存而惜其殘缺也進門下士邵長蘅屬以訂補爲之綴闕正譌芟蕪省復而所爲四十二卷者犂然復完可版行聞之昌黎言用功深者其收名也逺故夫文章之士仰面屋梁搯擢心腎防幸得自表見使有身後名耳及觀施氏父子萃數十年心力成是編其用功不爲不深而垂四百餘年若滅若沒其姓名亦且従狐貍猯狢吻中抉而出之而厪厪不泯蓋其傳之之難如是而注蘇之割裂紕繆如世所傳永嘉王氏本其出施氏下逺甚而顧得行世豈亦有幸不幸與然而書之不足傳者𨿽幸而見稱於人譬之秋潦汪洋儵歸烏有而其必傳者或忽於近而貴於逺或晦於昔而大顯於今𨿽經虫齧蠧蝕之餘而若有物焉馮之不可磨滅注一家詩之興廢其微焉耳然亦有可感者是編出吾知其必將焯然與東坡詩並垂久逺無有能起而蓋之者矣康熙己夘孟陬六日毗陵邵長蘅題

物合於性之所近而事常成於力之久且勤水濕火燥鉤曲直各従其類而要皆性之所近以相合也物之於人不類也是故鹿駭毛嬙魚避驪姬其類殊者其性殊人之於人類巳然且邪正雜糅若白黑冰炭之相反非性使然耶予自齠齒時聞長老言蘇文忠公之爲人心竊慕效之及就傅讀公傳向往逾摯甞圖公像縣座右而貌予侍其側稍長徧誦公集然嗜有韻之言尢深其始筮仕得黃州倅又幸與公同烏虖豈非天哉公詩故有吳興施氏元之注四十二卷元之子宿推廣爲年譜而陸放翁序之宋嘉泰間鏤版行世其後罕流傳予常求之數十年莫能得及撫吳又數數購求始得此本於江南藏書家第闕者十二卷乃屬毗陵邵長蘅子湘訂補且爲之芟復正譌而佐之以吳郡顧嗣立俠君洎兒子至其續補遺詩四百餘首采摭施本所未備別爲二卷則以屬錢塘馮景山公爲之注先是永嘉王氏有蘇詩注三十二卷行世頗久然有三失分類則陋不著書名則疎攺竄舊文則妄誠如子湘所言加之俗本相沿淆譌多有玆編出而王氏舊本可束髙閣矣凡人喜磊落者薄虫魚之注矜博雅者搜畢方鼮防之名二者異趣而予於蘇詩注則非是之謂蓋以旣慕其人則嗜其言旣嗜其言則索其解解必求精精必正繆將使世之效法公者因解而得其言因言以推其心凡忠言嘉謀丰功亮節之大端胥於是乎識而祈向不逺矣昔賢可法莫不皆然獨公詩乎哉而予特其性之近者爾故殫精力積嵗時完殘補闕使施注防亡而復顯殆有天焉以玉其成而亦不自知其久且勤如此也烏虖迹公生平自嘉祐登朝歷熙寧元丰元祐紹聖三十餘年間論新法羣姦投荒錮黨防蹈不測而矢其孤忠百折不回讀公詩自可知其人而論其世則予又將以是注爲糟醨也康熙己夘夏五商邱宋犖序

注蘇例言【十二則】

邵長蘅子湘纂

詩家編年始於少陵當時號爲詩史少陵以後惟東坡之詩於編年爲宜常迹公生平自嘉祐登朝歷熙寧元丰元祐紹聖三十餘年其間新法之廢興時政之得失賢姦之屢起屢僕按其作詩之嵗月而考之往往槪見事實而於出處大節兄弟朋友過従離合之蹤迹爲尢詳更千百年猶可想見故編年宜也吳興施氏生南宋之初去公之世未逺其詮訂先後頗爲精當捲端數語厪識大略不屑屑排纉年月如黃鶴魯訔之編杜取譏後世識者謂自有蘇注來防稱善本云

施注佳處毎於注題之下多所發眀少或數言多至數百言或引事以徴詩或因詩以存人或援此以證彼務闡詩防非取泛瀾間亦可補正史之闕遺卽此一端迥非諸家可及

施氏注蘇原釐四十二卷世傳之者絕少商邱公購得宋槧舊本闕十二卷僅存三十卷而虫蠧腐蝕脫簡又防什二是書於闕捲則參酌王注徴引羣書以補之脫行殘幅可補者補之不可補則闕之至舊注所未收不敢輕有增益懼失實也

計闕【一卷二卷五卷六卷八卷九卷二十三卷二十六卷三十五卷三十六卷三十九卷四十卷】

注家於詩中引用故事毎見輙注有尋常習見語而再注三注或至十餘注施氏亦同此獘數見不鮮累紙防成駢拇甚無謂也是書力爲搔除復出則刪有語非復出而於文義冗龎者亦従刪蓋一書爲補爲刪之大指如此

詩家援據該博使事奧衍少陵之後厪見東坡蓋其學富而才大自經史四庫旁及山經地誌釋典道藏方言小說以至嬉笑怒罵裏媼竈婦之常談一入詩中遂成典故故曰注詩難而注蘇尢難施氏合父子數十年精力成是一編徴引必著書名詮詁不渉支離詳贍而疏通它家要難度越故注之幸存而於詩意有當者大都不敢輕去王本有可采者間取補入仍標王注以別之是書出而永嘉王氏舊本僅當先揚之糠粃亦大類巳陳之芻狗矣

永嘉王氏注本孤行防久防於家有其書顧其失大要有三不能曲爲諱也一曰分門別類失之陋西蜀趙堯卿【防】舊序自言此書分五十門金華呂氏省爲三十二門而王氏因之其間篇章割裂首尾衡決有一人一時之酬贈而彊分數卷者有一題數詩而彊分數卷者玩其標目了無意義且就分門之中亦必顚倒次第晚年之詩或雜於少作鳯翔之什可側於嶺南毎一繙閱輒爲惛惛讀未數篇遽思掩卷此獘防甚所當急爲疏瀹或疑詩賦分類始於昭明何獨於蘇詩苛爲責備予曰分類用之文選巳厭餖飣施之杜蘇確乎不可其故好學深思者能知之

一曰不著書名失之疎王注所引故事不標出某書者十之四五僅著書名不標篇名者又居什一中間援引詳眀俾覽者展捲了如厪厪及半耳如此注詩寧免疎漏之誚

一曰增攺舊文失之妄王本所引毎因蘇詩句字有攺竄古詩以傅防之者有攺竄子史他書以傅防之者魯魚亥豕觸手紛然今直古學振興之日而仍訛襲舛無一人能取而正之可嘅也其顯然謬誤者疏錄如千條名曰王注正譌附例言後

李善注選分疏句下後來注家多宗之施王二家皆然余以謂詩之有注原屬筌蹏旣得之後筌蹏可棄況大家之詩毎篇有全篇之構法有全篇之神味快讀徐噍乃能得之今以故實橫隔句下使讀者之心目多所扞格因而作者之精神亦爲晦蔽僅資漁獵奚裨風雅此不善誦詩者也是書變兩家舊例輒仿湏溪劉氏虞山錢氏注杜例離注於全詩之後閱之心目開眀覺蘇詩壁壘爲之一變商邱公欣然撃節曰此舉足當玉局功臣抑不愧吳興益友矣

引詩注詩始於宋人余謂作者興防偶至暗合古人大家往往有此一經注出翻似有意顧近來風尙如是予亦不能盡略也第取其雅馴者存之聊資吟諷

注經刪汰而重復仍有覽者或以爲疑不知詩中用事有正用有旁用旁用先注則正用必湏再注亦有在此卷證某字在彼捲則證某字事湏兩見者亦有此詳彼略義貴互眀或單詞片語偶爾失檢者重復要是不免較之原本十損其七矣

是書編纂開於五月蕆事於臘月發凡起例商邱公實總其成其間綴殘葺舊則顧子俠君【嗣立】經其始校疑訂譌則宋子山言【至】襄其終至於補者補刪者刪【長蘅】於此不無小補所媿聞見淺尠時日趣廹寧免誤漏請竢後賢是冬【長蘅】適以病歸裏末帙闕注四卷【三十五三十六三十九四十】則屬髙郵李子百藥【必恆】代箋勞不可沒也乃附著之

王注正譌

分類蘇詩注三十二卷舊刻永嘉王十朋龜齡纂集注中引用故事謬誤實多有極淺陋可爲失笑者王龜齡爲南渡名臣著梅溪集如幹捲行世史稱其天資頴悟廷對萬餘言淹通經史學者爭傳誦之以擬鼂董劉氏珙序其集有云平居無所嗜好顧喜爲詩渾厚質直如其爲人又云不爲浮靡之文然規模宏闊骨骼開張世之盡力於文字者或不能及其所注蘇詩𨿽云百家必經一手采輯何至紕繆乃爾愚意當是賈人俗本版寫誵譌而後生耳食沿踵至今釋氏所謂可憐湣者防予有訂讐之役乃稍加是正隨手繙得如幹條略疏出防件繋之如左其它譌處尙多不及枚舉今所抉摘依原注分屬諸家不欲獨令王氏防陋名也【長蘅】識

卷之一

壬寅二月有詔令郡吏分往屬縣詩誰言董公健程氏【縯】注引董卓傳卓議廢立【云云】按天下健者何必董公語在袁紹傳非卓傳也注譌今正【王本一卷】

東湖詩江水綠如藍【縯】注引李白詩雲山光水色綠如藍按白詩山光水色靑於藍非綠如藍也注訛今正【王本四卷】

將往終南和子由見寄詩我今廢學如寒竽久不吹之澀欲無趙氏【堯卿】注云齊宣王好竽而南郭先生不善吹之澀則不能成聲按南郭先生事出韓子齊宣王好竽必三百人齊吹先生不善竽而濫於三百之中以食祿【云云】並無澀不能成聲語注又不著書名似因蘇詩而傅防之者今正【王本十卷】

卷之二

南溪防景亭詩居民惟白帽【堯卿】注云管寧不應州縣之辟甞著白帽按三國管寧傳寧常皁帽布繻袴布帬又四時祠祭加衣服著絮巾故在遼東所有白布單衣【云云】並無白帽字又寧浮海還郡黃初靑龍之間屢被徴命寧皆堅辭不起従無州縣辟舉事注譌今刪【王本二十八卷】

竹詩防夷讓圎滑【縯】注引揚雄酒箴云防夷員滑腹大如壺按酒箴乃防夷滑稽【滑音骨稽音雞】腹大如壺非員滑也注因詩傅防今正【王本三十卷】

和董傳畱別詩厭伴老儒烹瓠葉趙氏【次公】注引劉昆傳云以素米瓠葉爲爼豆按昆傳是素木非素米也注譌今正【王本十六卷】

卷之六

新城道中詩樹頭初日掛銅鉦【次公】注引先生日諭云生而眇者不識日問之或告之曰日之狀如銅鉦按先生集本日之狀如銅槃非銅鉦也注譌今刪【王本二十九卷】

於潛僧綠筠軒詩不可使居無竹【縯】注云王羲之甞寄居空宅中便令種竹按晉書種竹爲王徽之事徽之字子猷羲之子也世說並同注譌今正【王本二十卷】

卷之八

賀陳述古弟章生子詩防軍新婦賢相敵李氏【厚】注引王渾妻鐘氏新婦得配防軍語防軍謂渾弟瀹【云云】又孔毅父妻挽詞生子勝王濟【縯】又注曰防軍爲渾中弟瀹也按世說注渾弟倫字太衝歷大將軍防軍年二十五卒三國誌魏書渾父昶爲魏司空諸子中並無名瀹者兩引俱訛今正【王本二十卷】

卷之九

戱書吳江三賢畫像詩郤遣姑蘇有麋鹿【厚】注引伍子胥諫吳王夫差不聽子胥曰臣今見麋鹿遊於姑蘇之臺宮中生荊棘露沾衣也【云云】按二語本史記淮南王傳漢書在伍被傳麋鹿句乃伍被述子胥諫語宮中荊棘句乃被自諫淮南語故曰今臣亦見宮中生荊棘【云云】注旣不著書名又刪去虛字兩意並作一語牽合可笑今正【王本二十九卷】

捕蝗至浮雲嶺詩殺馬毀車従此逝【縯】注引後漢周穉傳馮良年三十【云云】按馮良事見周爕傳非穉也後漢書列傳並無周穉其人注譌今正【王本十八卷】

聽賢師琴詩但聞牛鳴盎中雉登木【縯】注引管子地負篇凡聴宮如牛鳴窌【云云】按管子有地員篇無地負篇又聽徴聽羽毎句叶韻故曰凡聽宮如牛鳴窌中宮與中葉芟去中字不叶韻矣注譌今正【王本七卷】

李行中醉眠亭注引李白詩我醉欲眠君且去眀朝有意抱琴來【原】注訛作眀朝無事抱琴來便爾傖父今正【王本二十八卷】

次韻孫職方蒼梧山詩來依鵬背負靑山【次公】注引荘子鵬背負靑山【云云】按此詩山字出韻本應作天荘子逍遙遊篇背負靑天而莫之夭閼亦無鵬背負靑山句注紕繆杜撰今正【王本十二卷】

謝人見和前篇詩也知不作堅牢玉【次公】注引漢書息夫躬傳器用鹽惡又引鄧展曰鹽不堅牢也按漢書乃器用盬惡盬音公戶反非鹽惡也注譌今正【王本二十八卷】

出城送客詩東望峨眉小盧山翠作堆公自注郡東盧山絕類峨眉而小【見王本八卷】又有遊盧山次韻章傳道【見王本三卷】又有盧山五詠【見王本四卷】按宻州有盧山以秦時博士盧敖避難此山得名先生超然臺記曰其東則盧山盧敖之所従遁也卽指此是時先生方守髙宻數詩所稱乃宻之盧山非江西之廬山也王本皆譌今正

卷之十二

子由將赴南都詩防防銅狄兩咨嗟宋氏【援】注引後漢方傳【云云】後漢安得有方傳按摩挲銅人事見薊子訓本傳於方無渉注訛今正【王本十八卷】

卷之十四

次韻黃魯直見贈古風不知市人中自有安期生【援】注云前漢郊祀志安期生瑯琊人賣藥東海邊時人皆言千嵗按漢書郊祀志無此數語蓋出抱朴子及列仙傳而【援】注誤以爲漢書也今正【王本十三卷】

卷之二十

別黃州詩桑下豈無三宿戀【厚】注後漢裴楷言浮屠不三宿桑下【云云】三十五卷欝孤臺詩注亦云按裴楷字叔則乃晉人非後漢也後漢另有襄楷字公矩當桓帝時再疏言災異事浮屠不三宿桑下乃疏中引用四十二章經語【厚】注再引俱訛今正【王本一卷】

卷之二十一

廬山開先漱玉亭王本訛作開元題下注雲開元禪院舊傳梁昭眀太子之居棲隠也唐元宗卽位始號開元有招隠橋元宗所作【云云】按黃庭堅開先禪院修造記略曰南唐中主年少好文無經世意慕物外之名問捨五老峯下有野夫獻地買之萬金以爲書堂及卽位以爲寺以野夫獻地爲已有國之祥故名開先後遷洪都蓋甞彌節故榻與畫像存焉又山誌稱中主讀書臺在寺後世以爲李后主者誤以爲梁昭眀者尢誤又按史南唐中主李景初名景通後更名燝避周諱復爲景廟號元宗開先寺本末甚眀無可疑者王本旣訛開先爲開元又訛南唐之元宗爲唐開元天寶之元宗又云唐元宗卽位始號開元其杜撰踳駮乃爾梅溪何至是想後人僞托耶今正【王本四卷】

張近防仲有龍尾子石硯詩飄零髙下隨風花【次公】注引南史範績傳對竟陵王【云云】績名凡三見按南史並無範績其人對竟陵王語乃範縝非績也縝字子眞爲範云従父兄注訛今正【王本三十卷】

次韻滕元發許仲途秦少遊詩起句二公詩格老彌新醉後狂吟許野人按二公謂滕許野人公自謂也頸聨兩邦旌纛十畝鋤犁正分承起句詩意甚明【次公】注云兩邦旌纛意者滕元發許仲途皆爲太守乎然破題指之爲許野人未省【云云】注詩如此索解直是兒童之見不待識者方爲盧胡也今刪【王本十三卷】

卷之二十五

詩題狄詠石屏按狄詠樞宻使武襄公之子與先生同館伴遼使事載年譜中王本訛秋詠石屏今正【王本三十卷】

卷之二十六

書鄢陵王主簿所畫折枝詩雙翎決將起【次公】注曰荘子言蜩鷽鳩云我決起而飛也按注意本引荘子逍遙遊篇蜩與鷽鳩笑之曰我決起而飛搶楡枋語乃以意竄攺拖防殊不成句今正【王本二十七卷】

和張耒髙麗松扇詩猶勝漢宮悲媫妤【次公】注引漢書云班媫妤初大幸後趙飛燕寵盛媫妤失寵遂作秋扇詩【云云】按秋扇詩卽樂府怨歌行新制齊紈素一首是也詩不載漢書注誤牽合今正【王本三十卷】

贈李道士詩戱著幼輿巖石裏【次公】注引世說云愷之畫謝鯤在石巖里人問其故曰鯤甞云一邱一壑自謂過庾亮此子宜置邱壑中【云云】按晉書謝鯤傳明帝在東宮問鯤論者以君方庾亮何如答曰端委廟堂使百僚凖則鯤不如亮一邱一壑自謂過之又世說顧長康畫謝幼輿在巖石里人問其所以曰此子宜置邱壑中按此二條各是一事置邱壑中是長康語一邱一壑是鯤對眀帝語注以二事牽合語亦拖防不成文理今正【王本十九卷】

卷之二十七

慶源宣義王丈詩拂衣自注下下考【師】注前漢陽城爲道州刺史【云云】漢唐不辧可爲索笑今正【王本九卷】

卷之三十二

滕逹道挽詞云夢連江雨【次公】注云云夢澤在湖州常州之地按周禮職方氏正南曰荊州其澤藪曰云夢本作瞢注曰云在江北夢在江南今江夏安陸華容枝江皆其地左傳定公四年楚子渉睢濟江入於雲中杜預注曰入云夢澤中所謂江南之夢廣輿記云夢澤在安陸相如傳云椘有七澤其小者曰云夢方九百里卽指此其與湖常相距二千餘里不知注何所據而云然今刪【王本二十卷】

卷之三十五

宿建封寺曉登盡善亭望韶石詩再使魚龍舞洞庭【次公】注荘子言黃帝張咸池之樂於洞庭之野而魚龍舞焉按荘子天運篇北門成問於黃帝曰帝張咸池之樂於洞庭之野吾始聞之懼復聞之怠【云云】通篇無而魚龍舞焉句杜撰今正【王本卷】

新釀桂酒詩酒材巳遣門生致【厚】注云周禮酒人篇以式法授酒材按周禮安有篇名式法授酒材亦酒正之職非酒人也今正【王本八卷】

卷之三十六

答周循州詩且覓黃精與療饑【縯】注引毛詩泌之洋洋可以療饑因蘇詩有療饑字輒攺竄毛詩樂饑爲療饑此防眼前謬誤而至今仍之不能攺豈不可笑【王本十四卷】

小圃五詠甘菊詩孤根防長松獨秀無眾艸【次公】注引左傳松柏之下其艸不植而菊生焉按左傳襄公二十九年鄭行人子羽曰是謂不宜必代之昌松柏之下其艸不植並無而菊生焉句注杜撰今刪【王本二十五卷】

次韻髙要令劉湜峽山寺見寄詩應憐五管客曽作八州督【援】注引荘子頤隠於齊肩髙於頂句贅指天上有五管也【云云】按此用五管是嶺外地名唐以廣桂容邕南安五府屬嶺南節度使謂之五管詩云五管客公自謂也注引荘子大謬荘注五管五腧也詩意當作何解又按此數語荘子凡再見人間世篇則曰支離疏者頤隠於齊肩髙於頂防撮指天五管在上大宗師篇則曰曲僂發背上有五管頤隠於齊肩髙於頂句贅指天注引顚倒錯亂兩按之俱不合杜撰毎毎如此【王本二十三卷】

卷之三十七

安期生詩茂陵秋風客望祀猶蟻蠭王本訛作望祖猶蟻蜂按望祀本用漢郊祀志武帝望祀蓬萊之屬防至殊庭語故結曰海上如棗可聞不可逢詩意甚眀王本訛作望祖【次公】注乃爲之說曰祖字指言髙祖謂髙祖尙不見安期而況武帝【云云】詩意上下不屬穿鑿支離今正【王本十九卷】

卷之三十八

畱別防守詩編萑以苴豬【次公】注編萑綴茅也又引左傳或取一編萑焉【云云】按詩語全用禮記內則編萑以苴之句萑細葦也解作綴茅巳誤又左傳昭二十七年或取一編菅焉杜云苫也訛編菅爲編萑尢誤今正【王本十六卷】

和黃秀才鑑空閣詩誰言小叢林淸絕冠五嶺按詩意閣在嶺外甚眀胡氏【邦衡】注題乃引杭州圖經【云云】殊無謂今刪【王本二十八卷】

卷之三十九

用前韻再和霍大夫詩郤下虎頭州【次公】注云虎頭州以言常州蓋虎頭顧愷之也愷之晉陵無錫人無錫乃今常州【云云】按虎頭州防州也考之地裏志一統志及圖經諸書従無以常州爲虎頭州至謂因顧愷之得名尢支離鑿空當時巳有辧其訛者而至今仍之不解【王本十四卷】

王子立去嵗送子由北歸往返百捨今又相逢贑上戱用舊韻作詩畱別【次公】注王子立住鶴田山【云云】按王子立名適爲子由之壻第十七卷

有贈王郎一首卽子立也又二十七卷有次韻王郎子立風雨有感詩二十八卷有哭王子立次兒子迨韻三首先生度嶺北歸時距子立之歿蓋十餘年矣是詩畱別乃王子直秀才非子立也王子直名原防州人先生在恵州子直不逺千里來訪畱七十日去事載年譜先生有贈王子直秀才詩見三十五卷起句云萬里雲山一破裘今用其韻也題與注並譌今正【王本十六卷】

注蘇姓氏

注東坡詩四十二卷年譜目錄各一卷司諫吳興施元之徳初與吳郡顧景蕃共爲之元之子宿従而推廣且爲年譜以傳於世陸放翁作序頗言注之難蓋其一時事實旣非親見又無故老傳聞有不能盡知者噫豈獨坡詩哉注杜詩者非不多往往穿鑿附防皆臆決之過也【見文獻通考】

司諫施元之字徳初注東坡詩四十二卷年譜目錄各一卷與吳郡顧景蕃共爲之元之子宿推廣爲年譜陸放翁序【見吳興掌故按二書則施氏當別有年譜今所傳年譜乃五羊王宗稷編紀年錄乃僊谿傅藻編施氏譜無考】

施宿字武子知余姚縣興廢舉墜加意風敎市田置書敎誨學者姚北瀕海嵗役民修堤民甚苦之宿爲石堤建荘田二千畝以備修堤之役功與前令謝景初同稱【見浙江通誌名宦傳萬姓統譜亦云按蘇詩第二十卷

別子由三首注題下有云宿守都梁得東平康師孟元祐二年三月刻二蘇公所與九帖於洛陽乃知武子又甞守都梁而傳未之及云都梁山在今盱眙】

顧禧字景蕃吳郡人祖沂知龔州父彥成兩浙運使禧不求祿仕居光福山閉戶誦讀著述甚富紹興間有司以遺逸薦不起隠居五十年築室邳村表曰漫荘甞與吳興施元之注蘇子瞻詩行世【見府誌隠逸傳】

放翁陸氏【遊】序略曰唐詩人防盛名家者以百數惟杜詩注者數家然防不爲識者所取近世有蜀人任淵甞注宋子京黃魯直陳無巳三家詩頗稱詳贍若東坡先生之詩則援據閎博指趣深逺淵獨不敢爲之說某頃與範公至能防於蜀因相與論東坡詩慨然謂予足下當作一書發眀東坡之意以遺學者某謝不能他日又言之因舉二三事以質之曰五畝漸成終老計九重新掃舊巢防遙知叔孫子巳致魯諸生當若爲解至能曰東坡竄黃州自度不復收用故曰新掃舊巢痕建中初復召元祐諸人故曰巳致魯諸生恐不過如此耳某曰此某之所不敢承命也昔祖宗以三館養士儲將相材及官制行罷三館而東坡蓋甞直史館然自謫爲散官削去史館之職久矣至於史館亦廢故云新掃舊巢痕其用事之嚴如此而鳯巢西隔九重門則又李義山詩也建中初韓曾二相得政盡收用元祐人其不召者亦補大藩惟東坡兄弟猶領宮祠此句蓋寓所謂不能致者二人意深語緩尢未易窺測至如車中有布乎指當時用事者則猶近而易見白首沈下吏綠衣有公言乃以侍妾朝云甞嘆黃師是仕不進故此句之意戱言其上僣則非得於故老殆不可知必皆能知此然後無憾至能亦太息曰如此誠難矣後二十五六年某告老居山陰澤中吳興施宿武子出其先人司諫公所注數十大編屬某作序司諫公以絕識博學名天下且用工深歷嵗久又助之以顧君景蕃之該洽則於東坡之意蓋防可以無憾矣【見渭南集又見文獻通考】

宋孝宗禦制文忠蘇軾文集贊並序

成一代之文章必能立天下之大節立天下之大節非其气足以髙天下者未之能焉孔子曰臨大節而不可奪君子人歟孟子曰我善養吾浩然之气以直養而無害則塞乎天地之間蓋存之於身謂之气見之於事謂之節節也气也合而言之道也以是成文剛而無餒故能參天地之化開盛衰之運不然則雕虫篆刻童子之事耳焉足與論一代之文章哉故贈太師諡文忠蘇軾忠言讜論立朝大節一時廷臣無出其右負其豪气志在行其所學放浪嶺海文不少衰力斡造化元气淋漓窮理盡性貫通天人山川風雲艸木華實千彚萬狀可喜可愕有感於中一寓之於文雄視百代自作一家渾涵光芒至是而大成矣朕萬防餘暇防繹詩書他人之文或得或失多所取捨至於軾所著讀之終日亹亹忘倦常寘左右以爲矜式信可謂一代文章之宗也歟乃作贊曰

維古文章言必已出綴詞緝句文之蟊賊手扶云漢斡造化機气髙天下乃克爲之猗嗟若人冠冕百代忠言讜論不顧身害凜凜大節見於立朝放浪嶺海侶於漁樵嵗晚歸來其文益偉波瀾老成無所附麗昭晰無疑優遊有餘跨唐越漢自我師模賈馬豪奇韓栁雅健前哲典刑未足多羨敬想髙風恨不同時掩卷三嘆播以聲詩

乾道九年閏正月望選徳殿書賜蘇嶠

宋孝宗贈蘇文忠公太師敕

朕承絕學於百聖之後探防言於六籍之中將興起於斯文爰緬懷於故老𨿽儀刑之莫覿尙簡防之可求掲爲儒者之宗用錫帝師之寵故禮部尙書端眀殿學士贈資政殿學士諡文忠蘇軾養其气以剛大尊所聞而髙眀博觀載籍之傳防海涵而地負逺追正始之作殆玉振而金聲知言自況於孟軻論事卑於陸贄方嘉祐全盛甞膺特起之招至熙寧紛更廼陳長治之防嘆異人之間出驚讒口之中傷放浪嶺海而如在朝廷斟酌古今而若斡造化不可奪者嶤然之節莫之致者自然之名經綸不究於生前議論常公於身後人傳元祐之學家有眉山之書朕三復遺編久欽髙躅王佐之才可大用恨不同時君子之道闇而彰是以論世儻九原之可作庶千載以聞風惟而英爽之靈服我衮衣之命可特贈太師餘如故

欽定四庫全書

施注蘇詩

宋史本傳

元史臣托克托撰蘇軾字子瞻眉州眉山人生十年父洵遊學四方母程氏親授以書聞古今成敗輒能語其要程氏讀東漢範滂傳慨然太息軾請曰軾若爲滂母許之否乎程氏曰汝能爲滂吾顧不能爲滂母邪比冠博通經史屬文日數千言好賈誼陸贄書旣而讀荘子嘆曰吾昔有見口未能言今見是書得吾心矣嘉祐二年試禮部方時文磔裂詭異之獘勝主司歐陽修思有以救之得軾刑賞忠厚論驚喜欲擢冠多士猶疑其客曽鞏所爲但寘第二復以春秋對義居第一殿試中乙科後以書見修修語梅聖兪曰吾當避此人出一頭地聞者始嘩不厭久乃信服丁母憂五年調福昌主簿歐陽修以才識兼茂薦之祕閣試六論舊不起艸以故文多不工軾始具艸文義粲然復對制防入三等自宋初以來制防入三等惟吳育與軾而巳除大理評事簽書鳯翔府判官關中自元昊叛民貧役重岐下嵗輸南山木栰自渭入河經砥柱之險衙吏踵破家軾訪其利害爲修衙規使自擇水工以時進止自是害減半治平二年入判登聞鼓院英宗自藩邸聞其名欲以唐故事召入翰林知制誥宰相韓琦曰軾之才逺大器也他日自當爲天下用要在朝廷培養之使天下之士莫不畏慕降伏皆欲朝廷進用然後取而用之則人人無復異詞矣今驟用之則天下之士未必以爲然適足以累之也英宗曰且與修注如何琦曰記注與制誥爲鄰未可遽授不若於館閣中近上貼職與之且請召試英宗曰試之未知其能否如軾有不能邪琦猶不可及試二論復入三等得直史館軾聞琦語曰公可謂愛人以徳矣防洵卒賻以金帛辭之求贈一官於是贈光祿丞洵將終以兄太白早亡子孫未立妺嫁杜氏卒未屬軾軾旣除喪卽姑後官可防推與太白曽孫彭熙寧二年還朝王安石執政素惡其議論異己以判官告院四年安石欲變科舉興學校詔兩制三館議軾上議曰得人之道在於知人知人之法在於責實使君相有知人之明朝廷有責實之政則胥史皁未甞無人而況於學校貢舉乎𨿽因今之法臣以爲有餘使君相不知人朝廷不責實則公卿侍従常患無人而況學校貢舉乎𨿽復古之制臣以爲不足夫時有可否物有廢興方其所安𨿽暴君不能廢及其旣厭𨿽聖人不能復故風俗之變法制隨之譬如江河之徙移彊而復之則難爲力慶曆固甞立學矣至於今日惟有空名僅存今將變今之禮易今之俗又當廢民力以治宮室斂民財以食遊士百里之內置官立師獄訟聽於是軍旅謀於是又簡不率敎者屏之逺方則無乃徒爲紛亂以患苦天下邪若乃無大更革而望有益於時則與慶曆之際何異故臣謂今之學校特可因仍舊制使先王之舊物不廢於吾世足矣至於貢舉之法行之百年治亂盛衰初不由此陛下視祖宗之世貢舉之法與今爲孰精言語文章與今爲孰優所得人才與今爲孰多天下之事與今爲孰辦較此四者之長短其議決矣今所欲變攺不過數端或曰鄕舉徳行而略文詞或曰専取防論而罷詩賦或欲兼采譽望而罷封彌或欲經生不貼墨而考大義此皆知其一不知其二者也願陛下畱意於逺者大者區區之法何預焉臣又竊有私憂過計者夫性命之說自子貢不得聞而今之學者恥不言性命讀其文浩然無當而不可窮觀其貌超然無著而不可挹此豈眞能然哉蓋中人之性安於放而樂於誕耳陸下亦安用之議上神宗悟曰吾固疑此得軾議意釋然矣卽日召見問方今政令得失安在𨿽朕過失指陳可也對曰陛下生知之性天縦文武不患不明不患不勤不患不斷但患求治太急聴言太廣進人太銳防鎭以安靜待物之來然後應之神宗悚然曰卿三言朕當熟思之凡在館閣皆當爲朕深思治亂無有所隠軾退言於同列安石不恱命權開封府推官將困之以事軾決斷精敏聲聞益逺防上元敕府市浙燈且令損價軾疏言陛下豈以燈爲恱此不過以奉二宮之歡耳然百姓不可戶曉皆謂以耳目不急之翫奪其口體必用之資此事至小體則甚大防追還前命卽詔罷之時安石創行新法軾上書論其不便曰臣之所欲言者三言而巳防陛下結人心厚風俗存紀綱人主之所恃者人心而已如木之有根燈之有膏魚之有水農夫之有田商賈之有財失之則亡此理之必然也自古及今未有和易同眾而不安剛果自用而不危者陛下亦知人心之不恱矣祖宗以來治財用者不過三司今陛下不以財用付三司無故又創制置三司條例一司使六七少年日夜講求於內使者四十餘軰分行營幹於外夫制置三司條例司求利之名也六七少年與使者四十餘軰求利之器也造端宏大民實驚疑創法新奇吏皆惶惑以萬乘之主而言利以天子之宰而治財論說百端喧傳萬口然而莫之顧者徒曰我無其事何卹於人言操防罟而入江湖語人曰我非漁也不如捐防罟而人自信驅鷹犬而赴林藪語人曰我非獵也不如放鷹犬而獸自馴故臣以爲消讒慝而召和气則莫若罷條例司今君臣宵旰防一年矣而富國之功茫如捕風徒聞內帑出數百萬緡祠部度五千餘人耳以此爲術其誰不能而所行之事道路皆知其難汴水濁流自生民以來不以種稻今欲陂而淸之萬頃之稻必用千頃之陂一嵗一淤三嵗而滿矣陛下遂信其說卽使相視地形所在鑿空訪尋水利妄庸輕剽率意爭言官司𨿽知其疎不敢便行抑退追集老少相視可否若非灼然難行必湏且爲興役官吏苟且順従眞謂陛下有意興作上靡帑廩下奪農時隄防一開水失故道𨿽食議者之肉何補於民臣不知朝廷何苦而爲此哉自古役人必用鄕戶今者徒聞江浙之間數郡雇役而欲措之天下單丁女戶蓋天民之窮者也而陛下首欲役之富有四海忍不加卹自楊炎爲兩稅租調與庸旣兼之矣柰何復欲取庸萬一後世不幸有聚斂之臣庸錢不除差役仍舊推所従來則必有任其咎者矣靑苖放錢自昔有禁今陛下始立成法每嵗常行𨿽云不許抑配而數世之後暴君污吏陛下能保之與計防請之戶必皆孤貧不濟之人鞭撻已急則繼之逃亡逃亡不還則均及鄰保勢有必至異日天下恨之國史記之曰靑苗錢自陛下始豈不惜哉且常平之法可謂至矣今欲變爲靑苗壊彼成此所喪逾多虧官害民𨿽悔何及昔漢武帝以財力匱竭用賈人桑羊之說買賤賣貴謂之均輸於時商賈不行盜賊滋熾防至於亂孝昭旣立霍光順民所欲而予之天下歸心遂以無事不意今日此論復興立法之初其費已厚縦使薄有所獲而徵商之額所損必多譬之有人爲其主畜牧以一牛易五羊一牛之失則隠而不言五羊之獲則指爲勞績今壊常平而言靑苗之功虧商稅而取均輸之科何以異此臣竊以爲過矣議者必謂民可與樂成難與慮始故陛下堅執不顧期於必行此乃戰國貪功之人行險僥幸之說未及樂成而怨已起矣臣之所防陛下結人心者此也國家之所以存亡者在道徳之淺深不在乎彊與弱歷數之所以長短者在風俗之薄厚不在乎富與貧人主知此則知所輕重矣故臣防陛下務崇道徳而厚風俗不防陛下急於有功而貪富彊愛惜風俗如防元气聖人非不知深刻之法可以齊眾勇悍之夫可以集事忠厚近於迂闊老成初若遲鈍然終不以彼易此者知其所得小而所喪大也仁祖持法至寛用人有敍専務掩覆過失未甞輕攺舊章考其成功則曰未至以言乎用兵則十出而九敗以言乎府庫則僅足而無餘徒以徳澤在人風俗知義故升遐之日天下歸仁焉議者見其末年吏多因循事不振舉乃欲矯之以苛察齊之以智能招來新進勇銳之人以圖一切速成之效未享其利澆風巳成多開驟進之門使有意外之得公卿侍従跬步可圖俾常調之人舉生非望欲望風俗之厚豈可得哉近嵗朴拙之人愈少巧進之士益多惟陛下哀之救之以簡易爲法以淸淨爲心而民徳歸厚臣之所防陛下厚風俗者此也祖宗委任臺諫未甞罪一言者縦有薄責旋卽超升許以風聞而無官長言及乘輿則天子攺容事關廊廟則宰相待罪臺諫固未必皆賢所言亦未必皆是然湏養其銳气而借之重權者豈徒然哉將以折姦臣之萌也今法令嚴宻朝廷淸明所謂姦臣萬無此理然養貓以去防不可以無防而養不捕之貓畜狗以防盜不可以無盜而畜不吠之狗陛下得不上念祖宗設此官之意下爲子孫萬世之防臣聞長老之談皆謂臺諫所言常隨天下公議公議所與臺諫亦與之公議所撃臺諫亦撃之今者物論沸騰怨讟交至公議所在亦知之矣臣恐自玆以往習慣成風盡爲執政私人以致人主孤立紀綱一廢何事不生臣之所防陛下存紀綱者此也軾見安石贊神宗以獨斷専任因試進士發防以晉武平吳以獨斷而克苻堅伐晉以獨斷而亡齊桓専任管仲而覇燕噲専任子之而敗事同而功異爲問安石滋怒使禦史謝景溫論奏其過窮治無所得軾遂請外通判杭州髙麗入貢使者發幣於官吏書稱甲子軾郤之曰髙麗於本朝稱臣而不稟正吾安敢受使者易書稱熙寧然後受之時新政日下軾於其間毎因法以便民民賴以安徙知宻州司農行手實法不時施行者以違制論軾謂提舉官曰違制之坐若自朝廷誰敢不従今出於司農是擅造律也提舉官驚曰公姑徐之未防朝廷知法害民罷之有盜竊發安撫司遣三班使臣領悍卒來捕卒凶暴恣行至以禁物誣民入其家爭鬭殺人且畏罪驚潰將爲亂民奔訴軾軾投其書不視曰必不至此散卒聞之少安徐使人招出戮之徙知徐州河決曹村泛於梁山泊溢於南淸河滙於城下漲不時泄城將敗富民爭出避水軾曰富民出民皆動搖吾誰與守吾在是水決不能敗城驅使復入軾詣武衛營呼卒長曰河將害城事急矣𨿽禁軍且爲我盡力卒長曰太守猶不避塗潦吾儕小人當效命率其徒持畚鍤以出築東南長隄首起戱馬臺尾屬於城雨日夜不止城不沈者三版軾廬於其上過家不入使官吏分堵以守卒全其城復請調來嵗夫增築故城爲木岸以虞水之再至朝廷従之徙知湖州上表以謝又以事不便民者不敢言以詩托諷庻有補於國禦史李定舒亶何正言摭其表語並媒蘗所爲詩以爲訕謗逮赴臺獄欲寘之死鍜鏈久之不決神宗獨憐之以黃州團練副使安置軾與田父野老相従溪山間築室於東坡自號東坡居士三年神宗數有意復用輒爲當路者沮之神宗甞語宰相王珪蔡確曰國史至重可命蘇軾成之珪有難色神宗曰軾不可姑用曽鞏鞏進太祖總論神宗意不允遂手札移軾汝州有曰蘇軾黜居思咎閱嵗滋深人材實難不忍終棄軾未至汝上書自言饑寒有田在常防得居之朝奏夕報可道過金陵見王安石曰大兵大獄漢唐滅亡之兆祖宗以仁厚治天下正欲革此今西方用兵連年不解東南數起大獄公獨無一言以救之乎安石曰二事皆惠卿啟之安石在外安敢言軾曰在朝則言在外則不言事君之常禮耳上所以待公者非常禮公所以待上者豈可以常禮乎安石厲聲曰安石湏說又曰出在安石口入在子瞻耳又曰人湏是知行一不義殺一不辜得天下弗爲乃可軾戲曰今之君子爭減半年磨勘𨿽殺人亦爲之安石笑而不言至常神宗崩哲宗立復朝奉郎知登州召爲禮部郎中軾舊善司馬光章惇時光爲門下侍郎惇知樞宻院二人不相合惇毎以謔侮困光光苦之軾謂惇曰司馬君實時望甚重昔許靖以虛名無實見鄙於蜀先主法正曰靖之浮譽播流四海若不加禮必以賤賢爲累先主納之乃以靖爲司徒許靖且不可慢況君實乎惇以爲然光賴以少安遷起居舍人軾起於憂患不欲驟履要地辭於宰相蔡確確曰公徊翔久矣朝中無出公右者軾曰昔林希同在館中年且長確曰希固當先公邪卒不許元祐元年軾以七品服入侍延和卽賜銀緋遷中書舍人初祖宗時差役行久生獘編戶充役者不習其役又虐使之多致破產狹鄕民至有終嵗不得息者王安石相神宗攺爲免役使戶產髙下出錢顧役行法者過取以爲民病司馬光爲相知免役之害不知其利欲復差役差官置局軾與其選軾曰差役免役各有利害免役之害掊斂民財十室九空斂聚於上而下有錢荒之患差役之害民常在官不得専力於農而貪吏猾胥得緣爲姦此二害輕重蓋略等矣光曰於君何如軾曰法相因則事易成事有漸則民不驚三代之法兵農爲一至秦始分爲二及唐中葉盡變府兵爲長徵之卒自爾以來民不知兵兵不知農農出谷帛以養兵兵出性命以衛農天下便之𨿽聖人復起不能易也今免役之法實大類此公欲驟罷免役而行差役正如罷長徵而復民兵蓋未易也光不以爲然軾又陳於政事堂光忿然軾曰昔韓魏公刺陜西義勇公爲諫官爭之甚力韓公不樂公亦不顧軾昔聞公道其詳豈今日作相不許軾盡言耶光笑之尋除翰林學士二年兼侍讀毎進讀至治亂興衰邪正得失之際未甞不反覆開導覬有所啟悟哲宗𨿽恭黙不言輒首肻之甞讀祖宗寶訓因及時事軾歷言今賞罰不明善惡無所勸沮又黃河勢方北流而彊使之東夏人入鎭戎殺掠數萬人帥臣不以聞毎事如此恐寖成衰亂之漸軾甞鎖宿禁中召入對便殿宣仁後問曰卿前年爲何官曰臣爲常州圑練副使曰今爲何官曰臣今待罪翰林學士曰何以遽至此曰遭遇太皇太后皇帝陛下曰非也曰豈大臣論薦乎曰亦非也軾驚曰臣𨿽無狀不敢自他途以進曰此先帝意也先帝毎誦卿文章必嘆曰奇才奇才但未及進用卿耳軾不覺哭失聲宣仁後與哲宗亦泣左右皆感涕巳而命坐賜茶徹禦前金蓮燭送歸院三年權知禮部貢舉防大雪苦寒士坐庭中噤不能言軾寛其禁約使得盡技巡鋪內侍毎摧辱舉子且持曖昧單詞誣以爲罪軾盡奏逐之四年積以論事爲當軸者所恨軾恐不見容請外拜龍圖閣學士知杭州未行諫官言前相蔡確知安州作詩借郝處俊事以譏太皇太后大臣議遷之嶺南軾宻疏朝廷若薄確之罪則於皇帝孝治爲不足若深罪確則於太皇太后仁政爲小累謂宜皇帝敕置獄逮治太皇太后出手詔赦之則於仁孝兩得矣宣仁後心善軾言而不能用軾出郊用前執政恩例遣內侍賜龍茶銀合勞甚厚旣至杭大旱饑疫並作軾請於朝免本路上供米三之一復得賜度僧牒易米以救饑者明年春又減價糶常平米多作饘粥藥劑遣使挾醫分坊治病活者甚眾軾曰杭水陸之防疫死比他處常多乃裒羨緡得二千復發槖中黃金五十兩以作病坊稍畜錢糧待之杭本近海地泉鹹苦居民稀少唐刺史李泌始引西湖水足六井民足於水白居易又浚西湖水入漕河自河入田所漑至千頃民以殷富湖水多葑自唐及錢氏嵗輒浚治宋興廢之葑積爲田水無防矣漕河失利取給江潮舟行市中潮又多淤三年一淘爲民大患六井亦防於廢軾見茅山一河専受江潮鹽橋一河専受湖水遂浚二河以通漕復造堰牐以爲湖水蓄泄之限江潮不復入市以餘力復完六井又取葑田積湖中南北徑三十里爲長堤以通行者吳人種菱春輒芟除不遺寸艸且募人種菱湖中葑不復生收其利以備修湖取救荒餘錢萬緡糧萬石及請得百僧度牒以募役者堤成植芙蓉楊栁其上望之如畫圖杭人名爲蘇公堤杭僧淨源舊居海濵與舶客交通舶至髙麗交譽之元丰末其王子義天來朝因往拜焉至是淨源死其徒竊持其像附舶往告義天亦使其徒來祭因持其國母二金塔云祝兩宮壽軾不納奏之曰髙麗久不入貢失賜予厚利意欲求朝未測吾所以待之厚薄故因祭亡僧而行祝壽之禮若受而不答將生怨心受而厚賜之正墮其計今宜勿與知従州郡自以理郤之彼庸僧猾商爲國生事漸不可長宜痛加懲創朝廷皆従之未防貢使果至舊例使所至吳越七州費二萬四千餘緡軾乃令諸州量事裁損民獲交易之利無復侵撓之害矣浙江潮自海門東來勢如雷霆而浮山峙於江中與漁浦諸山犬牙相錯洄洑激射嵗敗公私船不可勝計軾議自浙江上流地名石門並山而東鑿爲漕河引浙江及谿谷諸水二十餘里以逹於江又並山爲岸不能十里以逹龍山大慈浦自浦北折扺小嶺鑿嶺六十五丈以逹嶺東古河浚古河數里逹於龍山漕河以避浮山之險人以爲便奏聞有惡軾者力沮之功以故不成軾復言三吳之水瀦爲太湖太湖之水溢爲松江以入海海日兩潮潮濁而江淸潮水常欲淤塞江路而江水淸駛隨輒滌去海口常通則吳中少水患昔蘇州以東公私船皆以篙行無陸挽者自慶曆以來松江大築挽路建長橋以扼塞江路故今三吳多水欲鑿挽路爲十橋以迅江勢亦不果用人皆以爲恨軾二十年間再蒞杭有徳於民家有畫像飲食必祝又作生祠以報六年召爲吏部尙書未至以弟轍除右丞攺翰林承防轍辭右丞欲與兄同備従官不聽軾在翰林數月復以讒請外乃以龍圖閣學士出知頴州先是開封諸縣多水患吏不究本末決其陂澤注之恵民河河不能勝致陳亦多水又將鑿鄧艾溝與潁河並且鑿黃堆欲注之於淮軾始至潁遣吏以水平準之淮之漲水髙於新溝防一丈若鑿黃堆淮水顧流潁地爲患軾言於朝従之郡有宿賊尹遇等數劫殺人又殺捕盜吏兵朝廷以名捕不獲被殺家復懼其害匿不敢言軾召汝陰尉李直方曰君能擒此當力言於朝乞行優賞不獲亦以不職奏免君矣直方有母且老與母訣而後行乃緝知盜所分捕其黨與手防刺遇獲之朝廷以小不應格推賞不及軾請以已之年勞當攺朝散郎階爲直方賞不従其後吏部爲軾當遷以符防其考軾謂巳許直方又不報七年徙揚州舊發運司主東南漕法聴操舟者私載物貨徵商不得畱難故操舟者輒富厚以官舟爲家補其獘漏且周船夫之乏故所載率皆速逹無虞近嵗一切禁而不許故舟獘人困多盜所載以濟饑寒公私皆病軾請復舊従之未閱嵗以兵部尙書召兼侍讀是嵗哲宗親祀南郊軾爲鹵簿使導駕入太廟有赭繖犢車並靑蓋犢車十餘爭道不避儀仗軾使禦營巡檢使問之乃皇后及大長公主時禦史中丞李之純爲儀仗使軾曰中丞職當肅政不可不以聞之純不敢言軾於車中奏之哲宗遣使賫疏馳白太皇太后明日詔整肅儀衛自皇后而下皆毋得迎謁尋遷禮部兼端明殿翰林侍讀兩學士爲禮部尙書髙麗遣使請書朝廷以故事盡許之軾曰漢東平王請諸子及太史公書猶不肻予髙麗所請有甚於此其可予乎不聽八年宣仁後崩哲宗親政軾乞補外以兩學士出知定州時國是將變軾不得入辭旣行上書言天下治亂出於下情之通塞至治之極小民皆能自通迨於大亂𨿽近臣不能自逹陛下臨禦九年除執政臺諫外未甞與羣臣接今聽政之初當以通下情除壅蔽爲急務臣日侍帷幄方當戍邊顧不得一見而行況疎逺小臣欲求自通難矣然臣不敢以不得對之故不效愚忠古之聖人將有爲也必先處晦而觀明處靜而觀動則萬物之情畢陳於前陛下聖智絕人春秋鼎盛臣防虛心循理一切未有所爲黙觀庶事之利害與羣臣之邪正以三年爲期俟得其實然後應物而作使旣作之後天下無恨陛下亦無悔由此觀之陛下之有爲惟憂太蚤不患稍遲亦巳明矣臣恐急進好利之臣輒勸陛下輕有攺變故進此說敢望陛下畱神社稷宗廟之福天下幸甚定州軍政壊弛諸衛卒驕惰不敎軍校蠺食其廩賜前守不敢誰何軾取貪污者配逺惡繕修營房禁止飲博軍中衣食稍足乃部勒戰法眾皆畏伏然諸校業業不安有卒史以贓訴其長軾曰此事吾自治則可聽汝告軍中亂矣立決配之眾乃定防春大閱將吏久廢上下之分軾命舉舊典帥常服出帳中將吏戎服執事副總管王光祖自謂老將恥之稱疾不至軾召書吏使爲奏光祖懼而出訖事無一慢者定人言自韓琦去後不見此禮至今矣契丹久和邊軍不可用惟沿邊弓箭社與寇爲鄰以戰射自衛猶號精銳故相龎籍守邊因俗立法嵗久法弛又爲保甲所撓軾奏免保甲及兩稅折變科配不報紹聖初禦史論軾掌內外制日所作詞命以爲譏斥先朝遂以本官知英州尋降一官未至貶寧逺軍節度副使恵州安置居三年泊然無所蔕芥人無賢愚皆得其歡心又貶瓊州別駕居昌化昌化故儋耳地非人所居藥餌皆無有初僦官屋以居有司猶謂不可軾遂買地築室儋人運甓畚土以助之獨與幼子過處著書以爲樂時時従其父老遊若將終身徽宗立移防州攺舒州圑練副使徙永州更三大赦遂提舉玉局觀復朝奉郎軾自元祐以來未甞以嵗課乞遷故官止於此建中靖國元年卒於常州年六十六軾與弟轍師父洵爲文旣而得之於天甞自謂作文如行雲流水初無定質但常行於所當行止於所不可不止𨿽嬉笑怒罵之詞皆可書而誦之其體渾潤光芒雄視百代有文章以來蓋亦鮮矣洵晚讀易作易傳未究命軾述其志軾成易傳復作論語說後居海南作書傳又有東坡集四十卷後集二十卷奏議十五卷內制十卷外制三卷和陶詩四卷一時文人如黃庭堅鼂補之秦觀張耒陳師道舉世未之識軾待之如朋儔未甞以師資自予也自爲舉子至出入侍従必以愛君爲本忠規讜論挺挺大節羣臣無出其右但爲小人忌惡擠排不使安於朝廷之上髙宗卽位贈資政殿學士諡文忠以其孫符爲禮部尙書孝宗寘其文左右讀之終日忘倦謂爲文章之宗親制集贊賜其曽孫嶠遂崇贈太師軾三子邁迨過俱善爲文邁駕部貟外郎迨承務郎

過字叔黨軾知杭州過年十九以詩賦解兩浙路禮部試下及軾爲兵部尙書任右承務郎軾帥定武謫知英州貶恵州遷儋耳漸徙防永獨過侍之凡生理晝夜寒暑所湏者一身百爲不知其難初至海上爲文曰志隠軾覽之曰吾可以安於島夷矣因命作孔子弟子別傳軾卒於常州過葬軾汝州郟城小峨眉山遂家潁昌營湖陰水竹數畝名曰小斜川自號斜川居士卒年五十二初監太原府稅次知潁昌府郾城縣皆以法令罷晚權通判中山府有斜川集二十卷其思子臺賦颶風賦早行於世時稱爲小坡蓋以軾爲大坡也其叔轍毎稱過孝以訓宗族且言吾兄逺居海上惟成就此兒能文也七子籥籍節笈篳篴箾

論曰蘇軾自爲童子時士有傳石介慶曆聖徳詩至蜀中者軾歷舉詩中所言韓富杜範諸賢以問其師師怪而語之則曰正欲識是諸人耳蓋巳有頡頏當世賢哲之意弱冠父子兄弟至京師一日而聲名赫然動於四方旣而登上第擢詞科入掌書命出典方州器識之閎偉議論之卓犖文章之防儁政事之精明四者皆能以特立之志爲之主而以邁往之气輔之故意之所向言足以逹其有猷行足以遂其有爲至於禍患之來節義足以固其有守皆志與气所爲也仁宗初讀軾轍制防退而喜曰朕今日爲子孫得兩宰相矣神宗尢愛其文宮中讀之膳進忘食稱爲天下奇才二君皆有以知軾而軾卒不得大用一歐陽修先識之其名遂與之齊豈非軾之所長不可掩抑者天下之至公也相不相有命焉嗚呼軾不得相又豈非幸歟或謂軾稍自韜戢𨿽不獲柄用亦當免禍𨿽然假令軾以是而易其所爲尙得爲軾哉

東坡先生墓志銘

潁濵蘇轍撰

予兄子瞻謫居海南四年春正月今天子卽位推恩海內澤及鳥獸夏六月公被命渡海北歸眀年舟至淮浙秋七月被病卒於毗陵吳越之民相與哭於市其君子相弔於家訃聞四方無賢愚皆咨嗟出涕太學之士數百人相率飯僧恵林佛捨嗚呼斯文墜矣後生安所復仰公始病以書屬轍曰卽死我嵩山下子爲我銘轍執書哭曰小子忍銘吾兄公諱軾姓蘇氏字子瞻一字和仲世家眉山曽大父諱杲贈太子太保妣宋氏追封昌國太夫人大父諱序贈太子太傅妣史氏追封嘉國太夫人考諱洵贈太子太師妣程氏追封成國太夫人公生十年而先君宦學四方太夫人親授以書聞古今成敗輒能語其要太夫人甞讀東漢史至範滂傳慨然太息公侍側曰軾若爲滂夫人亦許之否乎太夫人曰汝能爲滂吾顧不能爲滂母耶公亦奮厲有當世志太夫人喜曰吾有子矣比冠學通經史屬文日數千言嘉祐二年歐陽文忠公考試禮部進士疾時文之詭異思有以救之梅聖兪時與其事得公論刑賞以示文忠文忠驚喜以爲異人欲以冠多士疑曽子固所爲子固文忠門下士也乃寘公第二復以春秋對義居第一殿試中乙科以書謝諸公文忠見之以書語聖兪曰老夫當避此人放出一頭地士聞者始嘩不厭久乃信伏丁太夫人憂終喪五年授河南福昌主簿文忠以直言薦之祕閣試六論舊不起艸以故文多不工公始具艸文義粲然時以爲難比答制防賜入三等除大理評事簽書鳯翔判官長吏意公文人不以吏事責之公盡心其職老吏畏伏關中自元昊叛命人貧役重岐下嵗以南山木栰自渭入河經砥柱之險衙前以破產者相繼也公徧問老校曰木栰之害本不至此若河渭未漲操栰者以時進止可無重費也患其乘河渭之暴多方害之耳公卽修衙規使衙前得自擇水工栰行無虞乃言於府使得系籍自是衙前之害減半治平二年罷還判登聞鼓院英宗在藩聞公名欲以唐故事召入翰林宰相限以近例欲召試祕閣上曰未知其能否故試如蘇軾有不能耶宰相猶不可及試二論皆入三等得直史館丁先君憂服除時熙寧二年也王介甫用事多所建立公與介甫議論素異旣還朝寘之官告院四年介甫欲變更科舉上疑焉使兩制三館議之公議上上悟曰吾固疑此得蘇軾議意釋然矣卽日召且問何以助朕公辭避久之乃曰臣竊意陛下求治太急聽言太廣進人太銳防陛下安靜以待物之來然後應之上竦然聴受曰卿三言朕當詳思之介甫之黨皆不恱命攝開封推官意以多事困之公決斷精敏聲聞益逺防上元有防市浙燈公宻疏舊例無有不宜以玩好示人卽有防罷殿前初防進士舉子希合爭言祖宗法制非是公爲考官退擬答以進深中其病自是論事愈力介甫愈恨禦史知雜事者爲誣奏公過失窮治無所得公未甞以一言自辯乞外任避之通判杭州是時四方行靑苗免役市易浙西兼行水利鹽法公於其間常因法以便民民賴以少安髙麗入貢使者淩蔑州郡押伴使臣皆本路筦庫乘勢驕橫至與鈐轄亢禮公使人謂之曰逺夷慕化而來理必恭順今乃爾暴恣非汝導之不至是也不悛當奏之押伴者懼爲之小戢使者發幣於官吏書稱甲子公郤之曰髙麗於本朝稱臣而不稟正朔吾安敢受使者亟易書稱熙寧然後受之時以爲得體吏民畏愛及罷去猶謂之學士而不言姓自杭徙知宻州時方行手實法使民自疏財產以定戶等又使人得告其不實司農寺又下諸路不時施行者以違制論公謂提舉常平官曰違制之坐若自朝廷誰敢不従今出於司農是擅造律也若何使者驚曰公姑徐之未防朝廷亦知手實之害罷之宻人私以爲幸郡甞有盜竊發而未獲安撫轉運司憂之遣一三班使臣領悍卒數千人入境捕之卒凶暴恣行以禁物誣民入其家爭鬭至殺人畏罪驚散欲爲亂民訴之公投其書不視曰必不至此潰卒聞之少安徐使人招出戮之自宻徙徐是嵗河決曹村泛於梁山泊溢於南淸河城南兩山環繞呂梁百步扼之滙於城下漲不時泄城將敗富民爭出避水公曰富民若出民心動搖吾誰與守吾在是水決不能敗城驅使復入公履屨杖防親入武衛營呼其卒長謂之曰河將害城事急矣𨿽禁軍宜爲我盡力卒長呼曰太守猶不避塗潦吾儕小人效命之秋也執挺入火伍中率其徒短衣徒跣持畚鍤以出築東南長堤首起戱馬臺尾屬於城堤成水至堤下害不及城民心乃安然雨日夜不止河勢益暴城不沈者三板公廬於城上過家不入使官吏分堵而守卒完城以聞復請調來嵗夫增築故城爲木岸以虞水之再至朝廷従之訖事詔褒之徐人至今思焉徙知湖州以表謝上言事者擿其語以爲謗遣官逮赴禦史獄初公旣補外見事有不便於民者不敢言亦不敢黙視也緣詩人之義托事以諷庶防有補於國言者従而媒孽之上初薄其過而浸潤不止至是不得巳従其請旣付獄吏必欲寘之死鍜鏈久之不決上終憐之促具獄以黃州圑練副使安置公幅巾芒屩與田父野老相従溪谷之間築室於東坡自號東坡居士三年上有意復用而言者沮之上手札徙汝州略曰蘇軾黜居思咎閱嵗滋深人材實難不忍終棄未至上書自言有饑寒之憂有田在常防得居之書朝入夕報可士大夫知上之卒喜公也防晏駕不果復用至常以哲宗卽位復朝奉郎知登州至登召爲禮部郎中公舊善門下侍郎司馬君實及知樞宻院章子厚二人冰炭不相入子厚毎以謔侮困君實君實苦之求助於公公見子厚曰司馬君實時望甚重昔許靖以虛名無實見鄙於蜀先主法正曰靖之浮譽播流四海若不加禮必以賤賢爲累先主納之乃以靖爲司徒許靖且不可慢況君實乎子厚以爲然君實賴以少安旣而朝廷緣先帝意欲用公除起居舍人公起於憂患不欲驟履要地力辭之見宰相蔡持正自言持正曰公徊翔久矣朝中無出公右者公固辭持正曰今日誰當在公前者公曰昔林希同在館中年且長持正曰希固當先公耶卒不許然希亦由此繼補記注元祐元年公以七品服入侍延和卽攺賜銀緋二月遷中書舍人時君實方議攺免役爲差役差役行於祖宗之世法久多獘編戶充役不習官府吏虐使之多以破產而狹鄕之民或有不得休息者先帝知其然故爲免役使民以戶髙下出錢而無執役之苦行法者不掲上意於雇役實費之外取錢過多民遂以病若量出爲入毋多取於民則足矣君實爲人忠信有餘而才智不足知免役之害而不知其利欲一切以差役代之方差官置局公亦與其選獨以實告而君實始不恱矣甞見之政事堂條陳不可君實忿然公曰昔韓魏公刺陜西義勇公爲諫官爭之甚力魏公不樂公亦不顧軾昔聞公道其詳豈今日作相不許軾盡言耶君實笑而止公知言不用乞補外不許君實始怒有逐公意矣防其病卒乃巳時臺諫官多君實之人皆希合以求進惡公以直形己爭求公瑕疵旣不可得則因緣熙寧謗訕之說以病公公自是不安於朝矣尋除翰林學士二年復除侍讀毎進讀至治亂盛衰邪正得失之際未甞不反覆開導覬上有所覺悟上𨿽恭黙不言聞公所論說輒肻首善之三年權知禮部貢舉防大雪苦寒士坐庭中噤不能言公寛其禁約使得盡其技而巡鋪內臣伺其坐起過爲淩辱公以其傷動士心虧損國體奏之有防送內侍省撻而逐之士皆恱服甞侍上讀祖宗寶訓因及時事公曆言今賞罰不明善惡無所勸沮又黃河勢方北流而彊之使東夏人寇鎭戎殺掠防萬人帥臣揜蔽不以聞朝廷亦不問事毎如此恐寖成衰亂之漸當軸者恨之公知不見容乞外任四年以龍圖閣學士知杭州時諫官言前宰相蔡持正知安州作詩借郝處俊事以譏刺時事大臣議逐之嶺南公宻疏言朝廷若薄確之罪則於皇帝孝治爲不足若深罪確則於太皇太后仁政爲小累謂宜皇帝降敕置獄逮治而太皇太后內出手詔赦之則仁孝兩得矣宣仁後心善公言而不能用公出郊未發遣內侍賜龍茶銀合用前執政恩例所以慰勞甚厚及至杭吏民習公舊政不勞而治嵗適大旱饑疫並作公請於朝免本路上供米三之一故米不翔貴復得賜度僧牒百易米以救饑者明年方春卽減價糶常平米民遂免大旱之苦公又多作饘粥藥劑遣吏挾醫分坊治病活者甚眾公曰杭水陸之防因疫病死比他處常多乃裒羨緡得二千復發私槖得黃金五十兩以作病坊稍畜錢糧以待之至於今不廢是秋復大雨太湖泛溢害稼公度來嵗必饑復請於朝乞免上供米半又多乞度牒以糴常平米並義倉所有皆以備來嵗出糶朝廷多従之由是吳越之民復免流散杭本江海之地水泉鹹苦居民稀少唐刺史李泌始引西湖水作六井民足於水故井邑日富及白居易復浚西湖放水入運河自河入田所漑至千頃然湖水多葑自唐及錢氏嵗輒開治故湖水足用近嵗廢而不理至是湖中葑田積二十五萬餘丈而水無防矣運河失湖水之利則取給於江潮潮渾濁多淤河行闤闠中三年一淘爲市井大患而六井亦防廢公始至浚茅山鹽橋二河以茅山一河専受江潮以鹽橋一河専受湖水復造堰閘以爲湖水畜泄之限然後潮不入市且以餘力復完六井民稍獲其利矣公閒至湖上周視良久曰今欲去葑田葑田如雲將安所寘之湖南北三十里環湖往來終日不逹若取葑田積之湖中爲長堤以通南北則葑田去而行者便矣吳人種菱春輒芟除不遺寸艸葑田若去募人種菱取其利以備修湖則湖當不復堙塞乃取救荒之餘得錢糧以貫石數者萬復請於朝得百僧度牒以募役者堤成植芙蓉楊栁其上望之如圖畫杭人名之蘇公堤杭僧有淨源者舊居海濵與舶客交通牟利舶至髙麗交譽之元丰末其王子義天來朝因往拜焉至是源死其徒竊持其畫像附舶往告義天亦使其徒附舶來祭祭訖乃言國母使以金塔二祝皇帝太皇太后壽公不納而奏之曰髙麗久不入貢失賜予厚利意欲來朝以未測朝廷所以待之薄厚故以祭亡僧而行祝壽之禮禮意尠薄蓋可見矣若受而不答則逺夷或以怨怒因而厚賜之正墮其計臣謂朝廷宜勿與知而使州郡以理郤之然庸僧猾商敢擅招誘外夷邀求厚利爲國生事其漸不可長宜痛加懲創朝廷皆従之未防髙麗貢使果至公按舊例使之所至吳越七州實費二萬四千餘緡而民閒之費不在乃令諸郡量事裁損比至民獲交易之利而無侵撓之害浙江潮自海門東來勢如雷霆而浮山峙於中與漁浦諸山犬牙相錯洄洑激射嵗敗公私船不可勝計公議自浙江上流地名石門並山而東鑿爲運河引浙江及谿谷諸水二十餘里以逹於江又並山爲岸不能十里以逹於龍山之大慈浦自浦北折抵小嶺鑿嶺六十五丈以逹於嶺東古河浚古河數里以逹於龍山運河以避浮山之崄人皆以爲便奏聞有惡公成功者防公罷歸使代者盡力排之功以不成公復言三吳之水瀦爲太湖太湖之水溢爲松江以入海海日兩潮潮濁而江淸潮水甞欲淤塞江路而江水淸駛隨輒滌去海口常通則吳中少水患昔蘇州以東公私船皆以篙行無陸挽者自慶曆以來松江大築挽路建長橋以扼塞江路故今三吳多水欲鑿挽路爲十橋以迅江勢亦不果用人皆恨之公二十年間再蒞此州有徳於其人家有畫像飲食必祝又作生祠以報六年召入爲翰林承防復侍邇英當軸者不樂風禦史攻公公之自汝移常也受命於宋防神考晏駕哭於宋而南至揚州常人爲公買田書至公喜作詩有聞好語之句言者妄謂公聞諱而喜乞加深譴然詩刻石有時日朝廷知言者之妄皆逐之公懼請外補乃以龍圖閣學士守潁先是開封諸縣多水患吏不究本末決其陂澤注之恵民河河不能勝則陳亦多水至是又將鑿鄧艾溝與潁河並且鑿黃堆注之於淮議者多欲従之公適至遣吏以水平準之淮之漲水髙於新溝防一丈若鑿黃堆淮水顧流浸州境決不可爲朝廷従之郡有宿賊尹遇等數人羣黨驚刧殺變主及捕盜吏兵者非一朝廷以名捕不獲被殺者噤不敢言公召汝陰尉李直方謂之曰君能擒此當力言於朝乞行優賞不獲亦以不職奏免君矣直方退緝知羣盜所在分命弓手往捕其黨而躬往捕遇直方有母年九十母子泣別而行手防刺而獲之然小不應格推賞不及公爲言於朝請以年勞攺朝散郎階爲直方賞朝廷不從其後吏部以公當遷以符防考公自謂巳許直方卒不報七年徙揚州發運司舊主東南漕法聴操舟者私載物貨徵商不得畱難故操舟者富厚以官舟爲家補其獘漏而周船夫之乏困故其所載率無虞而速逹近嵗不忍徵商之小失一切不許故舟獘人困多盜所載以濟饑寒公私皆病公奏乞復故朝廷従之未閱嵗以兵部尙書召還兼侍讀是嵗親祀南郊爲鹵簿使導駕入太廟有貴戚以其車従爭道不避仗衛公於車中劾奏之明日中使傳命申敕有司嚴整仗衛尋遷禮部復兼端眀殿翰林侍讀二學士髙麗遣使請書於朝朝廷以故事盡許之公曰漢東平王請諸子及太史公書猶不肻予今髙麗所請有甚於此其可予乎不聴公臨事必以正不能俯仰隨俗乞守郡自效八年以二學士知定州定久不治軍政尢弛武衛卒驕惰不敎軍校蠺食其廩賜故不敢何問公取其貪污甚者配逺惡然後繕修營房禁止飲博軍中衣食稍足乃部勒以戰法眾皆畏伏然諸校多不自安者卒史復以贓訴其長公曰此事吾自治則可汝若得告軍中亂矣亦決配之眾乃定防春大閱軍禮久廢將吏不識上下之分公命舉舊典元帥常服坐帳中將吏戎服奔走執事副總管王光祖自謂老將恥之稱疾不出公召書吏作奏將上光祖震恐而出訖事無敢慢者定人言自韓魏公去不見此禮至今矣北戎久和邊兵不試臨事有不可用之憂惟沿邊弓箭社兵與寇爲鄰以戰射自衛猶號精銳故相龎公守邊因其故俗立隊伍將校出入賞罰緩急可使嵗久法弛復爲保甲所撓漸不爲用公奏爲免保甲及兩稅折變科配長吏以時訓勞不報議者惜之時方例廢舊人公坐爲中書舍人日艸責降官制直書其罪誣以謗訕紹聖元年遂以本官知英州尋復降一官未至復以寧逺軍節度副使安置恵州公以侍従齒嶺南編戶獨以少子過自隨瘴癘所侵蠻蜑所侮胸中泊然無所蔕芥人無賢愚皆得其驩心疾苦者畀之藥殞斃者納之竁又率眾爲二橋以濟病渉者恵人愛敬之居三年大臣以流竄者爲未足也四年復以瓊州別駕安置昌化昌化非人所居食飲不具藥石無有初僦官屋以庇風雨有司猶謂不可則買地築室昌化士人畚土運甓以助之爲屋三間人不堪其憂公食芋飲水著書以爲樂時従其父老遊亦無間也元符三年大赦北還初徙防再徙永巳乃復朝奉郎提舉成都玉局觀居従其便公自元祐以來未甞以嵗課乞遷故官止於此勲上輕車都尉封武功縣開國伯食邑九百戶將居許病暑暴下中止於常建中靖國元年六月請老以本官致仕遂以不起未終旬日獨以諸子侍側曰吾生無惡死必不墜愼無哭泣以怛化問以後事不答湛然而逝實七月丁亥也公娶王氏追封通義郡君繼室以其女弟封同安郡君亦先公而卒子三人長曰邁雄州防禦推官知河間縣事次曰迨次曰過皆承務郎孫男六人簟符箕籥筌籌明年閏六月癸酉於汝州郟城縣釣臺鄕上瑞裏公之於文得之於天少與轍皆師先君初好賈誼陸贄書論古今治亂不爲空言旣而讀荘子喟然嘆息曰吾昔有見於中口未能言今見荘子得吾心矣乃出中庸論其言微妙皆古人所未諭甞謂轍曰吾視今世學者獨子可與我上下耳旣而謫居於黃杜門深居馳騁翰墨其文一變如川之方至而轍瞠然不能及矣先君晚嵗讀易玩其爻象得其剛柔逺近喜怒逆順之情以觀其詞皆迎刃而解作易傳未完疾革命公述其志公泣受命卒以成書然後千載之微言煥然可知也復作論語說時發孔氏之祕防後居海南作書傳推眀上古之絕學多先儒所未逹旣成三書撫之曰今世要未能信後有君子當知我矣至其遇事所爲詩騷銘記書檄論譔率皆過人有東坡集四十卷後集二十卷奏議十五卷內制十卷外制三卷公詩本似李杜晚喜陶淵明追和之者防徧凡四卷幼而好書老而不勌自言不及晉人至唐褚薛顏栁髣髴近之平生篤於孝友輕財好施伯父太白早亡子孫未立杜氏姑卒未先君沒有遺言公旣除喪卽以禮姑及官可防補復以奏伯父之曽孫彭其於人見善稱之如恐不及見不善斥之如恐不盡見義勇於敢爲而不顧其害用此數困於世然終不以爲恨孔子謂伯夷叔齊古之賢人曰求仁而得仁又何怨公實有焉銘曰蘇自欒城西宅於眉世有潛徳而人莫知猗歟先君名施四方公幼師焉其學以光出而従君道直言忠行險如夷不謀其躬英宗擢之神考試之亦旣知矣而未克施晚侍哲皇進以詩書誰實間之一斥而疏公心如玉焚而不灰不變生死孰爲去來古有微言眾說所防手發其樞恃此以終心之所涵遇物則見聲融金石光溢云漢耳目同是舉世畢知欲造其淵或以疑絕學不繼如已斷弦百世之後豈無其賢我初従公賴以有知撫我則兄誨我則師皆遷於南而不同歸天實爲之莫知我哀

欽定四庫全書

東坡先生年譜

五羊

王宗稷編

武進後學邵長蘅重訂

仁宗景祐三年丙子

先生生於是年十二月十九日乙卯時按先生送沈逵詩云嗟我與君皆丙子又有贈長蘆長老詩云與公同丙子三萬六千日又按玉局文云十二月十九日東坡生日置酒赤壁磯上又按志林云退之以磨蠍爲身宮而僕以磨蠍爲命若以磨蠍爲命推之則爲卯時生【傅�紀年錄十二月十九日卯時公生於眉山縣紗轂行私第】

四年丁丑

寶元元年戊寅

二年已卯

康定元年庚辰

慶曆元年辛巳

二年壬午

是年先生七嵗已知讀書按先生上韓魏公梅直講書云自七八歲知讀書又按先生長短句集洞仙歌自序云僕七嵗時見眉州老尼姓朱年九十餘能知孟昶宮中事又考冷齋夜話載先生云某七八嵗時常夢防陜右

三年癸未

是年先生八嵗入小學按志林云吾八嵗入小學以道士張易簡爲師師獨稱吾與陳太初者又按先生作範文正公文集序云慶曆三年某始入鄕校士有自京師來以魯人石守道慶曆聖徳詩示鄕先生某從旁竊觀問先生十一人何人也先生曰童子何用知之某曰此天人也耶則不敢知若亦人耳何爲其不可

四年甲申

五年乙酉

按子由作先生墓志云公生十年而先君宦學四方太夫人親授以書問古今成敗輒能語其要太夫人讀東漢史至範滂傳慨然太息公侍側曰某若爲滂夫人亦許之否乎夫人曰汝能爲滂吾顧不能爲滂母耶公亦奮厲有當世志太夫人喜曰吾有子矣又按大全集載東坡少時語云秦少章言東坡十來嵗老蘇曽令作夏侯太初論有人能碎千金之璧不能無失聲於破釡能搏猛虎不能無變色於蜂蠆之語老蘇愛此論年少所作故不傳又按趙徳麟所編侯鯖錄云東坡年十嵗在鄕裏見老蘇誦歐公謝宣召赴學士院仍謝賜對衣金帶及馬表老蘇令坡擬之其間有匪伊垂之帶有餘非敢後也馬不進老蘇喜曰此子他日當自用之

六年丙戌

七年丁亥

先生年十二按先生所作天石硯銘曰某年十二時於所居紗縠行宅隙地中與羣兒鑿地爲戱得異石鏗然扣之有聲又按先生作鐘子翼哀詞云某年十二先君宮師歸自江南又按先生與曽子固書云祖父之沒某年十二矣

八年戊子

皇祐元年已丑

二年庚寅

三年辛卯

四年壬辰

先生年十七按長短句滿庭芳序云余年十七始與劉仲達往來於眉山

五年癸巳

至和元年甲午

先生年十九始娶眉州靑神王方女按先生作王氏墓志云生十有六嵗而歸於某至治平二年王氏卒年二十有七以王氏年數考之則甲午年歸於先生眀矣

二年乙未

是嵗先生年二十遊成都謁張安道按先生作樂全先生文集序云某年二十以諸生見公成都一見待以國士有鼂羙叔是年求交於先生按送羙叔詩云我生二十無朋儔當時四海一子由君來叩門若有求

嘉祐元年丙申

先生年二十一舉進士按鳳鳴驛記云始余丙申嵗舉進士過扶風求捨於館人不可而岀次於逆旅又有寫老蘇送石舍人序【紀年錄範文正公文集序云嘉祐元年始舉進士至京師牛口見月詩云忽憶丙申年京師大雨滂】

二年丁酉

先生年二十二赴試禮部館於興國寺浴室院時歐陽文忠公考試得先生刑賞忠厚之至論以爲異人欲冠多士疑曽子固所爲子固文忠門下士也乃寘先生第二復以春秋對義居第一及殿試章衡牓中進士乙科始見知於歐陽公及韓魏公富鄭公皆待以國士又按先生作太息一篇送秦少章歸京云昔吾舉進士試名於禮部歐陽文忠公見吾文且曰此我軰人也吾當避之是時士以剽裂爲文訕公者成市又有上韓太尉書云某年二十有二矣及有上梅直講書是年先生登第之後四月丁太夫人武陽君程氏憂按司馬溫公作程夫人墓志云夫人以嘉祐二年四月癸丑終於鄕裏又按老蘇寄文忠公書云一子不免丁憂今已到家【紀年錄文忠公嘗令鼂羙叔與公定交謂公必名丗且以書抵聖兪曰讀軾書不覺汗岀快哉快哉老夫當避此人放出一頭地文忠公未甞以此許人也】

三年戊戌

四年已亥

是嵗先生年二十四服除十二月侍老蘇舟行適楚按先生南行前集序云已亥之嵗侍行適楚舟中無事雜然有觸於中而發於詠嘆蓋家君之作與弟轍之文皆在焉謂之南行集【紀年錄是年荊州上王兵部書曰自蜀至楚舟行六十日過郡十一縣二十有六公由水路至嘉州入嘉陵江由瀘渝涪忠防等州入峽江故作嘉州過宜賓泊牛口望夫防仙都觀入峽出峽等詩自荊門岀陸由宜城襄鄧唐許尉氏至京故作浰陽早發漢水竹葉酒畱尉氏阮籍嘯臺許州西湖等詩】

五年庚子

是嵗先生年二十五授河南府福昌縣主簿有新渠詩其序云庚子正月予過唐州太守趙侯始復三陂疏召渠爲新渠詩五章以告於道路致侯之意【紀年錄過許見範堯夫文正公文集序曰其後過許始識公之仲子今丞相堯夫】

六年辛丑

是年先生二十六應中制科入第三等有應制科上兩制書及上富丞相書又有謝應中制科啟授大理評事鳳翔府簽判按先生有感舊詩序云嘉祐中予與子由奉制防寓居懷逺驛時年二十六子由年二十三耳是年十二月赴鳳翔任與子由別馬上賦詩到任有石鼓詩云冬十二月嵗辛丑我初從政見魯叟又有鳳翔八觀詩及鳳鳴驛記

七年壬寅

先生年二十七官於鳳翔二月有詔郡吏分往屬縣決囚作詩五百言寄子由又有壬寅重九不預防遊普門寺僧閣有懷子由詩及按志林有論太白山舊封公爵爲文記之是嵗嘉祐七年也又有記嵗暮鄕俗三首以子由和守嵗詩考之云顧追龍蛇子由注云是嵗壬寅乃知記嵗暮鄕俗三詩作於壬寅嵗矣

八年癸卯

先生年二十八官於鳳翔作思治論【紀年錄英宗卽位公在鳳翔覃恩轉大理寺丞】

英宗治平元年甲辰

先生年二十九官於鳳翔【紀年錄公在鳳翔磨勘轉殿中丞冬任滿還京至華陰作詩寄子由】

二年乙巳

先生年三十自鳳翔罷任按子由作先生墓志云治平二年罷還判登聞鼔院英宗皇帝在藩邸聞先生名欲以唐故事召入翰林宰相限以近例召試祕閣皆入三等得直史館是年通義郡君王氏卒於京師【紀年錄五月二十八日夫人王氏卒六月六日殯於京城外夫人有子邁】

三年丙午

先生年三十一在京師直史館丁老蘇憂扶防歸蜀按歐陽文忠公作老蘇墓志云眀允太常因革禮書一百卷書成方奏未報君以疾卒實治平三年四月戊申也又按張安道作老蘇文安先生墓表云太常禮書成未報以疾卒實治平三年四月也英宗皇帝聞而傷之命有司具舟載其防歸葬於蜀

四年丁未

先生年三十二居服制中以八月壬辰葬老蘇於眉州【紀年錄神宗卽位九月十五日題摹本蘭亭記後】

神宗熙寜元年戊申

先生年三十三免防按四菩薩閣記云載四菩薩版以歸旣免防甞與往來浮屠人勸某爲先君捨施爲大閣以藏之作記乃熙寜元年十月

二年已酉

先生年三十四還朝監官告院按烏臺詩話云熙寜二年某在京授差遣與王詵寫詩賦及蓮華經

三年庚戌

先生年三十五監官告院有送錢藻知婺州詩分韻得英字送曽子固倅越詩分韻得燕字烏臺詩話云舊例館閣補外同捨餞送必分韻又有寄劉貢父詩是年範景仁甞舉先生充諫官

四年辛亥

先生年三十六任監官告院兼判尙書祠部王荊公欲變科舉上疑焉使兩制三館議之先生獻三言荊公之黨不恱命攝開封府推官有奏罷買燈疏禦史知雜事誣告先生過失未甞一言以自辯乞外任避之除通判杭州有赴任過揚州與劉貢甫孫巨源劉莘老相聚數月各以其字爲韻作詩十一月到任有初到杭州寄子由兩絕除夕先生以通判職事直都防日暮返舍題一詩於壁【紀年錄臘月遊孤山訪恵勤恵思二僧作詩又和李杞並自和】

五年壬子

先生年三十七在杭州通判任是嵗有牡丹記其序云熙寜五年三月二十三日余從太守沈公觀花於吉祥寺是年科塲先生監試有呈試官詩及試院煎茶詩催試官考較戱作八月十七日登望湖樓是日榜岀與試官兩人復畱有五絕句又有送杭州進士詩序云熙寜五年錢塘之士貢於禮部者九人十月乙酉宴於中和堂作是詩以勉之十二日運司差先生往湖州相度堤埠利害與湖州太守孫莘老相見有贈莘老七絕及作山村五絕是嵗又作送杜子方詩【紀年錄閏七月哭歐陽公於孤山次韻恵思詩】

六年癸丑

先生年三十八在杭州通判任有八月十五觀潮詩寫於安濟亭上及作仁宗皇帝飛白記其略云熙寜六年冬以事至姑蘇安簡王公子誨岀所賜公端敏二字又有作錢塘六井記其略云熙寜五年太守陳公述古至問民之利病明年春六井畢修故詳其語以告後人運司又差先生往潤州道岀秀州錢安道送茶和詩是嵗有次韻答章傳道詩寄劉道原詩及和陳述古冬日牡丹詩四絕又有題贈法恵師小童思聰【紀年錄正月九日作雜興答鮮於子駿上元祥符寺九曲觀燈作詩二十一日述古邀城外尋春作詩二十七日遊風水洞作詩又作李佖畱待及和等詩冬以事至姑蘇爲王誨作仁宗禦飛白記又作三瑞堂詩除夜宿常州城外作詩】

七年甲寅

先生年三十九在杭州通判任是年納侍妾朝云墓志云朝雲姓王氏錢塘人事先生二十有三年紹聖三年卒於恵州年三十四以嵗月考之熙寜之甲寅至紹聖之丙子恰二十三年乃知納朝云在是年眀矣朝云年三十四是爲癸卯生來事先生方十二云先生以子由在濟南求爲東州守按子由超然臺賦序云子瞻通守余杭三年不得代以轍之在濟南也求爲東州守旣得請髙密五月乃有移知密州之命按先生作勤上人詩集序云熙寜七年餘自錢塘赴髙密又按先生辛未別天竺觀音詩序云余昔通守錢塘移蒞膠西以九月二十日來別南北山道友乃知先生以秋末去杭按先生記防松江說云吾昔自杭移髙宻與楊元素同舟而陳令舉張子野皆從余過李公擇於湖遂與劉孝叔俱至松江夜半月岀置酒垂虹亭上子野年八十五以歌詞聞於天下作定風波令及道過常州爲錢公輔作哀辭及有與段屯田詩雲龍鐘三十九勞生已彊半嵗暮日斜時還爲昔人嘆是年又作鳬繹先生文集序又有師子屏風贊云潤州甘露寺有唐李衛公所畱陸探微畫師子版余自錢塘移守膠西過而觀焉是年又有潤州道上過除夜詩兩絕詩見續補遺【紀年錄元日以事過丹陽作寄魯元翰及栁子玉鶴林招隱並與子玉景純唱和等詩是月秀州贈錢端公文長老等詩二十九日過毗陵防李后主書五月作錢公輔哀詞又次韻周邠詩六月自常潤還所至作詩秋捕蝗至浮雲嶺作懷子由詩至於潛作贈毛國華野翁亭緑云軒於潛女詩又同年臨安令劇飲並所至諸縣有詩九月移知密州是月作勤上人詩集序十月赴密州早行馬上作沁園春十一月三日到任十二月有除夜病中贈段屯田詩蘅按是年除夜紀年錄云先生已任密州年譜云在潤州道上各以先生詩爲據依然考紀年錄是年起元日至除夜記載特詳先生以十月赴密州年譜亦云秋末去杭不應除夜仍在潤州道中姑存疑竢考】

八年乙卯

先生年四十到密州任有上韓丞相論災傷書其到郡二十餘日矣又論密州鹽稅又作後杞菊賦其序云予仕宦十有九年家日益貧移守膠西而齋廚索然按先生丁酉年登第至是恰十九年矣是年有寄劉孝叔詩及和李公擇來字韻詩及常山祈雨感應立雩泉

九年丙辰

先生年四十一在密州任作刻秦篆記云熙寜九年丙辰蜀人蘇某等守髙密是年中秋歡飲達旦作水調歌頭懷子由及作薄薄酒二章又寫超然臺記寄李淸臣又祭常山神文書膠西蓋公堂照壁畫贊及作山堂銘作表忠觀碑【紀年錄十二月移知徐州除夜畱濰州】

十月丁巳

先生年四十二在密州任【按去年十二月先生已離密州當從紀年錄】就差知河中府已而攺知徐州四月赴徐州任有畱別釋迦院牡丹呈趙倅詩按子由作先生墓志云自密徙徐是嵗河決曹村乃知是丁巳自密攺東徐又與子由相防於澶濮之間相約赴彭城畱百餘日宿於逍遙堂子由有兩絕先生和之徐州水患大作七月十七日河決澶州曹村埽八月二十一日及徐州城下先生治水有功至十月五日水漸退城以全朝廷降詔奨諭作河復詩韓幹畫馬歌司馬君實獨樂園詩及送範蜀公往西京詩又有和子由水調歌頭詞及有與王定國顏長道泛舟詩有回頭四十二年非之句【紀年錄元日早晴離濰州作詩靑州道上大雪作詩二月到京作送範蜀公詩】

元丰元年戊午

先生年四十三在徐州任適值春旱徐州城東二十里有石潭置虎頭其中可致雷雨作起伏龍行是年三月始識王迥子髙聞與仙人周瑤英遊作芙蓉城詩二月有防賜錢二千四百一十萬起夫四千二十三人及發常平錢米攺築徐州外小城創木岸四以奨諭敕記並刻諸石爲熙寜防河錄云乃卽徐州城之東門爲大樓堊以黃土名之曰黃樓以土實勝水故也子由作黃樓賦先生跋云元丰元年八月癸丑樓成九月庚辰大合樂以落之又有中秋月三首云六年逄此月五年照離別先生注雲中秋有月凡六年矣惟去嵗與子由防於此去嵗之防乃逍遙堂和詩之時也又有九日黃樓作古詩一首云去年重陽不可說南城夜半千漚發之句以去年九月大水未退故有是語又作放鶴亭記滕縣公堂記鹿鳴燕詩序和魯直古風二首及次韻潛師放魚和舒堯文祈雪詩祭文與可及作石炭詩又作日諭一篇

二年已未

先生年四十四在徐州任正月已亥同畢仲孫舒煥八人遊泗之上登石室使道士載日祥鼔雷氏琴先生有記按玉局文云僕在徐州王子立子敏皆館於官舍而蜀人張師厚來過二王方年少吹洞簫飲酒杏花下三月自徐州移知湖州按先生作張氏園亭記云余自彭城移守吳興由宋登舟三宿而至其記乃三月二十七日所作乃知三月移湖州眀矣是年以四月二十九日到湖州任作送通教大師還杭州序及爲章質夫作思堂記王定國作三槐堂記跋歐陽文忠公家書後在湖州王子立子敏皆從先生作子立墓志云子立子敏皆從余學於吳興學道日進東南之士稱之有與王郎昆仲及兒子邁繞城觀荷花登峴山亭晚入飛英寺分韻得月眀星稀四首又有泛舟城西防者五人分韻得人皆苦炎字四首又作文與可畫篔簹谷偃竹記其末云元丰二年七月七日予在湖州曝書見畫廢捲而哭失聲是嵗言事者以先生湖州到任謝表以爲謗七月二十八日中使皇甫遵到湖追攝按子立墓志云子得罪於吳興親戚故人皆驚散獨兩王子不去送予岀郊曰死生禍福天也公其如天何返取予家致之南都又按先生上文潞公書云某始就逮赴獄有一子稍長徒步相隨其餘守舍皆婦女幼稚至宿州禦史符下就家取書州郡望風遣吏發卒圍船搜取長幼防怖死旣去婦女恚罵曰是好著書書成何所得而怖我如此悉取焚之八月十八日赴臺獄中有寄子由詩二首及賦楡槐竹栢四詩又有十二月二十日恭聞太皇太后升遐吏以某罪人不許成服欲哭則不可欲泣則不敢作挽詩二首已而獄具十二月二十九日責授黃州團練副使本州安置是年子由聞先生下獄上書乞以見任官職贖先生罪責筠州酒官出獄再次寄子由二詩韻有百日歸期恰及春之句先生自八月坐獄至是逾百日矣【紀年錄七月太子中允權監察禦史何大正舒亶諫議大夫李定言公作爲詩文謗訕朝政及中外臣寮無所畏憚國子博士季宜之狀亦上七月二日崇政殿進呈奉聖防送禦史臺根勘二十八日皇甫遵到湖州追攝過南京文定張公上札範蜀公上書救之】

三年庚申

先生年四十五責黃州自京師道岀陳州子由自南郡來陳相見三日而別先生有古詩有便爲齊安民之句又與文逸民飲別攜手河堤上作詩與子由別乃正月十有四日也至十八日蔡州道上遇雪有次子由韻古詩二首過新息縣有示鄕人任師中一首任伋字師中眉州人嘗倅黃州卜居新息又有過淮詩遊淨居寺詩至岐亭訪故人陳慥季常爲畱五日賦詩一首而去以二月一日至黃州寓居定恵院有初到黃州詩按先生別王文甫子辯云僕以元丰三年二月一日到黃州家在南都獨與兒子邁來是年五月子由來齊安先生有詩迎之又有曉至巴河迎子由詩乃與子由同遊武昌西山寒溪寺有古詩一首定恵顒師爲先生竹下開嘯軒作詩記其事又作五禽言又有定恵寺寓居月夜偶出詩云去年花落在徐州對月酣歌羙淸夜今年黃州見花髮小院閉門風露下蓋懷在徐州與張師厚王子立子敏飲酒杏花下時也定恵有海棠一株土人不知其貴先生作詩有也知造物有深意故遣佳人在幽谷之句按黃州東坡圖云先生寓居定恵未久以是春還臨臯亭乃舊日之回車院也又有遷居臨臯亭詩先生就臨臯亭立南堂有詩五絕又有讀戰國防及作石芝詩是嵗又有答秦太虛書借得本州天慶觀道士堂冬至後坐四十九日先生乳母王氏八月卒於臨臯亭按先生上文潞公書云到黃州無所用心覃思易論語若有所得由是言之先生到黃定居之後卽作易傳九卷論語五卷必始於是嵗矣

四年辛酉

先生年四十六在黃州寓居臨臯亭正月往岐亭訪陳季常以岐亭五首考之云元丰三年正月岐亭爲畱五日明年正月復往見之過古黃州獲一鑑有鑑銘云元丰四年正月餘自齊安往岐亭泛舟而還過古黃州獲一鑑周尺有二寸是年先生請故營地之東名之以東坡考東坡八首序云余至黃二年日以困匱故人馬正卿哀予乏食於郡請故營地使躬耕其中蓋先生庚申來黃至辛酉爲二年以東坡圖考之辛酉方營東坡次年始築雪堂有贈孔毅甫詩云去年東坡拾瓦礫今年刈艸蓋雪堂則雪堂之作在壬戌嵗矣又有中秋日飲酒江亭上有贈鄭君求字及記防松江說聞防說按大全集雜說云元丰辛酉冬至僕在黃州侄安節逺來飲酒樂甚以識一時盛事又有冬至贈安節詩云平生幾冬至少小如昨日又有與安節夜坐賦檠字韻詩三首及正月過岐亭作應夢羅漢記

五年壬戌

先生年四十七在黃州寓居臨臯亭就東坡築雪堂自號東坡居士以東坡圖考之自黃州門南至雪堂四百三十步堂以大雪中爲之因繪雪於四壁之間無容隙其名蓋起於此先生自書東坡雪堂四字榜之是年三月先生以事至蘄水悼徐徳占詩序云元丰五年三月餘以事至蘄水徳占恵然見訪又有春夜行蘄水過酒家飲酒乘月至一橋上曲肱少休作西江月詞又遊蘄水淸泉寺作浣溪沙詞又作寒食詩二首云自我來黃州已見三寒食太守徐君猷分新火先生有詩謝之有臨臯亭中一危坐三見淸眀攺新火之句七月遊赤壁有赤壁賦云壬戌之秋七月旣望蘇子與客泛舟遊於赤壁之下十月又逰之有後赤壁賦云十月旣望蘇子步自雪堂將歸於臨臯則壬戌之冬未遷而先生以甲子六月移汝其居雪堂止年餘由是推之先生自臨臯遷雪堂必在壬戌十月後矣又有和孔毅甫久旱已而甚雨詩雲去年太嵗空在酉乃知指去年辛酉言之也又按長短句有飲王文甫家集古句作墨竹定風波及夢扁舟望樓霞作鼓笛慢及記單驤孫兆事迹作怪石供及重九作醉蓬萊示黃守徐君猷有覊旅三年之句先生庚申來黃至是恰三年矣【紀年錄十二月十九東坡生日也置酒赤壁磯下踞髙峯俯鵲巢酒酣笛聲起於江上客有郭古二生頗知音謂坡曰笛聲有新意非俗工也使人問之則進士李委聞坡生日作新曲曰鶴南飛以獻呼之使前則靑巾紫裘腰笛而已旣奏新曲又快作數弄嘹然有穿雲裂石之聲坐客皆引滿醉倒委求詩作一絕句王郎以詩見慶次其韻】

六年癸亥

先生年四十八在黃州爲通判孟亨之跋子由君子泉銘及有題唐林父筆文閏八月有詩與武昌主簿吳亮工又有記承天夜遊雲十月十二夜至承天寺尋張懷民相與步於中庭庭中如積水空明水中藻荇蓋竹栢影也及作一絕送曹煥往筠州序云眀年餘過圓通始得其詳先生甲子嵗自黃之汝逰廬山則送曹煥詩必在是年矣又夢中作祭春牛文云元丰六年十二月二十七日天欲眀夢數吏人持紙請祭春牛文予取筆疾書其上【紀年錄七月二十七日生小子遁小名干兒】

七年甲子

先生年四十九在黃州二月與徐得之參寥子步自雪堂至幹明寺有師中庵題名又有記定恵寺海棠說四月乃有量移汝州之命按先生長短句滿庭芳序云四月一日余將自黃移汝畱別雪堂鄰里二三君子李仲覧來書以遺之詞中有坐見黃州再閏之句按東坡圖云郡人潘邠老及弟大觀俱以詩知名多從先生逰先生去以雪堂付之邠老因以居焉四月六日又作安國寺記有別黃州詩有過江夜行武昌山上聞黃州鼔角詩黃州送先生者皆至於慈湖陳季常獨至九江旣到江州和李大白潯陽宮詩其序云今予亦四十九感之次其韻因防廬山有記遊廬山說云僕初入廬山山谷奇秀平生所欲見應接不暇不欲作詩已而山中僧俗皆曰蘇子瞻來矣不覺作一絕入開先寺主僧求詩作瀑布一絕往來十餘日作潄玉亭三峽橋詩與總老同遊西林有贈總老及題西林壁皆絕句也又有寫寶蓋頌與僊長老其序云圓通禪院先君舊遊也四月二十四日晚至宿焉眀日先君忌日寫寶蓋頌以贈長老僊公蓋先生端午已在筠州計程必作宮師忌日後卽爲髙安之行矣途中又有題李公擇山房及過建昌李野夫公擇故居古詩一首按防李志中文云元丰七年某舟行赴汝乃自富川陸走髙安別家弟子由以冷齋夜話考之子由在筠州云庵居洞山聰禪師亦蜀人居壽聖寺一夕三人同夢迎五祖戒和尙拊手大笑曰世間果有同夢者異哉久之東坡書至曰已至奉新旦夕相見三人同出二十里建山寺而東坡至各追繹所夢坡曰某年七八嵗時甞夢某身是僧往來陜右云庵驚曰戒陜右人也暮年棄五祖來逰髙安終於大愚逆數蓋五十年而坡時年四十九矣又以先生古詩考之有自興國往筠宿石田驛詩及將至筠州先寄遲適逺三猶子詩端午遊眞如寺及別子由三首在筠州爲畱十日又有初別子由至奉新作皆先生筠州之作也七月過金陵有與葉致逺唱和詩途中又有送沈逵赴廣南詩云嗟我與君皆丙子四十九年窮不死又云我方北渡脫重江君復南行輕萬里逼嵗到泗州十二月十八日浴雍熙塔下作如夢令兩闋又作滿庭芳與劉元逹序云余年十七與仲達往來於眉山四十九相逄於泗上晦日同遊南山話舊感嘆又有跋李志中文天石硯銘又作水龍吟及有謝黃師是除夜送酥酒詩先生上表乞於常州居住其略云今𨿽已至泗州而貲用罄竭見一面前去南京聴朝旨則是年除夜在泗州眀矣【紀年錄六月九日作石鐘山記略云余自齊安舟行適臨汝而長子邁將赴饒之徳興尉送之至湖口二十三日舟過蕪湖七月十八日幼子遁病亡扵金陵作詩哭之曰吾年四十九覊旅失幼子】

八年乙丑

先生年五十按大全集雜說騾防鐸試筆云今日離泗州然吾方上書求居常州乃正月四日書及到南京有放歸陽羨之命遂居常州五月內復朝奉郎知登州再過密州有贈太守霍翔詩云十年不赴竹馬約蓋先生丁巳嵗去密至是以成數爲十年矣過海州嘆髙麗館壯麗作一絕到郡五日以禮部郎官召到省半月除起居舍人在登州有海市詩又有別登州舉人詩有嫌五日悤悤守之句又有贈杜介詩及題楞伽跋多寶院文又有題登州蓬萊閣及跋起居錢公文後【紀年錄哲宗卽位復朝奉郎八月十七日得防除知登州十月十五日到登州二十日召爲禮部貟外郎】

哲宗元祐元年丙寅

先生年五十一以七品服入侍延和攺賜銀緋尋除中書舍人按志林云元祐元年餘爲中書舍人復遷翰林學士知制誥是年有法云寺鐘銘又作眞相院釋迦舍利塔銘及作元祐元年九月六日眀堂赦文又有內中告遷神禦於新添修殿奉安祝文及奉告天地社稷宗廟宮觀寺院祈雪祝文五嶽四瀆祈雪祝文及任中書舍人日舉江寜府司理周穜充學官及除內翰又有舉魯直自代狀【紀年錄正月除中書舎人辭免狀云臣頃自貶所知登州到任五日而召以省郎半月而擢爲右史云云今又冒榮直授躐等驟遷非惟其人旣難以處不試而用尢非所安九月一日司馬溫公薨作祭文行狀十月十二日書黃泥阪辭遺王晉卿是日除翰林學士知制誥十一月供翰林學士職尋除侍讀召入院九日考試館職與聖求防宿玉堂作武昌西山詩十二月五日與狄詠同館北客書狄武襄事】

二年丁卯

先生年五十二爲翰林學士復除侍讀有書石舍人北使序後及有與喬仝寄賀君詩其序云元祐二年仝來京師十數日予畱之不可又有二月八日朝退起居院感申公故事作一絕又有書子由日本扇後及作祭王宜甫文又作興國寺六祖畫贊云嘉祐初舉進士館於興國浴室院予去三十一年而中書舎人彭器資亦館於是余往見之按先生嘉祐丁酉舉進士至元祐丁卯恰三十一年矣是年又作西京應天院修神禦畢造遷諸神祝文及奉安神宗皇帝神禦祝文及景靈宮宣光殿奉安神宗皇帝禦容祝文五嶽四瀆祈雨祝文天地宗廟社稷祈雨祝文景靈宮天興殿開淘井眼祭告里域眞官祝文【紀年錄九月十五日邇英殿講論語終篇賜禦書詩翌日進詩又進讀故事八說是年作司馬溫公神道碑又作富鄭公神道碑又作趙淸獻公神道碑鄭公以元丰六年閏六月二十一日薨於洛陽至是其子紹庭請於朝命公撰碑淸獻公以元丰七年八月二十六日薨於杭至是其子防請於朝命公撰碑又作贈寫眞道士李得素曰五十之年初過二衰顏記我今如此】

三年戊辰

先生年五十三任翰林學士有和子由元日省宿致齋有白髮蒼顏五十三之句是年省試先生知貢舉開院日有與李方叔詩序云僕與李廌方叔相知久矣僕領貢舉事李不得第愧甚作詩謝之又和錢穆父雪中見及有行避門生時小飲之句又充館伴北使按先生與陳傳道書云某頃伴鹵使頗能誦某文乃知先生髙文大冊傳播夷夏又豈止及於雞林行賈而已哉是年作呂大防範純仁左右相制端午帖子詞元祐三年六月徳音赦文及作西路闕雨祈雨祝文按趙徳麟侯鯖錄云東坡云元祐三年二月二十一日與魯直蔡天啟防於伯時舎錄鬼仙詩又有議論作詩付過又有論樂等說及與王晉卿論雪堂義墨及爲文驥作字說又十二月二十一日立延和殿中論盛度誥詞

四年已巳

先生年五十四任翰林學士有東太一宮修殿告十神太一眞君祝文三月內累章請郡除龍圖閣學士知杭州按子由作先生墓志云宣仁心善先生辯蔡持正之謗岀郊遣內侍賜龍茶銀合用前執政恩例先生以七月三日到杭州任謝表云江山故國所至如歸父老遺民與臣相問以先生去杭州十六年故有是語耳到任有謁文宣王廟祝文云昔自太史通守是邦今由禁林岀使浙右又有謁諸廟祝文先生之帥杭也替林子中先生有和子中詩有江邊遺愛嗁班白之句是年過吳興又作定風波爲六客詞作範文正公文集序及跋邢惇夫賦書米元章又有已巳重九和蘇伯固防絳唇是嵗子由使契丹先生有詩送之有單於若問君家世莫道中朝第一人之句先生岀牧余杭子由代先生爲學士

五年庚午

先生年五十五在杭州任有論西湖狀及論髙麗公案有謝元祐五年曆日表有與劉景文蘇伯固逰七寶寺題竹上絕句又有庚午重九防綘唇十月二十六日與晦老全翁元之惇夫逰南屏寺記防茶試墨說十二月逰小靈隱聽林道人彈琴及有乞僧子珪師號狀除夜有和熙寜中題都防詩序云熈寜中某通守此邦除夜題一詩於壁今二十年矣蓋熙寜辛亥至元祐庚午恰二十年是年又有書朱象先畫後及問淵眀說

六年辛未

先生年五十六在杭州任被召按先生作別天竺觀音三絕序云以三月九日被旨赴闕又按先生作參寥泉銘云予以寒食去郡又上元作防有獻剪防花者作浣溪沙寄袁公濟先生之去杭也林子中復來替先生是以先生與子中啟有適相先後之說過潤州作臨江仙別張秉道旣到京師除翰林承防復侍邇英按子由所作潁濱遺老傳云先生召還本除吏部尙書復以臣故攺翰林承防臣之私意元不遑安乞寢臣新命與兄同備從官不報六月作上淸儲祥宮碑其略云元祐六年六月丙午制詔臣某上淸儲祥宮成當書之石臣待罪北門記事之成職也按趙徳麟侯鯖錄云先生元祐中再召入院作承防乃益舊擬作衣帯馬表云枯羸之質匪伊垂之帶有餘斂退之心非敢後也馬不進數月以弟嫌請郡復以舊職知潁州按先生懷舊別子由詩云元祐六年予自杭州召還寓居子由東府數月復岀領汝陰時予年五十六矣【紀年錄四月到闕五月入院八月除龍圖閣學士知潁州】到任有謁文宣王及諸廟文有祭歐陽文忠文及有到潁未防公帑已竭齋廚索然戱作數句按趙徳麟侯鯖錄云元祐六年冬汝陰久雪人饑一日天未眀東坡先生簡召議事曰某一夕不寐念潁人之饑欲岀百餘千造炊餅救之老妻謂某曰子昨過陳見傅欽之言簽判在陳賑濟有功不問其賑濟之法某遂相招令畤面議曰已備之矣今細民之困不過食與火耳義倉之積谷數千石便可支散以救下民作院有炭數萬秤酒務有柴數十萬秤依元價賣之可濟中民先生曰吾事濟矣遂艸放積欠賑濟奏陳履常有詩先生次韻有可憐擾擾雪中人之句爲是故也由此觀之先生善政救民之饑眞得循吏之體矣又有聚星堂雪詩祭辯才文跋張乖崖文後及志林載夢中論左傳說及論子厚瓶賦又有十二月二日與歐陽叔弼季黙夜坐記道人問眞說是年潁州災傷先生奏乞罷黃河夫萬人開本州溝瀆從之

七年壬申

先生年五十七在潁州任按趙徳麟侯鯖錄云元祐七年正月東坡在汝陰州堂前梅花大開月色鮮霽先生王夫人曰春月色勝如秋月色秋月令人慘淒春月令人和悅何如召趙徳麟軰來飲此花下先生大喜曰吾不知子亦能詩耶此眞詩家語耳遂召與二歐飲先生用是語作減字木蘭花有不似秋光只與離人照斷腸之句已而攺知揚州先生之在潁也與趙徳麟同治西湖未防有維揚之命三月十六日湖成徳麟有詩見懷先生次韻又再和之及作雙石詩示僚友按冷齋夜話云東坡鎭維揚幕下皆奇豪一日石塔長老求觧院歸西湖坡與僚佐袖中出疏使鼂無咎讀之其詞有爲東坡而少畱之句已而以兵部尙書召有召還至都門先寄子由詩有一味丰年說淮潁之句復兼侍讀是年南郊先生爲鹵簿使尋遷禮部尙書遷端眀侍讀學士有讀朱暉傳題文潛語後及作醉翁操任兵部尙書日有薦趙徳麟狀【紀年錄二月移知揚州淮上早發作詩三月上巳日過濠與迨過防塗山荊山記所見七月和淵眀飲酒詩二十首八月作張文定公滕元發志銘九月以兵部尙書召兼侍讀郊祀爲鹵簿使尋除端眀殿學士兼翰林侍讀學士守禮部尙書冬至作郊祀慶成詩又次韻錢穆父從駕郊丘瞻望天光退而相慶作詩】

八年癸酉

先生年五十八任端眀侍讀二學士是年先生繼室同安郡君王氏卒於京師按先生作西方阿彌陀贊序云蘇某之妻王氏元祐八年八月一日卒於京師按先生初娶通義郡君王氏乃同安之堂姊先生祭王君錫丈人云某始婚姻公之猶子允有令徳夭閼莫遂惟公幼女嗣執罍篚由是推之通義爲同安之堂姊甚眀但未能究再娶嵗月耳又有八月二十七日建隆章淨館成一絕有坐待宮人畫詔回之句防以二學士岀知定州九月十四日東府雨中作示子由云去年秋雨時我在廣陵歸今年中山去白首歸無期蓋定州之除必在九月內矣到定州任有祭韓魏公文書定州學生硯蓋作中山松醪賦【紀年錄十二月二十三日到定州】

紹聖元年甲戌

先生年五十九知定州就任落兩職追一官知英州有辭宣聖文行至滑州有乞舟行赴英州狀云帶家屬數人前去汴泗之間乘舟泛江倍道而行至南康軍出陸赴任未到任閒再貶寜逺軍節度副使恵州安置過防州有記眞君籖說云八月二十一日過防州與王巖翁同謁祥符宮又有郁孤臺防字韻詩與霍守李倅更和數首又有初入贛作又有題天竺樂天石刻餘年幼時先君自防州歸言天竺有樂天詩今四十七年矣蓋先生年十二老蘇歸自江南至是恰四十七年矣是年以十月三日到恵州寓居嘉祐寺有初到恵州詩當月十二日與幼子過同遊白水佛迹浴於湯池有古詩又按長短句浣溪沙序云紹聖元年十月十三日與程鄕令侯晉叔歸善簿覃汲防大云寺野飲松下設松黃湯作此闋余家近釀酒名曰萬家春時有防州鶴田處士王原子直不逺千里來訪先生畱七十日而去至十一月有戱贈朝云詩朝云先生侍妾也又錄三十九嵗潤州道上過除夜兩絕付過及有跋朱表臣藏文忠公帖又有與吳秀才書吳乃子野之子其書云過廣州買得檀香數斤定居之後杜門燒香深念五十九年之非矣又就嘉祐寺所居立思無邪齋有贊乃紹聖元年十月二十日作

二年乙亥

先生年六十在恵州有恵州上元夜詩詩云去年中山府老病亦宵興今年江海上云房寄山僧以嵗月考之去年甲戌上元先生知定州今嵗乙亥寓嘉祐僧捨故有云房寄山僧之句是年遷居於合江亭以先生別王子直語觀之紹聖元年十月三日始至恵州寓於嘉祐寺眀年遷於合江之行館得江樓豁徹之觀忘幽谷窈窕之趣乃知乙亥嵗遷居合江樓眀矣又有松江亭上賦梅花詩及先生行年六十化之句三月四日同太守詹範器之柯常林柞王原賴仙芝同逰白水山又有與陳季常書云到恵州將半年先生以去年十月三日到恵州三月恰半年矣又有九月二十七日恵州星華館思無邪齋書記外祖程公逸事又有朝斗記讀管幼安傳書魯直跋逺景圖北齋校書圖後又有爲幼子過書金光眀經後及付僧恵誠逰吳中代書及祭妺徳化縣君文有葬枯骨銘時詹守議葬暴骨先生詩有江幹白骨已銜恩之句

三年丙子

先生年六十一在恵州有和陶淵眀移居詩云余去嵗三月自水東嘉祐寺遷去合江樓迨今一年得歸善後隙地數畞父老云古白鶴觀也意欣然居之營白鶴新居始於是矣詩中乃有葺思無邪齋之句先生甲戌寓居嘉祐寺已有思無邪齋贊乙亥遷合江樓先有書程公逸事於星華館思無邪齋今丙子欲營新居又曰葺思無邪齋𨿽三年之間遷居不常意其齋名亦隨寓而安矣當年恵州修東西新橋先生助以犀帶而子由亦以史夫人頃入內所賜金錢數千爲助及橋成日先生有詩落之乃有嘆我捐腰犀及有探囊賴故侯寶錢出金閨之句又有曇秀道人來訪先生而先生題其詩卷云予在廣陵曇秀作詩予和之後五年曇秀來恵州見子先生以壬申知揚州至是恰五年矣時吳逺逰陸道士客於先生嵗暮以無酒爲嘆先生和淵眀和張常侍詩云我年六十一頽景薄西山是年又有丙子重九詩二首及書東臯子傳後祭寶月大師文七月朝云卒先生有詩悼之及作墓志又於恵州棲禪寺大聖塔葬處作亭覆之名之六如亭又除夜前兩日與吳逺逰有記食芋說按先生和淵眀時運詩丁丑二月十四日白鶴峯新居成計其營新居之棟宇必在丙子秋冬之交有白鶴上梁文

四年丁丑

先生年六十二在恵州正月六日有題劉景文詩後按先生和淵眀時運詩云丁丑二月十四日白鶴峯新居成又與張天和長官書云賤累閠月初可到又云承問賤累正月末已到贛上閠月上旬到此也又按先生丙子年與毛澤民書雲長子授韶州仁化令中冬當挈家至此某已買得數畝地在白鶴上古白鶴觀基也已令斫木陶瓦作屋二十間以此考之先生長子自冬挈家至閏二月方到恵州按和時運詩序長子邁與予別三年矣般挈諸孫萬里逺來不能無欣然所謂二月十四日新居成必閏二月也三月先生作三馬圖及作陸道士墓志五月【紀年錄作四月】先生責授瓊州別駕昌化軍安置按志林云余在恵州忽被命責儋耳太守方子容自攜告身來弔余曰此固前定吾妻沈事僧伽甚誠一夕夢和尙來辭云當與蘇子瞻同行後七十二日有命今適七十二日矣豈非前定乎遂寄家於恵州獨與幼子過渡海按子由作先生追和淵眀詩序云東坡先生謫居儋耳寘家羅浮之下獨與幼子過負擔過海又至梧州寄子由詩序云吾謫雷被命卽行了不相知至梧乃聞其尙在藤也旦夕當追及至五月間果遇子由於藤州有藤州城下夜起望月寄邵道士詩自藤出陸六月與子由相別按先生和淵眀移居詩序云丁丑嵗余謫海南子由亦謫雷州五月十一相遇於藤同行至雷六月十一日相別渡海有雷州詩八首有行瓊州儋耳肩輿坐睡夢中得句覺而遇淸風急雨故作是詩有古詩一首以七月到儋州有儋州謝表按先生夜夢詩序云七月十三日至儋州十餘日矣按子由作先生墓志云紹聖四年先生安置昌化初僦官屋以庇風雨有司猶謂不可則買地築室昌化士人畚土運甓以助之爲屋三間又按先生與程全父推官書云初至僦官屋數椽近復遭廹逐不免買地結茅又與程儒書云近與兒子結茅數椽居之勞費不貲矣賴十數學者助作躬泥水之役又云新居在軍城南極湫隘以意測之先生居在軍城南與天慶觀鄰又有桄榔庵銘云東坡居士謫居儋耳無地可居偃息於桄榔林中摘葉書銘以記其處是嵗又過海得子由書律詩一首

元符元年戊寅

先生年六十三在儋州有過子上元夜赴郡防守舍作違字韻詩及有讀晉書隱逸傳嶺南气說錄溫嶠問郭文語又於九月四日逰天慶觀有信道法智說是年吳子野來訪先生以詩贈之其序云去嵗與子野逰逍遙堂因往西山叩羅浮道院宿於西堂今嵗索居儋耳子野復來相見作詩贈之又有記筮卦云戊寅十月五日以久不得子由書憂不去心以周易筮之得渙六三又有記藷說雲海南以藷爲糧防米之十六今嵗藷菜不熟以客舶方至市有米也乃戊寅十月二十一日書又有戊寅十一月一日記海漆說

二年已卯

先生年六十四在儋州有已卯正月十三日錄盧仝杜子羙詩遣懣是時久旱無雨陰翳未快至上元夜老書生數人相過曰良月佳夜先生能一岀乎先生欣然從之步城西入僧捨歷小巷民夷雜揉屠沽紛然歸舍已三鼓矣歸錄其事爲已卯夜書又有二月望日書蒼耳說又有儋州詩萬戶不禁酒三年夷識翁之句先生丁丑來儋至是將三年矣是嵗閏九月有瓊州進士姜君弼唐佐自瓊州來儋耳從先生學又有作墨說及題程全父詩卷後及有辟穀說又有與姜唐佐簡云已取天慶觀乳泉潑建茶之精者念非君莫與共之又有十月十五日與姜君簡

三年庚辰

先生年六十五嵗在儋州人日聞黃河復作詩二首至上元又和戊寅違字韻詩題後云戊寅上元余在儋耳過子夜岀守舍作違字韻詩今庚辰上元已再期矣家在恵州白鶴下過子並婦從余來此又有五穀耗地說記唐村老人言及養黃中說姜君弼去年閏九月自瓊州來從先生學三月還瓊州有跋姜君弼課防及有書栁子厚飲酒讀書二說以贈姜君之行按子由欒城集有贈姜君詩序云子瞻甞贈姜君弼兩句詩云滄海何曽斷地胍白袍端爲破天荒它日登科當爲子足之必是行以遺之也五月大赦量移廉州安置按先生在儋食芋飲水著書以爲樂作書傳以推眀上古之絕學且謙沖下士日與諸黎逰無間甞與軍使張中同訪黎子云欲醵錢作屋名之曰載酒堂又上已日尋諸生皆岀獨與老符秀才飲又用過韻與諸生冬至飲酒有愁顏解符老壽耳鬭吳公之句注云符吳皆坐客必老符秀才與吳子野也又按趙徳麟侯鯖錄云東坡老人在昌化甞負大瓢行歌田畝間所歌蓋哨徧也饁婦年七十云內翰昔日富貴一塲春夢坡然之里人呼此媼爲春夢婆坡一日被酒獨行徧至子云諸黎之舍作詩云符老風流可柰何朱顏減盡鬢絲多投梭每困東鄰女換扇惟逢春夢婆是日復見老符秀才言此春夢婆之實也凡此數事皆先生海外逸事𨿽三年居儋耳未知在某年中今附於庚辰之嵗庶以備觀閱云又有儋州與姜君弼書某已得合浦文字又有與少防書自儋之瓊作峻靈王廟碑云元符三年有詔徙亷州向西而辭六月過瓊州作恵通泉記遂渡海有過海詩【紀年錄七月四日記渡合浦曰予自海康適合浦連日大雨橋梁盡壊水無津涯自興廉淨行院下乘小舟至官寨聞自此而西皆漲水無復橋船或勸乘蜑舟並海卽白石是年六月晦無月碇宿大海中天水相連星河滿天起坐四顧太息曰吾何數乘此險也旣濟徐聞復厄於此乎所撰易書論語皆以自隨而世未有別書拊之而嘆曰天未欲防是也吾儕必濟】又有烏喙詩序云余來儋耳得犬曰烏喙予遷合浦過澄邁泅而濟戱作是詩渡海到亷州謝表有許承恩而內徙之句在廉州有亷州龍眼質味殊絕可敵荔枝詩又有題少防學書云庚辰八月二十四日書於合浦淸樂軒及記蘇佛兒語別亷守張左藏詩此皆在廉州所作詩也又有瓶笙詩序云庚辰八月二十八日劉防仲餞別東坡中觴聞笙簫聲又有與鄭靖老書云到亷廉守云公已行矣志林未成艸得書傳十三卷某畱此過中秋或至月末乃行作木栰下水歷容藤至梧與邁約般家至梧相防迨亦至恵矣是嵗又有移永州之命按先生謝提舉成都府玉局觀表云先自昌化貶所移亷州又自廉州移舒州節度副使永州居住行至英州復朝奉郎提舉成都府玉局觀任便居住經由廣州有將至廣州用過字韻寄迨邁二子詩時朱行中舍人知廣州先生有簡與朱行中云欲服防請見先令咨稟廣州少畱而行考先生題廣慶寺云東坡居士渡海北還吳子野何崇道穎堂通三長老黃眀達李公弼林子中自畨禺追餞至淸逺峽同逰廣陵寺乃元符三年十一月十五日自此舟行淸逺過英州拜玉局之除有何公橋詩過韶州有次韻狄守李倅詩及作九成臺銘是年過嶺作詩寄子由有七年來往我何堪之語蓋先生甲戌責恵州已而過海至是爲七年矣次年正月五日過南安軍計先生度嶺必已嵗除

徽宗建中靖國元年辛巳

先生年六十六度嶺北歸作南華長老題名記按題中載石鐘山記云建中靖國元年正月五日自南陵還過南安軍舊法掾吳君示舊所作石鐘山銘爲題其末乃知先生首正過南安必矣又有過嶺至南安作一首正月到防州有與錢濟眀書云某已到防州二月十間方離此又和舊所作郁孤臺詩有防州士人孫志舉從先生逰先生有和遲韻贈志舉先軰云我從海外歸喜及崆峒春又有和志舉見贈云灑掃古玉局香火通帝闉又用前韻謝崔次之見過云自我遷嶺外七見槐火春及發防州過吉州永和鎭淸都觀有謝道士自言丙子生求詩爲賦一首及爲作贊並寫淸都臺三字中途又爲南安軍作學記寫海外所作天慶觀乳泉賦四月舟行至豫章彭蠡之間遇成國程夫人忌日廼寫圓通偈云行當施廬山有道者又有與胡仁修書云旦夕到儀眞暫令邁一至常五月行至眞州瘴毒大作病暴下中止於常州按先生寄朱行中詩有至今不貪寶凜然照塵寰之句先生注云前一日夢中作此詩寄行中覺而記之自不曉按近日曽端伯百家詩選至朱行中事迹云東坡夢中寄朱行中一篇南遷絕筆也先生文如萬斛泉源而乃止於夢中寄行中之作此正絕筆獲麟之義惜哉六月上表請老以本官致仕七月丁亥卒於常州實七月二十八日嗚呼先生文章爲百世之師而忠義尢爲天下大閒加之好賢樂善常若不及是宜訃聞之日士民惜哲人之萎朝野嗟一鑑之逝皆出於自然之誠不可以彊而致也以次年閏六月葬於汝州郟城縣釣臺鄕上瑞裏【紀年錄七月疾頗革折簡錢世雄云昨夜齒中出血如蚯蚓者無數若専是熱毒根源不淺卽今諸藥盡卻惟取人參茯苓麥冬瀹湯渇卽飲之荘生云在宥天下未聞治天下也三物可謂在宥矣此而不愈則天也徑山老惟琳來說偈答曰與君皆丙子各已三萬日一日一千偈電往那能詰大患緣有身無身則無疾平生笑摩什神咒眞浪出琳問神咒事索筆書昔鳩摩羅什病亟出西域神咒三番令弟子誦以免難不及事而終並出一帖云某嶺海萬里不死而歸宿田裏有不起之憂非命也耶蓋絕筆於此後二日殆將屬纊而聞觀先離琳叩耳大聲云端明冝勿忘公云西方不無但个裏著力不得世雄云固先生平時踐履至此更湏著力曰著力卽差語絕而逝】

【按五羊王氏年譜綜其大端僊谿傅氏紀年核於月日要亦互有得失今以年譜爲主而紀年之可取者節抄分注以備參考棄瑕存瑜庶防全璧年譜有數條誤處如臘日逰孤山訪僧詩應在辛亥而悞入壬子逰風水洞諸詩應在癸丑而悞入甲寅又見顧秀才談恵州風物之羙詩應在南遷度嶺而悞入北歸之類今俱爲刪正其詩文無大關系而年譜未載者𨿽嵗月可考不更增入以年譜與譜詩異也長蘅識】

東坡先生年譜

欽定四庫全書

施注蘇詩卷一

宋蘇軾撰

施元之原注

武進邵長蘅刪補

詩四十七首

【起嘉祐辛丑十二月赴鳳翔任盡壬寅在鳳翔作施注缺今補】

辛丑十一月十九日旣與子由別於鄭州西門之外馬上賦詩一篇寄之

不飲胡爲醉兀兀此心巳逐歸鞍發歸人猶自念庭闈今我何以慰寂寞登髙回首坡隴隔惟見烏帽出復沒苦寒念爾衣裘薄獨騎瘦馬踏殘月路人行歌居人樂僮僕怪我苦淒惻亦知人生要有別但恐嵗月去飄忽寒燈相對記疇昔夜雨何時聽蕭瑟君知此意不可忘愼勿苦愛髙官職【公自注嘗有夜雨對牀之言故云爾】

【杜詩烏帽塵拂靑螺粟韋應物與元常全眞二生詩那知風雨夜復此對牀眠王注子由與先生在懷逺驛嘗讀韋詩至此句惻然感之乃相約早退共爲閒居之樂其後子由與先生彭城相防有詩曰逍遙堂後千尋木長送中宵風雨聲悞喜對牀尋舊約不知漂泊在彭城先生在東府雨中作示子由詩有曰對牀定悠悠夜雨今蕭瑟蓋皆感嘆追舊之言也】

和子由澠池懷舊【漢書農郡澠池縣注景帝中二年初徙萬家爲縣】

人生到處知何似應似飛鴻踏雪泥泥上偶然畱指爪鴻飛那復計東西老僧巳死成新塔壊壁無由見舊題往日﨑嶇還記否路長人困蹇驢嘶【公自注往嵗馬死於二陵騎驢至澠池】

【賈誼弔屈原賦騰駕罷牛驂蹇驢兮杜詩東家蹇驢許借我泥滑不敢騎朝天】

次韻和劉京兆石林亭之作石本唐苑中物散流民間劉購得之【京兆府卽長安也劉京兆乃劉敞字原父】

都城日荒廢往事不可還惟餘故苑石漂散向【一作尙】人間公來始購蓄不憚道裏艱忽從座埃中來對冰雪顏瘦骨防凜凜蒼根潄潺潺唐人惟奇章好石古莫攀盡令屬牛氏刻鑿紛班班嗟此本何常聚散實循環人失亦人得要不出區寰君看劉李末不能保河闗況此百株石鴻毛於太山但當對石飲萬事付等閒

【河圖括地象地以石爲骨白樂天太湖石記今丞相奇章公嗜石於此物獨不謙譲東第南墅列而置之以甲乙丙丁品之各刻於石陰曰牛氏石甲之上丙之中乙之下按奇章公牛僧孺也家語椘共王出遊亡其烏號之弓左右請求之王曰止也椘人失弓椘人得之又何求焉孔子聞之曰惜乎其不廣也宜曰人遺弓人得之而巳何必椘也王注劉指漢李指唐也史記魏王豹至國卽絕河闗司馬遷與任安書死有重於太山或輕於鴻毛】壬寅二月有詔令郡吏分往屬縣減決囚禁自十三日受命出府至寶雞虢郿盩厔四縣旣畢事因朝謁太平宮而宿於南谿谿堂遂並南山而西至樓觀大秦寺延生觀仙遊潭十九日乃歸作詩五百言以記凡所經歷者寄子由

逺人罹水旱王命釋俘囚分縣傳眀詔循山得勝遊蕭條初出郭曠蕩實消憂薄暮來孤鎭登臨憶武侯崢嶸依絕壁蒼茫瞰奔流半夜人嘑急橫空火气浮天遙殊不辧風急巳難收曉入陳倉縣猶餘賣酒樓煙煤巳狼藉吏卒尙呀咻【公自注十三日宿武城鎭卽俗所謂石鼻寨也云孔眀所築是夜二鼓寶雞火作相去三十里而見於武城】雞嶺雲霞古龍宮殿宇幽【公自注縣有雞爪峯龍宮寺】南山連大散歸客走【音奏】吾州欲往安能遂將還爲少畱回趨西虢道郤渡小河洲聞道磻溪石猶存渭水頭蒼崖𨿽有迹大釣夲無鉤【公自注十四日自寶雞行至虢聞太公磻溪石在縣東南十八里猶有投竿跪餌兩膝所著之處】東去過郿塢孤城象漢劉【公自注十五日至郿縣縣有董卓城象長安俗謂之小長安】誰言董公健竟復伍孚讎白刃俄生肘黃金謾似邱平生聞太白一見駐行騶鼓角誰能試風靁果致不巖崖已奇絕冰雪更雕鎪春旱憂無麥山靈喜有湫蛟龍懶方睡缾罐小容偸【公自注是日晚自郿起至靑秋鎭宿道過太白山相傳云軍行鳴鼓角過山下輙致雷雨山上有湫甚靈以今嵗旱方議取之】二曲林泉勝三川气象侔近山麰麥早臨水竹篁修【公自注十六日至盩厔以近山地羙气殊早縣有官竹園十數里不絕】先帝膺符命行宮畫冕旒侍臣簪武弁女樂抱箜篌祕殿開金鎖神人控玉虯黒衣橫巨劍被髮凜防眸【公自注十七日寒食自盩厔東南行二十餘里朝謁太平宮二聖禦容此宮乃太宗皇帝時有神降於道士張守眞以告受命之符所爲立也神封翊聖將軍有殿】邂逅逢佳士相將弄防舟投篙披綠荇濯足亂淸溝晚宿南谿上森如水國秋繞湖栽翠宻終夜響颼飅【公自注是日與監宮張杲之泛舟南谿遂畱宿於谿堂】冒曉窮幽邃操戈畏炳彪【公自注十八日循終南而西縣尉以甲卒見送或云近官竹園往往有虎】尹生猶有宅老氏舊停輈問道遺蹤在登仙往事悠馭風歸汗漫閱世似蜉蝣羽客知人意瑤琴系馬秋不辭山寺逺來作鹿鳴呦帝子傳聞李嵓堂髣像緱輕風幃幔捲落日髻鬟愁入谷【音浴】驚防宻登坡費挽摟亂峯巉似槊一水澹如油中使何年到金龍自古投千重橫翠石百丈見遊鯈【音防】最愛泉鳴洞初嘗雪入喉滿缾𨿽可致洗耳嘆無由【公自注是日遊崇聖觀俗所謂樓觀也乃尹喜舊宅山腳有授經防尙在遂與張杲之同至大秦寺早食而別有太平宮道士趙宗有抱琴見送至寺作鹿鳴之引乃去又西至延生觀觀後上小山有唐玉眞公主修道之遺迹下山而西行十數里南入黒水谷谷中有潭名仙遊潭上有寺三倚峻峯面淸溪樹林深翠怪石不可勝數潭水以繩縋石數百尺不得其底以瓦礫投之翔揚徐下食頃乃不見其淸澈如此遂宿於中興寺寺中有玉女洞洞中有飛泉甚甘眀日以泉二缾歸至郿又眀日乃至府】忽憶尋蟆培方冬脫鹿裘山川良甚似水石亦堪儔惟有泉傍飲無人自獻酬【公自注昔與子由遊蟆培時方冬洞中溫溫如二三月椘辭逺遊下崢嶸而無地兮上寥廓而無天注崢嶸深逺貌文選刻削崢嶸王注蒼茫字古人用皆平聲先生用作仄聲蒼字廣韻音麤朗而茫字上聲之莽去聲之漭皆不收不知先生用之所出地誌載三秦記陳倉以山得名山有石雞與山雞不別趙髙燒山山雞飛去而石雞不去晨鳴山頭聞三十里蓋玉雞也唐至徳二載更名寶雞史記封禪書秦文公獲若石云於陳倉北阪城祠之其神來常以夜光輝若流星從東南來集於祠城則若雄鷄其聲殷云野雞夜雊以一牢祠命曰陳寶按雞爪峯蓋以此得名王注大散闗秦蜀通途又西虢虢叔所封平王東遷虢徙上陽故謂之西虢後漢董卓傳築塢於郿髙厚七丈號曰萬嵗塢又塢中珍藏有金二三萬斤銀八九萬斤錦綺奇玩積如邱山袁紹傳卓議廢立紹勃然曰天下健者何必董公又卓傳越騎校尉伍孚忿卓凶毒懷佩刀刺之不中左右執孚孚大言曰恨不得磔裂姦賊於都市又王允與呂布謀誅卓李肅以防刺之甲不入卓驚呼呂布何在布曰有詔討賊遂殺卓三十六洞天記第十一太白山洞周回五百里三秦謡武功太白去天三百選賦木不雕鎪王注偸字韻蓋方言取龍水謂之偸湫也西京賦右極盩厔並捲酆鄠之下李善注盩厔山名盩音周厔音質寰宇記山曲曰盩水曲曰厔故云二曲王注古謂伊洛河爲三川唐以劍南東西及山南西道爲三川釋名箜篌師延所作風俗通武帝禱祠太一后土令樂人侯調作坎侯言聲坎坎應節也因其姓號坎侯蘇林注作箜篌李賀箜篌引二十三絲動紫皇司馬相如賦乘鏤象六玉虯劉燾曰翊聖像皆被髮跣足仗劍擾龍相承舊矣廣雅小風曰颼涼風曰飅周易大人虎變其文炳也說文虎文曰彪史記老荘傳老子見周之衰乃遂去至闗闗令尹喜曰子將隠矣彊爲我著書乃著書言道徳之意五千餘言而去列子馭風而行淮南子有若士者謂盧敖曰子處矣吾與汗漫期於九垓之上詩曹風蜉蝣之羽毛傳渠略也朝生夕死王注帝子唐玉眞公主睿宗之女始封長昌縣主天寶三年上言妾髙宗之孫睿宗之女陛下之女弟於天下不爲賤何必名系主號資湯沐然後爲貴請入數百家之產延十年之命帝許之與金仙公主皆爲道士靑城山記玉眞公主肅宗之姑也築室丈人觀玉眞金仙二宮主眞容見在女仙列傳西王母姓緱其所居有碧之堂唐王建溫門山詩曉入溫門山羣峯亂如防白樂天詩噴時千防雨澄處一油東齋記事道家有金龍玉簡學士院撰文具一嵗中齋醮投於名山洞府金龍以銅制玉簡以階石制荘子與恵子遊於濠上鯈魚出遊沈約詩百丈見遊鱗唐張又新水記峽州扇子峽石中突而泄水獨淸冷石狀如頭俗謂蝦蟆石其水煎茶爲第一】

太白山下早行至橫渠鎭書崇壽院壁

馬上續殘夢不知朝日升亂山橫翠幛落月澹孤燈奔走煩郵吏安閒愧老僧再遊應眷眷聊亦記吾曽畱題延生觀後山上小堂【王注觀後上小山有堂是唐玉眞公主修道遺迹夲朝端拱元年奉勑賜此額】

溪山愈好意無厭上到巉巉第防尖深谷野禽毛羽怪上方仙子鬢眉纎不慙弄玉騎丹鳳應逐嫦娥駕老蟾澗艸巖花自無主晚來胡蝶入疏簾

【列仙傳蕭史善吹簫秦穆公以女弄玉妻焉遂教弄玉吹簫作鳳鳴一旦弄玉乘鳳蕭史乘龍升天而去淮南子羿得不死之藥於西王母姮娥竊之奔月姮娥羿妻也幹鑿度蟾蜍體就穴鼻始眀注穴鼻也】畱題仙遊潭中興寺東有玉女洞洞南有馬融讀書石室過潭而南山石益奇潭上有橋畏其崄不敢渡【終南圖經讀書防在縣城西一百步】

淸潭百尺皎無泥山木陰陰谷鳥嗁蜀客曽遊眀月峽秦人今在武陵溪獨攀書室窺巖竇還訪仙姝欵石閨猶有愛山心未至不將防腳踏飛梯

【王注眀月峽在古巴郡今在忠涪二州之境石壁有圎孔形如滿月蜀客則先生自謂武陵溪用桃源漁人事詳第六卷

風水洞詩注後漢馬融傳融扶風茂陵人京兆摯恂以儒術教授隠於南山之陰融從其遊學】

石鼻城【注見前】

平時戰國今無在陌上徵夫自不閒北客初來試新險蜀人從此送殘山獨穿暗月朦朧裏愁渡奔河蒼茫間漸入西南風景變道邊修竹水潺潺

【王注戰國指蜀魏也諸葛亮築此城以拒郝昭】

磻溪石【注見前】

墨突不暇黔孔席未嘗暖安知渭上叟跪石畱防骭一朝嬰世故辛苦平多難亦欲就安眠旅人譏客懶【淮南子墨子無黔突孔子無暖席史記齊世家武王封師尙父於齊營邱東就國道宿行遅逆旅之人曰吾聞時難得而易失客寢甚安殆非就國者也太公聞之夜衣而行黎眀至國】

郿塢【注見前】

衣中甲厚行何懼塢裏金多退足慿畢竟英雄誰得似臍脂自照不須燈

【後漢董卓傳屍卓於市天時始熱卓素充肥脂流於地守屍吏然火置卓臍中光眀達曙如是積日】

樓觀【公自注秦始皇立老子廟於觀南晉恵始修此觀】

門前古碣臥斜陽閱世如流事可傷長有幽人悲晉恵彊修遺廟學秦皇丹砂久窖井水赤白術誰燒廚竈香聞道神仙亦相過只疑田叟是庚桑

【抱朴子臨汜縣有廖氏世老壽後移居子孫輙殘折他人居其故宅復累世壽疑其井水赤乃掘井左右得古人埋丹砂數十斛丹汁入井是以飲水而壽陶隠居引仙經術能除惡气莊子老聃之役有庚桑椘者徧得老聃之道北居畏壘之山】

九月二十日微雪懷子由弟二首

岐陽九月天微雪已作蕭條嵗暮心短日送寒砧杵急冷官無事屋廬深愁腸別後能消酒白髮秋來已上簪近買貂裘堪出塞忽思乘傳【知戀切】問西琛

【杜子羙詩廣文先生官獨冷又詩白髮不勝簮漢書乘傳注師古曰傳者若今之驛古以車謂之傳車其後又單置馬謂之驛騎詩憬彼淮夷來獻其琛】

江上同舟詩滿篋鄭西分馬涕垂膺未成報國慙書劍豈不懷歸畏友朋官舎度秋驚嵗晚寺樓見雪與誰登遙知讀易東牕下車馬敲門定不譍

【詩豈不懷歸畏此簡書左傳引逸詩豈不欲往畏我友朋】

病中聞子由得告不赴商州三首【王注子由與先生同舉賢科子由以訐直得下第除商州推官而王介甫猶不肎撰辭告未卽下故先生自去年十二月先赴鳳翔至今年秋子由方告下以老泉傍無侍子奏乞養親三年此所以得告而不赴也】

病中聞汝免來商旅鴈何時更著行逺別不知官爵好思歸苦覺嵗年長著書多暇眞良計従宦無功謾去鄊惟有王城最堪隱萬人如海一身藏

近從章子聞渠說【公自注章子惇也】苦道商人望汝來說客有靈慙直道逋翁久沒厭凡才夷音僅可通名姓癭俗無由辧頸顋答防不堪宜落此上書求免亦何哉

【王注逋翁四皓也避秦隱於商山白樂天詩漢容黃綺爲逋客李商隠商於詩割地張儀詐謀身綺季長歐陽公汝癭詩無由辧肩頸】

辭官不出意誰知敢向淸時怨位卑萬事悠悠付杯酒流年冉冉入霜髭防曽忤世人嫌汝易可忘憂家有師此外知心更誰是夢魂相覓苦參差

病中大雪數日未嘗起觀虢令趙薦以詩相屬戱用其韻答之

經旬臥齋閣終日親劑和不知雪已深但覺寒無柰【一作那】飄蕭牕紙【一作紙牕】眀堆壓檐板墮【公自注闗中皆以板爲檐】風飈助凝列幃幔困掀【一作軒】簸惟思近醇醲未敢窺璨瑳何時反炎赫郤欲躬臼磨誰言坐無氊尙有裘充貨西鄰歌吹髮促席寒威挫崩騰踏成逕繚繞飛入座人歡瓦先融飲雋缾屢臥嗟予獨愁寂空室自困坷欲爲後日賞恐被遊塵涴寒更報新霽皎月懸半破有客獨苦吟淸夜黙自課詩人例窮蹇秀句出寒餓何當暴霜雪庶以躡郊賀

【魏都賦著馴風之醇醲注以酒諭政王注璨瑳以玉比雪之眀也後漢馮衍妻妒悍不畜媵妾児女自操井臼以言勞則體中生熱也杜子羙贈鄭防詩才名三十年坐客寒無氊西京雜記司馬相如初與文君還成都居貧愁懣以所著鷫鸘裘就市人楊昌貰酒與文君爲歡左傳士文伯謂投壺之中曰中雋歐陽詩不覺長缾臥墻曲韓退之詩勿使塵泥涴又新月憐半破杜詩詩家秀句傳寒餓王注郊賀孟郊李賀也】

嵗晚相與饋問爲饋嵗酒食相邀呼爲別嵗至除夜達旦不眠爲守嵗蜀之風俗如是余官於岐下嵗暮思歸而不可得故爲此三詩寄子由饋嵗

農功各已收嵗事得相佐爲歡恐無及假物不論貨山川隨出產貧富稱小大寘盤巨鯉橫發籠【去聲】防臥富人事華靡防繡光翻座貧者愧不能微摯出舂磨官居故人少里巷佳節過亦欲舉鄕風獨唱無人和

【詩商頌嵗事來辟在傳以相輔佐王符潛夫論富者競欲相過貧者恥不逮及也】

別嵗

故人適千里臨別尙遲遲人行猶可復嵗行可追問嵗安所之逺在天一涯已逐東流水赴海歸無時東鄰酒初熟西舎彘亦肥且爲一日歡慰此窮年悲勿嗟舊嵗別行與新嵗辭去去勿回顧還君老與衰

【古詩各在天一涯古樂府百川東到海何時復西歸】

守嵗

欲知垂盡嵗有似赴壑蛇修鱗半已沒去意誰能遮況欲系其尾𨿽勤知柰何兒童彊不睡相守夜讙【一作諠】嘩晨雞且勿唱更鼓畏添撾坐久燈燼落起看北斗斜眀年豈無年心事恐蹉跎努力盡今夕少年猶可誇【晉書賈皇后云系狗當系頸今反系其尾】

和子由踏靑【子由踏靑詩序眉之東門十數里有山曰蟇頤山上有亭榭松竹山下臨大江毎正月八日士女相與遊嬉飲酒於其上謂之踏靑也】

春風陌上驚微塵遊人初樂嵗華新人閒正好路傍飲麥短未怕遊車輪城中居人厭城郭喧闐曉出空四鄰歌鼓驚山艸木動簞瓢散野烏鳶馴何人聚眾稱道人遮道賣符色怒嗔宜蠺使汝蠒如甕宜畜使汝羊如麕路人未必信此語彊爲買服禳新春道人得錢徑沽酒醉倒自謂吾符神

【太平廣記園客者濟陰人嘗種五色香艸積十年服其實一日有五色蛾止其旁客收而畜之至蠺時有女夜半至自稱客妻道蠺之狀客與俱蠺得一百二十頭蠒皆如甕毎繰一頭六十日乃盡遂俱仙王注爾雅曰麢大羊杜預奏事曰臣前在南聞魏興北山有野羊大者數千百斤試令求之牝牡各得一豈爾雅所謂麢者乎麢與麕皆從鹿挨傍押韻成都古今記三月三日太守出北門宴學射山蓋張百子以是日上升卽此地也男覡女巫防於此寫符篆以鬻人云宜田蠺辟災疫佩者戴者信以爲然】

和子由蠺市【子由詩序眉之二月望日鬻蠺器於市因作樂縦觀謂之蠺市】

蜀人衣食常苦艱蜀人遊樂不知還千人耕種萬人食一年辛苦一春閒閒時尙以蠺爲市共忘辛苦逐欣歡去年霜降斫秋荻今年箔積如連山破瓢爲輪土爲釡爭買不翅金與紈憶昔與子皆童丱【音慣】年年廢書走市觀市人爭誇闘巧智【一作智巧】野人喑啞遭欺謾詩來使我感舊事不悲去國悲流年

【王注荻箔乃薦蠺之具瓢輪土釡乃繰絲之物詩齊風縂角丱兮注束髮皃】

和子由苦寒見寄

人生不滿百一別費三年三年吾有防棄擲理無還長恐別離中摧我鬢與顏念昔喜著書別來不成萹細思平時樂乃爲憂所緣吾從天下士莫如與子歡羨子久不出讀書虱生氊丈夫重出處不退要當前西羗觧仇隙猛士憂塞壖【而宣切】廟謀𨿽不戰鹵意久欺天山西良家子錦緣貂裘鮮千金買戰馬百寶糚刀鐶何時逐汝去與鹵試周旋

【漢書趙充國傳元康元年先零與諸羗種豪二百餘人觧仇交質盟誓申屠嘉傳太上皇廟堧垣注宮外垣餘地也堧壖仝按塞壖塞垣也又六郡良家子皆習騎射又山西出將左傳晉文公謂椘子曰左執鞭弭右屬櫜鞬以與君周旋】

和子由論書

吾𨿽不善書曉書莫如我苟能通其意常謂不學可貌妍容有矉【顰同】璧羙何妨橢端荘雜流麗剛健含婀娜好之毎自譏不謂子亦頗書成輙棄去繆被旁人裹體勢夲闊落結束入細麼子詩亦見推語重未敢荷邇來又學射力薄愁官笴【公自注官箭十二把吾能十一把箭耳】多好竟無成不精安用夥何當盡屏去萬事付懶惰吾聞古書法守駿莫如跛世俗筆苦驕眾中彊嵬騀鐘張忽已逺此語與時左

【莊子天運萹西施病心而矉其里爾雅小而橢注貝狹而長曰橢班彪王命論麼麼不及數子注細小曰麼漢書陳渉傳夥渉之爲王沈沈者注椘人謂多爲夥說文馬搖頭曰騀王注嵬騀不安帖皃鐘張鐘繇張芝也】記所見開元寺吳道子畫佛滅度以答子由【名畫記吳陽翟人工畫初名道子宗攺名道下筆有神官至寕王友】

西方眞人誰所見衣被七寶從雙狻【音酸】當時修道頗辛苦柏生兩肘烏【一作鳥】巢肩初如蒙蒙隠山玉漸如濯濯出水蓮道成一旦就空滅奔防四海悲人天翔禽哀響動林谷獸鬼躑躅淚迸泉龎眉深目彼誰子繞牀彈指性自圎隱如寒月墮淸晝空有孤光畱故躔春遊古寺拂塵壁遺像久此霾香煙畫師不復寫名姓皆云道子口所傳從橫固已蔑孫鄧有如巨鱷吞小鮮來詩所誇孰與此安得攜掛其旁觀

【穆天子傳狻猊日行五百里郭璞注獅子也一名虓獸中之王也傳燈錄佛於雪山入定有野鵲於佛頂置巢時去時來大智度論曰佛在陰庵羅防樹間入般湼槃臥北首大地震動諸三學人僉然不樂郁伊交涕諸無學人但念諸法一切無常杜詩淚下如迸泉王注月墮淸晝以譬佛之滅度光畱故躔以譬佛之𨿽寂滅而猶在圖畫見聞志孫知微字太古通義彭山人毎畫聖像必齋戒疏瀹方始援筆鄧名隠物類相感志南海有鱷魚其狀若鼉四足長六七尺有齒如劍老子治大國若烹小鮮】

和子由寒食

寒食今年二月晦樹林深翠已生煙繞城駿馬誰能借到處名園意盡便但掛酒壺那計盞偶題詩句不須編忽聞啼鵙驚羈旅江上何人治廢田

和劉長安題薛周逸老亭周善飲酒未七十而致仕【王注劉長安劉敞原父也薛周莫考】

近聞薛公子早退驚長流買園招野鶴鑿井動潛虯自言酒中趣一鬥勝涼州翻然拂衣去親愛挽不畱隱居亦何樂素志庶可求所亡嗟無防所得不啻酬靑春爲君好白日爲君悠山鳥奏琴築野花弄閒幽𨿽辭功與名其樂實素侯至今淸夜夣尙驚冠壓頭誰能載羙酒往以大白浮之子𨿽不識因公可與遊

【蜀都賦下髙鵠出潛虯續漢書扶風孟陀以蒲萄酒一斗遺張譲卽得涼州刺史晉書鄧攸傳吳人歌之曰鄧侯挽不畱謝令推不去史貨殖傳今有無秩祿之奉爵邑之入而樂與之比者命曰素封又千金之家比一都之君巨萬者乃與王者同樂劉向說苑魏文侯與大夫飲使公乘不仁爲觴政曰飲不盡者浮以大白】

中隠堂詩【並序】

岐山宰王君紳其祖故蜀人也避亂來長安而遂家焉其居第園圃有名長安城中號中隠堂者是也予之長安王君以書戒其子弟邀予遊且乞詩甚勤因爲作此五萹【前地理誌京兆尹縣十二其一曰長安髙帝五年置恵帝元年初城六年成】

去蜀初逃難遊秦遂不歸園荒喬木老堂在昔人非鑿石淸泉激開門野鶴飛退居吾久念長恐此心違徑轉如修蟒坡垂似伏鼇樹従何代有人與此堂髙好古嗟生晚偸閒厭久勞王孫早歸隠塵土污君袍【劉安招隠士王孫遊兮不歸陸機詩京洛多風塵素衣化爲緇】

二月驚梅晚幽香此地無依依慰逺客皎皎似吳姝不恨故園隔空嗟芳嵗䢐春深桃杏亂笑汝益羈孤【韓退之詩二月初驚見艸芽杜子羙詩丹橘黃柑此地無】

翠石如鸚鵡何年別海壖貢【一作來】隨南使逺載壓渭舟偏已伴喬松老知故國遷金人觧辭漢汝獨不潸然【廣韻壖江河邊地李賀金銅仙人辭漢歌序宮官旣坼盤仙人臨載乃潸然泣下】

都城更防姓到處有殘碑古隧埋蝌蚪崩崖露伏安排壯亭榭收拾費金貲岣嶁何須到韓公浪自悲【西都賦三成帝畿注周秦漢也古文四聲韻序科斗書古文也所謂蒼頡夲體形多頭麤尾細腹壯團圎似水虫之蝌蚪隋志五品以上立碑螭首趺韓退之詩岣嶁山尖神禹碑字靑石赤形摹奇又云我來咨嗟涕漣而千搜萬索何處有森森緑樹猿猱悲】

鳳翔八觀【並序】

鳳翔八觀詩記可觀者八也昔司馬子長登防稽探禹穴不逺千里而李太白亦以七澤之觀至荊州二子蓋悲世悼俗自傷不見古人而欲一觀其遺迹故其勤如此鳳翔當秦蜀之交士大夫之所朝夕往來此八觀者又皆跬步可至而好事者有不能徧觀焉故作詩以告欲觀而不知者

石鼓歌

冬十二月嵗辛丑我初従政見魯叟舊聞石鼓今見之文字郁律蛟蛇走細觀初以指畫肚欲讀嗟如箝在口韓公好古生已遅我今況又百年後彊尋偏傍推防畫時得一二遺八九我車旣攻馬亦同其魚維鱮貫之栁【公自注其詞云我車旣攻我馬亦同又云其魚維何維鱮維鯉何以貫之維楊與栁惟此六向可讀餘多不可通】古器縦橫猶識鼎眾星錯落僅名斗糢糊半已似瘢胝詰曲猶能辧跟肘娟娟缺月隠雲霧濯濯嘉禾秀莨莠漂流百戰偶然存獨立千載誰與友上追軒頡相惟諾下揖【一作挹】冰斯同鷇防【鷇邱切防乃切】憶昔周宣歌鴻鴈當時籀史變蝌蚪厭亂人方思聖賢中興天爲生耆耉東徵徐鹵闞虓虎北伏【一作伐】犬戎隨指嗾【蘇後切】象胥雜沓貢狼鹿方召聨翩賜圭卣遂因鼓鼙思將帥豈爲考擊煩蒙瞍何人作頌比崧髙萬古斯文齊岣嶁勲勞至大不矜伐文武未逺猶忠厚欲尋年嵗無甲乙豈有名字記誰某自從周衰更七國竟使秦人有九有掃除詩書誦法律投棄俎豆陳鞭杻當年何人佐祖龍上蔡公子牽黃狗登山刻石頌功烈後者無繼前無偶皆云皇帝巡四國烹滅彊暴救黔首六經旣已委灰塵此鼓亦當遭擊掊傳聞九鼎淪泗上欲使萬夫沈水取暴君縦欲窮人力神物義不污秦垢是時石鼓何處避無乃天工令鬼守興亡百變物自閒富貴一朝名不朽細思物理坐嘆息人生安得如汝壽

【歐陽集古錄石鼓久在岐陽初不見稱於世至唐人始盛稱之而韋應物以爲周文王之鼓至宣王時刻爾韓退之直以爲宣王之鼓今在鳳翔縣孔子廟鼓有十先時散棄於野鄭餘慶始置於廟而亡其二皇祐四年向傳師求於民間得之十鼓乃足其文可見者四百六十有五磨滅不可識者過半然其可疑者四退之好古不妄者予姑取以爲信耳至於字畫亦非史籀不能作也西京賦隱轔郁律甘泉賦雷郁律於巖窔唐虞世南學書常於被下以指畫肚韓退之苦寒詩濁醪沸入喉口角如銜箝又石鼓歌嗟予好古生苦晚對此涕淚防滂沱王注軒頡軒轅蒼頡冰斯李斯李陽冰也頡爲黃帝史因觀鳥迹始作書契古文是也周宣王時史籀著大篆十五萹與古稍異謂之籀書秦相李斯取籀文或頗省攺謂之小篆焚先典而古文絕矣漢魯共王壊孔子宅得尙書春秋論語孝經時以不復知古文故謂之蝌蚪書諸山刻石荊玉璽文及銅人銘皆斯所書謂之玉筯體唐李陽冰獨得斯用筆意論者謂冰愈於斯也小雅鴻鴈詩序曰羙宣王也鄭箋承厲王衰亂之敝而起興復先王之道以安集眾民也大雅常武詩省此徐土又進厥虎臣闞如虓虎國語穆王將徵犬戎祭公謀父諫不聼遂徵之得四白狼四白鹿以歸左傳宣二年晉侯飲趙盾酒伏甲將攻之公嗾夫熬焉說文使犬聲也周官象胥掌蠻閩貉戎狄之國使掌傳王之言而諭說焉大雅江漢詩王命召虎釐爾圭瓚秬鬯一卣方方叔也記聽鼔鼙之聲則思將帥之臣大雅崧髙詩毛傳尹吉甫羙宣王也岣嶁注見前秦始皇夲紀始皇三十六年秋使者従闗東夜過華陰平舒道有人持璧遮使者曰爲吾遺滈池君眀年祖龍死使者問其故忽不見使者奉璧具以聞始皇嘿然良久曰山鬼固不過知一嵗事也退言曰祖龍者人之先也史記李斯傳斯出獄與其中子俱執顧謂其中子曰吾欲與若復牽黃犬俱出上蔡東門逐狡豈可得乎始皇夲紀二十八年始皇東行郡縣上鄒嶧山刻石頌秦徳又南登瑯邪作瑯邪防刻石頌秦徳二十九年登之罘刻石刻詞有曰烹滅彊暴振救黔首又始皇還過彭城齋戒禱祠欲出周鼎泗水使千人沒水求之弗得莊子逍遙遊吾爲其無用而掊之注擊而碎之也韓石鼓歌雨淋日炙野火燎鬼物守防煩防呵】

詛椘文【公自注碑獲於開元寺土下今在太守便防秦穆公於雍橐泉祈年觀下今墓在開元寺之東南數十步則寺豈祈年之故基耶淮南王遷於蜀至雍道病卒則雍非長安此乃古雍也】

崢嶸開元寺髣髴祈年觀舊築掃成空古碑埋不爛詛書𨿽可讀字法嗟久換詞云秦嗣王敢使祝用瓚先君穆公世與椘約相捍質之於巫咸萬葉期不叛今其後嗣王乃敢搆多難刳胎殺無罪親族遭圉絆計其所稱訴何啻桀紂亂吾聞古秦俗面詐背不汗豈惟公子卬社鬼亦遭謾遼哉千載後發我一笑【一作笑一】粲

【王注問詛椘文於學古文者云有數夲其文皆同惟神名異開元寺下所得乃詛於巫咸神者是數夲中惟巫咸之文筆法最精其家無之惟有此詛於亞駝神一夲詳其篆文乃先生詩中語也今載於此字有不可識者則書闕以補之其文曰秦嗣王敢用吉玉宣璧使其祝宗邵咚布懇告於丕顯大神亞駝以底椘王熊相之多罪者我先君穆王及椘成王是戮力同心兩邦若壹絆以防姻袗以齊盟曰萬葉子孫毋相爲不利親印丕顯大神亞駝而質焉今椘王熊相庸回無道滛伐湛亂宣侈兢縦變渝盟制內之則虣虐不宰刑殺孕婦幽刺親戚拘圉其叔父置諸室櫝棺之中外之則冒攺久闕不畏皇天上帝及丕顯大神亞駝光烈威神而兼倍十八世之盟詛率諸侯之兵以臨加我欲剗伐我社稷�滅我百姓�蔑我皇天上帝及丕顯大神亞駝之郊祠圭玉犧牲�取我邊城新及於�及於�不敢曰可今又悉興其眾張矜怠怒�甲�兵奮士盛師以偪我邊境將欲覆其�亦應受皇天上帝及丕顯大神亞駝之防靈徳賜克剗椘師復略我邊城敢數椘王熊相之倍盟�詛著諸名章以盟大神之威神其文如此秦始皇夲紀注祈年宮在雍史記商鞅傳孝公使衛鞅將而伐魏魏使公子卬將而擊之鞅詐公子卬防盟巳飲伏甲士襲鹵公子卬因攻其軍盡破之以歸秦谷梁軍士粲然皆笑】

王維吳道子畫【吳道子見前開元寺注季南名畫記王維字摩詰以詞學知名官至尙書右丞工畫】

何處訪吳畫普門與開元開元有東塔摩詰畱手痕吾觀畫品中莫如二子尊道子實雄放浩如海波翻當其下手風雨快筆所未到气已吞亭亭防林閒彩暈扶桑暾中有至人談寂滅悟者悲涕迷者手自捫蠻君鬼伯千萬萬相排競進頭如黿摩詰夲詩老佩芷襲芳蓀今觀此壁畫亦若其詩淸且惇只園弟子盡鶴骨心如死灰不復溫門前兩叢竹雪節貫霜根交柯亂葉動無數一一皆可尋其源吳生𨿽妙絕猶以畫工論摩詰得之於象外有如仙翮謝籠樊吾觀二子皆神俊又於維也斂衽無閒言

【唐米景元畫斷道子爲神品上上摩詰爲妙品上上名畫斷大凡佛之圎光皆湏尺寸先定然後規圎而成惟吳生只一筆又云畫成矣最後方畫圎光風落電轉規成月圎王注開元寺有道子畫佛在雙林下入涅槃像又摩詰畫兩叢竹於開元寺莊子形若槁木心若死灰杜詩畫手看前軰吳生逺擅塲又妙絕動宮墻神仙傳王次仲變篆爲始皇召之不至將殺之次仲化爲大鳥振翼而起以三大翮墮與使者始皇因名爲落翮仙唐張顚傳後軰言筆札者歐虞禇薛或有異論至張顚曽無閒言】

維摩像唐楊恵之塑在天柱寺【五代名畫補遺楊恵之與吳道子同師張僧繇筆迹號爲畫友工藝並著而道子聲光獨顯遂焚棄筆硯發憤専思塑作能奪僧繇畫相與道子爭衡】

昔者子輿病且死其友子祀往問之跰鑑井自嘆息造物將安以我爲今觀古塑維摩像病骨磊嵬如枯乃知至人外生死此身變化浮雲隨世人豈不碩且好身𨿽未病心已疲此叟神完中有恃談笑可郤千熊羆當其在時或問法俛首無言心自知至今遺像兀不語與昔未死無增虧田翁俚婦肯顧時有野防銜其髭見之使人毎自失誰能與結【一作詰】無言師

【莊子子輿有病子祀往問之曰偉哉夫造物者將以予爲此拘拘也又跰而鑑於井注跰病而不能行皃維摩經是身如浮雲須防變滅又文殊師利問維摩詰何等是菩薩不二法門時維摩詰默然無言晉書謝靈運髭羙臨刑因施作南海只洹寺維摩詰像髭寺人保惜略不污損】

東湖

吾家蜀江上江水綠如藍邇來走塵土意思殊不堪況當岐山下風物尢可慙有山禿如赭有水濁如泔不謂郡城東數武見湖潭入門便淸奧怳如夢西南泉源從髙來隨波走涵涵東去觸重阜盡爲湖所貪但見蒼石螭開口吐淸甘借汝腹中過胡爲目耽耽新荷弄晚涼輕棹極幽探飄飄忘逺近偃息遺佩篸【簪同】深有【一作魚】與魚【一作】淺有螺與蚶曝晴復戱雨戢戢多於蠺浮沈無停餌倐忽遽滿籃絲緡𨿽彊致瑣細安足戡聞昔周道興翠鳳棲孤嵐飛鳴飲此水照影弄毿毿【公自注此古飲鳳池也】至今多梧桐合抱如彭耼防羽無復見上有鸇搏防【烏含切】嗟予生𨿽晚好古意所妉【耽同】圖書已漫漶猶復訪僑郯捲阿詩可繼此意久已含扶風古三輔政事豈汝諳聊爲湖上飲一縦醉後談門前逺行客劫劫無畱驂問胡不回首無乃趁朝參予今正疏懶官長幸見函不辭日遊再行恐嵗滿三暮歸仍倒載鐘鼓已韽韽【詩小雅終朝采藍鄭箋藍染艸也李白詩山光水色靑於藍白樂天詩春來江水緑如藍韓南山詩或赤若禿鬝秦始皇夲紀始皇至湘山祠逢大風防不得度上問博士曰湘君何神對曰堯女舜妻死而於此始皇大怒使刑徒三千人伐湘山木赭其山寰宇記周文王之時丹鳳鳴於岐山故亦曰鳳皇堆王注僑鄭子產也晉侯稱其博物君子郯子言少昊氏以鳥名官仲尼曰天子失官學在四猶信三輔黃圖京兆在故城內尙冠裏馮翊在故城內太上皇廟西南扶風在夕陽街北三輔者謂主爵中尉及左右內史漢武帝攺曰京兆尹左馮翊右扶風共治長安城中是爲三輔後漢光武之後扶風出治楓裏馮翊出治髙陵晉書山簡傳日暮倒載歸酩酊無所知宋韻注韽韽鐘鼓微也】

眞興寺閣

山川與城郭漠漠同一形市人與鴉鵲浩浩同一聲此閣防何髙何人之所營側身送落日引手攀飛星當年王中令斫木南山赬寫眞畱閣下鐡面眼有稜身彊【一作長】八九尺與閣兩崢嶸古人𨿽暴恣作事今世驚登者尙呀喘作者何以勝曷不觀此閣其人勇且英

【王注王彥超周末宋初爲鳳翔節度使晉書桓溫傳劉惔嘗稱之曰溫眼如紫石稜】

李氏園【公自注李茂貞園也今爲王氏所有五代史茂貞夲姓宋名文通唐僖宗間以功拜鳳翔隴右節度使賜姓名昭宗景福元年反犯京師加拜尙書令封岐王后唐荘宗同光二年卒】

朝遊北城東回首見修竹下有朱門家破墻圍古屋舉鞭叩其戶幽響答空谷入門所見夥十步九移目異花兼四方野鳥喧百族其西引溪水活活轉墻曲東注入深林林深牕戶綠水光兼竹淨時有獨立鵠林中百尺松嵗久蒼鱗蹙豈惟此地少意恐闗中獨小橋過南圃【一作浦】夾道多喬木隠如城百雉挺若舟千斛陰陰日光淡黯黯秋气蓄盡東爲方池野鴈雜家鶩紅棃驚合抱映島孤云馥春光水溶漾雪陣風翻撲其北臨長溪波聲捲平陸北山臥可見蒼翠閒磽禿我時來周覽問此誰所築云昔李將軍負險乘衰叔抽錢算閒口但未防羮粥當時奪民田失業安敢哭誰家羙園囿借不容贖此亭破千家鬱鬱城之麓將軍竟何事蟣虱生刀韣何嘗載羙酒來此駐車轂空使後世人聞名頸猶縮【公自注俗猶呼皇后園蓋茂貞謂其妻也】我今官正閒屢至因休沐人生營居止竟爲何人卜何當辦一身永與淸景逐

【左傳都城過百雉國之害也注方丈曰堵三堵曰雉漢書注漢律人出一算算百二十錢惟賈人與奴婢倍算貢禹傳禹言口錢起武帝民產子三嵗則出口錢故民重困至於生子輒殺宜令児七嵗去齒乃出口錢年二十乃算唐史肅宗時軍用不給乃稅閒架廣韻韣弓衣史記石建爲郎中令毎五日洗沐歸謁親漢書張安世傳休沐未嘗出】

秦穆公墓【三輔黃圖橐泉宮皇覽曰秦穆公冢在橐泉宮祈年觀下】

槖泉在城東墓在城中無百步乃知昔未有此城秦人以泉識公墓【識音志】昔公生不誅孟眀豈有死之日而忍用其良乃知三子殉公意亦如齊之二子従田橫古人感一飯尙能殺其身今人不復見此等乃以所見疑古人古人不可望今人益可傷

【左傳文六年秦伯任好卒以子車氏之三子奄息仲行鍼虎爲殉皆秦之良也國人哀之爲之賦黃鳥史記田儋傳田橫與其客二人乘傳詣洛陽至屍鄕廐置自剄髙帝爲之流涕而拜其二客爲都尉以王者禮田橫旣二客穿其冢旁孔皆自剄下從之後漢李固傳感古人一飯之報注靈輒也靈輙事見左傳宣二年】和子由聞子瞻將如終南太平宮谿堂讀書

役名則已勤徇身則已媮我誠愚且拙身名兩無謀始者學書判近亦知問囚但知今當爲敢問向所由士方其未得惟以不得憂旣得又憂失此心浩難收譬如倦行客中路逢淸流塵埃𨿽未脫暫憩得一潄我欲走南澗春禽始嚶呦鞅掌久不決爾來已䢐秋橋山日月迫府縣煩差抽王事誰敢愬民勞吏宜羞中閒罹旱暵欲學喚雨鳩千夫挽一木十步八九休渭水涸無泥菑堰旋插修對之食不飽餘事更遑求近日秋雨足公餘試新篘劬勞幸已過朽鈍不任鎪秋風欲吹帽西阜可縦遊聊爲一日樂慰此百日愁

【唐有書判拔萃科史記黃帝橋山前漢溝洫志武帝歌曰隤林竹兮揵石菑廣韻篘酒篘晉書九月九日桓溫防於龍山風吹孟嘉帽落】

將往終南和子由見寄

人生百年寄鬢須富貴何啻葭中莩惟將翰墨畱染濡絕勝醉倒蛾眉扶我今廢學如寒竽久不吹之澀欲無嵗雲暮矣嗟防余欲往南溪侶【一作旅】禽魚秋風吹雨涼生膚夜長耿耿添漏壺窮年弄筆衫袖烏古人有之我願如終朝危坐學僧趺閉門不出閒履鳧下視官爵如泥淤嗟我何爲久踟躕嵗月豈肎與汝居僕夫起餐秣吾駒

【前漢書非有葭莩之親注葭裏之白皮者諭輕薄也韓子齊宣王好竽必三百人齊吹南郭先生不善竽而濫於三百之中以食祿湣王立欲一一吹之先生乃逃趙壹非艸書歌十日一筆月數丸墨領防如皁唇齒皆黒後漢王喬有神術顯宗時爲葉令毎翔望來朝眀帝怪之令太史伺望輙有防鳧從東來羅之得防舄詔尙書診視乃四年中所賜履舄也韓退之送李願歸盤谷序膏吾車兮秣吾馬又天星詩僕夫起餐車載脂】七月二十四日以久不雨出禱磻溪是日宿虢縣二十五日晚自虢縣渡渭宿於僧捨曽閣閣故曽氏所建也夜久不寐見壁有前縣令趙薦畱名有懷其人

龕燈眀滅欲三更欹枕無人夢自驚深谷畱風終夜響亂山銜月半牀眀故人漸逺無消息古寺空來看姓名欲向磻溪問姜叟僕夫屢報斗杓傾

二十六日五更起行至磻溪未眀

夜入磻溪如入峽照山炬火落驚猿山頭孤月耿猶在石上寒波曉更喧至人舊隠白雲合神物已化遺蹤蜿安得夢隨霹靂駕馬上傾倒天瓢翻

【王注至人舊隠太公也神物龍也磻溪有龍於此地禱雨也酉陽雜俎李鄘在北都介休百姓送觧牒宿晉祠宇下夜有人叩門云介休王暫借霹靂車至介休收麥良久數人共持一物如幢上綴旗旙凡十八葉有光如電以授之次日介休大雷雨損麥千餘頃又李靖嘗投宿一巨宅有老婦延之中夜叩戶甚迅婦出謂靖曰老婦龍也二子俱出今天命行雨欲煩一行遂韝靑驄馬以一瓢水與之戒曰馬躩地嘶鳴卽取水一滴滴馬鬃上一滴乃地上一尺愼勿多也靖見旱極連下三十餘滴靖歸婦驚語曰平地水深三丈矣詩意主禱雨故用此事】

是日自磻溪往陽平憩於麻田靑峯寺之下院翠麓亭

不到峯前寺空來渭上村此亭聊可喜修徑豈辭捫谷映朱欄秀山含古木尊路窮驚石斷林缺見河奔馬困嘶靑艸僧畱薦晚飱我來秋日午旱久石牀溫安得云如蓋能令雨瀉盆共看山下稻涼葉晚翻翻

【三水小牘安定郡有峴陽峯峯上有池若雨則雲起池中如車蓋然故里諺曰峴山張蓋雨霶霈杜詩白帝城頭云若屯白帝城下雨翻盆】

二十七日自陽平至斜谷宿於南山中蟠龍寺

橫槎晚渡碧澗口騎馬夜入南山谷谷中暗水響瀧瀧嶺上疏星眀煜煜寺藏嵓底千萬仭路轉山腰三百曲風生饑虎嘯空林月黒驚麏竄修竹入門突兀見深殿照佛靑熒有殘燭媿無酒食待遊人旋斫杉松煮溪防板閣獨眠驚旅枕木魚曉動隨僧粥起觀萬瓦郁參差日亂千巖散紅緑門前商賈負椒荈山後咫尺連巴蜀何時歸耕江上田一夜心逐南飛鵠

【杜甫宿贊上人房詩夜深殿突兀風動金瑯璫】

是日至下馬磧憩於北山僧舎有閣曰懷賢南直斜谷西臨五丈原諸葛孔眀所從出師也

南望斜谷口三山如犬牙西觀五丈原郁屈如長蛇有懷諸葛公萬騎出漢巴吏士寂如水蕭蕭聞馬檛公才與曺丕豈止十倍加顧瞻三輔閒勢若風捲沙一朝長星墜竟使蜀婦髽山僧豈知此一室老煙霞往事逐雲散故山依渭斜客來空弔古淸涙落悲笳

【漢書文帝紀髙帝王子弟地犬牙相制注犬牙言地形如犬之牙交相入也長安志引水經注斜水北歷斜谷過五丈原亦謂之武功水又曰武功蓋在渭水南郿縣北是蜀志建興十二年諸葛亮悉大眾由斜谷出以流馬運據武功五丈原與司馬仲達對於渭南分兵屯田爲久住之基耕者雜於渭濵之間而百姓安堵軍無私焉詩車攻萹蕭蕭馬鳴毛傳言不讙嘩也公詩用此意韻注馬檛鞭也諸葛亮傳先主病篤召亮謂曰君才十倍曹丕必能安國家定大事晉陽秋有星赤而芒角自東北西南流投於亮營三投再還往大還小俄而亮卒戴記婦人髽而弔也自敗於狐駘始也蓋魯臧紇敗於狐駘國人逆防者皆髽】

施注蘇詩卷一

欽定四庫全書

施注蘇詩卷二

宋蘇軾撰

施元之原注

武進邵長蘅刪補

詩四十五首

【起在鳳翔至治平乙巳罷鳳翔任還京師作施注缺今補】

和子由記園中艸木十一首

煌煌帝王都赫赫走羣彥嗟汝獨何爲閉門觀物變微物豈足觀汝獨觀不倦牽牛與葵蓼采摘入詩卷吾聞山東傅置酒攜嬿婉富貴未能忘聲色聊自遣汝今又不然時節看蔓懷寶自足珍蓻蘭那計畹吾歸於汝處愼勿嗟嵗晚

【古樂府有煌煌京洛萹本艸牽牛生花如鼓子花稍大作碧色陶隠居注蓼有三種一紫蓼一香蓼一靑蓼晉書謝安棲遅東山放情邱壑好音樂毎遊賞必以妓從離騷旣滋蘭之九畹兮又樹蕙之百畆王逸注十二畆曰畹】

荒園無數畝艸木動成林春陽一已敷妍醜各自矜蒲萄𨿽滿架困倒不能任可憐病石橊花如破紅襟葵花𨿽粲粲蔕淺不勝簮叢蓼晚可喜輕紅隨秋深物生感時節此理等廢興飄零不自由盛亦非汝能

種栢待其成栢成人已老不如種叢篲春種秋可倒陰陽不擇物美惡隨意造栢生何苦艱似亦費天巧天工巧有防肯盡爲汝耗君看藜與藿生意常艸艸

萱艸𨿽微花孤秀能自防亭亭亂葉中一一芳心插牽牛獨何畏詰曲自牙蘗走尋荊與榛如有宿昔約南齋讀書處亂翠曉如潑偏工貯秋雨嵗嵗壊籬落

【夲艸萱艸一名鹿蔥嵇康養生論萱艸忘憂】

蘆筍初似竹稍開葉如蒲方春節抱甲漸老根生防不愛當夏緑愛此及秋枯黃葉倒風雨白花搖江湖江湖不可到移植苦勤劬安得防野鴨飛來成畫圖

行樂惜芳晨秋風常苦早誰知念離別喜見秋老秋感霜霰莖葉颯已槁宦遊歸無時身若馬系皁悲鳴念千里耿耿志空抱多憂竟何爲使汝發縞

【顏延年赭白馬賦飛黃服皁魏武樂府老驥伏櫪志在千里】

官舎有叢竹結根問囚防下爲人所徑土宻不容釘慇懃戒吏卒插棘防中庭繞砌忽墳裂走鞭瘦竛竮我常攜枕簟來此防寒靑日暮不能去臥聽牕風泠

【左傳僖四年公祭之地地墳注髙起也】

芎防生蜀道白芷來江南漂流到關輔猶不失芳甘濯濯翠莖滿愔愔淸露涵及其未花實可以資筐籃秋節忽巳老苦寒非所堪劚根取其實對此微物慙

【夲艸芎防生武功川谷陶隠居注蜀中亦有而細白芷生河東川谷下澤如掌】

自我來關輔南山得再遊山中亦何有艸木媚深幽菖蒲人不識生此亂石溝山髙霜雪【一作雪霜】苦苖葉不得抽下有千嵗根蹙縮如蟠虯長爲鬼神守徳薄安敢偸【寰宇記咸平中姚咸南采菖蒲有一丈夫謂之曰此菖蒲安期生所餌可以忘老倐而失之神仙傳茅君丹砂二千嵗乃結成上帝常使鬼神毒蛇守焉】

我歸自南山山翠猶在目心隨白雲去夢繞山之麓汝從何方來笑齒粲如玉探懷出新詩秀語奪山緑覺來已茫昩但記說秋菊有如采樵子入洞聽琴築歸來寫遺聲猶勝人間曲【公自注八月十一日夜宿府學方和此詩夢與弟遊南山出詩數十萹夢中甚愛之及覺惟記一句云蟋蟀悲秋菊】

【郭璞遊仙詩靈妃顧我笑粲然啟玉齒】

野菊生秋澗芳心空自知無人驚嵗晚惟有暗蛩悲花開澗水上花落澗水湄菊衰蛩亦蟄與汝嵗相期椘客方多感秋風詠江蘺落英不滿掬何以慰朝饑

【呂溫山櫻詩幽處竟誰見芳心空自知李商隠詩莫學漢臣栽苜蓿還同椘客詠江蘺椘辭離騷扈江離與辟芷兮紉秋蘭以爲佩注香艸生於江中故曰江離也離蘺通椘辭夕飡秋菊之落英】

周公廟廟在岐山西北七八里廟後百許步有泉依山湧冽異常國史所謂潤徳泉世亂則竭者也【湘山野錄雍熙二年鳳翔奏岐山縣周公廟有泉湧出相傳時平則流亂則竭至大中年復流賜號潤徳泉後又涸今其泉復湧澄瀅甘潔太宗嘉之】

吾今那復夢周公尙喜秋來過故宮翠鳳舊依山硉兀淸泉長與世窮通至今遊客傷離黍故國諸生詠雨蒙牛酒不來烏鳥散白楊無數暮號風

【王注周興鸑鷟鳴於岐山今爲鳳翔郭璞江賦巨石硉兀以前卻古詩白楊多悲風蕭蕭愁殺人】南溪之南竹林中新構一茒堂予以其所處最爲深邃故名之避世堂

猶恨溪堂淺更穿修竹林髙人不畏虎避世已無心隠幾頽如病忘言兀似【一作自】瘖茒茨追上古冠蓋謝當今曉夢猿呼覺秋懷鳥伴吟暫來聊觧帶屢去欲攜衾湖上行人絕堦前暮雪深應逢緑毛叟扣戶夜抽簪【晉史郭文少愛山水遊名山歷華陰之崖窮谷無人之地倚木於樹苫覆其上而居亦無壁障時猛獸爲暴入屋害人而文獨宿十餘年卒無患害莊子南郭子綦隠幾而坐防焉似喪其耦史記李斯傳采椽不斲茒茨不剪皮日休詩劉根昔成道玆塢四百年毿毿被其體號爲綠毛仙】

自淸平鎭遊樓觀五郡大秦延生仙遊往返四日得十一詩寄舎弟子由同作

樓觀【注見前卷】

鳥噪猿呼晝閉門寂寥誰識古皇尊靑牛久已辭轅軛白鶴時來【一作來時】訪子孫山近風吹積雪天寒落日淡孤村道人應怪遊人眾汲盡階前井水渾

【別說老氏乘靑牛薄板車續搜神記遼東華表柱上有鶴集其上言曰有鳥有鳥丁令威去家千嵗今來歸古樂府風吹積雪杜詩淘米少汲水汲多井水渾】

五郡

古觀正依林麓斷居民來就【一作說】水泉甘亂溪赴渭爭趨北飛鳥迎山不復南羽客衣冠朝上象野人香火祝春蠶汝師豈觧言符命山鬼何知托老耼【公自注觀有明皇碑言夢老子告以享國長久之意】

授經防【公自注乃南山一峯耳非復有築處】

劍舞有神通艸聖海山無事化琴工此防一覽秦川小不待傳經意已空

【國史補唐張旭善艸書自言吾聞公主與擔夫爭道而得筆法之意後見公孫大娘舞劍器而得其神後漢張奐傳注張芝艸書爲世所寶韋仲將以爲艸聖也書斷旭書類伯英時謂之亞聖水仙操序伯牙學琴於成連三年而成成連曰吾之學不能移人之情吾師方子春在東海中乃賫糧從之至蓬萊山畱伯牙曰吾將迎吾師刺船而去旬時不返伯牙心悲延頭四望但聞海水汩沒山林窅羣鳥悲號仰天嘆曰先生將移我情乃援琴而作歌按海山無事化琴工句王注引成連事似爲近之又引南史宗少文撫琴動操欲令眾山皆響非詩意矣今刪老子傳經詳見上卷壬寅二月詩注杜子羙望嶽詩防當淩絕頂一覽眾山小】

大秦寺

晃蕩平川盡坡陁翠麓橫忽逢孤塔迥獨向亂山眀信足幽尋逺臨風卻立驚原田浩如海滚滚【一作衮衮】盡東傾【漢司馬相如哀二世登陂陁之長阪兮注陂陁不平之貌坡陂通李白詩幽尋無前期乘興不覺逺】仙遊潭五首【公自注潭上有寺三二在潭北循黑水而上爲東路至南寺渡黑水西裏余從馬北上爲西路至北寺東路險不可騎馬而西路隔潭潭水深不可測上以一木爲橋不敢過故南寺有塔望之可愛而終不能到】

潭

翠壁下無路何年雷雨穿光搖巖上寺深到影中天我欲然【一作燃】犀看龍應抱寶眠誰能【一作言】孤石上危坐試僧禪

【晉書溫嶠傳嶠旋武昌至牛渚磯水深不可測世云其下多怪物嶠遂燃犀角而照之湏防見水族覆火奇形異狀或乘馬車著赤衣者其夜嶠夢人謂曰與君幽眀道別何意相照也意甚惡之嶠至鎭未旬而卒莊子列禦宼夫千金之珠必在九重之淵驪龍頷下子能得珠者必遭其睡也】

南寺

東去愁攀石西來怯渡橋碧潭如見試白塔苦相招野饋慚微薄村沽慰寂寥路窮斤斧絕松桂得幹霄

北寺

唐初傳有此亂後不畱碑畏虎闗門早無村得米遅山泉自入甕野桂不勝炊信羙能久應先學忍饑【杜詩小市常爭米孤城早閉門戰國防蘓秦謂椘王曰國之食貴於玉薪貴於桂謁者難見如鬼王難見如天帝今臣食玉炊桂因鬼見帝不亦難乎王粲登樓賦信羙而非吾土兮曽何足以久畱】

馬融石室

未應將軍聘初從季直遊絳紗生不識蒼石尙能畱豈害依梁冀何須困李侯吾詩愼勿刻猿鶴爲君羞【三輔決錄注摯恂字季直詳見前卷畱題仙遊潭注後漢馬融傳大將軍鄧隲聞融名召爲舎人不應命又融教養諸生常有千數常坐髙堂施絳紗帳前授生徒後列女樂弟子以次相傳鮮有入其室者吳祐傳梁冀誣奏李固融在坐爲冀艸奏祐謂融曰李公之罪成於卿手李公卽誅卿何面目見天下之人乎】

玉女洞

洞裏吹簫子終年守獨幽石泉爲曉鏡山月當簾鉤嵗晚杉楓盡人家霧雨愁送迎應鄙陋誰繼椘臣謳【椘辭沅湘之間其俗信鬼而好祀使巫覡作樂歌舞以娛神蠻荊陋俗詞多鄙俚屈原旣放逐見而感之爲作九歌韓退之羅池廟碑作迎享送神詩遺栁民俾歌以祀焉】

愛玉女洞中水旣致兩缾恐後復取而爲使者見紿因破竹爲契使寺僧藏其一以爲往來之信戱謂之調水符

欺謾久成俗闗市有契繻誰知南山下取水亦置符古人辧淄澠皎若鶴與鳧吾今旣謝此但視符有無常恐汲水人智出符之餘多防竟無及棄置爲長吁

【漢書終軍傳注繻帛邊也關出入皆以傳傳還因裂繻頭合以爲符信也列子孔子曰淄澠之合易牙能辧之鶴鳧用荘子鶴頸長鳧頸短語】

自仙遊回至黒水見居民姚氏山亭髙絕可愛復憩其上

山鵶曉辭谷似報遊人起出門猶屢顧慘若去吾裏道途險且迂繼此復能防溪邊有危構歸駕聊復柅愛此山中人縹緲如仙子平生慕獨往官爵同一屣胡爲此溪邊眷眷若有俟國恩久未報念此慙且泚臨風浩悲吒萬世同一軌何年謝簪紱丹砂畱迅晷

【易系於金柅注止輪木漢書郊祀志天子曰嗟乎誠得如黃帝吾視去妻子如脫屣耳】

南溪有防景亭處眾亭之間無所見甚不稱其名予欲遷之少西臨斷岸西向可以逺望而力未暇特爲制名曰招隠仍爲詩以告來者庶防遷之

飛檐臨古道髙榜勸遊人未卽令公隠聊須濯路塵茒茨分聚落煙火傍城闉林缺湖光漏牕眀野意新居民惟白帽過客謾朱輪山好畱歸屐風回落醉巾他年誰攺築舊制不須因再到吾𨿽老猶堪作坐賔

【南史和帝紀百姓皆著下屋白紗帽而反裙覆頂楊惲傳乘朱輪者十人落醉巾王注引孟嘉落帽事已見前卷】

淩虛防【王注在鳳翔廨後園陳希亮知鳳翔時建先生集載淩虛防記】

才髙多感激道直無往還不如此臺上舉酒邀靑山靑山𨿽云逺似亦識公顏崩騰赴幽賞披豁露天慳落日銜翚壁暮云防煙鬟浩歌淸興發放意末禮刪是時嵗雲暮微雪灑袍班吏退迹如掃賔來勇躋攀防前飛鴈過防上雕弓彎聫翩向空墜一笑驚塵寰

【李太白詩靑山猶銜半邊日韓退之詩擢玉紆煙鬟又雉帶箭詩衝人決起百餘尺紅翎白簇隨傾斜將軍仰笑軍吏賀五色離披馬前墮詩似取其意】

竹【王注竹食竹根之防也】

野人獻竹腰腹大如盎自言道傍得采不費罝网鴟夷讓圎滑混沌慙瘦爽兩牙𨿽有餘四足僅能髣逢人自驚蹶悶若児脫𦇤念此微陋質刀幾安足枉就擒太倉卒羞愧不能饗南山有孤熊擇獸行防掌

【韓退之詩腰腹空大何能爲鴟夷酒器詳本卷次韻栁子玉詩注神異經昆侖西有獸焉其狀如犬長毛四足似熊名曰混沌退之詩擇肉於熊羆肯視兔與貍】

渼陂魚【公自注陂在鄠縣王注杜詩有渼陂行字從水從羙以陂中魚故得名渼音羙】

霜筠細破爲防掩中有長魚如臥劍紫荇穿顋气慘淒紅鱗照座光磨閃攜來𨿽逺鬛尙動烹不待熟指先染坐客相看爲觧顏香粳飽送如塡塹早嵗嘗爲荊渚客黃魚屢食沙頭店江濵易采不復珍盈尺輙棄無乃僭自從西徵復何有欲致南烹嗟久欠遊鯈瑣細空自腥亂骨縦橫動遭砭故人逺餽何以報客俎久空驚忽贍東道無辭信使頻西鄰幸有庖虀釅【魚欠切】

【孟浩然詩遊魚擁劍來左傳宣公四年鄭靈公烹黿子公之食指動公故弗與子公怒染指於鼎嘗之而出曹植詩食若塡巨塹杜子羙詩半濕搗香粳韓退之詩淅玉炊香粳杜詩頓頓食黃魚地誌沙頭鎭屬荊南府韓南食詩我來禦魑魅自宜味南烹】

讀道藏

嗟予亦何幸偶此琳宮居宮中復何有戢戢千函書盛以丹錦囊冒以靑霞裾王喬掌闗籥蚩尢守其廬乘閒竊掀攪渉獵豈暇徐至人悟一言道集由中虛心閒反自照皎皎如芙蕖千嵗厭世去此言乃籧篨人皆忽其身治之用土苴何暇及天下幽憂吾未除

【韓退之贈崔立之詩戢戢已多如束筍漢武內傳帝見西王母巾器中有一卷小黃書盛以紫錦之囊帝問此何書曰五嶽眞形圗也其文祕禁令侍女宋靈賔更取一圖以與帝靈賔探懷中得一卷盛以云錦之囊因以付帝幹子何譲之見一老翁歌譲之逐入邱化狐遁去案上得書一紙云何以蔽祼霞裾云王注蚩尢神名道藏中多畫蚩尢守禦之狀前漢賈山渉獵書記不能爲醇儒莊子惟道集虛王注道家存想法當想心如未開蓮花韻注籧篨敝竹器也莊子千嵗厭世去而上仙又道之眞以治身其土苴以治天下又堯以天下譲子州支父子州支父曰我適有幽憂之疾未暇治天下也】

十二月十四日夜微雪眀日早往南溪小酌至晚

南溪得雪眞無價走馬來看及未消獨自披榛尋履迹最先犯曉過朱橋誰憐破屋眠無處坐覺村饑語不囂惟有暮鴉知客意驚飛千片落寒條

【趙景眞與稽茂齊書渉澤求蹊披榛覓路履迹蓋用東郭先生雪中履迹也杜牧之詩澤濶鳥來遅村饑人語早】

九月中曽題二小詩於南溪竹上旣而忘之昨日再遊見而錄之

湖上蕭蕭疏雨過山頭靄靄暮雲橫陂塘水落荷將盡城市人歸虎欲行

誰謂江湖居而爲虎豹宅焚山豈不能愛此千竿碧司竹監燒葦園因召都巡檢柴貽勗左藏以其徒防獵園下

官園刈葦嵗畱槎深冬放火如紅霞枯槎燒盡有根在春雨一洗皆萌芽黃狐老最狡防賣侮百獸常矜誇年年此厄竟不悟但愛防宻爭來家風回焰卷毛尾欲出已被蒼鷹遮野人來言此最樂徒手曉【一作時】出歸滿車巡邊將軍在近邑呼來颯颯從矛叉戍兵久閒可小試戰鼓𨿽凍猶堪撾雄心欲搏南澗虎陣勢頗學常山蛇霜幹火烈聲爆野飛走無路號且呀迎人截來砉【一作苦】逢箭避犬【一作火】逸去窮投罝擊鮮走馬殊未厭但恐落日催棲鵶獘旗僕鼓坐數獲鞍掛雉兔肩分麚主人置酒聚狂客紛紛醉語晚更嘩燎毛燔肉不暇割飲啖直欲追羲媧靑邱云夢古所吒與此何啻百倍加苦遭諫疏說夷羿又被賦客嘲滛奢豈如閒官走山邑放曠不與趨朝衙農工巳畢嵗雲暮車騎𨿽少賔殊佳酒酣上馬去不告獵獵霜風吹帽斜

【周官大司馬羣吏獘旗注獘僕也司馬相如子虛賦秋田乎靑邱仿偟乎海外吞若云夢者八九其於胸中曽不芥蔕左傳魏絳諫晉侯引虞人之箴曰在帝夷羿冒於原獸又相如賦盛推云夢以爲髙奢言滛樂而顯侈靡竊爲足下不取也北史獨孤信嘗因獵日暮馳馬入城其帽微側詰且人有戴帽者咸慕信側其帽焉】

和子由木山引水二首

蜀江久不見滄浪江上枯槎逺可將去國尙能三犢載汲泉何愛一夫忙﨑嶇好事人應笑冷淡爲歡意自長遙想納涼淸夜永牕前微月照汪汪

千年古木臥無梢浪捲沙翻去似瓢防度過秋生蘚暈至今流潤應江潮然疑有蛟龍吐斷處人言霹靂焦材大古來無適用不須鬱鬱慕山苖

【王注江有潮來枯木先潤若相應也栁宗元霹靂琴贊引始枯桐生石上言有蛟龍伏其窽一夕暴震爲火焚至旦乃巳超道人取以爲三琴雲杜子羙詩志士幽人莫怨嗟古來材大難爲用左思詠史詩鬰鬰澗底松離離山上苖以彼徑寸莖防此百尺條】

寄題興州鼂太守新開古東池

百畆新池傍郭斜居人行樂路人誇自言官長如靈運能使江山似永嘉縦飲座中遺白帢【音蛤】幽尋盡處見桃花不堪山鳥號歸去長遣王孫苦憶家

【南史謝靈運爲永嘉太守郡有名山水素所愛好遂肆志遨遊尋山陟嶺必造幽勝嵓障千里莫不徧歷所至輙爲詩以致其意永嘉今溫州也貫休詩永嘉爲郡後山水添鮮碧永嘉志夲漢東甌縣晉太康二年明帝立永嘉郡王注帢帽也魏初有白帢之制】

華陰寄子由

三年無日不思歸夢裏還家旋覺非臘酒送寒催去國東風吹雪滿徵衣三峯已過天浮翠四扇行看日照扉裏堠消磨不禁盡速攜家餉勞驂騑

【華山記其上有三峯直上晴霽可覩三峯蓮華松檜毛女也韓退之詩荊山已去華山來日出潼關四扇開又路傍堠詩堆堆路傍堠一防復一隻注封堠也】

和董傳畱別【王注董傳字至和洛陽人有詩名嘗在鳳翔與東坡相從韓魏公鎭長安傳有詩云古來風義遺才少近世公卿薦士稀韓舉而已卒矣】

麤繒大布裹生涯腹有詩書气自華厭伴老儒烹瓠葉彊隨舉子踏槐花囊空不辦尋春馬眼亂行看擇壻車得意猶堪誇世俗詔黃新濕字如鴉

【後漢劉昆教授弟子恆五百餘人每春秋享射常備列典儀以素木瓠葉爲俎豆詩小雅幡幡瓠葉采之亨之序曰刺幽王棄禮而不能行故思古之人不以微薄廢禮焉南部新書長安舉士六月後落第者不出京謂之過夏時語曰槐花黃舉子忙王注唐進士開宴常寄曲江亭其日公卿家傾城縦觀鈿車珠鞅櫛比而至中東榻之選十八九盧仝詩閒來案上翻墨汁塗抹詩書如老鴉】

次韻栁子玉見寄

薄雷輕雨曉晴初陌上春泥未濺裾行樂及時𨿽有酒出門無侶謾看書遙知寒食催歸騎定把鴟夷載後車他日見邀須彊起不應辭病似相如

【漢書陳遵傳鴟夷滑稽腹如大壺注鴟夷韋囊以盛酒卽今鴟夷幐也史記司馬相如傳相如與臨卭令王吉相善臨卭富人相謂曰令有貴客爲具召之並召令相如謝病不能行臨卭令不敢嘗食自往迎相如相如不得巳彊往一座盡傾】

送曽子固倅越得燕字【王注子固名鞏南丰人嘉祐二年永叔知貢舉子固兄弟四人同登科】

醉翁門下士雜沓難爲賢曽子獨超軼孤芳陋羣妍昔從南方來與翁兩聨翩翁今自憔悴子去亦宜然賈誼窮適椘樂生老思燕因江鱠羙遽厭天庖羶但苦世論隘聒耳如蜩蟬安得萬頃池養此橫海鱣

【漢書劉向傳雜沓眾賢罔不肅和賈誼傳天子議以誼任公卿之位絳灌之屬皆害之出爲長沙太傅長沙椘地也史記樂毅傳毅去燕奔趙燕王以其子閒爲昌國君而毅往來復通燕賈誼弔屈原賦橫江湖之鱣鯨兮固將制於螻蟻李白詩魯國一杯水難容橫海鱗王注先生詩案云送曾鞏詩以譏近來多用刻薄之人議論鄙隘如蟬之鳴不足聽也以詩案考之此詩作於熙寕三年不當入此】

王頤赴建州錢監求詩及艸書

我昔識子自武功寒防夜語尊酒同酒防燭盡語不盡倦僕立寐僵屏風丁寧勸學不死訣自言親受方瞳翁嗟予聞道不早悟醉夢顚倒隨盲聾邇來憂患苦摧剝意思蕭索如霜蓬羨君顏色愈少壯外慕漸少由中充河車挽水灌腦黒丹砂伏火入頬紅大梁相逢又東去但道何日辭樊籠未能便乞勾漏【集作岣嶁誤】令官曺似是錫與銅畱詩河上慰離別艸書未暇緣怱怱【一作忩忩漢地理誌武功縣屬右扶風韓退之答張徹詩勤來得晤語勿憚宿寒防漢書陳萬年病召其子咸教戒於牀下語至夜半咸睡頭觸屏風南史陶景年逾八十而有壯容仙書云眼方者壽千嵗景末年一眼有時而方又李根兩目瞳子皆方仙經說八百嵗人瞳子方也黃庭經北方正气名河車仙經云鈆絕河車空所作必無功河車挽水蓋搬運之法古嵩子眞訣大丹第六轉以文武火養一伏時成其伏火朱砂以楮汁丸如麻子大毎日下三丸駐顏定色莊子內萹澤雉十步一啄百步一飲不蘄蓄乎樊中漢書地理誌交趾郡屬縣有苟屚師古曰屚與漏同蓋卽勾漏也一統志安南有勾漏山古縣在其下晉書葛洪聞交趾出丹砂求爲勾漏令帝不許洪曰非欲求榮以有丹爾杜子羙詩逺慚勾漏令不得問丹砂後漢書注張伯英下筆必爲楷則號忩忩不暇艸書】

秀州僧本瑩靜照堂

鳥囚不忘飛馬系嘗念馳靜中不自勝不若聽所之君看厭事人無事乃更悲貧賤苦形勞富貴嗟神疲作堂名靜照此語子謂誰江湖隠淪士豈無適時資老死不自惜扁舟自娛嬉從之恐莫見況肎從我爲

【史記陳軫謂犀首曰公何好飲也曰無事也軫謂曰吾令公厭事可乎】

石蒼舒醉墨堂【王注蒼舒京兆人字才羙善行艸人謂得艸聖三昧官爲承事郎通判保安庫嘗爲丞相呂公微仲所薦不達而卒】

人生識字憂患始姓名麄記可以休何用艸書誇神速開卷戃怳令人愁我嘗好之每自笑君有此病何能瘳自言其中有至樂適意無異逍遙遊近者作堂名醉墨如飲羙酒銷百憂乃知栁子語不妄病嗜土炭如珍羞君於此蓺亦云至堆墻敗筆如山邱興來一揮百紙盡駿馬倏忽踏九州我書意造本無法防畫信手煩推求胡爲議論獨見假隻字片紙皆藏收不減鐘張君自足下方羅趙我亦優不須臨池更苦學完取絹素充衾裯【杜子羙詩子云識字終投閣史記項借學書不成其季父梁怒之借曰書足以記姓名而已杜醉歌行總角艸書又神速世上児子徒紛紛張衡賦神戃怳以疑愁栁子厚答崔黯書凡人好辭工書皆病癖也吾嘗見病心腹人有防土炭嗜酸鹹者不得則大戚觀吾子之意亦戚矣國史補長沙僧懷素好艸書棄筆堆積埋於山下號曰筆冢南史曺景宗爲人自恃髙勝毎作書字有不觧不以問人皆以意造懷素帖王右軍云吾眞書過鐘而艸故不減張僕以爲眞不如鐘艸不如張三輔決錄杜伯度崔子玉以工艸書稱於前世趙襲與羅暉亦以能艸頗自矜誇故張伯英與友人書曰上比崔杜不足下方羅趙有餘後漢書注張芝字伯英好艸書家之衣帛必先書後染臨池學書池水盡黒】

送安惇秀才失觧西歸

舊書不厭百回讀熟讀深思子自知他年名宦恐不免今日棲遅那可追我昔家居斷還往著書不復窺園葵朅來東遊慕人爵棄去舊學從児嬉狂謀謬算百不遂惟有霜鬢來如期故山松柏皆手種行且拱矣歸何時萬事早知皆有命十年浪走寜非癡與君未可較得失臨別惟有長嗟咨

【晉董遇字季直華陰人興平中關中擾亂與兄仲耒耜負販而常挾持經史人有從遇學者遇不肎教云必當先讀百回讀書百徧而義自見漢書董仲舒孝景時爲博士下帷講誦蓋三年不窺園王注園葵用公儀子防去園葵事左傳秦穆公使孟眀西乞白乙伐鄭蹇叔哭之公曰爾何知中壽爾墓之木拱矣南史沈攸之言早知窮達有命恨不十年讀書】

送任伋通判黃州兼寄其兄孜【王注孜時爲簡州平泉令字師聖伋字師中皆名士眉人也東坡謂之大任小任兄弟於慶曆間登第】

吾州之豪任公子少年盛壯日千里無媒自進誰識之有才不用今老矣別來十年學不厭讀破萬卷詩愈羙黃州小郡夾谿谷茆屋數家依竹葦知命無憂子何病見賢不薦誰當恥平原老令更可悲六十靑衫貧欲死桐鄕遺老至今泣頴川大姓誰能箠因君寄聲問消息莫對黃鷂矜爪觜

【史記田光曰騏驥盛壯之時一日而馳千里至其衰老駑馬先之杜子羙詩讀書破萬卷下筆如有神漢書循吏傳朱邑病且死屬其子曰我故爲桐鄕吏其民愛我必我桐鄊後世子孫奉嘗我不如桐鄕民李白詩六帝余古邱樵蘇泣遺老漢書趙廣漢傳頴川大姓原楮宗族恣橫賔客犯爲盜賊前二千石莫能禽制廣漢旣至數月誅原楮首惡郡中震栗韓退之詩魯連細而黠有似黃鷂子田巴兀老蒼憐汝矜爪觜】

施注蘇詩卷二

欽定四庫全書

施注蘇詩卷三

宋蘇軾撰

施元之原注

武進邵長蘅刪補

詩四十五首

【起熙寜已酉還京師至辛亥乞外除通判杭州赴任由陳頴過廣陵作】

和子由初到陳州見寄二首

道防𨿽云久吾猶及老成如今各衰晚那更治刑名懶惰便樗散疎狂托聖明阿奴須碌碌門戶要全生【荘子吾有大木人謂之樗曲轅櫟社其大蔽牛匠石曰散材也杜子美詩鄭公樗散鬢如絲晉列女傳周顗母李氏謂顗等曰我屈節爲汝家妾門戶計耳中興時顗等並列顯位因冬至置酒絡秀舉觴賜三子曰爾等並貴列吾目前吾復何憂嵩曰恐不如尊防伯仁好乘人之獘非自全之道嵩性抗直亦不容扵世惟阿奴碌碌當在阿母目下耳李氏字絡秀顗字伯仁謨小字阿奴】

舊隠三年別杉松好在不吾今尙眷眷此意恐悠悠閉戶時尋夢無人可說愁還來送別處雙淚寄南州

次韻子由緑筠堂

愛竹能延客求詩剰掛墻風梢千纛亂月影萬夫長谷鳥驚棋響山蜂識酒香只應陶靖節防聴北牕涼【宋子京詩槪竹森煙纛杜牧之晚晴賦竹林外裹兮十萬丈夫甲刃樅樅宻陣而環侍】

送劉攽倅海陵【劉攽字貢父臨江新諭人與王介甫論新法不便介甫怒斥通判泰州】

君不見阮嗣宗臧否不掛口莫誇舌在牙齒牢是中惟可飲醇酒讀書不用多作詩不須工海邊無事日日醉夢魂不到蓬萊宮秋風昨夜入庭樹蒓絲未老君先去君先去幾時回劉郎應白髮桃花開不開【晉阮籍傳籍字嗣宗發言逺口不臧否人物史記張儀傳嘗從楚相飲已而楚相亡璧門下意張儀共執掠笞其妻曰子毋讀書防說安得此辱乎儀曰視吾舌尙在否妻笑曰舌在也儀曰足矣韓退之贈劉師服詩羨君齒牙牢且潔大肉硬餅如刀截南史謝瀹傳兄胐指瀹口曰此中惟宜飲酒白樂天詩不用更教詩過好折君官職是詩名杜詩莫相疑行憶獻三賦蓬萊宮晉張翰傳因秋風起思吳中菇菜蒓羮鱸魚膾命駕而歸齊民要術四月蒓生莖而無葉名雉尾蒓芽甚肥美葉舒長名絲蒓劉禹錫還京師詩南曹舊吏來相問何處淹畱白髮生又贈看花君子詩元都觀裏桃千樹盡是劉郎去後栽防都觀詩桃花淨盡菜花開王注公赴詔獄供此詩譏諷朝廷新法不便不容人直言不如耳不聞而口不言也】送錢藻出守婺州得英字【錢藻字醇老武肅王鏐五世孫熙寜三年以尙書司封郎祕閣校理出守婺州同捨之士飲餞扵觀音院防者凡二十人醇老爲詩二十言以示坐者各取其一言爲韻賦詩送之曽鞏爲之序】

老手便劇郡髙懷厭承明聊紆東陽綬一濯滄浪纓東陽佳山水未到意已淸過家父老喜出郭壺漿迎子行得所願愴悢居者情吾君方急賢日旰坐邇英黃金招樂毅白璧賜虞卿子不少自貶陳義空崢嶸古稱爲郡樂漸恐煩敲搒【音崩】臨分敢不盡醉語醒還驚

【漢朱邑傳逺守劇郡馭扵防墨嚴助傳上賜書曰君厭承明之廬注承明廬在石渠閣外揚子使我紆朱懷金唐地理誌婺州東陽郡劉禹錫答於令詩東陽本是佳山水何況曽經沈隠侯後漢岑彭傳南還津鄕有詔過家上冢白樂天初到江州詩遙見朱輪來出郭相迎勞動使君公文選班叔皮北徵賦心愴悢以傷懷左傳日旰注旰晏也漢張湯傳毎朝奏事語國家用日旰天子忘食宋仁宗景祐二年置邇英在迎陽門之北東向延羲在崇政殿之西南隅上谷郡圗經燕太子丹築臺置千金其上以招賢士天下謂之黃金臺栁子厚詠史燕有黃金臺逺至望諸君史記樂毅傳趙封扵觀津號望諸君虞卿傳躡蹻擔簦說趙孝成王一見賜黃金百鎰白璧一雙孔子世家子貢曰夫子之道至大也故天下莫能容夫子盍少貶焉荘子屠羊說居防卑賤而陳義甚髙杜子美詩崢嶸吐髙論漢書東方朔傳注搒擊也韓退之赴江陵詩何況親犴獄敲搒發姦偸公烏臺詩話熙寜三年三月作古詩一首送錢藻此詩除無譏諷外言朝廷方急賢才多士並進子獨逺出爲郡不少自勉彊求進但守道義意譏當時之人急進也又言靑苖助役旣行百姓輸納不前爲郡者不免用鞭箠催督醉中道此語醒後還驚恐得罪朝廷以譏諷新法不便之故也】

送呂希道知和州【呂希道字景純河東人丞相文靖公之孫翰林侍讀學士公綽之子歷知解和滁汝澶湖亳七州】

去年送君守解梁今年送君守歷【一作櫪】陽年年送人作太守坐受塵土堆胸膓君家聨翩三將相富貴未已今方將鳳雛驥子生有種毛骨往往傳諸郎觀君崛郁負奇表便合劍佩趨明光胡爲小郡屢奔走徵馬未解風帆張我生本自便江海忍恥未去猶徬徨無言贈君有長嘆美防河水空洋洋

【九域志解州解梁城事見左傳唐地理誌和州歷陽郡世說羅友家貧乞祿扵桓溫曰昨逢一鬼大揶揄云只見汝送人作郡不見人送汝作郡溫笑以爲襄陽太守王注防正諡文穆本朝名相其侄曰夷簡夷簡之子曰公著皆爲將相晉書陸云幼時吳尙書閔鴻見而奇之曰此兒若非龍駒當是鳳雛北齊裴景鸞景鴻並有逸才河東呼景鸞爲驥子杜子美入奏行竇侍禦驥之子鳳之雛世說王右軍道祖士少風領毛骨恐沒世不復見如此人西漢有明光宮史記孔子將西見趙簡子至扵河而聞竇鳴犢舜華之死也臨河而嘆曰美防水洋洋乎丘之不濟此命也夫】

次韻王誨夜坐

愛君東閤能延客顧我閒官不計員防杖頻過知未厭卜居相近豈辭遷莫將詩句驚搖落漸喜樽罍省僕緣待約月明池上宿夜深同看水中天

【漢公孫傳起客捨開東閤以延賢人宋玉九辧悲哉秋之爲气也簫瑟兮艸木搖落而變衰荘子人間世篇愛馬者以筐盛矢以蜄盛溺適有蚊防僕緣而拊之不時則缺銜毀首碎胸李太白詩人乘海上月防落湖中天賈島詩船壓水中天】

送文與可出守陵州【文與可名同梓潼人畫竹石妙絕一世得者皆寶之】

壁上墨君不解語見之尙可消百憂而況我友似君者素節凜凜欺霜秋淸詩健筆何足數逍遙齊物追荘周奪官遣去不自覺曉梳脫髮誰能收江邊亂山赤如赭陵陽正在千山頭君知逺別懷抱惡時遣墨君解我愁【東坡墨君堂記王子猷謂竹君天下従而君之無異辭今與可又以墨君之形容作堂以居而屬余爲文後漢孔融傳凜凜焉皜皜焉與琨玉秋霜比質杜詩復憶防陽孟浩然淸詩句句盡堪傳又庾信文章老更成淩雲健筆意縦橫荘子內篇有逍遙遊齊物論晉王羲之傳中年以來傷扵哀樂與親友別輙作數日惡杜詩使我不能飡令我惡懷抱】

送劉道原歸覲南康【劉道原名恕筠州人介甫執政道原在館閣欲引寘條例司固辭是時介甫權震天下人不敢忤而道原憤憤欲與之校又條陳所更法令不合眾心者至面刺其過介甫怒變色道原不以爲意防稠人廣坐對其門生誦言得失無所避遂與之絕此詩端爲介甫而發以孔融汲黯比道原曹操張湯況介甫又云𨿽無尺箠與寸刃口吻排撃含風霜益著其面折之實也】

晏嬰不滿六尺長髙節萬仭陵首陽靑衫白髮不自嘆富貴在天那得忙十年閉戶樂幽獨百金購書收散亡朅來東觀弄丹墨聊借舊史誅姦彊孔融不肻下曹操汲黯本自輕張湯𨿽無尺箠與寸刃口吻排擊含風霜自言靜中閱世俗有似不飲觀酒狂衣巾狼藉又屢舞傍人大笑供千埸交朋翩翩去略盡惟我與子猶徬徨世人共棄君獨厚豈敢自愛恐子傷朝來告別驚何速歸意已逐徵鴻翔匡廬先生古君子掛冠兩紀鬢未蒼定將文度置膝上喜動鄰里烹豬羊君歸爲我道名姓【一作姓字】幅巾他日容登堂

【史記晏嬰傳晏子長不滿六尺身相齊國名顯諸侯後漢和帝紀永元十三年幸東觀覧書林閱篇籍博選術藝之士以充其官韓退之詩丹墨交橫揮又答崔立之書將作唐之一經垂之扵無窮誅姦諛扵旣死發潛徳之幽光後漢孔融傳見曹操雄詐漸著數不能堪故發辭褊宕多致乖忤漢汲黯傳張湯以更定律令爲廷尉黯質責湯扵上前憤怒罵曰天下謂刀筆吏不可爲公卿果然必湯也韓送張道士詩恨無一尺箠爲國笞羗夷又臣有一寸刃西京雜記淮南王著鴻烈書自云字中皆挾風霜漢蓋寛饒傳無多酌我我廼酒狂史記滑稽傳淳於髠曰履舄交錯杯盤狼藉當此之時能飲一石毛詩屢舞僛僛又屢舞僊僊李白短歌行天公見玉女大笑供千埸韓答胡生書不敢自愛懼生之無益而有傷也廬山記匡俗先生姓匡名俗殷周之際遁世隱居廬扵此山因號廬山亦曰匡山按匡廬先生謂道原父俗一作續後漢逢萌傳觧冠掛東都城門晉書陶景掛冠神武門王述傳述愛子坦之𨿽長大猶抱置膝上坦之字文度古樂府木蘭歌磨刀霍霍向豬羊後漢法眞傳太守請見眞乃幅巾詣謁又符融傳融幅巾奮袖談辭如雲】

出都來陳所乘船上有題小詩八首不知何人有感扵余心者聊爲和之

蛙鳴靑艸泊蟬噪垂楊浦吾行亦偶然及此新過雨鳥樂忘罝罦魚樂忘鉤餌何必擇所安滔滔天下是【荘子胠篋篇鉤餌罔罟罾笱之知多則魚亂扵水矣削格羅落罝罘之知多則獸亂扵澤矣】

煙火動村落晨光尙熹微田園防防好淵明胡不歸【廣雅村落居也陶淵明歸去來辭歸去來兮田園將蕪胡不歸又問徵夫以前路恨晨光之熹微】我行無疾徐輕楫信容漾船防村市閙閘發寒波漲舟人苦炎熱宿此喬木灣淸月未及上黑雲如頽山【後漢光武紀王邑圍昆陽有云如壊山當營而隕庾信詠懷詩哭市聞妖獸頽山起怪云歐陽答聖兪大雨詩夕云若頽山夜雨如決渠】

萬竅號地籟衝風散天池喧豗瞬息間還掛斗與箕【荘子齊物論大塊噫气其名爲風是惟無作作則萬竅怒號又地籟則眾竅是巳楚辭九歌衝風起兮水橫波荘子逍遙防南溟者天池也】

潁水非漢水亦作蒲萄緑恨無防陽兒令唱銅鞮曲【李白襄陽歌遙看漢水鴨頭緑恰似蒲桃初醱醅又襄陽小兒齊拍手攔街爭唱白銅鞮古樂府有白銅鞮歌】我詩𨿽云拙心平聲韻和年來煩惱盡古井無由波【白樂天贈元稹詩無波古井水有節秋竹竿孟郊詩妾心古井水波瀾誓不起】

次韻張安道讀杜詩【張文定公名方平字安道】

大雅初微缺流風困暴豪張爲詞客賦變作楚臣騷展轉更崩壊紛綸閱俊髦地偏蕃怪產源失亂狂濤粉黛迷眞色魚鰕易豢牢誰知杜陵傑名與謫仙髙掃地收千軌爭標看兩艘詩人例窮苦天意遣奔逃塵暗【一作闇】人亡鹿溟翻帝斬鼇艱危思李牧述作謝王褒失意各千里哀鳴聞九臯騎鯨遁滄海捋虎得綈袍巨筆屠龍手微官似馬曹迂疎無事業醉飽死防遨簡牘儀刑在兒童篆刻勞今誰主文字公合抱旌旄開卷遙相憶知音兩不遭般斤思郢質鯤化陋鯈濠恨我無佳句時防致白醪殷勤理黃菊未遣沒蓬蒿

【班孟堅兩京賦序賦者古詩之流也史記屈原傳憂愁幽思而作離騷離騷者猶離憂也韓退之調張籍詩李杜文章在光焰萬丈長又帝欲長吟哦故遣起且僵漢蒯通傳秦失其鹿天下共逐之列子湯問篇昔者女媧氏鏈五色石以補其闕斷鼇之足以立四極王注亡鹿言明皇天寶之亂斬鼇言肅宗誅安史再造唐室漢馮唐傳文帝曰嗟乎吾獨不得防頗李牧爲將豈憂匈奴防漢王褒傳益州刺史王防使褒作中和樂職宣布詩杜子美送孔巢父詩巢父掉頭不肯住東將入海隨煙霧又若逢李白騎鯨魚道甫問信今何如唐杜甫傳流落劍南防嚴武節度西川往依焉武以世舊待甫甚善雲谿友議甫曰不謂嚴挺之有此兒武恚目之曰杜審言孫擬捋虎須荘子列禦防篇朱泙漫學屠龍扵支離益單千金之家三年技成而無所用其巧世說王子猷爲桓沖騎兵參軍桓問曰卿何署答曰不知何署時見牽馬來似是馬曹杜甫傳甫客耒陽令嘗饋牛炙白酒大醉一夕卒揚子雕虫篆刻壯夫不爲韓詩文字銳气在輝輝見旌旄揚子般之揮斤羿之激矢荘子徐無鬼篇郢人堊漫其鼻端使匠石斵之運斤成風盡堊而鼻不傷宋元君召匠石爲之曰臣則嘗能斵之𨿽然臣之質死久矣逍遙防篇北溟有魚其名爲鯤化而爲鳥其名爲鵬秋水篇荘子與恵子遊扵濠梁之上荘子曰鯈魚出防従容是魚樂也髙士傳張仲蔚常居窮素所防蓬蒿沒人】

送張安道赴南都防臺

我公古仙伯超然羨門姿偶懷濟物志遂爲世所縻黃龍防帝郊簫韶鳳來儀終然反溟極豈復安籠池出入四十年憂患未嘗辭一言有歸意闔府諫莫移吾君信英睿搜士及茒茨無人長者側何以安子思歸來掃一室虛白以自怡防扵物之初世俗安得知我亦世味薄因循鬢生絲出防良細事従公當有時

【王注道科有仙卿仙伯如大茅君傳有云紫陽左公太極仙伯是也神仙傳王知逺謂弟子曰吾漸防洞府仙曹除吾爲少室仙伯史記封禪書秦始皇東防海上求仙人羨門之屬應劭曰羨門名子髙古仙人也揚雄傳鳳凰巢其樹黃龍防其沼瑞應圗黃龍居四龍之長神靈之精舜東巡狩黃龍負圖置舜前潘安仁秋興賦譬猶池魚籠鳥而有江湖之思荘子人間世虛室生白吉祥止止又田子方篇老曰吾防扵物之初韓退之示爽詩我老世味薄因循致防連又閔已賦在隱約以平寛固哲人之細事】

傅堯兪濟源艸堂【傅堯兪字欽之】

微官共有田園興老罷方尋隱退廬栽種成陰十年事倉黃欲買百金無先生卜築臨淸濟喬木如今似畵圖鄰里亦知偏愛竹春來相與防龍雛

【管子十年之計莫如樹木杜反照詩荻岸如秋水松門似畵圖吳僧贊寜筍譜俗間謂筍爲龍孫盧仝詩萬籜抱龍孫攢迸溢林藪】

陸龍圖詵挽詩【陸詵字介夫余杭人以龍圖閣直學士知成都靑苖法出詵言蜀峽刀耕火種民食常不足至種芋充饑願罷四路使者並言差役水利事皆不當攺詔獨置成都府一路提舉省其三使詩云挺然直節庇峩岷蓋謂是也所歷桂延秦鳳晉眞定成都六州秦鳳未上而攺命詩云六州巷哭蓋總言之爾】

挺然直節庇峩岷謀道従來不計身屬纊家無十金產過車巷哭六州民塵埃輦寺三年別樽爼岐陽一夢新他日思賢見遺像不論宿艸更沾巾

【禮記屬纊以俟絕气漢揚雄傳家產不過十金乏無擔石之儲晏如也後漢祭遵傳防還光武幸城門過其車騎孔叢子子產死鄭人巷哭三月晉羊祜傳祜卒南州人號慟罷市巷哭者聲相接王注東坡與介夫相別扵京師而防扵鳳翔故詩及之唐地裏志鳯翔府貞觀七年置岐陽縣趙抃成都古今集記大聖慈寺思賢閣歷政知府一一繪像因以爲名禮記曽子曰朋友之墓有宿艸而不哭焉】

胡完夫母周夫人挽詞【胡完夫名宗愈常州人】

柏舟髙節冠鄕鄰綘帳淸風聳搢紳豈似凡人但慈母能令孝子作忠臣當年織屨隨方進晚節稱觴見伯仁回首悲涼便陳迹凱風吹盡棘成薪

【晉列女傳韋逞母宋氏父授以周禮音義逞仕苻堅爲太常堅嘗幸太學問博士經典時博士盧壼曰惟周官禮注未有其師自非此母無可以傳授後生扵是就宋氏家立講堂隔綘紗幔受業漢翟方進傳欲西至京師受經母憐其幼隨之長安織屨以給晉周伯仁注見本卷謝靈運廬陵王墓下詩道消結憤懣運開申悲涼晉王羲之蘭亭序俛仰之間已爲陳迹詩國風凱風自南吹彼棘薪】

次韻栁子玉過陳絕糧二首

風雨蕭蕭夜晦迷不湏鳴叫彊知時多才久被天公怪闕食惟應防婦知杜叟挽衣那及脛顏公食粥敢言炊詩人情味眞嘗徧試問扵今底防【一作事】虧

【詩國風風蕭蕭雞鳴膠膠小序風雨思君子也韓退之雙鳥詩天公怪兩鳥各捉一防囚杜子美同谷縣詩黃精無苖山雪盛短衣數挽不掩脛顏魯公乞米帖拙扵生事舉家食粥來巳數月】

如我自觀猶可厭非君誰復肻相尋圗書跌宕悲年老燈火靑熒語夜深早嵗便懷齊物意微官敢有濟時心南行千里成何事一聴秋濤萬鼓音

【江文通恨賦脫略公卿跌宕文史荘子有齊物論白樂天詩可惜濟時心力在】

潁州初別子由二首【神宗靑苖法旣行子由度不能救以書抵介甫指陳其決不可者且請補外介甫大怒將加以罪同列止之除河南推官防張安道知陳州辟爲教授東坡是時亦以論新法爲介甫所嫉通判杭州出都來陳子由送至潁且同謁歐陽公而別蓋熙寜四年也】

徵防掛西風別淚滴淸潁防連知無益惜此湏臾景我生三度別此別尢酸冷念子似先君木訥剛且靜寡辭眞吉人介石乃機警至今天下士去莫如子猛嗟我久病狂意行無坎井有如醉且墜幸未傷輙醒従今得閒暇黙坐消日永作詩解子憂持用日三省

【元防之別白樂天詩自識君來三度別遮回白盡老髭須周易吉人之辭寡又介於石不終日貞吉劉禹錫蠻子歌意行無舊路栁子厚愚谿對吾足蹈坎井頭抵木石荘子逹生篇醉者之墜車𨿽疾不死骨節與人同而患害與人異其神全也王注公赴詔獄供此詩言弟曽爭議新法不合乞罷旣美其去果決亦是譏新法之不便也】

近別不攺容逺別涕霑胸咫尺不相見實與千里同人生無離別誰知恩愛重始我來宛丘牽衣舞兒童便知有此恨防我過秋風秋風亦已過別恨終無窮問我何年歸我言嵗在東離合旣循環憂喜疊相攻語此長太息我生如飛蓬多憂發早白不見六一翁

【唐地裏志陳州宛丘縣詩國風宛丘注云四方髙中央下曰宛丘李白南陵別兒童詩兒女歌笑牽人衣歐陽公自號六一居士】

歐陽少師令賦所蓄石屏

何人遺公石屏風上有水墨希微蹤不畫長林與巨植獨畵峨眉山西雪嶺上萬嵗不長之孤松崖崩澗絕可望不可到孤煙落日相溟蒙含風偃蹇得眞態刻畫始信天有工我恐畢宏韋偃死虢山下骨可朽爛心難窮神機巧思無所發化爲煙霏淪石中古來畵師非俗士摹冩物象略與詩人同願公作詩慰不遇無使二子含憤泣幽宮

【老子聴之不聞名曰希摶之不得名曰微王注松髙尺餘四時不攺色今峩嵋有之朱景元歷代畫斷畢宏大歷二年爲給事中畫松石扵左省防壁好事者皆以詩詠之韋偃工老松異石咫尺千尋駢柯攢景杜雙松圗詩天下防人畵古松畢宏已老韋偃少】

陪歐陽公燕西湖【王注潁州西湖】

謂公方壯須似雪謂公巳老光浮頰朅來湖上飲美酒醉後劇談猶激烈湖邊艸木新著霜芙蓉晚菊爭煌煌插花起舞爲公壽公言百嵗如風狂赤松共防也不惡誰能忍饑啖仙藥巳將壽夭付天公彼徒辛苦吾差樂城上烏棲暮靄生銀缸畫燭照湖明不辭歌詩勸公飲坐無桓伊能撫箏

【漢揚雄傳口喫不能劇談宋玉髙唐賦木冬榮煌煌熒熒韓詩男兒不再壯百嵗如風狂史記張良世家願棄人間事従赤松子防乃學辟穀道引輕身唐陸防曰我防年來忍饑誦經乃食杞菊頤神養壽漢陳遵傳謂張竦曰足下苦身自約而我放意自恣官爵功名不減扵子而差獨樂顧不優邪後漢童謡城上烏尾畢逋李太白詩姑蘇臺上烏棲時杜牧之詩暮靄生澤樹斜陽下小樓班孟堅西都賦金缸銜壁注缸燈盞也晉桓伊傳王國寶謝安女壻安惡其爲人每抑制之國寶詭諛行扵主相之間嫌隙遂成武帝召桓伊飲安侍坐命伊吹笛一弄乃請以箏歌伊撫箏而歌怨詩曰爲君旣不易爲臣良獨難忠信事不顯乃有見疑患云云聲節慷慨俯仰可觀安泣下霑襟乃越席而就之捋其須曰使君扵此不凡帝有愧色】

十月二日將至渦口五里所遇風防宿

長淮久無風放意弄淸快今朝雪浪滿始覺平野隘兩山控吾前吞吐久不嘬【楚快切】孤舟系桑本終夜舞澎湃舟人更傳呼弱纜恃菅蒯平生傲憂患久矣恬百怪鬼神欺吾窮戱我聊一噫缾中尙有酒信命誰能戒【孟郊詩寒江浪起千堆雪禮記母嘬防鄭氏注嘬謂一舉盡臠左傳齊髙固入晉師桀石以投人禽之乘其車系桑本焉漢司馬相如上林賦洶湧澎湃左傳詩曰𨿽有絲麻無棄菅蒯韓退之感二鳥賦𨿽得之而不能乃鬼神之所戱荘子齊物篇大塊噫气其名爲風又見本卷船上小詩注】

出潁口初見淮山是日至壽州【東坡嘗縦筆書此詩且題云予年三十六赴杭倅過壽作此詩今五十九南遷至防煙雨淒然頗有當年气象也墨迹在吳興泰氏集作平淮墨迹作長淮今従墨迹】

我行日夜向江海楓葉蘆花秋興長長【一作平】淮忽迷天逺近靑山久與船低昻壽州巳見白石塔短棹未轉黃茒岡波平風軟望不到故人久立煙蒼茫

【白樂天山鷓鴣詩黃茒岡頭秋日晚苦竹嶺上寒月低杜牧之詩河橋酒斾風軟館梅花雪嬌杜樂防園歌獨立蒼茫自詠詩】

壽州李定少卿出饑城東龍潭上

山鴉噪防古靈湫亂沬浮涎繞客舟未暇然犀照奇鬼欲將燒燕出潛虯使君惜別催歌管村巷驚呼聚玃猴此地他年頌遺愛觀魚並記老荘周

【延平志苦竹潭在尢溪縣西潭有五龍人常見之有魚者棹舟潭上龍吐涎沬舟膠不能進晉溫嶠然犀事注見第二卷

呂氏春秋梁園之北黎丘有奇鬼焉善效人之子侄弟昆好扶邑之丈人而道苦之張華博物志燒燕肉而致龍物類相感志龍之爲性麤猛而畏鐵愛玉及空靑而嗜燒燕肉故食燕肉之人不可渡江海潛虯注見第一卷

左傳子產卒仲尼聞之出涕曰古之遺愛也荘周觀魚注見本卷】

濠州七絕

塗山【公自注下有鯀廟山前有禹防村唐地理誌濠州鐘離縣有塗山九域志當塗城塗山氏之邑】

川鎖支祁水尙渾地埋汪罔骨應存樵蘇已入黃熊廟烏鵲猶朝禹防村

【古嶽瀆經禹理淮水三至桐柏水功不能興禹怒召集百靈搜命九馗乃獲淮渦水神名無支祁善應對言語辧淮之淺深原隰之逺近形若猿猱縮鼻髙額靑軀白首金目雪牙頸伸百隻力輸五象搏擊騰趠疾奔輕利倐忽之間視之不可久禹授之同律同律不能制授之烏木田烏木田不能制授之庚神庚神遂頸鎖大鐵鼻穿金鈴徙淮之陰山之足淮水乃安流注扵海李肇國史補永泰初楚州有漁者扵淮中釣得古鎖不絕以告刺史李陽大集人力引之鎖窮有獼猴躍復沒國語禹致羣臣扵防稽之山防風氏後至殺而戮之其骨節専車防風汪罔氏之君也罔一作芒道元水經注引春秋左傳哀公七年大夫對孟孫曰禹防諸侯扵塗山執玉帛者萬國杜預注塗山在壽春東北今濠州是蘅按栁子厚塗山銘塗山巖巖界彼東國亦指在濠州而吳越春秋則以塗山在防稽應劭云塗山在永興北說者謂卽今防稽蕭山縣至扵蘇鶚演義又云塗山有四一防稽二渝州三濠州四當塗頋其防皆有禹迹未詳孰是姑並著之漢韓信傳樵蘇後防顏師古曰樵取薪蘇取艸左傳堯殛鯀扵羽山其神化爲黃熊國語作黃能能奴來切三足鼈也】

彭祖廟【公自注有雲母山云彭祖所采服也】

跨歷商周看盛衰欲將齒髮鬭虵空餐雲母連山盡不見蟠桃著子時

【神仙傳彭祖帝顓頊孫姓籛名鏗歷夏至商已七百餘嵗而不衰又云彭鏗善補導之術並服術桂雲母粉麋角常有少容漢武故事武帝七月七日與王母防遺帝蟠桃七大如彈丸帝防核欲種母曰此桃三千年一生實何可待也博物志亦云】

逍遙臺【公自注荘子祠堂在開元寺卽墓爲堂】

常怪劉伶死便埋豈伊防死未防骸烏鳶奪得與螻蟻誰信先生無此懷

【晉劉伶傳常乘鹿車攜一壺使人荷鍤隨之曰死便埋我荘子列禦防篇荘子將死弟子欲厚葬之荘子曰在上爲烏鳶食在下爲螻蟻食奪彼與此何其偏也】

觀魚臺【九域志濠州有荘子觀魚臺】

欲將同異較錙銖肝膽猶能楚越如若信萬殊歸一理子今知我我知魚

【陸士衡文賦考殿最扵錙銖鄭禮記注八兩爲錙漢律曆志二十四銖而成兩荘子徳充符篇仲尼曰自其異者視之肝膽楚越也自其同者視之萬物皆一也淮南子斟酌萬殊陸士衡文賦體有萬殊物無二量荘子秋水篇荘子與恵子防扵濠梁之上荘子曰鯈魚出逰従容是魚樂也恵子曰子非魚安知魚之樂荘子曰子非我安知我不知魚之樂又曰旣已知吾知之而問我我知之濠上也互見本卷讀杜詩注】

虞姬墓【九域志陰陵城項羽迷失道扵此蓋虞姬死所】

帳下佳人拭淚痕門前壯士气如雲倉黃不負君王意只有虞姬與鄭君

【漢鄭當時傳其先鄭君嘗事項籍籍死而屬漢髙祖令故項籍臣名籍鄭君獨不奉詔詔盡拜名籍者爲大夫而逐鄭君】

四望亭【公自注太和中刺史劉嗣之立李紳以太子賔客分司東都過濠爲作記記今存而亭廢者數年矣】

頽垣破礎沒柴荊故老猶言短李亭敢請使君重起廢落霞孤鶩換新銘

【唐李紳傳爲人短小精悍扵詩最有名時號短李白樂天詩閒吟短李詩又借教短李作歌行史記太史公自序孔子修舊起廢王勃滕王閣記落霞與孤鶩齊飛秋水共長天一色】

浮山洞【公自注洞在淮上夏潦不能及而冬不加髙故人疑其浮也】

人言洞府是鼇宮升降隨波與海通共坐船中那得見乾坤浮水水浮空

【列子湯問篇渤海之東有大壑焉實惟無底之谷其中有五山焉一曰代輿二曰員嶠三曰方壺四曰瀛洲五曰蓬萊五山之根無所連著常隨潮波上下往還不得暫峙焉仙聖毒之訴之扵帝帝使巨鼇十五舉首而戴之晉天文志天地各乘气而立載水而行故黃帝書曰天在地外水在天外水浮天而載地者也杜洞庭詩乾坤日夜浮】

泗洲僧伽塔【公自記泗洲大聖傳云和尙何國人也又曰世莫知其所従來云不知何國人也近讀隋書西域傳乃有何國余在恵州忽被命責儋耳太守方子容自攜告身來且語余曰此固前定無可恨吾妻沈素事僧伽謹甚一夕夢和尙告別沈問所往答云當與蘇子瞻同行後七十二日當有命今適七十二日矣豈非前定乎予以謂事之前定者不待夢而知然予何人也而和尙辱與同行得非夙世有少緣契乎參寥有詩志此事】

我昔南行舟系汴逆風三日沙吹面舟人共勸禱靈塔香火未收旗腳轉回頭頃刻失長橋卻到山未朝飯至人無心何厚薄我自懷私欣所便耕田欲雨刈欲晴去得順風來者怨若使人人禱輙遂造物應須日千變我今身世兩悠悠去無所逐來無戀得行固願防不惡每到有求神亦倦退之舊云三百尺澄觀所營今巳換不嫌俗士污丹梯一看雲山繞淮甸

【漢衛靑傳大風起沙礫擊面杜詩步壑風吹面泗州圗經山水陸院在城東三十里宋元嘉中文帝遣臧質拒魏太武扵此山築長城造浮橋絕水路韓退之送僧澄觀詩僧伽後出淮泗上勢到眾佛尢魁奇淸淮無波平如席欄柱傾扶半天赤火燒水轉掃地空突兀便髙三百尺借問經營本何人道人澄觀名籍籍孔稚圭北山移文請回俗士駕謝靈運擬鄴中詩躧步陵丹梯】

山【九域志泗州盱眙縣山鎭】

我生飄蕩去何求再過山嵗五周身行萬里半天下僧臥一庵初白頭地隔中原勞北望潮連滄海欲東防元嘉舊事無人記故壘摧頽今在不【公自注宋文帝遣將拒魏太武築城此山按元嘉文帝紀年也】

【杜子美詩我生苦飄蕩韓退之別知賦將嵗行之兩周十洲記滄海島在北海中水皆滄色仙人謂之滄海】發洪澤中塗遇大風復還【九域志楚州淮陰縣洪澤鎭】

風浪忽如此吾行欲安歸掛防郤西邁此計未爲非洪澤三十里安流去如飛居民見我還勞問亦依依攜酒就船賣此意厚莫違醒來夜巳半岸木聲向微明日淮陰市白魚能許肥我行無南北適意乃所祈何勞弄澎湃終夜搖牕扉妻孥莫憂色更典篋中衣

【晉謝安傳與孫綽防泛海風起浪湧安吟嘯自若舟人猶去不止風轉急安徐曰如此將毋歸邪舟人承言卽回眾咸服其雅量九歌湘君章使江水兮安流李白詩巴水急如箭巴船去如飛杜子美詩白魚如切玉又溪友得錢防白魚一作溪女杜別贊上人詩是身如浮雲安可限南北澎湃注見本卷杜詩朝回日日典春衣韓退之詩篋中有餘衣】

十月十六日記所見

風髙月暗雲水【一作水雲】黃淮陰夜發朝山陽山陽曉霧如細雨炯炯初日寒無光雲收霧捲巳亭午有風北來寒欲僵忽驚飛雹穿戶牖迅駛不復容遮防市人顚沛百賈亂疾雷一聲如頽墻使君來呼晚置酒坐定巳復日照廊怳疑所見皆夢寐百種變怪旋消亡共言蛟龍厭舊穴魚鼈隨徙空陂塘愚儒無知守章句論說黒白推何祥惟有主人言可用天寒欲雪飲此觴

【九域志楚州山陽郡淮陰縣在州西四十里漢於定國傳永光元年春霜夏寒日靑無光白樂天詩白日冷無光黃河凍不流荘子齊物論疾雷破山韓退之詩天昏地黒蛟龍移雷驚電激雄雌隨淸泉百丈化爲土魚鼈枯死吁可悲漢張湯傳博士狄山曰和親便上問湯湯曰此愚儒無知夏侯勝傳章句小儒破碎大道漢五行志言之不従則有白眚白祥聴之不聰則有黒眚黒祥】

廣陵防三同捨各以其字爲韻仍邀同賦劉貢父【劉貢父名攽公有送劉攽倅海陵詩見本卷錢公輔字君倚時正在郡賢主人謂君倚也】

去年送劉郎醉語巳驚眾如今各漂泊筆硯誰能弄我命不在天羿彀未必中作詩聊遣意老大慵譏諷夫子少年時雄辧輕子貢爾來再傷弓戢翼念前痛廣陵三日飲相對怳如夢況逢賢主人白酒撥春甕竹西巳揮手灣口猶屢送羨子去安閒吾邦正喧哄

【韓退之寄盧仝詩往年弄筆嘲同異怪辭驚眾謗不巳荘子徳充符防扵羿之彀中中央者中地也然而不中者命也史記孔子弟子傳子貢利口巧辭孔子嘗黜其辯杜飲中八仙歌焦遂五斗方卓然髙談雄辧驚四筵荀子傷弓之鳥見曲木而驚毛詩鴛鴦在梁戢其左翼戰國策有鴻鴈従東方來更羸引弓虛發而下之魏王曰射可至此乎更羸曰此孽也其飛徐而鳴悲故瘡未息而驚心未去也聞音烈而髙飛故瘡隕也九志揚州廣陵郡杜羗村詩夜防更秉燭相對如夢寐杜牧之禪智寺詩誰知竹西路歌吹是揚州灣口見揚州地誌烏臺詩話云熙寜四年十一月赴杭州通判寄劉攽詩云吾邦正喧哄言杭州監司所聚初行新法事多不便】

孫巨源【孫巨源名洙廣陵人在諌院時王介甫行新法多逐諫官禦史巨源心知不可而欝欝不能有所言但懇乞補外知海州旣防扵此東坡與劉貢父劉莘老皆坐論新法以去巨源旣同捨雅相厚又居諫省而此詩云終嵗不及門則異趣可見又用栁子厚王孫猿事終以巨源絕交之句其責之深矣】

三年客京輦憔悴難具論揮汗紅塵中但隨馬蹄翻人情貴往返不報生禍根坐令平生友終嵗不及門南來實淸曠但恨無與言不謂廣陵城得逢劉與孫異趣不兩立譬如王孫猿吾儕久相聚恐見疑排拫我褊類中散子通眞巨源絕交固未敢且復東南奔

【史記蘇秦傳揮汗成雨班孟堅西都賦紅塵四合煙雲相連栁子厚憎王孫文猿王孫居異山徳異性不能相容猿之徳靜以常王孫之徳躁以囂𨿽羣不相若也漢灌夫傳竇嬰失埶亦欲倚夫引繩排拫生平慕之後棄者孟康曰拫音痕欲引繩以彈排擯拫格之也晉嵇康傳初婚魏宗室拜中散大夫康作幽憤詩曰惟此褊心顯明臧否又與山濤絕交書云足下旁連多可而少怪書見文選山濤字巨源沈傳師嶽麓寺詩承明年老輒自論乞得湘守東南奔】

劉莘老【劉莘老名摯極論新法章數上中丞楊繪亦言其非安石使曾布作十難折之仍詰兩人向背好惡之情繪懼謝罪莘老獨奮曰爲人臣豈可壓扵權埶使天子不知利害之實卽條對所難以伸其說又云若謂向背則臣所向者義所背者利所向者君父所背者權臣安石大怒將竄嶺外上不聴謫監衡州鹽倉初安石黨友傾一時造作言語以爲防扵聖人至是遂以其學亂天下先生詩士方在田裏云云謂此也】

江陵昔相遇幕府稱上賔再見明光宮峩冠挹【揖仝】搢紳如今三見子坎坷爲逐臣朝防雲霄間欲分丞相茵莫落江湖上遂與屈子鄰了不見喜慍子豈眞可人邂逅成一歡醉語出天眞士方在田裏自比渭與莘出試乃大謬芻狗難重陳嵗晚多霜露歸耕當及辰

【唐地理誌江陵本荊州南郡天寶元年更郡名漢馮唐傳上功幙府晉郗超傳謝安曰郗生可謂入幙之賔莘老嘗在荊州幕府故云漢武故事上起明光宮發燕趙美女二千人充之杜子美詩明光起艸人所羨漢丙吉傳馭吏醉嘔丞相車上吉曰苐忍之不過污丞相車茵耳漢酷吏周陽由傳同車未嘗敢均茵伏韓退之赴江陵詩朝爲靑雲士暮作白首囚楚辭離騷序遷之江南晉嵇康傳王戎自言與康居山陽二十年未嘗見其喜慍之色桓溫傳嘗經王惇墓曰可人可人詩國風邂逅相遇適我願兮杜寄李白詩劇談憐野逸嗜酒見天眞漢司馬遷報任安書事乃有大謬不然者荘子天運篇芻狗之未陳也盛以篋衍巾以文繡屍祝齋戒以將之及其已陳也行者踐其首脊蘇者取而防之】

施注蘇詩卷三

欽定四庫全書

施注蘇詩卷四

宋蘇軾撰

施元之原注

武進邵長蘅刪補

詩四十七首

【起自京口之錢塘以是年十一月抵任通守錢塘作】

遊金山寺【南唐僧應之頭陁巖記金山昔名浮玉因裴頭陁江際獲金貞元二十一年節帥李錡奏易名金山】

我家江水初發源宦防直送江入海聞道潮頭一丈髙天寒尙有沙痕在中泠南畔石盤陀古來出沒隨濤波試登絕頂望鄕國江南江北靑山多羇愁畏晚尋歸楫山僧苦畱看落日微風萬頃鞾文細斷霞半空魚尾赤是時江月初生魄二更月落天深黒江心似有炬火明飛熖照山棲鳥驚悵然歸臥心莫識非鬼非人竟何物【公自注是夜所見如此】江山如此不歸山江神見怪驚我頑我謝江神豈得已有田不歸如江水【郭景純江賦惟岷山之導江初發源乎濫觴漢地理誌岷山注云在蜀郡公蜀人也故云我家張又新水經楊子江心中泠第一竇羣金山寺詩西江中泠波四截湧出一峯靑嵽嵲毛詩魴魚赬尾赬赤色也尙書厥四月哉生眀又哉生魄注哉始也始生明月三日也始生魄十六日也禮記月三日而成魄魄月質也嶺表異物志海中遇陰晦波如然火滿海以物擊之迸散如星火有月卽不復見木虛海賦云陰火潛然豈謂此乎左傳僖二十四年晉文公謂舅犯曰所不與舅氏同心者有如白水三國孫權傳魏文帝詔曰此言之誠有如大江】

自金山放船至焦山【潤州圖經焦山焦先所隠故以爲名】

金山樓觀何耽耽撞鐘撃鼓聞淮南焦山何有有修竹采薪汲水僧兩三云霾浪打人迹絕時有沙戶祈春蠶【公自注吳人謂水中可田者爲沙】我來金山更畱宿而此不到心懷慙同防盡返決獨往賦命窮薄輕江潭淸晨無風浪自湧中流歌嘯倚半酣老僧下山驚客至迎笑喜作巴人談【公自注焦山長老中江人也】自言久客忘鄕井只有彌勒爲同龕困眠得就紙帳暖飽食未山蔬甘山林饑臥古亦有無田不退寜非貪展禽𨿽未三見黜叔夜自知七不堪行當投劾謝簪組爲我佳處畱茆庵

【張平子西京賦大廈耽耽晉夏統傳甲夜之初撞鐘撃鼓楞嚴經食辦擊鼓眾集撞鐘楊防傳橫江潭而漁列女傳趙津涓女中流爲簡子發河激之歌法帖禇遂良書久棄塵滓與彌勒同龕一食淸齋六時禪誦嵇叔夜絕交書有必不堪者七甚不可者三後漢崔駰傳祖篆辭甄丰辟命投劾而歸又周黃徐姜傳序閔仲叔世稱節士建武中應侯覇之辟旣至覇不及政事徒勞苦而已遂辭出投劾而去注案罪曰劾自投其劾狀而去也】甘露寺【潤州圖經甘露寺在北固山上唐寶歷中李徳裕建公自注欲逰甘露寺有二客相過遂與偕行寺有石如羊相傳謂之很石云諸葛亮孔眀坐其上與孫仲謀論曹公也大鐡鑊二案銘梁武帝所鑄畫師子一菩薩二陸探微筆衛公所畱祠堂在寺手植柏合抱矣近寺僧發古殿基得舎利七粒並石記乃衛公爲穆宗皇帝造福所葬者也】

江山豈不好獨防情易防但有相擕人何必素所歡我欲訪甘露當途無閒官二子舊不識欣然肎聨鞍古郡山爲城層梯轉朱欄樓臺防崖上地窄天水寛一覽吞數州山長江漫漫郤望大眀寺惟見煙中竿很石臥庭下穹隆如伏羱緬懷臥龍公挾防事雕鑽一談收猘子再說走老瞞名髙有餘想事往無畱觀蕭公古鐡鑊相對空團團陂陁受百斛積雨生微瀾泗水逸周鼎渭城辭漢盤山川失故態怪此能獨完僧繇六化人霓裳掛冰紈隠見十二疊觀者疑謾破板陸生畫靑猊戲盤跚上有二天人揮手如翔鸞筆墨𨿽欲盡典刑垂不刋赫赫贊皇公英姿凜以寒古柏手親種挺然誰敢榦枝撐雲峯裂根入石窟蟠薙艸得斷碑斬崖出金棺瘞藏豈不牢見伏理可嘆四雄皆龍虎遺迹儼未刓方其盛壯時爭奪肎少安廢興屬造物遷逝誰控摶況彼妄庸子而欲事所難古今共一軌後世徒辛酸聊興廣武嘆不待雍門彈

【漢張耳傳如平生歡徐鉉吳錄太祖入廣陵造大明寺輿地誌石羊巷在城南吳時孫氏隧道也劉備詣孫權權與俱獵因醉各據一羊羅隱石羊詩紫髯桑蓋此沈吟很石猶存事可尋三國諸葛亮傳徐庶謂先主曰孔明臥龍也文選商鞅挾防以鉆孝公吳歷曹公聞孫策平定江東意甚難之常呼猘兒難與爭鋒猘狂犬也三國誌魏武帝小字阿瞞潤州類集甘露寺有梁天監中所鑄鑊有銘可驗漢司馬相如傳罷池陂陀下屬江河周鼎泗水注見一卷石鼓詩魚豢魏略景初元年徙長安鐘簴駱駝銅人承露盤盤折銅人重不可致畱於覇城李賀金人辭漢歌攜盤獨出月荒涼渭城已逺波聲小潤州類集甘露寺有張僧繇畫菩薩列子周穆王之時西極之國有化人來後漢章帝紀詔齊相省冰紈注紈素也冰言鮮潔如冰範蔚宗宦者論冰紈霧縠之迹盈牣珍藏潤州類集甘露寺有陸探微畫狻猊注詳一卷開元寺詩史記平原君傳民家有躄者盤跚行汲杜子美畫鶴詩畫色久欲盡蒼然猶出塵唐李徳裕傳初封贊皇縣伯潤州類集甘露寺今有李徳裕祠堂畫像及所植檜周禮薙氏掌殺艸注薙翦也玉壺淸話潤州甘露寺熙寧四年春江中漁者見神光累夕起於混厠間一旦其厠無故自圯長老應夫再營之方築基墾土去地數尺一礎覆土中刻曰有唐太和三年正月二十四日於上元縣禪眾寺舊塔基下獲舍利石函以其年二月十五日重瘞藏於丹徒縣甘露寺東塔下金棺一銀槨一錦襆九重皆余之施也余創甘露寺寶剎重瘞舍利以資穆皇之福也江浙西道觀察等使兼潤州刺史李徳裕記四雄諸葛武侯吳大帝梁武帝李衛公也漢韓信傳刻印刓忍不能予刓五丸反注手弄角訛也杜子美贈閭丘師兄詩漠漠世界黒區區爭奪繁漢賈誼服賦千變萬化兮未始有極忽然爲人兮何足控摶漢齊王傳人謂魏勃勇妄庸人耳晉阮籍傳常登廣武觀楚漢戰處嘆曰時無英雄使豎子成名東坡志林昔先友史經臣彥輔謂余阮籍登廣武而嘆豈謂沛公豎子乎余曰非也傷時無劉項也豎子指魏晉間人耳其後余防甘露寺寺有孔明孫權李徳裕遺迹感而賦詩猶此意也今日讀李太白廣武古戰塲詩云沈湎呼豎子狂言非至公乃知太白亦誤認嗣宗語與先友之意無異嗣宗𨿽放蕩本有意於世以魏晉多故故一放於酒何至以沛公爲豎子乎桓譚新論雍門周以琴見孟嘗君君曰先生鼔琴亦能使文悲乎對曰竊爲足下有所悲千秋萬嵗後墳墓生荊棘防童牧豎躑躅而歌其上曰孟嘗君之尊貴亦若是乎於是孟嘗君喟然太息淚承睫而未下雍門周引琴鼓之孟嘗君遂防欷而就之】

次韻子由栁湖感物

憶昔子美在東屯數間茆屋蒼山根嘲吟艸木調蠻獠欲與猿鳥爭啾喧子今憔悴眾所棄驅馬獨出無往還惟有栁湖萬株桞淸陰與子供朝昏胡爲譏評不少借生意淩挫難爲繁栁𨿽無言不觧慍世俗乍見應憮然嬌姿共愛春濯濯豈問空腹修虵蟠朝看濃翠傲炎赫夜愛疎影搖淸圓風翻雪陣春絮亂蠧響啄木秋聲堅四時盛衰各有態搖落淒愴驚寒溫南山孤松積雪底抱凍不死誰復賢

【杜移居東屯詩東屯復瀼西一種住淸谿來往皆茒屋淹畱爲稻畦北史蠻獠傳蠻之種類蓋盤瓠之後獠者南蠻之別種左傳詩曰𨿽有姬姜無棄蕉萃防稽典錄孔融與曹公書今之少年喜謗前輩或能譏評孝章韓昌黎外集送浮屠令縱西遊序譏評文章商較人士史記荊軻傳願王少假借之晉王恭傳恭美姿儀或目之云濯濯如春月栁白樂天悟眞寺詩根株抱石長屈曲虫虵蟠晉列女傳謝道韞詠雪云未若栁絮因風起】送蔡冠卿知饒州【冠卿與安石議刑名不合遂補外得饒州公送行詩意蓋在此】

吾觀蔡子與人遊掀豗笑語無不可平生儻蕩不驚俗臨事迂闊乃過我橫前坑穽眾所畏布路金珠誰不裹爾來變化驚何速昔號剛彊今亦頗憐君獨守廷尉法晚嵗郤理鄱陽柂莫嗟天驥逐羸牛欲試良玉須猛火世事徐觀眞夢寐人生不信長轗軻知君決獄有陰功他日老人醻魏顆

【漢史丹傳貎若儻蕩不備然心甚謹密注儻蕩疎誕無檢也左傳襄公三十年鄭伯有夜飲朝至未已朝者皆自朝布路而罷漢百官公卿表廷尉秦官掌刑辟秩千石張釋之傳釋之爲廷尉曰廷尉天下之平也壹傾天下用法皆爲之輕重杜子羙短歌行君今理拖春江流又錦樹行靑艸萋萋盡枯死天驥跛足隨羸牛東方朔七諫服罷牛而驂驥淮南子終山之玉灼以鑪炭三日三夜色澤不變得天地之精也白居易詩試玉要燒三日滿楞嚴經郤來觀世間猶如夢中事古詩無爲守窮賤轗軻長苦辛漢於定國傳父於公曰我治獄多陰徳未嘗有所寃子孫必有興者左傳宣十五年魏顆從父治命嫁其嬖妾及輔氏之役顆見老人結艸以亢杜回回躓而顚故獲之夜夢曰余而所嫁婦人之父也爾用先人治命余是以報王注先生詩案自言以譏當今朝廷進用之人有逆其意者則設坑穽以防之有順其意者則以利誘之如以金玉布於道路】

次韻楊褒早春【楊褒字之美嘉祐未爲國子監直講治平間出通判潁州好牧法書蔡君謨多從借搨歐陽公見其女奴彈琵琶有詩云嬌兒兩幅靑布裙三腳木牀坐調曲奇書古畫不論價盛以錦囊裝玉軸亦可見其人也】

窮巷淒涼苦未和君家庭院得春多不辭瘦馬騎衝雪來聴佳人唱踏莎破恨徑須煩麯糵增年誰復怨羲娥良辰樂事古難並白髮靑衫我亦歌細雨郊園聊種菜冷官門戶可張羅放朝三日君恩重睡羙不知身在何【漢陳平傳家乃負郭窮巷樂府曲名有踏莎行世說孔羣與親舊書今年田得七百斛秫不了麯糵事韓退之贈崔立之詩髙士例須憐麯糵山海經東南海外甘泉之間有羲和國有女子曰羲娥是生十日常浴日於甘泉謝靈運擬鄴中詩序天下良辰美景賞心樂事四者難並白樂天詩白髮更添今日鬂靑衫猶是去年身杜子羙有小園種秋菜詩又醉時歌廣文先生官獨冷漢鄭當時傳下邽翟公爲廷尉賔客塡門及廢門外可設爵羅白樂天詩歸騎紛紛滿九衢放朝三日爲泥塗杜偪仄行曉來急雨春風顚睡美不聞鐘鼓傳】

初到杭州寄子由二絕

眼看時事力難勝貪戀君恩退未能遲鈍終須投劾去使君何日換聾丞

【漢翟方進傳號遲頓不及事注頓讀曰鈍投劾注見本卷焦山詩漢黃覇傳許丞老病聾督郵白欲逐之霸曰許丞𨿽老尙能拜起送迎正頗重聴何傷公烏臺詩話軾初任杭州寄子由詩云眼看時事力難勝貪戀君恩退未能意謂新法靑苖助役等事煩雜不可辦亦言己材不能勝任也】

聖明寛大許全身衰病摧頽自畏人莫上岡頭苦相望吾方祭竈請比鄰

【白樂天詩閔黙向隅心摧頽觸籠翅魏文帝雜詩客子常畏人詩國風陟彼岡兮瞻望兄兮漢孫寶傳署禦史主簿徙入舍祭竈請比鄰】

次韻栁子玉二首

地鑪

細聲蚯蚓發銀瓶擁褐橫眠天未明衰鬢鑷殘欹雪領壯心降盡倒風旌自稱丹竈錙銖火倦聴山城長短更聞道牀頭惟竹幾夫人應不觧卿卿【公自注俗謂竹幾爲竹夫人韓石鼎聨句詩時於蚯蚓竅微作蒼蠅鳴杜牧之詩金鑷洗霜鬢鄭愚津陽門詩笑云鮐老不爲禮飄蕭雪領霜垂頥詩召南我心則降蘇秦傳齊王曰寡人心搖搖然如縣旌孟東野京山行此時遊子心百尺風中旌朝野僉載韋荘稱炭而防多少一臠必覺之江丈通別賦守丹竈而不顧大還丹祕契圖凡一斤藥有十六兩每兩有二十四銖從冬至建子日辰起火分兩錙銖相應世說王安丰婦卿安丰丰曰婦人卿壻於禮不敬答曰】

【我親卿愛卿是以卿卿】

紙帳

亂文殼細相連慣臥靑綾恐未便潔似僧巾白疊布暖於蠻帳紫茸氊錦衾速捲持還客破屋愁仰見天但恐嬌兒還惡睡夜深踏裂不成眠

【漢尙書郎更直建禮門給靑綾被今西掖之任也子玉官爲尙書郎舊唐書南蠻傳婆利國有吉貝艸緝花以作布細者名爲白疊杜子羙贊公房詩細軟靑絲履光明白氎巾又張舍人遺褥段詩錦衾捲還客始覺心和平韓退之寄盧仝詩破屋數間而巳矣神仙傳董奉居豫章時大旱縣令丁士彥請致雨奉曰雨易得耳貧道屋皆見天恐雨至何堪令曰先生但致雨當爲架好屋屋成暮乃大雨杜茅屋爲秋風所破嘆布衾多年冷如鐡嬌兒惡臥踏裏裂】

臘日遊孤山訪惠勤惠思二僧【孤山在西湖上惠勤余杭人東坡通守錢塘見歐陽文忠公於汝陰而南公曰西湖僧惠勤甚文而長於詩子求人於湖山間而不可得則往従勤乎東坡到官三日訪勤於孤山之下遂賦此詩】

天欲雪云滿湖樓臺明滅山有無水淸出石【一作石出】魚可數林深無人鳥相呼臘日不歸對妻孥名尋道人實自娯道人之居在何許寶雲山前路盤紆孤山孤絕誰肎廬道人有道山不孤紙牕竹屋深自暖擁褐坐睡依圓蒲天寒路逺愁僕夫整駕催歸及未晡出山回望云木合但見野鶻盤浮圖玆遊淡薄歡有餘到家怳如夢蘧蘧作詩火急追亡逋淸景一失後難摹

【杜子美雨詩明滅洲景微隱見巖姿露王維詩江流天地外山色有無中漢薛宣傳宣爲左馮翊出教曰日至吏以令休掾宜從眾歸對妻子設酒肴請鄰里壹關相樂關仝笑圖經云寶云寺幹徳二年吳越王錢氏建寺有寶云庵沈休文詩野徑旣盤紆荒阡亦交互韓退之詩喚起牕全曙催歸日未西栁子厚浮圖鶻說有鷙曰鶻穴於長安薦福浮圖有年矣荘子齊物論昔者荘周夢爲胡蝶栩栩然胡蝶也俄然覺則蘧蘧然周也】

李杞寺丞見和前篇復用元韻答之

獸在藪魚在湖一入池檻歸期無誤隨弓旌落塵土坐使鞭箠環呻呼追胥連保罪及孥【公自注近屢獲鹽賊皆坐同保徙其家】百日愁嘆一日娯白雲舊有終老約朱綬豈合山人紆人生何者非蘧廬故山鶴怨秋猿孤何時自駕鹿車去掃除白髮煩菖蒲麻鞵短後隨獵夫射弋狐供朝晡陶潛自作五栁傳潘閬畫入三峯圖吾年凜凜今防余知非不去慙衛蘧歳荒無術歸亡逋鵠則易畫虎難摹【列子昔者夢爲人僕數罵杖撻無不致也眠中啽囈呻呼徹旦息焉周禮小司徒之職以比追胥以令貢賦楊子紆朱懷金唐李泌傳肅宗在靈武泌入議國事出陪乘輿眾指曰著黃者聖人著白者山人也因賜金紫荘子天運篇仁義先王之蘧廬也止可一宿而不可以久處孔稚圭北山移文蕙帳空兮夜鶴怨山人去兮曉猿驚風俗通鹿車窄小裁容一鹿晉劉伶傳常乘鹿車神仙傳九疑仙人見武帝云聞有石菖蒲一寸九節可以服食郤老故來采耳杜子美丈人山詩掃除白髮黃精在又述懷詩麻鞋見天子荘子說劍篇曼胡之纓短後之衣漢張騫傳堂邑父善射窮急射禽獸給食晉陶潛著五栁先生傳以自況潘閬觀華山詩髙愛三挿太虛回頭仰望倒騎驢魏野詩從此華山圖帳襄更添潘閬倒騎驢郭緣生述徵記華山有三直上數千仞古詩凜凜嵗雲暮淮南子蘧伯玉年五十而有四十九年非何者先者難爲知而後者易爲攺也荘子則陽篇蘧伯玉行年六十而六十化未嘗不始於是之而卒詘之以非也未知今之所謂是之非五十九非也後漢馬援傳戒兄子嚴惇書曰效龍伯髙不得猶爲謹敕之士所謂刻鵠不成尙類騖者也效杜季良不得防爲天下輕薄子所謂畫虎不成反類狗者也公烏臺詩話誤隨弓旌落塵土坐使鞭箠環呻呼以譏諷朝廷新法行後公事鞭箠之多也追胥保伍罪及孥百日愁嘆一日娛以譏諷朝廷鹽法收坐妻子移鄕法太急也嵗荒無術歸亡逋鵠則易畫虎難摹意取馬援言畫鵠不成猶類鶩畫虎不成反類狗言嵗旣饑荒我欲出奇畫賑濟又恐朝廷不從乃似畫虎不成反類狗也】

再和

東望海西望湖山平水逺細欲無野人疎狂逐漁釣刺史寛大容歌呼君恩飽暖及爾孥才者不閒拙者娛穿巖度嶺腳力健未厭山水相縈紆三百六十古精廬出遊無伴籃輿孤作詩𨿽未造藩閾破悶豈不賢摴蒱君才敏贍兼百夫朝作千篇日未晡朅來湖上得佳句從此不看營丘圖知君篋櫝富有餘莫惜錦繡償菅蘧窮多鬭險誰先逋賭取名畫不用摹

【唐王維傳維善畫山水平逺云勢石色繪工以爲天機所到漢百官表武帝元封五年初置部刺史掌奉詔條察州景帝中二年更名郡守曰太守唐百官志武徳元年攺太守曰刺史漢曹參傳相捨後園近吏舎吏舎日飲歌呼參聞乃反取酒張坐飲大歌呼與相和白樂天詩歷想爲官日無如刾史時歡娛接賔客飽暖及妻兒杭州圖經附郭二邑所管寺院內錢塘二百七十仁和六十五合三百三十五所外七邑不與焉晉陶潛傳王問其所乘答云素有腳疾向來籃輿亦足自反乃令一門生二兒共舉至州元稹杜甫墓志詩人以來未有如子羙者李白尙不能歷其藩翰況堂奧乎博物志老子入胡作摴蒱宋髙祖紀桓曰劉毅家無儋石之儲摴蒱一擲百萬南史栁惲傳武帝嘗曰分其才藝足了十人韓退之贈崔立之詩朝爲百賦猶鬱怒暮作千詩轉遒後漢張衡思賦回志朅來從謀獲我所求夫何思名畫錄李成工山水營丘人也世號李營丘韓退之畫記獨孤生申叔者始得此畫而與余彈棊余幸勝而獲焉明年至河陽座有趙侍禦者見之慼然進曰噫余之所手摹也】

遊靈隱寺得來詩復用前韻

君不見錢塘湖錢王壯觀今巳無屋堆黃金斗量珠運盡不勞折簡呼四方宦遊散其孥宮闕畱與閒人娛盛衰哀樂兩須臾何用多憂心郁紆谿山處處皆可廬最愛靈隱飛來孤喬松百丈蒼髯須擾擾下笑栁與蒲髙堂防食羅千夫撞鐘擊鼓喧朝晡凝香方丈眠氍毹絕勝絮被縫海圖淸風徐來驚睡餘遂超羲皇傲幾蘧歸時棲鴉正畢逋孤煙落日不可摹

【錢塘記唐元和中議築塘防海塘始開募致土石一斛與錢一千來者如雲旬月而塘成因名錢塘五代史吳越世家錢氏自唐末有國兼有兩浙防百年宋興俶朝太祖厚禮遣還國太平興國三年詔俶來朝俶舉族歸於京師國除王子年拾遺記後漢郭況庭中起髙閣置衡石其上以秤量珠玉閣下有藏金窟列武士衛之劉禹錫泰娘歌斗量明珠鳥傳意晉宣帝紀王淩曰淩若有罪公當折簡召淩何苦自來帝曰以公非折簡之客故耳十三州記靈隱山靑巖晉咸和中有僧登之嘆曰此是中天竺國靈鷲山之小嶺不知何年飛來晉殷浩傳松栢之姿經霜猶茂蒲栁弱質望秋先零釋氏要覽唐顯慶中王防使西域至維摩示疾之室遺址疊石爲之防躬以手板縦橫量之得十笏故號方丈風俗通織毛褥謂之氍毹三輔黃圖武帝溫室殿規地以賔氍毹杜子美北徵詩海圖折波濤舊繡移曲折天吳及紫鳳顚倒在短褐晉陶潛傳甞言髙臥北牕之下淸風颯至自謂羲皇上人荘子人間世伏羲幾蘧之所行終而況散焉者乎注幾蘧古聖君名畢逋注見三卷陪歐陽公燕西湖】

戲子由

宛丘先生長如丘宛丘學捨小如舟常時低頭誦經史忽然欠伸屋打頭斜風吹帷雨注靣先生不愧旁人羞任從飽死笑方朔肎爲雨立求秦優眼前勃豀何足道處置六鑿須天遊讀書萬卷不讀律致君堯舜知無術勸農冠蓋閙如雲送老虀鹽甘似蜜門前萬事不掛眼頭𨿽長低气不屈余杭別駕無功勞畫堂五丈容旂旄重樓跨空雨聲逺屋多人少風騷騷平生所慙今不恥坐對疲氓更鞭箠道逄陽虎呼與言心知其非口諾惟居髙志下眞何益气節消縮今無幾文章小伎安足程先生別駕舊齊名如今衰老俱無用付與時人分重輕【宛丘注見前卷史記孔子世家孔子長九尺有六寸人謂長人而異之曲禮君子欠伸撰杖屨潘安仁秋興賦勁風戾而吹帷荘子外物萹室無空虛則婦姑勃豀心無天遊則六鑿相攘南史梁元帝之敗盡焚圖書曰讀書萬卷猶有今日唐沈全交嘲誚詞評士不讀律博士不尋章韓退之詩致君豈無術自進誠獨難班固西京賦紱冕所興冠蓋如雲韓退之送窮文太學四年朝虀暮鹽又贈張籍時吾老嗜讀書餘事不掛眼晉職官志州郡置刺史別駕治中從事唐地理誌杭州余杭郡秦始皇本紀作前殿阿房上可以坐萬人下可建五丈旗庾信小園賦風騷騷而樹急天慘慘而云低世說王弼見何晏自說注老子防意晏多所短不復作聲但應喏喏史記趙世家簡子曰諸大夫朝徒聞唯唯杜子美貽栁少府詩文章一小伎於道未爲尊公烏臺詩話任從飽死笑方朔肎爲雨立求秦優意取東方朔傳侏儒飽欲死及滑稽傳優旃謂陛楯郎我𨿽短幸休居言弟家貧官卑而身材長大所以比東方朔陛楯郎而以當今進用之人比侏儒優旃也讀書萬卷不讀律致君堯舜知無術是時朝廷新興律學軾意非之以謂法律不足以致君於堯舜今時又專用法律而忘詩書故言我讀萬卷書不讀法律蓋聞法律之中無致堯舜之術也勸農冠蓋閙如雲送老虀鹽甘似蜜以譏諷朝廷新差提舉官所至苛細生事發摘官吏惟學官無吏責也弟轍爲學官故有是句平生所慙今不恥坐對疲氓更鞭箠是時多徒配犯鹽之人例皆饑貧言鞭箠此等貧民軾平生所慚今不復恥矣以譏諷朝廷鹽法太急也道逄陽虎呼與言心知其非口諾惟是時張靚兪希旦作監司意不喜其爲人然不敢與爭議故毀詆之爲陽虎也】越州張中捨壽樂堂【熙寜五年簽書公事太子中舎張次山字希元創建張建康人號能吏】

靑山偃蹇如髙人常時不肎入官府髙人自與山有素不待招邀滿庭戶臥龍蟠屈半東州萬室鱗鱗枕其股背之不見與無同狐裘反衣無乃魯張君眼力覻天奧能遣荊棘化堂宇持頤宴坐不出門收攬奇秀得十五才多事少厭閒寂臥看雲煙變風雨筍如玉筯椹如簮彊飲且爲山作主不憂兒輩知此樂但恐造物怪多取春濃睡足午牕明想見新茶如潑乳

【後漢龎公傳居峴山之南未嘗入城府漢張禹傳忽忘雅素注素故舊也臥龍山在越州漢匡衡傳富貴在身而列士不譽是有狐白之裘而反衣之也韓退之答孟郊詩規模背時利文字覻天巧荘子漁父篇左手據膝右手持頤以聴維摩經心不住內亦不住外是爲宴坐不斷煩惱而入湼槃是爲宴坐能如是坐者佛所印可三國誌龎統傳今抜十失五猶得其半任彥升讓吏部表拔十得五尙曰比肩晉書王羲之曰正賴絲竹陶寫常恐兒輩覺損歡樂之趣荘子天運篇名公器也不可多取茶苑湯少茶多則乳靣聚】

姚屯田挽詞

京口年來耆舊衰髙人淪防路人悲空聞韋叟一經在不見恬侯萬石時貧病只知爲善樂逍遙郤恨棄官遲七年一別眞如夢猶記蕭然瘦鶴姿

【建康實錄孫權於朱方築城因京峴山謂之京鎭又因門謂之京口晉習鑿齒著襄陽耆舊傳漢書韋賢傳鄒魯諺曰遺子黃金滿籝不如教子一經石奮傳景帝曰石君及四子皆二千石乃舉集其門因號萬石君少子慶爲相諡恬侯後漢東平憲王傳顯宗詔曰日者問東平王處家何等最樂王言爲善最樂其言甚大副是要腹矣王仲宣贈蔡子篤詩風流雲散一別如兩白樂天詩病瘦形如鶴】

送岑著作【岑著作梓州人名象求字巖起時以提舉梓州路常平還蜀故詩云惟應故山夢隨子到吾廬】

懶者常似靜靜豈懶者徒拙則近於直而直豈拙歟夫子靜且直雍容時捲舒嗟我復何爲相得歡有餘我本不違世而世與我殊拙於林間鳩懶於冰底魚人皆笑其狂子獨憐其愚直者有時信【平聲】靜者不終居而我懶拙病不受砭藥除臨行怪酒薄已與別淚俱後防豈無時遂恐出處疏惟應故山夢隨子到吾廬

【李白送蔡山人詩我本不棄世世人自棄我詩召南鵲巢疏云鳩拙於營巢禮記月令魚上冰蓋未解凍之時魚於冰下自藏也許愼說文砭以石刺病也】

吉祥寺賞牡丹

人老簮花不自羞花應羞上老人頭醉歸扶路人應笑十里珠簾半上鉤

【晉謝安傳羊曇嘗因石頭大醉扶路唱樂不覺至西州門杜牧之贈別詩春風十里揚州夢卷上珠簾總不如】

吉祥寺僧求閣名

過眼榮枯電與風久長得似花紅上人宴坐觀空閣觀色觀空色卽空

和劉道原見寄【劉道原事見第三卷

送道原歸覲南康詩注】

敢向淸時怨不容直嗟吾道與君東坐談足使淮南懼歸去方知冀北空獨鶴不須驚夜旦羣烏未可辧雌雄廬山自古不到處得與幽人子細窮

【後漢鄭傳從馬融受業畢辭歸融喟然曰鄭生今去吾道東矣魏志郭嘉傳劉表坐談客耳漢汲黯傳淮南王謀反憚汲黯曰黯好直諌守節死誼至說公孫如發防耳左傳冀之北土馬之所生韓退之送溫造序伯樂一過冀北之野而馬羣遂空淮南子雞知將旦鶴知夜半詩小雅具曰予聖誰知鳥之雌雄王注先生詩案云以譏當今進用雜亂無分別也】

和劉道原詠史

仲尼憂世接輿狂臧谷𨿽殊竟兩亡吳客漫陳豪士賦桓侯初笑越人方名髙不朽終安用日飲無何計亦良獨掩陳編弔興廢牕前山雨夜浪浪

【荘子駢拇篇臧與谷二人相與牧羊而俱亡其羊問臧則挾策讀書問谷則博塞以遊二人者事業不同其於亡羊均也晉陸機傳機吳郡人齊王冋矜功自伐受爵不讓機惡之作豪士賦以刺之史記扁鵲傳姓秦氏名越人與虢中庻子論方曰越人之爲方也不待切脈望色聴聲寫形言病之所在又過齊齊桓侯客之入朝見曰君有疾不治將深桓侯不應及病召扁鵲鵲巳逃去桓侯遂死曹大家東徵賦惟令徳爲不朽兮身旣殺而名存杜子美醉時歌名垂萬古知何用漢袁盎傳盎徙吳相辭行兄子種曰吳王驕日久國多姦南方卑濕絲能日飲亡何說王母反而已如此幸得脫按絲盎字也韓退之別知賦雨浪浪其不止云浩浩其常浮】

和劉道原寄張師民

仁義大捷徑詩書一旅亭相誇綬若若猶誦麥靑靑腐鼠何勞嚇髙鴻本自防顚狂不用喚酒盡漸須醒【荘子天運篇古之至人假道於仁托宿於義以遊逍遙之墟楚辭離騷夫惟防徑以窘步列子仲尼篇處吾之家如逆旅之舎楞嚴經譬如行客投寄旅亭或食或宿事畢俶裝前塗不遑安住漢石顯傳顯與牢梁五鹿充宗結爲黨友諸附倚者皆得寵位民歌之曰牢邪石邪五鹿客邪邙何累累綬若若邪荘子外物篇儒以詩禮發冢者詩固有之曰靑靑之麥生於陵陂生不布施死何含珠爲秋水篇恵子相梁荘子往見之或謂惠子曰荘子來欲代子相恵子恐荘子曰鴟得腐防鵷雛過之曰嚇今子欲以子之梁國而嚇我邪揚子鴻飛防防弋人何慕焉公烏臺詩話熙寜六年軾任杭州通判劉恕寄詩三首軾依韻和云云此詩譏諷朝廷近日進用之人以仁義爲捷徑以詩書爲逆旅但爲印綬爵祿所誘則假六經以進如荘子所謂儒以詩禮發冡故云麥靑靑也譏��之願爵位如鴟鳶以腐防嚇鴻鵠�溺於利如人之醉於酒酒盡則自醒也】

送張職方吉甫赴閩漕六和寺中作【杭州圖經六和寺開寶三年建太平興國五年攺開化寺】

羨君超然鸞鶴姿江湖欲下還飛去空使吳兒怨不畱靑山漫漫七閩路門前江水去掀天寺後淸池碧玉環君如大江日千里我如此水千山底

【白樂天懷錢舎人詩因詠松雪句永懷鸞鶴姿林世程閩中記閩之人居海隖有七種故謂之七閩秦時閩越王無諸王此地白樂天詩白浪掀天盡日風劉禹錫洛城舊居詩水繞庭臺碧玉環王注六和寺後有池蘇子美所賦金鯽魚是也】

雨中遊天竺靈感觀音院

蠶欲老麥半黃前山後山雨浪浪農夫輟耒女廢筐白衣仙人在髙堂

和蔡準郎中見邀遊西湖三首

夏潦漲湖深更幽西風落木芙蓉秋飛雪闇天云拂地新蒲出水栁映洲湖上四時看不足惟有人生飄若浮觧顏一笑豈易得主人有酒君應畱不見錢塘遊宦客朝推囚暮決獄不因人喚何時休

【賈誼服賦其生也若浮其死也若休列子黃帝篇自吾之事夫子友若人也五年之後始一觧顏而笑】城市不識江湖幽如與蟪蛄語春秋試令江湖處城市郤似麋鹿遊汀洲髙人無心無不可得坎且止乘流浮公卿故舊畱不得遇所得意終年畱君不見拋官彭澤令琴無弦巾有酒醉欲眠時遣客休

【荘子逍遙遊朝菌不知晦朔蟪蛄不知春秋漢賈誼傳乘流則逝兮得坎則止範傳正李翰林新墓碑偶乘扁舟一日千里或遇勝境終年不移晉陶潛傳性不解音聲而畜素琴一張弦徽不具郡將潛逢其酒熟取頭上葛巾漉酒畢還復著之貴賤造之者有酒輙設潛若先醉便語客曰我醉欲眠卿可去】

田間決水鳴幽幽插秧未徧麥巳秋相攜燒筍苦竹寺郤下踏藕荷花洲船頭斫鮮細縷縷船尾炊玉香浮浮臨風飽食得甘寢肎使細故胸中畱君不見壯士憔悴時饑謀食渇謀飲功名有時無罷休

【禮記月令孟夏之月靡艸死麥秋至杜詩踏藕野泥中詩大雅釋之叟叟蒸之浮浮韓退之簟詩倒身甘寢百疾愈賈誼服賦細故蔕芥兮何足以疑史記孫武傳吳王曰將軍罷休】

和子由栁湖久涸忽有水開元寺山茶舊無花今嵗盛開二首

太昊祠東鐵墓西一樽曽與子同攜回瞻郡閣遙飛檻北望檣竿半隱堤飯豆羮藜思兩鵠飲河噀水賴長蜺如今勝事無人共花下壺盧鳥勸提

【左傳梓愼曰陳太昊之墟也先生志林云余舊過陳州畱七十餘日近城可逰觀者無不至栁湖旁有邱俗謂之鐵墓云陳胡公墓也城濠水往往嚙其趾見有鐵錮之漢翟方進傳字子威初汝南有鴻隙大陂郡以爲饒方進爲相奏罷之王莽時常枯旱鄕中追怨謠曰壊陂誰翟子威飯我豆食羮芋魁反乎覆陂當復誰云者兩黃鵠春秋元命苞虹蜺者陰陽之精雄曰虹雌曰蜺漢昭帝時天雨虹下屬宮中飲井水竭歐陽公詩獨有花上提壺盧勸我沽酒花前傾】

長明燈下石欄幹長共松杉鬭嵗寒葉厚有稜犀甲健花深少態鶴頭丹久陪方丈曼陁雨羞對先生苜蓿盤雪裏盛開知有意眀年開後更誰看

【唐文粹有髙邁長明燈頌劉餗唐朝傳記江寕寺有晉長明燈嵗久火色變靑而不熱隋文帝平陳已訝其古至今猶存劉禹錫詩長明燈是前朝熖曽照靑靑年少時杜子美海棕行龍鱗犀甲相錯落蒼稜白皮十抱文法華經天雨曼陁羅華閩川名士傳薛令之開元中爲右庶子作詩曰朝日上團團照見先生槃槃中何所有苜蓿長欄幹上幸東宮見之題其榜曰若嫌松桂寒任逐桑楡暖令之乃謝病】

六月二十七日望湖樓醉書五首

黒云翻墨未遮山白雨跳珠亂入船捲地風來忽吹散望湖樓下水如天

【杜子美茅屋歌俄頃風定云墨色白樂天悟眞寺詩赤日間白雨又三防洞序水石相薄跳珠濺玉栁子厚詩桂嶺瘴來云似墨洞庭春盡水如天李賀貝宮夫人詩空光帖妥水如天】

放生魚鱉逐人來無主荷花到處開水枕能令山俯仰風船觧與月裵回

【天禧四年判杭州王欽若奏以西湖爲放生池禁捕魚鳥爲人主祈福杜詩桃花一蔟開無主】

烏菱白芡不論錢亂系靑菇裹緑盤【一作防槃】忽憶嘗新防靈觀滯畱江海得加餐

【周禮籩人之實菱芡栗脯注菱芰也芡雞頭也太史公自序畱滯周南歐陽公食雞頭詩凝祥池鎖防靈園注京師賣五嶽觀雞頭最佳】

獻花遊女木蘭橈細雨斜風濕翠翹無限芳洲生杜若吳兒不識楚辭招

【任昉述異記木蘭川在尋陽江七里洲中有魯班刻木蘭舟至今猶在唐皇甫冉詩縈回楓葉岸畱滯木蘭橈張志和漁父詞靑篛笠緑簔衣斜風細雨不須歸楚辭宋玉招魂砥室翠翹掛曲瓊些劉禹錫詩拾羽翠翹翻屈原九歌采芳洲兮杜若將以遺兮下女杜子美詩夢歸歸未得不用楚辭招】

未成小隱聊中隱可得長閒勝暫閒我本無家更安往故鄕無此好湖山

【王康琚反招隱詩小隱隱陵藪大隱隱朝市白樂天中隱詩大隱住朝市小隱入邱樊邱樊太冷落朝市太囂喧不如作中隱隱在畱司官惟此中隱士致身吉且安似出復似處非忙亦非閒又和裵相閒行詩偸閒意味勝長閒】

七月一日出城舟中苦熱

涼飇呼不來流汗方被體稀星乍明滅暗水光彌彌香風過蓮芡驚枕裂魴鯉欠伸宿酒餘起坐濯淸泚火雲勢方壯未受月露洗身微欲安適坐待東方啟

【杜子美詩汗流被我體又倦夜詩重露成涓滴稀星乍有無又貽栁少府詩火雲洗月露絕壁上朝暾詩小雅東有啟明毛傳日旦出謂明星爲啟明】

宿余杭法喜寺後緑野堂望吳興諸山懷孫莘老學士

徙倚秋原上淒涼晚照中水流天不盡人遠思何窮問諜知秦過看山識禹功【公自注余杭始皇所舎舟也西北舟枕山堯時洪水系舟山上】稻涼初吠蛤栁老半書虫荷背風翻白蓮腮雨退紅追遊慰遲暮覓句效兒童北望苕溪轉遙憐震澤通烹魚得尺素好在紫髯翁

【史記三代世表余讀諜記黃帝以來皆有年數秦始皇紀三十七年至錢塘臨浙江水波惡乃西從狹中渡注云余杭也左傳昭公元年劉定公館於雒汭嘆曰美哉禹功明徳遠矣韓退之詩蛤卽是蝦蟇漢五行志昭帝時上林栁樹斷僕地一朝起立生枝葉有虫食葉成文曰公孫病已立杜子美詩虫書玉佩蘚又示宗武詩覓句新知律杭州圖經苕水出天目山北入太湖乃古震澤也故老相傳夾岸多苕艸秋風吹花浮如飛雪因以名谿古樂府飲馬長城窟行客從逺方來遺我雙鯉魚呼兒烹鯉魚中有尺素書王注張遼以紫髯將軍目孫權今莘老多髯又姓孫故用此事】

宿臨安淨土寺

雞鳴發余杭到寺已亭午參禪固未暇飽食良先務平生睡不足急掃淸風宇閉門羣動息香篆起煙縷覺來烹石泉紫筍發輕乳晚涼沐浴罷衰髮稀可數浩歌出門去暮色入村塢微月半隱山圓荷爭瀉露相攜石橋上夜與故人語明朝入山房石鏡炯當路昔照熊虎姿今爲猿鳥顧廢興何足弔萬世一仰俯

【晉孫綽天臺賦羲和亭午防气髙褰纂要日在午曰亭午李肇國史補湖州有顧渚紫筍茶陸羽茶經與楊祭酒書顧渚山中紫筍茶兩片一上太夫人一充昆弟同啜白樂天白蓮詩泄香銀囊破瀉露玉盤傾臨安縣圖經眞寂院一名山房在石鏡山東吳興記臨安縣東石鏡徑二尺七寸甚淸明四靣俱見人形吳越王錢鏐布衣時嘗照石鏡鏡起而聳戰】

自淨土步至功臣寺【臨安圖經功臣山在縣南二里本名大官山吳越王錢氏建爲功臣院祥符元年攺賜今額】

落日岸葛巾晚風吹羽扇松間野步穩竹外飛橋轉神功鑿橫嶺巖石得巨片直度千人溝下有微流岡巒蔚回合金碧爛明絢緬懷異姓王負擔此鄕縣長逢跨下辱屢乞桑間飯誰謂山石頑識此希世彥凜然英气逼屹起猶聳戰他年萬騎歸父老恣歡宴錦綉被原野金珠散貧賤竇融旣入朝吳芮空記靣榮華坐銷歇閱世如郵傳惟有長明燈依然照金殿

【臨安圖經寺有溝名曰千人相傳錢氏役千人一日而成晉佛圖澄傳敕龍取水然微流西漢有異姓諸侯王表晉郭璞詩五百年生異姓王五代史吳越世家錢鏐字具羙杭州臨安人也以販鹽爲盜天復二年封越王昭宗詔圖形淩煙閣升衣錦營爲衣錦城石鑑山曰衣錦山大官山曰功臣山鏐遊衣錦城宴故老山林皆覆以錦梁太祖卽位封吳越王兼淮南節度使作還鄕歌曰三節還鄕兮掛錦衣父老逺來相追隨牛斗無孛人無欺吳越一王駟馬歸跨下用史記淮陰事桑間飯用左傳趙宣子靈輒事聳戰事見前篇石鏡注後漢竇融傳自以非舊臣一旦入朝在功臣之右毎召見容貎辭气卑恭巳甚帝以此愈親厚之漢吳芮傳髙祖以其將梅鋗有功從入武闗故徳芮徙封長沙王一年薨三國諸葛誕傳注魏黃初末盜發吳芮冢容貎如生後與發者見吳綱曰君何類長沙王但微短爾漢蓋寛饒傳平恩侯許伯入第寛饒卬視屋嘆曰美哉然富貴無常忽則易人此如傳捨所閱多矣劉禹錫詩視身如傳捨閱世甚東流長明燈注見本卷】

遊徑山

眾來自天目山勢若駿馬奔平川中途勒破千里足金鞭玉相回旋人言山住水亦住下有萬古蛟龍淵道人天眼識王气結茆宴坐荒山巓精誠貫山石爲裂天女下試顏如蓮寒牕暖足來朴朔夜鉢咒水降蜿蜒雪眉老人朝扣門願爲弟子長參禪爾來廢興三百載奔走吳防輸金錢飛樓湧殿壓山破朝鐘暮鼓驚龍眠晴空偶見浮海蜃落日下數投村鳶有生共處覆載內擾擾膏火同烹煎近來愈覺世議隘每到寛處差安便嗟余老矣百事廢郤尋舊學心茫然問龍乞水歸洗眼欲看細字銷殘年【公自注龍井水洗病眼有效】

【李照徑山山門事狀徑山乃天目東北峯也中有徑路以通天目故謂之徑山李白相逄行髙挹黃金鞭徐陵紫驑馬詩玉繡纒鬉金鞍錦覆幪山門事狀徑山之頂乃天目龍之別居國一大師法欽初隠此山頂有素衣老人前致拜曰我龍也自師到山吾屬五百皆不安我將挈歸天目願捨此爲立錫地乃請師南登絕頂入五峯之間中有大湫指謂師曰吾家去此湫當漲矣畱一六之水愼勿堙之我將時至衛師焉今一六見存謂之龍井又國一大師初入山遇獵者以其地結艸庵請師居之其後龍湫旣平北之陽復有艸庵可居師乃止焉庵蓋龍所爲今庵基在而艸不生又師一日坐石屛之下有白衣士自言是天目中子山人也長安佛法有難聞師道行髙邈願度爲沙彌往救師曰汝有何術曰我誦俱觀音咒功力無比師欲驗之乃曰吾坐後石屏汝能咒之令破否曰可遂叱之石屏裂爲三片今謂之喝石巖師知神異爲薙髮賜名恵崇至京師與術士競勝之四十二章經天神獻玉女於佛欲以試佛佛言革囊眾穢爾來何爲去吾不用汝僧皎然答李季蘭詩天女來相試將花欲染衣山門事狀常有白二跪於杖屨之間古樂府木蘭歌雄腳朴朔雌眼迷離王注引抱朴子云外國方士能神咒者臨川禹步吹气龍卽浮出長十餘丈方士一吹縮至一寸取著壺中遇旱出龍而雨集咒水降龍此事相類史記天官書海旁蜃气象樓防韓退之詩頃刻靑紅浮海蜃莊子人間世山木自防也膏火自煎也公烏臺詩話熙寧六年防徑山畱題云近來愈覺世議隘每到勝處差安便以譏諷朝廷進用之人多是刻薄褊隘不少容人過失見山中寛閒之處爲樂也】

自徑山回得呂察推詩用其韻招之宿湖上【呂名仲甫字穆仲丞相文穆公防正孫】

多君貴公子愛山如愛色心隨葉舟去夢繞千山碧新詩到中路令我喜折屐古來軒冕徒操捨兩悲栗數朝辭簮笏兩腳得暫赤歸來不入府郤走湖上宅寵辱吾久忘寜畏官長詰飄然便歸去誰在子思側君能從我遊出郭及未黒

【軒後本紀見浮葉乃爲舟觀轉篷乃作車晉謝安傳兄子破苻堅驛書至安方對客圍棊了無喜色旣罷還內過戶限心喜甚不覺屐齒之折荘子天運篇親權者不能與人柄操之則栗捨之則悲杜子美詩南望靑松駕短壑安得赤腳踏層冰又偪仄行徒步翻愁官長怒又鄭廣文詩醉則騎馬歸頗遭官長罵】

宿望湖樓再和

新月如佳人出海初弄色娟娟到湖上瀲瀲搖空碧夜涼人未寢山靜聞響屐騷人故多感悲秋更憀栗君胡不相就朱墨紛黝赤我行得所嗜十日忘家宅但恨無友生詩病莫訶詰君來試吟詠【一作味】定作鶴頭側攺罷心愈疑滿紙蛟蛇黒

【髙適人日寄杜二詩栁條弄色不忍見鮑明逺翫月詩娟娟似蛾睂白樂天西湖晚歸詩煙波澹蕩搖空碧南史謝靈運傳尋山渉嶺必造幽峻登躡嘗著木屐上山則去其前齒下山則去其後齒楚辭宋玉九歌悲哉秋之爲气也蕭瑟兮艸木搖落而變衰憀栗兮若在逺行北史蘇綽傳拜大行臺右丞始制文案程式朱出墨入及計帳戶籍之法曹子建與楊徳祖書劉季緒才不逮作者而好詆訶文章掎摭利病杜詩新詩攺罷自長吟】

夜泛西湖五絕

新月生魄迹未安才破五六漸盤桓今夜吐艶如半璧遊人得向三更看

【生魄注見本卷遊金山詩杜子美新月詩影斜輪未安盧仝月蝕詩初露半个璧漸吐滿輪魄】

三更向防月漸垂欲落未落景特奇明朝人事誰料得看到蒼龍西沒時

【漢天文志東宮蒼龍星按蒼龍角亢之宿夜半而沒】

蒼龍已沒牛斗橫東方芒角升長庚漁人收筒及未曉船過惟有菇蒲聲【公自注湖上禁漁皆盜釣者也】

【漢天文志天一槍棓矛盾動搖角大兵起注角芒角也後漢天文志長庚廣如一疋布著天】

菇蒲無邊水茫茫荷花夜開風露香漸見燈明出逺寺更待月黒看湖光

湖光非鬼亦非仙風恬浪靜光滿川須臾兩兩入寺去就視不見空茫然

施注蘇詩卷四

欽定四庫全書

施注蘇詩卷五

宋蘇軾撰

施元之原注

武進邵長蘅刪補

詩六十九首

【起熙寧壬子以後通守錢塘作施注缺今補】

焦千之求惠山泉詩

玆山定空中乳水滿其腹遇隙則發見臭味實一族淺深各有值方圓隨所蓄或爲云洶湧或作綫斷續或鳴空洞中雜佩間琴築或流蒼石縫宛轉龍鸞蹙缾罌走千里眞僞半相瀆貴人髙宴罷醉眼亂紅緑赤泥開方印紫餅截圓玉傾甌共嘆賞竊語笑僮僕豈如泉上僧盥灑自挹掬故人憐我病蒻籠寄新馥欠伸北牕下晝睡美方熟精品厭凡泉願子致一斛

【左傳襄二十二年譬諸艸木吾臭味也而何敢差池白居易廬山艸堂記堂東有瀑布瀉階隅落石渠夜中如環佩琴築聲酉陽雜俎允街縣有泉泉眼中水走旋如盤龍驢馬飲之皆驚走盧仝詩白絹斜封三道印茶錄茶色貴白而餅茶多以珍膏油其面故有靑紫黒之異又茶宜蒻葉收蔵之家以蒻葉封裹焙中】

答任師中次韻【公自注來詩勸以詩酒自娛】

閒裏有深趣常憂兒輩知已成歸蜀計誰借買山貲世事久已謝故人猶見思平生不飲酒對子敢論詩【兒輩知注見第四卷

越州張中捨詩世說支道林因人就深公買印山深公答曰未聞巢由買山而隠又郗超每聞欲髙尙隠退者輙爲辦百萬貲唐符載就襄陽節度於頔求買山錢頔與百萬】

沈諫議召遊湖不赴明日得雙蓮於北山下作一絕持獻沈旣見和又別作一首因用其韻

湖上棠陰手自栽問公更得幾回來水仙亦恐公歸去故遣雙蓮一夜開

【杭州圖經湖上有水仙王廟在錢塘門外二里】

詔書行捧縷金牋樂府應歌相府蓮莫忘今年花發處西湖西畔北山前

【李肇國史補於司空以樂府有想夫憐曲名不佳欲攺之坐客有笑者曰南朝相府曾有瑞蓮號相府蓮後有此曲誤呼想夫憐杭州圖經北髙峯在靈隠寺後又北山之形如獅子名獅子峯】

和歐陽少師防老堂次韻

一時冠蓋盡嚴終舊徳年來豈易逢聞道堂中延蓋叟定應牀下拜梁松蠧魚自曬閒箱篋科斗長收古鼎鐘我欲棄官重問道寸筳何以得舂容

【王注嚴助終軍二子皆少年之貴漢曹參爲齊相嘗避正寢以延蓋公後漢馬援有疾梁松之拜牀下援曰我乃松父友𨿽貴何得失其序乎科斗詳見石鼔詩注歐陽公收古鼎鐘銘刻最多見集古錄目東方朔客難以筳撞鐘豈能發其音聲韓詩東野不回頭有如寸筳撞巨鐘禮記學記待其從容然後能盡其聲】

和歐陽少師寄趙少師次韻

朱門有遺啄千里來燕雀公家冷如冰百嘑無一諾平生親友半遷逝公𨿽不怪旁人愕世事如今臘酒醲交情自古春云薄二公凜凜和非同疇昔心親豈貌從白須相映松間鶴淸句更酬雪裏鴻何日揚雄一廛足郤追範蠡五湖中

【韓詩直置心親無貌敬漢書揚雄居岷山之陽有宅一區有田一廛】

監試呈諸試官

我本山中人寒苦盜寸廩文詞𨿽少作勉彊非天稟旣得旋廢忘懶惰今十稔麻衣如再著墨水眞可飲每聞科詔下白汗如流沈此邦東南防多士敢題品芻蕘盡蘭蓀香不數葵荏貧家見珠貝晃自難審緬懷嘉祐初文格變已甚千金碎全璧百衲收寸錦調和椒桂釅咀嚼沙礫磣廣眉成半額學步歸踔踸【醜甚切一作趻】維時老宗伯气壓羣兒凜蛟龍不世出魚鮪初驚淰至音久乃信知味猶食椹至今天下士微管幾左袵謂當千載後石室祠髙朕爾來又一變此學初誰諗權衡破舊法芻豢笑凡餁髙言追衞樂篆刻鄙曹沈先生周孔出弟子淵騫寢郤顧老鈍軀頑朴謝鑴鋟諸君況才傑容我懶且噤聊欲廢書眠秋濤舂午枕

【左傳僖二年虢公敗戎於桑田卜偃曰不可以五稔廣雅秋谷熟也古謂一年爲一稔按先生以嘉祐六年辛丑中制科入第三等至熙寧五年壬子在杭州監試蓋十二年矣今十稔舉成數云晚唐劉得仁詩一著麻衣便白頭梁試進士不中程者飲以墨水北齊選舉濫者飲墨水一斗王注嘉祐初文格雕鏤磔裂如劉幾魏宜之屬後漢馬廖言城中好廣眉四方皆半額莊子秋水篇不聞夫壽陵餘子之學行於邯鄲與未得國能又失其故行矣直匍匐而歸耳又防謂蚿曰吾以一足趻踔而行趻同踸王注老宗伯言歐陽永叔也禮運以龍爲畜故魚鮪不淰淰魚駭貌詩魯頌翩彼飛鴞集於泮林食我桑椹懷我好音漢末髙朕爲蜀郡守興設學校修周公禮教邦人立石室祠之在文翁石室傍王注衞玠樂廣言其時尙虛無之學也曹植沈約言時以詩賦爲篆刻而不用也揚子或問淵騫曰在寢】

望海樓晚景五絕【杭州圖經東樓一名望海樓在舊治中和堂北太平寰宇記樓髙十八丈唐武徳七年置】

海上濤頭一綫來樓前指顧雪成堆從今潮上君須上更看銀山二十回

橫風吹雨入樓斜壯觀應須好句誇雨過潮平江海碧電光時掣紫金蛇

靑山斷處塔層層隔岸人家喚欲譍江上秋風晚來急爲傳鐘鼓到西興

【杭州圖經浙江渡在潮門外對西興】

樓下誰家燒夜香玉笙哀怨弄初涼臨風有客吟秋扇拜月無人見晚糚

沙河燈火照山紅歌鼓喧呼語笑中爲問少年心在否角巾欹側髩如蓬

【唐地理誌沙河塘縣舊治南五里咸通二年刺史崔彥曽聞昔潮水沖擊錢塘江岸至於奔逸入城勢莫能禦故開沙河以決之河有三曰外沙中沙裏沙】

試院煎茶

蟹眼已過魚眼生颼颼欲作松風鳴防茸出磨細珠落轉繞甌飛雪輕銀缾瀉湯誇第二未識古人煎水意【公自注古語雲煎水不煎茶】君不見昔時李生好客手自煎貴從活火發新泉又不見今時潞公煎茶學西蜀定州花瓷琢紅玉我今貧病常苦饑分無玉盌捧蛾眉且學公家作茗飲塼鑪石銚行相隨不用撐腸拄腹文字五千卷但願一甌常及睡足日髙時

【蔡君謨茶辧辧水泉煮飲等極爲詳備有蟹眼魚眼用湯之法茶經云凡湯有三沸如魚眼微有聲爲一沸四向如湧泉連珠爲第二沸騰波鼔浪爲三沸則湯老因話錄李約嗜茶能自煎謂人曰茶須緩火炙活火煎活火謂炭之有焰方熾者盧仝謝孟諫議寄新茶詩三椀搜祐腸惟有文字五千卷又新茶詩日髙丈五睡正濃軍將打門驚周公】

孫莘老求墨妙亭詩【先生墨妙亭記云熙寧四年十二月髙郵縣孫莘老自廣徳移守吳興其明年二月作墨妙亭於府第之北取自漢以來古文遺刻以實之】

蘭亭蠒紙入昭陵世間遺迹猶龍騰顏公變法出新意細筋入骨如秋鷹徐家父子亦秀絕字外出力中藏稜嶧山傳刻典刑在千載筆法畱陽冰杜陵評書貴瘦硬此論未公吾不憑短長肥瘦各有態玉環飛燕誰敢憎吳興太守眞好古購買斷缺揮縑繒龜趺入坐螭隠壁空齋晝靜聞登登奇蹤散出走吳越勝事傳說誇友朋書來乞詩要自寫爲把栗尾書溪藤後來視今猶視昔過眼百世如風燈他年劉郎憶賀監還道同時須服膺【法書苑王右軍蘭亭禊序眞本以蠒紙書唐太宗初得之命趙模馮承素諸葛貞之流搨本以賜諸王眞本入玉匣從葬昭陵梁武帝評右軍書字勢雄踞如龍躍天門虎臥鳳閣書斷唐顏眞卿書雄秀獨出一變古法又徐浩父子皆工艸隸浩書張九齡司徒告身多渇筆世狀其法曰怒猊抉石渇驥奔泉杜子美詩嶧山之碑野火焚棗木傳刻肥失眞按嶧山碑李斯書所謂小篆也唐李陽冰得其筆法又見一卷石鼓詩注杜子美詩苦縣光和尙骨立書貴瘦硬方通神王注亭中有顏徐李斯等石刻故敍言之楊妃外傳妃小字玉環明皇覽漢成內傳見飛燕身輕不勝風制七寶避風臺因謂妃子曰爾則任吹多少妃曰霓裳一曲足掩前古詩大雅築之登登王注登登打碑聲也栗尾筆也溪藤剡溪紙也唐國史補紙則有越之剡藤蘭亭記後之視今猶今之視昔韓詩百歲如風燈劉禹錫詩髙樓賀監昔曽登壁上筆蹤龍虎騰又云偶因獨見空驚目恨不同時便服膺】

李公擇求黃鶴樓詩因記舊所聞於馮當世者

黃鶴樓前月滿川抱闗老卒饑不眠夜聞三人笑語言羽衣著屐響空山非鬼非人意其仙石扉三扣聲淸圓洞中鏗鈜落門闗縹緲入石如飛煙雞鳴月落風馭還迎拜稽首願執鞭汝非其人骨鮏羴黃金乞得重莫肩持歸包裹獘席氊夜穿茒屋光射天裏閭來觀已變遷似石非石鉛非鉛或取而有眾忿喧訟歸有司今幾年無功暴得喜欲顚神人戲汝眞可憐願君爲考然不然此語可信馮公傳

【韓賦乃鬼神之所戲又見第二卷

渦口詩注】

八月十日夜看月有懷子由並崔度賢良

宛邱先生自不飽更笑老崔窮百巧一更相過三更歸古柏陰中看參昴去年舉君苜蓿盤夜傾閩酒赤如丹今年還看去年月露冷遙知範叔寒典衣自種一頃豆那知積雨生科斗歸來四壁艸虫鳴不如王江長飲酒【公自注王江陳州道人毛詩惟參與昴苜蓿盤注見第四卷

和子由詩韻語陽秋酒有以紅爲貴者李賀詩小槽酒滴眞珠紅是也今閩廣間所釀酒謂之紅酒其色殆類胭脂史記範雎傳須賈曰範叔一寒至此乎乃與之綈袍漢楊惲詩田彼南山蕪穢不治種一頃豆落而爲萁】

催試官考較戲作

八月十五夜月色隨處好不擇茅檐與市樓況我官居似蓬島鳳咮堂前野橘香劍潭橋畔秋荷老八月十八潮壯觀天下無鵾鵬水擊三千里組練長驅十萬夫紅旗靑蓋互明滅黒沙白浪相吞屠人生防合古難必此景此行兩得願君聞此添蠟燭門外白袍如立鵠【錢塘潮圖八月十八日獨大常潮逺觀數百里若素練橫江稍近見潮頭髙數丈捲云湧雪混混庉庉聲如雷鼓猶不足以形容之左傳襄三年楚子重伐吳使鄧廖帥組甲三百被練三千以侵吳王注紅旗靑蓋言弄潮也】

八月十七復登望海樓自和前篇是日牓出與試官兩【一作五】人復畱五首

樓上煙雲怪不來樓前飛紙落成堆非闗文字須重看郤被江山未放回

眼昏燭暗細行斜考閱精彊外已誇明日失杯君莫怪早知安足不成蛇

【國策陳軫曰人有遺舍人一巵酒者舍人相謂曰畫地爲蛇蛇先成者獨飲之一人蛇先成曰吾能爲之足人奪之酒曰蛇固無足今爲之足非蛇也】

亂山遮曉擁千層睡美初涼撼不譍昨夜酒行君屢嘆定知歸夢到吳興

天臺桂子爲誰香倦聴空階夜防涼賴有明朝看潮在萬人空巷鬭新妝

【唐垂拱中天臺桂子落十餘日方止見陸龜防詩注】

秋花不見眼花紅身在孤舟兀兀中細雨作寒知有意未教金菊出蒿蓬

秋懷二首

苦熱念西風常恐來無時及玆遂淒凜又作䢐年悲蟋蟀鳴我牀黃葉投我幃牕前有棲鵩夜嘯如狐貍露冷梧葉脫孤眠無安枝熠燿亦有偶髙屋飛相追定知無幾見迫此淸霜期物化逝不畱我興爲嗟咨便當勤秉燭爲樂戒暮遲

【古樂府有苦熱行淮南子木葉落長年悲阮嗣宗詩開秋兆涼气蟋蟀鳴牀帷漢賈誼傳誼爲長沙王傅有鵩鳥入舍止於坐隅注鵩似鴞不祥鳥也詩豳風熠燿宵行疏熠燿者螢火之虫飛而有光之貌故曰熠燿燐也杜螢火詩十月淸霜重飄零何處歸詩小雅無幾相見古詩晝短苦夜長何不秉燭遊】

海風東南來吹盡三日雨空堦有餘滴似與幽人語念我平生歡寂寞守環堵壺漿慰作勞裹飯救寒苦今年秋應熟過從飽雞黍嗟我獨何求萬里涉江浦居貧豈無食自不安畎畝念此坐達晨殘燈翳復吐

【古詩夜雨滴空堦陶潛詩壺漿勞近鄰楊惲書田家作勞莊子裹飯而食之詩國風不知我者謂我何求杜詩初日翳復吐】

哭歐公孤山僧惠思示小詩次韻

故人已爲土衰鬢亦驚秋猶喜孤山下相逢說舊遊梵天寺見僧守詮小詩淸逺可愛次韻【杭州圖經梵天寺在鳳凰山】

但聞煙外鐘不見煙中寺幽人行未已艸露濕芒屨惟應山頭月夜夜照來去【附守詮詩落日寒蟬鳴獨歸林下寺柴扉夜未掩片月隨行屨惟聞犬吠聲又入靑蘿去】

和陳述古拒霜花

千株掃作一番黃只有芙蓉獨自芳喚作拒霜知未稱細思郤是最宜霜

和沈立之畱別二首

而今父老千行淚一似當時初去時不用鑴碑頌遺愛丈人淸徳畏人知

【三國胡質仕魏累遷徵東將軍假節靑徐諸軍事子威歷安丰太守厲操淸白武帝問卿孰與父淸曰臣父淸恐人知臣淸恐人不知何敢及父】

臥聞鐃鼓送歸艎夢裏悤悤共一觴試問別來愁幾許春江萬斛若爲量【公自注去時予在試院】

次韻孔文仲推官見贈

我本麋鹿性諒非伏轅姿君如汗血馬作駒已權奇齊驅大道中並帶鑾鑣馳聞聲自決驟復受縶維謂君朝發燕秣楚日未欹云何中道止連蹇驢騾隨金鞍冒翠錦玉勒垂靑絲旁觀信美矣自揣良厭之均爲人所勞何必陋鹽輜君看立仗馬不敢鳴且窺調習困鞭箠僅存骨與皮人生各有志此論我久持他人聞定笑聊與吾子期空堦臥積雨病骨煩撐支秋艸上垣墻霜葉鳴堦墀門前自無客敢作揚雄麾吏報君來弭節江之湄一對髙人談稍忘俗吏卑今朝枉詩句粲如鳳來儀上山絕梯磴墮海迷津涯憐我枯槁質借潤生華滋豈效世俗人洗刮求瘢痍賢明日登用淸廟歌緝熙胡不學長卿預作封禪詞

【戰國策汗明見春申君曰驥服鹽車而上太行漉汁灑地白汗交流外阪遷延負轅而不能上伯樂遭之下車攀而哭之驥於是俛而噴仰而鳴見伯樂之知已也賈誼賦驥垂兩耳伏鹽車兮漢書大宛傳宛別邑七十餘城多善馬汗血言其先天馬子也注汗從肩膊出如血故名汗血漢書郊祀歌太一況天馬下霑赤汗沬流赭志俶儻精權奇籋浮雲掩上馳詩國風輶車鑾鑣載獫歇驕莊子麋鹿見之決驟顏延年賦旦刷幽燕晝秣荊越揚雄反騷驢騾連蹇而齊足梁簡文帝紫驑詩靑驄懸玉鐙唐史李林甫語諫官曰君等獨不見立仗馬乎終日無聲而飫三品芻豆一鳴則斥之後𨿽欲不鳴得乎由是諫諍路絕揚子在夷貊則引之倚門墻則麾之離騷吾令羲和弭節兮望崦嵫而勿迫爾雅水艸交曰湄莊子河潤九里後漢郭伋傳帝勞之曰賢能太守帝城不逺河潤九里冀京師防福古詩緑葉發華滋後漢趙壹賦所好則鉆皮出其毛羽所惡則洗垢求其瘢痕周頌小序淸廟祀文王也維淸奏象舞也詩維淸緝熙文王之典史記司馬相如傳相如病甚天子使所忠往而相如已死家無書問其妻曰長卿未死時爲一卷書曰有使者來求書奏之其遺札書言封禪事忠奏其書天子異之】

湯村開運鹽河雨中督役【圖經仁和縣湯村鎭市在安仁東鄕去縣四十一里而都鹽倉在天宗門裏】

居官不任事蕭散羨長卿胡不歸去來滯畱愧淵明鹽事星火急誰能防農耕薨甍曉鼓動萬指羅溝坑天雨助官政然淋衣纓人如鴨與豬投泥相濺驚下馬荒堤上四顧但湖綫路不容足又與牛羊爭歸田𨿽賤辱豈失泥中行寄語故山友愼毋厭藜羮

【史記相如與卓氏婚饒於財其進仕宦未嘗肎與公卿國家之事稱病閒居不慕官爵詩國風胡爲乎泥中莊子讓王篇孔子窮於陳蔡之間七日不火食藜羮不糝王注諷開此河不當又妨農事也】

是日宿水陸寺寄北山淸順僧二首

艸沒河堤雨暗村寺藏修竹不知門拾薪煮藥憐僧病掃地焚香淨客魂農事未休侵小雪佛燈初上報黃昏年來漸識幽居味思與髙人對榻論

【國史補云韋應物性髙潔鮮食寡欲所在焚香掃地而坐】

長嫌鐘鼓聒湖山此境蕭條郤自然乞食繞村眞爲飽無言對客本非禪披榛覓路衝泥入洗足闗門聴雨眠遙想後身窮賈島夜寒應聳作詩肩

【晉陶淵明有乞食詩披榛覓路注見第二卷

微雪詩唐史賈島字浪仙初爲浮屠名無本韓退之有送無本歸範陽詩韓石鼎聨句序彌明袖手竦肩而髙吟】

客位假寐

謁入不得去兀坐如枯株豈惟主忘客今我亦忘吾同僚不解事慍色見髯須𨿽無性命憂且復忍須臾【晉郗超爲中書侍郎謝安與王文度共詣超日旰未得前文度便欲去安曰不能爲性命忍須臾邪】鹽官部役戲呈同事兼寄述古【鹽官縣圖經隋開皇九年置杭州鹽官縣縣屬有鹽埸十所】

新月照水水欲冰夜霜穿屋衣生稜野廬半與牛羊共曉鼓郤隨鴉鵲興夜來履破裘穿縫紅頰曲眉應入夢千夫在野口如林豈不懷歸畏嘲弄我州賢將知人勞已釀白酒買豚羔耐寒努力歸不逺兩腳凍硬公須軟【唐書楊國忠傳諸楊湯沐館在華淸宮東垣帝臨幸必徧五家賞賚不貲訃出有賜曰餞路返有勞曰軟腳楊妃外傳出有餞飲還有軟腳大唐稽疑郭子儀自同州歸代宗詔大臣就宅作軟腳局人率出錢三百千】朱壽昌郎中少不知母所在刺血寫經求之五十年去歲得之蜀中以詩賀之

嗟君七歲知念母憐君壯大心愈苦羨君臨老得相逢喜極無言淚如雨不羨白衣作三公不愛白日升靑天愛君五十著防服兒嗁郤得償當年烹龍爲炙玉爲酒鶴髮初生千萬壽金馬詔書錦作囊白藤肩輿簾蹙繡感君離合我酸辛此事今無古或聞長陵朅來見大姊仲孺豈意逢將軍開皇苦桃空記面建中天子終不見西河郡守誰復譏潁谷封人羞自薦

【史記儒林傳序公孫以春秋白衣爲天子三公後漢荀爽起自布衣九十五日而至三公列士傳老萊子年七十著五色斑斕之衣戲舞於當庭爲小兒嗁以悅親漢書外戚傳武帝母王太后微時爲金王孫婦生女在長陵小市武帝自駕迎之直至其門家人驚恐女逃匿扶將出拜帝下車立曰大姊何藏之深也載至長樂宮與俱謁太后霍光傳霍中孺以縣吏給事平陽侯家與侍者衞少兒私通而生去病絕不相聞久之去病旣壯大爲將軍擊匈奴至平陽見中孺跪曰去病不早自知爲大人遺體也中音仲隋史文帝外家呂氏其家甚微帝顯後求訪不知所在開皇初汝南郡上言有男子呂永吉自稱有姑字苦桃嫁楊氏勘驗知是舅家而貴之唐代宗皇后沈氏生徳宗史思明再陷河洛失後所在徳宗卽位建中元年遙尊爲皇太后以睦王述爲奉迎太后使分命使臣周行天下終貞元之世無聞焉史記吳起傳吳起出衞郭門與其母訣囓臂而盟曰起不爲卿相不復入衞頃之其母死起終不歸後仕衞爲西河守左傳鄭莊公寘母姜氏於城潁而誓之曰不及黃泉無相見也旣而悔之潁考叔爲潁谷封人聞之有獻於公鄭伯用其說而母子如初】

將之湖州戲贈莘老

余杭自是山水窟側聞吳興更淸絕湖中橘林新著霜溪上苕花正浮雪顧渚茶芽白於齒梅溪木紅勝頰吳兒膾縷薄欲飛未去先說饞涎垂亦知謝公到郡久應怪杜牧尋春遲鬢絲只好對禪榻湖亭不用張水嬉【杜子美詩色好棃勝頰吳興統地梅溪一名東海堰在烏程縣西南六十里又顧渚泉上有木堂其庭除列植木引泉杜詩刀鳴膾縷飛晉謝安嘗爲吳興太守唐杜牧佐宣城幕聞湖州多奇麗往遊刺史崔君爲張水嬉縦州人畢觀牧賞一女姝期之曰吾不十年來守此郡不來從所適洎牧守湖州女從人三年矣牧有詩曰自是尋春去較遲不須惆悵怨芳時又詩今日鬢絲禪榻畔茶煙輕颺落花風】

鴉種麥行

霜林老鴉閒無用畦東拾麥畦西種畦西種得靑猗猗畦東已作牛尾稀明年麥熟芒攢槊農夫未食鴉先啄徐行俛仰若自矜鼓翅跳踉上牛角憶昔舜耕歷山鳥爲耘如今老鴉種麥更辛勤農夫羅拜鴉飛起勸農使者來行水

【笠澤叢書世謂舜之在下田於歷山象爲之耕鳥爲之耘聖徳感召也】

鹽官絕句四首

南寺千佛閣

古邑居民半海濤師來構築便能髙千金用盡身無事坐看香煙繞白毫

北寺悟空禪師塔【公自注名齊安宣宗微時師知其非凡人鹽官圖經安國寺在縣西北六百五十步祥符元年攺今額寺中有悟空塔塔前有古檜存焉】

已將世界等微塵空裏浮花夢裏身豈爲龍顏更分別只應天眼識天人

【圓覺經譬彼病目見空中花又如夢中人夢時非無及至於醒了無所得漢髙祖本紀隆準而龍顏三國邯鄲淳見曹植曰眞天人也】

塔前古檜

當年雙檜是雙童相對無言老更恭庭雪到腰埋不死如今化作兩蒼龍

【傳燈錄二祖慧可初詣達摩防求佛法直大雪夜侍中庭堅立不動遲明積雪過厀詩借用其意】

僧爽白雞【公自注養二十餘年常立坐側聴經】

斷尾雄鷄本畏烹年來聴法伴修行還須郤置蓮花漏老怯風霜恐不鳴

【左傳昭二十二年賓孟適郊見雄鷄自斷其尾問之侍者曰憚其爲犧也晉逺法師在山中置蓮花漏眂其早晚以爲行道之節】

送張軒民寺丞赴省試

龍飛甲子盡豪英嘗喜吾猶及老成人競春蘭笑秋菊天教明月伴長庚傳家各自聞詩禮與子相逢亦弟兄洗眼上林看躍馬賀詩先到古宣城【公自注伯父與太平州張侍讀同年此其子】

【楚辭九歌春蘭兮秋鞠鞠同菊煙花錄煬帝曰春蘭秋菊各一時之芳韓退之詩東方未明大星沒獨有太白對殘月長庚太白也史記蔡澤傳躍馬食肉富貴四十三年足矣】

六和寺衝師閘山溪爲水軒

欲放淸溪自在流忍教冰雪落沙洲出山定被江潮涴能爲山僧更少畱

【杜子美詩江流大自在又詩在山泉水淸出山泉水濁】

和致仕張郎中春晝

投紱歸來萬事輕消磨未盡只風情舊因蒓菜求長假新爲楊枝作短行不禱自安緣壽骨深藏難沒是詩名淺斟杯酒紅生頰細琢歌詞穏稱聲蝸殻卜居心自放蠅頭寫字眼能明盛衰閱過君應笑寵辱年來我亦平跪履數從圯下老逸書閒問濟南生東風屈指無多日只恐先春鶗防鳴

【潘安仁秋興賦且斂袵以歸來兮忽投紱以髙邁蒓菜注見第三卷

送劉攽唐白居易詩櫻桃樊素口楊柳小蠻腰白旣年邁而小蠻方丰艶因爲楊柳枝詞以托意王注細琢歌詞卽張善爲小詞也三國焦先作小廬形如蝸殻故曰蝸牛廬南史齊衡陽王鈞嘗手自細書五經置於巾箱以備遺忘賀玠問曰殿下家自足墳素復何須蠅頭細書蔵巾箱中史記畱侯世家良常遊下邳圯上有一老父至良所直墮其履圯下顧謂良曰孺子下取履良愕然欲毆之爲其老彊下取履因長跪進履父以足受笑而去史記儒林傳伏生濟南人故爲秦博士孝文時求能治尙書者聞有伏生欲召之生年九十餘老不能行乃使鼂錯往受業離騷恐鶗防之先鳴兮使百艸爲之不芳】

冬至日獨遊吉祥寺

井底微陽回未回蕭蕭寒雨濕枯荄何人更似蘇夫子不是花時肎獨來

【月令冬至則水泉動】

後十餘日復至

東君意淺著寒梅千朶深紅未暇裁安得道人殷七七不論時節遣花開

【王注言東君止著意寒梅千朶深紅則吉祥寺牡丹也古今詩話殷七七字文祥周寶舊識之及移鎭浙西一日謂七七曰鶴林杜鵑花天下奇絕聞子能作非時花今重九將近能開花副此日乎七七乃前二日往鶴林中夜女子來謂七七曰妾爲上所命司此花今與道者開之然此花非久卽歸閬苑矣女子俄不見及九日爛熳如春寶驚異遊賞累日其後兵火焚寺樹失根株云又見續仙傳】

戲贈

惆悵沙河十里春一畨花老一畨新小橋依舊斜陽裏不見樓中垂手人

【古樂府舞有大垂手小垂手梁吳均曲垂手忽迢迢飛燕掌中嬌又且復小垂手廣袖拂紅塵】

和人求筆迹

麥光鋪幾淨無瑕入夜靑燈照眼花從此剡藤眞可弔半紆春蚓綰秋蛇

【王注麥光紙名蓋南中竹紙之流今成都以麻屑競爲之唐舒元輿作弔剡溪藤文言今之錯爲文者皆夭閼剡藤者也剡藤可作紙唐太宗論蕭子云書行行若縈春蚓字字如綰秋蛇】

用將之湖州戲贈原韻寄莘老

君不見夷甫開三窟不如長康號癡絕癡人自得終天年智士死智罪莫雪困窮誰要卿料理舉頭看山笏拄頰野鳬翅重自不飛黃鶴何事兩翼垂泥中相從豈得久今我不往行恐遲江夏無雙應未去恨無文字相娯嬉【公自注黃庭堅莘老壻能文】

【晉書王衍字夷甫居宰輔不以國爲念而思自全之計乃以弟澄爲荊州族弟惇爲靑州謂曰卿二人在外而吾畱此足以爲三窟矣識者鄙之晉顧愷之字長康桓溫嘗云愷之體中癡黠各半合而論之正得其平耳故俗傳愷之才絕畫絕癡絕世說王徽之爲桓沖參軍衝嘗謂徽之曰卿在府日久比當相料理徽之初不酬答直髙視以手板拄頰云西山朝來致有爽气後漢黃香能文章京師號曰天下無雙江夏黃童】

畫魚歌【公自注湖州道上作按畫胡麥切音義並同劃以鉤劃魚今三吳水鄕往往有之】

天寒水落魚在泥短鉤畫水如耕犁渚蒲拔折藻荇亂此意豈復遺鰍鯢偶然信手皆虛撃本不辭勞幾【冀仝】萬一一魚中刃百魚驚蝦蟹奔忙誤跳擲漁人養魚如養雛挿竿貫笠驚鵜鶘豈知白挺閙如雨攪水覓魚嗟已疎

【杜詩渚蒲芽白水荇靑王注鯢有二有鯨鯢之鯢有魚子之鯢今此言魚子也】

吳中田婦嘆【公自注和賈收韻】

今年粳稻熟苦遲庶見霜風來幾時霜風來時雨如瀉杷頭出菌鎌生衣眼枯淚盡雨不盡忍見黃穂臥靑泥茅苫一月隴上宿天晴獲稻隨車歸汗流肩赬載入市價賤乞與如糠粞賣牛納稅拆屋炊慮淺不及明年饑官今要錢不要米西北萬里招羗兒龔黃滿朝人更苦不如郤作河伯婦

【韓退之城南聨句刈熟擔肩赬宋史司馬溫公曰百姓有米而官不要米百姓無錢而官必要錢史記褚先生滑稽傳魏文侯時西門豹爲鄴令防長老問民所疾苦長老曰苦爲河伯娶婦豹問故曰鄴三老廷掾常歲賦斂百姓得數百萬爲河伯娶婦巫行視小家女好者共粉飾之沈之河中不爾卽有水患豹至禁絕之】

和邵同年戲贈賈收秀才三首

傾蓋相歡一笑中從來未省馬牛風卜鄰尙可容三徑投社終當作兩翁古意已將蘭緝佩招詞閒詠桂生叢此身自斷天休問白髮年來漸不公

【家語孔子之剡遭程子於塗傾蓋而語終日甚相親漢鄒陽上梁孝王書白頭如新傾蓋如故左傳風馬牛注馬逐上風而去牛逐下風而來故云不相及也尙書馬牛其風左傳非宅是卜惟鄰是卜漢杜陵蔣詡元卿爲兗州太守王莽居攝以病免官居鄕裏臥不出戶於捨中竹下開三徑惟羊仲求仲從之遊二仲皆挫防逃名之士劉安招隠士桂樹叢生兮山之幽杜子美詩自斷此生休問天唐詩公道世間惟白髮】

朝見新荑出舊槎騷人孤憤苦思家五噫處士大窮約三賦先生多誕誇帳外鶴鳴奩有鏡筒中錢盡案無鮭玉川何日朝金闕白晝闗門守夜叉【公自注時賈欲再娶】

【王注先生本注云時賈欲再娶則詩意皆涉夫婦事也新荑出舊槎使枯楊生荑之義韓非有孤憤篇言孤獨而憤悶也後漢梁鴻傳鴻過京師作五噫之歌曰陟彼北邙兮噫顧覽帝京兮噫宮室崔嵬兮噫人之劬勞兮噫遼遼未央兮噫肅宗聞而惡之求鴻不得漢司馬相如奏子虛上林大人三賦北山移文蕙帳空兮夜鶴怨又詳前卷詩注公答秦太虛書初到黃痛自節儉日用不得過百五十仍放大竹筒貯用不盡者以待賔客南史庾杲之食惟有韭葅瀹韭生韭雜菜任昉常戲之曰誰謂庾郎貧食鮭嘗有二十七種菜謂三韭也盧仝詩夜又當晝不肎啟夜半醮祭夜半開】

生涯到處似檣烏科第無心摘頷須黃帽刺船忘歲月白衣擔酒慰鰥孤狙公欺病來分栗水伯知饞爲出鱸莫向洞庭歌楚曲煙波渺渺正愁予

【王注杜詩檣烏相背發又檣烏宿處非又檣烏終歲飛此檣竿上刻爲烏形以占風者晉令車駕出入相風在前亦是刻烏於竿上名曰相風傅相風賦雲棲神烏於竿首俟祥風之來徵韓詩連年收科第如摘頷底髭前漢鄧通以櫂船爲黃頭郎注土勝水其色黃故刺船之郎皆著黃帽晉陽秋陶潛九月九日無酒出宅邊菊叢中坐摘菊花盈把久之望見白衣人至乃江州刺史王送酒卽便獨酌醉而後歸莊子狙公賦芧曰朝三而暮四眾狙皆怒然則朝四而暮三眾狙皆悅注芧橡子也似栗而小山海經朝日之谷神曰天吳是爲水伯九歌帝子降兮北渚目渺渺兮愁予嫋嫋兮秋風洞庭波兮木葉下】

遊道塲山何山

道塲山頂何山麓上徹雲峯下幽谷我從山水窟中來尙愛此山看不足陂湖行盡白漫漫靑山忽作龍蛇盤山髙無風松自響誤認石齒號驚湍山僧不放山泉出屋底淸池照瑤席階前合抱香入雲月裏仙人親手植出山回望翠雲鬟碧瓦朱欄縹緲間白水田頭問行路小溪深處是何山髙人讀書夜達旦至今山鶴鳴夜半我今廢學不歸山山中對酒空三嘆

【禪宗正脈道塲山如訥禪師證道於此故名王注何山以何鍇讀書得名故有髙人讀書夜達旦句杜詩碧瓦朱甍照城郭鶴知夜半注見四卷和劉道原】

贈孫莘老七絕

嗟予與子久離羣耳冷心灰百不聞若對靑山談世事當須舉白便浮君

【浮白出劉向說苑注見一卷和劉長安詩吳都賦出躡珠履動以千百里防巷飲飛觴舉白】

天目山前淥浸裾碧瀾堂下看銜艫作堤捍水非吾事閒送苕溪入太湖

【寰宇記湖州安吉縣天目山髙萬六千丈父老云欲度難及避水災天目海陵山爲第一水經注浙江水出吳興郡於潛縣北天目山山極髙峻崖嶺竦疊西臨後澗山上有霜木皆是數百年樹謂之雙鳳林按王存九域志湖州南至杭州界首十五里故天目山於寰宇記則系之湖州於水經則系之於潛而於潛𨿽屬杭州蓋與湖接境也輿地誌苕溪一源自天目一源自獨松嶺合浮玉山水至吳興入太湖又見四卷宿余杭法喜寺注】夜來雨洗碧巑岏浪湧云屯繞郭寒聞有弁山何處是爲君四面竟求看

【寰宇記弁山在烏程縣一名卞山山石瑩然如玉】

夜橋燈火照溪明欲放扁舟取次行暫借官奴遣吹笛明朝新月到三更

三年京國厭藜蒿長羨淮魚壓楚糟今日駱駝橋下泊恣看修网出銀刀

【駱駝橋唐垂拱元年造以形似駱駝背名之劉禹錫詩駱駝橋上蘋風起鸚鵡杯中若下春杜詩出网銀刀亂】烏程宿稻襲人香釀作春風霅【音閘】水光時復中之徐邈聖毋多酌我次公狂

【寰宇記古烏程能醖酒故以名縣又指酒爲烏程張協七命乃有荊南烏程豫北竹葉韋昭吳錄烏程下若酒有名輿地誌若溪在長興縣南溪南曰上若北曰下若村人取下若水釀酒醇美勝云陽若溪亦作篛溪蓋長興故屬烏程也霅溪在湖州府城霅者以眾流合集爲義凡四水曰苕溪前溪余不溪及北流水通謂之霅溪一曰四水蕩激時霅然有聲故名魏志徐邈爲尙書郎時科酒禁而邈私飲至於沈醉校尉趙達問以曹事邈曰中聖人達白太祖太祖甚怒鮮於輔進曰平日醉客謂酒淸者爲聖人濁者爲賢人耳竟得免後文帝見邈問曰頗復中聖人不對曰昔子反斃於陽谷禦叔罰於飲酒臣嗜同二子不能自懲時復中之西漢蓋寛饒字次公爲司平恩侯許伯入第丞相已下皆賀寛饒東鄕特坐許伯自酌曰蓋君後至寛饒曰無多酌我我乃酒狂丞相魏侯笑曰次公醒而狂何必酒也】

去年臘日訪孤山曾借僧牕半日閒不爲思歸對妻子道人有約徑須還

莘老葺天慶觀小園有亭北向道士山宗說乞名與詩

春風欲動北風微歸鴈亭邊送鴈歸蜀客南遊家最逺吳山寒盡雪先晞扁舟去後花絮亂五馬來時賔從非惟有道人應不忘抱琴無語立斜暉

【漢制太守駟馬其有加秩中二千石者乃右驂故以五馬爲太守美稱南齊柳元伯之子五人皆領郡五馬參差於亭故殷文圭云柳氏亭邊參差五馬】

至秀州贈錢端公安道並寄其弟惠山老【一作惠山山人】

鴛鴦湖邊月如水孤舟夜榜鴛鴦起平明系纜石橋亭慚愧冒寒髯禦史結交最晚情獨厚論心無數今有幾寂寞抱闗嘆蕭生耆老執防哀揚子怪君顏采郤秀發無乃遷謫反便美天公欲困無柰何世人共抑眞疎矣毗陵髙山錫無骨陸子遺味泉冰齒賢哉仲氏早拂衣占斷此山長洗耳山頭望湖光潑眼山下濯足波生指儻容逸少問金堂記與嵇康畱石髓

【南湖紀略鴛鴦湖名南湖在府城南其禽多鴛鴦故名一曰兩湖相麗若鴛鴦然五代時湖東有煙雨樓今存王注髯禦史指錢安道也安道髯而爲禦史故云漢蕭望之傳霍光秉政王仲翁與蕭望之等數人皆召見吏民當見者先露索去刀兵兩吏挾持望之獨不肎聴自引出曰不願見於是光不用望之而仲翁至光祿大夫望之署小苑東門仲翁出入傳呼甚寵顧謂曰不肎碌碌反抱關爲望之曰各從其志揚雄傳雄爲郎給事黃門與王莽劉歆並哀帝之初又與董賢同官當成哀平間莽賢皆爲三公權傾人主而雄三世不徙官及莽時以耆老久次轉爲大夫按黃門郎掌守門戶故執防潘嶽詩執防疲揚王注毗陵常州也髙山惠山也陸子陸羽也羽善煎茶次第水品以無錫惠山寺石泉爲第二包吉贈劉尊師詩曉漱瓊膏冰齒寒世說孫楚曰所以枕流欲洗其耳許邁遺羲之書自山之南至臨安多有金堂玉室仙人芝艸左元放之徒在焉神仙傳王烈入太行山忽山破石裂靑泥流如髓烈取食之如飴余半與嵇康凝而爲石烈嘆曰叔夜志趣非常而不遇命也】

秀州報本禪院鄕僧文長老方丈

萬里家山一夢中吳音漸已變兒童每逢蜀叟談終日便覺峨睂翠掃空師已忘言眞有道我除搜句百無功明年采藥天臺去更欲題詩滿浙東

【洞天記峨睂山在嘉州系第七洞天又天臺赤城山髙一萬八千丈周回五百里在臺州天臺縣】

王復秀才所居雙檜二首

吳王池館徧重城奇艸幽花不記名靑蓋一歸無覓處只畱雙檜待升平

【晉書孫皓時錢塘湖開或言天下當太平靑蓋入洛時皓以問陳訓訓曰臣止能望气不能達湖之開塞退而告其友曰靑蓋入洛將有輿櫬銜璧之事尋而吳國亡】

凜然相對敢相欺直榦臨空未要奇根到九泉無曲處世間惟有蟄龍知

【通鑑中丞李定禦史舒亶論軾自熙寧以來作爲文章怨謗君父陛下發錢以本業貧民則曰贏得兒童語音好一年彊半在城中陛下明法以課試羣吏則曰讀書萬卷不讀律致君堯舜終無術陛下興水利則曰東海若知明主意應教斥鹵變桑田陛下謹鹽禁則曰豈是聞韶解忘味爾來三月食無鹽其他觸物卽事應口無非以詆謗爲主上不得已從其請逮軾赴臺獄詔定與知諫院張璪禦史何正臣舒亶等雜治之鍜鏈久之不決且多引名士必欲寘之死太皇太后謂帝言小人忌才中傷捃至於詩其過微矣宜熟察之而吳充申捄甚力會王安禮亦以爲言帝曰朕固不深譴也王珪復舉軾詠檜詩曰根到九泉無曲處世間惟有蟄龍知今陛下飛龍在天軾欲求之地下之蟄龍不臣孰甚焉帝曰彼自詠檜爾何預朕事促具獄貶黃州團練副使按公諸詩前後作於熙寧間坐詆謗就逮則元丰二年也因注雙檜詩並摭於此】

宋叔達家聽琵琶

數弦已品龍香撥半面猶遮鳳尾槽新曲翻從玉連鎖舊聲終愛郁輪袍夢回只記歸舟字賦罷雙垂紫錦絳何異烏孫送公主碧天無際鴈行髙

【楊妃外傳開元中中官白秀貞自蜀回得琵琶以獻其槽以邏逤檀爲之溫潤如玉光明可鑑有金縷紅紋蹙成雙鳳以龍香板爲撥弦乃拘彌國所貢緑冰蠶絲也鄭愚津陽門詩玉奴琵琶龍香撥玉奴太眞小字白樂天琵琶行千呼萬喚始出來猶抱琵琶半遮靣歐陽詩杜彬琵琶皮作弦自從彬死世莫傳玉連鎖聲入黃泉玉連鎖今曲名廣林記王維微時爲岐王所知將應舉王令作琵琶新曲引至公主家維自彈主問何曲曰郁輪袍也主大愛之是年遂爲舉首太平廣記李生者其舅盧有道術謂李生曰求得善箜篌者令侍飲生視箜篌上有朱字云雲中辧江樹天際識歸舟後李生妻陸長源女乃所見於舅家者問有何能曰善箜篌取而視之朱字宛然紫錦絳見張說琵琶賦傅琵琶賦序故老云漢送烏孫公主念其行道思慕使知音者作馬上之樂以方語目之故名琵琶釋名推手前曰琵引手郤曰琶】

施注蘇詩卷五

欽定四庫全書

施注蘇詩卷六

宋蘇軾撰

施元之原注

武進邵長蘅刪補

詩四十九首

【時通守錢塘作施注缺今補】

元日次韻張先子野見和七夕寄莘老之作

得句牛女夕轉頭參尾中靑春先入睡白髮不遺窮酒社我爲敵詩壇子有功縮頭先夏鼈【公自注見玉川子】實腹鄙秋虫莫唱帬垂緑無人臉斷紅舊交懷賀老新進謝終童袍鵠雙雙瑞腰犀一一通小蠻知在否試問囁嚅翁

【月令孟春之月昏參中旦尾中杜牧贈趙嘏詩今代風騷將誰登李杜壇盧仝月蝕詩北方寒被蛇縛藏頭入殻如入獄又寒夏鼈一種味且當以其肉充臛羅隠蜘蛛賦序蜘蛛秋虫也致身羅网間歐陽詞舞餘帬帶緑雙垂元稹鶯鶯序其臉斷紅而已李白憶賀監詩稽山無賀老漢書終軍傳軍字子云年十八選爲博士弟子後爲諫大夫死時年二十餘故世謂之終童漢西域傳贊明珠文甲通犀翠羽之珍盈於後宮注通犀中央色白通兩頭小蠻白樂天妾已見五卷李林宗字直木嘗謂樂天爲囁嚅翁】

正月九日有美堂飲醉歸徑睡五鼓方醒不復能眠起閱文書得鮮於子駿所寄古意作雜興一首答之【杭州圖經有美堂在郡城吳山嘉祐二年梅摯出守杭仁宗賜詩首章云地有湖山美因以名堂】

眾人事紛擾志士獨悄悄何異琵琶弦常遭腰鼓閙三杯忘萬慮醒後還皎皎有如轆轤索已脫重縈繞家人自約飭始慕陳婦孝可憐原巨先放蕩今誰弔平生嗜羊炙識味肎輕飽烹蛇啖蛙蛤頗訝能稍稍憂來自不寐起視天漢渺闌干玉繩低耿耿太白曉

【韓退之詩數杯澆腸𨿽暫醉皎皎萬慮醒還新漢書遊俠傳原涉字巨先或譏涉曰子本吏二千石之世結髮自修以行防推財禮讓爲名何故自放縱爲輕俠之徒乎涉應曰子獨不見家人寡婦邪始自約飭之時意乃慕宋伯姬及陳孝婦不幸一爲盜賊所污遂行淫失知其非禮然不能自還吾猶此矣顏師古注陳孝婦者其夫當行戒屬孝婦曰汝善養吾母孝婦曰諾夫死孝婦養姑愈謹其父母欲嫁之孝婦固欲自殺父母懼遂使養姑淮南太守以聞朝廷髙其義號曰孝婦韓南食詩我來禦魑魅自宜味南烹惟蛇舊所識實憚口眼獰又食蝦蟆詩彊號爲蛙蛤於實無所較余初不下喉近亦能稍稍謝朓詩玉繩低建章曹子建樂府北斗闌干】

次韻答章傳道見贈

並生天地宇同閱古今宙視下則有髙無前孰爲後達人千鈞弩一弛難再彀下士沐猴冠已系猶跳驟欲將駒過隙坐待石穿澑君看漢唐主宮殿悲麥秀而況彼區區何異一醉富鶢鶋非所養俯仰金奏髑髏有餘樂不博南面後嗟我昔少年守道貧非疚自從出求仕役物恐見囿馬融旣依梁班固亦仕竇效矉豈不欲頑質謝鐫鏤仄聞長者言婞直非養壽唾面愼勿拭出跨當俛就居然成懶廢敢復齒豪右子如照海珠网目疎見漏宏材乏近用巧舞困短袖坐令傾國容臨老見邂逅吾衰信久矣書絕十年舊門前可羅雀感予煩屢叩願言歌緇衣子粲還予授

【尸子四方上下曰宇古往今來曰宙史項羽本紀人謂楚人沐猴而冠果然莊子人生天地間如白駒之過隙漢枚乘傳太山之澑穿石漸靡使之然也史記宋世家箕子朝周過故殷虛感宮室毀壊生禾黍乃作麥秀之詩曰麥秀漸漸兮禾黍油油彼狡童兮不與我好兮詩小雅彼昏不知一醉日富箋云無知之人飲酒一醉自謂日益富也鶢鶋海鳥見左傳莊子達生篇昔者有鳥止於魯郊魯君說之爲具太牢以饗之奏九韶以樂之鳥乃始憂悲視不敢飲食此之謂以己養養鳥也又至樂篇莊子之楚見空髑髏撽以馬箠而問之髑髏見夢曰死則無君於上無臣於下亦無四時之事從然以天地爲春秋𨿽南面王樂不能過也又讓王篇原憲對子貢曰無財謂之貧學道而不能行謂之病今憲貧也非病也後漢馬融懲於鄧氏不敢復違忤勢家遂爲梁冀艸奏誣李固又作大將軍西第頌亦頗爲正直所羞又竇憲出徵匈奴以班固爲中防軍與參議及憲敗固死獄中莊子天運篇西施病心而矉其裏其裏之醜人見而美之歸亦捧心而矉其裏離騷經鮌婞直以亡身兮終然夭乎羽之野漢書循吏傳天子笑曰君安得長者之言而稱之唐婁師徳教其弟耐事弟曰人有唾面潔之而已師徳曰未也潔之是違其怒正使自幹耳出跨用韓信淮陰少年事史記韓非傳長袖善舞前漢李延年歌曰北方有佳人絕世而獨立一顧傾人城再顧傾人國詩國風今夕何夕見此邂逅毛傳邂逅解悅之貌羅雀注見四卷詩國風緇衣之宜兮又還予授子之粲兮先生詩案云熙寧六年正月作此詩言某不能效班馬二人苟容依附也】

法惠寺橫翠閣

朝見吳山橫暮見吳山從吳山故多態轉側爲君容幽人起朱閣空洞更無物惟有千步岡東西作簾額春來故國歸無期人言秋悲春更悲已泛平湖思濯錦更看橫翠憶峨睂雕欄能得幾時好不獨馮欄人易老百年興廢更堪哀懸知艸莽化池臺遊人尋我舊遊處但覓吳山橫處來

【輿圖考錦江在成都府城南一名汶江織錦濯此則鮮麗其地曰錦裏名山記峨嵋山在蜀嘉定州南北有臺山有六寺光相居絕頂白水寺居其中自白水至光相歷八十四盤山徑如綫如是者六十餘里至山頂卽普賢示現處其屋皆以板爲之】

祥符寺九曲觀燈

紗籠擎燭迎門入銀葉燒香見客邀金鼎轉丹光吐夜寶珠穿蟻鬧連宵波翻焰裏元相激魚舞湯中不畏焦明日酒醒空想象淸吟半逐夢魂銷

【拾遺記石葉香其狀疊疊如雲母其气辟癘魏文帝時題腹國來獻叚成式詩欲燻羅薦嫌龍腦須爲尋求石葉香按銀葉當是石葉類一曰銀葉字見香譜卽燒香所用者王注小說載有以九曲寶珠欲穿之而不得問之孔子孔子教以塗脂於綫使蟻通焉又三國時有術士以藥傅魚投沸鼎中徘徊不死此直言置魚琉璃盞水中其後防燈魚游泳而不畏耳】

上元過祥符僧可久房蕭然無燈火

門前歌舞鬭分朋一室淸風冷欲冰不把璢璃閒照佛始知無盡本無燈

【唐史宗於花萼樓命諸王分朋角戲內典法門名無盡燈譬如以一燈然百千燈】

正月二十一日病後述古邀往城外尋春

屋上山禽苦喚人檻前冰沼忽生鱗老來厭伴【一作逐】紅帬醉病起空驚白髮新臥聴使君鳴鼓角試呼稚子整冠巾曲欄幽榭終寒窘一看郊原浩蕩春

【郭景純遊山詩閶闔西南來潛波渙鱗起注兌爲閶闔風水波渙然如魚鱗之起也韓退之詩不解文字飲惟能醉紅帬】

有以官法酒見餉者因用前韻求述古爲移廚飲湖上

喜逢門外白衣人欲膾湖中赤玉鱗遊舫已糚吳榜穏舞衫初試越羅新欲將漁釣追黃帽未要靴刀抹絳巾芳意十分彊半在爲君先踏水邊春

【白衣人用陶潛事黃帽用漢書黃頭郎事注並詳五卷和邵同年戲贈詩晉張載傳吳榜越船不能無水而浮李賀詩越羅衫袂迎春風韓愈送李端公序紅抹首鞾袴握刀又元和聖徳詩注禹防塗山之時大風雷震有甲卒千餘人其不被甲者以紅絹帕抹其額自此遂爲軍容之服】

飲湖上初晴後雨二首

朝曦迎客宴重岡晚雨畱人入醉鄕此意自佳君不會一杯當屬水仙王【公自注湖上有水仙王廟】

【唐王績作醉鄕記水仙注又見五卷】

水光瀲灩晴方好山色空蒙雨亦奇欲把西湖比西子淡糚濃抹總相宜

往富陽新城李節推先行三日畱風水洞見待【前地理誌秦分三十六郡富春屬會稽晉太元中攺曰富陽】

春山磔磔鳴春禽此間不可無我吟路長漫漫傍江浦此間不可無君語金鯽池邊不見君【先生詩話舊讀蘇子美六和塔詩松橋待金鯽竟日獨遲畱初不諭此語及倅錢塘乃知寺後池中有此魚如金色也昨日復遊池上投餅餌乃略出不食復入則此魚自珍貴蓋久矣】追君直過定山村路人皆言君未逺騎馬少年淸且婉風巖水穴舊聞名只隔山溪夜不行溪橋曉澑浮梅萼知君系馬巖花落出城三日尙逶遲妻孥怪罵歸何時世上小兒誇疾走如君相待今安有【圖經開化寺開寶三年建僧智曇卽此建六和塔金魚池在寺後山澗水底有金鯽魚太平寰宇記定山突出浙江數百丈詩國風淸揚婉兮杜子美詩系馬林花動詩小雅周道逶遲王注先生詩案云熙寧六年正月二十七日在杭州遊風水洞畱題詩言世上小兒誇疾走意在譏諷世人多務急進不顧大體也】

風水洞二首和節推【杭州圖經洞去錢塘縣舊治五十里在楊村慈嵓院洞極大流水不竭洞頂又有一洞淸風微出故名曰風水洞白樂天長慶三年秋九月來遊觀泉石竹木畱詩】

風轉鳴空穴泉幽寫石門虛心聞地籟妄意覓桃源過客詩難好居僧語不繁歸瓶得冰雪淸冷慰文園【莊子齊物論汝聞人籟而未聞地籟又地籟則眾竅是已陶潛桃源記晉太原中武陵人捕魚爲業緣溪而行忘路之逺近忽逢桃花林林盡水源便得一山山有小口彷佛若有光便捨船從口入初極狹才通人行數十步豁然開朗土地平曠其中往來種作男女衣著悉如外人自云先世避秦來此停數日辭去旣出得船便扶向路處處志之及郡下詣太守說如此太守遣人隨往遂迷不復得路漢司馬相如爲孝文園令有消渇疾】山前乳水隔塵凡山上仙風舞檜杉細細龍鱗生亂石團團羊角轉空巖馮夷窟宅非梁棟禦寇車輿謝轡銜世事漸艱吾欲去【一作出】永隨二子脫譏讒

【莊子摶扶搖羊角而上者九萬里注扶搖風上行也羊角風之屈曲勢今旋風上如羖羊角也王注馮夷農華陰人服八石得水仙帝錫爲河伯楚辭九歌云魚鱗屋兮龍堂紫貝闕兮朱宮卽馮夷所居也莊子逍遙遊列子禦風而行泠然善也楚辭惜往日無轡銜而自載王注言世態可厭欲從馮夷之水居禦寇之風馭爲可以脫譏讒先生詩案熙寧六年正月有遊風水洞詩云世事漸艱吾欲去意謂行新法之後世事日益艱難小人爭進各務讒毀試度思之不可以合又不可以容故欲棄官卜隠居之地也詩集作欲出詩案作欲去從詩案】

獨遊富陽普照寺

富春眞古邑此寺亦唐余鶴老依喬木龍歸護賜書連筒春水逺出谷曉鐘疎欲繼江潮韻何人爲起予【杜詩連筒灌小園唐人詩話宋之問遊江南靈隠寺夜月澄明獨行廊下因吟曰鷲嶺郁岧嶤龍宮鎖寂寥沈思久之不就有老僧曰何吟苦乃爾何不道樓觀滄海日門對浙江潮宋嘆警策逮明訪之不復見寺僧知者曰此駱賓王也】

自普照遊二庵

長松吟風晚雨細東庵半掩西庵閉山行盡日不逢人裛裛野梅香入袂居僧笑我戀淸景自厭山深出無計我𨿽愛山亦自笑獨往神傷後難繼不如西湖飲美酒紅杏碧桃香覆髻作詩寄謝采薇翁本不避人避世【杜詩神傷山行深】

富陽妙庭觀董雙成故宅發地得丹鼎覆以銅盤承以璢璃盆盆旣破碎丹亦爲人爭奪持去今獨盤鼎在耳二首

人去山空鶴不歸丹亡鼎在世徒悲可憐九轉功成後郤把飛升乞內【集作肉】芝

【王注河中永樂道淨院唐文宗時道士鄧太錬丹於藥院中藥成畱貯院內太死周悟先主院事有蒲人侯道華者事悟先以供給使諸道士皆奴畜之道華愈欣然一旦亡去獨畱一詩云帖裹大還丹多年色不移前宵盜喫郤今日碧空飛鄧師鏈得藥畱著與內芝其下列細字稱去年七月一日防韓君賜姓李名內芝配住上淸善進院學者多疑內芝字爲詳載所出云按集作肉芝原有據神仙傳蕭靜之掘地得人手潤澤而白烹而食之曰肉芝也抱朴子行山中見小人乘車馬長七八寸者肉芝也捉取服之卽仙矣】

璢璃擊碎走金丹無復神光發舊壇時有世人來防鼎欲隨雞犬事劉安

【漢淮南王安臨仙去余藥在庭中雞犬防之並得飛升故雞鳴雲中犬吠天上】

新城道中二首

東風知我欲山行吹斷檐間積雨聲嶺上晴雲披絮帽樹頭初日掛銅鉦野桃含笑竹籬短溪柳自搖沙水淸西崦人家應防樂煮葵燒筍餉春耕

【韓詩晴雲如擘絮漢書周勃傳勃下廷尉太后以爲無反事文帝朝太后以冒絮提文帝注頭上巾爲冒絮提擲也張平子賦右素威以司鉦王注銅鉦今所謂鑼也】

身世悠悠我此行溪邊委轡聴溪聲散材畏見搜林斧疲馬思聞捲斾鉦細雨足時茶戶喜亂山深處長官淸人間岐路知多少試向桑田問耦耕

山村五絕

竹籬茅屋趁溪斜春入山村處處花無象太平還有象孤煙起處是人家

【唐書文宗延英對宰相曰卿等有意太平乎牛僧孺對曰太平無象今𨿽未及至治亦可謂小康而更求太平非臣所及】

煙雨蒙蒙雞犬聲有生何處不安生但令黃犢無人佩布谷何勞也勸耕

【漢書龔遂爲渤海太守令民賣劍買牛賣刀買犢曰何爲帯牛佩犢布谷鳥名俗云催耕鳥也】

老翁七十自腰鎌慙愧春山筍蕨甛豈是聞韶解忘味爾來三月食無鹽

【鮑明逺詩腰鎌刈葵藿班固幽通賦虞韶美而鳳儀兮孔忘味於千載湼槃經食中無鹽按老翁杖藜二絕俱入臺獄詩案詳五卷雙檜詩注】

杖藜裹飰去悤悤過眼靑錢轉手空贏得兒童語音好一年彊半在城中

竊祿忘歸我自羞丰年底事汝憂愁不須更待飛鳶墮方念平生馬少遊

【後漢馬援傳援擊交趾謂官屬曰吾從弟少遊常哀吾忼慨多大志曰士生一世但取衣食裁足乘下澤車禦款叚馬爲郡縣吏守墳墓鄕裏稱善人足矣致求盈餘徒自苦耳當吾在浪泊西裏間下潦上霧毒气薰蒸仰視飛鳶跕跕墮水中臥念少遊平生時語何可得也】

湖上夜歸

我飲不盡器半酣味尢長籃輿湖上歸春風吹面涼行到孤山西夜色已蒼蒼淸吟雜夢寐得句旋已忘尙記棃花村依依聞暗香入城定何時賓客半在亡睡眼忽驚矍繁燈閙河塘市人拍手笑狀如失林麞始悟山野姿異趣難自彊人生安爲樂吾策殊未良

【唐文粹何諷夢渇賦飲不盡器籃輿用陶潛事注見四卷】

寒食未明至湖上太守未來兩縣令先在

城頭月落尙嗁烏烏榜紅舷早滿湖鼓吹未容迎五馬水雲先已颺雙鳧映山黃帽螭頭舫夾道靑煙鵲尾鑪老病逢春只思睡獨求僧榻寄須臾

【王注烏榜紅舷遊湖之船也古樂府羅敷行五馬立躊躕杜詩人生五馬貴莫受二毛侵又詳五卷莘老葺天慶觀詩注雙鳧注見一卷將往終南詩黃帽注再見前白樂天杭州詩小航船亦畫龍頭杜陵集陶貞白有金鵲尾香鑪注鑪有柄曰鵲尾皮日休詩鵲尾香鑪一世焚】

次韻孫莘老見贈時莘老移廬州因以別之

鑪錘一手賦形殊造物無心敢望渠我本疎頑固當爾子猶淪落況其餘龔黃側畔難言政羅趙前頭且書【公自注莘老見稱政事與書而莘老書至不工】惟有陽關一杯酒慇懃重唱贈離居

【莊子大宗師以天地爲大鑪以造化爲大冶漢龔遂爲渤海太守黃霸爲潁川太守並見前漢循吏傳晉衞恆傳羅叔景趙元嗣與張伯英並時注詳第二卷

】

贈別

靑鳥銜巾久欲飛黃鶯別主更悲嗁慇懃莫忘分擕處湖水東邊鳳嶺西

【太平廣記漢武故事七月七日於永華殿齋西王母來至有二靑鳥挾侍王母旁杜詩楊花雪落覆白蘋靑鳥飛去銜紅巾唐韓滉鎭浙西戎昱爲部內刺史有官妓善歌色亦閒妙昱情屬至厚滉聞其能召至籍中昱爲詞以送云送客春風湖上亭柳條藤蔓系人情黃鶯久住還相識欲別頻嗁四五聲妓至唱戎此詞滉卽時歸之】

次韻代畱別

絳蠟燒殘玉斚飛離歌唱徹萬行嗁他年一舸鴟夷去應記儂家舊姓西

【史記越世家範蠡浮海出齊變姓名自謂鴟夷子皮王注寰宇記載西施施其姓也所居在西故有東施家西施家今云舊姓西豈偶不契勘耶然不害其詩句之妙】

月茶

環非環玦非玦中有迷離玉兒一似佳人帬上月月圓還缺缺還圓此月一缺圓何年君不見鬭茶公子不忍鬭小團上有雙銜綬帶雙飛鸞

【古木蘭歌雌眼迷離歐陽公有鬭茶歌李義山詩願得化爲紅綬帯許教雙鳳一時銜】

薄命佳人

雙頰凝酥髮抹漆眼光入簾珠的皪故將白練作仙衣不許紅膏污天質吳音嬌軟帯兒癡無限閒愁總未知自古佳人多命薄閉門春盡楊花落

【廣韻的皪白狀冷齋夜話則天長壽三年詔書曰應天下尼當用細白練爲衣古樂府有妾薄命曲】

吉祥寺花將落而述古不至

今歲東風巧翦裁含情只待使君來對花無信花應恨直恐明年便不開

述古聞之明日卽來坐上復用前韻同賦

仙衣不用翦刀裁國色初含【一作酣】卯酒來太守問花花有語爲君零落爲君開

【劉禹錫詩仙人衣裳棄刀尺宋之問詠翦防花詩今年春色好應被翦刀催南部新書唐宗內殿賞牡丹謂穆修已曰今京邑詩誰爲首出修已曰李正封詩天香夜染衣國色朝酣酒時楊妃侍側上曰妝臺前飲以紫金醆則正封之詩見矣才調集有無名氏絕句云春光冉冉歸何處更向樽前把一杯盡日問花花不語爲誰零落爲誰開】

李鈐轄坐上分題戴花

二八佳人細馬防十千美酒渭城歌簾前柳絮驚春晚頭上花枝柰老何露濕醉巾香掩冉月明歸路影婆娑緑珠吹笛何時見欲把斜紅插皂羅

【李白詩蒲萄酒金叵羅吳姬十五細馬防曹植名都篇歸來宴平樂美酒斗十千緑珠石崇家妓善吹笛】

於潛令刁同年野翁亭

山翁不出山溪翁長在溪【公自注前二令作二翁亭】不如野翁來往溪山間上友麋鹿下鳧鷖問翁何所樂三年不去煩推擠翁言此間亦有樂非絲非竹非蛾睂山人醉後鐵冠落溪女笑時銀櫛低我來觀政問風謡皆云吠犬足生犛但恐此翁一旦捨此去長使山人索寞溪女嗁【公自注天目山唐道士常冠鐵冠於潛婦女皆插大銀櫛長尺許謂之蓬沓】

【左太衝詩何必絲與竹山水有淸音後漢岑彭傳岑熙爲魏郡太守輿人歌之曰我有枳棘岑君伐之我有蟊賊岑君遏之吠犬不驚足下生犛】

於潛女

靑帬縞袂於潛女兩足如霜不穿屨沙鬢髮絲穿檸蓬沓障前走風雨老濞宮妝傳父祖至今遺民悲故主苕溪楊柳初飛絮照溪畫睂渡溪去逢郎樵歸相媚嫵不信姬姜有齊魯

【李白越女詩屨上足如霜不著鵶頭襪又一雙金齒屐兩足白如霜退之月蝕詩赤鳥司南方尾禿翅沙王注檸當作杼字書檸同楮於絲穿之下無義說文曰杼機之持緯者絲穿杼言鬢如絲之穿杼也杜子美詩稚子無憂走風雨杜牧之詩老濞卽山鑄後庭千蛾眉王注老濞吳王濞此指吳越王錢氏也唐書太宗曰人言魏徵麤疎朕正覺其嫵媚】

自昌化雙谿館下步尋谿源至治平寺二首

亂山滴翠衣裘重雙澗響空牕戶搖飽食不嫌谿筍瘦穿林閒覓野芎苗卻愁縣令知遊寺尙喜漁人爭渡橋正似醴泉山下路桑枝刺眼麥齊腰

【醴泉漢谷口地隋置醴泉縣在今西安府】

每見田園輙自招倦飛不擬控扶搖共疑楊惲非鋤豆誰信劉章解立苗老去尙飡彭澤米夢歸時到錦江橋宦遊莫作無家客舉族長懸似細腰

【前漢楊惲種豆詩見第五卷

八月十日夜看月詩注史記齊悼惠世家朱虛侯劉章忿劉氏不得職常入侍髙後燕飲進曰請爲太后言耕田歌歌曰深耕漑種立苗欲疏非其種者鉏而去之太后嘿然晉陶潛爲彭澤令在縣公田悉令種秫妻子固請種秔乃以二頃五十畝種秫五十畝種秔郡遣督郵至縣吏白應束帯見之潛嘆曰我不能爲五斗米折腰向鄕裏小人卽日解印綬去錦江橋在成都大慈寺前所過石橋是也退之詩細腰不自乳舉族長孤懸】

於潛僧綠筠軒

可使食無肉不可使居無竹無肉令人瘦無竹令人俗人瘦尙可肥俗士不可醫傍人笑此言似髙還似癡若對此君仍大嚼世間有揚州鶴

【世說王子猷嘗暫寄人空宅住便令種竹或問暫住何煩爾王嘯詠良久直指竹曰何可一日無此君魏曹植與吳質書過屠門而大嚼𨿽不得肉貴且適意揚州鶴用俗傳騎鶴上揚州語】

與臨安令宗人同年劇飲

我𨿽不解飲把盞【一作琖】歡意足試呼白髮感秋人令唱黃雞催曉曲與君登科如隔晨敝袍霜葉空殘緑如今莫問老與少兒子森森如立竹黃雞催曉不須愁老盡世人非我獨

【白樂天有初見白髮感秋詩又詩誰道使君不解歌聴唱黃雞與白日黃雞催曉丑時鳴白日催年酉前沒】

寶山晝睡【杭州圗經寶山在吳山之南】

七尺頑軀走世塵十圍便腹貯天眞此中空洞渾無物何止容君數百人

【後漢文苑傳邊韶字孝先嘗晝日假臥弟子嘲之曰邊孝先腹便便懶讀書但欲眠又尹緯腰帯十圍世說王導嘗枕周覬膝而指其腹曰卿此中何所有也答曰此中空洞無物足容卿輩數百人導亦不以爲忤】

僧淸順新作垂云亭

江山𨿽有餘亭榭著【一作苦】難穏登臨不得要萬象各偃蹇惜哉垂云軒此地得何晚天功爭向背詩眼巧增損路窮朱欄出山破石壁很海門浸坤軸湖尾抱雲巘蔥蔥城郭麗淡淡煙村逺紛紛烏鵲去一一漁樵返雄觀快新獲微景收昔遁道人眞古人嘯詠慕嵇阮空齋臥蒲褐芒屨每自捆天憐詩人窮乞與供詩本我詩久不作荒澀旋鋤墾從君覓佳句咀嚼廢朝飯

【左傳哀六年彼皆偃蹇將棄子之命注驕傲也楚辭離騷望瑤臺之偃蹇兮注髙貌杜子美詩安知有蒼池萬頃浸坤軸後漢蘇伯阿望舂陵郭嘆曰气佳哉鬱鬱蔥蔥然世說周顗於王導坐傲然嘯詠導曰卿欲逺希嵇阮邪顗曰安敢近捨明公逺希嵇阮唐書隠士朱桃椎嘗織芒屩置道上見者曰居士屩也爲易米茗置其處輙取去終不與人接捆屨字出孟子】

五月十日與呂仲甫周邠僧惠勤惠思淸順可久惟肅義詮同泛湖遊北山

三吳雨連月湖水日夜添尋僧去無路瀲瀲水拍檐駕言䢐北山得與幽人兼淸風洗昏翳晚景分穠纖縹緲朱樓人斜陽半疎簾臨風一揮手悵焉起遐瞻世人騖朝市獨向溪山防此樂得有命輕薄神所殲

會客有美堂周邠長官與數僧同泛湖往北山湖中聞堂上歌笑聲以詩見寄因和二首時周有服

藹藹君詩似嶺雲從來不許醉紅帬不知野屐穿山翠惟見輕橈破浪紋頗憶呼盧袁彥道難邀罵坐灌將軍【公自注皆取其有服也】晚風落日元無主不惜淸涼與子分【退之詩君詩多態度藹藹春空云晉書袁耽字彥道桓溫少遊博徒資產俱盡尙書負思自振之方欲求濟於耽時耽在艱遂變服懷布帽隨溫與債主戲耽素有藝名債者聞之而不相識謂曰卿當不辦作袁彥道也遂就局十萬一擲直上百萬耽投馬絕叫探布帽擲地曰竟識袁彥道否史記魏其傳田蚡娶燕王女爲夫人列侯宗室皆往賀灌夫有服竇嬰彊與俱蚡與夫有隙云云夫曰今日斬頭穴胸何知程李蚡怒召長史曰今日召宗室有詔劾灌夫罵坐不敬】

載酒無人過子云掩闗晝臥客書帬歌喉不共聴珠貫醉面何因作纈紋僧侶且陪香火社詩壇欲斂鸛鵝軍憑君徧繞湖邊寺漲淥晴來已十分

【漢書揚雄傳贊雄家貧嗜酒人希至其門時有好事者載酒肴從遊南史羊欣長書父不疑爲烏程令欣年十二時王獻之爲吳興太守甚知愛之欣嘗夏月著新絹帬晝寢獻之入縣見之書帬數幅而去樂記歌者上如抗下如隊累累乎端如貫珠唐嚴尙書與於駙馬詩莫損歌喉一串珠又白樂天詩何郎小妓歌喉好嚴老呼爲一串珠李賀詩甲屏風醉眼纈杜牧詩今代風騷將誰登李杜壇左傳昭二十一年公子城以晉師至救宋與華氏戰於赭邱鄭翩願爲鸛其禦願爲鵝注鄭翩華氏黨鸛鵝皆陣名】

席上代人贈別三首

淒音怨亂不成歌縱使重來柰老何淚眼無窮似梅雨一番勻了一番多

【風土記夏至前雨名黃梅雨水潤土溽三月雨曰迎梅五月雨曰送梅】

天上麒麟豈混塵籠中翡翠不由身那知昨夜香閨裏更有偸嗁暗別人

【南史徐陵母夢五色云化爲鳳集左肩上巳而誕陵後年數歲家人攜以寶志志摩其頂曰天上石麒麟也】蓮子擘開須見臆楸枰著盡更無期破衫卻有重逢處一飯何曾忘卻時

【王注此吳歌格借字寓意也古詩有云圍碁燒敗襖著子故依然乃此格矣蓮子曰菂菂中麼荷曰薏須見臆以菂之薏言之楸枰棊槃也更無期以棊言之重逢處以縫綻之縫隠之也忘卻時以匙匕之匙隠之也按古樂府子夜歌雲霧露隠芙蓉見蓮不分明又明燈照空局悠然未有期又理絲入殘機何悟不成匹讀曲歌云芙蓉腹裏萎蓮子從心起又石闕生口中銜碑不得語此詩全祖其意王注未盡】

唐道人言天目山上俯視雷雨每大雷電但聞雲中如嬰兒聲殊不聞雷震也【臨安圖經天目山在縣西五十里髙三千九百丈周回八百里乃神仙所居有三十六洞太平寰宇記山有兩湖若左右目故名天目唐道士字子霞嘗作天目山眞境錄】

已外浮名更外身區區雷電若爲神山頭只作嬰兒看無限人間失箸人

【三國誌曹公從容謂先主曰今天下英雄惟使君與操耳時會雷震先主方食失匕箸謂曹公曰一震之威乃至於此】

施注蘇詩卷六

欽定四庫全書

施注蘇詩卷七

宋蘇軾撰

施元之原注

武進邵長蘅刪補

詩六十三首

【時通守錢塘作】

追和子由去歲試舉人洛下所寄五首

暴雨初晴樓上晚景

秋後風光雨後山滿城流水碧潺潺煙雲好處無多子及取昏鴉未到間

【傳燈錄臨濟禪師曰元來黃蘗佛法無多子隋煬帝詩見面無多子聞名爾許時何遜詩城陰度塹黒昏鴉接翅歸杜子美詩無人竭浮蟻有待至昏鴉】

洛邑從來天地中嵩髙蒼翠北邙紅風流耆舊消磨盡只有靑山對病翁【公自注謂富公也】

【史記周本紀成王在丰使召公復營洛邑周公復卜申視卒營築居九鼎焉曰此天下之中毛詩嵩髙維嶽太平寰宇記楊佺期洛城記云北邙山連亙四百餘里實古今東洛九原之地十道四蕃志河南北邙山上無林木惟北嶺古樗樹婆娑四五畝】

白汗翻漿午景前雨餘風物便蕭然應傾半熟鵞黃酒照見新晴水碧天

【淮南子挈一石尊白汗交流杜子美貽桞少府詩老少多暍死汗逾水漿翻又詩鵞兒黃似酒對酒愛新鵞謝靈運詩水碧綴流溫】

疾雷破屋雨翻河一掃淸風未覺多應似畫師吳道子髙堂巨壁寫降魔

【莊子齊物論疾雷破山風震海而不能驚張彥逺歷代名畫記西京唐安寺菩提院北壁降魔變相道子畫也】

客路三年不見山上樓相對夢魂閒明朝卻踏紅塵去羞向淸伊照病顏

過廣愛寺見三學演師觀楊惠之塑寶山朱瑤畫文殊普賢【楊惠之與吳道子同時詳首卷維摩像詩注又圖畫見聞志朱瑤長安人工畫佛道洛中廣愛寺有文殊普賢像世傳道子畫多瑤筆】

寓世身如夢安閒日似年敗蒲翻覆臥破裓【古得切】再三連勸客眠風竹長齋飲石泉回頭萬事錯自笑覺師賢【維摩經是身如夢爲虛妄見李太白詩處世若大夢胡爲勞其生釋典裓行戒衣也杜子美詩嗜酒愛風竹又詩蘇晉長齋繡佛前】

妙迹苦難尋玆山見幾層亂峯螺髻出絕磵陣云崩措意元同畫觀空欲問僧莫教林下意終老嘆何曾【皮日休縹緲峯詩似將靑螺髻撒在明月中史記天官書陣云如立垣木虛海賦崩雲屑雨浤浤汩汩雲溪友議韋丹帥江西寄東林僧靈澈詩云已爲平子歸休計五老峯前必共聞靈澈答曰相逢盡道休官好林下何曽見一人】

朱瑤唐晚輩得法尙雄深滿寺空遺迹何人識苦心長廊欹雨腳破壁撼鐘音成壊【一作敗】無窮事他年復弔今【杜子美題松樹障詩更覺良工心獨苦又詩雨腳如麻未斷絕李賀秦王飲歌洞庭雨腳來吹笙】韓子華石淙莊【韓獻肅公名絳字子華父忠憲公名億平日常語子弟進取在於止足寵祿不可過溢以故子華服闋誓墓年五十遽請謝事最後手疏言昔晉王羲之去郡不仕嘗自誓於父母墓前朝廷以其誓苦不復召之臣今志願𨿽與羲之頗殊然誓於先臣墓前則無異矣區區之志中外士大夫多有知者卽非臣今日輕有去就妄干退閒也章屢上終不允後拜觀文殿學士元祐二年以司空檢校太尉致仕時年七十六矣次年薨此詩多用子華表意石淙莊在許昌唐武后嘗燕於此】

絳侯百萬兵尙畏書牘背功名意不巳數與危機會我公抱絕識凜凜鎭橫潰欲收伊呂迹逺與巢由對誓言𨿽未從久已斷諸內區區爲懷祖頗覺羲之隘此身隨造物一葉舞澎湃田園不早定歸宿終安在彼美石淙莊每到百事廢泉流知人意屈折作濤瀨寒光洗肝鬲淸響跨竽籟我舊門前客放言不自外園中亦何有薈蔚可勝計請公試回首歲晚余蒼檜

【漢書周勃傳勃從髙祖封絳侯人有上書告勃欲反下廷尉逮捕勃恐不知置辭以千金與獄吏吏乃書牘背示之曰以公主爲證勃旣出曰吾嘗將百萬兵然安知獄吏之貴也趙飛燕傳手書對牘背注牘木簡也時以爲詔馳問之故令於背上書對辭晉諸葛長民傳嘆曰貧賤嘗思富貴富貴必履危機今日思爲丹徒布衣豈可得也髙士傳許由隠於箕山堯召爲九州長不欲聞之洗耳於水濱巢父牽犢欲飲見由洗耳問其故曰子故浮游俗間苟求名譽污吾犢口牽上流而飲之晉書載記苻堅曰築室於道沮計萬端吾當內斷於心矣晉王羲之傳王述少與羲之齊名而羲之輕述由是情好不協及述爲揚州刺史檢察會稽郡主者疲於簡對羲之恥之遂稱疾去郡於父母墓前誓曰自今之後敢渝此心貪冒苟進是有無尊之心而不子也述字懷祖莊子上與造物者遊下與無終始者爲友軒後本紀見浮葉乃爲舟黃閔武陵沅記武陵鼎口望沅川中舟如樹一葉漢揚雄傳何必湘淵與濤瀨唐李適之罷相詩試問門前客今朝幾个來詩國風薈兮蔚兮南山朝隮】

立秋日禱雨宿靈隠寺同周徐二令

百重堆案掣身閒一葉秋聲對榻眠牀下雪霜侵戶月枕中琴築落堦泉崎嶇世味嘗應徧寂寞山棲老漸便惟有問農心尙在起占云漢更茫然

【嵇叔夜絕交書人間多事堆案盈幾白樂天詩堆案拋來眼較明淮南子一葉落知天下秋李蘋月詩看共雪霜同韓退之月詩幽坐看侵戶琴築注見五卷惠山泉詩詩大雅云漢篇鄭箋時旱渴雨故宣王夜仰視天河望其焉】

病中獨遊淨慈謁本長老周長官以詩見寄仍邀遊靈隠因次韻答之

臥聞禪老入南山淨掃淸風五百間我與世疎宜獨往君緣詩好不容攀自知樂事年年減難得髙人日日閒欲問云公覓心地要知何處是無還【公自注楞嚴經云我今示汝無所還地】

【李白代壽山答人書淸風掃門明月侍坐華嚴經文殊告善財童子言妙峯有比邱曰徳云汝可往問云何學菩薩行杜子美上方詩願聞第一義回向心地初】

病中遊祖塔院

紫李黃村路香烏紗白葛道衣涼閉門野寺松陰轉欹枕風軒客夢長因病得閒殊不惡安心是藥更無方道人不惜堦前水借與匏樽自在嘗

【傳燈錄二祖謂達摩曰我心未安請師安心達摩曰將心來與汝安二祖良久曰覓心了不可得達摩曰與汝安心竟】

虎跑泉【臨安新志性空禪師居大慈山苦無水忽有神人告曰明日當有水是夜二虎跑地作穴泉水湧出因號虎跑泉】

亭亭石塔東峯上此老初來百神仰虎移泉眼趁行腳龍作浪花供撫掌至今遊人灌濯罷臥聴空堦環玦響故知此老如此泉莫作人閒去來想

【維摩經維摩詰左手斷取三千大千世界著右手掌中又復還置本處不使人有往來想】

佛日山榮長老方丈五絕

陶令思歸久未成逺公不出但聞名山中只有蒼髯叟數里蕭蕭管送迎

【廬山詩逺公送客未嘗過虎谿過則虎輙鳴髙僧傳東晉法潛王惇之弟隠剡山或問曰山中勝友者誰則指松曰蒼髯叟也】

千株玉槊攙云立一穗珠旒落鏡寒何處霜眉碧眼客結爲三友冷相看

【髙僧傳達摩眼紺靑色後稱碧眼胡僧白樂天雙石詩石𨿽不能言許我爲三友】

東麓云根露角牙細泉幽咽走金沙不堪土肉埋山骨未放蒼龍浴渥窪

【白樂天太湖石詩削成靑玉片截斷碧雲根韓退之詩蒼龍露角牙白琵琶行幽咽泉流水下灘阿彌陀經池底純以金沙布地韓退之石鼎聨句巧匠斲山骨漢武帝紀元鼎四年秋馬生渥窪水中作天馬之歌曰今安匹龍爲友】

食罷茶甌未要深淸風一榻抵千金腹搖鼻息庭花落還盡平生未足心

【孫樵乞巧對九衢喧喧夾路朱門曉鼓一發車馳馬奔予方髙枕偃然就寢腹搖鼻息夢到鄕國槐花撲庭鳴蜩噪晴懷軸囊刺門門買聲予方屏居詠歌吾廬對松欹石不知其餘杜牧之懷齊安郡詩平生睡足處云夢澤南州】

日射西廊午枕明水沈燒盡碧煙橫山人睡覺無人見只有飛蚊繞鬢鳴

【唐何諷夢渇賦牕日斜照飛蚊繞鬢】

癸丑春分後雪

雪入春分省見稀半開桃李不勝威應慙落地梅花識卻作漫天柳絮飛不分東君專節物故將新巧發陰機從今造物尢難料更暖須畱禦臘衣

【謝道韞詠雪未若柳絮因風起已見四卷韓退之晚春詩楊花楡莢無才思惟解漫天作雪飛又辛卯雪詩翕翕淩厚載曄曄弄陰機】

孤山二詠【並引】

孤山有陳時柏二株其一爲人所薪山下老人自爲兒已見其枯矣然堅悍如金石愈於未枯者僧志詮作堂於其側名之曰柏堂堂與白公居易竹閣相連屬余作二詩以記之

柏堂

道人手種幾生前鶴骨龍姿尙宛然雙幹一先神物化九朝三見太平年忽驚華構依巖出乞與佳名到處傳此柏未枯君記取灰心聊伴小乘禪

【九朝謂自陳歷隋唐五代本朝也莊子心若死灰傳燈錄僧問西來意趙州答曰庭前柏樹子釋典阿羅漢果獨了生死不度眾生故名小乘如車乘之小者僅能自載聲聞緣覺乘爲中乘菩薩乘爲大乘】

竹閣

海山兜率兩茫然古寺無人竹滿軒白鶴不畱歸後語蒼龍猶是種時孫兩叢恰似蕭郎筆千畝空懷渭上村欲把新詩問遺像病維摩詰更無言

【唐逸史防昌中有海商因風至仙山有院扃閉云白樂天院故樂天答客詩海山不是吾歸處歸卽應歸兜率天華表鶴注見二卷樓觀詩李逺失鶴詩華表柱頭畱語後不知消息到如今吳僧贊寧筍譜俗呼筍爲龍孫詳第三卷

濟源艸堂詩注白樂天蕭悅畫竹歌蕭郎下筆獨逼眞森森兩叢十五莖史記貨殖傳渭川千畝竹其人與千戶侯等白樂天退居渭上村詩聖代元和歲閒居渭水陽維摩詰注見一卷維摩像詩】

與述古自有美堂乘月夜歸

娟娟雲月稍侵軒瀲瀲星河半隠山魚鑰未收淸夜永鳳簫猶在翠微閒淒風瑟縮經弦柱香霧淒迷著髻鬟共喜使君能鼓樂萬人爭看火城還

【丁用晦芝田錄鑰必以魚者取其不瞑目守夜之義唐司空曙詩漏促雙魚鑰車喧百子鈴荀子鳳凰秋秋其聲若簫爾雅山未及上曰翠微七命撫促柱則酸鼻揮危弦則涕流古詩音響一何悲弦急知柱促杜子美月夜詩香霧雲鬟濕淸輝玉臂寒國史補每元日冬至立仗大官皆以樺燭擁馬有至五六百炬謂之火城宰相火城至則眾撲滅避之】

有美堂暴雨

遊人腳底一聲雷滿坐頑云撥不開天外黑風吹海立浙東飛雨過江來十分瀲灩金樽凸千杖敲鏗羯鼓催喚起謫仙泉灑面倒傾鮫室瀉瓊瑰

【杜子美朝獻太淸宮賦九天之云下垂四海之水皆立謝暉詩朔風吹飛雨蕭條江上來杜牧之夜宴詩酒凸觥心瀲灩光又寄李起居詩云罍心凸知難捧韓愈城南聨句樹啄頭敲鏗南京羯鼓錄羯鼓其聲焦殺嗚烈尢宜促曲急破宋開府善羯鼔嘗曰頭如靑山峯手如白雨防取譬端直而急唐李白傳賀知章一見呼爲謫仙宗坐沈香亭欲得白爲樂章召入而白已醉左右以水颒面稍解援筆成文舊書云灑面博物志鮫人從水中出曾寄寓人家積日賣綃臨去從主人索器泣而出珠滿盤以遺主人左傳成十七年初聲伯夢涉洹或與已瓊瑰食之泣而爲瓊瑰盈其懷】

八月十五日看潮五絕

定知玉十分圓已作霜風九月寒寄語重門休上鑰夜潮畱向月中看

萬人鼓噪懾吳儂猶似浮江老阿童欲識潮頭髙幾許越山渾在浪花中

【左傳哀十七年越伐吳吳子禦之笠澤夾水而陳越子爲左右句卒鼓噪而進吳師大亂遂敗之晉羊祜傳咸寧中吳有童謡曰阿童復阿童銜刀浮渡江不畏岸上虎但畏水中龍祜聞之曰此必水軍有功當應其名耳益州刺史王濬小字阿童因表畱監諸軍令修舟楫爲順流之計】

江邊身世兩悠悠久與滄波共白頭造物亦知人易老故教江水向西流

【白樂天詩愁見舟行風又起白頭浪裏白頭人李太白白頭吟東流不作西歸水】

吳兒生長狎濤淵冒利輕生不自憐東海若知明主意應教斥鹵變桑田【公自注是時新有防禁弄潮】

【晉夏統傳吳兒木人石心斥鹵字見爾雅神仙傳麻姑謂王方平曰自接侍以來見東海三爲桑田矣公烏臺詩話任杭州通判因八月十五日觀潮作詩五首寫在安濟亭上第四首言弄潮之人貪官中利物致其間有溺而死者故朝防禁斷軾謂主上好興水利不知利少而害多言東海變桑田知此事之必不可成以譏諷朝廷水利之難成也】

江神河伯兩醯雞海若東來气吐蜺安得夫差水犀手三千彊弩射潮低【公自注吳越王嘗以弓弩射潮頭與海神戰自爾水不近城莊子田子方篇丘之於道也其猶醯雞與微夫子之發吾覆也不知天地之大全也秋水篇秋水時至百川灌河於是河伯欣然自喜以天下之美爲盡在巳順流而東行至於北海東面而視不見水端於是焉河伯始旋其面目望洋向若而嘆虹蜺注見四卷和子由柳湖久涸詩國語夫差衣水犀之甲者三千孫光憲北夢瑣言杭州連歲潮頭直打羅剎石吳越錢尙父俾張弓弩潮至逆而射之由是漸退羅剎石化而爲陸地遂列廩庾焉漢張騫傳宛兵弱誠以漢兵不過三千人彊弩射之卽破宛矣】

東陽水樂亭【公自注爲東陽令王都官槪作又志林云錢塘東陽皆有水樂洞泉流空巖中自然宮商】

君不學白公引涇東注渭五斗黃泥一鐘水又不學哥舒橫行西海頭歸來羯鼓打涼【一作梁】州但向空山石壁下愛此有聲無用之淸流流泉無弦石無竅彊名水樂人人笑慣見山僧已厭聴多情海月空畱照洞庭不復來軒轅至今魚龍舞鈞天聞道磬襄東入海遺聲恐在海山閒鏘然澗谷含宮徴節奏未成君獨喜不須寫入薰風弦縱有此聲無此耳

【漢溝洫志太始三年趙中大夫白公引涇水注渭中漑田四千五百餘頃因名曰白渠民得其饒歌之曰涇水一石其泥數斗且漑且糞長我禾黍李太白詩君不能學哥舒橫行靑海夜帯刀西屠石堡取紫袍唐天寶中樂章多以邊地爲名如涼州甘州伊州之類是也元結水樂說元子居山中有所耽愛者水樂水樂是南磳之懸水淙淙然莊子天運篇黃帝張咸池之樂於洞庭之野至樂鳥聞之而飛獸聞之而走魚聞之而下入西域傳魚龍角抵之戲史記扁鵲傳趙簡子曰我之帝所甚樂與百神遊於鈞天廣樂九奏萬舞不類三代之樂伯牙海山事見第二卷

授經臺詩注家語舜作五弦之琴以歌南風曰南風之薫兮解吾民之慍兮】與周長官李秀才遊徑山二君先以詩見寄次其韻二首

少年飲紅帬酒盡推不去呼來徑山下試與洗塵霧癡馬惜障泥臨流不肯渡獨有汝南君從我無朝暮肯將紅塵腳暫著白雲屨嗟我與世人何異笑百步功名一破甑棄置何用顧更憑陶靖節往問徵夫路

【王濟傳善解馬性嘗乘一馬著錦障泥前有水終不肯渡濟云此必惜障泥使人解去便渡故杜預謂濟有馬癖李白紫驑馬詩臨流不肯渡似惜錦障泥千姓編周姬姓國也望出汝南後漢郭太傳孟敏荷甑墮地不顧而去曰甑已破矣視之何益世說鄧遐免官後見桓溫溫曰卿何以瘦答曰有愧於叔達不能不恨於破甑孟敏字叔達陶潛歸去來辭問徵夫以前路】

龍亦戀故居百年尙來去至今雨雹夜殿闇風纒霧而我棄鄕國大江忘北渡便欲此山前築室安遲暮又恐太幽獨歲晚霜入屨同遊得李生仄足隨蹇步孔明不自愛臨老起三顧吾歸便卻掃誰踏門前路

【龍故居徑山國一大師事詳第四卷

遊徑山詩注謝宣逺詩四達𨿽平直蹇步媿無良三國諸葛亮出師表曰先帝三顧臣於艸廬之中咨臣以當世之事江文通恨賦閉闗卻掃塞門不仕晉葛洪傳閉門卻掃未嘗交遊】

臨安三絕

將軍樹【五代吳越世家臨安裏中有大樹錢鏐幼時與羣兒戲樹下及貴歸宴父老山林嘗覆以錦號其樹曰衣錦將軍】

阿堅澤畔菇蒲節徳墻頭羽葆桑不會世間閒艸木與人何事管興亡

【晉載記秦苻洪始其家池中蒲生長五丈五節如竹形時咸謂之蒲家因以爲氏其後洪以防文有艸付應王又其孫堅背有艸付字遂攺姓苻堅彊盛時童謡云阿堅牽連三十年三國誌蜀先主捨東南角籬上有桑樹遙望童童如小車蓋先主少時戲於樹下言吾必當乘此羽葆蓋車沈彬舟過金陵詩江山不管興亡事一任斜陽送客愁】

錦溪

楚人休笑沐猴冠越俗徒誇翁子賢五百年間異人出盡將錦繡裹山川

【漢項籍傳韓生說羽都闗中羽曰富貴不歸故鄕如衣錦夜行韓生曰人謂楚人沐猴而冠果然又見前卷漢朱買臣傳字翁子上拜爲防稽太守謂曰富貴不歸故鄕如衣繡夜行今子何如買臣頓首謝晉郭璞題臨安山詩海門山气橫爲案五百年間異姓王】

石鏡【吳興記臨安縣東五里石鏡山東有石鏡一所徑二尺四寸光照如鏡武肅王錢鏐幼時遊此照其形服冕旒如王者狀】

山雞舞破半巖云菱葉開殘野水春應笑武都山下土枉教明月殉佳人

【異苑魏武時南方獻山雞以大鏡著其前雞鑑形而舞不止庾信畫屏詩吹簫迎白鶴照鏡舞山雞唐人鏡詩無波菱自動不夜月常明王注鏡有菱花之名故使菱葉字揚雄蜀王本紀武都山丈夫化爲女子顏色美絕蓋山精也蜀王納以爲妃無幾物故乃發卒之武都擔土葬成都郭中號武擔山上有一石徑二丈厚五尺呼爲石鏡以表其墓】

登玲瓏山【臨安圗經玲瓏山在縣西十二里兩山屹起盤屈九折上通絕頂名曰九折巖行百許步有亭下瞰百里名三休亭】

何年僵立兩蒼龍瘦脊盤盤尙倚空翠浪舞翻紅罷亞白雲穿破碧玲瓏三休亭上工延月九折巖前巧貯風腳力盡時山更好莫將有限趁無窮

【杜牧之詩罷亞百頃稻西風吹半黃謝靈運詩側徑旣窈窕環洲亦玲瓏唐人詩浮世無窮事勞生有限身】

宿九仙山【公自注九仙謂左元放許邁王謝之流】

風流王謝古仙眞一去空山五百春玉室金堂余漢士桃花流水失秦人困眠一榻香凝帳夢繞千巖冷逼身夜半老僧呼客起雲峯缺處湧冰輪

【南史王儉傳儉嘗曰江左風流宰相惟有謝安蓋自況也杜子美壯遊詩王謝風流逺金堂玉室注見五卷至秀州贈錢端公詩桃花源詳第六卷

風水洞詩注】

陌上花【並引】

遊九仙山聞裏中兒歌陌上花父老云吳越王妃每歲春必歸臨安王以書遺妃曰陌上花開可緩緩歸矣吳人用其語爲歌含思宛轉聴之淒然而其詞鄙野爲易之云

陌上花開蝴蝶飛江山猶是昔人非遺民幾度垂垂老遊女長歌緩緩歸

陌上山花無數開路人爭看翠軿來若爲畱得堂堂去且更從教緩緩回

【陸士衡羅敷艷歌北渚盈軿軒唐韻軿四靣屏蔽婦人車也唐薜能詩靑春背我堂堂去白髮催人故故生】生前富貴艸頭露身後風流陌上花已作遲遲君去魯猶歌緩緩妾回家

【杜子美送孔巢父詩惜君只欲苦死畱富貴何如艸頭露】

遊東西巖【公自注卽謝安東山也東山在防稽上虞縣西南四十五里晉太傅文靖公謝安字安石所居一名謝安山巋然特立於眾峯間拱揖蔽虧如鸞鶴飛舞其巓有謝公調馬路白雲明月二堂址千嶂林立下視蒼海天水相接蓋絕景也下山出微徑爲國慶寺乃安石故宅安石傳云寓居會稽與王羲之許詢支遁遊出則漁獵山水入則言詠屬文後𨿽受朝寄然東山之志始末不渝安石孫靈運傳云父祖並葬始寧山中並有故宅及墅故其詩云偶與張邴合久欲還東山世說王羲之語劉惔曰若安石東山誌立當與天下共推之注引續晉陽秋曰安石家於上虞放情邱壑正在此山自東漢末析上虞之始寧鄕爲始寧縣至東晉有上虞始寧二邑陽秋所載得其實矣汝陰王性之銍遊東山記刻石國慶攷究甚備性之云今臨安境中亦有東山金陵土山俱非是臨安山則許邁所稱文靖嘗往坐石室臨濬谷謂與伯夷何逺者蓋爲海山之遊而非所居之山也】

謝公含雅量世運屬艱難況復情所鐘感槪萃中年正賴絲與竹陶寫有餘歡常恐兒輩覺坐令髙趣闌獨攜縹緲人來上東西山放懷事物外徙倚弄雲泉一旦功業成管蔡復流言慷慨桓野王哀歌和淸彈挽防起流涕始知使君賢意長日月促臥病已辛酸慟哭西州門往駕那復還空餘行樂處古木昏蒼煙

【晉謝安傳眾咸服其雅量詳見第三卷

髮洪澤詩注王衍傳聖人忘情最下不及情情之所鐘正在我輩漢郭解傳少時陰賊感槪注云感槪者感意气而立節槪也劉夢得詩中年多感防世說謝太傅語王右軍曰中年傷於哀樂與親友別輙作數日惡王曰年在桑楡自然至此正賴絲竹陶寫恐兒輩覺損欣樂之趣又分見前注謝翺詩空添滿目淒涼事不見三山縹緲人麗情集謝安山上娉婷女馬季紗前縹緲人謝安傳𨿽放情邱壑然每遊賞必以妓女從桓伊撫箏事詳三卷陪歐陽公燕西湖詩注又雅志未就遂遇疾篤還都聞當入西州門深自慨失又羊曇謝安甥也自安薨後行不由西州路嘗因醉不覺至西州門悲感不已以馬策扣扉誦曹子建詩曰生存華屋處零落歸山邱因慟哭而去陸士衡弔魏武文何命促而意長】

宿海會寺

籃輿三日山中行山中信美少曠平下投黃泉上靑冥綫路每與猿猱爭重樓束縛遭澗坑兩股酸哀饑膓鳴北渡飛橋踏彭鏗繚垣百步如古城大鐘橫撞千指迎髙堂延客夜不扃杉槽漆斛江河傾本來無垢洗更輕倒牀鼻息四鄰驚紞【都感切】如五鼓天未明木魚呼粥亮且淸不聞人聲聞履聲

【莊子田子方篇夫至人者上闚靑天下潛黃泉揮斥八極神气不變楚辭九章據靑冥而攄虹劉禹錫插田歌田塍望如綫左太衝魏都賦繚垣開囿觀宇相臨漢貨殖傳童手指千注指千則人百王注杉槽漆斛謂浴室也維摩經八解之浴池定水湛然滿布以七淨華浴此無垢人韓退之石鼎聨句序道士倚墻睡鼻息如雷鳴二子怛然失色不敢喘晉鄧攸傳吳人歌之曰紞如打五鼓雞鳴天欲曙劉斧摭遺有一白衣問天竺長老曰僧捨悉懸木魚何也答云用以警眾曰必刻魚有何因地長老不能答以問瑯山悟卞師師曰魚晝夜未嘗合目欲修行者日夜忘寐之義】

海會寺淸心堂

南郭子綦初防我西來達摩尙求心此堂不說有淸濁遊客自觀隨淺深兩歲頻爲山水役一谿長照雪霜侵紛紛無補竟何事慙愧髙人閉戶吟

【莊子齊物論南郭子綦隠幾而坐仰天而噓嗒焉似防其耦顏成子遊立侍乎前子綦曰今者吾防我汝知之乎求心用慧可安心事注見本卷淸淨經有淸有濁】

徑山道中次韻答周長官兼贈蘇寺丞

年來戰紛華頗覺夫子勝欲求五畝宅灑掃樂淸淨學道恨日淺問禪慙聴瑩聊爲山水行遂此麋鹿性獨遊吾未果覓伴誰復聴吾宗古遺直窮達付前定餔糟醉方熟灑面呼不醒柰何效燕蝠屢欲爭晨暝不如從我遊髙論發犀柄谿南渡橫木山寺稱小徑【公自注太平寺俗號小徑山】幽尋自玆始歸路微月映南望功臣山云外盤飛磴三更渡錦水再宿畱石鏡緬懷周與李能作洛生詠明朝三子至詩律嚴號令籃輿置紙筆得句輕千乘玲瓏苦奇秀名實巧相稱九仙更幽絕笑語千山應空巖側破罋飛澑灑浮磬山前見虎迹吏鐃鼓競我生本艱奇塵土滿釡甑山禽與野獸知我久蹭蹬笑謂吏還禦虎吾有命徑山𨿽云逺行李稍可並頗訝王子猷忽起山陰興但報菊花開吾當理歸榜

【史記禮書子夏門人之髙弟也猶云出見紛華盛麗而悅入聞夫子之道而樂二者心戰故未能決韓非子子貢見子夏肥而問之子夏曰二者戰於胸中而夫子之義勝故肥也莊子齊物論是黃帝之所聴瑩也韓退之送文暢師詩僧時不聴瑩若飲水救暍注聴瑩疑惑也不聴瑩則無所疑矣白樂天中書寓直詩土木形骸麋鹿心左傳昭十四年仲尼曰叔向古之遺直也史記屈原傳眾人皆醉何不餔其糟而啜其醨唐李白灑面注見本卷世說王長史亡劉尹以犀柄麈尾著柩中陸防村夜詩遇敵舞虵矛逢談捉犀柄杭州圗經功臣山在臨安縣南本名天官山晉天福五年敕攺今名晉謝安傳能作洛下書生詠顧愷之傳或請作洛生詠答曰何至作老婢聲杜牧之寄張祜詩誰人得似張公子千首詩輕萬戶侯駱賔王月夜詩山虛響似應水淨望如空尙書禹貢泗濱浮磬後漢範丹傳丹字史云所止單陋有時絕粒閭裏歌之曰甑中生塵範史云釜中生魚範萊蕪桓帝時爲萊蕪長左傳襄八年亦不使一介行李告於寡人晉王徽之傳字子猷山陰夜雪初霽忽憶戴安道安道時在剡便夜乘小舟詣之造門不前而反人問其故曰乘興而行興盡而反何必見安道烏臺詩話臨安知縣大理寺丞蘇舜舉供自來聞人說一小話云燕以日出爲旦入爲夕蝙蝠以日入爲旦出爲夕爭之不決訴於鳳凰至路次逢一禽謂燕曰不須往訴鳳凰在假卻是訓狐權攝以戲笑轉運副使王庭老等不分別是非】

汪覃秀才久畱山中以詩見寄次其韻

季子應嗔不下機棄家來伴碧雲師中秋冷坐無因醉半月長齋未肎辭擲簡搖毫無忤色【公自注汪善書托寫諸人詩】投名入社有新詩飛騰桂籍他年事莫忘山中采藥時【白樂天讀史詩季子憔悴時婦見不下機江淹擬惠休上人詩日暮碧雲合佳人猶未來韓退之贈崔立之詩搖毫擲簡自不供頃刻靑紅浮海蜃廬山蓮社雜錄謝靈運欲投名入社逺公不許靈運謂生法師曰白蓮道人將無謂我俗緣未盡而不知我在家出家久矣後漢韋著入云陽山采藥不反見韋彪傳】

再遊徑山

老人登山汗如濯倒牀困臥呼不覺覺來五鼓日三竿始信孤雲天一握【公自注古語云孤云兩角去天一握】平生未省出艱險兩足慣曾行犖確含暉亭上望東溟淩霄峯頭挹南嶽共愛絲杉翠絲亂誰見玉芝紅玉琢白雲何事自來往明月長圓無晦朔【公自注山有白雲峯明月庵】塜上雞鳴猶憶欽山前鳳舞逺徵璞雪牕馴元不死煙嶺孤猿苦難捉從來白足傲生死不怕黃巾把刀槊榻上雙痕凜然在劍頭一吷何須角【公自注以上皆山中故事】嗟我昏頑晚聞道與世齟齬空多學靈水先除眼界花淸詩爲洗心源濁騷人未要逃競病禪老但喜聞剝啄此生更得幾回來從今有暇無辭數

【劉禹錫竹枝詩日出三竿春霧消韓退之詩山石犖確行徑微東方朔十洲記蓬萊島別有圓海水色正黑謂之溟海徑山山門事狀國一大師法欽居山有雞常隨法防及師奉詔之長安雞長鳴三日不食而死今靈雞塜在焉郭璞題臨安山詩雲天目山前兩乳長龍飛鳳舞到錢塘山門事狀法欽在山有白二常跪於杖屨之間髙僧傳魏武帝時有一僧白足名思始甚有神異號白足禪師山門事狀第三代法濟大師洪諲始至是山遇黃巢偏師數千人至而師宴坐不起賊以劍揮禪座者再師神色不動賊投刃而拜寺得以全今二劍迹尙存後漢靈帝紀中平元年鉅鹿人張角部師三十六萬皆著黃巾同日反叛莊子則陽篇道堯舜於戴晉人之前譬猶劍首之一吷漁父篇早湛於僞而晚聞大道也宋玉九辯圓鑿方枘兮吾固知其齟齬而難入南史曹景宗傳帝於華光殿宴飲令沈約賦韻景宗不得韻意色不平帝止之猶求作不已時韻已盡惟餘競病二字景宗便操筆須臾而成詩云去時兒女嗁歸來笳鼔競借問行路人何如霍去病韓退之剝啄行剝剝啄啄有客至門我不出應客去而嗔】

洞霄宮

上帝髙居湣世頑故畱瓊館在凡間靑山九鏁不易到作者七人相對閒【公自注論語云作者七人矣今監宮凡七人】庭下流泉翠蛟舞洞中飛鼠白鴉翻長松怪石宜霜鬢不用金丹苦駐顏

【洞霄宮自皖坎鎭度谿行十數里有山回環中通小徑自山罅而入則有田疇稍前亦復亂峯交鏁如是九疊始上陟平陸而宮居其陽世謂其山爲鏁雲杜牧之弄水亭詩弄水庭前谿颭灩翠蛟舞李太白仙人掌茶詩常聞玉泉山山洞多乳窟仙鼠如白鵶倒懸深谿月臨安志大滌洞白鼠長二尺遊於髙崖間卽今洞霄宮也】初自徑山歸述古召飲介亭以病先起

西風初作十分涼喜見新橙透甲香遲暮賞心驚節物登臨病眼怯秋光慣眠處士云庵裏倦醉佳人錦瑟傍猶有夢回淸興在臥聞歸路樂聲長

【離騷恐美人之遲暮謝靈運詩賞心不可忘又踟躕感節物杜子美曲江對雨詩暫醉佳人錦瑟傍王維從岐王燕衞家山詩還將歌舞出歸路莫愁長】

明日重九亦以病不赴述古會再用前韻

月入秋帷病枕涼霜飛夜簟故衾香可憐吹帽狂司馬空對親舂老孟光不作雍容傾坐上翻成骯髒倚門傍人間此會論今古細看茱萸感嘆長

【阮嗣宗詠懷詩薄帷鑑明月謝奕傳桓溫辟爲安西司馬奕嘗逼溫飲溫走入南康主門避之主曰君若無狂司馬我何由得相見吹帽注已再見後漢梁鴻傳至吳爲人賃舂每歸其妻孟光爲具食舉桉齊睂漢司馬相如傳爲不得已彊往一座盡傾相如侍從車騎雍容閒雅甚都互見第二卷

次韻柳子玉詩注後漢趙壹詩文籍𨿽滿腹不如一囊錢伊優北堂上骯髒倚門邊杜牧之九日詩古往今來只如此牛山何必更霑衣杜子美九日詩明年此防知誰健醉把茱萸子細看】

九日尋臻闍棃遂泛小舟至勤師院二首

白髮長嫌歲月侵病眸兼怕酒杯深南屏老宿閒相過東閤郎君懶重尋試碾露芽烹白雪休拈霜蘂嚼黃金扁舟又截平湖去欲訪孤山支道林

【韓退之寒食夜歸詩飲酒寧嫌盞底深南屏山名湖上有南屏寺摭言李義山師令狐楚大中間綯在內廷重陽日義山謁之不見因以詩紀屏風而去結句云郎君漸貴施行馬東閤無因得重窺柳子厚詩晨朝掇露芽國史補風俗貴茶茶之品益眾福州有方山之露芽郭景純遊仙詩放情淩霄外嚼蘂挹飛泉王羲之筆陣圗十二章雲橫卽如長舟之截山渚髙僧傳支遁字道林姓闗氏二十五出家住支山寺謝安與之遊】湖上靑山翠作堆蔥蔥鬱鬱气佳哉笙歌叢裏抽身岀雲水光中洗眼來白足赤髭迎我笑拒霜黃菊爲誰開明年桑薴煎茶處憶著衰翁首重回【公自注皎然有九日與陸羽煎茶詩羽自號桑薴翁余來年九日去此久矣】

【鬱蔥注見前劉禹錫送僧詩序備將迎者皆赤髭白足之侶白足注見本卷續髙僧傳後魏佛陀耶捨赤髭善解毗婆捨論時號赤髭毗婆捨】

九日舟中望見有美堂上魯少卿飲以詩戲之二首

指防雲間數防紅笙歌正擁紫髯翁誰知愛酒龍山客卻在漁舟一葉中

【紫髯注詳四卷宿余杭法喜寺詩晉孟嘉傳嘉爲桓溫參軍好飲𨿽多不亂桓溫問酒有何好而卿嗜之嘉曰公未得酒中趣耳又九日溫宴龍山寮佐畢集白樂天詩三聲猿後思鄕淚一葉舟中載病身】

西閤珠簾捲落暉水沈煙斷佩聲微遙知通徳淒涼甚擁髻無言怨未歸

【西京雜記漢昭陽殿織珠爲簾風至則鳴如珩佩之聲王勃滕王閣詩珠簾暮捲西山雨伶趙飛燕外傳自序云子於買妾樊通徳頗能言飛燕姊弟故事子於語通徳曰斯人俱灰滅矣盛時疲精力馳騖嗜欲蠱惑之事寧知終歸荒田野艸乎通徳掩袖顧燭影以手擁髻淒然泣下不勝其悲字子於】

遊諸佛捨一日飲釅茶七盞戲書勤師壁

示病維摩元不病在家靈運巳忘家何須魏帝一丸藥且盡盧仝七碗茶

【維摩經維摩詰言以一切眾生病是故我病若一切眾生得不病者則我病滅謝靈運在家出家注見本卷魏文帝折楊柳行西山一何髙髙髙殊無極上有兩仙童不飲亦不食賜我一丸藥光耀有五色服之四五日身體生羽翼盧仝謝孟諫議茶詩七碗喫不得也惟覺兩腋習習淸風生】

九日湖上尋周李二君不見君亦見尋於湖上以詩見寄明日乃次其韻

湖上野芙蓉含思愁脈脈娟然如靜女不肎傍阡陌詩人杳未來霜艷冷難宅君行逐鷗鷺出處浩莫測葦間聞挐音云表已飛屐使我終日尋逢花不忍摘人生如朝露要作百年客喟彼終歲勞幸玆一日澤願言竟不遂人事多乖隔悟此知有命沈憂傷魂魄

【爾雅荷別名芙蓉古詩盈盈一水間脈脈不得語西京雜記文君臉際常若芙蓉杜牧之晚晴賦復引舟於深灣忽八九之紅芰奼然如婦斂然如女莊子漁父篇刺船而去延緣葦間顏淵還車子路授綏孔子不顧待水波定不聞拏音而後敢乘王注飛屐用葉令王喬飛舄意也注已見漢蘇武傳李陵謂武曰人生如朝露何久自苦如此古詩人生天地間忽如逺行客禮記百日之蠟一日之澤陶淵明答龎參軍詩序人事好乖便當語離孔文舉論盛孝章書若使憂能傷人此子不復得永年矣】

送杭州杜戚陳三掾【以絹切一音硯】罷官歸鄕

秋風摵摵【音色】鳴枯蓼船閣荒村夜悄悄正當逐客斷膓時君獨歌呼醉連曉老夫平生齊得防尙戀微官失輕矯君今憔悴歸無食五斗未可秋毫小君言失意能幾時月啖蝦蟇行復皎殺人無驗中不快此恨終身恐難了徇時所得無幾何隨手已遭憂患繞期君正似種宿麥忍饑待食明年麨

【盧諶時興詩凝霜沾蔓艸悲風振林薄摵摵芳葉零蘂蘂芬華落韓退之同冠峽詩囚拘念輕矯陶潛五斗見六卷自昌化雙谿詩注史記策傳日爲徳而君於天下辱於三足之烏月爲刑而相佐見食於蝦蟇毛詩月出皎兮漢武帝紀元狩三年遣使者勸有水災郡種宿麥唐韻麨糗也公烏臺詩話熙寧五年杭州錄參杜子方司戶陳珪司理戚秉道各爲承勘本州姓裴人家女使夏沈香投井及姓裵人女身死不明事本路提刑陳睦舉駮差秀州通判張若濟重勘決殺夏沈香三官因此衝替意陳睦張若濟駮勘不當致此三人無辜失官軾作詩送之云君言失意能幾時月啖蝦蟇行復皎意取盧仝月蝕詩云傳聞古來說月蝕蝦蟇精仝意比朝廷爲小人所防蔽也軾亦言杜子方等本無罪爲陳睦張若濟防蔽朝廷以衝替逐人後當感悟牽復云徇時所得無幾何隨手已遭憂患繞意謂張若濟不久亦自被劾矣】

次韻周長官壽星院同餞魯少卿

璢璃百頃水仙家風靜湖平響釣車寂歷疎松欹晚照伶俜寒蝶抱秋花困眠不覺依蒲褐歸路相將踏桂華更著綸巾披鶴氅他年應作畫圗誇

【杜子美渼陂行天地黯慘忽異色波濤萬頃堆璢璃柳子厚郊居詩寒花疎寂歷劉禹錫詩寂歷斜陽照懸鼓晉謝萬傳簡文召爲撫軍中郎萬著白綸巾鶴氅裘履版而前歐陽公送謝中捨詩故事已傳遺老說世人今作畫圖誇】

次韻述古過周長官夜飲

二更鐃鼓動諸鄰百首新詩間八珍已遣亂蛙成兩部更邀明月作三人雲煙湖寺家家境燈火沙河夜夜春曷不勸公勤秉燭老來光景似奔輪

【周禮食醫掌和八珍之齊杜子美麗人行黃門飛鞚不動塵禦廚絲絡送八珍南史孔珪傳門庭之內艸萊不翦中有蛙鳴或問之曰欲爲陳蕃乎答曰我以此當兩部鼓吹又王宴嘗鳴鼓吹之聞蛙鳴曰殊聒人耳珪曰我聴鼓吹殆不及此宴有慙色李白月下獨酌詩舉杯邀明月對影成三人古詩晝短苦夜長何不秉燭遊曹子建名都篇白日西南馳光景不可攀白樂天春遊詩大限年百歲幾人及七旬我今六十五走若下阪輪】

述古以詩見責屢不赴會復次前韻

我生孤僻本無鄰老病年來益自珍肎對紅帬辭白酒但愁新進笑陳人北山怨鶴休驚夜南畝巾車欲及春多謝淸詩屢推轂狶膏那解轉方輪【公自注來詩有雲霄蒲輪之句杜子美寄李白詩道屈善無鄰莊子寓言人而無以先人無人道也人而無人道是謂之陳人怨鶴用北山移文語注巳再見陶淵明歸去來辭農人告予以春及將有事乎西疇或命巾車或棹孤舟漢鄭當時傳其推轂士及官屬丞史誠有味其言也史記田敬仲世家淳於髠曰狶膏棗軸所以爲滑也然而不能運方穿】金門寺中見李西臺與二錢【公自注惟演易】唱和四絕句戲用其韻跋之

帝城春日帽檐斜二陸初來尙憶家未肎將鹽下蒓菜已應知雪似楊花

【白樂天詩相逢不敢揖彼此帽低斜李商隠代官妓贈兩從事詩新人橋上著春衫舊主江邊側帽檐晉陸云傳少與兄機齊名時號二陸語林陸機夏在洛忽思東頭竹篠飲語劉寶曰吾鄕思轉深矣陸機傳王濟指羊酪謂機曰吳中何以敵此答曰千里蒓羮未下鹽防錢照度詩南人如問雪向道是楊花】

平生賀老慣乘舟騎馬風前怕打頭欲問君王乞符竹但憂無蟹有監州【公自注皆世所傳錢氏故事】

【杜子美飲中八仙歌知章騎馬似乘船白樂天小舫詩白蘋香起打頭風五代史補吳越王初入朝上賜以寶馬馬出禁門驕行卻退王謂左右曰豈遇打頭風耶漢文帝紀二年初與郡守爲銅虎符竹使符歐陽公歸田錄國朝始置諸州通判常與知州爭權每云我是監郡往時有錢昆少卿家世余杭人嗜蟹嘗求補外郡人問其所欲何州曰但得有螃蠏無通判處足矣】

西臺妙迹繼楊風【公自注凝式】無限龍虵洛寺中一紙淸詩弔興廢塵埃零落梵王宮

【法書苑李建中直集賢院爲西臺禦史善古文八分行書嘗得古文孝經硏翫臨學遂盡其勢楊凝式善行艸西洛寺觀三百餘處題寫幾徧時人以楊風呼之玉壺淸話建中晚喜洛中景物求畱司園池庭榭蕭灑自放】五季文章墮刼灰升平格力未全回故知前輩宗徐庾數首風流似玉臺

【三輔黃圖漢武帝穿昆明池極深悉是灰墨有方士言此天地劫灰之餘北史庾信傳父肩吾爲梁太子中庶子徐摛爲左衛率摛子陵及信並爲鈔撰學士文並綺艷故世號徐庾體當時後進競相模範徐陵有玉臺新詠十卷】

胡穆秀才遺古銅器似鼎而小上有兩柱可以覆而不蹶以爲鼎則不足疑其飲器也胡有詩答之【銅器卽古爵也】

只耳獸齧環長唇鵝擘喙三趾下銳春蒲短兩柱髙張秋菌細君看翻覆俯仰間覆成三角翻兩髻古書𨿽滿腹苟有用我亦隨世嗟君一見呼作鼎才注升合已漂逝不如學鴟夷盡日盛酒眞良計【公自注有古篆五字不可識李賀詩銅龍齧環似爭力韓退之石鼎聨句旁有只耳穿上爲孤髻撐神仙傳上元夫人三角髻漢陳遵傳揚雄酒箴鴟夷滑稽腹如大壺盡日盛酒人復借酤常爲國器托於屬車又見二卷次韻柳子玉詩注】

施注蘇詩卷七

欽定四庫全書

施注蘇詩卷八

宋蘇軾撰

施元之原注

武進邵長蘅刪補

詩五十九首

【熙寧甲寅在錢塘聞移知宻州之命去杭經常潤道中作施注缺今補】

賀陳述古弟章生子

鬱蔥佳气夜充閭始見徐卿第二雛甚欲去爲湯餅客惟愁錯寫弄麞書參軍新婦賢相敵阿大中郎喜有餘我亦從來識英物試教啼看定何如

【晉書賈逵晚始生充言後當有充閭之慶故以爲名字馬杜子美詩徐卿二子生絕奇又丈夫生兒有如此二雛者名位豈肻卑微休唐明皇王后恩寵日衰不自安一日訴曰三郎獨不記阿忠脫新紫半臂換一斗麫爲生日湯餅耶上戚然閔之又李林甫舅子姜度妻誕子林甫手書慶之曰聞有弄麞之慶客視之皆掩口世說王渾與婦鐘氏共坐見武子從庭過渾欣然謂曰生兒如此足慰人意婦笑曰若使新婦得配參軍生兒故可不啻如此注渾弟倫字太衝醇粹簡逺貴老莊之學歷大將軍參軍年二十五卒又謝道韞曰一門叔父則有阿大中郎晉桓溫生未期溫嶠見之曰此兒有奇骨可試使啼及聞其聲曰眞英物也父彛以嶠賞遂名曰溫】

贈治易僧智周

寒牕孤坐凍生缾尙把遺編照露螢閣束九師新得妙夢吞三畫舊通靈斷弦掛壁知音防【公自注師與契嵩深相知時已逝矣】揮麈空山亂石聽齋罷何須更臨水胸中自有洗心經【唐鄭棨詩凍缾粘柱礎續晉陽秋車字武子就業恭勤博覽不倦家貧不常得油夏月則練囊盛數十螢火以繼日焉漢淮南王安聘明易者九人號九師文中子云九師興而易道微晉庾翼傳京兆杜乂陳郡殷浩並才名冠世而翼弗之重也每語人曰此輩宜束之髙閣俟天下太平然後議其任耳韓退之詩春秋三傳束髙閣三國吳虞翻立易注奏上曰臣郡吏陳桃夢臣與道士相遇布易六爻撓其三以飲臣臣乞盡吞之道士言易道在天三爻足矣聚石談經注詳本卷虎邱寺詩晉書佛圖澄嘗齋時至流水從腹旁引出五臓六腑洗之訖還納腹中】

張子野年八十五尙聞買妾述古令作詩

錦裏先生自笑狂莫欺九尺鬢睂蒼詩人老去鸎鸎在公子歸來燕燕忙柱下相君猶有齒江南刺史已無腸平生謬作安昌客略遣彭宣到後堂

【王注成都謂之錦官城亦謂之錦裏杭州臨安錢王時賜名衣錦城而先生臨安三絕又有題名錦溪今借用杜詩錦裏先生字以言子野杜子美詩張公一生江海客身長九尺防眉蒼麗情集唐貞元初有張君者遇崔氏女於蒲崔小名鸎鸎元稹爲作防眞三十韻嘗與李紳語其事紳又作鸎鸎歌漢成帝時童謡曰鷰鷰尾涎涎張公子時相見一說張祐妾名鷰鷰漢書張蒼自秦爲禦史主柱下方書漢文帝時爲丞相十餘年免相後口中無齒食乳女子爲乳母妻妾以百數年百嵗余乃卒唐劉禹錫罷蘇州過揚州帥杜鴻漸飲大醉席上與司空詩云司空見慣渾閒事斷盡蘇州刺史腸白樂天山防示小妓詩莫唱楊栁枝無腸與君斷漢書張禹弟子尢著者彭宣戴崇崇每禹責師宜置酒設樂與弟子相娛禹將崇入後堂飲食婦女相對優人弦管鏗鏘極樂昏夜乃罷而宣之來也禹見之於便坐講論經義未嘗得至後堂禹封安昌侯】

書雙竹湛師房二首

我本西湖【一作江湖】一釣舟意嫌髙屋冷颼颼羨師此室才方丈一炷淸香盡日畱

【維摩經三萬二千師子座入維摩方丈室中無所妨礙】

暮鼓朝鐘自擊撞閉門孤枕對殘缸白灰旋撥通紅火臥聴蕭蕭雨【一作雪】打牕

【韓退之詩文章自娛嬉金石日擊撞】

寶山新開徑

藤梢橘刺元無路竹杖防鞋不用扶風自逺來聞笑語水分流處見江湖回觀佛骨靑螺髻踏徧仙人碧玉壺野客歸時山月上棠棃葉戰暝禽呼

【杜子美詩竹寒沙碧浣花溪橘刺藤梢咫尺迷梁武帝攺造阿育王寺塔塔下得佛髮靑紺色以手伸之隨手長短放之則右旋屈爲螺形也白樂天詩天寒路曠何處宿棠梨葉戰風颼颼】

和述古冬日牡丹四首

一朶妖紅翠欲流春光回照雪霜羞化工只欲呈新巧不放閒花得少休

【王注先生詩案云此譏諷執政之人以化工比之也】

花開時節雨連風郤向霜餘梁爛紅漏泄春光私一物此心未信出天工

【杜子美詩侵陵雪色還萱艸漏泄春光有栁條】

當時只道鶴林仙能遣秋花發杜鵑誰信詩能回造化直教霜枿【蘗同】放春妍

【潤州鶴林寺杜鵑重九開花爲殷七七事詩意夲此詳見五卷後十餘日復至詩注】

不分淸霜入小園故將詩律變寒暄使君欲見藍關詠更倩韓郎爲染根

【唐小說韓湘退之侄孫自言能開頃刻花愈曰子豈能奪造化乎湘乃聚土以盆覆之俄而舉盆開碧牡丹二朶葉有小字云雲橫秦嶺家何在雪擁藍闗馬不前愈後謫潮州至藍闗遇雪乃悟今集中有示侄孫湘詩太平廣記唐元和中韓湘於退之後堂前染白牡丹一叢云來春必作含稜碧色四靣各有一朶五色者自劚其根下置藥而後培之及花開朶數一如其說】

和錢安道寄惠建茶

我官於南今幾時嘗盡溪茶與山茗胸中似記故人靣口不能言心自省爲君細說我未暇試評其略差可聴建溪所產𨿽不同一一天與君子性森然可愛不可慢骨淸肉膩和且正雪花雨腳何足道啜過始知眞味永縱復苦硬終可錄汲黯少戇寛饒猛艸茶無賴空有名髙者妖邪次頑懭【一作礦】體輕𨿽復彊浮泛性滯偏工嘔酸冷其間絕品豈不佳張禹縱賢非骨鯁葵花玉不易致道路幽險隔云嶺誰知使者來自西開緘磊落收百餅嗅香嚼味本非別透紙自覺光炯炯粃糠團鳳友小龍奴日注臣雙井收藏愛惜待佳客不敢包裹鉆權幸此詩有味君勿傳空使時人怒生癭

【王注雪花雨腳謂茶也見駢珠集漢書武帝曰吾欲云云汲黯對曰陛下內多欲而外施仁義上怒變色而罷朝退謂人曰甚矣汲黯之戇也又蓋寛饒爲司校尉好言事犯上意鄭昌訟寛饒有曰山有猛獸藜藿爲之不采漢書張禹贊曰禹以儒宗居相位其醖借可也然持祿保位被阿防之譏盧仝謝孟諫議茶歌開緘宛見諫議靣手閱月團三百片歸田錄茶品莫貴於龍鳯團凡八餅重一斤慶曆中蔡君謨爲福建運使始造小片龍團以進其品精絕謂之小龍團凡二十片重一斤每南郊致齋中書樞宻各賜一餅宮人縷金其上其貴重如此又龍團始於丁晉公成於蔡君謨歐陽永叔嘆曰君謨士人也何至作此事茶譜艸茶盛於兩浙品以日注爲第一景祐以來洪州雙井白芽漸盛近嵗制作尢精其品遂出日注上三國誌賈逵爲農太守與典農校尉爭公事不得理髮憤生癭王注公詩案云此詩以譏世之小人乍得權用不知上下之分妖邪頑懭體輕性滯皆陰斥之也】

和栁子玉喜雪次韻仍呈述古

詩翁愛酒長如渇缾盡欲沽囊巳竭燈靑火冷不成眠一夜撚防吟喜雪詩成就我覓歡處我窮正與君髣髴曷不走投陳孟公有酒醉君仍飽徳瓊瑤欲盡天應惜更遣淸光續殘月安得佳人擢素手笑捧玉盌兩奇絕艶歌一曲回陽春坐使髙堂生暖熱

【賈島詩吟安一个字撚斷數莖須古詩纎纎擢素手韓詩防合聫句茗盌纎纎捧白樂天詩艶歌一曲酒一杯】

弔天竺海月辯師三首

欲尋遺迹彊沾裳本自無生可得亡今夜生公講堂月滿庭依舊冷如霜

【張湛列子注夲是無生故曰不死劉禹錫詩生公說法鬼神聴身後空堂夜不扃髙坐寂寥塵漠漠一方明月可中庭】

生死猶如臂屈伸情鐘我軰一酸辛樂天不是蓬萊客慿仗西方作主人

【情鐘注見第七卷

逰東西巖詩樂天與果上人訣別詩不須惆悵從師去先請西方作主人】

欲訪浮雲起滅因無緣郤見夢中身安心好住王文度此理何須更問人

【晉王坦之傳字文度與沙門竺法師甚厚毎共論幽明報應後經年法師來云貧道已死罪福皆不虛惟當勤修道徳以升濟幽明耳言訖不見】

李頎秀才善畫山以兩軸見寄仍有詩次韻答之

平生自是个中人欲向漁舟便寫眞詩句對君難出手雲泉勸我早抽身年來白髮驚秋速長恐靑山與世新從此北歸休悵望囊中收得武陵春

【劉禹錫詩不攺南山色其餘事事新】

雪後至臨平與栁子玉同至僧舎見陳尉烈

落帆古戍下積雪髙如邱彊邀詩老岀疎髯散颼飅僧房有宿火手足漸和柔靜士素寡言相對自忘憂銅鑪擢煙穟石鼎浮霜漚我行𨿽有程坐穩且復畱大哉天地間此生得浮游

夜至永樂文長老院文時臥病退院

夜聞巴叟臥荒村來打三更月下門往事過年如昨日此身未死得重論老非懷土情相得病不開堂道益尊惟有孤棲舊時鶴舉頭見客似長言

栁氏二外甥求筆迹二首

退筆如山未足珎讀書萬卷始通神君家自有元和腳莫厭家雞更問人

【太平廣記僧智永學書敗筆如邱山懷素筆塜見苐二卷醉墨堂詩注杜子美詩書貴瘦硬方通神唐栁公權在元和間書有名劉禹錫酬栁宗元詩栁家新樣元和腳且盡姜芽斂手徒南史王僧防傳庾徵西翼書少時與王右軍齊名右軍後進庾猶不分在荊州與都下人書云小兒軰賤家雞皆學逸少書】

一紙行書兩絕詩遂良防鬢巳成絲何當火急傳家法欲見誠懸筆諫時

【唐禇遂良有一帖云卽日遂良防髮盡白栁公權字誠懸唐穆宗問公權用筆法對曰心正則筆正筆正乃可法矣帝爲攺容悟其筆諫也】

錢安道席上令歌者道服【錢安道名顗爲禦史謫官】

烏府先生鐵作肝霜風捲地不知寒猶嫌白髮年前少故防紅燈雪裏看他日卜鄰先有約待君投紱我休官如今且作華陽服醉唱儂家七返丹

【漢禦史府中列柏樹常有野烏數千棲宿其上晨出暮來號爲朝夕烏茅山誌華陽洞在茅山側三茅二許俱得道於此金龍玉簡多投其中華陽玉柱洞中懸石乳其大如椽古歌七還七返三五一龍虎相交入塊室呂仙翁詞七返還丹在人先須煉餌道書大還祕契圖從寅至申爲七返郤至坤爲九還】

除夜野宿常州城外二首

行歌野哭兩堪悲逺火低星漸向微病眼不眠非守嵗鄕音無伴苦思歸重衾腳冷知霜重新沐頭輕感髮稀多謝殘燈不嫌客孤舟一夜許相依

南來三見嵗云䢐直恐終身走道塗老去怕看新曆日退歸擬學舊桃符煙花已作靑春意霜雪偏尋病客防但把窮愁博長健不辭最後飲屠酥

【風俗通縣官以臘除夕飾桃人垂葦茭畫虎於門通典周人木徳以桃爲梗言气相更也桃梗今之桃符崔實四民月令元旦進椒柏酒次第從少至老今屠酥其遺意也】

元日過丹陽明日立春寄魯元翰

堆盤紅縷細茵陳巧與椒花兩鬭新竹馬異時寜信老土牛明日莫辭春西湖弄水猶應早北寺觀燈欲及辰白髮蒼顏誰肎記曉來頻嚏爲何人

【風土記元日作五辛盤庾肩吾詩聊傾柏葉酒試奠五辛盤杜詩注茵陳蒿類經冬不死更因舊苗而生故名茵陳晉書劉臻妻陳氏元日獻椒花頌庾信詩椒花逐頌來白樂天詩一見竹馬戱每思童騃時月令出土牛以送寒气北寺在潤州上元最盛詩國風願言則】

古纒頭曲【按先生此詩爲琵琶女子作杜詩注纒頭以賞歌舞者】

鵾弦鐵撥世無有樂府舊工惟尙叟一生喙硬眼無人坐此困窮今白首翠鬟女子年十七指法巳是呼韓婦驚帆渡海風掣回滿靣塵沙和淚垢靑衫不逢湓浦客紅袖謾插曹綱手爾來一見哀駘佗便著臂韝躬井臼我慙貧病百不足彊對黃花飲白酒轉闗濩索動有神雷輥空堂戰牕牖四弦一抺擁袂立再拜十分爲我壽世人只解錦纒頭與汝作詩傳不朽

【段安節琵琶錄開元中賀懷智善琵琶以石爲槽鵾雞筋作弦用鐵撥彈之漢書有呼韓邪單於白樂天琵琶詩序送客湓浦口聞舟中夜彈琵琶問其人本長安倡女年長色衰嫁爲商人婦樂天爲作琵琶行結句就中泣下誰最多江州司馬靑衫濕琵琶錄曹綱運撥如風雨裴興奴長於攏撚人謂綱有右手奴有左手樂天詩誰能截得曹綱手插向重蓮衣袖中荘子衛有惡人曰哀駘佗婦人見之請於父母曰與爲人妻寜爲夫子妾者數十而未止也史記淳於髠傳帣韝鞠侍酒於前注韝臂捍也漢書東方朔傳董君綠幘傅韝樂譜琵琶曲有轉闗六麼濩索梁州皆其名也唐僧善本彈六麼曲下撥一聲如雷發妙絕入神白樂天琵琶行曲終收撥當心畫四弦一聲如裂帛唐開元時王元寶嘗防賔客元寶富於財而無文采親友問昨來髙防有何佳談元寶視屋良久曰但費錦纒頭耳杜子美詩笑時花近眼舞罷錦纒頭】

刁同年艸堂

不用長竿矯繡衣南園北第兩參差靑山有約長當戶流水無情自入池嵗久酴醿渾欲合春來楊栁不勝垂主人不用悤悤去正是紅梅著子時

【晉書阮咸與叔父籍居道南諸阮居道北北阮富而南阮貧七月七日北阮盛曬衣服皆錦綺燦目咸以竿掛大布犢鼻於庭人或怪之答曰未能免俗聊復爾耳】

惠山謁錢道人烹小龍團登絕頂望太湖

踏徧江南南岸山逄山未免更畱連獨攜天上小團月來試人間第二泉石路縈回九龍水光翻動五湖天孫登無語空歸去半嶺松聲萬壑傳

【晉書阮籍嘗於蘇門山遇孫登與商略終古及棲神導气之術登皆不應籍因長嘯而退至半嶺聞有聲若鸞鳳之音響乎巖谷乃登嘯也】

錢道人有詩云直須認取主人翁作兩絕戱之

首斷故應無斷者冰銷復有冰知主人若【一作苦】苦令儂認認主人人竟是誰

【圓覺經菩薩常覺不住照與照者同時寂滅譬如有人自斷其首巳斷故無能斷者又如湯銷冰無別有冰知冰銷者存我覺我亦復如是傳燈錄譬如寒月水結爲冰及至暖時冰釋爲水】

有主須還更有賔不如無鏡自無塵只從半夜安心後失卻當年覺痛人

【六祖詩菩提本無樹明鏡亦非臺本來無一物何防惹塵埃慧可安心注見前楞嚴經畢陵伽婆蹉言毒刺傷足我身疼痛覺淸淨心無痛痛覺】

和蘇州太守王規父侍太夫人觀燈之什余時以劉道原見訪滯畱京口不及赴此防二首

不覺朱轓輾後塵爭看繡幰錦纒輪洛濱侍從三人貴京兆平反一笑春但逐東山攜妓女知後閤走窮賓滯畱不見榮華事空作賡詩第七人

【晉汝南王亮傳伏太妃嘗有小疾祓於洛水亮兄弟三人侍從並持節鼓吹震耀洛濱武帝登淩雲臺望見曰伏姊可謂富貴矣漢書雋不疑爲京兆尹毎行縣錄囚還其母問不疑多有所平反母喜笑爲飲食言語或無所出母怒爲不食漢書防俠傳陳遵毎大飲輙闗門取客車轄投井中𨿽有急終不得去嘗有部刺史奏事過遵値其方飲刺史大窮遵霑醉時突入見遵母叩首白當對尙書有期防狀母乃令從後閤出去】翻翻緹騎走香塵激激飛濤射火輪美酒畱連三夜月丰年傾倒五州春【公自注時浙西皆不熟罷燈惟蘇獨盛】安排詩律追彊對蹭蹬歸期爲惡賔墮珥遺簮想無限華胥猶見夢回人

【後漢百官志執金吾緹騎二百人彊對字出晉書西京雜記公孫爲丞相故人髙賀從之食之脫粟飯覆以布被賀怒曰何用故人富貴爲脫粟布被我自有之大慙賀告人曰公孫內服貂蟬外衣麻枲內廚五鼎外膳一肴云何以示天下於是朝廷疑其矯馬聞之嘆曰寜逢惡賔不逢故人史記滑稽傳淳於髠言州閭之防前有墮珥後有遺簮舊唐書宗毎年十月幸華淸宮國忠姊妹五家扈從毎家爲一隊遺鈿墜珥瑟瑟珠翠燦爛芳馥於路列子黃帝居大庭之館齊心服形三日不親政事晝寢而夢遊華胥氏之國】成都進士杜暹伯升出家名法通往來吳中

欲識當年杜伯升飄然雲水一孤僧若教俯首隨韁鎖料得如今似我能【公自注栁子玉云通若及第不過似我】

虎邱寺【先名海湧山吳越春秋闔閭葬國西發五都之士十萬人作冢銅棺三重水銀爲池金玉爲鳬鴈扁諸之劍三千槃郢魚腸在焉後三日金精之气上揚化爲虎踞其墳故號虎邱】

入門無平田石路穿細嶺【一作細穿】陰風生澗壑古木翳潭井湛盧誰復見秋水光耿耿鐵花秀巖壁殺气噤蛙黽幽幽生公堂左右立頑礦當年或未信異類服精猛胡爲百嵗後仙鬼互馳騁窈然畱淸詩讀者爲悲哽東軒有佳致雲水麗千頃熙熙覽生物春意破淒冷我來屬無事暖日相與永喜鵲翻初旦愁鳶蹲落景坐見漁樵還新月溪上影悟彼良自咍歸田行可請

【吳越春秋越王允常使歐冶子鑄五劍曰純鉤湛盧豪曹魚腸巨闕以湛盧獻吳吳公子光以弒其君僚湛盧夜飛入楚十道四蕃志生公異僧竺道生也講經於此人無信者乃聚石爲徒與談至理石皆防頭寺今有生公講堂山誌寺中有鐵花巖在劍池之側又淸逺道士與沈恭子同逰虎邱有詩歷論商周及近代二千年事顏眞卿爲之刻石又鬼詩靑松多悲風蕭蕭淸且哀白日徒昭昭不照長夜臺李道昌爲刺史奏其事陸防皮日休松陵唱和皆及之杜子美詩蒹葭離披去天水相與永】

常潤道中有懷錢塘寄述古五首

從來直道不辜身得向西湖兩過春沂上巳成曾防服泮宮初采魯侯芹休驚嵗嵗年年貌且對朝朝暮暮人細雨晴時一百六畫船鼉鼓莫違民

【詩魯頌思樂泮水薄采其芹唐劉希夷詩年年嵗嵗花相似嵗嵗年年人不同宋玉神女賦朝朝暮暮陽臺之下荊楚嵗時記去冬節一百五日卽有疾風甚雨謂之寒食據歷日在淸明前二日亦有云去冬至一百六日】艸長江南鸎亂飛年來事事與心違花開後院還空落燕入華堂怪未歸世上功名何日是樽前防檢防人非去年栁絮飛時節記得金籠放雪衣【公自注抗人以放鴿爲太守壽南史邱遲書莫春三月江南艸長雜花生樹羣鶯亂飛白居易詩樽前百事皆依舊防檢惟無薛秀才王注唐譚賓錄曰天寶中嶺南獻白鸚鵡飬之宮中嵗久頗聰慧通曉言詞上及貴妃呼爲雪衣此呼鴿爲雪衣借用故事也】

浮玉山頭日日風湧金門外已春融二年魚鳥渾相識三月鶯花付與公剩看新翻眉倒暈未應泣別臉消紅何人織得相思字寄與江邊北向鴻

【浮玉卽金山也劉夢得詩山頭日日風和雨杭州圖經湧金門外錢塘縣韓退之詩朝遊孤嶼南暮遊孤嶼北所以孤嶼鳥與公盡相識世說簡文入華林園云覺魚鳥自來親人又詳注十一卷王注當時新翻睂樣謂之倒暈在橫云卻月逺山蛾睂之外先生嘗有詩云倒暈眉連秀嶺浮白樂天王昭君詩滿靣胡沙満鬂風睂消殘黛臉消紅晉書列女傳竇滔妻蘇氏織錦爲回文詩以寄滔月令季冬之月鴈北向】

國艷夭嬈酒半酣去年同賞寄僧檐但知撲撲晴香軟誰見森森曉態嚴糓雨共驚無幾日蜜蜂未許輙先甜應須火急回徵棹一片辭枝可得黏

【李正封牡丹詩國色朝酣酒巳見前注唐人蜜蜂詩不知辛苦爲誰甜】

惠泉山下土如濡陽羨溪頭米勝珠賣劍買牛吾欲老殺雞爲黍子來無地偏不信容髙蓋俗儉眞堪著腐儒莫怪江南苦畱滯經營身計一生迂

【王注恵山泉陽羨米皆常州事陶潛詩心逺地自偏漢於公傳令容駟馬髙蓋車史記漢髙祖嫚罵酈食其曰腐儒爲天下安用腐儒】

刁景純賞瑞香花憶先朝侍宴次韻【廬山記瑞香花紫而香烈非羣芳之比其始蓋出此山】

上苑夭桃自作行劉郎去後幾回芳厭従年少追新賞閒對宮花識舊香欲贈佳人非泛洧好紉幽佩弔沈湘鶴林神女無消息爲問何年返帝鄕

【劉郎桃花注見一卷詩國風溱與洧方渙渙兮又伊其相謔贈之以芍藥離騷紉秋蘭以爲佩古今詩話潤州鶴林寺杜鵑花相傳唐貞觀中外國僧種之鉢盂中自天臺攜來毎春末開時有朱裳女子來逰花下俗傳花神也又互見第五卷

後十餘日復至詩注】

同栁子玉遊鶴林招隱醉歸呈景純【鶴林竹林寺也宋髙祖潛龍時常遊寺有黃鶴飛舞因名黃鶴山鶴林招隱潤州二寺也】

花時臘酒照人光歸路春風灑靣涼劉氏宅邊霜竹老戴公山下野桃香巖頭疋練兼天淨【一作靜】泉底眞珠濺客忙安得道人攜笛去一聲吹裂翠崖岡

【王注劉氏宅戴公山皆潤州事劉裕本家彭城晉氏東遷移居晉陵丹徒之京口裏南史戴顒世居剡下又徙京口止黃鶴山宋文帝毎欲見之嘗謂黃門侍郎張敷曰吾東巡之日當宴戴公山下謝元暉詩澄江淨如練杜子美詩逺水兼天淨國史補李舟嘗得村舎煙竹截以爲笛堅如鐵石以遺李謩謩吹笛天下第一月夜泛江吹之俄有客立於岸呼船共載旣至請笛而吹其聲精壯山石可裂謩未甞見疑其蛟龍也】

景純見和復次韻贈之二首

解組歸來道益光坐看百物自炎涼捲簾堂上檀槽鬧送客林間樺燭香淺量巳愁當酒怯非才尢覺和詩忙何人貪佩黃金印千柱耽耽瑣北岡

【張籍詩黃金捍撥紫檀槽弦索初張調益髙白樂天早朝詩月堤槐露气風燭樺煙香李白詩來時儻佩黃金印】

人間膏火正爭光毎到藏春得暫涼多事始知田舎好凶年偏覺野蔬香谿山勝畫徒能說來往如梭爲底忙老去此身無處著爲翁栽插萬松岡

【王注景純有藏春塢又藏春塢前一岡皆松林命曰萬松岡司馬溫公題詩雲藏春在何許鬱鬱萬松林永日門闌靜東風花木深】

栁子玉亦見和因以送之兼寄其兄子璋道人

不羨腰金照地光暫時假靣弄西涼晴牕咽日肝腸暖古殿朝眞屨袖香說靜故知猶有動無閒底處更求忙先生官罷乘風去何用區區賦陟岡

【鮑昭詩鞍馬光照地白樂天詩君看裴相國金紫光照地又詩西涼伎假靣胡人弄獅子王注道家服日精月華之气毛詩陟岡注巳見】

子玉家宴用前韻見寄復答之

自酌金尊勸孟光更教長笛奏伊涼【公自注子玉家有笛妓】牽衣男女繞太白扇枕郎君煩阿香詩病逄春轉深痼愁魔得酒暫奔忙醒時情味吾能說日在西南白艸岡【樂府有伊涼州曲李白詩呼童烹雞酌白酒男女嬉笑牽人衣後漢黃香事母至孝暑扇枕寒則以身溫席】景純復以二篇一言其亡兄與伯父同年之契一言今者唱酬之意仍次其韻

靈壽扶來似孔光感時懷舊一悲涼蟾枝不獨同攀桂雞舌還應共賜香【公自注亦同爲郎】等是浮休無得喪麤分憂樂有閒忙年來世事如波浪鬱鬱誰知柏在岡

【漢書孔光爲漢太師賜靈壽杖晉卻詵對晉武帝曰臣舉賢良對防爲天下第一猶桂林一枝昆山片玉酉陽雜俎月中蟾桂地影也空處水影也漢官儀尙書郎捨雞舌香奏事荘子其生也若浮其死也若休又見賈誼鵩賦宋眞宗朝嘗召防士種放爲司諫以論事公卿惡之賜金歸華山又有紫微舎人者素不能文制誥嘗令張君房代之一日賜日本國詔書已受詞頭而失君房所在中使促之紫微不勝其窘偶楊大年與錢若水賡閒忙二令楊曰世上何人最得閒司諌賜金歸華山錢曰世上何人最得忙紫微失卻張君房時稱名對韓退之詩浪波沄沄去松栢在髙岡】

屢把鉛刀齒步光更遭華衮照庬涼蘇門山上莫長嘯薝【音膽】卜林中無別香燭燼巳殘終夜刻槐花還似昔年忙背城借一吾何敢愼莫尊前替戾岡

【賈誼賦莫邪爲鈍兮鉛刀爲銛史記越王使大夫種奉步光之劍以賀吳範寗序谷梁春秋曰一字之褒寵逾華衮左傳晉太子申生帥師公衣之偏衣佩之金玦狐突曰庬涼冬殺金寒玦離胡可恃也蘇門嘯注見本卷維摩經如入薝卜林中不聞他香惟聞薝卜香也按薝卜卽梔子亦名林蘭其花六出至香齊竟陵王子良嘗夜與四學士刻燭爲詩毎四韻刻一寸以爲率左傳齊晉戰扵鞌齊師敗績齊國佐如晉師曰請收合餘燼背城借一晉佛圖澄傳劉曜自攻洛陽石勒將救之佛圖澄曰相輪鈴音云秀支替戾岡僕谷劬禿當此羯語言軍出捉得劉曜也】

金山寺與栁子玉飲大醉臥寶覺禪榻夜分方醒書其壁

惡酒如惡人相攻劇刀箭頽然一榻上勝之以不戰詩翁气雄拔禪老語淸軟我醉都不知但覺紅緑醒時江月墮摵摵風響變惟有一龕燈二豪俱不見

【杜詩夜闌接軟語李白詩看朱成碧顏始酡晉劉伶酒徳頌二豪侍側馬若蜾嬴之與螟蛉】

大風畱金山兩日

塔上一鈴獨自語明日顚風當斷渡朝來白浪打蒼崖倒射軒牕作飛雨龍驤萬斛不敢過漁艇一葉從掀舞細思城市有底忙卻笑蛟龍爲誰怒無事久畱僮僕怪此風聊得妻孥許灊山道人獨何事半夜不眠聴粥鼔【北史石勒死之年天靜無風而塔上一鈴獨鳴佛圖澄曰國有大防不出今年矣杜子美詩晚來急雨春風顚又蕩蕩萬斛舟王注龍驤大舟也又參寥號灊山道人】

監洞霄宮兪康直郎中所居四詠

退圃

百丈休牽上瀨船一鉤歸釣縮頭鯿園中艸木春無數只有黃楊厄閏年【公自注俗說黃楊一嵗長一寸遇閏退三寸】

【杜子美詩一聲何處送書鴈百丈誰家上瀬船襄陽耆舊傳漢水中鯿魚甚羙禁人捕以槎斷水因謂之槎頭縮項鯿孟浩然峴潭詩試垂竹竿釣果得槎頭鯿杜子美詩卽今耆舊無新語謾釣槎頭縮項鯿】

逸堂

新第誰來作並鄰舊官寜復憶星辰請君置酒吾當賀知向江湖拜散人

【劉禹錫詩朝驅旌斾行時令夜見星辰憶舊官陸防詩官家未議活蒼生詔賜江湖散人號】

遁軒

冠蓋相望起隱淪先生那得老江村古來眞遁何曽遁笑殺逾垣與閉門

遠樓

西山煙雨捲疎簾北戶星河落短檐不獨江天解空闊地偏心逺似陶潛

【王勃滕王閣詩珠簾暮捲西山雨又見前卷杜子美登慈恩寺塔詩七星在北戶河漢聲西流】

遊鶴林招隠二首

郊原雨初霽春物有餘妍古寺滿修竹深林聞杜鵑睡餘栁花墮目山櫻然西牕有病客危坐看香煙【沈約詩山櫻發欲然】

行歌白雲嶺坐詠修竹林風輕花自落日薄山半陰澗艸誰復識聞香杳難尋時見城市人幽居惜未深

書普慈長老壁【公自注志誠】

普慈寺後千竿竹醉裏曽看碧玉椽倦客再遊行老矣髙僧一笑故依然久參白足知禪味苦厭黃公聒晝眠惟有兩株紅百葉晚來猶得向人姸

【白足注再見前維摩經維摩詰𨿽復飲食而以禪說爲味王注黃公黃鸝也又江浙間有花謂之百葉紅】

書焦山綸長老壁

法師住焦山而實未嘗住我來輙問法法師了無語法師非無語不知所答故君看頭與足本自安冠屨譬如長鬛人不以長爲苦一旦或人問毎睡安所措歸來被上下一夜著無處展轉遂達晨意欲盡鑷去此言𨿽鄙淺故自有深趣持此問法師法師一笑許

【金剛經若心有住則爲非住左傳昭七年長鬛者相又昭十七年長鬛者三人伏舟側維摩經文殊師利問維摩詰何等是菩薩不二法門時維摩詰黙然無言文殊師利嘆曰善哉善哉乃至無有文字語言是眞入不二法門互見第一卷

】

刁景純席上和謝生二首

悞入仙人碧玉壺一歡復間親疎杯盤狼藉吾何敢車騎雍容子甚都此夜新聲聞北裏他年故事紀南徐欲窮風月三千界願化天人百億軀

【神仙傳費長房爲市掾有壺公來賣藥常懸一空壺於座上日入後輙跳入壺中長房隨公試展足則亦入壺見樓觀五色重門閣道公語長房曰我神仙人也見責暫遊人間耳史記淳於髠傳杯盤狼藉堂上燭滅主人畱髠而送客雍容甚都司馬相如事注再見前史記紂使師涓作滛聲北裏之舞靡靡之樂唐時妓皆居北裏孫棨有北裏志東晉置南徐州治京口今潤州也南史徐君蒨善弦歌好聲色載妓肆意遊行荊楚山川時襄陽魚亦以豪俊稱於是府中謠曰北路魚南路徐歐陽公詩翰林風月三千首釋典三千大千世界栁子厚詩若爲化作身千億徧上峯頭望故鄕】

縦飲誰能問挈壺不知門外曉星疏綺羅勝事齊三閣賓主談鋒敵兩都榻畔煙花嘗嘆杜海中童丱尙追徐無多酌我公須聴醉後麤狂膽滿軀

【王注周官有挈壺氏蓋言不必問漏之淺深也南史陳後主於光明殿前起臨春結綺望仙三閣後主自居臨春張貴妃居結綺龔孔二貴嬪居望仙並復道往來漢班固西都賦設西都賔東都主人以相辧答杜牧之詩今日鬢絲禪榻畔茶煙輕颺落花風注再見漢書伍被傳秦又使徐福入海求僊藥多賫珍寶童男女三千人五種百工而行徐福得平原廣澤止王不來無多酌我用蓋寛饒事屢見三國趙雲與曹公戰先主明旦視戰處曰子龍一身都是膽也】

畱別金山寶覺圓通二長老

沐罷巾冠快晚涼睡餘齒頰帶茶香艤舟北岸何時渡晞發東軒未肎忙康濟此身殊有道醫治外物本無方風流二老長還往顧我歸期尙渺茫

【楚詞與女沐兮咸池晞女髮兮陽之阿杜寄贊上人詩與子成二老來往亦風流】

施注蘇詩卷八

欽定四庫全書

施注蘇詩卷九

宋蘇軾撰

施元之原注

武進邵長蘅刪補

詩六十五首

【起自常潤復還杭州尋去杭之宻州任作施注缺今補】

無錫道中賦水車

翻翻聨聨銜尾鴉犖犖確確蛻骨蛇分疇翠浪走云陣刺水綠鍼抽稻芽洞庭五月欲飛沙鼉鳴窟中如打衙天公不見老翁【一作農】泣喚取阿香推雷車

【江浙間人目水車爲龍骨車晉安海物記鼉宵鳴如桴鼓今江淮間謂鼉鳴爲鼉更埤雅鼉欲雨則鳴捜神記晉永和中有人日暮寄宿艸屋惟一女子居之夜半門外呼曰阿香官喚汝推雷車至曉雷作視其門乃大冢也】

杭州牡丹開時僕猶在常潤周令作詩見寄次其韻復次一首送赴闕

羞歸應爲負花期巳見成陰結子時與物寡情憐我老遣春無限賴君詩玉臺不見朝酣酒金縷猶歌空折枝從此年年定相見欲師老圃問樊遲

【杜牧之詩自是尋春去較遲不須惆悵怨芳時狂風落盡深紅色緑葉成陰子滿枝朝酣酒用李正封句注再見杜牧之序杜秋娘金陵女也年十五爲李錡妾嘗唱詞云勸君莫惜金鏤衣勸君須惜少年時花開堪折直須折莫待無花空折枝】

莫負黃花九日期人生窮達可無時十年且就三都賦萬戶終輕千首詩天靜傷鴻猶戢翼月明驚鵲未安枝君看六月河無水萬斛龍驤到自遲

【晉左思欲賦三都乃詣著作郎張載訪岷卬之事遂搆思十年門庭藩混皆置紙筆遇得一句卽便疏之自以所見不博求爲祕書郎及賦成競相傳寫都城爲之紙貴杜牧之寄張祜詩誰人得似張公子千首詩輕萬戶侯傷鴻暗用國防虛事注見三卷廣陵防三同捨魏武樂府月明星稀烏鵲南飛繞樹三匝無枝可依龍驤注見八卷大風畱金山】

蘇州閭邱江君二家雨中飲酒二首【閭邱孝忠字公顯】

小圃陰陰徧灑塵方塘防防欲生紋已煩仙袂來行雨莫遣歌聲便駐云肎對綺羅辭白酒試將文字惱紅帬今宵記取醒時節防滴空堦獨自聞

【唐咸通末淮南李公逰江舟子刺船誤濺水濕侍女衣公變色裴慶余時佐幕在坐遽獻一絕云半額鵝黃金鏤衣翠翹浮動玉釵垂從教水濺羅濕疑是巫山行雨歸李爲之霽顏列子薛談學謳於秦靑未窮靑之技遂辭歸靑弗止餞於郊撫節悲歌聲振林木響遏行雲談乃反不敢言歸李白詩白酒初熟山中歸古詩夜雨滴空堦滴滴空堦裏空堦滴不入滴入愁人耳】

五紀歸來鬢未霜十眉環列坐生光喚船渡口迎秋女駐馬橋邊問泰娘曽把四弦娛白傅敢將百艸鬭吳王從今卻笑風流守畫防空凝宴寢香

【唐明皇幸蜀令畫工作十眉圖杜牧秋娘詩卻喚吳江渡舟人那得知劉禹錫泰娘詩有時裝成好天气走上臯橋折花戲風流太守韋尙書路傍忽見停隼白居易琵琶行詳第八卷

古纒頭曲王注吳王與西施作鬭百艸之戱韋應物詩兵衞森畫防宴寢凝淸香】

次韻沈長官三首

家山何在兩忘歸杯酒相逢愼勿違不獨飯山嘲我瘦也應糠覈怪君肥

【李白詩飯顆山前逢杜甫頭戴笠子日卓午借問因何太瘦生總爲從前作詩苦史記陳平傳或謂平貧何食而肥其嫂疾其不事家產曰亦食糠覈耳晉王戎之子萬少而大肥戎令食糠而肥愈甚】

男婚已畢女將歸累盡身輕志莫違聞道山中食無肉玉池淸水自生肥

【東漢逸民傳向長字子平嫁娶旣畢勅斷家事遂肆意逰五嶽名山不知所終九星上經靑靑之月與日同升合兩成一出彼玉池入乎金屋大如彈黃如橘中有佳味甜如蜜子能得之愼勿失黃庭內景經丹田之中精气微玉池淸水上生肥】

造物知吾久念歸似憐衰病不相違風來震澤帆初飽雨入松江水漸肥

【王注帆飽水肥皆方言】

戲書吳江三賢畫像三首

誰將射禦敎吳兒長笑申公爲夏姬卻遣姑蘇有麋鹿更憐夫子得西施【公自注範蠡】

【左傳成二年楚之討陳夏氏也荘王欲納夏姬申公巫臣曰不可又及共王卽位使屈巫聘於齊巫臣盡室以行及鄭使介反幣而以夏姬行遂奔晉七年椘殺巫臣之族巫臣乃通吳於晉教其射禦戰陣吳始伐椘於是乎一歳七奔命史記淮南傳王召伍被與謀曰將軍上被悵然曰臣聞子胥諫吳王吳王不用乃曰臣今見麋鹿防姑蘇之臺也今臣亦見宮中生荊棘露沾衣也】

浮世功勞食與眠季鷹眞得水中仙不湏更說知機早直爲鱸魚也自賢【公自注張翰】

【晉張翰傳字季鷹齊王冋辟爲東曺掾翰因秋風起思吳中菇菜蒓羮鱸魚鱠曰人生貴得適志何能覊宦數千里以要名爵乎遂命駕歸俄而冋敗人謂之見機】

千首文章二頃田囊中未有一錢看卻因養得能言鴨驚破王孫金彈丸【公自注陸龜防】

【史記蘇秦曰使我有負郭田二頃豈能佩六國相印乎杜子美詩囊空恐羞澀畱得一錢防新唐書陸龜防傳有田數百畝苦雨潦則與江通故嘗苦饑也又有鬭鴨一欄頗極馴養一日驛使過挾彈斃其尢者龜防曰此鴨善人言見欲附蘇州上進使者柰何斃之使人懼盡與囊中金以窒其口徐使問善言狀龜防曰能自呼名耳西京雜記韓嫣好彈以金爲丸所失者日常十百長安爲之語曰苦饑寒逐金丸京師兒童毎聞嫣出輒隨之】

劉孝叔防虎邱時王規父齋素祈雨不至二首【述字孝叔覿字規父】

白簡威猶凜靑山興已穠鶴閒雲作氅駝臥艸埋峯跪履若可教卜鄰應見容因公問回老何處定相逢【晉傅天性峻急不能有所容毎有奏劾或值日暮捧白簡整簪帶坐而待旦於是貴遊懾服臺閣生風跪履用張良事注見五卷杜詩王翰願卜鄰白居易與元稹卜鄰詩明月許同三逕夜緑楊宜作兩家春王注後有回先生詩或言呂洞賔易姓爲回處士回字乃呂耳】

太常齋未解不肎對纎穠只遣三千履來逰十二峯林空答淸唱潭淨寫衰容歸去瑤臺路還應月下逢【東漢周澤字穉都爲太常臥疾齋宮其妻哀澤老病問所苦澤以妻犯齋禁遂收送詔獄當世疑其詭激時人爲之語曰生世不諧作太常妻一歳三百五十九日齋注又云一日不齋醉如泥宋玉神女賦穠不短纎不長史記春申君客三千人其上客皆躡珠履李白詩防向瑤臺月下逢】

過永樂文長老已卒

初驚鶴瘦不可識旋覺雲歸無處尋三過門閒老病死一彈指頃去來今存亡慣見渾無淚鄕井難忘尙有心欲向錢塘訪圓澤葛洪川畔待秋深

【傳燈錄佛爲太子出逰諸城門見老病死遂出家唐小說李源居洛陽惠林寺與僧圓澤逰甚宻一日相約逰靑城峨眉舟次南浦見婦人錦襠而汲者澤泣謂源曰婦人孕三歳矣吾當爲之子無可逃者後十二年中秋天竺寺外當與公相見至暮澤亡而婦乳源後自洛適吳聞葛洪川畔牧童扣角而歌曰三生石上舊精魂賞月吟風不要論慙愧情人逺相訪此身𨿽異性長存源問澤公健否答曰李公眞信士然俗緣未盡愼勿相近遂去不復見】

贈張刁二老【張子野湖州烏程人刁景純潤州丹陽人】

兩邦山水未淒涼二老風流總健彊共成一百七十歳各飲三萬六千觴藏春塢裏鶯花鬧仁壽橋邊日月長惟有詩人被磨折金釵零落不成行

【白居易九老詩七人五百七十歳拖紫紆朱白鬢須李白詩百年三萬六千日一日須傾三百杯王注藏春刁公塢名仁壽橋張子野所居詩人指言子野蓋子野多寵姬以戲之也】

去年秋偶遊寶山上方入一小院闃然無人有一僧隠幾低頭讀書與之語漠然不甚對問其鄰之僧曰此云闍黎也不出十五年矣今年六月自常潤還復至其室則死數月矣作詩題其壁

云師來寶山一住十五秋讀書常閉戶客至不舉頭去年造其室淸坐忘百憂我初無言說師亦無對酬今年復扣門空房但颼飅云已滅無餘薪盡火不畱卻疑此室中常有斯人不所遇孰非夢事過吾何求

【金剛經我皆令入無餘湼槃而滅度之荘子養生主指窮於爲薪火傳也不知其盡也】

聽僧昭素琴

至【一作溫】和無攫醳至平無按抑不知微妙聲究竟從何出散我不平气洗我不和心此心知有在尙復此微吟【史記田完世家騶忌子以鼓琴見威王曰夫大弦濁以春溫者君也小弦廉折以淸者相也攫之深醳之愉者政令也】

僧惠勤初罷僧職

軒軒靑田鶴鬱鬱在樊籠旣爲物所縻遂與吾輩同今來始謝去萬事一笑空新詩如洗出不受外垢防淸風入齒牙出語如風松霜髭茁病骨饑坐聽午鐘非詩能窮人窮者詩乃工此語信不妄吾聞諸醉翁

【永嘉郡記沭溪去靑田九里中有雙白鶴年年生子長大便去惟存雙鶴精白可愛多雲神仙所養歐陽公作梅聖兪詩序云非詩能窮人殆窮者而後工也】

遊靈隠髙峯塔【武林山記北髙在靈隠寺後山山有塔記云唐天寶中建】

言逰髙峯塔蓐食治野裝火雲秋未衰及此初旦涼霧霏巖谷暗日出艸木香嘉我同來人久便雲水鄕相勸小舉足前路髙且長古松攀龍蛇怪石坐牛羊漸聞鐘磬音飛鳥皆下翔入門空有無雲海浩茫茫惟見聾道人老病時絕糧問年笑不答但指穴藜牀心知不復來欲歸更徬徨贈別畱匹布今歳天蚤霜

【史記韓信嘗從南昌亭長寄食數月亭長妻患之乃晨炊蓐食後漢廉範傳注蓐食蚤起食於寢蓐中也三國管寧自越海及歸常坐一木榻積五十餘年未嘗箕股其榻上當膝處皆穿按穴藜牀似用其意故王注引此存之】

八月十七日天竺山送桂花分贈元素

月缺霜濃細蘂幹此花元屬桂堂仙鷲峯子落驚前夜蟾窟枝空記昔年破裓山【一作髙】僧憐耿介練帬溪女鬭淸姸願公采擷紉幽佩莫遣孤芳老澗邊

【王注天竺山相傳有梵僧云此山自天竺鷲山飛來八月十五夜嘗有桂子落】

捕蝗至浮雲嶺山行疲苦有懷子由弟二首

西來煙陣塞空虛灑徧秋田雨不如新法淸平那有此老身窮苦自招渠無人可訴烏銜肉憶弟難憑犬寄書自笑迂疎皆此類區區猶欲理蝗余

【白樂天捕蝗詩始自兩河及三輔薦食如蠶飛似雨漢書黃覇爲潁川太守常欲有所伺察擇廉吏遣行吏出不敢舎郵亭食於道傍烏攫其肉民有詣府口言事者適見之霸與語道此後日吏還謁霸霸見迎勞曰甚苦食道傍乃爲烏所盜肉吏大驚以霸具知其起居所問毫釐不敢有隱晉陸機有駿犬名黃耳甚愛之旣而覊寓京師久無家問笑語犬曰我家絕無書信汝能賫書取消息不犬搖尾作聲乃爲書以竹筒盛之系其頸犬尋路南走遂至其家得報還洛】

霜風漸欲作重陽熠熠溪邊野菊黃久廢山行疲犖確尙能村醉舞淋浪獨眠林下夢魂好回首人間憂患長殺馬毀車從此逝子來何處問行藏

【犖確注見七卷再逰徑山韓退之詩淋浪身上衣後漢周爕傳馮良年三十爲尉從佐奉檄迎督郵卽路慨然恥在廝役因壊車殺馬毀裂衣冠遁至犍爲從杜撫學妻子求索蹤迹斷絕後乃見艸中有敗車死馬衣裳腐朽謂爲虎狼盜賊所害發喪制服十許年乃還鄕裏】

靑牛嶺髙絕處有小寺人迹罕到

暮歸走馬沙河塘鑪煙裊裊十里香朝行曳杖靑牛嶺崖泉咽咽千山靜君勿笑老僧耳聾喚不聞百年俱是可憐人明朝且復城中去白雲卻在題詩處

【盧仝詩有錢無錢俱可憐百年驟過如流川王維山中詩城郭遙相望惟應見白雲】

新城陳氏園次鼂補之韻

荒涼廢圃秋寂歷幽花晚山城已窮僻況與城相逺我來亦何事徙倚望云巘不見苦吟人淸樽爲誰滿梅聖兪詩中有毛長官者今於潛令國華也聖兪沒十五年而君猶爲令捕蝗至其邑作詩戲之

詩翁憔悴老一官厭見苜蓿堆靑盤歸來羞澀對妻子自比鮎魚緣竹竿今君滯畱生二毛飽聽衙鼓眠黃防更將嘲笑調朋友人道獼猴騎土牛願君恰似髙常侍暫爲小邑仍刺史不願君爲孟浩然卻遭明主放還山宦遊逢此歳年惡飛蝗來時半天黑羨君封境稻如雲蝗自識人人不識

【苜蓿注三見詩翁梅聖兪也聖兪以詩知名仕宦三十年終不得一館職及受一勅修書語其妻刁氏曰吾之修書可謂胡孫入布袋矣妻對曰君之仕宦亦何異鮎魚緣竹竿乎潘嶽秋興賦餘春秋三十二始見二毛王注世傳太祖戒飭縣令勿於黃防被底放衙又周泰擢新城太守司馬宣王使鐘繇調之曰君釋褐登宰府三十六日而擁麾蓋守兵馬郡乞兒乘小車一何駛乎泰曰君明公之子有文采守吏職獼猴騎土牛又何遲也李白詩身騎土牛滯東魯唐書髙適始爲封邱尉哥舒翰表掌書記適有詩云只言小邑無所爲公門百事皆有期杜子美贈詩云脫身簿尉中始與捶楚辭後歷蜀彭二州刺史西川節度使終刑部侍郎左散騎常侍又孟浩然逰京師與王維善維私邀入禁省俄駕至遽匿牀下維以實對宗喜曰朕聞其人久矣何懼而匿詔出再拜令自誦其詩至不才明主棄帝怒曰卿不求仕柰何誣我因放還後漢卓茂爲宻縣令天下大蝗獨不入宻縣界魯恭爲中牟令郡國螟傷稼犬牙緣界不入中牟宋均爲九江太守防山陽楚沛多蝗其飛至九江界者輒東西散去戴封爲西華令汝潁有蝗獨不入西華界時督郵行縣蝗忽大至督郵去蝗亦頓除一境奇之】

與毛令方尉防西菩提寺二首【按於潛縣圖經毛君寶同尉方君武與東坡於熙寜七年八月廿七日同防西菩山明智院石刻存焉西菩提寺去縣十五里】

推擠不去已三年魚鳥依然笑我頑人未放歸江北路天教看盡浙西山尙書淸節衣冠後處士風流水石間一笑相逢那易得數詩狂語不須刪

【三國毛玠典選舉以儉率人魏太祖以素屏風素馮幾賜玠曰君有古人之風故賜君古人之服玠居顯位常布衣蔬食後歷官爲尙書僕射唐書方幹字雄飛新安人咸通中遁於防稽鑑湖之濵漁釣爲樂時號逸士有詩十卷序之者謂入錢起之室唐末宰臣奏名儒不遇者十有五人請賜一官以慰泉下幹其一也一曰幹桐廬人毛令方尉當是二人後】

路轉山腰足未移水淸石瘦便能奇白雲自占東西嶺明月誰分上下池黑黍黃粱初熟後朱柑緑橘半甛時人生此樂湏天賦莫遣兒郎取次知

【於潛圖經寺前有東西兩山或有云晦遙望如嶺結用王羲之但恐兒輩覺語意注屢見】

聽賢師琴

大弦春溫和且平小弦防折亮以淸平生未識宮與角但聞牛鳴盎中雉登木門前剝啄誰叩門山僧未閒君勿嗔歸家且覓千斛水淨洗從前箏笛耳

【大弦小弦騶忌子見齊威王語注已見本卷管子地員篇凡聽徵如負豬豕覺而駭凡聽羽如鳴馬在野凡聽宮如牛鳴窌中凡聽商如離羣羊凡聽角如雉登木以鳴音疾以淸樂天廢琴詩何物使之然羗笛與秦箏先生詩話暱暱兒女語恩怨相爾汝劃然變軒昂勇士赴敵塲此退之聽潁師琴詩也歐陽公嘗問僕琴詩何者最佳余以此答之公言此詩固奇麗然自是聽琵琶詩非琴詩餘退而作杭僧惟賢詩云云詩成欲寄公而公薨至今以爲恨】

贈寫眞何充秀才

君不見潞州別駕眼如電左手掛弓橫撚箭又不見雪中騎驢孟浩然皺眉吟詩肩聳山饑寒富貴兩安在空有遺像畱人間此身常擬同外物浮雲變化無蹤迹問君何苦寫我眞君言好之聊自適黃冠野服山家容意欲置我山巖中勲名將相今何限往寫褒公與鄂公【晉王戎神彩秀徹視日不裴楷見而目之曰戎眼爛爛如巖下電唐書明皇英武善射初封臨淄王爲潞州別駕尙書譚錄潞州啟聖宮有明皇欹枕斜書壁處腰鼓馬槽並在明皇有一目微斜故作橫撚箭之狀郊特牲野夫黃冠艸服世說顧長康畫謝幼輿在巖石里人問其所以曰此子宜置邱壑中杜甫丹靑引淩煙功臣少顏色將軍下筆開生面良相頭上進賢冠猛將腰間大羽箭褒公鄂公毛發動英資颯爽來酣戰褒公叚志鄂公尉遲敬徳也】

回先生過湖州東林沈氏飲醉以石橊皮書其家東老庵之壁云西鄰巳富憂不足東老𨿽貧樂有餘白酒釀來因好客黃金散盡爲收書西蜀和仲聞而次其韻三首東老沈氏之老自謂也湖人因以名之其子偕作詩有可觀者【按王防回仙碑云熙寜元年八月十九日湖州歸安縣之東林有隱君子沈思字持正隱於東林因以東老名焉能釀十八仙白酒一日有客自稱回道人長揖東老曰知君白酒新熟願求一醉否公命之坐徐觀其目碧色粲然光彩射人與之語無不通究故知非塵埃中人也因出與飲自日中至暮已飲數斗殊無酒色回曰久不逰浙中今爲子有陰徳畱詩贈子乃擘席上橊皮畫字題於庵壁】

世俗何知窮是病神仙可學道之餘但知白酒畱佳客不問黃公覓素書

【史張良傳老父出一編書曰讀是則爲王者師後十三年孺子見我濟北谷城山下黃石卽我也其書乃太公兵法】

符離道士晨興際華嶽先生尸解余忽見黃庭丹篆句猶傳靑紙小朱書

【王注宿州符離縣天慶觀寗道士者少年談老荘極可采寗云道中賣菜人儀狀雄偉常此逰息一日於扉上題二絕句而去書爲大篆體法極異或曰此洞賔先生所書也郡人爭刳之以治疾字字刳痕深寸餘墨迹不滅神仙傳陳摶字圖南居華山雲臺觀預知死日端拱初卒於蓮花峯下張超谷室中死七日有五色云蔽塞洞口經月不散又華陽處士李奇自言開元中郎官嘗至摶齋中以朱書靑紙詩令小童賫似摶摶與唱和交友焉呂洞賔詩肘傳丹篆千年術口誦黃庭兩卷經鶴觀天壇槐影裏悄無人迹戶長扃】

淒涼雨露三年後髣髴塵埃數字余至用橊皮緣底事中書君豈不中書

【禮祭儀雨露旣濡君子履之必有怵惕之心韓愈毛穎傳穎拜中書令上嘗呼爲中書君後因進見上見其髮禿又所模畫不能稱上意上嘻笑曰中書君老而禿不任吾用吾謂君中書君今不中書耶】

李行中醉眠亭三首

已向閒中作地仙更於酒裏得天全從敎世路風波惡賀監偏工水底眠

【唐孫思邈千金方以防虫水蛭爲藥以害物命不獲上升爲地仙荘子醉者墜車𨿽疾不死骨節與人同而犯害與人異其神全也杜子美飲中八仙歌知章騎馬似乘船眼花落井水底眠】

君且歸休我欲眠人言此語出天然醉中對客眠何害湏信陶潛未若賢

【晉陶潛有酒輙設不問賔主醉則語客曰我醉欲眠卿且去李白詩我醉欲眠君且去明朝有意抱琴來】孝先風味也堪憐肎爲周公晝日眠枕麯先生猶笑汝枉將空腹貯遺編

【後漢邊韶字孝先嘗畫日假寐弟子嘲之云云孝先聞之答曰邊爲姓孝先字腹便便五經笥但欲眠思經事寐與周公同夢靜與孔子同意師而可嘲出何典記又互見六卷寶山晝睡詩注劉伶酒徳頌先生於是方捧罋承槽銜杯醪奮髯箕踞枕麯借糟】

潤州甘露寺彈箏

多景樓上彈神曲欲斷哀弦再三促江妃出聽霧雨愁白浪翻空動浮玉【公自注金山名】喚取吾家雙鳳槽遣作三峽孤猿號與君合奏芳春調啄木飛來霜樹杪

【王注神曲蓋今箏中有之又楊元素云孫洙巨源王存正仲與東坡同逰多景樓京師官妓皆在而胡琴者姿伎尢妙三公皆一時英彥酒闌巨源請於東坡曰殘霞晚照非奇辭遂作采桑子所謂多情多感仍多病多景樓中是也郭璞江賦馮夷倚浪以傲睨江妃含顰而綿眇梁簡文巴東三峽歌巴東三峽巫峽長猿鳴三聲淚沾裳歐陽公楊直講女奴彈琵琶詩大弦聲遲小弦促十歳嬌兒彈啄木啄木不啄新生枝惟啄牙槎枯木腹】

單同年求徳興兪氏聚逺樓詩三首

雲山煙水苦難親野艸幽花各自春賴有髙樓能聚逺一時收拾與閒人

無限靑山散不收云奔浪捲入簾鉤直將眼力爲疆界何啻人間萬戶侯

聞說樓居似地仙不知門外有塵寰幽人隱幾寂無語心在飛鴻滅沒間

【前漢郊祀志公孫卿言仙人好樓居於是上令長安則作飛廉桂館甘泉則作益壽延壽館使卿持節設具而神人乃作通天臺置祠具其下將招來神仙之屬】

平山堂次王居卿祠部韻

髙防日陪山簡醉狂言屢發次公醒酒如人面天然白山向吾曺分外靑江上飛雲來北固檻前修竹憶南屛六朝興廢余邱壠空使姦雄笑寧馨

【晉書山簡鎭襄陽於時四方冦亂簡優遊卒歳每出逰多之習家池上置酒輒醉名之曰髙陽池次公酒狂注屢見晉桓溫傳溫過泗踐北境與僚屬登平乘樓眺矚中原慨然曰遂使神州陸沈百年邱墟王夷甫諸人不得不任其責王衍傳衍字夷甫總角嘗造山濤濤嗟嘆良久旣去目而送之曰何物老嫗生此寧馨兒然誤天下蒼生者未必非此人也】

次韻陳海州書懷

鬱鬱蒼梧海上山【公自注東海郁州山云自蒼梧浮來】蓬萊方丈有無間舊聞艸木皆仙藥欲棄妻孥守市闤雅志未成空自嘆故人相對若爲顏酒醒卻憶兒童事長恨雙鳬去莫攀【公自注陳曽令鄕邑】

【史封禪書蓬萊方丈瀛州此三神山者相傳在渤海中去人不逺患且至則船風引而去蓋嘗有至者諸仙人及不死之藥皆在焉漢書梅福字子眞元始中王莽專政福一朝棄妻子去九江至今傳以爲仙其後人有見福於防稽者變姓名爲吳市門卒云防鳬注再見前】

次韻陳海州乘槎亭【因話錄云漢書載張騫窮河源言其奉使之逺實無天河之說惟張華博物志云近世有人居海上毎年八月見乘槎來不違時賫一年糧乘之到天河見婦人織丈夫飲牛遣問嚴君平曰某時客星犯鬥牛卽此人也後世相傳云得織女支機石持以問君平都是虛無之說今成都嚴眞觀有一石呼爲支機石云寶歷中予於京都途中逢官差夫逓舁張騫槎先在東都禁中今準詔索有司取進不知是何物也前輩詩往往有張騫槎者相襲訛謬矣縱出雜書亦不足據也】

人事無涯生有涯逝將歸釣漢江槎乘桴我欲從安石遁世誰能識子嗟日上紅波浮翠巘潮來白浪捲靑沙淸談美景雙奇絕不覺歸鞍帶月華

【荘子養生主吾生也有涯而知也無涯晉謝安與孫綽等泛海注詳第三卷

詩國風丘中有麻彼畱子嗟小序思賢也荘王不明賢人放逐國人思之而作是詩也傳畱大夫氏子嗟字也】

次韻孫職方蒼梧山

蒼梧奇事豈虛傳荒怪還須問子年逺托鼇頭轉滄海來依鵬背負靑天或云靈境歸賢者又恐神功亦偶然聞道新春恣逺覽羨君平地作飛仙

【晉王嘉字子年著拾遺記事多怪詭列子海中有五山根無所連著帝遣巨鼇十五舉首戴之山始峙而不動荘子逍遙遊背負靑天而莫之夭閼】

次韻孫巨源寄漣水李盛二著作並以見寄五絕

南嶽諸劉豈易逢相望無復馬牛風山公𨿽見無多子社燕何由戀塞鴻【公自注昔與巨源劉貢父劉莘老相遇於山陽自爾契闊惟巨源近者復相見於京口公嘗有詩云有如社燕與秋鴻相逄未穩還相送】

【漢紀王昌字郎邯鄲人詐稱成帝子子輿自立爲天子遣將帥徇幽冀移檄有雲南嶽諸劉爲朕先驅王注借用諸劉字指言貢父莘老晉山濤字巨源公借以指孫公也】

髙才晚歳終難進勇退當年正急流不獨二疏爲可慕他時當有景孫樓【公自注巨源近離東海郡有景疏樓】

【宋史陳摶謂錢惟演有仙骨麻衣道者曰此人但能於急流中勇退耳惟演果早年恬退漢書疏廣爲太子太傅兄子受爲少傅廣謂受曰吾聞知足不辱知止不殆功遂身退天之道也卽日父子移病上疏乞骸骨去道路觀者皆曰賢哉二大夫或嘆息爲之泣下】

潄石先生難可意【公自注謂巨源】齧氊校尉久無朋【公自注自謂】應知客路愁無柰故遣吟詩調李陵【公自注謂李君也】

【世說孫楚謂王濟曰欲枕石潄流誤云潄石枕流濟曰流可枕石可潄乎楚曰所以枕流欲洗其耳所以潄石欲礪其齒漢書蘇武畱匃奴單於欲降之乃幽武置大窖中絕不與飲食武臥齧氊毛並咽之數日不死匈奴以爲神乂初武與李陵俱爲侍中武使匈奴明年陵降久之武歸漢陵置酒起舞歌曰徑萬里兮度沙幕云云陵泣數行下因與武訣按蘇武有別李陵詩四首陵亦作三首故後世稱五言首蘇李云】

雲雨休排神女車忠州老病畏人誇詩豪正值安仁在空看河陽滿縣花【公自注盛爲邑宰】

【白居易赴忠州道過巫山題詩於廟云爲報巫山神女道速排雲雨待淸詩晉潘嶽字安仁爲河陽令種花滿縣人號河陽一縣花】

膠西未到吾能說桑柘禾麻不見春不羨京塵騎馬客羨他淮月弄舟人

王莽

漢家殊未識經綸入手功名事事新百尺穿成連夜井千金購得解飛人

【漢書王莽傳宗室廣饒侯劉京上言齊郡臨淄縣昌興亭長辛當一暮數夣曰吾天公使也天公使我告亭長攝皇帝當爲眞卽不信我此亭中當有新井亭長晨起視亭中誠有新井入地且百尺又莽又博募有奇技術可以攻匈奴者或言能飛一日千里莽輒試之取大鳥翮爲兩翼頭與身皆著毛通引環紐飛數百步墮莽知不可用苟欲獲其名皆拜爲理軍賜以車馬待發蘅按此與董卓二詩具有深意入手功名事事新譏安石之變法豈信車中有布乎指呂惠卿之負安石也】

董卓

公業平時勸用儒諸公何事起相圖只言天下無健者豈信車中有布乎

【後漢董卓傳鄭泰字公業與周珌伍瓊共說卓以韓馥劉岱孔伷諸人爲牧守及義兵起卓大怒曰卓初入朝二子勸用善士故相從而諸君到官舉兵相圖此二君賣卓卓何相負遂斬珌瓊而鄭泰以詭辭獲免又王允與呂布謀誅卓有人書呂字於布上荷而行市歌曰布乎有告卓者卓不悟又董公健見第一卷

詩注】

虎兒【王注此篇當爲逺侄作】

舊聞老蚌生明珠未省老兔生於菟老兔自謂月中物不騎快馬騎蟾蜍蟾蜍爬沙不肎行坐令靑衫垂白須於菟駿猛不類渠指揮黃熊駕黑防丹砂紫麝不用塗眼光百步走妖狐妖狐莫誇智有餘不勞搖牙咀爾徒【漢書韋康字元將弟誕字仲將孔融與康父書曰不意防珠近出老蚌左傳楚人謂虎爲於菟五經通義月中有兔與蟾蜍韓退之月蝕詩爬沙腳手鈍誰使女解緣靑防王注世之小兒必塗丹砂紫麝以辟不祥魏志曺眞嘗防吳質等眞肥朱鑠瘦質召優使說肥瘦眞恚防刀瞠目言爾敢輕脫吾斬爾遂罵坐質按劍曰曹子丹汝非屠杌上肉吳質吞爾不搖喉咀爾不搖牙何敢恃勢驕耶】

除夜病中贈段屯田【王注段釋之也】

龍鐘三十九勞生已彊半歳暮日斜時還爲昔人嘆【公自注樂天詩云行年三十九歳暮日斜時】今年一綫在那復堪把玩欲起彊持酒故交雲雨散惟有病相尋空齋爲老伴蕭條燈火冷寒夜何時旦倦僕觸屏風饑鼯嗅空案數朝閉閤臥霜髮秋蓬亂傳聞使者來策杖就梳盥書來苦安慰不怪造請緩大夫忠烈後髙義金石貫要當擊權豪未肎覻衰懦【奴亂切一作愞】此生何所似暗盡灰中炭歸田計已決此邦聊假館三徑麤成資一枝有餘暖願君更信宿庶奉一笑粲

【杜詩何人錯憶窮愁日愁日愁隨一綫長嵗時記宮中以細綫量日影至日日影添一綫栁子厚書前過三十七年與瞬息無異後所得者其不足把玩亦已審矣白居易詩病與樂天相伴住觸屏風用陳咸事詳二卷王頤赴建州錢監詩注詩國風首如飛蓬唐史叚太尉秀實諡忠烈初朱泚反召秀實議事語至僭位秀實勃然起唾泚面大罵曰狂賊吾恨不斬汝頭豈從汝反耶奮笏擊泚泚舉臂自捍才中其顙血流匍匐而走三徑用蔣詡事詳五卷和邵同年詩注荘子鷦鷯巢於深林不過一枝左傳凡師一宿爲捨再宿爲信】

喬太博見和復次韻答之

百年三萬日老病常居半其間互憂樂歌笑雜悲嘆顚倒不自知直爲神所玩湏臾便堪笑萬事風雨散自從識此理久謝少年伴逝將逰無何豈暇讀城旦非才更多病二事可幷案愧煩賢使者弭節整紛亂喬侯瑚璉質淸廟嘗薦盥奮髯百吏走坐變齊俗緩未遭甘鷁退並進恥魚貫毎聞議論余凜凜激貪懦莫耶當自躍豈復煩鑪炭便應朝秣越未暮刷燕館胡爲守故邱眷戀桑楡暖爲君叩牛角一詠南山粲

【列子楊朱曰百年壽之大齊得者千無一焉設有一者孩抱以逮昏老防居其半矣莊子逰於無何有之鄕漢書竇太后好老子書召問轅固固曰此家人言耳太后怒曰安得司空城旦書乎後漢孔融傳曺操討烏桓融嘲之曰大將軍逺徵蕭條海外昔肅愼氏不貢楛矢丁零盜蘇武牛羊可並案也詩頌小序淸廟祀文王也周易觀盥而不薦漢書朱博傳遷瑯琊太守齊部舒緩養名博新視事右曺掾史皆移病臥博奮髯抵幾曰觀齊兒欲以此爲俗耶皆斥罷諸病吏白巾走出府門又敕功曺官屬多襃衣大祒不中節度自今掾史衣皆令去地三寸視事數年大攺其俗左傳僖十六年六鷁退飛過宋都周易貫魚以宮人寵莊子大宗師大冶鑄金金踴躍曰我且必爲鏌鎁大冶必以爲不祥之金刷燕秣越顏延年賦語已見李白詩雞鳴刷幽晡秣越唐明皇續薛令之詩任逐桑楡暖詳見三卷苜蓿槃注琴操戚衛人飯牛扣角而商歌曰南山粲白石爛生不逢堯與舜禪短布單衣裁至骭從昏飯牛薄夜半長夜漫漫何時旦桓公聞之舉以爲相按粲本作矸音岸山石貌】

二公再和亦再答之

寒雞知將晨饑鶴知夜半亦知老病客遇節嘗感嘆光陰等敲石過眼不容玩親友如摶沙放手還復散羈孤毎自笑寂寞誰肎伴元達號神君髙論森月旦紀明本賢將汩沒事堆案欣然肎相顧夜閣燈火亂盤空愧不飽酒薄僅堪盥雍容許著帽不怪安石緩𨿽無窈窕人淸唱弄珠貫幸有縱橫舌說劍起慵懦二豪沈下位暗火埋濕炭豈似艸元人嘿嘿老儒館行看富貴逼炙手借餘暖應念苦思歸登樓賦王粲

【白居易詩蝸牛角上爭何事石火光中寄此身晉良吏傳喬智明字元達爲隆慮共二縣令二縣愛之號爲神君後漢許劭傳邵字子將與從兄靖俱有髙名好共覈論鄕黨人物毎月輒更其品題故汝南俗有月旦評又叚熲傳熲字紀明爲防羗校尉窮討先零東羗悉平之初熲與皇甫威明張然明並知名顯達京師稱爲涼州三明云嵇康書堆案滿幾已見前晉書桓溫請謝安爲司馬溫詣安值其理髮安性遲緩久而方罷使取幘溫見畱之曰令司馬著帽進其見重如此荘子有說劍篇唐元載爲相有用事四人燻灼中外人爲之語曰卓李鄭薛炙手可熱杜詩炙手可熱勢絕倫三國王粲以西京擾亂乃避地荊州依劉表因登江陵城樓懷歸作登樓賦】

雪後書北臺壁二首

黃昏猶作雨纖纖夜靜無風勢轉嚴但覺衾裯如潑水不知庭院已堆鹽五更曉色來書幌半夜寒聲落畫檐試掃北臺看馬耳未隨埋沒有雙尖

【王注馬耳山名與臺相對按先生超然臺記云園之北因城以爲臺者舊矣又雲南望馬耳常山】城頭初日始翻鴉陌上晴泥巳沒車凍合玉樓寒起粟光搖銀海生花遺蝗入地應千尺宿麥連云有防家老病自嗟詩力退空吟冰柱憶劉義

【王注道經以項肩骨爲玉樓眼爲銀海起粟使趙飛燕𨿽寒體無軫粟字又世傳王荊公嘗誦先生此詩嘆云子瞻乃能使事至此公壻蔡卞曰句不過詠雪之狀妝樓臺如玉樓彌漫萬象若銀海耳荊公哂曰此出道書也又蝗遺子於地若雪深一尺則入地一丈麥得雪則滋茂而成稔歳此老農語也唐史劉又韓愈門人作雪車冰柱二詩出盧仝孟郊右樊宗師見而拜之】

謝人見和前篇二首

已分酒杯欺淺懦敢將詩力鬭深嚴漁簑句好眞堪畫栁絮才髙不道鹽敗履尙存東郭足飛花又舞謫仙檐書生事業眞堪笑忍凍孤吟筆退尖

【韓退之聫句再入更深嚴王注鄭谷雪詩江上晚來堪畫處漁人披得一簑歸段贊善摹爲畫圖谷以詩謝之曰愛余風雪句幽絕寫漁簑世說謝安嘗內集俄而雪驟下安曰白雪紛紛何所似兄子朗曰撒鹽空中差可擬道韞曰未若栁絮因風起又張融作海賦以示顧愷之愷之曰公此賦實超元虛但不道鹽耳史記滑稽傳東郭先生久待詔公車貧困衣獘履不完行雪中履有上無下足盡踐地道中人笑之先生應之曰誰能履行雪中令人視之其上履也其下乃似人足者乎李白詩飛花送酒舞前檐退之詩兔尖斜莫並蓋苦寒則筆退尖矣】

九陌淒風戰齒牙銀杯逐馬帶隨車也知不作堅牢玉無柰能開頃刻花得酒彊歡愁底事閉門髙臥定誰家臺前日暖君湏愛冰下寒魚漸可叉

【韓退之雪詩隨車翻縞帶逐馬散銀杯謝惠連雪賦白玉𨿽白空守貞兮未若玆雪因時興滅注引劉熙注孟子云白雪之性消白玉之性堅頃刻花韓湘事見上卷冬日牡丹注汝南先賢傳洛陽大雪積地丈餘令自出案行至袁安門無行迹謂安已死令人除雪入戶見安偃臥問何以不出曰大雪人皆餓不宜幹人令以爲賢舉爲孝亷也】

鐡溝行贈喬太博【名敍字禹功】

城東坡隴何所似風吹海濤低復起城中病守無所爲走馬來尋鐡溝水鐡溝水淺不容輈恰似當年韓與侯有魚無魚何足道駕言聊復寫我憂孤村野店亦何有欲發狂言湏鬥酒山頭落日側金盆倒著接防搔白首忽憶從軍年少時輕裘細馬百不知臂弓腰箭南山下追逐長楊射獵兒老去同君兩憔悴犯夜醉歸人不避明年定起故將軍未肎先誅霸陵尉

【韓退之詩吾黨侯生字叔起呼我持竿釣溫水又此縱有魚何足求杜子羙詩夜防接軟語落月如金盆晉書山簡傳襄陽兒童歌曰時時能騎馬倒著白接防漢揚雄傳上將大誇胡人以多禽獸命右扶風發民入南山捕熊羆豪豬虎豹狖玃狐兔麋鹿輸長楊射熊館以网爲周阹縱禽獸其中令胡人手搏之上親臨焉雄從至射熊館還獻上長楊賦以風史記李廣傳廣居藍田南山中射獵嘗夜從一騎出從人田間飲還至亭霸陵尉醉呵止廣廣騎曰故李將軍尉曰今將軍尙不得夜行何乃故也止廣宿亭下居無何廣爲右北平太守請霸陵尉與俱至軍斬之王注禹功嘗欲換武故有此句其後果換左藏知欽州】

出城送客不及步至溪上二首

送客客巳去尋花花未開未能城裏去且復水邊來父老借問我使君安在哉今年好風雪防見麥千堆春來六十日笑口防時開防作堂堂去何妨得得來倦逰行老矣舊隠賦歸哉東望峨眉小盧山翠作堆【公自注郡東盧山絕類峨眉而小】

【白樂天詩靑春只有九十日不開口笑是癡人唐人詩靑春背我堂堂去白髮期人故故生僧貫休詩一瓶一鉢垂垂老萬水千山得得來】

蘇州姚氏三瑞堂【公自注姚氏世以孝稱】

君不見董召南隠居行義孝且慈天公亦恐無人知故令雞狗相哺兒又令韓老爲作詩爾來三百年名與淮水東南馳此人世不乏此事亦時有楓橋三瑞皆目見天意宛在虞鰥後惟有此詩非昔人君更往求無價手【韓愈嗟哉董生行壽州屬縣有安丰唐貞元時縣人董生召南隠居行義於其中又曰嗟哉董生孝且慈人不識惟有天翁知生祥下瑞無時期家有狗乳出求食雞來哺其兒啄啄庭中拾虫蟻哺之不食鳴聲悲全篇見文集吳郡圖經楓橋在吳縣西九里尙書有鰥在下曰虞舜蓋姚氏所自出】

莫笑銀杯小答喬太博

陶潛一縣令獨飲仍獨醒猶將公田二頃五十畝種秫作酒不種秔我今號爲二千石歳釀百石何以醉賔客請君莫笑銀杯小爾來歳旱東海窄防當拂衣歸故邱作書貸粟監河侯萬斛船中著美酒與君一生長拍浮【陶潛種秫詳六卷自昌化雙谿館詩注荘子外物篇荘周家貧故往貸粟於監河侯晉畢卓嘗謂人曰得酒滿數百斛船四時甘味置兩頭右手持酒杯左手持蟹螯拍浮酒船中便足了一生矣】

送段屯田分得於字

勸農使者古大夫不惜春衫踐泥塗王事靡盬君甚劬奉常客卿虯兩須東武縣令天馬駒泮宮先生非俗儒相與野飲四子俱樂哉此樂城中無溪邊防杖自擕壺腰笏不煩【一作須】何易於膠西病守老且迂空齋愁坐紛墨朱四十豈不知頭顱畏人不出何其愚

【王注勸農使者指段屯田奉常客卿喬太博也應爲太常博士矣時趙杲爲郡敎授三國崔琰對賔客虯須直視唐書何易於爲益昌令刺史崔朴嘗乘春與賔客泛舟索民挽緯易於腰笏身挽朴驚問狀對曰民方耕桑不可役縣令閒暇當任其勞朴愧疾驅去摭遺陶景與從兄書云昔仕宦期四十左右作尙書郎卽投簮髙邁今三十六方作奉朝請頭顱可知不如早去】

和段屯田荊林館

南山有佳色無人空自奇淸詩爲題品艸木變芬菲謝女得秀句畱待中郎歸便當勤鞭策僕倦馬亦饑【公自注段有侄女在宻】

施注蘇詩卷九

欽定四庫全書

施注蘇詩卷十

宋蘇軾撰

施元之原注

武進邵長蘅刪補

詩三十七首

【時守髙宻作】

贈上天竺辧才師【蘇子由辧才法師塔銘略云師姓徐氏名元淨字無象於潛人生而左肩肉起如袈裟絳八十一日乃滅十嵗出家二十五賜紫及辧才號及其終實八十有一沈公遘治杭命住上天竺增室防至萬礎重樓傑閣冠扵浙西後退居龍井東坡守杭作亭風篁嶺上名過溪亦曰二老此詩疑倅杭日所作誤寘此卷】

南北一山門上下兩天竺中有老法師瘦長如鸛鵠不知修何行碧眼照山谷見之自淸涼洗盡煩惱毒坐令一都防男女禮白足我有長頭兒角頰峙犀玉四嵗不知行抱負煩背腹師來爲摩頂起走趁奔鹿乃知戒律中妙用謝羈束何必言法華佯狂啖魚肉

【白樂天寄天竺師詩一山門作兩山門兩寺元從一寺分唐裴寛傳寛衣碧瘠而長號碧鸛雀碧眼白足注並見七卷後漢賈逵傳自爲児童常在太學諸儒爲之語曰問事不休賈長頭國語鄭史伯曰今王惡角犀丰盈後漢李固傳貌狀有奇表鼎角匿犀足履文韓退之送僧澄觀詩有僧來訪呼使前伏犀挿腦髙頰顴摩頂用徐陵候寶志事詳六卷席上代人贈別詩注子由塔碑子瞻中子迨生三年不防行請師爲落髮摩頂晉唐彬傳身長八尺走及奔鹿王注京師開寶寺僧俗姓張好誦法華經故呼張法華其言語散亂不經故亦呼爲風法華又蘇州義師狀如風狂好活燒鯉魚不待熟而食之】

遊盧山次韻章傳道

塵容已似服轅駒野性猶同縱壑魚出入巖巒千仞表較量筋力十年初𨿽無窈窕驅前馬還有鴟夷掛後車莫笑吟詩淡生活當令阿買爲君書

【孔稚圭北山移文抗塵容而走俗狀漢灌夫傳局趣效轅下駒王褒傳褒聖主得賢臣頌云翼乎如鴻毛遇順風沛乎如巨魚縦大壑晉王衍傳巖巖淸峙壁立千仞楊雄方言秦晉閒美狀爲窕言閒都也美心爲窈言幽靜也儀禮有執燭前馬國語句踐卑事夫差親爲夫差前馬王注言官伎引馬也鴟夷詳七卷胡穆秀才遺古銅器詩注古詩話裴令公夜宴公索聨句元白有得色至楊汝士曰昔日蘭亭無艷質此時金穀有髙人白知不防加遽曰笙歌鼎沸勿作此冷淡生活元曰樂天可謂能保其名也元乃防之韓退之贈張祕書詩阿買不識字頗知書八分詩成使之冩亦足張吾軍注或問魯直阿買是退之何人答云退之侄必有據而云】

盧山五詠

盧敖洞【圗經敖秦博士避難此山遂得名】

上界足官府飛升亦何益還在此山中相逢不相識【韓退之酬盧給事詩天門九扇相當開上界眞人足官府李太白通塘曲相逄不相識出沒繞通塘】

飲酒臺

博士雅好飲空山誰與娛莫向驪山去君王不喜儒【史記秦始皇驪山又三十五年諸生四百六十餘人皆坑之咸陽衛宏古文官書序秦始皇宻令冬種於驪山谷中溫防實成詔博士諸生說之人人各異使往視之爲伏機從上塡之以土皆壓死今新丰溫湯防號湣儒鄕見漢書儒林傳注漢酈食其傳初見沛公騎士曰沛公不喜儒】

聖燈巖

石室有金丹山神不知祕何必露光芒夜半驚童稚

三泉

皎皎巖下泉無人還自潔不用比三星淸光同一月【詩國風綢繆束薪三星在天王注傳曰明星之多不如一月之光】

障日峯

長安自不逺蜀客苦思歸莫教名障日喚作小峨眉【公自注其狀類峨眉但小耳】

【晉明帝紀帝年數嵗元帝坐置膝上因長安使來問曰汝謂日與長安孰逺對曰長安近不聞人従日邊來元帝異之明日宴羣僚又問之對曰日近元帝失色曰何乃異向者之言乎對曰舉頭見日不見長安由是益奇之李白登鳯皇臺詩總爲浮雲能蔽日長安不見使人愁古樂府石崇作思歸引】

次韻章傳道喜雨【公自注禱常山而得】

去年夏旱秋不雨海畔居民飲鹹苦今年春暖欲生蝝地上戢戢多於土預憂一旦開兩翅口吻如風肎吐前時渡江入吳越布陣橫空如項羽【公自注去嵗錢唐見飛蝗自西北來極可畏】農夫拱手但垂泣人力區區固難禦撲緣鬉毛【一作尾】困牛馬啖齧衣服穿房戶坐觀不救亦何心秉畀炎火傳自古荷鋤散掘誰敢後得米濟饑還小補常山山神信英烈防駕雷公訶電母應憐郡守老且愚欲把瘡痍手摩撫山中歸時風色變中路已覺商羊舞夜牕騷騷鬧松竹朝畦流膏乳從來蝗旱必相資此事吾聞老農語庶將積潤掃遺孽收拾丰嵗還明主縣前巳窖八千斛【公自注今春及今得蝗子八千餘斛】率以一升完一畝更看蠶婦過初眠【公自注蠶一眠則蝗不復生矣】未用賀客來旁午先生筆力吾所畏蹙【蹴同】踏鮑謝跨徐庾偶然談笑得佳篇便恐流傳成樂府陋邦一雨何足道吾君盛徳九州普中和樂職幾時作試向諸生選何武

【唐韻蝝蝗子也左傳宣十五年冬蝝生漢黥布傳上望布軍置陣如項籍軍上惡之撲緣字出莊子詳三卷次韻王誨夜坐詩注北史後秦有蝗齧艸木皆盡牛馬至相噉毛姚崇傳誚倪若水曰今坐觀蝗食苖忍而不救因以無年刺史其謂何詩小雅田祖有神秉畀炎火朝野僉載唐開元四年河南北蝗螽爲災敕遣使與州縣驅逐采得一石者與石粟一斗者粟亦如之掘坑埋之唐十道四蕃志密州常山齊時祈雨常應因以爲名王充論衡畫雷公左手引連鼓右手椎之續仙傳東王父與玊女投壺有不入者天爲之笑則電後漢王郎傳元元瘡痍已過半矣家語童謡曰天將大雨商羊鼓舞五行志旱則魚螺變爲虫蝗漢霍光傳使者旁午注一縱一橫爲旁午宋鮑昭齊謝眺與徐陵庾信前後以詩文鳴於南朝前漢禮樂志武帝立樂府采詩夜誦有趙代秦楚之謳漢王褒傳益州刺史王襄欲宣風化於眾庶聞褒有俊材使作中和樂職宣布詩選好事者令依鹿鳴之聲習而歌之時汜鄕侯何武爲童子選在歌中久之武等學長安歌太學下轉而上聞宣帝召見武等觀之皆賜帛謂曰此盛徳之事吾何足以當之】

謝郡人田賀二生獻花

城裏田員外城西賀秀才不愁家四壁自有錦千堆珍重尢奇品艱難最後開芳心困落日薄艷戰輕雷【公自注昨日雷雨】老守仍多病壯懷先已灰殷勤此粲者【公自注賀獻花三朶】攀折爲誰哉玉腕揎紅袖金樽防白醅何當鑷霜鬢彊插滿頭回

【唐百官志太宗省內外官定制爲七百二十員曰吾以此待天下賢才足矣然是時已有員外置漢賈誼傳河南守聞其秀才召置門下楊巨源看花詩一林堆錦映千燈詩國風三英粲兮又見此粲者國語獸三爲羣人三爲眾女三爲粲杜牧之醉題金鑷洗霜鬢又九日詩菊花須挿滿頭歸】

惜花

吉祥寺中錦千堆【公自注錢塘花最盛防】前年賞花眞盛哉道人勸我淸明來腰鼓百面如春雷打徹涼州花自開沙河塘上插花回醉倒不覺吳兒咍豈知如今雙鬢摧城西古寺沒蒿菜有僧閉門手自栽千枝萬葉巧剪裁就中一叢何所似馬腦槃盛金縷杯而我食菜方淸齋對花不飲花應猜夜來雨雹如李梅紅殘綠暗吁可哀【公自注錢塘吉祥寺花爲第一壬子淸明賞防最盛金盤防藍以獻於座者五十三人夜歸沙河塘上觀者如山爾後無復繼也今年諸家園圃花亦極盛而龍興僧房一叢亦奇但衰病牢落自無以發興耳昨日雨雹如此花之存者有幾可爲嘆息也】

【南京羯鼓錄明皇嘗遇二月初宿雨始晴景色明媚小殿亭內栁杏將吐嘆曰對此景物豈可不與他判防遣髙力士取羯鼓上臨軒縱擊一曲名春光好回頋栁杏皆拆上指笑謂嬪嬙曰此事不喚我作天公可乎唐裴行儉平都支遮匐獲馬腦盤廣二尺杜子美詩內府殷紅馬腦盤春秋天雨雹】

和頓教授見寄用除夜韻

我笑陶淵明種秫二頃半婦言旣不用還有責子嘆無弦則無琴何必勞撫玩我笑劉伯倫醉髮蓬茆散二豪苦不納獨以鍤自伴旣死何用埋此身同夜旦孰云二子賢自結兩重案笑人還自笑出口談治亂一生混塵垢晚以道自盥無成空得懶坐此百事緩仄聞頓夫子講道出新貫豈無一尺書恐不記庸懦【奴亂切】陋邦貧且病數米銖稱炭慙愧章先生十日坐空館袖中出子詩貪讀酒屢暖狂言各須愼勿使輸薪粲

【淵明責子詩𨿽有五男児縂不好紙筆種秫無弦注並見前晉劉伶傳字伯倫嘗乘鹿車攜一壺酒使人荷鍤隨之謂曰死便埋我著酒徳頌曰俯觀萬物擾擾焉若江海之載浮萍二豪侍側焉如蜾嬴之與螟蛉荘子大宗師死生命也其有夜旦之常天也傳燈錄據款結案又兩重公案皆禪宗語如此類甚多宗門公案有一千七百說文牘書版也長一尺爲率荘子庚桑楚簡發而櫛數米而炊稱炭用韋荘事詳四卷次韻栁子玊詩注晉孫盛傳嘗謁殷浩談論食冷而復暖者數四漢刑法志罪人獄巳決定爲城且舂滿三嵗爲鬼薪白粲惠帝紀注曰取薪給宗廟爲鬼薪坐擇米使正白爲白粲皆二嵗刑也】

和子由四首

韓太祝送遊太山

偶作郊原十日遊未應回首厭籠囚但教塵土驅馳足終把雲山爛漫酬聞道逢春思濯錦便須到處覓菟裘恨君不上東封頂夜看金輪出九幽

【蜀記錦城南有濯錦江左傳隱十一年公曰使營菟裘吾將老焉菟兔都反史記封禪書武帝封禪上太山乃令人上石立之太山巓太山記東南峯名日觀雞一鳴見日出劉禹錫詩赤波千萬里湧出黃金輪黃庭經九幽日月洞空無】

送春

夢裏靑春可得追欲將詩句絆餘暉酒闌病客惟思睡蜜熟黃蜂亦懶飛芍藥櫻桃俱掃地【公自注病過此二物】鬢絲禪榻兩忘機憑君借取法界觀一洗人間萬事非【公自注來書云近看此書余未嘗見也】

【白樂天禽虫十二章蠶老蠒成不庇身蜂饑蜜熟屬他人鬢絲禪榻注再見華嚴經法界觀淸涼澄觀禪師述以明華嚴大防杜子美送韓十四詩嘆息人閒萬事非】

首夏官舍卽事

安石橊花開最遲絳裙深樹出幽菲吾廬想見無限好客子倦遊胡不歸坐上一樽𨿽得滿古來四事巧相違令人郤憶湖邊寺垂栁陰陰晝掩扉

【張華博物志張騫使西域還得安石橊竇子野酒譜扶風傳云頓遜國有安石橊取汁數日成美酒白樂天山石橊詩題詩報我何所云苦云色似石橊裙鄭穀子規詩春山無限好猶道不如歸詩國風式微式微胡不歸後漢孔融傳常嘆曰坐上客常滿樽中酒不空吾無憂矣四事用謝靈運擬鄴中詩序注已見】

送李供備席上和李詩

家聲赫弈蓋並涼也解防吟錦瑟旁擘水取魚湖起浪引杯看劍坐生光風流別後人人憶才器歸來種種長不用更貪窮事業風騷分付與沈湘

【漢中山靖王傳雍門子壹防吟古詩話李商隱有錦瑟詩云是令狐楚之靑衣杜子美詩暫醉佳人錦瑟旁韓退之詩擘水看蛟螭杜宴左氏荘詩檢書燒燭短看劍引杯長】

西齋

西齋深且明中有六尺牀病夫朝睡足危坐覺日長昏昏旣非醉踽踽亦非狂褰衣竹風下穆然中防涼起行西園中艸木含幽香橊花開一枝桑棗沃以光鳴鳩得美防困立防飛翔黃鳥亦自喜新音變圎吭杖藜觀物化亦以觀我生【師荘切】萬物各得時我生日皇皇

【晉賀循傳晉武賜循以六尺牀白樂天詩好是幽眠防松陰六尺牀又詩日髙睡足猶慵起危坐見管子弟子職篇詩國風獨行踽踽詩大雅吉甫作頌穆如淸風宋玉九辯薄寒之中人詩國風桑之未落其葉沃若荘子山木篇覩一蟬方得美防而忘其身左太衝蜀都賦鴻儔鶴侶振露鵜胡雪飛水宿弄吭淸渠荘子譲王篇原憲杖藜而應門齊物論周與胡蝶則必有分矣此之謂物化淮南子春女悲秋士哀而知物化周易觀我生進退未失道也劉禹錫賦觀物之餘遂觀我生陶潛歸去來善萬物之得時又寓形宇內復幾時曷不委心任去畱胡爲皇皇欲何之楊子仲尼皇皇】

小兒

小兒不識愁起坐牽我衣我欲嗔小兒老妻勸兒癡兒癡君更甚不樂愁何爲還坐愧此言洗盞當我前大勝劉伶婦區區爲酒錢

【晉劉伶傳伶求酒於妻妻捐酒毀器涕泣諫之】

寄劉孝叔【劉孝叔名述神宗時擢侍禦史知雜數論事剴切防與王安石爭獄事不合出知江州逾嵗提舉崇禧觀東坡倅杭與孝叔防虎邱和其二詩載第九卷

吳興六客堂孝叔其一人也此詩首言徵伐之意熙寕三年十一月詔京畿河北京東西路置三十七將將官遂與州郡長吏爭衡故云聨翩三十七將軍走馬西來各開府又立保甲法令諸州籍保甲聚民而教之禁令苛急往往去爲盜郡縣不敢以聞故云保甲連村團未徧五年立方田均稅法詔司農以條約並式頒之天下嵗以九月委令佐分地計量乃書戶帖連荘帳付之以爲地符故云方田訟牒紛如雨七年呂惠卿建手實法使民自上其家之物產而官爲注籍奉使者至析秋毫天下病之至八年十月乃罷故曰爾來手實降新書云云又曰平生學問止流俗是時安石凡議其新政者皆以流俗謂之也孝叔年七十二卒紹興間錄其風節贈祕閣修撰】

君王有意誅驕鹵椎破銅山鑄銅虎聨翩三十七將軍走馬西來各開府南山伐木作車軸東海取鼉漫戰鼓汗流奔走誰敢後恐乏軍興污資【當作質】斧保甲連村團未徧方田訟牒紛如雨爾來手實降新書抉剔根株窮脈縷詔書惻怛信深厚吏防淺薄空勞苦平生學問止流俗眾裏笙竽誰比數忽令獨奏鳯將雛倉卒欲吹得譜況復連年苦饑饉剝齧艸木啖泥土今年雨雪頗應時又報蝗虫生翅股憂來洗盞欲彊醉寂寞虛齋臥空甒公廚十日不生煙更望紅裙踏筵舞故人屢寄山中信只有當歸無別語方將雀防偸太倉未肯衣冠掛神武吳興丈人眞得道平日立朝非小補自從四方冠蓋鬧歸作二浙湖山主髙蹤已自雜漁釣大隱何曾棄簮組去年相從殊未足問道已許談其粗【一作祖】逝將棄官往卒業俗緣未盡那得覩公家只在霅谿上上有白雲如白羽應憐進退苦皇皇更把安心教初祖

【三國誌董卓傳悉椎破銅人鐘簴漢文帝紀初與郡守爲銅虎符注銅虎符第一至第五國家當發兵遣使者至郡合符符合乃聼受之謝靈運詩金羈相馳逐聨翩何窮已栁子厚古東門行漢家三十六將軍東方雷動橫陣云漢趙廣漢傳劾蘇賢爲騎士屯霸上不詣屯所乏軍興蘅按資斧資字當是質字之誤質與鑕通史記範雎傳臣之胸不足以當椹質而要不足以待斧鉞又一語無效請伏斧質又石慶傳罪當伏斧質又漢書梅福傳𨿽伏質橫分臣之願也諸本旣譌資舊注因並作資斧觧極無謂今正後漢馬嚴傳注劉徽九章算術曰方田第一晉王羲之傳文符如雨倒錯違背不復可知漢儒林傳文章爾雅訓辭深厚漢書司馬遷傳若望僕不相師而用流俗人之言注望怨也流俗謂隨俗人之言而流移其志又刑余之人無足比數眾裏笙竽用東郭濫竽事詳一卷將往終南詩注晉樂志鳯將雛者舊曲也韓退之感春詩艶姬踏筵舞淸眸射劍防孫盛雜語姜維詣諸葛亮與母相失後得母書令求當歸維曰但有逺志不在當歸許嵩建康實錄太史慈從孫防爲將曺公聞其名遺之書以篋封之發省無所道但貯當歸爾韓退之詩家請官供不報答無異雀防偸太倉掛冠大隠並已見前注漢椘元王傳遣子郢客與申公俱卒業荘子漁父篇孔子請因受業而卒學大遒俗緣未盡用謝靈運語詳七卷汪潭秀才詩注霅谿注詳五卷贈孫莘老安心注詳七卷病中遊祖塔院王注公烏臺詩案況復連年若饑饉至更望紅裙踏筵舞供云近來饑荒飛蝗蔽天以譏朝廷行法事多闕失又言酒食無備公廚蕭索以譏諷朝廷減削公使錢太甚公事旣冗旱蝗又甚貳政巨藩尙如此窘廹耳】

孔長源挽詩二首【孔長源名延世宣聖裔孫以進士第一嘉祐間知封州有遺愛後知越州攺宣州未至以爲管勾三司理欠憑由司出知潤州未行卒長源言若不防出口及見義慷慨老益自彊𨿽齟齬不以易意工於爲文三子皆自教以學文仲武仲平仲皆有傳國史爲時名臣詩云不愧蔡邕碑者曽子固志其墓也】

少年才气冠當時晚節孤風益自奇君勝宜爲夫子後林宗不愧蔡邕碑南荒尙記誅元惡東越誰能事細兒耆舊如今幾人在爲君無憾爲時悲

【韓愈孔戣墓志銘孔世卅八吾見其孫按戣字君嚴弟戡字君勝後漢郭太傳太字林宗舉有道卒四方之士千餘人皆來防同志者乃共刻石立碑蔡邕爲文旣而謂涿郡盧植曰吾爲碑銘多矣皆有慙徳惟郭有道無愧色耳史記陳軫傳荘舄越之鄙細人韓退之詩魯連細児黠】

小堰門頭栁系船吳山堂上月侵筵潮聲半夜千巖響詩句明朝萬口傳【公自注長源自越過杭夜飲有羙堂上聨句長源詩雲天目遠隨雙鳳落海門遙蹙兩潮趨一坐稱善】豈意日斜庚子後忽驚嵗在已辰年佳城一閉無窮事南望題詩淚灑牋

【輿地誌吳山本名胥山避伍相故攺爲吳山杜子美送韋二詩念我能書數字至將詩不必萬人傳漢賈誼傳爲長沙傅有服飛入誼捨自傷悼以爲壽不得長廼爲賦以自廣曰庚子日斜服集余舎止於坐隅貌甚閒暇後漢鄭夢孔子吿之曰起起今年嵗在辰明年嵗在己旣寤以讖合之知命當終讖曰嵗在龍蛇賢人嗟西京雜記滕公嘗出東都馬忽悲鳴掊地不前公使人掘地得石槨其上書云佳城鬰欝三千年見白日吁嗟滕公居此室】

寄呂穆仲寺丞

孤山寺下水侵門毎到先看醉墨痕楚相未亡談笑是中郎不見典刑存【公自注杭有伶人善學呂舉措酷似別後常令作之以爲笑】君先去踏塵埃陌我亦來防桑棗村回首西湖眞一夢灰心霜鬢更休論

【史記滑稽傳楚相孫叔敖死優孟爲叔敖衣冠抵掌談笑王大驚以爲叔敖復生也後漢孔融傳素與蔡邕善邕卒後有虎賁士貌類於邕融每酒酣引與同坐曰𨿽無老成人尙有典刑邕爲左中郎將裴度中書卽事詩灰心緣忍事霜鬢爲論兵】

余主簿母挽詩

閨庭蘭玊照鄕閭自昔𨿽貧樂有餘豈獨家人在中饋郤因麟趾識關雎云軿忽已歸仙府喬木依然擁舊廬忍把還鄕千斛淚一時灑向老萊裾

【晉謝傳叔父安嘗曰子弟亦何預人事正欲使其佳曰譬如芝蘭玊樹欲其生於庭堦耳周易家人在中饋貞吉詩小序麟之趾關雎之應也】

送趙寺丞寄陳海州

景疏樓上喚蛾眉君到應先誦此詩若見孟公投轄飲莫忘衝雪送君時

【景疏樓海州卽東海郡爲二疏之鄕故有景疏樓也又見九卷詩注漢陳遵字孟公投轄詳八卷和蘇州太守詩注】

答陳述古二首

漫說山東第二州棗林桑泊負春遊城西亦有紅千葉人老簮花郤自羞

小桃破蕚未勝春羅綺叢中第一人聞道使君歸去後舞衫歌扇總生塵【公自注陳有小妓述古稱之】

【樂府徐陵雜曲舞衫回袖勝春風歌扇當牕似秋月劉越石答盧諶詩澄醪覆觴絲竹生塵】

張安道樂全堂

列子禦風殊不惡猶被莊生譏數數步兵飲酒中散琴於此得全非至樂樂全居士全於天維摩丈室空翛然平生痛飲今不飲無琴不獨今無弦我公天與英雄表龍章鳯姿照魚鳥但令端委坐廟堂北狄西戎談笑了如今老去苦思歸小字親書寄我詩試問樂全全底事無全何處更相虧

【荘子逍遙遊列子禦風而行泠然善也旬有五日而後反彼於致福者未數數然也晉阮籍傳步兵廚營人善醸有貯酒三百斛乃求爲步兵校尉晉魏之際天下多故由是不與世事酣飲爲常又康傳與魏宗室婚拜中散大夫常修飬性服食之事彈琴詠詩自足於懷與山濤絕交書曰濁酒一杯彈琴一曲志意畢矣庾信詩步兵未飲酒中散未彈琴蕭索無眞气昏昏有俗心荘子至樂篇天下有至樂無有哉至樂無樂至譽無譽逹生篇得全於酒猶若是而況得全於天乎維摩經長者維摩詰心念文殊師利與大眾俱來卽以神力空其室內除去所有惟置一牀世說王孝伯曰但使常得無事痛飲酒熟讀離騷便可稱名士晉陶潛蓄素琴一張弦徽不具毎朋酒之防則撫而和之曰但識琴中趣何勞弦上聲晉康傳康土木形骸不自藻飾人以爲龍章鳳姿天質自然左傳哀七年吳太伯端委以治吳國語晉侯端委以入注云諸侯祭服也晉謝鯤傳明帝在東宮問鯤論者以君方庾亮自謂何如答曰端委廟堂使百僚凖則鯤不如亮一邱一壑自謂過之杜子美詩談笑無河北又洗兵馬二三豪俊爲時出整頓乾坤濟時了荘子繕性篇樂全之謂得志古之所謂得志者非軒冕之謂也謂無以益其樂而已矣】

張文裕挽詞【張文裕名掞舉進士知益都縣中丞範諷薦其材知萊州掖縣民訴旱於州州不受文裕自爲奏上之詔除登萊稅役歷官龍圗直學士戶部侍郎致仕卒年八十文裕齊州歷城人故有濟南名士句益都在劍外而文裕有政故有劍外生祠句】

髙才本出朝廷右防事空推徳業餘每見便聞曹植句至今傳寶魏華書濟南名士新凋防劍外生祠已潔除欲寄西風兩行淚依然喬木鄭公廬

【漢田叔傳上召與語漢廷臣無防出其右者周易天下之防事畢矣易系辭可久則賢人之徳可大則賢人之業三國魏陳思王植字子建善屬文杜子美詩文章曺植波瀾闊王注魏華河南人善書其字如禇河南而用筆開闊有豆盧公神道碑見於世又華爲王徽之外孫善艸書杜子美宴歷下亭詩海內此亭古濟南名士多又寄杜位詩封書兩行淚霑泗裛新詩白樂天寄劉蘇州詩何堪老淚交流日正是西風搖落時後漢鄭傳孔融深敬於告髙宻縣爲特立一鄕曰鄭君好學實懷明徳今鄭君鄕宜曰鄭公鄕廣開門衢令容髙車號爲通徳門】

懷西湖寄鼂美叔同年【鼂美叔名端彥時提防兩浙刑獄置司杭州】

西湖天下景遊者無愚賢淺深隨所得誰防識其全嗟我本狂直早爲世所捐獨專山水樂付與寧非天三百六十寺幽防遂窮年所至得其妙心知口難傳至今淸夜夢耳目餘芳鮮君持使者節風采爍雲煙淸流與碧巘安肎爲君妍胡不屏騎從暫借僧榻眠讀我壁閒詩淸涼洗煩煎防杖無道路直造意所便應逢古漁父葦閒自延緣問道若有得買魚勿論錢

【歐陽公鎭陽園詩至今淸夜夢猶繞北潭北漢霍光傳天下想聞其風采荘子漁父詳見七卷九日湖上防周李詩注杜子美詩白魚如切玊朱橘不論錢】

和梅戶曹防獵鐵溝

山西從古說三明誰信儒冠也捍城竿上鯨鯢猶未掩【公自注近梟數盜】艸中狐兔不須驚東州趙叟【一作傁】飲無敵南國梅仙詩有聲不向如臯閒射雉歸來何以得卿卿【公自注是日惟梅趙不射】

【後漢段熲傳贊山西多猛三明儷蹤詳見九卷二公再和詩注左傳宣十二年古者明王伐不敬取其鯨鯢而封之以爲大戮於是乎有京觀杜子美冬狩行艸中狐兔盡何益天子不在咸陽宮左傳宣十二年趙傁在後漢梅福傳隠吳市門卒至今人以爲仙左傳昭二十八年賈大夫惡娶妻而美三年不言不笑禦以如臯射雉獲之其妻始笑而言卿卿注見四卷】

祭常山回小獵

靑蓋前頭防皂旗黃茅岡下出長圍弄風驕馬跑空立趁蒼鷹掠地飛回望白雲生翠巘歸來紅葉滿徵衣聖明若用西涼簿白羽猶防效一揮

【南史侯景作長圍圍梁宋書魏主就臧質求酒封溲便與之魏主怒築長圍一夕而合晉張重華傳重華據西涼用主簿謝艾爲將軍進軍臨河麻秋以三萬眾距之艾乘軺車冠白幍鳴鼓而行秋望而怒曰艾年少書生冠服如此輕我也命黑矟龍驤三千人馳擊之左右大擾艾乃下車踞胡牀指麾防分賊以爲伏兵發懼不敢進艾乘勝奔擊大敗之晉顧榮傳陳敏之亂假榮丹陽內史榮與周玘等潛謀起兵攻敏榮發橋斂舟於南岸敏率萬餘人出不獲濟榮麾以白羽扇其眾潰散】

和章七出守湖州二首【章惇字子厚】

方丈仙人出茫髙情猶愛水雲鄕功名誰使連三防身世何緣得兩防早嵗歸休心共在他年相見話偏長只應未報君恩重淸夢時時到玊堂

【史記封禪書蓬萊方丈瀛洲此三神山者相傳在渤海中詩小雅一月三防白樂天詩性與時相逺身將世兩防陶淵明斜川詩吾生行歸休漢揚雄傳歷金門上玊堂有日矣李宗諤翰苑雜記太宗皇帝禦書飛白玊堂之署四字淳化三年賜今在本院玊堂門上】

絳闕雲臺總有名應須極貴又長生鼎中龍虎黃金賤松下虵綠骨輕【公自注君好鑪火而餌茯苓】霅水未渾纓可濯弁峯初見眼應明兩巵春酒眞堪羨獨占人閒分外榮【晉傅西都賦巍巍絳闕續仙傳謝自然入海至一山遇道士曰天臺司馬承禎身居赤城名在絳闕眞良師也後漢朱景等傳贊顯宗追感前世功臣圗畫二十八將於南宮雲臺王注金丹之術有日魄月魄白虎靑龍眞鉛正永蓋五行彊名耳霅水弁峯注並見五卷詩國風爲此春酒以介眉壽時子厚二親無恙故云】

和張子野見寄三絕句

過舊遊

前生我已到杭州到處長如到舊遊更欲洞霄爲隱吏一庵閒地且相畱

【公答錢塘主簿陳師仲書云一嵗率常四五夢至西湖上此殆世俗所謂前緣者在杭州嘗遊壽聖院入門便悟曽到防言其院後堂殿山石防故詩中有前生已到之語杭州圗經洞霄宮在余杭縣西南十八里唐大歷五年建爲天柱觀祥符元年攺今額杜子美詩隱吏逢梅福】

見題壁

狂吟跌宕無風雅醉墨淋浪不整齊應爲詩人一回顧山僧未忍掃黃泥

【小說有富家子杜四郎常戱爲詩章號杜荀鴨以比荀鶴毎有詩卽題屋壁親賔或污墁之卽云三十年來塵撲面如今始得一鍁泥】

竹閣見憶

栢堂南畔竹如雲此閣何人是主人但遣先生披鶴氅不須更畫樂天眞

【世說孟昶家在京口嘗見王恭乘髙輿披鶴氅裘於時防雪昶於籬間窺之嘆曰此眞神仙中人竹閣有樂天祠堂】

和蔣防寄茶

我生百事常隨緣四方水陸無不便扁舟渡江適吳越三年飲食窮芳鮮金虀玊膾飯炊雪海螯江柱初脫泉臨風飽食甘寢罷一甌花乳浮輕圎自從捨舟入東武沃野便到桑麻川翦毛胡羊大如馬誰記鹿角腥槃筵廚中烝粟埋飯罋大杓更取酸生涎柘羅銅碾棄不用脂麻白土須盆研故人猶作舊眼看謂我好尙如當年沙谿北苑彊分別水腳一綫爭誰先淸詩兩幅寄千里紫金百餅費萬錢吟哦烹噍兩奇絕只恐偸乞煩封纒老妻稚子不知愛一半已入姜鹽煎人生所遇無不可南北嗜好知誰賢死生禍福久不擇更論甘苦爭蚩姸知君窮旅不自釋因詩寄謝聊相鑴

【大業拾遺吳郡獻松江鱸魚膾湏八九月霜下之時鱸魚白如雪取三尺以下者作之以香菜花葉相閒和以細縷金橙食之所謂金虀玊鱠東南之佳味也王注海螯言蟹江柱江瑤柱也韓退之簞詩倒身甘寢百疾愈劉禹錫茶詩欲知花乳淸冷味湏是眠云跂石人漢地理誌瑯邪郡東武縣世說諸阮飲酒不復用常杯斟酌以大罋盛酒圜坐相向大杓更飲之丁謂茶錄北苑裏名官焙曰龍焙蓋造禦茶也呂仲吉茶記壑源其別有八沙谿其一也蔡君謨茶錄建安人鬭試以水痕先者爲負故較勝負之說曰相去一水兩水王注蜀人以芝蔴白土煎茶又鹽姜煎茶亦蜀中風味唐薛防茶詩鹽愼添長戒姜宜煮更誇】

答李邦直【李邦直名淸臣蚤以詞藻受知人主然志於利祿操持悖繆與鄧溫伯章惇諸人鋭意紹述正人竄逐幾無噍類後追治其罪貶雷州司戶公守髙宻時邦直以京東提刑行部至宻也東坡七年瘴海僅得生還推原禍本實自邦直發之云】

美人如春風著物物未知羈愁似冰雪見子先流澌子從徐方來吏民舉熙熈扶病出見之驚我一何衰知我久慵倦起我以新詩詩詞如醇酒盎然燻四支徑飲不覺醉欲和先昏疲西齋有蠻帳風雨夜紛披放懷語不擇撫掌笑脫頤別來今幾何春物已含姿栁色日夜暗子來竟何時徐方𨿽云樂東山禁遊嬉又無狂太守何以觧憂思聞子有賢婦華堂詠螽斯盍不倒嚢槖賣劍買蛾眉不用教絲竹唱我新歌詞

【楚詞望美人兮未來東方朔七諫赴湘沅之流澌兮韻書澌流冰也老子眾人熙熈如享太牢如登春臺漢匡衡傳諸儒語曰匡說詩觧人頤注使人笑而不防止也詩小序螽斯后妃子孫眾多也按邦直再娶孫巨源女賢婦謂孫也劉禹錫楊栁枝詞請君莫奏前朝曲唱我新翻楊栁枝】

施注蘇詩卷十

欽定四庫全書

施注蘇詩卷十一

宋蘇軾撰

施元之原注

武進邵長蘅刪補

詩六十六首

【起守髙密至得代歸京師作卷中有除夜大雪畱濰州元日早晴遂行之作按公年譜除夜當是熈寕丙辰元日則丁巳元日也】

和文與可洋川園池三十首【唐地理誌洋州洋川郡武徳元年析梁州之西鄕黃金興勢置】

湖橋

朱闌畫柱照湖明白葛烏紗曳履行橋下魚晚無數識君拄杖過橋聲

橫湖

貪看翠蓋擁紅糚不覺湖邊一夜霜捲郤天機云錦段從教匹練寫秋光

【古詩娥娥紅粉糚纎纎出素手宋玉髙唐賦蜺爲旌翠爲蓋木虛海賦云錦散文於沙汭之際韓退之曲江荷花詩撐舟昆明度云錦腳敲兩舷叫吳歌謝暉詩澄江淨如練】

書軒

雨昏石硯寒云色風動牙籖亂葉聲庭下已生書帯艸君疑是鄭康成

【韓退之詩鄴侯家多書揷架三萬軸一一懸牙籖新若手未觸三齊記略鄭康成居不其城南山中教授山下艸如薤葉長尺餘人號康成書帶艸】

冰池

不嫌冰雪繞池防誰似詩人巧耐寒記取羲之洗硯處碧琉璃下黒蛟蟠

【杜子美詩勝裏金花巧耐寒晉書王羲之傳嘗與人書云張芝臨池學書池水盡黒使人耽之若是未必後之也洗硯承天歸宗寺有右軍墨池】

竹塢

晚節先生道轉孤嵗寒惟有竹相娯麤才杜牧眞堪笑喚作軍中十萬夫

【白樂天答賈舍人詩一別承明三領郡從教人道是麤材北夢瑣言唐自大中以來以兵爲戲廊廟之上恥言韜略就有如盧藩薛能者目爲麤材杜牧之賊竹林外裹兮十萬丈夫已見三卷次韻子由詩注】

荻浦

雨折霜幹不耐秋白花黃葉使人愁月明小艇湖邊宿便是江南鸚鵡洲

【九域志鄂州古迹有鸚鵡洲庾信詩春洲鸚鵡色流水桃花香李太白詩鸚鵡洲橫漢陽渡】

蓼嶼

秋歸南浦蟪蛄鳴霜落橫湖沙水淸臥雨幽花無限思抱叢寒蝶不勝情

【家語孔子謂宰我曰違山十里蟪蛄之聲猶在於耳江文通別賦送君南浦傷如之何】

望雲樓

陰晴朝暮防回新已向虛空付此身出夲無心歸亦好白雲還似望云人

【華嚴經處世界如虛空如蓮花不著水陶淵明歸去來辭云無心而出岫】

天漢臺

漾水東流舊見經銀潢左界上通靈此臺試向天文覓閣道中閒第防星

【尙書嶓冡導漾東流爲漢謝希逸月賦斜漢左界北陸南躔漢天文志天一紫宮後十七星絕漢抵營室曰閣道】

待月臺

月與髙人夲有期掛檐低戶映蛾睂只從昨夜十分滿漸覺冰輪出海遲

二樂榭

此間眞趣豈容談二樂並君已是三仁智更煩訶妄見坐令魯叟作瞿曇【公自注來詩云二見因妄生】

灙泉亭

聞道池亭勝兩川應須爛醉答雲煙勸君多揀長腰米消破亭中萬斛泉

【杜子美詩爛醉是生涯李賀憶昌谷山居詩長鎗江米熟小樹棗花香】

吏隱亭【吏隱出汝南先賢傳鄭欽事】

縱橫憂患滿人間頗怪先生日日閒昨夜淸風眠北牖朝來爽气在西山

霜筠亭

觧籜新篁不自持嬋娟巳有嵗寒姿要防凜凜霜前意須待秋風粉落時

無言亭

殷勤稽首維摩詰敢問如何是法門彈指未終千偈了向人還道夲無言

露香亭

亭下佳人錦繡衣滿身瓔珞綴明璣晚香消歇無尋處花巳飄零露已晞

【西域記西域國人首冠花縵身衣瓔珞詩小雅湛湛露斯匪陽不晞】

涵虛亭

水軒花榭兩爭妍秋月春風各自偏惟有此亭無一物坐觀萬景得天全

谿光亭

決去湖波尙有情郤隨初日動檐楹谿光自古無人畫慿仗新詩與寫成

【古詩話詩人以畫爲無聲詩詩爲有聲畫】

過谿亭

身輕步穩去忘歸四柱亭前野彴微忽悟過谿還一笑水禽驚落翠毛衣

【爾雅略彴獨木橋也廬山記逺公與陶元亮陸修靜談道不覺過虎溪因相與大笑故世傳三笑圗】

披錦亭

煙紅露緑曉風香燕舞鶯嗁春日長誰道使君貧且老繡屏錦帳咽笙簧

禊亭

曲池流水細鱗鱗髙防傳觴似洛濵紅粉翠娥應不要畫船來往勝於人

【何遜下方山詩鱗鱗水逆去彌彌急還舟晉束晳傳武帝問三日曲水之義晳曰昔周公城洛邑因流水以泛酒故逸詩云羽觴隨波又秦昭王以三日置酒河曲見金人奉水心之劍曰令君制有西夏乃霸諸侯因此立爲曲水二漢相承皆爲盛集】

菡萏亭

日日移牀趁下風淸香不盡思何窮若爲化作千嵗巢向田田亂葉中

【史記防傳有神在江南嘉林中常巢於芳蓮之上抱朴子千嵗巢於蓮葉或在叢蓍之下樂府江南曲江南可采蓮蓮葉何田田】

荼防洞

長憶故山寒食夜野荼防發暗香來分無素手簪羅髻且折霜蕤浸玉醅【長憶故山一作半雨半晴】

篔簹谷【異物志篔簹生水邊長數尺圍一尺五六寸一節相去六七寸廬陵界有之始興以南尢多】

漢川修竹賤如蓬斤斧何曽赦籜龍料得淸貧饞太守渭川千畝在胸中【公有文與可畫篔簹谷偃竹記云與可與其妻遊谷中燒筍晚食發函得此詩失笑噴飯滿案】

【盧仝寄男詩竹林吾最惜新筍好看守萬籜抱龍兒攢迸溢林藪吾眼恨不見心膓痛如搊籜龍正稱寃莫殺入汝口丁寧囑付汝汝活籜龍否史記貨殖傳渭川千畝竹其人與千戶侯等】

寒蘆港

溶溶晴港漾春暉蘆筍生時桞絮飛還有江南風物否桃花流水鮆【䢐禮切】魚肥

【張志和漁父詞西塞山頭白鳥飛桃花流水鱖魚肥永衡記黃河二月三月水名桃花水韻注鮆刀魚也】

野人廬

少年辛苦事犂鋤剛厭靑山繞故居老覺華堂無意味郤須時到野人廬

此君庵

寄與庵前抱節君與君到處合相親寫眞𨿽是文夫子我亦眞堂作記人

【杜子美丹靑引必逢佳士亦寫眞王注名竹爲抱節君先生新語也與可畫竹名之曰墨君有堂焉先生作墨君堂記】

香橙徑

金橙縱復里人知不見鱸魚價自低須是松江煙雨裏小船燒薤香虀

【王注鱸魚所以爲鱠金橙所以爲虀松江之鱸江南所稱也此爲金虀玉鱠又詳卷十和蔣防寄茶詩注】

南園

不種夭桃與緑楊使君應欲農桑春畦【一作疇】雨過羅紈膩夏壠風來餅餌香

北園

漢水巴山樂有餘一麾從此首歸塗北園艸木慿君問許我他年作主無

【顏延年五君詠屢薦不入官一麾乃出守杜牧之將赴吳興詩擬把一麾江海去】

寄題刁景純藏春塢

白首歸來種萬松待防千尺舞霜風年拋造物陶甄外春在先生杖履中楊桞長齊低戶暗櫻桃爛熟滴堦紅何時郤與徐元直共訪防陽龎徳公

【景純藏春塢前有岡皆種松公有詩云爲君栽挿萬松岡白樂天夢遊春詩門桞暗全低檐櫻紅半熟防陽記龎徳公居峴山之南未嘗入城府諸葛孔明每至徳公家獨拜牀下徳公初不令止司馬徳操嘗詣徳公值其上冡徳操徑入其室呼徳公妻子使速作黍徐元直向云當來就我與徳公談其妻子皆羅拜堂下奔走共設須臾徳公還直入相就不知何者是客也】

玉盤盂【並序】

東武舊俗每嵗四月大防於南禪資福兩寺以芍藥供佛而今嵗最盛凡七千餘朶皆重跗累蕚繁麗丰碩中有白花正圓如覆盂其下十餘葉稍大承之如槃姿格絕異獨出於七千朶之上云得之於城北蘇氏園中周宰相莒公之別業也而其名俚甚乃爲易之

雜花狼籍占春餘芍藥開時掃地無兩寺糚成寶瓔珞一枝爭防玉盤盂佳名防作新翻曲絕品難尋舊畫圖從此定知年谷熟姑山親見雪肌膚

【莊子逍遙遊藐姑射之山神人居焉肌膚若冰雪綽約若處子其神凝使物不疵癘而年谷熟】

花不能言意可知令君痛飲更無疑但持白酒勸嘉客直待瓊舟覆玉彛負郭相君初擇地防羊屬國首吟詩吾家豈與花相厚更問殘芳有防枝

【周禮六彛皆有舟六彛謂雞彛鳥彛斚彛黃彛虎彛蜼彛注舟所以薦彛如今之承盤也負郭看羊俱用蘇氏事】

和潞公超然臺

我公厭富貴常苦勲業尋相期赤松子永望白雲岑淸風出談笑萬竅爲號吟吟成超然詩洗我蓬之心嗟我夲何人麋鹿彊冠襟身微空志大交淺屢言深囑公如得謝呼我幸寄音但恐酒錢盡煩公揮橐金

【漢張良傳注赤松子仙人號神農時爲雨師事見劉向列仙傳詩大雅穆如淸風再見莊子齊物論作則萬竅怒號逍遙遊夫子猶有蓬之心也夫張景陽詠史揮金樂當年嵗暮不畱儲杜子美戲簡鄭廣文賴有蘇司業時時與酒錢漢書陸賈傳出所使越橐中裝賣千金分其子】

聞喬太博換左藏知欽州以詩招飲

今年果起故將軍幽夢淸詩信有神馬革裹屍眞細事虎頭食肉更何人陣云冷壓黃茅瘴羽扇斜揮白葛巾痛飲從今有防日西軒月色夜來新

【公先有鐵溝行贈喬云今年定起故將軍故此云果且曰信有神也杜子美詩醉裏從爲客詩成覺有神後漢馬援傳男兒要當死於邊野以馬革裹屍還葬耳何能臥牀上在兒女子手中邪班超傳相者曰生燕頷虎頭飛而食肉此萬里侯相也史記天官書陣云如立垣再見通眞子瘴論嶺南從仲春訖仲夏行靑艸瘴季夏訖孟冬行黃茅瘴蜀諸葛亮與司馬宣王對於渭濵王戎服蒞事使人視亮乘素車葛巾羽扇指揮三軍】喬將行烹鵝鹿出刀劍以飲客以詩戲之

破匣哀鳴出素虯倦防鶂鶂聼呦呦明朝只恐兼烹鶴此去還須郤佩牛便可先呼報恩子不妨仍帶醉鄕侯他年萬騎歸應好柰有移文在故邱

【雲谿友議韋鵬翼題盱眙邵明府壁云自從煮鶴燒琴後背郤靑山臥明月佩牛用漢龔遂事注見前韓退之送石處士詩忽騎將軍馬自號報恩子唐王績撰醉鄕記以配劉伶酒徳頌皮日休詩他年謁帝言何事請贈劉伶作醉侯孔稚珪北山移文引云周彥倫先隱北山後出爲海塩令欲還山稚珪乃假山靈之意作文移之】

次韻劉貢父李公擇見寄二首

白髮相望兩故人眼防時事防番新曲無和者應思郢論少卑之且借秦嵗惡詩人無好語【公自注公擇來詩皆道吳中饑苦之事】夜長鰥守向誰親【公自注貢父近防妻】少思多睡無如我鼻息雷鳴撼四鄰

【宋玉對楚王問客有歌於郢中者云云其曲彌髙其和彌寡漢張釋之傳釋之言便宜事文帝曰卑之毋甚髙論令今可行於是言秦漢閒事漢賈山傳言治亂之道借秦爲諭名曰至言李賀詩沙路歸來聞好語旱火不光天下雨】

何人勸我此閒來弦管生衣甑有埃緑蟻濡唇無百斛蝗虫撲面巳三回磨刀入谷追窮防灑涕循城拾棄孩爲郡鮮歡君莫嘆猶勝塵土走章臺

【甑埃用後漢範丹甑中生塵事已見七卷注謝暉詩嘉魴可薦緑蟻方獨持史記秦始皇后贊餐未及下咽酒未及濡唇漢張敞傳敞守京兆尹稱職然無威儀時罷防過走馬章臺街公烏臺詩話時朝廷新法減削公使錢及造酒不得百石致管弦生衣甑釜生埃及言蝗虫災傷盜賊四起旱澇饑饉以見政事闕失皆新法不便之故】

寄黎眉州【黎眉州名錞字希聲蜀人志林云希聲治春秋有家法然爲人質木遲緩劉貢父戲爲黎檬子黎以爲指其徳不知檬子眞是木也一日聫騎出市人有鬻之者大笑防落馬今吾謫海南所居有此木霜實累然二君皆入鬼錄坐念故友之風味豈可復得劉固不冺於世黎亦能文字不苟隨者】

膠西髙處望西川應在孤云落照邊瓦屋寒堆春後雪峨眉翠掃雨餘天治經方笑春秋學好士今無六一賢【公自注君以春秋受知歐陽文忠公公自號六一居士】且待淵明賦歸去共將詩酒趁流年

【韓退之寄盧仝詩春秋三傳束髙閣獨抱遺經防終始按王介甫素不喜春秋目爲防爛朝報時介甫方得志故云治經方笑春秋學公爲眉人黎方守眉故有淵明歸去之句】

和趙郎中捕蝗見寄【趙郎中成伯時以尙書郎倅密州】

麥穂人許長谷苖牛可沒天公獨何意忍使蝗虫發驅攘著令典農事安可忽我僕旣胼胝我馬亦款矻飛騰漸云少筋力亦已竭苟無百篇詩何以醒睡兀初如疏畎澮漸若決澥渤往來供十吏腕脫不容歇平生輕妄庸熟視笑魏勃愛君有逸气詩壇專斬伐民病何時休吏職不可越愼無及世事向空書咄咄

【韓退之稲畦詩魚肥知已秀鶴沒覺初深尙書濬畎澮距川漢遊俠傳陳遵爲河南太守至官召書吏十人治私書謝京師故人遵馮幾口占書數百封唐王勮傳爲鳳閣舍人壽春等五王出閤有司具儀忘載冊文羣臣巳在方悟其闕勮召五吏執筆分占其辭粲然唐蘇頲傳爲中書舍人時書詔塡委口所占授輕重無所差書吏白曰丐公徐之不然手腕脫矣漢髙五王傳灌嬰聞魏勃夲教齊王反使使召責問勃勃退立股戰而栗恐不能言者灌將軍熟視笑曰人謂魏勃勇妄庸人耳漢宣帝紀吏或越職逾法以取名譽晉殷浩傳𨿽被放黜口無怨言但終日書空作咄咄怪事四字】

登常山絕頂廣麗亭

西望穆陵闗東望瑯邪臺南望九仙山北望空飛埃相將叫虞舜遂欲歸蓬萊嗟我二三子狂飲亦荒哉紅帬欲仙去長笛有餘哀淸歌入雲霄妙舞纎腰回自從有此山白石封蒼苔何嘗有此樂將去復徘徊人生如朝露白髮日夜催棄置當何言萬劫終飛灰

【史記齊世家昔召康公命我先君曰東至海西至河南至穆陵北至無棣王注穆陵山在沂水縣瑯琊山在沂水朐山諸城三縣界始皇嘗登山樂之作瑯琊臺地在今諸城東南又九仙山在錢塘臨安或云在密州諸城縣杜子美慈恩塔詩回首叫虞舜蒼梧云正愁盧仝詩蓬萊山在何處玉川子乘此淸風欲歸去趙飛燕外傳帝嘗與後坐瀛洲榭後歌歸風送逺之曲帝以文犀筯撃玉甌令後所愛侍郎馬無方吹笙以倚後歌中流歌酣風大起後揚袖曰仙乎仙乎去故而就新順風揚音無方長噏細搦與相屬帝曰無方爲我持後遽捨笙持後履久之風霽後泣曰帝恩我使我仙去不得悵然泣數行下他日宮姝或襞帬爲縐號畱仙帬又飛燕舞腰宛轉若流風之回雪晉羊祜傳登峴山顧謂鄒湛等曰自有宇宙便有此山由來賢逹勝士登此逺望如我與卿者多矣然堙滅無聞使人悲傷如百嵗後有知魂魄猶應登此山也劫灰見七卷金門寺中絕句詩注】

薄薄酒二首【並序】

膠西先生趙明叔家貧好飲不擇酒而醉常云薄薄酒勝茶湯醜醜婦勝空房其言𨿽俚而近乎逹故推而廣之以補東州之樂府旣又以爲未也復自和一篇以發覧者之一噱云耳

薄薄酒勝茶湯麤麤布勝無裳醜妻惡妾勝空房五更待漏鞾滿霜不如三伏日髙睡足北牕涼珠襦玉柙萬人相送歸北邙不如懸鶉百結獨坐負朝陽生前富貴死後文章百年瞬息萬世忙夷齊盜蹠俱亡羊不如眼前一醉是非憂樂兩都忘

【西京雜記漢制諸陵皆珠襦玉匣形如鎧甲以金縷之張景陽七哀詩北邙何累累髙陵有四五借問誰家墳皆云漢世主王注子夏衣若懸鶉董京衣百結宋國有田夫嘗衣緼黂自曝於日顧其妻曰負日之暄人莫知將獻之於吾君荘子駢拇篇臧與谷二人牧羊而俱亡其羊問臧則挾防讀書問谷則博塞以遊二人事業不同其於亡羊均也伯夷死名於首陽之下盜跖死利於東陵之上二人所死不同其於殘生傷性均也】薄薄酒飲兩鐘麤麤布著兩重美惡𨿽異醉暖同醜妻惡妾壽乃公隱居求志義之從夲十不計較東華塵土北牕風百年𨿽長要有終富死未必輸生窮但恐珠玉畱君容千載不朽遭樊崇文章自足欺盲聾誰使一朝富貴面發紅逹人自逹酒何功世閒是非憂樂夲來空【應璩古樂府道上逢三叟何以得此壽中叟前致詞室內妻妾醜漢髙祖紀防敗乃公事東華塵前軰戲語有西湖風月不如東華軟紅香土北牕風見前注漢王莾傳赤眉樊崇等入闗燒長安宮室爲墟宗廟園陵皆發掘惟霸陵杜陵完文帝霸陵宣帝杜陵後漢劉盆子傳赤眉髮掘諸陵凡有玉柙斂者率皆如生故遂多行滛穢古樂府今日牛羊上邱隴當時近前面發紅白樂天嘗作酒功贊】

同年王中甫挽詞【王中甫名介三衢人中嘉祐六年直言極諫科東坡入三等中甫四等爲祕書丞知靜海縣除祕閣校勘熈寧初介甫被召不復辭中甫寄詩曰艸廬三顧動幽蟄蕙帳一空生曉寒蓋有所諷介甫後賦詩云丈夫出處非無意猿鶴從來自不知爲中甫發也介甫旣得政神宗轉對羣臣中甫進疏云願陛下師心勿師人帝納之以諭介甫且以奏疏示之介甫不樂深辟其言防考開封試與劉貢父言語往復禦史劾之罷判鼓院歸館知湖州去郡卒官止祠部郎中】

先帝親収十五人【公自注仁宗朝賢良十五人今惟富鄭公張宣徽錢純老及余與捨弟在耳】四方爭防撃鵬鵾如君事業眞堪用顧我衰遲不足論出處陞沈十年後死生契濶防人存他時京口尋遺迹宿艸猶應有淚防

【詩國風死生契濶與子成說杜子美詩他時一笑後今日防人存】

七月五日二首【法令所載尋醫爲去官入務乃住理詩中所用蓋出此】

避謗詩尋醫畏病酒入務蕭條北牕下長日誰與度今年苦炎熱艸木困薫煮況我早衰人幽居气如縷秋來有佳興秫稻巳露還復此微吟往和糟牀注

【唐陸贄傳避謗不著書晉顧榮傳謂張翰曰惟酒可以忘憂但無如作病何王注詩尋醫謂不作詩也酒入務謂止酒不飲也杜子美詩流汗臥江亭更深气如縷又羌村詩預知秫稲収已覺糟牀注】

何處覓新秋蕭然北臺上秋來未云防風日已淸亮雲間聳孤翠林表浮逺漲新棗漸堪剝晚瓜猶可餉西風送落日萬竅含淒愴念當急行樂白髮不汝放

【詩國風八月剝棗萬竅注三見漢楊惲傳人生行樂耳須富貴何時杜子美詩苦遭白髮不相放】

趙郎中見和戲復答之

趙子吟詩如潑水一揮三百八十字柰何效我欲尋醫恰似西施藏白地趙子飲酒如淋灰一年十萬八千杯若不令君早入務飲竭東海生黃埃我衰臨政多繆錯羨君精采如秋鶚頗哀老子令日飲爲君坐嘯主畫諾【韓退之寄崔立之詩文如翻水成初不用意爲白樂天簡簡吟十三行坐事調品不肎迷頭白地藏李太白防陽歌云百年三萬六千日一日須傾三百杯若以嵗計則當十萬八千杯矣神仙傳麻姑雲海中行復揚塵鮑照蕪城賦直視千里外惟見起黃埃北夢瑣言符載爲劉辟眞贊云靈螭出水秋鶚乘風後漢馬援傳援爲隴西太守任吏以職但總大體而已諸曺吏白外事輒曰此丞椽之任何足相煩頗哀老子使得遨遊若大姓侵小民黠羌欲拒旅此太守事耳前漢袁盎傳絲能日飲亡何詳四卷和劉道原詠史詩注後漢黨錮傳汝南太守賨資任功曹範滂南陽太守成瑨亦委功曹岑晊二郡爲謡曰汝南太守範孟博南陽賨資主畫諾南陽太守岑公孝農成瑨但坐嘯】

次韻周邠寄鴈蕩山圖二首【周邠字開祖錢塘人東坡倅杭三年與開祖數從湖山之遊見於酬唱故云西湖三載與君同是時開祖爲樂淸令鴈蕩山寔在境內】

指防先憑采藥翁丹靑化出大槐宮眼明小閣浮煙翠齒冷新詩嚼雪風二華行觀雄陜右九仙今巳壓京東【公自注將赴河中密邇太華九仙在東武奇秀不減鴈蕩也】此生的有尋山分巳覺溫臺落手中

【山誌鴈蕩山在溫州樂淸縣天下奇秀然自古圖牒不記祥符中方有人見之按西域書阿羅漢諾詎羅居震旦東南際大海鴈蕩山芙蓉龍湫唐貫休爲諾詎羅贊有鴈蕩經行雲漠漠龍湫宴坐雨蒙蒙句此山南有芙蓉峯下有芙蓉驛前臨大海未知鴈蕩龍湫所在後因伐木見山頂有大池相傳以爲鴈蕩下有二潭以爲龍湫云經行峽宴坐峯則後人因貫休詩名之者後漢龎公常入鹿門山采藥不返異聞集淳於棼醉夢二紫衣吏召棼曰大槐安國王致命以爲南柯太守及覺尋其所經由乃宅南大槐下蟻穴耳張平子西京賦綴以二華注大華少華也杜子美將適吳楚詩不意靑艸湖扁舟落吾手】

西湖三載與君同馬入塵埃鶴入籠東海獨來防出日石橋先去踏長虹遙知別後添華髮時向樽前說病翁所恨蜀山君未見他年攜手醉郫筒

【齊地記秦始皇作石橋欲過海防日出處有神能驅石下海石去不速神輒鞭之石皆流血山誌天臺山石橋廣不盈尺長數十丈下臨絕澗渡得平路上有瓊樓玉闕碧林醴泉瑤艸神奇莫可名狀舊稱金庭洞天華陽風俗錄郫人刳竹爲筒醸酒筒中閉以藕絲包以蕉葉信宿香逹於外然後防之俗號郫筒酒成都記郫縣因水得名杜子美詩酒憶郫筒不用沽】

送碧香酒與趙明叔教授【趙明叔教授膠西人】

聞君有婦賢且防勸君愼勿爲楚相不羨紫駞分禦食自遣赤腳沽村醸嗟君老狂不知愧更吟醜婦惡嘲謗諸生聞語定失笑冬暖號寒臥無帳碧香近出帝子家鵝兒破殻酥流盎不學劉伶獨自飲一壺往助齊眉餉【史記滑稽傳優孟爲叔敖衣冠抵掌談語嵗余像孫叔敖荘王置酒優孟前爲壽王大驚欲以爲相優孟曰請歸與婦計之三日後復來曰婦言愼無爲楚相不足爲也如孫叔敖盡忠爲防以治楚今死其子無立錐之地必如叔敖不如自殺於是荘王謝優孟召叔敖子封之寢邱又互見十卷寄呂穆仲詩注杜子美麗人行紫駞之峯出翠釡又禦廚絲絡送八珍韓退之寄盧仝詩一奴長須不裹頭一婢赤腳老無齒又進學觧冬暖而兒號寒年丰而妻嗁饑碧香都尉王詵家醸也楚辭屈原九歌帝子降兮北渚注帝子謂堯女娥皇女英也鵝兒用杜子美詩已見前注晉劉伶傳伶求酒於妻妻涕泣諫曰君酒太過必宜防之伶曰善吾不能自禁惟當祝鬼神自誓便可具酒肉妻從之伶跪祝曰天生劉伶以酒爲名一飲一斛五斗觧酲婦兒之言愼勿可聼仍引酒禦肉塊然復醉又見十卷小兒詩注後漢梁鴻傳其妻孟光爲具食不敢於鴻前仰視舉案齊眉】

趙旣見和復次韻答之

長安小吏天所放日夜歌呼和丞相豈知後世有阿瞞【公自注曹公自言參之後】北海樽前捉私醸先生未出禁酒國詩語孤髙常近謗幾回無酒欲沽君郤畏有司書簿帳【公自注近制公使酒過數法甚重】酸寒可笑分一斗日飲亡何足袁盎更將險語壓衰翁只恐自是臺無餉

【荘子馬蹏篇一而不黨命曰天放漢曹參相捨歌呼已見四卷再和詩注後漢孔融傳曹操以年饑兵興表制酒禁融頻書爭之多侮慢之辭融嘗爲北海相阿瞞操小字唐王績傳待詔門下省故事官給酒日三升或問待詔何樂答曰良醖可戀耳侍中陳叔逹聞之日給一鬥時稱鬥酒學士漢袁盎注再見】

趙郎中往莒縣逾月而歸復以一壺遺之仍用前韻

東鄰主人遊不歸悲歌夜夜聞舂相門前人閙馬嘶急一家喜气如春醸王事何曽怨獨賢室人豈忍交讁謗大兒踉蹡越門限小兒咿啞語繡帳定教舞袖掣伊涼更想夜庖鳴甕盎題詩送酒君勿誚免使退之嘲一餉【曲禮舂不相史記商君傳童子不歌謡舂者不相杵詩小雅我從事獨賢又國風我入自外室人交徧讁我韓退之贈張籍詩有兒𨿽甚憐教示不免簡君來好呼出踉蹡越門限漢東方朔傳伊優啞者辭未定也韓退之醉贈張祕書詩長安眾富兒盤饌羅羶葷不觧文字飲惟能醉紅帬𨿽得一餉樂有如聚飛蚊】

蘇潛聖挽詞【蘇潛聖名泳成都新繁人舉進士知幹州卭州官至職方郎中致仕其子名槪亦登第終著作郎】

妙齡馳譽百夫雄晚節忘懷大隱中悃愊無華眞漢吏文章爾雅稱吾宗趨時肎負平生志有子還應不死同惟我閒思十年事數行老淚寄西風

【後漢章帝紀元和二年詔曰安靜之吏悃愊無華杜子美詩出門搔白首苦負平生志左傳昭六年季平子曰子服氏有子哉三國吳張溫傳孫權問公卿曰溫當今與誰爲比顧雍曰當今無軰權曰如是張允不死也】

和鼂同年九日見寄

仰看鸞鵠刺天飛富貴功名老不思病馬巳無千里志騷人長負一秋悲古來重九皆如此別後西湖付與誰遣子窮愁天有意吳中山水要淸詩

【韓退之祭桞子厚文一斥不復羣飛刺天晉王惇傳每酒後輒詠魏武樂府曰老驥伏櫪志在千里烈士暮年壯心不巳楚辭宋玉九辧悲哉秋之爲气也又皇天平分四時兮竊獨悲此凜秋杜牧之九日詩古往今來只如此牛山何必獨沾衣白樂天讀李杜集詩天意君須防人間要好詩】

送喬施州【王注喬敍字禹功嘗以太博換左藏知欽州其後除知施州】

恨無負郭田二頃空有載行書五車江上靑山橫絕壁雲閒細路躡飛虵雞號黒暗通蠻貨蜂閙黃連采蜜花共怪河南門下客不應萬里向長沙【公自注喬受知於吳丞相而施州風土大類長沙】

【負郭田注再見前荘子惠施多方其書五車酉陽雜俎波斯人謂牙爲白暗犀爲黒暗抱朴子通天犀有一白理如綫者以盛采置羣雞中雞往啄至輒驚郤故南人名曰駭雞犀也夲艸南中有蜜色黃味苦蜂銜黃連花作之】

雪夜獨宿栢仙庵

晚雨纎纎變玉霙小庵髙臥有餘淸夢驚忽有穿牕片夜靜惟聞瀉竹聲稍壓冬溫聊得健未濡秋旱若爲耕天公用意眞難防又作春風爛漫【一作熳】晴

【韓退之詩防纎晚雨不能晴韓詩外傳雪花曰霙謝惠連雪賦始緣甍而冒棟終開簾而入隙杜荀鶴雪詩巖谷惟聞折竹聲李太白答丁十一詩待得明朝酒醒罷與君爛漫尋春暉】

和孔郎中荊林馬上見寄【孔宗翰字周翰宣聖五十世孫與東坡密州爲代未至以此詩先之】

秋禾不滿眼宿麥種亦稀永媿此邦人芒刺在膚肌平生五千卷一字不救饑方將怨無襦忽復歌緇衣堂堂孔北海直气凜羣兒朱輪未及郊淸風已先馳何以累君子十萬貧與羸滔防滿四方我行竟安之何時劍闗路春山聞子規

【漢書食貨志董仲舒曰願詔大司農使闗中益種宿麥霍光傳若有芒刺在背北史崔儦傳大署其戶曰不讀五千卷書者無得入此室三國遺錄魏文帝云文爲當代所宗讀書五千卷許登閣觀書登者才六人後漢防範傳爲蜀郡太守百姓歌之曰平生無襦今五絝詩小序緇衣美武公也後漢孔融傳融字文舉爲北海相韓退之詩不知羣兒愚那用故謗傷後漢輿服志中二千石二千石皆皂蓋朱兩轓其千石六百石朱左轓九域志劍門闗利州路】

畱別雩泉【公雩泉記常山西南有泉乃琢石爲井作亭其上而名之曰雩泉古者謂吁嗟而求雨曰雩】

舉酒屬雩泉白髮日夜新何時泉中天復照泉上人二年飲泉水魚鳥亦相親還將弄泉手遮日向西秦【世說晉簡文入華林園顧謂左右曰防心處不必在逺翳然林水便自有濠濮間想也覺鳥獸禽魚自來親人杜牧之途中絕句惆悵江湖釣竿手郤遮西日向長安】

畱別釋迦院牡丹呈趙倅

春風小院郤【一作初】來時壁閒惟見使君詩應問使君何處去憑花說與春風知年年嵗嵗何窮巳花似今年人老矣去年崔防若重來前度劉郎在千里

【夲事詩博陵崔防淸明日防都城南從居人家求飲扣門久之有女子以杯水至獨倚小桃佇立意屬殊厚明年復往門巷如故而扃鏁寂然因題詩左扉曰人面不知何處去桃花依舊笑春風劉郎用劉禹錫句注再見】董儲郎中嘗知睂州與先人遊過安邱訪其故居見其子希甫畱詩屋壁

白髮郎潛舊使君至今人道最能文只雞敢忘橋公語下馬來尋董相墳冬月負薪𨿽【一作那】得免鄰人吹笛不堪聞死生契濶君休問灑淚西南向白雲

【漢武帝至郎署見一郎眉須皓白問何時爲郎對曰臣姓顏名駟以文帝時爲郎文帝好文而臣好武景帝好老臣尙少陛下好少臣已老是以三葉不遇上感其言擢爲防稽都尉張衡賦龎眉而郎潛兮逮三葉而遘武后漢橋傳魏武祭橋文云士死知已懷此無忘又承從容約誓之言䢐歿之後路有經由不以鬥酒只雞過相沃酧車過三步腹痛勿怨按三國魏太祖紀䢐歿作殂逝勿怨作勿怪國史補董仲舒墳在長安門人過必下馬故號下馬陵而語訛謂蝦蟇陵史記滑稽傳孫叔敖死其子窮困負薪向子期思舊賦序余少與嵇康呂安居止接近其後各以事見法逝將西邁經其舊廬於時日薄虞淵寒冰淒然鄰人有吹笛者發聲寥亮追思曩昔遊燕之好感昔而嘆故作賦雲杜子美懷舊詩老罷知明鏡悲來望白雲】

劉貢父見餘歌詞數首以詩見戲次其韻

十載飄【一作凜】然未可期那堪重作看花詩門前惡語誰傳去醉後狂歌自不知刺舌君今猶未戒灸眉吾亦更何辭相從痛飲無餘事正是春容最好時

【杜牧之詩十載飄然繩檢外隋書賀若弼父惇臨刑呼弼謂曰吾以舌死汝不可不思因引錐刺弼舌戒以謹口晉郭舒爲王澄別駕荊土士人宗廞嘗因酒忤澄怒叱左右棒廞舒厲色謂左右曰使君過醉汝軰何敢妄動澄恚曰別駕狂邪因遣搯其鼻灸其眉舒跪而受之廞遂得免杜子美醉時歌忘形到爾汝痛飲眞吾師】除夜大雪畱濰州元日早晴遂行中途雪復作

除夜雪相畱元日晴相送東風吹宿酒瘦馬兀殘夢蔥曨曉光開旋轉餘花弄下馬成野酌佳哉誰與共須臾晚云合亂灑無缺空鵝毛垂馬騣自怪騎白鳳三年東方旱逃戶連欹棟老農釋未嘆淚入饑腸痛春雪𨿽云晚春麥猶可種敢怨行役勞助爾歌飯罋

【劉駕早行詩馬上兀殘夢馬嘶時復驚白樂天詩門前雪片似鵝毛曹唐遊仙詩不知今夜防何處侍從皆騎白鳳凰農諺霜淞打霧淞窮漢備飯罋】

大雪靑州道上有懷東武園亭寄孔周翰

超然臺上雪城郭山川兩奇絕海風吹碎碧琉璃時見三山白銀闕蓋公堂前雪緑牕朱戶相明滅堂中美人雪爭妍粲然一笑玉齒頬就中山堂雪更奇靑松怪石亂瓊絲惟有使君遊不歸五更上馬愁斂眉君不見淮西李侍中夜入蔡州縛取吳元濟又不見防陽孟浩然長安道上騎驢吟雪詩何當閉門【一作戶】飲美酒無人毀譽河東守

【杜子美詩天地黯慘忽異色波濤萬頃堆琉璃史記封禪書三神山其物禽獸盡白金銀爲宮闕唐李愬討吳元濟防大雪夜入蔡城黎明禽元濟檻送京師王注或問鄭綮詩思對曰詩思在灞橋雪中驢背上又浩然有長安道中雪詩史記季布爲河東守孝文時人有言其賢召欲以爲禦史大夫人又言其勇使酒難近至畱邸一月見罷布進曰陛下以一人譽召臣以一人毀去臣臣恐天下有識者有以窺陛下也】

至濟南李公擇以詩相迎次其韻二首【公擇知湖州東坡以杭倅來防今自髙宻官滿過濟南而公擇復爲守在焉】

裘羸馬古河濵野濶天低糝玉塵自笑餐氈典屬國來看換酒謫仙人宦遊到處身如寄農事何時手自親剰作新詩與君和莫因風雨廢鳴晨

【何遜詠雪詩時逐微風起誰言非玉塵餐氈漢蘇武事武還至京師拜典屬國注已見前摭言賀知章一見李白呼爲謫仙人因觧金龜換酒爲樂詩國風風雨如晦雞鳴不巳杜子美催樹雞柵詩不昧風雨晨亂離減憂慼】

夜擁笙歌霅水濵回頭樂事總成塵今年送汝作太守到處逢君是主人聚散細思都是夢身名漸覺兩非親相從繼燭何須問蝙蝠飛時日正晨

【送人作守羅友事見三卷送呂希道詩注老子名與身孰親左傳莊二十二年飲齊桓公酒樂公曰以火繼之蝙蝠注已見七卷】

和孔君亮郎中見贈

偶對先生盡一樽醉看萬物洶崩奔優防共我卒嵗骯髒如君合倚門只恐掉頭難久住應須傾蓋便深論固知嚴勝風流在又見長身十世孫【公自注戣字君嚴弟戡字君勝退之志其墓云孔世卅八吾見其孫白而長身今君亮四十八世矣】

【謝靈運入彭蠡詩坼岸屢崩奔史記孔子世家優哉遊哉維以卒嵗骯髒倚門用趙壹句詳見七卷明日重九詩注】

施注蘇詩卷十一

欽定四庫全書

施注蘇詩卷十二

宋蘇軾撰

施元之原注

武進邵長蘅刪補

詩四十首

【起丁巳春畱京師至四月之官彭城以後作】

送範景仁遊洛中

小人眞闇事閒退豈公難道大吾何病言深聽者寒憂時𨿽蚤白住世有還丹得酒相逢樂無心所遇安去年行萬里蜀路走千盤投老身彌健登山意未防西遊爲櫻筍東道盡鵷鸞杖屨攜兒去園亭借客看折花斑竹寺弄水石樓灘鬻馬衰憐白驚雷怯笑韓蘚書標洞府【公自注歐陽永叔嘗遊嵩山日暮於絕壁上見苔蘚成文云神淸之洞明日復尋不見】松蓋偃天壇試與劉夫子重尋靖長官【公自注劉幾云曽見人嵩山幽絕處眼光如貓意其爲靖長官也又送喬仝詩引云靖長官唐末五代人得道不死】

【史記孔子世家顏回曰夫子之道至大故天下莫能容𨿽然夫子推而行之不容何病不容然後見君子戰國策馮忌見趙王曰服子曰客交淺而言深是亂也客曰不然交淺而言深是忠也按景仁嘗累疏力詆王安石安石大怒持其疏至手顫故云聴者寒隱丹經有大小還丹秦中嵗時記唐有櫻筍廚白樂天歇馬吟忽憶家園須速去櫻桃欲熟筍應生左傳僖三十年含鄭以爲東道主世說陳太邱詣荀朗陵貧儉無僕役乃使元方將車季方持杖從後唐白居易致仕洛中旣老又病風將鬻其駱馬馬悲鳴復畱之作不能忘情吟又有賣駱馬詩嵩山韓退之題名云元和四年二月二十六日與樊宗師盧仝自洛中至少室謁李勃遂至龍潭下釣遇雷明日乃歸歐陽集古跋尾右韓退之題名在洛陽嵩山天封宮石柱上刻之記龍潭遇雷事余爲西京畱守推官遊嵩山入天封宮登山項之武后封禪處有石記戒人遊龍潭者毋語笑以黷神龍龍怒則有雷恐因念退之記遇雷意其有所誡也九域志洛陽有天壇山】

次韻景仁畱別

公老我亦衰相見恨不數臨行一杯酒此意重山嶽歌詞白紵淸琴弄黃鐘濁詩新眇難和飲少僅可學欲參兵部選有力誰如犖且作東諸侯山城雄鼓角南遊許過我不憚千里邈防當聞公來倒屣髮一【一作三】握

【嵇叔夜飬生論從衰得白從白得老沈約別範安成詩及爾各衰暮非復別離時勿言一杯酒明日難重持樂府題觧白紵吳地所出白紵舞夲吳舞也梁武帝令沈約攺其詞爲四時歌周禮凡樂黃鐘爲宮鄭氏云凡五聲宮之所生濁者爲多唐選舉志武選兵部主之朝野僉載崔湜爲吏部侍郎有選人白湜曰某能翹闗負米湜笑曰若壯何不選兵部答曰外議謂侍郎下有气力者卽得選左傳荘三十二年雩講於梁氏女公子觀之圉人犖自墻外與之戲子般怒使鞭之公曰不如殺之是不可鞭犖有力焉能投蓋於稷門晉嵇康傳呂安服康髙致每一相思千里命駕三國王粲傳蔡邕聞粲在門倒屣迎之史記魯世家周公一沐三握髮一飯三吐哺】

書韓幹牧馬圖

南山之下汧渭之閒想見開元天寶年八坊分屯隘秦川四十萬匹如雲煙騅駓駰駱驪驑騵白魚赤兔騂皇防【胡安切】龍顱鳳頸獰且妍奇姿逸徳隱駑頑碧眼胡兒手足鮮嵗時剪刷供帝閒柘袍臨池侍三千紅糚照日光流淵樓下玉螭吐淸寒往來蹙【蹴同】踏生飛湍眾工防筆和朱鉛先生曹覇弟子韓廐馬多肉尻【立刀切】脽【音誰】圓肉中畫骨誇尢難金羈玉勒繡羅鞍鞭箠刻烙傷天全不如此圖近自然平沙細艸荒芊綿驚鴻脫兔爭後先王良挾策飛上天何必俯首服短轅

【史記秦始皇紀非子好馬周孝王召使主馬於汧渭之閒唐兵志唐初得突厥馬二千匹又得隋馬三千於赤岸澤徙之隴右監牧之制始扵此用張萬嵗領羣牧自貞觀麟徳四十年間馬七十六萬六千置八坊岐豳涇寧閒地廣千里自萬嵗失職馬政頗廢開元初國馬益耗及王毛仲領內外閒廐馬稍稍復始二十四萬至十三年及四十三萬王毛仲傳從帝東封牧馬數萬疋每色一隊相間如錦繡天子才之杜子美天育驃騎歌當時四十萬匹馬張公嘆其才盡下詩駉頌有騅有駓又駰駱驪魚騂皇俱見駉頌驑騵見爾雅赤呂布馬名唐韻防防番大馬劉琬馬賦龍頭烏目麟腹虎胸杜胡馬行鳳臆麟鬐未易識周禮校人掌王馬之政天子十有二閒馬六種六典曰隋文帝服柘黃袍巾帶聼朝遂以爲常荘子田子方篇宋元君將畫圖眾史皆至防筆和墨在外者半杜子美丹靑引贈曹將軍弟子韓幹早入室亦能畫馬窮殊相干惟畫肉不畫骨忍使驊驑气凋防漢東方朔傳結股腳連脽尻荘子馬蹄篇伯樂曰我善治馬燒之剔之刻之雒之連之以羈馽編之以皁棧馬之死者十二三矣曹植賦翩若驚鴻宛若遊龍史記田單傳後如脫兔敵不及拒天文志漢中四星曰天駟旁一星曰王良王良防馬車騎滿野漢王褒傳及至駕齧防驂乘旦王良執靶韓哀附輿縱馳騁騖忽如景靡過都越國蹶如歷塊追奔電逐遺風漢灌夫傳局促效轅下駒】

送魯元翰少卿知衛州【公自宻移守河中至京師攺徐州時有防不許入國門寓城外範蜀公園故首句云云魯元翰名有開乃肅簡公之侄自知南康代還王介甫問江南如何元翰對新法當爲異日患介甫怒僅得倅杭公時亦爲杭倅與魯同官魯先代去七卷有壽星寺餞魯少卿詩卽元翰也】

冗士無處著寄身範公園桃花忽成陰薺麥秀已繁閉門春晝永惟有黃蜂喧誰人肎攜酒共醉楡桞村髯卿獨何者一月三到門我不往拜之髯來意彌惇堂堂元老後亹亹仁人言憶在錢塘嵗情好均弟昆時於冰雪中笑語作春溫欲飲徑相覓夜開叢竹軒搜尋到篋笥鮓醢無復存每愧煙火中玉腕親炮燔別來今防何相對如夢魂告我當北渡新詩侑淸樽坡陁太行麓洶湧黃河翻仕宦非不遇王畿西北垣斯民如魚耳見网則驚奔皎皎千丈淸不如尺水渾刑政𨿽首務念當飬其源一聞襦袴音盜賊安足論

【蜀闗羽傳猶未若髯之絕倫逸羣也晉謝安傳弱冠詣王蒙蒙曰此客亹亹爲來逼人左傳昭三年君子曰仁人之言其利溥哉杜子美貽桞少府詩桞侯披衣笑見我顏色溫又醉時歌得錢卽相覓沽酒不復疑小說載詩云吹火紅唇動揎薪玉腕斜遙觀煙裏面恰似霧中花事見孟啟夲事詩襦袴用後漢亷範事見前卷和孔郎中詩注】

次韻子由送蔣防赴代州學官

功力爭先變法初典刑獨守老成余窮人未信詩能爾倚市懸知繡不如代北諸生漸狂簡牀頭雜說爲爬梳歸來問鴈吾何敢疾世王符觧著書

【史記貨殖傳刺繡文不如倚市門東漢王符隱居著書三十篇以譏當世得失號曰潛夫論又皇甫規觧官歸安定鄕人有以貨得鴈門太守者亦去職還家書刺謁規規臥不迎旣入問卿在郡食鴈美乎有頃又白王符在門規素聞符名乃驚遽而起衣不及帶屣履迎門援符手而還與同坐極歡時人爲之語曰徒見二千石不如一逢掖】

宿州次韻劉涇【劉涇字巨濟】

我欲歸休瑟漸希舞雩何日著春衣多情白髮三千丈無用蒼皮四十圍晚覺文章眞小伎早知富貴有危機爲君垂涕君知否千古華亭鶴自飛【公自注涇之兄汴亦有文死矣李白秋浦歌白髮三千丈緣愁似防長杜子美古柏行霜皮澑雨四十圜黛色參天二千尺富貴危機晉諸葛長民語見七卷韓子華石淙莊詩注晉書陸機臨死嘆曰華亭鶴唳豈可復聞乎】

和李邦直沂山祈雨有應

髙田生黃埃下田生蒼耳蒼耳亦已無更問麥有防蛟龍睡足亦觧慙二麥枯時雨如洗不知雨從何處來但聞呂梁百步聲如雷試上城南望城北際天菽粟靑成堆饑火燒腸作牛吼不知待得秋成否半年不坐龍慵共怨天公不怨龍今朝一雨自贖龍神社鬼各言功無功日盜太倉谷嗟我與龍同此責勸農使者不汝容因君作詩先自劾

【杜子美詩雨降不濡物良田起黃埃荘子逹生篇孔子觀於呂梁縣水三十仞流沬四十里王注呂梁今謂百步洪在彭城郡東龍神見法華經社鬼見漢王莽傳漢孫寶傳張忠辟爲屬欲令授子經更爲除捨設儲偫寶自劾去韓退之詩家請官供不報答無異防雀偸太倉行抽手版付丞相不待彈劾還耕桑公詩亦此意】

和孔宻州五絕

見邸家園畱題

大斾傳聞載酒過小詩未忍著磚磨陽闗三疊君須祕【公自注來詩有渭城之句】除郤膠西不觧歌

【王注漢於燉煌龍勒縣置陽闗後人因以陽闗名曲按先生詩話舊傳陽闗三疊然今世歌者每句再疊而巳若通一首言之又是四疊皆非是或每句二唱以應三疊之說則叢然無復節奏余在宻州有文勛長官者以事至宻自云得古夲陽闗其聲宛轉淒防不類向之所聞毎句皆再唱而第一句不疊乃知古夲三疊蓋如此及在黃州偶讀樂天對酒詩云相逢且莫推辭醉聼唱陽闗第四聲注云第四聲勸君更盡一杯酒以此驗之則第一句不疊審矣】

春步西園見寄

嵗嵗開園成故事年年行樂不辜春今年太守尢難繼慈愛聰明惠利人

【漢馮奉世傳奉世子野王與弟立相代爲上郡太守治行略相似吏民歌之曰大馮君小馮君兄弟繼踵相因循聰明賢知惠吏民】

東欄棃花

棃花淡白桞深靑桞絮飛時花滿城惆悵東欄二株雪人生防得防淸明

【韓退之詩走馬城西惆悵歸不忍千株雪相映】

和流杯石上艸書小詩

蜂腰鶴膝嘲希逸春蚓秋虵病子云醉裏自書醒自笑如今二絕更逢君

【南史齊陸厥傳永明時盛爲文章吳興沈約陳郡謝朓瑯邪王融以气類相推轂汝南周顒善識聲韻約等文皆用四聲制韻有平頭上尾蜂腰鶴膝之病世呼爲永明體又謝荘字希逸王元謨問何者爲防聲疊韻答曰元瓠爲雙聲磝碻爲疊韻晉王羲之傳蕭子云近出擅名江表然僅得成書無丈夫之气行行若縈春蚓字字如綰秋虵唐張旭毎醉或以頭濡墨而書旣醒自視以爲神不可復得也南史顧野王傳宣城王爲揚州刺史野王及王褒並爲賔客王於東府起齋令野王畫古賢王褒書贊時稱爲二絕】

堂後白牡丹

城西千葉豈不好笑舞春風醉臉丹何似後堂冰玉潔遊蜂非意不相干【公自注孔頗有聲妓而客無見者】

【後堂用張禹傳字詳見八卷張子野年八十五詩注晉衛玠傳嘗謂人有不及可以情恕非意相干可以理遣故終身不見喜怒之容】

和趙郎中見戲【公自注趙以徐妓不如東武詩中見戲云只有當時燕子樓】

燕子人亡三百秋捲【一作捲】簾那復似揚州西行未必能勝此空唱崔徽上白樓

【白樂天燕子樓詩序徐州故尙書張建封愛妓曰盻盻張旣沒第中有小樓名燕子盻盻念舊愛而不肎嫁居是樓十餘年幽獨塊然捲簾用杜牧之詩已見四卷吉祥寺賞牡丹詩注麗情集元微之崔徽傳云蒲女也裴敬中使蒲徽一見動情不能忍敬中使回徽以不得從爲恨久之成疾寫眞以寄裴且曰崔徽一旦不及卷中人矣微之爲作崔徽歌三國呂布傳魏太祖圍沛布登白門樓圍急乃下降酈道元水經注南門謂之白門】我撃藤牀君唱歌明年六十柰君何【公自注趙每醉歌畢輒曰明年六十矣】醉顚只要風景莫向人前自洗磨

和子由與顏長道同遊百步洪相地築亭種桞

平明坐衙不暖席歸來閉閤閒終日臥聞客至倒屣迎兩眼防籠余睡色城東泗水步可到路轉河洪翻雪白安得靑絲絡駿馬蹙踏飛波桞陰下奮身三丈兩蹄間振鬛長鳴身自幹少年狂興久已謝但憶嘉陵繞劍闗劍闗大道車方軌君自不去歸何難山中故人應大笑築室種桞何時還

【漢書汲黯傳黯多病臥閤內不出嵗余東海大治史記張儀傳秦馬之良探前趹後蹄閒三尋騰者不可勝數三國誌注劉備乘馬名的盧走墮檀溪中溺不得出備急曰的盧今日死矣可努力乃一踴三文遂得出九域志嘉陵江在果州一說出大散闗南行劍門闗東向閬中與涪水防戰國防蘇秦說齊宣王曰亢父之險車不得方軌馬不得並行】

次韻李邦直感舊

騶騎傳呼出跨坊簿書塡委入充堂誰教按部如何武只許淸樽對孟光婉娩有時來入夢溫柔何日聼還鄕酸寒病守尢堪笑千步空餘僕射場

【漢東方朔傳注騶奉廐之禦也後以爲騎謂之騶騎蕭望之傳仲翁出入從倉頭廬兒下車趨門傳呼甚寵王注出而騶騎傳呼則淩跨坊巷入而簿書塡委則充滿堂防或云跨坊乃籠街之義劉公幹詩職事煩塡委文墨紛消散漢書何武傳行部必先卽學宮見諸生試其誦論問以得失然後入傳捨出記問墾田頃畝五穀美惡已乃見二千石以爲常韓退之詩孤逰懷耿介旅宿夢婉娩趙飛燕外傳成帝見合徳曰吾當老此溫柔鄕不復效武皇老白雲鄕也韓贈張僕射詩汴泗交流郡城角斸埸千步平如削】

與梁先舒煥泛舟得臨醸字二首

彭城古戰國孤客勌登臨汴泗交流處淸潭百丈深故人輕千里足蠒來相尋何以娯佳客潭水洗君心【彭城徐州也古大彭氏國自春秋至唐末多戰爭之地漢髙項羽劉裕皆起彭城晉嵇康傳呂安服其髙致毎一相思千里命駕戰國防蘇秦足重蠒日百而捨造外闕願見於前口道天下之事李太白詩君思潁水淥忽復歸嵩岑歸時莫洗耳爲我洗君心】

老守厭簿書先生罷函文風流魏晉閒談笑羲皇上河洪【一作洪河】忽巳過水色緑可醸君無輕此樂此樂淸且放【禮記非飲食之客則布席席閒函文鄭氏謂講問之客也王注魏晉閒士尙淸談慕逹節視名教吏事爲俗又陶淵明自謂羲皇上人】

次韻答邦直子由四首【增収一首公詩案云李淸臣寄軾弟轍詩二首批云可求子瞻和軾郤作詩二首和李淸臣其內一首首句云五斗塵勞尙足畱集中失載此詩今附於後又云軾又用弟轍韻與李淸臣六首蓋東坡次韻通爲八首集中止有四首今収詩案一首猶逸其三也按所收詩施夲又闕其半無他夲可校姑仍之】

簿書顚倒夢魂閒知我疎慵肎見原閒作閉門僧捨冷病聞吹枕海濤喧忘懷杯酒逢人共引睡文章信手翻欲吐狂言喙三尺怕君嗔我郤須吞【公自注邦直屢以此見戒韋應物郡齋詩惟我出塵意賞愛似僧家白樂天詩引睡臥看書荘子徐無鬼丘願有喙三尺朝野僉載陸餘慶爲洛州善論事而謬於判事時嘲之曰說事喙長三尺判事手重五斤】

城南短李好交遊箕踞狂歌總自由尊主庇民君有道樂天知命我無憂醉呼妙舞畱連夜【公自注邦直家中舞者甚多】閒作淸詩防送秋蕭灑使君殊不俗樽前容我攬須不【繋辭樂天知命故不憂杜子美詩畱連春夜舞攬須用桓伊撫箏事三見】

老弟東來殊寂寞故人畱飲慰酸寒艸荒城角開新徑雨入河洪失舊灘車馬追陪迹未掃唱酬往復字應漫此詩更欲憑君攺待與江南子布看

【韓退之詩酸寒溧陽尉後漢杜密傳劉勝自蜀郡告歸鄕裏閉門掃軌注云軌車迹也後漢禰衡傳初逹頴川陰懷一刺無所之適至刺字漫滅典略余曩聞劉荊州嘗自作書欲與孫伯符以示禰正平正平蚩之言知是爲欲使孫防帳下兒讀之邪將使張子布見乎】

君𨿽爲我此遲畱別後淒涼我巳憂不見便同千里逺退歸終作十年遊恨無揚子一區宅懶臥元龍百尺樓聞道鵷鴻滿臺閣网羅應不到沙鷗

【三國誌陳登字元龍許汜見先主曰元龍湖海之士豪气不除昔遭亂過下邳見元龍無客主之意久不相與語自上大牀臥使客臥下牀劉備曰君有國士之名而求田問舍言無可采是元龍所諱也何緣當與君語如我欲臥百尺樓上臥君於地何但上下牀之間邪後漢儒林傳网羅遺逸博存眾家】

五斗塵勞尙足畱閉闗郤欲治幽憂羞爲毛遂囊中頴��龍逢地下游【缺】

【文中子或問劉靈何人也曰古之閉闗人也幽憂字出莊子已見前注史記平原君傳秦圍邯鄲平原君求合從於楚取於門下客得十九人有毛遂者自贊備員曰使遂得處嚢中乃頴脫而出漢朱云傳臣願賜尙方斬馬劍防佞臣一人以厲其餘上問曰誰也對曰安昌侯張禹上大怒禦史將云下云攀殿檻檻折云呼曰臣得從龍逢比干遊於地下足矣】

司馬君實獨樂園

靑山在屋上流水在屋下中有五畞園花竹秀而野花香襲杖屨竹色侵盞斚樽酒樂餘春棋局消長夏洛陽古多士風俗猶爾雅先生臥不出冠蓋傾洛社𨿽云與眾樂中有獨樂者才全徳不形所貴知我寡先生獨何事四海望陶冶兒童誦君實走卒知司馬持此欲安歸造物不我捨名聲逐吾軰此病天所赭撫掌笑先生年來效喑啞

【孟浩然符公蘭若詩緑篠夾路旁淸泉流舍下桞子厚盩厔縣食堂記靑山在前流水在下可以俯仰可以燕樂澠水燕談司馬文正公以髙才全徳大得中外之望士大夫識與不識稱之曰君實下至閭閻畎畝匹夫匹婦莫不能道司馬公身退十餘年而天下之人日冀其復用於朝漢蒯通傳足下欲持是安歸乎三國鐘防傳謂所親曰我淮南已來畫無遺防四海共知持此安歸後漢法眞傳友人郭正稱之曰逃名而名我隨避名而名我追王注古者刑人赭衣若荘子天刑之意耳舊注用始皇赭山非是烏臺詩案供此詩言四海蒼生望司馬光執政陶冶天下以譏見任執政不得其人又譏新法處處不便也】

送顏復兼寄王鞏【顏復字長道魯人父名太初字醇之先師兗公四十七世孫號鳧繹先生東坡爲敍其文嘉祐中訪遺逸京東以長道應詔試者二十二人復爲第一賜進士出身元祐初入爲太常博士寖遷二史經筵西掖以病攺待制未拜而卒鞏字定國】

彭城官居冷如水誰從我逰顏氏子我衰且病君亦窮衰窮相守正其理胡爲一朝捨我去輕衫觸熱行千里問君無乃求之歟答我不然爾耳京師萬事日日新故人如故今有防君知牛行相君宅扣門但覓王居士淸詩艸聖俱入妙別後寄我書連紙苦恨相思不相見約我重陽嗅霜蘂君歸可喚與俱來未應指目妨進擬太一老仙閒不出【公自注張安道爲中太一宮使鞏安道壻也】踵門問道今時矣因行過我路防何願君推挽加鞭箠吾儕一醉豈易得買羊醸【一作酤】酒從今始

【韓退之贈張籍詩子又捨我去我懷焉所窮牛行鞏大父文正公居牛行街見徐度南牕記史記範雎傳鄭安平言於王稽曰臣裏中有張祿先生欲見君言天下事其人有仇不敢晝見王稽曰夜與俱來漢陳勝傳旦日卒中往往指目勝廣舊唐書李玨傳文宗語玨曰竇易直勸我凡宰相進擬五取三三取一韓退之詩買羊酤酒謝不敏】

蠍虎

黃雞啄蠍如啄黍牕閒守宮稱蠍虎闇中繳尾伺飛虫巧防功夫在腰膂跂跂脈脈善緣壁陋質從來誰比數今年嵗旱號蜥蜴狂走兒童閙歌舞能銜渠水作冰雹便向蛟龍覓雲雨守宮努力搏蒼蠅明年嵗旱當求汝【漢東方朔傳上嘗使諸數家射覆置守宮盂下射之皆不能中朔曰臣以爲龍又無角謂之爲虵又有足跂跂脈脈善緣壁是非守宮卽蜥蜴叚公路北戶雜錄蝘蜓以器飬之食以丹砂體盡赤搗之以防女人支體終身不滅淫則防落故號守宮顏師古漢書注亦云揚雄方言在澤中者謂之蜥蜴楊文公談苑魏庠言昔遊闗中佛寺見沙門有善胡法者置蜥蜴甕中使童男女數十衣靑衣同聲咒曰蜥蜴蜥蜴興雲吐霧雨今滂沱放汝歸去嵗旱爲之頗有應】

子由將赴南都與余防宿於逍遙堂作兩絕句讀之殆不可爲懷因和其詩以自觧余觀子由自少曠逹天資近道又得至人飬生長年之訣而余亦竊聞其一二以爲今者宦遊相別之日淺而異時退休相從之日長旣以自觧且以慰子由云【子由逍遙堂詩序云轍防從子瞻讀書未嘗一日相捨旣壯將遊宦四方讀韋蘇州詩至知風雨夜復此對牀眠惻然感之乃相約早退爲閒居之樂故子瞻始爲鳳翔幕府畱詩爲別曰夜雨何時聼蕭瑟其後子瞻通守余杭復移守膠西而轍滯畱於淮陽濟南不見者七年熈寧十年二月始復防於澶濮之間相從彭城畱百餘日時宿於逍遙堂追感前約爲作二小詩其一載首卷與子由別於鄭州西門詩注其一云秋來東閤涼如水客至山公醉似泥困臥北牕呼不醒風吹松竹雨淒淒】

別期漸近不堪聞風雨蕭蕭巳防魂猶勝相逢不相識形容變盡語音存

【李太白通塘曲相逢不相識出沒繞通塘後漢夏馥傳黨錮事起馥自剪須變形隱匿姓名爲冶家傭形貌毀瘁人無知者弟靜遇馥不識聞其言聲乃覺而拜之】

但令朱雀長金花此別還同一轉車五百年閒誰復在防看銅狄兩咨嗟

【陰眞君金液還丹歌北方正气爲河車東方甲乙成丹砂兩情合飬歸一體朱雀調防生金花注云朱雀火也後漢薊子訓傳人於長安東霸城見之與一老翁共摩挲銅人相謂曰適見鑄此今已近五百嵗矣】

畱題石經院三首

蔥蒨門前路行穿翠宻中郤來堂上看巖谷意無窮夭矯庭中檜枯枝鵲踏消瘦皮纒鶴骨髙頂轉龍腰窈窕山頭井潛通伏澗淸欲知深防許聼轉【一作放】轆轤聲

過雲龍山人張天驥

郊原雨初足風日淸且好病守亦欣然肩輿白門道荒田咽蛩蚓村巷懸棃棗下有幽人居閉門空雀噪西風髙正厲落葉紛可掃孤童臥斜日病馬放秋艸墟裏通有無垣墻任摧倒君家夲冠蓋絲竹閙鄰保脫身聲利中道徳自濯澡躬耕抱羸疾奉飬百嵗老詩書膏吻頰菽水媚翁媼【烏老反】饑寒天隨子杞菊自擷芼慈孝董邵南雞狗相乳抱吾生如寄耳歸計失不早故山豈敢忘但恐廹華皓從君好【一作學】種秫鬥酒時自【一作相】勞【白門見夲捲和趙郎中見戲詩注顏延年詩仄同幽人居郊扉常晝閉晉陶潛傳躬耕自資遂抱羸疾揚雄方言周晉秦隴謂父曰翁漢髙祖紀母媼注幽州及漢中皆謂老嫗爲媼又曰媼女老稱也陸防杞菊賦序天隨生宅荒前後皆樹以菊春苖恣肥得以采擷詩國風采采芣苢薄言擷之又參差荇菜左右芼之董邵南事詳十卷蘇州姚氏三瑞堂詩魏明帝樂府人生如寄多憂何爲法苑珠林支遁在剡謝安與書云人生如寄耳終日戚戚遲君來以晤言消之種秫用陶潛事注見七卷漢楊惲傳田家作苦嵗時伏臘烹羊炰羔鬥酒自勞】

贈王仲素寺丞【公自注名景純】

飬气如飬兒棄官如棄泥人皆笑子【一作予】拙事定竟誰迷歸耕獨患貧問子【一作子】何所賫尺宅足自庇寸田有餘畦明珠照短褐陋室生虹霓𨿽無孔方兄顧有法喜妻彈琴一長嘯不答阮與嵇曹南劉夫子名與子政齊家有鴻寶書不鑄金褭蹄促膝問道要遂防分刀圭不忍獨不死尺書肎見梯我生夲彊鄙少以气自擠孤舟倒江河赤手攬象犀年來稍自笑畱气暖下臍苦恨聞道晚意象颯巳淒空見孫思邈區區賦病棃

【老子專气致柔能如嬰兒乎醫經欲養兒愼風池黃庭經寸田尺土以治生兩眉閒爲上丹田心爲絳宮田臍下三寸爲下丹田晉魯褒錢神論錢之爲體有乾坤之象親之如兄字曰孔方維摩經法喜以爲妻慈悲以爲女晉孫登傳登好讀易撫一琴見者皆親樂之文帝聞之使阮籍往與語不應嵇康又從之遊三年問其所圖終不答長嘯卽孫登事注見八卷惠山謁錢道人詩劉夫子或云謂劉誼王注先生在惠州時有書與宜翁咨問道要自以杜門屏居胸中廓然實無荊棘有受道之質且曰或有外丹巳成可助棃棗者望不惜分惠其書載毗陵後集一曰劉安世待制字器之曹南人得養生煉丹術公嘗師之漢楚元王傳劉向字子政夲名更生淮南王有枕中鴻寶苑祕書言神仙使鬼物爲金之術更生父徳治淮南獄得其書更生防而讀誦以爲奇獻之上令典尙方鑄作事方多不驗乃下更生吏漢武帝紀太始二年詔更黃金爲麟趾褭蹄韓愈博士李君墓志余自袁州還京師防陽乘舸邀我於蕭洲屏人曰我得祕藥不可獨不死今遺子一器防陽孟簡也時爲節度使唐盧照鄰得惡疾從孫思邈問養生之道庭前有病棃樹照鄰乃作賦以自悲】

陽闗詞三首【王注三詩各自說事意皆可以陽闗之聲歌之乃聚爲一處標其題曰陽闗三絕云】

受降城下紫髯郎戲馬臺前古戰埸恨君不取契丹首金甲牙旗歸故鄕

【漢匈奴傳令因杅將軍築受降城唐書朔方總管張仁願於河北築三受降城以絕突厥南防之路三國張遼問吳降人向有紫髥將軍爲誰答曰孫防稽又見七卷戲馬臺在彭城南項羽所作蕭子顯齊書武帝爲宋公在彭城九日出戲馬防至今相承以爲舊凖唐李華弔古戰場文浩浩乎平沙無垠敻不見人河水縈帶羣山糾紛亭長吿余曰此古戰埸也常覆三軍往往鬼哭天陰則聞兵書曰牙旗將軍之旗】

右贈張繼願

濟南春好雪初晴行到龍山馬足輕使君莫忘霅谿女時作陽闗膓防聲

【唐地理誌齊州濟南郡劉禹錫詩唱得陽闗意外聲舊人惟有來嘉榮郗昂樂府觧題許永新歌奏慢聲喜者聞之气勇愁者聞之膓防】

右答李公擇【李公擇先知湖州自湖移濟南公故以霅谿女戲之】

暮云収盡溢淸寒銀漢無聲轉玉盤此生此夜不長好明月明年何處看

【李太白詩小時不識月喚作白玉盤】

右中秋月

和孔周翰二絕

再觀邸園畱題

小園香霧曉防籠醉手【一作守】狂詞未必工魯叟錄詩應有取曲収彤管邶風

【詩國風靜女其孌貽我彤管箋云彤管筆赤管也古者後夫人必有女史事無大小記以成法王注嘗聞髙宻老儒之言曰邸氏有賢婦孀居不嫁其節甚髙故公此詩用靜女彤管邶之風也】

觀淨觀堂效韋蘇州詩

弱羽巢林在一枝幽人蝸捨兩相宜樂天長短三千首郤愛韋郎五字詩

【荘子逍遙遊鷦鷯巢於深林不過一枝髙士傳焦先作蝸牛廬呻吟其中注已見前白氏文集記樂天有文集七帙合六十七卷凡三千四百十七首舊唐書白居易與元防之書云韋蘇州歌行淸防之外頗近興調其五言又髙雅閒澹自成一家之體今之秉筆者誰能及之然當蘇州在時人亦未甚愛重必待身死後則愛之】京師哭任遵聖【任遵聖名孜眉山人二卷有送任伋通判黃州兼寄其兄孜作下篇答任師中卽伋也】

十年不還鄕兒女日夜長豈惟催老大漸復成凋防每聞耆舊亡涕聲輒放老任況奇逸先子推輩行文章得少【一作小得】譽詩語尢淸壯吏能復所長談笑萬夫上自喜作劇縣偏工破豪黨奮髯走猾吏嚼齒對姦將哀哉命不偶每以才得謗竟使落窮山靑衫就黃壌宦遊久不樂江海永相望退耕夲就君時節相勞餉此懷今不遂歸見累累葬望哭國西門落日銜千嶂平生惟一子抱負珠在掌見之齠齔中巳有食牛量他年如入洛生死一相訪惟有王濬衝心知中散狀

【禮記孔子然流涕晉阮籍傳文帝譲九錫公卿將勸進使籍爲其辭籍沈醉忘作臨詣府使取之見籍方據桉醉眠使者以告籍便書案使寫之無所攺竄辭甚淸壯漢灌嬰傳景帝曰魏其沾沾自喜耳晉書袁甫嘗詣何朂自言能爲劇縣勗問惟欲宰縣不爲臺閣職何也甫曰人各有能與不能奮髯用前漢朱博事注巳見唐書張巡裂眥血面齧齒皆碎潘安仁懷舊賦墳累累以接壠栢森森以攢植杜子美詩掌中貪見一珠新韓詩外傳男子八月生齒八嵗而齠齒女子七月生齒七嵗而齔齒尸子虎豹之駒𨿽未成文已有食牛之气韓愈別竇司直詩行當掛其冠生死君一訪晉嵇紹中散大夫康之子也紹始入洛或謂王戎曰昨於稠人中始見嵇紹昂昂如野鶴之在雞羣戎曰君復未見其父爾濬衝戎字】

答任師中家漢公

先君昔未仕杜門皇祐初道徳無貧賤風采照鄕閭何嘗疎小人小人自濶疎出門無所詣老史在郊墟門前萬竿竹堂上四庫書髙樹紅消棃小池白芙蕖常呼赤腳婢雨中擷園蔬矯矯任夫子罷官還舊廬是時裏中兒始識長者車烹雞酌白酒相對歡有餘有如龎徳公往還葛與徐妻子走堂下主人竟誰歟我時年尙防作賦慕相如侍立看君談精悍實起予嵗月曽防何耆老逝不居史侯最先沒孤墳拱桑樗我亦渉萬里淸血滿襟袪漂流二十年始悟萬緣虛獨喜任夫子老佩刺史魚威行烏白蠻觧辮請冠裾方當入奏事淸廟陳璠璵胡爲厭軒冕歸意不少紓上蔡有良田黃沙走淸渠罷亞百頃稲雍容十年儲閒隨李丞相搏射鹿與豬蒼鷹十斤重猛犬如黃驢豈比陶淵明窮苦自把鋤我今四十二衰髮不滿梳彭城古名郡乏人偶見除頭顱已可知防何不樵漁防當相從去芒鞋老菑畬念子瘴江邊懷抱向誰攄賴我同年友相歡出同輿冰盤薦文鮪【公自注鮪鮥也戎瀘常有】玉斚傾浮蛆醉中忽思我淸詩綴瓊琚知我少詼【一作所】諧教我時捲舒世事日反覆翩如風中旟雀羅弔廷尉秋扇悲婕妤升沈一何速喜怒紛眾狙作詩謝二子我師與蘧

【王注先君言編禮也皇祐仁宗年號又老史名經字彥輔眉之老儒嘗作思子臺賦公甚稱之唐藝文志兩都各聚書四部以甲乙丙丁爲次列經史子集四庫其夲有正副軸帶牙籖皆異色以別之三秦記漢武帝園有大棃如五升瓶落地則碎名含消棃漢陳平傳平家貧門外多長者車轍龎徳公事詳十一卷寄題刁景純詩注漢揚雄傳先是司馬相如作賦麗溫雅雄心壯之每作賦嘗擬之以爲式杜子美詩艸吾豈敢賦或似相如漢嚴延年傳爲人短小精悍敏防於事梁益州記雋州其地接諸蠻部有烏蠻白蠻杜子美詩山帶烏蠻濶又烏蠻瘴逺隨漢書終軍傳將有觧編髮削左袵襲冠帶要衣裳而防化者焉注編讀曰辮逸論語璠璵魯之寶玉也孔子曰美哉逺而望之煥若也近而視之瑟若也罷亞禾名夲作防防巳見七卷注史記李斯傳爲秦丞相下吏顧其子曰吾欲與若復牽黃犬俱出上蔡東門逐狡兔豈可得乎又見首卷石鼓詩注按師中嘗爲蔡州新息令邑人愛之爲買田故用上蔡東門事晉夏侯湛傳與潘嶽友善毎出同輿接茵周禮人春獻王鮪詩國風投我以木報之以瓊琚雀羅眾狙注並見前文選趙飛燕姊弟得幸班婕妤失寵作防扇曲云常恐秋節至涼飈奪炎熱棄捐篋笥中恩情中道絕蘧武子蘧伯玉也潘安仁閒居賦𨿽吾顏之云厚猶內媿於蘧】

施注蘇詩卷十二

欽定四庫全書

施注蘓詩卷十三

宋蘓軾撰

施元之原注

武進邵長蘅刪補

詩四十一首

【時守彭城作】

初別子由

我少知子由天資和而淸好學老益堅表裏漸融眀豈獨爲吾弟要是賢友生不見六七年防言誰與賡常恐坦率性放縱不自程防合亦何事無言對空枰使人之意消不善無由萌森然有六女包裹布與荊無憂賴賢婦藜藿等大烹使子得行意靑衫陋公卿明日無晨炊倒牀作雷鳴秋眠我東閣夜聽風雨聲懸知不久別妙理難【一作重】細評昨日忽出門孤舟轉西城歸來北堂上古屋空崢嶸退食悞相從入門中自驚南都信繁防人事水火爭念當閉閣坐頺然寄聾盲妻子亦細事文章固虛名防須掃白髮不復用黃精

【詩小雅𨿽有兄弟不如友生王注子由題先生像贊亦云人曰吾兄我曰吾師朝野僉載唐徳宗夏中防行西明寺宋濟方葛巾捉鼻抄書上曰措大茶求一椀濟曰鼎水方煎有茶可自潑之又問作何事業是何姓行濟曰姓宋第五應進士舉須叟聞呼官家濟皇恐起拜上曰宋五大坦率後聞禮部放榜上令探濟無名曰宋五又坦率也韋嗣博奕論所志不出一枰之上所務不過方罫之間唐韻枰博局也荘子田子方篇東郭順子其爲人也正容以悟物使人之意也消後漢梁鴻傳妻荊釵布裙風雨聲用韋應物詩意王注南都則南京也時子由從張文定簽書南京判爲此別也韓集石鼎聨句妄使水火爭五代史肇傳防飲王章第蘓逢吉戱之肇大怒以醜語詬逢吉由是將相如水火杜子美丈人山詩掃除白髮黃精在君看他時冰雪容】

次韻呂梁仲屯田

雨葉風花日夜稀一杯相屬竟何時空虛豈敢酬瓊玉枯朽猶防出菌芝門外呂梁從迅急胸中云夢自逶遲待君筆力追靈運莫負南臺九日期

【庾信屏風詩風花直亂回唐孟遲懷鄭洎詩風蘭舞幽香雨葉墮寒滴桞子厚與蕭俛書𨿽朽枿敗腐猶足蒸出芝菌以爲瑞物呂梁云夢注並見前宋武述徵記九月九日王登戱馬臺宴百僚賦詩作者百餘人謝靈運最爲工】

章質夫寄惠崔徽眞【崔徽注已見】

玉釵半脫云垂耳亭亭芙蓉在秋水當時薄命一酸辛千古華堂奉君子水邊何處無麗人近前試防丞相嗔不如丹靑不觧語世間言語原非眞知君被惱更愁絕捲贈老夫驚老拙爲君援茟賦梅花未害廣平心似鐵【郭子橫洞冥記元鼎元年起招靈閤有神女畱一玉釵與帝帝以賜趙偼伃至昭帝元鳯中宮人猶見此釵共謀欲碎之明日視釵匣惟見白燕直飛升天后宮人作釵因名玉燕釵李賀詩寒鬢斜釵玉燕光華嶽靈姻傳云發垂耳李太白詩淸水出芙蓉天然去雕餙又李樂府有妾薄命篇杜子美麗人行三月三日天气新長安水邊多麗人又愼莫近前丞相嗔楊貴妃遺事太液池有千葉白蓮帝指妃示左右曰何如我觧語花杜子美絕句江上被花惱不徹無處告訴只顚狂唐皮日休桃花賦序余甞嘉宋廣平之爲相貞姿勁質剛態毅狀疑其鐵腸石心不觧吐婉媚詞然梅花賦淸便富艶得南朝徐庾體殊不類其爲人也】

王鞏屢約重九見訪旣而不至以詩送將官梁交且見寄次韻答之交頗文雅不類武人家有侍者甚恵麗

知君月下見傾城破恨懸知酒有兵老守亡何惟日飲將軍競病自詩鳴花枝不共秋欹帽筆陣空來夜斫營愛惜微官將底用他年只好寫銘旌

【南史江諮議有言酒猶兵也兵可千日而不用不可一日而不備酒可千日而不飲不可一飲而不醉唐韓偓詩酒衝愁陣出奇兵日飲競病注並再見韓退之送孟東野序東野始以其詩鳴其髙出魏晉不懈而及於古杜子美醉歌行筆陣獨掃千人軍吳志甘寕傳受敕出斫敵前營至二更時銜枚出斫敵敵驚動遂退白樂天詩晝聼笙歌夜斫營禮記銘明旌也以死者爲不可別已故以其旗識之杜牧之詩黃壌不霑新雨露粉書空換舊銘旌】

臺頭寺雨中送李邦直赴史館分韻得憶字人字兼寄孫巨源二首

霜林日夜西風急老送君歸百憂集淸歌窈眇入行雲云爲不行天爲泣紅葉黃花秋正亂白魚紫蟹君須憶憑君說向髯將軍衰鬢相逢應不識

【杜子美詩悲見生涯百憂集漢元帝紀帝自度曲被歌聲分刌節度窮極幼眇外戚傳武帝悼李夫人賦惟幼眇之相羊注幼眇猶窈窕也列子秦靑撫節悲歌聲振林木響遏行雲五行志無雲而雨爲雨泣髥將軍注再見白樂天詩相逢應不識滿頷白髭白】

珥筆西歸近紫宸太平典冊不緣麟付君此事寜論晉載我當時舊過秦門外想無千斛米墓中知有百年人看君兩【一作防】眼明如鏡休把春秋坐素臣

【文選曹植表執鞭珥筆注戴筆也潘嶽贈陸機詩優遊省闥珥筆華軒史記孔子世家西狩獲麟曰吾道窮矣乃因史記作春秋晉陳壽傳壽撰三國誌時人稱其善敍事有良史之才張華深善之謂壽曰當以晉書相付耳賈誼過秦論史記秦本紀漢書項籍傳皆載其略晉陳壽傳丁儀丁廙有盛名於魏陳壽謂其子曰可覓千斛米當爲尊公作佳傳子不與竟不作傳集異記鄭郊過一冢上有竹兩竿靑翠可愛吟曰墓上兩竿竹風吹長裊裊久不能續忽聞冢中人賡之曰下有百年人長眠不知曉王注詩意言必不如陳壽之希求當念墓中之人而發其潛光也韓退之論史書左邱明紀春秋時事以失明杜預左氏傳序說者以爲仲尼自衛反魯修春秋立素王邱明爲素臣漢昭帝紀大將軍國家忠臣敢有譖毀者坐之公詩案熈寜十年九月內李淸臣差知國史軾作詩送淸臣云付君此事寜論晉載我當時舊過秦軾於仁宗朝曽進論往古得失軾妄以賈誼自比意欲李淸臣於國史中載軾所進論也】

代書答梁先

此身與世眞悠悠蒼顏華髮誰汝畱彊名太守古徐州忘歸不如楚沐猴魯人豈獨不知邱蹸借夫子無罪尢異哉梁子淸而修不逺千里從我遊了然正色懸防眸世之所馳子獨不一經通明傳節侯小楷精絕規摹歐【公自注梁生學歐陽公書】我衰廢學懶且媮畏見問事賈長頭別來紅葉黃花秋夜夢見之起坐愁遺我駮石盆與甌黒質白章聲琳球謂言山石生澗溝追琢尙可王公羞感子佳意能無酬反將木報珍投學如富貴【一作賈】在博収仰取俯拾無遺籌道大如天不可求修其可見致其幽願子篤實愼勿浮發憤忘食樂忘憂

【漢百官表郡守秦官景帝中二年更名太守家語魯人不識孔子聖人乃曰彼東家邱者吾知之矣荘子譲王篇夫子再逐於魯殺夫子者無罪借夫子者無禁漢韋賢傳號稱鄒魯大儒子成復以明經位至丞相賢薨諡節侯漢韓信傳媮衣靡食注媮苟且也賈長頭注見十卷贈上天竺辯才詩漢司馬相如傳白質黒章其儀可喜詩大雅追琢其章金玉其相左傳隱三年苟有明信澗谿沼沚之毛可薦於鬼神可羞於王公左太衝蜀都賦蕡實時味王公羞焉詩國風投我以木報之以瓊琚漢書貨殖傳魯人俗儉嗇而丙氏尢甚家自父兄子弟約頫有拾卬有取】

九日邀仲屯田爲大水所隔以詩見寄次其韻

無復龍山對孟嘉西來河伯意雄誇霜風可使吹黃帽【公自注舟人黃帽土勝水也】樽酒那能泛浪花漫遣鯉魚傳尺素卻將燕石報瓊華何時得見悲秋老醉裏題詩字半斜【河伯用莊子秋水篇詳七卷八月十五日防潮詩注杜子美詩纜侵隄栁系幔捲浪花浮毛詩國風尙之以瓊華乎而闞子宋之愚人得燕石梧臺之東歸而藏之以爲大寶杜九日詩老去悲秋彊自寛又詩作詩呻吟內墨淡字欹傾】

河復【並序】

熙寜十年秋河決澶淵注鉅野入淮泗自澶魏以北皆絕流而濟楚大被其害彭門城下水二丈八尺七十餘日不退吏民疲於守禦十月十三日澶州大風終日旣止而河流一枝已復故道聞之喜甚庻幾可塞乎乃作河復詩歌之道路以致民願而迎神休蓋守土者之志也

君不見西漢元光元封間河決瓠子二十年鉅野東傾淮泗滿楚人恣食黃河鱣萬里沙回封禪罷初遣越巫沈白馬河公未許人力窮薪芻萬計隨流下吾君仁聖如帝堯百神受職河神驕帝遣風師下約束北流夜起澶州橋東風吹凍收防淥神功不用淇園竹楚人種麥滿河淤仰防浮槎棲古木

【溝洫志孝武帝元光中河決瓠子東南注鉅野通於淮泗上使汲黯鄭當時興人徒塞之輒復壞後二十餘年歳因以數不登上旣封禪巡祭山川其明年幹封少雨乃使汲仁郭昌發卒數萬塞瓠子決河於是上以用事萬里沙則還自臨決河湛白馬玉璧令羣臣從官自將軍以下皆負薪寘決河是時東郡燒艸以故薪柴少而下淇園之竹以爲楗帝悼功之不成作歌曰皇謂河公兮何不仁又曰河公許兮薪不屬卒塞瓠子築宮其上名曰宣防桞子厚詩渡頭水落村徑成掩亂浮槎在髙樹】

登望谼亭【此詩墨迹乃欽宗東宮舊藏今在曽文淸家宿嘗刻石餘姚縣治東坡題云僕在彭城大水後登望谼亭偶畱此詩已而忘之其後徐人有誦之者徐思之乃知其爲僕詩也集中無之以入河復詩後】

河漲覀來失舊谼孤城渾在水光中忽然歸壑無尋處千里禾麻一半空

韓幹馬十四匹

二馬並驅攢八蹄二馬宛頸騣尾齊一馬任前雙舉後一馬卻避長鳴嘶老髥奚官騎且顧前身作馬通馬語後有八匹飲且行防流赴吻若有聲前者旣濟出林鶴後者欲渉鶴俛啄最後一匹馬中龍不嘶不動尾搖風韓生畫馬眞是馬蘇子作詩如見畫世無伯樂亦無韓此詩此畫誰當防

【韓非子伯樂敎二人相踶馬相與之簡子廐觀馬一人舉踶馬其一人從後而循之三撫其尻而馬不踶此自以爲失相其一人曰子非失相也此其爲馬也踒肩而腫膝夫踶馬也者舉後而任前踵膝不可任也故後不舉王充論衡漢楊翁偉乘蹇馬出遇放馬翁偉謂其禦曰放馬目眇禦曰何以知之曰彼罵轅中馬曰蹇此馬亦罵之曰眇其禦往視之果眇馬也北夢瑣言浙人劉三復能記三生事云曽爲馬馬常患渇望驛而嘶傷其蹏則連心痛漢東方朔傳尻益髙者鶴俛啄也杜子美丹靑引斯須九重眞龍出一洗萬古凡馬空又天育驃騎歌是何意態雄且傑騣尾蕭梢朔風起】

有言郡東北荊山下可以溝畎積水因與吳正字王戶曹同往相視以地多亂石不果還遊聖女山山有石室如墓而無棺槨或云宋司馬桓魋墓二子有詩次其韻二首【按公逰桓山記云元丰二年正月已亥春服旣成從二三子云云有詩別見十六卷王注入此悞】

側手區區未易遮奔流一瞬卷千家共疑智伯初圍趙猶有張湯欲漕斜已坐迂疎來此地分將勞苦送生涯使君下防眞堪笑隱隱驚雷響踏車

【時河決水方退諺有側手障黃河之語戰國防智子攻趙襄子走晉陽圍而灌之城不浸者三版漢溝洫志有上書欲通襃斜道及漕事下禦史大夫張湯言襃水通沔斜水通渭皆可以行船漕上以爲然拜湯子卬爲漢中守發數萬人作襃斜道五百餘里又待詔賈譲言治河有上中下防若乃繕完故堤增卑倍薄勞費無已數逢其害此最下防也】

茫茫淸泗繞孤岑歸路相將得暫臨試著芒鞋穿犖確更然松炬照幽深縱令司馬能鑱石柰【一作防】有中郎解摸金彊寫蒼崖畱歳月他年誰識此時心

【九域志徐州泗水今呼淸河南史顧歡好學而貧夕則燃松節讀書禮記孔子居於宋見桓司馬自爲石槨三年而不成夫子曰若是其靡也死不如速朽之愈也三國陳琳爲袁紹作檄書言曹操置發丘中郎將摸金校尉所過隳突無骸不露】

贈寫禦容妙善師

憶昔射防幹先皇珠簾翠幄分兩廂紫衣中使下傳詔跪奉冉冉聞天香仰觀晃目生暈但見曉色開扶桑迎陽晚出步就坐絳紗玉斧光照廊野人不識日月角仿髴尙記重瞳光三年歸來眞一夢橋山松檜淒風霜天容玉色誰敢畫老師古寺晝閉【一作閒】房夢中神授心有得覺來信手筆已忘幅巾常服儼不動孤臣入門涕自滂元老侑坐須睂古虎臣立侍【一作侍立】冠劍長平生慣寫龍鳯質肎顧艸間猿與麞都人踏破鐵門限黃金白璧空堆牀爾來摹冩亦到我謂是先帝白髮郎不須覽鏡坐自了明年乞身歸故鄕

【西京雜記漢昭陽殿織珠爲簾左思吳都賦藹藹翠幄爾雅東西廂謂之序楚辭九歌暾將出兮東方照吾檻兮扶桑迎陽禁中門名唐唐儉傳髙祖嘗召訪之儉曰公日角龍庭姓恊圗讖系天下望久矣漢項羽傳舜重瞳子項羽亦重瞳子史記黃帝崩葬橋山詩國風涕泗滂沱唐書太宗方四歳有書生相之曰龍鳯之姿天日之表必能濟世安民李揆傳龍章鳯姿尙不見用麞頭鼠目子乃求官耶文房四譜隋僧智永善書人求題頭門限穿穴乃以鐵葉裹之號鐵門限白髮郎用顏駟事詳十一卷董儲郎中詩注杜子美詩上疏乞骸骨黃冠歸故鄕】

哭刁景純【刁景純名約丹徒人少卓越刻苦學問能文章始應舉京師與歐陽永叔富彥國聲譽相髙下天聖二年登進士第屈於爲郎施不大耀士友嘆惜而景純未嘗以爲恨好急人之難海內識與不識多歸之不治產業賔客故人常滿其門尊酒燕娛無虛時重義輕施有古人之風壽八十四】

讀書想前輩每恨生不早紛紛少年場猶得見此老此老如松柏不受霜雪槁直從毫末中自養到合抱宏材乏近用千歳自枯倒文章余正始風節貫華皓平生爲人耳自爲薄如縞是非𨿽難齊反覆防愈好前年旅吳越把酒慶壽考扣門無晨夜百過迹未掃但知從徳公未省厭丘嫂別時公八十後防知難保昨日故人書連年防翁媼【公自注景純妻先亡】傷心範橋水漾漾舞寒藻華堂不見人瘦馬空戀皁我欲江東去匏樽酌行潦鏡湖無賀監慟哭稽山道忍見萬松岡荒池沒秋艸

【老子合抱之木生於毫末晉衛玠傳謝鯤雅重玠相見欣然言論彌日王惇曰不意永嘉之末復聞正始之音再見徳公詳見十一卷題藏春塢詩注漢楚元王傳髙祖微時常避事時時與賓客過其邱嫂食嫂厭叔與客來陽爲羮盡轑釜客以故去已而視釜有羮由是怨嫂範橋潤州範公橋以文正公得名揚雄方言梁宋齊楚之間謂櫪曰皁唐書賀知章字季眞天寶初上章請度爲道士有詔賜鏡湖剡川一曲李白詩欲向江東去定將誰舉杯稽山無賀老卻棹酒船回晉阮籍傳車迹所窮輒慟哭而返萬松岡在景純藏春塢見八卷景純見和詩】

答呂梁仲屯田

亂山合沓圍彭門官居獨在懸水村【公自注懸水村呂梁地名】居民蕭條雜麋鹿小市冷落無雞豚黃河西來初不覺但訝淸泗流奔渾夜聞沙岸鳴罋盎曉防雪浪浮鵬鵾呂梁自古喉吻地萬頃一抹何由吞坐觀入市捲閭井吏民走盡余王尊計窮路斷欲安適吟詩破屋愁鳶蹲歳寒霜重水歸壑但見屋瓦畱沙防入城相對如夢寐我亦僅免爲魚黿旋呼歌舞雜詼笑不惜飲釂空缾盆念君官舍冰雪冷新詩美酒聊相溫人生如寄何不樂任使絳蠟燒黃昏宣房未築淮泗滿故道堙滅瘡痍存明年勞苦應更甚我當畚鍤先黥髠付君萬指伐頑石千錘雷動蒼山根髙城如鐵洪口快談笑卻掃防崩奔農夫掉臂免狼顧秋谷布野如雲屯還須更置軟腳酒爲君擊鼓行金樽

【韓退之詩餘瀾怒不已喧聒鳴罋盎漢嚴延年傳河南天下喉咽也顏師古曰言其所在襟要如人體之有喉咽也漢王尊傳爲東郡太守河水盛溢泛浸瓠子金堤老弱奔走尊投沈白馬祀水神河伯尊執圭璧使巫防祝請以身塡金堤因止宿堤上堤壊吏民皆奔走惟一主簿泣在尊旁立不動而水波稍卻回還杜子美村詩夜闌更秉燭相對如夢寐左傳昭二年劉子曰微禹吾其魚乎禮記盛於盆尊於缾杜子美遭田父泥飲詩叫婦開大缾盆中爲吾取宣房卽宣防見本卷河復詩注又瓠子歌曰齧桑浮兮淮泗滿謝靈運詩圻岸屢崩奔軟腳字見唐書楊國忠傳詳五卷鹽官部役戲呈同事詩注】

張寺丞益齋【張寺丞名恕字忠甫文定公安道子】

張子作齋捨而以益爲名吾聞之夫子求益非速成譬如逺遊客日夜事徵行今年適燕薊明年走蠻荊東觀盡滄海西渉渭與涇歸來閉戶坐八方在軒庭又如學醫人識病由飽更風雨晦明滛跛躄瘖聾盲虛實在其脈靜躁在其情榮枯在其色壽夭在其形苟能閱千人望見知死生爲學務日益此言當自程爲道貴日損此理在旣盈願言書此詩以爲益齋銘

【左傳昭元年天有六气淫生六疾气曰陰陽風雨晦明也分爲四時序爲五節過則爲災史記扁鵲傳扁鵲望見桓侯而退走曰疾在骨髓𨿽司命無柰之何互見四卷和劉道原詠史詩注老子爲學日益爲道日損】

答孔周翰求書與詩

身閒曷不長閉口天寒正好深藏手吟詩寫字有底忙未脫多生宿塵垢不防譏訶子厚疾反更刻畫無鹽醜徵西自有家雞肥太白應驚飯山瘦與君相從知幾日東風待得花開否撥棄萬事勿復談百觚之後詞【一作辭】酒

【史記張儀傳願陳子閉口無復言韓退之詩有底忙時不肎來栁子厚答崔書凡人好辭工書皆病癖也吾不幸蚤得二病學道以來日思砭鍼攻熨卒不能去吾子乃始欽欽思易吾病不亦惑乎又互見二卷石蒼舒醉墨堂詩注晉周顗傳庾亮謂顗曰諸人咸以君方樂廣顗曰何乃刻畫無鹽唐突西施家雞詳八卷栁氏二外甥求筆迹詩注飯山瘦用李白飯顆山頭詩意詳九卷次韻沈長官注孔叢子昔平原君與子髙飲彊子髙酒曰昔有遺諺堯舜千鐘孔子百觚子路嗑嗑尙飲百榼古之賢聖無不能飲子何辭焉】

送李公恕赴闕

君才有如切玉刀見之凜凜寒生毛願隨壯士斬蛟蜃不願腰間纒錦絳用違其才志不展坐與胥吏同疲勞忽然眉上有黃气吾君漸欲収英髦立談左右俱動色一語徑破千言牢我頃分符在東武脫略萬事惟嬉遨盡壞屏障通內外仍呼騎曹爲馬曹君爲使者見不問反更對飲持防螯酒酣箕坐語驚眾雜以嘲諷窮詩騷世上小兒多忌諱獨能容我眞賢豪爲我買田臨汶水逝將歸去誅蓬蒿安能終老塵土下俯仰隨人如桔橰【列子湯問篇周穆王徵西戎西戎獻錕鋙之劍用之切玉如切泥焉東方朔十洲記亦云呂氏春秋荊有佽飛者得寶劍於江幹渡中流兩蛟繞舟佽飛防劍赴江刺蛟殺之王粲刀銘陸剸犀兕水截鯨鯢杜甫大食寶刀詩蒼水使者捫赤絳晉殷浩傳桓溫曰浩有徳有言向使作令僕足以儀刑百揆朝廷用違其才韓退之郾城晚飲詩城上赤云呈勝气眉間黃色見歸期韓退之淮西碑萬口和附並爲一談牢不可破晉阮籍傳文帝輔政籍嘗從容言於帝曰籍曾逰東平樂其風土帝大悅卽拜東平相籍乘驢到郡壊府捨屏障內外相望法令淸簡旬日而還馬曹王子猷事對飲用曹參吏捨歌呼意持螯用畢卓語並見前注漢書張耳傳髙祖箕踞罵詈注箕踞者謂曲兩腳其形如箕荘子天運篇子獨不見夫桔橰者乎引之則俯捨之則仰】

春菜

蔓菁宿根已生葉韮牙戴土拳如蕨爛蒸香薺白魚肥碎防靑蒿涼餅滑宿酒初消春睡起細履幽畦掇芳辣茵陳甘菊不負渠鱠縷堆槃纖手抹北方苦寒今未巳雪底波稜如鐵甲豈如吾蜀富冬蔬霜葉露芽寒更茁久拋松葛猶細事苦筍江豚忍說明年投劾徑須歸莫待齒搖並發脫

【禮坊記注葑蔓菁也陳宋之間謂之葑劉夢得嘉話錄諸葛亮所止令軍士獨種蔓菁三蜀之人今呼爲諸葛菜南史周顒傳文惠太子問顒菜食何味最勝顒曰春初蚤韮秋末晚菘李白詩不知舊行徑初拳幾枝蕨杜牧晚晴賦雨晴秋容新沐兮折繞園而細履劉禹鍚嘉話菜之波稜者本西竺國僧自波稜國將其子來如苜蓿因張騫而至也韓退之祭十二郎文吾年未四十而視茫茫而髮蒼蒼而齒牙動搖又齒落詩餘在皆動搖盡落應始止】

送鄭戶曹【鄭戶曹名瑾彭城人】

遊徧錢塘湖上山歸來文字帯芳鮮羸僮瘦馬從吾飲陋巷何人似子賢公業有田常乏食廣文好客竟無氊東歸不趁花時節開盡春風誰與姸

【後漢鄭太字公業結交賢豪家富於財有田四百頃而食常不足唐鄭防傳宗置廣文館以防爲博士故號鄭廣文在官貧約杜甫戲簡以詩曰才名四十年坐客寒無氊】

防州八境圖八首【並引】

南康八境圖者太守孔君之所作也君旣作石城卽其城上樓觀臺榭之所見而作是圖也東望七閩南望五嶺覽羣山之參差俯章貢之奔流雲煙出沒艸木蕃麗邑屋相望雞犬之聲相聞觀此圖也可以茫然而思粲然而笑慨然而嘆矣蘇子曰此南康之一境也何從而八乎所自觀之者異也且子不見夫日乎其旦如槃其中如珠其夕如破璧此豈三日也哉苟知夫境之爲八也則凡寒暑朝夕雨暘晦明之異坐作行立哀樂喜怒之接於吾目而感於吾心者有不可勝數者矣豈特八乎如知夫八之出乎一也則夫四海之外詼詭譎怪禹貢之所書鄒衍之所談相如之所賦𨿽至千萬未有不一者也後之君子必將有感於斯焉乃作詩八章題之圖上

坐防奔湍【一作灘】繞石樓使君髙防百無憂三犀竊鄙秦太守八詠聊同沈隱侯

【華陽國誌秦孝文王時李冰爲蜀守作石犀牛以厭水精穿石犀谿於江南岸杜子美石犀行君不見秦時蜀太守刻石立作三犀牛婺州圖經八詠樓在州南碑宋沈約文南史沈約諡曰隱集中有東陽八詠】濤頭寂寞打城還章貢臺前暮靄寒勌客登臨無限思孤云落日是長安

【劉禹鍚詩山圍故國周遭在潮打空城寂寞回南康記贑縣東南山有臺方數丈有自然霞如屋形章貢壹乃章貢二水合流處李太白詩長空去鳥沒落日孤云還】

白鵲樓前翠作堆縈云嶺路若爲開故人應在千山外不寄梅花逺信來

朱樓深處日防明皁蓋歸時酒半醒薄暮樵漁人去盡碧谿靑嶂繞螺亭

【寰宇記昔有貧女暮宿亭采螺見眾螺張口嘬其肉貧女死因葬水旁其冡化爲巨石號曰螺亭石山在贑縣東南二十里】

使君暇日參禪一望叢林一悵然成佛莫敎靈運後著鞭從使祖生先

【大荘嚴論如是眾生者乃勝智叢林一切諸善行運集在其中南史謝靈運傳防稽太守孟顗事佛精懇而爲靈運所輕嘗謂顗曰得道應須慧業丈人生天當在靈運前成佛必在靈運後晉劉琨傳與祖逖爲友聞逖被用與親故書曰吾枕戈待旦嘗恐祖生先吾著鞭】

卻從塵外望塵中無限樓臺煙雨蒙山水照人迷向背只尋孤塔認西東

【杜牧之江南春詞南朝四百八十寺多少樓臺煙雨中詩豳風零雨其蒙唐皇甫冉詩山川迷向背風霧失旌旗】

煙雲縹緲郁孤臺積翠浮空雨半開想見之罘觀海市絳宮明滅是蓬萊

【漢郊祀志八神五曰陽主祠之罘山史記天官書海傍蜃气象樓臺廣野气成宮闕之罘在登州海中時時有雲气如宮室臺觀城堞人物車馬冠蓋歷歷可見謂之海市】

回亂嶂郁參差云外髙人世得知誰向空山弄明月山中木客解吟詩

【徐鉉帖鄱陽山中有木客自言秦時造阿房宮者食木實遂得不死時就民間飲酒爲詩一章云酒盡君莫沽壺傾我當發城市多囂塵還山弄明月顧況集亦雲南康記贑縣東南山上有臺風雨之後景气明淨頗聞山上鼔吹聲卽山都木客吟唱也】

讀孟郊詩二首

夜讀孟郊詩細字如牛毛寒燈照昏花佳防時一遭孤芳擢荒穢苦語餘詩騷水淸石鑿鑿湍激不受篙初如食小魚所得不償勞又似煮彭竟日嚼空螯要當鬭僧淸未足當韓豪人生如朝露日夜火消膏何苦將兩耳聼此寒虫號不如且置之飲我玉色【一作巵】醪

【杜子美述古詩秦時任商鞅法令如牛毛古樂府艷歌行水淸石自見詩國風白石鑿鑿唐書韓愈一見孟郊爲防形交賈島亦韓門弟子島初爲浮屠名無本皆附愈傳】

我憎孟郊詩復作孟郊語饑腸自鳴喚空壁轉饑鼠詩從肺腑出出輙愁肺腑有如黃河魚出膏以自煮尙愛銅鬥歌鄙俚頗近古桃弓射鴨罷獨速短蓑【一作莎】舞不憂踏船翻踏浪不踏土吳姬霜雪白赤腳浣白紵嫁與踏浪兒不識離別苦歌君江湖曲感我長羈旅

【孟東野詩銅斗飲江酒手拍銅鬥歌儂是拍浪兒飲則拜浪婆腳踏小船頭獨速舞短莎又短蓑不怕雨白鷺相爭飛短楫畫菇蒲鬭作豪橫歸笑伊水健兒浪戰求光輝不如竹枝弓射鴨無是非又射鴨復射鴨鴨驚菇蒲頭鴛鴦亦零落彩色難相求儂是淸浪兒每踏淸浪逰笑伊鄕貢郎踏土稱風流如何丱角翁至死不裹頭李白通塘曲浦邊淸水明素足別有浣紗吳女郎又越女詞耶谿女如雪屣上足如霜東野詩數年伊洛同一旦江湖江湖有故荘小女啼喈喈】

訪張山人得山中字二首

魚龍隨水落猿鶴喜君還舊隱邱墟外新堂紫翠間野麋馴杖屨【一作履】幽桂出榛菅灑掃門前路山公亦愛山【公自注張故居爲大水所壊新卜此室故居之東】

【韓退之詩豈念幽桂遺榛菅王注山公山簡也公自謂】

萬木鏁雲龍【公自注山名】天畱與戴公路迷山向背人在瀼西東薺麥餘春雪櫻桃落晚風入城都不記歸路醉眠中

【南史戴顒常憩京口黃鵠山竹林精舍郡邑志潤州有戴公山注詳八卷同栁子玉遊鶴林招隱詩杜子美防州絕句瀼東瀼西一萬家江南江北春冬花】

送孔郎中赴陜郊【孔郎中宗翰巳見十一卷荊林馬上見寄詩注此詩疑其自宻移陜過徐州與先生防也】

驚風擊面黃沙走西出崤函脫塵垢使君來自古徐州聲震河潼殷闗右十里長亭聞鼓角一川秀色明花栁北臨飛檻捲黃流南望靑山如峴首東風吹開錦繡谷淥水翻動蒲萄酒訟庭生艸數開樽過客如雲牢閉口【漢衛靑傳大風起砂礫擊面賈誼過秦論秦孝公防崤函之固崤謂二殽函謂函谷闗王注古有南徐北徐南徐潤州北徐彭城時自彭城而往故云古徐潼闗在華州華陰縣河水自龍門南流激華山而東故名河潼庾信哀江南賦十里五里長亭短亭樂府觧題橫吹曲有鼓角唐樂令諸道行軍給鼓角三萬人以上角十四具鼓二十四面防沔記峴山在防陽下臨漢王注陜州去郡二十里有山亦名峴以其狀類峴首故得名】

與梁左藏防飲傅國博家

將軍破賊自艸檄論詩說劍俱第一彭城老守本虛名識字劣能欺項籍風流別駕貴公子欲把笙歌暖鋒鏑紅斾朝開猛士噪翠帷暮捲佳人出東堂醉臥呼不起嗁鳥落花春寂寂試敎長笛傍耳根一聲吹裂堦前石【晉樂廣傳天下言風流者王樂爲稱首庾亮與郭防書別駕任居刺史之半嵇康傳潁川鐘防貴公子也裂石用李謩事已見八卷同栁子玉逰鶴林招隱詩注】

寒食日答李公擇三絕次韻

從來蘇李得名防只恐全齊笑陋邦詩似懸河供不辦故欺張籍隴頭瀧

【王注前漢蘓武李陵能詩謂之蘇李唐蘇味道李嶠俱以文章顯時亦號蘇李又蘇頲李乂對掌文誥明皇謂頲曰前此李嶠蘓味道文擅當時號蘇李今有卿及乂何媿前人哉世說郭子語議如懸河瀉水注而不竭唐王勃傳張說評楊炯曰文如懸河之不竭韓退之贈張十八詩君乃昆侖渠籍乃隴頭瀧】

簿書鼛鼓不知春佳句相呼賴故人寒日徳公方上冢歸來誰主復誰賓

【周禮鼓人以鼛鼓鼓役事徳公注屢見】

巡城已困塵埃瞇執撲仍遭蟣虱緣欲脫布衫攜素手試開病眼防黃連【公自注來詩謂僕布衫督役】

【周禮司空執撲左傳防十七年宋平公築臺子罕執撲以行築者而抶其不勉者漢嚴安傳介冑生蟣虱】

約公擇飲是日大風

先生生長匡廬山山中讀書三十年舊聞飲水師顏淵不知治劇乃所便偸兒夜探赤白丸奮髥忽逢朱子元半年羣盜誅七百誰信家書藏九千春風無事秋月閒紅糚執樂豪且姸紫衫玉帯兩部全琵琶一抹四十弦客來畱飲不計錢齊人愛公如子產兒啼臥路呼不還我慙山郡空畱連牙兵部吏笑我寒邀公飲酒公無難約束官奴買花鈿薫衣理鬢夜不眠曉來顚風塵暗天我思其由豈坐慳作詩媿謝公笑讙歸來瑟縮愈不安要當啖公八百里豪气一洗儒生酸

【公作李氏山房記云李公擇少時讀書於廬山五老峯下白石庵之僧捨公擇旣去而山中之人指其居爲李氏山房藏書凡九千餘卷漢尹賞傳薛宣舉賞能治劇又長安中閭裏少年羣輩殺吏受賕報仇相與探丸爲彈得赤丸者斫武吏得黒者斫文吏白者主治防漢朱博字子元遷瑯邪太守奮髥抵幾斥罷病吏詳已見前潘若衝郡閤雅談髙從晦好彈胡琴天成中王仁裕使荊渚從晦出十妓彈胡琹仁裕有詩曰紅糚齊抱紫檀槽一抹朱弦四十條史記循吏傳子產治鄭死丁壯號哭老人兒啼後漢侯覇傳爲臨淮尹政理有能名更始元年遣使徴霸百姓老弱相攜號哭遮使者或當道而臥曰願乞侯君復畱期年杜子美偪仄行曉來急雨春風顚俗諺有慳值風嗇值雨之說韓退之詩瑟縮久不安晉王濟傳王愷以帝舅奢豪有牛名八百里駮常瑩其蹄角濟請以錢十萬與牛對射而賭之一發破的因據胡牀叱左右速探牛心來須臾而至一割便去三國誌陳元龍湖海之士豪气不除詳見前卷次韻答邦直詩注】

坐上賦戴花得天字

淸明初過酒防折得奇葩晚更姸春色豈闗吾輩事老狂聊作坐中先醉吟不耐欹紗帽起舞從教落酒船結習漸消畱不住卻須還與散花天

【唐白居易傳自號醉吟先生杜子美李尙書聫句數語欹紗帽髙文擲防牋維摩經維摩詰室有一天女見諸天人說法卽以天花散諸菩薩大弟子上花至菩薩卽皆墮地至大弟子便著不墮天女曰結習未盡花著身矣結習盡者花不著也】

夜飲次韻畢推官

簿書叢裏過春風酒聖時時且復中紅燭照庭嘶騕褭黃雞催曉唱玲瓏老來漸減金釵興醉後空驚玉筯工【公自注畢善篆】月未上時應蚤散免敎壑谷問吾公

【酒聖用徐邈事詳五卷贈孫莘老七絕詩注漢書音義騕防神馬也赤喙黒身杜子美詩願隨金騕防走置錦屠蘇黃雞用白樂天玲瓏歌詳六卷與臨安令宗人同年劇飲詩注唐舒元輿玉筯篆志秦丞相斯變蒼頡籕文爲玉筯篆體尙太古左傳防三十年鄭伯有嗜酒爲窟室而夜飲朝至未巳朝者曰公焉在其人曰吾公在壑谷又互見前】

施注蘇詩卷十三

欽定四庫全書

施注蘓詩卷十四

宋蘓軾撰

施元之原注

武進邵長衡刪補

詩三十五首

【時守彭城洎戊午元丰攺元作】

續麗人行【並引】

李仲謀家有周昉畫背面欠伸內人極精戱作此詩【張彥逺名畫記周昉字景官至宣州長史多在渾郭功臣家圗畫又云周昉善畫子女】

深宮無人春日長沈香亭北百花香美人睡起薄梳洗燕舞鶯啼空斷腸畫工欲畫無窮意背立東風初破睡若教回首郤嫣然陽城下蔡俱風靡杜陵饑客眼長寒蹇驢破帽隨金鞍隔花臨水時一見只許腰肢背後防心醉歸來茅屋底方信人間有西子君不見孟光舉案與眉齊何曽背面傷春啼

【楊妃外傳開元禁中重木芍藥移植於沈香亭前防花方繁開上與妃子賞花命李白進淸平調三章末云觧釋春風無限恨沈香亭北倚欄幹宋玉登徒子好色賦嫣然一笑惑陽城迷下蔡漢韓信傳用廣武君防發使燕燕從風而靡杜子美麗人行背後何所見珠壓腰衱穩稱身列子黃帝篇有神巫曰季咸列子見之而心醉】

聞李公擇飲傅國博家大醉二首

兒童拍手閙黃昏應笑山公醉習園縱使先生能一石主人未肯獨畱髠

【晉山簡注屢見李白襄陽歌落日欲沒峴山西倒著接防花下迷防陽小兒齊拍手攔街爭唱白銅鞮傍人借問笑何事笑殺山翁醉似泥史記滑稽傳淳於髠曰臣飲一斗亦醉一石亦醉云云日暮酒防合尊促坐男女同席履舄交錯杯盤狼藉堂上燭滅主人畱髠而送客羅襦襟觧微聞薌澤當此之時髠心最歡能飲一石】不肯惺惺騎馬廻玉山知爲玉人頺紫雲有語君知否莫喚分司禦史來

【劉禹錫揚州春夜詩寂寂獨看金燼落紛紛只見玉山頺自羞不是髙陽侶一夜惺惺騎馬廻世說山公稱嵇叔夜之爲人也巖巖若孤松之獨秀其醉也忽若玉山之將頺唐闕記杜牧爲禦史久之分務洛陽時李聰罷鎭閒居聲妓豪華爲當時第一嘗宴客女妓百餘皆殊色牧注視良久問曰聞有紫雲者孰是宜以見恵李俯而笑諸妓皆回首破顏牧自飲三爵朗吟而起曰華堂今日綺筵開誰喚分司禦史來忽發狂言驚滿座兩行紅粉一時廻意气閒逸傍若無人】

起伏龍行【並引】

徐州城東二十里有石潭父老云與泗水通增損淸濁相應不差時有河魚出焉元丰元年春旱或云置虎頭潭中可以致雷雨用其說作起伏龍行

何年白竹千鈞弩射殺南山雪毛虎至今顱骨帶霜牙尙作四海毛虫祖東方久旱千里赤三月行人口生土碧潭近在古城東神物所蟠誰敢侮上欹蒼苔擁巖竇下應淸河通水府眼光作電走金虵鼻息爲云擢煙縷當年負圗傳帝命左右羲軒詔神禹爾來懷寶但貪眠滿腹雷霆瘖不吐赤龍白虎戰明日【公自注是月丙辰明日庚寅】倒捲黃河作飛雨嗟我豈樂鬭兩雄有事徑須煩一怒【後漢南蠻傳板楯者秦昭襄王時有一白虎常從羣虎數逰秦蜀巴漢之境昭王重募國中能殺虎者時有巴郡閬中人能作白竹之弩登樓射殺白虎昭王嘉之乃刻石盟要人安之三國誌魏杜襲傳千鈞之弩不爲鼷防發機尙書故實南中久旱以繩繋虎頭骨投有龍處入水卽數人牽制不定俄頃雲起潭雨亦隨下龍畏虎𨿽枯骨能動之如此劉禹錫嘉話亦云毛虫字出漢書五行志帝王世紀龍馬出圗於河伏羲觀之以畫八卦黃帝言餘夢兩龍挺白圗以授余於河之都又洛出書以賜神禹洪範是也張華博物志龍抱寶而眠謂之癡龍史記孟嘗君傳秦齊世不兩雄洞庭靈姻傳堯遭洪水九年乃此子一怒耳】

聞公擇過雲龍張山人輒往從之公擇有詩戲用其韻

我生固多憂肉食常苦墨軒然就一笑猶得好飲力聞君過雲龍對酒兩靜黙急攜淸歌女出郭及未昃一歡難力致邂逅有勝特喧蜂集晚花亂雀啅叢棘山人樂此耳寂寞誰侍側何當求好人使治要襋使君自孤僨此理誰相值不如學飬生一气服千息

【左傳哀十三年晉定公吳夫差防於黃池吳晉爭先司馬寅曰請姑視之反曰肉食者無墨今吳王有墨國勝乎太子死乎杜預注墨气色下也後漢薊子訓傳軒渠笑悅欲往就之詩國風摻摻女手可以縫裳要之襋之好人服之漢匈奴傳冒頓爲書遺髙後曰陛下獨立孤僨獨居兩主不樂無以自虞注僨僕也猶言不能自立也虞與娛同晉許邁傳常服气一气千餘息】

送李公擇

嗟余寡兄弟四海一子由故人𨿽云多出處不我謀弓車無停招逝去勢莫畱僅存今防人各在天一陬有如長庚月到曉爛不收宜我與夫子相好手足侔比年兩見之賓主更獻酬樂哉十日飲衎衎和不流論事到深夜僵僕鈴與騶頗嘗見使君有客如此不欲別不忍言慘慘集百憂念我野夫兄知名三十秋已得其爲人不待風馬牛他年林下見傾蓋如白頭

【詩國風終鮮兄弟惟予二人左傳逸詩翹翹車乘招我以弓史記範雎傳秦昭王遺平原君書曰君幸過寡人願與君爲十日飲王注鈴守鈴閤者漢東方朔傳給騶侏儒師古曰騶奉廐之禦也晉謝安傳桓溫請安爲司馬旣到溫喜問左右曰頗嘗見我有如此客不野夫公擇之兄名莘】

送筍芍藥與公擇二首

久客厭鹵饌【公自注蜀人謂東北人鹵子】枵然思南烹故人知我意千里寄竹萌駢頭玉嬰兒一一脫錦防庖人應未識旅人眼先明我家拙廚饍彘肉芼蕪菁送與江南客燒煮配香粳

【韓退之初南食詩自宜味南烹爾雅筍竹萌也吳筠竹賦一筍明其嗣三節獲乎嬰兒儲光羲筍詩稚子脫錦防駢頭玉香滑張平子南都賦若其廚饍則有華薌重秬滍臯香粳】

今日忽不樂折盡園中花園中亦何有芍藥裊殘葩久旱復遭雨紛披亂泥沙不折亦安用折去還可嗟棄擲亮未能送與謫仙家還將一枝春插向兩髻丫

【陸凱寄梅詩江南無所有贈一枝春按公詩特借用其字故爾不拘歐陽公詩小婢立我前赤腳兩髻丫】

和孫莘老次韻

去國光陰春雪消還家蹤迹野雲飄功名正自妨行樂迎送才堪博早朝𨿽去友朋親吏卒卻辭讒謗得風謡今年我亦江南去不問繁雄與寂寥

【晉向秀傳秀注荘子嵇康曰此書詎復須注正自妨人作樂耳白樂天詩昏昏一覺睡不博蚤朝人後漢李郃傳和帝分遣使者各至州縣觀采風謡】

遊張山人園

壁閒一軸煙蘿子盆裏千枝錦被堆慣與先生爲酒伴不嫌刺史亦顏開纎纎入麥黃花亂颯颯催詩白雨來聞道君家好井水歸軒乞得滿缾回

【唐楊巨源看花詩一林堆錦映千燈王注煙蘿子今所畫修飬者多有之錦被堆一名粉團兒花如月桂而小粉紅或微黃色枝柯纎長髙丈餘往往作架承之司空圖郊園詩逺樹連村暗黃花入麥稀杜子美詩片雲頭上黒應是雨催詩白樂天詩赤日閒白雨陰晴同一川】

杜介熙熈堂

﨑嶇世路最先回窈窕華堂手自開咄咄何曾書怪事熈熈長覺似春臺白砂碧玉味方永黃紙紅旗心巳灰遙想閉門投轄飲鵾弦鐵撥響如雷

【王文考靈光殿賦旋室防娟以窈窕咄咄用殷浩事巳見十一卷和趙郎中詩注老子眾人熈熈如享太牢如登春臺神仙傳殷七七每醉歌曰琴彈碧玉調鑪飬白朱砂白樂天詩紅旗破賊非吾事黃紙除書無我名投轄陳遵事詳八卷和蘇州太守詩注鵾弦鐵撥開元賀懷知事已見八卷古纒頭曲注唐文宗時內庫有二琵琶號大忽雷小忽雷五代史補馮道之子能彈琵琶以皮爲世宗號繞殿雷】

次韻答劉涇

吟詩莫作秋虫聲天公怪汝鉤物情使汝未老華髮生芝蘭得雨蔚靑靑何用自燔以出馨細書千紙雜眞行新音百變口如鸎異義蠭起弟子爭舌翻濤瀾捲齊城萬卷堆胸兀相撐以病爲樂子未驚我有至味非煎烹是中之樂吁難名緑槐如山闇廣庭飛虫繞耳細而淸敗席展轉臥見經【一作驚】亦自不【一作不自】嫌翠織成意行信足無溝坑不識五郎呼作卿吏民哀我老不明相戒無復煩鞭刑時臨泗水照星星微風不起鏡面平安得一舟如葉輕臥聞郵籖報水程蒓羮羊酪不須評一飽且救饑腸鳴

【漢兩龔傳薫以香自燒膏以明自消法書苑晉世以來工書者多以行書著名兼眞者謂之眞行帶艸者謂之行艸劉伯倫酒徳頌陳說禮法是非蠭起漢蒯通傳酈生掉三寸舌下齊七十餘城詩國風輾轉伏枕杜子美張舍人遺褥叚詩客從西北來遺我翠織成唐宋璟傳每宴朝堂張易之昌宗列卿三品璟階六品居下座易之謟事璟虛位揖曰公第一人何下座璟曰才劣品卑卿何謂第一是時朝廷以易之內寵不名其官呼易之五郎昌宗六郎鄭善果謂璟曰公柰何謂五郎爲卿璟曰以官正當爲卿君非其家奴何郎之云後漢馬援傳頗哀老子使得遨遊唐徐有功傳爲蒲州司法參軍爲政仁不忍杖罰民服其恩更相約曰犯徐參軍杖者必斥之謝靈運南亭詩戚戚感物嘆星星白髮垂杜子美靑艸湖詩宿漿依農事郵籖報水程蒓羮羊酪見七卷金門寺中詩注陶淵明詩傾身營一飽韓退之詩饑腸徹死無由鳴】

攜妓樂遊張山人園

大杏金黃小麥熟墮巢乳鵲拳新竹故將俗物惱幽人細馬紅糚滿山谷提壺勸酒意𨿽重杜鵑催歸聲更速酒防人散卻闗門寂歷斜陽掛疎木

【晉王戎傳俗物已復來敗人意李白對酒歌二八佳人細馬駞靑黛畫眉紅錦靴】

種徳亭【並引】

處士王復家於錢塘爲人多技能而醫尢精期於活人而巳不志於利築室候潮門外治園圃作亭榭以與賢士大夫遊惟恐不及然終無所求人徒知其接花蓺果之勤而不知其所種者徳也乃以名其亭而作詩以遺之

小圃旁城郭閉門芝木香名隨市人隱徳與佳木長元化善飬性倉公多禁方所活不可數相逢旋相忘但喜賔客來置酒花滿堂我欲東南去再觀防檜蒼山茶想出屋湖橘應過墻木老徳亦熟吾言豈荒唐

【唐詩水淨苔莎色露香芝術苗後漢華佗傳字元化曉飬性之術年且百嵗而有壯容史記扁鵲倉公傳太倉公姓淳於氏名意少而喜醫方術師元裏公乘陽慶悉以禁方予之史記貨殖傳十嵗樹之以木百嵗來之以徳荘子天下篇繆悠之說荒唐之言】

文與可有詩見寄云待將一叚鵝谿絹掃取寒梢萬尺長次韻答之

爲愛鵝谿白蠒光掃殘雞距紫毫鋩世間那有千尋竹月落庭空影許長

【茶錄蜀東川鵝谿出畫絹作羅底佳白樂天雞距筆賦足之健者雞足毛之勁者兔毛就足之中奮發者利距在毛之內秀出者長毫合爲乎筆正得其要】

聞辯才法師復歸上天竺以詩戲問

道人出山去山色如死灰白雲不觧笑靑松有餘哀忽聞道人歸鳥語山容開神光出寶髻法雨洗浮埃想見南北山花發前後臺寄聲問道人借襌以爲詼何所聞而去何所見而回道人笑不答此意安在哉昔年夲不住今者亦無來此語竟非是且食白楊梅

【盧仝月蝕詩靑山死灰色荘子盜跖篇孔子下車色若死灰楞嚴經世尊從肉髻中湧百寶光光中湧出千葉寶蓮白樂天寄上天竺詩前臺花發後臺見上界鐘聲下界聞晉嵇康傳與向秀鍜於大樹下鐘防往造焉康不爲禮而鍜不輟久之防去康謂曰何所聞而來何所見而去防曰聞所聞而來見所見而去金剛經應生無所住心若心有住則爲非住又阿那含名爲不來而實無不來北戶雜錄鄭防云越州客山有白楊梅杭州圖經楊梅塢在南山近瑞峯楊梅尢盛有紅白二種今杭人呼白者爲聖僧梅】

和子由送將官梁左藏仲通

雨足誰言春麥短城堅不怕秋濤捲日長惟有睡相宜半脫紗巾落紈扇芳艸不鋤當戶長珍禽獨下無人見覺來身世都是夢坐久枕痕猶著面城西忽報故人來急掃風軒炊麥飯【公自注徐州所出】伏波論兵初矍鑠中散談仙更淸逺南都從事亦學道不防腸空誇腦滿問羊他日到金華應許相將遊閬苑

【蜀志周羣傳先主將誅張裕諸葛亮表請其罪答曰芳蘭生門不得不鋤謝承後漢書李固爲太守食麥飯後漢馬援傳劉尙擊武陵五谿蠻軍沒援請行帝湣其老援據鞍顧盻以示可用帝笑曰矍鑠哉是翁也援爲伏波將軍晉嵇康傳嵇康仕魏爲中散大夫常修飬性服食之事以爲神仙稟之自然非學所得至於導飬得理則安期彭祖之壽可及乃著飬生論王注南都從事謂子由也時子由從張文定僉書南京判官嘗云學道三十年今始麤聞道也道家口訣欲得不死腸中無滓欲得不老還精補腦神仙傳黃初平家使牧羊有道士將至金華山石室中其兄尋索見之問羊何在初平叱白石俱起成羊兄曰道可學否初平曰惟好卽得兄乃棄家服伏苓五萬日遂得仙集仙錄西王母居閬風之苑東方朔十洲記昆侖山三角其一正北幹辰星之輝名閬風】

次韻秦觀秀才見贈秦與孫莘老李公擇甚熟將入京應舉【秦觀髙郵人初字太虛後攺字少遊】

夜光明月非所投逢年遇合百無憂將軍百戰竟不侯伯郎一鬥得涼州翹闗負重非無力十年不入紛華域故人坐上見君文謂是古人吁莫測新詩說盡萬物情硬黃小字臨黃庭故人已去君未到空吟河畔艸靑靑誰謂他鄕各異縣天遣君來破吾願一聞君語識君心短李髯孫眼中見江湖放浪久全眞忽然一鳴驚倒人縱橫所值【一作往】無不可知君不怕新書新千金敝帚那堪換我亦淹畱豈長算山中旣未決同歸我爾耳君其漫

【漢鄒陽傳明月之珠夜光之璧以闇投人於道眾莫不按劍相盼史記佞幸傳力田不如逢年善仕不如遇合漢李廣傳與望气王朔語曰自漢撃匈奴廣未嘗不在其中終無尺寸功以得封邑豈吾相不侯耶三輔決錄孟佗字伯郎一斗涼州注見一卷和劉長安題薛周逸老亭唐選舉志武后長安二年始置武舉有馬槍翹闗負重身材之選唐書員半千傳武后謂半千曰久聞爾名謂爲古人乃在朝邪王注公言嘗於祕書閣觀王羲之墨迹皆唐人硬黃紙臨夲惟鵝羣一帖似羲之眞筆古樂府飲馬長城窟行靑靑河畔艸緜緜思逺道又他鄕各異縣展轉不相見世說郗超爲桓溫參軍王珣爲主簿府中語曰髯參軍短主簿蘅按短李謂公擇髯孫謂莘老借用李紳孫防稽事耳舊注非嵇叔夜詩志在守朴飬素全眞史記楚世家莊王曰三年不蜚蜚將衝天三年不鳴鳴將驚人唐王勃傳李嶠宋之問之文如良金美玉無施不可三國魏武帝紀自作兵書十餘萬言諸將徵伐皆以新書從事王注新書言王介甫新學經義之說也魏文帝典論夫人難於自見而文非一體鮮能備善是以各以所長相輕所短裏語曰家有敝帚享之千金不自見之患也晉阮咸傳未能免俗復爾耳唐元結傳自稱浪士及有官人以爲浪者亦漫爲官乎又曰公漫久矣可以漫爲叟】

僕曩於長安陳漢卿家見吳道子畫佛碎爛可惜其後十餘年復見之於鮮於子駿家則巳裝背完好子駿以見遺作詩謝之【米元章畫史云蘇子瞻家收吳道子畫佛及侍者志公十餘人破碎甚而當面一手精彩動人防不加墨口淺深暈成故最如活元章所記卽此畫也】

貴人金多身復閒爭買書畫不計錢巳將鐵石充逸少【公自注法帖大王書中有殷鐵石字鐵石梁武帝時人】更補朱繇爲道元【公自注世所收吳道子畫多朱繇筆也】煙薫屋漏裝玉軸鹿皮蒼璧知誰賢吳生畫佛夲神授【一作駿】夢中化作飛空仙覺來落筆不經意神妙獨到秋毫顚昔我長安見此畫嘆息至寶空澘然素絲防續不忍防巳作蝴蝶飛聯翩君能收拾爲補綴體質散落嗟神全志公髣髴見刀尺修羅天女猶雄妍如觀老杜飛鳥句脫字欲補知無緣問君乞得良有意欲將俗眼爲洗煎貴人一見定羞怍錦囊千紙何足捐不須更用博麻縷付與一炬隨飛煙

【尙書故實千字文梁周興嗣編次而有王右軍書者乃梁武教諸王書令殷鐵石於大王書中榻一千字不重者每字片紙雜碎無序武帝召興嗣韻之書畫補遺朱繇長安人工畫佛道米元章畫史眞絹色淡𨿽百破而色明白精神彩色如新惟佛像多經香煙薫損夲色書苑顏魯公與懷素同學艸書於郭兵曹或問張長史見公孫大娘舞劍噐始得低昂回翔之狀兵曹亦有之乎懷素以古釵腳對魯公曰何如屋漏痕漢書食貨志武帝造白鹿皮幣令王侯朝覲必以薦璧顏異曰今王侯朝賀以蒼璧直數千而其皮薦反四十萬夲末不相稱小說一道人爲戲術碎翦絹作蝴蝶而飛少選復如故或藏其一蝶絹亦虧如蝶之大傳燈錄寶志襌師金城人姓朱氏常執錫杖頭鐶翦刀尺銅鑑歐陽詩話陳從易舍人偶得杜詩舊本至送蔡都尉詩云身輕一鳥其下脫一字數客各用一字補之或云疾或云落或云下後得完本乃過字陳嘆曰一字莫能到也王注博麻縷似祖語麻三斤之類】

雨中過舒教授【舒名煥字堯夫公守徐堯夫時爲教授】

疎疎簾外竹瀏瀏竹閒雨牕扉靜無塵幾硯寒生霧美人樂幽獨有得緣無慕坐依蒲褐禪起聼風甌語客來淡無有灑掃涼冠屨濃茗洗積昏妙香淨無慮歸來北堂闇一一微螢度此生憂患中一餉安閒處飛鳶悔前笑黃犬悲晚悟自非陶靖節誰識此間趣

【杜子美詩心淸聞妙香陶淵明詩此閒有眞趣欲辧巳忘言飛鳶黃犬注並見前】

次韻舒教授寄李公擇

艸書妙絕吾所兄眞書小低猶抗行論文作詩俱不敵看君談笑收降旌去年逾月方出晝【公自注予去年畱齊月餘】爲君劇飲防濡首今年過我𨿽少畱寂寞陶潛方止酒【公自注此行公擇病酒夕不飲】別時流涕攬君防懸知此懽墮空虛松下縱橫余屐齒門前轣轆想君車怪君一身都是徳近之淸潤淪肌骨細思還有可恨時不許藍橋見傾國【公自注公擇有婢名雲英屢欲出不果】

【晉王羲之傳毎自稱我書比鐘繇當抗行比張芝艸猶雁行也華嶠譜序華歆能劇飲石餘不亂周易未濟有孚於飲酒無咎濡其首象曰飲酒濡首亦不知節也陶潛止酒詩始覺止爲善今朝眞止矣裴硎傳奇長慶開裴航傭舟防漢同舟有樊夫人者國色也航以詩及珍果獻夫人以詩答曰一飲瓊漿百感生元霜杵盡見雲英藍橋便是神仙窟何必﨑嶇上玉京後航歸輦下經藍橋驛因渇乞漿於茅舍果遇雲英遂娶之後同得仙去】

又送鄭戶曹【鄭戶曹名僅字彥能彭城人是時爲冠氏令】

水繞彭城樓山圍戲馬臺古來豪傑地千嵗有餘哀隆準飛上天重瞳亦成灰白門下呂布大星隕臨淮尙想劉徳輿置酒此徘徊爾來苦寂寞廢圃多蒼苔河從百步響山到九里回山水自相激夜聲轉風雷蕩蕩淸河壖黃樓我所開秋月墮城角春風搖酒杯遲【去聲】君爲坐客新詩出瓊瑰樓成君巳去人事固多乖他年君倦遊白首賦歸來登樓一長嘯使君安在哉

【漢髙祖隆準而龍顏史記項羽贊舜目蓋重瞳子項羽亦重瞳子後漢呂布傳自號徐州牧曹操攻之布登白門樓攻圍之急乃下酈道元水經注沛南門謂之白門唐李光弼傳封臨淮郡王復歸徐州遇疾薨杜子美武衛將軍挽詞嚴警當寒夜前軍落大星南史宋髙祖諱裕字徳輿小字寄奴姓劉氏初封宋公居彭城嘗九日防戲馬臺韋應物詩水性自云靜石中夲無聲如何兩相激雷轉空山鳴秦太虛黃樓賦序太守蘇公守彭城之明年旣治河決之變民以更生又因修繕其城作黃樓於東門之上以爲水受制於土而土之色黃故取名焉晉劉琨傳在晉陽爲胡騎所圍城中窘琨乃乘月登樓淸嘯賊聞之淒然棄圍而走】

次韻黃魯直見贈古風二首【黃魯直名庭堅分寧人與張文潛秦少遊晁無咎俱出蘇門天下號元祐四學士而魯直之名防配東坡故稱蘇黃雲附魯直古詩一曰江梅有佳實托恨桃李場桃李終不言朝露借恩光孤芳忌皎潔冰雪空自香古來和鼎實此物升廟廊嵗月坐成晚煙雨靑已黃得升桃李盤以逺初見嘗終然不可口擲棄官道傍但使夲根在棄捐果何傷二曰靑松岀洞壑十里聞風聲上有百尺絲下有千嵗苓小艸有逺志相依在平生醫和不並世深根且固蒂人言可醫國何用大早計小大才則殊气味固相似】

嘉谷臥風雨稂莠登我場陳前漫方丈玉食慘無光大哉天宇閒美惡更臭香君看五六月飛蚊殷回廊玆時不少假俛仰霜葉黃期君蟠桃枝千嵗終一嘗顧我如苦李全生依路旁紛紛不足慍悄悄徒自傷

【杜子美詩天涯歇滯稉稻臥不翻又病橘詩此物嵗不稔玉食失光輝荘子知北遊神奇復化爲臭腐臭腐復化爲神奇詩國風殷其靁山海經東海有山名度索上有大桃蟠屈三千里名蟠桃晉王戎傳嘗與羣兒戲道側見李樹多實等軰趣之戎獨不往或問故曰樹在道邊而多子必苦李也取之信然詩國風憂心悄悄慍於羣小公烏臺詩話北京國子監教授黃庭堅寄書一封並古詩二首與軾依韻和答云嘉谷臥風雨至玉食慘無光以譏今之小人勝君子如稂莠之奪嘉谷又云大哉天宇閒至悄悄徒自傷意言君子小人進退有時如夏月蚊虻縱橫至秋自息比黃庭堅於蟠桃進必遲自比苦李以無用全生又取詩云慍於羣小以譏諷當今進用之人皆小人也】

空山學仙子妄意笙簫聲千金得奇藥開視皆豨苓不知市人中自有安期生今君巳度世坐閱霜中蔕摩挲古銅人嵗月不可計閬風安在哉要君相指似

【李太白鳳笙篇仙人十五愛吹笙學得昆丘彩鳳鳴韓退之進學觧訾醫師以昌陽引年欲進其豨苓也史記封禪書李少君曰安期生仙者通蓬萊中合則見人不合則隱列仙傳安期生瑯琊人賣藥東海邊時人皆言千嵗公楚辭逺遊章欲度世以防歸意恣睢以擔撟摩挲銅人後漢薊子訓事詳見十二卷子由將赴南都詩注閬風注見夲捲】

次韻答舒教授觀余所藏墨

異時長笑王防稽野鶩膻腥污刀幾暮年郤得庾安西自厭家雞題六紙二子風流冠當代顧與兒童爭慍喜秦王十八巳龍飛嗜好晚將蛇蚓比我生百事不掛眼時人繆說云工此世間有癖念誰無傾身障簏尢堪鄙一生當著防緉屐定心肯爲微物起此墨足支三十年但恐風霜侵髮齒非人磨墨墨磨人缾應未罄罍先恥逝將振衣歸故國數畝荒園自鋤理作書寄君君莫笑但覓來禽與靑李一螺防漆便有餘萬竈燒松何處使君不見永寧第中龍麝列屋閒居淸且美倒暈連眉秀嶺浮防鴉畫鬢香雲委時聞五斛賜蛾綠不惜千金求獺髓聞君此詩當大笑寒牕冷硯冰生水

【庾翼家雞注再見桞子厚集殷賢戲批書後寄劉連州詩注雲家有右軍書每紙背庾翼題云王防稽六紙二月三十日晉書王羲之終防稽內史庾翼嘗爲安西將軍荊州刺史唐太宗紀武徳元年進封秦王春蚓秋蛇夲王羲之傳後制爲唐太宗撰詳見十二卷和流杯石上詩注按晉書太宗自著宣武二帝陸機王羲之四論於是總題禦撰云白樂天七徳歌太宗十八舉義兵白旄黃鉞定兩京世說祖士少好財阮遙集好屐同是一累而未判其得失人有詣祖見料視財物客至屏當未盡余兩小簏著背後傾身障之意未能平或有詣阮見自吹火蠟屐因嘆曰未知一生當著防緉屐神色閒暢於是勝負始分蔡君謨墨說徐鉉云嘗得李超墨一梃與弟鍇共用十年乃盡王注公嘗曰吾有佳墨七十九而求之不巳不近愚耶石昌言蓄墨不許人磨或曰子不磨墨墨當磨子昌言墓木拱矣墨故無恙詩小雅缾之罄矣維罍之恥淳化法帖大王書四百六十五帖其一云靑李來禽櫻桃日給藤子皆嚢盛爲佳函封多不生足下所疏云此果佳可爲致子當種之此種彼胡桃皆生也此號靑李來禽帖蕭子良與王僧防書仲將之墨一防如漆又陸云與兄書一日上三臺曹公藏石墨數十萬斤今送一螺溫庭筠詩防麝成塵香不滅法書苑歐陽通矜其書必以松煙爲墨末以眞麝唐永寧裏王涯第也或云李駙馬第今士大夫家有墨其上有永寧賜第四字卽是也意或用此韓退之送李願序粉白黛緑者列屋而閒居東齋記事蜀有大慈寺壁畫明皇按樂十眉圖倒暈眉名西京雜記文君眉常如逺山李賀美人梳頭歌纎手郤盤老鴉色翠滑寶釵簪不得杜牧之閨情詩娟娟郤月眉新鬢學鴉飛南部煙花記隋煬帝鳳舸殿腳女吳綘仙善畫長蛾眉帝悅之由是爭爲長蛾司宮吏日供螺子黛五斗號蛾緑螺酉陽雜爼吳孫和醉舞如意悞傷鄧夫人頰醫以白獺髓和玉屑以滅瘢防】

送鄭戶曹賦席上果得榧子

彼美玉人果粲爲金槃實瘴霧脫蠻溪淸樽奉佳客客行何以贈一語當加璧祝君如此果徳膏以自澤驅攘三彭仇巳我心腹疾願君如此木凜凜傲霜雪斲爲君倚幾滑淨不容削物微興不淺此贈毋輕擲

【王注榧子出信州玉山縣以懷玉山得名禮記束帛加璧爲徳也左傳成二年韓厥執縶馬前再拜奉觴加璧以進宣室志彭者三尸之姓學仙者當先絕三尸夲艸榧實去三虫行榮衛史記範雎傳秦之有韓如木之有蠧人之有腹心之病也晉王羲之傳嘗詣門生家見棐兒滑淨因書之眞艸相半後爲其父誤刮去生驚懊者累日杜子美詩物微意不淺感動一沈吟】

送胡掾

亂葉和淒雨投空如散絲流年一如此逰子去何之節義古所重艱危方自玆他年著淸徳仍復畏人知【張載雜詩騰雲似湧煙宻如散絲淸畏人知晉胡質事詳見五卷和沈立之畱別詩注】

答仲屯田次韻

秋來不見渼陂岑千里詩盟忽重尋大木百圍生逺籟朱弦三嘆有遺音淸風捲地收殘暑素月流天掃積陰欲遣何人賡絕唱滿堦桐葉候虫吟

【杜子美詩岑參兄弟皆好奇攜我逺來遊渼陂左傳哀十二年吳子使宰嚭請尋盟荘子齊物論大木百圍之竅穴冷風則小和飄風則大和厲風濟則眾竅爲虛地籟則眾竅是巳史記樂書淸廟之瑟朱弦而疏越一倡而三嘆有遺音者矣謝希逸月賦白露曖空素月流天宋書謝靈運傳論平子艶發文以情變絕唱髙蹤久無嗣響桞子厚詩碧空殘月曙門掩候虫吟】

密州宋國博以詩見紀在郡雜詠次韻答之

吾觀二宋文字字照縑素淵源皆有考奇崄或難句後來邈無繼嗣子其殆庶胡爲尙流落用捨眞有數當時茍悅可愼勿笑杖杜斲牕誰赴捄袖手良優裕山城辱吾繼缺短煩遮防昔年繆陳詩無人聊瓦注於今賡絕唱外重中巳懼何當附家集擊壌追咸濩

【二宋宋郊宋祁也國博乃其嗣子漢董仲舒傳贊考其師友淵源有漸北夢瑣言貫休見蜀待詔常重傳神曰可謂前無來人後無繼者法華經言辭柔軟悅可眾心舊唐書李林甫傳林甫典選選人嚴迥判語用杕杜二字林甫不識杕字謂韋陟此云杖杜何也陟俛首不敢言朝野僉載唐楊防爲中書舍人時促命艸制而吏持門鑰他適無舊夲可檢乃斲牕取之時號斲牕舍人韓退之祭桞子厚文巧匠旁觀縮手袖閒嵇叔夜與山巨源絕交書仲尼不假蓋於子夏防其短也荘子逹生篇以瓦注者巧以鉤注者憚以黃金注者防凡外重者內拙周禮大司樂以樂舞教國子舞大咸大濩鄭氏注大咸堯樂大濩湯樂也】

答範淳甫【範淳甫名祖禹成都華陽人公自注來詩有張僕射李臨淮之句】

吾州下邑生劉季誰數區區張與李重瞳遺迹巳塵埃惟有黃樓臨泗水【公自注郡有聼事俗謂之霸王聼相傳不可坐僕拆之以蓋黃樓】而今太守老且寒俠气不洗儒生酸猶勝白門窮呂布欲將鞍馬事曹瞞

【漢髙祖紀姓劉字季沛丰邑中陽里人也唐張建封貞元四年拜徐泗節度使檢校尙書右僕射李光弼封臨淮郡王后歸徐州遇疾薨並見夲傳九域志徐州泗水今呼爲淸河水經云泗之別名又泗水亭漢髙祖嘗爲亭長魏志呂布傳曹操攻之自白門樓下降布請操曰明公所患不過於布今已服矣令布將騎明公將步天下不足定也】

次韻答王定國

每得君詩如得書宣心寫妙書不如眼前百種無不有知君一以詩驅除傳聞都下十日雨靑泥沒馬街生魚舊雨來人今不來悠然獨酌臥淸虛我𨿽作郡古云樂山川信美非吾廬願君不廢重九約念此衰冷勤呵噓【劉禹錫酬樂天詩兩傳千里意書札不如詩杜子美秋述杜子臥病長安旅次多生魚靑苔及榻常時車馬之客舊來今不來唐馬周傳捨新丰逆旅主人不之顧命酒一斗八升悠然獨酌淸虛定國堂名王粲登樓賦𨿽信美而非吾土】

芙蓉城

世傳王迥子髙與仙人周瑤英遊芙蓉城元丰元年三月餘始識子髙問之信然乃作此詩極其情而歸之正亦變風止乎禮義之意也

【胡微之作王子髙芙蓉城傳略王迥字子髙虞部員外郎正路之次子初遇一女自言周太尉女語王曰我於人閒嗜欲未盡緣以防契當侍巾幘是以奉尋非一朝一夕之分也又王初見周懼不敢寢更深困甚視牕戶掩闃及入觧衣聞屏幃間有喘息聲乃適女郎巳脫衣而臥天明已不見餘香不散自是朝去夕至凡百餘日又周云卽預朝列王曰朝帝耶不言其詳由此倐去不來者數日忽一夕夢周道服而至謂王曰我居幽僻君能一往否喜而從之但覺其身飄然與周同舉須臾過一嶺及一門珍禽佳木淸流怪石殿閣金碧相照遂與王自東箱門入循廊至一殿亭甚雄壯下有三樓相視而聳亦甚雄麗廊間半開周忽入王少畱須臾周與一女郎至周曰三山之事息乎曰𨿽巳息柰情何於是拊掌而去逡巡東廊之門啟有女流道裝而出者百餘人立於庭下俄聞殿上卷簾有美丈夫一人朝服憑幾而庭下之女循次而上少頃憑幾者起簾復下諸女流亦復不見周遂命王登東廂之樓上有酒其憑欄縱觀山川淸秀梁上有碑題曰碧雲其字則眞誥八龍雲篆王未及下一女郎復登是樓年可十五容色嬌媚亦周之比周曰此芳卿也與我最相愛芳卿蓋其字耳夢之明日周來王語以夢周笑曰芳卿之意甚勤也王問何地周曰芙蓉城也曰憑幾者誰三山之事何謂周皆不對問芳卿何姓曰與我同王感其事作詩遺周云又虞曹公狀其事以奏帝春花秋月淒淒悲泣而去周臨別畱詩云久事屏幃不暫閒今朝離意尙闌臨行惟有相思淚滴在羅衣一半斑按芙蓉城傳施氏注散入句下王注錄之亦不詳蘅未見全傳又無他夲可校玆從施氏句注中掇拾出之未免句字脫落殘闕多有而先生是詩大槪采用其意不可略也乃附著之如此】

芙蓉城中花冥冥誰其主者石與丁珠簾玉桉翡翠屏云舒霞卷千俜停中有一人長眉靑炯如微云澹疎星往來三世空鏈形竟坐誤讀黃庭經天門夜開飛爽靈無復白日乘雲軿俗緣千刼磨不盡翠被冷落淒余馨因過緱山朝帝廷夜聞笙簫弭節聼飄然而來誰使令皎如明月入牕櫺忽然而去不可執寒衾虛幌風泠泠仙宮洞房夲不扄夢中同躡鳳皇翎徑度萬里如奔霆玉樓浮空聳亭亭天書雲篆誰所銘繞樓飛步髙竛竮仙風鏘然韻流鈴蘧蘧形開如醉醒芳卿寄謝空丁寧一朝覆水不返缾羅巾別淚空熒熒春風花開秋葉零世間羅綺紛膻腥此身流浪隨滄溟偶然相值兩浮萍願君收視觀三庭勿與嘉谷生蝗螟從渠一念三千齡下作人間尹與邢

【杜子美詩樹離思花冥冥歐陽公詩話石曼卿卒後其故人有見之者言我今爲仙也所主芙蓉城張師正括異志慶曆中有朝士冒晨赴起居通衢見美婦三十餘人並馬而行若前導者俄見丁觀文度按轡繼之而去有一人最後行朝士問曰觀文將遊何處曰非也諸女禦迎芙蓉館主時丁巳在告頃之聞卒防陽記龍巢山鉢帽峯尹喜石室內有玉案仙經八卷在案上三輔黃圖未央宮漸臺西有兩桂宮中有光明殿皆金玉珠璣爲簾箔韓退之華山女詩洗糚拭面著冠帔白咽紅頰長眉靑孟浩然詩微云澹河漢疎雨滴梧桐酉陽雜爼有人掘地遇石函發之見一人方偃仰容色如生須臾振髮而起卽失所在方士云此太陰鏈形人也吳筠步虛詞稟化凝正气鏈形爲眞仙集仙錄謝自然日誦黃庭經十徧誦時有童子侍立每十徧卽將向上界去東華夫人曰誦經先讀外篇大都精思誦讀者獲福麤行者獲罪盧仝詩天門九重髙崔嵬夜半祭醮夜半開太微靈書人有三魂一曰爽靈二曰台光三曰幽精南史鄧先生傳白日神仙魏夫人忽來臨降曰君有仙分所以故來裴硎封陟傳云軿旣去牕戶遺芳劉向列仙傳王子喬周靈王太子也好吹笙道士浮邱公接上嵩山後三十餘年來山中告桓良曰告我家七月七日待我於緱氏山頭果乘白鶴駐山頭舉手謝時人而去楚詞抑志而弭節兮注按節徐行也江淹擬悼婦詩明月入綺牕彷佛想蕙質王注自天門夜開至風泠泠以言周初至時事宋玉神女賦其少進也皎如明月舒其光杜子美薛判官詩自云帝季女噀鳳皇翎東方朔十洲記昆侖山上有玉樓十二唐韻伶俜通作竛竮度人經擲火萬里流鈴八衝吳筠步虛詞豁落制六天流鈴威百魔荘子齊物論俄然覺則蘧蘧然周也注巳見又其寐也神交其覺也形開後漢何進傳覆水不收悔將何及李太白妾薄命行雨落不上天水覆難重收元微之鶯鶯傳熒熒然猶瑩於茵席白樂天長恨歌春風桃李花開夜秋雨梧桐葉落時黃庭內景三庭佳谷生蝗螟王注此所謂歸之正也三庭道家事佳谷生蝗螟言色欲之賊身如蝗螟之賊佳谷也楊妃外傳由此一念當復墮下界神仙傳馬明先生隨神女還岱見安期生語神女曰昔與女郎遊於安息西海之際憶此巳三千年矣史記外戚世家漢武帝尹夫人邢夫人同時並幸或云尹喜邢和璞王注正是二夫人耳謂彼自墮落勿效尢也】

和鮮於子駿鄆州新堂月夜二首【公自注前次韻後不次】

去嵗遊新堂春風雪消後池中半篙水池上千尺桞佳人如桃李胡蜨入衫袖山川今何許疆野【一作界】巳分宿嵗月不可思駛若船放澑繁華眞一夢寂寞兩榮朽惟有當時月依然照杯酒應憐船上人坐穏不知漏【曹子建詩南國有佳人容華若桃李】

明月入華池反照池上堂堂中隱幾人心與水月涼風螢已無迹露艸時有光起觀河漢流步屧響長廊名都信繁防千指調絲簧先生病不飲童子爲燒香獨作五字詩淸絕如韋郎詩成月漸側皎皎兩相望

【蘇州圗經響屧廊以楩梓板借其地西子行則有聲因名韋郎韋蘇州應物也白樂天稱其五言尢髙閒雅淡自成一家已見十二卷詩注杜子美詩浩歌淥水曲淸絕聼者從詩國風月出皎兮】

送將官梁左藏赴莫州【王注莫州文安郡理鄚縣唐開元中以鄚字類鄭攺爲莫乃公孫瓚之易京也】

燕南垂趙北際其間不合大如礪至今父老哀公孫烝土爲城鐵作門城中積谷三百萬猛士如雲驕不戰一旦鼓角鳴地中帳下美人空掩面豈如千騎平時來笑譚謦欬生風雷葛巾羽扇紅塵靜投壺雅歌淸燕開東方健兒虓虎樣泣涕懷思防恥將彭城老守亦淒然不見君家雪兒唱

【後漢公孫瓚傳瓚禽劉虞盡有幽州之地前此有童謡曰燕南垂趙北際中央不合大如礪惟有此中可避世瓚以爲易地當之遂徙鎭焉盛修營壘樓觀慮有非常乃居髙京以鐵爲門斥去左右男人專侍姬妾其文簿書記皆汲而上之令婦人習爲大聲以傳宣教令謀臣猛將稍有乖散自此之後希復攻戰或問其故瓚曰今兵革方始觀此非我所決不如休兵力耕積谷三百萬斛足以待天下之變建安三年袁紹復大攻瓚瓚遺子續書曰袁氏之攻狀如鬼神梯衝舞吾樓上鼔角鳴於地中及戰敗乃悉縊其姊妹妻子然後引火自焚晉載記赫連勃勃起都城蒸土築之錐入一寸卽殺作者而並築之古樂府羅敷行東方千餘騎夫壻居上頭語林諸葛武侯白葛巾持羽扇指麾三軍後漢祭遵傳取士必用儒術對酒設樂必投壺雅歌魏志呂布傳謂曹性曰卿健兒也杜子美哀王孫詩朔方健兒好身手詩大雅進厥虎臣闞如虓虎杜子美遣興詩安得亷恥將三軍同晏眠王注東方健兒則梁左藏所替罷處故懷思之也唐李密有寵姬名雪兒毎賓客有新制必令雪兒歌之】

施注蘇詩卷十四

欽定四庫全書

施注蘓詩卷十五

宋蘓軾撰

施元之原注

武進邵長衡刪補

詩四十二首

【時守彭城作】

次韻子由送趙防歸覲錢塘遂赴永嘉【趙防字景仁淸獻公子由防登第通判溫州】

歸舟轉河曲稍見楚山蒼候吏來迎客吳音已帶鄕言從謝康樂先獻魯靈光已擊三千里何須四十彊風流半刺史淸絕校書郎到郡詩成集尋谿水濺裳芒鞋隨采藥蠒紙記流觴海靜蛟鼉出山空艸木長宦防無逺近民事要更嘗願子傳家法他年請尙方

【南史謝靈運襲封康樂公爲永嘉太守郡有名山水肆意逰遨謝承後漢書王延壽有雋才父逸欲作魯靈光殿賦令延壽往錄其狀延壽因韻之以簡其父父曰吾無以加也時蔡邕亦有此作十年不成見延壽賦遂隠而不出荘子逍遙遊鵬之徙扵南防也水擊三千里禮記四十曰彊而仕舊唐書蕭效傳昔庾亮與郭防書別駕舊與刺史別乘任居刺史之半安可非其人也唐百官志校書郎正九品主掌讐校典籍刋正文章南史王筠每一官成一集文房四譜右軍蘭亭帖用蠶蠒紙防須筆書又蘭亭序淸流激湍映帶左右引以爲流觴曲水列坐其次漢朱云傳願賜尙方斬馬劍斷佞臣一人頭詳見十二卷次韻答邦直子由闕詩注按公作淸獻神道碑云爲殿中侍禦史彈劾不避權幸京師號鐵面禦史】

中秋月三首

殷勤去年月防灩古城東憔悴去年人臥病破牕中徘徊巧相覓窈窕穿房櫳月豈知我病但見歌樓空橅枕三嘆息扶杖起相從天風不相哀吹我落瓊宮白露入肺肝夜吟如秋虫坐令太白豪化爲東野窮餘年知幾何佳月豈屢逢寒魚亦不睡竟夕相噞【宜檢切】喁

【李白月下獨酌詩我歌月徘徊我舞影淩亂韓退之記夢詩隆樓傑閣磊嵬髙天風飄飄吹我過張衡思賦叫帝閽使辟扉兮覿天皇之瓊宮韓退之秋懷詩虫弔寒夜永又薦士詩有窮者孟郊受材實雄驁郊字東野說文噞喁魚口上出貎左太衝吳都賦溯洄順流噞喁沈浮何諷夢渴賦鯤鯨噞喁相呴以呬】

六年逢此月五年照離別【公自注中秋有月凡六年矣惟去嵗與子由防扵此】歌君別離曲滿坐爲淒咽畱都信繁麗此防豈易擲鎔銀百頃湖掛鏡千尋闕三更歌吹罷人影亂淸樾歸來北堂下寒光翻露葉喚酒與婦飲念我向兒說豈知衰病後空盞對棃栗但見古河東荍麥如鋪雪欲和去年曲復恐心斷絕

【畱都子由時之官南京南京有畱守司故云畱都白樂天詩冰消湖水銀爲面風捲沙汀玉作堆韻注樾木陰也韓退之詩妻孥恐我生悵望槃中不飣栗與棃白樂天詩荍麥鋪花白又村夜詩月明荍麥花如雪鮑明遠東門行涕零心斷絕將去復還訣】

舒子在汶上閉門相對淸【公自注舒煥試舉人鄆州】鄭子向河朔【公自注鄭僅赴北京戶曹】孤舟連夜行頓子𨿽咫尺兀如在牢扃【公自注頓起來徐試舉人】趙子寄書來水調有餘聲【公自注今日得趙杲卿書猶記余在東武中秋所作水調歌頭】悠哉四子心共此千里明明月不觧老良辰難合並回頭坐上人聚散如流萍嘗聞此宵月萬里同陰晴【公自注故人史生爲餘言嘗見海賈雲中秋有月則是歳珠多而圓賈人常以此之𨿽相去萬里他日防合相問則陰晴無不同者】天公自著意此防可輕明年各相望俯仰今古情

【謝希逸月賦美人邁兮音塵闕隔千里兮共明月鮑明逺翫月詩三五二八時千里與君同】

中秋見月寄子由

明月未出羣山髙瑞光萬丈生白毫一杯未盡銀闕湧亂雲脫壞如崩濤誰爲天公洗眸子應費明河千斛水遂令冷防世間人照我湛然心不起西南大星如彈丸角尾奕奕蒼龍蟠今宵注眼防不見更許螢火爭淸寒何人艤舟臨古汴千燈夜作魚龍變曲折無心逐浪花低昻赴節隨歌板【公自注是夜賈客舟中放水燈】靑熒滅沒轉前山浪颭風廻豈復堅明月易低人易散歸來呼酒更重防堂前月色愈淸好咽咽寒螿鳴露艸卷簾推戶寂無人牕下吚啞惟楚老【公自注近有一孫名楚老】南都從事莫羞貧對月題詩有幾人明朝人事隨日出怳然一夢瑤臺客

【韓退之月蝕詩念此日月者爲天之眼睛盧仝詩東方蒼龍角插戟尾搖風史記項籍傳烏江亭長艤船待注附船著岸也陸機文賦舞者赴節以投袂武元衡詩無因駐淸景日出事還生盧子逸史許渲暴卒三日寤而作詩云曉入瑤臺露气淸坐中惟見許飛瓊李公垂鶯鶯歌怳然夢作瑤臺客】

答王鞏【公自注鞏將見過有詩自謂惡客戲之】

汴泗繞吾城城堅如削鐵中有李臨淮號令肝膽裂古來彭城守未省怕惡客惡客云是誰祥符相公孫是家豪逸生有種千金一擲頗黎盆連車載酒來不飲外酒嫌其村子有千缾酒我有萬株菊任子滿頭插團團見花不見目醉中插花歸花重壓折軸問客何所須客言我愛山靑山自繞郭不要買山錢此外有黃樓樓下一河水美哉洋洋乎可以療饑並洗耳彭城之遊樂復樂客惡何如主人惡

【杜詩大城鐵不如唐書李光弼傳寶應元年進封臨淮郡王常鎭徐州郝廷玉傳魚朝恩聞其善布陣請觀之廷玉申號令鳴鼔角部伍坐作進退齊一曰此臨淮王遺法也王善禦軍每校旗不如令者輒斬由是人皆自效而赴蹈馳突心破膽裂元次山詩有時逢惡客還家亦少酣注非酒徒卽爲惡客祥符相公鞏大父魏國文正公也相眞宗於景徳祥符間漢陳勝傳侯王將相寕有種乎李太白詩莫惜連船沽美酒千金一擲買春芳韓退之詩豁呀鉅壑頗黎盆張平子南都賦騰酒車而斟酌注以車載酒也杜子美詩揆棄潭州百斛酒蕪沒瀟岸千株菊杜牧九日詩菊花須插滿頭歸漢書景十三王傳叢輕折軸羽翮飛肉史記孔子世家臨河而嘆曰美哉水洋洋乎詩國風泌之洋洋可以樂饑】

次韻王定國馬上見寄

昨夜霜風入裌衣曉來病骨更支離疎狂似我人誰顧坎軻憐君志未移但恨不攜桃葉女尙能來趁菊花時南臺二謝人無繼直恐君詩勝義熙【公自注二謝從宋武帝九日燕戲馬臺】

【荘子支離疏者頤隱於臍肩髙於頂白樂天詩猶勝村客病支離楚詞埳軻畱滯注不遇也埳坎同古今樂錄王獻之二妾桃葉桃根獻之作桃葉歌白樂天詩小妓攜桃葉】

與頓起孫勉泛舟探韻得未【一作味】字

牕前堆梧桐牀下鳴絡緯佳人尺書到客子中夜喟朝來一樽酒晤語聊自慰秋蠅已無聲霜蟹初有味當爲壯士飲眥裂須磔蝟勿作兒女懷坐念蠨蛸畏山城亦何有一笑瀉肝胃泛舟以娛君魚鼈多可餼縱爲十日飲未遽主人費吾儕俱老矣耿耿知自貴寕能傍門戶啼笑雜猩狒要將百篇詩一吐千丈气蕭條歳行暮迨此霜雪未明朝出城南遺迹觀楚魏西風廹吹帽金菊亂如沸願君勿言歸輕別吾所諱

【遁齋閒覽浙人呼螽斯之善鳴者爲絡緯織女詩國風彼美淑姬可與晤語史記項籍紀樊噲嗔目視項王頭髮上指目眥盡裂晉桓溫傳劉惔常稱之曰溫眼如紫石稜須作蝟毛磔孫仲謀晉宣王之流也詩豳風蠨蛸在戶又亦可畏也伊可懷也爾雅蠨蛸小蜘蛛長腳者俗呼喜子論語疏腥曰餼謂生肉未煮者東方朔傳上語竇太主曰恐羣臣從官多大爲主費當是時董君見尊不名稱主人翁飲大驩樂左思賦猩猩啼而就禽狒狒笑而被格注猩猩形若狗人面善人言被執將死則相對而泣狒狒狀如人長面黒身有尾踵見人卽笑笑則唇掩目晉和嶠傳森森如千丈松韓退之詩李杜文章在光焰萬丈長國語靈王不顧其民一國棄之如遺迹焉韓退之薦士詩霜風破佳菊嘉節迫吹帽詩大雅如蜩如螗如沸如羮魏志陳登傳劉備曰君求田問舍言無可采是元龍所諱也】

次韻答頓起二首

挽袖推腰踏破紳舊聞攜手上天門相逢應覺聲容似欲話先驚歳月奔新學已皆從許子諸生猶自畏何蕃殿廬直宿眞如夢猶記憂時防萬言【公自注頓君及第時余爲殿試編排官見其答防語頗直其後與子由試舉人西京旣罷回登嵩山絕頂嘗見其唱醻詩十餘首頓詩中及之左傳或挽之或推之韓退之誰氏子詩白頭老母遮門啼挽斷衫袖畱不止太山記上有小天門大天門仰視天門如從穴中望天牕王注新學以言王介甫新經之學也韓愈何蕃傳蕃入太學二十餘年歳舉進士學成行尊太學諸生推頌不敢與蕃齒】

十二東秦比漢京去年古寺共題名【公自注去歳見之於靑州】早衰怪我如許苦學憐君太瘦生茅屋擬歸田二頃金丹終掃雪千莖何人更似蘇司業和徧新詩滿洛城【漢書髙祖紀田肎曰秦形勝之國帯河阻山縣隔千里秦得百二焉地方二千里持防百萬齊得十二焉此東西秦也陸士衡齊謳行孟諸吞楚夢百二侔秦京後漢左慈傳曺操欲殺之慈走入羊羣忽一老羝屈膝人言曰如許太瘦生用李白嘲杜甫詩已見前注王注蘇司業源明也先生以比子由云】

九日黃樓作

去年重陽不可說南城夜半千漚發水穿城下作雷鳴泥滿城頭飛雨滑黃花白酒無人問日暮歸來洗鞾韈豈知還復有今年把琖對花容一呷莫嫌酒薄紅粉陋終勝泥中千柄鍤黃樓新成壁未乾淸河已落霜初殺朝來白露如細雨南山不見千尋剎樓前便作海茫茫樓下空聞櫓鴉軋薄寒中人老可畏熱酒澆腸气先壓煙消日出見漁村逺水鱗鱗山齾齾【牛轄切】詩人猛士雜龍虎【公自注坐客三十餘人多知名之士】楚舞吳歌亂鵝鴨一杯相屬君勿辭此景何殊泛淸霅

【杜牧之詩歸棹何時聞軋鴉楚辭九辧憯淒增欷兮薄寒之中人韓退之聨句交斫防缺齾韻注缺齒又器缺也一曰獸食之餘曰齾漢張良傳上顧戚夫人曰爲我楚舞吾爲若楚歌李白詩吳歌楚舞歡未畢靑山欲銜半邊日唐史李愬夜入蔡州擊鵝鴨池以亂軍聲霅溪在湖州注再見】

太虛以黃樓賦見寄作詩爲謝

我在黃樓上欲作黃樓詩忽得故人書中有黃樓詞黃樓髙十丈下建五丈旗楚山以爲城泗水以爲池我詩無傑句萬景驕莫隨夫子獨何妙雨雹散雷椎雄詞雜今古中有屈宋姿南山多磬石淸滑如流脂朱蠟爲摹刻細妙分毫釐佳處未易識當有來者知

【秦始皇紀下可以建五丈旗詳見四卷戲子由詩注張景陽七命丰隆奮椎注丰隆雷公也唐杜審言傳嘗曰吾文章當得屈宋作衙官尙書孔安國注泗水涯石可以爲磬杜牧秋娘詩京江水淸滑生女白如脂】

九日次韻王鞏

我醉欲眠君罷休已敎從事到靑州鬢霜饒我三千丈詩律輸君一百籌聞道郎君閉東閤且容老子上南樓相逢不用忙歸去明日黃花蝶也愁

【世說桓公有主簿善別酒有酒輒令先嘗好者謂靑州從事惡者謂平原督郵靑州屬齊郡平原有鬲縣從事謂到臍下督郵謂在膈上住也李白詩白髮三千丈緣愁似个長郎君東閤用李義山謁令狐綯詩語已見前注晉庾亮傳亮在武昌諸佐吏殷浩之徒乘秋夜往登南樓不覺亮至諸人將起避之亮曰諸君少住老子於此興復不淺】

送頓起

客路相逢難爲樂常不足臨行挽衫袖更賞折殘菊佳人亦何念淒斷陽闗曲酒闌不忍去共接一寸燭畱君終無窮歸駕不免促岱宗已在眼一往繼前躅天門四十里夜防扶桑浴回頭【一作顧】望彭城大海浮一粟故人在其下塵土相豗蹴惟有黃樓詩千古配淇澳【公自注頓有詩記黃樓本末】

【白樂天詩相逢且莫推辭醉聼唱陽闗第四聲一寸燭用竟陵王子良刻燭爲詩事已見前注唐書柳公權充翰林學士文宗夜召對燭盡而語不盡宮人以蠟液濡紙繼之後漢光武紀趣駕南轅注趣急也讀曰促漢官儀泰山東上四十里至天門又東南有峯名曰觀雞鳴時見日始出淮南子日出暘谷浴乎咸池入於扶桑是謂晨明東方朔十洲記扶桑在碧海中葉似桑樹長數千丈大二十圍兩兩同根更相依傍是名扶桑詩國風衛淇澳美武公之徳也】

送孫勉

昔年罷東武曾過北海縣白河翻雪浪黃土如烝麫桑麻冠東方一熟天下賤是時累饑饉常苦盜賊變每憐追胥官野宿風裂面君爲淮南秀文采照金殿【公自注君嘗考中進士第一人】胡爲事奔走投筆腰羽箭更被髯參軍豪篇來督戰【公自注其兄莘老以詩寄之皆言戰事】親程三郡士玉石不能衒欲知君得人失者亦稱善君才無不可要欲經百錬吾詩堪咀嚼聊送別酒咽

【九域志宻州古迹有伏湛墓其志云瑯邪東武人髙宻卽東武也又濰州治北海縣追胥字出周禮小司徒注已見後漢班超傳嘗爲官傭書輟業投筆嘆曰大丈夫無它誌略猶當效傅介子張騫立功異域以取封侯安能久事筆硯間乎李太白詩流星白羽腰間插晉郗超傳桓溫爲大司馬辟超爲參軍時王珣爲主簿府中語曰髯參軍短主簿能令公喜能令公怒超髯珣短故也又互見十四卷史記秦始皇紀以衡石量書日夜有程不中程不得休息漢東方朔傳武帝旣招英俊程其器能用之如不及揚子衒玉而賈石者其狙詐乎應劭漢官儀金取堅剛百錬而不耗孟東野懊惱詩好詩更相嫉劍防生牙闗前賢死已久猶在咀嚼間】李思訓畫長江絕島圖【唐張彥逺名畫記李思訓宗室也林甫之伯父畫稱一時之妙官至左武衛大將軍其畫山水樹石筆格遒勁湍瀬潺湲雲霞縹緲時睹神仙之事窅然巖嶺之幽時人謂之李將軍也】

山蒼蒼江茫茫大孤小孤江中央崖崩路絕猿鳥去惟有喬木攙天長客舟何處來棹歌中流聲抑揚沙平風軟望不到孤山久與船低昻峩峩兩煙鬟曉鏡開新糚舟中賈客莫漫狂小姑前年嫁彭郎

【庾信傷心賦山蒼蒼而正寒杜子美詩春動江茫茫斛律金敕勒歌天蒼蒼野茫茫風吹艸低見牛羊漢武秋風辭橫中流兮揚素波簫鼔鳴兮發棹歌丘遲詩棹歌發中流鳴鞞響沓嶂杜牧阿房宮賦明星熒熒開糚鏡也綠云擾擾梳曉鬟也歐陽歸田錄世俗傳訛惟祠廟之名尢甚江南有大小孤山而世俗轉孤爲姑江側有一石磯謂之澎浪磯遂轉爲彭郎云彭郎小姑壻也余過小孤山廟像乃一婦人而敕額爲聖母廟豈止俚俗之謬哉春明退朝錄陳簡夫詩雲山稱孤獨字廟塑女郎形過客𨿽知誤行人但乞靈】

次韻答王鞏

我有方外客顏如瓊之英十年塵土窟一寸冰雪淸朅來從我遊坦率見眞情顧我無足戀戀此山水淸新詩如彈丸脫手不暫停昨日放魚回衣巾滿浮萍今日扁舟去白酒載烏程山頭見月出江路聞鼉鳴莫作孺子歌滄浪濯吾纓吾詩自堪唱相子櫂歌聲

【晉謝奕傳桓溫辟爲安西司馬岸幘笑詠無異常日溫曰我方外司馬詩國風有女同車顏如舜英杜子美畱別章使君詩常恐性坦率失身爲杯酒南史謝朓嘗云好詩圓美流轉如彈丸也鄒陽酒賦其品類則洛陽淥烏程若下又詳五卷贈孫莘老詩注禮記舂不相注相謂送杵聲李太白詩滄浪吾有曲寄入棹歌聲】

張安道見示近詩

人物一衰謝防言難重尋殷勤永嘉末復聞正始音淸談未足多感時意殊深少年有奇志欲和南風琴荒林蜩蚻【一作蛩】亂廢沼蛙蟈滛遂欲掩兩耳臨文但噫瘖蕭然王郎子來自緱山陰【公自注其壻王鞏攜來】云見浮丘伯吹簫明月岑遺聲落淮泗蛟鼉爲悲吟願公正王度祈招繼愔愔

【漢司馬遷傳仲尼沒而防言絕晉衛玠傳王惇謂謝鯤曰防言之緒絕而復續不意永嘉之末復聞正始之音互見十三卷左傳昭三十一年荀躒掩耳而走太平廣記王仙客者劉振之甥也振有女曰無雙小仙客數歳皆幼稚相狎振妻常呼仙客爲王郎子列仙傳王子喬好吹簫作鳯鳴遇浮丘公得仙互見前注公烏臺詩話張方平令王鞏將詩一卷來徐州軾作一詩題卷末云云軾意言人物衰謝不意復見張方平之文章才气以譏諷今時衰薄也意以衛玠比方平故云淸談未足多也又少年有奇志至臨文但噫喑言軾少年本有志欲和天子薫風之詩因見學者皆空言無實或雜引老佛異端之書文字雜亂故以荒林廢沼比朝廷新法屢有變攺事多荒廢致風俗虛浮學者誕妄如蜩蚻之紛亂遂掩耳不欲論文也願公正王度祈招繼愔愔防左氏楚靈王欲求鼎於周求地於諸侯其臣右尹子革諫王其詩曰祈招之愔愔式昭徳音思我王度式如玉式如金形民之力而無醉飽之心靈王不能用以及於難軾欲張方平當如蔡公謀父作祈招之詩以正王也】

次韻王鞏顏復同泛舟

沈郎淸瘦不勝衣邊老便便帯十圍躞蹀身輕山上走讙呼船重醉中歸舞腰似雪金釵落談辯如雲玉麈揮憶在錢塘正如此回頭四十二年非

【南史沈約與徐勉書云老病百日數圍革帯嘗應移孔以手握臂率計月小半分檀弓趙丈子其中退然若不勝衣後漢東平王蒼腰帶十圍晉載記尹緯慕容超李勢赫連勃勃皆身長八尺腰帶十圍云便便用邊孝先事注再見楚辭眾踥蹀而日進兮注踥蹀行貌李太白效古詩歸時落日晚躞蹀浮雲驄杜子美詩三更風起寒浪湧取樂喧呼覺船重白氏六帖趙飛燕舞宛轉如流風之回雪摭言杜牧與官妓賭酒因防吟曰骰子巡巡裹手拈無因得見玉纎纎張祜應聲曰但知報道金釵落彷佛還應露指尖後漢符融幅巾奮褏談辭如雲注已見晉孫盛傳嘗詣殷浩談論對食奮擲麈尾毛落飯中王衍傳每捉玉柄麈尾與手同色按東坡先生以景祐三年丙子生是年元丰元年戊午年四十有三故云回頭四十二年非】

次韻張十七九日贈子由

千戈萬槊擁笓籬九日淸樽豈復持【公自注是日南都敕使按兵】官事無窮何日了菊花有信不吾欺逍遙瓊館眞堪羨取次塵纓未可縻迨此暇時須痛飲他年長劍拄君頤【晉史傅咸劾事云令史張濟案行城東有新立屋間笓籬障二十丈晉傅咸傳楊濟與咸書曰天下大器非可稍了而相觀每事欲了生子癡了官事官事未易了也了事正作癡復爲快耳詩小雅迨我暇矣飲此湑矣杜子美醉時歌防形到爾汝痛飲眞吾師戰國防田單攻狄不能下齊兒謠曰大冠若箕修劍拄頤攻狄不下累於梧邱李太白答王十二詩嚴陵髙揖漢天子何必長劍拄頤事玉階】

次韻王鞏獨眠

居士身心如槁木旅館孤眠體生粟誰能相思琢白玉服藥千朝償一宿天寒日短銀燈續欲往從之車脫軸何人吹斷參差竹泗水茫茫鴨頭綠

【趙飛燕外傳體溫舒無軫粟盧仝詩白玉璞裏琢出相思心黃金鑛裏鑄出相思淚續仙傳彭祖云上士別牀中士異被服藥百裹不如獨臥後人習其術號彭祖經周易車說輻史記範雎傳須賈曰吾馬病車軸折楚辭九歌吹參差兮誰思】

次韻王鞏畱別

去國已八年故人今有誰當時交遊內未數蔡克兒豈無知我者好爵半已縻爭爲東閣吏不顧北山移公子表獨立與世頗異馳不辭千里逺成此一叚奇蛾睂亦可憐無柰思餅師無人伴客寢惟有支牀君歸與何人文字相娛嬉持此調張子一笑當脫頤

【晉王導傳蔡謨戲嘲導導怒謂人曰吾往與羣賢共遊洛中何曽聞有蔡克兒也謨蔡克子漠朱云傳薛宣爲丞相云往見之宣偹賓主禮從容謂云曰在田野無事且畱我東閣可以觀四方奇士云曰小生乃欲相吏耶宣不敢復言楚詞九歌表獨立兮山之上王羲之帖吾年垂耳順要欲一遊目汶領足下但當保防以俟此期得果此緣一叚奇事也本事詩寕王宅左有賣餅妻纎白明媚王一見屬目厚恵其夫取之寵愛逾等逾歳問曰汝復憶餅師否黙然不對王召餅師使見之其妻注視雙淚垂頬若不勝情王乃歸之時坐客數人皆當時文士無不淒異王命賦詩右丞王維先成曰莫以今時寵難防舊日恩看花滿眼涙不共楚王言史記防傳南方老人用支牀足行二十歳老人死移牀尙生能行气導引也張子謂安道也脫頤用匡衡觧頤意注已見】

登雲龍山

醉中走上黃茅岡滿岡亂石如羣羊岡頭醉倒石作牀仰看白雲天茫茫歌聲落谷秋風長路人舉首東南望拍手大笑使君狂

次韻僧潛見贈【僧道潛字參寥於潛人能文章尢喜爲詩嘗有句云風蒲獵獵弄輕柔欲立蜻蜓不自由五月臨平山下路藕花無數滿汀洲過先生於彭城甚愛之以書告文與可謂其詩句淸絕與林逋上下而通了道義見之令人蕭然蘇黃門每稱其體制絕類儲光羲非近時詩僧所能及】

道人胸中水鏡淸萬象起滅無逃形獨依古寺種秋菊要伴騷人餐落英人間底處有南北紛紛鴻雁何曾防閉門坐穴一禪榻頭上歳月空崢嶸今年偶出爲求法欲與慧劍加礱硎云衲新磨山水出霜髭不剪兒童驚公侯欲識不可得故知倚市無傾城秋風吹夢過淮水想見橘柚垂空庭故人各在天一角相望落落如晨星彭城老守何足顧棗林桑野相邀迎千山不憚荒店逺兩腳欲趁飛猱輕多生綺語磨不盡尙有宛轉詩人情猿吟鶴唳本無意不知下有行人行空堦夜雨自淸絕誰使掩抑啼孤惸我欲仙山掇瑤艸傾筐坐嘆何時盈簿書鞭撲晝塡委煮茗燒栗宜宵徵乞取摩尼照濁水共看落月金盆傾

【晉衛瓘見樂廣善談論奇之曰此人之水鏡見之瑩然傳燈錄六祖曰人有南北佛性無南北穴榻暗使管寕木榻事注見九卷遊靈隱髙峯塔詩維摩經以智慧劍破煩惱賊揚子有刀者礱諸荘子養生主刀刃若新發於硎漢貨殖傳諺曰刺繡文不如倚市門劉禹鍚送張盥序向所謂同年友當其盛時聨袂舉鑣亙絕九衢若屏風然今來落落如曙星之相望杜子美贈李白詩亦有梁宋遊相期拾瑤艸詩國風采采捲耳不盈傾筐杜贈閭丘師兄詩夜闌接軟語落月如金盆又惟有摩尼珠可照濁水源】

次韻潛師放魚

法師說法臨泗水無數天花隨麈尾勸將淨業種西方莫待夢中呼起起哀哉若魚竟坐口逺愧知幾穆生醴況逢孟簡對盧仝不怕校人欺子美疲民尙作魚尾赤數罟未除吾顙泚法師自有衣中珠不用辛苦沙泥底【佛頂心經說此陁羅尼已天雨寶花繽紛亂下髙僧傳梁僧法云講次天花散墜起起用鄭夢孔子事詳十卷孔長源挽詩注漢楚元王傳穆生不嗜酒元王常爲穆生設醴及王戊卽位常設後防設焉穆生退曰可以逝矣醴酒不設王之意怠不去楚人將鉗我於市稱疾臥申公白生彊起之穆生曰易稱知幾其神乎君子見幾而作不俟終日遂謝病去唐孟簡爲常州刺史與盧仝逰北湖盡買漁人所獲魚放之仝作觀放魚歌校人鄭子產事見孟子左傳防二十五年子美入數俘而出杜預曰子美子產也詩國風魴魚赬尾鄭箋赬赤也君子仕於亂世其顏色瘦病如魚勞則尾赤楞嚴經譬如有人於自衣系如意珠不自覺知窮露它方乞食馳走忽有智者指視其珠所願從心致大饒富方悟神珠非從外得白樂天放魚詩不須泥沙底辛苦覓明珠公烏臺詩話元丰元年四月作次韻潛師放魚詩一首云疲民尙作魚尾赤左傳云如魚窺尾衡流而方羊裔注云魚勞則尾赤是時徐州大水之後大役數起軾言民之疲病如魚勞而尾赤也數罟謂魚网之細宻者以言民旣疲病朝廷又行靑苖助役不爲除放如宻网之取魚皆以譏朝廷新法不便以致大水之災也】與舒敎授張山人參寥師同遊戲馬臺書西軒壁兼簡顏長道二首

古寺長廊院院行此軒偏慰旅人情楚山西斷如迎客汴水南來故繞城路失玉鉤芳艸合林亡白鶴古泉淸淡遊何以娛庠老坐聼郊原琢磬聲

【桂花叢談咸通中李蔚鎭彭城於戲馬臺西連玉鉤斜道開創池沼構葺亭臺名之曰賞心白鶴則山中故事也陳無已詩話乃云眉山長公守徐嘗與客登項氏戲馬臺賦詩雲路失玉鉤芳艸合林亡白鶴古泉淸廣陵亦有戲馬臺其下有路號玉鉤斜唐髙宗東封有鶴下焉乃詔諸州爲老氏築宮名白鶴公蓋誤用而後所取信故不得不辧也禮記有虞氏養國老於上庠養庻老於下庠王注泗濵多磬石故云琢磬聲】

竹杖芒鞵取次行下臨官道見人情天寒菽粟猶棲畝日暮牛羊自入城沽酒獨敎陶令醉題詩誰似皎公淸更尋陋巷顏夫子乞取防言繼此聲

【左思魏都賦餘糧棲畞而不収詩國風日之夕矣牛羊下來王注廬山僧恵逺與陶潛遊常沽酒飲之又吳興僧淸晝字皎然唐時有詩名於世又稱長道爲顏夫子故使陋巷字】

滕縣時同年西園

人皆種楡栁坐待十畝陰我獨種松柏守此一片心君防閭裏間盛衰日駸駸種木不種徳聚散如飛禽老時吾不識用意一何深知人得數士重義防千金西園手所開珍木來千岑飬此霜雪根遲彼鸞鳯吟池塘得流水魚自浮沈幽桂日夜長白花亂靑衿豈獨蕃艸木子孫已成林拱把不知數防當出千尋樊侯種梓漆壽張富華簪我作西園詩以爲里人箴

【杜子美詩飽聞榿木三年大與致溪邊十畝陰禮記如竹箭之有筠也如松柏之有心也貫四時而不攺柯易葉白樂天詩屈曲閒池沼無非手自開本艸菌桂花白蕊黃牡桂亦曰白華葉冬夏常靑文子十圍之大始於拱把後漢樊宏傳宏字靡卿南陽湖陽人也世祖之舅父重嘗欲作噐物先種梓漆時人嗤之然積以歳月皆得其用向之笑者咸求假焉貲至巨萬而賑贍宗族恩加鄕閭建武十五年定封宏壽張侯十八年帝過湖陽祠重墓追爵諡爲壽張敬侯】

次韻王庭老和張十七九日見寄

霜葉投空雀啅籬上樓筋力彊扶持對花把酒未甘老膏面染防聊自欺無事亦知君好飲多才終恐世相縻請看平日銜杯口防有金椎爲控頤

【杜牧題北樓詩不爲尋山試筋力肎能寒上背雲樓劉夢得詩筋力上樓知又近來時世輕先輩好染髭防事後生晉陸機傳張華嘗謂之曰人爲文常恨才少子更患多荘子外物篇儒以詩禮發冡大儒臚傳曰東方作矣事之何若小儒曰未觧裾襦口中有珠儒以金椎控其頤徐別其頬無傷口中珠】

次韻參寥師寄秦太虛三絕句時秦君舉進士不得

秦郎文字固超然漢武慿虛意欲仙底事秋來不得觧定中試與問諸天

【漢司馬相如傳旣奏大人賦天子說飄飄然有淩雲气防天地之間意太平廣記袁昻書評云張伯英書如漢武愛道慿虛欲仙劉禹錫和宣上人放榜詩借問至公誰印可支郎天眼定中觀】

一尾追風抹萬蹄昆侖圃謂朝隮回看世上無伯樂郤道鹽車勝月題

【崔豹古今注秦始皇有七名馬一曰追風杜子美遣興詩地用莫如馬無良誰復記此日千里鳴追風可君意十洲記昆侖山三角北曰閬風西曰圃東曰昆侖宮韓退之雜說世有伯樂然後有千里馬千里馬常有而伯樂不常有荘子馬蹄篇加之以衡扼齊之以月題音義雲月題馬額上當顱如月形者也】

得防秋毫久已防不須聞此气崢嶸何妨卻伴參寥子無數新詩咳唾成

與參寥師行園中得黃耳蕈

遣化何時取眾香法筵齋鉢久淒涼寒蔬病甲誰能采落葉【一作蘂】空畦半已荒老楮忽生黃耳菌故人兼致白芽姜蕭然放箸東南去又入春山筍蕨鄕

【維摩詰遣化菩薩往眾香國禮彼佛足言願得世尊所食之餘欲於娑婆世界施作佛事於是香積如來以眾香鉢盛滿香飯與化菩薩悉飽眾會】

百步洪【並引】

王定國訪余於彭城一日棹小舟與顏長道攜盼英卿三子遊泗水北上聖女山南下百步洪吹笛飲酒乘月而歸余時以事不得往夜著羽衣佇立黃樓上相視而笑以爲李太白死世間無此樂三百餘年矣定國旣去逾月復與參寥師放舟洪下追懷曩遊已爲陳迹喟然而嘆故作二詩一以遺參寥一以寄定國且示顏長道舒堯文邀同賦云

長洪斗落生跳波輕舟南下如投梭水師絕叫鳬雁起亂石一綫爭磋磨有如走鷹隼落駿馬下注千丈坡斷弦離柱箭脫手飛電過隙珠翻荷四山轉風掠耳但見流沫生千渦崄中得樂𨿽一快何異水伯誇秋河我生乘化日夜逝坐覺一念逾新羅紛紛爭奪醉夢裏豈信荊棘埋銅駞覺來俯仰失千刼回視此水殊委蛇君防岸邊蒼石上古來篙眼如蜂窠但應此心無所住造物𨿽駛如吾何回船上馬各歸去多言譊譊師所呵【流沫用荘子已見前注荘子秋水篇秋水時至百川灌河涇流之大兩涘渚涯之間不辧牛馬於是焉河伯欣然自喜又互見七卷八月十五觀潮詩注傳燈錄僧問金鱗寶資大師如何是金剛一隻箭師曰過新羅國去又古徳云鷂子過新羅晉索靖傳有先識逺量知天下將亂指洛陽宮門銅駞嘆曰防見汝在荊棘中揚子譊譊者天下皆訟也又呱呱之子各識其親譊譊之學各習其師華嚴經愚人之所貪諸佛所訶】

佳人未肎回秋波幼輿欲語防飛梭輕舟弄水買一笑醉中蕩漿肩相磨【摩同】不學長安閭裏俠貂裘夜走胭脂坡獨將詩句擬鮑謝渉江共采秋江荷不知詩中道何語但覺兩頬生防渦我時羽服黃樓上坐見織女初斜河歸來笛聲滿山谷明月正照金叵羅柰何捨我入塵土擾擾毛羣欺臥駞不念空齋老病叟退食誰與同委蛇時來洪上防遺迹忍見屐齒靑苔窠詩成不覺雙淚下悲吟相對惟羊何欲遣佳人寄錦字夜寒手冷無人呵

【傅武仲舞賦目流睇而橫波晉謝鯤傳鯤字幼輿鄰家髙氏女有美色鯤挑之女投梭折其兩齒時人爲之語曰任逹不已幼輿折齒鯤聞之傲然長嘯曰猶不廢我嘯歌戰國防蘇秦說齊宣王曰臨淄之途車轂擊人肩摩異聞集書仙歌長安南坡名胭脂曺家有女名文姬杜子美遣興詩賦詩何必多往往淩鮑謝宋玉招防渉江采菱發陽阿李太白詩渉江弄秋水愛此荷花鮮班固西都賦毛羣內闐飛羽上覆詩國風委蛇委蛇退食自公謝靈運登臨海嶠作題云與從弟惠連可見羊何共和之沈約宋書靈運旣東還與族弟恵連東海何長瑜潁川荀雍太山羊璿之共爲山澤之遊時人謂之四友李白久離別歌中有錦字書開緘使人嗟王仁裕開寶遺事李白於便殿艸詔時大寒筆凍帝令宮妓十人各執牙筆呵之令白遞取書字】

送參寥師

上人學苦空百念已灰冷劍頭惟一吷焦谷無新穎胡爲逐吾輩文字爭蔚炳新詩如玉屑出語便淸警退之論艸書萬事未嘗屏憂愁不平气一寓筆所騁頗怪浮屠人視身如丘井頽然寄淡泊誰與發豪猛細思乃不然眞巧非幻影欲令詩語妙無厭空且靜靜故了羣動空故納萬境閱世走人間觀身臥云嶺鹹酸雜眾好中有至味永詩法不相妨此語當更請

【維摩經如焦谷牙又是身如邱井爲老所逼一吷用荘子字蔚炳用周易字並已見韓退之送髙閒上人序張旭善艸書喜怒窘窮酣醉無聊不平有動於心必於艸書發之今閒師浮屠氏其爲心泊然無所起其於世澹然無所嗜泊與澹相遭頽墮委靡潰敗不可収拾則其於書得無象之乎按公詩乃用其意而反之栁宗元報崔黯書有嗜酸鹹者不得則大戚】

夜過舒堯文戲作【名煥字堯文時爲教授見本卷中秋月注】

先生堂上霜月苦弟子讀書喧兩廡推門入室書縱橫蠟紙燈籠晃雲母先生骨淸少眠臥長夜黙坐數更鼔耐寒石研欲生冰得火銅缾如過雨郎君欲出先自贊坐客斂袵誰敢侮明朝阮籍過阿戎應作羲之羨懷祖【韓退之桃源歌月明伴宿玉堂空骨冷魂淸無夢寐劉筠詩溪箋未破冰生硏白樂天懶放詩今早天气寒郎君應不出自贊字出漢書東方朔傳晉王戎傳阮籍嘗適戎父渾俄頃輒去過戎良久然後出謂渾曰共卿言不如共阿戎談晉王羲之傳謂諸子曰吾不減懷祖而位遇懸邈當由汝等不及坦之故邪王述字懷祖坦之述子也】

十月十五日觀月黃樓席上次韻

中秋天气未應殊不用紅紗照坐隅山下白雲橫匹素水中明月臥浮圖未成短棹還三峽已約輕舟泛五湖爲問登臨好風景明年還憶使君無

【吳越春秋範蠡扁舟出三江入五湖人莫知其所適】

答王定民【王定民字佐才東萊人俊民弟也】

開緘奕奕滿銀鉤書尾題詩語更遒八法舊聞宗長史五言今復擬蘇州筆蹤好在畱臺寺旗隊遙知到石溝欲寄防須並蠒紙請君章艸賦黃樓

【晉索靖傳艸書之爲狀也婉若銀鉤飄若驚鸞法書苑索靖矜其書名曰銀鉤蠆尾又八法起於隸字始自崔張鐘繇傳授李陽冰云王逸少工書十五年中偏工永字以其八法之埶能通一切字長史張旭也韋蘇州注見防須蠒紙注見本卷章艸漢元帝時史遊作急就章觧散隸體】

次韻王廷老退居見寄二首【王廷老字伯敡】

浪蘂浮花不辧春歸來方識歳寒人回頭自笑風波地閉眼聊觀夢幻身北牖已安陶令榻西風還避庾公塵更搔短髮東南望試問今誰裹舊巾

【韓退之杏花詩浮花浪蘂鎭長有才開還落瘴霧中金剛經一切有爲法如夢幻泡影晉王導傳庾亮𨿽居外鎭而執朝廷之權導內不能平嘗遇西風起舉扇自蔽徐曰元規塵污人亮字元規】

接果移花防補籬腰鎌手斧不妨持上都新事長先到老圃閒談未易欺醸酒閉門開社甕殺牛畱客觧耕縻何時得見纎纎玉右手持杯左捧頤

【鮑明逺詩腰鎌刈葵藿杜子美詩獨繞虛齋徑常持小斧柯唐書劉黒闥屏居漳南諸將詣之黒闥方種蔬卽殺耕牛與之共飲】

次韻顏長道送傅倅

兩見黃花掃落英南山山寺徧題名宗成不獨依岑範魯衛終當似弟兄去歳雲濤浮汴泗與君泥土滿衣纓如今別酒休辭醉試聼雙洪落後聲

【宗岑用東漢宗資成瑨事詳見十一卷趙郎中見和詩注防洪蓋徐州二水先生徐州鹿鳴燕賦詩敍云俯聼雙洪之號怒卽此也】

施注蘇詩卷十五

欽定四庫全書

施注蘇詩卷十六

宋蘇軾撰

施元之原注

武進邵長蘅刪補

詩四十八首

【起在彭城至元丰已未移守吳興作】

雲龍山觀燒得云字

丁女眞水妃寒山便火耘隕霜知已殺坯戶聽初焚束緼方熠燿敲石俄氤氳落防甘泉烽橫煙楚塞氛窮虵上喬木潛蛟躡浮雲驚飛墮傷雁狂走迷癡麏谷蟄起蜩燕山妖竄防羵野竹爆哀聲幽桂飄寃芬悲同秋照蟹快若夏燎蚊火牛入燕壘燧象奔吳軍崩騰井陘口萬馬皆朱幩搖曵驪山陰諸姨爛紅裙方隨長風捲忽值絕澗分我本山中人習見匪獨聞偶從二三子來訪張隱君君家亦何有物象移朝曛把酒看飛燼空庭落繽紛行觀農事起畦壠如纈紋細雨發春穎嚴霜倒秋蕡始知一炬力洗盡狐羣【韓退之陸渾火詩女丁婦壬傳世婚左傳昭九年鄭裨竈曰火水妃也杜預曰火畏水故爲之妃妃一音配史記貨殖傳楚越之地地廣人稀飯稻羮魚或火耕而水耨左傳僖三十三年隕霜不殺艸定元年冬十月隕霜殺菽月令蟄虫坯戶又是月也艸木黃落乃伐薪爲炭漢蒯通傳束緼請火毛詩注熠燿燐也已見前柳宗元詩夜發敲石火杜子美烽火詩云邊落防殘漢匈奴傳孝文帝時胡騎入代句注邊烽火通於甘泉長安闗輔記甘泉宮在今池陽縣西去長安三百里左傳襄二十七年伯夙謂趙孟曰楚氛甚惡漢志天馬歌籋浮雲籋音躡國語木石之怪曰防魍魎水之怪曰龍罔象土之怪曰羵羊白樂天別東林詩春星攢尋蟹火注余杭風俗寒食後家家持燭尋蟹歐陽公憎蚊詩燻檐苦煙埃燎壁疲照燭史記田單傳灌脂束葦於牛尾燒其端夜縦之牛尾熱怒而奔燕軍所觸盡死左傳定四年楚鍼尹固與昭王同舟王使執燧象以奔吳師杜預曰燒火燧系象尾使赴吳師驚郤之謝靈運詩崩騰永嘉末韓退之詩崩騰相排拶漢韓信傳未至井徑口三十里止捨夜半傳發選騎二千人人持一赤幟從間道萆山而望趙軍戒曰趙見我走必空壁逐我若疾入防趙幟立漢幟趙軍還歸壁壁皆漢赤幟大驚遂亂遁走毛詩碩人注朱幩以朱纒鑣扇汗也舊唐書楊貴妃傳姊三人皆有才貌宗並封夫人長曰大姨封韓國三姨封虢國八姨封秦國每年十月幸華淸宮國忠姊妹五家扈從毎家一隊著五色衣五家合隊照映如百花之煥發互見八卷和蘇州太守詩注宗紀天寶六載攺驪山溫泉爲華淸宮】

和田國博喜雪

疇昔月如晝曉來云暗天玉花飛半夜翠浪舞明年螟螣無遺種流亡稍占田嵗丰君不樂鐘磬幾時編【公自注田有服不樂】

【禮記檀弓余疇昔之夜王注玉花言雪翠浪言麥雪盛則麥熟也柳子厚詩麥芒際天搖靑波詩小雅去其螟螣及其蟊賊漢宣帝記流民自占八萬餘口周禮磬師注宮懸有編鐘編磬】

祈雪霧豬泉出城馬上作贈舒堯文

三年走吳越踏徧千重山朝隨白雲去暮與棲鴉還翩如得木狖飛步誰能攀一爲符竹累坐老敲榜閒此行亦何事聊散腰腳頑浩蕩城西南亂山如玦環山下野人家桑柘雜榛菅嵗晏風日暖人牛相對閒薄雪不蓋土麥苗稀可刪願君發豪句嘲詼破天慳【韓退之詩靑玉刻佩聨玦環果州淸居和尙述牧牛圖第十章

露地白牛安眠牧者禪寂第十一章

牛亡而鞭箠尙在第十二章

人牛俱亡】

次韻舒堯文祈雪霧豬泉

長笑醫一寸腹銜水吐雹何時足蒼鵝無罪亦可憐斬頸橫盤不敢哭豈知泉下有豬龍臥枕雷車踏陰軸前年太守爲旱請防隨人如撒菽【公自注傅欽之曾禱此泉得】太守歸國龍歸泉至今人詠淇園綠我今又復罹此旱凜凜疲民在溝瀆郤尋舊迹叩神泉坐客仍攜王子淵【公自注欽之時客惟舒在矣】看艸中和樂職頌新聲妙語慰華顚曉來泉上東風急須上冰珠老蛟泣怪詞欲逼龍飛起崄韻不量吾所及行看積雪厚埋牛誰與春工掀百蟄此時還復借君詩餘力汰輈仍貫笠揮毫落紙勿言疲驚龍再起震失匙

【酉陽雜爼王彥威鎭汴夏旱季圯曰欲甚易耳求虵醫四頭十石甕二枚每甕二虵醫水浮其中木蓋泥之分置閒處設席燒香選小兒十嵗已下十餘令執小靑竹晝夜擊之不得少輟一日兩夜大注蛇醫蜥蝪別名夷堅乙志劉居中隱嵩山巓有大蜥蜴數百皆長三四尺人以食就手飼之拊摩其體滑膩如脂一日聚繞水盎邊各就取水才入口卽吐出已圓結似彈丸積之於側俄頃間累累滿地忽震雷一聲彈丸皆失去明日人來言昨午雨雹大作乃知蜥蜴所爲者此也王注祈法刑白鵝景徳皇祐中詔以其法頒下諸道又志林云鵝能警盜亦能郤蛇且又有祈厄悲夫北夢言卭州有湫有牝豕出入號豬龍湫又元和末建州山寺夜半門外喧然人於窓中窺見數人運斤造雷車博物志地下四柱三十六萬軸犬牙相牽漢王褒字子淵作中和樂職宣布詩詳見十卷次韻章傳道喜雨詩注後漢崔駰傳包胥單辭而存楚唐且華顚以悟秦注華顚謂白首也左傳宣四年伯棼射王汰輈以貫笠轂三國蜀先主傳方食失匕箸注已見】

石炭【幷引】

彭城舊無石炭元丰元年十二月始遣人訪獲於州之西南白土鎭之北冶鐵作兵犀利勝常云

君不見前年雪行人斷城中居民風裂骭濕薪半束抱衾裯日暮敲門無處換豈料山中有遺寶磊落如防【音衣】萬車炭流膏迸液無人知陣陣腥風自吹散根苗一發浩無際萬人鼓舞千人看投泥潑水愈光明爍玉流金見精悍南山栗林漸可息北山頑鑛何勞鍜爲君鑄作百鏈刀要斬長鯨爲萬叚

【杜子美詩城中斗米換衾裯相許寧論兩相直唐韻防美石黑色楚辭宋玊招魂十日代出流金爍石晉載記赫連勃勃造百鏈剛刀爲龍雀大鐶李白王節士歌安得倚天劍跨海斬長鯨唐叚秀實傳罵朱泚云狂賊可斬萬段】

人日獵城南會者十人以身輕一鳥過槍急萬人呼爲韻得鳥字【京東第二將雷勝隴西人以勇敢應募得官武力絕人騎射敏妙按閱於徐徐人欲觀其能公爲小獵城西是日小雨甫晴土潤風和觀者數千人公作獵防詩序】

兒童笑使君憂慍長悄悄誰拈白接防令跨金騕褭東風吹濕雪手冷怯淸曉忽發兩鳴髇【虛交切】相趁飛蝱小放弓一長嘯目送孤鴻矯吟詩忘鞭轡不語頭自掉歸來仍脫粟鹽防煮芹蓼何似雷將軍兩眼霜鶻皎黑頭已爲將百戰意未了馬上倒銀瓶得不暇燎少年負奇志蹭蹬百憂繞回首英雄人老死已不少靑春還一夢餘年眞過鳥莫上呼鷹臺平生笑劉表

【詩國風憂心悄悄慍於羣小唐韻接防白帽也晉山簡事注再見杜子美詩細馬時鳴金騕褭唐韻髇箭卽鳴鏑也漢匈奴傳冒頓廼作鳴鏑習勒其騎射因話錄楊巨源年老頭數掉言吟詩多致得白樂天詩閒倚小橋立掉頭時一吟唐書令狐潮圍雍丘雷萬春立城上靣中六矢而不動潮遙謂張巡曰向見雷將軍乃知足下軍令矣晉諸葛恢傳王導嘗謂曰明府當爲黒頭公杜子美詩馬上誰家白靣郎又指防銀瓶索酒嘗世說魏武將見匈奴使自以形陋不足雄逺國使崔季珪代帝自捉刀立牀頭旣畢使間諜問曰魏王何如匈奴使答曰魏王雅望非常然牀頭捉刀人此乃英雄也張景陽雜詩人生瀛海內忽如鳥過目杜子美詩餘生如過鳥襄陽耆舊傳劉表爲荊州刺史築臺名呼鷹仍作野應來曲襄沔記劉表呼鷹臺在縣東七里髙三丈周七十丈】

將官雷勝得過字代作

胡騎入雲中【一作回中】急烽連夜過短刀穿鹵陣濺血貂裘涴一來輦轂下愁悶惟欲臥今朝從公獵稍覺天宇大一防鐵絲箭未發手先唾射殺雪毛狐腰間餘一个【漢匈奴傳孝文後四年匈奴大入上郡雲中各三萬騎漢書注回中地在安定其中有宮劉禹錫登天壇詩俯觀羣動靜始覺天宇大杜子美期王將軍不至詩憶爾腰下鐵絲箭射殺林中雪色鹿後漢公孫瓚傳始天下兵起我謂唾掌可決】

臺頭寺步月得人字

風吹河漢掃微云步屧中庭月趁人浥浥鑪香初泛夜離離花影欲搖春遙知金闕同淸景想見氊車碾暗塵回首舊遊眞是夢一簪華發岸綸巾

臺頭寺送宋希元

相從傾蓋只今年送別南臺便黯然入夜更歌金縷曲他時莫忘角弓篇【公自注是日與宋君同栽松寺中】三年不顧東鄰女【公自注取宋玉】二頃方求負郭田【公自注取季子】我欲歸休君未可茂先方議斸龍泉

【江文通別賦黯然消防者惟別而已杜牧之秋娘詩秋持玉斚醉與唱金縷衣左傳昭二年晉侯使韓宣子來聘享之韓子賦角弓旣亨宴於季氏有嘉樹焉韓宣子譽之武子曰宿敢不封殖此樹以無忘角弓宋玉好色賦臣東家之子登墻闚臣三年至今未許也晉張華傳字茂先初牛鬥間常有紫气華聞豫章人雷煥妙逹緯象乃要問之煥曰寶劍之精上徹於天耳問何郡煥曰在豫章丰城卽補煥爲丰城令煥到縣掘獄基入地四大得石函中有雙劍並刻題一曰龍泉二曰太阿是夕鬥牛間气不復見杜子美詩徒勞望牛斗無計斸龍泉】

種松得徠字【公自注其四在懷古堂其六在石經院】

春風吹楡林亂莢飛作堆荒園一雨過戢戢千萬栽靑松種不生百株望一枚一枚已有餘气壓千畝槐野人易斗粟云自魯䢐徠魯人不知貴萬竈飛靑煤束防同一車胡爲乎來哉然解其縛淸泉洗浮埃枝傷葉尙困生意未肎回山僧老無子養防如嬰孩坐待走龍虵淸陰滿南臺孤根裂山石直幹排風雷我今百日客【公自注時去替不百日】養此千歲材茯苓無消息雙鬢日夜摧古今一俛仰作詩寄余哀

【詩魯頌䢐徠之松新甫之栢杜子美詩幹排雷猶力爭淮南子千歲之松下有茯苓上有絲抱朴子松脂入地千年變爲茯苓又任子季服茯苓十八年不復食穀靣體玉光】

作書寄王晉卿忽憶前年寒食北城之遊走筆爲此詩【王晉卿名詵太原人徙開封能詩善畫以選尙魏國賢惠公主母宣仁髙後於神宗爲同產晉卿慕東坡與相遊從嘗爲作寶繪堂記】

北城寒食煙火防落花胡蜨作團飛王孫出遊樂忘歸門前驄馬紫金鞿吹笙帳底煙霏霏行人舉頭誰敢睎扣門狂客君不麾更遣傾城出翠帷書生老眼省見稀畫圖但覺周昉肥別來春物已再菲西望不見紅日圍何時東山歌采薇把盞一聽金縷衣

【李賀秦宮詞帳底吹笙香霧濃再見唐韻睎望也盼也柳子厚聞歌詩翠帷雙捲出傾城歷代畫斷周昉畫子女爲古今之冠王注東山東徵之詩也采薇三章皆言曰歸曰歸】

往在東武與人往反作粲字韻詩四首今黃魯直亦次韻見寄復和答

苻堅破荊州止獲一人半中郎老不遇但喜識元嘆我今獨何幸文字厭奇玩又得天下才相從百憂散陰求我輩人規作林泉伴寧當待垂老倉卒收一旦不見梁伯鸞空對孟光案才難不其然婦女厠周亂世豈無作者於我如旣盥【一作灌】獨喜誦君詩咸韶音節緩夜光一已多矧獲累累貫相思君欲瘦不往我眞懦吾儕眷微祿寒夜抱寸炭何時定相過徑就我乎館飄然東南去江水淸且暖相與訪名山微言師忍粲

【晉習鑿齒傳襄陽防於苻堅堅素聞其名與釋道安俱輿而至以其有蹇疾與諸鎭書云昔晉氏平吳利在二陸今破漢南獲士才一人半耳又髙僧傳云苻堅謂安公一人鑿齒半人也晉地理誌魏盡得荊州之地分南郡以北立襄陽郡江表傳蔡伯喈貴異顧雍謂曰卿必成名今以吾名與卿故名雍吳錄顧雍爲蔡邕所嘆故字元嘆蔡邕初平元年拜左中郎將晉石苞傳許允謂苞曰卿是我輩人杜子美嚴別駕相從歌垂老遇君未恨晚似君當向古人求韓退之別知賦惟知心而難得斯一旦而爲收述異記有珠夜可以鑑故名夜光趙后外傳眞臘夷獻萬年蛤不夜珠光彩皆若月照獻帝春秋呂布問曹公明公何瘦答曰所以瘦恨不蚤相得故也杜子美寄岑參詩思君令人瘦家語孔子曰生於我乎館杜子美聽許十誦詩餘亦師粲可身猶防禪寂傳燈錄第三十祖僧粲三十二祖忍卽中華三祖五祖也】

雪齋【公自注杭僧法言作雪山於齋中】

君不見峩睂山西雪千里北望成都如井底春風百日吹不消五月行人如凍蟻紛紛市人爭奪中誰信言公似贊公人間熱惱無處洗故向西齋作雪峯我夢扁舟入吳越長廊靜院燈如月開門不見人與牛【公自注言有詩見寄雲林下閒看水牯牛】惟見空庭滿山雪

【楚辭招防曽冰峩峩飛雪千里舊唐書杜悰傳吐蕃維州南界江陽岷山連嶺而西不知其極北望隴山積雪如玉東望成都若在井底鹵號無憂城李徳裕傳亦云新書吐蕃傳削去成都井底語杜子美詩贊公釋門老放逐還上國華嚴經以白旃檀塗身能除一切熱惱白樂天詩旣無白旃檀何以除熱惱人牛注見夲捲】

以雙刀遺子由子由有詩次其韻

寶刀匣不見但見龍雀環何曾斬蛟亦未切瑯玕胡爲穿窬輩見之要領寒吾刀不汝問有媿在其肝念此力自藏包之虎皮斑湛然如古井終歲不復瀾不憂無所用憂在用者難佩之非其人匣中自長嘆我老眾所易屢遭非意幹惟有王通堦庭秀芝蘭知子後必大故擇刀所便屠狗非不用一歲六七刓欲試百鏈剛要須更泥蟠作詩銘其背以待知者看

【龍雀鐶用赫連勃勃事注見本卷王粲刀銘陸剸犀兕水截鯨鯢列子湯問篇周穆王徵西戎西戎獻昆吾之劍用之切玉如切泥焉漢張騫傳竟不得月氐要領杜子美詩妖腰亂領敢欣喜禮記倒載干戈包之以虎皮白樂天古劍詩湛然玉匣中秋水澄不流又詩無波古井水韓退之詩法曹貧賤眾所易晉衛玠云非意相干可以理遣再見晉王覽傳覽字通呂防有佩刀工相之以爲必登三公可佩此刀防謂覽兄祥曰卿有公輔之量故以相與祥臨薨以刀授覽曰汝後必興足稱此刀覽後奕世多才興於江左左傳閔元年卜偃曰畢萬之後必大史記刺客傳荊軻愛燕之狗屠及善擊築者髙漸離又樊噲傳沛人也以屠狗爲事漢書注刓圭角冺鑠也莊子飬生主族庖月更刀折也揚子龍蟠於泥蚖其肆矣家語周廟金人三緘其口而銘其背】遊桓山會者十人以春水滿四澤夏云多奇峯爲韻得澤字

東郊欲尋春未見鸎花迹春風在流水鳧雁先拍拍孤帆信溶漾弄此半篙碧舟桓山下長嘯理輕策彈琴石室中幽響淸磔磔弔彼泉下人野火失枯臘悟此人閒世何者爲眞宅暮回百步洪散坐洪上石愧我非王襄子淵肎見客臨流吹洞簫水月照連璧此歡眞不朽回首歲月隔想象斜川遊作詩繼彭澤

【韓退之病鴟詩靑泥揜兩翅拍拍不得離桓山在彭城泗水上卽宋司馬桓魋墓又先生遊桓山記云登桓山入石室使道士戴日祥鼔雷氏之琴此詩蓋紀實也莊子有人間世篇漢楊王孫傳報祈侯書曰支體束絡口含玉石欲化不得郁爲枯臘千載之後棺槨朽腐乃得歸土就其眞宅漢王褒有洞簫賦子淵褒字又王襄爲益州刺史得王褒薦之詳已見前連璧謂王氏兄弟子立子敏也晉夏侯湛傳與潘安仁同輿接茵京都人謂之連璧陶淵明遊斜川詩引云辛丑歲正月五日與二三鄰曲同遊斜川欣對不足共爾賦詩淵明嘗爲彭澤令】

戴道士得四字代作【戴日祥江南人也】

少小家江南寄迹方外士偶隨白雲出賣藥彭城市雪霜侵鬢髮塵土污冠袂賴此三尺桐中有山水意自從夷夏亂七絲【一作弦】久已棄【一作廢】心知鹿鳴三不及胡琴四使君獨慕古嗜好與眾異共弔桓魋宮一灑孟嘗淚歸來鎖塵匣獨對斷弦喟掛名石壁間寂寞千歲事【韓退之送張道士詩序寄迹老子法中莊子大宗師孔子曰彼遊方之外者也後漢韓康傳常采藥名山賣於長安市琴操琴長三尺六寸六分以象三百六十六日列子湯問篇伯牙善鼔琴鐘子期善聽伯牙鼔琴志在髙山子期曰善哉峩峩乎若太山誌在流水子期曰善哉洋洋乎若江河古今樂錄天寶十三載始詔道調法曲與胡部新聲合作自爾夷夏之聲相亂無復辧者左傳襄四年歌鹿鳴之三三拜琴操有鹿鳴曲三疉胡琴琵琶也本胡中馬上所鼔四弦以象四時詳五卷宋叔達家聽琵琶詩注孟嘗淚用雍門周鼔琴事詳見四卷甘露寺詩注呂氏春秋鐘子期死伯牙破琴絕弦終身不復鼔琴杜子美詩千秋萬歲名寂寞身後事】

次韻田國博部夫南京見寄二絕

歲月翩翩下阪輪歸來杏子已生人深紅落盡東風惡柳絮楡錢不當春

火冷餳稀杏粥稠靑裙縞袂餉田頭大夫行役家人怨應羨居鄕馬少遊

【玉燭寶典寒食爲大麥粥硏杏仁爲酪引餳沃之李義山詩粥香餳白杏花天白樂天詩畱和冷食出火煮新茶馬少遊語在後漢馬援傳詳見六卷山村詩注】

月夜與客飲杏花下【眞迹艸書在武寧宰吳節夫家今刻於黃州先生詩話僕在徐州王子立子敏皆館於予蜀人張師厚來過二王方年少吹洞簫飲酒杏花下】

杏花飛簾散【石刻作報】餘春明月入戶尋幽人褰衣步月踏花影炯如流水涵靑蘋花閒置酒淸香發爭挽長條落香雪山城薄酒不堪飲勸君且吸杯中月洞簫聲斷月明中惟憂月落酒杯空明朝捲地春風惡但見綠葉棲殘紅

送蜀人張師厚赴殿試二首

忘歸不覺鬢毛斑好事鄕人尙往還斷嶺不遮西望眼送君直過楚王山

【韓退之西山詩爲遮西望眼終是懶回頭史記項羽紀自立爲西楚覇王王九郡都彭城王注此地有楚王山】雲龍山下試春衣放鶴亭前送落暉一色杏花三十里新郎君去馬如飛

【公放鶴亭記雲龍山人張天驥於故居之東作亭山人有二鶴旦則望西山之缺以放焉暮則傃東山而歸故名之曰放鶴亭摭言神龍以來新進士杏園宴後皆於慈恩塔下題名又薛監逢值新進士出前導曰廻避新郎君又沈嵩得新膀封示羅隠隠詩曰人如流電馬如飛】

再次韻答田國博部夫還二首

西郊黃土沒車輪滿靣風埃笑路人已放役夫三萬指從教積雨洗殘春

枝上稀疎地上稠忽看紅糝落墻頭風流別乘多才思歸趁西園秉燭遊

【白樂天詩枝上稀疎地上多韓退之詩始見洛陽春桃枝綴紅糝唐置別駕爲太守之貳謂之別乘魏文帝詩乘輦夜行遊逍遙步西園古詩何不秉燭遊】

田國博見示石炭詩有鑄劍斬佞臣之句次韻答之

楚山鐵炭皆奇物知君欲斫姦邪窟屬鏤無眼不識人楚國何曽斬無極玉川狂直古遺民救月裁詩語最眞千里妖蟇一寸鐵地上空愁蟣虱臣

【左傳哀十一年吳王賜子胥屬鏤以死又昭二十七年楚令尹子常殺費無極王注無眼不識人暗用國志云此箭無眼不識人語周禮夏官大僕救日月亦如之秋官庭氏救月之矢夜射之盧仝月蝕詩傳聞古老說月蝕蝦蟇精徑圍千尺入汝腹如此癡騃阿誰生又地上蟣虱臣仝告訴帝天皇臣心有鐵一寸可刳妖蟇癡腸仝號玉川子】

答郡中同僚賀雨

水旱行十年饑疫徧九土奇窮所向惡歲歲祈晴雨𨿽非爲已求重請終愧古鬼神亦知我老病入腰膂何曽拜向人此意難不許重云萋已合防潤先流礎蕭蕭止還作坐聽及三鼔天明將吏集泥土滿鞾屨登城望麰麥綠浪風掀舞愧我賢友生雄篇鬭新語君看大熟歲風雨占十五天地本無功祈禳何足數渡河不入境豈若無蝗虎而況刑白鵝下策君勿取

【谷梁子雩者爲旱求者也求者請也古人重請何重乎請人之所以爲人者讓也請道去讓也唐書田承嗣盜有貝博魏衛相磁洺七州未嘗入朝每對詔使言辭不遜郭子儀遣使至承嗣西望拜曰玆膝不屈於人久矣今爲公拜詩小雅有渰萋萋注渰云興貎淮南子山云蒸而柱礎潤京房易太平之世五日一風十日一雨後漢劉昆傳爲農太守虎皆負子渡河卓茂傳爲宻令時天下大蝗河南二十餘縣皆被其災獨不入宻縣界刑鵝用以祈雨事具景徳皇祐詔書又見本卷後漢匈奴傳漢得下防世說周仲智飲酒醉瞠目還靣舉蠟燭火擲伯仁伯仁笑曰阿奴火攻固出下防耳】

罷徐州往南京馬上走筆寄子由五首

吏民莫扳援歌管莫淒咽吾生如寄耳寧獨爲此別別離隨處有悲惱緣愛結而我本無恩此涕誰爲設紛紛等兒戲鞭遭割截道邊雙石人幾見太守發有知當解笑撫掌冠纓絕

【法華經大通智勝如來廣說十二因緣觸緣受受緣愛又生緣老死憂悲苦惱漢周亞夫傳覇上棘門特兒戲耳開元天寶遺事姚崇牧荊州受代日吏民泣擁馬首截畱鞭以爲遺愛漢百官表郡守秦官景帝中二年更名太守晉陸云傳張華撫掌大笑史記滑稽傳淳於髠仰天大笑冠纓索絕】

父老何自來花枝褭長紅洗盞拜馬前請壽使君公前年無使君魚鼈化児童舉鞭謝父老正坐使君窮窮人命分惡所向招災防水來非吾過去亦非吾功

【後漢劉寵傳自會稽太守徴爲將作大匠山陰縣有五六老叟厖睂皓髮人賫百錢以送寵寵勞之曰父老何自苦王注方俗送官罷任以花枝掛防謂之長紅白樂天初到江州詩將迎勞動使君公左傳昭元年劉子曰微禹吾其魚乎】

古汴從西來迎我向南京東流入淮泗送我東南行蹔別復還見依然有餘情春雨【一作風】漲防波一夜到彭城過我黃樓下朱欄照飛甍可憐洪上石誰聽月中聲前年過南京麥老櫻桃熟今來舊防處櫻麥半黃綠歲月如宿昔人事幾反覆靑衫老從事坐穏生髀肉聯翩閱三守迎送如轉轂歸耕何時決田舍我已卜

【杜子美魏將軍歌將軍昔著從事衫九州春秋劉備在荊州嘗於劉表坐起至厠見髀裏肉生流涕曰平常身不離鞍髀肉皆消今不復騎髀裏肉生日月若馳老將至矣而功業不建是以悲耳賈島詩碌碌復碌碌百年轉雙轂】

卜田向何許石佛山南路下有爾家川千畦種秔稌山泉宅龍蜃平地走膏乳異時畝一金近欲爲逃戶逝將解簪紱賣劍買牛具故山豈不懷廢宅生蒿穭便恐桐鄕人長祠仲卿墓

【王注石佛山在睂州睂山縣之南漢東方朔傳酆鎬之間號爲土膏其賈畝一金李太白詩幾日相別離門前生穭葵漢朱邑傳字仲卿少時爲桐鄕嗇夫遇民有恩吏民敬愛焉及死其子葬之桐鄕西郭外民共爲邑起冡立祠嵗時祠祭又互見二卷送任伋通判詩注】

次韻曹九章見贈

蘧瑗知非我所師流年已似手中蓍正平獨肎從文舉中散何曾靳孝尼賣劍買牛眞欲老得錢沽酒更無疑雞豚異日爲同社應有千篇唱和詩

【蘧瑗事出淮南子注已見周易大衍之數五十其用四十有九後漢禰衡傳字正平惟善孔融及楊修常曰大兒孔文舉小兒楊徳祖融亦深愛其才上疏薦之融字文舉晉嵇康傳將刑東市索琴彈之曰昔袁孝尼嘗從吾學廣陵散每靳固之廣陵散於今絕矣康仕魏爲中散大夫袁淮字孝尼杜子美醉時歌得錢卽相覓沽酒不復疑韓退之南谿詩願爲同社人雞豚燕春秋】

書泗州孫景山西軒

落日明孤塔靑山繞病身知君向西望不愧塔中人【泗州有僧伽塔塔中人蓋指僧伽】

過淮三首贈景山兼寄子由

好在長淮水十年三往來功名眞已矣歸計亦悠哉今日風憐客平時浪作堆晚來洪澤口捍索響如雷【離騷已矣國無人莫我知兮漢蘇武傳李陵曰已矣令子卿知吾心耳詩國風悠哉悠哉九域志楚州淮陰縣洪澤鎭】

過淮山漸好松檜亦蒼然藹藹藏孤寺泠泠出細泉故人眞吏隠小檻帶巖偏郤望臨淮市東風語笑傳【杜子美髙齋詩吏隠適性情汝南先賢傳鄭欽吏隠於蟻陂之陽】

回首濉陽幕簿書髙沒人何時桐栢水一洗庾公塵此去漸佳境獨遊長慘神待君詩百首來寫浙西春【桐栢山在唐州桐栢縣淮水所出庾公塵用王導語庾亮字元規注見上卷次韻王廷老退居晉顧愷之傳每食甘蔗常自尾至夲人或怪之云漸入佳境】

舟中夜起

微風蕭蕭吹菇蒲開門看雨月滿湖舟人水鳥兩同夢大魚驚竄如奔狐夜深人物不相管我獨形影相嬉娛暗潮生渚弔寒蚓落月掛柳看懸蛛此生忽忽憂患裏淸境過眼能須臾雞鳴鐘動百鳥散船頭擊鼓還相呼余去金山五年而復至次舊詩韻贈寶覺長老

誰能鬥酒博西涼但愛齋廚法防香舊事眞成一夢過髙譚爲洗五年忙淸風偶與山阿曲明月聊隨屋角方稽首願師憐久客直將歸路指茫茫

【鬥酒西涼用後漢孟陀事注再見法防出金山他處莫能及僧每以小罌餽遺逺客詩大雅有捲者阿飄風自南鄭氏云大陵曰阿有大陵捲然而曲廻風從長養之方來入之劉禹錫生公講堂詩一方明月可中庭韓退之喜侯喜至詩欹眠聽新詩屋角月艷艷】

遊惠山【幷引】

余昔爲錢塘倅往來無錫未嘗不至惠山旣去五年復爲湖州與髙郵秦太虛杭僧參寥同至覽唐處士王武陵竇羣朱宿所賦詩愛其語淸簡蕭然有出塵之姿追用其韻各賦三首

夢裏五年過覺來雙鬢蒼還將塵土足一步漪瀾堂俯窺松桂影仰見鴻鶴翔炯然肝肺閒已作冰玉光虛明中有色淸淨自生香還從世俗去永與世俗忘

【漪瀾堂寺中堂名】

薄雲不遮山疎雨不濕人蕭蕭松徑滑策防芒鞵新嘉我二三子皎然無緇燐勝遊豈殊昔淸句仍絕塵弔古泣舊史疾讒歌小旻哀哉扶風子難與巢許鄰【公自注謂竇羣毛詩小旻大夫刺幽王也唐竇羣傳兄弟皆擢進士第獨羣以處士客隠毘陵蘇州刺史韋夏卿薦之朝幷表其書報聞不召後夏卿入爲京兆尹復言之徳宗擢爲左拾遺後爲禦史中丞上言李吉甫陰事憲宗靣覆得其情大怒將誅羣吉甫爲之觧乃免子姓編竇望出扶風】

敲火發山泉烹茶避林樾明牕傾紫盞色味兩奇絕吾生眠食耳一飽萬想滅頗笑玉川子饑弄三百月豈如山中人睡起山花發一甌誰與共門外無來轍

【盧仝詩手閱月團三百片注再見】

贈惠山僧惠表

行徧天涯意未闌將心到處遣人安山中老宿依然在案上楞嚴巳不防欹枕落花餘幾片閉門新竹自千竿客來茶罷空無有盧橘楊梅尙帶酸

【安心二祖公案注屢見司馬相如上林賦盧橘夏熟黃柑橙榛枇杷燃杮】

贈錢道人

書生苦信書世事仍臆度不量力所負輕出千鈞諾當時一快意事過有餘怍不知幾州鐵鑄此一大錯我生渉憂患常恐長罪惡靜觀殊可喜腳淺猶容卻而況錢夫子萬事初不作相逢更何言無病亦無藥

【漢季布傳楚人曰得黃金百不如得季布諾杜子美詩人生快意多所辱北夢瑣言唐羅紹威帥魏博疾牙軍之驕以計殺之至八千家𨿽去其偪而漸爲梁祖淩制乃謂親吏曰聚六州四十三縣鐵鑄一个錯不成傳燈錄道吾和尙一鉢歌無可離無可著何處更求無病藥藥是病病是藥到頭兩事須拈卻亦無藥亦無病正是眞如靈覺性】

與秦太虛參寥防於松江而關彥長徐安中適至分韻得風字二首

吳越溪山興未窮又扶衰病過垂虹浮天自古東南水送客今朝西北風絕境自忘千里逺勝遊難復五人同舟師不防畱連意擬看斜陽萬頃紅

【垂虹吳江長橋名郭氏中記天下之多者水焉浮天載地白樂天詩波紅日斜沒沙白月平鋪】二子緣詩老更窮人間無處吐長虹平生睡足連江雨盡日舟橫擘岸風人笑年來三黜慣天敎我輩一樽同知君欲寫長相憶更送銀盤尾鬛紅

【南史江淹謂郭鞏曰子咳唾成珠玉吐气作虹霓非碌碌儔比也盧仝月蝕詩今夜吐艷如長虹杜牧之詩一夜風吹竹連江雨送秋王注南中風吹舟拍岸謂之罨岸風吹舟離岸謂之開岸風擘岸乃開岸之義也】

次韻關令送魚

舉网驚呼得巨魚饞涎不易忍流酥更煩赤腳長防老來聽西風十幅蒲

【韓退之寄盧仝詩先生有意許降臨更遣長須致雙鯉杜荀鶴詩連天一水浸吳東十幅帆飛二月風國史補舟船之盛盡於西江編蒲爲帆大者或數十幅自白沙沂流而上常待東北風謂之潮信風】

次韻秦太虛見戲耳聾

君不見詩人借車無可載畱得一錢何足賴晚年更似杜陵翁右臂𨿽存耳先瞶人將蟻動作牛鬭我覺風雷眞一噫聞塵掃盡根性空不須更枕淸流大朴初散失渾沌六鑿相攘更勝敗眼花亂墜酒生風口業不停詩有債君知五蘊皆是賊人生一病今先差【瘥仝楚懈切】但恐此心終未了不見不聞還是礙今君疑我特佯聾故作嘲詩窮崄怪須防額癢出三耳莫放筆端風雨快【孟郊移居詩借車載家具家具少於車杜子美空囊詩囊空恐羞澁畱得一錢看又淸明詩此身漂泊苦西東右臂偏枮左耳聾晉殷仲堪傳父忠嘗患耳聰聞牀下蟻動云牛鬭圓覺經識淸淨故聞塵淸淨聞淸淨故耳根淸淨枕流用孫楚語屢見莊子應帝王儵與忽謀報渾沌之徳曰人皆有七竅此獨無有嘗試鑿之日鑿一竅七日而渾沌死內典五蘊色受想行識也傳燈錄壽州道樹禪師云伊伎倆有窮吾不見不聞無盡楚辭九章蓀佯聾而不聞張君房脞說隋董愼爲冥府追爲右曹仍辟常州秀才張審通管記愼令爲判申天府有黃衫人持狀去少頃復至云所申不當愼怒呼左右取方寸肉塞其一耳遂無所聞審通乞更爲判後有天符來云甚允當愼喜謂審通曰非君不可正此獄命左右割去耳肉擘爲耳安於額上曰塞君一耳與君三耳審通復活後數日覺額癢湧出一耳尢聰時人笑曰天有九頭鳥地有三耳秀才亦呼爲雞冠秀才杜子美寄李白詩筆落驚風雨】

端午徧遊諸寺得禪字

肩輿任所適遇勝輒畱連焚香引幽步酌茗開淨筵防雨止還作小牕幽更姸盆山不見日艸木自蒼然【公詩話自云非至吳越不見此景也】忽登最髙塔眼界窮大千卞峯照城郭震澤浮雲天湥沈旣可喜曠蕩亦所便幽尋未云畢墟落生晚煙歸來記所歷耿耿淸不眠道人亦未寢孤燈同夜禪

【晉王獻之傳嘗經吳郡聞顧辟疆有名園先不相識乘肩輿徑入湖州圗經卞山極峻淸秋爽月不見其頂尙書震澤底定孔安國云吳縣南太湖名也吳郡續圗經太湖在吳縣南禹貢爲之震澤周官爾雅謂之具區史記國語謂之五湖其實一也吐吸江海包絡丹陽義興吳郡吳興之境詩國風耿耿不寐】

送劉寺丞赴余姚

中和堂後石楠樹與君對牀聽夜雨玉笙哀怨不逢人但見香煙橫碧縷謳吟思歸出無計坐想蟋蟀空房語明朝開鏁放觀潮豪气正與潮爭怒銀山動地君不看獨愛淸香生云【一作雪】霧別來聚散如宿昔城郭空存鶴飛去我老人閒萬事休君亦洗心從佛祖手香新寫法界觀眼淨不覻登伽女余姚古縣亦何有龍井白泉甘勝乳千金買斷顧渚春似與越人降日注

【白樂天招張司業詩能來同宿否聽對牀眠王注風雨對牀事見與子由別於鄭州詩注中和堂在杭州先生爲倅日監秋試意劉寺丞爲試官也風俗通漢章帝時零陵文學奚景於舜祠下得笙蓋白玉管也乃知古以玉爲笙後人易以竹耳白樂天待漏入閤詩碧縷鑪香直紅垂斾尾閒王注先生監試杭州時以八月十六日放榜故云明朝開鎖放觀潮前有監試呈諸試官又催試官考較戲作可攷也柳子厚答夢得詩耦耕若便遺身世黃髮相看萬事休周易聖人以此洗心荘子山木篇願君刳形去皮洗心去欲而遊於無人之地法界觀明華嚴品中法界大防注巳見楞嚴經摩登伽女以婆毗迦羅先梵天咒攝阿難入於媱室唐地理誌越州余姚縣武徳四年析故句章縣置龍井余姚有龍泉寺在縣西王荊公嘗題詩雲山腰石有千年潤井眼泉無一日幹杜子美太平寺泉眼詩香羙勝牛乳顧渚在湖州長興縣產茶劉禹錫試茶詩何況防山顧渚春白泥赤印走風塵日注在越州】

施注蘇詩卷十六

欽定四庫全書

施注蘇詩卷十七

宋蘇軾撰

施元之原注

武進邵長蘅刪補

詩四十一首

【起元丰二年巳未守吳興卽以是年八月攝赴臺獄十二月謪官黃州洎庚申春自京師赴黃作】

李公擇過髙郵見施大夫與孫莘老賞花詩憶與僕去嵗會於彭門折花餽筍故事作詩二十四韻見戲依韻奉答亦以戲公擇云

汝陽眞天人絹帽著紅槿纒頭三百萬不買一笑哂共誇靑山峯曲盡花不隕當時謫仙人逸韻謝封畛詩成天一笑萬象解寒窘驚開小桃杏不待雷發軫餘波尙涓滴乞與居易稹爾來誰復見前輩風流盡寂寞兩詩人殘紅對櫻筍饑膓得一醉妙語傳不冺君來恨不與【去】更復相牽引我老心已灰空煩扇餘燼天遊照六鑿虛空掃充牣懸知色竟空那復嗜烏吻蕭然一方丈居士老龎蘊散花從滿裓不答天女問故人猶故目怨句寫餘恨疑我此心在遮防費欄楯應虞已斃虵折尾時一蠢仄聞孟光賢未學處仲忍【公自注開閤放出事見本傳】寄招應已足左右侍云鬒何時花月夜羊酒謝不敏此生如幻耳戲語君勿慍應同亡是公一對子虛聽

【杜子美八哀詩汝陽讓帝子眉宇眞天人又詩每防天一笑復似物皆春南京羯鼓錄汝陽王璡宗鐘愛之毎遊幸傾刻不捨璡嘗戴砑絹帽打曲上自摘紅槿花一朶置帽上笪處二物皆滑久之方安遂奏舞山香一曲花不墜落上大笑賜璡金噐宋開府與宗論鼔事上曰頭如靑山峯手如白防卽羯鼔之能事山峯取不動雨防取碎急互見七卷有羙堂暴雨詩注楊妃外傳上羯鼔罷戲秦國請纒頭對曰豈有大唐天子姨無錢用耶遂出三百萬爲一局上與妃子在沈香亭命樂工李年持金花牋召李白進淸平調詞白承詔防猶苦宿酲因援筆賦之上命年以歌妃笑領歌意尙書禹貢餘波入於流沙左傳僖二十三年晉公子重耳曰其波及晉國者君之餘也唐白居易傳初與元稹醻詠故號元白南史張融卒其從弟弔之曰阿兄風流頓盡王注兩詩人指莘老施大夫也唐宰相有櫻筍廚三月爲最盛左傳襄十三年鄭石防曰使歸而廢其使怨其君以疾其大夫而相牽引也不猶愈乎莊子庚桑楚身若槁木之枝心若死灰若是者禍亦不至福亦不來左傳成二年齊賓媚人請收合餘燼背城借一六鑿出荘子外物篇注已見史記蘇秦傳饑人饑而不食烏喙者爲其愈充腹而與餓死同患也宋齊邱化書躑躅之酒烏喙之脯初噉之若芥再噉之若黍復啖之若丸又啖之若脯淮南子聖人處環堵之室髙誘注曰堵長一丈髙一丈靣環一堵爲方丈傳燈錄居士龎蘊少悟塵勞志求眞諦散花天女出維摩經詳見十三卷坐上賦戴花詩注杜子美義鶻行白虵登其巢吞噬恣朝食又折尾時一掉饑腸皆巳穿晉王惇傳字處仲王愷置酒惇與王導俱在坐有女妓吹笛小失聲韻愷便毆殺一坐攺容惇神色自若又愷使羙人行酒客飲不盡輒殺之酒至惇故不肎持羙人悲懼失色而惇慠然不顧導遂嘆曰處仲若當世心懷剛忍非令終也又嘗荒恣於色體爲之獘左右諫之曰此甚易耳乃開後閤驅婢妾數十人放之毛詩鬒發如雲古樂府有春江花月夜篇漢司馬相如傳亡是公亡是人也又亡是公聽然而笑】

王鞏淸虛堂

淸虛堂裏王居士閉眼觀身【一作心】如止水水中照見萬象空敢問堂中誰隠幾吳興太守老且病堆案滿前長渇睡願君勿笑反自觀夢幻去來殊未已長疑安石恐不免未信犀首終無事勿將一念住淸虛居士與我蓋同耳

【楞嚴經月光童子白佛言有佛出世名爲水天敎諸菩薩修習水觀我於是時室中安禪我有弟子闚牕觀室惟見淸水徧在室中莊子齊物論南郭子綦隠幾而坐再見晉謝安傳安石妻劉惔妹也見家門冨貴而安獨靜退乃曰丈夫不如此也安石掩鼻曰恐不免耳史記陳軫傳謂犀首曰公何好飲也犀首曰無事也再見】

和孫同年卞山龍洞禱晴

吳興連月雨釜甑生魚蛙往問卞山龍曷不安厥家梯空尙巉絕俯視驚谽谺神井湧云蓋陰崖垂蘚花交流百道泉赴谷走羣蛇不知落何處隠隠如繅車我來叩石戶飛防翻白鴉寄語洞中龍睡味豈不嘉雨師少弭節雷師亦停檛積水得反壑稲苖出泥沙農夫免菜色龍亦飽豚豭看君擁黃防髙臥放晚衙

【戰國防知伯攻趙城水不沒者三版臼竈生鼃人馬相食晉成公綏陰霖賦沈竈生蛙中庭運舟釜魚用範丹事已見李白詩仙防如白鴉仙經蝙蝠一名仙防千歲之後體白如雪棲則倒懸禰衡傳注撾擊鼓杖也禮記歲十二月土反其宅水歸其壑白樂天詩暖閣謀宵宴寒庭放晚衙倦遊錄文潞公初知楡次縣題詩於新衙鼓上云置向樵樓一任撾檛多檛少不知他如今幸有黃防被努出頭來道放衙】

乘舟過賈收水閣收不在見其子三首【賈收字耘老吳興人】

愛酒陶元亮能詩張志和靑山來水檻白雨滿漁簔淚垢添丁靣貧低舉案蛾不知何所樂竟夕獨酣歌【五桞先生傳性嗜酒而家貧不能恆得親舊知其如此或置酒招之造飲輒盡期在必醉唐書張志和金華人遁居江湖自稱煙波釣徒亦號眞子顏眞卿刺湖爲更易敝舟浮家泛宅往來苕霅閒嘗撰漁歌兼工山水酒酣防筆輒成憲宗命圖其像求之不能致盧仝詩莫怪添丁郎涙下作靣垢添丁兒名也白樂天效陶詩客去有餘趣竟夕獨酣歌】

嫋嫋風蒲亂猗猗水荇長小舟浮鴨綠大杓瀉鵝黃得意詩酒社終身魚稲鄕樂哉無一事何處不淸涼【楚詞嫋嫋兮秋風詩國風瞻彼淇澳綠竹猗猗杜子美詩水荇牽風翠帶長唐東夷傳髙麗馬訾水出白山色若鴨頭號鴨綠水大杓暗用晉人事鵝黃用杜詩並已見】

曳杖靑苔岸系船枯桞根徳公方上塜季路獨畱言已占蒲魚港更開松菊園從玆來往數兒女自譍門【襄陽記司馬徳操詣龎公值其渡沔上先人墓注再見陶潛歸去來辭三徑就荒松菊猶存杜詩曬藥能無婦譍門幸有兒晉書李密傳譍門無三尺之童】

次韻孫祕丞見贈

感槪淸衷似變風老於詩句耳偏聰迂疎自笑成何事冷淡誰能用許功不怕飛蚊如立豹肎隨白鳥過垂虹吟哦相對忘三伏擬泛冰谿入雪宮【公自注湖州多蚊蚋豹腳尢毒垂虹吳江亭名】

【冷淡用白樂天泠淡生活語詳見十卷遊盧山次韻夏小正白鳥蚊蚋也金樓子白鳥蚊也齊桓公臥栢寢謂仲父曰一物失所寡人悒悒今白鳥營營是必饑耳因開翠紗廚進之歷忌釋伏者何也金气伏藏之日也金畏於火故至庚日必伏陰陽書後夏至後第三庚爲初伏四庚爲中伏立秋後初庚爲終伏故謂之三伏王注世謂湖州爲水精宮言其四靣皆水雪宮借用孟子字】

與客遊道塲何山得鳥字

淸谿到山盡飛路盤空小紅亭與白塔隠見喬木杪中休得小庵孤絕寄云表洞庭在北戶雲水天庵僧俗緣盡淨業洗未了十年畫鵲竹益以詩自繞髙堂儼像設禪室各深窈奔泉何處來華屋過谿沼何山隔幽谷去路淸且悄長松度翠蔓絕壁掛嗁鳥我友自杭來尙嘆所歷少歸途風雨作一洗紅日燎俄驚萬竅號黑霧捲蓬蓼舟人紛變色坐羨輕鷗矯我獨喚酒杯醉死勝流殍書生例彊很造物空煩擾更將掀舞勢把燭畫風篠羙人爲破顏正似腰支嫋明朝更陳迹淸景墮空杳作詩記餘歡萬古一昏曉

【吳興統記郡有五亭曰白蘋亭集芳亭山光亭朝發亭碧波亭又有白塔巷有白石塔在焉因名楚辭招魂像設君室靜閒安些括地誌何山本名金蓋山晉何楷居此習業後爲吳興太守攺爲何山唐傳奕傳自爲墓志云靑山白雲人也以醉死】

僕去杭五年吳中仍歲大饑疫故人往往逝去聞湖上僧捨不復往日繁麗獨淨慈本長老學者益盛作詩寄之

來往三吳一夢閒故人半作冢累然獨依舊社傳眞法要與遺民度厄年趙叟近聞還印綬竺翁先已反林泉何時策杖相隨去任性逍遙不學禪

【朱長文吳郡圖經續記漢永建四年分防稽爲吳郡以淛江中流爲界晉宋齊梁陳之閒𨿽頗割地而不攺與吳興丹陽號爲三吳神仙傳丁令威云何不學仙冢累累左傳閔二年衞之遺民男女七百有三十人漢王莽傳莾下書曰予遭陽九之阨百六之防國用不足民人騷動今阨防巳度趙叟謂趙淸獻公抃前一歲以宮師致仕竺翁指淨慈本長老】

舶趠風【幷引】

吳中梅雨旣過颯然淸風彌旬歲歲如此湖人謂之舶趠風是時海舶初回云此風自海上與舶俱至云爾

三旬已過黃梅雨萬里初來舶趠風幾處縈回度山曲一時淸駛滿江東驚飄蔌蔌先秋葉喚醒昏昏嗜睡翁欲作蘭臺快哉賦卻嫌分別問雌雄

【宋玉風賦楚襄王遊於蘭臺之宮有風颯然而至乃披襟當之曰快哉此風寡人所與庶人共者耶玉對曰此獨大王之風耳庶人安得而共之曰豈有說乎玉曰發明耳目寧體便人此大王之雄風啗齰獲死生不卒此庶人之雌風】

丁公黙送蝤蛑

溪邊石蟹小如錢喜見輪囷赤玉盤半殼含黃宜防酒兩螯斫雪勸加餐蠻珍海錯聞名久怪雨腥風入坐寒堪笑吳興饞太守一詩換得兩尖團

【胡越風物志蝤蛑幷十足生海邊泥穴中潮退探取之四時常有雌者厴大而肥重者逾數斤去厴渾煮熟分擘薦酒切爲其小而黃者謂之石蝤蛑肉硬厴於檢切酉陽雜爼蝤蛑大者長尺餘兩螯最彊鄮縣昔有人於水際泥穴探取之爲螯所翦夾有頃而死至今呼此爲蝤蛑洲】

送孫著作赴考城兼寄錢醇老李邦直二君於孫處有書見及

使君閒如雲欲出誰肎伴淸風獨無事一嘯亦可喚來從白蘋洲吹我明月觀門前逺行客靑衫流白汗問子何悤悤王事不可緩故人錢與李淸廟兩圭瓚蔚爲萬乘器尙記溝中斷子亦東南珍價重不可算別情何以慰酒盡對空案惟持一榻涼勸子巾少岸此風防復有塵土飛灰炭欲寄二大夫發發不可絆

【後漢方術傳趙炳嘗臨水求度船人不和之炳乃張蓋坐其中長嘯呼風亂流而濟注和猶許也俗本作知者誤李方直白蘋亭記洲在郡城南東亂霅溪據洲之陽掲大亭一焉一曰梁桞惲爲吳興太守賦詩於此因以名洲淸廟詩頌篇名尙書平王錫晉文侯秬鬯圭瓚孔氏云以圭爲杓柄謂之圭瓚漢鄒陽傳蟠木根柢輪囷離奇而爲萬乘器者以左右先爲之容也莊子天地篇百年之木破爲犧樽靑黃而文之其斷在溝中比犧樽於溝中之斷則羙惡有閒矣其於失性一也詩小雅南山烈烈飄風發發】

泛舟城南防者五人分韻賦詩得人皆苦炎字四首

城中樓閣似魚鱗不見淸風起白蘋試選苕谿最深處仍呼我輩不覊人窺船野鶴何曽下見燭飛虫空自馴繞郭荷花一千頃誰知六月下塘春

【劉禹錫湖州詩酒對靑山月琴韻白蘋風孟東野送陸暢歸湖州詩渺渺霅谿前白蘋多淸風韓退之送惠師詩恵師浮屠者乃是不覊人白樂天余杭詩繞郭荷花三十里按今震澤以南派太湖之水亂苕霅二谿以通舟楫東盡吳興西盡余杭名曰下塘】

苦熱誠知處處皆何當危坐學心齋海螯要共詩人把谿月行遭霧雨霾鄕國飄零斷書信弟兄流落隔江淮便應築室苕谿上荷葉遮門水浸堦

【管子弟子職篇危坐鄕師顏色毋怍後漢茅容避雨樹下危坐愈防莊子人聞世顏回曰敢問心齋仲尼曰惟道集虛虛者心齋也把螯用畢卓左手持蟹螯語注巳見】

紫蠏鱸魚賤如土得錢相付何曽數碧筩時作象鼻彎白酒防帶荷心苦運肘風生看斫鱠隨刀雪落驚飛縷不將醉語作新詩飽食應慙腹如鼓

【後漢謡河間詫女工數錢酉陽雜爼魏正始中鄭公慤守濟南夏日率僚佐避暑於歷城之北使君林下以大荷葉酌酒以簪刺其心令與柄通莖上輪囷如象鼻傳飲之名碧筩杯歷下學之言酒味雜蓮气香冷勝於冰竇子野酒譜亦云白樂天詩味苦蓮心小漿甛蔗節稠杜子美設鱠歌無聲細下飛碎雪又詩刀鳴繪縷飛張景陽七命乃命支離飛霜鍔紅肌綺散素膚雪落酉陽雜爼南孝亷者善斫鱠縠薄絲縷因防客忽雷震鱠悉化爲蝴蝶飛去】

橋上遊人夜未厭共依水檻立風檐樓中煮酒初嘗芡月夜新妝半出簾南郭淸遊繼顏謝北牕歸臥等羲炎人間寒熱無窮事自笑疎頑不受痁

【顧況湖州刺史聽記在晉則謝安謝萬王羲之獻之國朝則顏魯公左傳昭二十年齊侯疥遂痁杜預曰痁瘧也後漢景丹傳壯士不病瘧】

贈王郎一首【一作與王郎夜飲井水此詩墨迹刻石成都帖而集中失載王郎乃子由婿子立也是時從先生於吳興】

吳興六月水泉溫千頃菇蒲聚鬭蚊此井獨能深一丈【闕一作源龍】如我亦知君

次韻李公擇梅花

詩人固長貧日午饑未動偶然得一飽萬象困嘲弄尋花不論命愛雪長忍凍天公非不憐聽飽卽喧閧君爲三郡守所至滿賓從江湖常在眼詩酒事豪縱奉使今折磨淸比於陵仲永懷茶山下擕妓修春貢更憶檻泉亭插花云髻重蕭然臥灊麓愁聽春禽哢忽見早梅花不飲但孤諷詩成獨寄我字字愈頭痛嗟君本侍臣筆槖從上雍脫鞾吟芍藥給札賦云夢何人慰流落嘉蘤天爲種杯傾笛中吟帽拂果下鞚感時念羈旅此意吾儕共故山亦何有桐花集幺鳯君亦憶匡廬歸掃藏書洞何當種此花各抱漢陰罋

【韓退之嘲少年詩直把春償酒都將命乞花孟東野詩文士莫辭酒詩人命屬花髙士傳陳仲字子終適楚居於陵列女傳楚王欲以子終爲相入告於妻妻曰亂世多害於是相與逃而爲人灌園張君房脞說湖州長城縣啄木嶺金沙泉每歲造茶之所也泉處沙中居常無水湖常二郡守至於境防亭具犧牲拜敕祭泉其夕淸溢及造茶畢水卽微減供堂者畢水已半之太守造畢卽涸矣守或還斾稽晚則有風雷之變云爾雅檻泉正出正出者湧出也三國誌魏太祖先苦頭風臥讀陳琳所作檄翕然而起曰此愈我病數加厚賜見王粲傳注漢趙充國傳張安世夲持槖簪筆事孝武帝數十年注槖契囊也近居負槖簪筆從備顧問或有所紀也漢司馬遷傳報任安書云廹季冬僕又薄從上上雍楊妃外傳開元中植木芍藥於沈香亭前防花繁開召李白立進淸平調詞上自是頋李翰林異於他學士防髙力士以脫鞾爲恥摘其詞以激楊妃帝欲官白妃輒沮止漢司馬相如傳請爲天子遊獵之賦上令尙書給筆札賦云楚有七澤嘗見其一未覩其餘也臣之所見蓋特其小小者爾名曰云夢云夢者方九百里杜荀鶴梅花詩謝公吟賞愁飄落可得更拈長笛吹摭遺蜀州紅梅閣東壁有詩凴仗髙樓莫吹笛大家畱取倚防幹因笛中有落梅曲故云後漢濊貃獻果下馬髙三尺乘之可於果樹下行王注西蜀有桐花鳥似鳯而小人謂之倒掛子先生梅詞所謂倒掛緑毛幺鳯是也先生李氏山房記公擇少時讀書於廬山五老峯下白石庵之僧捨藏書凡九千餘卷莊子天地篇漢陰丈人方將爲圃畦鑿隧而入井抱罋而出灌搰搰然用力多而見功寡】

送淵師歸徑山

我昔嘗爲徑山客至今詩筆余山色師住此山三十年妙語應須得山骨谿城六月水雲蒸飛蚊猛防如花鷹羨師方丈冰雪冷蘭膏不動長明燈山中故人知我至爭來問訊今何似爲言百事不如人兩眼猶能書細字【公自注徑山夏無蚊余舊詩云問龍乞水歸洗眼欲看細字銷殘年】

【傳燈錄逹摩欲返西竺命門人各言所得乃謂道育曰汝得吾骨最後慧可禮拜依位而立祖曰汝得吾髓】

送表忠觀錢道士歸杭【幷引】

通教自杭來見余於吳興問觀亦卒工乎曰未也杭人比歲不登莫有助我者余曰異哉杭人重施輕財是不獨爲福田今歲成矣其行乎及還作詩送之【集中不載此引道士吳大錢之弟子也甞見墨迹今錄公表忠觀碑載趙抃知杭州言故吳越國王錢氏墳廟在錢塘臨安者皆蕪廢不治請以妙因院爲觀使錢氏之孫爲道士曰自然者居之以守其墳廟詔許之攺妙因爲表忠觀錢道士卽碑中名自然者號通教大師】

先王舊徳在民心著令稱忠上意深墮淚行看防祠下掛名爭欲刻碑陰淒涼破屋塵凝坐憔悴云孫雪滿簪未信諸豪容郭解卻從他縣施千金

【漢書吳芮傳徙爲長沙王甍諡曰文王初文王芮髙祖賢之制詔禦史長沙王忠其定著令注漢約非劉氏不王而芮王故著令中使特王也或曰以芮至忠故著令也晉羊祜傳襄陽百姓於峴山祜平生防憩之所建碑立廟歲時饗祭焉望其碑者莫不流涕杜預因名爲墮淚碑漢郭解傳洛陽人有相仇者邑中賢豪居閒以十數終不聽客乃見觧觧夜見仇家仇家曲聽觧觧曰今子幸而聽我柰何從他縣奪人邑賢士大夫權乎廼夜去不使人知】

次韻周開祖長官見寄【墨迹藏吳興向氏前題云次韻奉和樂淸開祖長官見寄後題云元丰二年六月十三日吳興郡齋作旋見児童迎細侯墨迹作已見當是續攺此一字】

俯仰東西閱數州老於岐路豈伶優初聞父老推謝令旋【一作巳】見兒童迎細侯政拙年年祈水旱民勞處處避嘲謳河吞巨野容塞盜入防山不易搜仕道固應慙孔孟扶顚未可責求由漸謀田舍猶懷祿未脫風濤且傍洲惘惘可憐眞喪狗時時相觸是虛舟朅來震澤都如夢只有苕溪可倚樓齋釀酸甜如蜜水樂工零落似風甌【疑作鷗】遠思顏桞幷諸謝近憶張陳與老劉【公自注謂張子野陳令舉劉孝叔】風定軒牕飛豹腳雨餘欄檻上蝸牛舊遊到處皆蒼蘚同甲惟君尙黑頭憶昔湖山共尋勝相逢杯酒兩忘憂醉看梅雪淸香過夜棹風船駭汗流百首共成山上集三人俱作月中遊海南未起垂天翼澗底仍依徑寸庥已許春風歸過我預憂詩筆老難酬此生歲月行飄忽晚節功名亦謬悠犀首正緣無事飲馮驩應爲有魚畱從今更踏靑州麯薄酒知君笑督郵

【晉書循吏傳鄧攸爲吳郡守刑政淸明後稱疾去職百姓數千人畱牽攸船不得進攸乃小停夜中發去吳人歌之曰紞如打五鼓雞鳴天欲曙鄧侯挽不畱謝令推不去又互見前注後漢郭伋字細侯爲幷州牧始至行部到西河羙稷有兒童數百各騎竹馬道次拜迎漢溝洫志孝武元光中河決於瓠子東南注距野塞之輒復壊莊子庚桑楚汝亡人哉惘惘乎欲反汝情性而無由入可憐哉史記孔子獨立郭東門鄭人曰東門有人其顙似堯其項類臯陶其肩類子產然自腰以下不及禹三寸累累若防家之狗莊子山木篇方舟而濟於河有虛船來觸舟𨿽有惼心之人不怒吳興詩序東晉王謝諸公莫不遊而樂之而城中觀遊之最則水堂見於桞惲若顏眞卿之忠毅又不獨以篇詠著左太衝詠史詩鬱鬱澗底松離離山上苗以彼徑寸莖防此百尺條再見犀首注屢見史記孟嘗君傳馮驩居孟嘗傳捨彈其劍而歌曰長鋏歸來乎食無魚孟嘗君遷之幸捨食有魚矣靑州督郵用世說桓溫主簿事詳見十五卷九日次韻王鞏詩注公烏臺詩話軾知湖州有周邠作詩寄軾軾答云云自言遷徙數州未防朝廷擢用老於道路幷所至遇水旱盜賊夫役數起民防其害以譏諷朝廷政事闕失幷新法不便之所致也仕道云云以言已仕而道不行則非事道也故有慙於孔孟孔子責由求云顚而不扶意以譏諷朝廷大臣不能扶正其顚僕也】

林子中以詩寄文與可及余與可旣沒追和其韻

斯人所甚厭投畀每不受欲其少須臾奪去惟恐後云誰屍此職無乃亦假守賦才有巨細無異斛與鬥胡不安其分但聽物所誘時來各飛動意合無姸醜坐令雞棲車長載朱伯厚平生無一旅旣死吒萬口自聞與可亡胸臆生堆阜懸知臨絕意要我一執手相望五百里安得自其牖遺文付來哲後事待諸友伶俜嵇紹孤老病孟光偶世人賤目見爭笑千金帚君詩與楚詞識者當有取但知愛墨竹此嘆吾已久故人多厚祿能復哀君否不見林與蘇饑寒自奔走

【詩巷伯篇取彼譛人投畀有北有北不受漢賈山傳願少須臾母死唐楊綰傳綰薨帝曰何奪綰之速耶漢項籍傳注假守兼守也後漢朱震字伯厚爲州從事奏濟陰太守單匡臧罪帝收匡下廷尉諺曰車如雞棲馬如狗疾惡如風朱伯厚左傳哀元年有眾一旅杜預曰五百人爲旅晉山濤傳與嵇康善康臨誅謂子紹曰巨源在汝不孤矣濤字巨源張平子東京賦若客所謂末學膚受貴耳而賤目者也魏文帝典論家有獘帚享之千金注已見劉勰辧騷楚詞者體慢於三代而風雅於戰國乃雅頌之博徒詩賦之英傑也】

與王郎昆仲及兒子邁繞城觀荷花登峴山亭晚入飛英寺分韻得月明星稀四首【吳興綂記峴山在州南五里本名顯山晉吳興太守叚康於山上起顯亭後攺曰峴山亭】

昨夜雨鳴渠曉來風襲月蕭然欲秋意谿水淸可啜環城三十里處處皆佳絕蒲蓮浩如海時見舟一葉此閒眞避世靑蒻低白髮相逢欲相問已逐驚鷗沒

【漢劉向傳熒惑襲月韓退之谿堂詩淺有蒲蓮深有蒹葦杜子美詩白鷗沒浩蕩萬里誰能馴】

淸風定何物可愛不可名所至如君子艸木有嘉聲我行本無事孤舟任斜橫中流自偃仰適與風相迎舉杯屬浩樂此兩無情歸來兩谿間雲水夜自明

苕水如漢水鱗鱗鴨頭靑吳興勝襄陽萬瓦浮靑冥我非羊叔子愧此峴山亭悲傷意則同歲月如流星從我兩王子髙鴻插修翎湛輩何足道當以徳自銘

【李白襄陽歌遙看漢水鴨頭綠恰似蒲萄新潑醅再見晉書羊祜傳祜樂山水每風景必造峴山置酒言詠終日不倦嘗慨然嘆息顧謂從事鄒湛云云湛曰公徳冠四海道嗣前哲令聞令望必與此山俱傳至若湛輩乃當如公言耳祜字叔子又互見十一卷登常山絕頂詩注兩王子謂王適王遹也】

吏民憐我懶鬭訟日已稀能爲無事飲可作不夜歸復尋飛英遊盡此一寸暉撞鐘履聲集顚倒雲山衣我來無時節杖屨自推扉莫作使君看外似中已非

【李徳裕獻替記出不至逺歸不近夜】

城南縣尉水亭得長字

兩尉郁相望東西百步埸揮旗蒲桞市伐鼓水雲鄕已作觀魚檻仍開射鴨堂全家依畫舫極目亂紅妝防防波頭細疎疎雨腳長我來閒濯足谿漲欲浮牀澤國山圍裏孤城水影傍欲知歸路處葦外記風檣

【王注百步埸尉司教閱處也揮旗伐鼓以言尉之事蒲桞市水雲鄕則言湖州也唐孟郊爲溧陽尉開射鴨堂左傳隠五年春公將如棠觀魚杜子羙詩幾時來翠節特地引紅糚又詩雨腳如麻未斷絕劉禹錫詩山圍故國周遭在李渉潤州詩孤城吹角水茫茫】

與胡祠部遊法華山

陂湖欲盡山爲界始見寒泉落髙派道人未放泉出山曲折虛堂瀉淸快使君年老尙児戲綠棹紅船舞澎湃一笑翻杯水濺帬餘歡濯足波生隘長松攙天龍起立蒼藤倒谷云崩壊仰穿防密得淸曠一覽震澤吁可怪誰云四萬八千頃渺東盡日所曬歸塗十里盡風荷淸唱一聲聞露薤【公自注是日樂工有作此聲者】嗟予少小慕眞隠白髮靑衫天所械忽逢佳士與名山何異枯楊便馬疥君猶鸞鶴偶飄墮六翮如雲豈長鎩不將新句紀玆遊恐負山中淸淨債

【漢司馬相如賦上林賦八川分流洶湧澎湃杼情詩李相蔚鎭淮南祖送孫處士舟子回篙濺水近坐妓濕衣孫爲楊桞調曰從教水濺羅帬濕還道朝來行雨歸又見九卷蘇州閭丘江君詩注作李紳裴餘慶事姑並存之魯靈光殿賦吁可畏乎其駭人也後漢周舉傳上已梁商燕於洛水酒闌唱罷繼以薤露之歌坐者皆爲掩涕南史宋何尙之致仕於方山爲退居賦以明所守後還攝職袁淑乃錄古來隠士有迹無名者爲眞隠傳以嗤焉揚子鷦明衝天不在六翮乎而傅屍鳩其累矣夫謝宣逺答靈運詩鎩翮周數仞】

又次前韻贈賈耘老

具區吞滅三州界浩浩湯湯納千派從來不著萬斛船一葦漁舟恣奔快仙壇古洞不可到空聽余瀾鳴湃湃今朝偶上法華嶺縱觀始覺人寰隘山頭臥碣弔孤冢下有至人僵不壞空餘白棘网秋虫無復靑蓮出幽怪我來徙倚長松下欲掘茯苓親洗曬聞道山中富奇藥往往靈芝雜葵薤詩人空腹待黃精生事只看長柄械【公自注子美詩雲長鑱長鑱白木柄我生托子以爲命】今年大熟期一飽食葉微虫眞癬疥【公自注今嵗有小虫食葉不甚爲害】白花半落紫穟香攘臂欲助磨鎌鎩安得山泉變春酒與子一洗尋常債

【周禮東南曰揚州其山鎭曰防稽其澤藪曰具區蘇州圖經具區接蘇常湖秀四州界內有大小山七十二洞庭居其一焉十道記太湖廣三萬六千頃下有地道潛通巴陵昔龍威丈人之所居法華經有人聞是品能隨喜贊善者是人口中常出靑蓮香按湖州法華山昔有樵夫入山得靑蓮一枝蓋生於平陸因時入市市人以花生非時且異其事乃從樵夫還至本處掘地視之下有石匣中藏一童子舌根不壊花自舌出是人生持誦法華經致此勝果故以名其山事具寺碑牛僧孺有幽怪錄史記策傳下有伏靈上有兔絲所謂伏靈者在兔絲之下狀似飛鳥之形又伏靈者千嵗松根也伏靈與茯苓同杜子美放歌行知子松根是茯苓遲暮有意來同煮又詩酒債尋常行處有三國孫濟權之叔也嗜酒不治產常醉屢欠酒緍人皆笑之濟恬然自若謂人曰尋常行坐處欠人酒債欲貨此緼袍償之】

趙閱道髙齋【冷齋夜話趙閱道休官歸老三衢作髙齊居之與鐘山佛慧禪師爲方外交】

見公奔走謂公勞聞公隠退云公髙公心底處有髙下夢幻去來隨所遭不知髙齋竟何義此名之設緣吾曹公年四十巳得道俗緣未盡余伊臯功名冨貴俱逆旅黃金知系何人袍超然巳了一大事掛冠而去眞秋毫坐看猿猱落罝防兩手未肎置所操乃知賢逹與愚陋豈直相去九牛毛長松百尺不自覺企而羨者蓬與蒿我欲贏糧往問道未應舉臂詞【一作辭】盧敖

【法華經諸佛出世惟以一大事因緣故出現於世晉華譚傳或問譚曰諺言人之相去如九牛毛寧有是乎譚曰卽許由巢父讓天子之貴市道小人爭半錢之利此之相去何啻九牛毛也漢司馬遷傳若九牛亡一毛韓退之詩自慙靑蒿倚長松莊子庚桑楚南榮趎贏糧七日七夜至老子之所淮南子盧敖遊乎北海遇一若士敖自謂觀乎六合之外若士舉臂而竦身遂入雲中敖嘆曰猶黃鵠之與壤虫不亦悲哉】

送兪節推【公自注尙之子尙字退翁按兪節推名溫父湖州烏程人父汝尙字退翁第進士僉書劍南西川判官趙淸獻公守蜀入輒相對淸談竟暮王介甫當國患一時故老不同已或言退翁淸望可寘之禦史卽召詣京師旣知所以薦用意力辭得免還家苦貧又從淸獻於靑州遂以屯田郎中致仕子由寄其詩首云不作淸時言事官歸逾年忽告其妻黃曰人生七十者稀吾與夫人皆以過之可往矣黃曰我先去退翁曰善後三日黃沐浴化去退翁明日召諸子告曰吾亦行矣俄隠幾而終孫莘老以爲事類龎公表其墓而秦少遊爲書之】

吳興有君子淡如朱絲琴一唱三太息至今有遺音嗟余與夫子相避如辰參【公自注退翁官於蜀余在京師余歸而退翁去及余官於吳興則退翁亡矣】猶喜見諸郎窈然淸且深異時多良士末路喪初心我生不有命其肎枉尺尋

【揚子吾不睹參辰之相比也孟東野出門行參辰出沒不相待我欲橫天無羽翰】

次韻答孫侔【孫侔字少述湖州人】

十年身不到朝廷欲伴騷人賦落英但得低頭拜東野不辭中路伺淵明舟苕霅人安在卜築江淮計巳成千里論交一言足與君蓋亦不須傾

【韓退之醉畱東野詩低頭拜東野願得始終如駏蛩晉陶潛傳刺史王造之潛稱疾不見令人之密知當往廬山乃賫酒先於半道要之潛旣遇酒便引酌野亭欣然忘進乃出與相見遂歡宴窮日後漢範式傳與張劭爲友二人並告歸鄕裏式謂劭曰後二年當過拜尊親見孺子劭尅期之母曰二年之別千里結言何相見之審耶對曰式信士必不乖違至其日果至】

重寄【陸務觀云孫少述一字正之與荊公交最厚故荊公別少述詩云應須一曲千回首西去論心有幾人又云子今去此來何時後有不可誰予規其相予如此及荊公當國數年不復相聞人謂二公之交遂暌故公詩云云劉貢父亦有詩曰不負興公遂初賦更傳中散絕交書】

凜然髙節照時人不信防官解凂君蔣濟謂能來阮籍薛宣眞欲吏朱云好詩衝口誰能擇俗子疑人未遣聞乞取千篇看俊逸不將輕比鮑參軍

【晉阮籍傳太尉蔣濟聞其有雋才而辟之籍都亭奏記乞廻繆恩以光淸舉初濟恐籍不至得記遣卒迎之而籍已去濟大怒於是鄕親共諭之乃就吏竟謝病歸朱云相吏事詳十五卷次韻王鞏畱別詩注杜子美贈李白詩淸新庾開府俊逸鮑參軍】

次韻和劉貢父登黃樓見寄幷寄子由二首

淸派連淮上黃樓冠海禺【一作隅】此詩尢偉麗夫子計魁梧【公自注劉爲人短小】世俗輕瑚璉巾箱襲武夫坐令乘傳遽奔走爲儲須邂逅我已失登臨誰與俱貧貪倉氏粟身聽冶家橅防合難前定歸休試後圖腴田未可買【公自注夲欲買田於泗上近已不遂矣】窮鬼卻須呼二水何年到雙洪不受艫至今淸夜夢飛轡防天吳【公自注此詩寄劉】

【漢書張良傳贊曰聞張良之智勇以爲其貌魁梧奇偉反若婦人女子武夫與珷玦通唐韻珷玞石似玉又傳遽驛也以車曰傳以馬曰遽韓退之送窮文結桞作車防艸爲船載糗與粻三揖窮鬼而告之云云於是上手稱謝燒車與船延之上坐山海經天吳水神也八首十尾亦曰河伯】

與子皆去國十年天一禺數奇逢惡歲計拙集枯梧好士余劉表窮交憶灌夫不矜持漢節猶喜攬桓須淸句金絲合髙樓雪月俱吟哦出新意指畫想前橅【公自注子由初赴南京送之出東門登城上覧山川之勝云此地可作樓觀於是始有攺築之意】自寫千言賦新裁六幅圖【公自注近以絹自寫子由黃樓賦爲六幅圖甚妙】傳看一坐聳勸著尺書呼莫使騷人怨東遊不到吳【公自注此詩寄子由】

【莊子徐無鬼越之流人去國期年見似人者而喜矣漢書李廣傳從大將軍靑擊匈奴大將軍陰受上指以爲李廣數奇恐不得所欲毋令當單於國語中飲優施起舞謂裏克妻曰主孟啗我我教玆暇豫事君乃歌曰暇豫之吾吾不如鳥烏人皆集於菀已獨集於枯後漢劉表爲荊州刺史愛民養士學士歸者千數漢灌夫傳士在已左愈貧賤尢益禮敬與鈞稠人廣眾薦寵下軰士亦以此多之漢汲黯傳以便宜持節發河內粟以賑貧民蘇武傳在匈奴中仗漢節牧羊晉桓伊傳謝安捋其須曰使君於此不凡詳見三卷陪歐陽防西湖詩注】陳州與文郎逸民飲別攜手河堤上作此詩

白酒無聲滑瀉油醉行堤上散吾愁春風料峭羊角轉河水渺綿蔓流君已思歸夢巴峽我能未到說黃州此生聚散何窮已未忍悲歌學楚囚

【水衡記二月三月桃花水五月蔓水謂蔓延故以名左傳成九年晉侯觀於軍府見鐘儀問之曰南冠而縶者誰也有司對曰鄭人所獻楚囚也使稅之晉王導傳過江人士每暇日相邀出新亭飲宴周覬中坐嘆曰風景不殊舉目有山河之異皆相視流涕導愀然變色曰當共戮力王室克復神州何至作楚囚對泣耶】

子由自南都來陳三日而別

夫子自逐客尙能哀楚囚奔馳二百里徑來寛我憂相逢知有得道眼淸不流別來未一年落盡驕气浮嗟我晚聞道款啟如孫休至言難久服放心不自收悟彼善知識妙藥應所投納之憂患塲磨以百日愁冥頑𨿽難化鐫發亦巳周平時種種心次第去莫畱但餘無所還永與夫子遊此別何足道大江東西州畏虵不下榻睡足吾無求便爲齊安民何必歸故丘

【史記老子傳謂孔子曰去子之驕气與多欲態色與淫志是皆無益於子之身荘子達生篇孫休欵啟寡聞之民也注款孔也啟開也言所見之小維摩經佛爲大醫王應病與藥令得服行左傳昭三年盧蒲嫳曰余髮如此種種余奚能爲金剛經眾生若干種心如來悉知楞嚴經佛告阿難今當示汝無所還地韓退之贈張功曹詩下牀畏虵食畏藥杜牧詩平生睡足處云夢澤南州再見圖經黃州齊安郡】

正月十八日蔡州道上遇雪次子由韻二首

蘭菊有生意微陽回寸根方憂集暮雪復喜迎朝暾憶我故居室浮光動南軒松竹半傾瀉未數葵與萱三徑瑤艸合一缾井花溫至今行吟處尙餘履舄痕一朝出從仕永媿李仲元晚歲益可羞犯雪方南奔山城買廢圃槁葉手自掀長使齊安人指說故侯園

【揚子或問子蜀人也請人曰有李仲元者不屈其意不累其身不夷不恵可否之閒也仲元世之師也漢蕭何傳召平者故秦東陵侯種長安城東瓜美故世謂東陵】

鉛膏染髭須旋露霜雪根不如閉目坐丹府夜自暾誰知憂患中方寸寓羲軒大雪從壓屋我非児女萱平生學踵息坐覺兩溫下馬作雪詩滿地鞭箠痕佇立望原野悲歌爲黎元道逢射獵子遙指狐兔奔蹤迹尙可原窟穴何足掀寄謝李丞相吾將反丘園

【南史何長瑜作韻語云陸展染白髮欲以媚側室靑靑不觧久星星行復出孟東野百憂詩萱艸兒女花不觧壯士憂莊子大宗師眞人之息以踵眾人之息以喉王注李丞相指李斯蓋用牽黃犬出上蔡東門語也注巳見】

過新息畱示鄕人任師中【公自注任時知瀘州亦坐事對獄】

昔年嘗羨任夫子卜居新息臨淮水怪君便爾忘故鄕稻熟魚肥信淸羙竹陂鴈起天爲黑【公自注小竹陂在縣北】桐栢煙橫山半紫【公自注桐栢廟在縣南】知君坐受兒女困悔不先歸弄淸泚塵埃我亦失收身此行蹭蹬尢可鄙寄食方將依白足附書未免煩黃耳往𨿽不及來有年詔恩儻許歸田裏卻下關山入蔡州爲買烏犍三百尾【公自注黃州出水牛卜居椘辭篇名九域志蔡州新息縣史記韓信傳呂后使武士縛信信曰吾悔不用蒯通之計乃爲児女子所詐歐陽公詩何日早收身江河一漁艇杜子美贈李四丈詩蒼茫風塵際蹭蹬騏驎老白足黃耳並已見說文犍犗也】

過淮

朝離新息縣初亂一水碧暮宿淮南村巳渡千山赤麏鼯號古戍霧雨暗破驛回頭梁楚郊永與中原隔黃州在何許想象云夢澤吾生如寄耳初不擇所適但有魚與稲生理已自畢獨喜小兒子少小事安佚相從艱難中肝肺如鐡石便應與晤語何止寄衰疾【公自注時家在子由處獨與児子邁南來】

【水經注淮水出南陽平氏縣貽簪山東北過桐栢山又東逕新息縣南尙書亂於河云夢注屢見魏武故事長史王必忠能勤事心如鐵石】

施注蘇詩卷十七

欽定四庫全書卷

施注蘇詩卷十八

宋蘇軾撰

施元之原注

武進邵長蘅刪補

詩五十三首

【起元丰三年庚申以後在黃州作】

書黁公詩後【並引黁音奴昆反香也晉書有太史令郭黁】

過加祿鎭南二十五里大許店休馬於逆旅祁宗祥家見壁上有幅紙題詩云滿院秋光濃欲滴老僧倚杖淸松側只怪髙聲問不譍瞠余踏破蒼苔色其後題雲滏水僧寶黁宗祥謂余此光黃閒狂僧也年百三十死於熈寧十年旣死人有見之者宗祥言其異事甚多作是詩以識之黁公本名淸戒俗謂之戒和尙云

黁公昔未化來往淮山曲壽逾兩甲子气壓諸尊宿但嗟濁惡世不受龍象蹴我來不及見悵望空遺躅霜顱隱白毫鏁骨埋靑玉皆云似達摩只履還西竺壁閒餘淸詩字勢頗防俗爲吟五字偈一洗凡眼肉

【內典五濁惡世維摩經龍象蹴蹋非驢所堪楞嚴經白毫宛轉五須彌鄴侯家傳李泌每導引骨節然有聲人謂之鏁子骨晉庾亮傳將塟何充嘆曰埋玉樹著土中使人情何能已傳燈錄達摩逝三嵗魏宋云奉使西域遇之於松嶺手攜只履翩翩獨逝云復命具奏其事帝令啟壙惟空棺一隻艸履存焉金剛經如來有肉眼不】

遊淨居寺【並引】

淨居寺在光山縣南四十里大蘇山之南小蘇山之北寺僧居仁爲餘言齊天保中僧惠思過此見父老問其姓曰蘇氏又得二山名乃嘆曰吾師告我遇三蘇則住遂畱結庵而父老竟無有蓋山神也其後僧智顗見思於此山而得法焉則世所謂思大和尙智者大師是也唐神龍中道岸禪師始建寺於其地廣明庚子之亂寺廢於兵火至幹興中乃復而賜名曰梵天云

十載遊名山自制山中衣願言畢婚嫁攜手老翠微不悟俗緣在失身蹈危機刑名非夙學防穽損積威遂恐生死隔永與雲山違今日復何日芒鞵自輕飛稽首兩足尊舉頭雙涕揮靈山會未散八部猶光輝願從二聖往一洗千刼非裵回竹溪月空翠搖煙霏鐘聲自送客出谷猶依依回首吾家山歳晚將焉歸

【畢婚嫁後漢向長事巳見九卷次韻沈長官詩注史記申不害之學本於黃老而主刑名又韓非喜刑名法術之學尙書敜乃穽孔氏云穽穿地防獸漢司馬遷傳猛虎處深山百獸震恐及在穽檻之中搖尾而求食積威約之漸也法華經稽首兩足尊行集經如來世尊福足慧足稱兩足尊法華經鈔世尊於靈山會上爲諸大眾說二十八品放睂閒白毫相光照三千大千世界又天龍八部咸悉歡喜】

梅花二首

春來幽谷水潺潺的皪梅花艸棘閒一夜東風吹石裂半隨飛雪渡關山

【漢司馬相如傳宜笑的皪郭璞曰的皪鮮白貌也髙適聴吹笛詩借問梅花何處落風吹一夜滿關山歐陽公山齋絕句正當年少惜花時日日東風吹石裂齊安拾遺關山岐亭路有春風嶺】

何人把酒慰深幽開自無聊落更愁幸有淸谿三百曲不辭相送到黃州

戲作種松

我昔少年日種松滿東岡初移一寸根細如插秧二年黃茅下一一攢麥芒三年出蓬艾滿山散牛羊不見十餘年想作龍蛇長夜風波浪碎朝露珠璣香我欲食其膏已伐百本桑【公自注煮松脂法用桑柴灰水】人事多乖迕神藥竟茫朅來齊安野夾路須髥蒼會開蛇窟不惜斤斧瘡縱未得茯苓且當拾流肪釡盎百出入皎然散飛霜槁死三彭仇澡換五穀腸淸骨凝緑髓丹田發幽光白髮何足道要使雙瞳方郤後五百年騎鶴還故鄕

【杜子美寄楊員外詩翻動神仙窟封題鳥獸形宣室志僧契虛遇人導遊稚川仙府眞人問曰汝能絕三彭之仇乎三彭道書所爲彭質彭蹻彭居也在人身中狀如小兒有須毛人旣死便作鬼耳黃庭經端於蘂宮十九年三疊琴心化胎仙注三疊琴心三丹田也又三丹田各方一寸曰寸田神仙傳李根兩目瞳子皆方】

萬松亭【並引】

麻城縣令張毅植萬松於道周以芘行者且以名其亭去未十年而松之存者十不及三四傷來者之不嗣其意也故作是詩

十年栽種百年規好徳無人助我儀【公自注古語云一年之計樹之以谷十年之計樹之以木百年之計樹之以徳】縣令若同倉庾氏亭松應長子孫枝天公不救斧斤厄野火解憐冰雪姿爲問幾株能合抱殷勤記取角弓詩

【詩大雅我儀圖之愛莫助之史記平凖書爲吏者長子孫居官者以爲姓號如淳曰倉氏庾氏是也角弓用左傳季氏有嘉樹事詳見十六卷防頭寺送宋希元注杜子美懷李白詩更尋嘉樹傳不忘角弓詩】

張先生【幷序】

先生不知其名黃州故縣人本姓盧爲張氏所養陽狂垢污寒暑不能侵常獨行市中夜或不知其所止往來者欲見之多不能致余試使人召之欣然而來旣至立而不言與之言不應使之坐不可但俯仰熟視傳捨堂中久之而去夫孰非傳捨者是中竟何有乎然余以有思惟心追躡其意蓋未得也

熟視空堂竟不言故應知我未天全肎來傳舍人皆悅能致先生子亦賢脫屣不妨眠糞屋流澌爭看浴冰川士亷豈識桃椎妙妄意稱量未必然

【莊子達生篇壹其性養其气合其徳以通乎物之所造若是者其天守全其神無卻揚子叔孫通制君臣之儀徴先生於齊魯所不能致者二人王注本朝靳信者得道之異人也常污垢徉狂晝脫屣而行夜眠糞屋中人莫測之又楊文公說苑曰郭忠恕大寒鑿冰而浴唐朱桃椎傳髙士亷爲益州長史備禮以請與之語不答瞪視而出士亷再拜曰祭酒其使我以無事治蜀耶乃簡條目薄賦斂州大治】

陳季常所蓄朱陳村嫁娶圖【朱陳村在徐州丰縣白樂天詩徐州古丰縣有村曰朱陳去縣百餘里桑麻靑氛氳機�聲軋軋牛驢走紛紛女汲澗中水男采山上薪縣逺官事少山深人俗淳有財不行商有丁不入軍家家守村業頭白不出門田中老與幼相見何欣欣一村惟兩姓世世爲婚姻親疎居有族少長遊有羣黃雞與白酒歡防不隔旬生者不逺別嫁娶先近鄰死者不逺葬墳墓多繞村旣安生與死不苦形與神所以多壽考往往見孫】

何年顧陸丹靑手畫作朱陳嫁娶圗聞道一村惟兩姓不將門戶買崔盧

【歷代名畫記張懷瓘云像人之羙顧得其神陸得其骨顧愷之陸探防也西川名畫錄趙徳雍京人工畫車馬人物屋木山水天復中入蜀有朱陳村及丰沛盤車等圖至今相傳文中子任薛王劉崔盧之昏非古也何以視譜唐髙士亷傳太宗以山東士人多尙閥閱嫁娶必多取貲故人謂之賣昏由是詔士亷等撰氏族志太宗曰我於崔盧李鄭無嫌今謀士勞臣何容納貨舊門向聲背實買昏爲榮耶太上有立徳其次立功其次立言其次有爵爲卿大夫世世不絕謂之門戶反是豈不惑耶】

我是朱陳舊使君勸耕曾入杏花村而今風物防堪畫縣吏催錢夜打門

【韓退之董生行門外惟有吏日來徵租更索錢】

少年時嘗過一村院見壁上有詩云夜涼疑有雨院靜似無僧不知何人詩也宿黃州禪智寺寺僧皆不在夜半雨作偶記此詩故作一絕

佛燈漸暗饑鼠出山雨忽來修竹鳴知是何人舊詩句巳應知我此時情

【韓退之次石頭驛詩黙然都不語應識此時情】

初到黃州

自笑平生爲口忙老來事業轉荒唐長江繞郭知魚美好竹連山覺筍香逐客不妨員外置詩人例作水曹郎只慚無補絲毫事尙費官家壓酒囊【公自注檢校官例折支多得退酒袋杜子美比鄰詩愛酒晉山簡能詩何水曹白樂天聽吳水部新詩明朝與向詩家道水部如今不姓何說苑鮑白令之對秦始皇曰天下官則讓賢是也天下家則世繼是也故五帝以天下爲官三王以天下爲家漢蓋寛饒傳韓氏易傳言五帝官天下三王家天下家以傳子官以傳賢白樂天詩況無治道術坐受官家祿】

定惠院寓居月夜偶出

幽人無事不出門偶逐東風轉良夜參差玉宇飛木末繚繞香煙來月下江云有態淸自媚竹露無聲浩如瀉已驚弱桞萬絲垂尙有殘梅一枝亞淸詩獨吟還自和白酒已盡誰能借不辭靑春忽忽過但恐懽意年年謝自知醉耳愛松風防揀霜林結茅舍浮浮大甑長炊玉澑澑小槽如壓蔗飲中眞味老更濃醉裏狂言醒可怕閉門【一作但當】謝客對妻子倒冠落佩從嘲罵

【後漢祭遵傳帝幸遵營饗士卒作黃門武樂良夜罷注云良猶深也南史陶景特愛松風庭院皆植松毎聞其響欣然爲樂杜牧之晚晴賦倒冠落佩兮與世濶疎】

次韻前篇

去年花落在徐州對月酣歌美淸夜【公自注去年花下對月與張君厚王子中兄弟飲酒作蘋字韻詩】今年黃州見花髮小院閉門風露下萬事如花不可期餘年似酒禁瀉憶昔扁舟溯巴峽落帆樊口髙桅亞長江衮衮空自流白髮紛紛寧少借竟無五畝繼沮溺空有千篇淩鮑謝至今歸計負雲山未免孤衾眠客捨少年辛苦眞食蓼老境安閒【一作淸閒】如啖蔗饑寒未至且安居憂患已空猶夢怕穿花踏月飲村酒免使醉歸官長罵

【陶淵明詩佳人羙淸夜達曙酣且歌韓退之詩大帆夜劃窮髙桅白樂天詩何異食蓼虫不知苦是苦啖蔗用顧愷之事已見十六卷韓退之答張徹詩初味如啖蔗遂通斯建瓴杜子美鄭廣文詩醉卽騎馬歸頗遭官長罵再見】

安國寺浴

老來百事懶身垢猶念浴衰髮不到耳尙煩月一沐山城足薪炭煙霧防湯谷塵垢能幾何翛然脫羈梏披衣坐小閣散髮臨修竹心困萬緣空身安一牀足豈惟忘淨穢兼以洗榮辱黙歸毋多談此理觀要熟

安國寺尋春

臥聞百舌呼春風起尋花桞村村同城南古寺修竹合小房曲檻欹深紅看花嘆老憶年少對酒思家愁老翁病眼不羞雲母亂鬢絲彊理茶煙中遙知二月王城外玉仙洪福花如海薄羅勻霧蓋新妝快馬爭風鳴雜佩玉川先生眞可憐一生耽酒終無錢病過春風九十日獨抱添丁看花發

【孟東野樂府送花人老盡人悲花自開春秋經昭公二十二年劉子單子以王猛入於王城呂希哲家塾記玉仙觀在京城宣化門外有陳道士者修葺亭臺栽種花木甚盛洪福寺在京師黃魯直有同元明過洪福寺戲題詩云洪福僧園拂紺紗舊題塵壁似昏鴉春殘已是風和雨更著遊人撼落花曹景宗傳騎快馬如龍與年少軰數十騎云云覺耳後生風鼻頭出火盧仝詩天下薄夫苦耽酒玉川先生也耽酒薄夫有錢恣張樂先生無錢養恬漠又示添丁子詩數日不食彊人行何忍索我抱看滿樹花】

寓居定惠院之東雜花滿山有海棠一株土人不知貴也

江城地瘴蕃艸木只有名花苦幽獨嫣然一笑竹籬閒桃李漫山總麤俗也知造物有深意故遣佳人在空谷自然富貴出天姿不待金盤薦華屋朱唇得酒暈生臉翠袖捲紗紅映肉林深霧暗曉光遲日暖風輕春睡足雨中有淚亦淒愴月下無人更淸淑先生食飽無一事散步逍遙自捫腹不問人家與僧捨拄杖敲門看修竹忽逢絕艷照衰朽嘆息無言揩病目陋邦何處得此花無乃好事移西蜀寸根千里不易到銜子飛來定鴻鵠天涯流落俱可念爲飲一樽歌此曲明朝酒醒還獨來雪落紛紛忍觸

【周易坤卦天地變化艸木蕃楚詞九歌幽獨處乎山中宋玉賦嫣然一笑惑陽城迷下蔡杜子美詩絕代有佳人幽居在空谷又天寒翠袖薄日暮倚修竹又寄蘇侍禦詩紅顏白靣花映肉明皇雜錄上皇嘗登沈香亭召妃子時卯酒未醒髙力士從侍兒扶掖而至上皇笑曰豈是妃子醉耶海棠睡未足耳世說王子猷嘗行過吳中見一士大夫家極有好竹王肩輿徑造竹下諷嘯良久南史袁粲爲丹陽尹郡南一家有竹石率爾步往直造竹所嘯詠自得韓退之詩誰家多竹門可欵白樂天送春詩百花落如雪】

次韻樂著作野步

老來幾不辧西東秋後霜林且彊紅眼暈見花眞是病耳虛聞蟻定非聰酒醒不覺春彊半睡起常驚日過中植杖偶逢爲黍客披衣閒詠舞雩風仰看落蘂收松粉俯見新芽摘杞叢楚雨還昏云夢澤吳潮不到武昌宮【公自注黃州對岸武昌縣有孫權故宮】廢興古郡詩無數寂寞閒牕易粗通解組歸來成二老風流他日與君同

【圎覺經譬彼病目見空中花聞蟻晉殷仲堪父事注已見揚子是以過中則惕又聖人之道譬猶日之中矣不及則未過則昃三國誌吳主孫權二十五年自公安都鄂攺名武昌杜子美贈贊公詩與子成二老來往亦風流已見蘅按公用粗字可通上聲十卷寄劉孝叔詩問道已許談其粗與組覩葉此詩寂寞閒牕易粗通亦作上聲想必有據】

二月二十六日雨中熟睡至晚彊起出門還作此詩意思殊昏昏也

卯酒困三杯午餐便一肉雨聲來不斷睡味淸且熟昏昏覺還臥展轉無由足彊起出門行孤夢猶可續泥深竹雞語村暗鳩婦哭明朝看此時睡語應難讀

【白樂天詩空腹三杯卯後酒遁齋閒覧白蟻聞竹雞之聲盡化爲水今山林多有之其聲自呼爲泥滑滑者是也歐陽公鳴鳩詩天將陰鳴鳩逐婦鳴中林鳩婦怒嗁無好音】

雨晴後步至四望亭下魚池上遂自幹明寺前東岡上歸二首

雨過浮萍合蛙聲滿四鄰海棠眞一夢梅子欲嘗新拄杖閒挑菜秋千不見人殷勤木芍藥獨自殿餘春【梁宗懍荊楚歳時記春節懸長繩於髙木士女坐立其上共推引之以爲戲名曰秋千湼槃經謂之罥索天寶遺事禁中呼木芍藥爲牡丹論語奔而殿注在軍前曰啟後曰殿柳子厚芍藥詩欹紅醉濃露窈窕畱餘春】髙亭廢巳久下有種魚塘暮色千山入春風百艸香市橋人寂寂古寺竹蒼蒼鸛鶴來何處號鳴滿夕陽【叚公路北戶雜錄陶朱公養魚經云凡種魚池中有數洲令魚循環無窮如在江湖柳子厚記蒼然暮色自逺而至杜子美絕句遲日江山麗春風花艸香】

雨中看牡丹三首

霧雨不成防映空疑有無時於花上見的皪走明珠秀色洗紅粉暗香生雪膚黃昏更蕭瑟頭重欲相扶【杜子美詩鳴雨旣過漸細微映空搖颺如絲飛淮南子日薄於虞淵是謂黃昏杜牧之詩醉頭扶不起三丈日還髙】

明日雨當止晨光在松枝淸寒入花骨肅肅初自持午景發濃艷一笑當及時依然暮還斂亦自惜幽姿幽姿不可惜後日東風起酒醒何所見金粉抱靑子千花與百艸共盡無妍鄙未忍污泥沙牛酥煎落蘂【洛陽貴尙錄孟蜀時兵部貳卿李昊毎牡丹花開將數朶分遺親友以金鳯牋成歌詩以致之又以興平酥同贈且云俟花謝卽以酥煎食之無棄穠花也其風流貴重如此】

次韻樂著作送酒

少年多病怯杯觴老去方知此味長萬斛覊愁都似雪一壺春酒若爲湯

【庾信愁賦且將一寸心能容萬斛愁孔子家語人之棄惡如湯之灌雪焉枚叔七髮小飯大歠如湯沃雪】

次韻樂著作天慶觀醮

濁世紛紛肎下臨夢尋飛步五云深無因上到通明殿只許微聞玉佩音

【王欽若翊聖保徳傳建隆初鳯翔盩厔民張守眞一日朝禮玉皇大殿覩其額曰通明殿不曉其防眞君曰上帝在無上天爲諸天之尊常升金殿光明通徹無所不照故爲通明殿】

王齊萬秀才寓居武昌縣劉郎洑正與伍洲相對伍子胥奔吳所從渡江也

君家稻田冠西蜀搗玉揚珠三萬斛塞江流柹起書樓碧瓦朱欄照山谷傾家起樂不論命散盡黃金如轉燭惟餘舊書一百車方舟載入荊江曲江上靑山亦何有伍洲遙望劉郎藪明朝寒食當過君請殺耕牛壓私酒與君飲酒細論文酒酣訪古江之濆仲謀公瑾不須弔一酹波神英烈君【公自注杭州伍子胥廟封英烈王】

【晉王濬傳武帝謀伐吳濬造船於蜀木柹蔽江而下唐李磎傳聚書至萬卷時人號李書樓杜子羙詩碧瓦朱甍照城郭李太白詩天生我才必有用黃金散盡還復來杜詩萬事如轉燭又三歲如轉燭曹子建樂府中廚辦丰膳烹羊宰肥牛李詩吳姬壓酒喚客嘗杜懷李白詩何時一樽酒重與細論文】

杜沂遊武昌以酴醿花菩薩泉見餉二首

酴醿不爭春寂寞開最晚靑蛟走玉骨羽蓋防珠幰不糚艷巳絕無風香自逺淒涼吳宮闕紅粉埋故苑至今防月夜笙簫來翠巘余姸入此花千載尙淸婉怪君呼不歸定爲花所挽昨宵雷雨惡花盡君應返

【王注以武昌有孫權故宮故特用吳宮嬪嬙之魂爲意耳】

君言西山頂自古流白泉上爲千牛乳下有萬石鉛不媿惠山味但無陸子賢願君揚其名庶托文字傳寒泉比吉士淸濁在其源不食我心惻於泉非所患嗟我本何有虛名空自纒不見子桞子余愚污谿山

【牛乳用杜詩已見常州圖經恵山之側有錫山其山出錫古謠云有錫兵無錫寧故縣名無錫陸文學傳云陸羽品第天下水味以恵山泉爲第二刻石畱山中故名陸子泉有祠堂在焉周易井卦井渫不食爲我心惻九五井冽寒泉食象曰寒泉之食中正也柳子厚愚溪詩序山水之奇以余故咸以愚辱焉】

陳季常自岐亭見訪郡中及舊州諸豪爭欲邀致之戲作陳孟公詩一首

孟公好飲寧論斗醉後關門防客走不妨閒過左阿君百謫終爲賢太守老居閭裏自浮沈笑問伯松何苦心忽然載酒從陋巷爲愛揚雄作酒箴長安富兒求一過千金壽君君笑唾汝家安得客孟公從來只識陳驚坐【漢書遊俠傳陳遵字孟公嘗過長安富人左氏飲食作樂司直陳崇劾奏遵乘藩車過寡婦左阿君置酒歌謳起舞跳梁頓僕坐上又初爲京兆史日出醉歸曹事數廢西曹以故事謫之曰陳卿今日以某事謫遵曰滿百乃相聞又與張竦伯松俱以列侯歸長安竦居貧無賓客時時好事者從之質疑問事而遵車騎滿門酒肉相屬先是揚雄作酒箴遵大喜之謂竦曰吾與爾猶是矣足下諷誦經書苦身自約而我放意自娛浮沈俗閒官爵功名不減於子而差獨樂顧不優耶又遵所到衣冠懷之惟恐在後時列侯有與遵同姓字者每至人門曰陳孟公坐中莫不震動旣至而非因號其人曰陳驚坐】

遊武昌寒谿西山寺

連山蟠武昌翠木蔚樊口我來已百日欲濟空搔首坐看鷗鳥沒夢逐麕防走今朝橫江來一葦寄衰朽髙談反巨浪飛屨輕重阜去人曾幾何絕壁寒谿吼風泉兩部樂松竹三益友徐行欣有得芝術在蓬莠西上九曲亭眾山皆培塿郤看江北路雲水渺何有離離見吳宮莽莽眞楚藪空傳孫郎石無復陶公柳爾來風流人惟有漫浪叟買田吾已決乳水況宜酒所須修竹林深處安井臼相將踏勝絕更裹三日糗

【楚辭招隠士白鹿麕防兮或騰或倚揚雄反騷橫江湘以南淮兩部樂用孔珪兩部鼓吹語已見元次山丐論古人鄕無君子則與雲山爲友裏無君子則與松竹爲友坐無君子則與琴酒爲友論語益者三友左傳襄二十四年子太叔曰培婁無松柏注培婁小阜也杜子美詩髙山之外皆培婁離騷九章防滔孟夏兮艸木莽莽三國孫防傳袁術嘗嘆曰使術有子如孫郎死復何恨江表傳防𨿽有位號士皆呼爲孫郎晉陶侃鎭武昌課諸營種桞唐元結傳家瀼濱乃自稱浪士及有官人以爲浪者亦漫爲官乎呼爲漫郎旣客樊上少長相戲更曰聱叟又漫浪於人間得非聱斷乎公漫久矣可以漫爲叟元結集自釋云及家樊上漫遂顯焉注云在武昌縣西五里糗漧飯屑也】

武昌銅劍歌【幷引】

供奉官鄭文嘗官於武昌江岸裂出古銅劍文得之以遺余冶鑄精巧非鍜冶所成者

雨餘江淸風捲沙雷公躡雲捕黃虵虵行空中如枉矢電光煜煜燒虵尾或投以塊鏗有聲雷飛上天虵入水水上靑山如削鐵神物欲出山自裂細看兩脇生碧花猶是西江老蛟血蘇子得之何所爲蒯緱彈鋏詠新詩君不見淩煙功臣長九尺腰間玉具髙拄頤

【漢天文志枉矢狀頭大流星虵行而蒼黒望如有毛目然廣異記開元時太原武勝之嘗於靜江灘中見雷公踐云逐虵靜江夫以石投之中蛇鏗然有聲雷公飛去乃得一銅劍有文云許旌陽斬蛟第二劍李賀長平箭頭歌淒淒古血生銅花史記孟嘗君傳馮驩見孟嘗君置傳捨十日孟嘗君問傳捨長曰客何所爲答曰馮先生甚貧獨有一劍耳又蒯緱毎彈劍而歌注蒯如茅之類可爲繩緱謂把劍之處漢匈奴傳單於朝天子於甘泉宮賜以玉具劍後漢馮異傳光武賜以乘輿玉具劍戰國防大冠若箕修劍拄頤】

定惠院顒師爲余竹下開嘯軒

嗁鴂催天明喧喧相詆譙暗蛩泣夜永喞喞自相弔飲風蟬至潔長吟不攺調食土蚓無膓亦自終夕叫鳶貪聲最鄙鵲喜意可料皆緣不平鳴慟哭等嬉笑阮生巳麤率孫子亦未妙道人開此軒淸坐黙自照衝風振河海不能號無竅累盡吾何言風來竹自嘯

【楚辭離騷恐鵜鴂之先鳴漢書譙讓注譙責也韓退之秋懷詩虫弔寒夜永又吟蛩相喞喞傳蟬賦羙玆蟬之純防兮稟陰陽之防靈吸瀣露之朝零聆商風而和鳴差羣吟以遞倡似簫管之餘音茍子蚓上食埃土下飲黃泉用心一也崔豹古今注蚓曰歌女莊子秋水篇鴟得腐防鴛鶵過之仰而視之曰嚇西京雜記陸賈曰蜘蛛集而百事喜幹鵲噪而行人至韓退之送孟東野序凡物不得其平則鳴戰國防長歌之哀過於慟哭嬉笑之怒甚於裂眥孫登嘯詳見八卷恵山謁錢道人詩注楚辭九歌衝風起兮水橫波】

石芝【幷引】

元丰三年五月十一日癸酉夜夣遊何人家開堂西門有小園古井井上皆蒼石石上生紫藤如龍虵枝葉如赤箭主人言此石芝也余率爾折食一枝眾皆驚笑其味如雞蘇而甘明日作此詩

空堂明月淸且新幽人睡息來初勻了然非夣亦非覺有人夜呼祁孔賓披衣相從到何許朱欄碧井開瓊戶忽驚石上堆龍虵玉芝紫筍生無數鏘然敲折靑瑚味如蜜藕和雞蘇主人相顧一撫掌滿堂坐客皆盧胡亦知洞府嘲輕脫終勝嵇康羨王烈神山一合五百年風吹石髓堅如鐵

【晉祁嘉傳字孔賓少淸貧好學年二十餘夜忽牕中有聲呼曰祁孔賓隠去來修飭人間甚苦不可諧所得未毛銖所喪如山崖旦而逃去晉石崇傳武帝賜王愷瑚樹愷以示崇崇便以鐵如意擊之應手而碎杜子美詩腰下寶玦靑瑚韓退之詩太華山頭玉井蓮開花十丈藕如船冷比雪霜甘比蜜一片入口沈屙痊本艸水蘇一名雞蘇孔叢子盧胡而笑闞子宋之愚人得燕石藏之以爲大寶周客見之掩口盧胡而笑續神仙傳許碏遊盧闕閒嘗醉吟曰閬苑花前是醉鄕淊翻王母九霞觴羣仙拍手嫌輕脫謫向人間作酒狂滔似冉反王烈石髓詳五卷至秀州詩注按仙經神山五百年一開石髓出得而服之壽與天齊】

今年正月十四日與子由別於陳州五月子由復至齊安以詩迎之

驚塵急雪滿貂裘淚灑東風別宛丘又向邯鄲枕中見卻來云夢澤南州暌離動作三年計牽挽當爲十日畱早晚靑山映黃髮相看萬事一時休

【異聞集開元中道人呂翁常往來邯鄲有書生姓盧與翁同止逆旅主人方蒸黃粱共待其熟盧生不覺長嘆翁問之具言生世困厄翁開囊中枕以授盧曰枕此當如願生俛首但記身入枕中遂至其家未幾登髙第歷臺閣出入將相五十年忽欠伸而寤黃粱猶未熟也謝曰先生以窒吾欲耳自此不復求仕矣漢陸賈傳約過女極飲十日而更桞子厚別劉夢得詩耦耕若便遺身世黃髮相看萬事休】

遷居臨臯亭

我生天地閒一蟻寄大磨區區欲右行不捄風輪左𨿽雲走仁義未免違【一作遲】寒餓劍米有危炊鍼氊無穩坐豈無佳山水借眼風雨過歸田不待老勇決凡防个幸玆廢棄余疲馬解鞍防全家占江驛絕境天爲破饑貧相乘除未見可弔賀澹然無憂樂苦語不成些【蘇个切抱朴子天圓如張蓋地方如棋局天旁轉如磨推而左行日月右行隨天左轉譬之蟻行磨石之上磨左旋而蟻右去磨疾而蟻遲故不得不隨磨而左回焉晉天文志亦云楞嚴經覺明空昧相待成搖故有風輪執持世界晉顧愷之傳桓與愷之同在殷仲堪坐共作危語曰矛頭淅米劍頭炊晉杜錫傳屢諌湣懷太子太子患之置鍼著錫常所坐氊中刺之流血張平子有歸田賦左傳昭八年史趙曰可弔也而又賀之史記張儀傳羣臣皆賀子獨弔何也些說文語詞也宋玉哀屈原作招魂楚些沈存中云今防峽湖湘及南北江獠人凡禁咒句尾皆稱些乃楚人舊俗西域咒語末皆云娑婆訶亦三合而爲些也】

曉至巴口迎子由

去年禦史府舉動觸四壁幽幽百尺井仰天無一席隔墻聞歌呼自恨計之失畱詩不忍寫苦淚漬紙筆餘生復何幸樂事有今日江流鏡面淨煙雨輕羃羃孤舟如鳧鷖點破千頃碧聞君在磁湖欲見隔咫尺朝來好風色旗尾西北擲行當中流見笑眼淸光溢此邦疑可老修竹帶泉石欲買柯氏林玆謀待君必

【漢王莽傳定安公第置門衛使者監領敕阿乳母不得與語常在四壁中韓退之詩隔墻聞讙呼眾口極鵝鴈按先生有獄中寄子由詩見四十卷中杜子美復愁詩皁尾掣旗竿劉禹錫詩旗尾飄揚勢漸髙】

與子由同遊寒谿西山

散人出入無町畦朝遊湖北暮淮西髙安酒官𨿽未上兩腳垂欲穿塵泥與君聚散若雲雨共惜此日相提攜千搖萬兀到樊口一箭放澑先鳧鷖層層艸木暗西嶺瀏瀏霜雪鳴寒谿空山古寺亦何有歸路萬頃靑玻瓈我今漂泊等鴻鴈江南江北無常棲幅巾不礙過城市欲踏徑路開新蹊【公自注路有直入寒谿不過武昌者】卻憂別後不忍到見子行迹空餘淒吾儕流落豈天意自坐迂闊非人擠行逢山水輒羞嘆此去未免勤鹽虀何當一遇李八百【公自注李八百宅在筠州】相哀白髮分刀圭

【唐陸防號江湖散人荘子人間世而防死之散人又惡知散木又彼且爲無町畦亦與之爲無町畦寒谿西山在鄂州武昌縣屬湖北黃州屬淮西圖經筠州髙安郡潁濱遺老傳子瞻以詩得罪朝廷轍從坐謫監筠州鹽酒稅神仙傳李八百蜀人也莫知其名歷世見之時人計其年八百嵗因以號之或隠山林或出市防相傳能拄拐日八百里陳摶傳有一人靑巾短褐叩陳希夷門未報倐去追之見老人衣鹿皮曰此神仙李八百也動則八百里本艸凡散藥有云刀圭者十分方寸匕之一堆如梧桐子大也韓退之寄周隨州詩金丹別後知傳得乞取刀圭捄病身】

次韻答子由

平生弱羽寄衝風此去歸飛識所從好語似珠穿一一妄心如膜退重重山僧有味寧知子瀧吏無言只笑儂尙有讀書淸淨業未容春睡敵千鐘

【杜牧之登第後過鄰居老詩山僧尙未知名姓始羨空門气味長韓退之瀧吏瀧吏垂手笑官何問之愚儂幸無負犯何由到而知華嚴經卽以利益諸眾生而爲自行淸淨業】

和何長官六言

作邑君眞伯厚去官我豈曼容一廛願托仁政六字難賡變風

【後漢朱震字伯厚詳十七卷林於中以詩寄文注漢兩龔傳邴曼容養志自修爲官不肎過六百石輒自免去】五噫已出東洛三復願比南容學道未逢潘盎【公自注南海謂狂爲盎潘近世得道者也】艸書猶似楊風

【後漢梁鴻傳過京師作五噫之歌已見王注元祐中廣南儂智髙反至梧州有潘盎者棄妻子服儒衣常持一大翣行坐獨語南越謂愚盎儂賊聞其異召而問之曰吾形貌如何盎曰汝一賊也他無所類賊怒害之法書苑楊凝式善行艸書時人以楊風呼之再見】

石渠何須反顧水驛幸足相容長江大欲見庇探支八月涼風

【三輔舊事石渠誾在未央大殿北以藏祕書漢劉向傳講論五經於石渠楚辭離騷忽反顧以逰目兮將往觀乎四荒王注探支字是官物官錢有此名此亦戲言之矣】

淸風初號地籟明月自寫天容貧家何以娯客但知抺月批風

【韓退之詩天容與水色此處皆緑淨禪宗有薄批明月細抹淸風之語】

靑山自是絕色無人誰與爲容說向市朝公子何殊馬耳東風

【李太白詩世人聞此皆掉頭有如東風射馬耳】

觀張師正所蓄辰砂

將軍結髮戰蠻溪篋有殊珍勝象犀漫說玉牀收【一作分】箭鏃何曾金鼎識刀圭近聞猛士收丹穴欲助君王鑄褭蹏多少空巖人不見自隨初日吐虹蜺

【圖經辰州出丹砂其苖乃白石耳土人謂之砂牀箭鏃連牀者色若鐵而瑩澈漢貨殖傳寡婦淸其先得丹穴擅其利數世武帝紀太始二年詔更黃金爲麟趾褭蹏史記封禪書少君言上曰祀竈則致物致物而丹沙可化爲黃金沙同砂大洞錬眞寶經上品光明沙者受太陽洞通澄明正眞之精气降結紅光耀如日色】

五禽言【幷引】

梅聖兪嘗作四禽言余謫黃州寓居定惠院繞捨皆茂林修竹荒池蒲葦春夏之交鳴鳥百族土人多以其聲之似者名之遂用聖兪體作五禽言【按梅聖兪詩集四禽言則竹雞婆餠焦提胡蘆杜鵑也一曰泥滑滑苦竹岡雨蕭蕭馬上郎馬蹏淩競雨又急此鳥爲君應斷腸二曰婆餅焦児不食爾父向何之爾母山頭化爲石山頭化石可柰何遂作微禽嗁不息三曰提胡蘆沽美酒風爲賓樹爲友山花獠亂目前開勸爾今朝千萬壽四曰不如歸去春山雲暮萬木兮參天蜀天兮何處人言有翼可歸飛安用悲嗁向髙樹】

使君向蘄州更唱蘄州鬼我不識使君寧知使君死人生作鬼防不免使君已老知何晚【公自注王元之自黃移蘄州聞嗁鳥問其名或對曰此名蘄州鬼元之惡之果卒於蘄】

南山昨夜雨西谿不可渡谿邊布谷兒勸我脫破袴不辭脫袴谿水寒水中照見催租瘢【公自注主人謂布谷爲脫卻破袴】去年麥不熟挾彈規我肉今年麥上塲處處有殘粟丰年無象何處尋聽取林間快活吟【公自注此鳥聲云麥飯熟卽快活】力作力作蠶絲一百箔壠上麥頭昻林間桑子落願儂一箔千兩絲繅絲得蛹飼爾雛【公自注此鳥聲云蠶絲一百箔】

【王元景談藪元景嘗大醉楊遵彥謂之曰何大低昻元景曰黍熟頭低麥熟頭昻黍麥俱有所以低昻】姑惡姑惡姑不惡妾命薄君不見東海孝婦死作三年幹不如廣漢龐姑去卻還【公自注姑惡水鳥也俗云婦以姑虐死故其聲云漢於定國傳東國有孝婦其姑自經死姑女告吏婦殺我母具獄上府於公以爲此婦養姑以孝聞必不殺也太守不聽竟論殺孝婦郡中枯旱三年後漢列女傳廣漢姜詩妻同郡龐盛之女詩母愛飲江水妻汲不時至母渇詩責而遣之妻乃寄止鄰晝夜紡績市珍羞使鄰母以意自遺其姑久之姑怪問鄰母感慚呼還】

次韻子由病酒肺疾發

憶子少年時肺病疲坐臥喊呀或終日勢若風雨過虛陽作浮漲客冷仍下墮妻孥恐悵望膾炙不登坐終年禁晚食半夜發淸餓胃彊鬲苦滿肺斂腹輒破三彭恣啖囓二豎肎逋播寸田可治生誰勸耕黃稬【公自注新法方田謂黃稬爲上腴】探懷得眞藥不待君臣佐初如雪花積漸作櫻桃【一作珠】大隔墻聞三咽隠隱如轉磨自玆失故疾陽唱陰輒和神仙多歷試中路或坎坷平生不盡器痛飲知無柰舊人眼防盡老伴余防个殘年一斗粟待子同舂簸云何不自珍醉病又一挫眞源結梨棗世味等糠莝耕耘當待獲願子勤自課相將賦逺逰仙語不用些【三彭注見本卷左傳成十年晉景公求醫於秦秦桓公使醫緩爲之未至公夢疾爲二豎子曰彼良醫也懼傷我焉逃之其一曰居於肓之上膏之下若我何黃庭經寸田尺宅可治生寸田爲三丹田注見本卷本艸飬命之藥則多君養性之藥則多臣療病之藥則多佐漢淮南厲王傳廢處蜀嚴道卭郵不食而死民歌之曰一尺布尙可縫一斗粟尙可舂兄弟二人不相容眞誥紫微王夫人授許長史曰火棗交梨之樹已生君心中猶令有荊棘相雜可剪荊棘出此樹單生糠莝漢陳平傳亦食糠覈耳史記範雎傳置莝豆其前令兩黥徒夾而馬食之楚辭遠遊悲時俗之廹阨兮願輕舉以逺遊】

正月廿日往岐亭郡人潘古郭三人送余於女王城東禪莊院【志林黃州東十五里有永安城俗謂之女王城】

十日春寒不出門不知江栁已搖村稍聞決決流冰谷盡放靑靑沒燒痕數畝荒園畱我住半瓶濁酒待君溫去年今日闗山路細雨梅花正斷魂

【唐詩岡分河勢斷春入燒痕深】

鐵拄杖【幷引】

桞眞齡字安期閩人也家寶一鐵拄杖如楖栗木牙節宛轉天成中空有簧行輒防響栁云得之浙中相傳王審知以遺錢鏐鏐以賜一僧栁偶得之以遺余作此詩謝之

栁公手中黑虵滑千年老根生乳節忽聞鏗然爪甲聲四坐驚顧知是鐡含簧腹中細泉語逬火石上飛星裂公言此物老有神自昔閩王餉吳越不知流落防人手坐防變防如春雪忽然贈我意安在兩腳未許甘衰歇便尋轍迹訪崆峒徑渡洞庭探禹穴披榛覓藥采芝菌刺虎鏦蛟擉蛇蠍防教化作兩錢錐歸來見公未華發問我鐵君無恙否取出摩挲向公說

【杜子羙桃竹杖引出入甲鏗有聲荘子在宥黃帝立爲天子十九年令行天下聞廣成子在於空同之上故往見之韻語秋陽崆峒山汝州岷俱有之杜詩云崆峒小麥熟則岷州之崆峒也黃帝往空同乃汝州之空同也漢司馬遷傳南遊江淮上防稽探禹穴漢書鏦殺吳王周禮以時擉魚鼈蜃說苑干將莫邪斬羽截鐵刜鐘不錚此至利也使之補履曾不如兩錢之錐東方朔別傳亦云桂苑叢談李徳裕贈僧方竹杖及再見問杖無恙否曰已規而漆之矣公嗟惋久之風俗通恙毒虫也喜傷人古人艸居露宿故相勞問必曰無恙】

與潘三失解後飲酒

千金獘帚人誰買半額蛾睂世所姸顧我自爲都眊矂憐君欲鬭小嬋娟靑雲豈易量他日黃菊猶應似去年醉裏未知誰得防滿江風月不論錢

【後漢馬廖傳城中好廣睂四方且半額國史補進士不防而飲謂之打眊矂孟東野嬋娟篇花嬋娟泛春泉妓嬋娟不長妍李太白詩淸風明月不用一錢買】

施注蘇詩卷十八

欽定四庫全書

施注蘇詩卷十九

宋蘇軾撰

施元之原注

武進邵長蘅刪補

詩七十三首

【時在黃州作】

東坡八首【並引按東坡在黃岡山下州治東百餘步先生儋耳手澤云杞人馬正卿作太學生淸苦有气節學者旣不喜博士亦忌之餘少時偶至其齋中書杜子美秋雨嘆壁上初無意也而正卿卽日辭歸不復出至今白首窮餓守節如故詩中馬生卽其人也】

余至黃州二年日以困匱故人馬正卿哀予乏食爲於郡中請故營地數十畝使得躬耕其中地旣久荒爲茨棘瓦礫之場而歳又大旱墾辟之勞筋力殆盡釋耒而嘆乃作是詩自湣其勤庻幾來歳之入以忘其勞焉

廢壘無人顧頺垣滿蓬蒿誰能捐筋力嵗晚不償勞獨有孤旅人天窮無所逃端來拾瓦礫嵗旱土不膏崎嶇艸棘中欲刮一寸毛喟然釋耒嘆我廩何時髙

【詩周頌亦有髙廩萬億及秭】

荒田𨿽浪莽髙庳各有適下隰種秔稌東原蒔棗栗江南有蜀士桑果巳許乞好竹不難栽但恐鞭橫逸仍湏卜佳處規以安我室家童燒枯艸走報暗井出一飽未敢期瓢飲巳可必

【晉陶潛傳公田五十頃種秔詩周頌丰年多黍多稌鄭氏云稌稲也蜀士謂王文甫也文甫嘉州犍爲縣人居於武昌先生與秦太虛書云所居對岸武昌山水絕佳有蜀人王生在邑中往往爲風濤所隔不能歸則王生能爲殺雞炊黍至數日不厭東方朔傳規以爲苑】

自昔有防泉來從逺嶺背穿城過聚落流惡壯蓬艾去爲柯氏陂十畝魚蝦防嵗旱泉亦竭枯萍粘破塊昨夜南山雲雨到一犁外然尋故瀆知我理荒薈泥芹有防根一寸嗟獨在雪芽何時動春鳩行可膾【公自注蜀人貴芹芽膾雜鳩肉爲之】

【後漢劉平傳王扶少修節行聚落化其徳注云小於鄕曰聚廣雅云落居也左傳有汾澮以流其惡杜子美大雨詩流惡邑裏淸陶淵明詩侵晨理荒穢】

種稻淸明前樂事我能數毛空暗春澤鍼水聞好語【公自注蜀人以細雨爲雨毛稻初生時農夫相語稻鍼出矣】分秧及初夏漸喜風葉舉月明看露上一一珠垂縷秋來霜穗重顚倒相撐拄但聞畦隴間蚱蜢如風雨【公自注蜀中稻熟時蚱蜢羣飛田間如小蝗狀而不害稻】新舂便入甑玉粒照筐筥我久食官倉紅腐等泥土行當知此味口腹吾巳許

【江文通別賦秋露如珠秋月如珪漢賈捐之傳太倉之粟紅腐而不可食】

良農惜地力幸此十年荒桑柘未及成一麥庻可望投種未逾月覆塊已蒼蒼農夫告我言勿使苖葉昌君欲富餅餌要湏縱牛羊再拜謝苦言得飽不敢忘

【史記商君傳苦言藥也甘言疾也】

種棗期可剝種松期可斲事在十年外吾計亦巳慤十年何足道千載如風雹舊聞李衡奴此防疑可學我有同舎郎官居在灊嶽【公自注李公擇也】遺我三寸甘照坐光卓犖百栽儻可致當及春冰渥想見竹籬間靑黃垂屋角【襄陽耆舊傳李衡作宅於武陵龍陽泛洲上種橘千株臨終敕其子曰吾有千頭木奴不責汝衣食嵗上一匹絹可以不貧矣南史彭城王義康傳上嘗冬月噉甘嘆其形味並劣義康在坐曰今年甘殊有佳者遣還東府取甘大供禦者三寸杜子美卽事詩一雙白魚不受釣三寸黃甘猶自靑楚辭橘頌靑黃雜揉文章爛兮杜子美詩紅稠屋角花】

潘子久不調沽酒江南村郭生本將種賣藥西市垣古生亦好事恐是押牙孫家有十畝竹無時容叩門我窮交舊絕三子獨見存從我於東坡勞餉同一飱可憐杜拾遺事與朱阮論吾師卜子夏四海皆弟昆【潘名大臨字邠老滎陽人郭生名遘汾陽人古生名耕道新平人】

【漢張釋之傳十年不得調漢齊悼恵王傳朱虛侯章曰臣將種也薛調無雙傳劉振女曰無雙許以妻王仙客未果而振授朱泚僞官無雙籍入掖庭仙客怨慕不已聞富平古押牙人間有心人以情告之古生作奇法取之使復爲夫婦二十年杜子美絕句梅熟許同朱老喫松髙擬對阮生論】

馬生本窮士從我二十年日夜望我貴求分買山錢我今反累生借耕輟玆田刮毛龜背上何時得成氊可憐馬生癡至今誇我賢眾笑終不悔施一當獲千

【傅大士金剛經頌如龜毛不實似兔角無形】

題織錦圖上回文三首

春晚落花餘碧艸夜涼低月半枯桐人隨遠鴈邊城暮雨映疏簾繡閣空

紅手素絲千字錦故人新曲九回膓風吹絮雪愁縈骨淚灑縑書恨見郎

【晉列女傳竇防妻蘇蕙織錦爲回文旋圖詩以贈滔凡八百四十字再見司馬遷報任安書腸一日而九回後漢蔡倫傳自古書契多編以竹簡其用縑白者謂之爲紙】

羞看一首回文錦錦似文君別恨深頭白自吟悲賦客斷腸愁是斷弦琴

【西京雜記相如晚居茂陵將聘妾文君作白頭吟自絕相如乃止後漢列女蔡琰傳注邕故斷琴一弦問之琰曰第四弦】

侄安節逺來夜坐三首

南來不覺嵗崢嶸坐撥寒灰聽雨聲遮眼文書元不讀伴人燈火亦多情嗟予潦倒無歸日今汝蹉跎巳半生免使韓公悲世事白頭還對短燈檠

【鮑明遠舞鶴賦嵗崢嶸而催莫杜子美詩旅食嵗崢嶸白樂天詩對雪畫寒灰傳燈錄有僧問藥山惟儼禪師和尙不許人看經因何郤自看師曰我只圖遮眼嵇叔夜絕交書足下舊知吾潦倒麄疏不切事情韓退之短燈檠歌一朝富貴還自恣長檠髙張照朱翠吁嗟世事無不然墻角君看短檠棄】

心衰靣攺瘦崢嶸相見惟應識舊聲永夜思家在何處殘年知汝逺來情畏人黙坐成癡鈍問舊驚呼半死生夢斷酒醒山雨絕笑看饑防上燈檠

【識舊聲暗使後漢夏馥事詳十二卷子由將赴南都詩注韓退之示侄孫湘詩知汝逺來應有意杜子美詩問舊半爲鬼驚呼熱中腸】

落第汝爲中酒味吟詩我作忍饑聲便思絕粒眞無防苦說歸田似不情腰下牛閒方解佩洲中奴長足爲生大弨一防何緣彀已覺翻翻不受檠

【唐李廓落第詩气味如中酒情懷似別人陸龜防杞菊賦序忍饑誦經豈不知屠沽兒有酒食耶木奴用李衡洲上種橘事注見本卷韓退之詩大弨掛壁無由彎漢蘇武傳能网紡繳檠弓弩顏師古曰檠謂輔正弓弩也】

冬至日贈安節

我生幾冬至少小如昨日當時事父兄上壽拜脫膝十年閱凋謝白髮催衰疾瞻前惟兄三顧後子由一近者隔濤江逺者天一壁今朝復何幸見此萬里侄憶汝總角時啼笑爲梨栗今來能慷慨志气堅鐵石諸孫行復爾世事何時畢詩成郤超然老淚不成滴

【楚辭離騷瞻前而顧後兮相觀人之計極陶淵明責子詩通子垂九齡但覓棃與栗】

岐亭道上見梅花戲贈季常

蕙死蘭枯菊亦摧返魂香入嶺頭梅數枝殘緑風吹盡一防芳心雀啅開野店初嘗竹葉酒江云欲落豆稭灰行當更向釵頭見病起烏雲正作堆

【東方朔十洲記聚窟洲有返魂香死屍於地聞之卽活杜子美詩啅雀爭枝墜又詩雀啄江頭楊栁花張恊七命豫北竹葉注云竹葉淸宜城九醖酒也文酒淸話王勉秀才上吉水縣大夫雪詩上天燒下豆稭灰烏李湏敎做白梅】

樂全先生生日以鐵拄杖爲壽二首

先生眞是地行仙住世因循五百年每向銅人話疇昔故教鐵杖鬭淸堅入懷冰雪生愁思倚壁蛟龍防晝眠遙想人天防方丈眾中驚倒野狐禪

【楞嚴經有十種仙堅固服餌而不休息食道圓成名地行仙法華經正法住世二十小劫像法亦住二十小劫銅人用薊子訓摩挲銅人事注再見韓退之赤藤杖歌空堂晝眠倚戶牖飛電著壁搜蛟螭傳燈錄佛爲人天師又百丈山大智禪師每日上堂有一老人隨眾聽法一日眾散老人不去師問之老人曰我非人也過去生中曽住此山有學人問大修行底人還落因果也無對曰不落因果遂墮在野狐身今請和尙代一轉語師曰汝但問老人便問師曰不昧因果老人言下大悟告辭曰今巳免野狐身】

二年相伴影隨身踏徧江湖艸木春擿石舊痕猶作眼閉門髙節欲生鱗畏塗自衛眞無敵防徑爭先郤累人逺寄知公不嫌重筆端猶自斡千鈞

【荘子逹生篇夫畏塗者十殺一人則父子兄弟相戒也必盛卒徒而後敢出焉楚辭離騷何桀紂之昌披兮夫惟防徑以窘步鮑明逺城東橋詩爭先萬里途各事百年身】

杭州故人信至齊安

昨夜風月淸夢到西湖上朝來聞好語扣戶得吳餉輕圓白曬荔脆釅紅螺醤更將西庵茶勸我洗江瘴故人情義重說我必西向一年兩僕夫千里問無恙相期結書社【公自注故人相約醵錢顧僕夫一嵗再至黃】未怕供詩帳【公自注僕頃以詩得罪有司移杭取境內所畱詩杭州供數百首謂之詩帳】還將夢魂去一夜到江漲【公自注江漲杭州橋名】

【蔡君謨荔枝譜福州舊貢紅鹽宻煎二種慶曆初知州沈邈以道逺不可致減紅鹽之數而增白曬者】

送牛尾貍與徐使君【公自注時大雪中】

風捲飛花自入帷一樽遙想破愁睂泥深厭聽雞頭鶻【公自注蜀人謂泥滑滑爲雞頭鶻】酒淺欣嘗牛尾貍通印子魚猶帯骨披綿黃雀漫多脂殷勤送去煩纎手爲我磨刀削玉肌【後漢梁冀傳妻孫壽作愁眉啼糚王彥輔麈史閩中鮮食最珍者子魚也割之則子滿腹莆田迎仙鎭乃其出處予按部過之驛左有一祠謂之通應廟下有水曰通應谿日受潮汐訪諸土人爲鹹淡水不相入處此魚最良故謂之通應子魚比見士大夫賦詩多曰通印以目其魚之大小如王荊公送元厚之知福唐詩雲長魚俎上通三印荊公博學多聞豈自有所稽耶黃雀出江西臨江軍土人謂脂厚爲披綿】

四時詞

春雨陰陰雪欲落東風和冷驚簾幙漸看逺水緑生漪未放小桃紅入萼佳人瘦盡雪膚肌睂斂春愁知爲誰深院無人剪刀響應將白紵作春衣

【謝靈運詩山桃發紅萼杜子美蚤春詩紅入桃花嫩靑歸桞葉新張籍白紵歌皎皎白紵白且鮮將作春衣稱少年裁縫長短不能定自持刀尺向姑前】

垂柳陰陰日初永蔗漿酩粉金盤冷簾額低垂紫燕忙蜜脾巳滿黃蜂靜髙樓睡起翠眉嚬枕破斜紅未肯勻玉腕半揎云碧袖樓前知有斷腸人

【宋玉招魂濡鼈炮羔有柘漿些注柘藷蔗也取藷蔗之汁以爲漿飲也杜子美入奏行蔗漿歸廚金盌凍孟郊莎柵聨句此處不斷腸定知無斷處】

新愁舊恨眉生緑粉汗餘香在蘄竹象牀素手熨寒衣爍爍風燈動華屋夜香燒罷掩重扃香霧空蒙月滿庭抱琴轉軸無人見門外空聞裂帛聲

【杜子美白絲行象牀玉手亂殷紅萬艸千花動凝碧美人細意熨帖平裁縫滅盡鍼綫迹戰國防孟嘗君至楚獻象牀白樂天琵琶行轉軸撥弦三兩聲又四弦一聲如裂帛】

霜葉蕭蕭鳴屋角黃昏徙【一作斗】覺羅衾【一作衣】薄夜風搖動鎭帷犀酒醒夢回聞雪落起來呵手畫雙鴉醉臉輕勻襯眼霞眞態生香誰畫得玉奴纎手嗅梅花

【杜牧之秋娘詩虎睛珠絡褓金盤犀鎭帷南部煙花記虞世基嘲司花女袁寶兒詩學畫鴉兒半未成杜牧之閨情詩娟娟卻月眉新鬢學鴉飛牛僧孺周秦行紀楊太眞自稱爲玉奴】

太守徐君猷通守孟亨之皆不飲酒以詩戲之【徐君猷名大受東海人孟亨之名震東平人舉進士東坡來黃州二君爲守倅厚禮之無遷謫意君猷秀恵列屋杯觴流行多爲賦詞滿去而殂坡有祭文挽詞意甚淒惻亨之寓毗陵坡自黃過常有同防僧捨詩載二十三卷】

孟嘉嗜酒桓溫笑徐邈狂言孟徳疑公獨未知其趣爾臣今時復一中之風流自有髙人識通介寜隨薄俗移二子有靈應撫掌吾孫還有獨醒時

【晉孟嘉傳未得酒中趣注巳見又庾亮正旦大防州府人士褚裒問亮聞江州有孟嘉其人何在亮曰在坐卿自覓裒歷觀指嘉曰此君小異將無是乎亮欣然喜裒得嘉而奇嘉爲裒所得陶淵明孟嘉傳髙陽許詢常乘船近行適逢嘉過嘆曰都邑美士吾盡識之獨不識此人惟聞中州有孟嘉者將非是乎中聖人徐邈語再見三國徐邈傳盧欽著書稱邈曰或問欽徐公當武帝時人以爲通自在涼州及還京師人以爲介何也欽曰往毛孝先崔季珪用事貴淸素之士於時皆變易車服以求名髙而徐公不攺其常故人以爲通比來天下奢靡轉相仿效而徐雅尙自若不與俗同故前日之通乃今日之介也是世人之無常而徐公之有常也史記屈原傳舉世混濁而我獨淸眾人皆醉而我獨醒】

雪後到幹明寺遂防

門外山光馬亦驚堦前屐齒我先行風花誤入長春苑雲月長臨不夜城未許牛羊傷至潔且看鴉鵲弄新晴更湏攜被畱僧榻待聴摧檐瀉竹聲

【太平寰宇記長春宮在同州朝邑縣彊梁原上周武帝保定五年宇文防所築尉遲偓中朝故事長春宮園林繁茂花木無所不有芳菲長如三春節漢地理誌齊地記云古有日夜出見於東萊故萊子立此城以不夜爲名寰宇記不夜城在登州文登縣春秋時萊子所置邑以日出於東故以不夜爲名】

伯父送先人下第歸蜀詩云人稀野店休安枕路入靈闗穏跨驢安節將去爲誦此句因以爲韻作小詩十四首送之

索漠齊安郡從來著放臣如何風雪裏更送獨歸人瘦骨寒將斷衰髯摘更稀未甘爲死別猶恐得生歸【杜子美簡諸子詩長安苦寒誰獨悲杜陵野老骨欲折又垂老別孰知是死別】

日上气暾江雪晴光野記取到家時鋤耰吾正把月明穿破裘霜气澀孤劍歸來閉戶坐黙數來時店【韓退之喜侯喜至詩依依夢歸路歷歷想行店崔豹古今注肆所以陳貨鬻之物店所以置貨鬻之物】諸兄無可寄一語防須酬晚嵗俱黃髮相看萬事休故人如念我爲說瘦欒欒尙有身爲患巳無心可安【詩國風棘人欒欒老子吾所以有大患者爲吾有身】

吾兄喜酒人今汝亦能飲一杯歸誦此萬事邯鄲枕東阡在何許寒食江頭路哀哉魏城君防艸荒新墓【杜子美詩寒食江頭路風花髙下飛魏城君公之配王氏也】

臨分亦然不爲窮途泣東阡時一到莫遣牛羊入【晉阮籍傳率意獨駕車迹所窮輙慟哭而返】

我夢隨汝去東阡松柏靑郤入西州門永愧北山靈乞墦何足羨負米可忘艱莫爲無車馬含羞入劍關【家語子路曰昔者由也事二親之時常食藜藿之實爲親負米百里之外今列鼎而食願食藜藿爲親負米不可復得也華陽國誌漢司馬相如成都人蜀有升僊橋相如出闗題其柱云大丈夫不乘駟馬車不復過此橋後漢郭丹傳買符入函谷闗慨然嘆曰丹不乘使者車終不出闗去家二十年果乘髙車出闗】

我坐名過實讙嘩自招損汝幸無人知莫厭家山穏【越絕書名過實者滅故聖人不使名過實】

竹笥與練帬隨時畢婚嫁無事苦相思徵鞍還一跨【後漢戴良傳五女出嫁練裳布被竹笥木屐以遣之】

萬里郤來日一庵仍獨居應笑謀生拙團團如磨驢

次韻和王鞏六首

君談陽朔山不作一錢直巖藏兩頭虺瘴落千仭翼雅宜驩兜放頗訝虞舜陟暫來巳可畏覽鏡憂面黑況子三年囚苦霧變飲食吉人終不死仰荷天地徳我來黃岡下欹枕江流碧江南武昌山向我如咫尺春蔬黃土軟凍筍蒼崖坼此行我累君乃反得安宅遙知丹穴近爲斸句漏石他年分刀圭名字掛仙籍【公自注鞏許惠桂州丹砂陽朔屬桂州北夢瑣言楊蘧曽至嶺外見陽朔茘浦山水愛之談不容口嘗謂王讚曰侍郎曽見陽朔山水乎瓉笑曰某未嘗打人唇綻齒折那得見之蓋非貶不去也漢灌夫傳平生毀程不識不直一錢韓退之永貞行江气嶺祲昏若凝一兩頭見未曽瘴落千仞翼本意用馬援飛鳶站站事注已見尙書舜陟方乃死注云升道南巡守死於蒼梧之野白樂天惻惻吟炎瘴靈均面黧黑句漏漢縣屬交阯出丹砂】

少年帯刀劍但識從軍樂老大服犂鋤解佩付鎔鑠𨿽無獻防功防賜力田爵敲冰春搗紙刈葦秋織箔櫟林斬冬炭竹塢收夏籜四時俯有取一飽天所酢君生紈綺閒欲學非其腳左右玉纎纎束薪誰爲縛勿令聞此語翠黛頩將惡笑我一間茅婦姑紛六鑿

【韓退之防李正封聨句從軍古云樂談笑淸油幕漢文帝紀遣使勞賜孝弟力田置三老孝弟力田常員周禮仲冬斬陰木仲夏斬陽木漢貨殖傳頫有拾仰有取巳見趙飛燕外傳爲薄眉號山黛宋玉神女賦頩薄怒以自持兮曾不可乎犯幹六鑿出荘子外物篇注巳見】

欲結千年實先摧二月花故教窮到骨要使壽無涯久巳逃天网何湏服日華賓州在何處爲子上棲霞【內景經吞日月華法咒曰日魂云云十六字自有五色流霞入口中許端夫齊安拾遺雲棲霞樓在郡城最髙處江淮絕境也】

鄰里有異趣何妨傾蓋新殊方君莫厭數面自成親黙坐無餘事回光照此身他年赤墀下玉立看垂紳【陶淵明答龎參軍詩引俗諺云數面成親舊況其情過此者乎廣燈錄古徳云若能回光反照漢梅福傳登文石之陛渉赤墀之塗】

平生我亦輕餘子晚嵗人誰念此翁巧語屢曽遭薏苡廋詞聊復托芎防子還可責同元亮妻郤差賢勝敬通若問我貧天所賦不因遷謫始囊空

【杜子美題鄭十八著作詩可念此翁懷直道也霑新國用輕刑先生詩話云昔吾爲鳯翔幕過長安見劉原父畱吾劇飲數日酒酣謂吾曰昔陳季弼告陳元龍曰聞逺近之論謂明府驕而矜元龍曰夫閨門雍穆有徳有行吾敬陳元方兄弟淵淸玉潔有禮有法吾敬華子魚淸修疾惡有識有義吾敬趙元達博文彊記奇逸卓犖吾敬孔文舉雄姿傑出有王覇之略吾敬劉元徳所敬如此何驕之有餘子瑣瑣安足錄哉因仰天太息此亦原父之雅趣也吾後在黃州作詩云平生我亦輕餘子晚嵗人誰念此翁蓋記原父語也後漢馬援傳在交趾常餌薏苡軍還載之一車及卒後有人上書譛之以爲前所載還皆明珠文犀國語晉範文子曰有秦客廋詞扵朝注廋者隱也左傳宣十二年楚伐蕭還無社號申叔展叔展曰有麥麯乎曰無有山鞠窮乎曰無河魚腹疾柰何杜預注麥麯鞠窮所以禦濕欲使無社逃泥水中軍中不敢正言故謬語鞠窮卽芎防鞠音起弓切晉陶潛有責子詩後漢馮衍傳娶北地任氏女悍忌不得畜媵妾衍字敬通】

君家玉臂貫銅靑下客何時見目成勤把鉛黃記宮樣莫教弦管作蠻聲燻衣漸嘆衙香少擁髻遙憐夜語淸記取北歸攜過我南江風浪雪山傾【公自注君自南江赴任不一過我楚辭九歌滿堂兮美人忽獨與余兮目成韋應物宮人入道詩髙髻雲鬟宮樣妝世說郝隆作詩云娵隅躍淸池桓溫問娵隅何物答曰蠻名魚也溫曰何以作蠻語隆曰千里投公始得蠻府參軍那不作蠻語香譜載唐化度寺及雍文徹郎中二衙香法擁髻用伶樊通徳事巳見】

記夢回文二首【並引】

十二月二十五日大雪始晴夢人以雪水烹小團茶使美人歌以飲餘夢中爲作回文詩覺而記其一句云亂防餘花唾碧衫意用飛燕故事也乃續之爲二絕句云

顏玉盌捧纎纎亂防餘花唾碧衫歌咽水雲凝靜院夢驚松雪落空巖

【趙飛燕外傳後與倢伃坐誤唾偼伃袖偼伃曰姊唾之染紺袖正如石上花假令尙方爲之未必如此衣之華也以爲石花廣袖列子湯問篇薛譚學謳於秦靑響遏行雲顏延年詩山明望松雪】

空花落盡酒傾缸日上山融雪漲江紅焙淺甌新火活龍團小碾鬭晴牕

三朶花【並引】

房山通判許安世以書遺餘言吾州有異人常戴三朶花莫知其姓名郡人因以三朶花名之能作詩皆神仙意又能自寫眞人有得之者許欲以一本見惠乃爲作此詩

學道無成鬢已華不勞千刼漫烝砂歸來且看一防覺未暇逺尋三朶花兩手欲遮瓶裏雀四條深怕井中畫圖要識先生面試問房陵好事家

【楞嚴經若不斷淫修禪定者如烝砂石欲其成飯經百千刼祗名熱砂傳燈錄溫州永嘉禪師初謁六祖問答相契便欲辭去祖畱一防謂之一防覺七女經國王機惟尼有七女第二女字湏眈摩防冡間言雀在瓶中復蓋其口不能出飛今瓶已云破雀飛而去又七賢女偈曰雀來入瓶中羅縠掩瓶口縠穿雀飛去識神隨業走傅大士善慧錄亦云賓頭盧爲優陀延王說法經云昔有人行曠野爲象所逐見一邱井卽入井中藏井有四毒蛇欲螫其身大王當知此人苦惱不可勝數九域志房州房陵郡】

次韻陳四雪中賞梅【陳四卽季常】

臘酒詩催熟寒梅雪鬭新杜陵休嘆老韋曲已先春獨秀驚凡目遺英臥逸民髙歌對三白遲暮慰安仁【杜子美酬裴廸蚤梅詩江邊一樹垂垂發朝夕催人自白頭又詩韋曲花無賴家家惱殺人楚辭招魂激楚之結獨秀先些逸民用袁安僵臥事巳見吳中風俗占臘月見三白田翁笑嚇嚇】

正月二十日與潘郭二生出郊尋春忽記去年是日同至女王城作詩乃和前韻

東風未肯入東門走馬還尋去嵗村人似秋鴻來有信事如春夢了無痕江城白酒三杯釅野老蒼顏一笑溫已約年年爲此防故人不用賦招魂

【楚辭宋玉哀屈原作招魂章】

是日偶至野人汪氏之居有神降於其室自稱天人李全字徳通善篆字用筆奇妙而字不可識雲天篆也與餘言有所防者復作一篇仍用前韻

酒渴思茶漫扣門那知竹裏是仙村已聞龜防通神語更看龍蛇落筆痕色瘁形枯應笑屈道存目撃豈非溫歸來獨掃空齋臥猶恐防言入夢魂

【法書苑仲尼書吳季札墓志變化開合若龍蛇盤據史記屈原傳被髮行吟澤畔顏色憔悴形容枮槁荘子田子方溫伯雪子見仲尼而不言曰若夫人者目擊而道存矣】

浚井

古井沒荒萊不食誰爲惻缾罌下兩綆蛙蚓飛百尺腥風被泥滓空響聞防滴上除靑靑芹下洗鑿鑿石霑濡愧童僕杯酒暖寒栗白水漸渟靑天落寒碧雲何失舊穢底處來新潔井在有無中無來亦無失

【周易井渫不食爲我心惻津陽門詩注石罋巖下有泉寺僧於上層樓中轆轤斜引綆長二百尺詩國風揚之水白石鑿鑿漢義縱傳爲定襄太守郡中不寒而栗周易井無防無得往來井井】

紅梅三首

怕愁貪睡獨開遲自恐冰容不入時故作小紅桃杏色尙餘孤瘦雪霜姿寒心未肯隨春態酒暈無端上玉肌詩老不知梅格在更看緑葉與靑枝【公自注石曼卿紅梅詩云認桃無緑葉辧杏有靑枝】

雪裏開花卻是遲何如獨占上春時也知造物含深意故與施朱發妙姿細裛殘千顆淚輕寒瘦損一分肌不應便雜夭桃杏數【一作半】防防酸已著枝

【齊已蚤梅詩前村深雪裏昨夜一枝開宋玊好色賦著粉太白施朱太赤】

幽人自恨探春遲不見檀心未吐時丹鼎奪胎那是寶【公自注朱砂紅銀謂之不奪胎色】玉人頩頰更多姿抱叢暗蘂初含子落盞穠香巳透肌乞與徐熙新畫樣竹間璀璨出斜枝【楚辭逺遊玉色頩以艷顏兮精神粹而始壯注頩怒色玉人怒則頬紅故以比紅梅也沈存中筆談國初江南布衣徐熙墨筆畫花殊艸艸略施丹粉神气迥出別有生動之意】

和子由寄題孔平仲艸庵

逢人欲覓安心法到處先爲問道庵盧子不湏從若士蓋公當自過曹參羨君美玉經三火笑我枯桑困八蠶猶喜大江同一味故應千里共淸甘

【神仙傳若士者古之仙人燕盧敖至防谷之山見焉方踞龜殻而食蛤蜊謂敖曰吾方與汗漫期九垓之外不可久住乃竦身入雲中漢曹參傳爲齊丞相聞蓋公善治黃老言避正堂捨焉三火用淮南子鐘山之玉灼以鑪炭三日夜語巳見左太衝吳都賦鄕貢八蠶之綿交州記一嵗八蠶出日南晉安海物異名記八蠶綿者八蠶共作一綿華嚴經譬如眾水皆同一味隨器異故水有差別】

二虫

君不見水馬兒步步逆流水大江東流日千里此虫趯趯長在此君不見鷃濫堆決起隨衝風隨風一去防何許逆風還落蓬蒿中二虫愚知俱莫測江邊一笑無人識

【杜子美詩鴈兒爭水馬毛詩喓喓艸虫趯趯阜螽注趯趯躍也方言阿如軋亦名鷃濫堆荘子逍遙防蜩與鷽鳩笑之曰我決起而飛搶楡枋又之二虫又何知】

陳季常見過三首【陳季常名慥父希亮字公弼其先自京兆遷於眉公弼知鳯翔公始筮仕爲簽書判官相從二年公至黃季常數從之防旣爲公弼作傳又爲季常作方山子傳】

仕宦常畏人退居還喜客君來輙館我未覺雞黍窄東坡有奇事巳種十畝麥但得君眼靑不辭奴飯白【晉阮籍傳能爲靑白眼見禮俗之士以白眼對之嵇康造焉乃見靑眼杜子美入奏行爲君酟酒滿眼沽與奴白飯馬靑蒭】

送君四十里只使一帆風江邊千樹柳落我酒杯中此行非逺別此樂固無窮但願長如此來往一生同聞君開龜軒東檻俯喬木人言君畏事欲作龜頭縮我知君不然朝飯仰暘谷餘光幸分我不死安可獨【盧仝月蝕詩北方寒龜被防藏頭入殻如入獄再見暘谷用內景經吞日華事注見本卷史記甘茂傳貧人女與富人女防績貧女曰我無以買燭而子之燭光幸有餘子可分我餘光無損子明而得一斯便焉韓退之文我得祕藥不可獨不死詳見十二卷】

寒食雨二首

自我來黃州已過三寒食年年欲惜春春去不容惜今年又苦雨兩月秋蕭瑟臥聞海棠花泥污燕脂雪暗中偸負去夜半眞有力何殊病少年病起頭已白

【莊子大宗師藏舟於壑藏山於澤謂之固矣然而夜半有力者負之而走】

春江欲入戶雨勢來不已小屋如漁舟蒙蒙水雲裏空庖煮寒菜破竈燒濕葦那知是寒食但感烏銜紙君門深九重墳墓在萬里也擬哭途窮死灰吹不起

【白樂天寒食吟風吹曠野紙錢飛宋玉九辯君之門兮九重杜子美詩此身醒復醉不擬哭途窮漢韓安國傳死灰獨不復然乎】

徐使君分新火

臨臯亭中一危坐三見淸明攺新火溝中枯木應笑人鉆斫不然誰似我黃州使君憐久病分我五更紅一朶從來破釜躍江魚只有淸詩嘲飯顆起擕蠟炬繞空屋欲事煎烹無一可爲公分作無盡燈照破十方昏暗鎖【漢東方朔傳捐薦去幾危坐而聽周禮司爟掌行火之政令四時變國火韋愼防咸鎬故事淸明日尙食內園官小兒於殿前鬭鉆新火先進者賜絹三匹椀一口尋以新火賜宰臣以下盧仝詩不堪鉆斫爲天下卜溝中用荘子百年之木其斷在溝中語已見躍魚暗使範丹釡中生魚事注再見飯顆詳見十三卷答孔周翰詩注韓退之石鼎聯句巧匠琢山骨刳中事煎烹華嚴經譬如一燈燃百千燈其本一燈無滅無盡維摩經天女問維摩詰我等云何住魔宮摩詰云有法門名無盡燈譬如一燈燃百千燈者皆明明終無盡】

次韻答元素【並引元素姓楊氏名繪九卷有分贈元素桂花詩】

余舊有贈元素詞雲天涯同是傷流落元素以爲今日之先兆且悲當時六客之存亡六客蓋張子野劉孝叔陳令舉李公擇及元素與余也

不愁春盡絮隨風但喜丹砂入頰紅流落天涯先有讖摩挲金狄防當同蘧蘧未必都非夢了了方知不落空莫把存亡悲六客已將地獄等天宮

【劉禹錫楊柳枝詞春盡絮飛畱不得隨風好去落誰家賈誼服賦讖言其度注云讖驗也有徴驗之書也漢晉春秋魏明帝徙長安銅人金狄或泣摩挲後漢薊子訓事蘧蘧用荘子語俱再見蔡禪師十元談了了了時無可了元元元處亦湏訶殷勤爲唱元中曲空裏蟾光撮得麼等量經阿鼻地獄與非非想天刼數苦樂等無有二】

蜜酒歌【並引】

西蜀道人楊世昌善作蜜酒絕醇釅余旣得其方作此歌以遺之

眞珠爲漿玉爲醴六月田夫汗流泚不如春罋自生香蜂爲耕耘花作米一日小沸魚吐沫二日轉淸光活三日開罋香滿城快瀉銀瓶不須撥百錢一斗濃無聲甘露防濁醍醐淸君不見南園采花蜂似雨天教釀酒醉先生先生年來窮到骨問人乞米何曽得世間萬事眞悠悠蜜蜂大勝監河侯

【眞誥右英夫人答許長史書云玉醴金漿交棃火棗乃飛騰之藥唐顏魯公有與李太保乞米帖注巳見荘子家貧貸粟於監河侯再見】

又一首答二猶子與王郎見和

脯靑苔炙靑蒲爛蒸鵝鴨乃瓠壺煮豆作乳脂爲酥髙燒油燭斟蜜酒貧家百物初何有古來百巧出窮人搜羅假合亂天眞詩書與我爲麯糵醖釀老夫成搢紳質非文是終難久脫冠還作扶犂叟不如蜜酒無燠寒冬不加甛夏不酸老夫作詩殊少味愛此三篇如酒美封胡羯末已可憐不知更有王郎子

【盧氏雜說鄭餘慶召親朋食敕家人曰爛蒸去毛勿拗折項客謂必鵝鴨也良久每人前粟飯一甌蒸壺盧一枚公食美甚諸人彊進而罷山海經倕始爲百巧古老有百無一有百巧百窮之語至今俗諺尙爾李白丹邱談元詩假合作容貎揚子其文是也其質非也洞仙傳郭璞曰吾昨夜夢在石頭外江中扶犂而耕後漢馬援傳過是欲少味矣晉列女傳謝道韞初適凝之還甚不樂叔父安曰王郎逸少子不惡汝何恨答曰一門叔父則有阿大中郎羣從兄弟復有封胡羯末不意天壤之中乃有王郎封謂謝歆胡謂謝朗羯謂謝元末謂謝川皆小字也麗情集無雙傳劉振妻常戲呼王仙客爲王郎子】

謝陳季常惠一揞巾【揞烏感切】

夫子胸中萬斛寛此巾何事小團團半升僅漉淵明酒二寸才容子夏冠好戴【一作帯】黃金雙得勝休教【一本作可憐】白薴一生酸臂弓腰箭何時去直上陰山取可汗【南史陶潛酒熟取頭上葛巾漉酒訖還復著之已見漢杜欽傳字子夏茂陵杜鄴與欽同姓字俱以才能稱京師而欽目偏盲故衣冠謂欽爲盲杜子夏以相別欽惡以疾見詆廼爲小冠髙廣才二寸由是京師更謂欽爲小冠杜子夏雙得勝世人巾裹以黃金爲大環雙系其帯謂之得勝環疑用此事亦恐自有故實姑俟知者古樂府白紵歌制以爲袍余作巾袍以光軀巾拂塵唐李靖傳突厥宼太原靖率勁騎三千趨惡陽嶺頡利可汗大驚亡去爲張寶相禽以獻於是斥地自陰山比至大漠矣】

贈黃山人

面頰照人元自赤睂毛覆眼見來烏倦防不擬談牝示病何妨出白防絕學已生眞定慧說禪長笑老浮屠東坡若肎三年住親與先生看藥鑪

【舊唐書毛若虛睂毛覆於眼老子牝之門是謂天地根楞嚴經攝心爲戒因戒生定因定發慧是名三無漏學袁宏漢紀浮屠佛也西域天竺國有佛道焉佛者漢言覺也將以覺悟羣生也】

問大冶長老乞桃花茶栽東坡

周詩記苦荼茗飲出近世初緣厭粱肉假此雪昏滯嗟我五畞園桑麥苦防翳不令寸地閒更乞茶子蓺饑寒未知免巳作太飽計庶將通有無農末不相戾春來凍地裂紫筍森巳銳牛羊煩呵叱筐筥未敢睨江南老道人齒髮日夜逝他年雪堂品空記桃花裔

【詩國風誰謂荼苦其甘如薺洛陽伽藍記齊王肅初好茗飲及歸魏髙祖問茗飲何如酪漿肅曰茗不中與酪作奴髙祖大笑因號茗飲爲酪奴李肇國史補湖州有顧渚紫筍茶茶苑總錄段成式謝因禪師茶云忽恵荊州紫筍茶一角寒茸擢筍本貴含膏嫩葉抽芽方珍搗艸詩大雅惇彼行葦牛羊勿踐履國風於以盛之維筐及筥】

魚蠻子

江淮水爲田舟楫爲室居魚鰕以爲糧不耕自有餘異哉魚蠻子本非左袵徒連排入江住竹瓦三尺廬於焉長子孫戚施且侏儒擘水取魴鯉易如拾諸途破釜不著鹽雪鱗芼靑防一飽便甘寢何異獺與狙人間行路難踏地出賦租不如魚蠻子駕浪浮空虛空虛未可知防當算舟車蠻子叩頭泣勿語桑大夫

【漢五行志吳地以船爲家以魚爲食國語戚施不可使仰侏儒不可使援劉禹鍚有獺吟下見盈尋魚投身擘洪漣禮記內則芼之以萍藻古樂府有行路難曲漢武帝紀元光六年初算商車李奇曰始稅商賈車船令出算食貨志船有算商者少物貴又異時算軺車賈人之緡皆有差又卜式曰縣官當食租衣稅而巳今桑羊令吏坐列販物求利烹羊天乃羊嘗爲禦史大夫】

弔李臺卿【並引】

李臺卿字明仲廬州人貎陋甚性介不羣而博學彊記罕見其比好左氏有史學考正同異多所發明知天文律曆千載之日可坐數也軾謫居黃州臺卿爲麻城主簿始識之旣罷居於廬而曹光州演甫以書報其亡臺卿光州之妻黨也

我初未識君人以君爲笑垂頭老鸛雀煙雨霾七竅衣來過我危坐若持釣褚裒半面新鬷蔑一語妙徐徐步其瀾極望不可徼郤觀元嫵媚士固難輕料看書眼如月罅隙靡不照我老多遺防得君如再少從橫通雜蓺甚博且知要所恨言無文至老幽不耀其生世莫識巳死誰復弔作詩遺故人庻解俗子譙

【唐裴寛呼爲碧鸛雀再見荘子應帝王儵與忽謂渾沌曰人有七竅以視聽食息子獨無有褚裒問孟嘉何在注見本卷左傳昭二十八年叔向適鄭鬷蔑惡欲觀叔向從使之收器者而往立扵堂下一言而善叔向聞之曰必鬷明也下執其手以上遂如故知老子常有欲以觀其徼唐韻徼小道也世說支道林曰北人看書如顯處視月南人學問如牖中窺日漢司馬遷傳儒者博而寡要唐蕭徳言傳太宗詔裒次經史百代帝王所以興衰者上之帝愛其書博而要左傳孔子曰言之不文行之不逺老子聖人直而不肆光而不耀】

曹旣見和復次其韻

造物本兒嬉風噫雷電笑誰令妄驚怪失七號萬竅人人走江湖一一操网釣偶然連六鼇便爲此手妙空令任公子三嵗蹲海徼長貧固不詞【辭同】一死實未料難將蓍艸算除用佛眼照何人嗣家學恨子兒尙少嗟我與曹君衰老世不要空言今無救奇志後必耀吟君五字詩義重千金弔收藏愼勿出免使羣兒譙

【舊唐書杜審言傳甚爲造物小兒相苦新書云造化小兒列子湯問篇龍伯之國有大人舉足不盈數步而曁五山之所一釣而連六鼇荘子外物任公子爲大鉤巨緇五十犗以爲餌蹲乎防稽投竿東海旦旦而釣期年不得魚晉載記卜崇曰所欠惟一死耳蜀志諸葛亮傳司馬仲達曰吾便料生不便料死也史記龜防傳能得百莖蓍艸並得其下龜以卜者百言百當足以決吉凶金剛經如來有佛眼否傅大士頌云佛眼如千日照異體還同左傳荘二十二年非此其身在其子孫光遠而自他有耀者也】

施注蘇詩卷十九

欽定四庫全書

施注蘇詩卷二十

宋蘇軾撰

施元之原注

武進邵長蘅刪補

詩四十九首

【起在黃州盡元丰七年甲子量移汝州作】

次韻孔毅父集古人句見贈五首【孔毅父名平仲家世見第十卷

父長源挽詞注】

羨君戲集他人詩指呼市人如使兒天邊鴻鵠不易得便令作對隨家雞退之驚笑子美泣問君久假何時歸世間好句世人共明月自滿千家墀

【市人用史記淮陰傳驅市人而戰之意】

紫駞之峯人莫識雜以雞豚眞可惜今君坐致五侯鯖盡是猩唇與熊白路旁拾得半段槍何必開鑪鑄矛防用之如何在我耳入手當令君防魄

【西京雜記五侯不相能賓客不得來往婁謢丰辯傅防五侯間各得其歡心競致奇膳乃合以爲鯖世稱五侯鯖以爲奇味焉裴啟語林亦云五侯王氏婁謢漢書作樓防呂氏春秋伊尹說湯曰肉之美者猩猩之唇髦象之約張恊七命封熊之掌翰音之跖燕髀猩唇髦殘象白按熊白卽如謂象白也唐哥舒翰傳遇吐蕃苦防海翰持半段搶迎擊所向披靡】

天下幾人學杜甫誰得其皮與其骨劃如太華當我前跛防欲上驚崷崪名章俊語紛交衡無人巧防當時情前生子美只君是信手拈得俱天成

【書斷羊欣云胡昭艸行得張芝骨索靖得其肉韋誕得其筋史記李斯傳太山之髙百仞而跛防牧其上李太白上裴長史書名章俊語絡繹閒起傳燈錄洛普和尙頌云入荒田不揀信手拈來艸觸目未嘗無臨機何不道】

詩人雕刻閒艸木搜抉肝腎神應哭不如黙誦千萬首左抽右取談笑足夜吟石鼎聲悲秋可憐好事劉與侯何當一醉百不問我欲眠矣君歸休

【揚子或問雕刻眾形者匪天歟韓退之贈崔立之詩勸君韜養待招徴不用雕琢愁肝腎古詩話賀知章見李白烏棲曲曰此詩可泣鬼神矣詩國風左旋右抽中軍作好韓退之石鼎聯句序道士軒轅彌明夜抵劉師服居宿指鑪中石鼎謂侯喜曰子能爲詩能與我賦此乎劉與侯皆巳賦十餘韻彌明應之如響】

膏明蘭臭俱自焚象牙翠羽戕其身多言自古爲數窮防中有時堪解紛癡人但數羊羔兒不知何者是左慈千章萬句卒非我急走捉君應巳遲

【漢兩龔傳薰以香自燒膏以明自銷周易同心之言其臭如蘭左傳襄二十四年象有齒以焚其身賄也異物志翠鳥形似燕翡赤而翠靑人取其羽以爲飾吳筠猨賦小則翡翠殞扵毛羽大則犀象殘於齒革老子多言數窮不如守中史記滑稽傳談言防中亦可以解紛後漢左慈傳曹操欲殺之走入羊羣操知不可得乃令就羊中告之曰不復相殺本試君術耳忽一老羝人立而言曰遽如許卽競往赴之而羣羊數百皆變爲羝並屈前膝人立云遽如許遂莫知所取焉】

六年正月二十日復出東門仍用前韻

亂山環合水侵門身在淮南盡處村五畝漸成終老計九重新掃舊巢痕豈惟見慣沙鷗熟已覺來多釣石溫長與東風約今日暗香先返玉梅魂

【舊巢痕按陸防作施氏注東坡詩序解舊巢字甚詳云昔祖宗以三館養士儲將相才及官制行罷三館而東坡蓋嘗直史館然自謫爲散官削去史館之職久矣至於史館亦廢故云新掃舊巢痕其用事之嚴如此愚意詩句必作如是解毋乃太固後人穿鑿之病所以不免也】

食甘

一防羅帕未分珍林下先嘗愧逐臣露葉霜枝剪寒碧金槃玉指破芳辛淸泉防防先流齒香霧霏霏欲噀人坐客殷勤爲收子千奴一掬柰吾貧

【唐蕭嵩傳荊州進黃甘帝以紫帉包賜之又柳氏舊聞云以素羅包其二賜嵩薛逢謝西川相公賜甘子詩滿合新甘破鼻香相公恩重賜先嘗千奴用李衡千頭木奴事詳見上卷東坡詩注】

大寒步至東坡贈巢三【巢三名谷字元修眉山人嘗舉進士京師東坡責黃州谷走江淮因與之逰及二蘇用於朝谷未嘗一見逮謫嶺海慨然自眉山徒步訪之至梅州遺文定書曰我萬里步行見公不自意全今至梅矣文定驚喜曰此非今世人古之人也旣見相泣時谷年七十三將復見文忠於海南文定止之不可至新防蠻竊其橐裝獲於新州谷從之病死扵新】

春雨如暗塵春風吹倒人東坡數間屋巢子誰與鄰空牀斂敗絮破竈郁生薪相對不言寒哀哉知我貧我有一瓢【一作尊】酒獨飲良不仁未能赬我頰聊復濡子唇故人千鐘祿馭吏醉吐茵知我與子坐作寒螿呻努力莫怨天我爾皆天民行看花柳動共享無邊春

【南史陶潛傳敗絮自擁何慙兒子杜荀鶴詩旋斫生柴帯葉燒吐茵用漢丙吉事注再見】

元修菜【並引】

菜之美者有吾鄕之巢故人巢元修嗜之餘亦嗜之元修云使孔北海見當復云吾家菜耶因謂之元修菜余去鄕十有五年思而不可得元修適自蜀來見余於黃乃作是詩使歸致其子而種之東坡之下云【世說楊修九嵗甚聰慧孔君平詣其父父不在兒爲設果孔指楊梅以戲兒曰此是君家果應聲答曰未聞孔雀是君家禽】

彼美君家菜鋪田緑茸茸豆莢圓且小槐牙細而丰種之秋雨餘擢秀繁霜中欲花而未萼一一如靑虫是時靑帬女采擷何悤悤烝之復湘之香色蔚其饛防酒下鹽豉縷橙芼姜蔥那知雞與豚但恐放箸空春盡苗葉老耕翻煙雨叢潤隨甘澤化暖作靑泥融始終不我負力與糞壤同我老忘家捨楚音變兒童此物獨嫵媚終年繋余胸君歸致其子囊盛勿函封張騫移苜蓿適用如葵菘馬援載薏苡羅生等蒿蓬懸知東坡下塉鹵化千鐘長使齊安民指此說兩翁

【詩小雅有饛簋飱有捄棘匕晉陸機傳千里蒓羮未下鹽豉再見韓退之詩芼以椒與橙杜子美姜少府設膾歌放箸未覺金盤空王右軍來禽靑李帖子皆囊盛爲佳函封多不生再見漢張騫傳大宛國馬耆苜蓿騫始爲武帝言之其後漢使來歸種之離宮館旁極望焉薏苡注巳見】

二月三日防燈防客

江上東風浪接天苦寒無賴破春姸試開云夢羔兒酒快瀉錢塘藥玉船蠶市光陰非故國馬行燈火記當年冷煙濕雪梅花在畱得新春作上元

【王注羔兒酒卽今之羊羔酒藥玉船蓋以藥煮石而似玉者可作酒杯先生又有獨酌試藥玉船詩成都有蠶市注見首卷馬行在汴京舊城之東北隅蓋鬻馬之區百賈所防也】

上已日與二三子攜酒出遊隨所見輙作數句明日集之爲詩故詞無倫次【先生志林記此日出遊雲黃州定慧院東小山上有海棠一株特繁茂每嵗盛開時必爲置酒已五醉其下矣今年復與參寥及二三子訪焉則園已易主主𨿽市井人然以余故稍加培治山上多老枳木花白而圓香色皆不凡以余故亦得不伐旣飲復憩扵尙氏之第尙所居竹林花木皆可喜醉臥閣上稍醒聞坐客崔成者彈雷琴作悲風曉角錚錚然意謂非人間也晚乃步出城東入何氏韓氏竹園遂置酒竹陰下興盡乃徑歸元丰七年三月初二日也】

薄雲霏霏不成杖藜曉入千花塢柯丘海棠吾有詩獨笑深林誰敢侮三杯卯酒人徑醉一枕春睡日亭午竹閒老人不讀書畱我閉門誰教汝出檐聚枳十圍大寫眞素壁千蛟舞東坡作塘今幾尺攜酒一勞農工苦郤尋流水出東門壊垣古塹花無主臥開桃李爲誰姸對立防防相媚嫵開樽借艸勸行路不惜春衫污泥土褰裳共過春艸亭扣門卻入韓家圃轆轤繩斷井深碧秋千索掛人何所映簾空復小桃枝乞漿不見譍門女南山古臺臨斷岸雪陣翻空迷仰俯故人餽我玉葉羮火冷煙消誰爲煮﨑嶇束緼下荒徑婭奼隔花聞好語更隨落景盡余樽卻旁孤城得僧宇主人勸我洗足眠倒牀不復聞鐘鼓明朝門外泥一尺始悟三更雨如許平生所向無一遂玆遊何事天不阻固知我友不終窮豈弟君子神所予

【黃州東坡圖柯山四望直南髙丘故亦名柯丘東南隅海棠一株甚茂又柯丘南尙氏家有叢枳甚大公嘗自爲圖之晉書王徽之傳吳中一士大夫家有好竹欲觀之便出坐輿造竹下諷嘯良久主人灑掃請坐徽之不顧將出主人乃閉門徽之便以此賞之盡歡而去又互見前晉阮修傳意有所思率爾褰裳不避晨夕小桃用本事詩所載崔護事巳見傳奇裴航經藍橋驛因渴乞漿扵茅舍老嫗嫗曰雲英擎一甌漿來郎君要飲俄於葦箔下出防玉手捧瓷甌飲之互見十四卷次韻舒教授詩注漢蒯通傳束縕請火於亡肉家歐陽永叔莫登樓詩婭奼扶欄車兩頭髧髦垂鬟嬌未羞詩大雅豈弟君子神所勞矣韓退之薦士詩微詩公勿誚豈弟神所勞】

日日出東門

日日出東門步尋東城遊城門抱闗卒笑我此何求我亦無所求駕言寫我憂意適忽忘返路窮乃歸休懸知百嵗後父老說故侯古來賢達人此路誰不由百年寓華屋千載歸山丘何事羊公子不肎過西州

【詩國風駕言出防以寫我憂史記蕭何世家召平者故秦東陵侯晉羊曇謝安甥也安薨後行不由西州路詳見七卷遊東西巖詩注】

南堂五首【齊安拾遺夏澳口之側本水驛有亭曰臨臯郡人以驛之髙陂上築南堂爲先生防息】

江上西山半隱堤此邦臺館一時西南堂獨有西南向臥看千帆落淺谿

暮年眼力嗟猶在多病顚毛郤未華故作明牕書小字更開幽室養丹砂

他時夜困移牀坐厭愁聲防客腸一聽南堂新瓦響似聞東塢小荷香

山家爲割千房蜜稚子新畦五畞蔬更有南堂堪著客不憂門外故人車

【杜子美秋野詩風落收松子天寒割蜜房孟東野新居詩獨治五畞蔬】

掃地燒香閉閣眠簟紋如【二作似】水帳如煙客來夢覺知何處掛起西牕浪接天

【李商隱詩水紋簟滑鋪牙牀李太白詩碧紗如煙隔牕語尉遲偓中朝故事路巖籍沒有蚊防一頂輕宻如煙人疑其蛟綃也】

次韻子由種杉竹

吏散庭空雀噪檐閉門獨防夜厭厭似聞棃棗同時種應與杉篁刻日添糟麯有神燻不醉雪霜誇健巧相沾先生坐待淸陰滿空使人人嘆滯淹

【詩小雅厭厭夜飲注安也】

孔毅父妻挽辭

結褵記初歡同穴期晚嵗擇夫得溫嶠生子勝王濟髙風相賓友古義仍兄弟從君吏隠中窮達初不計云何抱沈疾俯仰便一世幽陰淒房櫳芳澤在巾袂百年縱得滿此路行亦逝那將有限身長防無益涕君文照今古不比山石脆當觀千字誄寜用百金瘞

【毛詩東山四章樂男女之得及時也云親結其褵九十其儀毛傳曰褵婦人之褘褘香防也又大車刺周大夫禮義陵遲男女滛奔雲谷則異室死則同穴世說溫嶠從姑有一女屬嶠覓婿嶠報姑已得之門地壻身盡不減嶠因下玉鏡臺一枚旣交禮女以手披紗扇撫掌大笑曰我固疑是老奴晉列女傳王渾妻鐘琰生子濟詳見八卷賀陳述古弟章生子詩注左傳僖公三十二年臼季使過冀見冀缺耨其妻饁之敬相待如賔後漢龎公傳夫妻相與敬如賓客古樂府焦仲卿妻詩結髮同枕席黃泉共爲友毛詩女曰雞鳴陳古義以刺今不說徳而好色也又宴爾新昏如兄如弟漢班倢伃賦房櫳虛兮風泠泠楚詞大招粉白黛黑施芳澤鄭周禮注誄謂積累生時徳行漢朱建傳母死辟陽侯奉百金裞注裞贈終者之衣被】

次韻孔毅父久旱已而甚雨三首【先生爲楊道士書一帖云僕謫居黃岡綿竹武都山道士楊世昌子京自廬山來過余���乃去其人善畫山水能鼔琴曉星歷骨色及作軌革卦影通知黃白藥術可謂藝矣明日當舎余去爲之悵然浮圖不三防木下眞有以也元丰六年五月八日東坡居士書又一帖云十月十五日夜與楊道士泛舟赤壁飲醉夜半有一鶴自江南來翅如車輪嘎然長鳴掠余舟而西不知其爲何祥也聊復記云按次毅父韻第三首載西州楊道士凡數聯因此帖知爲世昌詩中又言善吹洞簫其自廬山從公蓋壬戌之夏前赤壁賦云客有吹洞簫者殆是楊也先生先嘗爲賦蜜酒歌後赤壁賦云適有孤鶴橫江東來觀此帖蓋非寓言夢一道士者豈卽世昌姑托以夢耶先生道大才髙不容於時憂患半生如陳季常巢元修張中吳子野輩獨相從流離困戹之中其姓名遂不沒扵千載今世昌借此復有傳扵後世夫豈偶然二帖書在蜀牋筆畫甚精防嘗以入石云】

饑人忽夢飯甑溢夢中一飽百憂失只知夢飽本來空未悟眞饑定何物我生無田食破硯爾來硯枯磨不出去年太嵗空在酉傍捨壺漿不容乞今年旱勢復如此嵗晚何以黔吾突靑天蕩蕩呼不聞況欲稽首號泥佛罋中蜥蜴尢可笑跂跂脈脈何等秩陰陽有時雨有數民是天民天自防我𨿽窮苦不如人要亦自是民之一形容𨿽是喪家狗未肎弭耳爭投骨倒冠落幘謝朋友獨與蚊雷共圭蓽故人嗔我不開門君視我門誰肯屈可憐明月如潑水夜半淸光翻我室風從南來非雨且爲疲人洗蒸鬱褰裳一和快哉謡未暇饑寒念明日【白樂天詩渇人多夢飲饑人多夢食唐杜牧傳夢書皎皎白駒字俄而飯甑裂牧曰不祥也乃自爲墓志馬總意林袁雅正書太嵗在酉乞漿得酒太嵗在已販妻鬻子則知災祥有自然之理史通略及朝野僉載並云後漢和熹鄧皇后紀嘗夢捫天蕩蕩正靑張奐傳凡人之情寃則呼天窮則扣心今呼天不聞扣心無益誠自傷痛蜥蜴詳見十二卷蠍虎詩注史記孔子世家鄭人謂孔子累累若防家之狗再見戰國防應侯謂秦王曰王見大王之狗臥者臥起者起行者行止者止毋相與鬭者投之一骨輕起相牙何則有爭意也漢中山靖王傳眾呴漂山聚蚊成雷左傳襄十年王叔之宰曰蓽門圭竇之人杜預注蓽門柴門圭竇小戶穿壁爲戶上銳下方狀如圭也快哉用宋玉風賦語注已見】

去年東坡拾瓦礫自種黃桑三百尺今年刈艸蓋雪堂日炙風吹靣如墨平生懶惰今始悔老大勤農天所直沛然例賜三尺造化無心怳難測四方上下同一云甘霔不爲龍所隔【公自注俗有分龍日】蓬蒿下濕迎曉來燈火新涼催夜織老夫作罷得甘寢臥聽墻東人響屐奔流未已坑谷平折葦枯荷恣漂溺腐儒麤糲支百年力耕不受眾目憐破陂漏水不耐旱人力未至求天全防當作塘徑千步橫斷西北遮山泉四鄰相率助舉杵人人知我囊無錢明年共看決渠雨饑飽在我寜闗天誰能伴我田間飲醉倒惟有支頭甎

【詩小雅上天同雲杜子美詩四海八荒同一云又詩百年麤糲腐儒飡班孟堅西都賦決渠降荷鍤成云漢李廣傳嘗夜從一騎出從人田間飲韓退之詩暫拳一手支頭臥】

天公號令不再出十日愁霖並爲一君家有田水冒田我家無田憂入室不如西州楊道士萬里隨身惟兩膝沿流不惡溯亦佳一葉扁舟任飄突山芎麥麯都不用泥行露防終無疾夜來饑腸如轉雷旅愁非酒不可開楊生自言識音律洞簫入手淸且哀不須更待秋井塌見人白骨方銜杯

【揚子法言鼓舞萬物者其雷風乎鼓舞萬民者其號令乎雷不一風不再後漢蔡邕傳風者天之號令也山芎麥麯用左傳申叔展語詳見上卷和王鞏詩注後漢趙壹傳柴車艸屛露防其傍庾信愁賦細酌橊花一兩杯蕩彼愁門終不開杜子美醉歌忽憶雨時秋井塌古人白骨生靑苔如何不飲令心哀】

初秋寄子由

百川日夜逝物我相隨去惟有防昔心依然守故處憶在懷逺驛閉門秋暑中藜羮對書史揮汗與子同西風忽淒厲落葉穿戶牖子起尋裌衣感嘆執我手朱顏不可恃此語君莫疑別離恐不免功名定難期當時巳淒斷況此兩衰老失塗旣難追學道恨不蚤買田秋巳議築室春當成雪堂風雨夜已作對牀聲

【懷逺驛在汴京麗景門按東坡嘉祐六年與子由同奉制防寓懷遠驛笠澤叢書陸防復友生論文書云讀古聖人書每涵泳義味獨坐日昃案上一杯藜羮如五鼎太牢饋於左右】

和黃魯直食筍

飽食有殘肉饑食無餘菜紛然生喜怒似被狙公賣爾來誰獨覺凜凜白下宰【公自注太和古白下也時魯直知吉州太和縣】一飯在家僧至樂甘不壊多生味蠧簡食筍乃餘債蕭然映樽俎未肯雜松芥君看霜雪姿童稚巳耿介胡爲遭暴橫三嗅不忍嘬朝來忽解籜勢廹風雷噫尙可餉三閭飯筒纒五采

【荘子齊物論狙公賦茅曰朝三而暮四眾狙皆怒曰然則朝四而暮三眾狙皆恱名實未虧而喜怒爲用亦因是也再見穆天子傳暴蠧書於羽陵注云暴書中蠧虫韓退之雜詩豈殊蠧書魚生死文字間續齊諧記屈原以五月五日投汨羅而死楚人哀之是日以竹筒貯米祭之建武元年長沙人見人自稱三閭大夫曰常苦蛟龍所竊願以五色絲纒之則蛟龍所畏也】

聞子由爲郡僚所捃恐當去官

少學不爲身防志固有在𨿽然敢自必用捨置度外天初若相我發迹造大豈敢負所付捐軀欲投防寜知事大繆舉步得狼狽我已無可言墮甑難追悔子𨿽僅自免雞肋安足賴低回畏罪罟黽勉敢言退若人疑或使爲子得防罪時哉歸去來共抱東坡耒

【柳子厚冉谿詩少時陳力希公侯許國不復爲身謀後漢隗囂傳帝曰且當置此兩子扵度外詩大雅而式大莊子廣而造大也孔叢子吾於狼狽見聖人之志酉陽雜俎狽亦狼之類前足絕短每行必駕兩狼失狼則不能行故世言事乖者謂之狼狽後漢張步傳負負無可言者墮甑後漢孟敏事注巳見後漢楊修傳曹操欲討劉偹而不得進欲守之又難爲功於是出教曰雞肋外曹莫能曉修曰雞肋食之則無所得棄之則如可惜公歸計決矣乃令外曰稍嚴操於是回師晉劉伶嘗因醉忤客客奮前欲毆之伶徐曰雞肋不足以安尊拳其人笑而止詩小雅豈不懷歸畏此罪罟又黽勉從事不敢吿勞】

次韻王鞏南遷初歸二首

問君謫南賓野葛食防尺逢人瘴髮黃入市胡眼碧三年不易過坐睨倚天壁歸來貌如故妙語仍破鏑那能廢詩酒亦未妨禪寂願爲尙書郎還賜上方舄

【博物志魏太祖習啖野葛至一尺北夢瑣言嶺南黃茅瘴患者髮落白樂天詩大江寒見底巨山靑倚天】江家舊池臺修竹圍一尺歸來萬事非惟見秦淮碧平生痛飲處遺墨鴉棲壁西來故父客金印雜鳴鏑三槐老更茂花絮春寂寂中防未可料家廟藏赤舄

【劉禹鍚江總宅詩池臺竹樹五畞余至今人道江家宅又詩靑松鬰成塢修竹盈尺圍山謙之丹陽記始皇鑿金陵斷方山爲瀆令淮水貫城中入大江謂之秦淮江總歸金陵詩歸來惟見秦淮碧漢吳王濞傳周亞夫問故父絳侯客史記張耳傳外黃女亡其夫去抵父客漢百官表相國丞相金印紫綬晉周顗傳殺諸賊奴取金印如斗大繋肘鳴鏑字出漢匈奴傳注巳見曹子建樂府攬弓防鳴鏑周禮三槐三公位焉按東坡三槐堂記云故兵部侍郎晉國王公嘗手植三槐於庭曰吾子孫必有爲三公者已而其子魏國文正公相眞宗其子懿敏公事仁宗鞏文正孫也唐禮樂志諸臣之享其親廟室服器之數視其品詩大雅王鍚韓侯衮赤舄】孔毅父以詩戒飲酒問買田且乞墨竹次其韻

酒中眞復有何好孟生𨿽賢未聞道醉時萬慮一掃空醒後紛紛如防艸十年揩洗見眞妄石女無兒焦谷槁此身何異貯酒瓶滿輒予人空自倒武昌痛飲豈吾意性不違人遭客惱君家長松十畞陰借我一庵聊洗心我田方寸耕不盡何用百頃糜千金枕書熟睡呼不起好學憐君工雜擬且將墨竹換新詩潤色何須待東裏【孟生孟嘉也注屢見韓退之詩數杯澆腸𨿽暫醉皎皎萬慮醒還新維摩經文殊師利問維摩詰言菩薩云何觀於眾生維摩詰言如焦谷牙如石女兒康幽憤詩性不傷物頻致怨憎列子方寸之地虛矣監戒錄王梵夫詩云但存方寸地畱與子孫耕】

任師中挽辭【任師中名伋巳見前注師中爲新息令民愛之買田而居後通判黃州知瀘州沒扵遂州其在齊安常逰於定惠院旣去郡人名其亭曰任公東坡遷齊安人知其與師中善也復爲師中庵曰師中必來訪予將館於是潁濱爲作記】

大任剛烈世無有疾惡如風朱伯厚小任溫毅老更文聰明慈愛小馮君兩任才行不須說疇昔並友吾先人相看半作晨星沒可憐太白與殘月大任先去冢未幹小任相繼呼不還彊寄一樽生死別樽中有淚酒應酸貴賤賢愚同盡耳君家不盡緣賢子人間得喪了無憑只有天公終可倚

【後漢朱震字伯厚詳見十七卷林子中以詩寄文與可注大小馮君見十二卷和孔宻州詩注揚子法言日昃不飲酒酒必酸白樂天詩賢愚貴賤同歸盡北邙冢墓髙嵳峩】

子由作二頌頌石臺長老問公手寫蓮經字如黑蟻且誦萬徧脇不至席二十餘年予亦作二首

眼前擾擾黑蚍蜉口角霏霏白唾珠要識吾師無礙處試將燒郤看瞠無

【後漢趙壹傳欬唾自成珠莊子秋水篇子不見夫唾者乎噴則大者如珠小者如霧】

眼睛心地兩虛圓脇不沾牀二十年誰信吾師非不睡睡虵巳死得安眠

【傳燈錄第十祖初侍伏防尊者未嘗睡眠謂其脇不至席號脇尊者遺教經煩惱毒虵睡在汝心譬如黑蚖在汝室睡當以持戒之鉤早並除之睡虵旣出乃可安眠】

鄧忠臣母周挽辭【鄧忠臣字眘思湘州湘陰人】

防生眞艸木無處謝天力慈顏如春風不見桃李實古今抱此恨有志俯仰失公子豈先知戰戰常惜日吾君日月照委曲到肝鬲哀哉人子心吾何愛一邑家庭拜前後粲然發笑色豈比黃壤下焚瘞千金璧若人道徳人視此亦戲劇聊償曽閔意遽與仙佛寂孤累臥江渚永望墳墓隔作詩相楚挽感動淚再滴

【尙書洛誥王命周公後作冊逸誥孔氏傳云伯禽封命之書皆同在烝祭之日周公拜前魯公拜後公羊傳封魯公以爲周公也周公拜乎前魯公拜乎後漢王莽傳子父俱延拜而受之注謂周公拜前魯公拜後出尙書大傳揚雄反騷欽弔楚之湘累注不以罪死曰累按孤累公自謂也譙周法訓曰挽歌者髙帝召田橫至屍鄕自殺從者悲歌以寄其情後續之爲薤露蒿裏以送喪至李延年分爲二等薤露送王公貴人蒿裏送士大夫庻人使挽者歌之因呼爲挽歌謝希逸宋貴妃誄鏘楚挽於槐風注楚者酸楚也杜子美詩臨岐別數子握手淚再滴】

徐君猷挽辭【君猷名大受終於黃州事見十九卷戲君猷不飲酒詩注】

一舸南遊遂不歸淸江赤壁照人悲請看行路無從涕盡是當年不忍欺雪後獨來栽柳處竹間行復采茶時山成散盡樽前客舊恨新愁只自知

【荊州記蒲圻縣沿江一百里南岸名赤壁周瑜黃蓋乘大艦大破魏武於烏林赤壁東西一百六十里禮記孔子之衞遇舊館人之喪而入哭之遇一哀而出涕子貢曰無乃已重乎子曰予惡夫涕之無從也史記滑稽傳子產治鄭民不能欺子賤治單父民不忍欺西門豹治鄴民不敢欺李后主秋夕詩往愁新恨有誰知】和蔡景繁海州石室【蔡景繁名承禧事見二十二卷蔡景繁官舍小閣詩注東坡在黃有答景繁帖云朐山臨海石室信如所諭前某嘗攜家一防時有胡琴婢就室中作濩索涼州凜然有冰車鐵馬之聲婢去久矣因公復起一念若果遊此必有新篇當破戒奉和也又雲海上奇觀恨不與公同防大篇或可追賦景繁往防旣賦詩坡爲屬和前所述皆指石曼卿後車胡琴云云皆帖中語意又前年開閤云云卽所謂婢去久矣因公復起一念用此帖爲證而詩乃粲然因公復起一念實用陳鴻長恨傳楊妃語也】

芙蓉仙人舊防處【公自注石曼卿也】蒼藤翠壁初無路戲將桃核裹黃泥石閒散擲如風雨坐令空山作錦繡倚天照海花無數花閒石室可容車流蘇寶蓋窺靈宇何年霹靂起神物玉棺飛出王喬墓當時醉臥動千日至今石縫余糟醑山人一去五十年花老室空誰作主手植數松今偃蓋蒼髯白甲低瓊戶我來取酒酬先生後車仍載胡琴女一聲冰鐵散巖谷海爲瀾翻松爲舞爾來心賞復何人持節中郎醉無伍獨臨斷岸呼出日紅波碧巘相吞吐徑尋我語覓餘聲拄杖彭鏗叩銅鼓長篇小字逺相寄一唱三嘆神淒楚江風海雨入牙頰似聽石室胡琴語我今老病不出門海山巖洞知何許門外桃花自開落牀頭酒罋生塵土前年開閤放柳枝今年洗心參佛祖夢中舊事時一笑坐覺俯仰成今古願君不用刻此詩東海桑田眞旦暮

【歐陽公詩話石曼卿卒後故人有見之者云恍惚如夢中言我今爲仙也所主芙蓉城又石曼卿通判海州以山嶺髙峻人路不通了無花卉防綴映照使人以泥裹桃核爲彈拋擲於山嶺之上一二嵗間花發滿山爛如錦繡張平子東京賦樹翠宇之髙蓋飛流蘇之騷殺庾信賦翡翠珠被流蘇羽帳後漢王喬傳爲葉令天下玉棺於堂前吏人推排終不搖動喬曰天帝獨召我耶乃沐浴寢其中蓋便立覆防昔葬於城東土自成墳博物志昔人有石者從中山酒家飲與之千日酒而忘語其節歸數日尙醉家人以爲死遂之酒家計其日往告之發冢乃醒玉防記千嵗松樹四邊披起上杪不長望而視之有如偃蓋楚詞惜誓章載玉女於後車白樂天五彈歌鐵撃瑚一兩曲冰瀉玉盤千萬聲後漢蔡邕爲左中郎將蔡景繁時漕淮南故云持節中郎馬援傳得駱越銅鼓韓退之詩杖撞玉板聲彭觥開閤用王惇事詳見十七卷李公擇過髙郵詩注白樂天不能忘情吟序樂天旣老又病風乃錄家事防經費去長物妓有樊素者年二十餘綽綽有歌舞態善唱楊枝人多以曲名名之由是名聞洛下將放之馬有駱者駔壯駿穩乘之亦有年將鬻之圉人牽馬出門馬驤首反顧一鳴似知去而旋戀者素慘然立且拜婉孌有詞詞畢泣下予湣然不能對且命廻勒反袂飲素酒自飲一杯快吟數十聲因自哂題其篇曰不能忘情吟駱馬注巳見神仙傳麻姑謂王方平曰自接侍以來見東海三爲桑田向到蓬萊水乃淺於往昔防時略半也豈將復爲陵陸乎方平笑曰聖人言海中行復揚塵也再見】

和秦太虛梅花

西湖處士骨應槁只有此詩君壓倒東坡先生心巳灰爲愛君詩被花惱多情立馬待黃昏殘雪消遲月出蚤江頭千樹春欲闇竹外一枝斜更好孤山山下醉眠處防綴帬腰紛不掃萬里春隨逐客來十年花送佳人老去年花開我已病今年對花還艸艸不知風雨捲春歸收拾餘香還畀昊

【歐陽公歸田錄處士林逋居於杭州西湖之孤山善爲詩如梅花詩疎影橫斜水淸淺暗香浮動月黃昏評詩者謂前世詠梅花者多矣未有此句也自逋之卒湖山寂寥未有繼者摭言寶歷中楊嗣復宴諸生扵新昌裏第元白亦預皆賦詩於席惟楊汝士後成而最佳元白嘆伏汝士醉歸語子弟曰我今日壓倒元白杜子美絕句江上被花惱不徹無處告訴只顚狂白樂天杭州春望詩誰開湖寺西南路艸緑帬腰一道斜注云孤山在湖洲中艸緑時望如帬腰詩小雅勞人艸艸又投畀有昊】

再和潛師

化工未議蘇羣槁先向寒梅一傾倒江南無雪春瘴生爲散冰花除熱惱風淸月落無人見洗糚自趁霜鐘蚤惟有飛來雙白鷺玉羽瓊枝鬭淸好吳山道人心似水眼淨塵空無可掃故將妙語寄多情橫機欲試東坡老東坡習气除未盡時復長篇書小艸且撼長條飡落英忍饑未擬窮呼昊

【山海經丰山上有九耳鐘霜降則鳴柳子厚龍城錄隋開皇中趙師雄遷羅浮一日憇於林間見一女淡糚出迎相與叩酒家門而飲頃之醉寢師雄亦懵然久之東方巳白起視乃在大梅樹下上有翠羽啾防湏臾月落參橫但惆悵而巳蜀注云宋武帝宮人早朝聞景陽樓鐘聲卽起糚洗出南史及南齊書李賀詩今朝畫眉早不待景陽鐘漢書鄭崇傳臣門如市臣心如水列子是殆見吾衡气機也衡通橫華嚴經除一切煩惱習气爾雅夏爲昊天】

橄欖

紛紛靑子落紅鹽正味森森苦且嚴待得防甘回齒頰已輸崖蜜十分甜

【本艸崖蜜又名石蜜別有土蜜木蜜歸叟詩話範景仁云橄欖木髙大難采以鹽擦木身則實自落顧禧注云記得小說南人誇橄欖於河東人云此有回味東人云不若我棗比至伱回味我已甛久矣棗一作杮按惠洪冷齋夜話云崖蜜事見鬼穀子謂櫻桃也今之鬼穀子實無此說然略記陸士衡有賦云朱藍崖蜜士衡此語當有所自】

海棠

東風渺【一作嬝嬝】泛崇光香霧空蒙【一作霏霏】月轉廊只恐夜深花睡去故【一作更】燒髙燭照紅糚

【宋玉招魂光風轉蕙泛崇蘭些花睡暗使楊妃卯醉未醒事注已見】

東坡

雨洗東坡月色淸市人行盡野人行莫嫌犖確坡頭路自愛鏗然曵杖聲

生日王郎以詩見慶次其韻並寄茶二十一片

折揚新曲萬人趍獨和先生於蒍於但信櫝藏終自售豈知盌脫本無橅朅從冰叟來防宦肯伴臞仙亦號儒棠棣並爲天下士芙蓉曽到海邊郛不嫌霧谷霾松柏終恐虹梁荷棟桴髙論無窮如鋸屑小詩有味似連珠感君生日遙稱壽祝我餘年老不枯未辦報君靑玉案建谿新餅截云腴

【荘子天地篇大聲不入於裏耳折揚皇荂則嗑然而笑唐元徳秀傳宗酺五鳯樓下命三百里縣令刺史皆以聲樂集河內太守輦優伎數百瓌譎光麗徳秀時爲魯山令惟樂工數十人聨袂歌於蒍於於蒍於者徳秀所爲歌也帝聞異之嘆曰賢人之言哉河內人其塗炭乎乃黜太守徳秀益知名朝野僉載武后時宮中謡曰杷推侍禦史盌脫校書郎晉王沈傳仕郡文學鬱鬱不得志乃作釋時論曰東野丈人觀時以居隱耕污腴之墟有冰氏子者出自沍寒之谷過而問塗漢司馬相如傳列仙之儒居山澤間形容甚毛詩棠棣燕兄弟也棠棣之華鄂不韡韡凡今之人莫如兄弟史記魯仲連傳先生天下士也芙蓉胡防之芙蓉城傳爲王迥子髙作子髙遇仙人周瑤英事見十四卷王郎字子立子髙其兄也班固西都賦因瓌材而究奇抗應龍之虹梁列棼橑以布翼荷棟桴而髙驤晉胡母輔之傳字彥國王澄嘗與人書曰彥國吐嘉言如鋸木屑霏霏不絕文選演連珠注傅敍連珠曰連珠者興扵漢章之世班固賈逵傅毅三子受詔作之其大體必假諭以達其防使覽者防悟合於古詩諷興之義欲歷歷如貫珠易見而可恱故謂之連珠張衡四愁詩美人贈我錦繡段何以報之靑玉案】

別黃州

病瘡老馬不任鞿猶向君王得敝幃【一作帷】桑下豈無三防戀樽前聊與一身歸長腰尙載撐腸米闊領先裁蓋癭衣投老江湖終不失來時莫遣故人非

【漢刑法志以鞿而禦駻突注馬絡頭曰鞿杜子美瘦馬行日暮不收烏啄瘡禮記敝帷不棄爲埋馬也四十二章經浮屠桑下一防日中一食愼勿再矣後漢襄楷傳浮屠不三防桑下不欲久生恩愛精之至也郡邑志楚人長腰粳米縮項鯿魚言美味也韻語陽秋汝人多苦癭故歐陽公汝癭詩云傴婦垂甕盎嬌嬰食卵殻無由辧肩頸有類龜縮殻梅聖兪詩云女慚髙掩襟男大闊裁領公作此詩時方移汝也】

過江夜行武昌山上聞黃州鼔角

淸風弄水月銜山幽人夜渡吳王峴黃州鼔角亦多情送我南來不辭逺江南又聞出塞曲半雜江聲作悲健誰言萬方聲一槪鼉憤龍愁爲余變我記江邊枯柳樹未死相逢眞識面他年一葉溯江來還吹此曲相迎餞【吳王峴在武昌西川九曲亭下志林云孫仲謀泛江自樊口鑿山通道歸武昌今猶謂之吳王峴吳兢樂府古題要解橫吹曲有鼓角舊說云蚩尢帥魑魅與黃帝戰帝始命吹角爲龍鳴以禦之其後魏武北徵烏丸越渉沙漠軍士聞之悲思於是減爲中鳴尢更悲矣唐樂令諸道行軍應給鼔角者三萬人已上角十四具鼓二十四靣二萬巳上角八鼔十四萬人已上角六鼔十不滿萬人臨時量給互見十三卷古今樂錄橫吹胡樂張騫入西域傳其法於長安李延年因之更造新聲後漢以給邊將萬人將軍得之有黃鵠隴頭出塞入塞等十曲見班超傳注杜子美閣夜詩五更鼔角聲悲壯又詩萬方聲一槪吾道竟何之】

自興國往筠防石田驛南廿五里野人捨

谿上靑山三百疊快馬輕衫來一抹倚山修竹有人家橫道淸泉知我渴芒鞋竹杖自輕軟蒲薦松牀亦香滑夜深風露滿中庭惟見孤螢自開闔

將至筠先寄遲適逺三猶子

露防風飡六百里明朝飲馬南江水未見丰盈犀角兒先逢玉雪王郎子【公自注時道逢王郎於建昌方北行也】對牀欲作連夜語念汝還須戴星起夜來夢見小於菟【公自注逺小名虎兒】猶是髧髦垂兩耳憶過濟南春未動三子出迎殘雪裏我時移守古河東酒肉淋漓渾捨喜而今憔悴一羸馬逆旅擔夫相汝爾出城見我定驚嗟身健窮愁不須恥我爲廼翁畱十日掣電一歡何足恃惟當火急作新詩一醉兩翁勝酒美

【露防字出趙壹傳已見鮑明逺升天行風飡委松柏云臥恣天行左傳宣十二年將飲馬於河而歸詩國風髧彼兩髦揚雄方言周晉秦隴間謂父曰翁】

端午防眞如遲適逺從子由在酒局

一與子由別郤數七端午身隨防絲系心與昌歜苦今年疋馬來佳節日夜數兒童喜我至典衣具雞黍水餅旣懷鄕飯筒仍湣楚謂言必一醉快作西川語寜知是官身糟麯困燻煮獨攜三子出古剎訪禪祖髙談付梁羅【公自注梁羅遲適小名也】詩律到阿虎歸來一調笑慰此長齟齬【周處風土記仲夏端午烹鶩角黍注云端始也謂五月五日風俗通五月五日以五防絲系臂者辟兵及鬼令人不病溫左傳僖三十年王使周公閱來聘饗有昌歜杜預曰菖蒲葅也按世俗端午以菖蒲泛酒飲之嵗時記及玉燭寶典諸書皆不載未詳所自宋玉九辯圓鑿而方枘兮吾固知齟齬而難入】

別子由三首兼別遲【防守都梁得東平康師孟元祐二年三月刻二蘇公所與九帖於洛陽坡書別子由第二詩而題其後云元丰七年餘自黃遷汝往別子由於筠作數詩畱別此其一也其後𨿽不過洛而此意未忘因康君郎中歸洛書以贈之元祐元年三月十日軾書】

知君念我欲別難我今此別非他日風裏楊花𨿽未定雨中荷葉終不濕三年磨我廢百書一見何止得雙璧願君亦莫嘆畱滯六十小刼風疾

【漢司馬遷傳天子始建漢家之封太史公畱滯周南不得與從事發憤且卒法華經日月燈明佛說大乘經六十小刼不起於座】

先君昔愛洛城居我今亦過嵩山麓水南卜宅【一作築】吾豈敢試向伊川買修竹又聞緱山好泉眼傍市穿林瀉冰玉遙想【一作想見】茅軒【一作檐】照水開兩翁相對淸如鵠【子由卜居賦序昔余先君以布衣宦學四方嘗過洛陽愛其山川慨然有卜居意而貧不能遂唐溫造隱居洛水之南烏重辟河陽幕韓愈詩曰水南山人又繼往車馬僕從塞閭裏唐地理誌河南府本洛州有川三十九其一曰伊川又河南緱氏有仙人洞】

兩翁歸隱非難事惟要傳家好兒子憶昔汝翁如汝長筆頭一落三千字世人聞此皆大笑愼勿生兒兩翁似不知樗櫟薦明堂何似鹽車壓千里

【後漢鄭傳以書戒子益恩曰案之禮典便合傳家晉宣穆張后傳帝曰老物不足惜慮困我好兒】

初別子由至奉新作

雙鵲先我來飛上東軒背書隨好夢到人與佳節防一歡難把玩回首了無在郤渡來時谿斷橋號淺瀬茫茫暑天闊藹藹孤城背靑山眊矂中落日淒涼外盛衰豈吾意離合非所礙何以解我憂麤了一事大

施注蘇詩卷二十

欽定四庫全書

施注蘇詩卷二十一

宋蘇軾撰

施元之原注

武進邵長蘅刪補

詩五十四首

【起甲子四月以後離黃州至金陵道中作】

同年程筠徳林求先墳二詩

思成堂【詩商頌賚我思成注云神靈來至我致齋之所思則用成】

宰樹連山谷祠堂照路隅養松無觸鹿助祭有馴烏歸夢先寒食兒啼到白須遙知鄰里化醉叟道爭扶【公羊傳僖公三十三年秦伯曰若爾之年者宰上之木拱矣注云宰冢也劉禹錫宣明二年碑堂詩千行宰樹荊川道又王思道碑堂詩蒼蒼宰樹起寒煙杜子羙詩蜀相祠堂何處尋唐禇無量傳母喪廬墓左鹿犯所植松柏無量號訴曰山林不乏忍犯吾塋樹耶自是羣鹿馴擾不復棖觸無量爲終身不禦其肉北史蕭祗傳祗卒子放居防以孝聞所居廬前有二慈烏來集毎臨時舒翅悲鳴全似哀泣家人則之未嘗有缺髙士傳老萊子行年七十臥地爲小兒嗁欲親之喜】

歸眞亭【述異記盧府君墓在館陶銘曰盧府君歸眞之室】

舊笑桓司馬今師鄭大夫不知䢐歲月空覺老楸梧祭禮傳家法阡名載版圖會防千字誄木杪見趺【禮記夫子居於宋見桓司馬自爲石槨三年而不成夫子曰若是其靡也死不如速朽之愈也晉杜預傳遺令曰密縣邢山上有冢云是鄭大夫祭仲或云子產之冢也居山之頂四望周達東北向新鄭城意不忘本也其隧道空其前示藏無珍寶不取於重深也吾將來兆域儀制取法於鄭大夫欲以儉自完耳漢原渉傳曹氏茂陵民謂其道曰京兆阡渉慕之遂買地開道立表署曰南陽阡人不從謂之原氏阡周禮司會掌國之百物財用凡在書契版圖葉夢得石林詩話學者多議木杪見龜跌爲語病謂龜趺不當出木杪殊未之思東南多山上碑亭往往在半山間則自下視之龜趺出木杪何足怪哉】

過建昌李野夫公擇故居【李野夫名莘公擇之兄嘗爲江西轉運副使】

彭蠡東北源廬阜西南麓何人修水上種此一雙玉思之不可見破宅余修竹四鄰戒莫犯十畝森似束我來仲夏初解籜呈新緑幽鳥向我鳴野人畱我宿徘徊不忍去防月掛喬木遙想他年歸解組巾一幅對牀老兄弟夜雨鳴竹屋臥聴鄰寺鐘書牕有殘燭

【修水在建昌縣徐鉉搜神記陽公子雍伯嘗設義漿以給行旅經三年有一人就公飲出石子一升與之曰種此可得羙玉並得好婦如言種之後求徐氏婚徐笑曰得白璧一雙乃可公於所種玉田果得玉徐氏乃以女妻之元稹連昌宮詞連昌宮中滿宮竹嵗久無人森似束】

初入廬山三首

靑山若無素偃蹇不相親要識廬山面他年是故人【公自注山南山靣也】

自昔懷淸賞神遊杳藹間如今不是夢眞个是廬山芒鞵靑竹杖自掛百錢遊可怪深山里人人識故侯【先生詩話僕初入廬山山谷奇秀平日所未見殆應接不睱遂發意不欲作詩巳而見山中僧俗皆云蘇子瞻來矣不覺作一絕曰芒鞵靑竹杖云云旣而哂前言之謬復作兩絕句靑山若無素云云按詩話則今第三篇

爲首篇矣晉阮修傳嘗以百錢掛杖頭至酒店便獨酣暢故侯注再見】

圓通禪院先君舊遊也四月二十日晚至宿焉明日忌日也乃手寫寶積獻蓋頌佛一偈以贈長老仙公仙撫掌笑曰昨夜夢寶蓋飛下著處輙出火豈此祥乎乃作是詩院有蜀僧宣逮事訥長老識先君云

石耳峯頭路接天梵音堂下月臨泉此生初飲廬山水他日徒參雪竇襌袖裏寶書猶未出夢中飛蓋已先傳何人更識嵇中散野鶴昻藏未是仙

【傳燈錄雪竇師諱重顯遂州李氏子出家參隨州智門祚和尙悟不起一念之防後居四明之雪竇有雪竇禪師語錄野鶴用晉嵇紹事注巳見】

子由在筠作東軒記或戲之爲東軒長老其壻曹煥往筠余作一絕句送曹以戲子由曹過廬山以示圓通愼長老愼欣然亦作一絕送客出門歸入室趺坐化去子由聞之仍作二絕一以答餘一以答愼明年餘過圓通始得其詳乃追次愼韻

君到髙安幾日回一時斗藪舊塵埃贈君一籠牢収取盛取東軒長老來

【九州誌筠州治髙安縣白樂天詩斗藪塵埃衣禮拜冰雪顏】

右送曹詩

大士何曾有生死小儒底處覓窮通偶畱一吷千山上散作人間萬竅風

右和愼詩

余過溫泉壁上有詩云直待眾生總無垢我方淸冷混常流問人雲長老可遵作遵巳退居圓通亦作一絕

石龍有口口無根自在流泉誰吐吞若信眾生本無垢此泉何處覓寒溫

【先生詩話載遵師篇云禪庭誰作石龍頭龍口湯泉沸不休其下句卽序中所載】

世傳徐凝瀑布詩云一條界破靑山色至爲塵陋又僞作樂天詩稱羨此句有賽不得之語樂天𨿽渉淺易然豈至是哉乃戲作一絕

帝遣銀河一垂古來惟有謫仙詞飛流濺沫知多少不與徐凝洗惡詩

【李白廬山瀑布詩飛流直下三千尺疑是銀河落九天】

書李公擇白石山房

偶尋流水上崔嵬五老蒼顏一笑開若見謫仙煩寄語匡山頭白早歸來

【廬山記棲賢寺東北有五老峯廬山之勝此爲最者李太白詩廬山東南五老峯靑天削出金芙蓉杜子羙詩匡山讀書處頭白好歸來】

贈東林總長老【廬山在江州南三十里東林又在山南五里晉道逺所居防制廣袤水石深怪古迹無窮西林卽永法師所居規制稍不及東林元丰三年詔革江州東林律居爲禪席觀文殿學士王公詔出守南昌欲延寶覺禪師寶舉常總自代總知之宵遁去王公檄諸郡求訪得之新淦深山中遂應命其徒相語曰逺公嘗有防記云吾滅七百年後有肉身大士革居道塲今符其語矣事見僧寶傳】

溪聲便是廣長舌山色豈非淸淨身夜來八萬四千偈他日如何舉似人

【阿彌陁經出廣長舌相徧覆三千大千世界楞嚴經等八萬四千淸淨寶日八萬四千爍迦羅首八萬四千母陁羅臂皆記佛法門之數法華經世尊見大神力出廣長舌淸淨法身佛言三身法身者淸淨無相之身也化身者受生示現之身也報身者功徳莊嚴之身也】

題西林壁

橫防成嶺側成峯逺近髙低各不同【一作無一同】不識廬山眞面目只緣身在此山中

【華嚴經於一塵中大小剎種種差別如塵數平坦髙下各不同佛悉往詣各轉法輪】

廬山二勝【並引】

余逰廬山南北得十五六奇勝殆不可勝紀而懶不作詩獨擇其尢佳者作二首

開先潄玉亭【廬山記山中瀑布十餘處香鑪峯與雙劍峯在瀑布旁水源在五老峯頂西入康王谷爲水簾東爲開先之瀑布】

髙巖下赤日深谷來悲風擘開靑玉峽飛出兩白龍亂沬防霜雪古潭搖淸空餘流滑無聲快瀉雙石谼我來不忍去月出飛橋東蕩蕩白銀闕沈沈水精宮願隨琴髙生腳踏赤鯶公手持白芙渠跳下淸泠中

【陸士衡詩頓轡倚髙嵓側聴悲風響述徵記華山首陽本一山巨靈擘開以通河流唐韻谼大壑也漢郊祀歌天門開詄蕩蕩史記封禪書海中三神山其物禽獸盡白而金銀爲宮闕述異記吳王闔閭搆水晶宮楊漢公吳興詩溪上玉樓樓上月淸光合作水晶宮列仙傳琴髙趙人也以鼓琴爲樂康王舍人浮防冀州涿郡間二百餘年後辭入涿水中取龍子與弟子期至日皆潔齋水傍設祠屋果乘赤鯉來祠中畱一月餘復入水去酉陽雜爼唐律捕得鯉卽放號赤鯶公輒殺者杖八十以防言鯉爲李也莊子讓王舜以天下讓其友北人無擇無擇因自投於淸泠之淵】

棲賢三峽橋【子由棲賢僧堂記元丰三年餘過廬山入棲賢谷谷中多大石岌嶪相倚水行石間其聲如雷霆又如千乘車行者震掉不能自持𨿽三峽之險不過也故橋曰三峽】

吾聞太山石積日穿綫澑況此百雷霆萬世與石鬭深行九地底崄出三峽右長輸不盡谿欲滿無底竇跳波翻潛魚震響落飛狖淸寒入山骨艸木盡堅瘦空蒙煙靄間澒洞金石奏彎彎飛橋出防防半月彀玉淵神龍近雨雹亂晴晝垂缾得淸甘可咽不可潄

【漢枚乘傳太山之霤穿石單極之防斷幹水非石之鉆索非木之鋸漸靡使之然也孫子善守者藏於九地之下三峽瞿塘巫山黃牛也列子渤海之東有大壑焉爲無底之谷名曰歸墟白樂天詩巖防無撮土樹木多瘦堅杜子羙詩靑防連澒洞左思吳都賦不窺玉淵者未知驪龍之所蟠也按三峽橋上流有玉淵潭】

陶驥子駿佚老堂

文舉與元禮尙得稱世舊淵明吾所師夫子乃其後掛冠不待年亦豈爲五斗我歌歸來引【公自注余增損淵明歸去來以就聲律謂之歸來引】千載信尙友相逢黃卷中何似一杯酒君醉我且歸明朝許來否

【後漢孔融傳年十嵗詣李膺融白我是李君通家子弟膺問髙祖父甞與僕有恩舊乎融曰先君孔子與君先人李老君同徳比義而相師友則融與君累世通家融字文舉膺字元禮陶潛傳我醉欲眠卿可去此詩乃用其語意】

我從廬山來目送孤飛雲路逢陸道士知是千嵗人試問當時友虎谿巳埃塵似聞佚老堂知是幾世孫能爲五字詩仍戴漉酒巾人呼小靖節自號葛天民

【廬山記逺公十八賢同修淨土結白蓮社山有虎谿逺師送客過此虎輒號鳴嘗與陶淵明陸修靜道士語不覺過虎谿因相與大笑再見陶潛五栁先生傳酣暢賦詩以樂其志無懷氏之民歟葛天氏之民歟漉酒卽用陶潛事巳見】

和李太白【並引】

李太白有潯陽紫極宮感秋詩紫極宮今天慶觀也道士胡洞微以石本示余蓋其師卓玘之所刻玘有道術節義過人今亡矣太白詩云四十九年非一往不可復今余亦四十九感之次其韻玊芝一名瓊田艸洞微種之七八年矣云更數年可食許以遺余故並記之

寄臥虛寂堂月明浸疎竹冷然洗我心欲飲不可掬流光發永嘆自惜非余獨行年四十九還此北牕宿緬懷卓道人白首寓醫卜謫仙固逺矣此士亦難復世道如奕棋變化不容覆惟應玉芝老待得蟠桃熟

【史記日者傳賈誼曰吾聞古之聖人不居朝廷必在醫卜之中三國王粲傳觀人圍碁局壊粲爲覆之碁者不信以帕蓋局使更以他局爲之用相比較不誤一道蟠桃出度索山注巳見】

次韻道潛畱別【參寥從先生於黃期年先生移汝同遊廬山乃還於潛山中】

爲聞廬嶽多眞隠故就髙人斷宿攀巳喜禪心無別語尙嫌剃髮有詩斑異同更莫疑三語物我終當付八還到後與君開北戶舉頭三十六靑山

【維摩經云何斷攀緣以無所得唐僧詩髮爲作詩斑晉阮瞻傳王戎問曰聖人貴名教老荘明自然其防同異瞻曰將無同戎咨嗟良久卽命辟之時謂之三語掾楞嚴經佛告阿難汝咸防此諸變化相吾今還本所因處云何本因此諸變化明還日輪暗還黒月通還戶牖壅還墻宇緣還分別頑虛還空郁還塵淸明還霽則諸世間一切所有不出斯類汝見八種見精明性當欲誰還】

岐亭五首【並引】

元丰三年正月餘始謫黃州至岐亭北二十五里山上有白馬靑蓋來迎者則余故人陳慥季常也爲畱五日賦詩一篇而去明年正月復往見之季常使人勞余於中塗余久不殺恐季常之爲余殺也則以前韻作詩爲殺戒以遺季常自爾不復殺而岐亭之人多化之有不食肉者其後數往見之往必作詩詩必以前韻凡余在黃四年三往見季常季常七來見余蓋相從百餘日也七年四月餘量移汝州自江淮䢐雒送者皆止慈湖而季常獨至九江乃復用前韻通爲五首以贈之

昨日云陰重東風融雪汁逺林艸木暗近舎煙火濕下有隠君子嘯歌方自得知我犯寒來呼酒意頗急撫掌動鄰里繞村捉鵝鴨房櫳鏘器聲蔬果照巾羃久聞蔞蒿羙初見新芽赤洗盞酌鵝黃磨刀削熊白須臾我徑醉坐睡落巾幘醒時夜向闌喞喞銅缾泣黃州豈云逺但恐朋友缺我當安所主君亦無此客朝來靜庵中惟見峯巒集

【杜子美成都艸堂詩不教鵝鴨惱比鄰周禮天官羃人掌共巾羃說苑齊景公坐睡而夢五大夫晉庾凱傳頽然而醉幘墮幾上杜子美龍門鎭詩古鎭峯巒集】

我哀籃中蛤閉口防殘汁又哀网中魚開口吐微濕刳腸彼交病過分我何得相逢未寒溫相勸此最急不見盧懷愼烝壺似烝鴨坐客皆忍笑髠然發其羃不見王武子每食刀幾赤琉璃載烝防中有人乳白盧公信寒陋衰髮得滿幘武子𨿽豪華未死神巳泣先生萬金璧防此一蟻缺一年如一夢百嵗眞過客君無廢此篇嚴詩編杜集

【莊子大宗師魚相呴以濕相濡以沫不如相忘於江湖又外物篇神知能七十二鉆而無遺防不能避刳腸之患晉王獻之傳與徽之操之俱詣謝安二兄多言俗事獻之寒溫而已烝壺詳見十九卷蜜酒詩注按盧氏雜說是鄭餘慶事而公詩指爲盧懷愼豈懷愼事同此而別有出處耶當考晉王濟傳字武子性豪侈麗服玉食武帝幸其宅供饌悉貯琉璃器烝防甚美帝問之答曰以人乳蒸防帝色甚不平食未畢而去按濟死年四十六嵗新舊唐書並不載懷愼年壽惟鄭餘慶則云死年七十六也黃庭經長生至愼房中急何謂死作令神泣抱朴子以蟻鼻之缺損無價之純鉤李白桃李園序天地者萬物之逆旅也光陰者百代之過客也又擬古詩生者爲過客死者爲歸人嚴詩指嚴武也杜子美集中有嚴武詩數篇】

君家蜂作窠嵗嵗添漆汁我身牛穿鼻捲舌聊自濕二年三過君此行眞得得愛君似劇孟扣門知緩急家有紅頰兒能唱綠頭鴨行當隔簾見花霧輕羃羃爲我取黃封親拆官泥赤仍須煩素手自防葉家白樂哉無一事十年不蓄幘閉門防添丁哇【一作談】笑雜呱泣西方正苦戰誰補將帥缺披圖見八陣合散更【平聲】主客不須親戎行坐論教君集

【荘子秋水牛馬四足是謂天落馬首穿牛鼻是謂人漢書袁盎傳洛陽劇孟嘗過盎盎善待之安陵富人有謂盎曰劇孟博徒將軍何自通之盎曰緩急人所有夫一旦扣門不以親爲解不以在亡爲辭天下所望者惟季心劇孟今公陽從數騎一旦有緩急寜足恃乎韓退之晚秋聨句靑娥翳長袖紅頰吹鳴籥綠頭鴨曲名南史夏侯亶有數十妓妾並無被服姿容每有客常隔簾奏伎黃封京師官法酒以黃紙或黃羅絹封羃缾口名黃封酒茶錄建州葉氏多茶山每嵗貢焉三國誌蜀諸葛亮演兵法作八陣圖咸得其要云老子用兵有云吾不敢爲主而爲客唐侯君集傳始太宗命李靖教君集兵法旣而奏靖且反兵之隠微不以示臣帝以譲靖曰方中原無事臣之所教足以制四夷而求盡臣術此君集欲反耳】

酸酒如虀湯甜酒如蜜汁三年黃州城飲酒但飲濕我如更揀擇一醉豈易得幾思壓茅柴禁网日夜急西鄰推罋盎醉倒豬與鴨君家大如掌破屋無遮羃何從得此酒冷面妬君赤定應好事人千石供李白爲君三日醉蓬髮不暇幘夜深欲逾垣臥想春罋泣君奴亦笑我鬢齒行禿缺三年巳四至嵗嵗遭惡客人生幾兩屐莫厭頻來集

【茅柴乃村落所醸醨薄酒也又黃州人造私酒俗謂之壓茅柴漢循吏傳序禁网疎防詩意謂酒禁嚴也漢趙廣漢傳爲京兆尹至霍禹第搜索私屠酤推破盧罌韓退之寄盧仝詩玊川先生洛城裏破屋數間而已矣俗諺有無錢喫酒妬人面赤之語好事用楊雄傳語巳見陶淵明飲酒詩時賴好事人載醪袪所惑李太白贈韋南陵詩愁來飲酒二千石寒灰重暖生陽春山翁醉後能騎馬別是風流賢主人王注春罋泣以言酒熟而泣泣然也夜深逾垣似暗使畢卓傳比捨郎酒熟夜至其罋間盜取意】

枯松彊鉆膏槁竹欲瀝汁兩窮相值遇相哀莫相濕不知我與君交遊竟何得心法幸相語頭然未爲急願爲穿雲鶻莫作將鶵鴨我行及初夏煮酒暎疎羃故鄕在何許西望千山赤玆遊定安歸東泛萬頃白一歡寜復再起舞花墮幘將行出苦語不用兒女泣吾非固多矣君豈無一缺各念別時言閉戶謝眾客空堂淨掃地虛白道所集

【梵网經序當求精進如救頭然但念無常愼勿放逸杜子美光祿阪詩西望千山萬山赤後漢來歙傳謂蓋延曰呼巨卿欲相屬以軍事而反效兒女子涕泣乎史記申公傳公歸魯終身不出門復謝賔客荘子人間世虛室生白宇泰定者發乎天光又曰惟道集虛】

郭祥正家醉畫竹石壁上郭作詩爲謝且遺二古銅劍【郭祥正字功父當塗人】

空腸得酒芒角出肝肺槎牙生竹石森然欲作不可回吐向君家雪色壁平生好詩仍好畫書墻涴壁長遭罵不瞠不罵喜有餘世間誰復如君者一雙銅劍秋水光兩首新詩爭劍鋩劍在牀頭詩在手不知誰作蛟龍吼【漢律曆志角觸也物觸地而出戴芒角也劉禹錫詩小兒防筆不能瞠涴壁書牕且賞勤杜子美相從歌酒酣擊劍蛟龍吼】

龍尾硯歌【並引】

余舊作鳳咮石硯銘其略云蘇子一見名鳳咮坐令龍尾羞牛後巳而求硯於歙歙人云子自有鳳咮何以此爲蓋不能平也奉議郎方君彥徳有龍尾大硯奇甚謂余若能作詩少解前語者當奉餉乃作此詩【按先生集載鳳咮硯銘有三其銘序云北苑龍焙山如翔鳳平飲之狀當其咮有石蒼黑而玉色熙寜中太原王頥以爲硯余銘之曰鳳咮又延平志考異云延平硯材產斫﨑者爲上東坡得之喜甚遽目爲鳳咮又云硯﨑石在劍浦縣東三十里東坡取名鳳咮者此也】

黃琮白琥天不惜顧恐貪夫死懷璧君防龍尾豈石材玉徳金聲寓於石與天作石來幾時與人作硯初不詞【辭同】詩成鮑謝石何與筆落鐘王硯不知錦茵玊匣俱塵垢練支牀亦何有況瞠蘇子鳳咮銘戲語相嘲作牛後碧天照水風吹云明牕大幾淸無塵我生天地一閒物蘇子亦是支離人麤言細語都不擇春蚓秋虵隨意畫願從蘇子老東坡仁者不用生分別

【周禮以黃琮禮地以白琥禮西方左傳桓十年虞叔有玊虞公求旃弗獻旣而悔之曰周諺有之匹夫無罪懷璧其罪吾焉用此具以賈害也乃獻之杜子美遣興詩賦詩何必多往往淩鮑謝法書苑羊欣云鐘繇行書亦二王之亞又徐浩論書云鐘善眞書右軍行法小令破體皆一時之妙蔡希綜法書論云八體之極是歸乎鐘蔡艸之雄是歸乎張王此四賢者自數百載來未之逮也集古錄有練石記杜子美詩支怵錦石圓史記蘇秦傳諺曰寜爲雞口無爲牛後今四面交臂而臣事秦何異牛後乎荘子人間世支離其形者猶足以養其身終其天年況支離其徳者乎大毗婆娑論麤言及細語皆歸第一義維摩經天女言華無所分別仁者自生分別耳】

張近幾仲有龍尾子石硯以銅劍易之【張近幾仲開封人】

我家銅劍如赤虵君家石硯蒼璧橢而防君持我劍向何許大明宮裏玉佩鳴衝牙我得君硯亦安用雪堂牕下爾雅箋虫鰕二物與人初不異飄落髙下隨風花蒯緱玊具皆外物視艸艸無等差君不見秦趙城易璧指圖睨柱相矜誇又不見二生妾換馬驕鳴啜泣思其家不如無情兩相與永以爲好譬之桃李與瓊華【周禮以蒼璧禮天漢食貨志復小橢之注云橢圓而長也韓退之酬盧給事詩大明宮中給事歸禮記凡帯必有佩玉佩玉有衝牙韓退之讀皇甫湜園池詩爾雅注虫魚定非磊落人南史範縝對競陵王子良曰人生如樹花同發隨風而墮有拂簾幌墜於茵席之上有辟籬墻落於糞混之中墮茵席者殿下是也落糞混者下官是也史記馮驩有一劍又蒯緱漢書單於朝甘泉宮賜以玊具劍並巳見漢淮南王安傳淮南王安善爲文詞帝每爲報書及賜嘗召司馬相如等視艸翰林誌宗召張說等入禁中謂之翰林待詔或詔從中出𨿽宸翰所揮亦資其檢討謂之視艸漢揚雄艸太有以自守泊如也史記藺相如傳秦昭王以十五城請易趙和氏璧趙遣相如奉璧入秦相如視秦王無意償趙城持璧睨柱欲擊秦王恐其破璧乃謝之召有司案圖指從此以往十五都予趙李玫異聞實錄酒徒鮑生多畜聲妓外弟韋生好乘駿馬一日相遇旣飲酒乃以女妓善四弦者換紫赤掇忽有二人造席便以妾換馬作題聯賦折亭下舊葉書之四韻訖而葉盡韋生取紅箋獻之二公曰幽顕路殊何見逼之甚言訖行十餘步而失二客自稱江淹謝荘鮑旣以妾換馬妾歌曰風颭荷珠難暫圓多生信有短因緣西樓今夜三更月還照離人泣斷弦纂異記亦云詩國風有女仳離啜其泣矣又匪報也永以爲好也】

張作詩送硯反劍乃和其詩卒以劍歸之

贈君長鋏君當歌每食無魚嘆委蛇一朝得見暴公子櫑具欲與冠爭峩豈比杜陵貧病叟終日長鑱隨短簑斬蛟刺虎老無力帶牛佩犢吏所訶故將換硯豈無意恐君雕琢傷天和作詩反劍亦何謂知君欲以詩相磨報章苦恨無好語試向君硯求餘波詩成劍往硯應笑將屋漏供懸河

【委蛇用毛詩字音徒何反漢雋不疑傳暴勝之爲直指使者至渤海聞不疑賢請與相見不疑冠進賢冠帶櫑具劍盛服上謁曰竊伏海瀕聞暴公子威名舊矣杜同谷縣歌長鑱長鑱白木柄又短衣數挽不掩脛晉鄧遐傳黽水有蛟爲人害遐防劍入水斬之漢李廣傳上召禹使刺虎禹從落中以劍斫絕累上壯之詩小雅𨿽則七防不成報章唐王勃傳張說評楊炯曰文如懸河酌之不竭】

去嵗九月二十七日黃州生子遁小名干兒頎然頴異至今年七月二十八日病亡於金陵作二詩哭之

吾年四十九羈旅失防子防子眞吾兒眉角生巳似未期觀所好蹁躚逐書史搖頭卻梨栗似識非分恥吾老常鮮歡賴此一笑喜忽然遭奪去惡業我累爾衣薪那免俗變滅湏臾耳歸來懷抱空老淚如瀉水

【陶淵明責子詩通子垂九齡但覓梨與栗易經厚衣之以薪之中野晉王衍傳衍防防子悲不自勝山簡曰孩抱中物何至於此衍曰情之所鐘正在我輩】

我淚猶可拭日逺當日忘母哭不可聞欲與汝俱亡故衣尙懸架漲乳巳流牀感此欲忘生一臥終日僵中年沗聞道夢幻講巳詳儲藥如邱山臨病更求方仍將恩愛刃割此衰老膓知迷欲自反一慟送余傷

【晉謝安傳但使自今以往日忘日去韓退之杜君墓銘事之在人日逺日忘】

葉濤致逺見和二詩復次其韻【公自注濤顚倒元韻】

平生無一女誰復嘆耳耳滯畱生此兒足慰周南史知非眞實造物聊戲爾煩惱初無根恩愛爲種子煩公爲假說反復相指似欲除苦海浪先幹愛河水棄置一寸鱗悠然笑侯喜爲公寫余習缾罍一時恥

【三國崔琰傳太祖爲魏王楊訓發表稱贊功伐琰與訓書省表事佳耳時乎時乎防當有變時有白琰此書傲世怨謗者太祖怒曰諺言生女耳耳非佳語防當有變時意指不遜於是罰琰爲徒漢司馬遷傳太史公畱滯周南不得與從事白樂天自覺詩不將恩愛子更種憂悲根升經漂浪愛河流吹欲海韓退之贈侯喜詩吾黨侯生字叔起呼我持竿釣溫水舉竿引綫忽有得一寸才分鱗與鬐】

聞公少巳悟拄杖久倚牀笑我老而癡負鼓欲求亡庶幾東門子柱史安敢望嗜毒戲猛獸慮患先不詳囊破虵巳走尙未省齧傷妙哉兩篇詩洗我千結腸黠蠶不作蠒未老輙自僵永謝湯火厄冷然超無方

【荘子天運篇孔子見老耼而語仁義老耼曰吾子亦放風而動總徳而立矣又奚傑然若負建鼓而求亡子者耶列子力命篇魏有東門吳者子死而不憂曰吾嘗無子無子之時不憂今子死乃與向無子同臣奚憂焉枚乘賦越女侍前齊姬奉後此甘餐毒藥戲猛獸之爪牙朝野僉載王顯與文皇有舊常戲顯曰抵死不作蠒及文皇登極因奏曰今日得作蠒耶帝笑曰卿無貴相朕非爲卿惜也曰朝貴夕死足矣帝與三品服其夜卒】

次荊公韻四絕

靑李扶疎禽自來淸眞逸少手親栽深紅淺紫從爭發雪白鵝黃也鬭開

【尙書故實王內史帖中有與蜀郡守書求來禽靑李日給藤子來禽言味甘來眾禽也俗作林檎晉王羲之字逸少李太白詩右軍本淸眞瀟灑在風塵】

斫竹穿花破綠苔小詩端爲覓榿栽細防造物初無物春到江南花自開

【杜子美有貽何十少府詩覓榿栽郭象南華眞經序荘生上知造物無物下知有物之自造也】

騎驢渺渺入荒陂想見先生未病時勸我試求三畆宅從公巳覺十年遲

【東軒雜錄王荊公築第於金陵白下門外七里去蔣山亦七里平日乘一驢從數童遊諸山寺】

甲第非眞有閒花亦偶栽聊爲淸淨供卻對道人開【公自注荊公病後捨宅作寺】

【漢田蚡傳治宅甲諸第顏師古曰言爲諸第之最也以甲乙之次言甲則爲上矣霍光傳孝宣帝詔賜甲第一區】

張庖民挽辭【張庖民字翔父金陵人元丰五年卒於曹溪】

東晉巾車令西京執防郎甘心向山水結髮事文章故自輕千戶何曽羨一嚢天髙鬼神惡骨朽姓名芳庾嶺銘旌暗秦淮舊宅荒吾詩不用刻妙語有黃香【公自注黃魯直爲庖民作哀辭】

【晉陶潛爲彭澤令賦歸去來辭云或命巾車漢東方朔傳官不過侍郎位不過執防曹子建與楊徳祖書揚子云先朝執防之臣耳東方朔傳侏儒長三尺餘奉一嚢粟錢二百四十臣朔長九尺餘亦奉一囊粟錢二百四十侏儒飽欲死臣朔饑欲死後漢趙壹傳文章𨿽滿腹不如一嚢錢韓退之感春詩天公髙居鬼神惡曹大家東徵賦惟令徳爲不朽兮身旣歿而名存晉桓溫傳嘗曰旣不流芳後世不足復遺臭萬載耶裴氏廣州記五嶺一曰大庾許嵩建康實錄秦始皇三十七年東巡自江乘渡望气者云五百年後金陵有天子气因鑿鐘阜斷金陵長隴以流至今呼爲秦淮】

次韻葉致逺見贈【葉致逺名濤處州龍泉人舉進士始從王介甫學爲文詞哲宗立擢掌外制是時貶削元祐正人一時誥命林希首當其任用以致身二府濤復效尢奮筆醜詆士論鄙之】

欲求五畆寄樵蘇所至遲畱似賈胡信命不須歌去汝逄人未免嘆猶吾人皆勸我杯中物我獨憐君屋上烏一伎文章何足道要言【一作知】摩詰是文殊

【馬援傳耿舒與兄弇書曰伏波類西域賈胡到一處輒止詩國風逝將去汝適彼樂國猶吾用論語字太公六韜愛其人者愛及屋上之烏憎其人者惡其餘胥維摩經文殊師利維摩詰二士共談必說妙法維摩詰黙然無言】

次韻杭人裴維甫

余杭門外葉飛秋尙記居人挽去舟一別臨平山上塔五年云夢澤南州淒涼楚些緣吾發邂逅秦淮爲子畱寄謝西湖舊風月故應時許夢中遊

【杭州圖經臨平山在州西北六十里】

次韻段縫見贈【段縫字約之居金陵】

季子東周負郭田須知力穡是家傳細思種薤五十本大勝取禾三百廛若得與君連北巷故應終老忘西川短衣匹馬非吾事只擬闗門不問天

【漢龔遂傳爲渤海太守令民口種一樹楡百本薤五十本蔥一畦韮按百本薤當作句五十本乃葸公一時誤記耳詩國風不稼不穡胡取禾三百廛兮杜子美贈畢曜詩我居巷南子巷北九域志成都府劍南西川節度杜子美曲江詩自斷此生休問天又短衣匹馬隨李廣防射猛虎終殘年】

題孫思邈眞

先生一去五百載猶在峨眉西崦中自爲天仙足官府不應尸解坐蝱虫

【杜陽編明皇西幸夢一叟再拜於前曰臣孫思邈也廬於峨眉山有年矣今聞鑾駕成都故來候謁云雲杜子美有赤谷西崦人家詩韓退之張十八詩上界眞人足官府豈如散仙鞭笞鸞鳳終日相追陪仙傳拾遺孫思邈有神仙降謂之曰爾所著千金方濟人之功巳廣而以物命爲藥害物亦多必爲尸解之仙不得白日輕舉矣思邈乃取艸木之藥以代虫蝱之命】

戲作鮰魚一絕

粉紅石首仍無骨雪白河防不藥人寄語天公與河伯何妨乞與水精鱗

【石首魚名其頭骨乃石也蘇州圖經云飬魚城下水中有石首魚梅聖兪河豚詩烹調茍失所入喉爲鏌邪酉陽雜爼天公姓張名堅漁陽人乘白龍振防登天抱朴子釋鬼篇馮夷以八月上庚日渡河溺死天帝署爲河伯】

同王勝之遊蔣山【王勝之名益柔河南人用防入官範文正公未識面以館閣薦之除集賢校理預蘇子美奏邸防作傲歌中司與近臣合攻之言其當誅韓忠獻爲仁宗言少年狂語何足深治天下大事不少而獨攻一王益柔此其意不在傲歌也帝感悟但黜監復州酒後歷知制誥直學士院連守大郡至江寕才一日移南都故詩云到郡席不暖居民空惘然坡偕勝之過儀眞再和此詩介甫時居金陵數與坡遊嘆息謂人曰不知更幾百年方有如此人物旣賦此詩介甫亟取讀至峯多巧障日江逺欲浮天乃撫幾曰老夫平生作詩無此一句】

到郡席不暖居民空惘然好山無十里遺恨恐他年欲欵南朝寺同登北郭船朱門収畫防紺宇出靑蓮【公自注荊公以宅爲寺】夾路蒼髥古迎人翠麓偏龍腰蟠故國鳥爪寄曽巓竹杪飛華屋松根細泉峯多巧障日江逺欲浮天略彴橫秋水浮屠挿暮煙歸來踏人影云細月娟娟【後漢黃憲傳戴良見憲歸惘然若有失也庾仲雍九江記建鄴宮城孫權所築昔諸葛亮勸都之去鐘山龍蟠石頭虎踞有王者气權從之髙僧傳志公生於鷹窠手類鳥爪死此山上木虛海賦浟湙瀲灔浮天無岸再見】

至眞州再和二首【王勝之是時年七十二東坡才四十九故云話舊巳忘年勝之至南都未幾而卒】

老手王摩詰窮交孟浩然論詩曽伴直話舊巳忘年北上難陪驥東行且趁船離亭花映肉醉眼鷺窺蓮柂轉三山沒風回五兩偏荒祠過步古甃墮松巓聞道淸香閣新篘白玉泉莫教門掩夜坐待月流天小院檀槽閙空庭樺燭煙公詩便堪唱爲付小嬋娟

【世說賀司空入洛經吳閶門在船中彈琴張季鷹本不相識聞弦甚淸下船就賀因共語便大相知說問賀卿欲何之賀曰入洛赴命正爾進路張曰吾亦有事北京因路寄載便與賀同發初不告家家追問廼知蘅按公詩北上難陪驥東行且趁船蓋借此事而翻用之也賀名循季鷹張翰字杜牧晚晴賦忽八九之紅芰奼然如婦斂然如女白鷺潛來兮邈風標之公子窺此美人兮如慕悅其容媚李白鳳凰防詩三山半落靑天外二水中分白鷺洲北堂書鈔候風之羽楚人謂之五兩郭璞江賦覘五兩之動靜李善注引兵書曰凡候風法以雞羽重八兩建五丈旗取羽系其巓立軍營中圖經揚州江都縣有步鎭韋應物蘇州郡齋詩兵衛森畫防宴寢凝淸香再見白樂天嘗酒詩一甕香醪新挿篘】

公顏如雪柏千載故依然笑我無根栁空中不待年肎畱歸闕斾坐待逆風船特許門傳籥【一作鑰】知箭起蓮相逢月上後小語坐西偏流落千帆側追思百尺巓躬耕懷谷口水石羨平泉茅屋歸元亮霓裳醉樂天行聞宣室召歸近禦鑪煙未用歌池上隨宜教李娟

【門籥謂門筦鑰箭蓮謂蓮花漏也世說支道林語王逸少曰貧道與君小語韓退之庭楸詩朝日出其東吾嘗坐西偏劉夢得詩沈舟側畔千帆過病樹前頭萬水春揚子谷口鄭子眞不屈其志耕乎巖谷之下賈氏談錄李徳裕平泉荘周回四十里天下奇花異艸珍松怪石靡不畢置其間陶淵明詩艸屋八九間白樂天醉吟先生傳若興發命家僮調法部絲竹合奏霓裳羽衣一曲放情自娛茗艼而後已漢賈誼傳文帝思誼徵之至入見宣室注宣室未央前正室也白樂天和微之歌李娟張態君莫嫌亦擬隨宜且教取注娟態蘇之妓女也又樂天有池上篇】

次韻答寶覺

芒鞵竹杖布行纒遮莫千山更萬山從來無腳不解滑誰信石頭行路難

【傳燈錄鄧隠峯辭馬祖問何處去對云石頭去師云石頭路滑石頭卽希遷也爲靑原思下第二世號石頭遷】

眉子石硯歌贈胡誾

君不見成都畫手開十眉橫云卻月爭新奇遊人指防小嚬處中有漁陽胡馬嘶又不見王孫靑瑣橫防碧腸斷浮空逺山色書生性命何足論坐費千金買消渴爾來防亂愁天公謫向君家書硯中小牕虛幌相嫵媚令君曉夢生春紅毗耶居士談空處結習巳空花不住試教天女爲磨鉛千偈瀾翻無一語

【川畫十眉圖序蛾眉翠黛臥蠶捧心偃月復月筯防栁葉逺山八字是爲十眉成都古今集記明皇禦容院有宋藝畫美人侍明皇翠眉十種世多傳寫以爲贈玩晉賈充傳每防賔僚其女輒於靑瑣中窺之西京雜記文君姣好眉目如望逺山爲人放誕故悅長卿而越禮焉長卿素有消渴疾悅文君色遂發痼疾又揚雄懷鉛提槧從計吏訪四方語作方言韓退之詩挈攜陬維口瀾翻】

以玉帯施元長老元以衲帬相報次韻二首

病骨難堪玉帶圍鈍根仍落箭鋒機欲教乞食歌姬院故與雲山舊衲衣

【傳燈錄禪宗有函蓋箭鋒語北夢瑣言韓熈載披毳衲於歌姬院持鉢乞食曰不爲俗情所染可以說法度人】此帶閱人如傳捨流傳到我亦悠哉錦袍錯落眞相稱乞與佯狂老萬回

【舊唐書萬回法云公閿鄕人姓張氏防時笑傲若狂鄕黨莫測出入公卿間常披錦袍譚賔錄兩京記並雲開天傳信記萬回兄戍安西常往省視一日往返萬里故號萬回】

次韻滕元發許仲途秦少遊

二公詩格老彌新醉後狂吟許野人坐防靑丘吞澤芥自慙黃潦薦谿蘋兩邦旌纛光相照十畆鋤犁手自親何似秦郎妙天下明年獻頌請東巡

【司馬相如子虛賦秋田乎靑丘彷徨乎海外吞云夢者八九其於胸中曽不蔕芥屢見漢書賈捐之字君房楊興曰君房下筆言語妙天下後漢馬融傳車駕東巡岱宗融上東巡頌帝奇其文召拜郎中】

送金山鄕僧歸蜀開堂

撞鐘浮玉山迎我三千指眾中聞謦欬未語知鄕裏我非个中人何以黙識子振衣忽歸去隻影千山裏涪江與中泠共此一味水冰盤薦琥珀何似糖霜羙

【華嚴經譬如眾水皆同一味】

送沈逵赴廣南

嗟我與君皆丙子四十九年窮不死君隨幕府戰西夜度冰河斫云壘飛塵漲天箭灑甲歸對妻孥眞夢耳我謫黃岡四五年孤舟出沒煙波裏故人不復通問訊疾病饑寒疑死矣相逢握手一大笑白髮蒼顏略相似我方北渡脫重江君復南行輕萬里功名如幻何足計學道有牙眞可喜句漏丹砂巳付君汝陽罋盎吾何恥君歸趁我雞黍約買田築室從今始

【按公以景祐三年丙子生至元丰七年甲子四十九嵗漢書幕府注幕府者以軍幕爲義軍旅無常居止故以帳幕言之劉禹錫遊桃源詩道牙期日就塵慮乃冰釋晉葛洪傳聞交趾出丹砂求爲句漏令洪遂將子侄俱行至廣州刺史鄧嶽畱不聼去洪乃止羅浮山錬丹互見前注荘子徳充符罋盎大癭說齊桓公桓公說之而視全人其脰肩肩汝癭見上卷別黃州詩注公時方量移汝州故云雞黍後漢範巨卿張元伯事注巳見歐陽詩築室買田淸潁尾】

豆粥

君不見虖沱流澌車折軸公孫倉皇奉豆粥濕薪破竈自燎衣饑寒頓解劉文叔又不見金穀敲冰艸木春帳下烹煎皆美人萍虀豆粥不傳法咄嗟而辦石季倫干戈未解身如寄聲色相纒心巳醉身心顚倒自不知更識人間有眞味豈如江頭千頃雪色蘆茅檐出沒晨煙孤地碓舂秔光似玉沙缾煮豆軟如酥我老此身無著處賣書來問東家住臥聼雞鳴粥熟時蓬頭曳履君家去

【後漢書光武字文叔馮異字公孫王郎起光武東南馳至無蔞亭時天寒烈眾皆饑疲異上豆粥明旦光武曰昨得公孫豆粥饑寒俱解及至南宮遇大風雨引車入道旁空捨異抱薪鄧禹爇火光武對竈燎衣異復進麥飯菟肩因復渡虖沱河至信都建安六年詔曰倉卒無蔞亭豆粥虖沱河麥飯厚意久未報王覇傳光武南馳至虖沱河候吏還白河水流澌漢臨江王傳旣上車軸折車廢晉石崇傳字季倫有別館在河陽之金穀爲客作豆粥咄嗟而辦每冬得韮萍虀王愷以不能及爲恨乃宻貨崇帳下問其所以悉告之遂爭長焉崇後知之殺所告者楞嚴經不知身心顚倒所在杜遊何將軍山林詩盡拈書籍賣來問爾東家】

施注蘇詩卷二十一

欽定四庫全書

施注蘇詩卷二十二

宋蘇軾撰

施元之原注

武進邵長蘅刪補

詩五十一首

【時赴汝畱金陵道中作是年先生在泗州度嵗卷中有泗州除夜雪中謝黃師是送酒及正月一日雪中過淮謁客詩】

秦少遊夢發殯而之者云是劉發之柩是嵗發首薦秦以詩賀之劉涇亦作因次其韻

君防三代士執雉本以殺身爲小補居官死職戰死綏夢屍得官眞古語五行勝巳斯爲官官如艸木吾如土仕而未祿猶賔客待以純臣蓋非古餽焉曰獻稱寡君豈比公卿相爾汝世衰道微士失巳得喪悲歡反其故艸袍蘆箠相嫵媚飲食嬉遊事羣聚曲江船舫月燈毬是謂舞殯而歌墓防花走馬到東野餘子紛紛何足數二生年少兩豪逸詩酒不知軒冕苦故令將仕夢發棺勸子勿爲官所腐塗車芻靈皆假設著眼細防君勿誤時來聊復一飛鳴進隠不須煩伍舉

【周禮凡贄卿執羔大夫執鴈士執雉晉殷浩傳或問將得官而夢棺將得財而夢糞何也浩曰官本臭腐故將得官而夢屍錢本糞土故將得財而夢穢時以爲名言珞琭子人命五行尅我者爲官禮記仕而未祿者君有餽焉曰獻使焉曰寡君違而君薨弗爲服也庾信哀江南賦靑袍似艸古詩靑袍似春艸長條隨風舒韓退之永貞行睒閃跳踉相嫵媚列子天瑞篇長防羣聚而爲牢借庖廚之物奚異犬豕之類乎撫言新進士宴名有月燈打毬又曲江亭子進士開宴旣撤饌則移樂泛舟率爲常例咸鎬故事二月士女咸出觀新進士月燈閣打毬會孟東野登第詩春風得意馬蹄疾一日防盡長安花禮記塗車芻靈自古有之明器之道也唐張嘉貞傳張說曰宰相時來則爲史記楚世家莊王卽位三年日夜爲樂令國中曰敢諫者死伍舉入諫願有進隠曰有鳥在於阜三年不蜚不鳴是何鳥也王曰三年不蜚蜚則衝天三年不鳴鳴則驚人舉退矣吾知之矣】

金山夢中作

江東賈客木綿裘會防金山月滿樓夜半潮來風又熟臥吹簫管到揚州

【番禺雜編木綿先花後葉紫赤色大如椀二月三月間花旣謝蘂爲綿有殻盛之彼人績爲衣裘唐漢中王瑀嘗蚤朝聞笛聲曰何故臥吹笛工驚謝附譲皇帝傳】

次韻周穜惠石銚【周穜字仁熟禦史秩之弟公先曽舉充鄆州敎授元祐三年穜上防乞以王安石配享神宗公兩上章自劾乞正繆舉之辠穜後由此致身從槖云】

銅腥鐵澀不宜泉愛此蒼然深且寛蟹眼翻波湯巳作龍頭拒火柄猶寒姜新鹽少茶初熟水漬云烝蘚未幹自古函牛多折足要知無腳是輕安

【陸羽茶經漉水其格以生銅鑄之以備水濕韓石鼎聯句龍頭縮菌蠢又外苞幹蘚文中有暗浪驚淮南子函牛之鼎沸則蛾不得置一足焉後漢劉陶傳猶舉函牛之鼎絓纖柘之木周易鼎卦鼎折足楞嚴經心悟實相身意輕安】

次韻蔣頴叔【蔣穎叔名之奇宜興人】

月明驚鵲未安枝一棹飄然影自隨江上秋風無限浪枕中春夢不多時瓊林花艸聞前語罨畫谿山指後期【公自注蔣詩記及第時瓊林苑宴坐中所言且約同卜居陽羨】豈敢便爲雞黍約玊堂金殿要論思

【李白贈栁圓詩還同月下鵲三繞未安枝白樂天思家詩抱膝燈前影伴身異聞集書生姓盧者嘆生世困厄呂翁取枕授之生俛首但記身入穴中榮適無比忽欠伸而寤主人蒸黃粱猶未熟也注互見前唐李商隱愛義興之罨畫溪遂葺居焉地誌陽羨有六溪其三溪不知其處而六溪之中有荊溪則首受蕪湖東至陽羨入海圻俗呼爲罨畫溪班固兩都賦言語侍從之臣朝夕論思日月獻納】

龜山辯才師

此生念念浮雲攺寄語長淮今好在故人宴坐虹梁南新河巧出龜山背木魚呼客振林莽鐵鳳橫空飛防繪忽驚堂宇變雄深坐覺風雷生謦欬羨師遊戲浮漚閒笑我榮枯彈指內嘗茶看畫亦不惡問法求詩了無礙千里孤帆又獨來五年一夢誰相對何當來世結香火永與名山躬井磑

【泗州圖經龜山在盱眙縣東北周回四里髙十五丈新河在龜山南元丰七年發運使蔣之奇開置夾河自洪澤上至龜山六十里謂之新河杜詩鐵鳳森翶翔一曰鐵鳳庭中長竿也楞嚴經空生大覺中如海一漚發有漏微塵國皆依空所生漚滅空本無況復諸三有維摩經度千百劫猶如彈指】

贈潘谷【志林賣墨者潘谷余不識其人然聞其所爲非市井人也墨旣精妙而價不二士或不持錢求墨不計多少與之此豈徒然者哉余嘗與詩云一朝入海尋李白空防人間畫墨仙一日忽取欠墨錢劵焚之飲酒三日發狂浪走遂赴井死人下視之蓋趺坐井中手尙持數珠也】

潘郎曉踏河陽春明珠白璧驚市人知望拜馬蹏下胸中一斛泥與塵何似墨潘穿破褐瑯瑯翠餅敲元笏布衫漆黒手如龜未害冰壺貯秋月世人重耳輕目前區區張李爭媸妍一朝入海尋李白空看人間畫墨仙【晉陽秋潘嶽爲河陽令徧樹桃李人號河陽一縣花晉書夏侯湛與潘嶽同輿接茵京都人謂之連璧又石崇與潘嶽謟事賈謐謐毋廣成君出崇嶽降車路左望塵而拜莊子逍遙遊宋人有善爲不龜手之藥者世世以洴澼絖爲事張李張遇李庭珪也其墨爲時所重見蔡君謨墨說杜子美送孔巢父詩巢父掉頭不肯住東將入海隨煙霧若逢李白騎鯨魚道甫問訊今何如】

徐大正閒軒【徐大正字得之因其先君猷守黃州始從公遊秦少遊爲作閒軒記】

冰蠶不知寒火防不知暑知閒見閒地巳覺非閒侶君看東坡翁懶散誰比數形骸墮醉夢生事委塵土蚤眠不見燈晚食或欺午臥看氊取盜坐視麥漂雨語希舌頰彊行少腰腳僂五年黃州城不蹋黃州鼓人言我閒客置此閒處所問閒作何味如眼不自覩頗訝徐孝亷得閒能幾許介子願奉使翁歸備文武應緣不耐閒名字掛庭宇我詩爲閒作更得不閒語君如汗血駒轉盻略燕楚莫嫌鑾輅重終勝鹽車苦

【王子年拾遺記員嶠山有冰蠶長七寸黒色有鱗角以霜雪覆之作蠒長一尺織爲文錦入水不濡入火不燎東方朔十洲記有火林山山中有火防火浣布卽火防毛爲之有垢燒之卽除古詩話王貞白寄鄭谷詩火防重燒布冰蠶獨蠒絲直須天上手裁作領巾披晉王獻之傳嘗夜臥齋中有偸兒入其室盜物都盡獻之徐曰偸兒靑氊我家舊物可特置之羣偸驚走後漢髙鳳傳專精誦書妻嘗之田曝麥於庭令鳳防雞時天暴雨而鳳持竿誦經不覺潦水流麥妻還怪問鳳方悟之晉殷仲堪傳每云三日不讀道徳論便覺舌本閒彊杜子美詩年侵腰腳衰三國楊阜傳曹洪置酒大防令女倡著羅縠之衣蹋鼓韓退之贈張十八詩不蹋曉鼓朝安眠聼逄逄楞嚴經若有見者去旣花空旋合見眼若無見者出旣翳空旋當翳眼漢武帝紀元光元年初令郡國舉孝亷漢傅介子傳元鳳中介子以駿馬監求使大宛因詔令責樓蘭龜玆國尹翁歸傳田延年爲河東太守行縣至平陽悉召故吏親臨見之令有文者東有武者西閱數十人次到翁歸獨伏不起曰翁歸文武兼備惟所施設】

蒜山松林中可卜居余欲僦其地地屬金山故作此詩與金山元長老

魏王大瓠無人識種成何翅實五石不辭破作兩大尊只憂水淺江湖窄我材濩落本無用虛名驚世終何益東方先生好自譽伯夷子路並爲一杜陵布衣老且愚信口自比契與稷暮年欲學栁下惠嗜好酸鹹不相入金山也是不覊人蚤嵗聞名晚相得我醉而嬉欲仙去旁人笑倒山謂實問我此生何所歸笑指浮休百年宅蒜山幸有閒田地招此無家一房客

【荘子逍遙遊惠子謂荘子曰魏王貽我大瓠之種我樹之成而實五石以盛水漿其堅不能自舉也剖之以爲瓢則瓠落無所容荘子天地篇百年之木破爲犧尊漢東方朔傳初來上書文辭不遜髙自稱譽上嘗問朔曰先生視朕何如主朔曰陛下功徳陳五帝之上在三王之右誠得天下賢士公卿在位咸得其人譬若以季路爲執金吾伯夷爲京兆云云上廼大笑杜子美赴奉先詩杜陵有布衣老大意轉拙許身一何愚竊比稷與卨韓退之酬盧云夫詩云夫吾兄有狂气嗜好與俗殊酸鹹乂送惠師詩惠師浮屠者乃是不覊人浮休字出莊子刻意篇注屢見潤州類集蒜山在江上說者雲山多澤蒜故名一說蒜當作籌算之算周瑜諸葛亮嘗防此山議拒曹操後有赤壁之勝時人以爲其多算故名陸防詩云周郎計算淸宵定是也張籍詩愛養無家客摭遺呂仙翁和大云寺僧詩曰三千里外無家客七百年來雲水身】

王仲父哀辭【並引】

仁宗朝以制防登科者十五人軾沗冒時尙有富彥國張安道錢子飛吳長文夏公酉陳令舉錢醇老王中父並軾與家弟轍九人存焉其後十有五年哭中父於宻州作詩弔之則子飛長文令舉歿矣又八年軾自黃州量移汝海與中父之子沇之相遇於京口相持而泣則十五人者獨三人存耳蓋安道及軾與家弟而已嗚呼悲夫乃復次前韻以遺沇之時沇之亦以辠謫家於錢塘云

生芻不獨比前人束槁端能廢謝鯤子達想無身後念吾衰不復夢中論已知毅豹爲均死未識荊凡定孰存堪笑東坡癡鈍老區區猶記刻舟痕

【後漢徐穉傳郭林宗有母憂穉往弔之置生芻一束於廬前而去眾怪不知其故林宗曰此必南州髙士徐孺子也詩不云乎生芻一束其人如玉晉謝鯤傳爲太傅掾坐家僮取官槁除名荘子達生篇魯有單豹巖居而水飲不與民共利行年七十而有嬰兒之色不幸遇餓虎殺而食之有張毅者髙門懸薄無不走也行年四十而有內熱之病以死豹養其內而虎食其外毅養其外而疾攻其內又田子方篇楚王與凡君坐少焉楚王左右曰凡亡者三凡君曰凡之亡也不足以防吾存則楚之存不足以存存由是觀之則凡未始亡而楚未始存也呂氏春秋楚人有涉江者其劍自舟中墜於水遽刻其舟曰是吾劍所從墜也舟已行而劍不行若此求劍不亦惑乎】

蔡景繁官舍小閣【十九卷有和蔡海州石室詩蔡景繁名承禧臨川人中嘉祐進士第自知雩都縣神宗召對擢監察禦史裏行時呂惠卿參政事景繁極論其姦章言廷諍前後十數竟罷去又論用兵交趾不可與爭旦夕利所遣北軍難以深入論中人李憲不宜主兵柄皆人所難言者後出爲淮南轉運副使置司楚州東坡謫黃實在部內獨拳拳慰藉行部訪之制詞示坡坡以簡謝云此古人長短句詩也試勉繼之晚卽面呈又云寄惠奇篇伏讀驚聳李太白自言名章俊語絡繹間起正如此耳謹已和一首並藏篋中異日當奉呈也和篇皆失其傳與景繁諸帖集亦不載後傳其孫擇言東坡自黃移汝以元丰七年至日過山陽登西閣時景繁方行部旣賦此詩且以帖與景繁云西閣詩不敢不作然未敢便寫板上閣名亦思之未有佳者蔡謨蔡廓名父子也晉宋間第一流輒以仰比公家不知可否坡帖云西閣而集本作東閣其義理曉然而誤乃如此神宗元丰五年一新官制遷進廷臣六年以殿前司廨捨地爲尙書省自令僕射以下至員外郎聽事凡屋四千餘間故詩云文昌新搆滿鵷鸞都邑正喧収杞梓坡以十二月朔至泗州景繁以是月得疾卒坡爲文祭之有云子有賢子汗血之駿天哀子窮以是饋贐景繁國史無傳文集亦未之見子居厚事祐陵爲諫官仕至戶部侍郎】

使君不獨東南美典刑尙記先君子戲嘲王叟短轅車肯爲徐郎書紙尾三年弭節江湖上千首放懷風月裏手開西【一作東】閣坐虛明目淨東谿照淸泚素琴濁酒容一榻落霞孤鶩供千里大舫何時系門栁小詩屢欲書牕紙文昌新搆滿鵷鸞都邑正喧収杞梓相逢一醉豈有命南來寂寞君歸矣

【三國虞翻傳孔融答書曰觀子之治易乃知東南之美非徒防稽之竹箭也晉王導傳妻曹氏性妒導宻營別館以處眾妾曹氏知之將往焉導恐妾被辱遽命駕猶恐遲以所執麈尾柄驅牛而進蔡謨聞之戲導曰朝廷欲加公九錫導弗之覺但謙退而已謨曰不聞餘物惟短轅犢車長柄麈尾南史蔡廓傳爲吏部尙書問中書令傅亮選事若悉以見付不論不然不能拜也亮以語錄尙書徐羨之羨之曰黃門郎以下悉以委蔡自此上故宜共參同異廓曰我不能爲徐幹木署紙尾遂不拜羨之小字幹木漢天文志斗魁戴筐六星曰文昌宮唐百官志光宅元年攺尙書省曰文昌防左傳防二十六年如杞梓皮革自楚往也韓退之贈張進士詩況當營都邑杞梓用不疑】

髙郵陳直躬處士畫鴈二首【陳直躬偕之子也家故饒財而偕與其弟獨喜學畫其後伎日以進家日以微遂以爲業士大夫旣喜其畫且愛其爲人往往稱之直躬亦世其學云見髙郵志】

野鴈見人時未起意先攺君從何處看得此無人態無乃槁木形人禽兩自在北風振枯葦微雪落璀璀慘澹雲水昏晶熒沙礫碎弋人悵何慕一舉渺江海

眾禽事紛爭野鴈獨閒潔徐行意自得俯仰若有節我衰寄江湖老伴雜鵝鴨作書問陳子曉景畫苕霅依依聚圓沙稍稍動斜月先鳴獨鼓翅吹亂蘆花雪

和王斿二首【公自注斿平甫子按王斿字元龍父安國字平甫介甫之弟防敏悟以文章稱於世神宗賜對問卿兄秉政外論謂何曰恨知人不明聚斂太急耳爲祕閣校理屢以新法力諌其兄惡呂惠卿之姦數摧抑之惠卿得政因鄭俠上書遂防平父奪官放歸田裏年四十七復官命下而卒】

異時長怪謫仙人舌有風雷筆有神聞道騎鯨遊汗漫憶嘗捫虱話悲辛气吞餘子無全目詩到諸郎尙絕倫白髮故交空掩卷淚河東注問蒼旻

【曽鞏雜識王平父熙寜癸丑嵗宿直崇文館夢有要之至海上見水中宮殿其中樂作笙簫鼓吹之伎甚眾題其宮曰靈芝宮平父欲與俱往有人在宮側隔水曰時未至且令去他日迎之至此怳惚夢覺時禁中巳鳴鐘平父自是頗負不凡爲詩曰萬頃波濤木葉飛笙簫宮殿號靈芝揮毫不似人間世長樂鐘來夢覺時晉苻堅載記桓溫入闗王猛詣之一面談當世之事捫虱而言李白贈張鎬詩捫虱對桓公願得論悲辛孫綽天臺山賦投刃皆虛目牛無全選詩驚雀無全目世說顧長康拜桓宣武墓人問曰卿憑重桓乃爾哭之狀其可見乎顧曰鼻如廣莫長風眼如懸河決澑或曰聲如震雷破山淚如傾河注海杜子美詩猶有淚成河經天復東注爾雅春爲蒼天夏爲昊天秋爲旻天冬爲上天】

嫋嫋春風送度闗娟娟霜月照生還遲畱嵗暮江淮上來往君家伯仲間未厭冰灘吼新洛且看松雪媚南山野梅官栁何時動飛蓋長橋待子閒

【新洛汴渠舊引黃河元丰中始引洛水易之謂之淸汴或謂之新洛杜甫西郊詩市橋官栁細江路野梅香】次韻張琬【是時有兩張琬一韓城人父升樞宻使歸老嵩少元祐初琬自齊州倅求便親飬兩易衛尉丞以才擢知秀州崇寜間爲廣東轉運副使移京東西路又一鄱陽人治平二年登第詩中有臨淮自古多奇士之句臨淮乃泗邑疑自有一張琬而二人者皆非也姑載於此以俟知者正之】

新洛霜餘兩岸隆塵埃舉袂識西風臨淮自古多名士樽酒相連【一作從】樂寓公半日偸閒歌嘯裏百年暗盡往來中知君不向窮愁老尙有淸詩气吐虹

【禮記諸侯不臣寓公史記虞卿傳非窮愁不能著書歐陽公詩昔年叨入武成宮曽見揮毫气吐虹】

次韻王定國南遷回見寄

土暈銅花蝕秋水要須悍石相礱砥十年冰蘗戰膏粱萬里煙波濯紈綺歸來詩思轉淸激百丈空潭數魴鯉逝將桂浦擷蘭蓀不記槐堂収劍履郤思庾嶺今何在更說彭城眞夢耳【公自注來詩述彭城舊遊】君知先竭是甘井我願得全如苦李妄心不復九回腸至道終當三洗髓廣陵陽羨何足較【公自注余買田陽羨來詩以爲不如廣陵】只有無何眞我裏樂全老子今禪伯【公自注謂張安道也定國其婿】掣電機鋒不容擬心通豈復問云何印可聊須答如是相逢爲我話畱滯桃花春漲孤舟起

【李賀長平箭頭詩淒淒古血生銅花白樂天詩三年爲刺史飲冰復食蘗國語膏粱之性難以力正漢班固傳在於綺襦紈袴之間非其好也荘子山木篇直木先伐甘井先竭苦李用王戎語注巳見漢武洞防記東方朔遊於鴻防之澤有黃眉翁語朔曰吾卻食巳九千嵗三千年一反骨洗髓三千年一剝肉伐毛吾生巳三洗髓五伐毛矣荘子應帝王出六極之外遊無何有之鄕金剛經云何降伏其心又諸菩薩應如是住如是降伏其心世說世尊黙然則爲許可漢溝洫志杜欽說王鳳曰來春桃花水盛必羨溢】

贈梁道人

采藥壺公處處過笑看金狄手摩挲老人大父識君久造物小兒如子何寒盡山中無歷日雨斜江上一漁蓑神仙防短多官府未厭人間醉踏歌

【壺公費長房事金狄薊子訓事並巳見史記封禪書李少君嘗從武安侯飲坐中有九十餘老人少君乃言與其大父遊射處老人爲兒時從其大父識其處一坐盡驚景龍文館記杜審言好大言臨終宋之問往之乃曰甚被造物小兒相苦僕在世久壓公等今死固當慰人心但恨不見替人耳唐書本傳云造化小兒又互見前唐人詩山中無歷日寒盡不知年靑瑣集贈采蓮公詩八十仙翁今釣客一綸一艇一漁蓑韓退之記夢詩乃知仙人未賢聖防短憑愚邀我敬續仙傳藍采和每於城市持大拍板常醉踏歌行則振靴言踏踏歌藍采和】

雍秀才畫艸虫八物

促織

月叢號耿耿露葉泣漙漙夜長不自暖那憂公子寒【古詩明月皎夜光促織鳴東壁詩國風零露漙兮又爲公子裳】

蟬

蛻形濁污中羽翼便翾好秋來閒何濶已抱寒莖槁【淮南子蟬飲不食三十日而蛻漢諸葛丰傳爲司校尉刺舉無所避京師爲之語曰閒何濶逢諸葛】

蝦蟇

睅目知誰瞠皤腹空自脹愼勿困蜈蚣饑虵不汝放【左傳宣二年宋城華元爲植巡功城者謳曰睅其目皤其腹小說世有畫蜈蚣蝦蟇虵三物爲圖者謂蜈蚣畏蝦蟇蝦蟇畏虵而虵復畏蜈蚣也今以三物聚而爲一𨿽有相吞噬之意無敢先之者蓋更相制伏去一則能肆其毒焉】

蜣蜋

洪鐘起暗室飄瓦落空庭誰言轉丸手能作殷牀【一作雷】聲

【荘子外物篇𨿽有忮心者不怨飄瓦荘子蜣蜋之智在於轉丸】

天水牛

兩角徒自長空飛不服箱爲牛竟何事利吻穴枯桑【詩小雅睆彼牽牛不以服箱選詩枯桑知天風】

蠍虎

跂跂有足虵脈脈無角龍爲虎君勿笑食盡蠆尾虫【漢東方朔傳臣以爲龍又無角謂之爲虵又有足跂跂脈脈善緣壁再見左傳昭四年鄭子產作邱賦國人謗之曰其父死於路巳爲蠆尾】

蝸牛

腥涎不滿殻聊足以自濡升髙不知回竟作黏壁枯

鬼蝶【酉陽雜爼鬼蝶一足著木如榦木葉】

雙眉捲鐵絲兩翅暈金碧初來花爭妍忽去鬼無迹

泗州南山監倉蕭淵東軒二首

偶隨樵父采都梁【公自注南山名都梁山出都梁香故也】竹屋松扉試乞漿但見東軒堪隱幾不知公子是監倉溪中亂石墻垣古山下寒蔬匕箸香我是江南舊遊客掛冠知有老蕭郎

【古樂府行胡從何方列國持何來毺防五木香迷疊艾納及都梁白樂天詩能文好飲老蕭郎身似浮雲鬢似霜】

北望飛塵苦晝霾洗心聊復寄東齋珍禽聲好猶思越野橘香淸未過淮有信微泉來逺嶺無心明月轉空階一官倉庾眞堪老坐看松根落斷崖

【詩國風終風且霾爾雅風而雨土曰霾史記陳軫傳凡人之思故在其病也彼思越則越聲不思越則楚聲周禮橘逾淮而北爲枳史記平凖書居官者以爲姓號注倉氏庾氏是也再見】

泗州除夜雪中黃師是送酥酒二首【自此詩以下至書劉君射堂凡七詩墨迹刻於成都府治續帖中其後防云過泗州作此數詩偶此佳紙精墨寫之以遺旌徳君元丰八年正月十日東坡居士書旌徳蓋王夫人也墨迹刻本與集本間有不同今皆從刻石本黃師是名實】

暮雪紛紛投碎米春流活活【一作咽咽】走黃沙舊遊似夢徒能說遷【一作逐】客如僧豈有家冷硯欲書先自凍孤燈何事獨成【一作生】花使君半夜分酥酒驚起妻孥一笑嘩闗右土酥黃似酒揚州雲液卻如酥欲從元放覓拄杖忽有麯生來坐隅對雪不堪令飽暖隔船應巳厭歌呼明朝積玉深三尺髙枕牀頭尙一壺

【杜詩金城土酥淨如練土酥者彼中酥名雲液揚之公廚酒名也神仙傳孔元放與客防飲元放作令以杖拄地手把杖倒竪頭下足上一手持杯倒飲之人莫能爲也或曰卽左元放一說左慈字元放孫討逆欲殺之慈著木履拄一竹杖徐徐而行討逆著鞭防馬終不能及見太平廣記開天傳信記葉法善有道術一日與朝士防元眞觀忽有一人叩門稱麯秀才未及延接巳突入座中少年美風姿語論不凡葉疑其非人潛飛小劍擊之應手墮地乃一酒榼中有美醖共飲之同坐皆曰麯生風味不可忘】

章錢二君見和復次韻答之

黃昏巳作風翻絮半夜猶驚月在沙照汴玉明佛剎隔淮雲海暗人家來牟有信迎三白薝卜無香散六花欲喚阿咸來守嵗林烏櫪馬鬭讙【一作喧】嘩

【酉陽雜爼花少六出者惟梔子花六出陶貞白言卽西域薝卜花杜子美杜位宅詩守嵗阿戎家椒盤已頌花盍簮喧櫪馬列炬散林鴉按杜詩諸本皆云守嵗阿戎家獨謝無逸手抄陳無巳所校本作阿咸蓋子美於杜位爲宗從故當用阿咸事也無已云太淸本】

分無纖手裁春勝更有新詩防蜀酥醉裏冰髭失纓絡夢回布被起亷隅君應旅睫寒生暈我亦饑腸夜自呼明日南山春色動不知誰佩紫微壺

【觀音普門品經卽解頸眾寶珠纓絡而以與之南山在泗州盱眙縣自泗州過淮卽米元章所謂東南第一山也紫微壺事未詳然杜牧之獨酌詩云獨佩一壺遊秋毫太山小牧之終中書舎人開元元年攺中書省曰紫微疑用此句】

正月一日雪中過淮謁客回作二首

十里淸淮上長堤轉雪龍冰崖落屐齒風葉亂裘茸萬頃穿銀海千尋渡玉從來修月手合在廣寒宮【左傳僖五年晉士蒍賦曰狐裘尨茸一國三公吾誰適從漢劉向傳始皇驪山以水銀爲江海酉陽雜爼太和中鄭仁本弟仁表遊嵩山迷路見一人枕一襆物而坐因問之乃云君知月七寶合成乎常有八萬二千戶修之我乃其一也十洲記冬至月伏於廣寒之宮飬魄於廣寒之地】

攢眉有底恨得句不妨淸霽霧開寒谷饑鴉舞雪城橋聲春市散塔影暮淮平不用殘燈火船牕夜自明

書劉君射堂【集本云劉乙新作射堂公自注乙父嘗知眉州】

蘭玉當年刺史家防鞬馳射笑穿花而今白首閒驄馬只有淸樽照畫虵寂寂小軒蛛网徧陰陰垂栁鴈行斜手柔弓燥春風後置酒看君中防牙

【後漢董卓傳膂力過人雙帯兩鞬左右馳射鮑明逺詩氊帯佩雙鞬杜子美詩使君五馬一馬驄晉書樂廣傳有親賔久闊不復來廣問其故答曰前在坐防賜酒方欲飲杯中有虵影意甚惡之旣飲而疾於時河南防事壁上有角漆畫作虵廣意杯中虵卽角影也復置酒於前處謂客曰酒中復有所見否答曰所見如初廣乃告其所以客豁然意解沈屙頓愈魏文帝典論嵗之暮春勾芒司節和風扇物弓燥手柔艸淺獸肥與族兄子丹獵於鄴西終日手獲麞鹿九雉三十後漢呂布傳植防於營門謂袁術將紀靈曰請君觀布射防小支中者當各解兵不中可畱決鬭布一發正中防支靈等皆驚曰將軍天威也明日復歡防然後罷】

孫莘老寄墨四首

䢐徠無老松易水無良工珍材取樂浪妙手惟潘翁【公自注潘谷作墨雜用髙麗煤】魚胞熟萬杵犀角盤雙龍墨成不敢用進入蓬萊宮蓬萊春晝永玉殿明房櫳金牋灑飛白瑞霧縈長虹遙憐醉常侍一笑開天容

【詩魯頌䢐徠之松新甫之柏墨譜唐有祖氏易水人世爲墨官又李庭珪父子張遇皆易水人嗣爲南唐墨官漢地理誌樂浪郡武帝元封三年開應劭曰故朝鮮國也文房四譜韋仲將墨法雲煙一斤好膠五兩浸梣皮汁中下鐵臼搗三萬杵多尢善又造墨法有使鯉魚胞者王辟之澠水燕談蔡君謨評墨云李廷珪張遇墨著名當時其制有進貢供堂劍脊圓握其面多龍文唐地理誌攺東內爲蓬萊宮杜子美莫相疑行憶獻三賦蓬萊宮書苑飛白書者漢蔡伯喈見鴻都役人以堊帚成字心有悅焉歸而爲飛白之書唐太宗作飛白字賜羣臣或乘醉爭取於帝前散騎常侍劉洎登帝牀引手得之帝笑曰昔聞媫妤辭輦今見常侍登牀】谿石琢馬肝剡藤開玉版噓噓雲霧出奕奕龍蛇綰此中有何好秀色紛滿眼故人歸天祿古漆窺蠧簡隃麋給尙方老手擅編剗分余幸見及流落一嘆赧

【漢武帝時外國獻馬肝石硯譜端州深溪之石其色紫如馬肝者爲上舒元輿悲剡溪古藤文剡溪上多古藤株枿谿中多紙工擘剝皮肌以給其業異日過數十百郡洎東雒西雍歷見書文者皆以剡紙相誇漢揚雄傳校書天祿閣三輔故事天祿閣在大殿北以藏祕書晉束晳傳太康二年汲郡人不準盜發安釐王冢得竹書數十車銅劍一枚漆書皆科斗字漢官儀尙書丞郎月賜赤管大筆一雙隃麋墨一丸韓退之詩文章紹編剗】我貧如饑防長夜空齩齧瓦池研竈煤葦管書柿葉近者唐夫子逺致烏玉玦【公自注唐林夫寄張遇墨半丸】先生又繼之圭璧爛箱篋晴牕洗硯坐虵蚓稍蟠結便有好事人敲門求醉帖

【孟東野弔盧殷詩故書窮防齧狼籍一室間唐鄭防好書常苦無紙慈恩寺貯杮葉數屋防日取肄書嵗久殆徧法書苑僧懷素善艸書常作醉帖】

吾窮本坐詩久服朋友戒五年江湖上閉口洗殘債今來復稍稍快癢如爬疥先生不譏訶又復寄詩械幽光發奇思防黮出荒怪詩成自一笑故疾逢鰕蟹

【白樂天齋戒詩詩債塡還亦欲平又多生債負是歌詩韓退之詩愜興劇爬疥杜牧之讀韓杜集詩杜詩韓筆愁來讀似倩麻姑癢處防黮見衛恆四體書勢一本作防防】

畱題蘭臯亭

雪後東風未肯和叩門遷客夜經過不知舊竹生新筍但見淸伊換濁河無復往來乘下澤聊同笑語說東坡明年我亦開三徑寂寂兼無雀可羅

【下澤車用後漢馬援傳語注再見東坡白樂天謫忠州州有東坡屢作詩以言之故公在黃州亦作東坡乃樂天之遺意也又白詩園荒惟有薪堪采門冷兼無雀可羅】

和人見贈

只寫東坡不著名此身巳是一長亭壯心無復春流起衰鬢從教病葉零知有雪兒供筆硯應嗤竈婦洗盆缾回來索酒公應厭京口新傳作客經

【王子韶雞跖集唐韓定酬馬彧詩曰盛徳好將銀筆述麗詞堪與雪兒歌馬問雪兒歌事韓曰雪兒李宻歌姬也每賔僚文章奇麗者卽付使歌之禮記奧者老婦之祭也盛於盆尊於缾】

和田仲宣見贈

頭白江南醉司馬寛心時復喚殷兄寒潮不應淮無信客路相隨月有情未許低頭拜東野徒言共飲勝公榮好詩惡韻那容和刻燭應須便置觥

【醉司馬白樂天也白自號醉吟先生嘗謫江州司馬白嵗日家宴詩猶有誇張少年處笑呼張丈喚殷兄晉王戎傳嘗與阮籍飲時劉昶在坐籍以酒少酌不及昶昶無恨色戎異之他日問籍曰彼何如人也答曰勝公榮不可不與飲若減公榮則不敢不共飲惟公榮可不與飲昶字公榮】

和王勝之三首

城上湖光暖欲波美人唱我踏春歌魯公賔客皆詩酒誰是神仙張志和

【異聞集邢鳳之子夢一美人歌踏陽春之曲曰踏陽春人間二月雨和塵陽春踏盡秋風起愁盡人間白髮人酉陽雜爼元和初有士人因醉臥防中及醒見古屏上婦人悉於牀前踏歌歌曰長安女兒踏春陽無處春陽不斷腸士人驚叱之忽然上屏續仙傳元眞子姓張名志和魯國公顏眞卿與之友善眞卿爲湖州刺史與門客防飲乃唱和爲漁父詞其首唱卽志和之詞曰西塞山邊白鷺飛桃花流水鱖魚肥靑篛笠綠蓑衣斜風細雨不湏歸眞卿與陸鴻漸徐士衡李成矩共唱和二十五首逓相誇尙又互見十七卷過賈収水閣詩注】齊醸如澠漲綠波公詩句句可弦歌流觴曲水無多日更作新詩繼永和

【左傳昭十二年晉侯以齊侯宴投壺齊侯舉矢曰有酒如澠有肉如陵寡人中此與君代興李白詩風來綠酒生微波史記孔子世家詩三百篇孔子皆弦歌之王羲之傳與同志宴集於山陰之蘭亭自爲敍曰永和九年暮春之初防於蘭亭修褉事也故列敍時人錄其所述蘭亭曲水詩集云一十一人詩兩篇成一十五人一篇成一十六人詩不成各罰酒一觥】

要知太守憐孤客不惜陽春和俚歌坐睡樽前呼不應爲公雕琢損天和

【宋玉對楚王問客有歌於郢中者其始曰下裏巴人國中屬而和者數千人其爲陽春白雪屬而和者數十人韓退之石鼎聯句序二子坐睡及覺日已上後漢劉寛嘗講經於靈帝前被酒坐睡】

記夢【並敍】

樂全先生夢人以詩三篇示之字皆旁行而不可識旁有人道衣古貎爲讀其中一篇云人事且常在畱質悟圓閒凡四句覺而忘其二以告其客蘇軾軾以私意廣之云

圓閒有物物閒空豈有圓空入井中不信天形眞个樣故應眼力自先窮連環易【一作已】解如神手萬竅猶號未濟風稽首問公公大笑本來誰礙更求通

【楞嚴經鑿井求水出土一尺於中則有一尺虛空此空若因土出則出時應見空入若土先出無空入者云何虛空因土而出王注昔言天者有渾天有宣夜有蓋天其論天形之說各異戰國防秦昭王嘗遣使者遺君王后玉連環曰齊多知而解此環不後以示羣臣羣臣不知解後引椎椎破之謝秦使曰謹以解矣荘子天下篇連環可解也我知天之中央】

寄蘄簟與蒲傳正【蒲傳正名宗孟閬州新井人嘗以書寄東坡云晚年學道有所得坡答之曰聞所得甚髙然有二事持勸一曰慈二曰儉此詩雲霧帳銀牀牙籖玉局云云亦可見其奉飬矣坡女侄歸其子澈傳正守長安其婦冬月閉戶以酥滴花菓設客一客二十飣用巳輙更以此諸婦滴酥日夜不輟】

蘭谿美箭不成笛離離玉筯排霜脊千溝萬縷自生風入手未開先慘栗公家列屋閒蛾眉珠簾不動花陰移霧帳銀牀初破睡牙籖玉局坐彈棊東坡病叟長覊旅凍臥饑吟似饑防倚賴春風洗破衾一夜雪寒披故絮火冷燈靑誰復知孤舟兒女自嚘吚皇天何時反炎燠愧此八尺黃琉璃願君淨掃淸香閣臥聼風漪聲滿榻習習還從兩腋生請公乘此朝閶闔

【蘄春地誌蘄水縣漢蘄春地也宋永嘉中立浠水縣唐攺爲蘭溪縣又攺曰蘄水蘭溪源出苦竹山笛竹生羅田縣山中蘄竹亦生於此用以爲簟韓退之送李願序曲眉丰頰粉白黛綠者列屋而閒居詩國風螓首蛾眉巧笑倩兮晉周顗傳王惇籍顗家得素簏數枚盛故絮而巳晉吳隱之字處黙𨿽居淸顯祿賜皆頒親族冬月無被澣衣乃披其絮孫樵迎春奏凍切人骨闐闐慼慼燈靑火白門無蹏轍迹韓退之鄭羣贈簟詩蘄州笛竹天下知鄭君所寶尢瓌奇攜來當晝不得臥一府傳看黃琉璃又誰謂故人知我意捲送八尺含風漪說文楚人名門曰閶闔閶闔天門也漢司馬相如傳云排閶闔入帝宮】

寄怪石石斛與魯元翰

山骨裁方斛江珍拾淺灘淸池上几案碎月落杯盤老去懷三友平生困一簞堅姿聊自儆秀色亦堪餐好去髯卿舎憑將道眼看東坡最後供霜雪照人寒

【陸士衡羅敷歌鮮膚一何潤秀色若可餐王維六祖禪師碑弟子曰神防遇師於晚景聞道於中年𨿽末後供樂最上乘東坡雜記有怪石供後怪石供二篇】

漁父四首

漁父飲誰家去魚蟹一時分付酒無多少醉爲期彼此不論錢數

漁父醉蓑衣舞醉裏卻尋歸路輕舟短棹任斜橫醒後不知何處

漁父醒春江午夢斷落花飛絮酒醒還醉醉還醒一笑人間今古

漁父笑輕鷗舉漠漠一江風江邊騎馬是官人借我孤舟南渡

【杜子美詩江天漠漠鳥飛去又詩劍外官人冷韓退之王君墓志一女憐之必嫁官人不以與凡子】

施注蘇詩卷二十二

欽定四庫全書

施注蘇詩卷二十三

宋蘇軾撰

施元之原注

武進邵長蘅刪補

詩四十八首

【起常州居住洎赴登州道中作是嵗元丰乙丑先生年五十施注缺今補】

李憲仲哀詞【並引】

同年友李君諱惇字憲仲賢而有文不幸早世軾不及與之遊也而識其子廌有年矣廌自陽翟見予扵南京泣曰吾祖母邊母馬前母張與君之防皆未貧不敢以饑寒爲戚顧四防未舉死不瞑目矣適會故人梁先吉老聞余當歸耕陽羨以絹十匹絲百両爲贐辭之不可乃以遺廌曰此亦仁人之餽也旣又作詩以告知君與廌者庻防皆有以助之薦年二十五其文曄然气節不凡此豈終窮者哉

大夢行當覺百年特未滿遑哀巳逝人長眠寄孤館念我同年生意長日月短鹽車困騏驥烈火廢圭瓉後生有奇骨出語已精悍蕭然野鶴姿誰復識中散有生寓大塊死者誰不窽嗟君獨久客不識黃土暖推衣助孝子一漑滋湯旱誰能脫左驂大事不可緩

【荘子齊物論覺而後知其夢也且有大覺而後知大夢也野鶴用嵇紹事見十二卷京師哭任遵聖詩注荘子大宗師大塊載我以形勞我以生佚我以老息我以死西漢楊王孫報祈侯書曰乃得歸土就其眞宅由是言之焉用久客詳見十六卷逰桓山會者十人詩注嵇康飬生論爲稼於湯世偏有一漑之功者𨿽終焦爛必一漑者後枯然則一漑之益固不可誣禮記檀弓孔子之衛遇舊館人之防入而哭之哀出使子貢脫驂而賻之史記管晏傳越石父賢在縲紲中晏子解左驂贖之】

贈眼醫王生彥若

鍼頭如麥芒气出如車軸閒關絡脈中性命寄毛粟而況淸淨眼內景含天燭琉璃貯沆瀣輕脆不任觸而子扵其閒往來施鋒鏃笑談紛自若觀者頸爲縮運鍼如運斤去翳如拆屋常疑子善幻他伎雜符祝子言吾有道此理君未矚形骸一塵垢貴賤兩艸木世人方重外妄見瓦與玉而我初不知刺眼如刺肉君防目與翳是翳要非目目翳茍二物易分如麥菽寧聞老農夫去艸更傷谷鼻端有餘地肝膽分楚蜀吾於五輪閒蕩蕩見空曲如行九軌道並驅無擊轂空花誰開落明月自朏【音斐】朒【女六切】請問樂全堂忘言老尊宿【公自注彥若樂全先生門下醫也】

【素問鍼頭如芒气出如筐黃庭經有內景外景楚詞逺逰餐六气而飲沆瀣張衡思元賦噏靑岑之玉醴兮餐沆瀣以爲張注沆瀣北方夜半气也莊子徐無鬼郢人堊漫其鼻端若蟬翼匠石運斤成風聼而斲之盡堊而鼻不傷再見韓退之髙閒上人序吾聞浮屠人善幻多技能漢書張騫傳犛靳人注仝幻卽今吞刀吐火植種木屠人戳馬之術皆是荘子逹生其巧一也而有所矜則重外也凡外重者內拙五輪眼科常談周禮經塗九軌詩國風並驅從兩肩兮楞嚴經亦如翳人見空中花翳病若除花於空滅釋名朏月未盛明也魄月始生魄然也注承大月月生三日謂之魄承小月月生謂之朏又晦而月見西方謂之朓朔而見東方謂之縮朒朓健行貌縮朒遲貌】

與歐育等六人飲酒

忽驚春色二分空且防樽前半丈紅苦戰知君便白羽倦遊憐我憶黃封年來齒髮老未老此去江淮東復東記取六人相會處引杯防劍坐生風

【家語子路曰赤羽若日白羽若月按赤白羽指箭羽也歐育武將故云黃封輦下以黃封酒爲貴蓋重內醞也李賀詩紫絲竹防驄馬小家住錢塘東復東杜子羙詩防劍引杯長再見】

觀杭州鈐轄歐育刀劍戰袍

靑綾衲衫暖襯甲紅綫勒帛光繞脇禿襟小袖雕鶻盤大刀長劍龍蛇柙兩軍鼓噪屋瓦墜紅塵白羽紛相雜將軍恩重此身輕笑履鋒鋩如一挿書生只肯坐帷幄談笑毫端弄生殺叫呼擊鼓催上竿猛士應憐小兒黠試問黃河夜偸渡掠面驚沙寒霎霎何如大艦日髙眠一枕淸風過苕霅

【李賀詩禿襟小袖調鸚鵡後漢光武紀城中亦鼓噪而出中外合埶震呼動天地會大雷風屋瓦皆飛史記趙奢傳秦軍鼔噪勒兵武安屋瓦盡震】

王伯敡所藏趙昌畫四首【歐陽歸田錄近世名畫趙昌畫冩生逼眞而筆法較俗殊無古人格致然時亦未有其比圖畫見聞志趙昌字昌之廣漢人工畫花果時稱絕倫】

梅花

南行渡關山沙水淸練練行人巳愁絕日暮集防霰慇懃小梅花髣髴吳姬面暗香隨我去回首驚千片至今開畫圖老眼淒欲幽懷不可寫歸夢君家倩

【詩小雅如彼雪先集惟霰】

黃葵

弱質困夏永奇姿蘇曉【一作晚】涼低昻黃金杯照曜初日光檀心自成暈翠葉森有芒古來寫生人妙絕誰似昌晨妝與午醉眞態含陰陽君防此花枝中有風露香

芙蓉

淸飈巳拂林積水漸收潦溪邊野芙蓉花水相媚好坐防池蓮盡獨伴霜菊槁幽姿彊一笑莫景廹摧倒淒涼似貧女嫁晚驚衰早誰寫少年容樵人劍南老

【趙昌自題其畫云劍南樵叟】

山茶

蕭蕭南山松黃葉隕勁風誰憐兒女花散火冰雪中能傳歳寒姿古來惟邱翁趙叟得其妙一洗膠粉空掌中調丹砂染此鶴頂紅何湏誇落墨獨賞江南工

【圖畫見聞志邱文播漢州人畫品降髙趙軰後名潛又徐熈鐘陵人世爲江南仕族熈識度閒放以髙雅自任善畫花木禽鳥自作翠防堂記云落筆之際未嘗以傅色暈淡細碎爲工李后主特愛重其畫開寶末歸朝悉貢上朝廷藏之祕府】

寄吳徳仁兼簡陳季常

東坡先生無一錢十年家火燒凡鉛黃金可成河可塞只有霜防【一作鬢】無由元龍邱居士亦可憐談空說有夜不眠忽聞河東師子吼柱杖落手心茫然誰似濮陽公子賢飲酒食肉自得仙平生寓物不畱物在家學得防家禪門前罷亞十頃田淸溪繞屋花連天溪堂醉臥呼不醒落花如雪春風顚我逰蘭谿訪淸泉巳辦布襪靑行纒稽山不是無賀老我自興盡回酒船恨君不識顏平原恨我不識元魯山銅駝陌上防相見握手一笑三千年

【漢書郊祀志欒大言臣之師曰黃金可成而河決可塞不死之藥可得仙人可致也王注龍邱居士指陳季常河東師子事有王防者字逹觀本嘉州犍爲人舊在江南武昌居名天常嘗從先生逰逹觀爲坡公言季常之妻栁氏最悍妒毎季常設客有聲妓栁氏則以杖擊照壁大呼客至爲散去濮陽公子吳徳仁也唐書顏眞卿爲平原太守安祿山反河朔盡陷惟眞卿城守具備元宗聞之喜曰朕不識眞卿何如人所爲得如此元徳秀字紫芝爲魯山令蘇元明謂人曰吾不幸生衰俗所不恥者識元紫芝銅駝用索靖語詳十五卷百步洪詩注】

題王逸少帖

顚張醉素両禿翁追逐世好稱書工何曽夢見王與鐘妄自粉飾欺盲聾有如市倡抹靑紅妖歌嫚舞兒童謝家夫人淡丰容蕭然自有林下風天門蕩蕩驚跳龍出林飛鳥一掃空爲君艸書續其終待我他日不忩忩【漢書竇田傳蚡已罷朝出止車門召禦史大夫韓安國載怒曰與長孺共一禿翁何爲首防両端世說謝遏絕重其姊張元常稱其妹有濟尼者並逰張謝二家人問其優劣答曰王夫人神情散朗故有林下風气頋家婦淸心玉映自是閨房之秀王夫人謝道韞也漢禮樂志天門開詄蕩蕩書評王右軍書字勢雄彊如龍跳天門虎臥鳯閣又張旭艸書如驚蛇入艸飛鳥出林忩忩用張伯英忩忩未暇艸書語再見】

書林逋詩後【逋字君復杭州錢塘人仁宗賜謚和靖先生】

吳儂生長湖山曲呼吸湖光飲山緑不論世外隱君子傭奴販婦皆冰玉先生可是絕俗人神淸骨冷無由俗我不識君曽夢見瞳子了然光可燭遺篇妙字防防有步繞西湖防不足詩如東野不言寒書似西臺差少肉平生髙節已難繼將死防言猶可錄自言不作封禪書更肻悲吟白頭曲【公自注逋臨終詩云茂陵異日求遺艸猶喜初無封禪書】我笑吳人不好事好作祠堂傍修竹不然配食水仙王一盞寒泉薦秋菊【西臺禦史李建中善眞行字】

和仲伯逹

歸山歳月苦無多尙有丹砂柰老何繡谷只應花自染鏡潭長與月相磨君方傍海防初日我巳橫江擊素波人不我知斯我貴不湏雷雨起龍梭

【漢武帝秋風詞橫中流兮揚素波簫鼓鳴兮發棹歌晉陶侃傳侃少時漁於雷澤网得一織梭以掛於壁有頃雷自化爲龍而去】

春日

鳴鳩乳燕寂無聲日射西牕潑眼眀午醉醒來無一事只將春睡賞春晴

贈袁陟【袁陟字世弼豫章人自號遁翁有集十卷嘉祐間終祕書丞】

是身如虛空萬物皆我儲胡爲彊分別百金買田廬不見袁夫子神馬載尻輿逰乎無何有一飯不願余官湖爲我池學舎爲我居何以遺子孫此身自籧篨薫風暗楊栁秋水靜芙蕖應觀我知子不怪子知魚

【荘子大宗師浸假而化予之尻以爲輪以神爲馬予因而乘之豈更駕哉又防於無何有之鄕栁子厚贈江華長老詩一飯不願余跏趺便終夕後漢逸民傳劉表謂龎公曰先生若居畎畝而不肻官祿何以遺子孫乎龎公曰世人皆遺之以危今獨遺之以安唐韻籧篨籚防一曰麤竹席也知魚用荘子語屢見】

蘇子容母陳夫人挽詞【名頌字子容元祐中爲尙書左丞】

蘇陳甥舅眞冰玉正始風流起頽俗夫人髙節稱其家凜凜寒松映修竹雞鳴爲善日日新八十三年如一晨豈惟室家宜壽母寔與朝廷生異人防軀狥國乃吾子三仕何曽知慍喜不湏擁笏彊垂魚視我去來皆夢爾誦詩相挽眞區區墓碑千字多遺余他年太史取家傳知有班昭續漢書

【爾雅謂我舅者吾謂之甥晉書衛玠傳玠妻父樂廣有海內重名議者以爲婦公冰淸女壻玉潤又王惇鎭豫章長史謝鯤先雅重玠惇謂鯤曰昔王輔嗣吐金聲於中朝此子復玉振於江表防言之緒絕而復續不意永嘉之末復聞正始之音何平若在當復絕倒又互見十三十五卷詩注詩魯頌魯侯燕喜令妻壽母韓退之曺成王碑王之遭誣在理念太妃老將驚而戚出則囚服就辧入則擁笏垂魚後漢列女傳班昭字恵班彪之女也兄固著漢書其八表及天文志未及竟而卒和帝詔昭就東觀藏書閣踵而成之又漢書始出多未能通者同郡馬融伏於閣下從昭受讀】

歸冝興防題竹西寺三首【冝興常州屬縣竹西寺在揚州杜牧詩誰知竹西路歌吹是揚州再見】

十年歸夢寄西風此去眞爲田舍翁剰覓蜀岡新井水要防鄕味過江東

【唐地理誌揚州節度使杜亞自江都西循蜀岡之右引陂趨城按蜀岡有井陸羽品爲第五泉相傳與岷江相通故先生曰鄕味江東指常州】

道人勸飲雞蘇水童子能煎鶯粟湯暫借藤牀與瓦枕莫教孤負竹風涼

【本艸水蘇紫蘇假蘇三種各異水蘇一名雞蘇再見鶯粟本艸名罌子粟一名米囊子秋種冬生嫩苖作蔬甚佳其實形如酒罌中有細米極白可煮粥江東人呼千葉者爲麗春花或謂是罌粟別種非也其花變態本自不常有白者紅者紫者粉紅者杏黃者半紅半紫半白者艷麗可愛故曰麗春又曰賽牡丹曰錦被花詳見防黙齋花譜】

此生已覺都無事今歳仍逢大有年山寺歸來聞好語野花嗁鳥亦欣然

【唐王維因赦拜官詩云花迎喜气皆知笑鳥識歡心亦解歌按通鑑元祐六年侍禦史賈易劾軾元丰末在揚州聞先帝厭代作詩無人臣禮先生辧題詩札子云是歳三月六日聞先帝遺詔舉哀掛服了當當迆邐往常州至五月初因往揚州竹西寺見百姓父老十數人道旁語笑一人以手加額云見說好个少年官家臣寔喜聞百姓謳歌吾君之子出於至誠又是時臣初得請歸耕常州蓋將老焉而淮浙閒所在丰熟因作詩云此身已覺都無事今歳仍逢大有年山寺歸來聞好語野花嗁鳥亦欣然蓋喜聞此語故作詩書之當途僧舎壁上若稍有不善之意豈敢書壁上以示人乎又其時去先帝上仙已及兩月決非山寺歸來始聞之語而君錫等公然誣防伏乞付外施行稍正國法】

孟震同遊常州僧舎三首【孟震字亨之東平人嘗爲黃州通判】

年來轉覺此身浮又作三吳浪漫防忽見東平孟君子夢中相對說黃州

【唐元結自稱爲浪士人呼之爲漫郎先生君子泉銘序孟君亨之篤學而力行克有常徳信於朋友一時皆稱之曰此君子也因號之孟君子君通守齊安其圃有泉旱不加損水不加益因名之曰君子泉】

湛湛淸池五月寒小山無數碧防岏穉杉戢戢三千本且作淩雲合抱防

知君此去便歸耕笑指孤舟一葉輕若向三茅乞靈雨半篙流水送君行

【神仙傳大茅君名盈次弟名固小弟名衷太上老君拜盈爲司命眞君固爲定籙君衷爲保命君故曰三茅君】

贈常州報恩長老二首

碧玉盌盛紅馬腦井花水養石菖蒲也知法供無窮盡試問禪師得飽無

薦福老懷眞巧便淨慈両本更尖新憑師爲作鐵門限凖備人閒請話人

【鐵門限詳見十三卷贈寫禦容妙善師詩注】

次韻答賈耘老

五年一夢南司州饑寒疾病爲子憂東來六月並無水仰防古堰橫奔牛平生管鮑子知我今日陳蔡誰從邱夜航爭渡泥水澀牽挽直欲來州自言嗜酒得風痺故鄕不敢居溫柔定將泛愛救溝壑衰病不復從前樂今年太守眞臥龍笑語炎天出冰雹時低九尺蒼防髯過我三閒小池閣故人攺觀爭來賀小兒不信猶疑錯爲君置酒飲且哦艸閒秋虫亦能歌可憐老驥眞老矣無心更秣天山禾

【郡邑志唐武徳三年於黃州黃陂縣置南司州七年廢其初蓋北齊武帝置也又常潤閒有閘名奔牛溫柔鄕趙飛燕外傳語已見杜子美詩虛名但蒙寒暄問泛愛不救溝壑辱張籍詩與君相逢莫寂寞衰老不復從前樂防陽記諸葛孔明爲臥龍龎元士爲鳯雛司馬徳操爲水鏡皆龎徳公語天山在伊州伊吾縣唐薛仁貴傳將軍三箭定天山壯士長歌入漢關韓退之詠駑驥饑食天山禾】

墨花【並引】

世多以墨畫山水竹石人物者未有以畫花者也汴人尹白能之爲賦一首

造物本無物忽然非所難花心起墨暈春色散毫端縹緲形才具扶疎態自完蓮風起顚【一作盡傾】倒杏半摧殘獨有狂居士求爲墨牡丹兼書平子賦歸向雪堂防【唐末劉訓者京師冨人梁氏開國嘗假貸以給軍京師春逰以觀牡丹爲勝賞訓邀客賞花乃繋水牛數百在前指曰劉氏墨牡丹也漢張衡字平子作歸田賦】

送竹幾與謝秀才

平生長物擾天眞老去歸田只此身防我同行木上座贈君無語竹夫人但隨秋扇年年在莫鬭瓊枝夜夜新堪笑荒唐玉川子莫年家口若爲親

【世說王防從防稽還王大防之見其坐六尺簟因語防卿東來故應有此物可以一領及我防無言大去後卽舉所坐者送之旣無餘便坐薦上大聞之甚驚曰吾本謂卿多故求耳對曰丈人不悉防防作人無長物王大名忱傳燈錄佛日禪師出逰防問誰爲同行師舉拄杖示之曰惟有木上座耳南史陳後主每使諸貴人及女學士與狎客共賦新詩采其尢艷麗者以爲曲調被以新聲宮女有容色者以千百數令習而歌之分部疊進其曲有玉樹後庭花臨春樂等其略云璧月夜夜滿瓊樹朝朝新大抵皆美張貴妃孔貴嬪之容色玉川子盧仝也有詩云蛙蛇是家口艸石是親情】

溪陰堂

白水滿時雙鷺下緑槐髙防一蟬吟酒醒門外三竿日臥防溪南十畝陰

【劉禹錫竹枝詞日出三竿春霧消杜詩與致溪邊十畝陰再見】

次韻許遵

蒜山渡口挽歸艎朱雀橋邊防道裝供帳已應煩百兩擊鮮無久混諸郎問禪時到長幹寺載酒閒過緑野堂此味只憂兒軰覺逢人休道北牕涼

【王注蒜山在潤州朱雀橋在江寧府晉之建康也長幹裏在建康漢書疏廣傳廣受乞骸骨歸公卿大夫故人邑子設祖道供帳東都門外送者車數百両漢陸賈傳謂其子曰與女約過女女給人馬酒食極飲十日而更一歳中以往來過它客率不過再過數擊鮮母久混女爲也唐裴度請老治第東都作別墅具燠館涼臺號緑野堂度野服蕭散與白居易劉禹錫把酒爲文章窮晝夜不問人間事防曰時王介甫閒居長幹故以緑野堂比之兒軰覺用王羲之語屢見】

贈章黙【並序】

章黙居士字志明生公侯家才性髙爽棄家求道不蓄妻子與世無累而父母與兄之喪貧不能舉以是眷眷世間不能無求扵人余深哀其志旣有以少助之又取其言爲詩以贈其行庶防有哀之者

章子親未餘生抱羸疾朝吟噎鄰里夜淚腐茵席前年黒花生今歳白發出身隨日月逝恨與天地畢願求不毛田親築長夜室難從王孫裸未忍夏后堲五陵多豪士百萬付一擲心知義財難甘就貧友乞不辭毛粟施行自邱山積此志茍朝遂夕死眞不戚誓求無生理不踐有爲迹棄身屍陀林烏鳶任狼藉

【王禹偁表蚤年多病眼有黒花晚歳多憂頭生白髮漢楊王孫傳病且死令其子曰吾欲祼以反吾眞又互見本卷禮記檀弓有虞氏瓦棺夏后氏堲周鄭注火熟曰堲燒土冶以周於棺也漢髙帝長陵恵帝安陵景帝陽陵武帝茂陵昭帝平陵五陵皆在長安北徙天下豪傑之家以寔之晉書劉毅傳家無擔石之儲樗蒱一擲百萬諸經音義屍陀林此言寒林其林幽防而寒因以名也在王捨城側死人多送其中荘子上爲烏鳶食下爲螻蟻食】

送穆越州【穆名珣字東美】

江海相忘十五年羨公松柏蔚蒼顏四朝耆舊冰霜後両郡風流水石間舊政猶傳蜀父老先聲已振越溪山樽前俱是蓬萊守莫放髙樓雪月閒

【唐元防之守越以州宅誇白樂天詩云我是玉皇香案吏謫居猶得在蓬萊今越州有蓬萊閣登州亦有蓬萊閣又倚郭乃蓬萊縣公是時已聞新命故云】

贈葛葦

竹椽茅屋半摧傾肻向蜂窠寄此生長恐波頭捲室去欲將船尾載君行小詩試擬孟東野大艸閒臨張伯英消遣百年湏底物故應憐我不歸耕

贈王寂

與君暫別不湏嗟俯仰歸來鬢未華記取江南煙雨裏靑山斷防是君家

南都妙峯亭

千尋掛云闕十頃含風灣開門防淸泚照見雙銅鐶池防半禾黍桃李余榛菅無人肻回首日暮車斑斑史君非世人心與古佛閒時要聲利客來洗塵埃顏新亭在東阜飛宇臨通闤古甃磨翠壁霜林散煙鬟孤云抱商邱芳艸連杏山俯仰盡法界逍遙寄人寰亭亭妙髙了了蓬艾閒五老壓彭蠡三峯照潼關均爲拳石小配此一掬慳煩公爲標指免使勤躋攀

【後漢五行志京都童謡曰車斑斑入河間河間奼女工數錢荘子齊物論夫三子者猶存乎蓬艾之間韓退之炭谷湫詩巨靈髙其捧保此一掬慳】

神宗皇帝挽詞三首

文武固天縱欽明又日新化民何止聖妙物獨稱神政已三王上言皆六籍醇巍巍本無象刻畫愧孤臣未易名堯徳何湏數舜功小心仍致孝餘事及平戎典禮從周舊官儀與漢隆誰知本無作千古自承風【左傳文十八年史克曰舜有大功二十而爲天子荘子知北逰至人無爲大聖不作】

接統眞千歳膺期止一章周南稍防滯宣室遂淒涼病馬空嘶櫪枯葵已霜餘生臥江海歸夢泣嵩邙【後漢律曆志閏七而盡其歳十九名之曰章按神宗在位十九年故曰一章漢司馬遷傳是歳天子始建漢家之封而太史防滯周南不得與從事發憤且卒而子遷適反見父扵河洛之間太史公執遷手而泣曰今天子接千歳之統封泰山而余不得從行是命也夫漢賈誼傳後歳余文帝思誼徵之至入見上方受釐坐宣室上因感鬼神而問鬼神之本誼具道所以然之故至夜半文帝前席按公時在謫籍而神廟升遐故云九域志河南府古迹有嵩山北邙山先生洛中詩嵩髙蒼翠北邙紅】

金山妙髙臺

我欲乘飛車東訪赤松子蓬萊不可到弱水三萬里不如金山去淸風半帆耳中有妙髙防云自孤起仰觀初無路誰信平如砥防中老比邱碧眼照牕幾巉巉玉爲骨凜凜霜入齒機鋒不可觸千偈如翻水何湏尋徳云卽此比邱是長生未暇學請學長不死

【帝王世紀奇肱民防爲飛車從風逺行湯時西風吹奇肱車至於豫州湯破其車不以示民十年東風至乃復作車遣歸之其地去玉門四萬里史記封禪書三神山者其傳在渤海中去人不逺未至望之如雲及到三神山反居水下臨之風輙引去終莫能至云神仙傳謝自然泛海求蓬萊一道士謂曰蓬萊隔弱水三萬里非飛仙不可到妙髙防取華嚴經徳云比邱所居妙髙峯爲義也詩小雅周道如砥傳燈錄神機交激若拄於箭鋒晉書鳩摩羅什日誦千偈韓退之詩文如翻水成華嚴經善財童子問法於五十三善知識而徳云比邱乃第一王注長生謂學仙長不死謂佛不生不滅也】

贈杜介【並序】

元丰八年七月二十五日杜防先自浙東還與余相遇扵金山話天臺之異以詩贈之

我夢逰天臺橫空石橋小秋風吹菵露翠濕香嫋嫋應眞飛錫過絕澗度云鳥舉意欲從之翛然已松杪防言粲珠玉未說意先了覺來如墮空耿耿牕戶曉羣生陷迷网獨逹從古少杜叟子何人長嘯萬物表妻孥空四壁振防念輕矯遂爲赤城遊飛步淩縹緲問禪不歸舎屢爲瓠壺繞何人識此志佛眼自照了我夢君見之卓爾非魔嬈仙葩發茗椀剪刻分葵蓼從今更不出閉戶閒騕褭時從佛頂巖馳下雙蓮沼

【天臺石橋見十一卷次韻周邠寄鴈蕩山圖詩注宋永初山川記寕州瘴气菵露四時不絕菵者艸名其上露霑人之肉卽潰爛故鮑昭有苦熱行雲瘴气畫薫體菵露夜霑衣孫綽遊天臺賦王喬控鶴以衝天應眞飛錫以躡虛又被毛褐之森森振金防之鈴鈴又哂夏虫之疑冰整輕翮而思矯又赤城霞起而建標瀑布飛流以界道釋氏要覽髙僧鄧隠峯逰五防出淮西擲錫飛空而往西天比邱持錫有二十五威儀凡至室中不得著地必掛於壁牙故釋子稱逰行僧爲飛錫安住僧爲掛錫支遁天臺山銘序云往天臺當由赤城山爲道徑防稽記赤城山石色皆赤狀似雲霞倦逰錄金鑾長老問歐陽景取書索米於玉泉長老景授一緘及詩一絕云金鑾來覓玉泉書金玉相逢價倍珠到了不幹藤蔓事壺蘆自去纒壺蘆先生十八羅漢頌後防佛滅度後閻浮提眾生剛狠自用莫肻信入故諸聖賢皆隱不見獨以像設遺言提引未悟而峨嵋五臺廬山天臺獨出光景變異使人了然見之軾家藏十六羅漢像毎設茶供則化爲白乳防凝爲花木桃李芍藥僅可指名】次韻孫莘老斗野亭寄子由在邵伯堰【寰宇記邵伯堰在揚州廣陵縣云謝安所築按安傳及至新城築埭於城北人追思之名爲邵伯埭然則所謂新城豈乃廣陵耶】

落帆謝公渚日腳東西平孤亭得小憇暮景含餘淸坐待斗與牛錯落掛南甍老僧如夙昔一笑意已傾新詩出故人舊事疑前生吾生七往來送老海上城逢人輙自哂得魚不忍烹似聞績溪老復作東都行小詩如秋菊艷艷霜中眀過此感我言長篇發春榮

【晉書阮裕赴山陵事畢便還諸人相與追之至方山不相及劉惔嘆曰我入東正當泊安石渚下耳不敢近思曠傍唐房琯開元中爲盧氏宰與道士邢和璞遇夏日入廢佛寺鑿池得甕中所蔵婁師徳與永禪師書笑曰頗憶此邪因悵然悟前生爲永禪師按先生旣自黃移汝子由亦自監筠州鹽酒稅移知歙之績溪先生未至汝繼得請歸常州尋起知登州而子由自績溪以校書郎被召入京亦湏由召伯堰至東都故扵篇末及之】送楊傑【並序王注元祐二年髙嚴僧義天航海閒道至明州傳云義天棄王位出家上疏乞徧歷叢林問法受道有詔朝奉郎楊傑次公館伴所至吳中諸剎皆迎餞如王臣禮至金山僧了元乃牀坐受其大展次公驚問其故了元曰義天亦異國僧耳叢林規防如是不可易朝廷聞之以了元知大體】

無爲子嘗奉使登太山絕頂雞一鳴見日出又嘗以事過華山重九日飲酒蓮華上今乃奉詔與髙麗僧統防錢塘皆以王事而從方外之樂善哉未曽有也作是詩以送之

天門夜上賔出日萬里紅波半天赤歸來平地防跳丸一防黃金鑄秋橘太華頭作重九天風吹灩黃花酒浩歌馳下腰帶鞓醉舞崩崖一揮手神防八極萬緣虛下視蚊雷隱污渠大千一息八十返笑厲東海騎魚三韓王子西求法鑿齒彌天兩勍敵過江風急浪如山寄語舟人好防客

【太山記太山盤道屈曲而上凡五十餘盤經小天門大天門仰視天門如穴中視天牕矣自下至古封禪防凡四十里山頂西嵓爲仙人石閣東嵓爲介邱東南嵓名日觀者雞一鳴時見日始欲出長三丈所腰帯鞓華山地名李白大鵬賦序余昔於江陵見天臺司馬子防謂余有仙風道骨可與神逰八極之表詩國風深則厲淺則掲注牽衣渉之也爾雅繇帶以上爲厲三韓韓有三種曰馬韓曰辰韓曰弁韓皆髙麗也晉書釋道安與習鑿齒相見鑿齒曰四海習鑿齒道安曰彌天釋道安人以爲名對摭言唐令狐楚鎭揚州防士張佑常與狎宴楚視佑攺令曰上水船風又急帆下人湏好立佑應聲曰下水船船底破好防客莫倚柂】

次韻送徐大正【公自注嘗與余約卜鄰於江淮閒將赴登州同舟至山陽以詩見送畱別】

別時酒醆照燈花知我歸期漸有涯去歳渡江萍似斗今年並海棗如瓜多情明月邀君共無價靑山爲我賒千首新詩一竿竹不應空釣漢江槎

【家語楚昭王渡江江中有物大如斗直觸王舟舟人取之王使人問於孔子孔子曰此爲萍實者也異時小兒謡曰楚王渡江得萍實大如斗赤如日剖而食之甜如蜜漢書郊祀志李少君曰臣嘗逰海上見安期生食臣棗大如瓜】

楊康功有石狀如醉道士爲賦此詩

楚山固多猿靑者黠而壽化爲狂道士山谷恣騰蹂誤入華陽洞竊飲茅君酒君命囚巖閒巖石爲械杻松根絡其足藤蔓防其肘蒼苔瞇其目叢棘哽其口三年化爲石堅瘦敵瓊玖無復號云聲空餘舞杯手樵夫見之笑抱賣易升斗楊公海中仙世俗那得友海邊逢姑射一笑微俛首胡不載之歸用此頑且醜求詩紀其異本末得細剖吾言豈妄云得之亡是叟

【仙經句曲山卽三十六洞天之第八洞名曰華陽洞大茅君之所治也在江寧府句容縣互見本卷前三茅注司馬相如傳子虛虛言也爲楚稱烏有先生者烏有此事也爲齊難亡是公者亡是人也欲明天子之義故虛借此三人爲辭按公詩意言猿化道士道士又化石止設虛辭爲稱耳】

迨作淮口遇風戲用其韻

我詩如病驥悲鳴向衰艸有兒眞驥子一噴羣馬倒養气勿吟哦聲名忌太早風濤借筆力勢逐孤云掃何如陶家兒繞捨覓梨棗君防押彊韻已勝郊與島

【杜子羙詩驥子好男兒前年學語時注驥子宗武小名又贈竇侍禦詩驥之子鳯之雛穆天子傳天子東逰於黃澤宿於西洛歌曰黃之陁其馬歕沙皇人威儀黃之澤其馬歕玉皇人壽谷歕卽噴字王子韶雞跖集王筠字元禮爲詩能押彊韻郊島孟郊賈島也】

次韻徐積【徐積字仲車】

殺雞未肯邀季路裹飯先湏問子來但見中年隱槐市豈知平日賦蘭臺海山入夢方東去風雨畱人得暫陪若說峨眉眼前事故鄕何防不堪回

【荘子大宗師子輿與子桑友而霖雨十日子輿曰子桑殆病矣裹飯而往食之按子桑非子來也豈先生偶誤記邪淮南子槐市學也樹以靑槐三輔黃圖明堂辟雍爲博士舎三十區爲防市但列槐樹數百行諸生朔望防此市各持其郡所出物及經書所與賈買雍容揖譲議論槐下蘭防用宋玉風賦語再見】

元丰七年有詔京東淮南築髙麗亭館宻海二州騷然有逃亡者明年軾過之嘆其壯麗畱一絕云

檐楹飛舞垣墻外桑柘蕭條斤斧余盡賜昆邪作奴婢不知償得此人無

【漢汲黯傳匈奴渾邪王來降賈人與市者坐當死五百餘人黯入請閒見髙門曰夫匈奴攻當路塞絕和親中國舉兵誅之死傷不可勝計而費以鉅萬百數臣愚以爲陛下得胡人皆以爲奴婢賜從軍死者家鹵獲囙與之以謝天下塞百姓之心今縦不能又防文殺無知者五百餘人臣竊爲陛下弗取也】

過宻州次韻趙明叔喬禹功

先生依舊廣文貧老守時遭醉尉嗔汝軰何曽堪一笑吾儕相對復三人黃雞唱曉淒涼曲白髮驚秋見在身一別膠西舊朋友扁舟歸釣五湖春

【唐鄭防爲廣文館博士醉尉用李廣屏居藍田事俱已見詩意以鄭防比趙以李廣比喬也杜子美詩何當官曺淸爾軰堪一笑唐牛僧孺詩且門樽前見在身】

再過常山和昔年畱別詩

傴僂山前叟迎我如迎新那知夢幻軀念念非昔人江湖久放浪朝市誰相親郤尋泉源去桃花逄避秦【左傳昭七年正考父鼎銘云一命而僂再命而傴楞嚴經日月歳時念念遷變】

再過超然防贈太守霍翔【超然臺在密州舊因城以爲臺公守密州葺而新之自爲之記】

昔飲雩泉別常山天寒歳在龍蛇閒山中兒童拍手笑問我西去何當還十年不赴竹馬約扁舟獨與魚蓑閒重來父老喜我在扶挈老防相遮攀當時𦇤褓皆七尺而我安得畱朱顏問今太守爲誰歟防羌充國鬢未斑【公自注翔自言在熈河作屯田有功】躬持牛酒勞行役無復杞菊嘲寒慳超然置酒尋舊迹尙有詩賦鑱堅頑孤云落日在馬耳照耀金碧開煙鬟邞【當從扶或作邞】淇自古北流水跳波下瀬鳴玦環願公談笑作石埭坐使城郭生溪灣

【按公以熙寧丙辰冬末罷知密州正在辰巳之間故借用龍蛇字周禮鄕大夫辧夫家之可任者國中自七尺以至六十野自六尺以及六十有五疏云七尺謂年二十六尺謂年十五漢趙充國年七十餘以後將軍出平羌戎條上畱田便宜十二事杞菊公超然臺記云始至之日歳比不登盜賊滿野獄訟充斥而齋廚索然日食杞菊公又有後杞菊賦大意譏公使庫之儉陋也蘅按酈道元水經注有扶淇水無郤淇水道元濰水條下云又北左合扶淇之水水出西南常山東北流注濰又云濰自箕縣北逕東武縣西北流合扶淇之水晏謨伏琛云東武城西北二里濰水者卽扶淇之水也按此則公詩所用的是扶淇無疑故曰自古北流水也又考漢地裏志瑯邪郡有邞縣師古曰音夫又音挾又二十六卷送喬仝詩隨師東逰渡濰邞王注濰邞宻州二水名則扶淇似可亦作邞淇至郤淇字別無據依當是集本訛邞爲郤諸注家相沿不覺耳今攷正】

施注蘇詩卷二十三

欽定四庫全書

施注蘇詩卷二十四

宋蘇軾撰

施元之原注

武進邵長蘅刪補

詩四十三首

【起自登州還朝洎元祐丙寅攺元在西掖作本卷用王鞏韻送其侄震以後詩如乾首施注缺今補】

海市【並引】

予聞登州海市舊矣父老云常出於春夏今嵗晚不復見矣予到官五日而去以不見爲恨禱於海神廣徳王之廟明日見焉乃作此詩

東方雲海空復空羣仙出沒空明中蕩搖浮世生萬象豈有貝闕藏珠宮心知所見皆幻影敢以耳目煩神工嵗寒水冷天地閉爲我起蟄鞭魚龍重樓翠阜出霜曉異事驚倒百嵗翁人閒所得容力取世外無物誰爲雄率然有請不我拒信我人厄非天窮潮陽太守南遷歸喜見石廩堆祝融自言正直動山鬼豈知造物哀龍鐘信眉一笑豈易得神之報汝亦巳丰斜陽萬里孤島沒但見碧海磨靑銅新詩綺語亦安用相與變滅隨東風

【楚辭九歌紫貝闕兮珠宮巳見金剛經一切有爲法如夢幻泡影唐韓愈傳諌佛骨事貶潮州刺史又謁衡嶽詩潛心黙禱若有應豈非正直能感通須臾靜掃眾峯出仰見突兀撐靑空紫蓋連延接天柱石廩騰擲堆祝融蘇氏演義龍鐘謂不昌熾不翹舉如防鬖拉搭之類漢薛宣傳欲君自圖進退可復信眉扵後十洲記蓬萊山在碧海中水皆碧故曰碧海】

登州孫氏松堂

萬松誰種巳摐摐半嶺蒼云映此邦露重珠瓔防翠蓋風來石齒碎寒江浮空兩竹橫南閣倒影扶桑射北牕坐待夕烽傳海嶠重城歸去踏逄逄

【梁元帝纂要日景在上曰反景在下曰倒景司馬相如大人賦貫列缺之倒景兮渉丰隆之滂濞注倒景气去地四千里其景皆倒在下也詩大雅鼉鼓逢逢韓退之詩不踏曉鼔朝安眠聼逢逢】

過萊州雪後望三山

東海如碧環西北捲登萊雲光與天色直到三山回我行適冬仲薄雪收浮埃黃昏風絮定半夜扶桑開參差太華頂出沒雲濤堆安期與羨門乘龍安在哉茂陵秋風客勸爾麾一杯帝鄕不可期楚些招歸來

【劉禹錫詩水繞亭防碧玉環地誌萊州掖縣載三山在海之南岸史記封禪書秦始皇東逰海上行禮祠名山川及八神求仙人羨門之屬又八神四曰陰主祠三山又欒大敢爲大言防之不疑大言曰臣嘗往來海中見安期羨門之屬頋以臣爲賤不信臣漢紀武帝茂陵李賀金銅仙人歌茂陵劉郎秋風客晉孝武帝紀長星勸汝一杯酒陶淵明歸去來辭冨貴非吾願帝鄕不可期宋玉招魂魂兮歸來君無上天些】

遺直坊【並引】

冨公之客李君諱常登人也故太守李公諱師中榜其閭曰遺直而其子大方求詩扵軾爲賦一首

使君不浪出羔鴈親叩門先生但淸坐薤水已多言當時邦人化市無晨飲豚歳月曽防何客主皆九原魯經有遺嘆楚些無歸魂我作遺直詩過者式其藩

【禮記飾羔鴈者以繢後漢陳實傳子紀紀子羣弟堪父子並著髙名同時旌命羔鴈成羣後漢龎參傳爲漢陽守郡人有任棠者隱居教授參到先之棠不與言但以薤一本水一盂置戶屏前自抱孫児伏於戶下參思其微意良久曰是欲曉太守也水者欲吾淸防大本薤者欲吾擊彊宗抱兒當戶者欲吾開戶卹孤於是嘆息而還家語初魯之販羊有沈猶氏者常朝飲其羊以詐市人孔子爲政沈猶氏不敢飲其羊左傳昭十四年仲尼曰叔向古之遺直也】

次韻趙令鑠【趙令鑠字伯堅一云字景貺熙寧中以諸衛將軍對防學士院攺職方員外郎】

東坡已報六年穰惆悵紅塵白首郎枕上谿山猶可見門前冠蓋已相望故人年少眞瓊樹落筆風生戰堵墻端向甕間尋吏部老來専以醉爲鄕

【史記貨殖傳歳在金穰水毀木饑火旱荘子庚桑楚北居畏壘之山居三年畏壘大穣先生在黃州凡跨六年故云漢文帝紀遣使者冠蓋相望結轍於道晉王戎傳戎目王衍神姿髙澈如瑤林瓊樹杜子美莫相疑行集賢學士如堵墻觀我落筆中書堂指趙對防事也甕間用晉畢卓事巳見二十一卷岐亭詩注王績醉鄊記阮嗣宗陶淵明等十數人並防於醉鄕沒身不返】

次韻王定國得潁倅二首

仙風入骨已淩雲秋水爲文不受塵一噫固應號地籟餘波猶足掛天紳買牛但自捐三尺射鼠何勞挽六鈞莫向百花潭上去醉翁不見與誰親

【漢司馬相如傳奏大人賦天子大說飄飄有淩雲气防天地之間意杜子羙詩大兒九齡色淸澈秋水爲神玉爲骨禹貢餘波入於流沙孟郊詩檐澑擲天紳韓退之詩是時雨初霽懸瀑垂天紳三國魏杜襲傳千鈞之弩不爲鼷鼠發機再見左傳定八年顏髙之弓六鈞注云三十斤爲鈞百花潭疑當在潁州歐陽文忠公自號醉翁致仕居淸潁尾】

滔滔四海我知津毎媿先生植杖耘自少多言晚聞道從今閉口不論文灩翻白獸樽中酒歸煮靑泥坊底芹要識老僧無盡防牀前牛蟻不曽聞

【晉禮樂志正旦元防設白獸樽扵殿庭蓋上施白獸有能獻直言者發此樽飲之時哲宗卽位求言上書者以千計司馬溫公考定孔宗翰居第一定國第二稍進用故用白獸尊事杜子美詩飯煮靑泥坊底芹仙傳拾遺周末殺萇於蜀其血碧色入地化爲碧玉數里內土皆靑色今蜀地有靑泥坊卽死處傳燈錄壽州樹禪師云伊伎倆有窮我不見不聞無盡牛蟻用殷仲堪父事再見】

次韻趙令鑠恵酒

神山無石髓生世悲暫寓坐待玉膏流千載眞旦暮靑州老從事鬲上非所部恵然肯見從知我憎市酤開缾自洗盞肴核誰與具門前聴剝啄烹魚得尺素

【東方朔十洲記瀛洲有蘊玉石出泉如酒味甘名玉酒或名玉膏飲之數升令人長生荘子齊物論萬世之後而一遇大聖知其解者是旦暮遇之也石髓靑州注並再見】

送範純粹守慶州【範純粹字徳孺文正公之季子哲宗卽位以直龍圖閣京東轉運副使代其兄忠宣公守慶請棄所侵西夏地曰爭地未棄則邊隙無時可除於是還四砦而夏人服紹聖後以棄地故又坐黨錮屢起屢僕終龍圖閣直學士此詩言文正公在仁宗時李元昊叛命訖以計降之徳孺守慶州竟如先生所期云】

才大古難用論髙常近迂防君趙魏老乃爲滕大夫浮雲無根蔕黃潦能湏臾知經防成敗得見眞賢愚羽旄照城闕談笑安邊隅當年老使君赤手降扵菟諸郎更何事折箠鞭其雛吾知鄧平叔不鬭月支胡

【孫樵與賈希逸書玉川子月蝕詩韓吏部進學觧莫不倚天防地句句欲活讀之如赤手捕長不施鞚騎生馬老使君指文正也後漢鄧禹傳帝徴禹還勅曰赤眉無谷自當來東吾折箠笞之非諸將憂也又鄧訓傳字平叔爲防羗校尉先是小月氏胡分居塞內勝兵者二三千騎毎與羗戰常以少制多時迷吾子迷唐與武威種羗合兵萬騎來至塞下欲脇月氏胡訓擁衛稽故令不得戰又令開城及所居園門悉驅羣胡妻子納之嚴兵守衛羗掠無所得因卽觧去由是湟中諸胡皆言漢家常欲鬭我曺今鄧使君待我以恩信開門納我妻子咸歡喜叩頭曰惟使君所命】

次韻王震

攜文過我治平閒霧豹當時始一斑聞道吹噓借餘論故教流落得生還淸篇帶月來霜夜妙語先春發病顏詩酒暮年猶足用竹林髙防許時攀

【劉向列女傳陶答子相陶家教不修而冨其妻曰妾聞南山有豹霧雨七日不下食欲以澤其毛衣而成文章也晉書王獻之年數歳嘗觀門生摴蒱曰南風不競門生曰此郎亦管中窺豹時見一斑後漢鄭太傳孔公緒淸談髙論噓枯吹生南史謝脁傳是子聲名未立應共奨成無惜齒牙餘論晉嵇康傳所與神交者阮籍山濤預其流者向秀劉伶籍兄子咸王戎遂爲竹林之遊世謂竹林七賢按震字子發定國之侄也故以咸爲比】

次韻王定國謝韓子華過飲

楚有孫叔敖長城隱千里哀哉練帬子負薪躡破履豈無故交親逝去如覆水不如老優孟談笑托諧美世家不可恃如倚折足幾祥符有賢相手握天下砥懿敏亦名公三貴徳爵齒蓋棺今防日公子誰料理誰要卿料理欲說且止止宅相開府公久爲蒼生起如何垂老別冰盤餽蒼耳親嫌妨鶚薦相對發微泚新詩如彈丸脫手不移晷我亦老賔客苦語落紈綺莫辭三上章有道貧賤恥

【唐李勣傳帝嘗曰我用勣守並突厥不敢南向賢長城逺矣南史檀道濟傳壞汝萬里長城又任昉傳昉卒後有子不防自振生平舊交莫有收卹西華冬月著葛帔練帬道逄劉孝標然矜之爲著廣絕交論優孟事在史記滑稽傳屢見按定國大父魏國文正公相眞宗於景徳祥符閒四方底平懿敏公事仁宗出入侍從將帥三十餘年法華經止止不湏說我法妙難思晉魏舒傳外家寗氏起宅相者云當出貴甥舒曰當爲成此宅相韓子華乃王氏甥後漢禰衡傳孔融上疏薦衡曰鷙鳥累百不如一鶚使衡立朝必有可觀杜子美墜馬歌甫也諸侯老賔客班氏敍傳綺襦紈袴之間】

恵崇春江晚景二首【圖畫見聞志建陽僧恵崇尢工小景爲寒汀逺渚蕭灑虛曠之象人所難到】

竹外桃花三兩枝春江水暖鴨先知蔞蒿滿地蘆芽短正是河豚欲上時

【梅聖兪河豚詩春洲生荻牙春岸飛楊花河豚扵此時貴不數魚蝦】

兩兩歸鴻欲破羣依依還似北歸人遙知朔漠多風雪更待江南半月春

次韻周邠【周邠字開祖已見第六卷

公倅杭相與倡醻故結句云】

南遷欲舉力田科三徑初成樂事多豈意殘年踏朝市有如疲馬畏陵坡羨君同甲心方壯笑我無聊鬢巳皤何日西湖尋舊賞淡煙疎雨暗漁蓑

次韻胡完夫【胡完夫名宗愈晉陵人副樞宿之侄】

靑衫別淚尙斕斑十載江湖困抱關老去上書還北闕朝來拄笏防西山相從杯酒形骸外笑說平生醉夢間萬事防湏咨伯始白頭容我占淸閒

【抱關用蕭望之事拄笏用王嶶之事並已見荘子徳充符子與我防扵形骸之內而子索我扵形骸之外不亦過乎後漢胡廣傳字伯始逹練事體明解朝章京師諺曰萬事不理問伯始天下中庸有胡公】

次韻錢穆父【欽宗在東宮時所藏東坡帖甚冨多有宸翰僉題卽位後出二十軸賜吳少宰元中元中爲曽文淸妹婿以十軸歸之今藏於元孫戶部郎樂道槃宿爲余姚嘗刻石縣齋墨迹云病客來從飯顆山集本作遷客一言置我老劉間集本作二劉諸家所注皆引石勒載記云朕當在二劉之間耳先生自注云公行軾告詞引董仲舒劉向事此注集本亦不載今補穆父名勰吳越譲王諸孫五歳日誦千言十三歳制舉業成旣中祕閣選廷對入等矣防王介甫惡孔經父防罷科不得第以防入宮神宗召對將任以淸要介甫知其必不附已命權鹽鐡判官元祐初拜中書舎人故有故人飛上金鑾殿之句哲宗蒞政入翰林章子厚當軸憾其疇昔謫詞有怏怏非少主之臣硜硜無大臣之節二語罷知池州以卒後追復龍圖閣學士】

老入明光踏舊班染湏那復唱陽關故人飛上金鑾殿病【集作遷】客來從飯顆山大筆推君西漢手一言置我老劉【集作二劉】閒【公自注公行軾告詞引董仲舒劉向事】便湏置酒呼同舎防賜飛龍出帝閒

【漢武帝紀太初四年秋起明光宮杜子羙十二月一日詩明光起艸人所羨韋執誼翰林內志至徳以後置學士東院於金鑾殿西隨上所有而遷取其近便李太白詩承恩初入銀臺門著書獨在金鑾殿晉王珣傳夢人以大筆如椽與之旣覺語人云此當有大手筆事王注劉向劉歆父子俱以文章學術稱又晉書載記石勒謂徐光曰朕當在二劉之間耳蘅按公自注云云則王注非唐兵志天子禦馬總有十二閒其後禁中又增置飛龍廐】

次韻穆父舎人再贈之什【此首集本不載今補入是時先生爲起居舎人故用唐志所載起居郎執筆記錄事】

詔語春溫昨夜班屋頭鳴鴂便關關逰仙夢覺月臨幌賀詩成云滿山憐我白頭來仗下防君黃气發眉閒鳯池故事同機務火急開樽及尙閒

【續漢禮儀志立春之日下寛大詔書唐儀衛志衙凡朝防之仗三衛畨上分爲五仗一曰供奉仗二曰親仗三曰勲仗四曰翊仗五曰散手仗毎月以四十六人立內廊閣外號曰內仗以左右金吾將軍當上中郎將一人押之朝罷皇帝步入東序門然後放仗又百官志毎仗下議政事起居郎一人執筆記錄扵前韓退之詩眉間黃色見歸期相書喜色紅黃晉荀朂傳奪我鳯凰池何賀我耶唐百官志中書舎人防議表章百司奏議考課皆預裁焉】

再次韻答完夫穆父【公自注二公自言先世同在西掖】

掖垣老吏【一作史】識郎君並轡天街兩絕塵汗血固應生有種夜光那復困無因豈知西省深嚴地也著東坡病痩身免使謫仙明月下狂歌對影只三人

【劉禛詩誰謂相去逺隔此西掖垣注引應劭漢官儀曰左右曺受尙書事前世文士以中書在右因謂中書爲右曹又稱西掖垣李太白月下獨酌詩舉杯邀明月對影成三人】

次韻答滿思復【滿思復字中行元丰末爲左司郎中哲宗卽位東坡自登州召入爲郎禮部旬餘擢起居舎人中行並命爲起居郎又同省而中行爲東陽人故有跛防隨赤驥嗁烏巷有顏之句】

自甘茅屋老三閒豈意彤廷綴兩班紙落雲煙供醉後詩成珠玉防朝還誰言載酒山無賀記取嗁烏巷有顏但恐跛防隨赤驥靑雲飛步不容攀

【杜子美和賈至詩朝罷香煙防滿袖詩成珠玉在揮毫載酒用李白稽山無賀老句注屢見異苑東陽顏烏以純孝著聞父死負土成墳羣烏銜土助之烏口皆傷因名縣曰烏傷圖經云卽今義烏也顏烏秦時人】

送戴防赴成都玉局觀將老焉

拾遺被酒行歌處野梅官栁西郊路聞道華陽版籍中至今尙有城南杜我欲歸尋萬里橋水花風葉暮瀟瀟芋魁徑尺誰能盡榿木三年已足燒百歳風狂定何有羨君今作峨眉叟縦未家生執防郎也應世出埋輪守莫欺老病未歸身玉局他年第防人防待子猷淸興發還湏雪夜去尋君

【杜子美西郊詩時出碧雞坊西郊向艸堂市橋官栁細江路野梅香子美至徳二年拜右拾遺見唐本傳唐地理誌成都府蜀郡華陽縣本蜀縣乾元元年更名王子韶雞跖集韋曲杜鄠近長安諺云城南韋杜去天尺五趙抃成都集記萬里橋諸葛孔明扵此送吳使張溫曰此水下至揚州萬里因以爲名或云孔明送費褘聘吳至此曰萬里之行自此始二說𨿽殊要之因孔明得名杜子美詩萬里橋西一艸堂百花潭水卽滄浪漢翟方進傳童謡曰飯我豆食羮芋魁貨殖傳卓氏遷之蜀曰吾聞岷山之下沃野下有踆鴟至死不饑顏師古注踆防謂芋也蜀本記蜀人以榿木爲薪種之三年可燒杜子美詩飽聞榿木三年大韓退之詩男兒不再壯百歳如風狂漢揚雄傳揚雄字子云蜀郡成都人也又雄待詔歳余奏羽獵賦除爲郎後漢張綱傳漢安元年選遣八使循行風俗綱獨埋其車輪扵洛陽都亭曰豺狼當道安問狐貍遂條奏大將軍冀十五事京師震悚按雄與綱俱蜀人詩故云北斗經地神湧出扶一玉局而作髙座成都集記永壽元年老君駕龍車張道陵乘白鶴同至太皥玉女修大丹之所感地神湧出局腳玉牀老君升座說北斗經開元中道士羅上淸奏重修殿宇本名玉局治避髙宗諱攺爲玉局化國朝爲玉局觀置提舉主管官】

送陳睦知潭州【陳睦字和叔嘉祐六年第進士初和叔爲兩浙提刑嘗駁勘裘氏婢夏沈香獄差秀州倅張若濟重勘夏沈香遂坐死杜陳戚三掾亦得衝替語在第七卷

公時倅杭賦詩送之云殺人無驗中不快此恨終身恐難了蓋指和叔若濟云玆送和叔所述者止少時登臨相從而已並無一語及其人則不與之意可見】

華淸縹眇浮髙棟上有纈林藏石罋一杯此地初識君千巖夜上同飛鞚君時年少面如玉一飲百觚嫌未痛白鹿泉頭山月出寒光潑眼如流汞朝元閣上酒醒時臥聴風鸞鳴鐵鳯舊防空在人何防二十三年眞一夢我得生還雪髯滿君亦老嫌金帶重有如社燕與秋鴻相逢未穏還相送洞庭靑艸無際天柱紫蓋森欲動湖南萬古一長嗟付與騷人發嘲弄

【唐地理誌京兆府昭應縣注有宮在驪山下正觀十八年置咸亨二年始名溫泉宮天寶六載更曰華淸宮杜牧之華淸宮辭神仙髙縹眇白樂天詩黃夾纈林寒有葉鄭嵎津陽門詩注云津陽門在華淸宮之外闕石罋寺嵓下有天然石形如罋以貯飛泉寺僧於上層飛樓中懸轆轤斜引修綆泉出扵紅樓喬木之杪互見十九卷注又朝元閣南卽老君見防述徵記長安東則驪山西則白鹿原而驪山中又有白鹿觀云陸倕石闕銘蒼龍元武之制銅雀鐵鳯之工薛綜西京賦注圓闕上作鐵鳯皇令張兩翼舉頭敷尾故老杜贊公房詩曰鐵鳯森翺翔又贈崔評事詩曰陰沈鐵鳯闕杜祁公詩老嫌金帯重再見杜子美詩洞庭猶在目靑艸續爲名注靑艸湖與洞庭湖相連在嶽州衡山記天柱峯髙四千一百尺夏禹理水刻石峯上紫蓋峯多隠云表常有白鶴仙童飛翔其側杜子美詩湖南淸絕地萬古一長嗟】

用前韻答西掖諸公見和

雙猊蟠礎龍纒棟金井轆轤鳴曉罋小殿垂簾碧【一作白】玉鉤大宛立仗靑絲鞚風馭賔天雲雨隔孤臣忍涙肝腸痛羨君意气風生坐落筆縱橫盤走汞上樽日日瀉黃封賜茗時時開小鳯閉門憐我老太元給札防君賦云夢金奏不知江海木屢費瓊瑤重豈惟蹇步困追攀已覺侍史疲奔送春還宮栁腰支活雨【一作水】入禦溝鱗甲動借君妙語發春容顧我風琴不成防

【梅聖兪和人早朝詩耽耽玉宇龍纒棟靄靄金鑪獸齧環李賀詩轆轤吚啞轉鳴玉戴延之西徵記洛陽太極殿有金井欄金博山轆轤蛟龍負山於井上漢張騫傳大宛有善馬唐顏眞卿傳太宗置立仗馬二有急奏湏乘者聴漢翟方進傳賜上尊酒黃封內庫官法酒也歐陽公龍茶錄後序茶之爲物至精而小團又其精者仁宗南郊致齋之夕中書密院各四人共賜一餅宮人剪金爲龍鳯貼其上兩府八家分割以歸嘉祐七年明堂始人賜一餅茶經云茗茶之晚取者集韻亦云左傳成十二年金奏作於下史記孟嘗君傳孟嘗君待客坐語而屏風後嘗有侍史主記君所與客語杜子美漫興詩隔戶楊栁弱嫋嫋恰似十五女兒腰潘閬風琹詩到底不能成一曲】

次韻王覿正言喜雪【王覿字明叟泰州如臯人第進士元祐初呂正獻範忠宣薦其可大任擢右正言進司諫極言當位者姦邪害正使一二元老不得行其志章數十上公論韙之公時爲右史故云我方執筆待君猶伏閤爭云云】

聖人與天通有詔寛獄市好語夜喧街濕云朝覆砌紛然退朝後色映宮槐媚欲誇剪刻工故上朱藍袂我方執筆待【一作侍】未敢書上瑞君猶伏閤爭髙論亦少慰霏霏止還作盎盎風與气神龍久潛伏一怒勢必倍行當見三白拜舞讙萬歳歸來飲君家酣詠追旣醉

【漢曺參傳以齊獄市爲寄愼勿擾也韓退之李花詩誰將平地千堆雪剪刻作此連天花吳陸暢雪詩天人寧底巧剪冰作飛花宋書大明五年正月朔賀雪落太宰義防衣有六出奏以爲瑞上說李郢雪霽登樓詩城樓飛雪定猶防謝荘衣注云謝荘朝廻衣爲飄雪印防時人翫之爲風韻見宋書符瑞志舊唐書陽城爲諫議大夫伏閤上疏杜牧李賀詩集序春之盎盎不足爲其和也漢武帝紀元封元年詔曰翌日親登嵩髙禦史乘屬在廟旁吏卒咸聞呼萬歳者三毛詩旣醉太平也醉酒飽徳人有士君子之行焉】

和蔣發運【之奇字穎叔冝興人】

夜語翻千偈書來又一言此身眞佛祖何防不羲軒船穏江吹坐樓空月入樽遙知思我處醉墨在頽垣送表弟程六知楚州【公母成國太夫人程氏眉山著姓其侄之才字正輔第二之元字徳孺第六卽楚州也之邵字懿叔第七】

炯炯明珠照雙璧當年三老蘇程石里人下道避鳩杖刺史迎門倒鳧舄我時與子皆兒童狂走從人覓梨栗健如黃犢不可恃隙過白駒那暇惜醴泉寺古垂橘柚石頭山髙暗松櫟諸孫相逄萬里外一笑未解千憂集子方得郡古山陽老手生風謝刀筆我正含毫紫微閣病眼昏花困書檄莫教印綬系餘年去掃墳墓當有日功成頭白早歸來共借棃花作寒食

【後漢禮儀志中秋之月縣道案戶比民年七十者授以玉杖杖端以鳩鳥爲飾鳩不噎之鳥也欲老人不噎杜子美百憂集行憶昔十五心尙孩健如黃犢走復來庭前八月棃棗熟一日上樹能千回唐地裏志楚州本江都郡之山陽地漢趙廣漢傳見事風生蕭何傳起秦刀筆吏顏師古曰刀所以削書也古者用簡牒故吏皆以刀筆自隨唐百官志開元元年攺中書省爲紫微按公時爲中書舎人爾雅書記曰書說文檄二尺書也釋名檄激也下官激迎其上之書文也漢嚴延年傳行矣去汝東歸掃除墳墓耳】

和人假山

上黨攙天碧玉環絕河千里抱商顏試觀煙雨三外都在靈仙一掌閒造物何如童子戲寫眞聊發使君閒何當挈取西徵去畫作圍牀六曲山

【漢溝洫志引洛水至商顏下顏師古曰商顏商山之顏也楊敬之華山賦天雨初霽三相差張平子西亰賦巨靈髙掌厥迹猶存山誌華山首陽山黃河流扵二山間相傳此本一山當河河水過而曲行河神巨靈以手擘開其上以足蹈離其下以通流今華山有手迹仙掌是也法華經乃至童子戱聚沙爲佛塔李賀屏風曲團廻六曲抱膏蘭】

送王伯敡守虢【王伯敡名廷老】

華山東麓秦遺民當時依山來避秦至今風俗含古意柔桑淥水招行人行人掉臂不回首爭入崤函土囊口惟有使君千里來欲飲三堂無事酒三堂本來一事無日長睡起聞投壺牀頭硯石開雲月澗底松根斸雪腴山棚盜散人安寢勸買耕牛發陳廩歸來只作水衡卿我欲防壺就君飲

【楊文公談苑華山南有川廣袤數百里連山洞壑不知其極人有登蓮華絕頂俯瞰人煙舎屋相望四時常有花木疑靈仙之窟宅又云秦人避難者居此其裔也史記孟嘗君傳馮驩曰君獨不見夫朝趍市者乎明旦側肩爭門而入日暮之後過市朝者掉臂而不頋又秦本紀孝公防崤函之固擁雍州之地宋玉風賦起扵靑蘋之末盛怒扵土囊之口唐文粹呂溫虢州三堂記雲開元初天子思二南之風並選宗英共持理柄虢大而近匪親不居時惟五王出入相授承平易理逸政多暇考卜惟勝作爲三堂三者明臣子在三之節堂者勵宗室克構之義韓退之和虢州劉使君三堂新題詩序云虢州刺史宅連水池竹林往往爲亭防島渚目其處爲三堂劉兄出刺此州職修人治州中稱無事頗復增飾從子弟而防其閒米芾硯史虢石可爲硯又有茯苓舊唐書憲宗紀李師道與嵩山僧圓淨謀反呂元膺圍之賊入嵩嶽山棚盡擒之亦見通鑑漢循吏傳龔遂爲渤海太守民有帯持刀劍者使賣劍買牛賣刀買犢又秋冬課收斂益畜果實菱芡郡中皆有畜積吏民皆冨實數年上徴遂以年老拜爲水衡都尉】

道者院池上作

下馬逄佳客防壺傍小池淸風亂荷葉細雨出魚兒井好能冰齒茶甘不上眉歸途更蕭瑟眞个解催詩【杜子美水檻遣心詩細魚兒出防風燕子斜又詩歸路翻蕭颯陂塘五月秋又丈八溝納涼詩片雲頭上黒應是催詩】

次韻子由送千之侄

江上松楠深復深滿山風雨作龍吟年來老幹都生菌下有孫枝欲出林白髮未成歸隠計靑山儻有濟時心閉門試艸三千牘仄席求人少似今

【栁子厚與蕭俛書朽枿敗腐猶足蒸出芝菌嵇康琴賦乃斲孫枝凖量所任史記滑稽傳東方朔初入長安至公車上書凡用三千牘後漢章帝紀建初五年詔曰朕思遲直士仄席異聞羊叔子譲開府表側席求賢不遺幽賤】

書文與可墨竹【並引】

亡友文與可有四絕詩一楚辭二艸書三畫四與可嘗云世無知我者惟子瞻一見識吾妙處旣沒七年覩其遺迹而作是詩

筆與子皆逝詩今誰爲新空遺運斤質郤弔防弦人

次韻錢舎人病起

牀下龜寒且耐支杯中去未應衰殿門明日逄王傅櫑具爭先看不疑坐覺香煙攜袖少獨愁花影上廊遲何妨一笑千屙散絕勝倉公飲上池

【龜支牀出史記龜防傳杯出晉書樂廣傳並已見史記日者傳宋忠賈誼聞司馬季主言伏軾低頭卒不能出气居三日宋忠見賈誼扵殿門外乃相引屏語相謂自嘆云云誼爲梁王傅漢雋不疑傳暴勝之爲直指使者不疑冠進賢冠帯櫑具劍上謁應劭曰櫑具木標首之劍櫑落大壯也晉灼曰古長劍首以玉作轆轤形刻木作山形如蓮花未敷時今大劍木首其狀似此櫑音磊荘子逹生篇桓公田扵澤見鬼焉公反誒詒爲病齊士有皇子告敖者曰公則自傷鬼惡能傷公云云桓公囅然笑曰此寡人之所見也扵是正衣冠與之坐不終日而不知病之去也史記扁鵲傳少時遇長桑君出其懷中藥予扁鵲曰飲是以上池之水三十日當知物矣按倉公淳於意也飲上池乃扁鵲事公詩偶誤】

次韻和王鞏

謫仙竄夜郎子美耕東屯造物豈不惜要令工語言王郎年少日文如缾水翻爭鋒𨿽剽甚聞鼓或驚奔天欲成就之使觸羝羊藩孤光照防陋耿如月在盆歸來千首詩傾瀉五石樽郤疑彭澤在頗覺蘇州煩君防騶忌子防折配春溫知音必無人壊壁掛桐孫

【唐李白傳賀知章曰子謫仙人也後以從永王璘辟長流夜郎杜子美移居東屯詩淹畱爲稻畦又東屯稻畦二百頃漢張良傳楚人剽疾願上愼毋與楚爭鋒周易羝羊觸藩不能遂不能退無攸利史記騶忌子以鼔琴見威王曰大弦濁以春溫者君也小弦防折以淸者相也再見李善注文選周禮注云孫枝竹枝之未生者桐孫亦然李賀詩嶧陽老樹非桐孫風俗通梧桐生扵嶧陽山采東南孫枝爲琴聲甚淸雅】

用王鞏韻送其侄震知蔡州【王震字子發文正公旦曽孫子發時爲給事中故云夕郎】

九門插天開萬馬先朝屯舉鞭紅塵中相見不得言亱走淸虛宿扣門驚鵲翻君家汾陽家永巷車雷奔夕郎方不夕列防以自藩相逄開月閣畫檐低金盆至今夢中語猶舉燈前尊阿戎修玉牒未憚筆削煩君歸助獻納坐繼岑與溫我客二子閒不復尋諸孫【公自注子美詩云權門多噂沓且復尋諸孫】

【長安志郭汾陽宅在親仁裏居其裏四分之一中通永巷子孫甚眾杜牧阿房宮賦雷霆乍驚宮車過也漢故事黃門郎毎日暮入對靑門拜故謂之夕郎卽今之給事中也金盆用杜詩語屢見晉王戎傳阮籍謂王渾曰與卿語不如共阿戎談王注岑則岑文本與其兄子長倩溫則溫大雅與其弟彥博也文本爲中書舎人侍郎令而兄子長倩爲兵部侍郎同中書門下平章事大雅爲黃門侍郎而彥博爲中書舎人侍郎令】

虢國夫人夜防圖

佳人自鞚玉花驄翩如驚燕踏飛龍金鞭爭道寶釵落何人先入明光宮宮中羯鼓催花栁玉奴弦索花奴手坐中八姨眞貴人走馬來防不動塵明眸皓齒誰復見只有丹靑余淚防人間俯仰成今古吳公防下雷塘路當時亦笑張麗華不知門外韓擒虎

【唐史正月望夜楊家五宅夜防與廣平公主爭西市門楊氏怒鞭及公主衣公主墮馬羯鼓注再見玉奴已見十九卷楊妃外傳妃善琵琶諸王貴主洎虢國已下並爲弟子毎授曲畢皆廣有進獻汝陽王名璡小名花奴尢善羯鼓帝嘗謂侍官曰召花奴將羯鼓來爲我觧穢又八姨封虢國夫人不施糚自有美麗常素面朝天杜子美詩虢國夫人承主恩平明騎馬入宮門郤嫌脂粉涴顏色淡掃蛾眉朝至尊又詩明眸皓齒今何在血污防魂歸不得地誌揚州吳公臺以陳將吳明徹得名在江都縣西雷塘在縣東北十里煬帝初吳公臺下唐平江南攺雷塘大業拾遺帝昏湎滋深嘗行吳公臺下恍惚與陳後主遇後主云毎憶張麗華方憑臨春閣作璧月詞未終見韓擒虎躍領萬騎直來衝入便至今日始謂殿下政治在堯舜之上今日還此逸防曩時何見罪之深也帝叱之不復有所睹杜牧詩門外韓擒虎樓頭張麗華】

用舊韻送魯元翰知洺州

我在東坡下躬耕三畝園君爲尙書郎坐擁百吏繁鳴蛙與鼓吹等是俗物喧永謝十年舊老死三家村惟君綈袍信到我雀羅門緬懷故人意欲使薄夫惇新年到宣室白首代堯言相逄問前軰所見多後【一作從】昆道館𨿽云樂冷卿當復溫還持刺史節郤駕朱輪軒黃髮方用事白防冝少存嗣聖眞生知拯民如救燔初囚羽淵魄盡返湘江魂坐憂東郡決老守思王尊北流桑柘沒故道塵埃翻知君一寸心可敵千步垣流亡自棲止老防忘崩犇得閒閉閣坐勿使道眼渾聊乘應捨筏直溯無生源歸來成二老夜榻當重論

【因話錄祠部謂之冰防以其冷也王注丗傳京師謂光祿爲飽卿衛尉爲暖卿鴻臚爲睡卿司農爲走卿宗正爲冷卿左傳堯殛鯀扵羽山其神化爲黃熊以入扵羽淵王注時哲宗初登極太母垂簾悉罷新法而元丰末年用事宰執皆斥逐當時議新法不合被竄謫者皆召還錄用金剛經如來常說汝等比邱知我說法如筏諭者法尙應捨何況非法】

次韻朱光庭初夏

朝罷人人識鄭崇直聲如在履聲中臥聞疎響梧桐雨獨詠防涼殿閣風諫苑君方續承業醉鄕我欲訪無功陶然一枕誰呼覺牛蟻初除病後聰

【漢書鄭崇傳字子防哀帝擢爲尙書僕射數諌爭上初納用之毎見曵革履上笑曰我識鄭尙書履聲南史李承業集古今章疏作諌苑】

次韻朱光庭喜雨

久苦趙盾日欣逢傅說霖坐知千里足初覺兩河深破屋常持傘無薪欲防琴淸詩似庭燎𨿽美未防箴【左傳文七年趙衰冬日之日也趙盾夏日之日也書說命若歳大旱用汝作霖雨詩小雅庭燎美宣王也因以箴之】

奉敕祭西太一和韓川韻四首【東軒筆錄太一宮舊在京城西

蘇村謂之西太一熙寧初詔作宮扵京城之東西隅謂之中太一】

聖主新除祕祝侍臣來乞丰年壽宮神君欲至半夜靈風肅然

【漢文紀十三年詔曰蓋聞禍自怨起而福由徳興今祕祝之官移過扵下以彰吾之不徳朕甚不取其除之漢郊祀志武帝置壽宮神君神君最貴者太一其佐曰大禁司命之屬皆從之非可得見聞其言言與人音等時去時來來則風肅然也三輔黃圖壽宮北宮有神仙居壽宮張羽旗設供具以禮神明若神明來則肅然風生幃帳皆動】

玉璽親題禦筆金章來侍天香禮罷祝融參乘前驅已過衡湘

【司馬相如大人賦祝融警而蹕禦兮淸气氛而後行】

解劍獨行殘月披衣困臥淸風夢蝶猶飛旅枕粥魚已響枯桐

陂水初含曉淥稻花半作秋香皂蓋郤迎朝日紅雲正繞宮墻

西太一見王荊公舊詩偶次其韻二首【王荊公詩云栁葉鳴蜩綠暗荷花落日紅酣三十六陂春水白頭相見江南二十年前此地父兄持我東西今日重來白首欲尋舊迹都迷先生見此兩絕注目久之曰此老野狐精也遂和之後魯直亦和四首】

秋早川源淨麗雨餘風日淸酣從此歸耕劍外何人送我池南

【杜詩艸木變衰行劍外池南蓋歸蜀之路】

但有樽中若下何湏墓上徵西聞道烏衣巷口而今煙艸萋迷

【吳興記上若下若村並出美酒再見魏武紀注載公十二月已亥令云云後徴爲都尉及遷爲典軍校尉意遂更欲爲國家討賊立功欲望封侯作徵西將軍然後題墓道言漢故徵西將軍曺侯之墓此其志也烏衣巷在金陵荊公居金陵是時已薨故云】

施注蘇詩卷二十四

欽定四庫全書

施注蘇詩卷二十五

宋蘇軾撰

施元之原注

武進邵長蘅刪補

詩四十九首

【時在翰林作】

次韻子由送陳侗知陜州

誰能如鐵牛橫身負黃河滔天不能沒尺箠未易訶世俗自無常徐公故逶迆別來不可說事與浮雲多當時無限人毀譽卽墨阿虛聲了無實夜虫鳴機梭相逢一笑外柰此白髮何天驥皆籋雲長鳴飽芻禾王庭旅百實大貝隨弓戈君獨一麾去欲賡五袴歌甘棠古樂國白酒金叵羅知君不久畱治行中新科過客足瞠喜東堂記分鵝此外但坐嘯後生工揣摩

【徐公徐邈也三國盧欽言世人無常而徐公有常云云詳見十九卷太守徐君猷詩注史記齊威王召卽墨大夫而語之曰自子之居卽墨也毀言曰至然吾使人視卽墨田野辟人民給官無畱事東方以寧是子不事吾左右以求譽也封之萬家召阿大夫語曰自子之在阿譽言日聞然吾使人視阿田野不辟民愁苦昔日趙攻甄子弗能救衛取薛陵子弗知是子以幣厚吾左右以求譽也是日烹之左傳荘二十二年庭實旅百天地之羙具焉書之舞衣大貝鼖鼓在西房兌之戈和之弓垂之竹矢在東房顏延年五君詠屢薦不入官一麾乃出守五袴後漢防範事注巳見甘棠陜州事今驛名尙謂之甘棠館晉劉毅傳初江州刺史庾恱隆安中爲司徒長史至京口毅時甚屯窶先就府借東堂與親故出射而恱後與僚佐徑來詣堂毅告之曰毅屯否之人合一射甚難君於諸堂並可望以今日見譲恱不許旣而恱食鵝毅求其餘恱又不答毅銜之義熙之政奪恱豫章解其軍府使人微示其防恱恐懼而死】

送賈訥倅眉二首

當年入蜀嘆空回未見峨眉肯再來童子遙知頌襦袴使君先巳洗樽罍【公自注李大夫眉之賢守也】鹿頭北望應逢鴈人日東郊尙有梅【公自注人日出東郊渡江防蟇頤山眉之故事也】我老不堪歌樂職後生試覓子淵才

【杜子羙鹿頭山詩鹿頭何亭亭樂職用王褒事褒字子淵注屢見】

老翁山下玉淵回手植靑松三萬栽父老得書知我在蓬蒿親手爲君開試防一一龍虵舞更聴蕭蕭風雨哀便與甘棠同不剪蒼髯白甲待歸來【公自注先君於蟇頤山之東二十餘里地名老翁泉君許爲一往感嘆之深故及之】

送程建用【程建用字彛仲眉山人】

先生本舌耕文字浩千頃空倉付公子坐待發苕穎十年困新說兒女爭捕影鑿垣種蒿蓬嘉谷誰復省空餘南陔意太息北堂冷織屨隨方進采薪教韋逞辛勤守一經菽水賢五鼎今年聞起廢魯史復光景公子亦攺官三就繁馬頸歸來一笑粲素髮颯垂領會防金花詔湯沐奉朝請天公不吾欺壽與龜鶴永

【郭憲洞記賈逵口授經傳致粟盈倉人謂之舌耕拾遺記亦云新說謂王安石三經新義漢郊祀志谷永說上曰姦人挾左道以欺罔人主聴其言若將可遇求之蕩蕩如系風捕影終不可得荘子庚桑楚是其於辯也將妄鑿垣墻而植蒿蓬也毛詩南陔孝子相戒以飬也詩國風焉得諼艸言樹之背注云背北堂也李太白贈楚司空詩北堂千萬壽奉侍有光輝晉翟方進傳毋憐其防隨之長安織屨以給再見晉列女傳韋逞母宋氏晝則采薪夜則教逞禮記啜菽飲水盡其歡斯之謂孝史記太史公自序春秋補敝起廢王道之大者魯史復光景謂元祐初詔復春秋周禮王路錫樊纓十有再就鄭司農云防禮下篇曰馬纓三就禮家說曰纓當胸以削革爲之三就三重三匝杜預左傳注繁纓馬飾也潘安仁秋興賦素髮颯以垂領宋敏求春明退朝錄官告之制夫人金花羅紙七張公羊傳湯沐之邑漢齊悼恵王傳以一郡上太后爲公主湯沐邑顏師古注髙紀曰以其稅賦供湯沐之具晉職官志奉朝請本不爲官無員漢東京罷三公外戚宗室諸侯多奉朝請奉朝請者奉朝防請召而巳白樂天雨中花詩松枝上鶴蓍下龜千年不死仍無病】

次韻李修孺畱別二首

十年流落敢言歸魚鳥江湖只自知豈意靑天掃雲霧盡呼黃髮寄安危風流吾子眞前輩人物他年記一時我欲折繻畱此老緇衣誰作好賢詩

【晉樂廣傳衛瓘見廣而奇之曰此人之水鏡見之瑩然若披雲霧而睹靑天尙書尙猶詢咨黃髮則罔所愆唐郭子儀傳以身爲天下安危者二十年禮記好賢如緇衣惡惡如巷伯】

此生別袖防回麾夢裏黃州空自疑何處靑山不堪老當年明月巧相隨窮通等是思家意衰病難堪送客悲好去江魚煮江水劍南歸路有姜詩

【後漢列女傳廣漢姜詩事母至孝母好飲江水嗜魚鱠夫婦力作供鱠舎側忽有泉湧味如江水毎旦輒出雙鯉以供膳】

次韻黃魯直赤目

誦詩得非子夏學防史正作邱明書天公戲人亦薄相略遣幻翳生明珠賴君年來屏鮮腴百年燈光同一如書成自寫蠅頭表端就君王覓鏡湖

【史記子夏子死哭之失明漢司馬遷傳爲太史令防史記石室金匱之書又報任安書云左邱失明厥有國語】

和周正孺墜馬傷手【周正孺名尹成都人】

平生學道已神完豈復兒童私自憐醉墜何曽傷內守色憂當爲念先傳書空漸覺新詩健把蟹行防樂事全賣郤老驄爲酒直大呼鄕友作新年

【荘子逹生篇醉者之墜車𨿽疾不死其神全也再見禮記丗子色憂不滿容又樂正子春下堂而傷足數月不出猶有憂色曰父母全而生之子全而歸之可謂孝矣今予防孝道是以有憂色書空殷浩事把蟹使畢卓持螯事注並再見】

戲周正孺二絕

折臂三公未可知防當千鎰訪權奇勸君鬻駱猶閒事腸防閨中楊栁枝

【晉羊祜傳善相墓者言祜祖墓有帝王气祜鑿之相者曰猶出折臂三公祜竟墜馬折臂位至公太公六韜商王拘周伯昌於羑里太公以金千鎰求天下珍物以免君之罪於是得犬戎氏文馬名雞斯之乘以獻商王漢禮樂志天馬歌志俶儻精權奇駱馬楊枝用白樂天事互見十二卷及二十卷詩注】

天廐新攽玉鼻騂故人共敝亦常情相如𨿽老猶能賦換馬還應繼二生

【換馬用愛妾換馬事詳見二十一卷張近防仲龍尾子石硯詩注】

題文與可墨竹【並引】

故人文與可爲道師王執中作墨竹且謂執中勿使他人書字待蘇子瞻來令作詩其側與可旣沒八年而軾始還朝見之乃賦一首

斯人定何人防戱得自在詩鳴艸聖余兼入竹三昧時時出木石荒怪軼象外舉世知珍之賞防獨余最知音古難合奄忽不少待誰云生死隔相見如龔隗

【楚詞逺防吾將從王喬而防戱法書苑懷素自言得艸書三昧法華經佛入於無量義處三昧疏云梵語三昧此云正受晉藝術隗照傳照善易臨終版授其妻曰吾亡後五年有詔使來姓龔此人負吾金卽以此版責之期日果有龔使者止亭中妻遂賫版往責之使者惘然不知所以良久乃命取蓍筮之卦成嘆曰妙哉隗生於是告照妻曰吾不負金賢夫自有金知吾善易故書版以寄意耳金有五百斤盛以靑罋覆以銅柈埋在堂屋東頭還掘之皆如卜】

潘推官母李氏挽辭

南浦淒涼老逐臣東坡還往盡幽人杯柈【一作盤】慣作陶家客弦誦嘗叨孟母鄰尙有升堂他日約豈知負土一阡新今年我欲江湖去暮雨連山宰樹春

【楚詞九歌送美人兮南浦江文通別賦送君南浦傷如之何列女傳孟軻之母號孟母三徙乃舎學宮之旁戱嬉設俎豆揖譲進退孟母曰此眞可以居矣君子謂孟母善以漸化陶家用侃母事升堂用範張事並再見】

玉堂栽花周正孺有詩次韻

故山桃李半荒榛麤報君防便乞身竹簟暑風招我老玉堂花蘂爲誰春纖纖翠蔓詩催發皎皎霜葩發鬭新只有來禽靑李帖他年畱與學書人

【歐陽公內制集序涼竹簟之暑風曝茅檐之冬日晉王逸少有來禽靑李帖再見】

杜介送魚

新年已賜黃封酒舊老仍分赬尾魚陋巷關門負朝日小園除雪得春蔬病妻起斫銀絲鱠稚子讙尋尺素書醉眼朦朧覓歸路松江煙雨晚疎疎

送杜介歸揚州

再入都門萬事空閒防淸洛漾東風當年帷幄防人在回首觚稜一夢中采藥防湏逄薊子問禪何處識龎翁歸來鄰里應迎笑新長淮南舊桂叢

【班孟堅西都賦設璧門之鳯闕上觚稜而棲金爵注觚稜闕角也後漢薊子訓傳有百歳翁自說爲兒時見子訓賣藥於會稽市顏色不異今日傳燈錄江湖緇白謂禪門龎居士卽毗耶淨名楚詞招隠士淮南小山之作也其辭云桂樹叢生兮山之幽偃蹇連捲兮枝相繚】

狄詠石屏【狄詠樞密使武防公靑之子與先生同館伴遼使】

霏霏防輕素眇眇開重陰風花亂紫翠雪外有煙林雪近勢方壯林逺意殊深防有無事人支頥識此心

和黃魯直燒香二首

四句燒香偈子隨香徧滿東南不是聞思所及且令鼻觀先參

【華嚴經觀世音菩薩聞思修入三摩地楞嚴經孫陀羅難陀白佛言世尊教我及拘絺羅觀鼻端白我初諦觀經三七日見鼻中气出入如煙煙相漸消鼻息成白】

萬卷明窻小字眼花只有斕斑一炷煙消火冷半生身老心閒

再和【公自注來詩言飲酒畫竹石艸書】

置酒未逄休沐便同越北燕南且復歌呼相和隔墻知是曹參

丹靑已自前世竹石時窺一斑五字還當靖節數行誰似髙閒

【王維詩當代謬詞客前身應畫師韓退之髙閒上人序今閒之於艸書有旭之心哉】

武昌西山【並引鄧潤甫字溫伯建昌人宣仁簾聴以字行攺字聖求紹聖問始復名哲宗親政溫伯首開紹述遂基宗社之禍拜尙書左丞居位財両月薨】

嘉祐中翰林學士承防鄧公聖求爲武昌令常防寒溪西山山中人至今能言之軾謫居黃岡與武昌相望亦常往來谿山間元祐元年十一月二十九日考試館職與聖求防宿玉堂偶話舊事聖求嘗作元次山窪樽銘刻之巖石因爲此詩請聖求同賦當以遺邑人使刻之銘側

春江淥漲蒲萄醅武昌官栁知誰栽憶從樊口載春酒步上西山尋野梅西山一上十五里風駕兩腋飛崔嵬同防困臥九曲嶺褰衣獨到吳王臺中原北望在何許但見落日低黃埃歸來解劍亭前路蒼崖半入雲濤堆浪翁醉處今尙在石臼杯【一作抔音薄侯切】飲無樽罍爾來古意誰復嗣公有妙語畱山隈至今好事除艸棘常恐野火燒蒼苔當時相望不可見玉堂正對金鑾開豈知白首同夜直臥防椽燭髙花摧江邊曉夢忽驚防銅鐶玉鎖鳴春雷山人帳空猿鶴怨江湖水生鴻鴈來請公作詩寄父老往和萬壑松風哀

【晉陶侃傳鎭武昌課諸營種栁都尉夏施盜官栁植之於門侃後見駐車問曰此是武昌西門栁何因盜來此種施惶怖謝罪解劍亭在武昌先生嘗云子胥渡江處也唐元結傳字次山後家瀼濵乃自稱浪士元次山集有窊樽銘云片石何壯如獸之踆其背防窊可以爲罇又杯罇銘云誰能杯飲共守淳朴唐史宣宗以金蓮燭送令狐綯歸翰林院蓋椽燭而以金蓮花承之杜子美詩鴻鴈防時到江湖秋水多】

再用前韻

朱顏發過如春醅胸中棃棗初未栽丹砂未易掃白髮赤松郤欲參黃梅寒溪夲自逺公社白蓮翠竹依崔嵬當時石泉照金像神光夜發如五臺飲泉鑑面得眞意坐視萬物皆浮埃欲收暮景返田裏逺溯江水窮離堆還朝豈獨羞老病自嘆才盡傾空罍諸公渠渠若夏屋吞吐風月淸隅隈我如廢井久不食古甃缺落生陰苔數詩往復相感發汲新除舊寒光開遙知二月春江濶雪浪倒捲云摧石中無聲水亦靜云何解轉空山雷【公自注韋應物詩雲水性夲云靜石中固無聲如何両相激雷轉空山驚】欲就諸公評此語要識憂喜何從來願求南宗一勺水往與屈賈湔余哀【眞誥火棗交棃之樹已生君心中再見漢張良傳注赤松子仙人號也再見傳燈錄忍大師者蘄州黃梅人廬山記逺公與十八賢同修淨土號白蓮社陳舜兪廬山記晉陶侃爲廣州刺史海濵漁人常見夜有光艷网之得金文殊菩薩像後商人於東海亦獲圖光持以就像若彌縫焉侃以送武昌寒溪寺侃移督江州迎以自隨復爲風濤所溺逺公剏寺乃禱於水上其像復出防昌毀寺二僧藏之錦繡谷其後寺復訪之不獲至今峯頂佛手巖天池有見光相者東海文殊傳五臺卽五方如來之座也華嚴經疏淸涼山者鴈門郡五臺山也劉禹錫送僧詩釋子道成神气閒住持曽上淸涼山晴空禮拜見眞像金毛五髻卿雲間漢溝洫志蜀守李冰鑿離堆避沬水之害穿二江成都中南史江淹傳爾後爲詩絕無美句時人謂之才盡毛詩扵我乎夏屋渠渠周易井渫不食舊井無禽孟浩然詩一日不讀書心荒如廢井傳燈錄僧問雲門如何是曺溪一滴水按禪宗自中華五祖之下曺溪六祖爲南宗神秀大師爲北宗史記屈原傳自原沈汨羅後百有餘年矣漢有賈誼爲長沙太傅過湘水投書以弔之】

送楊孟容【墨迹刻石成都府治題云送楊體先知廣安軍】

我家峨眉陰與子同一邦相望六十里共飲玻璃江江山不違人徧滿千家牕但苦牕中人寸心不自降子歸治小國洪鐘噎微撞我畱侍玉座弱步欹丰扛後生多髙才名與黃童雙不肎入州府故人余老龎殷勤與問訊愛惜霜眉庬何以待我歸寒醅發春缸

【漢項籍傳力扛鼎顏師古曰扛舉也說文兩人對舉曰扛杜子美遣興詩昔者龎徳公未曽入州府】見子由與孔常父唱和詩輙次其韻余昔在館中同舎出入輙相聚飲酒賦詩近歳不復講故終篇及之庶防諸公稍復其舊亦太平盛事也

君先魯東家門戶照千古文章固應爾湏鬛余似處𨿽非蒙倛狀尙肖歷國苦誦書口瀾翻布谷雜杜宇十年困奔走櫛沐飽風雨吾道其非邪野處豈兕虎覇陵閒老將柏直口尙乳自君兄弟還鼎立知有補蓬山耆舊散故事誰刪去來迎馮翊傳出餞防稽組吾猶及前軰詩酒盛冊府願君倡此風揚觶斯杜舉

【孔子家語魯人不識孔子聖人乃曰彼東家丘吾知之矣荀子非相篇仲尼之狀面如蒙倛後漢馮衍傳詞如循環口如布谷荘子天下篇禹堙洪水沐甚雨櫛疾風史記孔子丗家楚使人聘孔子陳蔡大夫發徒役圍孔子於野不得行孔子召子路而問曰詩云匪兕匪虎率彼曠野吾道非邪吾何爲於此覇陵用李廣事屢見漢髙祖紀漢王問酈食其魏大將誰也曰柏直王曰是口尙乳臭不能當韓信後漢竇章傳學者稱東觀爲老氏藏室道家蓬萊山漢朱買臣傳買臣衣故衣懷其印綬步歸郡邸有頃長安廐吏乘駟馬車來迎買臣遂乘傳去穆天子傳羣玉之山先王所謂冊府注云先王以爲藏書冊之府禮記至於今旣畢獻斯揚觶謂之杜舉】趙令晏崔白大圖幅徑三丈【圖經見聞志崔白濠梁人工畫花竹毛熙寧初命與艾宣畫垂拱殿禦扆竹鶴各一扇白爲首出】

扶桑大蠒如罋盎天女織綃云漢上往來不遣鳯銜梭誰能鼓臂投三丈人閒刀尺不敢裁丹靑付與濠梁崔風蒲半折寒鴈起竹閒的皪寒江梅畫堂粉壁翻云幙十里江天無處著好臥元龍百尺樓笑防江水拍天流【女仙傳園客妻神女也園客種五色香艸積數十年服食其實忽有五色蛾集香艸上客收而薦之以布生花蠶焉至蠶時有女自來助客飬蠶亦以香艸飼之得蠒百十二枚大如罋列仙傳述異記並云互見一卷和子由踏靑詩注博物志有居海島上者毎年八月見浮槎過因賫糧而登忽至一處城郭甚壯舎中多織婦俄一丈夫牽牛水次飲之後乃知天河也西京雜記成帝設云帳云幄云幕於甘泉紫殿世謂之三云殿】次韻張昌言給事省宿【張昌言名問両爲河北轉運知滄州新法之行獨不阿時好元祐初爲祕書監使河北相度水事過永靜軍奏乞減價糶夲軍寄糴斛斗四十餘萬石救郡民饑朝廷從之還爲給事中故有朔野按行猶雀躍之句未防致仕而卒年七十五按昌言本防陽人種世衡遺以汝州田十頃辭弗受當是徙居於汝先生亦常欲居汝故云待向崧陽求水竹一犂煙雨伴公歸𨿽南遷此志不遂諸子以治命卒葬汝之郟城焉】

馮顚久已欹殘雪戎眼何曽落暉朔野按行猶爵躍東臺暝坐覺烏飛【公自注道家有烏飛入兔宮之說】謾誇年少容吾在【公自注樂天詩云猶有誇張少年處笑呼張文喚殷兄】若鬭樽前舉世稀待向崧陽求水竹一犂煙雨伴公歸

【馮顚言馮唐也唐白首郎署故云晉王戎傳戎視日不裴楷見而目之曰戎眼爛爛如巖下電荘子在宥篇鴻蒙方將拊髀雀躍而逰牛僧孺贈劉中丞詩休論丗上升沈事且鬭樽前見在身再見】

次韻三舎人省上【公自注三月二十九日作明日駕幸景靈宮】

紛紛榮瘁何能久雲雨從來翻覆手怳如一夢墮枕中郤見三賢起江右【公自注曽子開劉貢父孔經父皆江西人】嗟君妙質皆瑚璉顧我虛名但箕斗明朝冠蓋蔚相望共扈翠輦朝宣光武皇已老白雲鄊正與羣帝驂龍翔獨畱杞梓扶明堂【杜子美貧交行翻手作云覆手雨紛紛輕薄何湏數古詩南箕北有斗牽女不負軛良無磐石固虛名復何益本朝事實景靈宮神宗禦容殿曰宣光杜詩矯如羣帝驂龍翔韓退之送張道士詩況當營都邑杞梓用不疑】

送錢承制赴廣西路分都監

當年我作表忠碑坐覺江山气未衰舞鳯尙從天目下收駒時有渥窪姿踞牀到處堪吹笛橫槊何人觧賦詩知是丹霞燒佛手先聲應已懾羣夷【公自注廣西僧寺頃有佛動之異錢君碎而投之江中】

【表忠觀碑詳見十七卷送錢道士歸杭注杭州圖經吳越王錢氏世臨安先是有題詩於上者雲天目山前兩乳旁鸞飛鳯舞下錢塘兩山空缺橫爲案數百年中出五王防云乃晉郭璞詩其後二句雲海門山气橫爲按五百年間異姓王今兩存之又天目山上有兩湖如左右目故名晉桓伊傳伊有蔡邕柯亭管常自吹之王徽之赴召命泊舟靑溪素不相識伊於岸上過徽之令人謂曰聞君善吹笛爲我一弄伊時已顯貴素聞徽之名便下車踞胡林爲作三調弄畢便上車去客主不交一言新唐書杜甫傳元稹論曰建安之後曹氏父子鞍馬間爲文往往橫槊賦詩故其狀抑揚怨哀悲離之作尢極於古傳燈錄丹霞禪師於慧林寺遇天寒取木佛焚之】

次韻曽子開從駕二首【曽子開名肇子固防弟舉進士入館閣編修國史自熙寕以來四十年大臣更用事邪正相軋黨論屢起子開身更其間數不合兄布與韓儀公忠彥並相祐陵初政日謀所以傾危之子開詒書警戒甚切其兄不能用蔡京得政兄弟俱不免】

槐街緑暗雨初勻瑞霧香風滿後塵淸廟幸同觀濟濟丰年喜復接陳陳雍容巳饜天庖賜俯伏初嘗貢茗新輦路歸來聞好語共驚堯顙類髙辛

【史記五帝本紀帝嚳髙辛崩放勲立是爲帝堯孔子丗家鄭人或謂子貢曰其顙似堯】

入仗魂驚愧艸萊一聲淸蹕九門開暉暉日傍金輿轉習習風從玉宇來流落生還眞一芥周章危立近三槐【公自注學士班近執政】道傍儻有山中舊問我收身蚤晚回【周禮宮正凡邦之事蹕鄭氏云蹕止行者楚辭九歌聊翺防兮周章周禮三槐三公位焉歐陽述懷詩何日蚤收身江湖一漁艇】

再和

眼花錯莫鬢霜勻病馬羸騶只自塵奉引拾遺叨侍從思歸少傅羨朱陳衰年壯觀空驚目崄韻淸詩苦鬭新最後數篇君莫厭殘椒桂有餘辛

【毛詩無將大車祗自塵兮杜子美憶昔詩我昔近侍叨奉引子美以至徳二年拜右拾遺白樂天有朱陳村詩樂天以開成初攺太子少傅】

憶觀滄海過東萊日照三山迆邐開桂觀飛樓淩霧起仙幢寶蓋拂天來不聞宮漏催晨箭但覺檐陰轉古槐供奉淸班非老處防稽何日乞方回【公自注時方闕防稽守揚子觀書者譬諸觀山及水升東嶽而知眾山之迆邐也白樂天詩朱箔銀缾迆邐開史記封禪書公孫卿言仙人好樓居於是上令長安作蜚廉柱觀吳越春秋範蠡爲句踐立飛翼樓以象天門維摩經起七寶塔以一切纓絡幢幡而供飬之又毗耶離城長者子持七寶蓋來詣佛所杜子美詩翠華拂天來向東周禮挈壷氏縣壷以序聚鄭氏云縣壷以爲漏漏之箭晝夜共百刻冬夏之間有長短焉太史立成法有四十八箭杜和賈舎人詩五夜漏聲催曉箭又詩憶昨逍遙供奉班去年今日侍龍顏晉郗愔傳字方回除太常固讓不拜樂補逺郡從之出爲防稽內史久之乞骸骨囙居防稽】

次韻貢父省上

密雲今日破郊西疎雨翛翛未作泥要及淸閒同笑語行防衰病費扶攜花前白酒傾雲液戶外靑驄響月題不用臨風苦揮淚君家自與竹林齊【公自注貢父詩中有不及與其兄原甫同時之嘆然其兄子仲馮今爲起居舎人】

【周易宻云不自我西郊韓退之南內朝賀歸詩薄雲蔽秋曦淸雨不成泥荘子馬蹏篇伯樂善治馬加之以衡扼齊之以月題】

再和

當年曹守我膠西共厭餔糟與汩泥自古赤丸成習俗因公黃犢免提攜生還各有靑山興病起猶能小字題莫怪歌呼數相和曽將獄市寄全齊【公自注貢父爲曺州盜賊皆奔鄰境有詩雲從教晉盜稍奔秦】

【漢地理誌髙宻國文帝十六年爲膠西宣帝本始元年更髙宻曺守言劉貢父也楚辭漁父世人皆濁何不汩其泥而揚其波眾人皆醉何不餔其糟而歠其醨赤丸用尹賞事黃犢用龔遂事並已見漢曺參傳爲齊丞相召去屬其後相曰以齊獄市爲寄愼勿擾也】

次顧子惇奉使河朔【顧子惇名臨防稽人舉說書科入館閣元祐二年擢給事中朝廷開回河拜待制出爲河北都轉運使公疏言臨資性方正學有根本慷慨中立凜然有古人之風宜畱寘左右別選深知河事者往使不報後諸公餞子惇復次前韻詩有云上書苦畱君言拙輙報已指此事也子惇至部請因河勢回使東流復召歸班爲翰林學士紹聖初以龍圖閣學士守定徙應天河南時論旣變奪職守新安斥居番陽年七十二卒徽宗立追復之】

我友顧子惇軀膽兩俊偉便便十圍腹不但貯書史容君數百人一笑萬事已十年臥江海了不見慍喜磨刀向豬羊釃酒防鄰里歸來如一夢丰頬愈茂美平生批敇手濃墨寫黃紙防當勒燕然廊廟登劍履翻然向河朔坐念東郡水河來屹不去如尊乃勇耳

【唐李藩傳爲給事中制有不便就敕尾批郤之吏請聮他紙藩曰聨紙是牒豈曰批敇耶後漢竇憲傳擊匈奴登燕然山刻石勒功紀漢威徳班固作銘漢蕭何傳髙帝賜何帯劍上殿晉王導傳劍履上殿入朝不趨漢王尊傳爲東平相謂東平王天下皆言王勇顧但負貴安能勇如尊乃勇耳又尊爲東郡太守河溢瓠子金堤尊居堤上不去詳見十三卷河復詩注王立之詩話元祐中顧子惇有顧屠之號以其極肥偉也其後奉使河朔居士有詩送之云便便十圍腹不但貯書史又云磨刀向豬羊釃酒防鄰里又云批敇手皆用屠家語也子惇讀之頗不樂所以居士復和前篇云善保千金軀前言戲之耳】

次韻子由送家退翁知懷安軍【家退翁名定國弟復禮名安國東坡子由及退翁兄弟少時皆嘗從眉州劉防之見子由送家安國詩】

吾州同年友粲若琴上星當時功名意豈止拾紫靑事旣喜【喜字疑誤當作與】違願天或不假齡今如圖中鶴俛仰在一庭【公自注吾州同年友十三人今存者六人而已故有琴上星圖中鶴之語】退翁守淸約霜菊有餘馨鼓笛方入破朱弦防莫聴西南正春旱廢沼黏枯萍翩然一麾去想見靈雨零我無謫仙句待詔沈香亭空騎內廐馬天仗隨云駢竟無絲毫補眷焉誰汝令永愧舊山叟憑君寄丁寧

【劉禹錫送張盟詩序今人以偕升名爲同年友漢夏侯勝傳經術苟明取靑紫如拾地芥耳晉嵇康傳作幽憤詩曰事與願違遘玆淹畱毛詩靈雨旣零命彼倌人後漢郎覬傅丁寧再三】

諸公餞子惇軾以病不往復次前韻

君爲江南英面作河朔偉人閒一好漢誰似張長史上書苦畱君言拙輙報已置之勿復道出處俱可喜攀輿共六尺食肉飛萬里誰言逺近殊等是朝廷美遙知送別處醉墨爭淋紙我以病杜門商頌空振履後防知何日一歡如覆水善保千金軀前言戲之耳

【舊唐書狄仁傑傳武后問曰朕要一好漢任使有乎仁傑曰荊州長史張柬之其人𨿽老宰相材也若用之必能盡節於國家漢東方朔傳四方士上書言得失其不足采者輙報聞罷先生奏議有乞畱顧臨狀漢袁盎傳天子所與共六尺輿者皆天下豪英後漢班超傳相者謂超曰生燕頷虎頸飛而食肉萬里侯相也荘子譲王篇曽子居衛曵縰而歌商頌聲滿天地若出金石新序原憲曳杖拖履行歌商頌天子不得而臣諸侯不得而友也】

和張昌言喜雨

二聖憂勤忘寢食百神奔走防風雲禁林夜直鳴江瀬淸洛朝回起縠紋夢覺酒醒聞好語帳空簟冷發余薫秋來定有丰年喜剰作新詩凖備君

【二聖謂哲宗與太后也劉禹錫竹枝詞瀼西春水縠紋生杜牧之詩水紋如縠燕差池】

次韻劉貢父西省種竹

要知西掖承平事記取劉郎種竹初舊徳終呼名字外後生誰續笑談余【公自注昔李公擇種竹館中戲語同舎後人指此竹必云李文正手植貢父笑曰文正不獨系筆亦知種竹耶時有筆工李文正】成陰障日行當見取筍供庖計已疎白首林間望天上平安時報故人書

【酉陽雜爼李衞公言北都惟童子寺有竹一窠才長數尺公令其寺綱維毎日報竹平安公自注亦云】偶與客飲孔常父見訪設席延請忽上馬馳去已而有詩戲用其韻答之

揚雄他文不皆奇獨稱觀缾居井眉酒客法士兩小兒陳遵張竦何曽知主人有酒君獨辭蟹螯何不左手持豈復見吾橫气機遣人追君君絕馳盡力去花君自癡醍醐與酒同一巵請君更問文殊師

【魏文帝典論如王粲之初徵登樓槐賦徵思徐幹之立猿漏巵員扇橘賦𨿽張蔡不過也然於他文未能稱是漢陳遵傳遵與張竦俱以列侯歸長安竦居貧無賔客時時好事者從之論道經書而遵晝夜號呼車騎滿門先是揚雄作酒箴爲酒客難法度士譬之於物曰子猶缾矣觀缾之居居井之眉自用如此不如鴟夷遵大喜之謂竦曰吾與爾猶是荘子應帝王篇季咸相壷子壷子曰吾向示之以太衝莫勝是殆見吾橫气機也明日又與之見壷子立未定自失而走壷子曰追之列子追之不及返以報壷子曰已滅矣已失矣吾弗及矣維摩經花至大弟子便著不墮一切弟子神力去花不能令去又互見前】

次韻子由書李伯時所藏韓幹馬【李伯時名公麟一字叔時舒城人南唐先主昪諸孫舉進士長於詩父虛一喜藏法書名畫伯時自少好之遂悟古人用筆畫特精絕气韻髙逺意造天成顧陸張吳殆不能過畱意三代鼎彜之器博學精鑑用意至到聞一器𨿽千金不少靳性嗜玉見輙以善價求之晚作洗玉池先生銘之又酷愛伯時丹靑見於詩篇文字不一而足其仕監奏邸敕令刪定官禦史檢法官後病痺不能運筆反以厚貲收已所作云】

潭潭古屋云幙垂省中文書如亂絲忽見伯時畫天馬朔風胡沙生落錐天馬西來從西極勢與落日爭分馳龍膺豹股頭八尺奮迅不受人間羈元狩虎脊聊可友開元玉花何足奇伯時有道眞吏隠飲啄不羨山梁雌丹靑防筆聊爾耳意在萬里誰知之幹惟畫肉不畫骨而況失實空餘皮煩君巧說腹中事妙語欲遣黃泉知君不見韓生自言無所學廐馬萬匹皆吾師

【歸藏啟筮云昔者女媧坐張云幕史記樂書武帝伐大宛得千里馬作歌曰天馬來兮從西極經萬里兮歸有徳漢禮樂志元狩三年馬生渥窪水中作天馬歌曰天馬來出泉水虎脊兩化若鬼杜子美丹靑引先帝天馬玉花驄畫工如山貌不同又幹惟畫肉不畫骨忍使驊驑气凋防唐文粹範傳正李翰林新墓碑云騏驥筋力成意在萬里外後漢禰衡傳衡爲作書記輕重疎密各得體冝黃祖持其手曰處士此正得祖意如祖腹中之所欲也名畫記上令韓幹師陳閎怪其不同幹曰臣自有師陛下內廐馬皆臣師也】

次韻劉貢父獨宿省中

明牕畏日曉先暾髙栁鳴蜩午更喧筆老新詩疑有物心空客疾夲無根隔墻我亦眠風榻上馬君先瑣月軒共喜蚤歸三伏近解衣槃礡亦君恩

軾以去歳春夏侍立邇英而秋冬之交子由相繼入侍次韻絕句四首各述所懷

曈曈日腳曉猶淸細細槐花暖自【一作欲】零坐閱諸公半廊廟【公自注僕射呂公門下韓公右丞劉公皆自講席大用】時防黃色起天庭上尊初破蚤朝寒茗盌仍霑講舌漧陛楯諸郎空立故應慙悔不儒冠

【陛楯儒冠注並已見】

兩鶴摧頺病不言年來相繼亦乘軒悞聞九奏聊飛舞可得裴回爲啄吞

【左傳閔二年衛懿公好鶴鶴有乘軒者史記扁鵲傳百神防於鈞天廣樂九奏萬舞又樂書師曠鼓琴一奏有鶴二八集乎廊門再奏之延頸而鳴舒翼而舞藝文類聚白鶴古詩云五里一反顧六里一裴回吾欲銜汝去口噤不能開吾欲負汝去毛羽日摧頽漢東方朔傳尻益髙者鶴俛啄也文選升天行啄腐吞腥】微生偶脫風波地晚歳猶存鐵石心定似香山老居士丗緣終淺道根深【公自注樂天自江州司馬除忠州刺史旋以主客郎中知制誥遂拜中書舎人軾𨿽不敢自比然謫居黃州起知文登召爲儀曺遂沗侍從出防老少大略相似庶防復享此翁晚節閒適之樂焉】

送宋朝散知彭州迎侍二親【宋彭州名構字成之成都人】

東來誰迎使君車知是丈人屋上烏丈人今年二毛初登樓上馬不用扶使君負弩爲前驅蜀人不復談相如老幼化服一事無有鞭不施安用蒲春波如天漲平湖鞓紅照坐香生膚帣韝上壽白玉壺公堂登歌鳯將雛諸孫歡笑爭挽須蜀人畫作西湖圖

【說苑太公謂武王曰愛其人者兼屋上之烏杜子美贈李四丈詩丈人屋上烏人好烏亦好左傳僖二十二年君子不禽二毛注頭白有二色也潘安仁秋興賦春秋三十有二始見二毛漢司馬相如傳使西南夷至蜀太守以下郊迎縣令負弩矢先驅蜀人以爲寵後漢劉寛傳典歷三郡溫仁多恕吏人有過但用蒲鞭罰之示辱而已北史崔祖思叔父景眞爲平昌太守有恵政常懸一蒲鞭而未嘗用去任之日士人思之爲立祠鞓紅牡丹名見歐陽花譜彭州多此花唐韻帣囊也音與眷同史記淳於髠傳親有嚴客髠帣韝鞠侍酒於前時賜餘瀝奉觴上壽再見晉樂志鳯將雛舊曲也杜北徵詩問事競挽湏誰能卽嗔喝】

郭熈畫秋山平逺【公自注文潞公爲防尾圖畫見聞志郭熈河陽人工畫山水寒林】

玉堂晝掩春日閒中有郭熈畫春山鳴鳩乳燕初睡起白波靑嶂非人閒離離短幅開平逺漠漠疎林寄秋晚恰是江南送客時中流回頭望云巘伊川佚老鬢如霜臥防秋山思洛陽爲君紙尾作行艸炯如嵩洛浮秋光我從公防如一日不覺靑山暎黃髮爲畫龍門八節灘待向伊川買泉石

【杜子美詩鳴鳩乳燕靑春深又詩白波吹粉壁靑嶂插雕梁伊川佚老文潞公也白樂天開八節灘詩序云東都龍門潭之南有八節灘九峭石唐田防巖傳泉石膏盲煙霞痼疾】

次韻張昌言喜雨

千里黃流失故居年來赤地到靑徐遙聞爭誦十行詔無異親巡六尺輿精貫天人一言足云興嶽瀆萬靈趨愛君誰似元和老賀雨詩成卽諌書

【後漢循吏傳光武以手迹賜方國者皆一札十行細書成文白樂天元和三年賀雨詩卒章云君以明爲聖臣以直爲忠敢賀有其始亦願有其終漢王吉傳以三百篇諫故無諫書】

施注蘇詩卷二十五

欽定四庫全書卷

施注蘇詩卷二十六

宋蘇軾撰

施元之原注

武進邵長蘅刪補

詩四十九首

【時官翰林作施注缺今補】

書晁補之所藏文與可墨竹三首

與可畫竹時見竹不見人豈獨不見人防然遺其身其身與竹化無窮出淸新荘周世無有誰知此凝【一作疑】神

【荘子達生篇用志不分乃凝於神】

若人今巳無此竹寜復有那將春蚓筆畫作風中桞君看斷崖上痩節蛟虵走何時此霜竿復入江湖手【隋書楊素戱栁調曰栁條通體弱獨搖不禁風白樂天畫竹歌蕭畫莖痩節節疏】

晁子拙生事舉家聞食粥朝來又絕倒諛墓得霜竹可憐先生槃朝日照苜蓿吾詩固云爾可使食無肉【公自注吾舊詩云可使食無肉不可使居無竹】

【首二句用魯公乞米帖語屢見世說衛玠談道平子絕倒唐韓愈傳劉義者亦節士持愈數斤金去曰此防墓中人得者不若與劉君爲壽苜蓿槃詳第四卷

和子由詩注屢見】

戱用晁補之韻

昔我嘗陪醉翁醉今君但吟詩老詩淸詩咀嚼那得飽痩竹瀟灑令人饑試問鳯凰饑食竹何如駑馬肥苜蓿知君忍饑空誦詩口頬瀾翻如布糓

【王注醉翁歐陽永叔也詩老梅聖兪也荘子秋水萹鵷鶵非梧桐不止非練實不食注練實竹實也本艸苜蓿出西域漢大宛列傳馬嗜苜蓿漢使取其實來於是天子始種苜蓿又杜子美詩宛馬總肥春苜蓿布糓瀾翻注已見】

書皇親扇

十年江海寄浮沈夢繞江南黃葦林誰謂風流貴公子筆端還有五湖心

【唐人題韓信廟詩隆凖蚤知同烏喙將軍應有五湖心】

書李世南所畫秋景二首

野水參差沒漲痕疎林欹倒出霜根扁舟一棹歸何處家在江南黃葉村

人間斤斧日創夷誰見龍虵百尺姿不是溪山曾獨往何人觧作掛猿枝

【創夷瘡痍同後漢書命軍吏察夷傷注金瘡曰夷李白詩山光搖積雪猿影掛寒枝】

書鄢陵王主簿所畫折枝二首

論畫以形似見與児童鄰賦詩必此詩定知非詩人詩畫夲一律天工與淸新邊鸞雀寫生趙昌花傳神如何此兩幅疎澹含精勻誰言一防紅觧寄無邊春

【劉勰文心雕龍文章有形似之語畫鑑唐人花鳥邊鸞防爲馳譽叚成式詩活禽生卉推邊鸞趙昌見二十三卷王伯敡藏趙昌花詩注】

痩竹如幽人幽花如處女低昂枝上雀搖蕩花間雨雙翎決將起眾葉紛自舉可憐采花蜂淸蜜寄兩股若人富天巧春色入毫楮懸知君能詩寄聲求妙語

【荘子逍遙逰蜩與鷽鳩笑之曰我決起而飛搶楡枋漢賈捐之傳君房言語妙天下】

昨見韓丞相言王定國今日玉堂獨坐有懷其人

晝臥玉堂上微風舉輕紈銅缾下碧井百尺鳴飛瀾俛仰淸夢餘愛此一掬寒似予平生友苦語涼肺肝秀眉玉兩頬矯矯如翔鸞置之江淮交淸詩洗江湍紅鱗對白酒信羙非所安丞相功業成還家酒杯寛人間有此客折簡呼不難相將扣東閣起舞盡餘歡

【韓退之憶昨行危詞苦語感我耳】

和張耒髙麗松扇【張耒字文潛淮陰人蘓門四學士之一】

可憐堂上十八公老死不入光眀【一作眀光】宮萬牛不來難自獻裁作圑圑手中扇屈身防垢君一洗掛名君家詩集裏猶勝漢宮悲媫妤网虫不見乘鸞子

【會稽錄丁固夢松生腹上有觧之者曰松字十八公也後十八年果爲三公三輔故事桂宮中有光眀殿班媫妤怨歌行新裂齊紈扇皎潔如霜雪裁成合歡扇團團似眀月江文通擬班婕妤詩紈扇如圎月出自機中素畫作秦王女乘鸞向煙霧劉禹錫團扇歌秋風入庭樹從此不相見上有乘鸞女蒼蒼网虫徧先生詩蓋參錯三詩之意也】

故李誠之待制六丈挽詞

靑靑一寸松中有梁棟姿天驥墮地走萬里端可期世無阿房宮下建五丈旗又無穆天子西徵燕瑤池才大古難用老死亦其宜丈夫恐不免豈患莫已知公如松與驥少小稱偉奇俯仰自廊廟笑談無羌夷淸朝竟不用白首仍憂時願斬橫行將請烹幹沒児言𨿽不見省坐折姦雄窺嗟我去公久江湖生白髭歸來耆舊盡零落存者誰比公嵇中散龍性不可羈疑公李北海慷慨多雄詞淒涼五君詠沈痛八哀詩邪正久乃眀人今屬公思九原不可作千古有餘悲

【秦始皇本紀作前殿阿房上可以坐萬人下可以建五丈旗再見列子穆王肆意逺逰命駕八駿之乘升昆侖之邱遂賓扵西王母觴扵瑤池之上一日行萬里史記季布列傳樊噲曰臣願得十萬眾橫行匈奴中季布曰噲可斬也夫髙帝將兵四十餘萬眾困扵平城今噲柰何以十萬眾橫行匃奴中漢食貨志烹羊天乃雨詳見十九卷魚蠻子詩注又張湯始爲小吏幹沒與長安富賈田甲魚翁叔之屬交私魏略文帝與元城令吳質書徐陳應劉一時俱逝何圖數年之間零落略盡言之傷心顏延年五君詠謂阮籍嵇康劉伶阮咸向秀也其詠嵇康云鸞翮有時鎩龍性誰能馴杜子羙八哀詩謂王思禮李光弼嚴武汝陽王璡李邕蘓源眀鄭防張九齡也李邕詩云憶昔李公存詞林有根柢聲華當健筆灑落富淸制邕嘗爲北海太守禮記趙文子與叔譽觀乎九原文子曰死者如可作也吾誰與歸】

次韻孔常父送張天覺河東提刑

送君應典鷫鸘裘慿仗千鐘洗別愁脫帽風流余長史【公自注君喜艸書而不工故以此爲戱】埋輪家世夲畱侯【公自注張綱子房七世孫也犍爲武陽人墓在今彭山君豈其後邪】子河駿馬方爭出【公自注麟府馬出子河泌】昭義疲兵得少休【公自注唐福昭義步兵蓋澤潞弓箭手】定向秋山得嘉句故闗黃葉滿行舟

【西亰雜記司馬相如初與卓文君還成都居貧愁懣以所著鷫鸘裘貰酒爲歡長史張旭也杜子羙飲中八仙歌云張旭三杯艸聖傳脫帽露頂王公前王注故闗卽河東古闗唐李端古別離詩水國葉黃時洞庭霜落夜行舟聞商賈宿在楓林下此地送君還茫茫似夢間】

送張天覺得山字

西登太行嶺北望淸涼山晴空浮五髻晻靄卿雲間餘光入巖石神艸出茅菅何人相指似稍稍落人寰能令墮指児虯髯茁冰顏祝君如此艸爲民巳痌瘝我亦老且病眼花腰腳頑念當勤致此莫作河東慳

【山誌太行山在澤州晉中縣五臺山一名淸涼山史記天官書若煙非煙若云非云鬱鬱紛紛蕭索輪囷是謂卿云劉禹錫詩金毛五髻卿雲間詳見二十五卷武昌西山注山誌山中有圎光不次呈現詩小雅露彼菅茅王注五臺山有艸藥名長松亦名仙茒時有患風疾者入山遇異僧授此艸服之兩睂再生疾遂愈】

次韻王定國倅揚州

此身江海寄天遊一落紅塵不易收未許相如還蜀道空教何遜在揚州又驚白酒催黃葉尙喜朱顏映黒頭火急著書千古事虞卿應未窮愁

【司馬相如傳建節往使西南夷至蜀太守以下郊迎縣令負弩矢先驅蜀人以爲寵杜注何遜作揚州法曺廨捨有梅花盛開遜吟詠其下後居洛思梅花再請其任従之抵揚州花方盛遜對花徬徨終日史記平原君傳虞卿非窮愁亦不能著書以自見扵後世云】

贈李道士【並序】

駕部貟外郎李宗君固景祐中良吏也守漢州有道士尹可元精練善畫以遺火得罪當死君緩其獄會赦獲免時可元八十一自誓且死必爲李氏子以報可元旣死二十餘年而君子世昌之婦夢可元入其室生子曰得柔小名蜀孫幼而善畫旣長讀荘老喜之遂爲道士賜號妙應事母以孝謹聞其寫眞蓋妙絕一時云

世人只數曺將軍誰知虎頭非癡人腰間大羽何足道頬上三毛自有神平生狎侮諸公子戱著幼輿巖石裏故教世世作黃冠布韈靑鞵弄雲水千年鼻祖守闗門一念還爲李耳孫香火舊緣何日盡丹靑余習至今存五十之年初過二衰顏記我今如此他時要指集賢人知是香山老居士【公自注樂天爲翰林學士奉詔寫眞集賢院】

【張彥逺名畫記曺霸魏髦之後天寶末每詔寫禦馬及功臣官至左武衛將軍見又顧愷之小字虎頭丹靑妙絕一時俗傳虎頭三絕畫絕癡絕才絕互見第五卷

寄莘老詩注杜子羙丹靑引良相頭上進賢冠猛將腰間大羽箭晉顧愷之傳嘗圗裴楷象頬上加三毛覺神眀殊勝又爲謝鯤象在石巖裏云此子宜置邱壑中幼輿謝鯤字再見唐書李播棄隋爲道士號黃冠子杜子羙山水障歌靑鞵布韈従此始揚雄反騷或鼻祖扵汾隅劉徳注鼻始也闗令內傳闗令尹喜登樓四望見東極有紫气西邁曰應有聖人經過至期齋戒守闗果見老子一念用楊妃外傳語見第十四卷

芙蓉城詩注史記老子列傳姓李名耳爲周守藏室史王注鼻祖指尹喜李耳指老聃按李道士前生姓尹後爲李氏子而皆爲道士故用尹喜老聃事通言之孔融與曺公書五十之年融又過二白樂天詩昔作少學士圖形入集賢今爲老居士寫貌寄香山】

次韻張舜民自禦史出倅虢州畱別【舜民字雲叟元丰辛酉爲環慶師屬眀年責監郴州酒稅尋以年勞賜五品服元祐初還朝赴試玉堂按郴屬湖湘故曰湘累又賜服赴試故有給札佩銀之語】

玉堂給札气如雲初起湘累復佩銀樊口淒涼巳陳迹【公自注昔與張同遊武昌樊口來詩中及之】班心突兀見長身【公自注臺史謂禦史立處爲班心】江湖前日眞成夢鄠杜他年恐卜鄰此去若容陪坐嘯故應客主盡詩人

【漢司馬相如列傳請爲天子防獵之賦上令尙書給筆札又相如旣奏大人賦天子大說飄飄有淩雲气揚防反騷因江潭而記兮欽弔楚之湘累注不以罪死曰累往也長身注屢見地理誌鄠杜二縣名屬長安】

次韻米黻二王書防尾二首

三館曝書防蠧毀得見來禽與靑李秋虵春蚓久相雜野鶩家雞定誰羙玉函金籥上天來紫衣勑使親臨啟紛綸過眼未易識磊落掛壁空云委歸來妙意獨追求坐想蓬山二十秋怪君何處得此夲上有桓元寒具油巧偸豪奪古來有一笑誰似癡虎頭君不見長安永寧裏王家破垣誰復修

【職略宋以昭文集賢史館爲三館皆寓崇文院尙書故實王內史有來禽靑李帖秋虵春蚓野鶩家雞注屢見漢武內傳封以白玉之函黃庭經玉匙金籥常完堅後漢逸民傳井丹善談五經亰師語曰五經紛綸井大春晉謝靈運傳比響聨辭波屬云委王子年拾遺記海中三神山二日蓬壺卽蓬萊山也續晉陽秋桓元好蓄法書名畫客至常出而觀客食寒具油污其畫後遂不設寒具集韻寒具鐶餅也晉顧愷之傳嘗以一廚畫寄桓元元發其廚後竊取之愷之見封題如初但失其畫直云妙畫通靈變化而去猶人之登仙了無怪色唐王淮傳居永寜裏法帖名畫以厚貲鉤取鑿垣納之及被誅所藏書畫悉爲人破取】

元章作書日千紙平生自苦誰與羙畫地爲餅未必似要令癡児出饞水錦嚢玉軸來無趾粲然奪眞疑聖智忍饑看書淚如洗至今魯公餘乞米

【三國盧毓傳文帝詔曰選舉莫取有名名如畫地作餅不可啖也歐陽永叔詩盛以錦嚢裝玉軸孔融與曺公書珠玉無踁而自至者人好之也乞米魯公帖屢見】

次韻宋肇恵澄心紙二首【詩文發源澄心堂紙乃江南李后主制劉貢父詩云當時百金售一幅澄心堂中千萬軸後人聞此那復得就使得之當不識】

詩老囊空一不畱百畨曽作百金收【公自注永叔以澄心百幅遺聖兪聖兪有詩】知君也要雕肝腎分我江南數斛愁

【庾亮賦且將一寸心能容萬斛愁王注澄心紙江南李后主制故曰江南數斛愁韓退之詩不用雕琢愁肝腎】君家家學陋相如宜與諸儒論石渠古紙無多且分我自應給札奏新書

【王注宋肇蓋子亰家子亰好爲險澀之語故言其家學陋相如也漢儒林列傳甘露中施讐與五經諸儒雜論同異扵石渠閣三國魏武帝本紀諸將徵伐皆以新書従事見】

郭熈秋山平逺二首【郭熈秋山平逺見二十五卷題注】

日盡孤鴻落照邊遙知風雨不同川此間有句無人識送與襄陽孟浩然

【杜子羙詩復憶襄陽孟浩然新詩句句盡堪傳再見】

木落騷人巳怨秋不堪平逺發詩愁要看萬壑爭流處他日終煩顧虎頭

【李白詩昨夜秋聲閶闔來洞庭木落騷人哀晉顧愷之傳人問防稽山水之狀愷之云千巖競秀萬壑爭流】

送歐陽辯監澶州酒

汗血駕鼓車何従致千里紛紛糟麹間欲試賢公子君家江南英濯足滄浪水郤度舊黃河漲沙埋馬耳由來付造物倚伏何窮巳當念楚子文三仕無慍喜

【史記大宛列傳大宛多善馬馬汗血東觀漢記光武時名都王國有獻名馬者帝以馬駕鼔車】

九月十五日邇英講論語終萹賜執政講讀史官燕扵東宮又遣中使就賜禦書詩各一首臣軾得紫薇花絕句其詞云絲綸閣下文書靜鐘皷樓中刻漏長獨坐黃昏誰是伴紫薇花對紫微郎翌日各以表謝又進詩一萹臣軾詩云【通鑑元祐二年秋宴近臣扵資善堂出所書唐人詩分賜按年譜先生以元祐元年自中書舎人爲翰林學士知制誥二年兼侍讀通典唐置中書舎人六人其內一人知制誥天寶元年攺中書爲紫微省舎人曰紫微郎羣芳譜紫薇花小而叢其色紫一名木槿】

繡裳畫衮云垂地不作成王剪桐戱日髙黃繖下西淸風動槐龍舞交翠【公自注邇英閣前有雙槐樛然屬地如龍形】壁中蠧簡今千年漆書科斗光射天諸儒不復憂吻燥東宮賜酒如流泉酒酣復拜千金賜一紙驚鸞回鳯字蒼顏白髮便生光袖有驪珠三十四【公自注臣所賜書並題目及臣姓名凡三十四字】歸來車馬已喧闐爭看銀鉤墨色鮮人間一日傳萬口喜見云章第一篇

【公自注上前此未嘗以禦書賜羣臣】玉堂晝掩文書靜鈴索不搖鐘漏永莫言弄筆數行書須信時平由主聖犬羊散盡沙漠空防烽夜到甘泉宮似聞指揮築上郡已覺談笑無西戎【公自注時熈河新獲鬼章是日涇原復奏夏賊數十萬人遁去】文思天子師丈母終閉玉闗辭馬武小臣願對紫薇花試艸尺書招贊普【公自注按唐制翰林學士帶知制誥許綴中書舎人班今臣以知制誥待罪禁林故得以紫薇爲故事】

【詩國風衮衣繡裳史記晉世家成王與叔虞戱削桐葉爲圭與之曰以此封若史佚請擇日立叔虞曰天子無戱言揚雄賦攬擢流扵髙光兮溶方皇扵西淸漢書魯恭王壊孔子舊宅扵其壁中得古文經傳後漢書杜林扵西州得漆書古文尙書一卷科斗卽壊宅所得也陸機文賦始躑躅扵燥吻杜子羙詩不有小舟能蕩槳百壺那送酒如泉索靖艸書狀婉若銀鉤飄若驚鸞王羲之艸書勢婆娑而同鳯舞韓退之詩遺我眀珠九十六寒光照骨映驪目戎幕閒話翰林院有懸鈴以偹中夜警急文書出入則引索以代呼唐書長慶中河北用兵翰林院鈴索自鳴與軍事緩急相應韓渥詩夜久忽聞鈴索動玉堂西畔響丁東杜子羙詩防書夜報淸晝同三輔黃圗甘泉宮在池陽縣西去長安二百里史記防恬列傳北逐夷狄收河南築長城居上郡書堯典欽眀文思安安唐杜牧之詩文思天子復河湟詩周頌亦右丈母按丈母指太皇太后也後漢臧宮傳時匈奴饑疫宮與揚虛侯馬武上書願得五千騎以立功詔辭不許又範曄論光武閉玉門以謝西域之質後漢西域傳建武二十一年西域十八國遣子入侍天子皆還其侍子一統志玉門闗在沙州魏收詩尺書徵建鄴杜子羙詩勑書憐贊普注贊普吐畨君號】

和王晉卿【並序】

元丰二年予得罪貶黃州而駙馬都尉王詵亦坐累逺謫不相聞者七年予旣召用而詵亦還朝相見殿門外感嘆之餘作詩相屬詞𨿽不甚工然托物悲慨阨窮而不怨泰而不驕憐其貴公子有志如此故和其韻欲使詵姓名附見予詩集中然亦不以示詵也詵字晉卿功臣全斌之後云【宋史全斌太原人贈中書令】

先生飲東坡獨舞無所屬當時挹眀月對影三人足醉眠艸棘間虫虺莫予毒醒來送歸鴈一寄千里目悵然懷公子旅食久不玉欲書加飡食逺托西飛鵠謂言相濡沫未足救溝瀆吾生如寄耳何者爲禍福不如兩相防昨夢那可逐上書得自便歸老湖山曲躬耕二頃田自種十年木豈知垂老眼對此金蓮燭公子亦生還仍分刺史竹賢愚有定分尊俎守屍祝文章何足云執技等醫卜朝廷方西顧羌鹵驕未伏遙知重陽酒白羽落黃菊羨君眞將家浮面气可掬何當請長纓一戰河湟復

【史記魏其武安侯列傳夫起舞屬丞相唐詩欲窮千里目更上一層樓杜子羙詩旅食亰華春尙書惟辟玉食又晉王濟傳濟麗服玉食按濟爲晉駙馬則扵晉卿用之宜矣古樂府上有加飡食王注公自黃量移汝州表乞常州居住詔許之唐令狐綯傳爲學士承防夜對禁中撤金蓮花炬送還院按先生時爲學士嘗召對便殿宣仁撤禦前金蓮燭送歸院或卽自述其事歟荘子逍遙逰庖人𨿽不治庖屍祝不越樽俎而代之矣漢司馬遷傳文史星歷近乎卜祝之間李白九日登巴陵置酒望洞庭水軍詩白羽落酒樽唐書袁天綱傳見竇軌曰君方語气浮入扵大宅若將必多殺人願自戒漢書終軍傳願請長纓以羈南越王而致之闕下復河浧見夲卷九月十五日詩注】

謝王澤州寄長松兼簡張天覺二首

莫道長松浪得名能教覆額兩眉靑便將徑寸同千尺知有奇功似茯苓

【長松五臺山神艸詳見夲捲送張天覺詩注抱朴子松脂入地千年變爲茯苓神仙傳秀眉公餌茯苓得仙】慿君說與埋輪使速寄長松作觧嘲【公自注張天覺詩有理及河東慳之語】無復靑黏和漆葉枉將鐘乳敵仙茅

【漢揚雄傳或嘲以元尙白而雄解之作解嘲三國華佗傳樊阿従陀求可服食益扵人者陀授以漆葉靑黏散注靑黏一名地屍一名黃芝黏女亷反本艸千斤鐘乳不若一斤仙茅】

次韻劉貢父所和韓康公憶持國二首

夢覺眞同鹿覆蕉相君脫屣自參寥顏紅底事發先白室邇何妨人自遙狂似次公應未怪醉推東閣不須招援毫欲作衣冠表盛事終當繼八蕭

【列子鄭人有薪扵野者遇駭鹿撃而斃之藏諸隍中覆之以蕉俄而遺其所藏之處遂以爲夢順塗而詠其事傍有聞者用其言而取之薪者歸其夜眞夢藏之之處又夢得之之主案所夢而尋得之遂訟而爭之歸之士師士師請二分之以聞鄭君鄭君曰士師將復夢分人鹿耶相君字出史記範雎傳荘子大宗師元防聞之參寥唐書蕭氏自瑀至遇八葉宰相名徳相望與唐盛衰世有衣冠盛事圗】

閉戶端居念獨深小軒朱檻憶同臨燎須誰識英公意黃髮聊知子建心已托西風傳絕唱且邀眀月伴孤斟他時內集應呼我下客先醉墮簮

【史記陸賈傳陳平常燕居深念陸生往請直入坐而陳丞相方深念不時見陸生陸生曰何念之深也唐李勣傳姊蚤寡有疾自爲煮粥火燎其須曰吾與姊皆老矣能防進之勣封英國公曺子建別白馬王彪詩王其愛玉體俱享黃髮期】

次韻劉貢父叔侄扈駕

玉堂孤坐不勝淸長羨枚鄒接長卿只許隔聞置酒時因議事得聨名機云似我多遺俗廣受如君不治生共托屬車塵土後鈞天一餉夢中榮

【司馬相如傳是時梁孝王來朝従鄒陽枚乘之徒相如見而說之因病免客逰梁得與諸侯逰士居杜子羙詩隔屋喚西家借問有酒不頭過濁醪展席俯長流漢疏廣傳廣爲太傅兄子受爲少傅俱移病歸子孫竊謂其昆弟老人勸說君買田宅廣曰賢而多財損其志愚而多財益其過漢司馬相如傳犯屬車之淸塵應劭注大駕屬車八十一乘史記趙世家簡子夢與百神遊於鈞天廣樂九奏萬舞不似三代之樂其聲動人心韓退之詩𨿽得一餉樂】

次韻韓康公置酒見畱

庭下黃花一醉同重來雪巘巳穹窿不應屢被譏安石但使無多酌次公鐘乳金釵人似玉鵾弦鐵撥坐生風少卿尙有車茵在頗覺寛容勝弱翁

【晉謝安傳字安石扵土山營墅樓館林竹甚盛每擕中外子侄往來遊集肴饌亦屢費百金世頗以此譏焉而安殊不以屑意白樂天戱贈牛僧孺詩鐘乳三千兩金釵十二行鵾弦鐵撥注屢見漢書丙吉字少卿車茵見第三卷

廣陵三同舎詩注又魏相字弱翁爲人嚴毅不如吉寛】

次韻王都尉偶得耳疾

君知六鑿皆爲贅我有一言能決疣病客巧聞牀下蟻癡人彊覷棘端猴聰眀不在塵根裏藥餌空爲婢僕憂但試周郎看聾否曲音小誤已回頭

【荘子大宗師彼以生爲附贅懸疣以死爲決疣潰廱韓子燕王好伎巧而人妄進曰臣能扵棘刺之端造母猴三國吳周瑜傳精意扵音樂𨿽三爵之後其有闕誤瑜必知之知之必顧故時謡曰曲有誤周郎顧】

送喬仝寄賀君六首【幷序】

舊聞靖長官賀水部皆唐末五代人得道不死章聖皇帝東封有謁扵道左者其謁雲晉水部貟外郎賀亢再拜而去上不知也巳而閱謁見之大驚物色求之不可得天聖初又使其弟子諭澄者詣闕進佛道像直數千萬張公安道與澄遊具得其事又有喬仝者少得大風疾防死賀使學道今年八十益壯盛人無復見賀者而仝數見之元祐二年十二月仝來亰師十許日予畱之不可曰賀以上元期我扵防山又曰吾師嘗逰宻州識君扵常山道上意若喜君者作是詩以送之且作五絕句以寄賀【靖長官見十二卷送範景仁逰洛中詩注】

君年二十羙且都初得惡疾墮眉須紅顏白髮驚妻孥覧鏡自嫌欲棄軀結茅窮山啖松腴路逢逃秦博士盧方瞳照野淸而臒再拜未起煩一呼覺知此身了非吾炯然蓮花出泥塗隨師東逰渡濰邞山頭見我兩輪朱豈知仙人混屠沽爾來八十胸垂胡上山如飛嗔人扶東歸有約不敢渝新年當參老仙儒秋風西來下雙鳧得棗如分我無

【詩國風洵羙且都抱朴子上黨趙瞿者病癩垂死其家乃送之山穴中有仙人行過穴口以囊藥賜之瞿服百許日瘡愈顏色丰恱肌膚玉澤仙人曰此是松脂耳列仙傳盧敖爲秦始皇博士求神仙一去不返互見第五卷

盧敖洞詩注王子年拾遺記老聃居山有父老五人方瞳玉面握淸筠杖共談天地及五行之精列仙傳偓佺兩瞳更方濰邞密州二水名禰衡傳欲使我従屠沽兒輩也詩國風狼跋其胡注頷下懸肉也杜子羙詩上馬不用扶每扶必怒嗔】

生長兵間早脫身晚爲元祐太平人不驚渤澥桑田變來看龜防漏澤春

【後漢光武紀生長兵間久武事桺子厚與蕭俛書朝夕歌謡使成文章𨿽不得位亦不虛爲太平之人也太平廣記王逺傳麻姑云接待已來東海三爲桑田詩魯頌奄有龜防山誌龜山在兗州泗水縣防山在沂州費縣寰宇記兗州泗水縣東北漏澤穴有五皆深二丈每春夏積水秋冬不過三日水皆盡】

曾謁東封玉輅塵幅巾短褐亦逡巡行宮夜奏空名姓悵望雲霞縹緲人

【周禮王之五輅一曰玉輅又車宮軒門帷宮旌門注天子行宮也】

垂老區區豈爲身防言一發重千鈞始知不見髙皇帝正似商山四皓人

【王注一發謂四皓對髙祖太子仁孝之語】

舊聞父老晉郎官巳作飛騰變化看聞道東防有居處願供薪水看燒丹

【東防卽防山一名東山南史陶潛傳送一力給其子曰今遣此力助汝薪水之勞抱朴子金丹燒之愈久變化愈妙食之令人不老不死】

千古風流賀季眞防憐嗜酒謫仙人狂吟醉舞知無益粟飯藜羮問飬神

【李白憶賀監詩四眀有狂客風流賀李眞長安一相見呼我謫仙人見荘子刻意萹此飬神之道也】送家安國教授歸成都【家安國字復禮睂山人博學舉進士不第後隨韓存寶徵乞第得官旣而諸公舉之得成都教授故詩內有說劍橫經鋒鏑腥編簡香之句】

別君二十載坐失兩鬢靑吾道𨿽艱難斯文終典型屢作退飛鷁羞看幹死螢一落戎馬間五見霜葉零夜談空說劍春夢猶橫經新科復舊貫童子方乞靈須煩淩雲手去作入蜀星蒼苔髙朕室古柏文翁庭初聞編簡香稍覺鋒鏑腥岷峨有雛鳯梧竹飬修翎鳴呼應嶰律飛舞集虞廷吾儕便歸老亦足慰餘齡

【杜子羙詩案頭漧死讀書螢荘子有說劍萹按通鑑元祐二年詔母用王氏經義従呂公著請復制科詩中新科復舊貫指此後漢李郃傳和帝遣使微服單行觀采風謡二使當到益部李郃指星雲有二使星入益州分野髙朕見第五卷

監試呈同官詩注王注髙朕室今府學古室文翁庭今有古柏處呂氏春秋黃帝使伶倫截嶰谷竹制十二筩聼鳯凰之鳴以爲律呂】

和子由除夜元日省宿致齋三首【按除夜元祐二年丁邜元日三年戊辰也】

江湖流落豈闗天禁省相望亦偶然防是新年未相見此身應坐不歸田

白髮蒼顏五十三家人遙遣試春衫朝回兩袖天香滿頭上銀幡笑阿咸

【杜子羙詩朝罷香煙攜滿袖杜子羙杜位宅守歳詩守嵗阿咸家王注銀幡元日所賜者】

當年踏月走東風坐看春闈鎖醉翁白髮門生防人在郤將新句調兒童

次韻答張天覺二首

車輕馬穩轡銜堅但有蚊防喜撲緣截斷口前君莫問人間差樂勝巢仙

【列子齊輯乎轡銜之際蚊防撲緣出荘子屢見李賀小傳天上差樂不苦也韓退之記夢詩口前截斷第二句綽虐顧我顏不歡乃知神仙未賢聖防短慿愚邀我敬我寧屈曲身世間安能従汝巢神仙】

馭風騎气我何勞且要長松作土毛亦如訶佛丹霞老郤向淸涼禮白毫

【傳燈錄丹霞禪師過慧林寺遇天大寒師取木佛燒火院主訶之師以杖子撥灰曰吾燒取舎利主曰木佛何有舎利師曰旣無舎利更取兩尊來燒院主自後睂須墮落王注張天覺爲河東提刑行部至五臺山防淸涼山時有神光也法華經世尊扵靈山防上爲諸大眾說二十八品放睂間白毫相光照三千大千世界】次韻黃魯直畫馬試院中作【按年譜先生以元祐三年戊辰任翰林學士知貢舉】

少年鞍馬勤逺行臥聞齕艸風雨聲見此忽思短策橫十年髀肉磨欲透更陪君作詩瘦不如芋魁歸飯豆門前欲嘶禦史驄詔恩三日休老翁羨君懷中防橘紅【公自注黃有老母】

【杜子羙韋偃畫馬歌一匹齕艸一匹嘶又詩知君苦思緣詩瘦芋魁飯豆注屢見後漢桓典傳拜侍禦史是時宦官秉權典執政無所回避常乘驄馬亰師畏憚爲之語曰行行且止避驄馬禦史宋故事省試官出院給假三日吳志陸績見袁術術出橘績懷三枚去拜辭墮地術謂曰陸郎作賓客而懷橘乎答曰欲歸遺母】余與李廌方叔相知久矣領貢舉事而李不得第愧甚作詩送之【廌陽翟人少以文字見蘇子瞻子瞻喜之及知舉廌適就試意在得廌以冠多士及考章程文大喜以爲廌無疑遂以爲魁旣拆號悵然出院以詩送廌】

與君相従非一日筆勢翩翩疑可識平生謾說古戰塲過眼終迷日五色我慙不出君大笑行止皆天子何責靑袍白紵五千人知子無怨亦無徳買羊沽酒謝玉州爲我醉倒春風前歸家但艸淩雲賦我相夫子非臞仙【唐李華傳嘗擬作弔古戰塲文極意硏確他日與蕭穎士讀之問誰可及答曰君加精思便能至矣華愕然信服李肇國史補唐李程貞觀中試日五色賦破云徳動天鑑祥開日華楊扵陵覧之曰須作狀頭翌日無名扵陵攜示主文曰塲中有此侍郎何以待之曰非狀元不可於陵曰若如此侍郎已遺賢矣亟命取李程捲對之不差一字遂擢第一左傳成二年知防對楚王曰無怨無徳不知所報韓退之寄玉川子詩買羊酤酒謝不敏見又紅芍藥歌花前醉倒歌者誰楚狂小子韓退之漢司馬相如傳列仙之儒居山澤間形容甚臞】

和王晉卿送梅花次韻

東坡先生未歸時自種來禽與靑李五年不踏江頭路夢逐東風泛蘋芷江梅山杏爲誰容獨笑依依臨野水此間風物君未識花浪翻天雪相激眀年我復在江湖知君對花三嘆息

【按未歸時指在黃州時也】

和宋肇逰西池次韻

漢皇慈儉不開邊尙教千艘下瀨船貪看艨艟飛鬭艦不知贔屭舞鈞天故山西望三千里往事回思二十年自笑區區足官府不如公子散神仙

【漢食貨志時粵欲與漢用船戰遂乃大修昆眀池列館環之治樓船髙十餘丈旗幟加其上西亰雜記昆眀池中有戈船樓船各數百艘漢武帝紀甲爲下瀨將軍注瀨湍也伍子胥書有下瀨船吳志周瑜取防衝鬭艦十聨實以薪艸同時舉火釋名外狹而長曰艨艟上下重板曰艦按艨艟防衝通吳都賦巨鼇贔屭音備戱注云作力貌西亰雜記昆眀池刻石爲鯨魚每至雷雨魚嘗鳴吼鬐鬛皆動韓退之酬盧給事詩上界眞人足官府豈如散仙鞭笞鸞鳯終日相追陪再見】

施注蘇詩卷二十六

欽定四庫全書

施注蘇詩卷二十七

宋蘇軾撰

施元之原注

武進邵長蘅刪補

詩四十五首

【時在翰林作】

書艾宣畫四首【圖畫見聞志艾宣鐘陵人工畫花竹翎毛】

竹鶴

此君何處不相宜況有能言老令威誰識長身古君子猶將緇布緣深衣

【劉禹錫竹詩依依似君子無地不相宜杜子美畫鶴詩低昻各有意磊落如長人禮記古者深衣蓋有制度以應規矩準防權衡故先王貴之今云緇布緣深衣以鶴之狀身白而黒緣於外也】

黃精鹿

太華西南第幾峯落花流水自重重幽人只采黃精去不見春山鹿養茸

【本艸黃精一名鹿竹華山爲多】

杏花白鷴

天工剪刻爲誰妍抱蕊遊蜂自作團把酒惜春都是夣不如閒客此閒看

【韓退之李花詩剪刻作此連天花楊文公談苑李昉畜五禽皆以客名白鷴曰閒客鷺曰雪客鶴曰仙客孔雀曰南客鸚鵡曰隴客昉畫爲五客圖各爲詩五章杜牧之詩願爲閒客此閒行】

蓮

半脫蓮房露壓欹緑荷深處有防只應翡翠蘭苕上獨見元夫曝日時

【抱朴子千歳巢於蓮葉杜子美漫興詩或看翡翠蘭苕上未掣鯨魚碧海中沈懷逺南越志宋元君夢衣大夫神之也韓退之詩再拜謝元夫收悲以歡欣】

僕領貢舉未出錢穆父雪中作詩見及三月二十日同遊金明池始見其詩次韻爲答

雪知我出巳全消花待君來未敢飄行避門生時小飲忽逢騎吏有嘉招魚龍絕技來千里斑白遺民數四朝知有黃公酒壚在蒼顏華發自相遙

【唐傳記有行行避門生之語漢西域贊作漫衍魚龍之戱以觀視之晉王戎傳嘗經黃公酒壚下顧後車客曰昔與嵇阮酣暢於此自嵇阮云亡吾爲時之所羈紲今日視之𨿽近邈若山河再見】

次韻子由五月一日同轉對【元祐三年五月一日公以翰林學士兼侍讀文定以戶部侍郎同對先是公發防試廖正一館職問王莽曺操事侍禦史王明叟覿奏論以爲非是韓川趙挺之亦攻之公屢疏丐去故詩有憂患半生歸休上防云云結用趙堯事言事官中必有所指也】

跪奉新書笏在腰談王正欲伴耕樵晉陽豈爲一門事宣政聊同五日朝憂患半生聨出處歸休上防蚤招要後生可畏吾衰矣刀筆從來錯料堯

【漢揚雄傳士有不談王道者樵夫笑之唐溫大雅傳髙祖初大雅與弟彥博對掌華近帝曰我起晉陽爲卿一門耳唐書貞元中詔自今五月一日禦宣政殿與文武百僚相見漢周昌傳趙堯爲符璽禦史趙人方與公謂昌曰君之史趙堯奇士是且代君之位時昌爲禦史大夫笑曰堯年少刀筆吏耳何至是乎居頃之昌爲趙相堯遂代之】

韓康公挽辭三首【韓康公名綘字子華已見七卷石淙荘詩注】

故國非喬木興王有世臣嗟予後死者猶及老成人徳業經文武風流表搢紳空餘行樂地處處泣遺民【晉樂廣傳天下言風流者謂王樂爲稱首史記五帝紀薦紳先生難言之徐廣曰薦紳卽搢紳也古字假借】

再世忠淸徳三朝翊贊勲功成不歸國就訪敢忘君舊學嚴詩律餘威靖塞氛何當繼韓奕故吏總能文【王注三朝康公所歷英宗神宗及哲宗也毛詩韓奕尹吉甫美先王也能錫命諸侯按公墓志知慶州日熟羌據堡爲亂公出兵討平之故有餘威靖塞氛句】

西第開東閣初筵防後塵笙歌邀白髮燈火樂靑春扶路三更罷回頭一夢新賦詩猶墨濕把卷獨沾巾【後漢馬融傳爲竇憲作西第頌漢公孫宏傳爲相開東閣以延賢人詩小雅賔之初筵左右秩秩張景陽七命余𨿽不敏請從後塵晉羊曇嘗因石頭大醉扶路唱樂見謝安傳】

柏石圖詩【並引】

陳公弼家藏柏石圖其子慥季常傳寶之東坡居士作詩以爲之銘

柏生兩石間天命本如此𨿽云生之艱與石相終始韓子俯仰人但愛平地美土膏雜糞壤成壊幾何耳君看此槎牙豈有可移理蒼龍轉玉骨黒虎抱金柅畫師亦可人使我毛髮起當年落筆意正欲譏韓子

【韓退之詩柏生兩石間萬歳終不大又詩柏移就平地柏有傷根容周易系扵金柅貞吉三國蜀費禕傳來敏曰君信可人必能辦賊】

慶源宣義王丈以累舉得官爲洪雅主簿雅州戶掾遇吏民如家人人安樂之旣謝事居睂之靑神瑞艸橋放懷自得有書來求紅帶旣以遺之且作詩爲戱請黃魯直秦少遊各爲賦一首爲老人光華

靑衫半作霜葉枯遇民如兒吏如奴吏民莫作官長防我是識字耕田夫妻嗁兒號刺史怒時有野人來挽須拂衣自注下下考芋魁飯豆吾豈無歸米瑞艸橋邊路獨防還佩平生壺慈姥巖前自喚渡靑衣江畔人爭扶今年蠶市數州集中有遺民懷袴襦邑中之黔相指似白髯紅帶老不臒我欲西歸卜鄰舎隔拊掌容歌呼不學山王乘駟馬回頭空指黃公壚

【韓退之進學觧冬暖而兒號寒年丰而妻嗁饑按蘇叔黨作王元直墓表云初季父慶源官扵雅州以論事不合取官長怒謝病去詩中云刺史怒卽指此唐陽城傳爲道州刺史當上考功第自署曰撫字心勞催科政拙考下下芋魁飯豆用漢翟方進傳語屢見杜牧之獨酌詩獨佩一壺遊秋毫太山小慈姥巖靑衣江皆在靑神縣成都記蠶叢氏每春勸民農桑但鬻蠶具設之蠶市又詳一卷和子由蠶市詩注左傳襄十七年宋皇國父爲平公築臺子罕請俟農功之畢築者謳曰澤門之晳實興我役邑中之黔實慰我心杜預曰子罕黒色而居邑中韓退之崔十六少府詩賃屋住連墻往來欣莫間隔墻聞讙呼眾口極鵞雁南史顏延年傳作五君詠以述竹林七賢山濤王戎以貴顯被黜世說王戎爲尙書令著公服乘軺經黃公酒壚互詳本卷】

次韻許衝元送成都髙士惇鈐轄【髙士惇字仲穆名將瓊之孫】

栘中老監本虛名懶作燕山萬里行【公自注余昔與髙同使契丹辭免不行】坐防飛鴻迎使莭歸來駿馬換傾城髙才本不緣勲閥餘力還思治蜀兵西望雪山烽火盡不妨樽酒寄平生

【漢蘇武傳以父任爲郎稍遷至栘中廐監漢車千秋傳無閥閱功勞顏師古曰伐債功也杜子美哀嚴武詩公來雪山重公去雪山輕】

次前韻送程六表弟【二十四卷有送表弟程六知楚州詩此詩送漕江西也】

君家兄弟眞連璧門十朱輪家萬石竹使猶分刺史符尙方行賜尙書舄前年持莭發倉廩到處賣刀收蠒栗歸來閉口不論功郤走渡江誰復惜君才不用如澗松我老得全如社櫟靑衫莫厭百僚底白首上有千薪積憶昔江湖一釣舟無數雲山供防茟未應便障西風扇只恐先移北山檄慿君寄謝江南叟念我空見長安日浮江溯蜀有成言江水在此吾不食

【連璧用夏侯湛與潘嶽同輿事再見漢楊惲傳家方隆盛時乘朱輪者十人石奮傳奮及四子皆二千石號萬石君漢汲黯傳持莭發河內倉粟以濟貧民賣刀用漢龔遂賣刀買犢事禮記祭天地之牛角蠒栗漢丙吉傳絕口不道前恩故朝廷莫能眀其功左思詠史詩欝欝澗底松離離山上苖以彼徑寸莖防此百尺條世冑躡髙位英俊沈下僚地勢使之然由來非一朝再見荘子人間世匠石之齊至扵曲轅見櫟社樹其大蔽牛絜之百圍匠伯不顧曰是不材之木也無所可用故能若是之壽杜子美狄明府詩有才無命百僚底漢汲黯傳陛下用羣臣如積薪耳後來者居上障扇用王事北山孔稚圭文並再見後漢岑彭傳光武曰河水在此吾不食言】

和王晉卿題李伯時畫馬

督郵有良馬不爲君所奇顧收紙上影駿骨何由歸一朝見縈策蟻封驚肉飛豈惟馬不遇人已半生癡【晉王湛傳兄子濟冇従馬絕難乘濟問湛曰叔頗好騎否湛曰亦好之因騎此馬姿容旣妙回策如縈善騎者無以過又濟所乘馬甚愛之湛曰此馬𨿽快然力薄不堪苦行近見督郵馬當勝但芻秣不至耳濟試之與已馬防湛又曰此馬任重方知平路無以別也扵是當蟻封內試之濟馬果躓而督郵馬如常湛初有識度兄弟宗族皆以爲癡濟聞湛剖析元易微妙有奇趣嘆曰家有名士三十年而不知濟之罪也武帝亦以湛爲癡嘗調濟曰卿家癡叔死未至是對曰臣叔不癡因稱其羙後漢莋都夷傳逺夷樂徳歌云昌樂肉飛屈伸悉修】送錢穆父出守越州二首【錢穆父名勰事見二十四卷次韻錢穆父詩穆父以龍圗閣待制權知開封府坐奏獄空不實出知越州時元祐三年九月也】

簿書常苦百憂集樽酒今應一笑開亰兆従教思廣漢會稽喜得方回

【漢趙廣漢傳爲京兆尹亷明威制豪彊小民得職百姓追思歌之至今晉郗愔傳字方回遷太常固譲不拜樂補逺郡出爲防稽內史】

若耶谿水雲門寺賀監荷花空自開我恨今猶在泥滓勸君莫棹酒船回

【杜子美詩若耶谿雲門寺吾獨何爲在泥滓李大白對酒憶賀監詩敕賜鏡湖水爲君臺沼榮人亡余故宅空有荷花生又重憶賀監詩稽山無賀老郤棹酒船回再見】

戱書李伯時畫禦馬好頭赤

山西戰馬饑無肉夜嚼長稭如嚼竹蹏間三丈是徐行不信天山有坑谷豈如廐馬好頭赤立仗歸來臥斜日莫教優孟卜葬地厚衣薪槱入銅歷

【戰國策秦馬之良探前趹後蹏間三尋騰者不可勝數再見史記滑稽傳楚荘王欲以大夫禮葬愛馬左右爭之不可優孟曰以大夫禮葬之薄請以人君禮葬之王曰寡人之過一至此乎爲之柰何孟曰請爲大王以壠竈爲槨銅歷爲棺賫以姜棗薦以木蘭祭以粳稲衣以火光葬之扵人腹腸扵是王使以馬屬大官詩大推薪之槱之】

送程七表弟知泗州【程七表弟名之邵字懿叔】

江湖不在眼塵土坐滿顏系舟淸洛尾初見淮南山淮山相媚好曉鏡開煙鬟持此娛使君一笑簿領間使君如天馬朝燕暮荊蠻時無王良手空老十二閒當出毫末化服狡與頑勿謂無人知古佛臨濤灣【一作淸灣】赤子視萬類流萍閱人寰但使此可人餘事眞茅菅

【王注泗州大聖塔臨泗水舟人往米與居人祈禱立應古佛淸灣指此可人用桓溫傳經王惇墓語已見】送曺輔赴閩漕【曺輔字子方海陵人元丰間爲鄜延路經略司勾當公事故有往來戎馬詩成橫槊之句後提防廣西刑獄先生在數有往來書帖元祐黨禍諸賢多在巡內子方周卹備至士論與之】

曺子本儒俠茟勢翻濤瀾往來戎馬間邊風裂儒冠詩成橫槊裏楯墨何曽漧一旦事逺逰紅塵隔巖灘平生羊炙口並【普浪反】海搜鹹酸一従茘支飲【一作食】豈念苜蓿槃我亦江海人市朝非所安常恐靑霞志坐隨白髮防淵眀賦歸去談笑便觧官今我何爲者索身良獨難慿君問淸淮秋水今防竿我舟何時發霜露日已寒【舊唐書杜甫傳元稹曰建安之後曺氏父子鞍馬間爲文往往橫槊賦詩北史荀濟潁川人與梁武帝爲布衣交而負气不服謂人曰防楯鼻上磨墨作檄文江文通恨賦欝靑霞之奇意入修夜之不暘白樂天詩不病何由索得身】

次韻王郎子立風雨有感【王子立名適趙郡臨城人祖忠穆公鬷知樞宻院父正路知濮州東坡守徐子立爲州學生喜怒不見得防若一曰是有類子由故以其子妻之後子由謫官同其有無講道著書元祐四年卒年三十五】

百年一俯仰寒暑相主客稍增裘褐气已覺團扇厄不須計榮辱此喪彼有獲我琴終不敗無攫故無醳後生不自牧呻吟空挾策揠苗不待長賣菜苦求益此郎獨靜退門外無行迹但恐陶淵眀每爲饑所廹淒風弄衣結小雪穿門席願君付一笑造物亦戱劇朝來賦云夢筆落風雨疾爲君裁春衫髙會開桂籍

【盧諶贈劉琨詩瞻彼日月迅過俯仰攫醳用史記鄒忌子語見荘子列禦寇鄭人緩也呻吟裘氏之地秪三年而緩爲儒又駢拇篇問臧奚事則挾防讀書皇甫謐髙士傳司徒侯霸遣子道奉書嚴光子道求報光口授之使者嫌少可更足之光曰賣菜乎求益也唐房齡傳髙孝基曰僕觀人多矣未見有如此郎者陶淵眀歸去來引余家貧耕植不足以自給兼稚子盈室缾無儲粟家叔以余貧苦遂見用爲邑少日眷然有歸歟之情何則饑凍𨿽切違巳交病荀子鶉衣百結如懸漢司馬相如賦楚有七澤其一曰云夢再見杜子美寄李白詩筆落驚風雨詩成泣鬼神】

次韻黃魯直嘲小徳小徳魯直子其母微故其詩云觧著潛夫論不妨無外家【後漢王符傳符無外家隱居著書譏當時失得號潛夫論】

進饌客爭起小兒那可涯莫欺東方星三五自橫斜名駒已汗血老蚌空泥沙但使伯仁長還興絡秀家【晉裴秀傳母賤嫡母宣氏不之禮嘗使進饌扵客見者皆爲之起秀母曰微賤如此當應爲小兒故也毛詩小星及下也夫人無妒忌之行及賤妾進禦扵君知其命有貴賤能盡其心矣其詩曰嘒彼小星三五在東注云嘒微貌小星眾無名者三心五噣四時更見三輔決錄孔融見韋元將與其父書曰不意眀珠生扵老蚌蔡邕靑衣賦金生沙礫珠出蚌泥嘆此窈窕產於卑微列女傳周顗母李氏字絡秀嘗謂顗曰我屈莭爲汝家妾門戶計耳汝不與我家爲親親者吾亦何惜餘年顗従命由是李氏遂得爲方雅之族顗字伯仁】書林次中所得李伯時歸去來陽闗二圖後【林次中名旦時爲右司郎中伯時號龍眠居士】

不見何戡唱渭城舊人空數米嘉榮龍眠獨識殷勤處畫出陽闗意外聲

【劉禹錫贈米嘉榮詩唱得陽闗意外聲舊人惟數米嘉榮又歸亰聞何戡歌舊人惟有何戡在更與勤唱渭城嘉榮戡元和樂人也本事詩與盧氏雜說少異】

兩本新圖寶墨香樽前獨唱小秦王爲君翻作歸來引不學陽闗空斷腸

【曲譜小秦王入腔卽陽闗也按先生有歸去來引傳扵世亦名哨徧】

送蹇道士歸廬山

物之有知蓋恃息孰居無事使出入心無天遊室不空六鑿相攘婦爭席法師逃人入廬山山中無人自往還往者一空還者失此身正在無還間綿綿不絕微風裏內外丹成一彈指人間俯仰三千秋騎鶴歸來與子遊【荘子外物篇物之有知者恃息其不非天之罪又天運篇孰居無事而推行是孰居無事滛樂而勸是孰居無事而披拂是又天遊六鑿屢見又寓言篇其往也者避席其反也舎者與之爭席矣無還出楞嚴經再見老子綿綿若存用之不勤按道家以烹鏈金石爲外丹龍虎胎息吐故納新爲內丹楞嚴經惟以空寂修扵滅盡身心乃能度百千刼猶如彈指】

臥病逾月請郡不許復直玉堂十一月一日鎖院是日苦寒詔賜官燭法酒書呈同院

微霰疎疎防玉堂詞頭夜下攬衣忙分光玉燭星辰爛拜賜宮壺雨露香醉眼有花書字大老人無睡漏聲長何時郤逐桑楡暖社酒寒燈樂未央

【謝連雪賦微霰集宻雪下桑楡暖用薛令之事屢見】

送周朝議守漢州【五代孟氏竊據蜀土國用褊狹始有茶之法藝祖平蜀罷去一切橫斂茶遂無禁熈寧初王安石呂卿相繼秉政邊事寖興以財用爲急七年李杞以三司判官提舉成都防路茶事初立茶法一切禁止民間私買後一嵗杞以疾奉祠都官郎中劉佐繼杞爲提舉而益病矣侍禦史周尹言成都府路置埸買諸州茶盡以入官防爲公私之害初李杞倡行敝法劉佐攘代其任無他方術惟割剝扵下而人不生矣臣受命入蜀乃知爲害甚鉅有知彭州呂陶知蜀州吳司孟防奏可以參驗往者杞佐繼陳苛法卽信用其言今議者條其刓蠧悉皆眀白未卽采聼乞罷茶之法許通商買賣以安逺方尹還未至都坐是除提防湖北路刑獄元丰二年四月李稷言自茶法行至元年秋凡一年通計課利已支見在凡七十六萬緡上批稷能推原法意日就事功宜速遷擢以勸在位稷自蜀擢陜西轉運使助成伐夏之役督餉出境従給事中徐禧城永樂爲夏人所圍遂與將士俱沒元祐初蘇子由在諌省及西棭極論之稍去其害詩云茶爲西南病岷俗記二李者謂此也】

茶爲西南病岷俗記二李【公自注謂杞與稷也】何人折其鋒矯矯六君子【公自注謂思道與侄正儒張永徽吳醇翁呂元鈞宋文輔也】君家尢出力流落初坐此謂當收桑楡華發防劍履胡爲犯雨雪嵗晚行未已念歸誠得計顧自爲謀耳吾聞江漢間瘡痏有未起莫輕龔遂老君王付尺箠召還當有詔挽袖謝鄰里猶堪作水衡供張園林羙

【後漢馮異傳異破赤睂光武賜璽書曰始𨿽垂翅回谿終能奮翼澠池可謂失之東隅收之桑楡漢龔遂傳宣帝卽位久之渤海盜賊並起上選能治者丞相禦史舉遂爲太守時遂年七十餘召見形貌短小宣帝望不副所聞心內輕焉聞遂對云云甚說至渤海盜賊悉平數年上徵遂以年老不任公卿拜爲水衡都尉水衡典上禁苑共張宮館爲宗廟取牲官職親近上甚重之以官壽卒後漢鄧禹傳帝敕禹曰赤睂來東吾折箠笞之巳見韓退之送張道士詩豈無一尺箠爲國笞羌夷】

木山【並引】

吾先君子嘗蓄木山三峯且爲之記與詩詩人梅二丈聖兪見而賦之今三十年矣而猶子千乘又得五峯益奇因次聖兪韻使幷刻之其側【附梅聖兪詩空山枯楠大蔽牛霹靂夜落魚鳧洲魚鳧水射防千秋蠧肌爛髓沙蕩流惟存堅骨蛟龍鎪形侔三山中雄酋左右兩峯相挾翼尊奉君長無慢尢蘇夫子見之驚且喜買扵谿叟憑貂裘因嗟大不爲梁棟又嘆殘不爲薪槱雨侵蘚澀得石瘦宜與夫子歸隱邱】

木生不願回萬牛願終天年僕沙洲時來幸逢河伯秋掀然見怪推不流蓬婆雪嶺巧雕鎪蟄虫行蟻爲豪酋阿咸大膽忽持去河伯好事不汝尢城中古沼浸坤軸一林瘦竹吾菟裘二頃良田不難買三年榿木行可槱會將白髮對蒼巘魯人不厭東家丘

【杜子美古柏行大廈如傾要梁棟萬牛回首邱山重荘子人間世未終天年而中道夭扵斤斧此材之患也杜軍城早秋詩巳收滴博雲間戌更奪蓬婆雪外城蓬婆雪嶺蜀所近吐蕃之山名行蟻音行列之行又南池詩安知有蒼池萬頃浸坤軸】

送千乘千能兩侄還鄕

治生不求富讀書不求官譬如飲不醉陶然有餘歡君防龎徳公白首終泥蟠豈無子孫念顧獨遺以安鹿門上冢回牀下拜龍鸞躬耕竟不起耆舊莭獨完念汝少多難冰雪落綺紈五子如一人奉飬眞色難烹雞獨饋母自饗苜蓿槃口腹𨿽累人寧我食無肝西來四千里敝袍不言寒秀眉似我兄亦復心閒寬忽然捨我去嵗晚畱余酸我豈軒冕人靑雲意先防汝歸蒔松菊環以靑瑯玕榿陰三年成可以掛吾冠淸江入城郭小圃生微瀾相従結茅舎曝背談金鑾

【晉陶侃傳每飲酒有定限常歡有餘而限已滿後漢龎徳公事屢見杜子羙遣興詩昔者龎徳公未嘗入州府襄陽耆舊間處士莭獨苦後漢郭太傳見陳畱茅容異之遂與之言因請寓宿旦日容殺雞爲饌太謂爲已設旣而以供其母自以艸蔬與客同飯太起拜之曰賢防因勸令學卒以成徳後漢閔仲叔客居安邑老病家貧不能得肉日買豬肝一片屠者或不肯與安邑令聞敕吏常給焉仲叔知乃嘆曰閔仲叔豈以口腹累安邑耶遂去沛三國誌蜀秦宓答王商書云僕得曝背乎隴畝之中誦顏氏之簞瓢詠原憲之蓬戶翰林誌翰林院與金鑾殿相接故學士號金鑾】

送周正孺知東川【周正孺名尹任禦史坐言茶事外補事見本卷送周朝議詩注後呂微仲丞相典領錄見正孺爲禦史日所言事嘆曰君子防斯人也因言扵上除直祕閣在東川人安其政願復借畱詔許之】

得郡書生榮還家昔人重而況東西川千騎許上冢裏門下車入父老且驚聳端知何武賢不事長卿寵淸時飬材傑杞梓方培擁未應遺合抱取用及把拱如君尙出麾顧我宜耕壠告歸謝先手求去悔不勇豈云慕亷退實自知衰冗爲君掃棠陰畫像或相踵【公自注蜀中太守無不畫像者】

【韓退之贈崔復州序大丈夫官至刺史亦榮矣後漢岑彭傳南還津鄕有詔過家上冢漢石奮傳少子內史慶醉歸入外門不下車萬石君聞之不食慶肉袒謝請罪萬石君曰內史貴人入閭裏中長老皆走匿而內史坐車中自如固當廼謝罷慶後慶及諸子入裏門趨至家漢何武傳蜀郡郫縣人也弟顯家冇市籍租常不入縣課嗇夫求商捕辱顯家武曰以吾家租賦繇役不爲眾先奉公吏不亦宜乎卒白太守召商爲吏州裏皆服焉長卿寵已見前卷次韻王定國倅揚州詩注左傳襄二十六年如杞梓皮革自楚往也𨿽楚有材晉實用之韓退之送張道士詩況當營都邑杞梓用不疑顏延年五君詠屢薦不入官一麾乃出守】

題李伯時畫趙景仁琴鶴圖二首【趙景仁名防淸獻公之子已見十五卷詩注】

淸獻先生無一錢故應琴鶴是家傳誰知黙鼓無弦曲時向珠宮舞幻仙

【公撰淸獻趙公神道碑云自成郡召還上謂公聞卿匹馬入蜀以一琴一鶴自隨爲政簡易亦稱是耶鮑眀逺舞鶴賦偉胎化之仙禽黃庭經閒居蕊珠作七言琴心三疊舞胎仙見】

丑石寒松未易親將短曲調長人乘軒故自非眀眼終日僛僛舞防新

【毛詩屢舞僛僛後漢蔡邕傳吳人有燒桐以防者邕聞火烈之聲知其良木因請裁爲琴果有羙音而其尾猶焦故時人名曰焦尾琴】

次前韻再送周正孺

東川得望郎坐與西爭重髙風傾石室舊學鄙文冢【公自注劉蛻文冢銘在梓州】蜀人安使君所至野不聳竹馬迎細侯大錢送劉寵遙知句谿路老稚相扶擁看畫古叢祠百怪朝幽拱牛頭與兜率云木蔚堆壠醉鄕追舊遊筆陣賈餘勇將詩酒樂一掃簿書冗西風吹好句珠玉本無踵

【李義山詩望郎臨古郡華陽國誌文翁在蜀立講堂作石室唐劉蛻文冡銘序云文冢者長沙劉蛻復愚爲文不忍棄其艸聚而封之也竹馬后漢郭伋事伋字細侯已見後漢劉寵傳爲防稽太守徵爲將作大匠山陰五六老叟賫百錢以送寵爲人選一大錢受之牛頭兜率梓州二寺老杜皆有詩王績醉鄕記昔黃帝氏嘗獲逰其都阮嗣宗陶淵眀十數人並防於醉鄕沒身不返杜子羙醉歌行筆陣獨掃千人軍左傳成二年欲勇者賈余餘勇防稽典錄孔融與曺公書雲珠玉無踁而自至者以人好之也況賢者之有足乎再見韓詩外傳蓋胥謂平公曰珠出扵海玉出扵山無足而至者君好之也士有足而不至者君不好也】

書王定國所藏煙江疊嶂圗【公自注王晉卿畫】

江上愁心千疊山浮空積翠如雲煙山耶云耶逺莫知煙空雲散山依然但見兩崖蒼蒼暗絕谷中有百道飛來泉縈林絡石隱復見下赴谷口爲犇川川平山開林麓斷小橋野店依山前行人稍度喬木外漁舟一葉江吞天使君何従得此本防綴毫末分淸妍不知人間何處有此境徑欲往買二頃田君不見武昌樊口幽絕處東坡先生畱五年春風搖江天漠漠暮雲捲雨山娟姢丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此畫三嘆息山中故人應有招我歸來萹

【唐張說江上愁心賦江上之峻山兮欝﨑嶬而不極云爲風兮煙爲色歘變態兮心不識陶峴詩鴉翻楓葉夕陽動鷺立蘆花秋水眀杜子羙詩水宿鳥相呼又禽經云凡禽林曰棲水曰宿韓退之桃花源圖歌神仙有無何渺茫桃源之說誠荒唐世俗那知僞與眞至今傳者武陵人陶淵眀桃源記武陵人旣出詣太守說如此太守卽遣人隨往尋遂迷不復得路】

次韻王定國會飲淸虛堂【王定國名鞏常通守揚州】

何遜揚州又防年官梅詩興故依然何人可復間季孟與子不妨中聖賢卜築君方淮上郡歸心我已劍南川此身正似蠶將老更盡春光一再眠

【杜子羙詩東閣官梅動詩興還如何遜在揚州按何遜揚州事史傳不載載蜀本杜注已見晉王湛傳武帝問王濟曰湛誰比濟曰山濤以下魏舒以上湛聞笑曰欲處我以季孟之間乎三國魏徐邈傳醉客以淸酒爲聖人濁酒爲賢人再見九域志成都府劍南西川節度李太白寄二稚子詩吳地桑葉落吳蠶巳三眠】興龍節侍宴前一日微雪與子由同訪王定國小飲淸虛堂定國出數詩皆佳而五言尢奇子由又言昔與孫巨源同王定國感念存沒悲嘆久之夜歸稍醒各賦一萹眀日朝中以示定國也

天風淅淅飛玉沙詔恩歸沐休早衙遙知淸虛堂裏雪正似薝卜林中花出門自笑無所詣呼酒持勸惟君家踏冰淩兢戰疲馬扣門剝啄驚寒鴉羨君五字入詩律欲與六出爭天葩頭風已倩檄手愈背癢郤得仙爪爬銀缾防油浮螘酒紫盌鋪粟龍茶幀巾起作鸜鵒舞疊皷誰摻漁陽撾九衢燈火雜夢寐十年聚散空咨嗟眀朝握手殿門外共看銀闕暾朝霞

【韓詩外傳凡艸木花多五出雪花獨六出酉陽雜俎梔子花六出相傳卽西域薝卜花也韓退之出門詩長安百萬家出門無所之又詩今日到君家呼酒持勸君揚雄甘泉賦馳閣闔而入淩兢注云寒涼戰栗之處三國魏王粲傳陳琳嘗艸檄呈太祖太祖先苦頭風讀之翕然而起曰此愈我病神仙傳麻姑手似鳥爪蔡經心念背癢時此爪爬大佳王方平知之卽鞭之曰麻姑神人汝何忽謂其爪可爬背乎杜牧讀韓杜集詩杜詩韓筆愁來讀似倩麻姑癢處爬曺植七略雕觴浮蟻釋名酒有泛齊浮螘在上泛泛然晉謝尙傳王有勝防謂尙曰聞能作鸜鵒舞一座傾想寧有此理不尙曰佳便著衣幘而舞導令坐者撫掌撃莭尙俯仰在中旁若無人後漢禰衡傳曺操聞衡善撃鼔召爲鼔吏因大防賓客衡爲漁陽摻撾蹀而前容態有異聲莭悲壯聼者莫不慷慨史記日者傳宋忠見賈誼扵殿門外乃相引屛語史記封禪書三神山金銀爲宮闕楚辭九歌暾將出兮東方並已見】

王晉卿所藏著色山二首

縹緲營邱水墨仙浮空出沒有無間爾來一變風流盡誰見將軍著色山

【畫錄李成營邱人也工山水世號李營邱名畫記李思訓父子畫稱一時思訓官至左武衛大將軍世言山水者稱大李將軍小李將軍】

犖確何人似退之意行無路欲従誰宿云觧駮晨光漏獨見山紅澗碧時

【韓愈南海神廟碑云陰觧駮日光穿漏又韓詩山石犖確行徑微黃昏到寺蝙蝠飛又山紅澗碧紛爛熳時見松櫪皆十圍】

次韻黃魯直效進士作歳寒知松柏詩

龍蟄𨿽髙臥雞鳴不廢時炎涼徒自變茂恱兩相知巳負棟梁質肻爲兒女姿那憂霜貿貿未喜日遲遲難與夏虫語永無秋實悲誰知此植物亦觧秉天彛

【陸士衡嘆逝賦信松茂而柏恱嗟芝焚而蕙嘆韓退之琴操雪霜貿貿薺麥之茂荘子秋水萹夏虫不可以語扵冰者篤扵時也三國魏邢顒傳采庶子之春華忘家丞之秋實吳諸葛恪傳注虞喜志林曰樂春藻之繁華忘秋實之甘口周禮大司徒以土會之法辧五地之物生一曰山林其動物宜毛物其植物宜皂物】王晉卿作煙江疊嶂圖僕賦詩十四韻晉卿和之語特奇麗因復次韻不獨紀其詩畫之羙亦爲道其出處契濶之故而終之以不防在莒之戒亦朋友忠愛之義也

山中舉頭望日邊長安不見空雲煙歸來長安望山上時移事攺應澘然管弦去盡賓客散惟有馬埒編金泉渥窪故自千里足要飽風雪輕山川屈居華屋啗棗脯十年俯仰龍旂前郤因瘦病出奇骨鹽車之厄寧非天風流文采磨不盡水墨自與詩爭妍畫山何必山中人田歌自古非知田鄭防三絕君有二筆勢挽回三百年欲將巖谷亂窈窕睂峯修嫮誇連娟人間何有春一夢此身將老蠶三眠山中幽絕不可久要作平地家居仙能令水石長在眼非君好我當誰緣願君終不防在莒樂時更賦囚山萹【公自注栁子厚有囚山賦】

【李太白登鳳凰臺詩總爲浮雲能蔽日長安不見使人愁晉王濟傳性豪侈洛亰地貴濟買地爲馬埒編錢滿之時謂爲金埒史記滑稽傳楚荘王有愛馬衣以文繡置之華屋之下席以露牀防以棗脯杜子羙丹靑引英雄割據𨿽已矣文采風流今尙存唐鄭防傳嘗自寫其詩畫以獻元宗大署其尾曰鄭防三絕漢外戚傳孝武李夫人卒上作賦以傷悼曰羙連娟以修嫮兮劉向新序齊桓公與管仲飲管仲上壽曰願君無防出奔扵莒也臣亦無防防束扵魯也桺子厚囚山賦聖日以理兮賢日以進誰使山之囚吾兮滔滔】

夜直玉堂擕李之儀端叔詩百餘首讀至夜半書其後

玉堂淸冷不成眠伴直難呼孟浩然暫借好詩消永夜每逢佳處輒參禪愁侵硯滴初含凍喜入燈花欲鬭姸寄語君家小兒子他時此句一時編

【西京雜記漢廣川王去疾好發冢晉靈公冢得玉蟾蜍一枚大如拳腹空容五合水王取以盛硯滴白樂天劉白唱和集敍命小侄龜兒編錄成兩卷仍寫二本一付夢得小兒侖郎各令收藏兩家集】

範景仁和賜酒燭詩復次韻謝之【公自注時公方進新樂】

笙磬分均上下堂遊魚舞獸自奔忙朱弦初識孤桐韻【公自注舊樂金石聲髙而絲聲微今樂金石與絲聲皆著】玉琯猶聞秬黍香【公自注舊法以尺生律今以黍定律以律生尺】萬事今方資伯始一斑我亦媿眞長此生防見三雍就無復遼遼嘆未央

【尙書疏堂上之樂皆受笙均堂下之樂皆受磬均荀子瓠巴鼔瑟防魚出聼列子瓠巴皷琴而鳥舞魚躍尙書撃石拊石百獸率舞杜子羙石犀行平水土犀奔忙續仙傳王母獻白玉琯云吹之以和天風尙書大傳亦云漢律曆志度者本起黃鐘之長以子穀秬黍中者後漢胡廣傳字伯始達練事體眀觧朝章亰師諺曰萬事不理問伯始再見晉王獻之傳觀門生摴蒱曰南風不競門生曰此郎亦管中窺豹時見一斑獻之怒曰逺慙荀奉倩近媿劉眞長拂衣而去漢河間獻王傳武帝時獻雅樂召對三雍宮後漢儒林傳建武五年修起太學中元元年初建三雍眀帝卽位親行其禮後漢梁鴻作五噫之歌曰遼遼未央兮噫再見】

次韻劉貢父春日賜幡勝

寛詔隨春出內朝三軍喜气挾狐貂鏤銀錯落翻斜月剪防繽紛舞慶霄臘雪彊飛才到地曉風偸轉不驚條脫冠徑醉應歸臥便腹従人笑老韶【公自注前一日微雪是日幕次賜酒後漢侯霸傳每春下寛大之詔奉因時之令皆霸所建也續漢禮儀志立春之日下寛大詔書左傳宣公十二年楚子伐蕭蕭潰申公巫臣曰師人多寒王巡三軍拊勉之三軍之士皆如挾纊摭言短李鎭揚州請章季標賦雪詩云朱門到晚難盈尺盡是三軍喜气消荊楚歳時紀人日家家剪防或鏤金箔爲人謝宣逺詩慶霄薄汾陽杜子羙雪詩南雪不到地塩鐵論周公之時風不鳴條雨不破塊便腹後漢邊韶事屢見】

再和

與君流落偶還朝渦眼紛綸七葉貂莫笑華顚飄彩勝防人黃壤隔靑霄行吟未許窮騷雅坐嘯猶防出教條記取眀年江上郡五更春枕夢春韶

【左思詠史詩金張借舊業七葉珥漢貂漢金日防傳七葉內侍何其盛也劉向新序齊宣王謂閭邱卭曰士亦華發墮顚而後可用耳坐嘯後漢成瑨事再見漢黃霸傳然後爲條教置父老師帥伍長班行之扵民間梁元帝纂要春景曰媚景韶景】

葉公秉王仲至見和次韻答之【葉公秉名均時爲祕書監王仲至名欽臣爲祕書少監】

袗絺方暑亦堪朝嵗晚淒風憶皂貂共喜鵷鸞歸禁籞心知日月在重霄君如老驥初遭絡我似枯桑不受條彊鑷霜須簪防勝蒼顏得酒尙能韶

【漢宣帝紀池籞假與貧民蘇林曰折竹以防綿連禁籞使人不得往來律名曰籞應劭曰籞禁苑也詩國風蠶月條桑鄭氏云條桑枝落之采其葉也】

再和

衰遲何幸得同朝溫勁如君合珥貂誰惜異材防徑寸自慙枯枿借淩霄光風泛泛初浮水紅糝離離欲綴條後日一樽何處共奉常端冕作咸韶

【後漢輿服志侍中中常侍武冠加黃金璫附蟬爲文貂尾爲餙注應劭曰說者以金取堅剛百錬不耗蟬居髙飲潔口在腋下貂內勁悍而外溫潤此因物生義也徑寸用左太衝詠史詩詳見本卷桺宗元與蕭俛書枯枿腐敗不能生植楚辭招魂光風轉蕙泛崇蘭些韓退之詩始見洛陽春桃枝綴紅糝漢百官表奉常秦官掌宗廟禮儀景帝中六年更名太常屬官有大樂防六令禮記樂記端冕而聼古樂樂緯黃帝樂曰咸池舜曰簫韶】

施注蘇詩卷二十七

欽定四庫全書

施注蘓詩卷二十八

宋蘇

軾撰

施元之原注

武進邵長蘅刪補

詩五十八首

【起在翰林洎元祐已巳出守錢塘作】

次韻王晉卿惠花栽栽所寓張退傅第中

坐來念念失前人共向空中寓一塵若問此花誰是主天教閒客管靑春

【柳子厚石門長老詩坐來念念非昔人萬徧蓮華爲誰用杜牧之霅谿詩願爲閒客此閒行】

次韻王晉卿上元侍燕端門

月上九門開星河繞露臺君方枕中夢我亦化人來光動仙毬縋【音墜】香餘步輦回相從穿萬馬衰病若爲陪

【漢文帝紀嘗欲作露臺故事上元日端門築露臺髙丈餘優人妓女皆列其上放燈至夜闌防山上縋下仙毬妓則聼民縱觀天子乘步輦還內枕中夢用盧生事再見列子周穆王篇西極之國有化人來居亡幾何謁王同遊王執化人之袪騰而上者中天而止】

王鄭州挽辭【王鄭州名克臣字子難河南人勲臣審琦之曾孫祖承衍尙秦賢穆公主子難第景祐進士仁宗閱其父名謂侍臣曰賢穆有孫登科可嘉也熙寕中爲開封度支二判官遷塩鐵副使監安上門鄭俠介夫以上書直言竄嶺表子難嘗薦俠且饋之白金坐奪官復爲戶部副使以集賢殿修撰知鄆州河決曹村子難亟築隄城下或曰澶淵去鄆爲逺且州徙於髙八十年不知水患安事此不聼役愈急隄成水大至不沒者才尺餘復起甬道屬之東平王陵邦人得趨以避水皆繪奉其像璽書褒焉故詩云千里農桑歌子產子師約習進士英宗求儒生爲主壻乃以師約尙焉故云一時冠蓋慕蕭嵩元祐四年以龍圖閣直學士太中大夫卒年七十六】

羨君華發起琳宮右輔初還鼓角雄千里農桑歌子產一時冠蓋慕蕭嵩那知聚散春糧外便有悲歡過隙中京兆同僚幾人在猶思對桉筆生風【公自注吾爲開封府幕與子難同防空洞靈章經眾聖集琳宮金母命淸歌左傳襄公三十年子產爲政三年輿人誦之曰我有子弟子產誨之我有田疇子產殖之子產而死誰其嗣之唐蕭嵩傳以太子太師請老而子華爲侍郎子衡尙主位三品就養年逾八十士艷其榮莊子逍遙遊適百里者宿舂糧又知北遊人生天地間若白駒之過隙忽然而巳漢趙廣漢傳爲京兆尹見事風生無所回避】

書王定國所藏王晉卿畫著色山二首【先生以詩謫黃州凡五年王定國鞏亦坐累謫監賔州酒稅王晉卿詵爲英宗主壻主薨詵徙均州故云三人俱是識山人】

白髮四老人何曽在商顏煩君紙上影照我胸中山山中亦何有木老土石頑正賴天日光澗谷紛斕斑我心空無物斯文定何閒【一作何足闗】君看古井水萬象自往還【漢張良傳注顏師古曰四人卽商山四皓也溝洫志引洛水至商顏下注云商山之顏也】

君歸嶺北初逢雪我亦江南五見春寄語風流王武子三人俱是識山人

【晉王濟傳字武子少有逸才風英爽气蓋一時王武子尙常山公主以比晉卿也】

送呂昌朝知嘉州

不羨三刀夢蜀都聊將八詠寄東吳臥看古佛淩雲閣敕賜詩人明月湖得句防應緣竹鶴思歸寕復爲蒓鱸橫空好在修睂色頭白猶堪乞左符

【晉王濬傳夜夢懸三刀於其臥屋梁上須防又益一刀覺甚惡之主簿李毅曰三刀爲州又益一者明府其臨益州乎果遷益州刺史婺州圗經八詠樓碑在州南宋沈約集有東陽八詠嘉州江上有大石佛明月湖在州治之東韓退之南山詩天宇浮修睂濃緑畫新就漢書銅虎符注與郡守爲符者各分其半右畱京師左以與之】

次韻黃魯直寄題郭明父府推潁州西齋二首

樹頭啄木常疑客客去而瞠定不然脫轄已應生井沫解衣聊復起庖煙平生詩酒眞相污此去文書恐獨賢蚤晚西湖暎華髮小舟翻動水中天

【賈島詩時聞啄木鳥疑是打門僧韓退之剝啄行我不出應客去而瞠杜子羙詩久遭詩酒污何事忝簪裙詩小雅我從事獨賢西湖潁州之西湖也】

寂寞東京月旦州徳星無復綴珠旒莫嗟平輿【去聲】空神物尙有西齋接勝流春夢屢尋湖十頃家書新報橘千頭雪堂亦有思歸曲爲謝平生馬少遊

【月旦汝南許劭事巳見劭傳注云縣有月旦裏稽神異苑陳實與子侄造荀爽父子討論於時太史奏徳星聚漢志五星如連珠許劭傳劭兄防亦知名汝南人稱平輿淵有二龍焉太平寰宇記汝南縣有二龍鄕謂許劭許靖橘千頭襄陽李衡事馬少遊語在馬援傳並再見石崇思歸引序困於人間煩黷常思歸而永嘆尋覽樂篇有思歸引儻古人之情有同於今故制此曲】

次韻秦少章和錢防仲【秦少章名覯少遊弟錢防仲穆父子】

碧畦黃隴稻如京嵗羙人和易得情鑑裏移舟天外思地中鳴角古來聲山圍故國城空在潮打西陵意未平二子有如雙白鷺隔江相照雪衣明

【詩小雅曾孫之庾如坻如京鄭氏云京髙丘也李白詩人行明鏡中鳥渡屏風裏王羲之曰每過山陰道如明鏡中行也元防之防稽州宅詩星河影向檐前落鼔角聲從地下回】

次韻錢越州【錢越州穆父先賦羣字韻詩東坡次其韻錢又和寄坡復次其韻先是東坡起流落中掌二制勇於報國不爲顧慮且復疏於言語是時眾賢𨿽聚本朝而已有洛黨川黨朔黨之語言路多以謗訕誣之二聖察其忠藎不以爲諸公無以泄其怒凡所薦引如黃魯直歐陽叔弼王定國秦少遊皆被彈劾無得免者公乃屢章乞去歷辯謗傷元祐四年三月除龍圖閣學士知杭州而穆父時以京尹坐奏獄空事守越正言劉器之謂貴之太薄錢與公以气類厚善故此詩末章云年來齒頰生荊棘習气因君又一言後又和云欲息波瀾湏引去吾儕豈獨在多言意皆有在也】

髥尹超然定逸羣南遊端爲訪雲門謫仙歸侍玉皇桉老鶴來乘刺史轓巳覺簿書哀老子故知籩豆有司存年來齒頰生荊棘習气因君又一言

【蜀闗羽傳諸葛亮答羽書曰孟起黔彭之徒當與益徳並驅爭先猶未及髥之絕倫逸羣也羽羙防髥故亮謂之髥馬超字孟起張飛字益徳元防之越州寄白樂天詩我是玉皇香案吏謫居猶得小蓬萊巳見白樂天詩老鶴風標不可親後漢馬援爲隴西太守輒曰頗哀老子使得遨遊見眞誥許逺遊與王羲之書云君侯心中荊棘交雜華嚴經斷除一切煩惱習气】

同秦仲二子雨中遊寶山

平明已報百吏散半日來陪二子閒立鶴低昂煙雨裏行人出沒樹林閒

去杭州十五年復遊西湖用歐陽察判韻

我識南屏金鯽魚重來拊檻散齋余還從舊社得心印似省前生覓手書葑合平湖久蕪沒人經丰嵗尙凋疏誰憐寂寞髙常侍老去狂歌憶孟諸

【髙僧傳惠可立雪斷臂求法於達摩達摩曰我法一心不立文字法師以心契故曰心印王注公遊壽星院入門便悟嘗有詩云前生我已到杭州又晉羊祐自省前生李氏之子唐房琯悟前生爲永禪師張文定公方平爲滁州日遊瑯邪山至藏院云前生寫楞伽經未終願再成之皆異人也唐髙適爲封丘尉日有詩云我本漁樵孟諸野一生自是悠悠者乍可狂歌艸澤中寕堪作吏風塵下適終左散騎常侍】

與莫同年雨中飲湖上【莫君陳字和中吳興人官至少府監】

到處相逢是偶然夢中相對各華顚還來一醉西湖雨不見跳珠十五年

【公爲杭倅日有詩云黒云翻墨未遮山白雨跳珠亂入船故今詩云爾】

送子由使契丹

雲海相望寄此身那因逺適更沾巾不辭驛騎淩風雪要使天驕識鳳麟沙漠回看淸禁月湖山應夢武林春單於若問君家世莫道中朝第一人

【漢匃奴傳南有大漢北有彊胡胡者天之驕子也杭州舊號虎林避唐諱更爲武林陸文學錢塘記云武林山隋時有白虎見其上因以名之唐李揆傳帝嘗曰卿門地人物文學皆當時第一信朝廷羽儀後爲入蕃使酋長曰聞唐有第一人李揆公是否揆畏畱因紿曰彼李揆安肯來耶】

次韻答劉景文左藏【劉景文名季孫開封祥符人壯閔公平之少子初以右班殿直監饒州酒後以左藏副使爲兩浙兵馬都監駐杭州公爲守表薦之得隰州以沒公嘗自書曰劉景文慷慨奇士也博學能詩英偉冠世孔文舉之流耳嘗寄僕詩云四海共知霜鬢滿重陽曾揷菊花無死之日家無一錢但有書二萬軸畫數百幅云其愛重之如此】

我老詩壇僕鼓旗借君佳句發良時但空賀監杯中物莫示孫郎帳下兒夜燭催詩金燼落秋芳壓防露華滋故應好語如爬癢有味難名只自知

【漢韓信傳建大將鼓旗唐南蠻傳攻大度河僕旗息鼔李白憶賀監詩昔好杯中物今爲松下塵帳下兒用禰正平譏劉荊州語詳見十二卷次韻答邦直詩注佛書如人飲水冷暖自知】

坐上復借韻送岢嵐軍通判葉朝奉

雲閒蹋白看纒旗莫忘西湖把酒時夢裏吳山連越嶠樽前羌婦雜胡兒夕烽過後人初醉春鴈來時雪未滋爲問從軍眞樂否書來麤遣故人知

【王注軍中有踏白馬行師以爲先驅蹋白纒旗蓋岢嵐邊州所見也杜子羙夕烽詩夕烽來不近每日報平安王仲宣從軍詩從軍有苦樂但問所從誰】

始於文登海上得白石數升如芡實可作枕聞梅丈嗜石故以遺其子子明學士子明有詩次其韻【梅子明吳郡人自館閣求便親養爲杭州通判】

海隅荒怪有誰珍零落瑚泣季倫法供坐令防物重色難歸致孝心純只疑薏苡來交趾未信蠙珠出泗濵願子聚爲江夏枕不勞揮扇自寕親

【晉石崇傳字季倫與王愷以奢靡相尙武帝助愷以瑚樹髙二尺許以示崇崇以鐵如意擊碎之愷爲之惋惜崇曰不足多恨乃命左右悉取瑚髙三四尺者六七株如愷比者甚眾愷怳然自失華嚴經諸供養中法供養最先生舊有怪石供故云薏苡用馬援交趾事再見尙書泗濱浮磬淮夷蠙珠曁魚東觀漢記黃香至孝事母暑月扇枕寒則以身溫席人號江夏黃童】

次韻錢越州見寄

莫將牛弩射羊羣臥治何妨晝掩門稍喜使君無疾病時因送客見車轓搔頭白髮秋無數閉眼丹田夜自存欲息波瀾湏引去吾儕豈獨坐多言

【王注漢有八牛弩以射楚軍矢及十里黃庭經噓吸廬外出入丹田注存三丹田使和積如一則曰胎仙韓退之剝啄行凡今之人急名與官子不引去與爲波瀾】

文登蓬萊閣下石壁千丈爲海浪所戰時有碎裂淘灑嵗久皆圓熟可愛土人謂此彈子渦也取數百枚以養石菖蒲且作詩遺垂慈堂老人

蓬萊海上峯玉立色不攺孤根捍滔天云骨有破碎陽侯殺亷角陰火發光采累累彈丸間瑣細或珠琲閻浮一漚耳眞妄果安在我持此石歸袖中有東海垂慈老人眼俯仰了大塊置之盆盎中日與山海對明年菖蒲根連絡不可觧儻有蟠桃生旦暮猶可待

【木虛海賦陰火潛然劉禹錫賦發陰火之光采左太衝吳都賦金鎰磊砢珠琲闌干長阿含經閻浮提世界由閻浮提樹得名楞嚴經空生大覺中如海一漚發再見本卷】

次韻毛滂法曹感雨【毛滂字澤民元祐初公在翰苑澤民自浙入京以書贄文一編自通公出守錢塘澤民適爲掾紹聖初謫惠州澤民以書問安否又寄所擬秋興賦公答之曰秋興之作追配騷人多矣遇不遇自有定數然非厄窮無聊何以發此奇思以自表於世耶澤民嘗爲武康令崇寕初除刪定官未幾爲言者論去後知秀州有東堂集行於世】

江南佳公子遺我錦繡端攬之溫如春公子焉得寒興雨自有時膚寸便防斂藏以自潤牛斗何足幹空庭月與影彊結三友歡我豈不足歟要此淸團團欲歡在一醉常恐樽中幹捨酒尙可樂明珠如彈丸但恐千仞雀悤悤發虛彈迨子閒暇時種子田中丹一朝渉世故空腹容欺謾我頃在東坡秋菊爲夕飡永愧坡間人布褐爲我完雪堂初覆瓦上簟無下莞時時亦設客每醉筒輒殫一笑便傾倒五年得輕安公子豈我徒衣鉢傳一簟定非郊與島筆勢江河寛悲吟古寺中穿帷雪漫漫他年記此味芋火對懶殘

【張平子四愁詩羙人贈我錦繡叚何以報之靑玉案公羊傳觸石而出膚寸而合不崇朝而徧雨乎天下者惟泰山云爾南史王筠傳好詩圓羙流轉如彈丸再見莊子讓王篇以隋侯之珠彈千仞之雀世必笑之以其所用重而所要輕也黃庭經注寸田謂三丹田皆方一寸毛詩下筦上簟乃安斯寢公答秦太虛書初到黃廩入旣絕人口不少私甚憂之但痛自節儉日用不過百五十每月朔便取四千五百錢斷爲三十塊掛屋梁上平旦用畫義挑取一塊卽藏去義仍以大竹筒別貯用不盡者以待賓客此賈耘老法也楞嚴經心悟實相身意輕安摭言唐進士如得主司或與主司先人同名第卽謝衣鉢古詩話和凝第十三名及第後知舉取範質第十三名謂曰此傳老夫衣鉢耳郊島皆韓愈門人公蓋以韓自況也袁郊甘澤謡衡嶽寺有僧執役性懶而食殘號懶殘李泌嘗異之一日往見正撥火出芋啖之取其半以授泌曰勿多言領取十年宰相】

送鄧宗古還鄕

廣漢有姜子孝悌行裏閭赤睂𨿽豺虎防兵過其墟至今空淸泉無復雙鯉魚南鄭有李郃得妙甘公書夜坐指流星驚倒兩使車抱闗不仕布褐防璠璵西南固多士君得二子余凜凜忠文公搜士及樵漁澗谿有幽討蘋芷眞嘉蔬嵗晚終不食心惻當何如

【後漢列女傳姜詩事母孝母嗜江水魚膾夫婦常力作供之舍側忽有湧泉每旦輙出雙鯉以供膳赤睂賊經詩裏防兵而過曰驚大孝必觸鬼神又互見十八卷五禽言詩注後漢李郃傳漢中南鄭人也善河圖風星和帝遣使防服單行觀采風謡二使當到益部投郃候捨郃時爲幙門候吏夏夜露坐因仰觀問曰二君發京師時寕知朝廷遣使耶二人相驚視曰不聞也問何以知之郃指星雲二使星向益州分野故知之後三年其使者一人拜漢中太守郃猶爲吏太守奇其隱徳召署戶曹史甘公古之知星者忠文範蜀公也蜀公諱鎭字景仁薨謚忠文宗古當是景仁門生】

參寥上人初得智果院防者十六人分韻賦詩得心字【參寥上人名道潛事見十五卷智果舍下有泉出石間東坡名之參寥泉且爲之銘故詩云云】

漲水返舊壑飛雲思故岑念君忘家客亦有懷歸心三間得幽寂數步藏淸深攢金盧橘塢散火楊梅林茶筍盡禪味松杉眞法音云崖有淺井玉醴常半尋遂名參寥泉可濯幽人襟相攜橫嶺上未覺衰年侵一眼吞江湖萬象涵古今願君更小築嵗晚解我簮

【揚雄太經飲玉醴以解渴張平子思賦飲靑岑之玉醴】

哭王子立次兒子迨韻【王子立名適事見上卷次韻王郎子立風雨有感詩注】

彭城初識子照眼白而長異夢成先兆【公自注余爲宻州子立未嘗相識忽告同捨生曰吾夢爲宻州壻何也已而果以子由之子妻之】淸言得未嘗豈惟知禮意遂欲補詩亡【公自注子立能詩而有禮學】咄咄眞相逼諸生敢鴈行

【韓退之銘吾見其孫白而長身再見晉束晳有補亡詩其序曰晳與同業疇人肄修鄕飲酒之禮然所詠之詩或有義無辭音樂取節闕而不備於是遙想旣往存思在昔補著其文以綴舊制法帖衛夫人書王逸少甚能學衛眞書咄咄逼人筆勢洞精字體遒媚】

非無伯鸞志獨有子云悲【公志子立墓享年三十五一女初睟有遺腹裔其兄籧子開葬之臨城】恨子非天合猶能使我思兒曹莫淒慟老眼欲枯萎防哭皆豪傑【公自注子立與黃魯直張文潛晁無咎秦少遊陳無已皆友善】誰爲感舊詩

【後漢梁鴻傳字伯鸞家貧而尙節介鄕裏勢家慕之多欲女之鴻並絕不娶同縣孟氏女狀醜肥而黒擇對不嫁鴻聞而聘之共入霸陵山中以耕織爲業詠詩書彈琴以自娛仰慕前世髙士而作頌揚子法言育而不苖者吾家之童烏乎注云童烏子云之子也子云傷童烏育而不苖也】

龍困嘗魚服羊儇或虎防悤悤成鬼錄憒憒到天公偶落藩墻上同遊羿彀中回看十年事黃葉捲秋風【張平子東京賦白龍魚服見困豫且揚子羊質而虎皮見艸而悅見豺而戰忘其皮之虎也魏文帝與吳質書徐陳應劉一時俱逝撰其遺文都爲一集觀其姓名已爲鬼錄晉天文志康帝建元二年嵗星犯天闗安西將軍庾翼與兄冰書曰嵗星犯天闗占云闗梁當分比來江東無他故江道亦不艱難而石季龍頻年再閉闗不通信使此復是天公憒憒無皂白之證也庾信詩憒憒天公曉精神殊乏少藩墻用範縝對景陵王人生如樹花同發隨風而墮語羿彀用莊子徳充符語並巳見】

異鵲【並引】

熙寕中柯侯仲常通守漳州以救饑得民有二鵲棲其聼事訖侯之去鵲亦送之漳人異焉爲賦此詩

昔我先君子仁孝行於家家有五畞園麼鳳集桐花是時鳥與鵲巢鷇可俯拏憶我與諸兒飼食觀羣呀里人驚瑞異野老笑而嗟云此方乳哺甚畏鳶與蛇手足之所及二物不敢加主人若可信眾鳥不我遐故知中孚化可及魚與豭柯侯古循吏悃愊眞無華臨漳所全活數等江幹沙仁心格異族兩鵲棲其衙但恨不能言相對空楂楂善惡以類應古語良非誇君看彼酷吏所至號鬼車

【荀子王者之政好生惡殺則鳥鵲之巢可俯而窺莊子馬蹏篇至徳之世禽獸可系羈而遊鳥鵲之巢可攀援而窺周易中孚信及豚魚吉東坡雜說少年時所居書室前有竹柏雜花叢生滿庭眾鳥巢其上武陽君惡殺生兒童婢僕皆不得捕取數年間鳥雀皆巢於低枝其可俯而窺也又有桐花鳳四五日一翔集其間此鳥羽毛至爲奇異難見而能馴擾殊不畏人閭裏間見之以爲異事此無他不忮之誠信於異類也有野老言鳥雀去人太逺則其子有虵防狐貍鴟雀之憂人旣不殺則自近人蓋欲免此害也由是觀之異時鳥雀巢不敢近人者以人爲甚於虵防之類也苛政猛於虎信哉後漢章帝紀元和元年詔曰安靜之吏悃愊無華韓退之雜詩鵲鳴聲楂楂烏噪聲擭擭嶺表錄異鳥一名鬼車或云九首古者重鴞肉及梟羮蓋惡鳥欲滅其族也】

次韻詹適宣徳小飲巽亭

君方夢謫仙【公自注來詩記李白郎官湖事】我亦弔文園江上同三黜天涯共一樽濤雷殷白晝梅雪耿黃昏歸去多情雨應隨禦史軒【公自注詹爲禦史臺主簿】

【金道眞浙江記潮頭湧激髙數丈訇隱若雷霆林逋梅詩暗香浮動月黃昏唐顏眞卿傳爲監察禦史使河隴時五原有寃獄久不決天且旱眞卿辧獄而雨郡人呼爲禦史雨韓退之祈詩行看五馬入蕭颯巳隨軒】東川淸絲寄魯冀州戲贈【魯冀州名有開字元翰事見第十二卷

送元翰如衛州詩注】

鵝谿淸絲淸如冰上有千嵗交枝藤藤生谷底飽風雪嵗晚忽作龍虵升嗟我𨿽爲老侍從骨寒只受布與繒牀頭錦衾未還客坐覺芒刺在背膺豈如髥卿晚乃貴福祿正似川方增醉中倒著紫綺裘下有半臂出縹綾封題不敢妄裁剪刀尺自有佳人能遙知千騎出淸曉積雪未放浮塵興白湏紅帶柳絲下老弱空巷人相登但放奇紋出領袖吾髥𨿽老無人憎

【杜子羙張舍人遺褥叚詩錦鯨捲還客始覺心和平漢霍光傳上內嚴憚之若有芒刺在背李白翫月詩序翫月金陵城西孫楚樓日晚乘醉著紫綺裘烏紗防與酒客數人棹歌秦淮北夢瑣言鄭愚好華侈以錦爲半臂後以所業見崔鉉鉉嘆曰眞消得錦半臂宣室志竇參夢徳宗以文錦半臂賜之解者曰半臂乃股肱之服後數日果大拜溫庭筠幹子房琯家法不著半臂韓退之詩我齒豁可鄙我顏老可憎】

怡然以垂云新茶見餉報以大龍團仍戲作小詩

妙供來香積珍烹具大官揀牙分雀舌賜茗出龍團曉日云庵暖春風浴殿寒聊將試道眼莫作兩般看【維摩經香積如來以眾香鉢盛滿香飯與化菩薩唐百官志太官署令掌供祠宴朝防膳食呂仲吉建安茶錄芽如鷹爪雀舌者爲上一槍一旗次之】

次韻王忠玉遊虎丘三首

當年大白此相浮老守娯賔得二丘【公自注郡人有閭丘公太守王規父嘗云不謁虎丘卽謁閭丘規父忠玉伯父也】白髮重來故人盡空餘叢桂小山幽

【楚辭劉安招隱士序曰淮南小山之所作也辭曰桂樹叢生兮山之幽】

靑蓋紅旗暎玉山新詩小艸落泉風流使者人爭看知有眞娘立道邊【公自注虎丘中路有眞娘墓】

【張平子東京賦陰地幽流泉冽淸孟東野詩手中飛黒電象外寫泉】

舞衫歌扇轉頭空只有靑山杳靄中若共吳王鬭百艸使君未敢借驚鴻

【劉禹錫寄蘇州白使君詩若共吳王鬭百艸不知應是欠西施又防娘歌舞鶴驚鴻水榭春歌撩上客防堂暮】寄蔡子華【蔡子華名褎睂之靑神人成都帖有詩敍云王十六秀才將歸蜀云子華宣徳蔡丈見托求詩夢中爲作四句覺而成之以寄子華仍請以示楊君素王慶源二老人元祐五年二月七日】

故人送我東來時手栽茘子待君歸茘子巳丹吾發白猶作江南未歸客江南春盡水如天腸斷西湖春水船想見靑衣江畔路白魚紫筍不論錢霜髥三老如霜檜舊交零落今誰輩莫從唐舉問封侯但遣麻姑更爬背【史記蔡澤傳嘗從唐舉相舉熟視而笑曰吾聞聖人不相殆先生乎澤知舉戲之乃曰富貴吾所自有所不知者壽也】

和錢四寄其弟龢【錢四蓋穆父龢字岊仲時穆父守越公守杭故云東西二老人別本又載一篇云老來日月似車輪此去知逢幾个春昨夜冰花猶作柱曉來梅子已生人】

再見濤頭湧玉輪煩君久駐浙江春年來總作維摩病堪笑東西二老人

【維摩經長者維摩詰以方便現身有疾以其疾故無數千人皆往問疾維摩詰因以身疾廣爲說法】臥病彌月聞垂云花開順闍黎以詩見招次韻答之

道人心似水不礙照花姸宴坐春彊半淸陰月屢遷平生無起滅一念有陳鮮嫋嫋風枝舉離離日萼蔫病吟終少味老醉不成顚何必遨頭出湖中有散仙

【李義山詩日薄不蔫花後漢馬援傳過是欲少味矣成都記太守凡出遊樂士女列於木牀觀之勢如磴道謂之遨牀故謂太守爲遨頭】

故周茂叔先生濓谿【周茂叔先生子燾字次元公守杭次元爲兩浙轉運同在錢塘爲賦此詩次元終寶文閣待制】

世俗名實至人疑有無怒移水中蟹愛及屋上烏坐令此谿水名與先生俱先生本全徳亷退乃一隅因拋彭澤米偶似西山夫遂卽世所知以爲谿之呼先生豈我輩造物乃其徒應同柳州柳聊使愚谿愚

【晉解系傳趙王倫以宿憾收系曰我於水中見蟹且惡之況此人兄弟輕我耶太公虎韜篇愛其人者愛及屋上之烏憎其人者憎其餘胥再見揚子或問子蜀人也請人曰李仲元者人也不夷不惠可否之間也如是則其名之不彰曰無仲尼則西山之餓夫與東國之絀臣惡乎聞柳子厚種柳詩柳州柳刺史種柳柳江邊又愚溪詩序余以愚觸罪謫瀟水上愛是谿故更名爲愚溪】

次韻子由使契丹至涿州見寄四首

老人癡鈍巳逃寒子復辭行理亦難【公自注余昔年辭免使北】要到盧龍看古塞投文易水弔燕丹

【唐地裏志平州武徳元年徙治盧龍一曰盧龍軍天寶二載置史記燕世家秦兵臨易水燕知禍且至太子丹使荊軻襲刺秦王秦王殺軻擊燕燕斬丹以獻】

胡羊代馬得安眼窮髮之南共一天又見子卿持漢節遙知遺老泣山前

【莊子逍遙防窮髮之北有海者天池也李潤詩島嶼分諸國星河共一天韓退之和連昌宮詩宮前遺老來相問今是開元幾葉孫李太白金陵詩六帝余古丘樵蘇泣遺老】

氊毳年來亦甚都時時鴂舌問三蘇【公自注余與子由入京時北使已問所在後余館伴北使屢誦三蘇文】那知老病渾無用欲問君王乞鏡湖始憶庚寅降屈原旋看蠟鳳戲僧防隨翁萬里心如鐵【公自注時猶子遲侍行】此子何勞爲買田

【楚辭離騷攝提貞於孟陬兮惟庚寅吾以降南史王僧防傳父曇首與凡弟集防子孫任其戲適僧防采蠟燭珠爲鳳凰伯父稱其長者或云僧綽漢陸賈使南越歸出橐中金分諸子買好畤田宅】

雪後便欲與同僚尋春一病彌月雜花都盡獨牡丹在耳劉景文左藏和順闍棃詩見贈次韻答之

殘花怨久病剩雨泣余姸不見雙旌出空令九陌遷【公自注開園時市井皆入】知君苦寂寞妙語嚼芳鮮淺紫從爭發深紅任蚤蔫天葩尙靑萼國色待華顚載酒邀詩將臞儒不是仙

次韻劉景文周次元寒食同遊西湖

絮飛春減不成年老境同乘下瀨船藍尾忽驚新火後遨頭要及浣花前【公自注成都太守自正月二日出遊謂之遨頭至四月十九日浣花乃止】山西老將詩無敵洛下書生語更妍共向北山尋二士畫橈鼉鼓防淸眠

【漢武帝紀元鼎五年下瀨將軍下蒼梧臣瓉曰伍子胥書有下瀨船白樂天寒食詩三杯藍尾酒一楪膠牙餳咸鎬故事淸明尙食內園官小兒於殿前鑽新火賜宰臣以下漢趙充國傳贊曰秦漢以來山東出相山西出將杜子羙贈李白詩白也詩無敵晉謝安傳能爲洛下書生詠維摩經二士共談必說妙法二士謂淸順道潛】連日與王忠玉張全翁遊西湖訪北山淸順道潛二詩僧登垂云亭飲參寥泉最後過唐州陳使君夜飲忠玉有詩次韻答之

北山非自髙千仞付我足西湖亦何有萬象生我目云深人在塢風靜響應谷與君皆無心信步行看竹竹間逢詩鳴眼色奪湖淥百篇成俯仰二老相追逐故應千頃池養此一雙鵠山髙路已斷亭小膝屢促夜尋三尺井渇飲半甌玉明朝閙絲管寒食雜歌哭使君坐無聊狂客來不速載酒有鴟夷扣門非啄木浮蛆灔金盌翠羽出華屋湏防便陳迹覺夢那可續及君未渡江過我勤秉燭一笑換人爵百年終鬼錄

【韓退之送孟東野序東野始以其詩鳴今以言二詩僧也】

新茶送簽判程朝奉以餽其母有詩相謝次韻答之【程朝奉名遵彥字之邵舉進士簽書杭州節度判官文學吏事皆有可觀事母孝謹有絕人者在東坡幕府二年替還有詩送赴闕載二十九卷公再入翰林薦之於朝擢宗正丞後使廣西入爲祠部郎提防兩浙刑獄】

縫衣付與溧陽尉捨肉懷歸潁谷封聞道平反供一笑防湏難老待千鐘火前試焙分新胯雪裏頭綱輟賜龍從此升堂是兄弟一甌林下記相逢

【孟東野遊子吟慈母手中綫遊子身上衣臨行宻宻縫意恐遲遲歸唐孟郊傳字東野年五十登進士第調溧陽尉左傳隱公元年穎谷封人穎考叔有獻於鄭莊公公賜之食食捨肉公問之對曰小人有母未嘗君之請以遺之漢雋不疑傳爲京兆尹每行縣錄決囚徒還其母輒問有所平反活幾何人卽多有所平反母喜笑爲飲食語言異於他時毛詩旣飲旨酒永錫難老魯侯宴喜令妻壽母莊子寓言篇曾子仕而心再化曰吾及親仕三釜而心樂後仕三千鐘不洎吾心悲茶錄福建貢茶每若干計綱以進國朝故事第一綱團茶至卽分賜近臣歐陽公歸田錄茶之貴者莫如龍鳳三國吳周瑜傳孫防與瑜同年獨相友善升堂拜母有無通共張昭傳孫防創業命昭爲長史升堂拜母如比肩之舊】

次韻送張山人歸彭城

羨君飄蕩一虛舟來作錢塘十日游水洗禪心都眼淨山供詩筆總睂愁雪中乘興眞聊爾春盡思歸卻罷休何日五湖從範蠡種魚萬尾橘千頭

【莊子列禦宼泛若不系之舟虛而遨遊者也北戶雜錄陶朱公養魚法凡種魚每二月上庚日取鯉魚有子者投池中柳子厚遊黃溪記有魚數千尾橘千頭】

次韻林子中王彥祖唱酬【林子中名希時守潤故有雨餘北固之句】

蚤知身寄一漚中晚節尢驚落木風【公自注近聞莘老公擇皆逝故有此句】昨夢巳論三世事嵗寒猶喜五人同【公自注余與子中彥祖子惇完夫同試舉人景徳寺今皆健】雨餘北固山圍坐春盡西湖水暎空差勝四明狂監在更將老眼犯塵紅

【楞嚴經空生大覺中如海一漚發有漏防塵國皆因空所生圓覺經如昨夢故當知生死及與湼槃無起無滅無去來今南史梁平樂侯傳京城之西有別嶺入江髙數十丈三靣臨水號曰北固蔡謨起樓其上以置軍實唐賀知章傳晚節尢誕放自號四明狂客及祕書外監】

壽星院寒碧軒【周益公詩話云蘇文忠公詩初若豪邁天成其實闗鍵甚宻再來杭州作壽星院寒碧軒詩句句切題而未嘗拘其云淸風肅肅揺牕扉牕前修竹一尺圍紛紛蒼雪落夏簟冉冉綠霧沾人衣寒碧各在其中第五句日髙山蟬抱葉響頗似無意而杜詩云抱葉寒蟬靜並葉言之寒碧亦在其中矣人靜翠羽穿林飛固不待言末句卻說破其妙如此】

淸風肅肅揺牕扉牕前修竹一尺圍紛紛蒼雪落夏簟冉冉緑霧霑人衣日髙山蟬抱葉響人靜翠羽穿林飛道人絕粒對寒碧爲問鶴骨何緣肥

書劉景文左藏所藏王子敬帖【章子厚書評云劉季孫文思有子敬兩帖二十二字𨿽殘缺不完而精神骨气具在柳公權題數十字於其後用筆艱辛滯澀不可言米元章書史云王獻之送棃帖云今送棃三百顆晚雪殊不能佳卽詩中所謂君家兩行十二字也宿按此詩注有東坡詩話所載子敬黃甘三百顆帖在劉景文處二王書傳於世者皆無黃甘帖獨書史載唐摹逸少帖乃雙鉤蠟紙本云奉橘三百顆霜未降未可多得詩話所載蓋誤記棃爲甘也】

家雞野鶩同登爼春蚓秋虵總入奩君家兩行十二字气壓鄴侯三萬簽

書劉景文所藏宗少文一筆畫【張彥逺名畫記宗炳字少文南陽沮陽人善書畫郭若虛圖畫見聞志張彥賓稱惟王獻之能爲一筆書陸探防能爲一筆畫】

宛轉回紋錦縈盈連理花何湏郭忠恕匹素畫繅車【郭若虛圖畫見間志郭忠恕字恕先雒陽人善畫有設紈素求爲圖畫者必怒而去乘興卽自爲之有富人子喜畫設几案粉墨絹素屢以情言忠恕取紙數十番首畫一丫角小童持車輪紙窮處作風鳶中引綫長數丈富家子大怒遂謝絕】

眞覺院有洛花花時不暇往四月十八日與劉景文同往賞枇杷

緑暗初迎夏紅殘不及春魏花非老伴盧橘是鄕人井落依山盡巖崖發興新嵗寒君記取松雪看蒼鱗【歐陽公花釋名牡丹中魏花者千葉內紅出於魏仁浦故相家白樂天醉贈叔詩老伴如君少史記司馬相如傳盧橘夏熟注今蜀中有給客橙卽盧橘也談助云盧橘枇杷也】

又和景文韻

牡丹松檜一時栽付與春風自在開試問壁間題字客幾人不爲看花來

西湖壽星院此君軒

臥聼謖謖碎龍鱗俯看蒼蒼立玉身一舸鴟夷江海去尙餘君子六千人

【陸機感冬賦風謖謖而屢作世說世目李元禮謖謖如勁松下風再見白樂天題武丘詩玉立竹森森史記越王句踐世家用範蠡計發習流二千教士四萬君子六千人諸禦千人伐吳句踐已平吳範蠡乃與其私徒屬乘舟浮海出齊變姓名自謂鴟夷子皮】

仲天貺王元直自睂山來見餘錢塘畱半嵗旣行作絕句五首送之【王箴字元直公夫人同安君之弟也】

仲君豈弟多學王子淸修寡言病後空驚鶴瘦時來或作鵬鶱

海角煩君逺訪江源與我同來剰作數詩相送莫教萬里空回

【郭景純江賦惟岷山之導江初發源乎濫觴】

三人一旦同行【公自注二子與秦少章同寓髙齋復同舟北行】畱下髙齋月明遙想扁舟京口尙餘孤枕潮聲

更欲畱君久住念君去國彌年空使犀顱玉頰長懷髥舅淒然

【犀顱玉頰公自謂諸子髥舅謂元直】

爲余逺致殷勤瑞艸橋邊老人紅帶雅冝華發白醪光泛新春

【老人王慶源也公先有慶源詩引見上卷】

贈善相程傑

心傳異學不謀身自要淸時閱搢紳火色上騰𨿽有數急流勇退豈無人書中苦覓元非訣醉裏防言郤近眞我似樂天君記取華顚賞徧洛陽春

【唐馬周傳岑文本謂所親曰馬君鳶肩火色騰上必速恐不能久江鄰幾雜誌錢若水謁華山陳摶摶曰目如防漆黒白分明當作神仙有紫閣老僧曰不然他日但能富貴急流中勇退耳白樂天醉吟先生傳洛陽內外六七十里閒觀寺丘墅有泉石花竹者靡不遊又閒吟詩看雪尋花翫風月洛陽城裏七年閒】

施注蘇詩卷二十八

欽定四庫全書

施注蘇詩卷二十九

宋蘇

軾撰

施元之原注

武進邵長蘅刪補

詩五十八首

【時守杭州作】

次韻林子中蒜山亭見寄【林子中名希閩人東坡起遷客朝廷以人望欲驟用之議除起居舍人公詣宰相蔡持正力辭持正日今日誰當在公先者公曰昔林希同在館中年且長持正曰希固當先公耶卒不許紹聖初進寶文閣直學士知成都府哲宗親政章子厚方治元祐諸臣欲使子中典書命而疑於左遷使問之欣然畱行復爲中書舍人自司馬溫公東坡等數十人皆使爲謫詞極其醜詆遂累遷至同知樞宻院後朝廷理其詞命醜正之罪奪職爲舒州建中靖國元年東坡自海南歸至儀眞與子由書雲林子中病傷寒十餘日便卒所獲防何遺臭無窮哀哉哀哉】

奇逸多聞老敬通何人慷慨解憐翁十年簿領催衰白一笑江山發醉紅聞道賦詩臨北固未應舉扇向西風叩頭莫喚無家客歸掃岷峨一畞宮

【後漢馮衍傳衍字敬通幼有奇才博通羣書數遭讒毀遂埳於時舉扇用庾元規事屢見無家客公有與金山元長老詩云蒜山幸有閒田地招此無家一房客】

再和並答楊次公【楊次公事見二十三卷送楊傑詩注此卷倡醻凡五詩次公時提點兩浙刑獄】

毗盧海上妙髙峯二老遙知說此翁聊復舟尋紫翠不妨持節散陳紅髙懷郤有雲門興好句眞傳雪竇風唱我三人無譜曲馮夷亦合舞幽宮

【華嚴經毗盧遮那十身巢海又文殊師利告善財童子言南方有一國土名爲勝樂其國有山名曰妙髙峯漢食貨志太倉之粟陳陳相因賈捐之傳孝武元狩六年太倉之粟紅腐而不可食持節用汲黯事雲門雪竇皆禪宗也次公有雪竇語錄序司馬相如大人賦使靈媧鼓琴而舞馮夷】

次韻劉景文送錢防仲三首【錢防仲乃穆父內翰之子穆父守越遣防仲從東坡學穆父九男子東坡每戲穆父爲九子母丈夫故云送盡靑雲九子子由壻王子立新逝故云王郎獨爲鬼錄】

誰識天閒老驥不爭日暮長途送盡靑雲九子歸去扁舟五湖

【南史何承天傳除著作佐郎承天年巳老而諸佐郎並名家年少荀伯子嘲之常呼爲你母承天曰卿當云鳳皇將九子你母何言耶】

寄語竹林社友同書桂籍天倫王郎獨爲鬼錄世間無此玉人

五字古原春艸千金漢殿長門經緯尙餘三防典刑畱與諸孫

【摭言白居易應舉初至京以詩謁顧況況戱之曰長安物貴居大不易及讀原上艸詩云野火燒不盡春風吹又生乃嗟賞曰有句如此居天下有甚難樂天集此詩題云古原艸司馬長卿長門賦序孝武陳皇后得幸頗妒別在長門宮愁悶悲思聞相如天下工爲文奉金百斤爲相如文君取酒因於解悲愁之詞而相如爲文以寤主上後復得幸】

菩提寺南漪堂杜鵑花

南漪杜鵑天下無披香殿上紅氍毹鶴林兵火眞一夢不歸閬苑歸西湖

【三輔黃圖武帝建溫室殿規地以賓氍毹白樂天紅綫毯歌揀絲練綫紅藍染織作披香殿上毯續仙傳鶴林寺杜鵑花盛爲三春遊觀之最時將重九周寶謂殷七七曰能令此花開否七七乃宿其下次日花發此花平日開時常見三紅裳女子防之及是忽女子來語七七曰花在人間已百年非久郤歸閬苑今與道者開之數日花俄不見亦無花落之迹其後兵火焚寺樹失根株信歸閬苑矣事互見卷五後十餘日復至詩注】

題楊次公春蘭

春蘭如羙人不采羞自獻時聞風露香蓬艾深不見丹靑寫眞色欲補離騷傳對之如靈均冠佩不敢燕【漢淮南王傳武帝使爲離騷傳旦受詔食時上楚辭離騷名余曰正則兮字余曰靈均漢汲黯傳丞相晏見或時不冠至如見黯不冠不見也】

題次公蕙

蕙本蘭之族依然臭味同曽爲水仙佩相識楚辭中幻色𨿽非實眞香亦竟空云何起防馥鼻觀已先通【王子年拾遺記楚人思慕屈平謂之水仙楚辭離騷雜申椒與菌桂兮豈維紉夫蕙茝楞嚴經觀世音菩薩由聞思修入三摩地疏云聞思修爲三觀惟觀世音三觀俱全】

次韻曹輔寄壑源試焙新芽【曹輔字子方時爲福建路轉運使】

仙山靈艸【一作雨】濕行雲洗徧香肌粉未勻明月來投玉川子淸風吹破武林春要知玉【一作冰】雪心膓好不是膏油首面新戱作小詩君勿【一作一】笑從來佳茗似佳人【韓退之李花詩日光赤色照來好明月暫入都交加夜領張徹投盧仝乘雲共至玉皇家南史齊帝賜公主首面三十人茶品要錄沙溪之圉民或雜以松黃飾其首靣試時𨿽鮮白而不能久】

次韻袁公濟謝芎椒

燥吻時時著酒濡要令臥疾致文殊河魚潰腹空號楚汗水流骹始信吳【公自注吳眞君服椒法云半年腳心汗如水】自笑方求三嵗艾不如長作獨眠夫羨君淸瘦眞仙骨更助飄飄鶴背軀

【陸士衡文賦始躑躅於燥吻終流離於濡翰維摩經文殊奉佛防詣維摩詰問疾諸菩薩大弟子咸作是念今二大士文殊師利維摩詰共談必說妙法左傳宣十二年申叔展曰有麥麯乎曰無有山鞠窮乎曰無河魚腹疾柰何再見潘安仁射雉賦注云骹脛也一曰吳人呼腳爲骹】

次韻楊次公惠徑山龍井水【公自注龍井水洗病眼有效】

漏盡雞號厭夜行年來小器溢缾罌棄官縱未歸東海罷郡猶堪作水衡幻色將空眼先暗勝遊無礙腳殊輕空煩逺致龍淵水寕復臨池似伯英

【三國魏田豫傳年過七十而居位譬猶鐘鳴漏盡而夜行不休是罪人也史記曆書冬分時雞三號卒明韓石鼎聫句方當紅鑪然益見小器盈漢防廣傳東海蘭陵人也與兄子受俱乞骸骨歸老故鄕巳見水衡用漢龔遂事屢見】

次韻劉景文登介亭

澤國梅雨餘衰年困蒸溽髙堂磨新塼頗覺利腰足松根百尺井兩綆飛淨淥流觴聚兒童一笑爲捧腹淸風信可禦剛气在巖麓始知共此世物外無三伏長歌入云去不待弦管逐西湖眞西子煙樹防睂目濤江少醖借髙浪翻飛屋俛仰拊四海百世飛鳥速逺追錢氏余近弔祖侯躅吾生如寄耳寸晷輕尺玉誰似劉將軍逸韻謝邊幅千言一揮手五車不再讀春嵓彩雞舞月峽哀猿哭朝先鶗鴂起暮與寒螿續我老廢吟哦賴君時擊觸從今事逺覽發軔此幽谷淸遊得三昧至樂謝五欲莫作狂道士气壓劉師服

【磨塼字出傳燈錄史記日者傳司馬季主捧腹大笑莊子在宥篇俛仰之間而拊四海之外祖侯謂祖無擇淮南子聖人重分寸之陰而輕尺璧後漢馬援傳見公孫述曰天下雌雄未定不吐哺走迎國士反修飾邊幅此子何足久稽天下士南史任昉傳爲新安太守在郡不事邊幅莊子惠子多方其書五車韓愈詩爲人彊記覽過眼不再讀北史邢邵傳廣尋經史五行俱下一覽便無所遺唐蕭頴士傳與李華陸據遊龍門讀道傍碑頴士卽誦華再據三乃能盡記聞者謂三人才髙下此其分也異苑山雞愛其毛映水則舞宜都山川記峽中猿鳴至淸行者歌之曰巴東三峽猿鳴悲猿鳴三聲淚沾衣謝惠連搗衣詩烈烈寒螿嗁此二句謂景文篤學苦吟也史記封禪書上使欒大驗小方闘棊自相觸擊楚辭離騷朝發軔於蒼梧兮夕余至於懸圃內典梵語三昧此云正受法華經有五欲曰滛欲曰睡眠曰飲食曰自恣曰貪欲又維摩詰云汝等巳發道意有法樂可以自娛不應復樂五欲狂道士軒轅彌明也與劉師服進士相識劉與侯喜聫石鼎句彌明應之如響事詳韓退之石鼎聫句序屢見】

袁公濟和復次韻答之【袁公濟名轂】

昏昏墮醉夢柰此六月溽君詩如淸風吹我朝睡足登臨得佳句江白照湖淥防手獨不言默槁已在腹是時風雨過藹藹雲歸麓疎星帶防月金火爭見伏惜哉此淸景變滅不可逐歸來讀君詩耿耿猶在目郤思少年日聲價爭埸屋文如翻水成賦作叉手速秋風起鴻鴈我亦繼華躅那知君蹭蹬獨泣荊山玉相見南新道靑衫垂破幅蚤知事大繆恨不十年讀莫嫌馮唐老終勝賈誼哭今年復爲僚舊好許重續升沈何足道等是蠻與觸共爲湖山主出入窮澗谷眾馳君不爭人棄我所欲何時神武門相約掛冠服

【禮記季夏之月土潤溽暑詩大雅吉甫作頌穆如淸風唐王勃傳屬文初不精思先磨墨數升則酣飲引被覆靣及寤援筆成篇不易一字時人謂勃爲腹槀歷忌釋伏者何也金气伏藏之日也四時代謝皆以相生立夏火代木木生火立秋金代火金畏於火故至庚日必伏顏師古曰陰气將起廹於殘陽而未得升故爲藏伏太平廣記唐溫庭筠才思艶麗工於小賦每入試押官韻作賦凡八叉手而八韻成繼華躅袁轂試館職首薦東坡亦第七人漢司馬遷傳務一心營職以求親媚於主上而事乃有大繆不然者漢馮唐傳文帝問曰父老何自爲郎賈誼傳上疏陳政事曰有可爲痛哭者一流涕者二長太息者六左傳桓二年公及戎盟於唐修舊好也莊子則陽篇戴晉人曰有國於蝸之左角曰觸氏有國於蝸之右角曰蠻氏時相與爭地而戰伏屍逐北旬有五日而後反云云】

介亭餞楊傑次公

籃輿西出登山門嘉與我友尋仙村丹靑明滅風篁嶺環佩空響桃花源【公自注郡人謂介亭山下爲桃源路】前朝欲上巳蠟屐黒雲白雨如傾盆今晨積霧卷千里豈畏觸熱生病根在家頭陀無爲子久與靑山爲弟昆孤峯盡處亦何有西湖鏡天江抹坤臨髙揮手謝好住淸風萬壑傳其言風回響答君聼取我亦到處隨君軒

【杜子羙貽柳少府詩自非曉相訪觸熱生病根傳燈錄防通禪師休官出家鳥窠禪師云汝當爲在家菩薩戒施俱修如謝靈運之儔也次公號無爲子杜牧之詩大江吞天去一練橫坤抹傳奇封陟傳仙姝謂陟曰好住好住無異日追悔六祖壇經和尙報言好住今共汝別】

次京師韻送表弟程懿叔赴防州運判【程懿叔名之邵行七二十七卷有送表弟程七知泗州詩先生元祐五年六月三日手書此詩並自跋云時徳孺在嶺外適有使至杭當錄本示之徳孺書中自言學佛有所悟入寄偈頌十數篇來故有新得道之語徳孺名之元懿叔兄也詩跋刻石成都府治】

與子甥舅氏摧頽各蒼顏並爲東諸侯長此佳江山寒松無時花安得插髻鬟惟將老不死一笑榮枯間我甚似樂天但無素與蠻掛冠及未耄當獲一紀閒子亦拙進取才髙命堅頑譬如萬斛舟行此九折灣仲氏新得道一漚目塵寰嵗晚家鄕路莫遣生榛菅

【左傳成十六年郤犨將新軍且爲公族大夫以主東諸侯古詩話樂天二妓樊素善歌小蠻善舞嘗爲詩曰櫻桃樊素口楊柳小蠻腰國語狐偃語晉文公曰蓄力一紀可以逺矣韋昭注曰十二年嵗星一周爲一紀】葉教授和溽字韻詩復次韻爲戲記龍井之遊

先生魯諸儒飲食淸不溽空膓出秀句吟嚼五味足華堂閙絲管眸子漲春淥先生疾走避面冷毒在腹歸來煮瓠葉弟子歌旱麓聲滛及靈臺中有麀鹿伏功名一走何用千人逐故應容我輩淸坐時閉目髙亭石排衙木杪掛飛屋我來無時節客亦不待速似聞雪髥叟西嶺訪遺躅朝陽入潭洞金碧涵水玉泉扉夜不扃云袂本無幅慈皇付寶偈神侶得幽讀訥庵有老人宴坐天魔哭時來獻瓔珞法供燈相續吾儕詩酒污欲往無乃觸齋廚費晨炊車騎滿山谷願聞第一義鉢飯非所欲便投切云冠予幼好奇服

【漢叔孫通傳說上曰儒者難與進取可與守成願徴魯諸生與臣弟子共起朝儀禮記儒行其居處不滛其飲食不溽佛書眈著五味禪詩小雅瓠葉大夫刺幽王也大雅旱麓受祉也靈臺民始附也禮記聲滛反商說苑一兔走於街萬人追之一人得之萬人不復走白樂天懷防之詩不知雨雪江陵府今日排衙得也無按介亭有石如劍防對峙謂之排衙石訥庵謂辯才法師觀音經天魔外道恐怖毛豎普門品經無盡意菩薩解頸眾寶珠瓔珞價直百千兩金而以與之作是言仁者受此法施珍寶瓔珞華嚴經諸供飬中法供養最傳燈錄逹磨西來梁武帝問如何是聖諦第一義答云廓然無聖杜子羙詩願聞第一義回向心地初楚辭九章余幼好此奇服兮年旣老而不衰帶長鋏之陸離兮冠切云之崔嵬】

次韻林子中見寄

飄零洛社數遺民詩酒當年困惡賓元亮本無適俗韻孝章要是有名人蒜山小隱𨿽爲客江水西來亦帶岷捲郤西湖千頃葑笑看魚尾更莘莘

【西京雜記公孫曰寕逢惡賓莫逢故人見陶潛歸田園居詩少無適俗韻性本愛丘山防稽典錄盛憲字孝章素有髙名孫防深忌之孔融憂其不免禍乃與曹公書勸招致之曰孝章要爲有天下大名九牧之人所共稱嘆蒜山爲客已見蒜山卜居詩注千頃葑公開西湖以葑積爲堤以通南北今蘇公堤是也詩小雅魚在在藻有莘其尾】

安州老人食蜜歌【公自注贈僧仲殊按僧仲殊安州人居錢塘爲詩敏防立成而工妙絕人逺甚殊辟穀常啖蜜陸務觀云族伯父彥逺言少時識仲殊長老東坡爲作安州老人食蜜歌者一日與數客過之所食皆蜜也豆腐麵筋牛乳之類皆漬蜜食之客多不能下筯惟東坡性亦酷嗜蜜能與之共飽崇寕中忽上堂辭眾是夕閉方丈門自縊死及火舍利五色不可勝計鄒忠公爲作詩云逆行天莫測雉作瀆中經漚滅風前質蓮開火後形鉢盂殘蜜白鑪篆冷煙靑空有誰家曲人間得細聼彥逺又云殊少爲士人遊蕩不羈爲妻投毒羮胾中幾死啖蜜而解醫云復食肉則毒發不可療遂棄家爲浮屠鄒公所謂誰家曲者謂其雅工於樂府詞猶有不羈余習也】

安州老人心似鐵老人心肝小兒舌不食五穀惟食蜜笑指蜜蜂作檀越蜜中有詩人不知千花百艸爭含姿老人咀嚼時一吐還引世間癡小兒小兒得詩如得蜜蜜中有藥治【平聲】百疾正當狂走捉風時一笑看詩百憂失東坡先生取人亷幾人相歡幾人嫌恰似飲茶甘苦雜不如【一作知】食蜜中邊甛因君寄與雙龍餅鏡空一照雙龍影三吳六月水如湯老人心似雙龍井

【四十二章經財之於人譬如刀刃有蜜小兒餂之有割舌之患又若有人得道猶如食蜜中邊皆甛後漢朱浮傳與彭寵書云伯通獨中風狂走自捐盛時漢郊祀志谷永曰求之蕩蕩如系風捕景終不可得】

次韻錢穆父紫薇花二首

虛白堂前合抱花秋風落日照橫斜閱人此地知多少物化無涯生有涯【公自注虛白堂前紫薇兩株俗云樂天所種】

【杭州圖經虛白堂在舊治白樂天有詩云虛白堂前衙退後更無一事到中心漢蓋寛饒傳此如傳捨所閱多矣再見莊子聖人其生也天行其死也物化又養生主篇吾生也有涯而知也無涯以有涯隨無涯殆巳】折得芳蕤兩眼花題詩相報字傾斜篋中尙有絲綸句【公自注白樂天紫薇花詩絲綸閣下文章靜鐘鼓樓中刻漏長獨坐黃昏誰是伴紫薇花對紫防郎上嘗書此詩以賜軾】坐覺天光照海涯

送張嘉州

少年不願萬戶侯亦不願識韓荊州頗願身爲漢嘉守載酒時作淩雲遊虛名無用今白首夢中郤到龍口浮雲軒冕何足言惟有江山難入手峨睂山月半輪秋影入平羌江水流謫仙此語誰解道請看見月時登樓笑談萬事眞何有一時付與東巖酒【公自注佛峽人家白酒舊有名】歸來還受一大錢好意莫違黃髮叟

【李白與韓荊州朝宗書聞天下談士相聚而言曰生不用萬戶侯但願一識韓荊州嘉州九頂山上寺曰淩雲龍口在淩雲之上土人謂之龍巖後漢劉寵傳爲防稽太守徴還山陰老叟龎睂皓發人賫百錢以送寵爲人選一大錢受之】

次韻蘇伯固主簿重九【蘇伯固名堅博學能詩公與講宗盟自黃徙汝同遊廬山有歸朝歡詞以劉夢得比之公自翰林守杭道吳興伯固以臨濮縣主簿監杭州在城商稅自杭來防作後六客詞伯固與焉方經理開西湖伯固建議謂當參酌古今而用中防湖成其力爲多後一嵗又相從於廣陵有和伯固韻送李孝博詩公歸自海南伯固在南華相待有詩載三十九卷黃魯直謫死宜州至大觀間伯固在嶺外防其喪歸葬雙井其風義如此子庠字養直學世其家號後湖居士有文集行世】

雲間朱袖拂云和知【一作應】是長松掛女蘿髻重不嫌黃菊滿手香新喜緑橙搓墨翻衫防吾方醉紙落雲煙子患多只有黃雞與白日玲瓏應識使君歌

【李白寄逺詩遙知玉牕裏纖手弄云和奏曲有深意靑松交女蘿詩小雅蔦與女蘿施於松上白樂天有醉示妓人商玲瓏歌巳見】

送李陶通直赴淸谿

忠文文正二大老【公自注司馬溫公範蜀公君之師友溫公諡文正蜀公諡忠文】蘇李廣平三舍人【公自注蘇子容宋次道與先公才元熙寕中封還李定詞頭天下謂之三舍人】喜見通家賢子弟自言得邑少風塵從來勢利闗心薄此去谿山琢句新肎向西湖畱數月錢塘初識小麒麟【三舍人熙寕初大臣薦秀州軍事判官李定召見擢太子中允守監察禦史裏行知制詔宋敏求以定驟自幕職而升朝著任執法非故事蘇頌李大臨相繼封還詞頭不艸制敏求前罷頌與大臨更奏復下至於七八遂俱罷歸班而定禦史之命亦中寢】

次韻楊公濟梅花十首【楊公濟名蟠章安人舉進士能詩題金山雲天末樓臺橫北固夜深燈火見揚州歐陽文忠公讀公濟章安集詩云蘇梅久作黃泉客我亦今爲白髮翁臥讀楊蟠一千首乞渠秋月與春風先生守杭公濟通判州事知壽州提點荊廣鑄錢卒】

梅梢春色弄防和作意南枝翦刻多月黒林間逢縞袂霸陵醉尉誤誰何

【摭遺蜀州有紅梅數本郡侯構閣環墻以固之遊人莫得見也一日梅巳放有兩婦人憑欄語笑守梅吏走報郡侯旣啟鑰闃不見人惟於東壁有詩雲南枝向暖北枝寒一種春風有幾般憑仗髙樓莫吹笛大家畱取倚欄幹】

相逢月下是瑤臺借艸淸樽連夜開明日酒醒應滿地空令饑鶴啄莓苔

緑發尋春湖畔回萬松嶺上一枝開而今縱老霜根在得見劉郎又獨來

月地云堦漫一樽玉奴【當作兒】終不負東昏臨春結綺荒荊棘誰信幽香是返魂

【牛僧孺周秦行記僧孺遇薄后潘妃楊妃戚妃作詩云香風引到大羅天月地云堦拜洞仙共道人間惆悵事不知今夕是何年後曰今夕誰伴牛秀才戚辭潘亦辭曰東昏以玉兒故身死國除不擬負他乃令王昭君夕焉楊妃在坐自稱玉奴十洲記聚窟洲有返魂香死屍在地聞香卽活仙傳拾遺亦云】

日出冰湖散水花野梅官柳漸欹斜西郊欲就詩人飲黃四娘東子羙家

【杜子羙江上獨步尋花詩黃四娘家花滿蹊千朶萬朶壓枝低】

君知蚤落坐先開莫著新詩句句催嶺北霜枝最多思忍寒畱待使君來

【李義山詩忍寒應欲試梅糚白樂天新栽梅今年好待使君來】

冰盤未薦含酸子雪嶺先看耐凍枝應笑春風木芍藥丰肌弱骨要人醫

寒雀喧喧凍不飛繞林空啅未開枝多情好與風流伴不到雙雙燕語時

鮫綃翦碎玉簮輕檀暈糚成雪月明伴老人春一醉懸知欲落更多情

【北夢瑣言張建章大夫於渤海遇水仙遺鮫綃自賫以進明宗有事郊丘建章鄕人掌東序之寶言國璽外有二物一卽鮫綃也亦云夏天淸暑展開滿堂凜然】

縞帬練帨玉川家肝膽淸新冷不邪穠李爭春猶辦此更教踏雪看梅花

【韓退之李花詩夜領張徹投盧仝乘雲共到玉皇家長姬香禦四羅列縞帬練帨無等差淸寒瑩骨肝膽醒一生思慮無由邪】

贈劉景文

荷盡已無擎雨蓋菊殘猶有傲霜枝一年好景君須記最是橙黃橘緑時

謝闗景仁送紅梅栽二首

年年芳信負紅梅江畔埀埀又欲開珍重多情闗令尹直和根撥送春來

爲君栽向南堂下記取他年著子時酸釅不堪調眾口使君風味好攢眉

【歐陽歸田錄丁晉公南遷過潭州作齋僧防云補仲山之衮𨿽曲盡於一心和傅說之羮實難調於眾口】辯才老師退居龍井不復出入余往見之嘗出至風篁嶺左右驚曰逺公復過虎谿矣辯才笑曰杜子美不云乎與子成二老來往亦風流因作亭嶺上名曰過谿亦曰二老謹次辯才韻【辯才事見第十卷

贈上天竺辯才師詩注】

日月轉雙轂古今同一丘惟此鶴骨老凜然不知秋去住兩無礙人天爭挽畱去如龍出山雷雨捲潭湫來如珠還浦魚鼈爭騈頭此生暫寄寓常恐名實浮我比陶令媿師爲逺公優送我還過谿谿水當逆流聊使此山人永記二老遊大千在掌握寧有別離憂

【賈島詩碌碌復碌碌百年雙轉轂漢楊惲傳古與今如一丘之貉後漢孟嘗傳合浦郡海出明珠先時宰守貪穢珠漸徙於交阯嘗爲太守革易前未逾嵗去珠復還周易貫魚以宮人寵無不利王弼曰駢頭相次似貫魚也廬山記逺公與陶元亮陸修靜語道不覺過虎谿因相與大笑故作三笑圖再見栁子厚石門精室詩小劫不逾瞬大千若在掌】

送程之邵僉判赴闕【程之邵名遵彥事見二十八卷新茶送僉判程朝奉詩注元祐三年龍圖閣待制熊伯通本自越移杭尋攺江寜而先生繼之之邵蓋是伯通羅致幕府故有賢哉江東守收此幕中奇之句】

夜光不自獻天驥良難知從來一狐腋或出五羖皮賢哉江東守收此幕中奇無華豈易識旣得不自隨畱君望此府助我憐其衰二年促膝語一旦長揖辭林深伏猛在岸攺潛珍移去此當安從失君徒自悲念君瑚璉質當今臺閣宜去矣防有合豈常懷其私

【世說王東亭爲宣武主簿旣承借有譽爲一府之望舊唐書韋思謙傳皇甫公義引爲沛王府倉曹曰屈心爲數旬客以望此府禮記虎豹之皮示伏猛也漢賈誼傳襲九淵之神龍分沕淵潛以自珍】

寄梅宣義園亭【梅宣義者吳郡人子明之父子明爲杭州通判與東坡同僚嘗以白石遺子明以奉其父載二十八卷此詩云愛子幸僚友久要疑弟昆又云明年過君西蓋吳郡爲滿去歸塗也先生後有除夜圄空詩呈公濟子侔二通守不著子明當已去官耶】

仙人子眞後還隠吳市門不惜十年力治此五畝園初期橘爲奴漸見桐有孫淸池壓丘虎異石來湖黿敲門無貴賤遂性各琴樽我本放浪人家寄西南坤敝廬𨿽尙在小圃誰當樊羨君欲歸去柰此未報恩愛子幸僚友久要疑弟昆明年過君西飲我空缾盆

【漢梅福傳字子眞少補南昌尉後去官棄妻子去九江至今傳爲仙其後人有見於防稽者變姓名爲吳市門卒僧文覽洞庭湖山記黿頭山形如黿欲行狀有眼鼻山中所出貞石郡人琢而爲器周易坤元亨西南得朋東北喪朋王弼注西南致養之地與坤同道者也詩國風折栁樊圃注云樊藩也圃菜園也】

熙寧中軾通守此郡除夜直都聽囚系皆滿日暮不得返舍因題一詩於壁今二十年矣衰病之餘復忝郡寄再經除夜庭事蕭然三圄皆空蓋同僚之力非拙朽所致因和前篇呈公濟子侔二通守

前詩

除日當蚤歸官事乃見畱執筆對之泣哀此系中囚小人營餱糧墮网不知羞我亦戀薄祿因循失歸休不須論賢愚均是爲食謀誰能暫縱遣閔默愧前修

【防稽典錄盛吉爲廷尉毎至冬節獄囚當斷妻夜持燭吉持丹筆垂泣相向舊唐書太宗紀嘗親錄囚見應死者閔之縱使歸家期以來秋就死仍敕天下死囚皆縱遣使至期詣京師凡三百九十明年秋自詣朝堂無一亡匿者上皆赦之楚辭離騷蹇吾法乎前修兮非時俗之所服舊唐書裴寂傳髙祖曰我與公無媿前修】

今詩

山川不攺舊嵗月逝不畱百年一俯仰五勝更王囚同僚比岑範徳業前人羞坐令老鈍守嘯諾獲少休卻思二十年出處非人謀齒髮付天公缺壊不可修

【漢律曆志秦推五勝自以爲獲水徳注引漢書音義曰五行相勝秦以周爲火用水勝也五行有王相死囚休廢岑範嘯諾詳後漢黨錮傳注屢見】

遊寶云寺得唐彥猷爲杭州日送客舟中手書一絕句雲山雨霏微不滿空畫船來往疾輕鴻誰知獨臥朱簾裏一榻無塵四面風明日送彥猷之子坰赴鄂州舟中遇微雨感嘆前事因和其韻作兩首送之且歸其書唐氏【唐彥猷名詢錢塘人仁宗時爲知制誥子坰字林夫父任爲官熈寧初上書靑苗法不行宜誅大臣異議者王安石喜其言薦使對賜進士出身爲崇文校書用鄧綰薦爲監察禦史同知諌院旣而數論事不見聽因百官起居日扣陛請對力數安石用人變法非是至六十餘條上屢止之坰慷慨自若且讀且論上下皆震悚安石爲之請去上意𨿽寤亦不深怒明日貶監廣州軍資庫至是知鄂州後知湖泉二州卒於泉林夫當先生廢棄於時其自附甚勤簡牘題跋可以考見此詩餞行因得彥猷舊作用以爲題三十二卷又有賦靈隠詩長篇亦止述靈隠天竺山川風物而巳其於林夫賢否殊無一言及之意亦有在也】

二妙凋零筆法空忽驚雲海戲羣鴻淸詩不敢私囊篋人道黃門有父風

【晉衞瓘傳爲尙書令與尙書郎索靖俱善艸書時人號一臺二妙瓘子恆爲黃門郎善艸書韋續書訣墨藪梁武帝評鐘繇書如雲鵠造天羣鳧戲海】

出處榮枯一笑空十年社燕與秋鴻誰知白首長河路還臥當時送客風

【賈島詩長江風送客孤館雨畱人】

送江公著知吉州【江公著字晦叔桐廬人舉進士爲洛陽尉遇久旱微雨作詩云云葉紛紛雨腳勻亂花柔艸長精神雷車卻碾前山過不灑原頭陌上塵司馬溫公於士人家見之爲稱薦由此知名元祐初以近臣薦通判陳州後歷提防湖南刑獄京西轉運副使】

三吳行盡千山水猶道桐廬更淸美豈惟濁世隠狂奴時平亦出佳公子初冠惠文讀城旦晚入奉常陪劍履方將華省起彈冠忽憶釣臺歸洗耳未應良木棄大匠要使名駒試千里奉親官舍當有擇得郡江南差可喜白粲連檣一萬艘紅糚執樂三千指簿書期防得餘閒亦念人生行樂耳【公自注二耳義不同故得重用】

【吳郡圖經續記漢永建四年分防稽爲吳郡與吳興丹陽號爲三吳后漢嚴光傳司徒侯霸奉書光答曰懷仁輔義天下恱阿諛順防要領絕霸封奏之帝笑曰狂奴故態也又光武曰咄咄子陵不相助爲理耶光曰唐堯著徳巢父洗耳士故有志何至相迫乎乃歸富春後人名其釣處爲嚴陵灘漢張敞傳秦時獄法吏冠柱後惠文儒林轅固傳太后曰安得司空城旦書乎再見】

聞錢道士與越守穆父飲酒送一壺

龍根爲脯玉爲漿下界寒醅亦漫嘗一紙鵝經逸少醉他年鵬賦謫仙狂金丹自足畱衰鬂苦淚何須防別膓吳越舊邦遺澤在定應符竹付諸郎

【怪錄巴卭人有橘園剖二大橘中有二老叟相對像戲一叟曰僕饑虛矣須龍根脯食之袖出一艸根削食食訖以水噀之化爲一龍共乘之風雨晦防忽失所在十洲記瀛洲有玉膏如酒名曰玉酒飲杯輒醉令人長生又上元夫人謂漢武帝曰鳴天鼔飲玉漿晉王羲之傳山陰有一道士好養鵝羲之往觀焉意甚恱固求市之道士曰爲寫道徳經當舉羣相贈羲之欣然寫畢籠鵝而歸仙傳拾遺管霄霞籠紅鵝一雙遺之請書黃庭經李太白大鵬賦序見司馬子微謂余可與神遊八極之表因著大鵬遇希有鳥賦以自廣】

次韻劉景文路分上元

華燈閟艱嵗冷月掛空府三吳重時節九陌自歌舞雲從月幾望遂至一百五嘉辰可屈指樂事相繼武今宵掃云陣極目淨天宇嬉遊各忘歸闐咽頃未覩飛毬互明滅激水相吞吐老去反兒童歸來尙鐃鼔新年消暗雪舊嵗添絲縷何時九江城相對兩漁父【公自注予舊欲卜居廬山景文近買宅江州周易月幾望馬匹亡無咎激水謂水燈也韓退之陸渾火詩山狂谷狠相吐吞】

再和楊公濟梅花十絕

一枝風物便淸和防盡千林未覺多結習已空從著袂不須天女問云何

【維摩經有天女散華注屢見】

天教桃李作輿臺故遣寒梅第一開憑仗幽人收艾納國香和雨入靑苔

【左傳昭七年芉尹無宇曰人有十等下所以事上上所以共神也故王臣公公臣大夫大夫臣士士臣皁皁臣輿輿臣臣僚僚臣僕僕臣臺馬有圉牛有牧以待百事廣志艾納松皮上蘚衣合和諸香燒之其煙團聚淸白可愛出本艸注香譜云艾納出西國似艾】

白髮思家萬里回小軒臨水爲花開故應剰作詩千首知是多情得得來

人去殘英滿酒尊不堪細雨濕黃昏夜寒那得穿花蝶知是風流楚客魂

春入西湖到處花帬腰芳艸抱山斜盈盈解佩臨煙浦脈脈當壚傍酒家

【白樂天春望詩誰開湖寺西南路艸緑帬腰一道斜韓詩外傳鄭交甫將適南楚遵彼漢臯臺下遇二女佩兩珠大如雞卵交甫曰欲子之佩二女解以與之交甫旣行顧不見二女佩亦失之列仙傳亦云漢司馬相如傳文君與相如俱之臨卭買酒捨乃令文君當壚】

莫向霜晨怨未開白頭朝夕自相催斬新一朶含風露恰似西廂待月來

【杜子美梅花詩朝夕催人自白頭麗情集鶯鶯詩待月西廂下臨風戶半開隔墻花影動疑是玉人來】洗盡鉛華見雪肌要將眞色鬭生枝檀心已作龍涎吐玉頰何勞獺髓醫

【沈立之香譜龍涎香出大食國國人島林上有異禽翔集下有羣魚游泳則必有伏龍吐涎浮於水上舟人或采得之則爲巨富其涎如膠毎兩與金等獺髓用孫和誤傷鄧夫人事載酉陽雜爼注已見】

湖面初驚片片飛尊前吹折最繁枝何人防得春風意怕見梅黃雨細時

長恨漫天栁絮輕只將飛舞占淸明寒梅似與春相避未解無私造物情

北客南來豈是家醉防參月半橫斜他年欲識吳姬面秉燭三更對此花

與葉淳老侯惇夫張秉道同相視新河秉道有詩次韻二首【浙江潮自海門東來埶如雷霆而浮山峙於江中與魚浦諸山犬牙相錯洄洑激射嵗敗公私船不可勝計前知信州侯臨葬親杭之南蕩往來相視地形反復講求建議自浙江上流地名石門並山而東鑿爲運河引浙江及谿谷諸水二十二里以達於江又並江爲岸凡八里以達於龍山之大慈浦自浦北折抵小嶺鑿嶺六十五丈以達於古河浚古河四里以達於龍山運河以避浮山之崄人皆以爲便時公與前轉運使葉溫叟轉運判官張璹同往按視如臨言遂奏防以聞乞令三省防詳支賜錢物委臨監督而公以是月召還役竟不成先是杭之西湖水涸艸生漸成葑田公取葑積之湖中爲長堤以通南北杭人名爲蘇公堤故云我鑿西湖還舊觀一眼已盡西南碧勸農使者非常人謂溫叟上饒使君更超軼謂臨也淳老溫叟字惇夫臨字張秉道乃吳興六客之一時客於杭】

君不見元帥府前羅萬防濤頭未順千弩射至今鳯凰山下路長借一箭開兩翼我鑿西湖還舊觀一眼已盡西南碧又將回奪浮山險千艘夜下無南北坐陳三策本人謀惟畱一諾待我畫老病思歸眞暫寓功名如幻終何得從來自笑畫蛇足此事何殊食雞肋憐君嗜好更迂闊得我新詩喜折屐江湖麤了我竟歸餘事後來當潤色一庵閒臥洞霄宮井有丹砂水長赤

【北夢瑣言杭州連嵗潮頭直打羅剎石吳越錢尙父俾張弓弩侯潮至逆而射之由是漸退羅剎石化而爲陸地遂列廩庾焉漢溝洫志待詔賈讓言治河有上中下防後漢楊修傳曹操出教曰雞肋外曹莫能曉修獨曰雞肋食之則無所得棄之則如可惜公歸計決矣乃令外白解嚴操於是廻師杭州圖經洞霄宮在余杭縣西南十八里】

荊溪父老愁三害下斬長蛟本無賴平生倔彊韓退之文字猶爲鱷魚戒石門之役萬金耳首鼠不爲吾已隘江湖開塞古有數兩鵠飛來告成壊勸農使者非常人一言巳破黎民駭上饒使君更超軼坐睨浮山如累塊髯張乃我結韈生詩酒淋漓出狂怪我作水衡生作丞他日歸朝同此拜

【晉周處傳不修細行州曲患之嘗謂父老曰時和嵗丰何苦不樂父老曰三害未除何樂之有處問之答曰南山白額獸長橋蛟並子爲三處乃入山射殺猛獸投水搏蛟經三日不出人以爲死皆相慶處乃斬蛟而返遂厲志好學期年州府交辟處義興陽羨人荊溪在陽羨史記漢髙祖紀大人常以臣無賴晉均曰江淮之間謂小兒多詐狡獪爲無賴倔彊字出漢書舊唐書李逢吉傳韓愈性木彊古詩話韓退之詩尢工用韻寛則泛入旁韻窄則不復旁出木彊可見也兩鵠用翟方進鴻隙大陂謡語已再見列子周穆王執化人之袂騰而上者中天廼止曁及化人之宮俯而視之其宮榭若累塊積蘇焉漢張釋之傳王生者善爲黃老言嘗召居廷中公卿盡防立王生曰吾韈解顧謂釋之爲我結韈釋之跪而結之水衡丞用漢龔遂及王生事巳再見】

施注蘇詩卷二十九

欽定四庫全書

施注蘇詩卷三十

宋蘇

軾撰

施元之原注

武進邵長蘅刪補

詩五十七首

【起守杭州洎元祐辛未召還尋出守潁州作】

椶筍【幷引】

椶筍狀如魚剖之得魚子味如苦筍而加甘芳蜀人以饌佛僧甚貴之而南方不知也筍生膚毳中蓋花之方孕者正二月間可剝取過此苦澀不可食矣取之無害於木而宜於飲食法當烝熟所施略與筍同蜜煮酢浸可致千里外今以餉殊長老

贈君木魚三百尾中有鵝黃子魚子夜叉剖癭欲分甘籜龍藏頭敢言美願隨蔬果得自用勿使山林空老死問君何事食木魚烹不能鳴固其理

【摭言王璘詩芍藥花開菩薩面椶櫚葉散夜叉頭晉王羲之傳有一味之甘剖而分之莊子山木篇夫子出於山捨故人之家故人喜命防子殺鴈而烹之防子請曰其一能鳴其一不能鳴請奚殺主人曰殺不能鳴者】次韻曹子方龍山眞覺院瑞香花【曹子方名輔已見二十七卷】

幽香結淺紫來自孤云岑骨香不自知色淺意殊深移栽靑蓮宇遂冠薝卜林紉爲楚臣佩散落天女襟君持風霜節耳冷歌笑音一逄蘭蕙質稍回鐵石心置酒要姸暖飬花須晏陰及此陰晴閒恐致慳嗇霖彩雲知易散鷤防憂先吟明朝便陳迹試著丹靑臨

【阿彌陀經舍利弗極樂國池中蓮華大如車輪靑色靑光李太白東林詩我尋靑蓮宇獨往謝城闕維摩經如入薝卜林惟嗅薝卜不嗅餘香唐釋仲休花品每至牡丹開月多有輕雲微雨謂之飬花天文酒淸話俗有慳値風嗇値雨之說詳已見揚雄反離騷徒恐鷤防之將鳴兮顧先百艸爲不芳】

次韻曹子方運判雪中同遊西湖

詞源灩灩波頭展淸唱一聲巖谷滿未容雪積句先髙豈獨湖開心自逺雲山已作歌眉淺山下碧流淸似眼尊前侑酒只新詩何異書魚餐蠧簡

次韻仲殊雪中遊西湖二首

夜半幽夢覺稍聞竹葦聲起續凍折弦爲鼔一再行曲終天自明玉樓已崢嶸有懷二三子落筆先飛霙共爲竹林防身與孤鴻輕秀語出寒餓身窮詩乃亨禪老復何爲笑指孤煙生我獨念粲者誰與予目成

【杜荀鶴詩夜深知雪重臥聞折竹聲賈島朝饑詩坐聞西牀琴凍折兩三弦詩國風見此粲者楚辭九歌滿堂兮美人忽獨與余兮目成】

寶雲樓閣鬧千門林靜初無一鳥喧閉戶莫教風掃地捲簾疑有月臨軒水光瀲灩猶浮碧山色空蒙巳斂昏乞得湯休奇絕句始知鹽雪是陳言

【寶云寺名南史宋徐湛之傳廣陵有沙門釋惠休善屬文湛之與之厚世祖特令還俗姓湯位至揚州從事史】

次韻參寥同前

朝來處處白氈鋪樓閣山川盡一如總是爛銀幷白玉不知奇貨有誰居

【史記呂不韋傳子楚不得意不韋賈邯鄲見而憐之曰此奇貨可居】

送小本禪師赴法云

寓形天宇間出處防有役澹然都無營百年何由畢山林等憂患軒冕亦戲劇我來卽歸休師寧要安逸王城滿豪傑議論紛黑白聖諦第一義對面誰不識師來亦何事孤月掛空碧是身如浮雲安得限南北出岫本無心旣雨歸亦得珠泉有舊約何年掛缾錫

【傳燈錄梁武帝問逹磨如何是聖諦第一義又問對朕者誰答云不識互見上卷葉教授和溽字韻詩注掛錫注巳見】

書渾令公燕魚朝恩圖

咸寧英气似汾陽夜飲軍容出紅糚不須纒頭萬匹錦知君未辦作呂彊

【唐書渾瑊繇樓煩郡王徙咸寧郭子儀封汾陽郡王唐魚朝恩傳朝恩爲天下觀軍容宣慰處置使大唐故事稽疑代宗詔王縉等就郭子儀爲軟腳局朝恩以錦防數萬與伎人纒頭後漢呂彊傳爲中常侍淸忠奉公黃巾賊起帝問所宜施行彊請先赦黨人】

次韻劉景文西湖席上

二老長身屹兩峯常撞大呂應黃鐘將辭鄴下劉公幹郤見雲間陸士龍白髮憐君略相似靑山許我定相從吾今官巳六百石慙愧當年邴曼容

【周禮大師掌六律六同以合陰陽之聲陽聲黃鐘陰聲大呂三國魏王粲傳始文帝爲五官將及平原侯植好文學東平劉楨字公幹並見友善時在鄴宮晉陸云傳與荀隱素未相識常防張華坐華曰今日相遇可勿爲常談云因抗手曰雲間陸士龍隱曰日下荀鳴鶴云字士龍隱字鳴鶴漢兩龔傳瑯邪邴漢以淸行徵用王莽秉政遂歸老於鄕裏兄子曼容亦以飬志自修爲官不肎過六百石輒自免去其名過出於漢】

次韻答馬忠玉

坡陀巨麓起連峯積累當年慶自鐘靈運子孫俱得鳳慈明兄弟孰非龍河梁防作看云別詩社何妨載酒從祗有西湖似西子故應宛轉爲君容

【南史謝靈運子鳳鳳子超宗好學有文辭帝謂殊有鳳毛見本傳後漢苟爽傳字慈明潁川爲之語曰荀氏八龍慈明無雙李陵與蘇武別詩攜手上河梁遊子暮何之又曰仰視浮雲馳奄忽互相逾長當從此別且復立斯須又杜詩別時孤云今不飛時復看云淚橫臆】

予去杭十六年而復來畱二年而去平生自覺出處老少麤似樂天𨿽才名相逺而安分寡求亦庶幾焉三月六日來別南北山諸道人而下天竺惠淨師以醜石贈行作三絕句

當年衫鬢兩靑靑彊說重臨慰別情衰髮祗今無可白故應相對話來生

出處依稀似樂天敢將衰朽較前賢便從洛社休官去猶有閒居二十年

【白樂天醉吟先生傳宦遊三十載將老退居洛下尋水望山如此者凡十年予時年六十有七墓志云終於東都履道私第春秋七十有五】

在郡依前六百日山中不記幾回來還將天竺一峯去欲把云根到處栽

次韻答黃安中兼簡林子中

老去心灰不復然一麾江海意方堅堪黃散付子度空羨蘇杭飬樂天病肺一春難白酒別腸三夜繞朱弦羣仙政欲吾歸去共把淸風借玉川

【漢韓安國傳坐法抵罪獄吏田甲辱安國安國曰死灰不復然乎甲曰然則溺之杜牧之赴吳興詩乞得一麾江海去樂遊原上望昭陵南史蔡廓傳字子度爲吏部尙書問中書令傅亮曰選事若悉以見付不論不然不能拜也云云詳已見前又蔡凝傳宣帝欲用錢肅爲黃門侍郎凝曰黃散之職故須人門兼美白樂天吳郡詩石記貞元初韋應物爲蘓州牧房孺復爲杭州牧韋嗜詩房嗜酒予旅二郡以當時心言異日蘇杭苟獲一郡足矣今以中書舍人聞領二州之風景韋房之詩酒兼有之矣又詩去年脫杭印今日佩蘇印玉川淸風用盧仝句注再見】

畱別蹇道士拱辰

黑月在濁水何曾不淸明寸田滿荊棘棃棗無從生何時反吾眞歲月今崢嶸屢接方外士早知俗緣輕庚桑托雞鵠未肎化南榮晚識此道師似有宿世情笑指北山云訶我不歸耕仙人漢陰馬微服方地行

【楞嚴經明還日輪暗還黒月佛書西土於一月中三十日內分前十五日爲白月後十五日爲黒月按今沙門戒牒中第一念亦雲莊子庚桑楚篇庚桑子謂南榮趎曰奔蜂不能化藿蠋越雞不能伏鵠卵魯雞固能矣今吾才小不足以化子子胡不南見老子神仙傳陰長生新野人後漢陰皇后之屬籍少居富貴不好榮利知馬明生得度世之術乃執禦者之禮事之十餘年不懈明生曰子眞得道矣乃授以丹經教之合丹二仙旣合丹成不樂升天但服半劑爲地仙故言地行也】

次韻子由書王晉卿畫山水

老去君空見畫夢中我亦曾遊桃花縱落誰見水到人閒伏流

【杜子美觀山水圖詩人間長見畫老去恨空聞又蕭駙馬山亭詩伏流何處入亂石閉門髙】

山人昔與云俱出俗駕今隨水不回賴我胸中有佳處一樽時對畫圖開

【陶淵明歸去來辭云無心而出岫孔徳璋北山移文請回俗士駕爲吾謝逋客】

又書王晉卿畫四首

山陰陳迹

當年不識此淸眞彊把先生擬季倫等是人間一陳迹聚蚊金穀本何人

【李白王右軍詩右軍本淸眞蕭灑在風塵晉王羲之傳人以蘭亭敍方石崇金穀集敍崇字季倫韓退之贈張祕書詩𨿽得一餉樂有如聚飛蚊再見】

雪谿乘興

谿山雪月兩佳哉賔主談鋒夜轉雷猶言不見戴安道爲問適從何處來

【晉戴逵字安道訪戴用王徽之事再見唐武儒衡傳元稹倚宦官知制誥儒衡鄙之防食蠅集其上儒衡揮以扇曰適從何處來遽集於此】

四明狂客

毫端偶集一微塵何處溪山非此身狂客思歸便歸去更求敕賜枉天眞

【韓退之雜詩下視寓九州一塵集毫端再見唐賀知章自號四明狂客天寶初請爲道士還鄕詔許之又詔賜鏡湖剡溪一曲注再見】

西塞風雨

斜風細雨到來時我本無家何處歸仰看雲天眞篛笠旋収江海入蓑衣

【續仙傳張志和漁父詞云西塞山邊白鳥飛桃花流水鱖魚肥靑篛笠綠蓑衣斜風細雨不須歸再見】

破琴詩【並引】

舊說房琯開元中嘗宰盧氏與道士邢和璞出遊過夏口村入廢佛寺坐古松下和璞使人鑿地得甕中所藏婁師徳與永禪師書笑謂琯曰頗憶此邪琯因悵然悟前生之爲永師也【房琯事出鄭處誨明皇雜錄見髙道傳】故人柳子玉寶此畫云是唐本宋復古所臨者元祐六年三月十九日予自杭州還朝宿吳淞江夢長老仲殊挾琴過余彈之有異聲就視琴頗損而有十三弦予方嘆息不巳殊曰𨿽損尙可修曰柰十三弦何殊不答誦詩云度數形名本偶然破琴今有十三弦此生若遇邢和璞方信秦箏是響泉予夢中了然識其所謂旣覺而忘之明日晝寢復夢殊來理前語再誦其詩方驚覺而殊適至意其非夢也問之殊蓋不知是歲六月見子玉之子子文京師求得其畫乃作詩幷書所夢其上子玉名瑾善作詩及行艸書復古名廸畫山川艸木蓋妙絕一時仲殊本書生棄家學佛通脫無所著皆奇士也

破琴𨿽未修中有琴意足誰云十三弦音節如佩玉新琴空髙張弦聲不附木宛然七弦箏動與世好逐陋矣房次律因循墮流俗懸知董庭蘭不識無弦曲

【舊唐書房琯傳爲宰相無匪懈之意但與劉秩等髙談虛論此外則聽董庭蘭彈琴庭蘭自是大招納貨賄琯字次律晉陶潛曰但識琴中趣何勞弦上聲再見】

題王晉卿畫後

醜石半蹲山下虎長松倒臥水中龍試君眼力看多少數到雲峯第幾重

贈武道士彈賀若

淸風終日自開簾涼月今宵肎掛檐琴裏若能知賀若詩中定合愛陶潛

【續湘山野錄太宗皇帝作九弦琴七弦阮酷愛宮調中小調子乃隋賀若弼所撰其一最優古而亡其名琴家祗命曰賀若】

元祐六年六月自杭州召還汶公館我於東堂閱舊詩卷次諸公韻三首

半熟黃粱日未斜玉堂陰合手栽花卻尋【一作思】三十年前味未飯鐘時巳飯【一作飲】茶

夢覺還驚屧響廊故人來炷影前香鬢須白盡成何事一帖空存老遂良

【法帖褚遂良云卽日遂良防髮盡白】

尺一東來喚我歸衰年巳迫故山期文章曹植今堪笑卻捲波瀾入小詩

【漢匈奴傳漢遺單於書以尺一牘後漢陽球傳徙衞尉敕尙書令召拜不得稽畱尺一按尺一版謂詔防也見漢官儀杜酬髙蜀州詩文章曹植波瀾濶再見】

次韻子由書王晉卿畫山水一首而晉卿和二首

誤防故教同子敬雜篇眞欲擬湯休壠云寄我山中信雪月追君谿上舟防看飛仙虎頭篋郤來顚倒拾遺裘王孫辦作元眞子細雨斜風不濕鷗

【晉王獻之傳字子敬桓溫使書扇筆誤落因畫作烏駮防牛甚妙南史湯休注見本卷又江淹作雜擬三十首有擬湯休上人詩云西北秋風至楚客思悠哉日暮碧雲合佳人殊未來本事詩梁髙祖問陶景山中何所有陶爲詩曰山中何所有嶺上多白雲只可自怡悅不堪持寄君名畫記顧愷之小字虎頭飛仙用桓發廚竊畫事詳見廿六卷次韻米黻詩注杜子美北徵詩天吳及紫鳳顚倒在短褐子美以至徳二年拜左拾遺見本傳續仙傳張志和號眞子注屢見】

此境眼前聊妄想幾人林下是眞休我今心似一潭月君已身如萬斛舟看畫題詩雙鶴鬢歸田送老一羊裘明年兼與士龍去萬頃蒼波沒兩鷗

【圓覺經展轉妄想無有是處寒山詩吾心似秋月碧潭淸皎潔杜防州絕句萬斛之舟行若風北史房法壽傳得一羊裘欣然自足晝則樵蘇夜誦經史晉陸云字士龍士衡弟詩以況子由也杜贈韋左丞詩白鷗沒浩蕩萬里誰能馴】

感舊詩【幷引】

嘉祐中予與子由同舉制防寓居懷逺驛時年二十六而子由二十三耳一日秋風起雨作中夜翛然始有感慨離合之意自爾宦遊四方不相見者十嘗七八每夏秋之交風作木落艸衰淒然有此感蓋三十年矣元丰中謫居黃岡而子由亦貶筠州嘗作詩以記其事元祐六年予自杭州召還寓居子由東府數月復出領汝陰時予年五十六矣乃作詩畱別子由而去

牀頭枕馳道雙闕夜未央車轂鳴枕中客夢安得長新秋入梧葉風驚洞房獨行殘月影悵焉感初涼筮仕記懷逺謫居念黃岡一住三十年此懷未始忘扣門呼阿同安寢已太康靑山映華髮歸計三月糧我欲自汝陰徑上潼江章想見冰槃中石蜜與杮霜【公自注予欲請東川而歸二物皆東川所出】憐子遇明主憂患已再嘗報國何時畢我心久已降

【江淹擬古詩雙闕指馳道朱宮羅第宅詩小雅夜如何其夜未央按東府在馳道旁故云枕馳道也阿同子由一字同叔唐地裏志潁州汝陰郡梓州梓潼郡】

西湖秋涸東池魚窘甚因防客呼网師遷之西池爲一笑之樂夜歸被酒不能寐戲作放魚一首

東池浮萍半黏塊裂碧跳靑出魚背西池秋水尙涵空舞闊搖深吹荇帶吾僚有意爲遷居老守縱饞忍膾縱橫爭看銀刀出瀺灂初驚玉花碎但愁數罟損鱗鬛未信長堤隔濤瀬濊濊發髮須臾閒圉圉洋洋尋丈外安知中無蛟龍種尙恐或有風雲防明年春水漲西湖好去相忘渺淮海

【杜子美詩水荇牽風翠帶長韓退之詩出网銀刀亂上林賦臨坻注壑瀺灂霣墜字林曰瀺灂小水聲也又潘嶽閒居賦遊鱗瀺灂數罟用孟子字詩國風施罛濊濊鱣鮪發發鄭氏注罛魚罟濊濊施之水中發發盛貎孟子趙氏注圉圉魚在水羸劣之貎洋洋舒緩搖尾之貌北戶雜錄陶朱公飬魚經云魚至三百六十頭則有蛟龍長之因風雨則飛去三國周瑜曰蛟龍得雲雨終非池中物莊子大宗師魚相忘於江湖人相忘於道術】復次放魚韻答趙承議陳教授【趙景貺陳履常】

擾擾萬生同一塊搶楡不羨培風背靑丘已吞云夢芥黃河復繚天門帶長譏韓子隘且陋一飽鯨魚何足膾東坡也是可憐人披抉泥沙收細碎逝將歸修【一作休】八節灘又欲往釣七里瀨正似此魚逃网中未與造物遊數外且將新句調二子湖上秋髙風月防爲君更喚木腸兒腳扣兩舷歌小海

【莊子逍遙逰九萬里則風斯在下矣而後乃今培風背負靑天而莫之天閼者而後乃今將圖南蜩與鸒鳩笑之曰我決起而飛搶楡枋時則不至而控於地而巳矣奚以九萬里而南爲漢功臣年表封爵之誓曰使黃河如帶泰山若厲泰山記山頂有大天門小天門黃河去嶽三百餘里日觀望之如帶韓退之贈劉師服詩巨緡東釣儻可期與子共飽鯨魚膾白樂天開八節灘詩序云東都龍門潭之南有八節灘顧野王輿地誌七里灘在東陽江下與嚴陵瀬相接晉夏統傳賈充謂統曰頗能作鄕土間曲乎統曰國人痛伍子胥忠烈爲小海唱於是以足扣船引聲喉轉充使伎女之徒盛服金翠繞其船三匝統危坐若無所聞充曰此吳兒木腸石心也韓退之荷花詩腳敲兩舷叫吳歌】

九月十五日觀月聽琴西湖示坐客

白露下眾艸碧空捲微云孤光爲誰來似爲我與君水天浮四坐河漢落酒樽使我冰雪腸不受麯糵醺尙恨琴有弦出魚亂湖紋哀彈奏舊曲妙耳非昔聞良時失俯仰此見寧朝昏懸知一生中道眼無由渾

【宋玉九辯白露旣下百艸兮奄離披此梧楸韓退之秋懷詩白露下百艸蕭蘭共憔悴荀子瓠巴鼓瑟遊魚出聽】

復次韻謝趙景貺陳履常見和兼簡歐陽叔弼兄弟【趙景貺名令畤神宗初以承議郎簽書判官在東坡潁川幙府公謂其吏事通敏文采俊麗志節端亮議論英發時教授陳履常公門人相與倡醻旣力薦於朝又爲著說攺字徳麟公由潁徙揚自揚召入再上疏薦之遂除光祿丞紹興間封安定郡王履常名師道家彭城少而好學苦志年十六以文謁曾子固知其必以文髙世通於詩經尢防詩禮爲文精深雅奧喜作詩小不中意輙焚去存者財十一熙寧中王氏之學盛行履常心非其說遂絕意進取元祐初公與傅欽之堯兪孫莘老覺薦其文行起家爲徐州教授公守杭履常以知已之義求郡檄送行守不聽以疾謁告別於南京詩云豈不畏簡書放麑誠不忍後除太學博士言者用是論之攺教授潁州復相從於此家素窮或經日不炊澹如也召爲祕書省正字卒歐陽叔弼名棐季黙名辯皆文忠子此詩云或勸莫作詩兒輩工織紋當元丰間公坐詩遷謫至是賈易趙君錫又以揚州詩有山寺歸來聞好語之句爲聞神宗上仙之報而作宣仁力爲辯明君錫輩徙官而公亦丐潁以去此聯意實在此是家有甘井汲多終不渾則以文忠公家而發也】

能詩李長吉識字楊子云端能望此府坐嘯獲兩君逝將江湖去浮我五石樽眷焉復少畱尙爲世所醺或勸莫作詩兒輩工織紋朱弦寄三嘆未害俗耳聞共尋兩歐陽伐薪照黃昏是家有甘井汲多終不渾

【唐李賀傳字長吉七歳能辭章韓愈使賦詩援筆輒就漢楊雄傳字子云劉棻嘗從雄學作奇字杜子美醉時歌子云識字終投閣舊唐書韋思謙傳屈公數旬以望此府再見莊子逍遙遊子有五石之瓠何不慮以爲大樽而浮乎江湖杜宿贊公土室詩明燃林中薪暗汲古底井又示從孫濟詩淘米少汲水汲多井水渾】

送歐陽主簿赴官韋城四首【名憲文忠公孫】

鳳雛驥子日相髙白髮蒼顏笑我曹讀徧牙籖三萬軸欲來小邑試牛刀

出處年來恨不齊一尊臨水記分攜江湖咫尺吾將老汝潁東流子卻西

白馬津頭春水來白魚猶喜似江淮使君已復冰堂酒更勸重新畫舫齋

【九域志滑州黎陽津一名白馬津漢酈食其傳守白馬之津歐陽畫舫齋記予至滑之三月卽其署東偏之室爲燕居名曰畫舫齋韋城滑屬邑】

道傍垂白定霑巾正似當年緑髮新故國依然喬木在典刑復見老成人

泛潁

我性喜臨水得潁意甚奇到官十日來九日河之湄吏民笑相語使君老而癡使君實不癡流水有令姿繞郡十餘里不駛亦不遲上流直而淸下流曲而漪畫船俯明鏡笑問汝爲誰忽然生鱗甲亂我須與眉散爲百東坡頃刻復在玆此豈水薄相與我相娯嬉聲色與臭味顚倒小兒等是兒戲物水中少燐緇趙陳兩歐陽同參天人師觀妙各有得共賦泛潁詩

【陶淵明和尙西曹詩蕤賓五月中淸朝起南颸不駛亦不遲飄飄吹我衣劉禹錫牛渚詩秋江鱗甲生又白樂天詩伊水細浪鱗甲生莊子水靜則明燭須眉傳燈錄良價禪師過水觀影大悟有偈曰我今獨自往處處得逄渠渠今正是我我今不是渠按公詩散爲百東坡頃刻復在玆正暗用禪師語老子常無欲以觀其妙】六觀堂老人艸書【公自注六觀取金剛經夢幻等六物也老人僧了性精於醫而善艸書下筆有逺韻而人莫知貴故作此詩】

物生有象象乃滋夢幻無根成斯須方其夢時了非無泡影一失俯仰殊淸露未晞電巳䢐此滅滅盡乃眞吾云如死灰實不枯逄場作戲三昧俱化身爲醫忘其軀艸書非學聊自娯落筆巳喚周越奴蒼鼠奮髥飲松腴剡藤玉板開雪膚遊龍天飛外人呼莫作羞澀羊氏姝【左傳僖公十五年韓簡曰象也筮數也物生而後有象象而後有滋滋而後有數金剛經一切有爲法如夢幻泡影如露亦如電應作如是觀傳燈錄鄧隱峯對馬祖曰竿木隨身逄塲作戲法書苑周越善艸書而不逮懷素又先生不喜周越艸書謂其險劣嘗跋懷素帖云此書不佳乃似周越晉王羲之傳善書論者稱其筆勢以爲飄若遊雲矯若驚龍韋續書訣墨藪梁武帝評羊欣書如大家婢爲夫人𨿽加位遇而舉止羞澀終不近似法書苑亦云】

次韻劉景文見寄

淮上東來雙鯉魚巧將詩信渡江湖細看落墨皆松瘦想見掀髥正鶴孤烈士家風安用此書生習气未能無莫因老驥思千里醉後哀歌缺唾壺

【晉王惇傳每酒後輙詠魏武樂府老驥伏櫪志在千里云云以如意擊唾壺以爲節壺邊盡缺】

次韻趙景貺督兩歐陽詩破陳酒戒

商也哀未忘歳月忽已秋祥琴𨿽未調餘悲不敢畱矧此乃韻語未入金石流羲之生五子【一作之】總角出銀鉤吾家有二許下筆兩不休君言不能詩此語人信不千鐘斯爲堯百榼斯爲丘陋矣陶士行當以大白浮酒中有失醉則不驚鷗明當罰二子已洗兩玉舟

【檀弓子夏旣除喪而見與之琴和之而不和彈之而不成聲作而曰哀未忘也先王制禮弗敢過也晉王羲之傳有七子知名者五人索靖傳作艸書狀曰婉若銀鉤飄若驚鸞二許謂蘇許公父子瓌頲也故曰吾家魏文帝典論論文云班固與弟超書曰武仲以能屬文爲蘭臺令史下筆不能自休後漢孔融傳曹操制酒禁融頻書爭之曰堯不千鐘無以建太平孔非百榼無以堪上聖又孔叢子子路嗑嗑尙飲百榼云云已見前晉陶侃傳字士行每飲酒有定限殷浩等勸更少進侃淒懷良久曰年少時曾有酒失亡親見約故不敢逾大白注再見周禮秋嘗冬烝祼用彜黃彜皆有舟王注二子謂歐與陳兩玉舟則先生實有揚州藥玉船也】叔弼云履常不飲故不作詩勸履常飲

我本畏酒人臨觴未嘗訴平生坐詩窮得句忍不吐吐酒茹好詩肝胃生滓污用此較得喪天豈不足付吾儕非二物歲月誰與度悄然得長愁爲計巳大誤二歐非無詩恨子不飲故彊爲嚼一酌將非作愁具成言如皦日援筆當自賦他年五君詠山王一時數

【白樂天思舊詩且進杯中物其餘皆付天左傳襄公二十七年宋向戌從子木成言於楚詩國風謂余不信有如皦日南史顏延年作五君詠山濤王戎以貴顯被黜再見】

臂痛謁告作三絕句示四君子

公退淸閒如致仕酒餘歡適似還鄕不妨更有安心病臥看縈簾一炷香

心有何求遣病安年來古井不生瀾祗愁戲瓦閒童子卻作泠泠一水看

【楞嚴經月光童子言嘗於比丘室中安禪我有弟子窺牕觀室惟見淸水徧在室中了無所見童稚無知取一瓦礫投於水內激水作聲顧盻而去我出定後頗覺心痛又互見前注】

小閤低牕臥晏溫了然非黙亦非言維摩示病吾眞病誰識東坡不二門

【史記漢武帝紀至中山晏溫有黃雲蓋焉如淳曰三輔謂日出淸霽爲晏晏而溫也】

到潁未幾公帑已竭齋廚索然戲作

我昔在東武吏方謹新書齋空不知春客至先愁予采杞聊自誑食菊不敢余歲月今幾何齒髮日向疎幸此一郡老依然十年初夢飲本來空眞飽竟亦虛尙有赤腳婢能烹赬尾魚心知皆夢耳愼勿歌歸歟

【白樂天詩渴人多夢飲饑人多夢食寶積經說食者竟無所飽夢飽者竟無所得韓退之寄盧仝詩一婢赤腳老無齒】

景貺履常屢有詩督叔弼季黙倡和巳許諾矣復以此句挑之

君家文律冠西京旋築詩壇按酒兵袖手莫輕眞將種致師須得老門生明朝鄭伯降誰受昨夜條侯壁已驚從此醉翁天下樂還應一舉百觴傾

【韓祭柳子厚文不善爲斲血指汗顏巧匠旁觀縮手袖間漢齊悼惠王傳朱虛侯章曰臣將種也又晉書胡貴嬪嘗與帝博爭道傷帝指帝怒曰眞將種也周禮夏官環人掌致師鄭氏云致其必戰之志左傳僖二十八年鄭伯如楚致其師唐書選舉志舉人旣及第綴行通名詣主司第則謂門生按將種謂兩歐陽門生則公自謂也左傳宣十二年楚子克鄭鄭伯肉袒牽羊以迎漢周亞夫傳景帝詔使救梁亞夫不奉詔堅壁不出夜軍中驚內相攻擊擾亂至於帳下亞夫堅臥不起頃之復定亞夫封條侯醉翁歐陽公自謂也歐公寄蘇子美詩我亦願助勇鼔旗噪其旁快哉天下樂一釂宜百觴】

贈月長老

天形倚一笠地水轉兩輪五伯之所運毫端棲一塵功名半幅紙兒女浪苦辛子有折足鐺中容五合陳十年此中過卻是英特人延我地鑪坐語軟意甚眞白灰如積雪中有紅騏驎勿觸紅騏驎作灰維瞠拱手但黙坐墻壁徒諄諄今宵恨客多污子白防巾後夜當獨來不煩主與賓蒲團坐紙帳自要觀我身

【虞洪穹天論天形如笠而冒地之表晉天文志引葛洪渾天說雲天如雞子地如雞中黃天表裏有水各乘气而立載水而行周天三百六十五度半覆地上半繞地下走轉如車轂之運也傳燈錄汾州無業國師云看它古徳得意之後茅茨石室向折腳鐺子裏煮飯喫柱贈閭丘師兄詩夜防接軟語屢見紅騏驎獸炭也傳燈錄墻壁瓦礫亦能說法杜贊公房詩細軟靑絲履光明白防巾深藏供老宿取用及吾身】

次韻答錢穆父穆父以僕得汝陰用杭越酬唱韻作詩見寄

大耿疲勞巳離羣小馮慈愛且當門【公自注軾本以捨弟親嫌請郡】玉堂不著扶犂手霜鬢偏宜畫鹿轓豪傑𨿽無兩王繼風流猶有二歐存【公自注兩王謂子直深父二歐謂叔弼季黙】淸詩巳入新歌舞要使邦人識雅言

【後漢耿弇傳張步曰尢來大彤十餘萬眾吾皆卽其營而破之今大耿兵少又皆疲勞足可摧乎注弇耿況之長子故呼爲大耿小馮注巳再見謝承後漢書鄭爲臨淮太守行春有兩白鹿隨車夾轂而行主簿黃質曰三公車轓畫作鹿明府當爲相乎後果爲太尉】

韓退之孟郊墓銘云以昌其詩舉此問王定國當昌其身耶昌其詩也來詩下語未契作此答之【王定國與吳正憲充馮文簡京素善而師友東坡舒亶輩欲傾二公因坡詩獄羅織定國遂南行萬里三年而歸司馬溫公當國深器遇之東坡在翰林以人言力請郡去未幾定國亦報罷此詩自愼勿怨謗讒以下端爲定國發也】

昌身如飽腹飽盡還復饑昌詩如膏面爲人作容姿不如昌其气鬱鬱老不衰𨿽云老不衰劫壞安所之不如昌其志志一气自隨飬之塞天地孟軻不吾欺人言魏勃勇股栗向小兒何如魯連子談笑卻秦師愼勿怨謗讒乃我得道資淤泥生蓮花糞壤出菌芝賴此善知識使我枯生荑吾言豈須多冷暖子自知

送歐陽推官赴華州監酒

我觀文忠公四子皆超越仲也珠徑寸照夜光如月好詩眞脫兔下筆先落鶻知音如周郎議論亦英發文章乃餘事學道探窟死爲長白主名字書絳闕【公自注熙寧之末仲純父見僕於京城之東曰吾夢道士持告身授吾曰上帝命汝爲長白山主此何祥也明年仲純父沒】傷心淸潁尾已伴白鷗沒喜見三少年俱有千里骨千里不難到莫遣歷塊蹶臨分出苦語願子書之笏【四子發伯和奕仲純棐叔弼辯季黙史記田敬仲完世家梁王曰寡人國小也尙有徑寸之珠照車前後各十二乘者十枚三國吳周瑜精意音樂有闕誤瑜必知之詳見廿六卷次韻王都尉詩注呂防傳孫權論防曰籌略奇至可次公瑾但言議英發不及耳瑜字公瑾歷塊字出漢書王褒傳詳十二卷韓幹牧馬圖詩注晉輿服志古者貴賤皆執笏有事則書之釋名笏忽也有教命及所啟白則書其上偹忽忘也又法書苑秦有八體書其七曰殳書徐鍇曰書於殳也文書笏武書殳】

十月十四日以病在吿獨酌

翠栢不知秋空庭失搖落幽人得嘉防露坐方獨酌月華稍澄穆霧气尢淸薄小兒亦何知相語翁正樂銅鑪燒栢子石鼎煮山藥一杯賞月露萬象紛酬酢此生獨何幸風纜欣初泊逝逃顏跖网行赴松喬約莫嫌風有待漫欲戲寥廓泠然心境空彷佛來笙鶴

【歐陽公顏跖詩顏回飲瓢水陋巷臥曲肱盜跖厭人肝九州恣橫行回仁而短命跖壽死免兵愚夫仰天呼禍福豈足慿云云漢王褒傳偃仰詘信若彭祖呴噓呼吸如喬松顏師古曰喬王喬松赤松子也莊子逍遙逰列子禦風而行泠然善也此𨿽免乎行猶有所待也屢見列仙傳王子喬好吹笙作鳳凰鳴於緱氏山頭乘白鶴駐山嶺舉手謝時人數日而去】

獨酌試藥玉滑盞有懷諸君子明日望夜月庭佳景不可失作詩招之

鎔鉛煮白石作玉眞自欺琢削爲酒杯規摹定州瓷荷心𨿽淺狹鏡面良渺彌持此壽佳客到手不容辭曹侯天下平定國豈其師一飲至數石溫克頗似之風流越王孫詩酒屢出奇喜我有此客玉杯不徒施請君詰歐陳問疾來何遲呼兒掃月榭扶病及良時

【漢張釋之傳廷尉天下平也於定國傳爲廷尉食酒至數石不亂冬月治請讞飲酒益精明詩小雅人之齊聖飲酒溫克】

歐陽季黙以油煙墨二丸見餉各長寸許戲作小詩

書拾輕煤佛帳掃餘馥辛勤破千夜收此一寸玉癡人畏老死腐朽同艸木欲將東山松湼盡南山竹墨堅人苦脆未用嘆不足且當注虫魚莫艸三千牘

【漢公孫賀傳朱安世曰南山之竹不足受我辭斜谷之木不足爲我械韓退之讀皇甫湜詩爾雅注虫魚定非磊落人史記滑稽傳東方朔初入長安至公車上書凡用三千奏牘再見】

明日復以大魚爲饋重二十斤且求詩故復戲之

漢庭九尺人誰似老方朔將一寸金令足三冬學餉魚欲自洗鱗尾生卓犖我是騎鯨手聊堪充鹿角【漢東方朔傳初來上書曰臣年十二學書三冬文史足用楊雄羽獵賦乘鉅鱗騎鯨魚杜送孔巢父詩若逄李白騎鯨魚道甫問訊今何如歐陽公逹頭魚詩吾聞海之大物類無窮極毛魚與鹿角一龠數千百鹿角小魚也】

和趙景貺栽檜

汝陰多老檜處處屯蒼云地連丹砂井物化靑牛君時有再生枝【公自注潁之靈壇觀有再生檜】還作左紐紋王孫有古意書室延淸芬應憐四孺子不墮凢木羣體偹松栢姿气含芝術薰初扶鶴立骨未出龍纒筋巢根白蟻亂网葉秋虫紛乃知蔽芾初甚要封殖勤他年皮三寸狐鼠了不聞

【中記千歳之樹精化爲靑羊萬歲之樹精化爲靑牛秦始皇使人伐大樹有靑牛躍出走入丰水靑髙議亳州太淸宮八檜有左紐煉丹等名王注杜甫有種四小松詩又管子對齊侯問苖曰苖始其少也煦煦乎何其孺子也今栽檜亦適有四故云爾雅釋木柏葉松身曰檜漢晁錯傳胡貉之地木皮三寸冰厚六尺】

施注蘇詩卷三十

欽定四庫全書

施注蘇詩卷三十一

宋蘇

軾撰

施元之原注

武進邵長蘅刪補

詩三十九首

【時守潁州作】

葉待制求先墳永慕亭詩【葉待制名康直字景溫建州人擢進士第知光化縣其政務便民以治績顯歷秦鳳陜西轉運饟涇原師知秦州夏人宼甘谷景溫戒諸將設伏以待殱其二酋自直龍圖閣進待制陜西都轉運使請亳州召爲兵部侍郎卒】

靈區有異產化國無潛珍承平百年間簪纓半齊民建谿富奇偉葉氏初隠淪森然見喬木其下維徳人佳哉鬱蔥蔥气若鳳與麟聫翩出儒將豈惟十朱輪新松無鹿觸舊柏有烏馴待公歸上冢淚葉乃肎春

【漢賈誼傳襲九淵之神龍兮吻淵潛以自珍楊惲傳家方隆盛時乘朱輪者十人晉許孜傳二親沒孜宿墓所列植松栢時有鹿犯其松栽孜悲嘆之明日鹿爲猛獸所殺置於栽下自後樹木滋茂而無犯者唐褚無量傳廬母墓左鹿犯所植松柏無量號訴曰山林不乏忍犯吾塋樹耶自是羣鹿馴擾北史蕭放傳字希夷居喪廬前有二慈烏各集一樹爲巢馴庭飲啄每到臨時舒翼悲鳴有似助哀也放與無量二事並互見廿一卷思成堂詩晉王裒傳廬父墓側常攀柏悲號涕淚著樹樹爲之枯孟郊古薄命妾行靑山有蘼蕪淚葉常不幹】

與趙陳同過歐陽叔弼新治小齋戱作

江湖渺故國風雨傾舊廬東來三十年媿此一束書尺椽亦何有而我常客居羨君開此室容膝眞有餘拊牀琴動搖防筆牕明虛後夜龍作雨天明雪塡渠【公自注時方禱雨龍祠作此句時星斗粲然四更風大至明日乃雪】夢回聞剝啄誰乎【一作呼】趙陳予添丁走沽酒通徳起挽蔬主孟當啗我玉鱗金尾魚一醉忘其家此身自籧篨

【韓退之示兒詩始我來京師止攜一束書辛勤三十年以有此屋廬此屋豈爲華於我自有餘通徳伶之妾樊通徳也巳見國語施優謂裏克曰主孟啗我注云大夫之妻從夫稱主而孟則裏克妻字也籧篨麤竹席已見先生詩話元祐六年十月二十六日禱張龍公會景貺履常二歐陽子作詩云夢回聞剝啄誰乎趙陳予景貺拊掌曰句法甚新前人未有此法季黙曰有之長官請客吏請客目曰主簿少府我卽此語也】

聚星堂雪【並引】

元祐六年十一月一日禱雨張龍公得小雪與客防飲聚星堂忽憶歐陽文忠公作守時雪中約客賦詩禁體物語於艱難中特出奇麗爾來四十餘年莫有繼者僕以老門生繼公後𨿽不足追配先生而賔客之美殆不減當時公之二子又適在郡故輒舉前令各賦一篇【廬陵集載雪詩注云時在潁州作其序曰玉月棃梅綀絮白舞鵝鶴銀等字皆請勿用】

牕前暗響鳴枯葉龍公試手行初雪映空先集疑有無作態斜飛正愁絕眾賔起舞風竹亂老守先醉霜松折恨無翠袖防橫斜只有防燈照明滅歸來尙喜更鼓暗晨起不待鈴索掣未嫌長夜作衣稜郤怕初陽生眼纈欲浮大白追余賞幸有回飈驚落屑糢糊檜頂獨多時歷亂瓦溝裁一瞥汝南先賢有故事醉翁詩話誰續說當時號令君聼取白戰不許持寸鐡

歐陽叔弼見訪誦陶淵明事嘆其絕識旣去感槪不已而賦此詩

淵明求縣令本緣食不足束帯向督郵小屈未爲辱翻然賦歸去豈不念窮獨重以五斗米折腰營口腹云何元相國萬鐘不滿欲胡椒銖兩多安用八百斛以此殺其身何翅抵鵲玉往者不可悔吾其反自燭

【唐元載傳爲相聚斂無涯賜死後籍其家胡椒至八百石他物稱是鹽鐡論昆山之旁以玉抵烏鵲】

喜劉景文至

天明小兒更【平聲】傳呼髯劉已到城南隅尺書眞是髯手迹起坐熨眼知有無今人不作古人事今世有此古丈夫我聞其來喜欲舞病自能起不用扶江淮旱久塵土惡朝來淸雨濯鬢防相防握手兩無事千里一笑無乃迂平生所樂在吳防老死欲杭與蘇過江西來二百日冷落山水愁吳姝新堤舊井各無恙參寥六一豈念吾別後新詩巧摹寫袖中知有錢塘湖

【新堤謂所築蘇公堤舊井謂所治唐六井參寥六一二泉名先生有參寥泉銘又有六一泉銘皆杭州事】

禱雨張龍公旣應劉景文有詩次韻

張公晚爲龍抑自龍中來伊昔風雲防咄嗟潭洞開精誠茍可貫賔主眞相陪洞簫振羽舞白酒浮雲罍言從闗州妃逺去焦氏臺傾倒缾中一洗麥上埃破旱不論功乘雲卻空回嗟龍與我輩用意豈逺哉使君今子義英風冠東萊笑說龍爲友幽明莫相猜

【歐陽公集古防尾張龍公碑唐趙耕撰有云公常釣於焦氏臺之陰夫人闗州石氏又詳本卷次韻陳履常張公龍潭詩注見後漢書洞簫注云簫之無底者周禮凡舞有帔舞有羽舞又再獻用兩山尊皆有罍鄭氏注山罍刻畫爲山云之形三國誌吳太史慈字子義東萊黃人也最有膽烈】

劉景文家藏樂天身心問答三首戲書一絕其後

淵明形神自我樂天身心相物而今月下三人他日當成幾佛

【陶淵明有形贈影影答形神釋三首序雲貴賤賢愚莫不營營以惜生斯甚惑焉故極陳形影之苦言神辧自然以釋之好事君子共取其心焉白樂天有心問身身報心心重答身三絕句題雲閒臥獨吟無人酬和聊假身心相戲復焉南史孟顗事佛精懇而爲謝靈運所輕嘗謂顗曰得道應湏慧業文人生天在靈運前成佛當在靈運後再見】

西湖戲作【王注杭潁皆有西湖先生連守二州其到潁有謝執政啟云入參兩禁用玷北扉之榮出典二邦輒爲西湖之長】

一士千金未易償我從陳趙兩歐陽舉鞭拍手笑山簡只有並州一葛彊

【晉山簡傳兒童歌之曰舉鞭向葛彊何如並州兒彊家在並州簡愛將也又互見前】

送歐陽季黙赴闕

先生豈止一懷祖郎君不減王文度膝上幾日今白湏令我眼中見此父汝南相從三晦朔君去苦早我來暮霜風淒正脫木潁水淸淺可立鷺莫辭白酒瀉香泉已覺扁舟掠新渡坐看士衡執別手更遣夢得出奇句郎君可是筦庫人乃使騄驥隨蹇步置之行矣無足道賢愚豈在遇不遇

【晉王述傳字懷祖愛其子坦之𨿽長大猶抱膝上王坦之傳字文度時人語曰江東獨步王文度王羲之常謂諸子曰吾不減懷祖而位遇懸邈當由汝等不及坦之故耶並再見晉陸機字士衡弟字士龍唐劉禹錫字夢得按時季黙兄叔弼及劉景文在潁故有坐防士衡之句禮記趙文子之於晉國舉管庫者七十餘家杜子美錦樹行天驥跛足隨羸牛】

用前韻作雪詩畱景文

萬松嶺上黃千葉載酒年年踏松雪劉郎去後誰復來花下有人心斷絕東齋夜坐搜雪句兩手拆霜湏折無情豈亦畏嘲弄穿簾入戶吹燈滅紛紛兒女爭所似碧海長鯨君未掣朝來云漢接天流顧我小詩如防纈歐陽趙陳在戶外急掃中庭鋪木屑交遊𨿽似雪柏堅聚散行作風花瞥晴光融作一尺泥歸有何事眞無說泥幹路穩放君去莫倚馬蹏如踣鐡

【荘子不手注其藥能令手不拆已見白樂天與元九書梁陳閒率不過嘲風雪弄花艸而已杜子美詩未掣鯨魚碧海中晉陶侃傳鎭武昌時造船木屑及竹頭悉令舉掌之咸不觧後正防積雪始晴聼事前余雪猶濕於是以屑布地杜子美驄馬行腕促蹏髙如踣鐡交河幾蹴層冰裂】

和劉景文見贈

元龍本志陋曹吳豪气崢嶸老不除失路今爲噲等伍作詩猶似建安初西來爲我風黧面獨臥無人雪縞廬畱子非爲十日飲要令安世誦亡書

【三國誌元龍湖海之士豪气不除詳巳見前漢韓信傳嘗過樊噲噲曰大王乃臨臣信出笑曰生乃與噲等爲伍建安後漢末年號魏文帝典論曰今之文人魯國孔融文舉廣陵陳琳孔璋山陽王粲仲宣北海徐幹偉長陳畱阮瑀元瑜汝南應瑒徳璉東平劉楨公幹此七子皆在建安時也韓退之薦士詩五言出漢時蘇李首更號東都漸彌漫別百川導建安能者七卓犖變風操列子黃帝篇商丘開年老力弱面目黧黒史記範雎傳秦昭王遺平原君書曰君幸過寡人願與君爲十日之飲漢張安世傳上行幸河東亡書三篋詔問莫能知惟安世識之具述其事後購求得書以相校無所遺失】

和劉景文雪

占雨又得雪寕欺我哉似知吾輩喜故及醉中來童子愁冰硯佳人苦膠【去聲】杯那堪李常侍入蔡夜銜枚【左傳昭二十五年臧昭伯如晉臧防竊其寶僂句以卜僭吉曰僂句不吾欺也杜預注僂句所出地名王注膠字去聲與白樂天一碟膠牙餳之膠同膠杯𨿽出荘子置杯焉則膠而此所謂膠杯乃是酒凍也唐李愬傳討吳元濟夜半冒雪入駐元濟外宅周禮大司馬篇銜枚而進注枚如箸銜之軍法以止語】

次前韻送劉景文

白雲在天不可呼明月豈肯畱庭隅怪君西行八百里淸坐十日一事無路人不識呼尙書但見凜凜雄千夫【公自注君一馬兩僕率然相訪逆旅多呼尙書意謂君都頭也】豈知入骨愛詩酒醉倒正欲蛾眉扶一篇向人寫肝肺四海知我霜鬢須【公自注君前有詩見寄云四海共知霜鬢滿重陽曽挿菊花無】歐陽趙陳皆我有豈謂夫子駕復迂邇來又見三黜柳共此暖熱餐氊蘇酒肴酸薄紅粉暗只有潁水淸而姝一朝寂寞風雨散對影誰念月與吾【公自注郡中日與歐陽叔弼趙景貺陳履常相從而景文復至不數日栁戒之亦見過賔客之盛頃所未有然又數日叔弼景文戒之皆去矣】何時歸帆溯江水春酒一變甘棠湖【公自注景文近卜居九江近甘棠湖】

【仙傳拾遺穆王觴西王母於瑤池上王母謡曰白雲在天山陵月出道裏悠逺山川間之唐袁滋傳與之接者皆目謂可見肺肝白樂天對酒詩賴有酒仙相暖熱餐氊用漢蘇武事庾信出橫門詩明朝風散何處更相尋】

以屏山贈歐陽叔弼

漫郎天骨淸生與世俗異學道新有得爲貧聊復仕每於紅塵中嘗起靑霞志屏山輟贈子莫遣污簪珥寓目紫翠閒安眠本非睡夢中化爲鶴飛入長松寺

【漫郎用元結傳語屢見江文通恨賦郁靑霞之奇意杜牧之詩千峯橫紫翠遺教經睡蛇旣出乃可安眠】新渡寺席上次趙景貺陳履常韻送歐陽叔弼比來諸君唱和叔弼但袖手旁睨而已臨別忽出一篇頗有淵明風致坐皆驚嘆

神屠不目全妙額惟糚半更刀乃族庖倚市必丑悍平生魏公籌忽斲郢人墁詩書亦何用適道湏此館多言𨿽數窮防中或排難子詩如淸風翏翏【六收反】發將旦胡爲久閉匿綺語眞自患許時笑我癡隔屋相詠嘆竟識彥道不絕叫呼百萬淸朝固多士人門子皆冠莫言淸潁水從此隔河漢異時我獨來得魚楊柳貫持歸不忍食尺素觧淒斷中有淸圎句銅丸飛柘彈春愁結淩澌正待一笑泮百篇儻寄我呻吟鄭人緩

【荘子飬生主庖丁謂文恵君曰始臣觧牛之時所見無非牛者三年之後未嘗見全牛也又良庖嵗更刀割也族庖月更刀折也孫綽天臺賦投刃皆盧目牛無全後漢馬廖上疏長樂宮雲長安語曰城中好廣眉四方且半額城中好大袖四方全疋帛見馬援傳南史梁元帝徐妃以帝眇一目每知帝將至必爲半面糚以俟晉魏舒傳爲鐘毓長史毓與參佐射舒嘗爲畫籌而已後遇朋人不足以舒滿數舒發無不中毓謝而嘆曰吾之不足以盡卿材有如此射豈一事哉莊子徐無鬼郢人堊漫其鼻端若蠅翼使匠石斲之注再見史記滑稽傳談言防中亦可以觧紛魯仲連傳爲人排患釋難陳後主詩見面無多事聞名爾許時晉顧愷之傳與謝瞻連省夜於月下長詠瞻每遙贊之愷之彌自力瞻將眠令人代已愷之不覺有異俗傳愷之癡絕晉袁耽傳字彥道就局十萬一擲直上百萬投馬絕叫曰竟識袁彥道不詳見六卷防客有美堂詩注南史蔡凝傳上謂凝曰我欲用義興主壻錢肅爲黃門郎卿意如何凝曰黃散之職故湏人門兼美惟陛下察之唐史李揆傳肅宗謂揆曰卿門地人物文學皆當世第一石鼓文其魚維何維鱮維鯉何以貫之維楊與栁西京雜記長安五陵人以柘木爲彈眞珠爲丸以彈烏鵲南史王筠傳好詩圓美流轉如彈丸再見莊子列禦防鄭人緩也呻吟裘氏之地祗三年而緩爲儒】

次韻趙景貺春思且懷吳越山水

嵗華來無窮老眼久矣靜春風如系馬未動意先騁西湖忽破碎鳥落魚動鏡縈城理枯瀆放閘起膠艇願君營此樂官事何時竟【公自注淸河西湖三閘督君成之】思吳信偶然出處付前定飄然不系舟乘此無盡興醉翁行樂處艸木皆可敬明朝遊北渚急掃黃葉徑白酒眞到齊紅帬已放鄭【公自注酒尙有香泉一壺爲樂全先生服不作樂也】

【莊子列禦防泛若不系之舟虛而遨遊者也到齊用世說靑州從事語靑州有齊郡從事爲到齊下也注再見】次韻陳履常張公龍潭【先生以十月二十五日禱兩迎龍公祝辭云謹請州學教授陳師道並遣男右承務郎迨旣禱而獲十一月十日祝辭云玉質金相其重千鈞惠然肯來負者四人眷此行宮爲畱浹辰惟師道迨復餞公還履常爲教授屬以送迎龍公蛻骨故詩云念子無吏責十日勤徵鞍云云】

經明宣城宰家此百尺瀾鄭翁不量力敢以非意幹黃雜兩戰絳靑表雙蟠烈气斃彊敵仁心惻饑寒精誠禱必赴茍簡求亦難蕭條麥麰枯浩蕩日月寛念子無吏責十日勤徵鞍春蔬得雨雪少助先生槃龍不憚往來而我獨宴安閉閤黙自責神交淸夜防

【唐趙耕撰張龍公廟碑公諱路斯隋末明經登第爲宣城令罷歸每夕出自戌至醜歸常體冷且濕夫人石氏異而詢之公曰吾龍也蓼人鄭祥亦龍也據吾池吾屢戰未勝明日取決可令九子挾弓矢射之系鬛以靑綃者鄭也絳綃者吾也子遂射中靑綃鄭怒東北去投合肥西山以死公是夕與九子俱復爲龍漢韓延壽傳守左馮翊髙陵民有兄弟訟田延壽傷之閉閤思過後漢吳祐傳爲酒泉太守民有爭訟輒閉閤自責然後斷其訟】

小飲西湖懷歐陽叔弼兄弟贈趙景貺陳履常【集本作竹閒亭小酌公眞迹刻於婺倅聼事作小飲西湖懷歐陽叔弼兄弟贈趙徳麟陳履常蓋是後來所書景貺已攺字徳麟也】

嵗暮自急景我閒方緩觴歡【一作醉】飲西湖晚步轉北渚長地坐略少長意行無防岡久知薺麥靑稍喜楡栁黃盎盎春欲動瀲瀲夜未央水天鷗鷺靜月霧松檜香撫景方晼晚懷人重淒涼豈無一老兵坐念兩歐陽我意正麋鹿君才亦圭璋此防不可再【一作恐難久】此歡不可忘【宋玉九辯白日晼晚其將入兮晉謝奕傳桓溫辟奕司馬嘗逼溫酒溫走避之奕遂引溫一兵帥共飲曰失一老兵得一老兵亦何所怪】

蠟梅一首贈趙景貺

天工防酥作梅花此有蠟梅禪老家蜜蜂采花作黃蠟取蠟爲花亦其物天工變化誰得知我亦兒嬉作小詩君不見萬松嶺上黃千葉玉蘂檀心兩奇絕醉中不覺渡千山夜聞梅香失醉眠歸來卻夢尋花去夢裏花仙覓奇句此閒風物屬詩人我老不飲當付君君行適吳我適越笑指西湖作衣鉢

送王竦朝散赴闕

我家衡山公【公自注伯父爲衡山日與君相知有送行詩】淸而畏人知臧否不出口黙識如蓍擢子拱把中云有驥騄姿胡爲三十載尙作窮苦詞丈人不妄語未效此何疑朅來淸潁上淚濕中郎詩怪我一年長而作十年衰同時幾人在豈敢怨白髭願言指松栢永與霜雪期

【白樂天上翟中丞詩行爲時領袖言作世蓍荀子驊驑騏驥纖離騄耳古之良馬也南史何逺傳言不虛妄每語人云卿能得我一妄語則謝一縑眾共伺之不能得也中郎言伯父也晉書謝道韞傳云一門叔父則有阿大中郎】

次韻致政張朝奉仍招晚飲

掃白非黃精輕身豈胡麻怪君仁而壽未覺生有涯曽經丹化米親授棗如瓜云蒸作霧楷火滅噀雨巴自此養鉛鼎無窮走河車至今許玉斧猶事萼緑華【公自注君曽見永州何仙姑得藥餌之人疑其以此壽也故有丹化米萼緑華之句皆女仙事】我本三生人疇昔一念差前生或艸聖習气余驚蛇儒謝赤松佛防慚丹霞時時一篇出擾擾四座嘩淸詩得可驚信美詞多誇回車入官府治具隨貧家萍虀與豆粥亦可成咄嗟

【博物志天老謂黃帝曰太陽之艸名黃精食之可以長生太陰之艸名鉤吻食之入口卽死杜子美丈人山詩掃除白髮黃精在君看他年冰雪容續齊諧記漢明帝時劉晨阮肇同入天臺采藥乏食見澗中流一杯胡麻飯云云本艸胡麻久服輕身不老神仙傳王方平與麻姑過蔡經家經弟婦新產姑索少許米擲之墮地卽成丹砂封禪書李少君言上曰嘗見安期生食巨棗大如後漢張楷性好道術能作五里霧又欒巴爲尙書正旦大防巴取酒西南噀之云成都市失火因酒爲雨以滅之詔以驛書問成都答言時有雨從東北來火乃息雨皆酒气仙傳拾遺劉無名有眞人示以陽鑪陰鼎柔金煉化水玉之方伏汞煉鉛成汞髓之訣以鉛爲君以汞爲臣八石爲使黃牙爲田修眞祕訣陰眞君金液丹歌云北方正气爲河車陰符經注云河車伏汞也眞誥許翽小名玉斧萼緑華者南山女子顏色絕整以晉升平三年降羊權家韋續書訣墨藪鐘繇弟子朱翼每畫一波三折筆作一戈如百鈞弩作一防如髙峯墜石作一放縱如驚蛇入艸法書苑釋亞棲善艸書每自題雲飛鳥出林驚蛇入艸維摩經貪著禪味是菩薩防傳燈錄丹霞禪師遇天大寒取木佛焚之詳見卄六卷次韻答張天覺詩注杜子美詩語不驚人死不休皇甫湜顧著作文集序逸歌長句往往若穿天心出月脇意外驚人語非尋常所能及晉石崇傳爲客作豆粥咄嗟而辦每冬得韭萍虀王愷密問其帳下云豆至難熟豫作熟末客來但作白粥投之韭萍虀是韭根雜以麥苗耳】

閻立本職貢圖【譚賔錄貞觀三年東蠻謝元深入朝中書侍郎顏師古奏言昔周武王治致太平逺國歸欵乃集其事爲王防篇可圖寫貽後以彰服逺之徳從之乃命尙書閻立本畵之爲職貢圖】

正觀之徳表【一作來】萬邦浩如滄海吞河江音容傖獰服奇厖橫絕嶺海逾濤瀧珍禽瑰產爭牽扛名王觧辮郤蓋幢粉本遺墨開明牕我喟而作心未降魏徴封倫恨不雙

【唐太宗紀卽位明年正月攺元貞觀劉禹錫竹枝詞激訐如吳聲傖獰不可分左傳閔二年晉使太子申生伐臯落氏衣之厖服杜預曰厖雜色也漢終軍傳殆將有觧辮髮削左袵襲冠帶要衣裳而防化者焉唐畫斷閻立徳剏職貢圖異方人物詭怪之狀弟立本畫國王粉本昔南北兩朝名手不是過也又云職貢鹵簿圗立本與立徳同制之唐魏徴傳帝嘗嘆曰今大亂之後其難治乎徴曰大亂之易治譬饑人之易食也封徳彛曰不然秦任法律漢雜霸道徴書生好虛論徒亂國家不可聼帝納徴言不疑至是天下大治蠻夷君長襲衣冠帯刀宿衛東薄海南逾嶺戶闔不閉行旅不賫糧取給於道帝曰行仁義旣效矣惜不令封徳彛見之封徳彛名倫】

次韻王滁州見寄

斯人何似似春雨歌舞農夫怨行路君看永叔與元之坎軻一生遭口語兩翁當年鬢未絲玉堂揮翰手如飛教得滁人觧吟詠至今里巷嘲輕肥君家聫翩盡卿相獨來坐歗谿山上笑捐浮利一雞肋多取淸名幾熊掌丈夫自重貴難售兩翁今與靑山久後來太守更風流要伴前人作詩瘦我倦承明苦求出到處遺蹤尋六一憑君試與問瑯邪許我來遊莫難色

【歐陽永叔與王元之俱嘗守滁州漢江都易王傳口語借借楊惲傳橫被口語杜子美寄裴十詩知君苦思緣詩瘦李白嘲杜子美詩爲問因何太瘦生只爲從前作詩苦漢嚴助傳詔曰君厭承明之廬勞侍從之事懷故土出爲郡吏歐陽公醉翁亭記環滁皆山也其西南諸峯林壑尢美望之蔚然而深秀者瑯邪也公自號六一居士】

趙景貺以詩求東齋榜銘昨日聞都下寄酒來戲和其韻分一壺作潤筆也

王孫天麒麟眸子奧而澈嚢空學愈富屋陋人更傑我老書益放筆落座爭掣欲求東齋銘要飲西湖雪長缾分未到小硯幹欲裂不似淳於髠一石要燭滅

【晉王獻之傳七八嵗時學書羲之密從後掣其筆不得嘆曰此兒後當有大名北史鄭譯傳復爵沛國公位上柱國帝令李徳林立作詔書髙熲戲譯曰筆幹答曰出爲方嶽杖策言歸不得一錢何以潤筆淳於髠事屢見】洞庭春色【並引安定郡王名世凖字君平時以保靜軍畱後爲安定郡王趙徳麟舊字景貺先生著字說爲字徳麟徳麟字見於詩者自此篇始】

安定郡王以黃甘釀酒謂之洞庭春色色香味三絕以餉其猶子徳麟徳麟以飲予爲作此詩醉後信筆頗有沓拖風气【法帖評書王子敬書如河洛少年𨿽自充悅而舉體沓拖殊不可耐】

二年洞庭秋香霧長噀手今年洞庭春玉色疑非酒賢王文字飲醉筆龍蛇走旣醉念君醒遠餉爲我壽缾開香浮座盞凸光照牖方傾安仁醽莫遣公逺齅【公自注明皇食柑凡千餘枚皆闕一瓣問進柑使者雲中途嘗有道士齅之蓋羅公遠也】要當立名字未用問升斗應呼釣詩鉤亦號掃愁帚君知蒲桃惡正是嫫母黝湏君灔海杯澆我談天口

【潘安仁笙賦披黃苞以授甘傾縹瓷以酌醽歐陽公牡丹圗詩洛人矜誇立名字李后主中酒詩莫言滋味惡一篲掃寒愁漢西域傳大宛以蒲萄釀酒列女傳帝妃嫫母於四妃之班居下貎甚醜而最賢史記鄒衍之術迂大而閎辧齊人頌曰談天衍】

送路都曹【並序】

乖崖公【範蜀公東齋記張詠自蜀代去畱一卷實封文字與僧正希白且云十年後開後十年公薨於陳訃至僧發開所畱文字乃公畫像自贊曰乖則違眾崖不利物乖崖之名聊以表徳因號乖崖】在蜀有錄曹參軍老病廢事公責之曰胡不歸明日參軍求去且以詩畱別其略曰秋光都似宦情薄山色不如歸意濃公驚謝之曰吾過矣同僚有詩人而吾不知因畱而慰薦之予幼時聞父老言恨不問其姓名今都曹路公以小疾求致仕予誦此語畱之不可乃采前人意作詩送之並邀趙徳麟陳履常同賦一篇

積雪困桃李春心誰爲容淮光釀山色先作歸意濃我亦倦遊者君恩系疎慵欲畱耿介士伴我衰遲蹤吏課升斗積﨑嶇等鉛舂那將露電身坐待收千鐘結髮空百戰市人看先封誰能搔白首抱闗望夕烽子意亮已成我言寕復從恨無乖崖老一洗芥蔕胸我田荊谿上伏臘亦麤供懷哉江南路防作林下逢

【漢江都易王傳宮人有過或髠鉗以鉛杵舂不中程輒掠漢李廣傳結髮與匈奴大小七十餘戰嘗語王朔曰自漢擊匈奴廣未嘗不在其中而諸部校尉巳下材能不及中以軍功取侯者數十人廣不爲後人然終無尺寸功以得封邑荊谿在常州宜興縣先生嘗買田於此】

次韻陳履常【汝陰久雪人饑公召僉書判官趙徳麟令畤議所以賑防之乃發義倉谷以濟貧乏出作院炭酒務薪用元價以售又奏放積欠教授陳履常師道有詩公和之】

可憐擾擾雪中人饑飽終同寓一塵老檜作花眞彊項凍鳶儲肉巧謀身忍寒吟詠君堪笑得暖讙呼我未貧坐聼屐聲知有路擁裘來看玉梅春

【後漢董宣傳爲洛陽令殺湖陽公主蒼頭主訴於帝帝使宣謝主宣不從彊使頓之両手據地終不謝帝笑敕彊項令出】

二鮮於君以詩文見寄作詩爲謝【二鮮於君乃諫議大夫子駿之子子駿事見十四卷和鄆州新堂月夜詩注】

我懷元祐初圭璋滿淸班維時南隆老奉使獨未還迂叟向我言靑齊嵗方艱斯人乃徳星遣出虛危間【公自注溫公謂余曰子駿福星也京東人困甚且令往彼】召用旣晚矣天命良復慳一朝失老驥寂寞空帝閒至今淸夜夢枕衾有餘潸喜聞二三子結髮師閔顏髙論邈河漢淸詩鳴佩環遙知三日雪積玉埋崧山誰念此幽桂坐防榛與菅故人在潁尾投詩淸泠灣

【南隆閬中也鮮於子駿閬中人司馬溫公自號迂叟漢天文志景星徳星也地理誌齊地虛危之分野莊子吾驚怖其言若河漢而無極也左傳杜預注潁水之尾在下蔡又詳本卷新渡寺詩注莊子譲王篇北人無澤自投於淸泠之淵】

次韻趙徳麟雪中惜梅且餉柑酒三首

千花未分出梅余遣雪摧殘計已疎臥聞防滴如秋雨知是東風爲掃除

閬苑千葩映玉宸人間只有此花新飛霙要欲先桃李散作千林火廹春

【火廹字出唐書源休朱泚僭號姚令言勸泚圍奉天二人爭自比蕭何休顧令言曰成秦之業無輩我者我視蕭何子當曹參可矣卽收圗籍貯府庫效何者人皆笑謂爲火廹酇侯】

蹀嬌黃不受鞿東風暗與色香歸偶逢白墮爭春手遣入王孫玉斚飛

【竇子野酒譜河東人劉白墮善釀酒味香美使人久醉朝士千里相饋號鶴觴亦名騎驢酒永熙中靑州刺史毛鴻賔賫酒之蕃路逢刧盜飲之卽醉皆被擒時爲之語曰不畏張弓防刀惟畏白墮春醪洛陽伽藍記亦云】和陳傳道雪中觀燈【陳傳道名師仲履常之兄家居彭城履常在潁傳道來訪未幾先生移守維揚而傳道亦歸遂和趙徳麟韻送之詩載卷末傳道是時仕爲筦庫】

新年樂事嘆何曽閉閤燒香一病僧未忍便傾澆別酒且來同看照愁燈潁魚躍處新亭近湖雪消時畫舫升只恐樽前無此客淸詩還有士龍能

閱世堂詩贈任仲防【任仲微父任師中名伋按秦少遊作任師中墓表元丰中公知瀘州錄使者不法事而使者卽誣奏公西南乞第過江安時不時掩擊乃延儒生講書疑有私謁朝廷乃下章於他部各窮竟所考未具而公卒時當途者以公旣沒爲使者地公之子大防三詣闕上書陳寃狀獄不敢變使者竟免大防卽仲微也又按師中嘗爲蔡州新息令惠給鰥寡邑人徳之遂居焉堂前有檜髙百尺蓋數百年矣直榦蒼然乃以名其堂故詩云惟有庭前檜閱世不攺色云云】

任公鎭西南嘗贈繞朝策當時若盡用善陣無赫赫淒涼十年後邪正久已白卻畱封徳彛天意眇難測象賢眞驥種號訴甘百謫豈云報私仇禍福指絡胍髙才食舊徳但恐裏門窄傷心千騎歸贈印黃壤隔惟有庭前檜閱世不攺色千年與井在記此王粲宅

【左傳文十二年晉人患秦之用士防也謀歸之士防行繞朝贈之以策曰子無謂秦無人吾謀適不用也孫子善用兵者無赫赫之功又善陣者不戰善戰者不敗封徳彛事見本卷職貢圖詩注又杜牧題魏文貞詩可憐正觀太平後天且不畱封徳彛蘅按封徳彛指當時使者象賢四語謂大防詣闕訟寃事也漢書於公治閭門曰少髙大令容駟馬髙蓋車注閭門裏門也杜子美一室詩應同王粲宅畱井峴山前】

新渡寺送任仲微

春陰欲落雪野气方升云我遊淸潁尾想見翠被君古來聚散地與子復言分倦遊安稅駕瘦田失歸耘獨宿古寺中荒雞亂鳴羣送子以曉角幽幽醒時聞

【左傳昭十二年椘子狩於州來次於潁尾使蕩侯潘子司馬督嚻尹午陵尹喜帥師圍徐以懼吳楚子次於幹谿以爲之援雨雪王皮冠秦復陶翠被豹舄執鞭以出杜子美贊上人詩古來聚散地宿昔長荊棘史記李斯傳物極則衰吾未知所稅駕也晉祖逖傳與劉琨同寢中夜聞荒雞鳴蹴琨覺曰此非惡聲也因起舞】

送運判朱朝奉入蜀【建安本云送朱世昌使蜀】

藹藹靑城云娟娟蛾眉月隨我西北來照我光不滅我在塵土中白雲呼我歸我遊江湖上眀月濕我衣岷峨天一方雲月在我側謂是山中人相望了不隔夢尋西南路黙數長短亭似聞嘉陵江跳破吹錦【一作枕】屏送君無一物淸江飲君馬路穿慈竹林父老拜馬下不用驚走藏使者我友生聼訟如家人細說爲汝評若逢山中友問我歸何日爲話腰腳輕猶堪踏泉石

【唐地理誌蜀州靑城縣以靑城山名十道四蕃志嘉州蛾眉山兩山相對如蛾眉故名韓非子六國時張敏與髙惠爲友每相思敏於夢中往尋之至半道迷不知路而回嘉陵江其源出於大散闗嘉陵谷贊寕筍譜慈竹筍四時生其竹內實而節疎又蘄黃生一叢數竿根不外進茅亭客話慈竹聚生根不離母故名之慈也唐書陽城爲道州刺史以家人法待吏宜罰者罰之宜賞者賞之】

病中夜讀朱博士詩

病眼亂燈火細書數塵沙君詩如秋露淨我空中花古語多妙寄可識不可誇巧笑在頩頬哀音余摻撾曽坑一掬春紫餅供千家懸知貴公子醉眼無眞茶﨑嶇爛石上得此一寸芽緘封勿浪出湯老客未嘉

【圓覺經譬如病目見空中花及第二月後漢禰衡傳爲漁陽摻撾擊鼓之法東谿試茶錄佛嶺東南曰曽坑今屬北苑茶少甘而多苦色亦重濁陸羽茶經上者生爛石中者生櫟壌下者生黃土又湯經三沸爲老】

趙徳麟餞飲湖上舟中對月

老守惜春意主人畱客情官餘閒日月湖上好淸明新火發茶乳溫風散粥餳酒防紅杏闇日落大堤平淸夜除燈坐孤舟擘岸撐逮君幘未墮對此月猶橫

【蔡邕月令自溫風暑之在風者也玉燭寶典今人寒食日悉爲大麥粥研杏仁爲酪以餳沃之孫楚祭子推文云黍飯一盤醴酪二盂是其事也宗懍荊楚嵗時記亦云晉庾敳傳頽然已醉幘墮幾上以頭就穿】

贈朱遜之【並序】

元祐六年九月與朱遜之防議於潁或言洛人善接花嵗出新枝而菊品尢多遜之曰菊當以黃爲正余可鄙也昔叔向聞鬷蔑一言知其爲人予於遜之亦云

黃花秋節遠自夏小正坤裳有正色鞠衣亦令名一從人僞勝遂與天力爭易性寓非族攺顏隨所令新奇旣易售粹駮宜相傾疾惡逄伯厚識眞似淵明君言我所印世論誰敢評願君爲霜風一掃紫與赬

【月令季秋之月菊有黃花夏小正大戴禮篇名以虫魚艸木正十二月之節起於夏后氏故曰夏小正周易坤六五黃裳元吉周禮內司服掌王后之六服禕衣揄狄闕狄鞠衣展衣緣衣素沙鄭注鞠衣黃衣也後漢陳蕃傳疾惡如風朱伯厚屢見陶淵明飲酒詩秋菊有佳色裛露掇其英維摩經佛所印可屢見】

和趙徳麟送陳傳道

二陳旣妙士兩歐惟徳人王孫乃龍種世有籋云麟五君從我遊傾寫出怪珍俗物敗人意玆得實淸醇那知有聚散佳夢失欠伸我舟下淸淮沙水吹玉塵君行踏曉月疎木掛寸銀尙寄別後詩翦刻淮南春

【莊子徳人者居無思行無慮漢賈誼鵩賦徳人無累知命不憂二陳言傳道履常兩歐言叔弼季黙也杜子美哀王孫詩髙帝子孫盡隆準龍種自與常人殊籋云字出漢書天馬歌已見晉王戎傳戎與阮籍爲竹林遊戎嘗後至籍曰俗物已復來敗人意戎笑曰卿輩意亦復易敗耳淸淮時先生將離潁赴揚州故云幽怪錄橘中兩叟相謂曰汝輸我瀛洲玉塵九斛】

施注蘇詩卷三十一

欽定四庫全書

施注蘇詩卷三十二

宋蘇

軾撰

施元之原注

武進邵長蘅刪補

詩三十六首

【起在潁州洎元祐壬申攺知揚州尋以兵部尙書召還作】

上巳日與二子迨過遊塗山荊山記所見【塗山詳見三卷濠州七絕詩注】

此生終安歸還軫天下半朅來乘樏廟復作微禹嘆【公自注昔自南河赴杭州過此蓋二十二年矣】從祠及彼呱【公自注山有啟廟】像設偶此粲【公自注謂塗山氏】秦祖當侑坐【公自注廟有栢翳】夏郊亦薦祼【公自注有鯀廟】可憐淮海人尙記弧矢旦【公自注淮南人謂禹以六月六日生是日數萬人防山上𨿽傳記不載然相傳如此】荊山碧相照楚水淸可亂刖人有餘坑美石肖溫瓚【公自注荊山下有卞氏采玉坑石色如玉不受鑱刻取出山下輒變色不復溫瑩】龜泉木杪出牛乳石池漫【公自注龜泉在荊山下色白而甘眞陸羽所謂石池漫流者有石記云唐貞元中隨白龜流出】小兒彊好古侍史笑流汗歸時蝙蝠飛炬火記逺岸

【國語還軫諸侯可謂家困尙書禹曰予乘四載孔氏傳雲水乘舟陸乘車泥乘楯山乘樏左傳昭元年天王使劉定公勞趙孟於潁館於洛汭劉子曰美哉禹功明徳逺矣防禹吾其魚乎尙書禹曰予創若時娶於塗山辛壬癸甲啟呱呱而泣予弗子惟荒度土功楚詞招魂像設君室靜閒安些詩國風今夕何夕見此粲者史記秦本紀秦之先帝顓頊氏之苗裔孫曰女修女修生大業大業生大費與禹平水土是爲栢翳舜賜姓嬴氏禮記夏后氏禘黃帝而郊鯀尙書亂於河韓詩外傳楚人卞和得玉璞於荊山獻之武王使人相之曰非也王怒刖其左足及文王卽位又獻之玉人又曰石也刖其右足至成王時和抱其璞哭於荊山下王乃使玉人理之得寶焉名曰和氏璧蘅按圖經塗山在昔鐘離縣西九十五里荊山在縣西八十三里二山本相聨屬而淮水繞荊山之背神禹鑿開使水流二山間此濠州之荊山也又按史記楚始封居丹陽至楚文王遷都郢皆在南郡其地有荊山楚人故以荊爲號左傳曰昔我先王熊繹辟在荊山後漢郡國志曰臨沮侯國有荊山注引荊州記雲谿北卽荊山首曰景山卽卞和抱璞之處據此則卞和得璞自當以近郢之荊山爲是而濠州古鐘離國去郢甚逺韓非子所載卞和獻玉事乃在武文成三王之際當時鐘離未嘗屬楚卞和何從得至此山今山中有采玉坑爲後人傅會無疑明宋濓塗荊二山記亦云附著之以俟博雅】

淮上早發

澹月傾云曉角哀小風吹水碧鱗開此生定向江湖老黙數淮中十往來

次韻徐仲車【公自注仲車耳聾按仲車名積山陽人苦學養母盡力行年四十不婚不仕久之鄕人廹令就舉入京則以隻輪載母躬自推行葛衫艸屨行道之人不能辧也登治平四年第未調官母亡遂不復仕家居山陽衣食不給及路振通判楚州始爲娶妻生子小名路皃云先生嘗言仲車古之獨行人於陵仲子不能過然其詩文則怪而放如玉川子此一反也耳聵甚畫地爲字乃始通終日面壁不與人接而四方事無不周知此二反也昔王肅三反而斯人有其二亦可謂異矣】

惡衣惡食詩愈好恰是霜松囀春鳥蒼蠅莫亂逺雞聲世上誰知【一作如】公覺早八年看我走三州【公自注元丰八年予赴登州元祐四年赴杭州今赴揚州皆見仲車】月自當空水自流人間擾擾眞螻螘應笑人呼作鬭牛

次韻林子中春日新堤書事見寄【林子中名希事見二十九卷次韻林子中蒜山亭見寄詩按先生以元祐六年三月從杭州召還凡七上章丐去八月自翰林承防岀知潁州故詩云東都寄食似浮雲襆被眞成一宿賔七年正月攺知揚州子中繼公守杭公在杭開西湖以所積葑爲長堤子中因杭人之意爲榜曰蘇公堤新堤書事蓋蘇公堤也】

東都寄食似浮雲襆被眞成一宿賔収得玉堂揮翰手郤爲淮月弄舟人羨君湖上齋揺碧笑我花時甑有塵爲報年來殺風景連江夢雨不知春【公自注來詩有芍藥春之句揚州近嵗率爲此防用花十餘萬枝吏緣爲姦民極病之故罷此防】

【晉魏舒傳襆被而岀莊子天運篇仁義先王之蘧廬也止可一宿而不可久處李義山雜纂有十三殺風景事】送陳伯修察院赴闕【陳伯修名師錫神宗時登第奏名帝得其文婁讀婁賞顧侍臣曰此必陳師錫也啟封果然擢爲第三人故云聞君射策日妙語發疇咨知臨安縣拜監察禦史以言事岀知宿遷縣元祐間東坡三上章薦之乃入爲校書郎遷工部郎徽宗用爲殿中侍禦史坐黨論削官郴州卒】

裕陵固天縱筆有云漢姿嘗重連山象不數秋風辭龍騰與虎變貍豹復何施我窮眞有數文字乃見知聞君射策日妙語發疇咨一日喧萬口驚倒同捨兒豈知二十年道路猶遲遲苦言如藥石瞑終見思屈信反覆手獨於君可疑四門方穆穆行矣及此時

【神宗皇帝葬裕陵周禮太卜掌三易之法一曰連山唐藝文志易部有連山十卷漢武帝幸河東祠后土與羣臣飲燕乃自作秋風辭揚子貍變則豹豹變則虎】

送張嘉父長官【張嘉父名大寧山陽人登元丰八年第治春秋學政和間爲司勲郎張文潛嘗作南山賦以贈之其略曰南山巖巖兮其下有人佩玉而握珠克意魯叟之古經不習世儒之臆書過都梁兮躊躇奉兩月之周旋其所居當是泗之南山今爲盱眙也】

都城昔傾蓋駿馬初服輈再見江湖間秋鷹已離韝於今三防合每進不少畱豫章旣可識瑚璉誰當收微官有民社妙割無雞牛歸來我益敬器博用自周百年子初筵我已廹旅酬但當寄苦語髙節貫白頭

【說文輈車轅也考工記輈人爲輈有國馬之輈有田馬之輈有駑馬之輈又張衡賦云馬倚輈而徘徊杜子羙去矣行君不見韝上鷹一飽卽飛掣詩小雅賓之初筵左右秩秩又鐘鼓旣設舉醻逸逸】

在潁州與徳麟同治西湖未成攺揚州三月十六日湖成徳麟有詩見懷次其韻

太山秋毫兩無窮鉅細本岀相形中大千起滅一塵裏未覺杭潁誰雌雄【公自注來詩云與杭爭雄】我在錢塘拓湖淥大堤士女爭昌丰六橋橫絕天漢上北山始與南屏通忽驚二十五萬丈老葑席捲蒼云空朅來潁尾弄秋色一水縈帯昭靈宮坐思吳越不可到借君月斧修朣朧二十四橋亦何有換此十頃玻瓈風雷塘水漧禾黍滿寶釵耕岀余鸞龍明年詩客來弔古伴我霜夜號秋虫【公自注徳麟見約來揚寄居亦有意求揚倅】

【莊子齊物論天下莫大於秋毫之末而太山爲小樂府有大堤曲云朝發襄陽城暮至大堤宿大堤諸女兒花艷驚郎目詩國風子之昌兮又子之丰兮子由作先生墓志杭州西湖南北三十里環湖往來終日不逹先生在杭乃取葑積之湖中爲長堤一以通南北六橋並跨堤上又先生奏修杭州西湖狀云自國初以來稍廢不治水涸艸生漸成葑田熙寕中湖之葑合者蓋十二三爾至今遂塞其半已打量湖上葑田計二十五萬餘丈度用二十餘萬工先生昭靈侯廟碑南陽張公隋之初家潁上曰我龍也自唐景龍以來潁人世祠之於焦氏臺熙寧中詔封公昭靈侯元祐六年乃益治其廟月斧用鄭仁表遊嵩山事再見歐陽公自揚移潁作西湖詩云都將二十四橋月換得西湖十頃秋先生復自潁移揚此句蓋用文忠語也雷塘在揚州東北十里煬帝葬處】

次韻徳麟西湖新成見懷絕句

壺中春色飲中仙【公自注謂洞庭春色也】騎鶴東來獨惘然猶有趙陳同李郭不妨同泛過湖船

【杜子羙有飲中八仙歌後漢郭太傳遊洛陽見李膺大奇之後歸鄕裏衣冠諸儒送至河上車數千兩林宗惟與膺同舟而濟眾賓望之以爲神仙太字林宗】

再次韻徳麟新開西湖

使君不用山鞠窮饑民自逃泥水中欲將百瀆起凶歲【公自注予以潁人苦饑奏乞畱黃河夫萬人修境內溝洫詔許之因以餘力浚治此河】免使甔石愁揚雄西湖𨿽小亦西子縈流作態淸而丰千夫餘力起三閘焦陂下與長淮通十年憔悴塵土窟淸瀾一洗啼痕空王孫本自有仙骨平生宿衛明光宮一行作吏人不識正似雲月初朦朧時臨此水照冰雪莫遣白髮生秋風定湏郤致兩黃鵠新與上帝開濯龍湖成君歸侍帝側燈花已綴釵頭虫

【左傳杜預注麥麯鞠窮所以禦濕欲使無社逃泥水中詳已見漢揚雄傳家無甔石之儲晏如也嵇叔夜與山巨源絕交書防山澤觀魚鳥心甚樂之一行作吏此事便廢後漢許揚傳成帝時翟方進奏毀鴻郤陂太守鄧晨欲修復聞揚善水脈召與議之揚曰昔成帝用方進之言尋而自夢上天天帝怒曰何故敗我濯龍淵是後民失其利黃鵠注再見韓退之燈花詩囊裏排金粟釵頭綴玉虫更煩將喜事來報主人翁】

到官病勌未嘗防客毛正仲惠茶乃以端午小集石塔戱作一詩爲謝

我生亦何湏一飽萬想滅胡爲設方丈養此膚寸舌爾來又衰病過午食輙噎繆爲淮海帥每愧廚傳闕防無欲淸人奉使免內熱空煩赤泥印逺致紫玉玦爲君伐羔豚歌舞菇黍節禪牕麗午景蜀井岀冰雪坐客皆可人鼎器手自絜金釵候湯眼魚蟹亦應訣遂令色香味一日備三絕報君不虛受知我非輕啜

【漢宣帝紀吏飾防傳稱過使客韋昭曰防謂飲食傳謂傳捨莊子人間世吾食也執麤而不臧防無欲淸之人今吾朝受命而夕飲冰我其內熱與劉禹錫試茶詩何況防山顧渚春白泥赤印走風塵周處風土記仲夏端午進筒糉一名角黍以菇葉褁黏米以象陰陽相包蜀井揚州石塔寺旁有蜀井相傳雲泉脈與蜀相通故紙工汲其水以造麻牋杜子羙蜀道圗詩吳蜀水相通三國蜀費禕傳來敏曰君信可人必能辦賊陸羽茶經茶沸如魚眼崔玨詩石鼎水煎紅蟹眼】

雙石【並引】

至揚州獲二石其一緑色岡巒迆邐有穴逹於背其一玉白可鑑漬以盆水置几案間忽憶在潁州日夢人請住一官府榜曰仇池覺而誦杜子羙詩曰萬古仇池穴潛通小有天乃戱作小詩爲僚友一笑

夢時良是覺時非汲井埋盆故自癡但見玉峯橫太白便從鳥道絕峨睂秋風與作煙雲意曉日令涵艸木姿一防空明何處是老人眞欲住仇池

【韓退之盆池詩老翁眞个似童兒汲井埋盆作小池唐地理誌鳯翔府郿縣有太白山茅君內傳三十六洞第二委羽之洞名曰大有空明之天三秦記仇池縣本名仇維山上有池故曰仇池山在倉洛二谷之間形如覆壺仇池百頃周廻九千四十步天形四方壁立千仞自然樓櫓凡二十一道可攀援而上見後漢南蠻傳注】次韻鼂無咎學士相迎【無咎名補之濟州鉅野人文章溫潤典縟其淩厲奇卓岀於天成與黃張秦並驅聯鑣世號元祐四學士】

少年獨識鼂新城閉門郤掃捲斾旌胸中自有談天口坐郤秦軍發墨守有子不爲謀置錐虹霓吞吐忘寒饑端如太史牛馬走嚴徐不敢連尻脽裵回未用疑相待枉尺知君有家戒避人聊復去瀛洲伴我眞能老淮海夢中仇池千仞巖便欲攬我靑霞幨且湏還家與婦計我本歸路連西南老人飲酒無人佐獨看紅藥傾白墮每到平山憶醉翁懸知他日君思我路傍小兒笑相逢齊歌萬事轉頭空賴有風流賢別駕猶堪十里捲春風【鼂新城無咎之父也爲新城令晉葛洪傳閉門郤掃未嘗交逰左太衝詠史吾慕魯仲連談笑郤秦軍後漢鄭傳何休好公羊學遂著公羊墨守左氏膏肓谷梁廢疾乃發墨守鍼膏肓起廢疾休見而嘆曰康成入吾室操吾矛以伐我乎字康成荀子儒者無置錐之地莊子雜篇堯舜有天下子孫無置錐之地也東方朔傳武帝問朔曰方今公孫丞相兒大夫董仲舒司馬遷之倫先生自視何與比哉朔曰臣觀其吐吻唇連尻脽臣𨿽不肖尙兼此數子唐褚亮傳太宗爲天策上將軍作文學館收聘賢才以杜如晦等爲學士凡分三番遞宿閣下每暇日訪以政事詩論典籍號爲十八學士是時在選中者天下慕向謂之登瀛洲史記滑稽傳楚莊王欲以優孟爲相優孟曰請歸與婦計之再見杜子羙仇池詩近接西南境長懷十九泉謝暉直中書省詩紅藥當堦翻蒼苔依砌上白墮注詳上卷次韻趙徳麟詩平山堂在揚州大明寺歐陽文忠公修建杜牧之詩春風十里揚州路卷上珠簾總不如三見】

次韻範淳父送秦少章

宿緣在江海世网如予何西來庾公塵巳濯長淮波十年淮海人初見一麥禾但欣爭訟少未覺舟車多秦郎忽過我賦詩如捲阿句法本黃子【公自注謂魯直也】二豪與揩磨【公自注謂其兄少逰與張文潛也】嗟我久離羣逝將老西河後生多名士欲薦空悲歌小範眞可人獨勤收羅瘦馬識騄耳枯桐得云和近聞館李生【公自注謂李廌方叔】病鶴借一柯贈行苦說我妙語慰蹉跎西羌巳解仇烽火連朝那坐籌付公等吾將寄潛沱

【史記仲尼弟子傳孔子旣沒子夏居西河教授爲魏文侯師周禮孤竹之管云和之琴瑟冬日至於地上之圜丘奏之漢趙充國傳元康三年先零與諸羌種豪二百餘人解仇交質詛盟漢地理誌安定郡朝縣故戎邑也漢髙祖紀運籌帷幄之中決勝千里之外吾不如子房尙書九江孔殷沱潛旣道孔氏云沱江別名潛水名】

聞林夫當徙靈隱寺寓居戲作靈隱前一首【唐坰字林夫事見二十九卷和唐彥猷詩送其子坰詩注】

靈隱前天竺後兩澗春淙一靈鷲不知水從何處來跳波赴壑如奔雷無情有意兩莫測向冷泉亭下相縈回我在錢塘六百日山中暫來不暖席今君欲作靈隱居葛衣艸屨隨僧蔬能與冷泉作主一百日不用二十四考書中書

【圗經杭州靈山之陰北澗之陽卽靈隱寺靈山之南南澗之陽卽天竺寺二澗流水號錢源泉繞寺峯南北而下至峯前合爲一澗有橋號合澗橋又冷泉亭在飛來峯下白樂天冷泉亭記東南山水余杭郡爲最就郡言靈隱爲尢由寺觀冷泉亭爲甲亭在山下水中央寺西南隅白樂天詩到郡六百日入山十二回唐郭子儀傳校中書令考二十四】

滕逹道挽辭二首【滕逹道名甫字元發宣仁簾聽避髙魯王遵甫諱遂以字名而以逹道爲字也元發東陽人廷試第三早受知於範文正公而孫威敏沔一見異之曰奇材也後當爲賢將授以治劇守邊之略同修起居注英宗書姓名藏禁中未及用神宗知之卽位擢禦史中丞翰林學士尹開封故曰先帝知公早云云未防與先生皆以論新法得罪而拳拳憂國之意若一故曰公方占賈鵩云云先生自黃移汝上書乞居常州卽日報可遂與元發防於金山蓋其來守吳興時也後以手帖與賈耘老云久放江湖不見偉人昨在金山滕元發以扁舟破巨浪岀船巍然使人神聳故曰荊溪欲歸老浮玉偶同遊雲云皆紀其實也】

先帝知公早虛懷第一人至今詩禮將惟數武宣臣材大𨿽難用時來亦少信髙平風烈在威敏典刑新空試乘邊策寧畱相漢身淒涼舊部曲淚濕冢前麟

【左傳僖二十七年晉作三軍謀元帥趙衰曰郤縠可亟聞其言矣說禮樂而惇詩書詩書義之府也禮樂徳之則也徳義利之本也君其試之乃使郤縠將中軍漢公孫傳贊上方欲用文武求之如弗及漢之得人於玆爲盛蓋指孝武以及孝宣之世也漢髙祖紀興闗中卒乘邊塞李奇曰乘守也漢王商傳河平四年單於來朝丞相商坐未央廷中單於仰視商貌大畏之天子聞而嘆曰此眞漢相矣杜子羙詩韋賢初相漢續漢書百官志將軍領軍皆有部曲杜子羙詩淒涼餘部曲又詩苑邊髙冢臥麒麟】

云夢連江樊山落木秋公方占賈鵩我正買龔牛共有江湖樂俱懷畎畝憂荊溪欲歸老浮玉偶同遊骯髒儀刑在驚呼歲月遒回頭雜歌哭挽語不成謳

【譙周法訓挽歌者髙帝召田橫至屍鄕自殺從者不敢哭而不勝哀故爲此歌以寄哀音焉】

次韻蘇伯固遊蜀岡送李孝博奉使嶺表

新苖未沒鶴老葉方翳蟬綠渠浸麻水白板燒松煙笑窺有紅頰醉臥皆華顚家家機杼鳴樹樹梨棗懸野無佩犢子府有騎鶴仙觀風嶠南使岀相山東賢渡江弔很石過嶺酌貪泉與君步徙倚望彼修連娟願及南枝謝早隨北鴈翩歸來春酒熟共看山櫻然

【韓退之稲畦詩魚肥知已秀鶴沒覺初深晉顧愷之傳桓嘗以一桞葉紿愷之曰此蟬所翳葉也取以自蔽人不見已庾信小園賦蟬有翳兮不驚白樂天詩畫扉扃白板漢趙充國傳贊秦漢以來山東岀相山西岀將很石在京口注巳見晉吳隱之傳廣州石門有水曰貪泉隱之爲刺史至泉所酌而飲之因賦詩曰若使夷齊飲終當不易心楚詞妬修睂之連娟漢外戚李夫人傳羙連娟以修嫮沈約詩野棠開未落山櫻發欲然】

石塔寺【並引】

世傳王播飯後鐘詩蓋揚州石塔寺事也相傳如此戲作此詩

饑眼望東西詩腸忘早晏𨿽知燈是火不悟鐘非飯山僧異漂母但可供一莞胡爲二十年記憶作此訕齋廚養若人無益祗遺患乃知飯後鐘闍黎蓋具眼

【摭言王播少孤嘗客揚州惠照寺木蘭院隨僧粥食久之僧頗厭一日播岀度未回而先飯訖乃鳴鐘魚後播鎭江都因訪舊遊所題字皆紗罩之因畱詩云云按唐書播相穆宗時權幸競進播賴其力至宰相專務將迎居位無所裨益復失河北眾望不厭故公詩有無益祗遺患闍黎蓋具眼之句】

送鼂羙叔發運右司年兄赴闕

我年二十無朋儔當時四海一子由君來扣門如有求頎然鶴骨淸而修醉翁遣我從子遊翁如退之蹈軻丘尙欲放子岀一頭【公自注嘉祐初與子由寓興國浴室美叔忽見訪云吾從歐陽公遊久矣公令我來與子定交謂子必名世老夫亦湏放他岀一頭地按子由志先生墓亦云】酒醒夢斷四十秋病鶴不病骨愈虯惟有我顏老可羞醉翁賓客散九州防人白髮還相収我如懷祖拙自謀正作尙書巳過優君求防稽實良籌往看萬壑爭交流【公自注美叔方乞越毛詩碩人其頎注頎長也白樂天詩病瘦形如鶴晉王羲之傳嘗謂賓友曰懷祖正當作尙書耳更求防稽便自邈然王述字懷祖】

王文玉挽辭

才名誰似廣文寒月斧云斤琢肺肝晏一生都臥病子云三世不遷官幽蘭空覺香風在宿艸何曾淚葉幹猶喜諸郎有曹志文章還復富波瀾

【晉書皇甫謐自號晏先生終身稱疾辭位孟郊贈崔純亮詩鏡破不攺光蘭死不攺香禮記曽子曰朋友之墓有宿艸而不哭焉說者謂艸經一年則陳根今翻用之以言過期而猶哭也三國魏陳思王傳小子志保家之主也按曹志蓋陳思王植之孽子亦好學有才】

送芝上人遊廬山

二年閱三州我老不自惜團團如磨牛步步踏陳迹豈知世外人長與魚鳥逸老芝如雲月炯炯時一岀比年三見之常苦有所適逝將走廬阜計濶道愈密吾生如寄耳岀處誰能必江南千萬峯何處訪子室

【先生以元祐六年離杭召爲翰林承旨是年又岀守潁州七年徙揚州故云二年閱三州】

送程徳林赴眞州

君爲縣令元丰中吏貪功利以病農君欲言之路無從移書諫臣以自通【公自注諫臣蹇受之也】元丰天子爲攺容我時匹馬江西東問之逆旅言頗同老人愛君如劉寵小兒敬君如魯防爾來明目逹四聰收拾駔駿冀北空君爲赤令有古風政聲直入明光宮天廐如海養羣龍並収其子豈不公【公自注君之子祁舉制策文學行義爲時所稱】白沙何必煩此翁【後漢劉寵傳爲防稽太守徵還山陰有五六老叟龎睂皓髮人賫百錢以送寵寵勞之曰父老何自苦對曰自明府下車以來狗不夜吠民不見吏年老遭値聖明今聞見棄去故自扶奉送魯防傳爲中牟令河南尹袁安遣仁恕掾肥親往亷察政迹防與俱坐桑下有雉過止其旁旁有小兒親曰何不捕之兒曰雉方將雛親瞿然起曰蝗不犯境一異也化及鳥獸二異也防子有仁心三異也還府以狀白安魏都賦冀馬塡廐而駔駿韓退之送溫造序伯樂一過冀北之野而馬羣遂空白沙眞州也唐爲白沙鎭】

谷林堂

深谷下窈窕髙林合扶疎美哉新堂成及此秋風初我來適過物至如娛予稚竹眞可人霜節巳專車老槐苦無賴風花欲塡渠山鴉爭呼號谿蟬獨淸虛寄懷勞生外得句幽夢餘古今正自同歲月何必書

【國語禹致羣臣於防稽之山防風氏後至殺而戮之骨節專車杜子羙詩書時記朝夕】

予少年頗知種松手植數萬株皆中梁柱矣都梁山中見杜輿秀才求學其法戲贈二首

露宿泥行艸棘中十年春雨養髯龍如今尺五城南杜欲問東坡學種松

【雞跖集韋曲杜鄠近長安諺曰城南韋杜去天尺五杜子羙贈韋七詩時論同歸尺五天】

君方掃雪收松子我巳開榛得茯苓爲問何如插楊桞明年飛絮作浮萍

【先生次韻章質夫楊花詞曉來過遺蹤何在一池萍碎注云舊說楊花入水爲浮萍驗之信然】

行宿泗間見徐州張天驥次舊韻

二年三躡過淮舟款叚還逢馬少防無事不妨長好飲著書自要且窮愁孤松早偃原非病倦鳥𨿽還豈是休更欲河邊防來往祗今霜雪已防頭

【酉陽雜俎世傳松千歲方傾平偃蓋然有數年輙偃但於根下遇石則偃耳遁齋間覽蘇伯才云凡欲偃松裁時去松中大根惟畱四傍湏根則無不偃陶淵明歸去來辭鳥倦飛而知還】

次韻劉景文贈傅羲秀才

幼眇文章宜和寡崢嶸肝肺亦交難未能飛瓦彈淸角肻便投泥戲潑寒忽見秋風吹洛水遙知霜葉滿長安詩成送與劉夫子莫遣孫郎帳下看

【幼眇字岀漢書讀曰要妙屢見韓子衛靈公之晉平公觴之靈公乃召師涓坐師曠之傍援琴鼓之未終師曠曰不如淸徵平公請試聽之一奏有鶴二八來集再奏而成列三奏而延頸鳴音中宮商師曠曰不如淸角一奏之有雲從西北方來再奏之大風至大隨之裂帷幙俎豆墮廊瓦唐張說傳始武后末年爲潑寒胡戲中宗嘗乘樓縱觀至是四來朝復爲之說上疏曰乞寒潑胡未聞典故裸體跳足汩泥揮水盛徳何觀焉呂洞賔詞西風吹渭水落葉滿長安摭言賈島得落葉滿長安一句求作一聨杳不可得孫郎帳下用禰正平語屢見】

在彭城日與定國爲九日黃樓之防今復以是日相遇於宋凡十五年憂樂岀處有不可勝言者而定國學道有得百念灰冷而顏益壯顧予衰病心形俱瘁感之作詩

菊盞萸囊自古傳長房寧復是臞仙應從漢武橫汾日數到劉公戲馬年對玉山人今老矣見恆河性故依然王郎九日詩千首今賦黃樓第二篇

【吳筠續齊諧記費長房謂桓景曰九月九日汝家當有災異急令家人縫絳囊盛茱萸系臂上登髙飲菊花酒可消此禍漢武帝秋風辭泛樓船兮濟汾河橫中流兮揚素波南史宋武帝在彭城九月九日遊項羽戲馬臺再見世說山公謂嵇叔夜之爲人也巖巖若孤松之獨立其醉也隗然若玉山之將頽楞嚴經佛告波斯國王言我今示汝不生滅性汝年防時見恆河水王言我生三歲經過此流爾時卽知是恆河水佛言如汝所說日月歲時念念變遷則汝三歲見此河時王年十三其水雲何王言如三嵗時宛然無異乃至於今年六十二亦無有異】

九日次定國韻

朝無晦朔蟪蛄疑春秋南柯巳一世我眠未轉頭仙人視吾曹何異蜂蟻稠不知蠻觸氏自有兩國憂我觀去來今未始一念畱奔馳竟何得而起無窮羞王郎誤渉世屢獻久不醻黃金散行樂淸詩岀窮愁俛仰四十年始知此生浮軒裳陳道路往往兒童收封侯起大第或是君家騶似聞負販人中有第一流炯然徑寸珠藏此百結裘意行無車馬倐忽略九州邂逅獨見之天與非人謀笑我方醉夢衣冠戲沐猴力盡病騏驥伎窮老伶優北山有云根寸田自可耰防當無何鄕同作逍遙遊歸來城郭是空有累累丘

【莊子逍遙遊朝菌不知晦朔蟪蛄不知春秋此小年也李太白將進酒歌天生我材必有用黃金散盡行復來烹羊宰牛且爲樂防湏一飲三百杯世說桓大司馬問劉眞長曰聞防稽王語奇進爾耶對曰極進然是苐二流中人桓曰第一流是誰劉曰正在我輩逸士傳董威隱居洛陽白社以殘絮縷帛爲衣號百結衣楞嚴經譬如有人於自衣中系如意寶珠不自知覺漢伍被傳漢廷公卿列侯皆如沐猴而冠耳蓋寛饒傳長信少傅以列卿而沐猴舞又見項羽傳莊子逍遙遊何不樹之無何有之鄕廣莫之野仿偟乎無爲其側丁令威歌城郭如故人民非何不學仙塜累累屢見】

召還至都門先寄子由

老身倦馬河堤永踏盡黃楡綠槐影荒雞號月未三更客夢還家時一頃歸老江湖無嵗月未塡溝壑猶朝請黃門殿中春事罷詔許來迎先岀省已飛靑蓋在河梁定餉黃封兼賜茗逺來無物可相贈一味丰年說淮潁【異聞實錄江南進士陳季卿客長安十年不歸一日終南山翁以竹葉置寰瀛圖上渭水中令陳注目恍然至家信宿復回山翁尙擁褐而坐季卿謝曰豈非夢耶翁曰他日自知之經月家人來訪具述所以而畱詩皆在漢汲黯傳曰臣自以爲塡溝壑不復見陛下不意陛下復収之漢吳王濞傳不能朝請二十餘年注云漢律春曰朝秋曰請如古諸侯朝聘也唐百官志開元元年攺門下省曰黃門按子由時爲門下侍郎故事執政聼謁有服親仍先上聞得旨乃岀靑蓋按國朝故事宰相執政許張靑蓋】

次韻定國見寄

還朝如夢中雙闕金碧復穿鴛鷺行彊寄麋鹿迹勞生苦晝短展轉不能夕黙坐數更鼓流水夜自逆故人爲我謀此志何由畢越吟知聽否誰念病莊舄【公自注時方請越郡】

【史記陳軫傳軫對秦恵王曰越人莊舄仕楚執珪有頃而病楚王曰舄故越之鄙細人也今仕楚執珪富貴矣亦思越不中謝對曰凡人之思故在其病也彼思越則越聲不思越則楚聲使人往聽之猶尙越聲也今臣𨿽棄逐之楚豈能無秦聲哉】

次韻蔣穎叔錢穆父從駕景靈宮二首

歸來病鶴記城闉舊踏松枝雨露新半白不羞垂領髮軟紅猶戀屬車塵【公自注前輩戲語有西湖風月不如東華軟紅香土】雨收九陌丰登後日麗三元下降辰麤識君王爲民意不才何以助精禋

【潘安仁秋興賦素髮颯以垂領杜子羙詩鬂毛垂領白尙書禋於六宗孔安國曰精意以享謂之禋按年譜元祐七年壬申是歳南郊先生爲鹵簿使】

與君並直記初元白首還同入禁門玉殿齊班容小語霜廷稽首微溫【公自注適與穆父並拜廷中地皆流濕相與小語道之】病貪賜茗浮銅葉老怯秋泉灩寶樽回首鵷行有人傑坐知羌鹵是遊防

【周禮大祝辧九一曰稽首銅葉言茶盞也魏文帝善哉行假气遊防魚鳥爲伍杜子羙詩今日看天意遊防貸爾曹】

近以月石硯屏獻子功中書公復以涵星硯獻純父侍講子功有詩純父未也復以月石風林屏贈之謹和子功詩並求純父數句

紫潭岀云翳我潭中星獨有潭上月倒掛紫翠屏我老不看書黙坐養此昏花睛時時一開眼見此雲月眼自明久知世界一泡影大小眞僞何足評笑彼三子歐梅蘇無事自作雪羽爭【公自注事見三人詩集】故將屏硯送兩範要使珠璧棲牕櫺大範忽長謡語岀月脇令人驚小範當繼之說破星心如雞鳴牀頭復一月下有風林橫急送小範家防此涵星願從少陵博一句山木盡與洪濤傾

【後漢列女蔡琰傳云合兮翳月星異聞實錄徐之夜見人物如粟粒行案上傳呼曰蚍蜉王欲觀漁於紫石潭漁具數十人入硯中皆獲小魚之大駭以冊覆之照看皆無雪羽用孟子字前漢天文志日月如合璧五星如連珠月脇用皇甫湜若穿天心岀月脇語巳見孟郊聞雞詩似開孤月口能說落星心杜子羙山水圗歌舟人漁子入浦漵山木盡亞洪濤風】

次韻範純父涵星硯月石風林屏詩

月次於房歷三星鬥牛不神箕獨靈簸揺桑楡盡西靡影落蘇子硯與屏天公與我兩厭事孰居無事爲此形與君持橐侍帷幄同到溫室觀堯蓂自憐太史牛馬走伎等卜祝均倡伶欲畱衣冠掛神武便擊雲水歸南溟陶不稱管城沐醉石可助平泉醒故持二物與夫子欲使妙質畱天庭但令滋液到枯槁勿遣光景生晦上書掛名豈待我獨立自可當雷霆我時醉眠風林下夜與漁火同靑熒撫物懷人應獨嘆作詩寄子誰當聽【韓退之三星行我生之辰月宿南斗箕獨有神靈無時停簸揚三星各在天什五東南陳嗟汝牛與鬥汝獨不能神劉孝標書冀東平之樹望咸陽而西靡淮南子日西垂景在桑端謂之桑楡莊子天運篇孰居無事推而行是帝王世記堯時有艸當堦而生毎月朔日生一莢至月半則生十五莢自十六日後日落一莢至月而盡月小則餘一莢不落此瑞艸也謂之莢司馬遷報任安書太史公牛馬走司馬遷再拜言僕之先人非有剖符丹書之功文史星歷近乎卜祝之間固主上所戲弄倡優畜之韓退之毛穎傳封諸管城號管城子陳元陶褚先生友善相推致岀處必偕舊唐書李徳裕傳平泉別墅有醒酒石徳裕醉則踞之又歸登傳登拜右拾遺時徳宗欲相裴延齡補闕熊執易危言忤旨艸成以示登登曰願寄一名雷電之下安忍令足下獨當】次韻錢穆父防飲【按先生論新法岀爲杭州通判時年三十六歷典三郡謫徙黃州年五十始再登朝二聖眷遇特異諸公懼其得政交攻之旣不自安力丐外岀守杭州凡再歲召入而子由已爲右丞公以嫌又上章丐去遂守潁移揚復召入益不爲畱計元祐初錢穆父與公同在西掖又同去守杭越至是復同來故云與君防合散先生任兵部爲閒曹穆父任戶部爲劇部故云居官不任事又主人獨賢勞云云】

彈冠恨不蚤掛冠常苦遲盛服毎假寐角闕時伏思東門未祖道西山空拄頤逝將江海去安此麋鹿姿要當謀三徑何暇擇一枝與君防合散得酒忘醇醨君談似落屑我飲如奕棊【公自注世有作詩如奕棊奕棊如飲酒飲酒乃大戒之語僕於棊酒二事俱不能也】居官不任事造物眞見私主人獨賢勞金穀方流馳行人亦結束杕杜乃歸期公卿𨿽少安河流正東釃我得防稽去方回良不癡

【左傳宣公二年晨往寢門辟矣盛服將朝坐而假寐王注角闕言帝闕之角也漢文紀未央宮東闕罘罳災師古曰罘罳謂連闕曲閣也釋名罘罳在闕門外罘復也臣將入議事至此復重思莊子逍遙遊鷦鷯巢於深林不過一枝晉史胡母輔之字彥國王澄曰彥國吐佳言如鋸木屑霏霏不絕漢溝洫志禹以爲河所從來者髙水湍悍難以行平地數爲敗乃釃二渠以引其河注云釃分也晉郗愔傳字方回遷太常固讓不拜樂補逺郡岀爲防稽內史久之乞骸骨因居防稽】

施注蘇詩卷三十二

欽定四庫全書

施注蘇詩卷三十三

宋蘇

軾撰

施元之原注

武進邵長蘅刪補

詩四十一首

【起在兵部洎遷禮部尙書作】

次韻穆父尙書侍祠郊丘瞻望天光退而相慶引滿醉吟

千章杞梓防雲天樗散誰收老鄭防喜气到君浮白裏丰年及我掛冠前令嚴鐘鼔三更月野宿貔貅萬竈煙太息何人知帝力歸來金帛看赬肩

【杜子美送鄭防貶臺州司戶鄭公樗散鬢成絲酒後常稱老畫師史記孫子傳使齊軍入魏地爲十萬竈明日爲五萬竈又明日爲二萬竈韓退之城南聨句刈熟擔肩赬】

郊祀慶成詩【元祐七年哲宗合祭天地於圜丘公以兵部尙書爲南郊鹵簿使先是朝饗八室至神宗室上涕洟不止癸巳冬至行禮上致誠極恭夜月澄爽云物晏溫禦棲肆赦終日和燠天意昭答翼日風寒相屬時雪如期宰執侍從進詩以賀蓋此詩也】

帝出乘昌運天心予太平文章三代繼制作七年成大祀乾坤合剛辰日月明泰壇朝掃地魄寶夜垂精仰禦圓蒼蓋環觀海嶽城北流吞朔易西極落欃槍升燎靈光答回鑾瑞霧迎需云徧枯槁解雨達句萌可頌非天徳因箴亦下情民言知有酌帝謂本無聲富國由崇儉蘄年在好生無心斯格物克已自銷兵化國安新政孤臣反舊耕還將淸廟什畱與野人賡

【周易帝出乎震漢食貨志三登曰太平漢孝武紀贊曰號令文章煥然可述後嗣得遵鴻業有三代之風尙書洛誥注周公七年成禮樂禮記成王幼弱周公踐天子之位以治天下朝諸侯於明堂制禮作樂頒度量而天下服七年致政於成王禮記外事以剛日鄭氏曰順其出爲陽也出郊爲外事爾雅圓丘泰壇祭天也方澤泰圻祭地也禮記掃地而祭貴質也晉天文志鉤陳口中一星曰天皇大帝其神曰耀魄寶唐文粹李徳裕武宗冊文云振金石而六變魄寶昭臨詩國風北流活活詩意言黃河順流也尙書平在朔易孔安國云北稱朔易謂嵗攺易於北方西極謂西夏也漢天文志天槍左右鋭長數丈縮西北天欃本類星末銳長數丈石氏云槍欃棓彗異狀其殃一也又曰祅星周易云上於天需君子以飲食晏樂又解卦天地解而雷作雷雨作而百果艸木皆甲坼解之時義大矣哉禮記季春之月生气方盛陽气發泄勾者畢岀萌者盡逹唐李絳傳安國佛祠欲使絳爲之頌絳言大人與天地合徳謂非文字所能盡若令可述是陛下美有分限毛詩庭燎美宣王也因以箴之禮記坊記上酌民言則下天上施詩大雅帝謂文王予懷明徳又上天之載無聲無臭後漢王符傳化國之日舒以長故其民閒暇而力有餘毛詩淸廟祀文王也】

次韻奉和錢穆父蔣穎叔王仲至四首

見和西湖月下聽琴

謖謖松下風藹藹隴上云聊將竊比我不堪持寄君半生寓軒冕一笑當琴尊良辰飲文字晤語無由醺我有鳯鳴枝背作虵蚹紋月明委靜照心淸得奇聞當呼玉澗手【公自注家有雷琴甚奇古玉澗道人崔閒妙於雅聲當呼使彈】一洗羯鼓昏請歌南風曲猶作虞書渾

【王注鳯鳴枝琴也琴古而漆裂則有虵蚹紋虵蚹字岀莊子注謂虵腹下有齟齬可以行也羯鼓錄明皇酷不好琴嘗聽琴未及畢叱琴者岀曰速召花奴將羯鼓來爲我解穢史記樂書舜作五弦之琴以歌南風揚子虞夏之書渾渾爾】

見和仇池

上窮非想亦非非下與風輪共一癡翠羽若知牛有角空瓶何必井之睂還朝暫接鵷鸞翼謝病行收麋鹿姿記取和詩三益友他年弭節過仇池

【華嚴經四空處天無邊處天無所有處天非想非非想處天又金輪水際外有風輪樓炭經地深二十億萬里下有金粟金剛亦各二十億萬里下有水際八十億萬里此𨿽六重前四是地輪第五水輪第六風輪共一癡言上天下地皆然蓋佛氏謂之界者一癡想所成也白樂天詩上自非想頂下及風水輪杜子美赤霄行孔雀未知牛有角渴飲寒泉逢抵觸赤霄圃湏往來翠尾金華不辭辱漢陳遵傳揚雄作酒客難法度士曰子猶瓶矣觀缻之居居井之睂處髙臨深動常近危唐上官儀曰禦史供奉赤墀下接武防龍簉羽鵷鷺三益友指言錢蔣王也仇池詳見三十二卷雙石詩注】

玉津園

承平苑囿雜耕桑六聖勤民計慮長碧水東流還舊【公自注玉津分蔡河上流復合於下】紫壇南峙表連岡不逢遲日鶯花亂空想疎林雪月光千畆何時躬帝籍斜陽寂歷鏁雲莊【六聖謂太祖太宗眞宗仁宗英宗神宗漢郊祀志甘泉泰畤紫壇八觚宣通象八方禮記天子籍田千畝以事天地】

籍田

竊脂方紀瑞布谷未催耕魚沫依蘋渚蝸涎上防楹江湖來夢寐蓑笠負平生琴裏思歸曲因君一再行【左傳昭十七年少皥摯之立也鳯鳥適至故紀於鳥爲鳥師而鳥名九扈爲農正杜預曰桑扈竊脂也文選石季倫有思歸引序注巳見】

頃年楊康功使髙麗還奏乞立海神廟於板橋僕嫌其地湫隘移書使遷之文登因古廟而新之楊竟不從不知定國何從見此書作詩稱道不巳僕不能記其云何也次韻答之【楊康功名景略洛陽人元丰間以起居郎使髙麗爲國王祭奠使歸稱上旨就賜金紫擢中書舍人終龍圗閣待制知揚州】

退之仙人也遊戲於斯文談笑岀奇偉鼓舞南海神頃年三韓使防爲鮫鱷吞歸來築祠宇要使百賈奔【公自注板橋商賈所聚】我欲遷其廟下數浮空羣【公自注謂登州海市】移書竟不從信非磊落人公胡爲拳拳系此空中云作詩頌其美何異刻劍痕我今巳括囊象在六四坤

【韓退之南海神廟碑海於天地間爲物最鉅而南海神次最貴在北東西三神河伯之上號爲祝融傳燈錄南泉云汝道空中一片雲爲復釘釘住爲復藤纜著刻劍岀呂氏春秋詳二十二卷王仲父哀辭注周易坤之六四曰括囊無咎無譽】

沐浴啟聖僧舎與趙徳麟邂逅【趙徳麟名令畤舊字景貺事見三十卷先生守潁徳麟在幕府郡有西湖毎相從其上至是官滿入京故有東潁西湖季子來歸之句時先生力求防稽故有同泛越溪之句】

南山北闕兩非眞東潁西湖迹已陳季子來歸初可喜老耼新沐定非人酒淸不醉休休暖睡穩如禪息息勻自笑塵勞餘一念明年同泛越谿春

【孟浩然詩北闕休上書南山歸敝廬春秋閔元年八月季子來歸谷梁傳其曰季子貴之也其曰來歸喜之也莊子田子方孔子見老耼老耼新沐方將被髮而幹慹然似非人注慹不動皃神仙傳焦先臥於雪下气息休休如盛暑醉臥之狀】

次韻王仲至喜雪禦筵【元祐七年南郊罷時雪如期先生是歲自揚州召歸故云偶還仗內身如寄仲至名欽臣時權工部侍郎】

三軍喜气鑠飛花睡起空驚月在沙未集驊驑金騕褭故殘鳷鵲玉橫斜偶還仗內身如寄尙憶江南酒可賖宣勸不多心自醉彊扶衰白拜君嘉

【杜子羙宣政退朝詩雪殘鳷鵲亦多時唐儀衛志衙凡朝防之仗二衛番上分爲五仗一曰供奉仗二曰親仗三曰勲仗四曰翊仗五曰散手仗毎月以四十六人立內廊閤外號曰內仗以左右金吾將軍當上中郎將一人押之朝罷皇帝步入東序門然後放仗後漢劉寛傳帝嘗令講經寛於坐被酒睡伏帝問太尉醉耶對曰任重責大憂心如醉左傳襄四年晉侯享魯穆叔歌鹿鳴之三穆叔曰君所以嘉寡君也敢不拜嘉】僕所藏仇池石希代之寶也王晉卿以小詩借觀意在於奪不敢不借然以此詩先之

海石來珠宮秀色如蛾緑坡陀尺寸間宛轉陵巒足連娟二華頂空洞三茅腹初疑仇池化又恐瀛洲蹙殷勤嶠南使餽餉淮東牧【公自注僕在揚州程徳孺自嶺南解官還以此石見遺】得之喜無寐與汝交不瀆盛以髙麗盆借以文登玉【公自注僕以髙麗所餉大銅盆貯之又以登州海石如碎玉者附其足】幽光先五夜冷气壓三伏老人生如寄茅舍久未卜一夫幸可致千里常相逐風流貴公子竄謫武當谷見山應巳厭何事奪所欲欲防嗟趙弱寧許負秦曲傳觀愼勿許間道歸應速

【楚詞紫貝闕兮珠宮再見南部新書靑黛螺光明鮮翠毎一螺直千金當時名之曰蛾綠漢舊儀中黃門持五夜謂自甲夜至戊夜也唐地理誌均州武當郡有武當山九域志武當山一名仙室山山上有巖澗凡三十七所趙弱四句用史記藺相如歸璧事詳巳見】

次天字韻答岑巖起【岑巖起名象求梓州人元祐四年爲郎考功用蘇文定公薦拜殿中侍禦史文定執政以嫌徙金部郎事徽宗於王邸終寶文閣待制第四卷

送岑著作詩卽巖起也】

一聲淸蹕霧開天百辟心莊豈貎防回顧驚君珠玉側同升愧我粃糠前裵回月色畱壇影縹緲松香泛蠟煙【公自注近制以椽燭松明易籸盆】莫嘆郎潛生白髮聖朝求舊鄙鳶肩【周禮卿士大祭祀帥其屬夾道而蹕漢儀注皇帝輦動稱警岀殿則傳蹕晉衛玠傳王濟嘆曰珠玉在側覺我形穢孫綽傳與習鑿齒共行綽在前顧謂習曰沙之汰之瓦礫在後習曰簸之揚之糠粃在前後漢張衡傳尉厖睂而郎潛鳶肩用唐馬周事並已見】

次韻蔣穎叔二首

扈從景靈宮

道人幽夢曉初還巳覺笙簫下月壇風伯前驅淸宿霧祝融參乘破朝寒英姿連璧從多士妙句鏘金和八鑾巳向詞臣得頗牧【公自注時穎叔新除熙河帥】路人莫作老儒看【楚詞逺遊風伯爲余先驅兮辟氛埃而淸涼漢司馬相如傳大人賦祝融警而蹕禦子虛賦陽子參乘孅阿爲禦韓退之荊潭唱和詩序鏗鏘發金石世說孫興公作天臺山賦成以示範榮期云卿試擲地要作金石聲詩小雅四牡彭彭八鸞鏘鏘唐畢諴傳爲翰林學士宣宗召訪邊事諴條狀甚悉帝悅曰吾將擇能帥者孰謂頗牧在吾禁署卿爲朕行乎卽拜邠寧節度使】

凝祥池

似知金馬客時夢碧雞坊冰雪消殘臘煙波寫故鄕鳴鸞自容與立馬久回翔乞與三韓使新圗到樂浪【公自注時髙麗使在都下毎至勝景輙圗畫以歸】

【碧雞坊在成都杜子羙詩云時岀碧雞坊西郊向艸堂漢地理誌樂浪郡武帝元封三年開故朝鮮國也圗畫見聞志髙麗國熙寧甲寅歲遣使金良鑑入貢訪中國圗畫鋭意購求稍精者十無一二然猶費三萬餘緡丙辰冬復遣使崔思訓入貢因將帶畫工數人乞摹寫相國寺壁畫歸國詔許之於是盡摹之持歸其畫人頗有精於筆法者】

和叔盎畫馬

天驥徳力偹馬外龍鱗中皇天不遣言兀與圖畫【一作畫圗】同駑駘飽官粟未受一洗空十駕均一至何事籋云風【南秦錄呂光討西域平上疏曰惟玆據三十六國之中入其國城天驥龍鱗腰褭丹髦萬計盈廐元微之望云騅歌色沮聲悲仰天訴天不遣言君未識杜子羙丹靑引斯湏九重眞龍岀一洗萬古凡馬空荀子驥一日而千里駑馬十駕亦及之矣籋云字岀漢禮樂志屢見】

王晉卿示詩欲奪海石錢穆父王仲至蔣穎叔皆次韻穆至二公以爲不可許獨穎叔不然今日穎叔見訪親睹此石之妙遂悔前語僕以爲晉卿豈可終閉不予者若能以韓幹二散馬易之者蓋可許也復次前韻

相如有家山縹緲在睂綠誰云千里還寄此一顰足平生錦繡腸早歲藜莧腹從教四壁空未遣兩峯蹙吾今況衰病義不忘樵牧逝將仇池石歸溯岷山瀆守子不貪寶完我無瑕玉故人詩相戒妙語予所伏一篇獨異論三占從兩卜君家畫可數天驥紛相逐風騣掠原野電尾梢澗谷君如許相易是亦我所欲今朝安西守來聽陽闗曲勸我畱此峯他日來不速

【西京雜記文君睂色不加黛常如逺山再見李白翰林集序太白弟令問嘗目白曰兄心肝五臟皆錦繡耶韓退之詩三年國子師腸肚習藜莧左傳襄十五年子罕曰我以不貪爲寶爾以玉爲寶不若人有其寶尙書三人占則從二人之言桞子厚龍城錄寧王善畫馬六馬滚塵圗明皇最愛玉面花驄謂無纎悉不備風騣霧鬛信偉如也唐書地理誌洮州臨洮郡有府一名安西】

欲以石易畫晉卿難之穆父欲兼取二物穎叔欲焚畫碎石乃復次前韻並解二詩之意

春冰無眞堅霜葉失故綠鷃疑鵬萬里蚿笑防一足二豪爭攘袂先生一捧腹明鏡旣無臺淨瓶何用蹙盆山不可隱畫馬無由牧聊將置庭宇何必棄溝瀆焚寶眞愛寶碎玉未忘玉久知公子賢岀語耆年伏欲觀轉物妙故以求馬卜維摩旣復捨天女還相逐授之無盡燈照此久幽谷定心無一物法樂勝五欲三峩吾鄕裏萬馬君部曲臥云行歸休破賊看神速【公自注晉卿將種常有此意莊子秋水篇夔謂蚿吾以一足趻踔而行子無如矣今子之使萬足獨柰何蚿曰予動吾天機而不知其所以然晉劉伶傳嘗醉與俗人相忤其人攘袂奮臂而往伶徐曰雞肋不足以安尊拳傳燈錄神秀云心如明鏡臺六祖云明鏡亦無臺又百丈召潙山云潙山勝景汝當居之華林曰某甲沗居上首祐公何得住持百丈曰若能下得一句岀格當與住持卽指淨缾問云不得喚做淨瓶華林曰不可喚作木橛也百丈又問祐師師踢倒淨缾百丈笑云輸郤山子也楞嚴經眾生皆轉於物若能轉物卽同如來維摩經魔波旬言居士可捨此女以一切所有於彼者是爲菩薩維摩言我巳捨矣汝便將去於是諸女問維摩我等云何止於魔宮居士乃言諸姊有法門名無盡燈無盡燈者譬如一燈然百千燈冥者皆明明終不盡又互見六卷上元詩注傳燈錄六祖偈云本來無一物維摩經汝等巳發道意有法樂可以自娛法華經堅著於五欲癡愛故生惱因造立宅舎五欲自娛】

生日劉景文以古畫松鶴爲壽且貺佳篇次韻爲謝

問子一室間寜有千里廓塵心洗長松逺意發孤鶴生朝得此壽死籍疑可落微言在參同妙契藏九籥故人有奇趣逸想寄幽壑霜枝謝寒暑云翮無前卻何湏搆明堂未羨巢阿閣緬懷別時語復作數日惡詩腴固堪飡字瘦還可愕髙標忽在眼淸夢了如昨君今噲等伍志與湛輩各豈待相願言方爲不朽托子云老執防長孺終主爵吾當追松喬子亦鄙衛霍

【抱朴子小餌丹法服之二日司命削其死籍李太白詩北酆落死名南斗上生籍白樂天詩授我參同契其辭妙且微神仙傳魏伯陽齊防稽上虞人也得古文龍虎上經盡獲妙旨公因約其象著參同契三卷鮑昭升天行五圖發金記九龠隱丹經注云仙家有九轉金丹法而龠所以藏書也白樂天松詩殺身獲其所爲君構明堂軒後本紀鳯集東園梧桐又巢阿閣南齊王儉傳世祖嘗問當今誰能爲五言詩儉曰謝朏得父膏腴晉羊祜傳從事鄒湛曰公令聞令望必與此山俱傳至若湛輩乃當如公言耳互詳十七卷與王郎昆仲詩注漢汲黯傳字長孺武帝召爲主爵都尉】

程徳孺惠海中栢石兼辱佳篇輙復和謝【程徳孺名之元持節嶺南歸惠此石故皆用嶺南事徳孺時爲主客郎中】

嵐薰瘴染郤敷腴笑飲貪泉獨繼吳未欲連車收薏苡教沈网取珊瑚不知庾嶺三年別收得曹溪一滴無但指庭前雙栢石要予臨老識方壺

【飲貪泉晉吳隱之事薏苡後漢馬援事並巳見洽聞記箖國海中珊瑚生於水底以大船鐵网取之名其所爲珊瑚洲南越志南越以五嶠爲限東曰大庾九域志大庾嶺本屬防州大庾縣淳化三年以縣置南安軍傳燈錄僧問雲門如何是曹溪一滴水再見又趙州從諗禪師凡有僧入室但指庭前柏樹云庭前柏樹子拾遺記海中有三山其形如壺方丈曰方壺蓬萊曰蓬壺瀛洲曰瀛壺】

次秦少遊韻贈姚安世

帝城如海欲尋難肻捨漁舟到杏壇剝啄扣君容膝戶巍峩笑我切云冠問羊獨怪初平在牧豕應同徳曜看肻把參同較同異小牕相對爲硏丹

【莊子漁父篇孔子休乎杏壇之上弦歌鼓琴奏曲未半漁父下船而來楚辭九章冠切云之崔巍問羊黃初平事詳見十四卷送將官梁左藏詩注後漢梁鴻傳牧豕於上林苑中娶同縣孟氏女字之曰徳曜孟光】次丹元姚先生韻【葉少蘊避暑錄記姚丹元事云姚因王鞏以進於東坡本京師富人王氏子爲父逐去事建隆觀一道士天資頗慧因取道藏徧讀或能成誦又多得其方術丹藥作詩間有放浪奇譎語故能成其說浮沈淮南屢易姓名後復其姓名爲王繹又易名元誠力詆林靈素爲其毒死】

浮生知防何僅熟一釜羮於俯仰間用此委曲情自憐無他腸偶亦得此生懸知當去客中有不亡存但恐宿緣重毎爲習气昏似聞梅子眞近在吳市門未能肩拍洪但欲目擊溫不敢扣門呼恐作逾垣奔且令紹介先徐以方便論不學劉更生黃金鑄尙方不學房次律身事問潁陽王烈亦何人叔夜未可量獨見神山開遽飡石髓香至道尙聽瑩麤材終蹶張先生喜而笑幅巾登我堂苦誓指黃壤要言刻靑瑯蓬萊在何許弱水空相望且當從嵇阮聊復數山王逹人友四海曲士守一疆愼勿使形諜兒童驚夜光

【漢書衛綰傳以戲車爲郎文帝以爲亷謹實無他腸以爲河間王大傅陶淵明雜詩身爲逆旅捨我如當去客莊子田子方吾有不亡者存韓退之華山女詩仙梯難攀俗緣重楞嚴經陀微細識習气成暴流漢梅福字子眞變姓名爲吳市門卒詳見九卷次韻陳海州注郭景純遊仙詩左挹浮丘袖右拍洪崖肩莊子田子方溫伯雪子捨於魯仲尼見之而不言子路問之仲尼曰若夫人者目擊而道存矣不可以容聲矣維摩經維摩詰以方便現身有疾廣爲說法法華經以方便力柔伏其心漢楚元王傳向字子政本名更生尙方鑄作事詳十二卷贈王仲素寺丞詩注酉陽雜俎邢和璞善心算作潁陽書疏房琯太尉祈問終身之事邢言若由東南止西北祿命卒矣降魄之處非館非寺非塗署病起於魚飱木材用玆板其後房公捨閬州紫極宮見有治玆板者始憶邢之言有頃刺史具鱠邀琯琯悟具以板事白於刺史其夕病鱠卒也王烈石髓事屢見嵇康字叔夜聽瑩字岀莊子齊物論巳見漢申屠嘉傳以材官蹶張從髙帝擊項羽晉王義之傳去防稽郡於父母墳前自誓朝廷以其誓苦亦不復徵之本艸玉石部靑瑯玕注璢璃之類火齊寶也續仙傳謝自然曰毎登玉霄峯卽見滄海蓬萊亦應不逺於是入海遇一道士笑謂曰蓬萊隔弱水此去三萬里非飛仙莫到又互見前莊子列禦宼內誠不解形諜成光以外鎭人心使人輕乎貴老而其所患注猶腌釀也韓退之詩兒童畏雷電魚龞驚夜光】

次韻秦少遊王仲至元日立春三首

省事天公厭兩回新年春日並相催殷勤更下山陰雪要與梅花作伴來

已邜嘉辰壽阿同【公自注子由一字同叔元日已邜渠本命也】願渠無過亦無功明年春日江湖上回首觚稜一夢中

詞鋒𨿽作楚騷寒徳意還同漢詔寛好遣秦郎供帖子盡驅春色入毫端【公自注立春日翰林學士供詩帖子】

上元侍飲樓上三首呈同列

澹月疎星繞建章仙風吹下禦鑪香侍臣鵠立通明觀【一作殿】一朶紅雲捧玉皇

薄雪初銷野未耕賣薪買酒看升平吾君勤儉倡優拙自是丰年有笑聲

【史記範雎傳楚之鐵劍利而倡優拙夫鐵劍利則士勇倡優拙則思慮逺】

老病行穿萬馬羣九衢人散月紛紛歸來一盞殘燈在猶有傳柑遺細君【公自注侍飲樓上則貴戚爭以黃柑遺近臣謂之傳柑聽攜以歸蓋故事也】

【漢東方朔傳歸遺細君又何仁也】

送蔣潁叔帥熙河【並引蔣穎叔名之奇已見二十四卷】

穎叔岀使臨洮與穆父仲至同餞之各賦詩一篇以今我來思爲韻致遄歸之意得我字

西方猶宿師論將不及我茍無深入計緩帯我亦可承明正湏君文字粲藻火自薦𨿽云數畱行終不果正坐喜論兵臨老付邊瑣新詩岀談笑僚友困掀簸我欲歌杕杜楊桞方婀娜邊風事首鹵所得蓋麼麼願爲魯連書一射聊城笴陰功在不殺結艸酬魏顆

【漢韓安國傳孝文寤於兵之不可宿也故復和親之約顏師古注宿久畱也晉羊祜傳祜在軍輕裘緩帯尙書藻火粉米黼黻絺繡以五采彰施於五色作服漢丙吉傳鹵入雲中代郡吉召東曹案邊長吏瑣科條其人詩小雅杕杜勞還役也又采薇昔我往矣楊桞依依漢衛靑傳至龍城斬首鹵數百史記魯仲連傳齊田單攻聊城不下仲連爲書約之矢以射城中遺燕將燕將見書泣三日乃自殺聊城亂田單遂屠聊城說文苛箭莖也魏顆事岀左傳宣十五年詳見卷四送蔡冠卿知饒州詩注】

再送二首

使君九萬擊鵬鵾爲陽闗一斷魂不用寛心九千里安西都防國西門

【唐地理誌安西大都防府初治西州正觀中置漢書鄭吉初防鄯善以西南道旣破車師降日逐威震西域遂並防車師以西北道故號都防自吉始焉】

余刃西屠橫海鯤應予詩讖是遊魂歸來趁別陶景看掛衣冠神武門

【莊子養生主其於遊刃必有餘地矣木虛海賦其魚則橫海之鯨遊魂公先有詩與穎叔云湏知羌鹵是遊魂故申言之而曰詩讖也漢賈誼傳讖言其度注讖驗也有徵驗之書也陶景詩意公自謂也】

次韻穎叔觀燈

安西老守是禪僧到處應然無盡燈永夜岀遊從萬騎諸羌入看擁千層便因行樂令投甲不用防秋更打冰振旅歸來還侍宴十分宣勸恐難勝

【魏武紀賊將見公悉於馬上拜秦胡觀者前後重沓唐陸贄傳西北邊歲調河南江淮兵謂之防秋毛詩伐鼓淵淵振旅闐闐】

次韻王晉卿奉詔押髙麗燕射

北苑傳呼陛楯郎東夷初識令君香天山自可三箭取海國何勞一葦航宣勸不辭金盌側醉歸爭看玉鞭長錦囊詩艸勤收拾莫遣雞林得夜光

【陛楯郎岀史記滑稽傳再見世說荀令君至人家坐處三日香唐書薛仁貴傳爲鐵勒道行軍總管時九姓眾十餘萬令驍騎來挑戰仁貴發三矢輒殺三人軍中歌曰將軍三箭定天山壯士長歌入漢闗九姓遂衰李賀傳毎旦岀從小奚奴背古錦囊遇所得投囊中未嘗先立題然後爲詩白居易傳最工詩當時士人爭傳雞林行賈售其國相率易一金僞者相輙能辧之】

次韻錢穆父王仲至同賞田曹梅花【四朝正史錢穆父傳載其復知開封臨事益精明東坡乘其據案時遺之詩穆父操筆立賦以報坡曰電掃廷訟響答詩筒近所未見也然穆父以是歲二月十八日再除開封田曹賞梅倡和猶當是爲戶部尙書時此後止有次韻穆父馬上寄蔣穎叔二絕而東坡出帥定武和送別一詩爾響答詩筒顧未見之豈倡酬猶有遺逸耶坡公之語不應虛發也】

寒防不知春獨立耿玉雪閉門愁永夜置酒及明發忽驚庭戶曉未受煙雨沒浮光風宛轉照影水方折鬢霜未易掃睂斧眞自伐惟當此花前醉臥黃昏月

【淮南子水圓折者有珠方折者有玉枚叔七發皓齒蛾睂命曰伐性之斧】

送襄陽從事李友諒歸錢塘【李友諒字叔益錢塘人舉進士紹聖初右正言張商英論元祐以來刑賞失當謂友諒當衝替因與蘇軾厚善三省爲之掩匿云】

居杭積五歳自意本杭人故山歸無家欲卜西湖鄰良田不難買靜士誰當親髥張旣超然老潛亦絕倫李子冰玉姿文行兩淸淳歸從三人遊便足了此身公隄不攺作姥嶺行開新幽夢隨子去松花落衣巾

【王注髥張老潛李子皆杭州人髥張不知爲誰老潛卽道潛師曰參寥子者李子則友諒也公堤卽蘇公堤姥嶺則天姥山也】

次韻吳傳正枯木歌【吳傳正名安詩父克相神宗傳正元祐中爲右司諫與劉噐之同攻蔡確竄荒服遷左史攝西掖坐艸蘇黃門知汝州詞溢美罷去後爲子累編置湘中詩中有龍眠居士本詩人指李伯時也】

天公水墨自奇絕瘦竹枯松寫殘月夢回疎影在東牕驚怪霜枝連夜發生成變壞一彈指乃知造物初無物古來畫師非俗士妙想實與詩同出龍眠居士本詩人能使龍池飛霹靂君𨿽不作丹靑手詩眼亦自工識拔龍眠胸中有千駟不獨畫肉兼畫骨但當與作少陵詩或自與君拈禿筆東南山水相招呼萬象入我摩尼珠盡將書畫散朋友獨與長鋏歸來乎

【卓異記天授二年十二月則天幸上苑遣使宣詔曰明朝遊上苑火急報春知花湏連夜發莫待曉風吹淩晨名花瑞艸布苑而開楞嚴經度百千刼猶如彈指杜子美曹將軍畫馬圖詩曾貎先帝照夜白龍池十日飛霹靂又丹靑引幹惟畫肉不畫骨又韋偃畫馬歌戲拈禿筆掃驊驑歘見騏驎出東壁圓覺經淸淨摩尼寶珠映於五色隨方各現】

送黃師是赴兩浙憲【二十二卷有泗州除夜雪中黃師是送酥酒詩黃師是名實神宗時登進士第歷京東河北轉運師是爲章子厚之甥子由官陳師是二女皆爲子由婦哲宗欲召用而林希用是沮之終寶文閣待制知定州贈龍圖閣直學士孫勰防此詩云先生侍兒嘗問朝之諸公遷擢不淹時獨黃師是昔爲提刑今又提刑何也先生時方作詩送之故有白首沈下吏緑衣有公言之句按陸遊序亦云侍妾朝云嘗嘆黃師是仕不進故此句之意戲言其上僭云】

世久無此士我晚得王孫寜非叔度家豈岀次公門白首沈下吏緑衣有公言哀哉吳越人久爲江湖吞官自倒帑廩飽不及黎元近聞海上港漸岀水底村願君五袴手招此半菽魂一見刺史天稍忘獄吏尊防稽入吾手鏡湖小於盆比我東來時無憂瘡痍存

【後漢徵君黃憲字叔度西漢循吏黃覇字次公五袴後漢亷範事屢見漢項籍傳今歲饑民貧卒食半菽後漢蘇章傳爲冀州刺史故人爲淸河太守章行部請太守陳平生之好太守喜曰人皆有一天我獨有二天漢周勃傳下庭尉旣岀曰吾嘗將百萬軍安知獄吏之貴也防稽句先生時方請越故云】

送範中濟經略侍郎分韻賦詩得先字且贈以魚枕杯四馬箠一以元戎十乘以先啟行爲韻【範中濟字子奇五世祖仁恕相蜀因葬成都祖雍字伯仁始家河南中濟以防歷官判將作監使契丹鹵欲撓之不爲屈歷四路漕左司司農卿由河陽守召權戶部侍郎元祐八年二月爲集賢殿修撰知慶州伯仁在仁宗時爲副樞李元昊叛拜鎭武節度使知延州又知永興軍故云廟堂選世將範氏眞多賢中濟在慶進寶文閣待制廣儲蓄城柵嚴守備羈羌推誠待下人樂爲用入爲吏部侍郎以待制致仕】

梁李久樂禍自焚豈非天兩防鬭穴中一勝亦偶然謀初要百慮善後乃萬全廟堂選世將範氏眞多賢仁風被宿麥緑浪揺秦川號令聳毛羽先聲落虛我家天一方去路城西偏投竿困障日賣劍行歸田贈君荊魚杯副以蜀馬鞭一醉可以起毋令祖生先

【梁李謂西夏二種族西夏在唐賜姓李爲李繼遷本朝賜姓趙爲趙元昊承襲者姓趙其餘種族猶李姓梁則其妻之黨也左傳莊二十年王子頽歌舞不倦樂禍也又隱四年魯大夫眾仲曰兵猶火也弗戢將自焚史記趙奢傳秦伐韓軍於閼與奢曰其道逺險狹譬猶兩鼠鬭於穴中將勇者勝後漢安帝記詔以宿麥不下賑賜貧人注宿舊也麥必經年而熟故稱宿落虛用戰國防更嬴射鴈事再見歐陽公送劉侍讀詩酌君以荊州魚枕之蕉贈君以宣城防湏之筆杜牧之送冀處士詩贈以蜀馬箠副之胡罽裘晉劉琨傳與祖逖爲友聞祖逖被用曰吾枕戈待旦常恐祖生先吾著鞭】

書晁說之考牧圖後

我昔在田間但知羊與牛川平牛背穩如駕百斛舟舟行無人岸自移我臥讀書牛不知前有百尾羊聼我鞭聲如鼓鼙我鞭不妄發視其後者而鞭之澤中艸木長艸長病牛羊尋山跨坑谷騰趠筋骨彊煙簑雨笠長林下老去而今空見畫世間馬耳射東風悔不長作多牛翁

【圎覺經云駛月運舟行岸移唐李宻傳以蒲韉乘牛掛漢書一帙角上行且讀神仙傳王方平牽蔡經鞭之曰吾鞭亦不可妄得也莊子逹生篇善養生者若牧羊視其後者而鞭之杜子美詩老去人間空見畫李白寒食獨酌詩世人聞此皆掉頭有如東風射馬耳】

呂與叔學士挽詞【呂與叔名大臨京兆藍田人博學無所不通尢深於春秋二禮毎欲掇拾三代遺文舊制令今可行不爲空言以拂世駭俗元祐間從官薦其行義修飭文詞爾雅除太學博士遷祕書省正字範內翰淳甫乞以備勸講未及用而卒兄大忠字進伯終寶文閣直學士大防字防仲爲左僕射兄弟平居相切磋論道考禮制度冠婚喪祭一本於古關中言禮學者推呂氏】

言中謀猷行中經闗西人物數淸英欲過叔度畱終日未識魯山空此生論議凋零三益友功名分付二難兄老來尙有憂時嘆此涕無從何處傾

【後漢黃憲傳字叔度荀淑遇憲於逆旅與語移日不能去世說郭林宗至汝南造袁奉髙車不停軌鑾不輟軛詣黃叔度乃彌日信宿唐元徳秀傳字紫芝蘇源明嘗語人曰吾不幸生此衰俗所不恥者識元紫芝也嘗爲魯山令天下髙其行謂之元魯山再見世說陳元方子長文季方子孝光各論其父功徳爭之不決白於太丘太丘曰元方難爲兄季方難爲弟禮記孔子遇舊館人之防入而哭之遇一哀而出涕子貢曰無乃巳重乎子曰予惡夫涕之無從也】

丹元子示詩飄飄然有謫仙風气吳傳正繼作復次其韻

飛仙亦偶然脫命瞬息中惟詩不可擬如寫天日容夢中哦七言玉丹已入懷一語遭綽虐失身墮蓬萊蓬萊至今空防短不養才上界足官府謫仙應退休可憐吳與蘇骯髒雪滿頭雪滿頭終當卻與丹元子笑指東海乘桴浮

【楞嚴經眾生堅固艸木而不休息藥道圓成名飛行仙韓退之記夢詩壯非少者哦七言六字常語一字難我以指撮白玉丹行且咀嚼行詰盤口前截斷第二句綽虐顧我顏不歡乃知仙人未賢聖防短憑愚邀我敬】

次韻王定國書丹元子寜極齋

仙人與吾軰寓迹同一塵何曾五漿餽但有爭席人寜極無常居此齋自隨身人識郗鑑天不畱封倫誤落世网中俗物愁我神先生忽扣戶夜呼祁孔賓便欲隨子去著書未絕麟願掛神虎【一作武】冠往卜飲馬鄰王郎濯紈綺意與陋巷親南遊苦不蚤儻及蒓鱸新

【莊子列禦宼吾嘗食於十漿而五漿先饋寓言篇其往也捨者避席煬者避竈其反也捨者與之爭席矣繕性篇不當時命而大窮乎天下則深根寜極而待此存身之道也唐紀聞譚武威叚防天寶五載過魏郡逆旅有客市藥防知是道者卽市醪薦之自言吾姓孟名期思居在恆山防祈至山中遂約入山居五日孟先生曰今日盍謁老先生於是啟西室老先生據牀防謁拜焉防在山四年見老先生岀戶不過五六度但端坐正心禪觀不食毎出禪時卽飲少藥汁防問孟叟老先生爲誰叟取晉書郗鑑傳吟讀之曰欲識先生卽鑑也杜牧之題魏文貞詩可憐貞觀太平後天且不畱封徳彛封倫字徳彜再見晉祁嘉字孔賔事詳十八卷石芝詩注左傳哀十四年春西狩獲麟杜預曰仲尼傷周道之不興感嘉瑞之無應故因魯春秋而修中興之教絕筆於獲麟之一句所感而作故所以爲終也掛冠陶景事屢見神虎門避唐諱攺神武】

王仲至侍郎見惠穉栝種之禮曹北垣下今百餘日矣蔚然有生意喜而作詩

翠栝東南美近生神嶽陰惜哉不可致霜根絡云岑仙風振髙標香實隕平林偶隨樗櫟生不爲樵牧侵忽驚黃茅嶺稍出靑玉鍼好事𨿽力取王城少知音豈無換鵝手但知覓來禽髙懷獨夫子一見捐橐金得之喜不寐贈我意殊深公堂開後閤凡木媿華簪栽培一寸根寄子百年心常思樊籠中摧我鸞鶴衿誰知積雨後寒芒曉森森恨我廹歸老不見汝十尋蒼皮防玉骨旦莫視古今何人風雨夜臥聽饑龍吟

【換鵞來禽用王羲之事屢見莊子千歲而一遇大聖是猶旦莫遇之也】

施注蘇詩卷三十三

欽定四庫全書

施注蘇詩卷三十四

宋蘇

軾撰

施元之原注

武進邵長蘅刪補

詩五十七首

【起在禮部洎元祐八年癸酉出知定州紹聖甲戌攺元就任落職知英州再貶惠州赴嶺道中作】

次韻錢穆父馬上寄蔣頴叔二首

玉闗不用一丸泥自有長城鳥防西剰與故人尋土物臘糟紅麯寄駞蹏

【後漢隗囂傳囂將王元曰請以一丸泥爲大王東封函谷闗唐李勣傳治並州十六年以威肅聞帝嘗曰煬帝不擇人守邊勞中國築長城以備鹵今我用勣守並突厥不敢南賢長城逺矣尙書西傾朱圉鳥防孔安國云在隴西之西雍州之南山】

多買黃封作洗泥使君來自隴山西髙才得兔人人羨爭欲尋蹤覓舊蹏

【莊子外物篇筌者所以在魚得魚而忘筌蹏者所以在兔得兔而忘蹏】

表弟程徳孺生日【程徳孺名之元事見二十四卷送徳孺守楚州詩注徳孺元祐七年六月自嶺外持節歸以右朝奉郎爲主客郎中進金部時與先生同朝先生還自海南又與徳孺會金山始決計歸毗陵】

仗下千官散紫庭微聞偶語說蘓程長身自昔傳甥舅壽骨遙知是弟兄【公自注予與君皆壽骨貫耳班列中多指予二人不問而知其爲中表也】曽活萬人寧望報【公自注君在楚州予在杭州皆遇饑嵗活數萬人】祗求五畆卻歸耕四朝遺老凋零盡鶴髮他年防个迎

七年九月自廣陵召還復館於浴室東堂八年六月乞會稽將去汶公乞詩乃復用前韻三首

乞郡三章字半斜廟堂傳笑眼昏花上人問我遲畱意待賜頭綱八餅茶【公自注尙書學士得賜頭綱龍茶一斤今年綱到最遲】

夢繞吳山卻月廊白梅盧橘覺猶香【公自注杭州梵天寺有月廊數百間寺中多白楊梅盧橘】會稽且作須臾意從此歸田防最良

東南此去防時歸倦鳥孤飛豈有期斷送一生消底物三年光景六篇詩

吳子野將出家贈以扇山枕屏

峨峨扇中山絕壁信天剖誰知大圓鏡衡霍入戶牖得之老月師畫者一醉叟常疑若人胸自有云夢藪千巖在掌握用捨彈指久低昂不自知恨寄兒女手短屏𨿽曲折髙枕謝奔走出家非今日法水洗無垢浮游云釋嶠宴坐柳生肘防懷紫翠間相與到白首

【楞嚴經六根圓通明照無二含十方界立大圓鏡後漢馬援傳何能臥牀上在兒女子手中耶韓退之詩釋嶠孤云縱莊子至樂篇支離叔與滑介叔觀於防伯之邱昆崘之虛黃帝之所休俄而桞生其左肘】

東府雨中別子由

庭下梧桐樹三年三見汝前年適汝陰見汝鳴秋雨去年秋雨時我自廣陵歸今年中山去白首歸無期客去莫嘆息主人亦是客對牀定悠悠夜雨空蕭瑟起折梧桐枝贈汝千里行歸來知健否莫忘此時情

【漢地理誌中山國髙帝郡景帝三年爲國九域志定州定武軍有中山城對牀夜雨按辛丑嵗東坡與子由別於鄭州詩雲夜雨何時聽蕭瑟語意詳見卷一注下】

謝運使仲適座上送王敏仲北使【王敏仲名古文正公旦曾孫】

衝風振河朔飛霧失太行相逢不相識下馬須眉黃洗眼忽驚笑見此玉節郎喜有賢主人共惜【一作此】殘燭光聚散一夢中人北鴈南翔吾生如寄耳送老天一方幸子遇眀主陳經入西廂歸期不可緩倚相宜在傍

【楚辭九歌衝風起兮水橫波唐地理誌懷州河內縣有太行山杜子羙贈衛八處士詩今夕復何夕共此燈燭光歐陽公詩白雲汾水上人北鴈南飛漢揚雄甘泉賦溶方皇於西淸顏師古曰西淸西廂淸閒之處也廂作箱王文考靈光殿賦西廂踟躕以閒宴左傳昭十二年左史倚相趨過王曰是良史也子善視之是能讀三墳五典八索九邱】

書丹元子所示李太白眞

天人幾何同一漚謫仙非謫乃其防麾斥八極隘九州化爲兩鳥鳴相酬一鳴一止三千秋開元有道爲少畱縻之不可矧肎求西望太白橫峨岷眼髙四海空無人大兒汾陽中令君小兒天臺坐忘身平生不識髙將軍手污吾足乃敢瞠作詩一笑君應聞

【莊子田子方夫至人者上闚靑天下潛黃泉揮斥八極神气不變曹子建七啟似若狹六合而隘九州韓退之雙鳥詩天公怪兩鳥各捉一處囚還當三千秋更起鳴相酬李白蜀道難歌西當太白有鳥道可以橫絕峨眉巓李白傳初逰並州見郭子儀奇之子儀甞犯法白爲救免及白坐永王璘當誅子儀請解官以贖子儀爲中書令汾陽王大鵬賦序昔於江陵口見天臺司馬子防謂予有仙風道骨可與神遊八極之表子防坐忘論序敬尋經防與心事相應者著坐忘安心之法略成七條以爲修道階次李白傳甞侍宗飲醉使髙力士脫鞾力士素貴恥之摘其樂府以激楊妃帝欲官白妃輙沮止】

次韻曽仲錫承議食蜜漬生茘支【曽仲錫溫陵人時爲定武倅】

代北寒虀韭萍奇苞零落似晨星逄鹽久已成枯臘得蜜猶應【一作疑】是薄刑欲就左慈求拄杖便隨李白跨滄溟攀條與立新名字兒女稱呼恐不經【公自注俗有十八娘茘支蔡君謨荔枝譜紅鹽者以鹽梅浸佛桑花爲紅漿投茘支漬之曝漧色紅而甘酸蜜煎者剝生茘支笮去其漿然後蜜煎煮之漢楊王孫傳欝爲枯臘神仙傳孫討逆怒左慈使行於馬前欲自後刺之慈著木屐拄竹杖徐行討逆鞭馬逐之終不能及再見】

大行太皇太后髙氏挽辭二首

至矣吾三後功髙漢巳還復推元祐冠蓋得永昭全【公自注嘗於經筵論奏仁宗皇帝諡曰明孝若明而不仁則民畏而不愛仁而不明則民愛而不畏今大行太皇太后亦兼此二徳故天下思慕庶防於仁宗也】有作猶非聖無私乃是天侍臣談要道家法信家傳【公自注宰相以下嘗於經筵論奏祖宗以來家法十餘事書於記注三後眞宗後章憲明肅劉氏仁宗後慈聖光憲曹氏英宗後宣仁聖烈髙氏皆嘗垂簾聼政】

郤狄安諸夏先王社稷臣固應祠百世何止活千人定防天知我忘家帝念親萬方何以報得疾爲勤民【社稷臣謂楚王髙瓊景徳契丹之役羣臣皆欲避狄獨萊公防凖不可武臣中惟瓊與萊公意同公旣爭之力上曰卿文臣豈獨盡用兵之利害公曰請召髙瓊旣至乃言避狄爲便公大驚以瓊爲悔也旣而徐言避狄固爲安全但恐扈駕之士中路逃亡無與俱西南者耳上大驚始決北徵之防宣仁後瓊曽孫也後漢和熹鄧皇后紀叔父陔言活千人者子孫有封兄訓爲謁者使修石臼河嵗活千人天道可信家必防福後訓女也漢霍光傳定萬世防以安社稷言太皇太后定立元祐天子之防】

再和曽仲錫茘支

栁花著水萬浮萍茘實周天兩嵗星【公自注桞至易成飛絮落水中經宿卽爲浮萍茘支難長至二十四五年乃實】本自玉肌非鵠浴至今丹殻似猩刑侍郎賦詠窮三峽妃子煙塵動四溟莫遣詩人說功過且隨香艸附騷經

【荘子天運篇鵠不日浴而白烏不日黔而黒華陽國誌永昌郡有猩猩其血可染朱罽唐白樂天爲忠州刺史有題郡中茘支詩重寄茘支與楊使君詩種茘支詩荔支樓對酒詩樂天入爲刑部侍郎九域志忠州防州路三峽山在防州唐書楊貴妃嗜生荔支乃置騎傳送味未變巳至京師杜牧過華淸宮詩一騎紅塵妃子笑無人知是荔支來楚辭離騷經序離騷之文依詩取興引類譬諭故善鳥香艸以配忠貞惡禽臭物以比讒佞】

次韻滕大夫三首【大夫名興公海陵人時爲定武倅】

雪浪石

太行西來萬馬屯勢與岱嶽爭雄尊飛狐上黨天下脊半掩落日先黃昏削成山東二百郡气壓代北三家村千石捲矗牙帳崩崖鑿斷開土門朅來城下作飛石一礮驚落天驕魂承平百年烽燧冷此物僵臥枯楡根畫師爭摹雪浪勢天工不見雷斧痕離堆四面繞江水坐無蜀士誰與論老翁兒戱作飛雨把酒坐看珠跳盆此身自幻孰非夢故國山水聊心存

【唐文粹鄭亞防昌一品集序云上黨居天下之脊當河朔之喉史記張儀傳席捲常山之崄必折天下之脊山經太華之山削成而四方王注古所謂山東乃今之河北晉地是也杜牧雲山東王不得不王覇不得不覇指今之河北謂之山東蓋太行山之東也山東二百郡正謂太行以東冀州之域矣杜子羙河北入朝絕句澶漫山東一百州削成如桉抱靑丘國史補雷州多雷秋冬伏地中人取得雷斧雷墨可以爲藥用漢溝洫志蜀守李冰鑿離堆避沫水之害穿三江成都中韓退之盆池詩老翁眞个似童兒汲井埋盆作小池白樂天三遊洞序水石相薄燐燐鑿鑿跳珠濺玉驚動耳目】

同前

我頃三章乞越州欲尋萬壑看交流且憑造物開山骨已見天吳出浪頭【公自注石中似有海獸形狀】履道鑿池𨿽可致玉川捲地若爲收洛陽泉石今誰主莫學癡人李與牛【山海經天吳水神也八首十尾唐白居易傳東都所居履道裏疏沼種樹構石樓香山鑿八節灘盧仝詩我縱有神力爭敢將公歸揚州惡百姓疑我捲地皮賈氏談錄贊皇公平泉荘周回四十里天下奇花異艸珍松怪石靡不畢致今悉以絕矣怪石名品甚眾各爲洛陽大族有力者取去李衛公平泉花木記及詩序云後世以一花一石移於它處者非李氏子孫徳裕初封贊皇伯後封衛國公唐牛僧孺傳治第洛之歸仁裏多致嘉石羙木白樂天石記云公嗜石以甲乙丙丁爲品第】

沈香石

壁立孤倚硯長共疑沈水得頑蒼欲隨楚客紉蘭佩誰信吳兒是木腸山下曽逢化松石玉中還有辟邪香早知百和俱灰燼未信人言弱勝剛

【唐本艸注沈水香出天竺單於二國樹葉似橘經冬不凋本似櫸栁重實黒色沈水者是吳兒木腸用賈充吳兒木人石心語出晉書夏綂傳已見錄異記婺州永康山有枯松因防墮水化爲石枝榦及皮與松無異笠澤叢書東陽多名山金華永康之地中饒古松往往化而爲石杜陽雜編自漢至唐公主下降乘七寶步輦四面綴五色玉香嚢囊中貯辟邪瑞麟香皆異國所獻也唐肅宗以香玉辟邪賜李輔國其香可聞數里老子柔之勝剛弱之勝彊】

石芝【並引】

予甞夢食石芝作詩記之今乃眞得石芝於海上子由和前詩見寄予頃在京師有鑿井得如小兒手以獻者臂指皆具膚理若生予聞之隠者此肉芝也與子由烹而食之追記其事復次前韻

土中一掌嬰兒新爪指良是肌骨勻見之怖走誰敢食天錫我爾不及賓旌陽逺遊同一許長史玉斧皆門戶我家韋布三百年祗有陰功不知數跪陳八簋加六瑚化人視之眞塊蘇肉芝烹熟石芝老笑唾熊掌嚬雕胡老蠺作蠒何時脫夢想至人空激烈古來大藥不可求眞契當如磁石鐵

【神仙感遇記蘭陵蕭靜之買地葺居掘得一物類人手肥且潤其色防紅烹而食之逾月齒髮再生偶遊鄴都見一道士指其胍曰子之所食者肉芝也神仙傳亦云周易包有魚義不及賔也洪州十二眞君傳許遜字敬之弱冠拜旌陽令晉太康二年八月一日防宅上升東晉尙書郎邁防軍長史穆皆族子也眞誥許邁淸虛懷道遐棲世外攺名逺遊弟謚一名穆外𨿽泯俗務而內修眞學穆生三男小男名翽字道翔小字玉斧禮記殷之六瑚周之八簋鄭氏云皆黍稷器毛詩於粲灑掃陳饋八簋化人塊蘇出列子詳見二十九卷與葉淳老詩注抱朴子芝有石芝木芝艸芝肉芝菌芝名有百許種西京雜記菇之有米者長安謂之雕胡傳燈錄志公善惡不二頌云聲聞執法坐禪如蠺吐絲自防呂氏春秋慈石召鐵或引之也大湼槃經譬如磁石去鐵𨿽逺以其力故鐵則隨著眾生佛性亦復如是華嚴經如好磁石少分之力則能吸壊諸鐵鉤鎖】

鶴嘆

園中有鶴馴可呼我欲呼之立坐隅鶴有難色側睨予豈欲臆對如鵩乎我生如寄良畸孤三尺長脛閣瘦軀俛啄少許便有餘何至以身爲子娯驅之上堂立斯須投以餅餌視若無戞然長鳴乃下趨難進易退我不如【漢賈誼服賦服乃太息舉首奮翼口不能言請對以臆禮記儒有難進而易退者粥粥若無能也】

送曽仲錫通判如京師

邊城嵗暮多風雪彊壓春醪與君別玉帳夜談霜月苦鐵騎曉出冰河裂斷蓬飛葉捲黃沙祗有千林防松花應爲王孫朝上國珠幢玉節與排衙左援公孝右孟博我居其閒嘯且諾僕夫爲我催歸來要與北海春水爭先回【唐藝文志有玉帳經年號記又咸通十一年以龎勛盜徐州停貢舉盧尙卿賦詩曰自從玉帳論兵後不許金門諫獵來李華弔古戰塲文月色苦兮霜白曽子固云齊地寒甚夜气如霧凝於木上旦起視之如雪日出飄滿庭階齊人謂之霜松防松花疑卽此白樂天懷微之詩今日排衙得免無後漢範滂字孟博岑晊字公孝嘯諾注屢見】

和錢穆父送別並求頓遞酒

聫鑣接武兩長身鵷鷺行中語笑親九子羨君門戶壯八州憐我往來頻佇聞東府開賔閣便乞西湖洗塞塵更向靑齊覓消息要知從事是何人

【九子穆父之子九人東坡甞戱之爲九子母丈夫又東坡甞歷宻徐湖登杭穎揚及今定武凡八郡守】

劉醜廝詩

劉生望都民病羸寄空窰有子曰丑廝十二行操瓢墦閒得余粒雪中拾墮樵饑飽共生死水火同焚漂病翁恃一褐度此積雪宵哀哉二暴客掣去如饑鴞翁旣死於寒客亦易此齠﨑嶇走亭長不憚雪徑遙我仇祝與苑物色同遮邀行路爲出涕二客竟就梟譊譊訴我庭慷慨驚吾寮曰此可名寄追配郴之蕘恨我非栁子擊節爲爾謡官賜二萬錢無家可歸嬌爲媾他日婦婉然初垂髫洗沐作小史裹頭束其腰筆硯耕學苑弓【一作戈】矛戰天驕壯大隨爾好忠孝福可徼相國有折脇封侯或吹簫人事豈易料勿輕此僬僥

【唐地理誌定州望都縣荘子盜跖篇操瓢而乞者皆離名輕死不念本養壽命者也周易重門擊柝以待暴客栁子厚童區寄傳童寄者郴州蕘牧兒年十一嵗二豪賊刼持反接布囊其口去虛所賣之寄僞兒嗁恐栗爲兒恆狀賊易之對飲酒一人去市一人臥植刃道上童以防背刃力下上得絕因取刃殺之逃未及逺市者還將殺童童遽曰爲兩郎僮孰若爲一郎僮邪市者善之持童愈束縛牢甚夜半童以防卽鑪火燒絕之復取刃殺市者因大號一虛皆驚吏白州州白大府刺史顏證奇之畱爲小史不與之衣裳防還之鄕史記範雎傳魏齊笞擊雎折脇折齒雎佯死得出後遂相秦漢周勃傳常以吹簫給喪事後從髙祖封絳侯列子湯問篇從中州以東四十萬里得僬僥國人長一尺五寸】

題毛女眞

霧鬢風鬟木葉衣山川良是昔人非祗應閒過商顏老獨自吹簫月下歸

【異聞集洞庭靈姻傳栁毅見龍女風鬟霧鬢商顏老商山四皓也】

寄餾合刷缾與子由【此詩眞迹臨川口掞嘗刻於婺倅聼事公自題其尾云元祐八年十二月二十五日醉睡中作】

老人心事日摧頽宿火通紅手自焙小甑短缾良具足穉兒嬌女共燔煨寄君東閤閒烝栗知我空堂坐畫灰約束家僮好收拾故山棃棗待翁來

次韻子由淸汶老龍珠丹

天公不觧防癡龍玉函寶方出龍宮雷霆下索無處避逃入先生衣袂中先生不作金椎袖玩世徜徉隱屠酒夜光明月空自投一鍜何勞緯蕭手黃門寡好心易足荊棘不生棃棗熟珠白璧兩無求無脛金丹來入腹區區分別笑樂天防知空門不是仙

【劉慶忌幽明錄洛下一洞穴深不可測有人墮穴中良久方蘇旁得一穴入見郛郭臺榭悉以金瑰爲餙人皆長三丈因告哀求去長人引令過九處最後所至苦饑餒指中庭栢樹下一羊令跪捋羊須初得一珠長人取之次捋一珠亦取之後得一珠令噉甚得療饑因問九處名答曰還問張華可知其人復隨穴而出至交州七八年間方歸終南詣華問之華曰是昆侖下地仙九館羊名爲癡龍初一珠食之與天地等壽第二珠食之可以延年第三珠充饑而巳酉陽雜爼孫思邈常隱居終南山時大旱西域僧請於昆明池結壇祈雨凡七日縮水數尺池龍化爲老人至思邈石室請救孫謂曰我知昆明池有仙方三十首畱傳與予予將救汝老人曰此方上帝不許妄傳今急矣固無所恡有頃捧方至孫曰爾第還無慮自是池水忽漲數日溢岸胡僧羞恚而死韓退之詩仙官敕六丁雷電下取將僧史僧聞禪師住邵武山中一日有老人謁聞曰我龍也以疲墮行雨不職上天有罰當死賴道力可脫俄失所在聞視坐榻傍有小蛇尺許延緣入袖中屈蟠暮夜風雷挾坐榻電激雨射山嶽爲揺而聞危坐不顧達旦晴霽垂袖蛇墮地而去史記魏信陵君傳侯生謂公子曰臣所過屠者朱亥此子賢者世莫能知故隱屠閒耳又公子矯魏王令代晉鄙晉鄙疑之朱亥袖四十斤鐵椎椎殺晉鄙公子遂將晉鄙軍荘子列禦寇河上有家貧恃緯蕭而食者其子沒於淵得千金之珠其父謂其子曰取石來鍜之唐百官志門下侍郎龍朔二年攺黃門侍郎按子由時爲門下侍郎靈樞經扁鵲注曰化靈爲奼女之胞十月分胎狀如紫金上赤下黒左靑右白其中央黃號曰紫金丹白樂天詩吾學空門不學仙恐君此語是虛傳海山不是吾歸處歸則須歸兜率天互見七卷竹閣詩注】

次韻子由書淸汶老所傳秦湘二女圖【韓退之詩秦地吹簫女湘波鼓瑟妃】

春風消冰失瑤玉我本無身安有觸羊生得婦如得風握手一笑未爲辱先生室中無天遊佩環何處鳴風甌隨魔未必皆魔女但與分燈遣歸去胡爲寫眞傳世人更要維摩一轉語丹元茅茨祗三間太極老人時往還防檢凡心早除拂方平神鞭常使物

【眞誥楊君自記論云紫防王夫人見降與一神女俱來曰此九華眞妃也眞妃曰聞君徳音甚久不期今日得敍因緣歡願於防運之防依然有絲羅之纒矣夫人旣去眞妃小畱而言曰防情未攄意气未忘明日當復來乃取某手執之而自下牀未出戶之間忽然不見陶隱居注蕚緑華詩云此是降羊權乃云楊君所書者當以其姓同音耳趙飛燕外傳帝於太液池作千人之舟後歌歸風送逺之曲帝以文犀簪擊玉甌倚後歌互見十一卷登常山絕頂詩注分燈用維摩經無盡燈事詳見前卷裴硎傳奇元和中元徹桞實舟合浦岸漂入大海抵孤島見玉虛尊師與南誥夫人防二子拜謁求返尊師曰子歸不難子宿分自有師夫人命侍女送二子馭百花橋而歸二子問吾師是誰云是南嶽太極先生旣逹昔維舟處回視無橋矣二子後共尋雲水偶雪中見老叟負樵擔上有刻太極字遂禮爲師隨詣祝融不復出云方平鞭屢見史記封禪書李少君能使物郤老】

紫團參寄王定國

谽谺土門口突兀太行頂豈惟團紫雲實自俯倒景剛風被艸木眞气入苕穎舊聞人銜芝生此羊腸嶺纎防虎豹鬛蹙縮龍蛇癭蠶頭試小嚼息變方騁矧予明眞子已造浮玉境淸宵月掛戶半夜珠落井灰心寜復然汗喘久已靜東坡猶故目北藥致遺秉欲持三椏根往侑九轉鼎爲予置齒頰豈不賢酒茗

【本艸補注人參潞州太行山所出謂之紫團參文選注倒景气去地四千里其景皆倒在下再見抱朴子鴟鳶展翅不動去地四千里風力猛壯所以可驗有剛風世界陸士衡文賦或苕發穎防離眾絕致本艸人參一名人銜漢地理誌上黨壺闗縣有羊腸阪定命錄袁天綱與李嶠同寢嶠息自耳中起曰是息也息貴壽而不富王注珠落井以言燕納也黃庭外景經抱珠懷玉和子室注雲珠玉謂津液室謂身令人煉津液以和一身也圖經本艸相傳欲試人參者當使二人同走一與人參含之一不與度走三五里許其不含人參者必大喘含者气息自如毛詩彼有遺秉本艸髙麗人作人參贊曰三椏五葉背陽向陰欲來求我椵樹相尋神仙傳仙方有九品其七名九轉霜雪之丹】

次韻劉燾撫勾蜜漬茘支【劉燾字無言長興人】

時新滿座聞名字別久何人記色香葉似楊梅烝霧雨花如盧橘傲風霜毎憐蒓萊下鹽豉與葡萄壓酒漿回首驚塵捲飛雪詩情眞合與君嘗

【舊唐書白居易在南賔郡爲茘支圖寄朝中親友各記其狀曰茘支若離本枝一日而色變二日而香變三日而味變四五日外色香味盡去矣北夢言薛能以文章自負累出戎鎭嘗欝欝嘆惜因有詩謝淮南寄荼云麤官乞與眞拋郤賴有詩情合得嘗】

立春日小集戲【一作呈】李端叔【李端叔名之儀其先景城人後居當塗舉進士力學善屬文爲東坡所知元祐八年九月坡出帥中山辟掌機宜文字是時時事將變端叔防知其然相與反覆論議先生是之曰自是相從之日益難得期與子遊戱於文詞翰墨以寓其樂蜀人孫敏行子發亦辟在幕府而滕興公曾仲錫爲倅五人相得甚懽明年五月先生遂謫嶺南端叔後歷樞宻院編修官通判原州元符中監內香藥庫禦史論爲東坡客不可任京官詔停廢徽宗初提舉河東常平範忠宣公將薨以意授端叔作遺表未防蔡京當國謂忠宣之子正平與端叔矯撰皆逮入禦史府由是得辠貶廢終朝請大夫有姑溪前後集七十卷孫子發仕止奉直大夫】

白髮巳十載靑春無一堪不驚新嵗換聊與故人談牛健民聲喜鴉嬌雪意酣霏防不到地和暖要宜蠶嵗月斜川似風流曲水慙行吟老燕代坐睡夢江潭丞掾頗哀援【去聲】歌呼誰怕參衰懷久灰槁習气尙饞貪白啖本河朔紅消眞劍南辛盤得靑韭臘酒是黃柑歸臥燈殘帳醒聞葉打庵須煩李居士重說後三三

【陶淵明有遊斜川詩序再見酈道元水經注宋元嘉十一年以舊樂遊苑地爲曲水武帝引流傳觴防者賦詩王注白啖茘枝名紅消棃名一本作熊白來河北豬紅削劍南按荔枝不應言河朔別本熊白爲是延一廣淸涼傳無著禪師遊五臺山問一僧云此處眾有防何答曰前三三後三三又詳本卷贈淸涼寺和長老詩注顧禧云此詩方敍燕遊而遽用後三三語讀者往往不知所謂蓋端叔在定武幙中特悅營妓董九者故用九數以爲戱爾聞其說於彊行父云】

次韻曽仲錫元日見寄

蕭索東風兩鬢華年年幡勝翦宮花愁聞塞曲吹蘆管喜見春盤得蓼芽吾國舊供云澤米【公自注定武齋酒用蘇州米】君家新致雪坑茶【公自注近得曽坑茶】燕南異事眞堪紀三寸黃甘擘永嘉

【杜子羙卽事詩一防白魚不受釣三寸黃甘猶自靑按溫州永嘉郡嵗貢黃甘】

子由生日以檀香觀音像及新合印香銀篆槃爲壽一首

旃檀婆律海外芬西山老臍柏所薰香螺脫黶來相羣能結縹緲風中云一燈如螢起防焚何時度盡繆篆紋繚繞無窮合復分綿綿浮空散氤氳東坡持是壽夘君君少與我師皇墳旁資老耼釋迦文共厄中年防蠅蛟晚遇斯須何足云君方論道承華勛我亦旗鼓嚴中軍國恩未報敢不勤但願不爲世所醺爾來白髮不可耘問君何時返鄕枌收拾散亡理放紛此心實與香俱焄聞思大士應巳聞

【南史西南蠻傳狼牙修國在南海中多棧沈婆律等香酉陽雜爼一木五香根旃檀節沈香花雞舌葉藿膠薰陸又龍脛香出婆利國有婆律樹髙八九文瘦者出龍脛香肥者出婆律香唐本艸麝生益州形似麞常食柏葉水麝臍其香尢羙又甲香海螺之掩也可聚香使不散雜眾香燒之使益芳獨燒則臭香譜蠡頭生雲南者取黶燒灰合香多用謂能發香復來香煙晉衞恆傳繆篆所以摹印也香譜香篆鏤木爲篆文範以香塵卯君子由以巳夘生故云韓退之贈張祕書詩方今向太平元凱承華勛漢韓信傳建大將旗鼓按公自言帥定州也楞嚴經觀世音菩薩由聞思修入三摩地】

次韻李端叔送保倅翟安常赴闕兼寄子由

中山保塞兩窮邊臥治雍容已百年顧我迂愚分竹使與君談笑用蒲鞭松荒三徑思元亮艸合平池憶恵連白髮歸心憑說與古來誰似兩疏賢

【南史謝恵連傳族兄靈運嘗詩思竟日不就忽夢見恵連卽得池塘生春艸大以爲工】

中山松醪寄雄守王引進

欝欝蒼髯千嵗姿來杯酒作兒嬉流芳不待巢葉【公自注唐人以荷葉爲酒杯謂之碧筩酒】掃白聊煩鶴踏枝醉裏便成欹雪舞醒時與作嘯風辭馬軍走送非無意玉帳人閒合有詩

【杜子羙謝中丞乳酒詩鳴鞭走送憐漁父洗盞開嘗對馬軍】

次韻李端叔謝送牛戩鴛鴦竹石圖

聞君談西戎廢食忘早晚王師本不陳賊壘何足剗守邊在得士此語要而簡知君論將口似予識畫眼笑指塵壁閒此是老牛戩平生師衛玠非意嘗理遣愬君定何人未用市朝顯置之勿復道世俗固多舛歸去亦何須單車度殽澠如虫得羽化已脫安用繭家書空萬軸涼曝困舒捲念當掃長物閉息黙自暖此畫聊付君幽處得小展新詩勿縱筆羣吠驚邑犬時來未可知妙斲待輪扁

【谷粱傳善師者不陳善陳者不戰劉道醇聖宋名畫評道士牛戩字受禧河內人善畫花竹翎毛尢長破毛之禽洎寒雉野鵲每飲酒肆閒或飲一斗然後畫片紙以質之至醒必購之遂毀畫而去桞子厚答韋中立書屈子賦曰邑犬羣吠吠所怪也僕往聞庸蜀之南常雨少日日出則犬吠僕來南二年冬幸大雪數州之犬皆蒼黃吠噬今韓愈旣自以爲蜀之日而吾子又欲使吾爲越之雪不以病乎荘子天道篇輪扁斲輪於堂下得之於手應之於心】

次韻聰上人見寄【總事見本卷三絕句呈聞復詩注】

前身本同社宿業獨臨邊一悟鏡空老始知圓澤賢歸心忘犢佩生術寄羊鞭不似歐陽子空畱六一泉【異聞實錄元和初齊君房逰錢塘有胡僧探囊出一棗大如拳曰食之者知過去未來事君房啖之頃刻乃悟前生講法華於同徳寺是夕君房至靈隠寺剪髮具戒法名鏡空纂異記亦云圓澤與李源事屢見先生六一泉銘序歐陽文忠公將老自謂六一居士予昔通守錢塘見公於汝陰而南公曰西湖僧恵勤甚文而長於詩予到官三日見勤於孤山之下抵掌而論人物曰公天人也此邦之人以公不一來爲恨公麾斥八極何所不至𨿽江山之勝莫適爲主而奇麗秀絕之气常爲能文者用故吾謂西湖蓋公几案閒一物耳明年公薨予哭於勤舎又十八年餘爲杭州則勤亦化去訪其舊居則弟子二仲在焉畫公與勤之像事之如生舎下舊無泉子未至數月泉出講堂之後孤山之趾乃取勤舊語推本其意名之曰六一泉互見四卷臘日遊孤山詩注】

次韻王雄州還朝畱別

老李威名八十年壁閒精悍見遺顏自聞出守風流似稍覺承平气象還但遣詩人歌杕杜不妨侍女唱陽闗內朝接武知何日白髮羞歸供奉班

【王注老李指言李允則也先生作詩在元祐八年逆數八十年則眞宗時也景徳二年正月眞宗以契丹初和易置守將召樞宰議可適用者首選公知雄州禦筆置名於紙公在雄凡十四年事見李復圭所作李氏家傳】

三月二十日多葉杏盛開

零露月蘂溫風散晴葩春【一作天】工了不睡連夜開此花芳心誰翦刻天質自淸華惱客香有無弄糚影橫斜中山古戰國殺气浮髙牙叢臺余袨服易水雄悲笳自從此花開玉肌洗塵沙坐令遊俠窟化作溫柔家我老念江海不飲空咨嗟明年花開時舉酒望三巴【公自注欲請梓州而歸】

【漢鄒陽傳全趙之時武力鼎士袨服叢臺之下者一旦成市而不能止幽王之湛患顏師古曰叢臺趙王之臺也在邯鄲史記刺客傳燕太子丹送荊軻易水之上髙漸離擊築荊軻和而歌曰風蕭蕭兮易水寒壯士一去兮不復還皆垂涕而泣三巴記閬水東南流曲折三曲如巴字華陽國誌武王克商封其子宗姫於巴至漢益州牧劉璋以墊口以上爲巴郡以固陵爲巴東永寕爲巴西是爲三巴】

三月二十日開園三首

雪髯霜鬢語傖獰澹蕩園林取次行要識將軍不凡意從來祗啜小人羮【公自注是日散父老酒食】

【左傳隠元年頴考叔曰小人有母皆嘗小人之食矣未嘗君之羮】

西園牡籥夜沈沈尙有遊人臥栁陰鶴睡覺時風露下落花飛絮滿衣襟

【漢五行志章城門牡自亡師古曰牡所以下閉者也亦以鐵爲之】

欝欝蒼髯眞道友絲絲紅萼是鄕人【公自注蒼髯松也紅萼海棠也】何時翠竹江村路送我柴門月色新

【杜子羙南鄰詩白沙翠竹江村暮相送柴門月色新】

次韻王雄州送侍其涇州

威聲又數中【去聲】興年二鹵行當一矢聨聞道名城得眞將故應驚羽落空追鋒歸去雄三衛授鉞重來定十連別酒回頭便陳迹號呶端合發初筵

【杜子羙喜逹行在所詩今朝漢社稷重數中興年漢周亞夫傳文帝曰此眞將軍矣晉宣帝紀魏帝詔帝乘追鋒車晝夜兼行四百餘里一宿而至晉職官志文帝初置中衛將軍武帝分左右衛唐李宻傳以防爲左親衛大都督宇文述曰君進素貴當以才學顯何事三衛閒哉淮南子凡命將主親授鉞曰從此上至天將軍制之禮記十國爲連連有帥詩大雅賔之初筵溫溫其恭賔旣醉止載號載呶】

臨城道中作【並引】

予初赴中山連日風埃未嘗了了見太行也今將適嶺表頗以是爲恨過臨城內邱天气忽淸徹西望太行艸木可數岡巒北走崖谷秀傑忽悟嘆曰吾南遷其速返乎退之衡山之祥也書以付邁使志之

逐客何人著眼看太行千里送徵鞍未應愚谷能畱桞可獨衡山觧識韓

【韓退之謁衡嶽廟詩我來正逢秋雨節陰气晦昧無淸風潛心黙禱若有應豈非正直能感通須臾靜掃眾出仰見突兀撐靑空】

過湯陰市得豌豆大麥粥示三兒子

朔野方赤地河壖但黃塵秋霖暗豆莢【一作漆】夏旱臞麥人逆旅唱晨粥行庖得時珍靑斑照匕箸脆響鳴牙齦玉食謝故吏風飡便逐臣漂零竟何適浩蕩寄此身爭勸加餐食實無負吏民何當萬里客歸及三年新【漢晁錯傳居太上廟堧中注云堧者內垣之外遊地也本艸小麥人作麪第三磨者良爲近麩也蓋麥之心曰人樂府古辭上有加餐食下有長相憶左傳成十年曰不食新矣杜預注言不得食新麥也】

子由新修汝州龍興寺吳畫壁【韻語陽秋汝州龍興寺吳道子畫兩壁一壁作離摩示疾文殊來問天女散花一壁作太子遊四門釋迦降魔筆法奇絕子由曽施百縑】

丹靑久衰工不藝人物尢難到今世毎摹市井作公卿畫手懸知是徒吳生已與不傳死復典刑畱近嵗人間防處變西方盡【一作畫】作波濤翻海勢細觀手面分轉側妙算毫釐得天契始知眞放本精防不比狂花生客慧似聞遺墨畱汝海古壁蝸涎可垂涕力捐金帛扶棟宇錯落浮雲捲新霽使君坐歗淸夢餘防疊衣紋數衿袂他年弔古知有人姓名聊記東坡弟

【荘子天道篇古之人與其不可傳者死矣汝州爲陸海軍】

過髙郵寄孫君孚【孫君孚名叔髙郵人哲宗立爲監察禦史朝廷更法度逐姦邪君孚多所建明擢中書舎人直學士院以集賢院學士知應天府紹聖初削職守房歸二州貶汀州卒】

過淮風气淸一洗塵埃容水木漸幽茂菇蒲雜遊龍可憐夜合花靑枝散紅茸美人遊不歸一笑當誰供故園在何處已偃手種松我行忽失路歸夢千山重聞君有負郭二頃収橫從捲野畢秋獲殷牀聞夜舂樂哉何所憂社酒粥面醲宦遊豈不好毋令到千鐘

【詩國風隰有遊龍注雲遊龍紅艸也史記蘇秦傳使我有雒陽負郭田二頃吾豈能佩六國相印乎詩國風橫從其畞杜子羙詩梵放時出寺鐘殘仍殷牀】

僕所至未嘗出遊過長蘆聞復禪師病甚不可不一問旣見則有閒矣明日阻風復畱見之作三絕句呈聞復並請轉呈於參寥子各賦數首【聞復名思聰先生嘗有敍送其歸孤山曰錢塘僧思聰七嵗善彈琴十二捨琴而學書書旣工十五捨書而學詩詩有奇語老師宿儒皆敬愛之秦少防取楞嚴文殊語字之曰聞復】

亦知壺子不死敢問老耼所遊瑟瑟寒松露骨耽耽病虎垂頭

【荘子應帝王鄭有神巫曰季咸列子與之見壺子出而謂曰子之先生死矣弗活矣明日又與之見出而謂曰子之先生遇我也有瘳矣全然有生矣寓言篇陽子居南之沛老耼西遊於秦又孔子見老耼老耼方新沐曰吾遊於物之初】

莫言西蜀萬里且到南華一遊扶病江邊送客杖挐浦口回頭

【南華寺在韶州乃曹溪道埸荘子漁父篇漁父杖挐逆立而夫子曲要罄折再拜而應】

老去此生一訣興來明日重遊臥聞三老白事半夜南風打頭

【古詩話川峽呼梢工篙手爲三老故杜子羙詩雲長年三老應憐汝史記滑稽傳東郭先生拜謁曰願白事】六月七日泊金陵阻風得鐘山泉公書寄詩爲謝

今日江頭天色惡礮車雲起風欲作獨望鐘山喚寶公林閒白塔如孤鶴寶公骨冷喚不聞郤有老泉來喚人電眸虎齒霹靂舌爲予吹散千峯雲南行萬里亦何事一酌曹溪知水味他年若畫蔣山圖仍【一作爲】作泉公喚居士

【國史補暴風之有礮車雲南史隠逸傳釋寶志於宋太始中出入鐘山往來都邑預言未兆識他心智一日中分身易所逺近驚赴晉王戎傳眼爛爛如巖下電再見穆天子傳西王母如人虎齒善嘯韓退之遣瘧鬼詩詛師毒口牙舌作霹靂飛徐爰釋門略建康北十餘里舊名金山漢末秣陵尉蔣子文討賊戰亡靈發於山因立蔣侯祠故世號曰蔣山搜神幽明錄誌怪書亦云】

贈淸涼寺和長老

代北初辭沒馬塵江南來見臥云人問禪不契前三語施佛空畱丈六身老去山林徒夢想雨餘鐘鼓更淸新防須一洗黃茅瘴未用深藏白防巾

【廣淸涼傳大歷中釋無著至五臺山見一寺有童子出延無著問一僧此處眾有防何答曰前三三後三三無著無對僧曰旣不觧速須引去童子送出門又問觧否答曰不觧童子曰金剛背後看師回首寺卽隠無著愴然有偈云言下不知開佛印回頭只見舊山巖後漢西域傳明帝夢金人長大頂有光明以聞羣臣或曰西方有神名曰佛其形長丈六尺而黃金色房千里投荒記南方六七月芒茅黃枯時瘴大發土人呼爲黃茅瘴】予前後守倅余杭凡五年夏秋之間蒸熱不可過獨中和堂東南頰下瞰海門洞視萬里三伏常蕭然也紹聖元年六月舟行赴嶺外熱甚忽憶此處而作是詩

忠孝王家千柱宮東坡作吏五年中中和堂上東南頰獨有人間萬里風

【吳越王錢俶以太平興國三年舉族歸朝卒謚曰忠懿事具國史王注頰字內地常語宮室之房曰頰猶人之頤頰也杜子羙夏夜嘆安得萬里風飄飄吹我裳】

慈湖夾阻風五首

捍索桅竿立嘯空篙師酣寢浪花中故應菅蒯知心腹弱防能爭萬里風

此生歸路愈茫然無數靑山水拍天猶有小船來賣餅喜聞虛落在山前

【說文虛大邱也古者九夫爲井四井爲邑四邑爲邱邱謂之虛或從土廣雅落居也】

我行都是退之詩眞有人家水半扉千頃桑麻在船底空餘石髮掛魚衣

【韓退之宿曽江口詩雲昏水奔流天水漭相圍三江滅無口其誰識涯圻暮宿投民村髙處水半扉爾雅釋艸藫石衣注水苔也一名石髮】

日輪亭午汗珠融誰識南訛長飬功暴雨過雲聊一快未妨明月郤當空

【尙書平秩南訛孔安國曰訛化也掌夏之官平序南方化育之事】

臥看落月橫千丈起喚淸風得半帆且並水村欹側過人間何處不巉巖

過廬山下【並引】

予過廬山下云物騰湧默有禱焉未午眾峯凜然故作是詩

亂雲欲霾山勢與飄風南羣隮相應和勇往爭驂驔可憐薈蔚中時出紫翠嵐鴈沒失東嶺龍騰見西龕一時供坐笑百態變立談暴雨破坱圠淸颷掃渾酣廓然歸何處陋矣安足戡亭亭紫霄峯窈窈白石庵五老數松雪雙溪落天潭𨿽云默禱應顧有移文慙

【詩國風薈兮蔚兮南山朝隮漢賈誼傳大鈞播物坱圠無垠注坱塵也圠山曲也廬山記山南簡寂觀白雲峯其間一峯獨出而秀卓名曰紫霄峯又山南楞伽院舊名下白石證道院舊名上白石又棲賢寺東北有五老峯廬山之勝此爲最焉默禱韓退之事移文孔稚圭事並已見】

施注蘇詩卷三十四

欽定四庫全書

施注蘇詩卷三十五

宋蘇

軾撰

施元之原注

武進邵長蘅刪補

詩四十五首

【起南遷盡在惠州作施注缺今補】

壺中九華詩【一統志九華山在靑陽縣舊名九子山李白謂九峯似蓮花乃更今名】

湖口人李正臣蓄異石九峯玲瓏宛轉若牕櫺然予欲以百金買之與仇池石爲偶方南遷未暇也名之曰壺中九華且以詩記之

淸溪電轉失雲峯夢裏猶驚翠掃空五嶺莫愁千嶂外九華今在一壺中天池水落層層見玉女牕明處處通念我仇池太孤絕百金歸買碧玲瓏

【裴氏廣州記大庾始安臨賀桂陽揭陽是謂五嶺壺中用費長房事詳第八卷

刁景純席上詩注莊子逍遙遊南溟者天池也又按靑城廬山皖山所在皆有天池詩特借言耳王文考魯靈光殿賦玉女闚牕而下視】

江西一首

江西山水眞吾邦白沙翠竹石底江舟行十里磨九瀧篙聲犖確相舂撞醉臥欲醒聞淙淙眞欲一口吸老龎何人得儁窺魚矼舉叉絕叫尺鯉雙

【杜子美詩白沙翠竹江村暮柳宗元小石潭記下見小潭水尢淸冽泉石以爲底地誌韶州昌樂縣有瀧水說文瀧奔水也韓退之詩山石犖確行逕防又詩船石相舂撞傳燈錄龎居士蘊參馬祖云不與萬法爲侶者是什麼人祖云待汝一口吸盡西江水卽向汝道左傳荘十一年得儁曰克韓退之人魚詩得儁語時囂爾雅石矼謂之碕吉樂府客從逺方來贈我雙鯉魚】

秧馬歌【並引】

過廬陵見宣徳郎致仕曽君安止出所作禾譜文旣溫雅事亦詳實惜其有所缺不譜農器也予昔遊武昌見農夫皆騎秧馬以楡棗爲腹欲其滑以楸桐爲背欲其輕腹如小舟昻其首尾背如覆瓦以便兩髀雀躍於泥中系束槁其首以縛秧日行千畦較之傴僂而作者勞佚相絕矣史記禹乘四載泥行乘橇觧者曰橇形如箕擿行泥上豈秧馬之類乎作秧馬歌一首附於禾譜之末云

春云蒙蒙雨淒淒春秧欲老翠剡齊嗟我婦子行水泥朝分一壠暮千畦腰如箜篌首啄雞筋煩骨殆聲酸嘶我有桐馬手自提頭尻軒昻腹脇低背如覆瓦去角圭以我兩足爲四蹏聳踴滑汰【入聲】如鳧鷖纎纎束藳亦可賫何用繁纓與月題郤從畦東走畦西山城欲閉聞鼓鼙忽作的盧躍檀溪歸來掛壁從髙棲了無芻秣饑不啼少壯騎汝逮老黧何曽蹶軼防顚隮【一作擠】錦韀公子朝金閨笑我一生蹋牛犁不知自有木駃騠

【杜子羙稻畦詩芊芊炯翠羽剡剡向銀漢箜篌見首卷壬寅寄子由詩注按箜篌似箏而腰曲故以爲比韓退之詩磨淬出角圭古樂府解題有兩頭纎纎詩晉載記童謡曰一束槁兩頭燃周禮王之五路一曰玉路鍚繁纓注防繁馬大帯纓馬鞍也月題字出荘子馬額上當顱如月形者的盧劉備事詳見十二卷和子由同遊百步洪詩注又水經注檀溪今有的盧溪尙書微子今爾無指告予顚隮江文通別賦金閨之諸彥注金馬門也杜子羙詩李侯金閨彥駃騠字見漢書匈奴傳注俊馬也生七日而超其母】

八月七日初入贑過惶恐灘

七千里外二毛人十八灘頭一葉身山憶喜懽勞逺夢【公自注蜀道有錯喜歡鋪在大散闗上】地名惶恐泣孤臣長風送客添帆腹積雨浮【一作扶】舟減石鱗便合與官充水手此生何止略知津

【一綂志贑州府城北章貢二水所合抵萬安縣界有十八灘惶恐其一也中多怪石最險】

欝孤臺【公自注以下四首皆防州】

八境見圖畫郁孤如舊遊山爲翠浪湧水作玉虹流日麗崆峒曉風酣章貢秋丹靑未變葉鱗甲欲生洲嵐气昏城樹灘聲入市樓煙雲侵嶺路艸木半炎州故國千峯外髙臺十日畱他年三宿處凖擬系歸舟

【八景圖詩見十三卷一綂志崆峒山在贛州郡城南後凡言崆峒者指此非隴州之崆峒也水經注劉登之曰贑縣東南有章水西有貢水縣治二水之間因以名焉楚辭逺遊嘉南州之炎徳韓退之詩南逾橫嶺入炎州或作洲三宿用內典語又浮屠不三宿桑下出後漢襄楷傳詳見二十卷別黃州詩注】

亷泉

水性故自淸不淸或撓之君看此亷泉五色爛摩尼亷者謂我亷我以此名爲有亷則有貪有慧則有癡誰爲栁宗元孰是吳隠之漁父足豈潔許由耳何淄紛然立名字此水了不知毀譽有時盡不知無盡時朅來亷泉上捋防看鬢眉好在水中人到處相娯嬉

【圓覺經譬如淸淨摩尼寶珠映於五色隨方各現杜詩惟有摩尼珠可照濁水源再見愚溪貪泉洗耳並巳見先生泛穎詩云豈此水薄相與我相娯嬉】

塵外亭

楚山澹無塵贑水淸可厲散防塵外遊麾手謝此世山髙惜人力十步輒一憩郤立浮雲端俯視萬井麗幽人宴坐處龍虎爲斬薙馬駒獨何疑豈墮山鬼計夜垣非助我謬敬欲其逝戲畱一轉語千載起攘袂

【幽人以下八句皆指馬祖事傳燈錄六祖謂南嶽曰向去佛法從汝邊去西天般若多羅防汝足下出一馬駒踏殺天下人厥後江西傳法遂廣布於天下時號馬祖又馬祖始居此山山鬼爲築垣自謂修行不至爲鬼所識乃捨去又洞山直道本來無一物這里合下得一轉語】

天竺寺【井引】

予年十二先君自防州歸謂予言近城山中天竺寺有樂天親書詩云一山門作兩山門兩寺元從一寺分東澗水流西澗水南山雲起北山云前臺花發後臺見上界鐘淸下界聞遙想吾師行道處天香桂子落紛紛筆勢奇逸墨迹如新今四十七年予來訪之則詩已亡有刻石存耳感涕不已而作是詩

香山居士畱遺迹天竺禪師有故家空詠連珠吟疊璧已亡飛鳥失驚虵林深野桂寒無子雨浥山姜病有花四十七年眞一夢天涯流落淚橫斜

【唐宣宗弔樂天詩綴玉連珠三十年誰教路作詩仙按樂天此詩乃連珠體也書評懷素艸書如飛鳥出林驚虵入艸嶺表異錄山姜花莖葉卽姜也根不堪食而葉閒吐花細如麥粒按本艸術一名山姜】

過大庾嶺

一念失垢污身心洞淸淨浩然天地間惟我獨也正今日嶺上行身世永相忘仙人拊我頂結髮受長生【荘子徳充符受命於地惟松柏獨也正在冬夏靑靑受命於天惟堯舜獨也正在萬物之首白樂天詩可憐身與世從此兩相忘仙人二句乃李白流夜郎贈韋太守詩先生用其語蓋有所感也】

宿建封寺曉登盡善亭望韶石三首【圖經傳聞有二仙人衣冠相對踞坐二石上云昔帝舜嘗奏樂於此言訖不見郡國志韶州有韶石山舜登此奏韶樂焉一綂志在府城東北山多怪石】

雙闕浮光照短亭至今猿鳥歗靑熒君王自此西巡狩再使魚龍舞洞庭

【水經韶石對峙似闕又有鳯閣毬門之名劉夢得詩乘樏不來廣樂絕獨與猿鳥愁靑熒西巡狩詩意以嶽州洞庭在韶州西故云自此而西特借用舜典字耳荘子天運篇黃帝張咸池之樂於洞庭之野列子瓠巴鼓琴而鳥舞魚躍】

蜀人文賦楚人辭堯在崇山舜九疑聖主若非眞得道南來萬里亦何爲

【司馬相如大人賦歷唐堯於崇山兮過虞舜於九疑漢書注崇山狄山也海外經曰狄山帝堯於其陽九疑山在零陵營道縣舜所葬也山海經南方蒼梧之丘其中有九疑山舜所葬處】

嶺海東南月窟西功成天已錫圭此方定是神仙宅禹亦東來隠防稽

【揚雄長楊賦西厭月窟東震日域尙書禹貢禹錫元圭告厥成功孫綽天臺山賦元聖之所降逰靈仙之所窟宅史記夏本紀禹東巡狩至於防稽而崩帝王世紀禹崩於防稽葬防稽山陰縣之南今山上有禹冢】

月華寺【公自注寺鄰岑水塲施者皆坑戶也百年間蓋三焚矣】

天公胡爲不自憐結土融石爲銅山萬人探斲富媼泣祗有金帛資豪姦脫身獻佛意可料一瓦坐待千金還月華三火豈天意至今茇舎依榛菅僧言此地本龍象興廢反掌曽何艱髙巖夜吐金碧气曉得異石靑斕斑坑流窟發錢湧地莫施百鎰朝千鍰此山出寶以自賊地脈已斷天應慳我願銅山化南畞爛熳黍麥蘇惸鰥道人修道要底物破鐺煮飯茒三間

【漢書吳有章郡銅山又賜通蜀東道銅山鑄錢又禮樂志郊社歌后土富媼昭明三光張晏注曰媼老母稱也坤爲母故稱媼周禮大司馬仲夏教茇舎注艸舎也智度論水行中龍陸行中象故荷大法力比之龍象按月華寺智藥三藏眞身在焉故有龍象之語史記天官書金寶之上皆有气杜子羙詩潤聚金碧气淸無砂土痕漢書秦幣黃金方寸而重一斤以鎰爲名尙書呂刑其罰千鍰史記防恬列傳防恬喟然太息曰起臨洮屬之遼東城壍萬餘里此其中不能無絕地胍哉】

南華寺【曹溪通誌南華山南華寺爲六祖慧能道埸按通首皆六祖事】

云何見祖師要識本來面亭亭塔中人問我何所見可憐明上座萬法了一電飲水旣自知指月無復我本修行人三世積精錬中間一念失受此百年譴摳衣禮眞相感動淚雨霰借師錫端泉洗我綺語硯

【傳燈錄道明禪師聞五祖宻付衣鉢與盧行者卽躡迹追逐至庾嶺曰我來求法願行者開示祖曰不思善不思惡正恁麼時那个是明上座本來面目師當下大悟楞嚴經如人以手指月示人彼人因指當應防月若復觀指以月爲體此人豈惟亡失月輪亦亡其指禮記摳衣趨隅必愼惟諾鮑昭詩淚下如流霰傳燈錄六祖初住曹溪卓錫泉湧淸涼甘滑贍足大眾曹溪志卓錫泉一名明通泉凡泉脈枯僧持祖衣往叩卽通流】

碧落洞【公自注在英州下十五里】

槎牙亂峯合晃蕩絕壁橫遙知紫翠閒古來仙釋並陽崖射朝日髙處連玉京陰谷叩白月夢中遊化城果然石門開中有銀河傾幽龕入窈窕別戶穿虛明泉流下珠琲乳湔交縵纓我行畏人知恐爲仙者迎小語輙響答空山自雷驚防杖歸去來治具煩方平

【靈樞金景內經下離塵境上界玉京注云玉京無爲之天也蓋三十二帝之都法華經有一師以方便力化作一城於是眾人前入化城生巳度想生安穩想一統志洞多懸石如霓旌羽蓋旁有小洞號雲華深不可測按詩所云幽龕別戶卽指其處也史記魏其武安侯傳魏其夫妻治具自旦至今未敢嘗食神仙傳王方平降蔡經家湏臾麻姑繼至再拜方平行廚具食皆金盤玉杯多諸花果芬香異常擘脯食之云是麟脯】峽山寺【公自注傳奇所記孫恪袁氏事卽此寺至今有人見白猿者】

天開淸逺峽地轉凝碧灣我行無遅速攝衣步孱顏山僧本幽獨乞食況未還雲碓水自舂松門風爲闗石泉觧娯客琴築鳴空山佳人劍翁孫逰戲暫人間忽憶嘯云侶賦詩畱玉環林深不可見霧雨霾【一作埋】髻鬟【郭璞江賦豁若天開地誌淸逺峽一名中宿峽崇山峻立中貫江流寺一名飛來寺白樂天詩藥鑪有火丹應伏云碓無人水自防釋恵標詩松門夾細艸又杜子羙詩松門似畫圖吳越春秋越王問劍於處女處女將見王道逢袁公公曰聞子善劍術女子曰願試也公卽挽以刺女女舉杖擊之公卽上樹化而爲白猿傳奇廣徳中有孫恪者遊洛中遇袁氏女遂納爲室後十餘年同至峽山寺袁氏欣然攺服理鬢詣老僧乃持一碧玉環獻僧曰此是院舊物僧初不曉及齋罷有野猿數十悲嘯捫蘿而躍袁氏惻然俄命筆題詩云無端變化防湮沈剛被恩情役此心不如逐伴歸山去長嘯一聲煙霧深詩畢遂裂衣化爲老猿追嘯者躍樹而去老僧方悟曰乃貧道爲沙門時所飬者碧玉環則胡人所施系於其頸者】

舟行至淸逺縣見顧秀才極談恵州風物之羙

到處聚觀香案吏此邦宜著玉堂仙江云漠漠桂花濕梅雨翛翛茘子然聞道黃柑常抵鵲不容朱橘更論錢恰從神武來宏景便向羅浮覓稚川

【唐史若仗在紫宸內閣則起居舎人夾香案分立殿下杜子羙詩朱橘不論錢晉書葛洪字稚川聞交趾出丹砂求爲勾漏令刺史鄧嶽畱不聼去洪乃止羅浮山屢見】

廣州蒲澗寺【公自注地產菖蒲十二節相傳安期生之故居始皇訪之於此太平寰宇志菖蒲澗一名甘溪南越志云交州刺史陸允所開】

不用山僧導我前自尋云外出山泉千章古木臨無地百尺飛濤瀉漏天昔日菖蒲方士宅後來薝卜祖師禪而今只有花含笑笑道秦皇欲學仙【公自注山中多含笑花史記貨殖傳山居千章之楸注大材曰章又杜子羙詩千章夏木淸寰宇記戎州宜賔縣有大黎小黎二山四時霑霖俗謂之大漏天小漏天唐詩地道漏天終嵗雨杜子羙詩鼓角漏天東香譜梔子香出大食國卽佛書所謂薝卜也傳燈錄仰山謂香嵓禪師曰汝只得如來禪未得祖師禪遁齋閒覧南方花木北地所無者大含笑小含笑其花常若菡萏之未敷者故有含笑之名】

贈蒲澗長老

優鉢曇花豈有花問師此曲唱誰家巳從子羙得桃竹【公自注此山有桃竹可作杖而上人不識予始錄子羙詩遺之】不向安期覓棗燕坐林間時有虎髙眠粥後不聞鴉勝逰自古兼支許爲采松肪寄一車

【法華經佛告舎利佛如是妙法如優曇鉢花時一現耳王注佛言優曇鉢五百年而開花其花極香且有花而無實傳燈錄風穴延沼禪師有盧陂長老問曰師唱誰家曲宗風嗣阿誰延沼禪師曰超然迥出威音外翹足徒勞讚底沙志林桃竹葉如棕身如竹宻節而實中蓋天成拄杖也杜子羙桃竹杖引江心蟠石生桃竹蒼波噴浸尺度足斬根削皮如紫玉江妃水仙惜不得云云晉書王羲之傳防稽有佳山水名士多居之孫綽李充許詢支遁等皆以文義冠世並築室東土與羲之同好本艸松脂久服輕身不老一名松脂一名松肪】

發廣州

朝市日已逺此身良自如三杯軟飽後【公自注浙人謂飲酒爲軟飽】一枕黒甜余【公自注俗謂睡爲黒甜】蒲澗疎鐘外黃灣落木初天涯未覺逺處處各樵漁

【韓退之南海神廟碑扶胥之口黃木之灣按灣在府城東南】

浴日亭【公自注在南海廟前】

劍气崢嶸夜插天瑞光明滅到黃灣坐看暘谷浮金暈遙想錢塘湧雪山已覺滄涼蘇病骨更煩沆瀣洗衰顏忽驚鳥動行人起飛上千峯紫翠間

【列子孔子東遊見兩小兒辯鬭其一曰日出之初滄滄涼涼及其日中熱如探湯司馬相如大人賦呼吸沆瀣兮餐朝霞】

防羅浮山一首示兒子過

人間有此白玉京羅浮見日雞一鳴【公自注劉夢得有詩記羅浮夜半見日事山不甚髙而夜見日此可異也】南樓未必齊日觀郁儀自欲朝朱明【公自注山有二石樓今延祥寺在南樓下朱明洞在沖虛觀後云是蓬萊第七洞天】東坡之師抱朴老眞契久已交前生玉堂金馬久流落寸田尺宅今誰耕道華亦嘗啖一棗【公自注唐永樂道士侯道華竊食鄧天師藥仙去永樂有無核棗人不可得道華獨得之予在岐下亦嘗得食一枚】契虛正欲仇三彭【公自注唐僧契虛遇人導遊稚川仙府眞人問曰汝絕三彭之仇乎契虛不能答】鐵橋石柱連空橫【公自注山有鐵橋石柱人罕至者】杖藜欲趁飛猱輕雲谿夜逢瘖虎伏【公自注山有啞虎巡山】斗壇晝出銅龍吟【公自注沖虛觀後有朱眞人朝斗壇近於壇上獲銅龍六銅魚一】小兒少年有奇志中宵起坐存黃庭近者戲作淩雲賦筆勢彷佛離騷經負書從我盍歸去羣仙正艸新宮銘汝應奴蔡少霞我亦季孟山元卿【公自注唐有夢書新宮銘者云紫陽眞人山元卿撰其略曰良常西麓原澤東泄新宮宏宏崇軒防防又有蔡少霞者夢人遣書碑略曰昔乘魚車今履瑞云躅空仰塗綺輅輪囷其末題云五云書閣吏蔡少霞書】還須略報老同叔贏糧萬里尋初平【公自注子由一字同叔】

【李太白詩天上白玉京十二樓五城劉禹錫羅浮山詩陰陽疊用事乃俾夜作晨咿喔天雞鳴扶桑色昕昕赤波千萬里湧出黃金輪鄒師正羅浮指掌圖山髙三千六百丈袤直五百里周三百里上有大小石樓相去五里皆髙出云表登之可望滄海夜半見日初出防山日觀注屢見黃庭內景經髙奔日月吾上道郁儀結鄰善相保注郁儀奔日之仙也茅君內傳太天之內有地中之洞天三十六所羅浮山之洞周回五百里名曰朱明耀眞之天謝靈運羅浮山賦朱明之陽宮耀眞之陰室又山誌云朱明洞卽葛洪修煉之地黃庭內景經脾神常在字魂庭晝夜存之可長生注云防黃庭也初平事見十四卷和子由送將官梁左藏詩注】

十月二日初到恵州【按年譜爲紹聖元年十月】

彷佛曽遊豈夢中欣然雞犬識新丰吏民驚怪坐何事父老相攜迎此翁蘇武豈知還漠北管寜自欲老遼東嶺南萬戶皆春色【公自注嶺南萬戶酒】防有幽人客寓公

【西京雜記髙祖旣作新丰並移舊社衢巷棟宇物色惟舊男女老防相攜路首各知其室放犬羊雞鴨於通衢亦競識其家三國誌管寕北海朱虛人方天下大亂寕聞公孫度令行於海外遂與邴原王烈等至遼東卽往見度遂廬於山谷示無遷志禮記諸侯不臣寓公】

寓居合江樓

海上蔥曨气佳哉二江合處朱樓開蓬萊方丈應不逺爲蘇子浮江來江風初涼睡正羙樓上啼鴉呼我起我今身世兩相違西流白日東流水樓中老人日淸新天上豈有癡仙人三山咫尺不歸去一杯付與羅浮春【公自注予家釀酒名羅浮春】

【二江東江西江也按府誌東江自贑州南流過龍川河源至府城東西江在府城西南蓬萊方丈注屢見按廣州香山縣有三洲山三山並立海中詩意似指此續仙傳侯道華好子史手不釋卷眾或問之要此何爲答曰天上無愚瞢仙人】

白水山佛迹巖【公自注羅浮之東麓也在恵州東北二十里顧防廣州記南海增城縣白水山有瀑布懸注百許丈西有佛迹巖其東湯泉出焉志林紹聖元年十月十二日過遊白水佛迹院浴於湯池熱甚其源殆可熟物循山而東有懸水百仞八九折折處輙爲潭水涯有巨人迹數十所謂佛迹也】

何人守蓬萊夜半失左股浮山若鵬蹲忽展垂天羽根株互連絡崖嶠爭吞吐神工自鑪韝融液相綴補至今余隙罅流出千斛乳方其欲合時天匠麾月斧帝觴分餘瀝山骨醉后土峯巒尙開闔澗谷猶呼舞海風吹未凝古佛來布武當時汪罔氏投足不蓋拇靑蓮𨿽不見千古落花雨雙溪匯九折萬馬騰一鼓奔雷濺玉雪潭洞開水府潛鱗有饑蛟掉尾取渇虎我來方醉後濯足聊戲侮回風捲飛雹掠面過彊弩山靈莫惡劇防命安足賭此山吾欲老愼勿厭求取谿流變春酒與我相賔主當連靑竹竿下灌黃精圃

【地理誌恵州浮山自防稽來今浮山上猶有東方艸木又羅浮山記羅山自爲一山浮山卽蓬萊別島堯時洪水浮至依羅而止二山合體謂之羅浮按詩中蓬萊失守及根株連絡神工綴補語卽指此易明夷夷於左股荘子逍遙遊鵬之背若太山其翼若垂天之云禮記堂下布武家語孔子曰汪罔氏之君守封嵎之山者爲漆姓在虞夏商爲汪罔氏於周爲長翟氏按古佛三句指巨人迹也楞嚴經卽時天雨百寶蓮花靑黃赤白間錯紛糅栁子厚山水記泉大類轂雷鳴西奔李白襄陽歌此江若變作春酒壘麯便築糟丘臺杜子羙泉眼詩何當宅下流餘潤通藥圃三春濕黃精一食生毛羽】

詠湯泉【公自注在白水山】

積水焚大槐蓄油災武庫驚然丞相井疑浣將軍布自憐耳目隘未測陰陽故郁攸火山烈觱沸湯泉注豈惟渇獸駭坐使癡兒怖安能長魚鼈僅可燖狐山中惟木客戶外時芒屨𨿽無傾城浴幸免亡國污

【荘子雜篇水中有火乃焚大槐博物志積油萬石則自然生火昔晉泰武中武庫火積油所致又臨卭火井諸葛丞相往視之後火轉盛異苑亦云聖證論梁冀衣布有垢則洗之於火後漢梁冀傳帝曰此跋扈將軍也列子周穆王大徵西戎西戎獻火浣之布浣之必投於火布則火色垢則布色出火而振之皓然疑乎雪十洲記炎洲在南海中有火林山山中有獸大如防毛長三四寸取其毛績以爲布名曰火澣布左傳哀三年司鐸火子服景伯命濟濡帷幕郁攸從之注郁攸火气也山海經注火山國𨿽經霖雨火常烈魏書昆侖之墟有炎火之山詩小雅觱沸檻泉吳越春秋越有木客村勾踐使工人伐木欲以獻吳久不得歸工人憂思作木客吟後人因以名其地互見十三卷八境圖詩注驪山華淸宮有溫泉卽貴妃浴處】

自笑一首

子石如琢玉逺煙眞削黳入我病風手【公自注古語云磨墨如病風手】云渰淒淒是中有何好而我喜欲迷旣似蠟屐阮又如鍜栁嵇醉筆得天公宛宛天投蜺【一作霓】多謝中書君伴我此幽棲

【歐陽永叔硯譜端石以子石爲上本艸松柏千年爲茯苓又千年爲琥珀又千年爲黳燒之作松气爲用與琥珀同狀似玉而甚輕出西戎釋名瑿是眾珀之長亦曰防其色黳黒故名阮屐嵇鍜並巳見詩小雅有渰淒淒後漢五行志靈帝光和元年有黒气墮北宮溫明殿東庭中黒如車蓋起奮迅身五色有頭體長十餘丈形貌似龍上問蔡邕對曰所謂天投蜺者也】

朝云詩【並引】

世謂樂天有粥駱馬放楊栁枝詞嘉其主老病不忍去也然夢得有詩云春盡絮飛畱不得隨風好去落誰家樂天亦云病與樂天相伴住春隨樊子一時歸則是樊素竟去也予家有數妾四五年相繼辭去獨朝云者隨予南遷因讀樂天集戲作此詩朝雲姓王氏錢塘人嘗有子曰干兒未期而夭云

不似楊枝別樂天恰如通徳伴伶阿奴絡秀不同老天女維摩總觧禪經卷藥罏新活計舞衫歌扇舊因緣丹成逐我三山去不作巫陽雲雨仙

【前三句故實屢見按阿奴句似指干兒之夭也維摩經天女居維摩室與舎利佛發明禪理維摩曰此天女巳能遊戲菩薩之神通也白樂天集有閒居貧活計詩宋玉髙唐賦昔者先王嘗遊髙唐怠而晝寢夢一婦曰妾巫山之神女也旦爲朝雲暮爲行雨朝朝暮暮陽臺之下】

寄虎兒【按虎兒猶子逺也】

獨倚桄榔樹閒挑蓽撥根謀生看拙否送老此蠻村【廣志桄榔樹大四五圍長五六丈直上無條枝可作杖其顚生葉不過數十似栟櫚本艸圖經蓽撥生波斯國今嶺南有之多生竹林內正月發苖作叢髙三四尺】

十一月二十六日松風亭下梅花盛開【按年譜先生以紹聖元年十月三日至恵州寓居嘉祐寺松風亭】

春風嶺上淮南村昔年梅花曽斷魂【公自注予昔赴黃州春風嶺上見梅花有兩絕句明年正月往岐亭道上賦詩云去年今日闗山路細雨梅花正斷魂】豈知流落復相見蠻風蜑雨愁黃昏長條半落茘枝浦臥樹獨秀桄榔園豈惟幽光畱夜色直恐冷艶排冬溫松風亭下荊棘裏兩株玉蘂明朝暾海南仙云嬌墮砌月下縞衣來扣門酒醒夢覺起繞樹玅意有在終無言先生獨飲勿嘆息幸有落月窺淸尊

【一綂志廣州府城東有茘枝洲周五十里南漢嘗建昌華苑其上按縞衣以下卽詠趙師雄事】

再用前韻

羅浮山下梅花村玉雪爲骨冰爲魂紛紛初疑月掛樹耿耿獨與參橫昏先生索居江海上悄如病鶴棲荒園天香國艶肻相顧知我酒熟詩淸溫蓬萊宮中花鳥使緑衣倒掛扶桑暾【公自注嶺南珍禽有倒掛子緑衣紅啄如鸚鵡而小自海東來非塵埃中物也】抱叢窺我方醉臥故遣啄木先敲門麻姑過君急掃灑鳥能歌舞花能言酒醒人散山寂寂惟有落蘂粘空樽

【唐摭言僧棲白詩忍苦爲詩身到此冰魂雪魄已難招杜子羙徐卿二子歌秋水爲神玉爲骨又詩天橫醉後參禮記子夏曰吾離羣而索居亦巳久矣唐明皇天寶末遣使采民間羙女納之宮中號花鳥使劉繢霏雪錄桐花鳯卽東坡詞所謂倒掛緑毛麼鳯是也李之儀詠倒掛詞自注云此鳥以十二月來好集美人釵上謂之收香倒掛又名探花使按此則花鳥使正指倒掛也異物志啄木大如鵲靑黒色人呼爲山啄木穿木食蠧左思詩南山有鳥自名啄木韓退之詩洛陽窮秋厭窮獨丁丁啄門疑啄木李肇國史補李泌以虛誕自任嘗對客曰令家人速掃灑今夜洪崖先生來有人遺羙酒防有客至乃曰麻姑送酒來與君同傾言未畢門者曰某侍郎取榼子泌命倒還略無怍色】

新釀桂酒【先生桂酒頌序楚辭曰奠桂酒兮椒漿是桂可以爲酒也有隠居者以桂酒方教吾釀成而玉色香味超然非世間物也】

搗香篩辣入瓶盆盎盎春溪帶雨渾収拾小山藏社罋招呼眀月到芳樽酒材已遣門生致菜把仍叨地主恩爛煮葵羮斟桂醑風流可惜在蠻村

【小山淮南小山作招隠士篇其詞曰桂樹叢生兮山之幽三見周禮酒正以式法授酒材杜子羙詩淸晨防菜把常荷地主恩】

恵守詹君見和復次韻

已破誰能惜甑盆頽然醉裏得全渾欲求公瑾一倉米試滿荘生五石樽三杯卯困忘家事萬戶春濃感國恩刺史不須要半道籃輿未暇走山村

【破甑孟敏事見第七卷

與周長官遊徑山詩注三國吳魯肅傳周瑜故過肅並求資糧肅家有兩囷米各三千斛肅乃指一倉與周瑜公瑾瑜字白樂天有卯飲詩籃輿半道用陶淵明事屢見】

花落復次前韻

玉妃謫墮煙雨村先生作詩與招魂人間艸木非我對奔月偶掛成幽昏暗【一作闇】香入戶尋短夢靑子綴枝畱小園披衣連夜喚客飲雪膚滿地聊相溫松明照坐愁不睡井花入腹淸而暾先生來年六十化道眼已入不二門多情好事余習气惜花未忍都無言畱連一物吾過矣笑領百罰空罍樽

【玉妃借用太眞事招魂楚辭篇名宋玉哀閔屈原無罪放逐恐其魂魄離散遂托帝命假巫語以招之杜子羙詩兒童汲井花慣防瓶在手本艸井花水平旦第一汲者令人好顏色荘子蘧伯玊行年六十而六十化再見北史王晞傳謂盧思道曰卿軰亦是畱連之一物豈直魚鳥而已杜子美詩數莖白髮那拋得百罰深杯亦不辭】

江郊【並序】

恵州歸善縣治之北數步抵江少西有盤石小潭可以垂釣作江郊詩云

江郊蔥曨雲水蒨絢碕岸斗入洄潭輪轉先生悅之布席閒燕初日下照潛鱗俯見意釣忘魚樂此竿綫優哉悠哉玩物之變

【栁子厚記流沫成輪唐張志和傳自稱煙波釣徒志不在魚毎垂釣不設餌韓退之詩舉竿引綫忽有得詩小雅優哉悠哉】

詹守攜酒見過用前韻作詩聊復和之

箕踞狂歌老瓦盆燎毛燔肉似羌渾傳呼艸市來攜客灑掃漁磯共置尊山下黃童爭看舞江幹白骨已銜恩【公自注時詹方議葬暴骨】孤云落日西南望長羨歸鴉自識村【杜子美少年行莫笑田家老瓦盆又三絕句縱暴略與羌渾同注謂吐谷渾西羌種也】

寄鄧道士【並序】

羅浮山有野人相傳葛稚川之也鄧道士守安山中有道者也嘗於庵前見其足迹長二尺許紹聖二年正月二日予偶讀韋蘇州寄全椒山中道士詩云今朝郡齋冷忽念山中客澗底束荊薪歸來煮白石【抱朴子內篇云引石散以方寸七投一斗白石子中以水合煮之立熟如芋子可食以當谷】遙持一樽酒逺慰風雨夕落葉滿空山何處尋行迹乃以酒一壺依蘇州韻作詩寄之

一杯羅浮春逺餉采薇客遙知獨酌罷醉臥松下石幽人不可見淸嘯聞月夕聊戲庵中人空飛本無迹【嵇叔夜飬生論采薇山阿散髮巖岫桞子厚詩飛鳥無遺迹】

上元夜【公自注恵州作】

前年侍玊輦端門萬枝燈璧月掛罘罳珠星綴觚稜去年中山府老病亦宵興牙旗穿夜市鐵馬響春冰今年江海上云房寄山僧亦復舉膏火松閒見層層散防桄榔林林疎月鬅鬙使君置酒罷簫鼓轉松陵狂生來索酒【公自注賈道人也】一舉輒數升浩歌出門去我亦歸瞢騰【端門宣徳門也宋故事元夕皇帝登端門以宴羣臣罘罳觚稜並已見中山府定州也南部新書云軍前大旗謂之牙旗又先生定州詩云鐵騎曉出冰河裂二句正指帥定武軍時事】

正月二十四日與兒子過賴仙芝王原秀才僧曇穎行全道士何宗一同遊羅浮道院及棲禪精舎過作詩和其韻寄邁迨一首【棲禪寺在恵州丰湖上】

斷橋隔勝踐脫屨欣小掲瘴花已繁紅官栁猶疎細斜川二三子悼嘆吾年逝淒涼羅浮館風壁頽雨砌黃冠常苦饑迎客羞破袂仙山在何許歸鶴時墮毳﨑嶇食松黃欲救齒髮坐令禪客笑一夢等千嵗棲禪晚置酒蠻果粲蕉荔齋廚釡無羮野餉籃有蕙嬉遊趁時節俯仰了此世猶當洗業障更作臨水禊寄書陽羨兒並語長頭弟門戶各努力先期畢租稅

【詩國風淺則掲注攝衣渉水曰掲陶淵明遊斜川詩序天气澄和風物閒羙與二三鄰曲同遊斜川又云悲日月之遂往悼吾年之不畱本艸圖經松枝上黃粉名松黃應劭風俗通禊者潔也於水上盥潔之也王注陽羨兒邁也長頭弟迨也二子在常州迨長頭見先生詩】

正月二十六日偶與數客野步嘉祐僧舎東南野人家雜花盛開扣門求觀主人林氏媼出應白髮靑帬少寡獨居三十年矣感嘆之餘作詩記之一首【白鶴故居圖嘉祐寺在歸善縣西】

縹蔕緗枝出綘房緑陰靑子送春忙涓涓泣露紫含笑焰焰燒空紅佛桑落日孤煙知客恨短籬破屋爲誰香主人白髮靑帬袂子羙詩中黃四娘

【杜牧之詩醉折棃園縹蔕花李商隠詩紅苞雜綘房釋名緑白色曰縹淺黃色曰緗大赤色曰絳余皇日疏佛桑出嶺南枝葉類江南槿樹花類中州芍藥而輕柔過之有深紅深紫淺紅數種剪插於土卽活杜子美詩黃四娘家花滿蹊再見】

龍虎石研寄猶子逺

皎皎穿雲月靑靑出水荷文章工防忠義老研磨偉節何須怒寛饒要少和吾衰此無用寄與小東坡【公自注逺爲人類予】

【晉書衛恆傳艸書勢云或防狀似連珠絕而不離後漢書賈彪字偉節兄弟三人並有髙名而彪最優故天下稱曰賈氏三虎偉節最怒漢書蓋寛饒傳自以行淸能髙而爲凡庸所越愈失意不快數上書諌諍太子庶子王生髙寛饒節而非其如此子書云云寛饒不納竟被害】

贈王子直秀才

萬里雲山一破裘杖端閒掛百錢遊五車書已畱兒讀二頃田應爲鶴謀水底笙歌蛙兩部山中奴婢橘千頭幅巾我欲相隨去海上何人識故侯

次韻表兄程正輔江行見桃花

曲士賦懷沙艸木傷莽莽徳人無荊棘坐失嶺嶠阻我兄瑚璉姿流落瘴江浦淨眼見桃花紛紛墮紅雨蕭然振衣裓笑問散花女我觀觧語花粉色如黃土一言破千偈況爾初不語可憐一轉話他日如何舉故復此防吟聊和鷗鴉櫓江邊閒艸木閒客當爲主爾來子羙瘦正坐作詩苦袖手焚筆研淸篇眞漫與願君【一作兄】理北轅六轡去如組上林桃花開水暖鴻北翥

【史記屈平旣絀乃作懷沙之賦其辭云滔滔孟夏兮艸木莽莽傷懷永哀兮汩䢐南土維摩詰經逺塵離垢得法眼淨李賀將進酒歌況是靑春日將暮桃花亂落如紅雨振衣散花見十七卷李公擇過髙郵詩注天寶遺事太液池千葉白蓮開帝與貴妃宴賞指妃謂左右曰何如此觧語花也陳鴻長恨歌傳宗駕幸華淸宮內外命婦熠燿景從上心油然若有顧遇左右前後粉色如土詔髙力士潛搜外宮得楊元琰女壽邸陸云與兄機書云君苖能文毎見兄文輒欲焚其筆研左傳宣十二年告令尹攺乘轅而北之詩國風執轡如組】

追餞正輔表兄至博羅賦詩爲別

孤臣南遊墮黃菅君亦何事來牧蠻艤舟蜑戶龍岡窟置酒椰葉桄榔間髙談已笑衰語陋傑句尢覺淸詩孱博羅小縣僧舎古我不忍去君忘還君應回望秦與楚夢渉漢水愁秦闗我亦坐念髙安客神遊黃蘗參洞山何時曠蕩洗瑕謫與君歸駕相追攀梨花寒食隔江路兩山遙對雙煙鬟歸耕不用一錢物惟要兩腳飛孱顏玉牀丹鏃記分我助我金鼎光斕斑

【韓退之詩衙時龍戶集注卽今蜑戶也謂采珠者一綂志恵州有九龍岡在長樂吳都賦防榔無柯椰葉無防南方艸木狀椰樹葉如栟櫚髙五六丈無枝條髙安縣筠州時子由分司南京筠州居住傳燈錄洪州黃蘗希運禪師筠州洞山良價禪師玉牀丹鏃見十八卷觀張師正所蓄辰砂詩注大丹祕契圖金鼎篇云金鼎者上應天下應地中應人民】

再用前韻

樂天雙鬢如霜菅始知謝遣素與蠻我兄緑髮蔚如故已了夢幻齊人間蛾眉勸酒聊爾耳處仲太忍茂孱三杯徑醉便歸臥海上知復防往還連娟六幺趁蹋鞠杳三疊縈陽闗酒醒夢斷何所有落花流水空靑山忽驚鐃鼓發半夜明月不許幽人攀贈行無物惟一語莫遣瘴霧侵雲鬟羅浮道人一傾蓋欲系白日畱君顏應知我是香案吏他年許綴蓬萊班

【晉書王惇字處仲王導字茂詩意用王愷使羙人行酒事注已見蹋鞠字出史記蘇秦傳又見衛霍傳今之蹴鞠也劉向別錄曰蹴踘黃帝所造六幺曲名琵琶錄唐昆侖彈新翻羽調緑腰注緑腰卽錄要也本自樂工進曲上令錄出要者乃以爲名後又訛爲六幺也陽闗三疊詳見十二卷和孔密州詩注】

施注蘇詩卷三十五

欽定四庫全書

施注蘓詩卷三十六

宋蘇

軾撰

施元之原注

武進邵長蘅刪補

詩四十八首

【時在惠州作施注缺今補】

眞一酒【並引】

米麥水三一而已此東坡先生眞一酒也

撥雪披云得乳蜜蠭又欲醉先生【公自注眞一色味頗類予在黃州日所醖蜜酒也】稻垂麥仰陰陽足器潔泉新表裏淸曉日著顏紅有暈春風入髓散無聲人閒眞一東坡老與作靑州從事名

遊博羅香積寺【並引白鶴故居圖香積寺在惠州南博羅縣西山下】

寺去縣七里三山犬牙夾道皆美田麥禾甚茂寺下谿水可作碓磨若築塘百步閘而落之可轉兩輪舉四杵也以屬縣令林抃使督成之【抃字天和】

二年流落鼃魚鄕朝來喜見麥吐芒東風搖波舞淨緑初日露酣嬌黃汪汪春泥已沒膝剡剡秋谷初分秧誰言萬里出無友見此二美喜欲狂三山屏擁僧捨小一谿雷轉松陰涼要令水力供臼磨與相地脈增隄防霏霏落雪看收麫隠隠疊鼓聞舂糠散流一啜云子白炊裂十字瓊肌香豈惟牢九薦古味【公自注束晳餅賦饅頭薄持起搜牢九】要使眞一流天漿詩成捧腹便絕倒書生說食眞膏肓

【國語範蠡謂王孫雄曰故濵於東海之陂黿鼉魚鼈之與處而鼃黽之與同陼柳子厚詩麥芒際天搖靑波文選麥漸漸以擢芒謝靈運詩花上露猶白鶴故居圗三山者大北山象頭山白水山皆在水南一谿者卽東江也在山之北柳州山水記泉大類轂雷鳴西奔漢武帝外傳太上之藥則有風實云子金精玉液杜子美詩飯抄云子白晉書何曽性奢豪毎燕見不食大官所設帝輒命取其食蒸餅上不拆作十字不食也眞一酒名按束晳餅賦有饅頭薄壯起溲牢丸之名而先生詩用作牢九又自注中薄壯作薄持起溲作起搜又三十八卷眞一酒歌亦用起搜字想別有所據未詳】

次韻定慧欽長老見寄八首【並引】

蘇州定慧長老守欽使其徒卓契順來恵州問予安否且寄擬寒山十頌語有璨忍之通而詩無島可之寒吾甚嘉之爲和八首【吳郡圖經續記定慧禪院本萬嵗子院在長洲縣東祥符中攺今額傳燈錄天臺寒山子者本無氏族始丰縣西七十里有寒明二巖以其於寒巖中居止故名有頌三百餘首傳布人間又三祖僧璨鏡智禪師五祖忍大滿禪師賈島初爲僧名無本可卽僧可明也舊云郊寒島瘦】

左角看破楚南柯聞長滕鉤簾歸乳燕穴紙出癡蠅爲鼠常畱飯憐蛾不防燈﨑嶇眞可笑我是小乘僧【左角用蠻觸事南柯用淳於棼事並巳見左傳隠十二年滕侯薛侯來朝爭長卒長滕侯傳燈錄古靈神贊禪師見蜂子投紙牕求出師曰世界如許廣闊不肯出鑽他故紙驢年去遂有偈曰空門不肻出投也太癡百年鑽故紙未見出頭時韓退之詩癡如遇寒蠅李白書云白﨑嶇歷落可笑人也傳燈錄圭云悟我空徧眞之理而修者是小乘禪】

鐵橋本無柱石樓豈有門舞空五色羽吠云千嵗根松花釀仙酒木客餽山飱我醉君且去陶云吾亦云【白鶴故居圖鐵橋在大石樓峯東大小二石樓在羅浮山下一統志五色雀出羅浮山貴人至則先翔舞先生在儋州有五色雀詩見三十八卷續神仙傳朱孺子一日忽見二花犬相趨入枸杞叢下因異之尋掘得二枸杞根形狀如犬白樂天詩不知靈藥根成狗怪得時聞吠夜聲原化記有老人雪中訪崔豈眞獻松花酒老人云花澀無味乃取一丸藥投之味頓別】

羅浮髙萬仭不看扶桑卑黙坐朱明洞玉池自生肥從來性坦率醉語漏天機相逄莫相問我不記吾誰【白鶴故居圖朱明洞在麻姑峯之北又詳上卷逰羅浮山詩注】

幽人白骨觀大士甘露滅根塵各淸淨心境兩奇絕眞源未純熟習气余陋劣譬如巳放鷹中夜時掣紲【楞嚴經優婆尼沙阤白佛言觀不淨相生大厭離白骨防塵歸於空虛維摩經始在佛樹力降魔得甘露滅覺道成楞嚴經根塵同源縛脫無二又世間一切根塵陰處界等皆如來藏淸淨本然張衡鷦鷯賦蒼鷹鷙而受紲】

誰言窮巷士乃竊造化權所見皆我有安居受其全戲作一篇書千古發爭端儒墨起【一作豈】相殺予初本無言閒居蓄百毒救彼跛與盲依山作陶穴掩此暴骨橫區區效一漑豈能濟含生力惡不己出時哉汝非爭【周禮醫師掌醫之政令聚毒藥以供醫事注毒五毒也防藥之辛苦者又韓退之詩醫師加百毒詩大雅陶復陶穴左傳宣十二年楚子曰今我使二國暴骨暴矣禮記大道之行力惡其不出於身也不必爲已】少壯欲及物老閒餘此心防生山海間坐受瘴霧侵可憐鄧道士攝衣問呻吟覆舟郤【一作弔】私渡斷橋費千金【按鄧道士名守安嘗造東新橋見下卷兩橋詩序】

淨名毗耶中妙喜恆沙外初無往來相二土【徒故切】同一在云何定慧師尙欠行腳債請判維摩憑一到東坡界【維摩經毗耶離城中有長者名維摩詰僧肇注云維摩詰秦言淨名也又佛言有國名妙喜佛號無動是維摩詰於彼國沒而來此生】

二【一作三】月十九日攜白酒鱸魚過詹使君食槐葉冷淘【杜子羙槐葉冷淘詩靑靑髙槐葉采掇付中廚新麫來近市汁滓宛相俱云云】

枇杷巳熟粲金珠桑落初嘗灩玉蛆暫借垂蓮十分盞一澆空腹五車書靑浮卵椀槐芽餅紅防冰盤藿葉魚醉飽髙眠眞事業此生有味在三餘

【水經注劉白墮宿擅工釀采挹河流醖成芳酎懸食同枯枝之年排於桑落之辰故酒得其名霏雪錄河東桑落坊有井毎至桑落時取水釀酒甚羙庾信詩蒲城桑落酒灞岸菊花天王注槐芽餅取槐葉汁溲麫作餅卽鮮碧色禮記少儀牛羊與魚之腥聶而切之爲膾注云聶之言牒也先藿葉切之復報切之則成膾三國誌注董遇言爲學當以三餘冬者嵗之餘夜者日之餘陰雨者時之餘也】

江漲用過韻

艸木生故墟牛羊滿空瀆春江圍艸市夜浪浮竹屋巳連漲海白尙帶霍山緑坎離更休王魚鼈橫陵陸得非昆侖囚欲報陸渾衄行看北風競來救南國蹙長驅連山燒一埽含沙毒孤吟湣造化何時停倚伏當憐水旱氓不作舟車蓄江流儻席捲社酒期茅縮

【房千里竹室記予環堵所棲率用竹以結其四周植者爲柱楣撐者爲椽桷破者爲霤削者爲障一統志霍山在龍川縣有三百七十二峯按東江過龍川入恵州界故云周易坎爲水離爲火漢書音義五行有王相死囚休廢卽五行相勝之意也韓退之陸渾山火詩女丁婦壬傳世婚一朝結讐柰後昆又月及申酉利復怨助女五龍從九鯤溺厥邑囚之昆侖注水火相配今火勝水故結讐然水生於申火死於酉故帝於此時令之報怨溺火官之邑而囚火官於昆侖也按此正申上句坎離休王之意左傳襄十八年晉人聞有楚師師曠曰不害吾驟歌北風又歌南風南風不競又成十六年南國蹙射其元王中厥目山海經大荒南有蜮處水中含沙射人影中則成瘡史記早則資車水則資舟物之理也左傳僖四年爾貢包茅不入無以縮酒】

連雨漲江二首

越井岡頭云出山防牱江上水如天牀牀避漏幽人屋浦浦移家蜑子船龍捲魚蝦並雨落人隨雞犬上墻眠只應樓下平堦水長記先生過嶺年

【史記西南夷傳牂牁江廣數里出畨禺城下後漢南蠻傳楚遣將荘蹻伐夜郎軍至且蘭椓船於岸而步戰旣滅夜郎以且蘭有椓船牂牁處乃攺其名爲牂牁注系船杙也亦作防牱杜甫茅屋爲秋風所破歌牀牀屋漏無干處類書蜑人瀕海而居以舟爲宅辧水色知龍居又曰龍人】

急雨蕭蕭作晚涼臥聞榕葉響長廊防明燈火耿殘夢半濕簾帷浥舊香髙浪隠牀吹甕盎闇風驚樹擺琳瑯先生不出晴無用畱向空堦滴夜長

【嵇含南方艸木狀榕樹南海桂林多有之葉如木麻實如冬靑枝條最繁其防十畝栁子厚詩山城過雨百花盡榕葉滿庭鶯亂嗁】

四月十一日初食荔支

南村諸楊北村盧【公自注謂楊梅盧橘也】白華靑葉冬不枯垂黃綴紫煙雨裏特與荔支爲先驅海山仙人絳羅襦紅紗中單白玉膚不須更待妃子笑風骨自是傾城姝不知天公有意無遣此尢物生海隅雲山得伴松檜老霜雪自困樝棃麤先生洗盞酌桂醑冰盤薦此赬虯珠似聞江鰩斫玉柱更洗河豚烹腹腴【公自注予嘗謂荔支厚味髙格兩絕果中無比惟江鰩柱河豚魚近之耳】我生渉世本爲口一官久巳輕蒓鱸人間何者非夢幻南來萬里眞良圖

【臨海異物志楊梅其子大如彈丸正赤五月中熟司馬相如上林賦盧橘夏熟師古曰盧黒色也廣州記盧橘皮厚味酸大如柑至夏熟土人呼爲盧橘張勃吳錄餘冬錄云相如作賦不知盧橘名枇杷按上林賦自有枇杷橪杮之文不應重出蔡君謨食荔支詩絳衣仙子過中元別葉空枝去不還古今注中單襯衣也漢髙祖始攺名汗衫唐輿服志凡祀天地之服皆白紗中單左傳昭二十八年叔向欲取於申公巫臣氏其母曰夫有尢物足以移人茍非徳義則必有禍禮記楂棃鑽之荘子天運篇其猶柤棃橘柚耶其味相反而皆可於口韓退之柿詩然云燒樹火實駢金烏下啄赬虯卵臨海異物志玉珧柱羙如珧玉晉安南異物名記肉柱膚寸羙如珧玉卽江瑤也一云江瑤卽海月藝苑雌黃河豚水族之奇味本艸吳越人春月甚珍貴之尢重其腹腴呼爲西施乳禮記少儀冬右腴疏曰腴腹下也杜子羙設鱠歌偏勸腹腴愧年小】

桄榔杖寄張文潛一首時初聞黃魯直遷黔南範淳父九疑也

睡起風淸酒在亡身隨殘夢兩茫茫江邊曵杖桄榔瘦林下尋苖蓽撥香獨步儻逢勾漏令逺來莫恨曲江張遙知魯國眞男子獨憶平生盛孝章

【唐書劉禹錫傳作問大鈞謫九年等賦又敍張九齡爲宰相建言放臣不宜與善地悉徙五谿不毛處議者以爲開元良善臣而卒無嗣豈忮心陰責最大𨿽他羙莫贖耶欲感諷權近而憾不釋張九齡傳韶州曲江人時呼爲張曲江楊彪傳融謂曺操曰孔融魯國男子也防稽典錄盛憲字孝章有天下大名孫防欲誅之孔文舉與曺公書意欲曹公致書救之書未至而巳誅矣初憲爲臺郎路逄童子容貌非常憲怪而問之曰魯國孔融憲異之乃載歸結爲兄弟】

答周循州

蔬飯藜牀破衲衣掃除習气不吟詩前生自【一作似】是盧行者後學過呼韓退之未敢叩門求夜話時叨送米續晨炊知君淸俸難多輟且覓黃精與療饑

【盧行者名慧能卽曹溪六祖抱朴子內篇黃精一名救窮一名垂珠服花勝實服實勝根】

與程正輔遊碧落洞

空山不難到絕境未易名何時謫仙人來作鈞天聲胸中防云夢餘地多【一作方】恢宏長庚與北鬥錯落綴冠纓黃公獻紫芝赤松餽靑精谿山久寂寞請續離騷經抱枝寒蜩咽繞耳飛蚊淸謫仙撫掌笑笑此羽皇銘我頃嘗獨遊自適孤云情君今又繼往霧雨愁靑防感君兄弟意尋羊問初平玉牀分箭鏃不忍獨長生詩成輒寄我妙絕陶謝並孤鴻方避弋老驥猶在坰鳥獸如可羣永寄槁木形何山不堪隠飲水自修齡

【曺子建與陳琳書披翠云以爲衣戴北斗以爲冠髙士傳四皓者角裏先生綺裏季夏黃公東園公也避秦逃入商洛山作歌曰莫莫髙山深谷逶迆曄曄紫芝可以療饑眞誥霍山有道者鄧伯原受靑精石飯之法杜子羙詩豈無靑精飯使我顏色好按羽皇銘疑卽用前卷自注山卿新宮銘事】

六月十二日酒醒步月理髮而寢

羽虫見月爭翾【一作翻】翻我亦散發虛明軒千梳冷快肌骨醒風露气入霜蓬根起舞三人謾相屬停杯一問終無言曲肱薤簟有佳處夢覺瓊樓空斷魂

【杜子羙夏夜嘆昊天出華月茂林延疎光仲夏苦夜短開軒納防涼虛明見纖毫羽虫亦飛揚眞誥太極緣經云髮當數櫛血液不滯髮根常堅李太白詩靑天有月來防時我今停杯一問之白樂天寄李蘄州詩笛愁春盡梅花裏簟冷秋生薤葉中拾遺記翟幹祐與人翫月人問月中何所有幹佑曰隨我手看之月規半圓瓊樓玉字滿焉良久乃隠又先生有詞云祗恐瓊樓玉宇髙處不勝寒亦同此意】

荔支嘆

十里一置飛塵灰五里一候兵火催顚坑僕谷相枕藉知是荔支龍眼來飛車跨山鶻橫海風枝露葉如新采宮中羙人一破顏驚塵濺血流千載永元荔支來交州天寶嵗貢取之涪至今欲食林甫肉無人舉觴酹伯遊【公自注漢永元中交州進荔支龍眼十里一置五里一侯奔騰死亡罹猛獸毒虫之害者無數唐字伯遊爲林武長上書言狀和帝罷之唐天實中蓋取涪州荔支自子午谷路進入】我願天公憐赤子莫生尢物爲瘡痏雨順風調百谷登民不饑寒爲上瑞【集本無此二句】君不見武夷溪邊粟粒芽前丁後蔡相籠加【公自注大小龍茶始於丁晉公成於蔡君謨歐陽永叔聞君謨進小龍團驚嘆曰君謨士人也何至作此事】爭新買寵各出意今年鬭品充官茶【公自注今年閩中監司乞進鬭茶許之】吾君所乏豈此物致養口體何陋邪洛陽相君忠孝家可憐亦進姚黃花【公自注洛下貢花自錢惟演始】

【李太白詩誰能駕飛車相從觀海外金樓子奇肱之民能爲飛車兵書海鶻頭低尾髙前大後小如旗之狀木華海賦魚則橫海之鯨王注鶻橫海言船也按首四句指漢橫海四句指唐交州記龍眼樹髙五六丈似荔支而小廣州記荔支大如桂樹實如雞子甘而多汁謝承後漢書唐上書云伏見交趾七郡獻生龍眼等鳥驚風發南州土地炎熱虫猛獸不絕於路至於觸犯死亡之害死者不可生來者猶可救也此二物升殿未必延年益壽云云後漢書和帝紀元興元年帝以唐言下詔曰逺國珍羞本以薦奉宗廟茍有傷害豈愛民之本其敕大官勿復受獻按漢書曰元興先生詩云永元蓋末年攺元卽永元十七年也王注十五年誤張平子西京賦所惡成瘡痏武夷山在建州粟粒芽茶之極品者範希文鬭茶歌年年春日東南來建溪水暖冰防開溪邊奇花冠天下武夷仙人親手栽錢俶歸朝諡忠懿先生有表忠觀碑互見前三十四卷忠孝王注歐陽牡丹譜姚黃者千葉黃花出於民姚氏家】

江月五首【並引】

嶺南气候不常吾嘗云菊花開時乃重陽涼天佳月卽中秋不須以日月爲斷也今嵗九月殘暑方退旣望之後月出愈遲然予嘗夜起登合江樓或與客遊丰湖入棲禪寺扣羅浮道院登逍遙堂逮曉乃歸杜子羙云四更山吐月殘夜水明樓此殆古今絕唱也因其句作五首仍以殘夜水明樓爲韻

一更山吐月玉塔臥防瀾正似西湖上湧金門外看冰輪橫海闊香霧入樓寒停鞭且莫上照我一杯殘二更山吐月幽人方獨夜可憐人與月夜夜江樓下風枝夕【一作久】未停露艸不可借歸來掩闗臥喞喞虫夜話三更山吐月棲鳥亦驚起起尋夢中遊淸絕正如此駈云掃眾宿俯仰迷空水幸可飲我牛不須違洗耳四更山吐月皎皎爲誰明幽人赴我約坐待玉繩橫野橋多斷板山寺有防行今夕定何夕夢中遊化城【春秋元命苞玉衡北兩星爲玉防星謝朓詩玉防低建章杜子羙詩不違銀漢落亦伴玉防橫】

五更山吐月牕迥室幽幽玉鉤還掛戶江練郤明樓星河澹欲曉鼓角冷知秋不眠翻五詠淸切變蠻謳【韓退之詩虫鳴室幽幽月吐牎炯炯鮑昭月詩始出西南樓纖纖如玉鉤謝暉詩澄江淨如練】

聞正輔表兄將至以詩迎之

生逄堯舜仁得作嶺南遊𨿽懷跫然喜豈免跕墮憂莫雨侵重膇曉煙騰郁攸朝槃見蜜喞夜枕聞鵂鶹防欲烹郁屈固嘗饌鉤輈舌音漸獠變面汗嘗騂羞賴我存黃庭有時仍丹丘目聽不任耳踵息殆廢喉稍欣素月夜遂度黃茅秋我兄淸廟器持節瘴海頭蕭然三家步橫此萬斛舟人言得漢吏天遣活楚囚恵然再過我樂哉十日畱但恨參語賢忽潛九原幽萬里儻同歸兩鰥當對耰【公自注軾喪婦巳三年矣正輔近亦有亡嫂之戚故云】彊歌非眞達何必師荘周

【跫然足音出荘子跕墮用後漢馬援事並巳見左傳成六年韓獻子曰郇瑕氏之地其惡易覯易覯則民愁民愁則墊隘於是乎有沈溺重膇之疾蜜喞卽防胎飼之以蜜飣筵上獠民喜食之互詳下卷聞子由瘦詩注嶺表異錄鴞一名鵂鶹夜飛晝伏能拾人爪甲以爲凶凶則鳴於屋上又名鬼車韓退之南食詩惟蛇舊所識實憚口眼獰開籠聴其去郁屈尙不平又陸防苦熱詩蛇煩爭郁屈蟹躁實郭索鉤輈鷓鴣聲也韓退之詩鷓鴣鉤輈猿叫歇李羣玉詩方穿詰屈崎嶇路又聼鉤輈格磔聲南越志鷓鴣肉白而脆味勝雞雉韓退之南食詩腥臊始發越吞咀面汗騂楚辭逺遊仍羽人於丹丘兮畱不死之舊鄊列子老聃之弟子有亢倉子者得聃之道能以耳視而目聼荘子大宗師至人之息以踵眾人之息以喉再見唐書李玨傳爲殿中侍禦史宰相韋處厚曰淸廟之器非擊搏才栁子厚鐵鑪步志江之滸凡舟可縻而上下者曰步九國誌王審知聞徐寅名辟居幕下寅不樂一旦拂衣去曰丈尺之水前波後堰焉能容萬斛之舟乎王注漢吏指正輔楚囚先生自謂也漢書楊敞傳霍光遣田延年報敞以廢昌邑王事敞汗流洽背徒唯唯而巳敞夫人遽從東廂與延年參語許諾注三人共言故云參語】

再和

稚川眞長生少從鄭公遊孝章偶不死免爲文舉憂餘齡會有適獨往豈相攸由來警露鶴不羨撮蚤鶹願加視後鞭同駕躅空輈寧飡墮齒堇勿憶齊眉羞何時遂縱壑歸路同首丘東岡松柏老西嶺橘柚秋著意尋彌明長頸髙結喉無心逐定逺燕頷飛虎頭君方卒功名一泛範蠡舟我亦霑霈渥漸解鐘儀囚寧須張子房萬戶自擇畱猶勝嵇叔夜孤憤甘長幽南牕可寄傲北山早歸耰此語君勿疑老彭跨商周

【晉書葛洪傳從祖吳時學道得仙以其煉丹祕術授弟子鄭隠洪就隠學悉得其法盛孝章注見本卷詩大雅爲韓姞相攸箋云相視攸所也周處風土記白鶴性警至八月露防流於艸木上滴滴有聲則鳴荘子秋水篇防鵂夜撮蚤察毫末畫出瞑目而不見丘山視後鞭亦用荘子語巳見唐逸史蔡少霞夢爲蒼龍溪王寫太皇眞訣記得四句云昔乘魚車今履瑞云躅空仰塗綺絡輪囷互見三十五卷公自注爾雅齧苦堇也本艸一種黃花者有毒殺人卽毛芹也又烏頭苗一名堇有毒唐書張果傳帝密語髙力士朕聞飲堇無苦眞仙人也因取以飲果三進頺然如醉顧曰非佳酒也頃視齒燋縮顧左右取鐵如意撃墮之更出藥傅其斷良久復生齊睂意指鰥居也禮記狐死正首丘言不忘本也漢書畱侯世家髙祖自擇齊二萬戶欲以封張良良曰始臣起下邳與上會畱臣願封畱足矣世本彭祖在商爲守藏史在周爲柱下史年八百歳又神仙傳彭祖壽八百歷三代】

同正輔表兄遊白水山【白鶴故居圖白水山羅浮山之西瀑布在焉】

偉哉造物眞豪縱攫土摶沙爲此防擘開翠峽走云雷截破奔流作潭洞因隨化人履巨迹得與仙兄躡飛鞚曵杖不知巖谷深穿雲但覺衣裘重坐看驚鳥救【一作投】霜葉知有老蛟蟠石甕金沙玉礫粲可數古鏡寶奩寒不動念兄獨立與世疏絕境難到惟我共永辭角上兩蠻觸一洗胸中九云夢浮來山髙回望失武陵路絕無人送筠籃擷翠爪甲香素綆分碧銀缾凍歸路霏霏湯谷暗野堂活活神泉湧解衣浴此無垢人身輕可試雲閒鳳

【荘子大宗師偉哉夫造物將以予爲此拘拘也再見按翠峽二句指瀑布化人句指佛迹也山有佛迹崖見前卷杜子羙詩黃門飛鞚不動塵韓退之詩林柯有脫葉欲墮鳥驚救古詩淮南王篇金瓶素綆汲寒漿王褒湯泉碑湯谷揚波神泉愈疾山有湯泉故云】

與正輔遊香積寺

越山少松竹常苦野火厄此峯獨蒼然感荷佛祖力茯苓無人采千嵗化琥珀幽光發中夜見者惟木客我豈無長鑱眞贗苦難識靈苗與毒艸疑似在毫髮翫竟不食棄置長太息山僧類有道辛苦嘗谷汲我慚作機舂鑿破混沌穴幽尋恐不繼書板記嵗月

【杜子羙詩長鑱長鑱白木柄韓退之詩前計頓乖張居然見眞贗漢書地理誌虢會之地土陿而險山居谷汲王注傳曰杵臼之智不及機舂】

次韻正輔同遊白水山

祗知楚越爲天涯不知肝膽非一家此身如綫自縈繞左旋右轉隨繅車誤拋山林入朝市平地咫尺千褒斜欲從稚川隠羅浮先與靈運開永嘉首參虞舜款韶石次謁六祖登南華仙山一見五色羽雪樹兩摘南枝花赤魚白蟹【一作白魚赤蟹】箸屢下黃柑緑橘籩常加糖霜不待蜀客寄荔支莫信閩人誇恣傾白蜜收五稜細斸黃土栽三椏【公自注正輔分人參歸種韶陽來詩本用防字惠州無書不見此字所出故且從木奉和】朱明洞裏得靈艸翩然放杖淩蒼霞豈無軒車駕熟鹿亦有鼓吹號寒蛙仙人勸酒不用勺石上自有樽罍窪徑從此路朝玉闕千里莫遣毫釐差故人日夜望我歸相迎欲到長風沙豈知乘槎天女側獨倚云機看織紗世閒誰似老兄弟篤愛不復相疵瑕相攜行到水窮處庶防一見畱子嗟千年枸杞嘗夜吠無數艸棘工藏遮但令凡心一洗濯神人仙藥不我遐山中歸來萬想滅豈復回顧雙云【一作飛】鴉

【荘子徳充符自其異者視之肝膽楚越也白樂天詩途窮平谷險舉足劇褒斜西都賦注褒斜谷在長安城西南南曰褒北曰斜長四百七十里謝靈運傳在永嘉登山臨水佳處無不遊嘗自始寧南山伐木開徑直入臨海周禮籩人掌肆籩之實加籩之實蓤芡栗脯物產志糖霜出遂寧宋時入貢荔支譜廣南及梓防之間所出大率早熟其精好者僅比閩中之下品東觀漠記上賜朱祐白蜜一石蘇頌本艸圖經雍洛間有棃花蜜白如凝脂嶺表錄瀧州山中多紫石英其大小皆五稜兩頭如箭鏃煮水飲之暖而無毒三椏見三十四卷寄紫團參詩注又互見本卷人參詩注李白長干行相迎不道逺直至長風沙同安志長風沙鎭在懷寧縣東一百二十里王維詩行到水窮處坐看雲起時防云鴉似指失偶事先生前詩有兩鰥之語玩洗凡心及萬想滅二語可見云鴉卽所云雲鬟鴉鬢也作飛鴉觧非】

和子由次月中梳頭韻【子由詩序云轍有白髮近二十年矣然止百餘莖不增不減虔州道人王正彥教令拔去以眞水火養之恐不復更生從其言巳數月而白髮不出更年嵗不見豈眞不生邪子瞻兄示我月中梳頭詩戲次來韻言拔白之驗詩曰水上有車車自翻懸流如綫垂前軒霜蓬巳枯不再緑有客勸我拔其根枯根一去紫茸茁珍重巳試幽人言紛紛華髮不足道當返六十過去魂】

夏畦流膏白雨翻北牕幽人臥羲軒風輪曉長春筍節露珠夜上秋禾根【公自注或爲予言艸木之長常在昧明間早作而伺之乃見其拔起數寸竹筍尢甚又夏秋之交稻方含秀黃昏月出露珠起於其根累累然忽自騰上若有推之者或入於莖心或垂於葉端稻乃秀實驗之信然此二事與子由養生之說契故以此爲寄】從來白髮有公道始信丹經非妄言此身法報本無二他年妙絕兼形魂【公自注傳燈錄有形神俱妙者乃不復有觧化之事】

【杜牧之詩公道世閒惟白髮法報法身報身也字見華嚴合論】

十一月九日夜夢與人論神仙道術因作一詩八句旣覺頗記其語錄呈子由弟後四句不甚明了今足成之耳

析塵妙質本來空【公自注夢中於此句若了然有所得者】更積防陽一綫功照夜一燈長耿耿閉門千息自蒙蒙養成丹竈無煙火防盡人閒有暈銅寄語山神停伎倆不聞不見我何窮

【楞嚴經又鄰虛塵析入空者用防色相合成虛空傳燈錄壽州道樹禪師得法於北宗秀在壽州三峯山結茅而居有一野人常化作佛及菩薩羅漢天仙等形或放神光或呈聲響如此渉十年後寂無形影師告眾曰野人作多色伎倆惑於人只消老僧不見不聞伊伎倆有窮吾不見不聞無盡】

章質夫送酒六壺書至而酒不達戲作小詩問之

白衣送酒舞【一作侮】淵明急掃風軒洗破觥豈意靑州六從事化爲烏有一先生空煩左手持新蟹漫繞東籬嗅落英南海使君今北海定分百榼餉春耕

【王注章時爲廣帥孔融爲北海相嘗有樽中酒不空語故云】

小圃五詠

人參

上黨天下脊遼東眞井底泉傾海腴白露灑天醴靈苗此孕毓肩肢【一作股】或具體移根到羅浮越水灌淸泚地殊風雨隔臭味終祖禰靑椏綴紫萼圓實墮紅米窮年生意足黃土手自啟上藥無炮炙齕齧盡根柢開心定魂魄憂恚何足洗糜身輔吾生【一作軀】旣食首重稽【本艸人參生上黨山谷及遼東釋名人參一名海腴春秋運斗樞瑤光星化而爲人參故又名神艸隋書五行志髙祖時上黨人宅後每夜有人呼聲求之不得去宅一里所見人參枝葉異常掘之得人參一如人體四肢畢備本艸圖經人參初生小者一椏兩葉年深者生四椏各五葉中心一莖有花細小如粟蘂如絲紫白色秋後結子如大豆靑生熟紅白落藥性論人參主安精神定魂魄開心益智】

地黃

地黃飼老馬可使光鑑人吾聞樂天語諭馬施之身我衰正伏櫪垂耳气不振移栽附沃壤蕃茂爭新春沈水得穉根重湯養陳薪投以東阿淸和以北海醇崖蜜助甘冷山姜發芳辛融爲寒食餳咽作瑞露珍丹田自宿火渴肺還生津願餉內熱子一洗胸中塵

【白樂天采地黃者詩淩晨荷鍤去薄暮不盈筐攜來朱家門賣與白面郎與君啖肥馬可使照地光願易馬殘粟救此苦饑腸本艸地黃宜肥壤虛地則根大而多汁本艸陶隠居云阿膠出東阿其用皮有老少則膠有淸濁又崖蜜生南方巖嶺閒入藥最勝杜子羙成州詩崖蜜亦易求釋名餹之淸者爲餳纂異記甘珍逢三書生曰我有瑞露珍釀百花中與飲甘香可愛天寶遺事楊貴妃含玉咽津以解肺渴】

枸杞

神藥不自閟羅生滿山澤日有牛羊憂嵗有野火厄越俗不好事過眼等茨棘靑荑春自長絳珠爛莫摘短籬防新植紫筍生臥節根莖與花實收拾無棄物大將吾鬢小則餉我客似聞朱明洞中有千嵗質靈尨或夜吠可見不可索仙人儻許我借杖扶衰疾

【詩小雅楚楚者茨言抽其棘本艸枸杞冬采根春夏采葉秋采莖實又枸杞久服輕身不老一名仙人杖劉禹錫枸杞井詩枝繁本是仙人杖根老能成瑞犬形詩國風無使尨也吠又靈尨注見本卷】

甘菊

越山春始寒霜菊晚愈好朝來出細粟稍覺芳嵗老孤根防長松獨秀無眾艸晨光𨿽照耀秋雨半摧倒先生臥不出黃葉紛可掃無人送酒壺空腹嚼珠寶香風入牙頰楚些發天藻新荑蔚巳滿宿根寒不槁揚揚防芳蝶生死何足道頗訝昌黎公【一作翁】恨爾生不早

【先生記菊帖云嶺南地暖而菊獨後開考其理菊性介烈須霜降乃發而嶺海常以冬至防霜故也吾以十月望與客泛菊作重九書此爲記唐太宗殘菊詩階蘭凝曙霜岸菊照晨光範至能譜序惟甘菊一種可食仍入藥餌楚些注巳見神仙傳王母云神仙之書受而不敬是謂慢天藻韓退之秋懷詩鮮鮮霜中菊旣晚何用好揚揚防芳蝶爾生還不早】

薏苡

伏波飯薏苡禦瘴傳神良能除五谿毒不救讒言傷讒言風雨過瘴癘久亦亡兩俱不足治但愛艸木長艸木各有宜珍產駢南荒絳囊懸荔支雪粉剖桄榔不謂蓬荻姿中有藥與糧舂爲芡珠圓炊作菇米香子羙拾橡栗黃精誑空腸今吾獨何者玉粒照座光

【酈道元水經注武陵有五谿謂防谿樠谿酉谿元谿辰谿謂之五谿蠻後漢馬援傳初援在交趾常餌薏苡以勝瘴气軍還載之一車及卒後有譛之者以爲前所載皆明珠文犀再見蔡君謨荔枝詩厚葉纖枝雜絳囊使君分寄驛人忙臨海異物志桄榔皮中有白粉似稻米及麥麵可作餅餌崔豹古今注芡一名雁頭廣雅雞頭謂之防芡歐陽永叔食雞頭詩爭先園客采新苞剖蚌得珠從海底本艸薏苡米白色如糯人呼爲薏珠子舂熟炊爲飲食气味如麥飯乃佳宋玉賦主人之女爲臣炊雕胡之飯注雕胡菇米也廣雅菇蔣其米謂之肜胡杜子羙寓居同谷縣詩嵗拾橡栗隨狙公又黃精無苗山雪盛短衣數挽不掩脛再見】

雨後行菜

夢回聞雨聲喜我菜甲長平明江路濕並岸飛兩槳天公眞富有乳膏瀉黃壤霜根一蕃滋風葉漸俯仰未任筐筥載巳作杯盤【一作桉】想艱難生理窄一味敢專饗小摘飯山僧淸安寄眞賞芥藍如菌蕈脆羙牙頰響白菘類羔豚冒土出蹯掌誰能視火候小竈當自養

【詩國風於以盛之維筐及筥杜子羙詩自鉏稀菜甲小摘爲親情劉恂嶺南異物志南土芥髙五六尺芥心嫩薹謂之芥藍陳仁玉菌譜芝菌最爲上品蕈凡九種味極香羙海錄碎事江東人呼地菌爲土囷陸佃埤雅菘葉如蕪菁性淩冬晚凋故曰菘俗謂之白菜左傳宣二年宰夫胹熊蹯不熟】

殘臘獨出二首

幽尋本無事獨往意自長釣魚丰樂橋采杞逍遙堂羅浮春欲動雪日有淸光處處野梅開家家臘酒香路逄眇道士疑是左元放我欲從之語恐復化爲羊

【杜子羙詩江路野梅香神仙傳左慈字元放徐墮有道術居丹徒慈過之墮門下客欺慈云徐公不在慈便去客報徐公有一老翁眇目吾欺之云公不在矣公曰咄咄此是左公過我化羊事屢見】

江邊有防行詰曲背城市平湖春艸合步到棲禪寺堂空不見人老稚掩闗睡所營在一食食巳寧復事客來豈無得施子靜掃地風松獨不靜送我作鼓吹

【詩國風遵彼防行陶淵明詩傾身營一飽少許便有餘】

新年五首【紹聖三年先生年六十一在恵州卽古白鶴基始營新居故有結茅來此住之句】

曉雨暗人日春愁連上元水生挑菜渚煙濕落梅村小市人歸盡孤舟鶴踏翻猶堪慰寂寞漁火亂黃昏【荊楚嵗時記正月七日謂之人日以陰晴卜丰耗】

北渚集羣鷺新年何所之盡歸喬木寺分占結巢枝生物會有役謀身各及時何當禁畢弋看引雪衣兒【江淹擬雜體詩問君亦何爲百年會有役談苑李昉五禽呼鷺爲雪客天寶遺事楊貴妃鸚鵡名雪衣娘詩借用其字耳】

海國空自暖春山無限淸冰谿結【一作紛】瘴雨雪菌到江城更待輕雷發先催凍筍生丰湖有藤菜似可敵蒓羮【一統志丰湖在惠州府城西廣十里有潄玉灘防翠洲諸勝中產藤菜王注先生嘗言丰湖有燕脂藤味滑羙大類蒓】

小邑浮橋外靑山石岸東茶槍燒後有麥浪水前空萬戶不禁酒三年眞識翁結茅來此住嵗晚有無同【茶譜蘄州團黃茶有一槍兩旗之號】

荔子防時熟花頭今巳繁探春先揀樹買夏欲論園居士常攜客參軍許叩門明年更有味懷抱帶諸孫二月八日與黃燾僧曇頴過逍遙堂何道士宗一問疾

安心守牝閉眼覓黃庭問疾來三士澆愁有半缾風松時落蘂病鶴不梳翎樽空我歸去山月照君醒

次韻髙要令劉湜峽山寺見寄

新聞妙無多舊學閒可束猶當隠季主未遽逃梅福空腸吐餘思靜似蠶綴族寸田結初果秀若銅生緑荊棘掃誠盡棃棗憂不熟髙人寧鑄金下士乃服玉君看嶺嶠隘我欲巾笥蓄曽攀羅浮頂亦到朱明谷旋觀眞歷塊歸臥甘破屋故人老猶仕世味薄如縠偶從越女笑不怕蠻江浴驚聞尺書到喜有新詩辱應憐五管客曽作八州督骨銷讒口鑠膽破獄吏酷隴云不易寄江月乃可掬遙知淸逺寺不稱空明腹蹇驢步武碎短瑟弦柱促仰看泉落佩俯聽石響轂千峯瀉淸駛一往無回躅狂雷失晤語過電不容目要知僧長饑正坐山少肉人閒無南北蝸角空出縮仇池九十九【公自注仇池有九十九泉余嘗夢至有詩】嵩少三十六【公自注子由近買田陽翟北望嵩少甚近】天人同一夢仙凡無兩錄陋邦眞可老生理亦麤足便回爇天焰長作照海燭【公自注黃魯直寄詩云蓮花合裏一寸燭牝馬海中燒百川魯直蓋近有得也】

【史記日者傳司馬季主楚人也卜於長安市本艸生銅皆有靑蓋銅之精華也抱朴子服玉當得璞玉以屑與水服之令人不死北史李預傳得餐玉之法乃采訪藍田掘得百枚作屑食之經年有效韓退之詩吾老世味薄又洪濤春天禹穴幽越女一笑三年畱舊唐書永徽後以廣桂容邕安南皆廣府謂之五府節度使名嶺南五管又韓退之詩五管徧歷無賢侯王注引荘子謬晉書陶侃字士行嘗如厠見一人朱衣介幘斂袂曰君後當爲公位至八州都督按先生有詩云八州憐我往來頻卽紀實也史記鄒陽上梁王書眾口鑠金積毀銷骨南史王融矯詔立竟陵王子良太學生魏準鼓成其事及融誅準懼而死舉體皆靑時以爲膽破於良史詩掬水月在手韓退之詩雷驚電激語難聞傳燈錄司馬頭陁自湖南來百丈謂之曰老僧欲住潙山可乎對曰潙山奇絕可聚千五百眾然非和尙所住百丈云何謂也對云和尙是骨人彼是肉山設居之徒不盈於百矣西京賦光焰燭天庭韓退之詩居然妄推讓見謂爇天焰】

施注蘇詩卷三十六

欽定四庫全書

施注蘓詩卷三十七

宋蘇

軾撰

施元之原注

武進邵長蘅刪補

詩五十一首

【起在惠州洎紹聖丁丑再貶儋耳作】

食荔枝二首【並引】

惠州太守東堂祠故相陳文惠公堂下有公手植荔枝一株郡人謂之將軍樹今嵗大熟賞啖之餘下逮吏卒其髙不可致者縱猿取之

丞相祠堂下將軍大樹旁炎云駢火實瑞露酌天漿爛紫垂先熟髙紅掛逺揚分甘徧鈴下也到黑衣郎【杜子美蜀相詩丞相祠堂何處尋後漢馮異傳每所止舎常獨屛樹下軍中號大樹將軍韓退之遊靑龍寺詩然云燒樹火實駢詩豳風取彼斧斨以伐逺揚注逺枝揚起也漢司馬遷傳李陵素與士大夫絕甘分少能得人之死力晉王羲之傳有一味之甘割而分之不敢專饗羊祜傳鈴閤之下侍衛不過數十人宣室志張長史質凶屋以居覩黑衣人樹上擲瓦見擊其弟射殺之乃猿也】

羅浮山下四時春盧橘楊梅次第新日啖荔枝三百顆不辭長作嶺南人

【鄭熊番禺雜編余在南中五年每食荔支幾與飯相半】

和子由盆中石菖蒲忽生九花

春荑秋莢兩須臾神藥人間果有無無鼻何由識薝卜有花今始信菖蒲芳心未飽兩蛺蝶寒意知鳴幾蟪蛄記取明年十二節小兒休更籋霜防

【本艸陶隠居補注云眞菖蒲葉有脊四月五月亦作小釐花也南史梁武帝母張皇后見之曰見菖蒲花者當富貴因取吞之生武帝本艸圖經菖蒲亦有一寸十二莭者張籍菖蒲詩石上生菖蒲一本十二節仙人勸我食令我頭靑面如雪】

遷居【並引】

吾紹聖元年十月十二日至惠州寓合江樓是月十八日遷於嘉祐寺二年三月十九日復遷於合江樓三年四月二十日復歸於嘉祐寺時方卜築白鶴峯之上新居成庶防其少安乎

前年家水東回首夕陽麗去年家水西濕面春雨細東西兩無擇緣盡我輒逝今年復東徙舊館聊一憇已買白鶴峯規作終老計長江在北戶雪浪舞吾砌靑山滿墻頭防【烏果切】鬌防云髻𨿽慚抱朴子金鼎陋蟬蛻猶賢栁栁州廟爼薦丹荔吾生本無待俯仰了此世念念自成劫塵塵各有際下觀生物息相吹等蚊蚋

【劉禹錫詩防鬌雲鬟宮樣妝古樂府頭上阿墮髻音義並同謂髮美貌晉葛洪傳所著書言黃白之事緘之金匱自號抱朴子因以名書後忽坐至日中兀然若睡而卒舉屍入棺甚輕如空衣世以爲尸解得仙云又云上士舉形升虛謂之天仙中士遊於名山謂之地仙下士先死後蛻謂之尸解仙韓退之羅池廟碑羅池者故刺史栁侯廟也其詞曰茘子丹兮蕉黃雜肴蔬兮進侯堂續仙傳丁約謂韋子威曰郎君得道尙隔兩塵子威問其故約曰儒謂之世釋謂之劫道謂之塵荘子逍遙遊野馬也塵埃也生物之以息相吹也】

兩橋詩【並引】

恵州之東江谿合流有橋多廢壊以小舟渡羅浮道士鄧守安始作浮橋以四十舟爲二十舫鐵鎖石矴隨水漲落榜曰東新橋州西丰湖上有長橋屢作屢壊棲禪院僧希固築進兩岸爲飛樓【一作閣】九間盡用石鹽木堅若鐵石榜曰西新橋皆以紹聖三年六月畢工作二詩落之

東新橋

羣鯨貫鐵索背負橫空霓首搖翻雪江尾揷崩雲谿機牙任信縮漲落隨髙低轆轤捲巨索靑蛟掛長堤奔舟免狂觸脫筏防撞擠一橋何足云讙傳廣東西父老有不識喜笑爭攀躋魚龍亦驚逃雷雹生馬蹏嗟此病渉久公私困畱稽姦民食此險出沒如鳧鷖似賣失船壺如去登樓梯不知百年來防人隕沙泥豈知濤瀾上安若堂與閨往來無晨夜醉病休扶攜使君飲我言妙割無牛雞不云二子勞嘆我捐腰犀【公自注二士造橋予嘗助施犀帶】我亦壽使君一言聽扶藜常當修未壊勿使後噬臍【鶡子學問篇中流失船一壺千金遁齋閒覽壷乃今所謂浮環者凡渡江海必預備浮環以虞風濤覆溺之患其形如環而空中用帛爲帶掛之項上出兩手以按之則浮而不溺可以待救至今浙人呼爲壷後漢劉表傳表子琦與諸葛亮謀自安之術亮初不對後乃共升髙樓因令去梯語亮云云世說殷浩廢後恨簡文曰上人著百尺樓上儋梯將去鄭審天寶故事楊國忠本張易之子天授中易之恩幸無比每歸私第詔令居樓上仍去梯母恐絕嗣乃令女奴駢珠上樓遂生國忠左傳荘六年若不早圖後君噬臍】

西新橋

昔橋木千柱掛湖如斷霓浮梁陷積淖破板隨奔谿笑看逺岸沒坐覺孤城低聊因三農隙稍進百步隄炎州無堅植潦水輕推擠千年誰在者鐵柱羅浮西獨有石鹽木白螘不敢躋似開銅駞峯如鑿鐵馬蹏岌岌類鞭石山川非會稽嗟我久閣筆不書紙尾鷖蕭然無尺箠一構飛空梯百夫下一杙椓此百尺泥【公自注橋柱石磉之下皆有堅木防入泥中丈餘謂之頂樁】探囊賴故侯寶錢出金閨【公自注子由之婦史頃入內得賜黃金錢數千以助施】父老喜雲集簞壺無空攜三日飲不散殺盡西村雞似聞百嵗前海近湖有犀【公自注橋下舊名鱷湖蓋常有鮫鱷之類】那知陵谷變枯瀆生茭藜後來勿忘今冬渉水過臍

【漢韋成傳天雨淖注云淖泥也會稽錄秦始皇作石橋欲過海觀日出處有神人驅石下海石去不速神輙鞭之流血三齊略記亦云法帖中有王氏一帖最後大書一鷖字相傳此帖之珍所酬至五十餘萬云爾雅樴謂之杙注橜也】

悼朝云【並引】

紹聖元年十一月戲作朝云詩三年七月五日朝云病亡於恵州塟之棲禪寺松林中東南直大聖塔予旣銘其墓且和前詩以自解朝云始不識字晚忽學書麤有楷法蓋嘗從泗上比丘尼義衝學佛亦略聞大義且死誦金剛經四句偈而絕【先生於朝云墓前作六如亭蓋取經中如夢幻泡影如露亦如電之語】

苗而不秀豈其天不使童烏與我駐景恨無千嵗藥贈行惟有小乘禪傷心一念償前債彈指三生斷後緣歸臥竹根無逺近夜燈勤禮塔中仙

【楊子育而不苗者吾家之童烏乎九齡而與我文按此言朝云所生之子干兒未百日而亡也杜子羙少年行共醉終同臥竹根】

丙子重九二首

三年瘴海上越嶠眞我家登山作重九蠻菊秋未花惟有黃茅浪堆壠生坳窊蜑酒糵眾毒酸甜如棃樝何以侑一樽鄰翁餽鼃虵亦復彊取醉歡謡雜悲嗟今年吁惡嵗僵僕如亂麻此會我𨿽健狂風捲朝霞使我如霜月孤光掛天涯西湖不欲住暮樹號寒鴉

【西湖惠州西湖也朝云墓在湖上】

窮途不擇友過眼如亂雲餘子誰復數坐閱兩使君共飲去年堂俯看秋水紋此水與此人相追兩沄沄老去各休息造物嗟長勤佳哉此令節不惜與子分何以娛我客遊魚在淸濆水師三百指鐵网欲掩羣獲多𨿽一快買放尢可欣此樂眞不朽明年我歸耘

白鶴新居欲成夜過西鄰翟秀才二首

林行婆家初閉戶翟夫子舎尙畱闗連娟缺月黃昏後縹緲新居紫翠間系悶豈無羅帶水割愁還有劍鋩山【公自注韓退之雲水作靑羅帶山如碧玉篸栁子厚雲海上尖峯若劍鋩秋來處處割愁腸皆嶺南詩也】中原北望無歸日鄰火村舂自往還

甕間畢卓防偸酒壁後匡衡不防燈待鑿平江百尺井要分淸署一壺冰佐卿恐是歸來鶴次律寧非過去僧他日莫尋王粲宅夢中來往本何曽

【晉畢卓盜飲注巳見西京雜記匡衡好讀書家貧無油燭乃鑿鄰壁映光廣輿記天寶中宗重陽日獵沙苑有孤鶴飛帝射之中戴箭西南而去益州道觀第一院有靑城山道士徐佐卿寄寓一日自外持一箭歸曰吾行山中爲飛矢所加因掛箭於壁書月日且言後年箭主到此付之及宗幸蜀至觀見之乃沙苑縱獵之日所射箭也廣徳神異記亦云仍云觀卽明月觀房琯字次律前世爲僧事再見杜子羙詩應同王粲宅畱井硯山前】

次韻子由所居六詠

堂前種山丹錯落馬腦盤堂後種秋菊碎金收辟寒艸木如有情慰此芳嵗闌幽人正獨樂不知行路難【王子年拾遺記魏明帝時昆明國貢金烏常吐金屑如粟此鳥畏霜雪乃起小屋處之名辟寒臺宮人爭以所吐金爲釵飾謂之辟寒金故相嘲曰不得辟寒金那得聖人心酉陽雜俎亦云】

詩人故多感花發憶兩京石橊有正色玉樹眞虛名粲粲秋菊花卓爲霜中英萸槃照重九纈蘂兩鮮明【杜子羙立春詩春日春槃細生菜忽憶兩京梅發時漢揚防甘泉賦翠玉樹之靑蔥按子由詩云後庭荏艸盛憐爾計興亡注云矮雞冠卽玉樹後庭花故此和章及之】

幽居有古意義井分西墻誰言三伏熱止須一杯涼先生坐忍渴羣囂自披猖眾散徐酌飲逡巡味尢長【韓退之詩紛紛百家起詭怪相披猖晉阮瞻傳瞻常羣行冒熱渴甚逆旅有井眾人競趨之瞻獨逡巡在後須飲者畢乃進其夷退無競如此】

先生飯土㙧無物與劉叉何以娯醉客時齅砌下花井水分西鄰竹陰借東家蕭然行腳僧一身寄天涯【史記秦始皇紀二世曰吾聞之韓子曰堯舜采椽不刮茅茨不剪飯土防啜土𨿽監門之養不觳於此唐韓愈傳劉義持愈數斤金去再見】

東齋手種柏今復防尺長知有桓司馬榛茅爲遮藏近聞南臺松新枝出余僵年來此懷抱豈復【一作敢】驚凡亡【史記孔子適宋與弟子習禮大樹下宋桓司馬魋欲殺孔子拔其樹孔子遂去凡亡出荘子田子方篇詳見二十二卷王仲父哀辭注】

新居巳覆瓦無復風雨憂榿栽與籠竹小詩亦可求尙欲煩貳師刺山出飛流應須鑿百尺兩綆載一牛【杜子羙堂成詩榿林礙日吟風葉籠竹和煙滴露梢又有與何十少府覓榿栽從韋二明府覓綿竹詩後漢耿恭傳匈奴擁絕澗水恭於城中穿井十五丈不得水恭嘆曰昔貳師將軍拔佩刀刺山飛泉湧出乃整衣服向井拜有頃水泉犇出】

吳子野絕粒不睡過作詩戲之芝上人陸道士皆和予亦次其韻

聊爲不死五通仙終了無生一大緣獨鶴有聲知半夜老蠶不食巳三眠憐君觧比人間夢【公自注芝有夢齋子由作銘】許我時逃醉後禪會與江山成故事不妨詩酒樂新年【華嚴經寶輪妙荘嚴世界有佛名功徳海光明輪於彼時爲五通仙現大神通六萬諸仙前後圍繞圓覺經心悟實相具無生忍杜子羙飲中八仙歌蘇晉長齋繡佛前醉中往往愛逃禪】

次韻恵循二守相會【陰字韻四詩墨迹及惠守和篇並蔵吳興秦氏此詩云軾次韻南圭使君與循州倡酬一首循州蓋周彥質字文之巳見三十六卷有答周循州詩南圭使君乃惠州守方子容後題云因見二公唱和之盛忽破戒作此詩與文之一閱訖卽焚之愼勿傳也】

共惜相從一寸陰酒杯𨿽淺意殊深且同月下三人影莫作天涯萬里心東嶺近開松菊徑南堂初絕斧斤音知君善頌如張老猶望攜壷更一臨

【禮記晉獻文子成室張老曰羙哉輪焉羙哉奐焉歌於斯哭於斯聚國族於斯文子北面再拜稽首君子謂之善頌善禱】

又次韻二守許過新居【先生眞迹云軾啟疊防寵示佳篇仍許過顧新居謹依韻上謝伏望笑覽集本作曉牕淸快墨迹作明快後題云一閱訖幸毀之切告切告集本與後詩相連題云次韻二守同訪新居以墨迹觀之非也今析題爲二且載南圭一詩使托名先生集中借以不朽云按南圭詩今缺】

數畝蓬蒿古縣陰曉牕明【一作淸】快夜堂深也知卜築非眞宅聊欲跏趺看此心聞道攜壷問奇字更因登木助防音相娛北戶江千頃直下都無地可臨

【大毗婆娑論結跏趺坐是相圓滿禮記禮弓孔子之故人曰原壤其母死夫子助之沐槨原壤登木曰久矣予之不托於音也歌曰貍首之斑然執女手之捲然王簡棲頭陀寺碑飛閣逶迆下臨無地】

又次韻二守同訪新居【墨迹云次韻南圭文之二太守同過白鶴新居之什伏望采覽後云請一呈文之便毀之切吿切吿】

此生眞欲老墻陰郤掃都忘嵗月深拔薤巳觀賢守政折蔬聊慰故人心風流賀監常吳語憔悴鐘儀獨楚音治狀兩邦俱第一潁川歸去肯重臨

【劉禹錫墻陰莫言墻陰數尺閒老盡主人如等閒拔薤用後漢龎參任棠事詳廿四卷遺直坊詩注陶淵明詩窮巷隔深轍頗回故人車歡然酌春酒摘我園中蔬杜子羙遣興詩賀公雅吳語在位常淸狂左傳成九年晉侯觀於軍府見鐘儀問之曰南而縶者誰也有司對曰鄭人所獻楚囚也使稅之問其族對曰伶人也公曰能樂乎對曰先父之職官也敢有二事使與之琴操南音互見十七卷陳州與文郎詩注漢黃覇傳爲穎川太守治爲天下第一徵守京兆尹坐貶秩有詔歸穎川前後八年郡中愈治】

循守臨行出小鬟復用前韻

學語雛鶯在栁陰臨行呼出翠帷深通家不隔同年面【公自注文之與南圭令弟同年】得路方知異日心趁著春衫逰上苑要求國手教新音嶺梅不用催歸騎截須防舊所臨【公自注文之嘗倅韶】

【摭言崔沆判罰盧瑑曰紫陌尋春便隔同年之面靑雲得路可知異日之心截唐姚元崇牧荊州事巳見】

種茶

松閒旅生茶巳與松俱瘦茨棘尙未容防翳爭交構天公所遺棄百嵗仍稚幼紫筍𨿽不長孤根乃獨壽移栽白鶴嶺土軟春雨後彌旬得連陰似許晚遂茂能忘流轉苦戢戢出鳥咮未任供臼磨且可資摘嗅千團輸大官百餅衒私鬭何如此一啜有味出吾囿

【後漢光武紀野谷旅生注旅寄也陸羽茶經紫者上綠者次筍者上芹者次又建人謂鬭茶爲茗戰茶譜蜀州雀舌鳥觜麥顆故用鳥咮字】

白鶴山新居鑿井四十尺遇磐石石盡乃得泉

海國困蒸溽新居利髙寒以彼陟降勞易此寢處幹但苦江路峻常慚汲腰酸矻矻煩四夫磽磽斲層巒彌旬得尋丈下有靑石磐終日但迸火何時見飛瀾丰我粲與醪利汝椎與鑽山石有時盡我意殊未闌今朝僮僕喜黃土復可摶晨瓶得雪乳莫甕停冰湍我生類如此何適不艱難一勺亦天賜曲肱有餘歡

三月二十九日二首

南嶺過雲開紫翠北江飛雨送淒涼酒醒夢回春盡日閉門隠幾坐燒香

門外橘花猶的皪墻頭荔子巳斕斑樹暗艸深人靜處捲簾欹枕臥看山

吾謫海南子由雷州被命卽行了不相知至梧廼聞尙在藤也旦夕當追及作此詩示之

九疑聫緜屬衡湘蒼梧獨在天一方孤城吹角煙樹裏落日未落江蒼茫幽人拊枕坐嘆息我行忽至舜所藏江邊父老能說子白須紅頰如君長莫嫌瓊雷隔雲海聖恩尙許遙相望平生學道眞實意豈與窮達俱存亡天其以我爲箕子要使此意畱要荒他年誰作地輿志海南萬古眞吾鄕

【李太白逺別離九疑聫綿皆相似薛士昭九疑山圖記道州寧逺縣南六十里有九疑山山有九峯一曰簫韶二曰女英三曰石城四曰蛾皇五曰朱明六曰桂林七曰華蓋八曰巴林九曰石樓周回百餘里其形相似見者疑之故曰九疑蒼梧今梧州前志云舜塟於此記曰塟者藏也古樂府白紵歌愁來夜遲猶嘆息拊枕思君終反側杜子羙詩棣蕚一別永相望後漢東夷濊國傳昔武王封箕子於朝鮮箕子教以禮義田蠶又制八條之教其人終不相盜無門戶之閉婦人貞信飲食以籩豆尙書五百里要服五百里荒服孔氏云綏服外之五百里要束以文教要服外之五百里言荒又簡略也南史顧埜王撰輿地誌三十卷行於世】

行瓊儋閒肩輿坐睡夢中得句云千山動鱗甲萬谷酣笙鐘覺而遇淸風急雨戲作此數句

四州環一島百洞蟠其中我行西北隅如渡月半弓登髙望中原但見積水空此生當安歸四顧眞途窮眇觀大瀛海坐詠談天翁茫茫太倉中【一作區區魏中梁】一米誰雌防幽懷忽破散永嘯來天風千山動鱗甲萬谷酣笙鐘安知非羣仙鈞天宴未終喜我歸有期舉酒屬靑童急雨豈無意催詩走羣龍夢云忽變色笑電亦攺容應怪東坡老顏衰語徒工久矣此妙聲不聞蓬萊宮

【四州言瓊崖儋萬也漢賈捐之傳云朱崖儋耳郡皆在南方海中洲居史記孟子傳騶衍言中國名曰赤縣神州內有九州禹之序九州是也不得爲州數中國外如赤縣神州者九乃所謂九州也於是有禆海環之人民禽獸莫能相通乃有大瀛海環其外天地之際焉又鄒衍之術迂大而閎辧故齊人頌曰談天衍荘子秋水篇計中國之在海內不似稊米之在太倉乎又則陽篇通達之中有魏於魏中有梁於梁中有王王與蠻氏有辯乎列子周穆王篇王及化人之宮實以爲淸都紫防鈞天廣樂帝之所居魏夫人傳靑童君來降夫人之別寢命靑華玉女煙景珠擊西盈之鐘夢云用宋玉髙唐賦笑電用玉女投壺事並巳見】

次前韻寄子由

我少卽多難邅回一生中百年不易滿寸寸彎彊弓老矣復何言榮辱今兩空泥洹尙一路【公自注古語云十方薄伽梵一路湼槃門梵語泥洹此云湼槃】所向餘皆窮似聞崆峒西仇池迎此翁胡爲適南海復駕垂天防下視九萬里浩浩皆積風回望古合州屬此琉璃鐘離別何足道我生豈有終渡海十年歸方鏡照兩童還鄕亦何有暫假壺公龍峩睂向我笑錦水爲君容天人巧相勝不獨數子工指防昔遊處蓬萊生故宮

【仇池注詳三十二卷防石詩再見唐地理誌雷州海康郡本合州貞觀元年更名漢書項羽贊舜蓋重童子項羽又重童子童卽瞳也西京雜記髙祖初入咸陽宮周行庫藏雲云有方鏡廣四尺九寸髙五尺表裏有明人直來照之影則倒見以手掩心卽見五臓有病則知所在後漢費長房傳有老翁賣防懸一壷於市肆市罷翁跳入壺中長房見而異焉因詣翁俱入壷中於是隨入深山長房辭歸與一竹杖曰騎此任所之旣至可以杖投葛陂中也長房乘杖須防來歸卽以杖投陂顧視則龍也互見八卷刁景純席上詩注丹臺錄謝元一名壺公乃費長房所見暮入空壺者史記伍子胥傳申包胥謂子胥曰人眾者勝天天定亦能勝人】

安期生【並引】

安期生世知其爲仙者也然太史公曰蒯通善齊人安期生生嘗以防幹項羽羽不能用羽欲封此兩人兩人終不肯受亡去【見漢蒯通傳】予每讀此未嘗不廢書而嘆嗟乎仙者非斯人而誰爲之故意戰國之士如魯連虞卿皆得道者歟

安期本防士平日交蒯通嘗幹重瞳子不見隆準公應如魯仲連抵掌吐長虹難堪踞牀洗寧挹扛鼎防事旣兩大繆漂然籋遺風廼知經世士出世或乘龍豈比山澤臞忍饑啖柏松縱使偶不死正堪爲僕僮茂陵秋風客望祀猶蟻蠭海上如棗可聞不可逄

【列仙傳須於食柏實偓佺食松實續仙傳大中間有野人體生緑毛云我卽姚也食松柏得長生唐逸史亦云漢武帝塟茂陵李賀金人辭漢歌茂陵劉郎秋風客漢郊祀志武帝望祀蓬萊之屬防至殊庭如棗注屢見】

夜夢【並引】

七月十三日至儋州十餘日矣澹然無一事學道未至靜極生愁夜夢如此不免以書自怡

夜夢嬉遊童子如父師檢責驚走【音奏】書計功當畢春秋餘今乃始及桓荘初怛然悸寤心不舒起坐有如掛鉤魚我生紛紛嬰百緣气固多習獨此偏棄書事君四十年仕不顧【一作願】畱書繞纒自視汝與丘孰賢易韋三絕丘猶然如我當以犀革編

【韓退之詩歸舎不能食有如魚掛鉤史記孔子世家晚而喜易序彖象說卦文言讀易韋編三絕左傳荘十二年衛人請南宮萬於陳飲之酒而以犀革裹之】

遷居之夕聞鄰舎兒誦書欣然而作

幽居亂鼃黽生理半人禽跫然巳可喜況聞誦音兒聲自圓羙誰家兩靑衿且欣集齊咻未敢笑越吟九齡起韶石姜子家日南吾道無南北安知不生今海濶尙掛斗天髙欲橫參荊榛短墻缺燈火破屋深引書與相和置酒仍獨斟可以侑我醉瑯然如玉琴

【毛詩子衿刺學校廢也靑靑子衿悠悠我心唐張九齡韶州曲江縣人韶州有韶石山姜公輔有髙才敷奏詳亮徳宗器之愛州日南人】

聞子由瘦【公自注儋耳至難得肉】

五日一見花豬肉十日一遇黃雞粥土人頓頓食藷芋薦以薰鼠燒蝙蝠舊聞蜜喞嘗嘔吐稍近蝦蟇緣習俗十年京國厭肥羜日日烝花壓紅玉從來此腹負將軍【公自注俗諺云大將軍食飽捫腹而嘆曰我不負汝左右曰將軍固不負此腹此腹負將軍未嘗出少智慮也】今者固宜安脫粟人言天下無正味蝍蛆未遽賢麋鹿海康別駕復何爲帽寬帶落驚僮僕相看會作兩臞仙還鄕定可騎黃鵠

【杜子羙遣悶詩頓頓食黃魚又秦州詩充腸多藷芋朝野僉載嶺南獠民好爲蜜喞卽鼠胎未瞬通身赤蠕者飼之以蜜飣之筵上躡躡而行以筯挾取咬之喞喞作聲故曰蜜喞韓退之食蝦蟇詩餘初不下防近亦能稍稍詩小雅旣有肥羜以速諸父荘子齊物論民食芻豢麋鹿食薦蝍蛆甘帶防鴉嗜防四者孰知正味九域志雷州海康郡子由時責授雷州別駕漢西域傳烏孫公主悲愁爲歌曰常居土思兮心內傷願爲黃鵠兮歸故鄕】

客俎經旬無肉又子由勸不讀書蕭然淸坐乃無一事

病怯腥咸不買魚爾來心腹一時虛使君不復憐烏攫屬國方將掘防余老去獨收人所棄遊哉時到物之初從今免被孫郎笑絳帕防頭讀道書

【烏攫用黃覇傳事再見漢蘇武傳武在匈奴廩食不至掘野防弆艸實而食之歸拜典屬國漢貨殖傳白圭樂觀時變故人棄我取人取我予荘子老曰吾遊於物之初再見江表傳道士瑯琊於吉往來吳防立精舎讀道書制作符水以治病人多事之防於郡城門樓會諸將賓客吉趨度門下諸將賔客三分之二下樓迎之防怒収吉諸將連名陳乞防曰昔南陽張津爲交州刺史舎前聖典訓廢漢家法律常著絳帕頭鼓琴燒香讀道書云以助化卒爲南夷所殺此甚無益諸君但未悟耳今此子巳在鬼錄勿復費紙筆也卽命斬之】

宥老楮

我墻東北隅張王【張王並去聲】維老谷樹先樗櫟大葉等桑柘沃流膏馬乳漲墮子楊梅熟胡爲尋丈地養此不材木蹶之得輿薪規以種松菊靜言求其用略數得五六膚爲蔡侯紙子入桐君錄黃繒練成素黝面颒【音潰】作玉灌灑烝生菌腐餘光吐燭𨿽無傲霜節幸免狂酲毒孤根信防陋生理有倚伏投斧爲賦詩徳怨聊相贖【張王后漢班超傳遂防張南道張音丁亮反韓退之筍詩得時兮張王又劉禹錫蒲桃歌張王日日髙本艸楮實一名谷實詩小雅爰有樹檀其下維谷又國風桑之未落其葉沃若後漢宦者蔡倫傳自古書契多編以竹簡其用縑帛者謂之爲紙縑貴而簡重並不便於人倫乃造意用樹膚麻頭及敝布魚网以爲紙天下咸稱蔡侯紙唐藝文志有桐君藥錄三卷王注黃繒黃絹也世蓋以楮實練絹矣黝面黒色也颒洗也顧命洮颒水是也一云楮汁能去面防荘子蒸生菌又商丘大木嗅之使人狂酲三日不巳老子禍兮福所倚福兮禍所伏】

觀棊【並引】

予素不解棊嘗獨遊廬山白鶴觀觀中人皆闔戶晝寢獨聞棊聲於古松流水之間意欣然喜之自爾欲學然終不解也兒子過廼麤能者儋守張中日從之戲予亦隅坐竟日不以爲厭也

五老峯前白鶴遺趾長松防庭風日淸羙我時獨遊不逄一士誰歟棊者戶外屨二不聞人聲時聞落子紋枰坐對誰究此味空鉤意釣豈在魴鯉小兒近道剝啄信指勝固欣然敗亦可喜優哉遊哉聊復爾耳

【禮記戶外有二屨言聞則入言不聞則不入北夢瑣言宣宗朝日本國王子入朝帝令待詔顧師言與之對棊王子出紋楸玉局冷暖玉碁子蓋玉之蒼者如楸玉色其冷暖者言冬暖夏涼】

糴米

糴米買束薪百物資之市不緣畊樵得飽食殊少味再拜請邦君願受一廛地知非笑昨夢食力免內愧春秧防時花夏稗忽巳穟悵焉撫耒耜誰復識此意

入寺

曵杖入寺門輯杖挹世尊我是玉堂仙謫來海南村多生宿業盡一气中夜存旦隨老鴉起饑食扶桑暾光圓摩尼珠照耀玻瓈盆來從佛印可稍覺魔忙奔閒看樹轉午坐到鐘鳴昏斂收平生心耿耿聊自溫

【楚辭逺遊一气孔神兮於中夜存虛以待之兮無爲之先又九歌暾將出兮東方照吾檻兮扶桑再見】

次韻子由三首

東亭

仙山佛國本同歸世路闗兩背馳到處不妨閒卜築流年自可數期頤遙知小檻臨廛市定有新松長棘茨誰道茅檐劣容膝海天風雨看紛披

東樓

白髮蒼頭自照盆董生端合是前身獨棲髙閤多詞客爲著新書未絕麟小醉易醒風力軟安眠無夢雨聲新長歌自誷眞堪笑底處人間是所欣【公自注栁子厚詩云髙歌返故室自誷非所欣】

【王注董生董仲舒也髙閣新書意指仲舒下帷講誦不窺園及著玉杯繁露等書特不泥本事耳】

椰子冠

天教日飲欲全絲美酒生林不待儀自漉疎巾邀醉客更將空殻付冠師【公自注前漢髙紀注云薛有作冠師】規摹簡古人爭看簪導輕安發不知更著短檐髙屋帽東坡何事不違時【漢袁盎傳字絲爲吳相兄子種謂盎曰南方卑濕絲能日飲亡何詳四卷和劉道原詠史又屢見番禺雜編椰子中有汁二三升許蕃人好飲謂之椰子酒戰國防帝女儀狄造酒進之於禹漉巾用陶潛事屢見隋禮儀志簮導者簮所以建髮於冠導所以導防髩髮入巾幘之裏晉輿服志江左時埜人巳著帽士人亦往往而然但其頂圓後乃髙其屋云】

次韻子由月季花再生

幽芳本長春暫瘁如蝕月且當付造物未易料枯枿也知宿根深便作紫筍茁乘時出婉娩爲我暖栗烈先生蚤貴重廟論推英拔而今城東不記召南茇陋居有逺寄小圃無濶躡還爲久處計坐待行年匝【公自注子由明年六十】臘果綴梅枝春杯浮竹葉誰言一萌動巳覺萬木活聊將玉蘂新【公自注世謂此玫瑰花也】挿向綸巾折

【世說謝萬詣簡文著白綸巾鶴氅共談論折巾用郭林宗事再見】

次韻子由浴罷

理髮千梳淨風晞勝湯沐閉息萬竅通霧散名幹浴頽然語黙喪靜見天地復時令具薪水漫欲濯腰腹陶匠不可求盆斛何由足【公自注海南無浴器故常幹浴而巳】老雞臥糞土振羽雙瞑目倦馬【之善切】風沙奮鬛一噴玉垢淨各殊性快愜聊自沃雲母透蜀紗琉璃瑩蘄竹稍能夢中覺漸使生處熟楞嚴在牀頭妙偈時仰讀反流歸照性獨立遺所矚未知仰山禪巳就季主卜安心會自得助長母相督

【楚辭離騷晞爾髮兮陽之阿淮南子湯沐具而蟣虱弔噴玉字出穆天子傳詳廿三卷迨作淮口遇風詩注傳燈錄老宿有語生疎處常令熱熟熱熟處放令生疎楞嚴經反流全一六用不行傳燈錄仰山惠寂禪師問香嚴近日見處如何香嚴乃有偈曰去年貧未是貧今年貧始是貧去年無卓錐之地今年錐也無仰山曰汝只得如來禪未得祖師禪張景陽雜詩嵗暮懷百憂將從季主】

借前韻賀子由生第四孫斗老

今日散幽憂彈冠及新沐況聞萬里孫巳報三日浴朋來四男子大壯泰臨復開書喜見面未飲春生腹無官一身輕有子萬事足舉家傳吉夢殊相驚凡目爛爛開眼電磽磽峙頭玉【公自注李賀詩雲頭玉磽磽睂刷翠杜郎生得眞男子】但令彊筋骨可以耕衍沃不須富文章端解耗紙竹君歸定何日我計久巳熟長畱五車書要使九子讀【公自注吾與子由共九孫男矣】簞瓢有內樂軒冕無流矚人言適似我窮達巳可卜蚤謀二頃田莫待八州督【公自注吾前後典八州】

【幽憂字出荘子讓王篇彈冠用楚辭漁父並巳見周易復亨出入無疾朋來無咎王注爲有四男子故用大壯泰臨復句蓋一陽生則爲復二陽生則爲臨三陽生則爲泰四陽生則爲大壯白樂天家醖詩捧疑明水從空化飲似陽和滿腹春詩小雅吉夢維何維熊維羆男子之祥眼電晉王戎事再見適子由幼子】

獨覺

瘴霧三年恬不怪反畏北風生體疥朝來縮頸似寒鴉焰火生薪聊一快紅波翻屋春風起先生黙坐春風裏浮空眼纈散雲霞無數心花發桃李翛然獨覺午牕明欲覺猶聞醉鼾聲回首向來蕭瑟處也無風雨也無晴

十二月十七日夜坐達曉寄子由

燈燼不挑垂暗蘂鑪灰重撥尙餘薰淸風欲發鴉翻樹缺月初升犬吠云閉眼此心新活計隨身孤影舊知聞雷州別乘應危坐跨海幽光與子分

謫居三適

旦起理髮

安眠海自運浩浩朝黃宮日出露未晞鬱鬱蒙霜松老櫛從我久齒疏含淸風一洗耳目明習習萬竅通少年苦嗜睡朝謁常悤悤爬搔未云足巳困冠巾重何異服轅馬沙塵滿風騣雕鞍響珂月實與杻械同解放不可期枯栁豈易逄誰能書此樂獻與腰金翁

【荘子海運則鵬徙於南溟王注道家以臍下爲丹田腦頂爲黃宮故云若要不老還精補腦又先生嘗有詩云何異枯楊便馬疥此云枯栁豈易逄翻前詩意也】

午牕坐睡

蒲團蟠兩膝竹幾閣雙肘此間道路熟徑到無何有身心兩不見息息安且久睡虵本亦無何用鉤與手神凝疑夜禪體適劇夘酒我生有定數祿盡空餘壽枯楊不飛花膏澤回衰朽謂我此爲覺物至了不受謂我今方夢此心初不垢非夣亦非覺敢問希夷叟

【睡虵出佛遺教經再見周易枯楊生梯何可久也楊文公談苑陳摶閉門獨臥至百日周世宗令於禁中扄戶以試甚異之雍熈初賜號希夷先生】

夜臥濯足

長安大雪年束薪抱衾裯云安市無井斗水寬百憂今我逃空谷孤城嘯鵂鶹得米如得珠食菜不敢畱況有松風聲釜鬲鳴颼颼瓦盎深及膝時復冷暖投明燈一爪剪快若鷹辭韝天低瘴云重地薄海气浮土無重膇藥獨以薪水瘳誰能更包裹冠履裝沐猴

【西京雜記元封二年大寒雪深五尺野鳥獸皆死牛馬悉踳縮如蝟杜子羙詩漢時長安雪一丈牛馬毛寒縮如蝟又詩城中斗米換衾裯相許寧論兩相直又引水詩月峽瞿唐云作頂亂石崢嶸俗無井又人生畱滯生理難斗水何直百憂寬說苑墨子謂滑釐曰今凶年冇欲與子隋侯之珠者又欲與子鐘粟者得粟不得珠得珠不得粟子將何擇重膇字出左傳巳見上卷栁子厚栽竹詩適有重膇疾蒸鬱寧所宜】

子由生日

上天不難知好惡與我一方其未定間人力破陰隲小忍待其定報應眞可必季氏生而仁觀過見其實端如栁下惠焉往不三黜天有時而定壽考未易畢兒孫七男子【公自注子由三子四孫】次第皆逄吉遙知設羅門獨掩懸磬室回思十年事無愧篋中筆但願白髮兄年年作生日【尙書洪範惟天陰隲下民注云隲定也天不言而嘿定下民也又身其康彊子孫其逄吉】

以黃子木拄杖爲子由生日之壽

靈壽扶孔光菊潭飲伯始𨿽雲閒艸木豈樂防此恥一時偶收用千載相瘢疻海南無嘉植野果名黃子堅瘦多節目天材任操倚嗟我始剪裁世用或緣此貴從老夫手往配先生幾相從歸故山不愧仙人杞【公自注本艸枸杞一名仙人杖】

【漢孔光傳爲帝太師詔賜靈壽杖盛之荊州記菊水出穰縣芳菊被崖水極甘香谷中飲此水上壽百二十七八十者猶以爲天太尉胡廣患風疾休沐南歸常飲此水後疾遂瘳年八十二乃薨廣字伯始王注孔光胡廣二人皆畏懦諂諛故云艸木防恥畨禺雜編黃子類交州子橘屬也淡黃色晉和嶠傳庾敳見而嘆曰森森如千丈松𨿽磥砢多節目施之大廈有棟梁之用】

施注蘇詩卷三十七

欽定四庫全書

施注蘇詩卷三十八

宋蘇

軾撰

施元之原注

武進邵長蘅刪補

詩六十三首

【起在儋耳洎元符三年庚辰復朝奉郎提舉王局觀北歸抵英州作】

過於海舶得邁寄書酒作詩逺和之皆粲然可觀子由有書相慶也因用其韻賦一篇並寄諸子侄

我似老牛鞭不動雨滑泥深四蹏重汝如黃犢走卻來海濶山髙百程送庶防門戶有八慈不恨居鄰無二仲他年汝曹笏滿牀中夜起舞踏破甕防當洗眼看騰躍莫指癡腹笑空洞譽兒𨿽是兩翁癖積徳已自三世種豈惟萬一許生還尙恐九十煩珍從六子晨耕簞瓢出眾婦夜績燈火共春秋古史乃家法詩筆離騷亦時用但令文字還照世糞土腐余安足夢

【杜子美百憂集行憶年十五心尙孩健如黃犢走復來後漢荀爽傳潁州爲之語曰荀氏八龍慈明無雙爽字慈明三輔決錄蔣詡竹下開三徑惟與羊仲求仲從遊互詳五卷和邵同年詩注唐崔琳傳每嵗時宴於家以一榻置笏猶重積其上世傳小話有一貧士家惟一甕夜則守之以寢一夕心自惟念茍得富貴當以錢若干營田宅若干蓄聲妓而髙車大蓋無不備置往來於懷不覺歡適起舞遂踏破甕故今俗間指妄想狂計者謂之甕算唐王勃傳父福畤嘗詫諸子於韓思彥思彥曰武子有馬癖君有譽兒癖王家癖何多邪使勃出其文思彥曰生子若是可誇也杜子美羌村詩生還偶然遂禮記九十者天子欲有問焉則就其室以珍從糞土腐余用殷浩傳語詳二十卷秦少遊夢發殯詩注】

上元夜過赴儋守召獨坐有感

使君置酒莫相違守舍何妨獨掩扉靜看月牕盤蜥蜴臥聞風幔落蛜蝛燈花結盡吾猶夢香篆消時汝欲歸搔首淒涼十年事傳柑歸遺滿朝衣

【爾雅蠑螈蜥蜴蝘蜓守宮詩國風伊威在室鄭氏云伊威委黍也此物家無人惻然令人感思疏云伊威防婦也或並作虫邊傳柑先生在翰林時有上元侍飲詩云猶有傳柑遺細君追憶其事故云】

海南人不作寒食而以上已上冢予攜一瓢酒尋諸生皆出矣獨老符秀才在因與飲至醉符蓋儋人之安貧守靜者也

老鴉銜肉紙飛灰萬里家山安在哉蒼耳林中太白過鹿門山下徳公回管寕投老終歸去王式當年本不來記取南城上已日木棉花落刺桐開

【李白詩集有尋城北範居士失道落蒼耳中見範置酒摘蒼耳作三國魏管寕傳避難居遼東文帝卽位徵還郡注云寕在遼東積三十七年乃歸漢王式傳詔除爲博士旣至止捨中防諸博士共持酒食勞式江公心嫉式謂歌吹諸生曰歌驪駒云云式恥之讓諸生曰我本不欲來諸生彊勸我竟爲豎子所辱遂謝病免歸番禺雜編木綿樹髙二三丈切類桐木二三月間花旣謝蕋爲綿彼人績之爲毯潔白如雪溫暖無比刺桐樹似靑桐而矮三四月時紅芳滿樹禁煙時士女競憇花陰亦曲江之偶也】

新居【東坡至儋耳軍使張中請館於行衙又別飾官舍爲安居計朝廷命湖南提舉常平董必者察訪廣西遣使臣過海逐出之中坐黜死雷州監司悉鐫秩遂買地築室爲屋五間潮人王介石爲客於儋躬泥水之役其勞甚於家故詩有逐客猶遭屏句】

朝陽入北林竹樹散疎影短籬尋丈間寄我無窮境舊居無一席逐客猶遭屏結茅得玆地翳翳村巷永數朝風雨涼畦菊發新頴俯仰可卒嵗何必謀二頃

五色雀【並引】

海南有五色雀常以兩綘者爲長進止必隨焉俗謂之鳳凰云久旱而見輒雨潦則反是吾卜居儋耳城南嘗一至庭下今日又見之進士黎子云及其弟威家旣去吾舉酒祝之曰若爲吾來者當再集也巳而果然乃爲賦詩【楊浮異物志儋耳南方夷也生則鏤其頰皮連耳匡分爲數支狀如雞腸累累下垂至肩故名儋耳見後漢孝明紀注】

粲粲五色羽炎方鳳之徒靑黃縞元服翼衛兩紱朱仁心知閔農常告雨霽符我窮惟四壁破屋無瞻烏惠然此粲者來集竹與梧鏘鳴如玉佩意欲相嬉娛寂寞兩黎生食菜眞臞儒小圃散春物野桃陳雪膚舉杯得一笑見此紅鸞雛髙情如飛仙未易握粟呼胡爲去復來眷眷豈屬吾回翔天壤間何必懷此都

【韓退之詩丹穴五色羽其名爲鳳凰詩小雅瞻烏爰止於誰之屋詩國風惠然肯來又見此粲者詩疏鳳凰非梧桐不棲非竹實不食左傳莊二十二年鳳凰於飛和鳴鏘鏘番禺雜編五色雀一名音聲鳥毎樂作有聲如鼓者塤者笛者版者滿山嘈久而自罷詩小雅交交桑扈率埸啄粟握粟出卜自何能糓賈誼弔屈原賦歷九州而相君兮何必懷此都也】

倦夜

倦枕厭長夜小牕終未明孤村一犬吠殘月防人行衰鬢久巳白旅懷空自淸荒園有絡緯虛織竟何成用過韻冬至與諸生飲酒【公自注符吳皆坐客其餘皆卽事實錄也】

小酒生黎法幹糟瓦盎中芳辛知有毒滴瀝取無窮凍醴寒初春醅暖更饛華夷兩樽合醉笑一歡同裏閈峩山北田園震澤東歸期敢說安訊不曽通鶴鬢驚全白犀圍尙半紅愁顏觧符老壽耳闘吳翁得糓鵞初飽亡貓防益丰黃姜收土芋捲耳斫霜叢児瘦緣儲藥奴肥爲種菘頻頻非竊食數數尙乘風河伯方誇若靈媧自舞馮歸塗防泥淖炬火燎茆蓬膝上王文度家傳張長公和詩仍醉墨戱海亂羣鴻

【番禺雜編黎人在海南山洞中一曰熟黎亦供州縣之役又有生黎所居洞深百餘里善登木如猿猱詩小雅有饛簋飱鄭氏云饛滿簋貌王注峨山在眉州震澤在常州陸務觀云故事謫散官𨿽別駕司馬皆封賜如故宋尙書在鄜畤詩云經時不巾櫛慵更佩金魚先生時謫瓊州別駕故用犀圍尙半紅之句揚子頻頻之黨甚於鷽斯亦賊夫糧食而巳乘風河伯俱用莊子屢見司馬相如大人賦使靈媧鼓琴而舞馮夷已見晉王坦之字文度膝上事屢見漢張釋之傳子摰字長公官至大夫免以不能取容當世故終身不仕韋續墨藪梁武帝評鐘繇書如雲鶴造天羣鴻戱海】

縱筆三首

寂寂東坡一病翁白湏蕭散滿霜風小児誤喜朱顏在一笑那知是酒紅

父老爭看烏角巾應緣曽現宰官身溪邊古路三叉口獨立斜陽數過人

北船不到米如珠醉飽蕭條半月無明日東家當祭竈只雞鬥酒定膰吾

【漢孫寶傳入舎祭竈請比鄰再見膰肉字出孟子】

貧家淨掃地

貧家淨掃地貧女好梳頭下士晚聞道聊以拙自修扣門有佳客一飯相邀畱春炊勿艸艸此客未易媮愼勿用勞薪感我如薫蕕徳人抱衡石銖黍安可廋

【老子下士聞道大笑之杜子羙詩一飯未嘗畱俗客數篇今見古人詩詩小雅勞人艸艸左傳襄三十年季武子曰晉未可媮也注媮薄也晉荀朂傳常在武帝坐進飯謂人曰此是勞薪所炊帝遣問膳夫乃雲實用故車腳世服其明識左傳僖四年晉卜人曰一薫一蕕十年尙猶有臭】

次韻子由贈吳子野先生二絕句【吳子野名復古一字逺遊潮州人東坡與一見論出世閒法嘗著飬生論一篇爲子野作也與遊二十餘年南遷至眞揚間見子野無一語及得防休戚事獨告坡曰邯鄲之夢猶足破妄而歸眞目見而身履之亦可以悟矣未防南歸訪東坡於惠過子由於循坡徙儋耳子野又從之爲作逺遊庵銘送坡北歸遇疾而殂以文祭之曰嗚呼子野道與世違寂黙自求闔門垂幃兀爾坐忘有似子防或似壺子杜气發機急人緩已忘其渇饑送我北還中道獘衣有疾不藥但卻甘肥問以後事一笑而麾可以知其人矣】

馬迹車輪滿四方若爲閉暑小茆堂仙心欲捉左元放癡疾還同顧長康

【後漢左慈字元放曹操欲於座上收殺之慈乃郤入壁中云云互見二十卷次韻孔毅父詩注長康顧愷之字世傳癡絕屢見】

江令蒼苔圍故宅謝家語燕集華堂先生笑說江南事祗有靑山繞建康

【江令江總也爲陳中書令劉禹鍚金陵五題其一江令宅雲南朝詞臣北朝客歸來惟見秦淮碧池防竹樹三畝餘至今人道江家宅其一烏衣巷云朱雀橋邊野艸花烏衣巷口夕陽斜舊時王謝堂前燕飛入尋常百姓家九域志江寕府天禧元年爲建康軍節度】

被酒獨行徧至子云威徽先覺四黎之舍三首

半醒半醉問諸黎竹刺藤稍步步迷但尋牛矢覓歸路家在牛欄西復西

【杜子羙詩竹寒沙碧浣花谿橘刺藤稍咫尺迷韓非子商太宰問市南門之外牛矢何多】

總角黎家三四童口吹蔥葉送迎翁莫作天涯萬里意谿邊自有舞雩風

符老風情柰老何朱顏減盡鬢絲多投梭每困東鄰女換扇惟逢春夢婆【公自注是日復見符林秀才言換扇事】

【投梭晉謝鯤事巳見趙徳麟侯鯖錄東坡在昌化嘗負大瓢行歌田畝間蓋哨徧也饁婦年七十謂曰內翰昔日富貴一埸春夢坡然之里人因呼爲春夢婆】

夜燒松明火

嵗暮風雨交客捨淒薄寒夜燒松明火照室紅龍鸞快熖初煌煌碧煙稍團團幽人忽富貴蕙帳芬椒蘭珠煤綴屋角香【音詣】流銅槃【公自注松瀝也出本艸注】坐看十八公俯仰灰燼殘齊奴朝防蠟萊公夜長嘆海康無此物燭盡更未防

【夲艸唐本注雲松取枝燒其上下承取汁名晉石崇傳小字齊奴常以蠟代薪歐陽公歸田錄防萊公自少年富貴不防油燈𨿽寢亦然燭逹旦每罷官去後人至官舍見厠混間燭淚在地往往成堆按雷州海康郡萊公貶此地終焉】

庚辰歲人日作時聞黃河巳復北流老臣舊數論此今斯言乃驗二首【神宗元丰四年澶州言河決小吳埽詔東行河道巳塡淤不可復更不修閉哲宗元祐三年知樞宻院安燾等疏議回河東流平章重事文忠烈中書侍郎呂正湣從而和之力主其議子由在西掖言於右僕射呂正獻曰河決而北先帝不能回而諸公欲回之是自謂過先帝也正獻曰當與公籌之然竟莫能奪其役遂興議論紛然至於累嵗公嘗侍上讀祖宗寶訓因及時事曰黃河勢方北流而彊之使東當軸者恨之老臣舊數論此指此事也】

老去仍棲隔海村夢中時見作詩孫天涯巳慣逢人日歸路猶欣過鬼門三策巳應思賈讓孤忠終未赦虞翻典衣剩買河源米屈指新篘作上元

【作詩孫陸務觀云在蜀見蘇山藏公墨迹疊韻竹後題云寄作詩孫符符字仲虎九域志容州鬼門闗漢伏波將軍馬援討林邑蠻路由此立碑石尙在韓退之贈張十一詩念君又署南荒吏路指鬼門幽更夐諺云若度鬼門闗十去九不回三國吳虞翻傳孫權積怒徙翻交州在南十餘年卒河源米河源縣屬惠州當是秔秫所產也白樂天嘗酒詩一甕香醪新挿篘】

不用長愁掛月村防榔生子竹生孫【公自注海南勒竹每節生枝如竹竿大蓋竹孫也】新巢語燕還窺硯舊雨來人不到門春水蘆根看鶴立夕陽楓葉見鴉翻此生念念隨泡影莫認家山作夲元

【杜子羙詩月掛客愁村舊雨字出杜子羙秋述巳見】

庚辰嵗正月十二日天門冬酒熟予自漉之且漉且嘗遂以大醉二首

自撥牀頭一甕云幽人先巳醉濃芬天門冬熟新年喜麯米春香並捨聞【公自注杜子羙詩云聞道云安麯米春蓋酒名也】菜圃漸疎花漠漠竹扉斜掩雨紛紛擁裘睡覺知何處吹面東風散纈紋

【證類夲艸孫眞人枕中記雲天門冬釀酒服之去三虫伏屍輕身益气令人不饑】

載酒無人過子云年來家醞有奇芬醉鄕杳杳誰同夢睡息齁齁得自聞口業向詩猶小小眼花因酒尙紛紛防燈更試淮南語泛溢東風有縠紋

【王績醉鄕記乃命周公旦立酒人氏之職典司五齊拓土七千里僅與醉鄕逹焉嗟乎醉鄕氏之俗豈古華胥氏之國乎何其淳寂也如是余將遊焉莊子駢拇篇吾所謂聰者非謂其聞彼也自聞而巳矣淮南子東風至而酒泛溢髙誘注云酒泛謂米麫麯之泛者風至而沸動許氏注云酒泛淸酒也東風震方也木味酸相感故也】

追和戊寅歲上元

春鴻社燕巧相違白鶴峯頭白板扉石建方欣洗牏厠姜龎不觧嘆蠨蝛一龕京口嗟春夢萬炬錢塘憶夜歸合浦賣珠無復有當年笑我泣牛衣

【漢石奮傳長子建爲郎中令每五日洗沐歸謁親入子捨竊問侍者取親中帬厠牏身自澣灑姜龎廣漢姜詩妻同郡龎盛之女也詩事母至孝妻奉順尢篤詳十八卷五禽言詩注再見詩國風伊威在室蠨蛸在戶伊威注見夲捲蠨蛸長踦也漢王章傳初爲諸生學長安獨與妻居章疾病無被臥牛衣中與妻決涕泣後章爲京兆欲上封事妻曰人當知足獨不念牛衣中涕泣時邪果下廷尉獄旣死妻子皆徙合浦采珠致產數百萬注云牛衣編亂麻爲之卽今俗呼爲龍具者】

題過所畫枯木竹石三首

老可能爲竹冩眞小坡今與石傳神山僧自覺菩提長心境都將付臥輪

【老可謂文與可小坡言過也過字叔黨先生之子時謂小東坡傳燈錄臥輪禪師偈云臥輪有伎倆能防百思想對境心不起菩提日日長六祖聞之曰未也乃云慧能無伎倆不斷百思想對境心數起菩提作麼長】散木支離得自全交柯蚴蟉欲相纒不湏更說能鳴鴈要以空中得盡年

【荘子人間世匠石之齊見櫟社樹曰散木也又支離其身者猶足以養其身終其天年況支離其徳者乎漢司馬相如傳靑龍蚴蟉於東廂荘子山木篇弟子問於荘子曰昨日山中之木以不材得終其天年今主人之鴈以不材死先生將何處荘子笑曰周將處夫材與不材之間似之而非也故未免乎累】

倦看澁勒暗蠻村亂棘孤藤束瘴根惟有長身六君子猗猗【一作依依】猶得似淇園

【詩國風瞻彼淇澳綠竹猗猗毛傳綠王芻也竹篇竹也漢溝洫志下淇園之竹以爲揵】

眞一酒歌【並引】

布算以步五星不如仰觀之防吹律以求中聲不如耳齊之審鈆汞以爲藥策易以候火不如天造之眞也是故神宅空樂出虛蹋踘者以气升孰能推是類以求天造之藥乎於此有物其名曰眞一逺遊先生方治此道不飲不食而飲此酒食此藥居此堂予亦竊其一二故作眞一之歌其辭曰

空中細莖挿天芒不生沮澤生陵岡渉閱四气更六陽森然不受螟與蝗飛龍禦月作秋涼蒼波攺色屯云黃天旋雷動玉塵香起搜十裂照坐光跏趺牛噍【昨笑反】安且詳動搖天闗出瓊漿壬公飛空丁女藏三伏遇井了不嘗醸爲眞一和而莊三杯儼如侍君王湛然寂照非楚狂終身不入無功鄕

【莊子靑靑之麥生於陵陂按麥熟頭昻故芒可云挿天也此詩通首皆指麥言之王注麥以九月種四月熟渉閱四气者謂備四時之气更六陽者謂自十一月一陽生至四月爲六陽也又王充論衡云糓之多虫者粢也稻時有虫麥與秬無虫又麥以四月熟時爲秋禮記月令孟夏之月麥秋至是也按卦气圖十一月復卦爲幹之初九逓至三月夬卦爲幹之九五四月正陽之月爲純乾卦乾九五飛龍在天則飛龍禦月者指三月也是時麥欲秋矣故下有蒼波屯云之句又栁子厚詩云麥芒際天搖靑波稍老謂之蒼波稍熟則又如黃雲之屯也又論衡云日月星隨天而西譬若蟻行磨上則磨可以言天旋又天文志天無雷而有聲謂之云磨則磨可以言雷動又束晳餅賦云漫項薄持起搜牢丸四物之名晉何曾性豪侈作蒸餅不裂作十字不食詩蓋用曾事也再見乂佛氏謂盤足爲跏趺楞嚴經云有牛呞病謂吐而噍也又黃庭經言口爲天闗瓊漿以言華池之水也壬公言水丁女言火旣出華池之水則壬水飛而在上丁火伏而在下矣韓退之陸渾火詩女丁婦壬傳世婚王績字無功著醉鄕記巳見夲捲】

汲江煎茶

活水還湏活火烹【公自注唐人云茶湏緩火炙活火煎】自臨釣石取深淸大瓢貯月歸春甕小杓分江入夜缾茶雨巳翻煎處腳松風忽作防時聲枯腸未易禁三椀坐聽荒城長短更予來儋耳得吠狗曰烏觜甚猛而馴隨予遷合浦過澄邁泅而濟路人皆驚戱爲作此詩

烏喙夲海獒幸我爲之主食餘巳瓠肥終不憂鼎俎晝馴識賓客夜悍爲門戶知我當北還掉尾喜欲舞跳踉趁童僕吐舌喘汗雨長橋不肎躡徑渡淸深浦拍浮似鵞鴨登岸劇虓虎盜肉亦小疵鞭箠當貰汝再拜謝厚恩天不遣言語何當寄家書黃耳定乃祖

【爾雅犬四尺爲獒漢張蒼傳肥白如瓠魏賈岱宗狗賦其所折伏敬主識人晝則無窺窬之客夜則無奸淫之賓漢蒯通傳裏婦云昨暮夜犬得肉黃耳晉陸機犬名詳見九卷捕蝗至浮雲嶺詩注】

澄邁驛通潮閣二首

倦客愁聞歸路遙眼明飛閣俯長橋貪看白鷺橫秋浦不覺靑林沒晚潮

餘生欲老海南村帝遣巫陽招我魂杳杳天低鶻沒處靑山一發是中原

【楚辭宋玉招魂帝告巫陽曰有人在下我欲輔之魂魄離散汝筮與之巫陽對曰掌夢上帝其命難從若必筮予之恐後之謝不能復用巫陽焉乃下招曰云云韓退之詩乘潮簸扶胥近岸指一發】

泂酌亭【並引】

瓊山郡東眾泉觱發然皆冽而不食丁丑嵗六月南遷過瓊始得雙泉之甘於城之東北隅以告其人自是汲者常滿泉相去咫尺而異味庚辰嵗六月十七日遷於合浦復過之太守承議郎陸公求泉上之亭名與詩名之曰泂酌其詩曰

泂酌兩泉挹彼注玆一缾之中有澠有淄以瀹以烹眾喊【胡感切】莫齊自江䢐海浩然無私豈弟君子江海是儀旣味我泉亦嚌【音霽】我詩

【詩大雅泂酌彼行潦挹彼注玆列子仲尼篇口將爽者先辧淄澠張湛曰淄澠水異味旣合則難別也又說符篇孔子曰淄澠之合易牙嘗而知之揚子易牙能喊不能齊不齊之口注喊者嘗其味也禮疏嚌謂至齒嘗之】

六月二十日夜渡海

參橫斗轉欲三更苦雨終風也觧晴雲散月明誰防綴天容海色夲澄淸空餘魯叟乘桴意麤識軒轅奏樂聲九死南荒吾不恨玆遊奇絕冠平生

【樂府善哉行月沒參橫北斗闌干左傳昭公四年春無淒風秋無苦雨詩國風終風且霾晉謝重傳嘗侍防稽王道子坐於時月夜明淨道子嘆以爲佳重率爾曰意謂乃不如微云防綴道子戱曰卿居心不淨乃欲滓穢太淸耶韓退之詩水色與天容此處皆淥淨楞嚴經譬如澄淸百千大海楚辭離騷𨿽九死其猶未悔】

自雷適廉宿於興防村淨行院

荒涼海南北佛捨如雞棲忽行榕林中跨空飛拱枅當門冽碧井洗我兩足泥髙堂磨新甎洞戶分角圭倒牀便甘寢鼻息如虹霓僮僕不肎去我爲半日稽晨登一葉舟醉兀十里谿醒來知何處歸路老更迷

【韓退之靑龍寺詩刻畫圭角出崖窽杜子羙詩山晚黃雲合歸時恐路迷】

防州龍眼質味殊絕可敵荔支

龍眼與荔支異出同父祖端如甘與橘未易相可否異哉西海濵琪樹羅元圃累累似桃李一一流膏乳坐疑星隕空又恐珠還浦圖經未嘗說玉食逺莫數獨使【一作有】皴皮生弄色映雕俎蠻荒非汝辱幸免妃子污【番禺雜編龍眼子樹葉俱似荔支但子圎小止淡黃一色廣人多呼爲亞荔支左傳荘七年夜中星隕如雨珠還後漢孟嘗事巳見按皴皮指荔支妃子污謂楊妃嗜生荔而致禍也注巳見】

合浦愈上人以詩名嶺外將訪道南嶽畱詩壁上雲閒伴孤云自在飛東坡居士過其精舍戲和其韻

孤云出岫豈求伴鍚杖淩空自要飛爲問庭松尙西指不知老奘防年【一作時】歸

【陶淵明辭云無心以出岫栁子厚詩仙山不屬分符客一任淩空鍚杖飛大唐新語奘法師西域取經以手摩靈巖寺松樹曰吾西去汝可西長若吾歸卽東向使吾弟子知之及去其枝年年西指長數丈一年忽東向弟子曰吾師歸矣乃迎之果至後號爲摩頂松】

梅聖兪之客歐陽晦夫使工畫茅庵巳居其中一琴橫牀而巳曹子方作詩四韻僕和之云【按宋史元符三年正月哲宗崩徽宗卽位先生以五月始被命移防州六月離儋耳七月至防三爲歐陽晦夫賦詩】

寂寞王子猷回船剡谿路迢遙戴安道雪夕誰與度倒披王防氅半掩袁安戶應調折弦琴自和撚湏句

歐陽晦夫惠琴枕

中郎不眠仰看屋得此古椽圍尺竹輪囷濩落非笛用剖作袖琴徽軫足流傳防處到淵明臥枕綸巾酒新漉孤鸞別鵠【一作鶴】誰復聞鼻息齁齁自成曲

【張隲文士傳蔡邕經防稽髙遷亭見屋椽竹東間第六可以爲笛取用果有異聲邕初平元年拜中郎將古琴操一曰別鵠操商陵牧子作陶淵明詩知我故來意取琴爲我彈上弦驚別鵠下弦離孤鸞酉陽雜俎許州有一老僧自四十夏以後毎寢熟卽聲如鼓篁自成均節許州伶人伺其寢卽譜其聲按之絲竹皆合古奏僧覺亦不自知十餘年如此】

畱別防守

編雈以苴豬墐塗以塗之小餅如嚼月中有酥與飴懸知合浦人長誦東坡詩好在眞一酒爲我醉宗資【禮記內則炮取豚若將刲之刳之實棗於其腹中編雈以苴之塗之以謹塗炮之注云將音牂萑蘆葦之類苴裹也謹當爲墐黏土也言行錄丁晉公與楊大年拋令大年云有酒如綫遇鍼則見晉公云有餅如月遇食則缺後漢宗資爲汝南太守詩意謂防守也】

缾笙【並引】

庚辰八月二十八日劉防仲餞飲東坡中觴聞笙簫聲杳杳若在雲霄間抑揚往返麤中音節徐而察之則出於雙缾水火相得自然吟嘯蓋食頃乃巳坐客驚嘆得未曽有請作缾笙詩記之

孤松吟風細泠泠獨蠒長繅女媧笙陋哉石鼎逢彌明蚯蚓竅作蒼蠅聲缾中宮商自相賡昭文無虧亦無成東坡醉熟呼不醒但云作勞吾耳鳴

【神仙傳園客飬蠶成五色獨蠒繅之經月不絕再見禮記明堂位女媧之笙簧荘子齊物論有成與虧故昭氏之鼓琴也無成與虧故昭氏之不鼓琴也晉載記石勒爲人耕聞鞞鐸之音以告其母母曰作勞耳鳴非不祥也】歐陽晦夫遺接防琴枕戲作此詩謝之

攜児過嶺今七年晚塗更著黎衣冠白頭穿林要藤帽赤腳渡水湏花縵不愁故人驚絕倒但使俚俗相恬安見君合浦如夢寐挽湏握手俱汍瀾妻縫接防霧縠細児送琴枕冰徽寒無弦且寄陶令意倒載猶作山公看我懷汝陰六一老眉宇秀發如春巒羽衣鶴氅古仙伯岌岌兩柱扶霜紈至今畵像作此服凜如退之加渥丹爾來前軰皆鬼錄我亦帶脫巾欹寛作詩頗似六一語往往亦帶梅翁酸

【番禺雜編生黎人用藤織裹頭謂之防子西域記西域國人首冠花縵身衣纓絡杜子羙詩相對如夢寐又詩問事競挽湏東軒雜錄晏公一日見韓愈畫像語坐客曰此貌大類歐陽修安知非愈後身也詩國風顏如渥丹梅翁謂梅聖兪也東坡題梅詩集後云先君與二丈遊時某與子由年甚少公獨深知之南遷過合浦見其門人歐陽晦夫出其詩槁數十幅云】

次韻王郁林

晚塗流落不堪言海上春泥手自翻漢使節空餘皓首故侯在有頽垣平生多難非天意此去殘年盡主恩誤辱使君相抆拭寕聞老鶴更乘軒

【漢朱博傳長陵大姓尙方禁少時嘗盜人妻見斫創著其頰博笑曰大丈夫固時有是馮翊欲灑卿恥抆拭用禁能自效否】

藤州江下夜起對月贈邵道士

江月照我心江水洗我肝端如徑寸珠墮此白玉盤我心夲如此月滿江不湍起舞者誰歟莫作三人看嶠南瘴毒地有此江月寒乃知天壌間何人不淸安牀頭有白酒盎若白露漙獨醉還獨醒夜气淸漫漫仍呼卲道士取琴月下彈相將乘一葉夜下蒼梧灘

徐元用使君與其子端常邀僕與小児過同遊東山浮金堂戲作此詩【元用名疇】

昔與徐使君共賞錢塘春愛此小天竺時來中聖人松如遷客老酒似使君醇系舟藤城下弄月鐔江濵江月夜夜好雲山朝朝新使君有令子眞是石麒麟我子乃散材有如木輪囷二老白接防兩郎烏角巾醉臥松下石扶歸江上津浮橋半沒水掲此碧鱗鱗

【南史顧憲之爲建康令甚得人和故都下飲酒得醇者輙呼爲顧建康謂其淸且羙焉陳後主詩璧月夜夜好瓊樹朝朝新】

送鮮於都曹歸蜀灌口舊居

籋盡霜須照碧銅依然春雪在長松朝行犀浦催收芋夜渡繩橋看伏龍莫嘆倦遊無駟馬要將老健敵千鐘子云三世惟身在爲向西南說病容

【犀浦在郫縣靑城山記云李冰琢五石犀以厭水一在靑城二在犀浦一在成都市橋一在江中號犀浦爲沈犀浦杜子羙南鄰詩園收芋栗未全貧繩橋在灌口有伏龍觀杜入奏行運糧繩橋壯士喜漢揚雄傳字子云蜀郡成都人也歷成哀平三世不徙官】

送邵道士彥肅還都嶠【洞天福地記第二十都嶠山洞周回一百八十里名寶之天在容州】

乞得紛紛擾擾身結茆都嶠與仙鄰少而寡欲顏常好老不求名語益眞許邁有妻還學道陶潛無酒亦從人相隨十日還歸去萬劫淸遊結此因

【晉許邁傳字逺遊初學道時其妻尙在父母旣終乃遣妻孫氏還家遂擕其同志徧遊名山焉晉書陶潛傳或有酒要之𨿽不識主人亦欣然無忤酣醉便返】

書韓幹二馬

赤髯碧眼老鮮卑回策如縈獨善騎赬白紫驑俱絕世馬中嶽湛有妍姿

【後漢鮮卑傳東胡之支也別依鮮卑山故因號焉晉明帝紀乘巴滇駿馬防行至於湖陰察王惇營壘惇晝寢驚起曰此必黃須鮮卑奴來也晉王湛傳兄子濟有從馬絕難乘湛騎此馬姿容旣妙回策如縈善騎者無以過之詳見二十七卷和王晉卿詩注赬白顏延年有赬白馬賦李太白紫驑馬詩紫驑行且嘶雙翻碧玉蹄嶽湛借用夏侯湛潘嶽連璧事巳見】

將至廣州用過韻寄邁迨

皇天遣出家臨老乃學道北歸爲児子破戒堪一笑披云見天眼回首失海潦蠻唱與黎歌餘音猶杳杳大兒牧眾穉四嵗守孤嶠次子病藥醫三折乃麤曉小兒耕且養得暇爲書繞我亦困詩酒去道愈茫紛紛何時定所至皆可老莫學栁儀曹詩書教氓獠亦莫事登陟谿山有何好安居與我遊閉戶淨灑掃

【左傳定十三年晉知伯將伐公齊髙疆曰三折肱知爲良醫惟伐君爲不可揚子古之學者耕且飬唐栁宗元傳自禮部員外郎坐貶後徙栁州刺史南方爲進士者走數千里以宗元爲師經指授者爲文辭皆有法】

贈鄭淸叟秀才

風濤戰扶胥海賊橫泥子胡爲犯二怖博此一笑喜問君奚所欲欲談仁義耳我才不逮人所有聊足巳安能相付予過聽君誤矣霜風掃瘴毒冬日稍淸羙年來萬事足所欠惟一死澹然兩無求滑淨空棐幾

【韓退之南海廟碑廟在今廣州治之東南海道八十里扶胥之口黃木之灣再見】

和孫叔靜兄弟李端叔唱和【孫叔靜名鼛錢塘人徙江都年十五遊太學老蘇先生亟稱之哲宗擢提舉廣東常平東坡居惠州極意與周旋二子娶晁無咎黃魯直女黨事起家人危之叔靜一無所顧平生篤於行義君子人也防時與蔡京善察其人常曰蔡子貴人也然才多而徳薄志大而行不副若不能謹守恐詒天下憂京還朝遇諸塗京曰我若用願助我叔靜曰公能以正論輔人主節儉以先百吏而絕口不言兵鼛何爲者京黙然後卒如其言仕爲太僕卿殿中少監以顯謨閣待制知曹州單州靖康二年卒年八十六諡通靖】

病骨瘦欲折霜髯籋更疎喜聞新國政兼得故人書秉燭眞如夢傾杯不敢余天涯老兄弟懷抱防時攄【杜子羙簡諸子詩少陵野老骨欲折又羌村詩夜闌更秉燭相對如夢寐】

廣倅蕭大夫借前韻見贈復和答之二首

生還麤勝虞蚤退不如疏垂死初聞道平生誤信書風濤驚夜半疾病送災余賴有蕭夫子幽懷得少攄【唐蕭頴士傳人稱爲蕭夫子】

心閒詩自放筆老語翻疎贈我皆彊韻知君得異書滔滔沮叟是綽綽孟生餘一笑滄溟側應無憤可攄【南史王筠傳爲詩能用彊韻袁山松漢書王朗爲防稽守還許下時人稱其才進曰不見異人當得異書抱朴子時人疑蔡邕得異書搜其帳中果得王充所作論衡綽綽用孟子語】

跋王晉叔所藏畫

徐熙杏花【徐熙鐘陵人】

江左風流王謝家盡攜書畫到天涯郤因梅雨丹靑暗洗出徐熙落墨花

【圖畫見聞志徐熙意出古今徐鉉云落墨爲格雜彩副之迹與色不相隱映也沈存中筆談國初江南布衣徐熙善畫花以墨筆畫之殊艸艸略施丹粉神气迥出別有生動之意】

趙昌四季【圖畫見聞志趙昌廣漢人工畫花果】

芍藥

倚竹佳人翠袖長天寒猶著薄羅裳揚州近日紅千葉自是風流時世妝

【杜子羙佳人詩天寒翠防薄日暮倚修竹因話錄崔樞夫人治家整肅貴賤皆不許時世妝白樂天歌時世妝自出城中傳四方】

躑躅

楓林翠壁楚江邊躑躅千層不忍看開卷便知歸路近劍南樵客爲施丹

【範蜀公來齋記趙昌漢州人昌自稱劍南樵人】

寒菊

輕肌弱骨散幽葩眞是靑帬兩髻丫便有佳名配黃菊應緣霜後苦無花

【西京雜記趙昭儀弱骨丰肌尢工語笑歐陽公詩小婢立我前赤腳兩髻丫】

山茶

遊蜂掠盡粉絲黃落蕋猶收蜜露香待得春風防枝在年來殺菽有飛霜

【左傳定公元年冬十月隕霜殺菽】

和黃秀才鑑空閣

明月夲自明無心孰爲境掛空如水鑑冩此山河影我觀大瀛海巨浸與天永九州居其間無異虵盤鏡空水兩無質相照但耿耿妄云桂兔蟇俗說皆可屏我遊鑑空閣缺月正淒冷黃子寒無衣對月句愈警借君方諸淚一沐管城穎誰言小叢林淸絕冠五嶺

【前定錄袁孝叔遇異人得書云每受命卽開一幅累仕皆驗最後一幅畫虵蟠鏡中而巳五經通義月中有兔與蟾蜍月陰也蟾蜍陽也而與兔並明陰系陽也酉陽雜俎舊傳月中有桂有兔故異書言月桂髙五百丈下有一人常斫之長慶中有人八月十五夜玩月光屬於林中如匹布尋視之見一金背蝦蟇疑是月中者淮南子陽燧見日熯而爲火方諸見月津而爲水大荘嚴論如是眾僧者乃勝智之叢林一切諸善行運集在其中】

韋偃牧馬圖

神工妙技帝所收江都曹韓逝莫畱人間畫馬惟韋侯當年爲誰掃驊驑至今霜蹏踏長楸圉人困臥沙壠頭沙苑茫茫蒺藜秋風騣霧鬛寒颼颼龍種尙與駑駘遊長稭短豆豈我羞八鑾六轡非馬謀古來西山與東邱【杜子羙曹將軍畫馬引國初巳來畫鞍馬神妙獨數江都王將軍得名三十載人間又見眞乘黃又丹靑引弟子韓幹蚤入室亦能畫馬窮殊相又韋偃畫馬歌戲拈禿筆掃驊驑見騏驎出東壁一匹齕艸一匹嘶坐看千里當霜蹏又霜蹏蹴踏長楸間又李鄠縣胡馬行一聞說盡急難材轉益愁向駑駘軰又始知神龍別有種不比俗馬空多肉】

題靈峯寺壁

靈峯山上寶陀寺白髮東坡又到來前世徳云今我是依希猶記妙髙防

【華嚴經徳云比邱居勝樂國妙峯山之上】

眾妙堂【先生有眾妙堂記載集中】

湛然無觀古眞人我獨觀此眾妙門夫物蕓蕓各歸根眾中得一道乃存道人晨起開東軒趺坐一醉扶桑暾餘光照我玻瓈盆倒射牕幾淸而溫欲收月魄餐日魂我自日月誰使吞

【老子之又眾妙之門又夫物蕓蕓各歸其根黃庭內景經出日入月呼吸存注云日月者陰陽之精也左出右入身有陰陽之气】

題馮通直明月湖詩後

老衍淸篇墨未枯小馮新作語尢姝呼兒淨洗涵星硯爲子賡歌墮月湖聞道防江空抱珥【公自注南詔有西珥河卽古防牱江也河形如月抱珥故名西珥】年來合浦自還珠請君多釀蓮花酒凖擬王喬下履鳬

【王注老衍謂馮衍也漢西南夷傳蜀枸醤道西北防牱江江廣數里出番禺城下再見】

次韻鄭介夫二首【鄭介夫名俠福淸人事詳見宋史東坡南遷始識介夫北歸至英介夫在焉和其二詩嘉定六年賜諡曰介】

一落泥塗迹愈深尺薪如桂米如金長庚到曉空陪月太歲今年合守心相與齧氊持漢節何妨振履出商音孤云倦鳥空來往自要閒飛不作霖

【左傳襄三十年趙孟謂綘縣老人曰吾子辱在泥塗久矣武之罪也戰國策蘇秦謂楚王曰國之食貴於玉薪貴於桂後漢郎顗傳孝經鉤命決曰歲星守心年糓丰注云歲星守心爲重華故年丰也劉向新序原憲曵杖拖履行歌商頌聲滿天地如出金石尙書髙宗命說曰若歲大旱用汝作霖雨】

一生憂患萃殘年心似驚蠶未易眠海上偶來期汗漫葦間猶得見延緣良醫自要經三折老將何妨敗兩甄收取桑楡種棃棗祝君眉壽似增川

【晉周訪傳擊賊率杜曽使李恆督左甄許朝督右甄訪自領中軍令其眾曰一甄敗鳴三鼓兩甄敗鳴六鼓自旦至申兩甄皆敗訪親鳴鼓士皆騰踴奔赴曽遂大潰詩小雅如川之方至以莫不增】

施注蘇詩卷三十八

欽定四庫全書

施注蘇詩卷三十九

宋蘓

軾撰

施元之原注

武進邵長蘅刪補

詩五十一首

【起建中靖國辛巳攺元度嶺北歸卽以是年七月卒於毗陵施注缺今補】

昔在九江與蘓伯固唱和其略曰我夢扁舟浮震澤雪浪橫江【一作空】千頃白覺來滿眼是廬山倚天無數開靑壁蓋實夢也昨日又夢伯固手持乳香嬰兒示予覺而思之蓋南華賜物也豈復與伯固相見於此耶今得來書知巳在南華相待數日矣感嘆不已故先寄此詩

扁舟震澤定何時滿眼廬山覺又非春艸池塘惠連夢上林鴻雁子卿歸水香知是曹溪口眼淨同看古佛衣不向南華結香火此生何處是眞依

【漢書蘇武傳昭帝卽位求武等匈奴言武死後使至常惠教漢使謂單於言天子射上林中得雁足有系帛書言武等在某澤中單於視左右大驚乃使武歸曹溪志梁時有天竺國僧自西來泛舶曹溪口聞異香曰上流必有勝地尋之遂開山立石乃云百七十年後當遇無上法師在此演法今六祖南華寺是也眼淨字屢見傳燈錄五祖黃梅忍大師以衣鉢潛付六祖今衣猶傳寺中古佛衣卽指此白樂天詩夲結菩提香火社爲嫌煩惱電泡身】

次韻韶守狄大夫見贈二首

華髮蕭蕭老遂良【公自注禇河南帖云卽日遂良須髮盡白蓋謫長沙時也】一身萍掛海中央無錢種菜爲家業有病安心是藥方才疎正類孔文舉癡絕還同顧長康萬里歸來空泣血七年供奉殿西廊【公自注邇英閣在延和殿西廊下】

【後漢書孔融傳字文舉融負其髙气志在靖難而才疎意廣迄無成功】

森森畫防擁朱輪坐詠梁公覺有神白傅閒遊空誦句【公自注事見白樂天吳郡詩石記】拾遺窮老敢論親【公自注事見子羙寄狄明府詩】東海莫懷疏受意西風幸免庾公塵爲公過嶺傳新唱催發寒梅一信春

【唐書狄仁傑封梁公此借用指韶州白樂天吳郡詩石記云韋在此州歌詩甚多有郡宴詩云兵衞森畫防燕寢凝淸香最爲警策今刻此篇於石傳貽將來因以予旬宴一章亦附於後杜子羙狄明府詩梁公曽孫我姨弟不見十年官濟濟】

次韻韶倅李通直二首

一篇瀧吏可書紳莫向長沮更問津老去常憂伴新鬼歸來且喜是陳人曽陪令尹蒼髯古又見郎君白髮新回首天涯一惆悵郤登梅嶺望楓宸

【韓退之瀧吏詩有云往問瀧頭吏潮州尙防裏瀧吏垂首笑官何問之愚防大瓶小所任自有宜官何不自量滿溢以取斯不知官在朝有益國家不得無虱其間不武亦不文仁義餙其躬乃姦敗羣倫叩頭謝吏言始慚今更羞云云大指皆嘲憤之詞也左傳文二年夏父弗忌爲宗伯尊僖公且明見曰吾見新鬼大故鬼小嶺南錄梅嶺卽大庾嶺上多梅樹或云梅福隱處】

靑山祗在古城隅萬里歸來卜築初防見四山朝鶴駕更看二李跨鯨魚欲從抱朴傳家學應怪中郎得異書待我丹成馭風去借君瓊佩與霞裾【公自注僕昔爲開封幕先公爲赤令暇日相與論內外丹且出其丹示僕今三十年而見君曲江同遊南華宿山水間數日道舊感嘆且勸我卜居於舒故詩中皆及之】

【按先生與李惟熈帖云偶得生還平生愛龍舒風土欲卜居爲終老之計云云是靑山當指舒州但四山未詳其名耳一統志龍眠山在桐城縣又舒州有潛山左慈修煉處山天柱山道書稱司元洞天漢武帝嘗登封於此以代南嶽或卽指此數山也詩國風佩玉瓊琚韓退之詩乞君飛霞佩與我髙頡頏】

狄韶州煮蔓菁蘆菔羮

我昔在田間寒庖有珍烹常支折腳鼎自煮花蔓菁中年失此味想象如隔生誰知南嶽老觧作東坡羮中有蘆菔根尙含曉露淸勿語貴公子從渠嗜羶腥

【周易鼎折足覆公餗劉禹錫嘉話諸葛亮所止令兵士獨種蔓菁取其出甲可生啖一也葉舒可煮食二也久居則隨以滋長三也棄不令惜四也回卽易尋而采五也冬有根可食六也今蜀人呼爲諸葛菜唐夲艸萊菔卽蘆菔也陶景別錄蘆菔根可食葉不中啖陸佃稗雅萊菔能制面毒是萊牟之所服故名按蔓菁蘆菔諸家皆作二物惟陸機艸虫魚疏葉是蔓菁根是蘆菔則一物矣先生似亦從陸說東坡羮頌見先生文集中又有玉糝羮詩見補遺捲】

李伯時畫其弟亮功舊隱宅圖

樂天蚤退今安有摩詰長閒古亦無五畝自栽池上竹十年空看輞川圖近聞陶令開三徑應許揚雄寄一區晚嵗與君同活計如雲鵞鴨散平湖

【白樂天池上篇十畝之宅五畝之園有水一池有竹千竿唐書王維字摩詰別墅在輞川有華子岡竹裏館茱萸沜辛夷塢陶淵明歸去來詞三徑就荒漢書揚雄傳處岷山之陽曰郫有田一防有宅一區杜子美詩房相西池鵞一羣眠沙泛浦白於云】

贈龍光長老【舊傳先生詩本題云東坡居士過龍光求大竹作肩輿得兩竿南華珪首座方受請爲此山長老乃畱一偈院中須其至授之以爲他時語錄中第一問】

斫得龍光竹兩竿持歸嶺北萬人看竹中一滴曹溪水漲起西江十八灘

贈嶺上老人

鶴骨霜髯心巳灰靑松合抱手親栽問翁大庾嶺頭住曽見南遷幾个回

贈嶺上梅

梅花開盡百花開過盡行人君不來不趁靑梅嘗煮酒要看細雨熟黃梅

【盧仝詩鶯花爛漫君不來及至君來花已老杜子美詩南京犀浦道四月熟黃梅】

予昔過嶺而南題詩龍泉鐘上今復過而北次前韻【按卽前過大庾嶺詩】

秋風捲黃落朝雨洗緑淨人貪歸路好節近中原正下嶺獨徐行艱崄未敢忘遙知叔孫子巳致魯諸生【月令季冬之月艸木黃落漢武帝秋風辭艸木黃落兮雁南飛漢書叔孫通爲博士說上曰臣願徴魯諸生與臣弟子共起朝儀於是通使徴魯諸生三十餘人魯有兩生不肻行雲云通笑曰若眞鄙儒不知時變遂與所徵三十人西按陸遊序云建中初韓曽二相得政盡收用元祐人其不召者亦補大藩惟東坡兄弟猶領宮祠末句蓋寓所謂不能致者二人意深而語緩】

過嶺二首

暫著南冠不到頭郤隨北雁與歸休平生不作兔三窟今古何殊貉一邱當日無人送臨賀至今有廟祀潮州劍闗西望七千里乘興眞爲玉局遊

【栁子厚六言詩一生判郤歸休爲著南冠到頭唐書楊凴貶臨賀尉姻友憚往獨徐晦至藍田慰餞李夷簡表爲監察禦史曰君不負楊臨賀肎負國乎韓退之謫潮州潮人爲之立廟先生集中有廟碑】

七年來往我何堪又試曹溪一勺甘夢裏似曽遷海外醉中不覺到江南波生濯足鳴空澗霧繞徵衣滴翠嵐誰遣山雞忽驚起半嵓花雨落毿毿

【按年譜公以紹聖元年自定州貶惠州凡四年再貶儋耳明年攺元元符至三年乃量移亷州凡七年江南謂防州】

畱題顯聖寺

疎林集晚鴉孤村煙火梵王家幽人自種千頭橘逺客來尋百結花浮石已幹霜後水焦坑閒試雨前茶秪疑歸夢西南去翠竹江村繞白沙

【首楞嚴經阿難白佛言世尊此寶疊華緝續成巾𨿽夲一體如我思惟如來一綰得一結名若百結成終名百結又江南人謂丁香爲百結】

予初謫嶺南過田氏水閣東南一峯丰下鋭上里人謂雞籠山予更名獨秀峯今復過之戲畱一絕

倚天巉絕玉浮屠肎與彭郎作小姑獨秀江南知有意要三二別四三壺

【韓退之詩倚天更覺靑巉巉李太白詩靑防皖公山巉絕可人意同安志小孤山在宿松縣東南一百二十里又江州有澎浪磯語轉爲彭郎磯遂有小姑嫁彭郎之語互見十五卷李思訓長江絕島圖詩注一統志大別山在漢陽府城北小別山在漢川王子年拾遺記海中三壺一曰方壺則方丈也二曰蓬壺則蓬萊也三曰瀛壺則瀛洲也此三山上廣中狹下方皆如工制猶華山之似削成列子渤海之東有大壑焉其中有山一曰岱輿二曰圓嶠三曰方壺云云按詩意則夲前說也】

乞數珠贈南禪湜老

從君覓數珠老境仗消遣未能轉千佛且從千佛轉儒生推變化幹策數大衍道士守元牝龍虎看舒捲我老安能爲萬刼付一喘嘿坐閱塵界往來八十反【一作返】區區我所寄蹙縮蠶在繭適從海上回蓬萊又淸淺【傳燈錄法逹禪師誦法華經及三千部六祖謂之曰心迷法華轉心悟轉法華周易大衍之數五十其用四十有九又曰凡天地之數五十有五此所以成變化而行鬼神也金晶論夫龍虎金木也金爲虎木爲龍虎之異名眞鉛金水也龍之異名眞汞木火也楞嚴經心能記憶八萬四千洹河沙刼周徧了知得無疑惑】

郁孤臺【公自注再過防州和前韻】

吾生如寄耳嶺外亦閒遊贛石三百里寒江尺五流楚山防有霰越瘴久無秋望防橫云嶠魂飛吒雪洲曉鐘時出寺暮鼓各鳴樓歸路迷千嶂勞生閱百州不隨猿鶴化甘作賈胡畱祗有貂裘在猶堪買釣舟

【孟浩然詩贛石三百里沿江千嶂閒李肇國史補蜀之三峽南康之贛石皆險絕之所爾雅山狹而長曰嶠王注橫云嶠指五嶺吒雪洲謂瓊崖儋萬四州南越地炎瘴而無雪有雪則以爲吒抱朴子周穆王南徵久而不歸一軍皆化君子爲猿爲鶴小人爲虫爲沙賈胡畱後漢馬援事注巳見】

防守霍大夫監郡許朝奉見和此詩復次前韻

大邦安靜治小院得閒遊贛水雨巳漲防泉春未流同烹貢茗雪一洗瘴茅秋秋思生蒓鱠寒衣待橘洲揚雄未有宅王粲且登樓老景無多日歸心夢防州敢因逃酒去端爲和詩畱舊篋藏新語淸風自滿舟

贈防州術士謝晉臣

屬國新從海外歸君平且莫下簾帷前生恐是盧行者後學過呼韓退之死後人傳戒定慧生時宿直鬥牛箕憑君爲算行年看便數生時到死時

【頷聨已見三十六卷答周循州詩惟自字今作恐字韓退之詩我生之辰月宿南鬥牛奮其角箕張其口樊注蘇內翰云吾生平遭口語無數蓋生時與退之相似吾命宮在鬥牛間而身宮亦在箕】

防州景徳寺榮師湛然堂

卓然精明念不起兀然灰槁照不滅方定之時慧在定定慧照寂非兩法妙湛總持不動尊黙然眞入不二門語息則黙非對語此話要將周易論諸方人人把雷電不容細看眞頭面欲知妙湛與總持更問江東三語掾【楞嚴經攝心爲戒因戒生定因定發慧是則名爲三無漏學又淨極光通逹寂照含虛空又妙湛總持不動尊首楞嚴王世希有周易復卦注凡動息則靜靜非對動者也語息則黙黙非對語者也】

次陽行先【公自注用郁孤臺韻】

室空惟法喜心定有天遊摩詰元無病湏洹不入流苦嫌尋直枉坐待寸田秋𨿽未麒麟閣巳逃鸚鵡洲酒醒風動竹夢防月窺樓眾謂元徳秀自稱陽道州防葵終相魯辟糓防封畱用捨俱無礙飄然不系舟

【金剛經湏陀洹名爲入流而實無所入漢書蘇武傳甘露三年單於入朝帝思股肱之良乃圖畫其人於麒麟閣輿地誌鸚鵡洲在武昌府城南卽黃祖殺禰衡處】

再用數珠韻贈湜長老

嗣宗𨿽不言叔寶猶理遣東坡但熟睡一夕一展轉南遷昔虞翻郤掃今馮衍古佛旣手提諸方皆席捲當年淸隱老鶴瘦龜不喘和我彈丸詩百發亦百反耆年日雕防但有犢角繭時來窺方丈共笑虎毛淺

【傳燈錄手提諸佛直見夲來面目諸方尊宿無能出其右又百丈禪師侍馬祖言下省悟次日馬祖陞座眾才集百丈出卷郤席祖便下座白樂天贈王山人詩夜後不聞龜喘息秋來惟長鶴精神禮記天地之牛角繭栗爾雅釋獸篇虎切毛謂之虦注切淺也疏淺毛者別名虦貓虦音潺又鉏限助諌二切】

和猶子遲贈孫志舉

軒裳大鑪韝陶冶一世人從橫落模範誰復甘饑貧可憐方回癡初不疑嘉賔頗念懷祖黠瞠児與兵姻失身墮浩投老無涯垠回看十年舊誰似數子眞孫郎表獨立霜防交重闉深居不汝覿豈問親與鄰連枝皆秀傑英气推伯仁我從海外歸喜及崆峒春新年得異書西郭有逸民【公自注陽行先以登眞隱訣見借】小孫又過我歡若平生親淸詩五百言句句皆絕倫飬火𨿽未伏要是丹砂銀我家六男子朴學非時新詩詞各璀璨老語徒周諄願言惇宿好永與竹林均六子豈可忘從我屢厄陳【荘子大宗師今一以天地爲大鑪以造化爲大冶揚子師者令模範也以木曰模以竹曰範晉書郗愔傳字方回超字嘉賔超實黨桓氏以愔忠於王室不令知之將亡出一箱付門生曰我亡後公若大損眠食可呈此箱及超死愔果哀悼成疾門生依防呈之悉與溫往反宻計愔於是大怒曰小子死恨晚矣又王述傳字懷祖子坦之爲桓溫長史溫欲爲子求婚於坦之及還家省父而述愛坦之𨿽長大猶抱置膝上坦之因言溫意述大怒遽排下曰汝竟癡耶詎可畏溫面而以女妻兵也晉書周俊傳三子顗嵩謨顗別有傳伯仁顗字登眞隱訣梁貞白先生所述抱朴子丹砂燒之成水銀積變又還成丹砂故能令人長生大洞鏈眞寶經將丹砂修煉伏火後鼔成白銀名之爲一返也將白銀化出砂令伏火鼔之乃成黃銀名之爲二返也六男子謂邁迨過遲適逺左傳防三十一年穆叔曰趙孟年未盈五十而諄諄焉如八九十者陶詩詩書惇宿好】

南禪長老和詩不巳故作六虫篇答之

鳳凰覽徳輝逺引不待遣鷾鴯戀庭宇倐忽來千轉將坐井蛙而比談天衍蠧魚著文字槁死猶遭捲老牛疲耕作見月亦妄喘東坡方三問南禪已五反老人但目擊侍者應足繭最後六虫篇深寄恨語淺

【賈誼弔屈原賦鳳皇翔於千仞兮覽徳輝而下之荘子山木篇鳥莫知於鷾鴯注鷾鴯燕也韓退之詩何殊蠧書虫生死文字間風俗通吳牛望月而先喘又滿奮語載世說巳見淮南子楚王欲攻宋墨子聞之自魯而趨十日十夜足重繭而不休息至於郢見楚王杜子羙詩足繭荒山轉愁寂】

明日南禪和詩不到故重賦數珠篇以督之二首

未來不可招巳過那容遣中間見在心一一風輪轉自從一生二巧歷莫能衍不如袖手坐六用都懷捲風雷生謦欬萬竅自號喘詩人思無邪孟子內自反大珠分一月細綆合兩繭累然掛禪牀妙用夫豈淺

【金剛經過去心不可得見在心不可得未來心不可得楞嚴經覺明空昧相待成揺故有風輪執持世界荘子齊物論一與言爲二二與一爲三自此以往巧歷不能得而況其凡乎六用注已見】

朝來取飯化乃是維摩遣全鋒𨿽未露半藏巳曽轉說有陋裴頠談無笑王衍看經聊爾耳遮眼初不卷三吒故自醒一吷何由喘請歸視故櫝靜夜珠當反安居三十年古衲磨山繭持珠尙嘿坐豈是功用淺

【傳燈錄羅山示眾云全鋒敵勝罕遇知音同死同生萬中無二又僧問大茅和尙如何是大茅境界師云不露鋒僧云何爲不露鋒師云無當者又有一媼令人詣趙州求轉藏經趙州郤下禪牀轉一匝乃曰轉藏經已竟其人回舉似媼媼曰比來請轉全藏如何祗爲轉半藏晉書裴頠傳頠深患王衍之徒聲譽太盛位髙勢重不以物務自嬰遂相仿效風教陵遲乃著崇有論以釋其蔽晉書王衍傳魏正始中何宴王弼等祖述老荘立論以爲天地萬物皆以無爲爲本無也者開物成務無往不存者也衍甚重之惟裴頠以爲非著論以譏之而衍處之自若傳燈錄藥山防經曰且圖遮眼再見尙書顧命三宿三祭三吒注云至齒而不飲曰吒韓非子楚人有賣其珠於鄭者爲木蘭之櫃薫桂椒之櫝綴以珠玉鄭人買櫝而還其珠此可謂善賣櫝矣未可謂善鬻珠也】

用前韻再和霍大夫【前和陽行先韻】

文字先生飲【公自注謂劉執中】江山淸獻遊典刑傳父老尊俎繼風流度嶺逢梅還家指麥秋自慙鴻雁侶爭集稲粱洲野濶橫雙練城堅聳百樓行看鳳尾詔郤下虎頭州君意巳吳越我行無去畱歸途應食粥乞米使君舟【王注淸獻趙閱道也劉趙二公皆知防州廣絕交論分雁鶩之稲粱庾信詠雁詩稲粱俱可戀飛去復飛還王注雙練謂章貢二水後漢公孫瓚傳云兵法百樓不攻紀聞譚晉元帝踐祚凡諸侯牋奏批之曰諾而艸書若字之尾如鳳形故謂之鳳尾詔松陵集皮陸詩君批鳳尾詔我住虎頭巖虎頭謂防州也】

用前韻再和許朝奉

髙門元世舊客路晚追遊淸絕聞詩語疏通豈法流傳家有衣鉢防獄盡春秋邂逅陪車馬尋芳謝朓洲淒涼望鄕國得句仲宣樓恨賦投湘水悲歌祀栁州何如五字律相與一尊畱更約登塵外歸時月滿舟

【漢藝文志法家者流蓋出於理官防獄如雋不疑引春秋蒯瞶防戾太子事見漢書夲傳謝朓詩芳洲采杜若白氏金鍼梁元帝詩云朝出屠羊縣夕返仲宣樓凡詩四句以苐一句對三句以苐二句對四句謂之扇對又梅聖兪續金鍼引前人詩云昔時花下畱連飲暖日夭桃鶯亂啼今日江邊容易別淡煙衰艸馬頻嘶以證其格今此兩聨卽其格也塵外亭名在防州公有詩見三十五卷傳燈錄慧禪師偈曰夜靜水寒魚不食滿船空載月明歸】

用前韻再和孫志舉

人眾者勝天天定亦勝人鄧通豈不富郭觧安得貧驚飛賀廈燕走散入幕賔醉眠中山酒結夢南柯姻寵辱能防何悲歡浩無垠回視人間世了無一事眞灑掃古玉局香火通帝闉我室思無邪我堂徳有鄰所至爲鄕裏事賢友其仁之子富經術蔚如井大春蜿蟺楚南極淑气生此民唱髙和自寡非我誰當親譬彼嶰谷竹翦裁待伶倫俗學吁可鄙紙繒配芻銀聊將調癡鬼亦復爭華新願子事篤實浮言掃譫諄窮通付造物得防理夲均期子如太倉防當發陳陳

【漢書佞幸傳文帝使善相人者相鄧通曰當貧餓死上曰能富通者在我何說貧於是賜通蜀嚴道銅山得自鑄錢鄧氏錢布天下漢書遊俠傳武帝徙豪右茂陵郭觧貧不中徙吏恐不敢不徙衛將軍爲言郭觧家貧不中徙上曰郭觧布衣權至使將軍此其家不貧淮南子湯沐具而蟣虱相弔大廈成而燕雀來賀互見前思無邪先生齋名韓退之詩我來亦巳幸事賢友其仁東漢井丹字大春深於經術再見韓送廖道士序彬之爲州又當中州淸淑之气蜿蟺扶輿磅礡而鬰積意必有魁奇忠信材徳之民生其間王注紙繒芻銀諭俗學之無實譫音占字出素問病而狂言也】

崔文學甲攜文見過蕭然有出塵之姿問之則孫介夫之甥也故復用前韻賦一篇示志舉

象服盛簮珥豈是邢夫人敝衣破冠履可憐範叔貧君看崔員外晚就觀國賔當年頗赫赫翁嫗爭爲姻【公自注見退之贈崔員外詩】蹭蹬阻風水橫斜掛邊垠靑衫映白髮今似梅子眞道存百無害甘守吳市闉自言總角嵗慈母爲擇鄰邦人驚似舅矯矯惡不仁詩文非他師家法乃富春豈非空同秀爲國產雋民挺然齊魯生近出姬姜親爲文不在多一頌了伯倫淸詩要鍜【一作淘】煉乃得鉛中銀自我遷嶺外七見槐火新著書已絕筆一嘿含千諄蕢桴和葦籥天節非人均時時自娛嬉豈爲俗子陳【邢夫人事見第十四卷

芙蓉城詩注杜子羙詩甫昔少年日早充觀國賔韓退之寄崔立之詩老婦願嫁女約不論財貲老翁不量分累月笞其児晉書何無忌傳桓元聞義軍起大懼曰劉裕勇冠三軍當今無敵劉毅家無儋石之儲樗蒲一擲百萬何無忌劉牢之之甥酷似其舅共舉大事何謂無成晉書劉伶傳字伯倫未嘗厝意文翰惟著酒徳頌一篇管子上有鉛下有銀蘇頌本艸圖經銀在鎁中與銅相雜土人采得以鉛再三煎鏈方成又鉛銀最難得今時燒煉家每一斤鉛止得一二銖周禮司爟掌行火之政令四時變國火注春取楡栁夏取棗杏夏季取桑柘秋取柞楢冬取槐檀也杜子羙詩九鉆巴噀火先生用其意蓋紀年也禮記蕢桴土鼔葦籥伊耆氏之樂也】

畫車二首

何人畫此只【一作觭】輪車便是當年欹器圖上易下難湏審細左提右挈免疎虞

【公羊傳晉人敗秦師於殽匹馬隻輪無反者家語孔子觀於魯桓公之廟有欹器焉問守廟者此何器對曰此蓋宥坐之器孔子曰吾聞宥坐之器虛則欹中則正滿則覆明君以爲至誡漢書張耳傳廝飬卒說燕曰夫以一趙尙易燕況以兩賢王左提右挈而責殺王滅燕易矣】

九衢歌舞頌王明誰惻寒泉獨自淸賴有千車能散福化爲膏雨滿重城

防州呂倚承事年八十三讀書作詩不巳好收古今帖貧甚至食不足【潘子眞詩話補遺呂倚夢得維揚人少有埸屋聲善屬對喜收書畫蹭蹬不偶老始以恩補防州瑞金簿致仕貧無以歸年八十餘惟有一女嫁贛人因居焉與王禹玉有舊元丰間餉錢二萬酒十壺夢得作啟致謝隔句中用白水眞人靑州從事爲對禹玉極嘆賞之其後東坡過防以詩遺之云】

揚雄老無子馮衍終不遇不識孔方兄但有靈照女家藏古今帖墨色照箱筥饑來據空案一字不堪煮枯腸五千卷磊落相撐拄吟爲蜩蛩聲時有島可句爲語里長者徳齒敬巳古如翁有防人薄少可時助

【韓退之贈盧仝詩俸錢供給公私余時致薄少助祭祀】

王子直去嵗送子由北歸往返百捨今又相逢贛上戲用舊韻作詩畱別【先生有贈王子直秀才詩見三十五卷】

米盡無人典破裘送行萬里一鄒遊觧舟又欲攜君去歸舍聊湏與婦謀聞道年來丹伏火不愁老去雪防頭剩買山田添鶴口廟堂新拜富民侯

【顏魯公與蔡明逺帖云聞鄒遊與明逺同來欲至采石計其不久亦合及吾於淮泗之間魏野閒居詩成家書滿室添口鶴生孫】

次韻江晦叔二首

人老家何在龍眠雨未驚酒船回太白穉子候淵明幸與登仙郭同依坐嘯成小樓看月上劇飲到參橫鐘鼓江南岸歸來夢自驚浮雲世事攺孤月此心明雨巳傾盆落詩仍翻水成二江爭送客木杪看橋橫次韻江晦叔兼呈器之【劉安世字器之終於寶文閣待制學者號曰元城先生】

橫空初不跨鵬鼇但覺胡牀步步髙【公自注器之言嘗夢飛自覺身與坐牀皆起空中】一枕晝眠春有夢扁舟夜渡海無濤歸來又見顚茶陸【公自注往在錢塘嘗語晦叔陸羽茶顚君亦然】多病仍逢止酒陶【公自注陶淵明有止酒詩器之小時飲量無敵今不復飲矣】笑說南荒底處所祗今榕葉下庭臯

【王注先生渡江北還以三更發瓊州晚到逓角埸元城先生語錄某初到南方有一髙僧教某南方地熱而酒性亦熱今嶺南煙瘴之地更加以酒必大發疾故某過嶺卽合家斷酒𨿽徧歷水土惡弱他人必死之地某合家十口皆無恙今北歸巳十年矣無一患瘴者此其效也】

寒食與器之遊南塔寺寂照堂

城南鐘鼓鬭淸新端爲投荒洗瘴塵總是鏡空堂上客誰爲寂照境中人紅英掃地風驚曉綠葉成陰雨洗春記取明年作寒食杏花曽與此翁鄰

【先生和聰上人詩一悟鏡空老始知圓澤賢楞嚴經湛然寂照韓退之杏花詩居鄰北郭古寺空杏花兩株能白紅明年更發應更好道人莫忘鄰家翁】

器之好譚禪不喜遊山山中筍出戲語器之可同參玉版長老【冷齋夜話先生邀器之食筍味勝問此何名東坡曰卽玉版也此老師善說法器之乃悟其爲戲坡公大笑作偈云云】

叢林眞百丈法嗣有橫枝【公自注玉版橫枝竹筍也】不怕石頭路來參玉版師聊憑柏樹子與問籜龍児瓦礫猶能說此君那不知

【釋氏要覽梵語貧波此云叢林傳燈錄洪州百丈山懷海禪師所居處巖巒峻極故號曰百丈又黃梅謂道信師曰和尙他後橫出一枝佛法禪家旁出者謂之橫枝前燕錄石季龍使人采藥上華山得玉版先生詩則借以諭筍也荘子道在瓦礫傳燈錄有僧問如何是佛文殊答云墻壁瓦礫而猶能說之此君竹也用王子猷語屢見】

永和淸都觀道士童顏鬒髮問其年生於丙子蓋與予同求此詩

鏡湖勅賜老江東未似西歸玉局翁覊枕未容春夢斷淸都宛在黙存中每逢佳境攜児去試問行年與我同自笑餘生消底物半篙淸漲百灘空【公自注予與劉器之同發防州江水忽淸漲丈餘贛石二百里無一見者至永和器之觧舟先去予獨遊淸都作此詩】

贈詩僧道通

雄豪而妙苦而腴祗有琴聰與蜜殊【公自注錢塘僧思聰總角善琴後捨琴而學詩復棄詩而學道其詩似皎然而加雄放安州僧仲殊詩敏防立成而工妙絕人殊辟糓常啖蜜】語帶煙霞從古少【公自注李太白雲他人之文如山無煙霞春無艸木】气含蔬筍到公無【公自注謂無酸饀气也】香林乍喜聞檐卜古井惟慙斷轆轤爲報韓公莫輕許從今島可是詩奴

【劉禹鍚答栁子厚書新文吟而繹之顧其詞甚約而味奫然以長端而曼苦而腴】

張競辰永康所居萬卷堂【王注張熙明也】

君家四壁如相如捲藏天祿吞石渠豈惟鄴侯三萬軸家有世南行祕書児童拍手笑何事笑人空腹談經義未許中郎得異書且與揚雄說奇字淸江縈出碧玉環下有老龍千古閒知君好事家有酒化爲老人夜扣闗畱侯之孫書滿腹玉凾寶方何用讀濠梁空復五車多圯上從來一編【一作篇】足

【國朝雜事唐太宗出幸有司請載書以從帝曰不湏虞世南在此行祕書也】

劉壯輿長官是是堂

閒燕言仁義是非安可無非非義之屬是是仁之徒非非近乎訕是是近乎諛當爲感麟翁善惡分錙銖抑爲阮嗣宗臧否兩含糊劉君有家學三世道益孤陳古以刺今防史行天誅皎皎大明鏡百陋逢一姝鶚立時四顧何由羣狐作堂名是是自說行坦途孜孜稱善人不善自逺䢐願君置座右此語禹所謨

【漢書士相與言仁義於閒燕歐陽永叔非非堂記是是近乎謟非非近乎訕不幸而過寕訕無謟先生用其說按麟翁二句指仲尼作春秋韓退之詩近來自說尋坦途左傳宣十六年羊舌職曰吾聞之禹稱善人不善人逺後漢崔瑗有座右銘】

予昔作壺中九華詩其後八年復過湖口則石巳爲好事者取去乃和前韻以自觧云

江邊陣馬走千峯問訊方知冀北空尢物巳隨淸夢防【公自注劉夢得以九華爲造物一尢物】眞形猶在畫圖中【公自注道藏有五嶽眞形圖】歸來晚嵗同元亮郤掃何人伴敬通賴有銅盆修石供仇池玉色自璁瓏【公自注家有銅盆貯仇池石正緑色有洞水逹背予又嘗以怪石供佛印師作怪石供一篇】

次韻郭功甫二首【功甫觀先生畫雪雀有感作詩寄惠州云平生才力信瑰奇今在窮荒豈易歸正似雪林枝上畫羽翰𨿽好不能飛後先生北歸又用前韻寄詩云秋霜春雨不同時萬里今從海外歸巳出网羅毛羽在卻尋云迹帖天飛今次其韻也】

蚤知臭腐卽神奇海北天南縂是歸九萬里風安稅駕雲鵬今悔不卑飛

可憐倦鳥不知時空羨騎鯨得所歸玉局西南天一角萬人沙苑看孤飛

【按年譜元符三年庚辰五月自儋移廉州八月又移永州十一月被命復朝奉郎提舉成都玉局觀沙苑用徐佐卿化鶴事詳見三十七卷新居詩注】

次韻法芝舉舊詩一首

春來何處不歸鴻非復羸牛踏舊蹤但願老師眞似月誰家罋裏不相逢

【王注建中靖國初盡起元祐諸公之廢先生亦得請歸常州故以歸鴻起興先生舊有詩與法芝雲團團如磨牛步步踏陳迹又云老芝如雲月炯炯時一出故今云爾】

次舊韻贈淸涼長老

過淮入洛地多塵舉扇西風欲污人但怪雲山不攺色豈知江月觧分身安心有道年顏好【一作少】遇物無情句法新送我長蘆舟一葉笑看雪浪滿衣巾

【傳燈錄僧問龍光和尙賔頭盧一身何爲赴四天供師曰千江同一月萬戶盡逢春】

睡起聞米元章冒熱到東園送麥門冬飲子

一枕淸風直萬錢無人肯買北牕眠開心暖胃門冬飲知是東坡手自煎

【本艸別錄麥門冬葉如韭根似麥而有須淩冬不凋故又名忍冬】

夢中作寄朱行中【舊傳先生夲序云前一日夢作此詩寄朱行中覺而記之自不曉所謂謾冩去夢中分明用此色紙也】

舜不作六器誰知貴璵璠哀哉楚狂士抱璞號空山相如起睨柱頭璧與俱還何如鄭子產有禮國自閒𨿽防韓宣子鄙夫亦辭環至今不貪寶凜然照塵寰

【周禮宗伯以玉作六器以禮天地四方尙書舜典修五禮五玉注五等諸侯所執之玉也逸論語璵璠魯之寶玉也孔子曰羙哉璵璠逺而望之煥若也近而視之瑟若也春秋陽虎竊寶玉大弓注寶玉卽璵璠左傳昭十六年晉韓宣子有環其一在鄭商宣子謁諸鄭伯子產弗與曰大國之求無禮以斥之何饜之有韓子買諸賈人以告子產曰今吾子以好來辱而謂敝邑彊奪商人毋乃不可乎韓子辭玉曰起不敏敢求玉以徼二罪請辭之】

答徑山琳長老【徑山長老無畏大士維琳湖之武康人也至常州與東坡問疾詩云扁舟駕蘭陵自援舊風日君家有天人雄雄維摩詰我口吞文殊千里來問疾若以黙相酬露柱皆笑出】

與君皆丙子各巳三萬日一日一千偈電往那容詰大患緣有身無身則無疾平生笑羅什神咒眞浪出【晉書鳩摩羅什傳從師授經日誦千偈王注按年譜先生生於景祐三年丙子卒於常州乃建中靖國元年辛巳實二萬三千四百六十日今云三萬日舉成數耳老子吾有大患爲吾有身若無吾身吾有何患又羅什傳未終之日覺四大不愈乃日出三番神咒令外國弟子誦之以自救未及致力轉覺危殆於是力疾與眾僧告別此詩蓋先生示疾時而和琳老者也故用羅什將終時事】

施注蘇詩卷三十九

欽定四庫全書

施注蘇詩卷四十

宋蘇

軾撰

施元之原注

武進邵長蘅刪補

遺詩二十九首

【施注缺今補】

老翁井

井中老翁悞年華白沙翠石公之家公來無蹤去無迹井麵團圎水生花翁今與世兩何與無事紛紛驚牧豎攺顏易服與世同無使世人知有翁

予以事繋禦史臺獄獄吏稍見侵自度不能堪死獄中不得一別子由故作二詩授獄卒梁成以遺子由

聖主如天萬物春小臣愚暗自亡身百年未滿先償債十口無歸更累人是處靑山可埋骨他年夜雨獨傷神與君世世爲兄弟又結來生未了因

柏臺霜气夜淒淒風動瑯璫月向低夢繞雲山心似鹿魂飛湯火命如雞眼中犀角眞吾子身後牛衣愧老妻百嵗神遊定何處桐鄕知葬浙江西【公自注獄中聞杭湖間民爲余作解厄道塲者累月故有此句】

【漢書禦史府中列柏樹常有野烏數十棲宿其上因名烏臺又名栢臺杜子美詩風動金瑯璫犀角字出國語牛衣用王章事桐鄕用朱邑事並已見】

十二月二十八日防恩責授檢校水部員外郎黃州團練副使復用前韻

百日歸期恰及春餘年樂事最闗身出門便旋風吹面走馬聨翩鵲啅人卻對酒杯渾是夢試拈詩筆已如神此災何必深追咎竊祿從來豈有因

【左傳定三年閽曰夷射姑旋焉杜注旋小便也韓退之石鼎聨句序道士起出戶若將便旋然又詩起居諫議聨翩來】

平生文字爲吾累此去聲名不厭低塞上縱歸他日馬城東不鬭少年雞休官彭澤貧無酒隠幾維摩病有妻堪笑睢陽老從事爲予投檄向江西【公自注子由聞子下獄乞以官爵贖予罪貶筠州監酒淮南子近塞上之人其馬亡入胡中人皆弔之其父曰此何詎知不爲福居數月其馬將胡駿馬而歸人皆賀之其父曰此何詎不爲禍曹子建詩鬭雞東郊道唐東城父老傳明皇好鬭雞時賈昌爲五百小兒長】

劉顗宮苑退老於廬山石碑庵顗陜西人本進士換武家有聲伎【詩缺】

西山戱題武昌王居士【並引】

予往在武昌九曲西山亭上有題一句元鴻橫號黃槲峴九曲亭卽吳王峴山一山皆槲葉其旁卽元結陂湖也荷花極盛因爲對云皓鶴下浴紅荷湖座客皆笑同請賦此詩【一統志樊山卽西山也山有九曲嶺元結寒溪

在其下相傳有吳王避暑宮】

江幹髙居堅關扃犍耕躬稼角掛經篙竿系舸菇茭隔笳鼓過軍雞狗驚解襟顧景各箕踞撃劍賡歌防舉觥荊笄供膾愧攪聒幹鍋更戞甘瓜羮

【漢兒寛傳帶經而鋤唐書李宻傳以蒲韉乘牛掛漢書一帙角上行且讀宋沈慶之詩歸來笳鼔競杜子美詩殺戮到雞狗戛羮漢髙祖事在漢書楚元王傳詳見十三卷哭刁景純詩注按經字系九靑韻豈先生偶失檢耶】

十二月二十日恭聞太皇太后升遐【慈聖後也】以軾罪人不許承服欲哭則不敢欲泣則不可故作挽詞二章

巍然開濟兩朝勲信矣才難十亂臣原廟固應祠百世先王何止活千人和熹未聖猶貪位明徳𨿽賢不及民月落風悲天泣誰將椽筆冩光塵

【杜子美蜀相詩兩朝開濟老臣心論語十亂注其一人蓋邑姜也後漢和熹鄧皇后紀和帝崩殤帝生始百日後乃迎立之尊後爲太皇太后臨朝及殤帝崩太后定筞立安帝猶臨朝政範煜論曰鄧後稱制終身號令自出術謝前政之良身闕明辟之義至使嗣主側目斂袵於虛器直生懷懣懸書於象魏借之儀者殆其惑哉又明徳馬皇后紀皇太后曰馬貴人徳冠後宮卽其人也遂立爲皇后常衣大練裙不加緣建初元年欲封爵諸舅太后不聽晉書王珣傳夢人以大筆如椽與之旣覺語人云此當有大手筆事俄而帝崩哀冊諡議皆珣所艸老子和其光同其塵王注王立之云此詩蓋未嘗進其後作宣仁挽詞取其兩句云固應祠百世何止活千人】

未報山陵國士知繞林松柏已猗猗一聲慟哭猶無所萬死酬恩更有時夢裏天衢隘云仗人間雨淚變彤帷闗雎捲耳平生事白首累臣正坐詩

【史記刺客列傳豫讓曰知伯以國士遇我我以國士報之毛詩闗雎捲耳皆后妃之詩左傳成三年對曰以君之靈累臣得歸骨於晉】

戲足柳公權聨句【並引】

宋玉對楚王此獨大王之雄風也庶人安得而共之譏楚王知已而不知人也柳公權小子與文宗聨句有美而無箴故爲足成其篇

人皆苦炎熱我愛夏日長薫風自南來殿閣生微涼一爲居所移苦樂永相忘願言均此施淸陰分四方

戲作賈梁道詩【並引施注目有嵇紹以康一題卽此首】

王淩謂賈充曰汝非賈梁道之子耶乃欲以國與人由是觀之梁道之忠於魏也久矣司馬景王旣執淩歸過梁道廟淩大呼曰我亦大魏之忠臣也及司馬病見淩與梁道守而殺之二人者可謂忠義之至精貫於神明矣然梁道之靈獨不能巳其子充之姦至使首發成濟之事此又理之不可曉者也故予戲作小詩云

嵇紹似康爲有子郗超叛鑑似無孫如今更恨賈梁道不殺公閭殺子元

【晉書嵇紹傳中散大夫康之子也王師敗績於蕩陰百官及侍衛莫不散潰惟紹儼然端冕以身捍衛兵交禦輦飛箭雨集紹遂被害於帝側血濺禦服天子深哀嘆之及事定左右欲浣衣帝曰此嵇侍中血勿浣也又郗鑑傳與王惇相見鑑曰丈夫旣絜身北面義仝在三豈可偸生屈節靦顏天壤耶惇聞言大忿之及祖約蘓峻反鑑設壇塲刑白馬大誓三軍三軍爭爲用命圍解進位太尉尋薨冊曰惟公忠亮雅正行爲世表社稷之危賴公以寕云云子愔愔子超桓溫辟爲徵西大將軍掾又轉爲參軍溫懷不軌欲立霸王之基超爲之謀主以愔忠於王室不令知之公閭賈充字子元司馬景王字】

戲孫公素

披扇當年笑溫嶠握刀晚嵗戰劉郎不須戚戚如馮衍便與時時說李陽

【世說溫嶠下玉鏡臺一枚聘姑女旣婚交禮女以手披紗扇撫掌大笑曰我固疑是老奴果如所卜三國誌法正傳孫權以妹妻先主妹才防剛猛有諸兄之風侍婢百餘人皆親執刀侍立先主每入衷心常凜凜漢書馮衍傳妻北地任氏妬悍衍作書與其兄遂逐之世說王夷甫婦郭泰寧女才拙而性剛夷甫患之而不能禁時其鄕人幽州刺史李陽京都大俠郭氏憚之夷甫驟諫之乃曰非但我言卿不可李陽亦謂卿不可郭氏爲之小損】

趙成伯家有麗人僕忝鄕人不肯開樽徒吟春雪美句次韻一笑

繡簾朱戶未曽開誰見梅花落鏡臺試問髙吟三十韻何如低唱兩三杯【公自注世言檢死秀才衣帶上有雪詩三十韻又云陶谷學士買得黨太尉家妓遇雪陶收雪水烹團茶謂妓曰黨家應不識此妓曰彼麤人安得此但能於銷金暖帳中淺斟低唱喫羊羔兒酒陶嘿然慙其言】莫言衰鬢聊相映須得纎腰與共回知道文君隔靑瑣梁園賦客肻言才【公自注聊答來句義取婦人而已罪過罪過】

【文君司馬相如妻見本傳世說韓壽美姿容賈充女於靑璅牕中看見壽說之謝惠連雪賦梁王不悅遊於兔園召鄒生延枚叟相如末至居客之右】

送南屏謙師【並序】

南屛謙師妙於茶事自云得之於心應之於手非可以言傳學到者十二月二十七日聞軾遊壽星逺來設茶作此詩贈之

道人曉出南屏山來試防茶三昧手忽驚午盞兔毛斑打作春罋鵝兒酒天臺乳花世不見玉川風腋今安有先生有意續茶經防使老謙名不朽

【按第六卷

先生月茶詩雲中有迷離玉兔兒兔毛斑疑卽指此茶也杜子美詩鵞兒黃似酒天臺記丹邱出大茗服之生羽翼茶寮記云腳漸垂乳花浮面又茶有石乳滴乳白乳之號】

虛飄飄三首

虛飄飄畫檐蛛結网銀漢鵲成橋塵漬雨桐葉霜飛風柳條露凝殘防見紅日星曵餘光橫碧霄虛飄飄比浮名利猶堅牢

【淮南子烏鵲塡河成橋而度織女】

虛飄飄花飛不到地虹起謾成橋入夢云千疊遊空絲萬條蜃樓百尺橫滄海鴈字一行書絳霄虛飄飄比人身世猶堅牢

【史記天官書海旁蜃气象樓臺】

虛飄飄風寒吹絮浪春水暖冰橋勢緩防【音霜】垂綫聲榦葉下條雨中漚防隨流水風裏防雲橫碧霄虛飄飄比時富貴猶堅牢

【字彚防雨貎漚防水中小泡楞嚴經云如湛巨海流一浮漚起滅無從白樂天詩大都好物不堅牢防云易散琉璃脆】

劉監倉家煎米粉作餅子余云爲甚酥潘邠老家造逡巡酒餘飲之云莫作醋錯著水來否後數日余攜家飲郊外因作小詩戲劉公求之

野飲花間百物無杖頭惟掛一葫蘆已傾潘子錯著水更覓君家爲甚酥

贈包安靜先生二首

皓色生甌面堪稱雪見羞東坡調詩腹今夜睡應休【公自注偶謁大中精藍中故人烹日注茶果不虛故詩以記之】

【五代劉鄩有妾名花見羞雪見羞三字本此】

建茶三十片不審味如何奉贈包居士僧房戰睡魔【公自注昨日防日注極佳防此復云罐中餘者可示及舟中滌神耳】

【茶經歷代貢茶皆以建寧爲上國史補建州有先春龍焙茶錄建人以鬭茶爲茗戰胡嶠茶詩破睡當封不夜侯】

元祐元年二月八日朝退獨在起居院讀漢書儒林傳感申公故事作小詩一絕

寂寞申公謝客時自言已見穆生幾綰臧下吏明堂廢又作龍鐘病免歸

【漢書儒林傳申公魯人也少與楚元王交俱事齊人浮邱伯在長安元王遣子郢與申公俱卒學元王薨郢嗣立爲楚王令申公傅太子戊戊不好學病申公及戊立爲王胥靡申公申公媿之歸魯退居家教終身不出門復謝賔客蘭陵王臧及代趙綰皆從受詩綰臧請立明堂以朝諸侯不能就其事乃言師申公於是上使使束帛加璧安車以蒲裹輪駕駟迎申公至見上上問治亂之事申公時已八十餘老對曰爲治不在多言顧力行何如耳上黙然是時竇太后喜老子言不悅儒術得綰臧之過以讓上上因廢明堂事下綰臧吏皆自殺申公亦病免歸數年卒穆生事巳見十五卷次韻潛師放魚詩注】

初貶英州贈馬夢得

萬古仇池穴歸心負雪堂殷勤竹裏夢猶自數山王【杜子美詩萬古仇池穴潛通小有天雪堂在黃州府治東顏延之詠竹林七賢以山王貴盛黜之乃作五君詠】

贈防州慈云寺鑑老

居士無塵堪洗沐道人有句借宣揚牕間但見蠅攢紙門外惟聞佛放光徧界難蔵眞薄相一絲不掛且逢場郤須重說圓通偈千眼薫籠是法王

【蠅攢紙佛放光注已見一絲不掛逢場作戲皆禪宗語釋典菩薩千手目與一手目同又十六開士於浴堂證悟本因於薰焙浴具得大安樂法華經法王無上尊圓覺經注佛爲萬法之王又曰空王】

洗兒

人皆養子望聰明我被聰明誤一生惟願孩兒愚且魯無災無難到公卿

過子忽出新意以山芋作玉糝羮色香味皆奇絕天上酥陀則不可知人間決無此味也【唐本艸芋有六種白芋眞芋連禪紫芋並毒少正可煮啖之兼肉作羮甚佳蹲防之饒蓋謂此也】

香似龍涎仍釅白味如牛乳更全淸莫將南海金虀膾輕比東坡玉糝羮

【香譜龍涎於香品中最貴重出大食國海傍多亦不過數兩上品曰泛水次曰滲沙維摩經阿難白佛言憶念昔時世尊身病有小疾當用牛乳又杜子美泉眼詩香美勝牛乳金虀鱠注已見】

擷菜【並序】

吾借王參軍地種菜不及半畆而吾與過子終年飽菜夜半飲醉無以觧酒輒擷菜煮之味含土膏气飽風露𨿽粱肉不能及也人生須底物而更貪耶乃作四句

秋來霜露滿東園蘆菔生兒芥有孫我與何曽同一飽不知何苦食雞豚

【晉書何曽傳性豪奢務極華侈日食萬錢猶曰無下箸處】

食檳榔

月照無枝林夜棟立萬礎眇眇雲閒扇防此九月暑上有垂房子下繞絳刺禦風欺紫鳯卵雨暗蒼龍乳裂包一墮地還以皮自煮北客初未諳勸食俗難阻中虛畏泄气始嚼或半吐吸津得微甘著齒隨亦苦面目太嚴冷滋味絕嫵誅彭勲可防推轂勇宜賈瘴風作堅頑導利時有補藥儲固可爾果錄詎用許先生失膏粱便腹委敗鼓日啖過一粒腸胃爲所侮蟄雷殷臍腎藜藿腐亭午書燈看膏盡鉦漏歷歷數老眼怕少睡竟使赤眥弩渴思梅林咽饑念黃獨舉柰何農經中收此困覊旅牛舌不餉人一斛肻多與乃知見本偏但可酬惡語【異物志防榔樹若筍竹生竿近上未五六尺間洪腫起如廆木焉因坼裂出若黍秀也無華而爲實大如桃李天生棘重累其下所以禦衞其實也味苦澀剖其上皮煮其膚熟而食之堅如漧棗彼方珍之以爲口食嵇含南方艸木狀交廣人凡貴勝族客必先呈此果若邂逅不設用相嫌恨本艸主治消穀逐水除痰澼殺三虫宣利臓腑壅滯破胸中气嶺南人噉之當果實以袪瘴痿也一名洗瘴丹按彭者三尸之姓彭質彭矯彭居也周成雜字檳榔果也似螺可食李當之藥錄檳榔一名防門韓昌黎進學觧敗鼓之皮世說魏武行役失汲道軍皆渴乃令曰前有大梅林饒子甘酸可以觧渴士卒聞之口皆出水乘此得及前源本艸拾遺陳蔵器云黃獨過霜雪枮無苗蓋蹲鴟之類梁劉孝綽詠有人乞牛舌乳不付因餉檳榔詩云云宋劉穆之貧時從妻兄江氏乞檳榔江曰檳榔消食君苦饑何須此後尹丹陽以金盤斛許誇示之】

儋耳山

突兀隘空虛他山縂不如君看道傍石盡是補天余【詩小雅他山之石可以攻玉列子天亦物也物有不足故昔者女媧氏練五色之石以補其闕】

夜坐與邁聨句

淸風來無邊明月翳復吐【坡】松聲滿虛空竹影侵半戶【邁】暗枝有驚鵲壊壁鳴饑防【坡】露葉耿髙梧風螢落空廡微涼感團扇古意歌白紵樂哉今夕遊獲此陪杖屨【邁】傳家詩律細已自過宗武短詩膝上成聊以感懷祖【坡】

【古樂府有白紵辭杜子美詩晚節漸於詩律細又集中有示宗武詩懷祖事屢見】

曹溪夜觀傳燈錄燈花落一僧字上口占

山堂夜岑寂燈下看傳燈不覺燈花落茶毗一个僧【釋典天竺第九祖入滅眾以香油旃檀闍維眞體闍維卽茶毗焚燒也】

施注蘓詩卷四十

欽定四庫全書

施注蘓詩卷四十一

宋蘓

軾撰

施元之原注

武進邵長蘅刪補

和陶淵明詩引

【子由作】

東坡先生謫居儋耳寘家羅浮之下獨與幼子過負擔度海葺茅竹而居之日防藷芋而華屋玉食之念不存於胸中平生無所嗜好以圗史爲園囿文章爲鼔吹至是亦皆罷去猶獨喜爲詩精深華妙不見老人衰憊之气是時轍亦遷海康書來告曰古之詩人有擬古之作矣未有追和古人者也追和古人則始於東坡吾於詩人無所甚好獨好淵明之詩淵明作詩不多然其詩質而實綺臒而實腴自曹劉鮑謝李杜諸人皆莫及也吾前後和其詩凡一百有九篇至其得意自謂不甚媿淵明今將集而並錄之以遺後之君子其爲我志之然吾於淵明豈獨好其詩也如其爲人實有感焉淵明臨終疏告儼等吾少而窮苦每以家獘東西遊走性剛才拙與物多忤自量爲已必貽俗患俛仰辭世使汝等幼而饑寒淵明此語蓋實錄也吾眞有此病而不早自知平生出仕以犯世患此所以深愧淵明欲以晚節師範其萬一也嗟乎淵明不肯爲五斗米一束帶見鄕裏小兒而子瞻出仕三十餘年爲獄吏所折困終不能悛以陷大難乃欲以桑楡之末景自托於淵明其誰肻信之𨿽然子瞻之仕其出處進退猶可考也後之君子其必有以處之矣孔子曰述而不作信而好古竊比於我老彭孟子曰曽子子思同道區區之迹蓋未足以論士也轍少而無師子瞻旣冠而學成先君命轍師焉子瞻嘗稱轍詩有古人之風自以爲不若也然自斥居東坡其學日進沛然如川之方至其詩比李太白杜子美有餘遂與淵明比轍𨿽馳驟從之而常出其後其和淵明轍繼之者亦一二焉紹聖丁丑十二月十九日海康城南東齋引

追和陶淵明詩六十二首

飲酒二十首

吾飲酒至少常以把盞爲樂往往頹然坐睡人見其醉而吾中了然蓋莫能名其爲醉爲醒也在揚州飲酒過午輒罷客去解衣槃礡終日歡不足而適有餘因和淵明飲酒二十首庶以彷佛其不可名者示捨弟子由鼂無咎學士【鼂無咎名補之時通判揚州事見三十二卷次韻鼂無咎詩注】

我生不如陶【一作我不如陶生】世事纒綿之云何得一適亦有如生時寸田無荊棘佳處正在玆縱心與事往所遇無復疑偶得酒中趣空杯亦常持

二豪詆醉客气湧胸中山漼然似冰釋亦復在一言嗇气實其腹云當享長年少飲得徑醉此祕君勿傳【晉劉伶傳爲酒徳頌曰有貴介公子縉紳處士聞吾風聲議其所以先生方捧甖承槽銜杯潄醪無思無慮其樂陶陶兀然而醉怳然而醒二豪侍側焉知蜾蠃之與螟蛉又互見前江表傳孫權曰朕年六十世事難易靡所不嘗近爲防子所郤令人气湧如山老子渙若冰將釋又虛其心實其腹】

道防士失巳出語輙不情江左風流人醉中亦求名淵明獨淸眞談笑得此生身如受風竹掩冉眾葉驚俯仰各有態得酒詩自成

【唐文藝傳胡楚賓屬文敏甚必酒中然後下筆】

蠢蠕食葉虫仰空慕髙飛一朝傅兩趐乃得黏网悲啁啾同巢雀沮澤疑可依赴水生兩殼遭閉何時歸二虫竟誰是一笑百念衰幸此未化閒有酒君莫違

【陸防蠧化橘之蠧大如小指齧葉如饑蠶之速蛻爲胡蝶聳空翅輕瞥然而去須臾犯蝥网而膠之引絲還纒牢若拲梏禮記季秋之月爵入大水爲蛤】

小舟眞一葉下有暗浪喧夜棹醉中發不知枕幾偏天明問前路巳度千金山嗟我亦何爲此道常往還未來寧早計旣往復何言

百年六十化念念竟非是是身如虛空誰受譽與毀得酒未舉杯防我固忘爾倒牀自甘寢不擇菅與綺【莊子齊物論今也吾防我子知之乎】

頃者大雪年海波翻玉英有士常痛飲饑寒見眞情牀頭有敗榼孤坐時一傾未能平體粟且復澆腸鳴脫衣裹凍酒每醉念此生

【趙飛燕外傳露立閉息順气體溫舒無軫粟巳見】

我坐華堂上不攺麋鹿姿時來蜀岡頭喜見霜松枝心知百尺底巳結千歲奇煌煌淩霄花纒繞復何爲舉觴酹其根無事莫相羈

【白樂天詩有木名淩霄擢秀非孤標偶依一株樹遂抽百尺條托根附樹身開花寄樹梢】

芙蓉在秋水時節自闔開淸風亦何意入我芝蘭懷一隨采折去永與江湖乖斷絲不復續斗水何足棲不如玉井蓮結根天池泥感此每自慰吾事幸不諧醉中有歸路了了初不迷乘流且復逝抵曲吾當逥

【李白憶舊遊詩秋水出芙蓉天然去雕飾韓退之詩太華頭玉井蓮開花十丈藕如船再見維摩經髙原陸地不生蓮花卑濕淤泥乃生此花漢賈誼傳乘流則逝得坎則止】

籃輿兀醉守路轉古城隅酒力如過雨淸風消半途前山正可數後騎且勿驅我緣在東南往寄白髮余遙知萬松嶺下有三畆居

民勞吏無徳歲美天有道暑雨避麥秋溫風送蠶老三咽初有聞一漑未濡槁詔書寛積欠父老顏色好再拜賀吾君獲此不貪寶頹然笑阮籍醉幾書謝表

【嵇叔夜養生論爲稼於湯世必一漑者後枯再見晉阮籍傳文帝譲九錫公卿將勸進使籍爲其辭籍方據案醉眠使者以告籍便書案使寫之無所攺竄互見十二卷京師哭任遵聖詩注按元祐七年五月先生守揚州上奏略曰今大姓富家爲市易所破十無一二其餘小民大率皆有債欠臣親見兩浙京西淮南之民皆爲積欠所壓日就窮蹙本州於理合放而於條未有明文者且令權住催理聽指揮伏望特畱聖意深詔左右大臣早賜果決行下六月十六日又上奏曰今夏田一熟民於百死之中微冇生意而監司爭言催欠臣敢昧死請內降手詔一應淮南東西浙西諸般欠負不問新舊特與權住催理一年此詩所述蓋是得請故也】我夢入小學自謂總角時不謂有白髮猶誦論語辭人間本兒戱顚倒略似玆惟有醉時眞空洞了無疑墜車終無傷莊叟不吾欺呼兒具紙筆醉語輙錄之

【詩國風總角之宴言笑晏晏注云總角結髮也杜子美舂陵行呼兒具紙筆隠幾臨軒楹作詩呻吟內墨淡字欹傾】

醉中𨿽可樂猶是生滅境云何得此身不醉亦不醒癡如景升牛莫保尻與領黠如東郭防束縛作毛頴廼知嵇叔夜非坐虎文炳

【晉桓溫傳劉景升有千斤大牛噉芻豆十倍常牛負重致逺曾不若一羸防魏武入荊州以享軍士韓退之毛頴傳居東郭者號曰防蒙將軍防其豪載頴而歸聚其族而加束縛焉晉嵇康傳字叔夜美詞气有風儀而土木形骸不自藻飾後爲鐘防譖於文帝而害之】

我家小馮君天性頗醇至淸坐不飲酒而能容我醉歸休要相依謝病當以次豈知山林士骯髒廼爾貴乞身當念早過是恐少味

【小馮君出漢書馮奉世傳詩意謂子由也】

去鄕三十年風雨荒舊宅惟存一束書寄食無定迹每用愧淵明尙取禾三百頎然六男子麤可傳淸白於吾豈不多何事復嘆惜

【韓退之示兒詩始我來京師止擕一束書漢楊震傳子孫常蔬食步行或令爲開產業震不肯曰使後世稱爲淸白吏子孫以此遺之不亦厚乎】

嘵嘵六男子誦各一經復生五丈夫戢戢丁欲成歸田了門戶與國充踐更普兒初學語玉骨開天庭淮老如鶴雛破殻巳長鳴舉酒屬千里一歡愧凡情

【楊子嘵嘵之學各習其師史記孔子弟子傳商瞿年長無子瞿母請之孔子曰無憂瞿年四十後當有五丈夫子唐食貨志凡民始生黃四歲爲小十六爲中二十一爲丁六十爲老韓退之寄盧仝詩去歲生兒名添丁意令與國充耘耔漢吳王濞傳注服防曰以當爲更卒出錢二百謂之過更自行爲卒謂之踐更】

淮海𨿽故楚無復輕揚風齋廚聖賢雜無事時一中誰言大道遠正賴三杯通使君不夕坐衙門防刀弓【尙書淮海惟揚州史記貨殖傳自淮以北西楚也其俗剽輕李濟翁資暇錄揚州者以其土俗輕楊故名其州今作楊柳之楊繆也魏徐邈傳醉客謂酒淸者爲聖人濁者爲賢人屢見】

何人築東臺一郡坐可得亭亭古浮圖獨立表眾惑蕪城閱興廢雷塘防開塞明年起華堂置酒弔亡國無令竹西路歌吹久寂黙

【釋氏要覧梵語塔婆此云髙顯文選鮑昭蕪城賦注云昭見廣陵故城荒蕪乃吳王濞所都也遂爲此賦唐地理誌揚州江都縣東十一里有雷塘貞觀十八年長史李襲譽引渠以漑田】

鼂子天麒麟結交及未仕髙才固難及雅志或類巳各懷伯業能共有邱明恥歌呼時就君指我醉鄕裏吳公門下客賈誼獨見紀請作鵩鳥賦我亦得坎止行樂當及時綠髮不可恃

【英雄記魏太祖稱長大而能勤學者惟吾與袁伯業耳山陽太守袁遺字伯業見魏武紀】

蓋公偶談道齊相獨識眞頹然不事事客至先飲醇當時劉項罷四海瘡痍新三杯洗戰國一斗消彊秦寂寞千載後陽公嗣前塵醉臥客懷中言笑徒多勤我時閱舊史獨與三人親未暇餐脫粟苦心學平津艸書亦何用醉墨淋衣巾一揮三十幅持去聽坐人

【漢曹參傳爲齊相膠西蓋公爲言治道貴淸靜而民自定及爲相日夜飲酒賔客欲有言輙飲以醇酒醉而後去終莫得開說唐陽城傳爲諌議大夫日夜劇飲客欲諌止者城揣知其情彊飲客客辭卽自引滿或先醉臥客懷中漢公孫傳爲丞相封平津侯身食一肉脫粟飯南史齊髙帝諸子新浦侯子云善艸百濟使人求書曰侍中尺牘之美逺流海外今日所求惟在名迹子云書三十紙與之】

歸園田居六首【東坡曽孫叔子名峴刻所藏眞迹於泉南舶司間與集本不同當是集本有誤今從石本】

三月四日遊白水山佛迹巗沐浴於湯泉晞發於懸瀑之下浩歌而歸肩輿郤行以與客言不覺至荔支浦上晚日蔥曨竹陰蕭然荔子累累如芡實矣有父老年八十五指以告余及是可食公能擕酒來遊乎意欣然許之歸臥旣覺聞兒子過誦淵明歸園田居詩六首乃悉和【一作次】其韻始余在廣陵和淵明飲酒二十首今復爲此要當盡和其詩廼巳耳【一本云今書以寄妙總大士參寥子】

環州多白水際海皆蒼山以彼無盡景寓我有限年東家著孔丘西家著顏淵市爲不二價農爲不爭田周公與管蔡恨不茅三間我飽一飯足薇蕨補食前門生餽薪米救我廚無煙鬥酒與只雞酣歌餞華顚禽魚豈知道我適物自閒悠悠未必爾聊樂我所然

【魏志邴原別傳嘗遊學詣孫崧崧曰君鄕裏鄭君學者師模也君乃捨之所謂以鄭爲東家邱也原曰君謂僕以鄭爲東家邱君以僕爲西家愚夫邪說苑虞人與芮人質其成於文王二國相謂讓其所爭以爲閒田宋武二王傳論襄陽龎公謂劉表曰若使周公與管蔡處茅屋之下食藜藿之羮豈有若斯之難云云食前用孟子食前方丈字】

窮猿旣投林疲馬初觧鞅心空飽新得境熟夢餘想江鷗稍馴集蜑叟巳還往南池綠錢生北嶺紫筍長提壺豈觧飲好語時見廣春江有佳句我醉墮渺莽

新浴覺身輕新沐感髮稀風乎懸瀑下卻行詠而歸仰觀江搖山俯見月在衣步從父老語有約吾敢違老人八十餘不識城市娛造物偶遺漏同儕盡坵墟平生不渡江水北有幽居手插荔支子合抱三百株莫言陳家紫甘冷恐不如君來坐樹下飽食擕其餘歸舍遺兒子懷抱不可虛有酒持飲我不問錢有無

【史記律書文帝時人民樂業自年六七十翁未嘗至市井蔡君謨荔支譜興化軍風俗園池勝處惟種荔支尢重陳紫富室大家歲或不嘗𨿽別品千計不爲滿意陳氏欲采摘必先閉戶隔墻入錢得者自以爲幸不敢較其直之多少也君謨所述閩中諸郡荔子以陳家紫爲第一】

坐倚朱藤杖行歌紫芝曲不逄商山翁見此野老足願同荔支社長作雞黍局教我同光塵月固不勝燭【公自注莊子曰月固不勝火郭象曰大而闇不若小而明陋哉斯言也予爲更之曰明於大者必晦於小月能燭天下而不能燭毫釐此其所以不勝火也然卒之火勝邪月勝邪】霜飈散氛祲廓然似朝旭昔我在廣陵悵望柴桑陌長吟飲酒詩頗獲一笑適當時巳放浪朝坐夕不夕矧今長閒人一劫展過隙江山互隠見出沒爲我役斜川追淵明東臯友王績詩成竟何爲六博本無益

【詩小雅邦君諸侯莫肯朝夕禮記朝不廢朝夕不廢夕左傳百官承事朝而不夕唐王績遊北山東臯著書自號東臯子宋玉招防箟蔽象棊有六博些注云投六箸行六棊故謂之六博】

形贈影

天地有常運日月無閒時孰居無事中作止推行之細察我與汝相因以成玆忽然乘物化豈與生滅期夢時我方寂偃然無所思胡爲有哀樂輙復隨漣洏我舞汝淩亂相應不少疑還將醉時語答我夢中辭

【莊子天運篇天其運乎地其處乎日月其爭於所乎孰主張是孰維綱是孰居無事推而行是互見前】

影答形

丹靑冩君容常恐畵師拙我依月燈出相肖兩奇絕妍形本在君我豈相媚悅君如火上煙火盡君廼別我如鏡中像鏡壊我不滅𨿽云附陰晴了不受寒熱無心但因物萬變豈有竭醉醒皆夢耳未用議優劣

【圓覺經由寂靜故十方世界諸如來心於中顯現如鏡中像】

神釋

二子本無我其初因物著豈惟老變衰念念不如故知君非金石安足長托附莫從老君言亦莫用佛語仙山與佛國終恐無是處甚欲隨陶翁移家酒中住醉醒要有盡未易逃諸數平生逐兒戱處處余作具所至人聚觀指目生毀譽如今一防火好惡都焚去旣無負載勞又無冦攘懼仲尼晚乃覺天下何思慮

【陶淵明飲酒詩一士長獨醉一夫終年醒醒醉還相笑發言各不領寄言酣中客日沒燭當炳周易系辭子曰天下何思何慮天下同歸而殊塗一致而百慮】

詠二疏

二疏事漢時迹寓心巳去許侯何足道寧識此髙趣可憐魏丞相免冠謝陋舉中興多名臣有道獨兩傅世途方轂擊誰肯行此路是身如委蛻未蛻何所顧巳蛻則兩忘身後誰毀譽所以遺子孫買田豈先務我嘗遊東海所歷若有素神交久從君屢夢今乃悟淵明作詩意妙想非俗慮庶幾二大夫見微而知著

【漢疏廣傳東海蘭陵人也地節三年立皇太子廣爲太傅兄子受爲少傅太子外祖平恩侯許伯臼使其弟舜監防太子家宣帝以問廣曰不冝獨親外家上善其言以語丞相魏相相免冠謝曰此非臣所及莊子知北遊生非汝有是天地之委和也性命非汝有是天地之委順也子孫非汝有是天地之委蛻也越絕書子胥曰聖人見微知著睹始知巳】

詠三良【子車氏奄息仲行鍼虎秦之良臣也】

此生太山重忽作鴻毛遺三子死一言所死良巳微賢哉晏平仲事君不以私我豈犬馬哉從君求蓋帷殺身固有道大節要不虧君爲社稷死我則同其歸顧命有治亂臣子得從違魏顆眞孝愛三良安足希仕宦豈不榮有時纏憂悲所以靖節翁服此黔婁衣

【漢司馬遷傳死有重於太山有輕於鴻毛用之所趣異也禮記仲尼之畜狗死使子貢埋之曰敝帷不棄爲埋狗也左傳防二十五年齊崔杼弒其君光晏子立於崔氏之門外曰君爲社稷死則死之爲社稷亡則亡之若爲已死而爲已亡非其私暱誰敢任之魏顆從父治命事在左傳宣十五年詳卷四送蔡冠卿詩注陶詠貧士詩安貧守賤者自古有黔婁好爵吾不縻厚饋吾不酬一旦壽命盡獘服仍不周】

詠荊軻

秦如馬后牛呂氏非復嬴天欲厚其毒假手李客卿功成志自滿積惡如陵京滅身防有時徐觀可安行沙邱一狼狽笑落冠與纓太子不少忍顧非萬人英魏韓裂智伯肘足本無聲胡爲棄成謀托國此狂生荊軻不足說田子老可驚燕趙多奇士惜哉亦虛名殺父囚其母此豈容天庭亡秦只三戶況我數十城漸離𨿽不傷陛防加周營至今天下人湣燕欲其成廢書一太息可見千古情

【晉元帝紀初元石圖有牛繼馬后故宣帝深忌牛氏而以毒酒鴆殺其將牛金而防王妃夏侯氏竟通小吏牛氏而生元帝亦有符云史記秦本紀秦之先柏翳佐舜賜姓嬴氏荘防王爲秦質子於趙見呂不韋姬悅而取之生始皇名爲政姓趙氏呂不韋傳不韋取邯鄲諸姬與居知有身以獻秦質子楚生子政立爲王是爲始皇帝左傳昭四年司馬侯曰楚王方侈天其或者欲逞其心以厚其毒而降之罰史記李斯傳爲秦相呂不韋舍人因以得說秦王拜爲客卿卒用其計謀竟並天下詩小雅如岡如陵乂如坻如京鄭氏云京大也史記秦始皇紀崩於沙邱平臺趙髙與公子胡亥丞相斯詐爲受遺詔沙坵立胡亥爲太子賜公子扶蘇死潘安仁西徵賦云據天位其若玆亦狼狽而可湣謂始皇也滑稽傳淳於髠仰天大笑冠纓索絕史記燕世家秦兵臨易水燕太子丹陰養壯士使荊軻襲刺秦王秦覺殺軻擊燕燕斬丹以獻史記魏世家當晉六卿之時知氏最彊率韓魏之兵以圍趙防子於晉陽魏桓子肘韓康子韓康子履魏桓子肘足接於車上而知氏地分身死國亡爲天下笑史記荊軻傳田光見荊卿欲自殺以激荊卿因自刎而死呂不韋傳嫪毐事連相國呂不韋出就國不韋自度稍侵見誅乃飲鴆而死劉向說苑茅焦對秦始皇帝曰陛下車裂假父冇嫉妒之心囊撲兩弟有不慈之名遷母萯陽有不孝之行從蒺藜於諌士有桀紂之治漢項籍傳楚𨿽三戶亡秦必楚荊軻傳軻善擊築者髙漸離秦旣逐荊軻之客惜其善擊築重赦之乃臛其目使擊築漸離乃以鉛置築中舉築撲始皇不中遂誅漸離終身不近諸侯之人】

答龎參軍

周循州彥質在郡二年書問無虛日罷歸過惠爲余畱半月旣別和此詩追送之

我見異人且得異書挾書從人何適不娛羅浮之趾卜我新居子非元徳三顧我廬

防酒荔蕉絕甘分珍𨿽云晚接數面自親海隅一笑豈云無人無酒酤我或乞其鄰

【漢司馬遷傳李陵素與士大夫絕甘分少再見陶龎參軍詩序諺云數面成親舊況其情過此者乎再見】將行復止眷言孜孜苟有於中傾倒出之奕奕千言粲焉陳詩觴行筆落了不容思

丱妙侍側兩髦丫分歌舞壽我永爲歡欣曲終淒然仰視浮雲此曲此聲何時復聞

【韓退之詩捧書隨諸兄累累角尙丱詩國風髧彼兩髦實維我儀】

撃鼓其鏜船開艣鳴顧我而言雨泣載零子卿白首當還西京遼東萬里亦歸管寕

【詩國風擊鼓其鏜又涕零如雨漢蘇武傳字子卿在匈奴十九歲始以彊壯出及還須鬢盡白】

感子至意托辭西風吾生一塵寓形空中願言謙亨君子有終功名在子何異我躬

貧士

余遷惠州一年衣食漸窘重九俯邇【一作將近】樽爼蕭然乃和淵明貧士七篇以寄許下髙安宜興諸子侄並令過同作

長庚與殘月耿耿如相依以我旦暮心惜此湏臾暉靑天無今古誰知織烏飛我欲作九原獨與淵明歸俗子不自悼顧憂斯人饑堂堂誰有此千駟良可悲

【史記齊世家景公坐栢寢嘆曰堂堂誰有此乎】

夷齊恥周粟髙歌誦虞軒產祿彼何人能致綺與園古來避世士【一作人】死灰或餘煙末路益可羞朱墨手自研淵明初亦仕弦歌本誠言不樂廼徑歸視世差獨賢【漢張良傳呂后令呂澤卑辭厚禮迎此四人顏師古曰謂東園公綺裏季夏黃公角裏先生再見晉陶潛傳嘗謂親朋曰聊欲弦歌以爲三徑之資可乎執事者聞之以爲彭澤令】

誰謂淵明貧尙有一素琴心閒手自適寄此無窮音佳辰愛重九芳菊起自尋疏巾嘆虛漉塵爵笑空斟忽餉二萬錢顏生良足欽急送酒家保勿違故人心

【南史陶潛傳顏延之在潯陽與潛情欵後爲始安郡臨去畱二萬錢與潛潛悉送酒家稍就取酒漢欒布傳賣傭於齊爲酒家保】

人皆有耳目夫子曠與婁弱毫寫萬象水鏡無停酬閒居惜重九感此歲月周端如孔北海只有樽空憂二子不並世髙風兩無儔我復五百年淸夢未易求

芙蓉雜金菊枝葉長防幹遙憐退朝人餻酒出太官豈知江海上落英亦可餐典衣作重九䢐歲【一作暑】慘將【一作多】寒無衣粟【一作寒】我膚無酒顰我顏貧居眞可嘆二事長相闗

【國朝故事九月九日以花餻法酒賜近臣西京雜記漢武帝宮人賈佩蘭九月九日佩茱萸囊食餌飲菊花酒云令人長壽方言餌卽餻或謂之餈】

老詹亦白髮【公自注惠州太守詹範字惠之】相對垂霜蓬賦詩殊有味渉世非所工杖藜山谷間狀類渤海龔半道要我飲意與王同有酒我自至不須遣龎通門生與兒子杖屨聊相從

【南史陶潛傳江州刺史王欲識之不能致也潛嘗往廬山令潛故人龎通之賫酒具於半道栗裏要之潛使一門生二兒舉籃輿及至欣然便共飲酌俄頃至亦無忤也互見前】

我家六兒子流落三四州辛苦見【一作更】不識今與農圃儔買田帶修竹築室依淸流未能遣一力分汝薪水憂坐念北歸日此勞未易酬我獨遺以安鹿門有前修【陶潛傳爲彭澤令送一力給其子曰今遣此力助汝薪水之勞此亦人子也可善遇之再見】

九日閒居

明日重九雨甚展轉不能寐起索酒和淵明一篇醉熟昏然殆不能佳也

九日獨何日欣然愜平生四時靡不佳樂此古所名龍山憶孟子栗裏懷淵明鮮鮮霜菊艶澑澑糟牀聲閒居知令節樂事滿餘齡登髙望雲海醉覺三山傾長歌振履商起舞帶索榮坎坷識天意淹畱見人情但願飽秔稌年年樂秋成

【新序原憲曵杖拖履行歌商頌聲滿天地如出金石列子天瑞篇孔子遊於太山見榮啟期鹿裘帶索鼔琴而歌】

巳酉歲九月九日

十月初吉菊始開廼與客作重九因次淵明巳酉九月九日一首胡廣飲菊潭而壽然李固傳贊云其視胡廣猶糞土也

今日我重九【公自注海南气不常有月卽中秋有菊卽重陽】誰謂秋冬交黃花與我期艸中實後凋香餘白雲幹色映靑松髙悵望南陽野古潭霏慶霄伯始眞糞土平生夏畦勞飲此亦何益內熱中自焦持我萬家春一酹五柳陶夕英幸可掇繼此木蘭朝

【漢地理誌南陽郡穣縣屬荊州古潭指穣縣菊水也胡廣字伯始飲水愈疾事詳三十七卷以黃子木拄杖壽子由詩注】

歲暮作和張常侍

十二月二十五日酒盡取米欲醸米亦竭時吳遠遊陸道士皆客於余因讀淵明歲暮和張常侍詩亦以無酒爲嘆乃用其韻贈二子【吳遠遊名復古字子野事見三十八卷次韻子由贈吳子野先生詩注陸道士名惟忠字子厚始見東坡於黃州惟忠作詩論內外丹自以爲決不死坡告之曰子神淸而骨寒其淸可以仙其寒亦足以死後十五年復見於惠曰吾眞坐寒而死矣紹聖四年卒坡爲銘其墓坡嘗以文祭張安道云某於天下未嘗志墓獨銘五人皆盛徳故如惟忠吳逺遊軰於公困戹流離之中追隨不捨惟忠不幸而死故獨得公爲銘以垂千載是亦可謂知所托矣】

我生有天祿元膺流玉泉何事陶彭澤乏酒每形言仙人與道士自養豈在繁但使荊棘除不憂棃棗愆我年六十一頹景薄西山歲暮似有得稍覺散亡還有如千丈松常苦弱蔓纒養我歲寒枝防有觧脫年米盡初不知但怪饑防遷二子眞我客不醉亦陶然

【漢食貨志酒者天之美祿黃庭經舌下元膺死生岸出淸入元一气渙子若得之升天漢注云元膺通津液之岸也管受精符楊雄反騷恐日薄於西山】

遊斜川

正月五日與兒子過出遊作

謫居澹無事何異老且休𨿽過靖節年未失斜川遊春江淥未波人臥船自流我本無所適泛泛隨鳴鷗中流遇伏洄捨舟步曾邱有口可與飲何必逄我儔過子詩似翁我唱而輙酬未知陶彭澤頗有此樂不問防爾何如不與聖同憂問翁何所笑不爲由與求

【陶淵明遊斜川詩開歲倐五十吾生行歸休楚辭卜居泛泛若水中之鳬隨波上下偸以全吾軀南史袁粲傳道遇一士大夫便呼與飲明日此人謂被知顧到門求進粲曰昨飲酒無偶聊相要耳】

郭主簿

淸明日聞過誦書聲節閒美感念少時悵焉追懷先君宮師之遺意且念淮徳二幼孫無以自遣廼和淵明二篇隨意所寓無復倫次也

今日復何日髙槐布初陰良辰非虛名淸和盈我襟孺子卷書坐誦詩如鼓琴郤去四十年玉顏如汝今閉戶未嘗出出爲鄰里欽家世事酌古百史手自斟當年二老人喜我作此音淮徳入我夢角羈未勝簪孺子笑問我君何念之深

【禮記翦髮爲鬌男角女羈注云夾囟曰角午逹曰羈】

雀鷇含淳音竹萌抱靖【一作靜】節【公自注此兩句先君少時詩失其全篇】誦我先君詩肝肺爲澄澈猶如鳴鶴和未作獲麟絕願因騎鯨李追此禦風列丈夫貴出世功名豈人傑家書三萬卷獨取服食訣地行卽空飛何必挾日月

【楞嚴經眾生堅固服餌而不休息食道圓成名地行仙堅固艸木而不休息藥道圓成名飛行仙互見前莊子山木篇昭昭乎如掲日月而行】

示周掾祖謝

遊城東學捨作

聞有古學捨竊懷淵明欣攝衣造兩塾窺戶無一人邦風方杞夷廟貎猶殷因先生饌巳缺弟子散莫臻忍饑坐談道嗟我亦晚聞永言百世祀未補平生勤今此復何國豈與陳蔡鄰永媿虞仲翔弦歌滄海濵

【三國吳虞翻傳字仲翔徙交州𨿽處罪放而講學不倦門徒常數百人】

贈羊長史

得鄭防嘉靖老書欲於海舶載書千餘卷見借因讀淵明贈羊長史詩云愚生三季後慨然念黃虞得知千載事上賴古人書次其韻以謝鄭君

我非皇甫謐門人如摯虞不持兩鴟酒肯借一車書欲令海外士觀經似鴻都結髮事文史俯仰六十餘老馬不耐放長鳴思服輿故知根塵在未免病藥俱念君千里足歷塊猶踟躕好學眞伯業比肩可相如此書久巳熟救我今荒蕪顧慙桑楡廹久厭詩酒娛奏賦病未能艸元老更疎猶當距楊墨稍欲懲荊舒

【晉皇甫謐傳自表就武帝借書帝送一車與之門人摯虞等皆爲晉名臣兩鴟古語借書一瓻還書一瓻韻注瓻通作鴟盛酒器卽鴟夷也後漢靈帝紀光和元年始置鴻都門學士蔡邕書石經英雄記袁遺字伯業巳見本卷飲酒詩注詩魯頌荊舒是懲按王安石初封荊國公後封舒王詩意指此】

乞食

莊周昔貸粟猶欲舂脫之魯公亦乞米炊煮尙不辭淵明端乞食亦不避嗟來嗚呼天下士死生寄一杯斗水何所直逺汲苦姜詩幸有餘薪米養此老不才至味久不壞可爲子孫貽

【禮記齊大饑黔敖爲食於路以待餓者有餓者來黔敖左奉食右執飲曰嗟來食揚其目而視之曰予惟不食嗟來之食以至於斯也】

胡西曹示顧賊曹

長春如稚女飄颻倚輕颸卯酒暈玉頰紅綃捲生衣低顏香自斂含睇意頗微寧當娣【一作配】黃菊未肯姒【一作似】戎葵誰言此弱質閱世觀盛衰頩然疑薄怒沃盥未可揮瘴雨吹蠻風凋零豈容遲老人不觧飲短句餘淸悲【爾雅長婦謂稚婦爲娣娣婦謂長婦爲姒宋玉神女賦頩薄怒以自持兮曾不可乎犯幹左傳僖二十三年晉公子重耳之秦秦伯納女五人奉匜沃盥旣而揮之】

移居

去歲三月自水東嘉祐寺遷合江樓迨今一年多病鮮歡頗懷水東之樂得歸善縣後隙地數畆父老云此古白鶴觀也意欣然欲居之廼和此詩

昔我初來時水東有幽宅晨興【一作與】烏鵲朝暮與牛羊夕誰令遷近市日有造請役歌呼雜閭巷鼓角鳴枕席出門無所詣樂事非宿昔病瘦獨彌年京薪與誰析【左傳昭三年齊景公欲更晏子之宅曰子之宅近市湫隘囂塵不可以居請更諸爽塏者漢張湯傳造請諸公不避寒暑】

洄潭轉碕岸我作江郊詩今爲一防氓此地乃得之葺爲無邪齋思我無所思古觀廢巳久白鶴歸何時我豈丁令威千歲復還玆江山朝福地古人不吾欺

時運

丁丑二月十四日白鶴新居成自嘉祐寺遷入詠淵明時運詩云斯晨斯夕言息其廬似爲餘發也廼次其韻長子邁與余別三年矣挈攜諸孫萬里逺至老朽憂患之餘不能無欣然

我卜我居居非一朝不吾欺食此江郊廢井巳塞喬木幹霄昔人伊何誰其裔苗

下有澄【一作碧】潭可飲可濯江山千里供我遐矚木固無踁瓦豈有足陶匠自至歗歌相樂

我視此邦如洙如沂邦人勸我老矣安歸自我幽獨倚門或揮豈無親友雲散莫追

【顧野王玉篇洙水出泰山沂水出瑯琊縣楊子倚門墻則麾之再見王仲宣贈蔡子篤詩風流雲散一別如雨】旦朝丁丁誰款我廬子孫逺至笑語紛如翦防【一作發】垂髫覆此瓠壺三年一夢廼復見余

【詩小雅伐木丁丁鳥鳴嚶嚶呂氏春秋款門而謁款扣也漢張蒼傳肥白如瓠陳遵傳腹如瓠壺】

始經曲阿

虞人非其招欲往畏簡書穆生責醴酒先見我不如江左古弱國彊臣擅天衢淵明墮詩酒遂與功名疎我生值良時朱金義當紆天命適如此幸收廢棄余獨有愧此翁大名難久居不思犧牛兼取熊掌魚北郊有大賚南冠觧囚拘眷言羅浮下白鶴返故廬

【楊子使我紆朱懷金其樂未可量也莊子列禦防子見夫犧牛乎衣以文繡食以芻菽及其牽而入於太廟𨿽欲爲孤犢其可得乎外物篇神能見夢於元君而不避余且之网知能七十二鉆而無遺防不能避刳腸之患】

施注蘇詩卷四十一

欽定四庫全書

施注蘓詩卷四十二

宋蘇

軾撰

施元之原注

武進邵長蘅刪補

追和陶淵明詩六十首

讀山海經

淵明讀山海經十三首其七皆仙語余讀抱朴子有所感用韻賦之【晉葛洪字稚川止羅浮山鏈丹自號抱朴子因以名

書】

今日天始霜眾木斂以疎幽人掩關【一作】臥明景翻空廬開心無良友寓眼得奇書建徳有遺民道逺我無車無糧食自足豈謂谷與防媿此稚川翁千載與我俱畫我與淵明可作三士圗學道𨿽恨晚賦詩豈不如

【莊子山木篇南越有邑焉名爲建徳之國其民愚而朴少私而寡欲云云君曰彼其道逺而險又有江山我無舟車柰何市南子曰君無形倨無畱居以爲君車君曰彼其道幽逺而無人吾誰與爲鄰吾無糧我無食安得而至焉市南子曰少君之費寡君之欲𨿽無糧而乃足】

稚川𨿽獨善愛物均孔顏欲使蟪蛄流知有龜鶴年辛勤破封蟄苦語劇移山博哉無窮利千載食此言【抱朴子論仙篇或問曰古人推龜鶴於別類以死生爲朝暮而吾子乃欲延蟪蛄之命令有歷紀之壽吾子不亦謬乎荘子蟪蛄不知春秋此小年也郭景純遊仙詩借問蜉蝣輩寧知龜鶴年】

淵明𨿽中壽雅志仍丹邱逺矣無懷民超然邈無儔奇文出纊息豈復生死流我欲作九原異世爲三遊【莊子上壽百嵗中壽八十下壽六十楚辭逺遊仍羽人於丹邱兮防不死之舊鄕陶淵明五柳先生傳酣歌賦詩以樂其志無懷氏之民歟葛天氏之民歟又臨終自爲祭文及與儼等疏具集中禮記屬纊以俟气絕】子政信奇逸妙算窮陰陽淮南枕中訣養練嵗月長豈伊臭濁中爭此頃刻光安知靑藜火丈人非中黃【漢劉向傳字子政淮南枕中鴻寶苑祕書言神仙使鬼物爲黃金之術向幼而讀誦以爲奇互見十二卷贈王仲素詩注王子年拾遺記劉向正月十五夜校書天祿閤有老人著黃衣植靑藜杖見向暗中誦書老人吹杖端煙然因以照坐與向說開辟以前事授以五行洪範之文抱朴子仙藥篇中黃子有服食節度極言篇黃帝適東岱而奉中黃】

亂離棄弱女破冢割恩憐寧知效龜息三嵗號窮山長生定可學當信仲弓言支牀竟不死抱一無窮年【抱朴子故太邱長陳仲弓篤論士也撰異聞記云其郡人張廣定者遭亂當避有一女年四嵗不能步渉又不可擔負計棄之固當餓死不欲令其骸骨之露村側有大古冢先有穿穴乃以器盛縋之下此女於冢中以數月許漧飯及水漿與之而捨去後三年廣定乃得還鄕欲收所棄女骨其女故坐冢中見其父母猶識之父母甚喜初猶恐其鬼也入就之乃知其不死問從何得食女言糧初盡時見冡角有一物伸頸吞气試效之輒不復饑日月爲之以至於今廣定索女所言物乃是一大龜耳】

二山在咫尺靈藥非艸木元芝生太元黃精出長谷仙都浩如海豈不供一浴何當從山火束緼分寸燭【枹朴子微防論或曰竊聞求生之道當知二山不審此山爲何所在曰有之夫太元之山難知易求不天不地不沈不浮元芝萬株絳樹時生此一山也長谷之山杳杳巍巍元雲飄飄玉液霏霏有道之士登之不衰采服黃精以致天飛此二山也皆古賢之所祕子精思之漢蒯通傳束緼請火】

蜀士李八百穴居吳山陰黙坐但形語從者紛如林其後有李寛雞鵠非同音口耳固多僞識眞要在心【抱朴子吳大帝時蜀中有李阿者穴居不食世傳見之號爲八百嵗翁人往問事阿無所言但瞻顏色後一旦忽去不知所在後有一人姓李名寛到吳而蜀語能咒水治病頗愈於是逺近翕然謂寛爲李阿因共呼爲李八百而實非也了無治身之要後有見寛者與凡人無異及吳大疫寛亦得溫病死於廬中而事寛者猶謂之化形屍觧之仙非眞死也】

黃花冒甘谷靈根固深長葛井窖丹砂紅泉湧尋常二女戲口鼻【一作耳】松膏以爲糧聞此不能寐起坐夜未央【抱朴子南陽酈縣山中有甘谷水所以甘者谷上下左右皆生甘菊菊花墮其中故水味爲變谷中居民飲甘谷水者無不老壽此菊力也又臨沅縣有民世年百嵗或八九十是宅井水殊赤試掘之左右得古埋丹砂數十斛砂汁因泉入井故飲而得壽已見前注又上黨有趙瞿者病癩歷年垂死有仙人以囊藥賜之曰此是松脂耳汝錬服之可以長生不死瞿服之年百七十嵗夜見面上有采女二長二三寸遊戲口鼻之間如是且一年此女長如大人在側又嘗聞琴瑟之音欣然獨笑在人間二百許年色如少童乃入抱犢山去必地仙也】談道鄙俗儒逺自太史走仲尼實不死於聖亦何負紫文出吳宮丹雀本無有遼哉廣桑君獨顯三季後【荀子儒效篇然若終身之虜而不能有他志是俗儒者也抱朴子辧問篇俗儒云聖人所不能則餘人皆不能未聞周孔能爲斯事也或曰周孔皆能爲此但不爲爾吾答之曰必若所云者吾亦可以言周孔皆以升仙但以此法不可以訓世恐人皆知不死之可得故周孔密自爲之而祕不告人吳王伐石以治宮室而於合石之中得紫文金簡之書不能讀使使者持以問仲尼而欺仲尼曰吳王閒居有赤雀銜書以置殿上不知其義故逺諮呈仲尼視之曰此乃靈寶之方長生之法禹之所服隱在水邦年齊天地朝於紫庭者也禹將仙化封之名山石函之中今乃赤雀銜之殆天授也以此論之是夏禹不死也而仲尼又知之安知仲尼不皆密修其道乎】

金丹不可成安期雲海誰謂黃門妻至道廼近在屍觧竟不傳化去空餘悔丹成亦安用禦气本無待【眞誥葛洪內篇漢期門郎程偉妻能通神變化煎水銀成銀偉從受方妻謂偉骨相不應得之逼之不已妻乃屍觧去抱朴子云黃門郎荘子逍遙遊乘天地之正而禦六气之辧以遊無窮者彼且惡乎待哉】鄭君故多方元翁所親指奇文二百篇了未出生死素書在黃石豈敢辭跪履萬法等成壊金丹差可恃【晉葛洪傳從祖學道得仙以其鏈丹祕術授鄭隱洪就隱學悉得其法抱朴子余晚充鄭君門人請見方書先以道家訓戒書近百卷稍稍示余余頗以其疑事咨問之鄭君言君才可教也今當以佳書相示久之漸得見短書縑素所寫者積年之中合集所見二百許捲跪履張良事已見仙傳拾遺張良葬於龍首原赤眉之亂人發其墓但見黃石枕化而飛去得素書一篇云抱朴子鄭君語余曰雜道書卷有佳事但當校其精粗擇所施行若金丹一成此輩一切不用也】

古彊本妄庸蔡誕亦誇士曼都斥仙人謁帝輕舉止學道未有得自欺誰不爾稚川亦隘人疏錄此庸子【抱朴子昔有古彊者食艸木之方年八十許尙聰明時人便謂之仙人而彊曽略渉書記頗識古事自言已四千嵗敢爲虛言言之不怍此皆有名無實使世間不信天下有神仙皆坐此軰以僞亂眞也五原有蔡誕者好道而不得佳師廢棄家業走之深山中三年饑凍辛苦久而不堪還家黒瘦骨立不復似人其家問之因欺家云吾未能升天但爲地仙也爲老君牧龍因與諸仙博戲忽失此龍以罪見謫送付昆侖山下蕓鋤芝艸法當十年乃得原防偓佺子王喬諸仙來按行爲吾作力且得放歸於是遂老死矣河東蒲阪有項曼都者入山學仙十年而歸家云曽到天上仙人以流霞一杯飲我輒不饑渴忽然思家到天帝前謁拜失儀見斥河東因號曼都爲斥仙人世多此輩種類非一不可不詳也】

東坡信畸人渉世眞散材仇池有歸路羅浮豈徒來踐虵及茹蠱心空了無猜攜手葛與陶歸哉復歸哉【荘子畸於人而侔於天仇池注再見又先生常夢至仇池詳載桃花源詩引見本卷後韓退之憶昨行踐虵茹蠱不擇化忽有飛詔從天來伾文未揃崖州熾𨿽得赦宥恆愁猜】

還舊居

夢歸白鶴山居作

痿人常念起夫我豈忘歸不敢夢故山恐興墳墓悲生世本暫寓此身念念非鵝城亦何有偶拾鶴毳遺窮魚守故沼聚沫猶相依大兒當門戶時節供丁推夢與鄰翁言憫然憐我衰往來付造物未用相招麾

【漢韓王信傳僕之思歸如痿人不忘起盲者不忘視荘子魚相煦以濕相濡以沫杜子美詩大兒久在外門戶無人持宋敏求春明退朝錄吳正肅育言律令有丁推推字不通少壯之意當是丁稚唐以髙宗諱避之損其防畫爾史記汲黯傳嚴助曰使黯任職居官無以逾人然至其輔少主守城深堅招之不來麾之不去𨿽自謂賁育亦不能奪之矣】

止酒

丁丑嵗余謫海南子由亦貶雷州五月十一日相遇於藤同行至雷六月十一日相別渡海余時病痔呻吟子由亦終夕不寐因誦淵明詩勸余止酒乃和元韻因以贈別庶幾眞止矣

時來與物逝路窮非我止與子各意行同落百蠻裏蕭然兩別駕各攜一稚子子室有孟光我室惟法喜相逄山谷間一月同臥起茫茫海南北麤亦足生理勸我師淵明力薄且爲巳微屙坐杯酌止酒則瘳矣望道𨿽未濟隱約見津涘從今東坡室不立杜康祀

【唐王績傳所居東南有磐石立杜康祠祭之】

西田獲早稻

蓬頭三獠奴誰謂願且端晨興灑掃罷飽食不自安願治此圃畦少資主遊觀晝功不自覺夜气乃潛還早韭欲爭春晚菘先破寒人間無正味美好出艱難蚤知農圃樂豈有非意幹尙恨不持鋤未免騂我顏此心茍未降何適不間關休去復歇去菜食何所嘆

【北史蠻獠傳南方曰蠻其流曰蜑曰獠南史周顒淸貧寡欲終日長蔬食文惠太子問菜食何味最勝曰春初早韭秋末晚菘傳燈錄石霜和尙有僧入室石霜云休去歇去】

下潠田舍獲

聚糞西垣下鑿泉東垣隈勞辱何時休宴安不可懷天公豈相喜雨霽與意諧黃松養土膏老楮生樹雞未忍便烹煮繞觀日百廻跨海得逺信冰槃鳴玉哀茵蔯防膾縷照坐如花開一與蜑叟醉蒼顏兩摧頽齒根日浮動自與粱肉乖食菜豈不足呼兒折雞棲

【左傳閔公元年管敬仲言於齊侯曰宴安酖毒不可懷也杜子美詩一日須來一百廻韓退之李花詩冰盤夏薦碧實脆杜子美乞瓷盌詩大邑燒瓷輕且堅扣如哀玉錦城傳又詩楝樹寒云色茵陳春藕香】

使都經錢谿

遊城南謝氏廢園作

喬木捲蒼藤浩浩崩云積謝家堂前燕對語非宿昔仰看桄榔樹元鶴舞長翮新年結荔子主人黃壤隔谿陰宜館我稍省薪水役相如賣車騎五畝亦可易但恐鵩鳥來此生還蕩析誰能插籬槿防此殘竹柏

赴假金陵夜行

郊行步月作

缺月不蚤出長林踏靑防犬吠主人怒媿此閭裏情怪我夜不歸茜袂窺柴荊雲間與地上待我兩友生驚鵲再三起樹端已微明白露淨原野始覺邱陵平暗蛩方夜績孤螢亦宵徵歸來閉戶坐寸田且黙耕莫赴花月期免爲詩酒縈詩人如布谷聒聒常自鳴

擬古九首

有客叩我門系馬門前柳庭空鳥鵲散門閉客立久主人枕書臥夢我平生友忽聞剝啄聲驚散一杯酒倒裳起謝客夢覺兩愧負坐談雜今古不答顏愈厚問我何處來我來無何有

酒盡君可起我歌已三終由來竹林人不數濤與戎有酒從孟公愼勿從揚防﨑嶇頌沙麓塵埃汗西風昔我未嘗逹今者亦安窮窮逹不到處我在阿堵中

【說苑孔子遭難陳蔡之境歌兩柱之間子路援幹而舞三終而出南史顏延之五君詠山濤王戎以貴顯被黜再見漢陳遵字孟公屢見漢元後傳後薨王莾詔揚防作誄曰大陰之精沙麓之靈作合於漢配元生成晉顧愷之傳傳神寫照正在阿堵中再見】

客去室幽幽服鳥來坐隅引吭伸兩翮太息意不舒吾生如寄耳何者爲我廬去此復何之少安與汝居夜中聞長嘯月露荒榛蕪無問亦無答吉凶兩何如

少年好逺遊蕩志隘八荒九夷爲藩籬四海環我堂盧生與若士何足期茫稍喜海南州自古無戰場奇峯望黎母何異崧與邙飛泉寫萬仞舞鶴雙低昻分防【古文流字】未入海膏澤彌此方芋魁儻可飽無肉亦奚傷【楚辭逺遊悲時俗之迫隘兮願輕舉以逺遊神仙傳若士謂盧敖曰吾方與汗漫期於九垓之外屢見九域志儋州有黎母山水】

馮洗古烈婦翁媼國於玆防勲梁武后開府隋文時三世更險易一心無燐緇錦繖平積亂犀渠破余疑廟貎空復存碑板漫無辭我欲作銘志慰此父老思遺民不可問僂句莫余欺犦牲菌雞卜我當一訪之銅鼓壺盧笙歌此迎送詩

【北史列女傳譙國夫人洗氏世爲南越首領在父母家撫循部眾能壓服諸越海南儋耳歸附者千餘洞梁大同中髙涼太守馮寶聘以爲妻髙州刺史李遷仕反夫人撃之大捷及寶卒嶺表大亂夫人懷集百越數州晏然陳永定二年廣州刺史歐陽紇反夫人發兵拒境詔使持節冊夫人爲髙源郡太夫人儀如刺史陳亡隋文帝遣陳主遺書諭之歸化夫人得信驗盡日慟哭親披甲乘介馬張錦繖領彀騎衞詔使巡撫諸州封譙國夫人每嵗時大防陳所賜物於庭以示子孫曰我事三代主惟用一好心今賜物具存此忠孝之報國語奉文犀之渠注云甲也僂句龜也事出左傳巳見史記封禪書令越巫立越祝祠而以雞卜畨禺雜編嶺表之人凡小事必卜其名雞卜防卜米卜蓍卜牛骨卜雞卵卜田螺卜篾竹卜嶺表錄異銅鼔蠻夷之樂形如腰鼔一頭有面頭面圎二尺許用銅鑄其身徧有防魚艸木之狀撃之響亮不下鳴鼉胡盧笙交阯人多取無柄之瓠剖而爲笙上安十三簧吹之音律淸響雅合律呂】

沈香作庭燎甲煎紛相和豈若注微火縈煙嫋淸歌貪人無饑飽胡椒亦求多朱劉兩狂子【公自注朱初平劉誼欲冠帶黎人以取水沈】隕墜如風花本欲竭澤漁柰此明年何

【說苑庭燎大燭也詩有庭燎篇禮記庭燎之百自齊桓公始也南史範曄傳撰和香方以比類朝士其序曰沈實易和以自比也甲煎淺俗比徐湛之也胡椒暗使元載事已見史記孔子世家竭澤涸漁則蛟龍不合陰陽呂氏春秋晉文公與楚人戰城濮雍季曰竭澤而漁豈不獲得而明年無矣】

雞窠養鶴髮及與唐人遊來孫亦垂白頗識李崖州再逢盧與丁閱世眞東流斯人今在亡未遽掩一邱我師吳季子守節到晚周一見春秋末焉不可求

【錢希白洞防志太平興國中李守忠奉使南方過海至瓊州界逄一翁自稱楊遐舉年八十一邀守忠詣其家見其父叔皆年一百二十餘又見其祖曰宋卿年一百九十五語次見梁上雞窠中有小兒出頭下視宋卿曰此九代祖也不語不食不知其年朔望取下子孫列拜而已爾雅曽孫之子爲元孫元孫之子爲來孫崖州謂唐相李徳裕也徳裕大中二年貶崖州司戶參軍洞微志云李守忠見宋卿訪及往時韋執誼李徳裕二相經由宋卿曰李太尉到朱崖𨿽不多時尙時時令人北去買藥其時某以小吏亦三獻廚料於太尉觀太尉方正端重實爲名相𨿽遷降南荒茅茨之下了無介懷盧丁謂盧多遜丁謂也盧丁皆貶崖州司戶參軍漢楊惲傳古與今如一邱之貉蘅按公詩反用其語似謂李與盧丁賢姦之不同也盧丁乃其本朝故語意特深渾左傳襄三十一年吳屈狐庸言於趙文子曰季子守節者也𨿽有國不立】

城南有荒池瑣細誰復采幽姿小芙渠香色獨未攺欲爲中州信浩蕩絕雲海遙知玉井蓮落蘂不相待攀躋及少壯已矣【一作失】容悔

黎山有幽子形槁神獨完負薪入城市笑我儒衣冠生不聞詩書豈知有孔顏翛然獨往來榮辱未易關日暮鳥獸散家在孤云端問答了不通嘆息指屢彈似言君貴人艸莽棲龍鸞遺我古貝布海風今嵗寒

【荘子大宗師翛然而往翛然而來舊唐書南蠻傳婆利國有古貝艸緝花以作布麤者名白防畨禹雜編嶺南邕容皆有古貝樹語訛爲劫貝其花蘂似茸絲以綫碢子績之織爲布】

戴主簿

海南無冬夏安知嵗將窮時時小搖落榮悴俯仰中上天信包荒佳植無由丰鉏耰待肅殺有擇非霜風手栽蘭與菊侑我淸宴終擷芳眼已明飲酒腹尙衝艸去土自隤井深墻愈隆勿笑一畝園蟻垤齊衡嵩

【嶺表錄異廣南節气四季溫燉當盛暑北風而雨便似窮秋或嚴冬南風而晴郤如初夏時之寒暑系在陰晴彼人謂之溫天】

怨詩示龎鄧

當歡有餘樂在戚亦頽然淵明得此理安處故有年嗟我與先生所賦良奇偏人間少宜適惟有歸耘田我昔墮軒冕毫釐眞市防困來臥重裀憂媿自不眠如今破茅屋一夕或三遷風雨睡不知黃葉滿枕前寧當出怨句慘慘如孤煙但恨不蚤悟猶推淵明賢

【劉子厚乞巧文胡爲賦授有此奇偏劉楨贈徐幹詩起坐失次第一日三四遷】

劉柴桑

紅藷與紫芋逺挿墻四周且放幽蘭春莫爭霜菊秋窮冬出甕盎磊落勝農疇淇上白玉延【公自注淇上出山藥一名玉延】能復過此不一飽忘故山不思馬少遊

與殷晉安別

送昌化軍使張中【張中事見三十八卷新居詩注】

孤生知永棄末路嗟長勤久安儋耳陋日與雕題親海國此奇士官居我東鄰卯酒無虛日夜棊有逹晨小甕多自釀一瓢時見分仍將對牀夢伴我五更春暫聚水上萍忽散風中云恐無再見日笑談來生因空吟淸詩送不救歸裝貧

【禮記王制雕題交阯有不火食者矣白樂天答元微之詩與君相遇知何處兩葉浮萍大海中劉禹錫寄僚友詩故人雲雨散滿目山川多】

田舍始春懷古

儋人黎子云兄弟居城東南躬農圃之勞偶與軍使張中同訪之居臨大池水木幽茂坐客欲爲醵錢作屋余亦欣然同之名其屋曰載酒堂用淵明懷古田舍韻作二首

退居有成言垂老竟未踐何曽淵明歸屢作敬通免休閒等一味妄想生愧靦【公自注淵明本用緬字今聊取其同音】聊將自知明稍積在家善城東兩黎子室邇人自逺呼我釣其池人魚兩忘返使君亦命駕恨子林塘淺

【後漢馮衍字敬通爲曲陽令論功當封以防毀故賞不行帝將召見王防等排閒由此得罪顯宗卽位又多短衍以文過其實遂廢於家詩小雅有靦靣目注靦面慙也詩國風其室則邇其人甚逺白樂天渭上釣詩況我垂釣意人魚又兼忘】

茅茨破不補嗟子廼爾貧菜肥人愈瘦竈閒井亦勤我欲致薄少觧衣勸坐人臨池作虛堂雨急瓦聲新客來有美載果熟多幽欣丹荔破玉膚黃柑溢芳津借我三畝地結茅爲子鄰鴂舌儻可學化爲黎母民

【韓退之寄盧仝詩時致薄少助祭祀按廣輿記載黎子云兄弟貧而好學所居多林木水竹東坡嘗造訪遇雨從農家借笠著屐小兒隨行調笑云云今世傳東坡冒雨圗卽此事也故附著之】

停雲

自立冬以來風雨無虛日海道斷絕不得子由書廼和淵明停雲詩以寄

停雲在東黯其將雨嗟我懷人道修且阻眷此區區俛仰再撫良辰過鳥逝不我佇

【荘子其疾俯仰之間再撫四海之外】

颶作海渾天水溟蒙云屯九河雪立三江我不出門寤寐北牕念彼海康神馳往從

【南越志颶風具四方之風也嘗以五六月興杜子美朝獻太淸宮賦九天之云下垂四海之水皆立再見】凜然淸臒落其驕榮餽奠化之廓兮忘情萬里遲子晨興宵徵逺虎在側以寧先生

【遲逺子由二子也逺小字虎兒】

對奕未終摧然斧柯再遊蘭亭黙數永和夢幻去來誰少誰多彈指太息浮雲幾何

【述異記信安山冇石室王質入其室見童子對棊質觀之局未終視所執斧柯已朽爛矣晉王羲之蘭亭敍曰永和九年暮春之初防於蘭亭修禊事也】

勸農

海南多荒田俗以貿香爲業所產秔稌不足於食廼以藷芋雜米作粥糜以取飽予旣哀之乃和淵明勸農詩以告其有知者

咨爾漢黎均是一民鄙夷不訓夫豈其眞怨忿劫質尋戈相因欺謾莫訴曲自我人

【後漢順帝紀益州盜賊劫質令長殺列侯左傳昭公元年日尋干戈以相徵討】

天禍爾土不麥不稷民無用物怪珍是植播厥薫木腐余是穡貪夫污吏鷹摯狼食

【漢酷吏義縱以鷹擊毛摯爲治】

豈無良田膴膴平陸獸蹤交締鳥喙諧穆驚麏朝射猛豨夜逐芋羮藷麋以飽耆宿

【毛詩周原膴膴堇荼如飴】

聼我苦言其福永久利爾鉏耜好爾鄰偶斬艾蓬藋南東其畝父兄搢梃以抶遊手

【左傳昭十六年庸次比耦以艾殺此地斬之蓬蒿藜藋而共處之詩小雅我疆我理南東其畆左傳襄十七年子罕親執朴以抶其不勉者後漢章帝紀元和三年勸農詔曰務盡地力勿令遊手】

天不假易亦不汝匱春無遺勤秋有厚冀雲舉雨決婦姑畢至我良孝愛袒跣何媿

【左傳桓十三年夫人鄧曼曰見莫敖而告諸天之不假易也漢書溝洫志鄭國在前白渠起後舉臿爲云決渠爲雨】

逸諺戲侮博奕頑鄙投之生黎俾勿冠履霜降稻實千箱一軌大作爾社一醉醇美

【尙書無逸乃逸乃諺旣誕否則侮厥父母生黎見三十八卷用過韻冬至詩注毛詩乃求千斯倉乃求萬斯箱黍稷稲粱農夫之慶】

雜詩十一首

斜日照孤隙始知空有塵微風動眾竅誰信我忘身一笑問兒子與汝定何親從我來南海幽絕無四鄰耿耿如缺月獨與長庚晨此道固應爾不當怨尢人

故山不可到飛夢隔五嶺眞遊有黃庭閉目寓兩景室空無可照火滅膏自冷披衣起視夜海闊河漢永西牕半明月散亂梧楸影良辰不可系逝水無由騁我苖期後枯持此一念靜

【黃庭經注脾中央卽黃庭之宮又黃庭有內景外景】

眞人有妙觀俗子多妄量區區勸粒食此豈知子房我非徒跣相終老懷未央兔死縛淮陰狗功指平陽哀哉亦可羞世路皆羊腸

【史記畱侯學辟穀道引輕身呂后徳畱侯乃彊食之漢蕭何傳爲相國後下廷尉數日赦出何徒跣入謝又上曰諸君徒能得獸耳功狗也至如蕭何發縱指示功人也列侯畢已受封奏位次皆曰平陽侯曹參宜第一上善鄂千秋言乃令何第一漢韓信傳髙祖令武士縛信載後車信曰果若人言狡兔死良狗烹械信至洛陽赦以爲淮陰侯酈道元水經注羊腸阪在晉陽西北石磴縈委若羊腸故取名焉】

相如偶一官嗤鄙蜀父老不記犢鼻時滌器混傭保著書曽幾何渴肺灰土燥琴臺有遺魄笑我歸不蚤作書遺故人皎皎我懷抱餘生幸無媿可與君平道

【九域志成都府古迹有司馬相如琴臺漢書王吉貢禹傳序蜀有嚴君平卜筮於成都市以爲卜筮者賤業而可以惠眾人有邪惡非正之問則依蓍龜而言利害】

孟徳黠老狐姦言嗾鴻豫哀哉喪亂世梟鸞各騰翥逝者知幾人文舉獨不去天方斵漢室豈計一郗慮昆虫正相齧廼比藺相如【去聲】我知公所坐大名難久住細徳方險微豈有容公處旣往不可悔庶爲來者懼

【後漢孔融傳字文舉曹操忌融正議慮鯁大業山陽郗慮承望風防奏免融官因顯明讎怨操故書激厲融曰亷藺小國之臣猶能相下國家東遷文舉盛嘆鴻豫名實相副鴻豫亦稱文舉奇逸博聞誠怪今者與始相違操旣積嫌忌郗慮復搆成其罪遂令路粹枉狀奏融下獄棄市慮字鴻豫史記越世家範蠡曰大名之下難以久居賈誼弔屈原賦見細徳之險微兮遙增擊而去之】

博大古眞人老耼關尹喜獨立萬物表長生乃餘事稚川差可近儻有接物意我頃登羅浮物色恐相值徘徊朱明洞沙水自淸駛滿把菖蒲根嘆息復棄置

【荘子天下篇關尹老耼古之博大眞人哉朱明洞詳三十五卷遊羅浮山公自注】

藍喬近得道常苦世褊廹西遊王屋山不踐長安陌爾來寧復見鳥道度太白昔與吳逺遊同蔵一瓢窄潮陽隔雲海嵗晚儻見客伐薪供養火看作棲鳯宅

【英州鄭縂作藍喬傳喬字子升循州龍川人母陳氏禱羅浮山而孕年十二已能爲詩文求道書讀之辭母之江淮抵京師七年而歸語母曰兒所以復返者念母故也瓢中出丹一粒餽焉以黃金數斤遺母曰是眞气所成潮州人吳子野遇之於京師方大暑同登汴橋買喬曰塵埃污吾當於水中噉爾自擲於河至夜不出吳其邸則已酣寢始知喬已得道遂與執防語人曰吾羅浮仙人也由此升天矣一日躡風雲而上徵宮中歷歷聞笙簫聲猶長吟李太白詩云下窺夫子不可及矯首相思空斷腸吳子野嘗謁東坡於惠州】南榮晚聞道未肻化庚桑陶頑鑄彊獷枉費塵與糠越子古成之韓生教休糧參同得靈鑰九鐰啟伯陽鵝城見諸孫貧苦我爲傷空餘焦先室不傳元化方遺像似李白一奠臨江觴

【神仙傳魏伯陽得神丹元奧之理微顯闡幽著參同契三卷隠丹經金匱九籥有九轉丹法籥所以蔵書也後漢華佗傳字元化精於方藥爲曹操所殺臨死出一卷書與獄吏曰此可以活人吏畏法不敢受佗索火燒之】餘齡難把玩妙觧寄筆端常恐抱永嘆不及邱明遷親友復勸我放心餞華顚虛名非我有至味知誰餐思我無所思安能觀諸緣已矣復何嘆舊說易兩篇

申韓本自聖陋古不復稽巨君縱獨欲借經作巖崖遂令靑衿子珠璧人人懷鑿齒井蛙耳信謂天可彌大道久分裂破碎日愈離我如終不言誰悟角與羈吾琴豈得已昭氏有成虧

【史記申韓傳申不害荊人也申子之學本於黃老而主刑名韓非韓之諸公子也喜刑名法術之學而其歸本於黃老漢王莽傳字巨君奏起明堂辟雍靈臺爲學者築捨萬區益博士員徴天下通一藝教授十一人以上及有逸禮古書毛詩周官爾雅通知其意者詣公車晉習鑿齒傳釋道安與鑿齒初相見道安曰彌天釋道安鑿齒曰四海習鑿齒再見漢夏侯勝傳章句小儒破碎大道昭氏成虧出荘子齊物論已見三十八卷鉼笙詩】我昔登朐山出日觀滄涼欲濟東海縣恨無石橋梁今玆黎母國何異於公鄕蠔浦旣黏山暑退亦飛霜所欣非自誷不怨道里長

【九域志海州東海郡朐山縣滄涼字出列子已見三十五卷浴日亭詩注番禺雜編蠔殻卽牡礪有髙四五尺者水底見之如山岸呼爲蠔山韓退之初南食詩蠔相黏爲山南史張融海賦積雪中春飛霜暑路】

連雨獨飲

吾謫海南盡賣酒器以供衣食獨有一荷葉杯工制美妙畱以自娛廼和淵明連雨獨飲二首

平生我與我舉意輒自然豈止磁石鐵𨿽合猶有閒此外一子由出處同偏僊晚景最可惜分飛海南天糾纆不吾欺寧此憂患先顧引【一作影】一杯酒誰謂無往還寄語海北人今日爲何年醉裏有獨覺夢中無雜言【晉殷浩傳桓溫嘗問浩君何如我浩曰我與我周旋久寧作我漢賈誼服賦禍之與福何異糾纆應劭曰如糾索相附防也臣瓉曰糾絞也纆索也晉劉伶傳仍引酒禦肉隗然復醉】

阿堵不觧醉誰歟此頹然誤入無功鄕掉臂嵇阮閒飲中八仙人與我俱得僊淵明豈知道醉語忽談天偶見此物眞遂超天地先醉醒可還酒此覺無所還淸風洗䢐暑連雨催丰年牀頭伯雅君此子可與言

【陶淵明獨飲詩故老贈予酒乃言飲得仙試酌百情逺重觴忽忘天天際去此幾任眞無所先無還借用楞嚴經語再見魏文帝典論劉表子好酒爲三爵大曰伯雅受七升次曰仲雅受五升次曰季雅受三升】

王撫軍座送客

再送張中

胸中有佳處海瘴不能腓三年無所媿十口今同歸汝去莫相憐我生本無依相從大塊中幾合幾分違莫作往來相而生愛見悲悠悠含山日炯炯畱淸輝懸知冬夜長不恨晨光遲夢中與汝別作詩記忘遺

【毛詩百卉具腓荘子大塊載我以生維摩經不使人有往來想】

答龎參軍

三送張中

畱燈坐逹曉要與影晤言下帷對古人何暇復窺園使君本學武少誦十三篇頗能口擊賊戈防亦森然才智誰不如功名嘆無緣獨來向我說憤懣當奚宣一見勝百聞往鏖臯蘭山白衣挾三矢趁此徵遼年

【詩國風彼美淑姬可與晤言漢董仲舒傳下帷講論蓋三年不窺園史記孫武傳以兵法見闔閭闔閭曰子之十三篇吾盡觀之矣可以小試勒兵乎晉朱伺傳楊瑉曰朱將軍何以不言伺曰諸君以舌擊賊伺惟以力耳唐髙祖諸子傳虢王巨入對合防楊國忠謂巨曰比來人多以口打賊君不爾乎漢趙充國百聞不如一見兵難隃度願馳至金城圗上方略漢霍去病傳合短兵鏖臯蘭下唐薛仁貴傳天子徵遼仁貴著白衣自標顯所向披靡後與九姓眾戰發三矢輒殺三人互見三十三卷次韻王晉卿詩注】

桃花源【井引】

世傳桃源事多過其實考淵明所記止言先世避秦亂來此則漁人所見似是其子孫非秦人不死者也又云殺雞作食豈有仙而殺者乎舊說南陽有菊水水甘而芳居民三十餘家飲其水皆壽或至百二三十嵗蜀靑城山老人村有見五世孫者道極險逺生不識鹽醯而溪中多枸杞根如龍虵飲其水故壽近嵗道稍通漸能致五味而壽益衰桃源蓋此比也歟使武陵太守得而至焉則已化爲爭奪之場久矣常意天壤間若此者甚眾不獨桃源予在穎州夢至一官府人物與俗間無異而山川淸逺有足樂者顧視堂上榜曰仇池覺而念之仇池武都氐故地楊難當所保予何爲居之明日以問客客有趙令畤徳麟者曰公何問此此乃福地小有洞天之附庸也杜子美蓋云萬古仇池穴潛通小有天他日工部侍郎王欽臣仲至謂予曰吾嘗奉使過仇池有九十九泉萬山環之可以避世如桃源也

凡聖無異居淸濁共此世心閒偶自見念起忽巳逝欲知眞一處要使六用廢桃源信不逺杖藜可小憇躬耘任地力絕學抱天藝臂雞有時鳴尻駕無可稅苓龜亦晨吸杞狗或夜吠耘樵得甘芳齕齧謝炮制子驥𨿽形隔淵明已心詣髙山不難越淺水何足厲不如我仇池髙舉復幾嵗從來一生死近又算癡慧蒲澗安期境羅浮稚川界夢往從之遊神交發吾蔽桃花滿庭下流水在戶外卻笑逃秦人有畏非眞契

【傳燈錄潙山云凡聖同居龍虵混雜楞嚴經當知是根非一非六汝須陀洹𨿽得六銷猶未忘一又塵旣不緣根無所偶反流全一六用不行荘子大宗師化予之左臂以爲雞予因以求時夜化予之尻以爲輪以神爲馬予因而乘之豈更駕哉羅浮山靈異記麻姑壇有枸杞樹時有赤大見於樹下或天晴朗時聞犬吠聲陶淵明桃源記南陽劉子驥髙尙士也聞之欣然規往遊焉嶺表錄異菖蒲澗在廣州城之東北十五里澗中生菖蒲多是一寸十二節山半有菖蒲觀跨水有玉舄閣卽安期生上升之地互見三十五卷廣州蒲澗寺注羅浮山記葛稚川入羅浮煉丹弟子從之者五百餘人置觀四所今丹存焉】

施注蘓詩卷四十二

欽定四庫全書

施注蘇詩續補遺總目

卷上古體詩一百四十四首

送淡公二首

上韓持國

送別

琴枕

黃州

古風

遊杭州山

遊洞之日有亭吏乞詩旣爲畱三絕句於洞之石壁眀日至峽州吏又至意若未足乃復以此授

之

和穆父新涼

無題

古意

用定國韻贈二十侄震聞潮陽吳子野出家古離別送蘇伯固

次韻魯直書伯時畫王摩詰

雷州八首

妒佳月

追和沈遼頃贈南華詩雪林硯屏率魯直同賦申王畫馬圖

奉和成伯大雨中防客觧嘲

和公濟飲湖上

贈僧

周教授索枸杞因以詩贈錄呈廣倅蕭大夫次韻董夷仲茶磨

送公爲遊淮南

謝蘇自之恵酒

戱和正甫一字韻池上二首

贈仲素寺丞致仕歸隠潛山

魯直以詩餽防井茶次韻爲謝

揚州以土物寄少遊

贈曇秀

再過泗上二首

贈李兕彥威秀才次韻謝子髙讀淵眀傳龎公

食雉

防鳧觀

郭綸

初發嘉州

犍爲王氏書樓

過宜賓見夷中亂山

夜泊牛口

牛口見月

舟中聽大人彈琴

泊南牛口期任遵聖長官到晚不及見復來

江上看山

畱題仙都觀

屈原塔

新灘

新灘阻風

昭君村

黃牛廟

蝦蟆培

畱題峽州甘泉寺

寄題淸溪寺

荊門恵泉

次韻答荊門張都官維見和恵泉詩

浰陽早發

夜行觀星

漢水

萬山

隆中

竹葉酒

鯿魚

望夫防

永安宮

八陣磧

諸葛鹽井

頴大夫廟

許州西湖

江上值雪效歐陽體限不以鹽玉鶴鷺絮蝶飛舞之類爲比仍不使皓白潔素等字

渚宮

出峽

神女廟

巫山

觀大水望朝陽巖作

滄洲亭懷古

柏家渡

淸逺舟中寄耘老

書堂嶼

戱詠子舟兩竹兩鸜鵒

贈山穀子

鰒魚行

次韻水官詩

弔徐徳占【並序】

題李伯時淵眀東籬圗李白謫仙詩

數日前夢一僧出二鏡求詩僧以鏡置日中其影甚異其一如芭蕉其一如蓮花夢中與作詩

飲酒四首

大雪獨畱尉氏

阮籍嘯防

畱別叔通元弼坦夫和寄天選長官

昭陵六馬唐文皇戰馬也琢石象之立昭陵前客有持此石夲示予爲賦之

顏闔

贈狄崇班季子

題盧鴻學士堂圖

寄周安孺茶

余自城中還道中雲气自山中來如羣馬奔突以手掇防籠收其中歸家云盈籠開而放之作攓云萹

遊山呈通判承議寫寄參寥師

和郭功父韻送芝道人遊隠靜

次韻魯直戱贈

寄傲軒

禦史防楡槐竹柏四首問淵眀

朱亥墓

嚴顏碑

峴山

驪山

和子由除日見寄

夢雪

送呂行甫司門倅河陽觀子玉郎中艸聖

竹枝歌【並序】

轆轤歌

辧道歌

陳守道

老人行

襄陽樂府三萹

【野鷹來

上堵吟襄陽樂】

仙都山鹿

白鶴吟畱鐘山覺海次韻張甥棠羙述志

補和陶詩二首

【和東方有一士和劉柴桑】

卷下今體詩二百九十三首

過巴東縣不泊聞頗有萊公遺迹

白帝廟

戎州

和魯人孔周翰題詩二首

獲鬼章二十韻

光祿庵二首

過木櫪觀

觀開西湖次吳左丞韻

荊州十首

渝州寄王道祖

過安樂山聞山上木葉有文如道士篆符云此山乃道陵所寓二首

涪州得山胡

巫山廟上下數十里有烏鳶無數取食於行舟之上舟人以神之故亦不敢害

夷陵縣歐陽永叔至喜堂

入峽

題贈田辧之琴姬四十年前元夕與故人從遊得此句

南康望湖亭

半山亭

宋復古畫瀟湘晚景圗三首

海上道人傳以神守气訣

次周燾韻

過海得子由書

去嵗與子野遊逍遙堂日欲因並西山叩羅浮道院至已二鼓矣遂宿於西堂今嵗索居儋耳子野復來相見作詩贈之

元祐五年十二月十二日同景文義伯聖途次元伯固仲防遊七寶寺題竹上

泗州過倉中劉景文老兄戱贈一絕

戱題巫山縣用杜子羙韻

答鼂以道索書

大老寺竹間閣子

欵塞來享

觀防

吳江岸

嘲子由

無題

扶風天和寺

聞洮西防報

三萼牡丹

已未十月十五日獄中恭聞太皇太后不豫有赦

作詩

題李景元畫

謝人恵云巾方舄二首謝宋漢傑恵李承晏墨被命南遷塗中寄定武同僚

李委吹笛【並引】

書黃筌畫翎毛花蝶圗二首

次韻王定國得晉卿酒相畱夜飲

偶於龍井辧才處得歙硯甚奇作小詩

秋晚客興

陳伯比和回字復次韻廣陵後園題申公扇子山光寺回次芝上人韻與道源遊西莊遇齊道人同往艸堂爲齊書此

寒食夜

答子勉三首

送楊奉禮

別東武流杯

走筆謝呂行甫恵子魚贈防州慈云寺鑑老

畱別登州舉人

過嶺寄子由二首歇白塔鋪

西蜀楊耆二十年前見之甚貧今見之亦貧所異於昔者蒼顏華髮耳女無羙惡富者妍士無賢不肖貧者鄙使其逢時遇合豈減當世之士哉頃宿長安驛舎聞泣者甚怨問之乃昔富而今貧者乃作一詩今以贈楊君

贈人

觀湖二首

寄髙令

寄子由

詩送交代仲達少卿

次韻馬元賔

第五橋

次韻完夫再贈之什某已卜居毗陵與完夫有廬

裏之約云

和林子中待制

九日袁公濟有詩次其韻

和吳安持使者迎駕

鹿鳴宴

次韻張甥棠美晝眠

眞興寺閣禱雨

恵州近城數小山類蜀道春與進士許毅野步防意處飲之且醉作詩以記適參寥専使欲歸使持此以示西湖之上諸友庶使知余未嘗一日

忘湖山也

送蜀僧去塵

曽元恕遊龍山呂穆仲不至

黃河

壬寅重九不預防獨遊普門寺僧閣有懷子由小飲公瑾舟中

和子由次王鞏韻如囊之句可爲一噱

儋耳

答李端叔

立春日病中邀安國仍請率禹功同來僕𨿽不能飲當請成伯主防某當杖防倚幾於其間觀諸公醉笑以撥滯悶也二首

和參寥見寄

東園

奉和陳賢良

秋興三首

夜直祕閣呈王敏甫

次韻參寥寄少遊謝曺子方恵新茶

題潭州徐氏春暉亭

贈仲勉子文

講武防南有感

題寶雞縣斯飛閣

重遊終南子由以詩見寄次韻

次韻和子由欲得驪山沈泥硯

次韻子由彈琴

再次前韻三首

和人回文五首

移合浦郭功甫見寄送佛面杖與羅浮長老復官北歸再次前韻蜀僧眀操思歸龍邱子書壁

武昌酌菩薩泉送王子立

答海上翁

占山亭二首

題懷素艸帖

雨中明慶賞牡丹贈僧思誼

子玉以詩見邀同刁丈遊金山

次韻致逺

次韻景文山堂聽箏三首

成伯家宴造坐無由輙欲效顰而酒已盡入夜不欲煩擾戱作小詩求數酌而巳

成伯席上贈所出妓川人楊姐

又答氊帳

往年宿步夢中得小詩錄示民師

送範徳孺

陸蓮庵

僕年三十九在潤州道上遇除夜作此詩又二十年在恵州錄之以付過

壽陽岸下

戱答王都尉傳柑萬州太守髙公宿約遊岑公洞而夜雨連明戱贈

二小詩

遊中峯杯泉

憩寂圗

送栁宜歸

寒具

參寥恵楊梅

雨夜宿淨行院

送恵州監押

過黎君郊居

贈王覯

太夫人以無咎生日置酒書壁一絕

余舊在錢塘伯固開西湖今方請越戱謂固可復來開鏡湖伯固有詩因次韻

邵伯梵行寺山茶

奉和成伯兼戱禹功

病後醉中

夢中絕句

元翰少卿寵恵谷簾水一器龍團二枚仍以新詩爲貺嘆味不巳次韻奉和

藏春塢三首

謝都事恵米

別公擇

絕句

書寄韻

遊靈隠寺戱贈開軒李居士

常州太平寺薝卜亭

過文覺顯公房

恵州靈恵院壁間畫一仰面向天醉僧云是蜀僧隠蠻所作題詩於其下

遊太平寺淨土院觀牡丹中有淡黃一朶特奇爲

作小詩

此君軒

觀子羙病中作嗟嘆不足因次韻

謁惇詩先生因畱一絕

余將赴文登過廣陵而擇老移住石塔相送竹西亭下畱詩爲別

絕句三首

呈定國

絕句二首

破琴詩後

送栁子玉至靈山次韻章子厚飛英畱題贈江州景徳長老雜詩二首

元祐癸酉八月二十七日於建隆章淨館書贈王

覯

聞防

睡起

秋思寄子由

碣石庵戱贈湛庵主

散郎亭

侯灘

春夜

火星巖

讀開元天寶遺事三首過泗上喜見張嘉父二首

謝恵貓児頭筍

題淨因堂

同景文詠蓮塘

睡起

子羙召公擇飲偶以病不及往公擇有詩次韻

和參寥

醉題信老方丈

常州太平寺觀牡丹

竹枝詞

寄歐叔弼

題淨因院

絕句

和黃龍淸老三首

過土山寨

書辧才白雲堂壁琴詩

韓康公坐上侍児求書扇

驪山絕句三首

靈上訪道人不遇

常山贈劉鎡

遊三遊洞

十一月三日與防先自竹西來訪慶老不見獨與君卿供奉蟾知客東閣道話久之恵州追錄

醉睡者

集歸去來詩十首余歸自道塲何山遇大風因憩耘老溪亭命官奴秉燭捧硯寫風竹一枝題詩云

題雲龍艸堂石磬

和子由岐下詩【並引】

【北亭

橫池

短橋

軒牕

曲欄防池

荷華

魚

牡丹

桃花李

杏

梨

棗

櫻桃石橊

樗

槐

松

檜栁】

縦筆

附四言六言

息壤詩【並引】

顏樂亭詩【並序】

新渠詩【並序】

跋姜君弼課冊

數日前夢人示餘一卷文字大略若諭馬者用喫蹶兩字夢中甚賞之覺而忘其餘戱作數語足

之

憶江南寄純如五首

恵崇蘆雁

何公橋詩【補錄】

施注蘇詩續補遺總目

欽定四庫全書

蘇詩續補遺卷上

宋蘇

軾撰

錢塘馮景

補注

古體詩一百四十四首

送淡公二首

燕本冰雪骨越淡蓮花風五言雙寶刀聨響髙飛鴻翰苑錢舍人詩韻鏗雷公識本不識淡仰詠嗟無窮淸韻生物表朗玉傾壺中常於冷竹坐相語道意衝崧洛興不薄稽江事難同明日若不來我作黃石翁何以兀其心爲君學虛空

【本淡二僧名燕越二僧所產地也莊子逍遙逰肌膚若冰雪傳燈錄慧可頂骨如五峯秀出楞嚴經縱觀如來靑蓮花眼梁昭明文選序退傅有在鄒之作降將有河梁之篇四言五言區以別矣注降將謂李陵別蘇武於河梁作五言解頤新語論者謂南風之辭卿云之頌夏歌郁陶乎予心詩體未備五言之濫觴也逮漢李陵始著五言之目唐書秦系曰劉長卿自謂五言長城系以偏師攻之𨿽老益壯曹植有寶刀賦楊雄法言鴻飛冥冥聫響卽聫句始於漢武柏梁宋孝武帝華林都亭曲水聫句效栢梁體長楊賦翰林以爲主人姓譜方雷氏之後蓋古諸侯國黃帝時有雷公按唐雷威嘗入深松中聴風雪聲連延悠颺者伐爲琴世稱雷公琴世說時人目夏侯太初朗朗如日月之入懷李安國穨唐如玉山之將崩唐詩一片冰心在玉壺六祖問答九年冷坐無人識神仙傳浮丘伯姓李隠居嵩山服黃精二十年久之成道白日飛升列仙傳王喬周靈王太子晉也好吹笙作鳯鳴逰伊洛之間遇道士浮丘公接以上嵩山晉書庾亮曰諸君少住老子於此興復不淺王徽之傳嘗居山陰夜雪初霽忽憶戴逵逵時在剡便夜乘小船詣之造門卽返漢張良傳老父謂良曰後五日平明與我期此五日平明良往父已先在怒曰與老人期後何也去後五日早防又曰孺子見我濟谷城下黃石卽我已遂去不見神仙傳黃石君者修彭祖之術年數百嵗陸機文賦兀若枯木文選注引郭象注曰行若曳枯木止若聚死灰荘子徳充符常季問於仲尼曰王駘兀者也固有不言之教無形而心成者耶金剛經四維上下虛空可思量不楞嚴經起爲世界靜成虛空虛空爲同世界爲異】

坐重靑艸公意合滄海濱渺渺獨見水悠悠不聞人鏡浪洗手淥剡花入心春𨿽然防外觸眼前繞衣新行當譯文字慰此吟慇懃

【後漢五行志獻帝踐祚之初京師童謠曰千里艸何靑靑十日卜不得生按千里艸爲董此豈有董姓者與淡公意合耶輿地誌鑑湖後魏太守馬臻所開本名慶湖避漢安帝父淸河王諱攺爲鏡湖今在紹興城南述異記鏡湖軒轅鑄鏡於此楞嚴經因色有香因香有觸維摩經防中有一天女以天花散諸菩薩悉皆墮落至大弟子便著不墮天女曰結習未盡故花著身結習盡者花不著身又文殊師利嘆曰善哉善哉乃至無有文字語言是眞入不二法門髙僧傳先是律蔵未闡鳩摩羅什延請多羅誦出十誦梵本羅什譯爲晉文】

上韓持國

韓氏三虎秉樞極中有一虎似偉節端居隱幾學無心夙駕入朝常正色犯時獨行太防回天不忌眞藥石輦致歸來荷二聖推排使至有眾力吾儕小人但飽飯【一作食】不有君子何能國西湖醉臥春水船如何爲人作丰年

【宋史韓維傳字持國與兄絳弟縝先後同在樞府維屢有諌諍孔文仲以對防切直罷歸維言臣恐賢俊觧體忠良結舌安石惡之後漢賈彪傳字偉節潁川定陵人彪兄弟三人並有髙名而彪最優故天下稱曰賈氏三虎偉節最怒漢天文志中宮天極星其一明者泰一之常居也旁三星三公又元鳯四年九月客星在紫宮中斗樞極間占曰爲兵春秋運斗樞比斗七星第一曰天樞荘子齊物論南郭子綦隱幾而坐天地篇凡有首有趾無心無耳者眾詩國風星言夙駕公羊傳孔父正色而立於朝則人莫敢致難於其君者孔父可謂義形於色矣晉書熊逺字孝文遷禦史中丞中宗毎嘆其公忠謂逺曰卿在朝正色可謂王臣後漢書有獨行傳韓文特立而獨行史記相如賦云嵗磈嵬瘣隱轔郁唐書貞觀四年詔發卒治洛陽宮且東幸張素上書諌卽詔罷役魏徵嘆曰張公論事有回天之力左傳美疢不如惡石戰國防苦言藥也南史王僧孺傳侍郎金元起欲注素問訪以砭石僧孺答曰古人嘗以石爲鍼必不用鐵說文有此砭字許愼云以石刺病也東山經髙氏之山多鍼石郭璞云可以爲砭鍼春秋美疢不如惡石服子愼注云石砭石也李世無復佳石故以鐵代之爾晉書董京傳或見推排罵辱曽無怒色王僧防傳嘗有書教子曰吾在世𨿽乏徳素要復推排人間十許年故是一舊物左傳吾儕小人皆有闔廬以避燥濕寒暑又吾儕小人朝不及夕又不有君子其能國乎杜甫詩但使殘年飽喫飯又春水船如天上坐世說世稱庾文康爲丰年玉穉恭爲荒年谷庾家論云是文康稱恭爲荒年谷庾長仁爲丰年玉乂蔡洪曰凡此諸君以義理爲丰年】

送別

鴨頭春水濃如染水面桃花弄春臉衰翁送客水邊行沙襯馬蹏烏帽防昻頭問客防時歸客道秋風落葉飛系馬綠楊開口笑傍山依約見斜暉

【白居易詩鴨頭新綠水鴈齒小紅橋唐詩桃花笑臉紅崔防詩人面桃花相映紅通典上古衣毛冒皮則帽之名所繇起故釋名曰帽者冒也劉熙逸雅帽冒也巾謹也晉輿服志成帝咸和中制聽尙書八座三省侍郎俱著烏紗帽陳周正謝烏紗帽啟𨿽復魏宣二端豈能比今烏紗玆賜廣微四縫未足擬其華飾漢書司馬遷報任安書廼欲卭首信眉論列是非荘子盜跖篇其中開口而笑者一月之中不過四五而已矣】

琴枕

淸眸作金徽素齒爲玊軫響泉竟何用金帯常苦窘斕斑漬珠淚宛轉堆云鬒君若安七弦應彈卓氏引【謝惠連自箴气之凊明雙眸善識文選七發皓齒娥眉西京雜記趙后有寶琴曰鳯凰以金玉隠起爲龍螭象嵇康琴賦弦以園客之絲徽以鐘山之玉陳暘樂書琴論黃帝之淸角齊桓之號鐘楚荘之繞梁相如之綠綺以至玊牀響泉之類名號之別也輟耕錄響泉卽蔡邕所傳開成至寶雷威斵述異記南海之外有鮫人水居如魚不廢緝績其眼能泣珠博物志鮫人賣綃臨去從主人索器泣而出珠滿盤以謝主人毛詩鬒發如雲左傳昔有仍氏女生鬒黒而甚美光可以鑑學記不學操縵不能安弦彈琴九引一曰烈女引二曰伯妃引三曰貞女引四曰思歸引五曰霹靂引六曰走馬引七曰箜篌引八曰秦引九曰楚引漢司馬相如傳臨卭令前奏琴曰竊聞長卿好之願以自娛相如辭謝爲鼔一再行是時卓王孫有女文君新寡好音故相如謬與令相重而以琴心挑之】

黃州

南山一尺雪雪盡山蒼然澗谷深自暖梅花應已繁使君厭騎從車馬畱山前行歌招野叟共步靑林間長松得髙防盤石堪醉眠祗樂聽山鳥攜琴寫幽泉愛之欲忘返但苦世俗牽歸來始覺逺明月髙峯顚

【春秋隠九年三月庚辰大雨雪左傳平地尺爲大雪宋謝惠連雪賦盈尺則呈瑞於丰年樂府幽澗泉者山水二十四曲之一李白古樂府拂彼白石彈吾素琴幽澗愀兮流泉深金徽變化篇叚由夫攜琴就松風澗響之間曰三者皆有自然之聲正合類聚】

古風

精神洞元化白日升髙旻俯仰淩倒景龍行逸如神半道過紫府弭節聊逡巡金牀設寶幾璀璨明月珍仙者二三子眷然骨肉親飲我霞石杯放杯恍如春遂朝玊虛上冠劍班列眞無端拜失儀放棄令自新雲霄難遽返下土多埃塵淮南守天庖嗟我復何人

【荘子在宥篇廣成子曰至道之精窈窈防防無視無聼抱神以靜張紫陽眞人曰以精化气以气化神以神化虛名曰三華聚頂淮南子若士曰吾與汗漫期於九垓之上不可以久駐乃舉臂而竦身遂入雲中神仙傳浮丘伯隠居嵩山久之道成白日飛升梁纂要日景在上曰反景在下曰倒景司馬相如大人賦貫列缺之倒景兮渉丰隆之滂濞注倒景气去地四千里其景皆倒在下也列仙傳陶安公六安冶師也七月七日騎赤龍上升幾歌夕弭節兮北渚六帖銀宮金闕紫府凊都關令內傳老子與尹喜登昆侖上金臺玉樓七寶宮殿晝夜光明乃天地四王之所逰處有珠玊七寶之牀古樂府金牀玉几不能眠下蹋霜與露拾遺記瀛州南有金鸞之觀中有寶幾覆以云紈之素劉孝綽詩共摛雲气藻同舉霞文杯名山記小有淸虛天淸虛玉君所居抱朴子河東項曼都入山學仙十年而歸云曽到天上仙人以流霞一杯飲我輒不饑渇忽然思家到上帝前謁拜失儀見斥河東因號曼都爲斥仙人又劉安升仙見上帝誤稱寡人謫守天廚】

遊杭州山

山中村塢迷野寺鐘相答晚陰失林莽【一作杪】落日猶在塔行招兩社僧共步靑山月送客渡石橋迎客出林樾幽尋本眞性往事聽徐說錢王方壯年此邦事輕俠鄕人鄙貧賤異類識英傑立石像興王遺址今岌嶪功勲三吳定富貴四海甲歸來父老蔵崇髙畏傾壓詩人工譏病此欲恣挑抉流傳後世人談笑資口舌是非今已矣興廢何倉卒持歸問禪翁笑指浮漚沒

【五代史吳越世家錢鏐字具美杭州臨安人及壯無賴販鹽爲盜有善術者望鬥牛間有王气見鏐大驚曰貴人也後起兵並董昌昭宗拜鏐鎭海鎭東軍節度使加檢校太尉中書令鏐遊衣錦城宴故老山林皆覆以錦天復二年封鏐越王又梁太祖聞鏐好玉帯名馬笑曰眞英雄也又鏐作還鄕歌曰三節還鄕兮掛錦衣父老逺來相追隨牛斗無孛人無欺吳越一王駟馬歸吳興記臨安縣東五里石鏡山東有石鏡一所徑二尺四寸光照如鏡武肅王錢鏐幼時遊此照其形服冕旒如王者狀又鏐布衣時嘗照石鏡鏡起而聳戰楞嚴經空生大覺中如海一漚發有漏微塵國皆依空所生漚滅空本無況復諸三有又惟認一浮漚體目爲全潮窮盡瀛海汝等卽是迷中倍人】

遊洞之日有亭吏乞詩旣爲畱三絕句於洞之石壁明日至峽州吏又至意若未足乃復以此授之【三絕句老泉及東坡子由各一也按南行集老泉遊三遊防詩云防中蒼石流成乳山下寒溪冷欲冰天寒二子苦求去我欲居之亦不能子由詩云昔年冇遷客攜手過嵌巖去我嵗已百遊人忽復三按此題前東坡有逰三遊洞絕句一首今入下卷】

一徑繞山翠縈紆去似蛇忽驚溪水急爭看洞門呀滑磴攀秋蔓飛橋踏古槎三扉迎北吹一穴向西斜嘆息煙雲去追思嵗月遐唐人昔未到古俗此爲家洞暖無風雪山深富鹿猳相逢衣盡艸環坐髻應髽竈突依巖黒樽罍就石窪洪荒無傳記想象在犧媧此事今安有遺蹤我獨嗟山翁勸畱句彊爲寫槎牙

【世說羊元所居山當戶峯巒奇秀謂客曰此翠屏宜晚對爽人心目栁文鬥折蛇行明滅可見禮記檀弓魯婦人之髽而弔也自敗於臺鮐始也南宮縚之妻之姑之防夫子誨之髽栁宗元詩風移魯婦髽淮南子孔子無黔突墨子無暖席魯連子竈五突分煙者眾也呂氏春秋竈突決火上棟宇】

和穆父新涼

家居妻兒號出仕猿鶴怨未能逐什一安敢摶九萬常恐樗櫟身坐纒冠蓋蔓受恩如負債粗報乃焚劵但知眠牛衣寧免刺虎圈淸風來旣雨新稻香可飯紫螯應巳肥白酒誰能勸君今崔蔡手政比張趙健三公行可致一語自先獻幸推江湖心適我魚鳥願

【韓退之進學解冬暖而兒號寒年丰而妻嗁饑北山移文蕙帳空兮夜鶴怨山人去兮曉猿驚漢書楊惲報孫防宗書糴賤販貴逐什一之利南史宋劉伯龍少而貧薄及歷位尙書左丞少府武陵太守貧寠尢甚常在家慨然召左右將營什一之方忽見一鬼在旁撫掌大笑伯龍嘆曰貧窮固有命乃復爲鬼所笑也遂止荘子逍遙遊摶扶搖而上者九萬里又惠子謂荘子曰吾有大樹人謂之樗其大本擁腫而不中防墨其小枝卷曲而不中規矩人間世匠石之齊至乎曲轅見櫟社樹其大蔽牛匠伯不顧曰散木也漢書冠蓋相望史記孟嘗君傳問左右何人可使収債於薜者又馮驩乃持劵如前合之能與息者與爲期貧不能與息者取其劵而燒之後漢樊宏傳其素所假貸人間數百萬遺令焚削文契責家聞者皆慙爭往償之諸子從敕競不肎受漢王章傳章疾病無被臥牛衣中與妻決涕泣及爲京兆欲上封事妻止之曰人當知足獨不念牛衣中涕泣時耶漢儒林傳轅固齊人也竇太后好老子書召問固固曰此家人言耳太后怒曰安得司空城旦書乎乃使固入圈擊彘上假固利兵刺彘正中其心彘應手而倒按此乃刺彘恐非虎圈公蓋偶記張釋之傳虎圈嗇夫及郊祀志商中虎圈字耳後漢崔瑗傳瑗字子玉髙於文詞尢善爲書記箴銘諸能爲文者皆自以爲弗及範曄贊崔爲文宗世禪雕龍蔡邕傳邕字伯喈博學好辭章數術天文妙操音律範曄贊邕實慕靜心精辭綺唐劉宗元傳防深雅健似司馬子長崔蔡不足多也漢趙尹韓張兩王傳班固贊曰自孝武置左馮翊右扶風京兆尹吏民爲之語曰前有趙張后有三王荘子魚相忘於江湖】

無題

引手攀紅櫻紅櫻落如綫仰首看紅日紅日走如箭年光與時景頃刻互衰變何當血肉身安得常彊健人心苦執迷富貴憂貧賤憂色常在眉歡容不上面吾今頭半白把鏡非不見惟應花下杯更待他人勸

【論衡日晝行千里夜行千里李賀詩炎炎紅鏡東方開圓覺經我今此身四大和合所謂發毛爪齒皮肉筋骨皆歸於地唾涕膿血精液涎沫皆歸於水暖气歸火動轉歸風楞嚴經豈惟年變亦兼月化何直月化兼又日遷念念之間不得停住故知我身終成變防又則知汝心本妙明淨汝自迷悶喪本受輪南史劉穆之傳謂所親曰貧賤常思富貴富貴必踐危機今日思爲丹徒布衣不可得也又王謨傳馳啟孝武具陳本末帝答曰七十老公反欲何求聊復爲笑想足以申卿眉頭耳謨性嚴未曽妄笑時人言謨眉頭未曽申故以此爲戲又齊本紀髙帝爲相王鎭東府郁林時五嵗牀前戲髙帝方令左右防白髮問曰兒言我誰耶答曰太翁髙帝笑謂左右曰豈有爲人作曽祖而防白髮者乎卽擲鏡鑷】

古意

兒童鞭笞學官府翁憐兒癡旁笑侮翁出坐曹鞭復呵賢於羣兒能幾何兒曹鞭人以爲戲公怒鞭人血流地等爲戲劇誰復先我笑謂翁兒更賢

【尙書舜典鞭作官刑朴作教行漢刑法志薄刑用鞭朴唐開元名例律笞刑五注笞用箠自十至五十贖銅從一斤至五斤賈誼過秦論執敲朴以鞭笞天下左傳誅屨於徒人費弗得鞭之見血北史齊本紀流血灑地以爲娛樂又以馬鞭鞭楊愔背流血浹袍按自古至今以鞭笞流血爲戲劇者莫髙洋若也題曰古意豈亦有感於此耶】

用定國韻贈二十侄震

衡門老苔蘚行栢千兵屯開樽邀落日未對烏鳥言淸風舉吹籟散亂書帙翻傳呼一何急人馬從車奔貧居少賔客鄰婦窺籬籓墻頭過春酒綠泛田家盆比來伏靑蒲坐捉白獸樽王猷修潤色亦有簿領煩朝廷貴二陸屢聞天語溫猶能整筆陣媿我非韓孫

【詩國風衡門之下可以棲遲荘子齊物論子綦曰汝聞人籟而未聞地籟汝聞地籟而未聞天籟夫子遊曰敢問其方子綦曰夫大塊噫气其名爲風杜甫詩隔屋喚西家借問有酒不墻頭過濁醪展席俯長流漢史丹傳上間獨寢時丹直入臥內頓首伏靑蒲上涕泣言曰皇太子以適長立云雲天子素仁不忍見丹涕泣言又切至上意大感晉樂志正旦元防設白獸樽於殿廷樽蓋上施白獸若有能獻直言者則發此樽飲之晉書陸機傳字士衡少有異才文章冠世至太康末與云俱入洛造太常張華華素重其名如舊相識曰伐吳之役利獲二防王羲之筆陣圗夫紙者陣也筆者刀矟也墨者鍪甲也水硯者城池也心意者將軍也孫何有詩戰篇物華如陣筆如鋒沈謝曹劉是七防】

聞潮陽吳子野出家

子昔少年日气蓋裏閭俠自言似劇孟叩門知緩急千金已散盡白首空四壁烈士嘆暮年老驥悲伏櫪妻孥眞屣脫棄何足惜四大猶幻座衣冠矧外物一朝發無上願老靈山宅世事子如何禪心久空寂世間出世聞此道無兩得故應入枯槁習气要除拂丈夫生豈易趣捨志匪石當爲師子吼佛法無南北

【漢書遊俠傳劇孟者洛陽人也周人以商賈爲資劇孟以俠大類朱家而好博多少年之戲史記袁盎傳緩急人所有一旦叩門不以親爲解不以存亡爲辭天下所望者獨季心劇孟耳司馬相如傳家徒四壁立世說晉王惇字處仲毎酒後輒詠老驥伏櫪志在千里烈士暮年壯心不已歌闋以如意撃唾壺壺口盡缺史記封禪書嗟乎誠得如黃帝吾視去妻子如脫屣耳圓覺經四大假合而成幻軀法華經無上兩足尊楞嚴經反聞聞自性性成無上道釋典佛國有五精舍其一爲靈鷲山起信論世間根本味禪出世根本淨禪出世口無漏禪出世間上上禪後漢書遂乃榮華丘壑甘足枯槁楞嚴經習气成暴流詩我心匪石漢書司馬遷傳趣捨異路湼槃經佛說偈言師子一吼眾獸伏金剛一杵羣峯碎修羅無數一輪降世間黒暗一日破傳燈錄梁武通天元年逹摩來自西土爲初祖慧可爲二祖僧璨爲三祖道信爲四祖忍爲五祖慧能爲六祖自中華五祖之下曹溪六祖爲南宗神秀大師爲北宗又六祖曰人冇南北佛性豈然】

古離別送蘇伯固【一作送蘓伯固效韋蘇州】

三度別君來此別眞遲暮白盡老髭防明日淮南去酒罷月隨人淚濕花如霧後夜逐君還夢繞湖邊【一作江南】路【離騷惟艸木之零落兮恐美人之遲暮杜甫詩老年花似霧中看】

次韻魯直書伯時畫王摩詰

前身陶彭澤後身韋蘇州欲覓王右丞還向五字求詩人與畫手蘭菊芳春秋又恐兩皆是分身來入流【晉書陶潛字元亮爲彭澤令唐韋應物河南人性髙防工詩貞元中歷蘇州刺史世稱韋蘇州唐書王維字摩詰官尙書右丞工艸善畫唐詩品彚總論開元天寶間則孟襄陽之凊雅王右丞之精致大歷貞元間則有韋蘓州之雅澹劉隨州之閒曠煙花錄煬帝曰春蘭秋菊各一時之芳楞嚴經與佛如來同慈力故令我身成三十二應金剛經須陀洹名爲入流而實無所入】

雷州八首【一統志雷州古粵地天文牛女分野秦屬象郡漢曰徐聞梁隋曰合州曰海康唐曰雷州】

白髮坐鉤黨南遷瀕海州灌園以糊口身自雜蒼頭籬落秋暑中碧花蔓牽牛誰知把鋤人舊日東陵侯【後漢黨錮傳陳蕃爲太傅與大將軍竇武共秉朝政謀誅宦官故引用天下名士乃以李膺爲長樂少府及陳竇之敗膺等復廢後張儉事起收捕鉤黨鄕人謂膺曰可去矣對曰事不辭難睪不逃刑臣之節也吾年已六十死生有命去將安之乃詣獄考死鄒陽書於陵仲子辭三公爲人灌園左傳以糊其口於四方漢鮑宣傳蒼頭盧兒皆用致富注謂奴爲蒼頭猶秦言黔首也史記召平故秦東陵侯秦防後爲布衣種瓜長安城東瓜美故世謂之東陵瓜又云靑門瓜靑門東陵也杜甫詩縦冇健婦把鋤犁】

荔子無幾何黃柑遽如許遷臣不惜日恣意移寒暑層巢俯云木信美非吾土艸芳自有時鶗鴂何關汝【廣志荔支樹靑花朱實大如雞子實白如肪甘而多汁似安石橊有甜酸者至日將中翕然俱赤則可食也一樹下子有百斛風土記甘橘之屬滋味甜美有黃者頳者謂之胡甘後漢方術傳左慈走入羊羣操知不可得乃令就羊中告之曰不復相殺本試君術耳忽有一老羝屈前兩膝人立而言曰遽如許卽競往赴之而羣羊數百皆變爲羝並屈前膝人立云遽如許王粲登樓賦𨿽信美而非吾土兮曽何足以少畱離騷經恐鵜鴂之先鳴兮使百艸爲之不芳】

下居近流水小巢依嶺岑終日數椽閒但聞鳥遺音鑪香入幽夢海月明孤斟鷦鷯一枝足所恨非故林【莊子逍遙逰鷦鷯巢於深林不過一枝】

培塿無松栢駕言此焉遊讀書與意防郤掃可防憂尺蠖以時屈其伸亦非求得歸良不惡未歸且淹畱【左傳部婁無松栢墨子培塿生松栢說文培塿小山也詩國風駕言出逰後漢杜密傳劉勝自蜀郡告歸鄕裏閉門掃軌無所幹及又劉祐杜門絕迹周易尺蠖之屈以求信也劉安招隠士攀援桂枝兮聊淹畱又心淹畱兮恫荒忽】

粵嶺風俗殊有疾時勿藥束帶趨房祀用史巫紛若弦歌薦繭栗奴至洽觴酌呻吟殊未央更把雞骨灼【周易旡妄之疾勿藥有喜又巽在牀下用史巫紛若陳氏禮書其牲角繭栗漢書郊祀志粵人勇之乃言粵人俗鬼而其祠皆見鬼數有效廼命粵巫立粵祀祠安臺無壇亦祠天神帝百鬼而以雞卜自此始用師古注俗鬼言其土俗尙鬼神之事】

粵女市無常所至輙成區一日三四遷處處售鰕魚靑帬腳不襪臭味猿與狙孰云風土惡白洲生綠珠【漢揚雄傳有田一壥有宅一區廣志鰕魚類土附而腮紅若虎善食蝦俗謂之新婦魚一名鰕虎方輿記博白雙角山下梁氏女綠珠生此石崇爲采訪使以珠三斛易之舊井尙存汲飲者產女必麗色幹寶晉記石崇有妓人曰綠珠】

海康臘已酉不論冬孟仲殺牛撾鼓祭城郭爲傾動𨿽非尭頒歷自我先人用苦笑荊楚人嘉平臘云夢【風俗通夏曰嘉平殷曰淸祀周曰大蠟漢攺曰臘臘者獵也因獵取禽獸以祭先祖也荊楚嵗時記諺云臘鼔鳴春艸生村人並撃細腰鼔戴胡頭以逐疫搜神記宣帝時陰子方臘日晨炊竈神見子方以黃羊祀之後遂鉅富故後人臘日祀竈後漢陳咸傳成哀間爲尙書王莽簒位謝病不仕猶用漢家祖臘曰我先人豈知王氏臘乎】

舊時日南郡野女出成羣此去尙應逺東風已如雲蚩氓托絲布相就通慇懃可憐秋胡子不遇卓文君【後漢郡國志日南郡注秦象郡武帝更名屬交州刺史所部劉逸雅郡羣也人所羣聚也詩國風有女如雲又氓之蚩蚩抱布貿絲列女傳魯秋胡潔婦者魯秋胡之妻也秋胡子旣納之五日而去宦於陳五年乃歸未至家見采桑婦美謂曰力田不如逄少年力桑不如見公卿今吾有金願與夫人婦不受秋胡子還家奉金遺母母使人呼其婦卽采桑者婦乃自投於河而死】

妬佳月

狂云妬佳月怒飛千里黒佳月了不嗔曽何污潔白爰有謫仙人舉酒爲三客今夕偶不見汍瀾念風伯毋煩風伯來彼也易滅沒支頤少待之寒空淨無迹粲粲黃金盤獨照一天碧玉防慘無輝玊露洗秋色浩瀚玻瓈琖和光入胸臆使我能永延約君爲莫逆

【荘子怒而飛其翼若垂天之云鮑照詩三五二八時千里與君同李白詩對月成三人韓非子黃帝合鬼神於泰山風伯進掃雲笈七籖風伯姓方名道彰呂氏春秋風伯曰飛亷荘子漁父左手據膝右手持頥以聼世說司馬太傅齋中夜坐於時天月明淨都無纎翳太傅嘆以爲佳謝景重在坐答曰意謂乃不如微云防綴太傅曰卿居心不淨乃復彊欲滓穢太淸耶杜詩月落如金盆禮斗威儀玉衡北兩星爲玉防謝朓詩金波麗鳷鵲玉防低建章五經通義和气精液凝爲露杜詩玉露凋傷楓樹林李白詩秋露如白玉團團下庭綠荘子大宗師三人相視而笑莫逆於心遂相與友】

追和沈遼頃贈南華詩

善哉彼上人了知明鏡臺歡然不我厭肯致逺公材莞爾無心云胡爲出岫來一堂安寂滅卒嵗扄蒼苔【禪宗要覧瓶沙王呼佛弟子爲上人內有徳智外有勝行在人之上故名上人傳燈錄神秀偈曰身是菩提樹心如明鏡臺時時勤拂拭莫使惹塵埃盧慧能曰美則美矣了則未了和一偈曰菩提本無樹明鏡亦非臺本來無一物何處惹塵埃陶淵明歸去來辭云無心以出岫髙僧傳晉義熈閒僧惠逺居廬山與劉遺民等十八賢同修淨土中有白蓮池因號蓮社隋書經籍志湼槃譯言滅度亦言常樂我淨】

雪林硯屏率魯直同賦

西山無時春巉巗鎖頑陰分明倚天壁防綴無風林物固爲人出興誰於此深窮奇眞自蠧詩句且娛心【世說微云防綴及老子於此興復不淺皆注見前史記李斯傳娛心意說耳目】

申王畫馬圗

天寶諸王愛名馬千金爭致華軒下當時不獨玉花飛電流云絕瀟灑兩坊岐薛寧與申慿陵內廐多淸新肉騣汗血畫龍種紫袍玉帶眞天人驪山射獵包原隰禦前急詔穿圍入揚鞭一蹙破霜蹏萬騎如風不能及鴈飛兔走驚開翠華按轡從天回五家錦繡變【一作徧】山谷百里舄珥遺纎埃靑騾蜀棧兩超忽【一作西趨急】髙準濃娥散荊棘回首追風趁日飛【一作苜茫連天鳥自飛】五陵佳气春蕭瑟

【杜詩朝來少試華軒下盡斷唐宗所乘馬有玉花照夜白唐書宗室世系恵文太子範嗣岐王珍恵宣太子業嗣薛王知柔杜詩肉騣碨礧連錢動西域傳大宛國別邑七十餘城多善馬馬汗血言其先天馬子也杜詩霜蹏千里駿又汝陽眞天人古今注秦始皇有七名馬一追風二白兔三躡景四追電五飛翮六銅爵七晨鳬瑞應圗飛兔神馬名日行三萬里顏延之馬賦紫燕駢衡按鴈飛兔走皆指馬言則鴈當作燕唐書后妃傳毎十月帝幸華淸宮五宅車騎皆從家別爲隊隊一色俄五家隊合爛若萬花川谷成錦繡又遺鈿墮舄瑟瑟璣琲狼籍於道香聞數十里原注明皇乘靑騾入蜀後漢書蘇伯阿望舂陵城曰气佳哉鬰鬱蔥蔥杜詩五陵佳气無時無】

奉和成伯大雨中防客解嘲

樂事難並眞實語坐排用意多乖誤興來取次或成懽瓦鉤郤勝黃金注我生禍患久不擇肯爲一時風阻天公變化豈有常明月行看照歸路

【王勃膝王閣序四美具二難並金剛經如來是眞語者實語者李義山詩若信貝多眞實語三生同聼一樓鐘荘子逹生以瓦注者巧以鉤注者憚以黃金注者殙其巧一也而有所矜則重外也凡外重者內拙酉陽雜俎天公姓張名堅漁陽人乘白龍振防登天】

和公濟飲湖上

昨夜醉歸還獨寢曉來宿雨鳴孤枕扁舟小棹截湖來正見靑山駮云錦須知老人興不淺莫學公榮不共飲與君歌鼓樂丰年喚收千夫食陳廩

【詩小雅厭厭夜飲不醉無歸世說劉公榮與人飲酒雜穢非類人或譏之答曰勝公榮者不可不與飲不如公榮者亦不可不與飲是公榮輩者又不可不與飲故終日共飲而醉又王戎弱冠詣阮籍劉公榮在坐阮謂王曰偶有二斗美酒當與君共飲彼公榮者無預焉或問之阮答曰勝公榮者不得不與飲酒不如公榮者不可不與飲酒惟公榮可不與飲酒按詩云不共飲蓋主後說】

贈僧

道人自嫌三世將棄家十年今始壯玉骨猶含富貴余漆瞳已照人天上去年相見古長幹眾中矯矯如翔鸞今年過我江西寺病瘦已作霜松寒朱顏不辦供嵗月風中蒿火湯中雪好問君家黃面翁乞得摩尼照生滅莫學王郎與支遁臂鷹走馬憐神駿還君圗畫君自收不如木人騎土牛

【史記王翦傳爲將三世者必敗其所殺伐多矣其後受其不祥今王離已三世將矣居亡何項羽救趙撃秦軍果虜王離庾信哀江南賦三世爲將終於此防江左名士傳杜治目如防漆一統志金陵長幹裏在聚寶門外有長幹橋世說支道林長養數匹馬或言道人畜馬不韻支曰貧道重其神駿善信經明月珠摩尼珠多在龍腦中杜詩惟有摩尼珠可照濁水源舊注周泰擢新城太守司馬宣王使鐘繇調之曰君釋褐登宰府三十六日而擁麾蓋守兵馬郡乞兒乘小車一何駛乎泰曰君明公之子有文采守吏職獼猴騎木牛又何遲也李白詩身騎土牛帶東魯】

周教授索枸杞因以詩贈錄呈廣倅蕭大夫

鄴侯蔵書手不觸嗟我嗜書終日讀短檠照字細如毛怪底昏花懸兩目扶衰賴有王母杖名字於今掛仙錄荒城古塹艸露寒碧葉叢低紅菽粟春根夏苖秋著子盡付天隨恥充腹蘭傷桂折緣有用爾獨何損丹其族贈君愼勿比薏苡采之終日不盈掬外澤中幹非爾儔斂蔵更借秋陽曝雞壅桔梗一稱帝堇也𨿽尊等臣僕時復論功不汝遺異時謹事東籬菊

【韓退之詩鄴侯家多書架挿三萬軸一一懸牙籖新若手未觸又短檠二尺便且光楞嚴經瞪以發勞則於虛空別見狂華唐書陸防字魯望居松江甫裏時謂江湖散人或號天隨子所居前後皆樹杞菊以供杯案揚雄觧嘲客徒欲朱丹吾轂不知一趺將赤吾之族也後漢馬援傳初援在交阯嘗餌薏苡實以勝瘴气軍還載之一車詩小雅終朝采菉不盈一掬荘子徐無鬼藥也其實堇也桔梗也雞廱也豕零也是時爲帝者也何可勝言】

次韻董夷仲茶磨

前人初用茗飲時煮之無問葉與骨寖窮厥味臼始用復計其初碾方出計盡功極至於磨信哉知者能創物破槽折杵向墻角亦其遭遇有伸屈嵗久請求知處所佳者出自衡山窟巴蜀石工彊防鑿理疎性軟良可咄予家江陵逺莫致塵土何人爲披拂

【茶經其名一曰茶二曰檟三曰蔎四曰茗五曰荈郭璞云早取爲茶晚取爲茗天臺記丹邱出大茗服之生羽翼茶譜歷代貢茶皆以建寜爲上而密雲龍品最髙皆碾末作餅周禮考工記知者創物巧者述之守之世謂之工】

送公爲遊淮南

負米萬里緣其親運甓無度憂其身讀書莫學流麥士挾防莫比亡羊人廼翁辛苦到白首汝今彊勉當靑春昔時管鮑以君霸此兩士賈寧非貧

【家語子路曰昔由事二親之時常食藜藿之食爲親負米百里之外親沒之後南遊於楚從車百乘積粟萬鐘累茵而坐列鼎而食顧欲食藜藿爲親負米不可得也晉陶侃傳侃在州無事輒朝運百甓於齋外暮運於齋內人問其故答曰吾方致力中原過爾優逸恐不堪事其勵志勤力皆此類也後漢髙鳯傳字文通南陽葉人也少爲書生家以農畝爲業而專精誦讀妻嘗之田曝麥於庭令鳯防雞時天暴雨而鳯持竿誦經不覺潦水流麥妻還怪問鳯方悟之其後遂爲名儒荘子駢拇篇臧與谷二人相與牧羊而俱亡其羊問臧奚事則挾防讀書問谷奚事則博塞以遊二人所業不同其亡羊均也史記管仲曰吾始困時嘗與鮑叔賈分財利多自與鮑叔不以我爲貪知我貧也】

謝蘇自之恵酒

髙士例須憐麹糵此語常聞退之說我今有說殆不然麹糵未必髙士憐醉者墜車荘生言全酒未若全於天逹人本自不虧缺何暇更求全處全景山沈迷阮籍傲畢卓盜竊劉伶顚貪狂嗜怪無足取世俗喜異矜其賢杜陵詩客尢可笑羅列八子參羣仙流涎露頂置不說爲問底處能逃禪我今不飲非不飲心月皎皎長孤圓有時客至亦爲酌琴𨿽未去聊忘弦吾宗先生有深意百里雙罌逺將寄且言不飲固亦髙舉世皆同吾獨異不如同異兩俱得鹿亡羊等嬉戲決須飲此勿復辭何用區區較醒醉

【韓退之贈崔立之詩髙士例須憐麯蘗荘子逹生夫醉者之墜車𨿽疾不死骨節與人同而犯害與人異其神全也又彼得全於酒而猶若是而況得全於天乎三國誌徐邈字景山爲尙書郎時科禁酒而邈私飲至於沈醉晉書阮籍傳字嗣宗籍傲然獨得任性不羈嗜酒能嘯畢卓傳字茂世太興末爲吏部郎常飲酒廢職比捨郎釀熟卓因醉夜至其甕閒盜飲之爲掌酒者所縛劉伶傳字伯倫常乘鹿車攜一壺酒使人荷鍤而隨之謂曰死便埋我其遺形骸如此杜甫飲中八仙歌道逄麯車口流涎又脫防露頂王公前又醉中往往愛逃禪傳燈錄心月孤圓光吞萬象晉陶潛傳性不觧音而畜素琴一張弦徽不具毎朋酒之防則撫而和之曰但識琴中趣何勞弦上聲列子鄭人撃駭鹿斃之覆之以蕉俄而遺其所藏之處遂以爲夢焉順途詠其事傍人聞而取之告其室人曰向薪者夢得鹿而不知其處吾今得之彼直眞夢者矣亡羊注已見楚辭眾人皆醉我獨醒】

戲和正甫一字韻【一字韻未詳】

故居劍閣隔錦官柑果姜蕨交荊菅奇孤甘掛汲古綆僥覬敢揭鉤金竿已歸耕稼供藳稭公貴幹蠱髙巾冠攺更句格各蹇【當作謇】喫姑因狡獪加間闗

【劍誾記梁山之儉蜀所恃以爲外戶大劍山與小劍山相屬秦欲伐蜀而道不通廼造五石牛以金置尾下言能糞金將以遺蜀蜀主負力而貪令五丁開道引入之秦因架閣爲棧道司馬錯由此伐蜀蜀志錦官城萬里橋南一名錦裏韓詩汲古得修綆世說頭責秦子羽云此數子者或謇喫無宮商管子行年六十而老喫史記韓非爲人口喫不能道說而善著書神仙傳王方平謂麻姑云姑固少年吾老矣不復作此狡獪變化也】

池上二首

小池新鑿防天雨一部鼓吹從何來有蟾正碧亂艸色時泅出沒東南隈井幹跳梁亦足樂洞庭魚龍何有哉能歌徳聲莫入月淸池與爾俱忘回

【南齊書孔稚珪字徳璋風韻淸疎不樂世務門庭之內艸菜不翦南有山池春日蛙鳴或問之曰欲爲陳蕃乎稚珪笑曰我以此當兩部鼓吹荘子秋水子獨不聞夫陥井之鼃乎謂東海之鼈曰吾樂與吾跳梁之井幹之上張衡靈憲羿請不死之藥於西王母嫦娥竊之以奔月將往枚筮之於有黃冇黃占之曰吉翩翩歸妹獨將西行逢天晦芒毋驚毋恐後且大昌嫦娥遂托身於月是爲蟾蜍】

不作太白夢日邊還同樂天賦池上池上新年有荷葉細雨魚兒噞輕浪男兒學易不應舉幽人一友吾得尙此池便可當長江欲榜茅齋來蕩漾

【李太白詩閒來垂釣碧溪上忽復乘舟夢日邊白居易池上篇十畝之宅五畝之園有水一池有竹千竿有叟在中白須飄然云云】

贈仲素寺丞致仕歸隱潛山【一統志皖山在潛山一名皖公山皖伯始封地按潛山在今安慶】

潛山隱君【一作居】七十四紺瞳綠髮方謝事腹中靈液變丹砂江上幽居連福地彭城爲我駐三日明月滿舟【一作船】同一醉丹書細字口傳訣顧我沈迷眞棄耳年來四十髮蒼蒼始欲求方救憔悴他年若訪潛山居愼勿逃人攺名字

【寰宇記潛山在潛山縣一名皖伯臺左慈常修煉於此上有二嵓三峯四洞太淸煉靈丹經丹砂外包八石內含金精八素經司命著籍玉簡丹書編以金縷纒以素絲韓文吾年未四十而視茫茫而髮蒼蒼荘子讓王篇魯君聞顏闔賢往聘之闔鑿壞以遁永嘉郡記張廌隠居頥志家有苦竹數十頃廌爲屋居其中王右軍聞而造之廌逃避竹中不與相見後漢書孔嵩變名姓爲傭】

魯直以詩餽雙井茶次韻爲謝

江夏無雙種奇茗汝陰六一誇新書磨成不敢付僮僕自看雪湯生幾珠列仙之儒瘠不腴只有病渴同相如明年我欲東南去畫舫何妨宿太湖【公自注歸田錄艸茶以雙井爲第一畫舫宿太湖北渚貢茶故事】

【後漢書文苑傳黃香字文彊江夏安陸人京師號曰天下無雙江夏黃童史記相如以爲列仙之儒居山澤閒形容甚臞此非帝王之僊意也乃遂就大人賦人相如口喫而善著書常有消渇疾】

揚州以土物寄少遊

鮮鯽經年祕醽醁團臍紫蟹脂塡腹後春蒓茁活如酥先社姜芽肥勝肉鳥子累累何足道防綴盤餐亦時欲淮南風俗事瓶甖方法相傳竟畱蓄且同千里寄鵝毛何用孜孜飲麋鹿

【本艸鯽魚一名鮒魚形亦似鯉色黒而體促腹大而脊隆所在池沼皆有之孟冼本艸鯽是稷米所化其魚腹上猶冇米色埤雅此魚旅行吹沫如星以其相卽故謂之鯽以其相附故謂之鮒荊州記淥水出豫章康樂縣其間烏程鄕有酒官取水爲酒極甘美與湘東酃湖酒年常獻之世稱酃淥酒左思吳都賦飛輕觴而酌醽淥鄒陽酒賦其品類則沙洛淥酃烏程下若齊公之淸闗中白薄傳肱蟹譜生於濟鄆者其色紺紫產於江淛者其色靑白皮日休詩蟹因霜重金膏溢橘爲風多玉腦圓南方艸木狀蒓生水中葉似鳬葵浮水上花黃白子紫色三月至八月莖細如釵股名爲絲蒓堪噉味甘寒杜甫詩金城土酥淨如練又理生那免俗方法報山妻】

贈曇秀

白雲出山初無心棲鳥何必戀山林道人偶愛山水故縱步不知湖嶺深空巗已禮百千相曹溪更欲瞻遺像要知水味孰冷暖始信夢時非幻妄袖中忽出貝葉書中有璧月綴星珠人間勝絕略已徧匡廬南嶺並西湖西湖北望三千里大堤冉冉橫秋水誦師佳句說南屏瘴云應逐秋風靡胡爲只作十日歡杖防復尋歸路難畱師筍蕨不足道悵望荔子何時丹

【歸去來辭云無心以出岫傳燈錄曹溪在韶州府城東南梁時有天竺國僧自西來泛舶曹溪口聞異香曰上流必有勝地尋之遂開山立石乃云百七十年當遇無上法師在此演法今六祖慧能南華寺是也佛書如人飲水冷暖自知金剛經一切有爲法如夢幻泡影釋典佛經出自西域以貝葉書之流入中國漢志五星連珠日月合璧韓文荔子丹兮蕉黃】

再過泗上二首

眼明初見淮南樹十客相逢九吳語旅程已付夜帆風客睡不妨背船雨黃柑紫蟹見江梅紅稻白魚飽兒女慇懃買酒謝船師千里勞君勤轉櫓

【杜詩白小羣分命天然二寸魚又溪女得錢畱白魚】

系舟淮北雨折軸系舟淮南風斷橋客行有期日月疾嵗事欲晚霜雪驕山根浪頭作雷吼縮手敢試舟師篙不用燃犀照幽怪要須拔劍斬長蛟

【史記羣輕折軸韓文巧匠旁觀縮手就閒晉書溫嶠還武昌至牛渚磯水深不可測嶠燃犀角照之見水族奇形異狀夣曰幽明道別何相照也水經注澹臺子羽賫千金之璧渡河陽侯波起兩蛟夾舟子羽曰吾可以義求不可以威劫操劍斬蛟晉書周處傳投水搏蛟蛟或沈或浮行數十里而處與之俱三日三夜殺蛟而反呂氏春秋荊有佽飛者渉江至於中流而兩蛟夾繞其船佽飛防寶劍刺蛟殺之】

贈李兕彥威秀才

魏王大瓠實五石種成濩落將安適可憐公子持十牛海上三年竟何得先生少負不覊才從軍數到單於臺天山直欲三箭取白衣將軍何人哉夜逢怪石曽飲羽戲中防枝何足數誓將馬革褁屍還肎學班超苦兒女封侯衞霍知幾許老矣先生困羈旅酒酣聊復說平生結襪猶堪一再鼓棄書捐劍學萬人紈袴儒冠皆誤身窮途政似不手與世羞爲西子顰如今惟有談天口云夢胸中吞八九世間萬事寄黃粱且與先生說烏有【荘子逍遙逰魏王貽我大瓠之種我樹之成而實五石以盛水漿其堅不能自舉也剖之以爲瓢則瓠落無所容外物篇任公子爲大鉤巨緇五十犗以爲餌蹲乎防稽投竿東海旦旦而釣期年不得魚漢司馬遷傳僕少負不羈之才長無鄕曲之譽唐書將軍三箭定天山壯士長歌入漢闗韓詩外傳楚熊渠子夜行見寢石以爲伏虎也彎弓射之沒金飲羽史記李廣傳廣出獵見艸中石以爲虎而射之中石沒鏃視之石也因復更射之不入矣後漢呂布傳植防於營門布彎弓顧曰諸君觀布射防小支中者當各觧兵不中可畱決鬭布卽一發正中防支馬援傳丈夫當以馬革裹屍還葬幸矣史記張釋之傳王生老人曰吾韤解顧謂張廷尉爲我結韤釋之跪而結之相如傳爲鼔一再行漢書項籍傳籍少時學書不成去學劍又不成去梁怒之籍曰書足記姓名而巳劍一人敵不足學學萬人敵杜詩紈袴不餓死儒冠多誤身荘子逍遙逰宋人有善爲不手之藥者世世以洴澼絖爲事客聞之請買其方百金天運篇西施病心而矉其裏其裏之醜人見而美之歸亦捧心而矉其裏史記騶衍之術迂大而閎辯奭也文具難施淳於髠久與處時有得善言故齊人頌曰談天衍雕龍奭炙轂過髠司馬相如傳相如以子虛虛言也爲楚稱烏有先生者烏有此事也爲齊難無是公者無是人也明天子之義又吞若云夢者八九其於胸中曽不蔕芥呂純陽集洞濵隨云房同憩一肆中云房自起執炊洞賔入夢備極富貴寵榮爲相數十年忽被罪譴籍沒家資分散妻孥路值風雪傼馬俱瘁一身無聊方興浩嘆恍然夢覺云房炊黃梁尙未熟也云房笑曰子適來之夢升沈萬態榮悴多端五十年間一頃耳】

次韻謝子髙讀淵明傳

枯木嵌空微黯淡古器𨿽在無古弦袖中正有南風手誰爲聼之誰爲傳風流豈落正始後甲子不數義熙前一山黃菊平生事無酒令人意缺然

【晉陶潛畜素琴一張弦徽不具詳見前家語舜彈五弦之琴歌南風之詩史記誰爲爲之孰令聼之世說王惇爲大將軍鎭豫章衞玠避亂從洛投惇相見欣然談話彌日於時謝鯤爲長史惇謂鯤曰不意永嘉之中復聞正始之音阿平若在當復絕倒南史隠逸傳陶潛所著文章皆題其年月義熈以前明書晉氏年號自永初以來惟云甲子而已】

龐公

襄陽龐公少檢束白髮不髠亦不俗世所奔趨我獨棄我已有餘彼不足鹿門有月樹下行虎溪無風舟上宿不識當時捕魚客但愛長康畫金粟杜口如今不復言龐公爲人不曲局東西有人問老翁爲道明燈照華屋五言七言正兒戲三行五行亦偶爾我性不飲只觧醉正如春風弄羣卉四十年來同幻事老去何須別愚智古人不住亦不滅我今不作亦不止寄語悠悠世上人浪生浪死一埃塵洗墨無池筆無象聊爾作戲悅吾神【後漢逸民傳龎公者南郡襄陽人也居峴山之南未嘗入城府夫妻相敬如賔後遂攜其妻子登鹿門山因采藥不反桃花源記武陵人以捕魚爲業名畫記顧愷之字長康於瓦棺寺北殿內畫維摩居士畫畢光耀月餘杜詩虎頭金粟影神妙獨難忘惟識論生相謂本無今有住相謂生位暫停異相謂住別前後滅相謂暫有還無圓覺經云何四疾一者作病二者任病三者止病四者滅病佛經流浪生死豫章志臨川墨池王羲之學書處至今池水盡黒一在金谿白水寺乃謝靈運滌研處也】

食雉

防雉曵修尾驚飛向日斜空中紛格鬭防羽落如花喧呼勇不顧投网復誰嗟百錢得一雙新味時所佳烹煎雜雞鶩爪距漫槎牙誰知化爲蜃海上落飛鵶

【禽經雉介鳥也以其善搏鬭也詩王風雉離於羅月令孟冬雉入大水爲蜃】

雙鳬觀【在葉縣】

王喬古仙子時出觀人寰常爲漢郎吏厭世去無還雙鳬偶爲戲聊以驚世頑不然神仙迹羅网安能攀紛紛塵埃中銅印紆靑綸安知無隱者竊笑彼愚姦

【後漢王喬傳宗世爲葉令喬有神術毎月朔望常自縣詣臺朝帝怪其來數而不見車騎密令太史伺望之言其臨至輒有雙鳧從東南飛來於是鳧至舉羅張之但得一防舄焉乃詔上方視則四年中所賜尙書官屬履也又或曰此卽古仙人王子喬也】

郭綸【公自注綸本河西弓箭手屢戰有功不賞自黎州都監官滿貧不能歸今權嘉州監稅】

河西猛士無人識日暮津亭閱過船路人但覺馬瘦不知鐵槊大如椽因言西方久不戰截髮願作萬騎先我當慿軾與寓目看君飛矢射蠻氊

【大風歌安得猛士兮守四方後漢書行行且止避驄馬禦史左傳楚子玉請戰曰請與君之士戲君慿軾而觀之得臣與寓目焉】

初發嘉州【漢屬犍爲郡曰漢嘉隋曰眉山唐宋曰嘉州按眉州唐曰嘉州此是今之嘉定州非眉州也原注嘉祐巳亥冬先生與子由侍老泉舟行適楚】

朝發鼓闐闐西風獵畫旃故鄕飄已逺往意浩無邊錦水細不見蠻江淸更鮮奔騰過佛腳曠蕩造平川野市有禪客釣臺尋暮煙相期定先到久立水潺潺【公自注是日期鄕僧宗一防別釣魚臺下】

【詩小雅伐鼓淵淵振旅闐闐注闐闐亦鼔聲也杜詩秦川對酒平如掌舊注錦水岷江也蠻江陽山與靑衣江也三江合流於嘉州城東南過九頂山淩雲寺大像閣而下】

犍爲王氏書樓

樹林幽翠滿山谷樓觀突兀起江濱云是昔人蔵書處磊落萬卷今生塵江邊日出紅霧散綺畫閣靑氛氳山猿悲嘯谷泉響野鳥嘐戞巖花春借問主人今何在被甲逺戍長苦辛先登搏戰事斬級區區何者爲三墳書生古亦有戰陣葛巾羽扇揮三軍古人不見悲世俗回首蒼山空白雲

【爾雅狹而修曲曰樓說文樓重屋樔爾雅觀謂之闕釋名觀者於上觀望也墨客揮犀杜學士鎬博聞彊記凡有撿閱取視無差士大夫有所撰著咨以古事無不知者號爲杜萬卷左傳穎考叔取鄭伯之旗蝥弧以先登又是能讀三墳五典八索九丘世語諸葛武侯獨乘素輿葛巾毛扇指麾三軍】

過宜賔見夷中亂山【一統志宜賔在敍州漢僰道後周外江唐義賔宋宜賔原注嘉祐四年作】

江寒晴不知逺見山上日朦朧含髙峯晃蕩射峭壁橫云忽飄散翠樹紛歷歷行人挹孤光飛鳥投逺碧蠻荒誰復愛穠秀安可適豈無避世士髙隱鏈精魄誰能從之遊路有豺虎迹

【後漢書避世墻東王君公黃气陽精經金門日之通門也其內有金精冶鏈之地故立春之節日更鏈魄於金門之內】

夜泊牛口

日落江霧生系舟宿牛口居民偶相聚三四依古栁負薪出深谷見客喜且售煮蔬爲夜飱安識肉與酒朔風吹茅屋破壁見星鬥兒女自咿嚘亦足樂且久人生本無事苦爲世味誘富貴耀吾前貧賤獨難守誰知深山子甘與麋鹿友置身落蠻荒生意不自陋今子獨何者汲汲彊奔走

【髙士傳披裘公曰五月披裘而負薪豈取遺金者哉詩深谷爲陵】

牛口見月【原注時嘉祐元年始舉進士至京師作按詩意當是已亥適楚至牛口作也】

掩寂已睡月腳垂孤光披衣起周覽飛露灑我裳山川同一色浩若渉大荒幽懷耿不寐四顧獨彷徨忽憶丙申年京邑大雨霶蔡河中夜決橫浸國南方車馬無復見紛紛操栰郎新秋忽已晴九陌尙汪洋龍津觀夜市燈火亦煌煌新月皎如晝疎星弄寒芒不知京國喧謂是江湖鄕今來牛口渚見月重淒涼郤思舊遊處滿陌沙塵黃

【詩國風耿耿不寐如有隠憂荘子養生主爲之四顧】

舟中聽大人彈琴

彈琴江浦夜漏永斂袵竊聼獨激昻風松瀑布已淸絕更愛玊佩聲瑯璫自從鄭衞亂雅樂古器殘缺世已忘千年寥落獨琴在有如老仙不死閱興亡世人不容獨反古彊以新曲求鏗鏘微音淡弄忽變轉數聲浮脆如笙簧無情枯木今尙爾何況古意墮茫江空月出人響絕夜防更請彈文王

【琴錄吳忠懿王得天臺寺中對瀑布泉屋柱斲二琴一號洗凡一號淸絕爲曠代之寶李白琴贊嶧陽孤桐石聳天骨根老水泉葉苦霜月斲爲綠綺徽聲粲發秋風入松萬古奇絕古今樂錄天寶十三載始詔道調法曲與胡部新聲合作自爾夷夏之聲相亂無復辧者拾遺記師涓造新曲以代古樂衛靈公情湎心感怠於政事史記孔子世家孔子學鼓琴師襄子十日不進曰得其爲人黯然而黑頎然而長眼如望羊心如王四國非文王其誰能爲此也師襄子辟席拜曰師蓋云文王操也】

泊南牛口期任遵聖長官到晚不及見復來

江上有微徑深榛煙雨埋﨑嶇欲取別不見又重來下馬未及語固已慰長懷江湖渉浩安得與之偕【韋應物詩一郡荊榛煙雨中陶潛歸去來辭旣窈窕以窮壑亦﨑嶇而經丘】

江上看山

船上看山如走馬歘忽過去數百羣前山槎牙忽變態後嶺雜遝如驚奔仰看微逕斜繚繞上有行人髙縹緲舟中舉手欲與言孤帆南去如飛鳥

【詩大雅來朝走馬至於岐下荘子應帝王南海之帝爲儵北帝之帝爲黒儵仝倐輿地誌縹緲峯防庭之最髙者】

畱題仙都觀

山前江水流浩浩山上蒼蒼松柏老舟中行客去紛紛古今換易如秋艸空山樓觀何崢嶸眞人王逺陰長生飛符禦气朝百靈悟道不復誦黃庭龍車虎駕來下迎去如旋風摶紫淸眞人厭世不回顧世間生死如朝暮學仙度世豈無人飡霞絕粒長辛苦安得獨從逍遙君泠然乘風駕浮雲超世無有我獨行【一作存】

【懷沙賦浩浩沅湘兮分流汩兮列仙傳王方平名逺漢桓帝問災祥題宮門數百字帝令削之墨入版矣嘗過吳門蔡經家遣使與麻姑相聞俄頃卽至手似鳥爪衣有文章而非錦繡坐定各進行廚香气逹戶外擗麟脯行酒麻姑云接待以來東海三爲桑田蓬萊水又淺矣宴畢乘雲而去又陰長生新野人漢和帝後之曽祖不好榮位從馬明生得度世法偕入靑城山太淸金液神丹成著書九篇白日升天古詩飛符超羽翼神仙傳竇子明好釣魚於旋溪釣得白龍解放之三年龍來迎去又呼子仙者漢中卜師也壽百餘嵗夜有仙人持二茅狗來子仙持一與嫗乃龍也騎之上華陰山又龔聖者結庵於道人上毎乘龍往來又張道陵遊雲綿洞煉丹靑龍白虎旋繞其上荘子天地篇千載厭世去而上仙乘彼白雲至於帝鄕逍遙遊不食五穀吸風飲露乘雲气禦飛龍而遊乎四海之外又列子禦風而行泠然善也】

屈原塔【公自注在忠州原不當有塔於此意者後人追思故爲作之】

楚人悲屈原千嵗意未歇精魂飄何處父老空哽咽至今滄江上投飯救饑渴遺風成競渡猿叫楚山裂屈原古壯士就死意甚烈世俗安得知眷眷不忍決南賨舊屬楚山上有遺塔應是奉佛人恐子就淪滅此事𨿽無憑此意固已切古人誰不死何必較考折名聲實無窮富貴亦暫熱大夫知此理所以持死節

【史記屈原者名平楚之同姓也爲楚懷王左徒上官大夫短屈原於頃襄王王怒而遷之屈原至於江濵被髮行吟澤畔顏色憔悴形容枯槁乃作漁父之辭懷沙之賦懷石投汨羅而死李華弔古戰塲文弔祭不至精魂何依續齊諧記屈原五月五日投汨羅江楚人哀之毎至此日以竹筒貯米投水祭之漢建武中長沙歐回白日見一人自稱三閭大夫謂回曰見祭甚善但苦爲蛟龍所竊今若有惠可以楝葉塞其上以五彩絲防之此二物蛟龍所畏今人作粽子以此蓋其遺風也荊楚嵗時記五月五日競渡人傷屈原故以舟楫救之方輿記南賨古巴子國尙書洪範五福考終命六極凶短折】

新灘

扁舟轉山曲未至已先驚白浪橫江起槎牙似雪城畨畨從髙來一一投澗坑大魚不能上暴鬛【一作腮】灘下橫小魚散復合瀺灂如遭烹鸕鷀不敢下飛過兩翅輕白鷺誇瘦捷挿腳還欹傾區區舟上人薄技安敢呈只應灘頭廟賴此牛酒盈

【江淹別賦怨復怨兮逺山曲去復去兮長河湄司馬相如上林賦臨坻注壑瀺灂霣墜史記使得奏薄技出入周衞之中】

新灘阻風

北風吹寒江來自兩山口初聞似搖扇漸覺平沙走飛雲滿嵓谷舞電穿牖灘下三日畱識盡灘【一作山】前叟孤舟倦鵶軋短纜困牽揉嘗聞不終朝今此何其久只應畱逺人此意固亦厚吾今幸無事閉戶爲飲酒【老子飄風不崇朝驟雨不終日孰爲此者天地天地猶不能久而況於人乎】

昭君村

昭君本楚人艷色照江水楚人不敢娶謂是漢妃【一作家】子誰知去鄕國萬里爲胡鬼人言生女作門楣昭君當時憂色衰古來人事盡如此反覆縱橫安可知

【一統志王嬙字昭君避晉文帝諱攺曰明秭歸人今歸州有明妃廟漢書匃奴傳單於自言願壻漢氏以自親元帝以後宮良家子王嬙字昭君賜單於單於懽喜白居易詩生爲漢宮妃死作胡地鬼楊妃外傳貴妃寵幸時童謠曰生男勿喜女勿悲君看長大作門楣韓非說難及彌子色衰而愛弛得罪於君】

黃牛廟【夷陵志黃牛峽重嶺峻絕加以江湍紆回行者謡曰朝發黃牛暮宿黃牛三朝三暮黃牛如故】

江邊石壁髙無路上有黃牛不復箱廟前行客拜且舞擊鼓吹簫屠白羊山下耕牛苦磽確兩角磨崖四蹏濕靑芻半束長苦饑仰看黃牛安可及

【詩小雅睆彼牽牛不以服箱杜詩自有馮夷來撃鼓始知嬴女善吹簫李白詩三朝上黃牛三暮行太遲三朝復三暮不覺髸成絲】

蝦蟆培【峽州誌扇子峽石中突而泄水獨淸冷石狀如圭頭俗謂蝦蟆石其水煎茶爲第一培一作碚音佩】

蟇背似覆盂蟇頤如偃月謂是月中蟇開口吐月液根源來甚逺百尺蒼崖裂當時龍破山此水隨龍出入江江水濁猶作深碧色稟受苦潔淸獨與凡水隔豈惟煮茶好釀酒應無敵

【廣雅鼁蝦蟇也陸佃埤雅蝦蟇一名蟾蜍東方朔客難連四海之外以爲帯安於覆盂張衡靈憲嫦娥奔月是爲蟾蜍易幹鑿度月三日成魄八日成光蟾蜍體就穴鼻始明輿地紀勝竹泉在荊州松滋縣南宋至和初苦竹寺僧浚井得筆後黃庭堅謫黔過之視筆曰此吾蝦蟇碚所墜因知此泉與之相通其詩曰松滋縣西竹林寺苦竹林中甘井泉巴人謾說蝦蟇碚試褁春茶來就煎】

畱題峽州甘泉寺【公自注姜詩故居】

輕舟橫江來弔古悲純孝逶迆尋逺迹婉孌見遺貎淸泉不可挹涸盡空石窖古人飄何之惟有風竹閙行行翫村落戶戶懸网罩民風坦和平開戶夜無鈔叢林富筍茹平野絕虎豹嗟哉此樂鄕無乃姜子教

【後漢列女傳廣漢姜詩妻者同郡龎氏之女也詩事母至孝妻奉順尢篤母好飲江水水去捨六七里妻常溯流而汲後時值風不時得還母渇詩責而遣之妻乃寄止鄰捨晝夜紡績市珍羞使鄰母以意自遺其姑如是者久之姑怪問鄰母鄰母具對姑感慙呼還防飬愈謹姑嗜魚鱠又不能獨食夫婦嘗力作供鱠呼鄰母共之舍側忽有湧泉味如江水每旦輒出雙鯉魚嘗以供二母之膳】

寄題淸溪寺【公自注在峽州鬼穀子之故居】

口舌安足恃韓非死說難自知不可用鬼谷乃眞姦遺書今未亡小數不足觀秦儀固新學見利不知患嗟時無桓文使彼二子顚死敗無足怪夫子固使然君看巧更窮不若愚自安遺宮若有神頷首然吾言

【漢婁敬傳上怒罵敬曰齊虜以口舌得官乃今妄言沮吾軍史記韓非者韓之諸公子也作孤憤五蠧內外儲說難十餘萬言然韓非知說之難爲說難書甚具終死於秦不能自脫史記蘓秦傳東事師於齊而習之於鬼谷先生乂乃閉室不出出其書徧觀之張儀傳始嘗與蘇秦俱事鬼谷先生學術尹知章鬼穀子序蘓秦張儀往事之受捭闔之術十有二章復受轉丸胠篋三章儀秦知道未足行復往見先生曰爲子陳言至道齋戒擇日而往見先生乃正席而坐嚴顏而言告二子以全身之道文心雕龍轉丸騁其巧辭飛鉗伏其精術】

荊門惠泉【公自注荊門山在宜都大江之南與虎山對】

泉源從髙來走下隨石脈紛紛白沫亂隱隱蒼崖坼縈回成曲沼淸澈見肝膈眾瀉爲長溪奔駛蕩蛙蟈初開不容椀漸去已如帛傳聞此山中神物懶【一作頗】遭謫不能致雷雨灩灩吐寒碧遂令山前人千古灌稻麥【說文泉水原也周易山下出泉爾雅泉一見一否爲瀐濫泉正出正出湧出也沃泉縣出縣出下出也氿泉穴出穴出反出也僧史僧聞禪師住邵武山中一日冇老翁來謁曰我龍也以疲惰行雨天罰當死賴道力可脫乃化小蛇延緣入袖中夜風號霆擊山嶽爲搖而師危坐不傾逹旦蛇飛去】

次韻答荊門張都官維見和惠泉詩

楚人少井飲地气常不泄蓄之爲惠泉坌若有所拆泉源本無情豈問濁與澈貪愚彼二水終古恥莫雪只應所處然遂使語異別泉旁地平衍泉上山嵽嵲君子愼所居此義安可闕古人貴言贈敢用況髙節不爲冬霜幹肯畏夏日烈泠泠但不已海逺要當徹

【圗經貪泉在廣州海南縣石門口卽吳隠所酌也舊經云登大庾嶺則濁穢之气分飲石門泉則淸白之質變荊州記桂陽郡西南宿山水出注大溪號曰橫溪水甚深冬夏不幹飲者輒冒於財賄俗謂之貪泉南齊書範柏謁宋明帝帝言及廣州貪泉因謂曰卿州復有此不對曰梁州惟冇文裏武鄕亷泉讓水曰卿宅何在曰亷讓之間栁宗元愚溪序灌水之陽有溪焉東流入於瀟水余以愚觸罪謫瀟水上愛是溪故更名之爲愚溪注愚溪在永州府城西史記孔子世家辭去而老子送之曰吾聞富貴者送人以財仁人者送人以言王勃滕王閣序臨別贈言】

浰陽早發

富貴本先【一作無】定世人自榮枯囂囂好名心嗟我豈獨無不能便退縮但使進少徐我行念西國已分田園蕪南來竟何事碌碌隨商車自進茍無補乃是懶且愚人生重意气出處夫豈徒永懷江陽叟種藕春滿湖【史記蔡澤傳富貴吾所自有班固答賔戱朝爲榮華夕爲顦顇陶潛歸去來辭田園將蕪胡不歸漢書武帝元光六年冬初算啇車注始稅商賈車船令出算原注江陽指眉州也】

夜行觀星

天髙夜气嚴列宿森就位大星光相射小星閙若沸天人不相干嗟彼本何事世俗彊指擿一一立名字南箕與北鬥乃是家人器天亦豈有之無乃遂自謂迫觀知何如逺想偶有似茫茫不可曉使我長嘆喟

【春秋繁露天不剛則列星亂其行晉書凡五星盈縮失位其精降於地爲人嵗星降爲貴臣熒惑降爲童兒歌謠嬉戲塡星降爲老人婦女太白降爲壯夫處於林麓辰星爲婦人吉凶之應隨其象告後漢書光武曰郎官上應列宿詩小雅維南有箕不可以簸揚維北有斗不可以挹酒漿漢儒林傳轅固曰此家人言耳劉向新論微子感牽牛星顏子感中臺星張良感弧星樊噲感狼星老子感火星荘子大宗師傅說乘東維騎箕尾而比於列星唐書李白母夢長庚星而生白因以名之】

漢水

捨棹忽逾月沙塵困逺行襄陽逢漢水偶似蜀江淸蜀江固浩蕩中有蛟與鯨漢水亦云廣欲渉安敢輕文王化南國遊女儼如卿洲中浣紗子環佩鏘鏘鳴古風隨世變寒水空泠泠過之不敢慢佇立整冠纓

【詩小雅防防江漢南國之紀寰宇記漢江在鄖陽府繇漢中流入鄖縣其水因地而名曰漾曰沔曰漢曰滄浪總之爲漢水也上至襄陽七百里下至沔陽州五百里異物志鯨鯢長百丈大亦稱之雄曰鯨雌曰鯢詩國風漢有遊女不可求思漢之廣矣不可泳思世說王安丰婦曰親卿愛卿是以卿卿我不卿卿誰當卿卿舊經浣紗溪在荊州府夷陵州西北秋冬之月水色淨麗若浣紗然史記環佩玉聲璆然又滑稽傳冠纓索絕古詩李下不整冠】

萬山【公自注時獨不遊問轍而作】

西行度連山北出臨漢水漢水蹙成潭旋轉山之趾禪房久已壊古甃含淸泚下有仲宣欄綆刻深容指回頭望西北隱隱龜背起傳云古隆中萬樹桑柘美月烱轉山曲山上見洲尾緑水帶平沙盤盤如抱珥山川近且秀不到懶成恥問之安能詳畫地費簮箠

【襄陽志萬山在城西相傳鄭交甫所見遊女居此山之下萬山東有王粲井卽仲宣樓在府城東粲依劉表卽此地非荊州也輿地誌隆中山在府城北下卽諸葛亮隠居有三顧門漢書天文志抱珥蜺注皆日旁气也凡气在旁直對爲珥在旁如半環向日爲抱後漢馬援傳於帝前聚米爲山谷指畫形勢開示眾軍所從道徑往來分析曲折昭然可曉蜀書許慈傳卓犖彊識祖宗制度之儀防紀五服之數皆指掌畫地舉手可采】

隆中

諸葛來西國千年愛未衰今朝遊故里蜀客不勝悲誰言襄陽野生此萬乘師山中有遺貌矯矯龍之姿龍蟠山水秀龍去淵潭移空餘蜿蜒迹使我寒涕垂

【蜀書諸葛亮傳字孔明瑯琊陽都人也躬耕隴畆好爲梁父吟時先主屯新野徐庶見先主曰諸葛孔明者臥龍也將軍豈願見之乎先主曰君與俱來庶曰此人可就見不可屈致也先主遂詣亮凡三往乃見漢晉春秋亮家於南陽之鄧縣在襄陽城西四十里號曰隆中楊雄觧嘲孟軻𨿽連蹇猶爲萬乘師】

竹葉酒

楚人汲漢水釀酒古宜城春風吹酒熟猶似漢江淸耆舊何人在丘墳應已平惟餘竹葉在畱此千古情【輿地誌宜城楚鄢陵漢宜城梁率道張恊七命荊南烏程豫北竹葉古詩竹葉淸香好何妨飲數杯杜詩三杯竹葉淸又竹葉於人旣無分菊花從此不須開酒譜蒼梧之地釀酒以竹葉雜於中極凊防張華輕薄篇蒼梧竹葉淸宜成九醞酒梁昭明太子將進酒篇洛陽輕薄子長安遊俠兒宜城溢渠椀中山浮羽巵襄陽冇耆舊傳江淹恨賦琴瑟滅兮丘隴平】

鯿魚

曉日照江水遊魚似玉瓶誰言觧縮項貪餌毎遭烹杜老當年意臨流憶孟生吾今又悲子輟筋涕縱橫【埤雅魴一名魾比今之靑鯿也郊居賦曰赤鯉靑魴細鱗縮項濶腹魚之美者蓋弱魚也其廣方其厚褊故一曰魴魚一曰鯿魚魴方也鯿褊也襄陽志漢江出鯿魚土人以槎斷水鯿多依槎因號槎頭鯿孟浩然詩試垂竹竿釣果得查頭鯿杜子美詩復憶襄陽孟浩然淸詩句句盡堪傳只今耆舊無新語漫釣槎頭縮項鯿晉書翟荘傳荘以弋釣爲事後不復獵曰獵自我釣自物未能頓盡故先節其甚者且夫貪餌吞鉤豈我哉時人以爲名言】

望夫臺【公自注在忠州南數十里】

山頭孤石逺亭亭江轉舡回石似屏可憐千古長如昨船去船來自不停浩浩長江赴滄海紛紛過客似浮萍誰能坐待山月出照見寒影髙伶俜

【晉蘇峻傳我寜山頭望廷尉不能廷尉望山頭郡國志昔人往楚累嵗不還其妻登山望之久乃化爲石後山詩話望夫石在處有之詩以顧況山頭日日風和雨行人歸來石應語爲第一尙書禹貢江漢朝宗於海韓詩外傳二親之壽忽如過客李白春夜宴桃園序光陰者百代之過客周禮萍氏掌水禁鄭注以不沈溺取名蓋使之防酒謹酒也月令季春萍始生舊說萍善滋生一夜七子一曰萍浮於流水則不生埤雅世說楊華入水化爲浮萍劉伶酒徳頌俯觀萬物擾擾焉如江漢之載浮萍】

永安宮【公自注今防之永安門卽宮之遺趾】

千古陵谷變故宮安得存徘徊問耆老惟有永安門遊人雜楚蜀車馬晚喧喧不見重樓好誰知昔日尊吁嗟蜀先主兵敗此亡魂只應法正死使公去遭燔

【蜀地記永安宮在防州府治東今之府學也先主爲陸遜所敗還至白帝建此卽諸葛亮受遺命處杜子美詩崩年亦在永安宮毛詩髙岸爲谷深谷爲陵三國誌法正傳字孝直右扶風郿人也年四十五卒先主爲之流涕者累日諸葛亮與正𨿽好尙不同以公義相取先主將東徵權以復闗羽之恥羣臣多諫止不從章武二年大軍敗績還住白帝亮嘆曰法孝直若在則能制主上令不東行就復東行必不傾危矣】

八陣磧

平沙何茫茫髣髴見石蕝【於悅切】縱橫滿江上嵗嵗沙水齧孔明死已久誰復辧行列神兵非學到自古不畱訣至人已心悟後世徒妄說自從漢道衰蠭起盡姦傑英防不相下禍難久連結驅民市無煙戰野江流血萬人睹一擲殺盡如沃雪不爲久逺計艸艸常無法孔明最後起意欲掃羣孽﨑嶇事飾制隱忍久不決志大遂成迂嵗月去如瞥六師紛未整一旦英气折惟餘八陣圗千古壯防峽

【水經注江水乂東逕諸葛亮圗壘南石磧平曠望兼川陸有亮所作八陣圖東跨故壘皆累細石爲之自壘西去聚石八行行間相去二丈因曰八陣荊州圖記永安宮南一里渚下平磧上有孔明八陣圗聚細石爲之各髙五尺廣十圍歷然棊布縦橫相當中間相去九尺正中間南北巷悉廣五尺凡六十四聚成都圖經武侯八陣有三在防者六十有四方陳法也嘉話錄防州之西市俯臨江岸沙石下看諸葛亮八陣圖箕張翼舒鵝形鸛勢象石分布宛然尙存峽水大時巴蜀雪消之際大樹十圍枯槎百丈破磑巨石隨波塞川而下水與岸齊雷奔山裂及乎水落川平萬物皆失故態惟陣圖小石分堆標聚行列依然如是者垂六七百年陶灑推激迨今不動劉禹錫曰是諸葛公誠心爲徳效死況此法出六韜是太公上智之才所構所以神明保持一定而不可攺也圖經防人重諸葛公毎嵗以人日傾城出防磧上謂之踏磧唐韻束茅表位曰蕝春秋傳置茅蕝也漢書叔孫通爲綿蕝之儀注立竹束茅以爲標凖按石蕝字先生特借用其意耳蕝一音最】

諸葛鹽井【公自注井冇十四自山下至山上其十三井常空盛夏水漲則鹽泉迆遷去常去於江水之所不及】

五行水本咸安擇江與井如何不相入此意復誰省人心固難足物理偶相逞猶嫌取未多井上無閒綆【漢書蜀多鹽井羅褒以鹽井富洪範五行水曰潤下潤下作鹹甘泉記甘露泉在林縣五行之理相尅相勝山泉多甘而海水咸蓋咸者水歸本甘者土勝之也後漢書光武曰人苦不知足荘子天運篇名公器也不可多取又至樂篇綆短者不可以汲深】

潁大夫廟【一統志洧川縣有純孝伯廟卽穎考叔】

人情難彊回天性可微感世人爭曲直苦語費搖撼大夫言何柔暴主意自慘荒祠旁孤冢古隧有殘坎千年惟茅焦世亦貴其膽不觧此防言脫衣徒勇敢

【左傳鄭荘公寘姜氏於城穎而誓之曰不及黃泉無相見也旣而悔之穎考叔爲穎谷封人聞之有獻於公公賜之食食捨肉公問之對曰小人有母皆嘗小人之食矣未嘗君之羮請以遺之公曰爾有母遺繄我獨無因語之故且告之悔對曰君何患焉若闕地及泉隧而相見其誰曰不然公從之遂爲母子如初史記呂不韋坐嫪毐免齊人茅焦說秦王云云說苑秦嫪毐之亂始皇遷太后於雍下令曰敢諫者死諫而死者二十七人齊客茅焦解衣立井幹之上而諌云云始皇釋之迎歸太后母子如初法言茅焦可謂劘虎牙矣趙雲別傳先主明旦自來至云營圍視昨戰處曰子龍一身都是瞻也】

許州西湖【寰宇記許州周許國魏許昌北齊南鄭後周許州】

西湖小雨晴灩灩春渠長來從古城角夜半傳新響使君欲春遊浚沼役千掌紛紜具畚鍤閙若蟻運壤夭桃弄春色生意寒猶怏惟有落殘梅標格若矜爽遊人坌已集挈榼三且兩醉客臥道旁扶起尙偃仰池臺信宏麗貴與民同賞但恐城市歡不知田野愴潁川七不登野气長蒼莽誰知萬里客湖上獨長想

【一統志河南西湖一在許州一在鄢陵湖志舊傳許潁陳蔡接壤之間皆有西湖而汝陽爲最孔武仲詩亭下湖光凝不流百尺髙臺蘸春綠劉伶酒徳頌止則操巵執觚動則挈榼提壺惟酒是務焉知其餘說文榼酒器也荘子適莾蒼者三餐而反腹猶果然】

江上值雪效歐陽體限不以鹽玉鶴鷺絮蝶飛舞之類爲比仍不使皓白潔素等字

縮頸夜眼如凍雪來惟有客先知江邊曉起浩無際樹杪風多寒更吹靑山有似少年子一夕變盡滄浪髭方知陽气在流水沙上盈尺江無澌隨風顚倒紛不擇下滿坑谷髙陵危江空野濶落不見入戶但覺輕絲絲沾裳細看若【一作巧】刻鏤豈有一一天工爲霍然一麾徧九野吁此權柄誰執持世間苦樂知有幾今我幸免沾膚肌山夫只見壓樵擔豈知帶酒飄歌兒天王臨軒喜有麥宰相獻壽嘉及時凍吟書生筆欲折夜織貧女寒無幃髙人著履踏冷冽飄拂巾帽眞仙姿野僧斫路出門去寒液滿鼻淸淋漓灑袍入袖濕靴底亦有執版趨堦墀舟中行客何所愛願得獵騎當風披艸中咻咻有寒兔孤隼下擊千夫馳敲冰煮鹿最可樂我𨿽不飲彊倒巵楚人自古好弋獵誰能往者我欲隨紛紜旋轉從滿面馬上操筆爲賦之

【晉佛圗澄傳石季龍造太武殿初成圖畫自古賢聖忠臣孝子烈士貞女旬餘頭悉縮入肩中惟冠防髣髴微出雪賦盈尺則呈瑞於丰年後漢書河水流澌無船不可渡朝野僉載要宜麥見三白世說羣公對雪尙隆之曰面堆金井誰調湯餅吳永素曰玉滿天山難刻佩環坐閒服其韻精宋書大同中元日雪花降殿庭右將軍謝荘下殿雪集衣白上以爲嘉瑞羣臣皆作雪花詩賀禇少孫補史記齊東郭先生衣敝不完行雪中履有上無下足盡踐地道中人笑之晉書王防嘗披鶴氅渉雪而行孟昶見之曰此眞神仙中人】

渚宮

渚宮寂寞依古郢楚地荒茫非故基二王臺閣已鹵莽【公自注湘東王髙氏】何況逺問縱橫時楚王獵罷擊靈鼓猛士操舟張水嬉釣魚不復數魚鼈大鼎千石烹蛟螭當時郢人架宮殿意思絕妙般與倕飛樓百尺照湖水上有燕趙千娥眉臨風揚揚意自得長使宋玊作楚詞秦兵西來取鐘簴故宮禾黍秋離離千年壯觀不可復今之存者蓋已卑池空野迥樓閣小惟有深竹蔵狐貍臺中絳帳誰復見臺下野水【一鴨】作浮淸猗緑牕朱戶春晝閉想見深屋彈朱絲腐儒亦觧愛聲色何用白首談孔姬沙泉半涸艸堂在破牕無紙風颸颸陳公蹤迹最未逺士【一作七】瑞寥落今何之百年人事知防變直恐荒廢成空陂誰能爲我訪遺迹艸中應有湘東碑

【輿圖江陵秦郢地今荊州寰宇記江陵渚宮楚襄王建梁元帝卽位楚宮卽此史記司馬相如子虛賦楚亦有平原廣澤遊獵之地饒樂若此者乎楚王之獵何與寡人又擊靈鼔起烽燧上林賦撞千石之鐘立萬石之鉅墨子公輸般造云梯而攻舜典帝曰疇若予工僉曰垂哉帝曰兪谷垂汝共工韓詩雕鑴妙工倕史記管晏列傳意气揚揚甚自得也宋玉髙唐賦昔者楚襄王與宋玉遊於云夢之臺望髙唐之觀王曰試爲寡人賦之九辯序九辯者楚大夫宋玉之所作也宋玉屈原弟子閃惜其師忠而放逐故作九辯以述其志史記王翦傳李信攻平輿防恬攻寢大破荊軍信又攻防郢破之於是引兵而西又殺其將項燕因乘勝略定荊地珹邑嵗余虜荊王負芻竟平荊地爲郡縣詩國風彼黍離離彼稷之苗注周室東遷大夫行役過故宗廟宮室盡爲禾黍故賦此詩元稹連昌宮詞連昌宮中滿宮竹又夜夜狐貍上墻屋荊州記府城西南有馬融絳帳臺與渚宮不逺孔姬謂孔子周公南史梁元帝諱繹字世誠小字七瑞武帝第七子也十三年封湘東王】

出峽

入峽喜巉巗出峽愛平曠吾心淡無累遇境卽安暢東西徑千里勝處頗屢訪幽尋逺無厭髙絕每先上前詩尙遺略不錄久恐忘憶從巫廟回中路寒泉漲汲歸眞可愛翠碧光滿盎忽驚巫峽尾巖腹有穿壙仰見天蒼蒼石室開南向宣尼古廟宇叢木作幃帳鐵楯橫半空俯瞰不計丈古人誰架構下有不測浪石竇見天囷瓦棺悲古葬新灘阻風雪村落去防杖亦到龍馬溪茅屋沽村釀玊虛悔不至實爲舟人誑聞道石最奇寤寐見怪狀峽山富奇偉得一知幾喪苦恨不知名歷歷但想象今朝脫重險楚水平蕩魚多客庖足風順行意王追思偶成篇聊助舟人唱

【防州誌巫山在大江之濵形如巫字路史舜崩以瓦棺於紀是爲鳴條三峽記巫峽與瞿唐峽歸峽世稱三峽連旦七百里重巖疊嶂隠蔽天日非亭午夜分不見日月水經雲杜宇所鑿古謠巴東三峽巫峽長猿鳴三聲淚霑裳寰宇記馬鳴溪在防州府俗稱龍馬溪昔土人牧馬於溪上產龍駒四蹏利爪朱騣頳尾髙可七尺州將聞之以貢行在所載至溪口攘鬛長鳴躍於冮溪以名易坎卦習坎注習重習也坎險防也彖曰習坎重險也】

神女廟

大江從西來上有千仞山江山自環擁恢詭富神姦深淵鼉鼈橫【去聲】巨壑蛇龍頑旌陽斬長蛟雷雨移蒼灣蜀守降老蹇至今帶連鐶縱橫若無主蕩逸侵人寰上帝降瑤姬來處荊巫間神仙豈在猛玊坐幽且閒飄蕭駕風馭彌節朝天闗倐忽巡四方不知道裏艱古妝具法服邃殿羅煙鬟百神自奔走雜防來趨班云興靈怪聚雲散鬼神還茫茫夜潭靜皎皎秋月彎還應搖玉佩來聼水潺潺

【左傳使民知神姦許旌陽傳旌陽於豫章遇一少年自稱愼郎眞君與語知非人類謂門人施太玉曰此蜃精宜亟剪戮彼今化爲黃牛我當化黒牛以逐之以手巾掛膊爲識俄龍沙州一黒牛奔赴黃牛而來太玉以劍揮之中其左股因投於井自井徑歸潭州先是少年以珍寶數萬娶潭州刺史賈至女至是眞君見賈曰聞君有貴壻愼郎乃蛟蜃老魅焉敢遁形蜃遂變本形爲吏所殺神異記蜀守李冰降毒龍蹇氏鎖之於江上水害遂息誓水碑記李冰鑿山導江其神怒化爲牛出沒波上冰操刀入水殺之因立五石犀於水旁誓曰淺毋至足深毋至肩水害遂息神女廟石刻瑤妃西王母之女稱雲華夫人助禹驅神鬼斬石疏波有功見紀今封妙用眞人廟額曰凝眞觀襄陽耆舊傳赤帝女曰瑤姬未行而卒於巫山之陽故曰巫山之女楚懷王遊於髙唐晝寢夢與神遇遂爲置觀於巫山之南號爲朝云宋玊神女賦於是搖佩飾鳴玉鸞】

巫山

瞿塘迆邐盡巫峽崢嶸起連峯稍可怪石色變蒼翠天工運神巧漸欲作奇偉坱軋勢方深結構意未遂旁觀不暇瞬步步造幽防蒼崕忽相逼絕壁凜可悸仰觀入九頂防爽淩顥气晃蕩天宇髙崩騰江水沸孤超兀不讓直拔勇無畏攀緣見神宇憩坐就石位巉巉隔江波一一問廟吏遙觀神女石綽約誠有以俯首見斜鬟拖霞弄修帔人心隨物變逺覺含深意野老笑吾旁少年嘗屢至去隨猿猱上反以防索試石筍猗孤峯突兀殊不類世人喜神怪論說驚幼稚楚賦亦虛傳神仙安有是次問掃壇竹雲此今尙爾翠葉紛下垂婆娑緑鳳尾風來自偃仰若爲神物使絕頂有三碑詰曲古篆字老人那觧讀偶見不能記窮探到峯背采斫黃楊子黃楊生石上堅瘦紋如綺貪心去不顧澗谷千尋縋山髙虎狼絕深入坦無忌洪蒙艸樹密蔥蒨雲霞膩石竇有洪泉甘滑如流髄終朝自盥潄冷冽淸心胃浣衣掛樹梢磨斧就石鼻徘徊云日晚歸意念城市不到今十年衰老筋力憊當時伐殘木牙蘗已如臂忽聞老人說終日爲嘆喟神仙固有之難在忘勢利貧賤爾何愛棄去如脫屣嗟爾若無還絕糧應不死

【劉安招隱士坱兮軋山曲心淹畱兮恫荒忽答賓戲超忽荒而蒼顥封禪書肇自顥穹師古注顥灝也元气浩汗故曰顥招隱士攀緣桂枝兮聊淹畱荊州圗記天門角上特生一竹倒垂拂拭謂之天帚永嘉記陽嶼有仙石山頂上有平石方十餘丈名爲仙壇壇陬凡有四竹葳蕤靑翠風來動音自成宮商石上淨防初無塵籜相傳云曽有卻粒者於此羽化故謂之仙壇仙經曰神山五百年一開其中石髓出得而服之壽與天相畢金玉之精也神仙傳王烈入太行山忽見山破石裂靑泥流出如髓烈取食之如飴史記封禪書於是天子曰嗟乎吾誠得如黃帝吾視去妻子如脫屣耳】

觀大水望朝陽巖作

朝陽巖前不結廬下眺江水百步餘春泉濺濺出乳竇靑莎白石半洿塗不到津頭二三日誰知江水漲天墟遙望橫杯不敢濟巖口正有人罾魚

【列子無底之谷名曰歸墟】

滄洲亭懷古

湘水悠悠天際來夾江古水抱山回城中人物若可數日晏市散多蒼苔九嶷巉天古云埋遙想帝子龍車廻心衰目極何可望九歌寂寂令人哀

【長沙志湘江府城西水至淸澈圗經九嶷山在寧逺屬衡州府唐元結九嶷圗記九峯相似望而疑之故名太公曰舜死於蒼梧之埜歸於江南之九嶷王韶之神鏡記九嶷山半皆植松竹夾路有靑澗澗生黃色蓮花香气盈谷又有九井昔何侯煉丹於此汲一井則九井皆動屈原九歌帝子降兮北渚又九疑繽兮並迎靈之來兮如雲尙書大禹謨九功惟敍九敍惟歌又勸之以九歌俾勿瓌按此因九嶷而思舜故言九歌寂寂似非屈原九歌也】

柏家渡

柏家渡西日欲落靑山上下猿鳥樂欲因新月望吳云遙看北斗掛南嶽一夢愔愔四十秋古人不死終未休艸舍蕭條誰與語香風欲過白蘋洲

【寰宇記衡山卽南嶽也周八百里上有七十二其峯髙峻者五而祝融爲最九域志南嶽衡山上承翼軫鈐總萬物故名衡山度應斗衡位直離宮故曰南嶽左傳祈招之愔愔唐韻愔靖也】

淸逺舟中寄耘老【一統志淸逺漢中宿地在今廣州宋史賈收字耘老烏程人有詩名喜飲酒李公擇蘇子瞻與之遊】

小寒初度梅花嶺萬壑千巖背人境淸逺聊爲泛宅行一夢分明墮鄕井覺來滿眼是湖山鴨緑波搖鳯凰影海陵居士無雲梯嵗晚結廬潁水湄山腰自懸蒼玉佩野馬不受黃金覊門前車蓋獵獵走笑倚淸流數鬂絲汀洲相見春風起白蘋吹花散煙水萬里飄蓬未得歸目斷滄浪淚如洗北鴈南來遺素書苦言大浸沒我廬淸齋十日不燃鼎曲突往往巢龜魚今年玉粒賤如水靑銅欲買囊已虛人生百年如寄爾七十朱顏能有幾有子休論賢與愚倪生枉郤帶經鋤天南看取東坡叟可是平生廢讀書

【南安志大庾嶺其上多植梅又名梅嶺世說顏眞卿爲湖州刺史張志和來謁眞卿以其舟敝漏請更之志和曰願爲浮家泛宅往來苕霅間道經太上玉佩金鐺吳筠詩白馬黃金羈後漢獨行傳範丹所止單陋有時絕粒閭裏歌之曰甑中生塵範史云釡中生魚範菜蕪漢兒寛傳受業孔安國貧無資用嘗爲弟子都飬時行賃作帶經而鋤】

書堂嶼

蒼山古木書堂嶼北出湘水百餘步誰爲往來虧世界至今人指安禪處豈無驚蛇與飛鳥後來那復知其趣不知我身今是否空記名稱作常住

【楞嚴經了然自知獲本妙心常住不滅釋典初禪修五法四禪離八災患名不動地是爲安禪】

戲詠子舟畫兩竹兩鸜鵒

風晴日暖搖雙竹竹間對語雙鸜鵒鸜鵒之肉不可食人生不才果爲福子舟之筆利如錐千變萬化皆天機未知筆下鸜鵒語何似夢中蝴蝶飛

【春秋昭二十五年有鸜鵒來巢廣雅鸜鵒似鵙而有幘兩翼有白防剪其舌可敎以人語方言鸜鵒一名寒臯杜詩有鳥名鸜鵒力不能髙飛肉味不足登鼎爼胡爲見羈虞网中南部新書栁公權筆偈曰圓如錐捺如鑿只得入不得郤荘子齊物論昔者莊周夢爲蝴蝶栩栩然蝴蝶也人間世故未終其天年而中道之夭於斧斤此材之患也不才爲福句與荘同防】

贈山穀子

黃童三尺世無雙筆頭衮衮懸秋江不憂老子難爲父平生崛彊今心【一作已】降我來喜共阿戎語應敵縱橫如急雨生子還如孫仲謀豚犬謾多何足數黃家小兒名拾得眉如長松眼如漆只今數嵗已動人老人畱眼看他日笑君老蚌生明珠自笑此物吾家無君當置酒我當賀有兒傳業更何須

【後漢書天下無雙江夏黃童再見晉伏滔傳孝武帝嘗防於西堂防豫坐還下車先呼子系之謂曰百人髙防天子先問伏滔在坐不爲人作父如此定何如也晉王戎傳阮籍常適戎父渾俄頃輒去過戎良久然後出謂渾曰共卿言不如共阿戎談三國誌曹公曰生子當如孫仲謀若劉景升兒子豚犬耳晉杜又傳王羲之見而目之曰膚若凝脂眼如防漆此神仙人也孔融與韋端書不意雙珠近出老蚌】

鰒魚行

漸臺人散長弓射初噉鰒魚人未識西陵衰老繐帳空肎向北河親饋食兩雄一律盜漢家嗜好亦若肩相差食毎對之先太息不因噎嘔緣瘡痂中間霸據闗梁隔一枚何啻千金直百年南北鮭萊通往往殘餘飽臧獲東隨海舶號倭螺異方珍寶來更多磨沙瀹沈成大胾剖蚌作脯分餘波君不聞蓬萊閣下駞碁島八月邊風備胡獠舶舡跋浪黿鼉震長鑱鏟處崖谷倒膳夫善治薦華堂坐令雕俎生輝光肉芝石耳不足數醋芼魚皮眞倚墻中都貴人珍此味糟浥油蔵能逺致割肥方厭萬錢廚決眥可醒千日醉三韓使者金鼎來方奩饋送煩輿臺遼東太守逺自獻臨菑掾吏誰爲材吾生東歸收一斛包苴未肎鑽華屋分送羮材作眼明郤取細書防老讀

【漢書郊祀志北治大池漸臺髙二十餘丈名曰泰液師古注漸浸也臺在池中受水所浸故曰漸臺漢武故事漸臺髙三十丈南有壁門三層內殿堂陛咸以土爲之鑄銅鳯凰髙五丈飾以黃金棲屋上漢王莽傳莽就車之漸臺欲阻池水猶抱持符命威斗軍人入殿中呼曰反虜王莽安在有美人出房曰在漸臺眾兵追之圍數百重臺上亦弓弩與相射稍稍落去矢盡無以復射短兵接初莽憂懣不能食亶飲酒防鰒魚亶與但通一通誌銅雀臺在彰徳府臨漳縣魏操所築上有樓鑄大銅雀髙一丈五尺置之樓巓操臨終遺令施繐帳於上使宮人歌吹帳中望吾西陵墓田世說劉邕嘗詣孟靈休靈休先患疚瘡痂落在牀邕取食之靈休大驚痂未落者悉褫噉邕邕去靈休與何勗書曰適劉邕向顧見噉遂舉體流血注瘡痂味似鰒魚故也南史禇彥回傳時淮北屬江南無復鰒魚或有間闗得至者一枚直數千錢人有餉彥回鰒魚三十枚彥回時𨿽貴而貧薄過甚門生有獻計賣之云可得十萬錢庾杲之傳淸貧自業食惟有韮葅生韮雜菜任昉嘗戲之曰誰謂庾郎貧食鮭嘗有二十七種注韮與九同音故謂三韮是二十七廣志鰒無鱗有殻一面附石細孔雜雜或七或九北齊顏之推云卽石決明內旁一年一孔至十二孔而止以合嵗數登州所出其味珍絕光武時張步據靑徐遣使詣闕上書獻鰒魚卽此本艸鰒魚治靑盲失精方輿記蓬萊閣在登州丹崖山閣上望海如鏡忽有若黒豆數防者郡人雲海舶至矣不一炊許已至閣下駞碁島一曰鼉磯島在蓬萊海中產硯石金星雪浪者佳晉書何曽廚膳滋味擬於王者日食萬錢猶云無下筯處魏都賦醇酎中山流湎千曰誌怪齊人田無已釀千日酒過飲一斗醉臥千日方醒捜神記狄希中山人能造千日酒飲之千日醉又劉石千日醉見博物志荘子列禦寇小夫之智不離苞苴竿牘敝精神乎蹇淺】

次韻水官詩

淨因大覺璉師以閻立本畫水官遺編禮公公旣報之以詩謂某汝亦作某頓首再拜次韻仍錄二詩爲一卷以獻【附老泉詩水官騎蒼龍龍行欲上天手攀時且住浩若乘風船不知幾何長足尾猶在淵下有二從臣左石乘魚黿矍鑠相顧視風舉衣袂翻女子侍君側白頰垂雙鬟手執雉尾扇容如未開蓮從者八九人非鬼非戎蠻出水未成列先登揚旗旜長刀擁旁牌白羽注彊弮𨿽服甲與裳狀貎猶鯨鱣水獸不得從仰靣以手扳空虛走雷霆雨雹晦九川風師黒虎囊靣目昏塵煙翼從三神人萬里朝天關我從大覺師得此詭怪編畫者古閻子於今三百年見者誰不愛予者誠已難在我猶在子此理寧非禪報之以好詞何必畫在前】

髙人豈學畫用筆乃其天譬如善遊人一一能操船閻子本逢掖疇昔慕云淵丹靑偶爲戲染指初嘗黿愛之不自已筆勢如風翻傳聞正觀中左袵解稚鬟南夷羞白雉佛國貢靑蓮詔令擬王防別殿寫戎蠻熊冠金絡額豹袖擁旛旜傳入應門內俯伏脫劍弮天姿儼龍鳳雜防朝鵬鱣神功與絕迹後世兩莫扳自從李氏亡羣盜竊山川長安三日火至寶隨飛煙尙有脫身者漂流出東闗三官豈容獨得此今巳編吁嗟至神物防合當有年京城諸權貴欲取百計難贈以玉如意豈能動髙禪信應一篇詩皎若畫在前

【荘子逹生篇顏淵問仲尼曰吾嘗濟乎觴深之淵津人操舟若伸吾問焉曰操舟可學耶曰可善游者數能若乃夫人則未嘗見舟而便操之也江淹別賦𨿽淵云之墨妙嚴樂之筆精注王褒字子淵揚雄字子云唐書閻立本傳太宗與侍臣泛舟春苑池見異焉容與波上恱之詔坐者賦詩而召立本侔狀閣外傳呼畫師閻立本是時巳爲主爵郎中俯伏池左研吮丹粉望坐者羞悵流汗歸戒其子曰吾少讀書文辭不減儕輩今獨以畫見名與廝役等若曹愼毋習然性所好𨿽被訾屈亦不能罷也旣輔政但以應務俗材無宰相器時姜恪以戰功擢左相故時人有左相宣威沙漠右相馳譽丹靑之嘲左傳楚人獻黿於鄭靈公子公之食指動謂子家曰必嘗異味及宰夫觧黿食大夫不與子公子公染指於鼎嘗之而出譚賓錄貞觀三年東蠻謝元深入朝中書侍郎顏師古奏言昔周武王治致太平逺國歸欵乃集其事爲王防篇可圗寫貽後以彰服逺之徳從之乃命尙書閻立本畫之爲職貢圗唐畫斷閻立徳創職貢圗異方人物詭怪之狀弟立本畫國王粉本昔南北兩朝名手不是過也唐太宗本紀龍鳯之姿天日之表胡琮別傳吳時秣陵掘地有得白玉如意大帝以問琮琮對曰秦始皇以金陵有天子气處處輒埋寶物以當王气此殆是乎】

弔徐徳占【並序】

余初不識徳占但聞其初爲呂惠卿所薦以處士用元丰五年三月偶以事至蘄水徳占聞余在傳捨惠然見訪與之語有過人者是嵗十月聞其遇禍作詩弔之

美人種松柏欲使低暎門栽培𨿽易長流惡病其根哀哉嵗寒姿骯髒誰與論【一作言】竟爲明所悞不免刀斧痕一遭兒女污始覺山林尊從來覓棟梁未免傍籬藩南山隔秦嶺千樹龍蛇奔大廈若畏傾萬牛何足言不然老巖壑合抱枝生孫死者不可悔吾將遺後昆

【栁宗元枯松詩不以險自防遂爲明所誤杜甫古栢行大廈如傾要梁棟萬牛回首丘山重】

題李伯時淵明東籬圗

彼哉嵇阮曹終以明自膏靖飾固昭曠歸來侶蓬蒿新霜著疎栁大風起江濤東籬理黃華意不在芳醪白衣挈壺至徑醉還遊遨悠然見南山意與秋气髙

【顏延年陶徴士誄夫實以誄華名由諡髙茍允徳義貴賤何算焉若其寛樂令終之美好亷克已之操其合諡典無愆前志故詢諸友好宜諡曰靖節徴士續晉陽秋陶潛嘗九月九日無酒於宅邊東籬下菊叢中摘盈把坐其側未幾望見白衣人至乃刺史王送酒也卽便就酌醉而後歸陶詩采菊東籬下悠然見南山杜甫詩毎恨陶彭澤無錢對菊花如今九日至自覺酒須賖杜牧詩南山與秋色气勢兩相髙】

李白謫仙詩

我居靑空裏君隱黃埃中聲形不相弔心事難形容欲乘明月光訪君開素懷天杯飲淸露展翼登蓬萊佳人持玉尺度君多少才玉尺不可盡君才無時休對面一笑語共躡金鼇頭絳宮樓闕百千仞霞衣誰與雲煙浮【韓退之謁衡嶽廟詩須臾靜掃眾峯出仰見突兀撐靑空唐書上官婉兒初生時其母夢神與大稱曰持此稱量天下又趙光逄以文章名人謂玉界尺紀聞談錄有海客言一夜見海中大鼇浮出目光照耀天地如白晝蓋金鼇也】

數日前夢一僧出二鏡求詩僧以鏡置日中其影甚異其一如芭蕉其一如蓮花夢中與作詩

君家有二鏡光景如湛盧或長如芭蕉或圓如芙蕖飛電著子壁明月入我廬月下合三璧日月跳明珠問子是非我我是非文殊

【越絕書歐冶乃因天之精神悉其伎巧造爲大劍三小劍二一曰湛盧二曰純鉤三曰勝邪四曰魚腸五曰巨闕吳王闔廬之時得其勝邪魚腸湛盧闔廬亡道子女死殺生以送之湛盧之劍去之如水楞嚴經如汝文殊更有文殊是文殊者爲無文殊如第二月誰爲是月又誰非月又於自心現大圓鏡】

飲酒四首

我觀人間世無如醉中眞虛空爲銷殞況乃百憂身惜哉知此晚坐令華髮新聖人驟難得日且致賢人【荘子有人間世篇楞嚴經阿難汝觀世間可作之法誰爲不壊然終不聞爛壊虛空又我此無常變壊之身𨿽未曽滅我觀現前念念遷謝新新不住如火成灰漸漸銷殞魏書徐邈傳時科禁酒而邈私飲至於沈醉校事趙逹問以曹事邈曰中聖人逹白之太祖太祖甚怒渡遼將軍鮮於輔進曰平日醉客謂酒淸者爲聖人濁者爲賢人】

左手持蟹螯舉觴矚云漢天生此神物爲我洗憂患山川同恍惚魚鳥共蕭散客至壺自傾欲去不得閒【晉畢卓傳卓嘗謂人得酒滿數百斛船四時甘味置兩頭右手持酒杯左手持蟹螯拍浮酒船中便足了一生矣魏武短歌何以觧憂惟有杜康】

有客逺方來酌我一甌茗我醉方不啜彊啜忽復醒旣鑿渾沌氏遂逺華胥境操戈逐儒生舉觴還酩酊【荘子應帝王日鑿一竅七日而渾沌死列子黃帝晝寢夢遊華胥其國入水不溺入火不乘空如履實寢虛若處牀旣寤怡然自得其後天下大治幾若華胥矣又宋陽裏華子中年病忘魯有儒生自媒能治之華子之妻子以居產之半請其方儒生獨與居七日而積年之疾一朝俱除華子旣悟乃大怒黜妻罰子操戈逐儒生曰曩吾忘也蕩蕩然不覺天地之有無今頓識旣往數十年來存亡得失哀樂好惡擾擾萬緒起矣須臾之忘可復得乎】

雷觴淡於水經年不濡唇爰有擾龍裔爲造英靈春英靈韻甚髙蒲萄難與鄰他年血食汝當配杜康神【家語君子之交淡於水左傳有劉累者善擾龍洛陽伽藍記河東人劉白墮善釀六月以罌貯酒暴於日中經一旬其酒不動飲之香美醉而經月不醒朝貴相餉逾於千里以其逺至號曰鶴觴如鶴之一飛千里也史記大宛國以葡萄爲酒富人藏酒至萬餘石久者至數十嵗不敗世本杜康作秫酒晉江統酒誥酒之所興肇自上皇或曰儀狄一曰杜康唐王績傳聞大樂署焦革家善釀復求爲大樂丞革死妻送酒不絕嵗余又死乃棄官去所居東南有盤石立杜康祠以焦革配】

大雪獨畱尉氏【尉氏屬河南開封府本秦縣】

古驛無人雪滿庭有客冒雪來自北紛紛笠上已盈寸下馬登堂面蒼黒苦寒有酒不能飲見之何必問相識我酌徐徐不滿觥看客倒盡不畱濕千門晝閉行路絕相與笑語不知夕醉中不復問姓名上馬忽去橫短防【左傳楚子乘驛爾雅馹遽傳也漢書注傳若今之驛古者以車謂之傳車其後單置馬謂之驛騎詩小雅彼都人士臺笠緇撮古注臺夫須也卽莎艸謂以夫須皮爲笠所以禦暑雨左傳繞朝贈之以防注馬鞭也晉元逸傳送客冒寒舉體凍濕】

阮籍嘯臺

阮生古狂逹遁世黙無言猶餘胸中气長嘯獨軒軒髙情遺萬物不與世俗論登臨偶自寫激越蕩乾坤醒爲嘯所發飲爲醉所昏誰能與之較亂世足自存

【陳畱風俗傳阮嗣宗善嘯聲與琴諧陳畱有阮公嘯臺世說袁羊古之遺狂晉書阮籍字嗣宗陳畱尉氏人嗜酒能嘯善彈琴文帝初欲爲武帝求婚於籍籍醉六十日不得言而止籍𨿽不拘禮教然發言逺口不臧否人物嘗於蘇門山遇孫登與商略終古及棲神導气之術登皆不應籍因長嘯而退至半嶺聞有聲若鸞鳯之音響乎巖谷乃登嘯也又籍本有濟世志屬魏晉之際天下多故名士少有全者籍由是不與世事遂酣飲爲常】

畱別叔通元弼坦夫

田三昔同寮向我毎傾倒當年或齟齬反覆看愈好寇三我部民孝悌化鄰保有如袁伯業苦學到衰老石生吾邑子勁立風中艸宦遊甑生塵飯水媚翁媼我窮交舊絕計拙集枯槁三子尢見存往復紛紵縞迎我淮水北送我睢陽道願存金石契凜凜貫華皓

【左傳同官爲寮吾嘗同寮敢不盡心乎文帝典論太祖稱長大而能勤學者惟吾與袁伯業耳魏武本紀山陽太守袁遺注字伯業紹從兄古詩疾風知勁艸塵甑範萊蕪事注見前史記吾翁卽若翁又母曰劉媼注媼母別名音鳥老反一曰媼女老稱也後世父母稱翁媼本此荘子天下篇𨿽枯槁不捨也才士也夫國語人皆集於菀子獨集於枯左傳吳季札聘於鄭見子產如舊相識與之縞帶子產獻紵衣焉韓詩外傳熊渠子見其誠心而金石爲之開況於人乎孟郊審友詩莫躡冬冰堅中有潛浪翻惟當金石交可與賢逹論華顚皓首皆謂白頭】

和寄天選長官

寓形宇宙間佚我方以老流光安足恃百嵗同過鳥頃子縈网羅文采緣自表自古山林人何曽識機巧但記寒巖翁論心秋月皎黃香十年舊禪學參眾妙虛懷養天和肎狥奔走閙官居職事理晨起何用早桐陰滿西齋叱吏供灑掃眷子東南來野飯煮芹蓼葆光旣淸尙令尹亦髙蹈相將古寺行軟語頽晚照公家有畸人【公有族人隱嵩山】虛緣能自保卜築嵩山陽何【一作行】當從結好中山饒勝景一覽未易飽何時命巾車共陟云外嶠翻然【一作思】筋力疲不復追踴跳公詩擬南山防拔千丈峭形容逼天眞邂逅識其要藩籬吾未窺敢議窮閫奧【歸去來辭寓形宇內復幾時荘子大宗師大塊載我以形勞我以生佚我以老息我以死金樓子楚國龔捨初隨楚王朝宿未央宮見赤蜘蛛大如栗四面縈羅网有虫觸之而死者進而不能得出焉捨乃嘆曰吾生亦如是耳仕宦人之羅网也豈可淹嵗於是掛冠而退時人謂之蜘蛛隠荘子齊物論此之謂葆光大宗師畸人者畸於人而侔於天杜子美詩夜防接軟語歸去來辭或命巾車或棹孤舟孔叢子巾車命駕將適唐都注以衣飾車也韓退之有南山詩凡百有二韻詩國風邂逅相遇適我願兮宋玉對楚王問夫藩籬之鷃豈能與之料天地之髙哉爾雅西南隅謂之奧】

昭陵六馬唐文皇戰馬也琢石象之立昭陵前客有持此石本示予爲賦之

天將剗隋亂帝遣六龍來森然風雲姿颯爽毛骨開飈馳不及視山川儼莫回長鳴視八表擾擾萬駑駘秦王龍鳳姿魯鳥不足摧腰閒大白羽中物如風雷區區數豎子摶取若提孩手持掃天帚六合如塵埃艱難濟大業一一非常才維時六驥足績與英衛陪功成鏘八鸞玉輅行天街荒涼昭陵闕古石埋蒼苔

【唐書太宗本紀生四嵗有書生謁髙祖曰公在相法貴人也然必有貴子及見太宗曰龍鳯之姿天日之表其年幾冠必能濟世安民周禮馬八尺以上爲龍杜子美詩英姿颯爽來酣戰又卓立天骨森開張六韜陷堅陣敗彊敵用大黃參連弩飛鳧電影自副飛鳧赤莖白羽以鋼爲首電影靑莖赤羽以銅爲首杜詩猛將腰間大羽箭唐書太宗嘗自制長弓大羽箭皆倍常箭以旌武功英衞英公徐世勣衛公李靖】

顏闔

顏闔古有道躬耕自衣食區區魯小邦不足隱明徳軺軒來我門聘幣繼金璧出門應使者耕稼不謀國但疑誤將命非敢憚行役使者反錫命戶庭空履迹薄俗狥世榮截趾履之適所重易所輕隋珠彈飛翼伊人畏照影獨往就陰息鼎俎薦忠賢誰能死燔炙念彼蔵皮冠安知獲尭客

【荘子讓王篇魯君聞顏闔得道之人也使人以幣先焉顏闔守陋閭苴布之衣而自飯牛魯君之使者至顏闔自對之使者曰此顏闔之家與顏闔對曰然使者致幣顏闔曰恐聼者謬而遺使者罪不若審之使者還反審之後來求之則不得已逹生篇忘足履之適也讓王篇今且有人於此以隋侯之珠彈千仞之雀世必笑之是何也則以所用者重而所要者輕也漁父篇人有畏影惡迹而去之走者舉足愈數而迹愈多不知處陰以休影處靜以息迹愚亦甚矣左傳臣不見皮冠不敢進也南史明僧紹屢徴不至隱於攝山髙帝謂其弟慶符曰卿兄髙尙其事亦尭之外臣朕夢想幽人固已勤矣所謂徑路絕風雲通仍賜竹根如意筍籜冠】

贈狄崇班季子

狄生臂鷹來見客不防揖踞牀吒得雋借筯數禽入短後掬豹裘猶濺猩血濕指呼索酒嘗快作長鯨吸半酣論刀槊怒髮欲起立北方老猘子狂突尙不縶要須此慓悍气壓邊烽急夜走追鋒車生斬活離級持歸獻天王封侯穩可拾何爲走獵師日使羣毛泣

【南史張充傳字延符少好逸逰父緒嘗告歸至吳始入西郭逄充獵右臂鷹左牽狗遇緒船至便放紲脫韝拜於水次緒曰一身兩役無乃勞乎荘子吾王所見劍士皆蓬頭突須垂冠曼胡之纓短後之衣瞠目而語難杜詩笑指銀瓶索酒嘗又飲如長鯨吸百川史記怒髮上衝冠纂文猘屈尾犬也記獻犬則執緤注紲縶也按老猘子謂契丹也古今注追鋒車去巾蓋施通防遽則乘之晉杜預傳給追鋒車第二駙馬班固賦四夷聞奏徳廣所極僸佅兜離罔不具集活離疑卽兜離漢書夏侯勝毎講授謂諸生曰士病不明經術經術苟明其取靑紫如俛拾地芥耳後漢班超傳立功異域以取封侯萬里之外安能久事筆硯閒乎班賦風毛雨血灑野蔽天】題盧鴻學士堂圖【唐書盧鴻字顥然範陽人徙洛陽慱學善書籕結廬嵩山名所居廬曰寜極開元禮徴不至】

昔爲太室花盧巖在東麓直上登封壇一夜繭生足徑歸不復往巒壑空在目安知有千老舒捲不盈軸一處一盧生裘褐防喬木方爲世外人行止何煩錄百年入篋笥犬馬同一束嗟予防世累歸未有茅屋江千百畆田淸泉映修竹尙欲逃世名豈須上圗軸

【一綂志嵩山在登封卽中嶽東曰太室西曰少室淮南子楚王欲攻宋墨子聞之自魯而趨楚十日十夜足重繭而不休息杜詩足繭荒山轉愁疾後漢法眞傳友人郭正稱之曰法眞名可得聞身難得而見逃名而名我隨避名而名我追可謂百世之師矣】

寄周安孺茶

大哉天宇內植物知幾族靈品獨標奇迥超凡艸木名從姬旦始漸播桐君錄賦詠誰最先厥傳惟杜育【育當作毓】唐人未知好論著始於陸常李亦淸流當年慕髙躅遂使天下士嗜此偶於俗豈但中土珍兼之異邦鬻鹿門有佳士博覽無不矚邂逅天隨翁篇章互賡續開園頤山下屏迹松江曲有興卽揮毫粲然存簡牘伊予素寡愛嗜好本不篤粵自少年時低回客京轂𨿽非曵裾者庇防或華屋頗見綺紈中齒牙厭粱肉小龍得屢試糞土視珠玊團鳯與葵花碔砆雜魚目貴人自矜惜捧玩且緘櫝未數日注卑定知雙井辱於玆自研討至味識五六自爾入江湖尋僧訪幽獨髙人固多暇探究亦頗熟聞道早春時擕籯赴初旭驚雷未破蕾采采不盈掬旋洗玊泉蒸芳馨豈停宿須防布輕縷火謹盈縮不憚頃閒勞經時廢蔵蓄髹筒淨無染篛籠勻且復苦畏梅潤侵暖須人气燠有如剛耿性不受纎芥觸又若防夫心難將微穢瀆晴天敞虛府石碾破輕緑永日遇閒賔乳泉發新馥香濃奪蘭露色嫩期秋菊閩俗競傳誇丰腴面如粥自云葉家白頗勝中山醁好是一杯深午春睡足淸風擊兩腋去欲淩鴻鵠嗟我樂何深水經亦屢讀子吒中泠泉次乃康王谷防培頃曽嘗瓶罌走僮僕如今老且懶細事百不欲美惡兩俱忘誰能彊追逐姜鹽拌白土稍稍從吾蜀尙欲外形體安能狥心腹由來薄滋味日飯止脫粟外慕旣已矣胡爲此羈束昨日散幽步偶上天峯麓山圃正春風防茸萬旗簇呼兒爲佳客采制聊亦復地僻誰我從包蔵置廚簏何嘗較優劣但喜破睡速況此夏日長人間正炎毒幽人無一事午飯飽蔬菽困臥北風風微動竹乳甌十分滿人世眞局促意爽飄欲仙頭輕快如沐昔人固多癖我癖良可贖爲問劉伯倫胡然枕糟麯

【爾雅檟苦茶郭璞注樹小似梔子冬生今呼早采者爲茶晚取者爲茗爾雅始於周公故曰名從姬旦始晉杜毓荈賦燠如積雪煜若春雲溪友議陸羽字鴻漸唐人著茶經三卷造茶具二十四事時鬻茶者以陸羽爲茶神芝蕓叟談貞元中常衮爲建州刺史始蒸焙而研之謂之研膏茶中朝故事李徳裕有親知授舒州牧李曰到郡日天柱峯茶可惠三四角因話錄李約性嗜茶常曰茶須緩火炙活火煎蓋謂老湯三沸之法非活火不能成也唐書黨魯使西番烹茶帳中番使問何爲魯曰滌煩療渇所謂茶也畨使曰我亦有之命取出以示曰此壽春者此顧渚者此蘄門者唐書皮日休字襲美襄陽人以詩文著隠鹿門山中自號閒气布衣與華亭陸防友善陸號天隨子松陵集有皮日休茶人詩云生於顧渚山老在漫石塢陸龜蒙詩云且共薦臯盧何勞傾鬥酒歸田錄茶之品莫貴於龍鳳團凡八餅重一斤慶曆間蔡君謨爲福建運使造小片龍團其品精絕謂之小龍團凡二十餅重一斤其價值金二兩毎南郊致齋中書樞密各賜一餅宮人往往鏤金其上其貴重如此茶譜防山頂曰上淸峯茶最艱得俟雷發聲采之茶錄藏茶宜蒻葉而喜過燥故收藏之家以蒻葉封褁入焙中三兩日一次用火常如人體溫溫然以禦濕潤又茶以建寜貢爲上有石乳滴乳龍鳳團等名皆碾末作餅中山酒注見前盧仝茶歌五椀肌骨淸六椀通仙靈七椀喫不得也惟覺兩腋習習淸風生中朝故事李徳裕居廟廊日有親知奉使京口李曰還日金山下江中泠水取置一壺來其人忘之舟上石頭城方憶及汲一瓶歸京獻之李飲後大吒曰江南水味有異於頃嵗此頗似建業石頭城下水其人謝過不敢隠張又新載陸羽品天下二十水揚子中泠水第七南康記谷簾泉在府城西泉水如簾布巖而下者三十餘陸羽品其味爲天下第一廬山記康王谷楚康王照爲秦將王翦所窘匿此桑喬山疏云在康王谷中故名谷簾蝦蟆培注見前張又新煎茶記粉槍末旗蘓蘭薪桂茶譜蘄州團黃茶有一旗二槍之號言一葉二芽也晉陶潛傳嘗言夏月虛閒髙臥北之下淸風颯至自謂羲皇上人劉伶酒徳頌奮髯箕踞枕麯借糟無思無慮其樂陶陶】余自城中還道中雲气自山中來如羣馬奔突以手掇開籠收其中歸家云盈籠開而放之作攓云篇

物役防有時星言從髙駕道逢南山云歘吸如電過竟誰使令之衮衮從空下龍移相排拶【子逹切】鳳舞或頹亞散爲東郊霧凍作枯樹稼或飛入吾車偪仄入肘胯搏取置笥中提擕反茅舍開緘乃放之掣去仍變化云兮汝歸山無使逹官怕

【詩國風星言夙駕稅於桑田禮記天降時雨山川出云釋名云猶云云眾盛意也韓愈雪詩崩騰相排拶龍鳳交橫飛注排拶密拶也後漢書河南張楷字公超能作五里霧時闗西人裴優亦能作三里霧謝氏詩源更嬴之妻能作鎖云囊佩之陟髙山有云處雲气入其中歸家啟視云白如綿自囊而出更嬴善射毎言能仰射入雲中其妻不信因以一囊系箭頭令射之及墜驗之果有白雲在內因名箭曰鎖云故子美詩云翻身向天仰射云是也詩意大防本此唐諺語木若稼達官怕韻注木稼一曰木介亦曰樹稼春秋雨木冰卽此師古注曰气著樹木結爲冰也杜詩有逼仄行】

遊山呈通判承議寫寄參寥師

煌煌世冑余夫子非碌碌由來有詩書所以能絕俗得官本河朔瓜期未易促扁舟下南來逸駕追鳴鵠遇勝卽倘佯風餐兼露宿嗟予偶傾蓋一笑外羈束仗防毎過從相擕訪山谷東風披鮮云繡錯出林麓松門有時盡幽景無斷續崖轉聞鐘聲林疎見華屋銜山餘落景歸迹猶躑躅誰云鄴下歡往事不可復吾曹二三子取樂亦云足願公寄新詩一一能見錄船頭行北歸囊槖有美玊塵埃京洛人亦與洗心目

【史記平原君傳公等錄錄所謂因人成事者也魏其武安侯傳太后怒曰此時帝在卽錄錄與碌碌仝左傳齊侯使連稱管至父戍葵丘瓜時而往曰及瓜而代期戍公問不至家語孔子之郯遭程子於塗傾蓋而語終日甚相親顧謂子路曰取束帛以贈先生文選靈運擬魏太子鄴中詩序云建安末予時在鄴宮朝逰夕防究懽愉之極天下良辰美景賞心樂事四者難並今昆弟友朋二三諸彥共盡之矣】

和郭功父韻送芝道人遊隱靜

觀音妙智力應感隨緣度芝師訪東坡寧辭萬里步道義偶相契十年同去住行窮半世閒又欲浮杯渡我願焚囊鉢不作陳俗具防取郤歸時只是而今路

【楞嚴經得大自在力無畏施眾生妙音觀世音梵音海潮音救世悉安寧出世獲常住髙僧傳晉杯渡者不知其姓名常乘大杯渡河因名焉許渾送僧詩杯浮野渡魚龍逺錫響空山虎豹驚傳燈錄守淸禪師有僧問如何是和尙家風曰一瓶兼一鉢到處是生涯】

次韻魯直戲贈

昨夜試微涼汗衾初退紅我願隨秋風隨身入房櫳君王不好事只作好驚鴻細看捲蠆尾我家眞栗蓬【楊妃外傳楊貴妃毎夏月常衣輕絹汗出紅膩而多香拭於巾帕其色桃紅洛神賦翩若驚鴻矯若遊龍詩小雅彼君子女卷髮如蠆注蠆螫虫尾末犍然似髮之曲上者又國風首如飛蓬栗蓬未詳禪宗有栗棘蓬語按之詩意不合宋玉登徒子好色賦其妻蓬頭攣耳齞唇歷齒云云栗蓬疑當作歷蓬】

寄傲軒【歸去來辭倚南以寄傲】

先生英妙年一掃千兔禿仕進固有餘不肎踐場屋通闤何所傲傲名非傲俗安知軒冕中享榮不償辱豈無自安計得失猶轉轂先生獨揚揚憂患莫能瀆得如虎挾乙失若龜蔵六茅檐聊寄寓俛仰亦自足東坡無邊春方寸盡蔵畜醉哦傍若無獨侑一樽醁牀頭車馬道殘月掛疎木朝客紛擾時先生睡方熟

【選賦終童山東之英妙杜甫詩詞源倒流三峽水筆陣獨掃千人軍李白詩筆鋒殺盡中山兔酉陽雜俎虎威如乙字長寸許在腋兩旁皮內尾端亦有之佩之臨官則能威眾雜阿含經有龜被野幹所包蔵六而不出野幹怒而捨去佛告諸比丘當如龜蔵六根魔不得便又野幹獸名幹音犴範石湖詩六用都蔵縮似龜】

禦史臺楡槐竹栢四首

楡

我行汴堤上厭見楡陰綠千株不盈畆斬伐同一束及居幽囚中亦復見此木蠧皮澑秋雨病葉埋墻曲誰言霜雪苦生意殊未足坐待春風至飛英覆空屋

【詩國風隰有楡爾雅楡白枌也管子五沃之上其楡條長淮南子八月楡檽令人不饑春秋元命苞三月楡莢落】

槐

憶我初來時艸木向衰歇髙槐𨿽經秋晚蟬猶抱葉淹畱未云幾離離見疎防棲鴉寒不去哀叫饑啄雪破巢帶空枝疎影掛殘月豈無兩翅羽伴我此愁絕

【周禮烜氏掌火冬取槐檀之火淮南子槐之生也入季春五日而兔目十日而防耳更旬而始規後漢書破巢之下寜有完卵】

竹

今日南風來吹亂庭前竹低昻中音防甲刃紛相觸蕭然風雪意可折不可辱風霽竹已【一作亦】回猗猗散靑玊故山今何有秋雨荒籬竹此君知健否歸掃南軒緑【一作三徑緑】

【荘子養生主合於桑林之舞乃中經首之防詩國風綠竹猗猗元稹竹詩一一靑瑯玕唐人郊居詩門外晚晴秋色老萬條寒玉一溪煙晉書王徽之字子猷嘗暫寄人空宅便命種竹曰何可一日無此君】

柏

故園多珍木翠柏如蒲葦幽囚無與樂百日看不已時來拾流膠【一作肪】未忍踐落子當年誰所種少長與我齒仰視蒼蒼翰所閱固多矣應見李將軍膽落溫禦史【春秋運斗樞玉衡星精散爲栢李徳裕平泉花木記有珠子栢實如珠子生葉又有鴈翅檜葉婆娑如鴈翅也漢書平防侯許伯入第蓋寛饒仰屋視而嘆曰富貴無常忽則易人此如傳捨所閱多矣唐書敬宗初立夏綏節度使李祐進馬百五十匹侍禦史溫造彈祐違敇進奉請論如法詔釋之郤其所進祐謂人曰吾夜半入蔡州城取吳元濟未嘗心動今日膽落於溫禦史矣桑道茂傳茂居有二栢甚盛茂曰人居木盛則土衰土衰則人病乃以鐵數十斤自埋其下曰後有發者死太和中溫造居之發藏鐵而造死】

問淵明【公自注或曰東坡此詩與淵明反此非知言也蓋亦相引以造意言者未始相非也元祐五年十月日】

子知神非形何復異人天豈惟三才中所在靡不然我引而髙之則爲星斗懸我散而卑之寧非山與川三皇𨿽云沒至今在我前八百要有終彭祖非永年皇皇謀一醉發此露槿妍有酒不辭醉無酒斯飲泉立善求我譽饑人食饞涎委運憂傷生憂【一作運】去生亦還縱浪大化中正爲化所纒應盡便須盡寜復事此言

朱亥墓【公自注俗謂屠兒墓】

昔日朱公子防豪不可追今來遊故國大冢屈稱兒平日輕公相千金棄若遺梁人不好事名字寄當時魯史盜齊豹求名誰復知愼無怨世俗猶不遭仲尼

【史記信陵君傳公子請朱亥朱亥笑曰臣乃市井鼔刀屠者而公子親數存之所以不報謝者以爲小禮無所用今公子有急此乃臣效命之秋也遂與公子俱至晉鄙軍晉鄙合符疑之欲無聼朱亥防四十斤鐵椎椎殺晉鄙春秋經昭二十年秋盜殺衞侯之兄縶谷梁傳盜賤也其曰兄母兄也目衛侯衛侯累也春秋經昭三十一年冬黒肱以濫來奔左傳賤而書名重地也或求名而不得或欲蓋而名彰是以春秋書齊豹曰盜三叛人名以懲不義】

嚴顏碑

先主反劉璋兵意頗不義孔明古豪傑何乃爲此事劉璋固庸主誰爲死不二嚴子獨何賢談笑傲碪幾國亡君已執嗟子死誰爲何人刻山石使我空涕淚吁嗟斷頭將千古爲病悸

【蜀書張飛傳先主入益州還攻劉璋飛與諸葛亮等溯流而上分定郡縣至江州破璋將巴郡太守嚴顏生獲之飛呵顏曰大軍至何以不降顏答曰卿等無狀侵奪我州我州但有斷頭將軍無降將軍也飛怒令左右牽去斫頭顏色不變曰斫頭便斫頭何爲怒也飛壯而釋之引爲賔客漢田延年傳大將軍曰誠然實勇士也發大議時震動朝廷光因舉手自撫心曰使我至今病悸師古注悸心動也音揆】

峴山【在襄陽府城南】

逺客來自南遊塵昏峴首過闗無百步曠蕩吞楚藪登髙忽惆悵千載意有偶所憂誰復知嗟我生苦後團團山上檜嵗嵗閱楡栁大材固已殊安得同永久可憐山前客倐忽星過霤賢愚未及分來者當自剖

【晉羊祜傳祐樂山水每風景佳必造峴山嘗慨然嘆息顧謂從事鄒湛等曰自有宇宙便有此山由來賢逹勝士登此逺望如我與卿者多矣皆湮滅無聞使人悲傷如百嵗後有知魂魄猶應登此也湛曰公徳冠四海道嗣前哲令聞令望必與此山俱傳至若湛輩乃當如公言耳及祐卒襄陽百姓於峴山祜平生防憩之所建碑立廟嵗時饗祭焉望其碑者莫不流涕杜預因名爲墮淚碑】

驪山

君門如天深防重君王如帝坐法宮人生難處是安穩何爲來此驪山中復道淩雲接金闕樓觀隱煙橫翠空林深霧暗迷八駿朝東暮西勞六龍六龍西幸峨眉棧悲風便入華淸院霓裳蕭散羽衣空麋鹿來遊猿鶴怨我上朝元春半老滿地落花無人掃羯鼔樓髙掛夕陽長生殿古生靑艸可憐吳楚兩醯雞築臺未就已堪悲長楊五柞漢幸免江都樓成隋自迷由來畱連多喪國晏安酖毒因奢惑三風十愆古所戒不必驪山可亡國【一綂志驪山在臨潼左曰東繡嶺右曰西繡嶺下有溫泉其淸徹底不火而熱初學記閶闔天門也角亦天門也楚辭天之門兮九重晉志心三星天王正位也中星曰明堂天子位爲大辰主天下之賞罰故天子所居曰法宮戰國防蘇秦曰謁者如鬼主人難得見如天帝明皇雜錄天寶六年更溫泉宮曰華淸宮治井爲池環山列宮室李白詩六龍西幸萬人懽蛾眉山名在蜀詳見下卷望湖亭詩注杜牧華淸宮詩行雲不下朝元閣一曲淋鈴涙萬行劉禹錫詩開元天子萬事足惟惜當時光景促三鄕驛上望仙山歸作霓裳羽衣曲史記淮南傳伍被曰臣聞子胥諫吳王吳王不用乃曰臣今見麋鹿遊姑蘇之臺也今臣亦見宮中生荊棘露沾衣也南京羯鼔錄明皇嘗遇二月初宿雨始晴景色明媚小殿亭內栁杏將吐遣髙力士取羯鼔上臨軒縱擊一曲名春光好回顧栁杏皆拆白樂天長恨歌七月七日長生殿夜半無人私語時吳地記吳王闔閭十一年起臺於姑蘇山因山爲名左傳楚靈王爲章華之臺與伍舉登焉日臺美矣夫醯雞罋中小虫見荘子三輔黃圗五柞宮在盩厔漢武帝建有五柞樹可防數畆長揚宮在盩厔本舊秦宮漢修飾以備行幸有垂楊以名通鑑隋煬帝遊江都浙人項升進新宮圖營建旣成幸之曰使眞仙逰此亦當自迷因名迷樓左傳晏安酖毒不可懷也尙書伊訓惟玆三風十愆卿士有一於身家必喪邦君冇一於身國必亡】

和子由除日見寄

薄官驅我西逺別不容惜方愁後防逺未遐憂嵗夕彊歡𨿽有酒冷酌不成席秦烹惟羊羮隴饌有熊臘念爲兒童嵗屈指已成昔往事今何追忽若箭已釋感時嗟事變所得不償失府卒來驅儺矍鑠驚逺客愁來豈有魔煩汝爲攘磔寒梅與凍杏嫩萼初似麥攀條爲惆悵玉蘂何時拆不憂春艷晚行見棄夏覈人生行樂耳安用聲名借胡爲獨多感不見膏自炙詩來苦相寛子意逺可射依依見其面疑子在咫尺兄今𨿽小官幸忝佐方伯北池近所鑿中有汧水碧臨池飲美酒尙可消永日但恐詩力弱鬭健未免馘詩成十日到誰謂千里隔一月寄一篇憂愁何足擲

【陶詩饑來驅我去淮南子熊當心有白脂如玉味甚美俗呼熊白國語單襄公曰髙位實疾僨厚味實臘毒周禮臘人掌幹肉又脯臘注臘小物全幹者周禮方相氏黃金四目衣朱裳執戈揚盾率百時難以索室驅疫難通作儺後漢禮儀志季冬先臘一日大儺逐疫選門子弟十歳以上十二嵗以下百二十人爲侲子皆赤幘皂衣執大鞀鼓以逐惡鬼於禁中月令季冬之月天子居堂右个命有司大儺旁磔出土牛以送寒气又九門磔攘以畢春气漢楊惲傳人生行樂耳須富貴何時漢兩龔傳龔勝不食死有老父來弔哭甚哀旣而曰嗟乎薰以香自燒膏以明自銷龔生竟夭天年非吾徒也遂趨而出莫知其誰詩國風且以喜樂且以永日魯頌在泮獻馘記釋奠於學以訊馘告荘子槁項黃馘一作或云截耳從聝獻首從馘謝荘月賦隔千里兮共明月史記屈原憂愁幽思而作離騷】

夢雪

殘杯失春溫破被生夜悄開門千山白俯仰同一照𨿽時出圭角固已絕瑕竅兒童勿驚怪調汝得一笑

送呂行甫司門倅河陽

結交不在久傾蓋如平生識子今防日送別亦有情子生公相家髙義久崢嶸天才旣超詣世故亦屢更譬如追風驥豈免羈與纓念我山中人久與麋鹿並誤出掛世网舉動俗所驚歸田𨿽未果已覺去就輕河陽豈云逺出處恐異程便當從此別有酒無徒傾

觀子玊郎中艸聖

柳侯運筆如電閃子云寒悴羊欣儉百斛明珠便可扛此書非我誰能雙

【韋續書訣墨藪唐太宗論蕭子云書行行如縈春蚓字字如綰秋蛇故曰寒悴法書苑梁武帝評羊欣書如大家婢爲夫人𨿽加位遇而舉止羞澀故曰儉也】

歌辭

竹枝歌【並序】

竹枝歌本楚聲幽怨惻怛若有所深悲者豈亦往者之所見有足怨者歟夫傷二妃而哀屈原思懷王而憐項羽此亦楚人之意相傳而然者且其山川風俗鄙野懃苦之態固已見於前人之作與今子由之詩故特緣楚人疇昔之意爲一篇九章以補其所未道者

蒼梧山髙湘水深中原北望度千岑帝子南遊飄不返惟有蒼蒼楓桂林楓葉蕭蕭桂葉碧萬里逺來超莫及乘龍上天去無蹤艸木無情空寄泣水濵擊鼓何喧闐相將扣水求屈原屈原已死今千載滿船哀唱似當年海濵長鯨徑千尺食人爲糧安可入招君不歸海水深海魚豈解哀忠直吁嗟忠直死無人可惜懷王西入秦秦闗已閉無歸日章華不復見車輪君王去時簫鼓咽父老送君車軸折千里逃歸迷故鄕南公哀痛彈長鋏三戶亡秦信不虛一朝兵起盡讙呼當時項羽年最少提劍本是耕田夫橫行天下竟何事棄馬烏江馬垂涕項王已死無故人首入漢庭身委地富貴榮華豈足多至今惟有冢嵯峨故國淒涼人事攺楚鄕千古爲悲歌【一統志禹貢荊州之域天文牛女分野周爲百粵地秦屬桂林漢曰蒼梧地總百粵山連五嶺栁開記桂林全州分水嶺下卽湘漓二水東自海隅至此分南北而離也北爲湘水南爲漓水竹書舜南巡不返史記舜巡狩崩於蒼梧之野於九疑漢郊祀志黃帝采首山銅鑄鼎於荊山下鼎旣成有龍垂胡防下迎黃帝黃帝上騎羣臣後宮從上龍七十餘人龍乃去余小臣不得上悉持龍防墜墜黃帝之弓黃帝旣上天乃抱其弓與龍防號博物志舜南巡不返二女追之不及至洞庭之山以淚揮竹竹盡斑妃死爲湘水神故曰湘妃竹續齊諧記五月五日楚人楝葉褁糉投汨羅江祭屈原注見前晉夏統傳領小海之唱謂子胥屈平立吾左右矣崔豹古今注鯨海魚也大者長千里小者數丈一生數萬子異物志鯨鯢長百丈大亦稱之雄曰鯨雌曰鯢史記屈原傳時秦昭王與楚婚欲與懷王防懷王欲行屈平曰秦虎狼之國不可信不如無行懷王稚子子蘭勸王行入武闗秦伏兵絕其後因畱懷王以求割地懷王怒不聼亡走趙趙不內復之秦竟死於秦而歸漢書臨江王傳旣上車軸折車廢江陵父老流涕竊言曰吾王不反矣項羽本紀範增說項梁曰齊滅六國楚最無罪自懷王入秦不反楚人憐之至今故楚南公曰楚𨿽三戶亡秦必楚也彈鋏用馮驩事已見又羽本紀項籍者字羽初起時年二十四又項王謂烏江亭長曰吾知公長者吾騎此馬五嵗所當無敵嘗一日行千里不忍殺之以賜公顧見漢騎司馬呂馬童曰若非吾故人乎吾聞漢購我頭千金邑萬戶吾爲若徳乃自刎而死又夜聞四面皆楚歌又項王乃悲歌忼慨】

轆轤歌

新系靑絲百尺防心在君家轆轤上我心皎潔君不知轆轤一轉一惆悵何處春風吹曉幕江南綠水通珠閣美人二八顏如花泣向花前畏花落臨春風聼春鳥別時多見時少愁人一夜不得眠瑤井玊防相對曉【古賦轠轤不絕注環轉也人轤井上汲水木一作轆轤魏志京城內有園患無水傅元先生乃作翻車令童轉之水自復更入其功百倍白居易詩蕭相厥初謁召平中庭百拜百不譍召平後來謁蕭相故侯一拜一惆悵郭璞井賦爾乃冠玊檻甃鱗錯鼔轆轤彈勁索飛輕帬之繽紛手爭驚而互搦長累逶蛇以曽縈兮瑤罋龍騰而灑激禮斗威儀玊衡北兩星爲玉防謝朓詩金波麗鳷鵲玉防低建章再見梁謝舉淩雲臺詩勢髙淩玉井臨迥度金波注玉井星名按此則瑤井玉防皆指星言故曰相對曉公詩精玅典博如此】

辧道歌

北方正气名祛邪東郊西應歸中華離南爲室坎爲家先凝白雪生黃芽黃河流駕紫河車水精池產紅蓮花赤龍騰霄驚盤蛇奼女含笑嬰兒呀十二樓瞰靈泉防華池玉液陰交加子馳午前無停差三田聚寶眞生涯龜精鳯髄塡谽谺天地駭有鬼神嗟一丹休別內外砂長修久餌須叔遐腸中澄結無餘柤俗骨變換顏如葩哀哉世人爭齒牙指僞爲眞正爲哇輕肥甘美形驕奢譎詭詐妄言矜誇逰魚在网在罝一气頓盡猶嘔啞餘生所托誠棲槎九原枯髀如亂麻胡不割眾如鏌鎁空與利名交撐拏胡不讓囗如文騧可惜貪愛相漫塗眞心道意非不嘉餐金聞活非虛嘩何須橫議相疵瘕眾口並發鳴羣鴉安知聚散同魚蝦自纒如繭居如蝸日懷嗔喜甘籠笯其去死地猶獵豭吾恨爾見有所遮海波或至驚井蛙烏輪卽晚蟾影斜吾時俱覩超雲霞【史記司馬相如傳呼吸沆瀣兮餐朝霞師古注沆瀣北方夜半气也揚防曰或而萌或黃而芽陰眞君金液丹訣北方正气爲河車東方甲乙成丹砂兩情合養爲一體朱雀調運生金花眞訣龍從火裏出虎向水中生注龍本坎水而出於火虎本離火而出於水是乃水火之相生也志林人生死自坎離交則生分則死離爲心坎爲腎龍者汞也精也血也出於腎肝蔵之坎之物也虎者鉛也气也力也出於心肺蔵之離之物也道書蓬萊修煉法河車是水朱雀是火取水一斗鐺中以火炙之百沸致聖石九兩其中初成奼女次謂之玊液後成紫色謂之河車白色曰白河車靑色曰靑河車赤色曰赤河車亦名黃芽參同契河上奼女得火則飛孫思邈詩取金之精合石之液列爲夫婦結爲魂魄一體混沌兩精感激河車覆載鼎無忒洪鑪列火烘焰翕赫奼女气索嬰兒聲寂紫色內逹赤芒外射骨變金植顏駐玊澤黃庭內景經琴心三疊舞胎仙注琴和也疊積也和積三丹田如一則如胎息之仙也太淸煉靈丹經丹砂外包八石內含金精晉書許邁字叔遐服气一气千餘息仙經道家用金色藥石於鼎以水火煉之成丹爲外丹口吐濁气曰吐故鼻納淸气曰納新爲內丹荘子天運篇柤棃橘柚其味相反而皆可於口又兵莫憯於志鏌鎁爲下眞誥仰咽金漿控景登空左傳予取予求不汝疵瑕也懷沙賦鳯凰在笯兮雞雉翔舞說文豭牡豕也左傳旣定爾婁豬盍歸吾艾豭荘子埳井之鼃注見前五經通義月中有兔與蟾何月陰也蟾蜍陽也而與兔並明陰系於陽也】

陳守道

一气混淪生復生有形有心卽有情共見利欲飲食事各有爪牙頭角爭爭時怒發霹靂火險處直在嵌巖坑人僞相加有餘怨天眞喪盡無純誠徒自取先用極力誰知所得皆空名少爲處士松柏寒蓬萊眞人冰玊淸山是心兮海爲腹陽爲神兮陰爲精渴飲靈泉水饑食玉樹枝白虎化坎靑龍離鎖禁奼女闗嬰兒樓臺十二紅玻璃木公金母相東西純鉛眞汞星光輝烏升兔降無年期停顏卻老只如此哀哉世人迷不迷

【越絕書道生气气生天地天地生萬物荘子徳充符惠子曰人而無情何以謂之人荘子曰道與之貌天與之形惡得不謂之人惠子曰旣謂之人惡得無情春秋繁露王者言不從則金不從革而秋多霹靂霹靂金气也其音商也谷梁傳陰陽相薄感而爲雷激而爲霆廣記木公生於碧海之上以主陽和之炁號東王公又以西華至妙之炁化而生金母西王母傳漢初小兒歌曰著靑帬入天門揖金母拜木公】

老人行

有一老翁老無齒處處無人問年紀白髮如絲向下垂一雙眸子碧如水不裹頭又無履相識𨿽多少知已問翁畢竟何所止笑言只在紅塵裏秋風獵獵行雲飛老人此意無人防目注雲歸心自知黃口小兒莫相笑老人舊日曽年少浪迹常如不系舟地角天涯知自跳亦曽樂半夜傳籌醉朱閣美人如花弄弦索只恨尊前明月落亦曽憂羈旅他鄕迫暮秋故國日邊無信息斷鴻空逐水長流或安貧或安富或爵通侯封萬戶一任秋霜換鬢毛本來面目長如故水有蘋兮山有芝人意𨿽存事已非有時郤憶經遊處都似茫茫春夢歸邇來尢解安貧賤不爲公卿彊陪面皎如明月在秋潭動著依前還不見還不見可柰何空使逺人增眷戀但秖從他隨物轉靑樓黃閣長相見若相見莫慇懃郤是翁家舊主人

【孔子徛蘭操年紀逝邁一身將老國語注十二年嵗星一周爲一紀韓詩一奴長須不裏頭一婢赤腳老無齒家語所得皆黃口小雀史記是口尙乳臭莊子列禦冦泛若不系之舟韓子祭十二郎文一在天之涯一在地之角漢紀漢世祖於樓上施靑漆謂之靑樓杜牧之詩贏得靑樓薄幸名此則指娼家靑樓也宋志三公黃閣前史無其義禮記士卑與天子同公侯大夫則異鄭注士賤與君同不嫌也夫朱門洞開當陽之正色也三公之與天子禮秩相亞故黃其閣以示謙從舊制也】

襄陽樂府三篇

野鷹來【水經注沔水南有層臺號曰景升臺蓋荊州牧劉表所築表好鷹嘗登此臺歌野鷹來曲】

野鷹來萬山下荒山無食鷹苦饑飛來爲爾系防絲北原有兔老且白年年養子秋食菽我欲擊之不可得年深兔老鷹力弱野鷹來城東有臺髙崔嵬臺中公子著皮袖東望萬里心悠哉鷹何在嗟爾公子歸無勞使鷹可呼亦凡曹天陰月黒狐夜嘷

【禮記立秋之日鷹隼乃擊廣志有雉鷹有兔鷹圗經萬山在襄陽城西相傳鄭交甫所見遊女居此山之下瑞應圗王者恩加耆老則白兔見抱朴子兔壽千嵗五百嵗則色白晉書權翼諫秦王堅曰慕容垂勇略過人其心豈止作冠軍而已譬如養鷹饑則附人飽則髙飛每聞風飈之聲嘗有淩霄之志正宜謹其絳籠】上堵吟【水經注堵陽縣有堵水旁有白馬塞孟逹爲新城守登之而嘆遂爲上堵吟音韻哀切今水次尙歌之】

臺上有客吟秋風悲聲蕭散飄入宮臺邊遊女來竊聼欲學聲同意不同君悲竟何事千里金城兩椎子白馬爲塞鳯爲闗山川無人空且閒我悲亦何苦江水冬更深鯿魚冷難捕悠悠江上聼歌人不知我意徒悲辛【襄陽記鳯林闗在峴山衡州金城山記武岡金城山道書第六十八福地石眞人修煉於此題曰仙都白馬闗在衡州城東北】

襄陽樂【南史劉道產爲襄陽太守善於臨職蠻服歸順百姓樂業由此有襄陽樂歌自道產始】

使君未來襄陽愁提戈入市裹氊裘自從氊裘南渡沔襄陽無事多春遊襄陽春遊樂何許峴山之陽漢江浦使君朱斾來翻翻人道使君似羊杜道邊逢人問洛陽中原苦戰春田荒北人聞道襄陽樂目送飛鴻應斷腸【漢司馬遷傳氊裘之君長咸震怖峴山注見前晉書羊祜字叔子泰山南城人也杜預字元凱京兆杜陵人也顧愷之傳愷之毎重嵇康四言詩因爲之圖恆云手揮五弦易目送歸鴻難】

仙都山鹿

老泉詩序云至丰都縣將遊仙都觀見知縣李長官云固知君之將至也此山有鹿甚老而猛獸獵人終莫能害將有客來遊鹿輒夜鳴故常以此之而未嘗失余聞而異之乃爲作詩【東坡同賦按此序當細書

今依原本】

日月何促促塵世若局束仙子去無蹤故山遺白鹿仙人已去鹿無家孤棲悵望層城霞至今聞有遊洞客夜來江市叫平沙長松千樹風蕭瑟仙宮去人無咫尺夜鳴白鹿安在哉滿山秋艸無行迹

【春秋運斗樞瑤光星散爲鹿述異記鹿千嵗而蒼又五百年而白虞世南白鹿賦宴嘉賔於雅什寓仙客於宜春明皇別錄芙蓉園得一白鹿山人王旻曰此漢時鹿也果於角際雪毛中得一銅牌刻曰宜春苑中白鹿上目之曰仙客命圍人善畜之又都觀老鹿將有客來輒夜鳴道士毎之無失淮南子掘昆侖墟以下地中有層城九重孫綽遊天臺山賦仍羽人於丹丘尋不死之福庭茍臺嶺之可攀亦何羨於層城又赤城霞起而建標】

白鶴吟畱鐘山覺海

白鶴聲可憐紅鶴聲可惡白鶴招不來紅鶴揮不去長松受穢死乃以紅鶴故北山道人曰美者自美吾何爲而喜惡者自惡吾何爲而怒去自去耳吾何駛而追來自來耳吾何妨而拒吾豈厭喧而求靜吾豈好丹而非素汝謂松死吾無依焉吾方舍陰而坐露

【相鶴經鶴者陽鳥也而遊於陰百六十年大毛落茸毛生潔白如雪漢汲黯傳守城深堅招之不來麾之不去荘子山木篇陽子之宋宿於逆旅逆旅人有妾二人其一人美其一人惡惡者貴而美者賤陽子問其故逆旅小子對曰其美者自美吾不知其美也其惡者自惡吾不知其惡也錄異記魏焦先字孝然結艸廬於河間號蝸牛廬呻吟其中後埜火燒之乃露袒寢雪中】

次韻張甥棠美述志【名宗奭】

仲子甘心織屨避萬鐘淵明不肎折腰爲五斗一年鴻鴈識來往終日沐猴誰去取知甥詩意慕兩君讀書要在存心久平生所談性命奧長棄不憂金石朽我今巳習鶖子定猶復晨朝怖頭走刳心先擬射毅名不作羊鄒悲峴首雲梯雨矢集無方我已中灰同墨守恐甥自是禹門鱗未可潛逃入吾藪琢磨晚覺孟光賢畏我放言時被肘甥能鉏我靑門瓜正午時來休老手

【髙士傳陳仲字子終齊人適楚王欲以爲相妻曰子織履以爲食恬淡而無爲樂在其中矣乃謝使者晉陶潛傳潛嘆曰吾不能爲五斗米折腰拳拳事鄕裏小人史記說者曰人言楚人沐猴而冠耳果然項王聞之烹說者心經注舍利子卽舍利佛此云鶖子於小乘十大弟子中智慧第一已得空定楞嚴經佛告富樓汝豈不聞室羅城中演若逹多忽於晨朝以鏡照面愛鏡中頭眉目可見瞠責已頭不見面目以爲魑魅無狀狂走晉羊祜登峴首語鄒湛注見前墨子公輸般爲云梯之械將攻宋墨子見之乃觧帶爲城以堞爲械九設攻城之機墨子九拒之公輸般攻械盡而墨子守有餘辛氏三秦記河津一名龍門大魚集門下數千不得上上者爲龍不上者魚故云曝顋龍門晉載記祖約敗降於石勒勒使讓之曰卿逆極勢窮方來歸命吾朝豈逋逃之藪也說苑魏桓子肘韓康子康子履魏桓子躡其踵肘足接於車上而智氏分矣靑門用東陵侯召平事已見晉載記石勒與李陽鄰居嵗常爭麻池疊相歐擊至是引陽臂笑曰孤往日厭卿老拳卿亦飽孤毒手】

補和陶詩二首

和東方有一士

缾居本近危甑墜知不完夢求亡楚弓笑觧適越冠忽然返自照識我本來顏歸路在腳底殽潼失重闗屢從淵明遊雲山出毫端借君無物寓我非指彈豈惟舞獨鶴便可躡飛鸞還將嶺茅瘴一洗月闕寒【公自注此東方一士正淵明也不知從之遊者誰乎若了得此一叚我卽淵明淵明卽我也】

和劉柴桑

萬劫互起滅百年一踟躇漂流四十年今乃言卜居且喜天壤間一席亦吾廬稍理蘭桂叢盡平狐兔墟黃櫞出舊枿紫茗抽新畬我本蚤衰人不謂老更劬邦君助畚鍤鄰里通有無竹屋從低深山自明疎一飽便終日髙眠忘百須自笑四壁空無妻老相如

蘇詩續補遺卷上

欽定四庫全書

蘇詩續補遺卷下

宋蘇

軾撰

錢塘馮景

補注

今體詩二百九十三首

過巴東縣不泊聞頗有萊公遺迹

萊公昔未遇寂寞在巴東聞道山中樹猶餘手種松江山養豪俊禮數困英雄執版迎官長趨塵拜下風當年誰刺史應未識三公

【宋史寇凖傳字平仲華州下邽人中第授大理評事知歸州巴東大名府成安縣毎期會賦役未嘗輒出符移惟具鄕裏姓名揭縣門百姓莫敢後期後爲相封萊公荊州府誌巴東漢巫縣地梁信陵隋巴東有寇萊公祠祠中有二柏乃公作令時手植者民比之甘棠】

白帝廟

朔風催入峽慘慘去何之共指蒼山路來朝白帝祠荒城秋艸滿古樹野藤垂浩蕩荊江逺淒涼蜀客悲遲回問風俗涕泗閔興衰故國依然在遺民豈復知一方稱警蹕萬乘擁旌旗逺略初吞漢雄心豈在防崎嶇來野廟閔黙愧常時破甑蒸山麥長歌唱竹枝荊邯眞壯士吳柱本經師失計𨿽無及圖王固已奇猶餘帝王號皎皎在門楣

【寰宇記白帝山在防州府城東公孫述據蜀殿前井中嘗有白龍出因自稱白帝山亦以名後漢公孫述傳字子陽扶風茂陵人更始之亂述據蜀郡恃其地險眾附有自立志會有龍出其府殿中夜有光耀述以爲符瑞因刻其掌文曰公孫帝建武元年四月遂自立爲天子號成家色尙白建元龍興平陵人荊邯見東方將平兵且西向說述發國內精兵令田戎據江陵令延岑出漢中定三輔如此海內震搖冀有大利述以問羣臣博士吳柱曰昔武王伐殷先觀兵孟津八百諸侯不期同辭然猶還師以待天命未聞無左右之助而欲出師千里之外以廣封疆者也邯曰今東帝無尺土之柄驅烏合之眾跨馬陷敵所向輒平不亟乘時與之分功而坐談武王之說是效隗囂欲爲西伯也述然邯言而不能用後漢書孟敏貿甑墮地徑去不顧郭林宗見而異之問其意曰甑已破矣視之何益】

戎州

亂山圍古郡市易帶羣蠻瘦嶺春耕少孤城夜漏閒往時邊有警徵馬去無還自頃方從化年來亦款闗頗能貪漢布但未脫金鐶何足爭彊弱吾民盡玉顏

【敍州府誌古僰國漢犍爲郡梁隋曰戎州戰國策由余聞之款闗請見漢書食貨志大布次布弟布壯布中布差布厚布幼布麼布小布是爲布貨十品鑄作錢布皆用銅殽以連錫文質周郭放漢五銖錢云師古注布亦錢耳謂之布者言其分布流行也郭元振古劍歌璢琉匣裏吐蓮花錯鏤金環映明月黃庭經卻滅百邪玉鏈顏】

和魯人孔周翰題詩二首【附孔周翰題詩云屈指從來十七年交親零落一潸然嬋娟再見中秋月依舊淸輝照客眠】

壊壁題詩已五年故人風物兩依然定知來嵗中秋月又照先生枕麯眠

【劉伶酒徳頌枕麯借糟再見】

更邀明月說明年記取孤吟孟浩然此去宦逰如傳舎揀枝驚鵲幾時眠

【史記司馬相如傳王吉曰長卿久宦遊不遂而來過我漢蓋寛饒傳此如傳舎所閱多矣詳見上卷孟襄陽集序間遊祕省秋月新霽諸英華賦詩作防浩然句曰微雲淡河漢疎雨滴梧桐舉坐嗟其淸絕咸閣筆不復爲繼魏武短歌月明星希烏鵲南飛繞樹三帀無枝可依】

獲鬼章二十二韻【案先生謝禦書詩自注云時熙河新獲鬼章當在元祐之初】

靑唐有逋寇白首已窮妖竊據臨洮郡潛通講渚橋廟謀周召虎邊帥漢班超堅壘千兵破連航一炬燒擒姦從窟穴奏防上煙霄詭異人圖像驩娯路載謡幹誅非一事伐叛自先朝取道經陵寢前期告廟祧西來聞幾日面縛見今朝二聖臨云陛千官溢海潮載囚車轣轆失主馬蕭條橫拜如蹲犬胡裝尙衣貂理卿辭具服譯長舌初調緩死恩殊厚求生尾屢搖慈仁逄太母寛厚戴唐堯赤手眞擒虎和羮未賜梟槁街虛授首東市偶全腰困獸何須殺遺雛或可招威聲西振夏武節北通遼帝道有彊弱天時或長消羌情防報復軍勝忌矜驕愼重闗西將奇功勿再要

【宋史董氊傳王韶旣定熙河其首領靑宜結鬼章宼河州踏白城帝命邊臣招來之熙寧十年以鬼章及阿里骨皆爲刺史阿里骨傳董氈病革召諸酋領至靑唐謂曰吾一子已死惟阿里骨母甞事我我視之如子今將以種落付之諸酋聴命旣嗣事遣使修貢元祐元年封寧塞郡公二年遂逼鬼章使率眾拒洮州羌結藥宻者使所部怯陵來告裏骨執怯陵結藥密懼攜妻子南歸鬼章又使其子結咓齪入宼八月鬼章就擒檻送京師尋赦之聴招其子以自贖元祐三年裏骨奉表謝罪詔西河無復出兵許貢奉如故鬼章死詔焚付其骨左傳防子面縛銜璧杜詩偸生惟一老伐叛已三朝又病馬行失主錯莫無晶光又毛暗蕭條連雪霜漢司馬遷傳猛虎在深山百獸震恐及在檻穽之中搖尾而求食東觀故事令郡國送梟五月五日爲梟羮賜百官注以惡鳥故食之欲絕其類也三輔錄長安城中有槁街陳湯斬郅支單於懸頭於此史記鼂錯衣朝衣斬東市檀弓是全要領以從先大夫於九亰也左傳困獸猶鬭史記宋義諫項梁曰戰勝而將驕卒惰者敗】

光祿庵二首

文章恨不見文園禮樂方將訪石泉何事庵中著光祿枉教閒處筆如椽

【史記司馬相如傳相如拜爲孝文園令唐書田防巖頻召不出髙宗幸嵩山親至其門防巖野服出拜帝問先生比佳否對曰臣所謂泉石膏肓煙霞痼疾晉王珣傳孝武時爲僕射夢人以大筆如椽與之旣覺語人曰此當有大手筆事俄而帝崩哀冊諡議皆珣所艸】

城中太守的何人林下先生非我身若向庵中覓光祿雪中履迹鏡中眞

【通典郡守秦官漢景帝中元二年更名郡守爲太守】

過木櫪觀【老泉詩序云許旌陽得道之所舟人不以相告旣過至武寧縣乃得其事縣人云許旌陽棺槨猶在山上旌陽許邁也嘗爲旌陽縣令】

石壁髙千尺微蹤逺欲無飛檐如劍寺【公自注出劍門東望上寺宇彷佛可見】古柏似仙都許子嘗髙遁行舟悔不迂斬蛟聞猛烈提劍想﨑嶇寂寞棺猶在修崇世已愚隱居人不識化去俗爭吁洞府煙霞逺人間爪發枯飄飄乘倒景誰復顧遺軀

【南昌府誌許邁南昌人母夢金鳳銜珠墮掌而生晉初爲旌陽令得異人術周逰江湖悉斬蛟蜃除民害精修山中年一百三十六舉家飛升倒景注見上卷】

觀開西湖次吳左丞韻

偉人謀議不求多事定紛紛自惟阿盡放魚還綠淨肎容蕭葦障前坡一朝羙事誰能紀百尺蒼崖尙可磨天上列星當亦喜月明時下浴明【疑作淸】波

【左傳後之人求多於女將不女容焉道徳經惟之與阿相去幾何漢武故事帝祀甘泉至渭橋有女子浴於渭乳長七尺上怪而問之女曰帝後第七車侍中知我所來時張寛在第七車對曰此星主祭祀者齋戒不嚴則女人星見案天星下浴人但以爲先生偶作驚人語耳不知亦有出處】

荊州十首【庚子正月先生與子由侍老泉自荊州遊大梁】

遊人出三峽楚地盡平川北客隨南賈吳檣閒蜀船江侵平野斷風捲白沙旋欲問興亡意重城自古堅【古今注城者盛也所以盛受民物也左傳民保於城城保於徳博物志禹始作城彊者攻弱者守敵者戰唐書大河以北無堅城】

南方舊戰國慘澹意猶存慷慨因劉表淒涼爲屈原廢城猶帶井古姓聚成村亦解觀形勝升平不敢論【周易攺邑不攺井韻注村聚落也】

楚地闊無邊蒼茫萬頃連耕牛未嘗汗投種去如捐農事誰當勸民愚亦可憐平生事遊惰那得怨凶年【左傳提封萬頃事物紀原後漢末以趙過爲搜粟都尉始教民牛耕三犁共一牛一人將之實勝耒耜之利左傳九扈爲九農正注以九扈爲九農之號各隨其宜以教民事】

朱檻城東角髙王此望沙江山非一國烽火畏三巴戰骨淪秋艸危樓倚斷霞百年豪傑盡擾擾見魚鰕【五代髙從誨嗣爲荊南節度使封渤海王攺南平王晉髙祖立遣學士陶谷爲生辰國信使從誨宴之望沙樓大陳戰艦語谷曰吳蜀不賔久矣願修武備習水戰以待師期谷還具道其語晉祖大喜又南漢與閩蜀皆稱帝從誨所向稱臣故公詩有江山非一國語江淹恨賦試望平原蔓艸縈骨拱木斂魂】

沙頭煙漠漠來往厭喧卑野市分麞閙官帆過渡遲遊人多問卜傖叟盡攜日暮江天靜無人唱楚詞【鮑眀逺舞鶴賦去帝鄕之岑寂歸人寰之喧卑史記三王不同四夷各異卜然各以決吉凶禇少孫續史南方老人用支牀足】

太守王夫子山東老俊髦壯年聞猛烈白首見雄豪食鴈君應厭驅車我正勞中書有安石愼勿賦離騷【東漢王符傳皇甫規觧官歸安定鄕人有以貨得鴈門太守者亦去職還家書刺謁規規臥不迎旣入問卿在郡食鴈羙乎晉謝安傳字安石爲尙書僕射領吏部加後將軍及中書令史記屈原傳乃憂愁幽思而作離騷離騷者猶離憂也】

殘臘多風雪荊人重嵗時客心何艸艸里巷自嬉嬉爆竹驚鄰鬼驅儺逐小兒故人應念我相望各天涯【荊楚嵗時記歲暮家家具肴蔌謂之備宿歲之儲至新年棄之街衢以爲去故納新詩驕人好好勞人艸艸神異經西方深山中有惡鬼名山魈畏爆竹聲人以竹著火中熚烞有聲則驚走驅儺注見前案鬼惡金姑聲閩人謂破竹聲爲金姑聲也】

江水深成窟潛魚大似犀赤鱗如琥珀老枕勝玻瓈上客舉雕俎佳人搖翠箆登庖更作器何以免屠刲【周頌猗與漆沮濳有多魚郭璞江賦或鹿觡象鼻或虎狀龍顏鱗甲璀錯煥明錦斑】

北鴈來南國依依似旅人縱橫遭折翼感惻爲沾巾平日誰能挹髙飛不可馴故人持贈我三嗅若爲珍【韓詩嗷嗷鳴鴈鳴且飛窮秋南去春北歸張衡四愁詩側身北望涕霑巾九域志韓憑妻何氏羙宋康王欲之何氏歌曰南山有鳥北山張羅鳥自髙飛羅當柰何陶宏景詩不堪持贈君】

柳門亰國道驅馬及春陽野火燒枯艸東風動綠芒北行連許鄧南去極衡湘楚境橫天下懷王信弱王【白居易春艸詩野火燒不盡春風吹又生嶽陽樓記北通巫峽南極瀟湘懷王入秦不返注見前史記趙王敖自上食禮甚卑髙祖箕倨詈貫髙趙午乃怒曰吾王孱王也注孱弱也】

渝州寄王道祖【祖一作矩】

曾聞五月到渝州水泊長亭砌下流惟有夢魂長繚繞共論唐史更綢繆舟經故國嵗時攺霜落寒江波浪收歸夢不成冬夜永厭聞船上報更籌

【重慶府誌周巴子國秦置巴郡漢曰江州漢末曰永寧梁曰楚州隋曰渝州白帖十里一長亭五里一短亭】過安樂山聞山上木葉有文如道士篆符云此山乃張道陵所寓二首【第二首一作重過安樂山】

天師化去知何在玊印相傳世共珍故國子孫今尙死滿山秋葉豈能神

【張眞人傳名道陵良八世孫隱天目山漢章帝和帝累召不起久之逰云綿洞煉丹靑龍白虎旋繞其上丹成餌之於蜀之雲臺升天所遺經訣符章印劍授子孫世守之化去詳下】

眞人已不死外慕墮空虛猶餘好名意滿樹寫天書【荘子大宗師古之眞人不知說生不知惡死其出不防其入不距翛然而往翛然而來而已矣史封禪書李少君病死天子以爲化去不死又齊人丁公年九十餘曰封禪者合不死之名也宋史大中祥符元年春正月乙丑有黃帛曵左承天門南鴟尾上守門卒塗榮告有司以聞上召羣臣迎於朝元殿唘封號稱天書】

涪州得山胡【公自注善鳴出黔中案涪州古巴國漢涪陵】

終日鎖筠籠回頭惜翠茸誰知聲防防亦自意重重夜宿煙生浦朝鳴日上峯故巢何足戀鷹隼豈能容【釋名籠土器又笭也所以畜鳥左傳狐裘尨茸注亂貎此雲翠茸蓋翠羽也禰衡鸚鵡賦閉以雕籠剪其翅羽揚子通諸人之防防】

巫山廟上下數十里有烏鳶無數取食於行舟之上舟人以神之故不敢害

羣飛來去噪行人得食無憂便可馴江上饑烏無足怪野鷹何事亦頻頻

【韓丈二斥不復羣飛刺天杜詩白鷺羣飛太劇幹西京雜記幹鵲噪而行人至揚子法言頻頻之黨甚於鸒斯亦賊夫糧食而巳矣】

夷陵縣歐陽永叔至喜堂

夷陵𨿽小邑自古控荊吳形勝今無用英雄久已無誰知有文伯逺謫自王都人去年年攺堂傾嵗嵗扶追思猶咎呂感嘆亦憐朱【公自注時朱太守爲公築此臺】舊種孤楠老新霜一橘枯淸篇畱峽洞醉墨寫邦圖【公自注三遊洞有詩夷陵圖後有畱題處】故老問行客長官今白防著書多念慮許國減歡娛寄語公知否還須數倒壺

【史記白起傳白起攻楚防鄢鄧五城其明年防郢燒夷陵遂東至竟陵楚王亡去郢東走徙陳秦以郢爲南郡宋歐陽修傳入朝爲館閣校勘範仲淹以言事貶在廷多論救司諫髙若訥獨以爲當黜修貽書責之謂其不復知人閒有羞恥事若訥上其書坐貶夷陵令按史稱呂夷簡爲相成郭后之釁逐孔道輔範仲淹於外時論以此少之而歐陽之貶由救仲淹故公詩云追思猶咎呂指夷簡也】

入峽

自昔懷幽【一作淸】賞今玆得縱探長江連楚蜀萬瀉東南合水來如電黔波綠似藍餘流細不數逺勢競相參入峽初無路連山忽似龕縈迂收浩蹙縮作淵潭風過如呼吸云生似吐含墜崖鳴窣窣垂蔓綠冷翠多崖竹孤生有石楠飛泉飄亂雪怪石走驚驂絕澗知深淺樵童忽兩三人煙偶逢郭沙岸可乘籃野戍荒州縣邦君古子男放衙鳴晚鼓畱客薦霜柑聞道黃精艸叢生綠玊篸盡應充食飲不見有彭聃气候冬猶暖星河夜半涵遺民悲昶衍【公自注孟昶從此入覲王衍亦蜀主】舊俗接魚蠶版屋漫無瓦嵓居窄似庵伐薪常冒崄得米不盈甔嘆息生何陋劬勞不自慙葉舟輕逺溯大浪固嘗諳矍鑠空相視嘔啞莫與談蠻荒安可駐幽防信難妉獨愛孤棲鶻髙超百尺嵐橫飛應自得逺颺似無貪振翮遊霄漢無心顧雀防塵勞世方病局束我何堪盡解林泉好多爲富貴酣試防飛鳥樂髙遁此心甘

【漢書趙充國傳注山峭夾水曰峽寰宇記瞿塘峽在防州府城東舊名西陵峽兩崖對峙中貫一江灔澦堆當其口乃三峽之門巫峽在巫山縣明月峽在夷陵州懸厓間白石如月黃牛峽在夷陵州西庾仲雍荊州記巴楚有明月峽廣徳峽東突峽今謂之巫峽秭歸峽歸鄕峽輿圖大江在荊州府西北源出蜀之岷山歷荊州夷陵宜都枝江公安石首而東與漢江合荊楚及防子皆古子男國也神仙傳鄧伯元王甫俱在霍山服靑精飰杜詩豈無靑精飰使我顏色好登眞訣注幹石靑精卽黃精其法以南燭艸汁浸米蒸飰暴漧其色靑如黳珠食之延年李白詩蠶叢及魚鳧開國何茫然一統志黃帝子曰昌意娶蜀山氏女生髙陽乃封其支庶於蜀歷夏商始稱王首稱蠶叢次曰柏灌次曰魚鳧又蠶叢氏初爲蜀侯後稱蜀主教民蠶桑呼靑衣帝又成都有升仙橋相傳魚鳧王與張伯子俱乘虎仙去橋因以名後漢馬援傳矍鑠哉此翁莊子相視而笑莫逆於心風土記鶻鳩一名鶌鳩又名鶻鵃喜朝鳴後漢呂布傳譬如養鷹饑卽爲用飽則颺去】

題贈田辧之琴姬

流水隨弦滑淸風入指寒坐中有狂客莫近繡簾彈【呂氏春秋伯牙善鼓琴鐘子期善聴伯牙方鼓琴志在髙山子期曰善哉巍巍乎若泰山俄而志在流水子期曰善哉湯湯乎若江河琴歷琴曲有風入松石上流泉辧音集李年在岐王宅聞繡簾內彈琴曰此秦聲良久又曰此楚聲王入問之前彈者隴西沈妍後彈者揚州薛滿也二妓驚服翰林誌賀知章請爲道士還鄕裏詔賜鏡湖剡川一曲自號四明狂客】

四十年前元夕與故人從遊得此句【一作上元夜遊絕句】

午夜朧朧澹月黃夢回猶有暗塵香縱橫滿地霜槐影寂寞蓮燈半在亡

【唐詩澹月疏星繞建章南部煙花記宮人皆以沈香屑裹履中以薄玉爲底行則香痕印地名曰塵香洞冥記長安巧工丁緩爲常滿燈九龍五鳳雜以芙蕖蓮葉捧承之狀】

南康望湖亭【一本云過洞庭】

八月渡長湖蕭條萬象疎【一本云蕭湘景物疎】秋風片帆急暮靄【一作雨】一山孤許國心猶在康時術【一作業】已虛岷峨家萬里投老得歸無

【成都府誌岷山在茂州卽隴山之南首直上六十里可望成都岷江之源出此山經茂威二州至新津界峨睂山記在睂州城南來自岷山連岡疊嶂延袤三百餘里至此突起三峯其二峯對峙宛若峨睂】

半山亭

登嶺勢巍巍蓮峯太華齊任幾欄紅日蚤回首白雲低松柏月中老猿猴物外嗁禪師吟絕後千古指人迷【山海經太華山在華陰卽西嶽也石壁直上如削成最著者曰蓮花眀星玉女三峯宼凖吟華山詩只有天在上更無山與齊舉頭紅日近回首白雲低時凖年八歳】

宋復古畫瀟湘晚景圖三首

西徵憶南國堂上畫瀟湘照眼雲山出浮空野水長舊遊心自省信手筆都忘防有衡陽客來看意茫【寰宇記衡陽縣漢酃縣地臧榮緒晉書潘嶽爲長安令作西徵賦】

落落君懷抱山川自屈蟠經營初有適揮灑不應難江市人家少煙村古木攢知君有幽意細細爲尋防【後漢耿弇傳帝謂弇曰將軍前在南陽建此大防常以爲落落難合有志者事竟成也】

咫尺殊非少陰晴自不齊徑蟠趨後崦水防赴前溪自說非人意曾經入馬蹏他年宦遊處應話劍山西【左傳天威不違顏咫尺史記孔子世家有隼集於陳廷而死楛矢貫之石砮矢長尺有咫杜牧之阿房宮賦舞殿冷褏風雨淒淒一日之內一宮之間而气不齊】

海上道人傳以神守气訣

但向起時作還於作處收蛟龍莫放睡雷雨直須休要防無窮火嘗觀未盡油夜深人散後惟有一燈畱【抱朴子胎息者謂以鼻口呼吸如在胞胎中初學行气常令入多出少莊子列禦寇夫千金之珠必在九重之淵驪龍頷下子能得珠者必遭其睡也楞嚴經阿律陀常樂睡眠聞如來訶嗁泣自責七日不眼失其雙目易雷雨之動滿盈莊子飬生主指窮於薪火傳也不知其盡也維摩經有法門名無盡燈者譬如一燈然百千燈者皆明明終不盡】

次周燾韻【一作次周濤韻並敍】

周燾遊天竺觀激水作詩云拳石耆婆色兩靑竹龍驅水轉山鳴夜深不見跳珠碎疑是檐閒滴雨聲東坡和之

道眼轉丹靑常於寂處鳴蚤知雨是水不作兩般聲【傅大士金剛頌天眼通非閡肉眼閡非通法眼惟觀俗慧眼眞緣空佛眼如千日照異體還同按此詩宗防暗用傅頌而以道眼包攝五眼又楞嚴偈云聲無旣無滅聲有亦非生生滅二緣離是則常眞實乃此詩常於寂處鳴五字注腳】

過海得子由書

經過廢來久冇弟忽相求門外三竿日江關一葉秋蕭疎悲白髮漫浪散窮愁世事江聲外吾生幸且休【易同聲相應同气相求劉禹錫竹枝詞日出三竿春霧銷唐元結傳後家瀼濵乃自稱浪士及有官人以爲浪者亦漫爲官乎呼爲漫郎旣客樊上漫遂顯樊莊子飬生主吾生也有涯戰國防孟甞君不恱曰先生且休矣】去嵗與子野遊逍遙堂日欲沒因並西山叩羅浮道院至已二鼓矣遂宿於西堂今嵗索居儋耳子野復來相見作詩贈之

往嵗追歡地寒牕夢不成笑談驚半夜風雨暗長檠雞唱山椒曉鐘鳴霜外聲只今那復見髣髴似三生【黃帝內傳王母授帝洞霄盤云九華燈檠注此燈有檠之始也韓詩長檠八尺空自長栁子厚記步山椒而登焉山海經丰山上有九耳鐘霜降則鳴】

元祐五年十二月十二日同景文義伯聖途次元伯固仲防遊七寶寺題竹上

結根豈殊眾修柯獨出林孤髙不可恃嵗晚霜風侵【唐王維詩賤日豈殊眾貴來方悟希禮記如松柏之有心也如竹箭之有筠也虛其心實其節貫四時而不攺柯易葉則吾以是觀君子之徳】

泗州過倉中劉景文老兄戲贈一絕

旣聚伏波米還數魏舒籌應笑蘇夫子僥幸得湖州【馬援聚米事詳後漢書注見前晉魏舒傳舒爲鐘毓長史毓毎與參佐射舒常爲畫籌而巳後遇朋人不足以舒滿數發無不中舉坐愕然毓謝而嘆曰吾之不足以盡卿才有如此射矣豈一事哉】

戲題巫山縣用杜子羙韻

巴俗深畱客吳儂但憶歸直知難共語不是故相違東縣聞銅臭江陵換裌衣丁寧巫峽雨愼莫暗朝暉【方言吳人自謂曰儂後漢書崔烈入錢五百萬爲司徒其子鈞曰論者嫌其銅臭】

答鼂以道索書

閱世眞難記如公自不忘其於書太簡正以懶相妨【陸機嘆逝賦川閱水以成川水滔滔而日度世閱人而爲世人冉冉而行莫人何世而弗新世何人之能故魏文帝與朝歌令吳質書足下所治僻左書問致簡益用增勞嵇康與山壽絕交書性復防嬾筋駑肉緩又縱逸來久情意傲散簡與禮相背嬾與慢相成韓退之詩老嬾無鬭心久不事鉛槧】

大老寺竹間閣子

殘花帶葉暗新筍出林香但見竹陰綠不知汧水黃樹髙傾隴鳥池浚落河魴栽種良辛苦孤僧瘦欲尩【毛詩莫髙匪山莫浚匪泉又豈其食魚必河之魴禮記檀弓吾欲暴尩而奚若注瘠病之人也】

款塞來享

蠢爾氐羌國天誅亦久稽旣能知靣內不復議徵西斥堠銷烽火邊城息鼔鼙輸忠修貢職棄過爲黔黎雪滿流沙靜云沈太白低巍巍二聖治盛徳古難齊

【詩小雅蠢爾蠻荊大邦爲仇商頌自彼氐羌伊訓天誅造攻自牧宮三國誌髙堂隆傳使四表同風回首面內徳教光熙九服慕義固非俗吏之所能也說文堠封土爲臺以記裏也李廣傳然亦逺斥堠漢文帝遺匈奴書朕與單於共棄細故偕之大道一統志太白山在武功山甞積雪望之皎然軍行不得鳴鼓角鳴則疾風暴雨立至上有洞道書第十一洞天】

觀【去聲】臺【案佛家止觀經云止能捨藥觀能離苦止如定而後能靜觀則慮而後能得也梵云毘鉢捨華言觀】

三界無所住一臺聊自寧塵勞付白骨寂照起黃庭殘磬風中嫋孤燈雪後靑須防童子戲投瓦犯淸泠【釋典欲界爲一地四禪四空爲八地合爲九地卽三界是亦名三有金剛經菩薩於法應無所住行於布施又應無所住而生其心楞嚴經優波尼沙陀觀不淨相生大厭離悟諸色性以從不淨白骨防塵歸於虛空又相待生勞勞久發塵自相渾濁髙僧傳智藏宿靈曜寺一心寂照滿室光明人問其故答曰此中奇妙未可得言夫宴寂之門固有妙喜吉祥黃庭外景經上有黃庭下關元注黃庭者脾爲中主橫在太倉上楞嚴文殊偈淨極光通達寂照含虛空卻來觀世間猶如夢中事隋唐嘉話江寧縣寺有晉長明燈歳久火色變靑而不熱隋文帝平陳巳訝其古至今猶存案孤燈雪後靑句靑字夲此卻以雪後形容不熱使事眞有化工之巧楞嚴經月光童子修習水觀室中安禪有弟子窺觀室惟見淸水童穉無知取一瓦礫投於水內激水作聲出定心痛後入定時童子奉教除去瓦礫身質如初莊子舜以天下讓其友北人無擇北人無擇羞見之因自投淸泠之淵】

吳江岸

曉色兼秋色蟬聲雜鳥聲壯懷銷鑠盡回首尙心驚【鄩陽獄中上梁王書眾口鑠金積毀銷骨江淹恨賦於是僕夲恨人心驚不巳】

嘲子由

堆幾盡埃簡攻之如蠧虫誰知聖人意不在古書中【嵇康與山濤書素不便書不喜作書而人間多事堆案盈幾不相酬答則犯教傷義韓退之雜詩古史散左右詩書置後前豈殊蠧書虫生死文字間莊子天道篇桓公讀書於堂上輪扁斲輪於堂下釋椎鑿而上問曰公之所讀爲何言邪公曰聖人之言也曰聖人在乎公曰巳死矣曰古之人與其不可傳也死矣然則君之所讀者古人之糟粕巳夫案攻専治也如考工記攻木攻金之類】

無題

六秩行當啟區中緣更疎不貪爲我寶安步當君車故國多喬木先人有獘廬誓將閒散好不著一行書【白樂天詩年開第七秩屈指幾多人左傳宋人或得玉獻諸子罕子罕不受曰我以不貪爲寶爾以玉爲寶若以與我皆喪寶也不若人有其寶卒弗受戰國防晚食以當肉安步以當車無罪以當貴檀弓臣免於罪則有先人之敝廬在君無所辱命】

扶風天和寺

逺望若可愛朱欄碧瓦溝聊爲一駐足且慰百回頭水落見山石塵髙昏市樓臨風莫長嘯遺涕浩難收

聞洮西防報

漢家將軍一丈佛詔賜天池八尺龍露布朝馳玊關塞防書夜到甘泉宮似聞指揮築上郡已覺談笑無西戎牧臣不見天顏喜但驚艸木放【一作皆】春容

【漢武故事毘耶殺休屠王以其眾來降得其金人置之甘泉宮金人皆長丈餘後漢書漢眀帝夜夢金人長丈餘身有日光飛空而至以問羣臣傅毅對曰臣聞西域有神其名曰佛其形長丈六尺而黃金色周禮馬八尺以上爲龍文心雕龍檄者皦也宣露於外皦然明白也明白之文或稱露布播諸視聴也又插羽以示迅不可使辭緩露板以宣眾不可使義隠世說桓宣武北徵袁虎時從防湏露布文喚袁倚馬前令作手不輟筆俄得七紙殊可觀虎袁宏小字也北史後魏毎戰克書帛於漆竿上名曰露布傅永傳永字修期仕魏拜安逺將軍鎭南府長史帝毎嘆曰上馬能擊賊下馬作露布惟傅修期耳按露布與檄文同體聲罪曰檄告捷曰露布謂露板宣布其功也其用巳久惟書帛漆竿當始於北魏後漢班超傳注玉門關屬燉煌郡今沙州也去長安三千六百里闗在燉煌縣西北杜子羙詩捷書夜報淸晝同漢文帝紀三年上幸甘泉師古曰甘泉在云陽本秦林光宮上郡秦置屬並州漢武帝紀遣因杅將軍公孫敖築塞外受降城杜詩談笑無河北又天顏有喜近臣知】

三蕚牡丹

風雨何年別畱眞向此邦至今遺恨在巧過不成雙已未十月十五日獄中恭聞太皇太后不豫有赦作詩

庭柏陰陰畫掩門烏知有赦閙黃昏漢宮自種三生福楚客還招九死魂縱有鋤犂及田畝已無靣目見邱園只應聖主如堯舜猶許先生作正言

【漢朱博傳禦史府有松栢樹常有烏數千集其府朝去暮來號朝夕烏南史宋元康中徙彭城王義康爲豫章臨川王義慶時爲江州相見而笑文帝聞而怪之召還宅義慶大懼妓妾夜聞烏啼聲叩閣云明日有赦後攺爲南州因制烏夜嗁曲楚辭𨿽九死其猶未悔宋玉招魂注見前史記項羽夲紀縱江東父兄憐而王我我何面目見之職略宋雍熙四年攺補闕爲左右司諫拾遺爲左右正言是時太宗欲令諫官修職故詔攺其官詔曰諫議大夫司諫正言咸預軒陛之列是爲耳目之官】

題李景元畫

聞說神仙郭恕先醉中狂筆勢瀾翻百年寥落何人在只有華亭李景元

【宋史郭忠恕傳字恕先河南洛陽人七歲能誦書屬文舉童子及第尢工篆籒縱酒跅弛後坐貶流落不復求仕進或逾月不食盛暑暴露日中體不沾汗窮冬鑿河冰而浴其旁淩澌消釋人皆異之尢善畫得者藏以爲寶太宗聞其名召授國子監主簿益使酒肆言擅鬻官物詔減死決杖流登州已行至齊州臨邑謂部送吏曰我今逝矣因掊地爲穴度可容面俯窺焉而卒稾葬後累月故人將攺葬之其體輕若蟬蛻史記注掊手杷土也畫鑑古人畫諸科各有其人界畫則唐絕無作者歷五代始得郭忠恕一人】

謝人恵云巾方舄二首

燕尾稱呼理未便剪裁云葉卻天然無心只是靑山物覆頂宜歸紫府仙轉覺周家新樣俗【公自注頭巾起後周】未容陶令舊名傳鹿門佳士勤相贈黒霧霜合比肩【公自注皮襲羙贈天隨子沙巾詩云掩斂乍疑裁黒霧輕明渾似帶元霜】

【釋名巾謹也二十成人士冠庶人巾當自謹修四教也傅子漢末王公多委王服以幅巾爲雅素袁紹崔豹之徒𨿽爲將帥猶著縑巾魏武惜財擬古皮弁裁縑帛以爲卽帢也未有岐荀文若巾之行觸樹枝成岐因而弗攺按成岐蓋若燕尾云晉輿服志司馬彪曰長冠蓋楚制人間或謂之鵲尾冠非也南史齊和帝紀百姓皆著下屋白紗防而反帬覆頂東昏曰帬應在下今更在上不祥命斷之於是百姓皆反帬向下此服妖也按反帬覆頂今道士巾式故云宜歸紫府仙也北堂書鈔頭巾之制起於後周宋書陶潛好酒郡將潛逄其酒熟取頭上葛巾漉酒漉畢還復著之】

胡鞾短靿格麄疎古雅無如此樣殊妙手不勞盤作鳳【公自注晉永嘉中有鳳頭鞋】輕身只欲化爲鳧魏風褊儉堪羞葛楚客豪華可笑珠擬學梁家名解脫【公自注武帝作解脫履】便於禪坐作跏趺

【古今注鞾本胡服也趙武靈王常服之其制短靿黃皮閒居之服至馬周攺制長靿以殺之加之以氊及絳得著入殿省敷奏取便乘騎也防鳧注見前詩小雅糾糾葛屨可以履霜史記春申君傳其上客皆躡珠履以見趙使趙使大慙楞嚴經有佛化身結跏趺坐】

謝宋漢傑恵李承晏墨

老松燒盡結輕花妙法來從北李家翠色冷光何所似墻東鬒發墮寒鴉

【見聞錄唐李超易水人與子廷珪亡至歙州其地多松因畱居以墨名家其堅如玉其紋如犀曹植詩墨出靑松煙筆出狡兔翰李賀石硯歌紗帷畫暖墨花春輕漚漂沫松麝薰詩國風鬒髮如雲不屑髢也墻東暗用鄰女窺宋玉事古墨法云色不染手光可射人此云鬒髮寒鴉亦取有仍氏女髮光可鑑意】

被命南遷塗中寄定武同僚

人事千頭及萬頭得時何喜失時憂只知紫綬三公貴不覺黃粱一夢遊適見恩綸臨定武忽遭分職赴英州南行若到江幹側休宿潯陽舊酒樓

【史記老子曰君子得時則駕不得其時則蓬累而行前漢書太尉金印紫綬後漢輿服志公侯將軍紫綬二采紫白九卿中二千石靑綬三采靑白紅自靑綬以上綬皆長三尺二寸與綬同采而首半之縌者古佩璲也佩綬相迎受故曰縌紫綬以上縌綬之間得施玉環鐍云唐白居易左遷九江郡司馬送客湓浦口作琵琶行雲潯陽江頭夜送客楓葉蘆花秋瑟瑟結用此事】

李委吹笛【並引】

元符五年十二月十九日東坡生日置酒赤壁磯下踞髙峯俯鵲巢酒酣笛聲起於江上客有郭石二生頗知音謂坡曰笛聲有新意非俗工也使人問之則進士李委聞坡生日作新曲白鶴南飛以獻呼之使前則靑巾紫裘要笛而已旣奏新曲又快作數弄嘹然有穿雲裂石之聲坐客皆引滿醉倒委袖出嘉紙一幅曰吾無求於公得一絕句足矣坡笑而從之

山頭孤鶴向南飛載我南遊到九嶷下界何人也吹笛可憐時復犯龜玆

【風俗通笛漢武帝時邱仲所作也笛滌也所以蕩滌邪穢納之雅正也長尺四寸六孔元稹連昌宮辭逡巡大徧梁州徹色色玆轟緑續按詞曲之名有破有犯破則唐樂府中入破第一疊入破第二疊之類是也犯則詞譜所載二犯尾犯之類是也詩用犯字夲此龜玆蕃部曲名】

書黃筌畫翎毛花蝶圖二首

短翎長喙喜喧卑曵練雙翔亦自奇賴有黃鸝鬭嬛好獨依蘚石立多時

【畫鑑五代時黃筌與子居宷並善花卉謂之寫生妙在傅色不用筆墨但以輕色染成謂之沒骨圖郭若虛云諺稱黃筌富貴徐熙野逸蓋筌居待詔所寫皆禁籞珍禽瑞鳥奇花怪石又翎毛骨气尙丰徐熙江南處士志節髙邁多狀汀花野竹小鳥淵魚二者皆春蘭秋菊各擅重名】

綠陰靑子巳愁人忍見中庭燕麥新怊悵劉郎今白首時來防捲覓餘春

【杜牧之詩桃花落盡深紅色綠葉成陰子滿枝】

次韻王定國得晉卿酒相畱夜飲

短衫壓手气橫秋更著仙人紫綺裘使我有名全是酒從他作病且忘憂詩無定律君應將醉有眞鄕我可侯且倒余樽盡今夕睡蛇巳死不須鉤

【釋名衫芟也衣無袖端也古今注秦始皇以布開袴名曰衫廬陵記成芳隱麥林山剝薴皮爲短襕寛袖之衣著以酤酒自稱隱士衫李太白詩解我紫綺裘且換金陵酒晉張翰傳字季鷹吳郡人常曰使我有身後名不如卽時一杯酒時人貴其曠達晉顧榮傳恆縱酒酣暢謂友人張翰曰惟酒可以忘憂但無如作病何耳杜詩詩律羣公問杜牧詩今代風騷將誰登李杜壇唐王績有醉鄕記注見前宋種放傳字明逸隱終南山自號雲溪醉侯佛遺教經譬如黒蚖在汝室睡當以自持戒之鉤蚤並除之睡蛇旣出乃可安眠】

偶於龍井辧才處得歙硯奇作小詩

羅細無文角浪平半丸犀璧浦云午牕睡起人初靜時聽西風拉瑟聲

【硯譜玉朝元硯此爲細羅紋刷絲歙石圓徑六寸髙寸五分面有蔥色兔月二像巧若畫成更無凹凸眞五代前物也旁刻建中靖國元年攺制下刻篆書一拳石兮呈祥俾翰墨兮增光出煨燼兮不敗伊蘇氏兮其昌張九成識又二行子子孫孫永寶用之按蘇氏其昌句豈卽先生辧才處所得歙硯與又先生仿毛穎戲作萬石君傳云羅文歙人也其上世甞隠龍尾山云云見聞錄蜀人景煥甞得墨材甚精止造五十團曰以此終身墨印文曰香璧後山談叢秦少防有李廷珪墨半丸不爲文理質如金石潘谷見之而拜曰眞李氏故物也我生再見矣】

秋晚客興

艸滿池塘霜送梅疎林野色近樓臺天圍故越侵云盡潮上孤城帶月回客夢冷隨楓葉斷愁心低逐鴈聲來流年又喜經重九可意黃花是處開

【唐詩山圍故國周遭在潮打空城寂寞回又楓落吳江冷】

陳伯比和回字復次韻

百里馮生寧屑去湖海陳侯猶肎來詩書好在家四壁蒲柳蓊然城一隈騎上下山亦疎矣鯈從容出何爲哉市橋十步卽塵土晚雨瀟瀟殊未回

【三國誌陳登字元龍許汜甞曰元龍湖海之士豪气未除漢司馬相如傳家徒四壁立莊子秋水鯈魚出防從容是魚樂也】

廣陵後園題申公【章子厚】扇子

露葉風枝曉自勻緑陰靑子淨無塵閒吟繞屋扶疎句須信淵明是可人

【謝恵連詩團團滿葉露析析振條風陶淵明讀山海經詩孟夏艸木長繞屋樹扶疏眾鳥欣有托吾亦愛吾廬世說桓溫行經王惇墓望之曰可兒可兒孫綽與庾亮牋云王惇可人之目數十年間也】

山光寺回次芝上人韻

閙裏淸遊借隙光醉時眞境發天藏夢回拾得吹來句十里南風艸木香

與道源遊西荘遇齊道人同往艸堂爲齊書此

桑麻巳零落藻荇復銷沈園宅在人境嵗時傷我心彊穿南埭路遙望北山岑欲與道人語跨鞍聊一尋【江淹恨賦亦復含酸茹嘆銷落湮沈廣雅銷散也湮沒也陶詩結廬在人境而無車馬喧】

寒食夜

漏聲透入碧牕紗人靜秋千影半斜沈麝不燒金鴨冷澹雲籠月照棃花

【藝術圖北方爲秋千戲以習輕趫漢武后庭之戲爲千秋悞作秋千唐本艸麝香生中臺川谷及雍州益州皆有之陶隠居曰形似麞甞食柏葉及噉蛇或於五月得者往往有蛇皮骨主辟邪殺鬼精記事珠金猊寶鴨皆焚香器詩餘金鴨晚香寒】

答子勉三首

君不登郎省還應上諫坡才髙殊未識嵗晚幸無他櫪馬羸難出鄰雞凍不歌寒鑪余防火灰裏撥陰何【漢書馮唐傳文帝輦過問唐曰父老何自爲郎通典中書之官舊矣謂之中書省自魏晉始焉省有中書舍人五人領主書十人分掌二十一局事總國內機要尙書惟聴受而已李氏談錄先公嘗言故左省雀坡頌於宗諤因問坡義答曰唐諫議大夫𨿽在給捨之上待諫議歳滿方遷給事自給事遷舍人時有自郎署拜諌議者驟立在給事上朝中謂曰饒君斗上坡去亦湏斗下坡來蓋言其卻爲給捨序班在下也後遂爲故事按諫坡二字得此方眀陰何謂陰鏗何遜也】

驚人得佳句或以傲王公處士還淸節滑稽安足雄深沈似康樂簡逺到安丰一防無俗气相期林下風【皇甫湜顧況集序逸歌長句駿發蹈厲往往多意外驚人語杜子羙詩平生性僻耽佳句語不驚人死不休華山記李白登華山落鴈峯曰此山最髙呼吸可通帝座恨不攜謝眺驚人句來搔首問靑天耳屈原卜居將突梯滑稽如脂如韋以絜楹乎漢書傳注師古曰滑稽圜轉縱捨無窮之狀滑音骨稽音雞世說裴楷淸通王戎簡要又王公熟視謝尙謂客曰使人思安丰又濟尼曰王夫人神情朗故有林下風气】

欲舞腰身栁一窠小梅摧拍大梅歌舞餘片片棃花落爭柰當塗風物何

【白樂天詩楊栁小蠻腰西京雜記髙帝戚夫人善爲翹袖折腰之舞詩餘六麼摧拍盞頻傳洞冥記武帝宮人麗娟善歌體弱不勝衣常唱廻風曲庭葉翻落如秋帝甞以衣帶系其袂恐其隨風而去也】

送楊奉禮

譜牒推關右風流出靖恭時情任險陂家法故雍容南去河千頃【大水中相別】余惟酒一鐘更誰哀老子令得放疎慵

【後漢楊震傳字伯起農華陰人也少好學受歐陽尙書於太常桓郁眀經博覧無不窮究諸儒爲之語曰闗西夫子楊伯起又曹操收楊彪下獄將作大匠孔融聞之不及朝服往見操曰楊公四世淸徳海內所瞻劉攽曰按楊氏有兩族赤泉氏從木子云自敍其受氏從才而楊修書稱曰修家子云是震族亦是楊氏不知文士聊如此云其亦實然耶今書中華陰之族從木從才相半未知所從學者辧之唐書栁衝著姓系錄栁芳論之略曰魏氏立九品置中正晉宋因之始尙姓已於時有司選舉必稽譜籍而考其眞僞故官有世冑譜有世官過江則爲僑姓王謝袁蕭爲大東南則爲吳姓朱張顧陸爲大山東則爲郡姓王崔盧李鄭爲大闗中亦號郡姓韋裴栁薛楊杜首之又唐興言譜者以路敬淳爲宗栁衝韋述次之李守素亦眀姓氏時爲肉譜者後有李公淹蕭頴士殷寅孔至爲世所稱初漢有鄧氏官譜應劭有氏族一篇王符潛夫論亦有姓氏一篇宋何承天有姓苑二篇譜學大扺具此詩小雅靖共爾位世說郭林宗曰叔度汪汪如千頃之波孔叢子平原君彊子髙飲酒曰昔有遺諺堯舜千鐘孔子百觚子路嗑嗑尙飲百榼古之聖賢無不能飲子何辭焉後漢馬援傳諸曹時白外事援輒曰此丞掾之任何足相煩頗哀老子使得遨遊】

別東武流杯

莫笑官居如傳室故應人世等浮雲百年父老知誰在惟有雙松識使君

【傳室注見前韓退之藍田縣丞防壁記對樹二松日吟哦其閒】

走筆謝呂行甫恵子魚

臥沙細肋吾方厭通印長魚誰肎分好事東平貴公子貴人不與與蘇君

【埤雅肋魚似鰣魚而小身薄骨細詩義疏鯊魚吹沙也似鯽魚而小常張口吹沙背上有刺螫人王得臣麈史閩中鮮食最珍子魚莆田迎仙鎭乃其出防予按部過之驛左有一祠謂之通應廟下有水曰通應谿日受潮汐訪諸土人爲鹹淡水不相入防此魚最良故謂之通應子魚比見士大夫賦詩多曰通印以目其魚之大小如王荊公送元厚之詩雲長魚爼上通三印荊公博學多聞豈自有所稽耶按公正集有送牛尾貍詩云通印子魚猶帶骨此云通印長魚誰肎分觧與荊公同類說宋顯仁後謂秦檜妻曰子魚大者絕少對曰妾家有之檜咎其失言乃以靑魚百尾進太后笑曰我道這婆子村可見子魚大者非權貴不多得也】

贈防州慈云寺鑑老

居士無塵堪洗沐道人有句借宣揚牕間但見蠅鑽紙門外惟聞佛放光徧界難藏眞薄相一絲不掛且逄場郤須重說圓通偈千眼薫籠是法王

【楞嚴經防陀婆羅於浴僧時隨例入室忽悟水因旣不洗塵亦不洗體中閒安然得無所有又若諸眾生愛談名言淸淨自居我於彼前現居士身而爲說法令其成就傳燈錄神瓚禪師見蜂子投窓紙求出師曰世界如許廣濶不肎出鉆他故紙楞嚴經爾時世尊從肉髻中湧百寶光光中湧出千葉寶蓮有化如來坐寶華中頂放十道百寶光明又一絲不掛竿木隨身逢場作戲皆宗門語楞嚴偈根選擇圓通入流成正覺法華經法王無上尊】

畱別登州舉人

身世相忘久自知此行閒防古黃腄自非北海孔文舉誰識東萊太史慈落筆已吞云夢客抱寒欲訪水仙師莫嫌五日悤悤守歸去先傳樂職詩

【莊子魚相忘於江湖人相忘於道術漢地理誌東萊郡有腄縣黃縣師古注腄音直瑞反登州府誌黃縣古萊子國後漢書孔融字文舉魯國人孔子二十世孫爲北海相吳志太史慈字子義東萊人也避事之遼東北海相孔融聞而奇之數遣人訊問其母並致餉遺史記司馬相如傳吞若云夢者八九其於胸中曾不蔕芥樂府解題伯牙學琴於成連三年不成成連曰吾師方子春今在東海中能移人情乃與伯牙俱往至蓬萊山謂伯牙曰子居習之吾將迎師刺船而去旬日不返伯牙延望無人但聞海水澒洞崩坼之聲山林窅防羣鳥悲號愴然嘆曰先生將移我情矣乃援琴而歌水仙之操曲終成連回刺船迎之而還伯牙遂爲天下妙矣漢張敞傳絮舜曰今五日京兆耳安能復案事按公紀年以元丰乙丑十月十五日扺登州二十日內召去故有五日悤悤之句漢王褒傳益州刺史王襄欲宣風化於眾庶聞褒有俊材使作中和樂職宣布詩選好事者令依鹿鳴之聲習而歌之】

過嶺寄子由二首【按過嶺詩有三首其一巳見前】

投章獻策謾多談能雪寃忠死亦甘一片丹心天日下數行淸淚嶺雲南光榮歸佩呈佳瑞瘴癘幽居弄曉嵐從此西風庾梅謝卻迎誰與馬

【漢楊惲傳方當盛漢之隆願勉旃無多談韓退之賦覩二鳥之光榮思一飽之無時】

山林瘴霧老難堪歸去中原荼亦甘有命誰憐終反北無心卻笑亦巢南蠻音慣習疑傖語脾病縈纒帶嶺嵐賴有祖師淸淨水塵埃一洗落

【詩國風誰謂荼苦其甘如薺世說王仲祖聞蠻語不觧茫然曰若使介葛盧來朝故當不昧此語又郝隆爲桓公南蠻參軍三月三日防作詩隆攬筆曰娵隅躍淸池桓問娵隅是何物答曰蠻名魚爲娵隅桓公曰作詩何以作蠻語隆曰千里投公始得蠻府參軍得不作蠻語也晉書陸機曰此有傖父欲賦三都】

歇白塔鋪

甘山廬阜郁長望林隙依稀【一作熹微】漏日光吳國晚蠶初斷葉占城蚤稻欲移秧迢迢澗水隨人急冉冉巖花撲馬香望眼盡從【一作窮】飛鳥逺白雲深處是吾鄕

【杜詩雨裛紅蕖冉冉香陶宏景詩山中何所有嶺上多白雲莊子乘彼白雲至於帝鄕一統志占城古越裳界秦爲象郡林邑漢屬日南郡唐曰占城其俗粒食稻米】

西蜀楊耆二十年前見之甚貧今見之亦貧所異於昔者蒼顏華發耳女無羙惡富者妍士無賢不肖貧者鄙使其逄時遇合豈減當世之士哉頃宿長安驛舎聞泣者甚怨問之乃昔富而今貧者乃作一詩今以贈楊君

孤村漸【一作微】雨逐秋涼逆旅愁人怨夜長不寐相看惟櫪馬愁吟【一作悲歌】互答有寒螿天寒滯穂猶橫畝嵗晚空機尙倚墻勸爾一杯聊復睡人間貧富海茫茫

【杜子羙守歳詩盍簪喧櫪馬詩小雅彼有遺秉此有滯穂孫皓爾汝歌昔與汝爲鄰今與汝爲臣上汝一杯酒令汝壽萬春晉孝武帝紀末年長星見帝心甚惡之於華林園舉酒祝之曰長星勸汝一杯酒自古何有萬歳天子耶】

贈人

別後休論信息疎仙凡自古亦殊途蓬山路逺人難到霜柏威髙道轉孤舊賞未應亡楚國新詩聞已滿皇都誰憐澤畔行吟者目斷長安貌欲枯

【李陵答蘓武書與子別後益復無聊易殊塗而同歸李義山詩劉郎巳恨蓬山逺又隔蓬山一萬重史記屈原至於江濵被髮行吟澤畔顏色憔悴形容枯槁】

觀湖二首【題疑作觀海】

乘槎逺引神仙客萬里淸風上海濤回首不知沙界小飄衣猶覺色塵髙須彌有頂低垂日兜率無根下戴鼇釋梵茫然齊劫火飛雲不覺醉陶陶

【張華博物志近世有人居海上毎年八月見乘槎來不違時賫一年糧乘之到天河見婦人織丈夫飲牛遣問嚴君平曰某年月日客星犯牛斗卽此人也金剛經以七寶滿爾所恆河沙數三千大千世界以用布施楞嚴經阿難如汝一人防動服衣有防風出又麄爲大地細爲防塵又若此鄰虛析成虛空當知虛空出生色相因本經湏彌山半髙四萬二千由旬乃四天王所居宮殿湏彌山頂而分四方毎方有八所中間一所乃帝釋宮殿梵語謂兜率天也列子渤海之東有壑焉其中有山無所連著常隨波上下往還不得暫峙焉帝恐流於西極失羣聖之居使巨鼇十五舉首而戴之五山始峙而不動吳都賦巨鼇贔屭首冠靈山劫火注見前】朝陽照水紅光開玉濤銀浪相徘徊山分宿霧盡寛逺云駕髙風馳送來升霞影色欹殘火及物气焰眀纖埃可憐極大不知已浮生野馬悠悠哉

【莊子逍遙逰野馬也塵埃也生物之以息相吹也】

寄髙令

滿地春風埽落花防番曾醉長官衙詩成錦繡開胸臆論極冰霜繞齒牙別後與誰同把酒客中無日不思家田園知有兒孫委蚤晚扁舟到海涯

【歸去來辭田園將蕪胡不歸莊子知北逰孫子非汝有是天地之委蛻也】

寄子由

厭暑多應一向慵銀鉤秀句益疎通也知堆桉文書滿未暇開軒硯墨中湖靣新荷空照水城頭髙柳謾搖風吏曹不是尊賢事誰把前言語化工

【堆桉用嵇康絕交書已見隋書楊素戲栁調曰栁條通體弱獨搖不禁風蜀志杜瓊謂譙周曰古者名官職不言曹始自漢已來名官盡言曹吏言屬曹卒言侍曹此殆天意也】

詩送交代仲達少卿

此身無用且東來賴有江山慰不才舊尹未嫌衰廢久淸尊猶許再三開滿城遺愛知誰繼極目扁舟挽不回歸去靑雲還記否交遊勝絕古城隈

【詩豳風我來自東零雨其蒙唐書張說謫嶽州詩益淒惋人謂得江山之助莊子人閒世是不材之木也無所可用左傳子產卒仲尼聞之出涕曰古之遺愛也又子產而死誰其嗣之晉鄧攸傳攸爲吳郡刑政淸明去郡不受一錢百姓數千人畱牽攸船不得進攸乃小停夜中發去吳人歌之曰紞如打五更雞明天欲曙鄧侯挽不畱謝令推不去史記非附靑雲之士惡能施於後世哉爾雅厓內爲隩厓外爲隈】

次韻馬元賔

流落江湖萬里歸相逢自慰已差池初聞好句驚人倒悔過東庭識靣遲握手寧知無賀監結交誰復許袁絲塞鴻正欲摩天去垂老追攀豈可期

【史記衛將軍驃騎列傳諸宿將常坐流落不遇又袁盎傳字絲絳侯得釋盎頗有力絳侯乃大與盎結交韓文握手出肺肝相視唐李白傳白至長安往見賀知章知章見其文嘆曰子謫僊人也言於宗召見金鑾殿杜詩有垂老別】

第五橋

白露淒風洗瘴煙夢回相對兩淒然雀羅廷尉非當日鳩杖先生愈少年世事飽諳思縮手主恩未報恥歸田誰憐第五橋東水獨照臺州老鄭防

【詩國風白露爲霜又淒其以風史記汲鄭傳翟公爲廷尉賔客闐門及廢門外可設雀羅漢禮儀志杖端刻鳩形鳩者不噎之鳥欲老人不噎周禮羅氏捕鳩飬老按漢無羅氏故作鳩杖以扶老而風俗通乃謂漢髙京索之敗遁叢薄中有鳩鳴其上追者不疑遂得脫後卽位異此鳥故作鳩杖以賜老人恐未可據漢張衡有歸田賦唐鄭防傳安祿山反授防僞職因稱風緩賊平貶臺州司戶參軍杜陪鄭廣文逰何將軍山林詩不識南塘路今知第五橋又懷臺州鄭十八司戶詩天臺隔三江風浪無晨暮鄭公縱得歸老病不識路】

次韻完夫再贈之什某已卜居毗陵與完夫有廬裏之約云【完夫姓胡名宗愈晉陵人二十四卷冇次韻胡完夫及再次韻答完夫穆父詩】

柳絮飛時筍籜班風流二老對開關雪芽爲我求陽羨乳水君應餉恵山竹簟水風眠晝永玊堂制艸落人間應容緩急煩閭裏桑柘聊同十畝閒

【一統志宜興銅棺山卽古陽羨其地產茶茶譜有唐茶品以陽羨爲上建溪北苑未著也茶賦云垂綠腳香浮碧乳挹此霜華卻玆煩暑茶經山水上江水中井水下其山水乳泉漫流者上圖經慧山泉在常州府無錫縣唐陸羽品泉以此居第二史記袁盎傳盎病免居家與閭裏浮沈又緩急人所有云云注詳見前詩國風十畞之閒兮桑者閒閒兮】

和林子中待制【林希字子中福州人舉進士紹聖初典詞命醜詆正人詳見施注二十九卷次韻蒜山亭詩】

兩翁畱滯各皤然人笑迂疎老更堅共把鵝兒【一作鴟夷】一樽酒相逢卵色五湖天江邊遺愛嗁斑白海上先聲入管弦蚤晚淵眀賦歸去浩歌長笑老斜川

【漢書司馬遷傳是歳天子始建漢家之封而太史公畱滯周南尙書黃髮番番與皤仝班固詩皤皤國老後漢馬援傳甞謂人曰丈夫爲志窮當益堅老當益壯杜詩鵝兒黃似酒對酒愛新鵝陶淵明有逰斜川詩】

九日袁公濟有詩次其韻

古來靜治得淸閒我愧眞常也一班舉酒東榮挹江海回樽落日勸湖山平生傾蓋悲歡裏蚤晚抽身簿領閒笑指西南是歸路倦飛弱羽久知還

【史記曹相國世家蓋公爲言治道貴淸淨而民自定又百姓歌之曰載其淸淨民以寧一傾蓋注見前歸去來辭鳥倦飛而知還】

和吳安持使者迎駕

小雪疎煙雜瑞光淸波寒引禦溝長曈曈日色籠丹禁杳杳鞭聲出建章鵷鷺偶叨陪下列天閽聊啟望中央歸來喜气傾新句滿座疑聞錦繡香

【唐浩虛舟日五色賦破題云麗日焜煌中含瑞光漢百官志注天子凡塗飾以丹丞相以黃禮天子赤墀張衡西京賦靑瑣丹墀注天子庭以丹朱塗地故曰丹墀又名丹陛又名彤庭漢宮闕疏天子所居曰禁中凡人不得出入史記封禪書作建章宮度爲千門萬戶一統志建章宮在西安府城西北漢司馬遷傳向者僕亦甞厠下大夫之列詩話謝廷誥以詞賦著名號錦繡堆】

鹿鳴宴

連騎悤悤畫鼓喧喜君新奪錦標還金罍浮菊催開宴紅蕋將春待入關他日曽陪探禹穴白頭重見賦南山何時共樂升平事風月笙簫坐夜閒

【戰國防結駟連騎輝煌於道南部新書唐盧肇黃頗皆宜春人同舉郡守獨餞頗明年肇狀元及第歸郡守接甚厚肇作詩曰向道是龍剛不信果然奪得錦標歸守大慙詩周南我姑酌彼金罍詩小雅南山有臺】

次韻張甥棠羙晝眠

炎歊五月北牕涼更覺甘如飯稻粱宰我糞墻譏敢避孝先經笥謔兼忘憂虞心謝知時鴈安穩身同掛角羊要識熙熙不爭競華胥別是一仙鄕

【說文歊炎气班賦吐金景歊浮雲北窓注巳見韓詩倒身甘寢百疾愈後漢文苑傳邊韶字孝先以文學知名曾晝日假臥弟子私嘲之曰邊孝先腹便便懶讀書但欲眠韶潛聞之應時對曰邊爲姓孝先字腹便便五經笥但欲眠思經事寐與周公通夢靜與孔子同意師而可嘲出何典記嘲者大慙傳燈錄雪峯云我若東道西道汝則尋言逐句我若羚羊掛角汝向什麼防捫摸老子眾人熙熙如登春臺列子黃帝晝寢夢遊華胥再見】

眞興寺閣禱雨

太守親從千騎禱神翁逺借一杯淸云陰黯黯將噓徧雨意昏昏欲醖成巳覺微風吹袂冷不堪殘日傍山眀今年秋熟君知否應向江南飽食稉

【隋考秋分以後不雩但禱而巳搜神記諒輔以五官掾出禱山川曰太守內省責已自曝中庭使輔謝罪爲民祈福若無效請以身塞無狀乃積薪柴自環將自焚火而雷雨大作一郡霑潤釋名秔粳米也稻不黏者】恵州近城數小山類蜀道春與進士許毅野步防意處飲之且醉作詩以記適參寥専使欲歸使持此以示西湖之上諸友庶使知余未嘗一日忘湖山也

夕陽飛絮亂平蕪萬里春前一酒壺鐡化雙魚沈逺素劍分二嶺隔中區花曽識靣香仍好鳥不知名聲自呼夢想平生消未盡滿林煙月到西湖

【吳志鄭泉嗜酒甞語人曰我死必葬我陶家之側庶百嵗後化而成土幸見取爲酒壺實獲我心矣鐵化魚未詳劍分二嶺注見前世說衛玠總角時問樂廣夢樂云是想衛曰形神所不接豈是想耶樂云因也】

送蜀僧去塵

十年讀易費膏火盡日吟詩愁肺肝不觧丹靑追世好欲將芹芷薦君盤誰爲善相寧嫌瘦復有知音可廢彈拄扙掛經須陪道故鄕春蕨巳闌干

【沈攸之曰蚤知窮達有命恨不十年讀書論語讖孔子晚喜易讀之韋編三絕進學解焚膏油以繼晷恆矻矻以窮年】

曽元恕遊龍山呂穆仲不至

靑春不覺老朱顏彊半消磨簿領閒愁客倦吟花以【字疑訛】酒佳人休唱日銜山共知寒食眀朝過且赴僧牕半日閒命駕呂安邀不至浴沂曽防暮方還

【梁元帝纂要春曰芳春靑春陽春荊楚歳時記去冬至一百五日卽有疾風甚雨謂之寒食晉書呂安與嵇康友善毎一相思輒千里命駕】

黃河【輿地誌其水從地湧出百餘方七八十里東北滙爲大澤又東流爲赤賔河合忽蘭諸河始名黃河又東北至蘭州入中國】

活活何人見混茫昆侖气胍夲來黃濁流若解污淸濟驚浪應須動太行帝假一源神禹迹世流三患梗堯鄕靈槎果有仙家事試問靑天路短長

【史記張騫傳漢使窮河源河源出於寘其山多玉石采來天子按古圖書名河所出山曰昆侖云史記蘓秦傳天時不與𨿽有淸濟濁河惡足爲固一統志太行山在平陽府絳縣漢書堯都平陽靈槎用八月乘槎事詳見夲捲】

壬寅重九不預防獨遊普門寺僧閣有懷子由

花開酒羙盍不歸來看南山冷翠微憶弟淚如雲不散望鄕心與鴈南飛眀年縱健人應老昨日追歡意正違不問秋風彊吹防秦人不笑楚人譏

【杜詩憶弟防云白日眠又明年此會知誰健又羞將短髮還吹防晉書孟嘉爲桓溫參軍九日逰龍山參僚畢集有風吹落其防嘉不之覺溫謂左右及賔客勿言以觀其舉止】

小飲公瑾【一作謹】舟中

靑泥赤日午相烘走訪【一作扣】船牕栁影中輟我東坡無限睡賞君南浦不貲風坐觀邸報談迂叟閒說滁山憶醉翁此去澄江三萬頃只應眀月照還空【公自注鄧滁人也是日坐中觀邸報雲叟入下省庾子山哀江南賦闗上泥靑說文烘燎也詩小雅卬烘於煁江文通別賦送君南浦迂叟司馬君實也醉翁歐陽永叔也謝眺詩澄江淨如練】

和子由次王鞏韻如囊之句可爲一噱

平生未省爲人忙貧賤安閒气味長粗免趨時頭似葆稍能忍事腹如囊簡書見迫身今老樽酒聞呼首一昻欲挹天河聊自洗塵埃滿面鬢睂黃

【漢書頭如蓬葆相經腹如懸嚢善蓄多藏詩小雅畏此簡書漢司馬遷傳昂首伸睂論列是非杜詩安得壯士挽天河淨洗甲兵長不用列仙傳有黃睂翁】

儋耳【一統志瓊州昌化漢儋耳地】

霹靂收威莫雨開獨憑欄檻倚崔嵬垂天雌霓【音齧】云端下快意雄風海上來野老已歌丰嵗語除書欲放逐臣回殘年飽飯東坡老一壑能專萬事灰

【漢地理誌自合浦徐聞南入海得大州東西南北方千里武帝元封元年略以爲儋耳珠厓郡春秋繁露王者言不從則金不從革而秋多霹靂霹靂金气也甘氏星經霹靂在雷電南皆北方水府之精而娵訾爲天門故其神棲焉唐書吳武陵與孟簡書云雷砰電射天怒也不能終朝栁宗元之貶已十二年矣聖人在上安有畢世而怒人臣耶公起句暗用其意春秋元命苞虹蜺者陰陽之精雄曰虹雌曰蜺埤雅虹常雙見鮮盛者雄其闇者雌沈約賦雌霓連蜷漢書注蜺讀曰齧說文霓屈虹靑赤或白陰气也垂天出莊子逍遙逰宋玉風賦此大王之雄風也杜詩但願殘年飽喫飯世說一邱一壑自謂過之史記死灰不復然乎】

答李端叔

若人如馬亦如班笑履壺頭出玊關巳入西羌度沙磧又來東海看濤山識君小異千人裏慰我長思十載閒西省憐君【一作鄰居】時邂逅相逢有味是偸閒

【後漢馬援傳援徵五溪蠻進營壺頭賊乘髙守隘水疾船不得上一統志玉門闗在沙州班超上書願生入玉門闗卽此又沙州有鳴沙山天气淸朗則沙鳴聞數里外郡國志伊州銕勒國路多沙磧沙內聞叫喚聲不見人蓋鬼物也史記有味乎其言之也】

立春日病中邀安國仍請率禹功同來僕𨿽不能飲當請成伯主防某當杖防倚幾於其間觀諸公醉笑以撥滯悶也

孤燈照影夜漫漫拈得花枝不忍防白髮欹簮羞彩勝黃耆煮粥薦春盤東方烹狗陽初動南陌爭牛臥作團老子從來興不淺向隅誰有滿堂歡

【荊楚歳時記人日造華勝相遺起晉賈充又曰人日剪防爲人帖屏風上亦戴之頭鬢典戒像瑞圖金勝之形又取像西王母戴勝也李商隱詩鏤金作勝傳荊俗剪防爲人紀晉風玉燭寶典新正作膏粥以祠門戶風土記月正元日五薰錬形注噉五辛菜所以助發五臓之气也庾肩吾詩聊傾栢葉酒試奠五辛盤四時寶鑑唐人立春日作春餅生菜號春盤禮記月令季冬之月磔狗於四門出土牛以送寒气論衡立春爲土象人男女各二秉耒耜又立土象牛順時應气示率下也晉庾亮傳老子於此興復不淺再見韓詩外傳一人向隅滿座不樂】

齋居臥病禁煙前辜負名花已一年此日使君不彊喜靑春風物爲誰妍靑衫公子家千里白首先生杖百錢曷不相將來問病已教呼取散花天

【周禮司烜氏仲春以木鐸修火禁於國中注爲季春將出火也連昌宮詞店捨無煙宮樹綠史記魏其武安侯傳韓禦史良久謂丞相曰君何不自喜白居易詩江州司馬靑衫濕晉書阮修以百錢掛杖頭至酒店便獨酣暢維摩經長者維摩詰以方便現身有疾以其疾故無數千人皆往問疾又防中有一天女以天花諸菩薩悉皆墮落李義山詩維摩一室𨿽多病亦要天花作道場】

和參寥見寄

黃樓南畔馬臺東雲月娟娟正防空欲共幽人洗筆硯要傳流水入絲桐且隨侍者尋西谷莫學山僧老祝融待我西湖借君去一杯湯餅潑油蔥

【黃樓戱馬防注並見前一綂志祝融在衡山位直離宮以配火徳乃祝融君逰息之所道書第二十四福地後漢書願借宼君一年】

東園

岑寂東園可散愁膠膠擾擾夢神州萬竿苦竹旌旗卷一部鳴蛙鼓吹收雨後月前天欲冷身閒心逺地偏幽杜門謝客恐生謗且作人聞鷃遊

【莊子天道篇堯曰然則膠膠擾擾乎神州鼓吹注並見前陶詩心逺地自偏莊子有人閒世篇又逍遙逰摶扶搖而上者九萬里尺鷃笑之曰彼且奚適也】

奉和陳賢良

不學孫吳與六韜敢將駑馬並英豪望窮海表天還逺傾盡葵心日愈髙身外浮名休瑣夢中歸思已滔滔三山舊是神仙地引手東來一釣鼇

【漢藝文志吳孫子兵法八十二篇注孫武也齊孫子八十九篇注孫臏也吳起四十八篇周史六弢六篇注卽今之六韜史記騏驥之衰也駑馬先之釋文智出萬人曰英智過百人曰豪廣雅葵菜常傾葉向日杜詩何用浮名絆此身魏文季緒璅璅何足以云史記封禪書使人入海求蓬萊方丈瀛洲此三神山者諸仙人及不死之藥皆在焉釣鼇注見前又唐李白稱東海釣鼇客】

秋興三首

野鳥遊魚信往還此身同寄水雲閒誰家晚吹殘紅葉一夜歸心滿舊山可慰摧頽仍健食此生通脫屢酡顏年華豈是催人老雙鬢無端只自斑

【佛遺教經示一往還去已無返晉書喜通脫而憚檢束】

故里依然一夢前相攜重上釣魚船嘗陪大幙今陳迹謬忝承眀愧昔年報國無成空白首退耕何處有名田黃雞白酒雲山約此計當時已浩然

【蘭亭記俯仰之間已爲陳迹西都賦金馬承明著作之廬漢書限民名田浩然有歸志夲孟子】

浴鳯池邊星斗光宴餘香滿上書囊樓前夜月低韋曲雲裏車聲出未央去國何年雙鬢雪黃花重見一枝霜傷心無限厭厭夢長似秋宵一倍長

【史記集上書囊以爲殿帷一統志樊川韋曲乃韋安石別業杜詩韋曲花無賴漢髙帝紀蕭何治未央宮立東闕北闕前殿武庫詩小雅厭厭夜飲】

夜直祕閣呈王敏甫

蓬瀛宮闕隔埃氛帝樂天香似許聞瓦弄寒蟬鴛臥月樓生晴靄鳯盤云共誰交臂論今古只有閒心對此君大隱本來無境界北山猿鶴謾移文

【此君用晉王子猷語已見白樂天詩大隱在朝市小隱在邱樊不如作中隱隱在畱司間猿鶴用孔稚圭北山移文語巳見】

次韻參寥寄少遊

巖棲木石已皤然交舊何人慰眼前素與晝公心印合每思秦子意珠圓當年步月來幽谷拄杖穿雲冒夕煙臺閣山林本無異故應文字不離禪

【髙僧傳恵可立雪斷臂求法於達摩達摩曰我法一心不立文字法師以心契故曰心印晝公唐詩僧皎然姓謝字淸晝湖州人已見】

謝曹子方恵新茶

陳植文華斗石髙景公詩句復稱豪數奇不得封龍額祿仕何妨有馬曹囊簡久藏科斗字銛鋒新瑩鸊鵜膏南州山水能爲助更有英辭勝廣騷

【陳植陳思王曹植也謝靈運雲天下才共一石曹子建獨得八斗我得一斗自古及今共用一斗史記李廣數奇不得封侯又韓說封龍額侯世說王子猷作桓車騎騎兵參軍桓問曰卿何署答曰不知何署時見牽馬來似是馬曹李長吉詩鸊鵜淬花白鷴尾注鸊鵜似鳧而小膏中瑩刀】

題潭州徐氏春暉亭

曈曈曉日上三竿客向東風竟倚欄穿竹鳥聲驚步武入檐花影落杯盤勿嫌步月臨圃冷笑乘槎向海灘勝槪直應吟不盡憑君寄與畫圖看

【晉陸機傳後葛洪著書稱機文猶圃之積玉無非夜光焉一作縣圃】

贈仲勉子文

雨昏南浦曽相對雪滿荊州喜再逄有子才如不羈馬知君心似後凋松閒看書冊應多味老傍人門想更慵何日晴軒觀筆硯一杯相屬更從容

講武臺南有感【又見黃山谷集】

山城九月冒朝寒講武臺南路屈盤騶子雨中乘馬去村童煙外倚墻看鵶嗁冢木秋風急鷺立漁船夜水漧花似去年堪折贈插花人去淚防幹

題寶雞縣斯飛閣【寶雞屬鳯翔府秦陳倉地小雅斯幹詩云如翚斯飛】

西南歸路逺蕭條倚檻魂飛不可招野闊牛羊同鴈鶩天長艸樹接雲霄昏昏水气浮山麓泛泛春風弄麥苗誰使愛官輕去國此身無計老漁樵

重逰終南子由以詩見寄次韻

去年新桞報春回今日殘花覆緑苔溪上有堂還獨宿誰人無事肎重來古琴彈罷風吹座山閣醒時月照杯嬾不作詩君錯料舊逋應許過時陪

次韻和子由欲得驪山沈泥硯【沈一作澄】

舉世爭稱鄴瓦堅一枚不換百金頒豈知好事王夫子自采臨潼繡領山經火尙含泉脈暖弔秦應有淚痕潸封題寄去吾無用近日從戎擬學班

【硯譜銅雀硯世傳鄴城古瓦體質細潤而堅如石不費筆而發墨此古所重者而今絕無鄴民乃僞造以紿逺方又虢州澄泥硯唐人品硯以爲第一米芾云絳縣人善制澄泥硯以細絹二重淘洗澄之取極細者燔爲硯有色綠如春波者細滑著墨不費筆但防滲耳班超投筆注見前】

次韻子由彈琴

琴上遺聲久不彈琴中古義本長存苦心欲記常迷舊信指如歸自看痕應有仙人依樹聽空教瘦鶴舞風騫誰知千里溪堂夜時引驚猿撼竹軒

【韓非子衛靈公之晉平公觴之靈公令師涓鼓琴師曠曰此淸商也不如淸徵師曠援琴而鼓一奏之有鶴二八從南方來再奏而列三奏之延頸而鳴舒翼而舞音中宮商】

再次前韻【系織錦圖上回文】

春機滿織回文錦粉淚揮殘露井桐人逺寄情書字小桞絲低日晚庭空

紅牋短寫空深恨錦句新翻欲斷腸風葉落殘驚夢蝶戍邊回鴈寄情郎

羞云斂慘傷春暮細縷詩成織意深頭伴枕屏山掩恨日昏塵暗玊牕琴

和人回文五首

紅牕小泣低聲怨永夕春寒斗帳空中酒落花飛絮亂曉鶯嗁破夢悤悤

同誰更倚閒牕繡落日紅扉小院深東復西流分水嶺恨無愁續斷弦琴

【後漢蔡琰傳注邕夜鼓琴弦絕琰曰第二弦邕故斷一弦問之琰曰第四弦並不差謬】

寒信風飄霜葉黃冷燈殘月照空牀看君寄憶傳文錦字字縈愁寫斷腸

前堂畫燭夜凝淚半夜淸香荔惹衾煙鎖竹枝寒宿鳥水沈天色霽橫參

娥翠斂時聞燕語淚珠彈處見鴻歸多情妾似風花亂薄幸郎如露艸晞

【詩小雅湛湛露斯匪陽不晞】

移合浦郭功甫見寄

君恩浩蕩似陽春合浦何如在海濵莫趁明珠弄明月夜深無數采珠人

【後漢孟甞傳合浦郡海出明珠先時宰守貪穢珠漸徙於交阯甞爲太守革易前獘去珠復還】

送佛靣杖與羅浮長老

十方三界世尊靣都在東坡掌握中送與羅浮徳長老攜歸萬竅總號風

【楞伽云三界欲界色界無色界也法華經解世尊十號具足世出世間之所宗主故名世尊莊子齊物論大塊噫气其名爲風是惟無作作則萬竅怒號】

復官北歸再次前韻

秋霜春雨不同時萬里今從海外歸已出网羅毛羽在郤尋云迹帖天飛

蜀僧明操思歸龍邱子書壁

更厭勞生能防日莫將歸思擾衰年片雲防得無心否南北東西只一天

【歸去來辭云無心以出岫禮記檀弓丘也東西南北之人也】

武昌酌菩薩泉送王子立

送行無酒亦無錢勸爾一杯菩薩泉何處低頭不見我四方同此水中天

【晉書長星勸汝一杯酒注詳見前楞嚴經有佛出世名爲水天教諸菩薩修習水觀入三摩地觀於身中水性無奪與世界外浮幢王剎諸香水海等無差別】

答海上翁

山翁不復見新詩疑是河南石壁曦海水豈容鯨飲盡然犀何處覓瓊枝

【燃犀用溫嶠事注見前】

占山亭【一作懷口令陳徳任新作占山亭二絕】

尙父提封海岱間南徵惟到穆陵關誰知海上詩狂客占得膠西一半山

【詩大雅惟師尙父禮記提封萬頃史記海岱之間斂袂而往朝故齊冠帶衣履甲天下左傳昔召康公命我先君太公曰五侯九伯女實徵之賜我先君履東至於海西至於河南至於穆陵北至於無棣一統志膠西今膠州隸萊州府】

我是膠西舊使君此山仍占與君分故應竊比山中相時作新詩寄白雲

【陶宏景詩山中何所有嶺上多白雲只可自娛恱不堪持贈君南史宏景止句曲山自號華陽陶隱居梁武帝旣蚤與之逰及卽位恩禮愈篤書問不絕時人謂爲山中宰相】

題懷素艸帖【國史補長沙僧懷素善艸書自言得艸聖三昧】

人人送酒不曽沽終日松間掛一壺艸聖無成狂飲發眞堪畫作醉僧圖

【書斷張芝字伯英善艸書精勁絕倫臨池學書池水盡黒韋仲將謂之艸聖唐書張旭善艸書性好飲醉後輒以頭搵水墨而書醒而觀之以爲若有神助】

雨中明慶賞牡丹

霏霏雨露作淸妍爍爍眀燈照欲然明日春陰花未老故應未忍著酥煎

【洛陽貴尙錄孟蜀時兵部貳卿李昊毎牡丹花開分遺親友以金鳳牋成歌詩以致之又以興平酥同贈花謝時煎食之】

贈僧思誼

瀉湯舊得茶三昧覓句近窺詩一斑淸夜漫漫困披覧【一作搜攪】齋腸那得許慳頑

【晉書王獻之年數歳甞觀門生摴蒱曰南風不競門生曰此郎亦管中窺豹時見一斑獻之怒拂衣而去】

子玉以詩見邀同刁丈遊金山

君年甲子未相逢難向君前說老翁更有方瞳八十一奮衣矍鑠走山中

【仙傳眼方者壽千嵗陶宏景晚年一目有時而方後漢馬援傳防鞍顧盻以示可用光武曰矍鑠哉是翁】

次韻致逺

長笑右軍稱艸聖不如東野以詩鳴樂天自欲吟淮月懷祖無勞聴角聲

【晉書王羲之毎自稱我書比鐘繇當抗行比張芝艸猶當鴈行也又王述字懷祖毎聞角聲謂羲之當已輒灑掃而待之如此累年而羲之竟不顧述以爲恨】

次韻景文山堂聴箏三首

忽憶韓公二妙姝琵琶箏韻落空無猶勝江左狂靈運空鬭東昏百艸須

【傅琵琶賦序漢送烏孫公主嫁昆彌念其行道思哀使知音者裁箏築箜篌之聲作馬上之樂以方語目之故曰琵琶取易傳於外國也釋名琵琶夲出於胡中馬上所鼓也推手前曰琵引手卻曰琶象其鼔時因以爲名風俗通箏秦聲也按樂記箏五弦築身今並涼二州箏形如瑟不知誰所攺易也南史謝靈運傳安西將軍奕之曾孫而方明從子也祖父瑍靈運防便頴悟博覽工文與顏延之爲江左第一晉陽秋謝靈運髭羙臨刑因施作南海祗洹寺維摩詰像髭寺僧保惜略不污損齊東昏侯與宮人鬭百艸剔取靈運髭去】馬上胡琴塞上姝鄭中丞後有人無詩成畫燭飄金燼八尺英公欲燎須

【樂錄琵琶一名胡琴一名鼙婆鄭中丞唐宮人以彈小忽雷擅名事載艶異編唐書李勣傳姊蚤寡有疾自爲煮粥火燎其須曰吾與姊皆老矣能幾進之勣封英國公】

荻花楓葉憶秦姝切切幺弦細欲無莫把胡琴挑醉客回看霜防褚公須

【白樂天琵琶行大弦嘈嘈如急雨小弦切切如私語南史褚彥回傳山陰公主滛恣窺見彥回恱之以白帝帝令彥回西上閣宿公主夜就之從夕至曉彥回不爲移志公主謂曰君須髥如防何無丈夫意彥回曰回𨿽不敏何敢首爲亂階】

成伯家宴造坐無由輒欲效顰而酒巳盡入夜不欲煩擾戱作小詩求數酌而巳

道士令嚴難繼和僧伽防小郤空回隔籬不喚鄰翁飲抱甕須防吏部來【公自注道士令恱神樂中所謂離而復合者杜詩云肎與鄰翁相對飲隔籬呼取盡餘杯】

【晉書畢卓字茂世太興末爲吏部郎甞飲酒廢職比捨郎釀熟卓因醉夜至其甕閒盜飲之爲掌酒者所縛明旦視之乃畢吏部也】

成伯席上贈所出妓川人楊姐

坐來眞个好相宜深注唇兒淺畫睂須信楊家佳麗種洛川自有浴妃池

【一統志楊妃池在灌縣妃父元琰爲蜀司戶生妃於此按洛當作灌】

又答氊帳

臥病經旬減帶圍淸樽忘卻故人期莫嫌雪裏閒氊帳作事猶來未合時

【南史沈約傳約以書陳情於勉言已老病百日數旬革帶常應移孔以手握臂率計月小半分又梁昭明太子傳體素壯腰帶十圍至是減削過半】

往年宿步夢中得小詩錄示民師

吳塞蒹葭空碧海隋宮楊柳只金堤春風自恨無情水吹得東流竟日西

送範徳孺

漸覺東風料峭寒靑蒿黃韭試春盤遙想慶州千嶂裏暮云衰艸雪漫漫

陸蓮庵【艸木狀生於陸者曰旱蓮】

何妨紅粉唱迎仙來伴山僧到處禪陸地生花安足怪而今更有火中蓮

僕年三十九在潤州道上過除夜作此詩又二十年在恵州錄之以付過

寺官官小未朝參紅日半牕春睡酣爲報鄰雞莫驚覺更容殘夢到江南

釣艇歸時菖葉雨繰車鳴處楝花風長江昔日經遊地盡在如今夢寐中

【歳時記自小寒至谷雨四月八气二十四候每候五日以一花之風信應之谷雨一候牡丹二酴醿三楝花楝花竟則立夏】

壽陽防下

街東街西翠幄成池南池北緑錢生幽人獨來帶殘酒【一作雨】偶聴【一作聞得】黃鸝第一聲

戱答王都尉傳柑

侍史傳柑玊座傍人間艸木盡天漿寄與維摩三十顆不知薝卜是餘香【公自注舉輕明重維摩猶三十枚】

【詩話唐上元夜宮人以黃羅包柑遺近臣謂之傳柑宴劉禹錫謝柑表甘逾萍蜜寒比天漿釋典西域有薝卜林卽梔子也其花六出維摩經如人入薝卜林惟聞薝卜不嗅餘香王維六祖碑林是旃檀更無雜樹花惟薝卜不嗅餘香】

萬州太守髙公宿約遊岑公洞而夜雨連眀戲贈二小詩

肩輿欲到岑公洞正怯衝泥傍險行定是岑公閟淸境春江一夜雨連眀

【杜詩虛疑皓首衝泥怯實少銀鞍傍險行一綂志岑公巖在萬州大江之南石巖盤結若華蓋左右方池有泉噴薄巖下如簾松篁藤蘿蓊蔚蒼翠記稱神仙窟也】

蓬牕髙枕雨如繩恰似糟牀壓酒聲今日岑公不能飲吾儕猶健可頻傾

遊中峯杯泉

石眼杯泉舉世無要知杯度是凡夫可憐狡獪維摩老戱取江湖入鉢盂

【髙僧傳晉杯渡者不知其姓名常乘木杯渡河因名焉再見】

憇寂圖

東坡𨿽是湖州竹石風流各一時前世畫師今姓李不妨還作輞川詩

送柳宜歸【又見黃山谷集題曰長沙畱別】

折腳鐺邊煨淡粥曲枝桑下飲離杯書生不是南遷客魑魅驚人須蚤回

【宋玉招魂魂兮歸來南方不可以止些蝮蛇蓁蓁封狐千里些左傳以禦魑魅杜詩文章憎命達魑魅喜人過】

寒具【公自注乃念頭出劉禹錫佳話】

纖手搓來玉數尋碧油輕蘸嫩黃深夜來春睡濃於酒壓褊佳人纒臂金

【續晉陽秋桓元好蓄法書名畫客至甞出而觀客食寒具油污其畫後遂不設寒具注寒具鐶餅名釋名金條脫纒臂金也今之手釧】

參寥恵楊梅

新居未換一根椽只有楊梅不直錢莫共金家鬭甘苦參寥不是老婆禪

【史記魏其武安傳灌夫無所發怒乃罵臨汝侯曰生平毀程不識不直一錢傳燈錄臨濟參大愚愚曰黃蘗與麼老婆心切爲汝得徹困更來這里問有過無過師於言下大悟又普化云河陽新婦子木塔老婆禪臨濟小廝兒卻具一隻眼】

雨夜宿淨行院

芒鞋不踏利名場一葉輕【一作虛】舟寄渺茫林下對牀聴夜雨靜無燈火照淒涼

送恵州監押【一作送都監北歸】

一聲鳴【一作鴻】鴈破江云萬葉梧桐捲露銀我自飄零足羇旅更堪秋晚送行人

過黎君郊居

半園荒艸沒佳蔬煮得占禾半是藷萬事思量都是錯不如還叩仲尼居

贈王覯

何人生得寧馨子今夜初逢掣筆郎莫怪圍碁忘瓜葛巳能作賦繼靈光

【晉書王衍總角甞造山濤濤嗟嘆良久旣去目而送之曰何物老嫗生此寧馨兒王獻之傳七八歳時學書羲之密從後掣其筆不得嘆曰此兒後當復有大名世說王長豫防便和令丞相愛恣甚篤毎共圍棋丞相欲舉行長豫按指不聴丞相笑曰詎得爾相與似有瓜葛蔡邕獨斷瓜葛疎親也文選注王延壽字文考有雋才父逸欲作靈光殿賦命延壽往圖其狀延壽因韻之以獻其父父曰吾無以加也時蔡邕亦有此作十年不成見此賦遂隱而不出】

太夫人以旡咎生日置酒書壁一絕

壽樽餘瀝到朋簮要與郎君夜語深敢問阿婆開後閤井中車轄任浮沈

【杜詩朋來慶盍簪應璩與滿公琰書外慕郎君謙下之徳注云璩曾事其父奮故稱郎君漢陳遵傳遵嗜酒毎大飲賔客滿堂輒闗門取客車轄投井中𨿽有急終不得去甞有部刺史奏事過遵值其方飲刺史大窮遵霑醉時突入見遵母叩頭自白當對尙書有期防狀母廼令從後閤出去】

余舊在錢塘伯固開西湖今方請越戲謂固可復來開鏡湖伯固有詩因次韻

已分江湖送此生防稽行復得岑成鏡湖席卷八百里坐嘯因君又得名

邵伯梵行寺山茶

山茶相對阿【一作本】誰栽細雨無人我獨來說似與君君不防【一作見】爛紅如火雪中開

奉和成伯兼戲禹功

金錢石竹道旁秋翠黛紅帬馬上謳無限小兒齊拍手山公又作習池遊

【襄陽記漢侍中習郁於峴山南作魚池池邊有髙隄種竹及長楸芙蓉蔆芡覆水是逰燕名處也山簡每臨此池未甞不大醉而還曰此是我髙陽池也襄陽小兒歌之曰山公時一醉徑造髙陽池日莫倒載歸茗艼無所知】

病後醉中

病爲兀兀安身物酒作蓬蓬入腦聲堪笑錢塘十萬戶官家付與老書生

【漢蓋寛饒傳寛饒奏封事引韓氏易傳言五帝官天下三王家天下家以傳子官以傳賢後人稱天子爲官家夲此】

夢中絕句

楸樹髙花欲插天暖風遲日共茫然落英滿地君方見惆悵春光又一年

元翰少卿寵恵谷簾水一器龍團二枚仍以新詩爲貺嘆味不已次韻奉和

巖垂疋練千絲落雷起雙龍萬物春此水此茶俱第一共成三絕景中人

【方輿記谷簾泉在南康府城西泉水如簾布巖而下者三十餘陸羽品其味爲天下第一韓詩外傳顏回望吳門見一匹練孔子曰馬也注匹練言其光如練也】

藏春塢三首

退之身外無窮事子羙生前有盡花更有多情君未識不隨栁絮落人家

莫尋羣玊峯頭路莫看都觀裏花但解閉門畱我住主人休問是誰家

朱閣前頭露井多碧桃枝下羙人過寒泉未必能如此柰有銀牀素綆何

【李太白詩梧桐落金井一葉飛銀牀】

謝都事恵米

平生忍欲今忍貧閉口逢人不少陳俸薄身輕趙都事也能作意向詩人

別公擇

黍離不復閔宗周何暇雷塘弔一邱若問西來祖師意竹西歌吹是揚州

【黍離注見前一統志煬帝冢在揚州府城北雷塘又竹西亭在府城東北杜牧詩誰知竹西路歌吹是揚州】

絕句

春來濯濯江邊栁秋後離離湖上花不羨千金買歌舞一篇珠玊是生涯

【世說王恭濯濯如春月栁杜詩詩成珠玉在揮毫】

書寄韻

巳將鏡鑷投諸地喜見蒼顏白髮新曆數三朝軒冕客色聲誰是獨完人

【投鑷用南史齊郁林王事巳見】

遊靈隱寺戲贈開軒李居士

推倒垣墻也不難一軒復作兩軒看若教從此成千里巧歷如今也被漫

【荘子巧歷所不能知】

常州太平寺薝卜亭

六花薝卜林間佛九節菖蒲石上仙何似東坡鐡拄杖一時驚起野狐禪

【運斗樞玉衡星爲菖蒲本艸菖蒲一名堯韭抱朴子菖蒲石上生一寸九節巳上紫花者尢善韓終服之十三年身生毛目視書萬言皆誦之冬恆不寒古詩石上生菖蒲一寸八九節仙人勸我飡令我好顏色野狐禪注見前】

過文覺顯公房

斕斑碎玊飬菖蒲一勺淸泉滿石盂淨幾明牕書小楷便同爾雅注虫魚

【韓退之詩爾雅注虫魚定非磊落人】

恵州靈恵院壁閒畫一仰靣向天醉僧云是蜀僧隱蠻所作題詩於其下

直視無前气吐虹五湖三島在胸中相逢莫怪不相揖只見山僧不見公

遊太平寺淨土院觀牡丹中有淡黃一朶特奇爲作小詩

醉中眼纈自斕斑天雨曼陀照玉盤一朶淡【一作官】黃微拂掠鞓紅魏紫不須看

【法華經佛說是經己天雨曼陀華牡丹譜姚黃左紫魏花以姓著靑州丹州延州紅以州著又煬帝辟西苑易州進牡丹二十種有赬紅鞓紅等名】

此君軒

云幢煙節十洲【一作七州】人犀甲檀槍百萬軍蘙薈發生何足道【一作數】此君眞是此君君

【案此君眞是此君君言竹之發生必有所以爲之主者猶莊子齊物論所云其有眞君存焉莊子又云可以爲眾父而不可以爲眾父父卽此君君同意】

觀子羙病中作嗟嘆不足因次韻

百尺長松澗下摧知君此意爲誰來霜枝半折孤根出尙有狂風急雨催

謁惇詩先生因畱一絕

凜凜人言君似雪我言凜凜雪如君時人盡怪蘇司業不解將錢與廣文

【杜詩只有蘓司業時時乞酒錢】

余將赴文登過廣陵而擇老移住石塔相送竹西亭下畱詩爲別

竹西失郤上方老石塔還逢恵照師我亦化身東海去姓名莫遣世人知

【釋論一覺性是法身二覺相是報身三覺用是化身又釋迦牟尼千百億化身寶王云法身如月之體報身如月之光應身如月之影注應身卽化身也】

絕句三首

松柏蕭森溪水南道人只作兩團庵市區收罷豚魚稅來與彌陀共一龕

【褚河南帖與彌勒同龕】

此身分付一蒲團靜對蕭蕭竹數竿偶爲老僧煎茗粥自攜修綆汲淸泉

【韓退之詩汲古得修綆】

天風吹月入闌干烏鵲無聲夜向防織女明星來枕上乃知身不在人間

呈定國

舊病應逢醫口藥新妝漸畫入時睂信知詩是窮人物近覺王郎不作詩

絕句二首

峩峩疉石立何孤賴有蕭蕭翠竹俱日暮無人鷗鳥散空畱逺水伴寒蘆

漠漠秋髙露气淸新蒲倚石近溪生夜來雨後西風急靜向牕前似有聲

破琴詩後

余作破琴詩求得宋復古畫邢和璞於柳仲逺仲逺以此本托王晉卿臨寫爲短軸名爲邢房悟前生圖作詩題其上

此身何處不堪爲逆旅浮雲自不知偶見一張閒故紙便疑身是永禪師

【荘子大宗師偉哉造物又將奚以汝爲將奚以汝適以汝爲鼠肝乎以汝爲虫臂乎知北遊悲夫世人直爲物逆旅耳維摩詰言是身如浮雲湏防變滅】

送桞子玉至靈山

世事方艱便猛回此心未老已先灰何時夢入眞君殿也學傳呼觀主來

次韻章子厚飛英畱題

款叚曽陪馬少遊而今人在鳳麟洲黃公酒肆如重過杳杳白蘋天盡頭

【後漢馬援傳吾從弟少防甞哀吾慷慨多大志曰士生一世但取衣食裁足乘下澤車禦款叚馬注款遲也段形也言形叚遲緩東方朔十洲記海外有麟洲鳳洲世說王濬衝爲尙書令經黃公酒壚謂後車客曰吾昔與嵇阮共酣飲於此壚竹林之防亦預其末自嵇生夭阮公亡以來便爲時所覊紲今日視此𨿽近邈若山河】

贈江州景徳長老

白足髙僧解逹觀安排春事滿幽欄不須天女來相試總把空花眼裏看

【髙僧傳釋曇如防化闗中足白於面𨿽跣渉泥水未甞沾污時稱白足和尙天女散花注屢見】

雜詩二首

牕搖細浪魚吹沫【一作日】手弄黃花蝶繞【一作透】衣不覺春風吹酒醒空教眀月照人歸

昔日雙鵶照淺睂如今妸娜綠云垂蓬萊老守明朝去腸斷簾間蟋蟀悲

元祐癸酉八月二十七日於建隆章淨館書贈王覯

海上東風犯雪來臘前先折鏡湖梅遙思禁苑靑春夜坐待宮人畫詔回

聞捷

元丰四年十月二十二日謁王文父齊愈於江南坐上得陳季常書報是月四日種諤領兵深入破殺西夏六萬餘人獲馬五千匹眾喜抃各飲一巨觥

聞說將軍取乞誾將軍旗鼓捷如神故知無定河邊柳得共中原雪絮春

【宋史元丰四年八月種諤將鄜延及畿內兵九萬三千出綏徳城九月諤圍米脂夏人來救戰於無定川大破之斬首五千級十月遂克米脂唐詩可憐無定河邊骨猶是深閨夢里人】

睡起

杮葉滿庭紅顆秋薰鑪沈水度春篝松風夢與故人遇自駕飛鴻跨九州

秋思寄子由

黃葉山川知晚秋小虫催女獻功裘老松閱世臥云壑挽著蒼江無萬牛

【杜子羙詩萬牛回首丘山重】

碣石庵戲贈湛庵主【相國寺僧也】

保康橋上夜觀燈碣石巖前夏飲冰莫把山林笑朝市老夫手裏有烏藤

散郎亭

法花下有散郎亭老樹蒼崖如有情歡戚巳隨時事去壁間只有古人名

侯灘

江邊皎皎過侯灘更上山腰看打盤百嵗老兒親擊鼓城中憂患不相干

春夜

春宵一刻直千金花有淸香月有陰歌管樓臺聲細細秋千院落夜沈沈

【天寶遺事宮中寒食競立秋千令宮嬪嬉笑宴樂眀皇呼爲半仙戲古今藝術圖北方山戎寒食用秋千以戲習輕蹻也】

火星巖

火星巖下石淩壁閣上相忘止一僧莫問人間興廢事門前流水幾前燈

讀開元天寶遺事三首【一作開元遺事三首】

姚宋亡來事事興一官銖重萬人輕朔方老將風流在不取西蕃石堡城

【姚宋姚崇宋璟也連昌宮詞開元欲末姚宋死朝廷漸漸由妃子朔方老將王忠嗣也防石堡之得不當所亡】潭裏車【一作春】船百倍多廣陵銅器越溪羅三郎官爵如泥土爭唱農得寶歌

【通鑑江淮南租庸等使韋堅引滻水抵苑東望春樓下爲潭以聚江淮運船役夫匠通漕渠發人邱壠自江淮至京城民閒蕭然愁怨天寶二年三月上幸望春樓觀新潭堅以新舡數百艘扁榜郡名各陳郡中珍貨於船背陜尉崔成甫著錦半臂缺胯緑衫以裼之紅袹首居前船唱得寶歌使羙婦百人盛飾而和之連檣數里堅跪進諸郡輕貨仍上百牙盤食上置宴竟日而罷觀者山積加堅左騎常侍名其潭曰廣運注先是民閒唱俚歌曰得體紇那邪其後得寶符於桃林成甫乃更紇體歌爲得寶農野歌曰得寶農野農得寶耶潭裏舟船閙揚州銅器多三郎當殿坐聽唱得寶歌其俚又甚焉】

琵琶弦急衮梁州羯鼔聲髙舞臂鞲破費八姨三百萬大唐天子要纒頭

【楊妃外傳明皇自擊羯鼓八姨獻三百萬爲大唐天子纒頭再見】

過泗上喜見張嘉父二首

睂間冰玊照淮眀筆下波瀾老欲平直得全生如許妙不知形諜巳多名

【荘子列禦寇內誠不觧形諜成光】

空翠娛人意自還眀牕一榻共秋閒防知名利不到處定把淸觴屬此山

謝恵貓兒頭筍

長沙一日煨籩筍鸚鵡洲前人未知走送煩公助湯餅貓兒突兀防穿籬

題淨因堂

瞑倚蒲團臥鉢囊半牕疎箔度微涼蕉心不展待時雨葵葉爲誰傾夕陽

同景文詠蓮塘

塘上鉤簾對晚香不知斜日已侵牀江妃自惜淩波韈長在髙荷扇影涼

【郭璞江賦江妃含嚬而眇注引列仙傳曰江婓二女出遊江濱鄭交甫所挑者曹植洛神賦淩波防步羅韈生塵說文韈足衣也】

睡起

食罷茶甌未要深淸風一榻直千金腹搖鼻息庭花落還盡平生未足心

子羙召公擇飲偶以病不及往公擇有詩次韻

樊素阿蠻皆巳出使君應作玊箏歌可憐病士西牕下一夜丹田手自摩

【白樂天詩櫻桃樊素口楊栁小蠻腰梁元帝箏詩瓊柱動金絲秦聲發趙曲晉書王國寶搆謝安於孝武一日帝召桓伊飲伊撫箏而歌曹子建怨詩曰爲君旣不易爲臣良獨難忠信事不顯乃有見疑患聲節慷慨俯仰可觀太傅泣下沾襟乃越席捋其須曰使君於此不凡太微靈書淸水鄕敖丘裏丹田名藏精宮】

和參寥

芥舟只合在坳堂紙帳心期老孟光不道山人今忽去曉嗁處月茫茫

【荘子逍遙遊覆杯水於坳堂之上則芥爲之舟置杯焉則膠後漢書梁鴻取孟氏女名光字之曰徳曜】

醉題信老方丈

鶴作精神松作筋堦庭蘭玊一時春願君且住三千嵗長與東坡作主人

常州太平寺觀牡丹

武林千葉照觀空別後湖山防信風自笑眼花紅緑還將白首看鞓紅

竹枝詞【又見黃山谷集數字小異】

自過【一作日瘦】鬼門關外天命同【一作輕】人鮓甕頭船北人墮淚南人笑靑嶂無梯問杜鵑

【九域志容州鬼門闗漢伏波將軍馬援討林邑蠻路由此立碑石龜尙在】

寄歐叔弼

昔葬衣冠今在否近來消息不須疑曾聞圯上逢黃石久矣畱侯不見欺

【史記封禪書祭黃帝冢橋山釋兵湏如上曰吾聞黃帝不死今有冢何也或對曰黃帝已仙上天羣臣葬其衣冠】

題淨因院

門外黃塵不見山个中艸木亦常閒履聲如渡薄冰過催粥華鯨吼夜闌

【東都賦發鯨魚鏗華鐘薛綜注海島有大獸名蒲牢蒲牢畏鯨魚鯨魚一擊蒲牢輒大吼凡鐘欲令聲大故作蒲牢於上以所擊之者爲鯨魚之狀鐘有篆刻之文故曰華鐘】

絕句

柴桑春晚思依依屋角鳴鳩雨欲飛昨日巳收寒食火吹花風起卻添衣

和黃龍淸老三首

萬山不隔中秋月一鴈能傳寄逺書深密伽陀枯戰筆眞誠相見問何如

【謝荘月賦隔千里兮共明月釋典僧者梵語具云僧伽不言伽者省文也天臺八教頓漸祕密不定藏通別圓】風前橄防星宿落月下桄榔羽扇開靜嘿堂中有相憶淸江或遣化人來

【太平廣記南威橄欖也圖經感擥俗作橄欖生嶺南閩廣樹髙不可梯刻其根下方寸許納鹽其中一夕子皆落此木作舟楫所經魚皆浮廣志桄榔樹大四五圍長五六丈其顚生葉其子作穂其皮可作綆得水則柔韌皮中有屑如麫列子周穆王時西極之國有化人來】

騎驢覓驢眞可笑以馬諭馬亦成癡一天月色爲誰好二老風流各自知

【傳燈錄參禪有二病一是騎驢覓驢一是騎驢不肎下不解卽心是佛眞是騎驢覓驢荘子齊物論以馬諭馬之非馬不若以非馬諭馬之非馬也杜詩中天月色好誰防】

過土山寨

南風日日縱篙撐時喜北風將我行湯餅一杯銀綫亂蔞蒿如筯玊簮橫

書辧才白雲堂壁

不辭淸曉叩松扉卻值支公久不歸山鳥不鳴天欲雪捲簾惟見白雲飛

琴詩

若言琴上有琴聲放在匣中何不鳴若言聲在指頭上何不於君指上聽

【楞嚴經辟如琴瑟箜篌琵琶𨿽有妙音若無妙指終不能發汝與眾生亦復如是又倡云聲無旣無滅聲有亦非生生滅二緣離是則常眞實此詩宗旨大約夲此】

韓康公坐上侍兒求書扇

一一牕扉靣水開更於何處覓蓬萊天香滿袂人知否曾到旃檀小殿來

【楞嚴經佛告阿難汝噢此旃檀然於一株四十里內同時聞香】

驪山絕句三首

功成𨿽欲善持盈可嘆前王恃太平辛苦驪山山下土阿房才廢又華淸

【秦阿房唐華淸宮皆在驪山】

防變雕墻防變灰舉烽指鹿事悠哉上皇不念前車戒卻怨驪山是禍胎

【枚乘書福生有基禍生有胎】

海中方士覓三山萬古眀知去不還咫尺秦陵是商監朝元何必苦躋攀

【封禪書及至秦始皇幷天下至海上則方士言之不可勝數使人乃賫童男女入海求之船交海中皆以風爲解未能至望見之焉詩大雅殷鑑不逺朝元閣在驪山上唐明皇建】

靈上訪道人不遇

花光紅滿欄艸色綠無岸不逢靑眼人長歌白石澗【晉阮籍傳籍能爲靑白眼見禮俗之士以白眼對之】

常山贈劉鎡

劉侯年少日駿馬拊便靣援弓鴈自落不待白羽貫【漢張敞傳走馬章臺街使禦史驅自以便面拊馬師古注便面所以障面蓋扇之類也亦曰屏面虛落鴈用戰國防更嬴事注見前家語白羽若月】

遊三遊洞

凍雨霏霏半成雪遊人屨冷蒼崖滑不辭攜被巖底眠洞口云深夜無月

十一月三日與防先自竹西來訪慶老不見獨與君卿供奉蟾知客東閣道話久之恵州追錄

捲捲長廊走黃葉席簾垂地香煙歇主人待來終不來火紅銷盡灰如雪

醉睡者

有道難行不如醉有口難言不如睡先生醉臥此石間萬古無人知此意

集歸去來詩十首

命駕欲何向忻忻春木榮世人無往復鄕老有逢迎云外流泉逺風前飛鳥輕相攜就衡宇酌酒話交情渉世恨形役告休成老夫良欣就歸路不復向迷途去去徑有【一作猶】菊行行田欲蕪情親有還往淸酒引罇壺與世不相入膝琴聊自【一作盡】歡風光歸笑傲云物寄遊觀言話審無勌心懷良獨安東臯淸有趣植杖日盤桓世事非吾事駕言歸路尋向時迷有命今日悟無心庭內菊歸酒牕前風入琴寓形知巳老猶未倦登臨云岫不知逺巾車行復前僕夫尋老木童子引淸泉矯首獨傲世委心還樂天農夫告春事扶老向良田富貴良非願鄕關歸去休攜琴巳尋壑載酒復經邱翳翳景將入涓涓泉欲流農夫人不樂我獨與之遊觴酒命童僕言歸無復畱輕車尋絕壑孤棹入淸流乘化欲【一作亦】安命息交還絕遊琴書樂三徑老矣亦何求歸去復歸去帝鄕安可期鳥還知已倦云出欲何之入室還攜幼臨流亦賦詩春風吹獨立不是傲親知役役倦人事來歸車載奔徵夫問前路稚子衡門入息亦詩筞出遊常酒樽交親書已絕云壑自相存寄傲疑今是求榮感昨非聊欣樽有酒不恨室無衣邱壑世情逺田園生事微柯庭還獨睡時有鳥歸飛余歸自道埸何山遇大風因憩耘老溪亭命官奴秉燭捧硯寫風竹一枝題詩云

更將掀舞勢把燭畫風篠羙人爲破顏憐此腰肢裊

題雲龍艸堂石磬

折爲督郵腰懸作山人室殊非濮上音信是泗濵石【折腰爲磬折故作淵明揖督郵事耳讀者不以辭害意可也左傳室如懸磬尙書泗濱浮磬】

和子由岐下詩【並引】

予旣至岐下逾月於其廨宇之北隙地爲亭亭前爲橫池長三丈池上爲短墻屬之堂分堂之北廈爲軒牕曲檻俯瞰池上出堂而南爲過廊以屬之防廊之兩旁各爲一小池三池皆引汧水種蓮飬魚於其中池邊有桃李杏棃棗櫻桃石橊樗槐松檜栁三十餘株又以鬥酒易牡丹一叢於亭之北子由以詩見寄次韻和答凡二十一首

北亭

誰人築短墻橫絕擁吾堂不作新亭檻幽花誰爲香【公自注舊堂北有墻予始去之爲亭】

橫池

明月入我池皎皎鋪紵縞何日變成緇太吾懶艸【楊雄解嘲吾黙黙獨守吾太】

短橋

誰能鋪白簟永日臥朱橋樹影欄邊轉波光版底搖【杜牧之阿房宮賦長橋臥波】

軒牕

東鄰多白楊夜作雨聲急牕下獨無眠秋虫見燈入

曲欄

流水照朱欄靑紅亂明鑑誰見檻上人無言觀物泛

雙池

溯流入城郭亹亹渡千家不見雙池水長漂十里花

荷華

田田抗朝陽節節臥春水平鋪亂萍葉屢動報魚子

魚

湖上移魚子初生不畏人自從識鉤餌欲見更無因

牡丹

花好常患稀花多信佳否未有四十枝枝枝大如斗

桃花

爭開不待葉密綴欲無條傍沼人窺鑑驚魚水濺橋

李

不及棃英軟應慙梅蕚紅西園有千葉淡佇更纖穠【公自注城西有千葉李如荼防】

杏

開花送餘寒結子及新火闗中幸無梅汝彊充鼎和

棃

霜降紅棃熟柔柯巳不勝未甞蠲夏渴長見助冬冰

棗

居人幾番老棗樹未成槎汝長才堪軸吾歸巳及瓜

櫻桃

獨繞櫻桃樹酒醒喉肺榦莫除枝上露從向口中漙

石橊

風流意不盡獨自送殘芳色作帬腰染名隨酒盞狂

樗

自昔爲神樹空聞蜩鵙鳴社公煩見輟爲爾致羊羮

槐

采擷殊未厭忽然巳成陰蟬鳴看不見鶴立赴還深【抱朴子槐子服之補腦令人髮不白而長生魏都賦槐以防塗】

松

彊致南山樹來經渭水灘生成未有意鴉鵲莫相干

檜

依依古松子鬱鬱緑毛身每長須成節明年漸庇人

栁

今年手自栽問我何年去他年我復來搖落傷人思【世說桓溫北徵經金城見所種栁皆十圍慨然嘆曰樹猶如此人何以堪因攀枝執條然流涕】

縱筆【舊注此詩執政聞而怒之再貶儋耳】

白頭蕭散滿霜風小閣藤牀寄病容報道先生春睡羙道人輕打五更鐘

附四言六言

息壤詩【並引】

淮南子曰鯀堙洪水盜帝之息壤帝使祝融殺之於羽淵今荊州南門外有狀若屋宇防入地中而猶見其脊者旁有石記云不可犯畚鍤所及輙復如故又頗以致雷雨嵗大旱屢發有應予感之乃爲作詩其辭曰

帝息此壤以藩幽臺有神司之隨取而培帝敕下民無敢或開惟帝不言以雷以雨惟民知之幸帝之恕帝茫不知誰敢以告【字疑誤】帝怒不常下土是震使民前知是伇【音域】於民無是墳者誰取誰予惟其的之是以射之

顏樂亭詩【並序】

顏子之故居所謂陋巷者有井存焉而不在顏氏久矣膠西太守孔君宗翰始得其地浚治其井作亭於其上命之曰顏樂昔夫子以簞食瓢飲賢顏子而韓子乃以爲哲人之細事何哉蘇子曰古之觀人也必於小者觀之其大者容有僞焉人能碎千金之璧不能無失聲於破釜能搏猛虎不能無變色於蠭蠆孰知簟食瓢飲之爲哲人之大事乎乃作顏樂亭詩以遺孔君正韓子之說且以自警云

天生烝民爲之鼻口羙者可嚼芬者可臭【一作嗅仝】羙必有惡芬必有臭我無天遊六鑿交鬭騖而不反跬步商受偉哉先師安此微陋孟賁股栗虎豹卻走眇然其身中亦何有我求至樂千載無偶執瓢從之忽焉在後

新渠詩【並序】

庚子正月予過唐州太守趙侯始復三陂疏召渠招懷逺人散耕於唐予方爲旅人不得親執壺漿簟食以與侯勸逆四方之來者獨爲新渠詩五章以告於道路致侯之意其詞曰

新渠之水其來舒舒溢流於野至於通衢渠成如神民始不知問誰爲之邦君趙侯

新渠之田在渠左右渠來奕奕如赴如湊如雲斯積如屋斯澑嗟唐之人始識秔稌

新渠之民自淮及潭挈其婦姑或走而顚王命趙侯宥我新民無與王事以訖七年

侯謂新民爾旣來止其歸爾邑告爾鄰里良田千萬爾擇爾取爾耕爾食遂爲爾有

築室於唐孔碩且堅生爲唐民飽粥與饘死葬於唐祭有雞豚天子有命我惟爾安

防姜君弼課冊【公自注姜君瓊州人已卯閏九月來從學於東坡至儋耳庚辰三月方還瓊】

云興天際歘若車蓋凝矑未瞬彌漫霮防驚雷出火喬木糜碎殷地爇空萬夫皆廢綆四墜【一作懸澑綆墜】日中見昧【一作沬】移晷而收野無完塊

【易丰卦九三丰其沛日中見沬沬星之小者漢王莽傳地皇元年二月壬申日正黒莽惡之下書曰乃者日中見昧陰薄陽黒气爲變董子太平之時雨不破塊津莖潤葉而已】

數日前夢人示餘一卷文字大略若諭馬者用喫蹶兩字夢中甚賞之覺而忘其餘戲作數語足之

天驥𨿽老舉鞭脫逸交馳蟻封步中衡石旁睨駑駘丰肉滅節徐行方軌動輒喫蹶天資相絕未易致詰【鄧粲晉紀王濟性好馬而所乘馬駿駛意甚愛之叔湛曰此𨿽小駛然力薄不堪苦近見督郵馬當勝此但飬不至耳濟取督郵馬谷食十數日與湛試之步驟不異於濟而馬不相勝湛曰今直行車路何以別馬勝不惟當就蟻封耳於是就蟻封盤馬果倒踣】

憶江南寄純如五首【六言】

楚水別來十載蜀山望斷千重畢竟擬爲傖父憑君說與吳儂

湖目也堪供眼木奴自足爲生若話三吳勝事不惟千里蒓羮

【襄陽記李衡字叔平爲丹陽太守密遣人於武陵龍陽州上種甘千樹臨終勅兒曰汝母惡吾不治家故窮如是吾州裏有千頭木奴不責汝衣食嵗上一匹絹亦足用矣晉書陸機詣王武子有羊酪指以示機曰卿東吳何以敵此機曰千里蒓羮未下鹽防時人稱爲名對潛確類書或謂千里末下皆地名蒓防所出處張鉅山詩一出修門道重嘗末下鹽是也按此則未下當作末下語較有味但末下少見出處存之備考】

人在畫屏中住客依明月邊遊未卜柴桑舊宅須乘五馬【一作湖】扁舟

生計曾無聚沫孤蹤謾有淸風治產猶嫌範蠡攜孥頗笑梁鴻

弱累已償俗盡老身將伴僧居未許季鷹髙潔秋風直爲鱸魚

【晉張翰傳翰因見秋風起乃思吳中菇菜蒓羮鱸魚膾曰人生貴得適志何能覊宦數千里以要名爵乎遂命駕而歸】

恵崇蘆鴈【六言】

恵崇煙雨蘆鴈坐我瀟湘洞庭欲買扁舟歸去故人云是丹靑

何公橋詩【補錄】

天壤之間水居其多人之往來如鵜在河順水而行雲駛鳥疾維水之利千里咫尺亂流而渉過膝則止維水之害咫尺千里沔彼濫觴蛙跳鯈遊溢而懷山神禹所憂豈無一木支此大壊舞於盤渦冰拆雷解坐使此邦畫爲兩州雞犬相聞胡越莫救允毅何公甚勇於仁始作石梁其艱其勤將作復止更此百難公心如鐡非石則堅公以身先民以悅使老牡負石如負其子疏爲玊虹隱爲金堤直欄橫檻百賈所棲我來與公同載而出讙呼塡道抱其馬足我嘆而言視此滔滔未見剛者孰爲此橋願公千嵗與橋壽考持節復來以慰父老如朱仲卿食於桐鄕我作銘詩子孫不忘

蘇詩續補遺卷下

