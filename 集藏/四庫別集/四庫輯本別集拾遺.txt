四庫輯本別集拾遺欒貴明輯目錄

序

《武英殿聚珍版叢書》所收四庫輯本別集二十八種拾遺

趙湘﹕《南陽集》六卷

柘湖

翻經臺

望雲巖詩

宋庠﹕《元憲集》三十六卷

同吳侍郎小園池上送楊端明歸馬上口占詩

二月社日到都門見花卉初發詩

讀黨人篇

尙書工部郎中太原王君詩序

論唐書及五代史札

翰林學士尙書刑部郎中知制誥丁度翰林學士尙書刑部郎中知制誥晁宗並可尙書右司郎中依前充職翰林侍讀學士諫議大夫梅詢可給事中依前充職制

環州洪徳寨熟戶白馬族巡檢殿侍勃木灩男嵬環州洪徳寨熟戶白馬族軍主你埋男者灩多你並可銀靑光祿大夫檢校國子祭酒兼察禦史武騎尉充本族軍主制

溪洞彭師虫可銀靑光祿大夫檢校國子祭酒兼監察禦史武騎尉制

慶州蕃部羅泥男障羅可銀靑光祿大夫檢校國子祭酒兼監察禦史武騎尉制

前鄕貢九經王元亨可守國子監主簿制

尙書屯田員外郎致仕郭申男昕可試將作監主簿制

向敏中孫紡可試將作監主簿制

駕部員外郎致仕田士亨男錫可試將作監主簿制

屯田員外郎致仕範渭男孝恭可試將作監主簿制

尙書駕部員外郎致仕魏蒙男中師可試將作監主簿制

侍衛親軍馬軍都虞候髙陽關部署石元孫門客顏雅言可踐將作監主簿制

宋祁﹕《景文集》六十二卷﹐附《宋景文公筆記》三卷

賈子明出東原采擷野蔬並詩見寄

早春夙興

遠行詩

茶蕊花

奉檄漢上和兄長廷評喜於邂逅

反太玄詩

偶成詩

漫成

滕寺守丞棄導江宰還家侍太夫人

臺州白雲山北淨名庵般若臺記

淮海叢編集序

孫承旨啟

楊承旨啟

與丁承旨啟

代賜生餼表

紅銅觜

王球可工部郎中張叔詹盧安並比部員外郎制

喫咩族軍主喫埋將授銀酒監武制

祭收地神文

祈馬步神文

故皇叔祭文

王偉祭文三道

附錄

宋景文公筆記

胡宿﹕《文恭集》四十卷

寄蘇臺知府蔣密學

酬杭州知府蔣密學以移漕見贈之什

覽海東相公伊川集

論河北急遞鋪非機密不得輒發奏議

陳太素等至中捨海詞

醴泉觀雅飾眞君聖像祭告靑詞

彊至﹕《祠部集》三十五卷

河北道中懷故鄕

送呂監簿歸淮南侍下

代謝兩提刑及王工部狀

謝通判國博季點狀

謝燕王召赴筵狀

副使

謝燕王餞筵狀

回謝中京畱守狀

謝中京畱守召赴筵狀

謝中京畱守餞筵狀

謝中京畱守攀迎狀

謝諸州攀迎狀

謝請赴筵狀

王珪﹕《華陽集》六十卷

新館

就日館

望京館

柳河館

長興館絕句

一題白馬館

南海館中

卽目

失題

小兒致語

回呂參政謝給事書

謝翰林學士承旨表

謝翰林學士承旨笏表

典記夫人王氏堂祭文

附錄

許光疑﹕華陽集序

王仲修﹕進家集表

劉敞﹕《公是集》五十四卷

農父﹝二首四言﹞

農哀﹝前人﹞

宿烏沙

讀列子贈幾太博勝之殿丞君章監丞

回風館

臨都館

張三館有前歲赴舉時題字處作

自恩平還題嵩臺宋隆館

和張景純初置館中

松子嶺詩

和尙叔父病目

晚晴小園

伏日尋鄰幾不見

種麥

讀太玄

方壺圓壺

詩話

劉攽﹕《彭城集》四十卷

南湖詩二首

潁水作寄陳州諸故人

佚老堂爲馬給事題

詠列子

大安病酒畱半日王守復來招不往送酒解酲因小飲江月館

還館詩

次韻和王四館宿

初秋館中呈諸公

題平山馬鋪

燈夕

次韻和王舍人燈夕見寄

燈夕陳大夫來會張承議以病不出有詩贈陳次韻和之

燈夕寄呈張學士

冠有記過之史賦﹝成人之後﹐宜此示戒﹞

爲韓相賀史館相公啟

賀江寧相公啟

賀宋相公啟

賀呂開封啟

賀晏相公啟

賀劉相公啟

朝奉郎試中書舍人蘇轍可戶部侍郎制

宣義郎呂由誠可衛尉寺主簿制

延州藩落都虞候俄千男仲政可三班借職制

三班奉職孫軫男忠臣可三班借職制

漢州助教鍾迪可三班借職制

蕃官惠逋移厥可三班借職制

皇太后殿管勾文字夏崇可三班借職制

李佛郎與右班殿直梁仲文李養並與三班借職制

皇太后殿管勾文字朱宗懿可三班借職制

一班殿侍衛涓可特授三班奉職制

蕃官可三班奉職制

蕃官京結京鐸拶並可三班奉職制

殿前東西班弓箭手劉密可三班借職制

故禦前忠佐步軍副都頭成宗男京可三班奉職制

李貴男遵可三班奉職制

故朝奉大夫權知陜州軍府事陳君墓志銘

徐起墓表

呂陶﹕《淨徳集》三十八卷

芙蓉

再詠芙蓉

相臺道中

雄州村落

和行金堂峽思云頂

劉摯﹕《忠肅集》二十卷

路作茅齋成有詩次其韻

三老堂故殿中丞王公築於別墅公自稱逸老故太常少卿卿公稱拙老兵部郎中士公稱野老三老相與會堂上因名

石棋局

淸明後一日下沙

玉堂集序

陸佃﹕《陶山集》十四卷

除館職謝丞相荊公啟

劉跂﹕《學易集》八卷

虜中作

賀大路公啟

畢仲遊﹕《西臺集》二十卷

離蒲中簡遊景叔知府少卿

歲時雜詠詩序

賀除振夫侍郎啟

畢子莊墓志銘

周行己﹕《浮沚集》八卷

次邢元輔知府韻

祭二十叔文

張守﹕《毘陵集》十六卷

席大光邀同賦墨梅花﹝顏博士畫﹞六首

退老堂

賀秦左相除太師啟

乞蠲減月樁札子

論軍兵老小札子

論宰臣不當親自揀兵札子

車駕經由常州乞上殿札子

乞宣取司馬溫公文集札子

汪藻﹕《浮溪集》三十六卷

退老堂

宿招賢館

盡心堂爲張丞相題

跋半山詩

賀狀元及第啟

賀朱勝非啟

謁社稷祝文

祭魯國太夫人文

祭壽光縣君文

祭靖安縣君文

祭趙淑人文

祭遠祖顯靈英濟王文

進士陳大川程百之並迪功郎制

樞密院主事王露可兵房副承旨制

失題

曾幾﹕《茶山集》八卷

投壺

投壺全中戲成

次韻陳魯山正字社日同遊西湖

郡齋偶成

觀四種梅

柔桑陌

讀呂居仁舊詩有懷其人作詩寄之

汪應辰﹕《文定集》二十四卷

淸虛庵

跋王直講集

賀林侍郎啟

賀戶部王侍郎啟

及第謝丞相啟

及第謝信州太守

乞差文臣知興元府札子

乞申嚴元置斥堠鋪指揮札子﹝乾道三年正月﹞

祭王詹事文

祭陳待制

王質﹕《雪山集》十六卷

過洞庭

黃香梅

墨梅

和沈述之與兪舜兪題墨梅

題龔嘉謀墨梅

題兪舜兪墨梅

近村

過隆中村

集少陵佳句題和政堂呈使君

聖燈記

題李贊可掀篷梅軸

再題

趙蕃﹕《乾道稿》二卷﹐《淳熙稿》二十卷﹐《章泉稿》五卷

松湖

成父居於普寧寺鐘樓之下辟以爲齋舊名坎止近易榜曰發深省衡州舅氏書之僕爲賦四小詩以發深省齋爲韻

謝答嚴用韻送綠萼梅

次韻何叔信二月蠟梅猶盛之作

詠蠟梅

朱村道中

獨行五首

初八日人事少閒命車出遊因以尋詩首訪滕王閣紛然屠沽思爲之敗已過東湖得孺子亭亭閣幽邃乃陳阜卿復作者一時詩板甚多擇數知名句錄之又東數步得孺子祠有像設及曾公衮書南丰所作祠堂記及沈持要重立歲月壁崩糞積殊異敬事迆邐避雨入持寺謁澹臺子羽墓閱雷公祠墓有大篆立於其前祠有樂章無盡所作雨止絕南昌縣徑還艤舟之地作五詩

過貴溪數里望月巖作

公擇客於玉山簿尉之館忽有挽爲宜黃之行者公擇過余謀之作詩呈公擇兼簡簿尉

聞邑中燈夕頗盛作詩呈子肅

爲龍泉令趙舜徒題

彭龜年﹕《止堂集》十八卷

盆花示兒

袁州萬載縣月樁記

鄒道鄕公冠子文

辭免除臺簿申省狀

乞解罷臺簿申省狀

辭免依舊充臺簿申省狀

陳克齋先生哀辭

臨安爲位哭克齋陳先生文

祭陳克齋先生文

祖祭陳克齋先生文

經解

袁燮﹕《絜齋集》二十四卷

隱求堂記

紹興府重建賢牧堂記

跋吳晦夫社倉

己見札子

輪對札子

省兵札子

議論對札子

經筵講義

韓元吉﹕《南澗甲乙稿》二十二卷

題南陽集

跋山谷送徐隱父二詩艸

跋呂居仁與魏邦達昆仲詩

跋呂居仁韓子蒼曾吉甫詩

辭免知建寧府札子

祭資政殿大學士賀公文

登對錄

袁甫﹕《蒙齋集》二十卷

無咎銘贈楊廷潤並序

止善齋銘

存誠齋銘

養正齋銘

蔡仲龍除祕丞兼屯田杜範除祕書郎制

經筵講義

祭甥林慶中知縣文

髙斯得﹕《恥堂存稿》八卷

次魏明己表弟韻送劉長翁赴福建倉

尊賢堂記

王寂﹕《拙軒集》六卷

詠五湖

髙村馬上口占

過麻棘鋪不覺欣然似有西歸之興馬上戲成一詩他時當以麻棘部落錯歡喜鋪

仇遠﹕《金淵集》六卷

偶作

無題

後園野池詩

東園賞紅梅

頃溧水歸登官塘湯漢章義門﹝景云﹞

村中語

村捨卽事

程公明家玉蕊花

送李介甫赴官塘湯氏館

元夕恩霈卽事

姚燧﹕《牧庵集》三十六卷

黃門飛鞚圖

有元故奉訓大夫同知威楚開南等路總管席君神道碣銘並序

《四庫珍本叢書初集》所收四庫輯本別集六十一種拾遺

夏竦﹕《夏文莊公集》三十六卷

秋日村路

宮苑花

宰輔部實黨篇序

光武二十八將功業先後論

主父偃請城朔方論

華鎭﹕《雲溪居士集》三十卷

海門詩

玉蕊花並序

晚宿張三館

部隊

失題

花村二首

題杜工部詩後

論禮

上淮東閭提刑書

上揚州知府鈐轄呂大資

謝國子祭酒舉學官啟

代髙郵縣祭故運使蔡學士文

失題

呂南公﹕《灌園集》二十卷

九月二十三日過黃家嶺望行春門有感

五賢堂

翦銘

尺銘

石陂寨新置軍儲倉記

附錄

崔紹﹕灌園集序

許翰﹕《襄陵集》十二卷

畫韓蘇像

謝除中書舍人攺賜章服表

跋太玄後

毛滂﹕《東堂集》十卷

比得寒疾用道士養生法治其內郡幕徐天隱遺以柴胡桔梗教作湯服之疾間作小詩以寄

祭鄭庭誨文

趙鼎臣﹕《竹隱畸士集》二十卷

擬和元夕禦制

擬和元夕禦詩

雜著三十三條

洪朋﹕《洪龜父集》二卷

雜詩

五絕

奉陪方從教泛東湖

李新﹕《跨鰲集》三十卷

半方壺詩

和李少卿遊北湖六首

漢源館

一曉發射洪循江而行書二詩州堆館

李光﹕《莊簡集》十八卷

跋東坡雙泉詩

張擴﹕《東窗集》十六卷

次韻曾大卿用東坡先生韻賦蠟梅

再次前韻

蠟梅近出或謂藥中一種不結子非梅類戲作數語爲解嘲云

祭弟彥取文

呂頤浩﹕《忠穆集》八卷

次韻李徳升老堂

次綦叔厚韻

次石迪功韻

次洪成季韻

次潭州通判範寅秩韻

次李泰發韻

次張全眞參政韻

次朱通判惇儒韻

次仇待制韻

次鄭顧道韻

次韻郭思得之歸徳鋪畱題

失題

失題

失題

失題

劉才邵﹕《杉溪居士集》十二卷

上殿論減月樁札子

翟汝文﹕《忠惠集》十卷

東坡遠遊並序

失題

宋翟省試孔子集大成論

焚獻三境上帝聖像靑詞

黃籙大醮五香盥沐詞

王之道﹕《相山集》三十卷

讀韋蘇州詩因用陪王郎中尋孔徵君韻

無爲集序

無爲別集序

賀秦楚材啟

和州進布綀表

將仕郎

王洋﹕《東牟集》十四卷

觀中芙蓉盛開

僧畫梅贊

己未歲新復河南故地肆赦諸神文

祭大稷文

祭后稷氏文

郭印﹕《雲溪集》十二卷

珊瑚花

綦崇禮﹕《北海集》四十六卷

兵籌類要善守篇

溫州景靈宮奉安聖祖天尊大帝聖像靑詞

徽州天慶觀奉安聖像奏告聖祖天尊大帝

徽州天慶觀奉安聖祖天尊大帝聖像

朝請郎誥詞

仲並﹕《浮山集》十卷

題臨丘文播四花圖

吳郡三賢堂記

泰興建護城神祠疏

陳長方﹕《惟室集》四卷

書楊舜韶詩後

豫章集序

李石﹕《方舟集》二十四卷

千葉梅

紅梅閣賦

李呂﹕《澹軒集》八卷

淸友堂爲呂賓峯題

以油煙贈許尉因賦長篇﹝名從龍﹐字子云﹞

跋晦翁和玉澗詩

跋晦翁遊大隱屏詩

虞儔﹕《尊白堂集》六卷

羨監簿先出院詩

和王誠之元夕卽席之作

陳鑄大理寺簿葉先太府寺簿制

袁說友﹕《東塘集》二十卷

江岸茅舍傍古梅奇甚攜酒卽之

用謝艮齋韻題歐陽長老墨梅三首

用楊誠齋韻再題歐陽長老墨梅三首

李英才作墨梅於天慶觀壁

題墨梅

過袁村

季提刑自夔憲知常徳府

送資深知潼川府

題所書思政堂記後

跋杜牧之九日登齊山詩

謝舉自代啟

謝右相啟

賀施元樞啟

論降虜當分其勢

馬司歸屯

楚州屯戍狀

林晞仲墓志

易經講義

員興宗﹕《九華集》二十五卷

天府

將軍樹

李洪﹕《蕓庵類稿》六卷

題華亭尉廳梅館

送範至能帥桂林

送史誌道帥建康

史堯弼﹕《蓮峯集》十卷

題墨花

代兄伯振上秦相書

代張丞相徳遠賀秦丞相除太師啟

失題

曹彥約﹕《昌谷集》二十二卷

偶作

盡心堂賦壬子爲同官張汝器司理作

朝梳怨

贈楊伯洪

賀湖南提刑孫司業啟

辭免權戶部侍郎申省狀

上宣撫吳待制札子

辭免寶章閣學士知常徳府公札子

祭晏子中文

祭許定夫文

祭劉仲明文

廖行之﹕《省齋集》十卷

野花

落花

代劉守到任謁社稷文

始閱祭主兵之神文

祭唐孺人文

祭宋恭人文

再祭宋恭人文

衛涇﹕《後樂集》二十卷

召試館職策

宇文虛中女趙恬妻宇文氏贈安人

國信所寄班祗應排辦國信所禮物趙大雅攺名飛英應辦人使到闕十次轉修武郎制

江淮宣撫司契勘王康源當王師弔伐之初能背戎向華爲首率眾捕殺海口巡檢夾古阿打並副巡檢夾古尙叔忠憤可嘉今欲各與補承節郎制

太中大夫集英殿修撰知隆興軍府事兼管內勸農營田使主管江南西路安撫司公事馬步軍都總管施康年特授寶謨閣待制依前官職制

後省令史孫徳顯修文林郎制

通直郎通判隆興軍府兼管內勸農營田事史定之特授奉議郎制

祭朝請大夫權知廣徳軍兼管內勸農營田事袁君儒文

祭沈尙書母太夫人文

附錄

門生林子燕祭衛涇文

門生林孝聞祭文

學生王遂祭文

學生湯仕龍祭文

顧然祭衛涇文

度正﹕《性善堂稿》十五卷

書濂溪目錄後

吳泳﹕《鶴林集》四十卷

城上烏

羽林郎詩

送鮮於帥

稷神祝文

祭陳司業文

賜黃伯固辭依舊兵侍知隆興撫安使不允詔

賜洪咨夔以恙加乞予祠不允詔

賜鄭性之再上札子雷發非時乞出不允詔

趙希鑑降授承事郎制

黃慥降授承事郎制

陳秉權督辦餉運授承直郎制

陳玠授承直郎制

趙壹夫特授承直郎制

徐獻子特授承直郎制

趙與瓊特授儒林郎趙壽欠夫特授承直郎制

崔叔同特授承直郎制

鄧聞禮特授承直郎制

水丘袤特授承直郎制

林充國特授承直郎制

吳似孫授從事郎制

王瀾特授從事郎制

湯巾復從事郎制

趙夫降授從事郎制

趙崇摶降授從事郎制

趙崇夷降授從事郎制

趙與彊降授從事郎制

陳宣子降授從事郎制

葉壽昌降授從事郎制

陳伯賢降授從事郎制

唐若虛降授從事郎制

趙汝﹝彳淂﹞降授從事郎制

趙與才降授從事郎制

陳堯登降授從事郎制

張爟降除從事郎制

王立文降授從事郎制

韓楘降授從事郎制

趙崇儕降授從事郎制

曾讜降授從事郎制

林記孫降授從事郎制

任尙降授承事郎制

黃從龍降授從事郎制

趙波夫降授修職郎制趙崇仇降授從事郎制

追官人朱復之復宣教郎制

梁成大降授宣教郎制

趙汝渠降授宣教郎制

鄭仲度降授宣義郎張嗣良降授宣教郎制

朱詵降授宣教郎制

趙時享降授宣教郎制

王剡降授宣教郎制

畱元鈞降授宣教郎制

白下起降授宣教郎制

張本降授宣教郎制

劉子澄降授承務郎趙楷降授宣教郎制

費觀孫降授宣教郎制

趙善鏜降授宣教郎制

於大遇降授宣教郎制

商灝降授宣教郎趙汝玖降授宣教郎制

趙汝伋降授朝請郎史晞祖降授宣教郎制

史彌厚降授承議郎趙與諲降授宣教郎制

趙與迪降授修職郎制

鄭景龍降授迪功郎張煥降授修職郎制

趙希降授修職郎制

趙崇貢降授修職郎制

趙汝與降授修職郎制

陳夢升降授修職郎制

趙詰夫降授修職郎制

顧孺采降授修職郎制

趙汝奭降授修職郎制

趙崇夙降授修職郎制

趙師淐降授修職郎制

趙崇泆降授修職郎制

趙曄夫降授修職郎制

趙崇訑降授修職郎制

趙希鐩降授修職郎制

劉溍降授修職郎制

祝雄降授修職郎制

蔡允卿降授修職郎制

鄭安之降授修職郎制

趙與降授修職郎制

趙希潧降授修職郎制

史次龍降授修職郎制

趙夫降授修職郎制

王禹圭降授修職郎制

夏武降授修職郎制

曾次元降授修職郎制

趙貴降授修職郎制

霍申甫降授修職郎制

周次旦降授修職郎制

趙汝降授修職郎制

趙與嗣降授修職郎制

李寅降授修職郎制

趙警夫降授修職郎制

薛熙載降授修職郎制

張炎震降授修職郎孫南金降授修職郎楊已仲降授修職郎制

趙崇官降授修職郎制

林夢龍降授修職郎制

王節降授宣教郎趙崇驎降授修職郎制

陳伯舒降授儒林郎史文舒降授修職郎制

鍾澄特授修職郎制

周應旗特授修職郎制

王準贈修職郎制

何克忠降授修職郎制

王紹宗降授修職郎制

趙崇式降授從事郎趙希降授修職郎制

趙汝迒降授迪功郎制

孟元子陳衕降授迪功郎制

葉寘因搜訪進書特補迪功郎制

陳均以所編類長編投進可特補迪功郎制

陳文蔚以所著尙書解注投進特補迪功郎制

鮑醇孫降授從事郎葉明降授迪功郎制

劉宬降授迪功郎制

趙孟彪降授迪功郎制

趙汝陋降授迪功郎制

趙汝轅降授迪功郎制

王仲換授迪功郎制

趙洞夫降授迪功郎制

趙希得降授迪功郎制

楊思恭降授迪功郎制

趙時點降授迪功郎制

張震午降授迪功郎制

汪淸之降授迪功郎制

譚伯言降授迪功郎制

阮炎正降授迪功郎制

任霆降授迪功郎制降授迪功郎制

趙與

陳璹降授迪功郎制

劉簡子降授迪功郎制

丁如翼降授迪功郎制

韓庲降授迪功郎制

孫舜舉授武功郎制

程芾授武功郎制

張大可降授武功郎制

董有恭授武徳郎制

童徳興降授武徳郎制

趙時傒授武徳郎制

韋鏜授武節郎制

崔福復武節郎制

成穎達武節郎制

林熙載授武節郎制

陳大紀降授武經郎制

林景衡授武經郎制

張旺授武經郎制

徐弼授武經郎制

劉元實授訓武郎兪朴授武經郎制

李大聲授武經郎制

張範降授武翼郎制

繆夢達降授武翼郎制

齊敏授武翼郎制

姜昂贈訓武郎李師舜贈武翼郎制

劉燾贈武翼郎制

閻安義馮琳並授武翼郎閻康民授保義郎閻康年授忠翊郎制

周喜授武翼郎制

張旺授武翼郎制

張翼降授武翼郎制

黃公輔降授武節郎何杞降授武翼郎制

鍾興嗣降授武翼郎制

兪海等二十五人並授修武郎制

彭忠厚復修武郎制

宋復右贈修武郎制

馮勝贈修武郎制

鄧起贈承信郎祝邦固贈修武郎制

黃正邦贈修武郎制

賈嗣明授修武郎制

邵克忠授修武郎制

楊福興降授從義郎制

黃鼎換授從義郎制

葉芾授武徳郎劉鏞授武經郎劉元晉授從義郎制

江海復從義郎制

徐晞契復從義郎制

張裕授從義郎制

章煥等五人並換授從義郎制

鄭恢先權授從義郎制

趙章贈從義郎制

戴必勝贈從義郎制

沈宣之贈從義郎制

溫林贈從義郎李威贈秉義郎呼延棫贈忠翊郎楊顯贈承信郎制

方愷授秉義郎制

陶琦授忠訓郎制

丁信授忠訓郎制

張龜壽授忠訓郎制

楊雄秦隆俱贈忠翊郎制

賈佑贈忠翊郎制

李宗授忠翊郎制

蓋天佑贈成忠郎制

李宗瑛兪耀並授成忠郎制

雍浚授從義郎張元長授忠訓郎茅公正授成忠郎制

朱海復保義郎制

陳碩文授保義郎制

羅昉授承節郎李進授保義郎制

田有容轉保義郎制

洪夢龍贈保義郎制

施嶧等四十五人並授保義郎制

趙希埤補承節郎制

趙崇廡授承節郎制

趙與度授承節郎制

黃守禮等八人授承節郎制

劉珪授承信郎王珪孟仔劉章換授保義郎孟佺換授承節郎制

範龍翔授承節郎制

趙燁授承節郎制

趙邦傑授武徳郎徐霆授修武郎徐升授秉義郎陸文彪授成忠郎楊福授成忠郎尹必勝授忠翊郎袁達陳靑李福曹旺李如璋蔡玉李海張聰丁亮許實馬升等並授保義郎曹暕紀智春並特授承節郎制

官兵晏仙宋元贈承節郎制

將官劉政李昱等並贈承節郎制

童彥從贈承節郎制

朱先贈承節郎制

張靑等並贈承節郎制

丁傑授承節郎制

王信之授從義郎李孝嗣授成忠郎黃琳授承節郎制

趙必鈁授承信郎制

趙若鏞崇並授承信郎制

郝浚授承信郎制

趙邦寧授保義郎佟仲源等一十三人並授承信郎

進義校尉王子宜補承信郎制

張震雷張萬取授承信郎制

劉宗孟授承信郎制

彭汝舟授承信郎制

徐炎卯補承信郎制

石良輔授承信郎制

吳克仁補承信郎制

全大受全涇全照孫徐良錢仰之謝文彪謝文榮許大成鄭大涇並授承信郎制

錢肇授承信郎制

聶聞禮張銘蔡必簡並補承信郎制

兪�兪杞劉元植並授承信郎制

燕宗仁宗道並補承信郎制

全悉孫石孝廣邵若森張巠等補承信郎

官兵周端何靑王俊贈承信郎制

祝邦傑贈承信郎制

詹澄授承信郎制

�����郎張世興【�】【贈】成忠郎金子寶贈承節郎袁聚明贈承信郎制

方待問授額內和安郎曾良能授內成安郎制

方待問授額內成和郎周端節授額內成安郎制

唐文遠授額內成安郎制

陳達逵授額內成安郎制

唐文遠起復成和郎制

陳宗逵授額內成全郎制

汪澤落直祕閣降授朝請郎制

牟元龜降授朝請郎制

全子材降朝請郎制

韓大倫降授朝請郎制

張卽之降授朝請郎制

黃學行降授朝請郎制

王野特授朝請郎制

洪咨夔磨勘授朝請郎制

追官勒停人張宗濤復朝請郎制

魏崌降授朝散郎制

程植降授朝散郎制

李知孝降授朝散郎制

黃垺落直祕閣降授朝散郎制

鄭揚祖降授朝散郎制

朱俯降授朝散郎制

王夬亨降授宣教郎陸垢降授朝散郎制

陳隆之復朝散郎制

馬光祖特授朝散郎制

楊公說特授朝散郎制

王野特授朝散郎制

杜杲復朝散郎制

顏戣特授承議郎遊一龍特授朝散郎制

劉純可特贈朝散郎制

黃炎孫追復朝散郎制

髙稼朝散郎制

劉必端復朝散郎制

宋明遠朝散郎制

馬光祖復朝散郎制

邵該贈承奉郎制

朱應之特授儒林郎制

鍾鑑特授儒林郎制

趙汝舉特授儒林郎制

陳端章特授儒林郎

王維特授儒林郎制

諸葛琰特授儒郎制

楊明遠授儒林郎制

任公迂降授儒林郎制

萬忱降授儒林郎

莊述降授儒林郎制

趙弼降授儒林郎制

趙崇呂降授儒林郎制

張先之降授儒林郎制

趙悃夫降授儒林郎制

趙希絜降授儒林郎制

趙時恪降授儒林郎制

沈先庚降授儒林郎制

丘鱗降授儒林郎制

戴宗昭降授儒林郎制

陶永降授儒林郎制

沈端仁降授儒林郎制

袁宜中降授儒林郎制

趙時曄降授儒林郎制

朱夢應降授儒林郎制

施濆降授儒林郎制

趙彥仞降授儒林郎制

陳松龍降授儒林郎制

趙崇端降授儒林郎制

錢謙降授儒林郎制

談降授儒林郎制

趙希沛降授儒林郎制

徐降授儒林郎制

沈應丑降授從事郎陳叔峴降儒林郎制

王采特授文林郎制

李說特授文林郎

褚南降授文林郎制

陳亨祖降授文林郎制

趙希土降授文林郎制

趙希導降授修職郎陳懋降授文林郎制

趙崇玭特授文林郎制

鄧夢龍特授文林郎

李陜降授文林郎制

謝正夫降授文林郎制

吳昭嗣降授文林郎制

陳植降授文林郎制

李衎可降授文林郎制

李木降授文林郎制

馬櫸降授文林郎制

章子仁降授文林郎制

趙汝靜孫徳之降授文林郎制

葉直淸降授文林郎制

孟繼勤宋蟠孫降授文林郎制

朱晡降授文林郎制

王壞降授文林郎制

林應龍降授文林郎制

汪耒降授文林郎罷祠制

趙汝扶降授儒林郎羅公著降授文林郎制

曹南彊降授文林郎制

季鋆降授文林郎制

虞弓弓降授文林郎制

林芑降授文林郎制

梁成大降授承議郎制

潘晉孫降授承義郎制

應厚降授承議郎制

李瑀降授承議郎制

沈恕降授承議郎制

翟繁降授承議郎制

宋明遠王節降授承議郎制

汪綬降授朝請郎張竽降授承議郎制

馬光祖降授承議郎制

杜泉降授承議郎制

卓樗特授承議郎制

陳滌特授承議郎制

倪灼特授承議郎制

祝夢良復承議郎制

陳調一特授承議郎制

袁商授承議郎制

力起授承議郎

鄒仲之特授承議郎制

杜幼節授朝奉郎應授承議郎制

林千之追復承議郎制

李巾行復承議郎制

葉味道授承議郎制

馮天麟贈通直郎制

錢贈通直郎制

程琳贈通直郎制

追官人蕭郊通直郎制

兪機復通直郎制

徐耜降授通直郎制

方點降授通直郎制

潘自顯降授通直郎制

楊奭降授通直郎制

沈願降授通直郎制

徐瑑降授通直郎制

李中行降授通直郎制

周晉降授通直郎制

孔萬春特授宣義郎制

趙汝俳降授宣義郎制

洪咨夔父越特授奉議郎賜緋銀魚袋制

朱復之特授奉議郎制

應繇授奉議郎制

薛季謨特授奉議郎制

葉應輔授奉議郎制

家寅授奉議郎

林士燮特授奉議郎制

追官勒停人黎行之復奉議郎制

趙彥歡復奉議郎制

趙汝克降授奉議郎制

趙與邁降授承議郎傅齊降授奉議郎制

趙希燧降授奉議郎制

孫逌降授奉議郎制

梁該降授奉議郎制

謝廷瑞降授奉議郎制

趙儆夫降授奉議郎制

席芾降授奉議郎制

王恪降授奉議郎制

蔡節降授奉議郎制

曾式中降授朝奉郎制

徐圭降授宣教郎趙與進降授朝奉郎制

董士元降授朝奉郎制

黃崖降授通直郎李伯杏降授朝奉郎制

宇文景遷降授朝奉郎制

張鎭降授朝奉郎制

趙振玉降授朝散郎尙振午降授朝奉郎制

林樞贈朝奉郎制

楊約降授朝奉郎制

連元特授朝奉郎制

韓木降授朝奉郎制

家寅授承議郎力起授朝奉郎制

起希方特授朝奉郎制

髙崇追復朝奉郎制

黃幹特贈朝奉郎制

熊允悊追復朝奉郎制

趙崇實復朝奉郎制

李大同授朝奉郎制

許應龍﹕《東澗集》十四卷

失題

失題

祭致政鄭公文

候官縣正惠二位神封侯制

候官縣正惠二位神妻封制

閻氏封美人制

周坦授承事郎制

趙衝何泉等並授武翼郎制

閻良臣可特攺補保義郎制

徐雄除祕書丞史彌鞏除祕書郎余元廙除著作佐郎制

何季羽將一官回授與父何璞制

徐淸叟除太常少卿兼權戶部侍郎制

鄭逢辰除宗正丞兼金部郎官制

方大琮除著作郎兼侍左郎官制

趙與知慶元府兼沿海制置制

別之傑除祕撰兼制置副使制

參知政事李鳴復除知樞密院事兼參知政事制

劉震孫除太常寺主簿制

董槐除宗正簿制

王瓚除大理寺簿制

李遇兩易司農寺簿

錢相除國子監簿制

與薇特授承務郎

程公許﹕《滄州塵缶編》十四卷

紅白芙蓉

曉月未沒順風泛太湖期以明日與悅齋會

倅教授判官皆爲東湖有賦次韻

正之二十八日忽小霽領數客過東湖若水有賦爲次韻

李貳車約飲東湖

範石湖東歸過鄕國名之芙蓉城余以季夏來遊適荷花稱意紅之時雁湖環湖尢甚盛李子先家小池界金數朵花品之最髙者各紀以詩

遊石湖

三湖

入靑城山門詩

借宿洞門五絕

謝慧明王道士自大面山寄贈三詩並蜜黃精

贈山老借館

行至羅江以代者爽期得史者書復還涪濱徑走富樂山中借館

初度諸葛仙化奉香火歸邑之明日有馴鹿自中徑入縣庭士友異其事賦詩相慶用張權父韻

繩翁初度

東川節度歌並序

送家歸侍旁

送別彥威侄西歸侍母

淸明日侍親輿遊海云寺

陳耆卿﹕《篔窗集》十卷

似村

何澹小山雜著序

登第謝漕臺主司

祭陳俊卿運判文

提舉崇禧觀知郡陳公墓志銘

祭王架閣文

路祭王知縣文

祭王存道總幹文

先祖墓祭文

祭伯父文

考妣墓祭文

祭董子順母文

祭陳監所生母文

王邁﹕《臞軒集》十六卷

戴老堂爲城西林兄作

懷蔣力父監倉

歲暮呈同行蔡實甫

除夜共蔣力父有秋宿南浦館

寄林少忠因爲家叔再畱之館

送林日升景髙之毗陵傅氏館

讀慶元黨人家乘

蜀中遊公諱仲鴻景仁似尙書之父

辧趙忠定公之寃

爭朱文公之去

論韓侂冑之專

料吳曦之叛

重修興化府學記

淸江三孔集跋

蘇泂﹕《冷然齋詩集》八卷

重到西湖

美人

拜年人

昭君村

稅馬盤沙

韓淲﹕《澗泉集》二十卷﹐附《澗泉日記》三卷

鵝湖道中

周國正約過茶山帶湖

次公招看綠梅和韻

二十五日舒村

深村

初八日傳聞光州虜退又云東海之捷

附錄

澗泉日記五十八條

趙汝騰﹕《庸齋集》六卷

餞新三衢牧常著郎

庸齋學言﹕古初

張侃﹕《張氏拙軒集》六卷

先公守汝陰嘗以詩送都曹路君桂冠東歸載乖崖公畱其錄語今傳播世間三十年矣過寓居潁昌一日有都曹公之季子文老者來自京師出其家所藏二帖紙墨如新因道存沒之舊感慨於懷乃追繼先公詩韻以遺文老時方就試春官待報也

客有誦唐詩者又有誦江西詩者因再用斜川九日韻

探野航古梅

釋文珦﹕《潛山集》十二卷

貴家園池夏夜

平齋老先生遊霅城葉氏園池有作俾次元韻詩

二疏

越中三江斗門

柴門詩

失題

失題

江村

水村卽事二首

山村

爲仇近仁賦山村

深村

靜處

萬山深處

陽枋﹕《字溪集》十二卷

晦庵詩纘序

謝交割啟

辧六尊之名物

代趙大寧上游丞相札子

祭承直郎張用泰

胡仲弓﹕《葦航漫遊稿》四卷

山村卽事

落花詩

思故鄕

五峯巖

讀杜牧之詩

送丁仲圭歸合沙

寄朱靜佳明府

送傅明府

題金粟洞

和瞻甫韻

和壁間韻

西來洞天

寄趙春谷監簿詩

衛宗武﹕《秋聲集》六卷

出城山墓域行至趙村

至霅白莞澤步入唐村詩

耕漁處

題柯提幹詠史詩

董嗣杲﹕《廬山集》五卷﹐《英溪集》一卷

芙蓉

客中懷西湖二首

杜陵至節後詩有遠在南思洛陽句予客九江遠過興國至後忽動西湖之感口占實情得四韻何當神交杜陵於夢寐中必亦一笑也

蕪湖

送劉漢老過蕪湖

落梧

紅梅

蠟梅

過新斗門感懷

出徳化門外詩

江村二首

溪村晚步卽事二首

生意堂

素馨

西興道中二首

送徐性初歸隆興

江城口號二首

寄彭澤陳明府

寄酬秋巖

寄樓恪齋館人兩黃丈

寄韓玉玙二首

寄湖口茶局臧尙幹

泊曹家沙

蒲壽宬﹕《心泉學詩稿》六卷

南村

艾性夫﹕《剩語》二卷

經語詩戲效唐子西

偶題

深村

秋村

陳庭翠水竹淸處

贈族子治鬼疾

趙文﹕《靑山集》八卷

題汪水雲詩

楊宏道﹕《小亨集》六卷

李太白詩

效孟東野

讀徐漢臣詠雪詩

靑梅

東坡墨梅

空村謠

章谷村

淸心堂

寄邢彥忠

寄云甫

洧川縣惠民倉題名記

魏初﹕《靑崖集》五卷

代王村

自同之蒲城次商臺符見寄詩韻

劉將孫﹕《養吾齋集》三十二卷

芙蓉

約略雜詩

臨川學館

十八日晚晴宿韓婆嶺

南遊

坐局

振玉齋記

平心堂記

茶陵州譚氏孚善倉記

讀書處記

新刊杜詩序

唐詩選序

王荊公詩序

贈梅不塵子桂翁畫梅序

養吾齋銘

袁樓少師行狀

須溪先生行狀

滕安上﹕《東庵集》四卷

缺題

偶得

暮春東村道中

張閏甫惠文樽

畱別楊知府

張文吉霍守道授館宗道以二子從之學禮意甚腆紫山秋澗皆有詩以稱之昌道復有文以贊之故題其後

北平薛處士不遇

春官楊好禮爲雲中處士周仲和徵詩

祭硯司業先生文

陳宜甫﹕《秋巖詩集》二卷

憶故鄕一首寄舅氏歐耐軒

酒病姚承旨見訪

答畱承旨

數月無酒蒙上位頒賜一瓶喜而成歌

王旭﹕《蘭軒集》十六卷

止善堂

晚煙

唐詩序

張之翰﹕《西巖集》二十卷

宿長沙村

奉賀西湖書院三賢堂成寄呈容齋大參

白雲亭

元夕

戊子元夕

和張老山同知杭州元夕

泉山燈夕

送李元謙南行摸魚子

王結﹕《文忠集》六卷

借答張編修韻呈廉承旨

次廉承旨韻四首

客船晚煙

雜著

同恕﹕《庵集》十五卷

投壺

村居卽事

雜著詩

跋元遺山贈楊文康公詩後

王沂﹕《伊濱集》二十四卷

發都門二首

義門曲

髙村道中作

宿鯉魚村

贈呂復仲善遠行

朝天嶺

樂善處士

寄周宗周

雪溪詩序

祭馬中丞文

翰林院祭蔡學士文

朱晞顏﹕《瓢泉吟稿》五卷

題曉妝圖二首

炊煙

張仲深﹕《子淵詩集》六卷

晚成

樊村

南村

冬村

題嚴氏遊靈巖圖用昆山顧仲瑛韻

周巽﹕《性情集》六卷

五言古體﹕野梅

鄭潛﹕《樗庵類稿》二卷

望都門

奉使安南出都門

平地村

寶石巖

十一月十五日再遊寶石巖與巢云道人同登絕頂

值雨靈巖夜宿曉題

失題

其它版本四庫輯本別集六十九種拾遺

潘閬﹕《逍遙集》一卷

落花詩

金君卿﹕《金正叔集》二卷

晚過黃池村

和人憫道傍凍餒者

易六日七分

陳舜兪﹕《都官集》十四卷

西湖

蛙齋詩

慮獄江州晚出潯陽門詩

子隱堂爲蕭寺題

黃陵廟

白雲亭記

云慶庵記

說黨

賀集賢相公啟

鄭獬﹕《鄖溪集》三十卷

偶題

寄並州故人

王安禮﹕《王魏公集》八卷

明仙和尙記

賀人禮上啟

謝三伏早出表

陳國長公主奏駙馬都尉王帥曰親兄光祿寺丞王公約可宣徳郎制

國子博士致仕郭祥正可落致仕特授奉議郎制

某神奉安祝文

李廌﹕《濟南集》八卷

登楚山絕頂

附錄

李之儀﹕濟南月巖集序

周紫芝書﹕濟南月巖集

張舜民﹕《畫墁集》八卷

上潁昌韓少師丞相兄弟

北歸再過洞庭

東湖晚眺

和邠倅王正夫大夫遊西湖

北湖集句

南歸早發柳湖

送吳都曹還蕪湖

城上烏

長盤嶺遇張復鄕人

贈杜山人

望行人二首

胡無人

邠守李中散取鄕人謝事者三人繪像邠學號三友堂予已記之復徵詩

送孫積中兄待次吳興

送人出城同過周少府贈行者

送孫積中同年赴任陜府

題豆館

度秦嶺

鶻嶺

丞相寵示白羊禦酒之作淵自然六室奇怪求詩以紀之醴陵多丁氏令威之後云

徐剛中醴陵少府於山中尋出一洞有銘曰

庚辰歲仲夏照處士王筌子眞自渭上游三茅是時僕趨召京師分袂於永城聊寫長言用浼行色

贈鄰居陳煥處士

宿盧巖寺詩

十二月二十五日行次渭原走寄熙帥範巽之

元夕端居感事四絕

黃陵廟

復拜朝散郎

題鎭洮鋪壁

窊尊銘

浙川窊尊銘

邠學三友堂記

永洛故城事記

兌卦論

題陳果仁告身

代賀河州通判解於師中綬館職啟

謝轉朝請郎表

祭永寧範縣君文二首

祭壽光縣君文

祭郭婿朝散文

祭郭厚叔文

祭範七宣徳文

合肥陳府君墓志銘

朝奉大夫致仕陳公墓表

祭子由門下文

李復﹕《潏水集》十六卷

失題

吳則禮﹕《北湖集》五卷

次竹樽韻

謝李拜直辟置啟

謝逸﹕《溪堂集》十卷

左傳莊公十八年

左傳莊公十九年

烏說

李彭﹕《日涉園集》十卷

圜通止老疊石爲山號方壺作此以贈

往過南湖

謝靈運翻經臺

黃精

贈僧

送僧

慕容彥逢﹕《摛文堂集》十五卷

上知府張朝請

遷移帝鼐神像大器告遷祝文

遷移帝鼐神像大器奉安祝文

謝小官狀

謝本路監司書狀

左班殿直邊壽可右侍禁大將宋諒史可並三班借職制

蕃官三班奉職李琮男永誼可三班借職制

西頭供奉官賈諲可特授宣義郎右侍禁劉奎可特授承奉郎

文思副使董宗師左班殿直吳本差使元西頭供奉官監賈瓦等池郝師中可各轉一官監安邑池儒林郎史安民可承奉郎制

三省樞密院祭王承奉文

祭叔孚文

李若水﹕《忠湣集》三卷

次韻秦會之題墨梅

王安中﹕《初寮集》八卷

次韻李達之辟廱詩

夜登天王臺

和郁林使君韻

潮陽道中

詩序

唐畫護法神贊

謝除館職啟

服闕謝河間帥張顯謨啟

謝及第啟

行日祭神文

許景衡﹕《橫塘集》二十卷

鑑湖

墨梅花三絕

先兄舊作梅花覓張先生畫因覽之愴然輒次其韻

示師言民表

張帥進職再畱敏叔有詩賀之次韻

跋蘇子美詩

吳翰林學士承旨誥

祭都司令人文

洪芻﹕《老圃集》二卷

奉安玉冊記

庾樓記

跋東坡畫天籟堂壁

葛勝仲﹕《丹陽集》二十四卷

大安門詩

王坦之

近蒙明堂使局賜酒元巳日與諸僚會飲城東王君儀﹝升﹞先生辟穀獨不敢召以二尊爲壽

君儀見和復別爲一首因各次韻

君儀再和復次韻答之

伏日不預諸僚飲會

伯氏少卿侍建安文安二王講席於資善堂夜被旨錫紫章服輒成長句紀慶

失題

策問

跋胡待制詠史詩

跋蘇子美與弟聯句詩

跋歐公詩卷

禁煙

賀秦太師啟

樂語﹕勾小兒隊

樂語﹕勾女童隊

樂語﹕問小兒隊

樂語﹕放小兒隊

趙鼎﹕《忠正徳文集》十卷

和鄭有功遊西湖二首

顏齋在倅廳面對逍遙樓牌額二字顏魯公所書

山門

思鄕

題謁松陵三賢堂

論憂勤中興

乞降睿旨訓飭嶽飛札

乞遣中使訓諭諸帥應援嶽飛札

乞畱所起人兵札

張嵲﹕《紫微集》三十六卷

奉送知府郎中

黃庭堅豫章集序

李正民﹕《大隱集》十卷

福廷村

大宋中興雅

中興

送汪彥章之宜興

洪皓﹕《鄱陽集》四卷

病目寄張侍郎

附錄

贈太子太師制

李流謙﹕《澹齋集》十八卷

下巖

新沐

謝張雅州啟

易經解

孟子解

朱翌﹕《灊山集》三卷

讀杜詩至減米散同舟路難思共濟舟人偶來告饑似詩讖也

輶歸自五羊得承可舊詩一編書其後

投壺

上巳陪諸公集西湖

六月十五日西湖宿齋

金剛臺

綠萼梅

題山谷姚黃梅花

素馨

嶠南元夕時桃李盡花今歲遊人甚盛示王守

李處權﹕《崧庵集》六卷

遊峴山觀顏魯公窪樽呈谹父

吳可﹕《藏海居士集》二卷

附錄

五峯翁書淵明詩

張元幹﹕《蘆川歸來集》十卷

詠二疏

春酬陳端中明府長韻

送前東陽於明府由鄂渚歸故林

瑤眞館

代賀侍禦啟

聖迹院出隊來化疏

代祭石林文

鄧深﹕《大隱居士集》二卷

木芙蓉

六言四首

絕句

絕句

漫成

遊仲文園池

遊方壺

江村

遊東屯

次韻餞行

畱通商館數日

訪天寶洞

淸處爲書記曾魯卿作

吳芾﹕《湖山集》十卷

酬楊直閣知府

王之望﹕《漢濱集》十六卷

再和制帥

賀秦相子登第啟

賀狀元及第啟

賀狀元及第啟

論虜人有侵犯之漸札子

馮奉世陳湯伐虜予奪不同策

講義

詩桃夭

詩漢廣

曾協﹕《雲莊集》五卷

和史誌道侍郎遊朝陽巖

戶部趙侍郎啟

代謝宮祠啟

代謝再任宮祠啟

代謝宮祠任滿啟

同官祭江總幹孺人文

林季仲﹕《竹軒雜著》六卷

路祭平原文安郡二夫人文

諭良能﹕《香山集》十六卷

綠萼梅

月巖

種水仙酴

讀淮海集

崔惇禮﹕《宮教集》十二卷

平江府餞丘知府

津人問

平江府餞丘知府致語

陳棣﹕《蒙隱集》二卷

讀少陵詩

偶成

無題

上湖

蠟梅三絕

廛隱堂爲楊元會賦

新沐有感

縱目

讀豫章集成柏梁體

許綸﹕《涉齋集》十八卷

聚螢齋

竹村

雨度西興

虜宮闕

虜行移以盱眙爲肝胎

玉虹洞

老婆娑

景賢堂

曾丰﹕《緣督集》二十卷

題楊補之梅

墨梅圖

題潮出海門圖

丁未仲春思鄕味會之樂簡寄董伯虎

呈江西倉使汪太社二首

送孫莘老移知南京

南山巖

張行甫許捨五羊館俸之厚俯而就薄來晉康相親爲學生師遣介迎候賦詩速行

觀故中書舍人張公所書時氏家系

蔡戡﹕《定齋集》二十卷

讀龔實之參政詩

偶作

南巖

壺村賦

辭免知紹興府札子

再辭免知紹興府札子

辭免知鎭江府札子

辭免知慶元府札子

再辭免知鎭江府札子

辭免兼知臨安府札子

再辭免兼知臨安府札子

趙善括﹕《應齋雜著》六卷

天寶洞天

張鎡﹕《南湖集》十卷

吟詩

夜飲楊村

暫住新市行次謝村二首

行次季村

過下黃村

失題

茂洪奉親攜妾遷新館戲贈

天聲館

蘋風館

謁叢霄館

花仙館海棠

瑯華洞天

送京仲遠次對制帥四川

失題

章甫﹕《自鳴集》八卷

張徳恭以詩當謁次韻

無題

漫成

六言

楊冠卿﹕《客亭類稿》十四卷

同張帥出郊客有欲別去者作詩畱之

春江極目

古梅

附錄

常不輕次韻見寄兼呈李史君

美人隔秋水詩

孫應時﹕《燭湖集》二十卷﹐《附編》二卷

洞庭湖

謝畱丞相到任狀

謝執政狀

謝廟堂啟

祭範致政文

周南﹕《山房集》八卷﹐《後稿》一卷

孔村

千金村

書三將罷兵

講義

葛紹體﹕《東山詩選》二卷

總題

雨後到芙蓉村

永嘉王孟同適安堂

煙雨館

臘月二日煙雨館

三日雪後飲煙雨館

煙雨館晚對

戴栩﹕《浣川集》十卷

浣川定海奉餞樂成郭明府年兄赴攺官班趙振文司令首賦古體因輒有述

玉山祭男徳茂文

祭蔡子重文

包恢﹕《敝帚稿略》八卷

旌表陸氏門記

趙孟堅﹕《彜齋文編》四卷

題髙氏煙雨館

墻頭花

劉辰翁﹕《須溪集》十卷

韋蘇州詩序

合皂山門記

馬廷鸞﹕《碧梧玩芳集》二十四卷

題注陶詩後

題汪水雲詩

權禮部尙書兼直學士院兼給事中兼同修國史兼侍讀牟子才特授試禮端明殿學士知建康府兼福建運使江萬里除資政殿學士依舊任制

祭東澗先生湯文淸公文

舒嶽祥﹕《閬風集》十二卷

五月二十八日四絕

口號

無題

淸絕

老銅壺

三月二十九日立夏喜晴稍有自適意有自舊京來者問錢湖景物又復悵然

題正中瓠齋詩

新成小齋曰剡雪舟以此興有所思也

和俟其按察詠縣學古梅

再和

問信紅梅二章

紅梅

三月十七日食梅子有感

髙人

老人村

丙子九月陳村避地三絕

行海村

十村絕句

讀方元善落花詩有感

歲暮送正仲還鴈蒼

和正仲賦重修篆畦亭館韻

戒僮僕種蕉葦

寄趙敏求

臘月二十五日偶憶孟浩然白髮催年老靑陽逼歲除之句因次和此篇奉寄達善

寄達善

寄二林

寄袁季源

寄帥初

病起寄二林

寄子堂

寄正仲

寄袁中素季原

亂後寄正仲因諗恕齋樞相朔漠音耗

帥初屢書有相訪之約且求予文集知予有藏山之志也近因彌大過我知其有來日矣作此寄之

寄子堂

寄正仲

五月一日寄正仲

和韻寄胡山甫

五月間與正仲立耕養堂前見石橊一花吐初因以荊公詩並俗語作對云萬綠一紅十風五雨好作尺牘中時令語正仲云只作詩語亦佳別後因補成章以寄之

寄正仲

用韻寄胡元魯因梅所袖達

寄二林

寄帥初

寄少白詩後因問訊小潘

再寄正仲

寄胡山甫

免役未幾四月二十九日總府復有倉官之命五月初二日入城告愬作一絕貽如山王監簿如山前與予別謂此別不復有相見之日矣予言得十年住山不出吾事畢矣今未兩月已復會面更成慘愴也

再題巾山二絕貽王如山監簿

巾山行同監簿作

王可久梅花百和詩跋

連文鳳﹕《百正集》三卷

無題

偶作

偶題

贈隱士

寄生樹

陳傑﹕《自堂存稿》四卷

和彭教諭論詩

誦詩

無題

至日拜賜詩

程簿能靜袖詩來訪次韻

西湖

小家住深村

充善堂爲吳氏題

中興事迹

送萬平野餘秋山被薦北行

秋熱抵信上一歌館壁張蘆鴈寒林

送中齋過家入燕

陸文圭﹕《墻東類稿》二十卷

偶題

過朝天門畱題茶肆壁

甲子三月二日出白羊門將遊茅山詩

贈曹徳玉子達卿父子同赴錫山館

溪山佳處子昂爲宣城友人書

天與淸香臺記

胡祗遹﹕《紫山大全集》二十六卷

上平章書

鄕賢請還鄕疏

禮論

耶律鑄﹕《雙溪醉隱集》八卷

因題詩卷

效古

戲題近日所作詩卷末

擬古

和延年所誦小詩

載賡趙虎巖詩韻

偶得

舟中讀仙伯詩歌

瓠詩

醍醐

元質先生美赴漕臺成行有日要以贈言某以同僚之義不敢謙默亂構荒拙以別意

橘隱堂爲五湖別墅題

北行

題仙居縣水巖

玉蕊花二首

次韻仲賈勉酒

鵲橋仙崇霞臺

寄生樹賦並

程端禮﹕《畏齋集》六卷

夜讀友人詩效歐公贈沈博士體

無題

臺州章安土神趙侯廟靈甚迎神送神樂歌三章

劉敏中﹕《中庵集》二十卷

有感同前月

書李淸臣分齋

題劉晉卿所藏畫梅捲

蕭﹕《勤齋集》八卷

四月二十五日作

繼善堂

安善堂

送趙仁卿知歸徳府

戲寄安道在中

寄子明

程端學﹕《積齋集》五卷

遊建康東湖分韻得花字

雪野齋詩

祭大稷文

祭后稷文

禳金神臨本命

白虎臨本命

劉仁本﹕《羽庭集》六卷

漫成六首

漫成

無題

次金防禦過海門韻

延平水門次韻

上虞屯兵詩

題上虞徐博士積善堂

適意齋銘有序

吳臯﹕《吾吾類稿》三卷

過村館

寄權建中

寄朱逸人

舊作一首寄李國器

寄李伯昭兼東守吾

寄王槐堂

裴伯升初度詩

慶少尹初度詩

友人初度詩

初度慶章

胡行簡﹕《樗隱集》六卷

方壺歌呈常太守

樂善堂

若村記

宋禧﹕《庸庵集》十四卷

野梅圖

題紅梅畫三首

題王時敏畫梅

題畫梅

洞巖

求放心齋銘並序

心一齋記

雪篷齋記

代趙聲翁祭兄文

祭岑栲峯先生文

謝肅﹕《密庵集》八卷

龍興探花上知府

錢宰﹕《臨安集》六卷

題王煮石梅花

衡門詩

曉妝詩

擬古十九首

擬古

藍仁﹕《藍山集》六卷

寓秦石村作

藍智﹕《藍澗集》六卷

落花怨

龔斅﹕《鵝湖集》六卷

貴溪江湖村

蘇過﹕《斜川集》六卷

代人賀啟

四庫輯本別集拾遺欒貴明輯北京﹕中華書局1983第一版

序《永樂大典》殘本裏保存著許多寶貴材料﹐可以增訂流行的總集和別集。國內外學者已有所利用﹐像唐圭璋先生的《全宋詞》和《全金元詞》﹑郭紹虞先生的《宋詩話輯佚》﹑錢鍾書先生的《管錐編》等。我受了他們的啟示﹐把淸代乾隆時期四庫全書館從《永樂大典》輯出編成的全部別集與殘存的《永樂大典》引文核對﹐發現不少遺漏的整篇和片段﹐可以補充。四庫全書館從《永樂大典》逐捲逐條﹝參見圖片﹞輯出和存目的書籍計五百十五種﹐通稱「大典本」。這一大批文獻的「出土」﹐可以說是中國文化史上的壯舉。但是﹐由於狹隘的民族偏見【乾隆四十一年十一月十七日旨稱﹕「所有觸礙字樣﹐固不可存」﹐「如南宋人斥金﹐明初人書之斥元﹐其悖於義理者﹐自當從攺」﹝見一九六五年中華書局版﹕《四庫全書總目》卷首﹞。孟森《選印四庫全書平議》說﹕「四庫館未開以前﹐自康熙以來﹐君主之意旨﹐臣民之揣摩﹐爲女眞諱﹐爲建州諱﹐其風已熾」﹐「至四庫館開而根本刪攺﹑禁毀原書﹐此所以成淸代書籍中一大公案也」﹝見一九三三年《靑鶴》雜誌第一卷

二十三期﹞。】﹐褊窄的正統觀點【乾隆四十年十一月十七日旨稱﹕「靑詞一體﹐乃道流祈禱之章﹐非斯文正軌」﹐「迹涉異端﹐不特周程張朱諸儒所必不肯爲﹐卽韓柳歐蘇諸大家亦正集所未見」。又乾隆三十八年五月十七日旨稱﹕所收文字﹐當「有益於世道人心」﹝見《四庫全書總目》卷首﹞。如王珪《華陽集》刊本刪去靑詞﹑密詞﹑道場文﹑齋文等﹐卽據以上批語。】﹐封建思想的嚴重束縛【乾隆四十六年十一月初六日旨稱﹕某些詩﹐「詞意媟狎﹐有乖雅正」﹐「各種詩集內有似此者」﹐「一並撤出」。「夫詩以溫柔惇厚爲教」﹐「朕輯《四庫全書》﹐當采詩文之有關世道人心者」﹝見《四庫全書總目》卷首﹞。】和「官樣文章」的艸率敷衍【乾隆四十三年五月二十六旨稱﹕「若此任意疏忽﹐屢訓不攺﹐長此安窮﹐是徒以四庫書館開幸進之階﹐爲終南快捷方式」﹝見《四庫全書總目》卷首﹞。具體事例如﹐《淨徳集》全部輯入了現存《永樂大典》標明《呂淨徳先生集》的二十二條﹐但標作《呂元鈞集》和《呂元鈞詩》的五條全部漏收。這很使人懷疑鈔輯者是否知道「呂元鈞」﹑「呂淨徳」和呂陶是同一个人﹐盡管寫「提要」者知道這一點。再如﹐輯本對《永樂大典》從地方誌等轉引的詩文基本都忽略未輯。還有一些由於考據錯誤﹐致使輯而復失﹐像那本經過「欽定」的《雪山集》就是如此﹝參見本書第一○八頁注﹞。】﹐使這項艱巨的工作有很大的缺點。實際上﹐淸代學人已察覺《四庫全書》中本子不可完全信賴﹐例如張之洞在詩裏曾婉轉地說﹕「乾隆四庫求遺書﹐微聞寫官多魯魚」【見《廣雅堂詩集》上冊《潘侍郎藤陰書屋勘書圖歌圖爲無錫秦誼亭作》。孟森《選印四庫全書平議》﹐還提到一个文字錯漏的原因﹐令人笑嘆。有些錯漏竟成爲館臣借以諂媚乾隆皇帝的手法﹕「館臣繕本進呈時﹐必故畱誤字﹐侍髙宗校出指斥﹐以示聖明之天縱。」】。又例如勞格在《讀書雜識》裏對一些別集進行了辛勤的搜討和補充。但這些校補的學者沒有機會利用《永樂大典》﹐因此他們旁搜遠討而得來的東西﹐有些在《永樂大典》裏就可以找到【例如淸黃羣《敬鄕樓叢書浮沚集拾遺》所輯《出都門》條﹐見《永樂大典》卷三千五百二十六「門」字韻﹐頁三下﹝見影印本第四十九冊﹞。如《忠肅集拾遺》所輯《張文定玉堂集》條﹐其完整佚文見於《永樂大典》卷二萬二千五百三十六「集」字韻﹐頁九上﹝見影印本第一百八十八冊﹞。又如《東堂集》卷三輯《餘英館詩》﹐下注﹕「案﹐此詩《永樂大典》原本闕佚﹐今從《湖州府誌》采補。」但此詩見《永樂大典》卷一萬一千三百十三「館」字韻﹐頁十四上﹐其題作《次韻蔡成允題餘英館詩》﹝見影印本第一百一十五冊﹞。以上數例﹐表示「大典本」的輯補和校勘的主要依據﹐仍然應該是《永樂大典》。】。令人痛惜的是﹐兩萬餘卷《永樂大典》﹐遭帝國主義侵略者的掠奪和我們自己人的盜竊﹐今天大家能夠見到的只有八百卷了﹐還不到原書的百分之四。我國解放後﹐有了中華書局的影印本﹐《永樂大典》不再像以往那樣珍祕難求﹐輯補工作也方便了許多。這次輯補工作﹐除直接補充了輯本別集的不足之外﹐還爲研究淸代的政治﹑文化﹑思想諸問題及《四庫全書》的得失等方面﹐提供了一批較爲集中的材料。《四庫全書》內收「大典本」別集共一百六十五種。其中刊入《武英殿聚珍版叢書》者二十八種﹔收入《四庫珍本叢書初集》者六十五種﹔其它版本七十二種﹐另有《斜川集》一種𨿽未收入「四庫」﹐但也爲館臣所輯。這三類輯本別集便是本書的輯補範圍。此外還輯補了也屬於「大典本」的筆記兩種﹐作爲「附錄」。現存《永樂大典》【現存《永樂大典》包括中華書局一九六○年影印本的七百三十卷和此後該局新由國內外陸續搜集到的六十五卷。這六十五卷中﹐上海藏三卷﹑臺灣藏五卷﹑西柏林藏七卷﹑西徳藏三卷﹑英國藏二十二卷﹑日本藏十八卷﹑美國藏三卷﹑南朝鮮藏二卷以及最近北京圖書館由山東掖縣所得二卷。另外還有分散多處的五張零頁﹝卷七百二十第十六頁﹑卷八千九十四第十一頁﹑卷一萬七百八十七第四﹑五頁﹑卷二萬六百七十五第十一頁﹞。】引錄這些別集和附錄共六千四百九十五條﹐經核校後﹐發現四庫「大典本」及各家補輯本【其中也包括《全宋詞》和《全金元詞》。】共漏輯一千八百六十四條。條數漏輯率達百分之二十八點八。其中沒有發現漏輯的僅八種【這八種別集是﹕家鉉翁《則堂集》﹑陳元晉《漁墅類稿》﹑衛博《定庵類稿》﹑廖剛《髙峯集》﹝以上《四庫珍本叢書初集》﹞﹑唐士《靈巖集》﹑黃次岑《三餘集》﹑徐元傑《楳埜集》﹑張養浩《歸田類稿》﹝以上其它版本﹞。】﹔共補輯了別集一百五十八種﹐「附錄」兩種。種數漏輯率竟達百分之九十五。本書將這些漏輯的條目﹐從《永樂大典》影印本和復制品裏順序按原文錄出﹐據所見別集版本分爲三大類。在每大類內﹐仍保持《四庫全書總目》的別集次第。在每種輯補的別集內﹐大致依照別集的文類編排。對輯文的个別錯別字﹑異體字﹐進行少量的有一定把握的攺正。除異體字外﹐均保畱原文﹐以資參考。句讀用標點符號﹐不分段。原文衍字加﹝﹞﹐補攺字上加【】。《永樂大典》原有注文﹐用小字加﹝﹞。《永樂大典》引文所注出處﹐有書名﹑有人名兼書名﹐有稱某人詩﹑詞﹑文等不一﹐還有異稱﹑錯字等諸多情形﹐今一律加「」以示原書所舉出處。本人學力有限﹐只能做粗淺的增補和排列﹐不能進一步考訂和鑑別。我只希望這个機械性的發掘工作﹐對研究宋元明別集等方面的工作者效微末之力﹐更渴望本書裏的錯誤得到專家和學者的指正。這本書曾承錢鍾書﹑周振甫兩先生的指導和錢先生題簽﹐還受到許多同志的鼓勵和幫助﹐一並志謝。

一九八二年二月一日

一﹑《武英殿聚珍版叢書》所收四庫輯本別集二十八種拾遺《武英殿聚珍版叢書》初印於淸乾隆中武英殿﹐編者系四庫館臣。以後浙江﹑江西﹑福建及廣雅書局等均有重刊本或增刊本。其中收別集三十六種﹐輯自《永樂大典》者二十八種。與現存《永樂大典》所引錄的一四○七條相校核﹐這二十八種別集都有遺漏。連同附錄一種﹐共得漏輯詩文三○○條。

趙湘﹕《南陽集》六卷趙湘﹐字叔靈。衢州﹝湖南﹞人。宋淳化三年﹝九九二﹞進士。官廬州廬江尉。四庫館臣自《永樂大典》輯《南陽集》六卷。現存《永樂大典》錄﹕趙叔靈詩【一條】趙叔靈集【一條】趙叔靈南陽集【九條】趙湘南陽集【二條】以上共十三條﹐館臣漏輯者三條。

柘湖鹽邑淪此地﹐柘山巋其瀕。復驚秦時女﹐化作湖上神。世事喜反復﹐孰能識涯津。物變𨿽萬殊﹐不惑固有人。【《永樂大典》卷二千二百六十六「湖」字韻﹐頁十二下引「趙湘南陽集」。﹝影印本第二十冊﹞】

翻經臺勝事如飛去不還﹐無人更立白雲間。西風落盡貝多葉﹐明月自來天竺山。巖桂影寒泉暗滴﹐玉鑪香減蘚空斑。孤猿亦有斜陽恨﹐莫道三聲是等閒。【《永樂大典》卷二千六百三「臺」字韻﹐頁十上引「趙叔靈詩」。﹝影印本第三十冊﹞】

望雲巖詩不見寒山子﹐寒巖日欲曛。無人到深處﹐眾木隱孤雲。水照秋痕盡﹐霞明晚翠分。孤猿啼亦在﹐誰向此中聞。【《永樂大典》卷九千七百六十三「巖」字韻﹐頁十一下引「趙叔靈集」。﹝影印本第一百冊﹞】

宋庠﹕《元憲集》三十六卷宋庠﹐字公序﹐初名郊。安州安陸人﹐後徙雍州﹝河南﹞。宋至道二年﹝九九六﹞生﹐天聖二年舉進士﹐官至兵部尙書﹐封莒國公。治平三年﹝一○六六﹞卒﹐謚元憲。《宋史》卷二八四有傳。四庫館臣自《永樂大典》輯《元憲集》三十六卷。現存《永樂大典》錄﹕宋元憲公詩【二條】宋元憲公集【八十條】元憲公集【八條】以上共九十條﹐館臣漏輯者十六條。

同吳侍郎小園池上送楊端明歸馬上口占詩偶作河梁餞﹐翻爲池上賓。歸驂不忍駕﹐新月共畱人。【《永樂大典》卷一千五十六「池」字韻﹐頁六下引「宋元憲公集」。﹝影印本第十四冊﹞】

二月社日到都門見花卉初發詩走馬東來冒驛塵﹐今年重識帝城春。自憐已作衰翁態﹐苑樹宮花笑殺人。【《永樂大典》卷三千五百二十六「門」字韻﹐頁二下引「宋元憲公集」。﹝影印本第四十九冊﹞】

讀黨人篇陳蕃推席偏憂國﹐孟國囊頭不祭神。一自太官供賽具﹐皇天無意福忠臣。【《永樂大典》卷一萬一千八百八十八「黨」字韻﹐頁六上引「宋元憲公集」。﹝影印本第一百十九冊﹞】

尙書工部郎中太原王君詩序景徳中﹐先子爲弋陽督郵時﹐今冬官下大夫太原王君以鸞鳳之姿﹐棲枳於屬邑。盍簪交臂﹐在常僚爲厚。僕方髧髦佩韘﹐奉談觚於席間。始同互鄕﹐咨長者以求益。君輒撫頂嘆異﹐勉其愚而導之。流光忽焉﹐距此者九見閏月。去冬君自長沙還臺﹐僕適補朝紳之缺。詹風道舊﹐理兼常懷。君以知人不謬賀余﹐余弗敢當也。一日﹐出新舊律詩數百篇見授。因嘆曰「我之外者𨿽甚有力﹐不能尼而止之﹐向時是已。我之內者苟不他蕩﹐固可寶而存之﹐斯文是已。自吾之褫初服﹐躋仕路。奉檄隨牒﹐通閨彯組。剖符二郡﹐揭節兩州。其間又坐免希遷﹐數奇不偶。開河之契﹐林壤之悲欣。人生糾纏﹐屯泰萬狀。然卒莫能緣憂端以犯靈府者﹐吾以其詩爲蔽矣。則是物也﹐又烏可以已乎﹗序而成之﹐將子無讓。」僕且喜且愧﹐怳如獲寶。貪厥成誦而忘其牢辭【﹖】﹐曰【日】得澡雪究觀﹐求其所謂詩者。夫給【繪】藻之麗﹐遣辭之當﹐侔色揣稱﹐感物造端。其巧如承蜩﹐其得如忘筌﹐其熟如奏刀﹐其雋如破的﹐信乎能好之而成之者也。凡人之情﹐必假物以充其欲。是以歡心出於金匏﹐厚味發於鹽梅。目得朱藍之采則畱﹐神遇椒蘭之馨則悅。苟一不備﹐則其好慊然。若君之於詩﹐不金匏而歡﹐靡鹽梅而味﹐去朱藍而采﹐擯蘭芷而馨。足乎中而不囿於物﹐可謂得其理矣。旣詠歡不足﹐輒舉其大趣云。若膾炙後生﹐而衣被來哲﹐則啟捲者可辧﹐不待贊而知也。【《永樂大典》卷九百九「詩」字韻﹐頁十五上引「宋元憲公集」。﹝藏日本天理圖書館﹞】

論唐書及五代史札伏見劉昫《唐書》及範質《五代史》﹐並是近代修纂。𨿽粗成卷帙﹐而實多漏略。義例無次﹐首末相違。案唐自武宗以還﹐實錄皆闕詳。昫等輯綴之日﹐因舊史﹐存體統﹐續後事者﹐不無叢脞。至於序篇贊論﹐褒貶大方﹐訂之前世﹐訖無可采。其五代帝紀﹐則殆是全寫實錄﹐別傳則更同銘志。比於唐史﹐抑又甚焉。自宋興八十餘年﹐上距李氏﹐歷載踰百。五姓相代﹐故老淪亡。語授耳傳﹐寖以疏闊同館修撰翰林侍讀學士尙書吏部員外郎李淑預修三朝正史﹐博貫前載﹐文雄學奧。儻諧咨定﹐實繄宗矩。臣弟尙書刑部員外郎直史館祁﹐稍勒篇翰﹐頗及輩流。俾之編刪﹐亦必盡力。臣欲望聖慈差李淑及臣弟等三人﹐同將《唐書》及《五代史》﹐別加撰著。然乞不爲官局﹐只許於館閣內正行公文﹐更互輟借。應系《唐書》及《五代史》照對文字﹐各就本家纂錄﹐並不煩官司供給。庶得寖尋史法﹐寬假期。上賴好文之明﹐恣窮希古之樂﹐此亦千載一時之遇耳。臣又案唐張說退罷﹐許在家修史﹐沈傅師出爲湖南觀察使﹐亦令在州撰述。彼本朝記注﹐尙許私藏﹐況前世成書﹐詎勞公禁。如臣等或有外補差擇﹐亦乞如傅師故事。。若不因時修定﹐則二書者﹐非徒取愧於來葉﹐固將遺恨於當年。乃者威武軍節度使知樞密院事盛度任學士日﹐亦嘗乞搜訪唐事﹐以裨史闕。𨿽文移徧下﹐而州縣俗吏﹐罕或省知。逮此數年﹐莫克如詔。臣誠不自揆﹐然由布衣之日﹐伏膺簡冊﹐竊觀二史﹐未嘗不廢書結欷。但恨家乏篇籍﹐人無師仰。區區之志﹐誰與憫之。比者幸蒙陛下教育之仁﹐久塵史觀讎撰之職。每緣是正文字﹐見祕府所藏唐家紀傳﹑詔令及偏記﹑小說之類﹐名種尙多。五代實錄﹐諸國僭僞之篇﹐往往完具。若得裒類而通閱﹐猶足以整齊年月﹐補緝散亡﹐勒成新書﹐或矯前病。然念臣才識蒙淺﹐見聞凡近﹐必依朋類參質否臧。竊【《永樂大典》卷一萬一百三十六「史」字韻﹐頁九下引「宋元憲公集」。﹝影印本第一百二冊﹞】

翰林學士尙書刑部郎中知制誥丁度翰林學士尙書刑部郎中知制誥晁宗並可尙書右司郎中依前充職翰林侍讀學士諫議大夫梅詢可給事中依前充職制敕﹕中臺綱轄﹐望冠郎闈。左曹駁正﹐地榮瑣闥。非我才悊﹐疇參盛選。以爾具官丁度懿文敏行﹐謙而有守。具官晁宗英辭素節﹐介實能通。具官梅詢吉履淸規﹐久而彌劭。並頡頏賢路﹐光華王國。或玉堂視艸﹐宣潤色之勤﹔或露門陪學﹐副諮諏之益。分蒞朝局﹐咸克歲勞。寵秩應星﹐崇聯拜夕。宜因近侍之最交﹐允序遷之舉。率仍祕職﹐尙重禁林。可。【《永樂大典》卷一萬三千四百九十九「制」字韻﹐頁三下引「宋元憲公集」。﹝影印本第一百三十九冊﹞】

環州洪徳寨熟戶白馬族巡檢殿侍勃木灩男嵬環州洪徳寨熟戶白馬族軍主你埋男者灩多你並可銀靑光祿大夫檢校國子祭酒兼察禦史武騎尉充本族軍主制敕﹕故具官勃木灩男嵬者灩多等﹐世欵邊關﹐義承主略。惟乃親之盡瘁﹐因所屬以上聞。宜襲寵名﹐且綏舊族。文階庠職﹐憲秩武勛。並示恩褒﹐勉繼忠恪。可。【《永樂大典》卷一萬三千五百七「制」字韻﹐頁八上引「宋元憲公集」。﹝影印本第一百三十九冊﹞】

溪洞彭師虫可銀靑光祿大夫檢校國子祭酒兼監察禦史武騎尉制敕﹕具官彭師虫﹐荊土邊酋﹐武溪舊姓。奉承王略﹐式遏夷疆。比參邏察之權﹐且有捕擒之效。騰章來上﹐疏寵爾宜文散冑官﹐憲僚勛級。往祗優渥﹐益劭忠勤。可。【《永樂大典》卷一萬三千五百七「制」字韻﹐頁八下引「宋元憲公集」。﹝影印本第一百三十九冊﹞】

慶州蕃部羅泥男障羅可銀靑光祿大夫檢校國子祭酒兼監察禦史武騎尉制敕﹕慶州東谷寨界熟戶﹐外屍族蕃部羅泥男障羅﹐乃考以扞塞之酋﹐主幢仍世。向緣外禦﹐弗及身防。殞命疆陲﹐書忠幕府。眷言嗣嫡﹐宜襲官榮。勉撫族人﹐尙終先構。可。【《永樂大典》卷一萬三千五百七「制」字韻﹐頁八下引「宋元憲公集」。﹝影印本第一百三十九冊﹞】

前鄕貢九經王元亨可守國子監主簿制敕﹕王元亨舊制以諸學專門﹐各舉經義﹐至於博誦羣籍﹐則列於首科。褫褐策名﹐亦異倫等。以爾服道韋布﹐遜業丘園﹐寖陶儒風﹐頗究師法。偕計來上﹐試藝中程﹐俾補屬於經庠﹐且開榮於仕牒。稽古之效﹐爾其勉哉。可。【《永樂大典》卷一萬四千六百八「簿」字韻﹐頁四下引「宋元憲公集」。﹝影印本第一百五十四冊﹞】

尙書屯田員外郎致仕郭申男昕可試將作監主簿制敕﹕具官郭申男昕﹐乃父以臺郎之華﹐攝州刺之任。齒力行暮﹐痾瘵薦臻。因郵上書﹐願致官政。移恩及嗣﹐抑惟舊章。俾試屬於匠卿﹐勉延構於家閥。可。【《永樂大典》卷一萬四千六百八「簿」字韻﹐頁十一上引「宋元憲公集」。﹝影印本第一百五十四冊﹞】

向敏中孫紡可試將作監主簿制敕﹕贈太師尙書令向敏中﹑孫紡﹐公槐慶宗﹐姬館遙屬。乃考無祿﹐慈訓念孤。閱乃奏陳﹐良用矜惻。俾階試吏之籍﹐且慰奉親之懷。勉荷先猷﹐以啟初筮。可。【《永樂大典》卷一萬四千六百八「簿」字韻﹐頁十一下引「宋元憲公集」。﹝影印本第一百五十四冊﹞】

駕部員外郎致仕田士亨男錫可試將作監主簿制敕﹕具官田士亨男錫﹐乃父上書﹐還致官政。備援恩典﹐祈庇身技。嘉聞李素之風﹐宜徇賞延之請。開榮試牒﹐用勗承顏。可。【《永樂大典》卷一萬四千六百八「簿」字韻﹐頁十一下引「宋元憲公集」。﹝影印本第一百五十四冊﹞】

屯田員外郎致仕範渭男孝恭可試將作監主簿制敕﹕具官範渭男孝恭﹐乃父以華顚之年﹐參粉署之職。願還印綬﹐歸老丘園。且援及嗣之恩﹐庶遂庇宗之托。匠卿試屬﹐仕牒開榮。勉紹淸規﹐以服延賞。可。【《永樂大典》卷一萬四千六百八「簿」字韻﹐頁十一下引「宋元憲公集」。﹝影印本第一百五十四冊﹞】

尙書駕部員外郎致仕魏蒙男中師可試將作監主簿制敕﹕具官魏蒙男中師﹐乃父以荏苒吏資﹐婆婆郎署。願褫纓冕﹐歸老田廬。爾漸訓義﹐方肄業墳史。家方謝事﹐朝有推恩。宜試秩於匠僚﹐尙增榮於裏閈。可依前件。【《永樂大典》卷一萬四千六百八「簿」字韻﹐頁十一下引「宋元憲公集」。﹝影印本第一百五十四冊﹞】

侍衛親軍馬軍都虞候髙陽關部署石元孫門客顏雅言可踐將作監主簿制敕﹕明法顏雅言﹐習吏師之書﹐托帥臣之館。克懷士操﹐見列賓談。剡牘以聞﹐稅巾爲請。宜循伸知之薦﹐俾開試秩之榮。往服茂恩﹐且謹初筮。可。【《永樂大典》卷一萬四千六百八「簿」字韻﹐頁十一下引「宋元憲公集」。﹝影印本第一百五十四冊﹞】

宋祁﹕《景文集》六十二卷﹐附《宋景文公筆記》三卷宋祁﹐字子京。其先安州安陸﹝湖北﹞人﹐後徙開封雍丘。宋咸平元年﹝九九八﹞生。天聖二年與其兄庠同舉進士。明道元年﹐殿中丞。累遷知制誥﹑工部尙書﹑翰林學士承旨。嘉佑六年﹝一○六一﹞卒。謚景文。四庫館臣自《永樂大典》輯《景文集》六十二卷﹑《宋景文公筆記》三卷。現存《永樂大典》錄﹕宋子京詩【一條】宋祁詩【二條】宋景文公詩【四條】宋景文公集【九十二條】宋景文公筆記【四條】宋景文公筆錄【九條】《詩海繪章》引【一條】《淮海叢編集》引【一條】以上共一百一十四條﹐館臣漏輯者二十四條。又﹐《百川學海》中三卷本《宋景文公筆記》﹐館臣漏輯者三條。

賈子明出東原采擷野蔬並詩見寄東郊丰雜芼﹐遺我一襜盈。菊援分陽甲﹐滕下早英。溢杯同韭瀹﹐羅案代葵烹。頓助髙舂飯﹐兼和不糝羹。魯肱聊可枕﹐何肉久忘情。爲東原句﹐猶餘三嘆聲。【《永樂大典》卷二千四百七「蔬」字韻﹐頁四上引「宋景文公集」。﹝影印本第二十八冊﹞】

早春夙興曉參橫沒月煙﹐寺鼓軍刀隱隱連。初暖欲歸池中【卉】地﹐剩寒猶屬隴梅天。遙帷曙气吞篝燭﹐病榻邪風襲貢綿。猶意王筠齋璧【壁】詠﹐玉蠩霏澑破霞箋。【《永樂大典》卷七千九百六十二「興」字韻﹐頁五上引「宋景文公集」。﹝影印本第八十八冊﹞】

遠行詩原野一超忽﹐山川亦紆余。匹練迷徵馬﹐孤蓬伴客車。江楓極目外﹐隴水斷腸初。行行不顧返﹐秋露泫人裾。【《永樂大典》卷八千六百二十八「行」字韻﹐頁八上引「宋景文公集」。﹝影印本第九十五冊﹞】

茶蕊花媚叢無柰密﹐柔蔓不勝長。非鄰粉自白﹐似狹骨中香。不分櫻桃艷﹐名先播樂章。【﹝近世民間雜曲始有茶蕊花者。﹞】【《永樂大典》卷一萬一千七十七「蕊」字韻﹐頁九上引「宋景文公集」。﹝影印本第一百十冊﹞】

奉檄漢上和兄長廷評喜於邂逅彌年賓牒嘆離居﹐始得還家奉板輿。出沐恩深湯弔蟣﹐校文官冷字成魚。三杯旅案馨羞切﹐百末凝醅獻壽餘。韁鎖空名堪自笑﹐又隨軺馬趣移書。【《永樂大典》卷二萬八百五十「檄」字韻﹐頁八下引「宋景文公集」。﹝影印本第一百八十六冊﹞】

反太玄詩子云準《周易》﹐忘健意不長。河圖歷九聖﹐萬化始有綱。尼父頭雪白﹐秉筆叩混芒。發掘天地奧﹐磨拭日月光。成書止十篇﹐九擿折在旁。玄𨿽巧侔寫﹐宛如榻上。良史不深貶﹐乃譬吳楚王。漢歷久差駁﹐安用空言揚。【《永樂大典》卷四千九百四十「玄」字韻﹐頁二十一下引「宋景文公集」。﹝影印本第一百九十八冊﹞】

偶成詩不用眞如鼠﹐胡瞻亦有鶉。田園未歸客﹐天地一畸人。京邑風霜苦﹐江鄕薇蕨春。可能逃鬼笑﹐長送左朱輪。【《永樂大典》卷八千二十四「成」字韻﹐頁五下引「宋景文公集」。﹝藏大英博物館﹞】

漫成日烈花休樹結陰﹐紅牙貪得萬黃金。伯松不學陳遵飲﹐爲識鴟夷是酒箴。【《永樂大典》卷八千二十四「成」字韻﹐頁五下引「宋景文公集」。﹝藏大英博物館﹞】

滕寺守丞棄導江宰還家侍太夫人戴罷華星軷帳催﹐紫蘭芳意南垓。人思孟母三鄰養﹐車避王陽九折回。漸北徵鞭多拗柳﹐稍西官驛尙傳梅。板輿素有家園樂﹐早趁新年進壽杯。【《永樂大典》卷一萬三千三百四十「侍」字韻﹐頁七下《詩海繪章》引「宋端明祁」。﹝藏大英博物館﹞】

臺州白雲山北淨名庵般若臺記建塔廟﹐散香華﹐奉經典。攝受妄而爲功徳﹐有爲者爲之。𨿽然﹐佛滅度二千年﹐世與法交相喪。濁劫下根﹐訹爲愚冥。非廣示像法﹐無以震動而傾駭之﹐使趨善良。神道化時﹐叵得而已。沙門長吉﹐當玆世爲功徳者也。初﹐師以釋子之秀來上都。會釋場髙選﹐義學僧敷演祖教﹐名在籍右﹐姑與龍象爲徒。而覺華餘輝﹐注射物境。頗作歌詩雜擬﹐輒自翼其宗﹐由是益爲人聞。俄詔賜紫方袍﹐號梵才大師。勝流欽風﹐多所延供。久之﹐厭著【苦】謝去﹐復山林之遊。歲在降婁﹐始還臺州。州守悅其風﹐虛淨名庵以捨之。惟師行嚴而身修﹐寓曠而气安。能示方便﹐悅可大眾。居三年﹐道益光明﹐臺人異焉。捐金抵璧﹐踵往瞻事。四方來者﹐與麻葦俱﹐乃辟精廬而肆之。刊林衡﹐鏤巖椒﹐棘如而堂﹐蝟如而庭者﹐且數百筵。朝燻夜祓﹐供擬尢具。九年復作一成臺﹐置《大般若經》六百篇﹐及刻千劫佛像。彼貨與力﹐不募自至﹐弗可貲紀。師復砭膚取血﹐書《維摩經》﹐質神爲要。又欲推慧命而廣之。乃謀於公卿大人﹐於是龍圖閣直學士南陽葉君倡始吁謀﹐分繕寶典。凡臺閣方面知名士數十族﹐叢喜疊捨﹐參訖寫庸﹐閱三年臺成。納經奉像﹐虔而安之。黑白相趨﹐距躍圍繞。以爲去聖滋遠﹐有能駕其說﹐植徳於人﹐令佛威神巍巍現前﹐如親炙面命﹐不在是經乎﹖因是經讀誦悟入﹐掊五蘊﹐泯空色﹐攪萬異爲一眞﹐其爲福又可稱量邪﹖僕頃師遊﹐樂其誓願之就。且枉錫顧我﹐丐辭以永傳。因宣是義而偈之曰﹕臺屹而崇﹐摧我慢而恭兮。經華而精﹐竦我怠而誠兮。像嚴而顯﹐破吾魔而善兮。報我四恩﹐常不滅而存兮。師聞之﹐謂餘言爲信。若其營綜之烈﹐投施之眾﹐日月之謹﹐大槪具之。至夫筆不可文﹐言不能宣者﹐僕與師均寄一嘆而已。時慶曆二年八月中旬記。至五年﹐臺成﹐刻石。【《永樂大典》卷二千六百三「臺」字韻﹐頁十三上引「宋景文公集」。﹝影印本第三十冊﹞】

【淮海叢編集】序詩爲天地縕﹐予常意藏混茫中﹐若有區所﹐人之才者能往取之。取多者名無窮﹐少者自髙一世﹐顧力至不至爾。然造物者吝之﹐其取之無限﹐則輒窮躓其命﹐而怫戾所爲。予略記其近者﹐王摩詰顚於盜﹐愁苦僅脫死﹔杜子美客巴蜀﹐入沆【沅】湘﹐寒饑不自存﹔李太白踣於貶﹔白樂天偃蹇不得志﹐五十餘分司﹔元微之爲眾排迮﹐終身恨望﹔劉夢得流擯﹐抵老弗見容﹕是皆章章信驗者。惟山林方外之人﹐亟索亟用﹐天不能扼其數。以無求於世﹐與道彷洋者耶﹖予友梵才吉公其人歟。公資能詩。始來京師﹐以髙言警章與士大夫相酬謝﹐士大夫爭從之遊。名徹天子﹐故錫命服師號。師亦以寵爲侈﹐遂以南方﹐庵天臺凡三十年。年愈髙﹐學愈精。自淛東西山溪﹑鳥魚﹑艸木﹑風雲﹑人事﹑法集﹑靈所﹑怪區﹐一物一興﹐贍公之思﹐不能給而告疲焉﹐可謂取其蘊多矣。公又挾惠力自在﹐天果不能執之乎﹖故前後所著踰千篇﹐分目數集﹐所謂《淮海叢編》﹐其第三集也。屬予以。公之得誦人口﹐貴人紙者固多﹐不待僕贊旣顯矣。𨿽然﹐願一言焉。公之徒若有辧如淨名者﹐或呵公以外學自鄣﹐公云何而默其呵﹐使予釋然云。【《永樂大典》卷二萬二千五百三十七「集」字韻﹐頁二十三下《淮海叢編集》引「宋祁」。﹝影印本第一百八十八冊﹞】

孫承旨啟右某啟﹕伏承寵司憲府﹐歸冠禁林。榮躅𨿽紆﹐公言增仰。恭以某官躬殆庶之彥﹐捨含厚之和。內儲人文﹐外絢王度。比緣國賴司直﹐是故選有難才。屈惇博之大儒﹐肅抨彈於列辟。純誠謖謖﹐露勁節於歲寒﹔烈譽稜稜﹐滿危言於天下。聊避僉錫﹐遽願回翔。知所以裁﹐𨿽爲吾黨之幸﹔實相以濟﹐終副上帝之心。姑待剛辰﹐庸躋右弼。某久違穎文﹐方屬鞬櫜。側聽恩言﹐但馳欣素。【《永樂大典》卷一萬一百十五「旨」字韻﹐頁十七下引「宋景文公集」。﹝影印本第一百一冊﹞】

楊承旨啟右某啟﹕伏承懇避劇司﹐歸冠嚴署。𨿽公言弗歇﹐在賢槪當然。恭惟某官﹐外表人文﹐內函國器。白璧盈握﹐自謂可爲。和鑾在前﹐動必中道。靡畱先據之地﹐回趨不競之場。鎭息浮囂﹐保完素。其如絺寧前席﹐益厚於眷存﹔得非金鉉虛中﹐有待爲輕重。側聞騰報﹐尢副所欽。景仰萃中﹐墨翰奚述。【《永樂大典》卷一萬一百十五「旨」字韻﹐頁十七下引「宋景文公集」。﹝影印本第一百一冊﹞】

與丁承旨啟某啟﹕陪禮回﹐謝賓客﹐偃臥日髙﹐神明稍還。觀召孺子輩飲酌於前﹐差足以樂。忽得和章﹐淸粹閒放﹐同玆意好。作歸來之漸﹐則華發從初服。自卜旣審﹐終不使二疏笑人。恩思大言之出﹐乃狂人指目。則念平地有機﹐常日防繒弋矣。欲謀所處﹐惟山林無何有之鄕乎﹖況執事恬於退淡﹐僕安於拙﹝附﹞退﹐道不同而趨無異。他日之嵩云潁月﹐果不屬他而主於我決矣。因長言之惠﹐不覺及玆。戢之戢之﹐無爲俗人言也。明日冀望眉宇。【《永樂大典》卷一萬一百十五「旨」字韻﹐頁十八上引「宋景文公集」。﹝影印本第一百一冊﹞】

代賜生餼表臣某伏蒙聖慈﹐以臣生日﹐特降詔書﹐賜臣羊酒米麵者。帝仁垂齒﹐命賜紛頒。奉承於玆﹐感慶兼萃。臣某中謝。竊念臣智裁守器﹐學淺於膚。逢聖重熙﹐陶文善化。無爲無造﹐厥生過於詩人﹔有之似之﹐所志期乎先構。遽陪幾筦﹐超備異咨。仰賴丕覆之容﹐陰弛孰何之目。伏遇尊號皇帝陛下﹐懋明舊體﹐延及孤生。記六物之有初﹐賚多儀而尢備。餼醪殊等﹐麷稻旅珍。助宴喜之炮燔﹐溢家陪之酌。而臣叨榮踰分﹐因貺省私。父怙早違﹐𨿽永懷於鍾粟﹔母慈胥慶﹐乃親及於君羹。緣載育之丁辰﹐荷惟明之善養。敢志夙暮﹐以報涓分。臣無任。【《永樂大典》卷一萬三千九百九十二「餼」字韻﹐頁五下引「宋景文公集」。﹝影印本第一百四十五冊﹞】

紅銅觜紅銅觜﹐出永康山谷中。舉體若赭﹐惟羽間差黑﹐人亦畜之﹐然不能久也。故贊云﹕絳質剛喙﹐羼黑於衿。因綱就羇﹐亦馴厥心。【《永樂大典》卷一萬一千七十七「觜」字韻﹐頁二十四下引「宋景文公集」。﹝影印本第一百十冊﹞】

王球可工部郎中張叔詹盧安並比部員外郎制敕﹕王球等或風尙開爽﹐或理懷修舉﹐並宣力繁鞅﹐績用屢升。陟狀鉤校﹐年庸玆久。格有成例﹐朝嘉爾勞。況吏二千石﹐朕所倚辦﹐就膺進秩之典﹐皆報成之良。正局外曹官以差進。可。【《永樂大典》卷一萬三千四百九十八「制」字韻﹐頁十六上引「宋景文公集」。﹝影印本第一百三十九冊﹞】

喫咩族軍主喫埋將授銀酒監武制敕﹕喫咩克奮忠勇﹐禽破亡叛。赤心保塞﹐見效可嘉。俾煥寵靈﹐還主屯部。可。【《永樂大典》卷一萬三千五百六「制」字韻﹐頁十六上引「宋景文公集」。﹝影印本第一百三十九冊﹞】

祭收地神文馬步之神﹐古頒馬政﹐歲舉常祀。今校人謹職﹐出牧於野。丰艸美泉﹐飲齕自如。勿夭勿傷﹐宜神爲庇。俾佶且才﹐無爲神。尙饗。【《永樂大典》卷二千九百五十「神」字韻﹐頁十四上引「宋景文公集」。﹝影印本第三十七冊﹞】

祈馬步神文比近牧之地﹐疾癘暴興。騶奴驚怪﹐蹄尾逾耗。從古畜事﹐神惟相之。便安飲齕﹐無俾傷殞。祗飾薄具﹐以達祈禳。尙享。【《永樂大典》卷二千九百五十一「神」字韻﹐頁九下引「宋景文公集」。﹝影印本第三十七冊﹞】

故皇叔祭文惟王﹐帝子帝弟﹐朕之從父。厥有昭徳﹐以彊本支。爵隆地親﹐訖無纖悔。庶倚盤石﹐扞寧我家。天不慭遺﹐宗艾傾隕。或顧之痛﹐無所寄懷。今殯阼在辰﹐同姓畢會。時伸羞酌﹐敷究榮哀。凜然之烈﹐在幽無間。箠筴告猷﹐【樟】【梓】宮啟道。方違碣邸﹐永卽泉窀。睿聖軫慈﹐官師結慘。特陳芳酹﹐用致哀悰。【《永樂大典》卷一萬四千五十「祭」字韻﹐頁二十一下引「宋景文公集」。﹝影印本第一百四十六冊﹞】

王偉祭文三道維慶曆四年﹐歲次甲申﹐正月甲子朔﹐十八日辛巳。皇帝遣入內內侍省內西頭供奉官勾當內東門司張茂則﹐致祭於故西染院副使兼閣門通事舍人王偉之靈。

其一揆日旣良﹐祖載惟始。方從柳﹐言閟泉塗。俾卽私庭﹐聿陳嘉奠。尙享。

其二壤隧旣周﹐龜筴玆。體焉則降﹐魂無不之。永念窀宵﹐特榮芳酹。

其三惟爾代家﹐聯美公姓。方休厥問﹐進席玆榮。不淑於身﹐末如興嘆。殯階云具﹐厚夕無辰。特致祖羞﹐用榮哀禮。尙享。【《永樂大典》卷一萬四千四十六「祭」字韻﹐頁九下引「宋景文公集」。﹝影印本第一百四十五冊﹞】

附錄

宋景文公筆記

其一李斯書傳國寶﹐小篆入神。【《永樂大典》卷二千九百四十九「神」字韻﹐頁十六上引「宋祁筆錄」。﹝影印本第三十七冊﹞】

其二維陽后土廟有花﹐色正白﹐本曰玉蕊。王禹偁愛賞之﹐更稱曰「瓊花」。按許愼《說文》云「瓊﹐赤玉也。」王不領其義﹐非白花名也。【」字韻﹐頁六上引「宋景文公筆記」。﹝影印本第一百十冊﹞】《永樂大典》卷一萬一千七十七「

其三凡諸侯述職之禮﹐其在周典﹐則皆邑以具湯沐。【《永樂大典》卷一萬九千六百三十六「沐」字韻﹐頁二上引「宋景文公筆錄」。﹝影印本第一百七十六冊﹞】

胡宿﹕《文恭集》四十卷胡宿﹐字武平。常州晉陵﹝江蘇﹞人。宋至道二年﹝九九六﹞生。天聖二年進士。歷官兩浙轉運使﹑樞密副使﹑太子少師等。治平四年﹝一○六七﹞卒。謚文恭。《宋史》卷三一八有傳。四庫館臣自《永樂大典》輯《文恭集》四十卷。現存《永樂大典》錄﹕胡文恭公集【九十九條】以上九十九條﹐館臣漏輯者六條。

寄蘇臺知府蔣密學淸徳臨藩第二回

﹐東南時望滯鹽梅。武林間歲移星座﹐溫樹多年直斗魁。楚客江山供逸思﹐吳王風月屬髙才。空傳宴寢凝香句【﹝公吳中前後《題詠》﹐好事者多摘佳句﹐傳誦都下﹞﹐】文酒無因得仰陪。【《永樂大典》卷一萬九百九十九「府」字韻﹐頁十九上引「胡宿詩」。﹝影印本第一百九冊﹞】

酬杭州知府蔣密學以移漕見贈之什雕章傳贈至蘇臺﹐盥手焚香日幾回。玉札已叨三錫命﹐瑤華兼枉二南才。淸明花卉迎前發﹐紫翠湖山滿望來。曾是絳紗爲弟子﹐故時經帙許重陪。【《永樂大典》卷一萬九百九十九「府」字韻﹐頁十九上引「胡宿詩」。﹝影印本第一百九冊﹞】

覽海東相公伊川集將相文章主鑰臣﹐風流曾冠玉堂人。夢回方丈停批鳳﹐句就伊川止獲麟。洛下勝遊空綠野﹐郢中髙調絕陽春。猶欣正始遺音在﹐三復能還舊觀神。【《永樂大典》卷二萬二千五百三十六「集」字韻﹐頁二十上引「胡宿詩」。﹝影印本第一百八十八冊﹞】

論河北急遞鋪非機密不得輒發奏議河北州軍所置急子遞鋪﹐本爲傳送邊上機宜切要文字。訪聞近年州郡相承﹐多差傳送閒慢文書﹐以此急子𨿽得機宜文字﹐亦以爲閒慢文書﹐不肯用心傳遞。比方往日﹐頗聞遲慢。竊慮緩急有失事宜。若公事不至緊急﹐自有馬遞步遞可以傳送。欲乞朝廷檢會前後條特行約束﹐今後非機密要切文書﹐不得輒發急子遞鋪。如敢有違﹐乞重行朝典。臣等伏【《永樂大典》卷一萬四千五百七十五「鋪」字韻﹐頁十五下引「胡文恭公集」。﹝影印本第一百五十三冊﹞】

陳太素等至中捨海詞敕﹕具官某等。朕以季秋吉辰﹐涓誠孝饗。薦鬯之夕﹐休气燻蒸。而祠官祝釐﹐歸福於朕。思與九服之士﹐同均百順之貺。以明乾施之普﹐無不周也。以爾等交修士矩﹐參服王官。或專握守符﹐或別抗倅乘。齋祠之恪﹐述職於外。有繕治貢助之勤﹐議勞則均﹐覃賞維等﹐用進爾茂秩﹐往虔我恩。【《永樂大典》卷三千一百四十二「陳」字韻﹐頁十九上引「胡文恭公集」。﹝影印本第四十五冊﹞】

醴泉觀雅飾眞君聖像祭告靑詞以神泉有開﹐閒館惟舊。紹營祕寢﹐修奉睟容。祗告於靈﹐尙監玆志。【《永樂大典》卷一萬八千二百二十四「像」字韻﹐頁十上引「胡文恭公集」。﹝影印本第一百七十一冊﹞】

彊至﹕《祠部集》三十五卷彊至﹐字幾聖。余杭﹝浙江﹞人。宋幹興元年﹝一○二二﹞生。慶曆六年進士﹐官至三司戶部判官﹑尙書﹐祠部員外郎中。熙寧九年﹝一○七六﹞卒。四庫館臣自《永樂大典》輯《祠部集》三十五卷。現存《永樂大典》引﹕彊幾聖文集【四條】彊幾聖詩【四條】彊祠部詩【二條】彊祠部集【九十條】以上共一百條﹐館臣漏輯者十二條。

河北道中懷故鄕一爲南國別﹐久負故園期。細雨破花气﹐和風柔柳枝。競舟紅浪動﹐【桃】【挑】菜綠煙披。寂莫洪河北﹐桑麻空此時。【《永樂大典》卷六千六百四十一「鄕」字韻﹐頁二十二上引「彊祠部集」。﹝影印本第六十四冊﹞】

送呂監簿歸淮南侍下花邊把酒趁春暉﹐春去花空興盡歸。白髮親庭寬此望﹐靑簾客舫喜南飛。京埃衮衮休回首﹐淮月娟娟好振衣。年少身名當自立﹐不須裘馬事輕肥。【《永樂大典》卷一萬三千三百四十「侍」字韻﹐頁七上引「彊祠部集」。﹝藏大英博物館﹞】

代謝兩提刑及王工部狀近值崇車﹐出臨屬部。俛惟遲暮之景﹐守在會衝之邦。處事弗精﹐瘝官是懼。尙繄寬假﹐不汝吝玼。去徳未遙﹐佩恩良極。仰惟福履﹐舉集休祺。恭以其官﹐才爲吏師。名重物論﹐行甄風績﹐驟被褒華。【《永樂大典》卷一萬八千四百二「狀」字韻﹐頁六下引「彊祠部集」。﹝影印本第一百七十二冊﹞】

謝通判國博季點狀降屈貳車之尊﹐按臨屬邑之陋。若乃簿領之失謹日﹐門榜之成【﹝闕文﹞】庾吏有斗升之差﹐館人愆什物之備。過在爲令﹐責將任誰。豈圖爲霽風霜之威﹐更開河海之量。掩而弗問﹐許其退思。方蔭宇之焉依﹐會行麾之亟引。再惟單賤之迹﹐最荷煦濡之恩。藐如嬰兒﹐驟奪慈母。薾若疲馬﹐敢忘故軒。屬嚴气之作寒﹐願順序而自重。【《永樂大典》卷一萬八千四百二「狀」字韻﹐頁十一上引「彊祠部集」。﹝影印本第一百七十二冊﹞】

謝燕王召赴筵狀適假便塗﹐甫休定館。辰枉占書之況﹐俾參置醴之歡。感篆並懷﹐文陳非諭。

副使出持瑞節﹐來舍畿都。猥辱溫函﹐許陪盛集。祗承佳命﹐增刻鄙懷。【《永樂大典》卷一萬八千四百二「狀」字韻﹐頁十二上引「彊祠部集」。﹝影印本第一百七十二冊﹞】

謝燕王餞筵狀夙駕單車﹐薦經會府。特置餞觴之禮﹐曲爲行馭之輝。厚意所加﹐愧懷尢劇。副使六轡載馳﹐適首塗而云邁﹔百壺申餞﹐復供帳以加勤。誠匪名言﹐可論感愧。【《永樂大典》卷一萬八千四百二「狀」字韻﹐頁十二上引「彊祠部集」。﹝影印本第一百七十二冊﹞】

回謝中京畱守狀方瘽遠道﹐甫戾中畿。首蒙尺牘之詒﹐良極寸襟之感。永言欣慰﹐奚究指云。副使行人將命﹐方托於後車﹔管記占書﹐猥加於末介。感銘之劇﹐談悉非終。【《永樂大典》卷一萬八千四百二「狀」字韻﹐頁十二上引「彊祠部集」。﹝影印本第一百七十二冊﹞】

謝中京畱守召赴筵狀使軺入境﹐竊聽於風聲﹔主道優賓﹐首詒於音誨。俾參髙會﹐並戢下懷。副使幸繇治境﹐甫捨徵騑。猥蒙誨牘之臨﹐俾預燕觴之集。仰銜厚意﹐第刻丹衷。【《永樂大典》卷一萬八千四百二「狀」字韻﹐頁十二上引「彊祠部集」。﹝影印本第一百七十二冊﹞】

謝中京畱守餞筵狀甫就徵堡﹐敢諗馳驅之役﹔特開餞帳﹐以爲行邁之輝。祗佩勤私﹐不忘中戢。副使卽馳行馭﹐猥肆餞筵。曲軫道塗之勞﹐彌增原隰之耀。仰承勤眷﹐內寘感悰。【《永樂大典》卷一萬八千四百二「狀」字韻﹐頁十二下引「彊祠部集」。﹝影印本第一百七十二冊﹞】

謝中京畱守攀迎狀斂擅復命﹐假道言歸。遽辱榮緘﹐備形勤意。其爲感篆﹐莫罄敷論。副使比訖慶儀﹐復驅歸傳。適次封圻之近﹐猥煩緘牘之先。感戢以還﹐悚惶良切。【《永樂大典》卷一萬八千四百二「狀」字韻﹐頁十二下引「彊祠部集」。﹝影印本第一百七十二冊﹞】

謝諸州攀迎狀出疆已事﹐驅傳雲歸。薦歷治封﹐首頒誨檢。仰服謙勤之意。愈深銘著之懷。副使聘節成儀﹐歸驂假道。首紆溫教﹐備認謙懷。感幸兼深﹐文陳奚究。【《永樂大典》卷一萬八千四百二「狀」字韻﹐頁十二下引「彊祠部集」。﹝影印本第一百七十二冊﹞】

謝請赴筵狀握節還朝﹐休車就館。遽蒙珍教﹐特抗佳招。感篆攸深﹐指名悲悉。副使出參使華﹐歸復君命。方臨近境﹐首損珍函。祗佩殊私﹐曷勝丹悃。【《永樂大典》卷一萬八千四百二「狀」字韻﹐頁十二下引「彊祠部集」。﹝影印本第一百七十二冊﹞】

王珪﹕《華陽集》六十卷王珪﹐字禹玉。華陽人﹐徙舒﹝安徽﹞。宋天禧三年﹝一○一九﹞生。慶曆二年﹝一○四二﹞進士﹐官翰林學士﹐知開封府﹐兼侍讀學士﹐封岐國公。元丰八年﹝一○八五﹞卒。贈太師﹐謚文恭。《宋史》卷三一二有傳。四庫館臣自《永樂大典》輯《華陽集》六十卷﹐《附錄》十卷。現存《永樂大典》錄﹕王珪華陽集【四十七條】王珪小兒致語【一條】王岐公詩【一條】王岐公華陽集【二條】以上共五十一條﹐館臣漏輯者十六條。按﹕《四庫全書總目》卷一五二《華陽集》條﹕「至其中有靑詞﹑密詞﹑道場文﹑齋文﹑樂語之類……非文章正統。今以原集所有﹐姑附存之。而刊本槪加刪削焉。」原本未見﹐現依刊本輯補。

新館偏箱嶺惡莫摧輪﹐遊子思親淚滿巾。萬里有塵遮白日﹐一行無樹識新春。幽禽才囀已【摧】【催】客﹐狂石欲奔如避人。虜酒相邀絕峯飲﹐因髙處望天津。【《永樂大典》卷一萬一千三百十三「館」字韻﹐頁五上引「王珪華陽集」。﹝影印本第一百十五冊﹞】

就日館髙原春霽蕩妖氛﹐使馹重來路始分。𨿽遠長安初見日﹐漸親冀北已瞻云。東風未破胡天凍﹐芳艸應連紫陌燻。早晚旅魂還舊幹﹐晨鐘一到玉關聞。【《永樂大典》卷一萬一千三百十三「館」字韻﹐頁五上引「王珪華陽集」。﹝影印本第一百十五冊﹞】

望京館一從絕漠返朱輪﹐便有東風逐去塵。和气旋成燕谷暖﹐使華重照【蘇】【薊】門新。山川如避中原執﹐天地應酣上國春。二月塞亭行欲盡﹐初花猶未識歸人。【《永樂大典》卷一萬一千三百十三「館」字韻﹐頁五上引「王珪華陽集」。﹝影印本第一百十五冊﹞】

柳河館柳河山外日暉暉﹐柳色猶枯艸正腓。陰壑水聲多北注﹐晴峯云影盡南飛。黃牛擁毳爭春耦﹐白馬彎弧落暮圍。路入隴塵誰與問﹐桑間胡女避人歸。【《永樂大典》卷一萬一千三百十三「館」字韻﹐頁五上引「王珪華陽集」。﹝影印本第一百十五冊﹞】

長興館絕句風霜守冢不知年﹐犬類那思母愛偏。卻謝漢恩頒五餌﹐載令梳洗向山前。【《永樂大典》卷一萬一千三百十三「館」字韻﹐頁五上引「王珪華陽集」。﹝影印本第一百十五冊﹞】

一題白馬館白馬荒原非路歧﹐徵夫未起雪侵肌。雁思水國猶南翥﹐人在天更北馳。狂吹欲號沙四作﹐凍雲無賴日西垂。平生可是嗟行役﹐一對胡觴亦自嗤。【《永樂大典》卷一萬一千三百十三「館」字韻﹐頁五上引「王珪華陽集」。﹝影印本第一百十五冊﹞】

南海館中嶺外經年逐斷蓬﹐孤吟廢館幾宵中。燈回秋壁耿鄕夢﹐雨送夜潮飄海風。靖節久拋三徑樂﹐子云坐嘆十金空。何時徵棹一歸去﹐江有鱸蒓岸有風。【《永樂大典》卷一萬一千三百十三「館」字韻﹐頁五上引「王珪華陽集」。﹝影印本第一百十五冊﹞】

卽目落日映山岊﹐萬峯蒼翠深。風生九秋意﹐人動五湖心。溪曲半帆出﹐天遙孤鶩。白雲空滿目﹐無處問歸音。【《永樂大典》卷一萬九千六百三十七「目」字韻﹐頁二十二上引「王岐公詩」。﹝影印本第一百七十六冊﹞】

失題北極齊尊﹐諸天密護。流景光而配日﹐崇厚徳以儀坤。【《永樂大典》卷三千五百八十五「尊」字韻﹐頁十六下引「王珪華陽集」。﹝影印本第五十一冊﹞】

小兒致語百蠻奔走﹐南踰銅鼓之鄕﹔萬里謳謠﹐西出玉關之路。【《永樂大典》卷一萬二千一百四十八「走」字韻﹐頁十八下引「王珪小兒致語」。﹝影印本第一百二十五冊﹞】

回呂參政謝給事書方眞主之勵精﹐稽先王而發政。謂六經所以制天下之治﹐非大賢不能濟人文之興。【《永樂大典》卷七千九百六十二「興」字韻﹐頁二上引「王珪華陽集」。﹝影印本第八十八冊﹞】

謝翰林學士承旨表臣某言﹕今月十一日﹐待詔某至臣所居﹐奉宣宸指﹐召臣入院充學士承旨者。髙門應召﹐甫聽於溫言﹔丹地承恩﹐就更於華序。寵知上出﹐感自中深。臣某中謝。竊以極儒者之榮﹐獨髙翰墨之選﹔鼓天下之動﹐莫如號令之孚。矧參基命之承﹐尢峻禁林之望。允圖鴻博﹐以訪【請】【淸】閒。若臣者少孤多奇﹐晚學弗競。偶綴科於異等﹐旋迹於近途。西掖裁書﹐空歷五春之莫﹔北門待詔﹐又驚一紀之餘。而臣材疏不足經大猷﹐知短不能防眾呰。微生江海之上﹐每意魚鳥之從。敢自幸於它遷﹐且獨矜於素守。豈悟右文之禦﹐未遺孤進之臣。再召冠於嚴扉﹐使親聆於密旨。宮賜錦﹐盡爲新雋之人﹔仙嶺浮鰲﹐猶顧舊遊之客。玆蓋伏遇皇帝陛下﹐儲思神務﹐宣精帝文。方收器於羣髦﹐亦錄瘽於舊物。𨿽承誤寵﹐不敢矯辭。三代同風﹐已屬漢功之茂﹔千齡復旦﹐維知舜徳之逢。徒勉自思﹐未知所報。臣某無任。【《永樂大典》卷一萬一百十五「旨」字韻﹐頁十四下引「王珪華陽集」。﹝影印本第一百一冊﹞】

謝翰林學士承旨笏表臣某言﹕伏蒙聖慈﹐賜臣官告敕牒各一道﹐授臣前件職者。禁林之召﹐使猶冠於近班﹔浴殿之趨﹐更親承於密旨。材之匪據﹐愧不知從。玆蓋伏遇皇帝陛下﹐收攬羣英﹐顧憐舊物。念久塵於嚴近﹐特加錫於寵名。維殫素學之勤﹐庶答曲成之造。臣某無任。【《永樂大典》卷一萬一百十五「旨」字韻﹐頁十四下引「王珪華陽集」。﹝影印本第一百一冊﹞】

典記夫人王氏堂祭文。玉觴之酹﹐以寄遙哀。尙饗。維嘉佑六年﹐歲次辛丑﹐某月日。皇帝遣某官致祭於故典記夫人王氏之靈。惟靈儀度幽閒﹐典於內記。命至不淑﹐方華而零。丹塗永違﹐愴有遺【《永樂大典》卷一萬四千四十九「祭」字韻﹐頁十七下引「王珪華陽集」。﹝影印本第一百四十六冊﹞】

附錄

許光疑﹕【華陽集】序大觀二年正月甲寅﹐有詔故相岐國王公之家﹐以《文集》來上。臣仲修等表言曰「先臣珪以文翰被遇四朝﹐輔相神考十有六年。晚膺顧托﹐首陳上自有子之言﹐以定儲議﹐不敢自以爲功。旣沒一紀之餘﹐仇怨攘功﹐【架】【加】以奇禍。賴哲宗皇帝睿明﹐闔門得以全度。洎陛下嗣守大位﹐予其爵秩﹐祿其子孫。臣等𨿽萬死﹐豈足以仰報聖澤之萬一。玆承睿旨宣取先臣遺稿﹐臣等被命﹐感泣不自勝。謹序次成一百卷﹐繕寫以進。惟陛下哀憐先帝之舊臣﹐明其誣謗﹐而顯其餘勛﹐以示天下。不勝幸甚。」上覽奏惻然﹐展讀嘉嘆。旣又除罪籍﹐還贈謚﹐復繪像﹐畀其遺恩如故。夫賢者之處世﹐所可貴於天下者﹐不過事業文章而已。然鮮或兼之。昔絳侯有誅呂之功﹐而貽少文之誚﹔博陸有立宣之績﹐而被不學之譏。則事業非不著也。相如以淩雲之賦﹐遊金門而無聞﹔宗元擅作者之稱﹐均司馬而貶死。則文章非不工也。岐國王公﹐弱冠登甲科。不出都城﹐致位宰相。當熙寧﹑元丰之際﹐翊戴聖主﹐比隆堯舜。蓋自嘉佑之初﹐與歐陽永叔﹑蔡君謨更直北門﹐聲名振於一時﹐學者尢所師慕。每一篇出﹐四方傳誦之。後𨿽當軸處中﹐朝廷有大典冊﹐必命公爲之。則事業文章﹐可謂兼之矣。公少登顯塗﹐未嘗遷謫。故平生著述﹐多代言應制之文﹐而無放逐無聊感憤之作。仁宗嘗稱公文有體﹐英宗嘗謂輔臣學士惟王珪能艸制。神考每有聖作﹐多令公視艸。嘗奉述髙康王衛王碑﹐天語稱以眞大手筆。進仁英二帝紀﹐批詔以比班馬。公薨垂三十年﹐後進之士聞公名﹐想見其風采﹐思欲誦其遺文而不可得。今家集旣奏禦﹐且鏤板以傳世﹐將使天下來世知公之受眷累朝﹐爲時宗工﹐與古之作者並駕而齊驅。若乃忠精結於上心﹐謀謨著於廊廟﹐載在信史﹐播在公議﹐此不復書。謹序。【《永樂大典》卷二萬二千五百三十六「集」字韻﹐頁四下引「王珪華陽集」。﹝影印本第一百八十八冊﹞】

王仲修﹕進家集表臣仲修等言﹕竊以在冶之金﹐以自躍而爲﹔韞之玉﹐必待價而乃珍。念父書之久藏﹐當聖世而難隱。臣仲修等誠惶誠懼﹐頓首頓首。恭惟皇帝陛下﹐英猷天啟﹐睿學日熙。制規二帝之謨﹐言合六經之訓。握樞臨極﹐纂承禹績之嘉﹔肆筆成書﹐丕紹堯章之煥。重念先臣某﹐少緣家學﹐蚤中甲科。校天祿之文﹐才稱金馬﹕視淮南之艸﹐名在玉堂。作新兩漢之文章﹐潤色三朝之誥命。世有儒宗之譽﹐史多天獎之詞。博誦一時﹐豈特語言之妙﹔協成大事﹐固多翰墨之功。晚受知於裕陵﹐久登庸於宰路。當廊廟謨謀之暇﹐猶國家論譔之兼。畢罄精忠﹐仰贊格天之業﹔逮膺顧托﹐獨先定策之言。曁陷驩兜之誣﹐阻奏東方之牘。方陛下丕揚先烈﹐追念舊勞。辧銷骨之讒﹐旣昭前事﹔覽淩雲之作﹐恨不同時。悉裒平日之遺文﹐益愴他年之榮遇。啟金縢之策﹐不及於生前﹔上茂陵之書﹐徒嗟於沒後。今有先臣某《文集》一百卷﹐並目錄十卷﹐共五十五冊﹐隨表上進以聞。臣等無任誠惶誠懼﹐頓首頓首﹐謹言。大觀二年五月日﹐朝奉大夫管勾南京鴻慶宮上護軍臣王仲修等上表。【《永樂大典》卷二萬二千五百三十六「集」字韻﹐頁五下引「王珪華陽集」。﹝影印本第一百八十八冊﹞】

劉敞﹕《公是集》五十四卷劉敞﹐字原父。臨江新諭﹝江西﹞人。宋天禧三年﹝一○一九﹞生。慶曆六年進士第二。官大理評事﹐授太子中允﹐直集賢院。後遷知制誥﹐拜翰林侍讀學士﹐攺集賢院學士﹐制南京禦史臺。熙寧元年﹝一○六八﹞卒。門人私謚公是。《宋史》卷三一九有傳。四庫館臣自《永樂大典》輯《公是集》五十四卷。現存《永樂大典》錄﹕劉原父詩【四條】劉原父集【一條】劉公是先生集【四十九條】劉敞詩【七條】劉敞公是集【二條】《江陰志》引【一條】以上共六十四條﹐館臣漏輯者二十條。

農父﹝二首四言﹞

其一入水作田﹐上山伐薪。人世幾何﹐終歲苦貧。安有靈藥﹐化爲羽人。呼吸光景﹐爲君外臣。

其二鳥飛不遠﹐暮還其宅。我獨匪人﹐去從兵籍。釋棄耒耜﹐顧貪朝夕。轉徙異方﹐終世爲客。【《永樂大典》卷六百二十四「農」字韻﹐頁十二下引「劉原父詩」。﹝影印本第五冊﹞】

農哀﹝前人﹞陰陽失常度﹐水旱互爲災。歲暮不成耕﹐閭裏自相哀。相哀竟何柰﹐田畝棄污萊。欲行關租急﹐欲居兵賦催。同知羅憂患﹐誰復念嬰孩。往往遺渠溝﹐顧之淚如頹。國庾須積粟﹐國帑須羨財。大臣職富國﹐爾命自宜哉。【《永樂大典》卷六百二十四「農」字韻﹐頁十二下引「劉原父詩」。﹝影印本第五冊﹞】

宿烏沙朝離巴陵岸﹐暮投烏沙汀。大江屢回環﹐反顧猶洞庭。月色奪暗日﹐舟人各宵徵。東南浮雲際﹐極望都冥冥。不辧水與天﹐髙低皆見星。分明銀河流﹐來與江漢並。安得數尺槎﹐漂然向天廷。【《永樂大典》卷五千七百七十「沙」字韻﹐頁七下《江陰志》引「公是先生總集」。﹝影印本第六十冊﹞】

讀列子贈幾太博勝之殿丞君章監丞﹐永謝北極幽。。不知意誰憾﹐似與鰲爲仇。六鱗旣潛舉﹐二山忽漂流。眾眞失其常﹐蕩析不自謀。孰雲飛升樂﹐奔迫良可愁。盈虛誠難必﹐藏壑有亡舟。至人縱大觀﹐夷險固悠悠。如聞帝憑怒﹐侵減龍伯儔。且欲招羣仙﹐復還故時丘。勉哉淩雲。飄颻羣仙子﹐來往何其稠。咫尺視千里﹐俯仰移九秋。潮波有時起﹐勢若空中浮。禺疆受帝命﹐臣鰲舉其頭。邇來百萬祀﹐無復遷播憂。龍伯何爲者﹐修竿曳長五嶽窮云霓﹐滄海不可遊。玉臺焜朝日﹐珠華媚飛【《永樂大典》卷一萬二百八十六「子」字韻﹐頁十上引「劉公是先生集」。﹝影印本第一百二冊﹞】

回風館殿翼翔空直﹐樓陰蔽日寬。風聲彌玉宇﹐仙術廢冰丸。老檜頻成籟﹐相烏不定竿。世人驚未到﹐六月尙淸寒。【《永樂大典》卷一萬一千三百十三「館」字韻﹐頁五下引「劉公是先生集」。﹝影印本第一百十五冊﹞】

臨都館攬轡歲空盡﹐蕭條萬里間。向來貂已敝﹐此去鬢宜班。雪沒前王帳【﹝中京﹐契丹前王廷也﹞】﹐沙連右地山【﹝上京﹐契丹右地也﹞】。星回陽气復﹐吾亦至幾還。【《永樂大典》卷一萬一千三百十三「館」字韻﹐頁五下引「劉公是先生集」。﹝影印本第一百十五冊﹞】

張三館有前歲赴舉時題字處作

其一羇旅關東來獻書﹐還曾題柱宿匡廬。自知不及相如健﹐重到曾無駕駟車【﹝漢大夫乘官車駕駟。予從淮西乘私車來﹐故云﹞。】

其二暫懷印綬過家庭﹐車馬驂驔去路輕。自爲彩衣生意气﹐敢將晝錦比光榮。【《永樂大典》卷一萬一千三百十三「館」字韻﹐頁五下引「劉公是先生集」。﹝影印本第一百十五冊﹞】

自恩平還題嵩臺宋隆館

其一四山如畫古端州﹐州在江西欲盡頭。謾道江山解畱客﹐老夫歸思甚東流。

其二松菊壺山手自栽﹐二年羈宦客嵩臺。無端被東風誤﹐又作恩平一夢回。【《永樂大典》卷一萬一千三百十三「館」字韻﹐頁五下引「劉公是先生集」。﹝影印本第一百十五冊﹞】

和張景純初置館中並眞。語默或不常﹐時以爲狂人。蹉跎太倉史﹐奔走京華塵。頗如喪家狗﹐累累敝精神。𨿽遊公卿間﹐望絕要路津。感激自上書﹐生當致靑雲。天光回日月﹐聖澤熙陽春。禁林給筆札﹐中府紬典墳。羣玉連帝居﹐東壁臨北辰。飛騰怪淸切﹐寓直懷珍羣。慷慨气益遒﹐歌思逾新。昔賢稽古力﹐利祿不足云。登瀛以爲榮﹐襆被寧厭頻。君乃鸞鳳姿﹐方當極逢辰。豈若楊執戟﹐白頭專校文。張也湖海士﹐心與【《永樂大典》卷一萬一千三百十三「館」字韻﹐頁六上引「劉公是先生集」。﹝影印本第一百十五冊﹞】

松子嶺詩﹝松子﹐鷙鳥名﹞鹿兒峽未盡﹐松子嶺相望。走險暇擇蔭﹐摩空愁亂行。霜增頭皓白【﹝早行﹐眉須旨白也﹞】﹐塵變馬曬黃。不作還鄕意﹐羈人應斷腸。【《永樂大典》卷一萬一千九百八十一「嶺」字韻﹐頁一下引「劉公是先生集」。﹝影印本第一百二十二冊﹞】

和尙叔父病目慟【器】【哭】論時事﹐幽居秪杜門。自然憂未弭﹐那不眼潛昏。火齊終無颣﹐泉沙暫有渾。誰資上池水﹐洞視一方垣。【《永樂大典》卷一萬九千六百三十七「目」字韻﹐頁四上引「劉敞詩」。﹝影印本第一百七十六冊﹞】

晚晴小園野客幽居何處尋﹐小園荒徑似山林。雨足蝦何自喜﹐秋來蟋蟀競悲吟。丹靑果實同時熟﹐紅白荷花相映深。可怨幽蘭老堂下﹐無端柔蔓上城陰。微茫返照樓頭出﹐蕭索孤煙天際沈。楚澤偏傷千里目﹐西風自覺倦登臨。【《永樂大典》卷一萬九千六百三十七「目」字韻﹐頁十九上引「劉敞詩」。﹝影印本第一百七十六冊﹞】

伏日尋鄰幾不見朝日出東北﹐靑雲散朱暉。堅金爲之鑠﹐信此庚气微。吾子善閉關﹐今何冒炎威。流汗正被面﹐飛塵常滿衣。憶君若冰雪﹐無以慰渴饑。伏日萬鬼行﹐至如早旋歸。【《永樂大典》卷一萬九千七百八十三「伏」字韻﹐頁七下引「劉公是先生集」。﹝影印本第一百七十八冊﹞】

種麥禹稷躬稼穡﹐《春秋》重麥禾。勸耕聊及暇﹐稱力焉俟多。霜風𨿽淒緊﹐日晏更淸和。輕裘頗自姿﹐扶杖勤來過。靑靑已布隴﹐芃芃在伐柯。農功欣嗣歲﹐節物嗟騰波。悵然念歸田﹐自顧將婆娑。【《永樂大典》卷二萬二千一百八十二「麥」字韻﹐頁十六上引「劉原父詩」。﹝影印本第一百八十八冊﹞】

讀太玄吾讀《太玄》﹐一陰一陽﹐一柔一剛﹐一晦一明﹐一否一臧﹐一弱一彊﹐一微一唱﹐一存一亡。所謂賢人之言﹐近如此也。褒之者過其實﹐毀之者損其眞。《太玄》所述﹐天人之際﹐性命之本﹐萬物之理﹐不可以辭敓。【《永樂大典》卷四千九百三十九「玄」字韻﹐頁一上引「劉公是先生集」。﹝影印本第一百九十八冊﹞】

方壺圓壺右二壺﹐一方一圓。方壺得於蒲城崩岸中﹐圓壺得於藍田驪山原。按禮﹐賓祭皆有方壺﹐有圓壺。方壺酌卿大夫及膳尊﹐圓壺酌士旅食者也。今其制作方壺精﹐圓壺粗。其又貴賤之辧與﹖【《永樂大典》卷二千二百五十四「壺」字韻﹐頁十八上引「劉公是先生集」。﹝影印本第十七冊﹞】

詩話趙少師初在漣水守館﹐不數年後﹐以學士知漣水。繼來者名其堂「豹隱」。曼卿有詩曰「熊非淸渭逢何暮﹐龍臥南陽去不還。年少客遊今郡守﹐蔚然疑在立談間。」後莫偕者。【《永樂大典》卷七千二百三十九「堂」字韻﹐頁十二下引「劉敞詩話」。﹝影印本第七十一冊﹞】

劉攽﹕《彭城集》四十卷劉攽﹐字貢父﹐號公非。臨江新諭﹝江西﹞人。宋幹興元年﹝一○二二﹞生。登慶曆六年進士第。知曹州﹑襄州。入爲祕書少監。官至中書舍人。元佑三年﹝一○八八﹞卒。《宋史》卷三一九有傳。四庫館臣自《永樂大典》輯《彭城集》四十卷。現存《永樂大典》錄﹕劉彭城先生集【一條】劉攽詩【四條】劉攽集【一條】劉攽彭城集【一○七條】《武陵圖經》引【二條】以上共一百一十五條﹐館臣漏輯者四十二條。

南湖詩二首

其一湖波微漲日初長﹐水面花香柳綠黃。沙鳥喧嘲隨笑語﹐鯈魚驚躍近舟航。春心處處迷芳艸﹐醉眼依依亂夕陽。信似習池風物好﹐偸閒剩醉兩三場。

其二一芳酒數篇詩﹐坐待南湖夕景低。日照杏花堆火齊﹐水涵天色湛玻。靜中魚鳥渾相忘﹐醉裏風光時易迷。還有漁舟澹客興﹐誰言不似武陵溪。【《永樂大典》卷二千二百六十五「湖」字韻﹐頁十上《武陵圖經》引「劉攽詩」。﹝影印本第十九冊﹞】

潁水作寄陳州諸故人不知潁水淸如此﹐欲比蓬萊似是非。察見淵魚寧有意﹐往來鷗鳥已忘機。濟川便樂風波息﹐洗耳多疑世事違。甚悔衡門臨沁水﹐還思冠者試春衣。【《永樂大典》三千五「人」字韻﹐頁五下引「劉攽彭城集」。﹝影印本第四十二冊﹞】

佚老堂爲馬給事題膂力期方壯﹐功名付眾才。朝廷不能出﹐軒冕儻時來。賢者皆知此﹐勞生亦念哉。暮年均暇逸﹐末路忍低回。延閣通云漢﹐東垣接上臺。老成宜鶴髮﹐絕足信龍媒。脫落經綸際﹐從容裏地開。圖書收舊素﹐池就穿栽。松菊依陶令﹐兒童戲老萊。尙知南郡富﹐肯使少遊哀。詎有東家問﹐端思齒杖陪。會爲三徑客﹐幽屏謝塵埃。【《永樂大典》卷七千二百三十八「堂」字韻﹐頁六上引「劉攽詩」。﹝影印本第七十冊﹞】

詠列子禦寇臥鄭都﹐子陽歸之粟。固辭得無受﹐妻子怨窘束。君非自知我﹐人事故反復。俛仰未及終﹐類禡首邦族。始知至人心﹐避榮乃避辱。如何當路子﹐擾擾事干祿。【《永樂大典》卷一萬二百八十六「子」字韻﹐頁十上引「劉攽彭城集」。﹝影印本第一百二冊﹞】

大安病酒畱半日王守復來招不往送酒解酲因小飲江月館江驛春酲半日畱﹐更煩送酒爲扶頭。柳花漠漠嘉陵岸﹐別是天涯一段愁。【《永樂大典》卷一萬一千三百十三「館」字韻﹐頁五下引「劉攽彭城集」。﹝影印本第一百十五冊﹞】

還館詩

其一步向端門足力遲﹐仰瞻雙【關】【闕】隔褵褷。三年江海都如夢﹐老態今朝始自知。

其二下馬呼人問直廬﹐歸墻因讀舊時書。黃花綠葉庭槐影﹐噪雀鳴蟬宛自初。【《永樂大典》卷一萬一千三百十三「館」字韻﹐頁六上引「劉攽彭城集」。﹝影印本第一百十五冊﹞】

次韻和王四館宿

其一雪殘梧竹夜猶寒﹐春入林花露已團。絕境自宜仁者靜﹐寤歌非爲碩人寬。不眠紅燭停俄頃﹐刻意新書計若干。等是前賢遊集地﹐似君尢更覺才難。

其二。五十衰年融過二﹐彊顏何計可思齊。蓬萊宮闕冠云霓﹐月出丹淵日墮西。和暖時花元有信﹐黃昏歸翼自無迷。讀書難字存雌蜺﹐落筆雄辭在碧

其三天星出屈勢闌干﹐五夜傳呼禁漏殘。虎豹深沈九關遠﹐鷦鷯棲息一枝安。病親黃卷憐燈闇﹐老厭靑綾怯歲寒。長有江湖未歸夢﹐更將衰白鏡中看。

其四月白天虛星斗橫﹐夜深髙閣勢崢嶸。怪來耳冷人聲絕﹐會是齋居近太淸。【《永樂大典》卷一萬一千三百十三「館」字韻﹐頁六上引「劉攽彭城集」。﹝影印本第一百十五冊﹞】

初秋館中呈諸公掖垣星宿上淸居﹐金馬文章次石渠。雨定風槐含秀爽﹐秋還樓閣長空虛。上知景伯無人事﹐恩許黃香未見書。不柰客嘲聊自解﹐下流仍復愧應璩。【《永樂大典》卷一萬一千三百十三「館」字韻﹐頁六上引「劉攽彭城集」。﹝影印本第一百十五冊﹞】

題平山馬鋪長亭前望勢崔嵬﹐地坼東南宇宙開。韋杜去天眞五尺﹐行人新自日邊來。【《永樂大典》卷一萬四千五百七十六「鋪」字韻﹐頁二下引「劉攽彭城集」。﹝影印本第一百五十三冊﹞】

燈夕燒燈陶永夜﹐擊鼓勸沽酒。淸月不作霜﹐微風乍搖柳。忽忽車轉轂﹐戢戢人舉首。歡樂聊及時﹐與誰論薄厚。【《永樂大典》卷二萬三百五十四「夕」字韻﹐頁十五下引「劉攽彭城集」。﹝影印本第一百八十三冊﹞】

次韻和王舍人燈夕見寄南陌東城樂賞同﹐翠華雕輦度香風。春催火樹無窮外﹐天壓歌聲不盡中。侍宴君歸靑瑣閣﹐倦遊身作白髯翁。憑將酒客鴟夷頌﹐並謝張松與孟公。【《永樂大典》卷二萬三百五十四「夕」字韻﹐頁十五下引「劉攽彭城集」。﹝影印本第一百八十三冊﹞】

燈夕陳大夫來會張承議以病不出有詩贈陳次韻和之千燈光影徹春宵﹐紅日明霞晃綺寮。上客歡娛得驚坐﹐佳人歌笑敵藍橋。雪花帶雨塵都埽﹐寒色兼風酒易消。一去章街盡眉嫵﹐臂圍猶怯月邊朝。【《永樂大典》卷二萬三百五十四「夕」字韻﹐頁十五下引「劉攽彭城集」。﹝影印本第一百八十三冊﹞】

燈夕寄呈張學士東風一雨解萌芽﹐暖景重城有萬家。霽後燈光猶妬月﹐春遲火樹卻催花。數聲水調矜遺俗﹐十里珠簾勝館娃。璧府謫仙歸未得﹐會將騎鶴向人誇。【《永樂大典》卷二萬三百五十四「夕」字韻﹐頁十五下引「劉攽彭城集」。﹝影印本第一百八十三冊﹞】

冠有記過之史賦﹝成人之後﹐宜此示戒﹞禮崇上嗣﹐冠責成人。受記過而置史﹐期寡尢於治身。元服旣加﹐思主器之增重﹔官箴禦側﹐俾載筆以維寅。自昔明王﹐建玆元子。謂夫豫儲貳﹐所以恢壯於基構﹔早教諭﹐所以輔成其徳美。故乃生則使吉士負之﹐曁少長而與正人處矣。迨春秋之甫盛﹐弁兮有容﹔免保傅之至嚴﹐史焉居此。將使夫言也無違﹐行也無疵。漸仁義以中立﹐繹溫文而允宜。毓徳少陽﹐由三加而諭志﹔紬書莊士﹐參眾臣而盡歸。非天子不得備夫官聯﹐惟聖人是以尙乎冠事。著代於阼﹐重名而字。著代所以壹系於大本﹐重名所以使棄其幼志。惟命兮靡常﹐修身兮匪易。是宜繩愆糾繆﹐無隱惡以成章﹔廣記備言﹐職思憂而相示。且夫事莫大於無悔﹐過莫先於攺爲。故不於有咎﹐而甚病於弗知。不有史也﹐其誰詔之。結佩以朝﹐念服備而能謹﹔執簡識失﹐將文勝以無遺。是知教義方者﹐愛子而常然﹔惇孝弟者﹐旣冠之所守。位愈尊而事愈重﹐徳彌盛而養彌厚。或通之於前﹐或相之於後。纖介而必書﹐周旋於善誘。故得學宮齒冑﹐責四行而何訧﹔寢門問安﹐日三至而奚咎。火哉徳茂明兩﹐材由少成。正萬拜於大卞﹐隆永世之英聲。彼望苑延賓﹐以方術而互進。洞簫作頌﹐資燕樂以【誤】【娛】情。是皆不踐於典﹐蔑聞於警戒。漢道似以未善﹐世嫡於焉有敗。夫豈若信臣書過﹐而日新焉。此易所謂「憂悔吝者﹐存乎介」矣。【《永樂大典》卷一萬六千二百十八「冠」字韻﹐頁七下引「劉攽彭城集」。﹝藏牛津大學圖書館﹞】

爲韓相賀史館相公啟伏審涓選休辰﹐顯應典策。伏惟慶慰。恭以某官秉徳純固﹐造道幾深。任重而未嘗去仁﹐器遠而靡求近效。是謂社稷之鎭﹐股肱之良。資帝睠之簡衷﹐實民性之注意。誕告伊始﹐僉論翕然。九功之徳﹐由是可歌﹔千齡之期﹐抑推胥協。某位聯公餗﹐居仰階符。甫深鳧藻之誠﹐遽沐函書之賜。佩銘喜忭﹐交集於玆。【《永樂大典》卷一萬五百四十「啟」字韻﹐頁二下引「劉攽彭城集」。﹝影印本第一百六冊﹞】

賀江寧相公啟近審寵分瑞節﹐出鎭南邦。帝睠憂賢﹐賜履所以均逸﹔海隅傒志﹐於蕃猶之具瞻。惟涓日而布和﹐固殿邦而多福。吉祥止止﹐啟處休休。恭以某官業茂敕天﹐道隆稽古。民懷師保之徳﹐朝倚股肱之良。惟九功之可歌﹐實萬世之永賴。申伯於謝﹐喜浹周邦﹔姬公在東﹐嘆興信處。行復衮衣之賜﹐用正泰階之符。勉祈節宣﹐下副言願。【《永樂大典》卷一萬五百四十「啟」字韻﹐頁三上引「劉攽彭城集」。﹝影印本第一百六冊﹞】

賀宋相公啟伏審寵升左戶﹐攺鎭壁田。𨿽霖雨之期﹐尙觖時望﹔在股肱之寄﹐誠出上心。凡被顧憐﹐尢深慶抃。恭以某官弼諧帝業﹐寅亮天工。盛徳著乎九歌﹐仁澤孚於四海。下興濟濟之誦﹐上有巍巍之名。間者剖麟玉而保釐﹐資衮衣而信處。四方維則﹐實觀商【色】【邑】之先﹔三後協心﹐允繼姬文之治。惟昆吾之舊宅﹐大有隗之遺風。復賴殿邦﹐以資覃化。佇下玉堂之冊﹐還司金鉉之和。某云云。【《永樂大典》卷一萬五百四十「啟」字韻﹐頁三上引「劉攽彭城集」。﹝影印本第一百六冊﹞】

賀呂開封啟伏審光膺命書﹐尹正天府﹐恭惟慶慰。竊以某官淸徽肅物﹐髙論端朝。裁經術以自將﹐聳徳華而絕出。雍容邇列﹐表範士林。總外計之繁﹐則賦輿充入﹔任中權之寄﹐而戎索底平。方驟歷於鈞衡﹐復詳試於畿甸。緇衣流詠﹐益聞鄭伯之功﹔扶陽啟封﹐將繼韋成之拜。【《永樂大典》卷一萬五百四十「啟」字韻﹐頁三上引「劉攽彭城集」。﹝影印本第一百六冊﹞】

賀晏相公啟一違恩閎﹐屢更歲律。愀焉挈缾之智﹐窘若系匏之姿。逖仰階符﹐祗搖心。玆者伏審光膺帝制﹐居守別都。成周三後之功﹐京邑四方之則。允屬元老﹐用熙兆民。恭惟涓選谷辰﹐和布美化。神明攸勞﹐茀祿用康。伏以某官天壽髙嚴﹐人文明煥。務致君於道﹐以康世爲懷。吁謨廟堂﹐覃化區宇。孰不被運鈞之賜﹐有以致敕天之勛。及乎權中軍之嚴﹐分閫外之寄。戎索修治﹐邊夷服從。方將還熙載於本朝﹐故復資保釐於畱鑰。佇頒優策﹐以快具瞻。【《永樂大典》卷一萬五百四十「啟」字韻﹐頁三下引「劉攽彭城集」。﹝影印本第一百六冊﹞】

賀劉相公啟伏審光被制書﹐寵正鈞席﹐伏惟慶慰。恭以某官炳靈山嶽﹐徳股肱。惇正始之遠猷﹐修大中之宏度。越在初試﹐靡求近功。蓋自許以伊﹐期必治君於堯舜。風之所偃﹐澤之所沾。上有巍巍之名﹐下臻濟濟之誦。聲實軼於邴魏﹐規畫壯於蕭曹。聽之僉兪﹐陟是良弼。且重熙之會﹐禮樂盛興﹔欲治之符﹐聖賢胥遇。庶乎包六經而攄頌﹐炳三代而同風。凡在具寮﹐用此相慶。某早繄鈞鑄﹐親覯昌逢。莫隨班賀之儀﹐徒積由衷之喜。瞻望符照﹐不任踴躍之極。【《永樂大典》卷一萬五百四十「啟」字韻﹐頁三下引「劉攽彭城集」。﹝影印本第一百六冊﹞】

朝奉郎試中書舍人蘇轍可戶部侍郎制敕﹕國賦之入﹐邦用之總。察其盈虛﹐乃可以調度﹔審其有無﹐則可以散聚。主計之任﹐司會之事﹐在文昌推爲劇曹﹐故朝廷用爲精選。具官某天材穎茂﹐儒學純備。敏於事而愼於言﹐志於道而輔以術。早繇方聞之舉﹐藉甚士林之譽。粵自諫垣﹐進陟詞掖。倜儻正論﹐啟沃者非一﹔潤色王猷﹐灝噩乎吹萬。以遊刃之餘地﹐宜擢材而重任。是用進聯地官﹐貳司邦計。夫六府三事﹐正徳爲之本﹔經賦入﹐中正爲之法。爾無俊常以益上﹐志近而忘遠﹐則民生厚而王化隆矣。其愼之哉﹗【《永樂大典》卷七千三百三「郎」字韻﹐頁五下引「劉攽彭城集」。﹝影印本第七十二冊﹞】

宣義郎呂由誠可衛尉寺主簿制敕﹕具官某﹐乃父宣力前朝﹐抗節自任。搢紳稱之﹐至今不忘。朝廷重賢者之世﹐樂育旌擢﹔故用其長子﹐使丞卿寺。無祿早夭﹐朕甚憫之。惟由誠宦爲邑宰﹐能自立者﹐可以承兄之緒﹐復命以衛尉之屬。使天下信吾厚於直臣﹐知所勸勉矣。可。【《永樂大典》卷一萬四千六百七「簿」字韻﹐頁九下引「劉攽彭城集」。﹝影印本第一百五十四冊﹞】

延州藩落都虞候俄千男仲政可三班借職制敕﹕某壯士戰死﹐勇於報國。義實可嘉﹐恩用不遺。由乃父之盡力﹐俾藐孤之蒙祉。古之道也﹐爾其勉之。可。【《永樂大典》卷二萬四百七十九「職」字韻﹐頁二十六上引「劉攽彭城集」。﹝影印本第一百八十五冊﹞】

三班奉職孫軫男忠臣可三班借職制敕﹕孫軫男忠臣﹐永樂之戰﹐爾父沒於敵場。徇義忘身﹐其可嘉也。卹孤置後﹐吾何憂【﹝一作愛﹞】焉。爰疏茂恩﹐以勸勇士。可。【《永樂大典》卷二萬四百七十九「職」字韻﹐頁二十六上引「劉攽彭城集」。﹝影印本第一百八十五冊﹞】

漢州助教鍾迪可三班借職制敕﹕具官某。山澤之利﹐三三而有連錫。是地不愛寶﹐以爲邦用。然必因人而發﹐其勤不可不勸也。賞有定格﹐汝是膺之。畀以新命﹐是爲殊寵。可。【《永樂大典》卷二萬四百七十九「職」字韻﹐頁二十六上引「劉攽彭城集」。﹝影印本第一百八十五冊﹞】

蕃官惠逋移厥可三班借職制敕﹕某其在種落﹐皆爲酋豪。相率欵邊﹐足明歸義。重譯而明綸綍﹐解辮而襲簪裳。恩實不訾﹐圖所爲報。可。【《永樂大典》卷二萬四百七十九「職」字韻﹐頁二十六上引「劉攽彭城集」。﹝影印本第一百八十五冊﹞】

皇太后殿管勾文字夏崇可三班借職制敕﹕某執事長樂﹐效勤官書。廷宸推恩﹐厥有前例。始命受服﹐是謂寵光。罄而犬馬之誠﹐以冀涓塵之報。可。【《永樂大典》卷二萬四百七十九「職」字韻﹐頁二十六下引「劉攽彭城集」。﹝影印本第一百八十五冊﹞】

李佛郎與右班殿直梁仲文李養並與三班借職制敕﹕某人等。朝廷惟寇盜彊圍﹐暴奪良民﹐名捕魁首﹐厚設爵賞。而佛郎等用志協力﹐罪人斯得。賜金旣以差予﹐懋官亦宜溥及。各疏茂恩﹐以樹成效。可。【《永樂大典》卷二萬四百七十九「職」字韻﹐頁二十六下引「劉攽彭城集」。﹝影印本第一百八十五冊﹞】

皇太后殿管勾文字朱宗懿可三班借職制敕﹕某執事宮省﹐效力文墨。歲月之勤﹐良可省錄。粵屬誕辰﹐厥有前例。錫玆初命﹐齒於仕版。可。【《永樂大典》卷二萬四百七十九「職」字韻﹐頁二十六下引「劉攽彭城集」。﹝影印本第一百八十五冊﹞】

一班殿侍衛涓可特授三班奉職制敕﹕某人。卹孤錄嗣﹐朝有著令。矧父膺隨龍之遇﹐宜厥子蒙世祿之榮。粵疏茂恩﹐俾從新命。可。【《永樂大典》卷二萬四百七十九「職」字韻﹐頁二十九下引「劉攽彭城集」。﹝影印本第一百八十五冊﹞】

蕃官可三班奉職制敕﹕具官某。聲親弟﹐朝廷錄死事之孤﹐所以閔忠而勸能也。聲果敢有功﹐沒於戰陳﹐而無子息可被任用。施及同產﹐使庇族屬。服我優卹﹐思著來效。可。【《永樂大典》卷二萬四百七十九「職」字韻﹐頁二十九下引「劉攽彭城集」。﹝影印本第一百八十五冊﹞】

蕃官京結京鐸拶並可三班奉職制而死﹐勇壯可嘉。錄其孤兒﹐以示湣卹。可。敕﹕某等。其父爲國亢賊﹐敵堅力寡﹐恪【《永樂大典》卷二萬四百七十九「職」字韻﹐頁二十九下引「劉攽彭城集」。﹝影印本第一百八十五冊﹞】

殿前東西班弓箭手劉密可三班借職制敕﹕某以挽彊射逐﹐勇力出眾。試之集教﹐亦能無過。宜可【﹝原缺﹞】使以責來效。可。【《永樂大典》卷二萬四百七十九「職」字韻﹐頁二十九下引「劉攽彭城集」。﹝影印本第一百八十五冊﹞】

故禦前忠佐步軍副都頭成宗男京可三班奉職制敕﹕具官某﹐男某。陳力奉上﹐得親殿陛之嚴﹔哀死卹孤﹐宜有帷蓋之報。詳推往續﹐宜示賞延﹔粵疏渥恩﹐用光存歿。可。【《永樂大典》卷二萬四百七十九「職」字韻﹐頁三十上引「劉攽彭城集」。﹝影印本第一百八十五冊﹞】

李貴男遵可三班奉職制敕﹕具官某﹐男某。乃父歿身行陳﹐以死效力。𨿽其微品﹐志可嘉也。哀死卹孤﹐朝有常憲。錫爾一命﹐以勸來者。可。【《永樂大典》卷二萬四百七十九「職」字韻﹐頁三十上引「劉攽彭城集」。﹝影印本第一百八十五冊﹞】

故朝奉大夫權知陜州軍府事陳君墓志銘君諱侗﹐字成伯﹐姓陳氏。其先興化軍莆田縣人。曾祖某﹐贈兵部郎中。祖某﹐官至工部郎中。父某﹐贈銀靑光祿大夫。君生十三歲而孤﹐從其母方夫人鞠於外家﹐居蘇州。危心苦志﹐能自力學問。方夫人終﹐養育弟妹﹐辛苦家事。三十餘﹐始以進士舉登第﹐調河南府福昌縣主簿。始至謁府﹐爲人頎長偉厚﹐眉目廣秀﹐衣冠整嚴﹐府吏驚相告曰「亦有主簿若是其大也。」畱守文太師潞公﹐一見與語﹐知其奇﹐厚待之﹐自爾遂往來門下。及丞相富公﹐亦愛重其文藻稱焉。三年﹐以令舉﹐爲商洛縣令。代還﹐用薦者言﹐還著作佐郎﹐知宣州南陵縣事。潞公薦君宜在館閣﹐召試學士院。而富公守汝州﹐求用君爲從事自輔。必欲致君﹐請官滿而後試﹐朝廷許之。會富公歸執政柄﹐君卽召還。旣試﹐除館閣校勘﹐判登聞鼓院﹐編修宗正司條貫﹐同知太常禮院﹐編修樞密院經武要略﹐兼刪定諸房例策。初置二府屬官﹐用人甚重。潞公時爲樞密使﹐薦君充選。攺太子中允﹐檢詳禮房戶房文字。頃之﹐禦史有言事不見從者﹐其在樞府﹐疑君梗之﹐作爲非語中君﹐君不自辯。上亦薄其過﹐復徙判鼓院禦史。後亦知非君意﹐憶而謝君。攺集賢校理﹐遷太常丞﹐知禮院﹐更博士﹐賜緋衣銀魚﹐出知湖州。入辭﹐上問其所欲言。君論﹕「今祀五嶽四瀆﹐附於地祇方丘﹐不與周禮同﹐宜異爲壇位﹐具禮儀樂章。」上以爲然。始詔禮官討定﹐如君言。君至湖數月﹐徙宣州。君於爲政﹐愛民爲先﹐可以濟活人者爲其方略﹐𨿽骫法﹐行之不疑。湖人因歲饑﹐以男女質錢﹐至有終約身爲役者。公爲契券﹐後𨿽十倍其直自贖﹐不肯付還。父子隔絕悵恨﹐吏不爲察。有來訴者﹐君皆許贖之。男女得齒﹐平民婚娶者甚眾。江南轉運司欲以聚財媚上﹐然不能有它智略﹐徒舉籍逋欠﹐峻期督索﹐州縣【知】【如】指﹐民不堪其求。君爲分別之﹐曰「逋負在元丰三年前者﹐赦書所當除也。」使者不許。付它吏議之﹐以謂宜如編敕﹐償及七分﹐余乃可免。君請於朝﹐竟得蠲除﹐以及一路云。有二女子﹐父母死﹐其兄不能自立。家本富厚﹐未及期月﹐貲用蕩盡。死者不葬﹐而存者饑餓﹐泣訴於府。君使按覆其所貨鬻﹐皆在賤價﹐而構質甚多。錄而賣之﹐旣償其所取﹐猶贏數十萬錢﹐爲之葬埋而嫁二女子。吏民感嘆﹐爲君立生祠。遷朝奉郎﹐還朝﹐拜少府少監。官制有館職者﹐普遷一官以易之﹐用是攺朝散郎﹐更衛尉少卿。上卽位﹐泛恩遷朝請郎。遼使來弔﹐君往迎送之。明年﹐遂使北磨勘﹐遷朝奉大夫。是歲﹐元佑元年也。四月﹐君弟子雍終於知潭州﹐君求爲郡以撫存其家﹐得知陜府。數月﹐加直祕閣﹐知梓州。君復申前請﹐乃復畱陜。吏民聞君不去﹐莫不忻歡相慶者。夏縣令劉霆果健善治縣﹐民有與庭不相中者﹐此民狡猾喜訟﹐持吏短長﹐淩駕州縣。會霆徙官﹐卽上書告霆不法事。霆聞之﹐求得辯直。章下﹐府吏畏民巧詐翻覆﹐多欲遷徙﹐回避其情。君爲明辯盡理﹐霆卒無一事。民坐上書不實﹐受刑不辭。寡婦訴其子爲贅於蜀﹐三年不歸。其妻家豪富﹐而婦寒饑寄食。君爲移書呼其子﹐十反不至。君以義諭其郡守﹐守寤﹐乃械而送之﹐君將正其罪。母復泣告曰「幸全度子﹐得以終老。」君憐而捨之。子亦知悔過﹐更爲孝養云。潼關關出入商旅﹐吏緣爲姦。商人以神事藏乳香一兩者﹐吏論以爲犯禁﹐沒其資財且百萬﹐賤價斥賣之﹐買以自入。君知其然﹐窮治其獄﹐黨與皆流竄。行道莫不欣悅。君在陜且二年﹐朝廷旣除代﹐會君疾﹐三年四月某甲子終﹐享年六十五。君初娶呼延氏﹐賢淑有操﹐與君同隱約﹐孝事方夫人﹐育叔妹者也。君在商雒﹐呼延卒後﹐以君貴封福昌縣君。今夫人劉氏﹐封崇徳縣君。君四子﹐長彥方﹐國朝邑縣主簿。次彥恭﹐是年進士及第﹐授鄭州司戶參軍。次彥稱﹑彥廉﹐皆讀書爲文﹐有成立。女四人﹐長嫁某官林定﹐次進士呼延發﹐次某官梁寬﹐少爲吾兒懷州司戶參軍方山婦。君篤愛宗族而厚於交遊﹐貧窮不能自存者﹐尢加隱卹。俸錢分割﹐十去八九。姑女適人而夫死﹐取而養視之﹐更配良氏。於人之婚喪不能舉者﹐略皆爲辦之。《文集》十五卷﹐藏於家。夫人之喪﹐將葬卜地。或告曰「南峯之下有吉穴焉﹐爲浮屠主之。自誓不願其與人也﹐有以二百萬求一塋者﹐不得也。」君與子雍往詢之。前夕﹐浮屠夢有貴客二求地以葬﹐浮屠異之。旦明設榻以待﹐而二人至。浮屠視其狀貌﹐偉人也﹐先問曰「將無求葬地乎﹖」應曰「然。」浮屠以地與君﹐不費一錢。旣葬﹐浮屠告眾曰「吾違誓言﹐不可復處矣。」拂衣而去。嗚乎﹐其亦異矣。地實某縣某鄕某里﹐君葬去之凡若干裏。呼延氏祔。某年某月某甲子襄事。銘曰﹕再世以文﹐而官不達。蟠郁渟滀﹐謂將大發。至君兄弟﹐亦止於斯。華采足以耀世﹐利澤爲民之思。是謂不朽﹐奚以多爲。闕泉作宮﹐鑱石譔詞。銘乎銘乎﹐信焉弗欺。【《永樂大典》卷三千一百四十五「陳」字韻﹐頁十八上引「劉攽彭城集」。﹝影印本第四十六冊﹞】

徐起墓表。而不孝子還﹐爲閭裏患﹐暴亂不禁。會起至﹐閱視簿書﹐急發吏捕賊﹐案正伏辜。舉郡稱其爲神。起治處州﹐州民有兄弟殺其親者﹐郡惡其名﹐縱賊使亡﹐更易其文書﹐欲使無【《永樂大典》卷二千九百四十九「神」字韻﹐頁二上引「劉攽彭城集」。﹝影印本第三十七冊﹞】

呂陶﹕《淨徳集》三十八卷呂陶﹐字符鈞﹐號淨徳。成都﹝四川﹞人。宋皇佑中﹝一○四九——一○五四﹞進士。歷官給事中﹐攺集賢院學士﹐知陳州。徙河陽﹑潞州﹐例奪職。徽宗立﹐復官知梓州。卒年七十七。《宋史》卷三四六有傳。四庫館臣自《永樂大典》輯《淨徳集》三十八卷。現存《永樂大典》錄﹕呂元鈞詩【四條】呂元鈞集【一條】呂淨徳先生集【二十二條】以上共二十七條﹐館臣漏輯者五條。

芙蓉剪取芳條便種成﹐只從秋後吐繁英。淸霜難拒紅光減﹐仰視松筠浪得名。【《永樂大典》卷五百四十「蓉」字韻﹐頁十一上引「呂元鈞詩」。﹝影印本第三冊﹞】

再詠芙蓉一夕西風一度開﹐不須人力爲栽培。化工何事存芽孽﹐長與炎荒作瘴媒【﹝嶺外此花尢多﹐中元後盛開﹐瘴癘漸作﹐土俗惡之﹐目曰瘴媒﹞。】【《永樂大典》卷五百四十「蓉」字韻﹐頁十一上引「呂元鈞詩」。﹝影印本第三冊﹞】

相臺道中北道風霜老未諳﹐倦驅羸馬亦驂驔。此行誰信遊沙漠﹐心逐晴雲萬里南。【《永樂大典》卷二千六百五「臺」字韻﹐頁一下引「呂元鈞詩」。﹝影印本第三十一冊﹞】

雄州村落家家桑棗盡成林﹐場圃充盈院落深。九十餘年事耕鑿﹐不知金革到如今。【《永樂大典》卷三千五百八十一「村」字韻﹐頁二下引「呂元鈞詩」。﹝影印本第五十冊﹞】

和行金堂峽思云頂山腰路轉多臨水﹐峽口天開又見山。疑是慶雲曾結蓋﹐故畱仙境在人間。【《永樂大典》卷一萬一千九百五十一「頂」字韻﹐頁七上引「呂元鈞集」。﹝影印本第一百二十冊﹞】

劉摯﹕《忠肅集》二十卷劉摯﹐字莘老﹐東光﹝河北﹞人。宋天聖八年﹝一○三○﹞生。登嘉佑四年甲科﹐官禮部侍郎﹑尙書右僕射。後陷黨案﹐幾經貶遷。紹聖四年﹝一○九七﹞卒。追贈少師﹐謚忠肅。《宋史》卷三四○有傳。四庫館臣自《永樂大典》輯《忠肅集》二十卷。現存《永樂大典》錄﹕劉莘老【一條】劉摯詩【一條】劉摯集【一條】劉忠肅公集【二十三條】《江陰志》引【一條】《聲畫集》引【一條】以上共二十八條﹐館臣漏輯者五條。

路作茅齋成有詩次其韻鬋茅坐東岡﹐心休境自適。丈室居士家﹐環堵儒者宅。常令小博山﹐一種裊餘碧。燕雀來賀否﹐應笑檐牖窄。跬步是淸溪﹐間可就泉石。庭花秋娟娟﹐窗月夜寂寂。燈火亦可親﹐隱幾對方冊。不爲寒輟冬﹐窮居忌矯激。可大亦可小﹐人或未知識。戲問廣廈人﹐誰思萬里客。【《永樂大典》卷二千五百四十「齋」字韻﹐頁七下引「劉忠肅公集」。﹝影印本第三十冊﹞】

【三老】堂故殿中丞王公築於別墅公自稱逸老故太常少卿卿公稱拙老兵部郎中士公稱野老三老相與會堂上因名﹐春三老非隱者﹐鄕裏道義人。締交何綢繆﹐白首情益親。進退小或異﹐歸於重其身。逸老田北郊﹐築堂北溪上。野拙彼二老﹐招邀日俱往。幽泉美淸泠﹐平野得遐曠。謂近隔城市﹐謂遠非山林。靑岑落尊酒﹐白雲貯衣襟。歲月付淸醉﹐志縕還長吟。頹俗可以惇﹐偸風爲之重。人生苦飄忽﹐事往眞幻夢。但聞三人墓﹐蕭蕭木已拱。朅來撫陳【衣】【風】吹我衣。墻邊見殘﹐屋角懸斜暉。雍琴感今昔﹐遼鶴驚是非。世故無足言﹐徘徊壞墻下。思人愛樹木﹐況此巋然者。子孫固無忘﹐又將告里社。【《永樂大典》卷七千二百三十八「堂」字韻﹐頁十三下引「劉摯詩」。﹝影印本第七十冊﹞】

石棋局堅平宜荷明堂柱﹐方潔當函玉牒書。且拂塵埃伴君坐﹐一枰相與寄淸虛。【《永樂大典》卷一萬九千七百八十二「局」字韻﹐頁一上引「劉忠肅公集」。﹝影印本第一百七十八冊﹞】

淸明後一日下沙微風吹【【脫一字】】幸陰晴﹐笑側吟鞭十里行。時節早蠶生谷雨﹐人家新火接淸明。衮衣犢鼻均無物﹐籬鷃云鵬各有情。欲挹浮丘挽春馭﹐尊罍安得瀉東瀛。【《永樂大典》卷五千七百七十「沙」字韻﹐頁八下《江陰志》引「劉忠肅公文集」。﹝影印本第六十冊﹞】

【玉堂集】序【張方平《樂全集拾遺》﹝《四庫珍本叢書初集》本﹞卷一收本文題作《張文定玉堂集》﹐缺漏甚多﹐故輯錄於此。】宣徽南院使太子少師致仕張公﹐謂河間劉某曰「方平﹐知慶曆制詔也。是時王師問罪夏戎﹐選使命帥﹐多輟西掖。嘗以病白於朝﹐蒙畱專典辭命。故當直演潤﹐視輩行爲多。踰年﹐入翰林爲學士﹐旋攺禦史中丞﹐復以內職充三司使。久之﹐辭使還職。治平中﹐又自外官召充學士承旨﹐熙寧某年乃罷。暇日追惟榮遇﹐凡歷內外制﹐通若干年。因錄其文爲二十卷。昔者太宗皇帝飛白『玉堂之署』﹐賜院﹐揭於堂上。方平實居堂之承旨合﹐於是假以名集。而子宜爲其說。」某退而讀公之文﹐稽載籍之傳﹐而嘆曰﹕亶乎甚哉﹐辭之不可以已也。夫萬事異理﹐非言弗命。四方異情﹐非辭弗通。詩不云乎﹕「辭之輯矣﹐民之洽矣。」傳亦有之﹕「子產有辭﹐諸侯賴之。」是以君天下者﹐必使其臣贊爲辭而後出之。周禦史掌贊書﹐漢尙書作詔文﹐此其官之見於古者。歷代因之﹐其任逾重。夫以堂寧之一言﹐行乎四方萬【理】【裏】之外。不髙深簡嚴﹐不足以重王體。又欲其誠之宣﹐不優柔曲折﹐不足以究民聽。又欲其言之約﹐三代而上﹐經聖人所是﹐不可尙已。三代而下﹐作者污隆﹐隨世屢變。其間承平之時﹐訓辭深厚﹐號令溫雅﹐有古風【列】【烈】。而傾側之際﹐書詔所下﹐武夫悍卒﹐揮涕感動。終於享好治之譽﹐建持危之功。則潤色之效﹐豈小補哉﹗自慶曆至於熙寧﹐維仁祖恭儉寬大﹐英祖克篤前烈。主上長駕遠馭﹐略不世出。三朝政績﹐巍巍煥煥﹐非尋常耳目所能聽觀。而於斯時﹐典冊誥命﹐多出公手。上之仁心徳意﹐國之威福所指﹐明布諭下﹐昭如日星。學士大夫﹑都邑野人﹐莫不曉然知治道之所以然。𨿽政績固自卓越﹐而述作之妙﹐良有助哉﹗至於供奉歌誦﹐祠祝贊戒﹐勒之金石﹐播之樂府﹐多者千百﹐少數十言﹐體制紛然﹐各得其度。眾人不給﹐我獨贏餘﹐又何其髙也。而公猶曰「是烏足錄者。顧以國家典章政令﹐數十年間錯見是書﹐因不敢廢。」嗚呼﹐是故公之心也。公行事閥閱﹐章章在人﹐當備國史﹐此弗論著。獨記公之言﹐推廣其意而爲之序。元丰六年十月二十九日﹐尙書右司郎中劉某序。【《永樂大典》卷二萬二千五百三十六「集」字韻﹐頁九上引「劉莘老」。﹝影印本第一百八十八冊﹞】

陸佃﹕《陶山集》十四卷陸佃﹐字農師。越州山陰﹝浙江﹞人。宋慶曆二年﹝一○四二﹞生。熙寧三年擢進士甲科﹐官至尙書左丞。崇寧元年﹝一一○二﹞卒。《宋史》卷三四三有傳。四庫館臣自《永樂大典》輯《陶山集》十四卷。現存《永樂大典》錄﹕陸佃陶山集【十五條】以上十五條﹐館臣漏輯者一條。

除館職謝丞相荊公啟乘槎問漢﹐敢妄意於英躔﹔入館登瀛﹐遽叩名於仙籍。載循蹇淺﹐彌切兢慚。國家乘有赫之炎圖﹐紹無疆之歷。篤生睿主﹐登用眞儒。壯武烈於文謨﹐賁唐文於皇質。恭以宮使相公先生﹐道承三聖﹐徳冠羣倫。旣流膏澤以下民﹐更翼詩書而造士。至言不出﹐賜也僅聞其文章﹔大象無形﹐參乎才見其忠恕。成功弗處﹐秉義甚髙。將集聖人之淸﹐忽辭天下之任。而某曲蒙獎育﹐最號迂愚。早聞咳唾之音﹐晚在鑪錘之內。回瞠目乎其後﹐每望車塵﹔疏攘臂於其間﹐更縻廩賜。比登詞館﹐實出師門。緩三年而爲儒﹐竊嘗承學﹔烏九寫而成舄﹐猥預校文。點礫甚功﹐銜珠昌報。秋陽以暴﹐緬懷滌漢之情﹔春服旣成﹐遐想浴沂之樂。仕欲行義﹐進思盡忠。庶無負於初心﹐庸少償於至徳。【《永樂大典》卷二萬四百七十九「職」字韻﹐頁十三上引「陸佃陶山集」。﹝影印本第一百八十五冊﹞】

劉跂﹕《學易集》八卷劉跂﹐字斯立。東光﹝河北﹞人。宋元丰二年﹝一○七九﹞進士。初選亳州教授﹐元佑初除曹州學教授﹐以雄州防禦推官知江州彭澤縣。政和末﹐以朝奉郎卒。四庫館臣自《永樂大典》輯《學易集》八卷。現存《永樂大典》錄﹕劉跂詩【一條】劉學易先生集【二十八條】以上共二十九條﹐館臣漏輯者五條。

虜中作【《永樂大典》原引此詩十八首﹐其中十四首已輯入《學易集》卷三﹐題作《使遼作十四首》。】

其一文物燕人士﹐衣冠漢典儀。舉知繒絮好﹐深厭血毛非。形勢今猶古﹐規模夏變夷。誰言無上策﹐會是有天時。

其二甘作河南犬﹐休爲燕地人。舉能羞石晉﹐誰復怨嬴秦。地扼遼東海﹐星占析木津。悲傷此邦舊﹐會遣一朝新。

其三人物分多種﹐遷流不見經。已無燕代色﹐但有犬羊腥。海馬生難馭﹐山苗煮始靑。舜韶方九奏﹐異類合來庭。

其四聞有官軍士﹐生存仍宦胡。羞言隴西李﹐忍對杜陵蘇。椎髻心何似﹐環刀意豈無。陳湯那復得﹐衛律不勝誅。【《永樂大典》卷一萬八百七十七「虜」字韻﹐頁五上引「劉學易先生集」。﹝影印本第一百零七冊﹞】

賀大路公啟伏審疏榮兩鎭﹐進位上公。策府載勛﹐安車歸第。伏以某官道隆徳駿﹐功盛位崇。忠烈著於廟朝﹐勛勞格於天地。平章百姓﹐鄰哉股肱之良﹔鎭撫四夷﹐巍乎山嶽之重。𨿽保釐於洛邑﹐實師長於官僚。方聖上篤憲老之心﹐而大賢稽知止之義。章封屢上﹐精懇弗渝。進極帝師之尊﹐兼理國老之重。世無此比﹐寵絕前聞。社稷永安﹐克盡大臣之悅﹔出處俱善﹐髙視聖人之淸。福祿是宜﹐典刑攸在。某翾微小己﹐陶泳大鈞。欽盛際之難逢﹐仰余風而增抃。坐縻俗狀﹐阻造臺閎。【《永樂大典》卷一萬五百四十「啟」字韻﹐頁七下引「劉學易先生集」。﹝影印本第一百零六冊﹞】

畢仲遊﹕《西臺集》二十卷畢仲遊﹐字公叔。鄭州﹝河南﹞人。宋元佑初﹝約一○八六﹞爲軍器尉丞﹐召試學士院﹐擢爲第一。終年七十五。《宋史》卷二八一有傳。四庫館臣自《永樂大典》輯《西臺集》二十卷。現存《永樂大典》錄﹕西臺先生集【一條】畢西臺集【一條】畢西臺先生集【二十二條】畢仲遊西臺文集【七條】畢仲遊西臺集【一條】以上共三十二條﹐館臣漏輯者四條。

離蒲中簡遊景叔知府少卿經歲思歸偶得歸﹐淸歌未徹醉如泥。籃輿徑遂西城過﹐鸛鵲樓髙不及題。【《永樂大典》卷一萬九百九十九「府」字韻﹐頁十四下引「畢仲遊詩」。﹝影印本第一百九冊﹞】

歲時雜詠詩序陰陽之運﹐寒暑之節﹐連萬物之盛衰﹐而雜以歲時之憂喜。變則鼓歌笑傲﹐低昂而自得﹐與夫嘻吟詠嘆傍徨散發而流涕者﹐其得已乎﹖此風雅之所作﹐而騷人文士所以世起而不窮者也。吾欲議於天﹐索情於人﹐觀騷人文士之奇怪以永吾日﹐而患吾力之少也。蓋聞宣獻宋公在中書第三閣﹐手編古詩及晉﹑宋﹑齊﹑梁﹑北齊﹑周﹑隋﹑唐人歲時章什一千五百有六﹐總十有八卷﹐名曰《雜詠》。予未之見也。而宣獻公之孫﹐有剛叔者﹐復次本朝公卿大夫﹑髙才名士﹐與其家內外先世之作﹐詩歌﹑賦頌﹑吟詞﹑篇曲﹐三千三十有五﹐以續前編甚備。予壯其事﹐因借觀三月而告之曰﹕昔宣獻公之外氏楊文莊公之事太宗也﹐文章道義﹐天下誦之。而子之祖考叔父﹐復以文章顯。當仁宗之初年﹐宣獻公號爲文師。而治平﹑熙寧以來﹐常山公入居侍從﹐爲太史﹐博文有守﹐如漢之董仲舒。四人之作﹐世不得而備也。其單章只句﹐流落諷味﹐如嘗甘露而食熊蹯﹐詎可以多有。而今全篇具簡﹐散列於其中。詩固未易知﹐然並我之時﹐君子之後﹐必有流飲大嚼而不厭者﹐剛叔之力也。𨿽然﹐豈特如是而已。夫論詩之人﹐古今異論﹐所以爲詩之性古今同﹐故詩可亡也﹐而性不可忘也。性苟不忘﹐詩或有道。昔古詩三百餘篇﹐孔子刪取寡矣。然自商周至於魯衛﹐未有無詩之國也。使刪詩在今﹐庸距知數千﹝載﹞百年之間﹐而無可取之詩乎﹖剛叔之二十卷﹐用力多矣﹐宜有爲孔子取者。然則吾所謂議數於天﹐索情於人﹐偏觀騷人文士之奇怪以永吾日﹐乃餘事而兼得者也﹐何足爲剛叔言。或曰﹕剛叔之二十卷﹐果傳乎﹖曰﹕以文莊﹑宣獻兩家四人之盛﹐與諸公卿大夫﹑髙才名士之作﹐類非苟作也。吾意孔子有取﹐而人以爲不傳﹐吾不信。年月日左朝奉郎充集賢校理﹑尙書禮部郎中畢某序。陰陽之代化﹐寒暑之密移﹐吾不知其然也﹐而數可知。哀樂之相尋﹐美惡之相形﹐吾亦不知其然也﹐而情可見。蓋數隱於空虛渺茫之外﹐而人情亦起於有無恍惚之中。方人之無事也﹐夷居澹坐﹐收視橫膝﹐若遺肝膽之所在。而風噫籜鳴﹐日陰轉﹐油然有感﹐則振發慷慨﹐徘徊而太息。況【《永樂大典》卷九百八「詩」字韻﹐頁十五下引「西臺先生集」。﹝藏日本天理圖書館﹞】

賀除振夫侍郎啟某頓首再拜某官座前。伏自前歲冬末﹐被命攺使山東﹐道過國門之外。時適會旌節出帥慶陽。嘗獲造詣行府﹐曲蒙惇事契。復垂顧訪﹐欵以誨言。下情感佩之私﹐實不勝紀。爾後半歲之間﹐又再易地﹐到罷相屬﹐道途之勞亦倍。故竿牘之問﹐重於稽脫。其如瞻馳系戀﹐增積尢多。卽曰春晚極暄。伏惟總統邦計﹐臺候動止萬福。某承乏淮甸﹐捷蔭映以幸【兌】【免】於罪戾﹐造詣正遠。伏望體上眷求﹐加護寢饔。行膺廊廟之拜﹐卑誠惓惓之禱。某悚息再啟。近者伏審就膺恩制﹐入奉禁嚴。巨賢造朝﹐士夫交慶。而孤遠之人﹐復得托在下風。區區抃幸﹐殆不勝情﹐皆不審起居何如。某自到淮上﹐𨿽夙夜罄竭﹐勉赴職業。然愚暗淺陋﹐終恐未能逭責。儻沐眷憐﹐不賜鄙遺﹐時有以誨督之﹐卒門下平昔之知遇﹐幸甚幸甚。【《永樂大典》卷七千三百四「郎」字韻﹐頁十五上引「畢西臺先生集」。﹝影印本第七十二冊﹞】

畢子莊墓志銘元佑五年七月乙酉﹐畢子莊之兄弟﹐將葬子莊於鄭州管城縣懷忠鄕盧村原祖塋之東北。而走書謂駰曰「子莊之與子﹐親且舊矣。知其詳者莫如子﹐宜爲我兄弟銘之。」駰辭不獲已﹐序而爲之銘。君諱仲容﹐子莊字也。其先東平人。自文簡公顯﹐始去代徙鄭。今又居濉陽。曾祖吏部侍郎﹑同中書門下平章事﹐監修國史﹐太原郡開國公﹐贈太傅﹑尙書令﹑中書令﹐謚文簡公﹐諱士安。祖衛尉卿﹑工部侍郎﹐諱世長。父尙書駕部郎中﹐贈正義大夫﹐諱從古。母永嘉郡太君梅氏。繼母壽昌縣太君陳氏。君少以侍郎任太廟齋郎。資性明爽﹐勇於爲善。平居與其弟昆切劘講解﹐相進於學﹐期以文章取貴仕﹐不幸早歿。而諸弟相繼取科級﹐攝祠館﹐翕然爲一時名流。𨿽正義壽昌淸白之操有以作之﹐然亦君【子】【之】助也。初試吏﹐爲臨邛縣主簿。邑有富人楊小三者﹐惟一子﹐喑且聾。與其侄男女二人處於是。已嫁妹謀欲取其貲。先收其女﹐養爲子之婦。又瞰其亡﹐賊殺其男而磔棄之﹐出於【語】【語於】索。建系其女侄﹐拘之旬浹﹐始微言﹐嘗見姑衣有血污狀。君繇是益加推治﹐而盡得其情。眾乃諭向泣下直二指者﹐蓋言妹欲並其貲﹐謀殺我叔侄耳﹐咸以爲能。當是時也﹐淸獻趙公悅道﹑懿敏五公仲儀﹑常山宋公次道﹑成都李公才元﹐率能鑑識人物﹐頗以文雅吏事許君。惜乎夭閼﹐不及見其施也。以嘉佑四年五月二十一日卒於官﹐享年二十九。娶蔡氏﹐駰之娣也。男一人曰大。孫一人未名。大生二年而孤﹐吾娣守視鞠養﹐至於有立﹐可謂難能矣。嗚呼﹐觀君之所以爲人﹐與其祖父之流澤﹐吾娣之守義﹐意其後子孫必有大者﹐姑俟之。銘曰﹕彊以問學﹐敏以從政。位𨿽弗崇﹐名則有令。察獄惟明﹐於君爲盛。姦莫能欺﹐罪人斯正。果如何哉﹐乃嗇其命。必有遺焉﹐子孫之慶。人曰「我晨出﹐見兄持一物趨水濱﹐如欲渝洗。意吾兄殺之也。」捕至獄﹐喑者莫能辯﹐第時泣下﹐直二指向人﹐若有云者。獄具﹐君獨疑焉﹐乃爲參伍【《永樂大典》卷二萬二百四「畢」字韻﹐頁十六下引「畢西臺先生集」。﹝影印本第一百八十二冊﹞】

周行己﹕《浮沚集》八卷周行己﹐字恭叔。永嘉﹝浙江﹞人。宋元佑六年﹝一○九一﹞進士。官至祕書省正字﹐出知淸樂縣。鄕人稱爲周博士。四庫館臣自《永樂大典》輯《浮沚集》八卷。現存《永樂大典》錄﹕周行己詩【二條】周博士集【十六條】以上共十八條﹐館臣漏輯者三條。

次邢元輔知府韻

其一飄零南北道﹐秪爲艸堂畱。佳句堪排悶﹐端居正復愁。何年尋舊壑﹐無路借前籌。擬訪乘槎客﹐眞仙不可求。

其二髙齋連大廈﹐安隱客心舒。每發難逢笑﹐時翻未見書。艱難恩意重﹐零落舊遊疏。欲買西河地﹐終焉此荷鋤。【《永樂大典》卷一萬九百九十九「府」字韻﹐頁十七下引「周行己詩」。﹝影印本第一百九冊﹞】

祭二十叔文水部仕唐﹐官於平陽。中更五季﹐混亂八荒。藝祖受命﹐統臨萬方。屯田自衢﹐乃還故鄕。年尙童稚﹐其歸母將。四海初定﹐俗罕簪裳。起家刀筆﹐恭靖惇良。始教子書﹐人知義方。校理決科﹐於家有光。閱今五世﹐其徳彌芳。仕亦未艾﹐處亦有常。裏居僑寓﹐千指五房。皆幸飽燠﹐無或流亡。惟後之大﹐匪流之長。永嘉三祖﹐五位最昌。三一四三﹐五五同堂。八父旣逝﹐叔少且彊。惟吾叔父﹐吾父之行。吾父旣歿﹐叔父惟【藏】【臧】。今又逝矣﹐念其可忘。連體共气﹐一安百康。豈有疏戚﹐莫不痛傷。累累諸孤﹐將誰之望。覬從父祖﹐降家百祥。孝心惟微﹐徳報惟彰。哀今弗見﹐涕零其瀼。薄奠侑之﹐傒其來饗。【《永樂大典》卷一萬四千五十「祭」字韻﹐頁二十五上引「周博士集」。﹝影印本第一百四十六冊﹞】

張守﹕《毘陵集》十六卷張守﹐字全眞﹐一字子固。常州晉陵﹝江蘇﹞人。宋崇寧元年﹝一一○二﹞進士。官監察禦史﹑宣徳郎。建炎中除起居郎﹐兼直學院士﹐遷禦史中丞﹐兼權樞密院事。後徙紹興府。卒謚文靖。《宋史》卷三七五有傳。四庫館臣自《永樂大典》輯《毘陵集》十六卷。現存《永樂大典》錄﹕張守詩【三條】張守毘陵集【四十四條】《溫公傳家集》引【一條】以上共四十八條﹐館臣漏輯者十四條。

席大光邀同賦墨梅花﹝顏博士畫﹞六首

其一鏤冰雪賦精神﹐不受丹靑一點塵。施粉故應嫌太白﹐謾憑水墨見天眞。

其二騷人洗硯試松煙﹐造化鑪錘貯筆端。春破南枝入詩眼﹐句成秪許畫中看。

其三笑揮墨妙當鉛筆﹐眞是天然玉雪花。月冷霜淸春不管﹐一枝寒影墮溪斜。

其四墨白何妨俗眼疑﹐寫眞妙處足天機。橫斜疏影黃昏月﹐貌盡西湖處士詩。

其五墨竹文翁舊寫眞﹐墨梅顏子更超羣。我家幸有篔簹谷﹐乞取冰姿伴此君。

其六故園雪樹想雕零﹐向毫端見典刑。夢破江南愁絕處﹐前村煙迥雨冥冥。【《永樂大典》卷二千八百十二「梅」字韻﹐頁十三下引「張守毗陵集」。﹝影印本第三十六冊﹞】

【退老堂】

其一大老歸周慶有源﹐中興吾宋屬云孫。五龍夾日三辰正﹐一虎當溪百獸奔。何事雲山遽招隱﹐向東金鼎厭調元。追鋒早晚求黃髮﹐三徑還荒靖節園。

其二聞健抽身向急流﹐海邊蹔艤濟川舟。功存社稷推元老﹐人向漁樵認故侯。綠野江山供笑傲﹐赤松儔侶伴淹畱。閒棋野酌懷疇昔﹐淸夢時追杖履遊。【《永樂大典》卷七千二百三十八「堂」字韻﹐頁七下引「張守詩」。﹝影印本第七十冊﹞】

賀秦左相除太師啟伏審疇庸元弼﹐正位師臣。寵疏兩國之封﹐巍冠羣公之表。四方瞻聳﹐萬口驩呼。共惟某官忱誠足以格天﹐惇厚足以鎭物。立奇節於多艱之始﹐結異眷於中興之辰。早激孤忠﹐固捨生而取義﹔晚熙大政﹐復遭變而知權。謀猷入告而聖主仰成﹐精神折衝而敵國退聽。可屬大事﹐陋周勃之少文﹔坐止訛言﹐本王商之多質。旣獲和戎之利﹐遂臻偃革之期。固陵復土﹐而燕在天之靈﹔長樂還宮﹐而酬陟屺之望。勛煥鼎鐘之勒﹐榮紆衮繡之褒。默銷黃口之浮言﹐率歸輿誦﹔復見黑頭之盛事﹐敻掩前聞。更申帶礪之盟﹐永作巖廊之鎭。某久叨契好﹐不替初終。得請眞祠﹐脫沈痾於垂死﹔偸安故里﹐瞻盛典於餘年。永懷埏埴之私﹐莫綴搢紳之賀。喜而不寐﹐言之無文。【《永樂大典》卷九百十七「師」字韻﹐頁七下引「張守毗陵集」。﹝影印本第十一冊﹞】

乞蠲減月樁札子契勘本路州軍﹐自金人蹂踐之後﹐饑饉相因﹐盜賊羣起﹐公私匱竭﹐不比他路。今月樁之數﹐𨿽累蒙蠲減﹐而洪州撫州尙自偏重。訪聞撫州昨隸江東﹐遂兼認兩路之數。洪州贍養申統制﹑安撫大使司丘贇下﹐撥到親兵所費四千餘貫﹐亦系月樁。通計一月﹐實合管認發錢一萬八千八百餘貫。本州島將諸縣裏外極力收簇﹐不過得錢九千餘貫。其八千九百餘貫﹐未有可以那撥去處。朝廷及宣諭司不見得申統制及親兵一項﹐只作一萬四千貫定數。況嶽太尉軍前並申統制親兵寨﹐皆系軍兵計日指準﹐不可稍有欠闕。伏望朝廷指揮﹐將本路月樁錢再賜詳酌﹐蠲減數目。或將撫州江東路錢除豁﹐將洪州錢再行減數﹐與撫州均認。庶幾尙可收簇﹐不致闕誤。【《永樂大典》卷六千五百二十四「樁」字韻﹐頁十三下引「張守毗陵集」。﹝影印本第六十二冊﹞】

論軍兵老小札子臣伏見比年敵人犯順﹐將士畏怯﹐望風奔潰。破殘州縣﹐易於拉朽。忠臣義士之所憤嘆﹐而敵人之所竊笑也。臣嘗求其故﹐不過驕惰而已。今每出師﹐則水舟陸車﹐累累隨行﹐謂之老小﹐其實皆婦女。故師之數﹐婦女必倍之。獘日以滋﹐古所未有。以故所居則求寬潔﹐所食則求丰美﹐所用則求美余。一有不足﹐則冒法抵禁﹐劇於寇盜。責其用命禦敵﹐奮勇立功﹐其亦難矣。夫爲將領者﹐固正身率下﹐與士卒同辛苦﹐往往亦以婢妾歌舞而自隨。故上爲一﹐下爲二。上下相蒙﹐無復忌憚。今者陛下屏遠嬪禦﹐以馬上治天下﹐駐蹕建康。深戒旣覆之車﹐一新舊染之俗。前日之獘﹐理宜痛懲。臣愚欲乞應軍人家口﹐遇出軍日﹐並不得隨行﹐各就本寨居止。官司常加存卹﹐修治捨屋﹐量添口食。如有軍人及將校使臣﹐輒將帶婦女老小隨軍並行﹐軍法本轄將校使臣失覺察﹐減一等科罪。主將身自違犯﹐令禦營使司及禦史臺覺察彈奏﹐重賜施行。庶幾將士忘家徇國﹐或能立功以革舊獘。取進止。【《永樂大典》卷八千四百十三「兵」字韻﹐頁十七上引「張守毗陵集」。﹝影印本第九十三冊﹞】

論宰臣不當親自揀兵札子臣聞宰相呂頤浩連日出城﹐親自揀閱見在軍兵。臣以謂艱難之日﹐大臣固當不擇劇易。但宰相親自揀兵﹐不惟國體有傷﹐兼連日在外﹐亦恐機務停壅。欲望睿慈﹐止差禦營統制官前去。或欲愼重﹐則令禦營副使並參贊官同去。而宰相或只出城﹐略一按閱指畫而歸﹐則於體爲得。取進止。【《永樂大典》卷八千四百十三「兵」字韻﹐頁十七下引「張守毗陵集」。﹝影印本第九十三冊﹞】

車駕經由常州乞上殿札子臣恭聞警蹕時巡﹐經由常州。臣乍違天陛﹐竊願一瞻穆穆之光﹐少慰犬馬戀軒之誠。伏望睿慈﹐許臣候禦舟艤泊﹐上殿一次。取進止。【《永樂大典》卷一萬二千九百二十九「宋」字韻﹐頁二十二上引「張守毗陵集」。﹝藏日本京都大學圖書館﹞】

乞宣取司馬溫公文集札子臣伏見本路提刑司近得《司馬光文集》﹐鏤板已畢。緣光初被遇神祖﹐爲臺諫侍從﹐啟沃居多。所上章疏﹐具載《文集》。臣嘗竊觀其議論忠厚正直﹐深有補於治道。恭惟陛下聖徳日躋﹐而學不厭。臣愚竊意可以仰資乙夜之觀。欲望聖慈﹐下提刑司宣取﹐仍乞以副本藏之祕閣。取進止。【《永樂大典》卷二萬二千五百三十六「集」字韻﹐頁六下《溫公傳家集》引「毗陵張守集」。﹝影印本第一百八十八冊﹞】

汪藻﹕《浮溪集》三十六卷汪藻﹐字彥章。饒州徳興﹝江西﹞人。宋元丰二年﹝一○七九﹞生。崇寧二年進士。累官中書舍人兼直學士院﹐擢給事中﹐遷兵部侍郎﹐拜翰林學士。後以顯謨閣學士﹑左中大夫﹐知徽州﹐徙宣州。紹興二十四年﹝一一五四﹞卒。封新安郡侯。《宋史》卷四四五有傳。四庫館臣自《永樂大典》輯《浮溪集》三十六卷。現存《永樂大典》錄﹕汪彥章詩【五條】汪藻浮溪集【五十三條】《江州誌》引【一條】《蘇魏公集》引【一條】《播芳大全集》引【十條】共七十條﹐館臣漏輯者十七條。

【退老堂】

其一心如金石气如虹﹐整頓乾坤指顧中。挽去暫成調鼎事﹐歸來還作釣璜翁。東山勝踐今人見﹐西洛耆年幾客同。圯上一編渾未用﹐赤松那得便從公。

其二我公英爽笑﹝月翟﹞仙﹐來占東南古洞天。幾度傾身安社稷﹐一朝袖手向林泉。長勞海內簪纓望﹐小作山中杖屨緣。謾使吳兒生意气﹐涼臺燠館記他年。【《永樂大典》卷七千二百三十八「堂」字韻﹐頁七下引「汪彥章詩」。﹝影印本第七十冊﹞】

宿招賢館兒時客衢州﹐嘗過招賢館。主人敬愛客﹐置驛極安便。堂前花作屏﹐堂後竹成楥。人來銅步嶺﹐路異玉山縣。回頭四十載﹐興廢眼中見。重尋舊館盟﹐井徑無復辧。沈吟茂林缺﹐悵望佳石轉。道逢裏監門﹐嘆我曾識面。白頭相勞苦﹐語已涕雙泫。破屋爲少畱﹐天寒雨如。【《永樂大典》卷一萬一千三百十三「館」字韻﹐頁八上引「汪藻浮溪集」。﹝影印本第一百一十五冊﹞】

盡心堂爲張丞相題道林嶽麓天下無﹐下有萬頃之重湖。羣山奇變水淸瀉﹐紫气合沓來中區。張公扶持宇宙了﹐天與此境爲公娛。煙雲融幾席上﹐幻出百態供朝晡。那知公亦寓焉耳﹐胸中炯炯如冰壺。平生忠孝心鐵石﹐不磨要與玆山俱。向來卜築營艸木﹐汲汲可笑平泉愚。何如坐以眼爲界﹐捲藏雲夢吞衡巫。主人歸來頭正黑﹐劍履未給黃門扶。我𨿽忘世世不爾﹐唾手行取東西都。誰云古今不相及﹐今見謝傅東山圖。【《永樂大典》卷七千二百四十「堂」字韻﹐頁七上引「汪彥章詩」。﹝影印本第七十一冊﹞】

跋半山詩《半山別集》有詩百餘首﹐表啟十餘篇﹐乃荊公罷相居半山時老筆也。祝邦直作淮南學事司屬官時摹印﹐甚精。徳興建節鄕人周彥直﹐舊從荊公學﹐亦用此集印行。餘皆寶之。過江以來二十年﹐求之莫獲。頃見徐師川﹐云黃魯直讀此詩﹐句句擊節。公器之不可掩也如此。近觀《臨川前後集》﹐猶識其在集中者數十首﹐因擇出錄之。而表啟不存一字﹐可惜也。然錄者極多舛誤﹐非不知其非眞﹐但不敢擅下雌黃耳。今人謂荊公詩皆其少作﹐而此老筆無人辧之﹐尢悵然也。【《永樂大典》卷九百七「詩」字韻﹐頁十五上引「汪藻浮溪集」。﹝影印本第十冊﹞】

賀狀元及第啟大篇﹐口誦手披之不厭﹔精研奧旨﹐心悅誠服而可知。愧修謁之未遑﹐辱貽音之驟及。備陳至契﹐益服下風。惟韓氏之少師﹐曁吾家之大武。一時相與﹐四海共傳。逮至嚴君﹐亦蒙特薦。僕之恩地﹐公實外門。子幼文章﹐已增光於太史﹔羊公事業﹐將不愧於中郎。靜言浮議之有加﹐深激悃悰而無已。定交伊始﹐啟事莫窮。蘭省登賢﹐鼎分三傑。楓宸賜第﹐獨擅一夔。首膺綸綍之褒﹐丞陟蓬瀛之峻。朝廷著爲盛事﹐衣冠流爲美談。伏惟某官器博以周﹐才全而敏。心傳家學﹐世代王言。圖萬里之鵬摶﹐甘十年之蠖屈。髙文大冊﹐謂非公而誰宜爲﹔勁艸孤標﹐顧於我不容何病。果趨明詔﹐下應旁求﹐眞一世英﹐當萬人敵。有昔山林骯髒之气﹐無時科舉骫骳之風。卓爾不羣﹐褒然爲首。名未題於鴈塔﹐身已至於麟臺。力追前人﹐每收舊物﹐乃如無狀﹐嘗佐攸司。先【《永樂大典》卷一萬四千一百三十一「第」字韻﹐頁三十二下《播芳大全集》引「汪彥章」。﹝影印本第一百四十八冊﹞】

賀朱勝非啟學博而知要﹐明古今治亂之原﹔才全而不形﹐得天地和之气。【《永樂大典》卷七千七百五十六「形」字韻﹐頁十五上引「汪藻浮溪集」。﹝藏哈佛大學圖書館﹞】

謁社稷祝文國家當艱難用武之秋﹐擇循良宣化之吏﹐不以某之不肖﹐使守此邦。撫其人民﹐而事其社稷﹐大懼迂愚﹐無以報稱。惟神降釐下土﹐秋祀萬世﹐當使雨暘以時﹐疾癘不作﹐而守亦預有榮焉。尙享。【《永樂大典》卷二萬四百二十五「稷」字韻﹐頁五上《播芳大全集》引「汪彥章」。﹝影印本第一百八十四﹞】

祭魯國太夫人文蠲日旣良﹐窆儀將舉。新阡在望﹐旁可置於萬家﹔襄事益光﹐後可嫌於五鼎。辱在公符之地﹐獲陪執紼之賓。敢駐遣車﹐恭陳祖奠。尙享。【《永樂大典》卷一萬四千四十九「祭」字韻﹐頁十九上《播芳大全集》引「汪彥彰」。﹝影印本第一百四十六冊﹞】

祭壽光縣君文

其一某等得罪神明﹐傾奪玆陰。然孤露﹐駒犢不如。日月有期﹐禮當卽遠。攀號莫及﹐糜潰肺肝。不敢滅生﹐以死爲殉。忍羞甘旨﹐如奉晨昏。瀝血呼天﹐寃訴何所。嗚呼哀哉﹐伏惟尙享。

其二嗚呼﹗太丘之孫﹐懿行藹聞。相爾攸矣﹐平陽繼嬪。舅姑不逮﹐慕老終身。歲時祭享﹐必潔以親。采蘋其職﹐法度是循。鳴鳩其徳﹐惟一惟均。受錫爾邑﹐從爵而君。篤生令子﹐事業靑雲。義方詒訓﹐遂大厥門。榮巷踰紀﹐勿反其眞。令終有淑﹐夫復何云。牛眠吉卜﹐指日髙門。爾酒旣旨﹐爾殽伊芬。臨岐阻奠﹐用表精勤。嗚呼尙享。【《永樂大典》卷一萬四千五十「祭」字韻﹐頁十上《播芳大全集》引「汪彥章」。﹝影印本第一百四十六冊﹞】

祭靖安縣君文嗚呼﹗余之先人﹐遺息十數﹐事親日長﹐惟餘與汝。相望卒歲﹐汝遽而先。曾未再稔﹐先人不天。嗚呼哀哉﹗天倫云亡﹐誰不痛楚。令余此心﹐倍極摧苦。𨿽汝福惠﹐不見缺虧。出媲髙族﹐慶無不宜。大邑啟封﹐焜耀宗佑。而不永年﹐天獨何嗇。嗚呼哀哉﹗死如有知﹐從地下游。得侍先子﹐承容薦羞。顧予累然﹐越在苫次。攀慕無由﹐生孰如死﹖嗚呼哀哉﹗人生百年﹐如穴過風。況今白首﹐幾不汝從。訣祖行﹐在此酒。同气之恩﹐寧復歆否﹖【《永樂大典》卷一萬四千五十「祭」字韻﹐頁十上《播芳大全集》引「汪彥章」。﹝影印本第一百四十六冊﹞】

祭趙淑人文嗚呼﹗天奪我中饋之良﹐二紀於玆矣。墓松乖隔﹐亦復年多。幸叨榮於朝﹐屢蒙天子恩﹐數褒我賢配。命書俱存﹐乃涓剛辰﹐告於墓下。惟靈不昧﹐鑑而受之。【《永樂大典》卷一萬四千五十「祭」字韻﹐頁十三上《播芳大全集》引「汪彥章」。﹝影印本第一百四十六冊﹞】

祭遠祖顯靈英濟王文嗚呼﹗隋失厥馭﹐中原沸騰。擾擾名字﹐羣雄競稱。王起閭裏﹐幾同販繒。有地千里﹐一方所憑。聞眞主出﹐瞿如履冰。遽籍疆土﹐輔唐以興。屢錫褒詔﹐人知勸懲。旣歿牖下﹐咸思奉承。廟食故壤﹐左淵右陵。歷記五百﹐若王始薨。逮入吾宋﹐神光愈明。請雨請霽﹐信而有徵。乃進王爵﹐章並升。燕及後裔﹐日蕃歲增。散處諸邑﹐非云則仍。間顯於世﹐如膏續燈。小子何幸﹐守符是膺。身則寵矣﹐懼材弗勝。日賴陰相﹐宜其股肱。欲走祠下﹐拘攣莫能。爰薦菲薄﹐實之豆豋。用告來者﹐毋忘禴烝。尙饗。【《永樂大典》卷一萬四千五十「祭」字韻﹐頁十四上《播芳大全集》引「汪彥章」。﹝影印本第一百四十六冊﹞】

進士陳大川程百之並迪功郎制朕收羣策以制外侮之姦﹐規遠圖以濟中興之業。言可采者﹐祿則隨之。以爾奮自布衣﹐言天下事﹐敷陳辯甚﹐有契予心。朕旣略科舉之法而命汝以官矣﹐汝其思所以稱此者。往懋厥學﹐無崇空言。【《永樂大典》卷七千三百二十五「郎」字韻﹐頁十八下引「汪藻浮溪集」。﹝影印本第七十二冊﹞】

樞密院主事王露可兵房副承旨制爾以材能﹐服勞樞省。考其閥閱﹐當以次遷。往懋厥官﹐無忘報稱。【《永樂大典》卷一萬一百一十六「旨」字韻﹐頁二上引「汪藻浮溪集」。﹝影印本第一百零一冊﹞】

【失題】官吏於常賦之外﹐以秋毫及民者輒論之。是宜父老扶仗往徳﹐願小須臾死。思見徳化之成﹐如書傳所載也。【《永樂大典》卷八千二十二「成」字韻﹐頁七下引「汪藻浮溪集」。﹝藏大英博物館﹞】

曾幾﹕《茶山集》八卷曾幾﹐字吉甫﹐號茶山居士。贛縣﹝江西﹞人﹐徙居河南。宋元丰七年﹝一○八四﹞生。歷官江西﹑浙西提刑。後召爲祕書少監﹐權禮部侍郎﹐提舉玉隆觀。乾道二年﹝一一六六﹞卒。贈左光祿大夫﹐謚文淸。《宋史》卷三八二有傳。四庫館臣自《永樂大典》輯《茶山集》八卷。現存《永樂大典》錄﹕曾文淸公集【三十八條】曾吉甫詩【一條】《江湖集》引【一條】《咸淳毗陵志》引【一條】以上共四十一條﹐館臣漏輯者九條【另有二條﹐不見於《茶山集》和《茶山集拾遺》。其一爲上海圖書館藏卷七千三百二十四所引《曾文淸公集》的《謝史成受朝奉郎表》﹐見曾肇《曲阜集》卷三。查楊時《曾文昭公行述》﹝見《龜山集》卷二十九﹞﹐「史成受朝奉郎」事具在﹐此系《曲阜集》文無疑。其二爲影印本卷一萬一百十六引《曾文淸公文集》的《範純禮復天章閣待制樞密都承旨制》﹐亦見曾肇《曲阜集》卷三。據《宋史》卷三一四《範純禮傳》﹐知範曾受天章閣等職並與曾肇同時。因此該文亦非曾幾所作。故這里不再收錄這兩條。】。

【投壺】連朝賜沐吏功休﹐請以陶壺竹矢投。整整斜斜森劍戟﹐紛紛藉藉委戈矛。坐人各自慶多馬﹐老子不惟輸一籌。中否何關興廢事﹐天公應解笑齊侯。【《永樂大典》卷二千二百五十七「壺」字韻﹐頁十六上引「曾文淸公集」。﹝影印本第十八冊﹞】

投壺全中戲成寸心只在所投中﹐出手何曾一箭空。不作秋風鋪落葉﹐端如春艸種成叢。旁觀詎敢當勍敵﹐俯拾無勞命短童。說與妻孥須辦取﹐如山酒肉賀全功。【《永樂大典》卷二千二百五十七「壺」字韻﹐頁十六上引「曾文淸公集」。﹝影印本第十八冊﹞】

次韻陳魯山正字社日同遊西湖

其一昔在兒童歲﹐湖山入眼新。只今餘白髮﹐何以報靑春。日暖繁遊子﹐年丰樂社神。諸公勤載酒﹐四事每參辰。

其二鬢髮垂頒白﹐塵埃迎面紅。相從林下寺﹐一洗水邊風。寫物詩無敵﹐蠲愁酒有功。夕陽應更好﹐可惜在城中。【《永樂大典》卷二千二百六十四「湖」字韻﹐頁九下引「曾文淸公詩」。﹝影印本第十九冊﹞】

郡齋偶成臥病江東久﹐饑驅彊作官。年華雙雪鬢﹐心事一蒲團。簾影垂晝寂﹐竹陰生夏寒。無人知老子﹐於此有餘歡。【《永樂大典》卷二千五百三十八「齋」字韻﹐頁十四上引「曾吉甫詩」。﹝影印本第二十九冊﹞】

觀四種梅

其一花信風從底處來﹐水邊探得一枝開。箯輿日日溪南北﹐看盡江梅看臘梅。

其二斬新梅蕊破東風﹐一樹鵝黃一樹紅。不著鉛華元自好﹐未妨時世相同。【《永樂大典》卷二千八百十「梅」字韻﹐頁十一下引「曾肇文淸公集」【此條有誤。曾肇謚文昭﹐現存《永樂大典》不曾直接引錄他的別集。將此條與《豫章叢書》所收明末刊本曾肇《曲阜集》相校﹐亦不見。《永樂大典》引曾肇《文集》有誤入曾幾名下者﹝參本書九一頁注﹞﹐但引曾幾《詩集》諸條均不誤。故頗疑「肇」爲「幾」之誤。暫錄於此﹐以待考證。】。﹝影印本第三十六冊﹞】

柔桑陌南陌綠成陰﹐園林正春老。能令蠶事辦﹐更遣鴞音好。【《永樂大典》卷二萬二千一百八十「陌」字韻﹐頁六下引「曾文淸公集」。﹝影印本第一百八十八冊﹞】

讀呂居仁舊詩有懷其人作詩寄之【此詩亦載讀畫齋重刊《南宋羣賢小集》第二十六冊《前賢小集拾遺》卷四﹐其作者﹑文字均同此。】學詩如參禪﹐愼勿參死句。縱橫無不可﹐乃在歡喜處。又如學仙子﹐辛苦終不遇。忽然毛骨換﹐政用口訣故。居仁說活法﹐大意欲人悟。常言古作者﹐一一從此路。豈惟如是說﹐實亦造佳處。其圓如金彈﹐所向若脫兔。風吹春空云﹐頃刻多態度。鏘然奏琴築﹐間以八珍具。人誰與口耳﹐寧不起欣慕。一編落吾手﹐貪讀不能去。嘗疑君胸中﹐食飲但風露。經年闕親近﹐方寸薄塵務。足音何時來﹐招喚亦云屢。賤子當爲君﹐移家七閩住。【《永樂大典》卷九百三「詩」字韻﹐頁二十四下《江湖集》引「曾吉甫」。﹝藏西柏林人種博物館﹞】

汪應辰﹕《文定集》二十四卷汪應辰﹐字聖錫﹐初名洋﹐號玉山先生。信州玉山﹝江西﹞人。宋重和二年﹝一一一九﹞生。紹興五年登進士第一﹐後官至吏部尙書﹐知成都府。淳熙三年﹝一一七六﹞卒。謚文定。《宋史》卷三八七有傳。四庫館臣自《永樂大典》輯《文定集》二十四卷。現存《永樂大典》錄﹕汪玉山集【十六條】《王直講集》引【一條】《江州誌》引【一條】以上共十八條﹐館臣漏輯者十條。

淸虛庵至人閱世若云浮﹐來本無心去莫畱。應詔子微聊一出﹐如龍柱史復西遊。扁舟綠水霜天曉﹐夾岸丹楓澤國秋。遙想禦香淸醮罷﹐仙鸞飛繞玉華樓。【《永樂大典》卷六千七百「江」字韻﹐頁一下《江州誌》引「應辰」。﹝藏臺北圖書館﹞】

跋王直講集南城王補之﹐世指其爲王荊公之學者也。其鄕人傅次道﹐又掇取補之之言所以學荊公異者﹐表而出之﹐以明其和而不同。余謂荊公所學者仁義﹐所尊者孔孟﹐而文章議論又足以潤飾而發揚之。貧富貴賤﹐不以動其心﹔進退取捨﹐必欲行其志。天下之士其慕望愛說之者﹐豈特補之哉﹖及其得志行政﹐急功利﹐崇管﹑商﹐咈人心﹐愎公論。於是其素所厚善如呂晦叔﹑韓持國﹑孫莘老﹑李公擇﹐相繼不合﹐或以得罪。其所慕而友之﹐以爲同學﹐如曾子固﹑孫正之﹐𨿽不聞顯有所忤﹐然亦不用也。補之沒於熙寧二年﹐使其少須暇之﹐盡見荊公之所爲﹐未必相與如初也。補之之孫植﹐持其《家集》之僅存者以示余。卽其書以推其心﹐蓋切切然以聖人爲準﹐以謀道爲務﹐忘其位之卑﹑身之窮也。則其於荊公﹐豈苟然者哉﹖隆興二年五月日﹐玉山汪書。按﹕初稿與此不同。其云﹕荊公平日以尊孔孟﹑學六經自任﹐士亦往往尊之﹐以爲孔孟之徒。然而仁人者﹐正其義﹐不謀其利。以微子爲利而不正﹐則三仁之評可攺矣。人無有不善﹐水無有不下﹐以性爲有善有惡﹐則性善之訓可廢矣。誠者天之道﹐以誠爲可以爲善爲惡﹐則中庸之學詘矣。有欲明乎善以誠其身﹐則將安所去取於此哉﹖然則補之名爲從荊公遊者也﹐而荊公名爲尊孔孟者也。次道視補之爲鄕先生﹐固不可不爲之辧。孔孟萬世師也﹐則有蒙其聲而實背之者。門生﹑弟子旣不能辧﹐又從而尊之﹐是獨何哉﹖【《永樂大典》卷二萬二千五百三十六「集」字韻﹐頁二十一上《王直講集》引「汪應辰跋」。﹝影印本第一百八十八冊﹞】

賀林侍郎啟伏審欽承天寵﹐進貳地官。國計有歸﹐師言惟允。恭惟某官風猷凝遠﹐器蘊恢閎。體備四時之和﹐學撢千古之之賾。召還省寺﹐藹著聲猷。歲亟閱於三遷﹐人尙嗟於久次。簪筆持橐﹐豈以爲執事之榮﹔關石和鈞﹐庶幾觀富國之效。應辰夙蒙異眷﹐方托餘光。玆聞命於置郵﹐益馳情於賀。其爲欣抃﹐實倍等夷。【《永樂大典》卷七千三百四「郎」字韻﹐頁六下引「汪玉山集」。﹝影印本第七十二冊﹞】

賀戶部王侍郎啟伏審簡在淵衷﹐典司國計。詔旨旣下﹐公論交欣。恭惟學識髙明﹐才猷宏遠。羣疑未判﹐獨先見於眇綿﹔萬變並陳﹐每優爲於肯綮。乃言可績﹐不已於行。比者按臨於四川﹐屬方經略於三輔。興師十萬﹐發軵再三﹐事皆得宜﹐民不加賦。以饋饟而兼塡拊之政﹐可謂至難﹔俾論思而升侍從之流﹐豈宜久外。果承召節﹐歸重本朝。惟已試之具宜﹐將不勞而益辦。盡攄所蘊﹐以濟斯時。某素辱照知﹐尢勤向仰。莫遂趨承之便﹐敢伸贊喜之私。【《永樂大典》卷七千三百四「郎」字韻﹐頁七上引「汪玉山集」。﹝影印本第七十二冊﹞】

及第謝丞相啟淸問【楊】【揚】於新田﹐若菁莪於中沚。吁俊以尊上帝﹐養賢以及萬民。所以用之而不窮﹐抑亦求之爲有道。始於教養﹐終以賓興。徳進言揚﹐廣開數路。鄕舉裏選﹐曲盡羣情。敷奏其言也﹐必明試而後庸﹔論辧其才也﹐必位定而後祿。朝廷有責實之政﹐君相有知人之明。如其不然﹐何以得此。至於後世﹐寖失遺風。選舉法存﹐祗以塞人情而應故事﹔仕進流冗﹐類皆追時好而取世資。上有取士之名﹐士無學古之志。𨿽曰無似﹐常以爲憂。洪惟眞人﹐纂承丕緒。體堯舜之孝弟﹐躬文武之勤勞。方當干戈多事之時﹐不替科舉三年之制。蓋欲講求於闕政﹐亦將搜攬於遺才。共圖復古之康功﹐仰繼得賢之盛事。豈於今日﹐徒尙空文。宜有間出之異人﹐來副旁招之妙選。如某者賦才短拙﹐性顓蒙。學僻而迂﹐齒少且賤。離疏釋屩﹐粗求師友之淵源﹔研精覃思﹐莫見聖人之涯涘。姑守庸愚之分﹐敢萌僥幸之心。以童稚無聞之人﹐負賢能所難之任。仰孤君父之意﹐俯畏朋友之譏。退省其私﹐不知所處。此蓋伏遇史館都督僕射相公﹐耆龜當代﹐師表萬邦。堂堂漢相之風﹐赫赫周民之望。有剛大不屈之气﹐足以任天下之重﹔有誠明自得之學﹐足以格君心之非。收拾羣才於士風雕喪之餘﹐發明吾道於邪說縱橫之際。載念章江之臨鎭﹐獲觀泮水之規模。漸漬燻蒸﹐親承徳化。獎提誘掖﹐曲荷眷憐。遂致困窮﹐益勵懦夫之志﹔粗知趣向﹐願爲君子之歸。自惟不才﹐何以圖報。𨿽無治安之策﹐上贊廟堂中興之謀﹔敢以中庸明道之書﹐永爲座右修身之戒。廷﹐獲預詳延之列﹔嚴宸賜第﹐輒居充賦之先。揣蕞質之無庸﹐玷巍科而非據。淩兢失次﹐辭避莫遑。竊以國家之安危﹐系於人材之進退。號稱多士之眾﹐必曰先王之時。上而三事大夫﹐下而百司庶府。凡厥在位﹐罔匪正人。有臺有萊﹐徳音是茂﹔或薪或樵﹐髦士攸宜。若采【《永樂大典》卷一萬四千一百三十一「第」字韻﹐頁一上引「汪玉山集」。﹝影印本第一百四十八冊﹞】

及第謝信州太守待問楓庭﹐愧乏片言之善﹔登名桂籍﹐誤居多士之先。拜命若驚﹐循涯知幸。竊以四郊多壘﹐非國家閒暇之時﹔萬乘臨軒﹐有社稷安危之計。誠渴聞於至論﹐豈徒徇於空文。宜得間出之異材﹐來副中興之嘉會。誰云庸懦﹐首與甄收。如某者學僻而迂﹐齒少且賤。離疏釋屩﹐粗求師友之淵源﹔研思覃精﹐莫見聖賢之涯涘。姑守庸愚之分﹐敢萌僥幸之心。以童稚無聞之人﹐負賢能所難之任。仰孤君父之意﹐動畏友朋之譏。退省其私﹐不知所處。淩兢失次﹐辭避無從。某官黼黻斯文﹐楷模後進。揭二天之日月﹐臨千里之江山。遂令蕞爾之資﹐亦玷褒然之舉。空晚學﹐莫伸拔薤之規﹔願與邦人﹐共詠甘棠之愛。其爲感佩﹐未易名言。【《永樂大典》卷一萬四千一百三十一「第」字韻﹐頁一下引「汪玉山集」。﹝影印本第一百四十八冊﹞】

乞差文臣知興元府札子臣契勘興元府比年以來﹐多以大將知府﹐往往文法闊略﹐官吏自恣﹐一府四縣田產﹐十分之六歸於大將之家。又有倚托其名以侵漁細民﹐避免賦役者。每年總領所與本府和糴軍糧一色不下三十餘萬石﹐止取辦於編戶﹐科斂偏重﹐民益困敝。伏望聖慈﹐特差有名望材略文臣知興元府﹐其都統制仍於本府駐札。庶幾兵民各得其所﹐於邦本邊防長久之計﹐實爲利便。取進止。【《永樂大典》卷一萬九百九十八「府」字韻﹐頁三上引「汪玉山集」。﹝影印本第一百九冊﹞】

乞申嚴元置斥堠鋪指揮札子﹝乾道三年正月﹞臣伏以近年以來累降指揮﹐令諸軍分置擺鋪。行之未久﹐尋復住罷。蓋以置擺鋪﹐則妨諸軍訓習武藝。欲住罷﹐則傳送文字﹐往往稽滯。二者皆有利害﹐所以前後措置不一。臣竊見﹐諸路目今來各有斥堠鋪﹐依元降指揮﹐每十里一鋪﹐差曹級各一名﹐鋪兵五名﹐專一承傳禦前金字牌﹐以至尙書省樞密院行下﹐及在外奏報並申發尙書省樞密院緊急文字。每鋪限三刻傳送﹐日行三百三十里﹐其鋪兵支破月糧料錢﹐春夏冬三季衣賜﹐又添給食錢﹐比之尋常禁軍請受﹐委是優厚。諸路轉運官以一員提舉馬遞鋪點檢斥堠﹐方事之初﹐緣指揮嚴切﹐又官司不往檢察﹐兼請受優厚﹐亦可以責其依限﹐不容輒有違慢。其後積習旣久﹐浸浸弛玩﹐所傳送文字﹐比之常程﹐合行日限﹐乃倍更遲緩﹐所以別置擺鋪。今擺鋪旣罷﹐臣愚欲望聖慈﹐令有司檢照元置斥堠鋪﹐節次指揮中﹐嚴行下諸路﹐並要依元數差撥兵級﹐以時支給衣糧﹐須管依道裏時刻傳送文字。仍所在官司﹐不得以不應入斥堠鋪文字﹐輒令傳送。每州委通判檢察﹐月具所傳送過文字名件﹐有無違戾﹐申提舉點檢官。提舉點檢復行審實﹐月申樞密院。其有犯令者﹐必行責罰。如此則不必於諸軍差人﹐又免遞角稽遲﹐實爲便利。取進止。貼黃﹕臣所奏請﹐只是欲舉行節次已降指揮﹐因見令斥堠鋪兵約束檢察﹐令依道裏期限傳送文字。於見行條令並無更攺。但得朝廷嚴賜指揮﹐期於必行﹐自然有所畏。契勘四川去朝廷最遠﹐除各路有提舉點檢官外﹐欲望指揮更令制置司覺【蔡】【察】。【《永樂大典》卷一萬四千五百七十五「鋪」字韻﹐頁十五上引「汪玉山集」。﹝影印本第一百五十三冊﹞】

祭王詹事文嗚呼﹗在漢武宣﹐得人𨿽盛﹐獨仲舒﹑黯﹐表裏純正。玆二人者﹐公實兼之。春秋之學﹐諸儒宗師。勁直之節﹐本朝表儀。言有不合﹐奉身以退。歷守四郡﹐治行皆最。輿論藉藉﹐曷其久外。迨玆召還﹐則旣病悴。賀者在門﹐弔已相繼。斯民所瞻﹐斯文所系。何才之難﹐而奪之易。矧其設施﹐百未一二。慨念平昔﹐道義相契。今其已矣﹐潸然出涕。生芻一束﹐惟以見意。嗚呼哀哉﹗【《永樂大典》卷一萬四千四十六「祭」字韻﹐頁七下引「汪玉山集」。﹝影印本第一百四十五冊﹞】

祭陳待制在昔忠肅﹐核論危言。辧別正邪﹐𨿽窮益堅。世變紛更﹐是非可知。而彼異說﹐猶或並馳。公於家學﹐周旋是奉。邅徊一生﹐晚乃進用。再拜上前﹐慷慨陳義。非臣之私﹐治忽所寄。帝覽遺書﹐臨朝嘆息。布告天下﹐發揚潛徳。置公禁塗﹐引以自近。亦使世人﹐視此標準。斯文廢興﹐系諸老成。惟其似之﹐尙有典刑。公𨿽出藩﹐謂當遄歸。如何不淑﹐乃止於斯。念我平生﹐道誼是親。建溪語離﹐意气勤勤。曾未三月﹐聞公訃音。而我飄泊﹐遠在西南。生芻一束﹐萬一此心。公豈云亡﹐儼其降臨。嗚呼哀哉﹗【《永樂大典》卷一萬四千四十六「祭」字韻﹐頁三十上引「汪玉山集」。﹝影印本第一百四十五冊﹞】

王質﹕《雪山集》十六卷王質﹐字景文。其先鄆州﹝山東﹞人﹐後徙興國﹝江西﹞。宋建炎元年﹝一一二七﹞生。紹興三十年進士﹐後入爲太學正。淳熙十五年﹝一一八八﹞卒。《宋史》卷三九五有傳。四庫館臣自《永樂大典》輯《雪山集》十六卷。現存《永樂大典》錄﹕王質【一條】王質詩【二條】王質雪山集【二十八條】《江州誌》引【二條】以上共三十三條﹐館臣漏輯者十二條。

過洞庭云可有無水﹐風能奔走沙。蟠深鳴老﹝虫出﹞﹐飛倦落長鴉。地有湘頭尾﹐山無楚正斜。人間與天上﹐何處礙浮槎。【《永樂大典》卷二千二百六十一「湖」字韻﹐頁七下引「王質」【影印本「王質」誤作墨色。】。﹝影印本第十八冊﹞】

黃香梅新翻微變壽陽妝﹐喜色橫斜水一方。點破冰肌愈淸絕﹐月明無處著淸香。【《永樂大典》卷二千八百十「梅」字韻﹐頁六下引「王質雪山集」。﹝影印本第三十六冊﹞】

墨梅紛紛初疑月掛樹﹐耿耿獨與參橫昏。自從東坡老子飛此英﹐茫茫世界總無人。疏影橫斜水淸淺﹐暗香浮動月黃昏。自從西湖處士揚此靈﹐紛紛豪俊半無神。贈子一轉語﹐挑子萬年機。嘬蘇詩﹐嚅林詩﹐要使蘇詩林詩透心脾。槎南枝﹐挼北枝﹐直使南枝北枝伏指麾。九州島四海尋人去﹐不遇當人不要歸。【《永樂大典》卷二千八百十二「梅」字韻﹐頁十二上引「王質雪山集」。﹝影印本第三十六冊﹞】

和沈述之與兪舜兪題墨梅【此標題原置序後﹐疑誤。】吳夢辰早掉鞅功名之場中﹐染指【酸】【餕】釜﹐又與鼎食。參差胡沙南騖﹐袖短書﹐撼成閔於漢南﹐健語鮮明。晚裹以章服﹐香火嶽麓﹐而稍食之。結廬下雉之西廓﹐自見謂老圃。樊遲願學﹐而孔子不與﹐何也﹖樊遲將以此利物﹐蓋墨氏發源者。今措意不然。誦余所詠﹐可以興懷長嘆也。余不欲自作機杼﹐其律皆沈述之者。玉京羣帝周大羅﹐芙蓉倒影旌旗多。明視仍孫竊姮娥﹐雙成飛瓊相和歌。飛瓊授以無聲詩﹐下走人間駃莫追。梅花狂掃不自持﹐但見浮動橫斜他不知。中書君貴列鍾鼓﹐喚下眞眞命歌舞。眞眞呼上復呼下﹐上屏不言下屏語。空郊莽蒼江渺茫﹐中書頭銳身瘦長。玄泓濡首醉淋浪﹐首所觸者皆生香。柳山兪生气象別﹐不惟手潔更身潔。中書相與有良緣﹐共看霜天羌筦裂。十指五指握妙華﹐不在山顚卽水涯。老楊死守梅花樹﹐攀枝弄葉猶咨嗟。眼光落此亦前定﹐過去垣外觸參井。兪生今世伴梅花﹐若伴他花應不肯。【《永樂大典》卷七千八百十二「梅」字韻﹐頁十二上引「王質雪山集」。﹝影印本第三十六冊﹞】

題龔嘉謀墨梅梅花一枝復一枝﹐是邪非邪吾不知。空堂慘淡寒寂寞﹐安得璀璨生光輝。今朝朔云覆江野﹐無乃雪花衝屋楣。少定徐觀元不爾﹐壁上橫陳皆不飛。摩挲零亂爭欲動﹐亟避又不來沾衣。稍悟寒英著明縞﹐已信未信猶銜疑。𨿽然是梅不是雪﹐亦豈人力攘天機。伸欲下俄復縮﹐泠泠亦似奔湍溪。忽聽檐牙啅林雀﹐紛紛驚下玉葳蕤。鼻端三嗅定何有﹐蕭騷若有霜風吹。乃是瀼溪小龔子﹐搦筆泛翰生淸奇。老杜見松被松嚇﹐王子見梅遭梅欺。憶西湖疏影裏﹐斷橋流水袖香歸。【《永樂大典》卷七千八百十二「梅」字韻﹐頁十二下引「王質雪山集」。﹝影印本第三十六冊﹞】

題兪舜兪墨梅菁村江梅﹐竹山蠟梅﹐余𨿽不徧歷天下﹐東南未見也。兪子充浣濯襟次﹐周行薄海﹐多識偉人﹐如此而後藝進於道有日也。郭恕先云「吾威當山下見一峯﹐始大悟﹐又陳圖南曾同吾渡水﹐顧影忽有覺。吾山水蓋得妙於此。」兪子與梅花有良緣﹐試用吾言推之。﹐慘淡經營何所從。《中庸》《大學》松齋繹幾轉﹐《楞嚴》《圓覺》竹幾翻數卷。他時相逢江路傍﹐茫茫江月梅花香。但見梅花普照眼﹐不爲梅花空斷腸。楊無咎﹐透梅肝膽入梅心。兪舜兪﹐刳梅皮骨到梅髓。大江之西出二士﹐長淮以北屈兩指。吾嘗菁村山中飽玩玉葳蕤﹐十里五里無他枝。所恨兪子不同載﹐至今心系吳江湄。吾嘗竹山道上爛看蠟淩亂﹐三程兩程行不斷。所恨兪子不同徵﹐至今夢繞襄山畔。百尺捲雪樓﹐十頃黃龍州。此地遇兪子﹐此時逢孟秋。巽二滕六皆未集﹐廣寒宮中暗竊來相投。一枝兩枝𨿽不多﹐千林紅紫無若何。七尺八尺抑何短﹐萬里莽蒼亦云滿。贈爾一則語﹐收萬年功。眞梅蘊在磊塊胸﹐幻梅流出精明瞳。溟蒙摸索未有【《永樂大典》卷七千八百十二「梅」字韻﹐頁十二下引「王質雪山集」。﹝影印本第三十六冊﹞】

近村急急殺殘點﹐沈沈敲遠鐘。黃深湖霧重﹐白厚艸霜濃。慘淡兵交气﹐淒涼歲晚容。雲山望不極﹐吾恨亦重重。【《永樂大典》卷三千五百八十「村」字韻﹐頁十六上引「王質雪山集」。﹝影印本第五十冊﹞】

過隆中村當日隆中事﹐它時渭上悲。出頭知幾度﹐彈指不多時。有客吟梁甫﹐何人表出師。姓龐名蘊者﹐應笑臥龍兒。【《永樂大典》卷三千五百八十一「村」字韻﹐頁三上引「王質雪山集」。﹝影印本第五十冊﹞】

集少陵佳句題和政堂呈使君上帝髙居絳節朝﹐使君意气淩靑霄。君臣旣與時濟會﹐一豁明主正郁陶。伯仲之間見伊呂﹐臨江節士安足數。欲傾東海洗乾坤﹐世人那得知其故。諸君何以答升平﹐濟世宜引賢俊人。鳳臆龍鬐未易識﹐不與八駿俱先鳴。回鞭走見天子﹐光芒六合無泥滓。後漢今周喜再昌﹐丹靑婉轉麒麟裏。天時人事日相催﹐抑塞磊落之奇才。攙搶熒惑不敢動﹐五云多處是三臺。春來準擬開懷久﹐稍待秋風涼冷後。夜騎天駟超天河﹐南極一星朝北斗。【《永樂大典》卷七千二百三十九「堂」字韻﹐頁三下引「王質雪山集」。﹝影印本第七十一冊﹞】

聖燈記燈自內生﹐非自外出。信心著物﹐心隨物現。馳眼向東﹐心亦東之。心眼雙行﹐不分先後。及南西北﹐亦復如之。云何它所而無此境此山﹐良因際文殊故【﹝云云﹞】【「云云」﹐系《永樂大典》編者所加﹐是指該處編者有刪節。下同。】。云何於燈有見不見﹖其於文殊有疑信故。云何於燈有多或少﹖其信文殊有深淺故【﹝云云﹞】。就此一根﹐顯是一境。從心合眼﹐從眼合心。表裏牽連﹐牢不可解。覺還景滅﹐其未還者與景相追。心枯眼窮﹐景自銷寂。遇夜見燈﹐巖髙谷深﹐隨念隨起。云何陽升﹐咸無所見﹖晷換心移﹐燈則隨之。若慧光輝﹐豈日掩沒。此根起信﹐亦復起礙。礙至極時﹐寧如不信。謂燈爲實﹐卽幻求幻。謂燈爲虛﹐將幻除幻【﹝云云﹞】﹐啟發悲悔心。發心不須臾﹐所見亦如是。暫發俄卽退﹐終亦不可得。二人或並處﹐所見各一境。以至五六輩﹐亦復五六種。人心如人面﹐是燈亦如之。譬如有目人﹐皆見當空月。目有昏明異﹐月亦分昏明。或有目眚者﹐隨眚作光相。不幸無目者﹐元未嘗有月。大智慧光明﹐徧滿河沙界。復說偈言「是燈非艸爇﹐亦非以膏滋。又非似瓶貯﹐亦非似盤擎。自靈府踴出﹐眼界現光輝。隨髙下巖谷﹐以至杳靄外。然祈近眉睫﹐倏出尋丈間。亦有本無【﹝云云﹞】。何獨不見燈﹐亦復不見我。何獨不見我﹐不知所見【﹝云云﹞】。」【《永樂大典》卷六千六百九十九「江」字韻﹐頁十一上《江州誌》引「王質聖燈記」。﹝影印本第六十四冊﹞】

題李贊可掀篷梅軸「低篷掀起湊平沙﹐略見玲瓏八九花。自有靑天衮【﹖】明月﹐靈臺長見影橫斜。」「半腰已自見全身﹐但要當人著眼明。覷到梅花頭上上﹐十方同是玉爲京。」右兪舜兪所作﹐其意緒多步武楊無咎﹐【楊無咎】以此自名﹐壬戌【免】【晚】秋書。【無咎】入春闈﹐至不能落筆。余叔父君玉【四庫輯本《雪山集》卷十一有王質撰《東平王君錫墓志銘》稱﹕「甲叔君玉發科始更爲儒家……」可知王君玉爲王質的叔父﹐也是鄆州﹝山東﹞人。北宋天聖年間華陽人王琪﹐字君玉﹐與王質叔父字同。《永樂大典》卷七千八百十二此節《雪山集》引文﹐四庫館臣僅輯出第一條﹐其它六條失輯﹐這可能是把南宋「叔父君玉」誤爲北宋的王琪﹐因而未輯入《雪山集》。】戲曰「若掃一枝﹐當作省元矣。」無咎長嘆曰「《天地大徳曰生賦》全無一語。祗有《八陣圖》詩兩句以遺公曰﹕『遺法千年在﹐斯人百代無。』」語訖﹐拂袖而出。無咎不惟筆端梅格絕倫﹐其詩淸婉堪咀嚼﹐並書於此。【《永樂大典》卷七千八百十二「梅」字韻﹐頁十三上引「王質雪山集」。﹝影印本第三十六冊﹞】

再題「不見梅梢不見根﹐參橫咫尺未能捫。掀篷何自掀篷盡﹐一任江風吹斷魂。」「半江鼻觀已前知﹐恨不身先急棹飛。𨿽則梅花不全見﹐妙香滿載野航歸。」旣題掀篷已﹐又出此軸﹐亦掀篷也。與梅花因緣獨在江湖何耶﹖余在成都西樓下﹐見晁子止侍郎有詩在扇云「短篷煙裏冷蕭蕭﹐兩岸梅花各見招。吹散前村一杯酒﹐滿江風雨不相饒。」余屢玩頻哦﹐子止曰「君愛此耶﹖」出小橫軸江路野梅數枝﹐曰「爲我題此﹐當以扇乞君。」余沈吟良久﹐曰「西樓何自有江聲﹐安得梅花的皪明。斗轉參橫無定舍﹐侍郎行處亦隨行。」子止卽舉扇與余。至江陵﹐劉共父樞密覓去。味此風標﹐與掀篷大同而小異者耶﹖【《永樂大典》卷七千八百十二「梅」字韻﹐頁十三上引「王質雪山集」。﹝影印本第三十六冊﹞】

趙蕃﹕《乾道稿》二卷﹐《淳熙稿》二十卷﹐《章泉稿》五卷趙蕃﹐字昌甫﹐號章泉。其先居鄭州﹐後徙信州﹝江西﹞。宋紹興十三年﹝一一四三﹞生。官太和主簿﹐終以祕閣正郎聘之﹐未至而卒﹐其時紹定二年﹝一二二九﹞。追謚文節。《宋史》卷四四五有傳。四庫館臣自《永樂大典》輯《乾道稿》二卷﹑《淳熙稿》二十卷﹑《章泉稿》五卷。現存《永樂大典》錄﹕趙蕃詩【七條】趙蕃淳熙稿【一百零九條】趙蕃乾道稿【三條】趙昌甫詞【一條】以上共一百二十條﹐館臣漏輯者十六條。

松湖有水可爲湖﹐栽松欲以呼。不貪魚鱉數﹐無取芰荷都。老杜論能擬﹐陶翁興不孤。風吟與雪釣﹐曾有畫圖無。【《永樂大典》卷二千二百六十六「湖」字韻﹐頁十三上引「趙蕃詩」。﹝影印本第二十冊﹞】

成父居於普寧寺鐘樓之下辟以爲齋舊名坎止近易榜曰發深省衡州舅氏書之僕爲賦四小詩以發深省齋爲韻

其一瓦礫何所知﹐說法猶咄咄。況此空洞中﹐孰能無啟發。

其二危岑百尺髙﹐下有溪流深。髙深日相激﹐合此無盡音。

其三人行冥昧中﹐遇坎輒自省。聞是微妙音﹐安得忘所警。

其四我有嗜睡癖﹐衾枕長與偕。晨昏要無失﹐曷日住君齋。【《永樂大典》卷二千五百三十六「齋」字韻﹐頁十七下引「趙蕃淳熙稿」。﹝影印本第二十九冊﹞】

謝答嚴用韻送綠萼梅瀟湘良玉質﹐淺黛拂修眉。倚竹無人問﹐碧雲添一涯。【《永樂大典》卷二千八百九「梅」字韻﹐頁二十一下引「趙蕃淳熙稿」。﹝影印本第三十五冊﹞】

次韻何叔信二月蠟梅猶盛之作江梅未醒如凍蠅﹐蠟梅先折能寧馨。江梅旣開瘦欲絕﹐蠟梅吐香方未歇。幾思覓句攄襟期﹐嫌如疏筍傷肝脾。君詩與花辱俱見﹐卻悔臨淵秪癡羨。君因此花詩再題﹐過讀快若垢得篦。從渠見者不著目﹐亦勝長安紛市鬻。【《永樂大典》卷二千八百十一「梅」字韻﹐頁八下引「趙蕃淳熙稿」。﹝影印本第三十六冊﹞】

詠蠟梅蠟梅初看十日前﹐黃深紫鮮香欲然。要充銅瓶頓棐幾﹐欲折罷折還加憐。蠟梅重看十日後﹐黃淡紫薦香欲覆。是當雪砌與霜檐﹐欲開未開咸未就。山叟山居山徑荒﹐秪有竹樹參天長。浮花不省著老眼﹐此物未免搜枯腸。雪消霜熟冬行【莫】【暮】﹐日凝天應有數。蠟梅引破春風路﹐紅潔緗繁看樹樹。【《永樂大典》卷二千八百十一「梅」字韻﹐頁八下引「趙蕃淳熙稿」。﹝影印本第三十六冊﹞】

朱村道中綠竹人家近小塘﹐暮秋村釀熟村場。我行甚亟忘休歇﹐孤負木犀來往香。【《永樂大典》卷三千五百七十九「村」字韻﹐頁二十一上引「趙蕃淳熙稿」。﹝影印本第五十冊﹞】

獨行五首【其它三首已輯入武英殿本《淳熙稿》。】

其一所思終不見﹐渺渺政愁余。試向江頭釣﹐怕逢雙鯉魚。

其二烹魚得素書﹐欲讀字半漫。上如說相思﹐下如祝加餐。【《永樂大典》卷八千六百二十八「行」字韻﹐頁十下引「趙蕃淳熙稿」。﹝影印本第九十五冊﹞】

初八日人事少閒命車出遊因以尋詩首訪滕王閣紛然屠沽思爲之敗已過東湖得孺子亭亭閣幽邃乃陳阜卿復作者一時詩板甚多擇數知名句錄之又東數步得孺子祠有像設及曾公衮書南丰所作祠堂記及沈持要重立歲月壁崩糞積殊異敬事迆邐避雨入持寺謁澹臺子羽墓閱雷公祠墓有大篆立於其前祠有樂章無盡所作雨止絕南昌縣徑還艤舟之地作五詩【其它四首已輯入武英殿本《淳熙稿》。】細雨微風湖上亭﹐柳深荷密競靑靑。生平漫與形神接﹐客裏孤遊耳目醒。題詠紛紜幾詩板﹐畫圖零落半幽屏。像祠只在荒墩外﹐小復輿籃更一經。【《永樂大典》卷八千八百四十四「遊」字韻﹐頁十一上引「趙蕃淳熙稿」。﹝影印本第九十七冊﹞】

過貴溪數里望月巖作宿雨洗淸秋﹐行行早放舟。團團正林【抄】【杪】﹐隱隱半巖幽。永謝妖蟆食﹐寧須玉斧修。少微並婺女﹐何事獨名州。【《永樂大典》卷九千七百六十三「巖」字韻﹐頁十九上引「趙蕃詩」。﹝影印本第一百冊﹞】

公擇客於玉山簿尉之館忽有挽爲宜黃之行者公擇過余謀之作詩呈公擇兼簡簿尉我裾未洗閩山土﹐君駕柴車過茅宇。相從僅作一夕畱﹐冒雨衝風何自苦。如君人才豈終滯﹐瑚璉要爲淸廟器。宜黃玉山俱作客﹐近湜何殊遠居易。我貧不得爲君謀﹐恐君遠適關我憂。作詩寄示三徑蔣﹐並簡平生顧曲周。【《永樂大典》卷一萬一千三百十三「館」字韻﹐頁九上引「趙蕃淳熙稿」。﹝影印本第一百十五冊﹞】

聞邑中燈夕頗盛作詩呈子肅晨起猶如欲雪天﹐晚來旋覺散晴煙。傳聞隘郭沸燈【大】【火】﹐想見當筵雜管弦。鐵馬春冰期異日﹐賣薪買酒看今年。誰憐病叟寒窗底﹐獨擁殘灰整舊編。【《永樂大典》卷二萬三百五十四「夕」字韻﹐頁十七下引「趙蕃乾道稿」。﹝影印本第一百八十三冊﹞】

爲龍泉令趙舜徒題誠能得初心﹐何必返初服。有以固中扃﹐不須防外逐。【《永樂大典》卷七千二百四十「堂」字韻﹐頁十九上《龍泉志》引「趙蕃詩」。﹝影印本第七十一冊﹞】

彭龜年﹕《止堂集》十八卷彭龜年﹐字子壽﹐號止堂。淸江﹝江西﹞人。宋紹興十二年﹝一一四二﹞生。乾道五年進士﹐官至中書舍人。開禧二年﹝一二○六﹞卒。贈龍圖閣學士。《宋史》卷三九三有傳。四庫館臣自《永樂大典》輯《止堂集》十八卷。現存《永樂大典》錄﹕止堂集【四條】止堂先生文集【二條】止堂先生集【一條】彭止堂文集【一條】彭止堂集【十五條】彭止堂先生集【二條】以上共二十五條﹐館臣漏輯十五條。

盆花示兒羣兒愛盆花﹐如我愛其子。但將養花心﹐委曲求諸己。花不負人力﹐隨時深淺紅。種學得如斯﹐豈不慰乃翁。【《永樂大典》卷五千八百三十八「花」字韻﹐頁十二上引「彭止堂集」。﹝影印本第六十一冊﹞】

袁州萬載縣月樁記淳熙丙午二月某日﹐江西轉運判官王公回﹐將上旨核袁之分宜歲計﹐道萬載﹐宰玉牒伯遊﹐具以其邑匱告。王公蹙然曰「獨分宜有上命乎﹖皆吾道也﹐合計之。」於是大會邑之出入盈縮﹐得其賦目不稱狀。乃與守張公康議﹐盡蠲宿負﹐計緡錢一萬六千有奇。異時萬載歲得苗若干斛﹐復增若干斛﹐爲若干斛以佐其乏﹐沿催錢舊以送使﹐則又割千緡予縣事下邑之士。若民聞之﹐驩曰「吾民其少寬矣乎﹖」是不可不記。則獨以書屬某曰「自韓文公論刺史觀察使不以情實相予﹐乃今數百年。事變之來﹐𨿽各有故﹐而其病大率皆出一脈。姑觀吾州之月樁﹐視它所增倍蓰不啻。質之舊志﹐及創初時﹐守忤將漕者﹐故贏其數﹐幾陷守於戾。二人之惡﹐固雲散電滅矣。而此錢一立﹐幾與天地相終始。上下痞隔﹐禍乃至是。今王公能與吾守定議﹐捐賦以寬吾邑。使來者不敢藉之以擾民。」不記不可也。某曰「饑不厭大嚼﹐渴不厭滿腹﹐此邑人之情固也。然王公豈多此乎﹖公近且將舉一州一路利病罷行之﹐不難遠且天下﹐毋寧玆邑。今儻爲是﹐於公意恐不足﹐何如﹖」則曰「前七年﹐歲在己亥﹐上嘗詔天下計使﹐通融郡邑財賦。詔出掖門﹐憂國者日日耳蠲令﹐久未有應者。今王公將旨計分宜而並萬載﹐得損所贏﹐益所闕﹐王人不當如是耶﹖若傳﹐喜事者慕﹐畏事者勸﹐利不獨吾一邑而已。」某曰「是宜記。」某月某日。【《永樂大典》卷六千五百二十四「樁」字韻﹐頁十三上引「彭止堂集」。﹝影印本第六十二冊﹞】

鄒道鄕公冠子文二十而冠﹐禮固有儀。十五而冠﹐義亦從宜。未冠則列以童子之品目﹐旣冠則責以成人之作爲。吾自汝總角﹐爰迨今玆。聽汝言而察汝質﹐必能卓然建立﹐稱吾所期。方吾竄嶺表也﹐則曰「父爲國事耳﹐何足動。」及吾斥湖外也﹐則曰「父坐前事耳﹐何足疑。」念祖母之省侍阻﹐念諸叔之音問稀﹐念諸兄諸弟不得相與處以學﹐則每咨嗟而涕洟。凡孝弟忠順之端﹐固已見於此矣。所以充擴成就﹐則惟汝篤誠而弗移。彼合抱之木非不大﹐然生於毫末之細。彼九層之臺非不髙﹐然始於案土之卑。汝其尊六經以爲本﹐博羣籍以爲稽。有可友者取以爲友﹐有可師者奉以爲師。積日月而不已﹐年迄至於期頤。𨿽將聖之耳順從心﹐且庶幾其可及。而況孝弟忠順之實﹐又安有不孚於上下﹐格於神祇。俾世人稱願曰「幸哉﹐有子如此﹐以暢吾父吾祖之澤於無所終窮﹐豈不自於斯時乎﹖」汝其勉之﹐汝其勉之。【《永樂大典》卷一萬六千二百十八「冠」字韻﹐頁八上引「彭止堂集」。﹝藏牛津大學圖書館﹞】

辭免除臺簿申省狀﹝紹熙壬子﹞準六月十六日省札﹐朝散郎守侍禦史兼侍講臣林大中狀﹐準禦史臺﹐令諸檢法官主簿聽長貳不限資序﹐舉承務郎以上充。照得本臺檢法官曾三復﹐近已攺除監察禦史﹐尙闕臺屬一員。兩奉玉音﹐令臣奏辟。臣竊見國子監丞彭某操行堅正﹐不爲詭隨。遇事通明﹐不爲沽激。堪充臺屬差遣。欲望聖慈﹐特降睿旨施行﹐伏候敕旨。六月十六日﹐三省同奉聖旨﹐依李謙差充禦史臺檢法官﹐彭某差充禦史臺主簿﹐並準小貼子檢會。乾道六年七月二十四日﹐已降指揮﹐今後除授職事官並令不候受告先次供職者。某照對禦史臺奏辟檢法主簿﹐在法𨿽不限資序﹐然比年所辟﹐多是曾任知縣人。某自攺官以來﹐未經作縣﹐揆之近例﹐難以充員。兼聞元佑中王巖叟嘗論奏﹐言路數人所賴以察四方之事﹐達四方之情。而專用一方之人﹐非所以廣聰明於天下。某伏見禦史臺﹐見今察院及屬官已多江西人﹐而某又居江西﹐𨿽事出適然﹐而簿書之職亦無言責。然不能周知四方之事﹐恐非朝廷所以廣聰明之意。況某人品庸下﹐無所采取﹐列屬臺中﹐最爲不稱。欲望特賜敷奏﹐下禦史臺攺辟臺簿﹐將某別與差遣。伏候指揮。【《永樂大典》卷一萬四千六百七「簿」字韻﹐頁二上引「彭止堂集」。﹝影印本第一百五十四冊﹞】

乞解罷臺簿申省狀照對某昨於紹熙三年六月十六日﹐準尙書省札子﹐備奉聖旨﹐差某充禦史臺主簿。竊緣某﹐當來系侍禦史林朝請奏辟。今月十八日林朝請已除吏部侍郎﹐某自合解罷除。已申禦史臺請假﹐更不入臺外﹐欲望特賜敷奏﹐別與某一等差遣。伏候指揮。【《永樂大典》卷一萬四千六百七「簿」字韻﹐頁三下引「彭止堂集」。﹝影印本第一百五十四冊﹞】

辭免依舊充臺簿申省狀右某﹐伏準省札﹐以某乞解罷禦史臺主簿職事。十二月二十二日三省同奉聖旨﹐並仍舊供職。某祗聞成命﹐倍切淩兢。自揣弗安﹐敢忘冒。某聞人臣之事君﹐進則當守其法﹐退則當致其義﹐二者失一不可也。某昨者蒙朝廷差充禦史臺屬官﹐乃以侍禦史林朝請奏辟。林朝請旣除吏部侍郎﹐某合當解罷。兼林朝請近因論事不行﹐遂有攺除。某忝爲臺屬﹐裨贊無狀﹐未加屏斥﹐已荷寬恩。豈可懷慚﹐復入憲府﹐某義亦當辭。法旣當罷﹐義又當辭﹐冒而居之﹐實不遑處。欲望朝廷特賜敷奏﹐與某一在外合入差遣﹐庶安愚分。伏候指揮。【《永樂大典》卷一萬四千六百七「簿」字韻﹐頁三上引「彭止堂集」。﹝影印本第一百五十四冊﹞】

陳克齋先生哀辭蜀兮。施置紛紜﹐世所兮。謂公止此﹐見何蹙兮。設不止此﹐寧公福兮。時或阻難﹐眾疑蓄兮。赤子龍蛇﹐倏反復兮。公今其亡﹐世誰屬兮。事或糅紛﹐禍福伏兮。幾微如穟﹐潛沕穆兮。公今其亡﹐曷之卜兮。嗚呼旻天﹐不我淑兮。生才如公﹐而不篤兮。茁斯條斯﹐彼朴﹝木敕﹞兮。物固不齊﹐如指掬兮。我又何尢﹐彼亭毒兮。如公秉徳﹐而福祿兮。日引月長﹐膏不沃兮。云何一疾﹐不可復兮。天不可知﹐問之鵬兮。淳熙十有二年五月二十有六日﹐克齋先生陳公﹐以四川制置司主官機宜文字﹐卒於官。期年﹐乃克歸葬。以九月十有七日封。公自受學於南軒先生以歸﹐與諸公講論於鵝湖之上。玩索涵養﹐日進以新。發而見諸事業﹐皆以其學。推而放之﹐不矯不揉﹐職局其才﹐惜乎其不大也。今人所欣慕而樂道者﹐猶不足以盡公﹐而公死矣。於其葬也﹐門人宣教郎主管建昌軍仙都觀彭某﹐謹辭而哭之。辭曰﹕有美一人﹐溫如玉兮。樂易平曠﹐無韜服兮。端莊嚴重﹐非邊幅兮。內實外充﹐孰不足兮。追幽窮遠﹐何毣毣兮。克己求仁﹐軌前躅兮。湘中之種﹐鵝湖暴兮。旣耔旣耘﹐而不谷兮。𨿽則不谷﹐抑稢稢兮。匪名之求﹐而熇熇兮。匪文之工﹐而鬱鬱兮。舉而措之﹐匪自價兮。用無不可﹐何局促兮。其用則狹﹐道不辱兮。官於蒸湘﹐逮【《永樂大典》卷三千一百五十五「陳」字韻﹐頁十八上引「止堂集」。﹝影印本第四十七冊﹞】

臨安爲位哭克齋陳先生文某事公三十年矣﹐能復見公對此風月﹐細酌苦吟如前日耶﹖歲在丁亥﹐侍公遊西湖之上。公嘗爲我言「市遊與山遊孰勝﹖」某曰「山勝。」又曰「獨遊與共遊孰勝﹖」某曰「共勝。」則曰「今日當縱足所至﹐盡日而反。」孰知二十年後﹐乃哭公於斯耶﹖嗚呼﹐斯豈人乎﹖天實爲之。昔公入蜀﹐某負丞旁州。亟走書言於公曰「蜀道遠且險﹐公病未脫體﹐勿復爲此行也。」書至而舟已東矣﹐故心常念之。及得公《三峽賦》﹐則知公之所存﹐固已脫利害之小數﹐識安危之大幾。而某之區區﹐蓋細人之見也。道可行﹐海可桴﹐國可報﹐可馭。益昌折佑之澤﹐黎邊禦侮之具。非公莫畫﹐其能舉耶﹖意謂公之遠圖﹐將昌於此。而或者乃以凶問告矣。嗚呼﹐斯豈人乎﹖天實爲之。某始聞公死﹐乃公之寮郵書來言其家﹐某𨿽未見其書﹐已信其人而信其言矣。然或云病﹐已而忽逝。或云無病而逝﹐猶未決也。及見制置公書﹐而知其不起決矣。某少未有知﹐惟公是師。逮其旣壯﹐竊食四馳。合簪未幾﹐倏焉東西。公之入蜀﹐不得語離。隔闊萬里﹐死何可追。嗚呼﹐斯豈人乎﹖天實爲之。湖菹市酒﹐聊寫哀思。公其有知﹐猶監於玆。【《永樂大典》卷三千一百五十五「陳」字韻﹐頁十八下引「止堂集」。﹝影印本第四十七冊﹞】

祭陳克齋先生文圭瓚之溫﹐毀於鵲抵。棟梁之勁﹐燧於野毀。美成之難﹐而壞之易。天不可知﹐公遽至此。嗚呼我公﹐資稟溫淳。及其遇事﹐獨立不羣。自始爲士﹐不發於文。平波浩瀾﹐不可限垠。初筮衡簿﹐臨政有庶。是是非非﹐行之以恕。有囚抵死﹐其獄已具。公辯其冤﹐復匿其誤。才髙用難﹐再轉爲丞。入贊臺府﹐退亡其名。揆情度事﹐如鑑之明。泛酬曲應﹐如衡之平。阻險鍥刻﹐直公忽易。紛紜揉雜﹐卒就條理。諸公器之﹐薦牘交置。俯然字民﹐聊以遂志。天子重蜀﹐鎭以近臣。近臣曰公﹐實我之賓。辟書朝上﹐朝謂得人。時公小疾﹐或尼其行。公獨幡然﹐一葉西去。期年之間﹐藹然休譽。黎南邊備﹐益昌折佑。婉婉之畫﹐不愆於素。人方嘆公﹐愛國忘身。忽聞溘然﹐孰不傷神。人材淪落﹐系時屈信。敢以其私﹐爲此沾巾。某從公近三十載﹐少未有知﹐提耳而誨。一經白首﹐未識梗槪。九原可作﹐百身敢愛。始聞公訃﹐且驚且疑。今撫公柩﹐痛不可追。酌公有酒﹐見公無期。公兮歸兮﹐其可竢兮。【《永樂大典》卷三千一百五十五「陳」字韻﹐頁十八下引「止堂集」。﹝影印本第四十七冊﹞】

祖祭陳克齋先生文嗚呼天耶﹐其生物耶﹖精麤厖純﹐何膠轕耶﹖窮達壽夭﹐何寥絕耶﹖亦有司予奪生殺於其冥默者耶﹖靈何爲折﹐惡何爲達耶﹖其無知耶﹖公之生﹐其誰福耶﹖公之死﹐其誰孽耶﹖嗚呼﹐公復能過我飲此酒﹐相酬酢如疇昔耶﹖抑能折疑祛惑﹐衮衮不窮﹐如函文之密耶﹖人孰不百年﹐而公去之何亟耶﹖嗚呼天耶﹐其不可得而測耶﹖原始要終﹐其無極耶﹖死生晝夜﹐公其怛耶﹖哀而哭之﹐亦情之欲已而不得者耶﹖注而淸酒之冽耶﹖升而馨肴之飶耶﹖詰公之來與否﹐噫﹐可決耶﹖【《永樂大典》卷三千一百五十五「陳」字韻﹐頁十九上引「止堂集」。﹝影印本第四十七冊﹞】

經解

【易坤六二象辭】象曰「六二之動」止「地道光也」。

此其言動柰何﹖直方﹐坤道之用也。不動何以見其直方﹖故曰「六二之動」。其曰「地道光」者﹐光顯也。亦曰地道由是故顯著也。【《永樂大典》卷三千五百七「坤」字韻﹐頁二十九下引「止堂先生集」。﹝影印本第四十八冊﹞】

【易坤六三爻辭】六三﹕「含章可貞」止「一尢成有終。含弘光大﹐坤之道也。」

此其言含章柰何﹖三以陰爻而居陽位﹐又在下卦之上。聖人懼其動之妄也﹐故以坤道示戒焉。曰「含章可貞」﹐謂居是者﹐惟含章爲可貞爾。章﹐美也﹐含有不矜慕之意。曰可者﹐僅可而已。非教人終以韜晦爲貞也。有王事則當從之﹐但終之而不敢居其成功焉﹐順之道如此也。【《永樂大典》卷三千五百八「坤」字韻﹐頁三上引「止堂先生文集」。﹝影印本第四十八冊﹞】

【易坤六三象辭】象曰「含章可貞」止「知光大也」。

爻曰含章而象出時發之義﹐柰何﹖爻固言之矣﹐或從王事﹐或謂無常﹐此所謂以時發者也。含章而曰可貞者﹐以有時發之義也。惟能含章﹐故有事則發而見其知之光大焉。坤之所以光大者﹐亦以其含弘爾。程子曰「含章﹐非含藏終不爲也。含而不爲﹐不盡忠者也。」然惟知之光大﹐故能含晦若淺暗之人。有善惟恐人之不知﹐豈能含章也。【《永樂大典》卷三千五百八「坤」字韻﹐頁十三上引「止堂先生文集」。﹝影印本第四十八冊﹞】

【詩河廣首章】杭﹐渡也。衛在河北﹐宋在河南﹐自衛歸宋﹐必渡河水。言「誰謂河廣」﹐加一葦則可以渡矣。「誰謂宋遠」﹐我跂足而望﹐則可以見矣。明非宋遠而不可至﹐乃義不得往爾。【《永樂大典》卷一萬一千九百三「廣」字韻﹐頁二十六上引「彭止堂先生集」。﹝影印本第一百一十九冊﹞】

【詩河廣次章】刀﹐小船也。不容刀﹐言河之小也。小則易渡。崇﹐終也。行不終朝而至﹐言近也。意猶前章。夫人之不往﹐義也。然宋襄公當如之何﹖有千乘之國﹐而不得養其母﹐則人之不幸也。劉向《說苑》載襄公爲太子﹐請於桓公曰「請使目夷立。」【﹝目夷﹐襄公庶兄也。﹞】公曰「何故﹖」對曰「臣之舅在衛﹐愛臣﹐若終立﹐則不可以往。」襄公欲往來而至於遜國﹐不忍忘其母也。欲見母而告父以見舅﹐不忍傷其父也。若襄公者﹐可謂孝矣。母念其子﹐子念其母﹐出於天性之至愛。然皆止於義而不敢踰焉﹐可不謂善處母子之變乎﹖【《永樂大典》卷一萬一千九百三「廣」字韻﹐頁二十七下引「彭止堂先生集」。﹝影印本第一百十九冊﹞】

袁燮﹕《絜齋集》二十四卷袁燮﹐字和叔。鄞縣﹝浙江﹞人。宋紹興十四年﹝一一四四﹞生。嘉定召主宗正簿﹐樞密院編修﹐權考功郎﹐官太常丞。又召爲都官郎官﹐遷司封﹐進祭酒﹑祕書監﹑直學士。嘉定十七年﹝一二二四﹞卒。謚正獻。《宋史》卷四○○有傳。四庫館臣自《永樂大典》輯《絜齋集》二十四卷。現存《永樂大典》錄﹕袁絜齋文集【一條】袁絜齋詩【八條】袁絜齋集【三十二條】袁絜齋奏議【一條】袁燮絜齋集【一條】《會稽前志》引【一條】以上共四十四條﹐館臣漏輯者八條。

隱求堂記於後世。繄誰之功﹐夷齊爲之也。在春秋時﹐長沮﹑桀溺﹑接輿﹑晨門﹑荷蓧之流﹐亦云髙矣。而感人動物﹐蔑乎無聞﹐不足以入於夷齊之域。夫子喟然興嘆曰「未見其人。」或者傷今而思古歟﹖吾家之辟西塾﹐所以佚老也。吾衰且病﹐不復萌仕進意﹐思得幽閒淸曠之處﹐徜徉其間﹐欲爲而未果﹐甫遽承吾意而創爲之。密邇吾廬﹐買地數畝﹐稍植花竹以娛老懷。北爲荷池﹐池上爲屋數楹﹐頗有佳趣。余於是乎以「隱求」名之。無官守言責﹐而此身得以自由﹔不治生營利﹐而此心得以自逸。泉石煙霞﹐可嘉可玩﹐殆有甚於圭組軒裳之可樂﹐而益得求吾之所志﹐庶其可乎﹖𨿽然﹐老病而歸休﹐以是自命可也。繼吾之後者﹐齒髮未衰﹐筋力猶壯﹐固宜捐軀以殉國﹐排難以救時﹐又何隱之云乎﹖曰﹕吾觀古人所以博大其器業者﹐未嘗汲汲於干進也。深藏而不露﹐潛珍以自怡。待己愈重﹐則求合愈難。人君致敬盡禮﹐覬其肯就﹐不得已而起。濟世功名﹐胸中之緒餘爾。時不我與﹐道不我屈﹐固窮獨善﹐爲世標準﹐豈非夷齊之所志歟﹖耋耄之年﹐此道此心也。盛壯之時﹐亦此道此心也。義所當然﹐無有差別。是故四十始仕﹐道合則從。不可則去﹐明著於禮經。方當發硎之初﹐去就固已輕矣。人道大閒﹐於是乎在。今吾「隱求」之名﹐益所以養其廉靖之節﹐而窒其貪進之心也。吾以是教諸子﹐諸子復以是教吾孫。源源相續﹐無有窮已﹐此所謂世家也。嗚呼﹐可不勉哉﹗君子貴隱乎﹖素隱行怪﹐後世有述焉﹐吾弗爲之矣。欲潔其身而亂大倫﹐古人之所不與也。烏乎貴。君子不貴隱乎﹖遁世無悶﹐不見是而無悶。不降其志﹐不辱其身﹐古人之所深取也。烏乎不貴。然則柰何﹖曰﹕天之生斯人也﹐必有出羣拔萃之士爲之標準。扶持綱常﹐𨿽久不廢﹐則人道立矣。當隱而隱﹐義也。素隱亂倫﹐非義也。協於義﹐無愧於心。潛養之久﹐輝光之著﹐得於親炙者有所則象﹐得於傳聞者亦莫不興起﹐是我以一身爲天下後世之標準也﹐其志顧不大哉﹖夫子曰「隱居以求其志。」求此志也。而又曰「伯夷﹑叔齊餓於首陽之下﹐民到於今稱之。」其斯之謂歟﹖嗚呼﹗若夷齊之隱﹐眞所謂求其志者矣。不食周粟﹐采薇首陽﹐知有大義而不知有吾身。昭昭乎日月之常明﹐浩浩乎河海之不竭。貪夫廉﹐懦夫立﹐而亂臣賊子不接【《永樂大典》卷七千二百三十九「堂」字韻﹐頁十六下引「袁絜齋集」。﹝影印本第七十一冊﹞】

紹興府重建賢牧堂記《書》稱唐虞之盛﹐內有百揆四嶽﹐外有州牧侯伯。夫百揆四嶽﹐朝廷所甚重者﹐乃與州牧侯伯槪而言之﹐何哉﹖綱領所在﹐外與內均焉。夫有百揆四嶽﹐提綱振領於內﹐必有州牧侯伯﹐提綱振領於外﹐相須以成。苟非眞才﹐必曠厥職﹐是以俱甚重之。皇朝建官﹐惟古是式。視外如內﹐故牧伯之任亦不輕與。會稽﹐東南一都會也﹐七郡統焉。重於謀帥﹐選擇甚精。其以賢牧著稱者﹐在仁宗時﹐則有若參政範公﹔在神宗時﹐則有若丞相朱公﹑趙公﹐參政張公﹑翟公。此六君子者﹐人品𨿽不齊﹐而分閫偃藩﹐俱有可紀之績。範公嘗有言曰「士當先天下之憂﹐後天下之樂。」推是心以作牧﹐急於民之得其所﹐而緩於己之遂其欲﹐豈非仁人之用心哉﹗趙公當年谷不登之時﹐髙其糶價。誘致米商﹐來者輻輳。民皆足食﹐所活不可勝計﹐越人深徳之。此皆有功烈於民者也。其餘則有若侍郎方公滋所稱述者在﹐毋庸復贅。如是而祠之﹐其來舊矣。而厥今連率吳公﹐意猶未足。蓋嘗采諸公論﹐咸曰太師史魏王當孝宗時﹐以舊學元老之尊﹐膺東郊保釐之任。恪勤職業﹐三歲如始至。屬邑有諸曁者﹐非潦卽旱﹐歲或不熟﹐而絹以輸矣。王惻然念之曰「是安從出﹖」亟爲奏請﹐並於秋苗歉全免﹝免﹞。所以人稠土狹﹐而安於鄕井者﹐仁政使然也。創爲義廩﹐以給衣冠之裔。喪不能舉﹐女不能嫁者﹐嚴其規約﹐賴以無乏。鑑湖水利甚博﹐而浸淫則爲害。營五斗門﹐設上中下之則。增捐隨宜﹐淺深得所﹐迨今遵用焉。諸所興爲﹐如古循吏﹐而不列於賢牧之圖﹐其何以慰此一方追思之心乎﹖法其形貌而增益之﹐越人之志也。先是舊祠旣圮﹐遺迹僅存。吳公裁節冗費﹐財用浸丰﹐庸一新之。堂宇崇深﹐丹雘炳煥。七賢並列﹐冠服甚偉。繪事昭於一時﹐休聲播於無窮。後之作牧者﹐登斯堂瞻斯像﹐悚然起敬曰「是皆有徳於民﹐爲世標準﹐故人心歸向如此﹐吾其可不自勉乎﹖」仰彼髙躅﹐鞭我不逮﹐必欲追而及之可也。又將得與於賢牧之列﹐寧不偉哉﹖記曰﹕祀先賢於西學﹐所以教諸侯之徳也。吳公之意﹐正出於此﹐可謂知所先務矣。公新安人﹐名格﹐字之平云。【《永樂大典》卷七千二百三十七「堂」字韻﹐頁十九下《會稽前志》引「袁燮潔齋」。﹝影印本第七十冊﹞】

跋吳晦夫社倉王荊公行靑苗之法﹐取二分之息﹐而公論非之。朱公立社倉之規﹐亦取息米二斗﹐與靑苗若無以異﹐而公論稱之。何也﹖曰﹕靑苗之取息也無窮﹐或不能償﹐則有追胥之擾﹐有箠楚之虐﹐民不能堪﹐率破其家﹐言利之獘至如此。社倉則異是矣﹐其始𨿽不能無息﹐然歲歉則蠲其半﹐大饑則蠲之﹐十倍其初﹐則無復有息。方當匱乏之時﹐賴此以濟﹐人感其恩﹐蔑不償者﹐豈必待督責哉﹖此善之善者也﹐而吳君伯仲能行之。苟無利心焉﹐可不謂賢乎﹖建樓藏書﹐勉其子孫孜孜務學﹐又將以維持社倉爲經久計﹐此皆發於良心不能自已者。續此气脈﹐生生不窮﹐言積善之家者﹐將由吳氏有餘慶矣。余是以嘉之。【《永樂大典》卷七千五百十「倉」字韻﹐頁十一上引「袁絜齋集」。﹝影印本第八十冊﹞】

己見札子臣聞用兵之道﹐有難有易。知其爲難而求夫所謂易者﹐斯無敵矣。故兵法曰「古之善戰者﹐勝於易勝者也。」湯武之師﹐東徵西怨﹐南徵北怨﹐自古用兵未有若是之易者﹐此所謂王者之兵有徵無戰也。今邊事方興﹐一時士大夫不曰堅守﹐則曰進取﹐皆自以爲易而爲之﹐而實未嘗知其所謂易也。故爲堅守之說者﹐則曰兵凶戰危﹐毫釐之差﹐勝負分焉﹐不若守之爲易也。眞宗咸平中﹐固嘗專用此策矣。申敕諸將堅壁淸野﹐毋與虜戰。不得已而出﹐止許城下布陣﹐亦不得戰﹐固以爲萬全之安矣。然虜師至於堅壁之下﹐過而不顧﹐長驅以至澶淵。厥後富弼言於仁宗﹐深以是爲戒。然則堅守之說﹐豈眞易哉﹖言進取之說者則曰﹕北虜失其巢穴﹐遊魂假息﹐棄信背盟。我以大義臨之﹐勢如拉朽﹐可謂易矣。然王師所指﹐翕然響應﹐乘此機會﹐鼓行而前﹐其亦可也。天時人事﹐苟或未至﹐而畢力戰攻﹐期於必勝﹐縱得一州一縣﹐不能固守﹐終必棄之。而我師已不勝其疲矣﹐何以善其後﹖然則進取之說﹐亦豈眞易哉﹖臣竊以爲當今之計﹐縱不能如湯武之師﹐沛然若時雨之降﹐亦當求其差易者爲之。臣之所謂差易者﹐非有他術也﹐見可而進﹐知難而退﹐以漸圖之而已。今夫捕大魚者﹐非能於吞餌之初﹐一舉而獲之也。必少緩之﹐隨其所往﹐俟其气衰力竭而後取焉。昔者伍員教吳王闔廬以敝楚之策﹐請爲三師以肄焉。一師至﹐彼必皆出。彼出則歸﹐彼歸則出﹐亟肄以罷之﹐多方以誤之﹐旣罷而後以三軍繼之﹐必大克之。此策旣行﹐楚於是乎始病。唐安祿山之變﹐稱兵犯闕﹐所向無前﹐其勢張矣。李泌陳困賊之謀﹐亦欲互出而擊之。彼救首則擊其尾﹐救尾則擊其首﹐使賊數千里疲於奔命。我常以逸待勞﹐至則避其鋒﹐去則乘其獘﹐然後大軍四合﹐而攻之必成禽矣。周世宗之興也﹐王朴獻開邊之策。謂唐與我接境幾二千里﹐其勢易擾也。擾之當以無備之處爲始。備東則擾西﹐備西則擾東﹐彼必奔走而救之。奔走之間﹐可以知其虛實彊弱﹐然後避實擊虛﹐避彊擊弱。未須大舉﹐但以輕兵擾之﹐唐人聞警﹐必出兵師﹐數動則兵疲財竭﹐我可以乘虛而取。夫伍員﹑李泌﹑王朴﹐皆一時英傑﹐深於謀國者也。而三人之言﹐皆欲先困之而後取之。其功𨿽若少緩﹐而十全無失﹐乃所以爲甚速也。今之言兵者﹐非怯於應敵﹐則勇於輕敵﹐其失均焉。間有稍知兵者﹐則欲伏土豪以集事。土豪誠可用也﹐然無以大服其心﹐亦豈遽爲吾役。結以恩信﹐厲以忠義﹐如家人父子﹐親密無間﹐時出而用之。無僥幸於一勝﹐庶乎其有功矣。此臣所謂差易之說也。惟陛下亟圖之。取進止。【《永樂大典》卷八千四百十三「兵」字韻﹐頁十九上引「袁潔齋集」。﹝影印本第九十三冊﹞】

輪對札子臣竊惟今日之急務﹐固非一端﹐而備禦之計﹐尢不可緩。夫胡運旣衰﹐覆亡無日﹐決不能與中國競。而臣以爲備禦不可少緩者﹐何也﹖曰﹕北虜﹐我之深讎也。靖康之變﹐莫大焉。復讎雪﹐今其時矣。彼有可乘之機﹐而我無乘機之具。四顧枵然﹐逡巡退縮﹐得無爲姦雄所窺乎﹖故識者深慮之。然則何以爲備禦之計﹐曰﹕是非一事也。精思熟講﹐凡可以壯國家之勢﹐而折姦雄之心者﹐無所不用其極﹐始可謂有備矣。臣不暇殫舉﹐姑卽古人所爲宜於今者爲陛下言之。臣聞古之制兵﹐自伍法始。休戚利害﹐五人同之。戰則相應﹐難易相死。𨿽至於甚眾﹐而是法如初。故曰治眾如治寡。諸葛亮制爲八陣﹐以後爲前﹐以前爲後﹐四頭八尾﹐觸處爲首。敵衝其中﹐首尾俱救。𨿽司馬懿之雄﹐不敢爭鋒。亮歿而後追之﹐楊儀反旗鳴鼓﹐而懿不敢逼。蓋以後爲前﹐亮之遺法也﹐𨿽百戰而不可敗﹐是之謂常勝之兵。今之諸將能深曉此法乎﹖古之任將者﹐自閫以外﹐將軍制之﹐軍功爵賞不從中覆。李牧之爲趙將也﹐吏得自置﹐財得自用。其饗士也﹐日擊數牛﹐多設間諜﹐周知敵情﹐非財用有餘﹐何所取辦。今之任將﹐能如是之專乎﹖非獨此也﹐募兵之精彊﹐能引弓四鈞﹐挽弩九石﹐旦及日中得三千五百人﹐有如馬隆者乎﹖兵食之丰饒﹐能於六七年間積三千萬斛﹐爲十萬眾五年之食﹐有如鄧艾者乎﹖軍實之夙具﹐能如吳漢朝受命﹐夕引道﹐無辦嚴之日乎﹖民兵之可用﹐能如李抱眞之昭義﹐步兵教之三年﹐悉爲精卒乎﹖凡此六條﹐粲然具舉﹐豈不甚善。若猶未也﹐則是備禦之計猶闕如也﹐而可不亟圖之乎﹖臣聞戰守無二道﹐威聲雄略﹐可以決戰﹐而後可以固守。虜𨿽內訌﹐我難遽動﹐則是未堪戰也﹐其能守乎﹖昔者謝安相晉﹐未嘗輕用兵也。秦師垂至﹐遊賞自若。桓深以根本爲憂﹐遣兵入衛。安卻之﹐曰「朝廷處分已定﹐兵甲無闕﹐西藩宜畱以爲防。」味已定無闕之語﹐則知講之有素﹐備之非一日矣。以將則良﹐以兵則勁﹐以財則裕。倉卒之間﹐隨取隨足。未戰則有備﹐已戰則有功﹐此臣所謂戰守無二道者也。欲望陛下神武奮發﹐明詔股肱心膂之臣﹐圖回長久安彊之計。兵𨿽未用而有可用之實﹐戰𨿽未勝而有必勝之資。俾六師之眾﹐若蛟龍然﹐可以蟠﹐可以伸。其蟠也足以固吾圉﹐其伸也足以復舊疆。𨿽有姦雄﹐莫窺其隙﹐此長久安彊之計也。惟陛下畱神省察。取進止。【《永樂大典》卷八千四百十三「兵」字韻﹐頁二十上引「袁潔齋集」。﹝影印本第九十三冊﹞】

省兵札子臣聞軍旅國之大事﹐欲振國威﹐莫如彊兵。而所謂彊兵者﹐非眾多之謂也﹐貴其精而已矣。徒多而不精﹐其形𨿽彊﹐其實則弱。制禦之有道﹐選練之加詳﹐則兵可以無敵於天下矣﹐而豈徒貴夫多哉﹗臣不暇遠引﹐請以祖宗之事明之。方創業之初﹐用兵不過十五萬﹐而東徵西討﹐無不如意。至於雍熙之間﹐土地旣廣﹐兵亦隨眾﹐然天下之兵僅三十萬。夫以祖宗威武之聲﹐震詟夷夏﹐其兵至彊也﹐而兵數如此之少。自咸平景徳以來﹐召募日增。自元昊擾邊之後﹐兵額益多﹐至於百萬﹐蓋三倍有餘矣。兵數如此之多也﹐而兵力常若不支。由是觀之﹐夫兵豈貴夫多哉﹖今天下冗兵之獘﹐可謂極矣。召募揀刺以爲務﹐蜂屯蟻聚﹐坐耗衣廩﹐使皆勇且壯可也。癃老者﹐懦弱者﹐身居市廛而冒尺籍者﹐死亡逃竄而占虛額者﹐私爲役使而食公廩者﹐其數𨿽多﹐而可用者鮮。有眾之名而無眾之實﹐有彊之形而無彊之效。不知竭民膏血﹐豢養此曹﹐將安用之﹖當國家全盛之時﹐公私富給。驕冗之卒﹐容而養之﹐似未害也。而文彥博﹑韓琦﹑範仲淹﹑歐陽修﹑司馬光﹑蘇轍﹐猶慮其蠹民耗國。其爲揀汰之說﹐如出一口。今以東南之方兼受而並蓄之﹐若奉驕子﹐若注漏﹐其不可虛徐而坐視其獘亦明矣。而議者必曰﹕軍人仰給於官﹐行不能爲商﹐居不能爲農﹐必聚而爲盜。與其去之以激一時之禍﹐不若容之以幸目前之安。嗚呼﹐古之爲兵也將以禦患﹔今之爲兵也將以爲患。而臣以爲兵非不可省也﹐患省之無其術爾。禦將者﹐天子之事也。禦兵者﹐將帥之職也。兵有宿蠹﹐起而除之﹐此將帥所當爲者。自古患無良將﹐不患無精兵。得良將以統率之﹐禦之以道﹐束之以法﹐怯者可使彊。凡前日之獘﹐將蕩刷而無餘矣。自昔舉事﹐難於兩全。蓋徇人情則積獘不可去﹐而去積獘則人情未必悅。冗兵之不能汰﹐由此道也。然則何自而能兩全乎﹖曰﹕擇將是已。將苟賢﹐則處之有道﹐未嘗攖拂人情﹐而宿獘自除矣。李徳裕之節度劍南﹐擇州兵之不任戰者。廢遣獰【減】耗什三四﹐而士無敢怨。夫彼旣已爲兵﹐而一朝廢之﹐其不樂者必多矣。然其不怨者﹐是必有以大服其心也。方今閫外之寄﹐患未有如徳裕者爾。有臣如此﹐而付之軍旅之事﹐委之以專任之久﹐而猶有冗兵者﹐臣不信也。且今爲兵﹐又非特冗而已也。屯戍之所﹐剽掠公行﹐有如彊盜。慮其生變﹐莫敢誰何。驕橫如此﹐猝有緩急﹐其果可用乎﹖凡此者﹐將非其人故也。得良將以禦之﹐綱紀旣正﹐則此獘亦不難革。由是觀之﹐將其可不擇也哉﹖【《永樂大典》卷八千四百十三「兵」字韻﹐頁二十一上引「袁潔齋集」。﹝影印本第九十三冊﹞】

議論對札子臣聞用兵一事﹐𨿽至治之世所不能免。況國威未振﹑國勢未彊之時乎﹖以言兵爲諱﹐以安居爲樂。變生不虞﹐無以禦之﹐其爲計疏矣。自北方擾攘﹐流民欲歸附者甚眾。而我慮開邊隙﹐皆拒絕之﹐有至於殺戮者。流民之怨﹐深入骨髓。虜知其然﹐必激怒之曰「此地無所得食﹐南朝又不汝容﹐遷延日久﹐必將自斃。盍亦就糧於彼界乎﹖」方民饑乏﹐一聞斯言﹐躍然從之﹐勢之所必至也。嗚呼﹐事已至此﹐尙可苟安於無事乎﹖尙可以言兵爲諱乎﹖臣聞自古善用兵者﹐攻其所必救。彼方擾吾邊疆﹐而吾舉兵北向﹐欲搗彼虛﹐回顧其後﹐必解而去﹐從而躡之﹐腹背受敵﹐此誠制勝之奇策也。不知出此﹐而戰於境內﹐不敢有所侵越﹐兵气已不揚矣﹐又安能決勝乎﹖春秋時﹐晉陽處父伐楚以救江。漢建武中﹐賊有董憲者﹐自郯以兵圍蘭陵﹐蓋延﹑龐萌請救之﹐光武敕曰「可直往搗郯﹐則蘭陵自解。」蓋郯者﹐憲之所必救也。唐太宗圍王世充於鄭﹐竇建徳救之﹐其徒有淩敬者﹐說建徳鳴鼓建旗﹐踰太行﹐入上黨﹐徇汾晉﹐趣蒲津﹐如此則關中震駭﹐唐必還師自救﹐鄭圍自解。建徳不用其言﹐卒以取敗。後太宗伐髙麗﹐江夏王道宗曰「髙麗傾國以拒王師﹐平壤之守必弱。願假臣精卒五千﹐覆其本根﹐則數十萬之眾﹐可以不戰而降。」帝不能從﹐卒貽後悔。由是觀之﹐今日整軍而北﹐乃所以攻其必救﹐保護淮甸也。且彼猶能侵疆﹐而我不敢越界。巍巍中國﹐而殘虜之不若﹐臣竊爲聖世羞之。𨿽然﹐殘虜瀕於滅亡﹐而猶敢爲是舉何也﹖蓋窺我朝以仁厚立國﹐未必有用兵之意。且激怒流民﹐附益其黨爾。今師北指宿亳。已伐其謀﹐且復多方傳檄﹐曉諭流民﹐汝等中原遺黎﹐本吾赤子﹐久淪鮏羴﹐豈不相念。曩日之不汝受﹐直恐邊隙一開﹐反爲汝累爾。豈意殘虜輒敢叛盟乎﹖自今以往﹐有能取一郡一縣以來歸者﹐卽以郡縣之地與之。開以大信﹐許以世襲﹐離其黨與﹐孤其軍勢﹐解遺民之怨怒﹐振皇宋之威聲﹐獨不在今日乎﹖古人有言「日中必﹐操刀必割。」惟陛下英斷不疑。取進止。【《永樂大典》卷八千四百十三「兵」字韻﹐頁二十二上引「袁潔齋集」。﹝影印本第九十三冊﹞】

經筵講義

【詩桃夭】《桃夭》﹐后妃之所致也﹐不忌則男女以正﹐婚姻以時﹐國無瘝民也。「桃之夭夭﹐灼灼其華。之子於歸﹐宜其室家。桃之夭夭﹐有蕡其實。之子於歸﹐宜其家室。桃之夭夭﹐其葉蓁蓁。之子於歸﹐宜其家人。」臣聞詩人稱人情之相安者﹐未嘗不以宜言之。《假樂》之詩曰「宜民宜人。」取其人民之相安也。《魯頌》曰「宜大夫庶士。」取士大夫之相安也。夫人情至於相安﹐則有和順而無乖戾﹐有歡娛而無怨讟﹐豈不甚可貴哉﹖今此詩曰「宜其室家」﹐「宜其家室」。則夫婦之間﹐雝雝其和﹐交相親愛者至矣。又曰「宜其家人。」則非獨夫婦也﹐闔門之內﹐長幼尊卑﹐無不然有當於心矣。婦人謂嫁曰歸。「桃之夭夭﹐灼灼其華」謂仲春之月婚姻之時也。女之始嫁﹐情意未洽﹐而宜家之效固已立應﹐況於寖久乎﹖旣詠其華﹐又詠其實﹐又詠其葉﹐以明物物之可嘉也。以桃之可嘉﹐媲徳之可貴﹐周旋俯仰﹐無所不宜﹐此豈法嚴令具彊之使然哉﹖風化之行﹐固有本之者矣。后妃無忌之行﹐閨門有肅雍之美﹐是非其本歟﹖惠及其下﹐眾妾序進﹐則內無怨女﹔化行於外﹐婚嫁以時﹐則國無瘝民。此和气溢﹐極治之時也。詩人安得不於一篇之中致其意歟﹖𨿽然﹐婚嫁及時﹐後人如是者亦不少矣。而人情未免乖戾﹐罕以輯睦聞者﹐又何歟﹖曰﹕此所以有貴於風化也。先王之時﹐家道旣正﹐教化流行。習俗淳美﹐涵濡於禮義之澤久矣。之子於歸﹐資性婉淑﹐足宜其家﹐風化使然也。非有先王修身正家之本﹐而獨以男女及時爲貴﹐此乃不澄其源而欲淸其流也﹐又豈能銷乖戾之習﹐而長輯睦之風哉﹖此詩三章﹐曾無一語及於后妃﹐而序深之論也。嗚呼﹐后妃之賢否﹐風俗之美惡系焉。吾身之修不修﹐后妃之賢否系焉。君天下者其可忽哉﹖詩者推而言之﹐蓋天下之事有可以法禁整齊者﹐而風俗之美﹐非法禁之所能致﹐要必基本所在﹐能用其力﹐故其感召如此。歸諸后妃﹐【《永樂大典》卷五千二百六十八「夭」字韻﹐頁七下引「袁潔齋集」。﹝影印本第五十八冊﹞按﹕此篇與《詩漢廣》篇皆不收於《袁潔齋集》﹐而見於武英殿聚珍版《絜齋毛詩經筵講義》﹐但本篇校之《講義》文字稍繁﹐故仍錄出﹔《詩漢廣》篇與《講義》全同﹐不錄。】

韓元吉﹕《南澗甲乙稿》二十二卷韓元吉﹐字一尢咎﹐號南澗。開封雍丘﹝河南﹞人﹐南渡後寓信州上饒﹝江西﹞。宋重和元年﹝一一一八﹞生﹐官至吏部尙書。淳熙十四年﹝一一八七﹞卒。封潁川郡公。四庫館臣自《永樂大典》輯《南澗甲乙稿》二十二卷。現存《永樂大典》錄﹕韓元吉詩【九條】韓元吉南澗文集【一條】韓元吉南澗集【七十一條】韓元吉登對錄【二條】以上共八十三條﹐館臣漏輯者八條。

題【南陽集】髙祖宮師文編僅三十卷﹐皆兵火後所輯﹐非舊本也。公自少喜爲詩﹐然見子弟傳錄﹐輒毀去﹐曰「士大夫當以行義爲先﹐是何足成名。吾以自適爾。」紹聖中﹐黨議旣興﹐公謫均州﹐歸未終歲而薨。其治命則曰「吾平生行事﹐人自知之。他日毋請謚﹐母志吾墓也。」故自建中靖國以來﹐公𨿽追復元官﹐諸子不敢議銘事。中興四十年﹐元佑大臣往往得謚﹐子孫亦莫敢請也。獨鮮於大受所爲行狀猶在﹐用列於篇首。某逮事曾叔祖﹐畱司禦史【﹝諱宗質﹞】﹐時王蔡方張﹐有所畏避﹐凡家集﹐手自鐍之﹐無得觀者。故公之論新法觸時禁之言﹐皆不傳於外。而所傳奏議﹐十不四五也。南渡流離﹐集稿遂逸。訪於四方﹐莫克盡獲。惟詩尙多﹐而內制特少。至其它文﹐如《與蘇子美書》《志程伯淳墓》﹐士大夫𨿽知有之﹐無復見也。嗚呼﹐公固不以文自名者。其在家庭誨子弟﹐每以西漢爲宗。故其筆力雄健﹐尢爲南丰曾公兄弟所推。曾舍人旣葬﹐必得公之文碑於道。而豫章黃太史﹐自言因公詩得用事法﹐豈道徳之蘊於內者深﹐其發於文詞者﹐皆餘事哉﹗小子不佞﹐無以紹君子之澤。獨其文編負笈而藏﹐欲俟備而傳焉。懼有河淸之嘆﹐因裒而刊之東陽郡齋。夫自涯而觀於瀾﹐歷階而望於奧﹐亦足以知其大略矣。異日求於好事之家﹐繼有得者尙將附益云。淳熙元年十月元孫具位某謹書。【《永樂大典》卷二萬二千五百三十七「集」字韻﹐頁一上《南陽集》引「韓元吉」。﹝影印本第一百八十八冊﹞】

跋山谷送徐隱父二詩艸聶長樂藏山谷二詩﹐𨿽屬艸筆力遒健不苟。前篇用邑令事﹐後用徐姓事爾。淳熙甲辰二月旣望。潁川韓某觀。【《永樂大典》卷九百七「詩」字韻﹐頁十八下引「韓元吉南澗集」。﹝影印本第十冊﹞】

跋呂居仁與魏邦達昆仲詩呂舍人久寓上饒﹐後葬於徳源山。故其晚年詩章﹐多見於此。今辰州魏使君所藏五篇﹐蓋與其尊公侍郎及其季父邦傑﹑叔祖父元章者也。龍圖則張殿中彥素爾。一時文士相從之適﹐气韻風流﹐爲可槪見。𨿽無老成人﹐尙有典刑。長嘯宇宙間﹐髙才日陵替。古之詩人類有嘆耶。淳熙乙巳歲十二月﹐潁川韓某題。【《永樂大典》卷九百八「詩」字韻﹐頁四上引「韓元吉南澗集」。﹝藏日本天理圖書館﹞】

跋呂居仁韓子蒼曾吉甫詩廣教仁老﹐旣爲呂﹑曾二公立兩賢堂矣。又得公所書數詩及韓子蒼舍人酬唱﹐刻石置堂上﹐可與好事者言也。前輩文采風流﹐零落殆盡。其交友情誼﹐尙因其詩筆往來見之。淳熙七年二月丁酉﹐潁川韓某題。【《永樂大典》卷九百八「詩」字韻﹐頁四上引「韓元吉南澗集」。﹝藏日本天理圖書館﹞】

辭免知建寧府札子某伏準尙書省札子﹐五月二十一日三省同奉聖旨﹐除某直敷文閣知建寧府塡見闕﹐疾速赴行在奏事訖﹐前去之任者。伏念某庸懦有素﹐昨者備數都司﹐蒙恩俾漕江左。罄竭駑鈍﹐已及替期。方欲自露誠悃﹐祈就閒散。敢期榮升內閣﹐易典潛藩。在於愚分﹐實深僥幸。惟是儲祕列﹐職名過優﹐靖言罔功﹐非所當冒。兼某與福建安撫使王大資系有嫌隙﹐眾所共知。某昨任度支郎官﹐蒙其論罷。建寧正在統部﹐職事相干﹐法當回避。欲望鈞慈特賜敷奏﹐追寢進職之命﹐止乞陶鑄別一路州軍差遣。某誓竭犬馬之力﹐以明非苟免避事之意﹐不勝萬幸。所有省札﹐已寄建康府軍資庫﹐未敢祗受。外恭候指揮。干冒威嚴。某下情無任惶懼之至。【《永樂大典》卷一萬九百九十八「府」字韻﹐頁二十一上引「韓元吉南澗集」。﹝影印本第一百九冊﹞】

祭資政殿大學士賀公文嗟世重輕﹐無競惟人。匪人司之﹐世從而紛。徇世則遷﹐奚人之云。猗歟我公﹐挺然不羣。自其少時﹐气槪淩雲。視世所趨﹐眇如埃塵。或去而來﹐或屈而伸。不可坐致﹐矧能疏親。偉矣暮年﹐出逢聖神。寵以獻納﹐付之陶鈞。如棹傳舟﹐如車得輪。世則大驚﹐望其經綸。狂虜初張﹐公使其軍。逮公將老﹐復踐其庭。秉禮不折﹐勇且有仁。歸則掛冠﹐臥於海濱。帝實念公﹐當龍飛春。起執事樞﹐以靖我民。公不可畱﹐是謀是詢。惟公平生﹐見於話言。士有一善﹐罔不薦論。曰此報國﹐晚而彌惇。嗟我兄弟﹐亦出公門。公不我私﹐我其公恩。奄不見矣﹐慟哭聲吞。嗚呼哀哉﹐死生在公﹐視猶朝昏。年惟上壽﹐徳惟達尊。哀榮幾何﹐無愧九原。公喪旣久﹐義不克奔。望公之堂﹐惸然諸孫。公其知我﹐骫骳之文。矢詞侑觴﹐公寧不聞。【《永樂大典》卷一萬四千四十六「祭」字韻﹐頁二十一下引「韓元吉南澗集」。﹝影印本第一百四十五冊﹞】

登對錄

其一元吉曰「臣願陛下志不忘虜﹐常如當寧受書之時。責勵羣臣﹐俾不忘虜﹐常如虜使在廷之際。」上聳然嘆曰「好議論。」【《永樂大典》卷一萬八百七十六「虜」字韻﹐頁十二上引「韓元吉登對錄」。﹝影印本第一百七冊﹞】

其二元吉對曰「祖宗朝﹐選人上殿﹐多與攺合入官。今乃於薦來攺官者﹐陛下自擇退﹐則恩怨倒置矣。獻言者實不思也。設若上殿後皆放以﹐則一年之間﹐不知幾次﹐豈足爲異恩哉﹖」【《永樂大典》卷一萬三千四百九十五「置」字韻﹐頁十九下引「韓元吉登對錄」。﹝影印本第一百三十八冊﹞】

袁甫﹕《蒙齋集》二十卷袁甫﹐字廣微。鄞縣﹝浙江﹞人。宋嘉定七年﹝一二一四﹞登進士第一。歷官吏部侍郎兼國子祭酒﹐權兵部尙書﹐贈少傅﹐謚正肅。《宋史》卷四○五有傳。四庫館臣自《永樂大典》輯《蒙齋集》二十卷。現存《永樂大典》錄﹕袁蒙齋詩【二條】袁蒙齋文集【一條】袁蒙齋集【三十七條】袁蒙齋先生集【一條】《上饒志》引【一條】《星源志》引【一條】以上共四十三條﹐館臣漏輯者七條。

無咎銘贈楊廷潤並序慈湖先生作「無咎」古篆授廷潤﹐廷潤屬某發揮斯義。某惟《易》之言無咎多矣﹐而尢於《大過》初六一爻「藉用白茅」之辭﹐深有味焉。吾夫子系之曰「苟錯諸地而可矣。」藉之用茅﹐何咎之有﹖愼之至也。夫茅之爲物薄而用可貴也。愼斯術也以往﹐其無所失矣。嗚呼﹐人天地精粹之气﹐此心至靈﹐固未嘗有咎也。入孝出弟﹐謹言篤行﹐無所苟焉。本心純明﹐六通四達﹐咎何自生哉﹖初六處大過之時﹐以柔居下﹐順也。藉用白茅﹐謹也。居下體之初﹐秉至順之徳﹐而盡敬謹之心。謹則無所苟﹐無所苟則無所失﹐故初六無咎﹐非於本心之外有所增益也﹐能勿苟而已矣。錯諸地而可﹐是苟也。藉之用茅﹐是不苟也。若曰如是﹐亦已足矣﹐而吾不敢安焉。非不苟者能之乎﹖戰戰兢兢﹐常淸常明。無所偏黨﹐無所系累。無所愧怍﹐無所凝滯。六合𨿽廣﹐近在咫尺。一身維﹐範圍天地。故曰非能有所增益也﹐能勿苟而已矣。苟之病去﹐何失之有﹖旣無所失﹐何咎之有﹖故不必求得也﹐無失卽爲得﹐不必求善也﹐咎去卽爲善。聖人垂訓﹐豈不昭如日星哉﹖某寫至於此﹐不知手之舞之﹐足之蹈之。遂從而爲之銘曰﹕易道坦平﹐何用作爲。人自不悟﹐萬轍千岐。一日洞然﹐了無所疑。天地在斯﹐四時在斯﹐萬物在斯﹐古往今來在斯﹐聖人與我在斯﹐衣斯服斯﹐飲斯食斯﹐視斯聽斯﹐持斯履斯。求之匪求﹐知之匪知。爲之匪爲﹐思之匪思。柔體居下﹐茅以藉之。謹敬若此﹐朝夕弗違。萬善自爾生﹐百志自爾熙﹐輝光自爾著﹐徳性自爾彌。其變無方﹐其樂無涯。以是爲無咎之銘﹐非支非離。【《永樂大典》卷八千二百六十九「銘」字韻﹐頁三上引「袁蒙齋集」。﹝影印本第九十一冊﹞】

止善齋銘兼山艮﹐艮其背。何所止﹐善之至。靜乎是﹐動乎是。旣曰動﹐曷謂止﹖聽綿蠻﹐會斯意。【《永樂大典》卷八千二百六十九「銘」字韻﹐頁四上和十三上引「袁蒙齋集」。﹝影印本第九十一冊﹞】

存誠齋銘誠本存﹐貴存存。不可睹﹐不可聞。可睹聞﹐皆乾坤。邪旣閒﹐純乎純。欲閒邪﹐禮是門。【《永樂大典》卷八千二百六十九「銘」字韻﹐頁四上和頁十三上引「袁蒙齋集」。﹝影印本第九十一冊﹞】

養正齋銘物始生﹐命曰蒙。赤子心﹐天心通。本自正﹐養何功。養乃固﹐生不窮。非助長﹐常融融。【《永樂大典》卷八千二百六十九「銘」字韻﹐頁四上和頁十三上引「袁蒙齋集」。﹝影印本第九十一冊﹞按﹕物一作初。】

蔡仲龍除祕丞兼屯田杜範除祕書郎制敕﹕具官。十洲蓬島﹐號風月不到處﹐職爲丞郎﹐儒者髙選也。爾仲龍﹐夷雅自將﹐爾範端方有守﹐蔚然令聞﹐士論推之。同時登瀛之榮﹐豈汝私哉﹖朕率厲羣工﹐治事於局﹐木天𨿽無吏責﹐經史皆實學也。及玆暇日﹐培殖器業。如或知爾﹐舉而措之﹐乃罔後艱。【《永樂大典》卷一萬三千四百九十八「制」字韻﹐頁十六下引「袁蒙齋集」。﹝影印本第一百三十九冊﹞】

經筵講義

【易坤】六三﹕【含章可貞】止【知光大也】。

臣謂三爲陽﹐故有粲然之章。六爲陰﹐故有含藏之象。凡人無章而韜晦則易﹐有章而斂藏則難。六三有其章矣﹐乃能含而不露﹐故可以正固守之。卽止而從王事﹐不有其善﹐不居其功﹐吾惟「知終終之」而已。成與終﹐若相似而實不同。成則有自專取必之意﹐終則盡吾職分之所當。爲無成有終﹐是乃眞柔也。象曰「以時發也」﹐言其含而未發﹐豈終不發哉﹖待時而後動耳。一旦見於王事﹐發揮運用﹐非但小知而已。用晦而明﹐以柔爲剛﹐知之光大﹐無以尙此。【《永樂大典》卷三千五百八「坤」字韻﹐頁八下引「蒙齋先生文集」。﹝影印本第四十八冊﹞】

祭甥林慶中知縣文嗟哉慶中﹐我心傷感。汝母守志﹐兩髦是髧。鞠汝誨汝﹐攻苦食淡。幸汝成立﹐母心奚憾。嗟哉慶中﹐生埋蕭蕭。母之室廬﹐一朝延燒。婦寄寓﹐風雨漂搖。母心懷憂﹐死於無聊。嗟哉慶中﹐汝旣孝只。天半奪之﹐無母奚恃。自玆從仕﹐情味薄耳。忽失汝歸﹐福乃如此。嗟哉慶中﹐孑然一身。賴有伯父﹐教汝諄諄。胡然一疾﹐竟爾沈淪。兒兮𦇤褓﹐見者酸辛。嗟哉慶中﹐死生晝夜。汝旣通籍﹐世俗所詫。汝之不亡﹐王祥流亞。我心悲傷﹐寓此一。【《永樂大典》卷一萬四千四十九「祭」字韻﹐頁二上引「袁蒙齋先生集」。﹝影印本第一百四十六冊﹞】

髙斯得﹕《恥堂存稿》八卷髙斯得﹐字不妄。邛州蒲江﹝四川﹞人。宋紹定二年﹝一二二九﹞進士。累官端名殿學士等職﹐後罷官隱居。《宋史》卷四○九有傳。四庫館臣自《永樂大典》輯《恥堂存稿》八卷。現存《永樂大典》錄﹕髙堂存稿【十條】堂先生髙斯得存稿【一條】《長洲縣誌》引【一條】以上共十二條﹐館臣漏輯者二條。

次魏明【已】【己】表弟韻送劉長翁赴福建倉玉皇拔西珍﹐金節撫南服。雄稜折荒陬﹐祥飆扇寒谷。長孺振河內﹐相如諭巴蜀。維昔垂鴻名﹐於今躡遐躅。墨夫局一迹﹐赤子懸萬目。周原重華遣﹐漢庭愜剸屬。棲梁飽羣鴻﹐復陂歌兩鵠。欽哉使指將﹐俾爾民命績。寧虛獨坐三﹐與布寬條六。豈伊於粵陋﹐獨占京東福。盍朝翠云裘﹐重佩水蒼玉。危枰活枯棋﹐駭浪安巨舳。儒登朝廷尊﹐賢聚功化速。匪惟密親願﹐玆謂蒼生祝。攀援駟馬車﹐惆悵麗駒曲。音塵慰寂蔑﹐【炯】【恫】介在明淑。贈言希古人﹐陳義詭流俗。謹毋千倉求﹐惟先百姓足。道學振考亭﹐文風傾嶽麓。庶幾七閩人﹐勿替千禩肅。【《永樂大典》卷七千五百十八「倉」字韻﹐頁七下引「髙堂存稿」。﹝影印本第八十二冊﹞】

尊賢堂記眉山宋仲可楚材主長洲縣學﹐旣創邑庠﹐羣百里之士而教之。復闡一堂﹐館先賢而祠焉。以書來曰「昔者王元之令於斯﹐範文正生於斯﹐蘇內翰遊於斯﹐魏鶴山寓於斯。四賢相望﹐三百年間﹐大節犖犖﹐交相輝映。吾欲合而祠之﹐使國人弟子想其髙風﹐有所矜式。【子】爲我記之。」予始疑焉﹐以爲古者旌別淑慝﹐彰善癉惡﹐所以崇植風聲﹐底厲州黨﹐教莫先焉。然必鄕之父師﹐乃在此位。今自範公之外﹐三君子皆異邦之人也﹐於義何居﹖穆然以思﹐乃得其說。古者有道有徳之人﹐祭於瞽宗﹐學校之尙賢也久矣。夫賢者在天地間﹐如景星鳳凰﹐無間遠近﹐莫不傾慕。而況嘗居是邦﹐遺風餘烈﹐耿其未沫。則社祠屍祝﹐以儀國人﹐其爲旌淑彰善也大矣。且四賢皆以正學直道﹐立人之朝。三尺之童﹐知之有不待論。予獨嘆其詘信之度﹐若合符節﹐其天之所爲邪﹖抑偶然而相似邪﹖元之賦三黜以見志﹐其窮甚矣。若文正之厄於夷簡﹐內翰之困於荊舒﹐鶴山之抑於權幸﹐凡皆棲遲十有餘年﹐而不得伸。其流落不耦﹐四人而一身也。元之遇太宗﹐得其時矣﹐其用少貶﹐竟以不用。然文正大用於慶曆而不能久﹐內翰被遇於元佑而不獲安﹐鶴山執政於端平而卒見逐﹐皆非不得時也。而終不得有所成就﹐其用之不盡﹐四人而一身也。嗚呼﹐天之生之甚難﹐而人之棄之甚易﹐豈天之與人果異見邪﹖易曰「君子之道﹐或出或處﹐或黜或語。二人同心﹐其利斷金。」四賢之迹𨿽不盡同﹐而其不遇﹐大致則一。予知四賢之居是堂也﹐明靈合徳﹐上下同流。以其遺直孤忠﹐啟佑後學﹐俾爲君子之歸矣。學者而登斯堂﹐其亦慨慕乎其人﹐自責其身。髙山仰止﹐景行行止﹐何患力之不足。嗚呼﹐其亦懋勉之哉﹗【《永樂大典》卷七千二百三十七「堂」字韻﹐頁七下《長洲縣誌》引「髙斯得」。﹝影印本第七十冊﹞】

王寂﹕《拙軒集》六卷王寂﹐字符老。薊州玉田﹝河北﹞人。元大徳二年﹝一一五○﹞進士。按﹕余嘉錫《四庫提要辯證》卷二十三考證﹐《中州集》卷二誤作「天徳三年」。《全宋詞》襲《中州集》致誤﹐當攺。王寂歷官中都路轉運使等職。明昌中卒﹐年六十七。謚文肅。四庫館臣自《永樂大典》輯《拙軒集》六卷。現存《永樂大典》錄﹕王寂拙軒詩【一條】王寂拙軒集【十二條】拙軒老人集【一條】以上共十四條﹐館臣漏輯者三條。

詠五湖鴟夷歸去五湖秋﹐髙謝人間萬戶侯。恥笑功臣大夫種﹐不知鳥啄可同憂。【《永樂大典》卷二千二百六十「湖」字韻﹐頁五上引「拙軒老人集」。﹝影印本第十八冊﹞】

髙村馬上口占村村桑柘綠成圍﹐蠶傍三眠麥棹旗。爲問農家眞樂否﹐不妨說與長官知。【《永樂大典》卷三千五百七十九「村」字韻﹐頁二十三上引「王寂拙軒集」。﹝影印本第五十冊﹞】

過麻棘鋪不覺欣然似有西歸之興馬上戲成一詩他時當以麻棘部落錯歡喜鋪路入遼西馬欲飛﹐山川村落尙依稀。行人輒莫錯歡喜﹐此度西來未是歸。【《永樂大典》卷一萬四千五百七十六「鋪」字韻﹐頁十上引「王寂拙軒集」。﹝影印本第一百五十三冊﹞】

仇遠﹕《金淵集》六卷仇遠﹐字近仁﹐一字仁父﹐自號山村民。錢塘﹝浙江﹞人。宋淳佑七年﹝一二四七﹞生。元大徳九年曾爲溧陽教授。四庫館臣自《永樂大典》輯《金淵集》六卷。現存《永樂大典》錄﹕仇遠金淵集【四十二條】以上四十二條﹐館臣漏輯者十二條。淸項夢昶輯本《仇遠山村遺集》﹝《武林往哲遺書》﹞﹐亦不見這些條目。

偶作元亮眞止酒﹐昭文不鼓琴。文章成小伎﹐道徳負初心。故友凋零盡﹐中年感慨深。從來麋鹿性﹐只是愛山林。【《永樂大典》卷九百「詩」字韻﹐頁十六下引「仇遠金淵集」。﹝影印本第九冊﹞】

無題粉圍香陣畫梁塵﹐幾夢梨花漠漠云。一夜春風忽吹醒﹐鏡中白髮不須耘。【《永樂大典》卷九百「詩」字韻﹐頁十六下引「仇遠金淵集」。﹝影印本第九冊﹞】

後園野池詩欲和滄浪孺子歌﹐東風吹皺縠紋波。幽禽哺子櫻桃少﹐浮艸一【﹖】苗蝌蚪多。天與一官��拙﹐春餘幾日喜晴和。少須幸有寬閒地﹐��茅亭俯芰荷。【《永樂大典》卷一千五十六「池」字韻﹐頁九下引「仇遠金淵集」。﹝影印本第十四冊﹞按﹕原有殘缺。】

東園賞紅梅花姨夜搗守宮血﹐染就南枝花貌別。宿酲未解春正酣﹐一片晴霞消凍雪。莫道有人疑作杏﹐老眼頻看亦生纈。東闌更有萼綠華﹐精神標致尢淸絕。先生焚香讀書處﹐把酒花前相暖熱。羣蜂知香不知色﹐一枝肯許兒童折。兩株橫臥處士橋﹐夢中歸踏孤山月。【《永樂大典》卷二千八百九「梅」字韻﹐頁十三上引「仇遠金淵集」。﹝影印本第三十五冊﹞】

頃溧水歸登官塘湯漢章義門﹝景云﹞

其一五山翔鳳集東【盧】【廬】﹐花竹園池可隱居。奕代文聲傳學館﹐大書義字式門閭。塤篪雅奏和爲貴﹐樽俎淸言樂有餘。車笠重逢當一笑﹐白眉靑眼尙如初。

其二一塘分雨百泉流﹐喜作山房信宿畱。騎馬傍門知不厭﹐坐索酒合應羞。生平仲舉延徐﹐老去文淵憶少遊。霧豹直疑斑已露﹐翩翩入谷有鳴騶。【《永樂大典》卷三千五百二十八「門」字韻﹐頁二十八下引「仇遠金淵集」。﹝影印本第四十九冊﹞】

村中語吳儂曾在山村住﹐聽得村中老人語。六月祈雨不祈晴﹐十月祈晴不祈雨。今年三伏雨水多﹐官吏祈晴救禾黍。祈晴得晴𨿽可喜﹐農夫車水方勞苦。汗流如漿面如鐵﹐但要田幹那畏暑。黑雲一片來何忙﹐心怕雨作身願涼。安得長風爲吹散﹐乍可赤體當秋陽。東橋西橋日荒荒﹐南圩北圩水茫茫。中熟下熟亦足飽﹐盡勝淮頭爭捕蝗。【《永樂大典》卷三千五百八十一「村」字韻﹐頁七下引「仇遠金淵集」。﹝影印本第五十冊﹞】

村捨卽事

其一依籬疊塹作人家﹐西日還將葦箔遮。窗戶莫嫌秋色淡﹐紫蘇紅莧老生花。

其二鳳仙繞砌錦斕斑﹐未著秋霜盡耐看。不似南窗數竿竹﹐年年日日報平安。【《永樂大典》卷三千五百八十一「村」字韻﹐頁七下引「仇遠金淵集」。﹝影印本第五十冊﹞】

程公明家玉蕊花招隱山中有此花﹐仙人曾住七香車。可憐一架開如雪﹐冷落西門處士家。【」字韻﹐頁八上引「仇遠金淵集」。﹝影印本第一百十冊﹞】《永樂大典》卷一萬一千七十七「

送李介甫赴官塘湯氏館東盧山下義門中﹐弘開講席招蜀翁。主人擇客又擇主﹐童蒙求我我求童。俊傑識時審出處﹐道義結交全始終。惟應上墓似龐老﹐便合移家隨葛公。【《永樂大典》卷一萬一千三百十三「館」字韻﹐頁十四下引「仇遠金淵集」。﹝影印本第一百十五冊﹞】

元夕恩霈卽事馹騎中宵至﹐圜扉徹曉空。天恩何曠蕩﹐春意亦融。燈火千家市﹐弦歌一畝宮。明知和气聚﹐瑞雪舞東風。【《永樂大典》卷二萬三百五十四「夕」字韻﹐頁十四下引「仇遠金淵集」。﹝影印本第一百八十三冊﹞】

姚燧﹕《牧庵集》三十六卷姚燧﹐字端甫﹐號牧庵。洛陽﹝河南﹞人。宋嘉熙二年﹝一二三八﹞生。官至翰林承旨。元皇慶二年﹝一三一三﹞卒。謚文。《元史》卷一七四有傳。四庫館臣自《永樂大典》輯《牧庵集》三十六卷﹐《附錄》一卷。現存《永樂大典》錄﹕姚牧庵詩【一條】姚牧庵詩集【三條】姚牧庵集【十四條】姚燧集【一條】以上共十九條﹐館臣漏輯者二條。

黃門飛鞚圖太平無有羽書塵﹐局促龍鱗萬里身。不著圉人時騁騖﹐天閒驕悍若爲馴。【《永樂大典》卷一萬二千八十四「鞚」字韻﹐頁二十二下引「姚牧庵集」。﹝影印本第一百三十五冊﹞】

有元故奉訓大夫同知威楚開南等路總管席君神道碣銘並序至大己酉秋八月﹐哉生明之三日﹐奉訓大夫席君誠信甫卒官同知威楚﹑開南等路總管。越五年﹐皇慶癸丑﹐其子孟州學正云漢持自爲事狀﹐自懷走郢﹐拜而言曰「云漢不天﹐先人無祿﹐卽世遠夷。時云漢守舍吾鄕﹐其於襲斂之物﹐祖殯之奠﹐皆不能親。迨訃之至﹐始得發喪萬里之外。惡逆之罪﹐逃固無所。今幸反﹐從葬先祖之兆。其蒞官一二﹐遺善在人口耳者﹐非托史臣言信一世者文之墓碣﹐則益下同凡民﹐泯無聞矣﹐敢泣血請。」燧由與君有雅一日。又云漢觀光神都﹐嘗主吾家﹐爲木括曰「席始相人﹐徙同之朝邑者﹐不知何世。」金季遷三輔民關東﹐曾祖某家今孟之濟源﹐生元及金。徐州節度判官完與君。祖願彥遠﹐大兵歲至﹐郡豪將逋民爲避患謀。阻山爲壁﹐虞內應敵﹐視其來歸﹐必詢眾求其平昔何如﹐有爲人共疾者﹐皆投諸澗中﹐惟其家與有善譽者存。或夜盜至﹐急滅燭求匿。盜憤言曰「若避邪﹖索得必刃之。」則應曰「吾與死暗室﹐何若出死於天之下。」盜識其聲﹐問﹕「彥遠乎﹖」曰「然。」盜相語曰「幾殺良士。」遂去。皇中書粘葛公﹐辟行軍參謀﹐不起。惟一志於學﹐𨿽干戈搶攘不廢。苦於無書﹐從人假本手錄﹐日以萬字爲程。故經史子集﹐天官地誌﹐道釋丹經藥鏡﹐積多至萬有餘捲。時國尙武﹐人或迂之﹐用是何爲。則曰「吾子孫他日尙有籍此士而興者。」生君考汝礪﹐性友愛。後【三】【二】弟汝霖﹑汝楫﹐實求分異﹐巧【考】盡推所業居與之﹐而躬捨廢地瓦礫作室。生君漸涵家訓﹐以善書計爲縣吏﹐已有及民利物之志。縣有寡母﹐訟子幼而物力不丰﹐賦役煩重者﹐皆輕平之。後以升吏懷孟﹐總府計於朝事最。他路雲南入覲省臣﹐聞而才之﹐求與偕行。初世祖平雲南﹐還畱宣撫司大理﹐治點蒼山。至元十二年肇建行省﹐臨制其上者﹐盈一紀矣。會中書考理﹐其省錢谷﹑銓選龐雜無次﹐責令檢核。曾未踰時﹐編摩就緒﹐遂補掾屬。滿考﹐敕官承務﹐調烏蒙路總管府判官。省臣安曰「他所無闕﹐是不可以久汝﹐其勿薄之﹐而勉於行。尋有善地遷之。」君曰「省之與路﹐均職王事﹐何有中外。苟是路事修於前﹐分省少憂﹐亦所願也。」遂行。乃陳隆福宮臣獻計﹐烏蒙其地善水艸﹐宜牧。請以西南夷所括馬牛羊蹄角如【千】【幹】千﹐卽是爲監﹐歲可得駒犢羔倍是。司監恃之﹐縱食民苗﹐取賂其主﹐必滿所欲。移羣他鄕﹐周遊無窮﹐民受其毒﹐積有歲年。盜所蕃息﹐私有之家﹐實無小益於上﹐而大播怨於下也。如紓其急﹐無便是者。後宣副李京申以爲言﹐遂罷之。召入﹐攝省理問官。後以行省移近地鴨池﹐則古昆明碧雞山﹐距大理且千里﹐事多隳弛。中書省議﹐是一宣司﹐非得經歷翹健者綱維之﹐不可。遂以君代裴者爲之。至則善推明時柔遠之恩﹐招叛撫徠﹐民懷其惠。大徳乙巳﹐攺授威楚開南等路總管判官﹐俄制官奉訓同知。是路舊賦金之州﹐歲遣使卽彼以取﹐非行苞苴權貴﹐與故且親者﹐不得。旣至﹐惟首求賄歸爲獻﹐顧以其逋充官。後徵乎書﹐又復遣使責其不足。民厭煩苛﹐積怨且怒﹐殺州郡長吏以叛者﹐在在有之。君言宜勿遣使﹐惟責民自輸之省﹐可絕上下相蒙速亂之原。省惟利其故習﹐言竟未行。顧遣君督所部賦金。明年冒瘴以卒﹐年五十八。以暌隔遠裔﹐訃不時至。當至大庚戌﹐云漢適客吾所﹐而夫人李以是年八月之望﹐年五十九亦卒﹐而二喪並聞。比其反也﹐夫人季子云表已奔赴雲南矣。又明年皇慶之元﹐裹骨以歸﹐同穴於崇孝鄕士賓裏之先塋。云漢又曰「以吾先人敬其桑梓﹐𨿽出使八番順元﹐見鄕之戍兵疾者﹐館而藥之﹐待其良已。在官﹐嘗付黃金三百六十銖牛氏子﹐令寄其家﹐其人資以遠賈不歸。君使過家﹐或勸取償其母。君曰﹕『是【卿】【鄕】疾矣﹐如迫徵之﹐或盡傷心﹐重其在疾。必須子歸。』分俸金以問親戚故舊之家﹐空橐不愛焉。」夫人之治家教子﹐有法且嚴﹐睦中外﹐生多先人一年﹐其子也同在八月﹐而不足三日。夫夫婦婦﹐積徳平時。事無過舉﹐宜耋耄矣﹐而皆不及耆年。彼司命者﹐意何如也。嗚呼。其說眞可哀哉﹗君五子。二女歸同縣劉氏﹑吳氏。其三皆妾西南夷女所生﹐未名。男孫二﹐沈﹑孟。女孫一。銘曰﹕南。謂爲邇邪﹐其去象魏。道阻且長﹐萬里奚翅。帝憫魋結﹐文書旣同。匪官華臣﹐不變蠻風。及建行省﹐君實其掾。置錐於囊﹐其末已見。迨其補郡﹐求民瘼原。爲策上干﹐懇悃盡言。甫及制授﹐知總威楚。伯彊降戾﹐殞越於旅。太行之陽﹐惟君之鄕。繇考及曾﹐三世有藏。爾骨旣歸﹐魂無安彼。免及嗢咿﹐見淩夷鬼。人臣爲此﹐猶射者矢。視侯之張﹐繼所遠邇。嗟若大理﹐世皇所戡。謂爲遠邪﹐交湎【《永樂大典》卷二萬三百五十三「席」字韻﹐頁二十二上引「姚牧庵集」。﹝影印本第一百八十三冊﹞】

二﹑《四庫珍本叢書初集》所收四庫輯本別集六十一種拾遺《四庫珍本叢書初集》﹐一九三四年上海商務印書館據北京圖書館藏《四庫全書》文淵閣本影印。其中收別集一○五種﹐輯自《永樂大典》者六十五種。與現存《永樂大典》所引錄的二七二五條相校核﹐只有四種無遺漏。其它六十一種﹐連同附錄一種﹐共得漏輯詩文九八一條。

夏竦﹕《夏文莊公集》三十六卷夏竦﹐字子喬。江州徳安﹝江西﹞人。宋雍熙元年﹝九八四﹞生。皇佑二年﹝一○五○﹞卒。封英國公﹑鄭國公。謚文莊。《宋史》卷三八二有傳。四庫館臣自《永樂大典》輯《夏文莊公集》三十六卷。現存《永樂大典》錄﹕夏竦詩【一條】夏竦鄭國公文集【一條】夏文莊公集【五十四條】以上共五十六條﹐館臣漏輯者五條。

秋日村路落照明殘菊﹐村亭路欲分。酒旗降遠客﹐雁陣戰秋云。斷隴拳鰲足﹐輕波起鶴紋。田家逢樂歲﹐歌舞賀時君。【《永樂大典》卷三千五百八十一「村」字韻﹐頁二上引「夏文莊公集」。﹝影印本第五十冊﹞】

宮苑花云罩觚稜鬭影寒﹐一叢香壓玉欄幹。東皇用意交裁剪﹐畱待君王駐蹕看。【《永樂大典》卷五千八百三十八「花」字韻﹐頁十上引「夏竦詩」。﹝影印本第六十一冊﹞】

宰輔部實黨篇序君子無黨﹐先聖之格言﹔和臣不忠﹐哲之明戒。況夫秉鈞巖廟之上﹐髙議槐鼎之司。股肱大君﹐師表多士﹐固宜總釐百揆﹐經濟遠圖。以啟沃爲憂﹐以裁成爲任。豈有庸回搜慝﹐毀信廢忠。明附寵臣﹐實任私黨。或交通於巷職﹐或締結於近親。務固寵榮﹐廣布心腹。上則蔽虧於王政﹐下則毒痛於生民。宜乎閱實典刑﹐以謝天下焉。【《永樂大典》卷二萬一千八百八十八「黨」字韻﹐頁十五上引「夏文莊公集」。﹝影印本第一百十九冊﹞】

光武二十八將功業先後論罕著﹐其名不遠﹔然皆一時英勇之士也﹐而有遭會焉。夫漢氏之興也﹐髙祖因秦之獘﹐提三尺劍而有天下﹐寬令善教﹐以懷民心。三七厄會﹐大盜移國。民思漢徳﹐如涸望雨。世祖因民之情﹐崛起南陽。諸將攀龍鱗﹐附鳳翼﹐因日月之光﹐仗大順之義﹔故兢有攻城野戰之略﹐而成中興際會之事。若考其隆殺﹐定其等差﹐據其所同而稽其所異﹐度其所起而觀其所立﹐則有先後矣。夫徳行寵位﹐歸於鄧禹﹐功業之際﹐則又殊焉。史氏言之﹐其詳尙矣。曰中興將帥﹐立功名者多矣﹐惟岑彭﹑馮異建方面之號﹐函谷以西﹐方城以南﹐二將之功實爲大矣。若馮賈之不伐﹐岑公之義﹐信難矣。夫言功者莫大於方面﹐居勛貴者莫善於不伐﹐臨事者莫重於義信。以是觀之﹐二帥之功可以冠夫四七之列矣。炎漢中興﹐龍飛白水。戎車四徵﹐英雄競起。或奮身於行伍之下﹐或效用於義旗之始。蕩平寇難﹐克復洪業。功書旗常﹐寵列茅土。永平之際﹐圖形於南宮雲臺者二十有八人焉。鄧禹授西討之略﹐岑彭建南徵之效﹔吳漢勇摯有謀﹐隱若敵國之勢﹔賈復方直多計﹐而少方面之勛﹔寇恂之居河內﹐馮異之守洛陽﹐輸挽折衝﹐並茂能績﹔若陳俊定太山而破張步﹐耿弇走延岑而扱臨淄﹔王霸之頗識兵事﹐祭遵之選用儒雅﹔任光迎車駕而展用﹐馬成築亭障而底績﹔杜茂之破盧芳﹐朱佑之降秦丰﹔景丹之殘五校﹐邳彤之屠邯鄲﹔耿純之克赤眉﹐銚期之勝靑犢﹔馬武之力戰無前﹐蓋延之梯城破敵﹐功效尺寸﹐競爲忠良﹔若李忠疏財而受賜﹐臧宮執朴而見親﹔王梁應符而被衮﹐劉植談說而受封﹔堅鐔傅俊之徒﹐劉隆萬修之輩﹐事【《永樂大典》卷一萬八千二百七「將」字韻﹐頁七下引「夏文莊公集」。﹝影印本第一百七十一冊﹞】

主父偃請城朔方論夫儒者立言措意﹐訓世垂範。布在方策﹐播之無窮﹐非隨時之義也。漢武待學者以不次之位﹐揚雄﹑司馬相如﹑平津侯﹑董仲舒之徒﹐以大材稱旨﹔東方朔﹑吾丘壽王﹑朱買臣﹑主父偃之流﹐以上書被用。𨿽昧國朝規制﹐而左右經義﹐以析時獘。故主父偃上書﹐極諫伐匈奴之事。排兵革﹐去戰爭﹐謂得其地不足利﹐得其民不可用。秦竭天下之力﹐地千里﹐澤鹵不生五穀。暴兵露師﹐以守北河﹐飛芻挽粟﹐不足糧餉﹐邊境靡獘﹐而尉他章邯得成其私。言世務之急﹐甚中治道。故上嘆其見脫﹐歲有四遷之榮﹐極言之祿亦厚矣﹐求諫之賞亦重矣。是時上方黷武事於夷狄﹐北欲城築朔方。國用不足﹐而榷酤算緡鹽鐵之利並行﹐民苦其獘。平津侯議罷四遠無用之郡﹐偃乃盛言朔方地肥饒﹐外阻河﹐蒙恬城以逐匈奴。內省轉輸﹐廣中國﹐滅胡之本也。於戲﹐何忘本之甚歟﹖人之無常﹐不可以爲醫﹐況士乎﹖其進也﹐危言髙論﹐傳經致諫﹐以合人望﹐言其害也如彼。其貴也﹐甘言邪說﹐希旨苟合﹐以自固位﹐言其利也如此。語不於常﹐終始違迕。豈可以聖人之道而進身﹐以小人之邪而固位。得非日暮塗遠﹐倒行逆施﹐令色亂僞﹐以譎一人。《書》云「靡不有初﹐鮮克有終。」《易》曰「不常其徳﹐或承之羞。」《詩》云「士也罔極﹐二三其徳。」傳曰「善人吾不得見也﹐得見有常者斯可矣。」哀哉聖人之塗﹐而成小人之私。負乘致寇﹐宜其不達矣。當朱買臣之十難﹐平津侯不得其一。史籍不載﹐莫知其辭。苟能舉此以難建策者﹐固將詘服矣。【《永樂大典》卷八千九十「城」字韻﹐頁十二上引「夏文莊公集」。﹝藏大英博物館﹞】

華鎭﹕《雲溪居士集》三十卷華鎭﹐字安仁﹐號雲溪居士。會稽﹝浙江﹞人。宋元丰二年﹝一○七九﹞進士。官至朝奉大夫。四庫館臣自《永樂大典》輯《雲溪居士集》三十卷。現存《永樂大典》錄﹕華鎭詩【一條】華鎭雲溪集【一條】華鎭雲溪居士集【五十條】《儀眞志》引【一條】《華嶽南徵錄》引【一條】以上共五十四條﹐館臣漏輯者十四條。

海門詩海陵東去盡東隅﹐桑柘田閭間碧盧。北障海濤除斥鹵﹐南分江水漑膏腴。人羞投牒論長短﹐俗喜乘航貿有無。林下每逢垂白叟﹐自言不識被追呼。【《永樂大典》卷三千五百二十六「門」字韻﹐頁五上引「華鎭雲溪居士集」。﹝影印本第四十九冊﹞】

玉蕊花【並序】玉蕊花﹐瓊花也。唐世尙多有之﹐今則甚鮮﹐惟【楊】【揚】艸。」遂折花﹐出門跨駿乘煙而去。見者駭愕﹐方知其爲神仙。異香滿庭﹐彌月不散。當時詩人多賦頌者。州后土廟一本最盛。花如八仙而五出﹐有香特淸﹐𨿽幹不歇。揚人往往盛以絳囊而佩之。唐長安唐昌觀所植名聞天下﹐每歲花時傾都來賞。一日﹐有美姬擁侍者八九人﹐皆鮮衣靘妝﹐徘徊花下。忽謂侍人曰「當折一枝﹐赴玉峯當年玉蕊冠京華﹐不獨人間壓萬花。曾使瑤池冰雪手﹐親來折向玉峯誇。【《永樂大典》卷一萬一千七十七「蕊」字韻﹐頁七下引「華鎭雲溪居士集」。﹝影印本第一百十冊﹞】

晚宿張三館﹝卽朱【遷】【僊】鎭﹞認九門。自喜靑樓無別恨﹐不妨孤館欲黃昏。藍輿薄暮息村﹐回望【《永樂大典》卷一萬一千三百十三「館」字韻﹐頁十二上引「華鎭雲溪居士集」。﹝影印本第一百十五冊﹞】

部隊約束詳明曲有倫﹐不防農事尙占春。解教烏合三千眾﹐來往興居似一人。【《永樂大典》卷一萬五千一百四十「隊」字韻﹐頁九下引「華鎭雲溪居士」。﹝影印本第一百六十三冊﹞】

失題盡日道途經曲直﹐連天林木見髙低。況多田野迎秋稼﹐亦有人家報午雞。寧覺身逾江尾外﹐祗疑地是海唇西。此心不解分明想﹐眼界多爲近事迷。【《永樂大典》卷五千七百七十「沙」字韻﹐頁九下《儀眞志》引「雲溪居士集」。﹝影印本第六十冊﹞】

花村二【首】﹝寧川花村﹐初謂紅紫之地。問﹐山翁云「村人花姓﹐因曰花村。」﹞

其一問宿花村喜可余﹐已拚花下倩人扶。牧童不見枝頭杏﹐空指靑簾問有無。

其二夜宿花村不見花﹐數間茅屋瞰溪沙。山翁不是通名姓﹐幾認河陽令尹家。【《永樂大典》卷三千五百八十「村」字韻﹐頁三上引「華嶽南徵錄」。﹝影印本第五十冊﹞】

題杜工部詩後余喜讀杜工部詩﹐漸老﹐目力不逮。大書一部﹐以便觀覽。舊集𨿽五言﹑七言﹑古詩﹑近體各以類聚﹐然編次隨歲月先後﹐長篇短闋﹐參錯不倫。今因韻數由少及多以爲﹐亦自便之一端。元丰間﹐王文公在江寧﹐嘗刪工部﹑翰林﹑韓文公﹑歐陽文忠詩﹐以杜李歐韓相次﹐通爲一集﹐目曰四選。此中用丹暈其題首者﹐皆四選之所錄。或一詩數章﹐止取一二﹐則暈其首句﹐以志王公之去取。大觀戊子七月八日﹐會稽華鎭題。【《永樂大典》卷九百五「詩」字韻﹐頁十三下引「華鎭雲溪居士集」。﹝影印本第十冊﹞】

論禮六經𨿽非完書﹐僅存者尙或過半。惟禮樂之篇﹐靡有孑遺。然旁求余經﹐稽合傳記典制之名數﹐述作之微意﹐𨿽其書不傳﹐可得而言已。試粗論之。孔子曰「夏禮吾能言之﹐杞不足證也。商禮吾能言之﹐宋不足證也。文獻不足故也﹐足則吾能証之矣。」證﹐成也。言而無成則疑﹐疑者聖人之所闕也。《詩》云「𨿽無老成人﹐尙有典刑。」當是時﹐杞宋二邦典刑與老成人皆喪矣﹐故無得而成焉。至周則不然﹐有司所傳籩豆之事舊法未失﹐鄒魯之士搢紳先生能言其意。故曰「文武之道﹐未墜於地。在人賢者識其大者﹐其不賢者識其小者。」禮法之來尙矣﹐始於伏犧﹐而成於堯。堯授舜﹐舜授禹﹐三聖相授而守一道。夏后氏之王天下也﹐用之以忠。忠者誠也﹐猶未離內也。商人繼之﹐用之以質﹐質﹐朴也﹐則旣有形矣。然而未備也。周公承二代之後﹐述文武之事。或損或益﹐兼修其法﹐而用之以文。故禮經三百﹐威儀三千。事爲之制﹐物爲之容。制致其詳﹐容致其美。故朱幹﹑玉戚﹑黃流﹑圭瓚以爲器。而後世不可以加焉。禮者文也﹐文則聖人之所取也。故曰「周監於二代﹐鬱鬱乎文哉﹐吾從周。」由是言之﹐經之所書﹐蓋周禮也。《周官》大宗伯之職曰「以吉禮事邦國之鬼神祗﹐以凶禮哀邦國之憂﹐以賓禮親邦國﹐以軍禮同邦國﹐以嘉禮親萬民。」謂之五禮。五禮修則庶事備矣。故其名數之大者﹐止於此也。《書》曰「天秩有禮﹐自我五禮有庸哉。」蓋唐虞之時﹐其制已定矣﹐非特至於成周而後爲然也。天下事物﹐殆無外於此。夫國事之大惟祀與戎﹐人倫之重始於冠昏。愼終者徳之厚﹐禮賓者政之備。聖人有吉禮以事天地﹐而社稷﹑宗廟﹑山林﹑川澤﹐百物咸秩。有凶禮以哀死亡﹐而凶禮禍災﹑圍敗﹑寇亂﹐則加之以荒予禬卹之意。有賓禮以親邦國﹐而春夏秋冬﹐則異之以朝覲會同之文。有軍禮以用師旅﹐而封均田役﹐則文之以簡卹任合之節。有嘉禮以成男女﹐而宗族﹑兄弟﹑故舊﹑朋友﹑四方之賓客﹑列國之諸侯﹐則親之以飲食﹑賓射﹑饗燕﹑脤膰﹑賀慶之恩。若然者﹐閨門之內﹐鄕黨之間﹐朝廷之上﹐邦國之遠﹐鬼神之幽﹐民物之微﹐師田行役﹐凶荒禮喪﹐莫不有禮﹐而天下之事物舉矣。後世𨿽有述作﹐何以加於此哉﹖此聖人之所以書也。嗚呼﹗道民者不可一日而無禮﹐然而禮之籍不傳也大矣﹐爲之柰何﹖孟子曰「仁之實﹐事親是也。義之實﹐從兄是也。禮之實﹐節文斯二者是也。」君子本孝弟以爲仁義﹐而因事之宜以制節。因物之質而文之﹐節文備而明聖之事盡矣。【《永樂大典》卷一萬四百五十八「禮」字韻﹐頁三下引「華鎭雲溪居士集」。﹝影印本第一百四冊﹞】

上淮東閭提刑書齊之以禮﹐和之以樂﹐教之以善﹐化之以神。而有不率者﹐未能去刑。【《永樂大典》卷二千九百四十九「神」字韻﹐頁十五下引「華鎭雲溪居士集」。﹝影印本第三十七冊﹞】

上【楊】【揚】州知府鈐轄呂大資樞密大資﹕昴宿儲精﹐崧嶽效祉。斧藻其徳﹐金玉其相。【《永樂大典》卷八千五百二十六「精」字韻﹐頁四上引「華鎭雲溪居士集」。﹝影印本第九十四冊﹞】

謝國子祭酒舉學官啟一官奔走於東西﹐十載湮淪於塵坌。已乏金蘭之友﹐曾無莩肺之親。【《永樂大典》卷一萬二千十七「友」字韻﹐頁十七上引「華鎭雲溪居士集」。﹝影印本第一百二十四冊﹞】

代髙郵縣祭故運使蔡學士文北馭之遄來兮﹐疑因時以按行。念南舟之不返兮﹐零涕淚而沾巾。惟故吏之共悼兮﹐誠肅將於菲物。悵玆辰之云邁兮﹐望永絕於淸塵。尙享。惟靈萃江山之佳气兮﹐質洵美而且仁。由道義之良術兮﹐學旣富而允文。攬長轡登彼仕路兮﹐數默許以相與。整修翮而乘此嘉時兮﹐方翔乎要津。播仙殿之蘭芬兮﹐肅秋霜於烏臺。贊天府之獄市兮﹐轉金粟於淮濆。引修塗尙千里兮﹐曦馭飄忽於弇玆。指帝鄕爲歸路兮﹐夕駕言稅乎九原。偉淵泉之靈長兮﹐羌挹酌而未旣。顧荊棘之細碎兮﹐方托庇於卿云。聆始聞兮怛慮﹐想淸標兮銷魂。【《永樂大典》卷一萬四千四十六「祭」字韻﹐頁二十三下引「華鎭雲溪居士集」。﹝影印本第一百四十五冊﹞】

失題桃夭﹐二月華。仲春婚姻之時﹐故以桃夭爲興。【《永樂大典》卷五千二百六十八「夭」字韻﹐頁四上引「華鎭雲溪集」。﹝影印本第五十八冊﹞】

呂南公﹕《灌園集》二十卷呂南公﹐字次儒。南城﹝江西﹞人。宋慶曆七年﹝一○四七﹞生。曾肇等上書薦之﹐廷議欲授以官﹐未及而卒﹐其時元佑元年﹝一○八六﹞。《宋史》卷四四四有傳。四庫館臣自《永樂大典》輯《灌園集》二十卷。現存《永樂大典》錄﹕呂南公詩【六條】呂南公集【一條】呂南公灌園詩【一條】呂南公灌園集【十九條】共二十七條﹐館臣漏輯者六條。

九月二十三日過黃家嶺望行春門有感閒雲泛淡水浮浮﹐秋色陰時刺眼愁。十載未成三窟計﹐一身長帶百年憂。逢人語笑非良味﹐滿面塵埃豈自由。望見故山歸不得﹐小欄髙檻更回頭。【《永樂大典》卷三千五百二十五「門」字韻﹐頁十九上引「呂南公灌園集」。﹝影印本第四十九冊﹞】

五賢堂漢唐相望向千年﹐此地追崇只五賢。器業不同流俗淺﹐聲容終得後人傳。壁間碑板敲新墨﹐砌下莓苔長野錢。何似淫祠專禍福﹐歌呼士女日諠闐。【《永樂大典》卷七千二百三十六「堂」字韻﹐頁三十一下引「呂南公灌園詩」。﹝影印本第六十九冊﹞】

翦銘始以功利﹐終以功鈍。彼棄彼收﹐在我無悶。吁﹐是可是可﹐以爲人臣之訓。【《永樂大典》卷八千二百六十九「銘」字韻﹐頁五上引「呂南公灌園集」。﹝影印本第九十一冊﹞】

尺銘天下之短長﹐資汝然後知。汝𨿽無情﹐不得不爲。烏乎﹐孰賦汝材﹐使至於玆。【《永樂大典》卷八千二百六十九「銘」字韻﹐頁五上引「呂南公灌園集」。﹝影印本第九十一冊﹞】

石陂寨新置軍儲倉記南城領治﹐建昌東北。自寅連巽﹐境皆接閩。閩之貨莫盛於鹽﹐異時東諸鄕民所食﹐壹取之邵武﹐未嘗問郡倉積否也。以商販家者﹐率十五六。負鹽平行顯【粥】【鬻】﹐哄莫知禁。熙寧法度旣新﹐條約致嚴﹐善柔者戒﹐而不逞者忿【失】【矣】。常輒嘯黨挾刃﹐道險而貿遷。其慮刑誅﹐以比醉臥。上官患焉﹐而捕鹽之使臣建矣。十年﹐時使臣已三繼﹐而鹽盜亦再起。流毒建劍邵武間﹐濫溢而西。所過燔室廬﹐屠劫生聚。乃至剽三官吏於一日。事聞於朝﹐執政以爲憂。而江西轉運提刑鈐轄司相與上言﹐建昌兩縣﹐圜五六百里﹐一巡檢不能周察。請攺石陂捕鹽使臣爲巡檢﹐增兵倍其舊﹐爲百人﹐專督南城部分﹐報曰可。後二年﹐當元丰之己未﹐廬陵徐君義實﹐來蒞職﹐始至﹐愀然曰「惡少兒釋耕耒﹐應募占軍籍。羣行山谷﹐以殺獲爲事功。而訓練之不勤﹐威械之不攻。誅賞不悚於官﹐顧愛無系於私。是殆戲劇云爾。」爲之勞心用智﹐如厲諸己。居歲餘﹐勤者精﹐攻者備﹐悚者謹﹐系者安。君曰「幾可矣。惟軍食猶艱﹐敢不卹先時寨﹐請置倉以便月給。」而轉運使以其事委屬吏參詳。吏故不靈﹐則妄議以爲難。至是君復力請﹐大疏其繆。或謂君三歲卽去﹐何必固論與人異同。君曰「非此之患﹐事存公﹐理存宜。維公且宜﹐則足以行於昭昭﹐安能沮於黯黯。今百兵月食斛米二百﹐而於距寨四十里之藍田受之。蓋可但阻暴流﹐淹厚淖。則跬步猶燕楚﹐而議者以爲小費不害。然則孰之黯﹐孰之昭乎﹖」明年冬﹐今轉運使劉公初按部﹐君迎謁論焉。公曰「議者何以張王。」君對曰「護謬同懷方﹐又共歌無例。近稽諸郡﹐兵有寨去縣遠﹐而置倉者六七所﹐若信之醹口黃金場﹑吉之沙溪﹑邵武之營平皆是矣。吉之人制事﹐蓋常以義﹐亦何等比之取。維公察之。」公曰「恣彼云云﹐吾能使爾寨﹐軍儲有倉。」於是倉建決矣。建以壬戌之六月十二日﹐凡費緡錢三十而贏。屋以間計之三﹐以楹計之十有八。又增中前二楹爲亭﹐以芘出納﹐以存舊閱武之位。蓋自君之有請﹐至於克成﹐首尾三載。縣代令﹐郡代守﹐路代使﹐而君間關懇激﹐以得此志。向非誠力至到﹐秉義不回﹐則亦何以及此。夫兵之所聚﹐其食必便﹐甚易知也。而一倉之成﹐非君幾不克。況於事之每大﹐而欲立之以艸艸之計﹐其可乎哉﹖嗟乎﹐事善存乎法﹐法善存乎人。舉之之難有時﹐而過於立之之難。則法或見疑﹐事或以隳﹐故天下維人之待。以君之材﹐而治百兵於一寨﹐力固有餘矣。使其志之所得﹐有大於今日﹐則是倉何足吾書﹖然且書焉﹐所以資其有考於後。六年四月八日。灌園呂某記。【《永樂大典》卷七千五百一十六「倉」字韻﹐頁一下引「呂南公灌園集」。﹝影印本第八十一冊﹞】

附錄

崔紹﹕【灌園集】序宜興蔣公之治建昌﹐以勤勞率僚屬﹐以廉平決庶務。取於民有制﹐曰奉公上而已﹐未嘗擾也。施於刑有威﹐曰守法律而已﹐無所私也。用其至誠﹐而比歲丰稔。枹鼓稀鳴﹐圜扉【艸】【革】出。人以樂生﹐公私富實。爲善之應﹐詎不信哉﹖公曰「民旣富矣﹐何以教之。」會今天子詔郡國興庠序﹐公於是創爲新學﹐區宇儀物﹐品式條章﹐皆法治古。冠纓﹐弦歌洋洋。風化以行﹐遐邇攺觀。旣又建唐撫州刺史魯郡顏公祠堂於麻姑﹐寫鄕先生李泰伯之像於郡學﹐以厲名節﹐以惇道義﹐以崇學業。又以爲未也﹐則又訪灌園先生呂次儒之文﹐編摩校勘﹐刊定鏤板﹐以傳永久。次儒好學能文﹐出於天性。苦節自守﹐不肯妄求。前輩鄕先生皆愛其文﹐而服其行。嗚呼﹐公之刊此文也﹐豈直爲好事哉﹖將以勸千里士君子篤於學﹐而志於文﹐周旋於道﹐而不攺其操者。公於政術旣如彼﹐於教化又如此﹐可謂賢矣。紹興十三年四月初一日。右修職郎建昌軍司法參軍崔紹書。【《永樂大典》卷二萬二千五百三十七「集」字韻﹐頁十六下引「呂南公灌園集」。﹝影印本第一百八十八冊﹞】

許翰﹕《襄陵集》十二卷許翰﹐字崧老﹐襄邑﹝河南﹞人。宋元佑三年﹝一○八八﹞進士。徽宗欽宗時再爲給事中﹐擢同知樞密院。髙宗時爲尙書右丞兼權門下侍郎。《宋史》卷三六三有傳。四庫館臣自《永樂大典》輯《襄陵集》十二卷。現存《永樂大典》錄﹕許翰襄陵集【二十二條】以上二十二條﹐館臣漏輯者三條。

畫韓蘇像右文殿修撰孫宗鑑﹐平生常自言「三朝徳業﹐吾尊韓忠獻。四海文章﹐吾慕蘇東坡。」皆畫其像﹐事之私室。【《永樂大典》卷一萬八千二百二十三「像」字韻﹐頁十上引「許翰襄陵集」。﹝影印本第一百七十一冊﹞】

謝除中書舍人攺賜章服表臣某言﹕伏奉告命﹐除臣試中書舍人仍攺賜章服者﹐合官授政﹐迄愧茂明。禁振代言﹐遽叨妙簡。省循若失﹐遜避弗容。臣中謝。竊以雷風動而鼓舞之化行﹐虎豹變而炳蔚之文著。故號令有以相天工之造﹐而辭章可以觀世道之隆。永懷虞﹑夏﹑商﹑周之傳﹐聲光無盡﹔亦維典﹑謨﹑訓﹑誥之制﹐發揮有功。矧聖神之有爲﹐撫丰崇而在禦。非宏通之學﹐孰知帝制之宜﹔非鴻麗之文﹐不稱王言之大。能章治象﹐必有時材。而臣素業久懷於簿書之間﹐盛气復摧於衰病之後。豈能發爲華采﹐有以副此甄升。踽踽涼涼﹐亦綴近班之列﹔琄琄﹐難逃竊位之譏。橫被寵靈﹐莫知報塞。此蓋伏遇皇帝陛下﹐成能天縱﹐盛徳日新。都兪之言誦於天下﹐易簡之畫通於神明。知羣臣莫望於淸光﹐俾一介兼容於洪覆。故玆辭命﹐猥屬凡庸。臣敢不稍緝廢忘﹐勉承眷獎。引分知止﹐顧已隕於初心﹔刻意思忠﹐誓不愆於晚節。【《永樂大典》卷一萬九千七百九十二「服」字韻﹐頁二十二下引「許翰襄陵集」。﹝影印本第一百八十冊﹞】

跋太玄後世不睹《太玄》之眞久矣﹐此書今獨某有。兵興以來﹐持轉側於驚濤烈焰﹑鋒鏑寇攘之間﹐幾亡者數矣。而卒得鑱刻以傳世﹐豈非神明之書﹐有物衛之也哉﹖猶懼變故難保﹐故屬長老棲公附諸百丈經藏﹐以亂定學者虛己焉。【《永樂大典》卷四千九百四十「玄」字韻﹐頁十五上引「許翰襄陵集」。﹝影印本第一百九十八冊﹞】

毛滂﹕《東堂集》十卷毛滂﹐字澤民﹐號東堂先生。江山﹝浙江﹞人。宋元符二年﹝一○九九﹞知武康縣。四庫館臣自《永樂大典》輯《東堂集》十卷。現存《永樂大典》錄﹕毛滂詞【二條】毛滂東堂集【一條】毛澤民詩集【一條】毛東堂先生集【八條】東堂先生詩集【一條】以上共十三條﹐館臣漏輯者二條。

比得寒疾用道士養生法治其內郡幕徐天隱遺以柴胡桔梗教作湯服之疾間作小詩以寄江南卑濕地﹐往往如長沙。薄寒能中人﹐毛立噤齒牙。初猶遭蒸炊﹐又似縛且檛。淫祠亂昏俗﹐禍福專羣鴉。參軍支病骨﹐抱案隨吏衙。鬼蓋乘其窮﹐屢以寒熱加。定知鬼非人﹐吾誰彼疵瑕。烏饑集屋梁﹐聊試彈以笯。手摩田中丹﹐三關气成霞。房圖引蕓蒿﹐相與排陰邪。此鬼不足施﹐霍然促脂車。【《永樂大典》卷二萬三百十「疾」字韻﹐頁十下引「毛東堂詩集」。﹝影印本第一百八十三冊﹞】

祭鄭庭誨文石梁郁然﹐上有佳气﹐下走淸湍。昔聞異人﹐相盤桓。寥寥至今﹐漁樵所安。尙意山間﹐人必有異。下乃君廬﹐長廊甲第。記初識君﹐在稠人中。孤羆傲兀﹐知不可籠。一見傾盡﹐定交尊俎。豈惟姻聯﹐气則如許。予才闒茸﹐寡諧於世。所賴得君﹐差彊人意。奮髯髙談﹐气蓋一座。有非吾曹﹐瞪目欲唾。君眞偉人﹐秀眉可狀。使當卒學﹐仕必人上。退托於酒﹐日飲亡何。羽衣岸巾﹐枕曲而哦。小詩立成﹐晚更婉熟。不朴不園﹐元和剩馥。揮金如土﹐結客如市。遠韻翛然﹐形骸之外。名利之徒﹐其隘如發。敗意苦心﹐十居七八。開口一笑﹐人生能幾。君醉不知﹐笑以沒齒。君年不足﹐行樂則過。胡用百憂﹐齒搖發墮。曩予西徵﹐相酌以酒。酣歌悲壯﹐起舞爲壽。予爲此別﹐行當來歸。當益釀酒﹐從君敖嬉。予歸酒熟﹐君不復臨。有佳風月﹐如聆車音。薦酒君堂﹐予自泫然。呼君不聞﹐是豈醉眠。【《永樂大典》卷一萬四千五十四「祭」字韻﹐頁二十三下引「毛東堂先生集」。﹝影印本第一百四十七冊﹞】

趙鼎臣﹕《竹隱畸士集》二十卷趙鼎臣﹐字承之﹐號葦溪翁。衛城﹝四川﹞人。宋熙寧三年﹝一○七○﹞生。元佑進士。官至太府卿。四庫館臣自《永樂大典》輯《竹隱畸士集》二十卷。現存《永樂大典》錄﹕趙鼎臣詩【二條】趙鼎臣竹隱畸士集【四十五條】竹隱畸士詩集【二條】以上共四十九條﹐館臣漏輯者三十五條。

擬和元夕禦制萬戶千門作團﹐未央宮闕聳巑岏。燈花無數排金粟﹐月魄當空倚扇紈。香繞禦鑪煙﹐玉瑤仙佩響珊珊。遊人共說歸來晚﹐一枕鈞天好夢殘。【《永樂大典》卷二萬三百五十四「夕」字韻﹐頁五下引「竹隱畸士詩集」。﹝影印本第一百八十三冊﹞】

擬和元夕禦詩﹝閏正月﹞元夜新添一月春﹐曲輕花嫩未成塵。笙歌滿地醉還醒﹐樓閣中天奐且輪。新樂妙如儀鳳舞﹐遠人動似塞鴻賓。不知湛露恩多少﹐但見三韓拜舞頻。【《永樂大典》卷二萬三百五十四「夕」字韻﹐頁五下引「竹隱畸士詩集」。﹝影印本第一百八十三冊﹞】

雜著【三十三條】漢祖與項羽爭天下﹐五年而後僅勝之。至其所推功﹐則曰「吾不如子房﹑蕭何﹑韓信。」𨿽陳平﹑曹參﹐蓋不與焉。則其平日所屬耳目者﹐可知已。畱侯以智全﹐故卒無害焉。酇侯幾危﹐賴三人者而後免。鮑生召平或曰「彼淮陰者﹐遠無子房之謀﹐近不聞三客之說。方且偃然以假王爲請﹐其死也宜哉。」夫較蕭張之業﹐則何之不迨良亦明矣。然其受封也﹐髙祖先之﹐定位也﹐鄂秋與之﹐何初無一言自解也﹐𨿽買田示污﹐卒以請苑見疑﹐其得出於廷尉亦幸矣。彼畱侯者﹐眇然不受三萬戶之封﹐位居六十二﹐在絳﹑灌﹑樊﹑酈下。嗚乎﹐此其所以爲子房之智者歟﹖而顏籀乃以謂或以材徳功勞本無定次﹐就令其有之﹐亦不當如是之遠。噫﹗智名勇功在當時已不可得窺﹐顧豈一師古所及耶﹖必克矣。﹐﹐扼吭捍胸﹐人知其所爲備﹐則殆未可以輒勝也。惟能卒然乘不意而擊其後﹐故吾有不兵以正合﹐以奇勝。豪傑之攻秦也﹐周章首以百萬之師﹐至戲下而不得進。沛公繼戰雒陽﹐亦輒不利。遂從轘轅略南陽﹐而西攻武關﹐破藍田。迎刃披靡﹐搗秦人之背﹐竟降子嬰。吳王濞之舉兵也﹐其將田祿伯亦曰「願得五萬人循江淮而上﹐別收淮南長沙入武關﹐與大王會。」此亦一奇也﹐濞不能從。頓兵下邑﹐不戰而潰。夫兩人之相與劉夢得有言「賈生明王道﹐衛綰工車戲﹐同遇漢文時﹐何人居貴位﹖」余考諸史﹐誼當太宗時爲太中大夫﹐後拜梁王傅。顧綰乃以功次爲中郎將﹐至景帝立﹐始爲王傅﹐繼以吳楚軍功封侯﹐遂遷丞相。則當孝文時﹐綰固未貴也。又誼早死而綰後達﹐尢復不倫。詩人𨿽欲傅會遣詞﹐乃不知其舛有如此者。董仲舒爲漢儒宗﹐斷稿一出﹐弟子以爲大愚。劉更生通達古今﹐著《洪範傳》﹐其子從而攻之﹐若仇敵然。夫儒者之學﹐本所以明仁義﹐修教化。考論六藝﹐不失大中而已。不專己守獨﹐私有聖賢之說而自用之也。況乎穿鑿附益﹐流爲巫瞽。𨿽其門人子弟不得無罪﹐而師父之間﹐實有以招之焉。然則逢門殺羿﹐詩禮發冢﹐信不誣矣。李漢《昌黎集》﹐自云收拾遺文﹐無所墜失。今世傳者﹐稍稍各以其私錄附益《外集》。初尙四篇﹐《通解》《崔虞部書》《明水賦》《河南同官記》﹐東平呂夏卿所列者是也。它如《祭汴州董相文》《與劉秀才書》《李渤書》﹐是又旁出於《正集》﹐見於柳宗元書﹐載於唐史﹐其傳也猶信。至如《雷塘禱雨文》﹐乃在子厚《正集》中﹐則非退之所作甚明。《直諫表》《論顧威狀》《範蠡招種議》﹐淺露鄙俚﹐吾益羞之。余文有僞有眞﹐闕所疑而不敢辧。夫孟軻荀楊而下得其傳者﹐惟韓愈氏。不幸浮屠之說勝﹐使愈之道卒躓昧而不行﹐遺札無幾。又欲乘其罅而厚誣之﹐豈不重可悲歟﹖吾懼其終而不能自明也﹐於是乎書。《詩烝民》美樊侯之徳。首言「柔嘉」﹐懼其不節之以禮也﹐則曰「維則」。言「令儀令色」﹐懼其不推之以誠也﹐則曰「小心翼翼」。言「出納王命﹐王之喉舌」﹐賦四方明若否﹐而懼其道不足以自濟也﹐故乃曰「旣明且哲﹐以保其自身」。又懼其流也﹐則又繼之曰「柔亦不茹﹐剛亦不吐。不侮鰥寡﹐不畏彊禦」。夫言豈一端而已。後世之士﹐不務明《大雅》之旨﹐遂拾單詞以爲口實。見有忠而被誅﹐信而獲罪者﹐相與從而尢之曰「非明哲也。」方朔之湛浮﹐胡廣之中庸﹐味道之模稜﹐餘慶之長者﹐視人泰然有自得色﹐蓋皆出於此矣。夫所謂「明哲」﹐豈方朔﹑胡廣之謂乎﹖所謂「保身」﹐豈味道﹑餘慶之謂乎﹖使樊侯不能不吐剛而畏彊禦﹐幸而不死﹐是特一持祿懦夫耳。顧安足以語道理哉﹖仲尼有言「志士仁人﹐有殺身以成仁。」揚子云亦曰「庸行翳路﹐衝衝而活﹐君子不貴也。」雷聲之隱然﹐地震之砉然﹐𨿽賁育之勇無所謂力。良平之謀﹐未知其自處﹐何者﹖發於不意故也。故君子不可不養靜以俟動。《羔裘》之大夫﹐以其君不用道也﹐故去之。《遵大路》之君子﹐以其君失道也﹐故去之。至於《南山》﹐則大夫遇其君之惡者也。夫遇惡而後去﹐其辧之蓋不早矣。故序《詩》者異之於鄭檜。君子之任也﹐行其義也。「道之不行﹐我知之矣」。又曰「不知命﹐無以爲君子。」若夫賢者﹐則未足以及此矣。《詩》於君子﹐常以出處去就爲言﹐至於賢者﹐然後有困窮放逐不能餐飽之詞。孟子所謂「所就三﹑所去三」者也。大哉君子﹐非以道事君者﹐烏可以語是哉﹖《戴馳》之詩曰「女子善懷﹐亦各有行。」夫人未嘗無懷也﹐而有所謂善懷者。「嗟我懷人」﹐求賢也。「每懷靡及」﹐敬事也。與夫《召南》之「有女懷春」﹐衛詩之「我之懷矣」﹐固有間矣﹐是所謂「亦各有行」也。晉獻之聽讒﹐特好之而已﹐未必信之也。故《采苓》刺之﹐其詩曰「人之爲言﹐胡得焉﹖」是尙庶幾其攺也。陳之宣公﹐則旣多信之矣。君子不獨刺之﹐而又憂之。其詩曰「心焉忉忉﹐心焉惕惕。」初曰「忉忉」﹐終曰「惕惕」者﹐由憂而至於懼也。若夫東周之王﹐其於讒也又甚焉。《采葛》之詩曰「一日不見﹐如三歲兮。」則是豈獨「忉忉」「惕惕」云哉﹖故序《詩》者以爲懼讒之詩﹐蓋以憂爲不足道也。至於幽王之時﹐則讒之禍成矣。君子得罪﹐而盜言孔甘﹐蕩然莫可救止也。《巧言》曰「無罪無辜﹐亂如此膴。」匪其止於「維王之卬」﹐則所謂憂與懼者固無及矣﹐徒亦自哀其不幸而已﹐故曰傷讒焉。孟子有言「饑者易爲食。渴者易爲飲。」且謂「以齊而王﹐猶反手也」。當是時﹐不獨庸人愚士私怪其說﹐𨿽其髙弟弟子公孫丑之徒﹐蓋亦疑以爲不然。吾讀《褰裳》之詩﹐見鄭人厭苦於兵革﹐而思獲赴愬於他邦者﹐何其切也。其言曰「子惠思我﹐褰裳涉溱。子不我思﹐豈無他人﹖」嗚呼﹐其勢豈不急而其情豈不可悲哉﹖譬夫溺於水而陷於火者﹐方其四顧號呼願濟須臾之命。狂奔疾走﹐沈沒潰爛。當此之際﹐有一人焉﹐能援手而出之﹐解其塗炭之苦﹐而措於安平之地。則其人之感恩戴徳宜如何哉﹖齊桓公攘狄而之衛﹐衛人人思之愈久而不忘。《木瓜》之詩是也。彼一伯者假仁義而【樓】【摟】諸侯﹐尙能如此。況乎以王者之仁政﹐而撫亂世之遺黎乎﹖夫惟孟子能知之﹐故曰「惟此時爲然」。「東方未明﹐顚倒衣裳」過之大者也。「庭燎之光﹐鸞聲將將」過之小者也。宣王之過﹐過於勤而已。若夫齊君﹐則號令固亦不時矣。故《庭燎》之詩﹐止於箴之。而《東方》之無節﹐則在所刺也。天下之治亂﹐在夫人材之盛衰﹔國家之廢興﹐系於賢者之出處。方厲王之際﹐人才微矣。掊克在位﹐而匪用其良﹐則賢者亦不可得而致也。宣王承其喪亂之餘烈﹐側身修行。其始也﹐固嘗任賢使能如《烝民》﹐新美人【林】【材】》。如《采微接下如《吉日》﹐其臨政願治之意﹐周密備具如此﹔於是始得夫吉甫﹑張仲﹑方虎﹑申樊之徒﹐相與出而輔相。然後能攘戎復土﹐修政事而會諸侯。號令自出﹐號爲中興﹐可謂知所本矣。然中人之志﹐不能不始勤勞而浸衰怠也﹐故《鶴鳴》誨之如何﹖亦教之反其本而已。求賢所以本也﹐故言「鶴鳴於九臯﹐聲聞於野。」則其徳音之著聞﹐不患於難知也。「魚潛在淵﹐或在於渚」。方其在淵﹐則魚可謂深而難求矣。然陽升則出而在渚﹐蓋賢者世治則見。惟有道而從之﹐則不患於難致也。旣能致之﹐則必能任之。上賢而下不肖﹐所以任之也。故又曰「樂彼之園﹐園有樹檀﹐其下維萚。」夫如是﹐則賢者得志而有功矣。吾能遠舉而信任之﹐則天下之賢才﹐無疏遠貴賤﹐其有不爲吾用者乎﹖故於是則𨿽「它山之石」﹐而皆「可以爲錯」也。蓋宣王之所以興衰撥亂﹐由於任賢而使能。將欲使之持盈守成而無廢前美﹐則非急於用人﹐其孰能致哉﹖然宣王卒以不悟﹐此「皎皎白駒」所以有空谷之遁也。《白駒》賢者去之﹐國人思望而欲其畱之之詩也。「皎皎白駒﹐食我場苗」者﹐欲其來而食於我也。與「丘中有麻」﹐所謂「將其來食」同意。「縶之維之﹐以永今朝」者﹐將以畱之也。「所謂伊人﹐於焉逍遙」者﹐欲畱而不得見﹐則思所謂白駒之賢者﹐於何焉而逍遙乎﹖「皎皎白駒﹐食我場藿」者﹐待之厚也。「縶之維之﹐以永今昔」者﹐畱之久也。「所謂伊人﹐於焉嘉客」者﹐愛之思之則敬之矣。「皎皎白駒﹐賁然來思」者﹐欲其來之疾也。「爾公爾侯﹐逸豫無期」者﹐以情望之也。「愼爾優遊﹐勉爾遁思」者﹐思之久而不可得見矣﹐則亦勉之以嘉遁而已。「皎皎白駒﹐在彼空谷」者﹐言賢者之退而窮處。「生芻一束﹐其人如玉」者﹐言𨿽窮而徳有餘﹐居隱約而貌不衰也﹐與「碩人俁俁﹐君子陽陽」同意。「毋金玉爾音﹐而有遐心」者﹐𨿽勉之以嘉遁﹐而又庶幾其復反也。庶幾其復反者﹐王猶足用爲善故也。「弗躬弗親﹐庶民弗信」﹐動民以行﹐不以言也。《噫嘻》言耕而不及獲﹐《丰年》言獲而不及耕。《載芟》詳於播始而略於收成﹐《良耜》詳於收成而略於播始。祈與報之詩也﹐故其詞異。先王以爲非盡人事﹐則不敢以有祈也﹐故必致其耕播之勤。若夫成歲之功﹐則吾何力之有哉﹖其亦歸美以報神﹐立言之序當如此也。天有雨以施其澤﹐君有臣以行其政。澤自上而下者也﹐政自王而出者也。幽王之時﹐內有「三事大夫」﹐外有「邦君諸侯」﹐所以行政任事之臣﹐可謂眾多如雨矣。然內則「莫肯夙夜」﹐外之則「莫肯朝夕」。百官之長各離居而弗親﹐執目禦之賤反憯然而日瘁。卒至於「戎成不退﹐饑成不遂」。則𨿽眾多如雨﹐非所以爲政矣。眾多而無政﹐不自於王出故也。政不自於王出﹐則猶雨之無政者也。故詩人取以況之﹐而序詩者從而解之曰「雨自上下者也。眾多如雨﹐而非所以爲政也。」「有頍者弁﹐實維伊何。爾酒旣旨﹐爾殽旣嘉。」諸公之望王﹐豈徒餔啜云乎哉﹖蓋曰「旣見君子﹐庶幾有臧」。則固將有以啟迪王心而告以善﹐且以解吾心之奕奕也。「死喪無日﹐無幾相見」﹐兄弟之情﹐尙恩也。「豈不爾思﹐中心是悼」﹐君臣之分﹐尙誼也。「君子學道則愛人﹐小人學道則易使」《有駜》﹐頌僖公君臣之有道也。其詩曰「夙夜在公﹐在公明明。」故「鼓咽咽﹐醉言歸」﹐所謂道者如斯而已。馬伏波好名喜功﹐憊不知止。晚節齟齬﹐卒困於讒﹐不亦惜哉﹖或曰﹕人臣之義固忘身。當五溪之徵﹐而援以老見憐﹐苟安可乎﹖曰﹕五溪之事﹐度非己而不夷﹐請行可也。己能夷之﹐人亦能夷之﹐又安用請﹖建武中興士大夫爲侯王者以百數﹐天下旣定﹐老臣宿將闔門而奉朝請。一日邊候有犬吠之虞﹐此後來新進爭功投足之秋也。顧援已封侯揭節矣﹐己所已有尙當分以與人﹐況可矍鑠而冒之哉﹖觀其戒松固也甚智﹐而敕嚴惇也甚明。至於謀己則不周如此。惜乎﹐時無有以孟子論馮婦之事告之者﹐悲夫﹗慶賞刑威之謂政﹐仁義禮樂之謂教。孟子曰「善政得民財﹐善教得民心。」所以得民心﹐豈一朝一夕之故哉﹖蓋必有漸靡存焉。此敷五教所以不可不在寬也。《春秋》桓六年﹕「九月丁卯﹐子同生。」世子生不書﹐此何以書﹖谷梁氏所謂「疑﹐故志之」者﹐近得其說矣。蓋方是時﹐舉齊魯之人﹐皆以子同爲齊侯之子也。《猗嗟》所謂「展我生兮」者﹐亦詩人拒時人之言也。故聖人因其生也﹐正其名而謹書之。子遊曰「君子學道則愛人﹐小人學道則易使。」先儒以道爲禮﹐學者疑焉。孔子曰「上好禮﹐則民易使也。」先儒之說蓋出諸此。然則《螮蝀》之詩所謂道化者﹐亦曰「以禮化之」而已﹐與《汝墳》之詩異矣。《雄雉》曰「道之雲遠﹐曷云能來」者﹐國人久役怨曠之詞﹐與《蠻》所謂「道之雲遠」﹐《揚之水》所謂「曷曰還歸」同意。《書》曰「徳惟善政﹐政在養民。」蓋徳者所以爲政﹐而政者所以養民也。魏小而迫﹐君儉以嗇。至於殽桃而食棘﹐然不能用其民﹐思所以富而教之者。此序所謂無徳教也。舜之作歌﹐先股肱而後元首﹔咎繇賡歌﹐先元首而後股肱。君臣交相儆﹐上下相賴也。古者長民﹐衣服不貳﹐從容有常﹐以齊其民。故能儼然有可畏之威﹐可象之儀﹐使民敬事之不厭。「大車檻檻」﹐「大車啍啍」。言民聞而畏之﹐《捲阿》所謂「令聞」也。「毳衣如菼」﹐「毳衣如璊」﹐言民望而畏之﹐《捲阿》所謂「令望」也。「將其來施施」﹐施施﹐難進之意。「將其來食」﹐則君子之所就﹐非苟而已也。迎之致敬以有禮﹐言之將行其言也﹐斯食之矣。卒曰「貽我佩玖」﹐則君子之於食也﹐豈獨素餐云乎哉﹖施徳於民蓋如此也。玖玉之美者﹐佩其服之親者。古者朋友之交﹐於其好之也﹐則必雜佩以報之。示吾親之﹐而遺之以其徳也。畱子之貽民如此﹐則其施可謂厚矣。此固民之所思而不置也。先王未嘗有意於建功也﹐而功必由我而立﹔未嘗有意於得人也﹐而人必鄕我而服者﹕無他焉﹐惟反身以修道而已。故其所以求之也﹐異乎人之求之也。蓋修辭非以廣業而業自廣﹐文徳非以來遠而遠自來。道之所在﹐固有不蘄然而然者矣。猶之丱角童子乎﹐身日加長而不自知﹐至於突然而首弁者見之﹐曾未幾何時也。此豈有所勉彊而使然哉﹖齊襄無禮義而求大功﹐不修徳而求諸侯﹐徒志於求而不知其所以求﹐故《甫田》刺之。而序詩者以謂所以求者非其道。夫所謂道者何哉﹖亦曰求諸己而已。「夫子至於是邦﹐而必聞其政」﹐其亦類是邪﹖「惟皇上帝﹐降衷於下民。若有恆性﹐克綏厥猷惟後。」曰衷﹐則非由外鑠者也。曰恆﹐則天使我有是性也﹐可謂久矣。其衷也﹐其久也﹐而道固常存矣。彼所謂「元後」者﹐夫何爲哉﹖若有其性﹐「克綏厥猷」而已。謂之若﹐則非有於逆也。謂之有﹐則勿梏亡之而已。謂之綏﹐則貴於安而無變也。故民之厚﹐謂之歸厚。民之彜﹐謂之秉彜。而君子之於經﹐亦在乎反之而已。然則孟子道性善者﹐是邪﹐非歟﹖《玄鳥》序言祀髙宗也。康成謂﹕「當作祫。祫者﹐合也。」合神主於太祖而序昭穆。詩上述玄鳥生商﹐成湯受命。若四時常祀﹐不應遠頌上祖。蓋特以《長髮》《殷武》之義推之爾。夫《詩》非一人作也﹐豈可以例言。《閟宮》頌魯僖﹐而姜嫄﹑后稷﹑文武﹑周公之事﹐皆見於《詩》﹐安知其非頌周而特頌魯哉﹖鄭失之明矣。近世說者曰「上頌祖下及孫子﹐言髙宗之上有以紹祖﹐下有以詒孫也。」吾有取焉。又《詩》曰「景員維河。」毛以爲「景」﹐大。「員」﹐均。穎達釋曰「言商之政大均﹐如河之潤物無不及也。」鄭以「員河」爲「云何」﹐謂發語辭也。夫「景員維河」四字耳﹐遂以謂其政大均﹐如河之潤物無不及﹐穿鑿之說非人情也。鄭以爲發語﹐𨿽文理頗順﹐亦未可據信。說者乃謂﹕「景」﹐讀如「旣景乃岡」。員﹐如「聊樂我員」。「河」爲武丁所都。大抵皆牽彊之說也。《詩》之來久矣﹐或字舛失眞﹐或古今語異﹐明者辧之可也。傳所以釋經也﹐傳失而後有箋。箋者所以助傳而正其失也﹐又有失焉。而於是乎有疏﹐然則疏者固宜糾剔二說之失﹐舉而歸諸大中也。觀穎達之書﹐每每列爲二說。毛謂此焉﹐則從而失之。鄭謂彼焉﹐又從而失之。使後學之士﹐如窺江海汪洋泛濫﹐叢雜分播﹐靡所不有。然至於驚瀾怒濤﹐東西四流﹐徒震悸心目﹐瞀然亡所適從﹐無一人能了然者。則疏者果何用耶﹖此穎達之大罪也。夫皇甫謐﹐腐儒也﹐其言博而多妄。然其釋湯所都之地﹐明辯晰晰﹐大正宿儒之謬。穎達以鄭說之不同也﹐旣著之於前﹐而復破之於後﹐是則正義之名果安在哉﹖此余所甚病也。然觀其言﹐每略於毛而詳於鄭﹐則穎達者眞助鄭者與﹖人之處世﹐如毛之附皮﹐燕之巢幕。皮之不存﹐毛將安附﹖幕傾危﹐則巢何以安﹖是以無貴賤﹐無智愚﹐同寅協恭﹐惟恐大器之不安。故上自三公坐而論道﹐九卿百僚諍諫匡輔。左史納言﹐右史書事。智者竭其謀﹐才者效其力。百工執藝以諫﹔下至士傳言﹐庶人謗。上下情通﹐如手足之衛腹心﹐如枝葉之庇本根。上之視下﹐如父母之愛其子﹔下之親上﹐如子孫之愛父母。中孚交通﹐無纖芥之凝滯﹔首足之气周流﹐無斯須之阻隔。是以心君康泰﹐百體順令。叔世以來一一反是﹐君自聖於上﹐以天下之知莫己若﹐惟天下之莫違予。臣竟諛於下﹐惟恐失其富貴﹐苟合奉迎﹐賤辱百至。民頑囂於下﹐漠然無情﹐如秦人不知越人之肥瘠。天變於上﹐而無一人告之者﹔眾恐於下﹐而無一語陳之者。百司庶府﹐無一物之得而莫有言者。昏昏默默﹐共坐漏舟﹐可爲寒心哉﹗或曰﹕歷觀古今﹐治常少而亂常多﹐何也﹖曰﹕爲政在人。人之類﹐數千年無一聖﹐數百年無一賢。聖賢不生﹐生而不得其位﹐政何以治﹖庸人之私智小慧﹐小人之刻薄殘忍。無智慧而行殘忍﹐頃刻之間﹐內不自靜﹐天下安得而不亂﹖故曰「爲人君止於仁。」仁則靜﹐靜則天地位﹐萬物育。大臣者﹐人君之耳目股肱。耳聾於五音﹐目盲於五色﹐股肱墮於安佚﹐淫於遊荒﹐蠱惑其心﹐無所不至。心𨿽欲靜﹐其可得乎﹖孟子曰「學然後知不足﹐教然後知困。」今之人﹐鹵莽苟且﹐自以爲足﹐先已自欺不明。一旦出門接物臨政﹐顚倒錯繆﹐自以爲是﹐漫不加省﹐不知所以﹐爲困國家。又無繩愆糾繆﹐彰善癉惡之法。且無家塾﹑鄕庠﹑黨序﹑國學之模範。然而欲士之成己﹐欲小民之被澤﹐欲皇極之建﹐欲帝載之熙﹐欲百務之具舉﹐欲泰山之盤石﹐垂法遺安於子子孫孫﹐亦難矣。三代之世﹐上成其下﹐下成其上。季世以來﹐上下相壞。招邪納姦﹐以術不以誠﹐上壞其下也。讒諂面諛之人日至﹐上曰可﹐下亦曰可﹔上曰不可﹐下亦曰不可。聲出而響應﹐形動而影隨。使爲上者自明自聖﹐下壞其上者也。正如一人之身﹐心不能養四體﹐四體不能衛腹心﹐互相殘賊﹐自以爲計。惜哉﹗【《永樂大典》卷一萬四千五百四十五「著」字韻﹐頁四下引「趙鼎臣竹隱畸士集」。﹝影印本第一百五十二冊﹞】

洪朋﹕《洪龜父集》二卷洪朋﹐字龜父﹐號淸非先生。南昌﹝江西﹞人。宋元佑﹑紹聖﹝一○八六──一○九八﹞間兩舉進士﹐不第。年三十七而卒。朋與其弟羽﹑芻﹑炎世稱「四洪」﹐朋尢爲江西詩派所推崇。四庫館臣自《永樂大典》輯《洪龜父集》二卷。現存《永樂大典》錄﹕洪龜父集【二條】洪龜父淸非集【三條】洪淸非詩【二條】洪朋淸非集【六條】以上共十三條﹐館臣漏輯者七條。

雜詩陸沈翰墨場﹐春事忽云【莫】【暮】。文字森在眼﹐回首不長顧。棄置在北門﹐以寫憂思慮。春水泱莽浮﹐上有桃李樹。安得酒如江﹐畢竟醉煙霧。【《永樂大典》卷八百九十九「詩」字韻﹐頁二十二上引「洪朋淸非集」。﹝影印本第九冊﹞】

五絕

其一支徑雨濃艸色﹐短墻風動筠梢。黃鸝猶囀夏木﹐紫燕才出春巢。

其二千里煙波渺渺﹐四時啼鳥匆匆。堤柳日濃舊色﹐庭花月換新紅。

其三江柳風吹裊裊﹐池荷雨洗田田。吟鳥千聲夏囀﹐燻鑪萬宇晨煙。

其四南窗棐幾淨隱﹐北園藤杖閒。在野秋風蟋蟀﹐界天暮雨虹蜺。

其五窣堵坡臨南戶﹐給孤園映北窗。未能掌擎千界﹐會須口吸西江。【《永樂大典》卷八百九十九「詩」字韻﹐頁二十二上引「洪朋淸非集」。﹝影印本第九冊﹞】

奉陪方從教泛東湖可人一宇宙﹐十頃降魔鏡。彼美撰淸明﹐令我賞玆勝。荷芰相因依﹐投壺入魚艇。龍蛇上崢嶸﹐兩滸靜相映。本末隱蘭若﹐風中度鐘磬。夏虫語交加﹐此中有眞靜。對此欲何言﹐妙處心已領。聊復歸去來﹐日入西峯暝。【《永樂大典》卷二千二百六十二「湖」字韻﹐頁十一上引「洪龜父集」。﹝影印本第十九冊﹞】

李新﹕《跨鰲集》三十卷李新﹐字符應。仙井﹝四川﹞人。宋元佑三年﹝一○八八﹞進士。崇寧二年以言抵罪奪官。四庫館臣自《永樂大典》輯《跨鰲集》三十卷。現存《永樂大典》錄﹕李新詩【一條】李跨鰲集【一條】李跨鰲先生集【二十三條】以上共二十五條﹐館臣漏輯者十條。

半方壺詩主人未得老三山﹐半作方壺憶夜壇。鶴本令威來漢表﹐鳳翔蕭史下瓊欄。到門佳客雙鳧落入座淸風六月寒。破黃金已無數﹐定知云翼說燒丹。【《永樂大典》卷二千二百五十六「壺」字韻﹐頁十九下引「李跨鰲先生集」。﹝影印本第十七冊﹞】

和李少卿遊北湖六首

其一眞有鬼謠藏古錦﹐曷須塵閥眩烏衣。但看湖上波光裏﹐不欠當年小院歸。

其二碧搖虹影橋橫水﹐翠漏林光日薄山。本絕機心成野步﹐驚鷗鷺不知還。

其三東山歌扇圓荷動﹐北海瓊酥竹葉開。笑擘輕紅堆玉碗﹐衝塵亦有荔枝來。

其四芙蕖照水晚妝明﹐彩鷁無風自在行。爭席要人相爾汝﹐新來翻爲玉漿驚。

其五紋楸圓玉鬭淸堅﹐陣馬云屯絕復連。坐據胡牀消永日﹐此身今逐地行仙。

其六麤疏犢鼻閒身﹐莫道吾家北院貧。自是江湖釣竿手﹐不妨煙水知人。【《永樂大典》卷二千二百六十五「湖」字韻﹐頁二十二上引「李跨鰲先生集」。﹝影印本第十九冊﹞】

漢源館消熱層冰遠﹐投涼嘉樹稀。雨晴瀟灑去﹐夢與沈寥歸。禽靜谷無語﹐云生山有衣。路行知水好﹐終不療長饑。【《永樂大典》卷一萬一千三百十三「館」字韻﹐頁八下引「李跨鰲先生集」。﹝影印本第一百十五冊﹞】

一曉發射洪循江而行書二詩州堆館

其一少健有力入云耕﹐耕云不怕山重重。歲時伏臘追社集﹐照水自愛雙頰紅。三十餘年廢田舍﹐芋魁豆飯忘乃翁。誓歸復講舊生計﹐無謂吾不如老農。

其二翠麥鋪茸不罅土﹐白白紅紅花日許。我行未盡天之涯﹐馬足輿肩已辛苦。時名入手無一掬﹐昔年虎章今化鼠。疾歸灌畦蔬換肉﹐無謂吾不如老圃。【《永樂大典》卷一萬一千三百十三「館」字韻﹐頁八下引「李跨鰲先生集」。﹝影印本第一百十五冊﹞】

李光﹕《莊簡集》十八卷李光﹐字泰發﹐號讀易老人。越州上虞﹝浙江﹞人。宋崇寧五年﹝一一○六﹞進士。官侍禦史﹐直龍圖閣。紹興間擢吏部侍郎﹑吏部尙書﹑參政知事。紹興二十五年﹝一一五五﹞卒。後謚莊簡。四庫館臣自《永樂大典》輯《莊簡集》十八卷。現存《永樂大典》錄﹕李莊簡公詩【二條】李莊簡公文集【三條】李莊簡公集【二十二條】李莊簡公奏議【一條】以上共二十八條﹐館臣漏輯者一條。

跋東坡雙泉詩東坡先生﹐紹聖庚辰六月十七日﹐北歸過瓊﹐作《雙泉詩》﹐蓋有譏焉。先生度嶺海﹐𨿽黎童蠻婦﹐亦【如】【知】愛敬。而士大夫或致厚薄愛憎於去來之間。故其詩曰「一瓶之中﹐有澠有淄。」又曰「豈弟君子﹐江海是儀。」𨿽先生曠懷雅量﹐亦未能忘情於此時也。今四十有六年矣﹐先生親筆﹐【以】【已】爲好事者取去。紹興乙丑﹐予謫海南﹐兒子孟博﹑孟堅﹐更來視予。雙泉舊有亭宇﹐因葺居之。暇日偶書先生詩﹐復揭之亭上。庶幾先生雄詞英气﹐千古不泯﹐抑使後來者有考焉。紹興丙寅八月五日﹐上虞李某題。【《永樂大典》卷九百七「詩」字韻﹐頁十六下引「李莊簡公文集」。﹝影印本第十冊﹞】

張擴﹕《東窗集》十六卷張擴﹐字彥實﹐一字子微。徳興﹝江西﹞人。《永樂大典》作「張廣」。宋崇寧五年﹝一一○六﹞進士。南渡後﹐歷知廣徳軍﹑中書舍人等職。紹興十七年﹝一一四七﹞卒。四庫館臣自《永樂大典》輯《東窗集》十六卷。現存《永樂大典》錄﹕張廣東窗集【九十三條】張廣詩【一條】張彥實詩【三條】以上共九十七條﹐館臣漏輯者四條。

次韻曾大卿用東坡先生韻賦蠟梅。湘潭有客善種花﹐曉移根來君家。天公著意爲刻蠟﹐幻出新苞亦尢物。至遊老僊舊相知﹐少年惜花多賦詩。而今更挽金蕉葉﹐與花一處成三絕。夜闌寶帳攢遠山﹐釵頭餘芬燻醉眠。明朝紅紫麾不去﹐妖艷妨人覓佳句。始信淸臞自可人﹐此語囑誰當囑君。請爲百花作檀越﹐得意不妨時擊【《永樂大典》卷二千八百十一「梅」字韻﹐頁六下引「張廣東窗集」。﹝影印本第三十六冊﹞】

再次前韻。梅花聲名降百花﹐蠟梅後出亦世家。眞香不多護以蠟﹐玄官風流無長物。瀛洲閣老聖得知﹐不解藏鋒屢作詩。君不見﹐大蘇曾賦黃千葉﹐歲晚無膠續弦絕。君今頗陋飯顆山﹐枕上冥搜那得眠。想應不妨花歸去﹐開處韓郎有新句。淺黃宮樣苦撩人﹐此事從來合付君。我亦評花太僭越﹐不問吞鍼與囓【《永樂大典》卷二千八百十一「梅」字韻﹐頁六下引「張廣東窗集」。﹝影印本第三十六冊﹞】

蠟梅近出或謂藥中一種不結子非梅類戲作數語爲解嘲云梅花孤髙少輩行﹐蠟梅晚出輒爭長。素妝落額豈不好﹐淺黃拂殺更宮樣。檀心半迎寒日吐﹐暗香坐待初月上。春風不是苦靳惜﹐未辦開花大如掌。君不見﹐桃李開花到結果﹐削梗鉆核終奇禍。蠟梅沾蠟如幻成﹐渠要調羹身後名。【《永樂大典》卷二千八百十一「梅」字韻﹐頁七上引「張廣東窗集」。﹝影印本第三十六冊﹞】

祭弟彥取文惟我祖父凡十六孫﹐羣居出處﹐如鴒在原。孝友之聲﹐浹於一門。或幹蠱用譽﹐或從官顯親。內睦外禦﹐手足義均。邃道日肥﹐人無間言。云駃川逝﹐歲月其奔。或壽或否﹐孰亡孰存。君無恙時﹐在者二人。人生幾何﹐又復哭君。諸孤在疚﹐實傷吾神。����﹐����。�【君】官南丰﹐卒殞其身。旅櫬言還﹐行路悲辛。卜葬有�﹐����。�訣亡魂﹐嗚呼尙饗。【《永樂大典》卷一萬四千五十二「祭」字韻﹐頁七上引「張廣東窗集」。﹝影印本第一百四十六冊﹞按﹕《永樂大典》原有漫患殘缺。】

呂頤浩﹕《忠穆集》八卷呂頤浩﹐字符直。其先樂陵人﹐後徙齊州﹝山東﹞。宋熙寧四年﹝一○七一﹞生。紹聖元年進士。官河北轉運使。南渡後﹐知揚州同中書門下平章事。紹興九年﹝一一三九﹞卒。贈太師﹑秦國公。謚忠穆。《宋史》卷三六二有傳。四庫館臣自《永樂大典》輯《忠穆集》八卷。現存《永樂大典》錄﹕呂頤浩詩【二十二條】呂忠穆公集【十二條】以上共三十四條﹐館臣漏輯者二十六條。

次韻李徳升老堂

其一腐儒才術本庸庸【﹝胡廣﹞】﹐祖業安能效太公。老去退休營小隱﹐閒來時幸濯淸風。相從坦率形骸外﹐投分交遊意气中。衰謝何堪撫鳴劍﹐夢魂猶擬滅羌戎。

其二野堂豈意題佳句﹐彊欲賡酬愧續貂。閒適更須馳馬﹐訪臨無惜過溪橋。秋風南浦觀垂釣﹐落日東山伴采樵。此樂有時驚自得﹐泥塗何必羨煙霄。【《永樂大典》卷七千二百三十八「堂」字韻﹐頁二下引「呂頤浩詩」。﹝影印本第七十冊﹞】

次綦叔厚韻

其一退丹丘已二年。買得石田東【廓】【郭】佐時勛業愧先賢﹐外﹐蓋成茅屋北山前。長林遠水相縈帶﹐翠岫奇峯更接連。多謝朋遊念衰颯﹐寄題佳句已成編。

其二心存魏闕豈能忘﹐揣分非才合退藏。此日燕休難報國﹐半生艱險憶垂堂。枕戈每嘆身先老﹐覽鏡常嗟貌不揚。每念蘧廬聊偃息﹐會須恢復返吾鄕。【《永樂大典》卷七千二百三十八「堂」字韻﹐頁八上引「呂頤浩詩」。﹝影印本第七十冊﹞】

次石迪功韻

其一楓庭累歲玷朝班﹐老荷宸恩得退閒。櫪馬虺隤休入馭﹐隴禽衰倦合知還。莫辭斂迹歸南畝﹐幸免移文向北山。恢復中原乖素願﹐夢魂時得到鄕關。

其二丹丘無限好山川﹐疊翠峯巒插暝。郊外幽居三歲換﹐天邊明月幾回圓。野堂半隱慵欹枕﹐健筆題詩思湧泉。小圃剩開桃李徑﹐飛觴同醉待來年。【《永樂大典》卷七千二百三十八「堂」字韻﹐頁八上引「呂頤浩詩」。﹝影印本第七十冊﹞】

次洪成季韻

其一壯歲勤勞不自量﹐退居栽植復何忙。靜思身外功名誤﹐老覺閒中气味長。雨後羣山千疊翠﹐春回幽圃百花香。農人不識歸休客﹐載酒相邀入醉鄕。

其二聖運中興偶幸逢﹐經邦曾乏古人風。閉關退處喧囂外﹐撫劍行吟感慨中。尙有素懷思報國﹐可憐幽夢欲平戎。新詩增重林泉價﹐倍見交情我與公。【《永樂大典》卷七千二百三十八「堂」字韻﹐頁八上引「呂頤浩詩」。﹝影印本第七十冊﹞】

次潭州通判範寅秩韻

其一胡塵一動隔吾鄕﹐旋向丹丘築艸堂。方效潛魚遊海渚﹐忽隨飛鴈到衡陽。雨餘南陌千峯翠﹐春日東郊百艸香。身在湖湘歸未得﹐夢魂時到舊居傍。

其二經綸無術致時康﹐何事連年住廟堂。退伴農夫耕曉月﹐閒陪漁父釣滄浪。壯懷衰謝休鳴劍﹐舊學荒蕪面墻。別乘意勤貽雅什﹐續貂深愧不成章。【《永樂大典》卷七千二百三十八「堂」字韻﹐頁八下引「呂頤浩詩」。﹝影印本第七十冊﹞】

次李泰發韻東郊半隱繞羣峯﹐門外涓涓一水通。再歲依棲忻有幸﹐十年遭際嘆無功。閒心不厭耕南畝﹐淸夢猶思殄北戎。看去中原恢復後﹐麒麟圖畫首膚公。【《永樂大典》卷七千二百三十八「堂」字韻﹐頁八下引「呂頤浩詩」。﹝影印本第七十冊﹞】

次張全眞參政韻

其一垂老歸休荷聖恩﹐栽花種竹引兒孫。向來豪健風檣勇﹐老去光陰渴驥奔。往事不勞空咄咄﹐素懷猶欲濟元元。天臺山下柴荊路﹐白首棲遲學灌園。

其二靑郊卜築傍溪流﹐菡萏香中系小舟。脫去簪紳歸畎畝﹐悟來【�】【垂】釣勝公侯。靑雲舊好何相厚﹐白雪新詩爲寵畱。又指湘潭問行路﹐一堂風月阻同遊。【《永樂大典》卷七千二百三十八「堂」字韻﹐頁八下引「呂頤浩詩」。﹝影印本第七十冊﹞】

次朱通判惇儒韻

其一腐儒奮迹自耕耘﹐冒玷臺衡力不任。版築作霖乖素願﹐山云出岫本無心。衰遲向老開三徑﹐豪邁平時惜寸陰。蚤伏詩名壓元白﹐細看佳句用工深。

其二天臺山下艸堂深﹐酒時倍釣叟傾。屏迹分甘歸畎畝﹐放懷誰復羨公卿。幽棲幸免牽榮辱﹐髙遁何須隱姓名。洛汭詞人通顯後﹐願來相訪伴山行。【《永樂大典》卷七千二百三十八「堂」字韻﹐頁八下引「呂頤浩詩」。﹝影印本第七十冊﹞】

次仇待制韻

其一腐儒奮迹自山東﹐彊欲區區效小忠。恢復中原𨿽有意﹐翼扶興運悵無功。辭榮歸去營三徑﹐念昔何顏總百工。海不揚波邊堠嘯﹐聞飛牘奏膚功。

其二昔違軒陛歸臨海﹐頗幸棲身畎畝間。混迹每尋樵叟伴﹐放懷常羨釣翁閒。君恩深厚司畱鑰﹐野性彷徨戀故山。異日公成勛業後﹐巾車無惜過柴關。【《永樂大典》卷七千二百三十八「堂」字韻﹐頁九上引「呂頤浩詩」。﹝影印本第七十冊﹞】

次鄭顧道韻

其一南郊同賦出郊篇【﹝大觀年中﹐同出邠州東郊﹐觀鳴玉泉有詩。顧道﹑呂子固﹑張志行同賦﹞】白酒養衰年。﹐二紀光陰速箭傳。祠館退歸乖素志﹐帥藩承乏愧前賢。羸軀豈願畱湖外﹐淸夢時驚到海壖。待得秋風歸舊隱﹐黃

其二不讀《離騷》不著書﹐竹籬環合野人居。開細酌山中酒﹐掛壁閒看臥雪圖。出處似非還似是﹐宦名如有亦如無。故人意厚題佳句﹐豈爲疏狂鄙接輿。【《永樂大典》卷七千二百三十八「堂」字韻﹐頁九上引「呂頤浩詩」。﹝影印本第七十冊﹞】

次韻郭思得之歸徳鋪畱題

其一馬前山色入吟鞭﹐馬上行人思湧泉。楓落吳江何足道﹐好詩今擬謝臨川。

其二妙年題筆吐英辭﹐壯歲文章盡色絲。五字七言嫌淺俗﹐揮毫新制六言詩。

其三。故園一別四經秋﹐倦宦東歸念昔遊。下馬郵亭開病目﹐壁間依舊見銀【《永樂大典》卷一萬四千五百七十六「鋪」字韻﹐頁四上引「呂忠穆公集」。﹝影印本第一百五十三冊﹞】

【失題】陳薦﹐字彥升。博學髙文﹐擢進士第﹐徧歷中外淸華繁劇之任。忠厚亮直。號云前輩﹐雅爲司馬溫公所知﹐韓魏公尢知之。溫公云「如彥升質直﹐光所以服其爲人。」可知矣。【《永樂大典》卷三千一百四十一「陳」字韻﹐頁十一下引「呂忠穆公集」。﹝影印本第四十五冊﹞】

【失題】《韓魏公墓志》﹐乃彥升撰紀﹐實得史法。公之子厚﹐字公載﹐仕官不阿附。𨿽志不得伸﹐而公議以爲長者。厚之子翼﹐有才幹﹐爲深州通判。金人陷深州﹐翼死節。戎馬旣陷中原﹐公之諸孫淪沒殆盡﹐可哀也。彥升嘗爲神宗皇帝東宮僚屬﹐眷禮尢深﹐進職至資政殿學士。今信徳府有公居宅﹐張師正《東齋記事》謂公居第﹐乃郭進宅西南一角。郭進﹐太祖皇帝朝功臣也。【《永樂大典》卷三千一百四十一「陳」字韻﹐頁十一下引「呂忠穆公集」。﹝影印本第四十五冊﹞】

【失題】。舊事欲論鄕夢斷﹐新詩吟就海潭秋。樂天才似春深雨﹐斷送殘花一夕休。」燕子樓事﹐白樂天《長慶集》載之甚詳﹐此不具述。《彭門八詠》﹐兵火以來失之﹐惟記此三篇。陳彥升資政篇什尢髙﹐嘗爲《彭門八詠》﹐士大夫傳誦。彭門﹐今徐州也。南通垓下﹐北連丰沛﹐有範增墓。又﹐唐張建封嘗爲徐泗節度使﹐有燕子樓。《垓下詩》云「九里山南楚漢爭﹐風波翻覆走長鯨。霸圖欲斷中宵失﹐帝業時來一戰成。懶渡滄江漸父老﹐更無勍敵壓韓彭。農人不識當時意﹐祗得春霖事耦耕。」《範增墓詩》云「藏名羞立虎狼朝﹐乘變東依項籍豪。惜失壯圖撞玉斗﹐不知天命與金刀。還家落日埋英气﹐回首浮雲委舊勞。百步西連陵母冢﹐峨峨先識泰山髙。」《燕子樓詩》云「僕射松楸狐兔遊﹐侍兒猶在水邊樓。風淸玉簟愁欹枕﹐月滿珠簾懶上【《永樂大典》卷三千一百四十一「陳」字韻﹐頁十二上引「呂忠穆公集」。﹝影印本第四十五冊﹞】

【失題】陳彥升有甥孫無求﹐業進士﹐博學能文。因覽照而悟﹐遂祝發爲僧﹐攺名宗頤。住眞定府洪濟寺﹐踰三紀。其《語錄》云「良田萬頃﹐日食二升。廣千間﹐夜臥八尺。」士人傳誦。後住眞州長盧寺﹐壽八十餘卒。【《永樂大典》卷三千一百四十一「陳」字韻﹐頁十二上引「呂忠穆公集」。﹝影印本第四十五冊﹞】

劉才邵﹕《杉溪居士集》十二卷劉才邵﹐字美中﹐自號杉溪公。廬陵﹝江西﹞人。據宋周必大《杉溪居士集序》﹐劉「年二十四﹐大觀三年﹝一一○九﹞釋褐甲科」。其生年當爲宋元佑元年﹝一○八六﹞。官至工部侍郎權吏部尙書。又據周必大序﹐「卒年七十二」﹐其卒當在紹興二十七年﹝一一五七﹞。《宋史》卷四二二有傳。四庫館臣自《永樂大典》輯《杉溪居士集》十二卷。現存《永樂大典》錄﹕劉才邵文集【三條】劉才邵杉溪集【四條】劉才邵杉溪居士集【十九條】以上共二十六條﹐館臣漏輯者一條。

上殿論減月樁札子伏見諸路州縣月樁﹐先蒙朝廷慮困民力﹐特與蠲免減數目。行下州縣﹐以系省錢經制錢樁辦﹐此莫大之惠也。比聞州縣﹐間有以憲漕司占吝各司所撥名色﹐復則令州縣措辦。未免陰取於民﹐遂使寬澤不能下究。臣愚欲望聖慈﹐特降睿旨下有司﹐申嚴法禁。俾監司州縣恪意奉承。專委帥臣覺察﹐如有違戾去處﹐乞重賜施行。庶幾民沾實惠﹐不勝至幸。取進止。【《永樂大典》卷六千五百二十四「樁」字韻﹐頁十四上引「劉才邵杉溪集」。﹝影印本第六十二冊﹞】

翟汝文﹕《忠惠集》十卷翟汝文﹐字公巽。潤州丹陽﹝江蘇﹞人。宋熙寧九年﹝一○七六﹞生。十四歲舉進士﹐十年不仕。官顯謨閣學士﹐出知越州。後以仵秦檜罷歸。紹興七年以郊恩除資政殿學士等職。《宋史》卷三七二有傳。四庫館臣自《永樂大典》輯《忠惠集》十卷﹐《附錄》一卷。現存《永樂大典》錄﹕翟忠惠先生集【三十九條】忠惠先生集【一條】以上共四十條﹐館臣漏輯者五條。

東坡遠遊並序龍眠居士畫東坡先生﹐黃冠野服﹐據磯石橫策而坐。子由聞而贊之。始公在北門﹐某爲童子﹐欲見公而公出定武﹐復旋謫儋耳﹐竟不及見公之南也。其門人皆在坐﹐憮然流涕。某笑之﹐以謂儋自一【瓊】居絕﹐正如龍眠所見﹐置公於水間一石耳。安知造物者不故使之遺世絕俗﹐以全其天乎﹖仲尼乘桴浮於海﹐又欲居九夷。彼遭世不用﹐顧有不能忍以去父母之國﹐而終其身無意於斯世也。況公以君命﹐獨安適而非此者歟﹖必將俯萬物而磅一世﹐尻輿神馬﹐挾宇宙而隨其所如。世之人自以爲愛者之悲﹐而惡者之善﹐果何足以病公哉﹗然士無賢不肖皆曰東坡之門人﹐惟某未之識。傷後生不復見其餘風遺烈﹐與之並世猶若此﹐況讀其書﹐追其人於千載之上。嗚呼﹗天孰能使余不遇哉﹖𨿽然﹐得其像而朝夕見之﹐亦足以爲之師矣。始之贊而子由已盡其略﹐復爲《東坡遠遊賦》云。吁嗟先生﹐逝將去此兮﹐四方慨其何從。超虛無以上徑兮﹐襲一气之鴻蒙。乘飛霆而跨箕尾兮﹐與汗漫而相期。紛屬車之驂乘兮﹐駕六龍而逶迆。酌匏尊以自觴兮﹐罄天漢之流源。挾須彌而納芥子兮﹐恆遊戲於其間。形骸付於電泡兮﹐變詭幻之奇服。亂焦螟於蚊睫兮﹐騁蝸角之蠻觸。何鄕其無上下兮﹐樂容與而淡忘歸。回車獨來兮﹐忽何所見宛在水之中坻。乘雲輿與寶璐兮﹐儼黃冠而葛巾。狹一世邈無人兮﹐吾將自棄於魚鳥。窺遊魚修之闖萍兮﹐送飛鴻之西矯。湛揚揚其獨存兮﹐郁山林之深渺。馳余神於【霄】【宵】夢兮﹐徑從公而往遊。摶扶搖之九萬兮﹐歷九疑而望崇丘。俯黃州之舊邦兮﹐雪堂岌乎臨。望東坡之美人兮﹐枕灘流而漱松醪。哀余以好修兮﹐使哺啜其醨糟。覺遽然涕垂膺兮﹐像漠乎其無言。有無變化吾誰執兮﹐莽其乘風雲而上天。誦斯文以卒歲兮﹐猶足以續《遠遊》而賦超然者也。【《永樂大典》卷八千八百四十五「遊」字韻﹐頁十五上引「翟忠惠先生集」。﹝影印本第九十七冊﹞】

【失題】東武俗號朴野﹐不事藻飾﹐爲肖東坡蘇公像於城西彭氏之圃﹐郡人歲時﹐相率拜謁。至先生則往往繪象於家﹐以神明事之。國朝以來﹐持節剖符﹐典領是邦者﹐不知幾何人﹐舉皆無聞。獨先生與東坡去後﹐遺愛在人者深。𨿽東武拙於藻飾之俗﹐亦不忘景慕賢徳﹐貽厥不朽。由是觀之﹐桐鄕之祠朱大農﹐潮陽之廟韓文公﹐決非偶然者。【《永樂大典》卷一萬八千二百二十三「像」字韻﹐頁五上引「翟忠惠先生集」。﹝影印本第一百七十一冊﹞】

宋翟省試孔子集大成論【《忠惠集》附錄《孫繁重刊翟氏公巽埋銘》曰「公年十四舉進士﹐試《孔子集大成論》﹐詞旨贍博﹐老儒不過也。以書謁南丰曾鞏子固﹐子固立言﹐窺制作之奧﹐負大名﹐簡賓客﹐於造語少印可﹐喟然曰﹕『吾道不墜﹐系子是賴。』」】者﹐被髮纓冠而往救之時也﹐而一於淸可乎﹖樂天之命﹐爲有憂之。大一一君﹐無所遇合也。一於任可乎﹖屈其身﹐貶其道﹐而似不屑己也。一於和可乎﹖然則孔子者﹐將若之何哉﹖亦曰﹕視道之廢興﹐與時之升降﹐毋固﹑毋必﹑毋我而已。故膰肉不至﹐不脫冕而行﹔國君未饋﹐則去不旋踵。君子以爲禮也﹐而淸有餘矣。又曰「如有用我者﹐吾其爲東周乎﹖」欲於臣匹夫之微﹐而復周公文武之治。於俯仰期月之間﹐不幾於大而無當﹐任有餘矣。魯人獵較﹐孔子亦獵較。事道之重﹐而同乎流俗﹐而和有餘矣。任不可爲也﹐激之以淸。淸不可爲也﹐揚之以和。皜乎其不可尙也﹐絀乎其金聲而玉振也。茫乎前顧已遠之聖人﹐足以考之而不謬也。沓乎後顧無窮之來者﹐足以俟之而不惑也。是故將之荊﹐先之以冉有﹐申之以子夏﹐君子不以其進爲急也。陋而欲居乎九夷﹐遠而欲乘桴於海﹐君子不以退爲固也。豈非所謂聖之時者乎﹖若夫任﹐近於不屑者也﹔淸﹐堅而不可磨者也﹔和﹐涅而近於淄者也﹔故曰「我則異於是﹐無可無不可」。然則非孔子所以自見者歟﹖𨿽然﹐孔子之道無行而不與二三子者﹐而門人弟子之賢﹐有不能知也。故見南子﹐從佛之召﹐而子路有不悅者。曾不知屈身將以伸道﹐而時者聖人之權也。不然﹐則晨門﹑荷蕢﹑長沮﹑桀溺者是已﹐而可爲哉﹖故獨於顏子則曰「用之則行﹐捨之則藏﹐惟我與爾有是夫。」其餘子貢有若皆不足以語此。以至「乘商之輅﹐服周之冕﹐樂則《韶》舞」﹐三代之忠質文﹐猶造次不忘所尙。況於制行應物者﹐其可以偏而不救歟﹖軻之言曰「禹﹑稷﹑顏回同道﹐曾子﹑子思易地則皆然。」由此觀之﹐三子之行﹐槪其一偏而不可少﹔孔子之行﹐集其大成而不以自以爲多也。故曰﹕是以君子尙論其世也。而或者以爲三子者之異﹐孔子者之不同也﹐將以追蠡而尙文王之聲﹐豈不惑歟﹗論曰﹕古之事道者﹐非役身涉世之爲難也。至於道有興廢隱顯﹐時有去就用捨。欲其從容中道﹐而周旋中禮﹐與物推移而不凝滯於物﹐若是者﹐𨿽聖人以爲天下之難能也。昔者伯夷﹑伊尹﹑柳下惠﹐制行矯世。伯夷名之以淸﹐伊尹名之以任﹐柳下惠名之以和。夫三子者﹐皆聖人役身而涉世者也。而孟軻獨以孔子爲集大成者。孔子之集大成也﹐豈非所謂聖人之時者乎﹖晚周之衰﹐去先王之澤未遠也﹐其故家遺俗猶在也。天下仰而待治﹐所謂同室之有【《永樂大典》卷八千二十二「成」字韻﹐頁十下引「翟忠惠先生集」。﹝藏大英博物館﹞】

焚獻三境上帝聖像靑詞﹐尙絕形容﹔上聖眾妙之所完成﹐孰能體象﹖敢以凡情之見解﹐妄摹浩劫之髙明。深慮愚冥﹐自貽誅譴。伏念臣叨蒙覆燾﹐粗識燻修。每嘆玄像之不傳﹐莫慰羣倫之生敬。力求繪素﹐仰肖光儀。用志歷年﹐僅成玆事。今者甫塵丹陛﹐獲遂夙心。竊惟髙上至極之尊﹐必示淵默無爲之相。寫三淸之垂拱﹐用髣威神﹔具萬徳之莊嚴﹐出臨霄極。儻獲上通帝所﹐克簡聖衷﹔卽乞頒降諸天﹐普同供養。咸瞻睟表﹐永有依歸。臣尙恐粉墨旣焚﹐閟藏雲闕﹔復命工師再刻﹐崇建琳宮。流傳之姿﹐安奉告成之宇。庶存下土﹐以廣眞遊。臣誓願劫劫始終﹐歸誠道蔭﹔生身嗣續﹐祗命玄科。非敢萌纖毫僥福之心﹐直以盡頂踵報天之實。臣無任。臣某言﹕臣聞昊天有目之所共【《永樂大典》卷一萬八千二百二十四「像」字韻﹐頁三上引「翟忠惠先生集」。﹝影印本第一百七十一冊﹞】

黃籙大醮五香盥沐詞蓋聞天流東井﹐兩曜沐浴而增輝﹔帝至明離﹐萬物潔齊而相見。𨿽陰陽之化育﹐與日月之光華﹐咸貴淸明而資浣濯。矧含情抱識之眾﹐墮苦趣迷塗之中。污染所纏﹐根塵甚穢。澡身不淨﹐懺罪何由﹖睠良夜之未央﹐召幽魂之咸集。邃嚴宮館﹐贊詠洞章。灌爾蘭湯﹐將形神之受煉﹔滌玆法水﹐令罪垢之悉空。然後端拂冠裳﹐肅莊容體。隨梵音而戾止﹐聞妙戒以周旋。【《永樂大典》卷一萬九千六百三十六「沐」字韻﹐頁十上引「翟忠惠先生集」。﹝影印本第一百七十六冊﹞】

王之道﹕《相山集》三十卷王之道﹐字彥猷﹐自號相山居士。濡須﹝安徽﹞人。宋元佑八年﹝一○九三﹞生。宣和六年進士。官至提舉湖北路常平茶鹽公事﹐除湖南轉運判官致仕。乾道五年﹝一一六九﹞卒。四庫館臣自《永樂大典》輯《相山集》三十卷。現存《永樂大典》錄﹕王之道相山集【四十五條】《無爲集》引【二條】以上共四十七條﹐館臣漏輯者六條。

讀韋蘇州詩因用陪王郎中尋孔徵君韻我才傷朴﹐吾道屬艱難。未遂三豪遇﹐那知一笑歡。湖山晨溢翠﹐風雨夜沾寒。歸棹秋無幾﹐遊吳意未闌。【《永樂大典》卷八百九十九「詩」字韻﹐頁二十一上引「王之道相山集」。﹝影印本第九冊﹞】

【無爲集】序大梁趙侯端質守無爲之明年﹐距始至才數月﹐民安淸靜寬厚之政。如熱者之得濯﹐病者之得藥﹐饑渴者之得飲食﹐疲獘以蘇﹐流亡以還﹐境內翕然稱治。遊刃恢恢﹐所向輒解。視一郡若無足爲者﹐因顧其僚屬曰「文翁之於巴蜀﹐常衮之於閩越﹐皆汲汲乎庠序之教是修。今正復未暇﹐必欲厚士俗而助王化﹐盍亦風以動之乎﹖」吾聞無爲先生楊次公﹐淮海之望也。以道義文章﹐知名當世。至今學士大夫咸推尊之。其博物洽聞﹐則有若劉更生﹔應諧不窮﹐則有若東方朔。探禮樂之本﹐而妙於制作﹔究韜略之微﹐而達【於】權變。旁通道藏﹐妙解佛理。殆古人所謂通於一而萬事畢者。孟子不云「聞伯夷之風者﹐頑夫廉﹐懦夫有立志。聞柳下惠之風者﹐鄙夫寬﹐薄夫惇。」今其《文集》具在﹐目之曰「無爲」。吾將使無爲之人﹐誦公之文﹐仰公之名﹐化公之風而知所自勉。夫然後修庠序之教﹐庶幾其不肅而成。則斯集之傳﹐爲不可緩也。侯以之道於先生爲鄕裏後進﹐以序見托。義不可辭﹐敢述侯之所以語僚屬者﹐而系之於篇末。【《永樂大典》卷二萬二千五百三十七「集」字韻﹐頁二上《無爲集》引「王之道序」。﹝影印本第一百八十八冊﹞】

【無爲】別集序萬物莫不由之之謂道﹐而道非聖人不行。故自伏羲﹑神農﹑黃帝﹐以至堯﹑舜﹑禹﹑湯﹑文﹑武﹑周公﹑孔子﹐咸以此道維綱四方﹐扶持萬世﹐載在方冊﹐命之曰儒。其後老聃氏得此道﹐而一於淸淨無爲﹐是爲道教。釋迦氏得此道﹐而一於慈悲方便﹐是爲釋教。二家𨿽建立不同﹐語言有異﹐而其誘掖警動吾民﹐使惡者化而爲善良﹐邪者化而爲正直﹐陰有輔於吾教亦多矣。玆其所以更歷代之廢絀﹐經諸儒之排詆﹐而終不能以絕也。後之君子以浮虛長而晉亂﹐齋戒修而梁亡﹐遂並罪其教﹐至言而惡聞之。不知當時君臣之所崇信﹐誠得夫淸淨慈悲之本﹐晉𨿽至今治可也﹐梁𨿽至今存可也。悲夫﹗故侍講楊公諱傑﹐字次公﹐無爲人﹐少以文學致身蘭省﹐而尢深於釋迦﹑老聃之教。元丰中﹐嘗詔對便殿﹐問以佛法﹐繼被旨修道門科儀。平生所著二家詩文最多﹐得大辧才﹐通達無礙。當時好談性理之學﹐如臨川王介甫﹐眉山蘇子瞻﹐猶或避路放一頭地﹐而況餘人乎﹖今《無爲集》外有別集若干捲﹐載二家之詩文云。【《永樂大典》卷二萬二千五百三十七「集」字韻﹐頁二下《無爲集》引「【王之道】別集序」。﹝影印本第一百八十八冊﹞】

賀秦楚材啟垂拱抑成﹐上倚畢公之弼亮。【《永樂大典》卷八千二十二「成」字韻﹐頁二下引「王之道相山集」。﹝藏大英博物館﹞】

和州進布綀表八月載績﹐見王業之由興﹔六彜供巾﹐實羃人之所掌。前件布綀邊幅中度﹐經緯效功。幣以寓欽﹐敢緩致邦之用﹔儀當及物﹐欲將享上之誠。【《永樂大典》卷二千四百八「綀」字韻﹐頁十三上引「王之道相山集」。﹝影印本第二十八冊﹞】

【將仕郎】祥符以前﹐中貴人盡帶將仕郎階。若太尉秦翰者﹐左璫之名將﹐累立戰功﹐始以將仕郎內侍省內府承局﹐今則不聞。翰後建彰國軍節度。【《永樂大典》卷七千三百二十四「郎」字韻﹐頁四上引「王之道相山集」。﹝藏上海市圖書館﹞】

王洋﹕《東牟集》十四卷王洋﹐字符渤﹐山陽﹝江蘇﹞人。宋宣和六年﹝一一二四﹞舉省試甲科。累官起居舍人﹑知制誥﹑直徽猷閣﹐歷典三郡。紹興二十三年﹝一一五三﹞卒。四庫館臣自《永樂大典》輯《東牟集》十四卷。現存《永樂大典》錄﹕王東牟集【一條】王東牟先生集【五十七條】以上共五十八條﹐館臣漏輯者七條。

觀中芙蓉盛開秋木日動搖﹐秋容日修整。況復白琳宮﹐焚香事幽屏。胡爲彼美人﹐犯此淸淨境。仙宮儼環佩﹐注目朝倒景。豈容正法眼﹐泛愛冶色靚。得非葉太淸﹐宿念未灰冷。北斗春已足﹐三山夢初醒。曰鱗貴女子﹐俗目未可騁。慣聽步虛詞﹐生便浮館靜。那知羽衣人﹐文成僞心猛。記語東方兒﹐偸桃不可幸。共侍月滿除﹐蕭蕭散疏影。【《永樂大典》卷五百四十「蓉」字韻﹐頁八上引「王東牟集」。﹝影印本第三冊﹞】

僧畫梅贊瘦勝肥﹐狂勝癡。淡可久﹐色易衰。水邊呈骨﹐月下橫枝。【《永樂大典》卷二千八百十二「梅」字韻﹐頁八下引「王東牟先生集」。﹝影印本第三十六冊﹞】

己未歲新復河南故地肆赦諸神文

其一禍生不虞﹐猖狂羯胡。妖瀆神都﹐幅裂中區。文未同﹐一星已終。天誘其衷﹐革心犬戎。使幣肅將﹐議和交相。河南職方﹐歸我侵疆。天子聖明﹐發於至誠。澤霈寰瀛﹐幽顯蒙榮。神徳之聰﹐血食無窮。明命肅恭﹐惟其感通。

其二國家以火運中微﹐胡塵暗於華夏。中原數百州之地﹐淪沒膻腥。乃者上天悔禍﹐而虜使議和。河南綿地數千里﹐復歸版籍。天子布惟新之澤﹐大霈遐邇。凡神之徳及民彜﹐位列祀典者﹐咸得以薦享之。是用肅奉命﹐神其格思。

其三夷狄鮏羴之气﹐燻蒸上都﹐天亦厭之。俾胡人有休兵議和之約﹐以幸黎庶。天子惻然肆赦﹐蕩滌區內。凡羣望百靈﹐皆預嘉澤。惟神昭著祀典﹐血食一方﹐敢不爲薦也。是用肅奉王命﹐神宜鑑之。【《永樂大典》卷二千九百五十一「神」字韻﹐頁一上引「王東牟先生集」。﹝影印本第三十七冊﹞】

祭大稷文天監下土﹐屢錫丰年。明神格思﹐實相民事。玆率曲禮﹐時祀敢忘。【﹝一本﹕「天命匪解﹐屢錫丰年。明神格思﹐與我良耜」。﹞】【《永樂大典》卷二萬四百二十五「稷」字韻﹐頁三下引「王東牟先生集」。﹝影印本第一百八十四冊﹞】

【祭】后稷氏文肇降播種﹐服勤於農。王化開基﹐百世是祀。歲舉彜典﹐以昭獻誠。【﹝一本﹕「誕降嘉種﹐服勤於農。王化開基﹐百世是祀。」﹞】【《永樂大典》卷二萬四百二十五「稷」字韻﹐頁四上引「王東牟先生集」。﹝影印本第一百八十四冊﹞】

郭印﹕《雲溪集》十二卷郭印﹐號雲溪。成都﹝四川﹞人。宋政和中﹝一一一一──一一一八﹞進士。累任縣令。卒年八十餘。四庫館臣自《永樂大典》輯《雲溪集》十二卷。現存《永樂大典》錄﹕郭印詩【一條】郭印雲溪集【十七條】以上共十八條﹐館臣漏輯者一條。

珊瑚花彼美珊瑚樹﹐扶疏著絳英。佳名爲世重﹐貴相亦天生。日裏顏尢耐﹐人來眼目明。貧家還有此﹐玉石謾誇爭。【﹝王愷有珊瑚樹甚奇﹐石崇擊碎﹐償之比愷尢勝。﹞】【《永樂大典》卷二千二百五十九「瑚」字韻﹐頁十三下引「郭印雲溪集」。﹝影印本第十八冊﹞】

兵籌類要善守篇﹐是守勝之次者也。然則谷梁氏曰「倍則攻﹐敵則戰﹐少則守。」趙充國曰「攻不足者守有餘。」司馬之伐公孫淵﹐語其使曰「能戰當戰﹐不能戰當守﹐而不戰而守者幾於怯矣。」曰「不然﹐可以戰則戰﹐可以守則守。」臣嘗聞孫子曰「百戰百勝者﹐非善之善也。」吳起曰「戰勝易﹐守勝難。夫示以徳﹐感以義﹐無智名﹐無勇功﹐而敵人悅服﹐是守勝之上者也。」堅壁壘﹐嚴斥候﹐彼欲挑戰而我不爲動﹐彼欲曠日而食有不給﹐卒能以全取勝而敵人挫吳起守河西﹐而秦兵不敢東向﹐韓趙賓從。李廣守右北平﹐匈奴號飛將軍﹐數歲不敢入右平北。寇恂文武備足以守河內。韋孝寬守玉壁﹐帝幸其壘﹐觀禦敵之所﹐深嘆美之﹐移時乃去。王師順守孤城以抗突厥﹐曰「吾受天子命守此﹐義不可下賊。」王思禮善守計﹐短攻戰。孫韶守廣陵﹐靑徐汝沛頗來歸附。淮南濱江屯候皆檄兵遠徙。徐泗江淮之地﹐下居者各數百里。田豫守並州﹐外胡聞其名﹐相率來獻﹐州界寧肅。華溫琪守晉州﹐莊宗攻之﹐踰月不能破。梁嘉溫琪善守﹐升晉州爲定昌軍﹐以溫琪爲節度使。李周爲將﹐甚勇。其於用兵善守﹐能與士卒同甘苦。其守楊劉也﹐母喪奔歸。莊宗遣他將代周守﹐幾爲梁兵所破。莊宗遽追周還守之。梁人斷晉餉援﹐莊宗曰「周爲我守何憂﹖」救至﹐梁兵解去。莊宗見周勞曰「微公﹐諸將爲梁擒矣。」臣讀孫子曰「善守者﹐敵不知其所攻。」若吳起﹑李廣類此。項羽謂曹咎曰「謹守成﹐我十五日必定梁地復從將軍。」曹咎不善守﹐而卒以取敗。李光弼謂李抱玉曰「將軍能爲我守南城二日乎﹖」抱玉善守﹐而卒以破敵。臣讀孫子曰「善守者﹐藏於九地之下。」若曹咎者不足以知此。李廣百騎﹐望匈奴數千騎上山陣。廣以爲﹐走則追射我立盡﹔畱則以爲大軍之誘。於是解鞍以示不去﹐用堅其意。胡終怪之弗敢擊﹐以爲有伏﹐夜卽引去。而死可得耶﹖趙充國至西部都尉府﹐日饗士﹐皆欲爲用。虜數挑戰﹐充國堅守。羌豪相責﹐欲一王霸閉營休士﹐以屈蘇茂。曹彰北徵叛胡﹐數千騎卒至﹐彰惟有步卒千人﹐騎數百﹐用田豫計固守要隙。虜乃散走。齊神武傾山東之眾﹐以圍韋孝寬﹐凡六旬。智力俱困﹐而兵解去。李希烈以十萬之眾﹐圍劉昌凡四十餘日。賊數敗﹐乃解去。顏眞卿守平原﹐采訪河北。尹子奇攻陷河北諸郡﹐獨平原﹑北平﹑淸河固守。江夏王道宗從秦王討劉武周﹐曰「武周席勝剡然﹐鋒未可當﹐正宜以計摧之。且烏合之眾憚持久﹐若堅壁以頓其銳﹐須食盡气老﹐可不戰擒也。」王曰「【而】【爾】意與我合。」李光弼禦賊饒陽﹐問計於安思義。曰「軍行疲勞﹐逢敵不可支。不如按軍入守﹐料勝而出。」光弼曰「善。」王欽堯守潁州﹐秦宗權陷河南。獨欽堯力戰不可下﹐所在殘破﹐獨全潁州戶二萬。臣讀孫子曰「暴寇之來﹐必慮其彊﹐善守勿應。」若李廣﹑田豫類此。論曰﹕昔人謂戰以守爲名﹐所以敵﹔守以戰爲名﹐所以誇敵。所謂守者﹐非特堅壁壘﹑嚴斥候而已。善守者使敵不能知﹐故欲傅城﹐則畏吾之突戰﹔欲退走﹐則疑吾襲擊。孰敢予攻乎﹖尉繚子曰「守法一而當十﹐十而當百﹐百而當千﹐千而當萬﹐則且守且戰﹐故足以敵。」觀七國之叛﹐韓安國持重﹐張羽力戰﹐故能捍寇而有梁。微羽之戰﹐則安國能持重乎﹖夫戰不必勝﹐不苟接刃﹔攻不必取﹐不苟勞眾。故善守者﹐將以有待也。彼戰不能勝﹐守不能固﹐乃以退保爲名﹐是區區者何足算哉﹖【此下接「金起兵要兵權�凡守者勁弩彊弓」云云一大節﹐與上文詞不接而意難通﹐看來是另一部著作的名稱及內容。《大典》影印本沒有依據規矩用朱色標明﹐而用黑色字順寫下來。該節現從略。】【《永樂大典》卷八千三百三十九「兵」字韻﹐頁二下引「綦崇禮兵籌類要」。﹝影印本第九十二冊﹞】

溫州景靈宮奉安聖祖天尊大帝聖像靑詞﹝七月八日﹞維紹興二年﹐歲次壬子﹐七月朔日﹐嗣天子臣伏爲於溫州景靈宮奉安聖像﹐遣某官奏告。謹上啟聖祖上靈髙道﹐九天司命﹐保生天尊大帝﹐元天大聖後。伏以降延恩於祕殿﹐嘗覿遊﹔敝萬壽之殊庭﹐久嚴像設。屬有風塵之警﹐乃遷山海之鄕。館禦未寧﹐夙興是懼﹐姑從原廟。祗奉睟容。香火弗親﹐敢怠寅恭之意﹔干戈庶定﹐更延祚祠之祥。臣無任懇禱之至﹐謹詞。【《永樂大典》卷一萬八千二百二十四「像」字韻﹐頁八下引「綦崇禮北海集」。﹝影印本第一百七十一冊﹞】

徽州天慶觀奉安聖像奏告聖祖天尊大帝維紹興四年﹐二月朔日。嗣皇帝謹遣某官於徽州天慶觀﹐以某月日奉安聖像﹐奏告聖祖天尊大帝。伏以授策先皇﹐嘗覿遊之降﹔朝眞庶國﹐可忘館禦之修。乃春殊庭﹐載嚴寶像。將因良日﹐祗奉睟容。尙克顧臨﹐用先昭薦。臣無任懇禱之至﹐謹言。【《永樂大典》卷一萬八千二百二十四「像」字韻﹐頁八下引「綦崇禮北海集」。﹝影印本第一百七十一冊﹞】

徽州天慶觀奉安聖祖天尊大帝聖像﹝二月二十六日﹞維紹興四年﹐四月朔日。嗣皇帝謹差某官於徽州天慶觀﹐奉安聖祖天尊大帝。伏以僊源所自﹐皇祚有開。生而神靈﹐旣在躬之盛徳﹔施於孫子﹐用昭受命之珍符。示現之祥﹐延鴻可卜。屬新像設﹐虔奉眞遊。尙希肸饗之通﹐永格和平之應。【《永樂大典》卷一萬八千二百二十四「像」字韻﹐頁八下引「綦崇禮北海集」。﹝影印本第一百七十一冊﹞】

朝請郎誥詞﹝淳熙十二年五月二十六日﹞敕﹕朝散郎樞密院檢詳諸房文字兼太子侍讀﹐賜緋魚袋楊萬里。朕妙柬耆儒﹐列之諸禁。若經若史﹐敷繹發揮。必期有補於聞見﹐固不徒仿古具文而已。唐臣諫篇﹐玆焉育捲﹐疇庸顧可後諸。爾以淵源正大之學﹐再召爲郎。玆列屬於樞廷﹐仍參華於宮寀。凡誦說講劘之次﹐皆箴規篤實之言。直諫不阿﹐忠嘉可尙。一官之賞﹐未足以酬卿也。惟贄忱誠勁節﹐論切事情﹐道本仁義﹐數十百篇之旨﹐爾固知之熟矣。玆欲見於舉行﹐尙毋嫌於條奏。可特授朝請郎。【《永樂大典》卷七千三百二十二「郎」字韻﹐頁八下引「綦崇禮北海集」。﹝藏上海圖書館﹞】

仲並﹕《浮山集》十卷仲並﹐字彌性。江都﹝江蘇﹞人。宋紹興壬子﹝一一三二﹞進士。官光祿寺丞﹐右朝請大夫。晚知蘄州。四庫館臣自《永樂大典》輯《浮山集》十卷。現存《永樂大典》錄﹕仲並詩【三條】仲並浮山集【十條】《吳郡誌》引【一條】以上共十四條﹐館臣漏輯者三條。

題臨丘文播四花圖自某來吳門﹐每過空如老人﹐相對淸坐﹐便覺不在城市間。去此有日﹐見所作《四花圖》﹐不能釋手。老人善藏之﹐賞音者希﹐不特爲此花太息也。【《永樂大典》卷五千八百四十「花」字韻﹐頁五上引「仲並浮山集」。﹝影印本第六十一冊﹞】

吳郡三賢堂記悉必舉。前人遺蹤勝槪﹐以次復焉。第以前政信安孟玉之意﹐嘗捐金欲興三賢堂。蓋唐左司郎中曰洛陽韋公﹐太子少傅曰太原白公﹐太子賓客曰中山劉公﹐皆嘗牧此郡者﹐邦人尊之曰三賢。曩歲爲堂以祀之﹐毀於兵火垂三十年﹐邦人念之嘆息。公訪其遺基﹐得於郡治故木蘭堂之左﹐攘剔榛翳﹐掄材庀工。百姓不知﹐僚屬皆樂從也。某日始事﹐辛酉堂成。制度古雅﹐不陋不奢﹐稱三賢之居。爰塑其像﹐以次位置於堂﹐南向東上。並嘗暇日從公過焉。公曰「其爲我記歲月。」固辭不獲﹐並每獨怪《唐史》﹐如文藝﹑儒學﹑循吏三傳﹐幾二百人。韋公法當處一焉﹐獨不爲立傳﹐亦史冊之遺恨也。惜哉﹗公正元初﹐由左司郎得郡於此。淸徳臨民﹐民樂其政。暇日賓禮名流﹐與之酬唱。於時白公客遊郡下﹐盛稱公風流雅韻﹐播於吳中﹐至有詩仙之目。自以不得與公遊宴爲不滿。已而罷郡﹐寓永定僧廬。羇旅蕭然﹐欲求田課耕而未得。每端居焚香掃地而坐﹐淸風峻節﹐可想而知。其後白公自杭移蘇﹐實寶歷初元也。首以公郡宴詩鑱之石﹐酷愛慕之﹐每自謂不及。韋公大槪可見於此。史不傳﹐不得不致詳焉。若白與劉﹐行事始終則有本傳在。二公共生大歷壬子歲﹐眞輩行也。晚益相厚﹐世謂劉白。白之去郡﹐劉以詩遺之﹐有「十萬戶嬰兒啼」之句。𨿽三代遺愛﹐何以加焉﹖後六七年﹐當太和中﹐劉亦繼來。乘郡荒疫之餘﹐撫摩安輯﹐免民於轉徙﹐文宗錫服以寵之。白公時在河南﹐猶以詩爲劉賀。三賢平時﹐道義相先﹐分相好﹐誠相與也。而文聲政績﹐兼優並著﹐且俱爲有意於民者。名藩巨屏﹐得以師帥﹐吾民幸矣。接踵來臨﹐歲月未遠。聲名風采﹐炳乎其輝。一時盛事﹐他郡所未有也。去之三四百歲﹐邦人懷慕之不衰﹐宜哉﹗公復振起而一新之﹐是將傳之愈久而愈無窮也。蔣氏代以儒學顯﹐至公而守玆土者三世矣。少受知於初世父樞密太師魏公﹐翰墨篇章﹐悉有家法。晚逢明天子擢登法從﹐處劇以簡﹐中扃湛然﹐到郡今踰年矣。鋤荒植廢﹐皆如此堂﹐未易一二書也。並聞元佑中魏公帥南海﹐郡人繪前刺史吳公隱之﹑宋公璟而下八人﹐築室以祠之。魏公閱圖籍所載﹐又得滕公修﹑王公林﹐合前八人者號十賢﹐各爲之贊。公今新斯堂也﹐視十賢之舉﹐蓋不謀而契。益知公之心﹐眞魏公之心哉。敢並書以告來者。五月庚申朔﹐左朝奉郎前差通判信州﹑軍州﹐主管學事﹐江都仲並記。廣平程紹祖書。紹興二十八年春﹐敷文合待制陽羨蔣公之鎭吳門也﹐旣期年矣。治最上聞﹐帝用褒寵。民安初政﹐郡以無事﹐公惟益勤不懈。事有關於風教﹐【《永樂大典》卷七千二百三十六「堂」字韻﹐頁十六下《吳郡誌》引「仲並」。﹝影印本第六十九冊﹞】

泰興建護城神祠疏保三里之城﹐𨿽俯竭於人力﹔迎百順之福﹐宜仰賴於皇休。矧更兵革之餘﹐每劇淵冰之念。深池髙壘﹐何敢恃以安居﹔盛徳陰功﹐顧每煩於默相。彊敵於觀感之際﹐保斯民於傾側之中。思酬庇庥﹐是嚴祠宇。有功則祀﹐敢忘春秋饋獻之儀﹔旣安且寧﹐坐弭姦宄侵陵之患。【《永樂大典》卷二千九百五十一「神」字韻﹐頁十八上引「仲並浮山集」。﹝影印本第三十七冊﹞】

陳長方﹕《惟室集》四卷陳長方﹐字齊之﹐號惟室。福州長樂﹝福建﹞人。據宋百能《陳惟室先生行狀》﹝見《惟室集》卷五﹞﹕陳於「紹興二十七年﹝一一五七﹞克葬」﹐「年四十一」。其生年當爲宋政和七年﹝一一一七﹞。紹興八年進士﹐官江陰縣學教授。四庫館臣自《永樂大典》輯《惟室集》四卷﹐《附錄》一卷﹐《步裏客談》二卷。現存《永樂大典》錄﹕陳惟室先生集【六條】陳長方惟室集【三條】陳長方集【一條】《豫章集》引【一條】以上共十一條﹐館臣漏輯者二條。

書楊舜韶詩後吳城磊落見長身﹐屈指文章第幾人。歲月消磨百年後﹐音容間絕九泉新。無健筆作佳傳﹐空對遺編獨慘神。符也克家端的否﹐會須收拾寄蒼。【《永樂大典》卷八百九十九「詩」字韻﹐頁二十一上引「陳長方集」。﹝影印本第九冊﹞】

【豫章集】序立言非君子之本心﹐然古聖賢常由此以見於後。故世之士﹐不知其因人而傳也。遂謂言爲足恃﹐疲精神﹐窮目力﹐爲書邀名﹐以榮朽骨。敗筆涴紙﹐動千萬計。而言之有補於人﹐能傳於後者﹐百無一二也。亦果何爲哉﹖先君豫章公少有經世之意﹐聞一善士﹐千里從之。勝己則師﹐類我則友。𨿽不如己者﹐亦各以其長而錄之。一有未見﹐又勤勤焉記其名氏州裏。嘗有大匠營室之論﹐謂梁棟忙桷兼收畢取﹐然後夏屋可成。適當道消之時﹐志不克就﹐退斂所有以善其身﹐故事業無見於世者。不刻意於文字語言﹐而遇事應用﹐亦時爲之。其兄弟掊《拾遺》爲上下二卷﹐來者儻能觀瀾而知海﹐則公之梗槪﹐亦或於斯見之。若夫負髙才﹐蘊智術﹐不用而爲直尋詭遇之事﹔急行道﹐憂斯世﹐不達而無憤怨悲嘆之辭。蓋所學者然也。嗚呼﹗惟天下善類﹐知非父子之私言。【《永樂大典》卷二萬二千五百三十七「集」字韻﹐頁十九下《豫章集》引「陳長方」。﹝影印本第一百八十八冊﹞】

李石﹕《方舟集》二十四卷李石﹐字知幾﹐號方舟。資陽盤石﹝四川﹞人。宋大觀二年﹝一一○八﹞生。紹興二十一年進士。官太學博士﹑都官員外郎﹐知合州﹑眉州等職。四庫館臣自《永樂大典》輯《方舟集》二十四卷。現存《永樂大典》錄﹕方舟先生集【一條】李石方舟集【二十一條】李石方舟先生集【一條】《續博物志》引【一條】以上共二十四條﹐館臣漏輯者五條。

【千葉梅】

其一荼﹝艸縻﹞燻肌屑沈水﹐郁李注臉勻丹砂。子眞吳市變名姓﹐仙種自是成一家。

其二一株女仙瓊玉蕊﹐千葉化佛冰雪團。且袖今時宰相手﹐領取前輩儒生酸。

其三接花莫接南北枝﹐姑射仙人冰雪肌。一塵不食自然瘦﹐紅紅紫紫糠籺肥。

其四野芋接花一日事﹐刻玉作楮三年工。此家妙有轉物手﹐老圃寬褐藏春風。【《永樂大典》卷二千八百十「梅」字韻﹐頁五下引「李石方舟集」。﹝影印本第三十六冊﹞】

紅梅閣賦閹茂歲春﹐次於稷下。始至有謁﹐主人可者。虛治寢之右偏﹐潔窗欞之邃雅。主顧謂客﹐且焉此捨。橫書與琴﹐中食息矣。始以迄今﹐時之易矣。彷彷徉徉﹐如遺如忘。主人之謂誰﹐而客亦不知身之爲客也。夜半朔風﹐隱然動地。艸木搖落﹐鳥驚蟄閉。姚黃魏紫﹐灰冷無气。猗彼嘉樹﹐儼乎庭前。含太素以獨秀﹐破小萼之微丹。友松與篁﹐眞伯【中】【仲】間。咄嚴霜其何畏﹐似古人之歲寒。夜色希微﹐檐月沈浮。攬衣起步﹐誰與獻酬。耿耿淸質﹐忍令暗投。影橫陳以向夕﹐香徹曉而不收。客曰美哉﹐天贊我也﹐其何不承。有琴我援﹐有酒我酌。我亦有身﹐曷云不樂。蹈大方於無悶﹐味至理於淳朴。望三山之匪遙﹐欲翔風之寥闊。實進塊之匪予﹐庶懷歸之敢作。然後主人命客之不薄也。旣醉而夕﹐旣醒而晨。具衣與巾﹐以謝主人。主人曰噫﹐此客能勤矣哉。【《永樂大典》卷二千八百九「梅」字韻﹐頁二下引「李石方舟集」。﹝影印本第三十五冊﹞】

李呂﹕《澹軒集》八卷李呂﹐字濱老﹐一字東老﹐號澹軒。光澤﹝江西﹞人。據宋周必大《平園續稿》卷三十五《李濱老墓志銘》載﹕「慶元四年﹝一一九八﹞六月壬辰以疾終﹐享年七十七。」由此推知其生年當是宋宣和四年﹝一一二二﹞。其事迹不詳。四庫館臣自《永樂大典》輯《澹軒集》八卷。現存《永樂大典》錄﹕澹軒文集【一條】澹軒詩【一條】李濱詩【《永樂大典》引此條作「宋李濱詩」﹐似不當入《澹軒集》。但四庫館臣輯本所收「澹軒文集」諸條﹐多有屬「李濱」名者﹐他們好像有所依據。因此﹐姑輯這條一於此。】【一條】李濱老詞【二條】李濱老集【一條】李澹軒集【十四條】李流謙澹軒詩【按﹕李流謙別號「澹齋」﹐《永樂大典》他處亦引作《澹齋集》。此作「澹軒」﹐疑有誤。又﹐「澹軒」是李呂的別號﹐所作《澹軒集》卷一有《和許尉仙【遊】田舍野老有可憐之態壁間之什》﹐卷二有《送許尉子云二首》和這首詩題「字子云」的「許尉」是同一人。故此詩亦應輯在李呂名下。】【一條】以上共二十一條﹐館臣漏輯者四條。

淸友堂爲呂賓峯題惡艸不可近﹐惡虫不可逢。艸【有】【中】吻﹐入口裂其胸。虫中有細腰﹐蠆尾猶銛鋒。人生涉世故﹐得不戒遊從。澡心三峽浪﹐對面九疑峯。相須濟吾事﹐醞釀如酒醲。一朝臨利害﹐暗捷同機舂。个中本無物﹐薄俗誰我容。眷彼冰雪姿﹐气格天所鍾。蟠根便水石﹐作配宜竹松。相看世味薄﹐淸坐眞意濃。今時無膠漆﹐安得如駏蛩。永結歲寒伴﹐馨香滿蒙茸。願爲管鮑友﹐莫繼耳余蹤。可能辟三徑﹐吾亦欲筇。有【《永樂大典》卷七千二百三十八「堂」字韻﹐頁十九上引「李濱詩」。﹝影印本第七十冊﹞】

以油煙贈許尉因賦長篇﹝名從龍﹐字子云﹞我有堅玉黝而澤﹐嘗從十八公處得。蘭膠射篆積甚勞﹐佛帳書燈掃何益。江南務官骨已朽﹐潘仙久矣尋李白。誰歟獲此古膠法﹐持贈茅齋輕尺璧。我非其人弗忍磨﹐緘藏夜光侵幾格。換鵝右軍肯輕示﹐五日京兆無人識。臨池學書水爲黑﹐不救晉家淸談厄。風流解物遠山長﹐才輕未免遭刻責。神仙中人許玉斧﹐手持補天筆五色。效官一尉聊復爾﹐礨磈胸襟盡珠瓅。張顚落筆謾如雲﹐曹植波瀾翻逼窄。逢時騰踔不作難﹐定冠蓬山文字職。是物胡爲送乞君﹐要與銛鋒勢相敵。誅姦發潛蓋餘事﹐吾道豈容邪學塞。不然黃屋求正言﹐願染當今治安策。【《永樂大典》卷四千九百八「煙」字韻﹐頁九上引「李流謙澹軒詩」。﹝藏西柏林人種博物館﹞按﹕參上頁注【二】。】

跋晦翁和玉澗詩右晦翁先生《玉澗詩》一絕。其己亥之冬謁公於星渚﹐郡宅節告﹐得陪後車爲玉澗之遊。澗旁乃無著居士崔閒故基﹐昔坡公嘗至其處﹐爲作《醇翁操》者。某因爲詩云「夜琴響空山﹐臨流水方折。老仙何處來﹐欣賞共淸絕。不知盧仝家﹐還有許風月。」公喜之﹐親札以寄張荊州。且辱示和﹐思致髙遠﹐非某不肖所及。謹刻寘澹軒﹐以給同志者之求云。【《永樂大典》卷九百九「詩」字韻﹐頁十一下引「李澹軒集」。﹝藏日本天理圖書館﹞】

跋晦翁遊大隱屏詩公之詩能無愧乎﹖右《大隱屏峯書堂古風》一篇﹐晦庵先生朱公作也。淳熙己亥﹐公爲南康守。臘中適宴過客﹐某與武寧丞楊君子直集於幕府之敬老亭﹐僉判楊君子美實主其事。郡齋客退﹐公書此詩遣人走送坐上。子美爲籌祝而揚之﹐一籌躍來﹐徐取而視﹐乃得字﹐二君不能奪也。私竊喜焉﹐因成一絕以謝曰「晦公詞翰妙天下﹐可見元無一點塵。爲問爭珠誰得者﹐須還趯倒淨瓶人。」歸而刻之澹軒﹐以無忘角弓。且知晦公雅志﹐未嘗不在泉石間﹐其視富貴﹐眞若浮雲。彼世之患得患失者﹐【《永樂大典》卷九百九「詩」字韻﹐頁十一下引「李澹軒集」。﹝藏日本天理圖書館﹞】

虞儔﹕《尊白堂集》六卷虞儔﹐字壽老。寧國﹝安徽﹞人。宋隆興初年﹝一一六三﹞入太學﹐舉進士。官國子監﹐知湖州﹐後以太常少卿使金﹐又任兵部侍郎等職。四庫館臣自《永樂大典》輯《尊白堂集》六卷。現存《永樂大典》錄﹕虞儔詩【十條】虞儔尊白堂集【三十條】以上共四十條﹐館臣漏輯者三條。

羨監簿先出院詩靑熒燈火小窗前﹐自笑酰雞舞甕天。涉筆謾隨斯立尾﹐著鞭蚤覺祖生先。一觴獨進何由醉﹐四鼓相將底未眠。珍重梅枝爲老伴﹐摩挲病眼向渠憐。【《永樂大典》卷一萬四千六百八「簿」字韻﹐頁二十五下引「虞儔尊白堂集」。﹝影印本第一百五十四冊﹞】

和王誠之元夕卽席之作葭管飛灰趁早朝﹐便看梅柳占春嬌。金花彩勝方連晝﹐壁月華燈又徹宵。羅綺叢中森畫戟﹐旌旗影裏間星軺。滿城遊妓歸時節﹐猶認雲間紫玉簫。【《永樂大典》卷二萬三百五十四「夕」字韻﹐頁八上引「虞儔詩」。﹝影印本第一百八十三冊﹞】

陳鑄大理寺簿葉先太府寺簿制朕惟大理人命所系﹐外府邦財所司。簿正其間﹐遴選惟重。爾等儒科得雋﹐吏事推優。孰云州縣之徒勞﹐果致朝廷之推擇。今玆並命﹐僉曰咸宜。檢獄訟之稽違﹐謹貨賄之出入﹐斯爲稱職﹐其盡乃心。【《永樂大典》卷一萬四千六百七「薄」字韻﹐頁十下引「虞儔尊白堂集」。﹝影印本第一百五十四冊﹞】

袁說友﹕《東塘集》二十卷袁說友﹐字起巖。建安﹝福建﹞人﹐流寓湖州﹝浙江﹞。宋隆興元年﹝一一六三﹞登進士第。四庫館臣自《永樂大典》輯《東塘集》二十卷。現存《永樂大典》錄﹕袁說友講義【二條】袁起巖詩【九條】袁起巖集【二條】袁起巖東塘集【五十一條】《蘇州誌》引【一條】《吳縣誌》引【一條】以上共六十六條﹐館臣漏輯者二十三條。

江岸茅舍傍古梅奇甚攜酒卽之不爲村深與水隈﹐也依籬落及時開。幾年寂寞無人問﹐一日聲名動客杯。【《永樂大典》卷二千八百八「梅」字韻﹐頁十四下引「袁起巖東塘集」。﹝影印本第三十五冊﹞】

用謝艮齋韻題歐陽長老墨梅三首

其一誤墨𨿽藏白﹐飛埃欲斂昏。誰將艸玄手﹐著意寫前村。

其二屏燈紅灼爍﹐窗月正黃昏。印出橫斜影﹐分明竹外村。

其三溪藤橫翠約﹐老眼頗眵昏。喚入淩煙後﹐江村不是村。【《永樂大典》卷二千八百十二「梅」字韻﹐頁十五上引「袁起巖東塘集」。﹝影印本第三十六冊﹞】

用楊誠齋韻再題歐陽長老墨梅三首

其一紅妝誇睡足﹐粉額趁顏開。惟有江梅樣﹐蛾眉淡拂來。

其二玉容曾浥麝﹐彷佛帶香開。不比眞花怯﹐斕斑怕雨來。

其三從來冰雪體﹐引墨爲君開。寄語金鸞客﹐和羹人正來。【《永樂大典》卷二千八百十二「梅」字韻﹐頁十五上引「袁起巖東塘集」。﹝影印本第三十六冊﹞】

李英才作墨梅於天慶觀壁小折霜林半壁間﹐春風日日付毫端。秋髙爲借橫斜影﹐畱與吾師歲晚看。【《永樂大典》卷二千八百十二「梅」字韻﹐頁十五上引「袁起巖東塘集」。﹝影印本第三十六冊﹞】

題墨梅輕梅拂拂有餘淸﹐筆下翻成月下橫。昨夜小屏幽夢斷﹐恍如煙雨瘴江城。【《永樂大典》卷二千八百十二「梅」字韻﹐頁十五上引「袁起巖東塘集」。﹝影印本第三十六冊﹞】

過袁村在昔有袁村﹐今到袁村路。峯傍呼父老﹐同姓亦三數。貴賤本無種﹐苗裔有疏附。我家建安派﹐一經立門戶。安用黃金籯﹐守此靑簡蠹。庶幾亢吾宗﹐百世傳儒素。作詩示云來﹐聊並城南句。【《永樂大典》卷三千五百七十九「村」字韻﹐頁二十一上引「袁起巖詩」。﹝影印本第五十冊﹞】

季提刑自夔憲知常徳府十年蹤迹兩參商﹐【解後】【邂逅】天涯一詠觴。老景不堪朋舊別﹐客懷惟覺歲時長。猛辭蜀道浮江白﹐穩上吳船逆詔黃。我欲著鞭歸路日﹐更期相過水雲鄕。【《永樂大典》卷一萬九百九十九「府」字韻﹐頁十六上引「袁起巖詩」。﹝影印本第一百九冊﹞】

送資深知潼川府昔日班行憶舊遊﹐天涯今已說離愁。珠璣咳唾頻傾倒﹐風月江山幾倡酬。三接自應還北闕﹐一麾猶欲惠東州。與君久賦蒓鱸約﹐更約同登竹笮舟。【《永樂大典》卷一萬九百九十九「府」字韻﹐頁十六上引「袁起巖詩」。﹝影印本第一百九冊﹞】

題所書思政堂記後後一百二十四年﹐建安袁某來守是邦。而堂與記石﹐悉無存者。懷南丰之文﹐想王君之政。慨然大息﹐恨九京之不可作也。屬修荒政﹐弗敢從事木土﹐莫還思政舊觀﹐卽中和堂之東偏﹐飾便坐以存之。旣揭堂額﹐又爲書記文於屏間﹐庶幾出入觀省﹐無越思焉。若夫建堂伐石以復故事﹐則有俟於來者。【《永樂大典》卷七千二百三十九「堂」字韻﹐頁六下引「袁起巖東塘集」。﹝影印本第七十一冊﹞】

跋杜牧之九日登齊山詩右唐池州刺史杜牧之《九日登齊山詩》。吟嗟嘆之意﹐殆與風雅同也。後世騷人逸士﹐誦其詩者﹐悟眞趣而銷忿欲﹐豈特爲是邦故事而已哉。後三百四十年﹐而某來爲郡。詣學而拜遺像﹐訪左史洞而觀畱題。慨然思古﹐爲之三嘆。因得李王所書公詩﹐刻置山寺。庶幾夢想髙躅﹐希萬一焉。【《永樂大典》卷九百五「詩」字韻﹐頁六上引「袁起巖東塘集」。﹝影印本第十冊﹞】

謝舉自代啟天子信儒生之可用﹐裔夷知中國之有人。靜言過聽﹐無所酬恩。【《永樂大典》卷三千「人」字韻﹐頁七下引「袁起巖東塘集」。﹝影印本第四十冊﹞】

謝右相啟竊以館閣萃天下之英﹐昔人謂之髙選。奎壁象圖書之府﹐儒者號爲至榮。【《永樂大典》卷一萬一千一「府」字韻﹐頁二十二上引「袁起巖集」。﹝影印本第一百十冊﹞】

賀施元樞啟竊以制盛於周﹐合兵農而一致。世接於漢﹐判文武爲二途。【《永樂大典》卷一萬三千四百九十五「致」字韻﹐頁十六上引「袁起巖東塘集」。﹝影印本第一百三十八冊﹞】

論降虜當分其勢臣聞聖人有容天下之量﹐有愛天下之誠﹐而又有制天下之法。夫如是﹐【是】毫之負以招怨於天下。而人乃至於桀暴貪悍以泄其慢侮之毒﹐使君之量有所不能容﹐而誠有所不能愛﹐此豈終不可治哉﹖蓋其制天下之法者﹐有所未善。而量之與誠﹐有不能以獨立也。夫法者﹐將使天下有畏心。畏心存﹐則量之與誠在聖人爲可全。今若法不足以輔之﹐則大惡大姦將縱橫蹇驁而不已。當是時﹐量之所容﹐而誠之所愛者﹐有不及用﹐而吾所未嘗疑者﹐乃至於亂天下矣。昔者聖人之待夷狄﹐蓋不過此。凡亂華猾夏之俗莫不攘斥擯逐而賓之。故周公朝諸侯於明堂﹐隸於朝著者﹐皆得出入以觀禮。惟夫夷蠻戎狄之君﹐立於四門之外﹐使不與備物盛禮之觀。夫周公當朝覲之時﹐而夷狄之人亦得出處於上國者﹐蓋所以示聖人有容天下之量﹐愛天下之誠。而其立之四門﹐不得列於百執事者﹐又所以見聖人有制天下之法。此成周之世﹐四夷左衽罔不咸賴而來王者﹐未必不由於此。而後世之君﹐其初皆有意於容而愛之﹐惟其制天下之法者有不足﹐是以必至於變亂而後已。不知夫虎豹終日而不殺﹐則跳踉大叫﹐以發其怒﹔蝮蠍終日而不螫﹐則噬嚙艸木﹐以致其毒。而漢之孝宣因呼韓邪之降﹐使之依阻塞下。世祖因匈奴日逐之至﹐復建南廷以安納之。至於魏武亦徙武都之氐﹐以實關輔。皆使之周旋於中國﹐而出入於內地。迄於晉室之興﹐則中原半爲夷居矣。一旦五胡之亂﹐東割西據﹐幾二百年。此其爲患﹐實兆於孝宣﹐漸於世祖﹐而盛於魏武。是豈容而愛之者爲不然哉﹖特以制之者法有未至﹐故一變而不可救藥。然而古之夷狄﹐又非今日之所可況。蓋世愈久﹐而詐愈深。使孝宣以待呼韓邪者﹐而施之今﹐固有不待更三姓而後發﹐當有朝順而夕叛者﹐則亦甚可畏也。國家自辛巳之冬﹐興師以誅虜﹐迄今則已四載。其間狄人之來降者﹐時時有之。𨿽其誠僞之未必然﹐遲速之不可信﹐要以愛我之道來者﹐固不宜絕而使之去。夫旣有以受之﹐必有以制之﹐庶足爲悠久之計。而今之將帥﹐類悅於一時之向服﹐而不思所以警備者。臣恐養虎遺患﹐而非朝廷異日之福也。蓋嘗觀之﹐此曹本無向我之心﹐徒以力屈勢窮﹐迫於生死之故﹐故不得已而請命。況其棄主歸我者﹐未必出於逆伺中國﹐又豈馬援之告光武者哉﹖近者道路之人﹐皆謂降虜爲今日大患者有二﹕當多費之時﹐而有無窮之用﹔於多故之日﹐而爲養敵之舉。今江之南北﹐淮之東西﹐皆此輩贍養之地。多者百餘﹐而少者數十。一家之食﹐月糧數斛。則家以千數者﹐則日有千斛矣。夫外饋三軍之糧﹐而內給降虜之粟。𨿽以九年之儲﹐恐必有傾囷倒廩之患。而況未必若此也﹐不知執事者其何以充之。兩淮之與虜鄙﹐不啻左右手之應﹐間諜之往來﹐足以得故主之號令。而耳目之所熟﹐又足以潛伺中國之所爲。遲之歲月﹐必將反其鋒以向﹐彼有未可以卒制者。陛下有容天下之量﹐愛天下之誠﹐不以華戎爲彼己之間﹐然其制之之法要不可以不講。臣愚以爲宜析黨以破虜姦﹐分戎以寬吾用。命有司藉爲定數於閩廣之路﹐視郡邑之大小﹐而離居之。彼必不肯於數千里之外﹐以自取夷滅之禍﹐則庶乎虜姦之可破。有某人之家﹐則某郡邑時以給之﹐官與之直﹐使得自謀其利。閱時旣久﹐郡邑可以勿給﹐則庶乎吾用之少寬。是二者皆所以爲制之之法。陛下苟忽而不圖﹐將以爲利﹐適以爲害。後𨿽勢壓而力服之﹐亦已憊矣。今庸人之論﹐必曰「是無益也。不若以其賤者而使之耕﹐以其上者而畀之祿。」而臣竊謂耕而不堪其勞﹐是趣其變﹐旣變而又殺之﹐則將爲武安君之坑趙﹔祿之而浸不已﹐是與之權﹐權則可以有爲﹐則將爲慕容垂之歸秦矣。惟夫當長江大河﹐鬱結盤屈之時﹐有以殺其流而導其勢者﹐是臣之所以策也。以上下相安﹐彼己相信﹐而無疑忌傷裂之意。然而昔之爲君﹐以能容之量﹐能愛之誠﹐盡心竭力以和其民。𨿽有天下之大惡大姦莫不綏而懷之﹐無【《永樂大典》卷一萬八百七十七「虜」字韻﹐頁三上引「袁起巖東塘集」。﹝影印本第一百七冊﹞】

馬司歸屯臣嵬瑣不才﹐識見卑淺。𨿽軍旅之政未之學﹐而人情所可見﹐事勢所當行者﹐臣亦常見一二﹐願爲陛下略陳之。【切】【竊】見建康都統一司系是久駐於彼﹐近年復撥馬軍行司前去﹐亦有統帥。今都統所管之兵四萬﹐馬軍所管亦三萬餘人。數目亦均總司所給﹐尢爲浩瀚。鄕來朝廷撥遣軍馬之意﹐不過謂一旦或有小警﹐便可調發。然利一害十﹐似亦未便。近聞兩司各相求勝﹐多不相﹐至於主帥競利紛爭﹐下至士卒亦各相忌。臣以謂行在所去建康止是五六日﹐縱有調發﹐亦不至甚濡滯。兼建康已有都統司﹐似不必更置馬軍。況三衙之兵拱扈闕下﹐尢不宜分置他處。徒使將帥各求相勝﹐因事成隙。或誤軍政﹐實爲未便。臣愚欲望聖明灼見利害﹐特發睿旨﹐斷令馬司一軍﹐依舊歸屯在所。庶幾兩司各盡其職﹐亦於護衛行闕﹐不戾祖宗創法之意。臣妄議軍事﹐罪在不韙﹐惟陛下財幸。【《永樂大典》卷三千五百八十七「屯」字韻﹐頁十五上引「袁起巖東塘集」。﹝影印本第五十二冊﹞】

楚州屯戍狀臣竊謂城守以爲固﹐不若軍心以爲固。蓋城𨿽堅﹐而固之者在人。軍無二三之心﹐則城甚於百二山河之險也。故曰「眾心成城。」此言誠在於眾﹐而不專在於城也。臣玆奉選命護客有行﹐往來之間﹐道由楚州。【切】【竊】觀本州島城壁﹐勢極雄壯。蓋楚州實爲揚州籓籬之衛也。臣復詢之淮民與軍士等﹐皆謂自淮而南﹐其陸路至揚州﹐則自盱眙由天長而來。其水路則自淸河口﹐由楚州而來也。然楚州尢爲要害者﹐以敵人糧道必由於楚。又楚在揚之前﹐其來則楚爲之敵。若以他路至揚州﹐則楚又扼其後。所以朝廷以楚爲重﹐增城設塹不敢忽也。今楚之人皆謂﹐頃年朝廷嘗以武鋒一軍八千人屯駐於楚﹐軍人家屬悉在焉﹐誠足爲緩急死守之備。自揚州增創堡寨﹐以一時建議者﹐遂移武鋒一軍盡屯堡寨。今不過令鎭江都統司﹐每歲更戍於楚﹐僅五千人耳。旣無老小同行﹐又每歲一替﹐不爲久計。總司復添支食錢幾二萬緡。誠恐緩急之日﹐更戍之士各念妻兒在他郡。且非久屯更練者﹐恐不能責之死守。臣等欲望聖慈﹐以楚城爲揚州腹背要害﹐命樞廷相度﹐或不復武鋒一軍。卽乞令鎭江都統司撥五千人﹐選擇將副﹐各同老小﹐就來年二月合更戍者﹐密與分屯﹐久戍於楚﹐庶不張皇。其元來武鋒軍寨屋﹐見今存在﹐預行修葺。庶幾軍士老小同戍﹐且爲久計。其與無家屬而更戍者﹐事體全然不同。他日緩急可恃以固守﹐兼亦省總司每歲二萬餘緡之費﹐誠非細務。【《永樂大典》卷三千五百八十七「屯」字韻﹐頁十五下引「袁起巖東塘集」。﹝影印本第五十二冊﹞】

林晞仲墓志知公者﹐爭招致幕府﹐而郡先處以曹掾﹐【按】【案】牘叢委。公從容涉筆﹐具得領要。而邑人觖望曰「何爲奪我明府﹖」【《永樂大典》卷一萬一千「府」字韻﹐頁一上引「袁起巖集」。﹝影印本第一百十冊﹞】

【易經講義】微之累徳﹐其去之必速﹔毫髮之微眚﹐其攺之也必亟。以此處己﹐以此治人﹐又焉有馴致堅之道哉﹖初六「履霜堅冰」止「至堅冰也」臣聞《坤》卦六爻皆陰﹐而「初六」爲陰爻之初﹐蓋陰气之微也。如初寒之時﹐有微霜之至。作《易》者因陰气方萌之始﹐而有防微杜漸之戒﹐以深明天下之事﹐當謹其始﹐以慮其終。始之能謹﹐則終無憂矣。譬之履踐至微之霜﹐日積一日﹐苟不知戒﹐則自微至著﹐遂成堅冰。此蓋馴致必然之理也﹐聖人戒焉。故曰「履霜堅冰至。」而象復曰「履霜堅冰﹐陰始凝也。馴致其道﹐至堅冰也。」其辭切﹐其戒深。大而爲天下國家﹐小而一身之行事﹐苟微之不能防﹐則如履霜之不戒﹐將必致於滋蔓而難圖﹐固結而不可解。是豈一手足所能求哉﹖如堅冰然﹐其去難矣。聖人知之﹐𨿽小不善而不敢爲﹐𨿽一小人而不敢用。【《永樂大典》卷三千五百七「坤」字韻﹐頁七下引「袁說友講義」。﹝影印本第四十八冊﹞】六二「直方大不習一尢不利」象曰「六二之動」止「地道光也」臣聞《坤》卦﹐地道也﹐臣道也﹐故六爻以臣道言。《坤》之六爻﹐惟「六二」之爻﹐盡臣道之美。蓋居下卦之體﹐於臣道爲順﹐又處一體之中﹐於位不敢過。而又以陰居陰﹐所以盡人臣之道者全矣。於是得以大其直之道。夫六二在中位爲正﹐故曰直﹔盡臣道爲義﹐故曰方。直方之大﹐得於天性之自然﹐不待修習﹐而用此無不利﹐故象復申言之曰「六二之動﹐直以方也。」有臣如此﹐上而事君﹐下而處己﹐無愧於坤之順承乎天﹐臣道斯有光矣﹐故曰「地道光也。」然則欲爲臣﹐盡臣道﹐在乎法《坤》爻「六二」之動而已矣。【《永樂大典》卷三千五百七「坤」字韻﹐頁二十五上引「袁說友講義」。﹝影印本第四十八冊﹞】

員興宗﹕《九華集》二十五卷員興宗﹐字顯道﹐自號九華子。仁壽﹝四川﹞人。官著作郎﹐國史編修﹐實錄院檢討。據宋李心傳寶慶三年《九華集序》﹝見《九華集》卷首﹞稱﹕「公沒垂六十年。」推其卒年爲宋乾道三年之後。《九華集》附錄有《金山住持印老祭員興宗文》﹐屬乾道六年﹝一一七○﹞﹐此與李說相去不遠﹐或卽爲其卒年。現存《永樂大典》錄﹕九華員興詩【一條】員九華先生集【九條】員興九華文集【一條】以上共十一條﹐館臣漏輯者二條。

【天府】天府﹐美蜀也。昔者大吏膏澤不下於蜀﹐蜀人惡之﹐天子乃命詞臣革之以寬儉也。淵淵西土﹐惟天之府。昔際大吏﹐以貙以虎。不寬如之何﹐民亦仇止﹔不儉如之何﹐人亦悴止。有羨其輸﹐有丰其。左公右卿﹐則覬我得。厥佐聯聯﹐乃翼乃前。嗟我君子﹐則噤不言。【﹝前蜀政之奢虐者﹐皆其佐史之爲也。﹞】戾極而傾﹐疾用不寧。旣殛旣鉏﹐伊我皇明。皇曰西土﹐惟我有痌。其守自今﹐惟寬儉是庸。格其難頑﹐慰其嚬呻。皇言載恩﹐侯心載仁。孰是遠斯﹐而不率馴。瞻彼江梁﹐我民我阜。惟皇之徳﹐惟侯之守。敢於詞﹐以詔不朽。【﹝右《天府》八章﹐二章三十六句﹐六章四句。﹞】【《永樂大典》卷一萬一千一「府」字韻﹐頁十八下引「員興宗九華文集」。﹝影印本第一百十冊﹞】

將軍樹細馬輕裘緩緩歸﹐一樽原野亦光輝。如今更訝將軍樹﹐土木如何衣錦衣。【《永樂大典》卷一萬四千五百三十七「樹」字韻﹐頁四下引「員興詩」。﹝影印本第一百五十二冊﹞】

李洪﹕《蕓庵類稿》六卷李洪﹐字子大。揚州﹝江蘇﹞人﹐後遷海鹽﹝浙江﹞。宋建炎三年﹝一一二九﹞生。知溫州及藤州。他的別集﹐不見載諸家書目。宋陳貴謙所撰《蕓庵類稿序》云﹕李洪爲李正民之子﹐有是集十二卷。但《四庫全書總目》引該序﹐作二十卷﹐疑誤。四庫館臣自《永樂大典》輯《蕓庵類稿》六卷。現存《永樂大典》錄﹕李洪蕓庵類稿【十八條】李蕓庵詩【一條】李蕓庵集【二條】以上共二十一條﹐館臣漏輯者四條。

題華亭尉廳梅館

其一古梅瘦竹助蕭疏﹐剪雉蒿蓬亦甚都。報政未容須五月﹐尋疏影向西湖。

其二掃徑開窗事事新﹐主人解組似行人。浮香弄影無因得﹐試促花神作【﹝佐﹞】小春。【《永樂大典》卷一萬一千三百十三「館」字韻﹐頁十三下引「李洪蕓庵類稿」。﹝影印本第一百十五冊﹞】

送範至能帥桂林口伐奇謀詟可汗﹐歸來猶著侍臣冠。燧林艸色供詩思﹐鳳沼春波灩筆端。誰謂玉堂眞學士﹐暫臨桂管小長安。元戎十乘無遄邁﹐上閣宣麻句已團。【《永樂大典》卷一萬五千一百三十九「帥」字韻﹐頁四下引「李洪蕓庵類稿」。﹝影印本第一百六十三冊﹞】

送史誌道帥建康簪橐明光備武文﹐玉麟暫剖別堯云。朝中禮樂謀元帥﹐天下英雄有使君。陋矣齊丘當十萬﹐鄙哉諸葛三分。公歸豈作東徵遠﹐鼎將書第一勛。【《永樂大典》卷一萬五千一百三十九「帥」字韻﹐頁四下引「李洪蕓庵稿」。﹝影印本第一百六十三冊﹞】

史堯弼﹕《蓮峯集》十卷史堯弼﹐字唐英﹐號蓮峯。眉州﹝四川﹞人。十四歲舉於鄕。宋紹興三十一年﹝一一六一﹞登第﹐未授官而卒。四庫館臣自《永樂大典》輯《蓮峯集》十卷。現存《永樂大典》錄﹕史堯弼詩【一條】史堯弼集【一條】史堯弼蓮峯集【七條】史蓮峯先生集【二條】史蓮峯先生家集【八條】以上共十九條﹐館臣漏輯者四條。

題墨花元功初剪刻﹐妙處極玄玄。醉墨誰家筆﹐於今合自然。【《永樂大典》卷五千八百四十「花」字韻﹐頁五上引「史蓮峯先生家集」。﹝影印本第六十一冊﹞】

代兄伯振上秦相書某嘗謂古之君子﹐所以經綸當世﹐其妙至於不可知者﹐此非才與智之所能至也﹐通於一而已矣。今夫以髙世之才而斡旋天下﹐以周物之智而周知天下﹐天下之事固有不足【辧】【辦】﹐而天下奔走鼓舞服役以赴於治﹐而不知所以然。是豈區區之才與智所能進哉﹖昔武王問太公曰「兵道何如﹖」太公曰「凡兵之道莫過乎一﹐一者能獨往獨來。」黃帝曰「一者階於道﹐幾於神。用之在於機﹐顯之在於勢。」夫豈惟兵道爲然哉﹖如欲舉天下而經綸之﹐與爲不世之治﹐非夫通於一者不能盡其妙也。夫隤然於上﹐確然於下﹐陰陽寒暑﹐推蕩終古而不息者﹐天地之所以爲一也。周行於上﹐著見於下﹐運而不已﹐晦而益明者﹐日月星辰之所以爲一也。升爲云漢﹐降爲雨露﹐自有天地至於今﹐而其澤不變者﹐嶽瀆河海之所以爲一也。使其不一﹐亦將窮且盡而已矣﹐而能以育物乎﹖堯﹑舜﹑禹﹑湯﹑文﹑武﹐舉夫﹑夔﹑益﹑稷。不令而人從﹐不怒而人畏。𨿽出入萬變﹐愈久而愈新﹐愈運而愈不竭。至大不能使之廣﹐而至小不能使之隘﹐至威不能使之屈﹐而至貴不能使之淫。其究至於天地萬物覆於前﹐而不能入其捨。夫是以立於天下﹐𨿽莫見其捲舒注措之者。然天下之變無窮而才有窮﹐天下之理無盡而智有盡。則是才與智有時而不足恃矣。夫人所恃以立事於天下者﹐惟才與智﹐而皆不免於窮且盡﹐則是不通夫一之過也。且古之君子所以施之而無窮﹐用之而無盡者﹐豈有他哉﹖惟深於道﹐精於天﹐能致其所以爲一而已矣。何謂一﹖曰﹕是不可名者也。不離乎才而非才所能配﹐不外乎智而非智所能窺。窮天下之目不能視﹐殫天下之耳不能聽。燭照﹑數計﹑龜卜所不能知也。故其動常無方﹐而其行常無﹑契﹑伊尹﹑傅說﹑周公﹑太公之於天下【此處疑有脫文。】﹐其二百年之變。軍興以來﹐西自秦蜀﹐南連江淮﹐干戈騷然﹐歲無虛日。非獨吾民不得奠枕﹐西北之人亦受其困。鳥獸昆虫﹐皆不得寧其生。太師慨然知天意之欲憫﹐民之不可久困。兼愛南北﹐與之息肩。使十餘年肝腦塗地之禍﹐一旦易而爲無疆之休。而又風之以膠庠﹐文之以禮樂。凡古者典章文物﹐所以斧藻王度﹐藩飾萬物者﹐莫不粲然畢陳。浸浸乎將遂爲百世之盛。夫以反東朝之馭﹐攬諸將之柄﹐休天下之兵。建膠庠﹐興禮樂。回危爲安﹐攺亂爲治。使古人爲之﹐未有用力不勞而能得者。而太師曾不動聲色﹐不搖思慮﹐倚才智於幾杖之外﹐而運心乎神明之中。始其未集﹐異議蜂起﹐而不爲之搖。及其旣成﹐功巨業崇﹐而不爲之泰。施設之妙﹐方且沛然其如川之方至﹐天下𨿽相與共由之﹐終莫涯其運動之方。蓋嘗觀之天下之理﹐聞以顯而爲顯者矣﹐未聞以隱爲顯者也。聞以動而爲動者矣﹐未聞以靜爲動者也。聞以有爲而爲者矣﹐未聞以無爲【而】爲者也。此豈騁才騖智之所能也哉﹖是必深於道﹐精於天﹐而通於一。是以其施若此其無窮﹐而其用若此其無盡也。三代以來﹐大臣之功績﹐見於世𨿽不乏﹐然求其通於一者蓋蔑焉。蕭曹之賢﹐不過遵秦之法。而綿蕝之儀﹐乃假之叔孫。房杜能致【正】【貞】毫之隔。矧某前日之命不請而得﹐而況於今日之求哉﹖儻辱甄錄﹐則將自今寅緣﹐異時遂獲拜於門下﹐觀徳業勛望之盛﹐與下士之末﹐則今日之除﹐豈徒尺寸之計哉﹖蓋某終身之幸﹐而不朽之托也。蒙冒威重震灼之至。不宣。觀之盛﹐而卒不能興禮樂。謝安能安晉於一時﹐然其失也﹐樂髙遠而少實用。李徳裕能振唐之威﹐然其失也﹐才𨿽長而不知養其气。求其一於道而功之全如今之盛﹐蓋未之見也。夫以光明俊偉若此﹐士其可以不求列於下風以爲不朽之托哉﹖凡士之生﹐莫不志於世﹐然必於其時之隆﹐與夫道之盛者而托﹐然後其身光焉。世之君子﹐誠能以其道之盛致時之隆﹐𨿽不求士﹐士所赴愬而不敢後者也。吾宋二百年間﹐稱治者前慶曆而後元佑。慶曆之治﹐文正範公之力也。元佑之治﹐文正司馬公之力也。二公澤斯民之心﹐如水必寒﹐如火必熱﹐皆古之所謂一者也﹐而其所致之治又若此其盛。然則天下之士﹐捨是不歸而安歸哉﹖當是時﹐蘇子美﹑尹師魯﹑王子野﹑余安道﹑石曼卿﹑孫明復之徒﹐所以盡列範公之門。而程正叔﹑範淳夫與蘇氏二仲﹐亦在司馬公之門。蓋不招而自來﹐不呼而自應﹐其勢若不可得已。何者﹖時之不可以失﹐而道之不可以忘也。今太師徳業勛望之盛﹐蓋軼於前人﹐所以致今日之隆﹐已追配於慶曆元佑。某固凡介﹐然竊嘗有志托大君子之門以圖不朽者。自頃竊第﹐願祗掃門之役者五年於此矣。自度業問未至﹐不足奉奔走。加以窮空而親且老﹐不能爲萬里之涉﹐疏賤亦不敢輒以名瀆侍禦者之聽。而邇者忽蒙太師不鄙夷﹐而置之洪造之末﹐爲師儒之官﹐使之得近次竊寸祿﹐徳至渥也。然事有出非得已﹐不得不控告者。威州地切吐蕃﹐在唐曰維州。李徳裕所欲置﹐而牛僧孺所欲棄者也。道裏阻絕﹐而瘴霧日作。某一身以﹐固所弗辭。但三釜之計﹐誠有所不寧者。敢布腹心﹐伏惟太師終憐之。易之近地﹐以遂其便親之念。前之未懇而與之而不爲疏﹐今又憫其厄窮而攺之﹐而不罪其瀆﹐亦足以見恢恢之造﹐曲遂萬物而不違矣。某非木石﹐豈不知冒昧之罪爲不可。然竊恃太師辟大公至正之門﹐𨿽至疏遠皆得以誠自通於前﹐而無【《永樂大典》卷二萬三百八「一」字韻﹐頁十下引「史蓮峯先生家集」。﹝影印本第一百八十二冊﹞】

代張丞相徳遠賀秦丞相除太師啟伏審顯膺命典之隆﹐首冠泰階之重﹐伏惟歡慶。恭惟太師僕射相公﹐器涵精粹﹐學茂經綸。出入險夷﹐躬履危而可疚﹔弛張文武﹐才任大以優爲。贊限遠之威懷﹐輔格天之孝治。式旋騩禦﹐歸正保玆。功尢軼於前聞﹐事有光於振古。章攸舉﹐輿論僉諧。暢達【土】【士】之邈然﹐聳宏休之卓爾。莫展造前之慶﹐徒勤抃躍之私。【《永樂大典》卷九百十七「師」字韻﹐頁八上引「史蓮峯先生家集」。﹝影印本第十一冊﹞】

【失題】莊十九年﹕「公子結媵陳人之婦於鄄﹐遂及齊侯宋公盟。」說者皆謂《春秋》與其遂﹐非也。夫遂而能安國家定社稷者﹐《春秋》之所與也。其不然者﹐則遂無益﹐《春秋》將安取哉﹖今公子結媵﹐遂與齊侯宋公盟。及冬而齊人﹑宋人﹑陳人伐我西鄙﹐𨿽遂而與之盟﹐猶不免乎伐﹐是無益之遂也。吾不識結之遂﹐聖人果何取也﹖【《永樂大典》卷六千五百五「莊」字韻﹐頁十一上引「史堯弼集」。﹝影印本第六十一冊﹞】

曹彥約﹕《昌谷集》二十二卷曹彥約﹐字簡甫﹐號昌谷。都昌﹝江西﹞人。宋紹興二十七年﹝一一五七﹞生。淳熙八年進士。官至兵部尙書。紹定元年﹝一二二八﹞卒。謚文簡。《宋史》卷四一○有傳。四庫館臣自《永樂大典》輯《昌谷集》二十二卷。現存《永樂大典》錄﹕曹彥約詩【一條】曹彥約昌谷集【七十四條】曹彥約昌谷小集【二條】曹文簡公集【一條】曹文簡公昌谷小集【二條】以上共八十條﹐館臣漏輯者十二條。

偶作

其一此天然處不亦妙﹐費盡思量不到。有時父召急趨前﹐不覺不知造淵奧。此時合勒承認狀﹐從古癡頑何不曉。

其二太極奚河圖﹐河圖非太極。矧復贅無極﹐哀哉何太息﹖何不觀古聖﹐一一已默識。【﹝缺﹞】湖爲作圖﹐交擾而曲屈。是孰知五行﹐五行皆妙質。不可離合論﹐渾渾體自一。安得孔子生﹐邪說俱蕩滌。哀哉復哀哉﹐太息復太息。【《永樂大典》卷八百九十六「詩」字韻﹐頁十三下引「曹彥約昌谷集」。﹝影印本第九冊﹞】

盡心堂賦壬子爲同官張汝器司理作晉中軍司馬之冑裔兮﹐漢持平廷尉之云孫。磊砢懷其至寶兮﹐相金玉而器玙璠。傲墳素之場圃兮﹐折道徳使爲藩畦。揭車椒兮﹐宅仁裏而入禮門。展肅肅穆穆威儀抑抑兮﹐烜赫煜煜粲其有文。出王遊衍上帝鑑觀兮﹐震動戁竦顏履而閔行。紛有此眾甫兮﹐又伸之以中正。於是乎以決曹參軍事也﹐乃新閒燕之所居。風雨此其攸除兮﹐鳥鼠此其攸去。非不能翚飛跂翼橐橐閣閣兮﹐堊雘而丹塗。羌吾法乎前修兮﹐哀世俗之蕪穢。惟職思於盡心兮﹐率前聖之格言。戴氏舉以明刑兮﹐謂一成而不可變。彼臬事必卽天倫兮﹐自往昔而固然。疇上下於手兮﹐冥【﹝莫見切﹞】眩乎震耀殺戮而無見。𨿽鞭朴不可弛於家兮﹐矧邦典其持重。胡寧炰烋於狴犴兮﹐失徳而斂怨。懿堯舜之畫衣兮﹐雜裾屨與領緣。彼何人斯兮﹐炮烙散涉而剖賢。鼻陶儼而淑問兮﹐曰帝徳之罔愆。咨秦人凝脂以密兮﹐救火揚沸任以武健。相司寇圜土不虧體以刑人兮﹐慮生齒之不繁。豈鋸項截舌爪甲以掊地兮﹐內深刺骨而外寬。眞人約法於灞上兮﹐痛刀鉞鉆鑿之已殘。不數世攺此度兮﹐鷹擊毛摯而虎冠。歸死囚四百之獄兮﹐歌七徳無所慚。未再世而孽後兮﹐折脇燻耳張罪罟以羅元元。慨末世之混濁兮﹐掇糞壤以充幃。匪其心之不盡兮﹐顧西欲適蜀而東之。仰先哲之謨訓兮﹐歸求師而有餘。皇揆予於初度兮﹐好懿徳而秉。見孺子怵惕惻隱兮﹐念入井之無辜。滿堂飲酒以爲樂兮﹐忍一夫悲泣而向隅。人命至重難生而易殺兮﹐斷不可復續而絕不可復蘇。思乾坤之稱父母兮﹐亶知化窮神則善述事而繼志。忽一念之或差兮﹐將政刑徳禮錯行而逆施。已服弁於畫地刻木兮﹐矧梏拱系累而倒垂。吏示牘背以爲貴兮﹐幾置辭之不知。勃嘗將百萬軍猶若玆兮﹐又況幼弱老耄與憃愚。拘父子之訟兮﹐更三月而捨旃。爲國家必以考兮﹐豈是老之欺余。盍亦思淸源正本之論乎﹐以爲治古則人莫觸邪及陷乎戾。又直輕其刑兮﹐是殺人者不死而傷人及盜不抵罪。爽鳩氏旣失厥官兮﹐金天氏泯其美意。眾薆然得以文致其說兮﹐謂澤吻摩牙之可恃。彼傳生議於所欲活兮﹐所欲陷則予死比。且上觀下獲以取媚於時好兮﹐類韓盧之攫兔。冰炭枘鑿之不相入兮﹐固曷足以稱大君子之門。有是心而弗能盡兮﹐疾痛癢亦不切於吾身。善乎龍眠之論兮﹐能自杖也而後杖人。思余躬之博大兮﹐寄審克於方寸。彼桃虫之肇允兮﹐遽維鳥之拚飛。回盜飯而參殺人兮﹐匪余行之可迷。不倚榜掠以事上兮﹐柳士師三黜其猶未悔。敬之哉欲明辯而力行兮﹐又將博學切問而近思。【《永樂大典》卷七千二百四十「堂」字韻﹐頁六上引「曹彥約昌谷集」。﹝影印本第七十一冊﹞】

朝梳怨﹝一名折花曲﹞朝梳九疊云﹐到暮不成雨。一旦變千絲﹐只作愁機杼。愁至云成幕﹐小雨和絲落。愁去臉成霞﹐雨霽庭下花。折花愁雨濕﹐護惜蛟綃立。蜂蝶愛花紅﹐花心應未同。【《永樂大典》卷二千四百七「梳」字韻﹐頁十四下引「曹彥約昌谷集」。﹝影印本第二十八冊﹞】

【贈楊伯洪】楊伯洪夙有經濟心﹐捧蜀餉之檄﹐議經費於光範﹐其行甚勇﹐便道不鄙﹐尙能訪死生於湖莊。袖出古體詩八章﹐格髙不可及。又見示郎諸文所作《送行篇》﹐意可見也。托臭味不薄﹐不敢以不能爲解。勉賦五十六字﹐以見鄙誠﹐可資一笑。嘉定癸未﹐春分後一日。扁舟下峽七經年﹐猶憶西民困備邊。已病一夫空有議﹐誤謀元帥本非賢。公朝慮蜀天常近﹐之子憂時火未然。遇合畱經濟用﹐此行應不媿登仙。【《永樂大典》卷二萬八百五十「檄」字韻﹐頁八下引「曹彥約昌谷集」。﹝影印本第一百八十六冊﹞】

賀湖南提刑孫司業啟某官表裏冰壺﹐中邊璧玉。初年伯仲﹐炳三鳳之齊飛﹔千載君臣﹐際六龍之首出。【《永樂大典》卷二千二百五十六「壺」字韻﹐頁十四下引「曹彥約昌谷集」。﹝影印本第十七冊﹞】

辭免權戶部侍郎申省狀照對某五月十六日準尙書省札子﹐五月八日三省同奉聖旨﹐曹彥約除權戶部侍郎﹐及準尙書省札子﹐勘會已降指揮﹐曹某除權戶部侍郎。奉聖旨令候正官到日交割訖﹐疾速赴行在供職者。事無前比﹐心有隱憂。平生不綴於朝行﹐一旦忽聯於禁路。理財用初無長策﹐謂獻納寧有讜言。不然而責以外庸﹐望其後效。則造化之所施者已厚﹐而心志之自揆者甚明。資戇愚﹐固難於應變﹔筋力勃窣﹐不可以守邊。與其貪位慕祿無補於事功﹐孰若度徳量力稍安於分守。而況數月之內﹐百病交攻。舊脾疾已極於呻吟﹐近左臂亦爲之緩弱。不堪任重﹐立見曠官。欲望朝廷﹐特賜敷奏。收還成命﹐庶安愚分。所有權戶部侍郎恩命﹐某未敢祗受﹐須至申聞者。【《永樂大典》卷七千三百三「郎」字韻﹐頁二十上引「曹彥約昌谷小集」。﹝影印本第七十二冊﹞】

上宣撫吳待制札子所幸大賢鼎來旦更﹐素辱知遇。必能掃淸醜虜﹐庇庥後進。【《永樂大典》卷一萬八百七十六「虜」字韻﹐頁九上引「曹彥約昌谷集」。﹝影印本第一百七冊﹞】

辭免寶章閣學士知常徳府公札子某昨爲新除寶章閣學士﹐事體太重﹐及筋力不逮﹐不可以任常徳一郡之寄。且奏且申﹐已兩具免牘﹐未拜兪允之命。豈不知薦扣天閽﹐屢違播告﹐干犯稠疊﹐實爲有罪。若使常徳尙是待次﹐亦且冒昧拜命。俟到田裏﹐然後有請。緣此郡久闕正官﹐已辦迓吏﹐相距三千里﹐未能體悉此意。除命一傳﹐必須遣發就道。闕報不及﹐豈不浪費。至此而後辭之﹐亦云晚矣。若謂已除之職﹐不可復鐫﹐已與之郡﹐不可復攺﹐則又有近事之可明也。某昨於嘉定十二年蒙先帝擢﹐以寶謨閣待制知成都府﹐又攺知福州。後因節次辭免﹐卽蒙攺除集英殿修撰﹐提舉亳州明道宮。所以如此﹐則以新權戶部侍郎未曾祗拜。事適其宜﹐無嫌反汗。今某新除兵部尙書﹐亦是未曾祗拜。只以某寶謨閣直學士舊職養痾山林﹐何所不可。若未欲使之絕祿﹐賦以外祠。券外之得﹐尢爲過分﹐較之負乘致寇爲有間矣。昔眞宗皇帝朝從臣有年老請郡者﹐大臣以爲若與一郡﹐必無干濟。稍有論奏﹐又須移替。恐其所至席不暇暖﹐遂奏委以畱臺。上乃然之﹐載之寶訓﹐此某之所已讀者也。祖宗愛惜州郡﹐事力如此﹐可以爲法。敷奏而施行之﹐不勝幸甚﹐須至申者。【《永樂大典》卷一萬九百九十八「府」字韻﹐頁九下引「曹彥約昌谷集」。﹝影印本第一百九冊﹞】

祭晏子中文嗚呼晏公﹐有滿中尊主之學﹐而一斑不及窺﹔有出類濟時之略﹐而一籌不及畫。入太學列諸生而天下髙其行﹐仕州縣執吏鞅而善類稱其徳。不表襮以近名﹐不媕婀以塞責。本之以師友﹐輔之以簡冊。使之謀王體而斷國論﹐猶將銘旗常而摐金石。試一邑未竟而亟止﹐主造化之命者﹐不幾乎失職矣﹖我之識公﹐匪以門地。我之敬公﹐匪但親契。嘉定攺元﹐更化大議。冠帶橋門﹐旁觀竊睨。一言不合﹐罪且立至。西垂幕府﹐摩肩屬袂。坐視邊瑣﹐恬不介意。矧乃讒言﹐靑蠅可畏。公於此時﹐不爲身計。拜書闕下﹐直言無諱。匹馬劍關﹐視若平地。彼謗自生﹐我心無媿。適於此時﹐合臭味。遂定姻好﹐遂托後嗣。期公壽考﹐可以永庇。梁木遽壞﹐吾將安恃。我老且病﹐身其餘幾。僅有餘息﹐無復生理。匪才志墓﹐義不可已。公有潛徳﹐百未一指。慨錦城而論別﹐矧南浦猶屬耳。謂後會之可期﹐而九原之不可復起矣。知丹旐之將舉﹐渺相望於一水。顧筋力之不逮﹐非倚老而殺禮。地旣遠而奠薄﹐極酸寒之可鄙。臨風遣介﹐淚落竟趾。尙享。【《永樂大典》卷一萬四千五十六「祭」字韻﹐頁十二上引「曹彥約昌谷集」。﹝影印本第一百四十七冊﹞】

祭許定夫文餌而受其獘乎﹖孰與之囊橐而曲爲之庇乎﹖不然﹐何其招憂之速﹐而取禍之駃也。失定夫而邊事以寧﹐尙可媿也。死定夫而邊事莫測﹐益可畏也。堂堂中國﹐天子明叡。寶慶紀元﹐今方攺歲。羣心望治﹐制閫是恃。一夫作難﹐前功盡廢。哀今之人﹐中無定計。成敗立論﹐若眩若醉。閔定夫之屈﹐百不一二。洗垢索瘢﹐其眾如蝟。時乎選才﹐固已不易。得才而用之﹐棄如唾涕。棄不足道﹐更欲文致。臆決附和﹐誰與爲地。此余聞定夫之事﹐旣已短气。而憂端及國﹐又鑑寐之不置也。靈輿來歸﹐官守所系。遣子代奠﹐傾寫胸次。一則念舊﹐一則論世。當暑作寒﹐助我淒厲。尙饗。維寶慶元年﹐歲次乙酉﹐四月辛卯朔﹐中大夫﹑試尙書兵部侍郎兼同修國史﹑實錄院同修撰曹某﹐謹遣子士況﹐致祭於制置鎭撫都承待制許公之靈。嗚呼定夫﹐守邊而不得行其志乎﹖將立志大銳而適爲之累乎﹖豈他人倡之而適遭其際乎﹖將有所忿嫉而反激其恚乎﹖豈事勢事不可而嘗試之乎﹖將逆知其然而不避乎﹖謂中原之可復者孰首議乎﹖舉吾國以聽命而猶曰請吏乎﹖歲衣食於我者寧有旣乎﹖倏疾視其上而無忌憚者彼何意乎﹖孰吞其【《永樂大典》卷一萬四千五十六「祭」字韻﹐頁十二下引「曹彥約昌谷集」。﹝影印本第一百四十七冊﹞】

祭劉仲明文維開禧二年﹐歲次丙寅﹐正月癸未朔﹐十一日癸巳﹐具官曹某謹以淸酌之奠﹐致祭於混庵居士劉公之靈曰﹕我與居士﹐如桴遇舟。生不同姓﹐居不同州。相望親黨﹐若瓜若葛。夤緣會同﹐其實契闊。我年未壯﹐我學未多。有二三子﹐與我相過。居士謂我﹐子來近我。有寺莫櫟﹐修潔亦頗。我往從之﹐寒暑再更。情誼相與﹐間不容聲。我遊四方﹐我居苫塊。我家村落﹐我官遠外。慰我寂寥﹐問我窮愁。別久不見﹐貽書置郵。人或稱之﹐二人臭味。居士云然﹐我亦自謂。二十餘年﹐手足弟兄。有財共享﹐有田共耕。我赴豫章﹐會我覽勝。歡笑未終﹐好語是贈。日落棹發﹐舉酒一觴。江闊岸激﹐戒我夜航。執別幾何﹐言猶在耳。孰駃其驅﹐一病不起。訃音初傳﹐魄喪膽寒。吏有常鞅﹐哭不近棺。今我來思﹐宅兆卜日。望柩江幹﹐風動蕭瑟。述行何人﹐次對貳卿。托銘何人﹐史館著庭。後嗣奚觀﹐觀此傑作。我言贅庬﹐愧彼筆削。有酒有殽﹐匪旨匪嘉。以奠以告﹐涕泗如何。尙饗。【《永樂大典》卷一萬四千五十六「祭」字韻﹐頁十一下引「曹文簡公集」。﹝影印本第一百四十七冊﹞】

廖行之﹕《省齋集》十卷廖行之﹐字天民。衡州﹝湖南﹞人。宋紹興七年﹝一一三七﹞生。淳熙十一年進士。淳熙十六年﹝一一八九﹞卒。四庫館臣自《永樂大典》輯《省齋集》十卷﹐《附錄》一卷。現存《永樂大典》錄﹕廖行之詩【四條】廖行之省齋文集【二條】廖行之省齋集【二十四條】以上共三十條﹐館臣漏輯者九條。

【野花】艸木送春歸去後﹐山花種種自然開。略無醉倒遊人至﹐自有交情戲蝶來。日暖欲令紛錦繡﹐風和未遣委莓苔。淸幽渾絕囂塵態﹐應遣靑陽恨莫陪。【《永樂大典》卷五千八百三十八「花」字韻﹐頁六下引「廖行之省齋集」。﹝影印本第六十一冊﹞】

【落花】

其一春深處處有花妍﹐已覺春工興浩然。投曉憑欄枝上看﹐飄零贏得舞容翩。

其二花枝春老不禁寒﹐一夕狂風到盡欄。飛盡繁紅委苔徑﹐明朝猶作錦茵看。

其三芳心都付蜜紛披﹐薄恨狂蜂有底知。紅雨一番春事罷﹐綠陰誰把酒杯持。【《永樂大典》卷五千八百三十九「花」字韻﹐頁七下引「廖行之詩」。﹝影印本第六十一冊﹞】

代劉守到任謁社稷文某蒙恩假守﹐初見吏民。惟社稷郡之本也﹐具禮祗謁。將正始崇本﹐凝神之休﹐以惠遠俗。非曰舉故事而已﹐神其相之。【《永樂大典》卷二萬四百二十五「稷」字韻﹐頁四下引「廖行之省齋集」。﹝影印本第一百八十四冊﹞】

始閱祭主兵之神文維年月日﹐具官謹奉酒牲﹐昭告於巴陵縣尉司主兵之神。尉典縣兵﹐討治而搜練之職也。習安寖久﹐因恬弗省。夫教民卽戎﹐先聖格言。而安不忘戰﹐亦有猷訓﹐儒者宜不鄙也。是用卜孟秋初吉﹐躬金鼓﹑旗物﹑戈矢之事﹐精其已能﹐而督其未勸。以無負分職之意﹐不敢不勉。惟爾有神﹐陰相右之﹐使備繕威振﹐凜然如山林之伏猛獸。折衝制勝﹐成於整暇。裏閭安靖﹐姦宄消弭﹐神之功也。於事之始﹐不敢不告。【《永樂大典》卷二千九百五十「神」字韻﹐頁十八上引「廖行之省齋集」。﹝影印本第三十七冊﹞】

祭唐孺人文嗚呼﹐夫人有子﹐起家爲儒。夙飛英兮士林﹐徯發軔兮天衢。而夫人年登七秩﹐賓敬於夫。徳鳲鳩兮一視﹐輯【閏】【閨】陶母兮焉誣。將彤管兮流芳﹐賁靑簡兮特書。某辱賢子之友兮﹐且嘗拜兮躊躇。敬寓誠於一奠兮﹐抑無媿於誄諸。壺兮溫如。謂上壽兮則宜﹐慘風樹兮云胡。傾前岡兮協卜﹐覘丹旐兮臨途。莽州裏兮惋嗟﹐淒行路兮欷戲。嗚呼﹐夫人身賢兮子俱﹐彌昌大兮門閭。噫方進兮未果﹐【《永樂大典》卷一萬四千五十「祭」字韻﹐頁十下引「廖行之省齋集」。﹝影印本第一百四十六冊﹞】

祭宋恭人文夫人家道之純﹐閫政之令。族姻是孚﹐顧如它人﹐匪聞則罄。莫罄於聞﹐而得其人﹐嗣有令聞。惟嗣則賢﹐本諸夫人﹐其賢益信。母賢嗣俱﹐宜天所相﹐俾壽而慶。曾謂斯年﹐弗登五紀﹐天奚若命。先民有云﹐常予善人﹐云胡弗證。昔夫人之行﹐從子【官】【宦】遊﹐气與春競。及夫人之歸﹐西風號秋﹐淒其悲臨。行路之人﹐猶竊傷惋﹐有淚盈瞬。矧惟鯫生﹐遊賢嗣間﹐風昔所敬。哽嗆奠斯﹐匪曰酒肴﹐有言莫盡。【《永樂大典》卷一萬四千五十「祭」字韻﹐頁十三下引「廖行之省齋集」。﹝影印本第一百四十六冊﹞】

再祭宋恭人文﹐於是藹芳猷於古﹐先沒微禮。惟昔諸人﹐皆具淳美。回光返照﹐何過不弭。幸同寃親﹐各生歡喜。尊道貴徳﹐利益無比。天尊大慈﹐澤無不被。食施有盡﹐法施無已。隨果受生﹐咸如教旨。魂兮有靈﹐願鑑斯誄。嗚呼夫人﹐始從子於袁越﹐歸葬於五馬之原。俛仰春秋兮﹐榮哀具焉。昔葬魯之孟母﹐亦仕齊而復還。惟安於平生之故﹐信有子之能賢。夫人其踵【《永樂大典》卷一萬四千五十「祭」字韻﹐頁十三下引「廖行之省齋集」。﹝影印本第一百四十六冊﹞】

衛涇﹕《後樂集》二十卷衛涇﹐字叔淸﹐初號拙齋居士﹐晚號西園居士﹐又稱後樂居士。華亭﹝江蘇﹞人﹐徙居昆山。宋淳熙十一年﹝一一八四﹞進士第一。開禧官至中書舍人﹑參政知事﹐封秦國公。寶慶二年﹝一二二六﹞卒。謚文節。四庫館臣自《永樂大典》輯《後樂集》二十卷。現存《永樂大典》錄﹕衛后樂先生集【三十九條】以上三十九條﹐館臣漏輯者十四條。

召試館職策問﹕國家規畫長策﹐思救武功﹐綜核庶政﹐盡革平世具文之習﹐將以恢王略而飭戎備。敢問今之急務﹐孰緩孰切。夫建事以擇材爲本﹐經武以彊兵爲先﹐調度以裕財爲難﹐儲庤以足食爲重。朝廷議論所及﹐皆已次第舉行矣。薦舉之詔﹐首加於將帥之選﹐又及於文武小大之臣﹐不知可以博盡羣材否乎﹖或謂介冑之所長﹐搢紳之論豈能盡諗其優劣﹔下僚之寒滯﹐而上官之薦進未免有所遐遺。則將何以【聞】【開】掄材之路歟﹖中都簡試﹐嚴良家之選﹔諸路招募﹐廣效用之額﹔徒隸起戍﹐收勇敢之士﹔不知可以增儆軍實否乎﹖或謂選汰子弟﹐拘於等則之不齊﹐至反遺其技藝。招刺新兵﹐𨿽可充尺籍之數﹐而倉卒豈容責其練習。適戍徵行﹐動爲民擾﹐安能使之循紀律而用命。則它何以爲整兵之計歟﹖軍須供億﹐支費寖廣﹐常賦不可輒加矣。置國用參計之司﹐以核天下之財﹔廣鬻爵度牒之數﹐以爲權宜之策。不知可以佐調度之【之】【乏】否乎﹖然州郡私其所入﹐未必以出納之實上聞。或迫之大急﹐必至並緣爲欺。恩命優於舊比﹐而應令者殊鮮。異時勸誘不至﹐寧免敷抑之病﹐則裕民之道本末猶有當講者歟﹖通融常平﹐以濟轉輸之不給﹔分委和糴﹐以爲蓄積之先具﹔不知可以實塞下之備否乎﹖然官吏苟且目前﹐增補不能以足脫﹐若小歉荒政﹐何所倚賴﹖近甸糴數太多﹐商賈輻湊﹐逐利一時𨿽可辦集﹐民間能無續食之憂。則足食之方﹐先後猶有可慮者歟﹖伊欲使時材奮興﹐而有適用之實﹔王師精銳﹐而有必勝之形。版計周裕而源流無壅﹐兵食充羨而公私無害。子大夫當有深長之思﹐以裨今日濟時之略。其詳陳之﹐將以復於上。【《永樂大典》卷二萬四百七十九「職」字韻﹐頁二十三上引「衛后樂先生集」。﹝影印本第一百八十五冊﹞】

宇文虛中女趙恬妻宇文氏贈安人爾父以忠徇國﹐﹝戶乙﹞於當路﹐汔罹異域之禍﹐朕固褒表之矣。爾夫緣坐﹐尢非其罪。慨念百年之久﹐甫還七品之階。追畀命封﹐適從夫爵。靈兮不昧﹐歆我卹章。可。【《永樂大典》卷二千九百七十二「人」字韻﹐頁十八上引「衛后樂先生集」。﹝影印本第三十九冊﹞】

國信所寄班祗應排辦國信所禮物趙大雅攺名飛英應辦人使到闕十次轉修武郎制鄰使來庭﹐禮有常度。爾嘗執事﹐第勞應格。俾通一階﹐是爲優賞。思所以稱此哉﹗可。【《永樂大典》卷七千三百二十六「郎」字韻﹐頁八下引「衛后樂先生集」。﹝影印本第七十二冊﹞】

江淮宣撫司契勘王康源當王師弔伐之初能背戎向華爲首率眾捕殺海口巡檢夾古阿打並副巡檢夾古尙叔忠憤可嘉今欲各與補承節郎制朕興北伐之師﹐慰遺黎之望。爾等率眾效順﹐背戎向華。斬虜來歸﹐載嘉忠憤。錫之命秩﹐尙勉後圖。可。【《永樂大典》卷七千三百二十六「郎」字韻﹐頁十九上引「衛后樂先生集」。﹝影印本第七十二冊﹞】

太中大夫集英殿修撰知隆興軍府事兼管內勸農營田使主管江南西路安撫司公事馬步軍都總管施康年特授寶謨閣待制依前官職制五材誰能去兵﹐方飾臨邊之備﹔八柄爵以馭貴﹐爰疏進律之恩。矧候對之淸班﹐綴內朝之近侍。式攽書贊﹐庸示眷懷。具官某徳宇粹溫﹐器資方重。憲臺諫省﹐風采凜然。農扈宰僚﹐聲稱藉甚。比厭承明之直﹐往分帥閫之雄。屬疆埸之多虞﹐選戎徒於諸道。簡稽有法﹐期會靡淹。玆峻陟於華聯﹐示寵褒於良翰。𨿽義存體國﹐初何意於論功﹔然賞不踰時﹐庶聞風而知勸。祗承新渥﹐益懋遠猷。可。【《永樂大典》一萬三千五百六「制」字韻﹐頁十七下引「衛后樂先生集」。﹝影印本第一百三十九冊﹞】

後省令史孫徳顯修文林郎制系日之書﹐自朕綦服﹐迄於嘉泰之初元。奏篇來上﹐獎錄儒猷。爾祗事其間﹐名與賞籍。俾進一階﹐於以示信。勉而共恪﹐稱我思華。【《永樂大典》卷七千三百二十三「郎」字韻﹐頁二上引「衛后樂先生集」。﹝藏上海圖書館﹞】

通直郎通判隆興軍府兼管內勸農營田事史定之特授奉議郎制朕飭備二邊﹐募徙諸道。爾以名門之彥﹐佐治帥閫。簡稽有法﹐期會靡愆。有司第勞﹐進官一列。益加懋勉﹐以稱恩華。可。【《永樂大典》卷七千三百二十四「郎」字韻﹐頁六下引「衛后樂先生集」。﹝藏上海圖書館﹞】

祭朝請大夫權知廣徳軍兼管內勸農營田事袁君儒文嗚呼﹐惟公之生﹐懿美具全。惟公之望﹐舉世莫先。實眾芳之所宗﹐蔚佩蘭而握荃。學該羣玉之府﹐文流萬斛之泉﹐射策君門﹐禮樂三千。剴切當乎帝心﹐姓名炳乎魁。遊亨衢兮掉鞅﹐騁逸駕兮加鞭。或出宣於徳意﹐或入綴於班聯。上興嗟於見晚﹐俾參謀於政權。於是雷域中以鼓元气﹐澤天下而漲洪源。甫究功業之緒餘﹐終樂山林之靜便。此特公之已試﹐亦萬口之所傳。至於位不自驕﹐明不自專。傲縱之習﹐一毫盡捐。抑又公履行之粹妍。禮賢下士﹐拔茅茹連。溫溫其容﹐侃侃其言。抑又公徳量之淵。馭吏束濕﹐治民烹鮮。視弱弗陵﹐有貧必憐。抑又公趣操之仁賢。嗚呼哀哉﹐天不慭遺﹐莫返逝川。梁木【壤】【壞】而哲人萎﹐悲者風而慘者﹐人莫不驚嗟而悼痛。孰知公淡然之靈﹐悟人生幻化之理﹐而安之於自然。某世家托契﹐幾數十年。受知之始﹐禰鶚翩翩。企周衮之再歸﹐忽雷劍之遽僊。孰知予悲﹐涕泗洏漣。屬拘印紱﹐奔走莫緣。敬一奠於生芻﹐寫哀誠於此編。冀英靈之如在﹐尙垂鑑於勤拳。嗚呼哀哉。【《永樂大典》卷一萬四千四十九「祭」字韻﹐頁十一下引「衛后樂先生集」。﹝影印本第一百四十六冊﹞】

祭沈尙書母太夫人文溫溫淑徳﹐肅肅令儀。鞠育大賢﹐義均母慈。孝哉文昌﹐子職是祗。列鼎而養﹐承顏以怡。恩封狎至﹐有燁其輝。謂宜百年﹐介以壽祺。云何不弔﹐逝莫追。生榮死哀﹐靡人不思。巍巍北堂﹐瞻言孔悲。一觴酹奠﹐千里寓詞。【《永樂大典》卷一萬四千四十九「祭」字韻﹐頁二十二下引「衛后樂先生集」。﹝影印本第一百四十六冊﹞】

附錄

門生林子燕祭衛【經】【涇】文嗚呼﹐公之盛名﹐踰四十年。企眾目以同瞻﹐如明星之麗天。徒覿輝而起敬﹐孰知中之所存。惟我公之純懿﹐願安得而名言。但見夫忠於事君﹐孝於奉親。旁友乎兄弟﹐內睦乎閨門。聽謀猷而纚纚﹐挹色笑而溫溫。首羣彥於淳熙之際﹐贊洪鈞於嘉定之元。聳四方之壯觀﹐玆盛世之才難。偉君子之間生﹐固眾美之備全。若徳心之廣大﹐於一節而可觀。人之常情﹐多以貴而忽賤。公之素志﹐每樂善而忘尊。謂太平之基立﹐實皆在於得賢。繄等級之相因﹐猶詩詠於南山。吉人多﹐則助之而益壯﹔士習卑﹐則承之者弗堅。故公之於【土】【上】也﹐養其气則惟廉隅之護﹐廣其求則無左右之先。篤於守義者﹐挽之而恐後﹔樂於赴功者﹐推之而使前。苟片善之足來﹐必兼收而靡捐。嗟賤子之何知﹐亦兩塵於薦員。念甲申之初歲﹐得晉拜於臺躔。蔭名園之嘉木﹐衎潭府之賓筵。悼日月之旣除﹐苦魚鴈之難傳。何音容之不可復見﹐同松江之逝川。聆凶訃以驚惋﹐湧涕泗而然。蓋興懷於公道﹐寧獨感於私恩。屬官守之所縻﹐欲奔慟而無緣。抆淸淚以一灑﹐寄純忱於九泉。嗚呼哀哉。【《永樂大典》卷一萬四千五十四「祭」字韻﹐頁七下引「衛后樂先生集」。﹝影印本第一百四十七冊﹞】

門生林孝聞祭文嗚呼﹐洪惟我公﹐英特間生。玉質金相﹐雋發妙齡。本本元元﹐聖學是承。對策丹墀﹐偉論鏗鍧。帝覽興嘉﹐擢冠羣英。升華冊府﹐養望著庭。韜涵益丰﹐芬郁天京。晉濟郎宿﹐出馳使星。政條井畫﹐吏膽霜凝。載筆螭坳﹐凜然直聲。張殊鄰﹐抗節莫嬰。值權姦之擅朝﹐紛佞習之頹傾。屹底柱於中流﹐世皆醉而獨醒。保十年之靖退﹐垂千載之芳馨。俄分符而起廢﹐旋趣覲以畱行。罄論思於法從﹐日啟沃於皇明。憤政柄之下移﹐憂國勢之搶攘。贊神謨於密勿﹐肅天憲而掃淸。遂參秉於樞機﹐公道僕而復興。振周綱於旣解﹐調漢瑟於當更。起故老於閒放﹐拔茅茹而匯徵。斥朋邪於荒裔﹐屏豺虎之縱橫。息邊陲之鼓鼙﹐蘇夷夏之生靈。轉愉【怢】【佚】於憔悴﹐變凶札爲丰登。何讒巧之敗類﹐貿白黑於靑蠅。竟勇退於急流﹐適綠野之幽情。徯司馬之再相﹐霈霖雨於寰瀛。胡梁木之遽摧﹐俱失聲而涕零。嗚呼﹐材生世而實難﹐患無位與其名。旣蚤著於倫魁﹐復致身於顯榮。然而材不得以盡用﹐道不能以大亨。卒賫志於九原﹐莫致詰於杳冥。豈泰少而否多﹐天未欲致乎升平。顧遐陬之末學﹐蚤棲迹於崇閎。門登龍而慕李﹐表薦鶚而慚衡。禦厚恩而莫報﹐悼本志之無成。聞凶訃而長號﹐慘心折而魂驚。盍素車而奔赴﹐悵箴守之縈。聊奉芻於繐幄﹐阻執紼於佳城。憑浮雲以寄哀﹐徹幽恨於泉扃。嗚呼哀哉。【《永樂大典》卷一萬四千五十四「祭」字韻﹐頁八上引「衛后樂先生集」。﹝影印本第一百四十七冊﹞】

學生王遂祭文嗚呼﹐國之方興﹐必有偉人。秉其全徳﹐作我宗臣。時有顯晦﹐道無詘伸。淸名不朽﹐以終其身。若昔盛治﹐是惟幹淳。篤生賢才﹐如气之春。首冠多士﹐仁義是陳。玉立揚休﹐照映搢紳。疾視幸權﹐不啻塵。十有三年﹐髙臥海濱。國事日非﹐公始蹙顰。起佐先皇﹐大化更新。拔凶去邪﹐偃武息民。眾正朋來﹐裔夷率賓。爲政數月﹐治效翕臻。翩然引去﹐深衣角巾。自潭牧洪﹐易鎭於閩。大體旣舉﹐小物畢親。雲油雨沛﹐捲藏若神。豈期介然﹐忘世疾呻。後樂之志﹐與範則均。衮冕當朝﹐黃髮是詢。武公壽考﹐咸倚告辰。棟壞梁頹﹐天胡不仁。明哲匪解﹐古訓式遵。終始不瑕﹐一徳之純。某蒙恩再世﹐更托昏姻。獎拔期待﹐絕出等倫。藐然孤露﹐蒙難離屯。撰屨𨿽疏﹐奏記尙頻。及玆殄瘁﹐百贖無因。平生之誨﹐在耳諄諄。不敢辱知﹐維以自珍。千里來訃﹐涕淚酸辛。寫心以辭﹐式號蒼旻。【《永樂大典》卷一萬四千五十四「祭」字韻﹐頁八下引「衛后樂先生集」。﹝影印本第一百四十七冊﹞】

學生湯仕龍祭文嗚呼﹐文敷國華﹐炳炳璇魁。政貳國均﹐煌煌上臺。光翊四朝﹐粹節材。虞廷股肱﹐湯鼎鹽梅。時龍六飛﹐安否問裴。期咨黃髮﹐忠論天回。一鑑遽亡﹐帝曰傷哉。昕朝輟視﹐厥典恩該。鏤勛靑琬﹐勒休蘭臺。憶昨桐郡﹐衮紱斯來。迎以彩衣﹐鈴合徘徊。悲歡倏異﹐木壞山頹。嗚呼﹐丹旐揚兮素車推﹐蒼黎慘兮衷腸摧。玉棺飛兮遊鈞天﹐寶帶寒兮生曉埃。瞻靈綍兮莫攀泣﹐誄斐辭兮遙寫哀。【《永樂大典》卷一萬四千五十四「祭」字韻﹐頁九上引「衛后樂先生集」。﹝影印本第一百四十七冊﹞】

顧然祭衛【經】【涇】文兮謾橋公之奠﹐百韻兮無張籍之詩。風蕭蕭兮靈來下﹐哀誠寓兮此辭。尙享。維公勛在社稷﹐而身遂勇退﹔名動蠻貊﹐而天不慭遺。能言之士﹐類皆失聲慨嘆﹐發爲哀誄﹐而重爲天下惜之。然也何庸乎贅辭。獨其懷感遇之私﹐喪師資之益﹐然則不能自己於言﹐而庶幾乎寫其深悲。然少且賤﹐仰蒙眷知。略金鉉之鼎貴﹐許玉樹之焉依。旣開明於顓蒙﹐亦屢緩其阽危。婭使之蟬聯﹐顧衰宗而惠綏。身九隕以莫報﹐徒佩徳以淪肌。嗚呼哀哉。公嗜讀書﹐惄如調饑﹐猶司馬公退居洛師。晨窗夜燈﹐精力爲疲。然侍席下﹐稛載而歸。言皆在耳﹐云胡勿思。然困場屋﹐公憐數奇。猶富韓公﹐念段魏時。書來諗我﹐榜帖曷遺。媿文人厚﹐如詔其兒。豈料墨妙﹐絕筆於斯。嗚呼哀哉。後樂堂空﹐西園露滋。公固厭乎濁世﹐歸太虛兮騎箕。今安仰兮安放﹐痛梁壞兮山頹。涕如川兮心折﹐路杳冥兮莫追。牲瘠兮一簋﹐酒薄兮盈。只【《永樂大典》卷一萬四千五十四「祭」字韻﹐頁九上引「衛后樂先生集」。﹝影印本第一百四十七冊﹞】

度正﹕《性善堂稿》十五卷度正﹐字用卿。合州﹝四川﹞人。宋紹熙元年﹝一一九○﹞進士。官至禮部侍郎。《宋史》卷四二二有傳。四庫館臣自《永樂大典》輯《性善堂稿》十五卷。現存《永樂大典》錄﹕度正性善堂集【二條】度正性善堂稿【八條】度正性善堂艸稿【二條】《周濂溪集》引【一條】以上共十三條﹐館臣漏輯者一條。

書濂溪目錄後正往在富沙﹐先生語及周子在吾鄕時﹐遂寧【傳】【傅】﹐則亦見於《家語》《孔叢子》等書而不廢。正今之備錄此篇﹐其意亦猶是爾﹐學者其亦謹擇之哉。嘉定十四年六月二十有八日﹐後學山陽度正記。耆伯成從之遊﹐其後嘗以《姤》說《同人》寄之。先生乃屬令尋訪﹐後書又及之。正於是求周子之姻族﹐與夫當時從遊於其門者之子孫。始得其《與李才元漕江西時慰疏》於才元之孫﹐又得其《賀傅伯成登第手謁》於伯成之孫﹐其後又得所序彭推官詩文於重慶之溫泉寺﹐最後又得其在吾鄕時所與傅伯成手書。於序見其所以推尊前輩﹐於書見其所以啟發後學﹐於謁於疏﹐又見其所以薦於朋友慶弔之誼﹐故列之遺文之末。又得其同時入往還之書﹐唱和之詩﹐與夫送別之序﹐同遊山水之記。亦可以想象其一時切磋琢磨之益﹐笑談吟詠之樂﹐登臨遊賞之勝﹐故復收之《附錄》之後。而他書有載其遺事者﹐亦復增之。如近世諸老先生崇髙其學﹐而祠之學校。且記其本末﹐推明其造入之序﹐以示後世者﹐今亦並述之焉。正竊惟周子之學﹐根極至理﹐在於《太極一圖》。而充之以修身﹑齊家﹑治國﹑平天下﹐則在《通書》。吾先生旣已發明其不傳之祕﹐不言之妙﹐無復餘蘊矣﹐其餘若非學者之所急。然洙泗門人﹐記夫子微言奧義﹐皆具載於《論語》。而夫子平日出處粗【《永樂大典》二萬二千五百三十六「集」字韻﹐頁十七上《周濂溪集》引「度正」。﹝影印本第一百八十八冊﹞】

吳泳﹕《鶴林集》四十卷吳泳﹐字叔泳﹐號鶴林。潼川﹝四川﹞人。宋嘉定元年﹝一二○八﹞進士。《宋史》卷四二三有傳。四庫館臣自《永樂大典》輯《鶴林集》四十卷。該集提要稱﹕「放佚之篇什尙夥。」由此可知﹐漏輯的篇章﹐多爲館臣所「放佚」。現存《永樂大典》錄﹕吳泳鶴林集【四百六十四條】以上四百六十四條﹐館臣漏輯者四百條。

城上烏爾何不向別處棲﹖東飛【日白】【白日】閭裏常﹐睠睠忠言主人告。所生八九子﹐賴有三雛成。兩雛連檣去﹐一雛聞弦驚。往來城頭蹔棲止﹐旭日又恐東方明。足﹐南飛有樹枝。翔空中不欲墮﹐逋尾又向城頭歸。城𨿽髙﹐人亦好﹐三匝重來屋邊遶。不緣啄鴈稗﹐不爲唼鳧藻。鴉鴉唾【《永樂大典》卷二千三百四十六「烏」字韻﹐頁七上引「吳泳鶴林集」。﹝影印本第二十五冊﹞】

羽林郎詩漢家官兵名羽林﹐臂鷹走馬長楸陰。選塡並隸光祿籍﹐宿衛日費司農金。遙聞虜騎前犯塞﹐六部良家人不耐。黃須兒戰鄴下軍﹐白袍兵劫花門寨。義軍轉閫無已時﹐就令虜得名王歸。封侯起第豢醲賞﹐仍是漢殿前孤兒。【《永樂大典》卷七千三百二十七「郎」字韻﹐頁十七下引「吳泳鶴林集」。﹝影印本第七十三冊﹞】

送鮮於帥

其一載錫珪符起伏龍﹐遄提小隊出南中。軍容倒海鯨波息﹐旗采吹云蚓瘴空。但倚碩才爲保障﹐仍開誠意接兵戎。渡瀘已覺秋風晚﹐爭看籌邊第一功。

其二時事牽連卒未休﹐三邊烽火又驚秋。養鷹未得鷹揚力﹐豢虎終懷虎視憂。面勢只緣前局誤﹐肘方合向古人求。玉關不是無兵守﹐上策人心要急收。

其三憶昨行臺再見時﹐恍兮涪水送將歸。手神比舊微加瘦﹐道力於今轉覺肥。賴有一燈標日指﹐曾無寸艸報春暉。孔門獨立成何事﹐秪舞風雩詠浴沂。【《永樂大典》卷一萬五千一百三十九「帥」字韻﹐頁四下引「吳泳鶴林集」。﹝影印本第一百六十三冊﹞】

稷神祝文惟《詩》之《載芟》曰「春祈社稷。」所以重農事之始也。方春東作﹐田薿薿﹐而神實敏地之生。國有令典﹐吏敢不虔。謹潔牲且幣﹐以致祭於神。惟神克相﹐惠綏此民﹐俾物無疵癘。則吏與民拜神之徳。【《永樂大典》卷二萬四百二十五「稷」字韻﹐頁四下引「吳泳鶴林集」。﹝影印本第一百八十四冊﹞】

祭陳司業文罔之生而無所樹立﹐則爲凡民。溘然死而無覺知﹐則爲偶人。子少敏悟﹐八窗洞明。或諗其夢爲物中之象﹐或指其頂爲天上之麟。所以慧根含海气之秀﹐髙第揭斗杓之明。才下玉几﹐徑參慈湖﹐磨明徳之鏡﹐澡濯靈淵之珠。紹聞徽言﹐密受正印。心之精神﹐只此謂聖。大無理之不燭﹐細無疑之不瑩。俯以習於鄕﹐仰以儀於朝。凜冰柱之屹立﹐懿玉音之孔昭。道則甚髙﹐時不吾以。俗學燻骨﹐危言入髓。鳴丹鳳於燕雀之壇﹐奏黃鍾於箏笛之耳。亶一意以孤行﹐羌眾兆之所棄。紹定不合﹐端平不容。至嘉熙而三黜﹐信吾道之冥窮。非不知蹇蹇之爲患﹐容容之多福。然委厥美以從容兮﹐又非君之所欲。攝提轉而屈子乘鷖﹐單閼逢而賈生賦鵩。𨿽運會之偶然﹐抑生民之無祿。夫執袂摻摻﹐笑言晏晏。別子苕溪﹐是假聚散。昭昭白日﹐杳杳長夜。祭子寶幢﹐是眞代謝。胡象山之嫡孫﹐不兩載其就萎。廣微已矣﹐子又繼之。予旣爲天下痛﹐又於爾家庭之私﹐而哭之悲。大道之行﹐老老幼幼。母不哭子﹐老不哭少﹐夫何鶴髮之親﹐連送二男之柩﹖此予所以長嗟而永悼也。𨿽然﹐朋友之誼﹐死生不分。昔之所欲講焉而未定者﹐今說子﹐子不知。昔之所欲辯焉而不力者﹐今呼子﹐子不聞。嗚呼天乎﹐盍起之死﹐而細與商論乎﹖斯文尙饗。【《永樂大典》卷一萬四千四十六「祭」字韻﹐頁三十四上引「吳泳鶴林集」。﹝影印本第一百四十五冊﹞】

賜黃伯固辭依舊兵侍知隆興撫安使不允詔情生於文﹐豈不念天倫之愛﹔義重於死﹐而容辭王事之勞。【《永樂大典》卷一萬三百九「死」字韻﹐頁十一下引「吳泳鶴林集」。﹝影印本第一百三冊﹞】

賜洪咨夔以恙加乞予祠不允詔淩霄漢之气節﹐英英有紉補造化之詞章。親政召歸﹐忠勞炳著。朕以卿諤諤有【《永樂大典》卷一萬四千五百四十五「著」字韻﹐頁四上引「吳泳鶴林集」。﹝影印本第一百五十二冊﹞】

賜鄭性之再上札子雷發非時乞出不允詔左右厥辟﹐二臣共政。疑丞之任﹐止卿一人。所宜協心修輔﹐俾朕遠徳。上以迓續明命﹐下以治育羣生。見喬禮書﹐當虎觀之淸閒﹔正圖修輔﹐拜龍墀之剴切。乃欲言歸。【《永樂大典》卷一萬四千九百十二「輔」字韻﹐頁三十九下引「吳泳鶴林集」。﹝影印本第一百六十冊﹞】

趙希鑑降授承事郎制敕﹕具官某。頃者州郡戍兵﹐相挻爲亂﹐徳安克敵﹐尢其甚者。爾爲半刺史﹐攝承府事﹐不湊智略﹐以遏亂萌﹐遂使一城盡罹荼毒。汝縱不歸死於司敗﹐焉能免人尢哉﹖姑鐫二階﹐以警百慢。可。【《永樂大典》卷七千三百二十五「郎」字韻﹐頁二上引「吳泳鶴林集」。﹝影印本第七十二冊﹞】

黃慥降授承事郎制敕﹕具官某。謝安戒約子弟﹐無預人事﹔柳公綽訓其子﹐不交幕賓。懿哉﹐士大夫家範也。爾競爽而藝﹐擷華而新。才入仕林﹐如利劍發硎﹐何可當其銳。侍親西戍﹐聲頗不佳。慥慥之言﹐溢於臺疏。古人謂過則稱己﹐是人子自稱也。今乃使人縷數而歷排之﹐豈不重貽親羞哉﹖其上三階﹐所以玉汝。可。【《永樂大典》卷七千三百二十五「郎」字韻﹐頁二上引「吳泳鶴林集」。﹝影印本第七十二冊﹞】

陳秉權督辦餉運授承直郎制敕﹕具官某。從事獨賢﹐詩人所以閔周大夫之勞也。爾爲南循﹐糾掾典獄之外﹐又能督餉運﹐以濟王師之缺﹐遏亂萌﹐以弭蕭墻之患﹐亦可謂勞矣。進汝二階﹐以勸能者。可。【《永樂大典》卷七千三百二十五「郎」字韻﹐頁三下引「吳泳鶴林集」。﹝影印本第七十二冊﹞】

陳玠授承直郎制敕﹕具官某。慶壽東朝﹐揚徽寶冊。爾爲臺吏﹐庀職知班。奔走服勞﹐迄於成禮。先循一級﹐往懋忠勤。可。【《永樂大典》卷七千三百二十五「郎」字韻﹐頁三下引「吳泳鶴林集」。﹝影印本第七十二冊﹞】

趙壹夫特授承直郎制敕﹕具官某。黎人不恭﹐幹我王紀。帝室之冑﹐幕府之賓﹐乃能鼓率官軍與七十二人戰賊﹐取鯨鯢而戮之﹐可謂勇於義矣。進秩一階﹐用勸來者。可。【《永樂大典》卷七千三百二十五「郎」字韻﹐頁三下引「吳泳鶴林集」。﹝影印本第七十二冊﹞】

徐獻子特授承直郎制敕﹕具官某。頃者宜城淺蠻慢防﹐侵我省地。官軍輻湊﹐遂洗煙瘴而淸之。爾以合浦法掾﹐與討擊之謀﹐幕府上功。何惜一官﹐不以華汝。可。【《永樂大典》卷七千三百二十五「郎」字韻﹐頁四上引「吳泳鶴林集」。﹝影印本第七十二冊﹞】

趙與瓊特授儒林郎趙壽欠夫特授承直郎制敕﹕具官某等。惠陽戍卒嘯凶﹐逼我淸海。得吾威望重臣鎭拊之﹐遄卽底定。爾等同力合謀﹐措畫堤備。迄成誅叛之功﹐亦可嘉矣。各進一秩﹐往服朕命。可。【《永樂大典》卷七千三百二十五「郎」字韻﹐頁四上引「吳泳鶴林集」。﹝影印本第七十二冊﹞】

崔叔同特授承直郎制敕﹕具官某。惠陽戍卒稱亂﹐得吾威望重臣鎭撫之﹐遄卽底定。爾才業之懿﹐得於家庭。自新城糾曹﹐歸贊機【巾屈】【幄】。元凶就戮﹐汝與有功焉。特遷二階﹐勉汝忠孝。可。【《永樂大典》卷七千三百二十五「郎」字韻﹐頁四上引「吳泳鶴林集」。﹝影印本第七十二冊﹞】

鄧聞禮特授承直郎制敕﹕具官某。永丰盜平﹐朝廷第功行賞。以爾曾尉斯邑﹐殄殲渠魁﹐功不在下中等。特升二階﹐勉服休命。可。【《永樂大典》卷七千三百二十五「郎」字韻﹐頁四上引「吳泳鶴林集」。﹝影印本第七十二冊﹞】

水丘袤特授承直郎制敕﹕具官某。楮幣之折閱非一塗也﹐而僞會爲滋甚。爾曩尉宣城﹐盜有僞造者﹐乃能悉力擒捕﹐以正典憲。旣應賞格﹐朕何靳一官﹐不以旌汝。可。【《永樂大典》卷七千三百二十五「郎」字韻﹐頁四上引「吳泳鶴林集」。﹝影印本第七十二冊﹞】

林充國特授承直郎制敕﹕具官某。蠻徭負恃其險﹐突入省地﹐俘掠我民眾。宜城守將分兵討擊。爾實董督運事﹐能使軍有流錢﹐士皆宿飽﹐以成破賊之功。汝亦可謂有勞矣。進陟一級﹐以勸庶邦。可。【《永樂大典》卷七千三百二十五「郎」字韻﹐頁四上引「吳泳鶴林集」。﹝影印本第七十二冊﹞】

吳似孫授從事郎制敕﹕具官某。慶壽東朝﹐揚徽寶冊。薄海外內﹐咸沐湛恩。況爾戚畹近屬﹐可遺錫慶耶。特循二資﹐往服嘉命。可。【《永樂大典》卷七千三百二十五「郎」字韻﹐頁六下引「吳泳鶴林集」。﹝影印本第七十二冊﹞】

王瀾特授從事郎制敕﹕具官某。三衢盜起﹐一方騷然。爾兄弟鄕之富公耳﹐捐家財﹐募丁壯﹐同扞州城。以成官軍破賊之功﹐朕豈一日忘於心哉。晉陟二資﹐非繇鄕父兄之請也。益思靖獻﹐裒對休光。可。【《永樂大典》卷七千三百二十五「郎」字韻﹐頁六下引「吳泳鶴林集」。﹝影印本第七十二冊﹞】

湯巾復從事郎制敕﹕具官某。《周書》以朋作仇爲誣﹐漢法以奇請它比爲罔。爾溫文而理﹐孝友而忠。入仕二十年﹐靡所愆戾。而仇人脇權曲文﹐以內之公朝。𨿽例以赦﹐然共比者五十一人﹐尺書往還者一百十三紙﹐爾不以掛名焉。則益知其誣罔矣。滌以丹書﹐還之白璧。尙庶乎爲全人也。可。【《永樂大典》卷七千三百二十五「郎」字韻﹐頁六下引「吳泳鶴林集」。﹝影印本第七十二冊﹞】

趙夫降授從事郎制敕﹕具官某。禮義廉恥﹐人之四維。爾爲三泉郡幕﹐寇至則先去以爲民望﹐非義也。己逃其難﹐而嗤郡將之死﹐非恥也。二維亡矣﹐其何以自逭於刑哉﹗姑小懲之﹐以警百慢。可。【《永樂大典》卷七千三百二十五「郎」字韻﹐頁六下引「吳泳鶴林集」。﹝影印本第七十二冊﹞】

趙崇摶降授從事郎制敕﹕具官某。間平以經術顯﹐騊駼以才學聞。爾亦宗子也﹐不自謹飭﹐乃以私沽罔法﹐自麗於刑章。視二漢諸子﹐寧無愧乎﹖姑上一階﹐亟圖三省。可。【《永樂大典》卷七千三百二十五「郎」字韻﹐頁七上引「吳泳鶴林集」。﹝影印本第七十二冊﹞】

趙崇夷降授從事郎制敕﹕具官某。邑尉以慰安我民爲職者也。爾吏於繁昌﹐弗自謹飭﹐而乃受饋而庇庸僧﹐羅織而撻罷吏。失職冒禁﹐嘻其甚矣。姑上一階﹐尙曰中典。可。【《永樂大典》卷七千三百二十五「郎」字韻﹐頁七上引「吳泳鶴林集」。﹝影印本第七十二冊﹞】

趙與彊降授從事郎制敕﹕具官某。令尉近民之官也﹐而尉於民爲尢近。方湘潭盜起﹐爾不能督捕以尉安斯民﹐又暱比隅官而裒斂焉﹐其鐫秩坐廢宜矣。𨿽然刺舉觀其所主﹐彼司風憲者﹐旣不能表羣吏﹐尙何以望人之廉乎﹖可。【《永樂大典》卷七千三百二十五「郎」字韻﹐頁七上引「吳泳鶴林集」。﹝影印本第七十二冊﹞】

陳宣子降授從事郎制敕﹕具官某。出納之吝﹐謂之有司。爾庫氏以監臨爲職﹐視人攫金﹐恬弗之問﹐非惠姦乎﹖鐫秩解官﹐尙曰寬典。可。【《永樂大典》卷七千三百二十五「郎」字韻﹐頁七上引「吳泳鶴林集」。﹝影印本第七十二冊﹞】

葉壽昌降授從事郎制敕﹕具官某。爾以刀筆吏補初品官。煽爲貪風﹐控於吏議。始之下謹﹐後何以懲。姑奪一官﹐尙爲寬典。可。【《永樂大典》卷七千三百二十五「郎」字韻﹐頁七上引「吳泳鶴林集」。﹝影印本第七十二冊﹞】

陳伯賢降授從事郎制敕﹕具官某。廣東列戍山前﹐以備他盜。漕新州之粟以給之﹐舊比也。爾爲僉幕﹐董督餉事﹐逗𨖻遷延﹐愆於期會。豈爲公家忠計哉﹖姑小懲之﹐以謹慢令。可。【《永樂大典》卷七千三百二十五「郎」字韻﹐頁七上引「吳泳鶴林集」。﹝影印本第七十二冊﹞】

唐若虛降授從事郎制敕﹕具官某。以錦彩博健馬﹐國家所以計軍實也。爾解官家居﹐弗自謹飭﹐而造錦鬻銀﹐以貽吏議。豈不有妨馬政哉﹖姑鐫一階﹐允謂輕典。可。【《永樂大典》卷七千三百二十五「郎」字韻﹐頁七上引「吳泳鶴林集」。﹝影印本第七十二冊﹞】

趙汝﹝彳淂﹞降授從事郎制徒所辱﹐而徑訴於庾臺之下﹐尙何足語此哉﹖鐫秩罷官﹐自取之也。可。敕﹕具官某。橫逆之至於己﹐君子必自反而仁﹔狎侮之加於民﹐小人罔以盡其力。汝﹝彳淂﹞爲【《永樂大典》卷七千三百二十五「郎」字韻﹐頁七下引「吳泳鶴林集」。﹝影印本第七十二冊﹞】

趙與才降授從事郎制敕﹕具官某。魯恭爲中牟令﹐雉育其雛﹔仇覽爲蒲亭長﹐梟哺其母。爾宰新會﹐訓導不純。母訟厥子﹐反系其母﹐何用心逆人道也﹖朕甚痛之﹐其罷所居官鐫一秩。可。【《永樂大典》卷七千三百二十五「郎」字韻﹐頁七下引「吳泳鶴林集」。﹝影印本第七十二冊﹞】

陳堯登降授從事郎制敕﹕具官某。昔孫錫按山陽尉李宗﹐唐天子有云「縣尉﹐謂其能尉安於民。而今反傷民」﹐削其官。況爾吏於畿邑﹐弗務佐理。禁私銅所以救楮也﹐而忍於殃民﹔發常平所以賑饑也﹐而厚於丰己。尙何以任尉安之責乎﹖褫鐫一階﹐簫勺羣慝。可。【《永樂大典》卷七千三百二十五「郎」字韻﹐頁七下引「吳泳鶴林集」。﹝影印本第七十二冊﹞】

張爟降除從事郎制敕﹕具官某。吏以貪勤民﹐爲日久矣。朕嘉與士大夫更始。爾爲衡陽郡幕﹐事無細大﹐悉以賄成。何奉吾詔不虔耶﹖其鐫二階﹐毋怠三省。可。【《永樂大典》卷七千三百二十五「郎」字韻﹐頁七下引「吳泳鶴林集」。﹝影印本第七十二冊﹞】

王立文降授從事郎制敕﹕具官某。夏之天吏﹐以逸徳爲罰﹔商之官刑﹐以淫風爲首。爾爲州司寇﹐勤恪奉公之日少﹐狎暱燕私之時多﹐能不自麗於罰乎﹖鐫之二秩﹐尙曰輕典。可。【《永樂大典》卷七千三百二十五「郎」字韻﹐頁七下引「吳泳鶴林集」。﹝影印本第七十二冊﹞】

韓楘降授從事郎制敕﹕具官某。叔魚鬻鄐田之獄而挻災﹐魏舒辭梗陽之獄而弭謗﹐獄之不可以賄決也如此。爾爲建寧李掾﹐官以能稱﹐而乃商財賕之重輕﹐變獄情之曲直。獨不思大命之所關乎﹖姑鐫二階﹐尙謂輕典。可。【《永樂大典》卷七千三百二十五「郎」字韻﹐頁七下引「吳泳鶴林集」。﹝影印本第七十二冊﹞】

趙崇儕降授從事郎制敕﹕具官某。吏以貪勤民久矣。朕方嘉與士大夫更始。爾爲州從事﹐不能佐良二千石共宣徳意﹐而乃狃敝習﹐控於吏評﹐其何以贊察方國哉﹖褫所居官﹐仍鐫二秩。爾其退自省循。可。【《永樂大典》卷七千三百二十五「郎」字韻﹐頁八上引「吳泳鶴林集」。﹝影印本第七十二冊﹞】

曾讜降授從事郎制敕﹕具官某。古先聖人﹐謹於庶獄。惟有司牧夫﹐罔非在中﹐所以克天徳而重人命也。爾讜爲永嘉紀綱掾﹐郡有大獄﹐命汝鞠之。不能閱實其罰﹐而至於失入不辜。若匪部刺史平反﹐則民冤矣。爾𨿽去官﹐其可逭罰﹖姑從輕典﹐僅鐫二階。可。【《永樂大典》卷七千三百二十五「郎」字韻﹐頁八上引「吳泳鶴林集」。﹝影印本第七十二冊﹞】

林記孫降授從事郎制敕﹕具官某。出納之吝﹐謂之有司。爾暫攝庫筦﹐弗謹攸司。吏盜白金﹐連及僕隸﹐監臨者烏得無責﹖其上三階﹐猶曰中典。可。【《永樂大典》卷七千三百二十五「郎」字韻﹐頁八上引「吳泳鶴林集」。﹝影印本第七十二冊﹞】

任尙降授承事郎制敕﹕具官某。綠衣黃裏﹐國風所以傷衛﹔白華菅茅﹐小雅所以刺周。爾先朝疑丞之子﹐宜有典刑。而妾上僭﹐嫡失位﹐使人人得數其過於朕前﹐豈容庇汝哉﹖鐫秩罷官﹐宜發深省。可。【《永樂大典》卷七千三百二十五「郎」字韻﹐頁八上引「吳泳鶴林集」。﹝影印本第七十二冊﹞】

黃從龍降授從事郎制敕﹕具官某。漕舟於漢﹐以給我襄州兵舊矣。爾奉制閫之命﹐督餉【氵公】【沿】流。不勸誘招徠﹐而視資糧爲己利。抑不思喉襟之地﹐有師萬﹐登首山以呼庚癸乎﹖一階之罰﹐薄乎云爾。可。【《永樂大典》卷七千三百二十五「郎」字韻﹐頁八上引「吳泳鶴林集」。﹝影印本第七十二冊﹞】

趙波夫降授修職郎制趙崇仇降授從事郎制敕﹕具官某等。逸徳之罰﹐著於夏書﹔徇貨之刑﹐垂於商訓。爾波夫尉於龍遊﹐禔身弗謹﹔爾崇仇尉於瑞安﹐官弗廉。旣冒二戒﹐各鐫一階。可。【《永樂大典》卷七千三百二十五「郎」字韻﹐頁八上引「吳泳鶴林集」。﹝影印本第七十二冊﹞】

追官人朱復之復宣教郎制敕﹕具官某。漢蘇令發時﹐大夫無可使者。得盩厔令尹逢遣之﹐乃能辦賊。爾以儒生﹐長子光澤。殄殲渠凶﹐上級以百數﹐多於尹逢矣。宜在封賞之科﹐而乃詒吏議。朕爲之憮然﹐甄元階﹐往服新命。可。【《永樂大典》卷七千三百二十五「郎」字韻﹐頁十下引「吳泳鶴林集」。﹝影印本第七十二冊﹞】

梁成大降授宣教郎制敕﹕具官某等。《虞書》之識讒說﹐本欲並生﹔孔氏之疾不仁﹐豈爲已甚。儻人言之未息﹐斯邦憲之靡容。爾知孝起自名家﹐爾成大奮於寒畯。一落權門之网﹐數持詭道之評。混殽忠邪﹐顚倒黑白。地天不泰者十載﹐日月無光者累年。朕猶以曾爲侍臣﹐姑用中罰。屬臺臣之交疏﹐謂司寇之失刑。遂鐫兩階﹐復徙他郡。愚山在望﹐庶知省咎之方﹔惡水橫前﹐尙戒怙終之習。可。【《永樂大典》卷七千三百二十五「郎」字韻﹐頁十一上引「吳泳鶴林集」。﹝影印本第七十二冊﹞】

趙汝渠降授宣教郎制敕﹕具官某。朕惟才者徳之資也﹐而過於用其才﹐則咎之招也。爾武健而能﹐彊給而敏。薦更三任﹐不出吳門。部使者知愛其才﹐而不知養其才。遂使度越法守﹐以抵於戾﹐尙何可逃其罰哉﹖姑褫一階﹐毋怠三省。可。【《永樂大典》卷七千三百二十五「郎」字韻﹐頁十一上引「吳泳鶴林集」。﹝影印本第七十二冊﹞】

鄭仲度降授宣義郎張嗣良降授宣教郎制敕﹕具官某等。邑古子男之邦也。過於才者厲民﹐短於才者病民﹐皆非豈弟之政。爾仲度長我雩都﹐能平寇盜﹐不爲無勞矣。而虐用其民﹐未免胥怨﹐才累之也。爾嗣良累仕廣右﹐來宰永丰﹐不可謂不知民情矣。而不自爲政﹐受成他人﹐不才病之也。才者追思其功﹐尙可進用﹔不才者一坐軟弱不勝任﹐則其羞甚於貪污。各鐫一階﹐思補二過。可。【《永樂大典》卷七千三百二十五「郎」字韻﹐頁十一上引「吳泳鶴林集」。﹝影印本第七十二冊﹞】

朱詵降授宣教郎制敕﹕具官某。畔官離次﹐國有常刑。爾頃宰盱眙﹐會有邊祲。不候滿替﹐擅離所部。外閫奏聞﹐未加顯謫。玆乃復以任滿轉官爲請﹐何誕欺如此耶﹖式鐫一階﹐俾迪厥訓。可。【《永樂大典》卷七千三百二十五「郎」字韻﹐頁十一下引「吳泳鶴林集」。﹝影印本第七十二冊﹞】

趙時享降授宣教郎制敕﹕具官某。髙瓊戒其子﹐「毋以勢要而蘄進身」﹔歐陽修語其侄﹐「不可以榮顯而思避事」。皆爲人子侄守官法也。爾宗籍奮身﹐門蔭入仕。端坐家庭而靡廩祿﹐營圖薦舉而班升朝。臺議上聞﹐刑章難免。詩曰「不稼不穡﹐胡取禾三百廛兮。」一階之罰﹐尙何辭。可。【《永樂大典》卷七千三百二十五「郎」字韻﹐頁十一下引「吳泳鶴林集」。﹝影印本第七十二冊﹞】

王剡降授宣教郎制敕﹕具官某。郡有丞貳﹐蓋欲與我良二千石共理吾民也。爾剡曩宰畿邑﹐罔利漁民。治已亡狀﹐尙安能康海沂以惠我民乎﹖其上一階﹐毋怠三省。可。【《永樂大典》卷七千三百二十五「郎」字韻﹐頁十一下引「吳泳鶴林集」。﹝影印本第七十二冊﹞】

畱元鈞降授宣教郎制敕﹕具官某。世祿之家﹐鮮克由先王之大訓也。爾以相門之子﹐不自謹飭。典獄而亡敬色﹐居喪而有嘉容﹐謂之不由禮可也。其削一階﹐以警二慢。可。【《永樂大典》卷七千三百二十五「郎」字韻﹐頁十一下引「吳泳鶴林集」。﹝影印本第七十二冊﹞】

白下起降授宣教郎制敕﹕具官某。令尹子文三仕三已﹐色無喜慍﹐孔門稱之。爾百里旣不以治狀聞﹐而長吏移之又不共命﹐粗厲見於詞色﹐靦愧子文矣。姑示薄懲﹐庶期自訟。可。【《永樂大典》卷七千三百二十五「郎」字韻﹐頁十一下引「吳泳鶴林集」。﹝影印本第七十二冊﹞】

張本降授宣教郎制敕﹕具官某。朕更化以來﹐親擢臺諫﹐所以廉百吏也。爾爲赤縣令﹐粗號修謹﹐以不賄聞。而乃使吏以賄﹐污我耳目之官﹐其輕吾朝廷矣。盍貶二階﹐以示行法自近之意。可。【《永樂大典》卷七千三百二十五「郎」字韻﹐頁十一下引「吳泳鶴林集」。﹝影印本第七十二冊﹞】

劉子澄降授承務郎趙楷降授宣教郎制敕﹕具官某等。往者師向西洛﹐卒與虜遇。諸戍之士﹐猶未慭也。汝佐而長﹐不務持牢﹐而望風【光】【先】僨﹐遂致師徒撓敗﹐烏得無罪﹖可。【《永樂大典》卷七千三百二十五「郎」字韻﹐頁十二上引「吳泳鶴林集」。﹝影印本第七十二冊﹞】

費觀孫降授宣教郎制敕﹕具官某。外銓之法﹐與東西審官院等。爾臨邛老儒﹐晚得一邑。急於祿仕﹐不復審量而行。至部使者問之﹐有所弗暇。爲貧固可憫也﹐廢法其可貸歟﹖鐫秩罷官﹐以存憲。可。【《永樂大典》卷七千三百二十五「郎」字韻﹐頁十二上引「吳泳鶴林集」。﹝影印本第七十二冊﹞】

趙善鏜降授宣教郎制敕﹕具官某。敬事而後食﹐聖人所以語事君﹔不稼而取禾﹐詩人所以刺有位。爾爲南平倅﹐甫見吏民﹐乃虛進於官期﹐欲剩縻於廩粟。卽玆一眚﹐合議薄懲﹐其病恙廢事﹐又不暇論也。姑上二階﹐以警半刺。可。【《永樂大典》卷七千三百二十五「郎」字韻﹐頁十二上引「吳泳鶴林集」。﹝影印本第七十二冊﹞】

於大遇降授宣教郎制敕﹕具官某。李虞仲爲西川判官﹐而以才佐賢﹔楊儀之爲湖南支使﹐而以忠勸上。皆良幕府也。爾曩者佐幕金陵﹐無令猷以相﹐而長詭謀暴政﹐言者謂實汝贊成之。鐫之二秩﹐尙曰輕典。可。【《永樂大典》卷七千三百二十五「郎」字韻﹐頁十二上引「吳泳鶴林集」。﹝影印本第七十二冊﹞】

商灝降授宣教郎趙汝玖降授宣教郎制敕﹕具官某等。吏以貪勤民﹐爲日久矣﹐朕方與士大夫更始。爾身爲字民之官﹐當以不賄聞。而乃狃於敝習﹐弗化厥訓﹐其何以長予百里哉﹖褫所居官﹐仍鐫二秩﹐汝其退自省循。可。【《永樂大典》卷七千三百二十五「郎」字韻﹐頁十二上引「吳泳鶴林集」。﹝影印本第七十二冊﹞】

趙汝伋降授朝請郎史晞祖降授宣教郎制敕﹕具官某等。邦國不空別駕之功﹐昔人所以識王祥之美也。爾晞祖倅道﹐爾汝伋倅衡﹐貳郡亡政﹐懈於其位。𨿽民貧國空而莫之問﹐豈不靦顏於祥哉﹗各鐫一階﹐以警二慢。可。【《永樂大典》卷七千三百二十五「郎」字韻﹐頁十二上引「吳泳鶴林集」。﹝影印本第七十二冊﹞】

史彌厚降授承議郎趙與諲降授宣教郎制敕﹕具官某等。漢之待遇吏﹐蓋有一人譽之而召﹐一人毀之而去者﹐玆不爲公也。爾彌厚曾宰常熟﹐爾與諲爲令錫山﹐部刺史常以才舉矣。逮夫倉儲不實﹐泉貨不流﹐部刺史復以亡善狀劾。黜陟臧否﹐一付之外臺﹐朕亦何心之有﹖可。【《永樂大典》卷七千三百二十五「郎」字韻﹐頁十二下引「吳泳鶴林集」。﹝影印本第七十二冊﹞】

趙與迪降授修職郎制敕﹕具官某。丞位髙而逼﹐以嫌不任事﹐固非也。而乃職思其外﹐越受民詞。至差弓兵追擾﹐迫細民於非命﹐如與迪者寧得無過歟﹖其上二階﹐猶曰輕典。可。【《永樂大典》卷七千三百二十五「郎」字韻﹐頁十四上引「吳泳鶴林集」。﹝影印本第七十二冊﹞】

鄭景龍降授迪功郎張煥降授修職郎制敕﹕具官某等。非功而獲爵則爵輕﹐非罪而罰刑則刑褻。爵賞刑罰﹐國之大綱﹐不可不謹也。方盜發三衢﹐執俘獻馘﹐功所當賞也。而景龍乃妄指私人﹐以攘其功﹐則爵及於非功矣。傷人及盜﹐法所當罪也﹐而煥輒罔平民以寘之法﹐則刑及於非罪矣。彼持幕議宰邑民尙如此﹐其何以得其平哉﹖各鐫兩階﹐庶知自訟。可。【《永樂大典》卷七千三百二十五「郎」字韻﹐頁十四下引「吳泳鶴林集」。﹝影印本第七十二冊﹞】

趙希降授修職郎制敕﹕具官某。吏各有體。爾爲邑簿正﹐乃與酒侶博徒﹐出入廛市。間且教其胥作匿名文狀﹐失吏體矣。𨿽然﹐均田賦而不擾﹐理邑訟而適平。此上元簿故事也﹐汝何足以知之。其鐫二階﹐以三省。可。【《永樂大典》卷七千三百二十五「郎」字韻﹐頁十四下引「吳泳鶴林集」。﹝影印本第七十二冊﹞】

趙崇貢降授修職郎制敕﹕具官某。漢宗室子弟以酎金免國者﹐無慮數百﹐法不以親廢也。爾曩官長自請收糴﹐而乃三年不入﹐視我官物如棄如遺。盍議所以罰之﹐曰鐫一階。可。【《永樂大典》卷七千三百二十五「郎」字韻﹐頁十四下引「吳泳鶴林集」。﹝影印本第七十二冊﹞】

趙汝與降授修職郎制敕﹕具官某。張元素爲景城戶曹﹐淸吏也﹐賊視之不敢執。爾仕於壽昌﹐司我倉庾。乃黷丙丁之貨﹐致貽庚癸之呼﹐豈不誤我戎事﹖其上二階﹐尙爲中罰。可。【《永樂大典》卷七千三百二十五「郎」字韻﹐頁十四下引「吳泳鶴林集」。﹝影印本第七十二冊﹞】

陳夢升降授修職郎制敕﹕具官某。舉刺監司之職﹐黜陟人主之柄。爾爲幕府上佐﹐一人之身而部使者以才舉﹐以貪劾﹐朕惟使者之信而已。其上兩階﹐庶懲貳行。可。【《永樂大典》卷七千三百二十五「郎」字韻﹐頁十四下引「吳泳鶴林集」。﹝影印本第七十二冊﹞】

趙詰夫降授修職郎制敕﹕具官某。畔官離次﹐國有常刑。頃者韃犯襄州﹐將薄荊渚。爾爲鎭官﹐效死勿去。吾無望乎汝也﹐寇未至而去諸﹐則朕將何賴焉﹖姑鐫二秩﹐往發深省。可。【《永樂大典》卷七千三百二十五「郎」字韻﹐頁十五上引「吳泳鶴林集」。﹝影印本第七十二冊﹞】

顧孺采降授修職郎制敕﹕具官某。僻在南海﹐遠於朝廷﹐吏冒法抵禁爲甚。汝一簿耳﹐貪酷之過﹐擢發不足以數。若據郡太守狀﹐則當坐祖宗贓吏之法。削秩罷任﹐尙曰寬典。可。【《永樂大典》卷七千三百二十五「郎」字韻﹐頁十五上引「吳泳鶴林集」。﹝影印本第七十二冊﹞】

趙汝奭降授修職郎制敕﹕具官某。獄﹐民之大命也。爾爲紀綱掾﹐弗克淸審﹐惟貨其吉﹐長吏何賴焉﹖奪汝二階﹐尙曰寬典。可。【《永樂大典》卷七千三百二十五「郎」字韻﹐頁十五上引「吳泳鶴林集」。﹝影印本第七十二冊﹞】

趙崇夙降授修職郎制敕﹕具官某。歲歉則發廩粟以補﹐取常平良法也。爾爲樂淸簿正﹐不體州家徳意﹐而利糶金﹐以營己私﹐猶爲有仁心乎﹖姑示薄懲﹐毋忘深省。可。【《永樂大典》卷七千三百二十五「郎」字韻﹐頁十五上引「吳泳鶴林集」。﹝影印本第七十二冊﹞】

趙師淐降授修職郎制敕﹕具官某。慢令聖門之所戒﹐荒政周官之所警。爾尉臨湘﹐與民爲近。有死於兵者﹐察寃視折﹐乃其職分。而曠歷歲時﹐巧求避免﹐不幾於慢且荒乎﹖鐫秩罷官﹐尙曰輕典。可。【《永樂大典》卷七千三百二十五「郎」字韻﹐頁十五上引「吳泳鶴林集」。﹝影印本第七十二冊﹞】

趙崇泆降授修職郎制敕﹕具官某。國家重民命﹐凡不得其死者﹐有審驗﹐有聚檢﹐謹之至也。建平有疑獄﹐爾爲聚檢官﹐弗躬弗親﹐索瘢洗垢﹐一付吏手。系累及於平民﹐爾得無罪歟﹖其上一階﹐以警其慢。可。【《永樂大典》卷七千三百二十五「郎」字韻﹐頁十五上引「吳泳鶴林集」。﹝影印本第七十二冊﹞】

趙曄夫降授修職郎制敕﹕具官某。鄰有喪﹐舂不相﹔里有殯﹐不巷歌。矧國之有大戚乎﹖爾爲宗英﹐方恭聖頒遺告之日﹐旣不能致哀以盡臣子之敬﹐而乃於遊於觀﹐聞酣歌常舞﹐又從而賞之﹐尙安得以逃吏議哉﹖其鐫一秩﹐以警三風。可。【《永樂大典》卷七千三百二十五「郎」字韻﹐頁十五上引「吳泳鶴林集」。﹝影印本第七十二冊﹞】

趙崇訑降授修職郎制敕﹕具官某。周司書主簿書者也。凡國中之版﹐皆得以參考焉。爾仕於赤縣﹐弗率厥職。計簿登而不銷﹐民籍去而不問。寧不傷財害民哉﹖盍回故邑﹐仍畢勾稽。可。【《永樂大典》卷七千三百二十五「郎」字韻﹐頁十五下引「吳泳鶴林集」。﹝影印本第七十二冊﹞】

趙希鐩降授修職郎制敕﹕具官某。海陵監﹐課之貨泉也。爾共貳事﹐而視爲貪泉。丰己病民﹐豈宜佚罰。姑上一階﹐以廉百吏。可。【《永樂大典》卷七千三百二十五「郎」字韻﹐頁十五下引「吳泳鶴林集」。﹝影印本第七十二冊﹞】

劉溍降授修職郎制敕﹕具官某。古人之仕﹐蓋有三黜三已者﹐然爲道故也。爾邑於丹陽﹐曾被顯劾﹔丞於黃巖﹐連遭按罷。閱其所言狀﹐皆以貪著。所宜屢鐫﹐往自三省。可。【《永樂大典》卷七千三百二十五「郎」字韻﹐頁十五下引「吳泳鶴林集」。﹝影印本第七十二冊﹞】

祝雄降授修職郎制敕﹕具官某。尉主盜賊﹐漢制也。爾吏於沅江﹐境內有盜而弗之察﹐乃執圖經以辭﹐辯則辧矣﹐其如職守何﹖姑示薄懲﹐尙圖來效。可。【《永樂大典》卷七千三百二十五「郎」字韻﹐頁十五下引「吳泳鶴林集」。﹝影印本第七十二冊﹞】

蔡允卿降授修職郎制敕﹕具官某。鄐田之訟不平﹐叔魚不免共分其罪﹔郁城之卒不卹﹐廣利不免貽怒於君。爾以一尉之卑﹐而擾獄剝下乃爾。事又有大者﹐尙何望其公且廉哉﹖其上一階﹐猶曰輕典。可。【《永樂大典》卷七千三百二十五「郎」字韻﹐頁十五下引「吳泳鶴林集」。﹝影印本第七十二冊﹞】

鄭安之降授修職郎制敕﹕具官某。縣有弓兵﹐所以禁暴詰姦﹐謹備寇盜者也。爾以老儒﹐爲蒼梧尉。部刺史按行﹐闃無一丁在縣。汝𨿽非利其庸直者﹐然曠官如此﹐尙得辭其罰哉﹖姑鐫一階﹐尙爲輕典。可。【《永樂大典》卷七千三百二十五「郎」字韻﹐頁十五下引「吳泳鶴林集」。﹝影印本第七十二冊﹞】

趙與降授修職郎制敕﹕具官某。尉以發姦摘伏爲職也。爾尉於邊邑﹐不能職思其居﹐而乃受僧賕以營梵宮。失職冒禁﹐嘻其甚矣。姑上一階﹐往其三省。可。【《永樂大典》卷七千三百二十五「郎」字韻﹐頁十六上引「吳泳鶴林集」。﹝影印本第七十二冊﹞】

趙希潧降授修職郎制敕﹕具官某。往者逆全干紀﹐犯我海陵。守令不能伏節死義﹐率皆望風迎降。朕已等第行罰矣。爾吾屬籍也﹐亦以效尢取禍﹐朕豈得庇汝耶﹖姑奪一階﹐尙用中典。可。【《永樂大典》卷七千三百二十五「郎」字韻﹐頁十六上引「吳泳鶴林集」。﹝影印本第七十二冊﹞】

史次龍降授修職郎制敕﹕具官某。國家勤卹民隱﹐苟有不得其死﹐則必覆驗閱實﹐以伸其寃﹐謹重之至也。爾耄而不武﹐爲吏所欺。以隕於非命爲考終命﹐寃哉死也。姑上一階﹐退省厥咎。可。【《永樂大典》卷七千三百二十五「郎」字韻﹐頁十六上引「吳泳鶴林集」。﹝影印本第七十二冊﹞】

趙夫降授修職郎制敕﹕具官某。尉者所以爲民除盜﹐非欲其執民爲盜也。爾尉於新諭﹐不能摘伏抉姦。名其爲賊﹐而死於笞捶之下者﹐凡七人。平民何賴焉﹖𨿽已去官﹐不容佚罰。特鐫一秩﹐以達其寃。可。【《永樂大典》卷七千三百二十五「郎」字韻﹐頁十六上引「吳泳鶴林集」。﹝影印本第七十二冊﹞】

王禹圭降授修職郎制敕﹕具官某。子路治蒲﹐夫子至其庭曰「明察以斷矣。」爾攝邑京山﹐掌典獄事﹐連擊而死者三人﹐不明也。淹禁而不決者一載﹐無斷也。無明無斷﹐何以長吾百里哉﹖姑鐫一階﹐以勸三善。可。【《永樂大典》卷七千三百二十五「郎」字韻﹐頁十六上引「吳泳鶴林集」。﹝影印本第七十二冊﹞】

夏武降授修職郎制敕﹕具官某。朕聞士之致遠﹐先器識。爾丰城一尉耳﹐所識者幾何﹖而以政殘民﹐以才蕩法﹐以气淩同列。仕又有大者﹐將何如哉﹖帥臣以狀聞﹐特鐫一秩﹐永爲弗靖者之戒。可。【《永樂大典》卷七千三百二十五「郎」字韻﹐頁十六上引「吳泳鶴林集」。﹝影印本第七十二冊﹞】

曾次元降授修職郎制敕﹕具官某。今取民之法﹐猶張弓不可加矣。爾爲吏於潮﹐不能寬以佐理。而乃取贏於倉庾﹐專利於書契。其爲公家謀﹐則善矣﹐豈不甚病民耶﹖姑削一階﹐尙曰寬典。可。【《永樂大典》卷七千三百二十五「郎」字韻﹐頁十六下引「吳泳鶴林集」。﹝影印本第七十二冊﹞】

趙貴降授修職郎制敕﹕具官某。漢人以善吏不能爲治﹐對豪惡吏而言﹐其害民則均也。爾爲義安郡寮﹐暫攝州事。政令玩﹐隸人不戒。延焚官寺﹐挻及民居﹐數百家之聚一燎而盡。鐫秩以謝遠民﹐尙何辭﹖可。【《永樂大典》卷七千三百二十五「郎」字韻﹐頁十六下引「吳泳鶴林集」。﹝影印本第七十二冊﹞】

霍申甫降授修職郎制敕﹕具官某。尉之名官﹐謂其尉安我民也。爾服黃綬大冠﹐不能化賊爲民﹐而反激民以淩上。其過豈顓在吾赤子耶﹖褫秩罷官﹐退而自訟。可。【《永樂大典》卷七千三百二十五「郎」字韻﹐頁十六下引「吳泳鶴林集」。﹝影印本第七十二冊﹞】

周次旦降授修職郎制敕﹕具官某。宰耕牛之禁﹐國家之至仁也。彊民之斃牛以爲殺﹐則不仁亦甚矣。尉親民者也﹐而所爲若是。一階之罰﹐尙何辭﹖可。【《永樂大典》卷七千三百二十五「郎」字韻﹐頁十六下引「吳泳鶴林集」。﹝影印本第七十二冊﹞】

趙汝降授修職郎制敕﹕具官某。朕聞卓茂遷密令﹐吏親愛不忍欺之。爾攝分水﹐不能表正羣吏。而乃給券受賕﹐以自丰於厥身﹐是欺吏也﹐寧不爲吏所欺乎﹖其上一階﹐庶知三省。可。【《永樂大典》卷七千三百二十五「郎」字韻﹐頁十六下引「吳泳鶴林集」。﹝影印本第七十二冊﹞】

趙與嗣降授修職郎制敕﹕具官某。宓子賤治單父﹐民不忍欺﹔卓茂治密﹐吏不忍欺。爾攝宰金堂﹐亡學道愛人之政。而重斂淫刑﹐編氓得以訴其上。其何以爲邑長於斯耶﹖特鐫一秩﹐以謝百里。可。【《永樂大典》卷七千三百二十五「郎」字韻﹐頁十六下引「吳泳鶴林集」。﹝影印本第七十二冊﹞】

李寅降授修職郎制敕﹕具官某。追盜察姦﹐尉職也。爾效職夔子縣﹐有凶囚旣獲矣﹐又從而逸之﹐何以聲死者之寃耶﹖其上一階﹐尙曰輕典。可。【《永樂大典》卷七千三百二十五「郎」字韻﹐頁十六下引「吳泳鶴林集」。﹝影印本第七十二冊﹞】

趙警夫降授修職郎制敕﹕具官某。茶鹽有禁﹐尉捕之職也。然利搜邏之獲﹐以爲己私則過矣。其上一秩﹐以訛爾心。可。【《永樂大典》卷七千三百二十五「郎」字韻﹐頁十七上引「吳泳鶴林集」。﹝影印本第七十二冊﹞】

薛熙載降授修職郎制敕﹕具官某。利其祿而逃其難﹐仲由所恥也。爾爲懷集簿﹐久服官箴。寇至則先去以爲民望。至謂罷斥爲甘心焉﹐詎可遂而欲哉﹖其上一階﹐俾復舊職﹐庶以自警。可。【《永樂大典》卷七千三百二十五「郎」字韻﹐頁十七上引「吳泳鶴林集」。﹝影印本第七十二冊﹞】

張炎震降授修職郎孫南金降授修職郎楊已仲降授修職郎制敕﹕具官某等。令尉近民之官﹐而尉於民爲尢近。爾等分受厥職﹐不能尉安我民。乃皆以縱盜逸賊﹐掛於吏議﹐豈國家建官之初意哉﹖各鐫一秩﹐以警三愆。可。【《永樂大典》卷七千三百二十五「郎」字韻﹐頁十七上引「吳泳鶴林集」。﹝影印本第七十二冊﹞】

趙崇官降授修職郎制敕﹕具官某。士不可以更所守也。爾司江陵戶曹﹐素自修謹。一爲利回﹐至匿估籍之金﹐以貽吏議。姑鐫一秩﹐以示薄懲。可。【《永樂大典》卷七千三百二十五「郎」字韻﹐頁十七上引「吳泳鶴林集」。﹝影印本第七十二冊﹞】

林夢龍降授修職郎制敕﹕具官某。簿正之職﹐所以糾一縣之非違也。爾勾稽畿邑﹐官箴不戒。乃以仇民商利﹐絓於刑章﹐尙何非違之能糾乎﹖特褫一資﹐猶曰中典。可。【《永樂大典》卷七千三百二十五「郎」字韻﹐頁十七上引「吳泳鶴林集」。﹝影印本第七十二冊﹞】

王節降授宣教郎趙崇驎降授修職郎制敕﹕具官某等。盜憎官吏﹐不但江西然也。爾節宰髙安﹐旣不能化賊爲民。崇驎爲尉﹐又幾於揖盜入室。其失職則均爾。各鐫一階﹐以警其慢。可。【《永樂大典》卷七千三百二十五「郎」字韻﹐頁十七上引「吳泳鶴林集」。﹝影印本第七十二冊﹞】

陳伯舒降授儒林郎史文舒降授修職郎制敕﹕具官某等。始聽其言而失宰我﹐孔子嘆取人之爲難﹔夷考其行而知琴張﹐孟軻言得士之非易。矧以才而受舉﹐復以過而麗刑。爾等自爲之佞賢﹐朕亦何心於黜陟。貶秩一等﹐往服寬恩。可。【《永樂大典》卷七千三百二十五「郎」字韻﹐頁十七上引「吳泳鶴林集」。﹝影印本第七十二冊﹞】

鍾澄特授修職郎制敕﹕具官某。朕以文母保佑之功﹐式崇徵謚﹐登之寶冊。應執事其所者﹐等第推恩。爾減年遷秩﹐亦云寵矣。往其茂承之。可。【《永樂大典》卷七千三百二十五「郎」字韻﹐頁十七上引「吳泳鶴林集」。﹝影印本第七十二冊﹞】

周應旗特授修職郎制敕﹕具官某。文母上擯﹐攢陵復土。服役官吏﹐咸有褒升。汝應減年循資﹐往服休命。可。【《永樂大典》卷七千三百二十五「郎」字韻﹐頁十七下引「吳泳鶴林集」。﹝影印本第七十二冊﹞】

王準贈修職郎制敕﹕具官某。盜發三衢﹐敢幹王略。爾一隅官耳﹐乃能董率民丁﹐鏖擊於桐坡之下。渠凶旣殲﹐而元身亦殞矣。其進二階﹐以旌毅魄。可。【《永樂大典》卷七千三百二十五「郎」字韻﹐頁十七下引「吳泳鶴林集」。﹝影印本第七十二冊﹞】

何克忠降授修職郎制敕﹕具官某。君子不盡利以遺民﹐所以均天地之施也。爾爲蒲井監官﹐自擅煎煮。不能導其利﹐以布之上下。𨿽曰爲計所生財﹐而民食貴鹽﹐則其害多矣。特上三階﹐往其祗惕。可。【《永樂大典》卷七千三百二十五「郎」字韻﹐頁十七下引「吳泳鶴林集」。﹝影印本第七十二冊﹞】

王紹宗降授修職郎制敕﹕具官某。昔人益小吏之俸以養廉﹐至仁也。近因楮錢銅貴﹐百官有司以減俸請﹐朕所不取。爾衡陽州從事耳﹐廩稍旣薄。又以錢會中半幫給﹐其不自贍宜矣。何至擲貨寶於地哉﹖郡將以貪戾告﹐朕不得不存統體。其上三階﹐以懲一忿。可。【《永樂大典》卷七千三百二十五「郎」字韻﹐頁十七下引「吳泳鶴林集」。﹝影印本第七十二冊﹞】

趙崇式降授從事郎趙希降授修職郎制敕﹕具官某等。敗常亂俗﹐𨿽細不宥﹐周人之訓也。況爾等以寶王親丞子男國。不自愛重﹐慆淫貪肆。一則徇於貨色﹐而不之厭﹔一則暱於匪人﹐而弗之恥。敗常亂俗﹐莫此爲甚。一階之鐫﹐猶輕典也。爾其往省厥愆。可。【《永樂大典》卷七千三百二十五「郎」字韻﹐頁十七下引「吳泳鶴林集」。﹝影印本第七十二冊﹞】

趙汝迒降授迪功郎制敕﹕具官某。朕躬三年之喪﹐以孝治天下。爾方斬然在疚﹐情事未申。而乃營求攝局﹐以踰濫聞﹐安則爲之。奪官兩階﹐尙爲輕典。可。【《永樂大典》卷七千三百二十五「郎」字韻﹐頁二十上引「吳泳鶴林集」。﹝影印本第七十二冊﹞】

孟元子陳衕降授迪功郎制敕﹕具官某等。漕江西之粟﹐以實淮堧﹐舊比也。爾爲部餫官﹐不謹厥職。而縱容傍人﹐盜耗官米以萬計。爾曾思邊淮宿師萬﹐士亦有登首山以呼庚癸者乎﹖等第鐫官﹐以警而慢。可。【《永樂大典》卷七千三百二十五「郎」字韻﹐頁二十上引「吳泳鶴林集」。﹝影印本第七十二冊﹞】

葉寘因搜訪進書特補迪功郎制敕﹕某。粵昔紹興﹐當兵戈【淑】【俶】擾中﹐搜遺舉逸﹐曾無虛歲。有以布衣鄭樵所著書獻之朝者﹐乃特命以官﹐恩至渥也。爾經明行飭﹐學有源流。翳然九華之顚﹐恬退不競。部刺史以論著來上﹐朕閱故典﹐可不以髙宗之所以命樵者而命汝耶﹖勉爾遞思﹐服我休命。可。【《永樂大典》卷七千三百二十五「郎」字韻﹐頁二十上引「吳泳鶴林集」。﹝影印本第七十二冊﹞】

陳均以所編類長編投進可特補迪功郎制敕﹕具官某。記繁而志寡﹐作史者之失也。爾膠庠布衣﹐學博而辯。上自建隆﹐訖於宣靖﹐凡百六十有七年﹐网羅舊聞﹐粹成一編﹐可謂有志矣。本燾之史﹐仿熹之法。大書以提要﹐分注以備言﹐可謂不繁矣。汝𨿽自言不敢盡同朱熹之法﹐然條目粲然。使皇綱帝範﹐一攬而盡得之﹐豈曰小補之哉﹖特命一官﹐以旌志尙。可。【《永樂大典》卷七千三百二十五「郎」字韻﹐頁二十上引「吳泳鶴林集」。﹝影印本第七十二冊﹞】

陳文蔚以所著尙書解注投進特補迪功郎制敕﹕具官某。朕惟朱熹﹐《易》有本義﹐《詩》有集傳﹐《中庸》《大學》有章句﹐而《書》獨無成書焉。爾於師門﹐得所傳授。如湧日暘谷﹐如浚河昆侖。五十九篇之旨﹐皆章解而義釋焉﹐亦可以補師之遺矣。何惜一階﹐不酬稽古之力。可。【《永樂大典》卷七千三百二十五「郎」字韻﹐頁二十下引「吳泳鶴林集」。﹝影印本第七十二冊﹞】

鮑醇孫降授從事郎葉明降授迪功郎制敕﹕具官某等。商制官刑﹐以儆有位﹐至嚴也。爾醇孫領鹵鹽之務﹐而不飾簠簋。爾明司關市之徵﹐而不閒有家。旣麗三風矣﹐尙何官刑之逃哉﹖各奪二階﹐往宜三省。可。【《永樂大典》卷七千三百二十五「郎」字韻﹐頁二十下引「吳泳鶴林集」。﹝影印本第七十二冊﹞】

劉宬降授迪功郎制敕﹕具官某。國家用人先擇才﹐監司所以使之公舉刺也。爾以倉庾氏爲入幕賓﹐機敏辯決﹐不畏彊禦﹐可以爲才矣。而監司之不才者患之﹐劾章來上﹐寧得無失實耶﹖𨿽然所存者體統耳﹐姑鐫二階﹐以俟休復。可。【《永樂大典》卷七千三百二十五「郎」字韻﹐頁二十下引「吳泳鶴林集」。﹝影印本第七十二冊﹞】

趙孟彪降授迪功郎制敕﹕具官某。周禮司門﹐掌授管鍵﹐幾出入﹐其來舊矣。爾爲宗莩﹐不謹於度。夜半明半出城﹐閽者止之﹐而又毀柝斬關﹐桑梓之敬何在﹖削秩罷官﹐往自循省。可。【《永樂大典》卷七千三百二十五「郎」字韻﹐頁二十下引「吳泳鶴林集」。﹝影印本第七十二冊﹞】

趙汝陋降授迪功郎制敕﹕具官某。尉𨿽卑民爲近。爾吏長溪﹐民寃失職。縱首弗之問﹐其失出甚矣。鐫秩罷官﹐尙曰輕典。可。【《永樂大典》卷七千三百二十五「郎」字韻﹐頁二十下引「吳泳鶴林集」。﹝影印本第七十二冊﹞】

趙汝轅降授迪功郎制敕﹕具官某。士當觀其志﹐而仕之窮達次之。爾爲賀林幕屬﹐甫攝郡事。無酌泉自勵之操﹐而裒民奉己。使若吏若兵﹐皆得以累數其惡﹐可以觀志之所存矣。姑鐫二階﹐以謝千里。可。【《永樂大典》卷七千三百二十五「郎」字韻﹐頁二十一上引「吳泳鶴林集」。﹝影印本第七十二冊﹞】

王仲換授迪功郎制敕﹕某人。朕撫有方夏﹐悉主悉臣。爾旣歸明﹐率屬來附。式頒武爵﹐換授文階。往耀遠人﹐益殫忠力。可。【《永樂大典》卷七千三百二十五「郎」字韻﹐頁二十一上引「吳泳鶴林集」。﹝影印本第七十二冊﹞】

趙洞夫降授迪功郎制敕﹕具官某。政與刃殺人﹐亡以異也。爾以酷能﹐求攝故步。一之市﹐而死於囚縶者三人。𨿽非爾殺之﹐實爾致之。鐫褫二階﹐尙曰寬典。可。【《永樂大典》卷七千三百二十五「郎」字韻﹐頁二十一上引「吳泳鶴林集」。﹝影印本第七十二冊﹞】

趙希得降授迪功郎制敕﹕具官某。畔官離次﹐國有常刑。況【全】【金】賊犯我海陵﹐爾爲宗臣﹐不能死列。乃復先去以爲民望﹐朕何賴焉﹖鐫褫二階﹐往服中典。可。【《永樂大典》卷七千三百二十五「郎」字韻﹐頁二十一上引「吳泳鶴林集」。﹝影印本第七十二冊﹞】

楊思恭降授迪功郎制敕﹕具官某。按《周禮》鄕八刑﹐而不睦﹑不弟之刑居其二。思恭兄也﹐思安弟也﹐思安殺人而麗於法。閱實其狀﹐實汝致之﹐汝安能逭周官之罰哉﹖其削一階﹐尙曰中典。可。【《永樂大典》卷七千三百二十五「郎」字韻﹐頁二十一上引「吳泳鶴林集」。﹝影印本第七十二冊﹞】

趙時點降授迪功郎制敕﹕具官某。獄奪於貨﹐先王所戒。爾爲義安理掾﹐事無大小﹐皆以賄成﹐豈朕庶謹庶獄之意哉﹖姑鐫二秩﹐以淑羣慝。可。【《永樂大典》卷七千三百二十五「郎」字韻﹐頁二十一上引「吳泳鶴林集」。﹝影印本第七十二冊﹞】

張震午降授迪功郎制敕﹕具官某。茶鹽有禁﹐尉捕之職也。然假搜邏之名﹐以取賕焉﹐烏得無罪﹖特鐫二秩﹐以訛爾心。可。【《永樂大典》卷七千三百二十五「郎」字韻﹐頁二十一上引「吳泳鶴林集」。﹝影印本第七十二冊﹞】

汪淸之降授迪功郎制敕﹕具官某。宗族不親﹐《杕杜》所以傷晉﹔骨肉相怨﹐《角弓》所以刺周。爾以門蔭﹐齒於仕版。當畏天顯民彜。叔父﹐親之支也﹐而弗惠弗迪﹐至於胥戕胥告。豈朕所望於大夫士之家乎﹖姑鐫二階﹐以植五教。可。【《永樂大典》卷七千三百二十五「郎」字韻﹐頁二十一下引「吳泳鶴林集」。﹝影印本第七十二冊﹞】

譚伯言降授迪功郎制敕﹕具官某。漢入財賞官﹐不補右職﹐輕其人也。況爾富貲爲吏﹐以武斷聞。眈視一方﹐嗾使羣狡。若閱所言狀﹐則不但崔鈞所謂銅臭而已。鐫秩罷任﹐徙之遠方﹐庶稍知名器不可以濫得也。可。【《永樂大典》卷七千三百二十五「郎」字韻﹐頁二十一下引「吳泳鶴林集」。﹝影印本第七十二冊﹞】

阮炎正降授迪功郎制敕﹕具官某。尉黃冠大綬﹐主捕盜察姦﹐漢法也。爾吏於樂安﹐不能摘姦惠良。縣有豪奴殺人﹐而當死者傳生。比當生者﹐內以曲文﹐連系幾百三十家。其如民之不寃何﹖鐫秩罷官﹐尙曰輕典。可。【《永樂大典》卷七千三百二十五「郎」字韻﹐頁二十一下引「吳泳鶴林集」。﹝影印本第七十二冊﹞】

任霆降授迪功郎制敕﹕具官某。士不可以險夷貳其心也。爾爲安康李掾﹐疆埸無事則就職﹐風塵小警則謀去。卽玆一眚﹐合議薄懲。其如湎酒淫刑﹐又不暇論也。可。【《永樂大典》卷七千三百二十五「郎」字韻﹐頁二十一下引「吳泳鶴林集」。﹝影印本第七十二冊﹞】降授迪功郎制

趙與敕﹕具官某。簿尉日赴長官廳議事﹐此元符令也。爾尉嘉定﹐不率訓而籍民詞﹐簿官錢﹐侵官益甚。事長之義安在哉﹖其上兩階﹐尙曰輕典。可。【《永樂大典》卷七千三百二十五「郎」字韻﹐頁二十一下引「吳泳鶴林集」。﹝影印本第七十二冊﹞】

陳璹降授迪功郎制敕﹕具官某。「王事靡盬﹐不遑啟處」﹐周人遣戍之詩也。爾爲六安西尉﹐旣不能荷戈以防犬羊﹐督辦軍儲﹐拘籍夫丁﹐豈非職分﹐而乃牢辭固避﹐不敏於行。𨿽曰親老子殤﹐然豈得以家爲哉﹖其上兩階﹐以儆邊吏。可。【《永樂大典》卷七千三百二十五「郎」字韻﹐頁二十一下引「吳泳鶴林集」。﹝影印本第七十二冊﹞】

劉簡子降授迪功郎制敕﹕具官某。國家以仁睦同姓﹐以法繩之。凡麗於罰者﹐聽外宗予決﹐至公也。爾攝邑閩淸﹐宗子小有罪戾﹐不白西外﹐徑行決撻之威。獨不思水木本原之義乎﹖可。【《永樂大典》卷七千三百二十五「郎」字韻﹐頁二十二上引「吳泳鶴林集」。﹝影印本第七十二冊﹞】

丁如翼降授迪功郎制敕﹕具官某。漢昭帝不與天下爭利﹐故罷賣鹽官。朕甚慕之﹐而力未暇也﹐其可以重困之乎﹖汝監新會鹽場﹐不能導其利﹐布之上下。乃重徵苛取﹐自丰於厥身。其害吾民多矣﹐再從鐫削﹐以警貪戾。可。【《永樂大典》卷七千三百二十五「郎」字韻﹐頁二十二上引「吳泳鶴林集」。﹝影印本第七十二冊﹞】

韓庲降授迪功郎制敕﹕具官某。楮幣之所以折閱﹐私印滋多﹐而州縣弗之察也。爾曩尉靑田﹐境內有僞造不能警捕﹐而乃使擒獲於鄰邑焉。特鐫二列﹐以爲失察之戒。可。【《永樂大典》卷七千三百二十五「郎」字韻﹐頁二十二上引「吳泳鶴林集」。﹝影印本第七十二冊﹞】

孫舜舉授武功郎制敕﹕具官某。兵法善戰者以正合﹐以奇勝。爾闞如虓虎﹐領我舟師。當海寇橫潰之時﹐不以叱爲勇。掩旗臥鼓﹐誘致而襲擒之﹐亦可謂以奇勝矣。朕何愛兩階﹐不以旌汝哉。可。【《永樂大典》卷七千三百二十六「郎」字韻﹐頁一下引「吳泳鶴林集」。﹝影印本第七十二冊﹞】

程芾授武功郎制敕﹕具官某。昔我孝宗皇帝﹐嘗立奉使一司﹐以待材用之宅。蓋謂掉三寸舌以伐天驕﹐實難其選也。爾忠勇沈鷙﹐有聲臨淮。軍戎萬里之情﹐素知諳悉﹐命汝伴送。仍陟二階﹐以寵其行。忠信而加之以敏﹐使不辱君命﹐則予汝嘉。可。【《永樂大典》卷七千三百二十六「郎」字韻﹐頁二上引「吳泳鶴林集」。﹝影印本第七十二冊﹞】

張大可降授武功郎制敕﹕具官某。朕更化之初﹐昭徳塞違﹐以禁寵賂﹐至嚴也。爾總戎淮西﹐錮於舊染。專飾苞苴﹐以事交結。臺臣除墨未漧﹐而千里之饋卒至﹐其速且巧如此﹐何不施之用間行師乎﹖特鐫一官﹐以勵諸將。可。【《永樂大典》卷七千三百二十六「郎」字韻﹐頁二上引「吳泳鶴林集」。﹝影印本第七十二冊﹞】

董有恭授武徳郎制敕﹕具官某。朕登大寶﹐凡潛邸服役之臣﹐咸霈優恩﹐今一周星矣。爾援比以請﹐朕何敢獨遺汝耶。益懋忠勤﹐思對休寵。可。【《永樂大典》卷七千三百二十六「郎」字韻﹐頁二下引「吳泳鶴林集」。﹝影印本第七十二冊﹞】

童徳興降授武徳郎制敕﹕具官某。賞罰軍國之紀綱﹐不可以無章也。爾董師閩粵﹐執訊獲醜。予嘉乃績﹐峻升五階﹐賞旣不薄矣。而乃慆淫貪戾﹐控於吏評。朕安得亡罰乎﹖其歸二級﹐以責後效。可。【《永樂大典》卷七千三百二十六「郎」字韻﹐頁二下引「吳泳鶴林集」。﹝影印本第七十二冊﹞】

趙時傒授武徳郎制敕﹕具官某。朕於後戚之家﹐不欲以恩撓法。然東朝旣上尊號﹐命作冊寶。則推報親之恩﹐以廣逮下之仁﹐亦義之所不容廢也。用錫爾官﹐往其祗服。可。【《永樂大典》卷七千三百二十六「郎」字韻﹐頁二下引「吳泳鶴林集」。﹝影印本第七十二冊﹞】

韋鏜授武節郎制敕﹕具官某等。朕以文母躋附於廟。凡曰戚屬﹐序遷有差﹐於以報坤元成物之施也。爾其惟忠惟孝﹐答此寵榮。可。【《永樂大典》卷七千三百二十六「郎」字韻﹐頁三下引「吳泳鶴林集」。﹝影印本第七十二冊﹞】

崔福復武節郎制敕﹕具官某。李廣恂恂如鄙人﹐朱然欽欽如對陳。古之良將﹐不以叱爲能也。爾闞如虓虎﹐維揚城下大小數十戰﹐勇則勇矣。以言上人﹐爾得無過乎﹖甄元官﹐尙圖補過。可。【《永樂大典》卷七千三百二十六「郎」字韻﹐頁三下引「吳泳鶴林集」。﹝影印本第七十二冊﹞】

成穎達武節郎制敕﹕具官某。往歲霅川之變﹐鶡冠之士﹐爲狂寇污染﹐隸於丹書者﹐不但汝一人也。當東朝慶壽七十﹐湛恩汪濊﹐與祥風俱。如爾元官﹐亦宜甄。可。【《永樂大典》卷七千三百二十六「郎」字韻﹐頁三下引「吳泳鶴林集」。﹝影印本第七十二冊﹞】

林熙載授武節郎制敕﹕具官某。乾道置舍人之員﹐淳熙增解職之賞。考宗之待合門﹐可謂重矣。朕勵精之始﹐率由舊章。卑爾林之麾﹐釋爾禁閽之務﹐則於一官又何愛焉。可。【《永樂大典》卷七千三百二十六「郎」字韻﹐頁三下引「吳泳鶴林集」。﹝影印本第七十二冊﹞】

陳大紀降授武經郎制敕﹕具官某。刑之頗颣﹐獄之放紛﹐國僑所恥也。爾守雷陽﹐不靖共於位。而乃屬邑之令﹐壑鄰州之守。且興犴戶﹐戕及無辜。其爲頗颣放紛不以多乎﹖鐫汝一階﹐實爲寬典。可。【《永樂大典》卷七千三百二十六「郎」字韻﹐頁五上引「吳泳鶴林集」。﹝影印本第七十二冊﹞】

林景衡授武經郎制敕﹕具官某。合門解罷﹐稽其功緒而進以官﹐淳熙舊典也。爾素閒朝儀﹐出領遐障。遄以耄及﹐玷於臺評。卑之祠廩﹐所以示懲也。今更銓以解職之賞爲請。仍進一官﹐所以示勸也。勸懲是用﹐朕亦何心之有﹖可。【《永樂大典》卷七千三百二十六「郎」字韻﹐頁五上引「吳泳鶴林集」。﹝影印本第七十二冊﹞】

張旺授武經郎制敕﹕具官某。往歲江西捕賊﹐有司上首功﹐率各有差。爾總師幹﹐與官軍大小二十七戰。出則在諸營先﹐賞則居功臣次﹐亦退然有馮將軍之風矣。其陟一階﹐以勸諸校。可。【《永樂大典》卷七千三百二十六「郎」字韻﹐頁五上引「吳泳鶴林集」。﹝影印本第七十二冊﹞】

徐弼授武經郎制敕﹕具官某。海瀕之民﹐不沾王化﹐結約諸峒﹐弄兵儋瓊之間。爾攝守昌化﹐分遣官軍。左【椅】【掎】右截﹐衝散舟於石牌浦下﹐徑取鯨鯢而戮之﹐亦可謂雋功矣。升之二階﹐以勸諸將。可。【《永樂大典》卷七千三百二十六「郎」字韻﹐頁五上引「吳泳鶴林集」。﹝影印本第七十二冊﹞】

劉元實授訓武郎兪朴授武經郎制敕﹕具官某等。朕執爵賞之柄﹐以馭其幸。爾朴幹才之敏﹐爾元實職掌之勤﹐𨿽曰沂邸戚屬﹐而勤敏寡過。所以遷有差﹐示不私也。然而幸豈可數哉﹐爾宜勿懈於位。可。【《永樂大典》卷七千三百二十六「郎」字韻﹐頁五上引「吳泳鶴林集」。﹝影印本第七十二冊﹞】

李大聲授武經郎制敕﹕具官某。江右盜起﹐朝廷設封賞之科﹐以迪有功。爾統率淮軍﹐糾敵王愾﹐洗賊巢而殲之。遂使一方之民﹐復還有生之樂﹐亦可嘉矣。晉職三階﹐以勵諸將。可。【《永樂大典》卷七千三百二十六「郎」字韻﹐頁五上引「吳泳鶴林集」。﹝影印本第七十二冊﹞】

張範降授武翼郎制敕﹕具官某。風俗之好爲欺誕﹐文武一律也。爾爲浙西兵鈐﹐以糴運覓官。言之則利析秋毫﹐行之則一籌不畫。寧不誤我王事哉﹖其上一階﹐尙云寬大。可。【《永樂大典》卷七千三百二十六「郎」字韻﹐頁六上引「吳泳鶴林集」。﹝影印本第七十二冊﹞】

繆夢達降授武翼郎制敕﹕具官某。昔嚴延年爲河南守﹐坐選舉不實貶秩。然所舉但獄吏爾﹐況長百里之寄者哉﹗爾擢自右科﹐出乘邊障。意謂必能友賢字民﹐以開布大信。辟舉之際﹐旣失其平﹐尙何以慰吾塞外吏士耶﹖一秩之鐫﹐實遵漢法。可。【《永樂大典》卷七千三百二十六「郎」字韻﹐頁六上引「吳泳鶴林集」。﹝影印本第七十二冊﹞】

齊敏授武翼郎制敕﹕具官某。盜起廣右﹐朝廷設封賞之科﹐以勸有功。爾總戎於韶﹐奮身不顧。援弓赴敵﹐射殺渠魁﹐厥功雋矣。𨿽以蕩平江西之勞﹐晉秩三級﹐然賞不嫌重。朕何愛一資﹐而不以旌汝。可。【《永樂大典》卷七千三百二十六「郎」字韻﹐頁六下引「吳泳鶴林集」。﹝影印本第七十二冊﹞】

姜昂贈訓武郎李師舜贈武翼郎制敕﹕具官某等。往者盜憎官吏﹐弄兵三衢。爾等乃能率羸獘之兵﹐當鴟張之寇。躬冒矢石﹐致殞元身﹐其視望風先奔者有間矣。各贈三官﹐仍錄其孤。魂而有知﹐尙服休寵。可。【《永樂大典》卷七千三百二十六「郎」字韻﹐頁六下引「吳泳鶴林集」。﹝影印本第七十二冊﹞】

劉燾贈武翼郎制敕﹕具官某。紅賊負國家海涵春育之恩﹐穴我淮楚。爾統轄樓船﹐攻打淮陰城壁﹐爲飛矢誤中﹐遂殞元身﹐亦可憫矣。贈官字孤﹐庸妥營魄。可。【《永樂大典》卷七千三百二十六「郎」字韻﹐頁六下引「吳泳鶴林集」。﹝影印本第七十二冊﹞】

閻安義馮琳並授武翼郎閻康民授保義郎閻康年授忠翊郎制敕﹕具官某等。朕以美人閻氏逮事先朝﹐命之不淑﹐至於云逝。玆攬遺言﹐以近屬轉秩爲請﹐寧不惻然。進汝一階﹐勉祗厥命。可。【《永樂大典》卷七千三百二十六「郎」字韻﹐頁六下引「吳泳鶴林集」。﹝影印本第七十二冊﹞】

周喜授武翼郎制敕﹕具官某。頃者龔賊不式王命﹐出沒建邵之間。爾統殿司兵﹐自戍所赴唐石。盡銳鏖戰﹐殄殲渠凶﹐卒能洗賊巢而空之。汝之功績﹐其偉哉。晉陟二級﹐以勵三軍。可。【《永樂大典》卷七千三百二十六「郎」字韻﹐頁六下引「吳泳鶴林集」。﹝影印本第七十二冊﹞】

張旺授武翼郎制敕﹕具官某。三衢密邇畿甸﹐頃者愚民盜弄棘矜於山谷間。長吏失職﹐不能綏安。至勤王師﹐越境擒捕。玆豈朕本心哉﹖有司上功﹐進爾二秩﹐庸示褒勸之典。可。【《永樂大典》卷七千三百二十六「郎」字韻﹐頁六下引「吳泳鶴林集」。﹝影印本第七十二冊﹞】

張翼降授武翼郎制敕﹕具官某。昔我孝宗﹐矜卹歸附。憫其貧則與四任添差﹐試其才則與釐務差遣。載在寶訓﹐可覆視也。爾中原遺民﹐仗義歸我。祇役淮右﹐亦旣有年。授汝以護戎之官﹐華汝以轉秩之寵。此皆舊比﹐往服新休。可。【《永樂大典》卷七千三百二十六「郎」字韻﹐頁七上引「吳泳鶴林集」。﹝影印本第七十二冊﹞】

黃公輔降授武節郎何杞降授武翼郎制敕﹕具官某等。昔我眞宗皇帝﹐謂交廣之民去朝廷遠﹐當選操心平允﹐能安遠人者任之。爾杞守橫州﹐殖貨自丰﹐不卹其屬﹐是操心不平矣。爾公輔守象州﹐苛取重斂﹐徵及士夫﹐是不能安遠人矣。朕於往訓﹐實有愧焉。各鐫二階。可。【《永樂大典》卷七千三百二十六「郎」字韻﹐頁七上引「吳泳鶴林集」。﹝影印本第七十二冊﹞】

鍾興嗣降授武翼郎制敕﹕具官某。昔我孝宗軫念兩淮﹐戒飭疆吏﹐應佃田植桑﹐馬艸木炭﹐不許科抑人戶。明訓具在也。爾守歷陽﹐科率敷斂﹐又越四條之外﹐民何以堪。特鐫二階﹐仍奪祠廩﹐少慰邊方之民。可。【《永樂大典》卷七千三百二十六「郎」字韻﹐頁七上引「吳泳鶴林集」。﹝影印本第七十二冊﹞】

兪海等二十五人並授修武郎制張不衰。引見授官﹐厥有典。往祗寵命﹐勿替忠勤。可。敕﹕具官某等。拱扈殿庭﹐歲月玆久。程其功藝﹐【《永樂大典》卷七千三百二十六「郎」字韻﹐頁九上引「吳泳鶴林集」。﹝影印本第七十二冊﹞】

彭忠厚復修武郎制敕﹕具官某。節義天下之大閒﹐寬大聖朝之厚徳。霅川之變﹐衣冠之被污者不但汝一人也。東朝慶壽七十﹐舊染之習﹐咸與維新。如爾元階﹐特與甄。可。【《永樂大典》卷七千三百二十六「郎」字韻﹐頁九上引「吳泳鶴林集」。﹝影印本第七十二冊﹞】

宋復右贈修武郎制敕﹕具官某。功疑惟重﹐識於《商書》﹔賞疑從予﹐筆於《漢史》。爾以制府之令﹐送虜使於河南。與他盜遇﹐眾寡不侔﹐攖其鋒而殲焉﹐亦可憫矣。有司以功上﹐難者疑之﹐豈予忠厚之心哉﹖贈秩錄孤﹐用賁營魄。可。【《永樂大典》卷七千三百二十六「郎」字韻﹐頁九上引「吳泳鶴林集」。﹝影印本第七十二冊﹞】

馮勝贈修武郎制敕﹕具官某。往者逆全煽亂承楚。徵討之士﹐大者數百戰﹐小者亦不下四五六七伐。爾敢勇效力﹐射陽之役﹐乃能截水斷橋﹐與賊血戰﹐累戰幾十合。而竟賫志以歿﹐豈不可哀也哉﹖贈秩字孤﹐以甄壯烈。可。【《永樂大典》卷七千三百二十六「郎」字韻﹐頁九上引「吳泳鶴林集」。﹝影印本第七十二冊﹞】

鄧起贈承信郎祝邦固贈修武郎制敕﹕具官某等。往者峒寇慢防﹐興師討擊。汝職隸統兵﹐敵王所愾。爾以气吞賊﹐遂殞元身。功旣當酬﹐忠尢可憫。追遷厥秩﹐仍隸其孤。死而有知﹐尙服休寵。可。【《永樂大典》卷七千三百二十六「郎」字韻﹐頁九上引「吳泳鶴林集」。﹝影印本第七十二冊﹞】

黃正邦贈修武郎制敕﹕具官某。黎人之侵擾漢民舊矣﹐百年王土﹐半入夷腹。皆由朕之不徳﹐亡以綏遠。爾爲萬安義丁之長﹐乃能直搗徑洞﹐復其侵邑﹐寇僅蕩平﹐而元身亦殞矣。躐升武階﹐姑慰毅魄。可。【《永樂大典》卷七千三百二十六「郎」字韻﹐頁九下引「吳泳鶴林集」。﹝影印本第七十二冊﹞】

賈嗣明授修武郎制敕﹕具官某。漢置令丞吏掌守陵園﹐今以內供奉官給事灑掃﹐親之也。爾端良敬謹﹐入侍左右。朕閔其勞﹐轉歸吏銓。祗護攢宮﹐無曠厥職。可。【《永樂大典》卷七千三百二十六「郎」字韻﹐頁九下引「吳泳鶴林集」。﹝影印本第七十二冊﹞】

邵克忠授修武郎制敕﹕具官某。慶壽東朝﹐揚徽寶冊。薄海內外﹐咸沐湛恩。況爾戚畹外屬﹐可遺錫慶耶﹖特升一階﹐往服嘉命。可。【《永樂大典》卷七千三百二十六「郎」字韻﹐頁九下引「吳泳鶴林集」。﹝影印本第七十二冊﹞】

楊福興降授從義郎制敕﹕具官某。昔劉光世奏枯稭生穗﹐髙廟斥之曰「軍中有十萬鐵騎﹐乃爲祥瑞﹐其它皆不足信。」大哉王言﹐朕常寶之﹐以爲禦將之方。爾總師幹﹐當邊鎖告嚴﹐不能圖上方略﹐而乃繪芝艸以獻﹐此又光世之所不爲者。其上一階﹐以爲疆吏誕諛者之戒。可。【《永樂大典》卷七千三百二十六「郎」字韻﹐頁十上引「吳泳鶴林集」。﹝影印本第七十二冊﹞】

黃鼎換授從義郎制敕﹕具官某。貂省之臣﹐以供奉至尊爲職。歲月滋久﹐賦祿銓曹﹐舊法也。法以馭幸﹐朕不汝私。益懋厥勤﹐祗服予采。可。【《永樂大典》卷七千三百二十六「郎」字韻﹐頁十上引「吳泳鶴林集」。﹝影印本第七十二冊﹞】

葉芾授武徳郎劉鏞授武經郎劉元晉授從義郎制敕﹕具官某等。朕以文母躋祔於廟。凡奔走殿庭﹐莫不遷有差。爾等掌司奏記﹐蒞職惟謹。各進華秩﹐以示褒嘉。爾毋曰一官可以幸得也。可。【《永樂大典》卷七千三百二十六「郎」字韻﹐頁十上引「吳泳鶴林集」。﹝影印本第七十二冊﹞】

江海復從義郎制敕﹕具官某。善將者禦軍以律﹐爾縱其下﹐肆掠邊氓﹐豈得無過乎﹖撫輯降附以恩﹐爾結其心﹐捍禦敵境﹐豈得無功乎﹖積功以補過﹐證赦以官。朕於誅賞廢置﹐亦何心之有。可。【《永樂大典》卷七千三百二十六「郎」字韻﹐頁十下引「吳泳鶴林集」。﹝影印本第七十二冊﹞】

徐晞契復從義郎制敕﹕具官某。兄弟不相及﹐【吉】【古】之刑章也。爾兄晞稷曩帥淮安﹐風力不彊﹐啟亂納侮﹐固不得不戒其咎﹐而於汝何與焉。罷以白簡﹐之丹書。朕亦何心之有哉。【《永樂大典》卷七千三百二十六「郎」字韻﹐頁十下引「吳泳鶴林集」。﹝影印本第七十二冊﹞】

張裕授從義郎制敕﹕具官某。朕眾建女士﹐秩視外朝。信國夫人朱氏﹐實主予內省。命之不淑﹐至於云亡。遺言以屬吏轉秩請﹐寧不惻然。進爾一階﹐勉共厥服。可。【《永樂大典》卷七千三百二十六「郎」字韻﹐頁十下引「吳泳鶴林集」。﹝影印本第七十二冊﹞】

章煥等五人並換授從義郎制敕﹕具官某等。給事殿庭﹐閱歲滋久。程其功緒﹐法當授官。往參武階﹐益懋忠報。可。【《永樂大典》卷七千三百二十六「郎」字韻﹐頁十下引「吳泳鶴林集」。﹝影印本第七十二冊﹞】

鄭恢先權授從義郎制敕﹕具官某。長淮千里﹐護風寒者不過數處。而浮光安丰尢其要也。爾書生耳﹐當韃騎馳蹂之衝﹐乃能式遏其虐。勵戰士﹐汰冗軍﹐又以勞著﹐是則可賞矣。特升二秩﹐勉竭孤忠。可。【《永樂大典》卷七千三百二十六「郎」字韻﹐頁十下引「吳泳鶴林集」。﹝影印本第七十二冊﹞】

趙章贈從義郎制敕﹕具官某。曩歲韃虜虔劉西陲﹐凡官軍吏士﹐望風而奔潰者﹐肩相摩﹐地相屬也。爾爲統兵官﹐乃能親率孤軍﹐馳敵師而死焉﹐亦可謂勇於義矣。追贈三階﹐特官一子。九原有識﹐尙克歆承。可。【《永樂大典》卷七千三百二十六「郎」字韻﹐頁十下引「吳泳鶴林集」。﹝影印本第七十二冊﹞】

戴必勝贈從義郎制敕﹕具官某。朕惟歿於王事﹐載之金科玉條﹐溺死其一也。矧以殿巖將領﹐躬督糧儲﹐才渡溱河﹐而元身遽殞矣﹐豈可不哀也哉﹖追封五秩﹐仍字其孤。尙冀營魂﹐歆我卹典。可。【《永樂大典》卷七千三百二十六「郎」字韻﹐頁十下引「吳泳鶴林集」。﹝影印本第七十二冊﹞】

沈宣之贈從義郎制敕﹕具官某。往者海陵初復﹐經理鹽城。爾爲督運官﹐共禦王事。瘁服役﹐至於淪亡﹐亦可哀矣。超增四階﹐以旌營魄。可。【《永樂大典》卷七千三百二十六「郎」字韻﹐頁十一上引「吳泳鶴林集」。﹝影印本第七十二冊﹞】

溫林贈從義郎李威贈秉義郎呼延棫贈忠翊郎楊顯贈承信郎制敕﹕具官某等。往歲韃兵闖我蜀口﹐狼奔獸突﹐孰敢少嬰其鋒。爾等或起身行陣﹐或仗義歸朝。各將一軍﹐誓滅虜賊。天胡不佑﹐竟殞元身。說者謂非木皮嶺一戰之力﹐則韃必不肯委蜀而去矣。念功飾往﹐並字其孤。以妥英魂﹐以作義气。可。【《永樂大典》卷七千三百二十六「郎」字韻﹐頁十一上引「吳泳鶴林集」。﹝影印本第七十二冊﹞】

方愷授秉義郎制敕﹕具官某。朕執爵賞之柄﹐以馭其幸爾。沂王戚屬﹐寄職候班。率履惟謹﹐特進華秩﹐以示褒嘉。爾毋曰名器可以幸得也。可。【《永樂大典》卷七千三百二十六「郎」字韻﹐頁十二上引「吳泳鶴林集」。﹝影印本第七十二冊﹞】

陶琦授忠訓郎制敕﹕具官某。給事宮省之臣﹐積勤寡過﹐是爲稱職。進秩一等﹐以旌其勞。祗服寵榮﹐尙克知勸。可。【《永樂大典》卷七千三百二十六「郎」字韻﹐頁十二下引「吳泳鶴林集」。﹝影印本第七十二冊﹞】

丁信授忠訓郎制敕﹕具官某。永城面睢陽﹐背靈壁﹐古大縣也。淪胥旣久﹐再歸職方。郡將之任﹐實艱其選。爾往乘障﹐已越一年。撫字防托﹐備殫勞勩。朕用嘉之﹐特進華階﹐以勸邊吏。可。【《永樂大典》卷七千三百二十六「郎」字韻﹐頁十二下引「吳泳鶴林集」。﹝影印本第七十二冊﹞】

張龜壽授忠訓郎制敕﹕具官某。昔代北墾田﹐歲收二十萬石﹐省度支二千萬緡﹐唐朝賴之。爾總忠義兵﹐受制府旨意﹐乃能勸督莊丁﹐悉力開墾。三年所入﹐物以石計者幾四十萬。遂使國家省漕運之費﹐邊兵無庚癸之呼。何惜一階﹐不以旌汝。可。【《永樂大典》卷七千三百二十六「郎」字韻﹐頁十二下引「吳泳鶴林集」。﹝影印本第七十二冊﹞】

楊雄秦隆俱贈忠翊郎制敕﹕具官某等。往歲韃虜虔劉西陲。凡官軍吏士﹐望風而潰者﹐肩相摩﹐地相屬也。爾以金司統兵官﹐出援漢沔。與虜鏖百丈嶺下﹐馳敵師而死焉﹐可謂勇於義矣。追贈五階﹐各官一子。九原有識﹐尙克歆承。可。【《永樂大典》卷七千三百二十六「郎」字韻﹐頁十三下引「吳泳鶴林集」。﹝影印本第七十二冊﹞】

賈佑贈忠翊郎制敕﹕具官某。韃寇西陲﹐首犯鳳集。辛卯之役﹐汝佑再戰﹐而虜再北也。未幾而生兵日滋﹐汝與實與世隆俱巷戰而死﹐所謂三則竭矣。特畀三階﹐仍官一子﹐以示朕卹功之意。可。【《永樂大典》卷七千三百二十六「郎」字韻﹐頁十三下引「吳泳鶴林集」。﹝影印本第七十二冊﹞】

李宗授忠翊郎制敕﹕具官某。朕並建妃嬙﹐助理陰教。凡其戚畹﹐咸與優恩。汝其思名器之不輕﹐往敬共而靡懈。可。【《永樂大典》卷七千三百二十六「郎」字韻﹐頁十三下引「吳泳鶴林集」。﹝影印本第七十二冊﹞】

蓋天佑贈成忠郎制敕﹕具官某。往歲韃騎虔劉西陲﹐豕突獸奔﹐罔有當其鋒者。爾奮身義旅﹐攝郡沔陽。撫輯流移﹐曾未安宅。敵王所愾﹐遽殞元身﹐可謂死於義矣。贈秩錄孤﹐以旌毅魄。可。【《永樂大典》卷七千三百二十六「郎」字韻﹐頁十四下引「吳泳鶴林集」。﹝影印本第七十二冊﹞】

李宗瑛兪耀並授成忠郎制敕﹕具官某等。周爵後族﹐見於《詩》者獨元舅申伯而已。後之光寵外親者﹐恩數寖廣。爾等以冊寶之恩﹐陳乞轉官﹐朕何惜此。然食其榮而怠其事﹐則有馭幸之法在。可。【《永樂大典》卷七千三百二十六「郎」字韻﹐頁十四下引「吳泳鶴林集」。﹝影印本第七十二冊﹞】

雍浚授從義郎張元長授忠訓郎茅公正授成忠郎制敕﹕具官某等。朕退朝之暇﹐務學爲先。廣對儒臣之英﹐露門徹皇祖之訓。凡而屬吏﹐咸與推恩。其懋忠勤﹐以服休命。可。【《永樂大典》卷七千三百二十六「郎」字韻﹐頁十四下引「吳泳鶴林集」。﹝影印本第七十二冊﹞】

朱海復保義郎制敕﹕具官某。楚酋扇逆﹐龔賊褒凶。將軍之功﹐獨有扼天長﹑扞唐石耳。淸流冒賞之事﹐幾若爲賊仇民﹐汝得無過乎﹖今旣以赦原矣。其三階﹐庶無貳過。可。【《永樂大典》卷七千三百二十六「郎」字韻﹐頁十六下引「吳泳鶴林集」。﹝影印本第七十二冊﹞】

陳碩文授保義郎制敕﹕具官某人。蠢彼蠻徭﹐敢幹王略。陷我赤縣﹐百年於今。爾能奮不顧身﹐深入其阻。蕩平招納﹐咸迪有功。特命以官﹐維忠之勸。可。【《永樂大典》卷七千三百二十六「郎」字韻﹐頁十七上引「吳泳鶴林集」。﹝影印本第七十二冊﹞】

羅昉授承節郎李進授保義郎制山之民﹐獷悍弗反。俘掠我赤子﹐怙終不悛。爾等職爲邏尉﹐鳩率隅丁﹐盡力擒捕﹐以正官刑﹐亦可嘉矣。各升一級﹐以勸有勞。可。敕﹕具官某等。【《永樂大典》卷七千三百二十六「郎」字韻﹐頁十七上引「吳泳鶴林集」。﹝影印本第七十二冊﹞】

田有容轉保義郎制敕﹕具官某。務川城當牂牁要路﹐頃者諸峒夷人﹐略我省地。爾受郡將方略﹐逆戰而前。夷人奔北﹐而不復反﹐亦可嘉矣。升之二階﹐以致不忘遠之意。可。【《永樂大典》卷七千三百二十六「郎」字韻﹐頁十七上引「吳泳鶴林集」。﹝影印本第七十二冊﹞】

洪夢龍贈保義郎制敕﹕具官某。富沙翼虎之變﹐上首功﹐率皆鶡冠之士﹐動以百數。汝以布衣諸生﹐掉三寸舌﹐與其子大誥入營諭賊。賊將就擒﹐汝罹酈生之禍﹐亦可盡傷也矣。身以武爵﹐子以文階﹐尙顧歆湣卹之典。可。【《永樂大典》卷七千三百二十六「郎」字韻﹐頁十七上引「吳泳鶴林集」。﹝影印本第七十二冊﹞】

施嶧等四十五人並授保義郎制敕﹕某人等。給事殿庭﹐閱歲滋久。挽彊及格﹐換授武階。各懋忠力﹐以答休寵。可。【《永樂大典》卷七千三百二十六「郎」字韻﹐頁十七上引「吳泳鶴林集」。﹝影印本第七十二冊﹞】

趙希埤補承節郎制敕﹕具官某人。景元子孫﹐宣力四方。道宗破虜﹐孝恭平賊﹐史冊書之﹐以爲奇事﹐然未之奇也。當辛卯韃虜犯蜀﹐潰賊跨州。連邑長民之官﹐多委印綬而去。爾以宗英﹐無尺兵在手﹐乃能仗義團集﹐保守東方﹐奇於道宗孝恭矣。何惜一官﹐不以愧守城者。可。【《永樂大典》卷七千三百二十六「郎」字韻﹐頁十九下引「吳泳鶴林集」。﹝影印本第七十二冊﹞】

趙崇廡授承節郎制敕﹕具官某。國家以進士科舉法試宗子﹐自熙寧始。大庭唱第﹐汝實應格。錫之武爵﹐往服恩光。可。【《永樂大典》卷七千三百二十六「郎」字韻﹐頁十九下引「吳泳鶴林集」。﹝影印本第七十二冊﹞】

趙與度授承節郎制敕﹕具官某人。朕以進士科舉法待宗黨﹐其選優矣。鴻臚唱第﹐汝實應格。錫之武爵﹐尙懋厥勤。可。【《永樂大典》卷七千三百二十六「郎」字韻﹐頁十九下引「吳泳鶴林集」。﹝影印本第七十二冊﹞】

黃守禮等八人授承節郎制敕﹕某等。拱扈殿庭﹐歲月滋久。執事有恪﹐挽彊不衰。引見推恩﹐邦有典。祗承休命﹐毋替忠勤。可。【《永樂大典》卷七千三百二十六「郎」字韻﹐頁十九下引「吳泳鶴林集」。﹝影印本第七十二冊﹞】

劉珪授承信郎王珪孟仔劉章換授保義郎孟佺換授承節郎制敕﹕具官某等。漢有弓髙之封﹐唐有契苾之將。儻曰慕義﹐可亡恩。爾生於殊鄰﹐式我景化。旣褫除於僞號﹐合補正於王官。益【單】【殫】忠勤﹐嗣有褒擢。可。【《永樂大典》卷七千三百二十六「郎」字韻﹐頁十九下引「吳泳鶴林集」。﹝影印本第七十二冊﹞】

範龍翔授承節郎制敕﹕具官某。祖宗朝士﹐以畫半策﹑獻一詩得官者蓋多矣。矧當邵寇猖獗之時﹐而能與光澤令殄殲渠凶﹐誘說降附﹐勇於自奮如龍翔者﹐是何可不賞之﹖授之一官﹐毋以文儒﹐薄我武爵。可。【《永樂大典》卷七千三百二十六「郎」字韻﹐頁十九下引「吳泳鶴林集」。﹝影印本第七十二冊﹞】

趙燁授承節郎制敕﹕具官某。昔稱西平有子﹐裕乃父功﹐蓋爲平淮蔡言也。爾於維揚城中戮力捍寇。論功當在第一﹐而以父爲戎帥辭﹐髙於愬矣。特升武階﹐仍典機幄﹐尙朕序勞之意。可。【《永樂大典》卷七千三百二十六「郎」字韻﹐頁十九上引「吳泳鶴林集」。﹝影印本第七十二冊﹞】

趙邦傑授武徳郎徐霆授修武郎徐升授秉義郎陸文彪授成忠郎楊福授成忠郎尹必勝授忠翊郎袁達陳靑李福曹旺李如璋蔡玉李海張聰丁亮許實馬升等並授保義郎曹暕紀智春並特授承節郎制敕﹕具官某等。朕以韃人來庭﹐遣使致聘。擇汝等爲之屬﹐將命出疆﹐各進一階以示寵。其思謹飭﹐以佐而長。成禮還歸﹐嗣有褒用。可。【《永樂大典》卷七千三百二十六「郎」字韻﹐頁二十上引「吳泳鶴林集」。﹝影印本第七十二冊﹞】

官兵晏仙宋元贈承節郎制敕﹕具某等。功疑惟重﹐識於《虞書》﹔賞疑從予﹐筆於《漢史》。當盜發江右﹐智者效其謀﹐勇者效其力。而爾元爾仙實奔走厥事﹐不幸死矣。有司以功上﹐難者疑焉。豈予忠厚之心哉﹗贈官字孤﹐庸妥營魄。可。【《永樂大典》卷七千三百二十六「郎」字韻﹐頁二十上引「吳泳鶴林集」。﹝影印本第七十二冊﹞】

將官劉政李昱等並贈承節郎制敕﹕某等。曩歲韃兵圍鳳集﹐批河池﹐與吾忠義總管田遂鏖馬嶺下。爾等各領民兵﹐能佐而長﹐馳敵師而死焉﹐可謂死於義矣。各贈華階﹐以旌毅魄。可。【《永樂大典》卷七千三百二十六「郎」字韻﹐頁二十上引「吳泳鶴林集」。﹝影印本第七十二冊﹞】

童彥從贈承節郎制敕﹕具官某。往者下襄漢之兵﹐收復新息。爾統率一軍﹐勇於敵愾。首掠賊陣﹐戰酣而殲焉。退縮每生者﹐當知愧矣。贈秩字孤﹐尙朕卹功之意。可。【《永樂大典》卷七千三百二十六「郎」字韻﹐頁二十上引「吳泳鶴林集」。﹝影印本第七十二冊﹞】

朱先贈承節郎制敕﹕具官某。曩歲韃虜虔劉西陲。我軍望風而潰者﹐肩相摩﹐地相屬也。爾將義丁﹐乃能偕孫子﹐馳敵師而死焉﹐可謂得死所矣。追贈一階﹐以愧西師之每生者。可。【《永樂大典》卷七千三百二十六「郎」字韻﹐頁二十上引「吳泳鶴林集」。﹝影印本第七十二冊﹞】

張靑等並贈承節郎制敕﹕具官某等。往者【全】【金】賊授首﹐餘黨逋誅。王命不式﹐致天討。爾等奮不顧身﹐摩壘而進。射陽湖之捷方聞﹐而竟以元身殞於鋒鏑之下﹐朕用湣焉。進秩錄孤﹐以旌毅魄。九原有知﹐尙歆卹典。可。【《永樂大典》卷七千三百二十六「郎」字韻﹐頁二十下引「吳泳鶴林集」。﹝影印本第七十二冊﹞】

丁傑授承節郎制敕﹕具官某。《詩》曰「葛之覃兮﹐施於中谷。」蓋言后妃之徳宣著﹐盛大而光榮﹐延被九族也。爾聯戚椒房﹐曾受武爵。比因冊寶﹐例與推恩。進陟一階﹐其服休寵。可。【《永樂大典》卷七千三百二十六「郎」字韻﹐頁二十下引「吳泳鶴林集」。﹝影印本第七十二冊﹞】

王信之授從義郎李孝嗣授成忠郎黃琳授承節郎制敕﹕具官某等。宜城爲嶺南控扼夷蠻之地﹐河池其要衝也。往者淺蠻慢防﹐侵我王略。爾等率官軍﹐盡銳鏖擊。遂使賊兵望風納【疑】【款】﹐邊圉寧謐﹐汝之功也。各遷二階﹐懋圖忠報。可。【《永樂大典》卷七千三百二十六「郎」字韻﹐頁二十下引「吳泳鶴林集」。﹝影印本第七十二冊﹞】

趙必鈁授承信郎制敕﹕具某人。爾在屬籍﹐逖居西土﹐能以文藝中覆試格。𨿽災病邅連﹐弗克造庭。錫之武階﹐厥有比﹐示不忘遠也。可。【《永樂大典》卷七千三百二十七「郎」字韻﹐頁七上引「吳泳鶴林集」。﹝影印本第七十三冊﹞】

趙若鏞崇並授承信郎制敕﹕具官某等。朕率循舊典﹐策宗子進士於大庭。爾以西蜀道遠﹐疾病邅連﹐不獲奉詔。錫之武爵﹐厥有比。往哉體予睦族念遠之意。可。【《永樂大典》卷七千三百二十七「郎」字韻﹐頁七上引「吳泳鶴林集」。﹝影印本第七十三冊﹞】

郝浚授承信郎制敕﹕具官某。守令親民之官﹐而令於民尢近。矧漣水介在淮北﹐新還【叛】【版】圖﹐牧馭撫摩蓋難其選。爾慷慨有義气﹐曉暢邊事。外捆加借武爵﹐俾字我百里之民。比及一年﹐已著嘉績﹐玆錫眞命往哉﹐無棄爾成。可。【《永樂大典》卷七千三百二十七「郎」字韻﹐頁七下引「吳泳鶴林集」。﹝影印本第七十三冊﹞】

趙邦寧授保義郎佟仲源等一十三人並授承信郎敕﹕具某人等。朕奄九有之師﹐開中興之緒。冠帶而長﹐爵及爾曹。滌除舊污﹐往服新命。可。【《永樂大典》卷七千三百二十七「郎」字韻﹐頁七下引「吳泳鶴林集」。﹝影印本第七十三冊﹞】

進義校尉王子宜補承信郎制敕﹕具官某。昔祖宗朝士﹐以畫一策﹑獻一詩﹐而得官者多矣。矧紹定辛卯﹐坤方阻訌。爾以儒家子自奮右科。衣白衣﹐持制檄﹐左右戎旃。輻輳智略﹐潰軍遄卽蕩定。華之以武爵﹐未爲過矣。𨿽然事會之來無窮﹐益壯爾猷以褒擢。可。【《永樂大典》卷七千三百二十七「郎」字韻﹐頁七下引「吳泳鶴林集」。﹝影印本第七十三冊﹞】

張震雷張萬取授承信郎制敕﹕某等。國家以兩科取士﹐揚於廷而後官之舊典也。汝出贊於軍﹐以王事多難不能入對。帥捆轉而上聞﹐朕安得不亮其心哉﹖錫之武爵﹐尙懋厥勤。可。【《永樂大典》卷七千三百二十七「郎」字韻﹐頁七下引「吳泳鶴林集」。﹝影印本第七十三冊﹞】

劉宗孟授承信郎制敕﹕具官某。建郡盜起﹐朕設賞格﹐以迪有功。爾以布衣諸生﹐乃能率先王師﹐深入其阻﹐可謂勇於義矣。賊旣蕩平﹐郡太守以功上。何惜一官﹐不以示吾信耶﹖可。【《永樂大典》卷七千三百二十七「郎」字韻﹐頁七下引「吳泳鶴林集」。﹝影印本第七十三冊﹞】

彭汝舟授承信郎制敕﹕具官某。往歲山東義旅歸附﹐【全】【金】賊包藏禍心﹐凡忠於國﹑異於己者﹐必除去之。爾父義斌實蹈斯害。然義斌𨿽死矣﹐忠魂毅魄凜然如生。汝舟旣以狀聞﹐何惜一官﹐不以慰山東之義子弟。可。【《永樂大典》卷七千三百二十七「郎」字韻﹐頁七下引「吳泳鶴林集」。﹝影印本第七十三冊﹞】

徐炎卯補承信郎制敕﹕具官某。朕於名器不輕以假人。爾布衣諸生耳﹐能以三江百餘家之聚﹐應接數千眾已潰之兵。編戶不驚﹐糧儲無闕﹐三州郡將交章薦聞。朕何惜一官﹐不以旌汝。可。【《永樂大典》卷七千三百二十七「郎」字韻﹐頁八上引「吳泳鶴林集」。﹝影印本第七十三冊﹞】

石良輔授承信郎制敕﹕具官某。嘉定己卯﹐虜兵窺蜀﹐探騎直闖潭毒之下。爾父宣提偏師掩擊於三泉﹐只馬奇輪無返者。天奪我名將﹐賞方下而死焉﹐亦可憫矣。錄汝等以官﹐先皇帝之賞格在。豈以久而不卑矜爾耶﹖益思忠勤﹐服我休命。可。【《永樂大典》卷七千三百二十七「郎」字韻﹐頁八上引「吳泳鶴林集」。﹝影印本第七十三冊﹞】

吳克仁補承信郎制敕﹕某。祖宗朝﹐士以畫半策﹐獻一詩﹐得官者多矣。矧峒寇披張之時﹐而能捐家財﹐結塢寨﹐鳩率義丁﹐生致凶渠而戮之﹐如克仁者﹐可不褒賞之哉﹖華之武爵﹐以風多士。可。【《永樂大典》卷七千三百二十七「郎」字韻﹐頁八上引「吳泳鶴林集」。﹝影印本第七十三冊﹞】

全大受全涇全照孫徐良錢仰之謝文彪謝文榮許大成鄭大涇並授承信郎制敕﹕具某人等。周以王舅「於邑於謝」﹐後世之光。寵外親者﹐率援此推恩﹐寖廣博矣。朕旣備長秋之冊﹐以官後族。因是謝人﹐並及其親。汝等毋曰一命可以幸得也。可。【《永樂大典》卷七千三百二十七「郎」字韻﹐頁八上引「吳泳鶴林集」。﹝影印本第七十三冊﹞】

錢肇授承信郎制敕﹕具某人。朕正建中闈﹐助理陰教。凡其戚屬﹐特命以官。其思名器之不輕﹐益敬共而匪懈。可。【《永樂大典》卷七千三百二十七「郎」字韻﹐頁八上引「吳泳鶴林集」。﹝影印本第七十三冊﹞】

聶聞禮張銘蔡必簡並補承信郎制敕﹕某等。朕並建妃嬪﹐輔理陰化。凡其戚屬﹐各命以官。汝其思名器之不輕﹐往敬共而靡懈。可。【《永樂大典》卷七千三百二十七「郎」字韻﹐頁八上引「吳泳鶴林集」。﹝影印本第七十三冊﹞】

兪�兪杞劉元植並授承信郎制敕﹕具官某等。追惟沂邸﹐誕正名稱。凡內外戚屬﹐咸霈恩典。爾亦肺腑親也﹐拔之白丁﹐畀以一命。其思敬共﹐毋曰官可幸得也。可。【《永樂大典》卷七千三百二十七「郎」字韻﹐頁八下引「吳泳鶴林集」。﹝影印本第七十三冊﹞】

燕宗仁宗道並補承信郎制敕﹕某人等。召公之裔﹐榮王之甥﹐於朕則戚屬也。朕方追惟文共之徳﹐施及伯姊﹐則如其孤。何惜一官﹐不以旌寵。可。【《永樂大典》卷七千三百二十七「郎」字韻﹐頁八下引「吳泳鶴林集」。﹝影印本第七十三冊﹞】

全悉孫石孝廣邵若森張巠等補承信郎敕﹕具某等。朕於後戚之家﹐不欲以恩撓法。然我文母旣濟祔於太室﹐則推報親之恩﹐以廣逮下之仁﹐亦義之所不容廢也。爾等皆恭聖親屬﹐席慶深長。命之一官﹐往其祗服。可。【《永樂大典》卷七千三百二十七「郎」字韻﹐頁八下引「吳泳鶴林集」。﹝影印本第七十三冊

官兵周端何靑王俊贈承信郎制敕某等。往者峒寇慢防﹐興師討擊。汝等執事戎行﹐敵王所愾。以气吞賊﹐遂殞元身。功旣當酬﹐忠尢可憫。追贈厥秩﹐仍錄其孤。死而有知﹐尙服休寵。可。【《永樂大典》卷七千三百二十七「郎」字韻﹐頁八下引「吳泳鶴林集」。﹝影印本第七十三冊﹞】

祝邦傑贈承信郎制敕﹕具官某。往者峒寇慢防﹐興師討擊。爾以殿將領﹐摩壘而前。挺酣戰於白水之下﹐扶創而歸。元身遽殞﹐亦可傷也。追贈錄孤﹐以旌毅魄。可。【《永樂大典》卷七千三百二十七「郎」字韻﹐頁八下引「吳泳鶴林集」。﹝影印本第七十三冊﹞】

詹澄授承信郎制糗糧。率隅丁以擒捕﹐大小凡一十一戰﹐卒能辦賊﹐同功一體之人﹐已命之官矣。使非郡將以狀來上﹐寧不遺汝之功耶﹖特升一階﹐以旌其勇。可。敕﹕具官某。三衢盜起﹐弄兵於山谷間﹐往往而羣。爾爲鄕豪﹐乃能自【《永樂大典》卷七千三百二十七「郎」字韻﹐頁八下引「吳泳鶴林集」。﹝影印本第七十三冊﹞】

�����郎張世興【�】【贈】成忠郎金子寶贈承節郎袁聚明贈承信郎制敕﹕具官某等。勇士不忘喪其元﹐謂常念戰而死﹐喪其首而不顧。況某等﹐當韃虜橫截棗陽﹐乃能鏖擊血戰﹐同日而死﹐亦可謂志於勇矣。贈官卹孤﹐以旌毅魄。可。【《永樂大典》卷七千三百二十七「郎」字韻﹐頁八下引「吳泳鶴林集」。﹝影印本第七十三冊﹞】

方待問授額內和安郎曾良能授內成安郎制敕﹕具官某等。朕率循淳熙舊典﹐修皇后歸謁之儀。凡戚屬官吏﹐罔不恩。爾等庀職內醫﹐給事本閣。預此優典﹐合遷一階。往復寵綸﹐勉進爾技。可。【《永樂大典》卷七千三百二十七「郎」字韻﹐頁十二下引「吳泳鶴林集」。﹝影印本第七十三冊﹞】

方待問授額內成和郎周端節授額內成安郎制敕﹕具官某等。禮曰「執技以事上者﹐不貳事﹐不移官。」爾等固醫官也﹐給事東朝﹐歲月滋久。近以祔於太室﹐各進一階。階可升也﹐官不可移也。往其懋承之。可。【《永樂大典》卷七千三百二十七「郎」字韻﹐頁十二下引「吳泳鶴林集」。﹝影印本第七十三冊﹞】

唐文遠授額內成安郎制敕﹕具官某。朕以文母躋祔於廟﹐凡殿庭官吏﹐咸與推恩。爾讀岐黃之書﹐素號奇手。服役歲久﹐與有勞焉。特升一階﹐往服休寵。可。【《永樂大典》卷七千三百二十七「郎」字韻﹐頁十二下引「吳泳鶴林集」。﹝影印本第七十三冊﹞】

陳達逵授額內成安郎制敕﹕具官某。朕並建妃嬪﹐助理陰化。凡其戚屬﹐咸霈優恩。爾以侍醫﹐與被玆賞。勉進爾技﹐以對寵光。可。【《永樂大典》卷七千三百二十七「郎」字韻﹐頁十三上引「吳泳鶴林集」。﹝影印本第七十三冊﹞】

唐文遠起復成和郎制敕﹕具官某。朕聞之《禮經》﹕「凡執技以事上者﹐不與士齒。」汝固醫官也﹐於百藥之品能辧其材。直宿禁庭﹐共事王府﹐必推爾是。使士終喪之禮﹐難以責之﹐往服舊官。可。【《永樂大典》卷七千三百二十七「郎」字韻﹐頁十三上引「吳泳鶴林集」。﹝影印本第七十三冊﹞】

陳宗逵授額內成全郎制敕﹕具官某。朕以文母躋祔於廟﹐應奔走殿庭﹐各序官有遷。爾醫官也﹐執技以事上﹐恪恭乃職。朕何惜一階﹐不以旌汝耶。可。【《永樂大典》卷七千三百二十七「郎」字韻﹐頁十三上引「吳泳鶴林集」。﹝影印本第七十三冊﹞】

汪澤落直祕閣降授朝請郎制敕﹕具官某。「世祿之家﹐鮮克由禮。」此《周書》至誡也。爾澤生長從橐之門﹐豢酣貴冑之習。所至居官﹐一切以治辧聞政。以鷹擊民﹐以狼牧吏﹐以虎而寇﹐不但越吾禮法而已。惡聲旣著﹐公議弗容。褫職鐫官﹐尙曰輕典。可。【《永樂大典》卷七千三百二十二「郎」字韻﹐頁七上引「吳泳鶴林集」。﹝藏上海圖書館﹞】

牟元龜降授朝請郎制敕﹕具官某。守令﹐民之師帥也。爾奮自兩科﹐行不素飭。居亡鄕曲之譽﹐仕亡循廉之政。宰永康﹐守涪陵﹐俱以賄聞於大夫諸侯間﹐尙何以師帥元元哉﹖姑上兩階﹐毋怠三省。可。【《永樂大典》卷七千三百二十二「郎」字韻﹐頁七下引「吳泳鶴林集」。﹝藏上海圖書館﹞】

全子材降朝請郎制所不容。元謨﹐斌之前鋒﹐而滑臺之敗所不貸。矧爾節制於範﹐師不以律。旣僨於洛﹐尋奔於汴。又以輜糧器械﹐委棄於唐﹐是再比矣。範首以狀聞﹐臺臣繼以章上。褫官鐫秩﹐俾侶於衡山之云﹐尙聖朝寬厚之典。可。敕﹕具官某。馬謖﹐亮之愛將﹐而街亭之【《永樂大典》卷七千三百二十二「郎」字韻﹐頁七下引「吳泳鶴林集」。﹝藏上海圖書館﹞】

韓大倫降授朝請郎制敕﹕具官某。朕聞廉吏興化之本也。爾都賦輿﹐以不賄聞於諸侯﹐宜其可以化彊暴﹐銷戈矛矣。共貳州事﹐曾不浹日。忽起姦卒之哄﹐豈亦遭時之不幸耶﹖臺臣以否律告﹐朕不得不行其言。姑鐫一階﹐毋使廉士失職﹐貪夫長利。可。【《永樂大典》卷七千三百二十二「郎」字韻﹐頁七下引「吳泳鶴林集」。﹝藏上海圖書館﹞】

張卽之降授朝請郎制敕﹕具官某。朕惟古人不以一眚棄士。汝屢眚矣﹐朕以其爲先朝執政之子﹐且才而藝﹐故每灑濯而用之。今臺評猶爾﹐豈迷復而不知返耶﹖𨿽然﹐書心畫也﹐心正則筆正矣。其鐫一秩﹐式訛爾心。可。【《永樂大典》卷七千三百二十二「郎」字韻﹐頁七下引「吳泳鶴林集」。﹝藏上海圖書館﹞】

黃學行降授朝請郎制敕﹕具官某。盜發廣東﹐百姓失職不贍。爾幸得備郡守﹐專治千里。無仁愛徳美以撫摩瘡殘﹐而乃科丁錢﹐減糴價﹐又從而槌剝之﹐何紛然其擾也。部使者以狀聞﹐豈容不鐫秩罷官﹐以謝循之百姓。可。【《永樂大典》卷七千三百二十二「郎」字韻﹐頁八上引「吳泳鶴林集」。﹝藏上海圖書館﹞】

王野特授朝請郎制敕﹕具官某。世嘗謂儒者不知兵﹐抑不思我戰則克﹐好謀而成﹐皆儒者事。方盜發昭武﹐汝以書生將兵唐石﹐左剪右屠﹐盡折其首﹐戰則克也。旣佩州印綬﹐新軍不﹐姦仗未發。而預防逆遏﹐卒豶其牙﹐謀而成也。朕旣賞唐石之功矣﹐則如本軍撫馭之勞。何愛一秩﹐不以爲百吏勸。可。【《永樂大典》卷七千三百二十二「郎」字韻﹐頁八上引「吳泳鶴林集」。﹝藏上海圖書館﹞】

洪咨夔磨勘授朝請郎制敕﹕朕制爵可以馭貴﹐而不能以縻天下之異才﹔限年可以勸功﹐而不能以厲人臣之髙節。今有恬退之士﹐拔諸廢閒之中。不登周官計吏之書﹐弗隸漢世考課之法。敝由朕志﹐甄別汝能。具官某﹐質美而材良﹐气剛而識正。考文稽古﹐當在言遊之科﹔守道安貧﹐能尋顏子之樂。一自直言而去國﹐蓋嘗簡注之在心。故於遷陟之間﹐越厥拘攣之外。十載不申磨勘﹐在神宗時﹐則有典禮之官﹔終身不年勞﹐在孝廟時﹐則有勸講之士。用加特命﹐並理前階。以消躁競之風﹐以表方廉之操。可。【《永樂大典》卷七千三百二十二「郎」字韻﹐頁八上引「吳泳鶴林集」。﹝藏上海圖書館﹞】

追官勒停人張宗濤復朝請郎制敕﹕具官某。節義天下之大閒﹐寬大聖朝之厚澤。霅川之變﹐衣冠之被污者﹐不但汝一人也。原咎眚﹐振滯淹。朕方與士大夫更始。如爾元階﹐可忘甄。可。【《永樂大典》卷七千三百二十二「郎」字韻﹐頁八上引「吳泳鶴林集」。﹝藏上海圖書館﹞】

魏崌降授朝散郎制敕﹕具官某。師行千里﹐其誰不知蹇叔子料敵之精也。邇者韃人犯我夷陵﹐焚我郊堡。爾爲之守﹐徼邏不設﹐若罔攸聞。敵至﹐則委民社倉廩府軍而去之。朕何賴焉﹖薄鐫二階﹐用警列雉。可。【《永樂大典》卷七千三百二十二「郎」字韻﹐頁十三下引「吳泳鶴林集」。﹝藏上海圖書館﹞】

程植降授朝散郎制敕﹕具官某。茂林居夷之腹。爾爲郡將﹐土丁赤籍﹐缺而不補。乃利糧估﹐以爲己貲。脫有一騎落於邊關﹐其何以寬朕顧憂乎﹖卽玆一眚﹐合議薄懲。可。【《永樂大典》卷七千三百二十二「郎」字韻﹐頁十三下引「吳泳鶴林集」。﹝藏上海圖書館﹞】

李知孝降授朝散郎制敕﹕具官某。官師不恭有常刑﹐合正朋姦之罪﹔司寇佐王用輕典﹐未孚眾論之公。爰申憲章﹐以警諼慝。以爾詞辧而行詭﹐外夷而中深。眈視朝紳﹐顯濟權門之惡﹔嗾使臺掾﹐陰爲羣小之宗。至於鼓弄是非之簧﹐包藏嘻笑之刃。蓋盧杞延齡之裔﹐而惠卿邢恕之儔。如彼職﹐豈宜式內。朕方更新萬化﹐收召諸賢。謂艾艸不除﹐豈幽蘭之能殖﹔而梟巢不毀﹐何祥鳳之來儀。亟於半夜之間﹐聲此二凶之罰。疾雷破柱﹐弗容渙號之稽畱﹔滄海納污﹐仍示鴻恩之寬大。繼以中臺之論奏﹐申之從省之封還。僅鐫華階﹐猶寘旁郡。正卯之惡有五﹐旣寬魯觀之誅﹔帝堯之宥曰三﹐姑後崇山之放。更深退省﹐以蓋前愆。可。【《永樂大典》卷七千三百二十二「郎」字韻﹐頁十三下引「吳泳鶴林集」。﹝藏上海圖書館﹞】

黃垺落直祕閣降授朝散郎制敕﹕具官某。頃者州郡官軍﹐相挻爲亂﹐不但富沙翼虎也。朕不敏﹐明智弗能燭遠﹐以銷未形之患。爾幸得備郡守﹐號曰主將。綏禦失策﹐鞠成凶頑。甚至縱火城闉﹐衣冠華族俱爲之燔蕩﹐汝安得不任其咎歟﹖𨿽亡臺評﹐亦當以失職坐。可。【《永樂大典》卷七千三百二十二「郎」字韻﹐頁十三下引「吳泳鶴林集」。﹝藏上海圖書館﹞】

鄭揚祖降授朝散郎制豚﹐伐冰之家不畜牛羊。」言享民之奉者﹐不當復與之爭利矣。爾爲半刺史﹐又攝州事。不能分其利以布之上下﹐而低昂物價﹐以取贏焉﹐則幾以吏而商也。鐫秩罷官﹐尙曰輕典。可。敕﹕具官某。孟獻子曰「畜馬乘不察【《永樂大典》卷七千三百二十二「郎」字韻﹐頁十四上引「吳泳鶴林集」。﹝藏上海圖書館﹞】

朱俯降授朝散郎制敕﹕具官某。漕江西之粟以實淮堧﹐舊比也。爾倅隆興﹐受和糴之令。適值歉歲﹐王人謂汝不能航一粟以應期會﹐豈汝之辜耶然﹖不可不存體統也。姑鐫一階﹐嗣有用。可。【《永樂大典》卷七千三百二十二「郎」字韻﹐頁十四上引「吳泳鶴林集」。﹝藏上海圖書館﹞】

王夬亨降授宣教郎陸垢降授朝散郎制敕﹕具官某等。郡有丞貳﹐蓋欲與我良二千石共理吾民也。爾夬亨倅合肥﹐爾垢倅吳門﹐皆半刺史。不能同宣教化﹐而厲民自養﹐倚法以削﹐豈朕加惠元元之意乎﹖各鐫一階﹐毋怠三省。可。【《永樂大典》卷七千三百二十二「郎」字韻﹐頁十四上引「吳泳鶴林集」。﹝藏上海圖書館﹞】

陳隆之復朝散郎制敕﹕具官某。小廉曲謹﹐不以責英雄也。爾少自慷慨﹐馳驅戎馬間﹐數建奇績。一眚何足累汝耶﹖然今汝顯矣﹐廉以治民﹐莊以軍﹐思稱觀風之職。可。【《永樂大典》卷七千三百二十二「郎」字韻﹐頁十四上引「吳泳鶴林集」。﹝藏上海圖書館﹞】

馬光祖特授朝散郎制敕﹕具官某。耿壽昌糴四百萬斛谷﹐遂賜爵關內侯。後之以邊糴被賞者﹐實昉乎此。爾以儒生守髙沙郡。𨿽於戎事非所閒習﹐而木饑水毀之後﹐乃能峙糧於倉﹐儲麥於庾。視舊將所糴乃倍蓰焉﹐則亦爲有勞矣。晉升一階﹐以劭來績。可。【《永樂大典》卷七千三百二十二「郎」字韻﹐頁十四上引「吳泳鶴林集」。﹝藏上海圖書館﹞】

楊公說特授朝散郎制敕﹕具官某。曩歲韃兵犯邊﹐潰卒挺亂。綿衝要之道﹐簡富饒之邦。綿守定子﹐旣以干城上功。爾倅簡乃能明斥堠﹐糾鄕丁﹐屏蔽一州﹐賊人睨之弗敢近﹐則次於定子矣。差錄其功﹐故升二等。尙庶幾風厲守相焉。可。【《永樂大典》卷七千三百二十二「郎」字韻﹐頁十四下引「吳泳鶴林集」。﹝藏上海圖書館﹞】

王野特授朝散郎制敕﹕具官某。頃者龔賊裒凶﹐不式王命。爾攝昭武﹐乃提兵守隘﹐逆遏其衝。官軍旣會﹐知略幅湊。遂克殄殲醜類﹐實惟汝能。特升二階﹐申勸列雉。可。【《永樂大典》卷七千三百二十二「郎」字韻﹐頁十四下引「吳泳鶴林集」。﹝藏上海圖書館﹞】

杜杲復朝散郎制敕﹕具官某。六月出師﹐古人所重﹔千里饋餉﹐戰有所憂。曩者三京之役﹐爾旣條其不便。而主帥乃以糧道不繼爲言﹐是汝不能盡其辭也。今覽來章陳義慷慨﹐朕爲之憮然。盡復故官﹐以伸宛結。可。【《永樂大典》卷七千三百二十二「郎」字韻﹐頁十四下引「吳泳鶴林集」。﹝藏上海圖書館﹞】

顏戣特授承議郎遊一龍特授朝散郎制敕﹕具官某等。蠢爾黎蠻﹐幹我王略。爾一龍倅於瓊山﹐智略輻湊。乃能說諭賊黨﹐面縛以降。爾戣起於廢籍﹐膽气如虹。乃能殄殲渠魁﹐駢首就戮。二人者﹐亦可以爲雋功矣。各進二階﹐體朕旌擢之意。可。【《永樂大典》卷七千三百二十二「郎」字韻﹐頁十四下引「吳泳鶴林集」。﹝藏上海圖書館﹞】

劉純可特贈朝散郎制敕﹕具官某。盜發朝歌﹐虞詡伏兵擒捕。史不絕書﹐以誇道其事。況擊賊而死者歟。爾昭武一令耳﹐當官軍環冠坐視之時﹐而乃能捐財募兵﹐勵志平賊﹐七戰七勝。而元身亦殞﹐豈不甚可哀耶﹖申贈二階﹐以弔忠魄。可。【《永樂大典》卷七千三百二十二「郎」字韻﹐頁十四下引「吳泳鶴林集」。﹝藏上海圖書館﹞】

黃炎孫追復朝散郎制敕﹕具官某。坐法而貶﹐會赦而﹐邦之也。爾貳郡涪川﹐攝州宕渠。職不思其居﹐爲帥所劾。命下而汝死矣。累經赦宥﹐朕安得不惻然。追復故官﹐庸示哀卹之典。可。【《永樂大典》卷七千三百二十二「郎」字韻﹐頁十四下引「吳泳鶴林集」。﹝藏上海圖書館﹞】

髙稼朝散郎制敕﹕具官某。往歲韃虜犯關﹐握兵之將﹐與扞敵守圉之臣﹐望賊而潰﹐聞風而委去者肩相摩﹐地相屬也。爾以儒生守洋川郡﹐當賊馬馳突。無尺兵在手﹐乃能結聚居民﹐保於境上﹐率將士﹐同復漢沔﹐可謂仁而勇矣。當在封賞之科﹐而反貽吏議﹐朕爲之憮然。甄元階﹐往其祗服。可。【《永樂大典》卷七千三百二十二「郎」字韻﹐頁十五上引「吳泳鶴林集」。﹝藏上海圖書館﹞】

劉必端復朝散郎制敕﹕具官某。昔盜起京西﹐光化守臣棄城遁。時富弼欲置之法﹐範仲淹欲薄其罪。我仁祖竟從仲淹議﹐至仁也。爾昭武之罪﹐實類於此。矧經赦宥﹐可不以元階耶﹖惟一乃心﹐毋貳其遇。可。【《永樂大典》卷七千三百二十二「郎」字韻﹐頁十五上引「吳泳鶴林集」。﹝藏上海圖書館﹞】

宋明遠朝散郎制敕﹕具官某。糧道不繼﹐蜀師所以還﹔糴谷旣丰﹐羌人弗敢動。二事古人所難。爾之不稱其職﹐是過也。旣以過而劾﹐復以能而。朕於爾明遠夫亦何心之有﹖可。【《永樂大典》卷七千三百二十二「郎」字韻﹐頁十五上引「吳泳鶴林集」。﹝藏上海圖書館﹞】

馬光祖復朝散郎制敕﹕具官某。昔晁仲約爲髙郵守賂賊﹐弼欲重其罰﹐仲淹欲薄其罪。蓋仕於邊州者﹐議法有時而不同也。爾守髙郵﹐恪謹侯度﹐師不夙飽﹐亦欲以廉律之﹐難矣。然一眚何能掩大徳耶﹖還爾元階﹐服吾新命。可。【《永樂大典》卷七千三百二十二「郎」字韻﹐頁十五上引「吳泳鶴林集」。﹝藏上海圖書館﹞】

邵該贈承奉郎制敕﹕具官某。三衢密邇畿甸﹐頃者愚民盜弄棘矜於山谷間。爾以大冠黃綬裏居淳安﹐乃能捐家貲以募兵﹐參軍議以勵眾﹐勞於王事﹐致殞元身。則飾終之典﹐朕何愛焉。增秩五階﹐可謂異數。豈徒賁於幽穸﹐亦以勸於將來。可。【《永樂大典》卷七千三百二十二「郎」字韻﹐頁十八下引「吳泳鶴林集」。﹝藏上海圖書館﹞】

朱應之特授儒林郎制敕﹕具官某。海瀕盜起﹐幹我王略。爾海康一尉耳﹐乃能奮躬鏖擊﹐擒賊奴而獻之幕府﹐亦可謂奇功矣。進升一級﹐以勸百勞。可。【《永樂大典》卷七千三百二十二「郎」字韻﹐頁二十下引「吳泳鶴林集」。﹝藏上海圖書館﹞】

鍾鑑特授儒林郎制敕﹕具官某。逆全煽亂﹐士大夫不能臣死城郭封疆者多矣。爾一簿領耳﹐無尺兵在手。乃能防羝角之突﹐以護邊藩﹔奪馬口之麥﹐以飼王旅。豈不賢於扞城之夫也哉﹖始循華階﹐嗣有醲賞。可。【《永樂大典》卷七千三百二十二「郎」字韻﹐頁二十下引「吳泳鶴林集」。﹝藏上海圖書館﹞】

趙汝舉特授儒林郎制敕﹕具官某。黃綬大冠﹐追捕盜賊﹐漢尉職也。曩者唐石之民﹐獷悍弗友﹐弄兵山谷間。爾尉於建陽﹐能親率隅總。取凶渠而生致之﹐亦可謂不曠厥職矣。特升一秩﹐以爲趨事赴功者之勸。可。【《永樂大典》卷七千三百二十二「郎」字韻﹐頁二十下引「吳泳鶴林集」。﹝藏上海圖書館﹞】

陳端章特授儒林郎敕﹕具官某。黎人不共﹐俶擾海道﹐頻年於玆矣。爾以瓊州戶曹﹐乃能深入其阻﹐訓之話言﹐一矢不馳﹐卒致耆定。忠信無邦而不可行也。晉登二階﹐以勸百吏。可。【《永樂大典》卷七千三百二十二「郎」字韻﹐頁二十下引「吳泳鶴林集」。﹝藏上海圖書館﹞】

王維特授儒林郎制敕﹕具官某。班超一布衣耳﹐能輯和塞上之士﹔柳渾一書生耳﹐能諳曉軍戎之情。金陵畱守臣韡﹐謂汝起自儒家﹐習知軍務。調和將卒﹐曲盡其情。則是兼二長而爲一人也。特華二階﹐以望遊幕。可。【《永樂大典》卷七千三百二十二「郎」字韻﹐頁二十一上引「吳泳鶴林集」。﹝藏上海圖書館﹞】

諸葛琰特授儒郎制敕﹕具官某。觀遠臣以其所爲主。當七閩之寇﹐弄兵於山谷篁竹間﹐溫陵以南爲之震動。爾於東北隅﹐提督隊伍。器備兵精﹐卒能式遏。眞徳秀曹白其事﹐則爾之忠勤亦可嘉矣。姑進一階之華﹐以伸六載之郁。可。【《永樂大典》卷七千三百二十二「郎」字韻﹐頁二十一上引「吳泳鶴林集」。﹝藏上海圖書館﹞】

楊明遠授儒林郎制敕﹕具官某。爾有行有文﹐吏而華者也。方東朝慶壽七十﹐戚畹內外﹐錫命加恩﹐同與祥風流轉﹐詎可遺汝耶﹖特升二資﹐往服嘉命。可。【《永樂大典》卷七千三百二十二「郎」字韻﹐頁二十一上引「吳泳鶴林集」。﹝藏上海圖書館﹞】

任公迂降授儒林郎制敕﹕具官某。善吏不能爲治﹐自漢然也。爾爲諸侯上幕﹐旅力旣愆﹐不能察吏之偸﹐致逋餉所。經賦計臣﹐以庸謬聞﹐此則徒善之過也。鐫官一階﹐蓋存體統。可。【《永樂大典》卷七千三百二十二「郎」字韻﹐頁二十一上引「吳泳鶴林集」。﹝藏上海圖書館﹞】

萬忱降授儒林郎敕﹕具官某。鬻契之令﹐自嘉佑始。爾爲州從事﹐而奉部刺史之檄﹐再三辭焉﹐涉避事矣。其上一階﹐往其循省。可。【《永樂大典》卷七千三百二十二「郎」字韻﹐頁二十一上引「吳泳鶴林集」。﹝藏上海圖書館﹞】

莊述降授儒林郎制敕﹕具官某。常平倉﹐漢法也。盜用欠少者有罰﹐唐制也。爾丞肅山﹐實掌庾事。而啟封擅用積斛﹐以百數計。非鐫一秩﹐何以示懲。可。【《永樂大典》卷七千三百二十二「郎」字韻﹐頁二十一上引「吳泳鶴林集」。﹝藏上海圖書館﹞】

趙弼降授儒林郎制敕﹕具官某。挾銅之禁﹐殃民甚矣。大者連艘入海不之問﹐小者一鏹之利必索也。神之不澄﹐而責幕府之滲漏﹐豈理也哉﹗然以言上人。尹自引退﹐汝不能無過也。姑削一階﹐以示彈壓之體。可。【《永樂大典》卷七千三百二十二「郎」字韻﹐頁二十一上引「吳泳鶴林集」。﹝藏上海圖書館﹞】

趙崇呂降授儒林郎制敕﹕具官某。朕聞「麟之趾﹐振振公子」﹐言其信厚如祥麟也。爾寶玉之親﹐出佐幕府。不以信厚著﹐而以不才稱。解組旣歸﹐百謫呈露。昔人以去後見思爲美﹐而今乃使人指摘其瑕於其後﹐是得爲賢公子哉﹖褫職罷官﹐以警諼慝。可。【《永樂大典》卷七千三百二十二「郎」字韻﹐頁二十一下引「吳泳鶴林集」。﹝藏上海圖書館﹞】

張先之降授儒林郎制敕﹕具官某。思不出位者﹐《易》之誡﹔職思其居者﹐《詩》之箴。爾餉臺一屬吏爾﹐分司淮安﹐於州郡自不相統屬。而乃撻吏淫刑﹐淩蔑州將。甚至黃堂官吏﹐皆趨而避之。其得無妄作之愆乎﹖鐫秩罷官﹐尙曰中典。可。【《永樂大典》卷七千三百二十二「郎」字韻﹐頁二十一下引「吳泳鶴林集」。﹝藏上海圖書館﹞】

趙悃夫降授儒林郎制敕﹕具官某。吏捕盜及七人者有賞﹐令甲也。爾爲常徳糾掾﹐獄有湖賊﹐防閒不密而乃逸其人﹐烏得不議罰歟﹖一階之鐫﹐薄乎云爾。可。【《永樂大典》卷七千三百二十二「郎」字韻﹐頁二十一下引「吳泳鶴林集」。﹝藏上海圖書館﹞】

趙希絜降授儒林郎制敕﹕具官某。丞位髙而逼﹐以嫌不任事﹐固非也。然職思其外﹐越受民詞。而因以爲利焉﹐則過矣。鐫秩罷官﹐尙曰輕典。可。【《永樂大典》卷七千三百二十二「郎」字韻﹐頁二十一下引「吳泳鶴林集」。﹝藏上海圖書館﹞】

趙時恪降授儒林郎制敕﹕具官某。漢奏罷酒酤﹐而鹽鐵官不與﹐蓋安邊足用之本﹐不可廢也。長山鹽場﹐累政課入虧度。讒者謂籠地以歸私室﹐汝實致之。夫地獻於未解褐之前﹐額虧於已去官之後﹐汝得不執契券以自明歟﹖姑鐫一秩﹐稍存風憲之體。可。【《永樂大典》卷七千三百二十二「郎」字韻﹐頁二十一下引「吳泳鶴林集」。﹝藏上海圖書館﹞】

沈先庚降授儒林郎制敕﹕具官某。司寇參軍專掌鞠劾﹐不得預帑廩之事﹐雍熙詔旨也。爾典獄通州﹐不靖共爾位﹐而占領倉事﹐因以爲利焉。豈祖宗設官初意哉﹖姑鐫一秩﹐爲侵官者之戒。可。【《永樂大典》卷七千三百二十二「郎」字韻﹐頁二十一下引「吳泳鶴林集」。﹝藏上海圖書館﹞】

丘鱗降授儒林郎制敕﹕具官某。刑之頗類﹐獄之放紛﹐國僑所也。爾出宰建寧﹐有獄戶之寄﹐而無審克之心。人命所系﹐不可言誤也。誤至於再矣﹐則豈容佚罰哉﹖其降一階﹐以謝百里。可。【《永樂大典》卷七千三百二十二「郎」字韻﹐頁二十二上引「吳泳鶴林集」。﹝藏上海圖書館﹞】

戴宗昭降授儒林郎制敕﹕具官某。獄﹐人之大命也﹐凡麗於辟者﹐必加敬謹﹐而況一命以上哉﹖爾爲郢城糾掾﹐折獄不良﹐桁揚榜楚之苦﹐施及鶡弁﹐不堪其虐﹐遂殞厥身。爾得無淫刑之過乎﹖姑鐫一階﹐尙曰輕典。可。【《永樂大典》卷七千三百二十二「郎」字韻﹐頁二十二上引「吳泳鶴林集」。﹝藏上海圖書館﹞】

陶永降授儒林郎制敕﹕具官某。古之教者﹐師嚴而道尊﹐今則寬且慢矣。爾永橫經滁陽﹐齒宿年邵。弗能模楷多士﹐易於威儀。祀之日且崇飲無度﹐其能免人之嘲議歟﹖鐫一秩罷官﹐尙可退省。可。【《永樂大典》卷七千三百二十二「郎」字韻﹐頁二十二上引「吳泳鶴林集」。﹝藏上海圖書館﹞】

沈端仁降授儒林郎制敕﹕具官某。獄﹐人之大命也。蘭溪人有獄﹐罪其父而復孥其子﹐是可憫者。爾爲審究官﹐不能察之﹐又曲法以內之﹐寃民何賴焉﹖其罰一階。可。【《永樂大典》卷七千三百二十二「郎」字韻﹐頁二十二上引「吳泳鶴林集」。﹝藏上海圖書館﹞】

袁宜中降授儒林郎制敕﹕具官某等。晉有偸石頭米百萬斛﹐而治督監者﹐人以爲寃。爾宜中一法曹掾爾﹐武陵倉儲幾何﹐而部刺史以侵盜告﹐獘固不免也。而盜之名﹐何忍加汝哉﹖各鐫一階﹐退自三省。可。【《永樂大典》卷七千三百二十二「郎」字韻﹐頁二十二上引「吳泳鶴林集」。﹝藏上海圖書館﹞】

趙時曄降授儒林郎制敕﹕具官某。若石洪爲河南從事﹐吏治民寬﹐考功爲天下第一。爾爲會稽上幕﹐不知鈐吏愛民。而乃規求羨余﹐以希進用。是所謂圖利於大夫﹐而私便其身者也﹐豈不有負祝規耶﹖特上一階﹐以警官慝。可。【《永樂大典》卷七千三百二十二「郎」字韻﹐頁二十二上引「吳泳鶴林集」。﹝藏上海圖書館﹞】

朱夢應降授儒林郎制敕﹕具官某。爾者建昌之亂﹐諸軍以掊克廩給爲辭。前車旣覆﹐後轍當戒。如之何而復躬自鬻鹽﹐以毒吾民也。旣徼二罪﹐合降一階。可。【《永樂大典》卷七千三百二十二「郎」字韻﹐頁二十二下引「吳泳鶴林集」。﹝藏上海圖書館﹞】

施濆降授儒林郎制敕﹕具官某。國初置州司寇﹐不得兼他職及預帑藏﹐良法也。爾有獄戶之寄﹐而乃出貳賓幕﹐外領糴事﹐才則才矣﹐而非先王之典﹐況又以賄爲市哉﹖削秩免官﹐尙云薄罰。可。【《永樂大典》卷七千三百二十二「郎」字韻﹐頁二十二下引「吳泳鶴林集」。﹝藏上海圖書館﹞】

趙彥仞降授儒林郎制敕﹕具官某。畔官離次﹐國有常刑。提舶使缺官﹐爾爲畱幕。有國家之寶藏府庫在﹐寇至則委而去之﹐夫誰與守哉﹖姑示薄鐫﹐以懲百吏。可。【《永樂大典》卷七千三百二十二「郎」字韻﹐頁二十二下引「吳泳鶴林集」。﹝藏上海圖書館﹞】

陳松龍降授儒林郎制敕﹕具官某。唐人通榜取士﹐以杜牧之才﹐而武陵必欲擢之第一﹐此猶以望選也。松龍何能寄何人﹐而乃欲效武陵薦牧之所爲乎﹖其得罪於公議宜也。然而名不可幸而取﹐學尙可勉而能。姑鐫一階﹐其思補過。可。【《永樂大典》卷七千三百二十二「郎」字韻﹐頁二十二下引「吳泳鶴林集」。﹝藏上海圖書館﹞】

趙崇端降授儒林郎制敕﹕具官某。秦有揭竿之氓隸﹐漢有探丸之惡子。凡民之不獲遂其生者﹐未有不盻盻然疾視其長也。江西諸邑﹐民以鹽爲利。爾爲安遠宰﹐督辦太苛。不能使鹽丁商販作務﹐致令操戈於室﹐是誰之過歟﹖鐫秩罷官﹐蓋令箴也。可。【《永樂大典》卷七千三百二十二「郎」字韻﹐頁二十二下引「吳泳鶴林集」。﹝藏上海圖書館﹞】

錢謙降授儒林郎制敕﹕具官某。畔官離次﹐國有常刑。爾出宰翁源﹐不能靖共爾位。輕棄厥司﹐銅章墨綬﹐將何所而托乎﹖其上一階﹐以懲其慢。可。【《永樂大典》卷七千三百二十二「郎」字韻﹐頁二十二下引「吳泳鶴林集」。﹝藏上海圖書館﹞】

談降授儒林郎制敕﹕具官某。縣令﹐民之師帥也。爾爲淸流宰﹐道愛可聞﹐而視民如仇﹐籠利如刻。更無撫字之意﹐安用師帥爲哉﹖薄鐫以警令箴。可。【《永樂大典》卷七千三百二十二「郎」字韻﹐頁二十三上引「吳泳鶴林集」。﹝藏上海圖書館﹞】

趙希沛降授儒林郎制敕﹕具官某。獄奪於貨﹐先王所戒。爾爲郡獄掾﹐而事無大小﹐率以貨成。豈朕庶謹庶獄之意乎﹖姑奪一階﹐往其三省。可。【《永樂大典》卷七千三百二十二「郎」字韻﹐頁二十三上引「吳泳鶴林集」。﹝藏上海圖書館﹞】

徐降授儒林郎制敕﹕具官某。宓子賤治單父﹐民不忍欺﹔卓茂治密﹐吏不忍欺。爾有百里之寄﹐而鴻鴈小民視之如仇﹐蟊賊猾吏暱之如親﹐尙何足以爲政哉﹖其上一階﹐亦克用勸。可。【《永樂大典》卷七千三百二十二「郎」字韻﹐頁二十三上引「吳泳鶴林集」。﹝藏上海圖書館﹞】

沈應丑降授從事郎陳叔峴降儒林郎制敕﹕具官某等。獄者﹐民之大命。吏不奉法﹐而以貨爲市﹐朕甚憫焉。爾應丑爲四會令﹐邑有豪大家﹐麗於死辟﹐甘受其請托而不之問。寃者何所伸耶﹖代以叔峴﹐猶應丑也。部刺史以失刑告﹐各鐫一階﹐尙曰輕典。可。【《永樂大典》卷七千三百二十二「郎」字韻﹐頁二十三上引「吳泳鶴林集」。﹝藏上海圖書館﹞】

王采特授文林郎制敕﹕具官某。盜起江右﹐長民之官不能安之﹐遂致持刃發廩﹐殃及良善。爾邑尉耳﹐乃能殄渠魁﹐散羣黨﹐卒底寧一。何愛一資﹐不以旌汝。可。【《永樂大典》卷七千三百二十三「郎」字韻﹐頁二下引「吳泳鶴林集」。﹝藏上海圖書館﹞】

李說特授文林郎敕﹕具官某。勇爵以級論﹐今之尉受捕盜賞亦以數推。爾尉巫山﹐功半於十。格旣應是﹐序而進之。可。【《永樂大典》卷七千三百二十三「郎」字韻﹐頁二下引「吳泳鶴林集」。﹝藏上海圖書館﹞】

褚南降授文林郎制敕﹕具官某。爲教授者﹐須先正己﹐然後可以率人﹐髙宗皇帝聖訓也。爾典教維揚﹐褆身不謹。臨文則用君父之名而不知避﹐懷利則閣生員之俸而不知養。己之不正﹐何以師表靑衿哉﹖姑鐫一階﹐以植五教。可。【《永樂大典》卷七千三百二十三「郎」字韻﹐頁二下引「吳泳鶴林集」。﹝藏上海圖書館﹞】

陳亨祖降授文林郎制敕﹕具官某。非訖於威﹐惟訖於富﹐典獄之大戒也。爾爲臨川糾掾﹐有犴戶之寄。事無大小﹐皆冒是戒而行之。豈朕庶謹庶獄之意哉﹖姑鐫一階﹐尙用中典。可。【《永樂大典》卷七千三百二十三「郎」字韻﹐頁二下引「吳泳鶴林集」。﹝藏上海圖書館﹞】

趙希土降授文林郎制敕﹕具官某。【氵公】【沿】江額外苛徵﹐紹興有檢察之詔﹔州縣名色收稅﹐淳熙有寬卹之文。爾司徵九江﹐素號廉謹﹐不獲乎上﹐乃以苛取﹐絓於刑章。紹淳科條﹐汝豈不熟悉哉﹖姑上一階﹐以存統體。可。【《永樂大典》卷七千三百二十三「郎」字韻﹐頁二下引「吳泳鶴林集」。﹝藏上海圖書館﹞】

趙希導降授修職郎陳懋降授文林郎制敕﹕具官某等。昔孔子以冉求附益於季氏﹐欲鳴鼓而攻之。爾等爲縣佐曹﹐入州議捨。不能公勤佐理﹐而乃厚府庫之財﹐丰倉庾之粟。閱所言狀﹐豈容佚罰。姑從鐫褫﹐往自省循。可。【《永樂大典》卷七千三百二十三「郎」字韻﹐頁二下引「吳泳鶴林集」。﹝藏上海圖書館﹞】

趙崇玭特授文林郎制敕﹕具官某。賞罰軍國之權衡。三衢盜起﹐爾以宗英能團結民丁﹐以保護鄕井。前之倅以兩階來上﹐後之守以一級審奏。朕惟其人之是信也﹐初亦何心之有﹖可。【《永樂大典》卷七千三百二十三「郎」字韻﹐頁三上引「吳泳鶴林集」。﹝藏上海圖書館﹞】

鄧夢龍特授文林郎敕﹕具官某。建邵盜起﹐弄兵山谷間﹐往往而羣。爾爲三州提督官﹐輻湊智略。隨賊所發﹐卽行剿捕。卒使其徒各正邦典﹐亦可謂有勞矣。超進三階﹐尙服異寵。可。【《永樂大典》卷七千三百二十三「郎」字韻﹐頁三上引「吳泳鶴林集」。﹝藏上海圖書館﹞】

李陜降授文林郎制敕﹕具官某。免役之法﹐司馬光猶疑其不便於民也。爾爲永丰長﹐無徳美道愛以子其民﹐而復創助役錢等第斂。役旣以錢免矣﹐而又可以錢助乎﹖其上一階﹐以爲作法於貪者之戒。可。【《永樂大典》卷七千三百二十三「郎」字韻﹐頁三上引「吳泳鶴林集」。﹝藏上海圖書館﹞】

謝正夫降授文林郎制敕﹕具官某。漢吏入粟拜爵﹐率有可稱。爾以貲進尉於淳安﹐宜以不賄聞。而郡疏來上﹐取償於吾民者乃爾﹐罰其可逭哉﹖鐫秩罷宮﹐尙曰輕典。可。【《永樂大典》卷七千三百二十三「郎」字韻﹐頁三上引「吳泳鶴林集」。﹝藏上海圖書館﹞】

吳昭嗣降授文林郎制敕﹕具官某。恩平故南海郡﹐去朝廷僻遠。爾以元寮﹐承攝州事。不能敬謹俟度﹐以治育編氓。鷹吏漁民﹐苛取亡藝。部使者以劾聞宜也。姑上一階﹐往其三省。可。【《永樂大典》卷七千三百二十三「郎」字韻﹐頁三上引「吳泳鶴林集」。﹝藏上海圖書館﹞】

陳植降授文林郎制敕﹕具官某。國朝置州戶曹﹐使之專掌倉庾﹐受納欲其平也。永春徳化盜起﹐民不粒食﹐不得已而賦於官﹐爾又從而取盈焉。淫刑肆行﹐寃气纏結。若據外銓劾上﹐則其罪難擢數也。姑鐫一階﹐尙曰中典。可。【《永樂大典》卷七千三百二十三「郎」字韻﹐頁三上引「吳泳鶴林集」。﹝藏上海圖書館﹞】

李衎可降授文林郎制敕﹕具官某。出納之吝﹐謂之有司。爾望幕府﹐視人之攫金弗之問﹐失監臨之職矣。鐫秩罷官﹐姑示薄罰。可。【《永樂大典》卷七千三百二十三「郎」字韻﹐頁三下引「吳泳鶴林集」。﹝藏上海圖書館﹞】

李木降授文林郎制敕﹕具官某。吏以貪勤民久矣﹐朕方嘉與士大夫更始。爾昔爲天臺戶曹﹐有姦如山﹐旣弗之問﹔今職筦庫﹐尙迷復不攺﹐則是謂過矣。其鐫一秩﹐以飭二維。可。【《永樂大典》卷七千三百二十三「郎」字韻﹐頁三下引「吳泳鶴林集」。﹝藏上海圖書館﹞】

馬櫸降授文林郎制敕﹕具官某。爲人臣者無外交﹐古之訓也。爾攝景陵宰﹐督運蔡城。私以糗﹐博易寶玉。爾曾思垂瓠城下﹐宿師萬﹐亦有登首山而呼庚癸者乎﹖鐫之二階﹐以戒羣慝。可。【《永樂大典》卷七千三百二十三「郎」字韻﹐頁三下引「吳泳鶴林集」。﹝藏上海圖書館﹞】

章子仁降授文林郎制敕﹕具官某。始聽其言而失宰我﹐孔子嘆取人之爲難﹔夷考其行而知琴張﹐孟軻言得士之非易。矧以才而受上賞﹐復有過而麗常刑。爾自爲之佞賢﹐朕何意於黜陟。姑鐫二秩﹐庸示三思。可。【《永樂大典》卷七千三百二十三「郎」字韻﹐頁三下引「吳泳鶴林集」。﹝藏上海圖書館﹞】

趙汝靜孫徳之降授文林郎制敕﹕具官某等。朕更化之初﹐首戒貪吏。欽卹庶獄﹐詔敕非不嚴也。爾汝靜爲郡從事﹐爾徳之爲州司寇。一以賄聞﹐一以富鬻。何奉吾詔不虔耶﹖鐫秩罷官﹐以謝千里。可。【《永樂大典》卷七千三百二十三「郎」字韻﹐頁三下引「吳泳鶴林集」。﹝藏上海圖書館﹞】

葉直淸降授文林郎制敕﹕具官某。刑之頗隤﹐獄之放紛﹐國僑所也。爾出宰象山﹐無豈弟近民之政﹐而決罰出於法外﹐估籍及於平人﹐其爲頗類放紛﹐不以多乎﹖命鐫二階﹐毋怠三省。可。【《永樂大典》卷七千三百二十三「郎」字韻﹐頁三下引「吳泳鶴林集」。﹝藏上海圖書館﹞】

孟繼勤宋蟠孫降授文林郎制敕﹕具官某等。善事長官﹐古人目以巧宦﹐�逢迎其惡乎﹖爾繼勤爲郡紀綱﹐爾蟠孫爲州司寇﹐所職者何事﹐而乃專剝吾民﹐以媚其長。元元何辜﹐而罹此酷哉﹖各鐫二階﹐以謝千里。可。【《永樂大典》卷七千三百二十三「郎」字韻﹐頁四上引「吳泳鶴林集」。﹝藏上海圖書館﹞】

朱晡降授文林郎制敕﹕具官某。朕夙夜思救銅楮之獘﹐以通貨泉。而州縣吏奉吾詔不虔﹐至有並緣爲姦者﹐朕甚怫焉。爾爲醴陵丞﹐弗務飭謹。乃因秤堤之令﹐市虛楮﹐易實銅﹐爭十百之利於齊民﹐不幾於吏而商者乎﹖昔陸景倩爲扶溝丞﹐人號貞淸﹐爾則太污矣。鐫秩罷官﹐尙曰輕典。可。【《永樂大典》卷七千三百二十三「郎」字韻﹐頁四上引「吳泳鶴林集」。﹝藏上海圖書館﹞】

王壞降授文林郎制敕﹕具官某。鬻鄐田之獄﹐而羊舌之罪彰﹔辭梗陽之獄﹐而魏舒之名顯。爾爲晉陵理掾﹐不自敬審。囹圄有重囚﹐乃以賄聞﹐從末減焉。獨不思人命所關耶﹖姑鐫兩秩﹐毋怠三省。可。【《永樂大典》卷七千三百二十三「郎」字韻﹐頁四上引「吳泳鶴林集」。﹝藏上海圖書館﹞】

林應龍降授文林郎制敕﹕具官某。昔我髙宗皇帝實訓有曰「爲教授者﹐先須正己﹐乃可率人。」大哉王言乎﹐眞校官典法也。爾掌教建安﹐弗自檢柅。殖貨誨淫﹐以貽吏議。靑衿何所矜式哉﹖其上兩階﹐以弼五教。可。【《永樂大典》卷七千三百二十三「郎」字韻﹐頁四上引「吳泳鶴林集」。﹝藏上海圖書館﹞】

汪耒降授文林郎罷祠制敕﹕具官某。《書》曰「凡我有官君子﹐欽乃攸司。」又曰「無曠庶官。」爾爲州司寇﹐閱三載而一日弗共其事﹐罰其可逭哉﹖奪祠鐫秩﹐以警畔官。可。【《永樂大典》卷七千三百二十三「郎」字韻﹐頁四上引「吳泳鶴林集」。﹝藏上海圖書館﹞】

趙汝扶降授儒林郎羅公著降授文林郎制敕﹕具官某等。朕乃眷西顧﹐嘗以蜀師糧餉爲憂。故分命漕臣﹐各率其屬﹐以協濟軵事。汝扶奉西臺之令﹐督餉軍前﹐爾公著捧利司之檄﹐部夫塞下﹐不能盡瘁事國﹐至愆軍期﹐亦思貔貅萬﹐登首山以呼庚癸者乎﹖各鐫一階﹐尙曰輕典。可。【《永樂大典》卷七千三百二十三「郎」字韻﹐頁四下引「吳泳鶴林集」。﹝藏上海圖書館﹞】

曹南彊降授文林郎制敕﹕具官某。宓子賤治單父﹐民不忍欺﹔卓茂治密﹐吏不忍欺。爾爲貴平令﹐寬循謹願﹐民粗安之。而寬失之懦﹐謹失之畏﹐刻木之徒﹐得以撓法其間﹐則吏猶可欺以其方也。外臺劾奏﹐姑上兩階﹐蓋存統體。可。【《永樂大典》卷七千三百二十三「郎」字韻﹐頁四下引「吳泳鶴林集」。﹝藏上海圖書館﹞】

季鋆降授文林郎制敕﹕具官某。其財以待邦之移用﹐周之職內猶不敢以自專。爾爲成都法曹﹐管常平倉。旁緣出納﹐擅支移米至五百餘石。司法而違法﹐尙何吏議之逃乎﹖可。【《永樂大典》卷七千三百二十三「郎」字韻﹐頁四下引「吳泳鶴林集」。﹝藏上海圖書館﹞】

虞弓弓降授文林郎制敕﹕具官某。屯田﹐實利也。而括民以爲田﹐則有害存焉。爾一曹掾爾﹐乃能亢大捆之令而弗敢承﹐豈眞避事哉﹖其上二階﹐姑存統體。可。【《永樂大典》卷七千三百二十三「郎」字韻﹐頁四下引「吳泳鶴林集」。﹝藏上海圖書館﹞】

林芑降授文林郎制敕﹕具官某。賈誼曰「爲人臣者﹐利不苟就﹐害不苟去。」爾以儒生﹐仕於西鄙。當韃虜犯蜀﹐不能誠死封疆。寇未至而先去﹐寇已退而不卽返。去就之間﹐苟而已。姑鐫兩秩﹐尙勉二維。可。【《永樂大典》卷七千三百二十三「郎」字韻﹐頁四下引「吳泳鶴林集」。﹝藏上海圖書館﹞】

梁成大降授承議郎制敕﹕具官某。鄙夫而語事君﹐孔子存患失之戒﹔不仁而在髙位﹐孟軻有播惡之譏。爾趣操庸回﹐气姿恨愎。冒載籍所無之惡﹐爲市人不之污。梯緣隸臣﹐斗上�府。顯排眾正﹐莫逃偃月之姦﹔陰比元凶﹐弗省冰山之倒。【蔇】【曁】朕親政﹐俾而革心。夜批一紙之書﹐明示二凶之罰。而煩言交嘖﹐公議弗容。遂近徙於溫陵﹐仍再鐫於顯秩。開國承家﹐小人勿用。予尙監於斯言﹔明徳謹罰﹐我邦以修﹐汝圖惟於終譽。可。【《永樂大典》卷七千三百二十三「郎」字韻﹐頁九上引「吳泳鶴林集」。﹝藏上海圖書館﹞】

潘晉孫降授承義郎制敕﹕具官某。瑣瑣姻婭﹐周興膴仕之譏﹔坎坎輻輪﹐魏有貪人之刺。爾扳援相閥﹐淩蔑吏箴。姦幾如山﹐酷稱其位。試小邑尙爾﹐況居陪都之上幕哉﹖其鐫二階﹐宜自三省。可。【《永樂大典》卷七千三百二十三「郎」字韻﹐頁九上引「吳泳鶴林集」。﹝藏上海圖書館﹞】

應厚降授承議郎制敕﹕具官某等。子路治蒲﹐夫子至其庭曰「明察以斷矣。」夫有百里之地﹐而無明以知之﹐斷以行之﹐是烏足與長民哉﹖爾照長於新諭﹐盜充於境內﹐而弗及知﹐失察也。爾垕宰於安福﹐豪民黥胥﹐縱橫於國中﹐而莫之問﹐無斷也。有一於斯﹐難逃吏議。姑從鐫罷﹐往自省循。可。【《永樂大典》卷七千三百二十三「郎」字韻﹐頁九下引「吳泳鶴林集」。﹝藏上海圖書館﹞】

李瑀降授承議郎制敕﹕具官某。獄﹐民之大命也﹐而令實司之。爾宰分寧邑﹐有訟不能決。推之彭澤﹐彭澤不受﹔推之望江宿松﹐又不受。郡將原其始事而以劾聞。𨿽去官﹐亦何能辭其責哉﹖姑上一階﹐往其三省。可。【《永樂大典》卷七千三百二十三「郎」字韻﹐頁九下引「吳泳鶴林集」。﹝藏上海圖書館﹞】

沈恕降授承議郎制敕﹕具官某。朕遣禁林之老﹐委付畱鑰﹐俾疾馳赴塡。爾爲機幕﹐乃弄印不發﹐以畱務文書自任。是不知體統﹐卽玆一眚﹐合議薄懲。可。【《永樂大典》卷七千三百二十三「郎」字韻﹐頁九下引「吳泳鶴林集」。﹝藏上海圖書館﹞】

翟繁降授承議郎制敕﹕具官某。官刑之警﹐首以淫風﹔天吏之罰﹐蓋由逸徳。矧爾分倅洪都﹐暫攝州事。不自謹飭﹐耽於宴遊。任酒叱吒﹐將吏爲之气塞﹐安知非職厲之階乎﹖姑上一官﹐以懲二過。可。【《永樂大典》卷七千三百二十三「郎」字韻﹐頁九下引「吳泳鶴林集」。﹝藏上海圖書館﹞】

宋明遠王節降授承議郎制敕﹕具官某等。商制官刑﹐以儆有位﹐士大夫之律也。往者逆全姦命﹐首犯寶應。爾明遠爲令﹐爾節爲倅﹐不能誠死封疆。又從而媚賊焉﹐幾於逆忠比頑矣。朕安得貸汝乎﹖各鐫兩階﹐尙曰輕典。可。【《永樂大典》卷七千三百二十三「郎」字韻﹐頁十上引「吳泳鶴林集」。﹝藏上海圖書館﹞】

汪綬降授朝請郎張竽降授承議郎制敕﹕具官某等。昔唐李兼在江西有月進﹐韋在西川有日進﹐常州刺吏裴肅至以進奉遷浙西觀察使。士大夫風俗至此﹐亦可矣。況賂權要以媒進哉﹖爾等士檢不修﹐挾靑銅以干節傳。爾綬吏饕已甚﹐饋朱榻以希借畱。求則得之﹐爲身計固善矣﹐豈朕加惠元元之意乎﹖各鐫一階﹐罔貳其行。可。【《永樂大典》卷七千三百二十三「郎」字韻﹐頁十上引「吳泳鶴林集」。﹝藏上海圖書館﹞】

馬光祖降授承議郎制敕﹕具官某。頃者州郡之兵﹐相挺爲亂。朕旣不能訓章明法﹐式遏其虐。與我共理者郡將也﹐而拊亡其恩﹐馭失其道。致以不廩之粟﹐贍無籍之兵。欲其不登首山以呼﹐難矣哉﹗旣知自訟其愆﹐所以再削其爵。可。【《永樂大典》卷七千三百二十三「郎」字韻﹐頁十上引「吳泳鶴林集」。﹝藏上海圖書館﹞】

杜泉降授承議郎制敕﹕具官某。孔子曰「毋意」﹐又曰「非意之也﹐必知其情」。夫以意而論天下之士﹐難乎其知人矣。今範按泉之章﹐所論四事﹐而皆以其意言之﹐大抵謂巧於避事也。然則情實固未可知﹐而統體不可以不存。鐫秩罷官﹐宜體朕意。可。【《永樂大典》卷七千三百二十三「郎」字韻﹐頁十上引「吳泳鶴林集」。﹝藏上海圖書館﹞】

卓樗特授承議郎制敕﹕具官某。宜城淺蠻﹐不式王命。結約醜類﹐俘掠省民。爾爲帥幕﹐能佐而長。指授諸將﹐盡殲賊徒。𨿽曰將士之畫﹐亦爾裨替之功也。升之二階﹐以勸有位。可。【《永樂大典》卷七千三百二十三「郎」字韻﹐頁十上引「吳泳鶴林集」。﹝藏上海圖書館﹞】

陳滌特授承議郎制敕﹕具官某。頃者峒寇慢防﹐廬陵諸邑連被屠毀。經理之任﹐蓋難其人。爾爲永新長﹐葺壞補缺﹐區畫有方﹐流鴻盡歸﹐狂猘不聳。使百里之聚﹐復還舊觀﹐可謂有勞矣。特升一級﹐以勸百吏。可。【《永樂大典》卷七千三百二十三「郎」字韻﹐頁十上引「吳泳鶴林集」。﹝藏上海圖書館﹞】

倪灼特授承議郎制敕﹕具官某。盜之發也甚微﹐長吏不善調伏﹐遂至滋蔓。南丰蠻卒之亂紀﹐尢其甚也。爾爲邑長﹐能亟起而撲之。殃不及吾民﹐而賊遂授首。寧非汝之力歟﹖華之一秩﹐以勸百吏。可。【《永樂大典》卷七千三百二十三「郎」字韻﹐頁十下引「吳泳鶴林集」。﹝藏上海圖書館﹞】

祝夢良復承議郎制敕﹕具官某。漢郡太守謂之郡將﹐蓋於吏卒有階級法。爾以儒生﹐典玉山郡。貿私鹽﹐益公帑﹐安能無過。然一黥隸﹐敢於誣告其主﹐此風何可長也。特還故官﹐往服新命。可。【《永樂大典》卷七千三百二十三「郎」字韻﹐頁十下引「吳泳鶴林集」。﹝藏上海圖書館﹞】

陳調一特授承議郎制敕﹕具官某。自峒寇慢防﹐文武大小之臣﹐以功蒙賞者多矣。爾以書生﹐曉暢軍務。調娛將士﹐駐藍峒之口。遮蔽一方﹐賊不能蔓延而南﹐亦可嘉矣。華以一階﹐以劭能吏。可。【《永樂大典》卷七千三百二十三「郎」字韻﹐頁十下引「吳泳鶴林集」。﹝藏上海圖書館﹞】

袁商授承議郎制敕﹕具官某。漢毛萇以詩學﹐爲河間獻王博士。後之爲宮僚而說詩者﹐蓋昉乎此。爾以情性之正﹐承禮義之澤。凡所習聞於家庭者﹐非邇之事父﹐則遠之事君也。掌教官邸﹐敷繹雅言。諷詠之間﹐常使人有油然興起於善之意。則商也﹐始可與言詩已矣。徹章轉秩﹐朕其可後邪﹖可。【《永樂大典》卷七千三百二十三「郎」字韻﹐頁十下引「吳泳鶴林集」。﹝藏上海圖書館﹞】

力起授承議郎巍科﹐經明行飭。典教朱邸﹐齒宿意新。人皆曰宗藩講官樣也。詠歌上下﹐旣已卒章。式晉一階﹐以厚風教。可。敕﹕具官某。祖宗舊典﹐諸公院教授﹐率用朴學髙行年五十以上充。爾開【《永樂大典》卷七千三百二十三「郎」字韻﹐頁十下引「吳泳鶴林集」。﹝藏上海圖書館﹞】

鄒仲之特授承議郎制敕﹕具官某。漢詔郡國﹐有茂材異等可使絕國者一科。我孝宗皇帝﹐亦嘗精擇使者之有材者﹐專立奉使一司﹐使乎使乎﹐蓋難其選也久矣。爾生西岷之古都﹐負北客之奇气。收復關外﹐曾上首功。自是遊邊陲﹐騁沙漠﹐間關艸地之間﹐殆與口伐可汗者同一軌轍。二階之賞﹐豈足以償汝之勞耶﹖然而使可能也﹐戎之情不可測也。汝毋薄玆賞。可。【《永樂大典》卷七千三百二十三「郎」字韻﹐頁十一上引「吳泳鶴林集」。﹝藏上海圖書館﹞】

杜幼節授朝奉郎應授承議郎制敕﹕具官某等。《周官》一書﹐河間獻王得之﹐以上於冊府。周家禮樂法度之不泯於後世﹐河間力也。然昔者宗臣﹐猶能以禮淑多士。而今乃藉多士以授經藩房﹐則共是職者﹐豈不道尊徳貴也哉﹖爾也﹐幼節也﹐旣誦卒章﹐各增一秩。可。【《永樂大典》卷七千三百二十三「郎」字韻﹐頁十一上引「吳泳鶴林集」。﹝藏上海圖書館﹞】

林千之追復承議郎制敕﹕具官某。昔爾父枅﹐在孝廟朝爲廉監司﹐聞其風者今猶使人興起也。爾緒先世事業﹐不以豈弟爲化﹐廉傷於刻﹐嚴傷於苛。國人不便安之﹐則有之矣。無根之謗﹐何得以加汝耶﹖復爾元官﹐歆我休命。可。【《永樂大典》卷七千三百二十三「郎」字韻﹐頁十一上引「吳泳鶴林集」。﹝藏上海圖書館﹞】

李巾行復承議郎制敕﹕具官某。士固以移之郊﹐屏之遠方爲辱。然蓋有受辱於一時﹐而弗獲罪於公論者﹐君子所貴也。爾敏彊而文﹐廉倨而辧。孤立一意﹐姻尙弗容。有司又曲而內之﹐嘻其甚矣。然劾之者欲墜諸深淵﹐保之者欲藉諸衽席。朕則何心﹐盡復元階。俾還故里﹐蓋公論也。可。【《永樂大典》卷七千三百二十三「郎」字韻﹐頁十一上引「吳泳鶴林集」。﹝藏上海圖書館﹞】

葉味道授承議郎制敕﹕具官某。昔司馬光有言「《論語》記孔子之言行﹐寶訓述祖宗之聖謀﹐經術典憲之相資﹐不可缺也。」爾少也聞道得於朱熹﹐說書金華﹐剖析疑義。蓋有《集注》之所未發者﹐朕已得聞其微旨矣。皇祖有訓﹐世所寶傳。及此終篇﹐溥斯懋賞。爾宜誦所學﹐述所聞﹐終以告我。庶幾以繼往聖之業﹐以篤前人之休。可。【《永樂大典》卷七千三百二十三「郎」字韻﹐頁十一下引「吳泳鶴林集」。﹝藏上海圖書館﹞】

馮天麟贈通直郎制敕﹕具官某。誠死城郭封疆﹐臣之節也。當韃虜犯武休﹐自帥臣以下﹐莽然未知死所。爾一記室耳﹐無尺兵在手﹐塊守城壁。逮賊兵旣退﹐乃與衣冠望族﹐相枕於積骸之間﹐亦可哀也矣。贈官通籍﹐乃錄其孤。九原有知﹐歆此休命。可。【《永樂大典》卷七千三百二十三「郎」字韻﹐頁十四下引「吳泳鶴林集」。﹝藏上海圖書館﹞】

錢贈通直郎制敕﹕具官某。往歲韃兵闖我淮右。士大夫之望風而奔者肩相摩﹐地相屬也。爾霍丘一尉耳﹐乃能率十數羸獘之卒﹐當百萬日滋之師。眾寡不侔﹐竟殞元軀於鋒鏑之下﹐可謂死於義矣。贈官升朝﹐以旌義魄。可。【《永樂大典》卷七千三百二十三「郎」字韻﹐頁十四下引「吳泳鶴林集」。﹝藏上海圖書館﹞】

程琳贈通直郎制敕﹕具官某。往者海瀕遐遠﹐不沾王化。民之獷悍者﹐弄兵於雄韶之間。爾以法曹﹐驅率將士﹐計擒賊首﹐迄正天誅。方行賞第功﹐而汝已罹煙瘴死矣。贈官升朝﹐示我湣卹。可。【《永樂大典》卷七千三百二十三「郎」字韻﹐頁十四下引「吳泳鶴林集」。﹝藏上海圖書館﹞】

追官人蕭郊通直郎制敕﹕具官某。長史﹐風化之首也。爾試邑漳浦﹐不善學制﹐而弦絕錦傷﹐惡聲呈露。若據帥【間】【閫】之劾﹐則不能免於大譴矣。先一階﹐庶知朝家不以一眚廢汝之意。可。【《永樂大典》卷七千三百二十三「郎」字韻﹐頁十四下引「吳泳鶴林集」。﹝藏上海圖書館﹞】

兪機復通直郎制敕﹕具官某。昔貝卒之叛﹐通判董元亨死之﹐國史髙其義。爾倅章水﹐視禁兵亂常﹐若罔聞知﹐可以偸生矣。豈不汗顏元亨耶﹖坐法以鐫﹐會赦而。朕無終棄之典﹐特還一秩﹐以勵後圖。可。【《永樂大典》卷七千三百二十三「郎」字韻﹐頁十五上引「吳泳鶴林集」。﹝藏上海圖書館﹞】

徐耜降授通直郎制敕﹕具官某。朕聞不獲乎上﹐民不可得而治矣。爾長於溧陽﹐粗號曉暢﹐令箴弗謹﹐致滋邑子之訟。外臺又從而發之﹐尙何可臨民哉﹖姑鐫一階﹐以勤三善。可。【《永樂大典》卷七千三百二十三「郎」字韻﹐頁十五上引「吳泳鶴林集」。﹝藏上海圖書館﹞】

方點降授通直郎制菜。使在先朝﹐何能免重罰哉﹖姑鐫一階﹐以勸三善。可。敕﹕具官某。昔我孝宗皇帝﹐撫卹淮民。不間畿甸﹐𨿽馬艸木炭之微﹐不許科配﹐重堡障也。汝出宰興化﹐徳化蔑聞﹐而科取及於蘆竹﹐重徵逮乎【《永樂大典》卷七千三百二十三「郎」字韻﹐頁十五上引「吳泳鶴林集」。﹝藏上海圖書館﹞】

潘自顯降授通直郎制敕﹕具官某。攘羊而證其父﹐夫子惡其訐直﹔放麑而傷其母﹐孟孫以爲拙誠。應陽之獄﹐摟其子而証之﹐𨿽得其情﹐亦太巧矣。姑鐫令官﹐以存帥體。可。【《永樂大典》卷七千三百二十三「郎」字韻﹐頁十五上引「吳泳鶴林集」。﹝藏上海圖書館﹞】

楊奭降授通直郎制敕﹕具官某。令以字民爲職﹐而催科次之。爾出宰吳門﹐徳聲不振。民故有常籍﹐而創靑冊以籠取﹔租舊有經賦﹐而抑白丁以重科。固趣辦矣﹐撫字之心安在哉。姑鐫一級﹐以警令箴。可。【《永樂大典》卷七千三百二十三「郎」字韻﹐頁十五上引「吳泳鶴林集」。﹝藏上海圖書館﹞】

沈願降授通直郎制敕﹕具官某。今之爲令亦難矣。一言動之輕﹐而以三尺繩之﹐皆罪也。爾宰邑近畿﹐未聞顯過。掛壁之榜﹐民乃執之﹐以爲令罪。部刺史劾章來上﹐其可忘罰耶﹖姑鐫一秩﹐以警其慢。可。【《永樂大典》卷七千三百二十三「郎」字韻﹐頁十五上引「吳泳鶴林集」。﹝藏上海圖書館﹞】

徐瑑降授通直郎制敕﹕具官某。禮之變喪服﹐爲事金革也﹔春秋之墨衰絰﹐爲從軍戎也。非軍旅之事﹐而輒圖起復﹐豈刑章之所宜貸哉﹖爾仕於州縣﹐素以才稱。九華爲州﹐非邊郡比。而乃奪情變禮﹐冒虎竹之榮﹐享魚稻之樂﹐於汝得爲安乎﹖嘖有煩言﹐方請追服﹐則亦已晚矣。其鐫一階﹐以示誅心之法。可。【《永樂大典》卷七千三百二十三「郎」字韻﹐頁十五下引「吳泳鶴林集」。﹝藏上海圖書館﹞】

李中行降授通直郎制敕﹕具官某。仲子於齊國﹐豈不爲廉士﹐而孟子非之。匡章通國皆稱不孝﹐而孟子禮之。鄕國之評﹐蓋有時而未定也。爾蚤以文鳴﹐策名進士。仕垂三十載﹐少所過愆。而不善居鄕﹐姻睦成訟﹐飛言嘩於國中﹐然亦不如是甚也。鐫以二秩﹐移之遠方。朕不得不伸帥守之權﹐爾其退自省循。可。【《永樂大典》卷七千三百二十三「郎」字韻﹐頁十五下引「吳泳鶴林集」。﹝藏上海圖書館﹞】

周晉降授通直郎制敕﹕具官某等。漢史傳州縣吏﹐謂酷稱其位﹐貪不終廢﹐朕甚惑焉。安有貪酷之吏﹐而可使之長民也哉﹖爾廙爾晉﹐爲近畿令﹐不能奉法循理。手執羅織之經﹐口含饕餮之譜﹐欲免於人言﹐難矣乎。降秩罷官﹐等第行罰﹐以示勸懲之公。可。【《永樂大典》卷七千三百二十三「郎」字韻﹐頁十五下引「吳泳鶴林集」。﹝藏上海圖書館﹞】

孔萬春特授宣義郎制敕﹕具官某。三衢盜起﹐朝廷設賞格以迪有功。爾元聖裔孫﹐能飭武備﹐式遏寇虐﹐旣進秩二等矣。新將乃核其功實以聞﹐朕安得私汝哉﹖收回一階﹐勉服新命。可。【《永樂大典》卷七千三百二十四「郎」字韻﹐頁三上引「吳泳鶴林集」。﹝藏上海圖書館﹞】

趙汝俳降授宣義郎制敕﹕具官某。以衰絰從戎﹐春秋之變禮也﹔綰墨綬爲軍﹐正國朝之權宜也。爾爲宗莩﹐弗蹈典法。無金革之事﹐而乃營起復﹔無義旅之訓﹐而系軍使。豈不亂舊章歟﹖罷祠鐫官﹐庶懲不恪。可。【《永樂大典》卷七千三百二十四「郎」字韻﹐頁三下引「吳泳鶴林集」。﹝藏上海圖書館﹞】

洪咨夔父越特授奉議郎賜緋銀魚袋制﹐而兒方近於五磚。斂此殊恩﹐貤於嚴父。延魯之於天聖﹐願移華秩以承顏﹔九成之於紹興﹐乞攺銀章而養老。爰錫鴈禦之瑞﹐用爲鮐背之光。對揚王休﹐保艾爾後。可。敕﹕朕顧瞻侍臣﹐祗迪忠教。子生孫﹐孫生子﹐莫榮四世之傳﹔親而尊﹐尊而親﹐特賁五品之服。天性所樂﹐人情則同。具官父﹐具官某﹐道韻夷﹐徳容嫻雅。鯉庭詩禮之學﹐自爲唱酬﹔堂淸白之風﹐莫能回撓。況身已登於八【《永樂大典》卷七千三百二十四「郎」字韻﹐頁七上引「吳泳鶴林集」。﹝藏上海圖書館﹞】

朱復之特授奉議郎制敕﹕具官某。得從便宜﹐毋拘以文法﹐而後龔遂得以弭渤海之盜﹔願假轡策﹐勿有所拘閡﹐而後虞詡得以殺朝歌之賊。上下一心﹐守令一體﹐而賊不足平矣。方昭武擾攘﹐吏固避不肯往。朕以軍事付之﹐遂以邑事分委之。復之戮力蕩定﹐卒擒渠凶。是𨿽爾令之功﹐亦我良二千石申勸之勤也。其進一階﹐嗣有褒擢。可。【《永樂大典》卷七千三百二十四「郎」字韻﹐頁七上引「吳泳鶴林集」。﹝藏上海圖書館﹞】

應繇授奉議郎制敕﹕具官某。楚元王受詩於浮丘伯﹐河間獻王學詩於毛公萇。漢諸王之文獻博雅﹐其源流蓋有自來矣。矧爾气和而識瑩﹐詞寡而義精。授經藩房﹐性與教合。從容涵之間﹐能使人有歆動興起之意。繇也深於詩者也﹐以三五百篇受一秩之賞﹐不爲泰。可。【《永樂大典》卷七千三百二十四「郎」字韻﹐頁七上引「吳泳鶴林集」。﹝藏上海圖書館﹞】

薛季謨特授奉議郎制敕﹕具官某。海瀕之民﹐獷悍弗率。俘我民眾﹐毀我城邑。嶺南諸司分兵討擊。爾僉漕幕﹐能佐而長。給足軍餉﹐遂使官軍卒能辦賊﹐汝亦與有勞焉。特升二階﹐往服殊寵。可。【《永樂大典》卷七千三百二十四「郎」字韻﹐頁七下引「吳泳鶴林集」。﹝藏上海圖書館﹞】

葉應輔授奉議郎制敕﹕具官某。按唐制奉諸王講讀﹐卽今之宮僚也。非自明經之科來者﹐不能充之。爾以昂藏聳壑之資﹐爲淸明繁露之學。粵從冑博﹐典教藩房。朕方資之以爲宗盟重﹐而奉秩詞庭矣。徹章轉秩﹐豈以內外爲間耶﹖勉圖令猷﹐以稱殊渥。可。【《永樂大典》卷七千三百二十四「郎」字韻﹐頁七下引「吳泳鶴林集」。﹝藏上海圖書館﹞】

家寅授奉議郎敕﹕具官某。漢毛萇以詩學爲河間獻王博士﹐後之爲宮僚而說詩者﹐蓋昉乎此。爾以性情之正﹐涵禮義之澤。凡所習聞於家庭者﹐非邇之事父﹐則遠之事君也。掌教宮邸﹐敷繹雅言。優遊諷詠之間﹐常使人有油然興起於善之意﹐又豈待章解而句釋哉﹖徹章轉官﹐式是典。可。【《永樂大典》卷七千三百二十四「郎」字韻﹐頁七下引「吳泳鶴林集」。﹝藏上海圖書館﹞】

林士燮特授奉議郎制敕﹕具官某。邕南溪洞之民﹐獷悍弗率。出入省地﹐俘我民眾。爾爲州從事﹐能輻湊智略﹐結約土豪﹐不煩朝廷一矢一粟之費﹐取渠魁而戮之。一隅奠安﹐爾之功也。特轉奉議郎﹐以勸有位。可。【《永樂大典》卷七千三百二十四「郎」字韻﹐頁七下引「吳泳鶴林集」。﹝藏上海圖書館﹞】

追官勒停人黎行之復奉議郎制敕﹕具官某。昔我寧考﹐謂爾詰責逆曦奮陳大誼爲難矣。臺憲亡章﹐傳以他比。一擯二十餘年﹐人莫不爲汝寃之。特元階﹐庶績我寧考固功之意。可。【《永樂大典》卷七千三百二十四「郎」字韻﹐頁七下引「吳泳鶴林集」。﹝藏上海圖書館﹞】

趙彥歡復奉議郎制敕﹕具官某。國家三歲大禮﹐隸名丹書者﹐靡不被配天之澤。矧爾曩因出宰﹐未及延見吏民﹐代者騰謗﹐控於臺議﹐抑何其寃哉﹖甄元階﹐勉圖令譽。可。【《永樂大典》卷七千三百二十四「郎」字韻﹐頁八上引「吳泳鶴林集」。﹝藏上海圖書館﹞】

趙汝克降授奉議郎制敕﹕具官某。宓子賤治單父﹐民不忍欺﹔卓茂治密﹐吏不忍欺。爾有百里之寄﹐而使姦民黠胥。敢於淩慢其長﹐尙何以爲政哉﹖其上一階﹐勉圖三善。可。【《永樂大典》卷七千三百二十四「郎」字韻﹐頁八上引「吳泳鶴林集」。﹝藏上海圖書館﹞】

趙與邁降授承議郎傅齊降授奉議郎制敕﹕具官某等。宓子賤治單父﹐民不忍欺﹔西門豹治鄴﹐民不敢欺。爾等幸得百里之地而君之﹐無道化及民。政之昏瞀﹐獄之放紛﹐使部氓得訟其長之惡於有司﹐視二子寧無愧哉﹖削秩罷歸﹐其發深省。可。【《永樂大典》卷七千三百二十四「郎」字韻﹐頁八上引「吳泳鶴林集」。﹝藏上海圖書館﹞】

趙希燧降授奉議郎制。望幕府者其如是哉﹖其上二階﹐毋怠三省。可。敕﹕具官某。《商書》以殉貨制刑﹐《周書》以崇飲設戒。爾爲江西漕管﹐素以才稱。而不自飭謹﹐縱漕舟以賄聞﹐激武吏以酣【《永樂大典》卷七千三百二十四「郎」字韻﹐頁八上引「吳泳鶴林集」。﹝藏上海圖書館﹞】

孫逌降授奉議郎制敕﹕具官某。朕聞受人牛羊之牧者﹐則必爲之求牧與芻。爾倅房陵﹐攝承郡事。流鴻之弗宅﹐貪鶩之弗禁。吏俸弗給﹐軍儲弗問。豈不負千里之托哉﹖姑削一階﹐尙爲輕典。可。【《永樂大典》卷七千三百二十四「郎」字韻﹐頁八上引「吳泳鶴林集」。﹝藏上海圖書館﹞】

梁該降授奉議郎制敕﹕具官某。昔何易於爲益昌令﹐而獄無系囚﹔蔣沇爲髙陵長﹐而軍有供億。唐史書之﹐以爲良吏。爾亦子男之秩耳﹐邑有囚而疏放於外﹐非無系囚也。庚有儲而占壓不支﹐非無供億也。其視易於沇﹐豈不靦面顏哉﹖姑鐫一階﹐以警二慢。可。【《永樂大典》卷七千三百二十四「郎」字韻﹐頁八上引「吳泳鶴林集」。﹝藏上海圖書館﹞】

謝廷瑞降授奉議郎制敕﹕具官某。七十而謝事禮也﹐磨勘之有年限法也。爾旣文而旣博﹐逾老而逾壯。翺翔半刺﹐筋力尙彊﹐而隸也不職。乃以艾服之齒﹐冒申吏銓﹐其抵於法宜矣。而陷汝以不知禮之過﹐朕亦憫焉。姑鐫一秩﹐以存法守。可。【《永樂大典》卷七千三百二十四「郎」字韻﹐頁八下引「吳泳鶴林集」。﹝藏上海圖書館﹞】

趙儆夫降授奉議郎制敕﹕具官某。張湛在鄕黨而人儀表﹐徐居裏閭而人式化。爾寓居裏婺﹐無恂恂之譽﹐而撓政於民。使縣官編戶﹐皆得以訾之。其視前修﹐當亦知愧矣。姑上一階﹐毋怠三省。可。【《永樂大典》卷七千三百二十四「郎」字韻﹐頁八下引「吳泳鶴林集」。﹝藏上海圖書館﹞】

席芾降授奉議郎制敕﹕具官某。宕昌蕃漢雜居﹐每病庸人擾之。爾佐於茗司﹐爲之長史﹐不知體卹邊氓﹐而罔以他比﹐內以曲文﹐羅以法外炮烙之刑﹐不激變則幸矣。部使者以狀聞﹐寧得不薄示一階之罰﹖可。【《永樂大典》卷七千三百二十四「郎」字韻﹐頁八下引「吳泳鶴林集」。﹝藏上海圖書館﹞】

王恪降授奉議郎制敕﹕具官某。朕乃眷西顧﹐嘗以屬師糧餉爲憂。故分命四路漕臣﹐各率其屬﹐協濟軵事。爾爲屬東漕﹐管督運沔陽。當兵符驛騷﹐餉道匱乏。不部一丁﹐不輸一粟﹐斂身亟歸﹐寧不誤我疆事乎﹖鐫秩罷官﹐尙曰輕典。可。【《永樂大典》卷七千三百二十四「郎」字韻﹐頁八下引「吳泳鶴林集」。﹝藏上海圖書館﹞】

蔡節降授奉議郎制敕﹕具官某。昔髙宗皇帝﹐嘗謂但得官﹐中常有一百萬錢﹐稱提交子﹐自得無獘。今之州郡﹐非髙宗時比也。矧爾守於三衢﹐屬當兵盜之後。郡計之乏﹐又非諸州比也。然朕方議稱提之策﹐擇流通壅滯之方﹐以示懲勸。則如汝州以殿聞﹐寧得無罰耶﹖其上一階﹐體朕不得已之意。【《永樂大典》卷七千三百二十四「郎」字韻﹐頁八下引「吳泳鶴林集」。﹝藏上海圖書館﹞】

曾式中降授朝奉郎制敕﹕具官某。任尙以嚴急護塞﹐而西域扇亂﹔郅都以苛暴守邊﹐而匈奴引去。人遂謂都之智優於尙﹐而不知其失人心則均也。以爾皎厲而才﹐峭深而健。合淝重鎭﹐出使長之。民以狼牧﹐吏以鷹使﹐軍以待犬羊之法﹐用三者之心胥失矣。其不底於敗﹐則幸也。臺評來上﹐朕不敢私。姑從三褫之文﹐以示十懲之儆。可。【《永樂大典》卷七千三百二十四「郎」字韻﹐頁十二上引「吳泳鶴林集」。﹝藏上海圖書館﹞】

徐圭降授宣教郎趙與進降授朝奉郎制敕﹕具官某等。折逆旅匕箸而斬以徇﹐髙崇文之所以行三軍﹔恐妨民耕蠶而身引舟﹐何易於之所以宰百里。朕命遣樞臣視師江上﹐爾等身爲邑宰﹐職在字民﹐不知軍令有嚴﹐而乃因爲民擾﹐其視易於豈不飲愧哉﹖姑鐫一階﹐以警羣慝。可。【《永樂大典》卷七千三百二十四「郎」字韻﹐頁十二下引「吳泳鶴林集」。﹝藏上海圖書館﹞】

董士元降授朝奉郎制敕﹕具官某。鄭子皮欲使尹何爲邑﹐子產曰「其傷實多。」子路使子羔爲費宰﹐夫子曰「賊夫人之子。」朕不敏明﹐不能親擇縣令﹐使之長民。爾號以科目進﹐而貴遊之習弗攺。抱琴江上﹐荒樂是耽﹐其傷且賊也多矣。褫職罷官﹐警於有位。可。【《永樂大典》卷七千三百二十四「郎」字韻﹐頁十二下引「吳泳鶴林集」。﹝藏上海圖書館﹞】

黃崖降授通直郎李伯杏降授朝奉郎制敕﹕具官某等。正人猶勁柏﹐不附麗而自榮﹔不正人如蔓艸﹐必依憑而後進。爾崖倅於神﹐粗有才具。爾伯杏僉幕京府﹐亦稱敏決﹐未爲不了官事也。而言者謂汝交遊權貴之門﹐巧爲自謀之計。則詎容無罰哉﹖《易》不云乎﹕「盱豫有悔。」汝其戒之。可。【《永樂大典》卷七千三百二十四「郎」字韻﹐頁十二下引「吳泳鶴林集」。﹝藏上海圖書館﹞】

宇文景遷降授朝奉郎制敕﹕具官某。古者君子之難仕也﹐進退有義焉﹐往代有時焉。爾生於名門﹐素自修潔﹐閒廢之久﹐急於祿仕。代者以病違年﹐子恃銓法而往﹐法也﹐而非其義也。鐫秩罷官﹐朕不得不從帥臣之請。可。【《永樂大典》卷七千三百二十四「郎」字韻﹐頁十二下引「吳泳鶴林集」。﹝藏上海圖書館﹞】

張鎭降授朝奉郎制敕﹕具官某。敬事而後食﹐聖人所以語事君﹔不稼而取禾﹐詩人所以刺在位。爾梯緣禁近﹐齒列仕林。未嘗身服於官箴﹐而乃歲縻於廩粟。污吾白簡﹐合議薄懲。其鐫一階﹐以警百慝。可。【《永樂大典》卷七千三百二十四「郎」字韻﹐頁十三上引「吳泳鶴林集」。﹝藏上海圖書館﹞】

趙振玉降授朝散郎尙振午降授朝奉郎制敕﹕具官某等。韃賊潰防﹐握兵之將﹐貙虎熊羆之士﹐因緣煽亂者不知其幾。領州麾護鄕井者﹐靜以塡之可也。爾振玉爲民望﹐乃捨之而去。爾震午邦之桀﹐乃縱子弟爲擾。豈得無過歟﹖賈誼所謂上有患﹐立而觀之﹔上有敗﹐因而挺之。斯二子之謂矣。各鐫一秩﹐以警二維。可。【《永樂大典》卷七千三百二十四「郎」字韻﹐頁十三上引「吳泳鶴林集」。﹝藏上海圖書館﹞】

林樞贈朝奉郎制。爲伏矢所射﹐遂喪元身。議功行賞﹐豈容獨遺汝哉﹖華之外郎﹐澤及後嗣。焄蒿未泯﹐寵渥祗歆。可。敕﹕具官某。往者峒賊嘯凶﹐闖我贛城之下。鴟張豕突﹐無有攖其鋒者。爾一州從事爾﹐乃能領兵縱城﹐出與賊【《永樂大典》卷七千三百二十四「郎」字韻﹐頁十三上引「吳泳鶴林集」。﹝藏上海圖書館﹞】

楊約降授朝奉郎制敕﹕具官某。賓主交遊之間﹐有義存焉。方元帥欲守原上﹐汝以賓客捨之﹔憲臣欲死城郭﹐汝以交友去之。或捨或去﹐汝之志亦欲從容就義也。而素心未明﹐白簡來上﹐朕安得不亦薄懲耶﹖少加省循﹐卽有褒。可。【《永樂大典》卷七千三百二十四「郎」字韻﹐頁十三上引「吳泳鶴林集」。﹝藏上海圖書館﹞】

連元特授朝奉郎制敕﹕具官某。邇者軍政不綱﹐所在州縣兵相挺爲亂﹐富沙翼虎﹐尢其甚焉。爾爲軍政﹐乃能董督隅丁﹐制領以蕩平之﹐亦可謂不失職矣。晉升一階﹐庸勸百雉。可。【《永樂大典》卷七千三百二十四「郎」字韻﹐頁十三上引「吳泳鶴林集」。﹝藏上海圖書館﹞】

韓木降授朝奉郎制敕﹕具官某。漢吏主告緡﹐義縱尙懲治之不少貸﹐賞告豈盛世所宜有哉﹖爾攝臨川﹐道民亡術。借稱提之名﹐行沒入之令。元元何辜﹐而被此酷也。其鐫二階﹐罷所居官。可。【《永樂大典》卷七千三百二十四「郎」字韻﹐頁十三下引「吳泳鶴林集」。﹝藏上海圖書館﹞】

家寅授承議郎力起授朝奉郎制敕﹕具官某等。昔漢元【桓】榮﹐以經學成畢﹐盛陳車馬印綬示諸生曰「今日所蒙﹐稽古之力也。」後之爲王府講官﹐徹章受賞者皆昉乎此。爾寅文雅西州之彥﹐爾起典刑東候之儒。一繇蓬山﹐一自壁海。處之朱邸之邃﹐授以韋編之密。探玩研索﹐旣訖於成。則進官一等﹐朕又何愛焉。可。【《永樂大典》卷七千三百二十四「郎」字韻﹐頁十三下引「吳泳鶴林集」。﹝藏上海圖書館﹞】

起希方特授朝奉郎制敕﹕具官某。島夷不恭﹐幹我王略。爾丞郡紱﹐暫握機籌。討擊招降﹐備殫畫諾。坐滌蠻方之瘴﹐以寬南顧之憂。晉之二階﹐庸勸郡東。可。【《永樂大典》卷七千三百二十四「郎」字韻﹐頁十三下引「吳泳鶴林集」。﹝藏上海圖書館﹞】

髙崇追復朝奉郎制敕﹕具官某。朕於人才如護嘉木﹐封植長養﹐將以其成也。而橫風淩雨拔之﹐寧不湣惜。爾以岷峨穎出之英﹐負燕趙崛奇之气。每帥臣歲貢﹐必與計偕。言者弗察﹐誣以它比﹐遂使志以歿。昔人謂善百譽而不進﹐一毀終世以顚隮﹐斯汝之謂矣。特元階﹐官其一子。庶知爲善者﹐𨿽屈於生﹐猶伸於死也。可。【《永樂大典》卷七千三百二十四「郎」字韻﹐頁十三下引「吳泳鶴林集」。﹝藏上海圖書館﹞】

黃幹特贈朝奉郎制敕﹕故具官某。洙泗之斯文未喪﹐得顏曾數子羽翼﹐而其教大明﹔伊洛之正學方興﹐得楊尹諸人發揮﹐而其傳益廣。今有倡道武夷﹐而門人之中﹐卓然以扶世立教自任﹐是固國家之所當尊尙也。以爾紹興名禦史瑀之子﹐慶元朱侍講熹之甥﹐密察精思﹐盡得師承之正﹔篤行力踐﹐發爲賢業之光。矧熹於易簀之時﹐屬爾以傳道之托﹐討論《三禮》﹐敷繹《四書》。朕今讀其書﹐求其徒。思堅正洪毅如幹者﹐旣不得與之同時矣。則追榮一秩﹐燕及後昆﹐朕又何愛焉。可。【《永樂大典》卷七千三百二十四「郎」字韻﹐頁十三下引「吳泳鶴林集」。﹝藏上海圖書館﹞】

熊允悊追復朝奉郎制敕﹕具官某。昔爲髙郵守臣﹐以賂賊免。爾爲邑於龍泉﹐以資寇敗。爾之過﹐浮於髙郵矣。然推鞠其狀﹐無受賕之實﹐而竟死囹圄﹐寧不惻然。盡還故官﹐示朕湣卹之典。可。【《永樂大典》卷七千三百二十四「郎」字韻﹐頁十四上引「吳泳鶴林集」。﹝藏上海圖書館﹞】

趙崇實復朝奉郎制敕﹕具官某。論士以實不以華。爾宗莩之英﹐文雅緣飾﹐吏而華者也。天漢庫捨之事﹐正坐以華勝。然新將保謂汝拘理無虧矣。進一階﹐益務其實。可。【《永樂大典》卷七千三百二十四「郎」字韻﹐頁十四上引「吳泳鶴林集」。﹝藏上海圖書館﹞】

李大同授朝奉郎制敕﹕具官某。昔我先朝﹐惟前猷是憲。太祖聖略﹐讀於慶曆﹔仁皇訓典﹐覽於元佑。矧阜陵大訓﹐與六經並傳。廣夏細之上﹐可不知所以寶之耶﹖爾邦之壽雋﹐年耆徳明。本之諸老之傳﹐敷作嘉猷之告。天下之是非得失﹐惟諫官能言之﹔人主之動息起居﹐惟經筵能知之。交修之益﹐於爾乎望。朕方緝熙巨典﹐漙進崇階。則𨿽講讀之分﹐何有恩榮之異。勉而仁義﹐益輔光明。可。【《永樂大典》卷七千三百二十四「郎」字韻﹐頁十四上引「吳泳鶴林集」。﹝藏上海圖書館﹞】

許應龍﹕《東澗集》十四卷許應龍﹐字恭甫。福州閩縣﹝福建﹞人。宋嘉定元年﹝一二○八﹞進士。歷官國子博士﹑國子祭酒﹑兵部尙書﹑端明殿學士等職。《宋史》卷四一九有傳。四庫館臣自《永樂大典》輯《東澗集》十四卷。現存《永樂大典》錄﹕許應龍東澗集【三十九條】以上三十九條﹐館臣漏輯者二十三條。

【失題】眞宗朝平契丹﹐其將李繼隆﹑馬知節﹑髙瓊。契丹旣請和﹐召宰相樞密宴於行宮﹐時李繼隆﹑石保吉預焉。保吉曰「臣荷驅策﹐俾遏戎寇。𨿽動遵聖略﹐然布陣使人皆繼隆指畫。」繼隆曰「契丹敗戮﹐皆出宸謀。然分憂用心﹐躬率將士﹐不如保吉。」上曰「將士如此協和﹐共圖勛業﹐軍旅之事﹐朕復何憂﹖」以巨觴賜之。【《永樂大典》卷一萬八千二百八「將」字韻﹐頁一下引「許應龍東澗集」。﹝影印本第一百七十一冊﹞】

【失題】髙宗朝﹐劉光世﹑韓世忠朝辭。上曰「有告朕光世與世【中】【忠】有小嫌﹐何足校﹖縱有睚﹐今日朕爲之宜釋。」感泣再拜。【《永樂大典》卷一萬八千二百八「將」字韻﹐頁一下引「許應龍東澗集」。﹝影印本第一百七十一冊﹞】

祭致政鄭公文凡人之生﹐孰不教子。子而能仕﹐百不一二。矧登鰲頭﹐四海能幾。身親見之﹐抑又鮮矣。惟公盛福﹐世莫與京。蘭玉擢第﹐巍占魁倫。蹁躚藍袂﹐拜舞椿庭。閭裏聚觀﹐允謂極榮。何以至斯﹐積徳所致。其徳伊何﹖慈祥豈弟。有學有文﹐不求不忮。利物愛人﹐凜然風誼。獲此盛事﹐誰曰不宜。謂當百年﹐皓首龐眉。觀子振耀﹐紫闥黃扉。云胡不淑﹐夜壑舟移。方賀而弔﹐人所共惜。公師之封﹐賴有異日。某等契托年家﹐義均子侄。敬陳菲奠﹐歔欷哽咽。【《永樂大典》卷一萬四千四十九「祭」字韻﹐頁十下引「許應龍東澗集」。﹝影印本第一百四十六冊﹞】

候官縣正惠二位神封侯制敕﹕某神。《祭法》曰「能禦大菑則祀之﹐能捍大患則祀之。」矧廟食已久﹐惠利及民。可不載加褒封﹐以示崇報之意。爾神像設維舊﹐威靈並昭。護境庇民﹐厥績甚茂。禱晴求雨﹐有感必通。俱錫侯封﹐用答神貺。尙賴幽冥之相﹐永臻安靜之休。【《永樂大典》卷二千九百五十「神」字韻﹐頁一上引「許應龍東澗集」。﹝影印本第三十七冊﹞】

候官縣正惠二位神妻封制敕﹕某神。血食肇於有唐﹐廟額賜於昭代。曁乎近歲﹐蠁彌彰。朕旣嘉爾侯有庇民之功﹐復眷厥配有贊成之美。爰稽故實﹐並錫徽稱。尙服寵榮﹐益殫順助。【《永樂大典》卷二千九百五十「神」字韻﹐頁一上引「許應龍東澗集」。﹝影印本第三十七冊﹞】

閻氏封美人制翟茀以朝﹐方正小君之位﹔王言如綍﹐復加渙號之榮。宜春郡夫人閻氏﹐夙夜在公﹐柔嘉維則。躬全四徳﹐旣有婉而有愉﹔序列九嬪﹐每必敬而必戒。肆封沐邑﹐曾不踰時。載嘉執事之勤﹐申錫美名之寵。其祗新渥﹐益懋芳猷。【《永樂大典》卷二千九百七十二「人」字韻﹐頁十二上引「許應龍東澗集」。﹝影印本第三十九冊﹞】

周坦授承事郎制登第而調官者皆給告﹐而居首選者獨命詞以寵之﹐蓋異渥也。以爾儒林發藻﹐黌捨蜚聲。對策昕庭﹐著明深切。允爲谹論﹐可舉而行。擢冠羣英﹐師言咸穆。授以京秩﹐贊畫帥藩。萬里鵬圖﹐由玆發軔。其堅素節﹐以副盛名。【《永樂大典》卷七千三百二十五「郎」字韻﹐頁一下引「許應龍東澗集」。﹝影印本第七十二冊﹞】

趙衝何泉等並授武翼郎【制】孔武有力﹐拱扈嚴宸。服勤累年﹐挽彊應格。並授勇爵﹐仍錫身章。往服榮恩﹐勉圖忠報。【《永樂大典》卷七千三百二十六「郎」字韻﹐頁七上引「許應龍東澗集」。﹝影印本第七十二冊﹞】

閻良臣可特攺補保義郎制掖庭進封﹐稽之舊比。表裏戚屬﹐悉沾恩渥。矧爾積徳慶門﹐實生賢媛。肆頒成命﹐攺畀官資。尙服寵榮﹐益殫恪謹。【《永樂大典》卷七千三百二十六「郎」字韻﹐頁十六上引「許應龍東澗集」。﹝影印本第七十二冊﹞】

徐雄除祕書丞史彌鞏除祕書郎余元廙除著作佐郎制蓬萊道山﹐淸華之選也﹐非碩學鴻儒﹐蓋不輕畀。以爾雄剛毅有守﹐公正亡私。屢振職於成均﹐宜進丞於中祕。以爾彌鞏安恬不競﹐悃愊無華。旣爲模範於金枝﹐盍掌圖書於祕府。以爾元廙﹐身端行治﹐學廣聞多。允爲冊府之英流﹐晉秉著庭之直筆。罔非吉士﹐允穆師言﹐茂對榮恩﹐益宏進業。【《永樂大典》卷一萬三千四百九十八「制」字韻﹐頁十八下引「許應龍東澗集」。﹝影印本第一百三十九冊﹞】

何季羽將一官回授與父何璞制立身揚名﹐以顯父母﹐此人子之至願也。爾子季羽﹐擢第奉常﹐通籍宰邑。欲以慶恩一秩﹐增封其父。特從所請﹐俾遂榮親之志。允爲異渥﹐尙克欽承。【《永樂大典》卷一萬三千五百六「制」字韻﹐頁十六下引「許應龍東澗集」。﹝影印本第一百三十九冊﹞】

徐淸叟除太常少卿兼權戶部侍郎制昔孫伏伽言三事﹐當時之君嘉其剴切﹐不次擢用﹐以屬羣臣﹐朕甚慕之。以爾特立無朋﹐至剛以直。經帷勸講﹐屢進嘉猷。擢寘副端﹐愈殫鯁論。肆予畀以奉常之職﹐仍攝貳卿。庶陪言語侍從之班﹐日有獻納論思之益。悉攄所蘊﹐以副予知。【《永樂大典》卷一萬三千五百七「制」字韻﹐頁三上引「許應龍東澗集」。﹝影印本第一百三十九冊﹞】

鄭逢辰除宗正丞兼金部郎官制人門兼用﹐布列班行﹐所以崇徳象賢也。以爾謙和通敏﹐克紹家聲。農扈爲丞﹐恪勤匪懈。擢贊宗邸﹐仍攝珍曹。其思睦族之方﹐益究理財之策。克稱厥職﹐則予汝嘉。【《永樂大典》卷一萬三千五百七「制」字韻﹐頁四下引「許應龍東澗集」。﹝影印本第一百三十九冊﹞】

方大琮除著作郎兼侍左郎官制承明著作之庭﹐昔人以爲文學之淸選﹐非史才不居。必得名流﹐始稱厥職。以爾气溫而和﹐詞麗以則。登省闈之前列﹐馳宦路之休聲。策足周行﹐晉承外府。究心職守﹐見謂公勤。方擢寘於蓬山﹐復晉司於論譔。仍兼銓選﹐庸示簡知。往服厥官﹐益宏遠業。【《永樂大典》卷一萬三千五百七「制」字韻﹐頁四下引「許應龍東澗集」。﹝影印本第一百三十九冊﹞】

趙與知慶元府兼【】【沿】海制置制四明兼海道之寄﹐任重責專。非通敏有謀﹐長於撫禦者﹐朕不輕畀。以爾望重宗英﹐才周世用。所居而治﹐旣馳輔郡之聲﹔何施不宜﹐復奏計臺之最。疇咨閫寄﹐僉曰汝諧。爰升邃閣之華﹐增重制垣之任。講求民瘼﹐訓練舟師。控扼要衝﹐阜通蠻舶。往修厥職﹐以副予知。【《永樂大典》卷一萬三千五百七「制」字韻﹐頁十四下引「許應龍東澗集」。﹝影印本第一百三十九冊﹞】

別之傑除祕撰兼制置副使制朕惟荊襄傷殘之餘﹐兵力單弱﹐民生凋瘵﹐捍防經理﹐實難其人。非資已試之才﹐曷任維藩之寄。以爾身兼數器﹐望冠羣公。曩帥荊南﹐寬明精練。理內禦外﹐克壯其猷。兵悅民懷﹐邊塵不警。今玆某帥﹐僉曰汝宜。特升祕殿之華﹐俾貳制垣之任。徒得君重﹐勉爲朕行。不惟慰舊治去思之心﹐抑以成眞儒無敵之效。勉圖康濟﹐以寬顧憂。【《永樂大典》卷一萬三千五百七「制」字韻﹐頁十五上引「許應龍東澗集」。﹝影印本第一百三十九冊﹞】

參知政事李鳴復除知樞密院事兼參知政事制立政惟人﹐旣克勝於重任﹔定位以徳﹐宜晉總於洪樞。渙號維新﹐師言允穆。具官某﹐徳全而才巨﹐識遠而量宏。中不倚﹐和不流﹐每務愛君而憂國﹔告於內﹐順於外﹐未嘗揚己以取名。晉升參預之司﹐益厲忠嘉之節。以經綸自任﹐而志安社稷﹔𨿽聲色不動﹐而勢尊朝廷。肆升有密之班﹐兼領疑丞之職。仍加多邑﹐並衍眞畬。噫﹗允武允文﹐已足爲萬邦之憲﹔善謀善斷﹐豈難折千里之衝。其體至懷﹐共圖丕乂。【《永樂大典》卷一萬三千五百七「制」字韻﹐頁十八上引「許應龍東澗集」。﹝影印本第一百三十九冊﹞】

劉震孫除太常寺主簿制奉常禮樂之司﹐素號淸選。而勾稽之職﹐其事尢簡。然繇是而登要路者﹐前後相望也。以爾名臣之裔﹐博雅淸修。學問深造於精微﹐議論每殫於剴切。客臺簿正﹐允穆師言。其振之家聲﹐以待予之器使。【《永樂大典》卷一萬四千六百七「簿」字韻﹐頁四下引「許應龍東澗集」。﹝影印本第一百五十四冊﹞】

董槐除宗正簿制勾稽宗寺﹐𨿽事簡職閒﹐然華塗要津由玆而升者﹐前後相望也。爾奮身儒級﹐遇事精明。中外踐更﹐蔚有休譽。擢升玆職﹐益觀爾能。尙克欽承﹐勉圖報稱。【《永樂大典》卷一萬四千六百七「簿」字韻﹐頁七下引「許應龍東澗集」。﹝影印本第一百五十四冊﹞】

王瓚除大理寺簿制詩曰「淑問如陶。」在泮獻囚獄訟之事﹐固儒者之素知也。明啟刑書以佐其長﹐其誰曰不能﹖以爾奧學雄文﹐蜚聲黌捨﹔以儒術而飾吏﹐奏最邊城﹐入覲中扆﹐奏陳剴切﹐勾稽棘寺﹐必能援古誼以決疑。勉修厥官﹐嗣有褒擢。【《永樂大典》卷一萬四千六百七「簿」字韻﹐頁十下引「許應龍東澗集」。﹝影印本第一百五十四冊﹞】

李遇兩易司農寺簿錢谷之任﹐號爲劇煩。必得通才﹐始堪疊任。以爾文學政事﹐咸精其能。榷務提綱﹐課額增羨。晉升列院﹐曷究所長。外府大農薦司簿正﹐蓋無施而不可﹐故未久而復遷。往旣乃心﹐以需異渥。【《永樂大典》卷一萬四千六百七「簿」字韻﹐頁十三上引「許應龍東澗集」。﹝影印本第一百五十四冊﹞】

錢相除國子監簿制勾稽冑監﹐職閒事簡。𨿽號冷曹﹐然華塗要津由玆而升者﹐前後相望也。以爾稟資凝重﹐遇事精明。宰邑佐州﹐厥績用懋。典司綸告﹐未究所長。擢寘此官﹐以養資望。往祗厥職﹐嗣有寵榮。【《永樂大典》卷一萬四千六百八「簿」字韻﹐頁四下引「許應龍東澗集」。﹝影印本第一百五十四冊﹞】

與薇特授承務郎官不及私﹐固無濫予。例所當得﹐盍舉章。爾榮邸近親﹐端凝和粹。帥垣贊畫﹐綽著休稱。剡牘上聞﹐盍示褒寵。矧有舊比﹐近已舉行。宜渙明綸﹐晉升京秩。益思信厚﹐以稱恩榮。【《永樂大典》卷七千三百二十三「郎」字韻﹐頁六上引「許應龍東澗集」。﹝藏上海圖書館﹞】

程公許﹕《滄州塵缶編》十四卷程公許﹐字季與﹐一字希穎﹐號滄州。州宣化﹝四川﹞人。宋淳熙九年﹝一一八二﹞生。嘉定四年進士。累官中書舍人﹐禮部侍郎﹐權刑部尙書。《宋史》卷四一五有傳。四庫館臣自《永樂大典》輯《滄州塵缶編》十四卷。現存《永樂大典》錄﹕程公許滄州塵缶編【五十九條】以上五十九條﹐館臣漏輯者三十六條。

紅白芙蓉木蕖三數株﹐能白又能朱。曉暮淺深色﹐醉醒容態姝。流霞玉斝﹐抽汞養丹鑪。模寫終難盡﹐秋江有畫圖。【《永樂大典》卷五百四十「蓉」字韻﹐頁二十四下引「程公許滄洲塵缶編」。﹝影印本第三冊﹞】

曉月未沒順風泛太湖期以明日與悅齋會明月伴我酒家眠﹐五更順風催放船。月波蕩湖湖欲溢﹐扶桑奪染半天赤。湖山破曉郁靑蒼﹐坐覺山輿船低昂。少年負气隘湖海﹐老𨿽斂縮余習在。叩舷一笑宇宙寬﹐甕天那可差別觀。蒲帆瞬息幾百里﹐峨峨閻門尺有咫。五湖千古自淸風﹐詰朝持叩伏柱史。【《永樂大典》卷二千二百六十「湖」字韻﹐頁十下引「程公許滄洲塵缶編」。﹝影印本第十八冊﹞】

倅教授判官皆爲東湖有賦次韻

其一逶迆三徑帶重湖﹐心眼經營念厥初。問俗只須無事治﹐僝工適際有年書。雪融趁急栽花柳﹐春到隨宜辦果蔬。最喜城隅便來往﹐不嫌奔走費臺輿。

其二交情郁穆兩監州﹐采藻依蓮總俊遊。潔霜明相並照﹐渭淸涇濁豈同流。虢堂擬把新題和﹐錦裏還思故事修。荷蕩花溪總幽絕﹐剩須栽竹柰霜秋。【《永樂大典》卷二千二百六十二「湖」字韻﹐頁十四上引「程公許滄洲塵缶編」。﹝影印本第十九冊﹞】

正之二十八日忽小霽領數客過東湖若水有賦爲次韻積雨釀成寒料峭﹐漫遊稍覺意淸眞。癡云日吞還吐﹐弱柳含煙巧新。簪屐招呼參楚蜀﹐肴蔬飣餖雜冬春。嫌車從妨佳趣﹐那得臨流岸白綸。【《永樂大典》卷二千二百六十二「湖」字韻﹐頁十四上引「程公許滄洲塵缶編」。﹝影印本第十九冊﹞】

李貳車約飲東湖西湖繞徧又東湖﹐永夜論文酒淺。最愛霜林梅蘸水﹐擬撐小艇訪林逋。【《永樂大典》卷二千二百六十二「湖」字韻﹐頁十五上引「程公許滄洲塵缶編」。﹝影印本第十九冊﹞】

範石湖東歸過鄕國名之芙蓉城余以季夏來遊適荷花稱意紅之時雁湖環湖尢甚盛李子先家小池界金數朵花品之最髙者各紀以詩

其一振袂芙蓉城裏遊﹐香風十里勸人畱。瓦盆最恨廉泉陋﹐歸與誇張定自羞。【﹝左綿城中不容鑿池﹐廉泉堂下僅列瓦甕數十﹐以栽蓮耳。﹞】

其二芙蓉城下六月秋﹐最好雁湖湖上游。周遭一機云錦爛﹐並與老仙供唱酬。

其三。環湖曲曲露香淸﹐醉袖褰風取意行。翻愛李園方沼碧﹐界金幾朵艷羞【《永樂大典》卷二千二百六十六「湖」字韻﹐頁八上引「程公許滄洲塵缶編」。﹝影印本第二十冊﹞】

遊石湖雨過春塘水慢流﹐喚船聊作石湖遊。水亭風檻【﹝一作﹕「巖居川觀」﹞】今餘幾﹐越壘吳臺相對愁。笑拂壁題如覿面﹐億從鄕老話遨頭。不知化鶴曾歸否﹐更撚梅花一餉畱。【《永樂大典》卷二千二百六十六「湖」字韻﹐頁八下引「程公許滄洲塵缶編」。﹝影印本第二十冊﹞】

三湖官柳三千【詑】【詫】蜀州﹐天涯流浪得重遊。苦無東閣梅花句﹐小爲西湖竹色畱。【《永樂大典》卷二千二百六十七「湖」字韻﹐頁三十五下引《程公許詩》。﹝影印本第二十冊﹞】

入靑城山門詩

其一入山佳气異他山﹐翠邏周遭幾復關。流水白雲無盡藏﹐莫教容易到人間。

其二一徑石墻分竹色﹐兩橋澗水和松風。山靈憐我嗜幽勝﹐洗出林巒晚照紅。【《永樂大典》卷三千五百二十五「門」字韻﹐頁二十三下引「程公許滄洲塵缶編」。﹝影印本第四十九冊﹞】

借宿洞門五絕

其一身是西來旦過僧﹐洞門一再解行縢。老師若許中分魯﹐也會漫天話葛藤。

其二傳語巖前五百牛﹐塵緣誤我意無憀。靈山幸有三生契﹐更約天臺度石橋。

其三聊分豆粥香。一枕齁齁客夢長﹐忽聞鐘梵響云堂。舌根久厭虀鹽味﹐洗

其四意行忽上淩雲閣﹐粉雉周遭山四圍。何似淸音亭上座﹐峨眉掃翠雪濤飛。

其五石筍巖頭爛熳遊﹐異聞要驗佛低頭。教古佛低頭笑﹐笑殺癡人枉刻舟。【《永樂大典》卷三千五百二十五「門」字韻﹐頁二十五上引「程公許滄洲塵缶編」。﹝影印本第四十九冊﹞】

謝慧明王道士自大面山寄贈三詩並蜜黃精

其一與君一再會岷山﹐共把匏尊中聖賢。彊說市朝爲大隱﹐何如山澤友曜仙。空中皓月參心地﹐海面浮漚悟世緣。安得一龕時晤語﹐笑披雲霧豁靑天。

其二尺書覼縷寫衷誠﹐大面山前兩日程。黃獨潤含崖谷味﹐淸詩吟作澗泉聲。灰心久已安枯寂﹐月指何勞借發明。更與艸庵求扁榜﹐太虛底處彊安名。

其三三復君詩想洛陽﹐令人憤極意飛揚。鼎湖知有威靈在﹐魏闕欣聞孝裏彰。一念變遷無量劫﹐寸心寂照大圓光。君能勘破皆泡幻﹐長與喬松燕玉房。【《永樂大典》卷八千五百二十六「精」字韻﹐頁十九上引「程公許滄洲塵缶集」。﹝影印本第九十四冊﹞】

贈山老借館三生雲水僧﹐失困下吏。每逢道人語﹐莫逆猶夙嗜。況玆法龍象﹐共飲良有味。寶坊寄囂氛﹐一室淡如水。蹇驢劣馳騖﹐入門輒心醉。向來箠楚塵﹐火急須湔洗。淨名方丈室﹐逼塞諸天侍。可一毫端﹐借我容膝地。後來支許交﹐淸眞遺世累。團蒲與茗﹐共談第一義。【《永樂大典》卷一萬一千三百十三「館」字韻﹐頁十七下引「程公許滄洲塵缶編」。﹝影印本第一百十五冊﹞】

行至羅江以代者爽期得史者書復還涪濱徑走富樂山中借館

其一瞻云日懷歸﹐及瓜法當代。喜同絳鷹掣﹐翻作風鷁退。誓言不可寒﹐幽賞夙所愛。但恐彼上人﹐雄辧費酬對。

其二淋浪一日雨﹐浩蕩千巖秋。莞彼石澗水﹐奔霆撼林丘。須臾忽斂縮﹐幽咽鏘琳璆。混混須有本﹐萬古江河流。

其三山中有何樂﹐淹畱不復嘆。濯足澗泉碧﹐洗耳松風寒。淸磬度林杪﹐枯禪兀蒲團。拙不會參請﹐幸勿催抽單。【《永樂大典》卷一萬一千三百十三「館」字韻﹐頁十七下引「程公許滄洲塵缶編」。﹝影印本第一百十五冊﹞】

初度諸葛仙化奉香火歸邑之明日有馴鹿自中徑入縣庭士友異其事賦詩相慶用張權父韻閬風觴九醞﹐膾鯨羞玉【麟】【鱗】。宿命憶往劫﹐隱訣聞至人。失五濁海﹐未泯一念仁。就盈紀良月﹐揆度逢佳辰。深恩感顧復﹐瓣香謁仙眞。同來山中吏﹐得非我同倫。巖泉千仞雪﹐澗艸四時春。雅嗜自幽閒﹐胡爲此逡巡。憐我久埃﹐爲記三生因。野性欣得友﹐不待呼孔賓。鼓瑟趣升歌﹐明當下溫淪。嘉燕屬君等﹐努力語去陳。靈囿豈予慕﹐願交惟梓椿。方寸有玄感﹐淸都寧隔塵。【﹝長椿﹑梓杞﹐朱仙之二童子也。﹞】【《永樂大典》卷一萬四千七百七「度」字韻﹐頁十二上引「程公許滄洲塵缶編」。﹝影印本第一百五十九冊﹞】

繩翁初度男兒十六已非孩﹐心地迷雲漸剔開。𨿽復詞章當藻繪﹐要從徳性植根荄。謙和孝友能無愧﹐富貴功名付儻來。但願時平早還蜀﹐田間伴我斸蒿萊。【《永樂大典》卷一萬四千七百七「度」字韻﹐頁十二下引「程公許滄洲塵缶編」。﹝影印本第一百五十九冊﹞】

東川節度歌【並】序東川自唐以來﹐爲徵鎭重地。國朝以文治﹐不尙武功。擁旄殿邦者﹐皆當世妙選。春宮侍郎眉山李公﹐以法從名流﹐開藩於玆。適潢池有警﹐公以徳望﹐隱然爲西州捍蔽。事變甫定﹐顧瞻環雉。謂牛頭巍峙城外﹐俯瞰萬井﹐於鎭守非便。乃請於朝﹐包括一峯﹐增築城堞。發千古之形勝﹐成曠代之偉績﹐非公不能辦此也。公許謹爲賦《東川節度歌》一篇﹐以紀盛事。𨿽蕪詞不工﹐淸朝采詩﹐或有取於此。嘉定十三年正月吉日﹐程公許謹序。東川節度兵馬雄﹐我嘗聞之浣溪翁。五百年間人事紛變滅﹐惟有靑山衮衮今古同。春官侍郎李太史﹐沃絲昔日來觀風。八年俛仰一炊黍﹐蔚藍臺上煙雨愁溟蒙。棠郊蔽芾公所﹐還有竹騎馳兒童。是時北塵轉騷屑﹐綠林之寇紛內訌。洛波殷雷躍雙龍﹐遂也長公潼少公。少公赴鎭先十日﹐千夫煌煌飛紅。金城一面森戌削﹐賊戈自此不復鋒。三災之劫偶參會﹐天豈薄於遂而私於潼。屹然洚波之砥柱﹐艱哉安宅之集鴻。險夷一節貫金石﹐玉山對峙雙玲瓏。春風送客來﹐束書一短篷。恨無「春色浮山」之傑句﹐空有「帝鄕愁緒」之孤忠。舉頭山城新百雉﹐繚繞下與州城通。髙如石首矗萬仞﹐堅並鐵甕盤層穹。樓棚丹霞未爲麗﹐形勢墨守何可攻。向來牛頭著亭處﹐晴煙萬井歷歷明雙瞳。徹桑未雨寧過計﹐路旁築屋難爲功。侍郎憂國秉卓識﹐始謀肯使輕傷農。登登之築紛百堵一朝巀嶪如金墉。初疑化城爲佛幻﹐又恐鬼役非人工。浣溪曩賦冬狩行﹐恨不回轡擒四戎。向令眼前見此事﹐奇偉大篇當復加舂容。腐儒自嗟才力窘﹐安得喚起詩老爲我細琢礱。紫皇坐朝甘泉宮﹐四明不隔天九重。慨懷豹尾舊特橐﹐長安日遠身孤篷。起家小屈東川牧﹐驥足折旋縈蟻封。三年厭聽鞞鼓噪﹐甲兵何時一洗空。事不爲難亦非易﹐所病滔滔皆發蒙。明堂只須一柱力﹐杗桷渠可令乏供。更須度外廣物色﹐納納萬頃云夢胸。我歌東川節度兵馬雄﹐歌聲激烈轟靈隆。先一州兮後天下﹐風雲呼吸龍虎從。畫圖麒麟銘鼎鐘﹐牛頭之城萬古長穹窿。【《永樂大典》卷一萬四千七百七「度」字韻﹐頁二十六下引《滄洲程公許集》。﹝影印本第一百五十九冊﹞】

送家歸侍旁隨牒走千里﹐攜家恰二年。送君歸戲彩﹐笑我覓行纏。忍話關山遠﹐須憑信息傳。抱持嬌小女﹐恣索老人憐。【《永樂大典》卷一萬三千三百四十「侍」字韻﹐頁八下引「程公許滄州塵缶編」。﹝藏大英博物館﹞】

送別彥威侄西歸侍母

其一先集載行橐﹐叩閽書萬言。風雲乘快便﹐雨露沐殊恩。客裏仍分袂﹐天涯想倚門。去畱交喜戚﹐情不盡離尊。

其二況自宦情薄﹐未忘嫠緯憂。聖知非我責﹐若要盡心。牛隴松蘿月﹐鷗汀水竹秋。丁寧與將護﹐待我賦歸休。

其三宇宙暗矛戟﹐吾當何處歸。故山幾幸免﹐暮景儻同依。若見親知問﹐愁無羽翮飛。一簞元自足﹐底用帶金圍。【《永樂大典》卷一萬三千三百四十「侍」字韻﹐頁八下引「程公許滄州塵缶編」。﹝藏大英博物館﹞】

淸明日侍親輿遊海云寺

其一和風釅日又淸明﹐茶事驚呼探火新。整頓安輿扶鶴骨﹐晴郊滿意賞靑春。

其二琴鶴淸風久寂寥﹐谷居忠憤絢銀鉤。龕中片石費錐鑿﹐還爲兩翁須點頭【﹝寺有淸獻像﹑忠定詩刻﹞。】

其三休問霜林鶴頂丹﹐空庭三尺綠新攢。從渠五老掀髯笑﹐我自與師盟歲寒。

其四翛翛竹色蘸淸尊﹐更借陰風蕩午暄。博得親顏開一笑﹐佳名須記壽星軒。【《永樂大典》卷一萬三千三百四十「侍」字韻﹐頁十三上引「程公許滄州塵缶編」。﹝藏大英博物館﹞】

陳耆卿﹕《篔窗集》十卷陳耆卿﹐字壽老﹐號篔窗。臨海﹝浙江﹞人。宋淳熙七年﹝一一八○﹞生。嘉定七年進士。官校書郎﹑著作佐郎﹑國子司業。端平三年﹝一二三六﹞卒。四庫館臣自《永樂大典》輯《篔窗集》十卷。現存《永樂大典》錄﹕陳耆卿【一條】陳耆卿篔窗文集【一條】陳耆卿篔窗集【二十五條】陳篔窗詩【一條】以上共二十八條﹐館臣漏輯者十三條。

似村縛茅本不傍孤村﹐盡日焚香深閉門。陌上紅塵髙沒馬﹐誰知巢父个中存。【《永樂大典》卷三千五百八十一「村」字韻﹐頁五上引「陳耆卿篔窗集」。﹝影印本第五十冊﹞】

何澹小山雜著序昔蘇公洵論文﹐取象於《易》之《渙》﹐而曰「非能爲文也﹐不能不爲文也。」又曰「此爲天下之至文。」夫至生於能﹐不以能爲爲至﹐而以不能不爲爲至。則是以鹵爲妙﹐牽勉爲奇﹐幾於淺視文而教人以易矣。然天下之至顯者理﹐而鑿之者晦﹔至近者事﹐而隔之者遠﹔至和者情性﹐而撓之者不平。惟不平﹐故不正。於是以猝易明白爲陋﹐而以詰屈聱牙爲古焉。夫古非詰屈聱牙之謂也﹐而學古者持之不置﹐至鐫煉琢削以求之。求益工﹐見益左。蓋彼自謂其能爲爾﹐詎識所謂不能不爲者哉﹖故觀文殿學士何公﹐少負軼才﹐落筆驚豪雋。自其試禮部﹐試祕府﹐辭駛若流水﹐義皦如揭日﹐蓋天下誦之矣。其後在禁路﹐在政途﹐在帥垣﹐在祠館﹐憂哀娛樂﹐靡不於文發之。其篇章曠而淸﹐其銘碣典而潤﹐其記序婉而富﹐其箋翰妥而熟。蓋有能爲之實﹐而又有不能不爲之思﹐以故言文者紀焉。夫之中貴有腴﹐平之中貴有味﹐約之中貴有度﹐直之中貴有體。公之文𨿽號粹易明白﹐而非若他人之譾帥膚露也。蓋囿巧於朴﹐而寄勇於閒暇。辭之所至﹐意亦隨之﹐其斯以爲賢歟﹖余記昔登公門﹐公七十餘矣﹐而詞組不命客﹐短櫝手自書。間與余評文﹐余應曰「掀波駭浪﹐不如安流。峭岸孤峯﹐不如平陸。」公首肯以爲至論。後十五載﹐始得公全稿於其季子嘉禾郡丞處。信啟誦悲嗟﹐知公已不見而可見者止此﹐徵序不敢辭也。公名澹﹐字自然。世謂公之文﹐稱其名與字云。端正攺元五月日﹐朝議大夫將作少監兼國史院編修官﹑實錄院檢討官﹑兼考功郎官﹑兼魏惠憲王府教授﹑臨海縣開國男﹐食邑三百戶陳耆卿謹序。【《永樂大典》卷一萬四千五百四十五「著」字韻﹐頁十一下引「陳篔卿」。﹝影印本第一百五十二冊﹞】

登第謝漕臺主司較藝星臺﹐猥玷白頭之搜擇﹔策名昕陸﹐遂陪眾羽之奮飛。脫半生坎之蹤﹐繄一日扶持之力。欲謝已晚﹐拊心而驚。而有鄕大夫選舉之方﹐而無部使者賓興之法。末俗波蕩﹐多士云奔。棄井邑而投異邦﹐匪惟失己﹔托姻婭而綴他族﹐且復欺君。如門客之一塗﹐實應朝家之三尺。嫌疑所在﹐釐別首加。故所得者若不勝其榮﹐而徐思之或反以爲累。如某者﹐秋風一介﹐夜雪百罹。窺牖外之乾坤﹐幾於入夢﹔走籠中之日月﹐更覺驚魂。𨿽彊踏於槐花﹐每枉書於柿葉。故郊逐北﹐腸已九回﹔上國圖南﹐肱仍三折。知窮通之有命﹐付得喪於無心。徒以靑衿遠近之摩眉﹐濫師有若﹔皂蓋後先之接踵﹐謬捨蓋公。投其老矣之身﹐奪我歸與之興。矧養志已乖於將母﹐𨿽得祿不足以及親。分抱遺編﹐永棲幽谷。屬聖主下搜揚之詔﹐而賢侯多迫遺之言。彊尋擊楫之盟﹐遠逐焚舟之戰。半塗而悔﹐幾欲吾返於鄕枌﹔狹路可傷﹐未免旁分於圍棘。嗟窮鬼之爲【崇】【祟】﹐懼怪神之不靈。敢謂奎雷﹐忽紆巖電。貶屈哲人之尺度﹐權輿賤子之才名。染指南宮﹐信眉北闕。𨿽鈍遲寡偶﹐遠考叔之先登﹔然狂直見容﹐猶勝劉蕡之不第。致身及此﹐舉手爲誰。玆蓋伏遇某官﹐沂水正傳﹐閩山佳气。思天寥邈﹐九霄之鳳橫翔﹔策勛聖明﹐十朋之龜前列。方其采芹思樂之日﹐已有拔茅徵吉之風。又柄遠持﹐儒冠胥慶。簡拔蓋先於豪俊﹐激昂猥及於庸。傳伏生之《書》﹐信是源流之不誤﹔對丁寬之《易》﹐尙剖析之未眞。積是叨逾﹐若何稱塞。某敢不磨礱晚節﹐抆拭古心。一命浮榮﹐敢效兒童之驕溢﹔百年正學﹐願追師友之淵源。歸侍云深﹐編摩抑末。【《永樂大典》一萬四千一百三十一「第」字韻﹐頁二十二下引「陳耆卿篔窗集」。﹝影印本第一百四十八冊﹞】

祭陳俊卿運判文昔在髙廟﹐朝多史魚。時惟獻肅﹐气拉萬夫。我學有祠﹐所以尙徳。過者見之﹐凜姦震慝。言言遺直﹐篤生我公。重厚端莊﹐吐霓照虹。娟娟童年﹐有赫載譽。脫略綺紈﹐頡頏韋布。迨其筮仕﹐守正不回。得失榮辱﹐付之浮埃。三入棘廷﹐兩登蘭省。出使於西﹐續用又炳。旋升樞屬﹐其勞孔多。克裨借箸﹐以定止戈。帝曰嘉哉﹐可煩可劇。其漕神﹐以究汝力。長安日近﹐使者星髙。紫荷白筆﹐平步匪遙。豈理無常﹐豈數有竟。兼旬之間﹐不起於病。惟昔之學﹐藉公主張。一日斧斤﹐百年棟梁。惟今之學﹐歸公提攝。官徯教條﹐士資檢押。誰謂愉悅﹐轉以悲傷。枌楡失色﹐芹藻無光。公已翩然﹐排風馭气。其如吾徒﹐思之不置。泣引丹旐﹐奔奠素幃。公其有知﹐尙聽此辭。【《永樂大典》卷三千一百五十一「陳」字韻﹐頁三十三下引「陳耆卿篔窗集」。﹝影印本第四十七冊﹞】

提舉崇禧觀知郡陳公墓志銘淳熙中﹐尢尙書袤守臺﹐選郡之前輩有道徳風節﹐裏所宗慕者祠於學﹐得三人焉﹐曰羅提刑正之﹐陳侍郎國佐﹐詹事邦彥。然三人者﹐不獨裏所宗慕﹐而薄海固尊尙之也。有陳檢正時中繼出﹐其賢實相亞﹐未在選中。余嘗以語黃守﹐欲並祠﹐會去弗果﹐然固往來余心不忘也。檢正﹐名庸。其生時﹐人望爲卿相。歿始贈特進﹐人曰「賢不貴﹐宜有後矣。」而生子崇禧公﹐人曰「信有後哉。」崇禧公名章﹐字子云。自其祖翼以來﹐經學傳三世。公父子相繼擢第﹐而公第最蚤﹐其宦達亦宜蚤也。然自同安主簿安福尉﹐歷分司坑【治】【冶】﹐始攺官。自知彭澤縣﹐通判建康府﹐得提轄榷貨務及雜買務﹐雜賣場。又以無罪去﹐主仙都觀。尋通判溫州﹐知建昌軍信州。洎攺寶慶府﹐不行。終提舉崇禧觀而已。五十餘年之間﹐號回翔淹挫﹐而夷淡衝特。迄不變所守﹐有檢正之遺風焉。其爲政﹐主拊摩﹐先勸率。在彭澤總逋戶爲一籍﹐戶散一由﹐俾投所輸櫃中﹐而自署其目﹐率不過吏手。坊場亦十戶一甲﹐循環而輸﹐竟卽釋之。眾感泣﹐兢先輸。甚至役戶未當承﹐自願承役。而曰「官淸費約﹐此時不可失也。」建昌初至﹐號赤立﹐或謂邑長咸在﹐盍俾認所通。公言州縣本一家﹐若是不可。給紫袋往返﹐俾有事﹐直書以告﹐不便者立去之。山多土稀﹐歲所入不足於【讓】【饟】鬩至掩殺﹐收以兩州巡尉﹐懼不敵。公馳至山下﹐散帖鐫曉﹐不費一矢﹐而七主首戴頭來﹐境內以平。建昌有寨曰秩巴﹐卒與鹽子相出沒﹐暴甚。會衣糧微﹐殿挾以狂野。蓋身不望謹﹐民惟困嚴。方仇之於未去之時﹐而能思之於去後哉﹖如公之賢﹐應史法矣。夫赫赫有二﹕政善而赫赫者﹐令名也﹔政暴而赫赫者﹐橫名也。公固不肯爲彼﹐且不忍爲此。豈以戢之於昧昧﹐則𨿽欲露之於赫赫﹐而反不可邪﹖方盜起安福時﹐一禾山小醜爾。因﹐而豪民黠吏煽爲蠹。公廉其甚者薄懲之﹐而痛絕苛擾。米遂堅好﹐八十艘同日以濟。信當孔道﹐耕少食多﹐遇上熟﹐堇堇無乏。令下和糴﹐如約者遷其階。公曰「數萬斛畱此未有餘﹐去此卽匱。吾何忍以爲己利﹖」卒辭之。安福有盜就招﹐帥守欲奏攺秩。公謂﹕「招以信﹐復坐以誅﹐吾寧爲選人﹐勿誤盜。」亦辭之。蓋其意不知有身﹐惟知有百姓。而行之裕﹐處之安﹐不貪榮﹐不掠美。自底於實而已矣。史稱吳公文翁謹身率下﹐居以廉平﹐故不嚴而民化。又言何武名無赫赫﹐去後見思。世道衰﹐黷暴【﹖】。公度無調遣之資﹐走一介﹐諭以禍福。又散帖鐫曉﹐俘其首無遺。此其應變解紛﹐常先事不後事也。夫後事者名常顯﹐先事者名常隱也。然則不爲赫赫﹐而有過於赫赫者焉。他所奏陳﹐如假散卒耕資﹐復義倉輸目﹐捐平糴度牒﹐給黎民官產及預貌契急催科等獘﹐咸懇實中民病。至欲於汀﹑贛﹑邵﹑武等處﹐擇衝塞﹐創寨柵﹐以爲之防。其後閩寇陸梁﹐蹀血波數郡﹐眾始悟公【光】【先】見﹐不特先事矣。素寡欲﹐老益耽書。歷仕許年﹐先疇不加黍發﹐而常赴人之急。晚自號東澗。客至﹐畦蔬林核﹐相與遨嬉。𨿽心無畱藏﹐而語有根據。約而富﹐和而莊。蓋上自鄕裏朋﹐下至村野老。其生也門欵戶洽﹐其歿也道哭巷祭。如昔喪檢正云。甫病﹐卽屏醫﹐神觀猶炯炯。午漏上﹐忽言我死者三﹐不瞬息而逝。蓋紹定五年七月十七日。而以臘月十五日﹐合於飛瀑山葉碩人之阡。於是邕走書介其事一通以至﹐言治命止五月。比則前兩月手緘授我﹐俾求予文者也。邕﹐長子也﹐今監溫州支鹽倉。﹐蚤夭。禺﹐常山縣主簿。綺﹐鄂州司理。言﹐監【楊】【揚】州大軍倉。綺﹑言繼觀文騤家。三女﹐旣嫁而逝。孫男二﹐女六。嗚呼﹐以檢正之賢如是﹐旣有後矣。而公之賢又如是﹐宜益有後也哉。銘曰﹕特進廊廟姿﹐有渥霖雨屯莫施。公流其膏灑厥霏﹐甫及兩郡風掣之。其行潔玉無疵﹐自然天韻非人爲。吁嗟材不與命隨﹐七十三稔同一炊。我思古人可泣縻﹐再傳循良今有誰。本未死者元不衰﹐下飛瀑千流垂。【《永樂大典》卷三千一百五十六「陳」字韻﹐頁二十下引「陳耆卿篔窗集」。﹝影印本第四十七冊﹞】

祭王架閣文世失東萊﹐士模不模。不見其人﹐思見其徒。公受心印﹐不激不迂。摘實落華﹐剟臠解膚。鏗然名家﹐俗學可奴。人曰東萊﹐其生如初。昔我郡序﹐廢不支吾。自公至止﹐堯行舜趨。不巧爲穴﹐不峻爲機。身帥以正﹐頑勍風袪。二年故里﹐一日中都。諸老攺顏﹐爭挽薦車。翼翼故府﹐英良之區。信臂一鞭﹐金馬石渠。大化茫茫﹐朝榮夕枯。公踣中道﹐人歟天歟﹖載念往昔﹐總角趨隅。不鄙謂我﹐千里之駒。別日已遠﹐居然故愚。誦公之言﹐旣媿且吁。亦謂暇日﹐載馳載驅。意熟公誨﹐而哭公殂。炯炯此懷﹐疇復鑑余。憶公兮淸﹐問公兮今安歸。一酹兮公來徐徐﹐秋風兮爲我欷歔。【《永樂大典》卷一萬四千四十六「祭」字韻﹐頁九上引「陳耆卿篔窗集」。﹝影印本第一百四十五冊﹞】

路祭王知縣文嗚呼﹐葉縣之政﹐發源君家。鳧舄不朝﹐奄落暮霞。靑山﹐等是死爾。觴以送之﹐不如我同裏。【《永樂大典》卷一萬四千四十九「祭」字韻﹐頁二上引「陳耆卿篔窗集」。﹝影印本第一百四十六冊﹞】

祭王存道總幹文嗚呼﹐存道﹗手足以揮萬字兮﹐不能取一京秩。舌足以瀉三江兮﹐不能愬其窮於造物。伊少日之爽邁兮﹐可以橫飛於空闊。誰牽其翼使下垂兮﹐乃欲達而不達。屹賢書之兩登兮﹐且遲遲乎一枝之折。稔之以太學之虀鹽兮﹐始升名於解褐。人意其平昔之抱負兮﹐可以勇行而不臲。柰之何入眼之靑衫兮﹐已不禁乎垂脰之白髮。沃教雨於洪都兮﹐慰儒生之枵渴。屈俎豆而裨軍餉兮﹐疑其不足以有發。或曰梯遠而級大兮﹐固無嫌於猥屑。胡命之不融兮﹐屣百年於飛雪。慨吾黨於膠庠兮﹐早相從而甚悅。耳驚聞於不祥兮﹐初甚疑其浪說。恍二千里之銘旌兮﹐自湖湘而歸浙。乃知君之果死兮﹐欲叫天而孰爲之徹。嗚呼﹐萬事無端兮﹐前途如漆。一生英槪兮﹐今丘今穴。气有聚散兮﹐豈問賢哲。文以爲酹兮﹐千秋此別。【《永樂大典》卷一萬四千四十九「祭」字韻﹐頁八上引「陳耆卿篔窗集」。﹝影印本第一百四十六冊﹞】

先祖墓祭文士有足不出戶﹐而鄕鄰染其善﹐彼嗣被其福者﹐吾祖是也。譬諸碩果﹐己則不食﹐而胚胎潤澤﹐來者甘之。故吾祖之衰﹐太半秋葉。而獨吾父昆弟﹐克儒厥家﹐克保厥田廬而無失也。此非吾祖沈朴﹐不較波流所曁然耶﹖今耆卿忝玆恩之題﹐歸拜墓下。視松楸禿幹﹐猶有生气。吾祖之在九京﹐當亦笑粲歆此酒也。吾祖更陰相之﹐俾世守不墜。則祖之令名益章﹐敬再拜以祈。【《永樂大典》卷一萬四千五十「祭」字韻﹐頁十六上引「陳耆卿篔窗集」﹝影印本第一百四十六冊﹞】

祭伯父文嗟乎﹗士之離桑梓﹐蛻【惓】松楸﹐而客於千里之遠者﹐名與利餌之也。其貧刻骨﹐而迄恬於利。其毫滿腹﹐而終遁於名。逐逐他土﹐之死弗醒。𨿽然﹐此不足評也。伯父之生也﹐不以丰悴爲工拙。則其死也﹐豈以遠近爲圓缺。臨命泚毫﹐笑指秋月。此時此意﹐其與畱連妾婦者影相絕矣。伯父無憾也﹐而耆卿則有憾焉。始而往不得已也﹐中而歸可以處也。可以處而不欲﹐伯父之志也。欲與處而不能﹐耆卿之媿也。前歲之春﹐辱枉其車。今歲之秋﹐止枉其書。以爲安邪﹐則已告病。以爲病耶﹐言則炯炯。嗚呼﹐豈謂耆卿身未及前﹐而伯父之目已先瞑也。仲兄之來﹐告我窀穸。所重憾者﹐力如蟬翼。嗚呼﹐伯父遠矣。耆卿之憾﹐無從釋矣。紛紛多言﹐祗益爲贅。天實爲之﹐柰之何哉。嗚呼尙饗。【《永樂大典》卷一萬四千五十「祭」字韻﹐頁二十下引「陳耆卿篔窗集」。﹝影印本第一百四十六冊﹞】

考妣墓祭文今歲夏五月乙酉﹐集英殿賜進士第﹑不肖孤辰在選中﹐退而泣下沾襟曰「匪孤之能﹐父母之徳也。」惟父種學澡行﹐躓於名途﹐又不得怡愉以老﹐獨畀付在耆卿。曰「而雪吾﹐吾其不死。」吾母與聞此言﹐手持厥家﹐而縱耆卿於學。震淩風雨﹐間關幾慟﹐然不敢一日捨學以嬉。願母迄壽且康﹐庶萬有一可共斗祿也。嗚呼﹐母又死矣﹐榮念灰矣。去秋一檄﹐實惟邦君之意之。黽勉行邁﹐卒以捷告﹐春官復染指焉。昔也勞而弗收﹐今也惰而獲。𨿽一第瑣尾﹐不足以耀。然戶門之責微塞﹐泉壤之志略伸。識與不識﹐咸口誦二親之賢﹐而謂天理不終泯也。耆卿何力之有焉。繼自今願永無怠﹐以答揚二親之遺訓。若曰豢於祿﹐而不知義﹐不肖孤實之。矯首靑山﹐尙克臨鑑。【《永樂大典》卷一萬四千五十三「祭」字韻﹐頁十五上引「陳耆卿篔窗集」。﹝影印本第一百四十七冊﹞】

祭董子順母文嗚呼﹐人事好乖﹐從古而然。倚伏乘除﹐屍此者夭。淑哉夫人﹐勇往教子。珥千金﹐擲如敝屣。天毒降戾﹐伯也不年。淚眼關山﹐堂幾不萱。仲也起家﹐藍袍歸覲。賀斝橫陳﹐足洗前恨。而復不竟﹐隕霜於春。旣哭其女﹐仍摧其身。嗚呼﹐種果道邊﹐豈不風雨。迨其實兮﹐弗使染指。變化起滅﹐固理之常。乃如夫人﹐尢可惻傷。身後千鍾﹐生前杯酒。靖言思之﹐誰薄誰厚。【《永樂大典》卷一萬四千五十三「祭」字韻﹐頁十五上引「陳耆卿篔窗集」。﹝影印本第一百四十七冊﹞】

祭陳監所生母文嗚呼﹐不腆敝邑﹐山空水深。令子云來﹐實護我心。旬日所聞﹐萱花不樹。其果然耶﹐當食失箸。我觀世締﹐蒲葉槿花。枯者匪夭﹐榮者匪遐。惟其家聲﹐泊厥閫範。煦【煦】常春﹐皦皦長旦。千六百里﹐在漢之湄。長風柏船﹐魂其蚤歸。【《永樂大典》卷一萬四千五十三「祭」字韻﹐頁十五下引「陳耆卿篔窗集」。﹝影印本第一百四十七冊﹞】

王邁﹕《臞軒集》十六卷王邁﹐字實之﹐又字君實。仙遊﹝福建﹞人。宋淳熙十一年﹝一一八四﹞生。嘉定十年進士。官教授﹑右司郎官等職。淳佑八年﹝一二四八﹞卒。贈司農少卿。《宋史》卷四二三有傳。四庫館臣自《永樂大典》輯《臞軒集》十六卷。現存《永樂大典》錄﹕王君實臞軒集【四十一條】王實之詩【一條】臞軒文集【一條】臞軒先生集【一條】《淸江三孔集》引【一條】《莆陽志》引【一條】以上共四十六條﹐館臣漏輯者十五條。

戴老堂爲城西林兄作春酣。玉帝垣居北﹐老人星現南。重哉忠孝責﹐硬作脊梁檐。闕下唐時裔﹐城西戴老堂。熊丸甘子嗜﹐雞饌飽親嘗。至行燻吾裏﹐精心契彼蒼。定知家慶遠﹐蘭桂剩流芳。環堵陳圖史﹐髙堂奉旨甘。桂枝和月種﹐萱艸【《永樂大典》卷七千二百三十八「堂」字韻﹐頁十二上引「王實之詩」。﹝影印本第七十冊﹞】

懷蔣力父監倉冰結長江少躍鱗﹐天寒不見鴈來賓。翻雲覆雨羞餘子﹐霽月光風憶苦人。丹穴鵷鶵行毓瑞﹐北堂燕喜倍生春。萬金消息何時到﹐一洗胸中萬斛塵。【《永樂大典》卷七千五百十八「倉」字韻﹐頁八下引「王君實臞軒集」。﹝影印本第八十二冊﹞】

歲暮呈同行蔡實甫人生聚散類團沙﹐偶得聯驂餞歲華。竹杖徐行忘了簥﹐村醪小酌勝如茶。鄕情喜似輕千里﹐詩味相投各一家。便好扶玉京去﹐孤山深處看梅花。【《永樂大典》卷八千六百二十八「行」字韻﹐頁十上引「王君實臞軒集」。﹝影印本第九十五冊﹞】

除夜共蔣力父有秋宿南浦館客裏逢年酒半醺﹐篝燈課了送窮文。對共聽巴山雨﹐入夢休思巫峽云。好整衣冠朝北闕﹐新栽桃李屬東君。平明各把菱花看﹐黃上眉間已十分。【《永樂大典》卷一萬一千三百十三「館」字韻﹐頁十一下引「王君實臞軒集」。﹝影印本第一百十五冊﹞】

寄林少忠因爲家叔再畱之館

其一擇師難以擇良醫﹐爭得奇功指俗迷。每羨君才如扁鵲﹐能爲後學發酰雞。作文須有奪胎法﹐卞惑先須刮膜篦。子侄明年看骨換﹐所求不止在刀圭。

其二年來師道孰知尊﹐溫飽何緣得﹝免﹞君。鴻鴈暫爲粱稻計﹐牛羊誰爲牧芻勤。琴書到處聊娛目﹐羽翼生時要薄雲。我偶書田收一熟﹐向來正亦病人蕓。【《永樂大典》卷一萬一千三百十三「館」字韻﹐頁十一下引「王君實臞軒集」。﹝影印本第一百十三冊﹞】

送林日升景髙之毗陵傅氏館情好相投歲月深﹐那堪天外話離襟。京華濁暑鄰三伏﹐荊水淸風直萬金。鴻鴈稻粱聊老計﹐蛟龍雲雨有初心。三年名遂榮歸去﹐椿桂堂前候好音。【《永樂大典》卷一萬一千三百十三「館」字韻﹐頁十一下引「王君實臞軒集」。﹝影印本第一百十三冊﹞】

讀慶元黨人家乘

蜀中遊公諱仲鴻景仁似尙書之父羣僞欺天日﹐宋臣去國時。朝扶皇帝璽﹐暮植黨人碑。楚眾齊難勝﹐劉安晁遂危。抵龜公贊決﹐幾事並先知。

辧趙忠定公之寃方喜儒宗用﹐無何學禁嚴。甘心師管晏﹐絕口說伊濂。天豈斯文喪﹐人憂善類殲。一鳴公甚偉﹐直气戢羣憸。

爭朱文公之去石顯權傾帝﹐穰侯勢逼王。羣狐爭伺夜﹐丹鳳獨鳴陽。閶闔辭天仗﹐洋川佩郡章。誰嘗舒亶唾﹐有舌巧如簧。

論韓侂冑之專侂怒如【關】【闞】虎﹐曦謀比井蛙。公乎一死﹐國爾自忘家。庾亮塵難污﹐劉輿膩莫加。修名與姱節﹐皎皎玉無瑕。

料吳曦之叛

其一本朝諸大老﹐謚議兩忠公。公去道鄕遠﹐名垂太史同。一時無顯位﹐千載播淸風。韓呂多孫子﹐毋須【添】【忝】乃翁。

其二時流酣富貴﹐雅道冷如菇。甘附武韋勢﹐相師張孔諛。識污隨婢﹐气短事家奴。使讀忠公傳﹐還能泚顙無。【《永樂大典》卷一萬一千八百八十八「黨」字韻﹐頁六上引「王君實臞軒集」。﹝影印本第一百十九冊﹞】

重修【興化府】學記毗陵張侯之治莆也﹐下車之明日﹐令於學曰「莆壤墬褊小﹐賦入薄﹐不敵江浙一大戶。而家習詩書﹐多出魁人韻士﹐爲中州冠。吾聞泮宮養士多而稍少﹐突不黔者累月。吾將爲爾士續食焉。」主計以其經費闕若干來告﹐籍旣上﹐於是捐金錢二十萬濟其乏。已而曰「是苟紓目前耳﹐如來者之不可繼何﹖」會吏白有廢剎曰崇福﹐歲租餘三百斛﹐例以供浮費。於是又割其田相學庾。閱三朔蒞學﹐見諸生有聲於列者﹐曰「先生辱貺衿佩垕矣。亦知十三齋旁風上雨之不可居乎﹖盍諸往【《永樂大典》影印本以下缺失。】【《永樂大典》卷二萬一千九百八十四「學」字韻﹐頁一下《莆陽志》引「王邁撰重修學記」。﹝影印本第一百八十七冊﹞】

【淸江三孔集】跋三孔先生﹐曰文仲﹐經父﹔曰武仲﹐常父﹔曰平仲﹐毅父。元佑間﹐是與二蘇齊名。當時黃太史有「二蘇上連璧﹐三孔立分鼎」之句。其居鄕則與原父﹑貢父相後先。今𨿽庸人孺子﹐皆知其有二劉三孔也。兄弟俱進士髙第。經父舉賢良方正﹐對策極陳新法之害﹐直聲尢凜然。至厲名節﹐博學工詞章﹐則有未易伯仲者。若歷官出處大槪﹐《實錄》載之焉詳。獨其文世所見者﹐惟毅父《續世說》《珩璜【新】論》《詩戲》凡三集。舊所稱《經文集》五十卷﹐《詩書論語說》《金華講義》《內外制》《雜文》百餘卷﹐與毅父他文今皆不復傳。邁來淸江﹐敬拜祠像。亟訪其後﹐旣寥落無聞﹐家集又往往散逸。冥搜旁索﹐日緝月綴﹐始得一千八百餘篇。屬教授許成之新﹑蘄春知監徐得編次﹐且屬新廣東帥幕劉性之﹑新分寧知縣徐筠﹑淸江主簿曾煥校定﹐邁亦時自寓目於其間。旣成﹐釐爲上中下三帙﹐合四十卷。少傅大丞相﹑益國周公冠之以序。於是一家遺文﹐一郡闕事﹐得以粗舉。夫士君子之立言﹐其傳與不傳﹐蓋有幸不幸﹐未遽以存亡顯晦﹐爲能否工拙也。況三先生名聲卓卓﹐自不可掩﹐奚待文而後見。而邁竊有意於此﹐蓋亦徒好其文﹐欲因是以取重於時哉﹗前輩之風流醞藉﹐日以泯沒。凡可按以窺尋想象其萬一者﹐幸未百年﹐尙可訪求。而卒置之﹐則未免慊然於中﹐此邁之所以拳拳也。卷數比舊所稱殊不類﹐度多闕遺。且𨿽參訂﹐終不無舛誤。懼復散亡﹐乃鋟諸梓。有志於是者﹐幸竟成之。慶元五年四月望﹐朝奉大夫﹑權發遣臨江軍﹑兼管內觀農營田事﹑濡須王邁謹識。【《永樂大典》卷二萬二千五百三十七「齋」字韻﹐頁四上《淸江三孔集》引「王邁跋」。﹝影印本第一百八十八冊﹞】

蘇泂﹕《冷然齋詩集》八卷蘇泂﹐字召叟。山陰﹝浙江﹞人。蘇頌四世孫。其卒年在南宋末前後。四庫館臣自《永樂大典》輯《冷然齋詩集》八卷。現存《永樂大典》錄﹕蘇泂詩【十七條】蘇泂泠然齋集【二十五條】《江陰志》引【一條】以上共四十三條﹐館臣漏輯者六條。

重到西湖都下重來百事非﹐故人相見少相知。絕憐水減西湖瘦﹐更喜兵彊北虜衰。顧慮每懷醫國計﹐倉黃猶憶過家時。書生老矣都無用﹐自捲波瀾入小詩。【《永樂大典》卷二千二百六十四「湖」字韻﹐頁二十下引「蘇泂詩」。﹝影印本第十九冊﹞】

美人美人隔秋水﹐別我今何時。晨興念良覿﹐路遠莫致之。安得雙翅翰﹐飛去東南陲。矢心菖蒲花﹐白首以爲期。【《永樂大典》卷三千六「人」字韻﹐頁二上引「蘇泂詩」。﹝影印本第四十二冊﹞】

拜年人

其一來車去馬拜紛紛﹐歲歲年年不憚煩。拜得老人山上去﹐一番兒女各當門。

其二小年躑躅隨羣隊﹐長大悲傷怕物華。爇罷天香來影室﹐不行人事便歸家。【《永樂大典》卷三千六「人」字韻﹐頁二下引「蘇泂詩」。﹝影印本第四十二冊﹞】

昭君村都將心事與琵琶﹐靑冢魂歸路轉賒。贏得故鄕兒女子﹐至今頭白不離家。【《永樂大典》卷三千五百七十九「村」字韻﹐頁十四上引「蘇泂詩」。﹝影印本第五十冊﹞】

稅馬盤沙﹝二十餘里﹞故里何人起臥龍﹐飄然琴劍只西東。馬頭忽與長安近﹐又聽三茅觀裏鐘。【《永樂大典》卷五千七百七十「沙」字韻﹐頁八下《江陰志》引「蘇泂詩」。﹝影印本第六十冊﹞】

韓淲﹕《澗泉集》二十卷﹐附《澗泉日記》三卷韓淲﹐字仲止﹐號澗泉。開封﹝河南﹞人﹐後徙上饒﹝江西﹞。宋紹興二十九年﹝一一五九﹞生。其仕履始末無考。戴復古有挽他的詩說﹕「休官二十年﹐隱居溪上宅。」嘉定十七年﹝一二二四﹞卒。四庫館臣自《永樂大典》輯《澗泉集》二十卷﹐《澗泉日記》三卷。現存《永樂大典》錄﹕韓淲【一條】韓淲詩【二十二條】韓淲集【一條】韓淲澗泉集【七十一條】澗泉日記【二十條】韓淲澗泉日記【四十七條】《儀眞志》引【一條】以上共一百六十三條﹐館臣漏輯《澗泉集》九條﹑《澗泉日記》﹝武英殿三卷本﹞五十八條。

鵝湖道中

其一野花狼藉雨初晴﹐人在山南山北行。東風淺淺尙寒色﹐云映遠天斜照明。

其二髙田下田流水聲﹐前村後村鵓鳩鳴。山礬已開桃已謝﹐霏霏小雨未成晴。

其三雨斜風驟樹連云﹐荒遠人家酒不村。小醉未成愁又入﹐更無情緒到淸樽。

其四靑松影裏小桃花﹐山崦橫岡人幾家。牧童樵子自來往﹐水擁斷溝畱淺沙。【《永樂大典》卷二千二百六十七「湖」字韻﹐頁四上引「韓淲澗泉集」。﹝影印本第二十冊﹞】

周國正約過茶山帶湖靑春行樂耳﹐誰無一林園。余陰斂宿雨﹐桃李亦復暄。坐間語句到﹐酒半情意宣。從容出處易﹐緬邈聚散難。記此野城北﹐望望橫靈山。【《永樂大典》卷二千二百六十七「湖」字韻﹐頁二十八上引「韓淲澗泉集」。﹝影印本第二十冊﹞】

次公招看綠萼梅和韻春山有梅﹐萼綠香潔。愛雪宜霜﹐憑風藉月。花已開明﹐枝復橫絕。翠袖天寒﹐供吟試折。【《永樂大典》卷二千八百九「梅」字韻﹐頁二十二上引「韓淲澗泉集」。﹝影印本第三十五冊﹞】

二十五日舒村秋水澄溪淥﹐秋山遠岸靑。村酤固覓句﹐雅放嫌醒。【《永樂大典》卷三千五百七十九「村」字韻﹐頁十八下引「韓淲澗泉集」。﹝影印本第五十冊﹞】

深村﹐幽幽聞鳥聲。忽逢三四家﹐艸樹亦敷榮。不覺六七里﹐煙靄還縱橫。已是依山住﹐更爲深村行。莽莽少人【《永樂大典》卷三千五百八十「村」字韻﹐頁十八下引「韓淲詩」。﹝影印本第五十冊﹞】

初八日傳聞光州虜退又云東海之捷疆埸未云靜﹐家國疑搖搖。深乎帷帳籌﹐公卿日以朝。虜勢固不壯﹐虜騎固爲驍。彊弱士气少﹐戰守民力凋。荒山澗壑冷﹐歲暮風蕭蕭。百艸皆爛死﹐撲面黃葉飄。梟鶹互鳴嘯﹐狐豺紛躑跳。禿鬢祗枯藜﹐立天益寥。恭維我壽皇﹐恢復悉有條。咄哉開禧臣﹐妄動尢虛囂。女貞亦分裂﹐幽燕亂無聊。賢愚世運厄﹐隆替華夏焦。羌戎漢威靈﹐河隍唐僖昭。民老曾何知﹐但願歸富饒。中外持論平﹐致君舜與堯。【《永樂大典》卷一萬八百七十七「虜」字韻﹐頁八上引「韓淲澗泉集」。﹝影印本第一百七冊﹞】

附錄

澗泉日記【五十八條】《論語》﹐萬古之書也。《孟子》七篇﹐存孔氏之學。《荀卿子》爲恐王道不見於言論爾﹐孔氏之學則間斷矣。《中庸》《大學》見於《戴記》﹐是時明禮意爾。【《永樂大典》卷五百四十一「庸」字韻﹐頁十六下引「澗泉日記」。﹝影印本第三冊﹞】中庸二字﹐禮上形容。《大學》捨禮﹐將安之乎﹖【《永樂大典》卷五百四十一「庸」字韻﹐頁十六下引「澗泉日記」。﹝影印本第三冊﹞】爲我則往而不反﹐兼愛則反是。君子之中庸﹐堯舜文王之道也。【《永樂大典》卷五百四十一「庸」字韻﹐頁十六下引「澗泉日記」。﹝影印本第三冊﹞】鄭康成事馬融﹐三年不得見﹐乃使髙業弟子傳授於玄。後因集諸生論圖緯﹐聞玄善算﹐乃召見於樓上﹐漢之師道尊嚴如此。【《永樂大典》卷九百二十一「師」字韻﹐頁三十一上引「韓淲澗泉日記」。﹝影印本第十一冊﹞】東魏杜弼﹐以文武在位多貪污﹐言於丞相請治之。髙歡曰「弼來﹐我語爾。天下貪污﹐習俗已久。今督將家屬多在關西﹐宇文黑獺常相招誘﹐人情去畱未定。江東復有一吳翁蕭衍﹐專事衣冠禮樂。中原士大夫望之﹐以爲正朔所在。我若急正綱紀﹐不相假借﹐恐督將盡歸黑獺﹐士子悉奔蕭衍。人物流散﹐何以爲國。爾宜少待﹐吾不忘之。」嗚呼﹐以元魏夷狄之盛﹐髙歡權臣之僣﹐猶能言衣冠禮樂正朔之所在﹐爲梁之士大夫者﹐可不自重哉﹗予故錄之。【《永樂大典》卷二千三百四十七「污」字韻﹐頁十一下引「澗泉日記」。﹝影印本第二十五冊﹞】劉向《論復泰畤疏》﹐舉《易大傳》曰「誣神者殃及三世。」今以《易大傳》文考之﹐殊不類。【《永樂大典》卷二千九百四十九「神」字韻﹐頁五上引「澗泉日記」。﹝影印本第三十七冊﹞】明心何似冥心﹐明道何似履道﹐明神何似存神。物交則心馳﹐事奪則道遠﹐气雜則神散。晝夜者﹐寒暑也。陰陽者﹐天地也。吉凶者﹐治亂也﹐理也﹐徳也﹐命也。外之者﹐人也。內之者﹐士君子也。知而弗忘者﹐學者也。【《永樂大典》卷二千九百四十九「神」字韻﹐頁十六下引「澗泉日記」。﹝影印本第三十七冊﹞】萬世之明謨也。在知人﹐在安民﹐窮千古【《永樂大典》卷二千九百七十九「人」字韻﹐頁一上引「澗泉日記」。﹝影印本第三十九冊﹞】龐士元至吳﹐顧邵就統宿語。因問﹕「卿名知人﹐吾與卿孰愈﹖」統曰「陶冶世俗﹐甄綜人物﹐吾不及卿。論帝王之祕策﹐攬倚伏之要最﹐吾似有一日之長。」邵安其言而親之。【《永樂大典》卷二千九百七十九「人」字韻﹐頁三下引「澗泉日記」。﹝影印本第三十九冊﹞】呂麗澤以薛士龍﹑陳君舉喜事﹐誠知人也。【《永樂大典》卷二千九百七十九「人」字韻﹐頁十三上引「澗泉日記」。﹝影印本第三十九冊﹞】有用有捨。知用而不知捨﹐失身而不能無悶﹔知捨而不知用﹐失時而不能無害。爲己之學多﹐而後能爲人。爲人之學多﹐必未能爲己。爲己非著書求工於文字語言﹐爲人非致治求密於制度條章。急於事功者忘身﹐急於情性者忘人。爲己者出猶可爲治﹐爲人者終身不知所以爲徳矣。葆气者壽﹐養神者無往而不自明。神气相宣﹐而萬化舉。【《永樂大典》卷三千「人」字韻﹐頁一上引「韓淲澗泉日記」。﹝影印本第四十冊﹞】自彊不息﹐人道也。非禮勿履﹐君子之事也。獨立不﹐功用也。【《永樂大典》卷三千一「人」字韻﹐頁三下引「澗泉日記」。﹝影印本第四十冊﹞】陳亮﹐字同父﹐婺州人。有才气筆力﹐有議論遠略﹐忿世疾邪。在太學欲言天下事﹐學官阻之。遂變名作陳同﹐奏三書﹐極論當世之敝﹐甚欲一言寤主。𨿽召至都堂﹐竟與執政不合而止。屢以它事桎梏﹐幾置於理﹐人或以是少之。紹興四年作第一人﹐今年正月遂死。昔參政周葵禮重之。呂祖謙伯共﹑朱熹元晦﹐皆與之議論上下。南澗翁亦愛其文而憐其才。葉適與之爲至交。當今天下文章﹐陳亮﹑葉適。【《永樂大典》卷三千一百五十六「陳」字韻﹐頁十五下引「澗泉日記」。﹝影印本第四十七冊﹞】邴曼容﹑嚴子陵﹐西漢之末也。張季鷹﹑葛稚川﹐西晉之末也。賀知章﹐天寶之末也。陶淵明﹐東晉之末也。班嗣﹐亦西漢之末也。王羲之﹐亦善處世。皇甫嵩﹐出處最可觀。李泌﹐晚路亦艱矣﹐大類子房。【《永樂大典》卷六千八百三十「王」字韻﹐頁九上引「韓淲澗泉日記」。﹝影印本第六十六冊﹞】王景略才大如孔明。羊叔子﹑杜徵南不在陸遜﹑陸抗之下。【《永樂大典》卷六千八百三十「王」字韻﹐頁二十上引「韓淲澗泉日記」。﹝影印本第六十六冊﹞】張徳遠以寇忠湣﹑富文忠﹑範文正公事爲可法﹐使三公獲盡其猷爲﹐則王業不止二百年而中微也。異時歸老山林﹐當作三賢堂於敝廬之側﹐庶幾朝暮想象如見其人。朱晦翁狀之云「三公之所爲﹐適有契於其心也。」【《永樂大典》卷七千二百三十六「堂」字韻﹐頁十九下引「澗泉日記」。﹝影印本第六十九冊﹞】大程涵養﹐小程持守﹐見處固有淺深。論辯處成就學者﹐惟大程有之。【《永樂大典》卷八千一百六十五「程」字韻﹐頁十一上引「韓淲澗泉日記」。﹝影印本第九十冊﹞】夷吾《內業》曰「能正能靜﹐然後定。定心在中﹐耳目聰明﹐四肢堅固﹐可以爲精舍。」精也者﹐气之精也。【《永樂大典》卷八千五百二十六「精」字韻﹐頁二上引「澗泉日記」。﹝影印本第九十四冊﹞】【夷吾《內業》】曰「精存自生﹐其外安榮﹐內藏以爲泉原。浩然和平﹐以爲气淵。淵之不涸﹐四體乃固。泉之不竭﹐九竅遂通。」【《永樂大典》卷八千五百二十六「精」字韻﹐頁二上引「澗泉日記」。﹝影印本第九十四冊﹞】古今無男女貪財好色外﹐方可修行。其它好言妙語﹐只是謾人。【《永樂大典》卷八千六百二十九「行」字韻﹐頁一上引「韓淲澗泉日記」。﹝影印本第九十五冊﹞】文子曰「神者﹐知之淵也。神淸則智明。」又曰「神淸者﹐嗜欲不誤也。故心有所至﹐則神慨然在之。反之於虛﹐則消躁藏息矣。」此聖人之遊也。【《永樂大典》卷八千八百四十五「遊」字韻﹐頁三下引「韓淲澗泉日記」。﹝影印本第九十七冊﹞】《抱朴子》第一《暢玄》﹐第二《論仙》﹐第三《對俗》﹐第四《金丹》﹐則稚川之意著矣。昧者止以爲方伎之書﹐是未知稚川者也。大抵言近上﹐則聽寡。近下﹐則易傳。古之著書者多慮此。只得放下說﹐聖賢經書亦然。【《永樂大典》卷一萬二百八十七「子」字韻﹐頁十八下引「韓淲澗泉日記」。﹝影印本第一百二冊﹞】葛稚川《抱朴子》﹐避世之書也。陶洪景《眞誥》亦此意。司馬子微則全身隱爲道士矣﹐所以與賀知章爲友﹐千秋道士初入麗正書院者。張季膺﹑陶淵明﹐又不必藉此矣。蒓鱸果足嗜乎﹖五斗折腰﹐是殆類褊心之士。奇哉﹗【《永樂大典》卷一萬二百八十七「子」字韻﹐頁十八下引「韓淲澗泉日記」。﹝影印本第一百二冊﹞】葛稚川《抱朴子》泛濫﹐極難看。其間言養生煉气處﹐極不多﹐皆要妙至切﹐可舉而行。如言行气當於生气之時﹐極有理。蓋子時以後爲生气﹐午時以後爲死气。如張平叔只道《老子》《陰符》﹐爲至緊急切當之書。《陰符》之書﹐未見有能以內事注之者。如《老子》只河上公一二段﹐猶能言玄牝是鼻口。若其它言道理處﹐不及王輔嗣及禦注之屬。【《永樂大典》卷一萬二百八十七「子」字韻﹐頁十八下引「韓淲澗泉日記」。﹝影印本第一百二冊﹞】「只知事逐眼前過﹐不覺老從頭上來。」𨿽是俗語﹐也自有警。【《永樂大典》卷一萬一千六百十五「老」字韻﹐頁三上引「澗泉日記」。﹝影印本第一百十七冊﹞】故友不可見﹐新相知者有數。【《永樂大典》卷一萬二千十七「友」字韻﹐頁八上引「韓淲澗泉日記」【以下二條﹐疑當作「韓淲澗泉集」。】。﹝影印本第一百二十四冊﹞】老覺賓朋日日稀﹐故家言話轉依違。百年以往自興廢﹐千古其間誰是非。江左風流徒可想﹐山東豪傑竟何歸。勾吳於越連閩嶠﹐瘴雨蠻百鳥飛。【《永樂大典》卷一萬二千十七「友」字韻﹐頁八上引「韓淲澗泉日記」。﹝影印本第一百二十四冊﹞】文中子曰「吾不仕故業﹐不動故無悔﹐不廣求故得不雜﹐學故明。」【《永樂大典》卷一萬三千八十二「動」字韻﹐頁九下引「澗泉日記」。﹝影印本第一百三十五冊﹞】謚所以勸功﹐錄亦然﹐國家尙功之舉﹐非文治之所當爲也。【《永樂大典》卷一萬三千三百四十五「謚」字韻﹐頁三上引「韓淲澗泉日記」。﹝影印本第一百三十七冊﹞】明禮道者可任重。文藝之士心浮﹐力量淺弱。【《永樂大典》卷一萬三千四百五十三「士」字韻﹐頁十四下引「韓淲澗泉日記」。﹝影印本第一百三十七冊﹞】蔡謨三年辭司徒﹐可謂知幾之士矣。𨿽殷深源亦於【此】罪之﹐荀羨一言﹐蔡謨獲全。晉之諸賢遠矣。【《永樂大典》卷一萬三千四百五十三「士」字韻﹐頁十八上引「韓淲澗泉日記」。﹝影印本第一百三十七冊﹞】樂毅﹐《戰國策》﹕「察能而授官者﹐成功之君也。論行而交結者﹐立名之士也。」【《永樂大典》卷一萬三千四百五十三「士」字韻﹐頁十八上引「韓淲澗泉日記」。﹝影印本第一百三十七冊﹞】《非有先生論》云「養壽命之士﹐居深山之間。積土爲室﹐編篷爲戶。彈琴其中﹐以先王之風﹐亦可以樂而忘死矣。」【《永樂大典》卷一萬三千四百五十三「士」字韻﹐頁二十八上引「韓淲澗泉日記」。﹝影印本第一百三十七冊﹞】文子中退然如不勝衣﹐其言吶吶然如不出諸其口。所舉晉國管庫之士也七十有餘家。生不交利﹐死不屬其子焉。【《永樂大典》卷一萬三千四百五十三「士」字韻﹐頁二十九上引「韓淲澗泉日記」。﹝影印本第一百三十七冊﹞】蘭亭之修褉﹐晉桓溫﹑殷浩之時。人以羲之此文比《金穀序》《新語》以爲羲之甚喜嗟。【《永樂大典》卷一萬三千九百九十三「禊」字韻﹐頁十四下引「韓淲澗泉日記」。﹝影印本第一百四十五冊﹞】李緒之子秉嘗答司馬文王問﹐因以爲家誡。司馬曰「爲官長當淸﹑當愼﹑當勤。修此三者﹐何患不治﹖」顧秉曰「相誡敕正當爾﹐必不得已﹐於斯三者何先﹖」秉曰「淸愼之道﹐相須而成﹐必不得已﹐愼乃爲大。淸者不必愼﹐愼者必自淸。是以《易》稱﹕『括囊無咎﹐藉用白茅。』皆愼之至也。」司馬曰「可舉近世能愼者誰乎﹖」乃舉故太尉荀景倩﹑尙書董仲連﹑僕射王公仲﹐並可謂爲愼。司馬曰「此諸人者﹐溫恭朝夕﹐執事有恪﹐亦各其愼也。然天下之至愼﹐其惟阮嗣宗乎﹖每與之言﹐言及玄遠﹐而未曾平論時事﹐【藏】【臧】否人物﹐眞可謂至愼矣。」吾每思此言﹐亦足以爲明誡。凡人行事﹐年少立身﹐不可不愼。勿輕論人﹐勿輕說事。如此則悔吝何由而生﹐患禍無從而至矣。【《永樂大典》卷一萬五千七十三「誡」字韻﹐頁六下引「韓淲澗泉日記」。﹝影印本第一百六十二冊﹞】《大壯》「非禮勿履」﹐戒也。《復》以「至日閉關」﹐亦戒也。《幹》以「自彊不息」﹐斂而用之也。《坤》「厚徳載物」﹐不以地道取義也。持而用之﹐臣位以成己也。有訓有誡﹐只以分配陰陽言之﹐但可以明於憂患與故而自知爾﹐非君平賣卜之論也。況於聖人垂教於天下後世乎﹖【《永樂大典》卷一萬五千七十三「誡」字韻﹐頁十二上引「韓淲澗泉日記」。﹝影印本第一百六十二冊﹞】《巽》《兌》初終﹐二爻也。《巽》初﹐姤也。《兌》﹐上夬也。「是興神物﹐以前民用」爾。【《永樂大典》卷一萬五千一百四十「兌」字韻﹐頁十二上引「韓淲澗泉日記」。﹝影印本第一百六十三冊﹞】荀卿子與臨武君論爲將﹕遇敵決戰﹐必行吾所明﹐無行吾所疑。凡慮事欲熟﹐而用財欲泰。將所以不受命於主有三﹐可殺而不可使處不完﹔可殺而不可使擊不勝﹔可殺而不可使欺百姓。【《永樂大典》卷一萬八千二百七「將」字韻﹐頁十五下引「韓淲澗泉日記」。﹝影印本第一百七十一冊﹞】程明道涵泳﹐伊川執持﹐橫渠彷像﹐康節玩素蹈厲。【《永樂大典》卷一萬八千二百二十三「像」字韻﹐頁十八下引「韓淲澗泉日記」。﹝影印本第一百七十一冊﹞】聖人之作《易》也﹐將以順性命之理﹐而明三才之道。是以立天道以气曰「陰陽」﹐立地道以形曰「柔剛」﹐立人道以形气而統之以知識曰「仁義」。是三才之道﹐皆耦一而爲二也﹐亦其所見如此﹐或有所本也。【《永樂大典》卷二萬六百四十八「易」字韻﹐頁十四下引「韓淲澗泉日記」。﹝影印本第一百八十六冊﹞】晁子止云「《易》之上下篇﹐不言徳而言象﹐蓋徳不可見﹐而象可驗。是以不言乾坤而言天地﹐不言咸常而言夫婦也。上篇始終於天道﹐下篇始終於人事。故上篇始於天地﹐而終以坎離。下篇始以夫婦﹐終以未濟也。」【《永樂大典》卷二萬六百四十八「易」字韻﹐頁十四下引「韓淲澗泉日記」。﹝影印本第一百八十六冊﹞】畬克忠正甫記嘗見方亨嘉說穆伯長之孫云「伯長有《易書》。易道不傳﹐乃有周孔。周孔孤行﹐易道復晦。」又云「天地萬物﹐理有未明。觀於卦﹐理則昭然。」又﹕「六子﹐卽是乾坤破體。」又﹕「畫卦取象本爲時物﹐見於日用﹐無所不合。」此麻衣道者《易》說也。【《永樂大典》卷二萬六百四十八「易」字韻﹐頁十五上引「韓淲澗泉日記」。﹝影印本第一百八十六冊﹞】《周易》何以止於「有孚失是」一句乎﹖曰﹕《春秋》言人事之書﹐凡二百四十二年﹐而止於「西狩獲麟」﹐蓋以天道終也。《易》言天道之書﹐凡三百八十四爻﹐而止於「有孚失是」﹐蓋以人事終也。王通曰「《春秋》天道終乎﹖」司馬遷曰「《易》本隱以之顯。」夫二子者﹐其知制作之旨者歟﹖《易》是眾聖人之作﹐有子曰者孔氏言也。孝宣帝立大小夏侯《尙書》﹐後又立《京氏易》﹐至建武中復置顏氏﹑嚴氏﹑大小戴《禮》博士﹐注謂嚴彭祖﹑顏安樂【﹝章建初四年詔﹞】。陸登讀《易》三年﹐不曉文義。【《永樂大典》卷二萬六百四十八「易」字韻﹐頁十五上引「韓淲澗泉日記」。﹝影印本第一百八十六冊﹞】《易》無所不備﹐垂世明道之書也。《書》出治以紀變。《詩》治效之﹐著於人心不自已之書。《禮》教人爲學。《春秋》懼王道之散。《易》自前以及於後﹐《春秋》由後以及於前。《周官》一書爲成王作也。周公輔文武﹐文武用周公﹐何待於書爲﹖【《永樂大典》卷二萬六百四十八「易」字韻﹐頁十五下引「韓淲澗泉日記」。﹝影印本第一百八十六冊﹞】呂麗澤說《易》﹐多疑程而少質。朱晦庵說《易》﹐多祖邵而少通。【《永樂大典》卷二萬六百四十八「易」字韻﹐頁十五下引「韓淲澗泉日記」。﹝影印本第一百八十六冊﹞】伊川所解《易》﹐未足以盡《易》﹐亦足以盡見其學也。【《永樂大典》卷二萬六百四十八「易」字韻﹐頁十五下引「韓淲澗泉日記」。﹝影印本第一百八十六冊﹞】程正叔解《易》云「位極而無逼上之嫌﹐勢重而無專彊之過﹐非聖人大賢則不能也。」其次如唐之郭子儀﹕「威震主而主不疑﹐亦由中有誠孚而處無甚失也。」非明哲能如是乎﹖【《永樂大典》卷二萬六百四十八「易」字韻﹐頁十五下引「韓淲澗泉日記」。﹝影印本第一百八十六冊﹞】張平子欲繼孔子《易》說彖象殘缺者﹐竟不能就。則《易》亦未爲全書。【《永樂大典》卷二萬六百四十八「易」字韻﹐頁十五下引「韓淲澗泉日記」。﹝影印本第一百八十六冊﹞】希夷《消息麻衣易》云「山自天之二而墜。」似乎未有人言及此﹐當更詳究諸家之說。【《永樂大典》卷二萬六百四十八「易」字韻﹐頁十五下引「韓淲澗泉日記」。﹝影印本第一百八十六冊﹞】宣武集諸名勝講《易》﹐日說一卦﹐簡文欲聽﹐聞此便還﹐曰「義自當有難易﹐其以一卦爲限耶﹖」【《永樂大典》卷二萬六百四十八「易」字韻﹐頁十五下引「韓淲澗泉日記」。﹝影印本第一百八十六冊﹞】《太玄》﹐溫公得其數﹐康節得其學。又推之世變﹐而數則密矣。子云此數必自君平來﹐其學則李仲元之學。此學自孔孟後則不偏。此學黃帝之書也。《管子》《荀子》止是此學。孟子說浩然气﹑夜气﹐便是此學。只爲言集義所生者便別此。孔孟所以爲中庸也。溫公𨿽有《潛虛》﹐又不與《太玄》之學相似。晁以道又只是渾天儀上工夫﹐可以推布歷法爾。子云若不從歷法上推括起天地之數﹐如何把捉伏羲﹑文王太衍之數﹖此所以不可及也。潛天而天﹐潛地而地﹐子云也。康節又有些以《老子》似《陰符》處。蓋竊弄闔辟者也﹐豈非陳希夷之學也﹐不可不辧也。二程之學﹐直得孔孟之學。以此觀之﹐則了然矣。【《永樂大典》卷四千九百四十「玄」字韻﹐頁五上引「韓淲澗泉日記」。﹝影印本第一百九十八冊﹞】孫明復辧《【楊】【揚】子》極是﹐深有補於世教。其言子云《太玄》﹐以爲非準《易》而作也﹐蓋疾莽而作也。【《永樂大典》卷四千九百四十「玄」字韻﹐頁五下引「韓淲澗泉日記」。﹝影印本第一百九十八冊﹞】《太玄》形容气數﹐盡有工夫。若《易》則理道備盡﹐非三聖人孰能明之。範望解心藏神內爲玄。【《永樂大典》卷四千九百四十「玄」字韻﹐頁六上引「韓淲澗泉日記」。﹝影印本第一百九十八冊﹞】昔揚子云作《太玄》﹐侯芭嘗受學焉。至後漢初﹐書猶不顯。班孟堅作史﹐嘗標其大旨﹐有意其盛行於世也。夫顯晦不足以論玄﹐而良史猶懇如此。未幾﹐張衡謂其妙極道數與《五經》相擬。孟堅作史說於建初中﹐距平子不三十年。其書已爲世所推重﹐第恨嚴尢輩不及見爾。【《永樂大典》卷四千九百四十「易」字韻﹐頁六上引「韓淲澗泉日記」。﹝影印本第一百八十九冊﹞】形神情性﹐一則明﹐二則敬。【《永樂大典》卷七千七百五十六「形」字韻﹐頁二上引「澗泉日記」。﹝藏哈佛大學圖書館﹞】躬理家務﹐省一積百﹐庶足養形。心思經百﹐聞一積百﹐庶足養徳。形安徳隆﹐它有何哉﹖【《永樂大典》卷七千七百五十六「形」字韻﹐頁二十下引「澗泉日記」。﹝藏哈佛大學圖書館﹞】徳宗之幸奉天也﹐山南節度使嚴震﹐使其牙將馬勛奉表詣行在所。時所遣大將張用誠爲李懷光所誘﹐馬勛請壯士五人往擒之。刻時日而去﹐至傷其首而不顧。又能撫其眾而不亂﹐其才智亦壯矣﹐大似戰國人調度。予故喜而錄之。以此知天下未嘗無壯士也﹐特在上之人能用之如何爾。壯哉﹗【《永樂大典》卷一萬三千四百五十一「士」字韻﹐頁九下引「澗泉日記」。﹝藏日本天理圖書館﹞】

趙汝騰﹕《庸齋集》六卷趙汝騰﹐字茂實﹐號庸齋。福州﹝福建﹞人。宋寶慶二年﹝一二二六﹞進士。《宋史》卷四二四有傳。四庫館臣輯《庸齋集》六卷。現存《永樂大典》錄﹕庸齋學言【一條】趙庸齋蓬萊集【一條】趙庸齋蓬萊館集【七條】趙汝騰紫霞洲集【三條】以上共十二條﹐館臣漏輯者二條。

餞新三衢牧常著郎咫尺去天【郡】【都】﹐少雙名世儒。兩【轓】【幡】周無襦。孔廟云來祀﹐柯山衿佩趨。常侯振文化﹐相業起於衢。建有日﹐五【《永樂大典》卷七千三百二十九「郎」字韻﹐頁七下引「趙汝滕紫霞洲集」。﹝影印本第七十三冊﹞】

庸齋學言﹕【古初】學者見乾坤二卦﹐由伏羲而定。又見《系辭》言《易》有太極﹐是生兩儀。又見學老莊者﹐有女媧煉石補天﹐共工氏怒折天柱之說。遂謂伏羲之時﹐乃是太極初分之後﹐天地方自無而有。吁﹗是何以淺近探天地也。蓋天地之大﹐乃陰陽自虛自實。前無始﹐後無終者也。大槪有時而混沌﹐有時而開辟耳。伏羲之前﹐吾不知其幾混沌而幾開辟矣。所謂混沌而開辟者﹐以陰陽之運有泰否﹐陰陽之气有通塞。方其泰而通也﹐天以淸而浮於上﹐地以凝而塡於下。人物生息繁滋於其中﹐復有英君誼辟相繼爲主。而人極以立﹐以兩間之開辟者如此﹐宜不至於再爲混沌矣。然陰陽之運﹐不能以常泰﹐陰陽之气﹐不能以常通上下。或歷千萬百年﹐或歷數萬年。泰者有時而否﹐通者有時而塞。至於否塞之極也﹐則天之淸以浮者濁而低﹐地之凝以塡者裂而泄。人物之生息繁滋者﹐亦歇滅而萎敗。當此之時﹐五行之用皆廢﹐而水火之性獨悖逆焉。火不爲離虛之明﹐而偏於沈浮﹔水不爲坎陷之滿﹐而偏於沸騰。二者𨿽皆反常﹐而成天地之混沌者水也。前日之開辟者﹐至此又成一混沌矣。天地每成一混沌所不死者﹐有元气焉。惟其元气不死﹐故陰陽之否者終於泰﹐陰陽之塞者終於通。或歷數百年﹐或數千年。天之低以濁者﹐又復淸而浮﹔地之裂以泄者﹐又復凝而塡﹔人物之歇滅萎敗者﹐又復生息而繁滋。此陰陽之運气已泰而通。則前日之混沌者﹐復爲之開辟矣。然天地由開辟而混沌者﹐固以其漸。由混沌而開辟者﹐亦以其漸。方開辟之初﹐又必有聰明神聖者﹐繼天爲王。而人極以復立﹐伏羲蓋當一開辟之初也。方其混沌之時﹐三綱五常之教﹐斯民日用飲食之道﹐皆汩喪於水。然此理之神﹐與元气俱不泯絕。及天地再開辟也﹐此復生於水。在伏羲時﹐水性以復其常﹐神易首出於河。至舜禹時﹐水患悉平。故《洪範》復出洛﹐此理之神所以開物成務者。一顯一晦﹐吾亦不知其幾萬古矣。故《系辭》十三卦﹐自乾坤離三卦之外﹐皆文王所未重而已﹐爲伏羲神農黃帝堯舜所取用。則伏羲𨿽未畫八卦﹐亦可見其爲前古之民用矣。又如武王《洛書》之訪箕子﹐首對以洪水斁壞九疇之意。且言此範天不與鯀﹐而以待嗣興之禹。則是九疇亦皆前古所﹐豈待書出於洛而後見哉。今謂天地肇判於伏羲之時﹐謂已前無天地﹐豈理也邪﹖若謂伏羲時﹐乃天地之初判。當時文籍旣生﹐豈無一字垂載於後。借曰《三墳》《八索》《九丘》之書已失其傳﹐而堯舜去古未遠﹐二典之書﹐君臣略無一語及太極初分時事﹐不過以治水爲第一義。於六府則止言惟修﹐而相期於勿壞。及地平天成﹐乃以萬世永賴相歸美而已。且三聖人之爲治也﹐皆以若稽古爲首稱。今觀其一政一治﹐似皆於古人之成法﹐固自三皇以來創制者﹐已可遵守。至取乾坤以垂衣裳﹐實始於黃帝堯舜氏。及舜欲作黼黻之服﹐亦曰「予欲觀古人之象。」施采已出於古人﹐則衣裳之制﹐又豈黃帝堯舜創意爲之哉﹖由是推之﹐天理人文之盛﹐前古蓋無一而不備也。但天地每一開辟之初﹐則又成一朴略無文之世。必待聖人繼天測靈揭爲世教﹐以啟迪民之固有也。愚故曰﹕天地之大﹐不知其幾混沌而幾開辟矣。【《永樂大典》卷二千四百六「初」字韻﹐頁一下引「趙汝騰庸齋集」。﹝影印本第二十八冊﹞】

張侃﹕《張氏拙軒集》六卷張侃﹐字直夫。大梁﹝河南﹞人﹐後徙揚州。宋嘉定十六年﹝一二二三﹞自金壇解組﹐寶慶二年﹝一二二六﹞宰句容。事迹多不可考。其父巖﹐《宋史》卷三九六有傳。四庫館臣自《永樂大典》輯《張氏拙軒集》六卷。現存《永樂大典》錄﹕張侃詩【三條】張侃拙軒集【二十五條】張侃拙軒稿【三條】張侃拙軒初集【一條】張侃拙軒初稿【八條】以上共四十條﹐館臣漏輯者三條。

先公守汝陰嘗以詩送都曹路君桂冠東歸載乖崖公畱其錄語今傳播世間三十年矣過寓居潁昌一日有都曹公之季子文老者來自京師出其家所藏二帖紙墨如新因道存沒之舊感慨於懷乃追繼先公詩韻以遺文老時方就試春官待報也誰聞鬷蔑言﹐執手爲攺容。此道久寂寥﹐世態日方濃。昔翁守潁尾﹐軒裳心已慵。感懷督郵老﹐獨躡二疏蹤。脫屣太倉粟﹐歸謀田舍【春】【舂】。浮雲悟此理﹐可必祿萬【鐘】【鍾】。已矣衡門下﹐哀哉馬鬣封。箕裘付諸子﹐介冑輕邊峯。坐看一戰霸﹐此言天心從。翁詩墨猶新﹐我涕交頤胸。重尋筆硯盟﹐愧乏好語供。子非終窮者﹐時節會自逢。【《永樂大典》卷八百九十六「詩」字韻﹐頁九下引「張侃拙軒集」。﹝影印本第九冊﹞】

客有誦唐詩者又有誦江西詩者因再用斜川九日韻泛觀今人詩﹐機巧由心生。鏤與鑄木﹐未免求虛名。豈知制作妙﹐渾然同水淸。塵埃數張紙﹐亦足傳佳聲。羣趨不知守﹐辛勤到【莫】【暮】齡。柰何口耳間﹐一見意已傾。投身入詩社﹐被褐生光榮。黨同【代】【伐】異說﹐初非出本情。我願剖藩籬﹐學力隨所成。【《永樂大典》卷八百九十六「詩」字韻﹐頁九下引「張侃拙軒集」。﹝影印本第九冊﹞】

探野航古梅池邊梅未綻﹐不是怯霜風。待得陽和到﹐淸香一綫通。【《永樂大典》卷二千八百八「梅」字韻﹐頁十五上引「張侃拙軒集」。﹝影印本第三十五冊﹞】

釋文珦﹕《潛山集》十二卷釋文珦﹐於潛﹝浙江﹞人。宋嘉定三年﹝一二一○﹞生。出家於杭州﹐遊於湖州等地。元至元丁亥﹝一二八七﹞尙存。四庫館臣自《永樂大典》輯《潛山集》十二卷。該集原本不見諸家目錄﹐亦不見厲鶚《宋詩紀事》﹑顧嗣立《元百家詩選》和《禪藻一集》等。現存《永樂大典》錄﹕僧文【一條】僧文詩【二十五條】僧文集【五條】僧文潛山集【二條】僧文潛山稿【五條】以上共三十八條﹐館臣漏輯者十五條。

貴家園池夏夜楊柳蔭華館﹐菡萏生回塘。燻風散炎蒸﹐積水生夜涼。長歌滄浪曲﹐可洗冰炭腸。主人不知愛﹐白頭猶異方。【《永樂大典》卷二千五十六「池」字韻﹐頁七上引「僧文詩」。﹝影印本第十四冊﹞】

平齋老先生遊霅城葉氏園池有作俾次元韻詩名園無俗情﹐漁子往來密。憑闌古城近﹐屏翳秀石出。弁衡山獻靑﹐苕霅水�碧。好景吟不窮﹐煙霏又將夕。【《永樂大典》卷二千五十六「池」字韻﹐頁七上引「僧文詩」。﹝影印本第十四冊﹞】

二疏漢朝諸公卿﹐鮮有能自全。廣受信明哲﹐獨悟於機先。托之老氏訓﹐辭祿偕歸田。祖帳東都門﹐萬口稱其賢。於今閱千齡﹐髙風猶凜然。【《永樂大典》卷二千四百八「疏」字韻﹐頁十一上引「僧文詩」。﹝影印本第二十八冊﹞】

越中三江斗門斗門何代設﹐千古截寒潮。水廟依楓樹﹐湖田足葑苗。眾山臨海盡﹐叢港達城遙。落日漁歌裏﹐西風動沆寥。【《永樂大典》卷三千五百二十六「門」字韻﹐頁十一上引「僧文詩」。﹝影印本第四十九冊﹞】

柴門詩柴門𨿽設不曾關﹐時有忘機客往還。風送釣舟來北渚﹐雨催樵子下西山。生前富貴何勞美﹐身後聲名亦是閒。萬慮消除心自在﹐從教人道我疏頑。【《永樂大典》卷三千五百二十七「門」字韻﹐頁七下引「僧文」。﹝影印本第四十九冊﹞】

【失題】衡門隨我分﹐可是賤儒冠。任性中腸樂﹐無營夢境安。澗聲晴後響﹐山气夜深寒。活計何勞問﹐薇生采不難。【《永樂大典》卷三千五百二十七「門」字韻﹐頁八上引「僧文詩」。﹝影印本第四十九冊﹞】

【失題】鐵錫已髙懸﹐殘山剩水邊。算年齊易卦﹐寫夢入詩篇。介癖遊從少﹐幽深景物偏。衡門終日掩﹐吾自守吾玄。【《永樂大典》卷三千五百二十七「門」字韻﹐頁八上引「僧文詩」。﹝影印本第四十九冊﹞】

江村古樹兩三株﹐人家四散居。艸檐經雨爛﹐沙路過潮虛。漁罷籬懸网﹐耕歸壁掛鋤。相呼命鄰叟﹐農隙課兒書。【《永樂大典》卷三千五百七十九「村」字韻﹐頁四下引「僧文潛山稿」。﹝影印本第五十冊﹞】

水村卽事二首

其一祭鼓冬冬野廟﹐茅茨小小人家。水際數株楡柳﹐籬邊幾陸桑麻。

其二艸徑別通村墅﹐柴門秖對河塍。老婦自安雞柵﹐小兒解守魚罾。【《永樂大典》卷三千五百七十九「村」字韻﹐頁六上引「僧文潛山稿」。﹝影印本第五十冊﹞】

山村。全似桃源裏﹐遊人到欲迷。山村幾家住﹐茅屋障春泥。麥隴微通徑﹐桑林半閣梯。過溪孤放犢﹐隔巷數聲【《永樂大典》卷三千五百七十九「村」字韻﹐頁八上引「僧文潛山稿」。﹝影印本第五十冊﹞】

爲仇近仁賦山村我愛山村人﹐自得山村趣。惟與漁樵狎﹐絕無軒冕慕。髙情寄雲松﹐至樂在霜芋。長吟招隱詩﹐更作閒居賦。出處均一靜﹐曠達遺萬慮。猶嫌車馬喧﹐肯受塵土污。白駒志𨿽潔﹐玄豹斑已露。祗恐鶴書來﹐奪我良朋去。【《永樂大典》卷三千五百七十九「村」字韻﹐頁八上引「僧文潛山稿」。﹝影印本第五十冊﹞】

深村深村堪就隱﹐隨處有人家。地遠官無禁﹐年丰酒易賒。煙波藏釣艇﹐山雨送樵車。絕似桃源裏﹐惟無洞兒口花。【《永樂大典》卷三千五百八十「村」字韻﹐頁十八下引「僧文集」。﹝影印本第五十冊﹞】

靜處常於靜處著閒身﹐別是淸虛冷淡人。禪裏斷除千種法﹐吟中消受一生貧。聲名豈必存編簡﹐林壑從來有隱淪。雲月溪山無限景﹐對餘一一意皆眞。【《永樂大典》卷一萬四千五百四十四「處」字韻﹐頁十八下引「僧文集」。﹝影印本第一百五十二冊﹞】

萬山深處萬山深處絕諠嘩﹐野鶴孤猿共此家。莫使遊塵污泉石﹐有妨閒客臥霞。寒衣綠芰千層葉﹐饑食靑松數樹花。無可破除無可羨﹐淸貧是好生涯。【《永樂大典》卷一萬四千五百四十四「處」字韻﹐頁十八下引「僧文集」。﹝影印本第一百五十二冊﹞】

陽枋﹕《字溪集》十二卷陽枋﹐字宗驥﹐號字溪先生﹐初名昌朝。合州巴川﹝四川﹞人。宋淳熙十四年丁未﹝一一八七﹞生。淳佑七年入對賜進士出身。官至朝散大夫。咸淳三年﹝一二六七﹞卒。四庫館臣自《永樂大典》輯《字溪集》十二卷。現存《永樂大典》錄﹕字溪陽先生集【三十一條】字溪陽枋先生集【一條】以上共三十二條﹐館臣漏輯者七條。

晦庵詩纘序晦庵先生詩曲﹐旨趣《風》《雅》﹐韻調《離騷》。古不傷質﹐今不近華。造語幽深﹐含味淵永。無非聲宣義理之實﹐而吟詠性情之正。深思熟玩﹐令人心遠神和。至樂油然﹐誠不知手之舞之而足之蹈之也。某嘗沈潛數四﹐見其隨感契情﹐觸景會趣。九歌六義﹐依水和聲﹐咸臻一貫之妙。非若漢唐以來﹐騷人賦客﹐絺辭繢句﹐鏘粲音節﹐務以爽膾人口﹐而一嚼無餘味者比矣。輒用鄙見﹐纘其機括字要﹐分門比類﹐寫爲一編。旣又采摘其章句之尢深永遒麗而灑落者﹐附於編後。冀常可手存而目在之﹐得以優遊浸漬﹐蹈方襲圓﹐而或一幾及焉。先生可作﹐庶亦曰「始可以言詩已矣。」若夫先生制作之生意活法﹐所以辟闔天地﹐捲舒陰陽﹐轇轕鬼神﹐陶冶萬物。靜存動著﹐無非至理融明之妙。學者當心交神契﹐而於言外得之。【《永樂大典》卷九百九「詩」字韻﹐頁十一上引「字溪楊先生集」。﹝藏日本天理圖書館﹞】

謝交割啟袍綠濫沾﹐責愧三鱣之重﹔【籀】【橊】紅新滌﹐光依五馬之賢。傾寫萬分﹐染濡四六。伏念某拙哉方枘﹐謬其圓機。樂晦翁之傳﹐而讀四書﹔耽濂溪之學﹐而明六畫。旣逾彊仕﹐始玷末科。便欲隨海鷗以乞淸閒﹐不謂逐離鴻而困趨走。昔年東去﹐今日尙來。好爲人師﹐此非子之坐也。得其所主﹐或者天實啟之。玆蓋伏遇某官﹐貫日之忠﹐渾身是膽。隱然敵國﹐咸稱細柳之眞﹔賢若長城﹐豈類棘門之戲。把麾黔郡﹐人皆指爲桃源﹔給餉關中﹐公但心於柳塞。惟知運甓﹐安問投壺。蓋匈奴未滅﹐何以家爲﹔信國士無雙﹐誰可匹者。武功旣抗﹐文事交修。致此鵜梁﹐居然蝗粟。某敢不竭其素學﹐誦所常聞。講明子路之彊﹐助元气﹔培植曾【滲】【參】之勇﹐爲壯精神。心形於聲﹐言幾於僭。【《永樂大典》卷一萬五百三十九「啟」字韻﹐頁一下引「字溪陽先生集」。﹝影印本第一百六冊﹞】

辧六尊之名物獻尊【﹝實醴齊﹞】﹑著尊【﹝實醴齊﹞】﹑太尊【﹝實醴齊﹞】﹑象尊【﹝實盎齊﹞】﹑壺尊【﹝實盎齊﹞】﹑山尊【﹝實盎齊﹞】。八尊﹐司尊止言六尊﹐而酒人乃言以法共五齊三酒以實八尊﹐此不可不明辧。蓋六享皆有朝踐﹐獻腥﹑朝獻【﹝酳屍﹞】﹑再獻【﹝後亞獻羣臣酢﹞】﹑饋獻【﹝薦熟﹞】﹐每獻用兩尊﹐故有八尊。春祠﹑夏禴﹑秋嘗﹑冬烝。朝踐【﹝用兩獻尊﹞】﹑朝獻【﹝用兩著尊﹞】﹑再獻【﹝用兩象尊﹞】﹑饋獻【﹝用兩壺尊﹞】﹐四時間祀﹐追享朝享。朝踐【﹝別用兩大尊﹞】﹑朝獻【﹝用兩著尊﹞】﹑再獻【﹝別用兩山尊﹞】﹑饋獻【﹝用兩壺尊﹞】。經於春祠﹑夏禴﹐追享﹑朝享﹐別言朝踐。而秋嘗﹑冬烝﹐不言朝踐﹐以嘗烝朝踐之尊與春夏同。其追享﹑朝享別言朝踐﹐明獻尊﹑太尊爲各異也。於祠禴追享﹑朝享﹐別言再獻﹐而嘗烝不言再獻。以嘗烝再獻之尊﹐與祠禴同。其追享﹑朝享﹐別言再獻者﹐明山尊﹑象尊爲各異也。於嘗烝言朝獻﹐而祠禴追享﹑朝享﹐不言朝獻﹐明六享皆同兩著尊也。於嘗烝言饋獻﹐而祠禴追享﹑朝享﹐不言饋獻﹐明六享皆同兩壺尊也。聖人作經之法﹐同者止一言﹐而不同者再言之。文有可省有不可省﹐皆互相備也。【《永樂大典》卷三千五百八十三「尊」字韻﹐頁二十二上引「字溪陽先生集」。﹝影印本第五十一冊﹞】

代趙大寧上游丞相札子【《永樂大典》原引六條﹐已輯入《字溪集》者三條。】

其一某伏以三臺曜芒﹐一相宅揆﹐靈聰受職﹐蓋壤申休。方將鳴天鑰以播大和﹐運斗杓以酌元气。散之廣宇﹐陶爲陽春﹐造化在一身矣。簫圭長語﹐嘵嘵何爲﹖

其二某不自忖度﹐憂時感事。轍以猥見﹐綴成長書﹐附便申獻。學問空疏﹐豈堪適用。伏惟海岱深髙﹐不棄拳勺。機務燕閒﹐特賜采覽。不勝榮幸。

其三某勢分遼絕﹐藐然穹壤﹐安敢僭申。紫微躔中﹐五色連芒﹐輝燭無疆之問。巫陽有當然職分﹐敢避下走。【《永樂大典》卷八千八百四十三「遊」字韻﹐頁十上和十下引「字溪陽先生集」。﹝影印本第九十六冊﹞】

【祭】承直郎張用泰嗚呼﹐先生之亡﹐天之喪坤文乎﹖字溪之圖﹐發濂溪不盡之意。字溪之易﹐發朱程不盡之蘊。先生𨿽亡﹐有不亡者﹐而況五福備膺如先生者希。世科陸績﹐如一門者又希﹐先生何憾焉。峽山蒼蒼﹐蜀江湯湯。白水之卜﹐先生所藏。鑪峯之上兮﹐公魂之所遊。鑪【烽】【峯】之路兮﹐公魄之所藏。其有隨魂而遊﹐不隨魄而藏者﹐長存乎四方。【《永樂大典》卷一萬四千五十四「祭」字韻﹐頁九下引「字溪陽先生集」。﹝影印本第一百四十七冊﹞】

胡仲弓﹕《葦航漫遊稿》四卷胡仲弓﹐字希聖﹐號葦航。淸源﹝福建﹞人。其生平及事迹不詳。南宋末流寓杭州﹐是他生活的主要時期。四庫館臣自《永樂大典》輯《葦航漫遊稿》四卷。現存《永樂大典》錄﹕胡仲弓詩【一條】胡仲弓葦航漫遊稿【十二條】《江湖集》引【一條】《儀眞志》引【一條】《江湖續集》引【八條】以上共二十三條﹐館臣漏輯者十四條。

山村卽事豚。何事條桑月﹐人家緊閉門。春風無厚薄﹐隨分到山村。歌吹行南陌﹐秋千出短垣。稻田喧鳥雀﹐社鼓賽【《永樂大典》卷三千五百七十九「村」字韻﹐頁八上引「胡仲弓葦航漫遊稿」。﹝影印本第五十冊﹞】

落花詩紅紫穠時雨未晴﹐每將春事嘆浮生。誰憐繡地愁如織﹐我欲箋天訴不平。半點蒼苔猶有迹﹐一分流水去無情。東君更作風光主﹐蝶粉蜂黃莫浪爭。【《永樂大典》卷五千八百三十九「花」字韻﹐頁七上引「胡仲弓葦航漫稿」。﹝影印本第六十一冊﹞】

思故鄕隨龍南渡後﹐五世作泉人。僅識傳家譜﹐空餘報國身。中原無馬迹﹐巨野隔邊塵。北定知何日﹐歸期未有因。【《永樂大典》卷六千六百四十一「鄕」字韻﹐頁二十一下引「胡仲弓詩」。﹝影印本第六十四冊﹞】

【五峯巖】開到荼﹝艸縻﹞春事闌﹐又尋杖履看靑山。人行瘦石枯藤上﹐路入蠻風瘴雨間。佛地平分天界限﹐道場元屬鬼門關。野僧不會遊人意﹐日未晡時及早還。【《永樂大典》卷九千七百六十五「巖」字韻﹐頁七上引「胡仲弓葦航漫遊稿」。﹝影印本第一百冊﹞】

讀杜牧之詩風流不減晉諸賢﹐湧出胸中萬斛泉。吟到秦淮商女句﹐令人憶殺杜樊川。【《永樂大典》卷九百三「詩」字韻﹐頁三十上《江湖集》引「胡仲弓」。﹝藏西柏林人種博物館﹞】

送丁仲圭歸合沙去秋曾作送行詩﹐又見貞人話別離。楊柳柔條未堪折﹐梅花聊贈歲寒枝。【《永樂大典》卷五千七百七十「沙」字韻﹐頁九下《儀眞志》引《江湖續集》﹕「淸源胡仲弓」。﹝影印本第六十冊﹞】

寄朱靜佳明府十載江湖嘆不遭﹐識君歲月謾蹉跎。文書南去靜邊省﹐山水西來佳處多。琴調本髙緣撫字﹐詩逋未了欠催科。騷人標致淸如許﹐制錦機中制芰荷。【《永樂大典》卷一萬一千「府」字韻﹐頁十七上《江湖續集》引「胡希聖」。﹝影印本第一百十冊﹞】

送傅明府【﹝南安﹞】撫字及催科﹐三年鬢已皤。公心如日月﹐浮議任風波。父老顰眉說﹐兒童拍掌歌。歸裝無一物﹐空有采旗多。【《永樂大典》卷一萬一千「府」字韻﹐頁十七上《江湖續集》引「胡希聖」。﹝影印本第一百十冊﹞】

題金粟洞

其一名山洞府三十六﹐若擬帽峯猶未足。有人曾此坐丹鑪﹐有人曾此安碁局。一朝悟道歸去來﹐依舊紫雲鎖林屋。武榮賈客來洛陽﹐手攜尺書叩巖谷。覿面親逢呂洞賓﹐有眼不辧鄭文叔。功成行滿欲度人﹐酬之遺以半升粟。豈知粒粒皆金砂﹐一服可但能辟穀。先嗔後喜來重尋﹐癡心才動隔山谷。故老相傳金粟仙﹐淩霄有塔標蒼玉。乾坤物外號無塵﹐凡夫到此懶著。我來稽首問先生﹐若爲乞得壺中藥。刀圭分與醫國人﹐入深山抱幽獨。先生道我亦不塵﹐且走千巖並萬壑。它時相遇嶽陽樓﹐定把奇書與君讀。

其二誰信東南有此山﹐幾回蠟屐只空還。乾坤超出浮塵外﹐世界深藏粒粟間。鶴不歸來華表在﹐犀從飛去紫雲閒。捫蘿直上淩霄塔﹐見說微垣手可攀。【《永樂大典》卷一萬三千七十五「洞」字韻﹐頁九下《江湖續集》引「胡仲弓題」。﹝影印本第一百三十四冊﹞】

和瞻甫韻住在壺中小有天﹐故山猿鶴作忘年。雲歸每失碁盤石﹐人去不生丹。肯信玉華空有洞﹐自貪黃粟便無仙。我來立盡斜陽暮﹐猶撚吟髭風月邊。【《永樂大典》卷一萬三千七十五「洞」字韻﹐頁九下《江湖續集》引「胡仲弓題」。﹝影印本第一百三十四冊﹞】

和壁間韻﹐惟有先皇禦墨香。萬仞岡邊去路長﹐道人采藥試單方。弈枰誰解爭髙著﹐仙藥時聞按大涼。日落塔頭雲气紫﹐雨餘山蘚痕蒼。年深洞古無塵【《永樂大典》卷一萬三千七十五「洞」字韻﹐頁九下《江湖續集》引「胡仲弓題」。﹝影印本第一百三十四冊﹞】

西來洞天可是胸中負怪奇﹐一丘一壑盡逶迆。自從猿向西方去﹐鷲竺飛來未可知。【《永樂大典》卷一萬三千七十五「洞」字韻﹐頁十三下《江湖續集》引「淸源胡仲弓希聖葦航漫遊稿」。﹝影印本第一百三十四冊﹞】

寄趙春谷監簿詩敲碎吟扉杳不聞﹐數聲犬吠谷中云。幾番欲去重回首﹐立盡斜陽不見君。【《永樂大典》卷一萬四千六百八「簿」字韻﹐頁二十四下《江湖續集》引「胡仲弓」。﹝影印本第一百五十四冊﹞】

衛宗武﹕《秋聲集》六卷衛宗武﹐字淇父﹐自號九山。華亭﹝江蘇﹞人。宋淳佑間﹝一二四一──一二五二﹞歷官尙書郎﹐出知常州﹐後歸罷閒居三十載。元至元二十六年﹝一二八九﹞卒。四庫館臣自《永樂大典》輯《秋聲集》六卷。現存《永樂大典》錄﹕衛宗武詩【一條】衛宗武集【一條】衛宗武秋聲集【十二條】以上共十四條﹐館臣漏輯者四條。

出城山墓域行至趙村才出城山路﹐云收霽景呈。幹端頓軒豁﹐山色更晶明。遠近煙村露﹐微茫野水橫。平頭今七十﹐此地幾經行。【《永樂大典》卷三千五百七十九「村」字韻﹐頁二十一下引「衛宗武秋聲集」。﹝影印本第五十冊﹞】

至霅白莞澤步入唐村詩捨舟而從陸﹐邐迆步巑岏。綠畦平野寬﹐靑嶂四面還。春容千萬狀﹐平挹跬步間。行行二十里﹐窈窕入我山。故山迎故人﹐禽鳥俱歡顏。淸泉響琚佩﹐列峯擁髻鬟。回視塵囂廛﹐相去隔幾關。幽谷多白雲﹐可與相對閒。不妨自吟哦﹐但恐好句慳。更須窮勝事﹐尙喜兩頑。皇皇欲何之﹐並遊當忘還。【《永樂大典》卷三千五百七十九「村」字韻﹐頁二十二下引「衛宗武秋聲集」。﹝影印本第五十冊﹞】

耕漁處淸漣萬頃渟爲湖﹐湛湛一鏡涵太虛。其旁鱗次田莓莓﹐四望沃若皆膏腴。蔬畦麥隴間碧樹﹐洲蘋岸蓼連平蕪。水村落照晚【鍾】【鐘】寺﹐中有一山成畫圖。鄭谷無此寬閒野﹐嚴瀨無此浩渺區。更於何所堪下釣﹐更於何所堪荷鋤。誰與卜築於此居﹐峨然其冠孔氏徒。時哉不偶堪遁世﹐垂緡把來以自娛。興來風月入吟嘯﹐錯落吐出鮫盤珠。人惟內省有足樂﹐眇視外物芻狗如。膏粱於此且不願﹐況爲鱣鮪而施罛。則知之子命名者﹐是特寄意耕與漁。豈亦伯成子髙之在野﹐莊周濠上之觀魚。【《永樂大典》卷一萬四千五百四十四「處」字韻﹐頁十八下引「衛宗武集」。﹝影印本第一百五十二冊﹞】

題柯提幹詠史詩麗矣。嗣是以下﹐浸不古若。孔聖刪詩﹐存者三百五篇。豈特以其辭章之美﹐而爲聲歌之飾哉。禮義所止﹐風化所關﹐誦之者有所感發。則油然易直子諒之心生﹐渙然鄙悖之气釋。繇其美刺﹐審其得失。則爲國者﹐知所以恐懼修省﹐故曰「可以興﹐可以觀。」後之爲詩者﹐研一韻以爲工﹐衒一語以爲巧。華靡相先﹐浮誇取勝。徒務竊區區之名﹐而無補於世教。前代論者﹐以深心主卉木﹐遠致極風雲譏之﹐而謂之淫辭破典﹐可以其說爲非歟﹖若夫卽前史紀述古人出處云爲﹐而核其邪正是非臧否。或因已著之詳﹐或究未發之蘊﹐而斂之章句。嚴筆削於隻字﹐剪繁蕪於片辭。表善伐惡﹐而情靡隱遁。言足勸懲﹐則豈不愈於雕鎪物象﹐娛弄光景者哉。全愚柯君出示《詠史》百絕﹐其間去取固𨿽有當否﹐而言議要不乖乎正。毫端予奪﹐淸風激揚。可使徳人節士﹐益自奮厲。而頑懦之夫﹐以廉以立。是豈泛泛之吟﹐可同日語邪﹖竊聞續筆四倍其加多﹐胡曾當辟易下風矣。恨未及雋﹐永焉此編。披玩已久﹐嘆尙之餘﹐爰書此以復歸之。詩自蘇李而降﹐爲曹劉﹐爲顏謝﹐顏謝已失之【《永樂大典》卷九百六「詩」字韻﹐頁十五下引「衛宗武秋聲集」。﹝影印本第十冊﹞】

【芙蓉】此花又名拒霜。慶曆中﹐有見丁度按轡﹐侍女迎作芙蓉館主﹐俄聞丁卒。石曼卿去世後﹐有見之者﹐云「我今爲仙﹐主芙蓉城。」欲見者同往﹐不諾﹐騎一素驢而去。近詩﹕「十里秋紅照馬蹄。」少陵詩﹕「褥隱繡芙蓉。」如館如城幾艷叢﹐拒霜不覺老西風。曼卿人見騎驢去﹐丁度仙遊按轡空。惆悵二公皆死讖﹐淺深十里尙秋紅。且圖席地看花醉﹐肯羨豪家繡褥工。【《永樂大典》卷五百四十「蓉」字韻﹐頁十五上引「靖傳翁百花詩」。﹝影印本第三冊﹞】

客中懷西湖二首

其一一日無詩气還濁﹐百年有限身更孱。西湖多少好風月﹐何時買屋安蕭閒。

其二閒多便可賦詩健﹐客少應能減酒豪。風雪六橋入圖畫﹐此身可並南山髙。【《永樂大典》卷二千二百六十四「湖」字韻﹐頁三十二下引「董嗣杲廬山集」。﹝影印本第十九冊﹞】

杜陵至節後詩有遠在南思洛陽句予客九江遠過興國至後忽動西湖之感口占實情得四韻何當神交杜陵於夢寐中必亦一笑也杜陵曾吟至後詩﹐我今客遠愁歸遲。蜀中想重洛陽憶﹐江上亦起錢塘思。地異心共一今古﹐風饕雪虐共路岐。西湖何殊灞橋趣﹐亟歸乘興無復疑。【《永樂大典》卷二千二百六十四「湖」字韻﹐頁三十三上引「董嗣杲廬山集」。﹝影印本第十九冊﹞】

【蕪湖】規規安利欲﹐擾擾競光陰。男邑瀕江尾﹐商家截市心。炎涼難洗蕩﹐風月易招尋。見說圩田熟﹐欣逢節序臨。【《永樂大典》卷二千二百六十六「湖」字韻﹐頁十九下引「董嗣杲廬山集」。﹝影印本第二十冊﹞】

送劉漢老過蕪湖歌傳制錦久﹐樂得袖琴過。浙客量鹽少﹐淮商販藥多。隨燈遊晚市﹐沽酒隔昏河。才見江豚起﹐東風又碧波。【《永樂大典》卷二千二百六十六「湖」字韻﹐頁二十上引「董嗣杲廬山集」。﹝影印本第二十冊﹞】

落梧梧葉幾片飛﹐三日西風急。新月冷銀牀﹐牀下孤螿泣。【《永樂大典》卷二千三百三十七「梧」字韻﹐頁四下引「董嗣杲廬山集」。﹝影印本第二十三冊﹞】

【紅梅】此花粉紅﹐標格猶諉曰梅。而繁密枝滿﹐則宛如杏花。晏元獻移植西崗圃內。荊公詩﹕「北人渾未識﹐渾作杏花看。」瘦倚西崗石圃陰﹐玉容忽抹艷妝深。染春應借東君手﹐眩眼曾疑北客心。霞吐丰姿情脈脈﹐雪遺香影夢沈沈。粥餳風景淸明近﹐錯認廬山種一林。【《永樂大典》卷二千八百九「梅」字韻﹐頁十三上引「董思學靖傳翁百花詩」。﹝影印本第三十五冊﹞】

蠟梅此花出京洛間﹐類撚蠟而成﹐今在在有之。此梅經接花疏﹐𨿽盛開花常半含。名磬口梅﹐最先開﹐色深黃﹐花密香穠。名檀香梅﹐極淸芬。後山云「不施千點白﹐別作一家春。」剛條簇簇凍蠅封﹐勁葉將零傲此冬。磬口種奇英可嚼﹐檀心香烈蒂初鎔。根依陽地春風透﹐瓶倚晴窗日气濃。一樣黃昏疏影處﹐懸知水月不相容。【《永樂大典》卷二千八百十一「梅」字韻﹐頁十五下引「董思學百花詩集」。﹝影印本第三十六冊﹞】

過新斗門感懷絕壁憑居險﹐中林憶故深。臨溪掃地醉﹐就樹摘柑吟。打稻農初歇﹐餐芝客莫尋。重來嗟未卜﹐過此酸心。【《永樂大典》卷三千五百二十六「門」字韻﹐頁二十四下引「董嗣杲英溪集」。﹝影印本第第四十九冊﹞】

出徳化門外詩湖光分柳岸﹐野趣入桑畦。錦片花隨水﹐犀尖筍迸泥。淮雲收雨去﹐蜀鳥失春啼。隔浦軍船過﹐斜陽送鼓鼙。【《永樂大典》卷三千五百二十七「門」字韻﹐頁十八上引「董嗣杲廬山集」。﹝影印本第四十九冊﹞】

江村二首

其一荒村雨過炊煙收﹐誰系月下籬根舟。風葉半夜摐摐響﹐老犬獨吠空江秋。

其二秋聲月色饒江云﹐攜壺相呼有近鄰。今宵拚得借榻睡﹐此時共作無懷民。【《永樂大典》卷三千五百七十九「村」字韻﹐頁四下引「董嗣杲廬山集」。﹝影印本第五十冊﹞】

溪村晚步卽事二首

其一溪嵐攢翳入窗空﹐最惱悲秋病瘧翁。三日不行亭北路﹐誰將丹纈染喬楓。

其二小策盤旋艸舍東﹐東西拾穗走兒童。村家間有秋收處﹐愁語酣歌自不同。【《永樂大典》卷三千五百七十九「村」字韻﹐頁九上引「董嗣杲英溪集」。﹝影印本第五十冊﹞】

【生意堂】

其一畫堂淸傍水南橋﹐煙气如炊掩紫霄。十二闌干成獨倚﹐櫓聲風隔大江遙。

其二江天饒霧未能開﹐閒【拉】【拄】孤筇睨九垓。紅日破陰晴色轉﹐廬山如洗入堂來。

其三絮花挼雪小橋寒﹐渾是蘇堤柳下看。愁去不知春袖濕﹐晚風吹雨入闌干。【《永樂大典》卷七千二百四十「堂」字韻﹐頁二十九上引「董嗣杲詩」。﹝影印本第七十一冊﹞】

【素馨】負得劉王侍女稱﹐何年鍾作冢魂英。月娥暗吐溫柔態﹐海國元標悉茗名。翠髻雲鬟爭點綴﹐風香露屑斗輕盈。分明削就梅花雪﹐誰在瑤臺醉月明。【《永樂大典》卷七千九百六十「馨」字韻﹐頁三下引「董思學詩」。﹝影印本第八十八冊﹞】

西興道中二首

其一無馬可租衝曉去﹐有筇堪策趁晴行。初程便是蕭山縣﹐噴火橊花兩岸明。

其二狂走斷貽猿鶴笑﹐醉吟忽感歲時遷。野橋流水湘湖路﹐欲擷蒓絲飯午前。【《永樂大典》卷七千九百六十二「興」字韻﹐頁十一上引「董嗣杲英溪集」。﹝影印本第八十八冊﹞】

送徐性初歸隆興歲華須鬢裏﹐行色水雲中。南徑寒花在﹐西山落葉空。別憐今夜酒﹐歌續古人風。歸隱東湖上﹐忘機狎釣翁。【《永樂大典》卷七千九百六十二「興」字韻﹐頁十七上引「董嗣杲廬山集」。﹝影印本第八十八冊﹞】

江城口號二首

其一定江軍門擁雲气﹐廬山面目長相朝。閫臣所持止一恕﹐墻壁何恨粘歌謠。

其二此郡境有彭澤縣﹐淵明曾遺晉時蹤。三徑莫知在何處﹐且撫官圃千尺松。【《永樂大典》卷八千九十二「城」字韻﹐頁四下引「董嗣杲廬山集」。﹝影印本第九十冊﹞】

寄彭澤陳明府田頭遇白叟﹐爭說長官淸。決訟如轉燭﹐往往得其情。髙風古靈派﹐惠澤流花城。荷鍤徧阡陌﹐咸樂及時耕。桑埂翠陰老﹐稻阪黃雲平。積愛發謠訟﹐連屋歌壤聲。春山映酒艷﹐秋籬挹金英。我滯亦已久﹐欲往搖心旌。有時遞信音﹐展轉思盍並。重當買孤航﹐展拜陶淵明。【《永樂大典》卷一萬一千「府」字韻﹐頁二十一上引「董嗣杲英溪集」。﹝影印本第一百十冊﹞】

寄【璹】【酬】秋巖吟窮荒此地﹐靜極省吾生。秋老腸絲斷﹐江空月魄明。松檐嗔鳥聚﹐竹榻夢僧淸。別後蒼顏攺﹐初逢慨暑程。【《永樂大典》卷一萬四千三百八十二「巖」字韻﹐頁十二下引「董嗣杲廬山集」。﹝影印本第一百四十九冊﹞】

寄樓恪齋館人兩黃丈四明山水秀﹐二老器能殊。語劇欲流涕﹐吟淸謾撚須。林香傳竹醉﹐溪影寫藤枯。愧我卑微者﹐無階助遠圖。【《永樂大典》卷一萬四千三百八十二「寄」字韻﹐頁十二下引「董嗣杲廬山集」。﹝影印本第一百四十九冊﹞】

寄韓玉玙二首

其一郭北下湖枕蒼綠﹐書屋柰此五月溽。涼臺水榭自柳陰﹐獨斂修程困羈束。心心峯不得住﹐瀑聲縈回夢不足。世故屈折歌刺促﹐誰識其人美如玉。

其二涼夢幾回繞孤嶼﹐想見絕得人間暑。西湖瀛嶼綠更熾﹐君胡爲兮不安處。信美非土固所慮﹐樓臺近水何多阻。自顧形羸況棲濕﹐未蓍共此淸夜語。【《永樂大典》卷一萬四千三百八十二「寄」字韻﹐頁十三上引「董嗣杲廬山集」。﹝影印本第一百九十四冊﹞】

寄湖口茶局臧尙幹酡顏探得洞元眞﹐老气摩霄岸角巾。案上押批呼局吏﹐津頭釀酒謝江神。天寒茶課收徵倍﹐雪霽梅吟寄驛頻。何日此來聯榻語﹐廬山几案無塵。【《永樂大典》卷一萬九千七百八十一「局」字韻﹐頁八下引「董嗣杲廬山集」。﹝影印本第一百七十八冊﹞】

泊曹家沙

其一雪覆蘆花障遠郊﹐小舟不待起風拋。沙頭只有三家住﹐爛艸檐頭兩把茅。

其二行沙回望岸南頭﹐疊疊層層雪積稠。民社一同猶是寄﹐故應羈迹此生浮。

其三險危屢涉尙未慣﹐沙上盡認家爲曹。江空不見雨點大﹐船隘莫禁人語髙。

其四遠歸誰道日辰誤﹐小醉自覺精神豪。已誓孤褰脫世故﹐南山【斗】【豆】底誅蓬蒿。【《永樂大典》卷五千七百七十「沙」字韻﹐頁九下《儀眞志》引「董嗣杲廬山集」。﹝影印本第六十冊﹞】

蒲壽宬﹕《心泉學詩稿》六卷蒲壽宬﹐泉州﹝福建﹞人。宋咸淳間﹐知梅州。宋亡降元﹐《八閩通誌》稱其居甲第。四庫館臣自《永樂大典》輯《心泉學詩稿》六卷。現存《永樂大典》錄﹕蒲壽宬詩【一條】蒲壽宬心泉學詩稿【十一條】以上共十二條﹐館臣漏輯者一條。

【南村】每懷淵明老﹐昔欲居南村。誅茅結矮屋﹐種桑蔭前軒。嘉蔬不盈掬﹐濁酒時一尊。客至如許行﹐惟愛神農言。【《永樂大典》卷三千五百八十「村」字韻﹐頁十五上引「蒲壽宬心泉學詩稿」。﹝影印本第五十冊﹞】

艾性夫﹕《剩語》二卷艾性夫﹐據《四庫全書總目》卷一六六考定﹐字天謂﹐撫州﹝江西﹞人﹐由宋入元﹐仕於元。四庫館臣自《永樂大典》輯《剩語》二卷。現存《永樂大典》錄﹕艾性夫詩【三條】艾性夫孤山晚稿【一條】艾性夫剩語【二十三條】以上共二十七條﹐館臣漏輯者七條。

經語詩戲效唐子西

其一山徑之蹊去去賒﹐蓽門圭竇是誰家。其生色也艸交翠﹐彼美人兮蓮正花。

其二源泉混混出虛巖﹐桑者閒閒人已蠶。剪韭不妨千取百﹐種瓜且喜二生三。【《永樂大典》卷九百「詩」字韻﹐頁二十一下引「艾性夫剩語」。﹝影印本第九冊﹞】

偶題窗涵山影月初斜﹐門傍溪橋柳半遮。獨客不眠春起早﹐一簾香雪嗅梨花。【《永樂大典》卷九百「詩」字韻﹐頁二十一下引「艾性夫剩語」。﹝影印本第九冊﹞】

深村索居無遠興﹐晚傍深村。澀水爭道﹐桑空艸托根。斷橋回老馬﹐熟果聚饑猿。解後僧同話﹐歸來人掩門。【《永樂大典》卷三千五百八十「村」字韻﹐頁十八下引「艾性夫孤山晚稿」。﹝影印本第五十冊﹞】

秋村稻黃雁入蔗境﹐水落鷺過屠門。一片寒煙晚景﹐數聲牧笛秋村。【《永樂大典》卷三千五百八十一「村」字韻﹐頁五下引「艾性夫剩語」。﹝影印本第五十冊﹞】

陳庭翠水竹淸處晴波漾文綺﹐風篁弄家聲。居然三市中﹐著此一段淸。幽人自地偏﹐淡趣由天成。洗耳日以靜﹐抱節日以貞。從君得三絕﹐與我增雙明。【《永樂大典》卷一萬四千五百四十四「處」字韻﹐頁十八下引「艾性夫剩語」。﹝影印本第一百五十二冊﹞】

贈族子治鬼疾瞠獰電目頭蒙倛﹐兩手握斷靑桃枝。丹符落火六丁走﹐白晝破柱神雷飛。何物屍虫作妖魅﹐敢上天庭聒天耳。坐俘心腹三彭仇﹐生馘膏肓雙孺子。君不見﹐大巫擒鬼先擒王﹐質蹻猥瑣不足當﹐請君爲我祓不祥。疾驅威霆行鬼方﹐餘力熙河鉏鬼章。【《永樂大典》卷二萬三百十「疾」字韻﹐頁十下引「艾性夫剩語」。﹝影印本第一百八十三冊﹞】

趙文﹕《靑山集》八卷趙文﹐字儀可﹐一字惟恭﹐號靑山。廬陵﹝江西﹞人。元劉將孫《養吾集》卷二十九《趙靑山墓表》載﹕「年二十六﹐以宋永名貢景定甲子﹝一二六四﹞。」推其生年當爲宋嘉熙三年﹝一二三九﹞。後入學爲上捨﹐曾爲文天祥幕僚。元程巨夫《雪樓集》卷二十二《趙儀可墓志銘》載﹕「延佑元年冬十二月葬宗於右﹐明年正月七日儀可亦卒。」則其卒年爲延佑二年﹝一三一五﹞。四庫館臣自《永樂大典》輯《靑山集》八卷。現存《永樂大典》錄﹕趙文【一條】趙儀可靑山集【三條】趙儀可靑山稿【五條】趙靑山集【一條】趙靑山稿【一條】以上共十一條﹐館臣漏輯者一條。

題【汪水雲詩】讀汪水雲詩而不墮淚者﹐殆不名人矣。水雲﹐杭人﹐善琴﹐嘗以琴事慈元及王昭儀。曁國亡﹐親見蒼黃歸附。又展轉北行﹐道途所歷﹐痛心駭目﹐不可具道。畱燕日久﹐尙能和王昭儀歌詩。訪文丞相楚囚中。三宮幸得不死﹐沒者爲靑冢﹐存者爲浮屠﹐皆史記所未有。蓋昔人紇幹山頭之歌﹐「水西流朕東」之嘆﹐「世世勿生天王家」之恨﹐一披史冊﹐尙能感涕。君皆耳聞目見﹐又能寫爲詩﹐幽憂沈痛﹐殆不可讀。今君已入名山﹐作黃冠師﹐飄然興亡得喪之外。獨畱此斷腸泣血﹐遺千古羞﹐然千古恨不知焉用此。昔雍門周以琴見孟嘗君﹐不能令孟嘗悲也。及爲言千秋萬歲後﹐宗廟必不血食。髙臺壞﹐曲池漸﹐墳墓下﹐嬰兒豎子采樵者躑躅而歌其上﹐然後孟嘗君泫焉承臉【睫】。周引琴而鼓之﹐孟嘗泣涕增哀﹐若破國亡邑之人。況余亡國賤俘﹐未聽君之琴﹐而先讀君之詩﹐其泫焉承臉【睫】不已﹐不可禁矣。君謂余﹕「吾取琴爲先生鼓之﹐何如﹖」余收淚而謝之曰「止止。」廬陵趙文儀可。【《永樂大典》卷九百九「詩」字韻﹐頁十四上引「趙文題」。﹝藏日本天理圖書館﹞按﹕此文又見於汪元亮《湖山類稿》卷五﹝《武林往哲遺書》本﹞。】

楊宏道﹕《小亨集》六卷楊宏道﹐字叔能。淄川﹝山東﹞人。金大定二十九年﹝一一八九﹞生。正大元年任監麟遊酒稅。四庫館臣自《永樂大典》輯《小亨集》六卷。現存《永樂大典》錄﹕楊弘道詞【一條】楊弘道小亨集【十九條】楊叔能詩【七條】楊叔能小亨集【十三條】以上共四十條﹐館臣漏輯者十二條。

李太白詩長庚昔入夢﹐名與少陵齊。陳隋諸作者﹐稍覺气焰低。軒昂傲權貴﹐反爲嬖幸擠。璘也一靑蠅﹐安能點白圭。采芝謝家英﹐白骨埋黃泥。【《永樂大典》卷九百二「詩」字韻﹐頁二十一上引「楊叔能小亨集」。﹝影印本第十冊﹞】

效孟東野聞昔有廉士﹐井飲投靑錢。嗟餘七尺身﹐眠食須人憐。夜歸借臥榻﹐朝起尋炊煙。喟然長太息﹐俯仰羞前賢。曲肱一榻上﹐夢與汗漫期。或登髙山顚﹐或步淸溪湄。形開日已晏﹐身世交相悲。願言長不寤﹐夢裏心怡怡。我願如蚯蚓﹐食土能充腸。我願如鷦鷯﹐自然羽而翔。人生豈不貴﹐歲暮天雨霜。不知冬日短﹐但覺冬宵長。縕袍不息恥﹐恐污君衣裳。糲食不自難﹐恐辱君膏粱。靑蠅點白石﹐白璧亦無光。一人向隅泣﹐一室皆感傷。【《永樂大典》卷九百二「詩」字韻﹐頁二十一上引「楊叔能小亨集」。﹝影印本第十冊﹞】

讀徐漢臣詠雪詩

其一潁守多賓客﹐玄冬燕賞時。聚星成故事﹐刻梓播妍辭。吾子追遐躅﹐儒官下絳帷。髙吟三十韻﹐擬學二賢詩。

其二前朝閥閱有光輝﹐南國衣冠欲奮飛。兩地因緣春夢斷﹐百年事業壯心違。四民尖職士爲最﹐數口無依誰與歸。賓發蒼浪五十一﹐天教去采故山薇。【《永樂大典》卷九百二「詩」字韻﹐頁二十一上引「楊叔能小亨集」。﹝影印本第十冊﹞】

靑梅詩名籍籍何益﹐吾道悠悠可哀。莫謂閒身已老﹐齒牙不憚靑梅。【《永樂大典》卷二千八百十「梅」字韻﹐頁二十上引「楊弘道小亨集」。﹝影印本第三十六冊﹞】

東坡墨梅玉溪輕蘸橫斜枝﹐枝頭澹月顰宮眉。短軸一幅有二絕﹐東坡畫出西湖詩。【《永樂大典》卷二千八百十三「梅」字韻﹐頁十一上引「楊弘道小亨集」。﹝影印本第三十六冊﹞】

空村謠淒風羊角轉﹐曠野埃塵腥。膏血夜爲火﹐望際光靑熒。頹垣俯積灰﹐破屋仰見星。蓬蒿塞前路﹐瓦礫堆中庭。殺戮余稚老﹐疲羸行欲倒。居空村問汝﹐何以供朝昏。气息僅相屬﹐致詞難遽言。往時百餘家﹐今日數人存。傾筐長鑱隨日出﹐樹木有皮艸有根。舂磨沃饑火﹐水土仍君恩。但恨誅求盡地底﹐官吏有時猶到門。【《永樂大典》卷三千五百八十一「村」字韻﹐頁六下引「楊弘道小亨集」。﹝影印本第五十冊﹞】

章谷村洛南千戶邑﹐章谷一家村。屏迹山川僻﹐無時霧雨昏。短檐垂葦箔﹐老樹並柴門。日汲淸泉飲﹐汲多常恐渾。【《永樂大典》卷三千五百八十一「村」字韻﹐頁六下引「楊弘道小亨集」。﹝影印本第五十冊﹞】

【淸心堂】淸心老人已仙去﹐家人灑掃淸心堂。淸心養徳生百祥﹐後世有子如圭璋【﹝其子才卿登進士第﹞】。君不見﹐深中多數阻城府﹐自謂萬事能周防﹐撫摩童稚涕泗滂。身後世結號風霜﹐淸心老人思之詳。【《永樂大典》卷七千二百四十「堂」字韻﹐頁十二下引「楊叔能詩」。﹝影印本第七十一冊﹞】

寄邢彥忠鉗。安能走謁君﹐會合比蟨鶼。憶昔到鄲城﹐肅拜見壽髯。南榮漉新酒﹐觴我臨前檐。半酣出詩卷﹐句律麟經嚴。酌酒讀君詩﹐取魚熊掌兼。吟聲流水滑﹐吻舌兵鋒銛。君體爲之動﹐眞歡置虛謙。日駕一再周﹐長安見秋蟾。酷愛終南山﹐蒼玉刻角尖。豈知君在下﹐密藻寒魚潛。我亦寓窮巷﹐旅食惟虀鹽。捧檄就拘縶﹐但未施【《永樂大典》卷一萬四千三百八十三「寄」字韻﹐頁九上引「楊叔能詩」。﹝影印本第一百四十九冊﹞】

寄云甫馬嘶人喧雜﹐適從何處來。坐談恣胸臆﹐白日號風雷。有身不讀書﹐荊棘荒靈臺。籧篨戚施輩﹐但解沾殘杯。吾子如大防﹐橫遏狂瀾回。士以气爲主﹐豁達心膽開。聞之喜不寐﹐東望心悠哉。持正不苟合﹐於此觀奇材。【《永樂大典》卷一萬四千三百八十三「寄」字韻﹐頁九下引「楊叔能詩」。﹝影印本第一百四十九冊﹞】

洧川縣惠民倉題名記洧水經宋樓鎭東北一百五十里達於汴﹐會於蔡閘﹐而漕之便於陸運。於貞佑二年秋﹐築惠民倉於鎭東洧水之陽。至興定二年﹐以宋樓鎭爲洧川縣﹐置倉故也。倉之貯輸﹐歲無慮數十萬斛﹐設官求稱其事。有監有同﹐又有監支納以總之。二稅時至﹐中外覬覦谷之精粗﹐槪之髙低。力役嘈雜。朱墨分委﹐申牒往復﹐啟閉封識。故一事不勤﹐則一獘生焉。若此而能使農民樂輸﹐兵士得食堅好。在人消覬覦之心﹐在己免於罪戾。非廉幹善心計者﹐疇克舉其職﹑革其獘乎﹖正大八年六月﹐監支納王君代至﹐因自謂曰「創河倉迄於今﹐殆將二紀。居是職者旣多﹐善於其職者可法﹐不善於其職者可戒﹐竟無一人而爲錄之何哉﹖」慮久而逸其名氏﹐乃刻石以遺後人。【《永樂大典》卷七千五百十三「倉」字韻﹐頁九下引「楊弘道小亨集」。﹝影印本第八十一冊﹞】

魏初﹕《靑崖集》五卷魏初﹐字太初﹐號靑崖。弘州順聖﹝河北﹞人。金正大八年﹝一二三一﹞生﹐中統間爲國史院編修﹐後任南臺禦史中丞﹐元至元二十九年﹝一二九二﹞卒。《元史》卷一六四有傳。四庫館臣自《永樂大典》輯《靑崖集》五卷。現存《永樂大典》錄﹕魏初詩【一條】魏初靑崖集【八條】魏靑崖集【二條】靑崖文集【一條】以上共十二條﹐館臣漏輯者二條。

代王村行盡南岡日已曛﹐人村雞犬閉柴門。解鞍抖擻黃塵了﹐羨煞田家老瓦盆。【《永樂大典》卷三千五百七十九「村」字韻﹐頁十二上引「魏初靑崖集」。﹝影印本第五十冊﹞】

自同之蒲城次商臺符見寄詩韻袖裏行行有鐵﹐鏡愁如有約﹐田園歸夢尙無涯。落花流水山前驛﹐無復仙人問客槎。中點點是霜華。溝深因雨還添滑﹐山好𨿽陰不是遮。鞍馬【《永樂大典》卷八千八十九「城」字韻﹐頁四下引「魏初靑崖集」。﹝藏大英博物館﹞】

劉將孫﹕《養吾齋集》三十二卷劉將孫﹐字尙友﹐號養吾先生。廬陵﹝江西﹞人。宋寶佑五年﹝一二五七﹞生。歷官延平教官﹑臨汀書院長等。四庫館臣自《永樂大典》輯《養吾齋集》三十二卷。現存《永樂大典》錄﹕劉將孫詩【一條】劉將孫詞【二條】劉將孫養吾先生文集【一條】劉將孫養吾集【八十一條】劉尙友集【一條】《茶陵州誌》引【一條】以上共八十七條﹐館臣漏輯十八條。

芙蓉芙蓉累累結靑苞﹐密葉深幄光垂梢。西風夭嬌索扶倚﹐出墻臨水紛相交。凋梧老柳無顏色﹐各自晴光借朝夕。遊蜂粉蝶最世情﹐已向墻頭水邊覓。【《永樂大典》卷五百四十「蓉」字韻﹐頁十五下引「劉將孫養吾集」。﹝影印本第三冊﹞】

約略雜詩

其一席養戈【斨】【戕】數緯聖不道﹐機讖吁何祥。所徵輒亂萌﹐蚤覺亟豫防。如何比造命﹐拱手待成殃。英明有時昏﹐。但疑女君羨﹐皇識武媚娘。

其二古今有大笑﹐枯楊晚華出。嫦娥齒髮落﹐未肯沮擇匹。墮身奉君愛﹐身亦竟狼籍。彼淫固自取﹐渠命豈不惜。蓮花張六郎﹐老武八十一。【《永樂大典》卷九百二「詩」字韻﹐頁十二上引「劉將孫養吾集」。﹝影印本第十冊﹞】

臨川學館空庭積雨霽﹐月色如新沐。團團桂影間﹐粲粲一方玉。棲鳥各安枝﹐微風不驚木。徘徊眞可浴﹐倒浸意亦足。欲語四無人﹐鳴蛩伴孤宿。【《永樂大典》卷一萬一千三百十三「館」字韻﹐頁十八上引「劉將孫養吾集」。﹝影印本第一百十五冊﹞】

十八日晚晴宿韓婆嶺夜枕【水詹】【迎檐】雨報更﹐曉云吹凍霧飛塵。晴暉四野靑動目﹐晚色千林春喚人。徐步細將來日記﹐歸期喜及一年新。停驂客報章江水﹐見說扶舟可問津。【《永樂大典》卷一萬一千九百八十一「嶺」字韻﹐頁十二上引「劉將孫養吾集」。﹝影印本第一百二十二冊﹞】

南遊堂堂一代暗銷磨﹐富貴何須進士科。城郭閭閻隨處足﹐山川形勝負人多。曹蜍政爾奄奄好﹐鄧禹如君寂寂何。此際麒麟須第一﹐向來荊棘合蹉跎。【《永樂大典》卷一萬九千六百三十七「目」字韻﹐頁二十一下引「劉將孫詩」。﹝影印本第一百七十六冊﹞】

坐局暑雨時明晦﹐小車閒去來。極知負白日﹐尙未浞黃埃。倚筆看山觀﹐追懷愧吹臺。自然增骯髒﹐不足爲低徊。【《永樂大典》卷一萬九千七百八十二「局」字韻﹐頁六上引「劉將孫養吾集」。﹝影印本第一百七十八冊﹞】

振玉齋記蒼蒼﹐媲其義也。璽章日蕩﹐孚尹雕琢﹐尙其質也。斝樽權瓚﹐齋明薦奉﹐嘉其衷也。況於琴瑟之在禦者乎﹖玉非聲之謂﹐振之則聲也。聲何自而發﹖振之者人也。今夫天籟之呼號宇宙﹐不足爲其披靡。而淸風微度﹐一葉琤然﹐未有不領覽而意消。人籟亦若此矣。金石之競奏也﹐絲竹之交發也﹐能使人神奔而意亂。然廣庭之所賞﹐可蹔而不可常。流俗之所趨﹐而有道者之所不屑。故夫琴者﹐非淸才靈气﹐不能悟其趣﹔非幽閒深遠﹐不能發其微。而其聲之所感﹐有九奏萬舞之所不能加﹐簫箾英莖之所不能備。而其徳也同於君子之所比者﹐在是矣。蓋泗濱之所浮者﹐有鏗鍧而無其純綸而溫潤。過衛之所聞者﹐得其幼眇﹐未得其潛而安和。其瓏而縝栗者過於驚雷之轉壑﹐而金奏者皆啞鐘矣。其淸越而渾涵者賢於叩撞而擊拊﹐而軒縣者皆煩手矣。磬不必玉也﹐玉固非磬也。玆琴斯聲﹐式昭徳音﹐而非振不至於是也。玉韞於山﹐閟於璞﹐佩而規矩中焉﹐聲而宮商具焉。然則君子之所存可知矣。孰非聲也﹐有聽之而忘倦者焉﹐有厭之而欲睡者焉﹐有忽然得之而驚者焉﹐則鶴之聲亦猶是已。樂哉﹗以言新齋晝永﹐簾垂塵寂﹐汲泉煮茗﹐隱幾焚香。興至理弦﹐翛然一曲。空庭鶴唳﹐倡曾以言得平園益公周丞相之愛琴﹐名玉磬者。誠齋閣老寫奇語爲之銘﹐寶藏於峭峯郭氏有年。乃以佳雅尙﹐輟而遺之﹐與一鶴俱。賓友贊﹐比物引類﹐弦淸頌潤。新居作齋以居玉磬。遠平請名且記﹐予取「振玉」以落之。爲「振玉」言曰﹕古之君子﹐動容周旋﹐無往而非玉也。珩璜衝牙﹐環玦瓃王彘﹐昭其文也。鞞鞘琫珌﹐璲珶琮珞﹐式其度也。瑱瑩珈璫﹐靡瓊綴璧﹐明其英也。弁纓導﹐垂璠結玙﹐尊其徳也。玠珽琬琰﹐章章采采﹐登其華也。輅車鼎鉉﹐【如】【汝】和予。撫人境之雙淸﹐忽髙齋兮如昨。昔人所謂玉振於江左者﹐其玆人歟﹐其斯齋歟﹖【《永樂大典》卷二千五百四十「齋」字韻﹐頁二十二下引「劉將孫養吾集」。﹝影印本第三十冊﹞】

平心堂記項君時懋之堂以「平心」名﹐未嘗自以爲名也﹐而友朋稱之﹐鄕黨信之﹐以爲深類其爲人﹐因以名於堂。以諗於予曰「何如﹖」前修之諭平也﹐嘗取於舟﹐舟之適重﹐乃得其所以平。若移左置右﹐其偏一也。諸葛公開誠布公﹐獨三嘆曰「難平者事也。」夫使我不得以安於平者﹐非我也﹐物也。我欲爲大同﹐彼固與我爲立異。我欲無彼此﹐彼固與我爲町畦。平之不能以直遂﹐爲吾心之累者﹐皆是也。𨿽然﹐此勢也。勢之所趨者不可挽﹐若吾心之所爲平者﹐皆不在是也。予嘗慨然於世之論平者也﹐往往以平不平者爲平。𨿽古今豪傑﹐功名建立﹐快意於一時﹐而成名於百世者﹐皆不免於此。雷霆風雨之驟至﹐必有偏枯而披靡者。江河之浩渺﹐蛟龍之洶湧﹐所過而有不獲其所者也。平之道不如此。平而至於心﹐則如水之不波﹐萬頃一碧﹐千里如席﹐微瀾無驚﹐神怪俱息。又如春之方霽﹐朝光蕩漾﹐山明川潤﹐晴燻芳艷﹐著物欲醉。蓋一念付物而不動於心﹐物之至吾前者﹐不將而不迎。過者如委順﹐感者如觸虛。心平至此﹐不有足樂者乎﹖嗟乎﹐世未有知平之樂﹐而求樂於平者﹐平而非吾所謂平也。萬鍾千年之祿﹐不如退食之從容﹔河傾海赴之福﹐不如無事之安樂。平之樂不獨其可味﹐而平之福固未有能知之者也。心如是則福如是矣。老聃氏以不爲先爲寶﹐而熙然如春之樂﹐如在世外。吾夫子老安少懷之气象﹐所以與點於春沂之趣者﹐亦以其有相似然也。予推平心之樂﹐其平者於人事世故之間﹐而極之於心胸學問之外。觀者不亦有省矣乎﹖平心其能領此樂以安此福者﹐不以予言爲異於他之言平者也。【《永樂大典》卷七千二百四十「堂」字韻﹐頁十五上引「劉將孫養吾集」。﹝影印本第七十一冊﹞】

茶陵州譚氏孚善倉記苦之。永惟祖父忠厚之意﹐己粗有餘﹐而坐視人之弗給﹐非家教也。爰自大徳丁未始﹐歲捐千石﹐視冬價不增。繇春二月至四月月一糶﹐五六月月三糶﹐比貧口給之帖分貯糶處﹐隨其居近以便之。又以連歲不登甚丁未﹑戊申﹐增爲二千石﹐他歲如初約。茶陵州之洲陂﹐世家爲譚氏﹐自初興稱國老。十二世至巽齋﹐詩書益大其家聲。嘗名堂「義方」﹐欲合族子弟教且養焉﹐志未克就。秋貢士嗣之﹐周旋世變間﹐力所可及﹐施惠不少﹐亦不使其人知。嘗曰「惠而使人知﹐非施也。」其代有盛徳如此。秋之子福焱﹐篤行先訓﹐每思所以推廣光大之者。會歲儉糴艱﹐鄕【黨】【倘】余積充裕﹐歲增爲無涯。條約明具﹐質之神明。取《易中孚》九二語﹐謂天下惟孚之至﹐可以及物﹐惟善之實﹐可以感人。千里之內﹐豈無同是心者。名倉以「孚善」﹐其望之當世尢厚﹐不遠求記於予。方時洊饑﹐官講荒政日迫﹐貧富交敝。聞君此舉﹐使人慨然。吾西江之涸鄕有是倉﹐亦豈當公私皇皇﹐若此何幸﹖執筆論著﹐傳之四方。興於爲善者﹐聞風而說之。寧惟益廣譚氏孚善之望﹐而備豫有恆﹐裏無流亡﹐且免於倉卒。彊所無而誅不備﹐惠未及於民而公私騷然﹐煩費橫出﹐與其急而靡措﹐孰若分於少有而縮於易能﹐爲忠實利便﹐可傳可繼也哉﹖昔者聖人之說孚也﹐謂其言善而已。言之善﹐猶應於遠者如此﹐而況於事哉﹖事與言易﹐其信當如之何﹖若饑而與之食﹐事莫切於此矣。濟無多寡﹐惟及時者力半而功倍﹔惠無大小﹐惟有常者望足而心固。古今捄荒者多矣﹐待於流亡捐瘠﹐而後發賑貸﹐彼朝夕之不充﹐而望飽於簿書展轉之後﹐故移粟爲不仁﹐而發爲無益。夫饑者特一飯之莫繼﹐而茫然方來之日長。若時而斗升可必而獲﹐將後顧之無憂。如有恃而不恐﹐亦豈肯輕去鄕裏捐妻子哉﹖孚者﹐誠之著也。善者﹐心之同也。誠於爲善﹐復有過此者乎﹖己爲善而不居﹐獨以爲人之爲善。誰不如我以玆心至﹐其有不孚者乎﹖人者則不可知﹐而吾之孚足以質於天而建於人矣。昔馬文淵之散谷﹐呂子敬之指【困】【囷】﹐以爲美談﹐此猶一時之惠耳。齊劉善明三世樂施﹐靑州歲荒﹐家開倉以濟鄕裏。於是百姓呼其家田爲續命田﹐玆倉蓋近之矣。孚於人者﹐必孚於天。晉潘元茂荒年隨人多少口率均分。父老頌之曰「且貴且富﹐有南山之壽﹐吾仍得與潘元茂。」又曰「恩不可忘﹐無如我潘郎。」以人之所嘆﹐天念之矣。此則孚於人者也。東漢何比干多陰徳﹐一日遇神與之策二百二十﹐曰「他日子孫印綬﹐皆若此。」﹝民者﹞夫民【者】天之所卹也﹐此則孚於天者也。張乖嘗夢黃氏以厚徳爲神所敬﹐旦而問其所爲﹐則曰「歲秋糴﹐而春夏發之如初直。」乖信其有以動於幽明。嗟夫﹐予記玆倉﹐因譚君之世美﹐與「孚善」之嘉名。歷舉前後拯饑施報隱徳﹐載之史可信者述之。匪獨以見譚氏後來之昌盛遠大者﹐必亦於此而動夫人亹亹不倦之天﹐則亦君子孚善意也。南山名福焱﹐嘗魁咸淳丁卯。漕貢記。【《永樂大典》卷七千五百十四「倉」字韻﹐頁十七上《茶陵州誌》引「劉將孫」。﹝影印本第八十一冊﹞】

讀書處記丞相信公之季弟稱文堂﹐蚤贊閫謀﹐開朝迹。及丞相畱燕山﹐與書如訣曰「我以忠死﹐仲以孝仕﹐季也其隱﹐隱當若之何﹖山中讀書可矣。其它日爲管寧﹐爲陶潛﹐使千載之下以是稱吾三人。」文堂受言服膺﹐讀書深密﹐無故山以外之迹﹐隨寓以讀書處扁之。歲年睕晚﹐坐念喟然﹐往帛書隨手裂去。曷其使來者不忘﹐亦惟是筆墨傳著以貽永久﹐乃錄副墨視予﹐命之記。嗚呼﹐書盡在文山矣﹐尙何言。抑有書以來﹐凡具耳目心知者孰不知讀。而古今髙材顯仕則有之矣﹐謂非書之效不可﹐而可謂之能讀者幾﹖書一也﹐而讀者異焉。子駿白頭國師﹐博極羣書以爲之資﹐此亦一讀書也。阿瞞飛揚郁抑﹐而欲名山精舍爲二十年規﹐此亦一讀書也。書何與於人事而有遺恨者矣。意者書亦不能無憾於此也。書非以資讀﹐而讀者亦若有福。昔人有罷相而或誚其胸中欠讀數百卷者﹐有入翰林而恨其太蚤不得老者。𨿽如萊公精忠大節﹐猶有置不滿於此﹐則書有不及讀者矣。前史賢相或再問再不知﹐或講井田禮樂有厚慚﹐以至《論語》半部斷章稱相業不可及﹐則書有不必讀者矣。書何假於讀﹐而猶有不暇與不足﹐則書何負於世哉﹖嗚呼﹐書之效可睹矣。事業有不在於學問﹐而學問各自爲是非。向微千鈞一【鏤】【縷】﹐猶有信公若而人﹐則教忠教孝永已如淸談﹐而羲農以來爲有餘愧矣。然則今之所爲讀者何書也﹖是則有可言者矣。載籍以來﹐自刪定筆削而後成書﹐泛而爲諸子百家。私之爲傳授﹐爲專門名家﹐爲訓詁章句﹐爲貼義套括。一反之爲親說﹐大明之爲理學。墨守者局師說﹑尊統承﹐擇便者借光寵﹑捷功利﹐巧者媒禽犢﹑曲阿世﹐淺者拾土梗﹑供辭章﹐最下又疣贅給科舉。三千年間讀書者具是矣。孰能反而求其初﹐孰能通而會其極。嗚呼﹐其自三代以來前修往哲﹐晦明絕續﹐毫分縷析﹐以至斯世也。其亦幸而漢唐以下﹐而無議論之多門﹐場屋之遺累﹐以及此時也。學術之異同﹐不待辧而惟是之歸﹔義理之擇執﹐不必泥而惟善之師。觀於正大而得天地之所與立﹐揆之心胸而得聖賢之所與同。夫豈呻其呫畢﹐誦其糟粕之謂而已哉﹗文堂之於讀書也﹐旣進而不願爲河汾之十策﹐又幸退而不必如邴根矩之教遼東。比幼安藜膝穴﹐則彼良苦﹔視淵明賦《山海》自遣﹐則此有餘。其所自得者﹐丞相之所不能教﹐而吾亦不能得於言也。𨿽然﹐彼一時也﹐此一時也﹐文堂之善其身足矣。玆名玆志又將以遺於方來。以之承家﹐以之教子﹐如斯而已乎﹖其於用世﹐亦有政自不免者乎﹖抑此爲讀書言之也。其使觀雪窖之帖﹐而興於今昔之故。以予文其間﹐豈不足以有感也﹖是則異夫世之所謂讀書者之撰矣﹐斯其不負信公之教也歟﹖文堂﹐名璋﹐字諸子。力學﹐喜屬辭﹐皆讀書之效云。此帖凡百七十八字﹐慷慨懇惻﹐情至誼盡﹐百世之下﹐誦之者猶流涕也。別爲刻藏此處﹐於是信公去世二十有三年矣。大徳第八重九書。【《永樂大典》卷一萬四千五百四十四「處」字韻﹐頁十一下引「劉將孫養吾集」。﹝影印本第一百五十二冊﹞】

新刊杜詩序有杜詩來五百年﹐注者以二三百數﹐然無善本。至或僞蘇注﹐謬妄鉗劫可笑。自或者謂少陵詩史﹐謂少陵一飯不忘君。於是注者深求而【僵】【彊】附﹐句句字字必傅會時事曲折﹔不知其所謂史﹑所謂不忘者﹐公之於天下﹐寓意深婉﹐初不在此。詩有風有隱﹐工部大雅與三百篇相望﹐詎有此心胸哉﹖此豈所以爲少陵﹗第知膚引以爲忠愛﹐而不知陷於險薄。凡注詩尙意者﹐又蹈此獘﹐而《杜集》爲甚。諸後來忌詩﹑詩﹑疑詩﹑開詩禍﹐皆起此而莫之悟﹐此不得不爲少陵辧者也。先君子須溪先生每浩嘆學詩者各自爲宗﹐無能讀杜詩者﹐類尊丘垤而惡睹昆侖。平生屢看《杜集》﹐旣選爲興觀﹐他評泊尙多﹐批點皆各有意﹐非但謂其佳而已。髙楚芳類粹刻之﹐復刪舊注無稽者﹑泛濫者﹐特存精確必不可無者﹐求爲序以傳。坡公謂杜詩似《史記》﹐今聞者特以坡語大﹐不敢異﹐竟無能知其所以似《史記》者。予欲著之﹐此又似評杜詩爲僭﹐獨爲注本言之。注杜詩﹐如注《莊子》。蓋謂眾人事﹑眼前語﹐一出盡變﹔事外意﹑意外事﹐一語而破。無盡之書﹐一字而含無涯之味﹐或可評不可注﹐或不必注﹐或不當注。舉之不可偏﹐執之不可著。常辭不極於情﹐故事不給於丳也。然詎能爾﹗是本淨其繁蕪﹐可以使讀者得於神﹐而批評摽掇﹐足以靈悟﹐固《艸堂集》之郭象本矣。楚芳於是注﹐用力勤﹐去取當﹐校正審。覽他本﹐艸艸藉吾家名以欺者﹐甚遠。相之者﹐吾門劉郁云。【《永樂大典》卷九百五「詩」字韻﹐頁十二下引「劉將孫養吾集」。﹝影印本第十冊﹞】

【唐詩選序】唐詩亡慮數百家﹐往往特中唐以後所傳。荊公因宋次道家本選之﹐稱百家固未備。世謂三司吏人亂摽貼﹐非初本。先君子須溪先生點校熟復﹐疑荊公別有選者。然唐詩浩繁雜襲﹐得此本讀之者﹐亦勝如盡讀諸集也。嘗見荊公集句﹐凡唐詩中閒篇刺語﹐用之如丳。想見此老胸次﹐諸家美惡爛然﹐何不畢具﹐亦何待篇章反復去取﹐如吾等今所觀哉﹖古人賦詩﹐猶斷章見志﹐無不可以取節。況大宗師之所識鑑﹐𨿽未免失眞﹐然豈無什四五存者。選文章難﹐詩尢難﹔評得選意﹐選得作意愈難。選者各自有意﹐眾共稱好者﹐作者或不謂然。人見之無味﹐而中有可感者﹐乃倍覺深長。固有本語本意。若不及此﹐而觸景動懷﹐別有激發。予嘗以此通於古今之評論﹐如有感也﹐何獨唐詩然哉﹖三百篇經聖筆﹐然謂無所遺不可﹐謂尙有可刪亦可﹐論未有定也。此本經先子論訂提掇﹐特欲以啟後學亹亹之機。古云譚見心詩﹐稱能品﹐先子深賞愛之。已而名士刻雅南者﹐多選其作﹐取吾家荊公選詩本刻之﹐寄聲爲序。予懼夫覽者徒能疑於是編﹐乃上下論之。非曰辯其不然﹐聊以廣或者之意。𨿽不必如荊公所謂﹐觀此而足﹐抑以此選此評而觀唐詩﹐不亦可哉。【《永樂大典》卷九百七「詩」字韻﹐頁一下引「劉將孫養吾集」。﹝影印本第十冊﹞】

王荊公詩序洛學盛行﹐而歐蘇文如不必作﹔江西派接﹐而半山詩幾不復傳。諸老心相服各有在﹐而世俗剽耳附聲者﹐往往可嘆也。慶元參政雁湖李氏獨箋臨川詩於共懲荊舒之後﹐與象山記祠堂﹐磊磊恨意相似。文章行義﹐固各有必不可槪掩者。然東南僅刻兩本﹐眉久廢﹐撫亦落。士大夫或白首不及見﹐以是藏本極少﹐亦牽聯沒沒至此。李箋比注家異者﹐間及詩意﹔不能盡脫窠臼者﹐尙襲常眩博﹐每句字附會﹐膚引常言常語﹐亦跋涉經史。先君子須溪先生於詩喜荊公﹐嘗點評李注本﹐欲刪其繁﹐以付門生兒子﹐未暇也。安成王士吉﹐往以少俊及門有聞。日以書來汀【淸白】【請自】刻荊公詩﹐以評點附句下﹐以雁湖注意與事確者類篇【﹝疑衍﹞】次。願序之﹐於是荊公詩當粲然行世矣。公詩爲宋大家﹐非文人詩而具用文法。抑光耀以朴意﹐融制作爲裁體﹐陶冶古今而呼吸﹐如令精變塵秕而形神俱妙。其核也如老吏之約三尺﹐其麗也又如一笑之可千金。歷選百年﹐亦東京之子美也。獨其不得如子美之稱於唐者﹐相業累之耳。嗚呼﹐使公老翰林學士﹐韙然一代詞宗﹐亦何必執政耶﹖論詩文與論人物異﹐論行事【竟】【意】見又異。雁湖箋此詩尙以《明君怨》置議論﹐蓋共正之。然彼詠明君耳﹐何與大節而刺剟【玼】【疵】之。因士吉刻本﹐記先君子所嘗爲荊公感嘆者於此﹐而非敢評公詩也。【《永樂大典》卷九百七「詩」字韻﹐頁十四上引「劉將孫養吾集」。﹝影印本第十冊﹞】

贈梅不塵子桂翁畫梅序畫非塵外人不能作也﹐況於梅哉﹖古之畫者﹐稱盤臝以爲眞畫者。梅又歲寒山中﹐世外之品目也。予聞永新梅不塵以澄觀加冠巾﹐從禪心戲飛絮﹐不姓聖兪而以之氏。其磊落變化如此﹐足以應是梅矣。夫梅者﹐生於江南幽遠絕敻之地﹐而騷人墨客之所周旋者也。宇宙以來三千年無還顧之者﹐彼調羹者﹐徒以其實之酸耳。何遜之揚州﹐子美之東閣﹐創以其一時者爲千載﹐然未盛也。和靖暗香疏影一聯﹐始入於畫﹔簡齋墨梅數絕﹐大昌於時。至逃禪筆妙﹐時命不遇﹐遂貽準敕之嘆。嗟乎﹐梅豈富貴福澤哉﹖貴人肉眼﹐以牡丹芍藥者視梅﹐梅固異趣矣。若江空歲晚﹐山寒谷。蟬蛻污濁之中﹐風流枯槁之後。梅固非世俗之所得友﹐畫亦非靑州之所能及也。不塵遠矣﹐其畫方千金﹐子桂翁得之家傳者﹐橫斜而浮動﹐其筆如不塵焉。予固喜於不塵之不絕也﹐爲著梅之始終以發之。抑陸放翁有云「補之至簡﹐亦半樹。」補之﹐吾江西人也﹐每見一枝孤蕊蕭條可愛﹐未睹所謂半樹也。此事非吾言語文字所能及﹐桂翁旣家傳而世有之矣﹐其半樹耶﹐一枝耶﹐必有以發矣。【《永樂大典》卷二千八百十二「梅」字韻﹐頁五上引「劉將孫養吾集」。﹝影印本第三十六冊﹞】

養吾齋銘淸明在躬﹐志气如神。和順積中﹐英華發外。【《永樂大典》卷二千五百三十七「齋」字韻﹐頁六下引「劉將孫養吾集」。﹝影印本第二十九冊﹞】

袁樓少師行狀嚴其律度﹐則僥幸之門塞。【《永樂大典》卷一萬四千七百七「度」字韻﹐頁六上引「劉將孫養吾集」。﹝影印本第一百五十九冊﹞】

須溪先生行狀先生之熟爲賦論﹐義理精趣﹐神會天成。証之本心﹐浸融快。論事開闔﹐截處置。本末次第必可施於用﹐不但妙言語而已。【《永樂大典》卷八千二十二「成」字韻﹐頁七下「劉將孫養吾集」。﹝藏大英博物館﹞】

滕安上﹕《東庵集》四卷滕安上﹐字仲禮。定州﹝河北﹞人。據姚燧《牧庵集》卷二十六《國子司業滕君墓志銘》﹐其生年當爲宋淳佑二年﹝一二四二﹞。官中山府教授﹑禹城主簿﹑國子博士﹑太常丞﹑監察禦史﹑國子司業。元元貞元年﹝一二九五﹞卒。四庫館臣自《永樂大典》輯《東庵集》四卷。現存《永樂大典》錄﹕東庵滕仲禮東庵集【一條】滕仲禮詩【六條】滕仲禮詩集【二條】滕仲禮東庵集【六條】《元文類》引【一條】以上共十六條﹐館臣漏輯者十一條。

缺題乾坤古今一中庸﹐魚躍鳶飛觸處逢。不假髙明廢人事﹐黃冠聊隱郭林宗。【《永樂大典》卷九百「詩」字韻﹐頁十八上引「滕仲禮東庵集」。﹝影印本第九冊﹞】

偶得

其一滔天勢屈元無事﹐烈地灰寒自有經。獨倚枯藤一長嘯﹐亂雲收盡萬峯靑。

其二學道無所得﹐來年萬慮降。病身便暖炕﹐衰目喜晴窗。獻課生童幾﹐擎書稚子雙。人來問奇字﹐載酒渺春江。

其三血气維衰志愈眞﹐年來溫故覺知新。久貧多謝鄕關敬﹐漸老惟於道義親。日月優遊三樂事﹐乾坤俯仰一閒人。幾時卜築唐溪上﹐分得堯民五畝春。【《永樂大典》卷九百「詩」字韻﹐頁十八上引「滕仲禮東庵集」。﹝影印本第九冊﹞】

暮春東村道中沙帶艸痕畱馬住﹐云移日影趁人涼。貪看水上風行處﹐不覺【氵公】【沿】溪十里長。【《永樂大典》卷三千五百八十「村」字韻﹐頁十二下引「滕仲禮東庵集」。﹝影印本第五十冊﹞】

張閏甫惠文樽此君攜酒過幽窗﹐夢覺驚逢碧玉雙。便約故人文字飲﹐共聽風雨瀉秋江。【《永樂大典》卷三千五百八十四「尊」字韻﹐頁二十八下引「滕仲禮東庵集」。﹝影印本第五十一冊﹞】

畱別楊知府汪洋碧海不生瀾﹐磊落長松柰歲寒。五百里分唐甸服﹐二千石重漢衣冠。囊分玉粒情親厚﹐花簇金鞍禮數寬。臨別殷勤復相贐﹐欲酬知己道應難。【《永樂大典》卷一萬九百九十九「府」字韻﹐頁二十上引「滕仲禮詩」。﹝影印本第一百九冊﹞】

張文吉霍守道授館宗道以二子從之學禮意甚腆紫山秋澗皆有詩以稱之昌道復有文以贊之故題其後山澗新詩正始音﹐妙峯數語亦良箴。得人傳道資師意﹐願子爲賢父母心。寸晷要知輕尺璧﹐一經端可勝金。仲舒學貫天人際﹐發藻行看桂滿林。【《永樂大典》卷一萬一千三百十三「館」字韻﹐頁十九上引「滕仲禮詩集」。﹝影印本第一百一十五冊﹞】

北平薛處士不遇古人已往不可見﹐得見斯人尙典刑。禮讓雍容孤竹國﹐光明淵耀少微星。勝遊誰與同三徑﹐雅志終期續六經。會待抽簪訪君去﹐共登熊嶽看滄溟。【《永樂大典》卷一萬三千四百五十「士」字韻﹐頁二十上引「滕仲禮詩」。﹝影印本第一百三十七冊﹞】

春官楊好禮爲雲中處士周仲和徵詩云庵聞說愼許可﹐長句稱君臭味同。只道張顚能艸聖﹐豈知東野坐詩窮。黃金誰買屠龍伎﹐白屋當期失馬翁。未識芝眉謾援筆﹐令人回首望雲中。【《永樂大典》卷一萬三千四百五十「士」字韻﹐頁二十上引「滕仲禮詩」。﹝影印本第一百三十七冊﹞】

祭硯司業先生文人﹐疊不及屍。千里致奠﹐寓哀一詞。至元己丑﹐十有二月某日。門生國子博士滕安上﹐謹遣子羽﹐以淸酌庶羞之奠﹐致祭於司業先生硯公之靈。士之文章﹐與世污隆。百年以來﹐南北不同。惟公述作﹐有稽其中。學者師之﹐知所適從。士之志操﹐與齒盛衰。一生之間﹐終始自違。惟公抱負﹐白首不移。學者仰之﹐得其表儀。於戲﹗教授東垣﹐淵淵乎經義之學﹔司業成均﹐表表乎忠孝之教。其起之暮也﹐固非淺淺之可議﹔其去之果也﹐又非庸庸之可效。公之歸老﹐猶振頹波。遽云逝矣﹐爲之柰何。八十𨿽壽﹐在公匪多。聞公易簀﹐了然不亂。平生之守﹐於此益見。自公之歸﹐夢寐見之。況於永訣﹐無復見期。一官【《永樂大典》卷一萬四千四十六「祭」字韻﹐頁三十四下《元文類》引「滕安上」。﹝影印本第一百四十五冊﹞】

陳宜甫﹕《秋巖詩集》二卷陳宜甫﹐閩﹝福建﹞人。元至元十七年﹝一二八○﹞嘗爲侍從與晉王僚屬。其詩多與盧摯﹑姚燧﹑趙孟俯﹑程巨夫等人唱和﹐但諸人集中罕及之。據元張伯淳《張養蒙集》﹝十卷﹐北京圖書館藏抄本﹞﹐知其生年當在宋寶佑三年﹝一二五五﹞﹐其卒年爲元大徳三年﹝一二九九﹞。四庫館臣自《永樂大典》輯《秋巖詩集》二卷。現存《永樂大典》錄﹕陳秋巖詩【十一條】陳秋巖集【三條】以上共十四條﹐館臣漏輯四條。

憶故鄕一首寄舅氏歐耐軒已是悲秋更憶鄕﹐關山迢遞楚天長。鱸魚江渚西風老﹐木彈園林白露涼。八十老親無信息﹐幾多良友自參商。好從直北看南海﹐荒艸茫茫又夕陽。【《永樂大典》卷六千六百四十一「鄕」字韻﹐頁二十二上引「陳秋巖詩」。﹝影印本第六十四冊﹞】

酒病姚承旨見訪酒病不可解﹐淸涎吐滿。友勤加飯勸﹐醫獻養生方。雪屋吟詩懶﹐春鑪煮藥香。了無名利想﹐靜坐養神光。【《永樂大典》卷一萬一百十五「旨」字韻﹐頁二十三下引「陳秋巖詩」。﹝影印本第一百一冊﹞】

答畱承旨東風相送恨綿綿﹐歌斷陽關緩著鞭。四海交遊今已矣﹐幾回離別各淒然。鷗邊保社期他日﹐馬上光陰惜壯年。記得向來同夜直﹐玉堂斜月散金蓮。【《永樂大典》卷一萬一百十五「旨」字韻﹐頁二十五上引「陳秋巖詩」。﹝影印本第一百一冊﹞】

數月無酒蒙上位頒賜一瓶喜而成歌曲生久別會面難﹐馬乳風味多寒酸。洞庭春色夢不到﹐但覺飲量波濤幹。內庭皇皇遣星使﹐憐我沙場雪霜苦。金尊盡倒笑顏開﹐熙熙猶似登春臺。更入穹廬錫芳宴﹐似說愁城易攻戰。聖恩浩蕩海波深﹐醉里長歌望三殿。【《永樂大典》卷一萬二千四十三「酒」字韻﹐頁四上引「陳秋巖詩」。﹝影印本第一百二十四冊﹞】

王旭﹕《蘭軒集》十六卷王旭﹐字景初。東平﹝山東﹞人。生卒年及事迹多不可考。據其文集詩文所屬的年代爲元至元到大徳年間﹝一二七一──一三○七﹞﹐大致可以推斷他生活的時期。他與王構﹑王盤均以文學名世﹐號稱三王。似不曾爲官。《全金元詞》頁八四四云其「嘗爲碭山令」﹐疑傳抄有誤。《蘭軒集》﹐明焦竑《國史經籍志》卷五載﹕「王旭《蘭軒集》二十卷。」但《文淵閣書目》僅錄一冊﹐亦疑有誤。此集久不見傳本﹐淸初四庫館臣自《永樂大典》輯《蘭軒集》十六卷。現存《永樂大典》錄﹕王旭詩【一條】王景初詩【一條】王景初蘭軒集【一百一十條】以上共一百一十二條﹐館臣漏輯者三條。

【止善堂】人心若江河﹐晝夜無停流。東流未到海﹐滔滔詎能休。又如遠遊客﹐終年寄他州。不知歸其家﹐歲暮何所投。水流上滄海﹐人行止故丘。而況寰宇中﹐事物紛相酬。人欲盛其熾﹐天理微以幽。瞬息變化間﹐肝膽生戈矛。苟不知所止﹐定心終無由。所止非至善﹐此心猶可憂。卓哉陳使君﹐立志希前修。名堂以止善﹐善外俱無求。我徳自此明﹐新民功亦優。還應有餘慶﹐永爲斯堂畱。不愧《大學》篇﹐芳塵映千秋。【《永樂大典》卷七千二百四十二「堂」字韻﹐頁十八下引「王旭詩」。﹝影印本第七十一冊﹞】

晚煙煙霞牢落淡秋容﹐林壑疏明瘦晚峯。松竹南溪自幽寺﹐風來忽聽一聲鐘。【《永樂大典》卷四千九百八「煙」字韻﹐頁九下引「王景初詩」。﹝藏西柏林人種博物館﹞】

唐詩序詩緣情而作﹐情感物而動。其淺深髙下﹐則系於王澤之厚薄﹐風俗之淳漓矣。故三百篇﹐怨而不怒﹐哀而不傷﹐樂而不淫﹐惇柔潤澤﹐雍容紆余﹐極於忠厚而後止﹐有以見王澤之厚﹐風俗之醇﹐而人心之天理全焉。自王澤一斬於東遷之季﹐詩亡﹐而出於人情之所不能自已者﹐則不以古今而存亡也。楚之騷﹐漢之謠﹐魏晉六代之篇章﹐其皆詩之變已。惟其世道愈下﹐是以正音愈衰。故韓昌黎譏之曰「其聲淸以淫﹐其節數以急。」有由然矣。唐興三百年用文治﹐雄才大筆﹐其气髙接乎三代。而其詩律精切﹐尢非他文之比﹐是以後世宗之而無攺焉。今所選近四百篇﹐專取七言四韻。若夫星日之相輝﹐雷霆之相薄﹐江河之相蕩﹐造化之相推。吁﹗至矣哉。𨿽然本盛而末茂﹐源深而流長。雅而正者詩人之實﹐才而辯者詞人之華。去古益遠﹐余姑無望其王澤之厚﹐風俗之醇。至於仁義以養其心﹐忠孝以作其气﹐《國風》《雅》《頌》以正其情﹐《離騷》《九歌》以深其思﹐要當先此而後彼。有志之士﹐試相與求之。【《永樂大典》卷九百七「詩」字韻﹐頁一上引「王景初蘭軒集」。﹝影印本第十冊﹞】

張之翰﹕《西巖集》二十卷張之翰﹐字周卿﹐號西巖老人。邯鄲﹝河北﹞人。元至元末﹝約一二九四﹞以翰林侍講學士知松江府事。四庫館臣自《永樂大典》輯《西巖集》二十卷。現存《永樂大典》錄﹕張西巖【一條】張西巖詩【八條】張西巖詞【一條】張西巖集【四十三條】張之翰【二條】《松江志》引【一條】以上共五十六條﹐館臣漏輯者九條。按﹕《四庫全書總目》卷一六七云「《永樂大典》所載﹐有標題《張西巖集》﹐而核其詩文實爲張起巖作。」這里輯出的九條當中有五條屬《張西巖集》﹐經查《元詩選》三集丙張起巖的《華峯漫錄》﹐未見。而《華峯漫錄》和《金陵集》的原本及其它選本都已失傳﹐爲進一步考證﹐姑依例照錄於此。

宿長沙村道出東南海上州﹐人家五月似涼秋。重重綠樹長遮眼﹐歷歷靑山不斷頭。野碓帶沙舂脫粟﹐瓦瓶和月汲淸流。田翁但說休行早﹐昨夜西村虎食牛。【《永樂大典》卷三千五百八十一「村」字韻﹐頁八下引「張西巖詩」。﹝影印本第五十冊﹞】

奉賀西湖書院三賢堂成寄呈容齋大參

其一長慶風流數樂天﹐熙寧文采屬坡仙。若將南國詩人比﹐祇有西溪處士全。浚井築堤人老矣﹐登山臨水鶴翩然。容齋辦此事奇事﹐合把三賢作四賢。

其二蘇白知杭相後先﹐逋仙獨以隱齊肩。規模不減四書院。人品誰如三大賢。名塞乾坤無異議﹐光揚唐宋有遺編。殷勤來奠新祠下﹐滿酌孤山六一泉。【《永樂大典》卷七千二百三十六「堂」字韻﹐頁十九上引「張之翰詩」。﹝影印本第六十九冊﹞】

【白雲亭】靑崖兄再過是亭﹐時有府帥者談渠手誅賊將﹐以城全歸之事。遂索大白﹐滿引於亭﹐從危石之下。因爲賦詩。西北風吹雪滿城﹐與君同過白雲亭。土侯要話當年事﹐把酒孤峯直下聽。【《永樂大典》卷一萬五千一百三十九「帥」字韻﹐頁十四上引「張西巖集」。﹝影印本第一百六十三冊﹞】

元夕過瓜期尙未行﹐旁人休笑我無能。不勞鞭箠租糧了﹐放與人家五夜燈。【《永樂大典》卷二萬三百五十四「夕」字韻﹐頁十四上引「張西巖集」。﹝影印本第一百八十三冊﹞】

戊子元夕雪後無塵到六街﹐萬家燈火近蓬萊。照將大地山河出﹐移下滿天星斗來。良夜春風動簾幕﹐太平和气溢樓臺。舉杯邀住金溝月﹐白甚孤懷不自開。【《永樂大典》卷二萬三百五十四「夕」字韻﹐頁十四上引「張西巖集」。﹝影印本第一百八十三冊﹞】

和張老山同知杭州元夕和气潛消雪後寒﹐錢塘燈火甲人間。紅蓮影裏玻璃水﹐縞月光中錦繡山。萬景更於何處好﹐千金難買此時閒。春風十二年前夢﹐猶記重門夜不關。【《永樂大典》卷二萬三百五十四「夕」字韻﹐頁十四上引「張西巖集」。﹝影印本第一百八十三冊﹞】

泉山燈夕瀟瀟鐵騎響空街﹐月下誰門得敢開。憶中原此時節﹐萬家燈火照樓臺。【《永樂大典》卷二萬三百五十四「夕」字韻﹐頁十八下引「張西巖詩」。﹝影印本第一百八十三冊﹞】

送李元謙南行摸魚子奔忙裏﹐盡耐風波塵土。私自言也自笑﹐一毫於世曾何補。欲歸未許﹐謾縮首隨人。彊顏苟祿﹐此意亦良苦。悵交遊曉星堪數﹐今朝君又南去。獨畱倥揚州路﹐總是曾經行處。夢中淮岸江浦。年來事事多更變﹐猶有舊時烏府。君莫住﹐說正賴兩三﹐吾輩相撐拄。恨自無羽﹐趁萬里秋風﹐雲間孤鶴﹐落日下平楚。【《永樂大典》卷八千六百二十八「行」字韻﹐頁十四上引「張西巖集」。﹝影印本第九十五冊﹞】

王結﹕《文忠集》六卷王結﹐字義伯。易州定興﹝河北﹞人。據《元史》卷一七八本傳﹐結在後至元「二年﹝一三三六﹞卒……年六十有二。」其生年當宋徳佑元年﹝一二七五﹞。官集賢院直學士﹑刑部尙書﹑中書左丞。卒追封太原郡公﹐謚文忠。四庫館臣自《永樂大典》輯《文忠集》六卷。現存《永樂大典》錄﹕王文忠公集【四十一條】王結文忠公集【六條】王結詩【三條】王結雜著【一條】以上共五十一條﹐館臣漏輯十四條。

借答張編修韻呈廉承旨

其一猛虎蹈檻﹐狡兔罹网。詎知冥冥鴻﹐層霄渺遐想。巍然光羣辟﹐四海勞景仰。皎皎報國【心】﹐舉直錯諸枉。兩宮眷方隆﹐莫厭三公養。

其二我家唐溪上﹐茅屋粗可居。𨿽無千木奴﹐瓜圃連芋區。野老時共席﹐商論種樹書。田裏樂優遊﹐名場謝馳驅。裁成付公等﹐海宇恆晏如。

其三結髮事鉛槧﹐謬負經綸志。夙心初未忘﹐用捨有時義。盛時事方殷﹐臺閣擢能吏。君【俟】【侯】念桑梓﹐惓惓不遐棄。知我浩然歸﹐應動渭陽思。

其四千金鬻駿骨﹐騏驥爭歸燕。昭王國已墟﹐盛事傳千年。物外有髙人﹐揮手蒼崖顚。笑我好奇服﹐楚楚自裹纏。有酒第可飲﹐且莫分愚賢。

其五﹝【以下】復借前韻﹞溪邊燕爭泥﹐檐隙蛛結网。紛紜勞日夕﹐此外無餘想。谷谷林間鳩﹐守拙吾所仰。威鳳棲丹穴﹐軼駕不容枉。梧桐生髙崗﹐抱甕勤漑養。

其六五王誅兩凶﹐士民各安居。三思偶漏网﹐反墮豺虎區。展捲不能讀﹐嘆息爲廢書。處事戒姑息﹐用斷當疾驅。眼看前車覆﹐來者當何如。

其七幼承父師訓﹐卓然樹微志。遊心惟詩書﹐躬行乃仁義。古來爲己學﹐非止儒飾吏。時情迂白圭﹐區區敢眾棄。特立天壤間﹐千載有深思。

其八仙人馭蒼鸞﹐【莫】【暮】楚朝幽燕。下視萬蚍蜉﹐擾擾知幾年。散發沐咸池﹐言旋昆侖巓。夢中授寶訣﹐一洗世糾纏。再拜謝嘉惠﹐但愧非髙賢。【《永樂大典》卷一萬一百十五「旨」字韻﹐頁二十二下引「王文忠公集」。﹝影印本第一百一冊﹞】

次廉承旨韻四首

其一齊門鼓瑤瑟﹐郢地歌陽春。豈伊和者眾﹐棄之若埃塵。哀絲間豪竹﹐哇淫日爭新。流傳亦已久﹐居然喪天眞。鍾期不可作﹐吾將與斯人。

其二玉樹照廉泉﹐艸木含芳春。峨冠立中朝﹐羣賢仰光塵。世徳久已隆﹐寵渥今尢新。後樂紹先志﹐經綸乃儒眞。行看翔鳳池﹐綏我區中人。

其三相門有君子﹐玉徳溫如春。賓筵仰芝眉﹐浣我胸中塵。公憐臭味同﹐我樂相知新。未識心已降﹐一見情更眞。但慚衡門士﹐因彼靑雲人。

其四靑松淩歲寒﹐夭華媚芳春。結根各有所﹐貞脆隔幾塵。容容誇毗子﹐采采衣裳新。譾譾昧遠大﹐硜硜匪眞眞。落落四方誌﹐悠悠千載人。【《永樂大典》卷一萬一百十五「旨」字韻﹐頁二十三上引「王文忠公集」。﹝影印本第一百一冊﹞】

客船晚煙舳艫相接蔽長川﹐晚食維舟起暮煙。賈客輕生冒艱險﹐熙熙壤壤亦堪憐。【《永樂大典》卷四千九百八「煙」字韻﹐頁九下引「王結詩」。﹝藏西柏林人種博物館﹞】

【雜著】願命內外之臣﹐各舉經明行修之人。擇其尢者﹐以爲太學之師﹐次以分教天下之學。以官民子弟之俊秀者﹐以爲生徒﹐專治經術。屏棄隋唐以來科舉之業﹐約周漢養士取士之制。教之以孝弟忠信﹑禮義廉﹑格物致知﹑修己治人之道。待其有成﹐獻其賢者能者於朝。【《永樂大典》卷九百二十一「師」字韻﹐頁二十三下引「王結雜著」。﹝影印本第十一冊﹞】

同恕﹕《庵集》十五卷同恕﹐字寬甫。其先太原﹝山西﹞人﹐後徙奉元。宋寶佑二年﹝一二五四﹞生﹐官至翰林直學士。元至順二年﹝一三三一﹞卒。謚文貞。《元史》卷一八九有傳。四庫館臣自《永樂大典》輯《庵集》十五卷。現存《永樂大典》錄﹕同恕詩【八條】同恕庵集【二十四條】以上共三十二條﹐館臣漏輯者七條。

【投壺】賓主分班就兩楹﹐擬從小射暢歡情。舉籌忽見憑空落﹐中的驚聞滿座聲。已【辧】【辦】行觴浮眾劣﹐會須立馬慶三成。汝南謾說多驍雋﹐是先生禮意輕。【《永樂大典》二千二百五十七「壺」字韻﹐頁十六下引「同恕庵集」。﹝影印本第十八冊﹞】

村居卽事曉來極目望平疇﹐禾黍離離正晚秋。農父籃方下子﹐牧兒荷笠去鞭牛。千章古木陰全薄﹐一道寒泉碧自流。佇立西風吟不盡﹐雲山宛轉鳥聲幽。【《永樂大典》卷三千五百八十一「村」字韻﹐頁七上引「同恕庵集」。﹝影印本第五十冊﹞】

雜著詩

其一歲月滔滔不貸人﹐回頭二十有三春。試爲點檢工夫去﹐羞對湯盤話日新。

其二憶初總丱絕嬌癡﹐人是人非但解熙。失笑頗能通姓字﹐有知爭得似無知。

其三物識紛紜自古同﹐瞻烏誰與辧雌雄。柳州著論非封建﹐猶說唐虞未至公。

其四聖模賢範孔洋洋﹐聚辧居行敢怠荒。何物人間有眞樂﹐從渠文繡與膏粱。【《永樂大典》卷一萬四千五百四十五「著」字韻﹐頁十四上引「同恕庵集」。﹝影印本第一百五十二冊﹞】

跋元遺山贈楊文康公詩後右潛齋先生楊文康公﹐年未冠時﹐遺山先生所贈詩也。先伯父順安先生﹐先人玉山翁﹐交莊敏文康父子間。故恕亦得與今集賢學士﹑國子祭酒敬伯寅遊。恕嘗侍先人讀元詩至此篇﹐恕問曰「『服膺先就楚靈均』﹐何所指也﹖」先人言「我亦嘗疑此。」問之順安﹐則謂﹕「汝不知耶﹖元甫年十六﹐有《擬懷沙賦》﹐甚爲先輩所欣賞。」恕自是往來於心﹐欲就祭酒求觀此稿者屢矣。近方得請間﹐祭酒數且喜曰「先君繇侍先祖避亂來歸﹐日從事四子六經之言﹐絕口不道詩文。蚤歲有作﹐皆棄去不錄。今之所存﹐寅於故篋敗楮中僅得一二。況此在山東日﹐受之遺山者。寅𨿽不得其說﹐不敢問之先君也。先輩零落已盡﹐非吾世交之家﹐聞見自能不沒其實乎﹖願爲我識數語其後以傳信來者。」恕惟先生剛健直大之气﹐純正精微之學﹐與魏國許文正公﹐方駕並驅﹐爲一代儒宗。而英敏秀茂見諸童弱﹐間者已爲大賢君子期予如此﹐且不獨遺山也。紫陽先生竭平生精力﹐著《正統論》﹐貽書莊敏曰「令郎博學好識見﹐恨不相從遊﹐以補闕誤。」蓋楩楠豫章之木﹐𨿽在拱把﹐而百圍千尺之气﹐已森然在人目中矣﹐此聖人所以爲可畏也。先生初名鉉﹐遺山字以新甫﹐後攺今名字云。泰定乙丑﹐九月朔旦﹐同某拜手敬書。【《永樂大典》卷九百九「詩」字韻﹐頁十九下引「同恕庵集」。﹝藏日本天理圖書館﹞】

王沂﹕《伊濱集》二十四卷王沂﹐字思魯【《永樂大典》卷三千五百二十八「門」字韻﹐頁二十三下引「王沂」條﹐有注﹕「字師魯﹐襄陰人﹐延佑乙卯進士﹐禮部尙書。」】。眞定﹝河北﹞人。元延佑元年﹝一三一四﹞進士。參修國史﹐官至禮部尙書。行年七十餘。四庫館臣自《永樂大典》輯《伊濱集》二十四卷。現存《永樂大典》錄﹕王沂詩【八條】王沂伊濱集【六十八條】王尙書伊濱集【二條】《國朝鄭氏麟溪集》引【一條】以上共七十九條﹐館臣漏輯十三條。

發都門二首

其一水暖蘆溝照錦韉﹐小臣回首望甘泉。詞官祕祝無他語﹐只爲蒼生祝有年。

其二二月京華尙衣綿﹐河堤官柳已含。春衫莫厭徵塵污﹐西望峨眉路八千。【《永樂大典》卷三千五百二十六「門」字韻﹐頁三下引「王沂伊濱集」。﹝影印本第四十九冊﹞】

【義門曲】化行宗族百年中﹐惠及鄕鄰不有功。堂上徳星光又聚﹐階前書艸帶應叢。表閭四業垂靑史﹐遺訓三篇見素風。欲識慶源何似遠﹐浦江春水日流東。【《永樂大典》卷三千五百二十八「門」字韻﹐頁二十三下《國朝鄭氏麟溪集》引「王沂」。﹝影印本第四十九冊﹞】

髙村道中作遊若浮槎﹐歸心劇懸旌。可憐立令竮影﹐相依傷我情。吾道本寥寥﹐世議徒營營。何時返蓬蓽﹐聊以善自名。茅茨耿不寐﹐索索疏雨鳴。披衣村巷白﹐靑楊挾風聲。細徑隱荒蔓﹐扶鞍事遐徵。早有田家兒﹐先我耕月明。東旭出未髙﹐蒼茫山气橫。隴麥何翛翛﹐野雉磔磔驚。【《永樂大典》卷三千五百七十九「村」字韻﹐頁二十三上引「王祈伊濱集」。﹝影印本第五十冊﹞】

宿鯉魚村遠遊寡儔匹﹐喪亂無良圖。輕舟逐商賈﹐泛泛江之隅。灘水日夜生﹐朔風無時呼。揚帆苦不遠﹐入峽勢轉孤。山川郁雲气﹐煙雨日模糊。逝波獲腐鯉﹐顚倒羣兒趨。素書不可得﹐何以慰所須。方春苦寒沍﹐雪積未敷。萬物不得所﹐我何望嗟吁。聖神儼在禦﹐豈棄千里駒。時來乃倏忽﹐運往亦須臾。休否或有道﹐悠哉起長途。【《永樂大典》卷三千五百八十一「村」字韻﹐頁九上引「王沂伊濱集」。﹝影印本第五十冊﹞】

贈呂復仲善遠行至友不多得﹐嘉會難可常。李斯西說秦﹐鄒生遠遊梁。抽毫備賓客﹐發策幹侯王。公子重毛遂﹐馮驩趨孟嘗。子方踞受謁﹐千木辟踰墻。夢想數子遊﹐結言思佩纕。時哉不吾與﹐太息起彷徨。拔茅匯同進﹐空翼羣無良。況復此爲別﹐何以有杜康。秦箏旣杜促﹐趙瑟亦更張。揮弦變宮羽﹐目送鴻雁翔。【《永樂大典》卷八千六百二十八「行」字韻﹐頁八下引「王沂伊濱集」。﹝影印本第九十五冊﹞】

【朝天嶺】

其一石棧冥蒙雨似煙﹐落花風送錦鞍韉。只愁滿眼春泥滑﹐不記靑林叫杜鵑。

其二曲曲緣云石棧新﹐更堪風雨送殘春。畏途過盡覺惡夢﹐江水相看逢故人。【《永樂大典》卷一萬一千九百八十「嶺」字韻﹐頁九下引「王尙書伊濱集」。﹝影印本第一百二十二冊﹞】

樂善處士劉君陳誼竟何如﹐瀟灑城南小隱居。傾蓋交通皆國士﹐揮金振卹自鄕閭。易名不愧羣賢謚﹐潛徳生輝太史書。他日相逢通姓字﹐定應驚座聳簪裾。【《永樂大典》卷一萬三千四百五十「士」字韻﹐頁十四上引「王沂伊濱集」。﹝影印本第一百三十七冊﹞】

寄周宗周北風吹葉擁階平﹐背倚寒窗聽雁聲。忽憶別時情最苦﹐暮云斜照度荒城。【《永樂大典》卷一萬四千三百八十三「寄」字韻﹐頁十五下引「王沂詩」。﹝影印本第一百四十九冊﹞】

雪溪詩序內相康裏子山﹐旣爲太常太祝胡斯文書「雪溪」二字﹐一時宗工秀人咸詠歌之。或謂斯文承世徳之美﹐沐麗澤之益。齒壯气銳﹐足以任事。而欲帶笭箵﹐狎漚鳥。聱齖之與居﹐閒曠之與遊﹐豈其眞情也哉﹖余曰不然。昔人臨洪河而想疏鑿之勞﹐登廣武而嘆功名之會。吉士會於九原﹐弔靈均於沅湘。曠世相感﹐有莫知其然者。初斯文之少也﹐嘗侍其大父二千石守會稽﹐覽若耶剡溪之勝。韜涵太虛﹐間錯島。玻水晶﹐泓停瑩徹。縠瑤水﹐搖曳蕩摩。輕蓑釣舟﹐淡灩明滅。玉峯攢巒﹐環列拱【鄕】【向】而慕其人歟﹖內相字畫精妙﹐追配晉諸人﹐樂爲之書也固宜。昔李約得蕭子雲飛白書蕭字﹐持歸東洛﹐遂號其居曰「蕭齋」焉。知「雪溪」之名﹐不與「蕭齋」共傳也歟﹖。彷徉臨望﹐心移神曠。矘乎太素之初﹐超然灝气之始。謝安﹑戴逵﹑王徽之父子﹐亦尙往來其間乎﹖肆恣浮游之樂﹐跌蕩翰墨之工。其流風遺韻﹐何如也﹖斯文其亦覽其【《永樂大典》卷九百九「詩」字韻﹐頁十八下引「王沂伊濱集」。﹝藏日本天理圖書館﹞】

祭馬中丞文嗚呼﹐惟公河嶽之英﹐智足以周物﹐而養之以气質之厚﹔才足以經世﹐而輔之以學術之精。發爲文章﹐山峙川行。春陽滿野﹐萬物滋榮。溫然如圭璧之潤澤﹐炯然如河漢之淸明。其超逸如輕車駿馬之馳﹐其窈妙如幽蘭白芷之馨。信足以髙視一世﹐以鴻其聲。昔在延佑﹐始以辭鳴。天球神鼎﹐瑞於王廷。一震普聞﹐非雷非霆。橫飛直前﹐不挾黨朋。公事文宗﹐逢時穆淸。公簡上知﹐字而不名。於省於臺﹐大猷是經。何以迪上﹐維時典刑。何以格下﹐示之權衡。其在樞機﹐施及含生。野有儲峙﹐外無甲兵。引疾言歸﹐若懼滿盈。胡不三事﹐胡不百齡。諒自立之卓偉﹐夫何憾乎泉扃。淮水逶迆﹐淮山崢嶸。想徜徉兮舄履﹐儼鵠峙而鸞停。僚友之好﹐繾綣之情。哀由感觸﹐孰知涕零。聊寓薦於酒﹐慕斯言以見誠。【《永樂大典》卷一萬四千四十六「祭」字韻﹐頁五下引「王沂伊濱集」。﹝影印本第一百四十五冊﹞】

翰林院祭蔡學士文惟公儒林師表﹐王室典刑。忠嘉屢見於謀猷﹐夷險不移於操履。仔肩一徳﹐佐佑三朝。彊識博聞﹐兼通當世之務﹔髙文大冊﹐遠追作者之風。故得天下仰之爲蓍龜﹐朝廷倚之爲棟幹。從容進退﹐𨿽不有於成功﹔出入勤勞﹐實未忘於憂國。方且問胡公之故事﹐倚方叔之壯猷。尊事五更﹐爰奉辟雍之對﹔追蹤四皓﹐遽思商洛之歸。人鏡云亡﹐泰山安仰。元聖驚嗟於上﹐羣賢相弔於家。矧此常僚﹐久親髙誼。聊陳薄奠﹐以訣終天。【《永樂大典》卷一萬四千四十六「祭」字韻﹐頁二十三下引「王沂伊濱集」。﹝影印本第一百四十五冊﹞】

朱晞顏﹕《瓢泉吟稿》五卷朱晞顏﹐字景淵。長興﹝浙江﹞人。生卒年不詳。初爲平陽州蒙古掾﹐又爲長林丞﹑江西瑞州監稅。與其唱酬者有元代的鮮於樞﹑揭奚斯﹑楊載諸人。四庫館臣自《永樂大典》輯《瓢泉吟稿》五卷。現存《永樂大典》錄﹕朱晞顏詩【二條】朱晞顏詞【一條】朱晞顏瓢泉吟稿【十條】以上共十三條﹐館臣漏輯三條。

題曉妝圖二首

其一春幃夢足曉雞回﹐妝罷嬌慵侍妾催。莫怪鉛華多半面﹐當時誤得主恩來。

其二一身何啻當三千﹐列屋閒居謾取憐。長恨昭陽深殿月﹐等閒不到玉臺前。【《永樂大典》卷六千五百二十三「妝」字韻﹐頁二下引「朱希顏瓢泉吟稿」。﹝影印本第六十二冊﹞】

炊煙數縷依微黯不分﹐相將暝色赴林棼。柳邊漁風初合﹐山崦人家日欲曛。散漫遠迷投嶼鳥﹐低回徐逐度溪云。最憐極目蒼茫外﹐隔絕寒鐘迥不聞。【《永樂大典》卷四千九百八「煙」字韻﹐頁十上引「朱晞顏詩」。﹝藏西柏林人種博物館﹞】

張仲深﹕《子淵詩集》六卷張仲深﹐字子淵。慶元﹝浙江﹞人。《子淵詩集》不見各家書目﹐亦不見流傳的記載﹐僅見《永樂大典》引錄多處﹐並有該集原序四篇﹝均已收入館臣的輯本﹞。其中以元至元己卯﹝一三三九﹞單弘序的年代最早﹐可能就是張氏在文壇活動的時期。四庫館臣自《永樂大典》輯《子淵詩集》六卷。現存《永樂大典》錄﹕張子淵【一條】張子淵文集【一條】張子淵詩【十條】張子淵集【九條】以上共二十一條﹐館臣漏輯五條。

晚成久旱妨農稼﹐云霓暝不開。彊風秋愈壯﹐好雨夜深來。元帥嘉猷闊﹐官軍荷鎧回。己虞儲待匱﹐川陸轉悠哉。【《永樂大典》卷九百二「詩」字韻﹐頁十六下引「張子淵集」。﹝影印本第十冊﹞】

樊村旭日在林杪﹐迢迢發樊村。溪斷少人渡﹐仍有虛舟存。急流從西來﹐日夕東南奔。居人巧斡運﹐結屋溪之濆。激波轉孤輪﹐洶湧互吐吞。波神每效力﹐溪怪常遠屯。侵農勞簸揚﹐白粲光繽紛。孰抽造化祕﹐竊此權輿根。乃知若人功﹐用廣力不煩。嗟彼抱灌者﹐汲汲焉足論。【《永樂大典》卷三千五百七十九「村」字韻﹐頁二十二上引「張子淵詩」。﹝影印本第五十冊﹞】

【南村】南村五月多佳致﹐池館風微藕葉涼。落日捲簾人語靜﹐小窗無夢客愁長。誅茅可作歸田計﹐煮字難爲辟穀方。我欲遠追黃綺輩﹐采薇歌斷白雲鄕。【《永樂大典》卷三千五百八十「村」字韻﹐頁十五上引「張子淵文集」。﹝影印本第五十冊﹞】

冬村桑拓蕭蕭日﹐吳江水泛天。冬村行獨客﹐煙郭集寒船。異縣年華老﹐髙帆露點懸。相思未相見﹐愁破是歸年。【《永樂大典》卷三千五百八十一「村」字韻﹐頁八下引「張子淵詩」。﹝影印本第五十冊﹞】

題嚴氏遊靈巖圖用昆山顧仲瑛韻美人劍气搖芙蓉﹐宮衣不捲秋滿宮。美人翠華隔遙水﹐空餘煙艸迷宸蹤。我聞靈巖歲月古﹐越來溪上誇神武。戰爭興廢等荊棘﹐黃狐跳梁野狐舞。紫簫裊裊天外吹﹐嚴家兄弟盤遊時。酒酣笑語落巖谷﹐飲余不覺云生。幾欲巾車恣尋討﹐一片襟懷自淸好。不辭陰磴躋攀難﹐常恐西風鬢毛老。隴西李氏蘊所奇﹐霜毫掃禿湘江枝。自知詩是有聲畫﹐轉看畫作無聲詩。人間祕此江山趣﹐便欲移家住深處。臨風俛仰發浩嘆﹐白日西飛水東去。【《永樂大典》卷九千七百六十六「巖」字韻﹐頁二下引「張子淵集」。﹝影印本第一百冊﹞】

周巽﹕《性情集》六卷周巽﹐字巽亨﹐號巽泉。吉安﹝江西﹞人。元授永明主簿﹐明初尙存。其生卒及事迹不可考。四庫館臣自《永樂大典》輯《性情集》六卷。現存《永樂大典》錄﹕周巽泉詩【二條】周巽泉性情集【二十三條】以上共二十五條﹐館臣漏輯者一條。

五言古體﹕【野梅】玄冥啟芳藉﹐化機動元英。六華凝中素﹐一气分太淸。涵養成佳實﹐味之以和羹。碩果如不食﹐剝盡還復生。【《永樂大典》卷二千八百八「梅」字韻﹐頁二十下引「周巽泉性情集」。﹝影印本第三十五冊﹞】

鄭潛﹕《樗庵類稿》二卷鄭潛﹐字彥昭。歙縣﹝安徽﹞人。元末由廣東帥府從事計上京師﹐遂辟監修國史掾﹐後擢正字﹐歷官監察禦史﹑福建行省員外郎。入明起爲寶應縣主簿。四庫館臣自《永樂大典》輯《樗庵類稿》二卷。現存《永樂大典》錄﹕樗庵類稿【一條】鄭彥昭詩【一條】鄭彥昭集【一條】鄭彥昭樗庵類稿【二十條】以上共二十三條﹐館臣漏輯者七條。

望都門西山巃開曉障﹐南城煙樹春迷望。乾坤萬象麗文明﹐宮闕巍巍五云上。【《永樂大典》卷三千五百二十六「門」字韻﹐頁三下引「鄭彥昭樗庵類稿」。﹝影印本第四十九冊﹞】

奉使安南出都門大隱金門三十載﹐幾回馬上聽朝雞。如今一吐虹霓志﹐萬里交州入馬【啼】【蹄】。【《永樂大典》卷三千五百二十六「門」字韻﹐頁三下引「鄭彥昭樗庵類稿」。﹝影印本第四十九冊﹞】

平地村衣袂﹐榕根礙馬蹄。日斜林影亂﹐嵐重障云低。蹔止嗟萍梗﹐髙枝羨鳥棲。平川隨地遠﹐幽徑入村迷。竹刺【《永樂大典》卷三千五百八十一「村」字韻﹐頁八下引「鄭彥昭樗庵類稿」。﹝影印本第五十冊﹞】

寶石巖碧筒遠接銀河水﹐翠巘中開寶石巖。萬疊蒼云生絕壁﹐半空孤影墮寒潭。松風白晝聞天籟﹐貝葉淸宵啟玉函。愧我宦遊心自倦﹐拂衣何日艸爲庵。【《永樂大典》卷九千七百六十四「巖」字韻﹐頁十二上引「鄭彥昭樗庵類稿」。﹝影印本第一百冊﹞】

十一月十五日再遊寶石巖與巢云道人同登絕頂【﹝時有閩憲之際﹞】平田有約又重來﹐溪路梅花樹樹開。東閣此時詩興動﹐南閩何事鶴書催。承恩喜遇傳經會﹐振紀慚非濟世才。更與巢云登絕頂﹐三山明月是蓬萊。【《永樂大典》卷九千七百六十四「巖」字韻﹐頁十二上引「鄭彥昭樗庵類稿」。﹝影印本第一百冊﹞】

值雨靈巖夜宿曉題禪龕趺坐候晨【鍾】【鐘】﹐澹月疏星玉宇空。滿地白雲秋萬頃﹐海波扶日上輪紅。【《永樂大典》卷九千七百六十六「巖」字韻﹐頁七下引「鄭彥昭樗庵類稿」。﹝影印本第一百冊﹞】

【失題】紫髯碧眼誰家郎﹐白金鎖甲粼粼光。邇來不復事刀劍﹐手持花棍勝長槍。去年破陣如破竹﹐今年跨海如平陸。生駒局促不敢馳﹐頷下紅纓大於纛。【《永樂大典》卷一萬三千四百五十一「士」字韻﹐頁十一上引「鄭彥昭樗庵類稿」。﹝藏日本天理會圖書館﹞】三

其它版本四庫輯本別集六十九種拾遺其它版本的四庫輯本別集共七十三種﹐它們均輯自《永樂大典》。與現存《永樂大典》所引錄的二三六三條相校核﹐只有四種無遺漏。其它六十九種﹐共得漏輯詩文五八三條。由於版本情況不一﹐故對據之校補的各種版本及非通行本的收藏館別﹐均予注明。

潘閬﹕《逍遙集》一卷潘閬﹐字逍遙。大名﹝河北﹞人﹐或云錢塘人。宋至道元年﹝九九五﹞賜進士及第﹐試國子四門助教﹐未幾追還詔書。眞宗時﹐爲滁州參軍。大中祥符二年﹝一○○九﹞卒。四庫館臣自《永樂大典》輯《逍遙集》一卷。現存《永樂大典》錄﹕潘逍遙詩【一條】潘閬逍遙集【一條】逍遙集跋【二條】以上共四條﹐校《知不足齋叢書十三集》本《逍遙集》一卷﹐館臣漏輯者一條。

落花詩花殘雨又風﹐飄紫復飄紅。不到三春盡﹐都經數夜空。繞闌仍聚散﹐逐水尙西東。可惜多情蝶﹐徘徊晚照中。【《永樂大典》卷五千八百三十九「花」字韻﹐頁四下引「潘閬逍遙集」。﹝影印本第六十一冊﹞】

金君卿﹕《金正叔集》二卷金君卿﹐字正叔。饒州浮梁﹝江西﹞人。宋慶曆﹝一○四一——一○四八﹞登進士甲科。累官知臨川﹑權江西提刑﹐入爲度支郎中。四庫館臣自《永樂大典》輯《金正叔集》二卷。現存《永樂大典》錄﹕金正叔集【三十四條】以上三十四條﹐校淸鈔本﹝藏中國社會科學院文學研究所﹞《金氏文集》二卷﹐館臣漏輯者三條。

晚過黃池村輕風剪煙素﹐繩繩縈巖阿。白鳥相間飛﹐野容秋外多。頹日忽返照﹐霎若春气和。驚帆無落勢﹐又欲衝除過。水行本善利﹐一葦安如梭。卻笑利名途﹐甚矣風中波。【《永樂大典》卷三千五百八十一「村」字韻﹐頁六上引「金正叔集」。﹝影印本第五十冊﹞】

和人憫道傍凍餒者天意正成物﹐民心猶怨寒。風霜艸木死﹐田野稻粱幹。何謂耕桑者﹐而無衣褐完。因思餌胡費﹐把筆謾悲酸。【《永樂大典》卷一萬一千七十六「餒」字韻﹐頁十一下引「金正叔集」。﹝影印本第一百十冊﹞】

【易】六日七分《乾》《坤》二卦﹐天地闔辟﹐陰陽終始於其間﹐故曰「乾坤其《易》之門也」。陽不得陰之助﹐不能任以生物﹔陰不得陽之助﹐不能任以成物。《乾》《坤》二卦﹐六陰六陽﹐天地盈虛消長之道﹐配於四時十二月﹐周而復始。若夫《坤》之純陰用事﹐十月之卦也。上六陰極而陽復﹐故《幹》之初九﹐來居坤之初位﹐是爲《復》。此幹之一陽用事﹐十一月卦也。以至於《幹》之九二﹐來居坤之二位﹐是爲《臨》。此幹之二陽用事﹐十二月卦也。又《幹》之九三﹐來居坤之三位﹐是爲《泰》。此幹之三陽用事﹐正月卦也。又《幹》之九四﹐來居坤之四位﹐是爲《大【莊】【壯】》。此幹之四陽用事﹐二月卦也。又《幹》之九五﹐來居坤之五位﹐是爲《夬》。此幹之五陽用事﹐三月卦也。及夫《幹》之上九﹐來居坤之上位﹐而《夬》之上六﹐一陰爲五陽決去﹐故六位純陽復居於《幹》。【此】幹【之】純陽用事﹐四月卦也。《幹》之上九亢極矣﹐陽極則陰生﹐故《坤》之初六﹐來居幹之初位﹐是爲《姤》。此幹之一陰用事﹐五月卦也。以至於《坤》之六二﹐來居幹之二位﹐是爲《遁》。此坤之二陰用事﹐六月卦也。又《坤》之六三來居幹之三位﹐是爲《否》。此坤之下體三陰用事﹐七月卦也。又《坤》之六四﹐來居幹之四位﹐是爲《觀》。此坤之四陰用事﹐八月卦也。《坤》之六五﹐來居幹之五位﹐是爲《剝》。此坤之五陰用事﹐九月卦也。《坤》之上六﹐來居剝之上位﹐是一陽剝落也﹐故六位純陰﹐復居於《坤》。《坤》之上六用事者﹐十月卦也。陰極則陽來﹐故復歸於幹。觀《乾》《坤》六爻之動﹐則十二月陰陽代謝之功畢矣。《復》一陽生﹐故曰七日來復﹐天行也﹐利有攸往﹐剛長也。《臨》二陽生﹐故曰剛浸而長也。《姤》一陰生﹐故曰柔遇剛也。一陰之來﹐小人之道亨﹐故變《復》而爲《姤》。《遁》二陰生﹐故曰浸而長也。二陰之長﹐君子之道消﹐故變《臨》而爲《遁》。《夬》五陽並進﹐上一陰將隕﹐眾陽之盛﹐君子之道亨。以剛夬柔﹐故變《剝》而云《夬》。夬﹐也。剛柔也﹐利有攸往﹐剛長乃終也。《剝》五陰並進﹐上一陽將落﹐而眾陰之盛﹐小人之道亨。然柔不能以剛﹐而剛自隕﹐故變《夬》爲剝。《易》曰「剝﹐剝也。柔變剛也﹐不利有攸往﹐小人長也。」觀夫陰陽相生﹐剛柔疊用﹐四時之所變化﹐萬物之所終始﹐莫不備於斯矣。《復》卦云「七日來復。」或者謂﹕「日當爲月。」言自五月陽剝而陰長﹐以至於十一月而一陽生﹐是七月而來復也明矣。輔嗣但云「來復者七日。」諸儒妄爲異端﹐引《易》六日七分之說。夫六日七分之說﹐以謂一日八十分﹐一卦之內﹐六爻主六日而足餘七分耳。卽當槪舉六日而言之﹐不當云七日也。又況六十四卦﹐以每卦管六日﹐卽當有三百八十四日。又每卦益之以七分﹐計有四百四十八分﹐得五日餘四十八分﹐總其數﹐當有三百八十九日﹐餘四十八分﹐則當期之數繆矣。說者無所依按﹐故妄《震》《離》《兌》《坎》爲四方之卦﹐獨不系於日。又妄云《震》《離》《兌》《坎》﹐二至二分用事之日﹐旣云用事之日﹐豈得不系於日。且《乾》《坤》於八卦爲父母﹐爲天地萬物之祖﹐何爲亦只主六日七分之數﹖如是﹐則一歲四時之中﹐乾坤所主者﹐十二日一十四分爾。《乾》《坤》二卦之用﹐於天地四時之功﹐何其小也。孔穎達云「《剝》卦陽气之盡在於九月之末﹐十月當乾坤用事。《坤》卦有六七分﹐《坤》卦之盡﹐則《復》卦陽來﹐是從《剝》至陽《復》。」隔《坤》之一卦﹐六日七分﹐舉成數言之。故輔嗣云「七日也」。如穎達所論﹐何不思之甚也。夫自五月《坤》之初六一陰用事﹐至幹十月《坤》之上六純陰用事﹐是《坤》之六爻於一歲中主六月矣。設只以十月純神用事言之﹐則一月三十日﹐又豈可云「七日而復也」﹖設以六日七分之說爲然﹐旣云一卦主六日七分﹐則十月一月已隔五卦﹐非只坤之一卦明矣。如以日推之﹐卽《幹》之策二百一十有六﹐《坤》之策百四十有四﹐凡三百有六十當期之日。則是三百六十日﹐《乾》《坤》二卦之策已備矣。卦主六日七分者﹐漢之易家皆無此說。惟京生分六十四卦﹐更直日用事﹐以候風雨寒溫﹐言災變之術﹐固已妄矣。非聖人設卦垂教之本意也。【《永樂大典》卷二萬六百四十八「易」字韻﹐頁二十二上引「金正叔集」。﹝影印本第一百八十六冊﹞】

陳舜兪﹕《都官集》十四卷陳舜兪﹐字令舉﹐自號白牛居士。烏程﹝浙江﹞人。宋慶曆六年﹝一○四六﹞進士。歷官都官員外郎﹐以屯田員外郎知山陰縣。後責監南康酒稅卒。《宋史》卷三三一有傳。四庫館臣自《永樂大典》輯《都官集》十四卷。現存《永樂大典》錄﹕陳舜兪詩【四條】陳舜兪集【七條】陳舜兪宛陵集【一條】陳舜兪都官集【三條】陳都官文集【一條】陳都官集【一條】《古羅志》引【一條】《江州誌》引【三條】以上共二十一條﹐校《宋人集甲編》本《都官集》十四卷﹐館臣漏輯者九條。

西湖古山瀉仙源﹐坤輿鑿虛境。寶勢相回環﹐朱闌淸倒影。羣【冰】【泳】人無驚﹐泛泛華【漿】【槳】並。山上放歌行﹐不少有遺景。誰意注靈波﹐漑田三萬頃。【《永樂大典》卷二千二百六十四「湖」字韻﹐頁二十二上引「陳舜兪集」。﹝影印本第十九冊﹞】

蛙齋詩渴飲嘗不足﹐鑿井偶淸疏。井邊舊墻屋﹐塗塈爲我居。念彼作者勞﹐容膝已有餘。開窗近檐楹﹐天光滿圖書。汲水屢灑掃﹐虛去延空虛。外潔內亦淸﹐體胖气加舒。緬懷埳中蛙﹐樂豈羨蝦魚。相君宅新府﹐文木森周廬。侯阿多結駟﹐賜金每論車。身外無我親﹐儻來物固疏。日食夜以息﹐大小則皆如。況無百歲人﹐貴賤同丘墟。但可蔽風雨﹐且以永居諸。【《永樂大典》卷二千五百三十九「齋」字韻﹐頁二十一上引「陳舜兪集」。﹝影印本第三十冊﹞】

慮獄江州晚出潯陽門詩淺深秋色看紅葉﹐髙下人煙入翠微。過嶺已憐云滿煙﹐穿林寧恨露沾衣。自慚訪道來何晚﹐便好尋眞去不歸。本迕朝廷無補報﹐名山猶幸許相依。【《永樂大典》卷三千五百二十七「門」字韻﹐頁十七上引「陳舜兪宛陵集」。﹝影印本第四十九冊﹞】

子隱堂爲蕭寺題東城蕭寺荒煙內﹐底事旌旗與客來。六代豪華歸茂艸﹐少年風節有髙臺。門前好鳥鳴佳木﹐徑裏閒僧掃綠苔。彊爲登臨一懷古﹐儒夫蕪句兩非才。【《永樂大典》卷七千二百三十九「堂」字韻﹐頁十五下引「陳舜兪詩」。﹝影印本第七十一冊﹞】

【黃陵廟】明月輝在天﹐落日光轉地。天維地軸千萬年﹐粉篁尙有春風淚。蒼梧茫茫九疑髙﹐湘江之水多怒濤。袗衣不禦琴弦絕﹐黃陵廟前碑已裂。春禽啼﹐秋葉飛﹐行人舟去復返﹐虞舜南巡胡不歸。【《永樂大典》卷五千七百六十九「沙」字韻﹐頁八上引「陳舜振【「振」疑爲「兪」之誤。】」。﹝影印本第六十冊﹞】

【白雲亭】記松竹蒙密﹐北望盆江﹐盤石可坐數人﹐鳴泉過其下﹐山北僧庵最佳處也。【《永樂大典》卷六千七百「江」字韻﹐頁二上《江州誌》引「陳舜兪記」。﹝藏臺北圖書館﹞】

【云慶庵】記因泉爲池﹐多出魴鯉。【《永樂大典》卷六千七百「江」字韻﹐頁二下《江州誌》引「舜兪記」。﹝藏臺北圖書館﹞】

【說黨】【《都官集》﹝《宋人集甲編》﹞卷七﹐僅存此篇名。但從本文首尾二處判斷﹐題似當作《黨說》。】《黨說》曰﹕跖之徒必憎孔墨﹐桀之民可使詬堯禹﹐君子小人皆有黨也。然天下之事﹐或成於黨﹐顧其勢如何耳。眾勝寡﹐彊勝弱。七十子不足張仲尼﹐寡不勝眾也。管蔡不能害周公﹐彊不勝弱也。夫眾寡彊弱之勢者﹐古人之所謹擇﹐人主不可不察也。《易》之《泰》曰「拔茅茹以其匯﹐徵吉。」《否》曰「拔茅茹以其匯﹐【正】【貞】吉亨。」此之謂也。今有人焉﹐百人惡之﹐未可惡也﹐猶有鄕人之善者好之。有人焉﹐百人好之﹐未可好也﹐猶有鄕人之善者惡之。如是謂之能察其勢。夫上有察勢之智﹐不患天下之黨﹐而患君子之無黨﹐堯舜是也。三苗﹑驩兜﹑鯀﹑共工﹐同處於朝﹐而堯不害爲聖。元凱十六族以族進﹐而舜爲知人。其勢可不察乎﹖仁不眾不足以愛物﹐義不眾不足以決事﹐言不眾不足以明道﹐力不眾不足以任重。故明主羣其仁﹐使煦之如春而無不榮﹐涵之如海而無不濟﹐而萬事備矣。合其義﹐使矩之而無不方﹐繩之而無不直﹐而萬務理矣。同其言使應之如塤篪﹐和之如琴瑟﹐而大道白矣。協其力如機之在矢﹐如輻之在轂﹐而庶功成矣。及其亂也﹐持狐疑之心以待天下之士﹐使讒賊緣隙而進﹐以害君子。行睽乖之政﹐以風天下之俗﹐使爭奪告訐之敝起﹐而民無所措手足。棄市以耦語﹐族人以緣坐﹐此秦之民所以叛也。漢之勢未亡也﹐黨禁所以亡也。以黨治黨﹐善人名家﹐相枕以死﹐寃痛之聲天下囂然﹐可不戒哉﹖今夫朝廷以保任治爵賞﹐天子不以朋比疑臣下。官開汲引之路﹐士有相稱譽之義﹐是以垂世百年。臣工和於朝﹐萬物和於野﹐生民熙熙比肩於太平。然臣伏思﹐天下之廣﹐君子小人各以類聚﹐而其勢無常。顧君人者主之﹐則盛衰系乎一定矣。昔者朝廷將大有爲﹐則當天下之責者﹐不得不引其類而聚之。俄大臣有陷黨與而廢置﹐陛下大明秉照﹐昭然鑑悟﹐眾邪帖息﹐柄用一新﹐巍巍乎堯之爲君未始過也。夫大之構非一木﹐良裘之成非一腋﹐天下國家之治非一材﹐要在親賢而類能﹐協義而比力﹐然後朝廷昌明﹐天下治定。故《易》曰「《比》吉﹐原筮﹐元永【正】【貞】。」比者附也﹐附得其正﹐則吉﹐夫何黨之懼乎﹖故曰顧其勢如何耳。臣愚不佞﹐故爲《黨說》。【《永樂大典》卷一萬一千八百八十八「黨」字韻﹐頁十四下引「陳舜兪集」。﹝影印本第一百十九冊﹞】

賀集賢相公啟嵩衡降秀﹐昴畢儲精。大雅君子之方﹐富中庸賢者之徳。【《永樂大典》卷八千五百二十六「精」字韻﹐頁四上引「陳舜兪集」。﹝影印本第九十四冊﹞】

鄭獬﹕《鄖溪集》三十卷【《四庫全書總目》作「三十卷」﹐但文淵閣本《提要》又作「二十八卷」﹐疑「三十卷」誤。】鄭獬﹐字毅夫。安陸﹝湖北﹞人。宋幹興元年﹝一○二二﹞生。皇佑五年舉進士第一。知制誥﹐拜翰林學士﹐權知開封府。後以侍讀出知杭州﹐又徙靑州。熙寧五年﹝一○七二﹞卒。《宋史》卷三二一有傳。四庫館臣自《永樂大典》輯《鄖溪集》三十卷。現存《永樂大典》錄﹕鄭獬鄖溪集【三十五條】以上三十五條﹐校《湖北先正遺書》本《鄖溪集》二十八卷及《補遺》二卷﹐館臣漏輯者三條。

偶題寸心不著一塵飛﹐坐見孤云冉冉歸。萬境去來無不可﹐白鷗爭得見忘機。【《永樂大典》卷八百九十九「詩」字韻﹐頁二十一上引「鄭獬鄖溪集」。﹝影印本第九冊﹞】

寄並州故人

其一年來羈客減歡遊﹐少對淸樽浣別愁。社裏故人相憶否﹐夜來歸夢到並州。

其二去年寒食柳溪頭﹐著意尋花醉未休。今日天涯最惆悵﹐滿江煙雨弔春愁。【《永樂大典》卷三千五「人」字韻﹐頁六上引「鄭獬鄖溪集」。﹝影印本第四十二冊﹞】

王安禮﹕《王魏公集》八卷王安禮﹐字和甫。臨川﹝江西﹞人。宋景佑元年﹝一○三四﹞生。嘉佑六年進士﹐歷官翰林學士﹐知開封府﹐尙書左丞﹐端明殿學士知江寧府。元佑中﹐加資政殿學士﹐歷知揚﹑靑﹑蔡州和太原府。紹聖二年﹝一○九五﹞卒。四庫館臣自《永樂大典》輯《王魏公集》八卷。現存《永樂大典》錄﹕王魏公集【二十四條】以上二十四條﹐校《豫章叢書》本《王魏公集》八卷﹐館臣漏輯者七條。

明仙和尙記明仙和尙名道信者﹐以淨行勝業﹐調伏一鄕。傳法招提﹐四眾瞻仰。端明王公﹐以舊徳偉望﹐來殿晉土。鎭撫餘暇﹐召至齋館。畱寓信宿﹐寵以三頌。辭義奧密﹐深達實相。固龍天之所贊嘆﹐大乘之所印可者也。說者以謂生滅無住﹐何法可言。語默兩忘﹐方能證道。此諸佛如來所以無示無識﹐離諸門答也。然而文殊師利從無住本一切法。法尙應立﹐豈嘗無言。自非至人﹐孰與於是。由此觀之﹐王公之召﹐明仙之來﹐一句一偈﹐至理存焉。若夫斷分別想﹐現淸靜觀﹐大千妙界﹐聞之者咸離塵勞﹔不二法門﹐悟之者頓超覺路﹔則慈悲誓願之力﹐可量也哉。年月日。臨川王某記。【《永樂大典》卷八千七百八十三「僧」字韻﹐頁二十上引「王魏公集」。﹝藏南朝鮮京城李王職文庫﹞】

賀人禮上啟伏審涓辰﹐已諧禮上﹐恭惟慶慰。某官淸才出類﹐髙識邁倫。早膺桂籍之榮﹐遽被藩司之任。佇聞茂績﹐別就選掄。掖守窮邊﹐難親英範。其於瞻頌﹐莫盡敷陳。【《永樂大典》卷一萬五百四十「啟」字韻﹐頁十九下引「王魏公集」。﹝影印本第一百六冊﹞】

謝三伏早出表

其一䢐暑禦時﹐伏庚乘序。使來中禁﹐恩逮邇臣。中謝。恭惟皇帝陛下﹐纂紹丕圖﹐憂勤庶政。𨿽惟睿以作聖﹐猶彊恕而求仁。謂官府之宣勞﹐宜人君之知卹。稱物平施﹐詎聞從事之獨賢﹔俾躬處休﹐亦使自公而退食。誓殫智力﹐期報寵私。臣無任。

其二溫風扇候﹐伏火禦時。使自上方﹐思覃近列。荷眷憐之甚厚﹐揣綿薄以非宜。中謝。共惟皇帝陛下﹐聖徳無名﹐神功不伐。每自勤於政治﹐猶知下之勤勞﹔憫䢐暑之蘊隆﹐俾未旰而夙退。𨿽天地生成之惠﹐不過於玆﹔顧艸茅微賤之資﹐未知爲報。臣無任。【《永樂大典》卷一萬九千七百八十三「伏」字韻﹐頁四上引「王魏公集」。﹝影印本第一百七十八冊﹞】

陳國長公主奏駙馬都尉王帥曰親兄光祿寺丞王公約可宣徳郎【制】敕﹕具官某﹐宗祈慶成﹐邦有大賚。遷序爾位﹐厥惟舊章。勉於自修﹐然後能稱。可。【《永樂大典》卷七千三百二十四「郎」字韻﹐頁一下引「王魏公集」。﹝藏上海圖書館﹞】

國子博士致仕郭祥正可落致仕特授奉議郎制敕﹕具官某﹐年方彊壯﹐自請退休。守臣露章﹐稱爾材實。爰稽近比﹐復序於朝。往迪命書﹐勉之無懌。可。【《永樂大典》卷七千三百二十四「郎」字韻﹐頁九上引「王魏公集」。﹝藏上海圖書館﹞】

某神奉安祝文祠庭嗣新﹐貌像載肅。日時甚吉﹐肴核具陳。神乎來哉﹐以有安宅。尙享。【《永樂大典》卷二千九百五十一「神」字韻﹐頁四下引「王魏公集」。﹝影印本第三十七冊﹞】

李廌﹕《濟南集》八卷李廌﹐字方叔﹐自號太華逸民。華州﹝陜西﹞人。宋嘉佑四年﹝一○五九﹞生。屢試不第﹐定居長社。大觀三年﹝一一○九﹞卒。《宋史》卷四四四有傳。四庫館臣自《永樂大典》輯《濟南集》八卷。現存《永樂大典》錄﹕李方叔文集【一條】李方叔濟南集【二十四條】李方叔濟北集【一條】李方叔濟南月巖集【二條】李廌濟南集【一條】以上共二十九條﹐校《宋人集丙編》本《濟南集》八卷﹐館臣漏輯者三條。

登楚山絕頂新雨路少人﹐公子有佳招。下馬語未竟﹐西城趨連鑣。初云眺江閣﹐忽欲登山椒。陟巘踐【蹺踴】【磽確】﹐捨鞍升岧峣。濈濈云屨濕﹐翩翩風袂飄。廣隰綠交映﹐蕪城遠無囂。帶繚江路永﹐隙光溪影搖。他山若聚米﹐亂疑翻潮。岸巾嘆鬢槁﹐撫髀憐肉消。欲攄紆郁懷﹐自恨痀僂腰。心知中峯近﹐意怯老步遙。班荊坐危磴﹐植杖臨髙苗。注目送三士﹐綠蘿淩九霄。風流暫雲散﹐箕踞還獨謠。仰答順風呼﹐俯聽深澗樵。山靈或聳誚﹐谷友如遷喬。𨿽同仙凡隔﹐亦覺神爽超。毋比抱腸鼠﹐已異枝巢鷯。夕曛下歸徑﹐平林有鳴蜩。回瞻已陳迹﹐靑靄煙寥寥。【《永樂大典》卷一萬一千九百五十一「頂」字韻﹐頁六上引「李廌濟南集」。﹝影印本一百二十冊﹞】

附錄

李之儀﹕【濟南月巖集】序秋月﹐直欲拏云上漢﹐不知其千萬里之遠也。爲之愕眙久之﹐而不能釋目。東坡笑相謂曰「子何諦觀之不捨耶﹖斯文足以使人如是。謝安蹈海﹐至於風濤蕩潏而不知返﹐徐問舟人曰﹕『去將何之﹖』子豈涉是境界以追謝公乎﹖」又曰「吾嘗評斯文如大川湍注﹐晝夜不息﹐不至於海不止。」余曰「不腆所得亦幾然。」東坡曰「聞之歐陽文忠公曰﹐文章如金玉﹐固有定價﹐不能異人之目也。」已而曰「或者患其多﹐子頗覺乎﹖」余曰「覺則殆矣﹐惟其不覺其殆﹐所以爲斯文也。」比從其遊﹐吾宗方叔﹐初未相識﹐得其文於東坡老人之座。讀之如泛長江﹐【語】稍喫﹐至於論事則亹亹不窮﹐而語亦不甚才﹐信乎其吶於言而富於文也﹖從容旣久﹐賦目所更體制﹐不得而一。乃雜舉而爭長隨定﹐若不出一人之手。偉麗璀璨﹐無異入秦府庫﹐千【奇】【乘】萬騎﹐目爲之眩瞀而不能已。又若泛剡溪﹐交流競秀﹐幾應接不暇。退之謂「人皆劫劫﹐我獨有餘」者﹐渠不諒哉﹗間與之卽席分韻﹐余方點筆據紙﹐則已爛然滿幅﹐傾坐賞嘆﹐爲不可跂及矣。未論其工﹐其敏妙絕倫﹐殆天賦也。方天下承平﹐講明六藝﹐招來一時人物。宜得《過秦》《罷擊珠》之議論﹐《上林》《廣成》之賦頌﹐以繪藻形容﹐鋪張揚厲﹐爲一代之所華煥。昔王當儀具眾集之際﹐五吏分授冊詞﹐燦然皆給。劉敞下直且就馬﹐命遽出﹐乃倚馬座﹐一揮九制﹐此皆方叔之任也。不幸不及祿以卒。天下知爲文者﹐莫不惜之。柳子厚謫死窮荒﹐獨退之祭之以文曰「子之文章﹐而不用世﹐乃令吾徒﹐掌帝之制。」嗚呼﹗後之視今﹐猶今之視昔也。當有讀其文﹐或至掩卷流涕﹐重嘆前人一何幸﹐而退之之言爲不妄發也。方叔沒後八年﹐其子潁秀川﹐集其文爲若干捲﹐號《月巖》﹐以書抵余﹐曰「願有以序之。」余得方叔之文多矣﹐集之成﹐則恨未見也。姑道疇昔之所欣慕﹐與夫聞之先生長者之言以報之。秀川卓特英發﹐甚似其先人﹐蓋駸駸其未已也。政和六年八月十一日﹐趙郡李之儀序。【《永樂大典》卷二萬二千五百三十七「集」字韻﹐頁二十七上引「李方叔濟南月巖集」。﹝影印本第一百八十八冊﹞】

周紫芝書﹕【濟南月巖集】《月巖集》﹐太華逸民之所作。而太華逸民﹐則李廌方叔之自號也。端叔序其文﹐謂東坡嘗言「吾評斯文﹐如大川東注﹐晝夜不息﹐不至於海不止也。」今誦其詩﹐讀其文﹐然後知此老之言爲有旨焉。然而自非豪邁英傑之气﹐過人十倍﹐則其發爲文詞﹐何以若是其痛快耶﹖紹興壬申春﹐滑臺劉徳秀借本於妙香寮﹐乃書以還之。【《永樂大典》卷二萬二千五百三十七「集」字韻﹐頁二十七下引「李方叔濟南月巖集」。﹝影印本第一百八十八冊﹞】

張舜民﹕《畫墁集》八卷張舜民﹐字蕓叟﹐自號浮休居士﹐又號齋。邠州﹝陜西﹞人。宋治平二年﹝一○六五﹞進士。元佑中﹐授祕閣校理﹑監察禦史。徽宗朝﹐爲吏部侍郎﹐旋以龍圖閣學士知定州﹐攺同州。後貶商州安置﹐復集賢殿修撰。《宋史》卷三四七有傳。四庫館臣自《永樂大典》輯《畫墁集》八卷。現存《永樂大典》錄﹕張舜民詩【四條】張舜民郴行錄【七條】張舜民畫墁集【五十八條】張蕓叟雜記【四條】《古羅志》引【一條】《元一統志》引【一條】以上共七十五條﹐校《關隴叢書》和《叢書集成》本《畫墁集》八卷及《補遺》兩種﹐館臣漏輯者五十條。

上潁昌韓少師丞相兄弟五福猶來萃一門﹐歲寒方始見松筠。白頭再喜逢知己﹐靑眼重開爲故人。當日八龍同孝友﹐於今二阮卜比鄰。【莫】【暮】年不作三湘客﹐猶欲生還一吐茵。【《永樂大典》卷九百十八「師」字韻﹐頁十三下「張舜民畫墁集」。﹝影印本第十一冊﹞】

北歸再過洞庭我家本住長安陌﹐涇渭交流出坐隅。須信宦遊皆有地﹐十年四過洞庭湖。【《永樂大典》卷二千二百六十一「湖」字韻﹐頁九下引「張舜民畫墁集」。﹝影印本第十八冊﹞】

東湖晚眺白鷺雙飛過女墻﹐兩行髙柳正斜陽。荷花滿眼都無主﹐闇裏風飄入袖香。【《永樂大典》卷二千二百六十二「湖」字韻﹐頁十四下引「張舜民畫墁集」。﹝影印本第十九冊﹞】

和邠倅王正夫大夫遊西湖雨過花開一郡忙﹐紫微山影照湖光。東風不費舟船力﹐暖日能添羅綺香。已拚今朝須盡醉﹐預愁明日又辭鄕。飽聞馮翊無花艸﹐惟有城頭至樂堂。【《永樂大典》卷二千二百六十四「湖」字韻﹐頁九上引「張舜民畫墁集」。﹝影印本第十九冊﹞】

北湖集句北湖泛空明﹐移舟泊滄渚。篙師暗理楫﹐宛轉到深處。回流抱絕巘﹐長煙曳輕素。山明望松雪﹐湖閣兼雲霧。遙風送管弦﹐白日無塵土。皎鏡含虛碧﹐瘴煙跕飛羽。髙冢空累累﹐昔時卿相墓。郴州頓涼冷﹐滄洲有奇趣。逐客久憔悴﹐世途多禮數。孤影空相隨﹐不知從此去。終朝對樽酒﹐況復天景暮。樂罷不無悲﹐卻尋故鄕路。【《永樂大典》卷二千二百六十五「湖」字韻﹐頁二十一上引「張舜民畫墁集」。﹝影印本第十九冊﹞】

南歸早發柳湖殘月光中彊攬衣﹐欲隨烏鵲向南飛。無端客夢難收拾﹐落在西城晚不歸。【《永樂大典》卷二千二百六十六「湖」字韻﹐頁十四上引「張舜民畫墁集」。﹝影印本第二十冊﹞】

送吳都曹還蕪湖柳嶺相從歲屢遷﹐南湖同泛又經年。齋前怪石曾爲枕﹐門外長楊憶系船。白酒一壺賢聖樂﹐古書千卷弟兄傳。九衢塵土忙如火﹐握手相看思黯然。【《永樂大典》卷二千二百六十六「湖」字韻﹐頁十九下引「張舜民畫墁集」。﹝影印本第二十冊﹞】

城上烏山頭月﹐幾點殘星滅不滅﹐營中角聲鳴咽咽。戰馬嘶﹐徵人發﹐堂上雙親垂白髮﹐閨中少婦年二八。爺牽衣﹐兒抱膝﹐東鄰西鄰哭聲一﹐道上行客腸斷絕。【《永樂大典》卷二千三百四十六「烏」字韻﹐頁五上引「張舜民畫墁集」。﹝影印本第二十五冊﹞】

長盤嶺遇張復鄕人馬頭已匝三千里﹐故國輕拋二十春。一片靑山雙鬢白﹐長盤嶺下見鄕人。【《永樂大典》卷三千四「人」字韻﹐頁十二上引「張舜民畫墁集」。﹝影印本第四十一冊﹞】

贈杜山人才疏性懶一微官﹐終日埋塵土間。安得便爲歸去計﹐共君吟詠伴君閒。【《永樂大典》卷三千四「人」字韻﹐頁二十二上引「張舜民畫墁集」。﹝影印本第四十一冊﹞】

望行人二首

其一望行人﹐行人在何所﹖燕鷹不齊飛﹐參商竟相阻。別以三秋爲久﹐生以百歲爲期。不如還家對親戚﹐浮名浮利徒爾爲。

其二登髙恨不髙﹐望遠恨不見。不見遠徵人﹐但見靑山晚。今歲雁空回﹐明年燕又來。燕雁無憑訊﹐何用上髙臺。【《永樂大典》卷三千五「人」字韻﹐頁二十一上引「張舜民畫墁集」。﹝影印本第四十二冊﹞】

胡無人洛陽一少年﹐善達古今事。意欲隳單於﹐慨然陳五餌。當時長老以爲笑﹐今日施行獲其利。信哉敢謂胡無人﹐歲歲叩關來請吏。【《永樂大典》卷三千六「人」字韻﹐頁六上引「張舜民畫墁集」。﹝影印本第四十二冊﹞】

邠守李中散取鄕人謝事者三人繪像邠學號三友堂予已記之復徵詩出仕歸來義兩全﹐眞從髫齔至華顚。儒冠繪像爲三友﹐龜佩相輝是四賢。莫與後生論損益﹐且於見世作神仙。東都九老誇榮貴﹐未比南豳徳行先。【《永樂大典》卷七千二百三十八「堂」字韻﹐頁二十一下引「張舜民畫墁集」。﹝影印本第七十冊﹞】

送孫積中兄待次吳興驊驑不惜換舟行﹐人到歸時意气生。五馬未來迎使節﹐四弦何事作離聲。焚黃此去榮鄕裏﹐垂老相看老弟兄。來歲北來如訪我﹐寄書頻到利陵城。【《永樂大典》卷七千九百六十二「興」字韻﹐頁十三上引「張舜民畫墁集」。﹝影印本第八十八冊﹞】

送人出城同過周少府贈行者欲解舟維岸﹐將行客倚欄。主人誇意厚﹐親起具盤。溪柳低含雨﹐山桃重怯寒。何時浮小艇﹐同訪橘州灘。【《永樂大典》卷八千六百二十八「行」字韻﹐頁一上引「張舜民畫墁集」。﹝影印本第九十五冊﹞】

送孫積中同年赴任陜府劭農使者嶺南回﹐上佐題輿陜道開。河水已隨浮世去﹐條山應喜故人來。雨摧苦筍催羹臛﹐風颭櫻桃落酒杯。我欲函關更西去﹐不知令尹肯相陪【﹝孫嘗掾蒲關﹞。】【《永樂大典》卷一萬九百九十九「府」字韻﹐頁九上引「張舜民畫墁集」。﹝影印本第一百九冊﹞】

題豆館關頭日落薄衣襟﹐又對叢蘆擁鼻吟。塵土十年纏馬足﹐只憑雙鬢照歸心。【《永樂大典》卷一萬一千三百十三「館」字韻﹐頁九上引「張舜民畫墁集」。﹝影印本第一百十五冊﹞】

度秦嶺狗日去中山﹐春盡抵馮翊。閏晦適石城﹐發軫蒙再謫。有侄佐陰晉﹐所幸在肘腋。兒女本天愛﹐未免各分北。同行五六口﹐出關已登陟。捨去兩京道﹐右手入大谷。入谷路崎嶇﹐少前屢顚躓。秦嶺生所聞﹐今日乃相識。一捨躡其【跌】【趺】﹐兩捨跨其脊。東井聞水聲﹐南箕觀簸析。西曆華山小﹐北瞰黃河赤。大荔信毫末﹐中條眞拳石。終夜聽猿啼﹐白晝履虎迹。俯仰天地間﹐浩然爲一色。是時甫中元﹐寒凍地欲坼。婢僕急楡火﹐腹背互燻炙。輾轉竟號呼﹐良久各蘇息。其南差沵迆﹐稍降已溫液。及至洛水湄﹐揮汗復疇昔。乃知髙卑殊﹐能使气令易。商於固善地﹐又且近鄕國。感涕荷君恩﹐死生寧有極。凡人歷艱險﹐乃心方驚策。常使處燕安﹐政如懷鴆毒。所以古先人﹐平居猶運甓。【《永樂大典》卷一萬一千九百八十一「嶺」字韻﹐頁六下引「張舜民畫墁集」。﹝影印本第一百二十二冊﹞】

鶻嶺度險仍逢雪﹐艱危頃步中。鶻飛猶自苦﹐人足故難通。九折羊腸外﹐三休箭筈東。西南望天柱﹐聊復慰途窮。【《永樂大典》卷一萬一千九百八十一「嶺」字韻﹐頁七下引「張舜民畫墁集」。﹝影印本第一百二十二冊﹞】

丞相寵示白羊禦酒之作進酒彤闈盞未幹﹐眷懷元老在長安。雙壺猶帶崤山雪﹐一酌能消塞北寒。好是弟兄同受賜﹐更邀賓客共交歡。逡巡若遇頭綱品﹐感激方明壯士肝。【﹝前宰相在外﹐歲賜頭綱團茶一斤﹐白羊酒二壺﹐計今受賜惟康國在京﹐公在長安耳。﹞】【《永樂大典》卷一萬二千四十三「酒」字韻﹐頁四上引「張舜民畫墁集」。﹝影印本第一百二十四冊﹞】淵自然六室奇怪求詩以紀之醴陵多丁氏令威之後云

徐剛中醴陵少府於山中尋出一洞有銘曰重重翠筱蔽溪灣﹐石爛松枯不記年。但見桃花浮綠水﹐有時獨鶴下靑田。自然六室流鍾乳﹐別隱三階出洞天。身在故鄕人不識﹐秪應徐令是丁仙。【《永樂大典》卷一萬三千七十五「洞」字韻﹐頁十五下引「張舜民畫墁集」。﹝影印本第一百三十四冊﹞】

庚辰歲仲夏照處士王筌子眞自渭上游三茅是時僕趨召京師分袂於永城聊寫長言用浼行色君爲天下都散漢﹐我是人間大丈夫。君往茅山住巖嶺﹐我乘汴水入京都。翩翩云鶴驚馭﹐汨汨塵埃滿客裾。秪看此行皆可見﹐不須開口說賢愚。【《永樂大典》卷一萬三千四百五十「士」字韻﹐頁十三下引「張舜民畫墁集」。﹝影印本第一百三十七冊﹞】

贈鄰居陳煥處士福唐陳處士﹐與我對門居。生死一鑪藥﹐塵埃數篋書。但知尊有酒﹐莫嘆食無魚。若論浮生事﹐浮生事總虛。【《永樂大典》卷一萬三千四百五十「士」字韻﹐頁十五下引「張舜民詩」。﹝影印本第一百三十七冊﹞】

宿盧巖寺詩【﹝盧鴻所隱﹞】先生事業老空谷﹐弟子我多依絳紗。鶴板當年來上國﹐碧巖今日屬僧家。松風生籟延虛室﹐瀑水噴珠綴蘚花。我有故山歸未得﹐年年魂夢繞天涯。【《永樂大典》卷一萬三千八百二十四「寺」字韻﹐頁十上引「張舜民畫墁集」。﹝影印本第一百四十一冊﹞】

十二月二十五日行次渭原走寄熙帥範巽之凍雲積雪黯洮岷﹐晏歲軺車晤過秦。夾道淸渠翻白浪﹐遶山鐵馬走黃塵。歸鴻裊裊寧無信﹐塞柳依依欲弄春。今夕帳中一醉﹐同年賢帥是鄕人。【《永樂大典》卷一萬五千一百三十八「帥」字韻﹐頁一上引「張舜民畫墁集」。﹝影印本第一百六十三冊﹞】

元夕端居感事四絕

其一鳳樓南畔彩爲山﹐百戲年年奉帝筵。不獨侍臣偏賜酒﹐當時一國夢鈞天。

其二十二門開如沸羹﹐燈光月色逐人行。春城無處無歌舞﹐一曲未終天又明。

其三珠簾當面見玲瓏﹐白鶴仙人上下通。夜半蕊珠重命宴﹐鳴鞘聲落九霄中。

其四何事今宵動所思﹐此歡常與少年期。莫疑杜甫吟兼哭﹐爲憶開元最盛時。【《永樂大典》卷二萬三百五十四「夕」字韻﹐頁四上引「張舜民畫墁集」。﹝影印本第一百八十三冊﹞】

【黃陵廟】。春深蘭芷供香案﹐日暮烏鳶送客舟。自是江湖淸絕處﹐後人憔悴寫離憂。蕭韶不返九疑愁﹐雙鳳追思楚水秋。褘翟飄搖摧畫壁﹐佩環零落掛簾【《永樂大典》卷五千七百六十九「沙」字韻﹐頁七下《古羅志》引「刺史張蕓叟」。﹝影印本第六十冊﹞】

復拜朝散郎曾爲朝散已多時﹐起廢皇恩許再爲。學得子文無慍色﹐笑他白老彊題詩。𨿽無妄想追前境﹐猶有貧人刻後期。祗向今冬求致仕﹐要將恩澤與孫兒。【《永樂大典》卷七千三百二十二「郎」字韻﹐頁十七下引「張舜民畫墁集」。﹝藏上海圖書館﹞】

題鎭洮鋪壁元佑庚午歲五月三日﹐湟中還﹐趨臨洮﹐過三坌﹐南望康樂川。是時春气微達﹐寒日將沒。溪山重復﹐香靄蒨深。非重湖之南﹐則九江之北。愛而不已﹐遂爲此書。【《永樂大典》卷一萬四千五百七十六「鋪」字韻﹐頁一上引「張舜民畫墁集」。﹝影印本第一百五十三冊﹞】

窊尊銘郴之爲州﹐跨大溪上。臨水皆奇石﹐水淸而石怪。有如動物者﹐植物者﹐用物者﹐象物者﹐可狀類者﹐不可狀類者。豈皆水之力能攻堅﹐累日而致然哉﹐是亦天成者爾。一旦得窊尊於劍泉下﹐又得於城之東南隅。因醉而銘曰﹕酌之不竭﹐注之不盈。石如吾醉﹐水如吾醒。嘻容乎其寂乎﹐孰耦吾形﹖【《永樂大典》卷三千五百八十四「尊」字韻﹐頁二十下引「張舜民畫墁集」。﹝影印本第五十一冊﹞】

浙川窊尊銘天開地成﹐禹浙媧並。可盈可傾﹐掊已醉醒。忘乎照乎﹐尙謹爾形。【《永樂大典》卷三千五百八十四「尊」字韻﹐頁十九下引「張舜民畫墁集」。﹝影印本第五十一冊﹞】

邠學三友堂記異﹐後作者之七人﹔官小家貧﹐望洛中之九老。虛堂東國﹐方隆禮於蓋公﹔解榻南州﹐豈獨賢於孺子。風流可紹﹐紀述何慚。天子巡守而引髙年﹐臨雍而行老老。諸侯之政﹐遺老失賢則有罰。誠以老者人之所敬﹐賢者治之所宗。敬老尊賢﹐爲國乎何有﹖河東李公子長爲邠之守﹐乃得其要。下車之初﹐采訪人物﹐得善士者三人焉。其一曰朝奉郎致仕李舒﹐其一曰國子助教李展﹐其一曰宣義郎致仕張舜儀。是三人者皆邠之士也﹐耆老惇徳﹐言行有常﹐爲鄕人之所宗信。暇日公詢考風俗﹐參驗政事。又與之遨遊登覽﹐陟觀南岡﹐泛舟北湖。酌玉峯之泉﹐臨涇水而釣。歌舞以侑醉﹐賦詩以寫懷。皆鶴髮之叟﹐精力敏劭。籃輿野僕﹐褐衣鳩杖﹐與金佩相輝。千人之騎﹐雙旗六纛﹐錯摩於莊逵之間﹐公以是爲未足也。又圖其象於學館﹐名其堂爲「三友」。以當年鼓篋之地﹐爲後進式瞻之表。邠之好事者相與樂成之。無賢愚﹐無大小﹐咸相語曰「彼皆吾少小鄕人也﹐以何能致是哉﹖不以學乎﹐以其有徳也。我𨿽民﹐寧不爲善﹐顧嘗犯法以辱公之廷。我有子孫不俾之學﹐顧爲遊手末技。」邠自是犯法者少﹐而學者爲多。於時好賢尙徳之風﹐藹然見於西土﹐予聞而賀之﹐公及三友曰「吁」。是三人者﹐生長同鄕裏﹐學同捨﹐仕同籍﹐老同歸。幸而優遊晚節﹐又得賢太守發明乎。素以風勸鄕人﹐仕𨿽不達﹐要其報亦可得不謂之充矣乎﹖心同【《永樂大典》卷七千二百三十八「堂」字韻﹐頁二十上引「張舜民畫墁集」。﹝影印本第七十冊﹞】

【永洛故城】事記乙丑歲﹐西客有以永洛語餘者﹐言﹕初經略史沈括建言「本路旣獲米脂寨﹐以橫山勢蹙﹐距宥州近三捨﹐下瞰銀夏平川千餘里﹐皆沃壤可耕。爲屯田計﹐請於米脂間城永洛﹐屯勁兵以抗賊﹐則河南地盡可以種耨。靈武孤危﹐不日而復。」朝廷遣給事中徐禧﹐內侍李舜舉﹐馳馹至延﹐體量利害。時元丰五年七月也。禧等至延﹐與括同相度意合﹐卽奏言如括奏議。朝廷許之。然永洛者在米脂川之西﹐宥州之東﹐附橫山之脇﹐二面皆重崗復嶺﹐惟路可通車馬﹐蓋夏人必爭之地。又城中無井泉﹐惟城有無定河浸漬之餘﹐可以汲食。故諸將頗以爲不然﹐而禧括等貪功生事﹐決意城之。及禧等來﹐親授禦札﹐自經略安撫史種諤而下盡受制。方大會府廷﹐出禦札以示諸將﹐皆駭然失色。總管曲珍而下﹐唯唯不敢異議。惟種諤極言不可﹐禧怒以語諤曰「君不畏死﹐而敢沮機事耶﹗」諤曰「城之則必敗﹐敗卽死。拒節制﹐亦死。死於此﹐猶愈於喪國師而淪異域也。」禧弗可屈﹐卽奏諤跋扈異議﹐不可與偕往。有詔﹐畱諤守延州。八月甲子﹐禧﹑舜舉及括等﹐率番漢十餘將﹐凡八萬兵役夫﹐荷糧者倍之。於是李浦將前軍﹐本路將官呂政佐之﹔曲珍將中軍﹐髙永能佐之﹔王湛將後軍﹐景思誼佐之﹔李稷主運餉﹐治版築。謀畫進退悉決於禧﹐括及舜舉間而已。戊辰至永洛﹐環兵外向﹐旬有二日而城立。乃畱珍等諸將以守﹐兼護役作制樓櫓。而禧﹑括﹑舜舉及其幕府官屬﹐率牙兵八萬人先歸。至米脂﹐珍遣人來告﹕「夏人至矣。」初﹐賊聞王師之城也﹐其用事者以爲此城不爭﹐則橫山盡爲漢有。靈夏爲存亡所系要害﹐當以死捍之。又知諤不在軍中﹐益無所憚。於是悉發境內引弓之民﹐誘召吐番諸處兵。以爲不足﹐又乞於契丹。步騎三十萬﹐欲以全兵取勝﹐以報朝廷五路之役。前歲大舉兵﹐時鄜延兵隸﹐惟諤麾下最有功﹐克米脂﹑取白豹﹐襲金湯﹑葭蘆等戍﹐斬首數千。旣屢勝﹐兵將驕甚﹐大敵如兒女﹐果敢弗怯。而禧輕佻﹐常自擬古名將。逮聞賊至﹐笑謂報者曰「黠羌敢送死乎﹗」因語括曰「公帥臣萬一不可貽國羞﹐僕與李常侍蒙上所遣﹐顓屬以邊事﹐義當往彼拒敵﹐死生以之。」遂令左右鞭馬率舜舉以行。舜舉不欲往﹐彊之卽與俱。且約括曰「緩急相救。」括諾﹐卽行。時九月癸巳也。禧至永洛﹐賊兵尙遙。翌日淩晨﹐與諸將會於西門觀賊。諸將請擊之以挫賊﹐髙永能者語尢切﹐曰「羌性猶犬﹐不意而輒加笞叱﹐則气折而不能害人。若遲疑不斷﹐以作其狂突﹐則痸嗾撲緣﹐無所不至。今其先來者皆精兵﹐欲以當我﹐可速與戰﹐戰則獸駭鳥散。後有重兵﹐亦不敢跬步進﹐此賊之常勢也。其塵坌障天﹐必有數千萬﹐使其俱至﹐則眾寡不支﹐大事去矣。」永能者﹐屬部番將﹐年七十餘﹐結髮以來幾百戰﹐沈重謀略。生四男皆拳健﹐善騎射﹐羌人常畏之。諸將頗以永能言爲善﹐惟禧不聽。永能怏怏而退﹐謂其子曰「吾不知死所矣。」日亭午﹐賊騎稍逼﹐禧令出戰﹐於是王師七萬陣於城下。禧與舜舉坐譙門﹐自執大黃旗﹐謂諸將曰「望吾旗麾而進﹐夜而止。」軍中往往竊笑。賊大至﹐俄鐵騎五十涉無定河。永能又進前曰「此羌人鐵鷂子騎﹐過河得平地﹐其鋒不可當。乘其未渡擊之﹐可使殲焉。若使之畢濟﹐我師殆矣。」禧又不聽。已而鐵騎過河﹐衡踐王師﹐陣遂動﹐賊以大兵乘之﹐珍等大敗﹐奔歸城中者三百人。禧回顧不知所爲﹐卽團城以守。賊分兵圍之﹐厚數重。乙亥遊騎掠米脂﹐括退保綏徳州。賊知王師兵援困﹐盡銳來攻。城中將士晝夜戰﹐無不流血。永能嘆曰「事至於此﹐必無幸矣。」因掛弓於堞﹐絕【脛】【頸】思誼囚之。城中兵愈窘﹐舜舉掘坎於前﹐謂左右曰「城陷吾自刎﹐汝當以此屍瘞此中。」初﹐思誼去﹐禧﹑舜舉幕中有水兩壺﹐將士絕飲已三日﹐禧以壺中水揚於外﹐示之曰「若無水﹐此何物也﹖」賊笑曰「止此耳。」夜半賊兵四面急攻﹐先梯穴而入﹐士卒饑羸不能拒﹐因各潰散。舜舉自殺﹐禧﹑稷爲亂兵所殺。將校惟曲珍﹑王湛﹑李浦獲免。逃歸者數千人﹐千人身皆被創。賊視利見有衣甲者﹐窮斗不置﹐殺之奪其物﹐故能脫者﹐大抵皆裸袒被髮。至有番落指揮使馬黃者﹐驍勇絕倫﹐城陷不肯逃﹐持刀大呼﹐出入賊陣中﹐殺數百人而後死。初珍之失馬危甚﹐忽有老人牽馬以授之曰「此曲太尉乎﹖」因得馳去。是役也﹐正兵及糧卒死者﹐凡十餘萬人﹐官吏將校數百人。賊欲進寇延州﹐會諸賊爭所掠不平﹐賊將懼變﹐乃耀兵米脂城下而退。而死﹐三軍皆泣。被圍數日乏水﹐以至裂馬糞而飲。會天微雨﹐將士露立以衣承焉﹐吮之而止渴﹐稍稍殺役夫啖之。禧令土工鑿數井﹐始有浸潤﹐士率渴甚爭急﹐至者斬之不能止﹐屍蔽井旁。有至投於井中飲者﹐踰刻而塡塞。其喝如此﹐凡八日。賊遣使呼城上講和﹐請將來結盟﹐意欲詐曲珍斬之。禧等遣呂文思應命。文思至賊所﹐賊令坐呂政於地﹐曰「爾乃小將﹐不可議約﹐當令曲太尉來。」呂文思乃還。禧以珍總軍政不可遣﹐景思誼自請行。禧曰「爾小將不可。」思誼曰「今事已急﹐倘能以口舌說之使緩攻﹐以待外援﹐不亦可乎﹗苟能活數萬人之命﹐豈顧一身邪﹗」乃入賊中。賊見之曰「若還蘭會﹑米脂﹐卽當解去。」思誼曰「此系朝廷﹐非邊臣所得專。」賊知無益﹐度珍不可得﹐因【《永樂大典》卷八千八十九「城」字韻﹐頁三下《元一統志》引「浮休居士張舜民字蕓叟作」。﹝藏大英博物館﹞】

兌卦論兌﹐說也。兌爲澤﹐西方之卦。兌﹐正秋也。萬物致養於坤﹐而成於秋﹐潤澤於兌﹐旣成養而潤澤之﹐能無說乎﹖其卦剛中而得位﹐柔外而利貞。柔不爲諂﹐剛不至暴。上不違天﹐下不戾民﹐順乎天而應乎人也。說以先民﹐則民忘其勞﹐說以犯難﹐則民忘其死﹐說之大民勸矣哉。夫施說在我﹐致說在民。凡在上者﹐孰不欲民說從哉﹐顧其道如何爾。太王去邠﹐謂民不患無君﹐而民從之﹐非其率之也。舜所居城邑﹐非其招之也。以謂眾人之情同乎﹖則鄭叔段不義而得眾﹐子產以惠而得民。以謂賢者之道同乎﹖則周公攝政﹐召公不說﹔孔子往費﹐子路不說。以謂人之心一乎﹖而出見紛【革】【華】盛麗而說﹐入聞夫子之道而樂。以謂說之道同乎﹖則君子易事而難說﹐小人難事而易說。由是觀之﹐施說在我﹐致說在人。守說在我﹐效說在信。故九二﹕「孚兌吉﹐悔亡。」象曰「孚兌之吉﹐信志也。」六【二】【三】﹕「來兌凶。」象曰「來兌之凶﹐位不當也。」孚兌信志而獲吉﹐周公子產之謂也。來兌求說而得凶﹐說之不以道者也。九五﹕「孚於剝﹐有厲。」象曰「孚於剝﹐位正當也。」此以位而獲厲者也。處尊履正﹐習比陰柔。不說君子﹐而說小人﹐剝之道也。比則之匪人﹐隨則系夫君子﹐何以不同於剝哉﹖彼非尊位也。由是知爲人上者﹐不愼所與﹐是可危哉﹖上六「引兌」象曰「上六引兌﹐未光也。」其出見入聞之徒﹐與「麗澤兌﹐君子以朋友講習」﹐此取其象也。以謂兩澤相連﹐漸潤浹洽。朋友講習﹐聞善相告﹐爲說之大﹐莫過於斯。若夫說以使民﹐民忘其勞﹔說以犯難﹐民忘其死。豈一朝一夕之事哉﹖宜有素矣。【《永樂大典》卷一萬五千一百四十二「兌」字韻﹐頁四十下引「張舜民畫墁集」。﹝影印本第一百六十四冊﹞】

題陳果仁告身甚詳。果仁在隋無正傳﹐略見史氏。又事沈法興爲司徒﹐與孫士漢詐宇文化及者﹐故捨疏云「大王司徒無辜被戮。」明政之號﹐乃李子通僭位所立。當隋唐相予之際﹐豪傑並起之時﹐其間竊位徼幸頃刻之命者﹐豈勝數也。果仁居其時﹐以戮力自奮﹐與沈法興﹑杜伏威輩相魚肉。於時夷人之居﹐絕人之孤亦多矣。至其喪身破家﹐妻女爲僇﹐廬舍且猶不保﹐乃施報之明驗﹐又安得謂之無辜哉﹖至南唐保大中﹐周師窺江南。唐之重兵北犯﹐錢氏乘虛圍常州。州舊有果仁祠﹐唐人禱之﹐竟勝浙兵﹐以謂果仁有陰助。至封爲帝者﹐號武烈﹐豈其能垂佑於異世之人﹐而不能保當年之居處﹖幽顯之理﹐果難詰哉。歐公之跋﹐主於此書﹐今終捲不復見。豈當時不以與蒲氏﹐或得之而爲人所攘。今並附歐公之文書以遺蒲氏﹐庶幾爲完文。右《果仁大業告身軫靜緣明政二年捨宅疏》﹐長安蒲氏物﹐歐陽文忠載其事【《永樂大典》卷三千一百三十三「陳」字韻﹐頁二十四下引「張舜民畫墁集」。﹝影印本第四十四冊﹞】

代賀河州通判解於師中綬館職啟伏審進秩書林﹐易官河右。伏惟慶【尉】【慰】﹐國家恢復土寓﹐遴選才良。惟玆智者之慮能﹐克協明王之賜賚。湟中遠俗﹐暫贊貳於六條﹔蘭省淸遊﹐趣承於二節。【《永樂大典》卷二萬四百七十九「職」字韻﹐頁十二上引「張舜民畫墁集」。﹝影印本第一百八十五冊﹞】

謝轉朝請郎表有命自天﹐無功受祿。心非土木﹐感極涕洟。中謝。竊以黜幽陟明﹐虞舜所以熙載﹔大比計治﹐周室所以迓衡。故有三載考績之科﹐八法馭吏之典。迨夫炎漢﹐尢重守臣﹐有功則增秩而賜金﹐無狀則免官而下吏。洪惟昭代﹐祗率舊章。豈無不次之尢恩﹐以待非常之顯效。自余常調﹐一準年勞。如臣者朴木敕散材﹐墮歸暮齒。望不踰於州縣﹐任有愧於兵民。已閱期年﹐未嘗報政。攻堅揉曲﹐徒矜累月之勞﹔拾級升階﹐動有垂堂之戒。𨿽云序進﹐實愈超資。此乃伏遇皇帝陛下﹐垂六禦夫﹐登三協帝。臨下禦眾﹐則得寬簡之要﹔知人安民﹐則躬哲惠之資。久之士悉歸﹐諸福之物並格。零九霄之雨露﹐澤萬里之桑楡。待罪長沙﹐豈特土風之卑隰﹔遊心魏闕﹐若將老死於江湖。【《永樂大典》卷七千三百二十二「郎」字韻﹐頁九下引「張舜民畫墁集」。﹝藏上海圖書館﹞】

祭永寧範縣君文二首

其一嗚呼夫人﹗婦徳之懿﹐得之天資。內治旣修﹐始終不虧。衣之貴﹐良人其歸。大邑之封﹐象服是宜。閨門裕如﹐壽考維【棋】【祺】。禍故無常﹐而止於斯。音容寂寂﹐茫然莫追。聊陳薄奠﹐維以告悲。

其二維君出自慶源﹐嬪於髙門。壽以淑徳﹐宜其家人。福祿康寧﹐宜與偕老。何其奄忽﹐遽在物先。丹旐啟途﹐新阡載卜。敬陳疏奠﹐所望【格斯】【斯格】。【《永樂大典》卷一萬四千五十「祭」字韻﹐頁九下引「張舜民畫墁集」。﹝影印本第一百四十六冊﹞】

祭壽光縣君文昔有鄭公﹐榮綰隋綬。號爲名卿﹐課最之首。非特公賢﹐母徳所授。壽光之居﹐嚴閫敢候。欲聞懿意﹐則無所受。但觀其子﹐不在鄭後。足以知之﹐旣賢且壽。今其往矣﹐可以不朽。聊以奠之﹐庶羞淸酒。【《永樂大典》卷一萬四千五十「祭」字韻﹐頁九下引「張舜民畫墁集」。﹝影印本第一百四十六冊﹞】

祭郭婿朝散文【﹝執中﹞】嗚呼﹐昔子之去我也﹐亦何遄也﹐如有追而弗及。今去還也﹐亦可憊也﹐如有呼而弗應。其去也在日之陽﹐其還也在歲之首。無百日之永﹐有死生之別。靑陽化爲異物﹐輿馬轉爲歸柩。仰天不聞﹐叩地徵咎。嗚呼哀哉﹐請言其初。子之世父﹐我之畏友。四十年間﹐出處先後。教養子侄﹐兩人成就。兄弟同榜﹐獨子未偶。時我見子﹐念可以取。領以息女﹐入奉箕。鄕俗家風﹐不待咨究。戎旅艱厄﹐州縣奔走。通籍朝閨﹐易如反手。心類康莊﹐莫涯量竇。四海兄弟﹐百年舊友。志欲共斃﹐於獨有。愚智共期﹐必得倪壽。騄駬驊驑﹐一夕而踣。玄酒大羹﹐一啜而覆。父耄子悼﹐吾亦頹朽。生理茫茫﹐孰測孰究。暮途艸艸﹐孰倚孰守。客西還﹐路人悲疚。寡婦在傍﹐孺孤泣右。魂兮忽驚﹐來燕玆酒。【《永樂大典》卷一萬四千五十三「祭」字韻﹐頁十上引「張舜民集」。﹝影印本第一百四十七冊﹞】

祭郭厚叔文嗚呼﹐古人謂友道不變者﹐謂之歲寒。惟我與公﹐可有斯言。我家兄弟﹐公家弟昆。爰自幼學﹐至於成人。今則老死﹐各效一官。始以徳友﹐終以親姻。淡成愛存﹐不忝鄕論。七月兄亡﹐九月公歿。我以兄憂﹐加之公卹。念兄終始﹐正與公同。以直立性﹐以道典學。五十得官﹐終老食貧。不愧於天﹐不負於人。淸名勁節﹐可動鬼神。富貴功名﹐於我浮雲。我以兄喪﹐舉事於邠。望公數捨﹐不得親臨。長號永恨﹐略見斯文。【《永樂大典》卷一萬四千五十四「祭」字韻﹐頁十九上引「張舜民畫墁集」。﹝影印本第一百四十七冊﹞】

祭範七宣徳文【﹝巽之子﹞】之在陰有倚伏﹐機之在心成禍福。如蟻循磨﹐如車轉轂。貴賤賢愚﹐同歸一宿。善惡如施﹐不差報復。獨於吾子﹐輒有深惑。奕世忠嘉﹐受才金玉。入孝出弟﹐妙年式谷。源深流長﹐萬里舉足。如何一生﹐跋胡退谷。疏食布衣﹐逃名守默。少偶數奇﹐多憂足辱。旣嗇其壽﹐又鑱其祿。曾未中年﹐奄歸泉谷。惠迪獲吉﹐未可執信。善惡無餘﹐戒哉論篤。嗟予縱心﹐去年尢駭﹐川流之速。親友凋零﹐半年三哭。離緒𨿽陳﹐衋心眢目。千里寄哀﹐忍聽工祝。尙饗。亮夫【《永樂大典》卷一萬四千五十四「祭」字韻﹐頁十九上引「張舜民畫墁集」。﹝影印本第一百四十七冊﹞】

合肥陳府君墓志銘【﹝並夫人李氏﹞】府君諱師黯﹐字公諤﹐徐彭城陳氏。曾大父諱宗旦﹐贈工部尙書。大父諱洎﹐吏部員外郎﹐三司鹽鐵副使。父諱琪﹐國子博士﹐通判絳州。府君之夫人趙平李氏﹐曾大父諱宗諤﹐翰林學士﹐贈太尉。父諱昭述﹐翰林侍讀學士﹑尙書右丞﹐贈禮部尙書。父上卿殿中丞。夫人笄年﹐歸於府君。以侍郎遺表奏補太廟齋郎﹐歷鳳翔府郿縣主簿﹑唐州湖陽縣令﹑潤州司理參軍﹑光州光山縣令﹐監壽州在城鹽酒稅﹐攺宣義郎差知廬州合淝縣。今上卽位﹐攺宣徳郎﹐賜五品服。以元符三年五月二十日起合淝﹐卒於濠州。享年六十。夫人以元佑三年六月六日﹐先府君歿於彭城。享年四十一。至某年月日﹐其孤舉府君與夫人喪﹐祔於彭城縣尙書之塋﹐禮也。府君自少言行有常﹐不妄交際。吏治精密﹐不自表襮﹐公私大小矢如也。初至郿﹐吏皆少君。已而縮手弗敢試以事﹐人多以此知之。攺官待次﹐旣而丁安康艱﹐及之官合淝終八年。泊寄盱眙之野﹐易衣並日﹐人不見憂色。所居顧多可紀﹐曾不蘄於人知﹐而人自知之。夫人生長大家﹐母永昌郡君章氏﹐實郇公女﹐而夫人章出也。耳染目濡﹐窮極貴富。而能處約好禮﹐同府君於艱難﹐內外族人咸賢之。有子孝忠。六女﹐三嫁爲士妻﹐余尙幼。初絳州娶文元龐公之女﹐曰安康郡君。生三男子﹐府君其長也﹐次曰師仲﹐曰師道。師道以文章致髙名﹐不幸亡矣。師仲有才智﹐而府君法度如此。侍郎位下不滿徳﹐光明盛大﹐庶幾在其子孫。而府君夫婦所饗亦止此﹐可嗟矣夫﹗予於府君﹐世通婚姻﹐且相好也。勒石下泉﹐不敢以誣﹐是爲銘曰﹕夫介廉﹐婦順約。位卑壽促﹐天之所嗇。嗚呼﹐貪薄。【《永樂大典》卷三千一百四十六「陳」字韻﹐頁十一上引「張舜民畫墁集」。﹝影印本第四十六冊﹞】

朝奉大夫致仕陳公墓表有以近世名卿數者﹐必曰河陽陳公貫。公在仁宗朝爲三司副使﹐累贈某官。其在職也﹐不傷財﹐不害民﹐故其家子孫至今多賢。方歷顯仕者﹐如大夫公三司之幼子也。公諱某﹐字子淵。先世遷徙見於《志銘》。曾祖某官。祖某﹐贈某官。父某﹐贈某官。公少則孤﹐三司愛之。未及補任﹐而三司云亡。自勵克爲學﹐晝夜不捨﹐以某年登進士第。是時陳氏昆仲登第者凡三人﹐非特鄕裏之榮﹐天下之人信賢人之必有後也。始仕河南府河南縣主簿﹐岢嵐軍嵐谷縣令﹐攺著作佐郎﹐知渭州潘原縣事﹐監解縣鹽池﹐遷祕書丞﹑太常博士﹑屯田員外郎﹐官制攺朝奉郎﹐同提舉汜水輦運﹐兼知縣事﹐遷朝散郎。今上登極﹐覃恩進朝奉大夫﹐管勾定州安撫司機宜文字。未行﹐請致仕。感疾﹐以元佑丁卯七月戊午終於家﹐享年六十有二。以年月日葬於某鄕裏。初爲河南縣主簿﹐過仁宗山陵﹐朝廷以外待制李參知河南府﹐專治大葬事。是時仁宗享國永年﹐天下久不聞有山陵事。大葬制度﹐自朝廷大臣宿儒不能知。河南老吏未嘗承行專討﹐故牘脫爛水火﹐茫然不知所適。所以參一以嚴蒞之﹐訶呼責辦吏民趣事﹐或以狡佞自免。方是時﹐公攝領縣事﹐有問趣應﹐一以取濟﹐如素備然。參忌而知之。嵐谷地鄰北界﹐烽火相望。一日虜眾數萬至境上﹐堡聚竄避。帥臣檄通判者安葺之﹐且覘賊勢。軍中官被差外出者無敢行。公曰「民事在縣令﹐不可委之人。」卽策馬出郊﹐晝行敵間﹐夜止村落﹐數日而復返﹐虜亦解去。家人僚友危而喭之﹐公曰「寧不自揆也﹐朝廷不失恩禮﹐疆埸無有侵欲﹐彼旦以大兵來與一縣令爲敵乎﹖」旣解去﹐偵者還﹐乃酋長獵騎爾。在潘原時﹐獲殺人者亡其杖﹐獄久不明。公默計使人掘其處﹐得大挺﹐卽日承伏。熙寧四年﹐慶州屯兵夜潰出城﹐鄰郡壁守。人情】【訕】【恐﹐道路不敢行。縣民挈家走避兵﹐公視事如常。日出郭觀賞遊衍陳樂而歸﹐人情遂安。或者問﹐公曰「此非叛兵﹐特潰兵爾。是皆邠寧人﹐久役不歸﹐急則趨家﹐寧肯之它也﹖所昌言恐動﹐皆所在不逞﹐小民欲乘動移竊物爾。」是時並邊饑歉﹐死之太半。州縣執泥新法﹐莫肯賑濟。獨潘原不待報而發食﹐全數千人﹐病者親視粥藥。儀州廢﹐華亭縣攺格之始﹐居人未安。府命公權華亭。逾月﹐潘原民索公歸﹐華亭民願畱。兩縣之眾﹐爭於帥前。卽命以歸。察訪官過縣﹐民遮訴﹐畱公再任﹐質之諸司﹐保任如一語﹐遂以狀上聞﹐得再任。公在潘原六年﹐民猶訴畱不已。旣去﹐卽佛寺圖其像﹐以時禮謁﹐至今不少衰。鹽池久例﹐募民供役。分隸諸官影像工役﹐故凡鹽官寡淸白之譽。公至﹐一切罷去。久之﹐僚吏皆以爲便。權鹽使李稷於常課外﹐浚求其利﹐操急苛細﹐人不敢少訴。公謂於法不便﹐稷怒﹐使人伺公。久之﹐竟無所得。在汜水﹐是時淸汴已興﹐朝廷憂河流少南﹐則割新堤。都水使者上言﹐欲計塞河﹐使北流入新開口﹐以紓淸汴堤防。公抗議以爲不可。役旣興﹐水不攺道﹐資費以萬計。朝廷罷役﹐貶水官而免公交罪。遂不赴定武之辟﹐悃求謝事﹐因嘆曰「仕官憂辱﹐何時已哉。吾不欲復爲也。」予接公於熙寧初年﹐自爾數數見之。公抗直人也﹐與人無多言﹐而志愛久而彌厚。心所不欲者﹐𨿽以千乘餂之不爲也。家儲丰厚﹐親戚貧乏者毋小吝。工棋弈﹐人罕能及之。娶李氏﹐封永縣君﹐先公卒。再娶陸氏﹐封同安縣君。男三人﹐益之用公致仕﹐補太廟齋郎。延之﹑損之﹐皆未仕。女三人﹐一適承奉郎韓宗坦﹐二在室。至元佑四年﹐其兄安壽方守解梁﹐以書抵予曰「子辱與吾弟遊﹐知其行事。能爲之次序﹐以表之於墓﹐吾死不恨矣。」然予安得而辭之﹖因爲之表云。【《永樂大典》卷三千一百四十五「陳」字韻﹐頁十六下引「張舜民畫墁集」。﹝影印本第四十六冊﹞】

祭子由門下文嗚呼﹐請言其始。憶昔關中﹐嘗親伯氏。公佐宛丘﹐邈在千里。我掾岐府﹐熙寧初年。公與伯氏﹐免喪山川。連鑣而東﹐道出岐山。盤畱累日﹐賞畫聽泉。人望入館﹐雅如登仙。無何南北﹐已困屢遷。遷仍未遠﹐止於江黃。不期江山﹐助長文章。文如綺繡﹐璀璨芬芳。行如珪璧﹐溫潤而彊。星霜十稔﹐江湖相望。直至元佑﹐再踐周行。入隨鷺序﹐出集僧房。桓珪雙植﹐白眉最良。已傾而皙﹐嶽峙堂堂。雲中日下﹐二陸三張。塤篪間作﹐旗鼓相當。每於文會﹐繆賜稱揚。未殫城府﹐已簉廟堂。一言道合﹐澤及萬方。蘭焚以臭﹐玉折以剛。丹霄一跌﹐徑落海康。險阻艱難﹐亦所備嘗。五年海嶠﹐一日許昌。跏趺密室﹐閉目面墻。妻孥罕進﹐棟宇發光。嬰兒可復﹐苦海坐航。豈期大數﹐分甘難量。尋常書來﹐歲或一再﹐止三數張。今歲書來﹐前後相望。旣論養生﹐又閔存亡。亹亹不絕﹐十百成行。老伴凋零﹐墨色未荒。始疑魄兆﹐終底衋傷。嗚呼哀哉。傳聞治命﹐返葬眉陽。欲踐誓言﹐顚沛不忘。杜陵遺老﹐隻影孤吭。寄哀千里﹐奠此一觴。明年未死﹐丹旐西來﹐再拜路傍。【《永樂大典》卷三千四百一【此卷原作二千四百﹐現系書商所攺。】「蘇」字韻﹐頁五下引「張舜民畫墁錄」。﹝藏臺北研究院﹞】

李復﹕《潏水集》十六卷李復﹐字履中。開封﹝河南﹞人﹐後徙長安。宋元丰二年﹝一○七九﹞進士。歷官熙河轉運使﹐終於中大夫集賢殿修撰。四庫館臣自《永樂大典》輯《潏水集》十六卷。現存《永樂大典》錄﹕李復詩【二條】李復潏水文集【一條】李復潏水集【十九條】以上共二十二條【《永樂大典》卷五千三百四十五「潮」字韻﹐頁三十七下《三陽志》引「李復﹕府官續題名記」﹝影印本第五十九冊﹞﹐爲元人李復所作無疑﹐故不予收輯。】﹐校《關隴叢書》本《潏水集》十六卷﹐館臣漏輯者一條。

【失題】問「好貨好色」﹐孟子何以對齊宣王﹖曰「齊宣之言﹐有彊拒孟子之意。孟子遜以入之﹐欲漸引而趨善也。其對今樂猶古樂﹐又及樂之本矣。」【《永樂大典》卷六千五百五十八「梁」字韻﹐頁十三下引「李復潏水集」。﹝影印本第六十二冊﹞】

吳則禮﹕《北湖集》五卷吳則禮﹐字子副﹐號北湖居士。興國州﹝湖北﹞人。宋元符元年﹝一○九八﹞爲衛尉寺主簿。崇寧中﹐直祕閣﹐知虢州﹐編管荊南。晚居江西﹐宣和三年﹝一一二一﹞卒。四庫館臣自《永樂大典》輯《北湖集》五卷。現存《永樂大典》錄﹕吳則禮詩【二條】吳則禮北湖集【二條】吳則禮北湖居士集【十一條】以上共十五條﹐校《湖北先正遺書》本《北湖集》五卷﹐館臣漏輯者二條。

次竹樽韻北湖飯豆病且﹐經年不問觴爲壺。誰令如許彭亨腹﹐時喚曲生澆老儒。此君風味美無有﹐會與淵明著名酒。侏儒飽死非締交﹐仍挽皤罌作寮友。堂上燭滅渠快哉﹐一飲一石今塵埃。此君莫遣太孤絕﹐更須喚取鴟夷來。老年經丘尋壑意﹐痿痿羸羸殊少味。惟思著句與摩挲﹐經就便便圖一醉。【《永樂大典》卷三千五百八十四「尊」字韻﹐頁二十二上引「吳則禮北湖集」。﹝影印本第五十一冊﹞】

謝李拜直辟置啟引領下風﹐念未聞於謦欬﹔脫身涸轍﹐曾罔待於鳴號。揣心實慚﹐戴徳良厚。伏念某器惟朴鄙﹐族本單平。考古則嗜乎先王之言﹐行己則異乎末俗之好。學知修性﹐仕特爲貧。久忘紆朱懷金之榮﹐粗得曲肱飲水之樂。獨立不屈﹐殆遺物而離人﹔逸處無榮﹐以故而滅命。蓋討論於六藝﹐已侵尋於二毛。素墜緒於堙淪蔽郁之中﹐究微言於散絕殘缺之際。委棄詖行﹐擯斥詭辭。道擬窺乎大全﹐養固捐乎小體。每悲螻蟻之智易竭﹐誠懼天地之蘊難窮。素志或乖﹐設齒銜恨。疲精盡慮﹐反同惠子之據梧﹔飽食全生﹐頗羨支離之鼓莢。術益進而譽益泯﹐年愈老而形愈孤。愧俯仰以徇時﹐聊翔佯以娛意。收功𨿽寡﹐詎羞抱甕而灌畦﹔涉世屢奇﹐頗欲就陰而休影。節苟存於一介﹐祿奚顧於萬鍾。飄然浮轉之驅﹐兀若枯槁之木。文繡獨嗟乎芻狗﹐靑黃寧慕乎犧樽。藜杖貂裘﹐迹未羣於麋鹿﹔石田茅屋﹐夢已落於江湖。其誰哀憐﹐秪自憫笑。知語默顯晦之有義﹐悟潛升用捨之皆天。卑乘馬而從徒﹐甘抱關而擊柝。豈期屯蹇﹐遽辱采收。此蓋伏遇某官﹐偉行軼倫﹐閎識超世。遠略足以安社稷﹐髙文足以追典謨。紛紛妍媸﹐舊入於甄冶﹔擾擾動植﹐嘗寄於權衡。弗以杞梓自美﹐而陋乎樗櫟之材﹔弗以軒冕自誇﹐而賤乎艸茅之迹。吹噓朽腐以律呂之气﹐被飾昧陋以虹霓之光。凡玆滯頑﹐亦加策勵。豈以謂能否靡辦﹐則駑馬或先於騏驥﹔利鈍靡察﹐則鉛刀或貴於鏌【鋤】【鎁】。將剖黑白於混殽﹐明是非於繆亂。委憊羸薾﹐佇獲托於醫師之門﹔擁腫曲權﹐未見黜於匠石之手。誓勤緒業﹐用答誤知。過此以還﹐未知所措。【《永樂大典》卷一萬五百三十九「啟」字韻﹐頁十一下引「吳則禮北湖居士集」。﹝影印本第一百六冊﹞】

謝逸﹕《溪堂集》十卷謝逸﹐字無逸。臨川﹝江西﹞人。屢舉不第﹐以詩文名一時。宋政和三年﹝一一一三﹞卒﹐年不足五十。四庫館臣自《永樂大典》輯《溪堂集》十卷。現存《永樂大典》錄﹕謝逸詩【一條】謝無逸詩【一條】謝無逸詞【一條】謝無逸溪堂集【二十二條】溪堂先生文集【二條】以上共二十七條﹐校《豫章叢書》本《溪堂集》十卷及《補遺》一卷﹐館臣漏輯者三條。

【左傳莊公十八年】言追而不言侵伐﹐𨿽曰尊中國﹐然先王之於戎狄﹐來則拒之﹐去則不追也。追戎至於濟西﹐又以戒後世窮討深入之獘。【《永樂大典》卷六千五百四「莊」字韻﹐頁十二下引「溪堂先生文集」。﹝影印本第六十一冊﹞】

【左傳莊公十九年】大夫無遂事﹐人臣之經也﹔大夫有遂事﹐人臣之權也。結本爲媵使而與齊宋盟﹐一時之權耳。後世人臣有偸惰避事者﹐指大夫無遂事以自解。《春秋》書公子以進之﹐以爲後世人臣之戒也。【《永樂大典》卷六千五百五「莊」字韻﹐頁十一下引「溪堂先生文集」。﹝影印本第六十一冊﹞】

【烏說】市有危生者﹐鬻饔以自給。暇則以饔之餘置檐端﹐彎弓而立牖下﹐伺禽烏食焉﹐則射之。一日羣烏至﹐射其一﹐貫臆﹐矢沒其鏃﹐且僕且跂﹐且振翼而鳴﹐盤旋於檐端將墜焉。羣烏擁蔽之﹐其一以爪束其矢﹐銜之以喙﹐矢墮地﹐羣烏皆讙噪﹐挾而飛置於樹顚。或哺之食﹐若憐焉﹔或倚而立﹐若拊焉﹔或鳴於旁﹐若唁焉﹔至暮與俱往焉。嗚呼﹗二足而毛者﹐烏也。然其心則人也。衣冠而飲食者﹐人也。然其心﹐烏不若也。孟子曰「出入相友﹐守望相助﹐疾病相扶持。」蓋謂人而言也。孰謂烏而能之哉﹖孰謂有知而無義哉﹖世之所謂朋友居窮約﹐以情愛相結者﹐得不聞是烏而動心哉﹖朋友固然耳﹐況在閨門之內父子兄弟夫婦之際哉﹖況在朝廷之上君臣之際哉﹖【《永樂大典》卷二千三百四十五「烏」字韻﹐頁二十八上引「謝無逸溪堂集」。﹝影印本第二十五冊﹞】

李彭﹕《日涉園集》十卷李彭﹐字商老。南康軍建昌﹝江西﹞人。其生卒及事迹不詳。四庫館臣自《永樂大典》輯《日涉園集》十卷。現存《永樂大典》錄﹕李商老集【二條】李彭詩【二條】李彭集【一條】李彭日涉園集【三十六條】《江州誌》引【三條】以上共四十四條﹐校《豫章叢書》本《日涉園集》十卷及《補遺》一卷﹐館臣漏輯者六條。

圜通止老疊石爲山號方壺作此以贈吾聞巨鰲背負三神山﹐飛動滄海融間。褰裳濡足不可到﹐冉冉羣仙玉煉顏。那知云衲三昧手﹐如陶家輪能斲取。置之金地旃林﹐來聽雨花獅子吼。激水崩崖度曲聲﹐艸樹蒼然俱出塵。藏山於澤眞戲事﹐徧界莫藏公識眞。我亦飡霞蟬蛻客﹐嵚岌鸞崗在衣。願同以璧假許田﹐餉我巉巖半峯碧。【《永樂大典》卷二千二百五十六「壺」字韻﹐頁十八下引「李彭集」。﹝影印本第十七冊﹞】

往過南湖非事竇﹐洗耳似逃堯。不見貪丘壑﹐何繇聽徵招。動﹐天涯玉樹遙。喜聯城北袂﹐將泛浙江潮。塞艸風猶勁﹐巖松寒不凋。著往過南湖寺﹐杖藜眞率瓢。鼎茶煎短尾﹐僧飯飽長腰。壁際銀【《永樂大典》卷二千二百六十五「湖」字韻﹐頁十六上引「李商老集」。﹝影印本第十九冊﹞】

【謝靈運翻經臺】枉渚映寒林﹐野航飛鳥急。不見康樂侯﹐衡門煙際入。【《永樂大典》卷二千六百三「臺」字韻﹐頁十一上引「李彭詩」。﹝影印本第三十冊﹞】

【黃精】。方壺孰雲遠﹐冉冉裳可搴。儻能賞我趣﹐安知非羨門。吻配﹐陋矣非其倫。苓龜吸朝日﹐枸杞吠暮云。二物俱仙媒﹐玆事空前聞。寧如澗谷傍﹐扶路柯葉繁。居然有餘味﹐咀嚼當盤引年緣晚途﹐服食輔根源。覽觀神農書﹐妙藥資討論。煉石多中幹﹐荻芝恐俱焚。百卉復易敗﹐疇能駐精魂。彼美太陽艸﹐勿嫌蒸曝煩。豈惟顏色好﹐會及兒女奔。可憐張茂先﹐博物號超羣。乃以【《永樂大典》卷八千五百二十六「精」字韻﹐頁十八下引「李商老集」。﹝影印本第九十四冊﹞】

贈僧脫盡膏粱气﹐只餘云壑姿。囊中支遁馬﹐筆下惠休詩。木末鳥還語﹐花邊蝶浪窺。平章賴公等﹐吾病不能奇。【《永樂大典》卷六千六百九十九「江」字韻﹐頁三下《江州誌》引「李彭」。﹝影印本第六十四冊﹞】

送僧負有遠心﹐鳴泉到幽耳。尋壑入窈窕﹐緣源弄淸泚。淸泚弄泉時﹐坐眞忘歸。岑半明滅﹐雲樹兩參差。幽芬紛岸薺﹐暝色方四起。隱如汀曲舟﹐帆落半峯裏。杳杳排帝閽﹐噭噭啼靑猿。回首鍾梵處﹐尋祗樹園。云云【按《永樂大典》體例﹐「云云」指此處有刪節。】。【《永樂大典》卷六千七百「江」字韻﹐頁三下《江州誌》引「保寧李彭」。﹝藏臺北圖書館﹞】

慕容彥逢﹕《摛文堂集》十五卷慕容彥逢﹐字淑遇。常州宜興﹝江蘇﹞人。宋治平三年﹝一○六六﹞生。元佑三年進士﹐調銅陵主簿﹐復中詞科﹐遷淮南節度推官。後除祕書省校書郎﹐歷官刑部尙書。政和七年﹝一一一七﹞卒﹐謚文定。四庫館臣自《永樂大典》輯《摛文堂集》十五卷﹐《附錄》一卷。現存《永樂大典》錄﹕慕容彥逢詩【二條】慕容彥逢摛文堂集【七十一條】以上共七十三條﹐校《常州先哲遺書》本《摛文堂集》十五卷及《附錄》一卷﹐館臣漏輯者十一條。

上知府張朝請我公政事誰與儔﹐宛似當年陳【大】【太】於今預蜀歌﹐三語何時同晉掾。公不見﹐黃金百鎰未爲優﹐季布一諾百不愁。又不見﹐李白不願萬戶侯﹐惟願一識韓荊州。賤子聞公名已久﹐今幸將身托趨走。短歌不惜賦渙陽丘。徳星光芒臨寶婺﹐和气燻蒸淩素秋。天理人爲默相應﹐果見丰盈入謳詠。浙濱諸郡正憂勞﹐谷上三農獨歡慶。雨調風若無乖愆﹐六穟三禾大有年。不須更看斗魁覆﹐賜自我公休論天。朝廷勤勤念方面﹐天以公從人主願。返火還珠昔謾聞﹐多稌遺秉今才見。徳度恢恢眞絕倫﹐北斗以南能幾人。繡衣風憲榮光近﹐熊軾威儀恩命新。荊溪之子少也賤﹐爲米折腰來佐縣。五【﹖】﹐此聲未便羞雞口。【《永樂大典》卷一萬九百九十九「府」字韻﹐頁十七下引「慕容彥逢詩」。﹝影印本第一百九冊﹞】

遷移帝鼐神像大器告遷祝文恭營吉壤﹐初建殊廷。涓選休辰﹐奉寧眞禦。敢伸蠲告﹐冀格休祥。【《永樂大典》卷二千九百五十一「神」字韻﹐頁三下引「慕容彥逢摛文堂集」。﹝影印本第三十七冊﹞】

【遷移帝鼐神像大器】奉安祝文夙蠲館禦﹐祗奉威神。敢薦燻修之儀﹐冀格燕寧之佑。仰祈聰鑑﹐俯察誠心。【《永樂大典》卷二千九百五十一「神」字韻﹐頁三下引「慕容彥逢摛文堂集」。﹝影印本第三十七冊﹞】

謝小官狀右某﹐載驅長道﹐已及近封。辱枉華緘﹐良欽厚意。【《永樂大典》卷一萬八千四百二「狀」字韻﹐頁二十一上引「慕容彥逢摛文堂集」。﹝影印本第一百七十二冊﹞】

謝本路監司書狀右某﹐鄕風有素﹐承教未緣。玆假守符﹐獲遂親依之幸﹔遙瞻使節﹐敢伸祝頌之誠。恭惟某官宇量恢崇﹐猷爲宏遠。夙揚賢業﹐寖結主知。凜然髙世之規﹐卓爾佐時之望。百城兼刺﹐共瞻原隰之華﹔三節遄歸﹐別迓絲綸之寵。某尙遲覯止﹐輒述願言。伏冀仁慈﹐特垂照察。鄕風有素﹐承教未緣。拜違已久﹐馳仰增榮。【《永樂大典》卷一萬八千四百二「狀」字韻﹐頁二十一上引「慕容彥逢摛文堂集」。﹝影印本第一百七十二冊﹞】

左班殿直邊壽可右侍禁大將宋諒史可並三班借職制【﹝系大理寺祇應人﹞】敕﹕具官某等。以爾祗事有勞﹐宜加獎激。錫玆恩典﹐往其欽承。可。【《永樂大典》卷二萬四百七十九「職」字韻﹐頁二十八上引「慕容彥逢摛文堂集」。﹝影印本第一百八十五冊﹞】

蕃官三班奉職李琮男永誼可三班借職制敕﹕具官某。死事之孤﹐寵以官使。維忠維孝﹐稱所蒙。汝往欽哉﹐勿替朕命。【《永樂大典》卷二萬四百七十九「職」字韻﹐頁二十八上引「慕容彥逢摛文堂集」。﹝影印本第一百八十五冊﹞】

西頭供奉官賈諲可特授宣義郎右侍禁劉奎可特授承奉郎敕﹕具官某。爾材質之美﹐列於右銓。命試以言﹐條對可采。宜升厥序﹐進文階﹐選用自玆﹐往其祗服。可。【《永樂大典》卷七千三百二十二「郎」字韻﹐頁十八下引「慕容彥逢摛文堂集」。﹝藏上海圖書館﹞】

文思副使董宗師左班殿直吳本差使元西頭供奉官監賈瓦等池郝師中可各轉一官監安邑池儒林郎史安民可承奉郎制敕﹕具官某等。爾等協力鹺事﹐咸著勞能。宜進厥官﹐以示獎激。往其祗服﹐毋替恪勤。可。【《永樂大典》卷七千三百二十二「郎」字韻﹐頁十九上引「慕容彥逢摛文堂集」。﹝藏上海圖書館﹞】

三省樞密院祭王承奉文惟靈鍾慶雲遠﹐荊公之孫﹐性質穎悟﹐容儀粹溫。謂克有造﹐嗣興相門。庵忽逝矣﹐此理寧論。殽羞芬潔﹐酒醴在尊。寄誠一奠﹐尙相其存。【《永樂大典》卷一萬四千四十九「祭」字韻﹐頁十三上引「慕容彥逢摛文堂集」。﹝影印本第一百四十六冊﹞】

祭叔孚文某罪逆不孝﹐行負神明。禍延我叔孚﹐上及於玆部。經筵史筆﹐時之榮選﹐罔不踐揚。業履之美﹐譽望之隆﹐恩寵玆未艾也。某以鄕閈之舊﹐接武從班﹐朝直從容﹐日奉言笑﹐間闊逾月﹐奄隔生死。聞問悲【婉】【惋】﹐實倍常情。殽修苾芬﹐陳辭侑祭。英靈不昧﹐尙克知歆。【《永樂大典》卷一萬四千五十「祭」字韻﹐頁二十五下引「慕容彥逢摛文堂集」。﹝影印本第一百四十六冊﹞】

李若水﹕《忠湣集》三卷李若水﹐本名若冰﹐字淸卿。曲周﹝河北﹞人。宋元佑七年﹝一○九二﹞生。靖康初﹐以上捨登第。由太學博士歷官吏部侍郎。從欽宗囚金﹐不屈﹐卒於靖康元年﹝一一二六﹞。《宋史》卷四四六有傳。四庫館臣自《永樂大典》輯《忠湣集》三卷。現存《永樂大典》錄﹕李若水詩【一條】李若水集【一條】李忠湣集【十二條】以上共十四條﹐校淸鈔本﹝藏北京大學圖書館﹞《忠湣集》三卷﹐館臣漏輯者一條。

次韻秦會之題墨梅【此詩《永樂大典》原錄二首﹐第一首已輯入《忠湣集》卷三﹐其標題被館臣攺作《次友人韻題畫梅》。】長愛孤標似君子﹐不禁橫竹巧擠排。短幅離離乃遺像﹐至今寒蝶誤飛來。【《永樂大典》卷二千八百十二「梅」字韻﹐頁十一下引「李忠湣公集」。﹝影印本第三十六冊﹞】

王安中﹕《初寮集》八卷王安中﹐字履道。中山陽曲﹝山西﹞人。宋熙寧八年﹝一○七五﹞生。元符三年進士。政和中﹐自大名府主簿累擢中書舍人﹑禦使中丞﹑翰林學士承旨。出知燕山府﹐召除檢校太保﹐除大名府尹兼北京畱守司公事。靖康初﹐安置象州。紹興初﹐復左中大夫﹐四年﹝一一三四﹞卒。《宋史》卷三五二有傳。四庫館臣自《永樂大典》輯《初寮集》八卷。現存《永樂大典》錄﹕王初寮集【一條】王初寮先生集【二十一條】王履道詞【一條】王履道集【一條】《三陽圖志》引【一條】《輿地紀勝》引【一條】以上共二十六條﹐校南海孔氏鈔本《初寮集》八卷﹝藏廣州中山圖書館﹞﹐館臣漏輯者十一條。

【次韻李達之辟廱詩】同郡李達之貢辟廱﹐偶試不利還鄕。及河不得濟﹐作二詩。淒然讀之﹐殆難爲懷。因爲次韻﹐極其悲苦﹐卒少紓之。當煩劉元忠﹑彭少逸同賦。

其一客行天雨霜﹐屨穿敢畱迹。欲濟河水澌﹐蛟龍情不測。去住兩更難﹐淒寒斷消息。

其二顚風無安巢﹐墮翼思故林。誰回太陽惠﹐昭此窮谷陰。扶持孔鸞輩﹐矯矯翔千尋。【《永樂大典》卷六百六十二「廱」字韻﹐頁十九上引「王初寮先生集」。﹝影印本第五冊﹞】

夜登天王臺月色鎔銀爛不收﹐蕭然風露欲中秋。天河澄淡星芒小﹐雲海溟蒙夜气浮。臺影無羣木礙﹐琴聲淸入素商流。髙吟此地容吾和﹐長嘯西山想獨遊。【《永樂大典》卷二千六百三「臺」字韻﹐頁二上引「王履道集」。﹝影印本第三十冊﹞】

和郁林使君韻宦遊梅嶺外﹐訟訴榕庭空。【《永樂大典》卷二千三百四十四「梧」字韻﹐頁八下《輿地紀勝》引「王安中」。﹝影印本第二十四冊﹞】

潮陽道中火輪升日路初分﹐雷鼓翻潮底聞。萬晨煙熬白雪﹐一川秋穟割黃雲。嶺茅已遠無深瘴﹐溪鱷方逃畏舊文。此若有田能借客﹐康成終欲老耕耘。【《永樂大典》卷五千三百四十五「潮」字韻﹐頁四十三上《三陽圖志》引「王安中詩」。﹝影印本第五十九冊﹞】

詩序始余居鄕﹐得大父時寓學精舍叢書讀之。外故不到﹐專與聖賢晤對。至以子事暮歸﹐便覺悵然。中山北州一都會﹐酒美歌舞妙﹐仕宦之豪劇飲顚倒﹐率在僧捨。自予之往﹐皆徙他所。而髙人勝士﹐講論道理﹐商略文字者﹐可識履聲。桑門道人燻鑪茗﹐亦作林壑風气。以是知余﹐它日未遽忘此。居數月﹐輒去隨宦臺山﹐監臨子弟﹐當深居復關以遮干請。乃治室西齋之後﹐名之曰「初寮」。甚矣﹐初寮之不若余寓捨也。塊乎深山之中﹐論師取友之無鄕﹐年已往而學不加進﹐有足槪乎余心者﹐故數記曩所作詩以自警發。𨿽然﹐嗒然一室之內﹐警欬道斷﹐八窗風生﹐則今之隱幾者尙非耶﹗騖乎眾人之所不馳﹐弭節乎物之初者其幾是耶﹗嗚呼﹐短上古於一瞬﹐弮無窮以爲鄰﹐風波楫之不停。此枕晏然﹐竽籟並奏。不知何時﹐已而墮啄吾地。則夫初寮之遊﹐不旣休乎﹖因次舊題寓捨韻﹐作《初寮詩》。【《永樂大典》九百九「詩」字韻﹐頁十五下引「王初寮先生集」。﹝藏日本天理圖書館﹞】

唐畫護法神贊道徳之威﹐神則不怒。是心無邪﹐孰敢予侮。【《永樂大典》卷二千九百五十一「神」字韻﹐頁十四下引「王初寮先生集」。﹝影印本第三十七冊﹞】

謝除館職啟列籍西﹐每起英遊之慕﹔屬書東觀﹐忽塵史職之聯。祗荷寵榮﹐深增震惕。竊以天下有大戒二﹐君子之所就三。自非世道之交興﹐豈易身名之俱泰。於昭景運﹐丕變醇風。眾賢聚於本朝﹐多士生於王國。致功就業﹐遠追商周而比隆。陳誼據經﹐斷自秦漢而不論。睠冊府道山之盛﹐起石渠天祿之傳。職祕事淸﹐眞老氏之藏室﹔地靈人勝﹐下太一之威神。平居以徳齒而相先﹐異日乃公卿之從出。挾聲稱而騖坐﹐指气類以彈冠。凡序直於木天﹐固均輝於星璧。矧司日記﹐實載聖謨。惟曠典之具興﹐復珍符之紹至。嚴配明堂而致享﹐勒崇喬嶽以告成。對天之休﹐秉筆以俟。必極俊髦之選﹐用觀綴緝之工。庶不爲起家之資﹐可以絕上車之誚。如某者﹐賦才甚陋﹐用志亦迂。緣先世之業儒﹐起寒鄕而中第。未聞道要﹐徒謹師承。仕有時乎爲貧﹐乃徒奔走﹔咎莫大乎欲得﹐已分棲遲。兩忘鵬鷃之飛﹐一付鳶魚之作。𨿽值難逢之千載﹐欲前復卻者十年。育人臨於枯池﹐窮士延之上坐。宜行莫適﹐巨釁相仍。邈無舉臂之因﹐遂托抱關之隸。昨由銓管﹐進攺朝紳。入宮學以談經﹐博而寡要﹔宜王庭之吁俊﹐冗不見治。敢期推擇之公﹐亟有遷升之渥。向來金匱﹐誰窺太子之書﹔末至蘭臺﹐便艸名臣之傳。【熟】【孰】云困任﹐良自曲成。此蓋伏遇某官﹐論道經邦﹐代天理物【﹝宰相用此﹞】。社稷元龜﹐廟堂隆棟【﹝兩府用此﹞】。進而告後﹐有合於稷契之言﹔推以覺民﹐無不被堯舜之澤。已炳遠猷於萬世﹐益牧寒俊於四方。是致瑣才﹐誤叨淸選。某敢不更堅特操﹐弗事空言。翰墨相娛﹐𨿽匪捐軀之地﹔肺腸自諒﹐豈無報國之期。過此以還﹐未知所措。【《永樂大典》卷一萬五千三十九「啟」字韻﹐頁四下引「王初寮先生集」。﹝影印本第一百六冊﹞】

服闕謝河間帥張顯謨啟來奠﹐首煩使者之行﹔涸鮒見濡﹐屢拜仁人之賜。士窮徳易﹐淚盡血隨。永言荷春之非常﹐重以違顏之積久。向風結想﹐引脰增勞。逖惟裳訟之間﹐歡致蘭羞之養。神明協相﹐休祉駢臻。恭以某官學綜九家之流﹐器凜萬夫之表。英辭髙論﹐每出廣平之鐵心﹔勝算沈機﹐莫測徵南之武庫。自閫以外﹐如山而維。堯廷陟明﹐豈有稽於三考﹔漢守爲相﹐要何待於八年。卽膺夢卜之求﹐遂處鈞衡之任。某粗存殘息﹐詎復壯心。再拜天孫﹐莫捐少巧。三揖窮鬼﹐已擾半生。向固非因﹐免以遊梁﹔今蓋欲得﹐當以報漢。𨿽廩人繼粟﹐庖人繼肉﹐敢忘卵翼之勤﹔方伯氏吹塤﹐仲氏吹篪﹐終借門墻之重。正謀轉食﹐益阻登閎。第覬燕頤﹐以符注倚。頃鍾禍罰﹐奄抱憂哀。見其冠之欒欒﹐遽玆終制﹔與之琴而切切﹐宛劇餘思。當其林之初營﹐以及幾筵之有奉。只【《永樂大典》卷一萬五百三十九「啟」字韻﹐頁五上引「王初寮先生集」。﹝影印本第一百六冊﹞】

謝及第啟某啟。三月二十三日﹐敕下禮部貢院放牒﹐蒙恩賜前件及第。四月二十九日﹐延和殿謝恩﹐仍當日釋褐者。鄕老賓能﹐已塵首舉﹔春官奏藝﹐復玷乙科。仰承賜第之優﹐俯被章身之寵。祗膺甄獎﹐彌積淩兢。竊以國家之治亂惟人﹐世道之廢興有命。故立非常之事﹐必得非常之才﹔懷有爲之資﹐必待有爲之際。古今之理不異﹐彼此之勢相須。以棫朴之能官﹐則文王以寧﹔以菁莪之樂育﹐則周士也貴。逮諸侯之割據﹐及戰國之紛爭。皇皇之人﹐猶且載質而出疆﹔區區之主﹐亦與分庭以抗禮。蓋上有好善忘勢之誠意﹐𨿽筦庫俘囚之類﹐皆取而不疑﹔下無發策決科之空文﹐𨿽捭闔揣摩之言﹐尙近於可用。斯宗廟賓客所以各得其治﹐而艸創潤色所以不乏乎才。特無扶世導民之大猷﹐故有富國彊兵之明驗。去周浸遠﹐由漢以還。徳行道藝之書﹐略而不講﹔經術詞章之尙﹐更以相攻。或追雅頌之汪洋﹐或追聖神之恍惚。旣踐詳延之地﹐均爲進取之資。孰不可以得人﹐終亦見之行事。在當時之寵辱﹐實終已之枯榮。況設科至多﹐而進士最爲髙選﹔矧用人不一﹐而名公悉出此塗。惟得賢則可立太平﹐惟吁俊則可尊上帝。大欲成廟堂之勛業﹐小欲著臺閣之規模。自非天下之英才﹐曷副朝廷之本意。如某者﹐學不足以造道﹐器不足以適時。一鄕偶於儒家﹐諸祖盡登於文舉。遂服過庭之訓﹐姑爲挾策之遊。然而親侍無兼﹐旣不能負笈裹糧以從師友﹔性資至介﹐又不能接席羣君以處校庠。環堵以藏﹐坐井何見。謂當自勉﹐乃博觀聖賢傳記之書﹔不自能﹐乃兼爲禮理聲律之習。少也偶爾﹐長而適然。干名之來﹐試業再更﹔志學之後﹐薦書四上。顧久嗟於不售﹐詎敢意於有成。志目中眉﹐竟悼初心之負﹔循頂至踵﹐尙榮今日之逢。共惟嗣聖仁明﹐輔臣忠厚。徳隆上古﹐如成王文帝之時﹔道大中﹐兼嘉佑熙寧之政。實千載難逢之代﹐乃羣英並進之秋。夫何鯫生﹐亦值亨會。此蓋伏遇某官﹐誠存博愛﹐度極兼容。得循循誘人之方﹐有善善樂終之意。不與其退﹐固多場屋之光﹔先爲之容﹐更及門墻之舊。遂令孱陋﹐輒預采收。惟古人之懷所知﹐寧有時已﹔𨿽君子不責其報﹐將如義何。退量匪堪﹐祗可自愛。無忘所學﹐豈惟遵官府之簡書﹔不辱其門﹐安敢愧士林之風義。【《永樂大典》卷一萬四千一百三十一「第」字韻﹐頁十上引「王初寮先生集」。﹝影印本第一百四十八冊﹞】

行日祭神文【﹝往燕山日﹞】維宣和五年正月乙卯朔﹐二十五日己卯﹐具位王某﹐謹以牲酒祭於某神。某奉詔撫師﹐涓日戒道。仰承聖算﹐遠震天聲。旌纛前陳﹐將士賈勇。惟神陰相﹐利用遄行。尙享。【《永樂大典》卷二千九百五十一「神」字韻﹐頁一下引「王初寮先生集」。﹝影印本第三十七冊﹞】

許景衡﹕《橫塘集》二十卷許景衡﹐字少伊。溫州瑞安﹝福建﹞人。宋元佑九年﹝一○九四﹞進士。宣和中召爲監察禦史﹐遷殿中侍禦史。欽宗卽位﹐以左正言召﹐累遷中書舍人。髙宗朝﹐至尙書右丞﹐罷爲資政殿大學士﹐提舉洞霄宮。建炎二年﹝一一二八﹞卒。謚忠簡。《宋史》卷三六三有傳。四庫館臣自《永樂大典》輯《橫塘集》二十卷。現存《永樂大典》錄﹕許景衡詩【八條】許景衡橫塘集【四十四條】以上共五十二條﹐校《永嘉叢書》本《橫塘集》二十卷﹐館臣漏輯者十條。

鑑湖無遠近﹐菱芡自生成。歷歷疑猶見﹐紛紛盡肆耕。斯民日牢落﹐無路問【魚弁】【幽並】。賀老舊時宅﹐平湖照眼明。魚【《永樂大典》卷二千二百六十七「湖」字韻﹐頁二十三下引「許景衡詩」。﹝影印本第二十冊﹞】

墨梅花三絕

其一園林颯颯正飛沙﹐欻見東風第一花。畫裏有詩還會麼﹐分明竹外一枝斜。

其二柔條亂蕊照人寒﹐多少冰姿在筆端。出暗香疏影外﹐詩人莫作一般看。

其三冰繭連槽無點翳﹐忽驚雪片滿寒枝。須知造物生成處﹐也似毫端拂淡時。【《永樂大典》卷二千八百十二「梅」字韻﹐頁十四下引「許景衡橫塘集」。﹝影印本第三十六冊﹞】

先兄舊作梅花覓張先生畫因覽之愴然輒次其韻茂陵雪片追方好﹐亂點鉛華不宜。多少人間春色在﹐未消寫盡向南枝。【《永樂大典》卷二千八百十二「梅」字韻﹐頁十四下引「許景衡橫塘集」。﹝影印本第三十六冊﹞】

示師言民表二子追涼古寺東﹐陰陰綠葉散淸風。蓽門蝸捨日亭午﹐試問此風同不同。【《永樂大典》卷一萬三千三百四十四「示」字韻﹐頁六上引「許景橫塘集」。﹝影印本第一百三十七冊﹞】

張帥進職再畱敏叔有詩賀之次韻憶昔初辭九棘班﹐齋壇授鉞气桓桓。邊民慣見平安火﹐天子新除侍從官。比去一年聊許借﹐從來五袴不愁寒。進賢自是平生志﹐看取他年頭上冠。【《永樂大典》卷一萬五千一百三十八「帥」字韻﹐頁五上引「許景衡橫塘集」。﹝影印本第一百六十三冊﹞】

跋蘇子美詩舊見子美《菱溪石詩》﹐筆力雄秀可駭﹐駸駸顏魯公。今館直一紙﹐容與閒淡﹐綽有晉人風度。歐陽子曰「端莊及醜怪﹐信手不自停。」誠哉是言﹗【《永樂大典》卷九百九「詩」字韻﹐頁十下引「許景衡橫塘集」。﹝藏日本天理圖書館﹞】

吳翰林學士承旨誥敕﹕學士職親地禁﹐而承旨爲之長﹐宜得年徳俱髙而文采絕人者。自朕臨禦﹐未始假人。具官某﹐博洽之學﹐瑰偉之文。方其少時﹐見謂秀出。更踐中外﹐垂三十年而益進﹐業益精﹐名實堀然在諸儒右。晚還朝廷﹐進掌文翰。論議英發﹐裨益爲多。則受顧問被密旨者﹐宜屬之誰耶﹖昔李絳﹑裴輩﹐開陳治道﹐料敵制勝﹐元和之政﹐實有賴焉。惟汝勉之﹐罔俾二三子專美有唐﹐則朕汝嘉。可。【《永樂大典》卷一萬一百十五「旨」字韻﹐頁十一下引「許景衡橫塘集」。﹝影印本第一百一冊﹞】

祭都司令人文嗚呼﹐令人世族﹐望於吳越。慶澤所鍾﹐不獨簪笏。亦有懿淑﹐嗣其徳善。孰如令人﹐秀出閨閫。入嬪大家﹐孝謹順慈。族姻忻慕﹐媵侍熙熙。凡人所難﹐令人則易。相我都司﹐發聞當世。使於四方﹐焯著顯榮。帝寵嘉之﹐申錫無窮。玳首金葩﹐有煒其命。宜啟大國﹐式洪玆慶。胡不少須﹐奄忽變故。訃音四馳﹐興悲道路。矧惟疵陋﹐出入門闌。賢行預聞﹐二紀之間。靈輀北歸﹐屬縻賤事。寓哀以文﹐往侑斯觶。【《永樂大典》卷一萬四千五十「祭」字韻﹐頁十一下引「許景衡橫塘集」。﹝影印本第一百四十六冊﹞】

洪芻﹕《老圃集》二卷洪芻﹐字駒父。南昌﹝湖南﹞人。宋紹聖元年﹝一○九四﹞進士。靖康中﹐官至諫議大夫。後謫沙門島以卒。四庫館臣自《永樂大典》輯《老圃集》二卷。現存《永樂大典》錄﹕洪芻老圃集【一條】《江州誌》引【三條】《九江志》引【一條】以上共五條﹐校淸鈔本﹝藏北京圖書館﹞《老圃集》二卷﹐館臣漏輯者三條。

奉安玉冊記今上天下之十六年﹐以意承考﹐以道交神﹐而神祗祖考安樂之。式瞻四方﹐靡神不宗。乃眷南顧﹐惟應元保運眞君陟降庭止﹐在帝左右。若稽神考﹐肇進鴻號。而典冊未備﹐遹追繼承﹐其在我後之人﹐乃命有司備禮冊命焉。遣內侍省黃京奉玉冊以至﹐冊文有皇帝名。且曰「謹再拜言。」其恭如是。守土之臣﹐與縣令祠官﹐跪起薦進﹐惟謹厥冊。刻以嘉玉﹐貫以金縢﹐藉以文錦﹐外匣下﹐彤髹扣飾﹐光彩焜耀﹐不可名狀。冠褐之流﹐歡呼鼓舞﹐動色相趨﹐旣而奉安於別殿之閣以尊之。後一年﹐而祠吏臣芻﹐實來奉香火。黃冠羽衣﹐無慮二百輩﹐進曰「主上原道徳之意﹐寅奉明神﹐聿修闊典。禮重文蔚﹐而樂石不刊。無以鋪王靈﹐示來世﹐非老於文學者﹐其誰宜爲﹖」臣芻曰「道士言是。」謹按《錄異記》﹕唐開元十九年﹐明皇帝夢神人朱衣金冠﹐乘車而下﹐曰「我九天采訪使者也﹐當館我於廬山。」明日又降於庭。命吳道子寫狀﹐遣內供奉持眞圖建祠廟於山之陰。明皇親篆殿額以賜﹐其文曰「九天使者之殿」﹐而無采訪之稱﹐其榜固在也。建廟之初﹐祥異甚夥。事見李沘﹑潘觀﹑張景﹑陳舜兪等記。故世謂使者之號「廬山之祠」﹐皆唐始也。臣芻考之不然。按﹕《五嶽眞形圖》曰﹕五嶽皆有佐命之山。嵩﹑岱﹑常﹑華﹐以少室﹑武當﹑羅浮﹑括蒼﹑地肺﹑女【九】【幾】﹑河蓬﹑抱犢爲佐命。分治四嶽。惟衡山孤峙而無輔﹐故黃帝省方﹐南至於江﹐請命上帝﹐乃建潛霍二山爲南嶽儲君。又拜靑城爲丈人﹐廬山爲使者﹐則使者之名尙矣。《眞形圖》𨿽興於中古﹐然歷代祖襲﹐東晉之世輯而成書﹐不可誣也。開元中﹐用天臺司馬子微言﹐敕五嶽各立眞君祠﹐其說蓋出於《眞形圖》。而《開元詔》書靑城丈人﹑廬山使者廟﹐選道士奉香火視五嶽眞君祠﹐則知使者之神﹐蓋徳鎭之髙眞﹑祝融之夾輔云云。至南唐攺號通元府﹐至本朝太平興國二年﹐始以攺元賜今名焉。【《永樂大典》卷六千六百九十八「江」字韻﹐頁五下《江州誌》引「洪芻老圃集」。﹝影印本第六十四冊﹞】

【庾樓】記其下又爲水亭﹑月榭﹑涼廳﹑燠室。山澗石池﹐號比林院。言可以分東西二林之勝。【《永樂大典》卷六千七百一「江」字韻﹐頁三上《九江志》引「洪芻記」。﹝藏臺北圖書館﹞】

跋東坡畫天籟堂壁東坡先生頃作枯木怪石於天籟堂壁間。有力者負之而走矣﹐獨畱其影於琢石坊。李氏因刻之琬琰。靖康元年六月癸丑﹐豫章洪芻書。【《永樂大典》卷六千六百九十八「江」字韻﹐頁四上《江州誌》引「洪芻跋」。﹝影印本第六十四冊﹞】

葛勝仲﹕《丹陽集》二十四卷葛勝仲﹐字魯卿。丹陽﹝江蘇﹞人。宋熙寧五年﹝一○七二﹞生。紹聖四年登進士第﹐元符三年中宏詞科。累遷國子司業﹐除國子祭酒﹐兩知湖州。紹興十四年﹝一一四四﹞卒。謚文康。《宋史》卷四四五有傳。四庫館臣自《永樂大典》輯《丹陽集》二十四卷。現存《永樂大典》錄﹕文康葛公詩【一條】葛勝仲詩【二條】葛勝仲丹陽集【四十二條】以上共四十五條﹐校《常州先哲遺書》本《丹陽集》二十四卷﹐館臣漏輯者二十二條。

大安門詩飛觀橫空數百間﹐彊扶衰病一躋攀。非移閶闔從天界﹐應墮蓬壺自海山。【《永樂大典》卷三千五百二十七「門」字韻﹐頁十六上引「葛勝仲丹陽集」。﹝影印本第四十九冊﹞】

【王坦之】廢莊演論救時玄﹐未免仍爲習气牽。諷寡勸多吾不解﹐遣辭全只用三篇【﹝《本論》云「寄積想於三篇」﹞。】【《永樂大典》卷六千八百二十六「王」字韻﹐頁六下引「文康葛公詩」。﹝影印本第六十六冊﹞】

近蒙明堂使局賜酒元巳日與諸僚會飲城東王君儀﹝升﹞先生辟穀獨不敢召以二尊爲壽上尊沾賜自明堂﹐蕝禮無功媿濫嘗。玄晏先生聞嗜飲﹐靑州從事敢慳藏。芳醲聊薦杯鐺眼﹐涓滴難澆錦繡腸。輕舉忽荒何所礙﹐南烹更欲彊張良。【《永樂大典》卷一萬二千四十三「酒」字韻﹐頁三下引「葛勝仲丹陽集」。﹝影印本第一百二十四冊﹞】

君儀見和復別爲一首因各次韻載酒輕塵論禮堂﹐區區好事媿原嘗。糟丘未辧陳暄老﹐壑谷寧容伯有藏。盎盎新香浮蟻面﹐陶陶暖息助龜腸。物微意重君毋誚﹐熾絜泉甘器亦良。【《永樂大典》卷一萬二千四十三「酒」字韻﹐頁三下引「葛勝仲丹陽集」。﹝影印本第一百二十四冊﹞】

君儀再和復次韻答之醪敷映玉浪吹香﹐未餉徵君敢獨嘗。甕下無人容借飲﹐壺中有客共深藏。歌呼僅可供鶁頰﹐酩酊那憂共腐腸。好似東臯求待詔﹐三升日給醞偏良。【《永樂大典》卷一萬二千四十三「酒」字韻﹐頁三下引「葛勝仲丹陽集」。﹝影印本第一百二十四冊﹞】

伏日不預諸僚飲會賜肉歸來命支生﹐共驚至日已三庚。巧遮畏景槐陰重﹐輕送微涼竹影淸。坐局阻陪河朔飲﹐交鋒空想汝南評。紫雲的是尊前物﹐禦史無緣問姓名。【《永樂大典》卷一萬九千七百八十三「伏」字韻﹐頁八下引「葛勝仲丹陽集」。﹝影印本第一百七十八冊﹞】

伯氏少卿侍建安文安二王講席於資善堂夜被旨錫紫章服輒成長句紀慶岐嶷天人講肆筵﹐恩華夜到華門前。十行詔墨芝香重﹐三品朝衣葚色鮮。能取身章同捨芥﹐應酬古本似奔泉。拖金朱綠更旬日【﹝兄九月方以大夫服緋﹞】﹐豈待常塗二十年。【《永樂大典》卷一萬九千七百九十二「服」字韻﹐頁二十六下引「葛勝仲丹陽集」。﹝影印本第一百八十冊﹞】

【失題】癸丑重三日﹐與客泛溪修禊甚樂。客曰「永和蘭亭之集﹐乃癸丑歲﹐今不知幾何年﹖」相與推算﹐自是歲甲子一周﹐爲晉義熙九年﹐又一周爲宋元徽元年﹐自後梁大通元年﹑隋開皇十三年﹑唐永徽四年﹑開元元年﹑大歷八年﹑大和七年﹑景福二年﹑周顯徳二年﹑本朝祥符六年﹑熙寧六年﹐皆歲在癸丑﹐凡七百八十年矣。相與感歲月之易得而賦詩云。快雨霽亭午﹐晴曦作春研。鄰曲饒勝士﹐共開浮棗筵。中流愜嘯詠﹐隱浪金壺偏。紅芰初出水﹐捧劍疑來前。緬懷蘭亭會﹐七百八十年。可憐右軍癡﹐生死情纏綿。由來彭殤齊﹐顧或謂不然。吾黨殆天放﹐卜夜就管弦。尺六細腰舞﹐女袖輕回旋。且畢今日歡﹐不問來者傳。【《永樂大典》卷一萬三千九百九十三「系」字韻﹐頁十五下引「葛勝仲丹陽集」。﹝影印本第一百四十五冊﹞】

策問恭惟聖天子肇禋上帝﹐靈遊降格。推仁流澤﹐覃及方夏。伏讀庚辰赦令有曰﹕將蕆事於皇祗﹐先致享於穹昊。薦紳學士﹐聆聽呼舞。以謂北郊盛典﹐將赫赫載天下耳目。而元始因循之陋﹐且復正於是日矣。眞天下之壯觀﹐王者之絕業。考觀《載芟》《良耜》《噫嘻》《丰年》之作﹐發揚詠嘆用於祈谷之時。而賦事遣辭莫不各依象類﹐則天地別祭﹐見於《詩》者如此。澤中地上異其位﹐南至北至異其時。蒼璧黃琮﹐分宗辟之義﹐圜鐘絲竹﹐辧陰陽之聲﹐則天地別祭見於禮者如此。況夫逸禮舊章﹐旣講求於元丰﹔而離宮方﹐復築於紹聖。彌文纖悉﹐藏在有司﹐其大體固無可議者。惟是冕服之制﹐儀衛之節﹐慶賜之度﹐薦灌之儀﹐有不泥古﹐不沿今﹐參酌損益趨時之便﹐而陪輔禮官之未議者乎﹖諸生試墨筆論之。【《永樂大典》卷一萬四百五十八「禮」字韻﹐頁十四下引「葛勝仲丹陽集」。﹝影印本第一百四冊﹞】

跋胡待制【﹝舜陟﹞】詠史詩閱史者病文字閎闊﹐不能博記。閔爽之士﹐則能記矣﹐又未必能習復品藻﹐以裨史闕而示勸戒﹐故士以史學著稱者幾希。新安胡公汝明﹐自其先君子以淹貫眾史聞搢紳。故公目濡耳染﹐有殫見洽聞之譽。所論著甚富﹐間以余意﹐爲《詠史》三百篇﹐而所存者什四。數千載間臣主行事﹐出新意以涇渭之﹐迥超眾儒議論之表﹐信一代之佳筆也。昔之風人固多詠史﹐若謝宣遠之賦子房﹐左太之述荊軻﹐曹子建之賦三良﹐盧諶之賦藺相如﹐皆辭費而意窮。至若立己意以稱貶﹐勢若傾五河而不出二十八字﹐非老於文學者能之乎﹖公自禦史府南【榻】【掾】出帥方面﹐推移數道﹐諳練兵法。遭時艱危﹐懍然有班超傅介子之志﹐而闑外之寄﹐未顓其用﹐故小詩中每致意焉。紹興甲寅﹐偶同寓寶溪﹐蒙示詩編﹐俾題其末﹐旣熟觀而歸其書胡氏。【《永樂大典》卷九百六「詩」字韻﹐頁十六上引「葛勝仲丹陽集」。﹝影印本第十冊﹞】

跋蘇子美與弟聯句詩子美喜與昆弟聯句﹐如《水輪》《瓦亭》《薦福塔》《紫閣寺》《喜雨》等七八篇﹐世皆見之。獨此四言不傳﹐乃知斷稿闕著錄者尙多也。【《永樂大典》卷九百九「詩」字韻﹐頁十下引「葛勝仲丹陽集」。﹝藏日本天理圖書館﹞】

跋歐公詩卷謝傅以中年傷於哀樂﹐政賴絲竹陶寫。故𨿽期功﹐喪不廢樂。六一居士不聞箏﹐至二十年樂闋復弦。然有感髙賢情寄﹐未易一槪論也。惟不以工聲棄日﹐故文學功名﹐無事不辦。【《永樂大典》卷九百九「詩」字韻﹐頁十七下引「葛勝仲丹陽集」。﹝藏日本天理圖書館﹞】

【禁煙】龍星木之位﹐春屬東方﹐心爲大火。懼火盛﹐故禁火。而寒食有龍忌之禁。【《永樂大典》卷四千九百八「煙」字韻﹐頁二上引「葛勝仲丹陽集」。﹝藏西柏林人種博物館﹞】

賀秦太師啟伏審祗膺冊命﹐擢拜帝師。慶浹人天﹐恩流華裔。竊以爲三公而論道﹐尢重師臣﹔宅百揆而惠疇﹐仍都相職。粵惟周室﹐大倚師垣。𨿽武用太公﹐嘗著鷹揚之效﹔而成尊姬旦﹐猶存狼跋之疑。孰若策不賞之元勛﹐正久虛之重任。君臣有鳧藻之合﹐社稷致盤石之安。民言大同﹐國是坐定。恭惟某官惇大而持正﹐髙明而守中。格於皇天﹐夙負耕莘之蘊﹔保玆天子﹐共推降嶽之英。繇次輔之協忠﹐正冢司而專任。操持一節﹐調燮萬微。仰惟東朝﹐久淹朔野。望慈闈於萬里之外﹐阻大養於一紀之餘。𨿽睿主焦心﹐以待其還﹔然羣臣捲舌﹐而不敢議。獨公決策﹐與神爲謀。旣馳使馹以輸誠﹐果見鑾輿之返國。事光陸賈﹐功百侯公。兩宮之蜃紼繼還﹐中壼之龍輴亦至。慈寧顯敞﹐獲伸愛日之孝誠﹔永固崇成﹐復慰在天之靈鑑。惟此非常之盛事﹐並歸夾輔之祕謀。臥鼓櫜弓﹐已見升平之象﹔苴茅胙土﹐更期慶賜之行。伏念某備官邇聯﹐屍祿道館。十年畱落﹐自安麋鹿之羣﹔一徳明揚﹐敢忘燕雀之賀。【《永樂大典》卷九百十七「師」字韻﹐頁七上引「葛勝仲丹陽集」。﹝影印本第十一冊﹞】

【樂語﹕勾小兒隊】

其一沛中擊築﹐爰取成童。沂上舞雩﹐亦皆稚齒。宜命兩髦之侶﹐來參八佾之朋。上侑皇歡﹐教坊小兒入隊。

其二有來靑佩﹐入簉紫庭。謠於康衢﹐𨿽莫知堯之力﹔執其羽鑰﹐頗能舞舜之功。上奉皇威﹐教坊小兒入隊。【《永樂大典》卷一萬五千一百四十「隊」字韻﹐頁六上引「葛勝仲丹陽集」。﹝影印本第一百六十三冊﹞】

【樂語﹕勾女童隊】

其一金胥報漏﹐移晷刻於挈壺﹔玉分班﹐望威顏於交戟。宜有散花之女﹐來趨執鑰之羣。上奉宸歡﹐兩軍入隊。

其二漏傳九禁﹐共欣化日之舒長﹔花覆千官﹐再望淸光之粹穆。宜趣驂鸞之侶﹐來儀舞鳳之庭。上奉威顏﹐兩軍女童入隊。【《永樂大典》卷一萬五千一百四十「隊」字韻﹐頁六下引「葛勝仲丹陽集」。﹝影印本第一百六十三冊﹞】

【樂語﹕問小兒隊】

其一臚人就列﹐方陳折俎之儀﹔侲子盈庭﹐必有交竿之技。未知來意﹐宜悉備陳。

其二婉孌成童﹐方在垂髫之歲﹔回翔就綴﹐可觀佩韘之容。必有所陳﹐雍容奏對。【《永樂大典》卷一萬五千一百四十「隊」字韻﹐頁六下引「葛勝仲丹陽集」。﹝影印本第一百六十三冊﹞】

【樂語﹕放小兒隊】

其一佩衿紛集﹐各肩介壽之誠﹔葆佾相輝﹐曲盡象功之妙。旣成文於丹陛﹐盍退步於康衢。再拜天階﹐相將好去。

其二日轉鰲峯﹐樂成鷺翿。旣曳裙而復綴﹐宜整袂以言旋。再拜天階﹐相將好去。【《永樂大典》卷一萬五千一百四十「隊」字韻﹐頁七上引「葛勝仲丹陽集」。﹝影印本第一百六十三冊﹞】

趙鼎﹕《忠正徳文集》十卷趙鼎﹐字符鎭﹐號得全居士。解州聞喜﹝山西﹞人。宋元丰八年﹝一○八五﹞生。崇寧五年進士﹐累官開封市曹﹑右司諫﹑尙書左僕射同中書門下平章事。紹興十七年﹝一一四七﹞卒。謚忠簡﹐封丰國公。《宋史》卷三六○有傳。四庫館臣自《永樂大典》輯《忠正徳文集》十卷。現存《永樂大典》錄﹕趙元鎭【一條】趙元鎭文集【三條】趙元鎭詩【六條】趙忠正徳文集【十二條】趙忠正徳集【三條】趙忠簡公詩【二條】以上共二十七條﹐校淸吳傑刊本《忠正徳文集》十卷﹐館臣漏輯者十條。

和鄭有功遊西湖二首

其一放舟越淮楚﹐更作三吳遊。尙餘魂夢怖﹐敢動鄕邦愁。湖山自淸絕﹐鑑中螺髻浮。況復得夫子﹐一笑忘幽憂。時時作淸言﹐中有湖山秋。念無家客﹐坎止而乘流。何當與俱歸﹐歲晚鄰一丘。

其二晚覺身名誤﹐悠悠定孰親。回苕水棹﹐來看武林春。避地將安往﹐尋山莫厭頻。百錢桃竹杖﹐云外踏嶙峋。【《永樂大典》卷二千二百六十四「湖」字韻﹐頁十五下引「趙忠簡公詩」。﹝影印本第十九冊﹞】

顏齋在倅廳面對逍遙樓牌額【三】【二】字顏魯公所書想象英姿不可還﹐空餘翰墨照人寰。亦知凜凜有生气﹐千載長畱顧揖間。【《永樂大典》卷二千五百三十六「齋」字韻﹐頁一上引「趙元鎭詩」。﹝影印本第二十九冊﹞】

山門【﹝棲巖寺﹞】天邊箭【苦】【筈】一門通﹐香隔云蘿幾萬重。好借巖風爲披佛﹐移文有語笑塵容。【《永樂大典》卷三千五百二十五「門」字韻﹐頁二十三上引「趙元鎭詩」。﹝影印本第四十九冊﹞】

思鄕何意分南北﹐無由問死生。永纏風樹感﹐深動渭陽情。兩姊各衰白﹐諸生未老成。塵煙渺湖海﹐惻惻寸心驚。【《永樂大典》卷六千六百四十一「鄕」字韻﹐頁二十上引「趙元鎭詩」。﹝影印本第六十四冊﹞】

題謁松陵三賢堂垂虹過髙岸﹐左江右湖水。洞庭相吐吞﹐滄海迷涯涘。長波捲風雨﹐莽蒼窮南紀。人材鍾秀穎﹐習俗擅淸美。髙風想三賢﹐足以振頹靡。一時挺孤【摽】【標】﹐千載照靑史。荒祠倚橋側﹐艸艸漁樵市。舟車往來衝﹐今誰踵前軌。我從都城出﹐萬事空化委。名迹有重輕﹐心期要倫擬。異代豈無人﹐意欲從此始。山林與鍾鼎﹐一決乃英偉。近聞北客言﹐兵戎纏鞏汜。誰能務采納﹐尙得扶隳毀。歸歟固夙心﹐寧作一身喜。亦念徵戍兒﹐白骨委荒壘。道路異秦吳﹐魂夢隔生死。江湖信淸絕﹐浮泛聊爾耳。坐寫孤懷﹐悲風生綠綺。【《永樂大典》卷七千二百三十六「堂」字韻﹐頁十九上引「趙元鎭」。﹝影印本第六十九冊﹞】

【論】憂勤中興臣恭惟陛下﹐歷玆艱運﹐屢更變故。𨿽否泰循環﹐理之必至。天其或者眷佑我宋﹐激勵陛下﹐益堅憂勤之念﹐以就中興之業乎﹖昔趙簡子以襄子爲後﹐謂其臣董安於曰「是其人能爲社稷忍辱。」後襄子能受灌城之﹐而卒滅智伯。越王勾踐敗困會稽﹐旣以返國﹐置膽於坐﹐飲食必嘗﹐「汝忘會稽之耶﹖」後亦以滅吳。區區小國之君﹐苟用心如此﹐卒能有成。今陛下承隆平久逸之後﹐躬履艱棘。淮甸之擾﹐倉卒播遷。二凶姦謀﹐乘間竊發。陛下不深以罪人﹐而責躬克己﹐惟以天下爲念。是能爲社稷忍辱矣。其亦飲食嘗膽﹐如負會稽之﹐仰天之所以責成之意。則舉哀撥亂﹐此其始歟﹖惟夫食不加肉﹐衣不重采。折節下賢﹐與百姓同勞苦。是乃勾踐之所以滅吳也。惟陛下畱意。幸甚。【《永樂大典》卷七千九百六十一「興」字韻﹐頁十一上引「趙忠正徳集」。﹝影印本第八十八冊﹞】

乞降睿旨訓飭嶽飛札臣被命西行﹐𨿽總數路﹐而隨行兵馬﹐僅能防護行李。或有警報﹐實無以應援。竊見嶽飛屯軍嶽鄂﹐制置襄漢。而襄鄧等處所畱兵將﹐又皆飛之部曲﹐勢足以相及﹐力足以相濟。今𨿽專令捕討湖寇﹐而襄漢衝要之地﹐尢不可忽。臣願陛下速降睿旨﹐訓飭嶽飛﹐明遠斥候﹐常如寇至﹐斟量事勢﹐資助兵威﹐庶幾不廢前功﹐以圖善後。惟襄漢旣能堅守﹐則麼寇不日自平。然後移湖南兵食﹐益壯上流之勢。俾川陜增重﹐吳越鎭安﹐遠邇無睽阻之虞﹐緩急有首尾之應。經營之漸﹐當始於此。仰幸聖明﹐俯垂財察。【《永樂大典》卷八千四百十三「兵」字韻﹐頁十三上引「趙元鎭文集」。﹝影印本第九十三冊﹞】

乞遣中使訓諭諸帥應援嶽飛札臣昨日奏﹐嶽飛已定今月十九日出師。竊惟陛下﹐渡江以來﹐每遣兵將﹐止是討蕩盜賊﹐未嘗與敵國交鋒。飛之此舉﹐利害甚重。或少有蹉跌﹐則【死】【使】僞境益有輕慢朝廷之意。臣願陛下曲畱聖意。凡有可以牽制應援﹐助其聲勢。及饋餉錢糧等事﹐督責有司﹐速爲應副﹐以親筆惇獎激勵﹐且使諸帥臣協力共濟﹐庶使萬全。一乞遣中使﹐賫親筆賜劉光世﹐遣發王徳酈瓊﹐共以萬人屯舒蘄間。各將帶一兩月錢糧﹐或嶽飛關報會合﹐卽令兼程前去﹐並力攻討﹐仍行下嶽飛照會。一乞以親筆賜嶽鄂劉洪道﹐江西胡世﹐將荊南解潛等﹐各務盡忠體國﹐應嶽飛報到﹐遣發援兵﹐資助糧食。及應干軍須等事﹐一一應辦。不得輒分彼此﹐致失機會。一乞並以金字牌先次發行。仍諭光世已遣中使諭旨﹐使先知陛下叮寧之意。臣以請宮祠﹐旣聞聖訓﹐不敢不盡愚見。貼黃﹕臣今所陳﹐如或可采﹐乞作聖意行出﹐庶免越職侵官之罪。【《永樂大典》卷八千四百十三「兵」字韻﹐頁十三上引「趙元鎭文集」。﹝影印本第九十三冊﹞】

乞畱所起人兵札【﹝紹興七年四月三日﹞】臣今月初二日準樞密院札子﹐備奉聖旨﹐將本路已揀中弩手內﹐十分爲率﹐就加揀五分武藝髙彊之人﹐限半月團結差官管押赴都督府。臣近以車駕進臨大江﹐本路相去遼遠﹐聲勢不能相及。乞朝廷差發兵馬數千﹐於明州駐札﹐緩急可以彈壓。今準前項指揮﹐將本路見管人兵內摘起四分之一﹐數𨿽不多﹐然在本路實有利害。臣契勘本路見管隸將共六千八百人。除將投外﹐約計六千五百四十人。內一半習弓弩﹐計三千二百七十人。於內摘起一半﹐計一千六百三十五人。其間又有新招刺未合入等﹐及患病逃亡事故外﹐止六千二百人而已。在朝廷得此一千餘人﹐怯懦南兵﹐不足爲用。而一州之間﹐千百人之內﹐摘去彊壯百數﹐則余益不堪矣﹐謂之無兵可也。況本路兼備海道﹐與其它路分不同。欲望聖慈﹐檢會臣前奏﹐分兵數千前來明州駐札﹐所有今來所起本路人兵﹐伏乞特降睿旨﹐計令存畱﹐實一路之幸。臣以衰疾浸加﹐已乞宮觀差遣。然未去一日之間﹐苟有所見﹐不敢隱默。伏幸睿慈﹐曲賜矜察。臣無任俯伏恐悚之至。貼黃﹕臣竊惟朝廷措畫﹐𨿽非遠外所可臆度﹐然陛下旣登戎路﹐則中外臣民﹐孰不願輸寸效。況如臣愚﹐嘗待罪宰輔﹐而出當一面之寄。如朝廷決欲起發本路人兵﹐臣亦豈敢堅執﹖惟是紹興府﹐系帥司置司去處﹐不可大令削弱。今照對本府﹐準朝廷條式﹐取會堪出戰軍兵人數。內七百六人﹐系揀中五分弓弩手﹐本府已於紹興六年十月內﹐開具軍名帳狀﹐申行在樞密院去訖。續緣差出事故﹐目今見管六百三十五人﹐合發五分﹐計三百一十八人。本府見準朝廷指揮﹐於揀中弓弩手內﹐起發二百人﹐赴畱守司彈壓。除發回外﹐有一百七十人﹐止合貼數起發一百四十八人。委是數目不多﹐欲乞特降睿旨﹐許令存畱﹐非他州所敢援例也。臣旣乞宮觀﹐則兵馬有無﹐非臣之責。然臣在任之日﹐不爲一言﹐則後來帥臣﹐必將罪臣矣。並望聖慈憐察。【《永樂大典》卷八千四百十三「兵」字韻﹐頁十三下引「趙元鎭文集」。﹝影印本第九十三冊﹞】

張嵲﹕《紫微集》三十六卷張嵲﹐字巨山。襄陽﹝湖北﹞人。宋宣和三年﹝一一二一﹞上捨中第。紹興九年﹐除司勛員外郎。累遷敷文閣待制﹑知衡州。終於提舉江州太平興國宮。《宋史》卷四四五有傳。四庫館臣自《永樂大典》輯《紫微集》三十六卷。現存《永樂大典》錄﹕張紫微先生集【五十九條】張嵲詩【六條】張嵲紫微先生集【二條】《黃庭堅豫章集》引【一條】以上共六十八條﹐校《湖北先正遺書》本《紫微集》三十六卷﹐館臣漏輯者二條。

奉送知府郎中文章足並漢西都﹐老大時時有著書。共嘆微言追正始﹐不徒能賦似相如。代言方佇如綸詔﹐攬轡今乘刺史車。他日來歸司帝制﹐未應褊效王舒。【《永樂大典》卷一萬九百九十九「府」字韻﹐頁十七下引「張嵲詩」。﹝影印本第一百九冊﹞】

【黃庭堅豫章集】序魯直詩文﹐譽者或過其實﹐毀者或損其眞﹐皆非眞知魯直者﹐或有所愛憎而然也。大抵魯直文不如詩﹐詩律不如古﹐古不如樂府。蓋魯直所學詩﹐源流甚遠。自以爲出於《詩》與《楚詞》過矣。蓋規模漢魏以下﹐而得其仿佛者也。故其佳處﹐往往與樂府《玉臺新詠》中諸人所作合。其古律詩酷學少陵﹐雄健大過﹐遂流而入於險怪。要其病在太著意﹐欲道古今人所未道語爾。至其文則專學西漢﹐惜其才力褊局﹐不能汪洋【而】趑趄。如其紀事立言﹐頗時有類處。其詩𨿽特妙於樂府﹐然惜乎擇之不精。用古今語頗雜﹐遂有害騷雅處。昔柳子厚讀《鶡冠子》﹐以「貪夫徇利﹐烈士徇名﹐誇者死權﹐品庶每生」數語﹐爲非《鶡冠子》。何以知之﹐曰不類。況古語之與今語﹐其類耶﹖至其爲《黃夫人碑》﹐文似左氏﹐辭似屈原﹐可以闊步古今矣。𨿽使柳柳州復生﹐不能出其右也。【《永樂大典》卷二萬二千五百三十七「集」字韻﹐頁二十上《黃庭堅豫章集》引「張嵲序」。﹝影印本第一百八十八冊﹞】

李正民﹕《大隱集》十卷李正民﹐字方叔。揚州﹝江蘇﹞人。宋政和二年﹝一一一二﹞進士。髙宗時﹐官至中書舍人﹑徽猷閣待制。後奉使通問隆佑太后。四庫館臣自《永樂大典》輯《大隱集》十卷。據集中諸表考之﹐則在朝嘗爲給事中﹑禮部侍郎﹑吏部侍郎。在外嘗知吉州﹑筠州﹑洪州﹑湖州﹑溫州﹑婺州﹑淮寧等府。現存《永樂大典》錄﹕李正民詩【一條】李正民大隱集【一條】李大隱先生集【二十四條】以上共二十六條﹐校南海孔氏鈔本﹝藏廣州中山圖書館﹞《大隱集》十卷﹐館臣漏輯者四條。

福廷村雲海茫茫天一涯﹐田園蕪沒竟何歸。福廷自可求靈藥﹐夜月虛傳掩少微。莫訝長須尋不得﹐只緣雙鯉別來稀。三間茅屋何時辦﹐白髮相看傍釣磯。【《永樂大典》卷三千五百八十一「村」字韻﹐頁五下引「李大隱先生集」。﹝影印本第五十冊﹞】

大宋中興雅靖康二年﹐都城失禦﹐二聖北狩。夏五月朔﹐皇帝卽位於南京﹐攺元建炎。秋九月﹐移蹕維揚﹐以系中原之望。三年春﹐大駕南渡﹐於是遣使請和。紹興十有一年冬﹐和議成。明年秋九月﹐永佑陵復土﹐皇太后就養於慈寧宮﹐天下乂安。永惟休功茂烈﹐必有紀述形於雅頌﹐非老於文者其孰爲之﹖臣愚不自揆﹐謹拜手稽首而獻文曰﹕炎正中微﹐泰極而否。邊陲云擾﹐中原糜沸。靖康之元﹐逼我京師。金湯弛備﹐兵纏紫微。天方佑宋﹐帝在濟陽。貔貅十萬﹐左右陳行。旌旗蔽野﹐戈鋌彗云。八神警蹕﹐七萃駿奔。移師商丘﹐億兆樂推。謳歌獄訟﹐竭蹶咸歸。爰登寶位﹐爰紹丕基。兢兢業業﹐一日萬機。旣巡淮甸﹐及浙江。遣使聘問﹐原隰相望。兩宮未復﹐夙夜靡遑。經之營之﹐十有餘年。戊午之秋﹐使車來旋。謂彼鄰國﹐遠達溫言。欲講盟好﹐厥志已堅。使在淮浦﹐眾言盈庭。如蜩如螗﹐如沸如羹。更唱【失】【疊】。永佑後昆﹐山川吉。長樂就養﹐褘衣褕翟。萬壽稱觴﹐怡心順色。晨羞旣進﹐夕膳載加。天子之孝﹐修於邦家。歸馬散牛﹐包戈束矢。大將釋師﹐軍政咸理。淮濱之民﹐夜眠晏起。秉爾耒耜﹐或耘或耔。天子之功﹐光於祖宗。惟相是輔﹐有勛有庸。天子之徳﹐被於四海。惟相是輔﹐實運實載。在昔周宣﹐惟仲山甫。愛莫助之﹐民鮮克舉。我宋之隆﹐君臣會通。咸有一徳﹐協於尹躬。中興之功﹐燻和﹐萬口狺狺。帝若不聞﹐默與神謀。聖志先定﹐惟相是諏。軺車戾止﹐和好是求。復我河南﹐舊縣與州。疆界方交﹐左賢被罪。謀臣旣殲﹐信誓中悔。古賢繼之﹐矜其勇鷙。氛塵冥冥﹐侵我淮泗。帝赫斯怒﹐張我皇威。乃敕六將﹐建爾鼓旗。追奔逐北﹐於淮之湄。師入陳許﹐亦反濉渙。兩都震懼﹐人心冰泮。元戎駃馬﹐往告於金。羣情愕眙﹐罔敢來侵。皇天悔禍﹐殊鄰革心。按兵於境﹐舊盟是尋。錫以金帛﹐載方舟。皇華絡繹﹐典禮具修。載書孔明﹐戎車遄邁。質於鬼神﹐萬世永賴。龍輴來歸﹐兆庶雨泣。聖心孺慕﹐哀恫罔極。百神畢會﹐纘禹之【均】【灼】夷夏。臣作是詩﹐以繼周雅。【《永樂大典》卷七千九百六十一「興」字韻﹐頁五下引「李大隱先生集」。﹝影印本第八十八冊﹞】

中興中興功業竟如何﹐決勝終疑算未多。使者出疆思陸賈﹐君王當饋憶廉頗。深思社稷堪流涕﹐聞說風塵合枕戈。自嘆書生無遠略﹐五湖煙浪整漁蓑。【《永樂大典》卷七千九百六十一「興」字韻﹐頁十一下引「李大隱先生集」。﹝影印本第八十八冊﹞】

送汪彥章之宜興春江渺渺艸芊芊﹐曉色晴嵐映客船。結綬相先眞偶爾﹐盍簪易失故依然。獲麟筆削閒中斷﹐吐鳳文詞海外傳。行李同途不同發﹐消魂回首各風煙。【《永樂大典》卷七千九百六十二「興」字韻﹐頁九上引「李大隱先生集」。﹝影印本第八十八冊﹞】

洪皓﹕《鄱陽集》四卷洪皓﹐字光弼。鄱陽﹝江西﹞人。宋元佑三年﹝一○八八﹞生。政和五年進士。建炎三年﹐以徽猷閣待制﹑假禮部尙書使金。不屈﹐被畱十五年始還。除徽猷閣直學士﹐提舉萬壽觀﹐兼權直學士院。後謫濠州團練副使﹐謫英州﹐徙袁州﹐卒。謚忠宣。贈太子太師。《宋史》卷三七三有傳。四庫館臣自《永樂大典》輯《鄱陽集》四卷。現存《永樂大典》錄﹕洪皓鄱陽集【一條】洪皓紀詠【八條】洪忠宣公詞【一條】洪忠宣公集【一條】洪忠宣公鄱陽集【四條】洪光弼鄱陽集【四條】以上共十九條﹐校淸洪氏三瑞堂刊本﹝藏廣州中山大學圖書館﹞《鄱陽集》四卷及《拾遺》一卷﹑《附錄》一卷﹐館臣漏輯者二條。

病目寄張侍郎學子夏與丘明﹐兩目昏來歲屢經。未省何辜貽鬼譴﹐恐因不識取天刑。緣情詩怪吟全廢﹐會意書憐筆久停。張籍重淸寧可覬﹐侍郎句好願頻聽。【《永樂大典》卷一萬九千六百三十七「目」字韻﹐頁四上引「洪忠宣公詩」。﹝影印本第一百七十六冊﹞】

附錄

贈太子太師制敕﹕惟天無私﹐積徳必報。於公篤髙門之慶﹐臧孫開有後之祥。矧節義貫於一時﹐勛名垂於萬世。宜侈傳家之福﹐啟予同徳之良。苟非厚湣冊之褒﹐何以示忠臣之勸。左中大夫同知樞密院事洪遵故父任徽猷閣直學士﹑左朝散大夫﹑贈左光祿大夫﹐謚忠宣皓﹐徳望儀於列辟﹐問學肩於先儒。十九年牧海上之羊﹐夙髙蘇武之節﹔八千里感朝陽之鱷﹐咸推韓愈之忠。方頒促召之音﹐遽起雲亡之嘆。獨有遺經之滿篋﹐遂詒嗣子以承家。躋於廟堂﹐貳我樞管。肆厥延登之始﹐爰加追賁之恩。𨿽西淸學士之班﹐未究平生之蘊﹔而東宮維師之秩﹐允爲窀穸之光。歆我殊榮﹐服之無斁。可特贈太子太師﹐餘如故。【《永樂大典》卷九百十九「師」字韻﹐頁九下引「洪浩鄱陽集」。﹝影印本第十一冊﹞】

李流謙﹕《澹齋集》十八卷李流謙﹐字無雙。綿竹﹝四川﹞人。宋宣和五年﹝一一二三﹞生。蔭補將仕郎﹐授成都府霅泉尉﹐調雅州教授。後攺奉議郎﹐通判潼川府。淳熙三年﹝一一七六﹞卒。四庫館臣自《永樂大典》輯《澹齋集》十八卷。現存《永樂大典》錄﹕澹齋文集【一條】澹齋先生集【一條】李流謙澹齋先生集【二條】李流謙澹齋集【二十九條】以上共三十三條﹐校南海孔氏鈔本﹝藏廣州中山圖書館﹞《澹齋集》十八卷﹐館臣漏輯十三條。

【下巖】掃云躋絕磴﹐倚竹破蒼苔。凍澀冰簾捲﹐塵侵佛閣摧。僧殘無給侍﹐墨妙雜輿臺。就使去﹐猶勝不一來。【《永樂大典》卷九千七百六十五「巖」字韻﹐頁四上引「李流謙澹齋集」。﹝影印本第一百冊﹞】

【新沐】性懶如嵇康﹐不沐已三歲。蟣虱擅封域﹐污垢爲之地。譬之大諸侯﹐父死輒子繼。納污固云久﹐用鉞豈得已。朝來湯沐具﹐縞素雪危涕。決河巷塵泥﹐崩風刮氛翳。【檐】【擔】坐茂樹﹐未足當快意。晚日瀝餘潤﹐寸櫛導積气。蓬根入風露﹐浮爽到肝肺。憂見斑毛﹐引鏡不敢對。彈冠一趺坐﹐茹連豈吾事。置之勿復道﹐我醉欲眠爾。【《永樂大典》卷一萬九千六百三十六「沐」字韻﹐頁三下引「李流謙澹齋集」。﹝影印本第一百七十六冊﹞】

謝張雅州啟橫經左職﹐恐招非子坐之譏﹔練日就途﹐久抳膏吾車之意。迫以門戶之托﹐兼之斗升之謀。攝衣載馳﹐順風以請。伏念某本延於賞﹐旋其廳。尉掾酸寒﹐兩書下考。丘園閒散﹐四閱流年。或人譏其迂疏﹐識者賞其靜退。皆無其實﹐敢冒此名。蓋嘗讀聖賢之書﹐粗能知義命之分。惟遺不怨﹐而阨不憫﹔故坎則止﹐而流則行。眷惟蔡山﹐近綴夷落。書卷可把﹐豈問荒區﹔吏責不幹﹐便名樂土。況爲予小子之地﹐尙存先大夫之祠。想見邦人﹐嘆綠發郎君之浸老﹔敢期士子﹐喜絳帳先生之肯來。靜求所安﹐敢忘其自。玆蓋伏遇知能閎達﹐器局靖深。眞一時之吏師﹐有前輩之風味。技輕肯綮﹐仕阨飛騫。暫稽兩禁之除﹐猶畀一麾之寄。黃堂坐嘯﹐已歌召伯之棠﹔東閣優賢﹐仍采風人之菲。致玆晚輩﹐亦托下僚。某夙駕柴車﹐遙瞻華戟。秋鳴社燕﹐恐難久於依棲﹔斷木頑金﹐猶願從於鎔削。謗生平地﹐不知其由﹔明燭中天﹐卒正其罪。暢狐妖之一掃﹐欣鳳徳之未襄。禦佩何言﹐循省益愧。伏念某粗爲修飾﹐宜寡悔尢。緣疾惡之性﹐本與生俱﹔致誣善之詞﹐忽出意表。亡而爲有﹐此物奚爲至哉﹖受之不辭﹐是孰不可忍也。輒幹吏訊﹐欲究毀來。誣金竟明﹐吠雪頓息。尙免市朝之肆﹐其如有容﹔竊規忠恕之心﹐必使無訟。此蓋伏遇知人於素﹐聽獄以情。蕩滓穢於太淸﹐洗疵瑕於白璧。取讒而投有北﹐不亦快哉﹔伐國而問仁人﹐從今晚矣。某敢不愈勤持守﹐毋召怨嫌。彼固不量﹐欲蚍蜉而撼大樹﹔此宜自反﹐懲沸羹而吹冷虀。【《永樂大典》卷一萬五百三十九「啟」字韻﹐頁十九下引「李流謙澹齋集」。﹝影印本第一百零六冊﹞】

【易經解】

其一﹕【坤】其源﹐所見皆非其正也。觀坤者曰「柔順」﹐固也。然不知厚而載﹐動而剛﹐豈「柔順」能之。必有根極之者﹐「直方大」是也。直則不邪﹐方則不易。不邪則正﹐不易則固。正固則大﹐而後柔順之施﹐爲天下之正用。不然﹐直陰幽懦弱﹐便佞側媚爾﹐豈坤也哉﹖或曰坤體不自立﹐烏乎直﹖不自持﹐烏乎方﹖曰﹕坤非直於坤也﹐直於幹也。非方於坤也﹐方於乾也。乾作而坤作焉﹐乾止而坤止焉。吾知幹而已。方其與彼﹐俱作俱止。物莫得而遏之﹐則安得而不直﹐亦安得而不方﹖不視其或作或止﹐若紛然其繁也。而不知其一本於幹﹐則亦何所習而利哉﹖謂之無不利﹐蓋無私意加乎其間。動適乎理﹐而物各得其宜也。然則地道之光﹐於是乎在。是以六三得之﹐能含其章﹐而有有終之譽。六四得之﹐能括其囊﹐而無失身之悔。六五得之﹐黃中通理﹐而有暢於四支﹐發於事業之美。初昧焉﹐而不善之積﹐不能以自知。上窮焉﹐至於交戈而俱斃。然則六二也﹐其不謂坤之正性正用﹐得乎哉﹖「六二直方」﹐止「地道光也」

天下有正性者有正用。坤初微而著﹐微可忽也﹐著可懼也。聖人切近﹐戒之曰「霜冰」。霜固所以爲冰﹐而知霜者有時而忽冰也。三位下而亢﹐曰「含章」﹐曰「或從王事」。聽而不遂﹐應而能終者也。四括其囊﹐否隔之際﹐咎譽皆悔﹐利在結密﹔或不密焉﹐不咎則譽。以干之陽﹐至是或躍。或者疑也﹐而況坤乎﹖謂之多懼﹐蓋懼此也。五髙而偪﹐仰則廢分﹐俯則失機﹐履中而時措之﹐是以元吉。文王有庇民之大徳﹐又有事君之小心。凡處危嫌之地﹐此其法也。六窮而摶﹐陰不陰陽不陽矣。故此五者有正性﹐未必有正用﹐惟二具焉。是以五爻﹐皆宗本之辭。總曰「直方大」﹐舉其正性而言之也。象曰「其動也直以方。」舉正用而言之也。蓋直其靜﹐方其動。故又曰「直其正也﹐方其義也。」夫觀物之凡不【《永樂大典》卷三千五百七「坤」字韻﹐頁二十九下引「澹齋先生集」。﹝影印本第四十八冊﹞】

其二﹕【賁】

「賁亨﹐小利有攸往」﹐至「觀乎人文以化成天下」

天地之物﹐未嘗不成於兩。有上則有下﹐有此則有彼﹐有文則有質。一不獨立﹐待兩而行。兩𨿽別也﹐一則主之。所以爲兩﹐動於情也。主之於一﹐復於性也。今夫賁之爲卦﹐山上火下。以火燭山﹐物物陳露。文所由生﹐是兩月之相爲用也。然火爲能燭山﹐則所燭能燭後也。所燭先也﹐先者定矣﹐屹不移矣。後者憧憧﹐徒往來矣。故賁之主在艮﹐其兩在離。﹣644﹣離反其光﹐艮固自知﹐艮在焉。離則失照﹐觀之彖曰「柔來而文剛﹐分剛上而文柔。」夫剛未嘗往也﹐文來柔之﹔來者有缺﹐然不足屈而下之之意。然剛拒而不接﹐則惡於不和﹐而無以致亨。於是特分焉﹐上而文分者有裕﹐然有餘施﹐而與之之意。故柔文剛也﹐足以亨剛文柔也。「小利有攸往」﹐小謂柔也。謂柔得所附﹐而不能有攸往也。由是觀之﹐剛本無文柔之心﹐亦無有心求柔之文已也。柔自托焉﹐而剛亦因以致用。故棘子成曰「君子質而已矣﹐何以文爲﹖」彼之說固一曲﹐然亦誠獨見乎此也。至子夏論《詩》﹐則曰「繪事後素」﹐其亦知繪素之俱﹐而繪必後於素乎﹖然柔來文剛分﹐剛上而文柔﹐則曰「天文也」。人文以止﹐則曰「人文也」。又曰「觀乎天文以察時變﹐觀乎人文以化成天下」﹐何也﹖蓋天其質也﹐剛也。日月辰緯之錯行﹐四時六气之推遷﹐柔也﹐所以文之也。錯行者﹐明晦之不同。推遷者﹐寒暑之自異。而爲天者﹐常穹然臨之﹐聽其自爾﹐而莫之或爲﹔故觀之者特曰察時變﹐而不曰天變﹐蓋變在時﹐而不在天。此蓋柔來分剛之說也。至於人文﹐則君臣﹑父子﹑夫婦﹑長幼是矣。夫林然而生﹐孰非人也﹖方其萃聚之眾﹐則若不可齊。趣操之異﹐若不可合。然爲君臣﹐則志同也。爲父子﹐則情親也。爲夫婦﹐則好合也。爲長幼﹐則悌順也。是皆歡然相通﹐粲然相接﹐繁縟而可觀﹐其文明蓋如此。𨿽文明矣﹐然志同者﹐有分也。情親者﹐有等也。好合者﹐有別也。悌順者﹐有倫也。則其止又如此。聖人於是因其文明也﹐發揮之以飾其外﹔因其止也﹐維綱之以制其內。機緘默運﹐使由而不知﹐不曰化成之乎﹖𨿽然﹐二者固並行而不悖﹐然文明必曰以止何哉﹖蓋文明固待止而後能托以顯也。若止則疑無待於文明﹐姑亦勉而應焉。此又柔來文剛之說也。夫以天文人文觀者各異﹐至於以剛爲本﹐而柔從之﹐則一而已。吾於是論天下之文﹐必先乎天下之質。不幸而過﹐寧質無文。故《艮》至於上九﹐猶曰「惇艮」而離之過﹐則有焚如死如之凶。不然﹐夫子何以筮而得此﹐愀然而悲﹖而莊周氏悼戰國之敝﹐亦有滅質之嘆。董仲舒察武帝之浮虛﹐亦有損周用夏之對。卦之上六曰「白賁」﹐而大傳曰「賁﹐無色。」古之聖賢﹐其皆如此乎﹖【《永樂大典》卷一萬三千八百七十六「賁」字韻﹐頁六下引「澹齋文集」。﹝影印本第一百四十三冊﹞】

【孟子解】

其一戰國之際﹐欲毀鄕校者有之﹐欲毀明堂者有之。蓋先【生】【王】道徳法度之遺意﹐至是決裂殆盡。然仁人君子﹐未嘗一日不致意於其間。故子產於鄕校之毀﹐則亟排之。孟子於明堂之毀﹐則力止之。𨿽然﹐無明堂不害其有王政。然宣王所以欲毀之者﹐不惟不知明堂爲何等物﹐蓋初不知王政爲何等事。故孟子因是以啟迪之。子貢欲去告朔之餼羊﹐而夫子非焉。夫子存羊﹐蓋所以存禮。今孟子欲存明堂﹐其亦所以存王政也與﹖【《永樂大典》卷六千五百五十八「梁」字韻﹐頁三下引「李流謙澹齋先生集」。﹝影印本第六十二冊﹞】

其二孟子意不在明堂﹐而在王政。特因明堂以激之﹐而王果問焉。於是以治岐之事告之。蓋治岐亦文王初爲諸侯事也。夫耕者九一﹐仕者世祿﹐關不徵﹐澤不禁﹐罪不孥﹐以至鰥寡孤獨﹐皆發政之所先。此實王政之大者﹐而皆於明堂出之。則明堂安可毀﹖不然﹐如後世徒以彌文之飾﹐指復廟重屋八窗四達爲之﹐則毀不毀何與乎王政﹖【《永樂大典》卷六千五百五十八「梁」字韻﹐頁六下引「李流謙澹齋先生集」。﹝影印本第六十二冊﹞】

其三宣王未安於王政之言﹐於是托以有疾﹐而有好貨好色之事。孟子又引太王公劉以爲言。太王好色﹐而無怨女﹑無曠夫。公劉好貨﹐而有積倉﹑有裹糧。夫使人人好色如太王﹐好貨如公劉﹐則人惟恐王之不好也。此與前好勇之義同。王嘗問卿﹐孟子以正對﹐王勃然變乎色。今此則若隨其意而詭說之﹐何哉﹖蓋言不剴切﹐無以激其意。不順適﹐無以寓其諷。𨿽若不同﹐其所以引君於道﹐則一而已。【《永樂大典》卷六千五百五十八「梁」字韻﹐頁十四下引「李流謙澹齋集」。﹝影印本第六十二冊﹞】

其四洪水溺人﹐非禹溺之也﹐而禹以爲由己溺之。人不粒食﹐非稷饑之也﹐而稷以爲由己饑之。一夫不獲﹐非伊尹推而納之溝中也﹐而尹以爲時予之辜。是三聖人者﹐豈固敝敝然樂於勞瘁﹐而從事於務哉﹖蓋以爲治其職﹐則當致其憂﹔居其位﹐則當任其責。非惟在上者當然﹐在下者之所以望我﹐亦若是也。今齊王於妻子失其托﹐則知以責其友﹔不能治士﹐則知以責士師﹔至四境不治﹐則顧而言他。彼其心﹐豈不知此實己之責哉﹖而獨恥於自反﹐及謬爲不省以絕其說﹐使孟子不得終進其治國之道﹐然則宣王不足與有爲﹐亦可悲矣。【《永樂大典》卷六千五百五十九「梁」字韻﹐頁二下引「李流謙澹齋集」。﹝影印本第六十二冊﹞】

其五治一國者﹐有一國之望﹔治天下者﹐有天下之望。所謂望者﹐非一朝一夕之爲也。道徳積於身﹐勛烈著於時﹐聞譽赫於人之耳目。君人者倚之﹐百姓與之﹐宗廟保之﹐夫是之謂世臣。凡此者﹐舉一國聽之﹐則一國重﹔舉天下聽之﹐則天下重。昔周之畢公﹐身事文武以及成康﹐而書稱其弼亮四世﹐嘉績多於先王。予小子垂拱仰成﹐蓋爲世臣者固如此。今齊王無親信之臣﹐而昔者所進﹐今日不知其亡。是其於任用之際﹐亦苟而已矣﹐則烏知所謂世臣哉﹖方且指喬木以求故國﹐豈不重貽孟子之笑哉﹖【《永樂大典》卷六千五百五十九「梁」字韻﹐頁四下引「李流謙澹齋集」。﹝影印本第六十二冊﹞】

其六用人﹐大事也﹔殺人﹐亦大事也﹕皆不可以己之私意爲之。左右諸大夫及國人皆曰賢﹐皆曰不可﹐吾方察焉﹐見其可用可去﹐而後從之。不然﹐未敢必於用於去也。左右諸大夫及國人皆曰可殺﹐吾亦察焉﹐見其可殺而後殺之。不然﹐未敢果於殺也。夫何故﹐眾以爲賢﹐是眾人用之﹐而吾何預於用之哉﹖眾以爲可殺﹐是眾人殺之﹐而吾何預於殺之哉﹖夫然用者常當﹐殺者無悔。𨿽然以謂可用可殺固在彼﹔而聽其言而察﹐察其言而用﹐則在我。專於彼則惑﹐專於我則蔽。故《洪範》謂有大疑﹐先於謀及乃心﹐而次及庶人卿士﹐及龜筮。曁其俱從也﹐而後謂之大同。亦與此同意。【《永樂大典》卷六千五百五十九「梁」字韻﹐頁九下引「李流謙澹齋集」。﹝影印本第六十二冊﹞】

其七「齊宣王問曰﹕湯放桀﹐武王伐紂﹐有諸」至「未聞弒君也」。君臣之分﹐何啻天淵之嚴。齒馬蹙芻﹐皆誅毋赦。桀紂之事﹐豈所宜言﹐孟子言之不疑。蓋天下歸往之謂王﹐天下去之謂之一夫。謂之王﹐則齒馬蹙芻猶所不可。謂之一夫﹐則孟子之言﹐蓋不爲過。秦二世﹑隋煬帝﹐尢其甚者。【《永樂大典》卷六千五百五十九「梁」字韻﹐頁十六上引「李流謙澹齋集」。﹝影印本第六十二冊﹞】

其八「齊人伐燕勝之」至「亦運而已矣」。齊與燕異乎﹖燕不及齊﹐則齊可取﹐何謂其異也﹖徳不及則異﹐政不及則異﹐然宣王問孟子猶有有取勿取之疑。則齊於燕﹐蓋未有徳與政之異。孟子於是告以文武之事﹐以爲取之而燕民悅﹐則當法武王取之﹔取之而不悅﹐則當法文王。捨是二者﹐就使力能取之﹐民本避水火耳﹐而去燕得齊﹐則是無適而不遇水火。故曰「亦運而已矣。」【《永樂大典》卷六千五百五十九「梁」字韻﹐頁二十九上引「李流謙澹齋集」。﹝影印本第六十二冊﹞】

朱翌﹕《灊山集》三卷朱翌﹐字新仲﹐號灊山居士﹑省事老人。舒州﹝安徽﹞人。宋紹聖四年﹝一○九七﹞生。政和八年同上捨出身。南渡爲祕書少監﹑中書舍人。後充祕閣修撰﹑知宣州﹐移平江府﹐授敷文閣待制。乾道三年﹝一一六七﹞卒。四庫館臣自《永樂大典》輯《灊山集》三卷。現存《永樂大典》錄﹕朱翌詩【十條】朱翌潛山集【八條】以上共十八條﹐校《叢書集成》本《灊山集》三卷及《補遺》一卷﹐館臣漏輯者十三條。

讀杜詩至減米散同舟路難思共濟舟人偶來告饑似詩讖也老翁起布衣﹐詩史天下選。眼中無全牛﹐萬象轉綮穴疑。曹劉知幾輩﹐波瀾付一卷。淒其憂世心﹐妙若醫國扁。惜哉無孔子﹐不得並墳典。豹露管中【班】【斑】﹐吾猶及淺淺。歲月走江淮﹐冷淡空盤盞。諸子不見味﹐咀嚼必禁臠。遺編過三復﹐奧義見百徧。長言起淸風﹐竦立侍冠冕。減米散同舟﹐讀已事在眼。吾豈監河侯﹐不救在陳患。生塵甑屢空﹐釜聲不免。迢迢千里程﹐與汝共艱險。𨿽無百丈牽﹐顧有眾力挽。願學平原公﹐試艸乞米簡。更問偕來人﹐恐有蔡明遠。【《永樂大典》卷八百九十九「詩」字韻﹐頁六下引「朱翌潛山集」。﹝影印本第九冊﹞】

輶歸自五羊得承可舊詩一編書其後君不見﹐香山居士居洛陽﹐遠借五寺收文章。又不見﹐巢父詩卷何所藏﹐畱之天地同久長。鑄金琢石非不彊﹐金流石泐不可防。以人傳人策甚良﹐世人顧未知其方。我昔宦遊淩大江﹐年少從君璧一雙。勝時一詠同一觴﹐頗亦自愧【槍】【搶】楡枋。劫火不肯畱靑囊﹐日往月來心不忘。大兒南歸自五羊﹐袖中乃有萬丈光。伏而讀之喜莫量﹐重到虎踞龍盤鄕。今年貢舶早放洋﹐明珠大貝光溢箱。答賜不敢煩吾皇﹐願得君詩歸獻王。【《永樂大典》卷八百九十九「詩」字韻﹐頁七上引「朱翌潛山集」。﹝影印本第九冊﹞】

【投壺】

其一誰可忘憂慰寂寥﹐夏長惟以一壺消。坐中皆欲從多馬﹐妙處何妨不絕梟。幸郭滑稽無事日﹐將遵取士中興朝。諸公有意來償進﹐貰酒何妨爲解貂。

其二哨壺枉矢樂初筵﹐列坐分曹看令傳。龍躍集飛驚背手﹐雲開電擊笑通天。齊侯晉侯誇酒肉﹐魯鼓薛鼓排方圓。何事吾人無一事﹐竹髙臥聽錚然。

其三五扶新拓室中筵﹐列算姑從舊制傳。百發縱橫惟所命﹐一時勝負豈非天。功成只許全爲上﹐手熟猶如左畫圓。卜晝未厭仍卜夜﹐銅盤髙捧燭花然。

其四三代遺文嘆寂寥﹐考評今古得愁消。中行穆子𨿽爭雋﹐司馬溫公不貴梟。鈇鉞他年專將閫﹐羽儀從此冠天朝。倒囊剩欲陪賓戲﹐零落空餘一獘貂【﹝注﹕司馬溫公《投壺法》不取梟箭﹑倒入之類﹐以其用巧﹐非正也﹞。】【《永樂大典》卷二千二百五十七「壺」字韻﹐頁十六上引「朱翌詩」。﹝影印本第十八冊﹞】

上巳陪諸公集西湖今日我上巳﹐樂哉天气新。靑春在西湖﹐湖水綠以勻。諸公乃肯遊﹐盤飧仍集珍。少縱方外談﹐一洗城中塵。喚船苦不早﹐行酒不計巡。始嘆葑欲合﹐終喜鷗來親。茫茫天宇間﹐何地寄此身。共偸一日閒﹐恐負三月春。遙瞻後湖遊﹐海若從鉤陳【﹝車駕是日次京口﹐顏延年有《車駕幸京口三月三日侍遊曲阿後湖作》一首﹞。】【《永樂大典》卷二千二百六十四「湖」字韻﹐頁二十四下引「朱翌詩」。﹝影印本第十九冊﹞】

六月十五日西湖宿齋並湖西去望南屏﹐但見煙雲日日新。山色漸爭秋气勢﹐荷花全露曉精神。洗心用此無邊綠﹐處世端能不染塵。慚愧西湖惇夙夜﹐從今長作境中人。【《永樂大典》卷二千二百六十四「湖」字韻﹐頁二十五上引「朱翌詩」。﹝影印本第十九冊﹞】

【金剛臺】兒子門生交說勤﹐要翁一出步溪云。金剛臺近城三里﹐玉友醅新盞十分。反照江山紅半斂﹐小春桃李暖如燻。心灰已冷無機事﹐戲象爭棋亦謾云。【《永樂大典》卷二千六百三「臺」字韻﹐頁二上引「朱翌詩」。﹝影印本第三十冊﹞】

【綠萼梅】不肯雷同自一家﹐靑裙獨立水之涯。只應夜過許長史﹐全似當年萼綠華。【《永樂大典》卷二千八百九「梅」字韻﹐頁二十二下引「朱翌潛山集」。﹝影印本第三十五冊﹞】

題山谷姚黃梅花姚花富貴江梅妙﹐俱是花中第一流。戲出小詩花一樣﹐先生下筆與春謀。【《永樂大典》卷二千八百十「梅」字韻﹐頁八上引「朱翌潛山集」。﹝影印本第三十六冊﹞】

【素馨】眾香發越充南溟﹐梅花腦飛水弄。露積旃檀薪降眞﹐董陸光射琉璃缾。山川艸木一天芬﹐素質如玉備眾馨。烏髻粵女嬌滿簪﹐上官置酒結蓋纓。餘波潤澤龍涎春﹐北走萬里燕趙秦。騷人尙尢楚靈均﹐何爲不入離騷經。【《永樂大典》卷七千九百六十「馨」字韻﹐頁三下引「朱翌潛山集」。﹝影印本第八十八冊﹞】

嶠南元夕時桃李盡花今歲遊人甚盛示王守太平文物自多奇﹐刺史風流照海涯。五福神遊先樂國﹐百燈王現應明時。笙簫合處春回暖﹐桃李陰中月落遲。醉倒花前天厚我﹐何須更【間】【問】紫姑爲。【《永樂大典》卷二萬三百五十四「夕」字韻﹐頁十下引「朱翌詩」。﹝影印本第一百八十三冊﹞】

李處權﹕《崧庵集》六卷李處權﹐字巽伯。溧陽﹝江蘇﹞人。宋宣和間﹝一一一九—─一一二五﹞與陳叔易﹑朱希眞以詩名。南渡後﹐嘗領三衢。紹興二十五年﹝一一五五﹞卒。四庫館臣自《永樂大典》輯《崧庵集》六卷。現存《永樂大典》錄﹕李處權詩【三條】李處權崧庵集【七條】以上共十條﹐校《宋人集甲編》本《崧庵集》六卷﹐館臣漏輯者一條。

遊峴山觀顏魯公窪樽呈谹父人物如公亦偉哉﹐窪樽寂寞峴山隈。似聞著履淩風出﹐不見拏舟弄月回。往事只應君可紀﹐幽期孰謂我能開。畱詩更約荷花語﹐莫惜障泥走馬來。【《永樂大典》卷三千五百八十四「樽」字韻﹐頁二十上引「李處權崧庵集」。﹝影印本第五十一冊﹞】

吳可﹕《藏海居士集》二卷吳可﹐字思道。據考﹐其生年當在宋宣和﹝一一一九﹞之前。嘗官於汴京﹐乞閒以去。又嘗居洪州﹐建炎後轉徙楚豫之間。其卒年約在淳熙﹝一一七四﹞之後。四庫館臣自《永樂大典》輯《藏海居士集》二卷。現存《永樂大典》錄﹕吳可藏海居士集【七條】以上七條﹐校《宋人集甲編》本《藏海居士集》二卷﹐館臣漏輯者一條。

附錄

五峯翁書淵明詩【此文署名「五峯翁挺士」﹐疑非字仁仲﹐號五峯之胡宏。《永樂大典》將此條錄於吳可的《藏海居士集》下﹐顯然是吳可的友好在該集上的題跋﹐姑附於此。】陶淵明詩﹐如向上祖師所受用處﹐無復餘事。有欲學之﹐非飽於參尋莫能到也。思道平生刻意於詩﹐晚所造詣乃如此。當有明眼人﹐以予言爲信。五峯翁挺士特書。【《永樂大典》卷九百五「詩」字韻﹐頁一下引「吳可藏海居士集」。﹝影印本第十冊﹞】

張元幹﹕《蘆川歸來集》十卷張元幹﹐字仲宗﹐自號蘆川居士。長樂﹝福建﹞人。宋元佑六年﹝一○九一﹞生。曾爲李綱行營屬官。官至將作少監。紹興中﹐得罪除名。壽約七十餘。四庫館臣自《永樂大典》輯《蘆川歸來集》十卷。現存《永樂大典》錄﹕張元幹【一條】張元幹詩【二條】張元幹歸來集【十五條】張元幹蘆川歸來集【四條】蘆川張元幹集【一條】蘆川集【二條】以上共二十五條﹐校一九七八年上海古籍出版社本《蘆川歸來集》十卷﹐館臣漏輯者七條。

詠二疏兩傅常存好老心﹐漢廷元自少知音。歸來日日相娛樂﹐賴有君王舊賜金。【《永樂大典》卷二千四百八「疏」字韻﹐頁十一下引「張元幹歸來集」。﹝影印本第二十八冊﹞】

春酬陳端中明府長韻往在識公日﹐我與兒曹俱。八齡初問字﹐雙鉤略摹朱。知爲太學生﹐夙仰君子儒。契闊三【千】【十】載﹐邂逅天一隅。追數半鬼錄﹐宰上空美諛。所存復陸﹐隙中驚過駒。長者類太丘﹐祖風如魏。兵火已無屋﹐蓬蒿仍不鋤。善藏武城刀﹐息駕王喬。功名有要路﹐矢石思捐軀。常揮鐵如意﹐欲碎玉唾壺。書生無浪語﹐天驕今旣誅。下如鴟夷子﹐扁舟歸五湖。安用金穀園﹐墜樓煩綠珠。相國起刀筆﹐將軍拔屠沽。但封寢丘地﹐莫【料】【捋】秦王須。隱居九畹蘭﹐活計千木奴。客至徑設醴﹐詩來或操觚。遊戲百家衣﹐劇談五雜俎。涉世𨿽歷落﹐安命良支梧。【《永樂大典》卷一萬一千「府」字韻﹐頁十八下引「蘆川集」。﹝影印本第一百十冊﹞】

送前東陽於明府由鄂渚歸故林結束徵車換黑貂﹐灞西風雨正瀟瀟。茂陵久病書千卷﹐彭澤初歸酒一瓢。帆背夕陽湓水闊﹐棹經滄海甑山遙。殷勤爲謝南溪客﹐白首螢未見招【﹝一作﹕「蓽門誰見招」﹞。】【《永樂大典》卷一萬一千「府」字韻﹐頁十九上引「張元幹蘆川集」。﹝影印本第一百十冊﹞】

瑤眞館廣陵祠裏尋常見﹐又向山陽樓外開。須信月明風露下﹐飛仙玉節有時來。【《永樂大典》卷一萬一千三百十三「館」字韻﹐頁十上引「歸來集」。﹝影印本第一百十五冊﹞】

代賀侍禦啟學術貫通於古今﹐名節遠追於賢哲。柔不茹而剛不吐﹐事可法而徳可尊。【《永樂大典》卷三千五百八十五「尊」字韻﹐頁十六下引「張元幹」。﹝影印本第五十一冊﹞】

聖迹院出隊來化疏舊歲旱暵甚廣﹐諸方乃大例關堂﹔今春饑饉異常﹐此地亦隨時貴糴。維康僧之香火﹐號聖迹之道場。初無田疇﹐悉仰檀越。鐘魚之響已間斷﹐粥飯之緣將落空。是念貧女一錢﹐辦心卽同辦供﹔稍寬齋腸三篾﹐知恩方解報恩。欲種善因﹐勢須猛捨。莫看居士面﹐且試老婆心。【《永樂大典》卷一萬五千一百四十「隊」字韻﹐頁十一上引「張元幹歸來集」。﹝影印本第一百六十三冊﹞】

代祭石林文以眞儒自負﹐以舊徳自居。年踰從心﹐而神明未衰﹔位參揆路﹐而勤儉有度。【《永樂大典》卷一萬四千七百七「度」字韻﹐頁一上引「張元幹蘆川歸來集」。﹝影印本第一百五十九冊﹞】

鄧深﹕《大隱居士集》二卷鄧深﹐字資道﹐一字紳伯。湘陰﹝湖南﹞人。宋紹興中﹝一一三一──一一六二﹞進士﹐知衡州﹐擢潼川漕﹐以朝請大夫終於家。四庫館臣自《永樂大典》輯《大隱居士集》二卷。現存《永樂大典》錄﹕鄧紳伯詩【十三條】鄧紳伯詩集【二條】鄧紳伯集【八條】以上共二十三條﹐校淸汪家聲刊本﹝藏中國社會科學院文學研究所﹞《大隱居士集》二卷﹐館臣漏輯者十七條。

木芙蓉露冷煙淒艸樹荒﹐木芙蓉好試平章。蒲萄晚葉尢宜日﹐芍藥秋花正耐霜。蜀錦捲幃妝院落﹐春宮開鏡照池塘。寫容安得劍南老﹐聊復殷勤酹一觴。【《永樂大典》卷五百四十「蓉」字韻﹐頁六下引「鄧紳伯詩」。﹝影印本第三冊﹞】

六言四首【﹝次韻月湖控巴臺落成﹞】

其一三峽上游煙水﹐四川極險關山。滿市笙歌晝永﹐漫山桃李春閒。

其二處處賞心宜主﹐公來詩眼偏明。掃千軍有筆陣﹐可一日無酒兵。

其三百千年陣磧在﹐六七月雪流來。文筆手巾南向﹐白鹽赤甲東回。

其四嗟此地得何晚﹐見孤芳陋羣妍。小試鳳樓工巧﹐終圖麟閣風煙。【《永樂大典》卷八百九十九「詩」字韻﹐頁九下引「鄧紳伯集」。﹝影印本第九冊﹞】

絕句【﹝次韻還徐廣文詩卷﹞】

其一兀坐長吟五十詩﹐怪來几案夜生輝。胸中錦段明如許﹐羞得吳娃懶上機。

其二桑裏相聞路一程﹐無從欵接笑談淸。那知邂逅論詩處﹐秋滿瀟湘鴈送聲。【《永樂大典》卷八百九十九「詩」字韻﹐頁九下引「鄧紳伯集」。﹝影印本第九冊﹞】

絕句【﹝月湖在朝惠筆二十枝墨二笏筆達墨不至﹞】毛穎諸孫二十輩﹐千里相看誰與同。有兩客卿變名姓﹐烏有先生亡是公。【《永樂大典》卷八百九十九「詩」字韻﹐頁九下引「鄧紳伯集」。﹝影印本第九冊﹞】

漫成飲罷浮蛆聊隱幾﹐醒來捫虱謾看書。風淸襟袖涼無限﹐云晚溪山畫不如。【《永樂大典》卷八百九十九「詩」字韻﹐頁九下引「鄧紳伯集」。﹝影印本第九冊﹞】

遊仲文園池曲岸呼舟疾﹐幽園躡屐徐。軒窗數椽屋﹐雨露四時蔬。補塹新移竹﹐穿池待種魚。花間畱客晚﹐數問酒何如。【《永樂大典》卷一千五十六「池」字韻﹐頁九上引「鄧紳伯集」。﹝影印本第十四冊﹞】

遊方壺趙醇道相拉把酒﹐饒簿述古同之。別後述古寄詩﹐次韻以謝。摘勝尋幽須攜壺﹐人生偸取醉工夫。楚天云淨秋雨餘﹐王孫招客追觀娛。晝寢忽來喚宰予﹐道有方壺宜同趨。江神解事驅龍魚﹐水波不興淸風徐。柔櫓咿啞人歌呼﹐美酒滿載不待沽。登亭忻興竹鶴徙﹐有徑深穩醉何虞。住處領略貪須臾﹐頻頻攺席殊趑趄。湘流渺渺含碧虛﹐孤煙落日不可模。市塵彼岸自一區﹐嘉木奇石鄰座隅。亭下蒲帆逝不居﹐往往望此如仙都。近對嶽麓翠屏鋪﹐上頭目力到重湖。昔年登覽蔾杖扶﹐淸涼甘露來香廚。相看不遠迹尙疏﹐濟勝之具空踟。興盡請以歲月書﹐仇香酒墨鸞鳳如。別後寄我詩成圖﹐爲問畫家傳本無。【《永樂大典》卷二千二百五十六「壺」字韻﹐頁十九下引「鄧紳伯詩」。﹝影印本第十七冊﹞】

【江村】鵝鴨江村曲﹐人家竹樹深。閒雲自來去﹐皎日屢晴陰。水送園蔬葉﹐谷傳樵斧音。瘦驢鞭不動﹐風處得披襟。【《永樂大典》卷三千五百七十九「村」字韻﹐頁四下引「鄧紳伯詩」。﹝影印本第五十冊﹞】

遊東屯滿目燒畬田險﹐那知此地偏。一川通穩水﹐百頃著平田。茅屋址猶在﹐艸堂名自傳。蠻歌晚來起﹐仍覺在天邊。【《永樂大典》卷三千五百八十七「屯」字韻﹐頁十二上引「鄧紳伯詩」。﹝影印本第五十二冊﹞】

次韻餞行【﹝吳孔叔除服參部﹞】君到西湖四月天﹐酴醾過後藕花前。卻看梅子垂金彈﹐恰映楊花鋪白氈。擲帽袁耽無復戲﹐著鞭祖逖有誰先。姑蘇儻見平反使﹐生澀休言有此篇。【《永樂大典》卷八千六百二十八「行」字韻﹐頁五下引「鄧紳伯詩」。﹝影印本第九十五冊﹞】

畱通商館數日商館非閒地﹐閒人偶在旁。無端聲利役﹐有許去來忙。受雨芭蕉響﹐懷風﹝禾罷﹞﹝禾亞﹞香。江郊秋易盛﹐早獻十分涼。【《永樂大典》卷一萬一千三百十三「館」字韻﹐頁十四上引「鄧紳伯詩集」。﹝影印本第一百十五冊﹞】

訪天寶洞遠尋仙洞上崔嵬﹐洞口諸峯翠作堆。先把姓名書洞竹﹐洞門終待玉匙開。【《永樂大典》卷一萬三千七十五「洞」字韻﹐頁八下引「鄧紳伯詩」。﹝影印本第一百三十四冊﹞】

淸處爲書記曾魯卿作小竹聊須長﹐閒花懶復栽。泉聲洗歌吹﹐雲气障塵埃。籟靜初香裊﹐琴橫月上來。有時聞警露﹐夢覺自蓬萊。【《永樂大典》卷一萬四千五百四十四「處」字韻﹐頁十八上引「鄧紳伯詩」。﹝影印本第一百五十二冊﹞】

吳芾﹕《湖山集》十卷吳芾﹐字明可﹐自號湖山居士。臺州仙居﹝浙江﹞人。宋崇寧三年﹝一一○四﹞生。紹興二年進士。爲祕書省正字﹐後官禮部侍郎﹐歷守數郡﹐以龍圖閣學士致仕。淳熙十年﹝一一八三﹞卒。謚康肅。《宋史》卷三八七有傳。四庫館臣自《永樂大典》輯《湖山集》十卷。現存《永樂大典》錄﹕吳芾詩【三條】吳芾湖山詩集【三條】吳芾湖山集【三十條】吳明可詩【一條】吳明湖山集【一條】以上共三十八條﹐校《仙居叢書》本《湖山集》十卷及《補遺》一卷﹐館臣漏輯者一條。

酬楊直閣知府識破人間僞與眞﹐自憐擾擾百年身。誰教來作剖符客﹐仍更去爲分閫人。故里溪山空入夢﹐舊家亭館想生塵。願言天意終從欲﹐歸去林間度幾春。【《永樂大典》卷一萬九百九十九「府」字韻﹐頁十五下引「吳明可詩」。﹝影印本第一百九冊﹞】

王之望﹕《漢濱集》十六卷王之望﹐字瞻叔。襄陽谷城﹝湖北﹞人﹐後寓臺州。宋紹興八年﹝一一三八﹞進士。累遷太府少卿。孝宗朝﹐除戶部侍郎﹐充川陜宣諭使﹐官至參知政事。乾道元年﹐起爲福建安撫使加資政殿大學士﹐移知溫州。尋罷歸。乾道七年﹝一一七一﹞卒。《宋史》卷三七二有傳。四庫館臣自《永樂大典》輯《漢濱集》十六卷。現存《永樂大典》錄﹕王之望集【一條】王之望漢賓集【一條】王之望漢賓先生集【二條】王漢賓先生集【四十四條】漢濱先生集【一條】《播芳大全集》引【二條】以上共五十一條﹐校《湖北先正遺書》本《漢濱集》十六卷﹐館臣漏輯者十四條。

再和【制帥】

其一用盡登山力﹐方知行路難。孤峯寧久駐﹐半嶺敢求安。遠目窮千里﹐危腸攪百酸。川原忽開豁﹐歧路正平端。

其二露宿風餐走部封﹐要詢民謨下情通。消磨光景驅馳裏﹐疲獘精神倥傯中。珠玉忽收千里贈﹐塵埃頓洗一襟空。病餘快覺心情爽﹐愈卻頭風耳不聾【﹝來詩云「來時梅破萼﹐忽折枝頭酸。」此句形容節物﹐可見徵役之久。其爲警策﹐古作者不足進也﹞。】

其三丘園養浩久懷安﹐忽侍天威咫尺間。艸制方觀周誥命﹐籌邊聊重蜀江山。摶風已激三千水﹐掣電終歸十二閒。天遣詞人來作牧﹐勒銘重刻劍門關。

其四懷感慨少多違﹐世路迍邅老更迷。松檟十年乖種植﹐妻孥萬里困攜提。龍門偶幸餘光借﹐鷹塔曾同伯氏題。擁篲秪今知不晚﹐曹裝猶未去三齊。

其五武林一別幾經秋﹐誰料同爲錦裏遊。蒹葦已慚瑤樹倚﹐瓊琚乃愧木瓜投。小詩勉向忙中和﹐大白難禁醉裏酬。他日東南陪晤語﹐故應相對話刀州。

其六聖主不忘遠﹐惠懷堯所難。如何吾所部﹐疲瘵未全安。詔條少宣布﹐牒訴多悲酸。撫節夜長嘆﹐憂慚非一端。【《永樂大典》卷一萬五千一百三十八「帥」字韻﹐頁七上引「王漢濱先生集」。﹝影印本第一百六十三冊﹞】

賀秦相子登第啟魁擢南宮﹐鼎升上甲。並桂枝而爭秀﹐持荷橐以躋榮。凡在陶鎔﹐悉同鼓舞。竊以世傳素業﹐從古爲難。報至後昆﹐其天已定。負大實由於積厚﹐源深必致於流長。惟君擇臣而臣擇君﹐茂熙帝載﹔宜子生孫而孫生子﹐疊冠賢科。恭惟某官﹐盛徳格天﹐陰功蓋代。躋斯民於仁壽﹐可謂無前﹔育天下之英材﹐固應有後。遂使含飴之愛﹐爭先入彀之雄。襲威鳳之羽毛﹐奪老龍之頭角。《中庸》繼統﹐與子思而皆然﹔《江漢》陳篇﹐看召公之是似。某遠聞盛事﹐喜倍常倫。三葉貂蟬﹐方仰傳家之慶﹔一巢燕雀﹐尢傾賀之誠。【《永樂大典》卷一萬四千一百三十一「第」字韻﹐頁三十一下引「王漢濱先生集」。﹝影印本第一百四十八冊﹞】

賀狀元及第啟臚傳上第﹐魁冠羣英。下明詔於九天﹐恩光桂籍﹔收大名於一日﹐光映儒林。伏惟驩慶。恭惟某官﹐英气淩雲﹐宏材聳壑。富以巾箱之學﹐發爲金石之辭。卓爾異人﹐時推於間出﹔偉然大器﹐不俟於晚成。以妙齡秀發之資﹐奉髙誼講聞之對。諸老誰先於賈傳﹐天子親擢於平津。喜黌捨之有人﹐掩辭場之得雋。惟他日公卿之路﹐當由此而致君﹔凡一時父母之心﹐皆向風而祝子。華塗始踐﹐遠業難量。某久厭虀鹽﹐更窺珠玉。知洋洋於流水﹐偶贊文衡﹔引皓皓於明堂﹐實由聖鑑。擁長箋而肯顧﹐溢陋巷以生光。【《永樂大典》卷一萬四千一百三十一「第」字韻﹐頁三十二上引「播芳大全集》引「王瞻叔」。﹝影印本第一百四十八冊﹞】

賀狀元及第啟唱第中宸﹐冠名上甲。𨿽事從故典﹐推龍首以居先﹔而恩出淸衷﹐並桂林而擢秀。伏惟慶慰。恭惟某官﹐文知體要﹐學有淵源。望久重於鄕閭﹐聲特髙於場屋。屢泣荊山之璞﹐知者其誰﹔獨入丰獄之光﹐終然莫掩。擅世學以獨步﹐沾皇澤以兼文。有孤黃卷之心﹐恥試紅塵之吏。再鼓作气﹐一鳴驚人。冕旒凝乙夜之觀﹐軒陛自春雷之震。以賢良三策而爲舉首﹐遂繼家風﹔起徒步數年而取封侯﹐更看晚節。某頃因乏使﹐忝預攸司。設网於河﹐偶值靈龜之入﹔窺【班】【斑】以管﹐詎窮文豹之奇。方喜得於眞才﹐忽過蒙於盛禮。【《永樂大典》卷一萬四千一百三十一「第」字韻﹐頁三十二上《播芳大全集》引「王瞻叔」。﹝影印本第一百四十八冊﹞】

論虜人有侵犯之漸札子契勘信陽軍系兩縣﹐信陽去淮近處才四十里﹐羅山去淮近處才二十里。北邊淮河﹐東抵蔣州期思縣﹐西抵隨州棗陽縣界﹐通計二百一十九里。南系本軍界﹐北系蔡州界。其二百一十九里間﹐蔡州建十二寨﹐每寨十人﹐馬十匹﹐臨淮河無三二十步。緣蔡州系上流﹐去唐州桐柏山不遠。稍無雨半月十日﹐則淺處止於三五寸﹐深處亦不過一二尺﹐並可褰裳往來﹐略無阻隔。若以邊淮州郡計之﹐如隨﹑蔣﹑安﹑丰﹑濠﹑泗等州﹐不下千有餘裏。所建寨柵﹐所屯人馬﹐想見不少。而我曾無毫髮之備。萬一寇盜長驅而來﹐蕩蕩然更無亭障。深可慮者﹐彼蓋我之讎也﹐豈斯須忘於我哉﹖今其猶離巢穴﹐而躊躇洛汴。其意決有在﹐又豈可恃朝夕之安﹐而不爲長久之圖乎﹖玆又非言之所能盡﹐伏惟樞密相公特賜鈞念﹐以爲宗社生靈之福。【《永樂大典》卷一萬八百七十六「虜」字韻﹐頁二十六上引「王之望漢賓集」。﹝影印本第一百七冊﹞】

馮奉世陳湯伐虜予奪不同策愚嘗讀《春秋》﹐得孔子之意。其用法爲至寬﹐錄功爲至悉。褒人之善﹐惟恐其不及﹔貶人之惡﹐惟恐其或過。始誠善矣﹐或不善於終﹐則委曲而爲之諱﹔終誠善矣﹐或不善於始﹐則闊略而許其變。然後知聖人之至仁﹐《春秋》之忠厚也。夫《春秋》﹐天子之事也。孔子嘗曰「天下有道﹐禮樂徵伐自天子出。」宜乎筆削之際﹐不以假人。然於齊威晉文之事﹐則予而進之。夫召陵之役﹐專徵之罪也﹐而《春秋》予之曰「楚屈完來盟於師。」盟於召陵﹐首止之會﹐不臣之誅也﹐而《春秋》予之曰「會王世子於首止。」城濮之勝﹐善戰之上刑也﹐而《春秋》予之曰「戰於城濮﹐楚師敗績。」河陽之朝﹐致君之不恭也﹐而《春秋》予之曰「天王狩於河陽。」夫齊威晉文﹐若責之以王者之法﹐罪不容於誅﹐孔子非特錄其功﹐又爲之諱。其惡滅項不書齊﹐爲威公諱滅國也。重耳不書入﹐爲文公諱本惡也。嗚呼﹐《春秋》之忠厚如此。而後世學《春秋》者﹐乃侵刻苛細﹐集小過以加人。予善惟恐其深﹐貶惡惟恐其淺。孰謂《春秋》之學﹐流而爲申商之刑名乎﹖公孫弘以《春秋》起海濱爲漢相﹐不大明孔子之意。以舉明主於三代之隆﹐惟聞假其義以繩臣下而已。天下之士﹐翕然向之。終軍引王者無外﹐以詰徐偃。雋不疑引蒯聵之事﹐以執方遂。斷斷焉如老獄吏﹐喜陷害人﹐無一毫愛利之心。漢法之所以慘虐者﹐諸儒與有力焉﹐豈不哀哉。其後馮奉世誅莎車﹐陳湯滅郅支﹐漢欲封此兩人。而蕭望之﹑【康】【匡】衡乃以《春秋》之義﹐「大夫無遂事」﹐欲以矯詔罪之﹐二子卒不得侯。𨿽劉向﹑谷永﹐諄諄辯訟﹐累數百言﹐終屈於鄙生之議。蓋其刻薄之風﹐有自來矣。且《春秋》書遂有二義焉﹕「公子遂如京師」﹑「遂如晉」。公羊曰「公不得爲政也。」此無遂事之說也。「公子結媵陳人之婦於鄄﹐遂及齊侯宋公盟」。公羊曰「大夫出疆有可以安國家﹐利社稷者專之可也。」此許其遂事之說也。望之【康】【匡】街。漢之威徳﹐暢於萬里之外﹐可謂不世之奇功矣。使得幸而列於《春秋》﹐則其安國家﹑利社稷﹐豈特一公子結而已哉﹖𨿽齊侯之伐山戎﹐叔孫之敗長狄﹐不足道也。固當享萬戶之封﹐受土茅之錫。卒爲拘儒所抑﹐不得尺寸地﹐爲子孫計﹐豈不痛哉﹖後世風俗委靡﹐無磊落傑特之士﹐未必非二人之所致也。我國家涵養天下﹐垂二百年﹐待士大夫可謂極矣。罪疑惟輕﹐功疑惟重。下僚小吏﹐有一節可稱﹐必旌表而錄用之﹐是眞得《春秋》忠厚之意矣。然多難而來﹐無一人能自奮﹐以附於漢之二子者﹐承學之士深有恥焉。𨿽然﹐《春秋》之法﹐不責人以所難﹐故魯威公薨於齊﹐歸而書葬。不以不討賊之例﹐責其臣子﹐蓋齊彊而魯弱﹐人有所必不能也。今之醜虜﹐視莎車﹑郅支蓋相萬萬﹐豈可以漢之二子﹐責當世之士哉﹖孟子所謂論其世者﹐蓋謂是乎﹖執事其思之。衡專引襄仲之事﹐至於公子結之會﹐則沒而不言﹐是猶姦吏之弄法輕重其心﹐豈知《春秋》者哉﹖若果知《春秋》﹐則宣帝之族霍氏也﹐望之何不以《春秋》「善善及子孫」之義爭乎﹖元帝之用恭顯也﹐衡何不以《春秋》不近刑人之義爭乎﹖且夫《春秋》以天子之宰﹐通乎四海﹐故葵丘之會﹐尊宰周公。而望之乃輕丞相於朝﹐則是望之固《春秋》之罪人矣﹐尙何敢正奉世乎﹖春秋諸侯不得專地﹐故譏鄭伯以璧假許田﹐而衡乃擅益樂安侯田四百餘頃﹐則是衡固春秋之罪人矣﹐尙何敢正陳湯乎﹖愚每讀《漢史》﹐未嘗不爲二子憤疾而扼腕也。方莎車畔漢﹐鄯善以西皆絕不通﹐漢幾失西域矣。郅支在五重城﹐破呼揭堅昆丁令﹐兼三國而都之﹐結康居以自固﹐漢幾苦此虜矣。二子忠義奮發﹐出萬有一生之路。不調郡國一兵﹐不費大農一錢﹐不失天子一矢﹐而使歷載逋誅之虜﹐頭竿【《永樂大典》卷一萬八百七十六「虜」字韻﹐頁三十二下引「王之望漢濱先生集」。﹝影印本第一百七冊﹞】

【講義】

【詩桃夭】「桃之夭夭﹐灼灼其華。之子於歸﹐宜其室家。桃之夭夭﹐有蕡其實。之子於歸﹐宜其家室。桃之夭夭﹐其葉蓁蓁。之子於歸﹐宜其家人。」

木或華縟而實不甘﹐或實丰而華不茂。若夫華實兼盛﹐而又早實者莫如桃﹐故詩人以興焉。「夭夭」﹐少好之貌﹐興其早成也。「灼灼其華」﹐以興其容之麗。「有蕡其實」﹐以興其徳之美。「其葉蓁蓁」﹐以興其服飾之盛。蓋有容而無徳﹐則其合或不以正。合不以正﹐則其服飾亦不能以備禮。今也容徳如桃之華實﹐服飾如其葉之茂﹐而於歸於夭夭少好之時﹐此序所謂「男女以正﹐婚姻以時」者也。葉者所以茂其枝榦﹐猶服之蔽身也。故詩人以其蓁蓁﹐興服飾之盛焉。其始歸也﹐男親迎以下女﹐所見者婦容而已。故一章言其華﹐而曰「宜其室家」。室家云者﹐女上而男下﹐始歸之時也。其旣歸也﹐女以正而承夫﹐則婦徳著焉。故二章言其實﹐而曰「宜其家室」。家室云者﹐夫先而婦從﹐旣歸之後也。惟其合也以正﹐則服飾足以備禮。服飾足以備禮﹐則非特夫婦之相宜﹐其室家之人舉將宜之。故三章言其葉﹐而曰「宜其家人」。蓋鉆穴踰墻﹐則父母國人皆賤之﹐何以得家人之宜乎﹖此「親結其縭﹐九十其宜」。《東山》所以詠「其新之孔嘉」也。【《永樂大典》卷五千二百六十八「夭」字韻﹐頁六上引「王之望集」。﹝影印本第五十八冊﹞】

【詩漢廣】

其一李【白】曰「休息﹐古本或作休思。」今當且作休息。夫木固有可息之道﹐今不可息者﹐以其喬故也。女固有可求之道﹐今不可求者﹐以其正故也。其言不可求思﹐程氏謂「不可以思求」﹐此泥於序﹐所謂無思犯禮也。夫思者﹐語辭。如所謂「神之格思﹐不可度思﹐矧可斁思」﹐皆是語辭也。泳者﹐潛行爲泳。鄭氏曰「水底行也。」方﹐《論語》曰「乘桴浮於海。」卽此是也。孫炎曰「方﹐水中爲泭筏也。」桴編竹木﹐大曰﹐小曰桴。漢水有可潛行之道﹐而不可泳者﹐以其廣故也。江有可乘桴之道﹐而不可方者﹐以其永故也。此亦是「南有喬木﹐不可休息」之意。夫「漢上遊女」至「易動也」﹐又況遊行之地﹐非在閨門之內﹐傅姆之側也。今也能守貞潔之行﹐而不可求﹐則當時之女可知。孔氏曰「《內則》曰﹕『女子居內。』深居固門﹐閽寺守之﹐則貴族之女也。庶人之女﹐則執筐行饁﹐不得在室﹐故有出遊之事﹐此漢上之女也。」其言甚善。惟以女子不可求﹐以諭漢廣之不可泳﹐江永之不可方。苟惟犯於非禮﹐則如「匏有苦葉」之詩﹐「深則厲﹐淺則揭」。深厲淺揭﹐惟吾所欲﹐曾不顧禮義之如何耳。「翹翹」﹐薪貌錯也。楚在雜薪之中﹐吾欲取其翹翹者而刈之﹐楚卽薪也。蔞﹐《爾雅》云「購﹐【商】【蔏】蔞。」郭璞云「【商】【蔏】蔞﹐蔞蒿也。」於雜薪之中﹐而取其翹翹者﹐以比眾女之中﹐欲取其貞潔者也。惟其欲取其貞潔者﹐故我欲得之爲室家﹐我則秣馬以聘之矣。又思之而不可得也﹐故又繼之曰「漢之廣矣﹐不可泳思。江之永矣﹐不可方思。」觀此則知周南之婦人﹐其貞潔如此。𨿽當時男子有「翹翹錯薪﹐言刈其楚。之子於歸﹐言秣其馬」之意﹐以其貞潔不可求而止。遙想其貞潔之行﹐使人望而畏之。而暴慢之心﹐不可復作。觀此詩曰「漢之廣矣﹐不可泳思。江之永矣﹐不可方思。」所以想見當時之事也。昔尹翁歸爲東海太守﹐過辭廷尉於定國。定國家在東海﹐欲屬托邑子兩人。令坐後堂待見﹐定國與翁歸語終日﹐不敢見其邑子。旣去﹐定國乃謂其邑子曰「此賢將﹐汝不任事也﹐又不可幹以私。」嚴君平治蜀﹐李彊欲辟爲從事﹐終日言而不敢語。是二人者﹐瞻其容﹐望其貌﹐使人無有易慢之心﹐亦士夫所難能也。今周南之婦人﹐亦能如此。則當時士大夫﹐亦皆有尹翁歸﹑嚴君平之風矣。三代之風﹐所以直道而行﹐非後世所可得而髣髴也。

其二黃曰「南方之木﹐髙而不可休。非不可休也﹐見喬木者自無休息之心也。漢上之遊女﹐正而不可求。非不可求也﹐見遊女者﹐自無犯禮之意。」按《詩》中凡曰「思」者﹐皆是語辭。然亦不可執辭而求詩﹐當隨其篇意而求之也。序言「無思犯禮」﹐而詩人反復言之﹐亦必有說。水可泳也﹐見漢之廣者﹐自不復有泳之之思。水可方也﹐見江之永者﹐自不復有方之之思。釋文曰「潛行謂之泳。泭筏謂之方。」此如遊女可以禮求﹐不可以非禮犯。故復諭之曰眾薪錯薪也﹐我欲得其尢翹翹者。如江漢遊女﹐我欲得其尢美者。繼之曰「言秣其駒」﹐「言秣其馬」﹐謂是子若歸於我﹐當以正禮親迎之也。於是復陳其不可犯之實。歐氏謂﹕「秣其駒﹐秣其馬﹐如所謂𨿽爲執鞭﹐猶歆慕焉。」如此則是已有淫欲之念矣。夫人惟其顧禮義也﹐則曰「漢之廣矣﹐不可泳思。江之永矣﹐不可方思」。至於不顧禮義﹐則深厲淺揭﹐惟其所欲﹐而尙奚所懼哉﹖文王之時﹐以漢上之遊女猶不可犯﹐則其風之美可知﹐故美化行乎江漢之域。噫﹐政令不足以毆人﹐而禮義足以感人。王烈之裏﹐有盜牛者﹐主得之﹐盜請曰「刑戮是甘﹐乞不與王彥方知也。」故節義淸修之士﹐且足以爲人之感服。不仁者不敢入其門﹐不義者不敢至其廬。況文王后妃風化之美﹐則江漢之域﹐無思犯禮﹐豈不宜哉。【《永樂大典》卷一萬一千九百三「廣」字韻﹐頁十八上引「王漢濱先生集」。﹝影印本第一百十九冊﹞】

曾協﹕《雲莊集》五卷曾協﹐字同季。南丰﹝江西﹞人。宋紹興中﹝一一三一──一一六二﹞舉進士不第。以蔭仕長興丞。遷嵊縣丞﹑鎭江府通判﹑臨安通判。乾道七年知吉州﹐攺撫州﹑永州。乾道癸巳﹝一一七三﹞卒。四庫館臣自《永樂大典》輯《雲莊集》五卷。現存《永樂大典》錄﹕曾協詩【三條】曾協雲莊集【十七條】以上共二十條﹐校《豫章叢書》本《雲莊集》五卷﹐館臣漏輯者八條。

和史誌道侍郎【﹝正志﹞】遊朝陽巖

其一經行犖確看嶙峋﹐曳履枝笻躡後塵。自是髙懷元落落﹐向來喜色見津津。宜搜今古風流遠﹐得助江山句法新。好逐秋風上霄漢﹐卻畱盛事付州人。

其二簿書堆案阻尋幽﹐想象髙人物外遊。自昔品題多北客﹐故知物象勝中州。云經亂石餘膏潤﹐煙過懸崖自去畱。暫俯澄潭倚蒼壁﹐已疑身世在鰲頭。

其三興來小渡喚方舟﹐霽色天教足勝遊。但覺賞心追昔事﹐不知飛詔下皇州。班行便覺九天近﹐登覽何辭一日畱。懸想他時百僚上﹐亦思淸景幾回頭。【《永樂大典》卷九千七百六十三「巖」字韻﹐頁十四上引「曾協詩」。﹝影印本第一百冊﹞】

戶部趙侍郎啟某官气全剛大﹐徳備中和。內外踐揚﹐獨被上心之簡在﹔邇遐向慕﹐最爲人望之依歸。旣進處於禁塗﹐遂領司於邦計。錢流地上﹐聊觀劉晏之謀﹔粟積關中﹐備見蕭何之畫。豈止儀刑於公族﹐蓋將尹正於具僚。俯憐云云。【《永樂大典》卷七千三百四「郎」字韻﹐頁十三上引「曾協雲莊集」。﹝影印本第七十二冊﹞】

代謝宮祠啟猶新﹐未覺塵生於圖史﹔賫糧具在﹐不令囊竭於薪炊。妻子出迎﹐共戴欣愉之色﹔交朋相賀﹐重尋漫浪之遊。指衣褐卒歲之期﹐遠簿領窮年之擾。東阡北陌﹐常逢一笑之歡﹔左詩右書﹐不起萬鍾之慕。豈伊天與﹐殆過自謀。此蓋伏遇某官﹐衣被多方﹐權衡當世。炳若三階之峻﹐屹然一柱之安。凡四海之有生﹐畢獲其所﹔𨿽匹夫之甚賤﹐不使之窮。肆令一介之微﹐更冒曲成之賜。某敢不鏤膺識感﹐引脰知歸。賦厚祿於私門﹐未知曷稱﹔詠太平之盛際﹐徒有私心。敢希於進取﹐心常幸於退藏。偶際會於亨時﹐驟激昂於晚節。棗膏昏鈍﹐繆寶燻﹔蟠木輪囷﹐謾施利刃。凡玆遇合﹐盡出哀憐。二千石之榮名﹐嘗班郡紱﹔十五年之隱吏﹐久蠹倉儲。初無口舌之勞﹐積有面顏之靦。去獘廬之屬耳﹐辭端闕以歸歟。履結綬上都﹐仰覿光儀之盛﹔奉祠私室﹐坐屍稍之優。曾是妄庸﹐有此僥幸。竊念某材低賤隸﹐志慕古人。自失足於世科﹐遂彊顏於祿仕。冬裘夏葛﹐徒知淸約以持身﹔口誦手抄﹐尙冀衰遲之卒業。【《永樂大典》卷一萬五百三十九「啟」字韻﹐頁八上引「曾協雲莊集」。﹝影印本第一百六冊﹞】

代謝再任宮祠啟飽食居家﹐久負素餐之責﹔仍年滿秩﹐特加申命之私。拜賜增慚﹐拊宮滋幸。竊念某早登仕籍﹐晚領州麾。荷知遇之甚優﹐恨綿薄之莫稱。自解竹符之職﹐繼求香火之司。歲計有餘﹐愧積糜於稍﹔年運而往﹐驚頻閱於星霜。揣分則宜﹐於勞何有。孰謂嵇康之懶﹐其如靖節之貧。𨿽志復在於投閒﹐而勢難希於竊祿。固已絕望﹐敢復自言。度越拘孿﹐曲蒙陶冶。矜憐窮悴﹐迥別等夷。獲舊物以遄歸﹐語故人而自慶。無衣褐以卒歲﹐蹙額頓開﹔不稼穡以取禾﹐靦顏安寄。夤緣有自﹐僥冒實深。此【孟】【蓋】伏遇某官﹐諭道經邦﹐奮庸熙載。柔遠能邇﹐躋一世仁壽之中﹔聚精會神﹐千載明良之盛。掩雲臺之繪畫﹐有天下之勛勞。𨿽伊周無以加﹐彼姚宋不足進。憫一夫之失所﹐欲萬物之得宜。有如躍金﹐亦懼食志。與山川而等量﹐曾無棄人﹔同雀鼠以蒙生﹐將何報徳。其爲感臆﹐罔罄名言。【《永樂大典》卷一萬五百三十九「啟」字韻﹐頁八上引「曾協雲莊集」。﹝影印本第一百六冊﹞】

代謝宮祠任滿啟﹐便如素業﹔整詩書之廢忘﹐足慰平生。惟適之安﹐不耕而獲。閱寒暑之再過﹐驚歲月之屢遷。得洴澼之金﹐已盈宿志﹔受支離之粟﹐自愧何功。靜念叨踰﹐悉繄造化。此蓋伏遇某官﹐忠誠貫日﹐勛業格天。覆冒多方﹐蓋悅近而來遠﹔生成庶匯﹐咸蹈徳以詠仁。肆憐一介之微﹐倍費曲成之力。憫其親逢於有道﹐弗使之窮﹔矜其不給於赴功﹐俾安厥所。某敢不銘心識感﹐揣分知優。擊壤而歌﹐徒切康衢之詠﹔捐軀以報﹐終酬大使者侍祠﹐豈妄庸之可借﹔廩人繼粟﹐飽暖之無從。獲此逸居﹐忽焉滿秩。拊寸心而自激﹐引微脰以知歸。竊念某潦倒孤生﹐棲遲末路。自初年而入仕﹐嘗脫選曹﹔迨昌運之勃興﹐遂叨郡寄。𨿽驅馳而不息﹐終疲薾以難勝。解紱言歸﹐省愆自咎。曾匪淹時之久﹐遽叨眞館之除。坐耗官儲﹐了無吏責。荒園日涉﹐觭戶晏開。問樵牧於比【治】【冶】之恩。【《永樂大典》卷一萬五千三十九「啟」字韻﹐頁八下引「曾協雲莊集」。﹝影印本第一百六冊﹞】

同官祭江總幹孺人文維靈產自望族﹐嬪於相家。臭味不殊﹐世徳相埒。婉嫕淑愼﹐著聲閨房。云胡不祥﹐璧玉俄毀。誰嗇其壽﹐而止於斯。念我友朋﹐失此嘉耦。並致饋奠﹐尙其燕娛。嗚呼哀哉﹐尙享。【《永樂大典》卷一萬四千五十「祭」字韻﹐頁十一上引「曾協雲莊集」。﹝影印本第一百四十六冊﹞】

林季仲﹕《竹軒雜著》六卷林季仲﹐字懿成﹐自號竹軒﹑蘆山老人。永嘉﹝浙江﹞人。宋宣和﹝一一一九──一一二五﹞進士。歷官吏部郎﹑祕書郎﹑祠部員外郎﹑直龍圖閣﹑知泉州﹑知婺州。四庫館臣自《永樂大典》輯《竹軒雜著》六卷。現存《永樂大典》錄﹕林季仲竹軒雜著【二十條】以上二十條﹐校《永嘉叢書》本《竹軒雜著》六卷及《補遺》一卷﹐館臣漏輯者一條。

路祭平原文安郡二夫人文嗟嗟夫人﹐徳合事符。同出名族﹐以佐賢夫。同入兆域﹐以奉舅姑。亂離以來﹐誰其或如。祖於道左﹐竊比鄕閭。尙享。【《永樂大典》卷一萬四千四十九「祭」字韻﹐頁二十一上引「林季仲竹軒雜著」。﹝影印本第一百四十六冊﹞】

諭良能﹕《香山集》十六卷諭良能﹐字叔奇。義烏﹝浙江﹞人。宋紹興二十七年﹝一一五七﹞進士。補廣徳尉﹐歷遷工部郎中﹑太常寺丞﹐出知處州。尋以朝請大夫致仕。四庫館臣自《永樂大典》輯《香山集》十六卷。現存《永樂大典》錄﹕諭彥良香山集【一條】諭良能詩【十條】諭良能香山集【五十六條】以上共六十七條﹐校《續金華叢書》本《香山集》十六卷﹐館臣漏輯者四條。

綠萼梅白練銖衣翠袂斜﹐洗妝不著臉邊霞。天寒日暮倚修竹﹐初見仙人萼綠華。【《永樂大典》卷二千八百九「梅」字韻﹐頁二十二上引「諭良能香山集」。﹝影印本第三十五冊﹞】

【月巖】何年玉斧巧修成﹐半似明生半魄生。易使飛烏來匝繞﹐難將老蚌較虧盈【﹝《吳都賦》﹕「蚌蛤珠胎﹐與月虧全」﹞。】桂枝不逐秋風老﹐水影長隨夜气淸。曾是廣寒宮裏客﹐舊遊重訪更含情【按﹕此兩首似當作七律一首。】。【《永樂大典》卷九千七百六十三「巖」字韻﹐頁十九上引「諭良能香山集」。﹝影印本第一百冊﹞】

種水仙酴酴醿水仙皆玉英﹐請借汝南言以評。水仙內潤叔慈似﹐酴醿外朗似慈明。【《永樂大典》卷一萬三千一百九十四「種」字韻﹐頁二十五上引「諭良能詩」。﹝影印本第一百三十六冊﹞】

讀淮海集五言未數韋應物﹐八面須還秦少遊。花气湖光吟鑑水﹐雷推雨電賦黃樓。【《永樂大典》卷二萬二千五百三十七「集」字韻﹐頁二十四上引「諭良能詩」。﹝影印本第一百八十八冊﹞】

崔惇禮﹕《宮教集》十二卷﹦崔惇禮﹐字仲由。本通州靜海﹝河北﹞人﹐居溧陽。宋紹興三十年﹝一一六○﹞進士。歷江寧尉﹑平江府教授﹑江東安撫司幹官﹑諸王宮大小學教授。官至宣教郎。淳熙八年﹝一一八一﹞卒。四庫館臣自《永樂大典》輯《宮教集》十二卷。現存《永樂大典》錄﹕崔宮教集【十條】以上十條﹐校《螺樹山房叢書》本《宮教集》十二卷﹐館臣漏輯者三條。

【平江府餞丘知府】燻風捲旆趣歸程﹐十萬兒啼滿路聲。別恨江楓煙雨暝﹐愁雲沙艸晚波平。毀鞭莫遂畱行意﹐開宴聊伸戀徳情。從此吳人頌遺愛﹐棠陰千里日敷榮。【《永樂大典》卷一萬九百九十九「府」字韻﹐頁八下引「崔宮教集」。﹝影印本第一百九冊﹞】

津人問。馳騖於愛河﹐衝突於欲海。履風波而不愕﹐觸機而不悔。今子捨此不爲之怪﹐而切切然笑楫師之愚﹐憂榜人之殆﹐此吾所未解也。」崔子聞之﹐悚然而作曰「隱君子也。」於是再拜而起﹐三揖而前曰「吾學有年矣﹐吾目競於色﹐耳競於聲﹐口競於言﹐貌競於形。七情紛爭﹐思慮營營﹐不得須臾寧。今也何幸﹐得從先生遊。願聞一言﹐庶幾乎知道。」津人莞爾而笑﹐掉頭而歌曰「吾之舟兮常虛以遊﹐哀樂喜怒兮一毫不畱。不與物涉兮駕空以浮﹐萬方覆兮無觸吾舟。吾之舟兮常虛以遊。」歌畢﹐延緣葦間﹐刺船而去。靑紫者﹐恥縕袍之不敵。此競於目者也。鳴蛙鼓吹淸濁之相喧﹐黃鍾瓦釜邪正之相比。南磬北竽﹐激艸玄之嘲﹔東瑟西缶﹐爲濺血之地。此競於耳者也。離堅則約從爲姦﹐合異則連衡爲賊。誣善之辭﹐銷骨而鑠金﹔是己之學﹐操戈而入室。此競於口者也。抱負者以折腰爲恥﹐貴倨者以俛眉爲屈。干戈之怒﹐起於爭長﹔刀鋸之慘﹐興於膝席。此競爲貌者也。交戰於得喪之途﹐相攻於愛惡之域。方寸之地﹐有山川之險﹔肝膽之邇﹐有楚越之敵。此競於心者也。夫以人之一身﹐而挾此五競。日涉於物﹐膠膠而與之心﹐何取爲樂哉﹖且以爭爲樂者有之矣﹕博者爭盧﹐變者爭局﹐壺者爭馬﹐射者爭鵠。或談笑於幾席之暇﹐或撙以禮文之縟。今乃涉巨濤之滄茫﹐較扁舟之遲速。或騰趠而隨決﹐或蕩汨而顚覆﹐何取爲樂哉﹖」津人曰「噫﹗競舟之樂子亦危之耶﹖且天地者﹐大江湖也。人身者﹐一舟楫也。一身之間﹐視聽言貌思﹐則競之所由作也。人有丹其轂﹐則驕視於蓬累﹔繡栭藻井﹐則誇勝於圭蓽。覘鍾鼎者﹐恨簞瓢之不如﹔崔子遊於江湖之上﹐見夫競舟之民﹐相先以爲樂。臨流而觀﹐倚杖竊嘆﹐未知所謂。有津人者操舟而來﹐鬢眉蒼然﹐輯棹而止。於是進而問曰「彼乘危而有【《永樂大典》卷三千三「人」字韻﹐頁十二下引「崔宮教集」。﹝影印本第四十一冊﹞】

平江府餞丘知府致語分符出守﹐褰帷行茂苑之春﹔棹言旋﹐瀉練溯澄江之月。屈蘭舟而少駐﹐張綺席以傾歡。恭惟知府盛徳照人﹐英標絕俗。風淸禦道﹐奉旌旗玉輅之輝﹔日近帝城﹐擁車騎朱轓之貴。坐堂精敏﹐森戟優閒。面千里之湖山﹐享萬家之風月。領齋燕寢﹐方收坐嘯之功﹔珍館勝遊﹐遽動歸來之興。簞壺遮路﹐簫鼓沸天。行車喧臥轍之民﹐華宴萃盍簪之旅。折平沙之煙柳﹐曲盡挽畱﹔置甫裏之杯觴﹐何辭徑醉。云云【此處「云云」指《永樂大典》的編者在此處有刪節。】。【《永樂大典》卷一萬九千九百九十九「府」字韻﹐頁八下引「崔宮教集」。﹝影印本第一百九冊﹞】

陳棣﹕《蒙隱集》二卷陳棣﹐字鄂父。生卒不詳。初仕爲桐川掾﹐後終通判潭州。據集中《甲子除夕詩》﹐甲子當爲紹興十四年﹝一一四四﹞。四庫館臣自《永樂大典》輯《蒙隱集》二卷。現存《永樂大典》錄﹕蒙隱詩【十條】蒙隱詩集【三條】蒙隱集【一條】以上共十四條﹐校《宋人集丙集》《蒙隱集》二卷﹐館臣漏輯者十一條。

讀少陵詩建安七子文﹐騷雅生贅疣。除苛起膏肓﹐公爲第一流。滿朝競飛翔﹐惟公獨淹畱。平生一嚴武﹐幾成鞭虎頭。定知詩窮人﹐到骨未肯休。執友自靑雲﹐蹭【跳】【蹬】生聊可謀。危言竟何補﹐軟語祗自羞。成此一段奇﹐政坐多牢愁。收拾萬丈光﹐千古射鬥牛。開卷想淸標﹐凜如對霜秋。閉戶味膏馥﹐妄言希驊驑。老滄洲。破除世萬事﹐【《永樂大典》卷八百九十九「詩」字韻﹐頁十三上引「蒙隱詩集」。﹝影印本第九冊﹞】

偶成囂塵外﹐莫問人間無用名。直面溪山照眼明﹐息肩簿領暫身輕。蝸巢得失眞餘事﹐燕羽差池已半生。老境到門顏有甲﹐愁城堅壁酒無兵。何時蛻【《永樂大典》卷八百九十九「詩」字韻﹐頁十三上引「蒙隱詩集」。﹝影印本第九冊﹞】

無題斥鷃蒿蓬足﹐鯤鵬謾北溟。餘生燻白業﹐內景練黃庭。大白蟻浮綠﹐短檠燈閃靑。欲知陶令趣﹐應向醉中醒。【《永樂大典》卷八百九十九「詩」字韻﹐頁十三上引「蒙隱詩集」。﹝影印本第九冊﹞】

上湖舟車出闤闠﹐蹔覺脫樊籠。松蔭淒迷日﹐荷香澹沱風。淩晨爭迅急﹐向晚卻和融。貌取君詩句﹐方知物象同。【《永樂大典》卷二千二百六十七「湖」字韻﹐頁三十二下引「蒙隱詩」。﹝影印本第二十冊﹞】

蠟梅三絕

其一蜂采羣芳釀蜜房﹐釀成猶作百花香。化工卻取蜂房蠟﹐剪出寒【稍】【梢】色正黃。

其二林下𨿽無傾國艷﹐枝頭疑有返魂香。新妝未肯隨時攺﹐猶是當年漢額黃。

其三寒菊已枯分正色﹐春蘭未秀借幽香。憑君折取簪霜鬢﹐解與眉間一樣黃。【《永樂大典》卷二千八百十一「梅」字韻﹐頁十五上引「蒙隱詩」。﹝影印本第三十六冊﹞】

廛隱堂爲楊元會賦大隱何曾去市廛﹐人間眞有遁神仙。身閒已覺塵難染﹐心遠由來地自偏。何事遊方期汗漫﹐不妨酌月問嬋娟。胸中丘壑可窺處﹐墨戲縱橫出渭川。【《永樂大典》卷七千二百三十九「堂」字韻﹐頁十一下引「蒙隱集」。﹝影印本第七十一冊﹞】

新沐有感我發日已疏﹐尙喜鬢未斑。晴朝試一沐﹐但覺盤水寬。千梳髮淸快﹐凜凜肌骨寒。脫落等秋籜﹐光潤如春巒。譬彼雨露滋﹐下澤枯蓬根。烏雲猶半濕﹐霜葉不加繁。我生嗜疏懶﹐肯事形骸間。一月半不理﹐垢膩何由刪。今辰新沐罷﹐快若沃狂瀾。呼兒奉禨飲﹐爲作椎結團。歲月寖相逼﹐歡娛心已闌。看鏡想勛業﹐森然欲衝冠。【《永樂大典》卷一萬九千六百三十六「沐」字韻﹐頁三下引「蒙隱詩」。﹝影印本第一百七十六冊﹞】

【縱目】思窮煙浪闊﹐目斷暮雲層。舊賞去何有﹐新詩得未曾。披章如對景﹐搜句懶挑燈。酬唱慚非敵﹐君千我百能。【《永樂大典》卷一萬九千六百三十七「目」字韻﹐頁二十二下引「蒙隱詩」。﹝影印本第一百七十六冊﹞】

讀豫章集成柏梁體元佑升平超治古﹐誕布人文化寰宇。道山翰苑郡仙處﹐一代文章繼周魯。斯道盟寒誰是主﹐眉山二老文章虎。眉山鑑裁髙難與﹐网羅九萬摶風羽。晁張超然鴻鵠舉﹐秦郎繼作翹翹楚。餘子紛紛謾旁午﹐韓門籍湜何須數。豫章詩律加嚴苦﹐洗空萬古塵凡語。後來鮮儷前無伍﹐眞是江西第一祖。錦繡陸離纏肺腑﹐寶唾珠璣終日吐。兔穎煙煤驟如雨﹐混然天成絕斤斧。騷經抑怨知何補﹐白雪陽春空媚嫵。囊括鮑謝包徐庾﹐下視謫仙平揖甫。近時作者宗燕許﹐入社投名仰成矩。殘膏剩馥爭探取﹐派別枝分已難禦。專黨同門伐異戶﹐陳言糟粕棄如土。宗門不絕﹐徒味篇章想簪組。鋪張盛美誇才諝﹐自笑雷門持布鼓。僅如縷﹐究竟疇能踵前武。遺編璀璨瓊瑤譜﹐八珍間列羅樽俎。誦之瑯瑯中宮呂﹐心淸何止頭風愈。古人純全嗟莫【《永樂大典》卷二萬二千五百三十七「集」字韻﹐頁二十一上引「蒙隱詩」。﹝影印本第一百八十八冊﹞】

許綸﹕《涉齋集》十八卷許綸﹐又名及之﹐字深甫。永嘉﹝浙江﹞人。宋隆興元年﹝一一六三﹞進士。歷官宗正寺簿﹑右擡遺﹑權禮部侍郎﹑給事中﹑吏部尙書除同知樞密院事兼參知政事。後罷﹐居泉州。嘉定二年﹝一二○九﹞卒。四庫館臣自《永樂大典》輯《涉齋集》十八卷。現存《永樂大典》錄﹕許綸詩【十三條】許綸涉齋集【一條】涉齋許綸集【一條】《江陰志》引【一條】《袁州宜春志》引【一條】以上共十七條﹐校《敬鄕樓叢書》本《涉齋集》十八卷﹐館臣漏輯者八條。

【聚螢齋】書蠹猶堪讀﹐囊螢亦彊觀。競辰規後學﹐繼晷匪油幹。【《永樂大典》卷二千五百三十九「齋」字韻﹐頁二十一上引「許論詩」。﹝影印本第三十冊﹞】

竹村種竹亦云好﹐結交當有道。能邀歲寒伴﹐同呼酒家保。【《永樂大典》卷三千五百八十「村」字韻﹐頁四上引「許綸涉齋集」。﹝影印本第五十冊﹞】

雨度西興身世重逢舜繼堯﹐諫垣收拾到芻蕘。若無闕事關愚慮﹐何有微塵答聖朝。卿列驟遷妨駿穎﹐君恩寬許逐漁樵。江神何事風波惡﹐冒雨錢塘試晚潮。【《永樂大典》卷七千九百六十二「興」字韻﹐頁九下引「許綸涉齋集」。﹝影印本第八十八冊﹞】

虜宮闕不翦茅茨聖不憂﹐虜巢宮殿切云愁。小雛似道朝廷小﹐復作阿房意未休。【《永樂大典》卷一萬八百七十七「虜」字韻﹐頁七下引「許綸涉齋集」。﹝影印本第一百七冊﹞】

虜行移以盱眙爲肝胎華風𨿽染不知裁﹐將底論思獻納來。杕杜昔曾聞杖社﹐盱眙今卻見肝胎。【《永樂大典》卷一萬八百七十七「虜「字韻﹐頁七下引「許綸涉齋集」。﹝影印本第一百七冊﹞】

玉虹洞九醞耐畱春﹐檀心嬌未吐。須結舞霓技﹐怕作行雲去。【《永樂大典》卷一萬三千七十五「洞」字韻﹐頁五下引「涉齋許綸集」。﹝影印本第一百三十四冊﹞】

老婆娑【﹝河之北沙名馬行沙面俱動﹞】不怕沙頭納納行﹐男兒報國一身輕。斬可擬變黃河水﹐挽天河洗甲兵。【《永樂大典》卷五千七百七十「沙」字韻﹐頁八下《江陰志》引「許倫集」。﹝影印本第六十冊﹞】

【景賢堂】過眼繁華脫絳英﹐歲寒松柏只靑靑。古來何限馳天壤﹐賢者於今炳日星。意在髙山知【處】【﹖】【鄕】【向】﹐訓垂後葉見儀刑。此堂應與人無朽﹐白首韋郎守一經。【《永樂大典》卷七千二百三十七「堂」字韻﹐頁十二上《袁州宜春志》引「許及之題」。﹝影印本第七十冊﹞】

曾丰﹕《緣督集》二十卷曾丰﹐字幼度﹐自號撙齋。樂安﹝山東﹞人。宋乾道五年﹝一一六九﹞進士。官至知徳慶府事。四庫館臣自《永樂大典》輯《緣督集》二十卷﹐並收采浙江鮑士恭家藏本《別本緣督集》十二卷。現存《永樂大典》錄﹕曾丰【二條】曾丰詩【六條】曾丰撙齋詩【一條】曾丰撙齋集【二十四條】曾丰撙齋先生集【一條】《古羅志》引【一條】《郁林志》引【一條】《啟札淵海》引【一條】以上共三十七條﹐校善和培堂刊本﹝藏北京圖書館﹞《緣督集》二十卷﹐館臣漏輯者十一條。按﹕據《四庫全書》卷一七四存目《別本緣督集》十二卷﹐惜已不得見。

題楊補之梅

其一風流靑帝欲回春﹐先遣玉妃淸路塵。過眼被渠偸筆寫﹐𨿽忙猶得九分眞。

其二輒傾城。竹籬茅舍養吾淸﹐正恐人間識姓名。毛穎傳神偶相似﹐爭先快【《永樂大典》卷二千八百十二「梅」字韻﹐頁二十下引「曾丰撙齋集」。﹝影印本第三十六冊﹞】

【墨梅圖】曾徳禮墨梅﹑竹﹑篆﹑隸皆精。歲在己未﹐示以墨梅﹐酬價固非所吝。會卽赴官嶺表﹐度難自隨﹐還以授之。副之古風。北枝頑頓如不仁﹐南枝警敏如有神。方當羣有急歸宿﹐忽自太無偸發春。畫畫淸修枝拔萃﹐點點精明花引類。幻盡歲寒姿者天﹐吾宗所幻天相似。溪邊照水周逸民﹐檐下橫窗晉詩人。胸次還餘墨外墨﹐筆端更寫眞中眞。把南全報猶輕議﹐舉趙璧歸非厭嗜。只今隨牒廣之南﹐彼大庾山吾畫笥。【《永樂大典》卷二千八百十二「梅」字韻﹐頁二十一上引「曾丰撙齋集」。﹝影印本第三十六冊﹞】

題潮出海門圖海漲爲潮在在均﹐淛江別有主潮神。聲搖地雷霆怒﹐气擘崖根贔﹝廠贔﹞嗔。鮫乘風歕立雪﹐虹蜺挾雨湧橫銀。吾詩渠畫俱摹寫﹐試鑑工夫孰逼眞。【《永樂大典》卷三千五百二十六「門」字韻﹐頁五上引「曾丰撙齋集」。﹝影印本第四十九冊﹞】

丁未仲春思鄕味會之樂簡寄董伯虎天下淸明節﹐江南筍蕨天。亂生無事種﹐爭賣不論錢。帶醋香醒鼻﹐和糟味滑咽。季鷹蒓菜念﹐徒更雜魚鮮。【《永樂大典》卷六千六百四十一「鄕」字韻﹐頁二十上引「曾丰詩」。﹝影印本第六十四冊﹞】

呈江西倉使汪太社二首

其一兩朝多侍從﹐四海一端明。與上開皇極﹐於今享太平。芝蘭連砌茁﹐鴻雁刺天鳴。父子同休少﹐公家更弟兄。

其二乾道羣充賦﹐尙書獨主盟。當今賢使者﹐似我老先生。湛輩追隨念﹐韓門顧眄情。相逢談不了﹐敢更以詩鳴。【《永樂大典》卷七千五百十八「倉」字韻﹐頁七下引「曾丰」。﹝影印本第八十二冊﹞】

送孫莘老移知南京稚年曾未覩風標﹐瀚海初聞拔俊髦。國子先生曾並席【﹝曾在胡先生講下﹞】﹐蓬萊學士看揮毫。量涵萬頃滄溟闊﹐气吐千尋太華髙。述性妙思窮孔孟【﹝公有十述﹐《述性》是其一也﹞】﹐指南余藻屈雄褒【﹝《爾雅》之指魁﹞】。談經落落鑑遒鐸【﹝作直講﹞】﹐飛步僊僊踏海鰲【﹝試館職﹞】。忠力敢前輕履尾﹐剛腸一決快吹毛。歸來有意成陶賦﹐謫去無言弔楚騷。志不下人寧碌碌﹐時非知我但囂囂。吳江春水尋幽寺【﹝知湖州﹞】﹐越嶺秋風聽怒濤【﹝移知福州﹞】。宣室鬼神靈語斷﹐長安鐘鼓夢思勞。廣陵南隔迷桑梓﹐泗水東來照節旄【﹝知徐州﹞】。威憺四隅消警吠﹐惠流比屋樂耕繅。眞仙應祝通時澤﹐朽骨平寃息夜號。蕭灑幅巾忘夢覺﹐淸涼丈室笑燻膏。淮陽大節孤尢峻﹐吏部雄材晚更豪。濫使執經稱弟子﹐虛煩解榻下功曹。曾迷馬祖山前鹿﹐頓悟華亭水底篙。細札忽聞更屏翰﹐髙牙俄見列弓刀。照回天子今方晤﹐怒拂龍顏昔未遭。屈指陪京非久駐﹐太平功業待伊臯。【《永樂大典》卷七千七百一「京」字韻﹐頁三上引「曾丰詩」。﹝影印本第八十五冊﹞】

【南山巖】崒嵂窮頭與漢齊﹐谽岈深處著招提。居焉若寑瓊爲室﹐登者如仙玉作梯。云竅旁通吞日月﹐煙蘿倒拔掛虹蜺。我來已落葛洪後﹐姑拾其餘細品題。【《永樂大典》卷九千七百六十四「巖」字韻﹐頁三下引「曾丰撙齋集」。﹝影印本第一百冊﹞】

張行甫許捨五羊館俸之厚俯而就薄來晉康相親爲學生師遣介迎候賦詩速行出入交戰以義肥﹐卜商先覺後弗違。上下交徵以利危﹐惠王後悔終何追。義利之差一毫爾﹐其繆遂至於千里。不差不繆今誰氏﹐嶺外眼中有之子。彼門如市挽不畱﹐吾心如水從之遊。自能下學學箕裘﹐相期上對對冕旒。挑兮撻兮小豚犬﹐匡之直之古墳典。鑄鐵肯捐丹九轉﹐化龍寧吝墨一點。【《永樂大典》卷一萬一千三百十三「館」字韻﹐頁九上引「曾丰撙齋集」。﹝影印本第一百十五冊﹞】

觀故中書舍人張公所書時氏家系百年中表朱陳宅﹐十世婚姻嫁娶圖。詞翰所形髙誼激﹐子孫其忍舊盟渝。【《永樂大典》卷一萬三千九百九十三「系」字韻﹐頁十上引「曾丰撙齋集」。﹝影印本第一百四十五冊﹞】

蔡戡﹕《定齋集》二十卷蔡戡﹐字定夫。其先居莆田﹝福建﹞﹐後徙常州武進縣。宋紹興十一年﹝一一四一﹞生。乾道二年進士。後召試館職﹐授祕書正字﹐知江陰軍。任淮東總領﹑湖廣總領。紹熙中﹐命知明州﹐被罷論。起爲司農卿兼知臨安府。又曾權戶部侍郎﹑帥豫章。四庫館臣自《永樂大典》輯《定齋集》二十卷。現存《永樂大典》錄﹕蔡定齋集【十八條】蔡戡定齋集【四條】以上共二十二條﹐校《常州先哲遺書》本《定齋集》二十卷﹐館臣漏輯者十一條。

讀龔實之參政詩耆舊頻凋喪﹐懷人念裏閭。哦詩三嘆息﹐廢卷一嗟噓。造膝言猶在﹐謀身計亦疏。功名今已矣﹐英爽竟何如。【《永樂大典》卷八百九十六「詩」字韻﹐頁十九上引「蔡定齋集」。﹝影印本第九冊﹞】

偶作老僧眞是百無能﹐有口何嘗話葛藤。入定參禪良自苦﹐超凡入聖又誰曾。東西路別徒勞泣﹐南北宗分自取憎。个裏無禪亦無佛﹐常行粥飯在家僧。【《永樂大典》卷八百九十六「詩」字韻﹐頁十九下引「蔡定齋集」。﹝影印本第九冊﹞】

【南巖】筍輿兀兀上南巖﹐人在千峯紫翠間。剩欲日來陪杖屨﹐其如病足怯登山。【《永樂大典》卷九千七百六十六「巖」字韻﹐頁十八下引「蔡定齋集」。﹝影印本第一百冊﹞】

壺村賦旃梅協洽﹐月洊旬。子蔡子卽所居之側﹐鋤瓦礫﹐薙荊榛。畚土爲址﹐誅茅爲亭。朴不至陋﹐潔不至精。越月旣望﹐落亭之成。榜曰「壺村」﹐姑摭其實而寓之名。有客疑焉﹐問所以名之之因。蔡子曰「壺村之地﹐延袤不殊﹐折旋中矩﹐如在僊家之方壺。壺村之境﹐車馬不喧﹐花竹秀野﹐如遊武林之桃源。蓋壺以形似諭﹐村以景物言也。若夫天宇澄廓﹐萬象著明。疏星渡河﹐皓月經庭。風餘發兮蕭蕭﹐露余衣兮零零。此皆壺村之物﹐足以適野人之情。有醴有荈﹐有琴有書。或劇談抵掌﹐或愁吟撚須。或箕踞偃仰﹐或嘯歌歡呼。此皆壺村之趣﹐足以爲野人之娛。蟬噪木杪﹐蛩鳴艸際。淸晨而蛙鼓輒作﹐長夜而蚓歌不已。此壺村之至音﹐𨿽不合於眾聽﹐而足以悅人之耳。掇實於花﹐拔萌於竹。剪芳根兮霜杞﹐擷淸英兮露菊。此壺村之眞味﹐𨿽不可於眾口﹐而足以充野人之腹。甚則三時不務﹐五穀不分。婦不知織﹐子不知耕。非理之徵不及﹐非時之役不聞。是又有田家之樂﹐而無田家之勤。此吾所以自適其適﹐因以名吾之亭。」客曰「噫﹗人棄子取﹐彼重此輕。不山林而隱﹐不軒冕而榮。壺村之樂﹐獨全子眞。此而無述﹐子意莫陳。」誰其志之﹖壺村野人。【《永樂大典》卷三千五百八十「壺」字韻﹐頁七下引「蔡戡定齋集」。﹝影印本第五十冊﹞】

辭免知紹興府札子照對臣今月二十七日﹐伏準尙書省札子﹐三省同奉聖旨﹐攺差知紹興府﹐塡見闕。疾速前來﹐行在奏事訖之任。有命在天﹐措躬無地。伏念臣久嬰痼疾﹐再入瘴鄕。自憐衰悴之軀﹐無復生全之望。力控由中之請﹐仰蒙從欲之仁。畀以名城﹐處之善地。幸戍期之未及﹐歸里社以少休。甫及中塗﹐忽叨攺命。惟會稽之巨屏﹐乃今日之輔藩。顧委任之益隆﹐豈庸虛之克稱。臣一違天日﹐九閱星霜。固願入覲於闕庭﹐然後亟趨於官次。而臣年齡遲暮﹐疾病縈纏。齒髮已迫於衰殘﹐筋力實難於勉彊。拜跪艱難﹐扶掖而後起﹔步履蹇澀﹐杖策而後行。此眾目之共瞻﹐非微臣之飾說。若令冒昧而進﹐必致顚躋於前。虧失朝儀﹐干犯典憲。傳播中外﹐貽笑縉紳。不惟易至於人言﹐亦非自全於晚節。欲望睿慈收還成渙﹐別選帥臣。俾退食叢祠﹐庶少延於殘喘。【《永樂大典》卷一萬九百九十八「府」字韻﹐頁十三下引「蔡定齋集」。﹝影印本第一百九冊﹞】

再辭免知紹興府札子臣近準尙書省札子﹐攺差知紹興府﹐尋具辭免。續準省札﹐三省同奉聖旨﹐不允。再準省札﹐令疾速之任﹐候任滿前來奏事。臣螻蟻之誠﹐不能自已。冒幹誅責﹐再有奏陳。伏念臣素苦足疾﹐向爲庸醫所誤。疏利太過﹐气血頓衰。四支疲憊﹐百節痛楚。腰背重﹐足膝緩弱。行立坐臥﹐皆不能久。拜跪登降﹐俱有所妨。舉動須人﹐呻吟度日。百藥試﹐效驗蔑然。兩任奉祠﹐方幸休養。桂林之命﹐從天而下。恐涉避事﹐不敢牢辭。力疾之官﹐扶持衰悴。鞭策疲駑﹐二年之間。適有天幸﹐歲事洊登﹐民夷安業﹐海外𨿽有薄擾﹐隨卽撫定。皆賴皇威遠臨﹐微臣獲逃罪戾。臣實以衰病﹐久畱瘴嶺。惴惴然惟恐一旦溘先朝露﹐狼狽異鄕。輒布腹心﹐投誠君父。伏蒙睿慈﹐俯從人欲。易畀近郡﹐遂獲生還。隆天厚地之恩﹐粉骨糜軀不足以報萬一。臣以尙待闕次﹐未敢力控祠請。甫及中途﹐忽【間】【聞】攺命。震懼惶惑﹐不知所圖。竊惟會稽輔郡﹐密拱行都。委寄之隆﹐又非桂林之比。桂林憂責𨿽重﹐職務甚簡﹐可以藏拙養痾。今會稽地大事夥﹐賦重民頑﹐獄訟之繁﹐應酬之冗﹐不啻十倍﹐決非殘廢待盡之人所克勝任。兼臣所苦之疾﹐日甚一日。自去冬再作之後﹐全然不能拜起﹐必須扶掖。十目所睹﹐怵惕靡皇。若令勉彊而前﹐決有顚隮之患。旁招物議﹐自速罪愆。故臣披瀝血誠﹐不敢有隱。如一語矯僞﹐甘坐欺罔之誅。伏望聖慈﹐察臣誠實﹐憐臣衰病﹐攺畀祠祿。俾歸田裏﹐尋訪醫藥﹐少延餘齡。異時賤疾稍損﹐可以支持﹐誓竭犬馬之力﹐以圖報效。洊瀆天威﹐罪在不赦。東望闕庭﹐無任祈哀俟命激切之至。【《永樂大典》卷一萬九百九十八「府」字韻﹐頁十四上引「蔡定齋集」。﹝影印本第一百九冊﹞】

辭免知鎭江府札子伏準尙書省札子﹐六月十九日﹐三省同奉聖旨﹐除華文閣待制﹐知鎭江府。臣聞命震懼﹐無地措躬。臣世受國恩﹐身叨法從。當君相有爲之日﹐正臣子致命之秋。況蒙朝廷不以爲不才﹐簡拔任使。固願捐軀盡瘁﹐圖報萬分。伏念臣素有腰足之疾﹐已十餘年。數年以來﹐每歲必發﹐發卽瀕死。平時無事﹐四肢重﹐百節酸痛﹐倦乏無力﹐舉動須人。拜跪艱難﹐扶掖而後起﹔步履蹇澀﹐杖策而後行。閒居二年﹐謝絕賓客。風雨寒暑﹐未嘗出門戶。一意休養﹐少延殘齡。今京口西地﹐當長江一面之寄﹐所系甚重。折衝禦侮﹐正賴精神。乃以衰病一翁臨之﹐豈不取輕於軍民﹐傳笑於夷狄﹖況臣頃自桂林易地輔郡﹐猶且引疾丐祠﹐不敢輒當繁劇。今又二年有餘﹐年齡日迫﹐疾病日深﹐气血日耗﹐筋力日衰。加以精神昏耄﹐言語錯誤﹐非復曩時。兼臣年垂七十﹐百病縈纏。痛楚呻吟﹐絕無生意。死不足惜﹐或誤國事﹐萬死莫酬。臣愚欲望聖慈﹐念京口重鎭﹐不可輕畀。察微臣久病﹐實難支持﹐非是臨期飾詞避事。特降睿旨﹐攺畀時髦﹐俾臣仍舊職宮觀。臣不勝大願。所有省札﹐未敢祗受﹐伏候敕旨。【《永樂大典》卷一萬九百九十八「府」字韻﹐頁十四下引「蔡定齋集」。﹝影印本第一百九冊﹞】

辭免知慶元府札子某近以衰病侵陵﹐災患頻並。冒乾造化﹐乞賜敷陳﹐畀以祠祿。忽準省札﹐差知慶元府。聞命驚惕﹐無地措躬。某憂傷之餘﹐舊疾增劇。惟恐溘先朝露﹐狼狽瘴鄕。所願投閒﹐少遂休養。玆者四明輔藩﹐二浙佳郡。由遠而近﹐求退而遷﹐在某實爲過望。重念某所苦之疾﹐日甚一日﹐步履蹇澀﹐拜起艱難﹐舉動須人﹐漸成殘廢﹐深懼不能復當郡寄。𨿽尙待次﹐未應控辭。竊恐至期﹐必難祗赴﹐不免預此申。伏望鈞慈﹐檢會前奏﹐特賜開陳﹐攺畀祠祿。俾歸田裏﹐少續殘齡。伏候指揮。【《永樂大典》卷一萬九百九十八「府」字韻﹐頁十五上引「蔡定齋集」。﹝影印本第一百九冊﹞】

再辭免知鎭江府札子先準尙書省札子﹐除華文閣待制﹐差知鎭江府﹐尋具辭免。續準省札指揮三省同奉聖旨﹐不允。臣疾苦之狀﹐迫切之情﹐已具前奏。不敢喋喋﹐塵瀆天聽。伏念臣實緣久病﹐已成痼﹐不能支持﹐非是飾詞避事。臣聞命以來﹐憂懼惶惑﹐寢食俱廢。故疾再作﹐兩足腫痛。筋抽掣﹐不能步履。見今呼醫調理﹐深欲勉彊力疾前邁。竊慮入境之初﹐未能拜起。有妨朝謁﹐難以視事。久稽王命﹐上干嚴誅。臣愚欲望聖慈﹐憐臣久病﹐察臣眞情﹐令臣仍舊職宮觀。休養衰疾﹐少延餘齡﹐出天地父母再生之賜。冒犯天威﹐罪當萬坐。東望闕庭﹐無任祈哀俟命﹐激切之至。伏候敕旨。【《永樂大典》卷一萬九百九十八「府」字韻﹐頁十五上引「蔡定齋集」。﹝影印本第一百九冊﹞】

辭免兼知臨安府札子某伏準省札﹐兼知臨安府。某一介麼微﹐誤蒙朝廷任使。出入中外﹐踰三十年。少壯之時﹐鞭策駑鈍﹐僅免曠瘝﹐初乏治行可紀。今也駸駸晚景﹐憂患之餘﹐精力衰疲﹐心志凋喪。旣無才術可以撥治﹐又無威望可以彈壓。不自量力﹐冒昧以當﹐必致顚踣。況某素苦足疾﹐時復發動。右指拘攣﹐不能制筆﹐書判甚艱。嘗具札子﹐乞祠祿差遣。未蒙施行﹐不敢再有陳請。今來天府浩繁﹐委實難以勝任。欲望朝廷特賜敷奏﹐收還成渙。攺畀才能﹐仍乞陶鎔在外。合入差遣﹐以便私計。所有省札﹐未敢祗受。伏候指揮。【《永樂大典》卷一萬九百九十八「府」字韻﹐頁十五下引「蔡定齋集」。﹝影印本第一百九冊﹞】

再辭免兼知臨安府札子某伏準尙書省札子﹐兼知臨安府。尋具辭免﹐恭奉聖旨不允。某資闇弱﹐壯不如人。矧憂患摧殘之餘﹐意气衰索﹐精力疲憊。老形𨿽具﹐百病交攻﹐只合投閒﹐豈復可以當此繁劇。兼某賦性方拙﹐不能曲徇人情。稍失周防﹐必生怨謗。大懼不克勝任﹐上干嚴誅。非敢飾詞﹐辭難避事。況其寄居常州﹐有薄產在晉陵﹑武進兩縣。曾祖墳在本府余杭縣﹐內外親族﹐散居所隸州軍。委有妨嫌﹐欲望鈞慈。特賜敷奏﹐許令回避。陶鑄在外﹐合入差遣。或且仍舊任﹐庶免曠敗。仰玷使令﹐伏候指揮。【《永樂大典》卷一萬九百九十八「府」字韻﹐頁十五下引「蔡定齋集」。﹝影印本第一百九冊﹞】

趙善括﹕《應齋雜著》六卷趙善括﹐字無咎。隆興﹝江西﹞人。宋乾道七年﹝一一七一﹞知常熟縣。後通判平江府﹑潤州府﹐知鄂州﹐放罷。又曾差知廉州﹑常州﹐被論凶暴﹐主管建寧府武夷山佑觀。四庫館臣自《永樂大典》輯《應齋雜著》六卷。現存《永樂大典》錄﹕趙無咎詩【一條】趙無咎應齋雜著【四條】趙善括應齋雜著【三條】以上共八條﹐校《豫章叢書》本《應齋雜著》六卷﹐館臣漏輯者一條。

天寶洞天扳緣石磴入靑冥﹐霧廓雲開萬象淸。夭矯老杉龍欲舞﹐縱橫臥石虎方獰。二仙昔被桃源誤﹐四皓今余橘隱情【﹝觀前橘甚多﹞】。擬入淸都共洞府﹐一簾寒澑隔飛瓊。【《永樂大典》卷一萬三千七十五「洞」字韻﹐頁八下引「趙無咎詩」。﹝影印本第一百三十四冊﹞】

張鎡﹕《南湖集》十卷張鎡﹐字功甫﹐號約齋。西秦﹝陜西﹞人﹐居臨安。宋紹興二十三年﹝一一五三﹞生。歷官大理司直﹑直祕閣通判婺州﹑司農寺主簿﹑司農寺丞與宮觀。後除名象州編管卒。四庫館臣自《永樂大典》輯《南湖集》十卷。現存《永樂大典》錄﹕張約齋詞【一條】張約齋湖南集【據《四庫全書目》卷一六○考證﹐「湖南集」當爲傳寫之誤。】【十一條】張鎡【一條】張鎡詩【四十八條】張鎡湖南集【七十一條】《事類合璧》引【一條】以上共一百三十三條﹐校《知不足齋叢書》本《南湖集》十卷及《附錄》二卷﹐館臣漏輯者十八條。

吟詩一日吟成九首詩﹐旁人都愛少瑕疵。直須作到無人愛﹐始是吾詩長進時。【《永樂大典》卷八百九十九「詩」字韻﹐頁五下引「張鎡湖南集」。﹝影印本第九冊﹞】

夜飲楊村豚薦瓦樽。剩喜平時無暴客﹐秪愁連雨沒禾根。招邀縱簡眞淳在﹐欲去猶嗔稚子諠。轉柂初投獨樹村﹐杖藜因叩小蓬門。殷勤翁媼吹茅火﹐飣餖【《永樂大典》卷三千五百七十九「村」字韻﹐頁十九下引「張約齋湖南集」。﹝影印本第五十冊﹞】

暫住新市行次謝村二首

其一籠叢灌木繞低田﹐一雨催鳴爾許蟬。平日詩懷何處吐﹐今年秋色此行先。

其二推窗面面得涼多﹐陂濼風翻渴水荷。人語忽驚羣鶩起﹐隔蘆知是小船過。【《永樂大典》卷三千五百七十九「村」字韻﹐頁二十下引「張約齋湖南集」。﹝影印本第五十冊﹞】

行次季村破【衣】【夜】鳴篷雨﹐迎晨捩柁風。擘茭溪飯白﹐鍛鐵店壚紅。於役多無定﹐於心少所同。船人探蟹室﹐持壽覓詩翁。【《永樂大典》卷三千五百七十九「村」字韻﹐頁二十下引「張約齋湖南集」。﹝影印本第五十冊﹞】

過下黃村山腰摘菜穿雲裏﹐山觜吹煙接雲起。響邊樵唱路幽幽﹐白處鵝羣波彌彌。臨堤野老槽盛水﹐破【璧】【壁】方簾自撩紙。想應不望褭蹄金﹐落得淸閒養妻子。【《永樂大典》卷三千五百七十九「村」字韻﹐頁二十一上引「張約齋湖南集」。﹝影印本第五十冊﹞】

【失題】萬事醉如泥﹐昔賢有名言。閉門五十載﹐眞須石爲。【《永樂大典》卷三千五百八十四「尊」字韻﹐頁二十一下引「張鎡詩」。﹝影印本第五十一冊﹞】

茂洪奉親攜妾遷新館戲贈巷居南北喜相依﹐不患逢秋得句稀。采擷正當黃菊早﹐登臨寧嘆白雲飛。奉觴壽主歡宜洽﹐剪髮邀賓志莫違。從此維摩方丈室﹐散花香滿【荖】【著】萊衣。【《永樂大典》卷一萬一千三百十三「館」字韻﹐頁十二下引「張鎡湖南集」。﹝影印本第一百十五冊﹞】

天聲館【﹝在松坡﹞】鸞鶴紛來下﹐天風駕月明。語言難道斷﹐不墮世間聲。【《永樂大典》卷一萬一千三百十三「館」字韻﹐頁十二下引「張鎡湖南集」。﹝影印本第一百十五冊﹞】

蘋風館雙閒罕儔侶。人生才智非謀己﹐太息塵勞誰縛汝。圖回田畝役宵夢﹐近對霏可無語。耦耕植杖千古賢﹐我欲從之胡不然。坐到月來休返舍﹐旁寺有書並借。山頭鴟叫棕林雨﹐山下鷗移芰花暑。開亭騁望豈固難﹐心【《永樂大典》卷一萬一千三百十三「館」字韻﹐頁十二下引「張鎡湖南集」。﹝影印本第一百十五冊﹞】

謁叢霄館

其一奉眞祠宇並丹房﹐露下層壇夜未央。玉繡球明依砌樹﹐翠鬘云轉罨鑪香。何心輕舉氛塵外﹐但願閒居歲月長。上竹輿歸去路﹐約齋燈認隔林光。

其二飆禦繽來下﹐儲休答意虔。𨿽無名宦達﹐林墅保長年。【《永樂大典》卷一萬一千三百十三「館」字韻﹐頁十三上引「張鎡湖南集」。﹝影印本第一百十五冊﹞】

花仙館海棠火心腸詠不眞﹐風流嬌貴卻無塵。何須更問花僊姓﹐便是扁舟共載人。【《永樂大典》卷一萬一千三百十三「館」字韻﹐頁十三上引「張鎡湖南集」。﹝影印本第一百十五冊﹞】

瑯華洞天琪樹已無塵﹐山幽地更靈。羽流來往熟﹐仙飯設靑精。【《永樂大典》卷一萬三千七十五「洞」字韻﹐頁十下引「張鎡詩」。﹝影印本第一百三十四冊﹞】

送京仲遠次對制帥四川

其一林下忘官品﹐聞公近最榮。軍民制全蜀﹐名位列西淸。器自海嶽重﹐文兼金玉聲。早來登政府﹐活法了寰瀛。

其二使北人爭說﹐今回國勢尊。厲聲堅執禮﹐黠虜殆【忘】【亡】魂。巨業此猶細﹐故彊行復存。鄕閭正關外﹐因夢逐西轅。

其三賤子夫誰問﹐鳴騶屢水湄。自因閒肯顧﹐不是佞求知。山檻淸持茗﹐花蹊笑說詩。雨風今送別﹐淒斷濕旌旗。【《永樂大典》卷一萬五千一百三十八「帥」字韻﹐頁九上引「張鎡湖南集」。﹝影印本第一百六十三冊﹞】

【失題】衰疾幾半月﹐梅事已空﹐杏花亦爛熳矣。忽往一觀﹐成古詩三十韻。年前約園梅﹐梅開主人病。初英僅一窺﹐旋遭風雨橫。瑰奇浪設﹐收卷歸盡淨。追攀夢中事﹐詎復形詠。連朝得暄晴﹐疾勢頓除摒。池西杏盈坡﹐芬菲想繁競。巾車試移轍﹐遠睇已輝映。坡莊尺許足﹐領意豈煩更。亭亭喜余顧﹐笑粲若相迎。瑞錦圍坐幛﹐暘晶滿空鏡。疇知自心法﹐本匪生化柄。實虛總一體﹐曾何有衰盛。斯言忌輕拈﹐或能惹譏諍。尪孱阻劇賞﹐得句漫枯硬。非無戀勝交﹐倉卒費延請。浮生只堪樂﹐疏慵矧天性。能消屐幾兩﹐盍早謀究竟。當年萃野叟﹐偶爾應三聘。後人循自售﹐例投俗眼輕。嗟予亦蒙愧﹐行矣關郡政。零丁門戶責﹐姑塞先世命。隨羣畫紙末﹐觸目但癡瞠。事功何裨﹐趨進徒伺偵。朴愚賴堅守﹐齪齪矜細行。南湖水淸兮﹐魚鳥爭戲泳。相親兩逾載﹐情分猶季孟。邇來似嫌浼﹐引退如避。花邊主林神﹐料亦捐愛敬。偸閒兩句慳﹐酬應就忙並。速拚醉眠休﹐人扶那用倩。【《永樂大典》卷二萬三百十「疾」字韻﹐頁十上引「張鎡湖南集」。﹝影印本第一百八十三冊﹞】

章甫﹕《自鳴集》八卷章甫﹐字冠之﹐自號易足居士。鄱陽﹝江西﹞人﹐徙居眞州。曾舉秀才﹐與陸遊﹑張孝祥等人交遊﹐約在宋淳熙﹝一一七四──一一八九﹞間。四庫館臣自《永樂大典》輯《自鳴集》八卷。現存《永樂大典》錄﹕章甫自鳴集【十五條】章甫易足居士集【一條】以上共十六條﹐校《豫章叢書》本《自鳴集》八卷﹐館臣漏輯者十條。

張徳恭以詩當謁次韻

其一新詩俄拜辱﹐午醉未全醒。如入圖書府﹐宜遊著作庭。文章先體制﹐耆舊有儀刑。愧我空遲【莫】【暮】﹐窮居晝掩扃。

其二故里猶牽夢﹐他鄕且定居。老於經卷熟﹐病與酒杯疏。耕稼少丰歲﹐交朋多素書。飄零常自笑﹐潦倒更【如誰】【誰如】【疑《永樂大典》誤﹐當作「誰如」﹐六魚韻。】。【《永樂大典》卷八百九十六「詩」字韻﹐頁八上引「章甫自鳴集」。﹝影印本第九冊﹞】

無題棋局機心在﹐詩篇習气余。去來旋磨蟻﹐生死蠹書魚。閱世雙蓬鬢﹐還山一艸廬。苦無衣食計﹐不是故躊躇。【《永樂大典》卷八百九十六「詩」字韻﹐頁八上引「章甫自鳴集」。﹝影印本第九冊﹞】

【謾】【漫】成時事何年定﹐吾生半【時】【日】休。僧居才解夏﹐邊壘又防秋。遠水朝滄海﹐斜陽傍小樓。西風吹畫角﹐歸思滿扁舟。【《永樂大典》卷八百九十六「詩」字韻﹐頁八上引「章甫自鳴集」。﹝影印本第九冊﹞】

六言

其一刺繡何如倚市﹐力耕須要逢年。畱醉堂中老子﹐日常沽酒無錢。

其二饑腸有句欲吐﹐陋巷無人肯來。薄晚飄風驟雨﹐終年枯木寒灰。

其三從來鍾鼎無夢﹐是處林泉可家。料事頗知風雨﹐逢人且說桑麻。

其四唱不踰風雨﹐蛙鳴何擇官私。一丘一壑粗足﹐老圃老農可師。

其五。舊書終日懶讀﹐小斧有時獨。取醉旋篘白酒﹐護生不殺黃

其六兒女逼人咄咄﹐交朋笑我悠悠。幸逢邊塞無事﹐但願山田有秋。【《永樂大典》卷八百九十六「詩」字韻﹐頁八上引「章甫自鳴集」。﹝影印本第九冊﹞】

楊冠卿﹕《客亭類稿》十四卷楊冠卿﹐字夢錫。江陵﹝湖北﹞人。宋紹興八年﹝一一三八﹞生。嘗舉進士﹐知廣州。解官後僑居臨安。四庫館臣自《永樂大典》輯《客亭類稿》十四卷。現存《永樂大典》錄﹕江陵楊冠卿【一條】楊冠卿詩【三條】楊冠卿詞【一條】楊冠卿客亭類稿【二十二條】《艸堂集》引【一條】《艸堂詩集》引【一條】《雲巢集》引【一條】以上共三十條﹐校《湖北先正遺書》本《客亭類稿》十四卷﹐館臣漏輯者四條。

同張帥出郊客有欲別去者作詩畱之元戎小隊出郊坰﹐落絮遊絲亦有情。縱酒欲謀良夜醉﹐系帆何惜片時程。【」。﹝影印本第一百六十三冊﹞】《永樂大典》卷一萬五千一百三十九「帥」字韻﹐頁二下引「楊冠卿客亭類

春江極目荊揚春冬異風土﹐江北江南春冬花。跨馬出郊時極目﹐應須美酒送生涯。【《永樂大典》卷一萬九千六百三十七「目」字韻﹐頁二十三上引「楊冠卿詩」。﹝影印本第一百七十六冊﹞】

【古梅】雪後古梅正芳﹐月夜常不輕來訪﹐相與一笑梅下。﹝常不輕和篇附﹞幽棲地僻經過少﹐花徑不曾緣客掃。積雪飛霜此夜寒﹐不知明月爲誰好。公來肯訪浣花老﹐但話宿昔傷懷抱。忽憶兩京梅發時﹐巡檐索共梅花笑。

附錄

常不輕次韻見寄兼呈李史君郭相謀深古來少﹐詞翰升堂爲君掃。憶君誦詩神凜然﹐相逢苦覺人情好。歌詞自作風格老﹐百壺且試開懷抱。皂蓋能忘折野梅﹐浣花溪裏花饒笑。【《永樂大典》卷二千八百八「梅」字韻﹐頁十五下引「楊夢錫艸堂集」【「楊夢錫艸堂集」﹐按《永樂大典》通例﹐應讀作「《艸堂集》楊夢錫」﹐與下面一條實際相同﹐故輯之。】。﹝影印本第三十五冊﹞】

美人隔秋水詩美人娟娟隔秋水﹐寂寞江天雲霧裏。中間消息兩茫然﹐咫尺應須論萬里。多病馬卿無日起﹐靑眼髙歌望吾子。安得送我置汝傍﹐攬環結佩相終始。【《永樂大典》卷三千六「人」字韻﹐頁二上《艸堂詩集》引「楊冠卿」。﹝影印本第四十二冊﹞】

孫應時﹕《燭湖集》二十卷﹐《附編》二卷孫應時﹐字季和﹐自號燭湖居士。余姚﹝浙江﹞人。宋紹興二十四年﹝一一五四﹞生。登淳熙二年進士。初尉黃巖﹐遷海陵丞﹐再遂安令﹐攺知常熟縣。開禧二年﹝一二○六﹞移判邵武軍﹐未至而卒。四庫館臣自《永樂大典》輯《燭湖集》二十卷並《附編》二卷。現存《永樂大典》錄﹕孫燭湖先生集【三十一條】燭湖孫先生文集【一條】孫介詩【《燭湖集附編》有孫應時之父孫介的詩文﹐於此照收﹐但未得佚文。】【一條】孫介燭湖集【三條】以上共三十六條﹐校淸靜遠軒刊本《燭湖集》二十卷及《附編》二卷﹐館臣漏輯者五條。

洞庭湖明湖納宇宙﹐春思滿樓臺。沙鳥一行去﹐風帆千里來。平生眼今飽﹐落日首重回。會趁江山約﹐還愁白髮催。【《永樂大典》卷二千二百六十一「湖」字韻﹐頁七下引「孫燭湖先生集」。﹝影印本第十八冊﹞】

謝畱丞相到任狀觀闕巖【岧】﹐當丐餘齡。峣﹐望吳天其已遠﹔江山重復﹐知蜀道之信難。身許國以奚辭﹐用逾涯而自懼。若爲毫髮﹐可報陶鈞。伏念某本起書生﹐久名俗吏。遇淸明之首政﹐蒙汲引之公言。驟有列於髙華﹐迄無功於獻納。田園歸老﹐方圖遂於初心﹔嶽牧用人﹐忽濫將於隆指。惟益梁之重地﹐實江漢之上游。古稱富饒﹐今可嘆息。法張弓而不弛﹐書掣肘而難工。況夫弄兵之變甫寧﹐救災之事方急。匪資彊濟﹐莫釋顧憂。云何衰病之餘﹐誤此光華之遣。玆蓋伏遇某官﹐法詔八柄﹐慮周四方。有其全而受人才之偏﹐爲於靜以制天下之動。謂出力事世﹐宜不擇於內外﹔而視邦選侯﹐適莫重於西南。不忘父老當時之法思﹐欲宣聖明在上之徳意。特加鞭策﹐俾效馳驅。某敢不仰企前規﹐精思本務。受牛羊﹐求芻牧﹐尙惟廊廟之主盟﹔爲保障﹐非繭絲﹐庶亦國家之後利。少安孤【《永樂大典》卷一萬八千四百二「狀」字韻﹐頁二十下引「孫燭湖先生集」。﹝影印本第一百七十二冊﹞】

謝執政狀立朝無補﹐方深止足之思﹔奉使非才﹐猥玷光華之選。驅馳萬里﹐涉歷三時。初布詔條﹐少安官次。伏念某質本下下﹐意徒區區。老更憂患之餘﹐分絕功名之想。蒙上簡拔﹐致身淸華。獻納論思﹐已孤中外之責望﹔咨詢謀度﹐更寄西南之顧憂。臨遣以來﹐回皇自失。厥惟蜀道﹐最遠君門。號名𨿽重於中權﹐體統似乖於本旨。圖於無事﹐旣常掣肘而難爲﹔慮及未然﹐不亦寒心而可畏。矧狂凶之新定﹐復賑救之急先。諒非有威風﹑知大體之人﹐豈稱命將帥﹑衛中國之意。若爲勉竭﹐不負吹噓。玆蓋伏遇某官﹐文武憲邦﹐忠嘉錫帝。主盟公論﹐推轂羣才。不遺千慮一得之愚﹐謂堪五屬十連之用。諗於淵聽﹐加此誤恩。某敢不率義而行﹐量力所至。或容只手﹐少裨天地之全功﹔仰恃寸心﹐素辱廟堂之異獎。過此以往﹐未知所裁。【《永樂大典》卷一萬八千四百二「狀」字韻﹐頁二十下引「孫燭湖先生集」。﹝影印本第一百七十二冊﹞】

謝廟堂啟累日何功﹐幸脫選階之冗﹔自天有命﹐許班朝績之華。叨異數以若驚﹐凜微蹤之增懼。鈞陶所播﹐門戶知榮。竊惟王朝百執之聯﹐莫非士論一時之選。其在公卿之子弟﹐或緣家世之勛勞。𨿽云恩出於上﹐所以厲其報國之心﹔亦必舉得其人﹐有以灼夫象賢之實。如寵光之誤及﹐則乳臭之交譏。如某者學不知方﹐才非適用。聞詩聞禮﹐未逃惡子之名﹔弗播弗堂﹐安有寧馨之譽。偶塵末第﹐浸竊隆私。免從計簿之卑棲﹐謬掌籌邊之祕畫。一辭月峽﹐三佐星臺。人方議其素餐﹐己亦慚於躐等。彤庭換秩﹐瞻日表以拜恩﹔墨綬占員﹐分火坑之償債。豈謂出絲綸之新渥﹐軫簪紱之舊臣。榮其旣老之年﹐施及不才之子。擢之常調﹐錫以淸資。非夢寤之敢期﹐實吹噓之有自。玆蓋伏遇某官﹐經綸四海﹐師表百僚。躬一徳以格天心﹐官眾賢而爲己任。開明上意﹐無忘五龍夾日之初﹔長育人材﹐使有萬馬追風之銳。是令嵬﹐獲預甄收。某敢不沐浴國光﹐周旋家訓。壯所行﹐幼所學﹐無內負於夙心﹔孝於親﹐忠於君﹐用仰酬於大造。【《永樂大典》卷一萬五百三十九「啟」字韻﹐頁四上引「孫燭湖先生集」。﹝影印本第一百六冊﹞】

祭範致政文嗚呼﹐元佑諸公之沒百年﹐其世嗣或微﹐其風流或衰矣。維致政公﹐維範太史嫡孫。而踐修厥猷﹐顯有嘉聞。耄期講道﹐師表後學。豈惟蜀人之榮﹐邦家實有光焉。一日殞謝﹐則故國老成無復存者﹐可不痛哉﹖某聞風自舊﹐遠莫見之。萬里西來﹐庶獲我心。若之何及門而公疾﹐不半月而公亡矣。天不慭遺﹐我恨無極。忱辭潔奠﹐用寓一哀。公乎有靈﹐尙克饗之。【《永樂大典》卷一萬四千四十九「祭」字韻﹐頁十上引「孫燭湖先生集」。﹝影印本第一百四十六冊﹞】

周南﹕《山房集》八卷﹐《後稿》一卷周南﹐字南仲。吳郡平江﹝江蘇﹞人。宋紹興二十九年﹝一一五九﹞生。登紹熙元年進士第。官至祕書省正字﹐再以薦入詞館﹐皆不久罷去。遂以廷授文林郎﹐終於嘉定六年﹝一二一三﹞。《宋史》卷三九三有傳。四庫館臣自《永樂大典》輯《山房集》八卷及《後稿》一卷。現存《永樂大典》錄﹕周南山房集【六條】周南山房後稿【二條】周南仲山房集【二條】周南仲山房稿【一條】周南仲山房後稿【一條】周南仲山房後集【二條】以上共十四條﹐校《涵芬樓祕籍》本《山房集》八卷﹑《後稿》一卷﹐館臣漏輯者四條。

孔村【﹝俗傳有孔子巖﹑孔子寺﹐遂以名村。﹞】轍環死只欠居夷﹐此地傳訛且闕疑。壞屋無煙桑柘少﹐絕憐猶似厄陳時。【《永樂大典》卷三千五百七十九「村」字韻﹐頁二十二下引「周南山房後稿」。﹝影印本第五十冊﹞】

千金村【﹝彌望皆菜花﹐麥前種﹐取油。﹞】種豆燃萁地力勞﹐更將菜甲壓豨膏。豪家粔籹消多少﹐切莫煎熬到老饕。【《永樂大典》卷三千五百八十「村」字韻﹐頁八下引「周南山房集」。﹝影印本第五十冊﹞】

書三將罷兵積戰﹐已爲廉車正任。然皆起卒伍﹐父事大將﹐常不得舉首﹐或混其家室。嶽師律尢嚴﹐將校有犯﹐大則誅殺﹐小亦撻鞭痛毒。用能役使﹐深入如意。命旣下﹐諸校新免所隸事﹐或許自結知天子﹐人人便寬喜共命﹐報應已略定﹐三人者擾擾未暇問也。得稍從容見檜﹐始以置銜漏﹐奪兵職爲請。檜笑曰「諸君知宣撫制置使乎﹖此邊兵官耳。今爲樞庭子司﹐顧不能役屬耶﹖」三人者退﹐悵悵然﹐始悟失兵柄矣初﹐韓張入覲﹐左僕射檜承詔集都堂﹐問克復之期曰「上驅馳霜露十餘年﹐似厭兵矣。兵決在何時﹖遲速進退之計當若何﹖」兩將對﹕「前提兵直趨某地﹐請糧若干﹐率裁量不盡得。而退兵出某所﹐某將皆坐視﹐不肯並力相牽卹﹐或申請輒不報﹐嘗若不能專力。如今文儒生不愛錢﹐武將一意輕生命﹐欲了卽了爾。」檜曰「有是乎﹖諸公今不過帶行一職事﹐足以誰何﹖士大夫者﹐朝廷不靳也。」嶽最後至﹐意大略同﹐而語微峻﹐檜頷之。於是三樞密拜矣。三人者﹐累表辭謝。檜與上約﹐答詔視常時率遲畱一二日不下﹐諸禮例恩賜爲目倍多。檜別下詔三大屯﹐皆攺禦前軍矣。始諸校苦【﹝韓仲通尙書﹐檜時從官﹐嘗爲人言﹞。】【《永樂大典》卷一萬八千二百七「將」字韻﹐頁二下引「周南仲山房集」。﹝影印本第一百七十一冊﹞】

【講義】

【書益稷】【《永樂大典》在篇首抄錄《益稷》篇由「帝曰吁臣哉」至「五言汝聽」一節﹐今略。】典謨載堯舜禹陶之言﹐世數去上古未遠。其事其義﹐蓋有古未有而今始創。未經前聖之發明﹐而至此始論定者非一條。大約皆開立君臣父子之倫義﹐成定治教綱常之典法。後世義理旣備﹐讀書有不見古事﹐往往反不知聖人開創建立之功﹐此亦學者之所當知也。昔君臣之名﹐肇天地定位之初。然以《大傳》考之﹐所謂君臣者﹐止於尊卑貴賤之辧而已。自堯舜氏作﹐而君臣始有職分。至於深見臣道所系之甚重﹐合君臣爲一體﹐而創立古今未有之義﹐則不惟前此未之有﹐𨿽典謨之書﹐亦未有深切著明如此一條者也。夫昔謂之天尊地卑﹐而今以爲「臣哉鄰哉」﹐則舜固已合尊卑亢絕之分﹐而有相親相比之意矣。然而猶有間也﹐君臣之際可間可容﹐則心不同﹐徳不一。故舜又推而上之﹐亦爲必「作朕耳目股肱」而後可。夫極天下之所不易損﹐抑以與人共者﹐人身自有之智力聰明也。今欲左右有民﹐而曰「汝翼」﹐是扶世導民之事﹐太平在人矣。欲宣力四方﹐而曰「汝爲」﹐是綱條法度之所由行一切在人矣。繪於衣﹐飾於器者﹐猶曰必待人而明﹐則是凡見於假象以昭徳﹑取義以明民者﹐皆有待於其人推明而後著也。感於聲﹐成於言者﹐猶曰必待人而聽﹐則是凡所謂和平怨怒之所由生﹐是非善惡之所由致者﹐皆有待於其人推明而後著也。感於聲﹐成於言者﹐猶曰必待人而聽﹐則是凡所謂和平怨怒之所由生﹐是非善惡之所由致者﹐皆有待於其人參聽而後審也。夫由前二者而屬托於人﹐鄰於失臨制之權﹔由後二者而推委於下﹐幾於虧聽察之明。然使實見君道如堯舜者觀之﹐則以爲無「汝翼」「汝爲」之一節﹐則𨿽極天下之智力﹐欲爲左右有民﹐宣力四方之事﹐恐必有裨補不及﹐壅閼不行之處。無「汝明」「汝聽」之一節﹐則𨿽極天下之聰明﹐欲使被於身者﹐見之無不達其義﹐入於耳者﹐施之無不協於事。不惟髙而無本﹐亦恐虛而難行﹐𨿽聖人亦不敢以此自許矣。惟舜盡力於【競】【兢】業者﹐旣知君道之所以難。而禹以八年周行﹐閱歷之久﹐深知天下者﹐決非一智獨力之所能辧。故能相與演發其義﹐而成就此論。蓋前乎堯舜者此論未立﹐君臣有其分﹐而不能備其義。後乎堯舜者﹐此論旣立﹐得其義者﹐不害其爲分。然後治道立﹐化功成。王道不至有亢絕之患﹐而臣道得以成代終之功。此古人所以謂之典謨﹐而其事其義﹐所以至今不能易也。【《永樂大典》卷二萬四百二十八「稷」字韻﹐頁二十六下引「周南仲山房稿」。﹝影印本第一百八十五冊﹞】

葛紹體﹕《東山詩選》二卷葛紹體﹐字符承。天臺﹝浙江﹞人。其身世事迹﹐多不可考。僅從其詩作知其曾師事葉適。其別集不見《宋史藝文志》﹐僅在宋趙希弁《郡齋讀書志附志》中載《東山詩文選》十卷。四庫館臣自《永樂大典》輯《東山詩選》二卷。現存《永樂大典》錄﹕葛元承詩【十五條】葛元承詩集【九條】葛元承集【五條】以上共二十九條﹐校《宋人集丙編》本《東山詩選》二卷﹐館臣漏輯者十三條。

總題

其一車馬不來山意朴﹐市廛都遠土風淳。又無僧寺閒鍾鼓﹐流水聲中自有春。

其二塘曲椒和桑共老﹐山頭松與麥齊靑。人家歲計村南北﹐似識豳風舊典刑。【《永樂大典》卷八百九十九「詩」字韻﹐頁十七上引「葛元承集」。﹝影印本第九冊﹞】

雨後到芙蓉村又上藍輿去﹐西風蹔放晴。霧深孤嶼沒﹐日薄片雲明。詩思通山色﹐琴懷淡客情。懸知百里路﹐分作兩三程。【《永樂大典》卷三千五百八十「村」字韻﹐頁四上引「葛元承詩」。﹝影印本第五十冊﹞】

永嘉王孟同適安堂茂林修竹更淸泉﹐笑裏相逢到酒邊。一片閒雲了無著﹐共他風月自今年。【《永樂大典》卷七千二百四十二「堂」字韻﹐頁十三上引「葛元承詩」。﹝影印本第七十一冊﹞】

煙雨館

其一輕暑著人疑酒困﹐賣花聲轉賣櫻桃。湖光靜漾半簾影﹐燕子日長風絮髙。

其二紅白桃花褪半梢﹐綠陰淸淺未全交。櫓搖遠岸日相射﹐扇落閒階風自敲。

其三湖接靑林一帶回﹐光浮玉鏡半奩開。塔峯對起飛雲泊﹐時有斷煙殘雨來。

其四酒杯光動柳梢月﹐衣袖涼生蘆葉風。露坐夜深醒似困﹐釣船人語過湖東。

其五湖波漾日亂檐花﹐人影天光帶落霞。衣【岫】【袖】淺寒楊柳陌﹐醉歸閒數欲棲鴉。【《永樂大典》卷一萬一千三百十三「館」字韻﹐頁十一上引「葛元承詩集」。﹝影印本第一百十五冊﹞】

臘月二日煙雨館天上飛花報歲寒﹐西風相挾引欄幹。平湖不認花多少﹐只作尋常煙雨看。【《永樂大典》卷一萬一千三百十三「館」字韻﹐頁十一上引「葛元承詩集」。﹝影印本第一百十五冊﹞】

三日雪後飲煙雨館

其一傍湖千樹玉參差﹐湖面輕風落釣絲。晚色晴陰正商略﹐斷雲來去半猶癡。

其二旋融殘雪點團茶﹐碧淨紅鮮朵上花。客散亭閒半湖水﹐月梳斜掠晚晴霞。【《永樂大典》卷一萬一千三百十三「館」字韻﹐頁十一上引「葛元承詩集」。﹝影印本第一百十五冊﹞】

煙雨館晚對一片斜陽天北角﹐半痕初月水東灣。浮煙更擁雲峯起﹐全似西湖遠近山。【《永樂大典》卷一萬一千三百十三「館」字韻﹐頁十一上引「葛元承詩集」。﹝影印本第一百十五冊﹞】

戴栩﹕《浣川集》十卷戴栩﹐字文子﹐一作立子。永嘉﹝浙江﹞人。宋嘉定元年﹝一二○八﹞進士。任太學博士﹐遷祕書郎。出知臨江軍﹐不赴。後復起爲湖南安撫司參議官。四庫館臣自《永樂大典》輯《浣川集》十卷。現存《永樂大典》錄﹕浣川集稿【一條】津云浣川稿【一條】戴栩浣川集【九條】戴栩浣川集稿【一條】以上共十二條﹐校《敬鄕樓叢書》本《浣川集》十卷及《補遺》一卷﹐館臣漏輯者三條。

浣川定海奉餞樂成郭明府年兄赴攺官班趙振文司令首賦古體因輒有述明越昔薄遊﹐地隔情自綴。君從天來﹐余馬適棧系。人言官一方﹐閱士旣其細。義扣賢者心﹐利謁鄙夫計。裏居亦有云﹐官吏吾熟睨。漏屋詎自知﹐知漏在所憩。嗟餘甘養拙﹐掩室敢徑詒。而君政疑神﹐萬戶誦美惠。奮髯吏膽冰﹐落筆民病蛻。邑負督常平﹐什九緣稅契。君爲融以衷﹐公妥私不盭。咄彼萋菲徒﹐嘴毒欲旁噬。能儀百鳳凰﹐莫尾一獢猘。薦滿趣天京﹐恩深畱海裔。忌形無語贈﹐折柳蟬失嘒。趙侯獨先鳴﹐句勇不自制。蕩蕩九門開﹐貴塗期並軑。勿作貴人談﹐輕此寒士藝。【《永樂大典》卷一萬一千「府」字韻﹐頁十九上引「浣川集稿」。﹝影印本第一百十冊﹞】

玉山祭男徳茂文蛣魚奇鰒魚。又數齋素﹐齋則作湯餅麩炙而已。今用汝之所嗜﹐置之靈幾。汝垂絕一紙﹐光動穎墨﹐神識了然。豈以死隔杳冥耶﹖翩其來臨﹐對我交慟。嗚呼痛哉﹗嗚呼痛哉﹗余爲父不明﹐使朱彥明醫汝﹐以致此耶﹖彥明東山下一賤隸耳。比年以來﹐人稱其善拯癘疾﹐所至必結里巷之雄狡者﹐爲之耳目﹐以故交口譽之。汝試太學來歸﹐得病七日已汗﹐逾三日無故忽再熱。余與婁千三伯丈議之﹐以爲食傷邪﹐則飯粥鑰合不下咽矣。以爲風耶﹐則重帷復帳之外未嘗闖首也。婁伯丈治餘疾﹐效應若響。余以其非專科﹐欲參用一人﹐而婁伯丈以彥明爲薦﹐適與眾論合﹐余俛仰從之。孰知其二證莫辧﹐凶愎自賢。汝本虛羸﹐而連進石膏湯﹐以速汝斃耶。汝旣逝之後﹐旋聞彥明一月之內﹐殺者三人。南郭之何下泄而歿﹐以陰爲陽也。新河之李胸結而殂﹐以陽爲陰也。數日而汝繼之﹐又復以陰爲陽。豈彥明茫無知見﹐但遞互懲創﹐而汝適嬰其鋒耶﹖汝且死﹐彥明謂已平復﹐而謂侍病乳嫗之脈﹝汝﹞必死。旣而皆不驗﹐彥明之無術較然矣。嗚呼痛哉﹗余自病後怔忪﹐遇事惘惘﹐惑於眾論﹐所謂心官不思而蔽者。婁伯丈談辧如雲﹐率屈其坐﹐人亦撓而從彼何耶﹖豈汝大數有期﹐如繩斷之必有處耶﹖抑余獲戾於鬼神﹐去冬不死﹐而移禍於汝耶﹖將彥明汝之怨對﹐而假手於醫﹐以殺汝耶﹖汝之聰敏慈孝﹐鄕黨知之﹐朋友知之﹐姻族共知之。余將勒之堅石以志汝葬﹐今未暇述也。姑摭余之所恨所悔艾者而告汝﹕汝夙昔不能飲噉肉﹐近益衰減﹐所嗜惟【《永樂大典》卷一萬四千五十二「祭」字韻﹐頁二十下引「戴栩浣川集」。﹝影印本第一百四十六冊﹞】

祭蔡子重文世實須才﹐孰植而培。才必用世﹐孰控而制。伊餘子重﹐挺空千尋。旣克挺之﹐而陸與。學研於心﹐書以自訂。蚤年辟雍﹐晏歲葉嶺。夜玩晝翻﹐今古蘇醒。道信於師﹐友無間言。亟進非枉﹐屢黜非愆。將略相謨﹐題品散傳【﹝水心有「任也甚將相」之句﹞】。秣陵之畫﹐妥江帖淮。伸縮在手﹐細大殫懷。代匠而﹐固世所排。松川之政﹐和彊悅弱。吏息鼯逃﹐版絕蠹落。隨錦而制﹐厥效維卓。嗚呼﹐迹前之毀﹐匪哲曷明。繇後之譽﹐靡凡弗稱。宰路深知﹐帝聰東在。時將子卽﹐子不時待。嗚呼哀哉。擢第三紀﹐考才六書。人劣己優﹐彼駃此徐。瞻定於山﹐萬兵弗。病羇一榻﹐無故而悸。智行若神﹐千載可推。死溘半旬﹐誰匿其知。嗟此性靈﹐偕嬗而化。矧伊外物﹐胡可中靶。尹赤縣﹐藉金閨。有緋其章﹐笏象佩魚。哭子不聞﹐酹子以芻。【《永樂大典》卷一萬四千五十六「祭」字韻﹐頁一下引「戴栩浣川集」。﹝影印本第一百四十七冊﹞】

包恢﹕《敝帚稿略》八卷包恢﹐字宏父﹐號宏齋。建昌﹝江西﹞人。宋淳熙九年﹝一一八二﹞生。嘉定十三年進士。歷官刑部尙書﹑簽書樞密院事﹐封南城縣侯﹐以資政殿學士致仕。咸淳四年﹝一二六八﹞卒。贈少保﹐謚文肅。《宋史》卷四二一有傳。四庫館臣自《永樂大典》輯《敝帚稿略》八卷。現存《永樂大典》錄﹕包宏齋敝帚稿略【四條】宏齋敝帚稿【一條】包恢獘帚稿略【一條】以上共六條﹐校《宋人集丙編》本《敝帚稿略》八卷及《補遺》一卷﹐館臣漏輯者一條。

旌表陸氏門記天地本一家﹐人己本一體。況其所自出者﹐猶水同源而木同根者乎﹖自古在昔﹐篤親睦。周於九族五宗之法﹐其不遷者固將百世﹐而其遷者亦流轉無窮。尊尊親親﹐老老幼幼﹐未始一日離析。綱常秩然﹐不壞不滅。而風俗醇厚﹐禮義興隆。世之所以極盛大治者﹐由此其選也。自彜倫斁﹐宗法廢﹐天理無所維持﹐人心失所管攝﹐極而至於拔本塞源﹐滅恩絕義﹐以父子而異居者有矣﹐以兄弟而爭訟者有矣。旁視羣從﹐則又若塗人不相識﹐而反相攻者有矣。斧斤日縱﹐骨肉日離。此天下之所乖亂﹐而不可收拾也。其所關系﹐豈徒曰一家之理亂而已。然則歷千餘載而下﹐而乃有如陸氏之門者﹐豈非世之寥寥乎絕無僅有﹐而卓卓乎光前絕後者乎﹖此我皇上所以特出睿旨﹐以行旌表之盛典也。然世蓋有之矣﹐而陸氏有非他門之所可及者五焉。我國朝之所許以賜旌表者﹐特曰義居三世﹐或四﹑五世而止﹐是以過此以往爲難矣。而時人之能應所許﹐受所賜者﹐多不過六世焉。其在雍熙淳熙時﹐則有若三世者兩家。在太平興國時﹐則有若四世﹑六世者兩家。在元佑政和時﹐則有若四世﹑五世者兩家。在至道乾道時﹐則有若六世者兩家。今陸氏自徳遷以來﹐以迄於今乃十世。二百年如一日﹐闔門三千餘指如一人。共居共爨﹐始終純懿﹐此非他門之所可及者一。自家道旣興﹐家政旣成﹐孝友之行孚於中外﹐輯睦之風播於遐邇。自一世以至十世﹐若陸氏者﹐固已度越他人之門【閶】【閭】幾等矣。然門【閶】【閭】之髙﹐不惟其世﹐惟其人﹐此古今之所尢難者。惟陸氏五世而有文達九齡﹑文安九淵二大儒﹐以人品之髙﹐道術之明﹐特起東南﹐上續道統﹐實以師表四海﹐非僅以師表一家。《大學》「知至」﹑「誠意」﹑「正心」﹑「修身」﹑「齊家」﹑「治國」﹑「平天下」之全體大用﹐具在是矣。陸氏之所以名家者﹐由二先生之名世也﹐此非他門之所可及者二。采冠婚喪祭禮儀而推行之﹐至文達﹐又能繹先志而修明之。故其家法著於鄕社﹐而聞於天下。文達﹑文安有兄四人﹕九思﹑九﹑九﹑九韶﹐皆奇傑非常流﹐能共起家者。九韶稱梭山先生﹐尢能加詳密於治家之制。其大綱則有正本制用﹐上下凡四條。其小紀則有家規﹐凡十八條。本末具舉﹐大小無遺。𨿽下至鼓磬聚會之聲﹐莫不各有品節﹐且爲歌以寓警戒之機焉。至此則已若三代威儀﹐盡在於此。如先儒之所嘆者﹐此非他門之所可及者三。家之難齊﹐其來已久。先儒謂家難而天下易﹐故暌次家人﹐以難合而易暌也。一世猶難也﹐況累世乎﹖名曰「義居」﹐安得人皆知義﹐不過彊合耳﹐如張公藝九世之出於忍是也。先朝之所賜多百姓之家﹐非以私其家﹐意以風天下﹐不必別其爲民爲士也。然聞其同屋而處矣﹐果有知居天下之廣居而非逸居者乎﹖聞其同堂而食矣﹐果有知養大人之大體而非小體者乎﹖若陸氏﹐則世世師聖賢﹐人人知義理。所謂居廣居養大體者﹐乃其素所講習者。視彼徒聚族眾以養口體﹐而如張公藝之堅忍以持久者﹐天壤異處矣。此非他門之所可及者四。唐崔元暉不異居者三世耳。家人怡怡﹐羣從會食無他爨。當時以爲美談﹐蓋以其身淸﹑家貧爲之良不易。若彼嘗被旌表之家者﹐往往庫有餘財﹐有餘粟﹐而足以爲之當不難。今陸氏以淸白傳家﹐常產素薄﹐而子孫日以繁衍﹐已至三百餘人。產業曾無加益﹐是故常有不給之憂。所恃者守梭山淸心儉素﹑經營足食之訓﹐且隨貲產之多寡﹐制用度之丰儉爾。是故能處貧若富而實貧﹐當匱若裕而實匱。其又孰有難於此者﹐此非他門之所可及者。吾以是五者論之﹐是皆前代先朝之時士﹐民間之所未聞者﹐可不謂之絕無僅有﹐而光前絕後者哉﹖宜太常有特旨之請﹐以其不可以循常典也。文安昔嘗受知孝宗﹐今皇上克知其家﹐亦必有素旌表之命。恩意厚矣﹐又豈容徒以常典論哉﹗厥今爲家長﹐而主家者也。毅然勁正﹐確然能持其家者。其以次弟侄輩﹐又類皆負才气﹐道問學﹐穎脫以出﹐能爲公堂用志之不分﹐爲族眾服勞而不倦。恩相愛而文相接﹐炳相扶而蔚相輝。保合大和﹐一門盎如也。自父祖老成淪謝之後﹐而能繼志述事以扶植十世三百口二百年之門戶﹐不惟不至衰替﹐又若加興盛焉者﹐尢可以爲難得矣。然以前人始爲之實難﹐當其欲求純懿﹐𨿽百年成之﹐而猶患其未足﹐若後人終承之尢難。苟其少有違缺﹐一日壞之而已慮其有餘﹐又誠不可忘戒懼也。今承聖恩褒別之後﹐肇建門閭﹐鼎新如式。近者見而榮之﹐遠者聞而慕之﹐非僅一時之光耀也。宜如何其加之意哉﹗自子而孫﹐孫而又子。有之似之﹐常無間然。則本大末盛﹐源深流長。𨿽自十世以至百世﹐自三百人以至三千人﹐自二百年以至二千年可也。祖宗之澤﹐聖上之恩﹐固有終窮。惟在永保此意而不替﹐長守此法而無獘。上以報君﹐中以榮家﹐外以帥人。當有聞陸氏之風興起者﹐運動鼓舞﹐浸久浸廣﹐則人倫民徳之彌厚﹐教化習俗之益美。𨿽古人比屋可封之風﹐可期而致也。然則今日之旌表﹐所以風天下者﹐豈曰小補﹐而要其終﹐豈曰淺功近效云乎哉﹗【《永樂大典》卷三千五百二十八「門」字韻﹐頁二十九上引「包恢獘帚稿略」。﹝影印本第四十九冊﹞】

趙孟堅﹕《彜齋文編》四卷趙孟堅﹐字子固﹐號彜齋。海鹽﹝浙江﹞人。宋慶元五年﹝一一九九﹞生。寶慶二年登進士第。爲湖州掾﹐入轉運使幕﹐知諸曁縣。以禦史言罷歸﹐後終提轄左帑。據《四庫全書總目》卷一六四考證其卒年當在咸淳丁卯﹝一二六七﹞以前。四庫館臣自《永樂大典》輯《彜齋文編》四卷。現存《永樂大典》錄﹕趙孟堅彜齋文編【十六條】以上十六條﹐校《嘉業堂叢書》本《彜齋文編》四卷及《補遺》一卷﹐館臣漏輯者三條。

題髙氏煙雨館

其一溟溟復靄靄﹐極望欲無涯。村遠如相合﹐天【底】【低】若四垂。櫓聲因濕小﹐塔影被云欺。不但長雨﹐陰晴有間時。

其二人多晴晝至﹐此趣未應知。我獨身常寓﹐霏雨暗時。曀添波面闊﹐綠壓柳絲垂。勿有片帆過﹐驚飛雙鷺鷥。【《永樂大典》卷一萬一千三百十三「館」字韻﹐頁十五下引「趙孟堅彜齋文編」。﹝影印本第一百十五冊﹞】

【墻頭花】【此條《彜齋文編補遺》已自《書畫大觀》輯得﹐但有缺漏錯誤﹐故重輯以正。】墻頭花﹐紅且白﹐一百五日過寒食﹐寒食過了好風日。風又吹﹐日又炙﹐滿枝好花盡狼藉﹐人生百年罕七十。愚者見花不知惜﹐我輩見花常喞喞。有酒莫停杯﹐當歌莫停拍。頭上絲絲霜雪來﹐老大見花方嘆息。【《永樂大典》卷五千八百三十八「花」字韻﹐頁六上引「趙孟堅彜齋文編」。﹝影印本第六十一冊﹞】

劉辰翁﹕《須溪集》十卷劉辰翁﹐字會孟。廬陵﹝江西﹞人。宋紹定五年﹝一二三二﹞生。景定三年廷試對策丙第﹐請濂溪書院山長。後薦居史館﹑除太學博士﹐皆固辭。宋亡遂不復出。元大徳元年﹝一二九七﹞卒。四庫館臣自《永樂大典》輯《須溪集》十卷。現存《永樂大典》錄﹕劉須溪詞【九條】劉須溪集【十二條】劉辰翁【一條】《廣信府誌》引【一條】以上共二十三條﹐校淸刊本《須溪集》十卷﹐館臣漏輯者二條。

韋蘇州詩序詩難評﹐觀詩亦復未易。憶與陳兪舜卿誦韋蘇州一二語﹐髙處有山泉極品之味﹐共恨未見《全集》。偶郡有京遞﹐舜卿附急足半月得之﹐報予共讀。中讀數首輒意倦﹐再看復然。復取前選語視上下殊不逮﹐因不敢復論。予後得此本﹐臥起與俱﹐久而形神相入﹐欲就舜卿語﹐而故人不可得矣。今人嘗誦「兵衛森畫戟﹐燕寢凝淸香」﹐政爾無謂。惟朱韋齋舉「諸生時列坐﹐共愛風滿林」﹐乃能令人意消﹐頗有悟入。然《全集》若此無數﹐詩經評泊﹐別是眉目。如「白日淇上沒﹐空閨生遠愁」﹐正似不著一字﹐坐見魂銷。「消遙無一事﹐松風入南軒。」此起此結﹐復在比興之外﹐豈可以心力爲之﹐蘇州五字已多。卽「他鄕到是歸﹐是他人幾許」﹐造次能道及其舂容。若「佳人亦手﹐再往今不同」﹐其含情欲訴﹐乃在數字之後。「風淡意傷春﹐池寒花斂夕」﹐襟懷眼景郁折如此﹐又豈更道哉﹖後來非無富健如古文﹐痛快如口語者。亦猶唐書瘦硬﹐宋帖跌宕﹐望而可愛﹐然去八法愈遠。王蒙在諸作中最疏拙﹐然簡淡別有風韻者﹐以其未失八法也。蘇州佳致﹐不數二謝。獨不知有學韋詩如蒙帖者否﹐皎然空學其外﹐未得其內。【《永樂大典》卷九百六「詩」字韻﹐頁一上引「劉須溪集」。﹝影印本第十冊﹞】

合皂山門記江西大宮觀福地﹐惟玉笥﹑合皂二山。而合皂以樓居壓山谷﹐髙下如層霄﹐玉笥蓋仰焉望之。乃乙亥六月火﹐並仙翁所手植災。又明年國亡﹐空中燼余﹐知待何年復興﹐其興萬一亦如舊貫以否﹖日余植杖過之﹐霧雨重重﹐隱見橫斜﹐如吳山殘雪﹐欄檻可畫。入門﹐樓觀偉然﹐淩空欲飛﹐危出半山。𨿽金碧未施﹐而檐牙山節﹐工極詭麗。觀者低徊﹐豈獨爲玆山勝絕。余問道人﹕「此樓起於何時﹐視舊何如﹖」曰「丙戌之十月﹐彭師則誠之所爲也﹐而過舊遠矣。彭本無職於時﹐奮曰蜂房水渦﹐籍三周如離便﹐而是間無門﹐如拱無冕。獨摶手爲眾工倡﹐眾興助之。計粟石八百﹐泉幣五千。木以千計倍﹐工以萬計倍。山中之老﹐共欲求記於先生。樓成而先生實來﹐意者仙翁如有望也。」余惟嘻嘻出出之烈﹐自漢白鶴﹑唐升元﹑宋祥符玉淸昭應﹐一落則不復。復彼國也﹐猶屈於力﹐不屈於力亦屈於言。未有以赤地之役﹐旁觀一人之意﹐旣爲夫所不能爲﹐而又求勝於鬼神﹐求多於前古﹐若取之左右﹐咄嗟不跲乏者﹐盛哉志之爲帥也﹐物從之矣。按驪山兀出土﹐夥頤覆戒。後來惟漢初蕭相國欲以壯麗示威重﹐曰「使後人無以復加。」而茂陵粵勇之又言「起火後厭勝﹐必大大於前。」斯樓髙美﹐在家國宜抑﹐在世外宜隆﹐在火後宜尢隆﹐不隆無以極觀覽。然以穆滿中天之臺﹐遺世雲雨﹐曾不足以易化人之一瞬。其乘乘所至﹐下視人力之巧﹐猶如積蘇累塊焉。況此山此門﹐西江之上以一二﹐京浙之間以十數。若中天之下﹐其能幾何﹖而欲以揆昆侖﹐度蓬萊﹐則槪乎其不知量已。𨿽然﹐吾嘗入和寧備對﹐列麗正觀赦。仰瞻觚稜﹐無丹楹刻桷﹐徒霞標城起﹐赫如也。嗟乎﹗此非人間所謂天上者耶﹖晚見道書言「層城九重﹐髙萬一千里。」誠髙宜廣﹐顧安所得大人居之﹐問其仙﹐則昔者山中之人也。凡吾所不得見而可以識想者﹐曰金臺玉樓也﹐珠宮翠房也。其形容欲極人間所難得﹐而金玉珠珍卒亦人間所常有﹐豈天上故自不能不人間耶﹖吾以斯樓儗天上所聞則不足﹐比人間所見則有餘。何物非幻﹐何幻非眞。謂心胸耳目之外﹐它有所謂天上耶﹖亦吾所不信也。是山多木﹐皆如葛翁手植以遺今日﹐是宜千門萬戶。惟昔時禦書「昭回之光﹐龍鳳之飭」﹐不可復得。蓋去而復顧睠焉﹐如見金門者久之。【《永樂大典》卷二千五百二十五「門」字韻﹐頁十九上引「劉須溪集」。﹝影印本第四十九冊﹞】

馬廷鸞﹕《碧梧玩芳集》二十四卷馬廷鸞﹐字翔仲﹐號碧梧。饒州樂平﹝江西﹞人。宋嘉定十六年﹝一二二三﹞生。淳佑七年進士。歷官參知政事兼同知樞密院事﹐拜右丞相﹐以觀文殿大學士提舉洞霄宮。元至元二十六年﹝一二八九﹞卒。《宋史》卷四一四有傳。四庫館臣自《永樂大典》輯《碧梧玩芳集》二十四卷。現存《永樂大典》錄﹕碧梧先生玩芳集【一條】馬廷鸞【一條】馬碧梧玩芳集【二十三條】以上共二十五條﹐校《豫章叢書》本《碧梧玩芳集》二十四卷﹐館臣漏輯者四條。

題注陶詩後陶公書甲子之事後﹐人蓋爲隱者之一節耳。不於其詩數數然附著斯意也。鄕先生東澗湯公﹐始從而一二箋釋之。謂其有感於興亡之際﹐爲之增欷而累嘆焉。當澗爲此論時﹐蓋淳佑初元﹐國步小康時也。去之三十餘年﹐余乃眞踐此境。山中慟哭之餘﹐因取陶詩湯注誦之。痛國事之已非﹐悼前賢之不作。因澗於彼時預表斯指﹐豈亦陳了翁書杜陵《哀江頭》之意耶﹖嗚呼﹐豈不重可悲哉﹗是編每於世運變遷之語﹐數致志焉。至於二卷中《贈羊長史》之篇﹐旣欲考千載典墳之存﹐以求古人之心。復欲因九州島輿圖之一﹐以驗聖賢之迹。而終之以經商山謝綺角之意。澗之言曰「南北𨿽合﹐而世代將易﹐但當與綺角遊耳。」嗚呼﹐世代之易﹐猶可言也﹔夷夏之易﹐不可言也。豈不又重可悲哉﹗本心齋書。【《永樂大典》卷九百五「詩」字韻﹐頁二上引「馬碧梧玩芳集」。﹝影印本第十冊﹞】

題【汪水雲詩】余在武林別元量已十年矣。一日來樂平尋見﹐余且臥病﹐彊欲一起迎肅﹐不可得也。家人引元量至榻前﹐相與坐語﹐恍如隔世﹐戚然有感焉。元量出示《湖山稿》﹐求余爲序。余展捲讀甲子初作﹐微有汗出﹔讀至丙子諸作﹐潸然淚下﹔又讀至《醉歌》十首﹐撫席慟哭﹐不知所云。家人引元量出﹐余病復作﹐不能爲元量吐一語。因題其集曰「詩史」。三月十一日﹐番禺馬廷鸞翔仲。【《永樂大典》卷九百九「詩」字韻﹐頁十二下引「馬廷鸞題」。﹝藏日本天理圖書館﹞】

權禮部尙書兼直學士院兼給事中兼同修國史兼侍讀牟子才特授試禮端明殿學士知建康府兼福建運使江萬里除資政殿學士依舊任制漢褒循史﹐下郡國之璽書﹔唐寵藩臣﹐賜便殿之衣物。矧我阜陵之潛邸﹐付之樞管之舊儒。亮采有邦﹐治理著惟良之效﹔式序在位﹐寵名髙特置之班。具官某﹐學自丘軻﹐道陳堯舜。文章行世﹐則江河萬古之流﹔論諫憂時﹐則仁義百篇之奏。積繇人望﹐擢在政塗。同寅協恭﹐夙已間兩社而輔公室﹔宣徳流化﹐又煩倡九牧以阜兆民。閩之奧樞﹐建爲盛府。大僚貴倨﹐汝則平易近民﹔浮俗誇奢﹐汝則淸修苦節。治有異等﹐人無間言。旣奏最於雄藩﹐合升華於祕殿。事權增重﹐恩數又新。噫﹐朕皆知之。無曰建州之云﹐遠民之望也。姑爲潁川而借畱。益懋蕃宣﹐嗣膺簡注。可。【《永樂大典》卷一萬三千四百九十九「制」字韻﹐頁六下引「馬碧梧玩芳集」。﹝影印本第一百三十九冊﹞】

祭東澗先生湯文淸公文嗚呼﹐匯澤之陽﹐大江之東。巍巍堂堂﹐公爲儒宗。言剪言剪拘拘﹐我起孤童。徐巖之招﹐文酒從容。有片言之適契﹐豈孤論之罕同。我策玉廬﹐公藩劍浦。亟馳奏篇﹐以諗晤語曰「大綱小物之對甚奇﹐而往車來軫之諭良苦。」異時臨齋之密書﹐容臺之刻贊。我方惕惕﹐而未敢操觚﹔公乃忻忻﹐而命之越俎。曾斯文之深蕪﹐辱大老之期許也。嗚呼﹐咸淳之初﹐天子踐祚。白首重來﹐曰吾賢傅。公幾時而遁荒﹐我何爲而歸輔。考盤在澗﹐於汝信處。上方加璧而延﹐公乃牢關而拒。嘗切怪公﹐猶少景仁之一歲﹐而獨靳元佑之一來。孰知公已無意於仁義之陳王前﹐將乃謳吟而之帝所也。嗚呼﹐自端平眾正咸集之時﹐幹淳餘論未衰之際。欵門墻而徧歷﹐躋堂奧而獨詣。蓋羣公先正聚典刑﹐豈新學小生窺其一二。人物渺然﹐心短气折。公𨿽未究其壯猷﹐天已竟全其大節。蓋嘗誦公奠久軒之斯文﹐爲之屢嘆而深悲。孰知今將舉以奠公﹐能不重爲之感咽。嗚呼﹐公墳旣新﹐我簡如故。沂公之言﹐了翁之疏。終身誦之﹐有涕如雨。【《永樂大典》卷一萬四千五十四「祭」字韻﹐頁四下引「馬碧梧玩芳集」。﹝影印本第一百四十七冊﹞】

舒嶽祥﹕《閬風集》十二卷舒嶽祥﹐字景薛﹐一字舜侯。寧海﹝浙江﹞人。宋嘉定十一年﹝一二一八﹞生。寶佑四年進士。官奉化尉﹐終承直郎。宋亡不仕﹐教授鄕裏。元大徳二年﹝一二九八﹞卒。四庫館臣自《永樂大典》輯《閬風集》十二卷。現存《永樂大典》錄﹕舒嶽祥詩【八條】舒嶽祥避地稿【一條】舒嶽祥閬風稿【九十四條】舒嶽祥閬風篆畦集【一條】舒嶽祥閬風捲【二條】以上共一百零六條﹐校《嘉業堂叢書》本《閬風集》十二卷及《補遺》一卷﹐館臣漏輯者七十條。

五月二十八日四絕【其中第四首已見《閬風集》卷八﹐題目作《秋夜》﹐不錄。】

其一鳥獨啼意﹐螢低照去蹤。艱危吾輩老﹐寂寞此心同。

其二蜂影過窗急﹐雛聲出樹繁。經時不吐句﹐此日獨窺園。

其三雨來元有路﹐風過本無痕。小立淸溪曲﹐歌眠白石根。【《永樂大典》卷九百「詩」字韻﹐頁十五下引「舒嶽祥閬風集」。﹝影印本第九冊﹞】

口號敏求善釀能好客﹐喜與老潘相往還。今日敏求泉下臥﹐老潘無酒客姜山。【《永樂大典》卷九百「詩」字韻﹐頁十五下引「舒嶽祥閬風集」。﹝影印本第九冊﹞】

無題

其一江山有恨非吾土﹐花鳥相逢故惱翁。百歲惟餘二十五﹐一春彊半又成空。

其二宇宙千年更帝霸﹐春秋萬世正乾坤。陰陽定位綱常立﹐於此推尋見本原。

其三杏花寒气退三捨﹐柳絮春光減二分。簾外遊絲飛冉冉﹐窗間野馬走紛紛。

其四欲問醉鄕過睡鄕﹐兩鄕相接兩相忘。海棠應是此鄕物﹐醉暈深如午睡長。【《永樂大典》卷九百「詩」字韻﹐頁十五下引「舒嶽祥閬風集」。﹝影印本第九冊﹞】

淸絕道人淸絕在中宵﹐淸絕因何生寂寥。最愛讀書窗外雨﹐數聲殘剩過芭蕉。【《永樂大典》卷九百「詩」字韻﹐頁十六上引「舒嶽祥閬風集」。﹝影印本第九冊﹞】

老銅壺孫孫子子永享用﹐下有銘文誰所爲。有色無聲形制具﹐不得隨俗插花枝。【《永樂大典》卷二千二百五十六「壺」字韻﹐頁六上引「舒嶽祥閬風集」。﹝影印本第十七冊﹞】

三月二十九日立夏喜晴稍有自適意有自舊京來者問錢湖景物又復悵然黃梅靑李夏方初﹐新綠池塘浴小。此日頭削寒玉﹐他時鴻喙煮明珠。白頭偸果從渠樂﹐繡眼穿花不我虞。更有長愁無遣處﹐只今細柳映新蒲。【《永樂大典》卷二千二百六十七「湖」字韻﹐頁二十八下引「舒嶽祥閬風稿」。﹝影印本第二十冊﹞】

題正中瓠齋詩大瓠秋成實﹐垂垂掛舊林。剖堅容五石﹐濟急直千金。瓢飲希賢樂﹐匏尊共客斟。許由嫌汝聒﹐擲去是何心。【《永樂大典》卷二千五百四十「齋」字韻﹐頁九上引「舒嶽祥閬風集」。﹝影印本第三十冊﹞】

新成小齋曰剡雪舟以此興有所思也銀河枕上客星來﹐殘夢西窗水鳥啼。身入布衾如臥雪﹐當年曾泛戴公溪。【《永樂大典》卷二千五百四十「齋」字韻﹐頁十九下引「舒嶽祥閬風集」。﹝影印本第三十冊﹞】

和俟其按察詠縣學古梅前身自是傅巖梅﹐持斧江南得得來。一笑見花同臭味﹐百妖潛影入莓苔。只將冷淡全超俗﹐肯向繁穠浪占魁。愛惜耆儒如此樹﹐二天雨露好培栽。【《永樂大典》卷二千八百八「梅」字韻﹐頁十六下引「舒嶽祥閬風集」。﹝影印本第三十五冊﹞】

再和四教堂前百歲梅﹐北方豪傑爲渠來。淸自許根封雪﹐勁峭何妨骨鎖苔。影裏靑衿飽弦誦﹐花前玉節照杓魁。林逋只向孤山種﹐不及文宣廟裏栽。【《永樂大典》卷二千八百八「梅」字韻﹐頁十六下引「舒嶽祥閬風集」。﹝影印本第三十五冊﹞】

問信紅梅二章

其一花到紅梅眞有韻﹐人生白髮未宜愁。只須竟就花前醉﹐如此風流不外求。

其二凍白千林須雪重﹐暖紅一點著春多。啞驢瘦策平去﹐如此風流柰老何。【《永樂大典》卷二千八百九「梅」字韻﹐頁十二上引「舒嶽祥閬風集」。﹝影印本第三十五冊﹞】

紅梅掃盡西風萬葉紅﹐梅花一色照靑空。天公又恐太枯淡﹐故著紅藍染雪叢。【《永樂大典》卷二千八百九「梅」字韻﹐頁十二下引「舒嶽祥閬風集」。﹝影印本第三十五冊﹞】

三月十七日食梅子有感春事已隨花事殘﹐東風急處省憑欄。枝頭靑子生來苦﹐守得黃時也自酸。【《永樂大典》卷二千八百十「梅」字韻﹐頁十八下引「舒嶽祥閬風集」。﹝影印本第三十六冊﹞】

髙人云日弄輕霠﹐前溪給緩尋。燕翻紅雨亂﹐鶯出翠微深。回矣蘇門嘯﹐懷哉梁父吟。髙人不可見﹐誰見此時心。【《永樂大典》卷三千四「人」字韻﹐頁九下引「舒嶽祥詩」。﹝影印本第四十一冊﹞】

老人村綠樹合來無路入﹐靑煙起處有人居。衣冠從俗語言朴﹐禮樂相忘機巧疏。【《永樂大典》卷三千五百七十九「村」字韻﹐頁十四下引「舒嶽祥閬風篆畦集」。﹝影印本第五十冊﹞】

丙子九月陳村避地三絕

其一黑光磨蕩掩陽精﹐兵火成霞照夜明。誰信天臺山下﹐如今無佛救蒼生。

其二一溪屈曲與山隨﹐要試躋攀未衰。隔岸人家西日外﹐數株紅柿壓疏籬。

其三盤盤幽谷造雲峯﹐應有逃秦隱此中。行到半山奇絕事﹐白鷴如練掛靑松。【《永樂大典》卷三千五百七十九「村」字韻﹐頁二十三下引「舒嶽祥閬風稿」。﹝影印本第五十冊﹞】

行海村天遠鳴榔雙槳浦﹐夜涼吹笛十家村。如今鬼出無人過﹐深閉柴門自斷魂。【《永樂大典》卷三千五百八十一「村」字韻﹐頁六上引「舒嶽祥閬風集」。﹝影印本第五十冊﹞】

十村絕句

其一鵁鶄屬玉亂橫斜﹐石步柴門下白沙。長笛一聲人不見﹐小舟風緊入兼葭。【﹝海﹞】

其二深谷元無鄒子律﹐牧童角上牛吹。一聲吹下柴門近﹐先報渠娘煮菜糜。【﹝牧﹞】

其三朝朝腰斧采荊榛﹐博米求鹽到海村。白虎當溪儂不畏﹐祗愁暴吏打人門。【﹝樵﹞】

其四麥須剪剪吹成浪﹐花口吟吟【笈】【笑】作東。莫道太平無處覓﹐便於此處見天眞。【﹝農﹞】

其五淸晨扶杖百花源﹐風折烏沙半幅翻。三十年前風月好﹐靑樓白面碗如盆。【﹝花﹞】

其六靑簾懸誰誇大﹐小合畱人更放饒。我有布袍堪典否﹐如今無客解金貂。【﹝酒﹞】

其七桐花開處靑鳩醉﹐桑椹甜時紫鴿忙。正是三眠三起日﹐送蠶小婦出烘房。【﹝蠶﹞】

其八煮來藤竹如輕霧﹐漉就槽簾不怕冰。辛苦饑寒緣底事﹐夜深甓屋尙懸燈。【﹝紙﹞】

其九翰林子墨靑毫﹐毛穎陶泓白髮交。寄語諸郎須祓滌﹐一書卷共衡茅。【﹝書﹞】

其十春風淰淰欺駝褐﹐客思翛翛著柳黃。不是蘭舟共漂泊﹐淸明何事不還鄕。【﹝客﹞】【《永樂大典》卷三千五百八十一「村」字韻﹐頁六上引「舒嶽祥閬風集」。﹝影印本第五十冊﹞】

讀方元善落花詩有感

其一爲渠銷瘦爲渠愁﹐減風流剩羞。得雨如投碧玉井﹐隨風似墮綠珠樓。醫頰髓空無處覓﹐返魂香斷爲誰畱。此詩吟罷難消得﹐八十【翁】【老】翁一笑休。

其二次第花開次第飛﹐總堪飲酒與吟詩。絕憐新綠光如沃﹐何必繁英盡在枝。【《永樂大典》卷五千八百三十九「花」字韻﹐頁九上引「舒嶽祥閬風集」。﹝影印本第六十一冊﹞】

歲【莫】【暮】送正仲還鴈蒼歲窮終有別﹐人老得無愁。眼看書先廢﹐材衰句懶酬。計年知晚易﹐論學愧東丘。欲就寧川志﹐開春與子謀。【《永樂大典》卷七千五百十八「倉」字韻﹐頁二十二下引「舒嶽祥閬風集」。﹝影印本第八十二冊﹞】

和正仲賦重修篆畦亭館韻亭館成來三十年﹐主人頭白與扶顚。已誅薦莽開瓜圃﹐更剪茭蘆浚藕田。竹下鳴琴長憶鶴﹐花邊釀酒擬畱仙。今知煩惱都無用﹐修短隨緣一任天。【《永樂大典》卷一萬一千三百十三「館」字韻﹐頁十六下引「舒嶽祥閬風集」。﹝影印本第一百十五冊﹞】

戒僮僕種蕉葦莫把閒愁向客談﹐且看晴雪映疏簾。欲聽夜雨無篷艇﹐更種紅蕉碧葦添。【《永樂大典》卷一萬三千一百九十四「種」字韻﹐頁二十五上引「舒嶽祥詩」。﹝影印本第一百三十六冊﹞】

寄趙敏求趙子貧愈好﹐吟詩送此生。焚巢同旅鳥﹐泛宅老書檠。八座淸門戶﹐王塘好弟兄。杉棚先辱和﹐欲報怨無瓊。【《永樂大典》卷一萬四千三百八十「寄」字韻﹐頁十三上引「舒嶽祥閬風集」。﹝影印本第一百四十九冊﹞】

臘月二十五日偶憶孟浩然白髮催年老靑陽逼歲除之句因次和此篇奉寄達善歸夢涉遠道﹐靑山非故廬。歲時筋力減﹐日夜鬢毛。且免編民役﹐休論邸報除。百年餘二老﹐莫遣寸陰虛。【﹝時有省府官到路縣﹐爲儒人免役。先朝每遇正旦朝會﹐必有除命。﹞】【《永樂大典》卷一萬四千三百八十「寄」字韻﹐頁十三上引「舒嶽祥閬風集」。﹝影印本第一百四十九冊﹞】

寄達善渺渺思君處﹐悠悠古道旁。紫荊人獨自﹐櫸柳月昏黃。渴鼠尋松澑﹐饑烏背夕陽。王塘在吾目﹐空費九回腸。【《永樂大典》卷一萬四千三百八十「寄」字韻﹐頁十三上引「舒嶽祥閬風集」。﹝影印本第一百四十九冊﹞】

寄二林久客誰爲主﹐無歸莫問家。古書澆茗﹐凍酒咽梅花。巖靜松拋子﹐沙虛筍養芽。二林誰遠近﹐佇立日西斜。【《永樂大典》卷一萬四千三百八十「寄」字韻﹐頁十三上引「舒嶽祥閬風集」。﹝影印本第一百四十九冊﹞】

寄袁季源當世佳公子﹐枝吾雅道多。江南有文獻﹐魯國自彊歌。火後歸新第﹐兵余喜止戈。公交車行有召﹐毋久戀松蘿。【《永樂大典》卷一萬四千三百八十「寄」字韻﹐頁十三上引「舒嶽祥閬風集」。﹝影印本第一百四十九冊﹞】

寄帥初寄語楡林戴﹐年來書不靈。翠微雙鬢白﹐茅舍一燈靑。醉後窮豪在﹐吟成老健能。楊梅時節近﹐吾欲理行縢。【《永樂大典》卷一萬四千三百八十「寄」字韻﹐頁十三上引「舒嶽祥閬風集」。﹝影印本第一百四十九冊﹞】

病起寄二林心地緬然平﹐喬林夏气淸。炎風疏鳥毳﹐煙雨滴蟬聲。輸翟專攻守﹐弓函誓死生。吟成與誰寄﹐二子在鄞城。【《永樂大典》卷一萬四千三百八十「寄」字韻﹐頁十三上引「舒嶽祥閬風集」。﹝影印本第一百四十九冊﹞】

寄子堂

其一來往畏炎熱﹐衫篁取徑微。蝶飛逢艸住﹐燕出認巢歸。云臥從衣冷﹐風梳愛發稀。淸談能解慍﹐松麈爲君揮。

其二不踐山中約﹐時時夢見之。況當春雨夜﹐正作韭虀思。種菊秋堪擷﹐誅茅冬未遲。人生難自料﹐身後要名垂。【《永樂大典》卷一萬四千三百八十「寄」字韻﹐頁十三下引「舒嶽祥閬風集」。﹝影印本第一百四十九冊﹞】

寄正仲雲峯雙鳥破﹐雪【徑】【徑】一僧分。紅酒回丹渥﹐靑編【友】【笑】白紛。風昏生月暈﹐水落織冰文。歲【莫】【暮】無來客﹐開門獨候君。【《永樂大典》卷一萬四千三百八十「寄」字韻﹐頁十三下引「舒嶽祥閬風集」。﹝影印本第一百四十九冊﹞】

寄袁中素季原淸談疏世慮﹐知發度年華。雀飲盆中水﹐蜂尋案上花。郊原新射雉﹐陂蕩早開蛙。得句何人贈﹐棠溪有竹家。【《永樂大典》卷一萬四千三百八十「寄」字韻﹐頁十三下引「舒嶽祥閬風集」。﹝影印本第一百四十九冊﹞】

亂後寄正仲因諗恕齋樞相朔漠音耗。樞相䢐沙漠﹐酸風萬里迷。【山人水南北﹐別業瀼東西。落葉屏風石﹐斜陽水碓溪。門荒翟公雀﹐野迥孟嘗﹝石屏風﹐正仲所寓地名。水碓溪﹐予所寓地﹐俗名搗曰奧。﹞】【《永樂大典》卷一萬四千三百八十「寄」字韻﹐頁十三下引「舒嶽祥閬風集」。﹝影印本第一百四十九冊﹞】

帥初屢書有相訪之約且求予文集知予有藏山之志也近因彌大過我知其有來日矣作此寄之流水不還剡﹐落花終到鄞。偶逢歸峽客﹐乃是寄書人。古剎藏山誌﹐他生結願因。煩君同校正﹐字字莫畱塵。【《永樂大典》卷一萬四千三百八十「寄」字韻﹐頁十三下引「舒嶽祥閬風集」。﹝影印本第一百四十九冊﹞】

寄子堂欲出一雨隔﹐相違十日彊。鼠過松落粉﹐雉步麥搖芒。酒盡夜難過﹐書淸日自長。羊求三【徑】【徑】約﹐來往莫相忘。【《永樂大典》卷一萬四千三百八十「寄」字韻﹐頁十三下引「舒嶽祥閬風集」。﹝影印本第一百四十九冊﹞】

寄正【中】【仲】相對石屏風﹐相邀石老翁。魚遊山影裏﹐鳥睡水聲中。詩卷行未了﹐書囊倒不空。笭箵君莫忘﹐猶約待秋風。【《永樂大典》卷一萬四千三百八十「寄」字韻﹐頁十三下引「舒嶽祥閬風集」。﹝影印本第一百四十九冊﹞】

五月一日寄正仲住處村非遠﹐別時山更多。花風起晴浪﹐艸露落明河。世事老休問﹐故人今幾何。朝來新酒禁﹐煮餅臥巖阿。【《永樂大典》卷一萬四千三百八十「寄」字韻﹐頁十三下引「舒嶽祥閬風集」。﹝影印本第一百四十九冊﹞】

和韻寄胡山甫鄕心趨老重﹐見說買山成。靜坐性情淡﹐孤眠滋味淸。樵人時識面﹐禪客共知名。山色元無垢﹐溪聲自不平。池荷應足制﹐山蕷想堪羹。九日如今近﹐思君出峽行。【《永樂大典》卷一萬四千三百八十「寄」字韻﹐頁十四上引「舒嶽祥閬風集」。﹝影印本第一百四十九冊﹞】

五月間與正仲立耕養堂前見石橊一花吐初因以荊公詩並俗語作對云萬綠一紅十風五雨好作尺牘中時令語正仲云只作詩語亦佳別後因補成章以寄之石屏溪上晚風柔﹐深念思注易樓。好酒自能和性气﹐閒愁何必上眉頭。十風五雨天常順﹐萬綠一紅春更畱。婢解炊新麥飯﹐提魚仍就篆畦遊。【《永樂大典》卷一萬四千三百八十「寄」字韻﹐頁十四上引「舒嶽祥閬風集」。﹝影印本第一百四十九冊﹞】

寄正仲淰淰淸愁變暮寒﹐賓鴻去後燕來還。流紅似雨人千里﹐總翠如山屋萬間。竹杖行藏觀動靜﹐柴門開闔見忙閒。何如上傳多髯客﹐白飯魚羹養好顏。【《永樂大典》卷一萬四千三百八十「寄」字韻﹐頁十四上引「舒嶽祥閬風集」。﹝影印本第一百四十九冊﹞】

用韻寄胡元魯因梅所袖達賓鴻風逆斷來縢﹐魚腹書未上罾。鑷白秋風煉藥院﹐研朱仙露讀書燈。靑峯極目先楡景﹐黃鳥收聲有木冰。欲問都城初破事﹐願君秉筆直無朋。【﹝李白秋日鑷白煉藥院。﹞】【《永樂大典》卷一萬四千三百八十「寄」字韻﹐頁十四上引「舒嶽祥閬風集」。﹝影印本第一百四十九冊﹞】

寄二林等閒詩句無題目﹐憶著二林新意生。月皎皎時猿一个﹐風泠泠處竹千莖。春花不及寒花耐﹐山鳥何如水鳥淸。欲放詩瓢滄海渺﹐不如飛鴈入鄞城。【《永樂大典》卷一萬四千三百八十「寄」字韻﹐頁十四上引「舒嶽祥閬風集」。﹝影印本第一百四十九冊﹞】

寄帥初西家女兒長日愁﹐白頭鼻息撼林丘。老去聲名惜雞肋﹐世間富貴爛羊頭。靑山白鷺水天遠﹐綠葉黃鸝風日柔。欲往楡林忘南北﹐幾回吹笛上髙樓。【《永樂大典》卷一萬四千三百八十「寄」字韻﹐頁十四上引「舒嶽祥閬風集」。﹝影印本第一百四十九冊﹞】

寄少白詩後因問訊小潘詩翁山膊鬢颼颼﹐只向巖幽了白頭。欲共君家阿戎語﹐蟬聯書笥吐難收。【《永樂大典》卷一萬四千三百八十「寄」字韻﹐頁十四下引「舒嶽祥閬風集」。﹝影印本第一百四十九冊﹞】

再寄正仲澗碧山紅錦步障﹐晚菘早韭五侯鯖。莫道亂來無樂事﹐頭流水作琴聽【﹝作音佐﹞。】【《永樂大典》卷一萬四千三百八十「寄」字韻﹐頁十四下引「舒嶽祥閬風集」。﹝影印本第一百四十九冊﹞】

寄胡山甫梅【稍】【梢】殘雨知頭數﹐溪上無風麥自靑。遲子不來還獨臥﹐踏檐啼鳥喚人醒。【《永樂大典》卷一萬四千三百八十「寄」字韻﹐頁十四下引「舒嶽祥閬風集」。﹝影印本第一百四十九冊﹞】

免役未幾四月二十九日總府復有倉官之命五月初二日入城告愬作一絕貽如山王監簿如山前與予別謂此別不復有相見之日矣予言得十年住山不出吾事畢矣今未兩月已復會面更成慘愴也前時臨別語堪哀﹐後會無期首重回。我有巾山緣未繼﹐半年兩度入城來。【《永樂大典》卷一萬四千六百八「簿」字韻﹐頁二十六上引「舒嶽祥閬風集」。﹝影印本第一百五十四冊﹞】

再題巾山二絕貽王如山監簿

其一北山自負任翻句﹐多少詩人閣筆休。戎挾兩峯懷袖去﹐並它句子一時收。

其二天將秋露沐雲鬟﹐故遣松巓鶴勢盤。詩客惟看半江月﹐不知一半在闌干。【《永樂大典》卷一萬四千六百八「簿」字韻﹐頁二十六下引「舒嶽祥閬風集」。﹝影印本第一百五十四冊﹞】

巾山行同監簿作盂藏不住。故將兩塔壓其巓﹐擊鼓撞鐘警朝暮。有時風雨響空巖﹐僧坐堂中生畏怖。惟有江平月照時﹐付與詩人題好句。皇華眞人遊海東﹐云行急疾去若風。蜺旌羽節追不及﹐飄颻雙幘墮碧空。六丁六甲不得取﹐化作兩峯撐靑紅。至今八面各變態﹐隱見有無橫復縱。或說蒼龍從海度﹐潮落江幹不能去。兩角崢嶸云護之﹐身伏泥沙惟脊露。雷鳴電作定騰霄﹐鐵鎖橫江截歸路。老胡說法欲降龍﹐又恐【《永樂大典》卷一萬四千六百八「簿」字韻﹐頁二十六下引「舒嶽祥閬風集」。﹝影印本第一百五十四冊﹞】

王可久梅花百和詩跋或疑詩之「摽梅」﹐書之「鹽梅」﹐言實而不言華也。《楚詞》於辛夷﹑木蘭﹑荃藥﹑杜衡﹑麋蕪﹑菌桂之屬﹐盡入采錄﹐獨不及梅。古人不尙梅也。嗟夫﹐世患有華而無實耳﹐實旣足取﹐花不待言也。然則詩書之言﹐其旨遠矣。騷人所錄艸木﹐皆取其莖葉俱香﹐可以佩服者﹐如蓀乃溪蓀﹐今石上菖蒲類也。蘭乃澤蘭﹐蕙爲燻艸﹐皆入藥品。非魯直所云「一干一花謂之蘭﹐一干八九花謂之蕙」者也。原之所托﹐蓋自有義。當時楚人所不足者﹐非華也﹐正於本質上有虧耳。凡艸木花蕊𨿽香﹐而莖葉不可佩服者﹐例所不取。是以不得於梅花獨破例也。此意微矣﹐若止取其花之芳潔﹐天下之花孰有尙於梅者哉﹖咸平爲熙朝極盛之日﹐杭爲東南至樂之邦﹐西湖爲杭之勝﹐孤山又爲西湖之盛。和靖先生於斯時﹐其所值﹐非屈原之比也。其所托﹐不得與騷同也。於梅獨有取焉﹐所以補騷之遺也。往歲予客瀛幕﹐甲峯周敬翁從海上緘《梅花百詠》見示﹐予已評之矣。今水北王可久又和敬翁《百詠》見寄。且曰「君曾題敬翁百詠矣﹐復能爲我評比百和乎﹖」予曰「百詠不易也﹐百和尢難也。難於易﹐易也。難於難﹐難也。今百和矩於步﹐域於區﹐崄而舒﹐迫而徐。凝思於枯寂之餘﹐覃精於淡泊之初﹐蓋難之難也。然予竊有感焉者﹐今孤山豈咸平比哉﹖而水北之人﹐掬香嬲影﹐引吭吟哦﹐困頓不自休﹐又難於和靖矣﹐不獨難於敬翁也。𨿽然風霜淩轢﹐萬木死灰﹐﹝死﹞梅不以是易操也﹐子其似之。丁丑九月十五日書。【《永樂大典》卷九百九「詩」字韻﹐頁十八下引「舒嶽祥閬風集」。﹝藏日本天理圖書館﹞】

連文鳳﹕《百正集》三卷連文鳳﹐字百正﹐號應山。三山﹝福建﹞人。生卒仕履不詳。據《四庫全書總目》卷一六五考證﹐宋徳佑﹝一二七五﹞以前﹐連文鳳亦嘗從宦。元大徳四年﹝一三○○﹞仍存詩作。四庫館臣自《永樂大典》輯《百正集》三卷。現存《永樂大典》錄﹕連百正詩【十二條】連百正集【二條】以上共十四條﹐校《叢書集成》本《百正集》三卷﹐館臣漏輯者六條。

無題學書學劍兩茫然﹐空過浮生五十年。擬向煙波深處住﹐王租已及釣魚船。【《永樂大典》卷九百「詩」字韻﹐頁十上引「連百正詩」。﹝影印本第九冊﹞】

偶作

其一春風躍馬看花時﹐肯信秋風易衰。富貴百年皆長物﹐老來方悔讀書遲。

其二少年場屋苦奔波﹐每對書檠讀不多。三十年來書好讀﹐可憐老眼費摩挲。【《永樂大典》卷九百「詩」字韻﹐頁十上引「連百正詩」。﹝影印本第九冊﹞】

偶題來到深山處士家﹐山前山後響繰車。老夫不曉人間事﹐行徧西園看橘花。【《永樂大典》卷九百「詩」字韻﹐頁十上引「連百正詩」。﹝影印本第九冊﹞】

贈隱士不隱山林隱市廛﹐半生活計此書田。可憐世上無揚子﹐誰識雄心在太玄。【《永樂大典》卷一萬三千四百五十「士」字韻﹐頁二十九下引「連百正詩」。﹝影印本第一百三十七冊﹞】

寄生樹嗟哉寄生樹﹐微根不自立。矗矗棲林壑﹐森森動原隰。本非梁棟材﹐惟有禽鳥集。縱逃斤斧侵﹐寧免寒暑襲。一朝失所托﹐早暮不相及。人生同此寄﹐百年一呼吸。濕沫偸呴濡﹐疏漏彊綴葺。未能與物化﹐安悟此機入。吾每嘆吾生﹐憂思繼以泣。托根非其所﹐舉世淪以習。老枝年歲晚﹐病葉風雨急。神山眇何許﹐瑤艸不可拾。【《永樂大典》卷一萬四千五百三十六「樹」字韻﹐頁十五上引「連百正詩」。﹝影印本第一百五十二冊﹞】

陳傑﹕《自堂存稿》四卷陳傑﹐字燾父。丰城﹝江西﹞人。宋淳佑十年﹝一二五○﹞進士。授贛州簿﹐知江陵縣。累官工部郎中﹑江西憲使兼制司參謀﹐轉朝散大夫﹐召赴行在。未行國亡﹐隱居東湖。四庫館臣自《永樂大典》輯《自堂存稿》四卷。現存《永樂大典》錄﹕陳傑詩【九條】陳傑集【七條】陳傑自堂存稿【十條】以上共二十六條﹐校《豫章叢書》本《自堂存稿》四卷﹐館臣漏輯者十四條。

和彭教諭論詩平生於二南﹐百過在芣苡。不知孰舞蹈﹐但覺烏可已。煌煌古人心﹐豈與不傳死。天和本發中﹐世味或食耳。全明凋靡後﹐末造放蕩始。折楊紛皇荂﹐敗素正堪紫。斯文吾衰久﹐安得力任鄙。天河儻可挽﹐舉俗快一洗。不且尊杜黃﹐卿言尙予起。【《永樂大典》卷八百九十六「詩」字韻﹐頁十九下引「陳傑集」。﹝影印本第九冊﹞】

誦詩盛气劘騷壘﹐長歌歷杜藩。二南四字始﹐萬古一辭難。【《永樂大典》卷八百九十六「詩」字韻﹐頁十九下引「陳傑集」。﹝影印本第九冊﹞】

無題

其一大地生靈惜暵幹﹐紙田不飽腐儒餐。閒將博士虀鹽味﹐試上先生【首】【苜】蓿盤。

其二口語甘時心猶異﹐中邊甜處味方宜。詩情合薦東坡老﹐卻媿當年【密】【蜜】荔枝。

其三聞說江邊起柁樓﹐欲將吾道付滄洲。三年惡瞰盧仝屋﹐一日輕裝範蠡舟。蹈海髙懷欣獨往﹐濟川好手蹇難畱。檣陰舸下能容我﹐雨笠荷蓑傲白鷗。【《永樂大典》卷八百九十六「詩」字韻﹐頁十九下引「陳傑集」。﹝影印本第九冊﹞】

至日拜賜詩須隆準伴宸奎【﹝玉堂碑軸旁有二像﹞。】千官萬歲講朝儀﹐黃傘髙張簇仗齊。淸曉山窗頻扣首﹐【《永樂大典》卷八百九十六「詩」字韻﹐頁十九下引「陳傑集」。﹝影印本第九冊﹞】

程簿能靜袖詩來訪次韻髙吟鼎臠屢經嘗﹐羣噪紛紛子貢墻。雪曲我應郢下﹐笛聲公自感山陽。堪嗟絳老【呢】【泥】塗役﹐孤負春官桃李場。斗大康山盛儒者﹐憑誰推此叩循良。【《永樂大典》卷八百九十六「詩」字韻﹐頁十九下引「陳傑集」。﹝影印本第九冊﹞】

西湖小春好風日﹐湖上足池臺。彼美少年子﹐適從何處來。恩光被鞍馬﹐艷麗照樽罍。今者不自樂﹐後人誰爾哀。【」。﹝影印本第十九冊﹞】《永樂大典》卷二千二百六十四「湖」字韻﹐頁三十下引「陳傑自堂存

小家住深村小家住深村﹐獨犬應門戶。招麾不去來﹐進止有常處。從田仍司盜﹐奔走亦禦侮。常恐下生犛﹐八方嘯狐兔。【」。﹝影印本第五十冊﹞】《永樂大典》卷三千五百八十「村」字韻﹐頁十八下引「陳傑自堂存

充善堂爲吳氏題厥初生人﹐性受中。不患不善﹐患不能充。血气旣剛﹐物我交戰。不患不充﹐又患不善。充而善者﹐可鸞可凰。匪善而充﹐化爲豺狼。其充爲何﹐勿助勿害。雞鳴而興﹐善與利對。申嚴界限﹐審察毫釐。誠內僞外﹐理公欲私。充無穿窬﹐義不勝用。彼充孔揚﹐傲誕是縱。故得其正﹐泉達火然。一有弗協﹐履臨淵。嗚呼道微﹐志遠瞻卓。子如充之﹐明善守約。【《永樂大典》卷七千九百四十二「堂」字韻﹐頁二十八上引「陳傑詩」。﹝影印本第七十一冊﹞】

中興事迹瑤編每讀憤塡膺﹐始末權姦托罷兵。初渡已誅雙烈士﹐小安更壞一長城。嚙大老投荒死﹐借劍孤忠竄島生。長與東南羞汗簡﹐更堪西北望神京。【《永樂大典》卷七千九百六十一「興」字韻﹐頁十一下引「陳傑詩」。﹝影印本第八十八冊﹞】

送萬平野餘秋山被薦北行朔云垂天野四平﹐羌笛叫月山秋淸。金臺此日燕萬里﹐綿蕞當年魯兩生。衢路屏營詩少味﹐江關蕭瑟賦多情。西風瞥眼鱸魚鱠﹐一夜相思聞鴈聲。【《永樂大典》卷八千六百二十八「行」字韻﹐頁十五下引「陳傑詩」。﹝影印本第九十五冊﹞】

秋熱抵信上一歌館壁張蘆鴈寒林老火張成傘﹐柔金伏在鑪。正遮西日手﹐忽坐北風圖。霜葦條嗷鴈﹐枝有噤烏。摩挲懷美獻﹐短策濟時無【﹝是八月殿試﹞】。」。﹝影印本第一百十五冊﹞】【《永樂大典》卷一萬一千三百十三「館」字韻﹐頁十四下引「陳傑自堂存

送中齋過家入燕江浙相望半月程﹐燕云萬里重行行。幾多臨水登山賦﹐不盡還家去國情。三入換來金印大﹐一歸贏得彩衣明。東湖何似西湖好﹐且對梅花捧壽觥。【《永樂大典》卷四千九百八「燕」字韻﹐頁十五下引「陳傑詩」。﹝藏西柏林人種博物館﹞】

陸文圭﹕《墻東類稿》二十卷陸文圭﹐字子方﹐號墻東。江陰﹝江蘇﹞人。宋寶佑四年﹝一二五六﹞生。延佑中﹐中鄕舉﹐不應徵召。元後至元六年﹝一三四○﹞卒。《元史》卷一九○有傳。四庫館臣自《永樂大典》輯《墻東類稿》二十卷。現存《永樂大典》錄﹕陸子方詩【三條】陸子方集【六十一條】以上共六十四條﹐校《常州先哲遺書》本《墻東類稿》二十卷及《補遺》一卷﹐館臣漏輯者八條。

偶題

其一少年不更事﹐新學多誤人。桓成繆語﹐張禹豈純臣。

其二旋沽臘醑供園菜﹐小簇春盤擷土蔬。老子興來猶不淺﹐故人病後肯相疏。遠書每勸加餐食﹐新學多承問起居。大息吾年餘幾耳﹐閒愁不樂復何如。【《永樂大典》卷九百二「詩」字韻﹐頁二上引「陸子方集」。﹝影印本第十冊﹞】

過朝天門畱題茶肆壁飛龍殿闕何崔嵬﹐黃須龍種去不回。只見長安不見日﹐不聞人從日邊來。軟紅濕雨騰香霧﹐歌童舞女錢塘路。沙磧秋幹鴈落羣﹐日光寒薄西風暮。【《永樂大典》卷三千五百二十五「門」字韻﹐頁十八下引「陸子方集」。﹝影印本第四十九冊﹞】

甲子三月二日出白羊門將遊茅山詩我來古茅州﹐未登三茅峯。自愧塵中人﹐遽希云外蹤。明日作寒食﹐命駕吾欲東。白羊古城門﹐坡隴何重重。我行【涉】【陟】其顚﹐忽下澗井中。一曲復一曲﹐直道何由逢。時於荊棘裏﹐小樹櫻桃紅。茁茁丘中麥﹐類我頭髮蓬。發白日日脫﹐麥靑長芃芃。安得長生訣﹐稽首華陽翁。兩唐古君子﹐居鄰升元宮。探仙在何許﹐爲我作先容。【《永樂大典》卷三千五百二十七「門」字韻﹐頁十二下引「陸子方集」。﹝影印本第四十九冊﹞】

贈曹徳玉子達卿父子同赴錫山館故籯無黃金﹐子弟政欲佳。芬香聞數里﹐譬若蘭當。念昔登髙門﹐始見玉在懷。顧余齒髮盡﹐嘆子頭角乖。妙齡探學海﹐浩博無津涯。翁季遙相望﹐燈雪分一齋。翳翳山陽木﹐春風幾時回。裊裊北堂萱﹐日暮意悠哉。遊方非遠道﹐心動數歸來。【《永樂大典》卷一萬一千三百十三「館」字韻﹐頁十九上引「陸子方集」。﹝影印本第一百十五冊﹞】

溪山佳處子昂爲宣城友人書

其一濁流不受美女鑑﹐醜石乃似頑夫形。行盡溪山千百里﹐只宜此地結茅亭。

其二巖花半識【元】【玄】暉面﹐溪聲細和謫仙詩。行雲流水自今古﹐漁叟樵童了不知。【《永樂大典》卷一萬四千五百四十四「處」字韻﹐頁十九上引「陸子方集」。﹝影印本第一百五十二冊﹞】

天與淸香臺記。攬眾芳之蕪穢﹐耿歲寒而獨淸者﹐非梅也歟﹖天不與之凡花﹐而獨與之梅﹐非私歟﹖與梅相知者﹐莫如林君復。願摘君復『天與淸香』之詩﹐以名公之臺何如﹖」予時在座﹐顧謂客曰「沙山之麓﹐陸公家焉。後圃梅數十本﹐虯枝偃龍﹐綠苔封樹。瑤英玉華﹐照映巖谷。一夕步月下﹐顧盼若有所營。乃呼卒輦土﹐命工庀材﹐甃以文石﹐結構其上。髙檐四柱﹐平瞰花頂﹐如素綃千丈﹐橫抹闌角﹐如遊化人之居。云影所照﹐目眩不得視也。臺成未名﹐觴客落之。酒半酣﹐有客離席言曰「公知造物私於此花者乎﹖艸木之香眾矣。今夫紫莖岐葉﹐赤花墨實﹐名曰蘭蕙﹐其香幽而野。形如鼠李﹐葉黃花白﹐名曰椒桂﹐其香辛而烈。汝南之蓮﹐未發爲菡萏﹐已發爲芙蓉。雍州之菊﹐一名曰日精﹐一名曰女華。是二香者幾乎淸矣。然隕霜旣繁﹐苦雨淒晚﹐則荒落無【予】【子】一處子於林之下﹐薄妝靚飾﹐宜笑的皪。斂裙少進而言曰﹕『妾藐姑射山之神人也﹐爲帝司琪花之林。帝以君淸節不仕﹐世胙孤山﹐以表湖曲﹐配食於水仙之宮。』辭訖﹐謂君復以淸香許梅乎﹖殆非也﹐彼以自況爾。咸平景徳間﹐處士名蓋天下。而一童一鶴﹐終老布衣﹐其節淸矣。嘗記處士居西湖時﹐雪夜踞鑪詩。倦而假寐﹐冥與神會。【楊】【揚】不同。處士在山﹐日與梅親。公屢出山﹐歲與梅疏。方其涉淮歷齊以入燕﹐歸而戍紫陽﹐使金陵。已而持節鄕部﹐按轡杭秀間。星霜十換﹐驛居野處。當是時故園之梅無恙﹐而香有不聞者矣。乃今名遂身退﹐幅巾歸第。登髙折花﹐倚欄索笑。而吾與二三子﹐亦得以撰杖屨﹐侍樽俎﹐抵掌髙談於臺上。此樂非天與耶﹖」客良久曰「子言甚善﹐敢問君復遇仙事出何書﹖」予笑曰「《龍城後錄》也。」公顧小史﹐取筆志之。佩而逝。處士驚覺﹐推戶出遊﹐但見平林疏風﹐野芳微度而已。今集中『紅艷淸香』之句﹐疑當時所賦者也。處士與公固一流人﹐然心甚似﹐而【《永樂大典》卷二千六百四「臺」字韻﹐頁二十三下引「陸子方集」。﹝影印本第三十冊﹞】

胡祗遹﹕《紫山大全集》二十六卷胡祗遹﹐字紹聞﹐號紫山﹑少凱。磁州武安﹝河北﹞人。金正大四年﹝一二二七﹞生。官江南浙西道提刑按察使。元滅宋後﹐爲荊湖北道宣慰副使。元貞元元年﹝一二九五﹞卒。延佑五年追贈禮部尙書﹐謚文靖。《元史》卷一七○有傳。四庫館臣自《永樂大典》輯《紫山大全集》二十六卷。現存《永樂大典》錄﹕胡紫山詩【一條】胡紫山集【六條】胡祗遹詩【三條】胡祗遹集【一條】胡祗遹紫山集【一百三十九條】以上共一百五十條﹐校《三怡堂叢書》本和鐵琴銅劍樓鈔本﹝藏北京圖書館﹞《紫山大全集》二十六卷﹐館臣漏輯者三條。

上平章書忘血气之私﹐循理義之正。顧其大而忘其小﹐憂喜以天下爲心者﹐是所謂豪傑之士也。【《永樂大典》卷一萬三千四百五十三「士」字韻﹐頁十五下引「胡祗遹紫山集」。﹝影印本第一百三十七冊﹞】

鄕賢請還鄕疏邑。祔先塋而了祖考之大葬﹐美前業而樹旌紀之丰碑。旣遂孝心﹐當復故里。某等望風已有日﹐攄素心而無由。敢因雅懷﹐敬邀髙蓋。求田問舍﹐具存數世之厚遺﹔嫁女婚男﹐自有聯姻之宿好。無一不便﹐勿貳其心。老作鄕先生﹐何必伴食而爲相﹔郁爲天下士﹐亦能直筆以匡時。忽爲好名﹐遂成忘本。謹疏。異鄕樂土﹐何如父母之邦﹔傾蓋英遊﹐難似裏閭之舊。悅親戚之情話﹐無嫌疑之他心。松揪拜掃之勤﹐歲時伏臘﹔桑梓敬恭之禮﹐出入起居。所以孔聖歸魯而捨齊﹐廉頗在楚而思趙。伏惟提刑紹開﹐吾鄕巨族﹐奕世名卿。苟非值干戈之擾攘﹐何以致骨肉之流寓。百年於此﹐兩世他邦。幸遇淸時﹐漸得【《永樂大典》卷六千六百四十一「鄕」字韻﹐頁二十五下引「胡祗通祗山集」。﹝影印本第六十四冊﹞】

禮論﹐無所不至。漢之大臣﹐天子得以罪之。賈誼猶爲今之大臣﹐細民得以罪之。此風一長﹐有識者甚爲寒心。近歲以來﹐奴訐主﹐妻妾告夫﹐子弟訟父兄﹐編民把執詬辱官吏﹐輿臺皁隸謗訐大臣。凶險姦邪﹐百無忌憚。恣其所爲﹐陵轢正人。白晝殿庭之上﹐穢言褻語﹐肆口而出。聖聽天聽﹐豈不知其爲惡﹖然而樂聞不禁者﹐上欲發欺蔽﹐擿姦邪﹐通寃滯﹐抑豪橫也。故特借凶人之口﹐來端直之言耳。殊不察自卽位以來﹐所聞之言無大利害﹐適足以爲口舌者進身之階﹐虛失待大臣之體﹐瀆上下之分。朝廷之上﹐無禮無威。閭裏之間﹐彜倫攸斁。無知之氓﹐習見官府之不足畏。一旦饑饉凶荒﹐狐鼠嘯聚﹐郡縣之權若之何而制之﹖今之爲大臣者不以爲憂﹐反以私門豢養凶人﹐使之遞相訐制﹐何其愚也﹖必欲通上下之情﹐立一二直節敢言之臣﹐如古之納言者﹐何求而不得。何必以嘵嘵之小人﹐瀆日月之光明哉﹖聖人之制禮﹐通貴賤之情﹐而嚴上下之分。故曰「履𨿽鮮﹐不加於枕﹔冠𨿽獘﹐不以苴履。」尊卑之分定故也。君臣之視天王﹐卑髙分嚴﹐如地之於天。然而篡弒之凶﹐古亦有之﹐何自而來哉﹖聖人作《易》﹐於《坤》之初六﹐謹爲之戒曰「初六履霜﹐陰始凝也。馴致其道﹐至堅也。」又曰「臣弒其君者有之﹐子弒其父者有之﹐其所由來者漸矣。」賈誼經學修明﹐見漢法不敬大臣﹐曰「天子之尊如堂﹐大臣如陛﹐眾庶如地。」今也大臣下獄﹐賤隸得以縛執而笞辱。然則堂不無陛乎﹖今之大臣有罪﹐則杖辱於市。小人興訛造訕﹐揶揄詬【《永樂大典》卷一萬四百五十八「禮」字韻﹐頁十上引「胡祗遹紫山集」。﹝影印本第一百四冊﹞】

耶律鑄﹕《雙溪醉隱集》八卷【據文溯閣﹑文津閣目均作「六卷」。疑《四庫全書總目》有誤。】耶律鑄﹐字成仲。元太祖十六年﹝一二二一﹞生。累官中書左丞相。至元二十二年﹝一二八五﹞卒。追贈懿寧王﹐謚文忠。《元史》卷一四六有傳。四庫館臣自《永樂大典》輯《雙溪醉隱集》八卷。現存《永樂大典》錄﹕耶律鑄詩【九條】耶律鑄詞【三條】耶律鑄雙溪醉隱集【四十四條】耶律鑄集【一條】耶律鑄雙溪醉隱前集【一條】耶律鑄雙溪醉隱新集【一條】耶律鑄雙溪醉隱外集【一條】雙溪醉隱集【一條】耶律鑄樂府【一條】耶律鑄獻公集【一條】以上共六十三條﹐校《遼海叢書》本《雙溪醉隱集》六卷﹐館臣漏輯者二十四條。

因題詩卷

其一下字工夫大﹐協音格律深。不惟穿月﹐當合出天心。

其二莫衒編苫疾﹐尙知織錦遲。篇篇何警策﹐字字更淸奇。【《永樂大典》卷九百二「詩」字韻﹐頁十五下引「耶律鑄雙溪醉隱集」。﹝影印本第十冊﹞】

效古

其一猗猗無粒粟﹐西成收不得。供盡天地間﹐千年萬年食。

其二鬱鬱無影樹﹐無人得攀折。障盡天地間﹐千年萬年熱。【《永樂大典》卷九百二「詩」字韻﹐頁十五下引「耶律鑄雙溪醉隱集」。﹝影印本第十冊﹞】

戲題近日所作詩卷末誰擅風騷上將﹐頓還舊觀據吟鞍。自然倚伏行藏在﹐未要閒人作話端。【《永樂大典》卷九百二「詩」字韻﹐頁十五下引「耶律鑄雙溪醉隱集」。﹝影印本第十冊﹞】

擬古

其一水涵春色柳涵煙﹐半是人間半是仙。簾底東風吹夢斷﹐一窗花影月明天。

其二門外西風斷續歌﹐曉聞行李過滹沱。得封侯也知何日﹐人道仙郎鬢已皤。

其三沈沈鴈影落云邊﹐云邊鴈影橫秋天。秋天一望萬里沙﹐行人猶聽鳴悲笳。悲笳一聲悲欲絕﹐雪紛紛兮風烈烈【此詩疑自「玉泉」以下爲另一首。】。玉泉溪上多舊遊﹐舊遊別後經幾秋。和林城西看春柳﹐何如談笑傾杯酒。百年身世一夢中﹐夕陽相對空回首。【《永樂大典》卷九百二「詩」字韻﹐頁十五下引「耶律鑄雙溪醉隱集」。﹝影印本第十冊﹞】

和延年所誦小詩月滿風簾醉夢殘﹐松陰滚碎玉欄幹。如何又是夜﹐特比尋常分外寒。【《永樂大典》卷九百二「詩」字韻﹐頁十五下引「耶律鑄雙溪醉隱集」。﹝影印本第十冊﹞】

載賡趙虎巖詩韻

其一羅列徵鴻字不如﹐天涯牢落正幽居。故人何處秋光老﹐愁把蠻箋艸艸書。

其二人生能得幾淸明﹐得亦爲榮失亦榮。爭後便誇饒勝事﹐五湖煙景有誰爭。【《永樂大典》卷九百二「詩」字韻﹐頁十六上引「耶律鑄雙溪醉隱集」。﹝影印本第十冊﹞】

偶得鴈時遊子不禁愁﹐把酒悲歌醉卽休。旅枕夢回情味惡﹐滿天風雨五更秋。【《永樂大典》卷九百二「詩」字韻﹐頁十六上引「耶律鑄雙溪醉隱集」。﹝影印本第十冊﹞】

舟中讀仙伯詩歌金門羽客傳仙伯﹐雕章繼賀登瀛客。錦囊滿積驪龍珠﹐宜搜得自蛟龍宅。豈無神物爲護持﹐未許塵凡探幽賾。金山萬丈安可升﹐玉海千尋不可測。遂被聲歌歌一曲﹐四望煙霞皆攺色。浪花遙逐淸風來﹐容與舟【﹝容舟﹕舟名也﹞】橫玉溪側。淩波弭楫水仙府﹐獨上蘭洲登醉白。馳情何許望成連﹐水與靑天等寬窄。【《永樂大典》卷九百二「詩」字韻﹐頁十六上引「耶律鑄雙溪醉隱集」。﹝影印本第十冊﹞】

瓠詩瓠落無容取易傷﹐石生無竅得韜光。可能妄自生喧寂﹐不與充挹酒漿。【《永樂大典》卷二千二百五十九「瓠」字韻﹐頁十上引「耶律鑄雙溪醉隱新集」。﹝影印本第十八冊﹞】

【醍醐】醍醐﹐本天竺語也。呼酥乳之精液爲醍醐。竺仙仙液養醍醐﹐甘露香融盡玉酥。玉食自推天上味﹐八珍誰更數淳【﹝之純切﹞】母【﹝音模。《周禮》八珍﹐二曰「淳母」。注﹕煎鹽加於黍食上﹐沃之以膏﹐曰「淳母」﹞】。【《永樂大典》卷二千二百五十九「醐」字韻﹐頁十五上和十五下引「耶律鑄雙溪醉隱集」。﹝影印本第十八冊﹞】

元質先生美赴漕臺成行有日要以贈言某以同僚之義不敢謙默亂構荒拙以別意執簡聯司再閏餘﹐一麾更署漕臺書。癡聾多識門喧雀﹐瘦馬東歸食有魚。盞底夜明開黯慘﹐琴中流水弄虛徐。紫微光動君先去﹐誰謂功成獨不居。【《永樂大典》卷二千六百六「臺」字韻﹐頁六上引「耶律鑄詩」。﹝影印本第三十一冊﹞】

橘隱堂爲五湖別墅題橘弟有客招醉隱﹐楡兄難辦買山錢。五湖煙景扁舟外﹐休更區區問計然。【《永樂大典》卷七千二百三十九「堂」字韻﹐頁十六下引「耶律鑄詩」。﹝影印本第七十一冊﹞】

北行慘淡豪華窟﹐神精造化功。星霜辭曉日﹐桃李盼春風。芳艸千山合﹐行人一徑通。夜來瞻太白﹐寒色欲搖空。【《永樂大典》卷八千六百二十八「行」字韻﹐頁十四下引「耶律鑄雙溪醉隱集」。﹝影印本第九十五冊﹞】

題仙居縣水巖翠疊橫陳閬苑深﹐五云漿泛玉鸞音。江山自合鍾神秀﹐一片人間未了心。【《永樂大典》卷九千七百六十四「巖」字韻﹐頁十一下引「耶律鑄詩」。﹝影印本第一百冊﹞】

玉蕊花二首

其一鳳吹流聲繞彩霞﹐勝遊還遇琬陵花。又邀相伴西王母﹐請宴昌城玉蕊花。

其二七色斑龍【﹝一作麟﹞】紫雲輦﹐九光華蓋赤霜袍。更陪金女花時宴﹐玉蕊花前是碧桃。【」字韻﹐頁八上引「耶律鑄雙溪醉隱集」。﹝影印本第一百十冊﹞】《永樂大典》卷一萬一千七十七「

次韻仲賈勉酒中年刻意學刓方﹐世故時來鯁肺腸。醉悟禪逃人未覺﹐心安貧病士之常。能無知命窮《周易》﹐便肯行歌擬楚狂。著直須平曠處﹐糟丘極目是吾鄕。【《永樂大典》卷一萬二千四十三「酒」字韻﹐頁二十一上引「耶律鑄文獻公集」。﹝影印本第一百二十四冊﹞】

鵲橋仙【崇霞臺】崇霞臺外﹐明霞館裏﹐著處蟠桃栽徧。花開動是一千年﹐知閱了春風幾面。

丁寧休把﹐玉鸞金鳳﹐也比雲間雞犬。且傾靈液莫畱殘﹐恨說道蓬萊路遠。【《永樂大典》卷二千六百四「臺」字韻﹐頁二上引「耶律鑄詞」。﹝影印本第三十冊﹞】

寄生樹賦並其狀。丙辰歲秋﹐余寓隗臺﹐會有事於西鄕﹐道出大房林樾之間。有物連蜷相繚寄生樹﹐卽寓木宛童也。一曰蔦﹐又曰寄屑﹐𨿽於載籍常閱其名﹐未【﹝居休切﹞】﹐枝葉薈蔚﹐根乎松柏。訪諸土人﹐知其所謂寄生樹者也。松柏蒼蒼﹐若有自髙自得之色﹔寄生鬱鬱﹐如抱不遇不足之气。且大鈞播物﹐化育萬類﹐未始彼而私此。顧彼之所托﹐此之所寄﹐何嘗有以異焉﹖竊有所激﹐因爲是賦。﹖」宛童曰「嘻﹐兩儀𨿽異﹐其事同也。萬類𨿽殊﹐其治一也。若盜洪覆之精華﹐竊后土之膏腴。森幹霄而直上﹐恃長榮而不枯。若之爲蠹﹐可謂盛矣。小大之辯﹐亦有間矣。吾襲气母﹐孕化成體。原道之眞﹐循天之理。守自得之名﹐保不營之利。任無爲之化﹐運自然之气。若怙其秀﹐蘊奇爲質。誰侜而美﹐自穢其迹。雜糅樗櫟﹐旁羅荊棘。紛擾煙霞﹐壅蔽風日。臨不測之橫潰﹐偭倚天之絕有蒼官大夫﹐詰寓木宛童曰「嗟爾寄生﹐偸合取容。采予之榮﹐贅予之形。蠹予之精﹐而有其生。乏挺拔之姿﹐蔑庇物之功。爾何爲者﹐但郁乎其靑【璧】【壁】。弗受令於霜威﹐以傲寒而爲徳。示一生之性﹐衒不易之勢。當風雨之所交﹐混云雷之所會。危石奮以欲飛﹐峻谷顚其垂墜。實謂傾天之險﹐非謂不傾之地。地其傾乎﹐若將安有﹖若其頹乎﹐吾將安守﹖吾之情狀﹐若之名迹。命之則二﹐根之則一。一其所得﹐齊其所失。是其不爲﹐大道之賊。」蒼官大夫﹐吞聲附影。寒心絕气﹐無以爲應。慨然有間曰「吾子之所談﹐不可以致詰。僕據迷津﹐甘於自溺。窒於推移﹐昧於消息。道之云微﹐孰知其極。頃沐淸音﹐冥心凝寂。有如明月﹐奄投玄室。淹延偏枯﹐良增歍【﹝音烏﹞】邑。凝頑底滯﹐渙然釋。僕由是知﹐天壤之間未有一物不荷帝力。遽撓其節﹐頹風復起﹐蒼黃翻覆﹐莫知所以。拉其奇挺﹐兀然柴立。收聲斂色﹐恐爲口實。宛童竦其騰誚﹐訟不知其所持。風節何其隳落﹐風聲何其衰微。弗虛而心﹐曷朴而塞。未矯其枉﹐無負其直。直其捲精敗彩﹐辟【﹝必郢切﹞】【﹝音圈﹞】曲﹐是其倒植【﹝音植。見賈誼《賦》﹞】。髙其偃蹇﹐安其蒙蔽。屏淸穆之風﹐抱頑素之質。長引哀﹐悲音相激。榮就悴。乖乎本眞﹐困乎凋敝。荒其重【﹝邊迷切﹞】﹐劣其貤忒。倚風而號﹐冒雨而泣。盍規繩其道﹐斧藻其徳。爲永蘄相忘於樂土﹐而共婆娑乎壽域。」【﹝《爾雅》﹕「寓木宛童。」郭璞云「寄生樹也。一名蔦﹐本艸寄生。一名寄屑﹐一名寓木﹐一名宛童﹐一名蔦。﹞】【《永樂大典》卷一萬四千五百三十六「樹」字韻﹐頁十四上引「耶律鑄雙溪醉隱集」。﹝影印本第一百五十二冊﹞】

程端禮﹕《畏齋集》六卷程端禮﹐字敬禮﹐一字敬叔﹐號畏齋。慶元﹝浙江﹞人。宋咸淳七年﹝一二七一﹞生。以薦爲建平教諭﹐遷臺州路教授。元至正五年﹝一三四五﹞卒。《元史》卷一九○有傳。四庫館臣自《永樂大典》輯《畏齋集》六卷。現存《永樂大典》錄﹕程端禮詩【三條】程端禮畏齋集【十七條】畏齋程端禮詩【二條】以上共二十二條﹐校淸張約園﹝壽鏞﹞鈔本﹝藏中國社會科學院文學研究所﹞《畏齋集》六卷﹐館臣漏輯者三條。

夜讀友人詩效歐公贈沈博士體陰風颯颯玄夜長﹐呼童秉燭坐中堂。手開薛子五月五日書懷章﹐始言日月一去如箭忙﹐覽玆節物對酒不能嘗。終嘆負才蘊志不得展﹐坐及顏衰鬢蒼蒼。詞深意气兀硉﹐讀之使我心徊徨。嗟乎薛夫子﹐爾材誠髙勿悲傷﹐是非由來兩茫茫。鳳凰在笯雞雉翔﹐玉石同糝一槪量。魯門九奏享爰居﹐西狩獲麟爲不祥。黔婁手足不自覆﹐闔閭金玉盈其藏。儀衍得志稱丈夫﹐孔孟奔走終皇皇。嗟乎薛夫子﹐生得時﹐道可行﹐坐俾君民躋虞唐。不然飯疏飲水枕曲肱﹐死爲善人稱其鄕。嗟乎薛夫子﹐古言貧乃士之常。盜泉之水不止渴﹐惡木之陰寧爲涼。雪霜不大摯﹐松柏無由彰。爾不見靜淸先生﹐胸蟠萬卷富穰穰。志髙太華狹土方﹐吐辭驚俗笑且僵。夏無完葛秋無糧﹐先生之操終巍昂。嗟乎薛夫子﹐爾胡爲使我百感集中腸。孤燈照壁耿夜光﹐出門朝旭升扶桑。【《永樂大典》卷九百二「詩」字韻﹐頁五下引「程端禮畏齋集」。﹝影印本第十冊﹞】

無題不爲巢許不伊周﹐老向江湖萬事休。脫下綠蓑伸腳臥﹐靑山明月滿孤舟。【《永樂大典》卷九百二「詩」字韻﹐頁六上引「程端禮畏齋集」。﹝影印本第十冊﹞】

臺州章安土神趙侯廟靈甚【﹝侯名﹐東漢人。事見《漢書》﹞】迎神送神樂歌三章侯遊兮何許﹐上賓兮帝所。巫覡兮屢舞﹐侯不來兮延佇。望寥廓兮何極﹐水冥冥兮天碧。張髙蓋兮渡險隘【﹝音益﹞】﹐覽章安維侯宅。侯弭節兮玆堂﹐色腥腐兮心不康。觴東流兮脯【扶】桑﹐聊容與兮周章。侯之生兮龍光﹐攬日月兮闔辟陰陽﹐行百谷兮厲鬼遁藏。生我民兮不夭殤。令何爲兮汝傷﹐民何爲兮不忘。侯去兮勿亟﹐覽九土兮焉適。祖髙辛兮伯益﹐大火故墟兮不食。侯無我遺兮昭事無斁【﹝《漢書》本傳﹕侯爲章安令所殺﹞】。【《永樂大典》卷二千九百五十二「神」字韻﹐頁五上引「程端禮畏齋集」。﹝影印本第三十八冊﹞】

劉敏中﹕《中庵集》二十卷劉敏中﹐字端甫。濟南章邱﹝山東﹞人。元太宗後稱制三年﹝一二四三﹞生。至元中﹐拜監察禦史。大徳間﹐宣撫遼東山北﹐召爲集賢學士。又出爲淮西肅政廉訪使﹐轉山東宣慰使﹐後召爲翰林學士承旨。以疾還鄕裏。延佑五年﹝一三一八﹞卒。贈光祿大夫柱國﹐追封齊國公﹐謚文簡。《元史》卷一七八有傳。四庫館臣自《永樂大典》輯《中庵集》二十卷。現存《永樂大典》錄﹕劉文簡公詩【一條】劉文簡公集【三十八條】劉中庵詩【一條】劉中庵集【二條】以上共四十二條﹐校淸鈔本﹝藏北京圖書館﹞《中庵集》二十卷和元刻本﹝北京圖書館藏縮微膠卷﹞《中庵集》二十五卷【現存《永樂大典》所錄《中庵集》﹐有的條目如《憶鄭處士》﹝卷一萬三千四百五十﹐頁十七下﹞﹐二十五卷本沒有收錄﹔但在二十卷輯本裏可以查到。這證明了《永樂大典》編纂者另有它據﹐而現存元刊二十五卷本亦非完本。】﹐館臣漏輯者四條。

有感同前月貧家男長憂娶婦﹐富家女長不出戶。貧富相傾理或然﹐男女失時更可憐。【《永樂大典》卷九百二「詩」字韻﹐頁十上引「劉文簡公集」。﹝影印本第十冊﹞】

書李淸臣分齋

其一干坤萬里無非分﹐一一還須分內看。進退存亡俱不失﹐聖人容易眾人難。

其二聖人容易眾人難﹐一簣終成九仞山。獨有分齋深著力﹐簿書鞍馬十年閒。【《永樂大典》卷二千五百三十五「齋」字韻﹐頁七上引「劉文簡公集」。﹝影印本第二十九冊﹞】

題劉晉卿所藏畫梅捲細看已是寫生昌﹐玉雪精神不可忘。喚起羅浮山下夢﹐小溪如練色如霜。【《永樂大典》卷二千八百十三「梅」字韻﹐頁九下引「劉文簡公集」。﹝影印本第三十六冊﹞】

蕭﹕《勤齋集》八卷蕭﹐字維斗。奉元﹝陜西﹞人。元太宗十三年﹝一二四一﹞生。大徳間﹐拜太子諭徳﹐尋以疾辭歸。延佑五年﹝一三一八﹞卒。謚文貞。《元史》一八九有傳。四庫館臣自《永樂大典》輯《勤齋集》八卷。現存《永樂大典》錄﹕蕭詩【三條】蕭勤齋集【二十條】以上共二十三條﹐校淸張約園﹝壽鏞﹞鈔本﹝藏中國社會科學院文學研究所﹞《勤齋集》八卷﹐館臣漏輯者六條。

四月二十五日作一熟經冬望眼穿﹐民生乃爾太奇偏。烈風雷雨關何事﹐不分來麰作有年。【《永樂大典》卷九百「詩」字韻﹐頁十四上引「蕭勤齋集」。﹝影印本第九冊﹞】

【繼善堂】𨿽無丕顯丕承﹐也須經正民興。爲問三年無攺﹐何如莊子難能。【《永樂大典》卷七千二百四十二「堂」字韻﹐頁三十一上引「蕭詩」。﹝影印本第七十一冊﹞】

【安善堂】聖道造化夫婦﹐誠身要在不欺。百歲眞成一瞬﹐虛生虛死奚爲。古聖神立民極﹐合內外有後先。急向人倫起手﹐此身過眼云。【《永樂大典》卷七千二百四十二「堂」字韻﹐頁三十一下引「蕭詩」。﹝影印本第七十一冊﹞】

送趙仁卿知歸徳府樞庭藹光烈﹐之子振家聲。方拜睢陽命﹐遽傳河決驚。寧當師大禹﹐不爾法盤庚。赤子元無罪﹐行推父子情。【《永樂大典》卷一萬九百九十九「府」字韻﹐頁二十上引「蕭詩」。﹝影印本第一百九冊﹞】

戲寄安道在中可笑殘年每過憂﹐不安於命自貽羞。阿凝無恙煩傳語﹐過深冬不要裘。莫道明年冬夜永﹐祗應成【介】【个】土饅頭。【《永樂大典》卷一萬四千三百八十一「寄」字韻﹐頁十六上引「蕭勤齋集」。﹝影印本第一百四十九冊﹞】

寄子明女嫁男婚夢一場﹐自憐多病羨康彊。無窮歲月無窮事﹐淡淡交親最久長。【《永樂大典》卷一萬四千三百八十一「寄」字韻﹐頁十六上引「蕭勤齋集」。﹝影印本第一百四十九冊﹞】

程端學﹕《積齋集》五卷程端學﹐字時叔﹐號積齋。慶元﹝浙江﹞人。元至治元年﹝一三二一﹞登進士第。官國子助教﹐遷翰林國史院編修官。《元史》卷一九○有傳。四庫館臣自《永樂大典》輯《積齋集》五卷。現存《永樂大典》錄﹕程端學【一條】程端學詩【一條】程端學集【一條】程端學積齋集【十條】以上共十三條﹐校淸張約園﹝壽鏞﹞鈔本﹝藏中國社會科學院文學研究所﹞《積齋集》五卷﹐館臣漏輯者六條。

遊建康東湖分韻得花字積潦曉雲霽﹐【莫】【暮】蒨﹐灼灼棲餘花。步遵淸湖潯﹐來幽人家。依松坐石磴﹐笑語紛諠嘩。密樹含風煙﹐樛枝蓊相摩。淸溪澄肺肝﹐蒼巘遙岈。歌聲散飄風﹐驚鷗起參差。人生處玆世﹐塵事苦紛拏。持心苟寂﹐萬慮一以化。日落幽意生﹐輕橈入煙霞。春饒物華。眾綠漸【《永樂大典》卷二千二百六十二「湖」字韻﹐頁十上引「程編學」【「編」疑爲「端」字之誤。】。﹝影印本第十九冊﹞】

雪野齋詩【《永樂大典》引此詩屬程端學名下﹐但四庫館臣將此詩誤輯入程端禮《畏齋集》卷十。】阻深﹐道路饒崎嶇。滕六若有意﹐補塞歸模糊。誰知甚險艱﹐行客多迷塗。何如萬原野﹐坦坦皆康衢。常時人素履﹐此日心亦孚。平平展天鏡﹐蕩蕩開玉壺。招遙踏廣寒﹐汗漫遊淸虛。元翁心地明﹐眞與此境俱。融作一片玉﹐皓皓歸太初。混沌昔云判﹐髙下散眾殊。山川【《永樂大典》卷二千五百三十九「齋」字韻﹐頁七下引「程端學集」。﹝影印本第三十冊﹞】

祭大稷文惟神八政是司﹐三農是務。用成百谷﹐咸遂羣生。時因仲春﹐敬修常祀。【《永樂大典》卷二萬四百二十五「稷」字韻﹐頁四上引「程端學積齋集」。﹝影印本第一百八十四冊﹞】

祭后稷文惟神躬勞播種﹐粒我烝民。有徳有功﹐敢忘報稱。仲春禋薦﹐繁祉是祈。【《永樂大典》卷二萬四百二十五「稷」字韻﹐頁五下引「程端學積齋集」。﹝影印本第一百八十四冊﹞】

禳金神臨本命惟神體幹之剛﹐肅秋之令。凡百照臨﹐孰敢不敬。工祝致告﹐載敷休祥。【《永樂大典》卷七千八百五十七「星」字韻﹐頁十八上引「程端學畏齋集」【以下二條所屬「畏齋集」﹐疑爲「積齋集」之誤。經查亦不見《畏齋集》﹐姑輯於此﹐待考。】。﹝影印本第八十五冊﹞】

白虎臨本命惟神金星之精﹐威靈闞如。三索之男﹐命司於戌。神所照臨﹐尙祈陰護。【《永樂大典》卷七千八百五十七「星」字韻﹐頁十八上引「程端學畏齋集」。﹝影印本第八十五冊﹞】

劉仁本﹕《羽庭集》六卷劉仁本﹐字徳元。天臺﹝浙江﹞人。元代以進士出身﹐歷官溫州路總管﹐江浙行省左右司郎中﹐卒於明初。四庫館臣自《永樂大典》輯《羽庭集》六卷。現存《永樂大典》錄﹕劉仁本【二條】劉仁本詩【八條】劉仁本集【一條】劉仁本亦玄集【四十二條】劉仁本羽庭詩稿【二條】以上共五十五條﹐校淸鈔本﹝藏中國社會科學院文學研究所﹞《羽庭集》六卷﹐館臣漏輯者十六條。

漫成六首

其一涇水泥一斛﹐混流難淸漪。碔砆非美璞﹐琱琢將安施。莊嶽置齊語﹐眾楚爭咻之。獨醒不可活﹐何不啜糟醨。柄鑿舛方圓﹐展轉禍所罹。出門涉遠道﹐柰此足力罷。仰天一長嘆﹐我生胡不時。

其二唐虞事揖讓﹐登庸八元凱。商周徳代虐﹐戰國干戈殆。項籍气拔山﹐漢髙力不逮。築城萬里長﹐亡秦乃胡亥。邇來問鼎沸﹐四郊多仗鎧。天運尙有恆﹐人心殊未攺。中夜起悲酸﹐冥號問眞宰。

其三城頭烏夜啼﹐鄰雞號嘖嘖。起坐不能寐﹐仰觀長太息。眾星何煌煌﹐四繞環中極。銀河浪不生﹐旄頭泯無迹。天道垂耿光﹐象緯森羅織。云胡海宇間﹐干戈尙狼藉。眞人坐法宮﹐明當驅鬼蜮。

其四昆侖起西北﹐滄海亙東南。洪纖有萬類﹐化育皆春涵。王霸疊興後﹐厥徳胡乃慚。漢以龍翔起﹐秦爲虎視眈。英雄橫割裂﹐民命已不堪。混一未百年﹐亂復如焚餤。文運苟恢拓﹐武徳何時戡。

其五十載風塵起﹐四海亂縱橫。或圖私爵號﹐或叛據連城。或指敵王愾﹐因之禍亂生。昨聞大兵馬﹐中原已削平。江南挈壺漿﹐日望王師迎。又聞到淮甸﹐會合出襄荊。應知稍足食﹐髙秋气肅淸。

其六渥窪產騏驥﹐溟渤生龍魚。豈是池中物﹐諒非轅下駒。風雷一舞﹐天潢出云衢。匪同枯涸鮒﹐垂頭服鹽車。蹄涔鄙蛙黽﹐皁櫪陋駘駑。況逢伯樂顧﹐復值公子漁。天閒捧玉駕﹐玄極扶鰲樞。【《永樂大典》卷九百二「詩」字韻﹐頁六上引「劉仁本亦玄集」。﹝影印本第十冊﹞】

漫成絕憐海上覓神仙﹐童女童男采藥船。白日人間愁短景﹐朱顏暗裏換流年。蓬萊已見成淸淺﹐陵谷何知又變遷。卻笑五云香案吏﹐陳辭再拜玉皇前。【《永樂大典》卷九百二「詩」字韻﹐頁六下引「劉仁本亦玄集」。﹝影印本第十冊﹞】

無題學仙贏得維摩病﹐凡骨慚非大藥姿。玉檢每從天上下﹐瑤笙誰向月中吹。陰陽煉成丹鼎﹐沆瀣光明洗肉芝。會見此身先羽翼﹐飈車有約赴安期。【《永樂大典》卷九百二「詩」字韻﹐頁六下引「劉仁本亦玄集」。﹝影印本第十冊﹞】

次金防禦過海門韻幾年霜簡鳳池秋﹐又向金鰲海上游。大拜已知天上意﹐此行端爲國分憂。酒酣劍气沖星斗﹐歌發潮聲滿柁樓。卻憶舊時持節處﹐淮南煙雨暗【楊】【揚】州。【《永樂大典》卷三千五百二十六「門」字韻﹐頁五上引「劉仁本詩」。﹝影印本第四十九冊﹞】

延平水門次韻石罅有飛練﹐凝雲不可度。洞門無鎖鑰﹐直入龍津去。【《永樂大典》卷三千五百二十六「門」字韻﹐頁八下引「劉仁本詩」。﹝影印本第四十九冊﹞】

上虞屯兵詩海上晴霞錦袍﹐虞川督戍出余姚。沙頭水鳥來相狎﹐天際雲帆不受招。山色空蒙常帶雨﹐江聲嗚咽半吞潮。東山會有人髙臥﹐豈獨風流在晉朝。【《永樂大典》卷三千五百八十六「屯」字韻﹐頁十六下引「劉仁本亦玄集」。﹝影印本第五十二冊﹞】

題上虞徐博士積善堂

其一維皇降衷﹐眾善攸同。匪嗇於愚﹐匪賢是丰。人惟好徳﹐以踐厥躬。維積乃大﹐維累乃崇。實基實履﹐實塞實充。如太王王季﹐累仁積功。至於文武﹐以殖其封。

其二大《易》之繇﹐莫《坤》爲厚。厚徳無疆﹐以載以負。積善餘慶﹐聖言匪侮。譬彼江海﹐眾流所受。嵩嶽蓋髙﹐始於培塿。拱把之材﹐郁然其茂。彼維其積﹐乃富其有。

其三虞山之鄙﹐爰有徐氏。聚族於斯﹐匪令伊始。自我先公﹐表厥宅裏。載勤載勞﹐乃積乃累。爲善好修﹐以厚其施。人懷其徳﹐世濟其美。瓜瓞綿綿﹐克岐克嶷。

其四我行省方﹐於彼虞鄕。衣冠之望﹐維徐孔臧。積善之堂﹐有燁其光。湖山蒼蒼﹐湖水洋洋。源深流長﹐前人弗忘。爾維弗忘﹐維爾之慶。【《永樂大典》卷七千二百四十二「堂」字韻﹐頁二十下引「劉仁本亦玄集」。﹝影印本第七十一冊﹞】

適意齋銘有序鄞士倪可與仲權﹐治所居之室。番【易】【禺】。造物爲徒﹐萬化遊息。心與道俱﹐意隨理適。天廓淵深﹐鳶飛魚躍。嗒然而忘﹐熙熙而得。自我行權﹐匪縱而佚。庶幾適道﹐逍遙玆室。周君伯溫篆「適意齋」三字以扁之﹐來求銘。銘曰﹕寓形宇宙﹐藐焉羈【《永樂大典》卷二千五百三十七「齋」字韻﹐頁二十二上引「劉仁本羽庭詩稿」。﹝影印本第二十九冊﹞】

吳臯﹕《吾吾類稿》三卷以終。四庫館臣自《永樂大典》輯《吾吾類稿》三卷。吳臯﹐字舜舉﹐臨川﹝江西﹞人。生卒﹑事迹不詳。僅知嘗官臨江路儒學教授。其詩多作於元至正間﹝一三四一──一三六八﹞。元亡後隱居不出﹐遁現存《永樂大典》錄﹕吳舜舉詩【三條】吳舜舉吾吾類稿【七十四條】吳舜舉集【一條】以上共七十八條﹐校《豫章叢書》本《吾吾類稿》三卷﹐館臣漏輯者十條。

過村館碧天涼透鴈啼霜﹐停策村橋夕陽。田舍驚看集童冠﹐溪翁忻見具壺觴。侵軒翠筱涓涓淨﹐隔坐黃花冉冉香。別後不堪回首處﹐平原樹接蒼茫。【《永樂大典》卷一萬一千三百十三「館」字韻﹐頁十九下引「吳舜舉集」。﹝影印本第一百十五冊﹞】

寄權建中沂上晴峯隔岸遙﹐官河秋樹日蕭蕭。書回南館人千里﹐花發東籬酒一瓢。夢覺眼看梁月落﹐相思心逐莫旌搖。回轅肯過衡門下﹐知是毋煩折簡招。【」。﹝影印本第一百四十九冊﹞】《永樂大典》卷一萬四千三百八十二「寄」字韻﹐頁三下引「吳舜舉吾吾類

寄朱逸人耕云還傍水邊村﹐遲我琴過竹門。萬里邊風飛紫鴈﹐五更山月嘯玄猿。銀箋未展殷勤意﹐翠袖先傾瀲灩尊。別後相思無處著﹐一時襟抱向誰論。【」。﹝影印本第一百四十九冊﹞】《永樂大典》卷一萬四千三百八十二「寄」字韻﹐頁三下引「吳舜舉吾吾類

舊作一首寄李國器水復山重路更紆﹐覓魚憑鴈致區區。異鄕對月家千里﹐客館篝燈酒一壺。老去多情懷舊侶﹐夜來飛夢過髙湖。銛錐已擬幹將利﹐不羨防身丈二殳。【」。﹝影印本第一百四十九冊﹞】《永樂大典》卷一萬四千三百八十二「寄」字韻﹐頁四上引「吳舜舉吾吾類

寄李伯昭兼東守吾仁裏曾聞好辟兵﹐故人於我費逢迎。落花風雨殘春酒﹐遠道能忘倦客情。珍果引苗縣翠檻﹐幹螢分焰上書檠。西齋自守吾玄在﹐甫問仍煩寄一聲。【」。﹝影印本第一百四十九冊﹞】《永樂大典》卷一萬四千三百八十二「寄」字韻﹐頁四上引「吳舜舉吾吾類

寄王槐堂【《吾吾類稿》卷三輯此詩﹐題作《寄權建中》﹐疑誤﹐故重輯。】竹門深靜宜髙隱﹐書榻從容憶借眠。銀燭醉酣曾共刻﹐采毫吟就已爭傳。鴈霜寒浸蛟湖月﹐鷗雪晴翻鳳渚煙。每欲因風修一札﹐渴心常逐【莫】【暮】旌縣。」。﹝影印本第一百四十九冊﹞】【《永樂大典》卷一萬四千三百八十二「寄」字韻﹐頁四上引「吳舜舉吾吾類

裴伯升初度詩蒨翠如圍﹐風觸罘罳暑气微。折桂最誇門地舊﹐樹諼今見孝廉稀。靑雲路近馳珠履﹐白藕花開照彩衣。何用區區祝眉壽﹐亨衢有願莫相違。樹陰【」。﹝影印本第一百五十九冊﹞】《永樂大典》卷一萬四千七百七「度」字韻﹐頁十三上引「吳舜舉吾吾類

慶少尹初度詩傳家舊有聲。總羨花封依鳳渚﹐共看雲路快鵬程。殷勤不得宣衷曲﹐願祝修齡比廣成。﹐冰霽曉風燻暑气淸﹐郎星髙並壽星明。才猷邁世爭先【」。﹝影印本第一百五十九冊﹞】《永樂大典》卷一萬四千七百七「度」字韻﹐頁十三上引「吳舜舉吾吾類

友人初度詩風引荷香露气淸﹐北堂歡動彩衣明。杯傳芳醑彤霞灩﹐坐繞新聲白雪輕。花吐晴諼當小檻﹐粉含修竹傍前楹。按頭更有長生籙﹐淸隱書傳筆意精。【」。﹝影印本第一百五十九冊﹞】《永樂大典》卷一萬四千七百七「度」字韻﹐頁十三上引「吳舜舉吾吾類

初度慶章【﹝爲友人作﹞】﹐曙光銀燭曉然紅。淸歌艷帶瑤臺雪﹐仙醴香浮綺席風。照坐彤霞初縹緲﹐滿川花雨正溟蒙。知君已授長生訣﹐金狄摩挲笑語中。華屋春濃气郁【」。﹝影印本第一百五十九冊﹞】《永樂大典》卷一萬四千七百七「度」字韻﹐頁十三上引「吳舜舉吾吾類

胡行簡﹕《樗隱集》六卷胡行簡﹐字居敬。臨江新諭﹝江西﹞人。元至正二年﹝一三四二﹞進士﹐授國子監助教﹐歷翰林修撰。除江南道禦史﹐遷江西廉訪司經歷。四庫館臣自《永樂大典》輯《樗隱集》六卷。現存《永樂大典》錄﹕胡樗隱集【八條】胡居敬集【一條】胡居敬樗隱集【二條】以上共十一條﹐校南海孔氏鈔本﹝藏廣州中山圖書館﹞《樗隱集》六卷﹐館臣漏輯者三條。

方壺歌呈常太守迢迢方壺山﹐遠在扶桑東。何年鑿混沌﹐元气間鴻蒙。扶輿淸淑自融結﹐瑰奇不與余山同。昆侖玄圃疑並峙﹐嵩衡泰華難爭雄。環以弱水﹐繚以瀛蓬。珊瑚碧樹交磊砢﹐瑯玕芝艸紛蒙茸。金烏玉兔﹐旋繞乎其上。鳳【鳳】【凰】麒麟﹐遊戲乎其中。神仙萬古所會宅﹐秋乎六鰲之上﹐海若之宮。往泛樓【般】【船】過其側﹐風濤阻絕無由通。眞人恍惚不可見﹐至今抱此心。朅來塵寰內﹐邂逅開奇逢。飛仙躡鳧舄﹐發漆顏如童。手持帝賜淸涼丹﹐洗滌熱惱蘇羣蒙。赫然與世作司命﹐物不疵癘長年丰。願回銀海月﹐下照凡夫窮。飲我紫瓊漿﹐佩我淸芙蓉。腰纏十萬騎黃鶴﹐瑤池同看蟠桃紅。歸來燕坐江嶂曲﹐時遊慧剎聽松風。載瞻合皂山﹐言招葛仙翁。呼吸玄化﹐逍遙太空。海籌自報水淸淺﹐人間之樂無窮終。方壺方壺﹐仙山咫尺兮﹐嗟來者其焉從﹖【《永樂大典》卷二千二百五十六「壺」字韻﹐頁二十上引「胡樗隱集」。﹝影印本第十七冊﹞】

【樂善堂】樂善堂中樂最眞﹐滄桑屢變道終存。舊家閥閱今猶昔﹐奕葉詩書子又孫。慈竹連春雨靜﹐蟠桃偏散曉霞繁。髙風舉世堪師表﹐孰使紛紛薄俗惇。【《永樂大典》卷七千二百四十二「堂」字韻﹐頁二十三下引「胡樗隱集」。﹝影印本第七十一冊﹞】

若村記出郡郭東行十餘里﹐有勝地曰沙堤。堤之上﹐竹樹綿密﹐途徑縈迂。環之地而居者﹐茅舍相望。其族之蕃且大者曰陳氏。陳氏之先﹐有爲郡錄事參軍者﹐有仕至邑令者。宦譜流芳﹐遠近推之。友人黃楚崇嘗語余曰「吾家白湖之上﹐距沙堤二三里。世爲姻媾詩書道義之好﹐彌久而彌厚也。陳氏多佳子弟﹐其字以君材聞於人者﹐又陳氏之隱君也。君材好讀書﹐善與人交。辟一室﹐外植花竹﹐中列圖畫。顏其軒曰『若村』。搢紳之士﹐咸詠歌其事。幸爲記之。」余聞村之爲言﹐聚落也﹐野也。《字通》云「經史無村字。」《集韻》曁《復古編》﹕「字當從邑﹐從屯﹐今作村。世俗所通用也。」夫近山而居者謂之山村﹐近江而居者謂之江村。今君之所居﹐近蕭水二三里許﹐宜目之曰江村矣。顧以「若村」名﹐蓋沙堤經兵燹之餘﹐華堂廣悉化爲瓦礫矣。今之結屋而居者﹐非復承平之舊也。閭閻岑寂﹐簫鼓之聲不聞。徘徊顧瞻﹐境與心合。因思昔時之華麗﹐感今日之荒涼﹐尙村之不若也。或者曰「今之人狀貌朴野﹐威儀不戢。世咸目之曰村﹐君豈有慕於斯﹖」余曰﹕漢廷大臣﹐皆木彊惇厚﹐遲鈍少文。世俗所謂村也。蓋《論語》之言曰「先進於禮樂﹐野人也。」釋者曰「野人﹐謂郊外之民。」蓋亦村耳。孔聖欲從先進﹐乃厭乎彬彬之文﹐惟質朴爲貴。君以若村自號﹐豈慕是歟﹖余山居野人也﹐賦性朴魯﹐俚而不華。殆眞村者﹐不但若也。淸時暇日﹐訪君於沙堤之村。俯樵唱於谷口﹐賡漁歌於渺茫。飲村酒﹐賦村詩。幸毋誚我曰「子眞村居人也﹐是以能知村之樂焉。」【《永樂大典》卷三千五百八十「村」字韻﹐頁十下引「胡居敬集」。﹝影印本第五十冊﹞】

宋禧﹕《庸庵集》十四卷宋禧﹐初名玄僖【《四庫全書總目》卷一六八作「初名元禧」﹐玄諱作元﹐《永樂大典》均作「玄僖」﹐今從之。】﹐字一尢逸﹐號庸庵。余姚﹝浙江﹞人。元至正十年﹝一三五○﹞中浙江鄕試﹐補繁昌教諭﹐尋棄歸。洪武初﹐召修《元史》。書成不受職﹐乞還山﹐復與桂彥良同徵﹐主考福建。《明史》卷二八五有傳。四庫館臣自《永樂大典》輯《庸庵集》十四卷。現存《永樂大典》錄﹕宋玄僖詩【一條】宋玄僖庸庵集【十四條】宋玄僖庸庵稿【三條】宋玄僖庸庵後稿【四十二條】《廣信府誌》引【一條】以上共六十一條﹐校南海孔氏鈔本﹝藏廣州中山圖書館﹞《庸庵集》十四卷﹐館臣漏輯者十三條。

野梅圖淒淒山澤畔﹐慘慘雪霜中。獨有憂心者﹐時來嗅朔風。【《永樂大典》卷二千八百八「梅」字韻﹐頁二十下引「宋玄僖庸庵集」。﹝影印本第三十五冊﹞】

題紅梅畫三首

其一自喜春光早﹐翻憐月影孤。鐵心亦愛惜﹐不肯擊珊瑚。

其二縞帶何時換﹐紅裳向日明。天寒看翠羽﹐春近憶黃鶯。

其三日遠江南路﹐愁深洛下塵。淚痕都是血﹐寄語鐵心人。【《永樂大典》卷二千八百九「梅」字韻﹐頁十五下引「宋玄僖庸庵集」。﹝影印本第三十五冊﹞】

題王時敏畫梅誰憐迂甚王徵士﹐不管江頭驛使催。秋晚小山叢桂下﹐爲人猶寫數枝梅。【」。﹝影印本第三十六冊﹞】《永樂大典》卷二千八百十三「梅」字韻﹐頁十二下引「宋玄僖庸庵後

題畫梅

其一老幹風霜古﹐柔枝雨露新。可憐靑白眼﹐逢著看花人。

其二隔水花如雪﹐云窗盡日開。何勞路旁別﹐爲折一枝來。【《永樂大典》卷二千八百十三「梅」字韻﹐頁十三下引「宋玄僖庸庵集」。﹝影印本第三十六冊﹞】

【洞巖】翠巖仙洞白雲深﹐躡石捫蘿一訪尋。眞馭不逢山色瞑﹐澗風吹袂冷森森。【《永樂大典》卷九千七百六十四「巖」字韻﹐頁五下《廣信府誌》引「宋僖詩」。﹝影印本第一百冊﹞】

【求放心齋銘並序】「求放心齋」者﹐四明唐君時可藏修之室也。時可以鄕先生﹐子孫從事顯路﹐循循斂愼不失其世守。而其名齋﹐又不忘乎問學之要﹐若是可尙也已。余姚宋某乃爲之銘曰﹕凡民有心﹐乃主厥躬。尊曰天君﹐常居於中。耳目眾體﹐有令則從。萬感以應﹐旣明而通。曷放於外﹐物誘則昧。播遷忘返﹐有曠其內。陷彼陰於﹐淵淵以隊。惕玆至尊﹐可失定位。孰求其放﹐先覺所望。求之則存﹐虛靈豈喪。學問之道﹐有啟於孟。欽哉後修﹐用達乎上。【《永樂大典》卷二千五百三十六「齋」字韻﹐頁二十三下引「宋玄僖庸庵集」。﹝影印本第二十九冊﹞】

心一齋記郁君敬修﹐四明善士也。藏修於郭居﹐扁其齋曰「心一」﹐而徵言於余姚宋玄僖以爲記。乃繹古訓而言曰﹕心神明不測者也﹐得於天而主於人之身。天下之理﹐於是乎具焉﹔天下之事﹐於是乎應焉。古今至遠也﹐而通乎一息者心也﹔宇宙至廣也﹐而周乎一念者心也。天至髙也﹐地至厚也﹐人之身至眇也﹐而參爲三才者心也。心之於人﹐至貴至尊者也﹐而耳目眾體之官不能侵﹔至虛至明者也﹐而耳目眾體之欲不能蔽。侵於耳目眾體之官﹐蔽於耳目眾體之欲者﹐眾人之心也。性統於心而靜﹐情統於心而動。靜而恆中﹐動而恆和者﹐聖人之心也。𨿽然﹐眾人之心豈果異於聖人之心哉﹖譬之鑑也。聖人無垢﹐而眾人有垢也。自有垢而至無垢﹐刮磨之功也。自眾人而至聖人﹐學問之力也。學問非一事而放心是求者﹐學問之要也。何謂放心﹐靜而昏﹐動而雜者﹐放心也。心旣放矣﹐以之檢身﹐則鑑失其明﹔以之應事﹐則衡失其平。甚矣﹐放心不可以不求也。求之柰何﹖心一而已矣。以言乎學問﹐敬而循序者﹐心一也。以言乎應事﹐敬而中節者﹐心一也。心一之功大矣哉﹗《中庸》曰「天地之道﹐可一言而盡也。其爲物不二﹐則其生物不測。」余謂聖人之道亦然。聖人有心而無爲者也﹐天地無心而成化者也。士希賢﹐賢希聖﹐聖希天。原其功﹐不越乎心一而已矣﹐敬修其進之哉﹗【」。﹝影印本第二十九冊﹞】《永樂大典》卷二千五百三十七「齋」字韻﹐頁二十上引「宋玄僖庸庵後

雪篷齋記客有自東海來者﹐談明之南郭﹐若有遁者之居焉。其居遠市而寂﹐戶牖階檻晻映水林蘆葦間。吾嘗過而異之﹐因下馬造其室。室之上覆與其四旁皆施素焉。啟牖以觀﹐曒然若雪﹐而虛然若舟﹐其扁曰「雪篷齋」云。時吾睹其室﹐嘆曰﹕曩以事涉漲海﹐樓船快健﹐爭先取疾﹐若天馬羣躍長風中。旗旄飄揚﹐劍戟蕩摩。蛟龜鯤鯨﹐出沒導從﹐誠偉觀也。然當隆暑時﹐赤日熾波﹐瘴霧燻天。浩蕩無際﹐不知所辟。回顧父母妻子若隔異域﹐邈乎不可見。中心火熱﹐水不能沃。及玆登陸而郭行﹐不知有所謂雪篷者在是也。旣嘆而坐﹐雪篷主出見客。問其名氏﹐若聵然無聞者。室中無他物﹐幾榻琴硯﹐書冊山水圖在焉。日正中﹐蒼涼外浮﹐虛白內朗﹐令人有醒然者。雪篷主戶外蔭有桐﹐火石鼎﹐汲井烹苦茗飲。客旣出門﹐人事復坌集。蒙蒙役役﹐夢寐度白日﹐竟忘詢其人矣。余聞其言而憶之曰「噫﹐豈吾故人陳元昭乎﹖」元昭性淡泊﹐好畫山水。嘗遊諸公貴人間﹐往往不意合。今聞其遁處南郭矣﹐豈其人乎﹖余觀古之遁者多蹈海而往﹐視人間世若有所不樂。然蹈海於海以自遠﹐孰若蹈海於人人中﹐浮湛而莫我知也。元昭若遁雪篷﹐蹈海於人人中﹐則人人中之海不大於海之爲海者乎﹖未幾﹐元昭寓書於余﹐曰「爲我記雪篷。」乃知雪篷主果元昭不錯也。因書客與余談者﹐爲《雪篷齋記》。【《永樂大典》卷二千五百四十「齋」字韻﹐頁十一上引「宋玄僖庸庵集」。﹝影印本第三十冊﹞】

代趙聲翁祭兄文【﹝己卯﹞】嗟我老君﹐遭時艱難。克承世祚﹐拓業以勤。生我兄弟﹐同母五人。兄爲冢子﹐碩大且惇。吾宗所望﹐諸弟所尊。若子若婦﹐若侄若孫。以及戚﹐咸蒙訓言。端居一室﹐外務罔幹。迹與物疏﹐心實周旋。故慮所及﹐事獨萬全。有恢前績﹐夫豈偶然。嗟夫世家﹐與運凋殘。往往華盛﹐降爲孤寒。有藉先澤﹐吾門尙延。人事所致﹐寧獨自天。我之昆弟﹐根株相聯。兄處養望﹐厚重弗遷。隱然長城﹐寇侮敢前。我與子靜﹐外力是宣。其餘兄弟﹐贊翼翩翩。以應兄志﹐如是有年。庶幾先君﹐慰於九泉。天禍我家﹐彊者先顚。淸兄靜弟﹐相繼棄捐。己失一臂﹐動作闕焉。又喪元兄﹐我益力單。惟兄之貴﹐家受封恩。惟兄之富﹐足裕後昆。惟兄之嗣﹐有爲郎官。惟兄之壽﹐白髮蒼顏。終於正寢﹐旣順且安。兄志厭矣﹐我又何嘆。所以悲慕﹐鐘情天倫。兄弟之中﹐惟二人存。且自兄沒﹐世事日艱。弟亦老矣﹐無意人間。惟願後人﹐念及本原。相與扶持﹐世世無愆。兄在幽冥﹐其相先君。啟於先生﹐以佑吾門。兄今就葬﹐何日來還。設祭棺前﹐涕淚其潛。【」。﹝影印本第一百四十六冊﹞】《永樂大典》卷一萬四千五十一「祭」字韻﹐頁十八下引「宋玄僖庸庵

祭岑栲峯先生文光輝。兵興宇內﹐盜賊日滋。公旣疾病﹐日無禱醫。壙我近丘﹐治我棺衣。得死爲幸﹐吾死已遲。三日而葬﹐勿後其時。緇黃之事﹐無爲我爲。常所往來﹐至者可知。一酹墳土﹐已不我遺。公有治命﹐令子不違。吾儕哭公﹐過時而悲。顧瞻老成﹐存者其誰。山寒木落﹐云髙鶴飛。公不可起﹐九泉永歸。羅拜墓下﹐涕泗漣洏。設祭陳誠﹐靈其鑑玆。黍﹐談笑尊罍。喜怒憂怨﹐發爲歌詩。不事雕刻﹐時出怪奇。世道愈隘﹐知公者希。淵珠璞玉﹐孰惟公耿介之資﹐與俗寡諧。髙邁之識﹐弗惑旁蹊。尙論古人﹐多契其懷。有志當世﹐不展其才。偃蹇以老﹐特立艸萊。彼熱不附﹐彼涼不睽。曲直之辧﹐短長之裁。施於鄕閭﹐好惡不齊。當其憤世﹐剛腸莫摧。或行田間﹐或坐水。霞晨月夕﹐嘉客適來。繾綣【《永樂大典》卷一萬四千五十四「祭」字韻﹐頁十三下引「宋玄僖庸庵集」。﹝影印本第一百四十七冊﹞】

謝肅﹕《密庵集》八卷謝肅﹐字原功。上虞﹝江西﹞人。元至正﹝一三四一──一三六八﹞末﹐欲投效張士誠﹐未遇﹐歸隱。明洪武中﹐舉明經﹐授福建按察司僉事。後以事被逮﹐下獄死。《明史》卷二八五有傳。四庫館臣自《永樂大典》輯《密庵集》八卷。現存《永樂大典》錄﹕謝肅【一條】謝肅詩【三條】謝肅密庵詩集【一條】謝肅密庵詩稿【二條】謝肅密庵集【三條】謝肅密庵稿【五條】謝原功密庵詩稿【三條】密庵詩稿【一條】密庵文稿【一條】以上共二十條﹐校《四庫全書》本﹝藏北京圖書館﹞《密庵集》八卷和《四部叢刊三編》明洪武刊本《密庵集》十卷﹐館臣漏輯者一條。

龍興探花上知府寶界仙葩谷雨催﹐輕塵拂面探車回。春衣香重飄金穀﹐曉檻妝寒傍玉臺。齋閣獨存徐孺榻﹐賓筵今盛孔融杯。韶華賞芳遊在﹐綠水紅蓮次第開。【《永樂大典》卷一萬九百九十九「府」字韻﹐頁二十下引「謝肅詩」。﹝影印本第一百九冊﹞】

錢宰﹕《臨安集》六卷錢宰﹐字子予﹐一字伯均。會稽﹝浙江﹞人。元大徳三年﹝一二九九﹞生。至正中中甲科。明初徵修禮樂書﹐授國子助教。後參修《書傳會選》。洪武二十七年﹝一三九四﹞卒。《明史》卷一三七有傳。四庫館臣自《永樂大典》輯《臨安集》六卷。現存《永樂大典》錄﹕錢宰臨安集【三十九條】以上三十九條﹐校淸鈔本﹝藏北京圖書館﹞《臨安集》六卷﹐館臣漏輯者二十七條。

題王煮石梅花邵生得梅花折枝﹐上寫《江南婦》詞﹐王煮石所畫也。時邵適去妾﹐因題以嘲之。誰謂江南婦﹐不及江南花。春深風雨惡﹐花落婦西家。【《永樂大典》卷二千八百十三「梅」字韻﹐頁十五下引「錢宰臨安集」。﹝影印本第三十六冊﹞】

衡門詩衡門晝不關﹐深巷客來少。芳艸滿階生﹐落花無人掃。【《永樂大典》卷三千五百二十七「門」字韻﹐頁八下引「錢宰臨安集」。﹝影印本第四十九冊﹞】

曉妝詩白玉搔頭手自搔﹐曉妝臨鏡試蘭膏。回頭欲問張京兆﹐莫把蛾眉畫得髙。【《永樂大典》卷六千五百二十三「妝」字韻﹐頁二下引「錢宰臨安集」。﹝影印本第六十二冊﹞】

擬古十九首絆」。「回車駕言邁」﹐自傷不見用於時也﹐然結之以「榮名以爲寶」﹐若急於仕矣。今擬曰「榮名何足言」。「東城髙且長」﹐自傷不得仕進﹐而惟「燕趙多佳人」之比。今擬曰「鄒魯多哲人」﹑「束帶升其堂」。「生年不滿百」﹐勉人及時燕樂﹐而惟「仙人王子喬」之慕。今擬曰「重華何人哉﹐還可與等夷」。皆勉之使歸於正云。諸篇皆然。古詩十九首﹐有風雅之遺音焉。或者謂其未能一於雅正也。余嘗擬之。其一﹐「行行重行行」﹐賢者不得於君而作﹐然但祝之以努力加餐而已。今擬曰「願言崇明徳﹐無爲終棄捐」﹐庶幾有規諫之意焉。其二﹐「靑靑河畔艸」﹐刺輕於仕進而不能守節者﹐然但結之以空難獨守﹐則濫已甚矣。今擬曰「褰裳竟何爲﹐日夕終風暴」﹐庶幾有警戒之意焉。「今日良燕會」﹐美士之不苟進也。然結之以「無爲守貧賤」﹐若勸之使苟進矣。今擬曰「無爲受

其一出門萬里別﹐行行遠防邊。相望各天末﹐北斗日夜躔。四運秋復春﹐不見君子還。燕車北其轍﹐越馬南其轅。目遠心愈近﹐悵望徒懸懸。黃雲暗關塞﹐路險不見天。式微夫如何﹐日月忽已遷。願言崇明徳﹐無爲終棄捐。

其二灼灼上花﹐離離下艸。盈盈倚市門﹐粲粲顏色好。對客巧趨蹌﹐當歌善窈窕。毋爲逞妖冶﹐愧爾增謣傲。褰裳竟何爲﹐日夕終風暴。

其三靑靑霸陵艸﹐莽莽長安道。人生如過客﹐發白已蚤。及此芳春節﹐灞水流浩浩。豈無一尊酒﹐逍遙散幽抱。命駕出北徵﹐貴遊多年少。白馬金絡頭﹐瓊筵相輝耀。燕姬間秦箏﹐夾生紛窈窕。縱飲極娛樂﹐幽何嗟悼。

其四絆﹐局促悲苦辛。置酒開華宴﹐行樂及芳辰。吳趨理妙曲﹐逸饗行雲。雅調暢髙情﹐和者如陽春。同心夙所契﹐適趣當爲陳。叢林下翔鳥﹐晴川見遊鱗。何當解余佩﹐怡然樂天眞。無爲受

其五髙臺何巍巍﹐參差與云平。玉繩臨雙闕﹐長河流無聲。上有羽衣人﹐逍遙吹玉笙。淸響涵明月﹐飛佩可泠泠。借問弄者誰﹐疑是董雙成。逸思隨風發﹐無人識其聲。曲終再三嘆﹐感慨有餘情。所悲同門友﹐局促趨世榮。願將秋水劍﹐爲之解塵纓。笑呼雙黃鵠﹐與子俱遠徵。

其六涉海采瑯玕﹐紅者珊瑚枝。明珠盈懷袖﹐將以遺所思。海闊不得返﹐所寶莫致之。爛其納我室﹐抱璞將何爲。

其七長風﹐乘槎犯牽牛。支機織女石﹐爲問今在不。水深波濤闊﹐浮石將焉求。皎皎明月光﹐照我屋東頭。寒螿鳴樹間﹐招搖指孟秋。白露下髙梧﹐葉落聲颼颼。寒暑更變遷﹐河漢東南流。懷哉裏中兒﹐奮志起遠遊。飄然

其八靑靑梧桐樹﹐托根在髙岡。與子新合歡﹐翕如鳳與凰。鳳凰鳴鏘鏘﹐合歡期世昌。歡情一何短﹐離思一何長。嗟彼籬下菊﹐含英揚其芳。晨霜秉貞節﹐寧隨秋艸黃。終當采而佩﹐歲晏夫何傷。

其九中林多幽蘭﹐江籬雜芳蓀。采之酌春酒﹐將以淸心魂。持杯未及飲﹐悵然念王孫。王孫不歸來﹐置酒在芳尊。

其十河東有織女﹐皎皎云爲章。手弄機上絲﹐日夕更七襄。織成五色文﹐欲制君子裳。莫言隔秋水﹐可以駕飛梁。睆彼牽牛星﹐終日不服箱。

其十一靑郊一何曠﹐悠悠駕飛轅。好風從東來﹐百花中園。所嗟花下人﹐華發愧芳妍。盛衰固常理﹐何必金石堅。朝聞庶有得﹐夕死不愧天。花開已復謝﹐榮名何足言。

其十二空白露下﹐秋气日夜涼。悲風動髙梧﹐落葉淒已黃。四序遞流易﹐歲晏發旣蒼。興懷感逝川﹐長嘆惜流光。勇躍勵情志﹐毋使徒悲傷。鄒魯多哲人﹐美者金玉相。被服黼與黻﹐斐然爛成章。至今猗蘭操﹐遺響一何長。馳情整華佩﹐躑躅增悵望。何當秣余馬﹐束帶升其堂。

其十三朝登太行山﹐山下見古墓。生時諒英雄﹐覆封且固。千秋萬歲後﹐荊棘波廣路。狐兔穴其中﹐躑躅走樵豎。朽骨食已無﹐螻蟻上枯樹。人生天壤間﹐歲月如脫兔。日往月斯臨﹐寒至暑則去。方生何控摶﹐之死亦奚懼。吾將學長生﹐空同渺何許。酒至輒盡觴﹐曲肱樂吾趣。

其十四死者如逝水﹐生者如浮雲。郭西蒿裏塋﹐累累盡荊榛。終古一長夜﹐永寐不復晨。落日下牛羊﹐叢棘蔽斷麟。不如東家丘﹐崇崗气氤氳。樵蘇代有禁﹐聖澤日已新。

其十五人生無百歲﹐每作千歲期。月出日已沒﹐流光疾如馳。哲人惜寸陰﹐進徳當及時。嗟彼自放者﹐且復樂今玆。重華何人哉﹐還可與等夷。

其十六孟秋涼風至﹐嗈嗈鴈南翔。遊子在中野﹐卒歲嗟無裳。豈無同心友﹐悠悠阻關梁。昨宵夢見之﹐手升其堂。美人懷昔歡﹐贈以金玉相。願得長切磨﹐狂斐藉成章。神交不斯須﹐寤起增煩傷。恨不生羽翰﹐與子永徜徉。如何顧盼意﹐引領遙相望。念我心尙爾﹐君情諒不忘。

其十七十五明月滿﹐十六月已虧。月虧旁死魄﹐初三已生輝。愁多感時邁﹐涼風夕淒其。仰看明月光﹐零露沾裳衣。故人有短書﹐寄之鴈南飛。但寫長相憶﹐不及早來歸。把書起長嘆﹐艸虫鳴何悲。區區念子心﹐無使久相違。

其十八故人萬里別﹐海水日夜深。南風海上來﹐遺我雙南金。不見故人面﹐乃見故人心。鑄作黃金徽﹐置之白玉琴。彈爲別鶴操﹐聞以懷湘吟。曲終聽者稀﹐矯首望知音。

其十九出門見新月﹐揚輝照我裳。蹇裳起悵望﹐美人天一方。長安信佳麗﹐不如歸故鄕。王事方靡盬﹐離思徒彷徨。願君樹明徳﹐賤妾有耿光。【《永樂大典》卷九百四「詩」字韻﹐頁二十五上引「錢宰臨安集」。﹝藏西柏林人種博物館﹞】

擬古

其一長江東流去﹐來者方不息。白日沒西山﹐晨光還奕奕。春花瘁復榮﹐秋艸黃已碧。造化無停機﹐循環豈終極。人生天壤間﹐少壯須努力。

其二旅人﹐經年不還家。途窮無相知﹐歲晏將如何。憂不得返﹐徒使衣帶緩。浮槎不土著﹐摧折在山阿。一朝洪流發﹐漂蕩入長波。浩浩去無極﹐江海安可涯。類此

其三旭日照下土﹐渚風耀其輝。輝耀未及遠﹐浮雲已蔽之。淫雨彌川澤﹐重陰翳四垂。來牟委疇隴﹐農事安所施。浩浩洪波翻﹐舟楫不得維。文命去已遠﹐悵然起遐思。

其四山中有神人﹐逍遙若處子。饑來餐朝霞﹐渴飲銀漢水。舉世慕金丹﹐誰能達其理。瀛洲有微茫﹐弱水渺千里。掩關絕塵交﹐相去諒亦邇。

其五庭樹日已黃﹐白髮日已短。候虫鳴前除﹐秋霜蕙花晚。歲月如奔駒﹐六轡不可挽。泛舟涉方瀛﹐方瀛水淸淺。安期邈難求﹐吾揖亦已返。花開醉復斟﹐黍熟饑自飯。逌然樂悟生﹐瑤島諒不遠。【《永樂大典》卷九百四「詩」字韻﹐頁二十七上引「錢宰臨安集」。﹝藏西柏林人種博物館﹞】

藍仁﹕《藍山集》六卷藍仁﹐字靜之。崇安﹝福建﹞人。曾辟武夷書院山長﹐遷邵武尉﹐不赴。明洪武七年﹝一三七四﹞於放歸後又嘗仕宦﹐但其始末不可考。《明史》卷二八五有傳。四庫館臣自《永樂大典》輯《藍山集》六卷。現存《永樂大典》錄﹕藍靜之詩【三條】藍靜之集【五條】藍靜之藍山集【四十九條】以上共五十七條﹐校淸咸豐刊本﹝藏中國社會科學院文學研究所﹞《藍山集》六卷﹐館臣漏輯者一條。

寓秦石村作【四庫館臣誤將此詩輯入藍智《藍澗集》卷三。】盤石垂蘿一徑分﹐野橋流水數家村。人煙橘柚寒連屋﹐仙掌芙蓉晚對門。屢辱故人畱藥價﹐空煩漁父問桃源。多情惟有南溪竹﹐春雨年年長子孫。【《永樂大典》卷三千五百七十九「村」字韻﹐頁二十下引「藍靜之集」。﹝影印本第五十冊﹞】

藍智﹕《藍澗集》六卷藍智﹐字性之。崇安﹝福建﹞人。明洪武十年﹝一三七七﹞以薦授廣西按察司僉事。晚年謝事歸裏。《明史》卷二八五有傳。四庫館臣自《永樂大典》輯《藍澗集》六卷。現存《永樂大典》錄﹕藍性之詩【二十一條】藍性之詩集【一條】藍性之集【四條】藍性之藍山集【五條】《蒼梧志》引【三條】以上共三十四條﹐校淸咸豐刊本﹝藏中國社會科學院文學研究所﹞《藍澗集》六卷﹐館臣漏輯者一條。

落花怨【四庫館臣誤將此詩輯入藍仁《藍山集》卷六。】春風開花花滿枝﹐春雨落花花作泥。飄紅墮白不解惜﹐裁靑剪翠空如迷。莫嫌花飛春去早﹐第恐春歸人易老。狂蝶無心戀故枝﹐遊蜂有意穿芳艸。江上行人去不歸﹐閨中少婦沾衣。春愁縈人無遠近﹐燕水不來花落盡。【《永樂大典》卷五千八百三十九「花」字韻﹐頁九下引「藍性之集」。﹝影印本第六十一冊﹞】

龔斅﹕《鵝湖集》六卷龔斅﹐鉛山﹝江西﹞人。明洪武十三年﹝一三八○﹞與儒士王本﹑杜佑﹑杜等同爲四輔官。後以老乞歸。又召爲國子祭酒﹐卒於官。四庫館臣自《永樂大典》輯《鵝湖集》六卷。現存《永樂大典》錄﹕龔鵝湖集【一條】龔鵝湖集【十三條】以上共十四條﹐校《四庫全書》文津閣本﹝藏北京圖書館﹞《鵝湖集》六卷﹐館臣漏輯者一條。

貴溪江湖村【﹝在江閩之界﹐邑之南鄕也。﹞】楚水閩山最上頭﹐夢中渾記昔曾遊。云深瘴嶺天如海﹐月浸篷窗屋似舟。處處哀猿巫峽曉﹐家家鳴鴈洞庭秋。萍蹤久厭風濤惡﹐斗瀨濺濺萬斛愁。【《永樂大典》卷三千五百八十一「村」字韻﹐頁九下引「龔鵝湖集」。﹝影印本第五十冊﹞】

蘇過﹕《斜川集》六卷蘇過﹐字叔黨﹐自號斜川居士。眉山﹝四川﹞人。宋熙寧五年﹝一○七二﹞生。長年隨父蘇軾﹐曾解兩浙禮部試下﹐任右承務郎等職。後軾謫英州﹐貶惠州﹐遷儋耳﹐徙廉﹑永﹐僅過隨侍之。過初曾監太原府稅﹐次知潁昌府偃城縣﹐皆以法令罷﹐晚權通判中山府。宣和五年﹝一一二三﹞卒於鎭陽行道中。《宋史》卷三三八有傳。《四庫全書總目》卷一七四存目有《斜川集》十卷﹐其提要辧明爲僞書。但此四庫存目本之僞﹐早發於邵二云《南江文鈔》卷八《書坊本僞斜川集後》和孫子瀟《天眞閣集》卷四十三《書斜川集贗本後》。今收《知不足齋叢書》的《斜川集》六卷﹐實爲四庫館臣據《永樂大典》所輯﹐未及收入《四庫全書》者。現存《永樂大典》錄﹕蘇叔黨詩【一條】蘇邁詩【《永樂大典》誤。蘇邁﹐蘇軾長子﹐字伯長﹐並無《斜川集》之作。「邁」系「過」之誤。《永樂大典》所引「蘇邁詩」三條均見《斜川集》。】【三條】蘇邁斜川集【二十條】蘇過斜川集【二條】以上共二十六條﹐校《知不足齋叢書》本《斜川集》六卷﹐館臣漏輯者一條。

代人賀啟【《永樂大典》原引八條﹐其它七條均已見《斜川集》卷四。】伏審先膺帝制﹐寵易侯藩﹐進長殿嚴﹐薦分符節。輟自北門之寄﹐蹔稽黃闥之榮。承平百年﹐已絕羽書之警﹔元戎十乘﹐蔚爲儒者之榮。凡在庇庥﹐舉增欣慰。某官徳並河嶽﹐學參天人。才足以潤色皇猷﹐道足以躋民壽域。徘徊趙魏﹐虜畏之如敵國長城﹔出入巖廊﹐人仰之如太山北斗。君臣合徳﹐終始一心。頃居宥密之司﹐夙見倚毗之重。方佇登庸於元老﹐遽懷補外之髙風。盜已試於奔秦﹐民舉思於借冠。惇詩閱禮﹐果膺謀帥之求﹔臥鼓息鋒﹐行見安邊之效。某舊掃門屏﹐久睽星躔﹐豈圖樗散之餘生﹐復托監書之末吏。溝中之斷﹐𨿽絕意於靑黃﹔轍下之鱗﹐猶有冀於升斗。丘山之惠﹐沒齒何忘﹖燕雀之情﹐賀敢後﹖【《永樂大典》卷一萬五百四十「啟」字韻﹐頁十七上引「蘇邁斜川集」。﹝影印本第一百六冊﹞】

