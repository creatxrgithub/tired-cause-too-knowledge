

欽定四庫全書

東雅堂韓昌黎集注

提要

【臣】等謹案東雅堂韓昌黎集注四十卷不著撰人名氏惟卷末各有東吳徐氏刻梓家塾小印考陳景云韓集防勘書後曰近代吳中徐氏東雅堂刋韓集用宋末廖瑩中世防堂本其注采建安魏仲舉五百家注本爲多間有引他書者僅十之三復刪節朱子單行考異散入各條下皆出瑩中手也瑩中爲賈似道館客事見宋史似道傳徐氏刋此本不著其由來殆深鄙瑩中爲人故削其名氏並開板年月邪云云今考此本前列重校凡例九條內稱廟諱一條確爲宋人之語景云之說爲可信知此本爲瑩中注也景云又自注此文曰東雅堂主人徐時泰萬曆中進士官工部郎中今考明進士題名碑萬曆甲戌科有徐時泰長洲人蓋卽其人矣乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

重校昌黎集凡例

是集慶元間魏仲舉刋五百家注引洪興祖樊汝霖孫汝聽韓醇劉崧祝充蔡元定諸家注文【洪辧證樊譜注孫韓劉全解祝音義蔡補注】未免冗復而方崧卿舉正朱子校本攷異卻未附入讀者病之今以朱子校本攷異爲主而刪取諸家要語附注其下庶讀是書者開卷暁然今舉凡例於左

一朱子攷異凡例見於文集序首並仍其舊一閣京杭蜀石本異同已見朱子攷異凡例今更加讎校是正頗多觀者當自知之

一注引經子史等事則書於攷異之上釋音則附其下

一小圏下今按云云者並是攷異全文

一注引經子史書傳事爲證者則入如集中有關系時政及公卿拜罷月日更博采新舊史唐登科記附益之

一舊注引某氏云者今仿朱子離騷集注例皆刪去惟攷異下有紏方之繆者則存之如復志賦誰無施而有獲所辧之類是也

一先儒議論有關系者隨所聞見增入如閔已賦固哲人之細事兮東坡顏樂亭記嘗有評議元和聖徳詩婉婉弱子赤立傴僂南軒所議之類是也

一正文或有疑字並依攷異文從口如藍田縣丞防壁記再進再屈口人之類是也

一皇朝廟諱諸本多易本字如貞元作正元之類非臨文不諱之義徒失古意今例但空本字防畫若唐諱如以丙爲景以民爲人之類卻存古不攺

一攷異於正文本字或一字或二字並提起今例如本字在句末卽入注腳不復重出句讀中或一兩字各有攷異並總附於一句之下

昌黎先生集序

【朱子云此集今世本多不同惟近嵗南安軍所刋方崧卿校定本號爲精善別有舉正十卷論其所以去取之意又它夲之所無也然其去取多以祥符杭本嘉祐蜀夲及李謝所據館閣夲爲定而尢尊館閣本𨿽有謬誤往往曲從它夲𨿽善亦棄不錄至於舉正則又例多而詞寡覧者或頗不能曉知故今輙因其書更爲校定悉考眾本之同異而一以文勢義理及它書之可證驗者決之茍是矣則𨿽民閒近出小本不敢違有所未安則𨿽官本古本石本不敢信又各詳著其所以然者以爲考異十卷庶幾去取之未善者覽者得以叄伍而筆削焉】○【方云序只云目爲昌黎先生集諸本亦多無文字者今從之後凡從方氏者不復論所不同者乃著之】

門人李漢編【蜀本作朝議郎行尙書屯田員外郎史館修撰上柱國賜緋魚袋李漢編今本或有並序二字非是】

文者貫道之器也不深於斯道有至焉者不也易繇爻象【繇音宙占辭名也】春秋書事詩詠謌書禮剔其僞皆深矣乎秦漢已前其气渾然迨乎司馬遷相如董生揚雄劉向之徒尢所謂傑然者也至後漢曹魏气象萎爾司馬氏已來規範蕩悉謂易已下爲古文剽掠濳竊爲工耳文與道蓁塞固然莫知也先生生於大歷戊申幼孤隨兄播遷韶嶺兄卒鞠於嫂氏辛勤來歸【來或作求非是】自知讀書爲文日記數千百言比壯經書通念暁析酷排釋氏諸史百子皆搜抉無隠【或無皆字】汗瀾卓踔奫澄深【左太衝吳都賦云澄奫潫郭璞江賦云防滉園奫於旻切音或作沄非是】詭然而蛟龍翔蔚然而虎鳳躍鏘然而韶鈞鳴【方從杭蜀本作發今按二字兩通但作鳴則句響而字穩耳故今定從諸本而特著方本所從以備參考後皆放此】日光玉潔周情孔思千態萬貎卒澤於道徳仁義炳如也洞視萬古湣惻當世遂大拯頽風教人自爲【左氏成公二年其自爲謀也則過矣爲下僞切】時人始而驚中而笑且排先生益堅終而翕然隨以定嗚呼先生於文摧陷廓淸之功比於武事【閣本作士非是】可謂雄偉不常者矣【常方從杭本作賞云取漢書功蓋天下者不賞之語今按不賞乃蒯徹教韓信背叛之語而唐太宗亦嘗自言武徳末年實有功髙不賞之懼施之於此旣不相似且非臣子所冝言者李亦未必敢取以爲用也當從諸本爲正】長慶四年冬先生歿門人隴西李漢【或無隴西二字】辱知最厚且親遂收拾遺文無所失墜【左傳國語多用失墜字或作墜失或無失字者皆非】得賦四古詩二百一十聮句十一律詩一百六十雜著六十五書啟序九十六哀詞祭文三十九碑志七十六筆硯鱷魚文三表狀五十二摠七百【或作七百一十六或作七百三十八方氏考其數皆不合而姑從閣本杭本以爲唐本舊如此旣非文義所系今亦不能深考】並目錄合爲四十一卷目爲昌黎先生集傳於代又有注論語十卷傳學者順宗實錄五卷列扵史書不在集中先生諱愈字退之官至吏部侍郎余在國史本傳

昌黎集序說

宋景文公云柳柳州爲文或取前人陳語用之不及韓吏部卓然不丐於古而一出諸已

蘇明允上歐陽書云孟子之文語約而意深不爲巉刻斬絕之言而其鋒不可犯韓子之文如長江大河渾浩流轉魚黿蛟龍萬怪遑惑而抑絕蔽掩不使自露而人望見其淵然之光蒼然之色亦自畏避不敢迫視

東坡雲杜詩韓文顏書左史皆集大成也又云唐之古文自韓愈始其後學韓而不至者爲皇甫湜學皇甫湜而不至者爲孫樵自樵以降無足觀矣山谷與王觀復書雲杜子美到夔州後詩韓退之自潮州還朝後文章皆不煩繩削而自合矣又云老杜作詩退之作文無一字無來處蓋後人讀書少故謂韓杜自作此語耳又答洪駒父云諸文皆好但少古人繩墨耳可更熟讀司馬子長韓退之文章

秦少遊雲探道徳之理述性命之情發天人之奧明死生之變此論理之文如列禦防莊周之作是也別黑白陰陽要其歸宿決其嫌疑此論事之文如蘇秦張儀之所作是也考同異次舊聞不虛美不隱惡人以爲實錄此敍事之文如司馬遷班固之所作是也原本山川極命艸木比物屬事駭耳目變心意此托詞之文如屈原宋玉之所作是也鉤莊列之微挾蘇張之辯摭遷固之實獵屈宋之英本之以詩書折之以孔氏此成體之文如韓愈之所作是也蓋前之作者多矣而莫有備於愈後之作者亦多矣而無以加於愈故曰總而論之未有如韓愈者也

陳后山雲杜之詩法韓之文法也詩文各有體韓以文爲詩杜以詩爲文故不工耳

李方叔云東坡教人讀戰國策學說利害讀賈誼晁錯趙充國章疏學論事讀莊子學論理性又須熟讀論語孟子檀弓要志趣正當讀韓柳令記得數百篇要知作文體面

昌黎集序說

欽定四庫全書

東雅堂昌黎集遺文

聫句

有所思聫句【此下三聫句見孟東野集】

相思繞我心日夕千萬重年光坐晼晚春涙銷顏容【郊】臺鏡晦舊暉庭艸滋新茸望天山上石別劍水中龍【愈】

遣興聮句【說見上】

我心隨月光冩君庭中央【郊】月光有時晦我心安所忘【愈】常恐金石契斷爲相思腸【郊】平生無百嵗岐路有四方【愈】四方各異俗適異非所將【郊】駑蹄顧挫秣逸翮遺稻粱【愈】時危抱獨沈道防懷同翔【郊】獨居久寂黙相顧聊慨慷【愈】慨慷丈夫志可以耀鋒鋩【郊】蘧寗知捲舒孔顏識行藏【愈】朗鑑諒不逺佩蘭永芬芳【郊】茍無夫子聽誰使知音揚【愈】

贈劍客李園聮句【同上】

天地有靈術得之者惟君【郊】築鑪地區外積火燒氛氳【愈】照海鑠幽怪滿空歊異氛【郊】山磨電弈弈水淬龍蝹蝹【愈】太一裝以寶列仙篆其文【郊】可用懾百神豈惟壯三軍【愈】有時幽匣吟忽似深潭聞【郊】風胡久已死此劍將誰分【愈】行當獻天子然後致殊勲【郊】豈如丰城下空有鬥間云【愈】

遺詩

同竇【牟】韋【執中】尋劉尊師不遇【此詩得於五竇聫珠集公時任都官外郎同洛陽令竇牟河南令韋執中以訪之元和五年也詩以同尋師爲韻人各一首洪氏年譜亦見】

秦客何年駐仙源此地深還隨躡鳧騎來訪馭風襟院閉靑霞入松髙老鶴尋猶疑隱形坐敢起竊桃心春雪【今按此詩得於文苑英華其後卽以正集中春雪詩首句云新年都未有芳華者系之疑亦公作也已上並方本所載諸本所無者今悉存之諸本更有遺文一卷方獨取贈族侄嘲鼾睡三篇余並不錄今並附見於後其可疑者亦但存其目而不載其文云】

片片驅鴻急紛紛逐吹斜到江還作水著樹漸成花越喜飛排瘴胡愁厚蓋砂兼云封洞口助月照天涯瞑見迷巢鳥朝逢失轍車呈丰盡相賀寧止力耕家

贈族侄【上或有徐州字】

我年十八九壯气起胸中作書獻云闕辭家逐秋蓬嵗時易遷次身命多厄窮一名𨿽云就片祿不足充今者復何事卑棲寄徐戎蕭條資用盡濩落門巷空朝眠未能起逺懷方鬰悰擊門者誰子問言乃吾宗自云有奇術探妙知天工旣往悵何及將來喜還通期吾語非佞當爲佐時雍

嘲鼾睡【李希聲家有退之遺詩數十篇希聲云皆非也獨嘲鼾二篇似之錄於末】

澹師晝睡時聲气一何猥頑飈吹肥脂坑谷相嵬磊雄哮乍咽絕每發壯益倍有如阿鼻屍長喚忍眾罪馬牛驚不食百聚相待木枕十字裂鏡面生痱癗【痱音肥癗音灅痱癗腫病也】鐵佛聞皺眉石人戰搖腿孰雲天地仁吾欲責眞宰幽尋虱搜耳猛作濤翻海太陽不忍明飛禦皆惰怠乍如彭與黥呼寃受葅醢又如圏中虎號瘡兼吼餒𨿽令伶倫吹苦韻難可攺𨿽令巫咸招防爽難復在何山有靈藥療此願與采

澹公坐臥時長睡無不穩吾嘗聞其聲深慮五藏損黃河弄濆瀑梗連拙鮌南帝初奮槌一竅泄混沌【莊子應帝王篇南海之帝儵北海之帝怱中央之帝混沌相與甚善儵與忽謀報混沌之徳曰人皆有七竅以視聽食息此獨無有嘗試鑿之日鑿一竅七日而混沌死】迥然忽長引萬丈不可忖謂言絕於斯繼出方衮衮幽幽寸喉中艸木森苯防【苯音本防音忖艸木叢生也】盜賊𨿽狡獪亡防敢窺閫鴻蒙總合雜詭譎騁戾狠乍如鬭呶呶忽若怨賦形苦不同無路尋根本何能堙其源惟有土一畚

晝月

玉盌不磨著泥土靑天孔出白石補免入臼藏蛙縮肚桂樹枯株女閉戶陰爲陽羞固自古嗟汝下民或敢侮戲謿盜視汝目瞽

贈張徐州莫辭酒

莫辭酒此防固難同請防工女機上帛半作軍人旗上紅莫辭酒誰爲君王之牙春雷三月不作響戰士豈得來還家

辭唱歌【諸本注云此篇恐非公作今姑存之】

抑逼教唱歌不解看艷詞坐中把酒人豈有歡樂姿幸有伶者婦腰身如柳枝但令送君酒如醉如憨癡聲自肉中出使人能逶隨復遣慳恡者贈金不皺眉豈有長直夫喉中聲雄雌君心豈無恥君豈是女兒君教發直言大聲無休時君教哭古恨不肯復吞悲乍可阻君意艷歌難可爲

知音者誠希【古詩不愁歌者苦但傷知音希】

知音者誠希念子不能別行行天未曉攜手踏明月

酬藍田崔丞立之詠雪見寄

京城數尺雪寒气倍常年泯泯都無地茫茫豈是天崩奔驚亂射揮霍訝相纒不覺侵堂陛方應折屋椽出門愁落道上馬恐平韉朝鼔矜淩起山齋酩酊眠吾方嗟此役君乃詠其姸水玉淸顏隔波濤盛句傳朝飱思共飯夜宿憶同氊舉目無非白雄文乃獨

潭州泊船呈諸公

夜寒眠半覺鼔笛閙嘈嘈闇浪春樓堞驚風破竹篙主人看使範客子讀離騷聞道松醪賤何須恡錯刀飲城南道邊古墓上逢中丞過贈禮部衛員外少室張道士【中丞謂裴度也】

偶上城南土骨堆共傾春酒三五杯爲逢桃樹相料理【料音聊】不覺中丞喝道來

池上絮

池上無風有落暉楊花晴後自飛飛爲將纖質淩淸鏡濕卻無窮不得歸

記

監軍新竹亭記【按此文恐非公作今刪去】

書

答侯生問論語書【公作論語傳未成而歿見於張籍祭詩辯於洪慶善之說者甚明今世所傳如宰予晝寢以晝作畫子在齊聞韶三月不知肉味以三月作音浴乎沂以浴作防子在回何敢死以死作先𨿽甚鄙淺然爲伊川之學者皆取之】

愈白侯生足下所示論語問甚善聖人踐形之說孟子詳於其書當終始究之若萬物皆備於我反身而誠是也茍有僞焉則萬物不備矣踐形之道無他誠是也足下謂賢者不能踐形非也賢者非不能踐形能而不備耳形言其備也所謂具體而微是也充實之謂美充實而有光輝之謂大充實則具體未大則微故或去聖一閒或得其一體皆踐形而未備者惟反身而誠則能踐形之備者耳愈昔注解其書而不敢過求其意取聖人之防而合之則足以信後生輩耳此說甚爲穩當切更思之愈白

墓志

相州刺史禦史中丞田公故夫人魏氏墓志銘【下或有注並序字今按此篇不類公它文目云元和八年則又非少作其非公作無疑今刪去】

啟

皇帝卽位賀宰相啟

愈啟伏見冊命皇帝以閠月三日嗣臨大位以主神人含生之類孰不蒙賴相公翼亮聖明大慶資始伏惟永永與國同休愈下情不勝慶躍限以所守不獲隨例拜賀謹差某奉啟不宣謹啟

狀

奏汴州得嘉禾嘉狀【方本有之以附嘲鼾睡之後云此篇見文苑英華蓋爲董晉作董晉行狀亦可攷】

右謹按符瑞圖王者徳至於地則嘉禾生伏惟皇帝陛下道合天地恩霑動植邇無不協逺無不賔神人以和風雨咸若前件嘉禾等或兩根並植一穗連房或延蔓敷榮異實共蔕旣葉和同之慶又標丰稔之祥感自皇恩微莖何極於造化親逢嘉瑞小臣喜遇於休明無任【云云】

皇帝卽位賀諸道狀

伏見勑命皇帝以閏正月三日嗣臨寶位海內惟新凡在臣庶不勝慶幸惟俯同下情未由拜賀但增馳戀謹奉狀不宣某再拜【或無此三字】

皇帝卽位降赦賀觀察使狀

二月五日恩赦今月二十四日卯時到州當時集百官僧道百姓宣示訖聖上以繼明之初垂惟新之澤曲成不遺於萬物大賚遂延於四海寰宇斯防品類皆蘇渥恩普霑逺近同慶【蘇渥或乙此二字非是】愈以藩條有制拜賀無由不勝欣抃之至謹差萍鄕縣丞李某奉狀陳賀【某或作於】潮州謝孔大夫狀【此篇見洪氏年譜方氏增考云公旣南行家亦譴逐二月二日巳過商州之南而此狀言七月二十七日牒則八月作也不知其家何故猶未至潮又侄孫湘亦從公而南故宿曾江口有示湘詩而過始興江口詩謂目前百口還相逐與狀言妻子孫侄未到者皆不相應此狀恐妄也今按公之到郡旣不見年月之實則此狀無由可考方氏引曾江始興二詩以證此狀之妄蓋亦有理但恐或是已過始興畱家在後而獨先到郡亦不可知但其狀詞頗類袁州申使狀則又未有以必見其妄故今且存之亦闕疑之意也】

伏奉七月二十七日牒以愈貶授刺史特加優禮以州小俸薄慮有闕乏毎月別給錢五十千以送使錢充者開緘捧讀驚榮交至顧已量分慚懼益深欲致辭爲讓則乖伏屬之禮承命茍貪又非循省之道進退反側無以自寧其妻子男女並孤遺孫侄奴婢等尙未到官窮州使賔罕至身衣口食絹米足充過此以往實無所用積之於室非廉者所爲受之於官名且不正恃防眷待輙此披陳

防

憲宗崩慰諸道防

愈言上天降禍大行皇帝奄棄萬國伏惟攀慕永痛哀感難勝某承詔不任號絕限以官守拜慰末由伏增惶戀謹差某奉防不宣韓愈再拜

題名

長安慈恩塔題名【已下並方本所載】

韓愈退之李翺習之孟郊東野柳宗元子厚石洪濬川同登

洛北惠林寺題名

韓愈李景興侯喜尉遲汾貞元十七年七月二十二日魚於溫洛宿此而歸昌黎韓愈書

謁少室李渤題名

愈同樊宗師盧仝謁少室李拾遺

福先塔寺題名

處士石洪濬川吏部員外王仲舒中水部員外鄭楚相叔敖洛陽縣令潘宿陽幹明國子博士韓愈退之前試左武衛冑曹李演廣文前杭州錢塘縣尉鄭紘文明元和三年十月九日同遊

嵩山天封宮題名【歐公防語附】

元和四年三月二十六日與著作佐郎樊宗師處士盧仝自洛中至少室謁李徴君渤樊次玉泉寺疾作歸明日遂與李盧道士韋蒙僧榮並少室而東抵眾寺上太室中峯宿封禪壇下石室遂自龍泉寺釣龍潭水遇雷明日觀啟母石入此觀與道士趙遇乃歸閠月三日國子博士韓愈題

歐公集古防尾云右韓退之題名二皆在洛陽其一在嵩山天封宮石柱上刻之記龍潭遇雷事天聖中余爲西京畱守推官與梅聖兪遊嵩山入天封宮徘徊柱下而去遂登山頂之武后封禪處有石記戒人遊龍潭者母語笑以黷神龍龍怒則有雷恐因念退之記遇雷意其有所誡也其一在福先寺塔下當時所見墨迹不知其後何人模刻於石也

迓杜兼題名

河南尹水陸運使杜兼尙書都官員外郎韓愈水陸運判官洛陽縣尉李宗閔水陸運判官伊闕縣尉牛僧孺前同州韓城縣尉鄭伯義元和四年九月二十二日大尹給事奉詔祠濟瀆回愈與二判官於此迎候遂陪遊宿愈題

華嶽題名【此文刻於金天祠石闕昔人嘗集華嶽題名自唐開元至後唐淸防錄爲十卷此文𨿽未必盡出公手然筆削之嚴要非公不可故錄之】

淮西宣慰處置使門下侍郎平章事裴度副使刑部侍郎兼禦史大夫馬總行軍司馬太子右庶子兼禦史中丞韓愈判官司勲員外郎兼侍禦史李正封都官員外郎兼侍禦史馮宿掌書記禮部員外郎兼侍禦史李宗閔都知兵馬使左驍衛將軍威逺軍使兼禦史大夫李文悅左廂都押衙兼都虞候左衛將軍兼禦史中丞密國公髙承簡元和十一年八月丞相奉詔平淮右八日東過華陰禮於嶽廟總等八人實備將佐以從

東雅堂昌黎集遺文

朱子校昌黎集傳

新書本傳

宋景文公【今以李翺所撰行狀皇甫湜所撰墓志神道碑舊史本傳資治通鑑洪興祖所撰年譜程俱所撰歷官記方崧卿增攷年譜考其同異詳略附注本文之下以見公之行事本末而文之已見於集者不復載云】

韓愈字退之鄧州南陽人七世祖茂有功於後魏封安定王父仲卿爲武昌令有美政旣去縣人刻石頌徳終袐書郎【李白作文公父仲卿去思碑雲南陽人而公常自稱昌黎李翺作公行狀亦云昌黎某人皇甫湜作墓志不言鄕裏又作神道碑乃云上世嘗居南陽又延州之武陽而舊史亦但云昌黎某今按新史蓋因李碑而加鄧州二字也然考漢書地理誌有兩南陽其一河內修武卽左傳所謂晉啟南陽也其一南陽堵陽卽荊州之南陽郡字與赭同在唐屬鄧州者也元和姓纂唐書世系表有兩韓氏其一漢弓髙侯頽當孫騫避亂居南陽郡之赭陽九世孫河東太守術生河東太守純純四世孫安之晉員外郎二子濳恬隨司馬休之入後魏爲菟太守二子都偃偃生後魏中郎潁潁生播徙昌黎棘城其一則頽當裔孫尋爲後漢隴西太守世居潁川生司空稜後徙安定武安至後魏有常山太守武安成侯耆徙居九門生尙書令徵南大將軍安定相王茂茂生均均生晙晙生仁泰仁沗生叡素叡素生仲卿仲卿生防愈而中間嘗徙陳畱以此而推則公固潁川之族尋稜之後而不得承騫之系矣而洪興祖所撰年譜但以騫之後世嘗徙昌黎遂附新史之說獨以赭陽爲均州小有不同耳及其再考二書而見公世系之實則遂諱匿不敢復著仲卿防愈之名而直以爲不可考今固不得而據也惟方崧卿增考引董說以爲鶱乃韓瑗韓休之祖而公自出於尋稜與二書合其論南陽則又云今孟懷州皆春秋南陽之地自漢至隋二州皆屬河內郡唐顯慶中始以孟州河南府建中中乃以河南之四縣入河陽三城使其後又攺爲孟州今河內有河陽縣韓氏世居之故公毎自言歸河陽省墳墓而女挐之銘亦曰歸骨於河南之河陽韓氏墓張籍祭公詩亦云舊塋盟津北則知公爲河內之南陽人其說獨爲得之公詩所謂舊籍在東都我家本瀍谷則必以地近而後嘗徙居耳但據此則公與昌黎之韓異而毎以自稱則又有不可曉者豈是時昌黎之族頗盛故隨稱之亦若所謂言劉悉出彭城言李悉出隴西者邪然設使公果出昌黎也則其去赭陽已歷數世其後又屢遷徙不應捨其近世所居之土而逺指鄧州爲鄕裏也方又引孔武仲之說亦同董氏而王銍以爲公生於河中之永樂今永樂猶有韓文鄕則其說爲己詳蓋其世系𨿽有不可知者然南陽之爲河內修武則無可疑者而新史洪譜之誤斷可識矣】愈生三嵗而孤隨伯兄防貶官嶺表防卒嫂鄭鞠之【李漢序云先生生於大歷三年戊申三嵗而孤見祭嫂丈及乳母志防事見盧東美志洪譜云盧志所謂宗兄乃大宗小宗之宗舊史以爲從父兄誤矣又云舊史大歷十二年夏五月起居舍人韓防坐元載貶官柳宗元先友記云防善淸言有文章名最髙以故多謗防旣卒公攜家北歸葬防河陽建中貞元閒復避地於江南韓氏有別業在宣城因就食焉見歐陽詹哀詞復志賦祭嫂及老成文示爽詩】愈自知讀書日記數千百言比長盡能通六經百家學【行狀云讀書能記它生之所習墓志云先生七嵗好學言出成文今按復志賦云值中原之有事兮將就食於江之南始專專於講習兮非古訓爲無所用其心則公之爲學正在就食江南時也】擢進士第【洪譜云貞元二年丙寅公年十九始至京師見祭老成文歐陽哀詞答崔立之書五年已已有上賈滑州書六年庚午有河中府連理木頌七年辛未有送齊皥序八年壬申登進士第時年二十五見上邢君牙書唐科名記云貞元八年陸防主司試明水賦禦溝新柳詩公名在榜中見與陸員外書舊史云大歷貞元間文士多尙古學而獨孤及梁肅最稱淵奧愈從其徒遊鋭意鉆仰欲自振於一代泊舉進士投文於公卿間故相鄭餘慶頗爲延譽由是知名是年有爭臣論九年癸酉博學宏詞試太淸宮觀紫極舞賦顏子不貳過論見上考功崔虞部書及與韋舍人書十年甲戊有省試學生代齋郎議方攷此議當系十一年試宏詞下未詳是否洪譜又云是年嘗歸河陽省墳墓見祭老成文有贈張童子序十一年乙亥又試宏詞見答崔立之書有三上宰相書皆不報是年去京師過潼關有感二鳥賦旣歸河陽有畫記遂自河陽如東都有祭田橫文今按八年以後此年以前又嘗遊鳯翔以書抵邢君牙不得意去有岐山詩洪程皆定爲此年六月誤矣】防董晉爲宣武節度使表署觀察推官晉卒愈從喪出不四日汴軍亂乃去依武寧節度使張建封建封辟府推官操行堅正鯁言無所忌【董晉行狀云十二年七月晉拜宣武節度使受命遂行韓愈實從公行狀云董公辟公以行得試祕書省校書郎爲觀察推官墓志云先生三十有一而仕神道碑云十四年用進士從董晉平汴州推官舊史作巡官洪譜云二狀載公入汴在十二年丙子與史合志碑所記皆後二年殊不可曉豈今年辟公以行至十四年始有成命邪亦不應如是之緩也方攷蜀本樊本無三十一而仕之文但云歷官二十有七年爾然自公卒之年逆數之亦當以十四年三十一嵗爲歷官之始故公入汴𨿽在十二年然水門記十四年正月作石本猶但稱攝節度掌書記前進士韓愈是辟命猶未下也計必是年辟命乃下故碑志之言如此不當以命下之緩爲疑也今按公入汴之年洪方得之碑志所計年數若以命下之日言之亦未爲失但云十四年從董晉平汴州則誤矣又送俱文珍序亦在十三年安得言十四年乃入汴乎要當以公之自言及二狀二史通鑑爲正持正狂躁其攷之或有未審不足據也舊史之作巡官則程記已辧其非矣洪譜又云十三年丁丑公在汴有復志賦送汴州監軍俱文珍序十四年戊寅公在汴有天星詩水門記楊燕奇碑十五年已卯董晉行狀云二月三日丞相薨公從喪行四日而汴州亂有汴州亂詩歷官記云汴軍亂愈家在圍中尋得脫下汴束趨彭城愈從喪至洛還盟津度汜水出陳許間以二月暮抵徐州節度使張建封居之於符離雎上及秋將辭去建封奏爲節度推官試協律郎至冬建封使愈朝正於京師見歐陽哀詞是年有此日足可惜汴泗交流詩答李翺書上建封書論晨入夜歸事後又有諫擊毬書賀白兔狀徐泗豪節度掌書記防石記崔翰墓志十六年庚辰春公朝正回徐有歸彭城詩夏去徐西居於洛陽見孟東野書及題下邳李生壁按公與東野書欲至秋辭去而題李生壁在五月十四日則不待至秋而已去徐矣舊史亦云公發言眞率無所畏避豈竟以此不合𨿽建封之知巳亦不能容邪公旣去徐而建封卒翌日徐軍亂見白樂天哀二良文在洛有與衛中行書冬公如京師】調四門博士【洪譜云十七年辛巳公在京師從調選三月東還見與盧汝州薦侯喜狀將歸有贈孟東野房蜀客詩是年有送李願歸盤谷序李楚金墓志公自去年冬參調竟無所成而歸今年冬再往十八年壬午春始有四門博士之授爲博士日嘗謁告歸洛因遊華山卽答張徹詩所謂洛邑得休告華山窮絕陘者也李肇國史補云愈好奇與客登華山絕峯度不可返發狂慟哭爲書與家人別華陰令百計取之乃下沈顏作聱書以爲肇妄載豈有賢者輕命如此考公詩則知國史補乃實錄也是年有送陸歙州序上巳日燕太學聽彈琴序與崔羣書施士丐墓志馬彚行狀】遷監察禦史上疏極論宮市徳宗怒貶陽山令有愛在民民生子多以其姓字之【洪譜云十九年癸未公年三十六自博士拜監察禦史時有齒落哭楊兵曹陸歙州傪詩及與陳京給事書褅祫議論防停選舉狀苗氏墓志又上李實書稱前守四門博士時已罷博士未受禦史之命書云愈來京師於今十五年蓋公自貞元五年從鄭滑閒復來京師至此十五年矣實錄於實詆之不餘力而此書乃盛稱其所長此又不可曉也方攷唐制凡居官以四考爲滿公在官逾年耳不知何故而罷罷而復遷行狀墓碑皆只言選授四門博士遷監察禦史而此書稱前官又以文投防於李實似若不得已者是固嘗罷博士而別遷也是嵗七月公猶任博士乞免停選狀謂臣𨿽非朝官月受俸錢可以考也罷免之由不可詳究然恐不至於媚實以求進也或云徳宗末年不任宰相所取信者李實韋執誼輩耳公蓋未免於屈身以仲道也然公天旱人饑狀專指李實而言其修實錄又於實一辭不恕獨於此書抵牾如此又公年十九始來京師在貞元二年也至貞元十九年實十八年矣今云來京師於今十五年洪𨿽以再至言之其實牽合也並志所疑以竢知者洪譜又云是時有詔以旱饑蠲租之半有司徴愈急公與張署李方叔上疏言關中天下根本民急如是請寛民徭而免田租天子惻然卒爲幸臣所讒貶連州陽山令幸臣李實也見進學解及祭張署文舊史云愈嘗上章數千言極論宮市之獘貶陽山令疏今不傳則公之被絀坐論此兩事也方攷云公陽山之貶寄三學士詩敍述其詳而行狀但云爲幸臣所惡出宰陽山神道碑亦只云因疏關中旱饑專政者惡之則其非爲論宮市明矣今公集有禦史臺論天旱人饑狀與詩正合況翺湜皆從公遊者不應公嘗論宮市數千言而狀及碑誌略不一言及也然行狀且謂爲幸臣所惡而公詩云或自疑上防上防豈其由則是又未必皆上疏之罪也又曰同官盡才俊偏善柳與劉或慮語言泄傳之落寃讎又嶽陽樓詩云前年出官由此禍最無妄姦猜畏彈射斥逐恣欺誑是蓋爲王叔文韋執誼等所排矣徳宗晚年韋王之黨已成是年補闕張正買防諫它事得召見與所善者數人皆被譴斥意公之出有類此也憶昨行雲伾文未揃崖州熾𨿽得赦宥常愁猜是其爲叔文等所排豈不明甚特無所歸咎駕其罪於上防耳洪兼宮市旱饑兩事言之而又不考韋王始末故爲申及之洪譜又云以公詩攷之蓋以十九年冬末貶官二十年甲申春始到陽山時有同冠峽貞女峽和張十一功曹送劉生謝李員外諸詩及別知賦送楊八弟歸湖南序區冊序答竇存亮書王中燕喜亭記】攺江陵法曹參軍【洪譜及歷官記云廿一年乙酉正月丙申順宗卽位二月甲子大赦八月辛丑攺元永貞遷者皆追回愈爲觀察使所抑財徙江陵府法曹參軍事見八月十五夜贈張功曹詩及張署墓志河南同官記洪又云公以今年春遇赦夏秋離陽山竢命於郴者三月至秋末始受法曹之命見祭李郴州文時有郴州祁雨及郴口諸詩自郴至衡有合江亭及謁衡嶽廟詩自衡至潭有陪杜侍禦遊湘西寺及湘中諸詩自此泛洞庭有阻風贈張十一詩至嶽州有別竇司直詩赴江陵有途中寄翰林三學士詩又有送孟琯序荊潭唱和序上李巽書鄭夫人殯表及五箴序云餘生三十有八年則其箴蓋是年作所謂幕中之辧蓋謂在徐州時臺中之評則謂爲禦史時也】元和初權知國子博士分司東都三嵗爲眞【洪譜云永貞二年丙戌正月丙寅朔攺元元和時憲宗卽位之逾年也公年三十有九其春夏猶在江陵有李花寒食出遊夜歸贈張十一鄭羣贈簞答張徹諸詩六月自江陵召拜國子博士還朝後有丰陵行遊靑龍寺贈崔立之送文暢諸詩城南諸聮句及祭十二兄岌文並墓志二年丁亥春公爲博士有元和聖徳詩並釋言行狀云宰相有愛公文者將以文學職處公有爭先者構公語以飛之公恐及難遂求分司東都而公作周況妻韓氏墓志乃雲從兄兪卒開封尉愈於時爲博士乞分教東都生以收其孥於開封界中教畜之飛語卽釋言所解之讒而竟不能解故以兄喪爲辭而求去耳時宰相鄭絪翰林舍人李吉甫裴垍也公以夏末離京赴東都有酬裴十六途中見寄詩是年有張中丞傳後敍答馮宿書盧於陵墓志三年戊子攺眞博士見行狀有酬崔十六少府及東都遇春詩與少室李渤書裴復墓志新史渤傳云洛陽令韓愈遺渤書蓋公時爲博士五年方爲河南令未嘗爲洛陽令也】尋攺都官員外郎卽拜河南令【洪譜云四年已丑公年四十二攺都官員外郎守東都省神道碑云除尙書都官郎中分司判祠部行狀新舊史皆云員外郎送李正字序亦但云都官郎碑文誤也方攷公除都官六月十日也制辭亦作員外郎洪譜又云神道碑雲中官號功徳使司京城觀寺尙書斂手失職先生按六典盡索之以歸誅其無良時其出入禁嘩眾以正浮屠歷官記云公判祠部日與宦者爲敵惡言罵辭狼籍公牒乃上書畱守鄭餘慶乞與諸郎官更判不見允在東都有遊嵩洛諸題名送李翺侯參謀和盧汀錢徽與竇韋尋劉尊師諸詩送李正字歸湖南序並詩鄭涵校理序祭薛公達文並墓志京兆韋夫人墓志河南府同官記五年庚寅授河南縣令神道碑云魏鄆幽鎭各爲畱邸貯濳卒以橐罪士官無敢問者先生將擿其禁以壯朝廷斷民署吏俟令且發畱守尹大恐遽相禁有使還爲言憲宗悅曰韓愈助我者是後鄆邸果謀反東都將署畱守以應淮蔡人有上畱守鄭公啟時公以論事失鄭公意旣令河南軍人有罪公追而杖之畱守不悅公以啟辧明且力求去見集中行狀云攺河南令日以職分辧於畱守及尹故軍士莫敢犯禁疑鄭公卒聽其言故軍人畏服如此也在河南有感春詩燕河南秀才序送石洪序並詩及月蝕招楊之罘河南令含池臺諸詩張圓墓碣盧殷墓志】遷職方員外郎【洪譜云六年辛卯行尙書職方員外郎是年春公尙在河南有送窮文辛卯年雪寄盧仝誰氏子諸詩送溫造序乳母志至京師有酬盧云夫望秋作石鼔歌復讎狀盧丞房武畢坰墓志】華陰令柳澗有辠前刺史劾奏之未報而刺史罷澗諷百姓遮索軍頓役直後刺史惡之按其獄貶澗房州司馬愈過華以爲刺史陰相黨上防治之旣禦史覆問得澗贓再貶封溪尉愈坐是復爲博士【洪譜云七年壬辰二月乙未以職方員外郎復爲國子博士年四十五舊史云愈因使過華上防理澗公自去年以來未嘗出使或云卽公赴職方時過華覩其事遂防於朝爾進學解云三年博士冗不見治舊又作三爲博士按公貞元壬午授四門博士元和丙戌爲國子博士丁亥分教東都今年又自郎中下遷兄四爲博士矣此先言暫爲禦史繼言三爲博士則自丙戌而後三歷此官也若云三年則自元年夏赴召至四年春尙爲博士首尾已四年矣方攷云丙戌初除丁亥分教自不必釐而爲二其爲博士實三遷也當作三爲爲是今按上句言暫爲禦史而此言三年博士正以其居官之久近爲言恐當作年爲是然亦未敢必也洪譜又云是年二月有論錢重物輕狀新志云自建中定兩稅而物輕錢重民以爲患於是詔百官議革其獘方攷以爲此議在穆宗卽位之初通鑑附之長慶元年秋爲得其實今年初無此議也惟防要載元和六年二月制謂建中後貨輕物重許諸道所納見錢五分量徵二分餘三分兼納實估匹叚或當時有此議然亦非七年也況公六年二月尙在東都洪誤矣洪譜又云是年有石鼎聮句贈劉師服詩祭石洪文李素石洪墓志路應神道碑】旣才髙數黜官又下遷乃作進學解以自諭執政覽之奇其才攺比部郎中史館修撰【洪譜云此除在八年癸已三月乙亥舊史云執政覽其文而憐之以其有史才故除是官時宰相武元衡李吉甫李絳也是年有答劉秀才論史書及烏氏田氏廟碑鄭儋神道碑李虛中董溪息國夫人墓志】轉考功知制誥【洪譜云九年甲午十月甲子爲考功郎中依前史館修撰十二月戊午以考功知制誥是年有元微之書田正書送張道士序劉昌裔神道碑王適孟郊扶風郡夫人墓志十年乙未公知制誥有和庫部盧曹長元日朝回及寒食直歸遇雨二詩與李絳書進順宗實錄狀舊史云愈撰實錄繁簡不當敍事拙於取捨按退之作史詳略各有意削去常事著其系於政者其襃善貶惡之防明甚當時議者非之卒竄走無全篇良可惜也史又云愈說禁中事頗切直內官惡之往往於上前言其不實此言是也是年有與栁公綽二書論淮西事宜狀說見明年又有捕賊行賞表藍田縣丞防記獨孤郁衛之立墓志徐偃王廟碑】進中書舍人初憲宗將平蔡命禦史中丞裴度使諸軍按視及還具言賊可滅與宰相議不合愈亦奏言淮西連年侵掠得不償費其敗可立而待然未可知者在陛下斷與不斷耳執政不喜防有人詆愈在江陵時爲裴均所厚均子鍔素無狀愈爲文章字命鍔謗語囂暴由是攺太子右庶子【防譜云十一年丙申正月丙戌以考功郎中知制誥遷中書舍人丙申賜緋魚五月癸未降爲太子右庶子行狀云盜殺武元衡公以爲盜殺宰相而遽息兵其爲懦甚大兵不可以息以天下力取三州尙何不可與裴丞相議合故兵遂用而宰相有不便之者月滿遷中書舍人後竟以它事攺右庶子時宰相李逢吉韋貫之也其雲月滿遷中書舍人者蓋唐制臺郎滿嵗則遷公以去年冬知制誥至今春競一嵗矣李漢云收拾遺文無所失墜公掌綸誥一年無一篇見收者失墜多矣惟後集有崔羣戶部侍郎制一首爾今按行狀通鑑洪譜論淮西事宜狀在去年知制誥時而神道碑新史則在遷中書舍人之後但行狀言公所論有殺宰相事乃在去年六月而狀中實無此語若狀果在六月之後則不應全不言及則是此狀不惟不在十一年正月之後亦不在十年六月之後也故通鑑直以系於五月之下行狀敍事𨿽實而記言則誤碑文新史固爲失之今當以通鑑爲正洪譜又云是年有酬盧云夫曲江荷花行周況妻韓氏墓志王用碑科斗書後記】及度以宰相節度彰義軍宣慰淮西奏愈行軍司馬愈請乘遽先入汴說韓使恊力元濟平遷刑部侍郎【行狀神道碑及舊史云十二年丁酉秋以兵老久屯賊未滅上命裴丞相爲淮西節度使以招討之丞相請公以行賜三品衣魚爲行軍司馬從丞相居於郾城軍出潼関公請先乘遽至汴感說都統說用命師乘遂和公知蔡州精卒悉聚界上以拒官軍守城者率老弱且不過千人亟白丞相請以兵三千人閒道以入必擒吳元濟丞相未及行而李愬自唐州文城壘提其卒以夜入蔡州果得元濟三軍之士爲公恨蔡州旣平布衣栢耆以計謁公公與語奇之遂白丞相曰準西滅王承宗膽破可不勞用眾宜使辯士奉相公書明禍福以招之彼必服丞相然之公口占爲書使栢耆防之以至鎭州承宗果大恐上表請割徳棣二州以獻遣子入侍丞相歸京師以功刑部侍郎詔公撰平淮西碑其辭多敍裴度事時先入蔡州擒元濟李愬功第一愬不平之愬妻出入禁中因訴碑辭不實詔令磨公文命翰林學士叚文昌重撰文勒石是年有送殷侑序祭張署文並墓志及東徵往還醻唱諸詩晚秋郾城夜防聮句爲刑部時有舉錢徽自代狀十三年戍戌四月鄭餘慶爲詳定禮樂使奏韓愈李程爲副是年有李惟簡墓志權徳輿碑】憲宗遣使者往鳯翔迎佛骨入禁中三日乃送佛祠王公士庶奔走膜唄至爲佛法灼體膚委珍貝騰沓系路愈聞惡之乃上表極諌帝大怒持示宰相將抵以死裴度崔羣曰愈言訐牾罪之誠宜然非內懷至忠安能及此願少寛假以來諌爭帝曰愈言我奉佛太過猶可容至謂東漢奉佛以後天子咸夭促言何乖剌耶愈人臣狂妄敢爾固不可赦於是中外駭懼𨿽戚裏諸貴亦爲愈言乃貶潮州刺史旣至潮以表哀謝帝頗感悔欲復用之持示宰相曰愈前所論是大愛朕然不當言天子事佛乃年促耳皇甫鎛素忌愈直卽奏言愈終狂防可且內移乃攺袁州刺史初愈至潮問民疾苦皆曰惡溪有鱷魚食民畜產且盡民以是窮數日愈自往視令其屬秦濟以一羊一豕投谿水而祝之是夕暴風震電起谿中數日盡涸西徙六十里自是潮無鱷魚患袁人以男女爲過期不贖則沒入之愈至悉計庸得贖所沒歸之父母七百餘人因與約禁其爲【洪譜云公以十四年已亥正月癸已貶潮州刺史宰相疑馮宿艸防出宿爲歙州刺史時宰相皇甫鎛程異也公之被謫卽日上道便道取疾以至海上據宜城驛記則以三月二日過宜城據瀧吏詩則以三月幾望至曲江據謝表則以三月二十五日至潮州據祭文則以四月二十四日逐鱷魚其自曲江至潮以十許日行三千里蓋瀧水湍急故也方攷乃云謝表及祭神文皆止云今月而逐鱷魚文正本皆但云年月日則公之到郡實不知何月日也況自韶至廣𨿽爲順流而自廣之惠自惠之潮水陸相半要非旬日可到故公表亦云自潮至廣來往動皆經月則公到郡決非三月而逐鱷魚亦未必在四月二十四日也今按道裏行程則方說爲是但與大顚第一書石本乃云四月七日則又似實以三月二十五日到郡也未詳其說闕之可也洪譜又云公自京師至潮有路旁堠至藍關示侄孫湘武關西逢配流吐蕃食曲河驛次鄧州界過南陽瀧吏題臨瀧寺至韶州寄張使君酬張使君惠書過始興江口感懷贈元十八協律初南食貽元十八答柳柳州食蝦蟇別趙子諸詩及宜城驛記潮州謝表祭鱷魚文請置鄕校牒賀冊尊號表是年七月已丑羣臣上尊號大赦十月已已準例量移攺授袁州刺史】召拜國子祭酒【洪譜云十五年庚子閏正月穆宗卽位公以今年春到袁途中有酬張韶州端公及韶州畱別張使君二詩至袁有袁州謝上賀穆宗卽位賀赦賀冊皇太后賀慶雲五表舉韓防自代狀滕王閣記九月召拜國子祭酒而閣記乃云十月袁州刺史者蓋命下在九月受命在十月也有祭湘君夫人文祭文所謂復其章綬者公爲行軍司馬時賜金紫今爲祭酒始復其舊也自袁趨京師有次石頭驛寄江西王中丞閤老仲舒詩至江州有寄鄂嶽李大夫程及題西林寺故蕭二郎中舊堂詩因話錄云蕭穎士子存字伯誠爲金部員外郎惡裴延齡之爲人棄官歸廬山公少時嘗受金部賞知及經江州遊廬山訪金部故居因賦此詩畱百縑以之行次安陸有寄隨州周員外君巢二詩至棗陽縣有題廣昌館詩至�州有醉中畱別李相公詩以冬暮至京師是年有南海廟碑與孟簡書論黃家賊事宜及典貼良人男女狀又論夷防請因攺元大慶遣使宣諭仍擇經略使撫之又有桞子厚及侄孫滂祭文墓志洪譜又云行狀云公入遷祭酒有直講能說禮而陋容學官多豪族子擯之不得共食公命吏曰召直講來與祭酒共食學官由此不敢賤直講奏儒生爲學官日使防講生徒奔走聽聞皆相喜曰韓公來爲祭酒國子監不寂寞矣公在國子有雨中寄張籍詩舉張惟素自代反請復國子監生生徒狀論新注學官牒薦張籍狀請上尊號表】轉兵部侍郎【洪譜云此除在長慶元年辛丑七月時有舉韋顗自代狀李郱張徹祭文李郱鄭羣薛戎墓志今按方氏增攷論錢重物輕狀當在此年秋】鎭州亂殺田正而立王廷湊詔愈宣撫旣行眾皆危之元稹言韓愈可惜穆宗亦悔詔愈度事從宜無必入愈曰安有受君命而滯畱自顧遂疾驅入廷湊嚴兵迓之甲士陳庭旣坐廷湊曰所以紛紛者乃此士卒也愈大聲曰天子以公爲有將帥材故賜以節豈意同賊反邪語未終士前奮曰先太師爲國擊朱淊血衣猶在此軍何負朝廷乃以爲賊乎愈曰以爲爾不記先太師也若猶記之固善且爲逆與順利害不能逺引古事但以天寶來禍福爲爾等明之安祿山史思明李希烈梁崇義朱淊朱泚吳元濟李師道有若子若孫在乎亦有居官者乎眾曰無愈曰田公以魏博六州歸朝廷官中書令父子受旗節劉悟李祐皆大鎭此爾軍所共聞也眾曰正刻故此軍不安愈曰然爾曹害田公又殘其家矣復何道眾乃讙曰侍郎語是廷湊恐眾心動遽麾使去因泣謂愈曰今欲廷湊何所爲愈曰神防六軍之將如牛元翼比者不少但朝廷顧大體不可棄之公久圍之何也廷湊曰卽出之愈曰若爾則無事矣防元翼亦潰圍出廷湊不追愈歸奏其語帝大悅轉吏部侍郎【洪譜雲長慶元年七月鎭州亂殺田正立王廷湊命深州刺史牛元翼節度深冀以討之十月命裴度爲鎭州四面行營都招討使元翼爲廷湊所圍二年壬寅二月赦廷湊詔愈宣撫歸而牛元翼粟出行狀云公還於上前奏與廷湊及三軍語上大悅曰卿直向伊如此道由是有意大用授吏部侍郎今按先太師謂故鎭帥王武俊也神道碑云方鎭反太原兵以輕利誘回紇召先生禍福譬引虎齧臃血直今所患非兵不足遽疏陳得失今按此數語不可曉它書亦皆無之未詳何謂恐有誤也洪譜又云是年有次壽陽驛次太原呈副使吳郎中次承天營奉酬裴司空鎭州路上酬裴司空重見寄鎭州初歸諸詩及韋侍講盛山詩序論變鹽法事宜狀二年壬寅九月轉吏部侍郎行狀云凡令吏皆不鎖聽出入或問公公曰人所以畏者以其不能見也如可見則人不畏矣選人不得見令史故令史勢重聽其出入故勢輕是年有鄆州谿堂詩竇司業祭文墓志楚國夫人墓志黃陵廟碑】時宰相李逢吉惡李紳欲逐之遂以愈爲京兆尹兼禦史大夫特詔不臺參而除紳中丞紳果劾奏愈愈以詔自解其後文刺紛然宰相以臺府不協遂罷愈爲兵部侍郎而出紳江西觀察使紳見帝得畱愈亦復爲吏部侍郎【洪譜云三年癸卯六月以吏部侍郎爲京兆尹兼禦史大夫勑放臺參後不得爲例十月癸已爲兵部侍郎庚子爲吏部侍郎行狀云攺京兆尹六軍將士皆不敢犯私相告曰是尙欲燒佛骨者安可忤故盜賊止遇旱米價不敢上李紳爲禦史中丞械囚送府使以尹杖杖之公曰安有此使歸其囚是時紳方幸旦夕且相宰相欲去之故以臺與府不協爲請兩攺其官紳旣復畱公入謝上曰卿與紳爭何事公因自辧數日復爲吏部侍郎神道碑云復爲兵部侍郎銓不鎖入吏選父七十母六十身七十悉與三利取才財勢路絕今按碑失兵部一節此兵字當作吏字不鎖入吏卽謂前縱吏出入事三利取才未詳其義疑銓法有此語或是有脫誤也洪譜云公爲京兆有舉馬總自代狀賀雨及賀太陽不虧表祭竹林神曲江祭龍文再爲兵部有舉張正甫自代狀是年有羅池廟碑送鄭權序並詩祭馬總女拏文並李干女挐墓志韓碑論孔戣致仕狀】長慶四年卒年五十七贈禮部尙書謚曰文【洪譜云四年甲辰正月敬宗卽位二月有王仲舒碑四月有張徹墓志八月有孔戣墓志是年公沒年五十七行狀云得病滿百日假旣罷以十二月二日卒於靖安裏第公屬纊語曰某伯兄徳行髙曉方藥食必視本艸年止於四十二某疏愚食不擇禁忌位爲侍郎年出伯兄十五嵗矣如又不足於何而足且獲終於牖下幸不至失大節以下見先人可謂榮矣明年張籍祭公詩有云去夏公請告養疾城南莊籍時官休罷兩月同遊翔又曰共愛池上住聮句舒遐情又曰公爲遊溪詩唱詠多慨慷城南荘在長安城南公之別墅也池上聮句集中無之遊溪詩卽南溪始泛三首是也又曰公有曠達識生死爲一綱及當臨終晨意色亦不荒贈我珍重言傲然委衾裳其於死生之際如此神道碑云遺命喪葬無不如禮俗習佛法畫寫浮圖日以七數之及拘陰陽所謂吉凶一無污我今按此事可見公之平生謹守禮法排斥異教自信之篤至死不變可以爲後世法而譜不載蓋不以爲然也】愈性明銳不詭隨與人交終始不少變成就後進士往往知名經愈指授皆稱韓門弟子愈官顯稍謝遣凡內外親若交友無後者爲嫁遣孤女而防其家嫂鄭喪爲服期以報【行狀云公气厚性通論議多大體神道碑云朝有大獄大疑文武防同莫先發言先生援經引決考合傳記侃侃正色伏其所詞墓志云公洞朗軒辟不施防級平居𨿽寢食未嘗去書怠以爲枕餐以飴口講評孜孜以磨諸生恐不完美遊以詼笑嘯歌使皆醉義忘歸嗚呼可謂樂易君子鉅人者矣碑又云內外惸弱悉撫之一親以仁使男有官女有從不啻於已生交於人己而我負終不計死則庀其家均食剖資𨿽防弱待之如賢戚人詬笑之愈篤未嘗一食不對客閨人或畫見其面退相指語以爲異事未嘗宿貨餘財毎曰吾前日解衣質食今存有已多矣】毎言文章自漢司馬相如太史公劉向揚雄後作者不世出故愈深探本元卓然樹立成一家言其原道原性師說等數十篇皆奧衍閎深與孟軻揚雄相表裏而佐佑六經云至它文造端置辭要爲不襲蹈前人者然惟愈爲之沛然若有餘至其徒李翺李漢皇甫湜從而效之遽不及逺甚從愈遊者若孟郊張籍亦皆自名於時【墓志云先生之作無圓無方至是歸工抉經之心執聖之防尙友作者防邪觝異以扶孔氏存皇之極知人罪非我計茹古涵今無有端涯渾渾灝灝不可窺校及其酣放豪曲快字淩紙怪發鯨鏗春麗驚耀天下然而粟密窈眇章妥句適精能之至入神出天嗚呼極矣後人無以加之矣姬氏已來一人而止矣按知人罪非我計此句中必有脫誤疑當云人知人罪非我所計方氏附錄程子曰韓愈亦近世豪傑之士如原道之言𨿽不能無病然自孟子以來能知此者獨愈而已其曰孟氏醇乎醇又曰荀與揚也擇焉而不精語焉而不詳若無所見安能由千載之後判其得失若是之明也又曰退之晚年之文所見甚髙不可易而讀也古之學者修徳而已有徳則言可不學而能此必然之理也退之乃以學文之故日求其所未至故其所見及此其於爲學之序𨿽若有所戾者然其言曰軻之死不得其傳此非有所襲於前人之語又非鑿空信口率然而言之是必有所見矣若無所見則其所謂以是而傳者果何事邪今按諸賢之論惟此二條爲能極其深處然復考諸臨川王氏之書則其詩有曰紛紛易盡百年身舉世何人識道眞力去陳言誇末俗可憐無補費精神其爲予奪乃有大不同者故嘗折其衷而論之竊謂程子之意固爲得其大端而王氏之言亦自不爲無理蓋韓公於道知其用之周於萬事而未知其體之具扵吾之一心知其可行於天下而未知其本之當先於吾之一身也是以其言常詳於外而略於內其志常極於逺大而其行未必能謹於細防𨿽知文與道有內外淺深之殊而終未能審其緩急重輕之序以決取捨𨿽知汲汲以行道濟時抑邪與正爲事而或未免雜乎貪位慕祿之私此其見於文字之中信有如王氏所譏者矣但王氏𨿽能言此而其所謂道眞者實乃老佛之餘波正韓公所深詆則是楚𨿽失而齊亦未爲得耳故今兼存其說而因附以狂妾管窺之一二私竊以爲若以是而論之則於韓公之學所以爲得失者庶防其有分乎】

贊曰唐興承五代剖分王政不綱文獘質窮防俚混並天下已定治荒剔蠹討防儒術以興典憲薫醲涵浸殆百餘年其後文章稍稍可述至貞元元和間愈遂以六經之文爲諸儒倡障隄末流反刓以朴剗僞以眞然愈之才自視司馬遷揚雄至班固以下不論也當其所得粹然一出於正刋落陳言橫騖別驅汪洋大肆要之無抵牾聖人者其道蓋自比孟軻以荀況揚雄爲未淳寧不信然至進諫陳謀排難防孤矯拂媮末皇皇於仁義可謂篤道君子矣自晉訖隋老佛顯行聖道不斷如帶諸儒倚天下正議助爲怪神愈獨喟然引聖爭四海之惑𨿽防訕咲跲而復始若未之信卒大顯於時昔孟軻拒揚墨去孔子才二百年愈排二家乃去千餘嵗撥衰反正功與齊而力倍之所以過況雄爲不少矣自愈沒其言大行學者仰之如防山北斗云

文錄序

趙徳

昌黎公聖人之徒歟其文髙出與古之遺文不相上下所履之道則堯舜禹湯文武周孔孟軻揚雄所授受服行之實也固已不雜其傳由佛及聃莊楊之言不得幹其思入其文也以是光於今大於後金石燋鑠斯文燦然徳行道學文庶幾乎古蓬茨中手持目覽饑食渴飲沛然滿飽顧非適諸聖賢之域而謬志於斯將所以盜其影響僻處無備得以所遇次之爲捲私曰文錄實以師氏爲請益依歸之所云【實或作寶】

記舊本韓文後

歐陽文忠公

予少家漢東漢東僻陋無學者吾家又貧無藏書州南有大姓李氏者其子彥輔頗好學予爲兒童時多遊其家見其獘筐貯故書在壁間發而視之得唐昌黎先生文集六卷脫略顚倒無次第因乞李氏以歸讀之見其言深厚而雄博然予猶少未能防其義徒見其浩然無涯若可愛是時天下學者楊劉之作號爲時文能者取科第擅名聲以誇榮當世未嘗有道韓文者予亦方舉進士以禮部詩賦爲事年十有七試於州爲有司所黜因取所藏韓氏之文復閱之則喟然嘆曰學者當至於是而止爾因怪時人之不道而顧已亦未暇學徒時時獨念於予心以謂方從進士千祿以養親茍得祿矣當盡力於斯文以償其素志後七年舉進士及第官於洛陽而尹師魯之徒皆在遂相與作爲古文因出所藏昌黎集而補綴之求人家所有舊本而校定之其後天下學者亦漸趨於古而韓文遂行於世至於今蓋三十餘年矣學者非韓不學也可謂盛矣嗚呼道固有行於逺而止於近有忽於往而貴於今者非惟世俗好惡之使然亦其理有當然者故孔孟惶惶於一時而師法於千萬世韓氏之文沒而不見者二百年而後大施於今此又非特好惡之所上下蓋其久而愈明不可磨滅𨿽蔽於暫而終耀於無窮者其道當然也予之始得於韓也當其沈沒棄廢之時予固知其不以追時好而取勢利於是就而學之則予之所爲者豈所以急名譽而幹勢利之用哉亦志乎久而已矣故予之仕於進不爲喜退不爲懼者蓋其志先定而所學者宜然也集本出於蜀文字刻畫頗精於今世俗本而脫繆尢多凡三十年間聞人有善本者必求而攺正之其最後卷秩不足今不復補者重增其故也予家藏書萬卷獨昌黎先生爲舊物也嗚呼韓氏之文之道萬世所共尊天下所共傳而有也予於此本特以其舊物而尢惜之【泉本云吾少居漢東年十五六時於里人李堯輔家見一獘筐棄在壁角中有故書數十冊因得韓文於其間皆脫落無次序吾略讀之愛其文辧而意深當是時學者方作時文天下之人無道韓文者子亦將舉進士以觖祿利未暇學也遂求於李氏而得之以歸補次成秩而蔵之數年始及第遂官於洛而得師魯與之遊因出韓文而學之自後天下學者亦稍稍近古吾家所藏書萬卷然獨韓文最爲舊物君爲吾愛惜之可也今按泉州本乃汪彥章所刻此序獨與諸本不同不知何據其所謂君者又不知爲何人也今並存之以俟知者】

潮州韓文公廟碑

蘇文忠公

匹夫而爲百世師一言而爲天下法是皆有以參天地之化關盛衰之運其生也有自來其逝也有所爲矣故申呂自嶽降而傅說爲列星古今所傳不可誣也孟子曰吾善養浩然之气是气也寓於尋常之中而塞乎天地之間卒然遇之則王公失其貴晉楚失其富良平失其智賁育失其勇儀秦失其辯是孰使之然哉其必有不依形而立不恃力而行不待生而存不隨死而亡者矣故在天爲星辰在地爲河嶽幽則爲神而明則復爲人此理之常無足怪者自東漢以來道喪文獘異端並起歷唐貞觀開元之盛輔以房杜姚宋而不能救獨韓文公起布衣談笑而麾之天下靡然從公復歸於正蓋三百年於此矣文起八代之衰而道濟天下之溺忠犯人主之怒而勇奪三軍之帥此豈非參天地關盛衰浩然而獨存者乎蓋嘗論天人之辧以謂人無所不至惟天不容僞智可以欺王公不可以欺豚魚力可以得天下不可以得匹夫匹婦之心故公之精誠能開衡山之云而不能回憲宗之惑能訓鱷魚之暴而不能弭皇甫鎛李逢吉之謗能信於南海之民廟食百世而不能使其身一日安於朝廷之上蓋其所能者天也其所不能者人也始潮人未知學公命進士趙徳爲之師自是潮之士皆篤於文行延及齊民至於今號稱易治信乎孔子之言君子學道則愛人而小人學道則易使也潮人之事公也飲食必祭水旱疾疫凡有求必禱焉而廟在刺史公堂之後民以出入爲艱前守欲請諸朝作新廟不果元祐五年朝散郎王君滌來守是邦凡所以養士治民者一以公爲師民旣悅服則出令曰願新公廟者聽民讙趨之卜地於州城南七里期年而廟成或曰公去國萬里而謫於潮不能一嵗而歸沒而有知其不眷戀於潮也審矣軾曰不然公之神在天下者如水之在地中無所往而不在也而潮人獨信之深思之至焄蒿淒愴若或見之譬如鑿井得泉而曰水專在是豈理也哉元丰七年詔封公昌黎伯故榜曰昌黎伯韓文公之廟潮人請書其事於石因爲作詩以遺之使歌以祀公其詞曰公昔騎龍白雲鄕手抉云漢分天章天孫爲織云錦裳飄然乘風來帝旁下與濁世掃粃糠西遊咸池略扶桑艸木衣被昭回光追逐李杜參翺翔汗流籍湜走且僵滅沒倒景不可望作書詆佛譏君王要觀南海窺衡湘歷舜九疑弔英皇祝融先驅海若藏約束鮫鱷如驅羊鈞天無人帝悲傷謳吟下招遣巫陽犦牲雞卜羞我觴於粲荔丹與蕉黃公不少畱我涕滂翩然被髮下大荒

朱子校昌黎集傳

欽定四庫全書

集部二

東雅堂昌黎集注卷一

別集類一【唐】

賦【宋莒公云馮章靖親校舊本毎卷首具列卷中篇目馮悉以朱墨滅殺之惟存其都凡集外別有目錄一卷今按李漢所作序云總七百首並目錄合四十一卷則正與馮合】

感二鳥賦【並序公貞元十一年正月至三月以前進士三上宰相書不報時宰相趙憬賈耽盧邁宜其不遇也五月東歸遇所獻二鳥感而作公之賦見於集者四大抵多有取於離騷之意此篇蘇子美亦謂其悲激頓挫有騷人之思疑其年壯气鋭欲發其藻章以耀於世蘇語𨿽少貶然進學解所云不虛矣】

貞元十一年【一或作五以諸譜考之作一爲是】五月戊辰愈東歸癸酉自潼闗【潼闗在華陰】出息於河之陰時始去京師有不遇時之嘆見行有籠白烏白鸜鵒而西者【舊史徳宗貞元十一年河陽獻白烏】號於道曰某土之守某官【一作某土之守臣某用禮記全句守音狩】使使者進於天子【使使下去音】東西行者皆避路【西下閣杭本無行字攷之禮記及公送溫造序當有】莫敢正目焉因竊自悲幸生天下無事時承先人之遺業不識干戈耒耜攻守耕獲之勤讀書著文自七嵗至今凡二十二年其行已不敢有愧於道【於杭作之非是】其閒居思念前古當今之故亦僅志其一二大者焉選舉於有司與百十人偕進退【十或作千此専爲選舉而言也貞元九年應宏詞者僅三十二人作十爲是退上或再有偕字】曽不得名薦書【方從閣本名上有列字名下有於字今按嘉祐杭本與謝本並無此二字語簡而意已足方本非是】齒下士於朝以仰望天子之光明今是鳥也惟以羽毛之異【以下或有其字】非有道徳智謀承顧問贊教化者乃反得蒙采擢薦進光耀如此【此下諸本有可以人而不如鳥乎一句今從閣本文粹刪去】故爲賦以自悼且明夫遭時者𨿽小善必達不遭時者累善無所容焉其辭曰

吾何歸乎【此句或在茍有食其從之下】吾將旣行而後思誠不足以自存茍有食其從之【茍或作敬非是】出國門而東騖【音務馳也】觸白日之隆景時返顧以流涕念西路之羌永【路一作洛羌或作差今按作差固謬然羌乃發語之詞施之句內似亦未安以上文返顧流涕之語推之則西路乃長安之路而此字當爲浸漸愈益之意不知的是何字又恐或是逾字】過潼闗而坐息窺黃流之奔猛【黃流或作流黃】感二鳥之無知方防恩而入幸惟進退之殊異增餘懷之耿耿彼中心之何嘉【之或作其嘉或作憙非是】徒外飾焉是逞【焉或作而】餘生命之湮阨曽二鳥之不如汩東西與南北【楚辭汩余若將不及說文水流也汩音聿】恆十年而不居【恆或作亙而或作以恆居鄧切與亙竟之亙同班固敍傳恆以年嵗選詩徙倚恆漏窮】辱飽食其有數【其一作兮】況策名於薦書【防方從閣杭作榮云公上宰相書非茍沒於利榮於名也與此義通今按唐人�字俗體從竹從宋亦有只從艸者與榮字絕相近故閣本作榮蓋傳寫之誤耳方引榮於名亦與此語意不相似於或作與亦未是】時所好之爲賢【好去聲】庸有謂余之非愚昔殷之髙宗得良弼於宵寐【或云昔上當有在字或是念字由上句末冇愚字相似而脫也】孰左右者爲之先信天同而神比【先下或冇容字信或作容皆非是漢酈食其傳沛公吾所願從逰莫爲我先韓語祖此】及時運之未來或兩求而莫致𨿽家到而戶說【或作曉】秪以招尢而速累蓋上天之生余亦有期於下地盍求配於古人獨怊悵於無位惟得之而不能【惟方作𨿽惟字正是斡轉處作𨿽卽無力矣能或作孤亦非是】乃鬼神之所戲幸年嵗之未暮庶無羨於斯類【今按上文之意若曰天之生我必有所用何不力慕古人如傅說之徒而獨怊悵於無位耶惟或者茍得其位而不能追配古人但如二烏之空被榮寵乃是鬼神之所戲耳故幸年嵗之未晚而庶幾無慕於斯類也斯類蓋並指二鳥與彼得之而不能者而言也歐陽文忠讀李習之幽懷賦以謂翺一時有道而能文者莫如韓愈愈嘗有賦矣不過羨二鳥之光榮嘆一】

【飽之無時爾是心使光榮而飽則不復云矣若翺獨不然其賦曰眾囂囂而雜處兮咸嘆老而嗟卑視余心之不然兮慮行道之猶非怪神堯以一旅取天下而後世子孫不能以天下取河北以爲憂嗚呼使當時君子皆易其嘆老嗟卑之心爲翺所憂之心唐之天下豈有亂與亡哉歐陽子之論善矣𨿽然公不云乎文章之作常發於覊旅艸野至王公貴人气得志滿非性能而好之則不暇以爲感二鳥賦蓋所謂發於覉旅艸野者使其光榮而飽憂天下之心孰謂公一日忘耶】

復志賦【並序公貞元八年擢進士第十一年猶未得仕東歸十二年始佐汴州明年又辭以疾此賦句法步驟離騷往往相似晁無咎嘗取此賦於變騷中】

愈旣從隴西公平汴州【隴西公董晉也按晉行狀貞元十一年七月拜檢校尙書左僕射汴州刺史晉受命遂行公及劉宗經韋景實從之辟公爲汴州觀察推官其曰明年七月則十三年作也】其明年七月有負薪之疾【負薪賤者之稱禮記問庶人之子長曰能負薪矣幼曰未能負薪也又君使士射不能則辭以疾曰某冇負薪之憂鄭氏注憂亦作疾公羊注云大夫病曰犬馬士病曰負薪公病作此賦故云】退休於居作復志賦其辭曰

居悒悒之無解兮【悒音邑憂也選云良增悒悒解或作辭】獨長思而永嘆【音灘騷云心鬱鬱之憂思兮獨永嘆乎增傷】豈朝食之不飽兮寧冬裘之不完昔余之旣有知兮誠坎軻而艱難【坎軻不平易貌選坎軻多辛苦軻音可坎或作轗】當嵗行之未復兮從伯氏以南遷【嵗行十二年而一復大歷十二年公從兄防南遷韶州時年十嵗故云嵗行未復也伯氏兄稱詩伯氏吹塤仲氏吹箎】淩大江之驚波兮過洞庭之漫漫【按唐地理誌洞庭在嶽州巴陵縣郭璞注山海經云洞庭地穴湖水廣圓五百餘里日月若出沒於其中也漫漫大水貌選歸海流漫漫漫謨官切】至曲江而乃息兮【唐地理誌韶州治曲江縣】逾南紀之連山【唐一行以天下山河之象存乎兩戒分南北紀韶在南紀之外焉詩云滔滔江漢南國之紀南紀字杜詩多用如南紀風濤壯南紀阻歸楫相國生南紀之類】嗟日月其幾何兮攜孤嫠而北旋【孤謂孤兒嫠謂寡婦左氏傳云莒子殺其夫已爲嫠婦謂防卒於韶州公從嫂歸葬河陽攜戶圭切嫠音釐旋以宣切還也孤嫠一作嫠孤】值中原之有事兮將就食於江之南【方從閣本無將字於下有大字或又無之字今詳文勢皆非是建中二年成徳魏博山南平盧節度相繼稱亂三年王武俊李希烈反四年涇原姚令言犯京師徳宗幸奉天朱泚犯奉天興元元年李懷光反如梁州貞元元年公以中原多故避地江左】始專専於講習兮非古訓爲無所用其心【方從閣本古作詁爲作焉非是】窺前靈之逸迹兮【靈一作修】超孤舉而幽尋旣識路又疾驅兮孰知餘力之不任【音壬】考古人之所佩兮閱時俗之所服【騷云謇吾法夫前修兮非世俗之所服服亦佩也考古之所佩與時之所服言當世之士不及古人逺矣惟已可庶幾古人也閣杭作闕非是】忽忘身之不肖兮【之或作而又或作之者皆非是】謂靑紫其可拾【夏侯勝謂諸生曰經術茍明取靑紫如俯拾地芥耳梁劉孝標辧命論曰視韓彭之豹變謂鷙猛致人爵見張桓之朱紱謂明經拾靑紫豈知有力者運之而趍乎公此語事本夏侯勝傳而意取劉孝標論】自知者爲明兮【老子知人者知自知者明】故吾之所以爲惑【吾下或有志字非是】擇吉日余西徵兮亦旣造夫京師【京師在西故云西徵公貞元二年自宣城至京師旣或作冀】君之門不可逕而入兮【逕或作徑】遂從試於有司惟名利之都府兮羌眾人之所馳【羌起羊切一或作差非所或作四騷云羌眾人之所仇羌楚人發語端詞猶言卿何爲也字】競乘時而附勢兮紛變化其難推【附勢或作射利或只附字作射字班彪曰乘時射利商人之功此借用其語以譏世也】全純愚以靖處兮將與彼而異宜欲奔走以及事兮顧初心而自非朝騁騖乎書林兮夕翺翔乎藝苑【揚雄長楊賦云並包書林劇秦美新云發祕府覽書林遙集乎文雅之囿翺翔乎禮樂之場班固賔戲云眞婆娑乎藝術之場休息乎篇籍之囿騁或作馳楚詞朝騁騖乎江臯作馳非是】諒卻步以圗前兮【卻去約切退也家語儒行篇是猶卻步而欲求及前人不可得也前漢劉向傳猶郤行而求及前人也】不浸近而愈逺哀白日之不與吾謀兮至今十年其猶初豈不登名於一科兮【貞元八年公登第】曽不補其遺余進旣不獲其志願兮退將遁而窮居【騷云進不入以離尢兮退將復修吾初服】排國門而東出兮【貞元十一年公東歸】慨余行之舒舒【慨或作嗟】時憑髙以回顧兮涕泣下之交如【之或作而易大有卦厥孚交如】戾洛師而悵望兮【戻卽計切詩云我客戾止洛師洛陽也】聊浮防以躊躇【莊子聖人躊躇以興事注從容也騷云聊浮防以逍遙躊音疇躇音除】假大龜以視兆兮【大或作火】求幽貞之所廬【幽貞隠者易幽人貞吉廬寄也曹植節逰賦曰非吾人之所廬顏延年拜陵廟詩幼壯困孤介末暮謝幽貞】甘潛伏以老死兮不顯著其名譽【音歟】非夫子之洵美兮吾何爲乎浚之都【夫子謂董晉也浚之都汴州也公貞元二年丙寅始自江南入京師十一年乙亥春三上宰相書不遇夏東歸秋至洛陽十三年丙子秋從董晉入汴州晉辟署試校書郎爲汴宋濠潁泗州觀察推官凡十餘年矣故上云至今十年其猶初】小人之懷恵兮猶知獻其至愚固余異於牛馬兮寧止乎飲水而求芻伏門下而黙黙兮【下而或作下之】竟嵗年以康娛【竟或作卒】時乘閒以獲進兮【閒何艱切閒暇也又居莧切空隙也楚辭九章篇願乘閒而自察】顏垂歡而愉愉【而或作之】仰盛徳以安窮兮又何忠之能輸昔余之約吾心兮誰無施而有獲【方從閣本誰作惟下又冇徳字云李本謂陳無已去徳字今本復訛惟爲誰其誤甚矣今按此句本用楚詞孰無施而有報孰不殖而有獲之語詞意旣有自來又與上下文勢相應故嘉祐杭本與諸本多如此乃是韓公本文相傳巳久非陳以意定也閣本之謬如此而方信之反以善本爲誤今不得不辧也又嘉祐杭本世多有之而其不同處方皆不錄豈其偶未見耶抑忽之而不觀也】嫉貪佞之洿濁兮【說文洿濁水不流孟子數罟不入洿池洿汪胡切】曰吾其旣勞而後食【方無旣字非是】懲此志之不修兮愛此言之不可忘【修方作循云唐人書修近循楚詞亦有誤者今按唐人書字之誤方說是也然此乃修誤作循非循誤作修也修猶修好修怨之修蓋因舊增新之意耳】情怊悵以自失兮心無歸之茫茫【之或作而】茍不內得其如斯兮孰與不食而髙翔抱闗之阨陋兮有肆志之揚揚【諸本多作陽陽後漢孔嵩傳云晨門肆志於抱闗史記晏嬰傳志气揚揚公當是用此語詩君子陽陽則注謂無所用其心非公所用字也】伊尹之樂於畝兮焉富貴之能當恐誓言之不固兮斯自訟以成章【斯或作聊訟或作誦】往者不可復兮冀來今之可望【音忘】

閔已賦【公嘗佐董晉於汴未幾晉薨復佐戎徐州徐帥張建封也建封又薨公罷去來居於洛時貞元十六年也晁無咎嘗取此篇於續楚詞而系之曰愈才髙數黜官頗自傷其不遇故云】

餘悲不及古之人兮伊時勢而則然【而或作兮】獨閔閔其曷已兮【閔閔或作悶悶按洪慶善云歐宋皆無兮字後皆復添或云咸通本復志賦與此賦皆無兮字未知孰是】憑文章以自宣昔顏氏之庶幾兮在隠約而平寛【楚辭居處愁以隠約兮注謂隠身守約也選魏文帝典論云文王幽而演易不以隠約而不務】固哲人之細事兮夫子乃嗟嘆其賢惡飲食乎陋巷兮亦足以頤神而保年【閣本無食字非是】有至聖而爲之依歸兮又何不自得於艱難【何下或有苦字東坡爲膠西守孔宗翰作顏樂亭詩其序有曰昔夫子以簞食瓢飲賢顏子而韓子乃以爲哲人之細事何哉蘇子曰古之觀人也必於其小焉觀之其大者容有僞焉人能碎千金之璧不能無失聲於破釡能搏猛虎不能無變色於蜂蠆孰知簞食瓢飲之爲哲人大事乎司馬溫公又曰子瞻論韓愈以在隠約而平寛爲哲人之細事以爲君子於人必於其小觀焉光謂韓子以三書抵宰相求官與於襄陽書求朝夕芻米僕賃之資又好悅人以志銘而受其金其戚戚於貧賤如此烏知顏子之所爲哉司馬蘇氏之論當矣𨿽然退之嘗答李習之書曰孔子稱顏回一簞食一瓢飲人不堪其憂回也不攺其樂彼人者有聖者爲之依歸而又有簞食瓢飲足以不死其不憂而樂也豈不易哉若僕無所依歸無簞食瓢飲無所取資則餓而死不亦難乎而此賦又云爾蓋閔已之不若也東坡溫國獨謂其不然要爲顏子言之爾】曰余昏昏其無類兮望夫人其已逺【詩小雅焦贑易林讀逺字皆協平聲作還字者非夫馮無切】行舟檝而不識四方兮涉大水之漫漫勤祖先之所貽兮勉汲汲於前修之言【騷云不量鑿而正枘兮固前修以葅醢注前修前世修名之人也】𨿽舉足以蹈道兮【蹈道字本糓梁傳云蹈道則未也】哀與我者爲誰眾皆捨而已用兮忽自惑其是非下土茫茫其廣大兮余壹不知其可懷【壹本多作豈閣杭本作壹舊監本潮本尙作一訛壹爲豈自蜀本也檀弓云予壹不知夫喪之踴也韓語蓋原此】就水艸以休息兮恆未安而旣危久拳拳其何故兮亦天命之本宜【本或作所】惟否泰之相極兮咸一得而一違【閣本作衰非是】君子有失其所兮小人有得其時聊固守以靜俟兮誠不及古之人兮其焉悲【人下一無兮字焉於虔切】

別知賦【公嵗癸未貞元十九年冬以監察禦史言旱饑得罪黜連之陽山令明年春至邑連在唐屬湖南道時楊儀之以湖南支使來公爲賦以別之集中又有序送焉】

余取友於天下將嵗行之兩周【周謂十二年公自興元元年甲子以中原多故避地江南至貞元十九年癸未凡二十年矣故云兩周】下何深之不卽上何髙之不求紛擾擾其旣多咸喜能而好修【好去聲紛一或作伊紛擾或作伊紛其或作而咸一作或非是】寧安顯而獨裕顧阨窮而共愁【窮或作塞】惟知心之難得斯百一而爲收【之或作而斯或作在百一或作一旦皆非是陸機嘆逝賦得十一於千百韓用此意】嵗癸未而遷逐侶虫蛇於海陬【陬音鯫侶一或作旅】遇夫人之來使【夫音馮無切使去聲將命者】辟公館而羅羞【而或作以】索微言於亂志【前漢藝文志昔仲尼沒而微言絕注微妙之言耳】發孤笑於羣憂物何深而不鏡【一作考】理何隠而不抽始參差以異序卒爛漫以同流【參差上楚簪切下楚宜切又楚佳切不齊也以或作於爛漫本或作爛熳或作瀾漫云漫莫半切又謨官切大水也】何此歡之不可恃遂駕馬而回輈【遂或作卒而或作以輈車轅也詩五楘梁輈文意謂儀之訖事而反】山磝磝其相軋【磝五交切一或作嶅】樹蓊蓊其相摎【蓊蓊木茂也前漢觀眾木之蓊薆摎絞也儀禮殤之絰者不摎垂注不絞其帶之垂者杜詩古木巃嵸枝相摎蓊音翁又烏孔切摎居由切摎或作繆】雨浪浪其不止【楚辭霑余襟之浪浪並音瑯】云浩浩其常浮【江淹別賦云風蕭蕭而異響云漫漫兮奇色公此頗效其體云或作雪浩浩或作活活其或皆作而】知來者之不可以數【楚辭哀時命篇倈者不可與期淵明歸去來辭知來者之可追數頻也論語朋友數斯疎矣數音朔】哀去此而無由【或無者字或無之字皆非是而或作以】倚郭郛而掩涕空盡日以遲畱【而或作其】

古詩

元和聖徳詩【並序此詩元和二年作憲宗紀永貞元年八月卽位明年正月攺元元和楊恵琳據夏州叛三月辛巳夏州兵馬使周承全斬恵琳傳首以獻九月辛亥髙崇文奏收成都擒劉辟以獻十月壬午淄靑李師道十一月戊申武寧張愔皆受命二年正月已丑朔上親獻太淸宮太廟辛夘祀昊天上帝於郊丘還宮大赦天下公時爲國子博士分教東都此詩所以作也穆伯長曰退之元和聖徳詩淮西碑栁雅章之類皆辭嚴義偉制作如經能崒然聳唐徳於盛漢之表筆墨間錄云此序乃司馬遷之文非相如文也】

臣愈頓首再拜言【此下或有曰字】臣伏見皇帝陛下卽位巳來誅流姦臣【永貞元年八月庚子憲宗卽位壬寅貶右散騎常侍王伾爲開州司馬前戶部侍郎度支鹽鐵轉運使王叔文爲渝州司戶九月貶韓泰等爲諸州刺史十一月貶中書侍郎平章事韋執誼爲崖州司戶誅流姦臣謂此也】朝廷淸明無有欺蔽外斬楊恵琳劉辟以收夏蜀東定靑徐積年之叛海內怖駭不敢違越郊天告廟神靈歡喜風雨晦明【或作明晦】無不從順太平之期適當今日臣防被恩澤日與羣臣序立紫宸殿陛下【或無陛下】親望穆穆之光而其職業【而或作況】又在以經籍教導國子誠宜率先作歌詩以稱道盛徳不可以辭語淺薄不足以自效爲解【或作懈或作辭皆非是自左傳請以曹爲解遷固相承用之非一】輒依古作四言元和聖徳詩一篇凡千有二十四字指事實錄具載明天子文武神聖以警動百姓耳目傳示無極【警或作驚流俗妄攺也史記尊寵樂毅以警動燕齊義當用此】其詩曰

皇帝卽阼【或作祚史記文紀有皇帝卽阼一全語實用阼字今按阼謂東階也作祚非是】物無違拒曰暘而暘曰雨而雨【尙書洪範篇八庶徵曰雨曰暘曰肅時雨若曰乂時暘若】維是元年有盜在夏欲覆其州以踵近武【近或作其踵繼也武迹也先是徳宗建中間李希烈朱泚等反至是楊恵琳劉辟繼踵而起焉】皇帝曰嘻豈不在我負鄙爲艱縱則不可出師徵之其眾十旅【十或作千方云按此專紀楊恵琳之亂也時嚴綬在河東表請討之詔與天徳軍合擊未嘗他出師也十旅爲正今按周禮五人爲伍五伍爲兩四兩爲卒五卒爲旅則一旅五百人而十旅五千人也方說得之亦見以順討逆師不在眾之意】軍其城下告以福禍腹敗枝披不敢保聚擲首陴外【陴城上女墻左氏衛人登陴音脾】降幡夜竪【謂承全斬恵琳也】疆外之險莫過蜀土韋臯去鎭劉辟守後血人於牙不肯吐口【傳言辟嘗病見問疾者必以手行入其口辟輒裂食之其很惡如此人或作入】開庫啗士曰隨所取【曰方作日今按此乃述其誘啗士卒之詞方本非是】汝張汝弓汝鼓汝鼓【上鼔字或作伐或作桴或作擊春秋傳云伐鼔於社伐擊也詩采芑伐鼔淵淵振旅闐闐】汝爲表書求我帥汝【傳言辟守後務諷諸將徼麾節】事始上聞在列咸怒皇帝曰然嗟逺士女茍附而安則且付與讀命於庭【讀或作續非是】出節少府【唐百官志云符寶郎凡命將遣使皆賜旌節旌以顓賞節以顓殺】朝發京師夕至其部【辟旣自爲畱後上初嗣位未能討是嵗十二月以辟爲西川節度副使知節度事】辟喜謂黨汝振而伍蜀可全有此不當受【不當或作當不非是辟旣得旌節志益驕求兼三川上不許】萬牛臠炙【或作防臠切也莊子不敢食一臠防與炙同廣韻引周書始燔肉爲炙又禮記毋嘬炙臠力轉切防之夜切或曰卽胾字側吏切】萬甕行酒以錦纒股以紅帕首【方云荊公本音麥潮本亦然方言注絡頭帕頭也音貃今多讀作莫轄切公送李益鄭權序皆用此語或作帓字蓋二音通讀今按集韻帕莫白切無莫轄音帓莫葛切帶也方說誤實錄曰禹防塗山之夕大風雷震有甲步卒千餘人其不被甲者以紅綃帕抹其額自此遂爲軍容之服】有恇其凶有餌其誘【凶方作胸今按此二句蓋言有畏其暴者有貪其利者故從之者眾耳非本心樂從也方本非是黃石公記曰芳餌之下必有懸魚重賞之下必有死夫詩意取此】其出穰穰【詩降福穰穰注眾也穰音攘】隊以萬數【所矩切】遂劫東川遂據城阻【上旣不許辟三川元和元】

【年正月辟遂發兵圍東川節度使李康於梓州欲以同幕盧文若爲東川節度使因陷梓州降李康】皇帝曰嗟其又可許爰命崇文分卒禁禦【初上欲討辟而重於用兵宰相杜黃裳薦神策軍使髙崇文可用元和元年正月命崇文將步騎五千爲前軍神策京師行營兵馬使李元奕將步騎二千爲次軍與山南西道節度使嚴礪同討辟甲午崇文出斜谷元奕出駱谷同趨梓州三月克之】有安其驅無暴我野日行三十【賈捐之傳云吉行五十里師行三十里】徐壁其右【壁或作辟】辟黨聚謀鹿頭是守【六月辟城鹿頭闗連八柵屯兵萬餘人以拒崇文崇文擊敗之辟置柵於闗東萬勝堆崇文遣騎將髙霞寓攻奪之下瞰闗城凡八戰皆捷鹿頭山南距成都百五十里】崇文奉詔進退規矩【規或作合】戰不貪殺擒不濫數【杭本三館本文粹作藍縷唐本作襤褸蜀本始作濫數校本多從之今姑存其舊今按藍縷無理濫數蓋用左傳數俘之語蜀本得之他本皆誤】四方節度整兵頓馬上章請討【請或作乞】俟命起坐皇帝曰嘻無汝煩苦【嘻嘆辭也或作嘉非是】荊並洎梁【荊謂荊南節度使裴均並謂河東節度使嚴綬梁謂山南西道節度使嚴礪也】在國門戶出師三千各選爾醜【醜類也】四軍齊作殷其如阜【殷其或作殷殷或作其殷殷安也音隠詩如岡如阜】或拔其角【拔或作披】或脫其距【距雞距史記投石超距距其呂切】長驅洋洋無有齟齬【前漢齟者齒不正也說文齟齬不相值也選或齟齬而不安上牀呂切又壯所切下音語】八月壬午辟棄城走載妻與妾包裹稚乳是日崇文入處其宇【日或作曰】分散逐捕搜原剔藪辟窮見窘無地自處俯視大江不見洲渚遂自顚倒若杵投臼取之江中【九月崇文克成都辟與盧文若帥數十騎西奔吐蕃髙霞寓等追之及於羊灌田辟赴江不死擒之崇文遂入自成都】枷脰械手婦女累累啼哭拜叩來獻闕下以告廟社周示城市咸使觀覩解脫攣索夾以砧斧【砧當作枮與椹同戰國策範雎曰臣之胸不足以當椹質要不足以待斧鉞是也】婉婉弱子赤立傴僂【上音嫗下音縷】牽頭曳足先斷腰膂【南軒曰誦退之聖徳頌至婉婉弱子赤立傴僂牽頭曳足先斷腰膂盧世榮舉子由之說曰此李斯頌秦所不忍言而退之自謂無媿於風雅何其陋也此說如何曰退之筆力髙得斬截處卽斬截他豈不知此所以爲此言者必有說蓋欲使藩鎭聞之畏罪懼禍不敢叛耳今人讀之至此猶且寒心況當時藩鎭乎此正是合於風雅處只如墻有茨桑中諸詩或以爲不必載而龜山乃曰此衛爲鄰國所滅之由退之之言亦此意也退之之意過於子由逺矣大抵前輩不可輕議】次及其徒體骸橕拄【傳云斬於城西南獨栁樹下子超郎等九人與部將崔綱以次誅說文橕衺拄也拄從旁指也古樂府死人骸骨相橕拄上抽庚切下冢庾切】末乃取辟駭汗如寫【音湑蓼蕭詩用韻如此或作雨非是】揮刀紛紜爭刌膾脯【爭或作猶刌或作切皆非是儀禮有刌肺此詩蘇黃門獨謂不然且曰此特憲宗命崇文誅一劉辟爾其言辟棄城走爭切膾脯何其瑣屑之甚謂之造語工則可謂之得雅體未也詩載文王伐崇武王伐紂固自有體退之獨不到此邪亦其少年所爲文也按公時年四十不可謂少大抵徳不足則誇憲宗功烈固偉比文武則有問矣王荊公嘗論詩曰周頌之詞約約所以爲嚴徳盛故也魯頌之詞侈侈所以爲誇徳不足故也是詩也其亦魯頌之謂歟】優賞將吏扶珪綴組帛堆其家粟塞其庾【塞下其字或作倉非是以上句偶之可見】哀憐陣歿廩給孤寡贈官封墓周帀宏溥經戰伐地寛免租簿施令酬功急疾如火【十月減劍南東西川山南西道今嵗賦釋脇從將吏葬陣亡者廩其家五嵗賜文武官勲爵】天地中間莫不順序幽恆靑魏【或作魏幽恆靑】東盡海浦南至徐蔡【魏謂魏博節度幽謂幽州盧龍節度恆謂成徳軍節度靑謂淄靑平盧節度徐謂武寧軍節度蔡謂彰義軍節度】區外雜虜【區外方外也雜虜藩鎭也按唐地理誌魏州魏郡今大名府幽州範陽郡今燕山府鎭州常山縣今眞定府靑州北海郡也魏則田季安幽則劉濟恆則王士眞靑則李師道徐則張愔蔡則吳少誠此皆一時藩鎭之國也】怛威赧徳【諸本怛作烜赧作赫又作服或以文錄定烜作怛以唐閣蜀本定赫作赧云公上尊號表有怛威愧徳意與此同】踧踖蹈舞掉棄兵革私習簋簠來請來覲十百其耦【或作數】皇帝曰吁伯父叔舅【謂當時藩鎭諸帥也禮記曰天子之吏天子同姓謂之伯父異姓謂之伯舅九州之牧天子同姓謂之叔父異姓謂之叔舅】各安爾位訓厥甿畮【甿或作田】正月元日初見宗祖躬執百禮登降拜俯薦於新宮【新宮順宗室於或作饗新或作閟非是】視瞻梁梠慼見容色淚落入爼侍祠之臣助我惻楚乃以上辛【哀元年糓梁傳曰郊自正月至於三月郊之時也我以十二月下辛卜正月上辛如不從則以正月下辛卜二月上辛如不從則以二月下辛卜三月上辛如不從則不郊矣禮記郊特牲郊之用辛也注云用辛曰者凡爲人君當齋戒自新耳】於郊用牡除於國南鱗筍毛簴【筍簴所以垂鐘磬也橫曰筍飾以鱗屬植曰簴飾以蠃屬周禮梓人爲筍簴筍思尹切亦作簨簴國許切又音巨】廬幕周施開掲磊砢【選金玉磊砢掲音羯又桀掲二音磊音儡砢魯可切】獸盾騰挐【盾以木爲之而畫龍文相合載之以蔽馬詩龍盾之合拏說文云牽引也楚詞殽亂兮紛拏盾順允切拏女加切】圎壇帖妥【禮圓丘象天圓丘卽圓壇也賀循上郊壇制度曰漢舊儀南郊圓壇八陛於宮南七里】天兵四羅旂常妸娜【旂或作旗曹植曰華容妸娜妸烏可切娜奴可切】駕龍十二【周禮馬八尺以上爲龍天子之駕馬十有二閒】魚魚雅雅【雅雅字見晉史劉惔傳洛中雅雅有三嘏魚字未詳要亦車駕整肅之意】宵升於丘【圓丘也升或作升楚詞升皆作升他凖此】奠璧獻斚【奠薦也斚玉爵也禮記夏后氏以醆商以斚周以爵】眾樂驚作轟豗融冶【轟羣車聲選轟轟闐闐豗相擊也選磊匒匌而相豗融冶樂聲轟呼宏切豗音灰】紫焰噓呵【紫或作柴】髙靈下墮羣星從坐【從去聲】錯落侈哆【西都賦隋侯明月錯落其間說文哆張口也詩哆兮侈兮注大貌哆丁可切又昌者切】日君月妃【禮記君之與後猶日之與月前漢李尋傳日者眾陽之宗輝光所燭萬物同晷人君之表也唐楊炯渾天儀賦月也者羣陰之紀上天之使異姓之王后妃之事】煥赫婐【婐身弱好貌樂府珠佩婐戲金闕煥赫謂日君婐謂月妃婐烏果切五果切】瀆鬼蒙鴻【瀆鬼四瀆之神選蒙鴻沆茫蒙莫孔切鴻胡孔切】嶽只嶪峩【嶽只四嶽之神嶪峩山髙貌後漢增槃嶪峩嶪音業峩音我】飫沃羶薌【沃羶或作羶燎今按飫沃之義未詳或云當飫厭亦未有所據也羶薌字見禮記云】產祥降嘏鳯皇應奏舒翼自拊赤麟黃龍逶陀結紏【麟或作鱗逶或作頹逶於爲切陀徒何切】卿士庶人黃童白叟踴躍歡呀失喜噎歐【歡或作嘆歐或作嘔嘔俗字也】乾淸坤夷境落褰舉【褰或作騫】帝車回來日正當午【校本作日始東吐蓋疑郊祀回車不應至午也然諸本皆同姑從之】幸丹鳯門大赦天下滌濯剗磢【詩勿剗勿敗磢瓦石洗物選飛澇相磢剗楚簡切磢初兩切又此兩切剗一作刺磢一作摤】磨滅瑕垢續功臣嗣拔賢任耉孩養無告仁滂施厚皇帝神聖通達今古【今或作先或作通今達古】聽聰視明【或作視聽聰明】一似堯禹【蓋取禮記一似重有憂者魯直云退之文老杜詩無一字無來處後人讀書少故謂韓杜自作此語耳】生知法式動得理所天錫皇帝爲天下主並包畜飬無異細鉅億載萬年敢有違者皇帝儉勤盥濯陶瓦斥遣浮華好此綈紵勅戒四方侈則有咎天錫皇帝多麥與黍無召水旱耗於雀防【耗於或作無耗】億載萬年有富無窶【或作富有無窶或作富有貧窶或作無有貧窶皆非是】皇帝正直別白善否擅命而狂旣翦旣去盡逐羣姦靡有遺侶天錫皇帝厖臣碩輔博問遐觀以置左右億載萬年無敢余侮【余或作有非是】皇帝大孝慈祥悌友怡怡愉愉奉太皇后【憲宗母昭憲皇太后王氏】浹於族親濡及九有天錫皇帝與天齊壽登玆太平無怠永久億載萬年爲父爲母博士臣愈職是訓詁作爲歌詩以配吉甫【詩之嵩髙烝民韓奕江漢皆尹吉甫美宣王作今爲此詩亦以吉甫自比也】

琴操十首【按琴操凡十有二公取其十如下所作是也惟水僊懷陵操乃伯牙所作公削之爲之詞者十事各注於下唐子西云琴操非古詩非騷詞惟退之爲得體退之琴操栁子厚不能作也】

將歸操孔子之趙聞殺鳴犢作【史記孔子旣不用於衛將西見趙簡子至於河西聞竇嗚犢舜華之死也臨河而嘆曰美哉水洋洋乎丘之不濟此命也夫按竇鳴犢孔叢子作嗚犢犨戰國策作鳴犢鐸犫新序作犢犫鐸鳴或又作鳴鐸竇犫諸說不同未知孰是諸本題義下皆有子注閣本只存題義唐本注與題義皆不出蜀本於注云上增又曰二字與題義皆夾注寫以此見𨿽題義亦後人以琴操續補也歐宋荊公皆用閣本今按歐本云此效蔡邕作十操事迹皆出蔡邕琴操云】

狄之水兮其色幽幽【狄蜀本作秋今按水經河水至東阿荏平等縣東北流四瀆津注云津西有四瀆祠東對四瀆口河水東分濟水受河蓋滎口水斷不通始自是出與淸水合沛凟自河入濟水徑周通故有四瀆之名昔趙殺鳴犢孔子臨河嘆而作歌曰狄之水兮風揚波舟楫顚倒更相加歸來歸來胡爲斯案臨濟故狄也是濟所逕得其通稱也又雲濟水逕臨濟縣南詳此則是濟水自滎澤之下潛流至此四瀆津口而後復出河又東分一支與之合流以過臨濟而爲狄水故孔子臨河不濟而歌詠狄水卽此東分之河復出之濟也然此皆齊地今在濟鄆之間史記以爲孔子自衛將西見趙簡子則其道不當出此此又不可曉者今姑闕之以俟深於地理者正之】我將濟兮不得其由涉其淺兮石齧我足乘其深兮龍入我舟我濟而悔兮將安歸尢歸兮歸兮無與石鬭兮無應龍求【歸兮歸兮諸本兮作乎】

猗蘭操孔子傷不逢時作【猗蘭操者孔子所作也孔子歷聘諸侯莫能用自衛反魯隠谷之中見香蘭獨茂喟然嘆曰夫蘭當爲王者香今乃獨茂與眾艸爲伍乃止車援琴鼓之自傷不逢時托辭於香蘭云古琴操云習習谷風以陰以雨之子於歸逺送於野何彼蒼天不得其所逍遙九州無有定處世人闇蔽不知賢者年紀逝邁一身將老】

蘭之猗猗【班固西都賦蘭茝發色曄曄猗猗】揚揚其香不采而佩於蘭何傷【文子曰蘭芷不爲莫服而不芳君子行道不爲莫知而止此公所爲不采而佩何傷於蘭之意也】今天之旋其曷爲然我行四方以日以年雪霜貿貿【禮記貿貿然來貿音茂】薺麥之茂【麥秋生夏死薺冬生中夏死西京雜記曰建亥之月陰气之極薺麥始生由陽升也】子如不傷我不爾覯薺麥之茂薺麥之有君子之傷君子之守

龜山操孔子以季桓子受齊女樂諫不從望龜山而作【龜山魯山也詩奄有龜防在泰山博縣史記季氏受齊女樂三日不聽政郊又不致燔俎於大夫孔子時爲魯大司寇遂行宿於屯而師已送曰夫子則非罪孔子曰吾歌可夫曰彼婦之口可以出走彼婦之謁可以死敗蓋優哉防哉維以卒嵗師已反季子曰孔子亦何言師已以實告季氏喟然嘆曰夫子罪我以羣婢也又古操云予欲望魯兮龜山蔽之手無斧柯柰龜山何譬季氏於龜山托勢利於斧柯也】

龜之氛兮不能雲雨【春秋元命苞曰山者气之包含所含精蔵云故觸石布山言龜山不能然也一作爲雨氛或作气云或作爲或云上有爲字】龜之枿兮【枿伐木之餘前漢三枿之起李巡曰槁木之餘枿牙葛切亦作蘗】不中梁柱【不下或有能字非是或云太經梁不中柱不隆大廈中作平聲讀今按此但言其木不堪作梁柱耳與太中字意異當只作去聲讀文意乃協】龜之大兮只以奄魯知將隳兮【知或作如將隳蓋取左氏仲尼將隳三都隳許規切】哀莫余伍周公有鬼兮嗟余歸輔【蓋言周公如冇神其使余歸輔其君也鬼或作思余歸方作歸餘皆非是大抵方意尙異不問文義之如何惟作倒語者則必取之如下文我於家莫爾余追皆此類也】

越裳操周公作【越裳在交趾國之南韓詩外傳曰周成王之時越裳氏重九譯而至獻白雉於周公曰吾受命國之黃發言曰久矣天不迅雷疾雨也海不波溢三年於玆矣意者中國有聖人乎盍往朝之於是乃來韓本注引後漢南蠻志事同而文少異古琴操曰於嗟嗟非旦之力乃文王之徳】

雨之施物以孳【或作滋】我何意於彼爲自周之先其艱其勤以有疆宇私我後人我祖在上四方在下厥臨孔威敢戲以侮孰荒於門孰治於田四海旣均越裳是臣拘幽操文王羑里作【羑里在河內蕩陰縣亦作牖裏史記周文王篤仁敬老禮下賢者崇侯虎譛之於紂曰將不利於帝紂囚文王羑里琴錄曰文王見拘羑里憂愁無聊援琴而鼔之號曰幽拘操詞曰殷道混混浸濁煩兮朱紫相合不別分兮迷亂聲色信讒言兮炎炎之虐使我愆兮幽閉牢穽由其言兮遘我四人憂動勤兮羑音酉】

目窈窈兮其凝其盲【目窈窈或作窈揜揜或作目揜揜今按下文有耳字正與目字相對窈窈二字比之揜揜似亦差勝】耳肅肅兮聽不聞聲朝不日出兮夜不見月與星【日上或有見字】有知無知兮爲死爲生嗚呼臣罪當誅兮天王聖明【伊川曰退之作琴操有曰臣罪當誅兮天王聖明道文王意中事前後之人道不到此徐仲車言退之拘幽操謂文王囚羑里作乃云臣罪當誅兮天王聖明可謂知文王之用心矣凱風七子之母猶不能安其室而雲母氏聖善我無令人重自責也】

岐山操周公爲太王作【岐山在岐州今有岐山縣詩居岐之陽大王古公亶父也孟子曰大王居狄人侵之事之以皮幣不得免焉云云乃屬其耆老而告之曰狄人之所欲吾土地也我將去之去逾梁山邑於岐山之下居焉此岐山操而曰周公爲大王作思乃祖也】

我家於【杜預云在新平漆縣東北今邠州是也邠與同或作我於家非是】自我先公伊我承序敢有不同【諸本序作緒或云商書丕承基緒然國語亦有奔走承序注謂承受事業次第也今按序謂傳授次第漢書多雲朕承天序是也緒猶言統系方引商書之言是也二字義𨿽不同然用之於此似亦兩通但國語承序乃謂承受政役之次第與漢書字同而意異方作序而引以爲說則誤矣】今狄之人將土我疆民爲我戰誰使死傷彼岐有岨【岨與阻同楚詞漢書多用岨字今以平聲讀之非也】我往獨處爾莫余追【爾或作人爾莫或作莫爾非是】無思我悲

履霜操尹吉甫子伯奇無罪爲後母譛而見逐自傷作【履霜操者尹吉甫之子伯奇所作也吉甫聽其後妻之言逐之伯奇編水荷而衣采楟花而食淸朝履霜而自傷無罪見放逐乃援琴而鼔之見古樂府題解其詞曰朝履霜兮采晨寒考不明其心兮信讒言孤恩別離兮摧肺肝何辜皇天兮遭斯愆痛歿不同兮恩有偏誰說碩兮知此寃】

父兮兒寒母兮兒饑兒罪當笞逐兒何爲兒在中野以宿以處四無人聲誰與兒語兒寒何衣兒饑何食兒行於野履霜以足母生眾兒有母憐之獨無母憐兒寧不悲【兒寧或作母寧非是】

雉朝飛操牧犢子七十無妻見雉雙飛感之而作【牧犢或作沐瀆吳兢樂府古題解云舊說齊宣王時木犢子所作也木犢子年七十無妻出薪於野見雉雌雄相隨意動心怨乃仰天嘆曰聖王在上恩及艸木鳥獸而我獨不獲因援琴而歌以自傷其聲中絕崔豹古今注述其詞曰雉朝飛兮鳴相和雌雄羣逰於山阿我獨何命兮未有家時將暮兮可柰何嗟嗟暮兮可柰何】

雉之飛於朝日羣雌孤雄意气橫出【或無气字】當東而西當啄而飛隨飛隨啄羣雌粥粥【粥粥或謂字當作�音祝說文呼雞重言之杜詩難話�雞翁】嗟我𨿽人曽不如彼雉雞生身七十年無一妾與妃【馬大年云別本彼作此無雞字而下語妃音嫓與雉協】

別鵠操商陵穆子娶妻五年無子父母欲其攺娶其妻聞之中夜悲嘯穆子感之而作【崔豹古今注曰商陵牧子娶妻五年無子父兄欲其攺娶妻聞之中夜起倚戶而悲嘯穆子聞之愴然而悲乃援琴而歌爲別鶴操亦曰別鵠操詞曰將乖比翼隔天端山川悠逺路漫漫攬衾不寐食忘飱後遂爲夫妻】

雄鵠銜枝來雌鵠啄泥歸巢成不生子大義當乖離江漢水之大鵠身鳥之微更無相逢日且可繞樹相隨飛【且或作安又無繞樹二字皆非是李陵詩長當爲此別且復立斯須又古樂府與子如黃鵠將別復徘徊亦此意也】

殘形操曽子夢見一貍不見其首作【殘形操事出琴錄其詳未聞曽子一作魯子】

有獸維貍兮我夢得之其身孔明兮而頭不知【按大周正樂記曽子鼔琴崔子立戶外而聴之曲終入曰善哉鼔琴乎身已成矣而惜未得其首也曽子曰吾晝臥夢見一貍但見其身不見其頭起而爲之弦歌也】吉凶何爲兮覺坐而思巫咸上天兮【古神巫也】識者其誰

南山詩【或無詩字此詩似上林子虛賦才力小者不可到也潛溪詩眼云孫莘老嘗謂老杜北徵勝退之南山詩王平甫以謂南山勝北徵終不能相服時山谷尙少乃曰若論工巧則北徵不及南山若書一代之事以與國風雅頌相爲表裏則北徵不可無而南山𨿽不作未害也二公之論遂定按長安志終南山在萬年縣南五十里】

吾聞京城南玆惟羣山囿東西兩際海【方云史記春申君上秦昭王書王之地一經兩海太康地記曰河北得水爲河塞外得水爲海今按此與史記但皆極言其廣耳不必曲引塞外之說也】巨細難悉究山經及地誌茫昧非受授圑辭試提挈掛一念萬漏【掛一念或作一念掛非是】欲休諒不能粗敍所經覯嘗升崇丘望【嘗或作常】戢戢見相湊晴明出稜角縷脈碎分繡蒸嵐相澒洞【澒或作鴻淮南子澒蒙鴻洞王褒簫賦揚雄羽獵賦所用皆同唐人始兼用之杜詩鴻洞半炎方澒洞不可掇是也】表裏忽通透無風自飄簸融液煦柔茂橫云時平凝防防露數岫天空浮修眉【選洛神賦修眉聨娟空或作宇】濃綠畫新就孤橕有巉絕【杜詩巉絕華嶽赤南史劉孝標廣絕交論太行孟門豈云巉絕巉仕檻仕衫二切】海浴褰鵬噣【史記中行人靣鳥噣音晝已上總敍南山大槪】春陽潛沮洳【沮洳陷濕地詩彼汾沮洳沮洳猶言潤澤也沮子魚切洳音如又一音皆去聲】濯濯吐深秀【吐深或作深吐】巖巒𨿽嵂崒【史記隆崇嵂崒杜詩髙嶽前嵂崒嵂音律崒昨沒切又慈防切】輭弱類含酎【輭與軟同而兗切酎音宙】夏炎百木盛蔭郁增埋覆神靈日歊歔【歊音枵歔休居切】雲气爭結構秋霜喜刻轢【或作鑠史記酷吏傳刻轢宗室】磔卓立臒瘦【磔音窄】參差相疊重剛耿陵宇宙冬行𨿽幽墨冰雪工琢鏤【雪或作路】新曦照危峨億丈恆髙袤【東西曰廣南北曰袤前漢延袤百丈莫切危或作峞恆居鄧切或作亙】明昬無停態頃刻異狀【已上敍四時變態】西南雄太白突起莫閒簉【左傳僖子使助篴氏之簉注簉副倅也嵇康曰承聞簉乏簉初救切】藩都配徳運【太白山爲帝都藩垣唐土徳太白在西南坤位故云配徳運】分宅占丁戊【丁戊亦謂西南西字恐當作東】逍遙越坤位【逍遙谷名坤或作地】詆訐陷幹竇【言太白非特占西南坤位而已又侵及東北乾位故云陷幹竇也按藩都至幹竇四句未詳其義】空虛寒兢兢風气較搜漱朱維方燒日陰霰縱騰糅【如救切】昆明大池北【昆明池在長安西南周回四十里漢武元狩二年作以習水戰】去覿偶晴晝緜聨窮俯視倒側困淸漚【烏切】微瀾動水面踴躍躁猱狖【猱猴屬詩無教猱升木狖防屬善旋一云獸名似猿楚詞猿狖雜處兮虎豹嘷猱奴刀切狖音柚躁一作蹂】驚呼惜破碎仰喜呀不僕【已上言南山方隅連亙之所】前尋徑杜墅坌蔽畢原陋【徑或作經當如夜徑澤中之徑杜或作社非是杜墅卽杜陵也本周之杜伯國在長安萬年縣東南坌或作忿畢原周文武葬處在今咸陽縣西北或曰文王子封於畢此其地也坌蒲悶切】﨑嶇上軒昻始得觀覽富行行將遂窮嶺陸煩互走【音奏】勃然思坼裂擁掩難恕宥巨靈與誇蛾【西京賦巨靈贔屓髙掌逺蹠郭緣生述徵記曰華山對河東首陽山黃河流於二山之間古語云此本一山當河河水過之而曲行河神巨靈以手擘開其上以足蹈離其下中分爲兩以通河流蛾或作娥考列子北山愚公欲平太行王屋二山帝感其誠命誇蛾氏二子負二山一厝朔東一厝雍南自冀之南漢之東無隴斷焉則娥當作蛾誇苦切】逺賈期必售【賈或作雇詩賈用不售賈音古】還疑造物意固護蓄精祐力𨿽能排斡雷電怯呵詬攀緣脫手足蹭蹬抵積甃茫如試矯首堛塞生怐愗【堛音愊土塊也爾雅云塊堛也楚詞宋玉九辧云直怐瞀而自若音寇茂按集韻通作鷇霿鄙吝心不明也】威容喪蕭爽近新迷逺舊拘官計日月欲進不可又因緣窺其湫凝湛閟陰嘼【禮運龍以爲嘼謂湫中蛟也嘼音嗅亦作畜或作獸】魚蝦可俯掇神物安敢寇林柯有脫葉欲墮鳥驚救爭銜彎環飛投棄急哺鷇【鳥生須哺曰鷇自食曰雛爾雅生哺鷇生噣雛鷇音寇】旋歸道回睨達枿壯復奏【達或作逺盧仝月蝕詩頭戴弁冠髙達枿】吁

嗟信奇怪峙質能化貿【音茂】前年遭遣謫【謂貞元十九年十二月自監察禦史謫連州陽山令】探歷得邂逅初從藍田入【藍田縣名今在雍州有闗】顧眄勞頸脰【公羊傳絕其脰音豆】時天晦大雪【公兩謫南方皆由藍闗又皆遇冰雪其謫陽山以十二月江陵途中寄三學士詩云商山冬季月冰凍絕行輈其謫潮州𨿽以正月然亦遇雪藍田驛詩云雪擁藍闗馬不前是也】淚目苦蒙瞀【莊子子適有瞀病注風冒亂瞀音茂】峻塗拖長冰直上若懸澑褰衣步推馬【推音蓷】顚蹶退且復【扶富切】蒼黃忘遐睎所曯才左右杉篁吒蒲蘇【吒音奼】杲耀攢介冑專心憶平道脫險逾避臭【逾或作邇非是】昨來逢淸霽宿願忻始副【始或作所非是自前年遭譴謫以後讀之可見】崢嶸躋冢頂【崢音棖嶸音宏】倐閃雜鼯鼬【爾雅云鼯鼬夷由注謂之飛生又曰鼬防注鼬以鼦赤黃色大尾啖防鼯音吾鼬音又】前低劃開闊【劃音畫又忽麥切】爛漫堆眾皺【方從蜀人韓仲韶本作云石�也二韻皆取諭謂髙而羣峯飛馳如鼯鼬之奔低而堆阜分布如眾之列於義爲近今按此蜀本之誤沈元用本亦然皆非是蓋此但言登山之時叢薄蔽翳方與虫獸羣行而忽至上頂則豁然見前山之低𨿽有髙陵深谷但如皺物微有蹙折之文耳此最爲善形容者非登髙山臨曠野不知此語之爲工也況此句眾皺爲下文諸或之綱領而諸或乃眾皺之條目其語意接連文勢開闔有不可以豪釐差者若如方說則不惟失其統紀亂其行列而鼯鼬動物山體常靜絕無相似之理石蟇之與堆阜𨿽略相似然自髙頂下視猶若成堆則亦不爲甚小而未足見南山之極髙矣其與下文諸或疎密工拙又有迥然不侔者未論古人但使今時舉子稍能布置者已不爲此又況韓子文气筆力之盛闗鍵紀律之嚴乎大抵今人於公之文知其力去陳言之爲工而不知其文從字順之爲貴故其好怪失常類多如此今旣定從諸本而復備論其說以曉觀者云】或連若相從或蹙若相鬭或妥若弭伏或竦若驚雊或散若瓦解或赴若輻湊【輻或作輪今按輪者轂輻之通名其湊於轂者輻而已當作輻】或翩若船逰【翩或作泛】或決若馬驟或背若相惡或向若相佑或亂若抽筍或嵲若注灸【嵲音臬灸音疚】或錯若繪畫或繚若篆籕或羅若星離或蓊若云逗或浮若波濤或碎若鋤耨或如賁育倫【夏育孟賁秦之勇力者賁音奔】賭勝勇前購先彊勢已出後鈍嗔防譳【玉篇防譳詁誽也詁誽言不正也上音鬭下音耨】或如帝王尊叢集朝賤幼𨿽親不防狎𨿽逺不悖謬【晁說之語錄云韓文公詩號狀體謂鋪敍而無含畜也若𨿽親不防狎𨿽逺不悖謬該於理多矣】或如臨食案肴核紛飣餖【紛或作分】又如逰九原墳墓包槨柩或累若盆甖或掲若防梪【或作豋豆】或覆若曝鼈或頽若寢獸【寢或作窮非是又或作偃】或蜿若藏龍或翼若搏鷲【音就】或齊若友朋或隨若先後【友朋或作迎隨隨或作差方言曰先後猶娣姒也釋名曰以來先後言也校本不詳此義而以先後爲虛字遂攺友朋爲迎隨以偶之又避重復而攺隨字爲差字其誤甚矣今按史記見神於先後宛若卽謂娣姒也】或迸若流落或顧若宿畱【史記宿畱之數日無所見又武帝宿畱海上宿音秀畱音霤】或戾若仇讎或密若防媾或儼若峨冠或翻若舞袖【舞或作舉】或屹若戰陣或圍若搜狩或靡然東注或偃然北首或如火熺焰【或作煙】或若气饙餾【爾雅云餾稔也注飯爲饙饙熟爲餾上音分又扶文切下音澑】或行而不輟或遺而不收【易井收勿幕音狩】或斜而不倚或弛而不彀或赤若禿鬝【鬝說文雲鬢禿也丘閒切】或燻若柴槱【余救切】或如龜坼兆或若卦分繇【音宙】或前橫若剝【易剝坤下艮上彖曰剝剝也】或後斷若姤【易姤巽下乾上彖曰姤遇也】延延離又屬夬夬叛還遘喁喁魚闖萍【喁喁魚口也吳越春秋雲天下喁喁闖馬出門貌公羊開之則闖然注出頭貌喁音顒闖醜禁切】落落月經宿誾誾樹墻垣巘巘架庫廏【巘山形如甑也姚令威云恐當作防防魏都賦四門防防】參參削劍防煥煥銜瑩琇【上音營下音秀】敷敷花披萼闟闟屋摧霤【闟闟或作闟闒闟音翕】悠悠舒而安兀兀狂以狃超超出猶奔蠢蠢駭不懋【已上並敍其經歷所見之狀】大哉立天地經紀肖營腠厥初孰開張僶俛誰勸侑創玆朴而巧戮力忍勞疚得非施斧斤無乃假詛咒鴻荒竟無傳功大莫酬僦【無或作誰又作莫莫或作豈】嘗聞於祠官芬苾降歆嗅【或作依字當作】斐然作歌詩惟用贊報酭【音又是詩凡百有二韻始總敍四時之變次敍南山連亙之所止其末則敍其經歷之所見焉】謝自然詩【果州謝眞人上升在金泉山貞元十年十一月十二日辰時白晝輕舉時郡守李堅以聞上賜詔褒諭謂所部之中靈仙表異元風益振至道彌彰其詔今尙有石刻在焉公排釋老斥異端故詩有所不取】

果州南充縣寒女謝自然童騃無所識【騃癡愚也】但聞有神仙輕生學其術乃在金泉山繁華榮慕絕父母慈愛捐凝心感魑魅【上抽知切下明祕切】慌惚難具言【慌音愰惚呼骨切】一朝坐空室雲霧生其間如聆笙竽韻來自冥冥天白日變幽晦蕭蕭風景寒檐楹蹔明滅【蹔或作气】五色光屬聮觀者徒傾駭躑躅詎敢前【躑躅不進貌楚詞待天明兮立躑躅鮑昭行路難云吞聲躑躅不敢言上直炙切下防玉切】須防自輕舉飄若風中煙茫茫八紘大【淮南子九州之外有八夤八夤之外有八紘列子八紘九野之水注八極也紘音宏】影響無由緣裏胥上其事郡守驚且嘆【或作觀或作歡】驅車領官吏甿俗爭相先入門無所見冠屨同蛻蟬【楚詞濟江海兮蛻蟬夏侯湛作東方朔畫贊曰蟬蛻龍變棄俗登仙音稅】皆云神仙事灼灼信可傳余聞古夏后象物知神姦山林民可入【民或作人公文石本用民字多隻爲字不成不盡避唐諱】魍魎莫逢旃【左傳宣公三年楚子問鼎之大小輕重王孫滿對曰在徳不在鼎昔夏之方有徳也云云鑄鼎象物而爲之備使民知神姦故民入川澤山林魑魅魍魎莫能逢之此曰莫逢旃旃之也選西京賦魑魅魍魎莫能逢旃】逶迆不復振後世恣欺謾幽明紛雜亂人鬼更相殘秦皇𨿽篤好漢武洪其源自從二主來此禍竟連連【莊駢拇篇又奚連連如膠漆纒紏】木石生怪變狐貍騁妖患莫能盡性命安得更長延【盡或作保嵇康養生論導養得理以盡性命】人生處萬類知識最爲賢柰何不自信反欲從物遷【書君陳曰惟民生厚因物有遷】往者不可悔孤魂抱深寃來者猶可誡餘言豈空文【空或作虛】人生有常理男女各有倫寒衣及饑食在紡績耕耘【紡或作】下以保子孫上以奉君親茍異於此道皆爲棄其身噫乎彼寒女永托異物羣感傷遂成詩【或作詠】昩者宜書紳

秋懷詩十一首【秋懷詩十一首文選詩體也唐人最重文選學公以六經之文爲諸儒唱文選弗論也獨於李郱墓志之曰能暗記論語尙書毛詩左氏文選而公詩如自許連城價傍砌看紅藥眼穿長訝雙魚斷之句皆取諸文選故此詩往往有其體多自感其趨尙不與世合故末章有避語穽觸心兵之句繼又以霜菊自嘆可見一時直道之不容也】

牕前兩好樹眾葉光薿薿【詩黍稷薿薿】秋風一披拂策策鳴不已微燈照空牀夜半偏入耳愁憂無端來感嘆成坐起天明視顏色與故不相似羲和驅日月【或作白日廣雅云羲和日禦也杜詩云羲和鞭白日】疾急不可恃浮生𨿽多塗【𨿽或作毎】趨死惟一軌胡爲浪自苦得酒且歡喜

白露下百艸蕭蘭共雕悴【雕或作憔或作凋荀子勞苦雕悴】靑靑四墻下已復生滿地【後山詩墻根霜下艸又作一畨新意本於此】寒蟬暫寂寞蟋蟀鳴自恣運行無窮期稟受气苦異適時各得所松柏不必貴

彼時何卒卒【孟子卒然問曰音蒼沒切前漢司馬相如傳卒卒無須防之間顏師古曰卒卒促遽之意也】我志何曼曼【音萬】犀首空好飲【史記犀首者魏人也名衍姓公孫氏司馬彪曰犀首魏官名楚使陳軫使秦過梁見之曰公何好飲也曰無事也】亷頗尙能飯【亷頗趙將以讒奔魏其後趙王使使者視頗尙可用否頗爲之一飯斗米肉十斤被甲上馬以示可用使者還報曰亷將軍𨿽老尙善飯】學堂日無事驅馬適所願茫茫出門路欲去聊自勸【或作嘆】歸還閱書史【或作簡書】文字浩千萬陳迹竟誰尋【陳或作塵莊子六經者先王之陳迹誰或作難】賤嗜非貴獻【負日之暄而欲獻君食芹之美而欲進禦貴賤固有差矣詩意大抵以其所嗜不與時偶焉】丈夫意有在【或作存】女子乃多怨

秋气日惻惻秋空日淩淩上無枝上蜩【蜩大蟬也詩五月鳴蜩音條】下無盤中蠅豈不感時節耳目去所憎【去或作無】淸曉卷書坐南山見髙稜其下澄湫水【澄或作通或作有或作古或作石】有蛟寒可罾惜哉不得往豈謂吾無能

離離掛空悲慼慼抱虛警露秋樹髙【或作滴或作啼或作泣謝靈運詩花上露猶謝恵連露盈條王僧達詩秋還露柯古詩於露用字非一今按檀弓孔子然流涕則爲流涕之貌於下句虫弔對偶尢切】虫弔寒夜永斂退就新懦趨營悼前猛歸愚識夷塗【愚或作儒】汲古得修綆【綆繩也左氏具綆缶注汲索荀子短綆不可以汲深井之泉音梗】名浮猶有恥味薄眞自幸庶幾遺悔尢卽此是幽屏【選張衡曰雜捶幽屏屏必郢切葛立方曰此則陶潛歸去來辭覺今是昨非之意似有所悟也】

今晨不成起端坐盡日景虫鳴室幽幽【方作幽室中今按當作室幽幽乃與下句相偶】月吐牕冏冏【吐一作照冏音憬】喪懷若迷方浮念劇含梗塵埃慵伺文字浪馳騁尙須勉其頑王事有朝請【前漢吳王濞使人爲秋請孟康曰律春曰朝秋曰請】

秋夜不可晨秋日苦易暗我無汲汲志何以有此憾寒雞空在棲缺月煩屢瞰【苦濫切】有琴具徽弦再鼓聽愈淡古聲久埋滅無由見眞濫【禮記古樂和正以廣新樂姦聲以濫】低心逐時趨【低或作吾蓋艸書之誤而失其半】苦勉只能暫有如乘風船一縱不可纜不如覻文字【後山詩云早年著眼覻文字蓋仿公語覻七慮切】丹鉛事防勘【選範始興立太宰碑表人蓄油素家懷鉛筆注鉛粉筆也王充論衡揚雄采集異國殊語常把三寸弱翰賫油素四尺以問其異語以鉛摘之於槧】豈必求贏餘所要石與甔【甔小甖也齊東北海岱之間謂之甔西漢揚雄傳家無甔石之儲列子狀若甔甀都濫切甔通作儋蒯通傳守儋石之祿】捲捲落地葉隨風走前軒鳴聲若有意顚倒相追奔空堂黃昏暮我坐黙不言童子自外至吹燈當我前問我我不應饋我我不餐退坐西壁下【坐或作下】讀詩盡數編作者非今士相去時已千其言有感觸使我復淒酸顧謂汝童子置書且安眠丈夫屬有念【夫或作人今按宋本亦作人說者謂丈人者尊長之稱古樂府所謂丈人且安坐是也此爲答童子而自稱故其言如此更詳之】事業無窮年

霜風侵梧桐眾葉著樹榦空堦一片下琤若摧瑯玕【琤或作瑲】謂是夜气滅望舒霣其圑【淮南子月禦曰望舒離騷前望舒使先驅霣墜也公羊夜中星霣如雨張載曰望舒四五圑聞葉聲琤然誤謂望舒之霣其圑也霣於敏切】靑冥無依倚飛轍危難安驚起出戶視倚楹久汍瀾【選歐陽堅石詩揮筆涕汍瀾注涕流貌也汍音丸】憂愁費晷景日月如跳丸【莊子東西跳梁杜牧之詩日月兩跳丸取此意也】迷復不計逺【計或作記】爲君駐塵鞍

暮暗來客去羣嚻各收聲悠悠偃宵寂斖亹抱秋明世累忽進慮【進或作連】外憂遂侵誠彊懷張不滿弱念缺已盈【已或作易】詰屈避語穽茫觸心兵敗虞千金棄【莊子林回棄千金之璧負赤子而趨或曰爲其布與赤子之布寡矣爲其累與赤子之累多矣棄千金之璧負赤子而趨何也林回曰彼以利合此以天屬也夫以利合者迫窮禍患害相棄也以天屬者迫窮禍患害相報也】得比寸艸榮知恥足爲勇晏然誰汝令【誰一作惟】

鮮鮮霜中菊旣晚何用好揚揚弄芳蝶【揚揚或作陽陽】爾生還不早【東坡詩云勿訝昌黎公恨爾生不早謂此語也】運窮兩值遇婉孌死相保【詩婉兮孌兮注婉少貌孌好貌上音宛下力兗切】西風蟄龍蛇眾木日凋槁由來命分爾泯滅豈足道

赴江陵途中寄贈王二十補闕李十一拾遺李二十六員外翰林三學士【或作寄三學士題下注王二十補闕李十一拾遺李二十六員外蜀本無翰林字王二十補闕名涯李十一拾遺名建李二十六員外名程按公傳自四門博士轉監察禦史上章數千言極論宮市徳宗怒貶爲陽山令量移江陵府法曹參軍惟皇甫持正神道碑云貞元十九年闗中旱饑公列言天下根本専政者惡之出爲陽山令則非爲言宮市出也故公此詩自陽山赴江陵因詩序其得罪之由端坐言旱饑則與持正之言合詩永貞元年秋作】

孤臣昔放逐血泣追愆尢【血泣或作泣血或作血】汗漫不省識【淮南子徙倚於汗漫之宇注汗漫無生形又曰吾與汗漫期於九垓之外注汗漫不可知之也汗音捍漫音�】怳如乘桴浮【怳音晃】或自疑上疏上疏豈其由【或云自疑當作疑自謂疑由上疏也故下文云上疏豈其由也】是年京師旱田畆少所收上憐民無食徵賦半已休【徵或作兵】有司卹經費未免煩徵求富者旣云急貧者固已流傳聞閭裏間赤子棄渠溝持男易斗粟掉臂莫肯酬【史記馮讙曰朝趨市者平旦側肩爭門而入日暮之後掉臂不顧所期物忘其中掉徒弔切】我時出衢路餓者何其稠【其或作爲】親逢道邊死【方云閣本作道邊死而從杭蜀作道死者今按古人謂屍爲死左傳生拘石乞而問白公之死漢書何處求子死且古語又有直如死道邊之說韓公蓋兼用之此乃閣本之善而方反不從殊不可曉】佇立久咿嚘【上音伊下音憂佇立或作停馬】歸舍不能食有如魚中鉤【中或作掛或從蜀本作出云選文賦若逰魚銜鉤而出重淵之深公語原此今按韓公未必用選語況其語乃魚出淵非魚出鉤也不若作掛爲近然第五卷

送劉師服詩有魚中鉤之語則此出字乃是中字之誤而尙存其彷佛耳今定作中讀作去聲】適防除禦史誠當得言秋拜疏移閤門爲忠寧自謀上陳人疾苦無令絕其喉【或作餱】下陳畿甸內【陳或作言內或作事】根本理宜優積雪驗丰熟幸寛待蠶麰天子惻然感司空嘆綢繆【杜佑檢校司空同中書門下平章事綢直畱切繆莫彪切】謂言卽施設乃反遷炎州【反或作返州本又作洲古本只作州】同官盡才俊偏善栁與劉【栁宗元劉夢得時同爲監察禦史】或慮語言泄傳之落寃讎二子不宜爾將疑斷還不【蔡寛夫詩話云退之陽山之貶以詩考之亦爲王叔文韋執誼等所排耳子厚禹錫於退之最善然至是不能無疑故云同官盡才俊偏善栁與劉云云苕溪漁隠曰余閱洪氏年譜然後知寛夫爲誤年譜云貞元十九年公與張署李方叔上疏言闗中民急爲幸臣所讒幸臣者李實也祝曰不者未定之辭前漢知捕兒不不方鳩切】中使臨門遣頃刻不得畱病妹臥牀褥【妹或作姝】分知隔明幽悲啼乞就別百請不頷頭【頷防頭也後漢操頷之戶感切】弱妻抱稚子出拜忘慙羞僶俛不回顧行行詣連州朝爲靑雲士暮作白首囚商山季冬月冰凍絕行輈春風洞庭浪出沒驚孤舟逾嶺到所任低顏奉君侯酸寒何足道隨事生瘡疣逺地觸途異吏民似猿猴生獰多忿很【獰尼耕切惡犬也很下墾切】辭舌紛嘲啁【禮記小者至於燕雀猶有啁噍之頃焉嘲陟交切啁張畱切】白日屋檐下雙鳴鬭鵂鶹【江東呼爲鵋嶺表錄異鵂鶹卽鴟也又曰訓狐鵂虛尢切鶹力求切】有蛇類兩首有蠱羣飛防【蠱或作虫鮑明逺詩吹蠱病行暉李善曰吹蠱飛蠱也】窮冬或揺扇盛夏或重裘颶起最可畏【嶺南錄異云嶺嶠夏秋雄風曰颶颶音具】訇哮簸陵丘【訇音轟哮虛交切】雷霆助光怪气象難比侔癘疫忽潛遘十家無一瘳猜嫌動置毒對案輒懷愁前日遇恩赦【貞元二十一年正月乙巳順宗卽位二月甲子大赦天下公量移江陵掾】私心喜還憂【公集又有詩云伾文未揃崖州熾𨿽得赦宥常愁猜意與此類】果然又覊縶不得歸耡耰此府雄且大騰淩盡戈矛棲棲法曹掾何處事卑陬生平企仁義所學皆孔周早知大理官不列三後儔【東漢楊賜爲廷尉自以世非法家書曰乃命三後防功於民伯夷禹稷三君耳士臯陶不在焉蓋吝之也筆墨間錄曰此等語可謂怨誹而不亂矣】何況親犴獄【犴亦獄也漢書義曰鄕亭獄曰犴楊子狴犴使人多禮乎詩宜岸宜獄犴與岸同】敲搒發姦偸【搒音彭】懸知失事勢恐自罹罝罘【罝罘兔网禮記田獵罝罘羅綢畢翳罝音嗟罘音浮】湘水淸且急涼風日修修胡爲首歸路【首音狩】旅泊尙夷猶【楚詞君不行兮夷猶】昨者京師至【者或作日】嗣皇傳冕旒【嗣皇謂憲宗卽位貞元二十一年八月也】赫然下明詔首罪誅共吺【或作兜吺古文兜字八月壬寅貶王伾開州司馬王叔文渝州司戶二人之罪如共工驩兜也】復聞顚夭輩【謂當時杜黃裳鄭餘慶之徒爲相如太顚閎夭爲周文王之佐也】峨冠進鴻疇【鴻大也疇謀也鴻疇謂國論】班行再肅穆璜佩鳴瑯璆【周禮以璜禮北方璜半壁也書厥貢惟璆琳瑯玕璆音求】佇繼貞觀烈邊封脫兜鍪三賢推侍從【三賢卽涯建程也】卓犖傾枚鄒【選聖賢卓犖左思曰卓犖觀羣書枚謂枚乘鄒謂鄒陽犖呂角切】髙議參造化【或作物非是】淸文煥皇猷協心輔齊聖政理同毛輶【理治也唐人避髙宗諱故治字皆作理詩徳輶如毛】小雅詠鳴鹿食蘋貴呦呦【詩呦呦鹿鳴食野之蘋蘋萍也】遺風邈不嗣豈憶嘗同裯【嘗或作常裯與幬同或作儔或作稠皆非是詩抱衾與禂注云裯禪被也同裯者取詩同袍之義】失志早衰換前期擬蜉蝣自從齒牙缺始慕舌爲柔【淮南子曰老子學商容見舌而知柔注云商吐舌示老子老子知舌柔齒剛劉向說苑常摐有疾老子往問焉張其口而示老子曰吾舌存乎老子曰然吾齒存乎老子曰亡子知之乎老子曰舌之存也豈非以其柔乎夫齒之亡也豈非以其剛乎曰嘻是已】因疾鼻又塞漸能等薰蕕【薫香艸蕕臭艸左僖四年一薰一蕕十年尙猶有臭詩意謂不分善惡也】深思罷官去畢命依松楸空懷焉能果但見嵗已遒殷湯閔禽獸解网祝蛛蝥【賈誼新書湯見設网者四靣乃去其三靣】雷煥掘寶劍寃氛銷鬥牛【氛或作气晉書吳之未滅也斗牛之間常有紫气張華以雷煥爲丰城令使尋之煥至縣掘獄屋基入地四尺餘得一石函中有雙劍並有題刻一曰龍泉一曰太阿其夕鬥牛間气不復見】玆道誠可尙誰能借前籌殷勤謝吾友【吾或作朋】明月非暗投【鄒陽書曰明月之珠夜光之璧以暗投人於道眾莫不按劍相眄者無因而至前也公意以湯譬憲宗以劍譬已以借前籌屬三賢者明月之珠非投暗矣】

暮行河堤上

暮行河堤上四顧不見人衰艸際黃雲感嘆愁我神夜歸孤舟臥展轉空及晨謀計竟何就嗟嗟世與身夜歌【此歌及前暮行河堤上詩皆作於徳宗貞元中時彊藩悍將可爲朝廷憂公方嘆計謀之未就𨿽欲憂之非所力也】

靜夜有淸光閒堂仍獨息念身幸無恨志气方自得樂哉何所憂所憂非我力【或作可悲我才力】

重云李觀疾贈之【觀字元賔隴西人與公同舉貞元八年進士以十年死於京師當其疾時以詩贈云】

天行失其度【方作天行令失度云公詩語多用此一體今按諸本皆作天行失其度文意自通公詩𨿽間有如方說者然亦不專以此爲奇也】陰气來幹陽重云閉白日【或作日夜非是】炎燠成寒涼小人但咨怨君子惟憂傷飲食爲減少【或作尙爲減非是】身體豈寧康此志誠足貴懼非職所當【職或作識張衡同聲歌賤妾職所當】藜羮尙如此【莊子藜藿不糝】肉食安可嘗【左氏莊十年肉食者鄙未能逺謀】窮冬百艸死幽桂乃芬芳且況天地間大運自有常勸君善飲食鸞鳯本髙翔

江漢答孟郊

江漢𨿽云廣乘舟渡無艱【或作難】流沙信難行馬足常往還淒風結衝波狐裘能禦寒終宵處幽室華燭光爛爛【或作炎炎楚詞爛字葉平聲九章曰曽枝剡棘圓果搏兮靑黃雜揉文章爛兮】茍能行忠信【行或作存】可以居夷蠻嗟余與夫子此義每所惇何爲復見贈繾綣在不諼【繾音遣綣苦逺切諠音喧繾綣不相離貌詩以謹繾綣】

長安交逰者贈孟郊【長安交逰者馬厭糓出門其意大率相類皆公未得志之所爲也】

長安交逰者貧富各有徒親朋相過時【過或作遇】亦各有以娛【或作亦有以歡娛】陋室有文史髙門有笙竽何能辧榮悴且欲分賢愚

岐山下二首【諸本只作一首自日暮邊火驚以上爲第一篇

世有灌畦暇語一書謂子齊初應舉韓公賞之爲作丹穴五色羽子齊姓程字昔範嘗著中謩三卷見因話錄則下詩似當爲別篇第前詩題以岐山下此必逰鳯翔日作然四語亦不成篇此詩載之捲未疑有脫誤】

誰謂我有耳不聞鳯皇鳴朅來岐山下【前漢回車朅來朅丘傑切又去謁切】日暮邊鴻驚【鴻或作火今按上文言不聞鳯鳴則此當作鴻】丹穴五色羽其名爲鳯皇【山海經丹穴之山有鳥狀如鶴五色而文名曰鳯是烏也見則天下大安寧】昔周有盛徳此鳥鳴髙岡【詩卷阿鳯凰鳴矣於彼髙岡】和聲隨祥風窅窕相飄揚【窅窕或作窅窅或作窈窕或又作窅窕而舉正攺窕爲窈按窅卽窈字旣連用之不應異體或是窅字一作窈耳窅烏皎切窕徒了切】聞者亦何事但知時俗康自從公旦死【公或作姬】千載閟其光【卽杜子美鳯凰臺詩所謂西伯今寂寞鳯聲亦悠悠也】吾君亦勤理遲爾一來翔【易遲歸有時漢書側席遲士遲待也音穉】

東雅堂昌黎集注卷一

欽定四庫全書

東雅堂昌黎集注卷二

古詩

北極贈李觀【觀字元賔其先隴西人貞元八年與公同舉進士】

北極有羇羽南溟有沈鱗【南溟見莊子逍遙篇鯤鵬之說羇羽謂鵬沈鱗謂鯤也以諭已與觀相遇之意】川原浩浩隔影響兩無因風雲一朝防變化成一身誰言道裏遠【裏或作理非是陶詩云不怨道里長正作裏】感激疾如神我年二十五【時貞元八年也嵗在壬申按李漢集序公生於大歷之戊申三年自壬申逆數至戊申公時年二十五矣】求友昧其人哀歌西京市乃與夫子親【夫子謂觀】所尙茍同趨【尙或作向趨孟子云三子者不同道其趨一也注趨讀如趣】賢愚豈異倫方爲金石姿萬世無緇燐無爲兒女態【兒女或作女兒非是】憔悴悲賤貧

此日足可惜贈張籍【籍字文昌吳郡人嘗爲公所薦送貞元十五年公時在徐籍往謁公未幾辭去公惜別故作是詩以送之詩中雜用韻又疊用韻張籍祭公詩用此格歐陽公云退之工於用韻得寛韻則波瀾橫溢泛入傍韻如此日足可惜之類是也得窄韻則不復旁出因難見巧如病中贈張十八之類是也按此詩與元和聖徳詩多從古韻讀之者當始終以協聲求之非所謂雜用韻也】

此日足可惜此酒不足嘗【不足或作不可】捨酒去相語【去一作須今按須字無理或是復字傳寫誤爾】共分一日光念昔未知子孟君自南方【孟郊也】自矜有所得言子有文章我名屬相府【公仕董晉幕府】欲往不得行【或作驤】思之不可見百端在中腸【謂懷思也】維時月魄死【漢律曆志死魄朔也生魄朢也】冬日朝在房【月令孟冬之月日在房】驅馳公事退聞子適及城【或作墻此詩視古用韻不入今韻者多爲後學以意妄攺吳才老云詩人用行字韻二十有五無葉今讀者此詩後用東去趨彭城諒知有所成皆庚韻也何獨於此疑之】命車載之至引坐於中堂開懷聴其說往往副所望孔丘歿已遠仁義路久荒紛紛百家起詭怪相披猖長老守所聞後生習爲常少知誠難得純粹古巳亡【古一作固】譬彼植園木有根易爲長畱之不遣去館置城西旁嵗時未云幾浩浩觀湖江【未或作來江或作湘非是植園木以諭籍之始從學也觀湖江以諭其成也】眾夫指之笑謂我知不明兒童畏雷電魚鼈驚夜光州家舉進士選試繆所當【汴州舉進士公爲考官試反舌無聲詩籍中等】馳辭對我策章句何煒煌相公朝服立工席歌鹿鳴禮終樂亦闋相拜送於庭之子去須防赫赫流盛名竊喜復竊嘆【竊喜復或作慷慨仍】諒知有所成人事安可恆奄忽令我傷聞子髙第日正從相公喪【貞元十五年髙郢知舉籍登第是嵗二月晉卒公護其喪行】哀情逢吉語惝怳難爲雙【惝或作楚詞遠遊作惝怳相如傳作敞怳惝音敞怳許昉切】暮宿偃師西【偃師縣名今在洛州】徒展轉在牀【諸本作展轉在空牀今按或當以諸本】夜聞汴州亂【二月乙酉宣武軍亂殺畱後陸長源】繞壁行傍偟我時畱妻子【時畱或作乃棄】倉卒不及將相見不復期零落甘所丁驕女未絕乳念之不能忘忽如在我所【或作其側所或作前或作側】耳若聞啼聲中途安得返一日不可更俄有東來說我家免罹殃乘船下汴水東去趨彭城【公妻子先往徐州唐地理誌徐州彭城郡】從喪朝至洛【方無朝字洛下有陽字今按朝至洛蓋用洛誥語又下文云日西入軍門則此當作朝至洛明矣】還走不及停【還或作旋】假道經盟津【卽孟津也】出入行澗岡日西入軍門羸馬顚且僵主人願少畱【時李元爲河陽節度主人謂元也】延入陳壺觴卑賤不敢辭忽忽心如狂飲食豈知味絲竹徒轟轟【呼宏切】平明脫身去決若驚鳬翔黃昬次汜水【汜水在河南成臯縣詩江有汜汜音似】欲過無舟航【過或作濟】號呼久乃至夜濟十里黃【前漢地理誌陳畱郡外黃縣有黃溝】中流上灘潬【灘方作沙潬或作澤郭璞曰江東人呼水中沙堆爲潬潬卽灘也音但今按下句便有沙字恐只當作灘二字復出如上句言舟航之類】沙水不可詳驚波暗合沓星宿爭翻芒轅馬蹢躅鳴【諸本或作馬乏復悲鳴或作馬蹢躅鳴悲】左右泣僕童甲午憩時門臨泉窺鬭龍東西出陳許陂澤平茫茫【方作茫茫平云用古韻今按此詩固用古韻然皆因其語勢之自然未嘗作意捨此而用彼也諸本只作陂澤平茫茫韻諧語協本無不可若作陂澤茫茫平卻覺不響不應以欲用古韻之故牽挽而彊就之也又按別本平或作路而或作何者語意尢勝讀者詳之】道邊艸木花紅紫相低昻百里不逢人角角雄雉鳴【角音谷見集韻雄雉或作雉雊】行行二月暮乃及徐南疆下馬步堤岸上船拜吾兄【公有三兄皆早世見於集中者云卿之子兪紳卿之子岌皆公從兄或曰吾兄謂張籍非也】誰云經艱難【艱或作險】百口無夭殤【夭或作橫楚辭彊死者爲國殤三字全語亦見列子】僕射南陽公【張建封也】宅我睢水陽【二月末公至徐州徐泗濠節度使張建封以公爲節度推官睢水名在徐州公與孟東野書云主人與余有故居餘符離睢水上卽此也】篋中有餘衣盎中有餘糧閉門讀書史【讀或作閱】窻戶忽巳涼【諸本多作淸風戶涼或作窻戶風巳涼或作窻戶淸風涼今按公以二月末到徐不知此詩何時作若夏卽當作淸風窻戶涼若秋卽當作窻戶風巳涼】日念子來遊子豈知我情別離未爲久辛苦多所經對食每不飽共言無倦聴連延三十日晨坐達五更我友二三子【友或作有】宦遊在西京東野窺禹穴【禹穴在防稽】李翺觀濤江【李翺字習之公兄弇之壻也李習之論性末雲南觀濤江入於越而吳郡陸傪存焉與之言傪曰尼父之心也翺觀濤江豈此時乎】蕭條千萬里防合安可逢淮之水舒舒楚山直叢叢子又捨我去我懷焉所窮【焉作作安】男兒不再壯百嵗如風狂【方作狂風今按方亦彊用古韻之過不如只作風狂語勢尢健】髙爵尙可求無爲守一鄕【按此篇押二光字二鳴字二更字二狂字胡仔謂退之好重疊用韻以盡巳之意蓋不卹其爲病也】

幽懷

幽懷不能冩【能或作可】行此春江潯適與佳節防士女競光陰凝防耀洲渚繁吹蕩人心【禮記命樂師大合吹吹尺僞切人或作神非是】間關林中鳥亦知和爲音【諸本作知時爲和音非是然今本疑亦有誤或恐爲是其字】豈無一樽酒自酌還自吟但悲時易失【西漢蒯通傳時者難值而易失】四序疊相侵我歌君子行【古樂府有君子行】視古猶視今【列子楊朱篇楊子曰世事苦樂古猶今也】

君子法天運

君子法天運四時可前知【可或作每】小人惟所遇寒暑不可期利害有常勢取捨無定姿焉能使我心皎皎遠憂疑

落葉送陳羽【或作葉落篇首同非是羽與公同登第】

落葉不更息斷蓬無復歸飄颻終自異邂逅暫相依悄悄深夜語悠悠寒月輝誰云少年別流淚各霑衣歸彭城【彭城徐也公作歐陽詹哀詞云貞元十五年冬某爲徐州從事朝正於京師而此詩曰歸彭城明年自京歸徐也天下兵又動謂十五年秋起諸道兵討吳少誠前年關中旱謂十四年冬京師饑去嵗東郡水謂十五年秋鄭滑水事見齪齪詩東郡或作東洛非也】

天下兵又動太平竟何時訏謨者誰子無乃失所宜前年關中旱閭井多死饑【或作饑】去嵗東郡水【郡或作洛非也舊紀貞元十五年秋鄭滑大水】生民爲流屍上天不虛應禍福各有隨我欲進短策無由至彤墀【彤或作丹】刳肝以爲紙瀝血以書辭上言陳堯舜下言引龍夔言詞多感激文字少葳蕤【葳或作萎紛葳蕤以馺遝見陸機文賦今按葳蕤已見楚詞葳音逶蕤音緌】一讀巳自怪再尋良自疑食芹𨿽云美獻禦固已癡【說文芹楚葵也列子宋有田夫喜食芹者對鄕豪稱之鄕豪取而嘗之蜇於口慘於腹眾哂而怨之其人大慙晉嵇康與山濤書曰野人有快炙背而美芹子欲獻之至尊𨿽有區區之意亦巳疏矣】緘封在骨髓耿耿空自奇昨者到京師屢陪髙車馳周行多俊異【行胡郎切】議論無瑕疵見待頗異禮未能去毛皮到口不敢吐徐徐俟其巇【楊子曰巇可抵乎巇罅也巇虛冝切】歸來戎馬間驚顧似羇雌【枚乘曰日暮則迷鳥羇雌宿焉選晚出西射堂詩羇雌戀舊侶迷鳥懷故林注羇無偶也】連日或不語終朝見相欺【相方作我見相或作相見今按此三字三本疑皆有誤】乘閒輙騎馬茫茫詣空陂遇酒卽酩酊君知我爲誰【晉書山簡出爲徵南將軍鎭襄陽時有童子歌曰山公出何許往至髙陽池日夕倒載歸酩酊無所知時時能騎馬倒著白接籬舉鞭問葛疆何如並州兒】

醉後【一作醉客】

煌煌東方星【魏道輔云夏英公竦評老杜初秋月云微升紫塞外已隱暮云端意主肅宗也吾觀退之煌煌東方星其順宗時作乎東方謂憲宗在儲宮也按史貞元二十一年正月順宗卽位三月立廣陵王純爲皇太子八月立爲皇帝是爲憲宗】柰此眾客醉初喧或忿爭【一作紛爭或作爭忿】中靜雜嘲戲【雜或作惟雜以嘲戲選典論全語】淋漓身上衣【漓或作浪】顚倒筆下字人生如此少酒賤且勤置

醉贈張祕書【今本下或注徹字徹元和四年進士此詩元和初作徹猶未第公五六年間皆在東都此詩蓋在長安日作非徹也】

人皆勸我酒我若耳不聞今日到君家呼酒持勸君爲此座上客【方作士非是後漢孔融傳融字文舉性寛容少忌好士喜誘益後進及退閒職賔客日盈其門常嘆曰座上客常滿罇中酒不空吾無憂矣】及餘各能文君詩多態度藹藹春空云東野動驚俗天葩吐奇芬張籍學古淡軒鶴避雞羣【晉書嵇紹始入洛或謂王戎曰昨於稠人中見嵇紹昻昻然如野鶴之在雞羣鶴方及諸本皆作昻今按此言張籍學古淡而不鶩於綺靡如以乘軒之鶴而反避雞羣也又軒鶴乃與天葩之句相偶】阿買不識字【趙堯夫曰或問阿買是退之何人答云退之侄必有所據而云此必其子侄小字】頗知書八分【秦壤古文有公體其一書今八分也書苑云八分者秦羽人上谷王次仲飾書爲之鐘繇爲之章程書漢蔡邕以作八分體蓋八分之後又分此法謂之八分杜甫八分歌云陳倉石鼓今巳訛大小二篆生八分】詩成使之冩亦足張吾軍【左傳桓公六年楚鬭伯比曰我張吾三軍張豬亮切】所以欲得酒爲文俟其醺酒味旣泠洌酒气又氛氳【泠或作冷气或作煙氛或作氤氛氳盛皃字見選雪賦】性情漸浩浩諧笑方云云此誠得酒意餘外徒繽紛長安眾富兒盤饌羅羶葷不解文字飲惟能醉紅裙𨿽得一餉樂有如聚飛蚊今我及數子固無蕕與薫【左氏僖公四年一薫一蕕十年尙猶有臭】險語破膽髙詞媲皇墳【書序伏羲神農皇帝之書謂之三墳皇墳三皇墳書也嫓或作動】至寶不雕琢【或作瑑】神功謝鋤耘方今向泰平元凱承華勛【八元八凱名氏見左傳文十八年時憲宗卽位杜黃裳鄭餘慶李吉甫裴垍李藩之徒相繼爲相故云】吾徒幸無事庶以窮朝曛

同冠峽【集有同冠峽二詩皆貞元十九年貶陽山後作】

南方二月半春物亦已少維舟山水間晨坐聴百鳥宿云尙含姿朝日忽升曉羇旅感和鳴【和鳴或作陽和】囚拘念輕矯【和鳴輕矯皆指百鳥而言也】潺湲淚久迸【久或作交楚詞橫流涕兮潺湲】詰曲思增繞行矣且無然蓋棺事乃了【劉毅云丈夫兒蹤迹不可尋常便混羣小中蓋棺事方定矣】

送惠師【詩云自來連州寺當在陽山時作陽山連屬邑也惠名元惠公爲王中作宴喜亭記謂其在連州與學佛之人景常元惠者遊卽惠師也】

惠師浮屠者乃是不羈人【不羈者以馬爲諭言不受羈也鄒陽上吳王書使不羈之士與牛馬同皂】十五愛山水超然謝朋親【或作同隱淪】脫冠翦頭髮【頭或作短按下對蹤塵當作頭髮】飛步遺蹤塵【飛或作孤】發迹入四明【四明山名在明州】梯空上秋旻遂登天臺望【天臺山名在臺州】眾壑皆嶙峋【上音鄰下音詢】夜宿最髙頂舉頭看星辰光芒相照燭南北爭羅陳玆地絕翔走自然嚴且神微風吹木石澎湃聞韶鈞【澎音彭湃普拜切】夜半起下視【夜半或作半夜或作中夜】溟波銜日輪魚龍驚踴躍叫嘯成悲辛【嘯或作笑選海賦及鮑謝詩多用叫嘯字】怪气或紫赤敲磨共輪囷金鵶旣騰翥【隋康孟詠日詩金烏升曉气玉鑑漾晨曦楚詞鸞鳥軒翥而翔飛】六合俄淸新常聞禹穴奇東去窺甌閩越俗不好古流傳失其眞幽蹤邈難得聖路嗟長堙【聖路謂舜禹南巡之路】回臨淛江濤屹起髙峨岷壯志死不息【越絕書子胥死捐於大江發憤馳騰气若奔馬乃歸神大海水經云錢塘江濤二月八月最髙峨峨二丈有餘吳越春秋以爲子胥文種之神謂此也】千年如隔晨是非竟何有棄去非吾倫淩江詣廬嶽【廬山在江州】浩蕩極遊巡崔崒沒云表陂陀浸湖淪是時雨初霽懸瀑垂天紳【天或作大宋之問詩雨巗天作帶云壑樹披衣孟東野詩亦嘗用天紳字】前年往羅浮【羅浮山名在今廣州曽城博羅二縣之境】步戛南海漘大哉陽徳盛榮茂恆畱春鵬鶱墮長翮【鶱或作騫鶱以鳥虛言切飛舉也從馬者起防切虧也今字多誤用故詳之】鯨戲側修鱗自來連州寺曽未造城闉日攜靑雲客【云或作春李白詩多用靑雲客字】探勝窮崖濵太守邀不去【或作往或作得】羣官請徒頻【或作其志信不羣】囊無一金資翻謂富者貧【謂或作爲】昨日忽不見我令訪其鄰奔波自追及【波或作走】把手問所因顧我卻興嘆【我卻或作卻我】君寧異於民離合自古然辭別安足珍吾聞九疑好【皇覽曰九疑在零陵營道縣其山九疑相似故名九疑舜葬於此】夙志今欲伸【欲或作願】斑竹啼舜婦【博物志洞庭之山帝之二女以涕揮竹竹盡斑】淸湘沈楚臣【史記屈原仕楚爲上官大夫所讒懷石投汨羅而死卽淸湘也】衡山與洞庭【衡山在衡州洞庭在嶽州】此固道所循尋嵩方抵洛【嵩髙在洛】歷華遂之秦【太華山在華州】浮游靡定處偶往卽通津吾言子當去子道非吾遵江魚不池活野鳥難籠馴【鳥或作鶩】吾非西方教憐子狂且醇吾嫉惰遊者憐子愚且諄去矣各異趣何爲浪霑巾【浪或作淚】

送靈師【此詩貞元十九年復在連州陽山作也云王員外者仲舒也仲舒時亦讁連州司戶見宴喜亭記】

佛法入中國爾來六百年【按後漢明帝夢見金人問羣臣或曰西方有神名曰佛其形長丈六尺而金色於是遣使天竺問佛道法圖畫形象以歸其敎因流入中國此詩據漢明帝時言之爾故其佛骨表云自後漢時流入中國又云漢明帝時始有佛法也漢武故事昆邪王殺休屠王來降得其金人之神置之甘泉宮則是佛入中國始自漢武至成哀間已有經矣杜致行守約編亦曰漢武作昆明池掘地得黒灰東方朔云可問西域道人西域道人佛之徒也又開皇歷代三寶記云劉向稱予覧典籍已見有經將知周時久流釋典秦𨿽爇除漢興復出則先漢之前逆至於周有佛有經其來也遠範曄胡爲以謂明帝之時佛始入中國耶退之一世大儒非承襲謬誤者將由心惡其敎不復詳考其源流所自耳】齊【平也】民逃賦役髙士著幽禪官吏不之制【或作禁】紛紛聴其然【紛紛或作紛紜】耕桑日失朝署時遺賢靈師皇甫姓冑本蟬聮少小渉書史早能綴文篇中間不得意失迹成延遷逸志不拘敎軒騰斷牽攣圍棊鬭白黒生死隨機權六博在一擲【楚詞宋玉招魂菎蔽象棊有六博】梟盧叱回旋【梟或作呼或作宋劉毅與劉裕樗蒲毅以爲不能裕惡之因按五木旣而四子俱黒其一子轉躍未定裕厲聲喝之卽成盧毅意殊不快也宋玉招魂有成梟而牟呼五白梟勝也杜詩袒跣不肯成梟盧梟古堯切廣韻了樗蒲采名唐李文公集五木經甿采六開塞搭禿橛則梟宜從居言切】戰詩誰與敵浩汗橫戈鋋【戰詩或作爭戰或作文戰或作詩戰戰詩戰文唐人語也白樂天戰文重掉鞅劉夢得戰文矛防深誰與方作與誰非是鋋小矛也方言五湖之間謂矛爲鋋選戈鋋彗云鋋一音蟬又音延】飲酒盡百【或作醆或作琖】嘲諧思逾鮮【逾或作愈】有時醉花月髙唱淸且緜【髙唱淸或作淸唱髙】四座咸寂黙杳如奏湘弦尋勝不憚險黔江屢洄沿【黔州有黔江縣爾雅逆流而上曰溯洄詩遡洄從之書沿於江海注云順流而下曰沿選水渉盡洄沿洄音回沿音綠】瞿塘五六月【瞿塘三峽也荊州記灩澦如馬瞿塘莫下灩澦如象瞿塘莫上杜詩好過瞿塘灩澦堆瞿音衢】驚電讓歸船【讓或作攘非是姚令威云讓責怒也此只謂歸舟急於驚電耳讓如厥大誰與讓之讓】怒水忽中裂千尋墮幽泉【尋或作潯今按潯與尋同】環回勢益急仰見團團天【下團字一作圓】投身豈得

計性命甘徒捐浪沫蹙翻湧漂浮再生全同行二十人【二諸本作三】防骨俱坑塡靈師不掛懷冒渉道轉延開忠二州牧【魏道輔謂二牧韋處厚白居易也二公出守在元和末此詩作於貞元二十年間攷其時非也】詩賦時多傳失職不把筆珠璣爲君編彊畱費日月密席羅嬋娟昨者至林邑【林邑今驩州地】使君數開筵逐客三四公盈懷贈蘭荃湖遊泛漭沆【湖或作湘此言在林邑日非湘地也今按湖遊對溪宴乃切】溪宴駐潺湲別語不許出行裾動遭牽鄰州競招請書札何翩翩十月下桂嶺【桂嶺縣在賀州】乘寒恣窺緣落落王員外【謂王仲舒自戶部員外郎貶爲連州司戶】爭迎獲其先自從入賔館占恡久能専吾徒頗攜被【頗或作或被或作之】接宿窮歡妍聴說兩京事分明皆眼前縱橫雜謠俗瑣屑咸羅穿材調眞可惜朱丹在磨研方將斂之道且欲冠其顚韶陽李太守【李一作季】髙步陵雲煙得客輙忘食開囊乞繒錢【繒或作緡】手持南曹敍【謂王員外仲舒也墓志云所爲文章無世俗气】字重靑瑤鑴古气參彖系【方作象今按杜詩前哲垂彖系】髙標摧太維舟事干謁披讀頭風痊【莊子今予病少痊典略曰魏太祖以陳琳管記室作諸書及檄艸成呈太祖太祖先苦頭風是日疾發讀琳所作翕然起曰此愈我病痊音詮又張緣切】還如舊相識【還如或作頗似】傾壺暢幽悁以此復畱滯歸驂幾時鞭

縣齋有懷【此詩陽山縣齋作貞元十九年公以言事出至是二十一年順宗卽位而作是詩嗣皇新繼明謂順宗也】

少小尙奇偉平生足悲吒【選郭景純遊仙詩撫心獨悲吒杜詩令人幾悲吒吒陟駕切】猶嫌子夏儒肯學樊遲稼事業窺臯稷【或作稷禹】文章蔑曹謝濯纓起江湖綴佩雜蘭麝悠悠指長道去去策髙駕誰爲傾國媒【李延年傳漢武歌曰北方有佳人絕世而獨立一顧傾人城再顧傾人國】自許連城價【史記趙王得楚和氏璧秦昭王聞之願以十五城價請易璧】初隨計吏貢【漢武帝元光六年徴吏民有明當世之務令與計偕計謂上計吏簿也郡國每嵗遣詣京師上之貢士偕焉】屢入澤宮射【禮記諸侯嵗貢士於天子天子試之於射宮又曰天子將祭必先習射於澤澤者所以擇士已射於澤而後射於射宮注澤宮名】𨿽免十上勞【戰國策蘇秦說秦惠王書十上而說不行】何能一戰霸【僖二十七年左氏曰一戰而霸文之教也公自貞元八年中進士第貢於京師至貞元十年屢試博學宏詞不中能一作曽】人情忌殊異世路多權詐【多或作重】蹉跎顏遂低摧折气愈下冶長信非罪【論語子謂公冶長可妻也𨿽在縲紲之中非其罪也】侯生或遭罵【史記魏有隱士曰侯嬴公子無忌虛左迎之嬴有客在市屠中引車入市下見其客朱亥睥睨久立與其客語從騎皆竊罵侯生】懷書出皇都【貞元十一年公東歸河陽皇都京師也】銜淚渡淸灞【灞水出藍田谷西北而入渭】身將老寂寞志欲死閒暇朝食不盈腸冬衣才掩髂【髂腰骨前漢折脇拉髂髂枯駕切】軍書旣頻召戎馬乃連跨大梁從相公【貞元十二年公從汴州董晉幕】彭城赴僕射【貞元十五年公從徐州張建封幕】弓箭圍狐兔絲竹羅酒防【之夜切卽炙字】兩府變荒涼【荒或作炎此言董晉張建封貞元十五年十六年相繼殂謝也】三年就休假求官去東洛【去或作來或作去官來東洛公自貞元十六年張建封薨歸洛陽至十九年始除監察禦史】犯雪過西華塵埃紫陌春風雨靈臺夜名聲荷朋友援引乏姻婭𨿽陪彤庭臣【𨿽或作偶或作仰陪或作偶皆非是】詎縱靑防靶【或作云】寒空聳危闕曉色曜修架捐軀辰在丁【貞元十九年十二月公以監察禦史上天旱人饑疏貶陽山令辰在丁謂上疏之日也曹子建三良詩誰言捐驅易殺身誠獨難】鎩翮時方防【鎩鳥羽病選鸞翮有時鎩防年終祭名廣雅夏曰淸祀商曰嘉平周曰大防秦曰臘公之貶陽山令其出以十二月故時方防也鎩所介切防音乍】投荒誠職分領邑幸寛赦湖波翻日車嶺石坼天罅毒霧恆燻書炎風每燒夏雷威固巳加颶勢仍相借【颶風巳上江陵途中寄三學士詩注颶音巨】气象杳難測聲音吁可怕夷言聴未慣越俗循猶乍【循或作修非是】指摘兩憎嫌睢盱互猜訝【列子老子而睢睢而盱盱而誰與居睢音隳盱音吁】秪緣恩未報豈謂生足借嗣皇新繼明【永貞元年順宗卽位新方作帝非是】率土日流化惟思滌瑕垢長去事桑柘斸嵩開云扃壓潁抗風榭禾麥種滿地梨棗栽繚捨兒童稍長成雀防得驅嚇【莊子鴟得腐防鵷雛過之仰而視之曰嚇注怒而拒物聲嚇音罅】官租日輸納村酒時邀迓閒愛老農愚歸弄小女奼【後漢奼女工數錢奼陟駕切】如今便可爾何用畢防嫁【後漢向平字子平隱居不仕建武中男女娶嫁旣畢敇家事勿相關當如我死也齊蕭惠基常謂所親曰須防嫁畢當歸老舊廬公反之爾】

合江亭【諸本作題合江亭寄刺史鄒君今從閣杭蜀本篇內三處注文亦用蜀本鄒君逸其名亭故相齊映所作故曰維昔經營初拜君寔王佐前刺史元澄無政亷使中丞楊公憑奏黜之遂用鄒公其曰中丞黜凶邪指此意也公永貞元年七月初自陽山量移江陵道衡山詩所以作此亭在衡州負郭今之石鼔頭卽其地也地形特異巋然崛起於二水之間旁有朱陵洞亦謂之朱陵仙府唐人題刻散滿巗上】

紅亭枕湘江【紅或作江方作洪今按歐本作紅鮑云當作紅其作洪者聲存而字訛也】蒸水防其左【蒸湘二水名卽靑艸湖】瞰臨眇空闊綠淨不可唾維昔經營初邦君實王佐翦林遷神祠買地費家貨【費或作匱】梁棟宏可愛【宏或作橫】結構麗匪過伊人去軒騰玆宇遂頽挫老郎來何暮髙唱久乃和樹蘭盈九畹栽竹逾萬个【或作个史記貨殖傳竹竿萬个古書皆用个字漢功臣表始出个字】長綆汲滄浪幽蹊下坎坷波濤夜俯聴雲樹朝對臥初如遺宦情終乃最郡課人生誠無幾【誠或作成非是】事往悲豈柰【或作那】蕭條緜嵗時契闊繼庸懦【詩死生契闊注勤苦也契音挈懦乃臥切】勝事誰復論丑聲日已播中丞黜凶邪天子閔窮餓君侯至之初閭裏自相賀淹滯樂閒曠勤苦勸慵惰爲余掃塵階【塵或作東非是】命樂醉眾座窮秋感平分新月憐半破願書巖上石勿使泥塵涴【泥塵或作塵泥】

陪杜侍禦遊湘西兩寺獨宿有題因獻楊常侍【諸本無兩字及因字此自陽山北還過潭作永貞元年秋也湘西寺在潭州楊常侍憑也時爲潭州刺史湘西觀察使云】

長沙千里平【長沙卽潭州也】勝地猶在險況當江濶處斗起勢匪漸【斗頓也匪一作非】深林髙玲瓏靑山上琬琰【上或作生】路窮臺殿辟佛事煥且儼剖竹走泉源開廊架崖廣【說文唐因巖爲屋廊一作廓】是時秋之殘【之或作初】暑气尙未斂羣行忘後先朋息棄拘檢【朋或作困】客堂喜空涼【空或作風】華榻有淸簟澗蔬煮蒿芹水果剝菱芡【音儉】伊余夙所慕陪賞亦云忝幸逢車馬歸獨宿門不掩山樓黒無月漁火燦星防夜風一何喧杉檜屢磨颭【磨或作摩古磨摩通】猶疑在波濤惕夢成魘靜思屈原沈【楚詞屈原沈於汨羅】遠憶賈誼貶【賈誼爲長沙王太傅公自禦史貶陽山至是量移江陵掾過長沙故引此二人以自比】椒蘭爭妬忌【離騷經曰余以蘭爲可恃兮羌無實而容長椒専佞以慢慆兮榝又欲充夫佩幃王逸注蘭楚懷王弟司馬子蘭也椒楚大夫子椒也】絳灌共讒謟【西漢賈誼傳文帝議以誼任公卿之位絳灌乃毀誼曰洛陽人年少初學専欲擅權紛亂諸事於是天子以爲長沙王太傅顏師古注絳絳侯周勃灌灌嬰也】誰令悲生腸坐使淚盈臉翻飛乏羽翼【乏或作摧】指摘困瑕玷【困或作因非是】珥貂藩維重【應劭漢官儀曰侍中冠金蟬有貂貂取其內勁捍而外溫潤曹植戴蟬珥貂珥音耳貂丁聊切】政化類分陜【漢農縣周之二伯分陜之地公羊曰自陜而東周公主之自陜而西召公主之分陜亦見史記世家珥貂分陜謂憑以常侍鎭長沙也陜音閃】禮賢道何優奉已事苦儉大廈棟方隆巨川檝行剡【行或作初易大過棟隆吉系辭剡木爲楫】經營誠少暇遊宴固已歉【歐本云歉俗字當作慊古書歡欣之類或從心或從欠多通用】旅程愧淹畱䢐嵗嗟荏苒平生每多感柔翰遇頻染【選弱冠弄柔翰】展轉嶺猿鳴曙燈靑睒睒【燈方作光睒睒或作焰焰今按曉光不靑作燈是也】嶽陽樓別竇司直【竇司直名庠字胃卿韓臯鎭武昌辟庠幕府陟大理司直權領嶽州公自陽山移江陵法曹道出嶽陽樓作此詩永貞元年冬十月也劉禹錫有和篇足成六十韻見劉集】

洞庭九州閒厥大誰與讓南匯羣崖水【匯或作維】北注何奔放瀦爲七百里吞納各殊狀自古澄不淸環混無歸向炎風日搜攪幽怪多冗長【選陸機曰故無取於冗長長音仗】軒然大波起宇宙隘而妨【音訪一作放】巍峩拔嵩華騰踔較健壯【踔或作躍選吳都賦騰趠飛超】聲音一何宏轟輵車萬兩【輵諸本作或作揭方定作輵云邱葛切車聲也楊雄羽獵賦所謂皇車幽輵是也杭蜀本作渴盧仝月蝕詩亦有推蕩轟渴不知唐人何以訛輵爲渴也今本多作磕砰磅轟磕上林賦語磕與輵音義一也】猶疑帝軒轅張樂就空曠【莊子黃帝張咸池之樂於洞庭之野】蛟螭露筍簴【選或蔵蛟螭筍簴以懸鐘磬詳見元和聖徳詩】縞練吹組帳【組或作祖今按鮑昭詩組帳揚春風】神非人世節奏頗跌踢【上徒結切下徒浪切】陽施見誇麗陰閉感淒愴【感或作咸】朝過宜春口【過或作回宜春卽袁州也】極北缺堤障【北或作地】夜防巴陵洲【巴陵郡卽嶽州】叢芮才可傍星河盡涵泳俯仰迷下上余瀾怒不巳喧聒鳴甕盎明登嶽陽樓輝煥朝日亮飛亷戢其威【離騷後飛廉使奔屬王逸注風伯也】淸晏息纎纊【息或作自按海賦輕塵不飛纎羅不動息字爲勝】澄湛凝緑物影巧相況江豚時出戲驚波忽蕩瀁【波或作沒】時當冬之孟【公永貞元年十月至嶽州】隙竅縮寒漲前臨指近岸側坐眇難望滌濯神防醒幽懷舒以暢主人孩童舊【孩童一作童孩】握手乍忻悵憐我竄逐歸相見得無恙【風俗通曰恙毒虫也喜傷人古人艸居露宿故相勞問必曰無恙李陵曰霍與上官無恙乎又後漢蘇竟傳君執事無恙恙病也】開筵交履舄【史滑稽傳履舄交錯】爛漫倒家釀【劉恢曰見何次道飲令人欲傾家釀釀醖也】杯行無畱停【或作停畱】髙柱送淸唱中盤進橙栗投擲傾脯醬歡窮悲心生婉孌不能忘【詩婉兮孌兮】念昔始讀書志欲幹霸王【去聲】屠龍破千金【莊子朱萍漫學屠龍於支離益殫千金之家三年技成而無所用其巧】爲藝亦云亢愛才不擇行觸事得讒謗前年出官由【或作日以前卷上疏豈其由之語推之作由者是但恐此與彼語意不同則只作日亦通】此禍最無妄公卿采虛名擢拜識天仗姦猜畏彈射斥逐恣欺誑新恩移府庭【移或作趨】逼側厠諸將【子虛賦逼側泌節注云相迫也】於嗟苦駑緩但懼失冝當追思南渡時魚腹甘所葬【史記屈原曰寧赴常流而葬乎江魚腹中】嚴程迫風帆劈箭入髙浪顚沈在須防忠鯁誰復諒生還眞可喜克巳自懲創【克或作刻】庶從今日後粗識得與喪事多攺前好趣有獲新尙誓耕十畝田不取萬乘相細君知蠶織稚子已能餉【東方朔曰歸遺細君說者云細君朔妻之名又云細小也朔自比於諸侯謂其妻曰小君孫蕓銘石庵稚子拾薪老夫汲澗細君緝紵】行當掛其冠生死君一訪

送文暢師北遊【公貞元十九年爲四門博士有送文暢師序今詩亦多序意然公是詩自陽山回爲國子博士在京師時作也】

昔在四門館【後魏太和中立學於四門因以爲名隋始國子公時爲四門國子博士】晨有僧來謁【聞見錄云歐陽公於詩主退之不主子美劉仲原父每不然之公曰子美老夫淸晨梳白頭都道士來相訪有俗气退之決不道也仲原父曰亦退之昔在四門館晨有僧來謁之句之類耳公賞其辯】自言本吳人少小學城闕【詩挑兮達兮在城闕兮城闕謂城郭也】已窮佛根源粗識事輗軏【語大車無輗小車無軏注輗者轅端橫木以防軛軏者轅端上曲鉤衡輗五雞切軏魚骨切】攣拘屈吾眞【或作身漢鄒陽上書能越攣拘之語】戒轄思遠發薦紳秉筆徒聲譽耀前閥從求送行詩【求或作來】屢造忍顚蹶今成十餘卷浩汗羅斧鉞先生閟窮巷未得窺剞劂【淮南子欹劂無迹人巧之妙剞居綺切劂音厥或云剞作剖字見傅毅琴賦當考】又聞識大道何路補剠刖【莊子庸詎知造物者不息我剠而補我劓公詩意謂文暢旣祝髮爲僧欲補其剠刖而反之初可得乎剠與黥同並音渠京切一作防音幾】出其囊中文滿聴實淸越謂僧當少安艸序頗排訐上論古之初所以施賞罰下開迷惑胸窙豁斸株橜【何遜詩窙豁下嵓呀窙音哮气上烝也校本一用西京賦作庨豁恐非今按一本作庨豁注雲開達貌西京賦李善無注而篇韻以爲宮殿貌祝氏音義作庨豁開達貌潘嶽登虎牢賦幽谷豁以窙寥今亦未詳孰是且從方氏作窙列子吾處也若橜株抅注斷木也】僧時不聴瑩【莊子是黃帝之所聴瑩也疏聴瑩疑惑貌】若飲水救暍【或作渴方云公詩用今韻者未嘗逾韻此詩三十二韻不應獨旁取此一韻今按方說不知何以見此詩用今韻當考】風塵一出門時日多如髮三年竄荒嶺守縣坐深樾【此言出爲陽山令楚謂兩木交陰之下曰樾】徴租聚異物【或作物異非是】詭制怛巾韈【制或作制怛或作恆怛驚也】幽窮共誰語【共或作與】思想甚含噦【噦逆气禮記不敢噦噫咳噦於月切】昨來得京官【元和元年六月自江陵召還爲國子博士】照壁喜見蠍【酉陽雜俎江南舊無蠍開元初有一主簿竹筒盛過江今江南往往有之俗呼爲主簿虫杜詩每愁夜中自足蠍蘇內翰聞騾防試筆余謫居黃州五年今日離泗州北行岸上騾防聲空籠意亦欣然蓋不聞此聲久矣退之照壁喜見蠍不虛語也又嶺南歸云巳脫問鵩之變行有見蠍之喜皆取諸此蠍音歇】況逢舊親識【或作識知親或作相】無不比鶼蟨【爾雅陸徳明音義云鶼鶼鳥有目一翅相得乃飛故曰兼兼孔叢子北方有獸名曰蟨愛蛩蛩駏驉食得甘艸必齧以遺蛩蛩駏驉見人將來必負蟨以走蟨非愛蛩蛩駏驉也爲其假足也二獸亦非愛蟨也爲其得甘艸而遺之也夫禽獸猶知比假而相報也況士君子欲名利者乎鶼古恬切蟨音厥】長安多門戶弔慶少休歇而能勤來過重惠安可揭【重惠或作惠重毋邱儉詩憂責重山嶽誰能爲我擔與此義同】當今聖政初【謂憲宗初卽位也】恩澤完防狘【完或作寛禮記鳯以爲畜故鳥不獝麟以爲畜故獸不狘防許出切狘許月切】胡爲不自暇飄戾逐鸇鷢【鸇鷂屬鷢似鷹尾上白善捕防】

【鷢一名鸉爾雅鸉白鷢鸇之然切鷢音厥】僕射領北門【謂田季安爲魏博節度使】威徳壓胡羯相公鎭幽都【謂劉濟爲幽州節度】竹帛爛勲伐酒場舞閨姝【詩彼姝者子姝昌株切】獵騎圍邊月開張篋中寶自可得津筏【吳志束縛作大筏筏音伐】從玆富裘馬寧復茹藜蕨余期報恩後謝病老耕垡庇身指蓬茅逞志縱獫猲【爾雅長喙曰獫短喙曰猲詩曰載獫猲獢獫虛撿切猲許竭切】僧還相訪來山藥煮可掘

答張徹【公爲國子博士時作張徹公門下士又公之從子壻詳見醉贈張祕書注筆墨閒錄曰劉僴云答張徹一詩尢奇麗】

辱贈不知報我歌爾其聆首敍始識面【北史齊神武自太原來朝見宋遊曰甞聞其名今日始識其靣】次言後分形【曹子建求自試表誠與國分形同气憂患共之也借用以言離別】道途綿萬里日月垂十齡【謂自貞元十二年丙子至是元和攺元丙戌十年也】浚郊避兵亂【貞元十五年二月汴州亂】睢岸連門停【諸本作庭閣本作停而方從諸本按停猶居也上對亂字宜用停字乃的後又有洞庭字或未必重押也】肝膽一古劍波濤兩浮萍漬墨竄舊史磨丹注前經義苑手祕寶文堂耳驚霆暄晨躡露舄暑夕眠風櫺結友子讓抗【晉陽秋曰陸抗羊祜爲邊將推僑札之好抗嘗遺祜酒祜亦饋抗藥各推心服之】請師我慙丁【左氏襄十四年尹公佗學射於庾公差庾公差學射於公孫丁二子追公公孫丁禦尹公佗曰子爲師我則逺矣】初味猶噉蔗【晉史顧愷之啖蔗自尾至本云漸入佳境噉徒敢切與啖同】遂通斯建瓴【漢髙紀云譬猶居髙屋之上而建瓴水也】搜奇日有富嗜善心無寧石梁平侹侹【音挺說文侹侹長貌】沙水光泠泠乘枯摘野艷沈細抽潛腥遊寺去陟巘【詩陟則在巘巘語偃切陟或作登】尋徑返穿汀【徑或作巫非是】緣云竹竦竦失路麻防防淫潦忽翻野平蕪眇開溟防泄塹夜塞懼衝城晝扃【自肝膽一古劍以下至此皆言十五年睢岸連居與徹相從之樂】及去事戎轡【公先居睢水久之建封以爲節度推官】相逢宴軍伶觥秋縱兀兀獵旦馳駉駉【詩駉駉牡馬駉音扄旦或作晏】從賦始分手【謂徹赴舉試也】朝京忽同舲【是年冬公以徐州從事朝於京師又與徹同行楚詞乘舲船余上沅舲音零】急時促暗棹戀月畱虛亭畢事驅傳馬【謂十六年春公朝正事畢歸彭城也傳若今之驛傳除戀切】安居守牕螢梅花灞水別宮燭驪山醒【杜詩軍吏回宮燭驪山在昭應筆墨閒錄曰劉僴云此對極有風味驪力馳切宮一作官】省選逮投足鄕賔尙摧翎【謂徹下第也徹後元和四年始登第】塵袪又一摻【詩摻執子之袪兮摻擥袪執袂而別也摻所減切】淚眥還雙熒【列子拂防揚眉而望之自畢事驅傳馬至此皆言十六年朝正畢反與徹相別時事防音漬又在計切】洛邑得休告華山窮絕陘【爾雅山絕陘音形】倚巖睨海浪引袖拂天星日駕此回轄金神所司刑【華山西嶽其神少昊爲金神西方主刑也】泉紳拖修白石劍攢髙靑磴蘚防拳局【選石磴瀉紅泉字林云防滑也拳局蘚滑之貌楚詞拳局顧而不行磴都鄧切防音闥局音局】梯飈颭伶俜【楚詞忽飈騰兮浮雲伶俜行不正貌選少伶俜而偏】

【孤又選古猛行雲少年惶且布伶俜到他鄕飈卑遙切伶音零俜普丁切】悔狂已咋指【咋齧也大聲也又多聲選譊譊喧咋咋音責狂一作往】垂誡仍鐫銘【公嘗過華山登絕頂發狂慟哭遺書爲誡見國史補】峨豸忝備列【前漢陂池貏豸豸與廌同說文獬廌獸似牛而一角古者決訟令觸不直今曰峨豸以禦史冠用之故耳法冠一名柱後惠文冠或謂獬豸冠凡執法官皆服之異物志北荒中有獸名獬豸性別曲直見人鬭觸不直者聞人爭咋不正者楚王嘗獲此獸因象其形以制衣冠十九年公爲禦史故雲峨豸也豸宅買切】伏蒲愧分涇【漢元帝寢疾數問尙書以景帝時立膠東王故事史丹上獨寢時直入臥內伏靑蒲上泣涕諫帝帝由是不廢太子分涇分別涇渭以明淸濁也】微誠慕橫艸【終軍云軍無橫艸之功】瑣力摧撞筳【說苑子路對趙襄子曰建天下之鐘而撞之以筳豈能發其聲乎哉筳音廷諸本筳從艸方云當從竹繀絲筦也見東方朔客難】疊雪走商嶺飛波航洞庭下險疑墮井守官類拘囹【官或作宮】荒餐茹獠蠱【獠夷別名後漢大詔獠者獠南夷蠱虫毒自峨冠忝備列巳下皆言貞元十九年冬自監察禦史言事貶陽山時也獠音老】幽夢感湘靈【楚詞使湘靈鼓瑟兮令海若舞馮夷】刺史肅蓍蔡【三國名臣贊思同蓍蔡運用無方蔡龜也家語臧文仲有守龜焉名曰蔡蓍蔡蓍龜也言刺史爲人所信如蓍蔡】吏人沸蝗螟防綴簿上字趨蹌閤前鈴【東漢周紆傳又問鈴下注漢官儀曰鈴下侍閤辟車此皆以名自定者也晉羊祜出鎭南夏鈴閤之下侍衛不過數十人鈴音苓】賴其飽山水得以娯瞻聴紫樹雕斐斖【雕一作雜】碧流滴瓏玲映波鋪遠錦挿地列長屏愁狖酸骨死【或作怨狖余救切】怪花醉防馨潛苞絳實坼幽乳翠毛零【乳或作孔】赦行五百里【二十一年正月順宗卽位二月大赦公自陽山量移江陵法曹】月變三十蓂【帝王世紀曰堯時有艸夾階而生毎月朔日生一莢至望日則落一莢月小則餘一莢月變三十蓂言及一月也蓂音冥】漸階羣振鷺【詩振鷺於飛有駜振振鷺並興潔白之士羣集於朝】入學誨螟蛉【揚子螟蛉之子殪而逢蜾臝祝之曰類我類我久則肖之矣螟蛉桑上靑虫蜾臝細腰蜂也元和元年六月公自江陵法曹召爲國子博士故云蛉音苓】蘋甘謝鳴鹿【詩呦呦鹿鳴食野之蘋鹿得蘋則鳴相呼詩意謂朋友也】罍滿慙罄缾【詩缾之罄矣維罍之恥缾小而盡罍大而盈罍恥者刺不能使富分貧眾防寡也】冏冏抱瑚璉【選冏冏秋月明語曰何器也曰瑚璉也瑚璉宗廟之器以諭徹冏居永切】飛飛聮鶺鴒【詩鶺鴒在原兄弟急難爾雅鶺鴒雝渠屬也飛則鳴行則搖鶺鴒詩以況兄弟張徹弟復亦舉進士故云鶺資昔切鴒郎丁切】魚鬛欲脫背【鬛須鬛山海經鯷魚赤目赤鬛欲脫背言將化爲龍也鬣音獵】虯光先照硎【光先或作精光莊子刀刃若新發硎硎砥石也】豈獨出醜類方當動朝廷勤來得晤語勿憚宿寒防薦士【孟東野貞元十一年進士爲漂陽尉時鄭餘慶尹河南公作是詩以薦之鄭辟爲水陸運從事此詩作於郊爲尉後辟從事前歟觀公銘郊墓謂鄭公尹河南旣辟從事後以節領興元復奏爲參謀皆公一時之薦也】

周詩三百篇雅麗理訓誥【雅麗或作麗雅理或作埋今按二字皆未安恐必有誤】曽經聖人手議論安敢到五言出漢時蘇李首更號【選李陵與蘇武詩注云五言詩自陵始也】東都漸彌漫別百川導建安能者七【建安謂魏之文人也典論云今之文人魯國孔融廣陵陳琳山陽王粲北海徐幹陳畱阮瑀汝南應瑒東平劉公幹斯七子也瑒徒哽切一音暢又音陽】卓犖變風操逶迆抵晉宋气象日凋耗中間數鮑謝【鮑照謝眺也或曰謝靈運蓋二謝通稱】比近最淸奧齊梁及陳隋眾作等蟬捜春摘花卉沿襲傷剽盜國朝盛文章子昻始髙蹈【筆墨閒錄曰薦士詩與送孟東野序盛言子昻李杜餘皆不在其列唐詩由子昻始唱之也子昻姓陳梓州射洪人唐髙宗時有文章盛名】勃興得李杜萬類困陵暴後來相繼生亦各臻閫奧【或作隩舊本作奧今本以重韻誤刋也班固傳究先聖之壼奧】有窮者孟郊【東野窺禹穴東野動驚俗公平日以朋友處之字而不名獨此詩曰有窮者孟郊蓋薦之於王公大人不得不名也】受材實雄驁冥觀洞古今象外逐幽好橫空盤硬語【橫空或作縱橫】妥帖力排奡【論語奡蕩舟寒浞殺有窮后羿因其室而生奡奡多力能陸地行舟爲少康所殺臨川云吟詩各有所得淸水出笑蓉天然去雕飾此李白所得也或看翡翠蘭苕上未掣鯨鯢碧海中此杜甫所得也橫空盤硬語妥帖力排奡此韓愈所得也奡魚到切】敷柔肆紆余奮猛捲海潦榮華肖天秀捷疾逾響報【防或作健逾或作愈】行身踐規矩甘辱恥媚竈【媚竈見論語八佾】孟軻分邪正眸子看了眊【眸子了眊見孟子離婁上了音了眊音耄】杳然粹而淸【或作精】可以鎭浮躁酸寒溧陽尉【溧陽卽今升州縣名貞元十二年呂渭知貢舉郊年四十有六中進士第間四年調溧陽尉溧音栗】五十幾何耄【八十九十曰耄】孜孜營甘防【禮記內則昧爽而朝慈以甘防】辛苦久所冒俗流知者誰指注競嘲慠聖皇索遺逸髦士日登造廟堂有賢相【謂鄭餘慶】受遇均覆燾【公有與餘慶書云再奉示問皆緣孟家事郊死於元和九年時餘慶爲興元尹韋莊云東野佐徐州幕卒使下廷評以墓志考之餘慶在興元奏郊爲參謀未至而卒莊說非也覆方又切】況承歸與張【謂郊甞爲歸登張建封所知】二公疊嗟悼靑冥送吹噓彊箭射魯縞【前漢韓安國傳彊弩之末力不能穿魯縞】胡爲久無成使以歸期告【貞元十九年建封死久矣公猶且云爾者蓋言東野素爲建封所知胡爲久無成以歸期告也】霜風破佳菊嘉節迫吹帽【晉孟嘉在徵西將軍幕中九日宴龍山風吹嘉帽落】念將決焉去感物增戀嫪【嫪恡物也聲韻云姻嫪戀惜也說文云固也嫪盧到切】彼微水中荇尙煩左右芼【詩參差荇菜左右芼之芼擇也芼音冒】魯侯國至小廟鼎猶納郜【春秋桓二年取郜大鼎於宋戊申納於太廟郜地名郜音告】幸當擇瑉玉寧有棄珪瑁【周禮天子執瑁四寸以朝諸侯瑁天子圭也瑁音冒】悠悠我之思擾擾風中纛【纛以犛牛尾爲之大如斗系於左騑馬軛上選黃屋左纛楚王曰寡人之心搖搖然如懸旌詩意取此纛音道】上言愧無路日夜惟心禱鶴翎不天生變化在啄菢【鳥伏卵謂之菢菢薄報切】通波非難圖尺地易可漕善善不汲汲後時徒悔懊救死具八珍【周禮膳夫珍用八物又食醫掌八珍之齊禮記內則八珍謂淳熬淳母炮豚炮防搗珍漬熬肝膋也】不如一簞犒【楚與晉戰或人進王一簞酒王傾酒於水上與士共飲簞音單不或作無】微詩公勿【微或作數】愷悌神所勞【詩愷悌君子神所勞矣勞郎到切】

喜侯喜至贈張籍張徹【公初謫陽山令元和攺元六月自江陵椽召爲國子博士其從遊如喜如籍如徹皆防於都下詩以是作】

昔我在南時【謂責陽山時也】數君長在念搖搖不可止諷詠日喁噞【喁噞魚口動貌選張衡曰喁噞沈浮喁音顒噞音驗】如以膏濯衣每漬垢逾染又如心中疾箴石非所砭常思得遊處至死無倦厭【無或作不】地遐物奇怪水鏡涵石劍【水鏡一名域陸璣疏云一名射影江淮水皆有之人在岸上影見水中投人影則殺之】荒花窮漫亂幽獸工騰閃礙目不忍窺忽忽坐昬墊【書下民昬墊注昬瞀墊溺墊都念切】逢神多所祝豈忘靈卽驗依依夢歸路歷歷想行店今者誠自幸所懷無一欠孟生去𨿽索【孟生孟郊索離也東野其年十一月從河南尹鄭餘慶奏爲水陸運從事索悉各切】侯氏來還歉【說巳見上】欹眠聴新詩屋角月艷艷【眠或作枕月或作日】雜作承閒騁【雜方作新按上句巳云聴新詩不應此句便重出新字當作雜作承間騁蓋謂間出他文也】交驚舌防舚【交或作文防或作牙皆誤防俗互字也說文舚吐舌貌舚他念切】繽紛指瑕疵拒捍阻城塹【阻城或作城阻非是】以餘經摧挫固請發鉛槧【王充論衡斷木爲槧西京雜記揚子云好事常懷鉛提槧從諸計吏訪殊方絕域之語鉛墨槧牘也槧七艷切】居然妄推讓見謂爇天焰【天或作黔非是】比疎語徒妍悚息不敢占呼奴具盤飱【或作餐】飣餖魚菜贍人生但如此朱紫安足僣

古風【蜀本作二首觀詩意當在徳宗之世與烽火詩意相表裏蓋自安史亂後方鎭相望於內地兵驕則遂帥帥彊則叛上不廷不貢故托古風以寓意謂當時之民疲於賦役無可逃之地譬如一邑之水尙可違而天下湯湯則無所可歸好衣甘食以茍一日安則可見當時之不自聊如此】

今日曷不樂幸時不用兵無曰旣蹙矣【曰或作日】乃尙可以生【以或作勞非是】彼州之賦去汝不顧此州之役去我奚適【去我方作我去奚或作爰皆非是】一邑之水可走而違天下湯湯曷其而歸【湯音傷】好我衣服甘我飲食無念百年聊樂一日駑驥【唐本有贈歐陽詹字或作駑吟示歐陽詹詹集有答韓十八駑驥吟唐本云贈歐陽詹詹字行周泉州晉江人貞元八年與公同中進士第公貞元十五年冬以徐州從事朝正於京詹時爲國子監四門助敎將率其徒伏闕下舉公爲博士此詩�斯時所作歟】

駑駘誠齷齪【選小人自齷齪駘音臺齷音渥齪音濁】市者何其稠力小苦易制價微良易酬【苦或作良良或作誠】渇飲一斗水饑食一束芻嘶鳴當大路志气若有餘騏驥生絕域自矜無匹儔牽驅入市門行者不爲畱借問價幾何黃金比嵩邱【老杜驄馬行未覺千金滿髙價】借問行幾何咫尺視九州饑食玉山禾【玉山山名周穆王訪西王母所經行之處】渴飲醴泉流【禮運地出醴泉】問誰能爲禦【諸本作借問誰能禦方從杭蜀本及歐陽詹集如此】曠世不可求惟昔穆天子乘之極遐遊【史記穆王得溫驪赤兔驊驑騄耳之駟西巡狩至昆侖山見西王母樂而忘歸】王良執其轡【王良古之善禦者事見孟子良趙簡子時善禦者左氏號郵無防】造父挾其輈【史記造父以善禦幸於周穆王穆王封之趙城輈車轅也挾諸本作夾此從詹集今按左傳穎考叔挾輈以走當作挾輈張畱切】因言天外事【穆王時西極有化人來王敬事之遂肆意逺遊駕八駿之乘主車則】

【造父爲禦宿於昆侖之阿赤水之陽別日升昆侖之上以觀黃帝之宮遂賔於西王母公曰天外事卽論昆侖池之事非中國所見者也】茫惚使人愁【茫或作怳或作荒詹集作慌古慌與茫通怳許往切惚呼骨切】駑駘謂騏驥餓死余爾羞【餓或作饑】有能必見用有徳必見収孰云時與命通塞皆自由騏驥不敢言低徊但垂頭人皆劣騏驥共以駑駘優喟余獨興嘆才命不同謀寄詩同心子爲我商聲謳【詩或作言商或作髙】

馬猒谷【劉向新序燕相得罪將出召門下諸大夫曰有能從我出者乎大夫有進者曰凶年饑嵗士糟粕不厭而君之犬馬有餘谷粟隆冬烈寒士短褐不全而君之臺觀幃簾錦繡飄飄而財者君之所輕死者士之所重君不能施君之所輕而求得士之所重不亦難乎燕相慙公名篇意出此公年十九舉進士京師二十五登第春官二十九始佐汴幕此詩及其下出門皆未得志之辭其三上光範書時作乎】

馬猒谷兮士不猒糠籺【杜詩黎民糠籺窄史記陳平食糠覈晉灼云京師謂麄屑爲紇頭字與籺同籺胡骨切又音纈】土被文繡兮【漢賈誼傳民墻屋被文繡】士無裋褐【裋或作短前漢貨殖傳實用裋字董彥逺洪慶善皆嘗辧古無短褐字按裋褐字兩漢如賈誼貢禹貨殖傳班彪劉平張衡傳凡六見無有作短字者班彪王命論短褐之襲漢書作裋文選則用丁管切是唐儒方兩用之故少陵詩賜浴皆長纓與宴非短褐又云短褐風霜入還丹日月遲皆作長短之短而史記孟嘗君傳與戰國策墨子語蓋皆傳冩之訛公好古最深當以裋爲正今按戰國防鄰有短褐一作裋史記士不得短褐司馬貞曰短亦音竪班彪王命論短褐之襲韋昭曰短當作裋裋襦也字皆正作短注中乃云裋字竪音又淮南子亦云巫馬期才衣短褐而髙誘無說則亦未必皆傳寫之誤也又栁子厚亦嘗用之則安知韓公之必不然乎今兩存之以俟知者】彼其得志兮不我虞一朝失志兮其何如巳焉哉嗟嗟乎鄙夫

出門

長安百萬家出門無所之豈敢尙幽獨與世實參差古人𨿽巳死書上有其辭【其或作遺】開卷讀且想千載若相期出門各有道我道方未夷且於此中息天命不吾欺【命或作誠】

嗟哉董生行【董召南壽州安丰人公嘗有送董生遊河北序且曰董生舉進士連不得志於有司而此詩敍其孝且慈如此蘇翰林嘗作蘇州姚氏三瑞堂詩云君不見董召南隱居行義孝且慈天公亦恐無人知故令雞狗相哺兒義令韓老爲作詩爾來三百年名與淮水馳】

淮水出桐栢【禹貢導淮自桐栢桐栢山名今在唐州界淮水所出】山東馳遙遙【一作悠悠】千里不能休淝水出其側【淝水在廬江晉史列陣臨淝水淝音肥】不能千里【句絕】百里入淮流【百上或無裏字不能千里者以興董生居下其可以施於人者不遐也按水經淝水出九江北入於淮故云】壽州屬縣有安丰唐貞元時【元下或有年字】縣人董生召南【召或作邵】隱居行義於其中【論語隱居以求其志行義以達其道】刺史不能薦天子不聞名聲【句絕】爵祿不及門門外惟有吏日來徴租更索錢【方無更字非是】嗟哉董生朝出耕夜歸讀古人書盡日不得息或山而樵或水而漁【而方並作於非是】入廚具甘防上堂問起居父母不慼慼妻子不咨咨【方從閣杭蜀本作羞羞云此詩以三嗟哉易韻以羞葉居視古用韻也今按咨字自與居葉方於毛頴傳資字論之矣何獨於此而疑之邪羞羞韻𨿽可葉然殊無理而可笑方之主此又其酷信三本之誤也或恐本是嗟字葉音子余反而誤作羞字耳然亦不如且作咨字之見成穩當也】嗟哉董生孝且慈人不識【句絕】惟有天翁知【方無有字非是】生祥下瑞無時期家有狗乳出求食雞來哺其兒啄啄庭中拾虫蟻哺之不食鳴聲悲傍徨躑躅久不去【躑直炙切躅廚玉切】以翼來覆待狗歸【覆去聲】嗟哉董生誰將與儔時之人夫妻相虐兄弟爲讎食君之祿而令父母愁亦獨何心嗟哉董生無與儔【或作誰將與儔或作將無與儔或作誰與儔今按上句誰將與儔疑而問之之詞也此云無與儔答而決之之詞也】

烽火【周幽王爲烽燧冦至則舉以招兵諸侯患之公感時而有取云時吳少誠敗韓全義兩都甚擾擾公詩以此作】

登髙望烽火誰謂塞塵飛王城富且樂曷不事光輝勿言日巳暮相見恐行稀願君熟念此秉燭夜中歸我歌寧自感乃獨淚霑衣

汴州亂二首【汴州自大歷後多兵劉元佐死子士寧代之無度其將李萬榮逐而代之萬榮死董晉寔代之晉卒陸長源總畱後八日而軍亂長源死公是時巳從晉防出汴四日寔貞元十五年二詩之作蓋譏徳宗姑息之政云】

汴州城門朝不開天狗墮地聲如雷【天官書天狗狀如犬奔有聲其下止地類狗漢吳楚七國反天狗過梁野及兵起遂伏屍流血其下】健兒爭誇殺畱後【誇或作誘畱後陸長源也】連屋累棟燒成灰【累棟或作累累】諸侯咫尺不能救

孤士何者自興衰

母從子走者爲誰大夫夫人畱後兒【謂長源之妻子】昨日乘車騎大馬坐者起趨乘者下廟堂不肯用干戈【肯或作敢】嗚呼柰汝母子何

利劍【此詩次汴州亂後不平之气略見於此】

利劍光耿耿佩之使我無邪心故人念我寡徒侶【寡或作無徒或作儔】持用贈我比知音我心如冰劍如雪不能刺讒夫使我心腐劍鋒折決雲中斷開靑天噫劍與我俱變化歸黃泉【晉雷煥得酆城寶劍一與張華一自佩華誅劍失所在煥死其子持過延平津怱於腰閒躍出墮水化爲兩龍而去】

齪齪【貞元十五年鄭滑大水公十六年自京師歸彭城詩云去嵗東郡水而此詩亦云河堤決東郡老弱隨驚湍詩意皆相似大抵言當世士齪齪無能爲國慮者】

齪齪當世士所憂在饑寒但見賤者悲不聞貴者嘆【音灘】大賢事業異逺抱非俗觀報國心皎潔念時涕汍瀾【選歐陽堅石詩揮筆涕汍瀾】妖姬坐左右柔指發哀彈【潘安仁笙賦輟張女之哀彈彈音壇】酒肴𨿽日陳感激寧爲歡秋陰欺白日【欺方作蔽今按作蔽固古語然作欺尢有味也】泥潦不少幹河堤決東郡【滑州也】老弱隨驚湍天意固有屬誰能詰其端【屬或作謂或作以詰方作語今按謂以語不若作屬詰爲防切】願辱太守薦得充諫諍官【諫諍方作爭臣今按爭臣下更著官字語復非是】排云葉閶闔披腹呈瑯玕致君豈無術自進誠獨難

東雅堂昌黎集注卷二

欽定四庫全書

東雅堂昌黎集注卷三

古詩

河之水二首寄子侄老成【老成公兄介之子貞元十三年來省公於汴州明年歸取其孥十五年董晉薨公去汴州不果來公佐徐州未幾而罷又不果來十七年公有此詩觀公祭老成文則知公眷眷之情與此詩一也】

河之水去悠悠我不如冰東流我有孤侄在海陬【或作隅古音隅將侯切亦與流通】三年不見兮使我生憂日復日夜復夜三年不見汝使我鬢髮未老而先化

河之水悠悠去我不如水東注我有孤侄在海浦三年不見兮使我心苦采蕨於山【詩艸虫陟彼南山言采其蕨】緡魚於淵【詩其釣維河維絲伊緡淵或作泉今按以淵爲泉避唐諱也依例當作淵】我䢐京師不遠其還【其或作而】

山石【此詩編次於河之水後當是去徐卽洛時作故其後有人生如此自可樂豈必局束爲人鞿之句蘇內翰甞與客遊南溪醉後相與解衣濯足因詠公此篇慨然知其所以樂而忘其在數百年之外因次其韻見坡集】

山石犖確行徑微【犖呂角切確音覺】黃昬到寺蝙蝠飛【說文蝙蝠服翼崔豹占今注一名仙防蝙音邊蝠音福】升堂坐階新雨足【或作定非是】芭蕉葉大支子肥【支子卽梔子】僧言古壁佛畫好以火來照所見稀【所見或作見所非是】鋪牀拂席置羮飯疏糲亦足飽我饑【列子食則粢糲糲蘭末切】夜深靜臥百虫絕淸月出嶺光入扉天明獨去

無道路出入髙下窮煙霏山紅澗碧紛爛漫【東坡詩云犖確何人似退之意行無路欲從誰宿云解駮晨光漏獨見山紅澗碧時皆采公此篇中語也】時見松櫪皆十圍【櫪音歷或作櫟選南都賦楓柙櫨櫪李善曰櫪與櫟同】當流赤足蹋澗石水聲激激風吹衣【吹或作生】人生如此自可樂【或作可自得自可或作自得或作可自皆非是】豈必局束爲人鞿【前漢灌夫傳廷論局趣效轅下駒鞿馬絡楚辭余𨿽好修姱以鞿羇兮注韁在口曰鞿前漢是猶以鞿而禦駻突言爲人所鞿縶也鞿音幾】嗟哉吾黨二三子安得至老不更歸

天星送楊凝郎中賀正【此詩貞元十二年作時楊凝以戶部郎中爲宣武軍判官公時與同佐董晉幕凝自汴朝正於京以詩送之】

天星牢落雞喔咿【後漢王延壽王孫賦聲嚦而喔咿楚詞吾將喔咿嚅唲以事婦人乎喔音渥咿音伊】僕夫起餐車載脂【詩載脂載轄還車言邁】正當窮冬寒未已【時貞元十四年之十二月】借問君子行安之防朝元正無不至受命上宰須及期侍從近臣有虛位公今此去歸何時【或作何時歸】

汴泗交流贈張僕射【貞元十五年公在徐州張建封幕汴水徐之西泗水徐之南故以名篇公集有諌張僕射擊毬書此詩言此誠習戰非爲劇豈若安坐行良圖蓋亦以譏之也】

汴泗交流郡城角築場千步平如削【築或作斸詩九月築場圃謂築堅以爲場也】短垣三靣繚逶迆擊鼓騰騰樹赤旗新秋朝涼未見日【秋或作雨】公早結束來何爲分曹決勝約前定百馬攢蹄近相映毬驚杖奮合且離紅牛纓紱黃金羈【選白馬飾金羈梁吳筠曰白馬黃金羈牛一作犛】側身轉臂著馬腹霹靂應手神珠馳超遙散漫兩閒暇揮霍紛紜爭變化【枚乘曰蜿蟬揮霍】發難得巧意气麤【前漢項羽圍漢王於滎陽酈食其謀撓楚權欲立六國張良發八難】讙聲四合壯士呼此誠習戰非爲劇豈若安坐行良圖當今忠臣不可得公馬莫走須殺賊

忽忽【貞元十五年董晉薨公去汴後依張建封於徐此詩當在徐州作】

忽忽乎余未知生之爲樂也【生之爲方作爲生之非是前漢王褒傳太子苦忽忽善忘不樂名篇意或出此】願脫去而無因安得長翮大翼如雲生我身乘風振奮去六合絕浮塵死生哀樂兩相棄是非得失付閒人

鳴鴈【與前詩同時公蓋托鴈以自諭也】

嗷嗷鳴鴈鳴且飛【上鳴字或作鴻詩曰鴻鴈於飛哀鳴嗷嗷】窮秋南去春北歸【管子桓公曰鴻鴈春北而秋南不失其時】去寒就暖識所依【或作處非是】天長地闊棲息稀風霜酸苦稻粱微【鴻鴈前輩多用稻粱事蓋出戰國策廣絕交論云分鴈鶩之稻粱又杜甫鴈詩自古稻粱多不足】毛羽摧落身不肥【毛羽或作羽毛】徘徊反顧羣侶違哀鳴欲下洲渚非江南水闊朝云多【朝方作朔今按旣云江南則不應言朔云矣兼作朝云語亦差響】艸長沙軟無网羅閒飛靜集鳴相和違憂懷惠性匪他【惠一作息】淩風一舉君謂何龍移【此詩謂南山湫也湫初在平地一日風雷移居山上其山下湫遂化爲土長安人至今謂之幹湫公題炭谷詩云厭處平地土巢居挿天山其此之意歟】

天昬地黒蛟龍移雷驚電激雄雌隨【激或作擊雷奔電激班固西都賦語雄雌或作雌雄】淸泉百丈化爲土魚鼈枯死吁可悲

雉帶箭【此詩公佐張僕射於徐從獵而作也讀之其狀如在目前蓋寫物之妙者】

原頭火燒靜兀兀【唐太宗出獵詩平原燒火紅晉顧愷之傳火燒平原無遺燎燒去聲讀】野雉畏鷹出復沒【出復方作伏欲今按雉出復沒而射者彎弓不肯輕發正是形容持滿命中之巧毫釐不差處攺作伏欲神采索然矣】將軍欲以巧伏人盤馬彎弓惜不發地形漸窄觀者多雉驚弓滿勁箭加衝人決起百餘尺紅翎白鏃隨傾斜【列子善射者能令後鏃中前栝】將軍仰笑軍吏賀五色離披馬前墮【爾雅雉五色備曰翚】

條山蒼【歐本注雲中條山在黃河之曲今蒲中也】

條山蒼河水黃浪波沄沄去【浪波或作波浪】松栢在山岡【山或作髙】贈鄭兵曹【鄭或以爲鄭通誠張建封節度武寧時通誠爲副使公爲其軍從事樽酒相從在其時歟白樂天哀二良云祠部貟外郎鄭通誠此云兵曹所未詳也】

樽酒相逢十載前君爲壯夫我少年罇酒相逢十載後我爲壯夫君白首【公貞元十五年去汴卽徐爲軍從事時年三十有二故云】我材與世不相當戢鱗委翅無復望當今賢俊皆周行君何爲乎亦遑遑【亦或作獨】杯行到君莫停手破除萬事無過酒桃源圖【陶淵明集晉太元中武陵人捕魚沿溪行忘路遠近忽逢桃林夾岸數百步前得一山山有小口便捨船從口入其中土地平曠往來種作悉如外人自云避秦來此乃不知有漢無論魏晉也荊公桃源行東坡和桃源詩皆得之王摩詰退之劉夢得諸人以爲神仙皆非是詩中云武陵太守好事者題封遠寄南宮下南宮先生忻得之波濤入筆驅文辭必與一禮部郎和不復詳其名氏矣武陵卽今之鼎州也】

神仙有無何眇芒【或作渺茫】桃源之說誠荒唐流水盤回山百轉生綃數幅垂中堂武陵太守好事者題封逺寄南宮下南宮先生忻得之波濤入筆驅文辭文工畫妙各臻極異境怳惚移於斯【怳許往切愡吁骨切】架巖鑿谷開宮室接屋連墻千萬日嬴顚劉蹶了不聞【嬴顚劉蹶謂秦漢之亡】地坼天分非所卹【地坼天分謂晉魏之亂】種桃處處惟開花川原近遠烝紅霞【近逺或作逺近】初來猶自念鄕邑嵗久此地還成家漁舟之子來何所物色相猜更問語大蛇中斷喪前王【漢書髙祖爲亭長夜徑澤中前有大蛇乃拔劍斬之蛇分爲兩道開蓋白帝子化爲蛇當道而髙祖以赤帝子斬之也】羣馬南渡開新主【晉太安之際童謠曰五馬浮渡江一馬化爲龍立馬謂瑯邪西陽汝南南頓彭城五王瑯邪竟登大位是化爲龍也按晉元帝姓司馬氏太興元年卽位都於金陵】聴終辭絕共淒然自說經今六百年當時萬事皆眼見不知幾許猶流傳爭持酒食來相饋禮數不同罇俎異月明伴宿玉堂空骨冷防淸無夢寐夜半金雞啁哳鳴【楚詞鵾雞啁哳而悲鳴啁音嘲哳陟頡切】火輪飛出客心驚人間有累不可住依然離別難爲情船開棹進一回顧萬里蒼蒼煙水暮世俗寧知僞與眞至今傳者武陵人

東方半明【此詩與煌煌東方星興寄頗同蓋指順宗卽位不能親政而憲宗在東宮之時也時賈耽鄭珣瑜二相皆天下重望王叔文用事相繼引去此詩所以諭東方半明大星沒也執誼叔文初相汲引此詩所以諭獨有太白配殘月也順宗巳厭機政執誼叔文尙以私意更相猜忌此詩所以有嗟爾殘月勿相疑同光共影須臾期也及憲宗立而叔文執誼竄猶東方明而殘月太白滅此詩所以諭殘月暉暉太白睒睒雞三號更五防也意微而顯誠得詩人之防】

東方半明大星沒【太白長庚西方星故云配月又太白主大臣其號爲上公故公有取焉半或作未方從閣本云按舊本作半明今蜀本題語亦作半明旣云大星沒則不應未明也傳本多習於詩人成語而不攷其意義故也】獨有太白配殘月嗟爾殘月勿相疑同光共影須臾期殘月暉暉太白睒睒【或作晱晱義當從目太元經明復晱天中獨爛也睒音閃】雞三號【史記雞三號卒明杜詩初鳴度必三號音豪】更五防贈唐衢【唐史衢附公傳後應進士久而不第能爲歌詩意多感激見人文章有所傷嘆者讀訖必哭涕泗不能已故世稱唐衢善哭樂天嘗有詩謂賈誼哭時事阮籍哭路岐唐生今亦哭異代同其悲者也此詩貞元末作】

虎有爪兮牛有角虎可搏兮牛可觸柰何君獨抱奇才手把鋤犂餓空谷當今天子急賢良匭函朝出開明光【唐垂拱二年命鑄銅爲匭置之朝堂以受天下表防明光殿名也匭音軌】胡不上書自薦達坐令四海如虞唐【堯封於唐舜封於虞故堯舜號唐虞氏】

貞女峽【在連州桂陽縣貞元十九年冬公自監察禦史謫連州陽山令有此詩荊州記秦時有女子化入石在東岸穴中】

江盤峽束春湍豪雷風戰鬭魚龍逃懸流轟轟射水府一瀉百里翻雲濤漂船擺石萬瓦裂咫尺性命輕鴻毛【鴻或作於或作如】

贈侯喜【洛水在河南縣北易幹鑿度曰王者有盛徳之應則洛水先溫故號溫洛公貞元十七年七月二十二日與李景興侯喜尉遲汾同漁於洛有石刻在焉詩必是時作反復其意大抵謂沮洳不能得大魚興寄遠矣】

吾黨侯生字叔【或作起起之古文也】呼我持竿釣溫水平明鞭馬出都門盡日行行荊棘裏溫水微茫絕又流深如車轍闊容輈蝦蟇跳過雀兒浴此縱有魚何足求我爲侯生不能巳盤鍼擘粒投泥滓【列子詹何以芒鍼爲鉤剖粒爲餌皆言其小也滓阻史切】晡時堅坐到黃昬【到或作至】手倦目勞方一起暫動還休未可期蝦行蛭渡似皆疑【蛭水虫博物志水蛭三叚而成三物前漢夫豈從蝦與蛭螾蛭音質蝦一作鰕】舉竿引綫忽有得一寸才分鱗與鬐【或作鰭今按鬐馬鬛也當作鰭然儀禮魚進鬐注眷也莊子外物篇亦作鬐皆可通用鬐音祈】是日侯生與韓子良久嘆息相看悲我今行事盡如此此事正好爲吾規半世遑遑就舉選一名始得紅顏衰【續仙傳藍采和者常於市中歌曰紅顏一春樹流年一擲梭始或作已非是】人間事勢豈不見徒自辛苦終何爲便當提攜妻與子南入箕潁無還時【箕山名穎水名地理誌潁水出陽城漢有潁陽臨潁二縣髙士傳許由隱於箕山】叔君今气方鋭我言至切君勿嗤君欲釣魚須逺去大魚豈肯居沮洳【詩有汾沮洳沮洳漸濕也蘇東坡記儋耳上元放杖而笑過問何笑曰自笑也然亦笑韓退之釣魚無所得更欲遠去不知走海者未必得大魚也蓋公作此詩時年三十四去徐居洛方有求官來東洛之語而東坡則晚嵗儋耳發於憂患之餘覽者無以爲異沮將預切洳人恕切肯或作有非是】

古意【華山記雲山頂有池生千葉蓮花服之羽化然觀公詩意與前詩皆有興寄其曰古意其旨深矣公縣齋有懷曰求官來東洛犯雪過西華答張徹曰洛邑得休告華山窮絕陘李肈國史補言愈好奇登華山絕峯度不可反發狂慟哭縣令百計取之乃下而沈顏作登華防略曰仲尼悲麟悲不在麟墨翟泣絲泣不在絲也且阮籍縱車於途途窮輒慟豈始慮不至耶蓋假事諷時致意於此爾文公憤趨榮貪位者若陟懸崖險不能止至顚危踣蹶然後嘆不知稅駕之所焉可及矣悲夫文公之防微沈子幾晦哉】

太華峯頭玉井蓮【山海經曰華山一名太華】開花十丈藕如船冷比雪霜甘比蜜一片入口沈屙痊【晉史樂廣傳沈屙頓愈又潘嶽閒居賦嘗膳載加舊屙有痊屙於何切痊音詮】我欲求之不憚逺靑壁無路難夤緣【選琴賦丹崖巇靑壁萬尋方從唐本作五月壁路難攀緣云鮑溶集有陪公登華山詩蓋五月也夤或作攀今按公此詩本以古意名篇非登山紀事之詩也且太華之險千古屹立所謂削成五千仞者豈獨五月然】

【後難攀緣哉若以句法言之則五月壁路之與靑壁無路意象工拙又大不侔亦不待識者而知其得失矣方氏泥於古本牽於旁證而不尋其文理乃去此而取彼其亦誤矣原其所以蓋緣五月本是靑字唐本誤分爲二而讀者不曉因復削去無字遂成此繆今以諸本爲正】安得長梯上摘實下種七澤根株連【司馬相如子虛賦楚有七澤其小者名云夢方九百里】

八月十五夜贈張功曹【張功曹署也公與張以貞元二十一年二月二十四日赦自南方俱徙椽江陵至是俟命於郴而作是詩公在江陵祭郴州李使君云輟行謀於俄頃見秋月之三彀逮天書之下降猶低回以宿畱此其證也詩怨而不亂有小雅之風】

纎云四卷天無河淸風吹空月舒波沙平水息聲影絕【沙平或作平沙非是】一杯相屬君當歌【漢灌夫傳夫迎田蚡過竇嬰及飲酒酣夫起舞屬蚡顏師古曰屬付也猶今之舞訖相勸也屬之欲切】君歌聲酸辭且苦不能聴終淚如雨【選古詩泣涕零如雨】洞庭連天九疑髙【洞庭九疑詳見一卷復志賦二卷送惠師詩注】蛟龍出沒猩鼯號十生九死到官所【官所臨武】幽居黙黙如蔵逃下牀畏蛇食畏藥海气濕蟄燻腥臊【濕或作溫非是】昨者州前捶大鼓嗣皇繼聖登夔臯【貞元二十一年正月順宗卽位】赦書一日行萬里【是年二月甲子大赦天下】罪從大辟皆除死【荊公與謝本作除徙下文已有遷者追回流者還則除死爲當】遷者追回流者還滌瑕蕩垢朝淸班【朝淸或作淸朝唐本作朝淸蓋言追還之人皆得滌瑕垢而朝淸班惟巳爲使家所抑故只量移江陵也】州家申名使家抑【使家謂湖南觀察使】坎軻秖得移荊蠻【祗或作只他詩皆然荊蠻江陵也】判司卑官不堪說【卑官一作官卑】未免捶楚塵埃閒【老杜送髙書記詩脫身簿尉中始與捶楚辭按唐制參軍簿尉有過卽受笞杖之刑杜牧詩云參軍與簿尉塵土驚劻勷一語不中治鞭笞身滿瘡】同時輩流多上道天路幽險難追攀君歌且休聴我歌我歌今與君殊科【杭本如此言張之歌詞酸苦而已直歸之於命蓋反騷之意而其詞气抑揚頓挫正一篇轉換用力處也方從諸本我下去歌字而君下著豈字全失詩意使一篇首尾不相運掉無復精神又不著杭本之異蓋考之亦未詳耶】一年明月今宵多【明月一作月明】人生由命非由他有酒不飲柰明何謁衡嶽廟遂宿嶽寺題門樓【或無廟字爾雅霍山爲南嶽一名衡山公前後兩謫南方初自陽山北還過衡在八月至潭適當殘秋詩云我來正逢秋雨節故知此詩自陽山還時永貞元年秋作也後自潮州移刺袁州則元和十五年十月非秋雨節時也東坡潮州廟碑云公之精誠能開衡山之云卽此詩意】

五嶽祭秩皆三公【禮記天子祭天下名山大川五嶽視三公秩次也皆或作比非是】四方環鎭嵩當中【白虎通曰嵩山夾居四方之中故曰嵩】火維地荒足妖怪天假神柄専其雄噴雲泄霧蔵半腹𨿽有絕頂誰能窮【老杜望嶽詩云防當淩絕頂一覽眾山小】我來正逢秋雨節陰气晦昧無淸風【淸方作晴今按淸風興羣陰伏無淸風則雨意未已也晴字非是】潛心黙禱若有應豈非正直能感通【詩神之聴之正直是與非方作卽非是能感方作感能今按若從方讀則此句爲喫羌語矣】須臾靜掃眾峯出仰見突兀撐靑空紫蓋連延接天柱石廩騰擲堆祝融【衡山有五峯紫蓋天柱石廩祝融芙蓉石廩一名石囷東坡登州觀海市詩云潮陽太守南遷歸喜見石廩堆祝融過太行詩序云予南遷其必返乎此退之登衡山之祥也意皆本此】森然魄動下馬拜松栢一逕趍靈宮【栢或作桂】粉墻丹柱動光彩物圖畫塡靑紅升階傴僂薦脯酒【傴於武切僂音縷】欲以菲薄明其衷廟令老人識神意【令或作內】睢盱偵伺能鞠躬【列子老子而睢睢而盱盱仰視貌睢許佳切盱香於切偵醜鄭切】手持杯珓導我擲【珓方從唐本作校云廣韻作珓謂古者以玉爲之也朝野僉載作角角與校音義皆相近魏野有詠竹校子詩只作校字荊楚嵗時記又作教今按當從廣韻及眾本】云此最吉余難同竄逐蠻荒幸不死衣食才足甘長終【扁鵲傳長終而不得返】侯王將相望久絕神縱欲福難爲功夜投佛寺上髙閣星月揜映云朣朧【選秋興賦月朣朧而含光從日者非今按廣韻瞳字只有從日無從月者曈曨本日出貌然前輩月詩多用之如梁孝綽月詩曈曨入牀簟之類也更當考】猿鳴鐘動不知曙杲杲寒日生於東【詩杲杲出日】

岣嶁山【山海經云衡山一名岣嶁山與前詩同時作東坡中隱堂詩云岣嶁何須到韓公浪自悲謂此詩也岣音矩嶁音縷】

岣嶁山尖神禹碑【盛洪之荊州記曰南嶽周回數百里昔禹登而祭之因夢夷使者遂獲金簡玉字之書徐靈期南嶽記曰夏禹導水通瀆刻石書名山之髙】字靑石赤形摹奇科斗拳身薤倒披【書序云魯共王得孔子所蔵古文皆科斗文字科斗古篆也以其頭麤尾細類水虫之科斗焉倒或作葉方從蜀本云衡陽舊刻亦然魏都賦雲華蓮重葩而倒披今按岣嶁者衡山南麓別峯之名薤倒披者古有倒薤書見歐公集古錄目唐度十體書方得之矣然今衡山實無此碑此詩所記蓋當時傳聞之誤故其卒章自爲疑詞以見微意劉禹錫寄呂衡州溫亦云嘗聞祝融峯上有神禹銘古石瑯玕姿祕文螭虎形蓋亦得於傳聞也】鸞飄鳯泊拏虎螭事嚴迹祕莫窺道人獨上偶見之我來咨嗟涕漣洏千搜萬索何處有森森緑樹猿猱悲【猱或作啼猱奴力切】

永貞行【貞元廿一年正月徳宗崩順宗卽位病不能視朝王伾王叔文用事四月冊皇太子八月立爲皇帝是爲憲宗順宗爲太上皇攺元永貞此詩所以具載太皇謂順宗小人謂叔文元臣故老謂杜佑髙郢鄭珣瑜等嗣皇謂憲宗郎官荒郡意指劉禹錫坐叔文黨貶連州也公方量移江陵而夢得出爲連州邂逅荊蠻故作此詩觀終篇之意可見其爲夢得作也此詩或云自四門肅穆賢俊登下爲別篇非是】

君不見太皇亮陰未出令【太皇謂順宗天子居喪曰諒陰諒信陰黙謂信黙不言亦作亮陰書說命亮陰三祀論語憲問諒陰三年不言】小人乘時偸國柄【小人謂叔文】北軍百萬虎與貔【書牧誓如虎如貔貔音毗】天子自將非他師【或作時】一朝奪印付私黨【是嵗五月王叔文等以金吾大將軍範希朝爲左右神策京西諸城鎭行營節度使以度支郎中韓泰爲其行軍司馬叔文欲奪取宦官兵權以自固借希朝老將使主其名而實以泰専其事人情不側其所爲益疑懼私黨卽泰也】懍懍朝士何能爲狐鳴梟噪爭署置【楚詞鴟梟羣而制之皆以諭小人讒佞也梟堅堯切】防睒跳踉相嫵媚【防睒或作睒閃防睒獸狂視貌字見吳都賦跳音迢踉音梁嫵音武媚音眉】夜作詔書朝拜官超資越序曽無難公然白日受賄賂火齊磊落堆金盤【選班固西都賦翡翠火齊流燿含英注珠也齊音劑磊魯猥切】元臣故老不敢語【元臣故老謂杜佑髙郢鄭恂瑜等】晝臥涕泣何汍瀾【王叔文用事一日諸相防食叔文至中書欲與韋執誼計事執誼起迎諸相停筯以待有頃報叔文索飯已與韋相同餐閣中矣杜佑髙郢懼不敢言鄭珣瑜獨嘆曰吾豈可復居此位索馬徑歸臥不起】董賢三公誰復惜【前漢董賢傳哀帝元壽元年帝重賢封賢爲髙安侯欲極其位遂以賢爲大司馬衛將軍是時賢年二十二爲三公三或作一非是】侯景九錫行可嘆【南史侯景傳景矯蕭棟詔自加九錫九錫一曰車馬二曰衣服三曰樂則四曰朱戶五曰納陛六曰虎賁七曰斧鉞八曰弓矢九曰秬鬯也嘆音灘】國家功髙徳且厚天位未許庸夫幹嗣皇卓犖信英主【謂憲宗】文如太宗武髙祖膺圖受禪登明堂共流幽州鯀死羽【鮌與鯀同禹父名楚詞鯀婞直以忘身書流共工於幽州殛鯀於羽山以諭伾叔文也】四門肅穆賢俊登【書賔於四門四門穆穆賢俊謂用杜黃裳鄭餘慶爲宰相】數君匪親豈其朋【謂栁宗元劉禹錫之屬】郎官淸要爲世稱荒郡迫野嗟可矜【九月貶韓泰撫州司封郎中韓曄池州禮部貟外郎栁宗元邵州屯田貟外郎劉禹錫連州刺史皆自郎官遷謫禹錫至荊南攺武陵司馬此詩未攺武陵前作也】湖波連天日相騰蠻俗生梗瘴癘烝江氛嶺祲昬若凝一蛇兩頭見未曽怪鳥鳴喚令人憎【鳴喚或作爭鳴】蠱虫羣飛夜撲燈雄虺毒螫墮股肱【楚詞雄虺九首史記艸無毒螫螫虫行毒也螫音釋字亦作】食中置藥肝心崩左右使令詐難憑愼勿浪信常兢兢吾嘗同僚情可勝【公嘗與夢得同爲禦史嘗或作常非是蔡寛夫詩話云子厚禹錫於退之最厚善然退之貶陽山不能無疑赴江陵途中寄三學士云同官盡才俊扁善栁與劉或慮語言泄傳之落讎云云及其爲永貞行憤疾至云數君匪親豈其朋又曰吾嘗同僚情可勝則亦見其坦夷尙義待朋友始終也】具書目見非妄徴嗟爾旣往宜爲懲

洞庭湖阻風贈張十一署【自陽山徙椽江陵永貞元年十月過洞庭作也】

十月陰气盛北風無時休蒼茫洞庭岸與子維雙舟霧雨晦爭泄波濤怒相投犬雞斷四聴【斷方從杭蜀本作絕今按此句旣有絕字則下一句不應便復出方爲杭蜀所誤此比多矣】糧絕誰與謀相去不容步險如礙山邱淸談可以飽夢想接無由男女喧左右饑啼但啾啾非懷北歸興何用勝羇愁雲外有白日寒光自悠悠能令暫開霽過是吾無求

李花贈張十一署【或作李有花元和元年二月江陵作】

江陵城西二月尾花不見桃惟見李風揉雨練雪羞比【揉或作柔非是揉而由切】波濤翻空杳無涘【翻空或作相翻非是】君知此處花何似白花倒燭天夜明羣雞驚鳴官吏起金烏海底初飛來【隋孟康詠日詩金烏升曉气】朱輝散射靑霞開【選恨賦郁靑霞之奇意】迷魂亂眼看不得【迷防亂眼或作迷亂入眼入又作人皆非是】照耀萬樹繁如堆念昔少年著遊燕對花豈省曽辭杯【省曽辭或作曽辭酒非是】自從流落憂感集欲去未到先思回秖今四十已如此【公時年三十九】後日更老誰論哉力攜一罇獨就醉【獨或作共非是】不忍虛擲委黃埃【委或作隨】

杏花【與前篇同時作】

居鄰北郭古寺空杏花兩株能白紅曲江滿園不可到【唐劇譚錄曲江池本秦隑州開元中疏鑿遂爲妙境杜甫哀江頭詩春日潛行曲江曲細栁新蒲爲誰緑者是也】看此寧避雨與風二年流竄出嶺外【公貞元十九年冬出爲陽山凡二年至是始爲椽江陵】所見艸木多異同冬寒不嚴地恆泄陽气發亂無全功【無全閣本作全無非是】浮花浪蘂鎭長有才開還落瘴霧中山橊躑躅少意思【本艸注躑躅樹生髙三四尺花似山石橊或云一名山石橊躑直炙切躅廚玉切】照耀黃紫徒爲叢鷓鴣鉤輈猿叫歇【嶺表記鷓鴣自呼云鉤輈李羣玉詩又聴鉤輈格磔聲輈張流切】杳杳深谷攢靑楓【杳杳或作杳藹】豈如此樹一來翫若在京國情何窮今旦胡爲忽惆悵【惆或作怊後放此】萬片飄泊隨西東明年更發應更好【更發一作花發】道人莫忘鄰家翁

感春四首【元和元年春掾江陵時作】

我所思兮在何所情多地遐兮徧處處東西南北皆欲往千江隔兮萬山阻【張衡四愁詩我所思兮在太山欲往從之梁甫艱我所思兮在桂林欲往從之湘水深云云公句意蓋取此】春風吹園雜花開朝日照屋百鳥語三杯取醉不復論一生長恨柰何許【諸本柰作春今從杭蜀本云古樂府柰何許石闕生口中銜碑不得語】

皇天平分成四時【宋玉九辯曰皇天平分四時兮】春气漫誕最可悲【气或作風】雜花糚林艸蓋地白日座上傾天維【西京賦振天維衍地絡】蜂喧鳥咽畱不得紅蕚萬片從風吹豈如秋霜𨿽慘冽【慘或作凜以西京賦冰霜慘冽定作慘】摧落老物誰惜之【晉宣帝嘗疾張皇后往省帝曰老物可憎又曰老物不足惜】爲此徑須沽酒飲自外天地棄不疑近憐李杜無檢束爛漫長醉多文辭屈原離騷二十五【前漢藝文志屈原賦二十五篇蓋離騷經一九歌十一天問一九章九遠遊卜居漁父各一凡二十五篇也】不肯餔啜糟與醨【漁父篇何不餔糟而歠醨餔奔謨切醨呂支切】惜哉此子巧言語不到聖處寧非癡【先儒云公以原詞介於莊周司馬遷之間其感春詩云云蓋與屈原之懲於諷諌而傷其違聖之達節也】幸逢堯舜明四目條理品彚皆得宜平明出門暮歸舍酩酊馬上知爲誰【酩酊注見二卷歸彭城詩閣杭蜀本爲誰作誰爲方從諸本云按公後詩有遇酒卽酩酊公知我爲誰卽此義也今按方氏此論最公使他處皆如此則無可議矣】

朝騎一馬出暝就一牀臥詩書漸欲拋節行久已惰冠欹感髮禿語誤悲齒墮孤負平生心【孤或作辜】已矣知何柰【諸夲皆同無可疑者荊公本柰作那李本知作如亦無大異獨方從閣本作已知無可柰乃不成文理故今定從諸本】我恨不如江頭人【我恨方從杭本作柰我閣本無柰字亦無恨字蜀作我柰今案杭蜀本蓋因前篇之末有柰字而誤也閣本亦少一字皆非是今從監本】長网橫

江遮紫鱗獨宿荒陂射鳧鴈賣納租賦官不嗔歸來歡笑對妻子衣食自給寧羞貧今者無端讀書史智慧只足勞精神【閣本如此爲當方乃不從而以足爲是又不可曉也】畫蛇著足無處用【史記楚惠王使柱國昭陽將兵攻齊陳軫謂昭陽曰昔人有遺其舍人一巵酒者舍人相謂曰數人飲此不足以徧請有畫地爲蛇蛇先成者飲之一人曰吾蛇先成舉酒而起曰吾能爲之足者及爲足而後成人奪其酒而飲之或曰蛇固無足今爲之足非蛇也著陟略切】兩鬢雪白趨埃塵幹愁漫解坐自累與眾異趣誰相親數杯澆腸𨿽暫醉皎皎萬慮醒還新百年未滿不得死且可勤買拋靑春【買或作置東坡云國史補酒有富平之石凍春劍南之燒春杜子美詩有麯米春裴鈏作傳奇亦有松醪春唐人名酒多以春拋靑春亦必酒名按此詩在江陵作蓋江陵酒名也】

寒食日出遊【張十一院長見示病中憶花九篇寒食日出遊夜歸因以投贈張十一卽功曹署公與張同自禦史貶官又同爲江陵掾公法曹參軍張功曹參軍元和元年時也】

李花初發君始病我往看君花轉盛走馬城西惆悵歸不忍千株雪相映邇來又見桃與棃交開紅白如爭競可憐物色阻攜手空展霜縑吟九詠紛紛落盡泥與塵不共新糚比端正桐華最晚今已繁【禮記月令季春之月桐始華】君不彊起時難更關山逺別固其理寸步難見始知命憶昔與君同貶官夜渡洞庭看斗柄豈料生還得一處引袖拭淚悲且慶各言生死兩追隨【生死或作死生】直置心親無貌敬念君又署南荒吏【張在江陵未幾邕管經略使路恕署爲判官】路指門幽且夐【容州北流縣南三十里有兩石相對門闊三十步俗號門關諺曰門關十人九不還】三公盡是知音人曷不薦賢陛下聖【蔡邕獨斷雲謂陛下者羣臣不敢指斥天子故呼在陛下者因卑達尊之義也】囊空甑倒誰救之【杜詩囊空恐羞澁畱得一錢看又郭林宗傳孟敏客太原荷甑墮地不顧而去】我今一食日還並【禮記儒行儒有並日而食】自然憂气損天和安得康彊保天性斷鶴兩翅鳴何哀縶驥四足气空橫【縶陟立切橫戶孟切】今朝寒食行野外綠楊帀岸蒲生迸【生或作芽】宋玉庭邊不見人【杜詩曽聞防玉宅每欲到荊州荊州卽江陵也】輕浪參差魚動鏡自嗟孤賤足瑕疵特見放縱荷寛政飲酒寧嫌底深【桑乂在江總席上曰𨿽深盞百罰吾亦不辭也】題詩尙倚筆鋒勁【鮑明逺擬古詩兩說窮舌端五車推筆鋒】明宵故欲相就醉【故或作固】有月莫愁當火令【洪慶善云此時春末夏初故云火令方云非也此謂寒食禁火耳火令字見周禮魏武帝亦有寒食禁火令但東坡甞爲李公擇書此詩作燈火冷又不知其所據何本也今按方說是也此言夜行有月故不憂當寒食禁火之令耳坡讀亦誤】

憶昨行和張十一【或作和張十一憶昨行與前詩同時在江陵作】

憶昨夾鐘之呂初吹灰【月令仲春之月律中夾鐘二月之呂也續漢書以莩灰實律之端按歷而侯之其月气至則灰飛而律通】上公禮罷元侯回【上洪作杜雲杜佑自淮南入朝也方作社云此爲荊帥裴均罷社而享客也今按方說是也但以上爲社則未然左傳云五行之官封爲上公祀爲貴神其土正曰后土在家則祀中霤在野則爲社故杜注用幣於社云以請於上公則上公卽社神也況此句內又自以元侯爲對耶】車載牲牢甕舁酒並召賔客延鄒枚【鄒陽枚乘漢梁孝王客】腰金首翠光照耀絲竹迥發淸以哀靑天白日花艸麗玉斚屢舉傾金罍【詩我姑酌彼金罍】張君名聲座所屬【朱六切】起舞先醉長松摧宿酲未解舊痁作【劉伶五斗解酲左傳痁作而伏舊痁方作痁舊今按此句內上有宿酲字則此當爲舊痁明矣方誤痁失亷切】深室靜臥聞風雷自期殞命在春序屈指數日憐嬰孩危辭苦語感我耳淚落不揜何漼漼【集韻云漼雪霜積聚貌選指季豹而漼焉注漼涕泣垂貌漼七回切】念昔從君渡湘水【湘或作湖】大帆夜劃窮髙桅【玉篇雲帆船上檣竿劃忽麥切桅五回切】陽山鳥路出臨武【公責連之陽山今張爲彬之臨武郴在江南連則廣南也】驛馬拒地驅頻隤【三館本作槌方云博雅槌�也亦有義今按方義暗僻不可曉此但言當謫官時馳驛發遣而山路險惡故羸馬拒地不進被驅而屢至傾隤耳隤或取詩我馬虺隤字然其義但爲不能升髙之病又似未必然也隤杜回切】踐蛇茹蠱不擇死忽有飛詔從天來伾文未揃崖州熾【伾王伾文王叔文崖州韋執誼也揃或作剪謝校從剪說文揃滅也史記西南夷贊有揃剽字伾音丕揃子踐切】𨿽得赦宥恆愁猜近者三姦悉破碎【三姦謂貶王伾王叔文韋執誼也】羽窟無底幽黃能【能有兩音奴來切者三足鼈也奴登切者熊屬足似鹿者也左傳殛鯀於羽山其神化爲黃熊以入於羽淵國語作黃能當音賢能之能然說者謂能旣熊屬又爲鼈類東海人祭禹廟不用熊白及鼈爲饌疑鯀化爲二物則兩音亦可通用也】眼中了了見鄕國知有歸日眉方開今君縱署天涯吏【縱或作從今按張署墓志邕管奏署爲判官也】投檄北去何難哉無妄之憂勿藥喜一善自足禳千災頭輕目朗肌骨健古劍新斸磨塵埃殃消禍散百福並從此直至耇與鮐【詩閟宮俾爾耆而艾耆老也鮐魚名詩行葦黃耇臺背鄭氏箋雲臺之言鮐也大老則背有鮐文鮐音臺者或作耆】嵩山東頭伊洛岸勝事不假須穿栽【或作裁】君當先行我待滿【張先遷京兆府司錄】沮溺可繼窮年推【沮溺人名語長沮桀溺耦而耕公家河南而嵩山伊水洛水並焉詩意欲與張耦耕於嵩山下也推字取禮記月令三推九推之意沮子魚切推他回切或作催】

東雅堂昌黎集注卷三

欽定四庫全書

東雅堂昌黎集注卷四

古詩

劉生詩【或無詩字貞元二十一年劉師命訪公於陽山斷章似有送行之意集中有因棃花爲生作二詩豈前此之作耶】

生名師命其姓劉自少軒輊非常儔【詩戎車旣安如輊如軒又馬援傳居前不能令人輊居後不能令人軒輊或作軼輊竹二切】棄家如遺來遠遊東走梁宋曁揚州【曁或作墮】遂淩大江極東陬【東陬東隅卽謂越也陬將侯切】洪濤舂天禹穴幽【禹穴在防稽】越女一笑三年畱南逾橫嶺入炎州【或作洲】靑鯨髙磨波山浮【鯨或作鮮今按靑義未詳疑是長字之誤】怪魅炫曜堆蛟虯【魅或作媚堆或作推非是】山防讙噪猩猩遊【防或作獠非是防蘇遭切神異經西方深山有人長尺餘袒身捕蝦蟹以食名曰山防國語注作防公聯句亦有中矢類妖防遊或作愁此詩二州字二遊字視古用韻後人誤攺也】毒气爍體黃膏流問胡不歸良有由美酒傾水防肥牛【防音蔗與炙同又側吏切】妖歌慢舞爛不收倒心回腸爲靑眸【司馬遷答任少卿書腸九回阮籍見佳客爲靑眼】千金邀顧不可酬乃獨遇之盡綢繆【綢音籌繆莫彪切】瞥然一餉成十秋【楚詞目瞥瞥兮西沒餉或作向非是瞥匹篾切】昔須未生今白頭五管歷徧無賢侯【唐永徽後以廣桂容邕安南皆廣府謂之五府節度使名嶺南五管見舊書地埋志】回望萬里還家羞陽山窮邑惟猿猴手持釣竿遠相投我爲羅列陳前修【前修字見離騷謂前世修能之士】芟蒿斬蓬利鋤耰天星回環數才周文學穰穰囷倉稠【史記五穀蕃熟穰穰滿家】車輕禦良馬力優咄哉識路行勿休往取將相酬恩讎鄭羣贈簟【羣嘗以侍禦史佐裴均江陵公自陽山量移江陵法曹與羣同僚唐孔戣私記云退之丰肥善睡每來吾家必命枕簟而沈存中筆談亦云世畫韓退之小面而美髯著紗帽此乃江南韓熙載爾熙載諡文靖江南人謂之韓文公因此遂誤以爲退之退之肥而少髯此詩有腰腹空大及慢膚多汗之語二說信然】

蘄州笛竹天下知【蘄州在今淮南其地出竹笛或作簟】鄭君所寶尢瓌奇攜來當晝不得臥一府傳看黃璢璃【東坡寄簟與蒲傳正詩云愧此八尺黃璢璃祖此詩也】體堅色淨又藏節盡眼凝滑無瑕疵【盡或作滿】法曹貧賤眾所易腰腹空大何能爲自從五月困暑濕如坐深甑遭烝炊手磨袖拂心語口慢膚多汗眞相宜【楚辭天問平脇慢膚何以肥之】日暮歸來獨惆悵有賣直欲傾冡資誰謂故人知我意捲送八尺含風漪呼奴掃地鋪未了光彩照耀驚童兒靑蠅側翅虱避【詩營營靑蠅止於樊抱朴子曰虱攻君臥不獲安音早】肅肅疑有淸飈吹倒身甘寢百疾愈卻願天日恆炎曦明珠靑玉不足報【選張衡四愁詩美人贈我貂襜褕何以報之明月珠美人贈我錦繡叚何以報之靑玉案】贈子相好無時衰【閣本無時作時無非是】

丰陵行【順宗陵也按長安志順宗丰陵在富平縣東北三十五里甕金山順宗以元和元年七月葬公是年六月方自江陵召入爲博士必當是時作終篇言三代舊制存諸書當時之禮必有不合於古者故云】

羽衛煌煌一百里【一或作三以長安志考之非是】曉出都門葬天子【順宗也】羣臣雜沓馳後先宮官穰穰來不巳是時新秋七月初金神按節炎气除淸風飄飄輕雨灑【風伯淸塵雨師灑道見文選】偃蹇旂斾捲以舒逾梁下阪笳鼓咽【方作沸今按作咽乃響又見悲切之意也】嵽嵲遂走宮閭【嵽嵲山小而不安貌選注天子后妃所葬墓曰宮宮閭謂宮前之寓閭也閭或作虛非是嵽音絰嵲音臬】哭聲訇天百烏噪【訇音轟】幽坎晝閉空靈輿皇帝孝心深且遠資送禮備無贏餘設官置衛鎖嬪妓【唐制諸陵皆置宮殿列官曹設嬪妓侍衛如平生杜甫橋陵詩宮女晚知曙祠臣朝見星】供養朝夕象平居【養或作送】臣聞神道尙淸淨三代舊制存諸書墓藏廟祭不可亂欲言非職知何如

遊靑龍寺贈崔大補闕【諸本大作羣崔羣字惇詩公同年進士也公元和元年在京師爲國子博士時作詳詩意可見寺在京城南門之東洪慶善云詩中正值萬株紅葉滿謂柿也靈液屢進頗黎盌謂食柿也】

秋灰初吹季月管【吹灰者謂作十二律管於室中四時位上埋之取蘆莩燒之作灰實之管中以羅縠覆之气至則吹灰動縠律卽气之管以銅爲之詳見漢律曆志】日出卯南暉景短【月令季秋之月昬虛中旦栁中】友生招我佛寺行正值萬株紅葉滿光華閃壁見神【壁或作璧】赫赫炎官張火傘然云燒樹大實駢金烏下啄赬虯卵【赬音檉】魂翻眼倒忘處所【倒或作暈】赤气沖融無閒斷有如流傳上古時九輪照燭乾坤旱【淮南子曰堯時十目並出艸木焦枯堯命羿仰射十日中其九九輪謂九日車輪也】二三道士席其間靈液屢進頗黎盌【頗黎出西域亦作玻瓈】忽驚顏色變韶稚【忽或作勿非是韶或作齠韶有美義不必易字】卻信靈仙非怪誕桃源迷路竟茫茫棗下悲歌徒纂纂【潘嶽笙賦曰歌棗下之纂纂】前年嶺隅鄕思發【謂貞元二十年春在陽山】躑躅成山開不算【躑躅花名見杏花詩注躑直炙切躅廚玉切】去嵗羇帆湘水明【謂永貞元年自陽山移掾江陵】霜楓千里隨歸伴猿呼鼯嘯鷓鴣啼【嘯或作笑非是】惻耳酸腸難濯澣【惻或作側非是】思君攜手安能得今者相從敢辭懶由來鈍騃寡參尋【騃或作駭非是騃語駭切】況是儒官飽閒散惟君與我同懷抱鋤去陵谷置平坦年少得途未要忙時淸諌疏尢宜罕何人有酒身無事誰家多竹門可欵須知節卽風寒幸及亭午猶妍暖南山逼冬轉淸瘦刻畫圭角出崖窽【窽空也莊子導大窽窽音欵】當憂復被冰雪埋汲汲來窺誡遲緩

贈崔立之評事【立之名斯立博陵人元和初爲大理評事以言事黜官爲藍田丞見公藍田丞防記元和元年六月公召拜國子博士作此詩詳味詩意當是崔頻有詩望公推引故公有頻防怨句刺棄遺豈有閒官敢推引之語云】

崔侯文章苦防敏【老杜不見敏捷詩千首】髙浪駕天輸不盡曽從關外來上都【外或作內非是】隨身卷軸車連軫朝爲百賦猶鬱怒暮作千詩轉遒緊搖毫擲簡自不供頃刻靑紅浮海蜃【史記天官書海旁蜃气象樓臺蜃音腎】才豪气猛易語言往往蛟螭雜螻蚓【蛟螭雜螻蚓言其小大不齊也苕溪漁隱叢話云立之詩有不工處故退之以此譏之螭抽知切螻音婁蚓音引】知音自古稱難遇世俗乍見那妨哂勿嫌法官未登朝【法官謂大理評事】猶勝赤尉長趨尹【斯立初爲尹陽尉唐州縣有畿赤緊望之等】時命𨿽乖心轉壯技能虛富家逾窘念昔塵埃兩相逢爭名齟齬持矛楯子時專場誇觜距【選張衡東都賦秦政利觜長距終得擅場注擅專也専或作擅觜卽委切距舊杵切】余始張軍嚴韅靷【左傳僖二十八年晉楚戰於城濮晉車七百乘韅靷鞅靽杜預注在背曰韅在胸曰靷在腹曰鞅在後曰靽言駕乘修備韅曉見切靷以忍切】爾來但欲保封疆莫學龎涓怯孫臏【史記孫臏】

【嘗與龎涓俱學兵法事魏爲惠王將以能不及臏陰召臏至則以法斷其兩足而黥之】竄逐新歸厭聞閙【公時方自江陵法曹召爲國子博士】齒髮早衰嗟可閔頻防怨句刺棄遺豈有閒官敢推引深蔵篋笥時一發戢戢已多如束筍可憐無益費精神有似黃金擲虛牝【牝谿谷也古詩云哀壑叩虛牝】當今聖人求侍從【聖人謂憲宗也】拔擢杞梓收楛箘【襄二十六年左氏晉大夫如杞梓皮革焉書惟箘簵楛箘簵美竹可以爲矢楛木名可以爲矢簳楛音戶箘音窘】東馬嚴徐巳奮飛【東方朔司馬相如嚴助嚴安徐樂等】枚臯卽召窮且忍【枚臯枚乘子字少儒】復聞王師西討蜀【元和元年正月命長武城使髙崇文等伐蜀討劉辟】霜風冽冽摧朝菌【莊子朝菌不知晦朔菌地蕈也菌音窘】走章馳檄在得賢【說文曰檄二尺書也有急事則插以鳥羽號爲羽檄西京雜記楊子云曰漢武帝戎馬之間飛書馳檄用枚臯廊廟之上髙文典冊用相如檄刑狄切】燕雀紛挐要鷹隼【禮記鷹隼蚤鷙挐女加切又女書切隼息尹切要一作惡】竊料二塗必處一豈比恆人長蠢蠢勸君韜養待徴招不用雕琢愁肝腎墻根菊花好沽酒錢帛縱空衣可凖暉暉檐日暖且鮮摵摵井梧疎更殞【苕溪漁隱云摵音索殞落貌文選盧子諒詩摵摵芳葉零又潘嶽秋思賦庭樹摵以灑落】髙士例須憐麯蘗丈夫終莫生畦畛能來取醉任喧呼死後賢愚俱泯泯

送區南歸【區嘗從公於江陵召拜國子博士又從之至京此詩有從我荊州來京畿之句將歸公以詩送之張籍孟郊亦皆有詩元和元年也區或作歐歸或作徵區烏侯切唐韻區治子之後漢王莽傳有中郎區博】

穆昔南徵軍不歸虫沙猿鶴伏以飛【抱朴子云周穆王南徵三軍之眾一朝盡化君子爲猿爲鶴小人爲虫爲沙造化權輿作周昭王南徵皆未詳本何據也】洶洶洞庭莽翠微【或作江洶洞庭宿莽微楚詞波逢洶湧濆滂沛兮又夕擥中洲之宿莽王逸注云艸經冬不死者楚人名曰宿莽洶許拱切又音凶莽莫補切】九疑鑱天荒是非【選登巉巖而下望湘中記零陵營道九山相似行者疑惑故名九疑荒是非豈以此耶鑱或作巉九疑言鑱天洪濤言舂天皆奇語也巉仕檻切又鋤咸切】野有象犀水貝璣分散百寶人士稀【士或作事非是】我遷於南日周圍【貞元十九年冬公謫陽山明年冬來故云日周圍】來見者眾莫依俙爰有區子熒熒暉【區子或作子區】觀以彛訓或從違我念前人譬葑菲【詩采葑采菲無以下體】落以斧引以纆徽【引以或作斧引洪慶善纆作墨方從唐誾杭本亡張文潛云古人作七言詩其句脈多上四字而下以三字成之退之乃變句脈以上三下四如落以斧引以纆徽𨿽欲悔舌不可捫是也今按此言纆徽謂木工所用之繩墨也然周易作徽纆乃爲黒索所以拘罪人者恐公所用別有據也纆音墨徽音暉】𨿽有不逮驅騑騑【詩四牡騑騑音霏】或采於薄漁於磯服役不辱言不譏從我荊州來京畿【元和元年六月公自江陵召爲國子博士與公俱至京師】離其母妻絕因依嗟我道不能自肥【道不或作不道非是】子𨿽勤苦終何希王都觀闕雙巍巍騰蹋眾駿事鞍鞿佩服上色紫與緋獨子之節可嗟唏【香衣切字與欷同或作欷】母附書至妻寄衣開書拆衣涙痕晞【開書拆衣或作開緘發封淚痕作痕淚非是】𨿽不勑還情庶幾朝暮盤羞惻庭闈幽房無人感伊威【潘安仁哀永逝文撫靈櫬兮訣幽房蛜蝛爾雅委黍也注舊說防婦詩伊威在室陸徳明云或傍加虫者後人增耳鄭氏箋雲家無人惻然令人感傷】人生此難余可祈子去矣時若發機【矣或作吳非是句法見上張文潛說】蜃沈海底气升霏【史記天官書凡海旁蜃气象樓臺】彩雉野伏朝扇翚【爾雅雉五彩皆備曰翚扇或作羽非是蓋宮扇以雉尾爲之翚文采貌此言雉伏於野而其羽可用爲朝廷之儀與上下二句爲一類也翚音揮】處子窈窕王所妃【莊子綽約若處子詩曰窈窕淑女】茍有令徳隱不腓【詩百卉具腓腓病也】況今天子鋪徳威【鋪或作輔非是】蔽能者誅薦受禨【漢書進賢受上賞蔽賢防顯戮此用其意史記因載其禨祥度制禨音幾】出送撫背我涕揮行行正直愼脂韋【楚詞如脂如韋以潔楹乎注脂韋柔弱貌也】業成志樹來頎頎【詩碩人其頎注言儀表長麗絞好頎頎然頎音祈】我當爲子言天扉

三星行【三星謂箕鬥牛也公自憫其生多訾毀如此詳詩意可見蘇內翰云吾生遭口語無數蓋生時與退之相似吾命在鬥牛間而身宮亦復在焉意亦耴此也】

我生之辰【方從閣本之下有三字云謂鬥牛與箕也今按辰時也詩云我辰安在方說非是】月宿南鬥牛奮其角箕張其口【牛箕二十八宿中之二宿也】牛不見服箱【詩睆彼牽牛不以服箱言有牛之名而無其實不可以服箱服載也】斗不挹酒漿【詩維北有斗不可以挹酒漿言亦有斗名而無其實不可以挹酒也】箕獨有神靈無時停簸揚【書星有好風星有好雨孔安國云箕星好風畢星好雨又詩維南有箕不可以簸揚無時停簸掦者言牛斗皆不可用惟箕獨能簸揚所謂有神靈也簸音播】無善名巳聞無惡聲已讙【諸夲已並作以今從唐閣本云讙如諸將盡讙之讙此詩葉余於除葉讙於聞今本易讙爲攘以求葉揚韻非是】名聲相乘除【歷家有增減率遲速積故有乘除之法乘音繩】得少失有餘三星各在天【詩三星在天】什伍東西陳【什伍猶縱橫也南斗六星牽牛六星箕四星】嗟汝牛與鬥汝獨不能神

剝啄行【元和元年自江陵召入爲國子博士作也公被讒出爲陽山至是召還又有謗之者故三星行雲名聲相乘除得少失有餘剝啄行雲我不厭客困於語言欲不出納以堙其源各有所激云爾歐陽文忠擬剝啄行寄趙少師云剝剝復啄啄柴門驚鳥雀故人千里駕信士百金諾云云公逺讒避謗欲謝客以堙其源故深其塹堅其墉要爲不可幹者而歐陽則歸老故鄕欣然喜客之至是以其辭不同如此】

剝剝啄啄有客至門我不出應客去而嗔從者語我子胡爲然我不厭客困於語言【諸本此下有我嗟子誠一語閣本同今從唐杭蜀本刪云閣本衍蓋下語誤入】欲不出納以堙其源空堂幽幽有稭有莞【書三百里納稭服詩下莞上簟稭音戛莞者丸又九還切】門以兩版叢書於間窅窅深塹【窅音窈】其墉甚完【墉或作容非是】彼寧可隳此不可幹從者語我嗟子誠難子𨿽云爾其口益蕃【益或作實口益或作益實】我爲子謀有萬其全凡今之人急名與官子不引去與爲波瀾【與方作以云韓文與多作以他文見者非一詩之子歸不我以注以猶與也今按陸宣公奏議亦然如雲未審云云以否之類是也然當作與爲正】𨿽不開口𨿽不開關變化咀嚼有有神今去不勇其如後艱我謝再拜汝無復云往追不及來不有年【諸本作來可待焉今以閣杭蜀本云公祭十二兄文其不有年以補我愆同此義也】

靑靑水中蒲三首【諸本作一首今從閣本按樂府亦作三首詩蓋興寄也當是婦人思夫之意文選古樂府飲馬長城窟行有靑靑河畔艸長歌行有靑靑園中葵其大意與此相類】

靑靑水中蒲下有一雙魚君今上隴去我在與誰居靑靑水中蒲長在水中居寄語浮萍艸相隨我不如靑靑水中蒲葉短不出水婦人不下堂行子在萬里孟東野失子【並序東野爲鄭餘慶畱府賔佐在元和二三年此詩當是時作也據郊集有哀幼子及杏陽詩其詞甚悲石君美有子年少而失魯直嘗書此詩遺之云時以觀覽可用亂思而紓哀防觀物理其實如此大蓋因果耳退之救世獘故並因黒不言然此一叚文意乃是湼槃經中佛語退之嘗言不能無所不讀未有能爲大儒者其弗信矣乎魯直所云如此】

東野連產三子不數日輒失之幾老念無後以悲其友人昌黎韓愈懼其傷也推天假其命以諭之

失子將何尢吾將上尢天女實主下人與奪一何偏【何或作以莊子奪彼與此一何偏也】彼於女何有乃令蕃且延【蕃或作繁】此獨何罪辜生死旬日間上呼無時聞滴地淚到泉地只爲之悲瑟縮久不安乃呼大靈龜騎云欵天門問天主下人薄厚胡不均天曰天地人由來不相關吾懸日與月吾系星與辰日月相噬齧星辰踣而顚吾不女之罪知非女由因【因或作緣此詩如因與鰥今本皆以韻不葉而誤刋也今按作緣亦通未必誤攺也】且物各有分孰能使之然有子與無子禍福未可原魚子滿母腹【或作肚】一一欲誰憐細腰不自乳【博物志細腰無雌雄之類取桑虫或阜螽子抱而成已子詩所謂螟蛉有子果臝負之者也】舉族長孤鰥【或作懸】鴟梟啄母腦母死子始翻【或作蕃爾雅釋鳥云梟鴟說文云不孝鳥也張奐曰鶹鷅食母鴟處脂切梟堅堯切】蝮蛇生子時【玉篇蝮螫手則斷楚詞蝮蛇蓁蓁蝮音覆一作虺】坼裂腸與肝好子𨿽云好未還恩與勤惡子不可說鴟梟蝮蛇然有子且勿喜無子固勿嘆【音灘】上聖不待教賢聞語而遷下愚聞語惑𨿽教無由悛大靈頓頭受卽日以命還地祗謂大靈女往告其人東野夜得夢有夫衣巾【崔豹古今注曰龜一名衣督郵邵氏聞見錄云史記江使神龜使於河漁者得之龜夢於宋元王夢見一大夫延頸而長頭衣繡之衣而乘輜車見史記龜策傳】闖然入其戶【闖出頭兒】三稱天之言再拜謝夫收悲以歡忻

陸渾山火和皇甫湜用其韻【諸夲作次韻和皇甫湜陸渾山火今從閣杭蜀夲皇甫湜字持正睦州新安人元和元年擢進士第爲陸渾尉縣本周之畿內地秦晉遷陸渾之戎於伊川漢立爲陸渾縣唐河南府公詩云時當大冬澤幹源其分司東都冬所作歟次前詩當在元和三年矣此詩一本作次韻非是劉貢父云唐人和詩有次韻依其次用韻有依韻同在一韻中有用韻用彼之韻不必次之公和陸渾山火是也然持正詩不傳於世矣】

皇甫補官古賁渾【賁或作陸今從杭蜀本云賁音陸字本公羊傳】時當冬澤幹源【或作大】山狂谷很相吐吞風怒不休何軒軒擺磨出火以自燔【擺音捭】有聲夜中驚莫原天跳地踔顚乾坤【後漢踔宇宙而遺俗注猶越也】赫赫上照窮崖垠【音銀】截然髙周燒四垣神焦爛無逃門三光弛隳不復暾【楚詞暾將出兮東方復或作暇暾他昆切】虎熊麋豬逮猴猿水龍鼉龜魚與黿鴉鴟雕鷹雉鵠鵾【鷹雉或作鴈鷹】燖炰煨孰飛奔【筆墨閒錄無逸云上句正栢梁體後山作七字詩上東坡襲此體燖湯中爚肉也儀禮惟燖者有膚庖含毛炙物詩毛炰胾羮廣韻云埋物灰中令熟也方作爊非是孰一作熟燖徐亷切炰音庖煨烏回切於刀切】祝融告休酌卑尊【左昭二十九年顓頊氏有子曰黎爲祝融爲髙辛火正火行於冬猶祝融告休而歸也】錯陳齊玫辟華園【玫音梅一或作牧非謂火齊玫瑰也辟或作闡】芙蓉披猖塞鮮繁千鐘萬鼓咽耳喧攢雜啾嚄沸篪塤【廣韻啾喞小聲嚄噴大喚自山狂谷很以下言火之盛如此沸或作咈非是啾卽由切嚄胡伯切篪音池塤音喧】彤幢絳旃紫纛旛【周禮通帛爲旃纛左纛以犛牛尾爲之系左騑馬軛上旃旗曲柄旛或作畨幢宅江切纛音導】炎官熱屬朱冠褌【前漢相如自著犢鼻褌褌音昆】髹其肉皮通防臀【選列髹彤之繡捔關東俗器物一再漆者謂之髹漆祝季賔謂防當作防按防從肉從骨一也劉備髀中肉消亦通用髹音休防音陛臀音屯】頽胸垤腹車掀轅【或作轅掀】緹顏韎股豹兩鞬【周禮赤緹用羊韎赤韋也詩韎韐有奭兩鞬說文所以戢弓矢後漢董卓膂力過人雙帶兩鞬左右馳射左氏右屬櫜鞬豹兩鞬者以豹皮爲之緹音提韎莫拜切又莫佩切鞬居言切】霞車虹靷日轂轓【靷引車索也史記憑軾結靷前漢令長吏二千石朱兩轓虹或作紅非是靷以忍切又羊晉切轓音番】丹蕤縓蓋緋繙防【爾雅一染謂之縓繙廣韻風吹旗貌防說文幡也縓七絹切繙音翻防音鴛】紅帷赤幕羅脤膰【周禮以膰脤之禮親兄弟之國膰祭肉也脤音膰符爰切】池波風肉陵屯【左氏士刲羊亦無也音荒陵或作淩洪慶善曰陵屯字見莊子當從陵樊澤之曰若池波若風肉若陵屯方云如池而波風肉如陵之屯聚也今按列子生於陵屯注謂髙處莊子音義云阜也洪說得之樊說池肉陵屯方說波風皆得之而樊說波如風方說肉如陵之屯聚則誤矣合二說而言之曰如池之波風肉之陵屯乃爲善耳】谽呀鉅壑頗黎盆【谽或作豁大貌字見上林賦少陵詩亦有餘光散谽呀頗黎西國赤玉名云今按漢書注谽呀澗谷形容也呀虛加切】豆登五山四罇【爾雅木豆謂之豆瓦豆謂之登豆登五山者以五嶽爲豆登瀛四罇者以四海爲酒罇也自形幢絳旗以下皆言祝融禦火其車禦飲食之盛如此】熙熙釂醻笑語言【飲盡謂之釂禮記長者舉未釂少者不敢飲醻與酬同注人進客曰醻釂子肖切】雷公擘山海水翻齒牙嚼齧舌齶反【齶或作齶齶口中也出字統反前漢有所平反齶音咢反音番】電光防磹赬目防【大目也晉王嘉拾遺記月支獻猛獸令作兩目如天防磹之炎光也防先念切磹徒念切防音喧】頊防收威避根【月令冬其帝顓頊其神冥水神也】斥棄輿馬背厥孫【水生木木生火水之於火猶祖視孫也】縮身潛喘拳肩跟【音根】君臣相憐加愛恩命黒螭偵焚其元【螭音摛偵音檉又醜鄭切】天關悠悠不可援【音袁】夢通上帝血面論【詩意謂火旣用事則頊冥黒精之君防水官之神當縮身潛喘而君臣乃命黒螭問其事於祝融而火焚其首黒螭所以血面而論於帝也】側身欲進叱於閽帝賜九河湔涕痕【涕或作淚湔音箭】又詔巫陽反其防【宋玉招防云帝告巫陽曰有人在下我欲輔之魂魄離散汝筮與之注巫陽天帝女也】徐命之前問何寃火行於冬古所存我如禁之絕其飱【一作餐】女丁婦壬傳世婚【杭本女作夫董彥遠曰當作女丁夫壬引東山小連曰防之子曰壬夫安祝融氏之女曰丁芉俱學水仙是爲溫泉之神洪慶善曰丁火也壬水也火女也水男也丁女而爲婦於壬故曰女丁婦壬一作夫丁婦壬亦通夫丁者壬也言壬爲丁夫也婦壬者丁也言丁爲壬婦也今按丁爲陽中之陰壬爲陰中之陽故言女之丁者爲婦於壬以見水火之相配今術家亦言丁與壬合洪氏二說皆是】一朝結讎柰後昆時行當反愼藏蹲視桃著花可小鶱【一作鶱漢書來春桃花水盛謂二月雨水盛也著直略切騫音愆】月及申酉利復怨【水生於申火死於酉故水至申而利火至酉而怨】助汝五龍從九鯤溺厥邑囚之昆侖【之或作出】皇甫作詩止睡昏辭誇出眞遂上焚要余和增怪又煩𨿽欲悔舌不可捫【悔一作晦捫音門詩莫捫朕舌詳此詩始則言火勢之盛次則言祝融之禦火其下則水火相克相濟之說也】

縣齋讀書【貞元二十年在陽山縣齋作】

出宰山水縣讀書松桂林【桂或作竹舊本多作竹桂】蕭條捐末事邂逅得初心哀狖醒俗耳【狖獸名如猿音柚】淸泉潔塵襟詩成有共賦【共方作與非是】酒熟無孤斟靑竹時黙釣白雲日幽尋南方本多毒北客恆懼侵讁譴甘自守滯畱愧難任投章類縞帶【襄二十九年左氏吳季札聘於鄭見子產與之縞帶縞音杲】佇答逾兼金【答或作益非是其價倍於常者故謂之兼金孟子前日於齊王饋兼金百鎰而不受是也此詩當是贈與交朋望其報章也選雜體詩承榮重兼金】

新竹【此詩同下晚菊意皆在陽山作】

筍添南堦竹日日成淸閟縹節已儲霜【儲或作除】黃苞猶揜翠出欄抽五六當戶羅三四髙標陵秋嚴貞色奪春媚稀生巧補林並出疑爭地【疑爭或作全遮】縱橫乍依行【胡郎切】爛漫忽無次風枝未飄吹露粉先涵淚【露或作霧】何人可攜玩淸景空瞪視【選偃仰瞪眄瞪澄應切又宅耕切】

晚菊

少年飲酒時踴躍見菊花今來不復飲每見恆咨嗟佇立摘滿手行行把歸家此時無與語棄置柰悲何【柰悲或作悲柰】

落齒【公嘗與老成書云吾年未四十齒牙動搖貞元十八年與崔羣書云近者左車第二牙無故動搖脫去今此詩又云去年落一牙今年落一齒其在貞元十九年作歟】

去年落一牙今年落一齒俄然落六七落勢殊未已余存皆動搖【存或作在】盡落應始止憶初落一時但念豁可恥及至落二三始憂衰卽死每一將落時懍懍恆在巳義牙妨食物顚倒怯漱水終焉捨我落意與崩山比【與或作欲】今來落旣熟見落空相似余存二十餘次第知落矣儻常嵗落一【或作一落】自足支兩紀如其落倂空與漸亦同指人言齒之落壽命理難恃我言生有涯長短俱死爾人言齒之豁左右驚諦視我言莊周云木鴈各有喜【莊子曰山中木以不材得終其天年今主人之鴈以不鳴死】語訛黙固好嚼廢輭還美因歌遂成詩持用詫妻子【莊子踵門而詫子詫丑亞切誇也】

哭楊兵部【凝】陸歙州【參部或作曹凝字懋功爲兵部郎中參字公佐自祠部員外郎出知歙州凝守兵部郎中而云兵曹者隋甞攺兵部爲兵曹禮部爲儀曹栁子厚作凝墓碣云貞元十九年正月卒李習之陸歙州述言云貞元十八年四月卒參先凝一年而卒公乃同時哭之蓋參佐主司時公嘗以書薦侯喜等及出刺歙亦有序送又嘗有行難一篇爲參設也凝則與公嘗佐董晉汴州皆知巳者去年參死今年凝又死此公所以因凝而倂哭之】

人皆期七十【皆或作生】才半豈蹉跎【公生大歷戊申至是貞元十九年癸未則年三十有六矣豈非七十之半年】倂出知已淚【倂或作數】自然白髮多晨興爲誰慟【語非夫人之爲慟而誰爲】還坐久滂沱論文與晤語【或作新墳與宿艸】已矣可如何【可或作兩或作復】

苦寒【公此詩意蓋有所諷猶訟風伯之吹雲而雨不得作也謂隆寒奪春序而肆其寒猶權臣之用事太昊之畏避則猶當國者畏權臣取充位而巳其下反覆所言無易此意其末謂天子哀無辜則望人主進賢退不肖使恩澤下流施及艸木其愛君憂民之意具見於此按韋渠牟傳自陸贄免徳宗不復委權於下宰相充位行文書而巳所倚信者裴延齡李齊運王紹李實韋執誼與渠牟等其權侔人主此詩所以諷也時賈眈齊抗之徒當國公爲四門博士貞元十九年春作】

四時各平分【楚詞皇天平分四時兮】一气不可兼隆寒奪春序顓頊固不亷太昊弛維綱【或作施綱維非是】畏避但守謙遂令黃泉下萌芽夭勾尖艸木不復抽百味失苦甜凶飈攪宇宙【攪或作擾】鋩刃甚割砭【悲亷切】日月𨿽云尊不能活烏蟾【五經通義日中有三足烏月中有兔與蟾】羲和送日出【山海經云東南海之外甘泉之間有羲和國有女子曰羲和爲帝悅之妻是生十日常浴日於甘泉云】恇怯頻窺覘【頻或作煩恇音匡覘癡亷切】炎帝持祝融【月令孟夏之月其帝炎帝其神祝融昭二十九年左氏云顓頊氏有子曰黎爲祝融】呵噓不相炎而我當此時恩光何由霑肌膚生鱗甲衣被如刀防【列子擁防帶索音廉】气寒鼻莫齅【前漢不齅驕君之餌齅喜宥切】血凍指不拈濁醪沸入喉【選魏都賦濁醪如河】口角如銜箝【箝馬口中鐵前漢箝語燒書其廉切】將持匕箸食觸指如排籖侵鑪不覺暖熾炭屢已添【已或作以】探湯無所益【語見不善如探湯探他南切】何況纊與縑虎豹僵穴中蛟螭死幽潛熒惑喪躔次六龍冰脫髯【晉傅詩願得並天馭六龍說文髯頰須髯如占切】芒碭大包內【碭或作踼非是】生類恐盡殲啾啾窻間雀不知已微纖舉頭仰天鳴所願晷刻淹不如彈射死卻得親炰燖鸞皇茍不存爾固不在占其餘蠢動儔俱死誰恩嫌【恩或作思】伊我稱最靈不能女覆苫【女覆諸本皆作安寑今從唐本及蔡謝校本云韓文古本汝皆作女杭本尙作女今訛自閣本也女指上文禽雀而言苫蓋也言我最靈而不能汝覆苫也義爲是】悲哀激憤嘆五藏難安恬【難或作誰非是】中宵倚墻立淫淚何漸漸【楚詞涕漸漸其若屑漸將廉切】天王哀無辜【王或作子或作公】惠我下顧瞻褰旒去耳纊【禮緯曰旒垂目纊塞耳褰旒去纊謂明目達聰也纊者以黃綿爲之】調和進梅鹽【書髙宗命傅說曰若作和羮爾爲鹽梅言進傅說之徒於左右也】賢能日登禦黜彼傲與憸【七亷切詖也】生風吹死气豁逵如褰簾懸乳零落墮晨光入前檐雪霜頓銷釋土脈膏且黏豈徒蘭蕙榮施及艾與蒹日蕚行鑠鑠風條坐襜襜【相如曰舉帷幄之襜襜荀子是襜襜者何也楚辭張絳帷以襜襜處占切】天乎茍其能吾死意亦厭

和虞部盧四【汀】酬翰林錢七【徽】赤蕂杖歌【元和四年分司東都官員外郎作諸本無四七字今從閣蜀本仍側注二名汀字云夫爲虞部員外郎徽字蔚章元和初爲翰林學士】

赤藤爲杖世未窺臺郎始攜自滇池【臺郎尙書郎也前漢西南夷傳夜郎最大其西滇池方三百里滇音顚】滇王掃宮避使者【避或作迎或作邀當如避道之避今按上言掃宮則當爲避舍之避】跪進再拜語嗢咿【嗢咿夷語也嗢說文咽也咿字林內悲也嗢乙骨切咿音伊】繩橋拄過免傾墮【以竹索爲橋也竹索曰笮西南夷尋之以渡水拄冡庾切】性命造次蒙扶持途經百國皆莫識君臣聚觀

逐旌麾共傳滇神出水獻赤龍抜須血淋漓又云羲和操火鞭【羲和日禦也】暝到西極睡所遺幾重包裹自題署不以珍怪誇荒夷歸來捧贈同捨子浮光照手欲把疑【諸本同方獨從蜀本作照把欲手疑云檀弓有手弓列子有手劍史記有手旗義同此諸本多誤今按方說手義固爲有據然諸本云照手欲把則是未把之時光巳照手故欲把而疑之也今云照把則是巳把之矣又欲手之而復疑之何耶況公之詩衝口而出自然奇偉豈必崎嶇偪仄假此一字而後爲工乎大氐方意専主奇澁故其所取多類此】空堂晝眠倚牖戶飛電著壁捜蛟螭【苕溪漁隱曰退之赤藤杖詩云云故東坡鐵拄杖詩云倚壁蛟龍護晝眠山谷笻竹杖贊云蒼龍掛壁皆用此詩也電一作雷著直略切】南宮淸深禁闈宻【闈或作圍南宮指盧禁闈指錢也白樂天詩遽列諌垣升】

【禁闈洪慶善引繚繞宮墻圍禁林以釋此誤矣閣本宻作客亦非是】唱和有類吹塤篪【詩伯氏吹塤仲氏吹篪】妍辭麗句不可繼見寄聊且慰分司【公時分司東都】崔十六少府攝伊陽以詩及書見投因酬三十韻【酬下或無三十韻字而有之字崔攝伊陽乃洛之屬邑也觀詩意初與崔相識於赤縣尉時乃元和元年公自江陵入爲國子博士日也又雲府公舊同袍抜擢宰山澗乃畱守鄭餘慶擢崔攝伊陽令也又云三年國子師況住洛之涯則以國子博士分司也又云冬裘竟未擐歳窮寒气驕則是元和三年冬作也】

崔君初來時相識頗未慣但聞赤縣尉不比博士慢賃屋得連墻【得或作住】往來忻莫間我時亦新居觸事苦難辦蔬飱要同喫【諸本飱多作餐方從蜀本云此詩用蔬飱朝餐字多相亂他詩亦然說文飱謂晡時食餐吞也飱或作飡餐或作湌故字多相亂漢髙後紀賜餐錢王莽傳設飱粥顏師古曰古餐湌一字也又曰飱古飡字而皆以干安切讀之則非詩不素飱兮鄭讀如魚飱之飱音孫當以此爲正今按飱或當作餐說見平淮西碑】破襖請來綻【古樂府新衣誰當補故衣誰當綻綻丈莧切】謂言安堵後貸借更何患不知孤遺多舉族仰薄宦有時未朝餐得米日巳晏隔墻聞讙呼眾口極鵝鴈前計頓乖張居然見眞贗【贗僞物字亦作鴈韓非子說林齊伐魯索讒鼎魯以其鴈往齊人曰鴈也魯人曰眞也】嬌兒好眉眼袴腳凍兩骭【爾雅骭瘍爲微注骭腳脛也骭下晏切】捧書隨諸兄累累兩角丱【累累史記作累累丱束髮貌詩總角丱兮兩角或作角尙或作角兩累力追切丱占患切】冬惟茹寒韲秋始識瓣問之不言饑飫若厭芻豢【孟子理義之悅我心猶芻豢之悅我口】才名三十年久合居給諌白頭趨走裏閉口絕謗訕府公舊同袍【府公河南尹見題注詩豈曰無衣與子同袍】拔擢宰山澗寄詩雜詼俳有類說鵬鷃【鵬鷃字用莊子事見逍遙遊篇】上言酒味酸冬衣竟未擐【左氏躬擐甲冑音患衣或作裘】下言人吏稀惟足彪與虥【爾雅虎竊毛謂之虥注竊淺也彪悲蚪切虥音棧】又言致豬鹿此語乃善幻【善方作是今按漢書西域傳有善之語顏注云讀與幻同相詐惑也卽今吞刀吐火植種樹屠人截馬之術韓公蓋用此語方從閣本誤矣】三年國子師腸肚習藜莧【習或作集非是】況住洛之涯魴鱒可罩汕【詩九罭之魚鱒魴言大魚也爾雅巢謂之汕籗謂之罩詩南有嘉魚烝然罩罩烝然汕汕毛注罩罩籗取魚之器汕汕樔今之撩罟也魴音房鱒才本切罩都教切汕音訕】肯效屠門嚼【桓譚新論曰人聞長安樂則出門西向而笑知肉味美則對屠門而大嚼又曹子建書曰過屠門而大嚼𨿽不得肉貴且快意】久嫌弋者篡【篡或作纂非是篡見揚子鴻飛冥冥弋人何篡焉古本及後漢書皆然蓋篡取之義也然今本揚子亦作繤非也篡初患切】謀拙日焦拳活計似鋤剗【或作鏟謂削斗之也選海賦鏟臨崖之阜公此詩用今韻剗屬上聲疑當以鏟爲正】男寒澁詩書妻瘦剩腰襻【妻或作女襻衣系也周庾信鑑賦裙斜假襻襻普患切】爲官不事職厥罪在欺謾【或作慢字見貢禹傳漢書面謾亦皆音慢】行當自劾去漁釣老葭薍【爾雅葭蘆菼薍注云葭蘆葦也菼薍似葦而小菱也薍五患切】嵗窮寒气驕冰雪滑磴棧【前漢良因說漢王燒棧道棧士諌切】音問難屢通何由覿淸盼【或作盻李太白詩君子枉淸眄詩美目盼兮以目美言也左顧右眄以眄視言也盻本作盼眄通作盼今四字多不分當以蜀本爲正今按盼匹莧切目黒白分也眄莫見切從省作防眄睞顧視也盻五禮切見孟子恨視也此詩當作眄然作盼亦通猶言靑眼也】

送侯參謀赴河中幕【侯繼時從王諤辟繼與公同舉貞元八年進士元和四年又同官學省公博士繼助教六月公分司東都而繼參河中幕此詩是年冬作也】

憶昔初及第各以少年稱君頤始生須我齒淸如冰爾時心气壯百事謂已能【用中庸人一能之巳百之之語別本作巳者非】一別詎幾何【詎或作遽或作距字林曰詎未知詞也潘嶽悼亡詩爾祭詎幾時】忽如隔晨興我齒豁可鄙君顏老可憎相逢風塵中相視疊嗟矜幸同學省官【公元和四年後三月祭薛公達文云朝議郎守國子博士公太學助敎侯繼】末路再得朋東司絕敎授遊宴以爲恆【胡登切】秋漁防宻樹夜博然明燈雪逕抵樵叟【抵或作詆樵或作講皆非是此但言偶逢之耳】風廊折談僧陸渾桃花間【陸渾河南屬縣名上陸渾山火注詳】有湯沸如烝三月崧少步【崧一作嵩戴延之西徵記嵩山東爲大室西爲少室相去十七里嵩其總名也謂之室者以其下有石室焉】躑躅紅千層【躑躅花名崔豹古今注羊躑躅羊食之則死羊見之則躑躅分散故名羊躑躅余見上杏花詩注】洲沙厭晚坐【洲沙或作沙洲】嶺壁窮晨升【晨或作朝】沈冥不計日【揚子蜀莊沈冥】爲樂不可勝遷滿一巳異【作畢非是】乖離坐難憑【公其年六月遷都官郎分司東都巳而繼亦參謀河中乖離坐難慿矣】行行事結束人馬何蹻騰【詩泮水其馬蹻蹻馬逝也蹻訖略切】感激生膽勇從軍豈嘗曽洸洸司徒公【詩武夫洸洸洸洸壯也元和三年九月以淮南節度使王諤檢校司徒爲河中尹河中晉絳慈隰節度使司徒公王諤也四年冬辟繼爲府從事洸音光】天子爪與肱【爪一作股】提師十萬餘四海欽風稜河北兵未進【未或作始時討王承宗而吐突承璀督師逗畱不進作始者非】蔡州帥新薨【是年十一月巳已吳少誠卒弟少陽自稱畱後】曷不請掃除活彼黎與烝鄙夫誠怯弱受恩愧徒猶思脫儒冠棄死取先登又欲面言事上書求詔徴侵官固非是【左氏侵官冒也】妄作譴可懲惟當待責免耕斸歸溝塍【班固西都賦溝塍刻鏤斸斫也斸音竹塍音乘】今君得所附【或作行得所非是】勢若脫韝鷹【選鮑明逺詩昔如韝上鷹韝音鉤】檄筆無與讓幕謀職其膺【職或作識非是】收績開史牒翰飛逐溟鴻【莊子北溟有魚其名爲鯤化而爲鳥其名曰鵬翰音寒】男兒貴立事流景不可乘歳老陰沴作【莊子陰陽之气有沴注陰陽二气陵亂不調沴音戾又音殄】云頽雪翻崩別袖拂洛水徵車轉崤陵【僖三十年左氏崤有二陵焉崤音爻】勤勤酒不進勉勉恨巳仍送君出門歸愁腸若牽繩黙坐念語笑癡如遇寒蠅策馬誰可適晤言誰爲應【詩可與晤言晤對也應當也選晤言莫余應音膺】席塵惜不掃【或作掃】殘罇對空凝【對或作醑非是】信知後防時日月屢環絙【居登切】生期理行役歡緒絕難承寄書惟在頻無恡簡與繒

東都遇春【東都河南也唐都長安顯慶二年以洛陽宮爲東都次前後詩當在元和五年春作】

少年气眞狂【眞方作直】有意與春競行逢二三月九州花相映川原曉服鮮桃李晨糚靚【靚或作靘靘靑黒色靚糚字見上林賦郭璞曰粉白黛黒也靚疾政切】荒乘不知疲醉死豈辭病飲噉惟所便【噉或作嘬噉徒感切便平聲】文章倚豪橫【戶孟切】爾來曽幾時白髮忽滿鏡

舊遊喜乖張新輩足嘲評【音病】心腸一變化【腸或作腹】羞見時節盛得閒無所作貴欲辭視聴深居疑避仇黙臥如當瞑朝曦入牖來鳥喚昏不醒【鳥一作烏選怳爾而醒醒蘇佞切】爲生鄙計算鹽米告屢罄【告屢或作屢告】坐疲都忘起【忘音妄】冠側懶復正幸蒙東都官獲離機與穽【公時分敎東都生李習之狀公行雲自江陵掾入爲國子博士宰相有愛公文者將以文學職處公有爭先者譛公公恐及難遂求分司東都此公所以有獲離機穽之語離力智切】乖慵遭傲僻漸染生獘性旣去焉能追有來猶莫聘有船魏王池【河南志雲洛水經尙善旌蓋二坊之北南溢爲池深處至數頃水鳥洋泳荷芰翻覆爲都城之勝貞觀中以賜魏王泰故號魏王池】往往縱孤泳【縱或作從或作泛】水容與天色此處皆緑淨【此或作比】岸樹共紛披渚牙相緯經【音徑】懷歸苦不果卽事取幽逬【取或作最】貪求匪名利所得亦巳倂【已或作以】悠悠度朝昏落落捐季孟【落落或作落魄非是語齊景公待孔子曰若季氏則吾不能以季孟之間待之季氏爲魯上卿孟氏下卿】羣公一何賢上戴天子聖謀謨收禹績【或作迹左氏茫茫禹迹畫爲九州作績恐非】四面出雄勁轉輸非不勤稽逋有軍令在庭百執事奉職各祗敬我獨胡爲哉【胡一作何】坐與億兆慶譬如籠中鳥仰給活性命爲詩告友生負愧終究竟

感春五首【元和五年春分司東都作】

辛夷髙花最先開【辛夷髙數丈江南地暖正月開北地寒二月開初發如筆北人呼爲木筆其花最早南人呼爲迎春苕溪漁隱曰木筆迎春自是兩種木筆色紫叢生二月方開迎春白色髙樹立春巳開然則辛夷乃此花耳髙花或作花髙以末章辛夷花房忽全開言之則此爲髙處之花先開矣何遜詩有巖樹落髙花】靑天露坐始此回已呼孺人戛鳴瑟【禮記大夫妻曰孺人又書戛擊鳴球戛鼓也戛音稭】更遣稚子傳淸杯【選恨賦左對孺人右顧稚子杜詩傳杯莫放杯】選壯軍興不爲用坐狂朝論無由陪【憲宗卽位五年平夏平蜀軍江東赫然中興而公年逾彊仕投閒分司故有此言】如今到死得閒處還有詩賦歌康哉【書臯陶歌曰庶事康哉】

洛陽東風幾時來川波岸栁春全回宮門一鎖不復啟【唐都長安以洛陽爲東都故有宮門一鎖之句若有感云】𨿽有九陌無塵埃策馬上橋朝日出樓闕赤白正崔嵬孤吟屢闋莫與和寸恨至短誰能裁

春田可耕時巳催王師北討何當回【元和四年討成徳節度使王承宗】放車載艸農事濟【車或作軍非是】戰馬苦饑誰念哉蔡州納節舊將死【是年彰義軍節度使吳少誠卒】起居諌議聮翩來【裴度以河南府功曹召爲起居舍人孟簡孔戣皆爲諌議大夫聮翩相繼也】朝廷未省有遺策肯不垂意缾與罍

前隨杜尹拜表回【杜尹謂杜兼也】笑言溢口何歡咍【楚詞眾共所咍咍笑也咍呼來切】孔丞別我適臨汝【孔丞謂孔戡也】風骨峭峻遺塵埃【峭峻或作峭峭】音容不接秖隔夜凶訃詎可相尋來【元和四年杜兼爲河南尹十一月無疾暴卒孔戡以衛尉寺丞分司東都五年正月將浴臨汝之湯泉至其縣遂卒凶訃相尋謂此訃音赴】天公髙居神惡欲保性命誠難哉

辛夷花房忽全開將衰正盛須頻來【須頻或作頻頻非是】淸晨輝輝燭霞日薄暮耿耿和煙埃朝明夕暗已足嘆況乃滿地成摧頽迎繁送謝別有意誰肯畱念少環回【此篇言辛夷花之盛如此元微之有問韓員外辛夷花云韓員外家好辛夷開時乞取兩三枝折枝爲贈君莫惜縱君不折風亦吹豈此耶】

酬裴十六功曹巡府西驛塗中見寄【或無塗字裴十六度也舊云裴諗非度時爲河南府功曹公時分司東都作】

相公罷論道【相公鄭餘慶也元和元年罷相出爲河南尹書三公論道經邦】聿至活東人【至或作來活或作治非是】禦史坐言事作吏府中塵【禦史裴度也元和初度宻疏論權幸忤防出爲河南府功曹】遂令河南治今古無儔倫四海日富庶道途隘蹄輪府西三百里館同魚鱗【周禮五十里有市市有館所以賔客之館也】相公謂禦史勞子去自巡是時山水秋光景何鮮新哀鴻鳴淸耳宿霧褰髙旻【爾雅秋曰旻天褰或作浥非是】遺我行旅詩軒軒有風神譬如黃金盤照耀荊璞眞我來亦巳幸事賢友其仁【論語事其大夫之賢者友其士之仁者事賢謂餘慶友仁謂度】持竿洛水側孤坐屢窮辰多才自勞苦【方作苦勞云苦勞語見呂彊傳今按語勢當作勞苦大抵公詩多自胸襟流出未必故用古人語也】無用秪因循辭免期匪遠行行及山春

燕河南府秀才【得生字據詩云元和五年冬房公尹東京房公者房式也時爲河南尹公時爲河南令故曰忝縣尹權徳輿時爲宰相故曰作邦楨云】

吾皇紹祖烈【吾皇憲宗也】天下再太平詔下諸郡國嵗貢鄕曲英元和五年冬房公尹東京【元和四年以房武爲河南尹】功曹上言公【或作上其言】是月當登名【月或作日非是】乃選二十縣試官得鴻生【碩儒也】羣儒負巳材相賀簡擇精怒起簸羽翮引吭吐鏗轟【選引圓吭之纖婉禮記鐘聲鏗鏗轟鳴聲也吭下浪切又音剛鏗邱耕切轟呼宏切】此都自周公【周公成洛邑嘗居之】文章繼名聲【章一作物】自非殊絕尢難使耳目驚今者遭震薄不能出聲鳴鄙夫忝縣尹愧栗難爲情惟求文章寫不敢妬與爭還家勑妻兒具此煎炰烹柿紅蒲萄紫肴果相扶檠【或作擎】芳荼出蜀門【諸本荼多作茶方從潮館本云爾雅曰檟苦荼音徒郭璞注木小似梔子早取者爲荼晚取者爲茗唐韻荼宅加反俗作茶大抵茶與荼古音相近如今言搽與塗亦通用也今按荼與茶今人語不相近而方云相近者莆田語音然也𨿽出俚俗亦由音本相近故與古暗合耳今建人謂口爲苦走爲祖亦此類方言多如此云】好酒濃且淸何能充歡燕庶以露厥誠昨聞詔書下【或作來】權公作邦楨【杜春陵行雲結也實國楨楨音貞】文人得其職【文一作大一作丈】文道當大行陰風攪短日冷雨澁不晴勉哉戒徒馭家國遲子榮【遲直利切漢書側席遲士注待也】

送李翺【翺字習之隴西人貞元十六年娶公兄弇之女元和三年四月乙亥戶部侍郎楊於陵出爲廣州刺史嶺南節度使表翺佐其府四年正月已酉翺自東都旌善坊以妻子上船於漕乙未去東都公與石洪假舟送之丁酉同登嵩山題姓名紀別故有此詩】

廣州萬里途山重江逶迆【上於危切下余支切】行行何時到誰能定歸期揖我出門去顏色異恆時𨿽云有追送【或作迎送詩有客薄言追之鄭云追送也】足迹絕自玆人生一世間不自張與施譬如浮江木縱橫豈自知寧懷別時苦勿作別後思送石處士赴河陽幕【或注得起字石洪也元和五年烏重裔爲河陽節度使辟置幕府公嘗有序送詩亦是時作】

長把種樹書【種樹書見史記秦始皇紀】人云避世士【論語且而與其從辟人之士也豈若從辟世之士哉】忽騎將軍馬自號報恩子風雲入壯懷【云入或作雷開】泉石別幽耳鉅鹿師欲老【邢州鉅鹿郡】常山險猶恃【常山鎭州今爲眞定府元和四年節度使王承宗反詔中人吐突承璀以兵討之無功遂赦王承宗】豈惟彼相憂固是吾徒恥去去事方急酒行可以起

送湖南李正字歸【或作送李正字歸湖南或作李判官李礎其父仁鈞時爲親王府長史礎自湖南從事請告來省公嘗有序送焉元和五年分司東都作】

長沙入楚深洞庭值秋晚人隨鴻鴈少江共蒹葭遠歷歷余所經【公貞元十九年出爲陽山巳而徙掾江陵入爲國子博士湖南之地蓋嘗經行矣】悠悠子當返孤遊懷耿介旅宿夢婉娩【上音宛下音免媚也】風土稍殊音魚蝦日異飯親交俱在此誰與同息偃

東雅堂昌黎集注卷四

欽定四庫全書

東雅堂昌黎集注卷五

古詩

辛夘年雪【公時爲河南令作】

元和六年春寒气不肯歸河南二月末雪花一尺圍【此卽白樂天詩所謂元和歳在夘六年春二月月晦寒食天天陰夜飛雪】崩騰相排拶【子逹切又子末切】龍鳳交橫飛波濤何飄揚天風吹旛旂白帝盛羽衛鬖髿振裳衣【髿或作防選綠苔鬖髿乎研上上音參下音沙】白霓先啟塗【楚詞曰白蜺嬰茀胡爲此堂蜺與霓同】從以萬玉妃【從去聲】翕翕淩厚載嘩嘩防陰機生平未曽見何暇議是非或云丰年祥【詩傳丰年之冬必有積雪】飽食可庶幾善禱吾所慕誰言寸誠微

醉畱東野【元和六年公爲河南令作】

昔年因讀李白杜甫詩長恨二人不相從吾與東野生並世如何復躡二子蹤東野不得官【東野前一年方罷河南水陸轉運從事故云】白首誇龍種【依字當作躘踵盧仝詩盧子躘踵也賢愚縂莫驚蘇鶚演義龍鐘不翹舉之貌如防鬖拉搭之類】韓子稍姦黠自慙靑蒿倚長松低頭拜東野願得終始如駏蛩【孔叢子曰北方有獸名曰蟨愛蛩蛩駏驉食得甘艸必齧以遺蛩蛩駏驉見人將來必負蟨以走蟨非愛駏蛩也爲其假足二獸亦非心愛蟨也爲其得甘艸而遺之也夫禽獸猶知比假而相報也況士君子之欲名利者乎駏音巨蛩音卭】東野不廻頭有如寸筳撞鉅鐘【筳字見二卷答張徹】吾願身爲云東野變爲龍四方上下逐東野𨿽有離別無由逢【離別或作別離】

李花二首【諸本作一首此二詩也自當春天地爭奢華以下分焉意義甚明編者誤合之公元和初在江陵有李花贈張十一又有寒食日夜歸酬張十一李花之什所謂不忍千株雪相映是也至是元和六年爲縣河南而作此詩自夜領張徹投盧仝而下其所以狀李花之妙者至矣蘇內翰梅詩舉此云縞裙練帨玉川家肝膽淸新冷不邪穠李爭春猶辧此更教踏雪看梅花亦奇也】

平旦入西園棃花數株若矜誇旁有一株李顏色慘慘似含嗟問之不肯道所以【此暗使桃李不言下自成蹊事見漢李廣贊老杜哀王孫詩問之不肯道姓名】獨繞百帀至日斜忽憶前時經此樹正見芳意初萌牙【或作芽漢傳如朱艸萌牙事有萌牙無用芽字】柰何趂酒不省錄不見玉枝攢霜葩【枝或作杖】然爲汝下雨淚【禮記夫子然流涕胡犬切】無由反斾羲和車東風來吹不解顏蒼茫夜气生相遮冰盤夏薦碧實脆斥去不禦慙其花【斥去或作片雲或作云去或作斥逐張衡思賦斥西施而不禦韓語原此或本皆誤也】

當春天地爭奢華洛陽園苑尢紛挐【女加切或作拏董彥逺云挐從如今人從拏唐韻以挐爲或體非也考相如子虛賦王逸九思皆只作挐按說文拏從奴牽引也挐從如持也古書作拏蓋通用】誰將平地萬堆雪【將一作堆】剪刻作此連天花日光赤色照未好明月暫入都交加夜領張徹投盧仝【公寄盧仝詩云偶逢明月曜桃李想此時也】乘雲共至玉皇家長姬香禦四羅列縞裙練帨無等差靜濯明妝有所奉顧我未肻置齒牙淸寒瑩骨肝膽醒一生思慮無由邪

招揚之罘一首【之罘元和十一年進士閣本作之杲或作錄之字訛也公爲河陽令之罘自中山來從公問學公惜其歸以詩招之罘音浮】

柏生兩石間萬歳終不大野馬不識人難以駕車蓋柏移就平地馬羈入廐中【時之罘猶未第故公以詩招之爲柏馬之諭而後之工畫者遂作爲柏石圓陳季常冢藏之蘓內翰爲之銘云柏生兩石間天命本如此又云韓子俯仰人但愛平地美又云�看此槎牙豈有可移理原公詩意蓋以諭之罘遊從問學以成其才故其下有獨學陋不逺復之語非謂以利遷也若旣槎牙而後移則所謂時過然後學矣覧者無以爲異】馬思自由悲柏有傷根容傷根柏不死千丈日以至【千或作百日以或作不難以或作巳】馬悲罷還樂【罷音疲】振迅矜鞍轡【迅或作頓振迅字見七月詩傳鮑昭鶴賦】之罘南山來文字得我驚館置使讀書日有求歸聲我令之罘歸失得柏與馬【失得方作失待或作實待或作實失今按三本皆無理惟嘉祐杭本作失得似頗有理而舉正不収蓋其意曰失得之計觀於柏馬可見云爾】之罘別我去計出柏馬下我自之罘歸入門思而悲之罘別我去能不思我爲灑埽縣中居引水經竹間嚻嘩所不及何異山中閒前陳百家書食有肉與魚【史記孟甞君傳馮驩遷之幸捨食有魚矣左傳肉食者鄙】先王遺文章綴緝實在余禮稱獨學陋【禮記獨學而無友則孤陋而寡聞】易貴不逺復【易不逺復無只悔】作詩招之罘晨夕抱饑渇寄盧仝【元和六年春公爲河南令作仝閉門不出時洛陽有畱守鄭餘慶有尹李素仝皆不見水北謂石洪水南謂溫造皆繼往河陽幕少室謂李渤三人者皆仝所不爲也】

玉川先生洛城裏【仝居洛陽自號玉川子選放歌行雞鳴洛城裏】破屋數間而已矣一奴長須不裹頭一婢赤腳老無齒辛勤奉養十餘人上有親下妻子先生結髮憎俗徒【結髮謂少年時猶李廣言結髮與匈奴戰也】閉門不出動一紀至令鄰僧乞米送【令或作今非是】僕忝縣尹能不恥【尹一作令】俸錢供給公私余時致薄少助祭祀勸參畱守謁大尹言語才及輒掩耳水北山人得名聲去年去作幕下士水南山人又繼往【謂洛水之南北也在洛陽城中水北石洪水南溫造元和五年烏重爲河陽二城節度使辟石洪溫造爲從事】鞍馬僕從塞閭裏【從或作夫】少室山人索價髙【少去聲】兩以諌官徵不起【李渤字濬之刻志於學與仲兄渉偕隱廬山久之徙少室山元和元年以左拾遺召不至四年河陽尹遣吏持詔惇促又不赴公爲河南令遺渤書譬說渤善公言始出家東都】彼皆刺口論世事有力未免驅使先生事業不可量惟用法律自繩巳春秋三傳束髙閣【三方作五或作左今按鄒夾春秋世已無傳而當世見行三傳作五左皆非也晉杜乂殷洪並才名冠世庾翼弗之重語人日此輩宜束髙閣】獨抱遺經究終始【抱方作把非是】往年防筆嘲同異【仝與馬異結交詩云仝不同異不異是謂大同而小異仝自同異自異是謂仝不往異不至】怪辭驚眾謗不已【怪一作謗謗一作怪】近來自說尋坦途猶上虛空跨緑駬【虛空或作靑雲緑駬今本二字皆從馬按穆天子傳荀列史漢皆作緑耳郭璞注穆傳猶魏時鮮卑獻黃耳馬是以耳色言也此詩豈以重韻妄刋耶】去歳生兒名添丁【仝有添丁詩】意令與國充耘耔【詩或耘或耔耔擁苗夲音子】國家丁口連四海【唐制男子二十一爲丁】豈無農夫親耒耜先生抱才終大用宰相未許終不仕假如不在陳力列【陳力就列見論語】立言垂範亦足恃苖裔當防十世宥【左襄二十一年猶將十世宥之】豈謂貽厥無基阯【詩貽厥孫謀阯或作址阯字見漢防廣傳】故知忠孝生天性防身亂倫安足擬【論語欲防其身而亂大倫】昨晚長須來下狀隔墻惡少惡難似【荀子無亷恥而嗜乎飲食可謂惡少者也】毎騎屋山下窺闞【或作瞰苦濫切】渾舎驚怕走折趾憑依婚媾欺官吏不信令行能禁止先生受屈未曽語忽此來告良有以【魏志文帝與吳質書云秉燭夜遊良有以也】嗟我身爲赤縣令操權不用欲何俟立召賊曺呼伍伯【漢郡國有賊曺主盜賊事張敞爲京兆尹有賊曺椽伍伯或作五百今按伍伯見古今注什伍之長也東漢禰衡傳令五百出欲加箠注云五百猶今之問事者】盡取防輩屍諸市先生又遣長須來如此處置非所喜況又時當長養節都邑未可猛政理先生固是余所畏度量不敢窺涯涘放縱是誰之過歟效尢戮僕愧前史【襄三年左氏晉侯之弟楊幹亂行於曲梁魏絳戮其僕二十一年晉欒盈過周周西鄙掠之王曰尢而效之其又甚焉】買羊沽酒謝不敏偶逢明月曜桃李先生有意許降臨更遣長須致雙鯉【古樂府云客從逺方來贈我雙鯉魚】

酬司門盧四兄云夫院長望秋作【盧四名汀公詩有和虞部盧四汀酬翰林錢七徵赤藤杖歌又有和盧郎中寄示送盤穀子詩又有和庫部盧四兄元日朝回又有早赴行香贈盧李二中舎又有酬盧給事曲江荷花行雲夫貞元元年進士新舊史無傳以此數詩考之歷虞部司門庫部郎曺遷中書舎人爲給事中其後莫知所終矣此詩元和六年秋所作時公自河南令入爲職方員外郎作】

長安雨洗新秋出極目寒鏡開塵函終南曉望蹋龍尾【終南長安南山賈公談錄唐龍尾道在含元殿側白樂天詩云步登龍尾道卻望終南山】倚天更覺靑巉巉【䢐銜切】自知短淺無所補【漢孔光傳智謀短淺】從事久此穿朝衫歸來得便卽遊覧暫似壯馬脫重銜【杜詩將軍昔著從事衫鐵馬馳突重兩銜】曲江荷花蓋十里江湖生目思莫緘【目思或作思自或作思目非是】樂遊下矚無逺近【漢宣帝神爵三年起樂遊苑在杜陵西北今呼爲樂遊廟矚音燭】緑槐萍合不可芟白首寓居誰借問平地寸步扃雲巖【扄或作局一作屈】云夫吾兄有狂气嗜好與俗殊酸鹹日來省我不肯去論詩說賦相諵諵【女咸切】望秋一章已驚絕猶言低抑避謗讒【抑或作徊】若使乘酣騁雄怪造化何以當鐫劖【䢐銜切】嗟我小生值彊伴怯膽變勇神明鑑【商頌天命降監元微之詩洞照失明鑑皆作平聲】馳坑跨谷終未悔爲利而止眞貪饞【利爲利祿言拘於利祿而不遊此山是爲貪饞之人矣饞音�】髙揖羣公謝名譽逺追甫白感至諴【書至諴感神】樓頭完月不共宿【完或作見或作皎今按月蝕詩有完完上天東之句言月圓也此亦同意以下句就缺推之可見】其柰就缺行攕攕【或作纎纎防蜀音所咸切詩摻摻女手說文與石經皆作防防】

誰氏子【呂氏子炅河南人元和中棄其妻著道士服謝母曰當學仙王屋山去數月復出見河南少尹李素素立之府門使吏卒脫道士服給冠帯送付其母公時爲河南令作此詩有願往教誨不從而誅之語至是素始歸之事見李素墓志】

非癡非狂誰氏子去入王屋稱道士白頭老母遮門啼挽斷衫防畱不止翠眉新婦年二十載送還家哭穿市或云欲學吹鳯笙【方作皇非是】所慕靈妃嫓蕭史【列仙傳秦穆公時有蕭史善吹簫公女防玉好之公以妻焉遂教防玉作鳯鳴居數十年吹似鳯聲鳯凰來止其屋公爲作鳯凰臺夫妻止其上一旦皆隨鳯凰飛去嫓匹詣切】又云時俗輕尋常力行險怪取貴仕神仙𨿽然有傳說知者盡知其妄矣聖君賢相安可欺幹死窮山竟何俟【太白詩幹死明月魂無復玻瓈魄】嗚呼余心誠豈弟願往教誨防終始【誨方作悔今按作悔非是大氐方意以奇爲主此類可見】罰一勸百政之經【中說杜如晦問政子曰賞一以勸百罰一以懲眾】不從而誅未晚耳誰其友親能哀憐冩吾此詩持送似【或作以非是】

河南令舎池臺【元和六年公爲令時作】

灌池才盈五六丈築臺不過七八尺【七八或作六七】欲將層級壓籬落未許波瀾量斗碩規摹𨿽巧何足誇景趣不逺眞可惜【景或作指】長令人吏逺趨走已有蛙黽助狼藉【借從艸說文曰艸不編狼藉今本從竹漢陸賈傳名聲籍甚孟康曰狼籍甚盛蓋古字如借田皆只作耤而從艸從竹則沿義以生此當以借爲正】

送無本師歸範陽【卽賈島也劉公嘉話云島初赴舉京師一日於馬上得句云烏宿池中樹僧敲月下門初欲作推字練之未定不覺衝尹時韓吏部權京尹左右擁至前島具告所以韓立馬良久曰作敲字佳矣遂與爲布衣交有詩曰孟郊死葬北邙山日月風雲防覺閒天恐文章還斷絕再生賈島在人間又摭言云島嘗騎驢天衢時秋風正厲黃葉可掃島忽吟曰落葉滿長安卒求一聫不可得因唐突京尹劉棲楚被系一夕而釋新史云島字浪仙範陽人初爲浮屠名無本來東都愈教其爲文遂去浮屠舉進士當其苦吟及值公卿大夫不知覺也一日見京兆尹跨驢尹詰責之久乃得釋其意與摭言合而嘉話等集所云公與島詩東坡云世俗無知者所托非退之語洪氏亦云按送無本時退之爲河南令不應至是方相知又島初爲浮屠後乃舉進士此云後攺名無本乃傳者之誤也按此詩元和六年冬作而是年秋東野亦有詩與無本雲長安秋聲榦木葉相號悲云云東野尙無恙何以云死葬北邙山耶若以爲公爲京尹始識島故云則公爲尹在長慶三年而是年何以有此作也】

無本於爲文身大不及膽吾甞示之難勇往無不敢蛟龍防角牙造次欲手攬眾囚大幽下覷襲窞【說文窞坎中小坎也徒感切】天陽熙四海注視首不頷【李本頷作顉說文顉低頭也列子巧夫顉其頥今按說文顉五感切引衛獻公顉之而巳爲證則與頷字自不同也然左傳今本只作頷未詳其說或疑下有顑頷字此不當重押則作顉爲是然顑頷字見楚詞防虎感古湛二切頷戶感魚檢二切食不飽靣黃貌則亦與不頷義不同也】鯨鵬相摩窣【蘇骨切】兩舉快一噉【徒敢切】夫豈能必然固已謝黯黮【楚詞尙黯黮而有瑕黯烏減切黮徒感切】狂詞肆滂葩低昂見舒慘姦窮怪變得往往造平澹蜂蟬碎錦纈【蜂蟬或作風蟬或作蟬翼今按此與下句不對未詳其說】緑池披菡蓞【爾雅荷芙蕖其花曰菡萏披用荊公本定或作垤或作低方從閣本作壞皆非是惟披壞聲相近耳菡戶感切萏徒感切】芝英擢荒蓁【或作榛】孤翮起連菼【爾雅菼薍郭璞注云似葦而小連菼叢葦也菼吐敢切】家住幽都逺未識气先感來尋吾何能無殊嗜昌歜【昌蒲葅也文王嗜昌歜孔子聞而食之見呂氏春秋又左氏享有昌歜歜䢐感切】始見洛陽春【元和六年春公爲河南令始識島洛陽】桃枝綴紅糝遂來長安裏時卦轉習坎【公是年秋遷職方員外郎遂來長安裏與之別十一月矣坎十一月卦也】老懶無鬭心久不事鉛槧【鉛槧事出西京雜記詳見上贈張籍張徹詩槧在敢切】欲以金帛酬舉室常顑頷【音見本篇不頷下注離騷長顑頷亦何傷王逸注不飽貌】念當委我去雪霜刻以憯【七感切】獰飈攪空衢【攪一作折獰犬惡也】天地與防撼勉率吐歌詩尉女別後覧

石鼔歌【歐陽文忠集古錄云石鼔久在岐陽初不見稱於世至唐人始盛稱之而韋應物以爲周文王之鼔至宣王刻詩爾韓退之直以爲宣王之鼔在今鳯翔孔子廟鼔有十先時散棄於野鄭餘慶始置於廟而亡其一皇祐四年向傅師求於民間得之十鼔乃足其文可見者四百六十五磨滅不可識者過半然其可疑者四退之好古不妄者予姑取以爲信耳至於字畫亦非史籀不能作也文忠所防如此此歌元和六年作石鼔文可見者其略曰我車旣攻我馬旣同又曰我車旣好我馬旣騊君子員獵員獵員遊麋鹿速速君子之求又左驂旛旛右驂騝騝秀弓時射麋豕孔庶又曰其魚維何維鱮維鯉何以防之維楊與栁橐符霄切說文曰囊也筆墨閒錄云此歌全仰止杜子美李潮八分小篆歌才薄將柰石鼔何卽子美云潮乎潮乎柰爾何快劍斫斷生蛟鼉卽子美云快劍長防森相向】

張生手持石鼔文【張生卽張籍】勸我試作石鼔歌少陵無人謫仙死才薄將柰石鼔何周綱陵遲四海沸宣王憤起揮天戈大開明堂受朝賀諸侯劍佩鳴相磨搜於岐陽騁雄俊【搜狩也今岐山縣舊曰岐陽左氏成有岐陽之搜左氏言成王公今言宣王未詳】萬里禽獸皆遮羅【萬或作百】鐫功勒成告萬世【成或作盛封岱勒成東都賦語】鑿石作鼔隳嵯峨從臣才藝咸第一揀選撰刻畱山阿【防或作簡撰或作譔】雨淋日炙野火燎物守防煩防呵【或作訶】公從何處得紙本【處或作土】毫髮盡備無差訛辭嚴義宻讀難曉字體不類與科【書始皇時程邈所定也科謂科斗書魯共王壊孔子宅得書論語孝經人不復知有古文謂之科斗文字也科字諸本皆同方從蜀本作蝌今按蝌乃科之俗體後人以重韻而誤攺耳方知韓公不避重韻乃疑於此何耶】年深豈免有缺畫【或作劃】快劍斫斷生蛟鼉【禮記伐蛟取鼉此下皆狀石鼔文如此鼉唐何切】鸞翔鳯翥眾仙下【選鳯騫翥飛翥章恕切】瑚碧樹交枝柯【班固西都賦瑚碧樹周阿而生碧樹或作幽碧】金繩鐵索鎖紐壯古鼎躍水龍騰梭【史記宋大丘社亡鼎淪於泗水彭城下秦始皇二十八年過彭城欲出鼎使千人沒水求之弗得漢武帝得鼎於汾水晉陶侃少時漁於雷澤网得一梭掛於壁有頃雷雨化爲龍而去龍騰一作騰龍】陋儒編詩不収入【収一作得】二雅褊廹無委蛇【上於爲切下音移毛詩協韻補音蛇唐何切行貌揚雄反離騷駕八龍之委蛇今協歌字韻當從補音蛇或作佗】孔子西行不到秦掎摭星宿遺羲娥【摭或作拾選劉季緒好掎摭利病掎音奇又舉綺切摭之石切宿音秀】嗟余好古生苦晚【蘇內翰鳯翔八觀詩其一曰石鼔其曰韓公好古生已遲我今況又百年後則此歌所謂好古生苦晚也】對此涕淚雙滂沱【詩涕泗滂沱】憶昔初防博士徵其年始攺稱元和【元和元年公自江陵召爲國子博士】故人從軍在右輔【右輔謂右扶風卽鳯翔府也】爲我量度掘臼科【謂安石鼔處】濯冠沐浴告祭酒如此至寶存豈多氊苞席裹可立致十鼔只載數駱駝【駱或作馲依字當作槖漢書匈奴傳注橐駝言能負囊而駝物也】薦諸太廟比郜鼎【春秋桓二年取郜大鼎於宋戊申納於太廟郜音告】光價豈止百倍過聖恩若許畱太學諸生講解得切磋【詩如切如磋】觀經鴻都尙塡咽【漢靈帝光和元年二月始置鴻都門學生熹平四年三月詔諸儒正五經文字命議郎蔡邕爲古文篆三體書之刻石於太學門外使後生晚學咸取正焉碑始立其覲見及摹冩者車

乘日千兩塡塞街陌鴻都與觀經蓋二事公並用之】坐見舉國來奔波剜苔剔蘚露節角安置妥帖平不頗【普禾切】大廈深檐與蓋覆經歷久逺期無佗中朝大官老於事【官或作夫】詎肯感激徒媕娿【上音庵下音阿不決之貌】牧童敲火牛礪角誰復著手爲摩挲【後漢薊子訓至長安摩挲銅人挲音娑】日銷月鑠就埋沒六年西顧空吟哦羲之俗書趂姿媚【王得臣麈史云王右軍書多不講偏旁此退之所謂羲之俗書趂姿媚者也】數紙尙可博白鵝【晉王羲之傳山陰道士愛飬鵞羲之求市之曰爲冩道徳經當舉羣相贈羲之冩畢籠鵝而去】繼周八代爭戰罷【八代謂漢魏晉宋齊梁陳隋自周而下不啻八代論其正統又頗多說今以石鼔所在言之其秦漢魏晉元魏齊周隋八代與】無人収拾理則那【左氏宣二年犀兕尙多棄甲則那】方今太平日無事柄任儒術崇丘軻【任或作用】安能以此上論列願借辯口如懸河【晉王衍曰聽郭象語如懸河防水注而不竭】石鼔之歌止於此嗚呼吾意其蹉跎

雙鳥詩【蘇內翰作李太白畫像詩有曰化爲二鳥鳴相酬一鳴一止三千秋或者遂謂此詩爲李杜作非也按栁仲塗雙鳥詩解云韓之爲心憂夫道也履行非孔氏者異端矣故垂言以刺之釋老說異而教殊故曰雙鳥又石林詩話云雙鳥詩殆不可曉甞以蘇丞相子容云意以是指佛老二學以其終篇本末考之或然又筆墨閒錄云劉僴言雙鳥詩爲二氏作予甞言其然以其中有云不停兩鳥鳴大法失九疇周公不爲公孔丘不爲丘遂以爲二氏之言亂周孔之教耳而朱文公謂公爲已與孟郊說見篇末考異注】

雙鳥海外來飛飛到中州【來飛飛或作飛飛來】一鳥落城市一鳥集巖幽【集或作巢】不得相伴鳴爾來三千秋兩鳥各閉口萬象銜口頭春風捲地起百鳥皆飄浮兩鳥忽相逢百日鳴不休有耳聒皆聾有口反自羞百舌舊饒聲從此恆低頭【恆或作且非是】得病不呻喚泯黙至死休雷公告天公百物須膏油自從兩鳥鳴【或作聒】聒亂雷聲収【諸本同但蜀本聲作光閣本作雷聲三伏収皆誤而方獨從唐本作聒雷聲伏収則不成文理矣】神怕嘲詠造化皆停畱【化或作作】艸木有微情挑抉示九州虫防誠微物不堪苦誅求不停兩鳥鳴百物皆生愁不停兩鳥鳴自此無春秋不停兩鳥鳴日月難旋輈不停兩鳥鳴大法失九疇周公不爲公孔丘不爲丘天公怪兩鳥各捉一處囚百虫與百鳥然後鳴啾啾【百鳥方從閣杭蜀本作七鳥云栁謝荊公皆作七鳥謂月令七十二之虫鳥也蘇耆開譚錄亦見今按百虫卽上文之虫鼠百鳥卽上文所言皆飄浮者耳與七十二初不相關也且使果爲七十二之鳥而但云七鳥則詞旣有所不備又鳥旣爲七而虫獨爲百於例亦有所不通今細考之豈以艸書百

字有似於七而致誤耶初不必過爲鑿說也】兩鳥旣別處閉聲省愆尢朝食千頭龍暮食千頭牛朝飲河生塵暮飲海絕流還當三千秋更起鳴相酬【栁仲塗有此詩解一篇傳於世謂指釋老也然以歐公感三子詩及東坡李太白畫像贊考之蓋專爲李杜而作今按釋老李杜之說恐亦未然舊甞竊意此但公爲已孟郊作耳落城市者已也集巖幽者孟也初亦不能無疑而近見葛氏韻語陽秋已有此說矣讀者詳之】

贈劉師服【服或作命】

羨君齒牙牢且防大肉硬餅如刀截我今呀豁落者多所存十餘皆兀臲【或作又作杌隉臲音臬】匙抄爛飯穩送之合口軟嚼如牛呞【呞說文云吐而噍爾雅牛曰齝羊曰齥牛食巳久復出嚼之曰齝與呞同楞嚴經橋梵鉢提有牛呞病呞音癡】妻兒恐我生悵望盤中不飣栗與棃秖今年才四十五後日懸知漸莽鹵【杭本作鹵莽鹵莽本荘子爲政焉可莽鹵然唐人多倒用之栁子厚沈昏莽鹵又食貨甘莽鹵白樂天養生仍莽鹵始覺琵琶弦莽鹵所用同也莽莫補切鹵音魯】朱顏皓頸訝莫親此外諸餘誰更數憶昔太公仕進初口含兩齒無贏餘虞翻十三比豈少遂自惋恨形於書【比或作皆或作此今從蜀本云太公兩齒事見古本荀子虞翻吳志只載其上書謂臣年耳順髮白齒落豈在當時猶有可考也耶】丈夫命存百無害誰能檢防形骸外【荘子申徒嘉謂鄭子產曰子與我逰於形骸之內而索我於形骸之外不亦過乎】巨緡東釣儻可期與子共飽鯨魚膾【荘子任公子爲大釣巨緇五十犗以爲餌蹲乎防稽投竿東海廣州記曰鯨鯢長百丈大亦稱之東坡詩甞譏韓子隘且陋一飽鯨魚何足膾】

題炭谷湫祠堂【歐本云在京兆之南終南之下祈雨之所也南山秋懷詩皆見之陸長源辧疑志雲長安城南四十里有靈母谷俗呼爲炭谷宋敏求長安志則云炭谷在萬年縣南六十里又云澄源夫人湫廟在終南山炭谷公所云炭谷湫不出此公南山詩有云因緣窺其湫卽此公時在京師作湫龍居也】

萬生都陽明幽暗所寰嗟龍獨何智出入人間不知誰爲助若執造化關厭處平地水巢居插天山【湫本在南山平地一日風雷移居於上或云公龍移詩天昏地黒蛟龍移云云卽此也】列峯若攢指石盂仰環環【古樂府四角龍子幡環環當江柱】巨靈髙其捧【薛綜西京賦注雲華山首陽本一山河神巨靈以手擘開其上巨靈神之有巨力者】保此一掬慳【詩采緑不盈一匊慳丘閒切】森沈固含蓄【鮑明逺詩銅溪畫森沈】本以儲陰姦【陰姦謂龍猶南山詩所謂凝湛閉陰嘼也】魚鼈防擁防羣嬉傲天頑【揚子云羽獵賦羣嬉乎其間】翾翾棲托禽【揚子朱鳥翾翾翾許緑切】飛飛一何閒祠堂像侔眞擢玉紆煙鬟羣怪儼伺恩威在其顏我來日正中悚惕思先還寄立尺寸地敢言來途艱吁無吹毛刄【少陵詩匣裏雄雌劍吹毛任選將又突騎劍吹毛魯季欽引吳越春秋幹將之劍能決吹毛遊塵今吳越春秋無此語】血此牛蹄殷【準南子牛蹄之涔左成二年左輪朱殷注血深也殷烏閒切】至令乘水旱鼔舞寡與鰥林叢鎭冥冥窮年無由刪妍英雜艷實星黃朱班【妍或作研或作鎖】石級皆險滑顚躋莫牽攀尨區雛眾碎付與宿已頒棄去可柰何吾其死茅菅【詩露彼菅茅菅音姦】聼潁師彈琴【潁師若是道士則潁字是姓當從水是僧則潁字是名當從禾西淸詩話云六一居士甞問東坡琴詩孰優坡答以退之聼潁師琴公曰此秖是琵琶耳吳僧義海以琴名世或以六一語問海海曰歐陽公一代英偉然斯語誤矣暱暱兒女語恩怨相爾汝言輕柔細屑眞情出見也劃然變軒昻勇士赴敵場精神余謹聳觀聴也浮雲栁絮無根蔕天地闊逺隨飛揚縱橫變態浩乎不失自然也喧啾百鳥羣忽見孤鳯凰又見潁孤絕不同流俗下俚聲也躋攀分寸不可上失勢一落千丈彊起伏抑揚不主故常也皆指下絲聲妙處惟琴爲然琵琶格上聲烏能爾耶退之深得其趣未易譏評也洪慶善曰或云浮雲栁絮無根蔕云云此泛聲也謂輕非絲重非木也喧啾百鳥羣云云泛聲中寄指聲也躋攀分寸不可上吟繹聲也失勢一落千丈彊歷聲也善琴者云此數聲最難工文忠公以爲聼琵琶詩東坡作聼琴詩恨文忠公不及見二公之論似未必然方崧卿云李賀亦有聼�師琴歌】

暱暱兒女語【暱暱或作妮妮或作呢呢】恩怨相爾汝劃然變軒昻勇士赴敵場浮雲栁絮無根蔕天地濶逺隨飛揚喧啾百鳥羣忽見孤鳯凰躋攀分寸不可上失勢一落千丈彊【古木蘭詩賜物百千彊少陵詩四松初栽時大扺三尺彊算家以有餘爲彊】嗟余有兩耳未省聼絲篁自聞潁師彈起坐在一旁【或作傍或作牀】推手遽止之濕衣淚滂滂潁乎爾誠能【乎或作師】無以冰炭置我腸【郭象荘子注喜懼戰於胸中固已結冰炭於五藏矣】

送陸暢歸江南【暢字逹夫甞著蜀道易詩元和元年進士董溪婿也溪丞相董晉第二子貶死湘中事見墓志公甞佐董晉幕】

舉舉江南子【唐人以舉止端麗爲舉舉】名以能詩聞【暢貢舉年對雪落句雲天人寜防巧剪水作花飛山齋玩月雲起來自擘書破恰漏淸光落枕前經崔諌議林亭云噪入雲樹風開無主花及登蘭省遇云陽公主下降暢爲擯相有詠簾詠行障催妝等作內人以暢吳音才思敏防以詩嘲之暢酬曰粉面仙郎選聖朝偶逢秦女學吹簫須教翡翠聞王母不柰鳥鳶噪鵲橋觀此可見其能詩矣】一來取髙第官佐東宮軍【暢舉進士爲皇太子僚屬】迎婦丞相府誇映秀士羣【禮記王制命鄕論秀士升之司徒曰選士】鸞鳴桂樹間【鸞鳴或作鳴鸞】觀者何繽紛人事喜顚倒旦夕異所云蕭蕭靑雲幹遂逐荊棘焚歳晚鴻防過鄕思見新文踐此秦關雪家彼吳洲云悲啼上車女骨肉不可分感槪都門別丈夫酒方醺我實門下士力薄蚋與蚊受恩不卽報【不卽或作卽不】永負湘中墳【墓志雲溪除名徙死湘中明年立皇太子有詔令許歸塟元和八年葬河南此云湘中墳豈公作此詩時尙槁葬湘中耶】

送進士劉師服東歸【元和七年夏在京師作】

猛虎落檻穽坐食如孤防【落一作知食或作貪荊公本如作茹防或作豚方從閣本此乃司馬遷所謂猛虎在檻穽之中搖尾而求食也今按方說是也然則坐當作求矣但本皆作坐故未敢攺耳】丈夫在富貴豈必守一門公心有勇气公口有直言柰何任埋沒不自求騰軒僕本亦進士頗甞究根源由來骨鯁材喜被軟弱吞低頭受侮笑隱忍硉兀寃【侮笑或作笑侮硉兀或作矹硉選江賦巨石硉矹而前卻硉音聿又勤沒切兀五忽切】泥雨城東路夏槐作云屯【劉表傳云屯田馬】還家𨿽闕短【或作短闕】指日親晨飱【束晳南陔詩馨爾膳防爾晨飱】攜持令名歸【左氏令名載而行之】自足貽家尊【謝安問獻之曰君書何如君家尊】時節不可翫親交可攀援【音爰】勉來取金紫勿久休中園

嘲魯連子【魯連齊人太史公亦有取焉公嘲之之意不悉其安在意必有所諷於當時後世有不得而窺者】

魯連細而黠【而方作兒】有似黃鷂子【鷂音曜】田巴兀老蒼【齊之辯者曰田巴辯於狙丘而議於稷下毀五帝罪三王一日而服千人有徐刼弟子曰魯連謂刼曰臣願當田子使不得復說魯連往見田巴云云巴於是杜口易業終身不談兀一作元陸機嘆逝詩鴉髮成老蒼】憐汝矜爪觜開端要驚人【淮陽王傳旣開端緒願卒成之】雄跨吾厭矣髙拱禪鴻聲【禪音擅】若輟一杯水【輟或作啜】獨稱唐虞賢顧未知之耳

贈張籍【此詩大意以其子之慧爲喜焉耳張籍後有祭公詩云坐令其子拜常呼幼時名與詩意合蔡寛大詩話云舊說退之子不慧讀金根車攺爲金銀然退之贈張籍詩所謂召令吐所記解摘了瑟僴則不應不識字也不知詩之所稱乃此子乎】

吾老著讀書【諸本著作嗜著如髙士著幽禪少年著逰宴之著】餘事不掛眼有兒𨿽甚憐教示不免簡君來好呼出踉蹡越門限【選潘嶽射雉賦已踉蹡而徐來踉音郎又音亮蹡音鏘又七醬切】懼其無所知見則先愧赧【孟子觀其色赧赧然赧乃版切】昨因有緣事上馬插手版【隋志曰笏晉宋以來謂之手版唐輿服雜事曰八座尙書執笏余執手版】畱君住防食使立侍盤薄暮歸見君迎我笑而莞【論語夫子莞爾而笑莞胡版切】指渠相賀言此是萬金產吾愛其風骨粹美無可揀試將詩義授如以肉貫丳【初限切】開袪露毫末自得髙蹇嵼【蹇或作嵼或作產選連崗巗以嵼屈原九章思蹇產而不釋王逸曰蹇產詰屈也】我身蹈丘軻爵位不早綰固宜長有人文章紹編剗感荷君子徳怳若乘朽棧【朽一作杇詩有棧之車毛曰役車也怳許往切棧仕版切】召令吐所記解摘了瑟僴【詩瑟兮僴兮注矜荘寛大也僴遐版切】顧視壁間親戚競覘矕【說文目矕矕也前漢矕龍虎之文舊矣覘醜簾切矕武版切】喜气排寒冬逼耳鳴睍睆【詩睍睆黃鳥睍胡顯切睆戶版切】如今更誰恨便可耕防滻【防滻長安二水名司馬相如上林賦曰終始防滻出入涇渭滻音產】

調張籍【筆墨閒錄曰退之參李杜透機關處於調張籍詩見之】

李杜文章在光焰萬丈長【諸本熖作艶西京賦光�爥天庭】不知羣兒愚那用故謗傷【魏道輔云公作此詩爲微之發蓋元稹作李杜優劣論先杜後李故爾黃魯直云吾友黃介讀李杜優劣論曰論文正不當如此予以爲知言】蚍蜉撼大樹【蚍蜉音毗浮】可笑不自量伊我生其後舉頸遙相望夜夢多見之晝思反微茫徒觀斧鑿防不矚治水航想當施手時巨刄磨天揚垠崖劃崩豁乾坤擺雷硠【垠方作根擺一作罷硠首郎切左思吳都賦曰菈擸雷硠硠磕石聲郭璞江賦巴東之峽夏禹防鑿絕岸萬丈壁立霞駮又云豃如地裂豁若天開觸曲崖以縈繞駭崩浪而相礧詩意謂李杜文章如禹防鑿江峽𨿽有迹可尋而當時運量之巧則今不可得而覩矣】惟此兩夫子家居率荒涼帝欲長吟哦故遣起且僵剪翎送籠中【禰衡鸚鵡賦閉以雕籠剪其翅羽】使看百鳥翔平生千萬篇金薤垂琳瑯【書厥貢惟球琳瑯玕蕭子良古今篆書體有金錯書倒薤書詳見岣嶁山詩】仙官勅六丁【道書陽官六甲陰官六丁謂六甲中丁神也】雷雷卞取將【異人記云上元中臺州道士王遠知善易知人死生禍福作易縂十五卷一日雷雨雲霧中一老人語逺知曰所泄者書何在上帝命吾攝六丁雷電追取】流落人間者【流或作畱孔毅夫甞曰漢霍去病傳諸將畱落不偶今世俗皆作流落如江縂詩流落今如此少陵詩流落意無窮皆只作流落字蓋畱謂遲畱流謂飄流自不可拘以一義也】太山一豪芒【豪方作毫云李本作豪按孟子荘子秋豪之末班固答賔戲鋭思豪芒之內字皆作豪然楚詞秋毫微而見容王逸曰銳毛爲毫是毫字通今按毫俗字當作豪爲正】我願生兩翅【一作願生兩翅翎】捕逐出八荒精誠忽交通百怪入我腸刺手抜鯨牙【刺刄之也】舉瓢酌天漿【魏道輔云髙至於酌天漿幽至於抜鯨牙其思賾深逺如此詎止於曺劉沈宋之間耶】騰身跨汗漫【淮南子若士與汗漫期於九垓之上】不著織女襄【詩跂彼織女終日七襄襄駕也或作相非是著陟略切】願語地上友經營無太忙乞君飛霞佩【乞音气後漢乞揚生師】與我髙頡頏【詩頡之頏之飛而上曰頡下曰頏頡胡結切頏音航】

盧郎中云友寄示送盤穀子詩兩章歌以和之【兩或作二盧郎中汀也盤谷在孟州齊源縣太行山之南李願居之因號盤穀子貞元十七年公送李願歸盤谷有序此詩元和七年冬長安作詳詩意可見又云十年蠢蠢隨朝行蓋自貞元十九年癸未爲禦史登朝至元和十年壬辰爲十年矣東坡云退之尋常詩自謂不逮老杜此詩獨不減子美】

昔尋李願向盤谷正見髙崖巨壁爭開張是時新晴天井溢【天井關名在太行山上水經曰天井溪出天井關北流注白水世謂之北流泉】誰把長劍倚太行【水自天井傾防而下如長劍之倚山宋玉曰長劍耿介倚天外行音航】衝風吹破落天外【破或作波非是楚詞衝風起兮水揚波】飛雨白日灑洛陽東蹈燕川食曠野【燕川地名】有饋木蕨芽滿筐馬頭溪深不可厲【詩邶風深則厲淺則掲注云以衣渉水爲厲馬頭溪名】借車載過水入箱平沙緑浪榜方口【榜音謗進船楚詞九懷榜舫兮不流方口與前所謂燕川皆盤谷旁近小地名公盆池詩恰如方口釣魚時亦其地也】防鴨飛起穿垂楊窮探極覧頗恣橫【探音貪】物外日月本不忙歸來辛苦欲誰爲坐令再往之計墮眇芒【或作渺茫】閉門長安三日雪推書撲筆歌慨慷【推或作堆魏武帝曰慨當以慷憂思難忘選中矯厲而慷慨注抑揚意气也推他回切撲弼角切慷音康】旁無壯士遣屬和逺憶盧老詩顚狂開緘忽覩送歸作字向紙上皆軒昂又知李侯竟不顧方冬獨入崔嵬藏【詩陟彼崔嵬】我今進退幾時決十年蠢蠢隨朝行家請官供不報答無異雀防偸太倉行抽手版付丞相【手版見前篇贈張籍詩注】不待彈劾還耕桑【還或作歸】

寄皇甫湜【湜字持正睦州新安人詩故云睦州吏】

敲門驚晝睡問報睦州吏【睦或作乃】手把一封書上有皇甫字坼書放牀頭涕與淚垂四【或作泗今從唐本及範謝校本云董令升編嚴陵集亦定作四垂四蓋以涕與淚分言之猶石鼔歌所謂對此涕淚雙滂沱也】昏昏還就枕惘惘夢相值悲哉無奇術安得生兩翅

病中贈張十八【張十八籍也貞元十四年公佐汴州籍爲公所薦送明年登第又明年居防服除補太常寺太祝此詩謂抱能未施邦豈籍未第時作或旣第而未仕時乎歐陽甞評此詩見此日足可惜注】

中虛得暴下避冷臥北不蹋曉鼔朝安眠聴逄逄【諸本作逢逢蜀本音部江切字當作逄今按潮本作逢蓋逢以夆逄從夅音義各異然古書如逢蒙逢丑父闋龍逢字皆只作逢而音蒲江反疑逢有蒲紅一音也而音蒲江者由蒲紅而孶也當考】籍也處閭裏抱能未施邦文章自娯戲金石日擊撞龍文百斛鼎筆力可獨扛【史記秦武王與孟說舉龍文之鼎扛音江】談舌久不掉【張儀掉三寸舌掉徒弔切】非君亮誰雙【亮或作諒】扶幾導之言【幾或作機】曲節初摐

摐【此字從手或作樅樅從木從手者博雅云撞也子虛賦摐金鼔以木者自木名也】半塗喜開鑿別失大江吾欲盈其气不令見麾幢牛羊滿田野解斾束空杠傾樽與斟酌四壁推甖缸帷隔雪風照鑪釘明釭【選西都賦金釭銜璧注謂燈也釘音定又音訂釭音江】夜防縱捭闔【穀子有捭闔篇捭音擺】哆口疏眉厖【哆昌者切】勢侔髙陽翁坐約齊橫降【酈食其髙陽人田橫立田廣爲齊王身相之以距漢髙帝使食其說橫憑軾下齊七十餘城降胡江切】連日挾所有形軀防胮肛【上匹江切下許江切】將歸乃徐謂【將歸方作歸將云逺於將之毛傳將行也故古人以送將歸爲三事焉今按楚詞言秋之可悲如在逺行之處而登山臨水以送欲歸之人愈覺羇旅之牢落故其意象慘戚而無聊耳將字將詩文同字異安得彊爲一說而謂送將歸爲三事乎必爲三事而可顚倒言之則楚詞之與此詩皆不復成文理矣】子言得無哤【管子四民雜處則其言哤注哤亂也哤音厖】廻軍與角逐【軍或作君非是】斫樹収窮龐【史記孫臏困龎涓伏兵馬陵道左斫大樹白而書之曰龎涓死於此樹之下公始也扶機導籍使之言且匿其麾幢解斾束扛而示之弱籍乃縱其捭闔如酈生之下齊旣連日挾其所有至軀病語哤乃爲公敗是猶孫臏之収龎涓也龎皮江切】雌聲吐款要酒壺綴羊腔君乃昆侖渠籍乃嶺頭瀧譬如蟻垤微詎可陵崆防【或作防字見南都賦曰其山則崆防嶱嵑蜀本苦江五江二切今本作字書未見】幸願終賜之【一作願終賜之教】斬抜枿與樁【枿音蘗樁株江切】從此識歸處東流水淙淙【籍旣爲公所敗乃自以爲嶺頭之瀧不足以方昆侖之渠蟻垤之微不足以陵崆防之山願終受教於公而公所以導其所歸也淙土江切】

雜詩【文選王粲曺植皆有雜詩李善謂遇物卽言不拘流例是也或作雜言非此詩乃離騷經所謂離心遠逝道夫昆侖已而臨睨舊鄕曰國無人莫我知兮又何懷乎故都蓋此意云】

古史散左右詩書置後前豈殊蠧書虫【蠧書或作書蠧】生死文字間古道自愚憃【陟降切或作戇或作蠢】古言自包纒當今固殊古誰與爲欣歡獨擕無言子共升昆侖顚長風飄襟裾遂起飛髙圓下視禹九州【禹或作防】一塵集毫端遨嬉未云幾下已億萬年向者誇奪子萬墳厭其巓惜哉抱所見白黒未及分慷慨爲悲吒【陟駕切】淚如九河翻指摘相告語𨿽還今誰親翩然下大荒被髮騎騏驎【或作麒麟古書如戰國防多用騏驎字其義一也東坡爲公潮州廟碑終篇實取此意】

寄崔二十六立之【貞元四年侍郎劉太眞知舉放進士三十六人立之中第公甞爲立之作藍田縣丞壁記元和十年也記所載立之戰藝出人及言事黜官皆與詩意合又有贈立之詩乃在元和元年而此云別來就十年蓋自元年後方相別至是作詩爲寄亦當在元和十年也】

西城員外丞【西城謂藍田元和初立之以前大理評事言事黜官再轉爲藍田縣丞】心迹兩屈奇【謝靈運詩心迹雙寂寞屈或作崛或作倔淮南子聖人無屈奇之服髙誘曰屈短奇長也言服之不中漢廣川王揚雄傳選西徵賦皆只用屈奇字今按漢書注屈奇異也其勿反】往歳戰詞賦不將勢力隨下驢入省門【唐進士皆騎驢少陵詩有騎驢三十載旅食京華春公與孟東野詩亦曰騎驢到京國欲知薫風琴】左右驚紛披【紛或作分】傲兀坐試席【陶靖節詩兀傲差若穎王維詩兀傲迷東西惟公與李義山詩傲兀逐戎旃皆作傲兀字用】深叢見孤羆文如翻水成初不用意爲四座各低靣【一作回】不敢捩眼窺【捩音列抝也苕溪詩話云音麗瑟琶撥也謂左右窺】升階揖侍郎歸舎日未欹佳句喧眾口考官敢瑕疵【或作玼避重韻而誤攺也】連年収科第若摘頷防髭廻首卿相位通途無佗岐【途或作逵或作逹】豈論校書郎袍笏光參差童稚見稱說祝身得如斯儕軰妬且熱喘如竹筒吹老婦願嫁女約不論財貲【約不或作不約貲或作資亦避重韻之誤此詩用二疵字二斯字不獨此也】老翁不量分累月笞其兒攪攪爭附托【攪攪或作擾擾】無人角雄雌由來人間事翻覆不可知安有巢中鷇【音冦選陳琳檄文譬猶鷇卯始生翰毛而便陸梁放肆】插翅飛天陲【陲邊也左氏防劉我邊陲音垂】駒麛著爪牙【麛音迷著音灼】猛虎借與皮汝頭有韁系汝腳有索縻防身泥溝間誰復稟指防不脫吏部選可見偶與奇【古人以遇合爲耦不遇爲奇偶與耦通用霍去病傳諸將常畱落不耦李廣傳衛靑陰受上指以爲李廣數奇顏曰言廣命只不耦合也奇居宜切】又作朝士貶得非命所施客居京城中十日營一炊逼廹走巴蠻【鮑明逺詩逼廹聚離散】恩愛座上離昨來漢水頭始得完孤羇桁掛新衣裳【周庾信對燭賦燈前桁衣凝不亮桁音行又下浪切】盎棄食殘糜茍無饑寒苦那用分髙卑憐我還好古宦途同崄巇【虛宜切】毎旬遺我書【遺以醉切】竟歳無差池【左傳何敢差池差楚宜切】新篇奚其思風幡肆逶迆【幡或作旛】又論諸毛功劈水看蛟螭【劈或作擘】雷電生睒防【睒音閃防音釋二字或從日說見永貞行】角鬛相橕披【或作枝亦以重韻而誤攺也】屬我感窮景抱華不能摛【蜀本作把筆不能摛不能或作能不方從杭本云班固答賔戲摛藻如春華蓋公得崔詩正當冬月故感窮景而不能摛發其春華耳上文諸毛乃謂筆也旣隱其詞則此不應又直言之故作把筆者亦非也今按方本及說皆是但其詞有未足者故今略爲補之論諸毛功必是爲毛穎傳而發但蜀本之誤不待以此爲辧而自明耳】唱來和相報愧嘆俾我疵又寄百尺防緋紅相盛衰巧能諭其誠【巧或作功方從唐蜀本云列子矜巧能修名譽今按巧能諭其誠言崔遺我書並新篇防帛巧於能逹其意猶言工於某事云爾非以巧能爲二字相連如列子之意也方說誤矣】深淺抽肝脾【鮑明逺詩肝心盡崩抽】開展放我側方餐涕垂匙朋交日凋謝存者逐利移子寜獨迷誤綴綴意益彌舉頭庭樹豁【頭或作頸】狂飈捲寒曦迢逓山水隔何由應塤箎【詩何人斯伯氏吹壎仲氏吹箎注土曰壎竹曰箎】別來就十年君馬記騧驪【詩騧驪是驂注云黃馬黒喙曰騧說文云驪馬深黒色騧音驪音離】長女當及事誰助出帨縭【帨音銳縭音離】諸男皆秀朗幾能守家規文字鋭气在輝輝見旌麾摧腸與慼容【或作居或作眉居當爲容字之訛也眉特以意定耳慼作蹙亦通孟子其容有蹙】能復持酒巵我𨿽未耋老【僖公九年左氏伯舅耋老無下拜耋謂年七十也】髮禿骨力羸所餘十九齒飄颻盡浮危花著兩眼視物隔褷防【上所宜切下呂支切方云離褷毛羽初生貌字本海賦然離字書無從衣者惟王維詩有獨立何防褷嵇康琴賦作離纚古樂府作離簁陸羽茶經作籭簁義皆通今此作褷防豈古連綿字或可倒用不然褷字自入韻豈傳者誤耶姚令威曰唐本作視物劇隔褷不知謝本何以不出今按所見謝本寔校作劇隔褷下注澄字然義亦未通恐當作視劇隔褷防物字乃劇字之誤而又重出遂去防字以就五言耳然亦無據不如且從方說徐更參考】燕席謝不詣遊鞍懸莫騎惇惇憑書案【惇惇或作孜孜今從閣杭本作惇音都回切】譬彼鳥黏黐【醜知切用以黏鳥宋幽明錄多買黐以塗壁】且吾聞之師不以物自隳【自一作相】孤豚眠糞壤【眠一作服或作伏】不慕太廟犧【荘子或聘於荘子應其使曰子見夫犧牛乎衣以文綺食以芻菽及其牽而入於太廟𨿽欲爲孤豚其可得乎】君看一時人幾輩先騰馳過半黒頭死陰虫食枯骴【骴殘骨音疵】歡華不滿眼【歡或作權】咎責塞兩儀【魏人章防云福不盈眥禍將溢世退之則曰歡華不滿眼咎責塞兩儀蓋工於前也】觀名計之利【或作實今按此句難曉竊意計猶校也言觀其所得之虛名而校之以實利不足相補也】詎足相陪禆仁者恥貪冒受祿量所宜無能食國惠豈異哀癃罷【史記臣不幸有罷癃之病上音隆下音皮】久欲辭謝去休令眾睢睢【說文睢仰視也漢五行志萬眾睢睢驚怪連日】況又嬰疹疾【又或作自選思百憂而自疹注疹疾也集韻疢疹三字通用醜刄切】寜保軀不貲【後漢書不足以償不貲之身貲卽移切】不能前死罷內寔慙神只舊籍在東都茅屋枳棘籬還歸非無指防渭揚春凘【流水爲凘從水非離騷九歌流凘紛兮將來下】生兮耕吾疆死也埋吾陂【也一作兮】文書自傳道不仗史筆垂【不或作奚選典論古之作者寄身於翰墨見意於篇籍不假良史之辭】夫子固吾黨新恩釋銜羈去來伊洛上相待安笟箄【爾雅魚罟謂之罛江東呼小籠爲箄詩施罛濊濊魚网也箄亦取魚器上音孤下音卑】我有雙飲其銀得朱提【朱提漢縣名屬犍爲郡縣有朱提山出銀綱漢朱提銀八兩爲一流直一千五百八十他銀一流直一千是爲銀貨二品朱音殊提音時】黃金塗物象雕鐫妙工倕【荘子工倕旋而蓋防矩注云倕堯時巧人也音垂】乃令千里鯨麼麼微螽斯【班彪曰麼麼不及數子詩螽斯注蚣蝑也蝗類以股鳴言工人之巧能使千里鯨魚小如螽斯也麼忙果切螽之中切】猶能爭明月擺掉出彌【彌大水貌選渺彌湠漫上弭沼切下音眉】野艸花葉細不辧薋菉葹【離騷經薋菉葹以盈室王逸注資音咨蒺藜也菉音緑王芻也葹音施枲耳也】緜緜相紏結狀似環城陴【音脾城上垣也】四隅芙蓉樹擢皆猗猗鯨以興君身【或作興居狀或作狀興居皆非是荊公本作狀君身近之唐本作興君身乃得其正蓋興猶比也君�崔立之而言】失所逢百罹【詩逢此百罹百憂也】月以諭夫道僶俛勵莫虧【莫或作其】艸木明覆載妍醜齊榮萎【醜或作臭】願君恆禦之行止雜燧觿【雜或作親或作新皆非是但洪本云澄作雜燧觿見內則言當常禦此雜於所佩燧觿之間也此乃得之】異日期對舉當如合分支【通鑑元魏熙平元年立法在軍有功者行臺給券當中竪裂一支給勲人一支送門下以防僞巧今人亦謂析產符契爲分支帳卽此義也公以雙之一贈崔故末句如此】

月蝕詩效玉川子作【李本無詩字或謂館中本效作刪汪彥章本同陳齊之曰退之效玉川子月蝕詩乃刪盧仝冗語耳非效玉川也韓𨿽法度森嚴便無盧仝豪放之气】

元和庚寅斗插子月十四日三更中【四或作五此元和五年十一月十四日夜也作五非是】森森萬木夜僵立【森森或作臨臨殊無義理按盧詩乃作森森蓋自森轉而爲林自林轉而爲臨也今攺作森】寒气屓奰頑無風【選西京賦巨靈贔奰屓平祕切奰虛器切屓奰諸夲作贔屓或作屓贔方云盧詩𨿽作贔屓然公多不用盧本語贔屓用力貌屓奰壯大貌詩傳不醉而怒謂之奰其義尢長今按諸本不同未知孰是姑兩存之】月形如白盤【李白詩少時不識月喚作白玉盤】完完上天東【諸本作貌貌或作皃皃今從杭範荊公本作完今按完字說見酬盧云夫望秋詩洪本亦云古書完多誤作皃此又轉皃爲貌耳】忽然有物來噉之不知是何虫如何至神物遭此狼狽凶【神異經狽無前足附狼而行選亦狼狽而可憼狽音貝】星如撒沙出攢集爭彊雄【撒方作摋云側手撃也盧詩作撒今本從之非也今按側手撃沙於義不通公於盧語固有損益然攺此字卻無文理當只作撒】油燈不照席是夕吐焰如長虹【如長或作長如】玉川子涕泗下中庭獨行【獨下或有自字】念此日月者爲天之眼睛此猶不自保吾道何由行甞聞古老言疑是蝦蟆精徑圓千里納女腹【白虎通曰日月徑千里】何處養女百醜形杷沙腳手鈍【把或作杷音義同】誰使女解緣靑冥黃帝有四目【諸本黃作皇方從杭本云帝王世紀謂黃帝用力牧常先等分掌四方各如已視故號黃帝四目一曰李賢後漢注漢人書黃多作皇皇字亦通洪以黃帝爲堯則非也】帝舜重其明【淮南子曰舜二瞳子是謂重明】今天只兩目何故許食使偏盲堯呼大水浸十日【十日事見淮南子】不惜萬國赤子魚頭生女於此時若食日𨿽食八九無嚵名【嚵或作饞】赤龍黒鳥燒口熱【黒鳥未詳或謂日中三足烏也鳥一作烏】翎鬛倒側相搪撐婪酣大肚遭一飽【楚辭眾皆競進以貪婪注愛財曰貪愛食曰婪婪與惏同盧含切】饑腸徹死無由鳴後時食月罪當死天羅磕帀何處逃女形【磕帀或作�匝磕或作訇或作防或無女字】玉川子立於庭而言曰地行賤臣仝【或作今汪本云仝字當句斷亦與盧詩合】再拜敢告上天公【上天或作天上】臣有一寸刄可刳凶蟇腸無梯可上天天階無由有臣蹤寄牋東南風天門西北祈風通丁寜附耳莫漏泄薄命正值飛亷慵【呂氏春秋云風師曰飛亷漢書音義雲飛亷能致風】東方靑色龍牙角何砑砑從官百餘座【此下或有從應二字荊公刪去】嚼啜煩官家月蝕汝不知安用爲龍窟天河赤鳥司南方尾禿翅觰沙【觰或作陟加切角上張也字亦作作訛】月蝕於汝頭汝口開呀呀【或作齖齖齒不正也音牙與開口義不合此當音呼加切唐韻唅呀張口貌也今詳或攺此字亦避重韻而誤也】蝦蟆掠汝兩吻過忍學省事不以汝啄蝦蟆於莵蹲於西【左氏楚人謂虎爲於莵於音烏莵音徒蹲音存】旗旄衛毿防【上音參下音沙】旣從白帝祠又食於防禮有加【禮記天子大蠟八迎虎謂其食田豕防助駕切亦作蠟】忍令月被惡物食在於汝口插齒牙烏龜怯姦怕寒縮頸以殻自遮終令誇蛾抉女出【列子帝命誇娥氏二子負二山注誇娥蓋有神力者也蛾或作娥今從列子校抉或作扶非是】卜師燒錐鑽灼滿板如星羅此外內外官【漢天文志經星常宿中外官百一十八名七百八十三星】細不足科臣請悉埽除愼勿許語令啾嘩並光全耀歸我月盲眼鏡淨無纎瑕【全或作金瑕或作霞皆非是】蛙拘送主府官【或作斃今按蛙猶卓茂言敝人也不然則當攺從斃字蓋此時蛙𨿽未斃而其罪已當死矣】帝箸下腹甞其皤【或作蹯皤腹下白處也蹯足蹠也當作皤左氏宣公二年皤其腹皤音婆】依前使兔操杵臼玉堦桂樹閒婆娑【酉陽雜俎月中有桂髙五百丈】恆娥還宮室【方作堂】太陽有室家【禮記君之與後猶日之與月蓋室家之義也】天𨿽髙耳屬地感臣赤心使臣知意【臣知或作知臣今按下文云𨿽無明言潛諭厥防則此句乃謂天感悟臣心使臣黙知天意耳諸本多作使知臣意非是其下所云有气有形以下卽天意也】𨿽無明言潛諭厥防【明或作口】有气有形皆吾赤子𨿽忿大傷忍殺孩稚【大或作天】還汝月明安行於次盡釋眾罪以蛙磔死【磔音責方云盧詩新史以爲譏元和逆黨然稽之歳月不合蓋元和初宦官已橫恣故譏之非爲逆黨也今按盧韓二詩必有所爲而作但未有以見其所指爲何人何事耳新史固謬方說恐亦未必然也】

孟生詩【諸本孟下有先字此詩以篇首二字爲題作孟先生非東野志云年幾五十始以尊夫人命來京師從進士試而登科記東野及第在貞元十二年此詩未第前作以其下第送之謁張建封於徐也貞元四年建封鎭徐州李習之常以書薦東野有曰郊將爲他人所得而大有立於世與其短命而死皆不可知二者將有一於郊他日爲執事惜之其後韋荘請追贈不及第人郊在其中而摭言謂荘以郊爲不第者爲誤且曰郊貞元十二年及第佐徐州幕卒則東野果爲建封所用矣今考新舊史及公所志東野墓甞佐鄭餘慶於東都餘慶鎭興元奏爲從事辟書下而卒未甞佐徐也摭言誤耶將用之未及而爲餘慶所得耶卒如習之所料耶按史建封卒以貞元十六年而東野後建封十四年卒或者建封將用之未及而已卒亦未可知也時東野亦有答韓愈李觀因獻張徐州詩有富別愁在顏貧別愁銷骨云云】

孟生江海士【生一作郊】古貌又古心甞讀古人書謂言古猶今【甞或作常】作詩三百首窅黙咸池音【荘子黃帝之樂曰咸池諸本窅作冥李習之與張建封書引公此語亦用窅字】騎驢作京國欲和薫風琴【家語曰舜彈五弦之琴曰南風之薫】豈識天子居九重郁沈沈【王維哀詞連金華與玉堂兮宮閣郁其沈沈】一門百夫守無籍不可尋【籍者爲二尺竹牒記其年紀名字物色縣之宮門按省相應乃得入也】晶光蕩相射【前漢太陽之晶晶亦光也射食亦切】旗防翩以森遷延乍卻走【漢王商傳單於仰視遷延卻退】驚怪靡自任【如林切】舉頭看白日泣涕下霑襟朅來遊公卿【朅音掲】莫肯低華簮諒非軒冕族應對多差參【藝苑雌黃雲古詩押韻或有語顚倒而理無害者如退之以參差爲差參以玲瓏爲瓏玲是也漢臯詩話云韓愈孟郊軰才豪故有湖江白紅慨慷之句後人亦難仿效】萍蓬風波急桑楡日月侵柰何從進士此路轉嶇【王褎洞簫賦嶇嵚巋﨑音區欽】異質忌處羣孤芳難寄林【顏延年弔屈原文物忌堅芳人諱明防太白詩羣沙穢明珠眾艸淩孤芳】誰憐松桂性競愛桃李陰朝悲辭樹葉夕感歸巢禽顧我多慷慨窮檐時見臨【檐或作閻考荀子史記子貢傳閻字爲正】淸宵靜相對髮白聆苦吟【聆或作恥或作憐】采蘭起幽念【束晳南陔詩言采其蘭采蘭言念親思歸也起或作赴】眇然望東南【望或作思】秦吳且阻【秦長安吳東野所居】兩地無數金我論徐方牧【張建封也方一作州】好古天下欽竹實鳯所食【詩義防曰鳯非梧桐不棲非竹實不食】徳馨神所歆【書黍稷非馨明徳惟馨】求觀眾丘小必上泰山岑【孟子孔子登太山而小天下岑鋤簮切】求觀眾流細必泛滄溟深【孟子觀水有術必觀其瀾竹實徳馨秦山滄溟皆言建封也溟或作海】子其聼我言可以當所箴旣獲則思返無爲久滯淫卞和試三獻【琴操卞和得玉獻楚懷王刖獻平王又刖平王之子立復獻之中果有玉封陵陽侯】期子在秋砧

射訓狐【唐五行志鵂鶹一名訓狐或曰訓狐其聲因以名之此詩貞元中作時徳宗以彊明自任倚裴延齡韋渠牟等啇天下事自謂明而卒陷不明士之浮躁干進者爭出其門詩意端有所諷也梅聖兪集有擬韓吏部射訓狐詩亦各有所寓意云耳】

有鳥夜飛名訓狐【名或作呼】矜凶挾狡誇自呼乘時陰黒止我屋聲勢慷慨非常麤安然大喚誰畏忌【喚或作唳曺子建鷂雀賦不肯首服烈頸大喚】造作百怪非無須聚徵妖自朋扇擺掉栱桷頺塈塗【桷或作角選欒拱夭矯而交結書惟其塗塈茨擺補買切掉徒弔切曁音洎】慈母抱兒怕入席那暇更防雞窠雛我念乾坤徳泰大卵此惡物常勤劬縱之豈卽遽有害斗柄行拄西南隅誰謂停姦計尢劇【尢或作猶】意欲唐突羲和烏【羲和日禦五經通義日中有三足烏】侵更歷漏气彌厲何由僥幸休須臾咨余往射豈得已女兩眼張睢盱【列子而睢睢而盱盱上音𨿽下香於切】梟驚墮梁蛇走竇【梟音澆走一作入】一夫斬頸羣雛枯【夫館夲作矢方云或謂矢何以能斬頸也鮑明遠詩黃間潛彀盧矢直刎繡頸碎錦翼詩人之語顧隨所用耳今按方說𨿽有理然以詩考之似只是公親往射而梟驚隨梁故佐之者得以刃斬其頸耳不必攺字彊說也】

將歸贈孟東野房蜀客【蜀客名次卿】

君門不可入勢利互相推借問讀書客胡爲在京師舉頭未能對閉眼聊自思倐忽十六年終朝苦寒饑宦途竟寥落鬢髮坐差池【晉陶侃曰老子婆娑正坐君輩坐字原此也坐或作生】潁水淸且寂箕山坦而夷【嵇康髙士傳曰許由字武仲堯舜欲讓以天下由乃遁耕於中嶽潁水之陽箕山之下此卽公祭老成文云當求數頃之田於箕潁之上之義也】如今便當去咄咄無自疑【後漢咄咄子陵晉史殷浩爲溫所廢終日書空作咄咄怪事四字疑或作癡亦通一作女無癡則誤矣】

答孟郊【東野集有別公詩此篇疑公所以答也公貞元十二年七月佐董晉於汴州】

規模背時利【模或作謨或作謀】文字覻天巧【此效東野酬樊宗師云梁惟西南屏山厲水刻屈此效宗師魯直云子瞻詩妙一世乃云效庭堅體蓋退之戲效孟郊樊宗師之妙以文滑稽耳覻七慮切】人皆余酒肉子獨不得飽才春思已亂始秋悲又攪【古巧切】朝餐動及午夜諷恆至夘名聲暫羶腥腸肚鎭煎煼【初爪切杭字煼作俗字也】古心𨿽自鞭【鞭字蓋荘子從其後而鞭之者也】世路終難拗【張衡渾儀拗去其半於絞切】弱拒喜張臂猛挐閒縮爪見倒誰肯扶從嗔我須齩【選口齩霜刄此聫卽公志子厚墓所謂落防穽不一引手救反擠之又下石焉者是也齩五巧切】

從仕【貞元十七年公始從調京師】

居閒食不足從仕力難任両事皆害性一生恆苦心黃昏歸私室惆悵起嘆音【惆一作怊】棄置人間世【或作事漢張子房願棄人間事從赤松子遊耳】古來非獨今

短燈檠歌【本或作燈檠姚令威曰古詩燈檠昏魚日讀檠爲去聲集韻檠渠映切有足所以幾物又檠音平聲榜也非燈檠字韓詩墻角君看短檠棄亦誤也按燈檠昏魚目乃唐彥謙詩李啇隱詩亦有九枝燈檠夜珠圓是唐人固以去聲讀也然白樂天詩有鐵檠移燈背自注曰檠去聲讀則知唐人夲二聲通用古檠只用檠字晉宋諸人集尙可考】

長檠八尺空自長短檠二尺便且光黃簾緑幕朱戶閉風露气入秋堂涼裁衣寄逺淚眼暗搔首頻挑移近牀太學儒生東魯客二十辭家來射防夜書細字綴語言兩目眵昏頭雪白【眵音】此時提攜當案前【攜方作挈】看書到曉那能眠一朝富貴還自恣長檠髙張照珠翠【髙張或作焰髙珠或作朱】吁嗟世事無不然墻角君看短檠棄【蘇詩有云免使韓公悲世事白頭還對短燈檠蘇時謫於黃其侄安節下第逺來故云】

送劉師服【公詩有贈劉師服至是又冇送劉師服按石鼎聮句元和七年十二月道士軒轅彌明自衡山來舊與劉師服進士衡湘中相識將過太白知師服在京夜扺其居宿則此詩與前送進士劉師服東歸其八年夏作歟然考登科記無有劉師服集中又有劉師命者豈其兄弟歟】

夏半陰气始淅然云景秋【淅或作晰亦作晳又作晢明也之世切髙唐賦晰兮若姣姬揚袂障日而望所思晰與晢同故今本訛爲淅也今按淅爲淅瀝淒涼之義晢爲明義此詩上云陰气始下云云景秋則與晳義不相應而宜爲淅�之意矣蓋由淅而誤爲晰又因晰而轉爲晳也】蟬聲入客耳驚起不可畱艸艸具盤饌不待酒獻酬【待方作持】士生爲名累有似魚中鉤【中陟仲切見一卷赴江陸途中寄三學士詩】賫財入市賣貴者恆難售【漢宣帝毎買餅所從買家輒大讎讎與售同】豈不畏顦顇【選顧僕夫之顦顇上音樵下音悴或作久憔悴】爲功忌中休勉哉耘其業以待歳晚収

東雅堂昌黎集注卷五

欽定四庫全書

東雅堂昌黎集注卷六

古詩

符讀書城南【城南公別墅符公之子孟東野有喜符郎詩有逰城南韓氏荘之作按公墓銘及登科記公之子曰昶登長慶四年進士第符豈昶之小字耶元和十一年秋作】

木之就規矩在梓匠輪輿【孟子盡心梓匠輪輿能與人規矩不能使人巧】人之能爲人由腹有詩書詩書勤乃有不勤腹空虛欲知學之力賢愚同一初【同一或作一同非是】由其不能學所入遂異閭兩家各生子提孩巧相如【提或作啼非是巧或作兩】少長聚嬉戲【少讀如多少之少漢賈誼匈奴東平王傳三見公此詩與劉統軍李虛中志亦三用】不殊同隊魚【山谷次韻髙子勉有云忽作飛黃去頓超同隊魚皆用公語也】年至十二三頭角稍相疏二十漸乖張淸溝映污渠三十骨骼成【骼音格記掩骼埋胔】乃一龍一豬飛黃騰踏去【選張景陽七命整防云輅驂飛黃】不能顧蟾蜍一爲馬前卒鞭背生虫蛆【鞭背或作背上非是】一爲公與相潭潭府中居【陸唐老曰退之不絕吟六藝之文不停披百家之編招諸生立館舎勉勵其行業之未至而深戒其責望於有司此豈有利心於吾道者佛骨一防議論奮激曽不以去就禍福回其操原道一書累千百言攘斥異端用力殆與孟軻氏等退之所學所行亦無愧矣惟符讀書城南一詩乃駭目潭潭之居揜鼻虫蛆之背切切然餌其幼子以富貴利逹之美若有戾於向之所得者矣】問之何因爾【或作耳】學與不學與金璧𨿽重寶費用難貯儲學問藏之身身在則有餘【則或作卽】君子與小人不系父母且【詩巧言悠悠昊天曰父母且且語助也且子魚切】不見公與相起身自犂鉏【閣本作不見公與汝幸免自犂鉏今按閣本之謬有如此者它可盡信耶】不見三公後寒饑出無驢【荀子𨿽王公大夫之子孫也不能屬於禮義則歸之庶人庶人之子孫也積文學正身行能屬於禮義則歸之卿相士大夫】文章豈不貴經訓乃菑畬【易不菑畬爾雅田一歳曰菑三歳曰畬呂原明雜記云少陵詩云文章一小技於道未爲尊文者載道之器安得謂之小技顧所用如何耳韓退之詩曰文章豈不貴經訓乃菑畬此說有可取焉菑畬音淄於】潢潦無根源【左氏潢污行潦之水潢胡光切潦音老】朝滿夕已除人不通古今【或作今古】馬牛而襟裾行身陷不義況望多名譽【音歟】時秋積雨霽【方作闋】新涼入郊墟燈火稍可親簡編可捲舒豈不旦夕念爲爾惜居諸【居諸謂日月詩日居月諸】恩義有相奪作詩勸躊躇【魯直甞書此詩防其後曰或謂韓公當開後生以性命之學不當誘之以富貴榮顯涪翁曰熈寜元丰間大儒之過也又何學焉孔子曰齊景公有馬千駟死之日民無得而稱焉伯夷叔齊餓於首陽之下民到於今稱之韓公之言其於勸奨之功異趣而同歸也】

示爽【譜系公子侄無名爽者疑爲韓湘小字湘登長慶三年進士第】

宣城去京國里數逾三千念汝欲別我解裝具盤筵日昏不能散起坐相引牽冬夜豈不長逹旦燈燭然座中悉親故誰肯捨汝眠念汝將一身西來曽幾年名科揜眾俊【名科或作科名】州考居吏前今從府公召府公又時賢時輩千百人孰不謂汝妍汝來江南近裏閭故依然【汝來或作此來故或作固】昔日同戲兒看汝立路邊人生但如此【但或作得】其實亦可憐吾老世味薄因循致畱連彊顏班行內【行胡郎切此詩當是知制誥時作】何實非罪愆才短難自力懼終莫洗前【音箋】臨分不汝誑有路卽歸田

人日城南登髙【荊楚歳時記正月七日爲人日董勛問禮俗正月一日爲雞二日爲狗三日爲豬四日爲羊五日爲牛六日爲馬七日爲人城南公別墅所在以故親交子侄來爲人日之集也】

初正才兆涉七气已防靄靄野浮陽暉暉水披凍聖朝身不廢佳節古所用親交旣許來子妷亦可從【妷一作侄】盤蔬冬春雜罇酒淸濁共令徵前事爲【東漢賈景伯有酒令九篇今不傳劉貢父云唐人飲酒喜以令爲罰今人以絲管謳歌爲令卽白傅所謂醉翻襴衫拋小令是也其舉故事物色爲令卽所謂令徵前事爲是也令去聲】觴詠新詩送扶杖淩圯阯【或作址】刺船犯枯葑【荘子漁父言吾去子矣乃刺船而去葑菇根江東有葑田梁庾肩吾詩黒米生菇葑刺七亦切葑方用切】戀池羣鴨廻釋嶠孤云縱人生本坦蕩【論語】

【君子坦蕩蕩】誰使妄倥傯【楚辭愁倥傯於山陸注倥傯猶因苦也上音控下音粽】直指桃李防幽尋寜止重【幽尋猶作尋幽】

病防【說文防鳶也鳥之貪惡者其性好攫而善飛公意蓋有所譏也】

屋東惡水溝有防墮鳴悲靑泥揜兩翅【揜或作淹又作渰】拍拍不得離【東方朔傳撃之拍拍】羣童叫相召瓦礫爭先之計校生平事殺卻理亦宜奪攘不愧恥飽滿盤天嬉晴日占光景髙風送追隨【或作恣追飛】遂淩紫鳯羣肯顧鴻鵠卑【遂或作擬紫或作鸞鴻鵠或作鵠鴈今按紫鴻是假對】今者運命窮逢巧丸兒中汝要害處汝能不得施於吾乃何有不忍乘其危丐汝將死命【丐或作救又作與丐兄弟死命冦恂傳語】浴以淸水池朝餐輟魚肉暝宿防狐貍自知無以致防徳久猶疑飽入深竹叢饑來傍階基亮無責報心【亮或作諒】固以聼所爲昨日有气力飛跳弄籓籬今晨忽徑去【徑或作勁】曽不報我知僥幸非汝福天衢汝休窺京城事彈射竪子豈易欺勿諱泥坑辱泥坑乃良規【良或作汝非是】

華山女

街東街西講佛經撞鐘吹螺閙宮庭廣張罪福資誘脇聴眾狎恰排浮萍【資或作恣狎恰唐人語白樂天櫻桃詩洽恰舉頭千萬顆或作恰似非是】黃衣道士亦講說座下寥落如明星華山女兒家奉道欲驅異教歸仙靈洗妝拭靣著冠帔白咽紅頰長眉靑遂來升座演眞訣觀門不許人開扃不知誰人暗相報訇然振動如雷霆【訇音轟】掃除眾寺人迹絕驊驑塞路連輜軿【後漢�軿耀日音菑萍】觀中人滿坐觀外後至無地無由聼抽脫釧解環佩堆金疊玉光靑熒【諸本靑作晶字本西都賦】天門貴人傳詔召六宮願識師顏形玉皇頷首許歸去乘龍駕鶴來靑冥豪家少年豈知道來繞百帀腳不停雲窗霧閣事恍惚重重翠幔深金屏仙梯難攀俗緣重浪憑靑鳥通丁寜【漢武帝故事七月七日上於承華殿齊正中忽有一靑鳥從西方來集上問東方朔朔曰此西方母欲來有頃王母至有三靑烏如烏夾侍王母旁詩意蓋取此靑或作三云三鳥王母使見山海經楚詞九嘆江文通雜詩今按陶詩云三靑鳥則靑字亦未爲無據也或怪公排斥佛老不遺餘力而於華山女獨假借如此非也此正譏其衒姿色假仙靈以惑眾又譏時君不察使失行婦人得入宮禁耳觀其卒章豪家少年雲霧閣翠幔金屏靑鳥丁寜等語防慢甚矣豈眞以神仙處之哉】

讀皇甫湜公安園池詩書其後【公集有和湜陸渾山火及書公安園池詩後今考持正集二詩皆亡其他詩亦未甞有一傳世者偶然逸耶抑皆不足以傳世也劉貢父云持正不能詩掎摭糞壤間公所以譏之豈或然歟湜甞爲陸渾尉仕至工部郎中分司東都畱守裴度辟爲判官此詩當在陸渾尉後爲郎中前作】

晉人目二子其猶吹一吷【荘子恵子曰吹劍首者吷而已堯舜人之所譽也道堯舜於戴晉人之前譬猶一吷也注防戴晉人梁之賢者姓戴字晉人吷音血】區區自其下顧肯掛牙舌春秋書王法不誅其人身爾雅注虫魚定非磊落人湜也困公安【公安縣屬江陵】不自閒窮年枉智思掎摭糞壤污穢豈有臧【古本只如此一本不自閒下有其閒字糞壤下有閒字蜀本閒字下有糞壤多字豈字下有必字有字下有否字又一本無必字否字而臧字下有不臧字謝本窮年作至閒而注云近本增足八字不知所校之自語淺俗非韓文胡元任云我有一池己下當爲別篇恐或然也今按此詩多不可曉當�或云世有石本與今本同知舊本脫誤明矣謂有所增八字也然諸公校本皆不言不知果然否也】誠不如兩忘但以一槪量我有一池水蒲葦生其間虫魚沸相嚼日夜不得閒我初往觀之其後益不觀觀之亂我意不如不觀完用將濟諸人捨得業孔顏百年詎幾時君子不可閒

路傍堠【元和十四年春出爲潮州作】

堆堆路傍堠【堆堆或作拆拆唐本作堠堠皆非是】一雙復一隻迎我出秦關送我入楚澤千以髙山遮萬以逺水隔【遠或作大】吾君勤聼治照與日月敵臣愚幸可哀臣罪庶可釋何當迎送歸緣路髙歷歷

食曲河驛【驛在商鄧之間公之潮州自藍田關入商陵將過鄧州而作】

晨及曲河驛淒然自傷情【淒或作淒】羣烏巢庭樹【烏或作鳥】乳雀飛檐楹而我抱重罪孑孑萬里程親戚頓乖角【或作】圖史棄縱橫下負明義重【明或作朋按杜詩於公負明義作朋非是】上孤朝命榮殺身諒無補何用答生成【用或作由】

過南陽【南陽鄧州公赴潮州日作】

南陽郭門外桑下麥靑靑行子去未已春鳩鳴不停秦商邈旣逺湖海浩將經孰忍生以慼吾其寄餘齡【慼或作蹙】

瀧吏【元和十四年赴潮州作】

南行逾六旬始下昌樂瀧【昌樂瀧溪名水湍浚爲瀧昌樂諸本作樂昌今從杭蜀本云歐公甞以劉仲章言攷歸舊本蔣穎叔云李君謂樂昌五里有昌山有樂石瀧在縣上五里今按歐云縣名樂昌瀧名昌樂也瀧閭江切又音雙】險惡不可狀【唐本作樂昌險惡狀非是】船石相舂撞往問瀧頭吏潮州尙幾里行當何時到土風復何似瀧吏垂手笑【東坡詩瀧吏無言只笑儂】官何問之愚譬官居京邑【或作譬如官居北一夲作牧郡邑】何由知東吳【一作京都】東吳遊宦鄕官知自有由潮州防處所有罪乃竄流儂幸無負犯【吳人稱我曰儂音農】何由到而知官今行自到那遽妄問爲【妄或作妾非是】不虞卒見困汗出愧且駭吏曰聊戲官儂甞使往罷嶺南大扺同官去道苦遼下此三千里有州始名潮惡溪瘴毒聚雷電常洶洶【楚辭聴波聲之洶洶洶音胸】鱷魚大於船【永州記曰鱷魚大者凡數丈善食人一生百卵及成形則有爲蛇爲爲蛟者甚靈公有祭鱷魚文鱷五各切】牙眼怖殺儂州南數十里【數十諸本作十數謝本作數十方從閣本作斗數云杭斗作防義同史記書盛山斗入海斗絕也今以地裏考之謝本爲是此句輿斗入海文意絕不同方說誤矣】有海無天地【海或作水】颶風有時作【颶風見一卷赴江陵途中寄三學士詩注颶音具】掀簸眞差事【差音詫】聖人於天下於物無不容比聞此州囚亦有生還儂官無嫌此州固罪人所徙【閣本作官嫌此州惡固人之所徙】官當明時來事不待說委【李本作官當來時事不待說而委】官不自謹愼宜卽引分往胡爲此水邊神色久戃慌【楚辭心戃而不我與】慌【上他朗切下胡晃切】防大缾甖小所任自有宜【防居郎切又或作瓬音仿周禮有瓬人義不相近】官何不自量滿溢以取斯工農𨿽小人事業各有守不知官在朝有益國家不得無虱其間【諸本虱作風今從唐杭荊公洪謝本云商君二十六篇大扺以仁義禮樂爲虱官曰六虱成俗兵必大敗洪慶善引阮籍語亦非也】不武亦不文仁義飾其躬【飾或作飭躬或作姦】巧姦敗羣倫【杭蜀本如此姦或作躬羣或作其羣倫方從閣本作倫羣云謂敗其倫敗其羣也羣倫謂無義今按倫羣不詞而冠乎羣倫乃揚子云語又正與其躬爲對不可謂之無義】叩頭謝吏言始慙今更羞歷官二十餘國恩並未酬凡吏之所訶嗟實頗有之不卽金木誅【荘子爲外刑者金與木也】敢不識恩私潮州𨿽云逺𨿽惡不可過【𨿽惡方作惟今據洪謝本皆作𨿽下注澄字其義差長蓋再疊上句𨿽逺又接下文而言也二字或又作惟思𨿽亦可通然與下文不相應】於身實已多敢不持自賀【持或作特】贈別元十八協律六首【或無別字元十八於詩不見其名栁子厚集有送元十八山人南遊序亦不著其名樊澤之謂元十八集虛見樂天集遊大林寺序桂林伯裴行立也此詩赴潮州道中元和十四年作】

知識久去眼【去或作絕】吾行其旣逺瞢瞢莫訾省【閣蜀本作毀史記膠西王傳遂爲無訾省蘇林謂爲無訾錄無所省錄也今按蘇注不可曉而顏注又以爲不省訾則亦非是禮記不訾重器毋訾金玉成器注皆云思也詳此蓋以訾爲思慮計度之意云瞢莫東眉登母亙三切訾音紫】黙黙但寢飯子兮何爲者冠佩立憲憲【詩顯顯令徳禮作憲憲校夲多讀憲爲顯詩又云無然憲憲傳曰猶欣欣也】何氏之從學蘭蕙已滿畹【已或作以】於可翫其光以至歳向晚治惟尙和同【老子和其光同其塵治惟或作時治】無俟於謇謇【楚辭余固知謇謇之爲患注忠正貌音蹇】或師絕學賢不以藝自挽【周禮輦車組挽注人挽之以行挽音挽】子兮獨如何能自媚婉娩【上於阮切下無逺切一本作媚婉婉】金石出聲音【荘子曽子居衛緼袍無表曳縰而歌商頌聲滿天地若出金石】宮室發闗楗【老子善閉者無關楗而不可開】何人識章甫【荘子宋人有資章甫而適越越人斷髮文身無所用之】而知駿蹄踠【選東都賦馬踠余足踠跌也於阮切】惜乎吾無居不得畱息偃臨當背靣時【公祭張員外文亦曰解手背面遂十一年】裁詩示繾綣【上音遣下苦逺切】

英英桂林伯【裴行立元和十二年以禦史中丞爲桂管觀察使伯侯伯也】實維文武特【詩百夫之特】逺勞從事賢來弔逐臣色南裔多山海道裏屢紆直風波無程期所憂動不測子行誠艱難【行一作往難一作險】我去未窮極臨別且何言有淚不可拭【何或作無】

吾友栁子厚其人藝且賢吾未識子時已覽贈子篇【子厚集有送元十八南遊序公甞有書與子厚謂見送元生序己覽贈子篇蓋謂是也】寤寐想風采【漢霍光傳天下想聞其風采】於今已三年不意流竄路旬日同食眠【旬日或作兼旬】所聞昔已多所得今過前如何又須別使我抱悁悁【詩中心悁悁於緣切】

勢要情所重排斥則埃塵骨肉未免然又況四海人【又況或作況又】嶷嶷桂林伯【史記其徳嶷嶷嶷魚力切】矯矯義勇身【詩矯矯武臣矯居夭切】生平所未識待我逾交親【逾或作如】遺我數幅書繼以藥物珍藥物防瘴厲書勸飬形神【形一作精】不知四罪地【書四罪而天下咸服】豈有再起辰窮途致感激肝膽還輪囷【前漢鄒陽傳蟠木根柢輪囷離奇囷去輪切】

讀書患不多思義患不明患足已不學【已或作以足已而不學史記周亞夫贊論】旣學患不行子今四美具實大華亦榮王官不可闕未宜後諸生嗟我擯南海無由助飛鳴【南海一作海南】寄書龍城守【栁子厚時守柳州龍城栁州也】君驥何時秣峽山逢颶風【峽山山名颶海風名見第一卷

將赴江陵途中寄贈翰林三學士詩注颶音具】雷電助撞捽【荘子齊人之井飲者相捽也撞宅江切捽昨沒切】乘潮簸扶胥【南海神廟碑曰扶胥之口黃木之灣】近岸指一髮両巖𨿽云牢木石防飛發屯門𨿽云髙亦映波浪沒餘罪不足惜子生未宜忽胡爲不忍別感謝情至骨

初南食貽元十八協律【元和十四年扺潮州後作】

鱟實如惠文骨眼相負行【恵或作車山海經云鱟形如車文見玉篇骨李本云疑當作背嶺表錄異黌眼在背上雌負雄而行地裏志云交阯有鱟形如惠文冠】蠔相黏爲山百十各自生【嶺表錄異云蠔卽牡蠣也初生海邊如拳石四靣漸長髙一二丈者巉巖如山蠔音豪字書無蠔字董彥逺云五代潘崇徹敗王逵兵於蠔石亦地名不應不見字書蓋闕誤】蒲魚尾如蛇【蒲魚卽魚也】口眼不相營【方作縈】蛤卽是蝦蟆【夲艸注云靑蛙鼃蛤長腳蠷子皆蝦蟇之類】同實浪異名章舉馬甲柱【釋音云章舉有八腳身上有肉如臼亦曰章魚馬甲柱今江瑤也卽郭璞江賦所謂玉珧】鬭以怪自呈其餘數十種莫不可嘆驚我來禦魑魅【左氏傳云流四凶投諸四裔以禦魑魅公言其貶斥也】自宜味南烹調以咸與酸【以或作之】芼以椒與橙【詩左右芼之芼亦調也張協曰燀以秋橙芼音冒橙除更切】腥臊始發越咀吞靣汗騂【思營切赤色】惟蛇舊所識實憚口眼獰【尼更切】開籠聴其去郁屈尙不平賣爾非我罪不屠豈非情不祈靈珠報【搜神記隋侯行見有大蛇傷者救而活之其後蛇銜珠以報淮南子所謂隋侯之珠者是也】幸無嫌怨並【無或作不】聊歌以記之又以告同行【記或作寄】

宿曽江口示侄孫湘二首【湘字北渚老成之子公兄弇之孫元和十四年赴潮州作】

雲昏水奔流天水漭相圍三江滅無口其誰識涯圻暮宿投民村髙處水半扉犬雞俱上屋不復走與飛篙舟入其家暝聞屋中唏【音希哀而不泣曰唏】問知歳常然【知或作之選陸機嘆逝賦經終古而常然】哀此爲生微海風吹寒晴波揚眾星輝仰視北斗髙不知路所歸

舟行亡故道【亡或作止】屈曲髙林間林間無所有奔流但潺潺嗟我亦拙謀致身落南蠻茫然失所詣無路何能還答栁栁州食蝦蟆【公在潮州子厚在栁州時元和十四年也】

蝦蟆𨿽水居水特變形貌【下水字或作未方作水雲言於水族之中特異其形貌也今按此字此說皆不成文理闕之可也】彊號爲蛙蛤於實無所校【或作較或作效】

𨿽然兩股長【然一作云】其柰脊皴皰【脊皴一作背脊皰匹豹切】跳躑𨿽云髙意不離濘淖【左氏晉戎馬還濘而止又有淖於前意或作竟今按文義作意爲是下文又有竟不字不應復出濘音佞淖音閙】鳴聲相呼和【胡過切】無理只取閙周公所不堪灑灰垂典教【周官蟈氏掌去鼃黽焚牡蘜以灰灑之則死灑與灑同】我棄愁海濵【方作渚】恆願眠不覺【古孝切】叵堪朋類多【叵或作頗】沸耳作驚瀑【音豹】端能敗笙磬【一作磬鐘】仍工亂學校𨿽防句踐禮【韓子越王伐吳欲人之輕死出見怒鼃乃爲之軾從者曰奚敬於此王曰爲其有气故也】竟不聞報效大戰元鼎年【漢武帝紀元鼎五年秋鼃蝦蟆鬭】孰彊孰敗橈【或作撓字從木左傳畏君之震師徒撓敗杜云撓曲也】居然當鼎味豈不辱釣罩余初不下喉近亦能稍稍常懼染蠻夷失平生好樂【方從唐夲如此諸本或作平生性不樂閣本作不好今按此句未詳當闕禮有所好樂好呼報切樂五教切】而君復何爲甘食此豢豹獵較務同俗【孟子魯人獵較孔子亦獵較較音角】全身斯爲孝【禮曰父母全而生之子全而歸之可謂孝矣】哀哉思慮深未見許廻櫂

別趙子【趙子名徳公爲潮州刺史時攝海陽尉督州學生徒者東坡所謂潮人初未知學公命趙徳爲之師卽其人也公自潮移袁詩以別之徳潮人公欲與俱而不可耳】

我遷於掲陽【掲陽漢縣屬南海郡至唐爲潮州治廣州記云大庾始安臨賀桂陽掲陽爲五嶺韋昭音曰掲其逝切師古曰掲音竭】君先掲陽居掲陽去京華其裏萬有餘【萬有餘荘子語】不謂小郭中有子可與娯【詩鄭風聊可與娛】心平而行髙【漢宣元六王傳韋元成經明行髙】兩通詩與書婆娑海水南【晉陶侃爲荊州刺史將歸顧謂王衍曰老子婆娑正坐諸君輩】簸弄明月珠及我遷宜春【元和十四年七月已丑憲宗上尊號大赦天下十二月二十四日公自潮州量移袁州郡卽宜春郡也】意欲攜以俱擺頭笑且言【一作不可】我豈不足歟又奚爲於北往來以紛如【北或作此非是以或作各】海中諸山中幽子頗不無相期風濤觀已久不可渝又甞疑龍鰕果誰雄牙須蚌蠃魚鼈虫【蚌音棒蠃盧戈切與螺同】瞿瞿以狙狙【詩狂夫瞿瞿注無守貌瞿音衢又音屨】識一已忘十【已一作以山谷謝夲以皆作已今從黃謝】大同細自殊欲一窮究之時歳屢謝除今子南且北豈非亦有圖人心未甞同【左傳人心之不同如其面焉】不可一理區【或作驅】宜各從所務未用相賢愚【務或作好或作勝相一作分】

除官赴闕至江州寄鄂嶽李大夫【謂李程也公元和十五年九月公自袁州拜國子祭酒行次盆城作】

盆城去鄂渚【潯陽記盆水出靑盆山因以爲名離騷經曰乘鄂渚而久顧鄂渚今鄂州】風便一日耳不枉故人書無因帆江水【帆諸本作泛今從蜀本雲帆去聲少陵詩浦帆晨初發】故人辭禮闈旌節鎭江圻【舊史程元和十三年四月拜禮部侍郎六月出爲鄂州刺史鄂嶽觀察使程自禮闈出鎭明矣】而我竄逐者龍鐘初得歸別來已三歳望望長迢遞咫尺不相聞平生那可計我齒落且盡君鬢白幾何【鬢或作須】年皆過半百來日苦無多少年樂新知衰暮思故友【衰或作嵗】譬如親骨肉寜免相可不我昔實愚憃【或作戇愚憃見禮記漢書多用愚戇字今按說文憃醜江切戇陟絳切】不能降色辭子犯亦有言臣猶自知之【左僖二十四年子犯曰臣負覊絏從君巡於天下臣之罪多矣臣猶知之而況君乎】公其務貰過【貰始制切】我亦請攺事【左氏宣十二年鄭伯逆楚之辭曰使攺事君夷於九縣君之惠也孤之願也】桑楡儻可収【漢光武勞馮異曰可謂失之東隅収之桑楡】願寄相思字

南山有髙樹行贈李宗閔【防詩意鳯凰謂裴度挾丸子謂李徳裕李紳元稹也據宗閔傳裴度伐蔡引爲彰義觀察判官蔡平知制誥長慶初錢防典貢舉宗閔托所親於徽李徳裕李紳元稹共白徽取士不以實坐貶劍州刺史俄復爲中書舎人由是嫌怨顯結縉紳之禍四十餘年不觧此詩及下篇蓋長慶初作也此詩當是宗閔初貶公爲祭酒時作後篇當是宗閔復入後作也詳詩意可見新史云宗閔初爲裴度引用及度薦李徳裕可爲宰相宗閔遂與爲怨韓愈作南山猛虎行防度薦徳裕在公歿後五年史誤矣苕溪漁隱詩話云退之宗閔俱裴晉公徵淮西時幕客也退之作南山有髙樹及猛虎行贈宗閔皆略盡其終身所爲然退之無恙時宗閔才爲中書舎人所爲尙未暴自錢徽貶後牛李之憾始結至其爲相則退之死久矣遂有封川之行所謂前汝下視鳥各議汝瑕疵鳥鵲從噪之虎不知所歸者何其明驗也】

南山有髙樹花葉何衰衰【考張衡南都賦當作蓑蓑】上有鳯皇巢鳯皇乳且棲四旁多長枝羣鳥所托依黃鵠防其髙眾鳥接其卑【接或作棲】不知何山鳥羽毛有光輝飛飛擇所處正得眾所希上承鳯皇恩自期永不衰中與黃鵠羣不自隱其私下視眾鳥羣汝徒竟何爲【眾鳥方作羣鳥今按下有羣字不當復出】不知挾丸子心黙有所規【或作窺規圖也東坡五禽言去年麥不熟挾彈規我肉本公語也】彈汝枝葉間汝翅不覺摧或言由黃鵠黃鵠豈有之愼勿猜眾鳥眾鳥不足猜【蜀本以猜不入韻校作疑按公此二詩皆視古用韻古音齊與灰皆通支用如詩維葉萋萋黃鳥於飛又則不我遺先祖於摧又天子是毗俾民不迷是也】無人語鳯皇汝屈安得知黃鵠得汝去婆娑防毛衣【方云閣本作婆娑今按閣本之謬乃有如此之甚者方𨿽不從而亦不敢明言其謬也】前汝下視鳥各議汝瑕疵汝豈無朋匹有口莫肯開汝落蒿艾間幾時復能飛哀哀故山友中夜思汝悲路逺翅翎短不得持汝歸【得或作能】

猛虎行【諸本有贈李宗閔字今從唐閣蔡李本云蜀本縂題誤以上題贈李宗閔四字綴猛虎行之上後人因之其實後詩不爲宗閔作也猛虎行樂府舊題非前詩類也新史又謂裴度薦李徳裕宗閔怨之爲作此詩薦事在大和三年公沒久矣不可據】

猛虎𨿽云惡亦各有匹儕羣行深谷間百獸望風低身食黃熊父【文王囚羑里散宜生得黃熊以獻紂免西伯之難熊或作能奴來切非是下同】子食赤豹麛【楚辤乘赤豹從文貍麛莫兮切】擇肉於熊豹【或作羆】肯視兔與貍正畫當谷眠眼有百步威自矜無當對气性縱以乖朝怒殺其子暮還食其妃匹儕四散走猛虎還孤棲狐鳴門兩旁【雨或作四注雲山谷本四作兩今按門只有兩旁作兩爲是山谷蓋以唐本定也】烏鵲從噪之出逐猴入居【諸本皆如此方從舊監本潮本倒此両句又從杭蜀夲以猴爲猚云居當音姬傳本不考古音多以烏鵲從噪之一語易置於其上質之舊本非也猚音壘似猴而大今按詩意蓋謂狐鳴鵲噪於外虎出逐之猴乃入居其穴而虎不知所歸耳狐鳴鵲噪能使虎出而不能使之失其歸猴旣入穴則又不待鵲噪而後虎失所歸也方以舊本古韻之故必欲倒此二句而不顧其文理之不順不若諸本之爲當也又猚字本作蜼字𨿽見於禮經然非常有之物亦不若作猴之爲明白而易知也】虎不知所歸誰云猛虎惡中路正悲啼豹來銜其尾熊來攫其頤猛虎死不辭但慙前所爲虎坐無助死況如汝細微【坐或作兕如或作知皆非是】故當結以信親當結以私親故且不保人誰信汝爲

東雅堂昌黎集注卷六

欽定四庫全書

東雅堂昌黎集注卷七

古詩

雪後寄崔二十六丞公【崔二十六斯立也斯立是時爲藍田縣丞其曰藍田十月元和十年十月也孟郊已死張籍病眼故有詩翁壯士之句有懷立之且念朋友之不振也】

藍田十月雪塞關【藍田關漢時峣關也斯立爲丞於此】我興南望愁羣山攢天嵬嵬凍相映【嵬嵬諸本作崔嵬】君乃寄命於其間秩卑俸薄食口眾豈有酒食開容顏殿前羣公賜食罷驊驑蹋路驕且閒【郭璞云驊驑色如華而赤驑赤也】稱多量少鑑裁宻【裁去聲】豈念幽桂遺榛菅【榛或作蓁蓁側詵切菅居顏切】幾欲犯嚴出薦口气象硉兀未可攀【硉盧骨切崖皃】歸來隕涕揜關臥心之紛亂誰能刪詩翁憔悴劚荒棘【詩翁謂孟郊憔音樵悴音萃劚陟玉切】淸玉刻佩聫玦環【玦古穴切】腦脂遮眼臥壯士【壯士謂張籍】大弨掛壁無由彎【詩彤弓弨兮弨招切掛或作擐云擐貫也言擐於壁而不用也】乾坤惠施萬物遂【施音弛】獨於數子懷偏慳朝欷暮唶不可解【楚辭長嘆息而增欷後漢遙望見舂陵郭唶曰气佳哉欷許旣香衣二切唶子夜切】我心安得如石頑送僧澄觀【澄觀建僧伽塔於泗州詩語詳之公貞元十六年秋在洛陽作】

浮屠西來何施爲擾擾四海爭奔馳構樓架閣切星漢誇雄鬭麗止者誰僧伽後出淮泗上【李邕泗州普光王寺碑僧伽者龍朔中西來甞縱觀臨淮發念置寺旣成中宗賜名普光王以景龍四年三月二日示滅於京淮方作雄云雄言特出也今按上句已有誇雄字下句又云尢恢奇則此作雄非是】勢到眾佛尢恢奇【恢或作魁方云恢奇字見史記公孫洪傳此詩今本以恢爲魁又惡上語意同遂易雄爲淮非也今按作恢亦不免與上句相犯況淮之不可爲雄自避上句誇雄字初不専爲此也】越商胡賈脫身罪【或作獻今從謝校本】珪璧滿船寜計資淸淮無波平如席欄柱傾扶半天赤【柱一作檻】火燒水轉掃地空突兀便髙三百尺影沈潭防龍驚遁當晝無雲跨虛碧借問經營夲何人道人澄觀名籍籍愈昔從軍大梁下【貞元十二年公佐宣武軍幕】往來滿屋賢豪者【屋或作目滿屋字見世說】皆言澄觀𨿽僧徒公才吏用當今無後從徐州辟書至【十五年公從事徐州節度張建封幕】紛紛過客何由記人言澄觀乃詩人【人言或作又言】一座競吟詩句新向風長嘆不可見我欲収斂加冠巾洛陽窮秋厭窮獨丁丁啄門疑啄木【詩伐木丁丁丁中莖切啄門或作打門疑或作如】有僧來訪呼使前伏犀插腦髙頰權【後漢李固頂角匿犀頰古協切權或作顴選洛神賦張敏俳文髙權長頭髙權古字只作權】惜哉已老無所及坐睨神骨空澘然【睨音詣】臨淮太守初到郡逺遣州民送音問好奇賞俊直難逢【直或作實】去去爲致思從容

山南鄭相公樊員外酬答爲詩其末咸有見及語樊封以示愈依賦十四韻以獻【鄭餘慶元和九年爲山南西道節度使樊宗師以前檢校水部貟外郎爲副志傳不書而見於公薦狀及此詩李肇國史補曰元和以後爲文奇詭則學於韓愈苦澁則學於樊宗師公此詩及樊墓銘語奇而澁皆所以效其體也】

梁維西南屏【詩大邦維屏梁州在唐爲山南西道治所徳宗興元元年攺爲興元府維或作惟】山厲水刻屈稟生肖勦剛【勦音巢防也荊公山谷本作勁】難諧在民物滎公鼎軸老【餘慶封滎陽郡公作榮者非】烹斡力健屈【斡或作鮮非是烹取老氏治大國若烹小鮮之義斡謂斡旋猶言宰制也選云假倔彊以攘臂倔渠勿切】帝咨女予往【書云帝曰兪汝往哉予一作兪】牙纛前坌坲【或作拂坲塵起貌字見楚辭九嘆纛音導坌蒲悶切弗音拂】威風挾惠气蓋壤兩劘拂【劘司馬子虛賦上摩蘭蕙下拂羽蓋文選作糜賈山傳贊自下劘上序傳只作摩古摩靡劘字皆通用揚子劘虎牙荘子喜則交頸相靡漢衡山王贊臣下漸靡使然今集韻摩下不出靡字非也拂諸本作刜】茫漫華黒間指畫變怳歘【華黑或作茟墨非是華陽墨水惟梁州謂山南所領也】誠旣富而美章彚霍炳蔚【易大人虎變其文炳也君子豹變其文蔚也】日延講大訓龜判錯衮黻【定八年公羊傳寶者何璋判白龜靑純何休注判半也半圭曰璋】樊子坐賔署演孔刮老佛【刮或作亂字見劇秦文】金舂撼玉應厥臭劇郁【易其臭如蘭與郁金皆香艸】遺我一言重跽受惕齋栗【書夔夔齋栗跽巨已切】辭慳義卓濶呀豁疚掊掘【疚或作疾疚勞也呀虛加切掊普厚切掘渠勿切】如新去耵矃【新或作初耵矃耳垢也從目非】雷霆逼颶防【颶或作防或作防防字書未見或與防同颶音巨防越筆切】綴此豈爲訓【此或作作】俚言紹荘屈【莊周屈原也】

奉和武相公鎭蜀時詠使宅韋太尉所飬孔雀【武元衡韋臯也諸本無奉字元衡以八年三月召還秉政其詩鎭蜀時作公詩則召還後追和也】

穆穆鸞鳯友何年來止玆飄零失故態隔絕抱長思翠角髙獨聳金華煥相差坐防恩顧重畢命守階墀

感春三首【元和十一年三月爲中書舎人時作】

偶坐藤樹下暮春下旬閒藤陰已可庇落蘂還漫漫斖斖新葉大瓏瓏晚花幹靑天髙寥寥兩蝶飛翻翻【或作翩翩或作翩翻】時節適當爾懷悲自無端

黃黃蕪菁花【卽蔓菁也】桃李事已退狂風簸枯楡狼籍九衢內【狂一作彊】春序一如此汝顏安足賴【汝或作去】誰能駕飛車【奇肱國人一臂取百禽作飛車從風逺行見山海經】相從觀海外

晨逰百花林朱朱兼白白栁枝弱而細懸樹垂百尺【樹或作對】左右同來人金紫貴顯劇【或作極】嬌童爲我歌哀響跨箏笛【跨或作誇非是】艶姬蹋筵舞淸眸刺劍防【張文潛云東坡言退之詩不解文字飲惟能醉紅裙疑若淸苦自飾者至云艶姬蹋筵舞淸眸刺劍防則如此老子个中興復不淺刺七亦切】心懷平生友莫一在燕席死者長芒生者困乖隔【生者或作生存】少年眞可喜老大百無益

早赴街西行香贈盧李二中舎人【盧汀李逢吉】

天街東西異只命遂成遊月明禦溝曉【禦溝或作溝水】蟬吟堤樹秋老僧情不薄僻寺境還幽寂寥二三子【寥或作寞】歸騎得相収

晚寄張十八助教周郎博士【張籍周況也籍字文昌時爲國子助教況娶禮部侍郎韓云卿之孫開封尉兪之女蓋公之從婿時爲四門博士或無郎字】

日薄風景曠【薄一作落方云薄追也國語今防日薄矣恐事之不集今詳語勢但如白樂天所謂旌旗無光日色薄耳方說非是】出歸偃前檐晴雲如擘絮新月似磨鎌田野興偶動衣冠情久厭吾生可防手嘆息嵗將淹【方云淹當作殗殘也淹延之義不可通用今人書歿作沒殂作䢐多互用李白詩東溪卜築歳將淹又逺行歳已淹字皆訛今按古字通用者多方何獨知此獨不可通用也】

題張十八所居【張籍居長安西街孟東野詩所謂西明寺後窮瞎張太祝也】

君居泥溝上溝濁萍靑靑【諸本上句作濁溝下句作泥濁】蛙讙橋未埽【讙或作喧】蟬嘒門長扄【嘒音噦】名秩後千品詩文齊六經端來問奇字【漢書劉歆子棻甞從揚雄學作奇字注云奇字古文之異者】爲我講聲形【周禮保章氏掌教國子六書注云一曰指事二曰象形三曰諧聲四曰防意五曰轉注六曰假借形聲如江河之類】奉酬盧給事云夫四兄曲江荷花行見寄並呈上錢七兄閣老張十八助教【盧四名汀字云夫錢七名徽字蔚章張十八卽籍也】

曲江千頃秋波淨平鋪紅雲蓋明鏡【秋波或作波秋云或作蕖紅雲明鏡皆諭也公三堂詩水上覓紅雲與此同義】大明宮中給事歸【大明卽含元宮也】走馬來看立不正遺我明珠九十六【汀詩九十六字】寒光映骨睡驪目【驪方從杭蜀本作離雲光映骨而睡離目言讀盧詩之快也今按諸本蓋用荘子列禦冦篇取驪龍之珠者必遭其睡之語以目言之則又不止其頷下之珠矣方說不成文理況上文初無欲睡之意耶】我今官閒得婆娑【公時自中書舎人降太子右庶子】問言何處芙蓉多【離騷搴芙蓉兮木末廣雅菡蓞芙蓉】撐舟昆明度云錦【漢武帝元狩三年穿昆明池在長安西南周回四十里】腳敲兩舷叫吳歌【晉夏統上已至浮橋太尉賈充令作其土地間曲統於是以足扣舷引聲喉轉淸激慷慨東坡詩腳扣兩舷歌小海亦是引用統事舷音賢】太白山髙三百里【百或作十太白山名在鳯翔府郿縣】負雪嵬嵬插花裏玉山前卻不復來【玉山亦山名】曲江汀瀅水平杯【水下或有不字非是瀅烏定切】我時相思不覺一廻首天門九扇相當開上界眞人足官府豈如散仙鞭笞鸞鳯終日相追陪【或云仙下有無字分両句讀至笞字句絕又夲無鸞鳯二字皆非是】

奉和錢七兄曺長盆池所植【錢徽】

翻翻江浦荷而今生在此【今生或作生今非是】擢擢菇葉長芳根復誰徙露涵兩鮮翠【涵一作濡】風蕩相磨倚但取主人知誰言盆盎是【誰或作詎】

記夢【此詩蓋有托諷意公忤執政左遷爲右庶子時作前酬盧公荷花詩末云豈如散仙鞭笞鸞鳯終日相追陪而此詩末云我能屈曲自世間安能從女巢神山皆有不能俯仰隨人之意故知其爲左遷之時也】

夜夢神官與我言羅縷道妙角與根【束晳貧家賦且羅縷而自陳國語辰角見而雨畢天根見而水涸注辰角大星蒼龍之角天根亢氐之間所謂角與根也】挈防陬維口瀾翻【今按上句言角根卽辰夘二位二十八宿所起也此句言陬維通謂寅申已亥之四隅也挈此四隅則周乎十二辰二十八宿之位矣淮南子天文訓云西南爲背陽之維東南爲常羊之維西北爲蹏通之維東北爲報徳之維又地形訓雲河水出昆崘東北陬赤水出其東南陬洋水出其西北陬亦邊隅之名也】百二十刻須臾間【方云董彥逺云世間只有百刻百二十刻以星紀言也今按星紀之說未詳其防但漢哀帝甞用夏賀良說漏刻以百二十爲度事見哀紀】我聼其言未云足捨我先度橫山腹【先一作去】我徒三人共追之一人前度安不危我亦平行蹋【上丘召切下牛召切】神完骨蹻腳不掉側身上視溪谷盲杖撞玉版聲彭神官見我開顏笑前對一人壯非少石壇坡陀可坐臥【坡陀與送惠師詩陂陀字同語見楚詞招魂然唐人多通用坡陀字又郭璞子虛賦注音婆駞故蜀夲作婆陀】我手承頦肘拄座【頦音孩】隆樓傑閣磊嵬髙【磊音儡嵬五罪切】天風飄飄吹我過壯非少者哦七言六字常語一字難【魯直云只前句中哦字便是所難此乃爲詩之法也】我以指撮白玉丹行且咀噍行詰盤【噍或作嚼字見大人賦與嚼音義通】口前截斷第二句綽虐顧我顏不歡乃知仙人未賢聖防短憑愚邀我敬我能屈曲自世間【諸本能多作寜今從閣杭蜀本按此言我若能屈曲從人則自居世間徇流俗矣安能從女居山間而又不免於屈曲乎猶栁下恵所云枉道而事人何必去父母之邦云爾】安能從女巢神山【山或作仙非是蘇內翰甞曰太白詩云遺我鳥迹書讀之了不閒太白尙气乃自招不識字不如退之倔彊云我能屈曲自世間安能隨汝巢神山又甞曰退之有言我能屈曲自世間云云退之性气𨿽出世間人亦不能容也】

南內朝賀歸呈同官【長安有三內皇城在西北隅謂西內束內曰大明宮在西內之東南內曰興慶宮在東內之南此詩云罷賀南內衙卽南內也奉酬盧給事詩云大明宮中給事歸卽東內也南內本元宗在藩時故宅髙宗龍朔二年置】

薄雲蔽秋曦【蔽或作庇】淸雨不成泥罷賀南內衙歸涼曉淒淒【內衙或作衙內非是曉或作晚】緑槐十二街【中朝事迹曰天街兩畔樹槐俗號爲槐街白樂天遊園詩云下視十二街緑槐間紅塵卽此也】渙散馳輪蹄余惟戇書生【戇音惷】孤身無所賫三黜竟不去【論語栁下惠爲士師三黜皇甫持正志公墓云公爲禦史尙書郎中書舎人前後凡三貶及爲刑部侍郎言憲宗迎佛骨貶潮州此詩所謂三黜則未貶潮州前爲右庶子日作】致官九列齊豈惟一身榮佩玉冠簮犀滉蕩天門髙【滉音晃】著籍朝厥妻【籍二尺竹牒記其年紀名字物色縣之宮門案省相應乃得入也公妻盧氏封髙平縣君歳時入朝宮中】文才不如人行又無町畦【荘子彼且爲無町畦町徒頂切畦戶圭切】問之朝廷事略不知東西況於經籍深豈

究端與倪君恩太山重不見酬稗稊【上蒲賣切下田黎切】所職事無多乂不自提撕【自或作相】明庭集孔鸞曷取於鳬鷖樹以松與柏不宜閒蒿藜【間或作問非是】婉孌自媚好【詩婉兮孌兮】幾時不見擠貪食以忘軀尠不調鹽醯【尠音鮮】法吏多少年磨淬出角圭【淬音倅】將舉汝愆尢以爲已階梯収身歸闗東期不到死迷

朝歸【與前詩同時作】

峨峨進賢冠耿耿水蒼佩【唐志百官朝服皆進賢冠諸佩五品皆水蒼玉】服章豈不好不與徳相對顧影聼其聲頳顏汗漸背【漸子亷切】進乏犬雞效【犬雞事取孟甞君雞鳴狗盜之意】又不勇自退坐食取其肥無堪等聾瞶長風吹天墟秋日萬里曬扺暮但昏眠不成歌慷慨【魏武帝短歌行慨當以慷憂思難忘】

雜詩四首【樊本作四首以義考之鵲鳴聲楂楂以下當爲別篇公時爲右庶子而皇甫鎛程異之徒用事元和十一年也故此詩及讀東方朔雜事譴瘧皆指事托物而作】

朝蠅不須驅暮蚊不可拍蠅蚊滿八區可盡與相格得時與幾時與汝恣啖咋【上徒敢切下音責】涼風九月到埽不見蹤迹

鵲鳴聲楂楂烏噪聲擭擭【烏虢切】爭鬭庭宇間持身博彈射【閒或作聞非是持或作將】黃鵠能忍饑兩翅久不擘【能忍或作忍長非是】蒼蒼雲海路歲晚將無獲【歲晚或作晚嵗】

截橑爲欂櫨【楚辭桂棟兮蘭橑選撃欂櫨而將榮注枅也橑音老又音撩欂櫨音薄盧】斲楹以爲椽束蒿以代之【或作芡】小大不相權𨿽無風雨災得不覆且顚解轡棄騏驥蹇驢鞭使前【北史陽休之曰將渉千里殺騏驥而防蹇驢】昆侖髙萬里歳盡道苦邅停車臥輪下絕意於神仙

雀鳴朝營食鳩鳴暮覓羣【覓或作求】獨有知時鶴𨿽鳴不緣身喑蟬終不鳴有抱不列陳【喑或作瘖本艸陶隱居曰啞蟬不能鳴者雌蟬也】蛙黽鳴無謂閤閤只亂人

讀東方朔雜事【退之不喜神仙此詩譏防權挾恩者耳】

嚴嚴王母宮下維萬仙家【古巖嚴通詩維石巖巖陸徳明云夲或作嚴音同此云下維萬仙家似當以巖巖爲義】噫欠爲飄風【噫音隘欠或作吹或云聚气爲噫張口爲欠說文欠張口气牾也宋孟顗以亢聲大欠被劾舊本作噫歆噫歆謍神聲也見鄭氏禮注音於其切者非】濯手大雨沱方朔乃豎子驕不加禁訶【加一作自】偸入雷電室【漢武帝內傳西王母謂東方朔昔爲太山上仙官今檀防雷電遂謫人間】輷輘掉狂車【輘或作較輘字見王褒簫賦又晉李顒雷賦鼔訇輘之逸韻輷呼宏切與轟同輘魯登切】王母聞以笑衛官助呀呀【虛加切】不知萬萬人生身埋泥沙簸頓五山踣【五山五嶽也踣音匐】流漂八維蹉【流漂或作飄流維或作紘】曰吾兒可憎柰此狡獪何方朔聞不喜禠身絡蛟蛇【禠音侈蛇唐何切】瞻相北斗柄兩手自相挼【挼奴禾切與捼同】羣仙急乃言百犯庸不科向觀睥睨處【荘子𨿽羿逢防不能睥睨注猶斜視也睥匹詣切睨音詣】事在不可赦【音奢與去聲同義】欲不布露言外口實諠嘩【或作欲不布露之言外口實嘩言或作宮】王母不得已顏嚬口賫嗟【賫或作咨嗟或作咨】頷頭可其奏送以紫玉珂方朔不懲創挾恩更矜誇詆欺劉天子正晝溺殿衙【朔夲傳朔甞醉入殿中小遺殿上劾不敬免爲庶人溺奴弔切】一旦不辭訣攝身淩蒼霞【淩或作入今按此詩亦必有爲而作朔本傳不書所終而內傳云一旦乘雲龍飛去攝身淩蒼霞殆謂此也】

譴瘧【漢舊儀顓頊氏有三子生而亡去爲疫一居江水是爲瘧此詩首云屑屑水帝魂謝謝無餘輝末云湛湛江水淸歸居安汝妃者此也與前詩皆有所諷當是元和十三年爲刑部侍郎時作】

屑屑水帝魂謝謝無餘輝如何不肖子尙奮瘧威乘秋作寒熱翁嫗所罵譏求食歐泄間不知臭穢非【歐或作嘔泄或作泄嚴助傳夏時歐泄霍亂之病相屬字正作歐泄】醫時加百毒【周禮醫師掌醫之政令聚毒藥以供醫事】燻灌無停機灸師施艾炷【灸音疚】酷若獵火圍詛師毒口牙舌作霹靂飛符師弄刀筆丹墨交橫揮咨汝之冑出門戶何巍巍祖軒而父頊未沫於前徽【沫或作昧或作法沫己也離騷經芬至今猶未沫又選劉孝標書音徽未沫】不修其操行賤薄似汝稀豈不忝厥祖【詩無忝爾祖】靦然不知歸【詩有靦靣日靦他典切】湛湛江水淸歸居安汝妃淸波爲裳衣白石爲門畿呼吸明月光手掉芙蓉旂降集隨九歌飲芳而食菲贈汝以好辭出汝去莫違

示兒【東坡云退之示兒詩云主婦治北堂膳服適戚疏恩封髙平君子孫從朝裾開門問誰來無非卿大夫不知官髙卑玉帯懸金魚又云凡此座中人十九持鈞樞所示皆利祿事也至老杜則不然其示宗武云試吟靑玉案莫羨紫香囊應須飽經術己自愛文章十五男児志三千弟子行曽參與防夏逹者得升堂所示皆聖賢事也】

始我來京師止防一束書辛勤三十年以有此屋廬【公第在長安靖安裏】此屋豈爲華於我自有餘【爲或作無非是】中堂髙且新四時登牢蔬【登方作祭雲中堂以供時祀而前榮以饌親賔也今按公作袁氏先廟碑有親登邊鉶之語與登牢蔬語意正同不必須作祭字乃爲時祀也】前榮饌賔親【沈氏筆談云退之示兒詩云云屋翼爲之榮東西則有之未知前榮安在藝苑雌黃以爲不然其說云王元長曲水詩序云跨靈沼而浮榮五臣注則以榮爲屋檐檐一名樀一名宇卽屋之四垂也又謂之楣又謂之梠集韻云屋梠之兩頭起者爲榮故記言洗當東榮又升自東榮降自西北榮上林賦偓佺之徒暴於南榮則所謂榮者東西南北皆有之矣故李華含元殿賦又有風雨交四榮之說筆談未爲確論前榮者揚雄甘泉賦云列宿施於上榮是也】冠婚之所於【所或作依於或作依皆非是】庭內無所有髙樹八九株有藤婁絡之【婁或作縷又作婁音縷荘子有捲婁者注捲婁猶拘攣也】春華夏陰敷東堂坐見山云風相吹噓松果連南亭外有瓜芋區西偏屋不多槐楡翳空虛山鳥旦夕鳴有類澗谷居【澗或作磵義當作郭璞江賦幽積阻李善曰與澗同】主婦治北堂膳服適戚疏恩封髙平君子孫從朝裾【或作車】開門問誰來無非卿大夫【無非或作非無非是】不知官髙卑玉帯懸金魚問客之所爲峩冠講唐虞【峩或作巍】酒食罷無爲棋槊以相娯【槊色角切唐人詩云星宿天圍棋冢子地握槊棋奕也槊博也齊尒朱世隆與元世雋握槊忽聞局上詨然有聲一局子盡倒立】凡此座中人十九持鈞樞又問誰與頻莫與張樊如【莫與或作莫若曾本作莫先謂張籍樊宗師也】來過亦無事考評道精粗躚躚媚學子【躚音仙】墻屏日有徒【屏音餅】以能問不能其蔽豈可祛【丘魚切】嗟我不修飾事與庸人俱【嗟我或作我如今按作我如卽與下文安能如此及卒章無迷厥初者相應但作嗟我則語勢差健而義亦自通蓋我不修飾者非謙詞乃謂向使我不修飾則不能致此爵位居室交逰之盛耳然則我如者乃嗟我之注腳故今𨿽只作嗟我而我如二字亦讀者所當知也】安能坐如此比肩於朝儒詩以示兒曺其無迷厥初【按此篇所誇乃感二鳥符讀書之成效極致而上宰相書所謂行道憂世者則已不復言矣其本心何如哉】庭楸【詩意與前示兒詩所云庭內無所有髙樹八九株者相應又次其後蓋同時作】

庭楸止五株【楸或作樹以題語考之當作楸】共生十步間各有藤繞之上各相鉤聮下葉各垂地樹顚各云連朝日出其東我常坐西偏【或作邊】夕日在其西我常坐東邊【或作偏】當晝日在上我在中央間【或作焉此詩二聫字三間字諸本刋鉤聫作鉤纒中央間作中間焉以求避重韻誤矣】仰視何靑靑上不見纎穿朝暮無日時我且八九旋濯濯晨露香明珠何聫聫夜月來照之蒨蒨自生煙【晉湛方生稻苖讚蒨蒨嘉苖蒨此見切】我已自頑鈍【或作滯又作惰】重五楸牽客來尙不見肯到權門前【舊史云公少與孟郊張籍友善而觀諸權門豪士如僕焉瞪然不顧卽此詩所謂也】權門眾所趨有客動百千九牛亡一毛【司馬遷答任安書曰若九牛亡一毛】未在多少間往旣無可顧不往自可憐【顧或作頷或作得皆非是】

翫月喜張十八員外以王六祕書至【王六王建也以或作與以與義通已見前今按以字或取能左右之之義公長慶四年夏以病在告至八月滿百日免吏部侍郎詩益此時作也】

前夕𨿽十五月長未滿規君來晤我時【來一作未】風露無涯浮雲散白石天宇開靑池孤質不自憚中天爲君施翫翫夜遂久亭亭曙將披況今今夕圎又以嘉客隨【嘉一作佳】惜無酒食樂但用歌嘲爲

和李相公攝事南郊覧物興懷呈一二知舊【李逢吉也當是長慶二年再相後作】

燦燦辰角曙亭亭寒露朝川原共澄映云日還浮飄上宰嚴祀事淸途振華鑣圓丘峻且坦前對南山標村樹黃復緑中田稼何饒顧瞻想巖谷興嘆倦塵囂【倦或作捲】惟彼顚瞑者【瞑從目古眠字徐鍇曰今俗別作眠非也荘子曰顚冥於富貴之地司馬彪曰冥音眠】去公豈不遼【去或作云非是】爲仁朝自治用靜兵以銷勿憚吐捉勤【捉或作握字本史記魯世家今人用吐握本韓詩外傳也】可歌風雨調聖賢相遇少功徳今宣昭

和裴僕射相公假山十一韻【裴謂裴度也假或作爲裴度爲李逢吉所間長慶二年六月罷相爲尙書左僕射公有此和篇及感恩言志與朝回見寄之作】

公乎眞愛山看山旦連夕猶嫌山在眼不得著腳歷【著陟略切】枉語山中人匄我澗側石【枉或作往匄或作與】有來應公須歸必載金帛當軒乍駢羅隨勢忽開坼有洞若神剜【烏官切】有巖類天劃【忽麥切又音畫】終朝巖洞閒歌鼔燕賔戚孰謂衡霍期【衡山在今衡州霍山按周禮在冀州期或作奇選謝靈運詩遊當羅浮行息必廬霍期】近在王侯宅傅氏築已卑【書說築傅巖之野】磻溪釣何激【選阮籍勸進表呂尙磻溪之漁者】逍遙功徳下不與事相摭樂我盛明朝【或作時】於焉傲今昔【詩於焉逍遙】

與張十八同效阮步兵一日復一夕【夕或作日阮籍字嗣宗詠懷詩近百篇其一六韻一首云一日復一夕一朝復一朝顏色攺平常情神自損消其一七韻一首云一日復一朝一昏復一晨容色攺平常精魂自飄淪公詩效其體而又繹之曰一日復一日一朝復一朝然其題寔自效一日復一夕始也後人以詩語與題不相應並易作一日字寔非也】

一日復一日一朝復一朝秖見有不如不見有所超食作前日味事作前日調不知久不死憫憫尙誰要【於逍切】富貴自縶拘貧賤亦煎焦俯仰未得所一世已觧鑣譬如籠中鶴六翮無所揺譬如兔得蹄【或作迹系辭曰得兔而忘蹄】安用東西跳還看古人書復舉前人瓢【前人或作前日】未知所究競且作新詩謡

送諸葛覺往隨州讀書【李繁時爲隨州刺史宰相李泌之子也】

鄴侯家多書【李泌封鄴縣侯】插架三萬軸一一懸牙籖【唐經籍志甲乙丙丁四部書各一庫爲紅緑碧白牙籖以別經史子集】新若手未觸爲人彊記覽過眼不再讀偉哉羣聖文磊落載其腹行年餘五十出守數已六京邑有舊廬不容久食宿臺閣多官員無地寄一足我𨿽官在朝气勢日局縮屢爲丞相言𨿽懇不見錄送行過滻水【滻水出京兆藍田谷北至灞陵入灞滻音產】東望不轉目今子從之遊學問得所欲入海觀龍魚矯翮逐黃鵠勉爲新詩章月寄三四幅

南溪始泛三首【公此詩在告時作殆絕筆於此矣魯直最愛公此詩以爲有詩人句律之深意】

榜舟南山下【或作溪上榜音謗刺也】上上不得返幽事隨去多【或作幽尋事隨去】孰能量近逺陰沈過連樹藏昂扺橫阪石麤肆磨礪波惡厭牽挽或倚偏岸漁竟就平洲飯防防暮雨飄梢梢新月偃【梢梢或作稍稍廣雅區區梢梢小也】餘年懍無幾【懍或作諒諒下對愴字明是懍也】休日愴已晚自是病使然非由取髙蹇【或作謇】南溪亦淸駛【或作駃洪慶善云作駃誤姑兩存之駛疏吏切】而無檝與舟山農驚見之隨我觀不休不惟兒童輩或有杖白頭饋我籠中瓜【籠或作籬】勸我此淹畱我云以病歸此已頗自由幸有用餘俸置居在西疇囷倉米谷滿未有旦夕憂上去無得得下來亦悠悠但恐煩裏閭時有緩急投願爲同社人雞豚燕春秋

足弱不能步自宜収朝迹羸形可輿致【輿或作與可又作事非是】佳觀安可擲【史記秦泰山刻石文從臣嘉觀云云觀去聲】卽此南阪下久聞有水石拕舟入其間【拕方作拖今按漢書拕舟而入水注云曵也音它】溪流正淸激隨波吾未能峻瀨乍可刺【七迹切峻瀨或作瀨峻】鷺起若導吾前飛數十尺亭亭栁帯沙團團松冠壁【栁帯松冠一作帯栁冠松方從閣本作帯栁松冠云此吉日辰良體也今按亭亭帯栁沙無義且此兩句用對偶亦何害方信閣本故曲爲之說如此帯栁冠松亦無義】歸時還盡夜誰謂非事役

東雅堂昌黎集注卷七

欽定四庫全書

東雅堂昌黎集注卷八

聮句【諸聮句多元和初作】

城南聮句【或曰聮句古無此法自退之始上則唐虞歌下則漢武柏梁皆聮句之所起劉貢父云東野與退之聮句宏壯辯博似若不出一手王深父云退之容有潤色呂氏童蒙訓徐師川問山谷曰人言束野聮句卽非平日所作恐是退之有所潤色山谷云退之安能潤色東野若東野潤色退之卻有此理城南長安城南也景物之所防故凡可以入吟詠者皆歷言於詩蜀本作一百五十韻今本因之然此詩寔多三韻不可以爲據】

竹影金碎【郊或作鏁非是沈存中云竹影金碎乃日光非竹影也洪慶善曰謂日光在其中不必道破若曰日影金碎則不可也】泉音玉琮琤【音一作聲陸士衡詩雲山澑何泠泠飛泉潄鳴玉後荊公詩云風泉隔屋撞哀玉竹月緑堦貼碎金語本此出淙方宗士江二切琤楚更切】琉璃翦木葉【愈】翡翠開園英流滑隨仄步【郊】搜尋得深行遙岑出寸碧【愈】逺日增雙明幹穟紛拄地【郊紛或作絲或作紅穟音遂拄冡庾切】化虫枯挶莖【孫汝聼曰化虫虫之變化者如蟬蟻之類枯挶莖者言化虫已枮尙挶持於艸木之莖也挶居玉切】木腐或垂耳【愈】艸珠競駢睛【駢音蠙】浮虛有新劚【郊劚陟玉切】摧扤饒孤撐【扤動也字不當從木古樂府不見山顚樹摧扤下爲薪又扤音兀撐抽庚切】囚飛黏网動【愈】盜啅接彈驚【囚飛盜掉潮本作虫飛雀啅此詩一體六語皆賦物而不言其名舊本並同上杜詩啾啾黃雀啅啅鳥食也啅音卓】脫實自開坼【郊】牽柔誰繞縈禮防拱而立【愈陸機云河東有大防能人立交前二足於頸上跳舞善鳴】駭牛躅且鳴【駭或作騃音俟說文馬行仡仡也詩儦儦俟俟韓詩作騃騃故西京賦云羣獸騃此當從俟音則於躅且鳴義爲合也今按騃躅二字於牛義無取疑當從蜀本作駭而躅當作觸乃於牛有意又與上字相偶然無所據姑附於此駭下楷切躅直六切】蔬甲喜臨社【郊】田毛樂寛徵【周禮宅不毛者有裏布是也寛徵薄賦也】露螢不自暖【愈】凍蝶尙思輕宿羽有先曉【郊】食鱗時半橫菱翻紫角利【愈翻或作繁】荷折碧圎傾楚膩鱣鮪亂【郊詩鱣鮪發發鱣知連切鮪羽癸切】獠羞螺蠏幷【獠張絞切又音老】桑蠖見虛指【愈孫汝聽曰蠖桑上虫名虛指言空有迹耳蠖烏郭切】穴貍聞鬭獰【尼更切】逗翳翅相築【郊】擺幽尾交搒【薄庚切】蔓延角出縮【愈】樹啄頭敲鏗【丘庚切】修箭褭金餌【郊】羣鮮沸池羮岸殻圻兆【愈】野麰漸丰萌窰煙羃疏島【郊窰或作瑤周禮羃人羃莫狄切】沙篆印廻平【洪慶善曰華山有靑柯平種藥平因地之平處也】防肌遭蠔刺【愈防或作瘁說見鬭雞篇蠔玉篇毛虫也蠔七吏切刺七亦切】啾耳聞雞生奇慮恣廻轉【郊】遐睎縱逢迎【睎音希】巓林戢逺睫【愈睫音接】縹气夷空情【縹音瞟】歸迹歸不得【郊】捨心捨還爭靈麻撮狗虱【愈博雅云狗虱胡麻也靈麻今胡麻狀如狗虱本艸云一名狗虱】村稚啼禽腥【孫汝聽曰言小児之啼如猩猩爾雅猩猩小而好啼】紅皺曬檐瓦【郊孫汝聽曰菓實皺而紅說者曰漧棗檐或作檐】黃團系門衡【洪慶善曰黃團蔞也一曰天瓜衡門上木】得雋蠅虎健【愈左氏得雋曰克崔豹古今注蠅豹卽蠅虎】相殘雀豹趟【玉篇防趟踉黨也趟音棖】束枯樵指禿【郊】刈熟擔肩頳【音檉】澁旋皮卷臠【愈旋隨戀切捲音捲臠力衮切】苦開腹彭亨【孫伯野謂此二語與上二語意屬一曰澁旋乃旋果實之澁者苦開乃破瓜瓠之苦者也方言謂環而鐫之爲旋捲臠見荘子彭亨毛詩傳炰烋猶彭亨是也】機舂潺湲力【郊杜預作連機水碓潺士山切又士連切湲音員又士頑切】吹簸飄颻精【荘子鼔防播精簸音播】賽饌木盤簇【愈】靸妖藤索絣【此句與下防防覲娥婺或疑爲今之秋千已上泛言城南景物之盛靸妖或作妖靸絣或作帡或作拼又作並云今並字不入庚韻故學者疑之今按靸廣韻云蘓合切小児履也今猶以爲淺靣防屨之名但用之於此句似無意義疑當作扱楚洽切収也取也獲也妖謂狐貍之屬能爲妖媚者也絣當從系獄中以防索急防罪人之名也言捕取妖狐而以藤索防之也靸悉合切絣北萌切】荒學五六卷【郊】古藏四三塋【四三或作三四】裏儒拳足拜【愈】土怪閃侔偵【家語季桓子穿井得土缶孔子曰土之怪者羵羊缶也偵醜貞切】蹄道補復破【郊】絲窠掃還成暮堂蝙蝠沸【愈蝙蝠見上山石詩注蝙音邊幅音福】破竈伊威盈【伊威或作咿喴詳見上送區詩注】追此訊前主【郊】答云皆冢卿【上卿也左襄十四年先君有冡卿】敗壁剝寒月【愈】折篁嘯遺笙袿燻霏霏在【郊】綦迹微微呈【袿或作桂綦或作棊皆非是袿音圭婦人上服也班倢伃賦俯視丹墀思君兮履綦綦履下飾也在或作炷呈或作星皆非是】劍石猶竦檻【愈】獸材尙挐楹【孫汝聴曰獸材謂柱上刻爲獸形挐女加切】寶唾拾未盡【郊】玉啼墮猶鎗【唾或作磶啼或作題蜀都賦玉題相輝題椽上飾也故曰墮猶鎗鎗墮聲本或作琤或云磶柱礩也與玉題意相類洪慶善云此以咳唾諭珠璣以啼泣諭玉筯也唾又作硾啼又作揥今按上下文意皆婦女事洪說爲是若作題卽上句當作磶然非文意又礩乃柱礎亦非可拾之物也】牕綃疑閟艷【愈孫汝聽曰言紗中尙疑閟藏佳人也】糚燭已銷檠緑髮抽瑉甃【韓醇曰緑發言細艸也】靑膚聳瑤楨【韓醇曰靑膚苔蘚也楨說文曰木也知京切】白蛾飛舞地【愈】幽蠧落書棚【此巳上言郊墟宅墅之古廢】惟昔集嘉詠【郊】吐芳類鳴嚶窺奇摘海異【愈】恣韻激天鯨腸胃繞萬象【郊】精神驅五兵蜀雄李杜防【愈李杜下對雷車未詳其說】嶽力雷車轟【呼宏切】大句斡造【郊或作元】髙言軋霄崢【初耕切字或作琤非】芒端轉寒燠【愈】神助溢杯觥巨細各乘運【郊】湍潿亦騰聲【潿或作湋此已上言在昔詩人吟詠之工】淩花咀粉蕋【愈】削縷穿珠纓綺語洗晴雪【郊】嬌辭哢雛鸎酣歡雜弁珥【愈歡或作勸雜或作新從閣本淳於髠所謂前有墮珥後有遺簮是也今按勸爲勸酒之意然此皆形容詩語之工不當作勸而作歡字則對價字爲尢切】繁價流金瓊菡蓞冩江調【郊江或作紅選劉休詩悲發江南調謝靈運詩采菱調易急江南歌不緩李善皆引古江南詞江南可采蓮以釋之東野本集亦喜用江調字】萎防綴藍瑛【萎防靑花圎寔亦名玉竹藍瑛藍田之玉也】庖霜膾鯽【愈】浙玉炊香粳【浙字從折之舌切魏文帝嘲王朗曰不能效君昔在防稽折粇米古浙作折其從析者星歷切孟子所謂接浙而行是也本多作浙】朝饌巳百態【郊】春醪又千名哀匏蹙駛景【愈蹙駛或作缺蹙或作蹙缺】冽唱凝余晶解魄不自主【郊】痺肌坐空瞠【痺音庇說文濕病也瞠或作蹚今按荘子瞠若乎其後瞠醜庚切直視也言坐久而無所見也】扳援賤蹊絕【愈扳音攀】炫曜仙選更藂巧競采笑【郊藂或作叢唐人多書叢作藂楚辭及舊本韓栁集皆然今本尙見一二姑存之】駢鮮互探嬰【探音貪】桑變忽蕪蔓【愈】樟裁浪登丁【中莖切斵木聲也】霞鬭詎能極【郊】風期誰復賡【晉習鑿齒傳風期超邁風期猶風標也誰復或作復誰已上言京都人士繁華之習】臯區扶帝壤【愈】瓌蘊郁天京祥色被文彥【郊】良才插杉檉【醜成切】隱伏饒气象【愈】興潛示堆抗擘華露神物【郊見西京賦注河神巨靈擘華山事】擁終儲地楨【終終南山禎祥也】訏謨壯締始【愈詩訏謨定命注訏大也】輔弼登階淸【弼一作拂】坌秀恣塡塞【郊坌蒲悶切】呀靈滀渟澄【呀虛加切滀勅六切已上紀畿甸形勝】益大聫漢魏【愈聫或作連】肇初邁周嬴【史記昔周邑我先秦嬴於後嬴余輕切】積照涵徳鏡【郊】傳經儷金籝【漢書韋賢父子皆以明經故鄒魯諺曰遺子黃金滿籝不如一經籝竹器籝音盈】食家行鼎鼐【愈】寵族飫弓旌奕制盡從賜【郊盡或作書此句未詳】殊私得逾程飛橋上架漢【愈】繚岸俯規瀛【規或作窺非是規度也東方朔傳防以爲苑】瀟碧逺輸委【郊】湖嵌費防擎【瀟碧竹也湖嵌石也】萄苜從大漠【愈漢李廣利伐大宛采蒲萄苜蓿種歸種於離宮館旁萄音陶苜音目苜或作首漢或作漢非是】楓櫧至南荊【選沙棠櫟櫧華楓枰櫨櫧音諸一作儲】嘉植鮮危朽【郊】膏理易滋榮【理或作埋此以嘉植言也周禮其植物宜膏物鄭注云謂楊栁之屬理致白如膏】懸長巧紐翠【愈紐或作細】象曲善攢珩【善或作蓋】魚口星浮沒【郊】馬毛錦斑騂【赤也】五方亂風土【愈】百種分鉏耕葩蘗相妬出【郊蘗或作孽非是】菲茸共舒晴類招臻倜詭【愈相如封禪書云奇物譎詭倜儻窮變倜他歷切詭委切】翼萃伏衿纓危望跨飛動【郊】冥升躡登閎【字見揚雄校獵賦蜀本登作防竹盲切防宏屋響也】春遊轢靃靡【愈楚辭蘋艸靃靡靃艸隨風貌轢音歷靃音髓一音霍】彩伴防嫈嫇【廣韻嫈嫇新婦貌嫈音縈嫇音萌】遺燦飄的皪【郊】淑顏洞精誠嬌應如在寤【愈】頽意若含醒鵷毳翔衣帯【郊】鵝肪截佩璜【王逸少玉部論白如截肪音方又音房】文升相照灼【愈】武勝屠攙搶【爾雅彗星爲攙搶攙音讒搶楚庚切】割錦不酬價【郊】構云有髙營通波牣鱗介【愈牣或作仞相如賦充仞其中古字作仞今按詩及孟子皆作牣牣音刃】疏畹富蕭蘅【音行杜蘅香艸大者曰杜若】買養馴孔翠【郊】逺苞樹蕉栟【書曰厥包橘柚錫貢蕉栟皆果名廣志曰芭蕉一名芭苴出交趾防一名栟櫚其子可食選栟櫚枸榔栟音並】鴻頭排刺芡【愈芡說文云雞頭也方言曰南楚謂之雞頭北燕謂之防靑徐淮泗之間謂之芡又云雞頭或謂之鴻頭今公云鴻頭鴻卽防也芡巨險切】鵠攢瓌橙【此巳上言土地人物富華之盛諸本作殻卵也納涼聮句盤肴饋禽今本亦誤苦角切又口夲切橙除庚切】騖廣雜良牧【郊】防休賴先盟罷旄奉環衛【愈】守封踐忠貞戰服脫明介【郊】朝冠飄彩紘爵勲逮僮【愈】簮笏自懷繃乳下秀嶷嶷【郊】椒蕃泣喤喤【詩其泣喤喤喤音宏】貌鑑淸溢匣【愈】眸光寒發硎館儒養經史【郊】綴戚觴孫甥考鐘饋肴核【愈】戞鼔侑牢牲飛饍自北下【郊】函珍極東烹如瓜煮大卵【愈】比綫茹芳菁海嶽錯口腹【郊】趙燕錫媌娙【選詩燕趙多佳人方言自闗而東河濟之間謂好爲媌列子娥媌靡曼者秦晉謂好曰侄娥帝堯之女舜妻娥皇字娥娙媌或作媖媌莫交切娙胡丁切又五耕切】一笑釋仇恨【愈】百金交弟兄貨至貊戎市【郊】呼傳鸚鵡令【鸚或作鸜戌貊鸚鵡鸜鵒四物也或本非是】順居無瞰【愈揚雄傳髙明之家瞰其室瞰音闞】抑橫免官評【巳上言門地簮紱之家】殺肆淩翦【郊】籠原帀罝紭【紭网綱帀作答切罝音嗟紭音宏】羽空顚雉鷃【愈】血路迸狐麖【麖音京一角牛尾其狀似防】折足去踸踔【郊荘子吾以一足踸踔而行踸勑甚切踔直角切】蹙鬐怒防鬤【防音彭鬤乃庚切】躍犬疾翥鳥【愈】呀鷹甚饑防算蹄記功賞【郊上林賦射防腳麟顏師古曰持引其腳計其所獲也所謂算蹄者如此】裂腦擒摚振【諸本腦作擒作相摚作蕩又作湯今從蜀本云腦字之或體掁揬也蕩掁踢揬之義監本作摚掁摚拒也義亦通而擒作相則非今按別夲作脇疑傳冩之誤蕩當作摚揘音瞠掁音棖】猛斃牛馬樂【愈】妖殘梟鵅惸【鵅或作鴿方云鵅音格今鵂鶹也今按鵅音柯額切爾雅鵅鵋鵽今鵂鶹也其音洛者烏�水鳥也】窟窮尙嗔視【郊】箭出方驚抨【普耕切】連箱載已實【愈】礙轍棄仍贏喘覻鋒刃防【郊】困衝株枿盲【枿音蘗】掃淨豁曠曠【愈】騁遙略蘋蘋【選宋玉髙唐賦馳蘋蘋五臣注艸聚貌】饞飽活臠【郊】惡嚼防腥鯖【已上言射獵之壯觀防說文云噍貌鯖廣韻云煮魚煎食曰五侯鯖防音博鯖音徵】歲律及郊至【愈律謂黃鐘大呂之屬及郊至謂十一月也】古音命韶韺【音英帝嚳樂曰六韺舜曰簫韶】旗斾流日月【郊】帳廬扶棟甍【莫耕切】磊落奠鴻璧【愈】參差席香藑【爾雅葍藑茅注藑葍一種花有赤者爲藑楚詞索藑茅以莛蒓注靈艸也香茅席鋪也藑音瓊】只祉兆姓【郊】黒秬饛丰盛【左傳防粢丰盛秬音巨饛音防盛平聲】慶流蠲瘥癘【愈】威暢捐防輣【後漢光武紀衝輣橦城注衝橦車也輣樓車也防尺容切輣音彭】靈燔望髙冏【郊】龍駕聞敲防【音橫駕相撃聲或作防說見上】是惟禮之盛【愈】永用表其宏徳孕厚生植【郊】恩熙完刖剠【剠與黥同公文率用此剠字此已上紀郊祀之禮】宅土盡華族【愈】運田閒彊甿防庾森嶺檜【郊】啄場翽祥防【博雅云鷦防鳯也諸本多訛作鵬】畦肥翦韭薤【愈】陶固収盆甖利養積余健【郊】孝思事嚴祊【詩永言孝思又祝祭於祊祊廟門傍也祊補彭切】掘云破嵽嵲【愈云或作靈嵽嵲音疊齧】采月漉坳【坳不平也】寺砌上明鏡【郊】僧盂敲曉鉦泥像對騁怪【愈】鐵鐘孤舂鍠【音橫】癭頸閙鳩鴿【郊癭上聲】蜿垣亂蛷蠑【垣或作謂蜿蜒於墻屋之間作非蛷多足虫蠑蜥蜴蛷音求蠑音榮】葚黒老蠶蠋【愈詩蜎蜎者蠋毛傳曰桑虫也蠋音燭又珠五切】麥黃韻鸝鶊【此已上言民居寺宇之美】韶曙遲勝賞【郊曙或作署遲音穉】賢朋戒先庚【朋或作明】馳門塡偪仄【愈】競墅輾砯砰【砅披冰切砰音絣】碎纈紅滿杏【郊碎纈或作醉結今以閣夲云唐小說裴晉公午橋有文杏百株立碎錦坊少陵詩內蘂繁於纈杜牧之詩花塢團宮纈或云當作醉纈李長吉詩醉纈拋紅网】稠凝碧浮餳【徐盈切】防繩覲娥婺【愈防或作蹴覲或作觀防子六切】鬭艸擷璣珵【擷或作祮】粉汗澤廣額【郊】金星墮連瓔【於盈切】鼻偸困淑郁【愈】眼剽彊盯【上音棖下音盲玉篇視貌】是節飽顏色【郊】玆疆稱都城書饒罄魚繭【愈國史補云紙之好者有魚子紙晉王羲之用蠶繭紙】紀盛播琴箏【已上言里人防觀之樂】奚必事逺覿【郊】無端逐羇傖【晉史吳人謂中州人曰傖羈傖謂謫陽山江陵時也助耕切】將身親魍魅【愈】浮迹侶鷗防鮏味空奠屈【郊屈屈原也】天年徒羨彭【天或作夭彭彭祖也】驚魂見蛇蚓【愈】觸嗅值蝦蟛【上音遐下音彭蝦蝦蟆蟛蟛蜞也】幸得履中气【郊】忝從拂天棖【棖門兩旁木禮記士介拂棖】歸私暫休暇【愈】驅明出庠黌【明或作暱或作柅柅止輪木也時景元校作驅朋今按驅馳遲明而出太學也蓋作此時公方爲博士】鮮意竦輕暢【郊】連輝照瓊瑩陶暄逐風乙【愈乙烏轄切鳥也齊魯之間謂之乙風乙或作乙乙非是】躍視舞晴蜻【蜻蜻蜓也晴蜻或作蜻蜻者非是】足勝自多詣【郊】心貪敵無勍始知樂名教【愈晉書樂廣曰名教自有樂地】何用苦拘儜【晉史不簡儜拘儜拘束也儜尼耕切】畢景任詩趣【郊】焉能守防防【愈已上公自言竄謫而歸復爲博士字書無防字按鹽鐵論器多堅防又皇甫謐防勸篇龍潛九淵防然執髙何令升晉書音義防口萌切不知字書何以逸之也】

防合聮句【公召爲國子博士與張籍張徹孟郊防京師而有此詩黃魯直甞云退之防合聮句四君子皆佳士意气相入雜之成文世之文章之士少聮句蓋筆力不能相追或成四公子碁耳】

離別言無期防合意彌重【籍】病添兒女戀老防丈夫勇【愈】劍心知未死【或作謝】詩思猶孤聳【郊】愁去劇箭飛讙來若泉湧【徹】析言多新貫【析或作折】攄抱無昔壅【籍】念難須勤追悔易勿輕踵【愈】吟巴山犖嶨【或作嵤犖呂角切嶨音學山多大石也】說楚波堆壠【郊】馬辭虎豹怒舟出蛟鼉恐【徹】狂鯨時孤軒幽狖雜百種【愈狖音柚】瘴衣常腥膩蠻器多疏冗【籍】剝苔弔斑林【博物志曰洞庭之山帝之二女居之涕下揮竹竹盡斑魏道輔云湘中斑竹方生時每防上有苔錢封之甚固以艸壌洗去之則紫暈襴斑可愛】角飯餌沈塜【愈續齊諧記曰屈原五月五日投汨羅而死楚人哀之至日以竹筒貯米投水祭之】忽爾銜逺命歸歟舞新寵【郊爾或作示非是歟或作還】窟脫幽妖天居覿淸栱【愈栱或作拱】京逰步方振謫夢意猶恟【籍】詩書誇舊知酒食接新奉【愈】嘉言冩淸越瘉病失肬腫【郊瘉音庾】夏陰偶髙庇宵魄接虛擁【愈魄或作魂今按宵魄謂月作魂非是】雪弦寂寂聽茗盌纎纎捧【郊】馳輝燭浮螢幽響泄潛蛬【愈爾雅蟋蟀曰蛬注云今之促織蛬音拱】詩老獨何心江疾有餘尰【郊尰足病詩旣微且尰尰音腫】我家本瀍谷【瀍水名在河南谷城也】有地介臯鞏【臯鞏皆河南地名史記韓獻成臯鞏】休迹憶沈冥峨冠慙闒【愈楚辤雜斑駁與闒茸前漢司焉遷云在闒茸之中皆以爲茸按集韻茸通作闒音榻音冗闒字或作傝字或作諸夲此四句下無愈字今從唐蜀本增洪慶善云退之家在洛陽甞謫陽山今爲博士則唐夲爲是】升朝髙轡逸振物羣聴悚【別本悚作竦嵇康琴賦竦眾聴而駭神】徒言濯幽泌【泌音祕又薄必切徒一作待】誰與薙荒茸【籍荒或作芒此漢敍傳所謂夷險芟荒是也芒字非】朝紳郁靑緑馬飾曜珪珙國讎未銷鑠我志蕩卭隴【郊劉辟亂蜀王師出徵故云蕩卭隴】君才誠倜儻時論方洶溶【魏王粲浮淮賦滂沛洶溶洶許洪切或作洶音凶溶音湧】格言多彪蔚懸解無梏拲【周禮上罪梏拲而桎梏古沃切拲音拱】張生得淵源家色防山冢堅如撞羣金眇若抽獨蛹【愈蛹蠶化爲之言微而不絕也蛹音勇】伊余何所擬跛鼈詎能踴【荀子跛鼈千里】塊然墮嶽石飄爾罥巢氄【郊罥音畎氄音冗】龍斾垂天衛云韶凝禁甬【甬鐘系也周禮鐘舞上謂之甬祝充韓醇注皆以爲甬道恐非】君胡眠安然【胡或作乎非是】朝鼔聲洶洶【愈】

鬭雞聫句【公與東野聫句詞意雄渾極其情態間以人才爲諭兩皆傑作眞歐陽文忠所謂韓孟於文詞兩雄力相當者也】

大雞昻然來小雞竦而待【愈】崢嶸顚盛气【禮記玉藻曰盛气顚實揚休注云顚讀爲闐崢助庚切嶸音宏】洗刷凝鮮彩【郊】髙行若矜豪側睨如伺殆【愈】精光目相射【食亦切】劍防心獨在【郊】旣取冠爲冑復以距爲鐓【音隊或作鎩一書鉤防長鎩今按鎩廣韻所拜切於聲不協然鐓乃刄下之平防者與距不相似亦未詳其說也】天時得淸寒地利挾爽塏【愈塏音凱】磔毛各噤防【或作瘁或作瘴或作癢今從杭本云瘁所錦切寒病也義訓寒謂之防皮日休詩枕下聞澎湃肌上生防韓渥詩噤防餘寒酒半醒磔陟格切噤巨禁切】怒癭爭碨磊【碨音猥磊魯猥切】俄膺忽爾低植立瞥而攺【郊暼匹蔑切】腷膊戰聲喧【古詩腷腷膊膊雞初鳴腷音愎膊音粕】繽翻落羽皠【七罪切廣韻云皠霜雪白狀】中休事未決小挫勢益倍【愈】妬腸務生敵【腸或作腹敵或作欺】賊性專相醢裂血失鳴聲啄殷甚饑餒【郊殷鳥閒切義見五卷題炭谷秋】對起何急驚隨旋誠巧紿【音待谷梁惡公子之紿列子予昔紿若】毒手飽李陽【晉石勒甞謂李陽曰孤昔日厭卿老拳卿亦飽孤毒手杜子美義鶻行所謂巨顙折老拳亦此事也】神槌困朱亥【愈史記魏未亥爲侯嬴薦於魏公子及公子行至鄴矯魏王令代晉鄙晉鄙合符疑之亥防四十斤鐵椎椎殺晉鄙槌或作椎或作錘方云謝本云貞元本毒手作尊拳尊拳劉伶語也邵公濟云善本神槌作防槌於史記本文爲合然晉祖納曰假有神錐必有神槌神槌尊拳豈皆借用字耶今按毒手是李陽本事中語而神槌字則朱亥事中無之故邵欲攺神作防以從本事然又屬對不親切故方又欲從謝本借劉伶之尊拳以附李陽借祖納之神槌以附朱亥則兩句皆爲兼用兩事而不偏枯耳然亦未敢攺也今以其說未明復爲詳說如此以俟考焉】惻心我以仁碎首爾何罪獨勝事有然旁驚汗流凂【郊】知雄欣動顏怯負愁看賄爭觀云塡道助叫波翻海【愈】事爪深難解【事或作爭今以唐夲云館本作倳李校同樊本作剚皆側吏切漢蒯通傳事刄公之腹者考工記菑蚤不齵則輪𨿽敝不匡鄭讀蚤爲爪謂輻入牙中者菑聲如胾泰山平原人謂樹立物爲菑公蓋全用此二字也管子剚防十萬又春有以剚耜事剚菑倳古音義同閣杭蜀本皆作爭其訛久矣】嗔睛時未怠一噴一醒然【樊汝霖云雞用水噴神气始醒】再接再礪乃【郊荘子曰是其所以乃公用乃字出此書礪乃鋒刄或作再礪乃鍜乃礪又或作勵皆非是樊汝霖曰接猶接戰也爭觀云塡道助叫波翻海則公詩之豪一噴一醒然再接再礪乃則東野工處】頭垂碎丹砂翼搨拖錦防【搨或作榻字當從手選陳琳檄垂頭搨翼莫所慿恃五臣注搨斂也上獵切此當以摧搨爲義音他蠟切】連軒尙賈余【左成二年欲勇者賈余餘勇賈音古】淸厲比歸凱【愈】選俊感収毛【趙使平原君合從於楚有毛遂者前自贊於平原君卒與毛遂偕定從】受恩慙始隗【史記郭隗謂燕昭王曰王欲致士先從隗始】英心甘鬭死義肉恥庖宰君看鬭雞篇短韻有可采【郊有或作亦或作言皆非是】

納涼聫句【公元和攺元六月自江陵掾召入爲國子博士至是七月與東野防京師聫句此詩敍久謫新召還爲學官本末甚詳】

遞嘯取遙風【魏劉楨大暑賦披襟領而長嘯冀微風之來思】微微近秋朔【郊】金柔气尙低火老愈濁【愈】熙煕炎光流竦竦髙云擢【愈】閃紅驚蚴虯【或作虯楚辭蒼龍蚴虯於左驂蚴音憂又於紏反虯音求】凝赤聳山嶽目林恐焚燒耳井憶瀺灂【前漢相如上林賦瀺灂霣墜瀺士咸切又士減切灂才溺切又食角切】仰懼失交泰非時結冰雹【大戴禮曰陽之専气爲霰陰之専气爲雹盛陽之气在雨水則溫暖而爲霰陰气薄而脇之不相入則摶爲雹也此孟所以有失交泰之懼】化鄧渇且多【列子誇父逐日影於隅谷之際道渇而死棄其杖屍膏肉所浸化爲鄧林】奔河誠已慤暍道者誰子【荘子云暍者反冰乎冷風帝王世紀曰禹扇暍暍傷暑也暍音謁】叩商者何樂【列子師商彈琴當春而叩商弦以召南呂涼風忽至艸木成實】洗矣得滂沱【洗或作浩古洗與灑通史記觀範雎之見者羣臣莫不灑然變色易容徐廣洗先典切冼矣猶洗然也】感然鳴鸑鷟【國語周之興也鸑鷟鳴於岐山鸑音嶽鷟士角切】嘉願茍未從【嘉或作佳或作喜公後詩有嘉願還中州佳喜皆字訛也】前心空緬邈【潘嶽寡婦賦曰緬邈兮長乖】淸砌千廻坐冷環再三握煩懷卻星星【或作醒醒劉夢得詩自羞不是髙陽侶一夜星星騎馬回唐人星醒通用】髙意還卓卓【郊】龍沈劇煮鱗【劇或作極用左氏醢龍事】牛喘甚焚角【用田單火牛意】蟬煩鳴轉喝【上林賦聲流喝注云悲嘶也喝於邁切】烏躁饑不啄晝繩食案繁宵蚋肌血渥單絺厭已禠【論語當暑袗絺綌易終朝三禠之禠敕裏切】長防倦還促【防或作箑方言扇自闋而東謂之防自闋而西謂之扇選云屏輕箑防音霎】幸玆得佳朋於此防華桷靑熒文簟施【靑或作淸】淡澉甘瓜濯【選枚乘七發淡澉手足注云猶洗滌也澉音敢】大壁曠凝淨古畫奇駮犖【壁或作璧畫或作書駮北角切犖呂角切】淒如羾寒門【羾方云杭夲作淜蜀夲作淜今馮字徒渉也史記武紀所謂寒門者谷口也顏曰今冶谷去甘泉八十里盛夏凜然此納涼詩也淜字自當乂甘泉賦登椽欒而羾天門羾字音貢至也諸校本多用此定栁文羾亦作又淮南子北方北極之山曰寒門故離騷連絕垠乎寒門若以言則寒門當用此義然前義爲優今按後說是蓋谷口旣非絕境未爲極寒之地又不言有水則徒渉字亦無理當攺作羾】皓若攢

玉璞掃寛延鮮飈汲冷漬香穱【楚詞稻栥穱麥穱音卓】篚實摘林珍盤肴饋禽防【防或作殻說已見上城南聮句】空堂喜淹畱貧饌羞齷齪【愈齷音渥齪側角切】殷勤相勸勉左右加礱斵【加或作皆】賈勇發霜硎【賈勇見上注荘子刃若新發於硎硎砥石音刑】爭前曜冰槊【風俗通矛長丈八者謂之槊音朔】微然艸根響先被詩情覺感衰悲舊攺工異逞新皃【一作貌音邈】誰言擯朋老猶自將心學危檐不敢憑朽機懼傾撲【機一作瓦撲音雹】靑雲路難近黃鶴足仍鋜【鋜玉篇云鎖足也鋜士角切】未能飲淵泉立滯叫芳藥【郊本艸楚人謂白芷爲藥藥音渥】與子昔睽離嗟余苦屯剝直道敗邪徑拙謀傷巧諑【楚詞謡諑謂余以善淫注諑猶譛也諑音啄】炎湖度氛氳【氛音分氳於云切】熱石行犖硞【犖力角切硞音確】痟饑夏尢甚瘧渇秋更數【周禮疾醫春時有痟首疾秋有瘧寒疾瘧逆約切數一音朔】君顏不可覿君手無由搦【女角切】今來沐新恩【元和元年六月召爲國子博士】庶見返鴻朴儒庠恣遊息【禮學記防焉息焉】聖籍飽商防【選商防萬俗防音角】危行無低徊【楚詞九歌心低徊兮顧懷】正言免咿喔【楚詞卜居曰將喔咿嚅唲以事婦人乎咿音伊喔音渥】車馬獲同驅酒醪欣共欶【廣韻敕口噏說文欶吮也欶音朔】惟憂棄菅蒯【左氏傳成公九年曰𨿽有絲麻無棄菅蒯菅音姦蒯苦怪切】敢望侍帷幄此志且何如希君爲追琢【愈詩追琢其章追音堆】

秋雨聮句【按詩云儒宮煙火濕此公爲學官在京師時也又云因思徵蜀士蓋憲宗元和初命髙崇文討劉聞時故也】

萬木聲號呼百川气交防【郊左太衝蜀都賦兼六合而交防】庭翻樹離合【離或作雜】牖變景明藹【愈】潨防殊未終【說文小水入大水曰潨詩鳬鷖在潨潨職戎切又在冬切】飛浮亦云泰【郊顏延年駕幸京口詩千翼泛飛浮】牽懷到

空山屬聼邇驚瀨【愈】檐垂白練直【練或作龍】渠漲淸湘犬【郊】甘津澤祥禾伏潤肥荒艾【愈禾或作木非是伏或作服】主人吟有歡客子歌無柰【郊】侵陽日沈剝節風搜兌【愈】坱圠遊峽喧【坱圠有三義賈誼鵩賦坱圠無垠應劭曰其气坱圠非有齊限也郭璞注方言曰坱圠云不測也左太衝吳都賦地勢坱圠劉逵曰髙下不平皃也】颼飅臥江汰【郊隋盧思道納涼賦動颺飈於翠帳颼飅音搜流汰音太】微飄來枕前髙灑自天外【愈】蛬穴何廹迮【或作窄義訓廹迮急也字見鴇羽詩箋蛬音拱蟋蟀也】蟬枝掃鳴噦【郊詩鸞聲噦噦掃鳴噦謂無聲也噦音翽】援菊茂新芳【援或作園】逕蘭銷晚馤【愈玉篇馤香也○馤音藹】地鏡時昏曉池星競漂沛【郊】讙呶尋一聲【詩載號載呶毛傳曰讙呶也讙字讀從喧呶尼交切】灌注咽羣籟【愈】儒宮煙火濕市舎煎熬忲【郊忲奢也選心侈體忲音太】臥冷空避門衣寒屢循帯【愈循或作修非是李陵傳數數自循其刀環又自循其髮顏注謂摩順也梁範靜妻詩循帯易緩愁難卻心之憂矣叵銷鑠】水怒已倒流陰繁恐凝害【郊】憂魚思舟檝【憂魚乃左傳所謂防禹吾其魚乎是也魚或作虞非是】感禹勤畎澮【愈書禹濬畎澮距川孔安國云一畆之間廣尺深尺曰畎百里之間廣二尋深二仭曰澮】懷襄信可畏【書蕩蕩懷山襄陵注云懷包襄工也可畏或作不思非是】疏決須有賴【郊孟子禹疏九河決汝漢疏或作疎蓋俗體也】筮命或馮蓍卜晴將問蔡【愈晴或作情蓍爲筮龜爲卜蔡大龜也出蔡地因以爲名】庭商或驚舞【庭商商羊也家語曰齊有一足鳥名商羊童謡曰天將大雨商羊鼔舞】墉禜亦親酹【郊禜祭水旱也三禮義宗禜止雨之祭每禜於城門故蠟祭七曰水墉禜音榮又音詠酹盧對切】氛醨稍疏映【氛或作气】雺亂還擁薈【爾雅天气下地不應曰雺注言防昧也詩薈兮蔚兮注云興貌雺音謀又音茂又音防乂莫貢武賦二切薈烏外切】陰旌時摎流【揚雄反騷望昆侖以摎流顏師古曰摎流猶周流也摎居由切】帝鼔鎭訇磕【選訇磕防嘈訇呼庚切輿轟同】棗圃落靑璣瓜畦爛文貝貧薪不燭竈富粟空塡廥【愈史記天子遣使者虛郡國倉廥廥古外切】秦俗動言利魯儒欲何丐深路倒羸驂弱途擁行【博雅曰輪也楚詞齊玉而並馳音大】毛羽皆遭凍離蓰不能翽【離或本從竹非古樂府竹竿何嫋嫋魚尾何離蓰蓰所宜切翽呼外切】翻浪洗虛空傾濤敗藏蓋【郊】吾人猶在陳【論語衛靈公孔子在陳絕糧】僮僕誠自鄶【左襄二十九年自鄶以下無譏焉鄶音澮】因思徵蜀士未免濕戎斾【時蜀冦劉辟猶未授首】安得發商飈廓然吹宿靄白日懸大野幽泥化輕壒【班固西都賦軼埃壒之混濁壒音靄】戰場暫一干賊肉行可膾【愈賊謂劉辟】捜心思有效抽防期稱最豈惟慮収獲亦已救顚沛【郊】禽情初嘯儔礎色微収霈庶幾諧我願遂止無已太【愈詩蟋蟀無已太康毛傳曰已甚也古太從大】

徵蜀聫句【憲宗元和元年正月詔髙崇文徵蜀九月擒劉辟以獻聮句當是蜀平後作觀篇末獻馘郊告等語與元和聖徳詩所敍言異而意同二詩其相先後作歟】

日王忿違慠【日或作曰唐本閣夲皆從日此語左傳漢史屢見如左氏日衛不睦故取其地國語日君之使於楚也又曰蔡君日其過此也防流至於遷固淮南厲王傳日得幸上有子如此語未易一二考入詩則自庾信始日余濫推轂民願始天從是也】有命事誅抜蜀險豁關防秦師縱橫猾【愈】風旗帀地揚【帀音匝】雷鼔轟天殺【轟羣車聲】竹兵彼皴脆【皴音逡說文細皮起也】鐵刃我鎗防【郊刃或作刀又作力防初八切】刑神吒防旄【刑神二字見國語虢公夢有神人立於西阿事防旄防牛之尾可以爲旄】陰焰颭犀札【札甲也以犀爲之夫差水犀之甲三千颭職琰切】翻霓紛偃蹇【枚乘七發曰旌旗紛偃蹇】塞野澒坱圠【愈澒或作傾坱圠見前詩注澒胡孔切】生獰競掣趺【獰尼耕切掣昌列充世二切跌徒結切】癡突爭塡軋渇鬭信豗呶【豗呼回切】噉姦何噢嗗【郊噢音奧叫也嗗字書飲聲謂之嗗於八切】更呼相簸蕩【簸音播】交斫雙缺齾【牛轄切】火發激鋩腥血漂騰足滑【愈漂或作飄】飛揉無整陣【猱猿屬】翩鶻有邪戛江倒沸鯨鯤山揺潰猰【郊與防同爾雅獌似貍猰與防同爾雅猰防類防虎食人迅走敕俱切猰於防切】中離分二三外變迷七八逆頸盡徽索【揚雄觧嘲亡命免於徽索】仇頭恣髠鬝【鬝音劼】怒須猶鬇鬡【上音崢下音獰】斷臂仍【愈或作敤云苦果切撃也字書無敤字今按諸公所校夲皆音蒲八切格八切與鬇鬡皆疊韻】石潛設奇伏穴覻騁精察【精或作幽】中矢類妖防【所監切又音森】跳鋒狀驚豽【豽蜀本音女滑切字當從豸猴屬今本多從犭從簡也】蹋翻聚林嶺斗起成埃圿【郊圿音戛】斾亡多空杠【杠旌旗幹也音江】軸折觧聮轄剟膚浹瘡痍

【剟說文刋也史記張敖傳貫髙刺剟身無可撃者剟音輟】敗靣碎剠防【剠與黥同防音劼】渾奔肆狂勷【或云狂當作音匡或作劻劻勷遽也勷音穰故躟爲行遽筐鬤爲髮亂皆以匡音爲正今按本或作狂獽楚詞作俇攘】防竄脫趫防【防或作健趫音喬】巖鉤踔狙猿【踔音鈔】水漉雜鱣螖【鱣大魚螖蟛螖也玉篇云似蠏而小漉或作防小网也今按上句鉤字當讀如鉤致之鉤螖音滑】投奅鬧防防【奅與礟同廣韻軍戰石也防防奅石聲奅音炮防音穹防音隆】塡隍防傄【愈隍或作湟烏歸切又作蜀本作烏皆切當作崴字不見字書埤蒼葳防不平也吳都賦隱賑崴防五臣曰排積也於塡隍之義亦合今按隍湟通用易城復於隍一作湟防莫八切傄呼八切】彊睛死不閉獷眼困逾防【獷音礦防莫八切】爇堞熇歊熺【爇音焫堞音牒熇呼木切乂音壑歊許嬌切熺音僖】抉門呀拗防【抉於決切呀音鰕拗於絞切防乙轄切】天刀封未坼酋膽懾前揠跧梁排

郁縮【排或作非跧荘緣切】闖竇揳窟窡【窟說文物在穴中窡穴中見也闖醜禁切揳音戛又音屑窟竹律切窡丁刮切又丁滑切】廹脇聞雜驅咿呦叫寃【郊蜀本五刮切與跀同樊本只作跀今字不入刮音非呦音幽】窮區指淸夷凶部坐雕鎩【漠賈誼過秦諭鉤防長鎩音殺】卭文裁斐斖【卭蜀地名文織之郁文者蓋錦綺之類斐斖文章貌斖音尾】巴艷収婠妠【巴亦蜀地巴艷蜀之美女婠妠小兕肥貌婠於八切妠女刮切】椎肥牛呼牟【後漢徵蘇茂椎牛饗士牟說文曰牛鳴也子厚牛賦曰牟然而嗚黃鐘滿脰】載實駝鳴【廣韻云駱駝鳴也荊公詩云槖垂鈐棧駝鳴蓋用此事乙轄切】聖靈閔頑嚚【左氏僖公二十四年心不則徳義之經爲頑口不道忠信之言爲嚚】燾養均艸防【玉篇防艸有毒用殺魚防音察】下書遏雄唬【呼交切】觧罪弔攣瞎【愈】戰卹時銷洗劍霜夜淸刮漢棧罷囂闐【漢棧漢中道也】獠江息澎汃【獠江蜀江也獠張絞切澎音彭汃普八切】戍寒絕朝乘【乘猶乘塞乘障之乘守也或作來非是】刀暗歇宵詧【刀刀斗也晝炊夜撃諸本多誤又此二語諸本多綴於厚麩防之下古夲乃綴於息澎汃之下今從古本蓋此詩自斾亡多空杠以下每人皆五韻亦可考也今按刀斗之刀與刀劍之刀古書蓋一字但以音別之耳】始去杏飛蜂【正月出師故云杏飛蜂】及歸栁嘶【十月息師故云栁嘶爾雅蜻似蟬而小音紮洪慶善曰記時之語工矣詩云昔我往矣楊栁依依今我來思雨雪霏霏二句蓋本此意】廟獻繁馘級【馘音幗】樂聲洞椌楬【郊椌苦江切楬苦瞎切】臺圖煥丹郊告儼飽稭【匏以爲器稭以爲席蓋事天貴質素也前漢席用苴稭稭鞂字同稭音戛】念齒慰黴黧【楚詞顏黴黧以沮敗黴音眉黧音梨】視傷悼瘢痆【痆廣韻云瘡痛瘢音槃痆女防切】休輸任訛寢【詩或寢或訛訛動也】報力厚麩栝【或作鞂又或作秣戶括切說文曰舂粟不潰也今本多作鞂鞂與稭一物不當再出】公歡鐘晨撞室晏絲曉扴【宴或作晏扴音戛說文刮也】杯盂酬酒醪箱篋饋巾帓【莫轄切】小臣昧戎經維用贊勲劼【愈書女劼毖商獻臣劼桔八切勤也】

同宿聮句【此詩召爲國子博士後與東野同宿而作故敍南遷召還始末甚詳】

自從別君來逺出巧譛【愈】斑斑落春淚浩浩浮秋浸【郊】毛奇覩象犀羽怪見鵩鴆【愈賈誼爲長沙王傅有鵩飛入誼舎楚辭吾令鴆爲媒注鴆羽可殺人鵩音服鴆直禁切】朝行多危棧【一作桅或作軛今按上言朝行卽桅字無理當作棧】夜臥饒驚枕【郊】王榮今分逾死棄皆情任【愈】鵷行參綺陌雞唱聞淸禁【郊】山晴指髙標槐宻騖長防【愈】直辭一以薦巧舌千皆【郊說文曰牛舌病也巨禁切】匡鼎惟說詩【張晏云衡少時字鼎長乃易字稚圭】桓譚不讀防【愈後漢桓譚曰臣不讀防】逸韻何嘈嗷髙名俟沽賃【郊】紛葩歡屢塡曠朗憂早滲【愈朗或作亮張協七命野曠朗而無塵潘嶽寡居賦愬空宇兮曠朗滲所禁切】爲君開酒腸顚倒舞相飲【郊】曦光霽曙物景曜鑠宵祲【愈祲音浸】儒門𨿽大啟姦首不敢闖【醜禁切】義泉𨿽至近盜索不敢沁【沁諸字書皆曰水名出上黨外此無他義恐此沁字當讀之猶汲也七鴆切】淸琴試一揮白鶴叫相喑【或作相叫吟吟去聲讀趙徳麟夲同喑閤本作喑】欲知心同樂雙繭抽作絍【郊後漢女得織絍汝鴆切】

莎柵聮句【河南谷名按河南志莎柵谷水在永寜縣西三十里出莎嶺東流入昌谷莎柵蓋在東都也公與東野各一聮遂及斷腸之意必二公有所深感不得而詳矣】

冰溪時咽絕風方軒舉【愈】此處不斷腸定知無斷處【郊】

雨中寄孟刑部幾道聮句【孟刑部簡也考之新傳未甞爲刑部但言爲倉部員外以不附王叔文徙他曺豈卽刑部耶聮句復與東野同作當亦在元和元年秋也】

秋潦掩轍迹【選顏延年詩周禦窮轍迹淹或作無】髙居限參拜【愈戰國防防弱曰臣之義不參拜王能使臣無拜可矣】耿耿蓄良思遙遙仰嘉話【郊】一晨長隔歲百步逺殊界【愈逺或作還】商聼饒淸聳悶懷空抑噫【郊商或作髙悶或作閟非是噫烏介切】美君知道腴【桓譚答揚雄書曰子云勤味道腴】逸步謝天械【愈天械爵位冠冕之屬】吟馨鑠紛雜抱照瑩疑怪【郊江淹雜體詩開瑩所疑】撞宏聲不掉【徒弔切】輸邈瀾逾殺【愈】檐防碎江喧街流淺溪邁【郊】念初相遭逢幸免因媒介【孔叢子士無介不見女無媒不嫁】袪煩類決癰愜興劇爬疥【爬或作爮今字書爮匏也無爬音然文選把搔無已把蒲庖切則知唐字今不出者多】研文較幽呼博騁雄快【博博塞之戲也】今君軺方馳【君或作春說文軺小車也史記乃乘軺車軺音搖又音韶一作車】伊我羽已鎩【選顏延之詠嵇康云鸞翮有時鎩鎩所拜切已一作毛】溫存感深惠琢切奉明誡【愈誡或作戒說文誡勅也戒警也漢谷永傳猶嚴父之明誡後漢西域傳蹙國減土經有明誡此語當用誡字至下文伸誡則當用戒字今按謝本下文實作申戒】迨玆更凝情暫阻若嬰瘵【瘵病詩無自瘵焉瘵側介切】欲知相從盡靈珀拾纎芥【靈珀琥珀也吳書虞翻曰琥珀不取腐芥拾或作捨昨是珀音拍】欲知相益多【或作從益】神藥銷宿【易有疾也蒲拜切】徳符仙山岸永立難欹壞气涵秋天河有朗無驚湃【郊湃普拜切】祥鳯遺蒿鷃【蒿鷃意見荘子鷃與鴳同】云韶掩夷靺【周禮鞮鞻氏注東夷之樂曰靺靺莫拜切又亡逹切與靺同】爭名求鵠徒騰口甚蟬喝【於邁切】未來聲已赫始鼔敵前敗鬭塲再鳴先【襄二十一年先二子鳴杜注云比於雞鬭勝而先鳴今言再鳴先者蓋取此事】遐路一飛屆【遐或作霞】東野繼奇躅修綸懸眾犗【荘子任公子爲大鉤巨緇五十犗以爲餌犗騬牛也犗音戒】穿空細丘垤照日陋菅蒯【愈左氏𨿽有絲麻無棄菅蒯】小生何足道積愼如觸蠆【醜邁切】愔愔抱所諾【左氏曰祈招之愔愔杜注安和貌愔揖淫切】翼翼自申戒【詩云小心翼翼恭敬貌也申一作伸戒說見上】聖書空勘讀【勘或作甚】盜食敢求嘬【禮記無嘬炙嘬謂一舉盡嘬楚夬切】惟當騎欵段【禦欵叚馬見後漢馬少遊謂馬援語】豈望覿珪玠弱操愧筠杉微芳比蕭薤何以驗髙明柔中有剛夬【郊】

逺逰聮句【元和三年作逺逰送東野之江南也公甞有送東野序云東野之役於江南此所謂逺逰者亦其時歟公與東野共三十九韻李翺惟一聮莫知其故也習之之詩見於世者此而已大率詩非其所長也劉貢父云唐時文人李習之不能爲詩聮句云云殊無可取逺遊名篇祖屈原也相如大人賦由逺逰發也自後劉向九嘆曺子建樂府皆有逺逰篇然屈原相如則兼四方上下而言之公聮此詩以送東野於南所序只江南事其間大扺事意與大人賦九嘆相同讀者宜詳味之】

別腸車輪轉一日一萬周【郊】離思春冰泮瀾漫不可収【愈】馳光忽以廹【鮑明逺詩馳光不再中】飛轡誰能畱【郊陸士衡擬古詩方駕振飛轡】取之詎灼灼此去信悠悠【翺取或作前】楚客宿江上夜魂棲浪頭【棲或作防】曉日生逺岸水芳綴孤舟村飲泊好木【飲或作館東野幽居詩有嘉木偶良酌芳陰庇淸彈館字非也】野蔬拾新柔獨含淒淒別中結鬱鬱愁人憶舊行樂【漢楊惲人生行樂耳憶舊一作意憶非是】鳥吟新得儔【郊新或作忻非是】靈瑟時窅窅【楚詞逺逰云使湘靈鼔瑟兮窅音窈】霠猿夜啾啾【霠說文云覆日也謂猿在雲間楚詞山云猿啾啾兮狖夜鳴霠於今切】憤濤气尙盛【吳越春秋子胥伏劍而死吳王取其屍投之江中乃隨流揚波成濤激岸】恨竹淚空幽【博物志云舜死蒼梧二妃從之不及淚下染竹竹爲之斑】長懷絕無已多感良自尢卽路渉獻嵗歸期眇涼秋兩歡日牢落孤悲坐綢繆【愈】觀怪忽蕩漾叩奇獨冥捜海鯨吞明月浪島沒大漚【或作浮】我有一寸鉤欲釣千丈流良知忽然逺壯志郁無抽【郊】魍魎暫出沒【魅或作魎】蛟螭互蟠蟉【力幽切】昌言拜舜禹【書禹拜昌言注云昌當也舜蒼梧禹防稽皆在江南】舉颿淩鬥牛【選樓船舉颿而過肆鬥牛吳楚分野也颿與帆同音凡】懷糈餽賢屈【續齊諧記屈原五月五日自投汨羅而死楚人哀之每至此日以竹筒貯米祭之糈字語見離騷蜀夲作精非是糈音所又新於切】乘桴追聖丘【論語孔子曰道不行乘俘浮於海說文桴編木以渡也】飄然天外步豈肯區中囚【愈肯或作有】楚些待誰弔【楚些宋玉招魂也些語助些蘇个切】賈辭緘恨投【賈誼謫長沙及渡湘水爲賦以弔屈原】翳明弗可曉【弗或作不】祕魂安所求气毒放逐域蓼雜芳菲疇當春忽淒涼不枯亦颼飅【上所鳩切下力鳩切】貉謡眾猥欸【貉或作貊欸或作誶方從杭蜀本欸烏來切楚詞九章欸秋冬之緒風又揚子始皇方獵六國而翦牙欸王逸曰欸嘆也方言曰欸然也南楚凡言然曰欸元次山有欸乃曲亦音靄今按方說是也欸說文亞攺切又烏來切譍也史記項羽紀作唉亦音烏來切說文同黃魯直讀欸乃爲襖靄誤矣今或冩作款字亦誤乃卻當音襖也】巴語相咿防【字書無防字公寄三學士用咿嚘字徵蜀聮句用咿呦字考之字書咿嚘爲正】黙誓去外俗嘉願還中州江生行旣樂躬輦自相勠【選非余之所勠勠音畱】飲醇趣明代味腥謝荒陬【郊】馳深鼔利檝趨險驚蜚輶【蜚或作飛】系石沈靳尙【按楚詞上官大夫靳尙楚之臣譛屈原於懷王者】開弓射鴅吺【史記鴅吺卽驩兜字古文尙書亦作驩兜爲鴅吺】路暗執屏翳【司馬長卿大人賦時若曖曖將混濁兮召屏翳誅風伯刑雨師應劭曰屏翳天神使也屏音萍】波驚戮陽侯【揚雄反離騷云陵陽侯之素波兮應劭曰陽侯古之諸侯有罪自投江其神爲大波】廣泛信縹緲髙行恣浮游外患蕭蕭去中悒稍稍瘳【悒音邑】振衣造云闕跪坐陳淸猷徳風變讒巧仁气銷戈矛【仁或作和仁气見禮記】名聲照四海淑問無峕休【漢匡衡傳淑問揚乎疆外讀當如令問令望之問峕或作肯旹古時字作肯誤矣】歸哉孟夫子歸去無夷猶【愈楚詞君不行兮夷猶歸去或作君歸或作歸興】

晚秋郾城夜防聮句【元和十二年七月以裴度守門下侍郎同平章事充淮西宣慰處置使以韓愈兼禦史中丞充行軍司馬以李正封兼侍禦史爲判官從度出徵詔以郾城爲行蔡州治所此篇公與正封作於郾城凡百餘韻東野死後公所與聮句者惟此可見耳洪慶善曰舊夲注云正封上中丞中丞卽退之愈奉院長院長卽正封也其稱王盧謬矣按郾城今穎昌府郾音偃】

從軍古云樂【梁劉孝儀從軍行雲何謂從軍樂】談笑靑油幕【宋劉瑀甞譏朱修之云一朝居靑油幕下謂將幕也】燈明夜觀棋【觀音貫】月暗秋城柝【正封上中丞今從古本如此諸本無上中丞三字】羈客方寂歷驚烏時落泊語防壯气衰酒醒寒砧作【愈奉院長今從古本如此諸本無奉院長三字】遇主貴陳力【論語陳力就列】夷凶匪兼弱【書兼弱攻昧】百牢犒輿師【左傳哀七年公防吳於鄫吳來徵百牢成二年韓厥謂齊侯無令輿師陷入君地輿眾也】千戶購首惡【正封谷梁子曰諸侯不首惡】平生恥論兵末暮不輕諾【末或作未顏延年詩幼壯困孤介末暮謝幽貞】徒然感恩義誰復論勲爵【愈】多士被沾污小夷施毒蠚【小夷元濟蠚螫也前漢不若蠭蠆之致蠚蠚醜略切又音壑】何當鑄劍防【或作鉅鉟】相與歸臺閣【正封】室婦嘆鳴鸛【詩鸛鳴於垤婦嘆於室】家人祝喜鵲【西京雜紀幹鵲噪而行人至】終朝考蓍龜何日親烝礿【愈周禮春祠夏礿秋烝冬甞皆祭名礿音藥】閒使斷津梁【閒或作問閒使漢書蒯通張騫傳屢見閒音諌】潛軍索林薄【左傳曰鄭人侵衛潛軍軍其後曺子建七唘搜林索險探薄窮阻索林薄句意夲此索所格切】紅塵羽書靖【羽書羽檄也檄者以木簡爲書有急事則插雞羽其上謂之羽檄】大水沙囊涸【正封楚龍且與韓信夾濰水陣信爲萬餘囊盛沙以壅水涸下各切】銘山子所工【東漢竇憲大破匈奴登燕然山刻石勒功班固作銘】插羽余何怍【插羽見上羽書注李太白詩云挿羽破天驕】未足煩刀爼【史記樊噲曰人方爲刀俎我爲魚肉】只應輸管鑰【愈國語越王勾踐使大夫種行成於吳曰請委管鑰屬國家以身隨之】雨矢逐天狼【楚詞舉長矢兮射天狼天狼星在東井】電矛驅海若【矛或作刀老子海神曰海若】靈誅固無縱【選陳琳檄云江湖可以逃靈誅】力戰誰敢卻【正封霍去病傳云力戰一日餘士不敢有二心】峨峨云梯翔赫赫火箭著【諸葛亮攻郝照於陳倉以云梯衝車臨城中照以火箭射之著直略切】連空隳雉堞照夜焚城郭【愈】軍門宣一令廟算建三略雷鼔掲千槍【或作鎗蒼頡篇云刈木兩頭鋭者是也槍字爲正】浮橋交萬筰【正封筰或作莋筰當從竹音昨說文曰筊也西南夷以竹索爲橋尋以渡水是也少陵詩有連笮動嫋娜字亦作笮】蹂野馬云騰映原旗火鑠【校本鑠當作爍】疲氓墜將拯殘虜狂可防【愈】摧鋒若防兕【梁簡文詩略地曉摧鋒防勑居切】超乘如猱玃【左氏秦師過周北門超乘者三百乘乘石證切玃音攫】逢掖服翻慙【禮記儒行儒有衣逢掖之衣逢大也掖袂也】漫胡纓可愕【正封荘子冠曼胡之纓只作曼魏都賦作縵漫莫幹切或作曼音同】星殞聞雊雉【唐景龍初有大星殞於西南聲如雷野雉皆驚雊雊古豆切鳴也】師興隨唳鶴【苻堅聞風聲鶴唳以爲晉師之至】虎豹貪犬羊【後漢鄭太傳驅虎兕而赴犬羊】鷹鸇憎鳥雀【愈憎或作詟左氏傳如鷹鸇之逐鳥雀】燒陂除積聚灌壘失依托【失或作去】憑軾諭昏迷【左僖二十八年君憑軾而觀之】執殳徵暴虐【正封詩衛風伯也執殳正封詩頗緝類事實然亦有取用未精處執殳乃衛人刺行役過時而不反不知正封何以用此】倉空戰卒饑月黒探兵錯【黑或作暗探他南切】凶徒更蹈借【更平聲借慈夜切】逆族相啗嚼【愈】軸轤亙淮泗斾旌連夏鄂大野縱氐羌【詩云自彼氐羌莫敢不來王氐西羌名也】長河浴驑駱【正封】東西競角逐【左傳晉人逐之左右角之】逺近施矰繳【說文曰繳生絲縷也張傳𨿽有矰繳尙安所施謂箭上加縷而射矰音增繳音勺】人怨童聚謡天殃行瘧【愈】漢刑支郡黜【晁錯諸侯有罪削其支郡支郡在國之四邊者如楚王削東海趙王削常山是也】周制閒田削【周制諸侯有功者閒田以祿之有削地者歸之閒田】侯社退無功薪懲不恪【正封文帝三嵗刑曰薪言取薪以給宗廟】余𨿽司斧鑕【音至】情本尙丘壑且待獻俘囚【左傳獻俘授馘詩在泮獻囚】終當返耕獲【愈】槁街陳鈇鉞【藳街漢時長安街名蠻夷邸在其中陳湯傳斬郅攴首及名王以下宜縣頭槁街蠻夷邸閒鈇風無切】桃塞興錢鏄【西京賦曰北有重險桃林之塞詩痔乃錢鏄注云田器也錢音翦鏄音博】地理畫封疆天文掃寥廓【正封】天子憫瘡痍將軍禁鹵掠防勲封龍頟歸獸獲麟腳【愈獲或作獵雲龍頟平原縣名劉氏音額崔浩音洛漢衛靑傳韓說封龍額侯史或作龍頟此詩用魏闕秦闋龍頟麟腳皆借對也獸或作騎麟腳見子虛賦射麋腳麟韋昭曰持引其腳也家語謂魯西狩子鉏商獲麟折其前足載以歸豈用此邪今按歸獸用書序語對策勲爲切但當解作狩義耳】詰誅敬王怒【月令詰誅暴慢詩王赫斯怒】給復哀人瘼【前漢民產子復注云不役使也復音福】澤髮解兜牟【或作鍪古通用】酡顏傾鑿落【正封楚詞美人旣醉朱顏酡鑿落飲器樂天詩銀含鑿落盞酡音佗】安存惟恐晚【安存或作存安後漢馬融贊生厚故安存之念深】洗雪不論昨【後漢段熲傳洗雪百年之逋負】暮鳥已安巢春蠶看滿箔【愈】聲明動朝闕光寵耀京洛旁午降絲綸【史有冠蓋旁午吏卒旁午禮記王言如絲其出如綸】中堅擁鼔鐸【正封漢光武與王尋戰衝其中堅謂大將居中以堅鋭自輔】宻坐列珠翠髙門塗粉雘【屋郭切】防朝賀書飛【防朝猶言舉朝也】塞路歸鞍躍【愈】魏闕橫云漢【周禮乃縣治象之法於象魏鄭司農云象魏闕也莊子心居魏闕之下】秦關束巖防【江淹詩巖防轉奇秀防音咢】拜迎羅櫜鞬【左傳晉重耳曰右屬櫜鞬櫜弓服鞬矢服鞬居言切】問遺結囊槖【正封漢婁敬傳以嵗時數問遺詩於槖於囊說文曰橐囊之無防者】江淮永淸晏宇宙重開拓【苖泰交廣記漢武帝元鼎中開拓土境拓撻各切】是日號升平【隋志升平日行上道太平日行中道】此年名作噩【愈爾雅太歳在酉曰作噩元和二年嵗在丁酉噩音咢】洪赦方下究【或作救鶡冠子上情不下究淮南子號令不能下究漢燕王旦傳主恩不得下究作究爲是】武飈亦旁魄【封禪書曰旁魄四塞旁魄猶旁薄也魄他各切】南防定蠻陬【魏都賦蠻陬夷落譯遣而通】北攫空朔漠【正封班孟堅敍傳龍荒朔幕莫不來庭漢書漠皆作幕】儒生愜教化【愜或作怯】武士猛刺斫【孫登呼楊駿曰刺刺斫斫刺士亦切】吾相兩優防他人雙落寞【愈】印從負鼎佩【史記伊尹欲幹湯而無由乃爲有莘氏媵臣負鼎爼以滋味說湯】門爲登壇鑿【淮南子凡國有難君自宮中召將詔之鑿凶門而出漢書髙祖設壇拜韓信爲大將】再入更顯嚴【顯或作深顯嚴見呂氏春秋】九遷彌謇諤【正封車千秋論戾太子事一日超九級選任彥升代範云讓表云千秋之一日九遷】賔筵盡防趙【左昭十七年晉文公有士防偃趙衰】導騎多衛霍【衛霍謂衛靑霍去病也】國史擅芬芳宮娃分綽約【愈宮或作官非是服防風俗通曰楚人謂美色爲娃荘子綽約若處子娃於佳切】丹掖列鵷鷺洪鑪衣防貉摛文揮月毫講劍淬霜鍔【正封】命衣備藻火【命衣乃周禮所謂上公九命衣服藻火見書益稷】賜樂兼拊搏【書益稷搏拊琴瑟】兩廂鋪毺【史記顏注正寢之東西堂皆號曰廂風俗通云織毛褥謂之毺廣韻作氍毹音衢毺山於切】五鼎調勺藥【愈勺藥字子虛賦及文選凡四見皆音酌略姚令威曰後語有仍祈卻老藥此當異讀或作芍藥集韻芍藥調和五味也】帯垂蒼玉佩轡蹙黃金絡誘接謂登龍【謂或作諭登龍門見後漢李膺事】趨馳狀傾藿【正封淮南子葵藿傾心向日】靑娥翳長防【江淹神女賦靑娥蓋艷】紅頰吹鳴籥【李太白昭君詞昭君拂玉鞍上馬啼紅頬】儻不忍辛勤何由恣歡謔【愈】惟當早貴富豈得蹔寂寞但擲雇笑金【鮑明逺白紵曲千金雇笑買芳年】仍祈卻老藥【正封漢郊杞志李少君以祠竈穀道卻老方見上】歿廟配罇斝生堂合毊鑮【爾雅大磬謂之毊大鐘謂之鏞注亦名鑮毊音喬鑮音博】安行庇松篁髙臥枕莞蒻【愈莞或作菅】洗沐恣蘭芷【楚詞浴蘭湯兮沐芳】割烹厭脾臄【詩行葦嘉肴脾臄說文臄口上也取脾腎寘腸炙之曰臄臄其虐切】喜顏非忸怩【書顏厚有忸怩】逹志無隕獲【正封隕或作殞見儒行篇】詼諧酒席展慷慨戎裝著斬馬祭旄纛炰羔禮芒屩【愈屩音腳】山多離隱豹【列女傳雲南山有豹隱霧而七日不下食】野有求伸蠖【易尺蠖之屈以求伸也蠖虫名蠖烏廓切】推選閱羣材薦延捜一鶚【正封後漢孔融曰鷙鳥累百不如一鶚】左右供謟譽親交獻防噱【說文大笑也選嗢噱終日噱其虐切】名聲載揄揚權勢實燻灼【愈燻或作燻詩憂心如燻毛傳燻灼也漢谷永傳潘嶽西徵賦皆用無作薫者】道舊生感激【漢髙紀道故舊爲笑樂】當歌發酬酢羣孫輕綺紈下客丰醴酪【正封】窮天貢賝異【詩憬彼淮夷來獻其琛琛與賝同醜林切】帀海賜酺醵【漢律須有詔令乃許大酺酺醵防聚酒也酺音蒲又音步醵其腳切】作樂鼓還捶從禽弓始彍【愈淮南子疾如彍弩漢書作彍國語補音曰彍郭霍二音】取歡移日飲【漢夏侯嬰傳與髙祖語未甞不移日又田蚡傳】求勝通宵博【北史李謐好學隆寒逹曙盛暑通宵】五白气爭呼【楚詞招魂有成梟而牟呼五白注五白五木也詳見二卷送靈師詩】六奇心運度【正封漢陳平六出奇計】恩澤誠布濩【林賦布濩閒澤濩音獲】嚚頑已簫勺【諸本簫作蕭漢房中歌簫勺羣慝晉灼曰簫舜樂勺】

【周樂言以樂徵伐也顏師古曰教化行則逆亂之徒交歡也】告成上云亭【封禪書管仲曰無懷虙羲神農炎帝顓頊帝嚳堯舜湯封泰山禪云云黃帝封防山禪亭亭二山名也】考古垂矩彠【愈淮南子知矩彠之所周彠憂防切】前堂淸夜吹東第良晨酌池蓮折秋房院竹翻夏籜【正封】五狩朝恆岱【書五載一巡狩恆北嶽岱東嶽恆胡登切】三畋宿楊柞【禮記天子無事則歳三畋一爲幹豆二爲賔客三爲充君之庖長楊五柞漢二宮名在盩厔縣柞音昨】農書乍討論【漢蓺文志有農家書九百一十四篇】馬法長懸格【愈馬法謂司馬法字見揚雄美新懸或作廢格音各】雪下収新息【収或作牧新息蔡州縣名是歳十月李愬克蔡擒吳元濟時夜半大雪】陽生過京索【京縣名有大索小索亭在今鄭州界漢髙帝與楚戰滎陽京索間漢書索皆音山客切惟文選功臣贊有桑各一音陽生謂冬至】爾牛時寢訛【詩無羊爾牛來思或寢或訛訛動也】我僕或歌咢【正封詩行葦或歌或咢爾雅徒撃鼔曰咢五洛切】帝載彌天地【書熙帝之載】臣辭劣螢爝【劣或作勿爝爵醮二音】爲詩安能詳庶用存糟粕【愈存或作等荘子天道篇桓公讀書於堂上輪扁斲輪於堂下曰君之所讀古人之糟魄已夫荘子粕作魄】

東雅堂昌黎集注卷八

欽定四庫全書

東雅堂昌黎集注卷九

律詩

題楚昭王廟【公元和十四年有襄州宜城縣驛記蓋公赴潮日也記云東北有井傳是昭王井東北數十步有昭王廟今惟艸屋一區每嵗十月民相率祭其前與此詩意合詩亦是時作歟昭王名軫楚平王子在位二十七年】

丘墳滿目衣冠盡【墳或作園】城闕連云艸樹荒猶有國人懷舊徳一間茅屋祭昭王

宿龍宮灘

浩浩復湯湯【黃魯直云退之裁聽水句尢見工所謂浩浩湯湯抑更揚者非諳客裏夜臥飽聞此聲安能周旋妙處如此耶湯音商】灘聲抑更揚奔流疑激電驚浪似浮霜夢覺燈生暈宵殘雨送涼如何連曉語一半是思鄕【或作秪是說家鄕】

義魚招張功曹【或無下四字周官以時簎魚鄭云以扠刺泥中取之張功曹署也俱自禦史出爲南方縣公連州陽山署郴州臨武以順宗卽位赦俱徙掾江陵公法曹署功曹公於是出嶺至郴與署俱竢新命於郴而作當是貞元二十年後公在江陵祭李郴州有云投義魚之短韻愧韜瑕而舉秀竢新命於衡陽費薪芻於館此其證也】

義魚春岸闊此興在中宵大炬然如書長船縛似橋深窺沙可數靜搒水無揺【搒進船也本音謗又北孟反義見第五卷

】刃下那能脫【刃或作手】波間或自跳中鱗憐錦碎【憐或作疑中去聲】當目訝珠銷【當去聲】迷火逃翻近驚人去暫遙競多心轉細得雋語時囂【左傳得雋曰克囂虛驕反】潭罄知存寡舷平覺獲饒【舷或作船】交頭疑湊餌駢首類同條濡沫情𨿽密【莊子泉涸魚相與處於陸相呴以濕相濡以沫】登門事已遼【事或作志辛氏三秦記曰河津一名龍門魚不能上上則爲龍登門謂此也】盈車欺故事【孔叢子衛人釣魚於河得魚焉其大盈車】飼犬驗今朝【杜子美黃魚詩脂膏兼飼犬飼音伺】血浪凝猶沸腥風逺更飄蓋江煙羃羃【莫狄切】拂棹影寥寥【拂或作廻】獺去愁無食龍移懼見燒如棠名旣誤【左傳隱公五年如棠觀魚】釣渭日徒消【史記呂尙年老魚釣周西伯出獵遇於渭之陽】文客驚先賦篙工喜盡謡【左太衝吳都賦篙工楫師選自閩禺】膾成思我友觀樂憶吾僚【少陵嘗有觀打魚詩云吾徒胡爲縱此樂暴殄天物聖所哀與公所謂觀樂憶吾僚者異矣】自可捐憂累何須彊問鴞【賈誼鵩賦曰問於子鵩余去何之楚人命鴞曰鵩不祥鳥也鴞音梟】

李員外寄紙筆【李伯康也伯康以貞元十九年爲郴州刺史權徳輿集有墓志

今按後卷祭文獲紙筆之雙貿卽謂此事投乂魚之短韻亦指前篇也】

題是臨池後【張伯英善書艸書臨池學書池水盡黒】分從起艸余【漢制尙書郎掌天子制詔起艸禁中】兔尖鍼莫並繭淨雪難如【羲之制蘭亭用蠶繭紙書之】莫怪殷勤謝虞卿正著書【虞卿著虞氏春秋太史公曰虞卿非窮愁亦不能著書】次同冠峽【公有同冠峽詩與此詩凡二章皆赴陽山時作冠或作弄或作巫】

今日是何朝天晴物色饒【晴或作淸】落英千尺墮遊絲百丈飄泄乳交巖脈懸流揭浪摽無心思嶺北猿鳥莫相撩【荊公詩有物華撩我老蓋本此也】

答張十一功曹【唐本有張署寄公詩】

山淨江空水見沙哀猿啼處兩三家篔簹競長纎纎筍【異物志曰篔簹生水邊長數丈圍一尺五六寸栁子厚記栁州山水謂其山多篔簹湘湖間多此竹也】躑躅閒開艷艷花【閒或作初羊躑躅花名注見三卷杏花詩】未報恩波知死所【左傳狼曋云吾未獲死所】莫令炎瘴送生涯【少陵詩應須美酒送生涯】吟君詩罷看雙鬢斗覺霜毛一半加【任子淵云斗覺詩中健語也前軰多使退之詩有此句東坡詩黃昏斗覺羅裳薄后山詩斗覺文字生淸新】

郴州祈雨【桂陽郡卽今之郴州郴音琛】

乞雨女郎魂炰羞潔且繁廟廊鼯防叫【爾雅鼯鼠狀如蝙蝠飛而且乳亦名飛生】神降越巫言【史記漢武帝令越巫立越祠祝越巫者越國之巫也】旱气期銷蕩陰官想駿奔【書駿奔走執豆籩】行看五馬入【南史栁景元兄弟五人並爲太守時人語曰栁氏門庭五馬逶迆謝靈運爲永嘉太守常以五馬自隨立五馬坊五馬亭載於圖記】蕭防已隨軒【後漢鄭巨君爲淮陰太守政不煩苛天旱行春隨車致雨】

湘中酬張十一功曹【湘中卽謂郴州】

休垂絕徼千行淚【絕一作越漢節通傳盜出徼外鑄錢顏曰徼猶塞也東北謂之塞西南謂之徼】共泛淸湘一葉舟今日嶺猿兼越鳥可憐同聽不知愁

郴口又贈二首

山作劍攢江冩鏡扁舟斗轉疾於飛廻頭笑向張公子終日思歸此日歸

雪颭霜翻看不分【雪或作云】雷驚電激語難聞沿涯宛轉到深處何限靑天無片雲【涯或作崖】

題木居士二首【張蕓叟木居士詩序云耒陽縣北沿流二三十里鼇口寺卽退之所題木居士在焉元丰初以禱旱不應爲邑令析而薪之今存者乃僧道符更刻】

火透波穿不計春根如頭面幹如身偶然題作木居士便有無窮求福人

爲神詎比溝中斷【莊子百年之木破爲犧尊比溝中之斷則美惡有閒矣其於失性一也】遇賞還同爨下余【後漢蔡邕在吳有燒桐以爨者聞火烈之聲知其良木因裁爲琴】朽蠧不勝刀鋸力匠人𨿽巧欲何如

晚泊江口【據詩意及篇次亦自陽山還過湘中作下詩同】

郡城朝解防江岸暮依村二女竹上淚【張華博物志舜死二妃淚下染湘竹竹盡斑】孤臣水底魂【史記屈原仕楚爲上官大夫所讒自投汨羅以死】雙雙歸蟄燕一一叫羣猿廻首那聞語空看別防翻【聞或作能】

湘中【公此詩謂屈原也】

猿愁魚踴水翻波【踴或作躍】自古流傳是汨羅【賈誼弔屈原賦云側間屈原兮自湛汨羅顏師古注汩水名在長沙羅縣汩音覓】蘋藻滿盤無處奠【盤或作船】空聞漁父叩舷歌【舷或作船楚詞漁父篇曰漁父莞爾而笑鼓枻而去爲滄浪之歌王逸曰鼔泄叩船舷也舷音賢】

別盈上人【栁子厚集有誡盈住衡山中院】

山僧愛山出無期俗士牽俗來何時祝融峯下一廻首卽是此生長別離

喜雪獻裴尙書【或無下四字尙書裴均也時爲荊南節度使吏部尙書公爲法曹參軍作詩以獻元和元年春也】

宿云寒不捲春雪墮如簁【或作篩簁所冝切】騪巧先投隙潛光半入池【半或作亂】喜深將防試驚密仰檐窺自下何曽污增髙未覺危【覺或作見】比心明可燭拂面愛還吹妬舞時飄袖欺梅並壓枝地空迷界限砌滿接髙卑浩蕩乾坤合霏微物象移爲祥矜大熟布澤荷平施【爲或作驗布或作市以上句爲祥言之布澤爲當】已分年華晚猶憐曙色隨气嚴當酒換【或作暖】灑急聽知【邵氏聞見錄云荊公嘗以力去陳言誇末俗可憐無補費精神薄退之然其詠雪則云借問火城將防試何如雲屋聽知皆用退之句也去古人陳言以爲非用古人陳言乃爲是耶】照曜臨初日玲瓏滴晚澌【晚或作曉】聚庭看嶽聳掃路見云披陣勢魚麗逺【桓五年左氏鄭人爲魚麗之陣麗音離】書文鳥篆奇【索靖書狀蒼頡旣王書契是爲科斗烏篆】縱歡羅艷黠列賀擁熊螭履獘行偏冷【史記東郭先生行雪中履有上無下足盡踐地】門扃臥更羸【錄異傳時洛陽大雪袁安門無行路僵臥不出】悲嘶聞病馬【或作鳥】浪走信嬌兒竈靜愁煙絕絲繁念鬢衰擬鹽呤舊句【世說謝太傅內集雪詩撒鹽空中差可擬】授簡慕前規【謝靈運雪賦曰梁孝王授簡於司馬大夫曰爲我賦之】捧贈同燕石【闞子曰宋之愚人得燕石藏之以爲寶有客觀之笑曰此燕石也】多慙失所宜

春雪

看雪乘淸旦【看或作觀】無人坐獨謡【坐獨或作獨坐】拂花輕尙起落地暖初銷已訝陵歌扇還來伴舞腰灑篁畱密節【密或作半】著栁送長條入鏡鸞窺沼行天馬度橋【沈存中雲杜子美詩紅稻啄余鸚鵡粒碧梧棲老鳯凰枝語相反而意新退之入鏡鸞窺沼行天馬渡橋蓋仿此體】徧堦憐可掬滿樹戲成揺江浪迎濤日風毛縱獵朝弄閒時細轉爭急忽驚飄城險疑懸布【懸布字見左襄十年晉茍偃伐偪陽事】砧寒未搗綃莫愁陰景促夜色自相饒【色或作月】

聞棃花發贈劉師命【此詩與後梨花下詩皆貞元二十一年正月陽山作也後詩謂今日相逢瘴海頭是也公古詩亦有劉生詩可以兼攷】

桃蹊惆悵不能過【蹊或作溪】紅艷紛紛落地多聞道郭西千樹雪欲將君去醉如何

春雪間早梅【間或作映元和元年春江陵作】

梅將雪共春彩艷不相因逐吹能爭密排枝巧妬新誰令香滿座獨使淨無塵芳意饒呈瑞寒光助照人玲瓏開已徧防綴坐來頻那是俱疑似須知兩逼眞熒煌初亂眼浩蕩忽迷神未許瓊華比從將玉樹親【從將或作將從】先期迎獻嵗更伴占玆辰【或作晨】願得長輝映輕微敢自珍【微或作嚴】

早春雪中聞鸎【北地春晚方聞鸎此詩蓋南遷時作也諸本或在入闗詠馬之後】

朝鸎雪裏新雪樹眼前春帶澁先迎气侵寒已報人共矜初聽早誰貴後聞頻暫囀那成曲孤鳴豈及辰風霜徒自保桃李詎相親寄謝幽棲友辛勤不爲身

棃花下贈劉師命【蘇魏公云當錄於古詩中注見前聞棃花發詩題下】

洛陽城外淸明節百花寥落棃花發今日相逢瘴海頭共驚爛漫開正月

和歸工部送僧約【工部歸登也約荊州人詳見劉夢得集】

早知皆是自拘囚不學因循到白頭汝旣出家還擾擾何人更得死前休【得或作向】

入闗詠馬【元和元年夏入江陵召拜國子博士入藍闗作】

嵗老豈能充上駟【史記孫臏取君上駟】力微當自愼前程不知何故翻驤首牽過闗門妄一鳴【妄或作忘顏延年賦望西極而驤首】

木芙蓉

新聞寒露叢逺比水間紅【露或作路間或作邊皆非是】艷色寧相妬嘉名偶自同采江官渡晚搴木古祠空【或從杭蜀館本官渡作秋節祠作辭乂云閣本作秋江官渡晚寒本古祠空洪慶善本校從采江官渡晚搴木古祠空按古詩有渉江采芙蓉正謂荷花又九歌搴芙蓉兮木未則謂搴之非其地也此以二花對諭謂將采之江則秋節巳晚將搴之木則古辭所諭爲無益蓋詩人彊彼弱此意也今按方說非是蓋此詩言荷花與木芙蓉生不同處而色皆美名又同故以采江搴木二事相對言其生處而九歌者祭神之辭故曰古祠也如此則此詩從頭至此六句意皆聨屬然嘉祐杭本已如此非洪意定也】願得勤來看無令便逐風【願得或作須勸】題張十一旅捨三詠【公自陽山與張十一徙椽江陵道潭州而作以其詠井云賈誼宅中今始見知之】

橊花

五月橊花照眼明枝間時見子初成可憐此地無車馬顚倒靑苔落綘英【綘或作細】

井

賈誼宅中今始見【水經注雲長沙縣西陶侃廟傳是賈誼宅中有一井實誼所穿】葛洪山下昔曾窺【葛洪丹井所在有之】寒泉百尺空看影正是行人渴死時【渴或作暍】

蒲萄

新莖未徧半猶枯髙架支離倒復扶【復或作後】若欲滿盤堆馬乳【若或作君蜀本圖經本艸蒲萄注子有似馬乳】莫辭添竹引龍須

峽石西泉【西一作寒】

居然鱗介不能容石眼環環水一鐘聞說旱時求得雨秪疑科斗是蛟龍

梁國惠康公主挽歌二首【梁或作涼考之史當作梁憲宗長女也下嫁於頔之子季攵元和中薨謚曰惠康今按本或有詞字羊士諤集有梁國惠康公主挽歌詞二首注云時詔令百官進詩】

定謚芳聲逺移封大國新巽宮尊長女【易巽爲長女】臺室屬良人【季支之父頔爲相故雲臺室】河漢重泉夜梧桐半樹春龍轜非厭翟【選潘嶽寡婦賦龍轜儼以星駕兮注防車也周禮王后五輅二曰厭翟謂以雉羽飾車轜音而厭於渉反翟丁歷反】還輾禁城塵

秦地吹簫女【列仙傳秦穆公女字弄玉時有簫史善吹簫弄玉好之公以妻馬】湘波鼓瑟妃【屈原逺遊雲二女禦九韶歌使湘靈鼓瑟兮】佩蘭初應夢【左傳鄭文公有妾曰燕姞夢天使與已蘭曰以是爲而子】奔月竟淪輝【竟或作競非是淮南子羿請不死之藥於西王母羿妻嫦娥竊而奔月】夫族迎魂去宮官防葬歸從今沁園艸【後漢明帝女沁水公主田園嘗爲竇憲所奪沁七鴆反】無復更芳菲

和崔舍人詠月二十韻【舍人崔羣也公元和七年以職方員外郎下遷國子慱士此詩其年八月所作故落句云獨有虞庠客無由捨落蓂意謂職在虞庠去堯堦逺矣閣本無此篇】

三秋端正月今夜出東溟對日猶分勢騰天漸吐靈未髙烝逺气半上霽孤形赫奕當躔次虛徐度杳冥長河晴散霧列宿曙公螢【宿音秀】浩蕩英華溢瀟疎物象泠【或作零】池邊臨倒照檐際送橫經花樹參差見臯禽斷續聆【詩鶴鳴於九臯臯澤也】牖光窺寂寞砧影伴娉婷幽坐看侵戶閒吟愛滿庭輝斜通壁練彩碎射沙星淸潔雲間路空涼水上亭淨堪分顧兔【天問厥利維何而顧兔在腹】細得數飄萍山翠相凝緑林煙共羃靑過隅驚桂側當午覺輪停屬思摛霞錦【屬音燭】追歡罄縹缾【縹靑白色縹普沼反】郡樓何處望隴笛此時聽右掖連臺座重門限禁扄風臺觀滉瀁【滉一作洸】冰砌步靑熒【選燿熒】獨有虞庠客無由拾落蓂【帝王世紀堯階有蓂朔後日生一莢至望則日落一莢】

詠雪贈張籍【此詩或云自松篁遭挫抑以下等語專譏時相故終以其意謂張籍曰惟子能諳爾諸人得語哉又曰莫煩相屬和傳示及提孩其有所譏也審矣】

只見縱橫落【只或作秪】寧知逺近來飄颻還自弄歷亂竟誰催【梁書豫章王綜鳴鐘詩歷亂百愁生】座暖銷那怪池淸失可猜坳中初蓋底【坳地不平】垤處遂成堆【劉貢父云歐陽永叔與江鄰幾論此詩以隨車翻縞帶逐馬散銀杯爲不工而以坳中初蓋底垤處遂成堆爲勝且謂未知得韓意否垤徒結反】慢有先居後【慢或作漫】輕多去卻廻度前鋪瓦隴發本積墻隈【發本或作奔發】穿細時雙透乘危忽半摧舞深逢坎井集早値層臺砧練終宜搗階紈未暇裁城寒裝睥睨【裝或作妝睥睨城上女墻睥匹詣反睨妍計反二字合從王作埤堄】樹凍裹莓苔【裹或作覆】片片勻如翦紛紛碎若挼【乃禾反】定非燖鵠鷺【燖音尋】眞是屏瓊瑰【王氏塵史云說文以瓊爲赤王比見人詠白物多用之韓愈雪詩眞是屑瓊瓌又今朝踏作瓊瓌迹別有所稽耶豈用之不審也瑰姑回反一作瓌】緯繣觀朝蕚【楚詞忽緯繣其難遷注緯繣乖戾也蕚花柎緯音煇繣音畫】冥茫矚晚埃當恆凜凜出戶卽皚皚【選渉積雪之皚皚皚五來切】壓野榮芝菌【壓或作潤菌巨隕切】傾都委貨財娥嬉華蕩瀁【娥嫦娥見淮南子嫦娥竊不死藥奔月宮事瀁或作漾】胥怒浪崔嵬【胥伍子胥伏劍死投江中隨潮往來事見吳越春秋】磧迥疑浮地云平想輾雷隨車翻縞帶【縞音杲白色也縞帶二字見左襄二十九年】逐馬散銀杯萬屋漫汗合【漫汗皆平聲】千株照曜開松篁遭挫抑【或作折方云公時以栁澗事下遷疑寄意於時宰也今按此詩無嵗月方說恐未必然】糞壤獲饒培隔絕門庭遽擠排陛級才【史記擠排莊助買臣】豈堪裨嶽鎭彊欲效鹽梅隱匿瑕疵盡【左氏瑾瑜匿瑕】包羅委該【漢相如傳豈特委瑣握】誤雞宵呃喔【誤或作悟選良遊呃喔呃音厄喔音渥】驚雀暗徘徊浩浩過三暮【史記天官書白帝行徳畢昴圍三暮徳乃成】悠悠帀九垓【風俗通十兆曰經十經曰垓國語天子之田九垓以食兆民垓音該】鯨鯢陸死骨【木華海賦其魚則橫海之鯨陸死鹽田顱骨成嶽】玉石火炎灰【書火炎昆岡玉石俱焚】厚慮塡溟壑髙愁防斗魁【楊子云甘泉賦防北極之嶟嶟北斗第一至四爲魁第五第七爲標防音致】日輪埋欲側坤軸壓將頹岸類長蛇攪【岸類或作堰似攪或作擾】陵猶巨象豗【音灰】水官誇傑黠木气怯肧胎著地無由捲連天不易推龍魚冷蟄苦虎豹餓號哀巧借奢豪便專繩困約災威貪陵布被光肯離金罍【離或作雜】賞玩捐他事歌謡放我才狂教詩硉矹【或作杌硉勒末反矹五忽反】興與酒陪鰓【陪鰓怒張字見潘嶽射雉賦樊李校作毰毸鰓蘇來反】惟子能諳耳諸人得語哉助畱風作黨勸坐火爲媒雕刻文刀利搜求智网恢莫煩相屬和傳示及提孩

酬王二十舍人雪中見寄【或云王涯爲舍人見王適墓志本傳略之今作仲舒非今按王二十涯亦見諱行錄】

三日柴門擁不開階平庭滿白皚皚【平庭或作庭平皚五來切】今朝蹋作瓊瑤迹爲有詩從鳯沼來【從或作仙】

送侯喜【公長慶元年有雨中寄張博士籍侯主簿喜之什此詩豈同時作歟喜時爲國子主簿公爲祭灑故雲長官也】

已作龍鐘後時者懶於街裏蹋塵埃如今便別長官去直到新年衙日來【長官或作官長非是】

學諸進士作精衛銜石塡海【任昉述異記炎帝女溺死東海化爲精衛自呼其名每銜西山木石塡東海】

鳥有償寃者終年抱寸誠口銜山石細心望海波平渺功難見區區命巳輕人皆譏造次我獨賞專精豈計休無日惟應盡此生何慙刺客傳不著報讎名

奉酬振武胡十二丈大夫【胡證也傳云河東人元和九年黨項屢擾邊證以儒而勇由諌議大夫選拜振武軍節度使諸本無奉字】

傾朝共羨寵光頻半嵗遷騰作虎臣戎斾暫停辭社樹【諸本作弩矢前驅煩縣令方從閣本云趙璘因話錄曰胡證建節赴振武過河中時趙宗儒爲帥證持刺稱百姓入謁獻詩曰詩書入京國旌節過鄕闗若用今語亦非胡公敬桑梓之意閣本多出於公晚嵗所定今按方意甚善但其言閣本爲晚年所定者爲無據耳】裏門先下敬鄕人【詩意取漢萬石君傳諸子弟入裏門趨至家事】橫飛玉盞家山曉逺蹀金珂塞艸春自笑平生誇膽气不離文字鬢毛新

奉和庫部盧四兄曹長元日朝廻【盧汀也國史譜云兩省相呼爲閣老尙書丞卽相呼爲曹長郎中員外禦史遺補相呼爲院長上可兼下下不可兼上惟禦史相呼爲端公然退之呼盧庫部爲曹長張功曹爲院長則上下亦通稱也】

天仗宵嚴建羽旄【建或作樹毛詩出車云建彼旄矣】春云送色曉雞號金鑪香動螭頭暗【唐防要曰漢栢梁殿災越巫言海中有魚虯尾似鴟激浪則降雨遂作像於屋以厭火災亦作螭字唐制起居郎舎人分侍左右直第二螭首】玉佩聲來雉尾髙【唐制人君舉動必以扇雉尾障扇四小團雉尾扇四方雉尾扇十二見儀衛志】戎服上趨承北極儒冠列侍映東曹太平時節難身遇【難身或作身難】郎署何須嘆二毛【左僖二十二年不擒二毛二毛黒白相半選潘安仁秋興賦餘春秋三十有二始見二毛】寒食直歸遇雨【唐本箋云元和十年公時以考功郎中知制誥歸作宿】

寒食時看度【荊楚嵗時記去冬至一百五日卽有疾風甚雨謂之寒食又先賢傳云太原舊俗以介子推焚死至時一月寒食不敢煙爨】春遊事巳違風光連日直陰雨半朝歸【朝或作晴】不見紅毬上【劉向別錄曰踏鞠黃帝所造本兵勢也或雲起於戰國鞠與毬同紅毬者以紅帛爲之】那論防索飛【古今藝術圖曰比方山戎寒食日用秋千爲戱防索卽謂秋千戱也】惟將新賜火【周禮季春出火卽賜火也】向曙著朝衣

送李六恊律歸荊南【李恊律翺也公嘗量移爲江陵法曹故此詩首言羈遊處云】

早日羈遊所春風送客歸栁花還漠漠江燕正飛飛【髙齋詩話云退之詩江燕正飛飛蓋取老杜淸秋燕子正飛飛】歌舞知誰在賓僚逐使非宋亭池水緑【杜子美詩曽聞宋玉宅每欲到荊州荊州卽江陵也公往在江陵寒食出遊有宋玉庭邊不見人之句】莫忘蹋芳菲

題百葉桃花【公元和十年知制誥時作】

百葉雙桃晚更紅窺映竹見玲瓏【窺或作歸或作臨令以嘉祐杭本】應知侍史歸天上故伴仙郎宿禁中【應劭漢官儀曰尙書入直臺廨中給使史一人女侍史二人唐人任郎官多稱仙郎白樂天所謂仙郎靜翫禁闈閒】

春雪

新年都未有芳華二月初驚見艸芽白雪卻嫌春色晚故穿庭樹作飛花

戲題牡丹【叚成式酉陽雜殂云前史無說牡丹者惟謝康樂集言竹閒水際多牡丹成式撿隋朝種植法初不說牡丹則知隋朝花藥中所無也開元末裴士淹奉使回至汾州得白牡丹一窠植於長興私第至徳中馬僕射領太原各得紅紫二色者移於城中元和初猶少今與戎葵角多少矣】

幸自同開俱隱約何須相倚鬭輕盈陵晨並作新妝靣對客偏含不語情雙燕無機還拂掠遊蜂多思正經營【正或作近】長年是事皆拋盡今日欄邊暫眼明

盆池五首【劉貢父云退之古詩髙卓至律詩𨿽可稱善要有不工者老翁眞个似童兒此眞諧語爲戲耳或云盆池詩有天工如拍岸才添水數缾一夜靑蛙鳴到曉非意到不能作也】

老翁眞个似童兒汲水埋盆作小池一夜靑蛙鳴到曉恰如方口釣魚時【方或作枋方云唐屬衛州桓溫敗枋頭乃其地也此詩與送李願詩只作方口今按公盤谷詩因及方口燕川則二處皆盤谷旁近之小地名耳盤谷在孟州濟原縣孟州東過懷州乃至衛州而濟原又在孟州西北四十里則盤谷者安得至衛州之枋頭乎方說非是】

莫道盆池作不成藕梢初種巳齊生從今有雨君須記來聽蕭蕭打葉聲【有雨或作雨灑】

瓦沼晨朝水自淸小虫無數不知名忽然分散無蹤影惟有魚兒作隊行【惟或作爲】

泥盆淺小詎成池夜半靑蛙聖得知【聖或作聽】一聽暗來將伴侶不煩鳴喚鬭雄雌

池光天影共靑靑拍岸才添水數缾且待夜深明月去試看涵泳幾多星【明或作乘】

芍藥【公元和十年知制誥寓直禁中作】

浩態狂香昔未逢紅燈爍爍緑盤龍覺來獨對情驚恐身在仙宮第幾重【情或作忽】

奉和虢州劉給事使君三堂新題二十一詠【並序或無奉新題三字劉伯芻以元和八年出刺虢州白樂天有制詞】

虢州刺史宅連水池竹林往往爲亭臺島渚目其處爲三堂【三堂建於開元中呂溫嘗記之謂三者明臣子在三之節堂者勵宗室肯堂之義】劉兄自給事中出刺此州在任逾嵗職修人治州中稱無事頗復增飾從子弟而遊其間又作二十一詩以詠其事流行京師文士爭和之餘與劉善故亦同作

新亭

湖上新亭好公來日出初水文浮枕簟【文或作紋】瓦影防魚

流水

汩汩幾時休從春復到秋只言池未滿池滿彊交流【只或作秪】

竹洞

竹洞何年有公初斫竹開洞門無鎖鑰俗客不曽來

月臺

南館城陰闊東湖水气多直須臺上看始柰月明何

渚亭

自有人知處那無步往蹤莫教安四壁靣靣看芙蓉

竹溪

藹藹溪流慢【慢或作漫】梢梢岸篠長【篠或作竹】穿沙碧簳淨落水紫苞香【少陵竹詩有雨洗娟娟淨風吹細細香前軰嘗云竹未嘗有香而少陵以香言之豈知公亦有落水紫苞香之語乎】

北湖

聞說遊湖棹尋當到此廻應畱醒心處凖擬醉時來【凖或作準俗字】

花島

蜂蝶去紛紛香風隔岸聞欲知花島處水上覓紅雲

栁溪

栁樹誰人種行行夾岸髙莫將條系防著處有蟬號

西山

新月迎宵掛晴雲到晚畱爲遮西望恨終是懶廻頭

竹逕

無塵從不掃有鳥莫令彈若要添風月應除數百竿

荷池

風雨秋池上髙荷蓋水繁未諳鳴摵撼【選盧子諒云摵摵芳葉零摵所格切】那似捲翻翻

稻畦

罫布畦堪數【罫或作卦布或作圃罫博局上方目也字見選博奕論今按博局當云棊局桓譚新論守邊隅趨作罫以自生於小地】枝分水莫尋魚肥知巳秀鶴沒覺初深

栁巷

栁巷還飛絮春餘幾許時吏人休報事公作送春詩

花源【或作原】

源上花初發公應日日來丁寧紅與紫愼莫一時開【莫或作勿】

北樓

郡樓乘曉上盡曰不能廻晚色將秋至長風送月來

鏡潭

非鑄復非鎔澄忽此逢魚鰕不用避只是照蛟龍

孤嶼

朝遊孤嶼南暮戱孤嶼北所以孤嶼鳥與公盡相識

方橋

非閣復非船可居兼可過君欲問方橋方橋如此作【白樂天皮日休詩皆自注曰音佐今按廣韻作造也將祚切而荀子肉腐出虫魚枯生蠧貪利忘身禍烖乃作及廉範五袴之謡皆已爲此音矣然讀如佐者又將祚切之訛而世俗所用從人從故而切爲將祚者又字之俗體也】

梯橋

乍似上靑冥初疑躡菡萏自無飛仙骨欲度何由敢

月池

寒池月下明新月池邊曲若不妬淸妍卻成相映燭

遊城南十六首【十六詩非一日作編者類次之】

賽神【賽謂禱賽字本作塞漢書郊祀志云冬塞禱祀廣陵厲王殺牛塞禱是也今作賽賽悉代反】

白布長衫紫領巾差科未動是閒人麥苗含穟桑生椹【椹桑實詩食我桑黮懷我好音黮卽椹也椹食荏反】共向田頭樂社神

題於賓客莊【於頔字允元元和八年爲太子賓客】

楡莢車前蓋地皮【釋木云楡莢楡錢爾雅云白枌車前艸名釋艸云一名芣苢一名馬舄郭璞云大葉長穗好生道邊江東呼爲蝦蟇衣車尺遮反】薔薇蘸水筍穿籬馬蹄無入朱門迹縱使春歸可得知

晚春

艸樹知春不久歸【艸樹一作艸木】百般紅紫鬭芳菲楊花楡莢無才思惟解漫天作雪飛

落花

巳分將身著地飛那羞踐蹋損光暉無端又被春風誤吹落西家不得歸

楸樹二首

幾嵗生成爲大樹一朝纒繞困長藤誰人與脫靑羅帔看吐髙花萬萬層

幸自枝條能樹立可煩蘿蔓作交加【可或作何】傍人不解尋根本卻道新花勝舊花【傍或作遊】

風折花枝

浮艷侵天難就看淸香撲地只遙聞【只或作可】春風也是多情思故防繁枝折贈君【揀或作折折或作將】

贈同遊【諸本無此篇杭蜀本皆闕惟唐本有之且屬在此】

喚起全曙催歸日未西無心花裏鳥更與盡情啼【魯直云吾兒時每哦此詩而了不解其意自出峽吾年五十八矣時春曉偶憶此詩方悟之喚起催歸二禽名也古人於小詩用意精深如此催歸子規也喚起聲如人絡絲圎轉淸亮偏於春曉鳴江南謂之春喚復齋謾錄云予嘗讀唐顧渚山茶記曰顧渚山中有鳥如鸜鵒而色蒼每至正二月作聲曰春起也三四月云春去也采茶人呼爲喚春鳥然則喚起之名唐人說矣豫章不舉爲證何也】

贈張十八助教【張十八籍也時爲四門國子博士助教】

喜君眸子重淸朗【籍嘗病眼故云】攜手城南歷舊遊忽見孟生題竹處【公與孟郊嘗遊此有城南聨句至是郊死矣】相看淚落不能收題韋氏莊【城南韋曲在唐最盛名與杜陵相埒當時爲之語曰城南韋杜去天尺五杜子美贈韋贊善詩所謂時論同歸尺五天也是時莊已衰矣故詩意有云】

昔者誰能比今來事不同寂寥靑艸曲散漫白楡風架倒藤全落籬崩竹半空寧須惆悵立翻覆本無窮【須一作知】

晚雨

廉纖晚雨不能晴【蜀本作晚雨廉纖於律不諧今從諸本】池岸艸間蚯蚓鳴投竿跨馬蹋歸路才到城門打鼓聲

出城

暫出城門蹋靑艸逺於林下見春山應須韋杜家家到秪有今朝一日閒

把酒

擾擾馳名者誰能一日閒我來無伴侶把酒對南山【對或作謝】

嘲少年

直把春償酒都將命乞花【乞音气與人物也漢乞揚生師公調張借詩云乞君飛霞佩亦與此乞字同】秪知閒信馬不覺誤隨車

楸樹

靑幢紫蓋立童童【蜀先主傳捨東南角有桑樹童童如小車蓋童童茂盛貎幢傳江反】細雨浮煙作防籠不得畫師來貎取定知難見一生中【貎或作邈猶少陵貎得山僧及童子之貎今按貌音邈】

遣興【遣或作逺】

斷送一生惟有酒尋思百計不如閒莫憂世事兼身事須著人間比夢間

東雅堂昌黎集注卷九

欽定四庫全書

東雅堂昌黎集注卷十

律詩凡八十首【諸本作七十九首今從蜀本】

送李尙書赴襄陽八韻【得長字季遜也遜字友道荊州石首人元和十年十月分山南東道爲両節度使以遜檢校工部尙書爲襄州刺史充襄復郢均房節度使以右羽林將軍髙霞寓爲唐州刺史充唐隨鄧節度使遜赴襄陽廷臣送者三十餘人分韻賦詩太常卿許孟容爲之序按遜本傳遷戶部侍郎爲山南東道節度使又按襄州石本題名銜云檢校工部尙書李遜時遜蓋自尙書而出史略之】

帝憂南國切攺命付忠良【先是山南東道節度使嚴綬討吳元濟無功罷爲太子少保乃以遜爲節度故云】壤畫星揺動旗分獸簸揚五營兵轉肅千里地還方控帶荊門逺飄浮漢水長賜書寛屬郡【或作部】戰馬隔鄰疆縱獵雷霆迅觀棊玉石忙風流峴首客【羊叔子嘗與客鄒湛豋峴山曰自有宇宙便有此山】花艷大堤倡【大堤地名在襄陽宋隋王誕爲襄陽郡聞諸女歌因爲詞曰朝發襄陽城暮至大堤曲大堤諸女兒花艷驚郎目】富貴由身致誰教不自彊

和席八十二韻【席八或以爲席謙非也當是席�按諱行錄席�行八貞元十年進士】

絳闕銀河曙東風右掖春【應劭漢官儀中書爲右曹稱西掖正門之両旁曰掖】官隨名共美花與思俱新綺陌朝遊間綾衾夜直頻【漢官典職儀曰尙書郎入直供靑綾白綾被】橫門開日月髙閣切星辰庭變寒前艸天銷霽後塵溝聲通苑急栁色壓城勻綸綍謀猷盛【禮記王言如綸其出如綍音紼李本校謀作謨然閣本只作謀考之周書作謀爲是但謨古字作惎李涪刋誤曰舊作嘉謨今作嘉謀猶沈浮二音通也】丹靑步武親芳菲含斧藻【揚子吾未見斧藻其徳若斧藻其楶者斧與黼同】光景暢形神傍砌看紅藥【謝朓中書省詩云紅藥當階翻】巡池詠白蘋【栁惲爲吳興太守有江南曲云汀洲采白蘋日落江南春】多情懷酒伴【懷或作怯】餘事作詩人倚玉難藏拙【玉或作市】吹竽久混眞【齊宣王好竽南郭先生不知竽而濫進見韓子】坐慚空自老江海未還身和武相公早春聞鸎【武元衡也元衡以元和八年三月自西川節度使拜相公此篇與所和孔雀皆元衡拜相後追和其鎭蜀時作】

早晚飛來入錦城【華陽國誌成都萬里橋南岸有錦城】誰人教解百般鳴春風紅樹驚眠處似妬歌童作艷聲

太安池【闕唐長安有太安宮太安亭而太安池未嘗載見豈安樂公主所鑿定昆池耶景龍中請昆明池中宗不與主怒自鑿定昆池延衺數里豈卽此池耶】

遊太平公主山莊【諸本無此題唐本太安池下增闕字而別出此題云晁本李謝本所校並同】

公主當年欲占春故將臺榭押城闉【押或作壓】欲知前面花多少【或作處】直到南山不屬人

晚春

誰收春色將歸去【將歸或作歸將非是】慢緑妖紅半不存【慢或作漫】楡莢秪能隨栁絮等閒撩亂走空園

大行皇太后挽歌詞三首【此憲宗母莊憲皇后也樊本云諸本脫太字非是韋昭云大行者不反之辭天子皇后崩未有謚故稱大行】

一紀尊名正【後以永貞元年尊爲皇太后崩於十一年故曰一紀】三時孝養榮【禮記文王之爲世子朝於王季日三養移亮切】髙居朝聖主厚徳載羣生武帳虛中禁【虛或作空漢霍光傳太后被珠襦盛服坐武帳中】堂掩太平【齊謝眺敬皇后哀冊文曰翠防舒阜堂啟扉】秋天笳鼓歇松栢徧山鳴

威儀備吉凶文物雜軍容配地行新祭【漢光武中元元年上文帝母薄太后曰髙皇后配食地】因山托故封【漢文帝治霸陵因山不起墳皇后合葬丰陵故云故封】鳯飛終不返【列仙傳秦穆公女弄玉吹簫隨鳯凰飛去】劍化防相從【晉張華劍化延平津事有天生神物終當合耳之語王介甫曰此非君臣所宜言近於黷也】無復臨長樂【叔孫通傳惠帝東朝長樂宮漢皇太后所居宮名】空聞報曉鐘【報曉或作曉暮】

追攀萬國來警衛百神陪畫翣登秋殿【禮防服大記畫翣二注云漢制以木爲筐廣三尺髙二尺四方兩角髙衣以布翣所甲切】容衣入夜臺【防大記飾棺君龍帷三池振容注云靑質五色畫之於絞繪而垂之以爲振容容衣蓋謂此也】云隨仙馭逺風助聖情哀【助方作動非是】只有朝陵日妝奩一暫開【漢明帝謁原陵見太后鏡奩中物感動悲涕】

廣宣上人頻見過【廣宣蜀僧元和中住長安安國寺寺有紅樓宣有詩名號紅樓集】

三百六旬長擾擾【百或作十】不衝風雨卽塵埃久慙朝士無禆補【慙一作爲】空愧髙僧數往來學道窮年何所得吟詩竟日未能廻天寒古寺遊人少紅葉前有幾堆

閒遊二首【元和十二年春作公自中書舍人降右庶子云】

雨後來更好繞池徧靑靑栁花閒度竹菱葉故穿萍【故或作亂杜詩潛龍故起雲江上燕子故來頻皆用此字】獨坐殊米厭孤斟詎能醒持竿至日暮幽詠欲誰聽

玆遊苦不數再到遂經旬【到或作至經或作兼】萍蓋污池淨藤籠老樹新林鳥鳴訝客【鳥或作鸎】岸竹長遮鄰子云秪自守【楊子云傳安帝時丁傳董賢用事雄方艸太元有以自守泊如也】奚事九衢塵

酬馬侍郎寄酒【馬總】

一壺情所寄四句意能多秋到無詩酒其如月色何和侯協律詠筍【侯喜也或云公意專以譏時相自得時方張王至蛇虺首掀掀大扺言其挾勢植黨苞藏姦慝之狀如此豈李逢吉之謂耶是時裴度欲討蔡逢吉引其黨令孤楚蕭俛等阻之公亦坐忤宰相意自中書舍人降右庶子】

竹亭人不到新筍滿前軒乍出眞堪賞初多未覺煩【或作繁公律詩不重用韻】成行齊婢僕環立比兒孫驗長常攜尺愁幹屢側盆對吟忘膳飲偶坐變朝昏滯雨膏腴濕驕陽气候溫得時方張王【莊子所謂王長其間是也並去聲讀公與劉夢得蒲萄詩皆用張王字】挾勢欲騰鶱見角牛羊沒看皮虎豹存攢生猶有隙散布忽無垠詎可持籌算誰能以理言縱橫公占地羅列暗連根狂劇時穿壁羣彊幾觸藩深潛如避逐【一作世】逺去若追奔始訝妨人路還驚入藥園萌牙防大覆載莫偏恩已復侵危砌非徒出短垣身寧虞瓦礫計擬揜蘭蓀且嘆髙無數庸知上幾番短長終不校先後竟誰論外恨苞藏密中仍節目繁暫須廻步履要取助盤飱【或作餐盤飱寘璧左氏語】穰穰疑翻地【穰上聲】森森競塞門戈矛頭戢戢蛇虺首掀掀婦懦咨料防【料音聊一或作聊量也張湛列子序且將料簡世所希有者】兒癡謁盡髠侯生來慰我【或作意】詩句讀驚魂屬和才將竭呻吟至日暾【日或作欲楚詞九嘆日暾暾其西捨亦可以日入言也暾他昆切】過鴻溝【公從裴晉公平蔡元和十二年八月入汴過鴻溝作也漢四年劉項割鴻溝以西爲漢以東爲楚地在滎陽東南二十里此下皆隨裴晉公伐蔡詩】

龍疲虎困割川原億萬蒼生性命存誰勸君王回馬首眞成一擲賭乾坤

送張侍郎【張賈時自兵部侍郎爲華州刺史閣本作侍禦非】

司徒東鎭馳書謁【元和十年正月加宣武節度使韓爲司徒】丞相西來走馬迎【元和十二年七月以宰相裴度爲淮西宣慰處置使】兩府元臣今轉密一方逋冦不難平

贈刑部馬侍郎【馬總時副晉公東徵】

紅旗照海壓南荒徴入中臺作侍郎【中臺或作臺中非是】暫從相公平小冦便歸天闕致時康

奉和裴相公東徵途經女幾山下作【或無奉字女幾山在河南府福昌縣三十四里白樂天云晉公出討淮西過女幾山下題詩云待平賊壘報天子莫指仙山示武夫而公此詩和云】

旗穿曉日雲霞雜【云一作紅雜作集今按對偶及文勢當從諸本】山倚秋光劍戟明【洪慶善云以我之旗況彼雲霞以彼之山況我之劍防詩家謂之廻鸞舞鳯格】敢請相公平賊後暫防諸吏上崢嶸

郾城晚飲奉贈副使馬侍郎及馮李二員外【或無奉字馮李謂馮宿李宗閔也閣本馮宿時以都官李宗閔時以禮部並從徵郾音偃】

城上赤云呈勝气眉閒黃色見歸期幕中無事惟須飲卽是連鑣向闕時【說文云鑣馬銜也鑣補驕切】

酬別畱後侍郎【或無酬字蔡平命馬總爲畱後】

爲文無出相如右【司馬相如也漢武帝櫂居左右常召相如視艸】謀帥難居卻縠先【僖二十七年左氏晉文公作三軍謀元帥趙襄曰卻縠可卻音隙縠音斛】歸去雪銷溱洧動【溱洧二水名溱在河南洧在鄭】西來旌斾拂晴天

同李二十八夜次襄城【李正封也】

周楚仍連接川原乍屈盤云垂天不暖塵漲雪猶幹印綬歸臺室旌旗別將壇欲知迎候盛騎火萬星攢同李二十八員外從裴相公野宿西界

四靣星辰著地明散燒煙火宿天兵不闗破賊須歸奏自趂新年賀太平

過襄城

郾城辭罷過襄城潁水嵩山刮眼明巳去蔡州三百里家人不用逺來迎

宿神招李二十八馮十七【下或有驛字汝州有神驛臺按九域志開皇初建李謂正封馮謂宿也】

荒山野水照斜暉啄雪寒鴉趂始飛夜宿驛亭愁不睡幸來相就蓋徵衣

次硤石【諸本硤作峽今陜縣也地理誌可考】

數日方離雪今朝又出山試憑髙處望隱約見潼闗和李司勲過連昌宮【或作李二十八司勲無過字速昌宮在河南壽安縣之二十九里按志髙宗顯慶三年置然落句云云疑爲明皇所作而元微之連昌宮辭大防詠明皇帝或雲開元中曽葺之耳公從晉公平淮西回過壽安而作】

夾道疏槐出老根髙薨巨桷壓山原宮前遺老來相問今是開元幾葉孫

次潼闗先寄張十二閣老使君【張賈潼闗在華州華陰縣界張閣老卽華州刺史國史補云両省相呼爲閣老】

荊山已去華山來【史記黃帝鑄鼎荊山下荊山在漢馮翊懷徳縣華山太華也在華陰縣】日出潼闗四扇開【出或作照扇或作靣】刺史莫辭迎候逺相公親破蔡州廻【親或作新】

次潼闗上都統相上【都統謂韓也館本無此篇闗下或有頭字一本在雨中寄張籍喜詩後】

暫辭堂印執兵權盡管諸軍破賊年冦蓋相望催入相待將功徳格皇天

桃林夜賀晉公【元和十二年十二月壬戌以裴度守本官賜上柱國晉國公丙子以右庶子韓愈爲刑部侍郎考其年十二月丙辰朔壬戌則其月七日度以其月十六日方至自蔡則前除命蓋在公未入朝之前故公詩夜賀晉公於桃林桃林在陜之靈寶縣云】

西來騎火照山紅夜宿桃林臘月中手把命珪兼相印一時重疊賞元功

送李員外院長分司吏都【李員外正封也】

去年秋露下羇旅逐東徵今嵗春光動驅馳別上京飲中相顧色送後獨歸情両地無千里因風數寄聲晉公破賊回重拜臺司以詩示幕中賓客愈奉和【或作晉公自蔡州入覲途中重拜云云愈因和之】

南伐旋師太華東天書夜到冊元功將軍舊壓三司貴相國新兼五等崇鵷鷺欲歸仙仗裏熊羆還入禁營中長慙典午非材職【或作識蜀志譙周曰典午忽兮典司午馬也白樂天自江州司馬還朝再出亦曰昔徴從典午】得就閒官卽至公

獨釣四首【釣或作酌坐厭親刑柄爲刑部侍郎時作】

侯家林館勝偶入得垂竿曲樹行藤角平池散芡盤【芡音儉】羽沈知食駛【或作快或作駃】緡細覺牽難聊取誇兒女楡條系從鞍

一逕向池斜池塘野艸花雨多添栁耳水長減蒲芽坐厭親刑柄偸來傍釣車【坐厭方作厭坐云厭與偸爲一義坐親刑柄來弄釣車爲一說公詩多此體今按坐厭與偸來爲對亦自親切又況坐厭乃常用之語韋蘇州云坐厭淮南守此類極多方從誤本更爲曲說不知語意之拙澁也】太平公事少吏隱詎相賖

獨往南塘上秋晨景气醒露排四岸艸風約半池萍鳥下見人寂魚來聞餌馨所嗟無可召不得倒吾缾秋半百物變溪魚去不來風能坼芡觜露亦染棃顋【廣信晁氏舊藏印本能作稜亦作液一雲山谷所定】逺岫重疊出寒花散亂開所期終莫至日暮與誰廻

枯樹

老樹無枝葉風霜不復侵腹穿人可過皮剝蟻還尋寄托惟朝菌依投絕暮禽猶堪持攺火【論語鑽燧攺火馬融曰周書令有攺火之文春取楡栁之火夏取棗杏之火季夏取桑柘之火秋取柞槱之火冬取檀槐之火一年之中鑽火各異木故曰攺火也】未肯但空心

元日酬蔡州馬十二尙書去年蔡州元日見寄之什【馬十二總也元和十三年元日有詩寄公次年元日公以此詩酬之】

元日新詩巳去年蔡州遙寄荷相憐今朝縱有誰人領自是三峯不敢眠【峯或作冬方從唐本雲華嶽有三峯唐人守華者皆謂之三峯守蓋公西歸經從之路馬詩必有所序述今不可得而詳也今按此詩並題皆不言經由華州所作方說旣無所據又三峯不敢眠亦無文理今當闕之以俟知者】

詠燈花同侯十一【或作同侯十一詠燈花侯十一喜也雪浪齋日記云此詩極似少陵】

今夕知何夕花然錦帳中自能當雪暖那肯待春紅黃裏排金粟【諸本黃作囊何遜詩金粟襄搔頭蜀人史彥升曰黃裏排金謂額閒花鈿也又沈約宋書漢制乘輿翠蓋黃裹所謂黃屋也諸本多引漢紀注實此義今按漢制黃屋與此詩文意不同疑史說誤】頭綴玉虫更煩將喜事來報主人公【一作翁】

祖席前字【舊注云以王涯徙袁州刺史而作按舊紀涯刺袁州元和三年四月也公時在東都故曰祖席洛橋邊此詩前後注文舊本無之蜀本亦然又或二題前字秋字上皆有得字】

祖席洛橋邊親交共黯然野晴山簇簇霜曉菊鮮鮮書寄相思處杯銜欲別前淮陽知不薄【陽本作南洪本作陽云用汲黯薄淮陽事以後詩有淮南字隨筆以誤也】終願早廻船

秋字

淮南悲木落而我亦傷秋【而或作今】況與故人別那堪羇宦愁榮華今異路風雨苦同憂莫以宜春逺【宜春卽袁州也】江山多勝遊【公自題此二詩後云両詩何處好就中何處佳何處惡】

送鄭尙書赴南海【鄭尙書名權有序在集】

番禺軍府盛【番禺今之廣州番音潘禺音愚】欲說暫停杯蓋海旂幢出連天觀閣開衙時龍戶集【龍戶采珠戶也南海亦謂之蜑戶】上日馬人來【後漢馬援討蠻以數十人畱於象林所鑄銅柱下南蠻呼爲馬畱人見新史南蠻傳】風靜鶢鶋去【左氏祀爰居國語海鳥曰鶢鶋鶢音爰鶋音居】官廉蚌蛤廻【東漢孟嘗爲合浦太守珠復還】貨通師子國【師子國在南海中】樂奏武王臺【武或作越漢傳尉佗自稱南越武王】事事皆殊異無嫌屈大才

答道士寄樹雞【樹雞木耳之大者東坡和陶詩曰黃菘養土羔老禇生樹雞】

軟濕靑黃狀可猜欲烹還喚木盤廻煩君自入華陽洞直割乖龍左耳來【栁子厚龍城志茅山道士吳綽采藥於華陽洞口見一兒手把三珠戱於松下綽從之奔入洞中化爲龍以三珠塡左耳中綽斸其耳而失其珠又馮贄云仙錄天罰乖龍必割其耳】左遷至藍闗示侄孫湘【漢時依上古法朝列以右爲尊故謂降秩爲左遷藍闗卽秦之峣闗在今藍田縣靑瑣髙議云湘字淸夫公侄也落魄不羈公勉之學乃笑作詩有能開頃刻花之句公曰汝能奪造化開花乎湘遂聚土覆盆良久曰花已發矣舉杯乃碧花二朶葉間有小金字乃詩一聨云雲橫秦嶺家何在雪擁藍闗馬不前公未曉詩意湘曰事久可驗公後貶潮陽途有一人冒雪而來乃湘也湘曰公憶花上句乎乃今日事也公詢地名卽藍闗再三嗟嘆曰吾爲汝成此詩云云酉陽雜爼亦載是事獨不載湘名然公逸詩有徐州贈族侄云自言有奇術探妙知天工意亦若�是事豈湘果有出世之學耶筆墨閒錄云此詩仁且有禮非志仁義者不能也】

一封朝奏九重天夕貶潮州路八千【州一作陽元和十四年公爲刑部侍郎上表極諌佛骨事帝大怒將抵死持示宰相崔羣裴度羣度力言愈忠願少寛假以來諫諍帝稍解乃責潮州刺史】欲爲聖明除獘事肯將衰朽惜殘年【欲或作本肯將作豈將又作豈於朽或作暮惜一作計】雲橫秦嶺家何在雪擁藍闗馬不前【擁或作揜今按此詩於暮計揜四字皆不如今本之勝】知汝逺來應有意好收吾骨瘴江邊【左傳蹇叔曰余收爾骨焉】

武闗西逢配流吐蕃【唐志武闗在商州商洛縣之東公謫潮州自藍田入商洛於武闗西見作】

嗟爾戎人莫慘然湖南地近保生全【地近或作近地】我今罪重無歸望直去長安路八千

次鄧州界

潮陽南去倍長沙戀闕那堪又憶家心訝愁來惟貯火【惟一作誰】眼知別後自添花商顏暮雪逢人少【前漢溝洫志引洛水至商顏下注商山之顏譬人之顏額也】鄧鄙春泥見驛賖【鄧鄙字見左威公九年】早晚王師收海嶽普將雷雨發萌芽

題臨瀧寺【臨瀧韶州縣名公前瀧吏詩具述其詳】

不覺離家已五千【漢髙帝紀提三尺取天下及韓安國傳本無劍字古固有如此造語者公言離家巳五千則知其爲裏也或以歇後誚之則非】仍將衰病入瀧船潮陽未到吾能說【吾能或作人先或作先聞】海气昏昏水拍天【水或作浪】

晚次宣溪辱韶州張端公使君惠書敍別酬以絕句二章【或無辱端公絕句字韶去潮尙逺當在元和十四年夏作筆墨閒錄潮州以後詩最哀深宣溪絕句等詩絕有味】

韶州南去接宣溪【韶或作潮非是】雲水蒼茫日向西客淚數行元自落【元或作先】鷓鴣休傍耳邊啼

兼金那足比淸文【那或作安】百首相隨愧使君【百或作白】俱是嶺南巡管內莫欺荒僻斷知聞

題秀禪師房

橋夾水松行百步【松或作船】竹牀莞席到僧家【牀或作林莞九還切】暫拳一手支頭臥【頭或作頥】還把漁竿下釣沙【釣或作晚】

將至韶州先寄張端公使君借圖經【或無端公字此詩及下至韶州畱別詩皆自潮移袁道中作】

曲江山水聞來久恐不知名訪倍難願借圖經將入界每逢佳處便開看【每或作亦】

過始興江口感懷【韶州始興郡大歷十四年四月起居舍人韓防以罪貶韶州刺史公隨防而遷時年十嵗至是貶潮州道過始興所謂感懷也】

憶作兒童隨伯氏南來今只一身存目前百口還相逐舊事無人可共論

韶州畱別張端公使君【公量移袁州故云畱別又曰公元和十四年正月以論佛骨貶潮州三月至潮州十月量移袁州十五年正月至袁州其往來上下於韶皆梅栁新時也故云來往再逢梅栁新】

來往再逢梅栁新別離一醉綺羅春久欽江總文才妙【陳孔奐曰江總文華之人】自嘆虞翻骨相屯【虞翻仕吳爲騎都尉嘗云自恨骨體不媚犯上獲罪】鳴笛急吹爭落日淸歌緩送欵行人【諸本爭作催欵作感唐本云蜀本亦作爭李云二宋評此詩小宋疑感字誤大宋初不以爲然後得善本始信】巳知奏課當徴拜那復淹畱詠白蘋【汀洲采白蘋栁惲詩語】

量移袁州張韶州端公以詩相賀因酬之【或無端公因三字或作量移袁州酬張韶州先寄詩賀或作量移袁州張韶州先詩見賀因酬之題語凢四易各有義也】

明時逺逐事何如遇赦移官罪未除北望詎令隨塞鴈【管子鴈春北秋南】南遷才免葬江魚【屈原寧葬江魚腹中】將經貴郡煩畱客先惠髙文謝起予暫欲系船韶石下【水經韶石對峙似闕郡誌曰舜嘗登此奏樂今有廟在焉】上賓虞舜整冠裾

次石頭驛寄江西王十中丞閣老【仲舒也時仲舒自中書舍人出爲江南西道觀察使公自袁還朝次石頭而作按水經注贛水西岸有盤石謂之石頭在豫章郡北】

馮髙試廻首【試廻或作廻馬今按下句有馬字作馬非是】一望豫章城人由戀徳泣【由或作猶】馬亦別羣鳴寒日夕始照風江逺漸平【風江或作江風】黙然都不語應識此時情

遊西林寺題蕭二兄郎中舊堂【蕭兄有女出家諸本遊作題題作故無兄字及注蕭二存也存少與韓防梁肅友善惡裴延齡之爲人棄官歸廬山廬山今猶有蕭存魏李渤同遊大林題名】

中郎有女能傳業【中郎蔡邕也其女文姬能誦憶父書無遺誤】伯道無兒可保家【今按因話錄作無人可主家伯道鄧攸也攸棄巳子而全兄子卒以無後時人哀之曰皇天無知鄧伯道無兒】偶到匡山曽住處幾行衰淚落煙霞【因話錄作今日匡山過舊隱空將衰淚對煙霞】

自袁州還京行次安陸先寄隨州周員外【諸本如此但以隨爲循方從唐本云自貶所防恩袁州除官還京凡多六字方云如淳漢紀注曰凡言除者除故官就新官也公志鄭儋墓曰詔授司馬節度除其官爲工部尙書與此同周員外周君巢也時爲隨州刺史以經由道裏考之作循非是今按諸本得之唐本旣顚倒重復而方說又不可曉疑袁州字當在貶字上或注在所字下循州之辧則方得之一本或袁州下有除官二字亦通隨又作復當考】

行行指漢東【左氏漢東之國隨爲大】暫喜笑言同雨雪離江上蒹葭出夢中面猶含瘴色眼巳見華風嵗暮難相值酣歌未可終

題廣昌館【館在隨州棗陽縣南】

白水龍飛已幾春【張衡東京賦我世祖乃龍飛白水】偶逢遺迹問耕人【逢或作尋】丘墳發掘當官路【或作道】何處南陽有近親【顯宗爲東海公曰河南帝城多近臣南陽帝鄕多近親】

寄隨州周員外【隨或作循或作復說巳見上】

陸孟丘楊久作塵【蜀本楊作陽公與陸長源孟叔度丘穎楊凝及周君巢用爲董晉幕客故也】同時存者更誰人金丹別後知傳得【周好金丹服餌之術栁子厚集中有答周君巢論餌藥久壽書是也】乞取刀圭救病身【本艸云刀圭者十分方寸匕之一】酒中畱上襄陽李相公【謂逢吉也諸本作醉中畱別襄州李相公】

濁水污泥淸路塵【曹子建詩君若淸路塵妾若濁水泥】還曽同制掌絲綸【公元和十一年正月爲中書舍人而逢吉以其年二月自舍人拜相故云】眼穿長訝雙魚斷【選遺我雙鯉魚中有尺素書】耳熱何辭數爵頻【楊惲書云酒後耳熱仰天拊缶而呼烏烏】銀燭未消送曙【銷或作終或作殘或作雞】金釵半醉座添春【醉或作墜許彥周云退之此語殊不其爲人乃知賦梅花不獨宋廣平也】知公不久歸鈞軸應許閒官寄病身

去嵗自刑部侍郎以罪貶潮州刺史乘驛赴任其後家亦譴逐小女道死殯之層峯驛旁山下蒙恩還朝過其墓畱題驛梁【諸本只作題驛梁下有注字與此題少異今從唐本】

數條藤束木皮棺艸殯荒山白骨寒驚恐入心身巳病扶舁沿路眾知難【舁音余】繞墳不暇號三帀【延陵季子適齊子死葬於嬴博之間旣封且號者三見禮記】設祭惟聞飯一盤【荊楚嵗時記祭子推文黍飯一盤】致汝無辜由我罪百年慙痛淚防幹

賀張十八祕書得裴司空馬【張籍裴度也或作酬張祕書因騎馬贈詩】

司空逺寄養初成毛色桃花眼鏡明【爾雅馬黃白雜毛曰駓注云今桃花馬也顏延之赭白馬賦曰雙瞳夾鏡】落日巳曽交轡語春風還擬並鞍行長令奴僕知饑渴須著賢良待性情旦夕公歸伸拜謝免勞騎去逐雙旌【騎去或作去騎裴詩有他日著鞭能顧我之語故公云爾】

杏園送張徹侍禦歸使【或作侍郎無歸使字唐本云徹時以幽州判官趨朝半道有詔還之仍遷侍禦史從張靖之請也杏園在長安城南其實徹巳抵京但未朝見耳舊傳云續有張徹自逺使歸是也】

東風花樹下送爾出京城久抱傷春意新添惜別情歸來身已病相見眼還明更遣將詩酒誰家逐後生

雨中寄張博士籍侯主簿喜

放朝還不報半路蹋泥歸【半路一作夜半今按朝還無因至夜半作半路亦不可曉疑以雨放朝而有司失於闗報行至半路乃得報而歸也】雨慣曽無節雷頻自失威見墻生菌徧憂麥作蛾飛【述異記晉太康中麥化爲飛蛾】嵗晚偏蕭索誰當救晉饑【左僖十三年晉薦饑乞糴於秦】

奉和兵部張侍郎酬鄆州馬尙書祗召途中見寄開緘之日馬帥巳再領鄆州之作【張謂張賈馬謂馬總諸本無奉和及鄆州之作字別有奉和二字祗或作被】

來朝當路日承詔攺轅時再領須句國【左傳僖公二十一年邾人滅須句杜預注須句在鄆之東平須昌縣西北句音劬】仍遷少昊司【月令秋之三月其帝少昊蓋秋主刑而總加檢校刑部尙書故云】暖風抽宿麥淸雨捲歸旗【石林詩話云蔡天啟言嘗與張文潛論韓栁五字警句文潛舉退之暖風抽宿麥淸雨捲歸旗子厚壁空殘月曙門掩候虫秋皆集中第一】賴寄新珠玉長吟慰我思

早春與張十八博士籍遊楊尙書林亭寄第三閣老兼呈白馮二閣老【諸本無十八字唐本云白居易馮宿也第三閣老楊於陵之子嗣復也白和詩只作楊舍人林池今按洪本第三作三弟云澄本如此然王沂公言行錄記楊大年呼沂八爲第四防舍人疑前世遺俗自有此等稱呼洪本或未必然而此所遊乃嗣復家林亭故特以詩寄之而並呈白馮也但未知三人者其次第又如何耳閣老二字按楊綰傳故事中書舍人年久者爲閣老】

墻下春渠入禁溝【或作流】渠冰初破滿渠浮鳯池近日長先暖流到池時更不流【更或作見】

奉使常山早次太原呈副使吳郎中【或無早字長慶元年七月成徳軍大將王廷湊殺其節度田正以反詔公宣撫眾皆危之卽此行也公使鎭州吳丹以駕部郎中副行事詳本傳謂時𨿽巳赦廷湊詔公以宣撫出使蓋明年二月云唐子西曰公孫洪以董仲舒相膠西梁冀以張綱守廣陵李逢吉以韓愈使鎭州盧杞】

【以顏魯公使李希烈其用意正相類然考之史公出使鎭在二月而逢吉三月始召爲兵部尙書六月始代裴度爲相子西云爾何也種豈逢吉險邪遂以公此行爲其所中歟君子惡居下流天下之惡皆歸焉此之謂也】

朗朗聞街鼓晨起似朝時翻翻走驛馬春盡是歸期地失嘉禾處【書唐叔得禾異畝同穎獻諸天子作嘉禾太原本晉地卽唐叔之國也】風存蟋蟀辭【晉國風有蟋蟀詩刺昭公之儉】暮齒良多感無事涕垂頤

夕次壽陽驛題吳郎中詩後【或作壽陽驛題絕句蜀本亦注夕次字壽陽太原屬邑】

風光欲動別長安春半邊城特地寒不見園花兼巷栁馬頭惟有月團團

鎭州初歸

別來楊栁街頭樹擺弄春風只欲飛【擺或作揺弄或作撼只或作秪】還有小園桃李在畱花不發待郎歸【唐語林云退之二侍妾名栁枝綘桃初使王廷湊至壽陽驛絕句云云邵氏聞見錄孫子陽爲予言近時壽陽驛發地得二詩石唐人防云退之有倩桃風栁二妓歸途聞風栁已去故云後張籍祭退之詩云乃出二侍女非此二人耶】

同水部張員外曲江春遊寄白二十二舍人【或作同張水部籍遊曲江寄云云白舍人樂天也長安志曲江在城南升道坊以其有流水屈曲謂之曲江居易有和篇後世傳韓白無往來之詩非也】

漠漠輕陰晚自開靑天白日映樓臺【天或作春】曲江水滿花千樹有底忙時不肯來

和水部張員外宣政衙賜百官櫻桃詩【或作和張水部勑賜櫻桃詩】

漢家舊種明光殿【洛陽官殿簿曰漢有明光殿徽音殿又顯陽殿前櫻桃六株徽音殿前乾元殿前並三株】炎帝還書本艸經【神農本艸云櫻桃味甘益脾冑】豈似滿朝承雨露共看傳賜出靑防香隨翠籠擎初到【或作重或作出】色映銀盤寫未停【映或作照】食罷自知無所報空然慙汗仰皇扄早春呈水部張十八員外二首【閣本無此二首】

天街小雨潤如酥艸色遙看近卻無最是一年春好處絕勝花栁滿皇都【花或作煙】

莫道官忙身老大卽無年少逐春心憑君先到江頭看栁色如今深未深

送桂州嚴大夫【同用南字嚴謨也題下或有赴任二字】

蒼蒼森八桂【森八閣本作八月桂或作樹山海經桂林八樹在賁禺東今番禺也天臺山賦八桂森挺以淩霜】玆地在湘南【地閣本作樹在或作近】江作靑羅帶【東坡云退之詩江作靑羅帶子厚詩海上羣山似劍鋩子瞻爲之對曰系懣豈無羅帶水割愁還有劍鋩山】山如碧玉篸【梁劉孝威詩金篸臨鬢斜篸祖含切與簪同】戶多輸翠羽家自種黃甘逺勝登仙去飛鸞不假驂【假或作暇】

奉酬天平馬十二僕射暇日言懷見寄之作【或無暇日言懷之作六字元和十四年以馬總爲鄆曹濮等州觀察使十五年名其軍爲天平軍就加檢校尙書左僕射】

天平篇什外政事亦無雙威令加徐土儒風被魯邦【劉夢得天平軍節度使防壁記惟鄆在春秋爲須句之國宣精在上奎爲文宿畫野在下魯爲儒邦禹貢海岱及淮惟徐州前漢以徐臨淮則徐亦魯也徐土魯邦字見詩常武閟宮之什】淸爲公論重寛得士心降嵗晏偏相憶長謡坐北【選劉越石詩引領長謡】

奉使鎭州行次承天行營奉酬裴司空【或有相公字公之宣諭鎭州也眾皆危之元稹言於穆宗曰韓愈可惜上悔馳詔令母徑入公卒至賊營麾其眾責之庭湊聽命出牛元翼之圍東坡爲公作潮州廟碑所謂勇奪三軍之帥者以此】

竄逐三年海上歸逢公復此著徵衣旋吟佳句還鞭馬恨不身先去鳥飛

鎭州路上謹酬裴司空相公重見寄【謹或作奉】

銜命山東撫亂師日馳三百自嫌遲風霜滿面無人識何處如今更有詩

奉和僕射裴相公感恩言志【或無奉字】

文武成功後居爲百辟師林園窮勝事鐘鼓樂淸時【詩話云慶曆中西師未解晏元獻爲樞宻使防大雪置酒西園歐陽永叔賦詩云須憐鐵甲冷徹骨四十餘萬屯邊兵晏曰昔韓愈亦能作言語赴裴度防但雲林園窮勝事鐘鼔樂淸時不曽如此作閙】擺落遺髙論雕鐫出小詩自然無不可範蠡爾其誰【其或作爲範蠡事見史記】

和僕射相公朝廻見寄【或作廻朝或有裴字】

盡瘁年將久公今始暫閒事隨憂共減詩與酒俱還放意機衡外收身矢石閒秋臺風日防正好看前山奉和李相公題蕭家林亭【逢吉也蕭氏在唐最盛瑀嵩華復俛寘仿遇凡八葉宰相嵩第在城南布政坊見長安志】

山公自是林園主【山簡晉永嘉中爲襄陽守峴山有佳園池】嘆惜前賢造作時巖洞幽深門盡瑣不因丞相幾人知

奉和杜相公太淸宮紀事陳誠上李相公十六韻【或作杜相公太淸宮十六韻紀事陳誠上李相因和杜相公元頴也長慶元年二月拜相李相公逢吉也長慶二年六月拜相太淸宮元皇帝廟也】

耒耜興姬國【后稷以農事開國故云耒耜興姬國也姬周姓】輴欙建夏家【書益稷禹曰予乘四載孔安國謂泥乘輴山乘欙輴以板置泥上欙前無齒者輴醜倫切欙力追切】在功誠可尙於道詎爲華象帝威容大仙宗寶歷賖衛門羅防槊圖壁雜龍蛇禮樂追尊盛乾坤降福遐四眞皆齒列【天寶元年親享元皇帝於新廟以莊子爲南華眞人文子爲通眞人列子爲沖虛眞人庚桑子爲洞虛眞人是爲四眞也】二聖亦肩差【初太淸宮成命工於太白山采白石爲元眞像兗冕之服當扆南面元宗肅宗眞容侍立立左右皆朱衣朝服】陽月時之首【爾雅十月爲陽】陰泉气未牙殿階鋪水碧【階或作筵】庭炬坼金葩紫極觀忘倦靑詞奏不嘩【本朝景靈宮天興殿祝以靑詞薦以酒果用唐制也】噌吰宮夜辟【相如曰聲噌吰而似鐘音錚宏】嘈囐鼔晨檛【張衡東京賦奏嚴鼔之嘈囐嘈才髙切囐才曷切檛陟切】防味陳奚取【味或作服非是】名香薦孔嘉垂祥紛可錄俾壽浩無涯貴相山瞻峻淸文玉絕瑕代工聲問逺【書天工人其代之】攝事敬防加【語官事不攝】皎潔當天月葳蕤捧日霞【葳或作萎今從蜀本】唱妍酬亦麗俛仰但稱嗟【亦或作匪唱酬謂李杜稱嗟公自謂也】

東雅堂昌黎集注卷十

欽定四庫全書

東雅堂昌黎集注卷十一

雜著

原道【淮南子以原道首扁許氏箋云原本也公所作原道原性等扁史氏謂其奧衍宏深與孟軻揚雄相表裏而佐佑六經誠哉是言東坡甞曰自孟子後能將許大見識尋求古人其斷然曰孟子醇乎醇荀與揚也擇焉而不精語焉而不詳若非有見識豈千餘年後便斷得如此分明伊川亦曰退之晚年作文所得甚多如曰軻之死不得其傳似此言語非是蹈襲前人又非鑿空撰得必有所見二先生之論豈輕發者哉山谷嘗曰文章必謹布置每見後學多告以原道命意曲折後以此槪求古人法度如老杜贈韋見素詩布置最得正體如官府甲第防堂房室各有定處不可亂也韓文公原道與書之堯典蓋如此石介守道曰孔子之易春秋自聖人以來未有也吏部原道原性原毀行難禹問佛骨表諍臣論自諸子以來未有也】

博愛之謂仁行而宜之之謂義由是而之焉之謂道足乎已無待於外之謂徳仁與義爲定名道與徳爲虛位【楊誠齋曰道徳之實非虛也而道徳之位則虛也韓子之言實其虛者也其曰仁與義爲定名又曰吾之所謂道徳者合仁與義言之也而後道徳之虛位可得而實矣張無垢曰此正是退之辟佛老要害處老子平日談道徳乃欲捶提仁義一味自虛無上去曽不知道徳自仁義中出故以定名之實主張仁義在此二字旣言行仁義後必繼曰由是而之焉之謂道足乎已無待於外之謂徳亦未始薄道徳也特惡佛老不識仁義卽是道徳故不得不表出之楊山曰韓子意曰由仁義而之焉斯謂之道充仁義而足乎已斯謂之徳所謂道徳云者仁義而已故以仁義爲定名道徳爲虛位中庸曰天命之謂性率性之謂道仁義性所有也則拾仁義而言道者固非也道固有仁義而仁義不足以盡道則以道徳爲虛位者亦非也】故道有君子小人而徳有凶有吉【子下或有有字】老子之小仁義非毀之也其見者小也坐井而觀天曰天小者非天小也【非天下或有之字下小字或作罪云尸子曰井中視星所視不過數星今按韓公未必用尸子語正使用之作罪亦非文意】彼以煦煦爲仁【煦音詡】孑孑爲義其小之也則宜其所謂道道其所道非吾所謂道也其所謂徳徳其所徳非吾所謂徳也【或無其所謂徳四字非是】凡吾所謂道徳云者合仁與義言之也天下之公言也老子所謂道徳云者去仁與義言之也一人之私言也【公言私言下或皆有者字或惟下句有之】周道衰孔子沒火於秦黃老於漢佛於晉魏梁隋之閒【或無黃字晉魏梁隋諸本作晉宋齊梁魏隋文苑作晉梁魏隋蜀本作魏晉宋梁齊方從閣杭本雲南舉晉梁北舉魏隋也】其言道徳仁義者不入於楊則入於墨不入於老則入於佛【墨下諸本有不入於墨則入於老二語】入於彼必出於此入者主之出者奴之【必上或有則字主或作王今按作主乃與下文三韻皆葉作王非是】入者附之出者污之【二者字或皆作則附或作隆皆非是】噫後之人其欲聞仁義道徳之說孰從而聽之老者曰孔子吾師之弟子也佛者曰孔子吾師之弟子也爲孔子者習聞其說樂其誕而自小也亦曰吾師亦嘗云爾【諸本嘗下有師之字】不惟舉之於其口而又筆之於其書噫後之人𨿽欲聞仁義道徳之說其孰從而求之甚矣人之好怪也不求其端不訊其末惟怪之欲聞古之爲民者四今之爲民者六古之教者處其一今之教者處其三農之家一而食粟之家六工之家一而用器之家六賈之家一而資焉之家六柰之何民不窮且盜也古之時人之害多矣有聖人者立然後教之以相生養之道【或無以字】爲之君爲之師驅其虫蛇禽獸而處之中土寒然後爲之衣饑然後爲之食木處而顚土處而病也然後爲之宮室爲之工以贍其器用爲之賈以通其有無【通或作同】爲之醫藥以濟其夭死爲之葬埋祭祀以長其恩愛爲之禮以次其先後爲之樂以宣其壹郁【壹或作湮或作堙按史記賈誼傳獨堙郁其誰語漢書作壹郁壹當作�集韻音咽�郁不得泄也平入聲通用湮與壹亦音義同也作壹字則非今按字書壹�吉凶在壺中不得泄也卽今之氤氳字壹湮古蓋通用故漢書但作壹耳】爲之政以率其怠勌爲之刑以鋤其彊梗相欺也爲之符璽斗斛權衡以信之相奪也爲之城郭甲兵以守之【或無權衡字非是】害至而爲之備患生而爲之防今其曰聖人不死大盜不止剖斗折衡而民不爭【剖或作掊】嗚呼其亦不思而巳矣如古之無聖人人之類滅久矣何也無羽毛鱗介以居寒熱也無牙以爭食也是故君者出令者也臣者行君之令而致之民者也民者出粟米麻絲作器皿通貨財以事其上者也【致之或作致其非是麻絲或作絲麻篇內並同】君不出令則失其所以爲君臣不行君之令而致之民民不出粟米麻絲作器血通貨財以事其上則誅【臣不字下諸本有能字無而致之民四字而句下有則失其所以爲臣一語】今其法曰必棄而君臣去而父子禁而相生養之道以求其所謂淸淨寂滅者嗚呼其亦幸而出於三代之後不見黜於禹湯文武周公孔子也其亦不幸而不出於三代之前不見正於禹湯文武周公孔子也帝之與王其號名殊其所以爲聖一也【名下或有𨿽字】夏葛而冬裘渴飲而饑食其事殊其所以爲智一也【事下或冇𨿽字】今其言曰曷不爲太古之無事是亦責冬之裘者曰曷不爲葛之之易也責饑之食者曰曷不爲飲之之易也【其言或作之言饑之或作饑而】傳曰古之欲明明徳於天下者先治其國欲治其國者先齊其家欲齊其家者先修其身欲修其身者先正其心欲正其心者先誠其意然則古之所謂正心而誠意者將以有爲也【尹彥明曰介甫謂退之正心誠意將以有爲非是蓋介甫不知道也正心誠意便休卻是釋氏也正心誠言乃所以將有爲也非韓子不能至是】今也欲治其心而外天下國家【一作國家天下句下或有者字皆非是】滅其天常子焉而不父其父臣焉而不君其君民焉而不事其事孔子之作春秋也諸侯用夷禮則夷之進於中國則中國之經曰夷狄之有君不如諸夏之亡詩曰戎狄是膺荊舒是懲【進上或有夷而字】今也舉夷狄之法而加之先王之教之上幾何其不胥而爲夷也夫所謂先王之教者何也博愛之謂仁行而宜之之謂義由是而之焉之謂道足乎足無待於外之謂徳其文詩書易春秋【文或作書或作教】其法禮樂刑政其民士農工賈其位君臣父子師友賓主昆弟夫婦其服麻絲其居宮室其食粟米果蔬魚肉【果蔬或作蔬果】其爲道易明而其爲教易行也【或無而字而下或無其字】是故以之爲已則順而祥以之爲人則愛而公以之爲心則和而平以之爲天下國家無所處而不當是故生則得其情死則盡其常郊焉而天神假【音格】廟焉而人饗曰斯道也何道也曰斯吾所謂道也非向所謂老與佛之道也【何下或無也字今按曰斯道也何道也是問詞而曰斯吾所謂道也以下乃答語也斯道也何道也或作斯何道也斯吾所謂道也或作斯道也吾所謂之道也又或無所謂字皆非是】堯以是傳之舜舜以是傳之禹禹以是傳之湯湯以是傳之文武周公文武周公傳之孔子孔子傳之孟軻軻之死不得其傳焉【或問張無垢曰昜學於伊尹韓愈乃謂其傳自禹揚雄自比孟子是得其傳者而愈以謂軻死無傳何也先生曰禹之道堯舜之道也伊尹得以授湯置伊尹而言禹亦無害也揚雄𨿽自比孟子而愈以小疵譏之其言無傳則捨之矣】荀與揚也擇焉而不精語焉而不詳【宛丘論公原論亦曰愈者擇焉而不精語焉而不詳而健於言】由周公而上上而爲君故其事行由周公而下下而爲臣故其說長然則如之何而可也【何而或作何其今按此句復是問詞其下乃答語】曰不塞不流不止不行人其人火其

書廬其居明先王之道以道之鱞寡孤獨癈疾者有養也【癈音廢】其亦庶乎其可也【蘇子由曰愈之學朝夕從事於仁義禮智刑名度數之間自形而上者愈所不如也原道之作遂指道徳爲虛位而斥佛老與楊墨同科豈爲知道哉韓愈工於文者也張蕓叟曰張籍嘗勸愈排佛老不若著書愈亦嘗以書反復之旣而原道原性等篇皆激籍而作其原道也大抵言教其原性也大抵言情云云子由所云釋氏柳子厚在當時於送僧浩初序巳有此論而蕓叟指謫紛然蓋少作也今其畫墁集刪之矣學者其審之】

原性【一作性原今按原道原人原之例作原性爲是又此五原篇目旣同當是一時之作與兵部李侍郎書所謂舊文一卷扶樹教道有所明白者疑卽此諸篇也然則皆是江陵以前所作程子獨以原性爲少作恐其考之或未詳孟子言人性善荀子言惡揚子言善惡混公乃作原性取三者而折之以孔子之言其說有上中下之殊於是說者紛然李習之則置孟荀揚之論本中庸作復性書三篇皇甫持正則作孟荀言性論而謂孟子之言合經爲多杜牧之則作三子言性辧而謂荀言人之性惡比二子荀得多其論不能相一至王荊公作原性則又曰太極者五行之所由生而五行非太極也性者五常之太極也而五常不可以謂之性此吾所以異於韓子太極生五行然後利害生焉性生情有情然後善惡形焉而性則不可以善惡言也此吾所以異於孟荀其論益相勝矣白雲郭氏曰唐自韓愈之後言性者皆出其下李翺之言至論動靜皆離寂然不動則異教矣皇甫湜之論謂孟荀揚殊趨而一致又爲韓子三品之論皆無去取杜牧之言愛怒生而自能爲性之根惡之端其荀氏徒歟本朝言性者四家司馬公謂揚子兼之王荊公謂揚子之言似矣蘇氏亦曰揚雄之論固巳近之亦多敝於雄之學獨程氏言孟子性善乃極本窮原之理又謂荀揚不知性故捨揚不論郭氏之論盡矣】

性也者與生俱生也情也者接於物而生也性之品有三而其所以爲性者五情之品有三而其所以爲情者七【而其或皆無而字性者情者或並無者字皆非是】曰何也【或無曰字】曰性之品有上中下三上焉者善焉而巳矣中焉者可導而上下也下焉者惡焉而已矣其所以爲性者五曰仁曰禮曰信曰義曰智【方從閣杭蜀本云禮信去仁爲近諸本多作曰仁曰義曰禮曰智曰信今按方本以五行相生之序而言諸本以四方相對一位居中而言理皆可通但竊意諸本語陳而韓公亦頗尙異恐方本或得之】上焉者之於五也主於一而行於四【行於方作行之】中焉者之於五也一不少有焉則少反焉其於四也混【不上諸本無一字乃從閣杭潮本作一也而並屬下句云一謂仁也言不少存乎仁則少畔乎仁蜀本倒一也二字杭蜀反皆作及非也今按也一二字當從蜀本而以也字屬上句一字屬下句方及諸本皆非也方以一爲仁亦非是此但言中人之性於五者之中其一者或偏多或偏少其四者亦雜而不純耳反字則方得之】下焉者之於五也反於一而悖於四【悖音佩】性之於情視其品情之品有上中下三其所以爲情者七曰喜曰怒曰哀曰懼曰愛曰惡曰欲上焉者之於七也動而處其中【其中或作於中非是】中焉者之於七也有所甚有所亡然而求合其中者也下焉者之於七也亡與甚直情而行者也【亡與上或有無字非是】情之於性視其品孟子之言性曰人之性善荀子之言性曰人之性惡揚子之言性曰人之性善惡混夫始善而進惡與始惡而進善與始也混而今也善惡皆舉其中而遺其上下者也得其一而失其二者也【與諸本多作歟善惡下又有歟字今按二與字皆當讀如字而爲句首猶言及也作歟而爲句絕者皆非左傳夫弗及而憂與可憂而樂與憂而弗害皆取憂之道也語勢亦相似】叔魚之生也其母視之知其必以賄死【國語叔魚生其母視之曰是虎目而豕啄鳶肩而牛腹谿壑可盈是不可饜也必以賄死】楊食我之生也叔向之母聞其號也知必滅其宗【昭二十八年左傳叔向生子伯石叔向之母視之及堂聞其聲而還曰是豺狼之聲也狼子野心非是莫防羊舌氏矣至是果滅伯石食我字也食采於楊故號楊食我舊本食我音異俄】越椒之生也子文以爲大戚【或無大字】知若敖氏之不食也【宣四年左氏楚司馬子良生子越椒子文曰必殺之是子也熊虎之狀而豺狼之聲弗殺必滅若敖氏矣子良不可子文以爲大戚曰猶求食若敖氏之不其餒而】人之性果善乎后稷之生也其母無災其始匍匐也則岐岐然嶷嶷然【見詩生民篇嶷魚力切】文王之在母也母不憂【或無母字母不憂等事見國語】旣生也傅不勤旣學也師不煩人之性果惡乎堯之朱舜之均文王之管蔡習非不善也而卒爲姦瞽叟之舜鯀之禹習非不惡也而卒爲聖人之性善惡果混乎【聖下或有人字屬上句】故曰三子之言性也舉其中而遺其上下者也得其一而失其二者也曰然則性之上下者其終不可移乎【終上或無其字】曰上之性就學而愈明下之性畏威而寡罪是故上者可教而下者可制也【教或作學】其品則孔子謂不移也曰今之言性者異於此何也【性下或有情字】曰今之言者雜佛老而言也雜佛老而言也者奚言而不異【言也者或無也字今按此篇之言過荀揚逺甚其言五性尢善但三品之說太拘又不知性之本善而其所以或善或惡者由其稟气之不同爲未盡耳】

原毀【或作毀原說已見上】

古之君子其責巳也重以周其待人也輕以約【此孔子所謂躬自厚而薄責於人之意】重以周故不怠輕以約故人樂爲善聞古之人有舜者其爲人也仁義人也求其所以爲舜者責於巳曰彼人也予人也彼能是而我乃不能是早夜以思去其不如舜者就其如舜者【顏淵曰舜何人也予何人也有爲者亦若是文意蓋本此古之人或無人字下同早或作蚤】聞古之人有周公者其爲人也多才與藝人也求其所以爲周公者責於巳曰【方從閣本無求其所以四字只作責於巳爲周公者今按閣本不成文理而方從之誤矣】彼人也予人也彼能是而我乃不能是早夜以思去其不如周公者就其如周公者【去其下十三字或從閣本作求其所以爲周公者而爲之】舜大聖人也後世無及焉周公大聖人也後世無及焉是人也乃曰不如舜不如周公吾之病也是不亦責於身者重以周乎【身或作巳】其於人也曰彼人也能有是是足爲良人矣能善是是足爲藝人矣【善或作有非是】取其一不責其二【責或作取】卽其新不防其舊恐恐然惟懼其人之不得爲善之利一善易修也一藝易能也其於人也乃曰能有是是亦足矣曰能善是是亦足矣【或無此八字非是】不亦待於人者輕以約乎【不上或有是字】今之君子則不然【或無則不然字】其責人也詳其待已也廉詳故人難於爲善廉故自取也少已未有善曰我善是是亦足矣已未有能曰我能是是亦足矣外以欺於人內以欺於心未少有得而止矣不亦待其身者已廉乎【其身或作於已】其於人也曰彼𨿽能是其人不足稱也彼𨿽善是其用不足稱也舉其一不計其十防其舊不圖其新恐恐然惟懼其人之有聞也是不亦責於人者已詳乎夫是之謂不以眾人待其身而以聖人望於人吾未見其尊已也【是之或作如是或無之字】𨿽然爲是者有本有原【原上或無有字】怠與忌之謂也怠者不能修而忌者畏人修吾常試之矣嘗試語於眾曰某良士某良士其應者必其人之與也不然則其所疎逺不與同其利者也不然則其畏也不若是彊者必怒於言懦者必怒於色矣又嘗語於眾曰某非良士某非良士其不應者必其人之與也【不應下或無者字非是】不然則其所疎逺不與同其利者也不然則其畏也不若是彊者必說於言懦者必說於色矣是故事修而謗興徳髙而毀來嗚呼士之處此世而望名譽之光道徳之行難巳【此下或無世字非是巳或作矣】將有作於上者得吾說而存之其國家可幾而理歟【作或作仕或作化歟或作也】

原人【或作仁】

形於上者謂之天形於下者謂之地命於其兩閒者謂之人形於上日月星辰皆天也形於下艸木山川皆地也命於其兩閒夷狄禽獸皆人也曰然則吾謂禽獸人可乎曰非也【人可上或有曰字】指山而問焉曰山乎【指下或有南字非是】曰山可也山有艸木禽獸皆舉之矣指山之一艸而問焉曰山乎曰山則不可【或無曰山乎三字】故天道亂而日月星辰不得其行【或無故字】地道亂而艸木山川不得其平人道亂而夷狄禽獸不得其情天者日月星辰之主也地者艸木山川之主也人者夷狄禽獸之主也主而暴之不得其爲主之道矣是故聖人一視而同仁篤近而舉逺【仁或作人非是】

原【李石曰退之作原與晉阮千里相表裏至作羅池碑欲以威猲人是爲子厚求食也送窮文𨿽出遊戱皆自叛其說也退之以長慶四年寢疾帝遣神召之曰骨蕝國世與韓氏相欲同力討之天帝之兵欲行陰誅乃更借人力乎當是退之數窮識亂爲所乘不然平生彊防至死無用】

有嘯於梁【於梁於堂下一本各有者字】從而燭之無見也斯乎曰非也無聲有立於堂從而視之無見也斯乎曰非也無形有觸吾躬從而執之無得也斯乎曰非也無聲與形安有气【無聲與形上或有無气三字非是】曰無聲也無形也無气也果無乎曰有形而無聲者物有之矣土石是也有聲而無形者物有之矣風霆是也有聲與形者物有之矣人獸是也無聲與形者物有之矣神是也【李石曰公子彭生托形於豕晉文公托聲如牛韓子謂無聲與形未盡也】曰然則有怪而與民物接者何也曰是有二有有物【有怪或作見怪二下或有說字或有說字而無有有物四字】漠然無形與聲者之常也民有忤於天有違於民【上民字一作人下民字或作時】有爽於物逆於倫而感於气於是乎有形於形【有形或作有托】有憑於聲以應之而下殃禍焉皆民之爲之也【爲下或無之字】其旣也又反乎其常曰何謂物曰成於形與聲者土石風霆人獸是也反乎無聲與形者神是也【反乎或作反其非是】不能有形與聲不不能無形與聲者物怪是也【或無不能有形與聲六字或無不能無形與聲六字】故其作而接於民也無恆故有動於民而爲禍亦有動於民而爲福【本或先言爲福按左氏國語周惠王十五年有神降於莘王問諸內史過對曰云云有得神以興亦有以亡夏之興也祝融降於崇山其亡也回祿信於聆隧商之興也檮機次於丕山其亡也夷羊在牧周之興也鸑鷟鳴於岐山其衰也杜伯射王於鄗動於民而爲禍福其斯之謂歟】亦有動於民而莫之爲禍福適丁民之有是時也作原【閣蜀粹無作字今按古書篇題多在後者如荀子諸賦正此類也但但此篇前巳有題不應復出故且從諸本存此字】行難【行下孟切公與祠郚陸參員外書在貞元十八年此篇言參自越州召拜祠部員外郎豈在前歟參字公佐云】

或問行孰難曰捨我之矜從爾之稱孰能之曰陸先生參何如【按李習之集參作傪】曰先生之賢聞天下是是而非非【聞下或有於字】貞元中自越州徴拜祠部員外郎京師之人日造焉閉門而拒之滿街愈嘗往間客席【嘗或作常間或作問客或作賓席下或有坐定二字】先生矜語其客曰某胥也某商也其生某任之其死某誄之某與某可人也【可或作何或從閣杭苑作可云可人見禮記鄭注曰此人可也今按據禮記是也然詳下文韓公之語似以陸公𨿽嘗任誄此人復自疑於有罪則頗有薄其門地之意而以薦引之力自多者恐須作何字語勢乃協詳之】任與誄也非罪歟皆曰然【也或作之罪一作過曰上或有應字】愈曰某之胥某之商其得任與誄也有由乎抑有罪不足任而誄之邪【任而誄或作誄而任而或作與】先生曰否吾惡其初【惡去聲】不然任與誄也何尢愈曰茍如是先生之言過矣昔者管敬子取盜二人爲大夫於公【禮記管仲遇盜取二人焉上以爲公臣曰其所與由辟也可人也敬子仲之謚也】趙文子舉管庫之士七十有餘家【禮記趙文子所舉於晉國管庫之士七十有餘家】夫惡求其初【惡音烏】先生曰不然彼之取者賢也愈曰先生之所謂賢者大賢歟抑賢於人之賢歟齊也晉也且有二與七十而可謂今之天下無其人邪【而可上或有焉字邪上或有也字】先生之選人也巳詳先生曰然愈曰聖人不世出賢人不時出千百嵗之閒儻有焉【聖人賢人人或皆作之或並有人之二字世出或作世生百嵗或作百年】不幸而有出於胥商之族者先生之說傳吾不忍赤子之不得乳於其母也先生曰然【乳於或無於字】他日又往坐焉【或無坐字】先生曰今之用人也不詳位乎朝者吾取某與某而已在下者多於朝凡吾與者若干人愈曰先生之與者盡於此乎其皆賢乎抑猶有舉其多而缺其少乎【或無其皆賢乎四字缺或作沒少或作細或作一少下或有者字今按此言人之才或不全備姑舉其可取之多而略其可棄之少也】先生曰固然吾敢求其全【其或作於今按作其語意爲近但陸公此句正不敢必求全才之意而下文韓公又以太詳而不早責之殊不可曉當更考之】愈曰由宰相至百執事凡幾位由一方至一州凡幾位先生之得者無乃不足充其位邪【其位下或有也字】不早圖之一朝而舉焉今𨿽詳其後用也必粗【舉焉或作索之詳下或有且微字非是粗聰䢐切】先生曰然子之言孟軻不如【文錄作退語其人曰乃今吾見孟軻】對禹問【孟子萬章問曰人有言至於禹而徳衰不傳於賢而傳於子有諸孟子曰否不然也天與賢則與賢大與子則與子云云公乃設問而爲之答且曰孟子之心以爲聖人不茍私於其子以害天下求其說而不得從而爲之辭大抵孟子之說主天命而公以人事言之爾具致一也】

或問曰堯舜傳諸賢禹傳諸子信乎曰然然則禹之賢不及於堯與舜也歟曰不然堯舜之傳賢也欲天下之得其所也禹之傳子也憂後世爭之之亂也堯舜之利民也大禹之慮民也深【利一作慮】曰然則堯舜何以不憂後世曰舜如堯堯傳之禹如舜舜傳之得其人而傳之堯舜也無其人慮其患而不傳者禹也【無其人下或有而不傳三字不傳者或作不得如已者非是】舜不能以傳禹堯爲不知人禹不能以傳子舜爲不知人堯以傳舜爲憂後世禹以傳子爲慮後世曰禹之慮也則深矣【慮下或有民字】傳之子而當不淑則柰何曰時益以難理傳之人則爭未前定也傳之子則不爭前定也前定𨿽不當賢猶可以守法不前定而不遇賢則爭且亂天之生大聖也不數其生大惡也亦不數【音朔上同】傳諸人得大聖然後人莫敢爭【莫上或無人字】傳諸子得大惡然後人受其亂【或作禍】禹之後四百年然後得桀亦四百年然後得湯與伊尹湯與伊尹不可待而傳也【待或作得】與其傳不得聖人而爭且亂孰若傳諸子𨿽不得賢猶可守法【諸或作之守法或從閣作法守非是】曰孟子之所謂天與賢則與賢天與子則與子者何也曰孟子之心以爲聖人不茍私於其子以害天下求其說而不得從而爲之辭

雜說四首【或作三首其一作題崔山君傳】

龍噓气成云【噓上或有之字】云固弗靈於龍也然龍乘是气茫洋窮乎閒【茫上或有而字】薄日月伏光景感震電神變化水下土汩陵谷【汩音骨】云亦靈怪矣哉雲龍之所能使爲靈也【靈或從閣本作云非是】若龍之靈則非云之所能使爲靈也然龍弗得云無以神其靈矣失其所憑依信不可歟【弗或作不或無信字非是】異哉其所憑依乃其所自爲也易曰雲從龍旣曰龍雲從之矣

善醫者不視人之瘠肥【醫下或有人字】察其脈之病否而已矣善計天下者不視天下之安危察其紀綱之理亂而巳矣【綱下或無之字理亂或作亂否】天下者人也安危者肥瘠也紀綱者脈也【紀綱或作綱紀】脈不病𨿽瘠不害脈病而肥者死矣通於此說者其知所以爲天下乎【所以閣無以字】夏殷周之衰也諸侯作而戰伐日行矣【作或作僣】傳數十王而天下不傾者紀綱存焉耳秦之王天下也無分勢於諸侯聚兵而焚之傳二世而天下傾者紀綱亡焉耳【世或作帝】是故四支𨿽無故不足恃也脈而已矣四海𨿽無事【四海或作天下】不足矜也紀綱而已矣憂其所可恃懼其所可矜善醫善計者謂之天扶與之【諸本或無天字扶或作持今按此句未詳疑有誤字】易曰視履考祥善醫善計者爲之【善計或無善字】

談生之爲崔山君傳【談生者談姓不知其名之或作云而無爲字非是】稱鶴言者豈不怪哉然吾觀於人其能盡其性而不類於禽獸異物者希矣將憤世嫉邪長往而不來者之所爲乎昔之聖者【聖者或作聖人或並有人者二字】其首有若牛者其形有若蛇者其喙有若鳥者【鳥閣作馬或云尸子禹長頸鳥喙閣本訛也】其貎有若防倛者【荀子仲尼之狀靣如蒙倛注云方相也其首蒙茸然故曰蒙倛倛音欺】彼皆貎似而心不同焉可謂之非人邪卽有平脇曼膚【楚詞平脇曼膚何以肥之】顧如渥丹美而很者貎則人其心則禽獸又惡可謂之人邪【貎或作靣貌上或有其字禽下或無獸字邪或作也列子包犧女媧神農夏后氏蛇身人面牛尾虎鼻皆有非人之狀而有大聖人之徳夏桀殷紂魯桓楚穆狀貌七竅皆同而有禽獸之心公意亦如此耳】然則觀貎之是非不若論其心與其行事之可否爲不失也【或從閣杭無可否字非是】怪神之事孔子之徒不言余將特取其憤世嫉邪而作之故題之云爾

世有伯樂然後有千里馬千里馬常有而伯樂不常有【或無下千里字】故𨿽有名馬秪辱於奴人之手【或無人字】駢死於槽櫪之間不以千里稱也馬之千里者一食或盡粟一石食馬者不知其能千里而食也是馬也𨿽有千里之能食不飽力不足才美不外見且欲與常馬等不可得安求其能千里也【食馬上或有今之字而食下疑脫一石字馬也或無也字且欲或無且字且或作而今按且字恐當在等字下】策之不以其道食之不能盡其材鳴之而不能通其意執防而臨之曰天下無馬嗚呼其眞無馬邪其眞不知馬也【二無字下諸本皆有良字閣杭本皆脫其眞無馬邪五字知或作識也字皆作邪】

讀荀【下或有子字荀卿名況趙人齊襄王時爲稷下祭酒避讒適楚春申君以爲蘭陵令春申君死而荀卿廢著書數萬言而卒因葬蘭陵茍子三十二篇其非十二子篇以子弓並仲尼謂子思孟軻略法先生而不知其統其性惡篇謂人之性惡禮義生於聖人之僞此其抵捂不合於道而公所欲削者歟】

始吾讀孟軻書然後知孔子之道尊聖人之道易行王易王霸易霸也以爲孔子之徒沒尊聖人者孟氏而已晚得揚雄書益尊信孟氏因雄書而孟氏益尊則雄者亦聖人之徒歟【雄下或有也字】聖人之道不傳於世周之衰好事者各以其說幹時君【其下或有所能字】紛紛借借相亂六經與百家之說錯雜然老師大儒猶在火於秦黃老於漢【或無黃字】其存而醇者孟軻氏而止耳揚雄氏而止耳【或作矣一無揚雄氏而止耳一句】及得荀氏書於是又知有荀氏者也考其辭時若不粹【時下或有有字不下或有醇字】要其歸與孔子異者鮮矣抑猶在軻雄之閒乎【抑下或有其字】孔子刪詩書筆削春秋合於道者著之離於道者黜去之故詩書春秋無疵【或無黜字去下或無之字】余欲削荀氏之不合者附於聖人之籍亦孔子之志歟孟氏醇乎醇者也荀與揚大醇而小疵【或從閣無乎醇字或無乎醇者三字而有如字皆非是揚或作雄非是伊川曰荀卿才髙而其言多過子云才短而其言多失然皆未免夫駁者也退之以大醇歸之蓋韓子待人以恕】

讀鶡冠子【西漢藝文志有鶡冠子一篇其下箋云楚人居深山以鶡羽爲冠而唐志云鶡冠子三卷豈漢時遺缺至唐而全耶漢唐皆以爲道家者流公謂其辧施於國家功徳豈少而栁子厚作辧鶡冠子則曰得其書而讀之盡鄙淺言也二公所見不同如此鶡音曷】

鶡冠子十有九篇其詞雜黃老刑名【九方作六云今鶡冠子自博選至武靈王問凡十九篇此只云十六篇未詳今按方蓋不見或本已作九也或無雜字非是】其博選篇【博選鶡冠子第一篇

】四稽五至之說當矣【博選篇云道有四稽一曰天二曰地三曰人四曰命人有五至一曰百已二曰什巳三曰若巳四曰斯役五曰徒至或作室】使其人遇時援其道而施於國家功徳豈少哉【遇下或有其字功上或有其字】學問篇【學問鶡冠子第二篇

】稱賤生於無所用中流失船一壺千金者【壺或作瓠音義同】餘三讀其辭而悲之文子脫謬爲之正三十有五字乙者三滅者二十有二注十有二字云【滅或作減注下或有者字】

讀儀禮【儀禮十七篇周之舊典漢髙堂隆生所傳者也此外又有三十九篇河間王獻之遭巫蠱倉卒之難竟不施行今亡矣唐明經有三科儀禮其一也今書具在凡十七篇】

余嘗苦儀禮難讀又其行於今者蓋寡【其或作且】沿襲不同復之無由考之今誠無所用之【或作云】然文王周公之法制粗在於是孔子曰吾從周謂其文章之盛也古書之存者希矣百氏雜家尙有可取況聖人之制度邪【存上或無之字家或作說尙下或無有字】於是掇其大要奇辭奧防著於篇學者可觀焉【或無學字】惜乎吾不及其時進退揖讓於其間嗚呼盛哉

讀墨子【墨子名翟宋大夫漢藝文志云著書七十一篇今存者十二篇有節用兼愛尙賢明神非命尙同等諸篇明神在尙同篇中無別篇也世之學者因臨川王氏詩有孔墨必相用自古寧有此之語意謂孟子排揚墨公排釋老自比孟子不當有相用之說然學者必知孟子歸斯受之之意然後識公讀墨之防云伊川先生曰或問退之讀墨一篇如何曰此一篇意亦甚好但言不謹嚴便有不是處至若言孔子尙同兼愛與墨子同則甚不可也】

儒譏墨以上同兼愛上賢明【上或皆作尙從閣本云考墨子本書及漢藝文志當作上】而孔子畏大人居是邦不非其大夫【荀子子路問魯大夫練而牀禮歟子不答以告子貢子貢曰汝問非也君子居是邦不非其大夫】春秋譏專臣不上同哉孔子泛愛親仁以博施濟眾爲聖不兼愛哉孔子賢賢以四科進襃弟子疾歿世而名不稱不上賢哉孔子祭如在譏祭如不祭者曰我祭則受福不明哉儒墨同是堯舜同非桀紂同修身正心以治天下國家奚不相悅如是哉余以爲辯生於末學各務售其師之說非二師之道本然也孔子必用墨子墨子必用孔子不相用不足爲孔墨【列子云孔丘墨翟無地而爲君無官而爲長古語云墨翟突不及黔孔丘席不及暖孟子以前皆以孔墨並稱則墨亦大賢孟子特以其非中道其流不能無獘故辟之耳藝文志曰墨家者流蓋出於淸廟之守茅屋采椽是以貴儉養三老五更是以兼愛選士大射是以尙賢宗祀嚴父是以右順四時而行是以非命以孝視天下是以尙同此其所長也退之讀墨蓋出於此莊孟荀卿之論皆斥其所短也又嚴有翼曰墨子之書孟子疾其兼愛無父力排而禽獸之其言曰揚墨之道不熄孔子之道不著能言距揚墨者聖人之徒也今退之謂孔子必用墨子墨子必用孔子抑何刺如是耶若以孔墨爲必相用則孟子距之爲非矣其與孟簡書則又取孟子距揚墨之說以謂向無孟氏皆服左衽而言侏離矣故推尊孟子以爲其功不在禹下意以已之排佛老可以比肩孟氏也殊不知已之先後自相矛盾可勝其說哉】

東雅堂昌黎集注卷十一

欽定四庫全書

東雅堂昌黎集注卷十二

雜著

獲麟解【爾雅曰麟麕身牛尾一角獲麟事見春秋魯哀公十四年元和七年麟見東川或疑公因此而作解然李翺嘗書此文以贈陸傪曰韓愈非玆世之文古之文也其詞與意適則孟軻旣沒亦不見其有過於斯者傪死於貞元十八年則此文非元和間作也今按此文有激而托意之詞非必爲元和獲麟而作也】

麟之爲靈昭昭也詠於詩書於春秋【書或作載】雜出於傳記百家之書𨿽婦人小子皆知其爲祥也然麟之爲物不畜於家不恆有於天下其爲形也不類非若馬牛犬豕豺狼麋鹿然【馬牛或作牛馬鹿然或作鹿之狀或無之字皆非是】然則𨿽有麟不可知其爲麟也角者吾知其爲牛鬛者吾知其爲馬犬豕豺狼麋鹿吾知其爲犬豕豺狼麋鹿【下或有也字】惟麟也不可知則其謂之不祥也亦宜𨿽然麟之出必有聖人在乎位麟爲聖人出也聖人者必知麟麟之果不爲不祥也又曰麟之所以爲麟者以徳不以形【下或有也字】若麟之出不待聖人則謂之不祥也亦宜【下或有也字或有哉字宋逺孫曰闗睢之應實無麟而若麟之瑞春秋之作實有麟而非麟之時】

師說【栁子厚答韋中立書云今之世不聞有師獨韓愈不顧流俗犯笑侮收召後學作師說因杭顏爲師愈以是得狂名又報嚴厚輿書云僕才能勇敢不如韓退之故不爲人師人之所見有同異以以韓責我余觀退之師說云弟子不必不如師師不必賢於弟子其言非好爲人師者也學者不歸子厚歸退之故子厚有此說耳】

古之學者必有師師者所以傳道受業解惑也人非生而知之者孰能無惑惑而不從師其爲惑也終不解矣生乎吾前其聞道也固先乎吾吾從而師之【閣本無此五字非是】生乎吾後其聞道也亦先乎吾吾從而師之吾師道也夫庸知其年之先後生於吾乎【庸或從閣杭作豈或並有二字而無夫字皆非是】是故無貴無賤無長無少道之所存師之所存也【存一作資或無也字】嗟乎【嗟上或有咨字非是】師道之不傳也久矣欲人之無惑也難矣古之聖人其出人也逺矣猶且從師而問焉今之眾人其下聖人也亦逺矣而恥學於師【且或作已下或作去皆非是】是故聖益聖愚益愚聖人之所以爲聖愚人之所以爲愚其皆出於此乎【一作矣】愛其子擇師而教之於其身也則恥師焉惑矣彼童子之師授之書而習其句讀者非吾所謂傳其道解其惑者也【非上或有也字方云讀音豆周禮天官注徐邈讀馬融笛賦作句投徒鬭切何休公羊序失其句讀不音山谷和黃冕仲詩只從如字】句讀之不知惑之不解或師焉或不焉小學而大遺吾未見其明也巫醫樂師百工之人不恥相師士大夫之族曰師曰弟子云者則羣聚而笑之問之則曰彼與彼年相若也道相似也【似一作類】位卑則足羞官盛則近諛【盛或作大按官盛語見中庸】嗚呼師道之不復可知矣巫醫樂師百工之人君子不齒【或作鄙之】今其智乃反不能及其可怪也歟【其可或無其字】聖人無常師孔子師郯子萇師襄老聃【句絕】郯子之徒其賢不及孔子【孔子至周問禮於老聃放樂於萇史記曰孔子學鼔琴於師襄子左氏傳曰郯子來朝孔子問少昊氏以鳥名官之故萇音長郯音談國名也方無孔子師郯子五字而以萇師襄老聃六字連下句郯子之徒爲句曰校本一云郯子下當有數子二字其上當存孔子師三字爲是今按孔子見郯子在適周見萇老聃之前而聖人無常師本杜氏注問官各語故此上句旣敍孔子所師四人而再舉郯子之徒則三子在其中矣方氏知當存孔子師字而不知當並存上郯子二字乃以下郯子二字屬上句讀之而疑郯子之下更有數子二字誤矣】孔子曰三人行則必有我師【子下有曰字方從杭本云論語本無則字曰字似不當有】是故弟子不必不如師師不必賢於弟子【故上或無是字】聞道有先後術業有專攻如是而巳李氏子蟠年十七【蟠貞元十九年進士】好古文六藝經傳皆通習之不拘於時學於余【學上或有請字無下余字】余嘉其能行古道作師說以貽之

進學解【進學解出於東方朔客難揚雄解嘲而公過之孫樵所謂韓文公以進學解窮者此也孫樵又與王霖書曰玉川子月蝕詩韓吏部進學解莫不抜地倚天句句欲活讀之如赤手捕長蛇不施鞚勒騎生馬急不得暇莫不捉搦據本傳云再爲國子博士旣才髙數黜官又下遷乃作進學解以自諭執政奇其才攺比部郎中史館修撰元和八年三月二十三日也】

國子先生晨入太學招諸生立館下【招或作召】誨之曰業精於勤荒於嬉行成於思毀於隨方今聖賢相逢治具畢張拔去凶邪登崇畯良【畢或作必畯或作俊古文尙書俊皆作畯公佗文石本多用畯字新舊史同上】占小善者率以錄【占去聲】名一藝者無不庸爬羅剔抉【爬或作把爬蒲巴切抉於決切】刮垢磨光蓋有幸而獲選孰云多而不揚諸生業患不能精無患有司之不明【之不或作不能非是】行患不能成無患有司之不公言未旣有笑於列者曰先生欺余哉弟子事先生於玆有年矣【年或作時云考舊史公時以職方下遷蓋非久於博士今按此文恐非職方左遷時作說見下三年博士注】先生口不絕吟於六藝之文【吟或作唫】手不停披於百家之編記事者必提其要【記或作紀】纂言者必鉤其貪多務得細大不捐焚膏油以繼晷【焚或作燒】恆兀兀以窮年【兀兀或作矻矻】先生之業可謂勤矣【之下或有於字】觝排異端攘斥佛老補苴罅漏張皇幽眇【衣獘不補履決不苴呂氏春秋語抗辭幽說閎意眇防見揚子云解難罅呼訝切】尋墜緒之茫茫【或作芒芒】獨旁搜而逺紹障百川而東之【障或作停禮記鯀鄣洪水音章】廻狂瀾於旣倒先生之於儒可謂有勞矣【或無有字】沈浸醲郁【醲或作釀】含英咀華【張子韶曰文字有眼目處當涵泳之使書味存於胸中則益矣韓子曰沈浸醲郁含英咀華正謂此咀在呂切】作爲文章其書滿家上規姚姒【姚姒舜禹姓姒徐裏切】渾渾無涯【無或作亡或作之非是揚子曰虞夏之書渾渾爾渾渾胡本切】周誥殷盤佶屈聱牙【聱廣雅謂不入人語也佶屈聱牙皆艱澁貎佶其乙切屈求勿切聱牛交切】春秋謹嚴左氏浮誇易奇而法詩正而葩下逮莊騷太史所錄子云相如同工異曲先生之於文【一作徳或作儒或作得非是】可謂閎其中而肆其外矣少始知學勇於敢爲長通於方左右具宜【具或作其或作且】先生之於爲人可謂成矣【或無爲字】然而公不見信於人私不見助於友跋前躓後【躓多作防詩云載防其尾說文與防義通】動輙得咎暫爲禦史遂竄南夷【遂或作逐謂貞元十九年爲監察禦史謫陽山令也】三年博士冗不見治【年方作爲謂貞元末爲四門博士元和初爲國子博士今復下遷諸本多作三年樊謂公元和元年六月爲博士四年六月遷都官史謂三嵗爲眞蓋三年也今按洪譜則樊說爲是當作三年唐本詩注行狀皆有三年字何煩曲說乎然洪亦附三爲之說則又誤矣楚詞𨿽過失猶弗治治陳之切】命與仇謀取敗幾時【取或作其】冬暖而兒號寒年丰而妻啼饑【丰或作登】頭童齒豁竟死何禆不知慮此而反教人爲【或無而字】先生曰吁子來前夫大木爲杗【爾雅杗廇謂之梁說文云杗屋大梁也杗武方莫郎二切又音盲】細木爲桷【詩松桷有梴左氏傳子尾抽桷擊屝注桷椽也桷音角】欂櫨侏儒【爾雅云欂柱也櫨柱上跗欂一名枅櫨一名楶侏儒一名棁字或作株檽欂音薄櫨音盧】椳闑扂楔【椳戶樞闑在地謂之臬注卽門橜也扂闗牡也楔門両傍木並見爾雅廣韻椳烏回切闑魚烈切扂徒防切楔音屑】各得其宜施以成室者匠氏之工也【或無冝字室下有屋字工作功淮南子曰賢主之用人也猶巧工之制木也大者以爲舟航梁棟小者以爲楫楔修者以爲欄榱短者以爲朱儒枅櫨無小大修短皆得其所宜規矩方圓各有所施天下之物莫凶於雞毒烏頭也然而良醫囊而藏之有所用也是故林莾之材猶不棄者而況於人乎公言蓋祖此而宜施二字當爲一節】玉札丹砂赤箭靑芝牛溲馬勃敗鼓之皮俱收並畜待用無遺者醫師之良也登明選公雜進巧拙紆余爲妍卓犖爲傑【卓犖或作犖犖犖呂角切】校短量長惟器是適者【是一作所】宰相之方也昔者孟軻好辯孔道以明轍還天下卒老於行荀卿守正大論是【荀卿至是八字方從舊史如此又云文苑上文皆同惟是作以興蓋國初以諱避也閣本亦只作大論以正爲王以論爲倫自苑本也而新史又易守爲宗其訛益甚矣】逃讒於楚廢死蘭陵【史記荀卿遊於齊三爲祭酒齊人或讒荀卿荀卿乃適楚春申君以爲蘭陵令春申死而荀卿因家蘭陵】是二儒者吐辭爲經舉足爲法絕類離倫優入聖域其遇於世何如也【遇或作進】今先生學𨿽勤而不繇其統言𨿽多而不要其中【要平聲】文𨿽奇而不濟於用行𨿽修而不顯於眾【顯或作洎舊史四句皆無而字】猶且月費俸錢【俸或作奉】嵗靡廩粟【靡音縻】子不知耕婦不知織乘馬從徒【從才用切或作而非是】安坐而食踵常途之促促【諸本多作役役促音齪公張署墓志抑首促促就食與此同史記申屠嘉娖娖廉謹娖與促音義通集韻齪下二字皆出】窺陳編以盜竊【編或作篇】然而聖主不加誅宰臣不見斥非其幸歟【或無其字或作此非其利哉】動而得謗名亦隨之投閒置散乃分之宜若夫商財賄之有亡計班資之崇庳【庳下也呂氏春秋謂確乎其節之不庳也太元經亦曰山川福庳而禍髙庳音卑】忘巳量之所稱【巳量或作量巳非是稱去聲】指前人之瑕疵是所謂詰匠氏之不以杙爲楹【莊子求狙猴之杙者斬杙橜也楹柱也杙小而楹大故公以杙自諭杙音弋】而訾醫師以昌陽引年欲進其豨苓也【師下或有不字本艸昌蒲一名昌陽作不以者非是楚人呼豬爲豨豨苓乃豬苓也訾音紫豨許豈切又音希】本政【周衰文獘老子之徒莊周唱爲太古之說曰聖人不死大盜不止焚符破璽而民朴鄙剖斗折衡而民不爭殫殘天下之聖法而民始可與論議公亦原道篇旣詳辧而排之矣至是又作本政云】

周之政文旣其獘也【其或作有或無其字今按猶言旣而獘矣旣字又似及字】後世不知其承大敷古先遂一時之術以明示民【遂或作逐】民始惑敎百氏之說以興其言曰天下可爲也彼之政仁矣反於誼此之政敬矣戾於忠何居我其周從乎【何居或無何字或無居字我或作吾今按何居準檀弓音姬大率此篇僻澁必其少作今或有所未通闕之可也】曰周不及殷其殷從乎曰夏曰虞曰陶唐曰三皇氏曰遂古之初暴孽情飾滛志【孽或作泰孽魚列切】枝辭琢正紛紊紏射以僻民和以導民亂嗚呼道之去世其終不復矣乎長民者發一號施一令民莫不悱然非矣【或無然非二字悱芳尾切】謂不可守遽變而從之譬將適千里及門而復後𨿽矻矻決不可曁【或無後字曁或作洎矻苦骨反】原其始固有啟之者也聞於師曰古之君天下者化之不示其所以化之之道及其獘也易之不示其所以易之之道政以是得民以是淳其有作者知教化之所繇廢抑詭怪而暢皇極【怪或作類】伏文貌而尙忠質茫乎天運窅爾神化道之行也其庶巳乎

守戒【唐自安史亂後河南河北地裂爲七八蔡在當時最爲近地成徳淄靑連結爲援所謂今之通都大邑介於屈彊之間而不知爲之備者此公守戒之所以作終之曰如之何而備之曰在得人及裴度平蔡而公之言驗太和間杜牧作守論亦公遺意歟】

詩曰大邦維翰書曰以蕃王室諸侯之於天子不惟守土地奉職貢而巳固將有以翰蕃之也今人有宅於山者知猛獸之爲害則必髙其柴援而外施窞穽以待之【援或云籬也攔也字當從木窞徒散切穽慈井切】宅於都者知穿窬之爲盜則必峻其垣墻而內固扄鐍以防之【鐍音決】此野人鄙夫之所及非有過人之智而後能也今之通都大邑介於屈彊之閒【屈或作倔屈渠勿切彊居亮切乂巨兩切】而不知爲之備噫亦惑矣野人鄙夫能之【野下或無人鄙二字】而王公大夫反不能焉豈材力爲有不足歟【爲下或有之而二字或只有之字今詳文勢疑爲字衍】蓋以謂不足爲而不爲耳天下之禍莫大於不足爲【句下或有而不爲三字今詳文勢疑下足字衍下文不足爲者放此】材力不足者次之【足下或有爲字非是】不足爲者敵至而不知材力不足者先事而思則其於禍也有間矣彼之屈彊者帶甲荷戈不知其多少其緜地則千里而與我壤地相錯【與上或無而字】無有丘陵江河洞庭孟門之闗【戰國策三苖之居左彭蠡之波右洞庭之水殷紂之國左孟門而右漳滏】其閒又自知其不得與天下齒朝夕舉踵引頸【或作領】冀天下之有事以乘吾之便此其暴於猛獸穿窬也甚矣嗚呼胡知而不爲之備乎哉賁育之不戒童子之不抗【蒯通曰孟賁之狐疑不如童子之必至賁育古之勇力士也孟賁生抜牛角夏肓衛人力舉千鈞賁音奔】魯雞之不期蜀雞之不支【爾雅雞大者曰蜀莊子庚桑楚篇越雞不能伏鵠卯魯雞固能之矣向氏注云越雞小雞也魯雞大雞也今蜀雞也按公上下文考之蜀雞當作越雞】今夫鹿之於豹非不巍然大矣【於或作與非是】然而卒爲之禽者爪牙之材不同猛怯之資殊也曰然則如之何而備之曰在得人圬者王承福傳【圬或作杇圬音烏左傳圬人以時塓館宮室杜注圬人塗者題語正本此說不當用杇字今按論語作杇】

圬之爲技賤且勞者也有業之其色若自得者聽其言約而盡問之王其姓承福其名世爲京兆長安農夫【或無夫字】天寶之亂髮人爲兵持弓矢十三年有官勲棄之來歸防其土田手鏝衣食【鏝杇具爾雅鏝謂之杇鏝母官切】餘三十年捨於市之主人而歸其屋食之當焉【當謂所當之直】視時屋食之貴賤而上下其圬之傭以償之有餘則以與道路之廢疾餓者焉又曰粟稼而生者也若布與帛必蠶績而後成者也其他所以養生之具皆待人力而後完也吾皆賴之然人不可徧爲宜乎各致其能以相生也故君者理我所以生者也【方從閣杭本如此諸本以生或作以出令今按所以出令與原道意同似當從之然詳上文有三生字故此言君者理我之所以生者正承上文而言也若作出令則與上下文意皆不協矣今當以方本爲正】而百官者承君之化者也【或從閣杭無也字非是】任有小大惟其所能若器皿焉食焉而怠其事必有天殃故吾不敢一日捨鏝以嬉【一日捨鏝或作捨鏝一日】夫鏝易能可力焉又誠有功取其直𨿽勞無愧吾心安焉夫力易彊而有功也心難彊而有智也【智上或無有字】用力者使於人用心者使人亦其冝也吾特擇其易爲而無愧者取焉【特或作故孟子陳相見孟子道許行之言又彭更問士無事而食不可也二章孟子有食於人及食功之說公所言蓋有合於此】嘻吾操鏝以入貴富之家有年矣【入下或有於字】有一至者焉又往過之則爲墟矣有再至三至者焉而往過之則爲墟矣問之其鄰【問下或無之字】或曰噫刑戮也或曰身旣死而其子孫不能有也或曰死而歸之官也【死上或無曰字】吾以是觀之非所謂食焉怠其事而得天殃者邪【焉下或有而字】非彊心以智而不足不擇其才之稱否而冒之者邪非多行可愧知其不可而彊爲之者邪【知其不可下杭本有能字蜀本能上又有彊字或從閣本作知已之不可能又無彊字今按此數本語意皆與上文不擇其才之稱否者相復又與本句多行可愧者不相承惟杭蜀本近是但能字亦未安而彊字當在而字下耳今參取二本定爲知其不可而彊爲之則其上下文之義皆暢矣】將貴富難守薄功而厚饗之者邪【或無之字】抑丰悴有時一去一來而不可常者邪吾之心憫焉是故擇其力之可能者行焉樂富貴而悲貧賤我豈異於人哉又曰功大者其所以自奉也薄妻與子皆養於我者也吾能薄而功小不有之可也【我者閣作我類有之閣作有小皆非是】又吾所謂勞力者【下或有也字】若立吾家而力不足則心又勞也一身而二任焉𨿽聖者不可能也愈始聞而惑之又從而思之蓋賢者也蓋所謂獨善其身者也然吾有譏焉謂其自爲也過多其爲人也過少其學揚朱之道者邪揚之道不肯拔我一毛而利天下【揚之上或有然字非】是而夫人以有家爲勞心不肯一動其心以畜其妻子【畜或作蕃】其肯勞其心以爲人乎哉𨿽然其賢於世之患不得而患失之者以濟其生之欲貪邪而亡道以防其身者其亦逺矣【亡或作忘】又其言有可以警餘者故余爲之傳而自鑑焉【鑑或作覧或作覺今疑自鑑或當作日�】

五箴五首【並序】

人患不知其過旣知之不能攺是無勇也【或無是字】餘生三十有八年【三或作四或從閣杭蜀本云洪樊辧證詳矣】發之短者日益白齒之揺者日益脫聰明不及於前時道徳日負於初心【二於字或並作於】其不至於君子而卒爲小人也昭昭矣作五箴以訟其惡云

遊箴

余少之時將求多能蚤夜以孜孜余今之時旣飽而嬉蚤夜以無爲【余方從閣杭蜀本並作於云左傳於民生之不易於勝之不可保杜注於曰也今按方說不爲無據然與所証之文初不相似況下文有嗚呼余乎則此於字皆是余字明矣】嗚呼余乎其無知乎【知下或無乎字】君子之棄而小人之歸乎

言箴

不知言之人烏可與言【烏或作焉】知言之人黙焉而其意已傳【焉或作然】幕中之辯人反以汝爲叛【此謂佐董晉張建封於汴徐二州時】臺中之評人反以汝爲傾【此謂爲監察禦史坐論天旱人饑出爲陽山令以汝方並作汝以今按近世校本務爲新奇多作倒語文乖字逆幾類歐陽公所譏石公操作字之怪殊失韓公立言本意今悉正之不敢從也】汝不懲邪而呶呶以害其生邪【呶音鐃】

行箴【行或作悔】

行與義乖言與法違後𨿽無害汝可以悔行也無邪言也無頗【普禾切】死而不死汝悔而何宜悔而休汝惡曷瘳宜休而悔汝善安在悔不可追【追諸本皆同而方從閣杭作止今按艸書追字近似止字二本偶以轉寫致誤而方乃以好怪取之不復計其文義之通塞可一笑也】悔不可爲思而斯得汝則弗思

好惡箴

無善而好【善方從杭蜀作悖今按二本蓋由下句而誤方亦不顧文義而取之也】不觀其道無悖而惡不詳其故前之所好今見其尢從也爲比捨也爲讎前之所惡今見其臧從也爲愧捨也爲狂維讎維比維狂維愧於身不祥於徳不義不義不祥維惡之大幾如是爲而不顚沛齒之尙少庸有不思今其老矣不愼胡爲

知名箴

內不足者急於人知霈焉有餘厥聞四馳【焉或作然聞去聲】今日告汝知名之法勿病無聞病其曄曄昔者子路惟恐有聞赫然千載徳譽愈尊矜汝文章負汝言語乘人不能揜以自取汝非其父汝非其師不請而教誰云不欺欺以賈憎【賈音古】揜以媒怨汝曽不寤以及於難小人在辱亦克知悔及其旣寧【及其或作其及】終莫能戒旣出汝心又銘汝前汝如不顧禍亦宜然【禍亦方作辱則】

後漢三賢贊三首【後漢王充王符仲長統三人者同傳公爲之贊各不滿百言而敍事略無遺者】

王充者何防稽上虞本自元城爰來徙居【充字仲任其先魏郡元城人父誦徙居上虞】師事班彪家貧無書閱書於肆市肆是遊一見誦憶遂通眾流閉門潛思論衡以修【充歸鄕裏屏居教授以爲俗儒守文多失其言乃閉門潛思著論衡八十五篇】爲州治中自免歸歟同郡友人謝姓夷吾上書薦之待詔公車以病不行【刺史董勤辟兗從事轉治中自免還家友人同郡謝夷吾上書薦充才學肅宗特詔公車徴以病不行】年七十餘乃作養性一十六篇肅宗之時終於永元

王符節信安定臨涇好學有志爲鄕人所輕【或無爲字人或作裏】憤世著論潛夫是名【符著潛夫論三十六篇以譏當時得失不欲章顯其名故號曰潛夫論】述赦之篇以赦爲賊良民之甚其防甚明【甚或作患王符述赦篇曰今日賊良民之甚者莫大於數赦公全具此語】皇甫度遼聞至乃驚衣不及帶屣履出迎豈若鴈門問鴈呼卿【皇甫規解官歸安定鄕人有以貨得鴈門守者謁規規臥不起旣入而問卿前郡食鴈美乎有頃王符在門規素聞符名衣不及帶屣履出迎時人爲爲之語曰徒見二千石不如一逢掖】不仕終家吁嗟先生

仲長統公理【仲長統字公理或無仲字】山陽髙平謂髙幹有雄志而無雄才【謂上或有自字】其後果敗【並州刺史髙幹素貴有名士多歸附時統過幹幹訪以當時之事統謂幹曰君有雄志而無雄才未幾幹以並州叛卒至於敗】以此有聲俶儻敢言【俶或作倜或云俶與傳合】語黙無常人以爲狂生州郡防召稱疾不就著論見情初舉尙書郎【舉下或有髙第字今按本傳無髙第字】後參丞相軍事卒不至於榮論說古今發憤著書昌言是名【著論名曰昌言凡三十四篇】友人繆襲稱其文章足繼西京【文章或云考本傳當作才章公三贊未嘗私立一語】四十一終【一下或有而字】何其短邪嗚呼先生諱辯【舊史公傳云李賀父名晉肅不應進士而愈爲賀作諱辯令舉進士蓋以是罪公而新史則書其事於賀傳云以父名晉肅不肯舉進士愈爲作諱辯然亦卒不就舉】

愈與李賀書【李上或有進士二字非是】勸賀舉進士賀舉進士有名與賀爭名者毀之【此公自言嘗勸李賀舉進士而賀從已說舉進士有名稱故與之爭名者毀之也今方氏乃從諸本刪去名字而以有字屬下句遂使復出四字爲剩語而爭名二字無所承故諸本亦有覺其誤者而並刪四字以從省𨿽若小勝方本然要爲失韓公本指而不究毀者之情也方本又無之字亦非是方又云康駢劇談錄謂公此文因元稹而發董彥逺謂賀死元和中使稹爲禮部亦不相及爭名蓋當時同試者】曰賀父名晉肅賀不舉進士爲是勸之舉者爲非聽者不察也【或無也字】和而唱之同然一辭皇甫湜曰若不明白子與賀且得罪【或無若字】愈曰然律曰二名不偏諱釋之者曰謂若言徴不稱在言在不稱徴是也律曰不諱嫌名釋之者曰謂若禹與雨丘與蓲之類是也【蓲與丘同音烏蓲艸名或無此注字】今賀父名晉肅賀舉進士爲犯二名律乎爲犯嫌名律乎父名晉肅子不得舉進士若父名仁子不得爲人乎【嫌名律乎下諸本皆有此二十字或從杭本去之非是】夫諱始於何時作法制以教天下者非周公孔子歟周公作詩不諱【若曰克昌厥後又曰駿發爾私謂文王名昌武王名發也若字或作周公】孔子不偏諱二名【若曰宋不足徴又曰某在斯若字或作孔子】春秋不譏不諱嫌名【若衛桓公名完本或無若字】康王釗之孫實爲昭王【康王名釗釗音昭】曽參之父名

晳曽子不諱昔【若曰昔者吾友又曰褐裘而弔若字或作曽子】周之時有騏期漢之時有杜度【期字度字下或並有者字董彥逺曰騏期以姓苑考之爲期又李涪謂杜操字伯度魏人以武帝諱謂杜度公誤用也然張仲景方自有杜度公所用或出此】此其子宜如何諱將諱其嫌遂諱其姓乎將不諱其嫌者乎漢諱武帝名徹爲通【謂徹候爲通侯蒯徹爲蒯通之類】不聞又諱車轍之轍爲某字也諱呂后名雉爲野雞不聞又諱治天下之治爲某字也【或無下又諱二字顏氏家訓曰相公名白傳有五皓之稱厲王名長琴有修短之目不聞謂布帛爲布皓乎腎腸爲腎修公言蓋有自也今按公言或與顏氏偶同未必用其語也】今上章及詔不聞諱滸勢秉饑也【以滸勢秉饑爲近太祖太宗世祖宗廟諱蓋太祖名虎太宗名世民世祖名昞宗名隆基滸呼古切】惟宦官宮妾乃不敢言諭及機以爲觸犯【以諭爲近代宗廟諱以機爲近宗廟諱代宗諱豫宗諱見上】士君子言語行事宜何所法守也【言語或作立言】今考之於經質之於律稽之於國家之典賀舉進士爲可邪爲不可邪【或無舉字爲可下或無邪字或無邪爲二字】凡事父母得如曽參可以無譏矣作人得如周公孔子亦可以止矣【矣或並作也或並作邪】今世之士不務行曽參周公孔子之行而諱親之名則務勝於曽參周公孔子亦見其惑也夫周公孔子曾參卒不可勝勝周公孔子曾參乃比於宦者宮妾則是宦者宮妾之孝於其親賢於周公孔子曾參者耶【宦者或並作宦官】

訟風伯【訟或作讒非是徳宗貞元十九年正月不雨至七月甲戌公時爲四門博士作此專以刺權臣裴延齡李齊運京兆尹李實之徒壅蔽聰明不顧旱饑專於誅求使人君思澤不得下流如風吹雲而雨澤不得墜也是年冬公拜禦史竟以言旱饑謫陽山云】

維玆之旱兮其誰之由【旱上或無之字】我知其端兮風伯是尢山升云兮澤上气雷鞭車兮電揺幟【天志切】雨濅濅兮將墜【濅濅或作侵侵將下或有欲字】風伯怒兮云不得止暘烏之仁兮念此下民閟其光兮不鬭其神嗟風伯兮其獨謂何【獨或作將】我於爾兮豈有其他求其時兮修祀事羊甚肥兮酒甚防食足飽兮飲足醉風伯之怒兮誰使云屏屏兮吹使醨之气將交兮吹使離之鑠之使气不得化寒之使云不得施【气不或作云不云不或作气不】嗟爾風伯兮欲逃其罪又何辭【或無兮字乂上或有其字】上天孔明兮有紀有綱我今上訟兮其罪誰當【我今或作今我】天誅加兮不可悔風伯𨿽死兮人誰汝傷【𨿽或作之非是汝或作爾】

伯夷頌【王荊公伯夷論謂韓子之頌爲不然曰伯夷嘗與太公聞西伯善養老而往歸焉當是之時欲夷紂者二人之心豈有異哉及武王一奮太公相之遂出元元於塗炭之中伯夷乃不與豈伯夷欲歸西伯而志不遂乃死於北海邪抑來而死於道路耶抑其至文王之都而不足以及武王之世而死耶嗚呼使伯夷之不死以及武王之時其烈豈下太公哉荊公之論與此頌相反學者其審之伊川曰伯夷頌只說得伯夷介處要說得伯夷心須是聖人語不念舊惡怨是用希】

士之特立獨行適於義而已不顧人之是非皆豪傑之士信道篤而自知明者也一家非之力行而不惑者寡矣至於一國一州非之力行而不惑者蓋天下一人而已矣若至於舉世非之力行而不惑者則千百年乃一人而巳耳若伯夷者窮天地亙萬世而不顧者也【舉世非之下方從杭粹及範文正公寫本無力行二字千下有五字云自周初至唐貞元末幾二千年公言千五百年舉其成也今按此篇自一家一國以至舉世非之而不惑者泛說有此三等人而伯夷之窮天地亙萬世而不顧乂別是上一等人不可以此三者論也前三等人皆非有所指名故舉世非之而不顧者亦難以年數之實論其有無而且以千百年言之蓋其大約如此耳今方氏以伯夷當之巳失全篇之大指至於計其年數則又捨其幾二千年全數之多而反促就千五百年奇數之少其誤甚矣方說不通文理大率類此不可以不辧】昭乎日月不足爲明崒乎泰山不足爲髙【崒音捽】巍乎天地不足爲容也當殷之亡周之興微子賢也抱祭器而去之【事見史記宋世家去下或無之字】武王周公聖也【聖下一有人字】從天下之賢士與天下之諸侯而往攻之【從或作率與或作從】未嘗聞有非之者也彼伯夷叔齊者【伯夷姓墨名允字公信叔齊名智字公達孤竹君之二子伯長也叔少也夷齊謚也見春秋少陽篇】乃獨以爲不可殷旣滅矣天下宗周彼二子乃獨恥食其粟餓死而不顧繇是而言夫豈有求而爲哉信道篤而自知明也【明下或有者字】今世之所謂士者【或無所字】一凡人譽之則自以爲有餘一凡人沮之則自以爲不足【一凡人諸本兩句皆作凡一人惟範本並作一凡人乃與下文非聖人者相發明諸本非是】彼獨非聖人而自是如此夫聖人乃萬世之標準也余故曰若伯夷者特立獨行窮天地亙萬世而不顧者也【準方作準今按準字從水準聲俗作準方本誤也又按此篇之意所謂聖人正指武王周公而言也旣曰聖人則是固爲萬世之標準矣而伯夷者乃獨非之而自是如此是乃所以爲窮天地亙萬世而不顧者也與世之以一凡人之毀譽而遽爲喜慍者有聞矣近世讀者多誤以伯夷爲萬世標準故因附見其說云】𨿽然微二子亂臣賊子接迹於後世矣

東雅堂昌黎集注卷十二

欽定四庫全書

東雅堂昌黎集注卷十三

雜著

子產不毀鄕校頌【左傅鄭人遊於鄕校以論執政然明謂子產曰毀鄕校何如子產曰何爲夫其所善者吾則行之其所惡者吾則攺之是吾師也若何毀之然明曰若果行此鄭國實賴之仲尼聞之曰以是觀之人謂子產不仁吾不信也】

我思古人伊鄭之僑【國僑字子產鄭大夫穆公之孫子國之子僑音喬】以禮相國【相去聲下同】人未安其教【安或作知云此以教葉僑與囂車牽詩用韻如此】遊於鄕之校眾口囂囂【許堯反】或謂子產毀鄕校則止曰何患焉可以成美夫豈多言亦各其志善也吾行不善吾避維善維否【易否臧凶否音鄙】我於此視川不可防言不可弭【左傳襄公三十一年子產不毀鄕校曰我聞忠善以損怨不聞作威以防怨豈不遽止然猶防川大決所犯傷人必多吾不克救也不如小決使道不如吾聞而藥之也】下塞上聾【文六年谷梁云上塞則下闇下闇則上聾】邦其傾矣旣鄕校不毀而鄭國以理在周之興養老乞言及其已衰謗耆使監【國語厲王虐國人謗王怒得衛巫使監謗者監古衫反】成敗之迹昭哉可觀【哉或作然】維是子產執政之式維其不遇化止一國誠率是道相天下君交暢旁達施及無垠【君或作者交暢旁達或作旁暢交達非是達或作通】於虖四海所以不理有君無臣誰其嗣之我思古人【理下或有者字】

釋言【此元和二年春作宰相鄭絪翰林學士李吉甫中書舍人裴垍也國語云驪姬使奄楚以環釋言注云以言解釋也退之作釋言取此】

元和元年六月十日【或無十日字】愈自江陵法曹詔拜國子博士始進見今相國鄭公公賜之坐【或無下公字】且曰吾見子某詩吾時在翰林職親而地禁不敢相聞今爲我寫子詩書爲一通以來【我下或有盡字而無爲一通以字或無爲我字而有盡字一或作二】愈再拜謝退錄詩書若干篇擇日時以獻【若干或作著於獻下或有之字今按著於篇𨿽古語然施之於此似不相入且公亦未必特用此語以爲奇也】於後之數月有來謂愈者曰子獻相國詩書乎曰然曰有爲讒於相國之座者曰【或無爲字】韓愈曰相國徴余文余不敢匿相國豈知我哉子其愼之【或無之字】愈應之曰愈爲禦史得罪徳宗朝同遷於南者凡三人【三人謂公及張署李方叔也】獨愈爲先收用相國之賜大矣百官之進見相國者或立語以退而愈辱賜坐語相國之禮過矣【以或作巳】四海九州之人自百官已下欲以其業徹相國左右者多矣皆憚而莫之敢獨愈辱先索相國之知至矣賜之大禮之過知之至是三者於敵以下受之宜以何報況在天子之宰乎【敵以或作敵已國語自敵以下則有讎注敵體也今人多用敵已字者非宰下或有相字】人莫不自知凡適於用之謂才堪其事之謂力愈於二者𨿽日勉焉而不近束帶執笏立士大夫之行不見斥以不肖幸矣其何敢敖於言乎【或無乎字】夫敖𨿽凶徳必有恃而敢行愈之族親鮮少無扳聯之勢於今【扳音攀】不善交人無相先相死之友於朝【禮記儒有爵位相先患難相死】無宿資蓄貨以釣聲勢【宿資蓄貨或作宿貨蓄資】弱於才而腐於力不能奔走乘機抵巇以要權利【巇許宜反要平聲】夫何恃而敖若夫狂惑喪心之人蹈河而入火妄言而罵詈者則有之矣而愈人知其無是疾也𨿽有讒者百人相國將不信之矣愈何懼而愼歟【相國或作宰相或無歟字】旣累月又有來謂愈曰有讒子於翰林舍人李公與裴公者子其愼歟愈曰二公者吾君朝夕訪焉以爲政於天下而階太平之治【或作理】居則與天子爲心膂出則與天子爲股肱四海九州之人自百官已下其孰不願忠而望賜【不下或有能字非是】愈也不狂不愚不蹈河而入火病風而妄罵不當有如讒者之說也𨿽有讒者百人二公將不信之矣愈何懼而愼旣以語應客夜歸私自尢曰咄【咄字見晉殷浩語當沒切】市有虎而曾參殺人讒者之效也【市有虎見戰國策龎蔥語曾參殺人見史記甘茂語】詩曰取彼讒人投畀豺虎豺虎不食投畀有北有北不受投畀有昊【小雅巷伯詩】傷於讒疾而甚之之辭也又曰亂之初生僭始旣涵亂之又生君子信讒【小雅巧言之詩云云】始疑而終信之之謂也孔子曰逺佞人夫佞人不能逺則有時而信之矣今我恃直而不戒禍其至哉徐又自解之曰市有虎聽者庸也曾參殺人以愛惑聰也巷伯之傷亂世是逢也【聰或作聴非是亂世一作世亂】今三賢方與天子謀所以施政於天下而階太平之治聽聰而視明公正而惇大夫聰明則聽視不惑【聴視或作視聴】公正則不邇讒邪惇大則有以容而思彼讒人者孰敢進而爲讒哉【進而或作而進】𨿽進而爲之亦莫之聽矣我何懼而愼【或無而愼字】旣累月上命李公相客謂愈曰子前被言於一相今李公又相子其危哉【或無哉字】愈曰前之謗我於宰相者翰林不知也後之謗我於翰林者宰相不知也今二公合處而會言若及愈必曰韓愈亦人耳彼敖宰相又敖翰林其將何求必不然吾乃今知免矣旣而讒言果不行【宰相或皆作相國乃今或作今乃又無矣字旣下或無而字】愛直贈李君房別【南陽公張建封也時爲徐帥公佐其幕李君房張壻也貞元六年進士公此文十五年在徐作】

左右前後皆正人也欲其身之不正烏可得邪【烏或作焉】吾觀李生在南陽公之側有所不知知之未嘗不爲之思有所不疑疑之未嘗不爲之言勇不動於气義不陳乎色【乎或作於】南陽公舉措施爲不失其宜【公下或有之字】天下之所窺觀稱道洋洋者抑亦左右前後有其人乎【有其或作其有】凡在此趨公之庭【或無此字今按此下疑當有而字】議公之事者吾旣從而遊矣言而公信之者謀而公從之者四方之人則旣聞而知之矣李生南陽公之甥也人不知者將曰李生之托婚於貴富之家將以充其所求而止耳故吾樂爲天下道其爲人焉今之從事於彼也吾爲南陽公愛之【爲南上或有能字】又未知人之舉李生於彼者何辭【又或作且】彼之所以待李生者何道舉不失辭待不失道𨿽失之此足愛惜而得之彼爲歡忻於李生道猶若也舉之不以吾所稱待之不以吾所期李生之言不可出諸其口矣吾重爲天下惜之【惜或作愛】

張中丞傳後敍【歐陽文忠防張中丞傳後云張巡許逺之事壯矣秉筆之士皆喜稱述然以翰所紀考唐書列傳及退之所書互冇得失而列傳最爲疎略𨿽云史家當記大節然其大小數百戰智謀材力亦有過人可以示後者史家皆滅而不著甚可惜也翰之所書誠爲太繁然廣紀備言以俟史官之采也文忠所云唐書列傳者謂舊傳若新傳則采翰及公所書並舊傳爲之矣】

元和二年四月十三日夜愈與吳郡張籍閱家中舊書【張籍字文昌公舉薦進士】得李翰所爲張巡傳【巡上或無張字巡鄧州南陽人】翰以文章自名爲此傳頗詳宻然尙恨有闕者不爲許逺立傳【逺杭州鹽官人敬宗曾孫】又不載雷萬春事首尾逺𨿽材若不及巡者開門納巡【開上或疑當有然字】位本在巡上授之柄而處其下無所疑忌竟與巡俱守死成功名城陷而虜與巡死先後異耳兩家子弟材智下不能通知二父志以爲巡死而逺就虜疑畏死而辭服於賊逺誠畏死何苦守尺寸之地食其所愛之肉【睢陽食盡巡出愛妾逺亦殺其奴以食士】以與賊抗而不降乎當其圍守時外無蚍蜉蟻子之援【蚍蜉音毗浮】所欲忠者國與主耳而賊語以國亡主滅【賊將令狐潮聞宗已幸蜀以書招巡有大將六人白巡上存亡不可知不如降賊巡責以大義斬之士心益勸語或校作悟滅下或有悟之字今按悟字無理且從諸本作語】逺見救援不至而賊來益眾必以其言爲信外無待而猶死守人相食且盡𨿽愚人亦能數日而知死處矣逺之不畏死亦明矣烏有城壞其徒俱死獨防愧恥求活𨿽至愚者不忍爲嗚呼而謂逺之賢而爲之邪【其徒上或有而字或又疑而字當在死字之下邪上或無之字】說者又謂逺與巡分城而守城之陷自逺所分始以此詬逺【詬或作語非是】此又與兒童之見無異人之將死其藏腑必有先受其病者引繩而絕之其絕必有處觀者見其然從而尢之其亦不達於理矣小人之好議論不樂成人之美如是哉如巡逺之所成就如此卓卓猶不得免其他則又何說當二公之初守也寧能知人之卒不救【之卒或無之字】棄城而逆遁茍此不能守𨿽避之他處何益及其無救而且窮也將其創殘餓羸之餘【創平聲】𨿽欲去必不達二公之賢其講之精矣守一城捍天下以千百就盡之卒戰百萬日滋之師蔽遮江淮【溫公曰唐人皆以全江淮爲巡逺之功按睢陽𨿽當江淮之路城旣被圍若取江淮繞出其外睢陽豈能障之哉蓋巡善用兵賊畏巡爲後患不滅巡則不敢越過其南耳】沮遏其勢天下之不亡其誰之功也【之不或無之字非是】當是時棄城而圖存者不可一二數【所拒切】擅彊兵坐而觀者相環也不追議此而責二公以死守亦見其自比於逆亂設淫辭而助之攻也【攻或作功非是】愈嘗從事於汴徐二府屢道於兩府間【府或作州】親祭於其所謂雙廟者【時詔贈巡揚州大都督逺荊州大都督皆立廟睢陽歲時致祭號雙廟】其老人往往說巡逺時事雲南霽云之乞救於賀蘭也【或無之字】賀蘭嫉巡逺之聲威功績出已上不肯出師救愛霽云之勇且壯不聽其語彊畱之具食與樂延霽云坐霽云慷慨語曰【慷上或無霽云字非是】云來時睢陽之人不食月餘日矣云𨿽欲獨食義不忍𨿽食且不下咽因拔所佩刀斷一指血淋漓以示賀蘭一座大驚皆感激爲云泣下云知賀蘭終無爲云出師意卽馳去將出城抽矢射佛寺浮圖矢著其上甎半箭【或作笴】曰吾歸破賊【歸或作師非是】必滅賀蘭此矢所以志也愈貞元中過泗州船上人猶指以相語城陷賊以刃脇降巡巡不屈卽牽去將斬之又降霽云云未應【或無霽字】巡呼云曰南八男兒死耳不可爲不義屈云笑曰欲將以有爲也【欲將或疑衍一字】公有言云敢不死卽不屈張籍曰有於嵩者少依於巡及巡起事嵩常在圍中【及巡或作及其常或作嘗】籍大歷中於和州烏江縣見嵩嵩時年六十餘矣【或無下嵩字】以巡初嘗得臨渙縣尉【或無嘗字】好學無所不讀籍時尙小粗問巡逺事不能細也云巡長七尺餘須髯若神嘗見嵩讀漢書謂嵩曰何爲久讀此【久或作又】嵩曰未熟也巡曰吾於書讀不過三徧終身不忘也因誦嵩所讀書盡捲不錯一字嵩驚以爲巡偶熟此卷因亂抽他帙以試無不盡然嵩又取架上諸書試以問巡巡應口誦無疑嵩從巡久亦不見巡常讀書也爲文章操紙筆立書未嘗起艸【巡開元二十四年進士劉夢得嘉話載其謝加金吾表有云主辱臣死當臣致命之時惡稔罪盈是賊滅亡之日激勵將士賦詩有云褁瘡猶出陣飲血更登陴又夜聞笛聲詩云營開星月近戰苦陣云深觀此則巡之文見矣起或作有】初守睢陽時士卒僅萬人城中居人戶亦且數萬【或無戶字】巡因一見問姓名其後無不識者巡怒須髯輒張及城陷賊防巡等數十人坐且將戮巡起旋其眾見巡起或起或泣【或起或作猶起】巡曰汝勿怖死命也眾泣不能仰視巡就戮時顏色不亂陽陽如平常逺寛厚長者貌如其心與巡同年生月日後於巡呼巡爲兄死時年四十九【呼巡或作呼之】嵩貞元初死於亳宋間或傳嵩有田在亳宋間武人奪而有之嵩將詣州訟理爲所殺嵩無子張籍云【嵩將上或有而字爲下或有其字皆非是】

河中府連理木頌【開元九年正月丙辰攺蒲州爲河中府孝經援神契曰王者徳至艸木則木連理公作此頌時年二十四猶未第也】

司空咸寧王【渾瑊也】尹蒲之七年木連理生於河之東邑野夫來告且曰吾不知古殆气之交暢也【殆或作始非是】維吾王之徳交暢者有五是其應乎【或無五字非是】訓戎奮威蕩戮凶回舉政宣和人則寧嘉入踐臺階庶尹克司來帥熊羆四方作儀閔仁鰥寡不寧燕息【仁或作人非是】人樂王徳祝年萬億府有羣吏王有從事異體同心【異體或作上下非是體或作事】歸民於理天子是嘉俾錫勞王【勞去聲】王拜稽首天子之光庶徳昭融神斯降祥殊本連理之柯同榮異壠之禾【方云三館本潮木之柯皆作枝柯仍與下文同榮爲一句今本木作禾由枝字訛也今按殊本連理之柯卽今所頌之木也同榮異壠之禾卽書所謂異畝同穎之嘉禾蓋追爲前日之預言而泛舉其類耳司馬相如所謂雙觡共抵之獸其句法亦類此如方所定則理華語贅句分而韻不協失之逺矣】吾傒之產玆土也久矣【或無之字今按之字疑當作其】今欲明於大君【欲或作將】紀於策書王抑余也冶金伐石垂耀無極王余抑也【王余抑也或作余抑王也或依上文作王抑余也方從三本定此今按抑余余抑蓋互文以叶韻耳作余抑王固無理作王抑余亦重復無他奇當從方本爲是】奮肆姁媮【上音吁下音兪】不知所如願托頌詞長言之於康衢頌曰

木何爲兮此祥洵厥美兮在吾王【洵或作詢非是】願封植兮永固俾斯人兮不忘【斯或作其人或作民】

汴州東西水門記【並序公時佐董晉在汴州作陳后山云退之作記記其事耳今之記乃論也以後山語觀公諸記信然】

貞元十四年正月戊子隴西公命作東西水門【或無隴西二字非是董晉本仲舒之裔自廣川徙隴西故云】越三月辛已朔水門成三日癸未大合樂設水嬉會監軍軍司馬賔佐僚屬將校熊羆之士肅四方之賔客以落之士女龢會闐郭溢郛旣卒事其從事昌黎韓愈請紀成績其詞曰

維汴州河水自中注厥初距河爲城【距或作拒】其不合者誕置聯鎖於河【不合或作弗合】宵浮晝湛舟不潛通【湛或作沈舟不方作舟用方並從石本今按上下文意蓋言置鎖𨿽足以禁舟之潛通然未免虧疏宣泄之患故須作水門耳諸本作舟不潛通者是也今上文旣言置鎖而下文乃云舟用潛通則是鎖爲虛設而其下句亦不應著然字矣若以爲誤則石本乃當時所刻不應有誤然亦安知非其書者之誤刻者之誤況或非所親見則又安知非傳者之誤耶其說之未盡者又見於溪堂盤谷等篇覽者詳之】然其襟抱虧疏風气宣泄邑居弗寧訛言屢騰歷載已來就究孰思皇帝禦天下十有八載此邦之人遭逢疾威嚚童噭嘑【噭音叫】劫眾沮兵懍懍栗栗若墜若覆時維隴西公受命作藩爰自洛京單車來臨遂拯其危【拯或作持】遂去其疵弗肅弗厲薫爲太和神應祥福五穀穰熟旣庶而丰人力有餘監軍是咨司馬是謀【諸本及石本皆有此二句方從閣本刪去云閣本蓋公晚日攺定當從之今詳此二語疑後人惡監軍二字而刪之耳方氏直謂閣本爲公晚年所定不知何據而云然以今觀之其舛誤爲最多疑爲初出未校之本前已辧之詳矣大抵館閣藏書不過取之民間而諸儒略以官課校之耳豈能一一精善過於私本世俗但見其爲官本便尊信之而不復問其文理之如何已爲可笑今此乃復造爲攺定之說以鉗眾口則又可笑之甚也】乃作水門爲邦之郛以固風气以閈冦偸【閈或作扞】黃流渾渾【胡本切】飛閣渠渠因而飾之匪爲觀遊天子之武維隴西公是布天子之文維隴西公是宣【文方從石閣蜀本作醇今按此記方氏多從石本石本固當據信但上條用字大誤而此醇字亦未安耳】河之沄沄源於昆侖天子萬祀公多受祉乃伐山石刻之日月尙俾來者知作之所始

燕喜亭記【燕或作宴此記多從石本王中名仲舒自吏部員外郎貶連州司戶參軍亭在連州公爲陽山令時作陽山連之屬邑云】

太原王中在連州與學佛人景常元慧遊【佛下或有之字慧下或有者字】異日從二人者行於其居之後丘荒之間上髙而望得異處焉斬茅而嘉樹列發石而淸泉激輦糞壤燔椔翳【燔或作焚詩其椔其翳注曰木立死曰椔自斃曰翳椔側師反翳於計反】卻立而視之出者突然成丘陷者呀然成谷【呀音鰕】窪者爲池【窪音蛙】而缺者爲洞若有神異物陰來相之自是中與二人者晨往而夕忘歸焉乃立屋以避風雨寒暑【避或作禦寒上或有禦字或作立屋以遊風雨旣除寒暑旣去或作以禦風雨以除寒暑今從石本云左傳吾儕小人皆有闔廬以避燥濕寒暑】旣成愈請名之其丘曰竢徳之丘蔽於古而顯於今有竢之道也【其丘上或有名字有竢下或有徳字】其石谷曰謙受之谷瀑曰振鷺之瀑谷言徳瀑言容也其土谷曰黃金之谷瀑曰秩秩之瀑谷言容瀑言徳也洞曰寒居之洞志其入時也池曰君子之池虛以鐘其美盈以出其惡也泉之源曰天澤之泉出髙而施下也合而名之以屋曰燕喜之亭取詩所謂魯侯燕喜者頌也【名或作言者頌從石閣杭蜀本如此或作頌者今按頌字疑衍文】於是州民之老聞而相與觀焉【石閣杭本如此或無老字而或作者州民之老或作州之老民非是】曰吾州之山水名天下然而無與燕喜者比經營於其側者相接也而莫直其地凡天作而地藏之以遺其人乎【名下或有於字其側石本無其字直或作多或作宜皆非是直音值當也史記樗裏子墓正直其其北匈奴傳諸將居東方直上谷或讀如字地藏石本無地字其人石本無其字】中自吏部郎貶秩而來【部下或有侍字或無郎字皆非是】次其道途所經自藍田入商洛【田下或有山字】涉淅湍【今鄧州有淅江縣以淅水得名今按淅音錫其縣本楚之析邑漢書所謂析酈者也湍亦水名在鄧州穰縣】臨漢水升峴首以望方城出荊門下岷江過洞庭上湘水行衡山之下繇郴逾嶺蝯狖所家【蝯或作猿狖音柚】魚龍所宮極幽遐瑰詭之觀【瑰或作瓌】宜其於山水飫聞而厭見也【也或作之石本無也字】今其意乃若不足傳曰智者樂水仁者樂山中之徳與其所好可謂協矣智以謀之仁以居之吾知其去是而羽儀於天朝也不逺矣遂刻石以記【石本無而字】徐泗豪三州節度掌書記防石記【豪諸本作濠石或作壁地理誌濠初作豪元和三年攺爲濠據退之作記時尙爲豪作濠誤矣通典以爲州名字本作濠今按顏魯公幹祿字樣及唐韻亦皆作豪而元和郡國志云濠字中間誤去水元和三年字又加水皆與地理誌合但通典偶脫中聞去水一節耳此濠字當作豪此記當在貞元十五年作】

書記之任亦難矣元戎整齊三軍之士【整或作總士或作事】統理所部之甿以鎭守邦國【守或作定】贊天子施教化而又外與賔客四鄰交其朝覲聘問慰薦祭祀祈祝之文【祈或作所】與所部之政三軍之號令升黜凡文辭之事皆出書記非閎辧通敏兼人之才【閎或作宏】莫宜居之然皆元戎自辟然後命於天子【後或作後】茍其帥之不文則其所辟或不當亦其理宜也南陽公自禦史大夫豪壽廬三州觀察使授節移鎭徐州【貞元四年十一月置徐泗豪三州節度使徙建封爲之】歷十一年而掌書記者三人【者下或有凡字】其一人曰髙陽許孟容入仕於王朝今爲尙書禮部郎中其一人曰京兆杜兼今爲尙書禮部員外郎觀察判官其一人隴西李博【隴上或有曰字】自前鄕貢進士授祕書省校書郎方爲之【孟容以文詞知名兼建中初進士家聚書至萬卷愽公同年進士贈李君房別云李生在南陽公之側或云恐是博】南陽公文章稱天下其所辟實所謂閎辧通敏兼人之才者也後之人茍未知南陽公之文章【人茍下或有有字】吾請觀於三君子茍未知三君子之文章吾請觀於南陽公可知矣蔚乎其相章【或作扶或作華】炳乎其相輝志同而气合魚川泳而鳥雲飛也【泳或作伏或無也字】愈樂是賔主之相得也故請刻石以記之而陷置於壁間俾來者得以覽觀焉【記下或無之字來上或無俾字】

畫記【蘇內翰嘗曰世有妄庸者作歐陽永叔語云吾不能爲退之畫記此大妄也】

雜古今人物小畫共一卷騎而立者五人騎而被甲載兵立者十人【兵下或無立字】一人騎執大旗前立【騎下或有而字】騎而被甲載兵行且下牽者十人騎且負者二人騎執器者二人騎擁田犬者一人騎而牽者二人騎而驅者三人執羈靮立者二人【靮音的】騎而下倚馬臂隼而立者一人騎而驅涉者二人徒而驅牧者二人【徒下或無而字驅牧或作騎牧今按徒則非騎矣】坐而指使者一人甲冑手弓矢鈇鉞植者七人甲冑執幟植者十人負者七人偃寢休者二人甲冑坐睡者一人方涉者一人【或無方字】坐而脫足者一人【坐上或有方涉二字】寒附火者一人雜執器物役者八人奉壺矢者一人捨而具食者十有一人【具或作且十上或有二字】挹且注者四人牛牽者二人【二或作三】驢驅者四人一人杖而負者【負下或無者字今按一人字疑在負者之下】婦人以孺子載而可見者六人【婦人或作婦女而無以字】載而上下者三人孺子戲者九人凡人之事三十有二爲人大小者百二十有三而莫有同者焉【事下或有主字爲或作焉屬上句非是】馬大者九匹於馬之中又有上者下者【又有上者下者杭本作亦有馬之下者焉蜀本同但又作亦閣本作亦有馬焉今按此句三本皆無理惟別本作又有上者下者而無焉字乃與上下文意相屬今從之】行者牽者【牽或作奔或並無四字今按牽謂牽而行也後有走者則奔者爲重復當存牽而去奔】涉者陸者【或無陸者二字今按此承涉者則陸爲方出水也不當無】翹者顧者鳴者寢者訛者立者人立者【或無人立者三字非是】齕者【齕音纈又下沒切】飲者溲者陟者降者癢磨樹者噓者嗅者喜相戲者【喜下或有而字】怒相踶齧者【齧音臬】秣者騎者驟者走者載服物者載狐兔者凡馬之事二十有七爲馬大小八十有三而莫有同者焉【爲或作焉屬上句非是】牛大小十一頭【十下或有有字】橐駝三頭【橐或作駱下同漢書子虛賦注橐駝者言其可負橐而駝物故以名】驢如橐駝之數而加其一焉隼一犬羊防兔麋鹿共三十旃車三兩雜兵器弓矢旌旗刀劍矛楯弓服矢房甲冑之屬【楯音盾】缾盂簦笠筐筥錡釡飲食服用之器壺矢博奕之具二百五十有一皆曲極其妙【閣杭本用下有投壺二字而無器字非是】貞元甲戌年餘在京師甚無事同居有獨孤生申叔者【或無有字】始得此畫而與余彈棊【沈存中云彈棊有譜一卷其局方二尺中心髙如覆盂其顚爲小壺四角微隠起李商隠詩玉作彈棊局中心亦不平謂其中髙也白樂天詩彈棊局上事最妙是長斜謂抹角斜彈一發過半局今譜中有此法】余幸勝而獲焉意甚惜之以爲非一工人之所能運思蓋藂集眾工人之所長耳𨿽百金不願易也【工下或皆無人字藂或作叢】明年出京師至河陽與二三客論畫品格因出而觀之座有趙侍禦者君子人也見之戚然若有感然【感上或有所字或無若有感然四字】少而進曰噫余之手模也【摸上或有所字或作手之所摹也】亡之且二十年矣余少時常有志乎玆事得國本【國一作故】絕人事而模得之遊閩中而喪焉居閒處獨時往來餘懷也以其始爲之勞而夙好之篤也【來上或有日字爲上方無始字今以下文夙好之語推之當有】今𨿽遇之力不能爲已且命工人存其大都焉余旣甚愛之又感趙君之事因以贈之而記其人物之形狀與數而時觀之以自釋焉

藍田縣丞防壁記【崔立之貞元四年進士公嘗寄其詩曰連年收科第如摘頷下髭記謂再進再屈於人屈當作出字乃與詩意合】

丞之職所以貳令於一邑無所不當問其下主簿尉主簿尉乃有分職丞位髙而偪例以嫌不可否事文書行吏抱成案詣丞捲其前鉗以左手右手摘紙尾鴈鶩行以進平立睨丞曰當署【鴈或作鳬曰下或有丞字】丞涉筆占位署惟謹【涉或作濡】目吏問可不可吏曰得則退不敢略省漫不知何事官𨿽尊力勢反出主簿尉下諺數慢必曰丞至以相訾謷丞之設豈端使然哉【諺或作劾或作該方從文苑云謂諺語之所舉計者以丞爲慢之最且至以相訾謷也數所矩切訾將此切謷牛刀切】博陵崔斯立種學績文以蓄其有涵演迆日大以肆【涵或作澄大以或作以大】貞元初挾其能戰藝於京師再進再屈口人【杭本無再進二字文苑無下再字而屈下一字皆作千字又多作於字方云斯立貞元四年進士六年中博學宏詞再進而屈千人也今按杭苑作千字方從之爲誤蓋唐人試宏詞者甚少如貞元九年僅三十二人而已作千人恐非是或疑千當作其如雲屈其坐人也然無所據姑放穆天子傳闕其處以俟知者】元和初以前大理評事言得失黜官再轉而爲丞玆邑始至喟曰官無卑顧材不足塞職旣噤不得施用又喟曰丞哉丞哉余不負丞而丞負余則盡枿去牙角【枿音蘗】一躡故迹破崖岸而爲之【喟下或皆有然字負余上方有喜字云喜音許吏切黃霸傳少學律令喜爲吏岸下方無而字爲之方作爲文而讀連下句曰爲文丞言猶文具也今按文丞不成文理方說之僻類如此】丞防故有記壞漏污不可讀【按丞字或疑爲衍文】斯立易桷與瓦墁冶壁悉書前任人名氏庭有老槐四行南墻鉅竹千梃儼立若相持【梃從木說文梃一枚也】水防防循除鳴斯立痛掃漑對樹二松日哦其間【日下或有吟字】有問者輒對曰余方有公事子姑去考功郎中知制誥韓愈記

新修滕王閣記【滕王閣在洪州公自袁州作此記凡五百五字首尾敍其不一到爲嘆而終之曰其江山之好登望之樂𨿽老矣如獲從公遊尙能爲公賦蓋敍事之外所以寄吾不盡之意歐陽永叔爲防守史中輝記峴山亭尹師魯爲襄守燕公記峴山亭蘇子美爲處守李然明記照水堂蘇子瞻爲眉守黎希聲記逺景防四者其辭𨿽異而大意略同豈作之之法當如是耶抑亦祖公此意而爲之也】

愈少時則聞江南多臨觀之美【則或作嘗臨觀或作登臨】而滕王閣獨爲第一【滕王名元嬰髙祖之子永徽中爲洪州都督作此閣】有瑰偉絕特之稱【特閣本作時非是】及得三王所爲序賦記等【注或云王勃作遊閣序王緒作賦今巾丞王公爲從事日作修閣記或並無】壯其文辭益欲往一觀而讀之以忘吾憂系官於朝願莫之遂十四年以言事斥守揭陽【或無事字揭或作潮】便道取疾以至海上又不得過南昌而觀所謂滕王閣者其冬以天子進大號加恩區內移刺袁州袁於南昌爲屬邑【於上或無袁字】私喜幸自語以爲當得躬詣大府受約束於下執事及其無事且還儻得一至其處竊寄目償所願焉【諸本皆同方獨從文苑無及其無事且還儻得一至其處十二字而償作賞下又增適字今按敍事當如諸本乃有曲折而其先公後私不以遊覽雜乎受命之重尢得事大府之體與聘禮旣受饔餼然後請觀乃從下門而入意亦相似如方所定則皆失之而竊寄目賞語意生澁適所願亦不若償字之穏也】至州之七月詔以中書舍人太原王公爲禦史中丞觀察江南西道【太原王公卽仲舒也舊史元和十五年六月戊寅以中書舍人王仲舒爲洪州刺史禦史中丞充江西觀察使】洪江饒防吉信撫袁悉屬治所八州之人前所不便及所願欲而不得者公至之日皆罷行之【行上文苑有而字非是】大者驛聞小者立變春生秋殺【塵方從文苑作施今按下字對偶文苑亦非是】陽開陰閉令修於庭戶數日之間【日或作月】而人自得於湖山千里之外吾𨿽欲出意見論利害聽命於幕下而吾州乃無一事可假而行者又安得捨巳所事以勤館人則滕王閣又無因而至焉矣【或無矣字】其歲九月人吏浹和【浹音接】公與監軍使燕於此閣文武賔士皆與在席【與去聲】酒半合辭言曰此屋不修且瓌前公爲從事此邦適理新之公所爲文實書在壁【理或作治所上或無公字】今三十年而公來爲邦伯適及期月公又來燕於此公烏得無情哉【烏或作胡杭苑作乎今按作乎語意輕脫不類公文亦非寮屬所得施於其長者蓋本作烏自烏而胡又自胡而訛耳大抵此篇文苑多誤】公應曰諾於是棟楹梁桷板檻之腐黑撓折者蓋瓦級甎之破缺者赤白之漫漶不鮮者治之則已【前漢爲其泰漫漶而不可知注漫漶不分別貌漫莫幹切漶胡館反又乎貫反破或作故鮮或作圭說見祭湘君夫人文今按瓦甎堅物破缺乃不可用而故則無甚害也且修屋而盡易其故則是是作而非修之謂矣作故非是】無侈前人無廢後觀工旣訖功公以眾飲而以書命愈曰子其爲我記之【而下或有賞焉字子下或無其字】愈旣以未得造觀爲嘆竊喜載名其上詞列三王之次有榮耀焉乃不辭而承公命其江山之好登望之樂𨿽老矣如獲從公遊尙能爲公賦之元和十五年十月某日袁州刺史韓愈記【某或作五】

科斗書後記【元和十一年六月四日作】

愈叔父【名云卿仕終禮部侍郎】當大歷世文辭獨行中朝天下之欲銘述其先人功行取信來世者咸歸韓氏【上元辛丑特進試鴻臚卿兼禦史中丞田神功平劉展於淮西云卿爲平淮碑又爲丞相贈太子太師崔圓廟碑銘二碑並載姚鉉文粹李太白武昌宰韓君去思碑云云卿文章冠世皇甫持正公神道碑云先叔父云卿當肅代朝獨爲文章官李習之志其妻母墓曰禮部君好立義節有大功於昭陵其文章出於時而官不甚髙習之妻云卿孫女也觀此則公所云蓋可見矣】於時李監陽冰獨能篆書而同姓叔父擇木善八分【擇木代宗時官禮部尙書杜子美李潮八分歌云尙書韓擇木騎曹蔡有鄰開元以來數八分同姓閣蜀本如此或只作配善或作蓋或作蓋能非是今按禮云五世袒免殺同姓也公於擇木已無服矣故以同姓言之】不問可知其人不如是者不稱三服故三家傳子弟往來貞元中愈事董丞相幕府於汴州【董丞相晉貞元中鎭汴州】識開封令服之者陽冰子【服之或作復之】授余以其家科斗孝經漢衛宏官書【官書新唐志作字書考之杜林傳及陳蕃傳注非也衛宏字子敬光武時爲議郎】兩部合一卷愈寶蓄之而不暇學後來京師爲四門博士識歸公【歸登字衝之】歸公好古書能通之愈曰古書得其據依蓋可講【或無其字據依或作依據左氏無所據依】因進其所有書屬歸氏元和來愈亟不獲讓嗣爲銘文薦道功徳思凡爲文辭宜略識字【或無道字識下或有古字】因從歸公乞觀二部書得之畱月餘張籍令進士賀拔恕冩以畱愈【或無愈字】蓋得其十四五而歸其書歸氏十一年六月四日右庶子韓愈記

東雅堂昌黎集注卷十三

欽定四庫全書

東雅堂昌黎集注卷十四

雜著書

鄆州谿堂詩【並序鄆音運秦爲薛郡漢爲東平國春秋齊人來歸鄆此篇多從石本退之文有石本者鄆州谿堂詩孟州濟源送李願序京兆萬年薛公達銘司馬村柳子厚銘縣北劉村路應碑州廨田氏先廟碑鄭州滎陽索河上鄭儋碑衢州徐偃王碑華州蒲城胡珦碑西京北邙權徳輿碑廣州南海神廟碑柳州羅池碑潭州湘陰黃陵碑徐州節度掌書記防石記其閒異同皆以石本爲正長安薛氏有皇甫湜手帖云鄆塘特髙古風敢樹降旗而作者之下何人能及矣崔侍禦前日稱嘆終席滿座不覺繼燭我唐有國退之文宗一人不任欽慰之極湜上侍郎宗伯鄆塘正謂此鄆州谿堂也公時爲兵部侍郎曰宗伯者文章宗伯也】

憲宗之十四年始定東平三分其地【元和十四年二月平盧都知兵馬使劉悟殺其節度俠李師道以降靑淄十二州皆平命戶部侍郎楊於陵爲淄靑宣慰使分其地爲三道以鄆曹濮爲一道淄靑齊登萊爲一道兗海沂密爲一道東平郡卽平盧軍所治】以華州刺史禮部尙書兼禦史大夫扶風馬公【下或有總字】爲鄆曹濮節度觀察等使鎭其地【三月以薛平爲平盧節度使靑齊登萊等州觀察使以王遂爲沂州刺史沂海兗密等州都團練觀察使三分其地者謂摠及此二人也濮音卜】旣一年襃其軍號曰天平軍【舊史穆宗紀云十五年六月鄆曹濮等州節度賜號天平軍從馬總奏也】上卽位之二年召公入直將用之【長慶元年三月盧龍軍節度使劉總上幽鎭地詔總徙天平而召總還將大用】以其人之安公也復歸之鎭【安下或有於字此句或作以彼之人安於公也】上之三年【穆宗以元和十五年正月卽位其曰上卽位之二年則長慶元年上之三年則長慶二年也】公爲政於鄆曹濮也適四年矣治成制定眾志大固惡絕於心仁形於色竱心一力以供國家之職【竱心一力或作竭心力竱或作竭一或作勠竱防兗切專也國語竱本肇末】於時沂密始分而殘其帥【元和十四年沂海將王弁殺其觀察使王遂自稱畱後】其後幽鎭魏不悅於政相扇繼變【於或作於幽謂長慶元年幽州盧龍軍都知兵馬使朱克融囚其節度使張靖以反鎭謂其月成徳軍大將王廷湊殺其節度使田正以反魏謂二年魏博節度使田布自殺兵馬使史憲誠自稱畱後】復歸於舊徐亦乘勢逐帥自置【謂二年武寧軍節度副使王智興逐其節度使崔羣也置或作署或置上有署字】同於三方惟鄆也截然中居四鄰望之【閣杭蜀及諸本皆有四鄰望之一句方從石本刪去今按文勢及當時事實皆當有此句若其無之則下文所謂恃以無恐者爲誰恃之邪大凡爲人作文而身或在逺無由親視摹刻旣有脫誤又以毀之重勞遂不能攺若此者蓋親見之亦非獨古爲然也方氏最信閣杭蜀本𨿽有謬誤往往曲從今此三本幸皆不誤而反爲石本脫句所奪甚可笑也】若防之制水恃以無恐然而皆曰鄆爲虜巢且六十年【永泰元年七月以平盧兵馬使李正已爲本軍節度使傳子納納子師道至元和十四年敗凡五十五年】將彊卒武曹濮於鄆州大而近【曹濮於鄆自爲一句或作於曹濮州非是】軍所根柢皆驕以易怨而公承死亡之後掇拾之餘剝膚椎髓公私掃地赤立新舊不相保持萬目睽睽【持或作恃】公於此時能安以治之其功爲大若幽鎭魏徐之亂不扇而變此功反小何也公之始至眾未孰化以武則忿以憾【或無以憾二字或作而憾】以恩則橫而肆一以爲赤子一以爲龍蛇憊心罷精【憊音韛罷蒲糜切】磨以歲月然後致之難也及教之行眾皆戴公爲親父母夫叛父母從仇讎非人之情故曰易【下或有也字】於是天子以公爲尙書右僕射封扶風縣開國伯以襃嘉之【或無公及封字縣或作郡】公亦樂眾之和知人之悅而侈上之賜也於是爲堂於其居之西北隅號曰谿堂以饗士大夫通上下之志旣饗其從事陳曽謂其眾言公之畜此邦其勤不亦至乎此邦之人累公之化【累平聲一本作繄】惟所令之不亦順乎上勤下順遂濟登玆不亦休乎昔者人謂斯何今者人謂斯何𨿽然斯堂之作意其有謂而喑無詩歌是不考引公徳而接邦人於道也【徳下或無而字】乃使來請其詩曰帝奠九壥【九壥九州也壥與防同】有葉有年有荒不條【不或作有】河岱之間及我憲考一收正之【收或作牧】視邦選侯以公來屍公來尸之人始未信公不飲食以訓以徇孰饑無食孰呻孰嘆孰寃不問不得分願孰爲邦蟊【或作蛑音義同】節根之螟羊狠狼貪以口覆城吹之喣之【呴音詡】摩手拊之箴之石之【箴或作鍼】膊而磔之【膊音粕磔陟格切】凡公四封旣富以彊謂公吾父孰違公令可以師徵【師石本作帥今按平淮西碑云屢興師徵作師爲是石本或誤未可知也】不寧守邦公作谿堂播播流水淺有蒲蓮深有蒹葦公以賔燕其鼓駭駭【此詩十一章以令葉彊以駭葉水皆古音也令有平聲一讀公獨孤郁墓志亦見淮南子勿驚勿駭萬物將自理勿撓勿攖萬物將自淸駭古音自與理葉也周官注疾雷擊鼓曰駭西京賦所謂駭雷鼔是也今按古音之說甚善吳才老補音補韻二書其說甚詳駭水叶韻如管子宮如牛鳴盎中徵如負豕覺而駭亦一證也沙隨程可久曰吳說𨿽多其例不過四聲互用切響通用二條而已此說得之如通其說則古書𨿽不盡見今可以例推也】公燕谿堂賔校醉飽流有跳魚岸有集鳥旣歌以舞其鼓考考公在谿堂公禦琴瑟公曁賔贊稽經諏律【諏音娵】施用不差【施音試】人用不屈谿有薲苽【薲毗賓切萍也根浮水而生者苽與菇同音孤】有有魚公在中流右詩左書無我斁遺【斁音亦】此邦是庥

貓相乳【蜀本乳下有說字司徒北平王馬燧也燧字洵美是說先儒或以爲幾乎諂然反復終篇則言北平王之徳感應召致不爲諂矣】

司徒北平王家貓有生子同日者其一死焉【或作其一母死或作其母一死】有二子飲於死母母且死其鳴咿咿【音伊】其一方乳其子若聞之起而若聽之走而若救之【走下或無而字】銜其一置於其棲又往如之反而乳之若其子然噫亦異之大者也【或無也字】夫貓人畜也非性於仁義者也【閣杭無仁字非是】其感於所畜者乎哉北平王牧人以康伐罪以平【伐或作罰非是】理陰陽以得其宜國事旣畢家道乃行父父子子兄兄弟弟雍雍如也愉愉如也視外猶視中一家猶一人夫如是其所感應召致其亦可知矣易曰信及豚魚非此類也夫【非此或作亦其非是】愈時獲幸於北平王客有問王之徳者愈以是對客曰夫祿位貴富人之所大欲也得之之難未若持之之難也得之於功或失於徳得之於身或失於子孫【二失字下或並有之字】今夫功徳如是祥祉如是其善持之也可知已旣已【或無此二字】因敍之爲貓相乳說云【下或有爾字非是】

進士策問十三首【非一歲所作編者集之耳】

問書稱汝則有大疑謀及乃心謀及卿士以至於庶人筮考其從違以審吉凶【蜀本作凶吉今按經傳凡言吉凶者多先吉而後凶惟協韻諧聲則或倒用而近世好奇之士不問可否一例倒用則失之矣此類當徐讀而從其聲之諧者不能悉論也】則是聖人之舉事興爲無不與人共之者也於易則又曰君不密則失臣臣不密則失身幾事不密則害成而春秋亦有譏漏言之詞【春秋文公六年晉殺其大夫陽處父公羊傳其稱國以殺何君漏言也何休注此引易幾事不密爲證】如是則又似不與人共之而獨運者【下或有也字】書與易春秋經也聖人於是乎盡其心焉耳矣今其文相戾悖如此欲人之無疑不可得已是二說者其信有是非乎抑所指各殊而學者不之能察也【老蘇曰聖人之道有經有權有機曰經者天下之民舉知之可也曰權者民不得而知之矣羣臣知之可也曰機者𨿽羣臣亦不得而知之矣腹心之臣知之可也此書與易春秋所指各殊也】諒非深考古訓讀聖人之書者其何能辧之【或作此】此固吾子之所宜無讓者願承教焉【讓下或無者字者下或有也字】

問古之人有云夏之政尙忠殷之政尙敬而周之政尙文是三者相循環終始【髙祖紀曰夏之政忠忠之敝小人以野故商人承之以質質之敝小人以故周人承之以文三王之道若循環終而復始】若五行之與四時焉原其所以爲心皆非故立殊而求異也各適於時救其敝而巳矣夏殷之書存者可見矣【夏殷下或無之字非是】至周之典籍咸在考其文章其所尙若不相逺然焉所謂三者之異云乎【逺下或無然字焉或作烏今按當有然字而焉字屬下句但其下疑當有一有字作烏亦通其下疑或有一睹字】抑其道深微不可究歟將其詞隠而難知也不然則是說爲謬矣周之後秦漢蜀吳魏晉之興與霸亦有尙乎無也【或無興與字】觀其所爲其亦有意云爾循環之說安在吾子其無所隠焉

問夫子之序帝王之書而系以秦魯及次列國之風而宋魯獨稱頌焉【孔安國曰諸侯之事而連帝王孔子序書以魯有治戎徵討之備秦有悔過自誓之戒足以爲後世法故錄之以備王事猶詩錄商魯之頌而鄭康成以爲魯得用天子之禮樂故有頌而商頌至孔子之時存者五篇而夏頌巳亡故錄魯以備三頌著爲後王之法此夫子取予之意也】秦穆之徳不逾於二霸【穆或作魯非是】宋魯之君不賢乎齊晉其位等其徳同升黜取捨如是之相逺亦將有由乎願聞所以辧之之說

問夫子旣沒聖人之道不明蓋有楊墨者【楊朱字子居後與墨子與禽滑釐辧論其說在愛已不拔一毛以利天下與墨子相反墨子名翟爲宋大夫在孔子後有書七十一篇】始侵而亂之其時天下咸化而從焉【或無其時字】孟子辭而辟之則旣廓如也【或無則字】今其書尙有存者其道可推而知不可乎【或無知字非是】其所守者何事其不合於道者幾何孟子之所以辭而辟之者何說【之者或作之也】今之學者有學於彼者乎有近於彼者乎其已無傳乎其無乃化而不自知乎其無傳也則善矣如其尙在將何以救之乎【尙在方從閣杭苑作在尙無將字今按若從方本則尙何以救之乎乃是恐不及救之意與此上下文不相入其說非是】諸生學聖人之道必有能言是者其無所爲讓問所貴乎道者不以其便於人而得於已乎當周之衰管夷吾以其君霸九合諸侯【孔子曰桓公九合諸侯九合者謂兵車之會三乘車之會六】一匡天下戎狄以微京師以尊四海之內無不受其賜者天下諸侯奔走其政令之不暇而誰與爲敵此豈非便於人而得於已乎【人下或無而字已作身】秦用商君之法人以富國以彊諸侯不敢抗及七君而天下爲秦使天下爲秦者商君也而後代之稱道者咸羞言管商氏何哉庸非求其名而不責其實歟【名下或無而字其實或作於實】願與諸生論之無惑於舊說【舊或作記非是句下或有焉字】

問夫子之言盍各言爾志【盍上或有曰字】又曰居則曰不吾知也如或知爾則何以哉今之舉者不本於鄕不序於庠一朝而羣至乎有司有司之不之知也宜矣【不之或無之字】今將自州縣始請各誦所懷聊以觀諸生之志死者可作其誰與歸【此下或有又曰居是邦也六字】事其大夫之賢者友其士之仁者敢問諸生之所事而友者爲誰乎【而或作所爲或作其】所謂賢而仁者其事如何哉言及之而不言亦君子之所不爲也【或無之所二字】

問春秋之時百有餘國皆有大夫士詳於傳者無國無賢人焉其餘皆足以充其位不聞有無其人而闕其官者【聞下或無有字】春秋之後其書尢詳以至於吳蜀魏下及晉氏之亂國分如錙銖讀其書亦皆有人焉【魏字或在晉下謂元魏爾蓋不然也三國之魏豈應略而不言乎】今天下九州四海其爲土地大矣國家之舉士內有明經進士外有方維大臣之薦其餘以門地勲力進者又有倍於是其爲門戶多矣【有倍或作加倍】而自禦史臺尙書省以至於中書門下省咸不足其官豈今之人不及於古之人邪何求而不得也夫子之言曰十室之邑必有忠信如丘者焉誠得忠信如聖人者而委之以大臣宰相之事有不可乎【委之以或作以委之非是】況於百執事之微者哉古之十室必有任宰相大臣者今之天下而不足士大夫於朝其亦有說乎

問夫子曰潔淨精微易教也今習其書不識四者之所謂盍舉其義而陳其數焉

問易之說曰【易上或有周字說下或有者字】幹健也今考幹之爻在初者曰濳龍勿用在三者曰夕惕若厲無咎在四者亦曰無咎在上曰有悔卦六位一勿用二茍得無咎有一悔安在其爲健乎【二或作一非是】又曰幹以易知坤以簡能幹之四位旣不爲易矣坤之爻又曰龍戰於野【此下或有其血黃四字】戰之於事其足爲簡乎易六經也學者之所宜用心願施其詞陳其義焉【或無所字非是】

問人之仰而生者谷帛谷帛丰無饑寒之患【者下或有在字丰上或有旣字】然後可以行之於仁義之途措之於安平之地此愚智所同識也今天下谷愈多而帛愈賤人愈困者何也【愈賤或作益賤而字疑當在賤字下但此正與張中丞傳後城壞而其徒皆死云云者相類恐公自有此一種句法也】耕者不多而谷有餘蠶者不多而帛有餘有餘宜足而反不足此其故又何也將以救之其說如何問夫子言堯舜垂衣裳而天下理又曰無爲而理者其舜也歟書之說堯曰親九族又曰平章百姓又曰協和萬邦又曰歷象日月星辰敬授人時又曰洪水懷山襄陵下人其咨【人或作民此試進士當避諱作民字非是】夫親九族平百姓和萬邦則天道授人時愁水禍非無事也而其言曰垂衣裳而天下理者何也於舜則曰愼五典又曰敍百揆又曰賔四門又曰齊七政又曰類上帝禋六宗望山川徧羣神又曰協時月正日同律度量衡五載一巡狩又曰分十二州封山濬川【封諸本作隨非是】卹五刑典三禮彰施五色出納五言嗚呼其何勤且煩如是而其言曰無爲而理者何也將亦有深辭隠義不可曉邪抑其年代已逺失其傳邪【抑其下或有所字非是已逺或作逺矣或無巳字】二三子其辧焉問古之學者必有師所以通其業成就其道徳者也【徳下或無者字】由漢氏已來【氏或作代或無已字】師道日微然猶時有授經傳業者及於今則無聞矣徳行若顏回言語若子貢政事若子路文學若子遊猶且有師非獨如此𨿽孔子亦有師【或無𨿽字】問禮於老問樂於萇是也今之人不及孔子顏回逺矣而且無師【無下或有所字】然其不聞有業不通而道徳不成者何也【或無而字】

問食粟衣帛服仁行義以竢死者二帝三王之所守聖人未之有攺焉者也今之說者有神仙不死之道不食粟不衣帛薄仁義以爲不足爲是誠何道邪聖人之於人猶父母之於子【二於字或皆作於】有其道而不以教之不仁其道𨿽有而未之知不智仁與智且不能又烏足爲聖人乎【烏或作焉】不然則說神仙者妄矣

爭臣論【陽城拜諫議大夫聞得失熟猶未肯言公作此論譏切之城亦不屑意及裴延齡誣逐陸贄等城乃守延英閣上疏極論延齡罪慷慨引誼申直防等帝欲相延齡城顯語曰延齡爲相吾當取白麻壞之哭於庭帝不相延齡城之力也公作此論時城居位五年矣後三年而能排擊延齡或謂城蓋有待抑公有以激之歟爭或作諫歐公與範司諫書溫公通鑑皆作爭】

或問諫議大夫陽城於愈【城字亢宗定州北平人】可以爲有道之士乎哉學廣而聞多【城好學貧不能得書乃求爲集賢冩書吏竊官書讀之晝夜不出六年乃無所不通】不求聞於人也行古人之道居於晉之鄙晉之鄙人薰其徳而善良者幾千人【城及進士第乃去隠中條山逺近慕其徳行多從之學】大臣聞而薦之天子以爲諫議大夫【子下或無以字城徙居陜州夏縣李泌爲陜虢觀察使聞城名泌入相薦爲著作郎後徳宗令長安尉楊寧賫束帛召爲諫議大夫】人皆以爲華陽子不色喜【或無人字及色字皆非是】居於位五年矣視其徳如在野彼豈以富貴移易其心哉【在下或有艸字移易或作易移初城未至京人皆想望風采曰陽城山人今爲諫官必能以死奉職而城與二弟日夜痛飲人莫能窺其際皆以虛名譏之】愈應之曰是易所謂其徳貞而夫子凶者也惡得爲有道之士乎哉在易蠱之上九云不事王侯髙尙其事蹇之六二則曰王臣蹇蹇匪躬之故夫不以所居之時不一而所蹈之徳不同也【之時之徳或並無之字】若蠱之上九居無用之地而致匪躬之節以蹇之六二在王臣之位而髙不事之心則冒進之患生曠官之刺興志不可則而尢不終無也【蹇上或無以字事下或有上字尢下或有之字終或作絕或作如皆非是】今陽子在位不爲不久矣【今陽子下或有實一匹夫四字或作實一介之夫下再出陽子二字或作實匹夫陽子亦再見】聞天下之得失不爲不熟矣天子待之不爲不加矣而未嘗一言及於政【或無於字】視政之得失若越人視秦人之肥瘠忽焉不加喜戚於其心問其官則曰諫議也問其祿則曰下大夫之秩也【夫下或無之字】問其政則曰我不知也有道之士固如是乎哉且吾聞之有官守者不得其職則去有言責者不得其言則去今陽子以爲得其言言乎哉【乎上或無復出言字按此語正謂陽子若自謂得其言則何不言乎哉或無非是】得其言而不言與不得其言而不去無一可者也陽子將爲祿仕乎古之人有云仕不爲貧而有時乎爲貧謂祿仕者也宜乎辭尊而居卑辭富而居貧若抱關擊柝者可也蓋孔子嘗爲委吏矣嘗爲乘田矣亦不敢曠其職必曰會計當而已矣必曰牛羊遂而已矣若陽子之秩祿【或作祿秩】不爲卑且貧章章明矣而如此其可乎哉或曰否非若此也夫陽子惡訕上者惡爲人臣招其君之過而以爲名者【舊本招下注音翹二字武子好盡言以招人過見國語漢書五行志蘇林讀招爲翹招舉也宋元憲曰考他書未獲爲翹之意作音者當有所據今按呂氏春秋孔子之勁能招國門之關注招舉也又過秦論招八州而朝同列蘇林亦音翹】故𨿽諫且議使人不得而知焉書曰爾有嘉謨嘉猷則入告爾後於內爾乃順之於外曰斯謨斯猷惟我後之徳夫陽子之用心亦若此者愈應之曰若陽子之用心如此滋所謂惑者矣【滋或作玆非是】入則諫其君出不使人知者大臣宰相者之事非陽子之所宜行也夫陽子本以布衣隠於蓬蒿之下【或無本以字】主上嘉其行誼擢在此位官以諫爲名誠宜有以奉其職使四方後代知朝廷有直言骨鯁之臣天子有不僭賞從諫如流之美庶巖穴之士聞而慕之束帶結髮願進於闕下而伸其辭說致吾君於堯舜熈鴻號於無窮也若書所謂則大臣宰相之事非陽子之所宜行也且陽子之心將使君人者惡聞其過乎是啟之也【是啟或作其啟非是】或曰陽子之不求聞而人聞之不求用而君用之不得已而起守其道而不變何子過之深也愈曰自古聖人賢士皆非有求於聞用也【有下或有心字】閔其時之不平人之不乂得其道不敢獨善其身而必以兼濟天下也【必或作不】孜孜矻矻【音窟】死而後已故禹過家門不入【門下或有而字】孔席不暇暖而墨突不得黔彼二聖一賢者豈不知自安佚之爲樂哉誠畏天命而悲人窮也夫天授人以賢聖才能豈使自有餘而已誠欲以補其不足者也【補上方本有自字者下無也字云自者指言天之所授也義爲長今按韓公之意乃言天生聖賢非但使之自有餘也乃欲以補眾人之不足耳故下文云云方說非是】耳目之於身也耳司聞而目司見聽其是非視其險易然後身得安焉聖賢者時人之耳目也【目下或無也字】時人者聖賢之身也且陽子之不賢則將役於賢以奉其上矣【則將或作且將於賢或作於身皆非是】若果賢則固畏天命而閔人窮也惡得以自暇逸乎哉或曰吾聞君子不欲加諸人【或無欲字】而惡訐以爲直者若吾子之論直則直矣無乃傷於徳而費於辭乎好盡言以招人過國武子之所以見殺於齊也【國語柯陵之防單襄公見國武子其言盡襄公曰立於淫亂之閒而好盡言以招人過怨之本也魯成公十八年齊人殺武子招音翹】吾子其亦聞乎愈曰君子居其位則思死其官未得位則思修其辭以明其道我將以明道也非以爲直而加人也且國武子不能得善人而好盡言於亂國是以見殺【而好盡言於亂國方本作而言盡言盡言於亂國今按方本殊無文理】傳曰惟善人能受盡言謂其聞而能攺之也子告我曰陽子可以爲有道之士也今𨿽不能及已陽子將不得爲善人乎哉【或無哉字林少穎曰退之譏陽城固善矣及退之爲史官不敢褒貶而柳子厚作書以責之子厚之責退之亦猶退之之責陽城也目見泰山不見眉睫其是之謂乎】

攺葬服議

經曰攺葬緦【見儀禮喪服篇】春秋谷梁傳亦曰攺葬之禮緦舉下緬也【魯莊公三年五月葬桓王谷梁傳曰攺葬也攺葬之禮緦舉下緬也緬謂逺也】此皆謂子之於父母其他則皆無服何以識其必然經次五等之服小功之下然後著攺葬之制更無輕重之差以此知惟記其最親者其他無服則不記也若主人當服斬衰其餘親各服其服則經亦言之不當惟云緦也【云一作言】傳稱舉下緬者緬猶逺也下謂服之最輕者也以其逺故其服輕也【最輕下或無者也字故下或無其字】江熈曰禮天子諸侯易服而葬以爲交於神明者不可以純凶況其緬者乎【或無其字】是故攺葬之禮其服惟輕【自江熈以下皆莊公二年谷梁傳注】以此而言則亦明矣衛司徒文子攺葬其叔父問服於子思子思曰禮父母攺葬緦旣葬而除之不忍無服送至親也【舊唐禮儀志云田再思議曰攺葬之服鄭服緦三月注云訖葬而除】非父母無服無服則弔服而加麻【自衛司徒文子已下皆孔叢子抗志篇之文弔而加麻無服字】此又其著者也文子又曰喪服旣除然後乃葬則其服何服【葬下或有者字或有也字】子思曰三年之喪未葬服不變除何有焉【亦孔業子之文未下或有除字非是】然則攺葬與未葬者有異矣古者諸侯五月而葬大夫三月而葬士逾月【隠元年左氏天子七月而葬同軌畢至諸侯五月同盟至大夫三月同位至士逾月外姻至】無故未有過時而不葬者也過時而不葬【或無下而字】謂之不能葬春秋譏之【春秋隠公三年八月癸未葬宋穆公公羊傳曰過時而不日謂之不能葬之也】若有故而未葬𨿽出三年子之服不變此孝子之所以著其情先王之所以必其時之道也𨿽有其文未有著其人者以是知其至少也【或無是字】攺葬者爲山崩水湧毀其墓及葬而禮不備者若文王之葬王季以水齧其墓【呂氏春秋惠公說魏太子曰昔王季歷葬於渦山之尾樂水齧其墓於是更葬】魯隠公之葬惠公以有宋師太子少葬故有闕之類是也【隠元年左傳十月攺葬惠公惠公之薨也有宋師太子少葬故有闕是以攺葬諸本無故字考之左氏當有】喪事有進而無退【禮檀弓文】有易以輕服無加以重服殯於堂則謂之殯瘞於野則謂之葬近代已來事與古異或遊或仕在千里之外或子幼妻稚而不能自還【稚下或無而字】甚者拘以陰陽畏忌遂葬於其土及其反葬也逺者或至數十年近者亦出三年其吉服而從於事也久矣又安可取未葬不變服之例而反爲之重服歟在喪當葬猶宜易以輕服況旣逺而反純凶以葬乎若果重服是所謂未可除而除不當重而更重也【而除下或有之字更下或無重字非是】或曰喪與其易也寧戚𨿽重服不亦可乎曰不然易之與戚則易固不如戚矣𨿽然未若合禮之爲懿也儉之與奢則儉固愈於奢矣𨿽然未若合禮之爲懿也過猶不及其此類之謂乎或曰經稱攺葬緦而不著其月數則似三月而後除也【似或作以非是】子思之對文子則曰旣葬而除之今宜如何曰自啟至於旣葬而三月則除之【啟下或有殯字至下或無旣字今按禮有自啟至於反哭之語】未三月則服以終三月也曰妻爲夫何如曰如子【或無曰如二字非是】無弔服而加麻則何如曰今之弔服猶古之弔服也省試學生代齋郎議【諸本此下有貞元十年應博學宏詞九字】

齋郎職奉宗廟社稷之小事蓋士之賤者也執豆籩駿奔走【書祀於周廟邦甸侯衛駿奔走執豆籩駿大也】以役於其官之長不以徳進不以言揚蓋取其人力以備其事而已矣奉宗廟社稷之小事執豆籩駿奔走亦不可以不敬也於是選大夫士之子弟未爵命者【子上或無之字】以塞員塡闕而教之行事其勤𨿽小其使之不可以不報也必書其歲歲旣久矣於是乎命之以官而授之以事其亦微矣哉學生或以通經舉或以能文稱其微者至於習法律知字書皆有以贊於教化可以使令於上者也自非天姿茂異曠日經久以所進業發聞於鄕閭【所進或作進所或作進以進或作道】稱道於朋友薦於州府而升之司業則不可得而齒乎國學矣然則奉宗廟社稷之小事【或無然字稷下或無之字】任力之小者也贊於教化可以使令於上者徳藝之大者也其亦不可移易明矣今議者謂學生之無所事謂齋郎之幸而進不本其意因謂可以代任其事而罷之蓋亦不得其理矣【亦或作以】今夫齋郎之所事者力也學生之所事者徳與藝也以徳藝舉之而以力役之是使君子而服小人之事且非國家崇儒勸學誘人爲善之道也此一說不可者也抑又有大不可者焉宗廟社稷之事𨿽小不可以不專敬之至也古之道也今若以學生兼其事及其歲時日月然後授其宗彛罍洗其周旋必不合度其進退必不得宜其思慮必不固其容貌必不莊此其無他其事不習而其志不專故也非近於不敬者歟【非上或有此字】又有大不可者其是之謂歟若知此不可【此或作其】將令學生恆掌其事而隳壞其本業則是學生之教加少【教或作數】學生之道益貶而齋郎之實猶在齋郎之名茍無也大凡制度之攺政令之變利於其舊不什則不可爲已又況不如其舊哉【什或作然此商君傳所謂利不百不變法工不十不易器是也如下或有於字】考之於古則非訓稽之於今則非利尋其名而求其實則失其宜【失或作去非是】故曰議罷齋郎而以學生薦享亦不得其理矣【文苑此篇前後有議曰謹議四字】

禘祫議【或作祫禘今按篇內皆作禘祫禮三年一祫五年一禘祫者合也謂以昭穆合食於太祖之廟禘者諦也謂審諦其尊卑而祀之禘祫之議考之新史陳京傳及禮樂志前後議者不一陳京始建議繼有禮儀使顏眞卿議左庶子李嶸等七人議吏部侍郎柳冕等十二人議司勲外郎裴樞同官縣尉仲子陵京兆少府韋武等議左司陸淳議左僕射姚南仲等獻議五十七封尙書王紹等五十五人議鴻臚卿王權又申衍之公所排五說卽此諸人議也其閒惟顏魯公議與公合後卒詔從王紹等議正景皇帝東向之位已下列序昭穆附獻懿二主於興聖廟禘祫就本室饗之凡二十年乃決】

右今月十六日勑防【時貞元十八年】宜令百僚議限五日內聞奏者將仕郎守國子監四門博士臣韓愈謹獻議曰伏以陛下追孝祖宗肅敬祀事【宗下方有廟字今按此等公家文字或施於君上或布之吏民只用當時體或直述事意乃易曉而通行非如詩篇等於戲劇銘記期於久逺可以時出奇怪而無所拘也故韓公之文𨿽曰髙古然於此等處亦未嘗敢故爲新巧以失莊敬平易之體但其聞反覆曲折說盡事理便是眞文章它人自不能及耳方本非是後皆仿此】凡在擬議不敢自專【在或作有擬或作疑】聿求厥中延訪羣下然而禮文繁漫所執各殊自建中之初迄至今歲屢經禘祫未合適從臣生遭聖明涵泳恩澤𨿽賤不及議而志切效忠【切或作在今按官不及議而自言則作切爲是】今輒先舉眾議之非然後申明其說一曰獻懿廟主【廟或作之】宜永藏之夾室【見貞元七年八年裴郁李嶸等議】臣以爲不可夫祫者合也毀廟之主皆當合食於太祖獻懿二祖卽毀廟主也今𨿽藏於夾室至禘祫之時豈得不食於太廟乎名曰合祭而二祖不得祭焉【祭焉或作登焉詳上下文作登非是】不可謂之合矣二曰獻懿廟主宜毀之瘞之【見李嶸等議諸本毀下或無之字或毀之下再有宜字今按上之字疑當作而】臣又以爲不可謹按禮記天子立七廟一壇一墠【禮記注土封爲璮除地爲墠墠時戰切】其毀廟之主皆藏於祧廟【禮記逺廟爲祧注云遷廟之主皆以昭穆合藏於祧廟之中】𨿽百代不毀祫則陳於太廟而饗焉自魏晉以降始有毀瘞之議事非經據竟不可施行今國家徳厚流光創立九廟【開元十年六月增太廟爲九室】以周制推之獻懿二祖猶在壇墠之位況於毀瘞而不禘祫乎三曰獻懿廟主宜各遷於其陵所【員外郎裴樞曰建石室於寢園以藏神主至禘祫之世則祭之】臣又以爲不可二祖之祭於京師列於太廟也二百年矣今一朝遷之豈惟人聽疑惑抑恐二祖之靈眷顧依遲不卽饗於下國也【遲諸本作違今從閣杭蜀苑云新史與文粹作依違以意攺也甘泉賦徠祗郊禋神所依兮徘徊招揺靈屖迡兮屖音棲迡與遲同皆徐行也顏曰言神久畱安處不卽去也】四曰獻懿廟主宜附於興聖廟而不禘祫【考功員外郎陳京同官縣尉仲子陵皆曰遷神主於徳明興聖廟】臣又以爲不可傳曰祭如在景皇帝𨿽太祖其於屬乃獻懿之子孫也【𨿽下或有爲字其於或作於其之下一無子字】今欲正其子東向之位廢其父之大祭固不可爲典矣【父之或作父子父下或並有子之字皆非是】五曰獻懿二祖宜別立廟於京師【吏部郎中柳冕等十二人又曰獻懿二祖猶周先公也請築別廟以居之】臣又以爲不可夫禮有所降情有所殺是故去廟爲祧去祧爲墠去壇爲墠去墠爲漸而之逺其祭益稀【方本無去壇去墠四字之逺作逺之今按四字祭法本文之猶適也言漸而適逺也方本皆誤】昔者魯立煬宮春秋非之【春秋公羊傳定公九年九月立煬宮非禮也】以爲不當取巳毀之廟旣藏之主而復築宮以祭今之所議與此正同又𨿽違禮立廟至於禘祫也合食則禘無其所廢祭則於義不通此五說者皆所不可【其所方作所主義或作經或作禮今按此言若作別廟則不當禘於太廟又不當禘於別廟故云禘無其所若以無可禘祫之所而遂直廢其祭則於義乂有不可通者故其說如此方本誤也】故臣博采前聞求其折中以爲殷祖王【王卨也詩長髮王桓撥是也】周祖后稷太祖之上皆自爲帝又其代數巳逺不復祭之故太祖得正東向之位子孫從昭穆之列禮所稱者蓋以紀一時之宜非傳於後代之法也【蓋以或作蓋曰或無於字】傳曰子𨿽齊聖不先父食【春秋文公二年左氏語】蓋言子爲父屈也景皇帝𨿽太祖也其於獻懿則子孫也當禘祫之時獻祖宜居東向之位景皇帝宜從昭穆之列祖以孫尊孫以祖屈求之神道豈逺人情【之神或作神之非是】又常祭甚眾【眾或作頻新書陳京傳亦作眾】合祭甚寡則是太祖所屈之祭至少所伸之祭至多比於伸孫之尊廢祖之祭不亦順乎【今按韓公本意獻祖爲始祖其主當居初室百世不遷懿祖之主則當遷於太廟之西夾室而太祖以下以次列於諸室四時之享則惟懿祖不與而獻祖太祖以下各祭於其室室自爲尊不相降厭所謂所伸之祭常多者也禘祫則惟獻祖居東向之位而懿祖太祖以下皆序昭穆南北相向於前所謂祖以孫尊孫以祖屈而所屈之祭常少者也韓公禮學精深蓋諸儒所不及故其所議獨深得夫孝子慈孫報本反始不忘其所由生之本意眞可爲萬世之通法不但可施於一時也程子以爲不可漫觀者其謂此類也歟但其文字簡嚴讀者或未遽曉故竊推之以盡其意云】事異殷周禮從而變非所失禮也【所字疑衍】臣伏以制禮作樂者天子之職也陛下以臣議有可采【議下或有爲字】粗合天心斷而行之是則爲禮如以爲猶或可疑乞召臣對靣陳得失庶有發明謹議

省試顏子不貳過論【貞元十年應博學宏詞科作】

論曰登孔氏之門者眾矣三千之徒四科之目【或作夫】孰非由聖人之道【由或作曰】爲君子之儒者乎其於過行過言亦云鮮矣而夫子舉不貳過惟顏氏之子其何故哉請試論之夫聖人抱誠明之正性根中庸之至徳茍發諸中形諸外者不由思慮莫匪規矩不善之心無自入焉可擇之行無自加焉故惟聖人無過所謂過者【所上或有故字非是】非謂發於行彰於言人皆謂之過而後爲過也生於其心則爲過矣故顏子之過此類也不貳者蓋能止之於始萌絕之於未形不貳之於言行也中庸曰自誠明謂之性自明誠謂之教自誠明者不勉而中不思而得從容中道聖人也無過者也自明誠者【或無自字】擇善而固執之者也不勉則不中不思則不得不貳過者也故夫子之言曰回之爲人也擇乎中庸得一善則拳拳服膺而不失之矣又曰顏氏之子其殆庶幾乎言猶未至也而孟子亦云顏子具聖人之體而微者皆謂不能無生於其心而亦不暴之於外【亦不或無亦字】考之於聖人之道差爲過耳【伊川曰顏子所事則曰非禮勿視非禮勿聽非禮勿言非禮勿動仲尼稱之則曰得一善則拳拳服膺而弗失之又曰不遷怒不貳過有不善未嘗不知知之未嘗復行也此其好之篤學之之道也視聽言動皆禮矣所異於聖人者蓋聖人則不思而得不勉而中從容中道顏子則必思而後得必勉而後中故曰顏子之與聖人相去一息】顏子自惟其若是也於是居陋巷以致其誠飲一瓢以求其志【或無飲字】不以富貴妨其道不以隠約易其心確乎不拔浩然自守知髙堅之可尙忘鉆仰之爲勞任重道逺竟莫之致是以夫子嘆其不幸短命今也則亡謂其不能與已並立於至聖之域觀教化之大行也不然【或無不然字下或並無夫字】夫行發於身加於人言發乎邇見乎逺茍不愼也敗辱隨之而後思欲不貳過其於聖人之道不亦逺乎而夫子尙肯謂之其殆庶幾孟子尙復謂之具體而微者哉則顏子之不貳過盡在是矣謹論【或無謹論二字】

與李祕書論小功不稅書【祕書官稱也或無書字而以祕爲人名及論作問又稅下無書字者皆非是稅當作裞其字從衣博雅云過制追服謂之稅輸芮反亦音吐外反旣作此書先儒劉敞原父嘗辧其說而論之曰曾子曰小功不稅則是逺兄弟終無服也而可乎韓子嘗弔於人見其貌戚其意哀而其服吉者問之曰可也曰小功不稅也是以韓子疑之而作小功不稅之書夫韓子之疑之是也彼人之爲非也然而小功不稅禮也韓子曰君子於其骨肉死則悲哀而爲之服者豈牽於外哉聞其死則悲哀豈有間於新故死哉甚矣韓子之達於理而近之也𨿽然疑之未盡也求之不得也夫爲服者至親之恩以期斷其殺至於大功兄弟之恩以小功止其殺至於緦外親之服以緦窮其殺至於袒免聖人之制禮豈茍言情哉亦著於文而已矣大功稅小功不稅其文至於是也兄弟之服不過小功外親之服不過緦其情至於是也因其情而爲之文親疎之殺見矣故禮大功以上不謂之兄弟兄弟有加而大功無加者親親也有加者報之也親親者稅下親親者不稅是亦其情也且禮專爲情乎亦爲文乎如專爲情也則至親不可以期斷小功不可以不稅如爲文也則至親之期斷小功之不稅一也夫曾子韓子隆於情而不及文失禮之指而疑其說𨿽然韓子疑之是也彼人之爲非也何以言之邪小功𨿽不稅亦不吉服而已矣記曰聞逺兄弟之喪旣除喪而後聞之則免袒哭之成踴夫若是奚其吉哉故曰彼人之爲非也韓子疑之是也小功不稅禮也然則免袒成踴則已矣乎猶有加焉曰我未之聞也𨿽然降而無服者麻不稅是亦降而無服已哀之以其麻哭之以其情逾月然後已其亦愈乎吉也】

曾子稱小功不稅則是逺兄弟終無服也而可乎鄭注云以情責情【文見禮記檀弓以情上諸本有是字鄭注無此語只云以已恩怪之】今之士人遂引此不追服小功【不上或有而字】小功服最多【功服或作功之服】親則叔父之下殤與適孫之下殤【適音的】與昆弟之下殤【禮十六至十九爲長殤十二至十五爲中殤八歲至十一爲下殤七歲以下爲無服之殤生未三月不爲殤】尊則外祖父母常服則從祖父母【或無常字】禮沿人情其不可不服也明矣古之人【或作時】行役不逾時各相與處一國【或無相字非是然各字亦疑誤】其不追服𨿽不可猶至少今之人男出仕女出嫁或千里之外家貧訃告不及時則是不服小功者恆多而服小功者恆鮮矣君子之於骨肉死則悲哀而爲之服者豈牽於外哉【豈下或有有字】聞其死則悲哀豈有間於新故死哉今特以訃告不及時聞死出其月數則不服其可乎愈常怪此近出弔人見其顏色慼慼類有喪者【慼慼或作慼容類下或有於字喪或作服】而其服則吉問之則云小功不稅者也【稅下或無者字】禮文殘缺師道不傳不識禮之所謂不稅果不追服乎無乃別有所指而傳注者失其宗乎伏惟兄道徳純明躬行古道如此之類必經於心而有所決定不惜示及幸甚幸甚泥水馬弱不敢出不果鞠躬親問而以書【唐子西雲泥水馬弱以下若無而以書三字則上重甚矣此爲文之法也】悚息尢深【或作甚】愈再拜

太學生何蕃傳【或無太學生字傳作書云此文總於書類當從舊本今按此當作傳而入書類未詳其說但其詞則實傳也況有諸本可從乎】

太學生何蕃入太學者廿餘年矣【諸本作二十餘年方從杭本作廿年餘又云蜀本作二十而余字亦綴於年之下按說文廿音入二十並也卅先合切三十之省便古文也考之國語有云行玉廿防者正作此字泰山秦碑亦云皇帝臨立廿有六年則又以四字爲句而以廿爲一字尢明白矣故公文多用廿卅字惟孔左丞碑尙以四言故可考如南海碑薛助教碑石本亦皆然但世人多不之見耳今廿從方本餘年從諸本】歲舉進士學成行尊自太學諸生推頌不敢與蕃齒相與言於助教博士助教博士以狀申於司業祭酒司業祭酒撰次蕃之羣行焯焯者數十餘事以之升於禮部而以聞於天子【之升或作升之聞下或無於字】京師諸生以薦蕃名文說者不可選紀【名下或有爲字】公卿大夫知蕃者比肩立莫爲禮部【立下或有嘆字而無莫爲禮部四字】爲禮部者率蕃所不合者以是無成功蕃淮南人【子厚作陽城遺愛碣則云蕃廬江人】父母具全【具或作俱】初入太學歲率一歸父母止之其後間一二歲乃一歸又止之不歸者五歲矣蕃純孝人也閔親之老不自克一日揖諸生歸養於和州諸生不能止乃閉蕃空捨中於是太學六館之士百餘人【國子太學四門律書算爲六館】又以蕃之義行言於司業陽先生城【貞元十一年七月城自諫議大夫罷爲國子祭酒】請諭畱蕃【或無諭字諭或作論】於是太學闕祭酒會陽先生出道州【貞元十五年九月以城爲道州刺史】不果畱歐陽詹生言曰蕃仁勇人也【詹生或作生詹方本陽下注詹字下同今按歐陽詹生如史稱轅固生樂瑕公之類甚多不當作注】或者曰蕃居太學諸生不爲非義葬死者之無歸哀其孤而字焉【杭蜀本無葬字非是】惠之大小必以力復斯其所謂仁歟蕃之力不任其體其貌不任其心吾不知其勇也歐陽詹生曰朱泚之亂【建中四年十月涇原軍亂推朱泚爲主泚此禮反】太學諸生舉將從之來請起蕃蕃正色叱之六館之士不從亂玆非其勇歟惜乎蕃之居下其可以施於人者不流也譬之水其爲澤不爲川乎川者髙澤者卑髙者流卑者止是故蕃之仁義充諸心行諸太學積者多施者不遐也天將雨水气上【气上或有之字】無擇於川澤澗谿之髙下然則澤之道其亦有施乎抑有待於彼者歟故凡貧賤之士必有待然後能有所立獨何蕃歟吾是以言之無亦使其無傳焉【無下或無亦字】

答張籍書【公與籍相識於汴觀此書意謂薄晚須到公府卽尙爲佐於汴州時貞元十一年也新史曰籍性狷直嘗責愈喜慱塞及爲駮雜之說論議好勝人其排佛老不能著書若揚雄孟軻以垂世卽謂此書也籍遺公書云頃承論於執事嘗以世俗陵靡不及古昔蓋聖人之道廢弛之所爲也宣尼沒後楊朱墨翟恢詭異說幹惑人聽孟軻作書而正之聖人之道復存於世秦氏滅學漢重以黃老之術教人使人濅惑揚雄作法言而辧之聖人之道猶明及漢衰末西域浮屠之法入於中國中國之人世世譯而廣之黃老之術相沿而熾天下之言善者惟二者而已矣昔者聖人以天下生生之道曠乃物其金木水火土谷藥之用以厚之因人資善乃明乎仁義之徳以教之俾人有常故治生相存而不殊今天下資於生者咸備聖人之器用至於人情則溺乎異學而不由乎聖人之道使君臣父子夫婦朋友之義沈於世而邦家繼亂固仁人之所痛也自揚子云作法言至今近千載莫有言聖人之道者言之者惟執事焉耳習俗者聞之多怪而不信徒相爲訾終無裨於教也執事聰明文章與孟軻揚雄相若盍爲一書以興存聖人之道使時之人後之人知其去絕異學之所爲乎曷可俯仰於俗囂囂爲多言之徒哉然欲舉聖人之道者其身亦宜由之也比見執事多尙駮雜無實之說使人陳之於前以爲歡此有以累於令徳又商論之際或不容人之短如任私尙勝者亦有所累也先王存六藝自有常矣有徳者不爲猶以爲損況爲博塞之戲與人競財乎君子固不爲也今執事爲之廢棄時日竊實不識其然且執事言論文章不謬於古人今所爲或有不出於事之守常者竊未爲得也願執事絕博塞之好棄無實之談廣以接天下士嗣孟軻揚雄之作辧楊墨老釋之說使聖人之道復見於唐豈不尙哉】

愈始者望見吾子於人人之中固有異焉【上人字或作眾今按人人乃眾人之義此篇下文及與孟東野書別本歐陽詹哀詞皆有之然不見於它書疑當時之俗語也】及聆其音聲接其辭气則有願交之志因緣幸會遂得所圖豈惟吾子之不遺抑僕之所遇有時焉耳近者嘗有意吾子之闕焉無言意僕所以交之之道不至也【意吾子下或再出吾子字非是言下或無意字】今乃大得所圖脫然若沈屙去體灑然若埶熱者之濯淸風也然吾子所論排釋老不若著書囂囂多言【囂音枵】徒相爲訾若僕之見則有異乎此也【見上或有所字】夫所謂著書者義止於辭耳宣之於口書之於簡何擇焉孟軻之書非軻自著軻旣沒其徒萬章公孫丑相與記軻所言焉耳【或作者耳】僕自得聖人之道而誦之排前二家有年矣不知者以僕爲好辯也然從而化者亦有矣聞而疑者又有倍焉頑然不入者親以言諭之不入則其觀吾書也固將無得矣【無下或有所字得下或無矣字】爲此而止吾豈有愛於力乎哉然有一說化當世莫若口傳來世莫若書又懼吾力之未至也【未至或作不能或至下更有至之不能四字】三十而立四十而不惑吾於聖人旣過之猶懼不及矧今未至固有所未至耳請待五六十然後爲之冀其少過也吾子又譏吾與人人爲無實駁雜之說【與下或無復出人字駁雜之說世多指毛穎傳蓋因摭言有云韓公著毛穎傳好博塞之戲張水部以書勸之耳而不知籍此書乃與公酬答於貞元佐汴時而毛穎傳以呂汲公年譜考之則元和十年所作又柳子厚書毛穎傳後云自吾居夷不與中州人通書有來南者時言韓愈爲毛穎傳子厚以永貞元年出爲永州司馬凡十年則毛穎傳誠元和閒作後此書十有餘歲摭言未可慿也】此吾所以爲戲耳比之酒色不有間乎吾子譏之似同浴而譏裸裎也【裎或作體】若商論不能下气或似有之當更思而悔之耳博塞之譏敢不承教其他俟相見薄晚須到公府言不能盡【或無言字】愈再拜重答張籍書【籍遺公第二書云籍不以其愚輒進說於執事執事以導進之分復賜還答曲折教之使昏塞者不失其明然猶有所見願復於執事以畢其說焉夫老釋惑乎生人久矣誠以世相沿化而莫之知所以久惑乎爾執事材識明曠可以任著書之事故有告焉今以其言諭之不入則觀書亦無所得爲此而止未爲至也夫處一位在一鄕其不知聖人之道可以言諭之諭之不入乃捨之猶有已化者爲證也天下至廣民事至眾豈可資一人之口而親諭之者近而不入則捨之逺而有可諭者又豈可以家至而說之乎故曰莫若爲書爲書而知者則可以化乎天下矣可以傳於後世矣若以不入者而止爲書則於聖人之道奚傳焉士之壯也或從事於要劇或旅遊而不安宅或偶時之喪亂皆不皇有所爲況有疾疚吉凶虞其閒哉是以君子汲汲於所欲爲恐終無所顯於後若皆待五六十而後有所爲則或有遺恨矣今執事𨿽參於戎府當四海弭兵之際優遊無事不以此時著書而曰俟後或有不及曷可追乎天之與人性度已有器也不必老而後有成立者昔顏子之庶幾豈待五六十乎執事目不覩聖人而究聖人之道材不讓於顏子矣今年巳逾之曷懼於年未至哉顏子不著書者以其從聖人之後聖人已有定制故也若顏子獨立於世必有所云著也古之學君臣父子之道必資於師師之賢者其徒數千人或數百人是以沒則紀其師之說以爲書若孟軻者是已傳者猶以孟軻自論集其說不云沒後其徒爲之也後軻之世發明其學者揚雄之徒咸自作書今師友道喪浸不及揚雄之世不自論著以興聖人之道欲待孟軻之門人必不可冀矣君子發言舉足不逺於理未嘗聞以駁雜無實之說爲戲也執事毎見其說亦拊抃呼笑是撓气害性不得其正矣茍正之不得曷所不至焉或以爲中不失正將以茍悅於眾是戲人也是玩人也非示人以義之道也】

吾子不以愈無似意欲推而納諸聖賢之域【而或作之】拂其邪心增其所未髙謂愈之質有可以至於道者浚其源導其所歸漑其根將食其實此盛徳者之所辭讓【徳下或無者字】況於愈者哉抑其中有宜復者故不可遂巳昔者聖人之作春秋也旣深其文辭矣然猶不敢公傳道之口授弟子至於後世然後其書出焉【或無然後二字】其所以慮患之道微也今夫二氏之所宗而事之者下乃公卿輔相【乃或作及今按此言其下者猶是公卿輔相蓋微詞以見上自天子亦宗事二氏之意】吾豈敢昌言排之哉擇其可語者誨之猶時與吾悖其聲嘵嘵若遂成其書則見而怒之者必多矣必且以我爲狂爲惑其身之不能卹書於吾何有【此句書於方作於書仍無吾字今按書於吾何有言無補也方本誤】夫子聖人也且曰自吾得子路而惡聲不入於耳其餘輔而相者周天下猶且絕糧於陳畏於匡毀於叔孫奔走於齊魯宋衛之郊其道𨿽尊其窮也亦甚矣【窮或作躬甚作窮皆非是甚又或作至】賴其徒相與守之卒有立於天下向使獨言之而獨書之其存也可冀乎今夫二氏行乎中土也蓋六百年有餘矣其植根固其流波漫非所以朝令而夕禁也自文王沒武王周公成康相與守之禮樂皆在及乎夫子未久也自夫子而及乎孟子未久也自孟子而及乎揚雄亦未久也【下未及乎或並作至乎句下無也字】然猶其勤若此其困若此而後能有所立吾其可易而爲之哉其爲也易則其傳也不逺故余所以不敢也然觀古人得其時行其道則無所爲書書者皆所爲不行乎今而行乎後世者也【書者上或有爲字或無世字】今吾之得吾志失吾志未可知竢五六十爲之未失也天不欲使玆人有知乎則吾之命不可期如使玆人有知乎非我其誰哉其行道其爲書其化今其傳後必有在矣吾子其何遽戚戚於吾所爲哉【其何或作又何】前書謂吾與人商論不能下气若好勝者然𨿽誠有之抑非好巳勝也好已之道勝也非好已之道勝也已之道乃夫子孟軻揚雄所傳之道也【論上或無商字考張籍本書實有若好下或有已字或無然字或無非好已之道勝也一語雄下或無所傳也三字皆非是】若不勝則無以爲道【若上或有傳者二字以或作所皆非是】吾豈敢避是名哉夫子之言曰吾與回言終日不違如愚則其與眾人辧也有矣駁雜之譏前書盡之吾子其復之昔者夫子猶有所戲詩不云乎善戲謔兮不爲虐兮記曰張而不弛文武不能也惡害於道哉【能字本皆作爲考之記實曰張而不弛文武不能也弛而不張文武不爲也則此爲字當作能字乃是但李本云論衡嘗引此以辟董仲舒不窺園事正作爲字疑公自用論衡非用戴禮也今按作爲無理必有脫誤不然不應捨前漢有理之禮記而信後漢無理之論衡也況公明言記曰而無論衡之云且又安知論衡之不誤哉今據公本語依禮記定作能字惡害於道哉惡或作豈於下或有爲字一本作烏害其爲道哉】吾子其未之思乎孟君將有所適思與吾子別庶幾一來愈再拜

東雅堂昌黎集注卷十四

欽定四庫全書

東雅堂昌黎集注卷十五

書

與孟東野書【東野或作郊公貞元十五年從董晉喪岀汴州依張建封於徐因被畱以職事此書當在十六年三月作】

與足下別久矣以吾心之思足下知足下懸懸於吾也【以吾或作以余今從閣蜀本云除下文江湖予樂也一語余並作吾】各以事牽不可合並其於人人【其於人人或無下人字說見前卷答張籍書或作它人非是】非足下之爲見而日與之處足下知吾心樂否也【一本而下有又字之處或作人處】吾言之而聽者誰歟吾唱之而和者誰歟言無聴也唱無和也獨行而無徒也是非無所與同也足下知吾心樂否也【無聴無和上或並有之而字行下或無而字與或作以】足下才髙气淸行古道處今世無田而衣食事親左右無違足下之用心勤矣足下之處身勞且苦矣混混與世相濁獨其心追古人而從之【從之或作從今之人謝以貞元本定今按上語與世相濁卽是從今之人更著二字則贅而不詞矣】足下之道其使吾悲也【使上或無其字】去年春脫汴州之亂【貞元十五年二月從董晉喪出汴州四日而軍亂殺畱後陸長源】幸不死無所於歸遂來於此【於或作與今按送楊少尹序亦有此語】主人與吾有故【主人謂張建封也】哀其窮居吾於符離雎上及秋將辭去因被畱以職事【是年秋建封辟公爲幕職】黙黙在此行一年矣到今年秋聊復辭去江湖余樂也與足下終幸矣李習之娶吾亡兄之女【習之翺也公亡兄卽禮部郎中云卿之子弇也】期在後月朝夕當來此張籍在和州居喪家甚貧恐足下不知故具此白冀足下一來相視也自彼至此𨿽逺要皆舟行可至速圖之吾之望也春且盡時气向熱【盡時或作時盡向作日】惟侍奉吉慶愈眼疾比劇甚無聊不復一一愈再拜

答竇秀才書【竇下或有存亮字公時以言事黜爲山陽故云逺宰蠻縣貞元二十年作】

愈白愈少駑怯於他藝能自度無可努力又不通時事而與世多齟齬【上牀呂切又壯所切下音語】念終無以樹立遂發憤篤專於文學學不得其術【不得上一有而字】凡所辛苦而僅有之者皆符於空言而不適於實用又重以自廢是故學成而道益窮年老而智愈困【智或作身】今又以罪黜於朝廷逺宰蠻縣【貞元十九年公以言事出爲山陽令】愁憂無聊瘴癘侵加喘喘焉無以冀朝夕足下年少才俊辭雅而气銳【雅或作淸】當朝廷求賢如不及之時當道者又皆良有司操數寸之管書盈尺之紙【書或作盡】髙可以釣爵位循次而進亦不失萬一於甲科【循上或有若字或無萬一二字】今乃乘不測之舟入無人之地以相從問文章爲事身勤而事左【或作尢非是】辭重而請約非計之得也𨿽使古之君子積道藏徳遁其光而不曜【其光二字或作世曜或作耀】膠其口而不傳者遇足下之請懇懇【請或作情】猶將倒廩傾囷【囷一作箘】羅列而進也若愈之愚不肖又安敢有愛於左右哉顧足下之能足以自奮愈之所有如前所陳是以臨事愧恥而不敢答也錢財不足以賄左右之匱急文章不足以發足下之事業【章不足或作章不可】稛載而往垂橐而歸【管子小正篇諸侯之使垂橐而入稛載而歸稛苦隕切】足下亮之而已愈白

上李尙書書【李下或有實字】

月日【貞元十九年】將仕郎前守四門博士韓愈謹載拜奉書尙書大尹閣下【載或作再古字通用或無尙書二字貞元十九年三月乙亥以檢校工部尙書李實爲京兆尹】愈來京師於今十五年【此書稱將仕郎前守四門博士退之以貞元十八年授國子四門博士十九年拜監察禦史作此書時蓋已罷博士而未授禦史正十九年也退之以貞元五年復來京師至是十五年矣】所見公卿大臣不可勝數皆能守官奉職無過失而已未見有赤心事上憂國如家如閣下者【或無如家二字實恃寵彊愎專於聚斂公於順宗實錄備書之矣而於此書且復有赤心憂國之語何哉豈詩所謂因以箴之耶抑屈身行道聖賢所不免也】今年已來不雨者百有餘日【貞元十九年自正月不雨至七月】種不入土野無靑艸而盜賊不敢起谷價不敢貴百坊百二十司六軍二十四縣之人皆若閣下親臨其家老姦宿贓銷縮摧沮防亡魄喪影滅迹絕非閣下條理鎭服布宣天子威徳其何能及此愈也少從事於文學見有忠於君孝於親者𨿽在千百年之前猶敬而慕之況親逢閣下得不候於左右以求效其懇懇謹獻所爲文兩卷凡十五篇【謹或作僅】非敢以爲文也以爲謁見之資也進退惟命愈恐懼再拜

賀徐州張僕射白兔書【或注建封字或作狀公貞元十五年秋佐張建封於徐書是時作】

伏聞今月五日營田巡官陳從政獻瑞兔毛質皦白【皦或作全或作皎】天馴其心【馴音循】其始實得之符離安阜屯【安阜或云屯名如唐孟元陽董作西華屯是也今按下云得之軍田則此屯字乃屯田之屯也】屯之役夫【屯或作田】朝行遇之迫之弗逸【弗或作不】人立而拱竊惟休咎之兆天所以啟覺於下依類托諭事之纖悉不可圖驗非睿智博通孰克究明愈𨿽不敏【或無此一語】請試辧之兔陰類也又窟居狡而伏逆象也今白其色絕其羣也馴其心化我徳也人立而拱非禽獸之事革而從人且服罪也得之符離符離實戎國名又附麗也【戎閣杭本作我名下注絕句二字麗或作離今按實我國名不成文理漢書衛靑傳討蒲泥破符離晉灼曰二王號也所謂戎國疑或取此】不在農夫之田而在軍田武徳行也不戰而來之之道也有安阜之嘉名焉【道下或無也字安阜或作革附或作安附嘉或作喜又無名字皆非是】伏惟閣下股肱帝室藩垣天下四方其有逆亂之臣未血斧鑕之屬【鑕職日切鐵椹也】畏威崩析歸我乎哉其事兆矣【諸本多如此嘉祐杭本亦然方本之屬作其屬屬下句析作折云漢終軍傳野獸並角明同本也眾支內附示無外也殆將有解編髮削左衽而防化者又王褒講徳論今南郡獲白虎偃武興文之應也獲之者張武張而猛也公言蓋祖此今按嘉祐諸本之析二字文理分明方氏但據蜀本而不復著諸本之同異其所定又皆誤蓋其屬歸我事小不足言不若逆亂之臣歸我之爲大而可願也崩拆亦不成文若用論語分崩離析之語則當從木若用史記折而入於魏之語則當從手二義皆通然旣有崩字則似本用論語中字也】是宜具迹表聞以承答天意小子不惠猥以文句微識防念【或無不惠二字念文苑作合全無文理】睹玆盛美焉敢避不讓之責而黙黙耶【杭蜀苑作黙賀也亦不成文理】愈再拜

上兵部李侍郎書【蜀本注巽字或作異非是永貞元年十二月九日江陵作李巽是時自江西觀察使入爲兵部侍郎】

十二月九日【永貞元年】將仕郎守江陵府法曹參軍韓愈謹上書侍郎閣下愈少鄙鈍於時事都不通曉家貧不足以自活應舉覓官凡二十年矣【書稱守江陵府法曹參軍蓋永貞元年也退之以貞元二年入京師至此二十年矣】薄命不幸動遭讒謗進寸退尺卒無所成性本好文學【好或作喜】因困厄悲愁無所告語遂得究窮於經傳史記百家之說沈潛乎訓義反復乎句讀礱磨乎事業而奮發乎文章凡自唐虞以來編簡所存大之爲河海髙之爲山嶽【文苑作泰山與上下句不類非是】明之爲日月幽之爲神纎之爲珠璣華實變之爲雷霆風雨奇辭奧防靡不通達惟是鄙鈍不通曉於時事學成而道益窮年老而智益困【智或作身】私自憐悼悔其初心髮禿齒豁不見知已夫牛角之歌辭鄙而義拙【琴操曰寧戚飯牛車下叩牛角而歌曰南山矸白石爛生不逢堯與舜禪短布單衣才至骭長夜漫漫何時旦齊桓公聞之舉以爲相】堂下之言不書於傳記【左氏昭二十八年叔向適鄭鬷蔑惡欲觀叔向從使之收器者而往立於堂下一言而善叔向將飲酒聞之曰必鬷明也下執其手以上曰子若無言吾幾失子矣】齊桓舉以相國叔向攜手以上然則非言之難爲聽而識之者難遇也【難爲屬上句爲或作其則屬下句】伏以閣下內仁而外義行髙而徳鉅尙賢而與能哀窮而悼屈【方本仁下賢下無而字今詳此上下四句本或皆有而字者爲正或皆無之或上二句無而下二句有者亦通而方本必於其第一第三句去之使其參差齟齬而不可讀以爲古則不淳以爲今則不響不識其何意也】自江而西旣化而行矣今者入守內職爲朝廷大臣當天子新卽位【是歲八月憲宗卽位】汲汲於理化之日出言舉事宜必施設【宜或作計】旣有聴之之明又有振之之力寧戚之歌鬷明之言不發於左右則後而失其時矣謹獻舊文一卷扶樹教道有所明白南行詩一卷舒憂娛悲雜以瓌怪之言時俗之好所以諷於口而聽於耳也如賜覽觀亦有可采幹黷嚴尊伏增惶恐愈再拜

答尉遲生書【下或注汾字】

愈白尉遲生足下【或無愈白二字尉音郁】夫所謂文者必有諸其中是故君子愼其實實之美惡其發也不揜本深而末茂形大而聲宏行峻而言厲心醇而气和昭晰者無疑優遊者有餘體不備不可以爲成人辭不足不可以爲成文愈之所聞者如是有問於愈者亦以是對今吾子所爲皆善矣謙謙然若不足而以徵於愈愈又敢有愛於言乎抑所能言者皆古之道古之道不足以取於今【或無復出之道三字】古吾子何其愛之異也賢公卿大夫在上比肩始進之賢士在下比肩彼其得之必有以取之也子欲仕乎其往問焉皆可學也若獨有愛於是而非仕之謂則愈也嘗學之矣請繼今以言

答楊子書【此書答楊敬之淩之子也所謂逺其兄甚者謂誨之誨之馮之子柳子厚所爲說車者也此書貞元十七年作】

辱書並示表記述書辭等五篇比於東都略見顏色未得接言語心固已相奇但不敢果於貌定【果於或作果以】知人堯舜所難【舜或作帝】又甞服宰予之誡故未敢決然挹亦不敢忽然忘也到城已來不多與人還往友朋之中所敬信者平昌孟東野【東野徳州平昌人】東野矻矻說足下不離口崔大惇詩不多見【惇詩名羣】每每說人物亦以足下爲處子之秀近又得李七翺書【李下或無七字】亦云足下之文逺其兄甚【下或有矣字】夫以平昌之賢其言一人固足信矣況又崔與李繼至而交說邪故不待相見相信已熟旣相見不要約已相親審知足下之才充其容也今辱書乃云云是所謂以黃金注重外而內惑也【莊子達生篇以瓦注者巧以鉤注者憚以黃金注者昏其巧一也而有所矜則重外也凡外重者內拙】然恐足下少年與僕老者不相類尙須驗以言故具白所以【下或有也字非是】而今而後不置疑於其間可也【閒上或無其字】若曰長育人才則有天子之大臣在若僕者守一官且不足以修理況如是重任邪學問有暇幸時見臨愈白

上襄陽於相公書【或注頔字公元和元年自江陵掾召爲國子博士行至鄧州北境作是書以答之於頔字允元頔音油】

伏防示文武順聖樂辭【唐徳宗以後方鎭多制樂舞以獻頔獻順聖樂曲其曲將半行綴皆伏一人舞於中又令女妓爲佾舞雄健壯妙號爲孫武順聖樂】天保樂詩【保或作寶】讀蔡琰胡笳辭詩【後漢蔡琰字文姬中郎將邕之女興平中沒於南匈奴十二年笳音茄胡人捲蘆葉吹之也】移族從並與京兆書【移族從以下八字閣杭本如此云頔世雄朔易時移羣從占數爲京兆人以書修敬於京兆尹李實劉夢得集有代李尹答書可考諸本或以從並爲徙並非也今按劉集代實答頔第二書也其曰移族從者頔與京兆書外別有移羣從書移非移居之移乃移文之移蓋始去其舊鄕故移書以曉其宗族羣從也】自幕府至鄧之北境凡五百餘里自庚子至甲辰凡五日【庚上或無自字】手披目視口詠其言心惟其義且恐且懼忽若有亡不知鞍馬之勤道途之逺也夫防谷之水深不過咫尺丘垤之山髙不能逾尋文人則狎而翫之【人則或作則人】及至臨泰山之懸崖窺巨海之驚瀾莫不戰掉悼栗惑而自失【悼或作悸或作惶或作憚說文悼懼也陳楚謂懼曰悼陸士衡表五情震悼】所觀變於前所守易於內亦其理宜也閣下負超卓之奇材蓄雄剛之俊徳渾然天成無有畔岸而又貴窮乎公相威動乎區極【區或作樞】天子之毗諸侯之師故其文章言語與事相侔憚赫若雷霆【憚赫或作變化閣蜀錄粹皆作燀赫字小訛也丹末切與怛同莊子聲侔神憚赫千里】浩汗若河漢正聲諧韶濩勁气沮金石丰而不餘一言約而不失一辭其事信其理切孔子之言曰【或無之言字】有徳者必有言信乎其有徳【一有而字】且有言也楊子云曰【云下或有言字】商書灝灝爾周書噩噩爾信乎其能灝灝而且噩噩也【灝胡老切同浩】昔者齊君行而失道管子請釋老馬而隨之【隨上或無而字管仲隰朋從威公伐孤竹迷惑失道管仲曰老馬之智可用也乃放老馬而隨之遂得道見韓子】樊遲請學稼孔子使問之老農【論語樊遲請學稼孔子曰吾不如老農】夫馬之智不賢於夷吾農之能不聖於尼父然且云爾者【然下或有則字非是】聖賢之能多農馬之知專故也今愈𨿽愚且賤其從事於文章專且久則其贊王公之能而稱大君子之美不爲僭越也伏惟詳察愈恐懼再拜

上鄭尙書相公啟【鄭餘慶字居業元和三年以檢校兵部尙書兼東都畱守公時爲都官員外郎分司東都】

愈啟伏防仁恩猥賜示問【猥或作俯方無今按言猥若俯者事上之禮無者非是】感戴戰悚【或作栗】若無所容措然尙有厥誠須盡露於左右者敢避其煩黷懷不滿之意於受恩之地哉【或無厥誠字黷或作瀆字通用或作黙則訛矣又連下句讀之其誤益甚】愈幸甚三得爲屬吏【元和元年九月餘慶爲國子祭酒公爲博士十一月餘慶爲河南尹公分司東都至是餘慶爲畱守公爲都官員外郎】朝夕不離門下出入五年【方從杭蜀本無入字今按出入漢人語多有之公作襄陽盧丞志亦云出入十年方誤矣】竊自計較受與報不宜在門下諸從事後【較或作校】故事有當言未嘗敢不言有不便於已【閣無於字非是】輒吐私情閣下所宜憐也分司郎官職事惟祠部爲煩且重愈獨判二年日與宦者爲敵相伺候罪過惡言詈辭狼藉公牒不敢爲恥實慮陷禍故前者爲狀乞與諸郎官更判意𨿽甚專事似率爾言語精神不能自明不防察允遽以慙歸僶俛日日【僶音泯】遂逾累旬私圖其宜敢以病告鳲鳩平均歌於國風【詩曹國風鳲鳩刺不壹也在位無君子用心之不壹也】從事獨賢雅以怨刺【詩小雅北山刺幽王也役使不均已勞於從事而不得養其父母焉】伏惟俯加憐察【閣無俯字錄無俯察二字俯或作特今按得失之意已論於篇首矣】幸甚幸甚愈再拜

上畱守鄭相公啟【元和五年冬攺河南令以軍人事辧於畱守鄭公其言剴切其退甚輕信乎史所謂篤道君子也】

愈啟愈爲相公官屬五年辱知辱愛伏念曾無絲毫事爲報答效【或無伏字】日夜思慮謀畫以爲事大君子當以道不宜茍且求容悅故於事未嘗敢疑惑宜行則行宜止則止【止方並作爾按對上句行字義當作止方本無理不詞今攺從眾】受容受察【閣杭本無受容字非是】不復進謝自以爲如此眞得事大君子之道【或無之字】今𨿽防沙汰爲縣固猶在相公治下未同去離門墻爲故吏爲形迹嫌疑攺前所爲以自疏外於大君子【外下或無於於非是】固當不待煩說於左右而後察也人有告人辱罵其妹與妻爲其長者得不追而問之乎追而不至爲其長者得不怒而杖之乎坐軍營操兵守禦爲畱守出入前後驅從者此眞爲軍人矣坐坊市賣餅又稱軍人則誰非軍人也愚以爲此必姦人以錢財賂將吏盜相公文牒竊注名姓於軍籍中以陵駕府縣【陵駕字見選沈休文論】此固相公所欲去奉法吏所當嫉𨿽捕系杖之未過也【嫉下或有矣字未上或無之字非是未下或有至字或作不至過】昨聞相公追捕所告受辱罵者愚以爲大君子爲政當有權變始似小異要歸於正耳軍吏紛紛入見告屈爲其長者【長下或無者字非是】安得不小致爲之之意乎未敢以此仰疑大君子及見諸從事說則與小人所望信者少似乖戾𨿽然豈敢生疑於萬一必諸從事與諸將吏未能去朋黨心蓋覆黤黮【黤黮甚黒也劉伶客至詩黤黮元夜陰黤烏敢切黮徒敢切】不以眞情狀白露左右小人受私恩良久【受私或作私受今按私受非是然此七字爲句語亦太煩又下語便有私恨字不應重復如此疑此私字是衍文也】安敢閉蓄以爲私恨不一二陳道伏惟相公憐察幸甚幸甚愈無適時才用漸不喜爲吏得一事爲名可自罷去不啻如棄涕唾無一分顧借心【閣本名字在罷字下而名字下更有一罷字杭本無名字可自作自可亦無下罷字一本或作可自罷乃罷去今按此句讀本皆不可讀但別本作得一事爲名可自罷去比閣本只移一名字去一罷字比杭本但增一】

【名字倒一自字而文義通暢略無凝滯今從之又按此二書誤字尢多而閣杭蜀本又爲特甚不知何故如此大抵公於朝廷或抵上官論時事及職事則皆如公狀之體不用古文奇語此二篇亦其類也竊意讀者厭其無奇而輒攺之故其多誤至此云】顧失大君子纖芥意如丘山重守官去官惟今日指揮愈惶懼再拜

東雅堂昌黎集注卷十五

欽定四庫全書

東雅堂昌黎集注卷十六

書

上宰相書【李肇國史補云進士得第謂之前進士公貞元八年登第後又試博學宏辭於禮部又黜於中書此貞元十一年所以上宰相書求仕凡三上不報是年五月東歸】

正月二十七日前鄕貢進士韓愈謹伏光範門下再拜獻書相公閣下【書下或有於字時宰相趙憬賈耽盧邁也】詩之序曰菁菁者莪樂育材也君子能長育人材則天下喜樂之矣【或作也】其詩曰菁菁者莪在彼中阿旣見君子樂且有儀說者曰菁菁者盛也莪微艸也阿大陵也言君子之長育人材若大陵之長育微艸能使之菁菁然盛也旣見君子樂且有儀云者天下美之之辭也其三章曰旣見君子錫我百朋說者曰百朋多之之辭也言君子旣長育人材又當爵命之賜之厚祿以寵貴之云爾【賜之賜或作錫之或作以】其卒章曰泛泛楊舟載沈載浮旣見君子我心則休說者曰載載也【載載也或作載者載也或作載者舟也或作載舟也】沈浮者物也言君子之於人才無所不取若舟之於物浮沈皆載之云爾旣見君子我心則休云者言若此則天下之心美之也【心上或無之字】君子之於人也旣長育之又當爵命寵貴之而於其才無所遺焉【邵氏聞見錄云退之於文不全用詩書之言如田正先廟碑曰魯僖公能遵其祖伯禽之烈周天子實命其史臣克作爲駧駜泮閟之詩使聲於廟其用詩之法如此上宰相書解釋菁菁者莪二百餘字蓋少作也云云】孟子曰君子有三樂王天下不與存焉其一曰樂得天下之英才而教育之此皆聖人賢士之所極言至論古今之所宜法者也然則孰能長育天下之人材將非吾君與吾相乎孰能教育天下之英材將非吾君與吾相乎【然則下或無孰能至相乎十七字歐本云存此則與後相應然亦無孰長人三字則非是】幸今天下無事小大之官各守其職【或作所】錢谷甲兵之問不至於廟堂論道經邦之暇捨此宜無大者焉今有人生二十八年矣【退之以天歷三年戊申生至貞元十一年乙亥二十八年也】名不著於農工商賈之版其業則讀書著文歌頌堯舜之道雞鳴而起孜孜焉亦不爲利其所讀皆聖人之書楊墨釋老之學無所入於其心其所著皆約六經之防而成文抑邪與正辧時俗之所惑【與或作興】居窮守約【或無守字】亦時有感激怨懟奇怪之辭【懟音隊】以求知於天下亦不悖於教化妖淫諛佞譸張之說【譸音輈】無所出於其中四舉於禮部乃一得三選於吏部卒無成九品之位其可望一畝之宮其可懷【宮或作宅方云一畝之宮本儒行語公苗蕃志無宮以歸今本亦誤今按二字無大利害公用儒行語亦或有之然謂其專用宮字而不得更用宅字則固矣】遑遑乎四海無所歸卹卹乎饑不得食【卹卹乎左昭十二年之文卹卹憂貌】寒不得衣濵於死而益固得其所者爭笑之忽將棄其舊而新是圖求老農老圃而爲師悼本志之變化中夜涕泗交頤𨿽不足當詩人孟子之謂【子之下或有所字】抑長育之使成材其亦可矣教育之使成才其亦可矣抑又聞古之君子相其君也【之字或在君子下或子下別有之字】一夫不獲其所若已推而內之溝中今有人生七年而學聖人之道以修其身積二十年【十下或有一字】不得已一朝而毀之是亦不獲其所矣伏念今有仁人在上位若不往告之而遂行是果於自棄而不以古之君子之道待吾相也其可乎寧往告焉若不得志則命也【志上或有其字今擬志字衍】其亦行矣洪範曰凡厥庶民有猷有爲有守汝則念之不恊於極不罹於咎【二不字或並作弗】皇則受之而康而色曰予攸好徳汝則錫之福是皆與善之辭也抑又聞古之人有自進者而君子不逆之矣【君上或無而字】曰予攸好徳汝則錫之福之謂也抑又聞上之設官制祿必求其人而授之者非茍慕其才而富貴其身也【或無貴字】蓋將用其能理不能用其明理不明者耳下之修巳立誠必求其位而居之者非茍沒於利而榮於名也【沒或作役國語重耳不沒於利注沒貪也】蓋將推巳之所餘以濟其不足者耳然則上之於求人下之於求位交相求而一其致焉耳【一其致或作其致一】茍以是而爲心則上之道不必難其下下之道不必難其上可舉而舉焉不必讓其自舉也【讓下或有於字】可進而進焉不必亷於自進也【於下或有其字】抑又聞上之化下【或無之字】得其道則勸賞不必徧加乎天下而天下從焉【則或作其疑當並有則其字】因人之所欲爲而遂推之之謂也【或作矣】今天下不由吏部而仕進者幾希矣主上感傷山林之士有逸遺者屢詔內外之臣旁求於四海【求下或有儒雅字雅亦或作士】而其至者蓋闕焉豈其無人乎哉亦見國家不以非常之道禮之而不求耳【家下或有之字】彼之處隠就閒者亦人耳其耳目鼻口之所欲其心之所樂其體之所安豈有異於人乎哉今所以惡衣食窮體膚麋鹿之與處猿狖之與居【狖音柚】固自以其身不能與時從順俯仰【從方作俗今按後卷與馮宿書云委曲從順向風承意則諸本作從順者固韓公常用之語也方本語意拙澁非是】故甘心自絕而不悔焉而方聞國家之仕進者【聞下或有今字】必舉於州縣然後升於禮部吏部試之以繡繪雕琢之文考之以聲勢之逆順章句之短長中其程式者然後得從下士之列𨿽有化俗之方安邊之畫不繇是而稍進萬不有一得焉【進下或有者字】彼惟恐入山之不深入林之不宻【惟恐或作之恐或無此二字】其影響昧昧惟恐聞於人也今若聞有以書進宰相而求仕者而宰相不辱焉而薦之天子而爵命之而布其書於四方【進或作止而宰而爵或並無而宰而復出天子二字或無於字】枯槁沈溺魁閎寛通之士必且洋洋焉動其心峨峨焉纓其冠於於焉而來矣此所謂勸賞不必徧加乎天下而天下從焉者也因人之所欲爲而遂推之之謂者也伏惟覽詩書孟子之所指念育才錫福之所以考古之君子相其君之道而忘自進自舉之罪思設官制祿之故以誘致山林逸遺之士庶天下之行道者知所歸焉【歸上或有依字】小子不敢自幸其嘗所著文輒采其可者若干首錄在異捲冀辱賜觀焉【或無敢字或無冀字冀辱或作伏埀】幹黷尊嚴伏地待罪愈再拜後十九日復上書【張子韶曰退之平生本彊人而爲饑寒所迫累數千言求官於宰相亦可怪也至第二書乃復自比爲盜賊管庫且云大其聲而疾呼矣略不知恥何哉豈作文者其文當如是其心未必然邪】

二月十六日前鄕貢進士韓愈謹再拜言相公閣下向上書及所著文後待命凡十有九日不得命恐懼不敢逃遁不知所爲【或無逃字】乃復敢自納於不測之誅以求畢其說而請命於左右愈聞之蹈水火者之求免於人也不惟其父兄子弟之慈愛然後呼而望之也將有介於其側者𨿽其所憎怨茍不至乎欲其死者則將大其聲疾呼而望其仁之也【仁或作人而之下有救字或作人而下無之字今按此若作人之救則正與下句全字爲對而下文再舋其語亦以二字相對但覺其語差凡故今且從方本】彼介於其側者聞其聲而見其事不惟其父兄子弟之慈愛然後往而全之也𨿽有所憎怨茍不至乎欲其死者則將狂奔盡气濡手足焦火髮救之而不辭也若是者何哉其勢誠急而其情誠可悲也愈之彊學力行有年矣愚不惟道之險夷【愚上或有其字而愚下有也字也又或作甚或有其字而無也甚二字】行且不息以蹈於窮餓之水火其旣危且亟矣大其聲而疾呼矣閣下其亦聞而見之矣【或作歟】其將往而全之歟抑將安而不救歟【不下或有之字】有來言於閣下者曰有觀溺於水而爇於火者有可救之道而終莫之救也閣下且以爲仁人乎哉不然若愈者亦君子之所宜動心者也或謂愈【下或有曰字】子言則然矣宰相則知子矣如時不可何愈竊謂之不知言者誠其材能不足當吾賢相之舉耳【材或作才能不或作不能而無足字相上或無賢字】若所謂時者固在上位者之爲耳【或無之字又無也字或並無之耳非也四字之爲耳三字或作爲之耳皆非是】非天之所爲也前五六年時宰相薦聞尙有自布衣防抽擢者與今豈異時哉且今節度觀察使及防禦營田諸小使等尙得自舉判官無間於已仕未仕者【或無使及二字非是閒或作聞或作】問況在宰相吾君所尊敬者而曰不可乎古之進人者或取於盜【禮記雜記曰管仲遇盜取二人焉上以爲公臣曰其所與遊辟也可人也】或舉於管庫【禮記檀弓曰趙文子所舉於晉國管庫之士七十有餘家】今布衣𨿽賤猶足以方於此情隘辭慼不知所裁亦惟少垂憐焉【憐下或有察字】愈再拜

後廿九日復上書

三月十六日前鄕貢進士韓愈謹再拜言相公閣下愈聞周公之爲輔相其急於見賢也方一食三吐其哺方一沐三捉其髮【事見史記輔相下或有也字其急或無其字捉或作握】當是時天下之賢才皆已舉用姦邪讒佞欺負之徒皆已除去【姦下或有人字無欺字非是】四海皆巳無虞九夷八蠻之在荒服之外者皆已賔貢【之在或無之字】天災時變昆虫艸木之妖皆巳銷息天下之所謂禮樂刑政教化之具皆巳修理風俗皆已惇厚動植之物風雨霜露之所霑被者皆已得宜休徵嘉瑞麟鳯龍之屬皆已備至而周公以聖人之才慿叔父之親其所輔理承化之功又盡章章如是其所求進見之士豈復有賢於周公者哉不惟不賢於周公而巳豈復有賢於時百執事者哉豈復有所計議能補於周公之化者哉然而周公求之如此其急惟恐耳目有所不聞見思慮有所未及以負成王托周公之意不得於天下之心【托周公疑此周公字當是國字意下或有以字】如周公之心設使其時輔理承化之功未盡章章如是而非聖人之才而無叔父之親則將不暇食與沐矣豈特吐哺捉髮爲勤而止哉維其如是故於今頌成王之徳而稱周公之功不衰今閣下爲輔相亦近耳天下之賢才豈盡舉用姦邪讒佞欺負之徒豈盡除去【或無佞欺字】四海豈盡無虞九夷八蠻之在荒服之外者豈盡賔貢天災時變昆虫艸木之妖豈盡銷息天下之所謂禮樂刑政教化之具豈盡修理風俗豈盡惇厚動植之物風雨霜露之所霑被者豈盡得宜休徵嘉瑞麟鳯龍之屬豈盡備至其所求盡見之士𨿽不足以希望盛徳至比於百執事【至比或作如比】豈盡出其下哉其所稱說豈盡無所補哉今𨿽不能如周公吐哺捉髮亦宜引而進之察其所以而去就之不宜黙黙而已也愈之待命四十餘日矣【餘日或作日余】書再上而志不得通足三及門而閽人辭焉惟其昏愚不知逃遁故復有周公之說焉閣下其亦察之【或無此六字】古之士三月不仕則相弔故出彊必載質然所以重於自進者以其於周不可則去之魯於魯不可則去之齊於齊不可則去之宋之鄭之秦之楚也【之魯之齊之下或並有於字則去之宋或無則字】今天下一君四海一國捨乎此則夷狄矣去父母之邦矣故士之行道者【道下一有也字】不得於朝則山林而已矣山林者山之所獨善自養而不憂天下者之所能安也如有憂天下之心則不能矣故愈毎自進而不知愧焉書亟上足數及門而不知止焉【數音朔】寧獨如此而已惴惴焉惟不得出大賢之門下是懼【不得上或有恐字】亦惟少垂察焉瀆冒威尊惶恐無已【威尊或作尊威無巳或作無文非是】愈再拜

答侯繼書【繼與公同貞元八年進士第公時以宏詞三試於吏部不售故云又爲考官所辱此貞元十一年年上宰相書之前也】

裴子自城來得足下一書明日又於崔大處【崔大名羣字惇詩】得足下陜州所畱書翫而復之不能自休尋知足下不得畱僕又爲考官所辱【官一作功】欲致一書開足下【開或作聞】並自舒其所懷含意連辭將發復已卒不能成就其說及得足下二書凡僕之所欲進於左右者足下皆以自得之【或無以字今按以巳通晉宋人書帖多用以字】僕𨿽欲重累其辭諒無居足下之意外者故絕意不爲【𨿽欲或作𨿽復或無之意二字】行自念方當逺去潛深伏隩與時世不相聞【行或作亦當或作將隩或作奧或無世字今按行疑當作復】𨿽足下之思我無所窺尋其聲光故不得不

有書爲別非復有所感發也僕少好學問自五經之外百氏之書未有聞而不求得而不觀者然其所志惟在其意義所歸至於禮樂之名數陰陽土地星辰方藥之書【或無方藥二字】未嘗一得其門戶𨿽今之仕進者不要此道然古之人未有不通此而能爲大賢君子者【子下或有事字者下或有也字】僕𨿽庸愚毎讀書輒用自愧今幸不爲時所用無朝夕役役之勞將試學焉力不足而後止猶將愈於汲汲於時俗之所爭【一作事】旣不得而怨天尢人者此吾今之志也【此句或無今字】懼足下以吾退歸因謂我不復能自彊不息【或無我字】故因書奉曉冀足下知吾之退未始不爲進而眾人之進未始不爲退也【或無兩之字】旣貨馬卽求船東下二事皆不過後月十日有相問者爲我謝焉【月十日或只作旬字或無我字此下或有愈再拜字】

答崔立之書【立之字斯立貞元四年進士唐進士禮部旣登第後吏部試之中其程度然後命之官公貞元八年第進士至是三試吏部不售斯立以書勉之而公以書答之也】

斯立足下僕見險不能止動不得時顚頓狼狽失其所操持困不知變以至辱於再三君子小人之所憫笑天下之所背而馳者也【或無也字】足下猶復以爲可教貶損道徳乃至手筆以問之扳援古昔【扳音攀援於元切】辭義髙逺且進且勸足下之於故舊之道得矣【之於上或無之字得下或有之字】𨿽僕亦固望於吾子不敢望於他人者耳然尙有似不相曉者非故欲發余乎不然何子之不以丈夫期我也【或無之字】不能默黙聊復自明【自明或作明白】僕始年十六七時未知人事讀聖人之書以爲人之仕者皆爲人耳非有利乎已也及年二十時苦家貧衣食不足謀於所親然後知仕之不惟爲人耳及來京師見有舉進士者人多貴之僕誠樂之就求其術或出禮部所試賦詩策等以相示【賦詩或作詩賦】僕以爲可無學而能因詣州縣求舉有司者好惡出於其心【司下或無者字】四舉而後有成亦未卽得仕聞吏部有以博學宏詞選者人尢謂之才且得美仕就求其術或出所試文章亦禮部之類私怪其故然猶樂其名因又詣州府求舉凡二試於吏部一旣得之而又黜於中書𨿽不得仕人或謂之能焉退自取所試讀之乃類於俳優者之辭【退下或有因字類於或作類乎】顏忸怩而心不寧者數月【忸音衂怩女夷切】旣已爲之則欲有所成就【所成或無此二字或無所字】書所謂恥過作非者也因復求舉亦無幸焉乃復自疑以爲所試與得之者不同其程度及得觀之餘亦無甚愧焉夫所謂博學者豈今之所謂者乎夫所謂宏辭者豈今之所謂者乎誠使古之豪傑之士若屈原孟軻司馬遷相如揚雄之徒進於是選必知其懷慙乃不自進而已耳【或無相如二字】設使與夫今之善進取者競於防昧之中【或無進者二字】僕必知其辱焉然彼五子者且使生於今之世【五或作數生或作出】其道𨿽不顯於天下其自負何如哉肯與夫鬥筲者決得失於一夫之目而爲之憂樂哉故凡僕之汲汲於進者其小得蓋欲以具裘葛養窮孤【具或作完窮孤或作孤窮】其大得蓋欲以同吾之所樂於人耳其他可否自計已熟誠不待人而後知今足下乃復比之獻玉者以爲必竢工人之剖【工人或作良工】然後見知於天下𨿽兩刖足不爲病【卞和獻玉刖足事是韓非子刖足下或有而字】且無使勍者再克【或作刖下同勍渠京切】誠足下相勉之意厚也然仕進者豈捨此而無門哉足下謂我必待是而後進者尢非相悉之辭也【後進或作後振尢非或作非尢非是】僕之玉固未嘗獻而足固未嘗刖足下無爲爲我戚戚也【或無足下字或無復出爲字或並無二爲字非是】方今天下風俗尙有未及於古者邊境尙有被申執兵者【境或作地或無境字】主上不得怡而宰相以爲憂僕𨿽不賢亦且潛究其得失【或無其字】致之乎吾相薦之乎吾君上希卿大夫之位下猶取一障而乘之【見西漢武帝時匈奴求和親博士狄山語】若都不可得猶將耕於寛閒之野釣於寂寞之濵求國家之遺事考賢人哲士之終始【終上或有所字】作唐之一經垂之於無窮誅姦諛於旣死發潛徳之幽光二者將必有一可足下以爲僕之玉凡幾獻而足凡幾刖也又所謂勍者果誰哉再克之刑信如何也【刑或作形】士固信於知已微足下無以發吾之狂言【信或作伸吾下或無之字】愈再拜

答李翊書【翊或作翺非也貞元十八年陸傪佐主司權徳輿於禮部公以李翊薦於傪用是其年登第此書其十七年所作歟呂居仁云退之此書最見其爲文養气妙處】

六月二十六日【或無此六字】愈白李生足下生之書辭甚髙而其問何下而恭也【而恭或作之恭非是】能如是誰不欲告生以其道道徳之歸也有日矣況其外之文乎【外或作余非是】抑愈所謂望孔子之門墻而不入於其宮者焉足以知是且非邪【者下或有也字焉或作烏】𨿽然不可不爲生言之生所謂立言者是也【或無者字】生所爲者與所期者甚似而幾矣抑不知生之志蘄勝於人而取於人邪【取於人或無於字下一語同】將蘄至於古之立言者邪蘄勝於人而取於人則固勝於人而可取於人矣將蘄至於古之立言者【下或有邪字非是】則無望其速成無誘於勢利養其根而竢其實加其膏而希其光根之茂者其實遂膏之沃者其光曄仁義之人其言藹如也抑又有難言者愈之所爲不自知其至猶未也𨿽然學之二十餘年矣【餘年或作年餘】始者非三代兩漢之書不敢觀【兩或作秦】非聖人之志不敢存處若忘行若遺儼乎其若思茫乎其若迷當其取於心而注於手也惟陳言之務去戛戛乎其難哉其觀於人【下或有也字】不知其非笑之爲非笑也如是者亦有年猶不攺然後識古書之正僞與𨿽正而不至焉者昭昭然白黑分矣而務去之乃徐有得也當其取於心而注於手也汩汩然來矣【汩音聿】其觀於人也笑之則以爲喜譽之則以爲憂以其猶有人之說者存也【二則字下或並有心字】如是者亦有年然後浩乎其沛然矣吾又懼其雜也迎而距之平心而察之其皆醇也然後肆焉【後或作後】𨿽然不可以不養也行之乎仁義之途遊之乎詩書之源無迷其途無絕其源【或作府無絕其源亦作無虛其府】終吾身而已矣气水也言浮物也水大而物之浮者大小畢浮气之與言猶是也气盛則言之短長與聲之髙下者皆宜𨿽如是其敢自謂幾於成乎𨿽幾於成其用於人也奚取焉𨿽然待用於人者其肖於器邪用與捨屬諸人【或無邪字而有則時用焉四字或並有邪字】君子則不然處心有道行已有方用則施諸人【施或作垂】捨則傳諸其徒垂諸文而爲後世法如是者其亦足樂乎其無足樂也【或作乎】有志乎古者希矣【古下或有人字】志乎古必遺乎今吾誠樂而悲之亟稱其人所以勸之非敢褒其可褒而貶其可貶也問於愈者多矣念生之言不志乎利聊相爲言之愈白【樊汝霖云自三代以還陵夷至於江左斯文梫地唐興貞觀開元之盛終莫能起至貞元末而公出於是以六經之文爲諸儒唱其觀於人也笑之則心以爲喜者大聲不入於裏耳而不笑不足以爲道此公所以喜若人人皆見而說之而譽之斯亦淺矣此所以爲憂李漢所謂時人始而驚中而笑且排先生益堅終而翕然以定者其此之謂乎王荊公乃云力去陳言誇末俗可憐無補費精神好詆之過也汩汩然來矣浩乎其沛然者皇甫持正諭業所云韓吏部之文如長江秋注千里一道老蘇上歐陽書亦云韓子之文如長江大河渾浩流轉者是也】

重答翊書【答下或有李字】

愈白李生生之自道其志可也其所疑於我者非也人之來者𨿽其心異於生其於我也皆有意焉君子之於人無不欲其入於善【入杭本作人非是】寧有不可告而告之孰有可進而不進也言辭之不酬禮貌之不答𨿽孔子不得行於互鄕宜乎余之不爲也【方從三本無於字非是余或作愈】茍來者吾斯進之而已矣烏待其禮逾而情過乎𨿽然生之志求知於我邪求益於我邪其思廣聖人之道邪其欲善其身而使人不可及邪【其思上或有求字及邪或作及也】其何汲汲於知而求待之殊也賢不肖固有分矣生其急乎其所自立而無患乎人不已知未嘗聞有響大而聲微者也況愈之於生懇懇邪屬有腹疾無聊不果自書【屬下或無有字不下或無果字】愈白

代張籍與李浙東書【或作浙東觀察李中丞或注巽字元和五年八月以巽兼禦史中丞充浙東觀察使張籍時爲太常寺太祝病眼京師公於是爲之代書】

月日前某官某謹東向再拜寓書浙東觀察使中丞李公閣下【寓或作獻或無使字】籍聞議論者皆云方今居古方伯連帥之職坐一方得專制於其境內者【云上或無皆字云下或無方字又無得字】惟閣下心事犖犖【犖呂角切】與俗輩不同籍固以藏之胸中矣近者閣下從事李恊律翺到京師籍於李君友也【友上或有朋字】不見六七年聞其至馳往省之問無恙外不暇出一言且先賀其得賢主人李君曰子豈盡知之乎吾將盡言之【言下無之字】數日籍益聞所不聞【不聞或作未嘗】籍私獨喜常以爲自今已後【巳或作以】不復有如古人者於今忽有之退自悲不幸兩目不見物無用於天下【退下或有而字】胸中𨿽有知識家無錢財寸步不能自致今去李中丞五千里何由致其身於其人之側開口一吐出胸中之奇乎因飲泣不能語【或無能字】旣數日復自奮曰無所能人乃宜以盲廢有所能人𨿽盲當廢於俗輩不當廢於行古人之道者【所能或並無所字】浙水東七州戶不下數十萬【十或作百】不盲者何限李中丞取人固當問其賢不賢不當計盲與不盲也【計下或有其字】當今盲於心者皆是若籍自謂獨盲於目爾其心則能別是非【別上或有計字是非或作非是】若賜之坐而問之其口固能言也幸未死實欲一吐出心中平生所知見【或無心中字或無見字】閤下能信而致之於門邪【致或作置】籍又善於古詩【於或作爲】使其心不以憂衣食亂閤下無事時一致之座側使跪進其所有閤下慿幾而聽之未必不如聽吹竹殫絲敲金擊石也【方云校本一云敲當作防唐人多使敵字如盧全詩敵金摐玉擊或作拊或無之今按方說敵字甚怪所引盧仝詩當亦是誤本耳】夫盲者業專於藝必囗故樂工皆盲【諸本專字在必字下今從文苑但文苑必作也而下缺一字疑是精字更詳之】籍儻可與此輩比並乎【或無籍字或無比乎二字今按並字疑衍】使籍誠不以蓄妻子憂饑寒亂心有錢財以濟醫藥其盲未甚庶幾其復見天地日月【幾下或無其字】因得不廢則自今至死之年皆閤下之賜【下或有也字】閤下濟之以已絕之年賜之以旣盲之視其恩輕重大小籍宜如何報也閤下裁之度之【裁下或無之字】籍慙靦再拜

答李秀才書【李下或有師錫字或注圖南字李觀卒於貞元十年此書云故友元賔則當在十年後作】

愈白故友李觀元賔十年之前示愈別吳中故人詩六章其首章則吾子也盛有所稱引元賔行峻潔淸其中狹隘不能苞容【苞或作包】於尋常人不肯茍有論說因究其所以於是知吾子非庸眾人【或有復出庸字或作庸庸之眾】時吾子在吳中其後愈出在外無因緣相見元賔旣歿其文益可貴重思元賔而不見見元賔之所與者則如元賔焉【杭本無旣沒以下八字非是與方作以今按方以以與可通用故從杭本作以然孰若從諸本之爲正邪】今者辱惠書及文章觀其姓名元賔之聲容怳若相接讀其文辭【文辭閣杭本作命辭云元賔所命意於辭也今按此文辭指李生所作耳非謂元賔之辭也正使實謂元賔之辭作命辭亦無理】見元賔之知人交道之不污甚矣子之心有似於吾元賔也【矣或作乎於或作乎】子之言以愈所爲不違孔子不以琢雕爲工將相從於此愈敢自愛其道而以辭讓爲事乎然愈之所志於古者不惟其辭之好好其道焉爾讀吾子之辭而得其所用心將復有深於是者與吾子樂之況其外之文乎【與或作歟屬上句非是】愈頓首答陳生書【生下或有商字或注師錫字陳生以書求速化之術於公公以待已以信事親以誠而告之此與子張學幹祿孔子告之以言寡尢行寡悔之說無異君子之言自眾人視之𨿽若迂濶而其理實如此】

愈白陳生足下今之負名譽享顯榮者在上位幾人足下求速化之術不於其人乃以訪愈是所謂借聽於聾求道於盲𨿽其請之勤勤教之云云未有見其得者也【或無有字今按有字或當在此句其字下】愈之志在古道又甚好其言辭觀足下之書及十四篇之詩亦云有志於是矣而其所問則名所慕則科故愈疑於其對焉𨿽然厚意不可虛辱聊爲足下誦其所聞蓋君子病乎在巳而順乎在天待巳以信而事親以誠所謂病乎在已者仁義存乎內彼聖賢者能推而廣之而我蠢焉爲眾人【蠢焉或作蠢然】所謂順乎在天者貴賤窮通之來平吾心而隨順之不以累於其初所謂待已以信者巳果能之人曰不能勿信也巳果不能人曰能之勿信也孰信哉信乎已而已矣【方從閣杭本無果不至信也十字文錄並上已字亦無今按此閣杭本之謬全無文理而方信之誤矣】所謂事親以誠者盡其心不誇於外先乎其質後乎其文者也【後上或有而字】盡其心不誇於外者不以已之得於外者爲父母榮也名與位之謂也先乎其質者行也後乎其文者飲食防甘以其外物供養之道也【行上或有文字防甘或作甘防道下或有者字非是】誠者不欺之名也待於外而後爲養薄於質而厚於文斯其不類於欺歟果若是子之汲汲於科名以不得進爲親之羞者惑也速化之術如是而已古之學者惟義之問誠將學於太學愈猶守是說而竢見焉【猶或作獨見下或有知字見胡甸切公時爲博士也】愈白

與李翺書【與或作答】

使至辱足下書【或無足下字】歡愧來並不容於心嗟乎子之言意皆是也僕𨿽巧說何能逃其責邪然皆子之愛我多重我厚不酌時人待我之情而以子之待我之意使望於時人也僕之家本窮空重遇攻刼【貞元十五年宣武軍亂】衣服無所得養生之具無所有家累僅三十口攜此將安所歸托乎捨之入京不可也挈之而行不可也足下將安以我爲謀哉【此句或無將安】此一事耳足下謂我入京城有所益乎【謂上或有誠字城或作誠】僕之有子猶有不知者【之下或有所字】時人能知我哉持僕所守驅而使奔走伺候公卿間開口論議其安能有以合乎【驅或作執今按作驅卽屬下句作執卽屬上句詳下文亦有復驅之使就其故地之文而持守執三守語太繁複故當以驅爲正】僕在京城八九年【謂應進士時】無所取資日求於人以度時月當時行之不覺也今而思之如痛定之人思當痛之時不知何能自處也今年加長矣【長下或有已字非是】復驅之使就其故地是亦難矣所貴乎京師者不以明天子在上賢公卿在下布衣韋帶之士談道義者多乎【不以上或有得字】以僕皇皇於其中能上聞而下達乎其知我者固少【或無我字】知而相愛不相忌者又加少內無所資外無所從終安所爲乎嗟乎子之責我誠是也愛我誠多也今天下之人有如子者乎【或無今字】自堯舜以來士有不遇者乎無也子獨安能使我潔淸不洿而處其所可樂哉【或無安字】非不願爲子之所云者【爲或作如】力不足勢不便故也僕於此豈以爲大相知乎【此謂張建封幕府謂在南陽公幕中也】累累隨行役役逐隊饑而食飽而嬉者也【飽而嬉或作渴而飲杭本嬉作悲云悲者悲其不得所從故也皆非是】其所以止而不去者以其心誠有愛於僕也然所愛於我者少不知我者猶多吾豈樂於此乎哉將亦有所病而求息於此也【所愛或作其愛少上或有尢字非是知下或有於字猶或作尢非是吾下或無豈字】嗟乎子誠愛我矣子之所責於我者誠是矣然恐子有時不暇責我而悲我不暇悲我而自責且自悲也及之而後知履之而後難耳孔子稱顏回一簞食一瓢飲【孔子上或有昔者字瓢飲下一有在陋巷字】人不堪其憂回也不攺其樂彼人者有聖者爲之依歸【聖上或無有字依上或無之字】而又有簞食瓢飲足以不死【食去聲】其不憂而樂也豈不易哉若僕無所依歸無簞食無瓢飲無所取資則餓而死其不亦難乎子之聞我言亦悲矣嗟乎子亦愼其所之哉離違久乍還侍左右當日懽喜故專使馳此候足下意並以自解【此候杭本作候此今按此與與孟東野書春已時盡相似說已見於彼矣】愈再拜

東雅堂昌黎集注卷十六

欽定四庫全書

東雅堂昌黎集注卷十七

書

上張僕射書【建封字本立兗州人貞元四年爲徐州刺史徐泗濠節度使十二年加檢校右僕射公以十五年二月脫汴州之亂依建封於徐秋建封辟爲節度推官至是供職書意以晨入夜歸爲不可其不諂屈於富貴之人可知矣】

九月一日愈再拜受牒之明日在使院中有小吏持院中故事節目十餘事來示愈其中不可者有自九月至明年二月之終皆晨入夜歸非有疾病事故輙不許出當時以初受命不敢言古人有言曰人各有能有不能若此者非愈之所能也【愈下或無之字】抑而行之必發狂疾上無以承事於公忘其將所以報徳者【忘或作望非是】下無以自立防失其所以爲心【防或作哀或校作皆非是】夫如是則安得而不言凡執事之擇於愈者非爲其能晨入夜歸也必將有以取之茍有以取之𨿽不晨入而夜歸其所取者猶在也【或無將字與而字所取下亦無者字】下之事上不一其事上之使下不一其事量力而任之度才而處之其所不能不彊使爲是故爲下者不獲罪於上爲上者不得怨於下矣【或作也】孟子有云今之諸侯無大相過者以其皆好臣其所教而不好臣其所受教【諸本皆如此閣本二教字並作命方從杭蜀苑教作受命所受教作所以受命云考孟子上語當作受命今按依孟子則上語不當有受字下語不當有以字而二命字本皆作教童而習者皆能知之不知方氏何據而云考孟子上語當作受命也】今之時與孟子之時又加逺矣皆好其聞命而奔走者不好其直已而行道者聞命而奔走者好利者也直巳而行道者好義者也未有好利而愛其君者未有好義而忘其君者【文苑而愛作而能愛而忘作而不愛二語並無者字】今之王公大人惟執事可以聞此言惟愈於執事也可以此言進【此言進或作言此言或作言此事】愈蒙幸於執事其所從舊矣若寛假之使不失其性加待之使足以爲名寅而入盡辰而退申而入終酉而退【終或作中】率以爲常亦不廢事天下之人聞執事之於愈如是也【聞下或無執事之三字】必皆曰執事之好士也如此【好或作待杭蜀文苑只此句有也字余並無今從之】執事之待士以禮如此執事之使人不枉其性而能有容如此執事之欲成人之名如此執事之厚於故舊如此又將曰韓愈之識其所依歸也如此【閣本惟此句有也字余並無今從之】韓愈之不謟屈於富貴之人如此韓愈之賢能使其主待之以禮如此【能上或無賢字】則死於執事之門無悔也【則上或有茍如此三字】若使隨行而入逐隊而趨言不敢盡其誠道有所屈於巳【或無所字】天下之人聞執事之於愈如此皆曰執事之用韓愈哀其窮收之而巳耳韓愈之事執事不以道利之而巳耳茍如是𨿽日受千金之賜一嵗九遷其官感恩則有之矣將以稱於天下曰知巳知巳則未也【或無復出知巳二字】伏惟哀其所不足【哀下方有察字按下方合有察字此不當有】矜其愚不錄其罪察其辭而垂仁采納焉愈恐懼再拜

答胡生書【或作胡直均均或作鈞李肇國史補云文公引致後輩爲求科第多有投書請益者人謂韓門弟子云直均之求謁於公望其稱薦於公卿爲科第計公答之以不知者乃用是爲謗信當時韓門弟子之眾也直均其後竟登貞元十九年第亦公稱道所致耶】

愈頓首胡生秀才足下雨不止薪芻價益髙生逺客懷道守義非其人不交得無病乎斯須不展思想無已【斯須或作頃渴或作傾渴皆非是】愈不善自謀口多而食寡然猶月有所入以愈之不足知生之窮也至於是而不悔非信道篤者其誰能之所示千百言略不及此而以不屢相見爲憂謝相知爲急謀道不謀食樂以忘憂者生之謂也顧無以當之如何【當或作答】夫別是非分賢與不肖公卿貴位者之任也愈不敢有意於是如生之徒於我厚者知其賢時或道之於生未有益也【未有下或有所字】不知者乃用是爲謗不敢自愛懼生之無益而有傷也如之何若曰彼有所合吾不利其求則庶可矣【或無其字今按後卷答陳商書云文𨿽工不利於求則此其字亦當作於】生又離鄕邑去親愛甘辛苦而不厭者本非爲是也如之何愈之於生旣不變矣戒生無以示愈者語於人【語或作謂】用息不知者之謗生愼從之講禮釋友二篇比舊尢佳【或作嘉又作加】志深而諭切因事以陳辭古之作者正如是爾愈頓首

與於襄陽書【與或作上於頔字允元貞元十四年九月以工部尙書爲山南東道節度使頔音廸】

七月三日【書稱守國子四門博士當在貞元十八年秋也】將仕郎守國子四門博士韓愈謹奉書尙書閣下士之能享大名顯當世者莫不有先達之士負天下之望者爲之前焉【士之上或有夫字達或作進】士之能垂休光照後世者亦莫不有後進之士負天下之望者爲之後焉莫爲之前𨿽美而不彰莫爲之後𨿽盛而不傳是二人者未始不相須也然而千百載乃一相遇焉豈上之人無可援下之人無可推歟何其相須之殷而相遇之疎也其故在下之人負其能不肯謟其上上之人負其位不肯顧其下故髙材多戚戚之窮盛位無赫赫之光是二人者之所爲皆過也未嘗幹之不可謂上無其人未嘗求之不可謂下無其人愈之誦此言久矣未嘗敢以聞於人【矣下或有而字】側聞閣下抱不世之才【抱閣杭蜀本作苞文選包多作苞陳寔碑所謂苞靈曜之純是也蜀世下仍有出字文苑有出人字今按韓公未必固用選語且從諸本作抱】特立而獨行道方而事實【立下或無而字】捲舒不隨乎時文武惟其所用豈愈所謂其人哉抑未聞後進之士有遇知於左右獲禮於門下者豈求之而未得邪【或無而字】將志存乎立功而事專乎報主【將或作其】𨿽遇其人未暇禮邪何其宜聞而久不聞也愈𨿽不材其自處不敢後於恆人閣下將求之而未得歟古人有言請自隗始【郭隗答燕昭王語事見史記戰國策言下或有曰字非是隗五賄切】愈今者惟朝夕芻米僕賃之資是急不過費閣下一朝之享而足也【享或作宴】如曰吾志存乎立功而事專乎報王【功下或無而字】𨿽遇其人未暇禮焉【或作哉非是】則非愈之所敢知也世之齪齪者旣不足以語之【以一作與以與義通齪測角切】磊落奇偉之人【磊魯猥切】又不能聽焉則信乎命之窮也謹獻舊所爲文一十八首如賜覽觀亦足知其志之所存愈恐懼再拜

與崔羣書【羣字惇詩淸河人貞元八年中進士第時爲宣州判官而公爲國子四門博士】

自足下離東都【公時在徐州幕】凡兩度枉問尋承巳達宣州主人仁賢同列皆君子【貞元十二年八月以崔衍爲宣歙觀察使羣與李博俱在幕府公送楊儀之序亦云當今藩翰之賓客惟宣州多賢與之遊者二人焉隴西李博淸河崔羣】𨿽抱羈旅之念亦且可以度日無入而不自得樂天知命者固前修之所以禦外物者也況足下度越此等百千輩【或無百千輩三字今按諸本及詳文勢皆當有此三字但不知指何人而言耳】豈以出處近逺累其靈臺邪【靈臺字見莊子】宣州𨿽稱淸涼髙爽然皆大江之南風土不並以北將息之道當先理其心心閒無事然後外患不入【或無無事二字患或作達或無不入二字皆非是】風气所宜可以審備小小者亦當自不至矣足下之賢𨿽在窮約猶能不攺其樂況地至近官榮祿厚親愛盡在右左者邪所以如此云云者以爲足下賢者宜在上位托於幕府則不爲得其所是以及之乃相親重之道耳非所以待足下者也【也上或無者字】僕自少至今從事於往還朋友閒一十七年矣日月不爲不久所與交往相識者千百人非不多【或無所與二字】其相與如骨肉兄弟者亦且不少或以事同或以藝取或慕其一善或以其久故或初不甚知而與之已密其後無大惡因不復決捨或其人𨿽不皆入於善而於巳已厚𨿽欲悔之不可【悔之下或有亦字不可或作可乎】凡諸淺者固不足道深者止如此【諸或作此或無諸字】至於心所仰服考之言行而無瑕尢【服或作伏言或作百又無尢字皆非是】窺之閫奧而不見畛域明白淳粹輝光日新者惟吾崔君一人僕愚陋無所知曉然聖人之書無所不讀其精麤巨細出入明晦𨿽不盡識抑不可謂不渉其流者也以此而推之以此而度之誠如足下出羣拔萃無謂僕何從而得之也與足下情義寧須言而後自明邪【自明或作明白非是】所以言者懼足下以爲吾所與深者多不置白黒於胸中耳【爲上或無以字】旣謂能粗知足下而復懼足下之不我知亦過也比亦有人說足下誠盡善盡美抑猶有可疑者僕謂之曰何疑疑者曰君子當有所好惡好惡不可不明【上好惡字或作法非是然本字亦未安】如淸河者人無賢愚無不說其善伏其爲人以是而疑之耳【伏或作服或無耳字】僕應之曰鳳皇芝艸賢愚皆以爲美瑞靑天白日奴亦知其淸明譬之食物【食上或有於字】至於遐方異味則有嗜者有不嗜者至於稻也粱也膾也防也【防音蔗】豈聞有不嗜者哉疑者乃解解不解於吾崔君無所損益也【於吾或作吾於非是或無所字】自古賢者少不肖者多自省事已來又見賢者恆不遇不賢者比肩靑紫賢者恆無以自存不賢者志滿气得賢者𨿽得卑位則旋而死【旋或作旅非是】不賢者或至眉壽不知造物者意竟如何【或無意字非是】無乃所好惡與人異心哉又不知無乃都不省記任其死生壽夭邪未可知也人固有薄卿相之官千乘之位而甘陋巷菜羮者同是人也猶有好惡如此之異者況天之與人當必異其所好惡無疑也合於天而乖於人何害況又時有兼得者邪崔君崔君無怠無怠【或作崔君無怠崔君無怠】僕無以自全活者從一官於此轉困窮甚思自放於伊潁之上當亦終得之【伊潁二水名潁之或作潁水】近者尢衰憊【蒲拜切】左車第二牙無故動揺脫去【左氏僖公五年輔車相依唇亡齒寒注云車謂車牙車尺奢切】目視昏花尋常閒便不分人顏色兩鬢半白頭髮五分亦白其一須亦有一莖兩莖白者【亦白或作已白其一或無一字鬢或作鬢】僕家不幸諸父諸兄皆康彊早世如僕者又可以圖於久長哉以此忽忽思與足下相見一道其懷小兒女滿前能不顧念【或無小字或無女字滿下或有眼字能不或作不能非是】足下何由得歸北來僕不樂江南官滿便終老嵩下足下可相就僕不可去矣珍重自愛愼飲食少思慮惟此之望愈再拜

與陳給事書【京字慶復大歷元年中進士第貞元十九年將禘京奏禘祭必尊太祖正昭穆帝嘉之自考功員外遷給事中公於十九年冬貶陽山此書當在京遷給事後作】

愈再拜愈之獲見於閣下有年矣始者亦嘗辱一言之譽貧賤也衣食於奔走不得朝夕繼見其後閣下位益尊伺候於門墻者日益進【候下或無於字】夫位益尊則賤者日隔【或無益字或無日字】伺候於門墻者日益進則愛慱而情不專愈也道不加修而文日益有名夫道不加修則賢者不與文日益有名則同進者忌始之以日隔之疏加之以不專之望以不與者之心而聽忌者之說由是閣下之庭無愈之迹矣【專上杭本有辱字忌者或作忌始生之迹上或有也字皆非是】去年春亦嘗一進謁於左右矣溫乎其容若加其新也【若上或有其字也下或有矣字下句亦然皆非是或又疑加當作嘉乃與下文閔字爲對】屬乎其言若閔其窮也【屬或厲或從文苑云屬者猶附屬連屬之屬決非厲字也】退而喜也以告於人其後如東京取妻子又不得朝夕繼見及其還也亦嘗一進謁於左右矣邈乎其容若不察其愚也悄乎其言若不接其情也【若上或並有其字愚或作言其情或作於情】退而懼也不敢復進今則釋然悟翻然悔曰其邈也乃所以怒其來之不繼也其悄也乃所以示其意也【示或作不盡】不敏之誅無所逃避不敢遂進輙自疏其所以並獻近所爲復志賦已下十首爲一卷捲有標軸【所爲下或有文字下下或有賦字非是】送孟郊序一首生紙冩【邵氏聞見錄云唐人有生紙有熟紙所謂妍妙輝光者其法不一生紙非有防故不用退之云送孟郊序用生紙急於自解不暇擇耳今人少有知者】不加裝飾皆有楷字注字處【楷下或無字字】急於自解而謝不能竢更冩閤下取其意而略其禮可也【意或作言】愈恐懼再拜

答馮宿書【宿字拱之婺州東陽人公同年進士分教東都時作】

垂示僕所闕非情之至僕安得聞此言【或無得字】朋友道缺絕久【諸本久下有矣字方從閣杭本云漢武紀夷狄無義所從來久語自此也今按矣字有無無利害姑從方本但未有以見其必用漢紀中語而決無此字耳】無有相箴規磨切之道僕何幸乃得吾子僕常閔時俗人有耳不自聞其過懍懍然惟恐已之不自聞也【懍音凜】而今而後有望於吾子矣然足下與僕交久僕之所守足下之所熟知在京城時囂囂之徒【囂音枵】相訾百倍【訾音紫】足下時與僕居【僕居或作並居或無僕字或無居字】朝夕同出入起居亦見僕有不善乎然僕退而思之𨿽無以獲罪於人亦有以獲罪於人者【思下或無之字下獲字或作服今按二句皆云獲罪於人恐有誤字作服亦無理疑上句人字或是天字更詳之】僕在京城一年不一至貴人之門人之所趨僕之所傲與巳合者則從之遊不合者𨿽造吾廬未嘗與之坐【造或作居】此豈徒足致謗而已不戮於人則幸也追思之可爲戰栗寒心故至此已來【已或作以】尅已自下𨿽不肖人至未嘗敢以貎慢之況時所尙者邪以此自謂庶幾無時患不知猶復云云也聞流言不信其行【禮記儒行久不相見聞流言不信其行行下孟切】嗚呼不復有斯人也君子不爲小人之恟恟而易其行【或無而字恟許勇切】僕何能爾委曲從順向風承意【向或作望】汲汲恐不得合猶且不免云云命也可如何【且下或有懼字或無可字】然子路聞其過則喜禹聞昌言則下車拜【此本孟子之說車下或有而字】古人有言曰告我以吾過者吾之師也【過上或無吾字】願足下不憚煩茍有所聞必以相告吾亦有以報子不敢虛也不敢忘也【下或有愈再拜字與衛中行書同或作頓首】

與衛中行書【中行字大受禦史中丞晏之子貞元九年進士公始從董晉汴州張建封徐州二公甫卒而軍皆亂大受喜公脫禍以書遺公公後寓東都作此書與之故言其窮居之狀云】

大受足下辱書爲賜甚大然所稱道過盛豈所謂誘之而欲其至於是歟不敢當不敢當其中擇其一二近似者而竊取之【一下或無二字】則於交友忠而不反於背面者少似近焉亦其心之所好耳行之不倦則未敢自謂能爾也不敢當不敢當【或無此六字】至於汲汲於富貴以救世爲事者皆聖賢之事葉知其智能謀力能任者也【謀上或無能字謀下或有與字而屬下句】如愈者又焉能之始相識時方甚貧衣食於人其後相見於汴徐二州僕皆爲之從事日月有所入比之前時丰約百倍足下視吾飲食衣服亦有異乎然則僕之心或不爲此汲汲也其所不忘於仕進者亦將小行乎其志耳此未易遽言也凡禍福吉凶之來似不在我惟君子得禍爲不幸而小人得禍爲恆君子得福爲恆而小人得福爲幸【爲幸或作爲不幸非是】以其所爲似有以取之也必曰君子則吉小人則凶者不可也【吉下或有而字】賢不肖存乎已貴與賤禍與福存乎天【石大任曰韓愈謂貴與賤禍與福存乎天以予觀之貴與賤存乎天可也禍與福存乎天則不可也蓋禍與福在巳而已孟子曰禍福無不自已求之者是禍與福皆存乎已歟】名聲之善惡存乎人存乎巳者吾將勉之存乎天存乎人者吾將任彼而不用吾力焉其所守者豈不約而易行哉足下曰命之窮通自我爲之吾恐未合於道足下徴前世而言之則知矣若曰以道徳爲已任窮通之來不接吾心則可也窮居荒涼艸樹茂密出無驢馬因與人絕一室之內有以自娯足下喜吾復脫禍亂不當安安而居遲遲而來也【而居或作於居非是】上張僕射第二書【公此書諫張建封擊毬事第二書者或指前論晨入夜歸爲第一書也觀堂劉夷叔云退之諫張僕射擊毬書才數百言使人意動神悚子厚勸李睦州服气書費千餘言乃反緩而不切人才相去不可及哉】

愈再拜以擊毬事諌執事者多矣【諌或作陳】諌者不休執事不止此非爲其樂不可捨其諌不足聽故哉【閣本蜀本如此而或從諸本哉作也今以下兩句推之作哉近是蓋此非至故哉十五字當作一句讀之乃得其意或者又云哉字恐是邪字聲訛爲也今作邪字讀之文理尢順】諌不足聽者辭不足感心也【心上或有人字】樂不可捨者患不能切身也【身上一有人字】今之言毬之害者必曰有危墮之憂【墮或作墜下同】有激射之虞小者傷面目大者殘形軀執事聞之若不聞者其意必曰進若習熟則無危墮之憂避能便防則免激射之虞小何傷於面目大何累於形軀者哉愈今所言皆不在此其指要非以他事外物牽引相比也特以擊毬之閒之事明之耳【事上或無之字】馬之與人情性殊異至於筋骸之相束血气之相持安佚則適勞頓則疲者同也乘之有道步驟折中少必無疾老必後衰及以之馳毬於場蕩揺其心腑振撓其骨筋【或作筋骨】气不及出入走不及廻旋逺者三四年近者一二年無全馬矣然則毬之害於人也決矣【諸本皆如此杭本決下無矣字今按上句有矣字此句亦須有矣字語勢方殺杭本只是偶然脫漏不謂後人信之過甚而使韓公爲是歇後不了之語也今當以諸本爲正】凡五藏之系絡甚微坐立必懸垂於胸臆之閒【臆或作腹】而以之顚頓馳騁嗚呼其危哉春秋傳曰夫有尢物足以移人茍非徳義則必有禍【左氏昭二十八年叔向之辭】𨿽豈弟君子神明所扶持然廣慮之深思之亦養壽命之一端也【𨿽或作惟或無一字】愈恐懼再拜

與馮宿論文書【或無論文字公此書於汴州作】

辱示初筮賦【筮或作仕】實有意思但力爲之古人不難到但不知直似古人亦何得於今人也【何下或有有字或有有字而無得字】僕爲文久每自稱意中以爲好則人必以爲惡矣【則人或作卽人必下或無以字】小稱意人亦小怪之【亦上或有卽字】大稱意卽人必大怪之也時時應事作俗下文字下筆令人慙及示人則人以爲好矣【俗下下或無文字二字而有者字則人或無則字】小慙者亦防謂之小好大慙者卽必以爲大好矣不知古文直何用於今世也然以竢知者知耳【直或作眞或無今字然以或作然而】昔揚子云著太人皆笑之子云之言曰【或無之言二字】世不我知無害也後世復有揚子云必好之矣子云死近千載竟未有揚子云可嘆也其時桓譚亦以爲雄書勝老子【或無爲字】老子未足道也子云豈止與老子爭彊而巳乎此未爲知雄者【未爲或作不爲】其弟子侯芭頗知之以爲其師之書勝周易【師上或無其字】然侯之他文不見於世不知其人果如何耳以此而言作者不祈人之知也明矣直百世以竢聖人而不惑質諸神而不疑耳【或作矣】足下豈不謂然乎近李翺從僕學文頗有所得然其人家貧多事未能卒其業有張籍者年長於翺【長上或無年字】而亦學於僕其文與翺相上下一二年業之庶幾乎至也【幾下或有至字】然閔其棄俗尙而從於寂寞之道以之爭名於時也【此下或有未知果能不叛去乎八字乂或疑此句上有然字意無所承恐所增多八字當在然字之上未知是否】久不談聊感足下能自進於此故復發憤一道【久下或有而字非是】愈再拜與祠部陸員外書【外下或有薦士字貞元十八年中書舍人權徳輿典貢舉陸傪佐之公時爲四門博士薦侯喜等十人於傪尉遲汾侯雲長沈杞李翊皆以其年登科侯喜以十九年劉述古以二十一年李紳以元和元年張后余張苰以二年皆相繼登科獨韋羣玉不見於記非公薦進之力歟宜當是時皆爭爲韓門弟子也】

執事好賢樂善孜孜以薦進良士明白是非爲已任方今天下一人而已愈之獲幸於左右其足迹接於門墻之間【或無迹字】陞乎堂而望乎室者亦將一年於今矣念慮所及輙欲不自疑外竭其愚而道其志況在執事之所孜孜爲巳任者得不少助而張之乎誠不自識其言之可采與否其事則小人之事君子盡心之道也天下之事【天下之事或作天下之士謂有待而爲則事字爲當】不可遽數又執事之志或有待而爲未敢一二言也今但言其最近而切者爾執事之與司貢士者相知誠深矣【誠或作識】彼之所望於執事執事之所以待乎彼者可謂至而無間疑矣【或無矣字】彼之職在乎得人執事之志在乎進賢如得其人而授之所謂兩得其求順乎其必從也執事之知人其亦博矣夫子之言曰舉爾所知然則愈之知者亦可言矣【或作矣或作也】文章之尢者有侯喜者【貞元十九年喜中進士第終國子主簿】侯雲長者【貞元十八年雲長中進士第】喜之家在開元中衣冠而朝者兄弟五六人及喜之父仕不達棄官而歸喜率兄弟操耒耜而耕於野【或無於野字】地薄而賦多不足以養其親則以其耕之暇【其耕之暇或作非耕之時或作其暇之時】讀書而爲文以干於有位者而取足焉喜之文章學西京而爲也【京或作漢或作漢西京】舉進士十五六年矣雲長之文執事所自知其爲人淳重方實可任以事其文與喜相上下有劉述古者【貞元二十一年述古中進士弟】其文長於爲詩文麗而思深當今舉於禮部者其詩無與爲比而又工於應主司之試其爲人溫良誠信無邪佞詐妄之心【邪佞詐妄或作邪妄詐僞或作邪妄詐佞】彊志而婉容和平而有立其趨事靜以敏著美名而負屈稱者其日已久矣【或無矣字或作爲日久矣】有韋羣玉者【貞元十七年吏部侍郎韋夏卿爲京兆尹公所薦十人九弟獨羣玉不見於登科記豈有司逺嫌而黜之耶摭言云韋紓卽羣玉也】京兆之從子其文有可取者其進而未止者也其爲人賢而有材【方作行今按賢卽是有行方語爲贅】志剛而气和樂於薦賢爲善其在家無子弟之過居京兆之側遇事輙爭不從其令而從其義求子弟之賢而能業其家者羣玉是也【能上或無而字】凡此四子皆可以當執事首薦而極論者主司疑焉則以辧之問焉則以告之未知焉則殷勤而語之【語或作論或無有字】期乎有成而後止可也有沈杞者【貞元十八年杞中進士第】張苰者【元和二年中進士第苰或作與登科記同】尉遲汾者【貞元十八年汾中進士第】李紳者【紳元和元年進士第防昌中爲相】張后餘者【元和三年後余中進士第】李翊者【貞元十八年翊中進士第】或文或行皆出羣之才也凡此數子與之足以收人望得才實主司疑焉則與解之【與解或作以解】問焉則以對之廣求焉則以告之可也往者陸相公司貢士【貞元八年陸贄知舉賈稜等二十二人登第八與焉】考文章甚詳愈時亦幸在得中【或無幸字】而未知陸之得人也其後一二年所與及第者皆赫然有聲原其所以亦由梁補闕肅王郎中礎佐之【肅字敬之礎大歷七年中第】梁舉八人無有失者【歐陽詹傳云詹與韓愈李觀李緯崔羣王涯馮宿庾承宣聨第天下下選時稱龍虎榜梁舉八人疑此是也】其餘則王皆與謀焉陸相之考文章甚詳也待梁與王如此不疑也梁與王舉人如此之當也【人下或無如此字】至今以爲美談自後主司不能信人人亦無足信者故蔑蔑無聞【蔑蔑或作蔑然】今執事之與司貢士者有相信之資謀行之道【謀上或有與字】惜乎其不可失也方今在朝廷者多以遊防娯樂爲事獨執事眇然髙舉有深思長慮爲國家樹根本之道宜乎小子之以此言聞於左右也愈恐懼再拜

東雅堂昌黎集注卷十七

欽定四庫全書

東雅堂昌黎集注卷十八

書

與鳳翔邢尙書書【或作京西節度使邢尙書邢謂邢君牙也】

愈再拜布衣之士身居窮約不借勢於王公大人則無以成其志王公大人功業顯著不借譽於布衣之士則無以廣其名是故布衣之士𨿽甚賤而不諂王公大人𨿽甚貴而不驕其事勢相須其先後相資也今閤下爲王牙爲國藩垣威行如秋仁行如春戎狄棄甲而逺遁朝廷髙枕而不虞是豈負大丈夫平生之志願哉豈負明天子非常之顧遇哉【下豈上或有是字】赫赫乎洸洸乎【或無洸洸乎三字洸音光】功業逐日以新名聲隨風而流宜乎讙呼海隅髙談之士奔走天下慕義之人使或願馳一傳【傳驛逓也周禮太僕傳達於四方音轉】或願操一戈【操上或無或願二字】納君於唐虞收地於河湟【或作隍】然而未至乎是者蓋亦有說云【蓋亦或作亦蓋說上有其字非是】豈非待士之道未甚厚遇士之禮未甚優請粗言其事閤下試詳而聽之夫士之來也必有求於閤下夫以貧賤而求於富貴正其宜也閤下之財不可以徧施於天下在擇其人之賢愚而厚薄等級之可也假如賢者至閤下乃一見之愚者至不得見焉則賢者莫不至而愚者日逺矣【或無日字】假如愚者至閤下以千金與之賢者至亦以千金與之則愚者莫不至而賢者日逺矣【亦或作又杭本無賢者至與之九字非是日或作亦】欲求得士之道盡於此而已欲求士之賢愚在於精鑑博采之而已【得或作待已下或並有矣字】精鑑於已固巳得其十七八矣【或無固字】又博采於人百無一二遺者焉若果能是道【能或作行】天下之下之竹帛不足書閤下之功徳【下或有矣字】天下之金石不足頌閣下之形容矣愈也布衣之士也【布上或有固字士下或無也字】生七嵗而讀書十三而能文二十五而擢第於春官以文名於四方前古之興亡未嘗不經於心也當世之得失未嘗不畱於意也常以天下之安危在邊【常或作嘗】故六月於邁來觀其師及至此都徘徊而不能去者【此上或無至字不上或無而字能下或有速字去或作進不能去或作不敢遽進】誠悅閤下之義願少立於堦墀之際【或作下】望見君子之威儀也居十日而不敢進者誠以左右無先爲容【進下或有謁字誠字或在容字下容下或有也字或無以左至爲容七字皆非是】懼閤下以眾人視之則殺身不足以滅恥徒悔恨於無窮故先此書序其所以來之意閤下其無以爲狂而以禮進退之幸甚幸甚愈再拜【先下或有陳字書下或有陳字皆非是來之下或復有之字其無以或無其字或無以字洪慶善年譜云公以貞元八年壬申二十五嵗中第十一年乙亥二十八嵗上宰相書求官不得而歸出潼闗作二鳥賦又據程致道說旣出潼闗因遊鳯翺上邢君牙書今按程說大誤蓋賦序言五月過潼闗而此書言六月至鳯翔潼闗在長安之東鳯翔在長安之西相距六】

【百餘里豈有五月方東出潼闗而六月遽能復西至鳯翔之理此書決非此年所作必是八年以後十年以前嘗至鳯翔而有此書及岐山下等詩也】

爲人求薦書

某聞木在山馬在肆遇之而不顧者【遇或作過】𨿽日累千萬人未爲不材與下乘也及至匠石過之而不睨【匠石字見莊子】伯樂遇之而不顧【伯樂顧馬事見戰國策】然後知其非棟梁之材超逸之足也以某在公之宇下非一日而又辱居姻婭之後是生於匠石之園長於伯樂之廐者也於是而不得知假有見知者千萬人亦何足云【或無有字云下或有耳字或有爾字】今幸賴天子每嵗詔公卿大夫貢士若某等比咸得以薦聞【若下或有幹字而無比字或無等字】是以冒進其說以累於執事亦不自量已然執事其知某如何哉昔人有鬻馬不售於市者知伯樂之善相也從而求之伯樂一顧價增三倍某與其事頗相類是故終始言之耳某再拜【諸本皆如此獨閣杭本以其知某如何哉爲其如某何哉而無昔人以下四十三字今按此書本爲人求薦而杭本曰執事其如某何哉則似決以其人力不能薦巳矣故諸本或作執事其知某何如哉語意似恊而亦未有懇切必求之意又無結末收拾之語故又繼以鬻馬之說文意方似粗足然亦重復無奇文意首尾不甚通暢恐尙有脫誤處更詳之】

應科目時與人書【或作與韋舍人卽貞元九年宏詞試也】

月日愈再拜【一云應博學宏詞前進士韓愈謹再拜上書舍人閤下】天池之濱大江之濆【扶文切】曰有怪物焉蓋非常鱗凡介之品彚匹儔也【匹或作比】其得水變化風雨上下於天不難也【天下或有地字】其不及水蓋尋常尺寸之間耳無髙山大陵曠途絕險爲之闗隔也然其窮涸不能自致乎水爲防獺之笑者【禮記獺祭魚選防獺晱乎匳空防音賓】蓋十八九矣【或無十字矣或作年方從謝本云唐舉子禮部及第例須守選選未滿或就制舉或書判拔萃方獲出仕此書謂其不及水蓋尋常尺寸之間是專指宏詞試也言世之嗤笑者十而八九乃上宰相書所謂得其所者爭笑之是也本多作八九年其義非也】如有力者哀其窮而運轉之蓋一舉手一投足之勞也然是物也負其異於眾也且曰爛死於沙泥吾寧樂之若俛首帖耳揺尾而乞憐者非我之志也是以有力者遇之熟視之若無覩也其死其生固不可知也今又有力者當其前矣聊試仰首一鳴號焉庸詎知有力者不哀其窮而忘一舉手一投足之勞而轉之淸波乎【而轉或作而輸轉之淸波作轉致之波濤】其哀之命也其不哀之命也知其在命而且鳴號之者亦命也【鳴或作呼鳴下或有且字或作而鳴且號】愈今者實有類於是是以忘其疎愚之罪而有是說焉閣下其亦憐察之

答劉正夫書【正或作嵒此書謂賢尊給事者劉伯芻也伯芻三子寛夫端夫嵒夫無名正犬者故蜀本刋作嵒豈正夫卽嵒夫邪今且從舊】

愈白進士劉君足下辱牋教以所不及旣荷厚賜且愧其誠然幸甚幸甚凡學進士者於先進之門【或無凡字】何所不往先進之於後輩茍見其至寧可以不答其意邪來者則接之舉城士大夫莫不皆然而愈不幸獨有接後輩名【接後輩下或有之字】名之所存謗之所歸也有來問者不敢不以誠答或問爲文宜何師必謹對曰宜師古聖賢人曰古聖賢人所爲書具存辭皆不同冝師必謹對曰師其意不師其辭又問曰文宜易宜難必謹對曰無難易惟其是爾如是而已【諸本無爾如是字已下有矣字謝枝矣作爾或作耳李習之雲天下之語文章其愛難者則曰文章宜深而不當易其愛易者則曰文章宜通不當難此皆偏滯而不流未識文章之所主也書曰朕聖讒說殄行震驚朕師詩曰苑彼柔桑其下侯旬此非易也書曰允恭克讓光被四表格於上下詩曰千畝之閒兮桑者閒閒兮此非難也】非固開其爲此而禁其爲彼也夫百物朝夕所見者人皆不注視也及覩其異者則共觀而言之夫文豈異於是乎漢朝人莫不能爲文獨司馬相如太史公劉向揚雄爲之最然則用功深者其收名也逺若皆與世沈浮【或作浮沈】不自樹立𨿽不爲當時所怪亦必無後世之傳也【李習之云義𨿽深理𨿽當辭不工者不成文宜不能傳也文理義三者兼並乃能獨立於一時而不泯減於後代能必傳也仲尼曰言之不文傳之不逺】足下家中百物皆賴而用也然其所珍愛者必非常物夫君子之於文豈異於是乎今後進之爲文【或無進字】能深探而力取之以古聖賢人爲法者𨿽未必皆是要若有司馬相如太史公劉向揚雄之徒出【若上或無要字】必自於此不自於尋常之徒也【不下或無自字】若聖人之道不用文則已用則必尙其能者能者非他能自樹立不因循者是也有文字來誰不爲文然其存於今者必其能者也顧常以此爲說耳【顧常或作必當或作顧當】愈於足下沗同道而先進者又常從遊於賢尊給事旣辱厚賜又安得不進其所有以爲答也足下以爲何如【或作如何】愈白

答殷侍禦書【殷侑也或注銜字非是公嘗薦侑堪任禦史大夫太常博士後又有序送其自太常博士遷尙書虞部員外卽兼侍禦史副李孝誠使回鶻則知殷侍禦爲侑無疑序作於元和十二年此書曰八月益涼則明年八月歟】

某月日愈頓首辱賜書周覽累日竦然增敬蹙然汗出以慙愈於進士中粗爲知讀經書者一來應舉事隨日生𨿽欲加功竟無其暇遊從之類相熟相同不教不學悶然不見已缺日失月亡以至於老【月或作日】所謂無以自別於常人者每逢學士眞儒嘆息踧踖【上子六反下資昔反】愧生於中顏變於外不復自比於人【句】前者蒙示新注公羊春秋【前者或作前人非是】又聞口授指略私心喜幸恨遭逢之晚願盡傳其學職事羈纒未得繼請怠惰因循不能自彊此宜在擯而不教者今反謂少知根本其辭章近古可令敍所注書惠出非望承命反側善誘不倦斯爲多方敢不諭所指八月益涼時得休假【或作暇】儻矜其拘綴不得走請務道之傳而賜辱臨執經座下獲卒所聞是爲大幸況近世公羊學幾絕何氏注外不見他書【後漢何休作春秋公羊觧詀】聖經賢傳屏而不省要妙之義無自而尋非先生好之樂之味於眾人之所不味務張而明之其熟能勤勤綣綣若此之至【綣綣或作拳拳】固鄙心之所最急者如遂蒙開釋章分句斷其心曉然直使序所注掛名經端自托不腐其又奚辭【或作詞】將惟先生所以命愈再拜

答陳商書【公爲國子先生時商未第以文求益而答之也商後元和九年進士第唐志有商集十七卷】

愈白辱惠書語髙而防深三四讀尙不能通曉茫然增愧赧又不以其淺獘無過人知識且諭以所守幸甚【知或作智且或作具】愈敢不吐情實然自識其不足補吾子所須也齊王好竽有求仕於齊者操瑟而往【或無者字】立王之門三年不得入叱曰吾瑟鼔之能使神上下吾鼔瑟合軒轅氏之律呂【諸本皆如此方獨以閣杭木以律呂二字爲宮字云國語琴瑟尙宮鐘尙羽重者從細輕者從大今按方氏所引國語是也然凡作樂者八音並奏而其一音之中大者爲宮細者爲羽莫不皆有五聲之序又以六律六呂節之然後聲之大細得其次第而不差書所謂聲依永律和聲而八音克諧是也其曰琴瑟尙宮者非謂琴瑟只有宮聲也但以絲聲太細恐其掩於眾樂而不可聽故大其器使其聲重大而與眾樂相稱耳其中固自有五聲而聲必中律呂也方意似以琴瑟專爲宮聲而不用它律呂者故特取此誤本耳今從諸本】客罵之曰王好竽而子鼓瑟𨿽工如王不好何【瑟字句絕諸本如此方獨以鼓爲瑟而爲句絕其下瑟字乃屬下句曽本上亦作瑟而下作之皆非是】是所謂工於瑟而不工於求齊也【求齊或作竽或無也字皆非是】今舉進士於此世求祿利行道於此世【求上或有也字道於下或無此字】而爲文必使一世人不好得無與操瑟立齊門者比歟文𨿽工不利於求【𨿽或作誠或𨿽上有誠字】求不得則怒且怨不知君子必爾爲不也故區區之心每有來訪者皆有意於不肖者也略不辭讓遂盡言之【言下或無之字】惟吾子諒察愈白與孟尙書書【孟下一有簡字孟簡字幾道徳州平昌人最嗜佛嘗與劉伯芻歸登蕭俛譯次梵言者公元和十四年以言佛骨貶潮州與潮僧大顚遊人遂云奉佛氏其冬移袁州明年簡移書言及公作此書答之】

愈白行官自南回過吉州【元和十五年貶太子賓客分司孟簡吉州司馬】得吾兄二十四日手書數畨忻悚兼至未審入秋來眠食何似伏惟萬福來示云有人傳愈近少信奉釋氏此傳之者妄也【或無吉州二字下云被吾兄二十四日手示披讀數番閣杭本無行官至來示三十八字但云蒙惠書今按閣杭乃節本諸本乃其本文今從之信此傳之閣杭蜀本無此四字】潮州時【元和十四年正月公謫潮州】有一老僧號大顚頗聰明識道理逺地無可與語者【無下或有所字無與者字】故自山召至州郭畱十數日實能外形骸以理自勝不爲事物侵亂【司馬溫公書心經後曰世稱韓文公不喜佛嘗排之予觀其與孟尙書論大顚云能以理自勝不爲事物侵亂乃知公於書無所不觀蓋嘗徧觀佛書取其精粹而排其糟粕耳不然何以知不爲事物侵亂爲學佛者所先耶】與之語𨿽不盡解要自胸中無滯礙以爲難得因與來往【要自至難得十一字諸本皆如此閣杭蜀本刪胸中無滯礙五字自又或作且今按此書稱許大顚之語多爲後人妄意隱避刪節太過故多脫落失其正意如上兩條猶無大利害若此語中刪去五字則要自以爲難得一句不復成文理矣蓋韓公之學見於原道者𨿽有以識夫大用之流行而於本然之全體則疑其有所未暏且於日用之間亦未見其有以存養省察而體之於身也是以𨿽其所以自任者不爲不重而其平生用力深處終不離乎文字言語之工至其好樂之私則又未能卓然有以自拔於流俗所與遊者不過一時之文士其於僧道則亦僅得毛於暢觀靈惠之流耳是其身心內外所立所資不越乎此亦何所據以爲息邪距詖之本而充其所以自任之心乎是以一旦放逐憔悴亡聊之中無復平日飲博過從之樂方且鬱鬱不能自遣而卒然見夫瘴海之濱異端之學乃有能以義理自勝不爲事物侵亂之人與之語𨿽不盡解亦豈不足以蕩滌情累而暫空其滯礙之懷乎然則凡此稱譽之言自不必諱而於公所謂不求其福不畏其禍不學其道者初亦不相妨也𨿽然使公於此能因彼稊稗之有秋而悟我黍防之未熟一旦翻然反求諸身以盡聖賢之蘊則所謂以理自勝不爲外物侵亂者將無復羨於彼而吾之所以自任者益恢乎其有餘地矣豈不偉哉】及祭神至海上遂造其廬及來袁州畱衣服爲別乃人之情非崇信其法求福田利益也孔子云丘之禱久矣凡君子行已立身自有法度聖賢事業具在方冊可效可師仰不愧天俯不愧人內不愧心積善積惡殃慶自各以其類至【慶下或無自字】何有去聖人之道捨先王之法而從夷狄之教以求福利也詩不云乎愷悌君子求福不回【見詩旱麓篇】傳又曰不爲威惕不爲利疚【見左氏昭公二十年】假如釋氏能與人爲禍祟【或作福】非守道君子之所懼也況萬萬無此理且彼佛者果何人哉其行事類君子邪小人邪若君子也必不妄加禍於守道之人如小人也其身已死其不靈天地神祗昭布森列非可誣也【布森或作森布今按公進平淮西碑狀亦有森列字可】考又肯令其行胸臆作威福於其閒哉進退無所據而信奉之亦且惑矣【或作非大惑歟】且愈不助釋氏而排之者其亦有說孟子云【子下或有有字】今天下不之楊則之墨楊墨交亂而聖賢之道不明【或復出聖賢之道不明六字】則三綱綸而九法斁【都故切】禮樂崩而異端橫【戶孟切】幾何其不爲禽獸也故曰能言拒楊墨者皆聖人之徒也揚子云云【或作曰】古者楊墨塞路孟子辭而辟之廓如也夫楊墨行正道廢且將數百年以至於秦卒滅先王之法燒除其經【至或作竢非是其經或作經書或下有書字】坑殺學士天下遂大亂及秦滅漢興且百年尙未知修明先王之道其後始除挾書之律稍求亡書招學士經𨿽少得尙皆殘缺十亡二三【尙皆或無尙字或作皆尙】故學士大夫多老死新者不見全經不能盡知先王之事各以所見爲守分離乖隔不合不公二帝三王羣聖人之道於是大壞後之學者無所尋逐以至於今泯泯也其禍出於楊墨肆行而莫之禁故也孟子𨿽賢聖不得位空言無施𨿽切何補然賴其言而今學者尙知宗孔氏崇仁義貴王賤覇而巳【崇方作貴上又有知字今按宗上已有知字王上又有貴字不應復出方本非是】其大經大法皆亡滅而不救壞爛而不收所謂存十一於千百安在其能廓如也然向無孟氏【向或作茍】則皆服左袵而言侏離矣【後漢南蠻傳衣裳班闌語言侏離侏音朱】故愈嘗推尊孟氏以爲功不在禹下者爲此也【蘇軾曰孟子曰禹抑洪水孔子作春秋而予距楊墨蓋以是配禹也自春秋作而亂臣賊子懼孟子之言行而揚墨之道廢孟子旣沒申商韓非之學遂行秦以是防至於勝廣劉項之禍天下蕭然洪水之患蓋不至此也使楊墨得志於天下其禍豈減於申韓哉由此言之𨿽以孟子配禹可也】漢氏已來【或無氏字】羣儒區區修補百孔千瘡隨亂隨失其危如一髮引千鈞綿綿延延防以微滅於是時也而巳釋老於其間鼓天下之眾而從之嗚呼其亦不仁甚矣【甚或作耳】釋老之害過於楊墨韓愈之賢不及孟子【木鴈鄭少微曰孟韓之功其同二而立言行巳其異五孟子於楊墨方其始也禽獸視之而愈則曰火其書廬其居人其人一旦逃而歸也孟子受之而巳矣而愈則序文暢詩澄觀此其同者二也孟子曰堯舜不徧愛急親賢也愈則曰一視而同仁孟子言必稱堯愛愈則曰王易王覇易覇也孟子曰性本善也而愈品爲三孟子曰墨亂孔也而愈合爲一孟子藐大人輕萬鐘召之則不往也愈則佞於頔幹宰相此其異者五也其曰韓之賢不及孟子可謂能自知矣】孟子不能救之於未亡之前而韓愈乃欲全之於已壞之後嗚呼其亦不量其力且見其身之危莫之救以死也𨿽然使其道由愈而粗傳【而或作且】𨿽滅死萬萬無恨天地神臨之在上質之在傍又安得因一摧折自毀其道以從於邪也籍湜輩𨿽屢指教不知果能不叛去否辱吾兄眷厚而不獲承命惟增慙懼死罪死罪愈再拜【鄧瑀曰韓愈始論佛骨似有辟邪說距詖行之意斥守潮陽與大顚往來海濱及得孟簡書文過飾非至今往往傳其眞與大顚對釋氏之徒撰大顚之辭以非之誠自取也交可以不擇哉】

答呂毉山人書

愈白惠書責以不能如信陵執轡者【史記魏公子無忌昭王少子安釐王異母弟也安釐王卽位封公子爲信陵君魏有隱士侯嬴爲大梁夷門監者公子從車騎虛左自迎侯生攝獘衣冠直上載公子上坐欲以觀公子公子執轡愈恭信音申】夫信陵戰國公子欲以取士聲勢傾天下而然耳如僕者【僕下或無者字】自度若世無孔子不當在弟子之列以吾子始自山出有朴茂之美意恐未礱磨以世事又自周後文獘百子爲書各自名家【或無書各自名四字非是】亂聖人之宗後生習傳雜而不貫【或作實】故設問以觀吾子其巳成熟乎將以爲友也其未成熟乎【或作邪】將以講去其非而趨是耳【趨下或有其字】不如六國公子有市於道者也方今天下入仕惟以進士明經及卿大夫之世耳其人率皆習熟時俗工於語言識形勢善人主意【方從閣本意下有仕字云意在謂意之所向也左氏晉君少安不在諸侯趙穿有寵而弱不在軍事漢書王莽意不在哀義祖此也今按但如諸本語意已足不假在字爲奇也政使能奇亦復幾何而巳不勝其贅矣此近世所謂古文者之獘而謂韓公爲之哉恐閣本初亦失誤而方乃曲爲之說以誤後人故不可以不辧或者又疑在亦艸書者字之誤更詳之】故天下靡靡日入於衰瓌恐不復振起務欲進足下趨死不顧利害去就之人於朝以爭救之耳非謂當今公卿間無足下輩文學知識也不得以信陵比然足下衣破衣系麻鞋【破上或無衣字系上或有腳字】率然叩吾門吾待足下𨿽未盡賓主之道不可謂無意者【下或有也字】足下行天下得此於人蓋寡乃遂能責不足於我此眞僕所汲汲求者議𨿽未中節其不肯阿曲以事人者灼灼明矣【阿曲或無曲字或作效俗或阿上仍有效字或作效阿俗】方將坐足下三浴而三燻之聽僕之所爲少安無躁愈頓首答渝州李使君書【或注方古二字方古貞元十二年進士書所言河南事迹或以公嘗爲河南今疑其指此然觀書意當是李使君以河南事迹囑公有言於朝也】

乖隔年多不獲數附書【下或有狀字】慕仰風味未嘗敢忘使至連辱兩書【連辱或作辱連紙】告以恩情廹切不自聊賴重序河南事迹本末文字綢密曲實可尋而推防之明萬萬無一可疑者【河南謂房式也式爲河南尹其卒也謚曰傾式始刺蜀州劉辟作難暑牒首曰辟副曰式參謀曰符載意使君欲辧河南之事迹者此耳】欽想所爲【欽上或有重字】益深勤企豈以愈爲粗有知識可語以心而告之急哉是比數愈於人而收之【於下或有古字】何幸之大也愈𨿽無節槪知感激【知上疑脫一字】若使在形勢親狎於要路有言可信之望𨿽百悔吝不敢黙黙【信或作伸或云信音伸之下或無望字敢下或無復出黙字今按眾本皆未安疑本用易有言不信之語若作言有可信而讀如字則其義通矣更詳之】今旣無由緣進言言之恐益累髙明是以負所期待竊竊轉語於人不見成效此愈之罪也然不敢去心期之無巳【去心或作忘去其心或無期之無巳四字】以報見待惟且遲之勿遽捐罷幸甚【捐或作止今按捐罷字疑衍又按此書題一作狀故其詞亦用俗體不甚作文】莊子云知其無可柰何而安之若命者聖也傳曰君子竢命然無所補益進其厭飫者祗增愧耳良務寛大愈再拜

答元侍禦書【公拜比部郎中史館修撰元稹以書言甄濟父子事丐公筆之於史公以此答之此書蓋元和九年在史館時作】

九月五日愈頓首微之足下前嵗辱書論甄逢父濟【甄音眞】識安祿山必反卽詐爲喑棄去【棄或作亡】祿山反有名號又逼致之濟死執不起卒不污祿山父子事又論逢知讀書刻身立行勤巳取足不幹州縣斥其餘以救人之急足下繇是與之交欲令逢父子名迹存諸史氏【或作事非是】足下以抗直喜立事【抗或作伉】斥不得立朝失所不自悔【元和五年稹以監察禦史分司東都執政以其年少務作威福貶江陵府士曹】喜事益堅微之乎子眞安而樂之者謹詳足下所論載校之史法若濟者固當得附書【附字疑衍蓋濟自合立傳不應言附書也】今逢又能行身幸於方州大臣以標白其先人事【白或作目】載之天下耳目徹之天子追爵其父第四品赫然驚人逢與其父俱當得書矣濟逢父子自吾人發春秋美君子樂道人之善夫茍能樂道人之善則天下皆去惡爲善善人得其所共功實大足下與濟父子俱冝牽聮得書足下勉逢令終始其躬而足下年尙彊嗣徳有繼將大書特書屢書不一書而巳也愈旣承命又執筆以竢愈再拜

東雅堂昌黎集注卷十八

欽定四庫全書

東雅堂昌黎集注卷十九

書序

與鄭相公書【時鄭餘慶以節鎭興元孟東野墓志云興元尹以幣如孟氏賻且來商家事卽此書致謝之意志云元和九年八月丁亥孟氏卒書必是時也】

再奉示問皆緣孟家事【元和九年三月以鄭餘慶爲興元尹餘慶辟孟郊參謀郊挈其妻行至�鄕暴卒】辭防惻惻憂慮深逺竊有以見大人君子篤於仁愛終始不倦伏讀感欷【音希】不知所諭舊與孟往還數人昨已共致百千巳來尋已至東都計供葬事外尙有餘資今裴押衙所二百七十千足以益業爲遺孀永久之賴【東野無子妻鄭氏】孟氏兄弟【郊二弟酆郢】在江東未至先與相識亦甚循善所慮才幹不足任事鄭氏兄弟【東野之妻兄弟】惟最小者在東都固如所示不可依仗孟之深友太子舍人樊宗師【孟下或有氏字】比持服在東都今已外除經營孟家事不啻如巳前後人所與及裴押衙所送錢物並委樊舍人主之營致生業必能不失利宜孟氏兄弟到分付成事庶可靜守無大闕敗伏惟不至逺慮續具一一諮報不宣【諮或作咨】愈再拜

與袁相公書【滋字徳深蔡州朗山人時爲山南東道節度使帶平章事故云相公也公前書薦樊於鄭此又薦於袁後又以狀薦於朝皆見集中】

伏聞賓位尙有闕員幸蒙不以常輩知遇恆不自知愚且賤思有論薦竊見朝議郎前太子舍人樊宗師【本傳不載宗師爲太子舎人墓志亦不載或略之耳】孝女聰明家故饒財身居長嫡悉推與諸弟【宗師弟宗懿宗憲】諸弟皆優贍有餘而宗師妻子常寒露饑餒宗師怡然處之無有難色窮究經史章通句解至於陰陽軍法聲律悉皆研極原本又善爲文章詞句刻深獨追古作者爲徒不顧世俗輕重通微曉事可與晤語【與或作以】又習於吏職識時知變非如儒生文士止有偏長退勇守專未爲宰物者所識年近五十遑遑勉勉思有所試閤下儻引而致之密加識察有少不如所言愈爲欺罔大君子便宜得棄絕之罪於門下誠不忍奇寶橫棄道側而閤下篋櫝尙有少闕不滿之處【篋或作匱少闕一作闕少或無闕字】猶足更容輙冒言之退增汗懾謹狀與卾州栁中丞書【公綽始自禦史中丞出爲湖南觀察使後徙卾嶽時方討吳元濟詔發嶽卾兵五千安州刺史李聽公綽曰朝廷謂吾儒生不知兵邪請自行許之引兵渡江如古名將毎戰輙勝其爲卾嶽觀察使在元和七年云】

淮右殘孽【一作賊】尙守巢窟【或作窟巢又作巢穴】環冦之師殆且十萬瞠目語難【此用莊子語杭蜀本作難語非】自以爲武人不肯循法度頡頏作气勢【頡音擷頏胡江切】竊爵位自尊大者肩相磨地相屬也不聞有一人援稃鼔誓眾而前者俱日令走馬來求賞給助冦爲聲勢而已【日或作月】閤下書生也詩書禮樂是習仁義是修法度是束一旦去文就武鼔三軍而進之【三一作六】陳師鞠旅【詩鉦人伐鼔陳師鞠旅注云二千五百人爲師五百人爲旅鞠告也】親與爲辛苦慷慨感激同食下卒將二州之牧以壯士气斬所乘馬以祭踶死之士【踶徒計切蹋也又音提】𨿽古名將何以加玆此由天資忠孝郁於中而大作於外動皆中於機防以取勝於當世而爲戎臣師豈常習於威暴之事而樂其鬭戰之危也哉愈誠怯弱不適於用聽於下風竊自增气誇於中朝稠人廣眾防集之中【或無防集二字】所以羞武夫之顏令議者知將國兵而爲人之司命者不在彼而在此也【而在或無而字】臨敵重愼誡輕出入良食自愛以副見慕之徒之心【食或作用非是或無之徒二字又無下之字】而果爲國立大功也幸甚幸甚不宜愈再拜

又一首

愈愚不能量事勢可否比常念淮右以靡獘困頓三州之地【彰義節度使管申光蔡三州】蚊蚋蟻虫之聚感凶豎喣濡飲食之惠【凶豎吳元濟也】提童子之手坐之堂上奉以爲帥出死力以抗逆明詔戰天下之兵乘機逐利四出侵暴屠燒縣邑賊殺不辜環其地數千里莫不被其毒洛汝襄荊許潁淮江爲之騷然丞相公卿士大夫勞於圖議【圖或作國非是】握兵之將熊羆防虎之士【防獸名說文防獌似貍者椿俱切】畏懦防蹜【足廹也上子六切下所六切】莫肯杖戈爲士卒前行者獨閤下奮然率先揚兵界上【奮上或有能字】將二州之守親出入行間與士卒均辛苦生其气勢見將軍之鋒穎凜然有向敵之意用儒雅文字章句之業取先天下武夫闗其口而奪之气【闗一作閉】愚初聞時方食不覺棄匕箸起立豈以爲閤下眞能引孤軍單進與死防角逐【眞或作直非是或無單字】爭一旦僥幸之利哉就令如是亦不足貴其所以服人心在行事適機宜而風采可畏愛故也是以前狀輙述鄙誠眷惠手翰還答益增欣悚【惠下或有賜字益一作伏】夫一眾人心力耳目使所至如時雨三代用師不出是道閤下果能充其言繼之以無倦得形便之地甲兵足用𨿽國家故所失地旬歳可坐而得【歳或作月又作序】況此小防安足置齒牙間勉而卒之以俟其至幸甚【諸本幸甚下復出幸甚二字】夫逺徴軍士行者有羇旅離別之思居者有怨曠騷動之憂本軍有饋餉煩費之難地主多姑息形迹之患急之則怨緩之則不用命浮寄孤懸形勢銷弱又與賊不相諳委臨敵恐駭難以有功若召募土人【召或作占】必得豪勇與賊相熟知其气力所極無望風之驚愛防鄕裏勇於自戰徴兵滿萬不如召募數千【公此議詳見論淮西事宜狀】閤下以爲何如儻可上聞行之否【一作可否】計已與裴中丞相見行營事冝不惜時賜示及【裴中丞卽度也時憲宗遣度視淮西諸軍還奏多合上防】幸甚不宣愈再拜

答魏博田僕射書【田正始名興先是田季安爲魏博節度使元和七年季安卒其子懷諌自立委政於家奴蔣士則眾怒脇拜正使主軍正於是圖其地籍其人以獻於朝憲宗嘉之詔檢校工部尙書充魏博節度使且賜今名八年十一月公以比部郎中史館修撰爲作先廟碑九年正拜檢校尙書右僕射其年公以考功郎中知制誥故曰蒙恩攺職事也】

季冬極寒伏惟僕射尊體動止萬福卽日愈蒙免蒙恩攺職事不任感懼【諸本無蒙免二字今從閭本今按蒙免者蒙田之庇而得遣免也連上文爲句蒙恩者蒙上之恩而攺職事也連下文爲句】使至奉十一月十二日示問欣慰殊深贊善十一郎行【正子布肇犫早牟章】已附狀【已下一有曽字】伏計尋上達愈𨿽未獲拜識嘗承僕射眷私猥辱薦聞待之上介事𨿽不允受賜實多頃者又蒙不以文字鄙薄令譔廟碑見遇殊常荷徳尢切安有書問稍簡遂敢自疎比所與楊書記書蓋緣久闕附狀求因閒粗述下情【或無求字閒或作閒今按此謂求揚書記因田之閒爲述已意也】忽奉累紙示問辭意重疊捧讀再三但增慙悚僕射公忠賢徳爲內外所宗位望益尊謙巽滋甚謬承知遇欣荷實深伏望照察限以官守拜奉未由無任馳戀謹因使回奉狀不宣謹狀

與華州李尙書書【呂本注絳字以史考之綘以元和十年二月出刺華州又公與綘同年故曰久故蜀本注實字非是】

比來不審尊體動止何似【比或作夜又作日】乍離闕庭伏計倍增戀慕愈於久故遊從之中伏蒙恩奬知待【或無伏字】最深最厚無有比者【比或作倫】懦弱昏塞不能奮勵出奇少答所遇拜辭之後竊念旬朔不卽獲侍言笑東望殞涕有兒女子之感【或無子字史記非兒女子所知爲兒女子所詐當有子字】獨宿直捨【公時以考功郎中知制誥】無可告語展轉歔欷不能自禁華州𨿽實百郡之首重於藩維然閤下居之則爲失所愚以爲茍慮有所及宜宻以上聞不宜以疎外自待【不下或無宜字】接過客俗子絕口不掛時事務爲崇深以拒止嫉妬之口親近藥物方書動作步趨以致和宣滯爲國自愛副鄙陋拳拳之心幸甚幸甚謹奉狀不宣愈再拜

京尹不臺參答友人書【或作與友人論京尹不臺參書長慶三年六月以公爲京兆尹兼禦史大夫敕放臺參後不得爲例按魏氏春秋云故事禦史中丞輿洛陽令相遇則分路而行以土主多逐捕不欲稽畱然非唐制也順宗實錄云故事尹與禦史相遇尹下道避尹尙避禦史豈有不臺參之理當時敕放臺參後不爲例則知故事須臺參也又曰時宰相惡禦史中丞李紳欲逐之特詔公不臺參以激紳紳果劾奏公公以詔自觧文刺紛然宰相以臺府不協遂罷公爲兵部侍郎而出紳爲江西觀察使紳朝辭泣訴穆宗遂畱紳爲兵部侍郎公復爲吏部按貞元十八年公爲四門博士時薦士十人於陸傪李紳在焉紳味其平昔之薦而劾公公旣不言而世亦未有辧之者又謂公蹙紳以附逢吉獨王黃州答丁晉公書以謂曲在紳蓋公論也】

所示情眷之至不勝悚荷臺參實奏云容桂觀察使帶中丞尙不臺參【或無使字】京尹郡國之首所管神州赤縣官帶大夫豈得卻不如事須臺參聖恩以爲然便令宣與李紳不用臺參亦是何典故赤令尙與中丞分道而行何況京尹【方云呂丞相本攺定亦是以下十九字綴於事須臺參之下仍於卻不如下添中丞二字慶善云今本顚倒不可讀當從唐本不知洪所謂唐本者何本也閣杭蜀本只同今文姑以闕疑可也一曰不用臺參已下當再出臺參二字義亦自通今按二說皆未安後說𨿽差勝然文意似亦未足當闕之以俟知者】人見近事習耳目所熟【人上或有夫字】稍殊異卽怪之其於道理有何所傷聖君使行卽是故事自古豈有定制也停推巡緣府中褊廹是實若別差人卽是妄說豈有此事小人言不可信類如此亦在大賢斟酌而斷之流言止於智者正謂此耳客多自修報狀不得【或作不及自修報或作不及修報狀】伏惟照察【照方作昭今按唐人書帖用照察字亦多】

送陸歙州詩序【陸傪也或無詩字或作送陸員外出刺歙州詩序序一本自此下爲第二十卷

】

貞元十八年二月十八日祠部員外郎陸君出刺歙州朝廷夙夜之賢都邑遊居之良【居一作從】賫咨涕洟咸以爲不當去歙大州也刺史尊官也由郎官而往者前後相望也當今賦出於天下江南居十九宣使之所察歙爲富州宰臣之所薦聞天子之所選用其不輕而重也較然矣如是而賫咨涕洟以爲不當去者陸君之道行乎朝廷則天下望其賜刺一州則專而不能咸【或作或而屬下句方從閣本作咸而屬上句今按莊子有周徧咸之語方本得之】先一州而後天下豈吾君與吾相之心哉【先上諸本有謂字方從閣本云杭本訛咸作或然尙無謂字蜀本始作或爲今本易爲作謂訛轉甚也】於是昌黎韓愈道願畱者之心而泄其思作詩曰

我衣之華兮我佩之光【華一作美】陸君之去兮誰與翺翔【諸本如此方從閣杭本光翔下皆有兮字去下無兮字今按古詩賦有句句用韻及語助者賡歌是也有隔句用韻及兮而兮在上句之末韻在下句之末者騷經是也有隔句用韻而上句不韻不兮下句押韻有兮者橘頌之類是也今此詩方本若用賡歌之例則華光有兮而不韻其去字一句又並無也若用騷經之例則光翔當用韻而不當有兮華𨿽可以有兮而去復不可以無兮也若用橘頌之例則下三句爲合而首句不當有兮也韓公深於騷者不應如此蓋方所從之本失之也今定從諸本以騷經及賈誼弔屈首章爲例若欲以橘頌爲例則止去方本首句一兮字尢爲簡便但無此本不敢以意創耳】斂此大惠兮施於一州今其去矣胡不爲畱我作此詩歌於逵道無疾其驅天子有詔

送孟東野序【據集貞元十九年與陳給事書云送孟郊序一首生紙寫不加裝飾此序呂汲公以爲是年作序云東野之役於江南也有若不釋然者時東野爲溧陽尉云】

大凡物不得其平則鳴艸木之無聲風撓之鳴水之無聲風蕩之鳴其躍也或激之其趨也或梗之其沸也或炙之金石之無聲或擊之鳴人之於言也亦然有不得已者而後言其謌也有思其哭也有懷凡出乎口而爲聲者其皆有弗平者乎【爲一作有】樂也者郁於中而泄於外者也擇其善鳴者而假之鳴金石絲竹匏土革木八者物之善鳴者也維天之於時也亦然擇其善鳴者而假之鳴是故以鳥鳴春【鳥下閣本有獸字非是】以雷鳴夏以虫鳴秋以風鳴冬四時之相推敓【敓古奪字或作奪】其必有不得其平者乎其於人也亦然人聲之精者爲言文辭之於言又其精也【方從閣杭蜀本去又字而取下句尢字足成一句不成文理】尢擇其善鳴者而假之鳴【按上文巳再言擇其善鳴者而假之鳴矣則此又言人聲之精者爲言而文詞又其精者故尢釋其善鳴者而假之鳴又字尢字正是闗鍵血脈首尾相應處方以三本之誤遂去又字而以尢字屬上句不惟此句不成文理又使此篇語無次第其誤尢甚今悉正之】其在唐虞咎陶禹其善鳴者也而假以鳴【在下或有於字假下或有之字】防弗能以文辭鳴【弗或作不而無能字】又自假於韶以鳴夏之時五子以其歌鳴伊尹鳴殷周公鳴周凡載於詩書六藝皆鳴之善者也周之衰孔子之徒鳴之其聲大而逺傳曰天將以夫子爲木鐸其弗信矣乎其末也莊周以其荒唐之辭鳴【辭或作說下或有於楚二字莊子蒙人蒙梁地也且辭楚威王之聘未嘗仕於楚也】楚大國也其亡也以屈原鳴臧孫辰孟軻荀卿以道鳴者也楊朱墨翟管夷吾晏嬰老聃申不害韓非脊到【脊到在申韓前申韓稱之有書四十六篇脊古愼字】田駢鄒衍屍佼孫武張儀蘇秦之屬皆以其術鳴秦之興李斯鳴之漢之時司馬遷相如揚雄最其善鳴者也其下魏晉氏鳴者不及於古然亦未嘗絕也【其下方無其字然亦未嘗絕也諸本皆有此句方從閣本刪去今按有此一句文意乃足閣本脫也】就其善者其聲淸以浮其節數以急其辭淫以哀其志弛以肆【善下或有鳴字浮方從諸本作淳惟蜀本及文苑作浮今按此數句皆言魏晉以下文章之病不應用淳字以美之諸本皆誤數以急弛以肆二句諸本皆如此方從謝本刪去二以字今按自其聲至此四句當爲一列其第二第四句古本偶皆脫一字而方必從之遂使句之短長參差不齊而不可讀正與上李巽書相似其意以爲必如是然後爲古而不知所謂古者不在是也】其爲言也亂雜而無章將夭醜其徳莫之顧邪何爲乎不鳴其善鳴者也【諸本如此方從閣木以亂爲詞又從閣杭本刪去將天以下十九字今按方本極無理蓋因亂而誤爲辭又因辭而轉作詞耳今當攺詞爲亂又補十九字文意乃足】唐之有天下陳子昻蘇源明元結李白杜甫李觀皆以其所能鳴其存而在下者孟郊東野始以其詩鳴其髙出魏晉不懈而及於古其他浸淫乎漢氏矣【魏晉方作晉魏或無古字氏矣方從閣本無此二字皆非是】從吾遊者李翺張籍其尢也三子者之鳴信善矣【或無信字或作善鳴皆非是左傳云克已復禮仁也信善哉公𨿽未必用此語然亦偶合也】抑不知天將和其聲而使鳴國家之盛邪抑將窮餓其身思愁其心腸而使自鳴其不幸邪三子者之命則懸乎天矣【閣杭蜀苑則下有有字非是若果有有字卽天下當有者字更詳之】其在上也奚以喜其在下也奚以悲東野之役於江南也有若不釋然者故吾道其命於天者以解之【釋或作懌然者或作者然云顧命王不懌或作不釋釋猶開釋也按嘉祐本作不釋然者其語本出莊子或本皆誤也以解或無以字非是】

送許郢州序【或作送許史君刺郢州序仍注仲輿二字或作志雍樊云志雍安陸許氏貞元九年進士時於頔節制山南東道郢於山南爲屬邑是時頔斂民方急公因志雍之行序以規之公貞元十八年上於頔書故云愈嘗以書自通於於公頔此序十九年作也】

愈嘗以書自通於於公累數百言【公下或有頔字】其大要言先達之士得人而托之【要下或有也字】則道徳彰而名問流【問或作聞】後進之士得人而托之則事業顯而爵位通下有矜乎能上有矜乎位𨿽恆相求而喜不相遇【諸本無喜字方從閣杭蜀苑得】之於公不以其言爲不可復書曰足下之言是也於公身居方伯之尊蓄不世之材【世下或有出羣字】而能與卑鄙庸陋相應答如影響是非忠乎君而樂乎善以國家之務爲已任者乎愈𨿽不敢私其大恩抑不可不謂之知已恆矜而誦之情巳至而事不從【事不從謂不能卒言之也】小人之所不爲也故於使君之行道刺史之事以爲於公贈凡天下之事成於自同而敗於自異爲刺史者恆私於其民不以實應乎府【謂觀察府】爲觀察使者恆急於其賦不以情信乎州繇是刺史不安其官【繇一作縣】觀察使不得共政財巳竭而斂不休人已窮而賦愈急【賦或作怒非是】其不去爲盜也亦幸矣誠使刺史不私於其民觀察使不急於其賦【或無下其字】刺史曰吾州之民天下之民也惠不可以獨厚觀察使亦曰某州之民天下之民也斂不可以獨急【或無以字】如是而政不均令不行者未之有也其前之言者於公旣已信而行之矣【前下或無之字非是旣一作卽】今之言者其有不信乎縣之於州猶州之於府也有以事乎上有以臨乎下同則成異則敗者皆然也非使君之賢其誰能信之【信或作從非是】愈於使君非燕遊一朝之好也故其贈行不以頌而以規

送竇從事序【竇平貞元五年登進士第】

逾甌閩而南皆百越之地【甌或作越以下文重出越字考之非是或無甌字亦非越或作粵】於天文其次星紀其星牽牛連山隔其陰鉅海敵其陽【敵一作歊气上烝也方從閣苑作敲云敲橫擿也謂鉅海敲蕩其南也今按敲微扣也字書訓以橫擿而漢書注又訓擿爲發動蓋不以杖末奮擊但以杖身微扣而發動之所謂橫擿也海之爲物最鉅其所震蕩豈微扣之謂邪閣本蓋誤而方必爲曲說以附之殊不可曉作歊亦非是但當作敵乃當扺對捍之意與上句隔字正相對也】是維島居卉服之民風气之殊著自古昔【維一作皆島作鳥居作夷气閣蜀本作俗今按島居卉服已見其民服之陋因又言此以見其風气之惡自是両事故下文云民俗旣遷風气亦隨也閣蜀皆誤古或作在非是】唐之有天下號令之所加無異於逺近民俗旣遷風气亦隨雪霜時降癘疫不興【疫或作疾】瀕海之饒固加於初【或云瀕濱也篆文無濱字漢志瀕南山又瀕河十郡只用瀕字加於或作如其非是】是以人之之南海者若東西州焉【之之諸本無復出之字方從閣杭蜀苑得之若或作如】皇帝臨天下二十有二年【臨下或有禦字】詔工部侍郎趙植爲廣州刺史【貞元十七年以工部侍郎趙植充嶺南節度使】盡牧南海之民署從事扶風竇平【平扶風平陵人】平以文辭進於其行也其族人殿中侍禦史牟【牟字貽周爲東都畱守判官】合東都交遊之能文者二十有八人賦詩以贈之於是昌黎韓愈嘉趙南海之能得人壯從事之答於知我不憚行之逺也【我或作已行之逺文苑如此諸本之或作於或作我於行逺或無行之二字皆非是】又樂貽周之愛其族叔父【貽上或有其宗二字】能合文辭以寵榮之作送竇從事少府平序

上巳日燕太學聽彈琴詩序【鄭國之俗三月上已於溱洧水上執蘭招魂自魏以後但用三日不用上巳時公爲四門博士作此序】

與眾樂之之謂樂樂而不失其正【一作節】又樂之尢也【尢一作光】四方無鬭爭金革之聲京師之人旣庶且丰天子念致理之艱難樂居安之閒暇肇置三令節【舊史云貞元四年九月詔正月晦日三月三日九月九日三節日冝任文武百僚選勝地追賞爲樂五年正月詔以二月一日爲中和節代正月晦日備三令節數此序在貞元任午癸未閒公爲四門博士其云肇置三令節蓋謂徳宗朝始置耳】詔公卿羣有司至於其日率厥官屬【或無屬字】飲酒以樂所以同其休宣共和感其心成其文者也三月初吉實惟其時司業武公【下或有少儀二字】於是總太學儒官三十有六人列燕於祭酒之堂罇爼旣陳肴羞惟時醆斝序行【一作有序】獻酬有容歌風雅之古辭斥夷狄之新聲襃衣危冠與與如也【與與或作愉愉以杭蜀本云詩我黍與與淮南子善用兵者陵其與與皆音余今按論語有此全句】有儒一生【儒一或作一儒】魁然其形抱琴而來歷階以升【以或作而】坐於罇爼之南鼓有虞氏之南風【見家語】賡之以文王宣父之操【見史記孔子學琴於師襄事】優遊夷愉廣厚髙明追三代之遺音想舞雩之詠嘆及暮而退皆充然若有得也【有下或有所字】武公於是作歌詩以美之命屬官咸作之命四門博士昌黎韓愈序之

送齊皥下第序【皥或作曎考唐宰相世系表當作皥序云齊生之兄爲時名相出藩於鎭謂齊映也以世系考之映兄弟六人昭映曍照煦無有曎者豈曎後攺名曍或煦耶諸本或作齊曍或作齊曙按登科記映大歷五年昭貞元十五年皥十一年煦元和二年踵登進士第而曙亡焉】

古之所謂公無私者其取捨進退無擇於親疎逺邇惟其宜可焉其下之視上也亦惟視其舉黜之當否不以親疎逺邇疑乎其上之人【下或有也字或無之人二字而有也字】故上之人行志擇誼【或無故字之字】坦乎其無憂於下也下之人尅巳愼行確乎其無惑於上也是故爲君不勞而爲臣甚易見一善焉可得詳而舉也見一不善焉可得明而去也【閣杭蜀苑無詳明二字】及道之衰上下交疑於是乎舉讎舉子之事載之傳中而稱美之而謂之忠【或無下而字見左氏襄公三年晉祁奚請老舉讎舉子事】見一善焉若親與邇不敢舉也【或無敢字】見一不善焉若疏與逺不敢去也眾之所同好焉矯而黜之乃公也眾之所同惡焉【眾下或皆有人字】激而舉之乃忠也於是乎有違心之行有怫志之言有內媿之名若然者俗所謂良有司也【然或作是】膚受之訴不行於君巧言之誣不起於人矣烏虖今之君天下者不亦勞乎爲有司者不亦難乎爲人向道者不亦勤乎【烏虖猶嗚呼也古文於乎烏虖嗚呼皆一義或作於是乎非是爲有或無爲字爲人向道諸本皆同但向或作鄕閣苑以人爲仁殊無文理蓋所謂人者指應舉者而言爲之作向道者謂指引其道路所向如公之於侯喜侯雲長之徒是已其作鄕者亦音向與兵書所謂以鄕人爲導者音義皆不同也】是故端居而念焉非君人者之過也則曰有司焉則非有司之過也則曰今舉天下人焉則非今舉天下人之過也蓋其漸有因其本有根生於私其親【其下或有所字】成於私其身以巳之不直而謂人皆然其植之也固久其除之也實難非百年必世不可得而化也非知命不惑不可得而攺也巳矣乎其終能復古乎若髙陽齊生者其起予者乎齊生之兄【之兄或無之字】爲時名相出藩於南【於下杭苑有鎭字閣本無今按齊映以貞元七年由桂管攺江西是時洪州只爲江西觀察使至咸通中乃有鎭南之號耳杭苑皆誤】朝之碩臣皆其舊交齊生舉進士有司用是連枉齊生齊生不以云乃曰我之未至也有司其枉我哉【其枉或作豈枉今從閣杭蜀本】我將利吾器而俟其時耳抱負其業東歸於家吾觀於人有不得志則非其上者眾矣亦莫計其身之短長也若齊生者旣至矣【一云旣屈矣一作旣不得志矣今按上文曰我之未至也下文曰我未也則此作至爲是】而曰我未也不以閔於有司其不亦鮮乎哉【未下或有至字】吾用是知齊生後日誠良有司也能復古者也公無私者也知命不惑者也

送陳密序

太學生陳密請於余曰密承訓於先生今將歸覲其親不得朝夕見願先生賜之言密將以爲戒【覲或作拜】密來太學舉明經累年不獲選【經下或有者字獲下或有其字】是弗利於是科也今將易其業而三禮是習【唐制取士有明經科而明經之別有五經有三經有二經有三禮有三傳有史科三禮科貞元五年二月置】願先生之張之也密將以爲鄕榮【或無以字】余媿乎其言遺之言曰子之業信習矣其容信合於禮矣【其下或有儀字非是】抑吾所見者外也夫外不足以信內子誦其文則思其義習其儀則行其道則將謂子君子也爵祿之來也不可辭矣科寧有利不利邪【誦其習其或並無其字】

送李願歸盤谷序【此序貞元十七年作公年才三十四耳東坡云歐陽公言晉無文章惟陶淵明歸去來詞而巳余謂唐無文章惟韓退之送李願歸盤谷序而已平生欲效此作每執筆輙罷因自笑曰不若且放教退之獨步此序孟州濟原縣有石本其閒小有異同】

太行之陽有盤谷【太行山谷在懷州陽南也盤谷地名在孟州濟原縣】盤谷之間泉甘而土肥艸木藂茂居民鮮少或曰謂其環兩山之閒故曰盤或曰是谷也宅幽而勢阻隱者之所盤旋友人李願居之【盤下諸本皆有旋字洪氏石本杭本同或作桓樊氏石本閣蜀苑刪去今按石本之不同說見於後友人諸本及洪氏石本皆作友樊氏石本作有】願之言曰人之稱大丈夫者我知之矣利澤施於人【於諸本作於今從石本】名聲昭於峕坐於廟朝進退百官而佐天子出令其在外則樹旗旄羅弓矢武夫前呵從者塞途供給之人各執其物夾道而疾馳喜有賞怒有刑【丈苑賞作賜樊氏石本無此六字】才畯滿前【畯或作俊】道古今而譽盛徳入耳而不煩曲眉丰頰淸聲而便體秀外而惠中飄輕裾翳長袖粉白黛緑者列屋而閒居妬寵而負恃爭妍而取憐大丈夫之遇知於天子用力於當世者之所爲也【天子諸本作主上方從石本爲上諸本有所字方從石本刪去下文於時者之所爲也同此】吾非惡此而逃之是有命焉不可幸而致也窮居而野處升髙而望逺【諸本如此石間苑作逺望】坐茂樹以終日濯淸泉以自潔采於山美可茹釣於水鮮可食起居無時惟適之安【蜀本及洪氏石本之作所苑捽樊石本作之】與其有譽於前孰若無毀於其後與其有樂於身孰若無憂於其心【與其下諸本並有有字方從石本刪去】車服不維刀鋸不加埋亂不知黜陟不聞大夫夫不遇於時者之所爲也我則行之伺於公卿之門奔走於形勢之途足將進而趑趄【上士思切下七餘切】口將言而囁嚅【上之舌切又而舌切下女居切又音如】處穢污而不羞觸刑辟而誅戮【穢污諸本作污穢今用石本攺不羞一本作弗羞辟石本作法】徼幸於萬一老死而後止者其於爲人賢不肖何如也昌黎韓愈聞其言而壯之與之酒而爲之歌曰

盤之中維子之宮盤之土可以稼【諸本作惟子之稼今從石閣如此】盤之泉可濯可沿【石閣杭本沿作湘方從蜀本云洪慶善以爲作湘者石本磨滅以閣本意之也然此文自如往而復以上皆二語一韻以稼葉土此類固多以容葉深以詩七月易恆卦卜家考之亦合古韻獨湘不可與泉葉按公論語筆觧以浴於沂作沿於沂政與此沿同義今只以沿爲正今按方以古韻爲據捨所信之石杭閣本而去湘從沿其說當矣然必以筆觧爲說又似太拘今世所傳筆觧蓋未必韓公本眞也又按洪慶善云石本在濟源張端家皆缺裂不全惟可濯可湘一句甚明又與方引洪氏磨滅之說不同不知何故姑記之以竢知者然其大歸只爲從湘字耳政使實然亦不足取其說詳於下條云或曰湘字考之說文云烹也詩采蘋於以湘之從湘爲正】盤之阻誰爭子所窈而深廓其有容繚而曲如往而復嗟盤之樂兮樂且無殃【殃方從洪校石本作央又云樊木只作殃然閣杭蜀本皆作央王逸注離騷云央盡也已也方又云此文如叢作藂俊作畯時作峕皆石本字也今按作殃於義爲得又按此篇諸校本多從古本而樊洪兩石巳自不同未知孰是其有同者亦或無理未可盡信按歐公集古跋尾云盤谷序石本貞元中所刻以集本校之或小不同疑刻本誤然以其當時之物姑存之以爲佳玩其小失不足校也詳公此言最爲通論近世論者專以石本爲正如水門記溪堂詩予巳論之南海廟劉統軍碑之類亦然其謬可考而知也】虎豹逺迹兮蛟龍遁藏神守防兮呵禁不祥【禁或作禦】飲則食兮壽而康無不足兮奚所望【則或作且】膏吾車兮秼吾馬從子於盤兮終吾生以徜徉

送牛堪序【此篇或在後卷之首閣杭置本置此公時爲四門博士堪爲太學生在貞元十五年云】

以明經舉者誦數十萬言又約通大義徴辭引類旁出入他經者又誦數十萬言其爲業也勤矣登第於有司者去民畝而就吏祿由是進而累爲卿相者常常有之其爲獲也亦大矣然吾未嘗聞有登第於有司而進謝於其門者【門上或無其字】豈有司之待之也抑以公不以情【抑一作禦一無抑字】舉者之望於有司也亦將然乎其進而謝於其門也則爲私乎抑無乃人事之未思或者不能舉其禮乎若牛堪者思慮足以及之材質足以行之而又不聞其往者其將有以哉【或無將字】違眾而求識【眾一作俗】立奇而取名非堪心之所存也由是而觀之若堪之用心其至於大官也不爲幸矣【於一作爲】堪太學生也余博士也博士師屬也於其登第而歸將榮於其鄕也能無說乎

東雅堂昌黎集注卷十九

欽定四庫全書

東雅堂昌黎集注卷二十

序

送董邵南序【邵南壽州安丰人舉進士不得志去遊河北公作此送之公詩有嗟哉董生行亦爲邵南作也南下或有遊河北三字】

燕趙古稱多感慨悲歌之士董生舉進士連不得志於有司懷抱利器鬱鬱適玆土吾知其必有合也董生勉乎哉夫以子之不遇時茍慕義彊仁者皆愛惜焉矧燕趙之士出乎其性者哉【性下一有情字】然吾嘗聞風俗與化移易吾惡知其今不異於古所云邪聊以吾子之行卜之也【於古閣作於吾云或作聞而無邪字今按篇首云古稱多感慨悲歌之士諸本作古所云語乃相應作吾所聞猶爲近之而語勢巳微斘矣若曰吾所云則都無來歷不成文字必是謬誤無疑也然此篇言燕趙之士仁義出於其性乃故反其詞以深譏其不臣而習亂之意故其卒章又爲道上威徳以警動而招徠之其防微矣讀者詳之】董生勉乎哉吾因子有所感矣爲我弔望諸君之墓【樂毅去燕之趙趙封於觀津號曰望諸君張華云望諸君家在邯鄲西數里】而觀於其市復有昔時屠狗者乎【荊軻至燕愛燕之屠狗者髙漸離日飲燕市酒酣歌於市中】爲我謝曰明天子在上可以出而仕矣

贈崔復州序【公此序大槪與送許郢州之意同郢復在唐皆山南東道両序皆言於公頔又皆言民窮斂急意必有所屬也頔時爲山南東道節度使云】

有地數百里趨走之吏自長史司馬已下數十人【長史司馬刺史之佐唐制每州刺史而下長史一人司馬一人】其祿足以仁其三族及其朋友故舊樂乎心則一境之人喜不樂乎心則一境之人懼丈夫官至刺史亦榮矣【丈上或有大字】𨿽然幽逺之小民其足迹未嘗至城邑茍有不得其所【或無茍有二字或無有字】能自直於鄕裏之吏者鮮矣況能自辧於縣吏乎能自辧於縣吏者鮮矣況能自辧於刺史之庭乎由是刺史有所不聞小民有所不宣賦有常而民產無恆水旱癘疫之不期民之丰約懸於州【句】縣令不以言連帥不以信民就窮而斂愈急吾見刺史之難爲也【州或作前縣下或有復出縣字皆非是】崔君爲復州其連帥則於公崔君之仁足以蘇復人【崔君之仁上或有愈以爲三字】於公之賢足以庸崔君有刺史之榮而無其難爲者將在於此乎愈嘗辱於公之知而舊遊於崔君慶復人之將蒙其休澤也於是乎言

贈張童子序【子下或有兵曹字唐制有童子科公此序甚備公貞元八年陸贄下及第童子時亦升於禮部故謂俱陸公之門人】

天下之以明二經舉於禮部者嵗至三千人始自縣考試定其可舉者然後升於州若府其不能中科者不與是數焉州若府總其屬之所升又考試之如縣加察詳焉定其可舉者然後貢於天子而升之有司其不能中科者不與是數焉謂之鄕貢有司者總州府之所升而考試之加察詳焉第其可進者以名上於天子而藏之屬之吏部嵗不及二百人謂之出身能在是選者厥惟艱哉二經章句僅數十萬言其傳注在外皆誦之又約知其大說【或無大字】繇是舉者或逺至十餘年然後與乎三千之數而升於禮部矣又或逺至十餘年然後與乎二百之數而進於吏部矣班白之老半焉【之老二字或作者】昏塞不能及者皆不在是限有終身不得與者焉張童子生九年自州縣達禮部一舉而進立於二百之列【百下或有人字】乂二年益通二經有司復上其事繇是拜衛兵曹之命【衛謂左右衛兵曹謂兵曹參軍】人皆謂童子耳目明達神气以靈余以偉童子之獨出於等夷也童子請於其官之長隨父而寧母嵗八月自京師道陜南至虢東及洛師北過大河之陽九月始來及鄭【洛師或作洛陽及鄭或作反鄭云此序疑作於鄭序云愈與童子俱陸公之門人是童子以貞元八年升於禮部又二年拜衛兵曹蓋十年也公十年曽往河陽省墳墓見祭老成文序當作於此時童子豈或鄭人邪今按反字諸本多作及字蓋自洛東出便可至鄭今以北過河陽故九月始及鄭童子未必爲鄭人也】自朝之聞人以及五都之伯長羣吏皆厚其餼賂【聞或作文五都當謂雍陜虢蒲洛羣吏以閣苑本定蜀本訛作郡吏今本並訛吏爲縣其失逺矣】或作謌詩以嘉童子童子亦榮矣𨿽然愈將進童子於道使人謂童子求益者非欲速成者夫少之與長也異觀【與或作於】少之時人惟童子之異及其長也將責成人之禮焉【禮上或無之字】成人之禮非盡於童子所能而已也然則童子宜暫息乎其巳學者而勤乎其未學者可也愈與童子俱陸公之門人也慕回路二子之相請贈與處也故有以贈童子【與處上或有出字非是禮檀弓子路去魯謂顏子曰何以贈我顏子請曰何以處我義不當有出字也】

送浮屠文暢師序【公時爲四門博士作後有詩送文暢師北遊其略云昔在四門館晨有僧來謁謂僧當少安艸序頗排訐蓋謂此也】

人固有儒名而墨行者【儒名或作名儒非是】問其名則是校其行則非可以與之遊乎如有墨名而儒行者問之名則非校其行而是【之名或作其名而是或作則是】可以與之遊乎揚子云稱在門墻則揮之在夷狄則進之吾取以爲法焉浮屠師文暢喜文章【或無浮屠師三字喜下或有爲字】其周遊天下凡有行必請於搢紳先生以求詠謌其所志【謌或作哥】貞元十九年春將行東南栁君宗元爲之請解其裝【請或作序】得所得敍詩累百餘篇【所下或無得字】非至篤好其何能致多如是邪惜其無以聖人之道告之者而徒舉浮屠之說贈焉【告下或無之字】夫文暢浮屠也如欲聞浮屠之說當自就其師而問之何故謁吾徒而來請也彼見吾君臣父子之懿文物事爲之盛其心有慕焉【事爲或作禮樂心下或有必字】拘其法而未能入故樂聞其說而請之如吾徒者宜當告之以二帝三王之道日月星辰之行【行上或有所以字】天地之所以著神之所以幽人物之所以蕃江河之所以流而語之【江河或作河江】不當又爲浮屠之說而瀆告之也【瀆告之或無瀆之二字告工毒切】民之初生固若禽獸艸木然聖人者立然後知宮居而粒食【粒或作谷】親親而尊尊生者養而死者藏是故道莫大乎仁義教莫正乎禮樂刑政【大或作過太乎或作過於正或作大】施之於天下萬物得其宜措之於其躬體安而气平堯以是傳之舜舜以是傳之禹禹以是傳之湯湯以是傳之文武文武以是傳之周公孔子書之於冊中國之人世守之今浮屠者孰爲而孰傳之邪【爲下或有之字】夫鳥俛而啄仰而四顧夫獸深居而簡出懼物之爲巳害也猶且不脫焉弱之肉彊之食【脫或作免】今吾與文暢安居而暇食優遊以生死與禽獸異者寧可不知其所自邪夫不知者非其人之罪也知而不爲者惑也悅乎故不能卽乎新者弱也知而不以告人者不仁也告而不以實者不信也【不爲上或無而字爲下或有之字悅或作惑弱或作溺告人或作告之】余旣重栁請【或作詩非是】又嘉浮屠能喜文辭於是乎言

送楊支使序【或作送楊八弟支使歸府貞元十八年九月以太常少卿楊憑爲禦史中丞湖南觀察使憑奏辟儀之爲觀察支使此序乃貞元二十年公在陽山作】

愈在京師時嘗聞當今藩翰之賓客惟宣州爲多賢【嘗或作常】與之遊者二人隴西李博淸河崔羣【二人下或有焉字】羣與博之爲人吾知之道不行於主人【或無於字於下或有其字】與之處者非其類𨿽有享之以季氏之富不一日畱也以羣博論之凡在宣州之幕下者𨿽不盡與之遊【盡或作得或別有得字在盡字下】皆可信而得其爲人矣愈未嘗至宣州而樂頌其主人之賢者以其取人信之也今中丞之在朝【中丞乃楊憑也】愈日侍言於門下其來而鎭玆土也【而鎭或無而字鎭或作領】有問湖南之賓客者愈曰知其客可以信其主者宣州也知其主可以信其客者湖南也去年冬奉詔爲邑於陽山【貞元十九年十二月公貶連州陽山令】然後得謁湖南之賓客於幕下於是知前之信之也不失矣及儀之之來也聞其言而見其行則向之所謂羣與博者吾何先後焉儀之智足以造謀材足以立事忠足以勤上惠足以存下【本或無於是知以下十七字一本並無聞其言而見其行七字方從閣杭本幕下卽云及支使之來也聞其言而見其行是知前之信之也不失矣支使智足以造謀今按此數本互有得失而方尢疎略獨今所定詳宻有序且及羣博乃與上文相應】而又侈之以詩書六藝之學先聖賢之徳音【賢或作人】以成其文以輔其質宜乎從事於是府而流聲實於天朝也夫樂道人之善以勤其歸者乃吾之心也【勤或作勸心也下一有非文則不能五字】謂我爲邑長於斯而媚夫人云者不知言者也工乎詩者歌以系之

送何堅序【堅下本或有歸道州字】

何於韓同姓爲近【於或作與按何氏出周成王母弟唐叔虞後十一代孫食采於韓爲列侯韓王安爲秦所滅子孫分散居江淮晉以韓爲何遂爲何氏】堅以進士舉於吾爲同業其在太學也吾爲博士【公時爲四門博士】堅爲生生博士爲同道【生博士或作生與博士】其識堅也十年爲故人同姓而近也同業也同道也故人也於其不得願而歸【不上或有志字】其可以無言邪堅道州人道之守陽公賢也【或無賢字貞元十九年九月以國子司業陽城爲道州刺史】道於湖南爲屬州湖南楊公乂賢也【貞元十八年九月以太常少卿楊憑爲湖南觀察使或無湖南又字楊作陽皆非是】堅爲民堅又賢也湖南得道爲屬道得堅爲民堅歸唱其州之父老子弟服陽公之令道亦唱其縣與其比州服楊公之令【楊或作陽非是】吾聞鳥有鳯者恆出於有道之國當漢時黃霸爲潁川是鳥實集而鳴焉【川下或有守字是鳥或作是鳯鳥也】若史可信【史或作使】堅歸吾將賀其見鳯而聞其鳴也巳【或無巳字】

送廖道士序【公永貞元年自陽山徙椽江陵道衡山而作】

五嶽於中州衡山最逺【衘南嶽也】南方之山巍然髙而大者以百數【或無之字或無髙字】獨衡爲宗【衡下或有山字】最逺而獨爲宗其神必靈衡之南八九百里地益髙山益峻水淸而益駛【或無峻水淸而益五字非是駛或作駃音快】其最髙而橫絕南北者嶺郴之爲州在嶺之上測其髙下得三之二焉【測如周禮測土深之測或作側下別有南字皆非是】中州淸淑之气於是焉窮【州下或有之字】气之所窮盛而不過【或無盛字】必蜿蟺扶輿磅礡而郁積【選虯龍騰驤以蜿蟺蜿蜒也蟺蚯蚓也扶輿相如子虛賦扶輿猗糜磅礡莊子將磅礡萬物以爲一注磅礡猶混同也蜿於元切又音宛蟺市衍切又音善磅音旁礡音薄】衡山之神旣靈而郴之爲州又當中州淸淑之气蜿蟺扶輿磅礡而郁積【鬰上或無而字】其水土之所生神气之所感白金水銀丹砂石英鐘乳橘柚之包竹箭之美千尋之名材不能獨當也【或無英及橘柚之包五字當下或有奇字非是】意必有魁奇忠信材徳之民生其閒而吾又未見也其無乃迷惑溺沒於老佛之學而不出邪【學或作教】廖師郴民而學於衡山气專而容寂多藝而善遊豈吾所謂魁奇而迷溺者邪【迷下或有惑沒字】廖師善知人若不在其身必在其所與遊訪之而不吾告何也於其別申以問之

送王秀才序【或作進士王含】

吾少時讀醉鄕記【王績字無功隋未大儒通之弟也著醉鄕記以次劉伶酒徳頌含其子孫也序云建中初天子嗣位當作於徳宗之世次前後篇當貞元二十年云】私怪隱居者無所累於世而猶有是言豈誠防於味邪及讀阮籍陶潛詩乃知彼𨿽偃蹇不欲與世接【乃上或有然後字】然猶未能平其心或爲事物是非相感發【或或作不或無發字】於是有托而逃焉者也若顏氏子操瓢與簞【一云顏氏之子操瓢與簞食或無子字】曽參歌聲若出金石彼得聖人而師之汲汲每若不可及其於外也固不暇尙何麯糵之托而昏冥之逃邪【何下或有事字】吾又以爲悲醉鄕之徒不遇也【爲字疑衍】建中初天子嗣位【大歷十四年徳宗卽位十五年正月攺元建中】有意貞觀開元之丕績在廷之臣爭言事【廷上或有朝字】當此時醉鄕之後世又以直廢吾旣悲醉鄕之文辭而又嘉良臣之烈【或無又字】思識其子孫今子之來見我也無所挾吾猶將張之況文與行不失其世字渾然端且厚惜乎吾力不能振之而其言不見信於世也於其行姑與之飲酒【其世或作於世於其或作於是】

送孟秀才序【或注琯字元和五年刑部侍郎崔摳知舉試洪鐘待撞賦孟琯中第唐書藝文志有琯嶺南異物志一卷其嶺南人歟據序云今年秋見孟氏子於郴其十月吾道於衡潭以之荊此永貞元年十月作琯古滿切】

今年秋見孟氏子琯於郴年甚少禮甚度【一作修】手其文一編甚鉅退披其編以讀之盡其書無有不能吾固心存而目識矣【識音志矣或作也】其十月吾道於衡潭以之荊累累見孟氏子焉其所與偕盡善人長者吾益以奇之【吾益或作余益】今將去是而隨舉於京師𨿽不有請猶將彊而授之以就其志【彊而或作彊有非是】況其請之煩邪京師之進士以千數其人靡所不有吾常折肱焉其要在詳擇而固交之善𨿽不吾與吾將彊而附不善𨿽不吾惡吾將彊而拒茍如是其於髙爵猶階而升堂又況其細者邪送陳秀才彤序【公貞元十九年冬自禦史出爲陽山令過潭州見陳彤於楊湖南門下永貞元年徙掾江陵送彤舉進士彤後以元和十三年登第】

讀書以爲學纘言以爲丈非以誇多而鬭靡也蓋學所以爲道文所以爲理耳【非以或無以字】茍行事得其宜出言適其要𨿽不吾靣吾將信其富於文學也潁川陳彤始吾見之楊湖南門下【謂潭州刺史湖南觀察使楊憑也之下或有於字】頎然其長【頎音祈】薫然其和吾目其貌耳其言因以得其爲人及其久也果若不可及夫湖南之於人不輕以事接爭名者之於藝不可以虛屈吾見湖南之禮有加而同進之士交譽也又以信吾信之不失也如是而又問焉以質其學策焉以考其文【時公爲考官】則何信之有【諸本何下有不字舊讀此序嘗怪則何不信之有以下文意斷絕不相承應每竊疑之後見謝氏手校眞本卷首用建炎奉使之印未有題字云用陳無已所傳歐公定本讎正乃刪去此一不字初亦未曉其意徐而讀之方覺此字之爲礙去之而後一篇之血脈始復通貫因得釋去舊疑嘗謂此於韓集最爲有功但諸本旣皆不及方據謝本爲多而亦獨遺此字豈亦不嘗見其眞本耶嘗以告之人不見信故今持刪不字而復詳著其說云】故吾不徴於陳【吾一作餘下同】而陳亦不出於我此豈非古人所謂可爲智者道難與俗人言者類邪凡吾從事於斯也久未見舉進士有如陳生而不如志者【志上或有其字今從閣本】於其行姑以是贈之

送王秀才序【或作王塤】

吾常以爲孔子之道大而能博【或無爲字大而下或有其字】門弟子不能徧觀而盡識也故學焉而皆得其性之所近其後離散分處諸侯之國又各以所能授弟子原逺而末益分【方以閣本作引今按以分爲引蓋艸書之誤然幸有他本可證方乃不取而獨信其誤何哉】蓋子夏之學其後有田子方子方之後流而爲莊周故周之書喜稱子方之爲人【故下或有莊字】荀卿之書【卿下或無之字】語聖人必曰孔子子弓子弓之事業不傳惟太史公書弟子傳有姓名字曰馯臂子弓子弓受易於商瞿【名字或作名耳或云子弓史記作子漢書作子弓又云商瞿授子庸子庸授子弓傳授之序與此不同馯音寒瞿音渠】孟軻師子思子思之學蓋出曽子自孔子沒羣弟子莫不有書【書上或有師字非是】獨孟軻氏之傳得其宗故吾少而樂觀焉【吾或作余】太原王塤示予所爲文好舉孟子之所道者與之言信悅孟子而屢贊其文辭夫沿河而下茍不止𨿽有遲疾【或作疾遲】必至於海如不得其道也𨿽疾不止終莫幸而至焉【幸或作得】故學者必愼其所道道於楊墨老莊佛之學而欲之聖人之道猶航斷港絕潢以望至於海也故求觀聖人之道必自孟子始今塤之所由旣幾於知道如又得其船與檝知沿而不止嗚呼其可量也哉荊潭唱和詩序【此謂裴均楊慿唐藝文志有裴均荊潭唱和集一卷諸本作裴垍非也均字君齊貞元十九年五月爲荊南節度使憑十八年九月爲湖南觀察使荊卽荊南潭卽湖南也公以永貞元年佐均爲江陵法曹詳見外集河南同官記】

從事有示愈以荊潭酬唱詩者愈旣受以卒業【或作集或云卒葉字見漢楚元王傳】因仰而言曰夫和平之音淡薄【之音或作者之語非是】而愁思之聲要妙讙愉之辭難工而窮苦之言易好也是故文章之作恆發於羇旅艸野至若王公貴人气滿志得【至若或作若至气滿志得或作气得志滿】非性能而好之則不暇以爲今僕射裴公開鎭蠻荊【或無僕射裴三字】統郡惟九【荊南管防忠萬灃朗涪峽江陵九郡也】常侍楊公領湖之南壤地二千里【之南或作南之或無之字】徳刑之政並勤爵祿之報兩崇乃能存志乎詩書寓辭乎詠歌往復循環有唱斯和捜奇抉怪雕鏤文字與韋布裏閭憔悴專一之士較其毫釐分寸鏗鏘發金石幽眇感神【或作神】信所謂材全而能鉅者也兩府之從事與部屬之吏屬而和之【屬音蜀吏屬之欲切】茍在編者咸可觀也【在或作有非是】宜乎施之樂章紀諸冊書從事曰子之言是也告於公【謂裴均】書以爲荊潭唱和詩序

送幽州李端公序【李益時佐幽州劉濟幕今相國李藩也公因益來東都序以送之蓋勉其歸使爲濟言率先來覲奉職如開元時也】

元年今相國李公爲吏部員外郎【年下或有春字洪玉父云是年春公猶在江陵安得有偕朝道語】愈嘗與偕朝【元年六月公始自江陵召爲國子博士】道語幽州司徒公之賢【貞元二十一年三月濟檢校司徒】曰某前年被詔告禮幽州【二十一年正月徳宗崩以藩爲告哀使故至幽州】入其地迓勞之使裏至每進益防【裏或作累或作狹】及郊司徒公紅帓首鞾袴握刀左右雜佩【帓或作帕鞾或作靴方從杭本刀下有在字而讀連下文左字爲句謝本又校作在右今按若如方意則當云左握刀右雜佩矣不應云握刀在左亦不應惟右有佩也在爲衍字無疑杭本誤也禮防云帶劍之法在左右手抽之爲便則刀不當在右謝本亦非矣左右雜佩當自爲一句內則所謂左右佩用者也鞾許戈切】弓韔服【韔一作防或作在閣杭蜀苑作張引說文云弓施爲張又云服弓衣也今】

【按韔服皆弓室也然詩云言韔其弓又曰交韔二弓則韔字又可通作虛字用矣此弓韔服謂納弓於服耳況弓云施與否於服無利害作張非是韔醜亮切】矢挿房【左傳抽矢納房房箭捨也】俯立迎道左【方從閣格本道作賓非是】某禮辭曰公天子之宰禮不可如是及府又以其服卽事某又曰公三公不可以將服承命卒不得辭【卒上或有及館又如是一句方從閣杭苑粹無之今按此據次第當有此句但下文云上堂卽客階坐必東向若至館如此卽是常禮不足言惟仕府如此乃見其尊事天子使者不敢以主禮自居之意當從方本爲是】上堂卽客階坐必東向【階下一本復出卽客二字云文粹亦有卽字則知古本誠然也今按復出二字古本𨿽有然不知是何文理不足爲正也】愈曰國家失太平於今六十年矣夫十日十二子相配數窮六十其將復平【句】平必自幽州始亂之所出也【按天寶十四年範陽節度使安祿山反範陽幽州也其年嵗在乙未至元和九年甲午數窮六十一甲子終矣公此序元和四年二月以後爲之故云平或作乎今按若作乎字而屬上句則下文不應便重出如開元時乎下句但云必自幽州始而上無平字卽又不成文理今定作平仍屬下句】今天子大聖司徒公勤於禮庶幾帥先河南北之將來覲奉職如開元時乎李公曰然今李公旣朝夕左右必數數爲上言元年之言殆合矣端公嵗時來壽其親東都【益父時官洛陽公時亦官洛陽】東都之大夫士莫不拜於門【或無復出東都字大夫士或作士大夫】其爲人佐甚忠【佐謂爲幽州從事】意欲司徒公功名流千萬嵗請以愈言爲使歸之獻

東雅堂昌黎集注卷二十

欽定四庫全書

東雅堂昌黎集注卷二十一

序

送區冊序【洪謂區冊卽區考其始末非也貞元十九年冬公自禦史出爲陽山令此序在陽山作其曰嵗初吉當在明年正月也】

陽山天下之窮處也【陽山縣名屬連州】陸有丘陵之險虎豹之虞江流悍急橫波之石廉利侔劍防舟上下失勢【江上或有水有字廉或作其】破碎淪溺者往往有之縣郭無居民官無丞尉夾江荒茅篁竹之閒【荒芽篁竹蜀本作荒榛茅竹篁諸本作叢漢書嚴助傳谿谷之閒篁竹之中顏曰竹田曰篁】小吏十餘家皆鳥言夷面始至言語不通【語或作說不下有相字川本北本又作言語不相通】畫地爲字然後可告以出租奉期約是以賓客遊從之士無所爲而至【士或作事】愈待罪於期且半嵗矣【貞元二十年公貶陽山令或無矣字】有區生者誓言相好自南海挐舟而來升自賓階儀觀甚偉【觀或作冠】坐與之語文義卓然莊周云逃空虛者聞人足音跫然而喜矣【見莊子徐無篇跫許恭切】況如斯人者豈易得哉【虛或作谷斯或作其或無斯字皆非是】入吾室聞詩書仁義之說欣然喜若有志於其閒也【欣然下或有以字於或作乎閒或作聞】與之翳嘉林坐石磯投竿而漁陶然以樂若能遺外聲利而不厭乎貧賤也【樂上方無以字厭下方無乎字今按欣然喜陶然樂當爲一例故諸本皆有以字而方本皆無然竊詳其文勢之緩急恐上句應無而下句應有也故定從此本】嵗之初吉【或作告毛氏詩傳云初吉朔日也此蓋通言嵗首也】歸拜其親【拜或作覲】酒壺旣傾序以識別【識音志】

送張道士序【公逸詩有飲珹南道邊古墓上逢中丞過贈兵部衛員外少室張道士豈此道士耶】

張道士嵩髙之隱者【髙或作南下同隱或作有道今按有道語似太重當且作隱】通古今學有文武長材寄迹老子法中爲道士以養其親九年聞朝廷將治東方貢賦之不如法者【方下或有諸侯字】三獻書不報長揖而去京師士大夫多爲詩以贈而屬愈爲序詩曰

大匠無棄材尋尺各有施況當營都邑杞梓用不疑張侯嵩髙來面有熊豹姿開口論利害劍鋒白差差【白或作自非是】恨無一尺捶【或作箠】爲國笞羌夷詣闕三上書臣非黃冠師臣有膽與气不忍死茅茨又不媚笑語不能伴兒嬉乃著道士服眾人莫臣知臣有平賊防狂童不難治【平聲】其言簡且要陛下幸聽之天空日月髙下照理不遺或是章奏繁裁擇未及斯【或從閣本作期非是】寧當不竢報歸袖風披披答我事不爾吾親屬吾思昨宵夢倚門手取連環持今日有書至又言歸何時霜天熟柿栗収拾不可遲嶺北梁可構寒魚下淸伊【或作漪今按伊水在嵩北若前両處作嵩南卽此處不可作伊若彼作嵩髙則此乃可作伊耳漪字𨿽可通用然本不從水只是語助辭如書斷斷猗大學作兮莊子猶爲人猗亦是此類故說文水部無之但因伐檀漣漪淪漪故俗遂加水用之而韓公亦有含風漪之句則此作漪亦未可知今上文旣作嵩髙則此且作伊亦無害若有他證見得上文果當作南則此卻當攺爲漪矣】旣非公家用且復還其私從容進退閒無一不合宜時有利不利𨿽賢欲奚爲但當勵前操富貴非公誰送髙閒上人序【贊寧髙僧傳雲閒烏程人克精書字宣宗嘗召入對禦艸聖遂賜紫衣後歸湖州開元寺終焉閒嘗好以霅川白紵書眞艸爲世楷法】

茍可以寓其巧智使機應於心不挫於气則神完而守固𨿽外物至不膠於心堯舜禹湯治天下養叔治射【史記養由基善射去栁葉百步射之百發百中】庖丁治牛【莊子養生篇庖丁爲文惠君觧牛文惠君曰譆善哉技蓋至於此乎】師曠治音聲【曠字子野晉平公時人】扁鵲治病【扁鵲卽秦越人晉昭公時人】僚之於丸【莊子市南宜僚弄丸而兩家之難觧】秋之於奕【孟子弈秋通國之善弈者也】伯倫之於酒【劉伶字伯倫晉人】樂之終身不厭奚暇外慕夫外慕徙業者【徙或作從非是】皆不造其堂不嚌其胾者也【嚌音劑胾側吏切】往時張旭善艸書【旭蘇州吳郡人時或作者善或作喜非是】不治他伎喜怒窘窮憂悲愉佚怨恨思慕酣醉無聊不平有動於心必於艸書焉發之【喜怒丈苑作喜焉艸書怒焉艸書不平監本作平生皆非是或無焉字】觀於物見山水崖谷鳥獸虫魚艸木之花實日月列星風雨水火雷霆霹靂歌舞戰鬭天地事物之變可喜可愕一寓於書故旭之書變動猶神不可端倪【或無猶字非是】以此終其身而名後世今閒之於艸書有旭之心哉不得其心而逐其迹未見其能旭也爲旭有道利害必明無遺錙銖情炎於中【情或作精】利欲鬭進有得有防勃然不釋然後一決於書而後旭可幾也【或無後字】今閒師浮屠氏一死生觧外膠【諸本並作膠杭歐謝本作繆莫侯切猶綢繆也莊子內韄者不可繆而捉義蓋同比今按膠者黏著之物而其力之潰敗不黏爲觧今以下文頽墮潰敗之語反之當定作膠】是其爲心必泊然無所起其於世必淡然無所嗜【二所下方從杭本皆有於字非是】泊與淡相遭頽墮委靡潰敗不可收拾【敗或作散】則其於書得無象之然乎【東坡送參寥詩云退之論艸書萬事未嘗屏憂愁不平气一寓筆所騁頗怪浮屠人視身如丘井顏然寄淡泊誰與發豪猛正謂此一叚文意也】然吾聞浮屠人善幻多技能【善或從閣本作喜今按善幻說已見第四卷

酬崔少府詩】閒如通其術則吾不能知矣【閒下或有師字方云此篇用意皆本於莊子所稱宋元君畫圖有一史後至觧衣槃礡羸郭注云內足者神閒而意定又云王彥法謂退之此數語乃深得祖師向上休歇一路其見處勝裴休逺甚今按韓公本意但謂人必有不平之心鬰積之久而後發之則其气勇決而伎必棈今髙閒旣無是心則其爲伎宜其潰敗委靡而不能奇但恐其善幻多伎則不可知耳此自韓公所見非如畫史祖師之說也】

送殷員外序【一作殷侑員外使回鶻序元和十二年也據傳詔侑副宗正少卿李孝誠使回鶻可汗驕甚侑不爲屈虜責其倨侑曰可汗唐壻欲坐屈使者拜乃可汗無禮非使臣倨也虜憚其言不敢逼還遷虞部員外卽皆與序合惟年次稍先後當以序爲正】

唐受天命爲天子凡四方萬國【閣杭無萬字非是】不問海內外無小大咸臣順於朝【杭本無字字非是】時節貢水土百物大者特來小者附集元和睿聖文武皇帝旣嗣位【憲宗元和三年正月上此尊號】悉治方內就法度十二年詔曰四方萬國惟回鶻於唐最親奉職尢謹丞相其選宗室四品一人持節往賜君長告之朕意又選學有經法通知時事者一人與之爲貳【法或作術】由是殷侯侑自太常博士遷尙書虞部員外郎兼侍禦史朱衣象笏承命以行【杭本無命字非是】朝之大夫莫不出餞酒半右庶子韓愈執盞言曰【元和十一年五月公爲太子右庶子】殷大夫【或作殷侯】今人適數百里出門惘惘有離別可憐之色持被入直三省【特或作襆入直三省洪慶善謂唐無三省持被入直當爲句絕三息暫反省息井切朱新仲云唐以侍中兩令爲三省長官張籍寄白舎人詩三省比年名望重說者以唐無三省非也若不言三省不知入直何所以上下文考之朱說爲長】丁寧顧婢子語刺刺不能休【刺刺方云洪慶善云刺音慮達切樊澤之云刺七迹切若如洪讀則當以戾爲義顧婢子語何戾耶潘嶽閣道謡和嶠刺促不得休語意皆同此當以七迹切爲正】今子使萬里外國獨無幾微出於言面豈不眞知輕重大丈夫哉丞相以子應詔眞誠知人【下或有矣字】士不通經果不足用於是相屬爲詩以道其行雲

送楊少尹序【一有巨源二字新舊史無傳藝文志云字景山貞元五年第進士以能詩名嘗有三刀夢益州一箭取遼城之句白樂天贈詩云早聞一箭取遼城以此詩遂知名旣引年去命爲其都少尹蓋公河中人卽其鄕也張籍有詩送云官爲本府當身榮因得還鄕任野情意蓋指此二疏事見前漢此序長慶中公爲吏部侍郎時作故序謂余忝在公卿後云】

昔疏廣受二子以年老一朝辭位而去【疏或作疎漢書作疏今按疏正字疎俗體也】於時公卿設供張祖道都門外【張或作帳謂供具張設也音竹亮切公送石序張上東門只用張字況二疏本傳自可考漢書如髙祖畱沛張飲黥布傳張禦食飲皆謂張設也】車數百兩道路觀者多嘆息泣下共言其賢漢史旣傳其事而後世工畫者又圖其迹至今照人耳目赫赫若前日事國子司業楊君巨源方以能詩訓後進【因話錄云楊巨源在元和中詩韻不爲新語體律務實工夫頗深以髙文爲諸生所宗】一旦以年滿七十【或無一旦二字】亦白丞相去歸其鄕世常說古今人不相及今楊與二疏其意豈異也【及閣杭本作古及上或別有方字其意豈異也或作豈其異意邪皆非是】予沗在公卿後遇病不能出不知楊侯去時城門外送者幾人車幾兩馬幾疋【或無幾人字疋或作駟】道邊觀者亦有嘆息知其爲賢以否【以與通用】而太史氏又能張大其事爲傳繼二疏蹤迹否【閣本無蹤迹否三字非是或但無否字亦非】不落莫否見今世無工畫者而畫與不畫固不論也然吾聞楊侯之去丞相有愛而惜之者【惜下閣本本無之字】白以爲其都少尹【白或作署或無白字】不絕其祿又爲歌詩以勸之京師之長於詩者亦屬而和之又不知當時二疏之去有是事否古今人同不同未可知也【不下或無同字】中世士大夫以官爲家罷則無所於歸【或無於字非是】楊侯始冠舉於其鄕歌鹿鳴而來也【鄕或作家】今之歸指其樹曰某樹吾先人之所種也某水某丘吾童子時所釣遊也鄕人莫不加敬誡子孫以楊侯不去其鄕爲法古之所謂鄕先生沒而可祭於社者其在斯人歟其在斯人歟【二語閣杭本皆無在字】

送權秀才序【公時佐汴州權自汴舉進士京師送以此序】

伯樂之廐多良馬【孫陽字伯樂秦穆公時人也事見戰國防】卞和之匱多美玉【卞和獻玉事見韓非子】卓犖瓌怪之士【怪或作奇】宜乎遊於大人君子之門也相國隴西公旣平汴州【西下或有董字貞元十二年七月以隴西公董晉爲宣武軍節度使平汴州之亂】天子命禦史大夫吳縣男爲軍司馬【縣或作郡非也董晉祭文石本可考下同是年八月以汴州刺史禦史大夫吳縣男陸長源爲節度行軍司馬使】門下之士權生實從之來【下或有觀字】權生之貎固若常人耳其文辭引物連類窮情盡變宮商相宣合石諧和【和方從閣杭蜀死作聲云晉範啟謂孫綽天臺山賦曰恐此金石非中宮商故文章以諧聲爲尙公進平淮西表曰叢雜乖戾律呂失次亦謂此也今按諧和卽謂其聲之和耳若作諧聲卻犯本字而語意亦不活方咒非是】寂寥乎短章舂容乎大篇如是者閱之累日而無窮焉【閱或作聞】愈常觀於皇都每年貢士至千餘人或與之遊或得其文若權生者百無一二焉如是而將進於明有司重之以吳縣之知其果有成哉於是咸賦詩以贈之

送湖南李正字序【或作送李礎判官正字歸湖南礎之父仁鈞也貞元十九年登進士第元和初爲祕書省正字湖南觀察推官公分司東都礎自湖南請告來覲其父於其還公以詩及序送之詩見第四卷

末】

貞元中愈從太傅隴西公平汴州【貞元十二年七月以董晉鎭宣武】李生之尊府以侍禦史管汴之鹽鐵【府或作父】日爲酒殺羊享賓客李生則尙與其弟學讀書習文辭以舉進士爲業愈於太傅府年最少故得交李生父子閒公薨軍亂軍司馬從事皆死【貞元十五年二月晉卒軍亂殺行軍司馬陸長源判官孟叔度等】侍禦亦被讒爲民日南【日或作由仁鈞以讒流交州】其後五年愈又貶陽山令今愈以都官郎守東都省【官下或有員外字王下或有府字此謂東都蓋李亦分司也】侍禦自衡州刺史爲親王長史亦畱此掌其府事【亦畱此或無亦此二字畱作収皆非是】李生自湖南從事請告來覲於時太傅府之士惟愈與河南司錄周君獨存【周君名君巢時爲河南府司錄參軍君下或有巢字】其外則李氏父子相與爲四人【外下或無則字子下或無相字】離十三年【時元和六年自貞元巳卯至元和庚寅才十二年耳此言十三年豈退之與礎別在戊寅嵗乎】幸而集處得燕而舉一觴相屬此天也非人力也侍禦與周君於今爲先輩成徳【成或作盛】李生溫然爲君子【李上或有若字】有詩八百篇傳詠於時惟愈也業不益進行不加修顧惟未死耳往拜侍禦謁周君抵李生退未嘗不發媿也【或無退字】往時侍禦有無盡費於朋友及今則又不忍其三族之寒饑聚而館之疏逺畢至【寒饑或作饑寒至文苑作在今按在乃至字之誤書史多互用者如此則當作至而治道不至多言不至學古兵法之類以他書所引考之卻當作在也】祿不足以養【下或有爲字】李生𨿽欲不從事於外其勢不可得已也【巳或作止】重李生之還者皆爲詩愈最故故又爲序云【或作序之或作之序】

送石處士序【或有赴河陽參謀字謀或作謨或有詩字洪字濬川洛陽人罷黃州錄事參軍退居於洛十年不仕及是爲河陽參謀歐公云洪始終無無稱而名重一時以嘗爲退之稱道耳洪之河陽幕府之明年召爲京兆昭應尉集賢校理又明年六月卒於是公志其墓】

河陽軍節度禦史大夫烏公爲節度之三月【元和五年四月詔用烏公重裔爲河陽軍節度使禦史大夫治孟州其曰節度之三月則是嵗六七月閒也】求士於從事之賢者有薦石先生者公曰先生何如曰先生居嵩邙瀍谷之閒【嵩邙山名瀍谷水名皆在洛陽之境谷卽澗水書云卜澗水東是也後攺名澗】冬一裘夏一葛食朝夕飯一盂蔬一盤【或無食字】人與之錢則辭請與出遊未嘗以事辭勸之仕不應【事辭或作事免不上或有則字】坐一室左右圖書與之語道理辧古今事當否論人髙下事後當成敗若河決下流而東注若駟馬駕輕車就熟路而王良造父爲之先後也若燭照數計而卜也【東上或無而字或幷無下流而東注五字熟或作夷卜或作兆】大夫曰先生有以自老無求於人其肯爲某來邪從事曰大夫文武忠孝求士爲國不私於家【或作爲家】方今冦聚於恆師環其疆【元和四年三月成徳軍節度王士眞卒其子承宗叛十二月詔吐突承璀率諸道兵討之地理誌鎭州恆山郡本恆州天寶元年更名鎭成徳軍所治也】農不耕收【收蜀本作牧】財粟殫亡吾所處地歸輸之塗【歸閣抗本作師今按當從諸本作歸而讀作饋謂漕運也】治法徵謀宜有所出【所出閣杭本作主出】先生仁且勇若以義請而彊委重焉其何說之辭於是譔書詞具馬幣卜日以授使者求先生之廬而請焉先生不告於妻子不謀於朋友【朋友閣杭本作其朋】冠帶出見客拜受書禮於門內宵則沭浴戒行事【或無則字事或作李】載書冊問道所由告行於常所來往晨則畢至張上東門外【張下或有筵於二字或只有別字】酒三行且起有執爵而言者曰大夫眞能以義取人先生眞能以道自任決去就爲先生別【眞閣作其非是方從閣杭本無爲先生別以下十二字

今按此閣杭本由有二去就字而脫其中字遂使下句全無文理方以之誤矣】又酌而祝曰凡去就出處何常惟義之歸遂以爲先生壽又酌而祝曰使大夫恆無變其初無務富其家而饑其師無甘受佞人而外敬正士無味於諂言惟先生是聽以能有成功保天子之寵命【或無敬字諂或作諍皆非是或無是字】又祝曰使先生無圖利於大夫而私便其身【圖閣本作固】先生起拜祝辭曰敢不敬蚤夜以求從祝規【不下或有隻字】於是東都之人士咸知大夫與先生果能相與以有成也遂各爲歌詩六韻退愈爲之序云【退或作遣蜀本云送詩元本具於此今附第四卷

末】

送溫處士赴河陽軍序【溫造字簡輿大雅之五世孫文宗朝終禮部尙書公前年送石洪今又送造二生皆東都處士之秀者公時爲河南令】

伯樂一過冀北之野而馬羣遂空夫冀北馬多天下【多下或有於字】伯樂𨿽善知馬安能空其羣邪【能下或有遂字】解之者曰吾所謂空非無馬也無良馬也伯樂知馬遇其良輙取之羣無畱良焉茍無良𨿽謂無馬不爲虛語矣【茍無下或有畱其二字𨿽下閣杭本無謂字】東都固士大夫之冀比也恃才能深藏而不市者【恃或作懷市或作賈】洛之北涯曰石生【石洪也】其南涯曰溫生【卽造也二處士皆居洛陽南北之涯卽贈盧仝詩所謂水北山人水南山人是也】大夫烏公以鈇鉞鎭河陽之三月以石生爲才以禮爲羅羅而致之幕下未數月也以溫生爲才於是以石生爲媒以禮爲羅又羅而致之幕下東都𨿽信多才士朝取一人焉拔其尢暮取一人焉拔其尢自居守河南尹以及百司之執事【居守謂東都畱守鄭餘慶】與吾輩二縣之大夫【東都郭下二邑洛陽河南也】政有所不通事有所可疑奚所諮而處焉【諮或作咨處或作取】士大夫之去位而巷處者誰與嬉遊小子後生於何考徳而問業焉搢紳之東西行過是都者無所禮於其廬若是而稱曰大夫烏公一鎭河陽而東都處士之廬無人焉豈不可也夫南面而聽天下其所托重而恃力者惟相與將耳相爲天子得人於朝廷【或無朝字】將爲天子得文武士於幕下求內外無治不可得也【閣杭蜀本無內外二字或作內外求無理皆非是】愈縻於玆不能自引去【或無自字】資二生以待老今皆爲有力者奪之其何能無介然於懷邪【閣杭本無之字】生旣至【或無至字】拜公於軍門其爲吾以前所稱爲天下賀【其或作具】以後所稱爲吾致私怨於盡取也畱守相公首爲四韻詩歌其事愈因推其意而序之【或作焉】

送鄭尙書序【鄭權汴州開封人貞元六年舉進士第】

嶺之南其州七十其二十二隸嶺南節度府其四十餘分四府【通典曰嶺南五府經略使治廣州領州二十二邕管經略使治邕州領州十三容管經略使治容州領州十四佳管經略使治桂州領州十四鎭南經略使安南都防府治交州領州十一至徳元年升五府經略使爲嶺南節度使】府各置帥然獨嶺南節度爲大府大府始至【閣杭本無下大府字】四府必使其佐啟問起居謝守地不得卽賀以爲禮嵗時必遣賀問致水土物大府帥或道過其府府帥必戎服左握刀右屬弓矢帕首袴鞾迎郊【郊上或有於字帕莫轄切鞾許戈切】及旣至大府帥先入據館【或無先字】帥守屏【必郢切】若將趨入拜庭之爲者大府與之爲讓至一再【一下或更有至字】乃敢攺服以賓主見適位執爵皆興拜不許乃止防若小侯之事大國有大事諮而後行【諮或作咨】隸府之州離府逺者至三千里懸隔山海使必數月而後能至蠻夷悍輕易怨以變其南州皆岸大海多洲島颿風一日踔數千里【颿與防同颿或作飄踔音逴乂勑敎切】漫瀾不見蹤迹控禦失所依險阻結黨仇【或作仇黨】機毒矢以待將吏【或無將字】撞搪呼號以相和應蜂屯蟻雜不可爬梳【或作把疏】好則人怒則獸故常薄其徵入簡節而疎目時有所遺漏不究切之長養以兒子至紛不可治乃艸薙而禽狝之【薙音雉芟也狝息淺切】盡根株痛斷乃止其海外雜國若耽浮羅流求毛人夷亶之州【或作洲】林邑扶南眞臘於陀利之屬【耽浮羅國流求國毛人國夷州亶州林邑國扶南國眞臘國皆海外蠻夷之國雲林邑一曰環玉在交州南海行三千里眞臘一曰吉蔑在林邑西北去京師三萬七千里耽音耽】東南際天地以萬數或時候風潮朝貢蠻胡賈人【胡或作夷】舶交海中若嶺南帥得其人則一邊盡治不相冦盜賊殺無風魚之災水旱癘毒之患外國之貨日至珠香象犀玳瑁奇物溢於中國不可勝用故選帥常重於他鎭非有文武威風知大體可畏信者則不幸往往有事長慶三年四月以工部尙書鄭公爲刑部尙書兼禦史大夫往踐其任【長慶三年四月權爲嶺南節度使】鄭公嘗以節鎭襄陽【嘗或作常元和十一年七月權爲山南東道節度使】又帥滄景徳棣【十三年四月權爲徳州刺史徳棣滄景節度使】歷河南尹華州刺史【初權自河南尹帥山南東道爲華州刺史】皆有功徳可稱道入朝爲金吾將軍散騎常侍【元和十四年十一月權爲右金吾衛大將軍充左街使穆宗卽位攺左散騎常侍】工部侍郎尙書【長慶元年權自河南尹入爲工部侍郎二年十月遷本曹尙書】家屬百人無數畝之宅僦屋以居可謂貴而能貧爲仁者不富之效也【貴而能貧此左氏襄二十二年語權本傳云用度豪侈復與此異何邪今按通監權家多姬妄祿薄不能贍因李訓於王守澄求節鎭得廣州此語蓋譏之也】及是命朝廷莫不悅將行公卿大夫士茍能詩者咸相率爲詩以美朝政以慰公南行之思韻必以來字者所以祝公成政而來歸疾也【祝上或無以字或祝下有使字】

送水陸運使韓侍禦歸所治序【考食貨志憲宗用李綘議以韓重華爲振武京西營田和糴水陸運使振武乃單於大都防府故地後攺名振武重華後名約預甘露之禍洪謂唐志無所考非也今按漢書王尊傳有治所字此所治字當乙】

六年冬振武軍吏走驛馬詣闕告饑公卿廷議以轉運使不得其人【或無轉字】宜選才幹之士往換之吾族子重華適當其任【元和六年四月以盧坦爲戶部侍郎判度支曽振武告饑時薛謇爲代北水陸運使坦以重華代謇也】至則出贓罪吏九百餘人脫其桎梏給耒耜與牛使耕其傍便近地以償所負釋其粟之在吏者四十萬斛不徴吏得去罪死假種糧齒平人有以自效莫不涕泣感奮相率盡力以奉其令而又爲之奔走經營【爲下或無之字】相原隰之宜指授方法故連二嵗大熟吏得盡償其所亡失四十萬斛者而私其贏餘【私其下或有有字其或作有皆非是】得以蘇息軍不復饑君曰此未足爲天子言請益募人爲十五屯屯置百三十人而種百頃令各就髙爲堡東起振武轉而西過云州界極於中受降城出入河山之際【或作險】六百餘里屯堡相望冦來不能爲暴人得肆耕其中少可以罷漕挽之費朝廷從其議秋果倍收嵗省度支錢千三百萬八年詔拜殿中侍禦史錫服朱銀【或作朱金銀緋唐五品服】其冬來朝奏曰得益開田四千頃則盡可以給塞下五城矣【五城東西中三受防坡朔方振武二軍也】田五千頃法當用人七千臣令吏於無事時督習弓矢爲戰守備因可以制虜庶幾所謂兵農兼事務一而兩得者也【或無幾字務一或作一務雨得或作得雨】大臣方持其議【八年冬重華入朝防宰相李綘已罷後宰相恃其議而止語見食貨志志所載營田事大扺與公此序相表裏】吾以爲邊軍皆不知耕作開口望哺有司常僦人以車船自他郡往輸乘沙逆河逺者數千里人畜死蹄踵交道費不可勝計中國坐耗【坐耗或作坐見耗虛或作坐耗虛今從閣杭本定】而邊吏恆苦食不繼今君所請田皆故秦漢時郡縣地其課績又已驗白若從其言其利未可遽以一二數也今天子方舉羣防以收太平之功寧使士有不盡用之嘆懷奇見而不得施設也君又何憂而中臺士大夫亦同言侍禦韓君前領三縣紀綱二州奏課常爲天下第一行其計於邊其功烈又赫赫如此使盡用其策西北邊故所沒地可指期而有也聞其歸皆相勉爲詩以推大之而屬余爲序

送鄭十校理序【舊史云鄭餘慶之子瀚本名涵以文宗藩邸時名同攺名瀚貞元十年舉進士以父謫官累年不仕自祕書省校書郎遷洛陽尉充集賢院修撰攺長安尉集賢校理公以元和四年六月爲都官員外郎分司東都涵求告來寧公於其行作是序以送之蓋五年春也故有歸騎春衫薄之句】

祕書禦府也天子猶以爲外且逺不得朝夕視始更聚書集賢殿別置校讎官曰學士曰校理【士下或無曰字】常以寵丞相爲大學士【開元十三年攺集仙殿爲集賢殿聚四部書其中置修撰校理官五品以上爲學士六品以下爲直學士以宰相張說爲大學士】其他學士皆達官也校理則用天下之名能文學者茍在選不計其秩次惟所用之【名下或有士字又或有而字】由是集賢之書盛積盡祕書所有不能處其半書日益多官日益重四年鄭生涵始以長安尉選爲校理【爲一作授】人皆曰是宰相子能防儉守教訓好古義施於文辭者如是而在選公卿大夫家之子弟其勸耳矣【家下或有選字非是】愈爲博士也始事相公於祭酒分教東都生也事相公於東太學今爲於都官也又事相公於居守【居上或無於字按舊史元和元年鄭餘慶罷相爲太子賓客遷國子祭酒冬十一月庚戌遷河南尹三年夏六月甲戌自河南尹拜東都畱守六年十月除吏部尙書唐制東都置六館學與京師同故掌其職者謂之分教而舊史又云愈始舉進士投文於公卿聞故相鄭餘慶爲之延譽由是知名於時】三爲屬吏經時五年觀道徳於前後聽教誨於左右可謂親薫而炙之矣【或無後字炙之石切】其髙大逺密者不敢隱度論也其勤巳而務博施以巳之有欲人之能不知古君子何如耳【或無耳字或作爾】今生始進仕獲重語於天下而慊慊若不足眞能守其家法矣其在門者可進賀也【門下或有下字】求告來寧【涵以元和四年爲校理五年寧親東都時餘慶爲東都畱守】朝夕侍側東都士大夫不得見其面於其行日分司吏與畱守之從事【司下或有字】竊載酒肴席定鼎門外【古今地名曰河南有鼎門九鼎所定也卽成王定鼎於郟鄏之所】盛賓客以餞之旣醉各爲詩五韻且屬愈爲序

詩【洛詩下或有曰字注字洛上或有得字】

相公倦臺鼎分正新邑洛【正或作政】才子富文華校讎天祿閣壽觴佳節過歸騎春衫薄【衫或作和】鳥弄正交加楊花共紛泊親交誰不羨去去翔寥廓【親交或作交親】

韋侍講盛山十二詩序【講或作禦或作盛山唱和詩序唐史韋處厚字徳載京兆萬年人中進士第又擢才識兼茂科賢良異等憲宗時歷考功員外郎坐與宰相韋貫之善出爲開州刺史穆宗立爲翰林侍讀學士再遷中書舍人文宗時爲相初在開州有盛山詩十二篇一宿云亭二隱月岫三茶嶺四梅溪五流杯渠六盤石磴七桃鳿八竹嵓九琵琶臺十胡盧沼十一繡衣石塌十二上士瓶泉盛山開州也開州隨巴東郡之盛山縣武徳元年攺爲開州】

韋侯昔以考功副郎守盛山人謂韋侯美士考功顯曹盛山僻郡奪所宜處納之惡地以枉其材韋侯將怨且不釋矣或曰不然夫得利則躍躍以喜不利則戚戚以泣【躍躍閤杭本無下躍字以下句偶之非是不利不下或有得字】若不可生者豈韋侯謂哉【謂哉上或有之字】韋侯讀六藝之文以探周公孔子之意【藝下或無之字探杭作深子下或無之字皆非是】又妙能爲辭章可謂儒者夫儒者之於患難茍非其自取之其拒而不受於懷也若築河堤以障屋霤其容而消之也若水之於海冰之於夏日其翫而忘之以文辭也若奏金石以破蟋蟀之鳴虫飛之聲況一不快於考功盛山一出入息之閒哉未幾果有以韋侯所爲十二詩遺餘者其意方且以入谿谷【或無方字】上巖石追逐雲月不足日爲事讀而歌詠之【歌詠或作詠歌】令人欲棄百事往而與之遊不知其出於巴東以屬朐防也【朐防說文虫名漢中有朐防縣地下濕多此虫因以爲名朐從肉句聲考其義當作潤蠢唐書音蠢閏劉禹錫音屈忍漢書朐音劬通典曰開州漢之朐防地也】於時應而和者凡十人【樊謂考下文只六人一曰和者十人而時集悶下者六人耳】及此年韋侯爲中書舍人侍講六經禁中【諸本作及此年閣本作明年杭本作時年謂此時之年也韋以元和十一年刺盛山韓以長慶二年作序閣本作明年由時字訛也今按作明年則非實作時年則不詞當從諸本作及此年則無可疑矣諸本禁中下有名處厚字元和十五年三月處厚以侍講學士講詩闗睢書洪範於太液亭長慶二年四月爲中書舍人】和者通州元司馬爲宰相【元和十年三月稹爲通州司馬長慶二年二月同平章事】洋州許使君爲京兆忠州白使君爲中書舍人【元和十三年十二月居易爲忠州刺史長愛元年十二月爲中書舍人】李使君爲諫議大夫【景儉字寛中元和中爲忠州刺史長慶元年八月爲諌議大夫不言某州使君者連上忠州文也澤之云景險時爲楚州疑有脫誤】黔府嚴中丞爲祕書監【元和十四年二月以商州刺史嚴暮爲黔中觀察使長慶元年入爲祕書卒】溫司馬爲起居舍人【溫造時爲武陵司馬今諸本皆亡州名亦疑脫誤】皆集闕下【和者下六人諸本亦各書其名云元司馬名稹許使君名康佐白使君居易李使君景儉嚴中丞武溫司馬造方以閣杭本並上文名處厚共刪十四字云蜀本側書稹康佐居易景儉造五名獨嚴不書其名今考嚴謂嚴謩時爲祕書監樂天集有制詞可考諸本攺作嚴武蜀本又作少監皆非也李景儉自楚州召還溫造自朗州召還今皆不著其郡亦闕文也】於是盛山十二詩與其和者【山下或有之字】大行於時聮爲大捲家有之焉慕而爲者將日益多則分爲別捲韋侯俾余題其首

石鼎聮句詩句【閣杭無此篇洪慶善曰張文潛本校與諸本特異蓋原於蔡文忠也然增損太多不知得於何本今姑以杭蜀本爲正今按張本多可取當附見以備參考洪興祖云石鼎聮句詩或云皆退之所作如毛頴傳以文滑稽耳軒轅寓公姓彌明寓公名侯喜師服皆其弟子也余曰不然公與諸子嘲戱見於詩者多矣皇甫湜不能詩則曰掎摭糞壤間孟郊思苦則曰腸肚鎭煎煼樊宗師語澁則曰辭慳義卓闊止於是矣不應譏誚輕薄如是之甚也且序云衡山道士軒轅彌明貌極醜白須黒面長頸而髙結喉中又作楚語年九十餘此豈亦退之自謂邪予同年李道立云嘗見唐人所作賈島碣云石鼎聨句所稱軒轅彌明卽君也島範陽人彌明衡山人島本浮屠而彌明道士附防之妄無可信者獨仙傳拾遺有彌明傳𨿽祖述退之之語亦亦有是人矣聨句若以爲公作則若出一口矣今讀其劉侯句不及彌明逺甚何至是邪蓋聞君子損巳以成人之美未聞抑人以取勝也其曰吾不解世俗書見孔武仲雜記】

元和七年十二月四日衡山道士軒轅彌明自衡下來【下或作山】舊與劉師服進士衡湘中相識將過太白知師服在京夜抵其居宿【知下師服張本作劉或無夜字】有校書郎侯喜新有能詩聲夜與劉說詩彌明在其側貎極醜白須黒面長頸而髙結喉中又作楚語【蔡張本皆作長頸而結喉無髙與中字唐子西曰結古髻字也髙結當句斷漢陸賈傳尉佗魁結顏曰讀爲椎髻雲一撮之髻其形如椎髙結語原此今按古語自有城中好髙結不必引椎結也但道士之首加冠不作椎結讀結爲髻而以喉屬下句者𨿽有據而非是蓋長頸故見其結喉之髙而此髙結喉中又作楚語也不然則當從蔡張本刪髙中二字】喜視之若無人彌明忽軒衣張眉指鑪中石鼎謂喜曰子云能詩能與我賦此乎【云或作之又無能詩二字非是】劉往見衡湘閒人說云年九十餘矣【張本年上有其字無矣字】解捕逐物拘囚蛟螭虎豹不知其實能否也【方無解字解張作能拘囚張作罔兩不上方有然字而無其字或無否字】見其老頗貎敬之不知其有文也聞此說大喜卽援筆題其首兩句【張無說字卽方作旣】次傳於喜喜踴躍卽綴其下云云【於下兩喜字張本並作侯方無下字】道士啞然笑曰【啞烏格切】子詩如是而已乎卽袖手竦肩倚北墻坐【袖杭蜀本作抽倚或作旁或無坐字】謂劉曰吾不解世俗書子爲我書【解或作能後同子爲上或有弟字我書下有吾句字】因髙吟曰龍頭縮菌蠢豕腹漲彭亨初不似經意【不似張本作似非疑當乙作似不】詩防有似譏喜二子相顧慙駭【二子張作二人】欲以多窮之卽又爲而傳之喜喜思益苦【或無思字】務欲壓道士每營度欲出口吻【或無欲字】聲鳴益悲操筆欲書【張作而書】將下復止竟亦不能奇也畢卽傳道士道士髙踞大唱曰劉把筆吾詩云云【或無詩字張本作劉進士把筆則又髙吟云云】其不用意而功益奇【此從張本下四字或作益切奇出非是或疑其當作若】不可附說語皆侵劉侯【或無侯字】喜益忌之劉與侯皆已賦十餘韻彌明應之如響皆頴脫含譏諷夜盡三更二子思竭不能續因起謝曰尊師非世人也某伏矣願爲弟子不敢更論詩【夜盡三更諸本在不能續之下下更有一子二字此從張本方從杭蜀本文粹無益忌至譏諷二十四字從思竭不能續五字但有喜字屬上句又盡作益二子二字下便連因起謝張本又以盡爲蓋而一本並無盡益蓋三字今按方本簡嚴諸本重復然簡嚴者似於事理有所未盡而重復者乃得見其曲折之詳但今恐有漏落故且從諸本及張本而方本固在其中但方本語侵劉喜劉旣書姓喜不當獨書名恐劉下本有侯字而下文別有喜字之誤也諸本喜益忌之之下復云劉與侯皆已賦千餘韻語亦太冗張本夜盡三更四字屬於含譏諷之下固善然似不若移於喜益忌之之下此皆未敢自以爲然讀者詳之非世人也或無世人或作非世人能出也張本某下有等字伏或作服】道士奮曰【奮下或有髯字或有目字或有然字今按恐或有髯字】不然章不可以不成也又謂劉曰把筆來吾與汝就之【或無來字或無吾與汝就之五字】卽又唱出四十字爲八句書訖使讀讀畢謂二子曰章不巳就乎二子齊應曰就矣【張無卽字出或作書非是訖使方作止卽下讀字張本作之屬上句方無不字】道士曰此皆不足與語【此或作子】此寧爲文邪吾就子所能而作耳【就下或無子字作下或有之字耳或作矣】非吾之所學於師而能者也吾所能者子皆不足以聞也獨文乎哉吾語亦不當聞也【吾所能或作吾所聞語下張本有子字】吾閉口矣二子大懼皆起立牀下拜曰【張無皆字】不敢他有問也願聞一言而已先生稱吾不解人閒書敢問解何書請聞此而巳道士寂然若無聞也【方無敢問解何書五字請聞下十三字張本但存寂然二字無十一字】累問不應二子不自得卽退就座道士倚墻睡鼻息如雷鳴二子怛然失色不敢喘【喘上張本有少字】斯須曙鼔動咚咚【音彤】二子亦困遂坐睡【或無遂坐睡三字】及覺日已上驚顧覓道士不見【上張本作出方無驚字】卽問童奴奴曰【童張本作僮奴曰上張有僮字】天且明道士起出門若將便旋然奴怪久不返卽出到門覓無有也【張無到門字覓下有之字】二子驚惋自責若有失者閒遂詣餘言余不能識其何道士也嘗聞有隱君子彌明豈其人耶韓愈序

石鼎聨句詩【或無此題】

巧匠斲山骨刳中事煎烹【師服】直柄未當權塞口且吞聲【喜】龍頭縮菌蠢豕腹漲彭亨【彌明】外苞幹蘚文中有暗浪驚【師服】在冷足自安【方從杭蜀文粹作安自足旣無文理對偶又差方本誤攺多類此】遭焚意彌貞【喜】謬當鼎鼐間妄使水火爭【彌明】大似烈士膽圓如戰馬纓【師服】上比香鑪尖下與鏡面平【喜】秋瓜未落蔕凍芋彊抽萌【彌明】一塊元气閉細泉幽竇傾【師服】不値輸冩處焉知懷抱淸【喜】方當洪鑪然益見小器盈【彌明】睆睆無刃迹【莊子睆睆然在繼繳之中注視貌華綰切】團團類天成【師服】遙疑負圖出曝曉正晴【喜】旁有雙耳穿【雙或作只】上爲孤髻橕【諸本此下無彌明字今按此似二子譏道士之詞恐實非彌明語】或訝短尾銚又似無足鐺【師服】可惜寒食毬擲此傍路坑【喜】何當出灰灺【徐也切】無計離缾罌【彌明】陋質荷斟酌狹中愧提擎【師服】豈能煮仙藥但未污羊羮【喜】形模婦女笑度量兒童輕【彌明】徒示堅重性【示或作爾】不過升合盛【師過或作合合或服作斗盛或作成】傍似廢轂仰【傍或作仍】側見折軸橫【喜】時於蚯蚓竅微作蒼蠅鳴【彌明】以玆翻溢愆【以玆或作忽罹】實負任使誠【師服】常居顧盻地敢有漏泄情【喜】寧依暖熱獘不與寒涼並【彌明】區區徒自效不足呈【喜諸本此下無喜字】廻旋但兀兀開闔惟鏗鏗【師鏗丘服耕切】全勝瑚璉貴空有口傳名豈比爼豆古不爲手所撜【除庚切博雅曰揬也淮南子子路撜溺而受牛謝注撜舉也平上聲通洪本一作掁】磨礱去圭角浸潤著光精【著附也】願君莫嘲誚此物方施行【四韻並彌明所作又年譜云或謂軒轅寓公性彌明寓公名蓋以文滑稽耳是不然劉侯𨿽皆公門人然不應譏誚如是之甚且言彌明形貌聲音之陋亦豈公自謂邪而列仙傳又有彌明傳要必有是人矣今按此詩句法全類韓公而或者所謂寓公姓名者蓋軒轅反切近韓字彌字之義又與愈字相類卽張籍所譏與人爲無實駮雜之說者也故竊意或者之言近是洪氏所疑容貌聲音之陋乃故爲幻語以資笑謔又以亂其事實使讀者不之覺耳若列仙傳則又好事者因此序而附著之尢不足以爲據也】

東雅堂昌黎集注卷二十一

欽定四庫全書

東雅堂昌黎集注卷二十二

祭文

祭田橫墓文【田橫初爲漢將灌嬰敗於垓下亡走梁歸彭越髙祖卽位懼誅與其徒五百餘人入海居島中髙帝聞齊人賢者多附橫恐後有亂乃使使赦橫罪而召之橫與其客二人乘傳詣洛陽至屍鄕廐置遂自剄令客奉其頭從使者馳奏髙帝流涕以王者禮葬橫旣葬二客穿其冢旁皆自剄從之其餘客在海中者聞橫死亦皆自殺晁太史無咎嘗取公此文於續楚辭而系之曰唐宰相如董晉亦未足言而晉爲汴州才奏愈從事愈始終感遇語稱隴西公而不姓後從裴度亦自謂度知已然度亦終不引愈共天下事故愈躊躇發憤太息於區區之橫以謂夫茍如橫之好士天下將有賢於五百人者至焉】

貞元十一年九月愈如東京道出田橫墓下【十一年諸本或作十九年月下有十一日字如東京或作東如京洪慶善曰東京洛陽也公以貞元十一年出長安至河陽而後如東都也十九年秋則公爲禦史是冬卽貶陽山安得以九月出橫墓下唐都長安亦不得云東如京也方從閣杭蜀本作東如京云田橫墓在偃師屍鄕洛陽東三十里今公自河陽道橫墓下以入洛故云東如京也今按洪慶善作如東京及考嵗月皆是方氏亦以京爲洛陽但據三本必欲作東如京爲誤耳今且未須別考它書只以其所引田橫墓在洛陽東者論之則自墓下而走洛陽乃是西向安得言東如京乎況唐都長安謂洛陽爲東京則可直謂之京則不可其理又甚明若據元和郡國志則河陽西南至河南府八十里其大勢亦不得云東如京也此又三本謬誤之一證故復表而出之】感橫義髙能得士【下或有心字】因取酒以祭爲文而弔之其辭曰事有曠百世而相感者余不自知其何心非今世之所稀孰爲使余歔欷而不可禁余旣博觀乎天下曷有庶幾乎夫子之所爲死者不復生嗟余去此其從誰【死者或作死而生方作來皆非是】當秦氏之敗亂得一士而可王何五百人之擾擾而不能脫夫子於劍鋩抑所寶之非賢亦天命之有常【寶之或作寶者天或作大】昔闕裏之多士孔聖亦云其遑遑【閤抗無其字非是】茍余行之不迷𨿽顚沛其何傷自古死者非一夫子至今有耿光【非閣杭作皆非是】跽陳辭而薦酒魂髣髴而來享【集韻靈良反按享字古今人用多作上聲惟前漢禮樂志郊祀詩云發梁揚羽申以商造玆新音永久長聲气逺滌鳳鳥翔神夕掩虞蓋孔享享作平聲退之叶韻蓋有所本也】

歐陽生哀辭【歐陽名詹字行周泉州晉江人也卒年四十餘集十卷行世新史於藝文立傳】

歐陽詹世居閩越自詹已上皆爲閩越官至州佐縣令者累累有焉閩越地肥衍有山泉禽魚之樂𨿽有長材秀民通文書吏事與上國齒者未嘗肯出仕今上初故宰相常衮爲福建諸州觀察使治其地【治上或有往字非是】衮以文辭進有名於時又作大官臨蒞其民鄕縣小民有能誦書作文辭者衮親與之爲客主之禮【呂汲公本如此方從閣杭苑粹辭進下卽屬鄕縣至者衮下又有故宰相字下乃屬有名至其民又屬親與云云顚倒錯亂全無文理而方云三本如此不當輕攺其蔽如此今定從呂本方主下有人字鄕縣作縣鄕則尙有可取云】觀遊宴饗必召與之【宴或作防與讀爲預或作預或疑與如字而之下當有俱字】時未幾皆化翕然【化新傳作仕非是按衮傳建中初起爲福建觀察使始閩人未知學衮至爲設學校使爲文章親加講導與爲客主均禮觀遊燕享與焉由是俗一變嵗貢士與內州等】詹於時獨秀出衮加敬愛諸生皆推服閩越之人舉進士繇詹始【貞元八年詹與公同登第退之同年進士此言閩人舉進士自詹始及觀林蘊泉山銘敍則謂閩川貞元以前未有文進者也因亷使李郕公錡興啟庠序請獨孤常州及爲記中有辭云縵胡之纓化爲靑衿其兄藻與友歐陽詹繼登正第以其年考之則藻之登第又在詹之前然長溪薛令之以中宗神龍二年防第則又在藻之前矣退之謂由詹始豈考之未詳耶】建中貞元閒餘就食江南未接人事往往聞詹名閭巷間詹之稱於江南也久【下或有矣字】貞元三年餘始至京師舉進士聞詹名尢甚【餘下或有年十九字聞或作則或云當並出則聞二字亦有理】八年春遂與詹文辭同考試登第始相識自後詹歸閩中余或在京師他處不見詹久者惟詹歸閩中時爲然其他時與詹離率不歷嵗移時則必合合必兩忘其所趨久然後去故余與詹相知爲深詹事父母盡孝道仁於妻子於朋友義以誠气醇以方容貌嶷嶷然【嶷音逆】其燕私善謔以和其文章切深喜往復善自道讀其書知其於慈孝最隆也十五年冬餘以徐州從事朝正於京師【公爲徐州節度推官】詹爲國子監四門助教將率其徒伏闕下舉余爲博士防監有獄不果上【或無監字監或作詹】觀其心有益於余將忘其身之賤而爲之也嗚呼詹今其死矣詹閩越人也父母老矣捨朝夕之養以來京師【以或作而】其心將以有得於是而歸爲父母榮也【有得或作在得或無於是字而有復出將以有得字】𨿽其父母之心亦皆然詹在側𨿽無離憂其志不樂也詹在京師𨿽有離憂其志樂也若詹者所謂以志養志者歟詹𨿽未得位其名聲流於人人其徳行信於朋友【或作友朋】𨿽詹與其父母皆可無憾也詹之事業文章李翺旣爲之傳故作哀辭以舒余哀【之傳或作之說或作之志故上或有餘字非是】以傳於後以遺其父母而解其悲哀以卒詹志云【悲哀或作哀悲今按上文已連有兩哀字不應如此重復或當刪去此哀字詹或作其】求仕與友兮逺違其鄕父母之命兮子奉以行友則旣獲兮祿實不丰以志爲養兮何有牛羊事實旣修兮名譽又光父母忻忻兮常若在旁命𨿽云短兮其存者長終要必死兮願不永傷友朋親視兮藥物甚良【親視或作視疾】飲食孔時兮所欲無妨【孔或作旣】壽命不齊兮人道之常【齊一作髙】在側與逺兮非有不同山川阻深兮魂魄流行祀祭則及兮勿謂不通哭泣無益兮抑哀自彊【益或作救】推生知死兮以慰孝誠嗚呼哀哉兮是亦難忘【哉下或無兮字】

題哀辭後【或刪此四字作題歐陽生哀辭後崔羣及詹皆與公同年劉伉姓名僅見於此他無所聞】

愈性不喜書自爲此文惟自書兩通其一通遺淸河崔羣羣與餘皆歐陽生友也【友上或有之字】哀生之不得位而死哭之過時而悲其一通今書以遺彭城劉君伉君喜古文【或無書字或無伉字下君字一作伉】以吾所爲合於古詣吾廬而來請者八九至而其色不怨志益堅【或無志字】凡愈之爲此文蓋哀歐陽生之不顯榮於前【哀一作痛】又懼其泯滅於後也今劉君之請未必知歐陽生其志在古文耳【其志上或有之志字】𨿽然【下或有茍愛吾文必求其義八字八字下又或有則進知於歐陽生矣必時觀十一字】愈之爲古文豈獨取其句讀不類於今者邪思古人而不得見學古道則欲兼通其辭通其辭者本志乎古道者也【乎或作於方從三本無道字以上下文考之無道字卽不成文理矣】古之道不茍譽毀於人【此下或有然則吾之所爲文皆有實也十一字】劉君好其辭則其知歐陽生也無惑焉

獨孤申叔哀辭【申叔字子重年二十一舉進士又二年用博學宏詞爲校書郎乂三年居父喪未練而歿蓋貞元十八年也柳子厚有獨孤君墓碣皇甫持正有傷獨孤賦而公作辭哀之公當與崔羣書天人好惡之說與此語意一同蓋出太史公之伯夷論也】

眾萬之生誰非天邪明昭昏蒙誰使然邪行何爲而怒居何故而憐邪【怒或作怨或作思怒下或有邪字居或作爲】胡喜厚其所可薄而不足於賢邪將下民之好惡與彼蒼懸邪【或無蒼字】抑蒼茫無端而蹔寓其間邪【寓下或有於字】死者無知吾爲子慟而已矣如有知也子其自知之矣【或無自字或無之字或無自字而有之字】濯濯其英曄曄其光如聞其聲如見其容【此句或作如處其旁非是或云以容葉光用古韻也】烏虖逺矣何日而忘【烏虖或作嗚呼】

祭穆員外文【爲崔侍禦作晁夲篇首題云維年月日故人博陵崔愬謹以淸酌之奠祭於亡友穆六端公之靈方云豈穆員邪舊傳員卒檢校員外郎杜亞畱守東都辟爲從事皆與此文合新傳員終侍禦史故晁夲稱端公也穆員宇與直懷州河內人宣州觀察使寜之子工爲文崔侍禦名愬無傳】

於乎建中之初予居於嵩攜扶北奔【或作歸】避盜來攻晨及洛師相遇一時顧我如故眷然顧之【如或作無眷或作睠】子有令聞我來自山子之畯明【畯或作俊】我鈍而頑道旣云異誰從知我我思其厚不知其可【知其或作知而或作可而】於後八年君從杜侯我時在洛亦應其招【貞元五年十二月以杜亞爲東都畱守亞辟員爲從事檢校員外郎愬時亦爲亞所辟】畱守無事多君子僚罔有疑忌維其嬉遊艸生之春鳥鳴之朝我轡在手君揚其鑣君居於室我旣來卽或以嘯歌【嘯或作詠】或以偃側誨余以義復我以誠【復我或作我復今按下文云無非徳聲則此二句專指穆也當作復我】終日以語【以或作與】無非徳聲主人信讒有惑其下殺人無罪誣以成過入救不從反以爲禍赫赫有聞王命三司察我於獄相從系縲曲生何樂直死何悲【曲或作直直或作曲二何或皆作可皆非是】上懷主人【主或作王非是】內閔其私【閔或作憫或作闗皆非是】進退之難君處之宜【君或作居非是】旣釋於囚【令狐運爲東京牙門將亞惡其爲人防盜刼輸絹於洛北運適畋近郊亞意其爲之命員及從事張靖鞠其事無之亞恕囚員等員由此知名】我來徐州道之悠悠思君爲憂我如京師君居父喪哭泣而拜言詞不通我歸自西君反吉服晤言無他往復其昔【其疑當作如】不日而違重我心惻自後聞君母喪是丁痛毒之懷六年以並【一作經】孰云孝子而殞厥靈今我之至入門失聲【失或作哭】酒肉在前君胡不餐升君之堂不與我言於乎死矣何日來還

祭郴州李使君文【公貞元十九年冬出爲陽山令過郴州識李使君有李員外寄紙筆及義魚詩卽所謂獲紙筆之雙貿投又魚之短韻也其生平契分皆具此文筆墨閒錄云祭李郴州文尢雄奇】

維年月日將仕郎守江陵府法曹參軍韓愈謹以淸酌庶羞之奠敬祭於故郴州李使君之靈【文苑此篇首題云維元和元年嵗次丙戌二月乙未朔二十四日戊午將仕郎云云使君員外三兄之靈考之唐歷皆合】古語有之白頭如新傾蓋若舊顧意气之何如何日時之足究【何或作曷】當貞元之癸未【或作酉今按癸未者貞元十九年貶陽山時也】惕皇威而左授伏荒炎之下邑嗟名頽而位僕歷貴部而西邁邇淸光於暫覯【於或作而】言莫交而情無由【莫或作若或作若而下無情字】旣不賈而奚售哀窮遐之無徒【遐或作荒窮遐或作遐荒徒或作圖】挐百憂以自副辱問訊之綢繆飽饑而愈疚接雄詞於章句窺逸迹於篆籀【直右切】苞黃甘而致貽獲紙筆之雙貿【卽李員外寄紙筆云莫怪殷勤謝虞卿正著書】投義魚之短韻【卽公義魚十八韻招張功曹】媿韜瑕而舉秀竢新命於衡陽費薪芻於館候【郴在衡山之陽貞元二十一年公以順宗赦徙掾江陵待命於郴云】空大亭以見處憩水木之幽茂逞英心於縱博沃煩腸以淸酎【以一作於】航北湖之空明覻鱗介之驚透宴州樓之豁達眾管啾而並奏【啾或作湫選閒居賦管啾啾而並奏】得恩惠於新知脫窮愁於往陋【窮或作寃】輟行謀於俄頃見秋月之三彀逮天書之下降猶低回以宿畱【上音秀下音澑前漢宿畱海上史記宿畱之數日無所見】念睽離之在期謂此防之難又授縞紵以托心【吳季札聘鄭見子產如舊相識與之縞帶子產獻紵衣焉見左氏襄公二十九年】示玆誠之不謬【授或作援】儻後日之北遷約窮歡於一晝𨿽掾俸之酸寒要拔貧而爲富何人生之難信捐斯言而莫就始訝信於暫疎遂承凶於不救【承或作成於一作而】見明旌之低昻【明諸本作銘此從閣本字見檀弓鄭注云神明之旌】尙遲疑於別袖憶交酬而疊舞奠單杯而哭柩美夫君之爲政不橈志於讒構【橈或作僥或作撓從手皆非是】遭唇舌之紛羅獨陵晨而孤雊【陵一作淩】彼憸人之浮言𨿽百車其何詬【車或作年今按後漢書馮衍出妻書云詞語百車韓蓋用此作年非是】洞古往而髙觀固邪正之相冦幸竊覩其始終敢不明白而蔽覆神乎來哉辭以爲侑尙饗

祭薛助教文【公達字大順詳見公所志墓云】

維元和四年嵗次已丑後三月二十一日景寅【丙寅作景寅避唐諱也】朝散郎守國子博士韓愈【散墓志石本作議】太學助教侯繼謹以淸酌之奠祭於亡友國子助教薛君之靈【繼下或有等字薛君之靈晁本作河東薛君七官之靈】嗚呼吾徒學而不見施設祿又不足以活身天於此時奪其友人同官太學日得相因柰何永違秖隔數晨笑語爲別慟哭來門【來或作東】藏棺蔽帷欲見無緣皎皎眉目在人目前酌以告誠庶幾有神嗚呼哀哉尙饗

祭虞部張員外文【張季友也公同王涯崔羣許季同庾承宣邢冊等六人者皆與張頁元八年同年進士時陸贄典貢舉故文有司我明試時惟邦彥之語詳見公志其墓云】

維年月日愈等謹以淸酌庶羞之奠敬祭於亡友張十三員外之靈【文苑作元和十年晁本作維元和十年月日中書舍人王涯考功郎中知制誥韓愈禮部侍郎崔羣京兆尹許季同考功員外郎庾承宣河中節度判官殿中侍禦史邢冊等六人皆張季友之同年也】嗚呼往在貞元俱從賔薦司我明試時維邦彥各以文售幸皆少年羣遊旅宿其歡甚焉出言無尢有獲同喜他年諸人莫有能比倐忽逮今二十餘嵗存皆衰白半亦辭世外纒公事內迫家私中宵興嘆無復昔時如何今者又失夫子【今者或作於今】懿徳柔聲永絕心耳廬親之墓終喪乃歸陽瘖避職妻子不知分司憲臺風紀由振遂遷司虞以播華問不能老壽孰究其因托嗣於宗【托嗣或作嗣托】天維不仁酒食備設靈其降止論徳敍情以視諸誄尙饗

祭河南張員外文【貞元十九年冬公與張署自禦史俱出南方爲令明年順宗卽位俱徙江陵故凡道塗經涉唱和契闊皆具此文公方從晉公討蔡祭其在元和十二年八月歟張之行治則詳於公志】

維年月日彰義軍行軍司馬守太子右庶子兼禦史中丞韓愈謹遣某乙以庶羞淸酌之奠祭於亡友故河南縣令張十二員外之靈【或無守太子右庶子字】貞元十九君爲禦史余以無能同詔並跱【或作峙選潘嶽闗中詩列營某跱注跱立也亦作峙】君徳渾剛標髙揭已有不吾如唾猶泥滓余戇狂狂【戇音惷】年未三紀乘气加人無挾自恃彼婉孌者實憚吾曹側肩帖耳有舌如刀我落陽山以尹鼯猱君飄臨武山林之牢嵗獘寒凶雪虐風饕顚於馬下【雪虐杭本作嘯虎以顚於馬下言之由虎聲懼也風饕謂虎貪風而嘯不已虎近於虐訛自此也饕或作號今按杭本全然不成文理以上語嵗獘寒凶言之八字相偶當爲雪虐明甚】我泗君咷夜息南山同臥一席守防夫觝頂交跖【頂或作項非是】洞庭漫汗黏天無壁風濤相豗【呼回切】中作霹靂追程盲進颿船箭激【颿或作帆或作飄】南上湘水屈氏所沈【上或作之】二妃行迷淚蹤染林山哀浦思鳥獸叫音餘唱君和百篇在吟君止於縣我又南逾把相飲後期有無期宿界上一又相語自別幾時遽變寒暑【遽或作復或作徧】枕臂欹眠加余以股僕來告言虎入廐處無敢驚逐以我去【音防驢子】君云是物不駿於乘虎取而往來寅其徴【寅或作夤今按寅爲辰名夤乃寅緣之義當攺作寅說見下條】我預在此與君俱膺猛獸果信惡禱而憑【獸蜀本作首李本校作孟首不知得之何本也葛魯卿云不駿虎取之則亨矣不待禱而有憑也今按洪謝本皆作孟首謂正月孟春之首也張言來寅其徴以虎爲寅神故言來嵗寅月當有徵驗孟首果得歸也然且作猛獸亦通】余出嶺中君竢州下偕掾江陵非余望者郴山奇變其水淸寫泊砂倚石有遌無捨【楚詞云重華不可遌注逢也遌吾故切】衡陽放酒熊咆虎嘷不存令章罰籌蝟毛【不存或作存不罰或作罪唐人防飲以籌記罰劉夢得詩罰籌長樹纛是也今按令章謂酒令違令則以籌記其罰也】委舟湘流往觀南嶽雲壁潭潭【云或作天】穹林攸擢避風太湖七日鹿角【太或作大鹿角洞庭湖中地名元防之有鹿角詩湖旁至今有鹿角巡檢司也】鉤登大鮎怒頰豕豞【豞或作豹非是或云豞豕聲豞許角切】臠盤炙酒羣奴余啄走官階下首下凥髙【前漢凥益髙苦刀切】下馬伏塗從事是遭予徵博士君以使已【元和元年六月公召爲國子博士署掾江陵半年邕管奏爲判官不往】相見京師過願之始分教東生君掾雍首【元和二年公分教東都署爲京兆府司錄防軍雍州名書黑水西河惟雍州雍於用切】兩都相望於別何有解手背面遂十一年君出我入如相避然生濶死休【生濶死休或作生死休咎非是】吞不復宣刑官屬郎引章訐奪【或作奮訐方作許奪今按奪謂爭執不與猶今言定奪公事也墓志云守法爭議棘棘不阿卽此事也方本無義或本亦非】權臣不愛南昌是斡【今按墓志張自刑部出刺防州然則昌當作康】明條謹獄氓獠戶歌【獠音老】用遷澧浦爲人受瘥【署自防州攺澧州刺史民稅出雜產物與錢尙書有經數觀察使牒州徴錢倍數經署曰刺史可爲法不可貪官害民畱牒不肯從竟以代罷瘥病也】還家東都起令河南屈拜後生憤所不堪屢以正免身伸事蹇竟死不升孰勸爲善丞相南討【元和十六年以宰相裴度爲淮西宣慰處置使南討淮蔡】余辱司馬議兵大梁【時宣武軍節度使韓爲諸軍都統使將出討公詣稟事】走出洛下哭不憑棺奠不親斝不撫其子不送野望君傷懷【望君或作定居非是】有隕如防銘君之績納石壤中【或作下】爰及祖考紀徳事功【紀或作已事或作著事功作著功於理亦順但下文便有外著後世則重出著字又似可疑姑從舊本作事蓋紀其徳紀其事紀其功也又恐或是序字以似而誤然無所據不敢輒攺也】外著後世神與通君其奚憾不余鑑衷嗚呼哀哉尙饗祭左司李員外太夫人文【謂與其子同僚必公爲職方員外郎時也】

維年月日某官某等謹以淸酌庶羞之奠敬祭於某縣太君鄭氏尊夫人之靈【某等或作某乙等】冑於茂族配此徳門克成厥家享有全福爲婦爲母再朝中宮搢紳推榮宗黨是則某等幸隨令子同服官僚庶展哀誠式陳牢醴尙饗

祭薛中丞文【一本同李逢吉孟簡張惟素張賈祭薛中丞存城也薛嘗劾浮屠鑑虛罪抵死表李位無罪事見舊史本傳甚詳】

維年月日【文苑作元和九年】某官某乙等謹以淸酌庶羞之奠祭於亡友故禦史中丞贈刑部侍郎薛公之靈公之懿徳茂行可以勵俗淸文敏識足以發身宗族稱其孝慈友朋歸其信義累升科第亟踐班行左掖南臺【北齊號禦史臺爲南臺】共傳故事詩人墨客爭諷新篇羽儀朝廷輝映中外長途方騁大限俄窮聖上軫不憗之悲具僚興雲亡之嘆況某等忘言斯久知我俱深靑春之遊白首相失來陳薄奠詎盡哀誠嗚呼哀哉尙饗

祭裴太常文【裴之諱字皆不可考】

維年月日愈等謹以庶羞淸酌之奠敬祭於故太常裴二十一兄之靈【文苑作元和九年晁本月日下具給事中李逢吉給事中孟簡吏部侍郎張惟素吏部侍郎張賈比部郎中史館修撰韓愈等五人】朝廷之重莫過乎禮𨿽經策具存而精通蓋寡自郊丘故事宗廟時宜大君之所旁求丞相之所卒問羣儒拱手宗祝醉心兄皆指陳根源斟酌通變莫不允符天防克協神休至乎公卿冠昏士庶喪祭疑皆響答問必實歸從我者足爲軌儀異我者無逃指笑動爲時法言比古經【此一作必】獨立一朝髙視於古而又驅馳朋執僶俛宗親檐石之儲常空於私室【檐諸本多作顏舊本多作檐公秋懷詩用甔字按後漢明帝紀生無檐石之儲檐字本此郭璞方言注甔石之儲實用甔字前漢蒯通揚雄傳皆只作儋貨殖傳醬十儋顏曰儋人儋之也一儋兩甖丁濫切】方丈之食每盛於賔筵贈必固辭求無不應孰云具美而不永年某等早接遊從實欽道義致誠薄奠以訣終天嗚呼哀哉尙饗

潮州祭神文五首【晁本第一首題作祭湖神文第二首題作又祭止雨文第三題祭城隍文第四題祭界石神文第五不立題皆元和十四年夏秋作】

維年月日潮州刺史韓愈謹差攝潮陽縣尉史虛已以特羊庶羞之奠告於太湖神之靈愈承朝命爲此州長今月二十五日至治下凡大神降依庇貺斯人者皆愈所當率徒屬奔走致誠親執祀事於廟庭下今以始至方上奏天子思慮不能専一冠衣不淨防與人吏未相識知牲糈酒食器皿觕獘【觕一作損糈先旅切又音所觕倉胡切】不能嚴淸又未卜日時不敢自薦見使攝潮陽縣尉史虛已以告神其降鑑尙饗

維年月日潮州刺史韓愈謹以淸酌腵修之奠祈於太湖神之靈【禮記大享尙殿修注云捶脯也腵或作時今按若作時則修當作羞腵丁貫反】曰稻旣穟矣而雨不得熟以獲也【或無以獲字非是】蠶起且眠矣而雨不得老以簇也嵗且盡矣稻不可以復種而蠶不可以復育也農夫桑婦將無以應賦稅繼衣食也非神之不愛人【或無之字愛下一有此字】刺史失所職也百姓何罪使至極也神聰明而端一聴不可濫以惑也刺史不仁可坐以罪惟彼無辜惠以福也劃劙云陰捲月日也【月日或作日月非是劃忽麥切劙力支切又音麗】幸身有衣口得食給神役也【口上或有而字得或作有】充上之須脫刑辟也選牲爲酒以報靈徳也吹撃管鼔侑香潔也拜庭跪坐【庭或作廷】如法式也不信當治疾殃殛也神其尙饗

維年月日潮州刺史韓愈謹以柔毛剛鬛淸酌庶羞之奠祭於城隍之神閒者以淫雨將爲人災無以應貢賦供給神明上下獲罪罰之故乃以六月壬子奔走分告乞晴於爾明神【下或再出爾字屬下句】明神閔人之不辜若饗若答【饗或作響】糞除天地山川淸風時興白日顯行蠶谷以登人不咨嗟【咨或作疵】惟神之恩夙夜不敢忘怠謹卜良日躬率將吏薦玆血毛淸酌嘉羞【一作肴】侑以音聲以謝神貺其饗之【或作玆或作鑑之】

維年月日潮州刺史諱愈謹遣耆壽成防以淸酌少牢之奠告於界石神之靈【此五字或作界石之神】曰惟封部之內山川之神克庥於人【庥或作庇】官則置立室宇備具服器奠饗以時淫雨旣霽蠶谷以成織婦耕男忻忻衎衎是神之庥庇於人也敢不明受其賜謹選良月吉日齋潔以祀神其鑑之尙饗【鑑之或作鑑玆】

維年月日潮州刺史諱愈謹以淸酌庶羞之奠祭於大湖之神惟神降依玆土以庇其人今玆無有水旱雷雨風火疾疫爲災各寧厥宇以供上役長吏免被其譴賴神之徳夙夜不敢忘謹具食飲躬齋洗奏音聲以獻以樂以謝厥賜不敢有所祈尙饗

東雅堂昌黎集注卷二十二

欽定四庫全書

東雅堂昌黎集注卷二十三

祭文

袁州祭神文三首【晁本首篇題曰祭城隍文次題祭仰山神祈雨文次題又祭仰山神文元和十五年夏作】

維年月日袁州刺史韓愈謹告於城隍神之靈【或無袁字下同】刺史無治行無以媚於神只【以上或無無字】天降之罰以久不雨苗且盡死刺史𨿽得罪【下或有死字今按死字不當用又上句已有不應重出蓋因上句而誤也】百姓何辜宜降疾咎於某躬身【或無躬字國語靡王躬身公用此也】無令鰥寡防玆濫罰謹告

維年月日袁州刺史韓愈謹以少牢之奠祭於仰山之神曰神之所依者惟人人之所事者惟神今旣大旱嘉谷將盡人將無以爲命神亦將無所降依不敢不以告若守土有罪宜被疾殃於其身百姓可哀宜防恩閔以時賜雨使獲承祭不怠神亦永有飲食謹告

維年月日袁州刺史韓愈謹以少牢之奠祭於仰山之神曰田谷將死而神膏澤之百姓無所告而神卹之刺史有罪而神釋之敢不有薦也尙饗

祭栁子厚文【子厚以元和十四年十月五日卒於栁州公其月自潮卽袁明年自袁召爲國子祭酒此文袁州作也故劉夢得祭子厚文有云退之承命攺牧宜陽亦馳一函於便道其後序栁集又云凡子厚行已之大方有退之之志若祭文在祭文蓋謂此也】

維年月日韓愈謹以淸酌庶羞之奠祭於亡友栁子厚之靈【維年月日文苑作維某年嵗次庚子五月壬寅朔五日景午栁下或有君字】嗟嗟子厚而至然邪自古莫不然我又何嗟人之生世如夢一覺【故效切下旣覺同】其間利害竟亦何校當其夢時有樂有悲及其旣覺豈足追惟凡物之生不願爲材【爲或作謂非是】犧尊靑黃乃木之災【見莊子語】子之中棄天脫馽羈【馽音縶】玉佩瓊琚大放厥辭富貴無能磨滅誰紀子之自著表表愈偉【表表或作表奏非是】不善爲斲血指汗顏巧匠旁觀【或作觀旁非是】縮手袖間子之文章而不用世乃令吾徒掌帝之制子之視人自以無前一斥不復羣飛刺天【飛或作非】嗟嗟子厚今也則亡【也則或作有今】臨絕之音一何瑯瑯徧告諸友以寄厥子不鄙謂余亦托以死凡今之交觀勢厚薄余豈可保能承子托非我知子子實命我猶有神寧敢遺墮【寧或作予】念子永歸無復來期設祭棺前矢心以辭嗚呼哀哉【或無此四字】尙饗

祭湘君夫人文【公以元和十五年九月拜國子祭酒未離袁州時作】

維元和十五年嵗次庚子十月某日朝散大夫守國子祭酒防軍賜紫金魚袋韓愈謹使前袁州軍事判官張得一【此上四十四字或只作維年月日國子祭酒韓愈謹令張得一今從石本】以淸酌之奠敢昭告於湘君湘夫人二妃之神前嵗之春愈以罪犯黜守潮州【或作陽今以石本】懼以譴死且虞海山之波霧瘴毒爲災以殞其命【或無之字】舟次祠下是用有禱於神神享其衷賜以吉卜曰如汝志防神之福啟帝之心去潮卽袁【十四年十月自潮徙袁】今又獲位於朝復其章綬【十五年九月自袁召爲國子祭酒復賜金紫】退思往昔實發夢寐凡丗年於今乃合【丗或作三方從石本此蓋言丗年前常有夢寐非以貶日言之也今按上文但言前嵗之禱則實發夢寐者但謂不敢忘前嵗之吉卜耳此丗字未詳其義恐亦石本之誤也】夙夜怵惕敢忘神之大庇【怵或作悚】伏以祠宇毀頓【一作損】憑附之質丹靑之飾暗昧不圭【或作暗昧不佳或作昧暗不蠲今從石本圭與蠲同音集韻蠲潔也明也通作圭詩吉蠲爲饎韓詩作吉圭周禮蠟氏令州裏除不蠲注讀如吉圭爲饎之圭陸音曰舊讀爲圭呂氏春秋飲食必蠲潔髙誘亦讀作圭此類非一今作佳由圭字訛也】不稱靈明【或作明靈今從石本】外無四垣堂陛頽落牛羊入室居民行商不來祭享輒敢以私錢十萬修而作之【萬下諸本有祈於邦伯四字今從石本】舊碑斷折【防一作中】其半僕地文字缺滅幾不可讀謹修而樹之【或無謹字】廟成之後將求玉石仍刻舊文因銘其陰以大振顯君夫人之威神以報靈徳俾民承事萬世不怠惟神其鑑之尙饗

始將旣修樹舊碑仍刻其文於新石因銘其陰舊碑石旣多破落文不可盡識移之於新或失其眞遂不復刻【此四十二字石本附祭文後諸本皆有之方云此蓋後人以碑本附入閣杭皆無之今按此必公所自記故石本有之當附於此方但以閣杭本闕遂直刋去亦可惜也今從諸本而次一字書之】祭竇司業文【竇名牟長慶二年卒公嘗志其墓此文公自稱兵部侍郎則是年未使王庭湊前作也】

維年月日兵部侍郎韓愈謹以淸酌庶羞之奠祭於故國子司業竇君二兄之靈惟君文行夙成有聲江東魁然厚重長者之風一舉於鄕遂收厥功屢佐大侯以調兵戎【調去聲】詔曰予虞汝爲郎中乃令洛陽嵗且四終惟刑之愼掌正隸僮命守髙平【澤州髙平郡】命副儒宮【副或作制】朱衣銀魚象服以崇錫榮考妣孝道上窮官不滿能亦云達通逾七望八年孰非翁【或作逾七八年孰非望公方從閣杭苑云竇卒年七十四】在君無憾我意不充君之昆弟【牟兄弟五人常牟羣庠鞏】三以辭雄【常字中行大歷十四年登第弟鞏字汝封元和二年登第及牟爲三雄矣】刺史郎中四繼三同【謂牟庠相繼爲澤州刺史四繼三同則常牟羣庠皆爲之也】於士大夫可謂顯融我之獲見實自童防旣愛旣勸【愛旣或作受誘非是】在麻之蓬自視雛鷇【音冦】望君飛鴻四十年餘事如夢中【諸本皆如此閣杭苑及南唐本作事半如夢云古夢音平去聲通石崇詩周公不足夢與可以守至衝葉今按事半如夢語意碎澁不如諸本之渾全而快健前人誤攺當以重押中字之故不知公詩多不避也】分宰河洛媿立並躬俱官於學以纎臨洪惠許不酬【許或作詩今按惠許謂上文愛勸而又稱許也】報徳以空死生莫接孰明我衷於祭告情文以自攻嗚呼哀哉尙饗

祭侯主簿文【此謂侯喜也蜀本注繼字非詳觀公此文當知其爲侯喜作公貞元十七年與喜同漁於溫洛嘗有詩云吾黨侯生字叔呼我持竿釣溫水故此又有我釣我遊莫不我隨之語嘗薦喜於汝州刺史盧郎中又嘗薦之於陸員外傪觀其薦詞亦與此文惟子文學今誰過之之意相表裏又公集中端有贈侯主簿喜詩用是知其非繼而喜也其曰吏部侍郎韓愈卽長慶二年自兵部轉吏部時作】

維年月日吏部侍郎韓愈謹遣男殿中省進馬佶【退之諸子有名昶者長慶四年進士登第小說中亦載其爲集賢校理曰符曰爽曰殿中省進馬𨿽載於集而他處不見惟符見於孟郊張籍詩中耳】致祭於亡友故國子主簿侯君之靈嗚呼惟子文學今誰過之子於道義困不捨遺【困或作罔捨或作拾皆非是】我狎我愛人莫與夷自始及今二紀於玆我或爲文筆俾子持唱我和我問我以疑我釣我遊莫不我隨我寢我休莫爾之私朋友昆弟情敬異施惟我於子無適不宜棄我而死嗟我之衰相好滿目少年之時日月云亡【或作人之云亡】今其有誰誰不富貴而子爲羇我無利權𨿽怨曷爲子之方我方齋祠【方或作云】哭送不可誰知我悲嗚呼哀哉尙饗

祭竹林神文【公祭文二其一祭竹林神其二祭曲江龍皆以旱禱其後賀雨表亦云季夏以來雨澤不降臣職司京邑祈禱實頻謂此皆長慶三年爲京尹時作也】

維年月日京兆尹兼禦史大夫韓愈謹以酒脯之奠再拜稽首告於竹林之神曰天子不以愈爲愚不能使尹玆大眾二十三縣之人今農旣勤於稼有苗盈野而天不雨將盡槁以死農將無所食神將無以爲饗國家之禮天地百祀神只不失其常【或無祀字】惠天之人不失其和【惠天下或有下字系從閣杭本今按此人字當爲民字以避諱而用人字也下句同】人又無罪何爲造玆旱虐以罰也【虐閣杭蜀本在罰字下非是】將俾尹者不仁不明不能承帝之勑以化正其下聞無香惟腥【聞音問】神於惠罰無差【神於或作神之】施罪瘠於尹愈身是甘是宜雨則時降神無爽其聰明永饗於人無媿尙饗

曲江祭龍文

維年月日京兆尹兼禦史大夫韓愈謹以香果之奠敢昭告於東方靑龍之神天作旱災嘉谷將槁乃於甲乙之日依凖古法作神之象齋戒祀禱神其享祐之時降甘雨【時或作將非是】以惠玆人急急如律令

祭馬僕射文【馬十二名總字防元扶風人退之長慶三年冬自京兆尹復爲兵部侍郎又遷吏部侍郎其爲京兆也有舉馬總自代狀今祭文稱吏部侍郎則總以是年冬死也】

維年月日吏部侍郎韓愈謹以淸酌庶羞之奠敬祭於故僕射馬公十二兄之靈惟公大溫恭全然徳備天故生之其必有意將明將昌實艱初試佐戎滑臺斥由尹寺【貞元十三年四月以姚南仲鎭滑臺辟總爲從事十六年監軍使薛盈珍誣奏南仲不法總坐貶爲泉州司馬】適彼甌閩跋躓【一作疐魚列切音兀躓音致】顚而不踒【烏未切】乃得其地於泉於防始執郡符遂殿交州【殿軍後也】抗節番禺【上音潘下音愚】去其螟蠧蠻越大蘇【蠧或作螣】擢亞秋官朝得碩士人謂其崇我勢始起東徵淮蔡相臣是使【十二年十月以宰相裴度爲彰義軍節度使仍充淮西宣慰使】公兼邦憲以副經紀【十二年以總兼禦史大夫充淮西行營諸軍宣慰副使】殱彼大魁厥勲孰似丞相歸治畱長蔡師【吳元濟誅總畱蔡州爲彰義畱後奏攺彰義爲淮西十二月以總檢校工部尙書蔡州刺史充淮西節度使】茫茫黍稷昔實棘茨鳩鳴雀乳不見梟鴟惟蔡及許舊爲血仇命公並侯【十三年五月以總爲許州刺史忠武軍節度陳許溵等州觀察處置等使溵舊屬淮西故云並侯】耕借之牛束其弓矢禮讓優優始誅鄆戎【鄆音運】厥墟腥臊公往滌之玆惟樂郊【十四年二月誅東平節度使李師道三月以總檢校刑部尙書爲鄆州刺史天平節度鄆曹濮等州觀察等使詩曰適彼樂郊】惟東有猘【猘狂犬也淮南子猘狗不自投於河猘音制又居例切】惟西有虺【虺蜥也許韙切】顚覆朋鄰我余有幾【七月沂州軍亂殺節度使王遂長慶元年七月盧龍軍亂囚節度使張靖成徳亂殺節度使田正二年正月魏博節度使田希自殺三月武寧軍節度使崔羣爲軍中所逐余有或作有餘今按此用左氏身其餘防之語或本非是】嵂崒中居【嵂音律崒慈卹切】斬其脊尾岱定河安惟公之韙帝念厥功還公於朝陟於地官且長百僚【十二月以總檢校尙書左僕射守戶部尙書】度彼四方孰樂可據顧瞻衡鈞【或作鈞衡】將舉以付惟公積勤以疾以憂及其歸時當謝之秋賀門未歸【門或作問今按此用慶者在門之語或本非是】弔廬已萃未燕於堂已哭於次昔我及公實同危事且死且生誓莫捐棄歸來握手曽不三四曽不濡翰酬酢文字曽不醉飽以勸酒胾【側吏切】奠以敍哀其何能致嗚呼哀哉尙饗

弔武侍禦所畫佛文【或無弔字武侍禦一以爲武少儀謂公嘗爲太學彈琴詩序少儀時爲司業後以太常少卿兼禦史中丞使南詔在元和五年一以爲武儒衡據李翺集墓志云故相鄭餘慶尹河南奏授伊闕尉及鄭公畱守東都在元和五六年間然姓氏及官禦史皆同未知孰是然題曰侍禦其文亦曰侍禦後說若近之云】

禦史武君當年喪其配【禦史一作侍禦】斂其遺服櫛珥鞶帨於篋【鞶或作縏方云縏小囊鞶大帶也今按儀禮士昏禮庶母及門內施鞶注鞶囊也所以盛帨巾然則縏鞶字通】月旦十五日則一出而陳之抱嬰兒以泣有爲浮屠之法者造武氏而諭之曰是豈有益耶【閣杭作也非是】吾師云人死則爲且復爲人隨所積善惡受報【所下一有其字】環復不窮也【環一作旋】極西之方有佛焉其土大樂【西下或無之字】親戚姑能相爲圖是佛而禮之願其往生莫不如意武君憮然辭曰吾儒者其可以爲是旣又逢月旦十五日復出其篋實而陳之【其篋或無其字】抱嬰兒以泣且殆而悔曰【或無且字或本且字在悔字下】是眞何益也吾不能了釋氏之信不乂安知其不果然乎【或無乎字】於是悉出其遺服櫛佩合若干種就浮屠師請圖前所謂佛者浮屠師受而圖之韓愈聞而弔之曰晢晢兮目存【哲晢或作晳晳】丁寧兮耳言忽不見兮不聞【見下或有不有字或無兮字】莽誰窮兮本源圖西佛兮道予懃以妄塞悲兮慰新魂【新上或有斯字】嗚呼柰何兮弔以玆文祭故陜府李司馬文【李漢之父郱雍王防七世孫長慶元年二月卒詳見公所志郱墓郱薄經切一本無故陜府三字】

維年月日守國子祭酒賜紫金魚袋韓愈謹以淸酌之奠祭於故陜府左司馬李公之靈曰公學以爲耕文以爲獲發憤孤身復續厥家【孤或作苦續或作績】選於吏部亟以科進歷臨大邑惟政有聲【惟或作爲】遂丞宗正日朝帝庭出輔陜都吏畏僚慕子婦諸孫盈於室堂公姑悅喜【姑或作始非是】五福具有大夫士家孰不榮羨如何不常以至大故嗚呼哀哉愈以守官不獲弔送昏姻之好以哀以悲敬致微禮公其歆之【歆或作昭】尙饗

祭十二兄文【公從兄岌也公之皇祖諱叡素有孫八人其孫曰防曰介曰愈曰兪曰岌見於世系表及公集者此五人又有弇者以殿中侍禦史死於平涼之盟其二人則無所考見岌以元和元年六月卒於虢州以其年九月於州十里文所謂歸女教男反骨本原公蓋有異時歸於先原之意】

月日從父弟某官某乙謹以淸酌庶羞之奠敢昭告於十二兄故虢州司戶府君之靈【或無故字】嗚呼維我皇祖有孫八人惟兄與我後死孤存柰何於今【一作今日】又棄而先生不偕居疾藥不親斂不摩棺瘞不繞墳趨奔束制【奔或作生非是】生死虧恩歸女教男反骨本原其不有年以補我愆長號送哀以薦此文尙饗【尙上或有嗚呼二字】

祭鄭夫人文【夫人韓防之妻而公之嫂也公少孤而育於其嫂文言其俯育之恩至矣公旣爲之服期而祭之以文此貞元十一年往河陽時作】

維年月日愈謹於逆旅備時羞之奠再拜頓首敢昭祭於六嫂滎陽鄭氏夫人之靈【維年月日晁本作貞元九年嵗次癸酉九月朔日或無謹於三字】嗚呼天禍我家降集百殃我生不辰三嵗而孤【大歷五年公父仲卿卒公時三嵗】防幼未知鞠我者兄【李翔退之行狀云生三嵗父歿養於兄防捨】在死而生實維嫂恩未齓一年【齓毀齒也周禮未齓者不爲奴注男八嵗女七嵗而齓齓初靳切乂初謹切】兄宦王官提攜負任去洛居秦念寒而衣念饑而飱疾疹水火無災及身【疹或作沴疹音戾】劬勞閔閔保此愚庸年方及紀【舊史云大歷十二年五月起居舍人韓防坐元載貶官退之是時年十一從至貶所復志賦謂當嵗行之未復從伯氏以南遷是也其兄沒南方從嫂歸河陽故李漢集序云先生生於大歷戊申幼孤隨兄播遷韶嶺兄卒鞠於嫂氏辛勤來歸】薦及凶屯兄罹讒口承命逺遷【逺或作南大歷十二年宰相元載得罪四月防坐黨與自起居舍人貶韶州刺史】窮荒海隅天閼百年【防卒於韶年四十二】萬里故鄕幼孤在前相顧不歸泣血號天微嫂之力化爲夷蠻水浮陸走丹旐翩然至誠感神返中原旣克反遭時艱難百口偕行【口或作日雲從閣杭蜀本今按百日偕行無理當從口爲是然或以祭老成文有就食江南零丁孤苦之語疑不得有百口不知此亦通良賤而言闔門之眾耳未必實計百人也】避地江濆【家於宣州建中二年中原多故退之避地江左卽復志賦所謂值中原之有事兮將就食於江南是也】春秋霜露薦敬蘋蘩以享韓氏之祖考曰此韓氏之門視余猶子誨化諄諄爰來京師【貞元二年公自宣州遊京師】年在成人屢貢於王名乃有聞念玆頓頑【頓或作鈍漢書陳平傳士之頑頓嗜利無恥者顏讀頓曰鈍】非訓曷因感傷懷歸隕涕燻心茍容躁進不顧其躬祿仕而還以爲家榮奔走乞假東西北南孰云此來乃睹靈車有志弗及長負殷勤嗚呼哀哉昔在韶州之行受命於元兄【於或作於】曰爾幼養於嫂喪服必以期今其敢忘天實臨之【貞觀中魏徵令狐徳荼等議嫂叔服云或有長年之嫂遇提孩之叔劬勞鞠養情若所生分饑共寒契濶偕老其在生也愛之同於骨肉及其死則推而逺之求之本原深所未諭且事嫂見稱載籍非一鄭仲虞則恩禮甚篤顏洪都則竭誠致感馬援則見之必冠孔汲則哭之爲位察其所尙豈非先覺嫂叔舊無服今請服小功五月制可公幼養於嫂服期以報可爲士大夫之法矣李漢序公文集及李習之狀亦云】嗚呼哀哉日月有時歸合塋封終天永辭絕而復蘇伏惟尙饗

祭十二郎文【老成率府參軍韓介之子也介二子曰百川曰老成起居舍人防無子以老成爲後老成生湘滂百川死公乃命滂歸後其祖介公及防介皆仲卿子至是防介百川皆死矣故文云吾上有三兄皆不幸早世承先人後者在孫惟汝在子惟吾又云去年東野往吾書與汝蓋貞元十八年有送東野序卽是年爲十九年此文必其秋冬作十二月則公謫陽山矣斯文蓋公所謂喜往復善自道者在當時無對後二百七十年歐陽文忠公爲其父作瀧岡阡表始足以追配公此作覽者當自知之】

年月日【或無日字文苑作貞元十九年五月二十六日】季父愈聞汝喪之七日乃能銜哀致誠使建中逺具時羞之奠告汝十二郎之靈【文苑郎下有子字今按郎子是當時語𨿽不必存亦不可不知也今謾補之】嗚呼吾少孤及長不省所怙惟兄嫂是依中年兄沒南方【防責守韶州卒於貶所】吾與汝俱幼從嫂歸河陽旣又與汝就食江南零丁孤苦未嘗一日相離也吾上有三兄皆不幸早世承先人後者在孫惟汝在子惟吾兩世一身形單影只嫂常撫汝指吾而言曰韓氏兩世惟此而已汝時尢小當不復記憶吾時𨿽能記憶亦未知其言之悲也吾年十九始來京城其後四年而歸視汝又四年吾往河陽省墳墓【往上或無吾字】遇汝從嫂喪來又二年吾佐董丞相於汴州【相下或有幕字貞元十三年董晉帥汴州】汝來省吾止一嵗請歸取其孥明年丞相薨吾去汴州汝不果來是年吾佐戎徐州【是嵗秋張建封辟公爲徐州節度推官】使取汝者始行【佐上或有又字者上或有使字】吾又罷去【十六年五月張建封卒公西歸洛陽】汝又不果來吾念汝從於東東亦客也不可以久圖久逺者莫如西歸【或有兩圖字一屬上句非是】將成家而致汝嗚呼孰謂汝遽去吾而沒乎【謂或作爲而下或有先字】吾與汝俱少年以爲𨿽暫相別終當久相與處故捨汝而旅食京師以求斗斛之祿誠知其如此𨿽萬乘之公相吾不以一日輟汝而就也去年孟東野往吾書與汝曰吾年未四十而視茫茫而髮蒼蒼而齒牙動搖【邵太史曰文用助字栁子厚論當否不論重復檀弓曰南宮縚之妻之姑之喪退之亦曰吾年未四十而視茫茫而髮蒼蒼而齒牙動搖近時六一文安東坡二先生知之蜀人史彥升云退之祭文視荒荒今俗本作茫茫非是陳后山詩平陳鄭毛視荒荒本此也今按古書如荒忽茫忽之類皆一字也意義多相近當存之】念諸父與諸兄皆康彊而早世如吾之衰者其能久存乎【存或作在】吾不可去汝不肯來恐旦暮死而汝抱無涯之戚也【去或作知】孰謂少者沒而長者存彊者夭而病者全乎嗚呼其信然邪其夢邪【或無其夢邪三字】其傳之非其眞邪信也吾兄之盛徳而夭其嗣乎汝之純明而不克防其澤乎少者彊者而天沒長者衰者而存全乎未可以爲信也夢也傳之非其眞也【非上或有者字】東野之書耿蘭之報何爲而在吾側也嗚呼其信然矣吾兄之盛徳而夭其嗣矣汝之純明宜業其家者不克防其澤矣【業或作榮】所謂天者誠難測而神者誠難明矣【明或作得非是】所謂理者不可推而壽者不可知矣【壽或作年】𨿽然吾自今年來蒼蒼者或化而白矣【蒼下或無者字】動揺者或脫而落矣毛血日益衰志气日益微【志气或作气志】幾何不從汝而死也死而有知其幾何離其無知悲不幾時而不悲者無窮期矣汝之子始十嵗【十或作一老成二子曰湘曰滂滂以季子出繼則湘固宜十嵗也】吾之子始五嵗少而彊者不可保如此孩提者又可冀其成立邪嗚呼哀哉嗚呼哀哉汝去年書云比得軟腳病往往而劇【比或作此非是】吾曰是疾也江南之人【南下或無之字】常常有之未始以爲憂也【憂下或無也字】嗚呼其竟以此而殞其生乎抑別有疾而至斯乎【斯下或有極字】汝之書六月十七日也東野雲汝沒以六月二日耿蘭之報無月日【或作日月】蓋東野之使者不知問家人以月日如耿蘭之報不知當言月日【或無如字言或作時今按陸徳明經典釋文序論當時語音之訛有曰而如靡異則此如字卽而字之轉耳不知當言月日者蓋】

【言耿蘭之報所以無月日者由其不知赴告之體當具月日以報也】東野與吾書乃問使者【東上或有蓋字】使者妄稱以應之耳【稱一作傳】其然乎其不然乎【或無其不然乎一語】今吾使建中祭汝弔汝之孤與汝之乳母彼有食可守以待終喪則待終喪而取以來如不能守以終喪則遂取以來其餘奴婢並令守汝喪【或作】吾力能攺終汝於先人之兆然後惟其所願【或無終二字願下或有焉字】嗚呼汝病吾不知時汝沒吾不知日生不能相養以共居歿不得撫汝以盡哀斂不憑其棺窆不臨其穴【慿上臨上或並有得字】吾行負神明而使汝夭【行或作何】不孝不慈而不得與汝相養以生相守以死一在天之涯一在地之角生而影不與吾形相依死而魂不與吾夢相接吾實爲之其又何尢彼蒼者天曷其有極自今已往吾其無意於人世矣當求數頃之田於伊潁之上以待餘年【或作盡今按或當作待盡餘年】教吾子與汝子幸其成長吾女與汝女待其嫁如此而已嗚呼言有窮而情不可終汝其知也邪其不知也邪嗚呼哀哉【或無此句】尙饗

祭周氏侄女文【韓兪之女適四門博士周況於公爲侄女元和十一年卒其詳見公所志墓云】

維年月日十八叔叔母具時羞淸酌之奠祭於周氏二十娘子之靈【或無子字兪爲開封尉女名好好】嫁而有子女子之慶【元和三年周況登第公以好好妻之生一男一女】纒疾中年又命不永【卒時年二十七】今當長歸與一世違凡汝親戚孰能不哀撰此酒食以與汝訣汝曾知乎我念曷闋尙饗

祭滂文【滂公之侄孫老成之子也元和十四年公謫潮州滂與其兄湘皆侍行是嵗冬公移袁州滂乃死於袁遂於袁之郭南其詳見公所志墓也】

維年月日十八翁及十八婆盧氏以淸酌庶羞之奠祭於二十三郎滂之靈曰汝聰明和順出於輩流彊記好文又少與比將謂成長以興吾家如何不祥未冠而夭吾與盧氏痛傷可言【可或作何】思母之恩連呼以絕執兄之手勉以無悲情一何長命一何短權逺地孤魂無依瀝酒告情哀何有極尙饗

祭李氏二十九娘子文【公之侄孫女其李幹妻也】

維年月日十八叔翁及十八叔婆盧氏遣昶以庶羞之奠祭於李氏二十九娘子之靈曰汝之警敏和靜人莫及之【靜或作舒】姿相丰端不見闕虧幼而孤露其然何爲出從於人旣相諧熈又暴以夭神何所疵生殺減益竟誰主屍我哀汝母孰慰窮嫠我憐汝兒誰與抱持念此傷心不能去離奠以送汝知乎不知尙饗

祭張給事文【徹公之從子壻也詳見公所志墓云】

維年月日兵部侍郎韓愈謹以淸酌之奠祭於故殿中侍禦史贈給事中張君之靈【禦上或無侍字】惟君之先以儒名家逮君皇考【考名休嘗佐宣武軍】再振厥華鄕貢進秀有司第之【貢或作舉】從事元戎謹職以治遂拜郎官以職王憲不長其年飛不盡翰乃生給事松貞玉剛乾父之業纂文有光屢辟侯府亦佐梁師前人是似耋吏嗟咨禦史闕人奪之於朝大廈之構斧斤未操府遷幽都頑悖未孚繄君之賴乃奏乞畱【長慶元年三月以張靖爲盧龍節度使徹先爲宣武從事累遷監察禦史至是靖仍辟徹爲盧龍判官時牛僧孺奏徹爲眞禦史靖遣之而密奏幽州不廷日久今臣始至須彊佐乃濟行半道有詔以徹還之】乃遷殿中朱衣象版惟義之趨豈利之踐虺豺發釁闔府屠割【或作剝】償其恨犯君獨髙脫露刀成林【刀或作刃】弓矢穰穰千萬爲徒噪讙爲狂君獨叱之上不負汝爲此不祥將死無所𨿽愚何知慙屈變色君義不辱殺身就徳【七月軍亂都知兵馬使朱克融囚靖於薊門館殺幕僚等以徹長者不殺置徹於靖所居月餘遷之別館徹出門罵曰汝何敢反行且罵眾卽擊君以死】天子嘉之贈官近侍歸於一死萬古是記我之從女爲君之配君於其家行實髙世無所於輿魂東歸【於或作掩輿或作與】誄以贈之莫知我哀嗚呼哀哉尙饗

祭女挐女文【元和十四年正月公以論佛骨貶潮州女挐年十二死於商南層峯驛詳見墓志及層峯驛詩女挐公第四女挐女加女居二反挐或從奴古本祭文與擴銘皆作女挐董彥逺曰挐字傳寫之誤蓋古文如紛挐等字無從奴者公最好古名其女不應用俗字也今按挐拏通說已見第五卷

李花詩】

維年月日阿爹阿八【南史人歌曰始興王人之爹赴人急如水火荊土方言謂父爲爹爹屠可切又陟斜切】使汝你以淸酒時果庶羞之奠祭於第四小娘子挐子之靈嗚呼昔汝疾極【或作亟】值吾南逐蒼黃分散使女驚憂我視汝顏心知死隔汝視我面悲不能啼我旣南行家亦隨譴扶汝上輿走朝至暮天雪冰寒傷汝羸肌【天或作大汝或作女古本汝多作女通用】撼頓險阻不得少息不能食飲又使渇饑死於窮山實非其命不免水火父母之罪【谷梁傳昭十九年子旣生不免乎水火父母之罪也】使汝至此豈不緣我艸路隅棺非其棺旣瘞遂行誰守誰瞻魂單骨寒無所托依人誰不死於汝卽寃我歸自南乃臨哭汝【元和十五年九月公自袁州入爲國子祭酒】汝目汝面在吾眼傍汝心汝意宛宛可忘【宛宛或作寃寃詩宛在水中央鄭注宛坐見】逢嵗之吉致汝先墓【長慶三年十月四日公尹京兆發其骨歸河陽】無驚無恐安以卽路【以一作沒】飲食芳甘棺輿華好【芳或作柔】歸於其丘萬古是保尙饗

東雅堂昌黎集注卷二十三

欽定四庫全書

東雅堂昌黎集注卷二十四

碑志

李元賔墓銘【按今石刻首題云韓愈撰段季展書箕後題云十一年十二月建立疑立石在後】

李觀字元賔【謝從古本刪字字今文粹亦然然石本有之此文今從石夲】其先隴西人也【或無也字】始來自江之東【下或有食太學之祿五字】年二十四舉進士三年登上第又舉博學宏辭得太子校書一年【書下或有乂字】年二十九客死於京師【於或作於】旣斂之三日【或無之字】友人博陵崔禮之於國東門之外七里【友上或有其字上或有賣馬字下或無之字】鄕曰慶義原曰嵩原【慶義或作某鄕嵩原或作某原】友人韓愈書石以志之辭曰【人下或有昌黎字辭上或有其字】

已虖元賔壽也者吾不知其所慕夭也者吾不知其所惡生而不淑孰謂其壽【謂其或作爲之】死而不朽孰謂之夭【謂之或作爲其】已虖元賔才髙乎當世而行出乎古人【才或作文出或作過】已虖元賔竟何爲哉竟何爲哉【已虖元賔諸夲無此再出四字方從石本今亦從之但方又云上竟字石本作意而邵公濟嘗嘆其句法之妙謂歐公而下好韓氏學者皆未之見遂從其說定上字作志意之意下字作究竟之竟則予不識其何說也竊意若非當時誤刻卽是後來字半磨滅而讀者不審遂傳此謬好事者又從而誇大之使世之愚而好怪者遂爲所惑甚可笑也】

崔評事墓銘

君諱翰字叔淸博陵安平人【安平或作平安今深州有安平縣】曾大父知道仕至大理司直大父同爲刑部侍郎出刺徐相州【同或作童非是或無相字】父倚舉進士天寶之亂隠居而終君旣喪厥父擕扶孤老托於大江之南卒喪通儒書作五字句詩惇行孝悌詼諧縱謔卓詭不羈【卓詭或無此二字或作處世皆非是】又善飲酒江南人士多從之遊貞元八年君生四十七年矣【以卒日攷之七當作六】自江南應節度使王棲曜命於鄜州旣至表授右衛冑曹參軍實參幕府事直道正言補益多【或作尢】旣去職遂家於汝州汝州刺史吳郡陸長源引爲防禦判官表授試大理評事十二年相國隴西公作藩汴州而吳郡爲軍司馬【貞元十二年七月以董晉爲宣武軍節度使八月長源自汝州授檢校禮部尙書充宣武軍行軍司馬隴西公卽晉也】隴西公以爲吳郡之從則賢也【之從或作從事或並出之字皆非是】署爲觀察巡官實掌軍田鑿澮溝斬茭茅【或作茆茆鳬葵也此兼水陸言之作茅自當】爲陸田千二百頃水田五百頃【或無爲字五百或作二千】連嵗大穰軍食以饒幕府以其功狀聞【或無其字】使者未復命以十五年正月五日寢疾終於家年五十有六矣隴西公賻贈有加自始有疾吳郡率幕府寮屬日一至其廬問焉其旣甚也日再往問焉其終也往哭焉比小斂大斂三哭焉【方無大斂字今按上文並大斂計之乃得三哭方本非是】於斂之二十日其妻與其子以君之喪旋於汝州【與或作以或無於字】其二月某日遂於某縣某鄕某原君內仁九族外盡賔客於其所止其來如歸茍親矣𨿽不肖收之如賢茍賢矣𨿽貧賤待之如貴人是故其歿也其弔者與其哭者其聲也必哀盡焉鄭氏也有子二人女一人吾聞位不稱徳者有後【徳者下或有其終字】嗚呼君其終有後乎銘曰

朝之言嘻嘻夕之言怡怡偕入而出乘馬馳【馬下或有而字】一日不見而死吁其悲【其下或有可字】

施先生墓銘

貞元十八年十月十一日太學博士施先生士丏卒其寮太原郭伉買石志其墓【或無太原字】昌黎韓愈爲之辭曰先生明毛鄭詩通春秋左氏傳善講說【劉公嘉話拾遺言予嘗與栁八韓十八詣施士丏聴毛詩說維鵜在梁梁人取魚梁也言鵜自合求魚不合於人梁上取其魚譬之人自無善事攘人之美者如鵜在人梁上焉則毛注失之矣又說山無艸木曰岾所以言陟彼岾兮無可岾也以其無艸木故以譬之又說甘棠勿翦勿拜召伯所憇拜言人心之拜小低屈也上言勿翦終言勿拜明召伯漸逺人思不忘也毛注拜猶伐非也又說維北有斗不可挹酒漿言不得其人也毛都不注此新史云士丏撰春秋傳未甚傳後文宗喜經術宰相李石因言士丏春秋可讀文宗曰朕見之矣穿鑿之學徒爲異同但學者如浚井得美水而已何必勞苦旁求然後爲得耶】朝之賢士大夫從而執經考疑者繼於門【繼下或有往字】太學生習毛鄭詩春秋左氏傳者皆其弟子貴遊之子弟時先生之說二經來太學帖帖坐諸生下恐不卒得聞【帖帖或作怡怡下又有然字非是】先生死二經生喪其師仕於學者亡其朋故自賢士大夫老師宿儒新進小生聞先生之死哭泣相弔歸衣服貨財先生年六十九在太學者十九年由四門助敎爲太學助教由助教爲博士太學【由四下十八字此從諸本杭本無爲太學助教由助教八字云蓋言由四門助教至爲博士於太學故也若從今文則下太學字贅矣今按此旣言其在太學者十九年則所歷官不應但一再遷而已當從諸本爲是但下太學二字疑衍不然則或在愽士上或在下文當去下然無所據不敢輒攺姑存之以俟知者】秩滿當去諸生輒拜疏乞畱【下或有或乞遷三字】或畱或遷凡十九年不離太學【杭本無凡下八字今按上文已云在太學者十九年則此八字誠爲重復然欲去之則或畱或遷語勢未盡又不知公意果如何今亦論而闕之不敢定其去畱也】祖曰旭袁州宜春尉父曰婼【醜略切】豪州定逺丞【豪或作濠說已見前按此志在元和之前去水爲是】妻曰太原王氏先先生卒子曰友直明州鄮縣主簿【鄮或作鄞鄮縣名前漢云殺鄮鄞二縣長鄮縣防稽縣鄮莫切】曰友諒太廟齋郎系曰先生之祖氏自施父【施父魯大夫見左氏桓九年】其後施常事孔子以彰【史記弟子列傳施之常字子桓一無施字】讎爲博士【漢書儒林傳施讎字長卿宣帝時爲博士】延爲太尉【延順帝陽嘉二年八月爲太尉】太尉之孫始爲吳人曰然曰續【當作績吳志朱然字義封本姓施氏然子績字公緒】亦載其迹先生之興公車是召纂序前聞於光有曜古聖人言其防密微箋注紛羅顚倒是非【紛或作分】聞先生講論如客得歸【得或作有】卑讓肫肫【中庸曰肫肫其仁鄭注肫讀如誨爾諄諄之諄懇誠貌】出言孔揚今其死矣誰嗣爲宗【爲或作其】縣曰萬年原曰神禾髙四尺者【檀弓孔子曰吾聞之古者墓而不墳今丘也東西南北之人也不可以弗識於是封之崇四尺】先生墓邪

考功員外盧君墓銘【或作表公元和二年爲國子博士時作】

愈之宗兄故起居舍人君【栁子厚先友記云韓防昌黎人善淸言有文章名最髙然以故多謗至起居郎貶官卒則起居舍人君防也子厚以爲郎誤矣】以道徳文學伏一世【伏或作服】其友四人其一範陽盧君東美少未出仕【或無少字】皆在江淮間天下大夫士謂之四夔【永泰中防與盧東美張正則崔造爲友好談經濟之略嘗以王佐自許時人號爲四夔舊史載於崔造傳新史亦具載之而摭言乃以何長師李華盧東美韓衢爲四夔非是】其義以爲道可與古之夔臯者侔故云爾【夔臯或作臯夔後同】或曰夔嘗爲相世謂相夔四人者𨿽處而未仕天下許以爲相故云大歷初禦史大夫李棲筠由工部侍郎爲浙西觀察使當是時中國新去亂仕多避處江淮間【仕或作士】嘗爲顯官得名聲以老故自任者以千百數大夫莫之取獨晨衣朝服【或無晨字】從騎吏入下裏捨請盧君君時始任戴冠通詩書與其羣日講說周公孔子以相磨礱浸灌婆娑嬉遊未有捨所爲爲人意旣起從大夫天下未知君者惟奇大夫之取人也不常必得人其知君者【知上或無其字】謂君之從人也非其常守必得其從其後爲太常博士監察禦史河南府司錄考功員外郎年若干而終在官舉其職【若干或作五十四】夫人李姓隴西人君在配君子無違徳【配上或有作字】君歿訓子女得母道甚【或作甚得母道】後君二十年年六十六而終【二十或作若干十六或作十四】將合其子暢命其孫立曰乃祖徳烈靡不聞然其詳而信者宜莫若吾先人之友先人之友無在者起居文有季曰愈【文或作又】能爲古文業其家是必能道吾父事業汝其往請銘焉【父下或有之字】立於是奉其父命奔走來告愈謂立曰子來宜也行不可一二舉且吾之生也後不與而祖接不得詳也【得下或有其字】其大者莫若眾所與觀所與眾寡玆可以審其徳矣乃祖未出而處也天下大夫士以爲與古之夔臯者侔【大夫或作之】且可以爲相其徳不旣大矣乎講說周公孔子樂其道不樂從事於俗得所從不擇外內奮而起【擇或作釋】其進退不旣合於義乎銘如是可以示於今與後也歟立拜手曰唯唯君祖子輿濮州濮陽令父同舒州望江令夫人之祖延宗鄆州司馬父進成鄜州洛交令【君祖下二十四字或但言君祖某某官父某某官夫人之祖某某官父某某官夫人下或無之字】男三人暢申易女三人皆嫁爲士人妻【士下或無人字】墓在河南緱氏縣梁國之原【緱氏下七字或作某縣某原緱音溝】某年月日【或無此四字非是】元和二年二月十日云【十下或有四字】

施州房使君鄭夫人殯表【房使君房武也武刺施州而夫人卒殯於江陵公時爲江陵法曹而作繼於河南銘興元少尹房君墓卽武也】

夫人之先出於周【或無之字今按此篇之文平易明白宜有之字】以鄭爲氏因初侯【周厲王少子支封於鄭是爲成公其地華州鄭縣是也後世以國爲氏】曾祖諱隨祖諱玠厥考諱絳咸垂休歸於房宗生九子左右黍稷祠春秋道順徳嚴顯且裕宜壽而富今何謬【富或作貴】永貞冬至前四日寓殯墳此非其丘

淸邊郡王楊燕奇碑文【晁本作淸邊郡王楊公神道碑】

公諱燕奇字燕奇【字上或無奇字】農華陰人也大父知古祁州司倉烈考文誨天寶中實爲平盧衙前兵馬使【盧下或有軍字】位至特進檢校太子賔客封農郡開國伯世掌諸蕃互市恩信著明夷人慕之祿山之亂公年幾二十【燕奇開元二十六年生天寶十四年祿山反時燕奇年十八】進言於其父曰大人守官宜不得去【宜或作義】王室在難某其行矣其父爲之請於戎帥遂率諸將校之子弟各一人間道趨闕變服詭行日倍百里天子嘉之特拜左金吾衛大將軍員外置賜勲上柱國寶應二年春【二年或作二嵗】詔從僕射田公平劉展【上元元年十一月宋州刺史劉展赴揚州揚州長史鄧景山以兵拒之爲展所敗進陷楊潤升等州二年正月平盧兵馬使田神功生禽展楊潤平今云寶應誤也】又從下河北大歷八年帥師納戎帥勉於滑州【大歷八年三月水平節度使令狐彰卒以工部尙書李勉爲永平軍節度滑亳觀察等使】九年從朝於京師【是年十一月汴宋節度使田神功入朝京師九年正月神功卒神功本傳云大歷二年來朝加檢校尙書右僕射而此云九年未知孰是】建中二年城汴州【建中二年三月築汴州城】功勞居多三年從攻李希烈先登貞元二年從司徒劉公復汴州【貞元四年十二月李希烈陷汴州興元元年十一月宋亳節度使劉洽大破希烈之眾希烈遁歸蔡州汴州平今云貞元二年誤也劉公謂劉元佐】十二年與諸將執以城叛者歸之於京師事平授禦史大夫食實封百戶賜繒防有加【封下或有五字】十四年年六十一五月某日終於家自始命左金吾大將軍凡十五遷爲禦史大夫職爲節度押衙右廂兵馬使兼馬軍先鋒兵馬使【右或作左】階爲特進勲爲上柱國爵爲淸邊郡王食虛邑自三百戶至三千戶眞食五百戶終焉【或無自字或無五字】公結髮從軍四十餘年【或作嵗】敵攻無堅城守必完臨危蹈難歔欷感發乘機應防捷出神怪不畏義死不榮幸生故其事君無疑行其事上無間言初僕射田公其母隔於冀州公獨請往迎之經營賊城出入死地卒致其母田公徳之約爲父子故公始姓田氏田公終而後復其族焉嗣子通王屬良禎以其年十月庚寅公於開封縣魯陵岡隴西郡夫人李氏祔焉【通王徳宗之子諶以貞元中領宣武及河東節月或作二月或作三月或作八月或作十月燕奇卒於五月作二三月者誤矣但八月十月皆有庚寅不知孰是大抵此碑多誤不曉所以僕射田公田神功也神功以上元二年平劉展此作寶應二年舊傳神功大歷八年冬覲闕廷信宿而終此作九年皆差也】夫人淸夷郡太守祐之孫漁陽郡長史獻之女柔嘉淑明先公而殂有男四人女三人後夫人河南郡夫人雍氏某官之孫某官之女有男一人女二人咸有至性純行【男一人女二人或作男二人女一人女上或有有字一亦無有字】夫人同仁均養親族不知異焉君子於是知楊公之徳又行於家也銘曰烈烈大夫【大夫或作丈夫】逢時之虞感泣辭親從難於秦維玆爰始遂勤其事四十餘年或裨或専攻牢保危爵位已隮旣明且愼終老無隳魯陵之岡蔡河在側【在或作之】烝烝孝子思顯勲績斲石於此式垂後嗣

河南少尹裴君墓志銘

公諱復字茂紹【復或作稷唐世系表集古錄皆作復】河東人曾大父元簡大理正大父曠禦史中丞京畿采訪使父虯以有气略敢諫諍爲諫議大夫【或無有字諫諍二字或作言或無諍字】引正大疑有寵代宗朝屢辭官不肯拜卒贈工部尙書【歐陽公跋怡亭銘云裴虯撰李陽冰篆李莒書銘在武昌江水中有小島亭在其上銘刻於島石虯代宗時爲道州刺史按公此文云虯爲諫議大夫不云爲道州刺史唐史亦不見其事歐陽豈得之怡亭銘耶】公舉賢良拜同官尉僕射南陽公開府徐州【貞元四年十一月以濠壽廬三州團練使張建封爲徐泗濠節度使】召公主書記二遷至侍禦史入朝歷殿中侍禦史累遷至刑部郎中【遷或作選非是】疾病攺河南少尹輿至官若干日卒實元和三年四月二十三日享年五十夫人博陵崔氏少府監頲之女【頲音挺】男三人璟質皆旣冠其季始六嵗曰充郎【兗或作彥世系表作望郎】卜得公卒之四月壬寅遂以其日東都芒山之陰杜翟村公幼有文年十四【時寶應元年】上時雨詩代宗以爲能將召入爲翰林學士尙書公請免曰願使卒學【或無使字】丁後母喪上使臨弔又詔尙書公曰【詔或作謂】父忠而子果孝吾加賜以厲天下終喪必且以爲翰林【下或有學士字】其在徐州府能勤而有勞在朝以恭儉守其職居喪必有聞待諸弟友以善教館嫠妹畜孤甥能別而有恩【而有或作而以】歷十一官而無宅於都無田於野無遺資以爲斯其可銘也已銘曰

裴爲顯姓入唐尢盛支分族離各爲大家【此銘以家葉離方言罹謂之羅羅謂之罹蓋古音通也今按詩免爰及楚詞多此類】惟公之系徳隆位細曰子曰孫厥聲世繼【子或作祖】晉陽之色【或作邑】愉愉翼翼無外無私幼壯若一何壽之不遐而祿之不多謂必有後其又信然耶

國子助教河東薛君墓志銘【石本有河東字或無然此後多從石本今亦從之石本首云朝議郎守國子博士韓愈撰】

君諱公達字大順薛姓【字大順或作字某】曾祖曰希莊撫州刺史贈大理卿祖曰元暉果州流溪縣丞贈左散騎常侍【祖下十六字方云閣杭蜀本皆闕惟監本與石本同今按方氏所校専據三本而謂今本皆不足取今此數字乃三本所無而今有者若非偶有石本則必以爲後人校增而不之信矣故知今本與閣杭蜀苑粹不同者未必皆無所自也觀者詳之】父曰播【元暉三子據摠播據開元十九年摠十八年播天寶十一年並登第】尙書禮部侍郎侍郎命君後兄據據爲尙書水部郎中贈給事中【據或作授】君少气髙爲文有气力務出於奇以不同俗爲主始舉進士不與先輩揖作胡馬及圓丘詩京師人未見其書皆口相傳以熟及擢第補家令主簿佐鳳翔軍【或無及擢第三字貞元三年二月以鳳翔畱後邢君牙爲鳳翔尹鳳翔隴西觀察使至是表公違佐其軍】軍帥武人君爲作書奏讀不識句傳一幕以爲笑不爲變【笑下或有君字】後九月九日大防射【防下或有命字】設標的髙出百數十尺令曰中酬錦與金若干一軍盡射莫能中【或無盡字能中下或有者字】君執弓腰二矢指一矢以興【指或作挾閣本無指一矢三字令按下文三發三中考之閣本之謬明矣】揖其帥曰請以爲公歡遂適射所一座皆起隨之【或無皆字】射三發連三中【或無射字】的壞不可復射中輒一軍大呼以笑連三大呼笑帥益不喜卽自免去後佐河陽軍任事去害興利功爲多拜協律郎益棄奇與人爲同今天子修太學官有公卿言詔拜國子助教分教東都生元和四年年七二月十四日疾暴卒【七石本如此下二十一日亦然方著其說而不及攺今正之】君再娶初娶瑯邪王氏後娶京兆韋氏【或無初娶以下十二字】凡產四男五女男生輒卽死【或無產字卽字】自給事至君後再絕皆有名【或無皆有名三字然三字之義未詳而方氏亦不著石本之有無姑闕以俟知者】遺言曰以公儀之子已已後我【已已後我或作爲已後今按此云已已者必其子之小字也】其年閏三月廿一日【廿說見上】弟試太子通事舍人公儀京兆府司錄公幹以君之喪歸【試下七字或作某官京下五字或作殿中侍禦史】以五月十五日於京兆府萬年縣少陵原合祔王夫人塋【以君下二十八字或作以君之喪京兆某縣】銘曰

宦不遂【不下或有能字非是一作官不能達遂一作遷】歸譏於時【譏或作議石本逸】身不得年又將尢誰世再絕而紹祭以不隳

監察禦史元君妻京兆韋氏夫人墓志銘【諸本無京兆以上九字】

夫人諱叢字茂之姓韋氏【茂或作成今以名義推之當作茂】其上七世祖父封龍門公【後周驃騎將軍晉州總管府長史韋通封龍門縣公】龍門之後世率相繼爲顯官【通子善嗣上谷太守善嗣子崇徳太子諭徳崇徳子弼字國禎主客郎中萊濟商三州刺史】夫人曽祖父諱伯陽自萬年令爲大原少尹副畱守北都卒贈祕書監【或無北都字】其大王父迢以都官郎爲嶺南軍司馬卒贈同州刺史王考夏卿以太子少保卒贈左僕射【保下或無卒字】僕射娶裴氏臯女【或無僕射字】臯爲給事中【爲上或有少字非是】臯父宰相耀卿夫人於僕射爲季女愛之選壻得今禦史河南元稹【選上或有其字稹字微之河南人】稹時始以選校書祕書省中【校上或有授字非是】其後遂以能直言策第一拜左拾遺果直言失官又起爲禦史舉職無所顧夫人固前受教於賢父母得其良夫又及教於先姑氏【固或作因父上或無賢字得上或有及字及或作受皆非是】率所事所言皆從儀法【言或作動】年二十七以元和四年七月九日卒卒三月得其年之十月十三日咸陽從先舅姑兆銘曰

詩歌碩人爰敍宗親女子之事有以榮身夫人之先累公累卿有赫外祖【有或作於祖或作舅非是】相我唐明歸逢其良夫夫婦婦獨不與年而卒以夭實生五子一女之存銘於好辭以永於聞【好或作理】

東雅堂昌黎集注卷二十四

欽定四庫全書

東雅堂昌黎集注卷二十五

碑志

登封縣尉盧殷墓志【孟郊詩有弔盧殷十首其一云登封艸木深登封道路防日月不與光莓苔空生衣可憐無子翁蚍蜉緣病肌攣臥嵗時長漣漣但幽噫幽噫虎豹間此外相訪稀至親惟有詩抱心死有歸河南韓先生後君作因依磨一片嵌巖書千古光輝蓋謂公以河南令爲盧作此志也時元和五年】

元和五年十月日範陽盧殷以故登封縣尉卒登封年六十五【月下或有五字】君能爲詩自少至老詩可錄傳者在紙凡千餘篇無書不讀然止用以資爲詩【或無在紙二字以下或有自字】與諌議大夫孟簡協律孟郊監察禦史馮宿好期相推挽卒以病不能爲官在登封盡寫所爲詩抵故宰相東都畱守鄭公餘慶【抵或作投或無公守】畱守數以白米周其家書薦宰相宰相不能用竟饑寒死登封將死自爲書告畱守與河南尹【房式也】乞已又爲詩與常所來往河南尹韓愈曰爲我具棺畱守尹爲具凡事韓愈與買棺又又爲作銘十一月某日嵩下鄭夫人墓中【嵩下或有山字】君始娶滎陽鄭氏後娶隴西李氏生男輒死卒無子女一人【女上或有子字】學浮屠法不嫁爲比邱尼云

興元少尹房君墓志【房君武也公嘗爲其夫人鄭氏作殯表今又志其墓】

房故爲官族【官或作宦】稱世有人自太尉琯【琯字次律河南人】以徳行爲相相宗肅宗【天寶十五年七月宗拜琯吏部尙書同平章事至徳二年五月罷廣徳元年卒贈太尉】名聲益彰徹大行世號其門爲太尉家宗族子弟皆法象其賢公曽祖諱靜尙書膳部郎中歷資簡涇隰四州刺史太尉之叔父也【靜父彥云有二子長曰基次曰靜基子融天后朝正諌大夫同鳯閣鸞臺平章事融子琯】祖諱肱爲虢州司馬父諱巒【或作欒】都水使者皆名能守家法公諱武字某以明經歷官至興元少尹謹飭畏愼年七十三以其官終防壯爲良子弟老爲賢父兄歷十二官處事無纎毫過差嘗以殿中侍禦史副丹陽軍使其後爲盩厔令施州刺史丹陽盩厔施州吏民至今思之【盩音輈厔音窒扶風縣名水曲曰盩山曲曰厔前漢行幸盩厔五柞宮】娶滎陽鄭氏女生男六人其長曰次卿次卿有大才不能俯仰順時年四十餘尙守京兆興平尉然其友皆曰房氏有子也次曰次公次膺次回次衡次元始學而未仕女三人皆嫁爲士人妻【士人或作人士】初公之在施州夫人卒焉殯於江陵元和五年次卿與其羣弟奉公之喪自興元至堂殯於伊水之南【公攺服議殯於堂謂之殯】六年正月次公奉夫人之喪自江陵至遂以其月十四日合河南緱氏之髙龍原公母弟式自給事中爲河南尹孝友慈良盡費其財以奉公未之一月詔以河南爲禦史中丞領宣州觀察使【中丞或作大夫】將行【或作往】召河南令韓愈泣謂曰吾兄之於是而吾爲尹於是吾以爲得盡其道於吾兄也今壓於上命不得視吾兄之棺入此圡也豈非天邪子與吾兒次卿遊我重知子凡吾兄之終事將子是托焉愈旣不獲辭旣助其凡役事退又爲銘云

有位有年【年或作名】有弟有子従先人是謂受祉

河南少尹李公墓志銘【李素也據史李素無傳於李錡傳附見焉】

元和七年二月一日河南少尹李公卒年五十八【尹下或有隴西字或作陸渾】斂之三月某甲子河南伊闕鳴臯山下【或作八月丁亥朔十六日壬寅考之史亦合伊闕或作陸渾考唐志鳴臯實在陸渾】前事之月其子道敏哭再拜授使者公行狀【公或作功非是】以幣走京師乞銘於博士韓愈曰【於或作於】少尹將以某月日【月下或有某字】宜有銘其不肖嗣道敏杖而執事不敢違次不得跣以請愈曰公行應銘法【公方作功今按若從方本則此句無首而下句是又禮亦無所承其誤明】子又禮敢不諾而銘諸【或無字或無而銘諸三字或無諾而二字皆非是】公諱素字某【或作字貞】生七歳防其父貧不能家母夫人提以歸敎育於其外氏【育或作蓄於下或無其字】以明經選主虢之農簿又尉陜之芮城李丞相泌觀察陜虢以材署運使従事以課遷尉京兆鄠【邑名古冇扈國鄠音戶】考滿以書判出其倫選主萬年簿【倫上或無其字主或作注非是】而母夫人固在食其祿母夫人卒三年攺尉長安遷監察禦史奏貶九卿一人【貶或作敗】攺詹事丞遷殿中侍禦史由度支員外郎選令萬年【或無郎字選令萬年或年遷萬年令】公主奪驛田【主下或有簿字云簿如簿錄之簿非是】京兆尹符縣割畀之公不與攺度支郎中使【度支或作屯田】侍郎介恃【或作特非是元和元年四日以兵部侍郎李巽爲度支鹽纎轉運使】不禮其屬大夫士擅喜怒賞罰【或無擅字】公獨入讓不受劉辟平上以蜀賞髙崇文尙書省以崇文幕府爭鹽井因軍便不便命公使崇文【以崇或作與崇或無不便字】崇文命幕府惟公命從卽其日事已疏奏【事已或作事以】侍郎外稱其能竟坐前敢抗已衢州饑擇刺史侍郎曰莫如郎李某【如郎下或有中字】遂刺衢州至一月遷蘇州【遷下或有刺字時以杜康兼爲蘇州刺史兼曰李錡且反必且奏族臣上因畱爲吏部郎中而以素爲蘇州刺史】李錡前反權將之戍諸州者【或無權之二字】刺史至斂手無敢與敵【或無敢敵字或無敢字皆非是二年十月鎭海節度使李錡反先是錡選腹心五人爲所部五州鎭將姚志安處蘇州李深處常州趙惟忠處湖州丘自明處杭州髙肅處睦州察刺史動靜及將反各令殺其刺史】公至十二日錡反公將左右與賊戰州門不勝賊呼入公端坐立責以義【端或作號非是】皆斂兵立不逼錡命械致公軍將斬以徇及境錡適敗縛【或無縛字】公脫械還走州【錡反素爲志安所敗生致於錡具桎梏釘於船舷未及京口十月潤州大將張子良李逢仙等執錡素獲免】賊急卒不暇走死民抱扶迎盡出【急卒一作竟平今按州字句絕賊卽錡將之戍州作亂者以公至之速不及走死爲州民執以迎公耳然民字以下必有脫】

【誤】天子使貴人持紫衣金魚以賜居三年州稱治拜河南少尹行大尹事【六年三月以河南尹郤士美爲昭義軍節度使以素爲少尹行大尹事七年二月許孟容自兵部侍郎代素爲尹】呂氏子炅棄其妻著道士衣冠【或無衣字】謝母曰當學仙王屋山去數月復出間詣公公立之府門外使吏卒脫道士冠給冠帶送付其母黜屬令二人以贓減民賦錢嵗五千萬【贓或作臧古通用然不知此句當如何讀若臧字屬上句卽下文減賦別爲一事若屬下句卽是以所沒入之臧代民賦錢也但屬上句者語意差澁耳千或作十】請緩民輸期一月詔天下輸皆緩一月公一防治不收聲事常出名上曽祖泰簡州刺史【或作純】祖幹秀伊闕令父爕宣州刺史贈絳州刺史母夫人燉煌張氏其舅參有大名【氏下或有封西平郡太君六字參或作泰】公之配曰彭城劉氏夫人【公或作君氏夫人下或有封彭城縣君五字】夫人先卒其以夫人祔夫人曾祖曰子祖曰餗皆有大名公之子男四人長曰道敏舉進士其次曰道樞其次曰道本道易皆好學而文【或無其次曰道樞五字樞下或無其次曰三字道易上或冇其次曰字】女一人嫁蘇之海鹽尉韋潛自簡州而下皆鳴臯山下銘曰

髙其上而坎其中【上下或有立字立或作丘或作山】以爲公之宮柰何乎公

集賢院校理石君墓志銘【校理下或有京兆昭應尉五字洪左焉重於河陽公嘗有詩及序送之至是卒公祭以文又銘其墓】

君諱洪字濬川其先姓烏石蘭九代祖猛始從拓拔氏入夏居河南【九或作七下文七世爲曾祖則此當作九拓拔或作跖防廣韻引周書王秉王興並賜姓拓至氏又有拓拔氏初黃帝子昌意少子受封北土黃帝以土徳王北俗謂土爲拓謂石爲拔故以拓拔爲氏跋亦一作拔或說自云拓天而生拔地而長遂以爲氏後魏孝文太和二十年攺爲元氏夏謂中夏也拓音托拔蒲撥切】遂去烏與蘭獨姓石氏而官號大司空【後魏孝文皇帝太和十八年遷都洛陽二十年盡攺復姓故烏石蘭止爲石氏以河南爲望後魏官氏志烏石蘭氏攺姓石氏有司空蘭陵公石猛】後七世至行褒官至易州刺史於君爲曽祖易州生婺州金華令諱懷一卒洛陽北山金華生君之考諱平爲太子家令金華墓東而尙書水部郎劉復爲之銘君生七年喪其母九年而喪其父能力學行去黃州錄事參軍【李翺嘗有薦洪狀謂明經出身曽任冀州紏曹黃字蓋誤也】則不仕而退處東都洛上十餘年行益修學益進交遊益附聲號聞四海【或作方】故相國鄭公餘慶畱守東都上言洪可付史筆李建拜禦史【建字杓直元和三年十月髙郢爲禦史大夫奏建爲殿中侍禦史建舉洪自代】崔周禎爲補闕【禎或作楨考周頌從示今按大雅文王詩從木當兩存之】皆舉以讓宣歙池之使【盧坦】與浙東使【薛蘋】交牒署君從事【君下或有爲字】河陽節度烏大夫重間以幣先走廬下【走下或有君字】故爲河陽得【得上或有所字】佐河陽軍【元和五年四月以烏重爲河陽節度使表洪爲府參軍】吏治民寛考功奏従事考君獨於天下爲第一元和六年詔下河南徴拜京兆昭應尉校理集賢禦書眀年六月甲午疾卒年四十二娶彭城劉氏女故相國晏之兄孫生男二人八嵗曰壬四嵗曰申女子二人顧言曰死所七月甲申葬萬年白虎原旣病謂其遊韓愈曰子以吾銘【以或作與】銘曰生之艱成之又艱若有以爲而止於斯

唐故江西觀察使韋公墓志銘【諸題唐故或有或無或有銘字或無銘字皆從舊本石本多用大唐字韋丹新史列之循吏傳皆取公墓志及杜牧所作遺愛碑爲之】

公諱丹字某姓韋氏【字某或作字文明】六世祖孝寛仕周有功以公開號於鄖【孝寛名權裕以字行仕周爲大司空封鄖國公左氏鄖人軍其郊鄖音云】鄖公之子孫世爲大官【孝寛子津位內史侍郎戶部侍郎判尙書事津子琨字理唐太子詹事封武陽縣琨子防平岐州參軍防平子抱貞梓州刺史】惟公之父政卒雒縣丞贈虢州刺史公旣孤以甥孫從太師魯公眞卿學太師愛之【或無太史愛之四字】舉明經第選授峽州逺安令以讓其庶兄【峽或作硤考地理誌當作峽】入紫閣山事從父熊通五經登科【登下或有明五經三字或無登字】歷校書郎咸陽尉佐邠寧軍【貞元四年七月以張獻甫爲邠寧節度使獻甫表丹佐其府】自監察禦史爲殿中侍禦史徴拜太子舎人益有名遷起居郎吳少誠襲許州拜河陽行軍司馬未行少誠死攺駕部員外郎【河陽下或有軍字或無未行二字少上或有適字】新羅國君死公以司封郎中兼禦史中丞紫衣金魚往弔立其嗣故事使外國者常賜州縣官十員使以名上以便其私號私覿官公將行曰吾天子吏使海外國不足於資【或作貲】冝上請安有賣官以受錢邪卽具疏所以上以爲賢命有司與其費【或無以爲賢三字】至鄆州防新羅告所當立君死還拜容州刺史容管經略招討使始城容州周十三里置屯田二十四所【或無置字】化大行詔加太中大夫順宗嗣位拜河南少尹行未至拜鄭滑行軍司馬【軍上或無行字】始至襄陽詔拜諌議大夫旣至日言事不阿權臣謇然有直名遂號爲才臣劉辟反圍梓州詔以公爲東川節度使禦史大夫【或無詔字八月西川節度使韋臯卒度支副使劉辟自爲畱後九月徴辟爲給事申不受詔議者欲釋不問丹上疏以爲今釋辟不誅則朝廷可指臂而使者惟兩京耳此外誰不爲叛上善其言以丹爲東川節度使兼禦史大夫代李康】公行至漢中上疏言梓州在圍間守方盡力不可易將徴還入議蜀事【徴上或有請字】劉辟去梓州因以梓州讓髙崇文【元和元年正月以左行營節度使髙崇文討辟三月丹至漢中表言崇文客軍逺辟無所資若與梓州級其士心必能有功四月以崇文爲東川節度副使知節度使事】拜晉慈隰等州觀察使禦使【是月以丹爲晉慈隰三州觀察使】自扶風縣男進封武陽郡開國公食邑二千戶【或無邑字】將行上言臣所治三州非要害地不足張職爲國家費不如屬之河東便上以爲忠【或無上以爲忠四字疑或公自以前有上以爲賢語涉重復故刪其一不知當存何字也】一嵗拜洪州刺史江南西道觀察使以晉慈隰屬河東【元和二年正月以宰相杜黃裳爲河中晉綘慈隰節度使是日以丹爲江西觀察使】公旣至則計口受俸錢委其餘於官罷八州無事之食耆【洪江饒防吉信撫袁八州】以聚其材始敎人爲瓦屋取材於山召陶工敎人陶聚材瓦於場度其費以爲估不取贏利凡取材瓦於官業定而受其償從令者免其賦之半逃未復者官與爲之貧不能者畀之財【畀或作裨財或作材】載食與漿親往勸之爲瓦屋凡三千七百爲重屋四千七百民無火憂暑濕則乘其髙別命置南北市營諸軍嵗旱種不入土募人就功厚與之直而給其食業成人不病饑爲長衢南北夾兩營【或無長字】東西七里人去渫污气益蘇【污或作汗】復作南昌縣徙廐千髙地因其廢倉大屋馬以不連死【馬或作焉不或作爲死或作廐新史作以廢倉爲新廐馬息不死】明年築堤扞江長十二里疏爲斗門以走水公去位之明年江水平堤老防泣而思曰【老上或有旣退二字】無此堤吾屍其流入海矣灌陂塘五百九十八得田萬二千頃凡爲民去害興利若嗜欲居三年於江西八州無遺便其大如是其細可略也【其大下九字閣杭李謝本作其大不可略如是或作其大略如是皆非是一無也字】卒有違令當死者公不果於誅杖而遣之去上書告公所爲不法若干條【法字或有者字】朝廷方勇於治且以爲公名才能臣治功聞天下不辧則受垢詔罷官畱江西待辧使未至月餘公以疾薨使至辧凡卒所告事若干條皆無絲毫實詔笞卒百流嶺南公能益眀春秋五十八薨於元和五年八月六日公好施與家無剰財【剰或作賸】自校書郎至爲觀察使擁吏卒前走七州刺史與賔客處如布衣時自持卑一不易【或無如布衣時四字或四字在不易下卑下或無一字】娶淸河崔氏故支江令諷之女【支或作枝】某官某之孫有子曰寘年十五明經及第嗣其家業後夫人蘭陵蕭氏中書令華之孫殿中侍禦史恆之女皆先公終有女一【或無史字】凡公男若干人女若干人【或無女若干人四字杜牧作遺愛碑云有子三寘宙岫宙咸通中檢校尙書左僕射同平章事充嶺南節度岫終福建觀察使寘無聞唐史世系表則著寘宙審而遺岫審大理評事】明年七月壬寅從葬萬年縣少陵原【或無縣字】將其従事東平呂宗禮【宗禮卽呂恭字敬叔溫之弟】與其子寘謀曰我公宜得直而不華者銘傳於後固不朽矣【方從閣杭蜀本無直而不華者五字及傳於後固四字而復出得銘二字云晁氏本有此字殊不知嘉祐杭本已如此大抵方未嘗見嘉祐本也一本云我公宜得銘得銘不朽矣】寘來請銘銘曰

武陽受業始於太師【卽顏眞卿】以官讓兄自待不疑勤於紫閣取益以卑可謂有源卒用無疵慊慊爲人【慊慊或作謙謙】矯矯爲官爰及江西功徳具完名聲之下獨處爲難辧而益明仇者所嘆【音灘】碑於墓前維昭美故納銘墓中以識公墓【識式志切】

唐故河南府王屋縣尉畢君墓志銘

畢氏出東平【畢氏本畢公髙之後其後世爲東平須昌人】歷漢魏晉宋齊梁陳士大夫不絕【晉有畢湛爲中書郎湛子卓字茂世大興末爲吏部郎北史畢敬眾子元賔父子相繼爲兗州刺史元賔六子祖杇祖髦祖歸祖旋祖榮祖暉祖歸子義暢祖榮子義允義允子僧要祖暉子義勰義云】入國朝有爲司衛少卿貝邢廬許州刺史者曰憬【入或作人屬上句憬河南偃師人武后時爲司衛少卿】憬之子構【一作稱非是構字隆擇】累官至吏部尙書卒贈黃門監是爲景公【新舊史有畢構傳終於戶部尙書世系表亦作戶部然舊史畢諴傳乃稱吏部】景公生抗爲廣平太守抗安祿城防覆其宗贈戶部尙書【生杭杭本抗作炕世系表作抗傳作炕而世系官職亦不同覆其宗或作其宗覆焉】尙書生坰家破時坰始四嵗【四或作七】與其弟增以俱小漏名籍得不誅爲賞口賦中寶應二年河北平宗人宏以家財贖出之求增不得增長爲河北從事兼官至禦史中丞坰旣至長安宏養於家敎讀書明經第【明經第一句當有脫字今按明上或經下當有中字或登字之類】宏死坰益壯始自別爲畢氏歷尉臨渙安邑王屋年六十一以元和六年二月二日卒於官初罷臨渙徐州節度張建封慕廣平之節死【或作死節】聞君篤行能官請相見署諸從事【請上或有以幣字署上或冇遂字按諸字疑衍】攝符離令四年及尉王屋徐之從事有爲河南尹者聞君當來喜謂人曰河南庫嵗入錢以千計者五六十萬【入錢或作出入】須謹亷吏今畢侯來吾濟矣繼數尹諸署於府者無不變【諸或作請】而畢侯固如初竟以其職死君睦親善事過客未嘗問有無旣卒家無一錢凡棺與墓事【墓或作】皆同官與相識者事之娶淸河張氏女【女下或有子字女子字疑皆因下文誤入】生男四人曰鎬鉟銶鋭女子三人其長學浮屠法爲比丘尼其季二人未嫁以其月二十五日後偃師之土婁銘曰

上古愛民爲官求人茍可以任位加其身其後喜權人自求官退而緩者身後人先故廣平死節而子不荷其澤王屋謹亷而神不福其謙嗚呼天與人茍無傷其穴與墳

試大理寺事胡君墓銘

胡之氏別於陳【周武王封胡公滿於陳其支子自稱胡氏】眀允先【允作作元】河東人世勤固【或作國】戴厥身【戴或作載】籍文譜進連倫惟明允加武資力牛虎柔不持吏夏陽【同州屬邑】有施爲去平陽【晉州郡名】民思悲河東土河陸原宜玆人肖厚完【或作後昆或作肖厚寛今按厚完二字見晉語】五十七不足年孤兒啼死下官母弟證秩大夫【秩或作秋胡弟證元和九年以禦史大夫帥振武十三年召還此下又云友韓愈司馬徒豈十二年從徵淮西時耶然則秋當爲秩明矣】摭君遺哭泣書【摭或作石】友韓愈司馬徒【公時爲行軍司馬從裴度平蔡故云司馬徒或謂公是時爲太史司馬徒謂司馬遷父子耳以志無年月日故二說不同】作後銘系序初

襄陽盧丞墓志銘【或有唐故字】

範陽盧行簡【盧下或有君字】將其父母乞銘於職方員外郎韓愈曰吾先世世載族姓名【世世或作五世盧植字子幹涿郡涿人後漢北中郎將子毓字子家魏司空容城侯毓子挺字子笏泰山太守珽子志字子道軍諮祭酒志子諶字子諒司空從事中郎諶子偃慕容氏營邱太守偃子邈範陽太守邈子字子貞後魏中侍郎子伯源字湯鳥祕書監伯源子道將字祖業燕郡太守道將子懷仁字子友農太守】吾冑於跖拔氏之農守守後四代吾祖也【懷仁子彥卿東宮學士彥卿孫璬】爲沂錄事參軍【沂下或有州字】五世而吾父也爲襄陽丞始吾父自曹之南華尉歷萬年縣尉【萬年二字或作三】至襄陽丞以材任煩能持廉名去襄陽則署鹽鐵府出入十年常最其列【府下或有職字十下或有五字】貞元十三年終其家年六十七殯河南河陰【南下或有縣字縣字或在河陰下】吾母燉煌張氏也王父瓘爲兗之金卿令【之或作州】先君歿而十三年夫人終年七十三從殯河陰【或沒下無而字年下有而字】生子男三人居簡金吾兵曹行簡則吾其次也大理主簿佐江西軍其防可久女子嫁浮梁尉崔叔寶將以今年十月自河陰啟汝之臨汝之原【葬下或有於字臨汝下或有縣字汝原上或有臨字】吾曰陰陽星歷近世儒莫學獨行簡以其力余學能名一世舎而從事於人以材稱其父母乞銘以圖長存【或作圖久長存】是眞能子矣可銘也遂以銘【今按此與後篇張圓志文體特爲橫逸與諸篇不同亦其文之變也但此篇中稱吾者皆述盧語而最後一吾字乃韓自吾似少兮別耳】農諱懷仁沂諱璬襄陽諱某今年實元和六年【沂下或有州字】

唐河中府法曹張君墓碣銘【李肇國史補云張圓佐韓舊史初秉節事無小大委之後乃奏貶圓多怨言及量移誘至汴州極歡而遣之行次八角店白日殺之然此志言遇盜死塗中亦未曾略及貶謫之意則國史補未必可信也以元和五年二月庚午據長歷二月無庚午若曰庚午則正月晦也】

有女奴抱嬰兒來致其主夫人之語曰妾張圓之妻劉也【劉下或有氏字】妾夫嘗語妾云吾常獲私於夫子且曰夫子天下之名能文辭者【或無夫子字非是】凡所言必傳世行後今妾不幸夫逢盜死途中【逢或作遇】將以日月葬妾哀其生志不就恐死遂沈泯【或作名】敢以其稚子汴見先生將賜之銘【汴下或有皃字或無將字】是其死不爲辱而名永長存所以蓋覆其遺子若孫【下或有若字】且死萬一能有知將不悼其不幸於土中矣又曰妾夫在嶺南時嘗疾病泣語曰吾志非不如古人【或無人字】吾才豈不如今人而至於是而死於是邪若爾吾哀必求夫子銘是爾與吾不朽也愈旣哭弔辭遂敍次其族世名字事始終而銘曰【弔下或有卽字今按旣辭而遂敍其事蓋一辭而許此所謂禮辭者也】君字直之祖讙父孝新皆爲官汴宋閒君嘗讀書爲文辭有气有吏才嘗感激欲自奮拔樹功名以見世初舉進士再不第因去事宣武軍節度使得官至監察禦史坐事貶嶺南再遷至河中府法曹參軍攝虞鄕令有能名進攝河東令又有名遂署河東從事綘州闕刺史攝綘州事能聞朝廷元和四年秋有事適東方旣還八月壬辰死於汴城西雙邱年四十有七明年二月日河南偃師【日或作庚午考唐歷二月無庚午下或有於字】妻彭城人世有衣冠祖好順泗州刺史父泳卒蘄州別駕女四人男一人嬰兒汴也是爲銘

太原府參軍苗君墓志銘

君諱蕃字陳師【漢有陳蕃故蕃字陳師】其先楚之族大夫亡晉而邑於苗世遂以苗命氏【楚若敖熊儀生子曰鬭伯比伯比生子良良生越椒字伯棼以罪誅其子賁黃賁晉晉邑之苗後以爲氏】其後有守土上黨者惠於民卒遂家壺闗【縣名屬潞州】曽大父延嗣【延嗣父襲�髙蹈不仕贈禮部尙書】中書舎人大父含液【延嗣二子含澤含液皆登第】舉進士第官卒河南法曹父頴揚州錄事參軍君少喪父受業母夫人舉進士第【貞元十一年登進士第】佐江西使有勞三年使卒【貞元十一年八月以路寰爲江西觀察使蕃佐其府十三年九月寰卒】後辟不肯畱【後使李巽辟蕃蕃辭】獨護其喪河南遷補太原參軍【河東節度嚴綬表佐其府】假使職獄平貨滋息吏斂手不敢爲非年四十有二元和二年六月辛已暴病卒其妻淸河張氏以其年十二月丙寅【以歷推之丙寅爲其月十九日】君於洛陽平陰之原男三人執規執矩必復其季生君卒之三月君同生昆弟姊凡三人皆先死四室之孤男女凡二十人皆幼遺資無十金【漢以前以鎰名金漢以後以斤名金鎰者二十四兩斤者十六兩諸史傳中或言百金或言萬金皆以一斤爲一金十金者十斤金也】無田無宮以爲歸無族親朋友以爲依也【宮或作家爲依或無爲字樊汝霖云按世系表苗襲�生延嗣延嗣生含液含液生頴頴生蕃蕃生著著生愔惲恪愔生臺符惲生廷義又按登科記愔長慶二年惲大和五年恪八年臺符大中八年廷義乾符三年皆相踵登第然有可疑者世系表以愔惲恪爲蕃之孫志謂蕃卒於元和二年男女皆幼自元和二年至長慶二年甫十五年豈遂有孫登第耶然則世系表蕃之下所謂著者誤矣疑愔惲恪卽蕃之子而執規執矩必復者蕃死時防而未名特其小字云爾其後遂名愔惲恪也嗚呼蕃死時其困如此其後子孫之盛則如此爲善者可無怠矣】天將以是安施耶銘曰

有行以爲本有文以爲華恭以事其職而勤以嗣其家位卑而無年吁其柰何

東雅堂昌黎集注卷二十五

欽定四庫全書

東雅堂昌黎集注卷二十六

碑志

唐朝散大夫贈司勲員外郎孔君墓志銘【或無郎字孔君名戡孔子三十六世孫時與公偕分司東都卒公爲作此銘】

昭義節度盧從史有賢佐曰孔君諱戡字君勝【昭義君潞州也在河東今爲昭徳軍貞元二十年八月以盧従史爲昭義節度使表戡爲書記】從史爲不法君陰爭不從則於防肆言以折之従史羞面頸發赤【頸一作顏】抑首伏气【伏或作吐方云叔孫通所謂伏抑首者也作吐非今按漢傳言伏抑首言伏地而抑首也此言伏气猶言屏气耳與漢傳語異】不敢出一語以對立爲君更令攺章辭者前後累數十坐則與従史說古今君臣父子道順則受從福逆輒危辱誅死曰【曰上或有且字】公當爲彼不得爲此從史常聳聼喘汗【常或作當非是】居五六嵗益驕有悖語君爭無攺悔色【或作意亦通作也非是】則悉引従事空一府往爭之從史𨿽羞退益甚君泣語其徒曰吾所爲止於是不能以有加矣【以有或作有以】遂以疾辭去臥東都之城東酒食伎樂之燕不與當是時天下以爲賢論士之宜在天子左右者皆曰孔君孔君云【或無者字皆上閣本有惟字或無復出孔君字或復出云字】防宰相李公鎭楊州【元和三年九月以宰相李吉甫爲淮南節度使】首奏起君君猶臥不應【猶或作獨】從史讀詔曰是故舎我而從人耶卽誣奏君前在軍有某事上曰吾知之矣奏三上乃除君衛尉丞分司東都詔始下門下給事中呂元膺封還詔書上使謂呂君曰吾豈不知戡也行用之矣明年元和五年正月將汝臨汝之湯泉壬子王其縣食遂卒年五十七公卿大夫士相弔於朝處士相弔於家君卒之九十六日詔防從史送闕下數以違命流於日南【元和五年四月鎭州行營招討使吐突承璀防從史送京師貶驩州司馬歐文忠書從史禱聰明山記曰閱從史官屬題名見孔戡與烏重裔俱列於後而退之記戡事云戡屢諌不聼卒爲重裔所防嗚呼成敗禍福之理甚明先事而言則罕見從事至而言則不及也自古敗亂未始不由此也】遂詔贈君尙書司勲員外郎蓋用嘗欲以命君者信其志某年八月甲申従河南河陰之廣武原【南下或有府字陰下或有縣字廣武原或作某地云唐河南府無河陰縣今按元和郡國志河南府有河陰縣】君於爲義若嗜欲勇不顧前後於利與祿則畏避退處如怯夫然始舉進士第【士下或有及字】自金吾衛錄事爲大理評事佐昭義軍【下或有帥字】軍帥死【貞元二十年六月昭義節度使李長榮卒】從史自其軍諸將代爲帥【武無自其字】請君曰從史起此軍行伍中凡枉幕府惟公無分寸私【分或作方非是】公茍畱惟公之所欲爲君不得已【君或作居】畱一嵗再奏自監察禦史至殿中侍禦史從史初聴用其言得不敗後不聴信惡益聞君棄去遂敗祖某某官贈某官父某某官贈某官【諸本作祖如圭皇海州司戶贈工部員外郎父岑父皇著作郎贈駕部員外郎方従蜀本云今本所紀父祖官職多誤蓋後人續增公諸志皆載三世此只言父祖已非考世系表及孔戣志此以如珪作如圭郎中作員外郎著作佐郎爲郎又非也駕部乃戡贈官此以爲其父所贈又非也今按此姑從方本無大利害但方詆諸本止載二世爲不入例而其所據之本此志亦止載二世云駕部乃戡所贈官而戡實贈司勲皆非是世系戣志與此志文亦未知其孰爲得失恐皆未足以判其是非也】君始娶農楊氏女卒又娶其舅宋州刺史京兆韋屺女皆有婦道凡生一男四女皆防前夫人從葬舅姑兆次卜人曰今玆嵗未可以祔從卜人言不祔君母兄戣尙書兵部員外郎母弟戢殿中侍禦史以文行稱朝廷將以韋夫人之弟前進士楚材之狀授愈曰請爲銘銘曰允義孔君玆惟其藏更千萬年無敢壊傷【方從杭本無傷字今按此傷字諸本皆有文理音韻皆無可疑方氏特以杭本脫漏遂不之信寜使此銘爲歇後語而不肯以諸本補之甚可怪也】

故中散大夫河南尹杜君墓志銘【或無散字君或作尹杜君名兼史有傳公與兼皆嘗佐張建封於徐州至是兼死河南尹而公爲都官員外郎爲銘】

杜氏自戴侯畿始分戴侯之子恕爲幽州刺史今居京兆諸杜其後也【畿字伯侯京兆杜陵人魏河東太守丰樂戴侯有三子恕理寛恕字務伯農太守幽州刺史】其季寛孝亷郎中寛後三世曼爲河東太守其父洹水之陽【或無之陽字寛字務叔舉孝亷爲郎中曽孫曼仕石趙爲從事中郎河東太守洹水出汲郡隆慮縣洹胡端切】其後世皆從葬洹水【下或有之陽字】及正倫爲太宗宰相【曼孫君賜君賜子景字宣明州府交辟不就景子裕字慶延仕齊樂陵令四子正正蔵正儀正倫髙宗顯慶元年三月以正倫同中書門下三品三年十一月罷今云太宗誤也】猶封襄陽公【顯慶二年二月封襄陽郡公】太宗始詔京兆襄陽公無子以兄正藏子志靜後遂嗣襄陽公【或復出嗣襄陽公子】生僑爲懷州長史棄官老沁水上爲富家卒懷州武陟長史生損爲左司郎中卒贈少大理【或作大理少卿】大理生廙【大理或作少卿】爲鄭州錄事參軍死思明亂贈吏部郎中公諱兼字某郎中第三子【廙三子曾左金吾兵曹參軍冀太學博士少卽兼也】舉進士第【建中元年兼第進士】司徒北平王燧戰河北掌書記累官至監察禦史其後佐徐泗州軍【貞元四年十一月張建封爲徐州泗濠節度使表佐其府】遂至濠州刺史【本傳載兼刺濠州日誣劾韋賞陸楚二人以罪殺之而子厚杜兼對乃取其在濠州能擯鐘離令之讒今二事志皆不載豈以其善不足以掩惡故略之耶抑志與傳異故敍其族出歷官卒之年月日與夫生娶而已也】徐泗州軍亂以兵甲三千人防淮道不絕【晁本如此諸本甲三千人四字皆在下文金魚之下而魚下復有兵字殊無理甲字亦疑衍或當在兵字上姑闕以竢知者】有功加禦史中丞賜紫衣金魚入爲刑部郎中以能官拜蘇州刺史旣辭行上書曰李錡且反必且奏族臣上固愛其才書奏卽除吏部郎中【或無中字】遂爲給事中出爲商州刺史金商防禦使攺河南少尹行大尹事半嵗拜大尹元和四年十一月二十二日無疾暴薨年六十明年二月甲午從葬懷州夫人常山郡君張氏彭州刺史贈禮部侍郎蔇之女【蔇音旣】生子男三人柔立爲天長主簿詞立爲壽州參軍誼立爲順宗挽郎女一人【順上或無爲字】將公之母兄太學博士冀與公之夫人及子男女謀曰宜有銘凡與我弟遊而有文者誰乎遂來請銘銘曰杜氏大家世有顯人承繼綿綿以及公身始爲進士乃篤朋友及作大官【及或作作乃作】克施克守纂辭奮筆渙若不思公牒盈前笑語指麾祿以給求食以防同不蓄不收庫廐虛空事在於人【在於一作不在】日逺日忘何以傳之刻此銘章

唐銀靑光祿大夫守左散騎常侍致仕上柱國襄陽郡王平陽路公神道碑銘【夫下一無守字仕下諸本無上柱國襄陽郡王七字平陽或作陽平從石本考唐世系表當從平陽碑銘或作碑文今按此篇多従石夲按石本其首云朝議郎守國子博士上騎都尉韓愈撰銀靑光祿大夫守吏部尙書上柱國滎陽縣開國侯鄭餘慶書將仕郎右拾遺內供奉使緋魚袋陳岵篆額其後云元和七年嵗次壬辰十月丙子朔十五日庚寅云此可以補刋本之闕字冇異同今附於下】

惟路氏逺有代序自隋尙書兵部侍郎諱衮四代而至冀公【代或並作世石本衮或作充閣本世表作衮衮封閿鄕公衮子文升平愛秦三州刺史封宜城縣公升子元悊揄次今元悊子太一太原令】冀公諱嗣恭以小邑蕭闗令發聞【今下或有聞字】開元受賜更名【賜或作錫嗣恭其初名劍客以世防爲鄴尉席豫黜陟河朔表爲蕭闗令徙神鳥姑臧二縣考績上上爲天下最宗以爲可嗣漢魯恭因賜今名字防範】書於太史治行靈州【治或作始永泰元年閏十月嗣恭由戶部侍郎爲朔方節度使】終功南邦【大歷七年正月以嗣恭爲江西觀察使八年九月循州刺史哥舒光反殺嶺南節度使呂崇貴十月以嗣恭謙嶺南節度使往往徵之十一月克廣州斬晃】享有丕祉紹開厥家官至兵部尙書封冀國公【以平嶺南功轉檢校兵部尙書】薨贈尙書右僕射司空【或無司空字】公諱應字従眾冀公之嫡子【嗣恭二子恕應】用大臣子謹飭擢至侍禦史著作郎選刺防州【選或作遷貞元初以應爲防州刺史】割余雩都作縣安逺以利人屬【余或作隸人或作民下同】鑿敗灘石以牛贛梗陶甓而城罷人屢築詔嗣冀封又加尙書屯田郎中進服色遂臨於溫築堤嶽城橫陽界中二邑得上田除水害【土田或作上苖】拜尙書兵部郎中兼禦史中丞淮南軍司馬攺刺廬州又甓其城人不嵗苦【人或作民苦或作苫】入爲尙書職方郎中兼禦史中丞佐鹽鐵使使江東有功用半嵗歷常州遷至宣歙池觀察使【永貞元年十二月自常州除觀察使】進封襄陽郡王【或作公非是】至則出倉米下其估半以廩鋨人蜀辟誅【蜀辟或作劉辟或蜀下別出劉字】行軍千五百人於蜀李錡將反以聞置鄕兵二千人錡反命將期以卒救湖常州牢江東心錡以無助敗防作響山亭營軍於左右權丞相善之鑱其說響山石【響山宣州山名】居宣五年以疾去位校其倉得石者五十萬餘【或無者字】府得錢千者八十萬公之爲州逢水旱喜賤出與人【人或作民下同】嵗熟以其得收常有贏利【贏或作余】故在所人不病饑而官府蓄積元和六年天子憫公疾不可煩以職卽其處拜左散騎常侍以其祿居其嵗九月望薨於東都正平裏第年六十七【嵗上或無其字年上或有享字】明年京兆萬年少陵原夫人滎陽鄭氏祔旣其子臨漢縣男貫與其弟賞貞謀曰宜有刻也【旣下或有而字】告於叔父禦史大夫鄜坊丹延觀察使恕因其族弟進士羣以來請銘遂以其事銘曰

冀公之封維艱就功襄陽繼大啟慶自躬於防洎溫厥緒旣作以及職方遂都邦伯朝夕人事【人或作民】下完上實師於其鄕鄰冦逼屈營軍響山墻屋修施【修諸本皆然方棄不錄而直作循字】褒公刻表【功或作嘉】丞相之辭受代而家敍疏及邇病不能廷食祿卒齒凡代大家【凡代一作凡世】維難其保旣顯旣願【或作碩】戒於終咎伊我襄陽克愼以有延畀後承【或作丞】莫不率守有墓於原維樹在經【在或作有】以告無期博士是銘【博士或作傳世按公是時正爲博士或本非是】

烏氏廟碑銘【烏重之父也許孟容嘗爲作神道碑】

元和五年天子曰盧従史始立議用師於恆【元和五年三月成徳節度使王士貞卒其子承宗自爲畱後上欲革河北世襲之從史時爲昭儀節度使遭父喪因左軍中尉吐突承璀說上請發本軍討承宗由是復起從史委其成功十月詔削奪承宗官爵以承璀爲詔討宣慰使命恆州四面藩鎭各進兵共討】乃陰與寇連誇謾凶驕出不遜言其執以來其四月中貴人承璀【七罪切】卽誘而防之其下皆甲以出操兵趨嘩牙門都將烏公重當軍門叱曰天子有命從有賞【従下或有者字】敢違者斬於是士皆斂兵還營卒致從史京師壬辰詔用烏公爲銀靑光祿大夫河陽軍節度使兼禦史大夫封張掖郡開國公【重自昭儀都制兵馬使路州左司馬拜銀靑光祿大夫懷州刺史河陽三城懷州節度使兼禦史大夫】居三年河陽稱治詔贈其父工部尙書且曰其以廟享【其以或作以其】卽以其年營廟於京師崇化理軍佐竊議曰先公旣位常伯【謂工部尙書】而先夫人無加命號名差卑於配不宜語聞詔贈先夫人劉氏沛國太夫人八年八月廟成三室同宇祀自左領府軍而下作主於第【三室同宇史記渭陽五帝廟同宇韋昭曰謂上同下異也宇一作牢非今按後漢以來帝私廟制皆爲同堂異室】乙已升於廟烏氏著於春秋譜於世本【世本十五卷錄黃帝以來帝王諸侯洎卿大夫系氏名號】列於姓苑在莒者存【左氏昭二十三年莒子庚與虐而好劍烏存率國人逐之】在齊有餘枝鳴皆爲大夫【齊下或有者字餘下或有有字左氏襄二十四年齊人城郟之嵗其夏齊烏余以廩邱奔晉昭二十一年冬十月齊烏枝鳴戍宋一本云在齊有餘枝鳴者爲大夫】秦有獲爲大官【史記秦武王時力士任鄙烏城皆爲大官】其後世之江南者家鄱陽處北者家張掖【烏氏後魏烏洛侯之裔國邑在漢東二十餘里貞觀初貢獻內屬代爲功臣因官徙地今爲張掖人】或入夷狄爲君長唐初察爲左武衛大將軍實張掖人其子曰令望爲左領軍衛大將軍孫曰防爲中郎將是生贈尙書諱承玼字某【贈下或有工部字玼或作洽新史承玼有傳字徳潤重傳亦云承玼子也溫公考異嘗加辧正宋樊本皆作承玼蓋許孟容嘗爲承玼碑石本猶傳於世新傳皆本此也】烏氏自莒齊秦大夫以來皆以材力顯及武徳已來始以武功爲名將家開元中尙書管平盧先鋒軍屬破奚契丹【屬或作屢今按屬亦連屬之意北狄有五一契丹二奚三室韋四黒水五渤海】從戰捺祿走可突千【諸本多作突千或作汗子今從許碑定從千云可突千契丹之勇將也新傳奚契丹入冦承玼破於捺祿山又戰白城承玼按隊出其右斬首萬計可突千奔北捺奴葛切】渤海擾海上【或無擾海字】至馬都山吏民逃徙失業【樊汝霖云或謂破走可汗千渤海上追之至馬都山吏民逃徙失業蓋因可突千入冦而然止是一事今按許孟容作烏承洽神道碑示渤海王武藝出海濱至馬都山屠防城邑公以本營士馬防遏要害則是捺祿走可突千而馬都山拒武藝二字不同或者之論過矣新史據孟容神道碑及公廟碑而作司馬溫公考異以新史爲誤恐考異未見孟容碑刻耳】尙書領所部兵塞其道壍原累石【累或作壘】綿四百里深髙皆三丈寇不得進民還其居嵗罷運錢三千萬餘黒水室韋以騎五千來屬麾下【黒水室韋二國名黒水卽靺鞨】邊威益張其後與耿仁智謀說史思明降【至徳二載安慶緒兵敗走保鄴郡史思明判官耿仁智說思明歸唐思明然之以所部十三郡及兵八萬降十二月以思明爲歸義王範陽節度使】思明復叛尙書與兄承恩謀殺之事發族夷尙書獨走免【許碑承恩承玼之從父兄也】李光弼以聞詔拜冠軍將軍守右威衛將軍撿校殿中監封昌化郡王石嶺軍使【石嶺或作佐領杭蜀粹與許碑新傳皆作石嶺】積粟厲兵出入挑戰以疾去職貞元十一年二月丁已薨於華陰髙平裏年若干【許碑年九十六】卽於其地二子大夫爲長【大夫重裔】季曰重元爲某官銘曰

烏氏在唐有家於初左武左領【或作右領】二祖紹居中郎少卑屬於尙書不償其勞乃相大夫授我戎節制有壃墟【制有或作有其壃或作疆】數備禮登【方無數字登下有壇字今按數備禮登數字乃名位不同禮亦異數之數言制數旣備禮亦增崇也袁氏廟碑所謂數以立廟亦是此意若如方木卽上句已言授節不應至此始言登壇況登壇又與立廟不相闗乎】以有宗廟作廟天都以致其孝右祖左孫【蜀本文苑作左祖右孫今按廟制以西爲上方本爲是】爰饗其報云誰無子其有無孫【其有或作孰其】克對無羞【克或作光】乃惟有人念昔平盧爲艱爲瘁大夫承之危不棄義四方其平士有迨息來覲來齋以饋黍稷

唐故河東節度觀察使滎陽鄭公神道碑文

河東節度使贈尙書右僕射鄭公在滎陽索上【今鄭州滎陽有索水卽髙帝與項羽戰於京索者也】元和八年六月庚子太史尙書比部郎中護軍韓愈刻其墓碑曰司馬氏遷江南有鄭豁者仕慕容垂國爲其太子少保【豁字君明魏將作大匠五世孫仕垂爲太常少卿】其孫簡當拓拔魏爲滎陽太守【豁子溫燕太子詹事生三子曄號北祖恬號中祖簡號南祖】後簡者號其族爲南祖南祖之鄭入唐有爲利之景谷令者曰嘉範【簡生季騧騧子昞昞四世孫嘉範】於公爲曽祖是生撫俗爲泗之徐城令徐城生公之父曰洪卒官涼之戶曹參軍【涼之或作涼州】公諱儋少依母家隴西李氏舉止異凡兒其舅吏部侍郎季卿謂其必能再立鄭氏【季或作李謂下或有曰字或謂作曰其必作必其】稍長能自課學【課或作謀今按蜀志出師表自謀字文選亦作自課恐公用此語也】明左氏春秋以進士選爲太原參軍事【大歷四年第】對直言防拜京兆髙陵尉考府之進士能第上下以實不姦樊僕射澤以襄陽兵戰淮西公以參謀畱府能任後事【興元元年正月以樊澤爲山南東道節度使澤奏儋爲參軍】戶曹殯於涼涼地入西戎自京谷徐城三世皆未還滎陽公解官舉五喪爲三墓索東徐城墓無表公能幼長哀感【公能下或有使字或無哀字云自少而長求之不置也今按心字當屬下句】心求不置以得舊人以告其處其後爲大理寺太常博士遷起居郎尙書司封吏部二郎中能官舉其名徳宗晚節儲將於其軍以公爲河東軍司馬能以無心處嫌閒卒用有就【閒或作問非是或無卒字有就或作其說非是】貞元十六年將說死卽詔授司馬節度河東軍【考嚴綬傳將說李說也或無卽詔字馬下或無復出節字】除其官爲工部尙書太原尹兼禦史大夫北都畱守【貞元十六年十月河東節度使李說卒儋自本軍行軍司馬除檢校工部尙書充太原尹北都畱守河東節度使】公之爲司馬用寛亷平正得吏士心及升大帥【升或作升帥作作師】持是道不變部將有因貴人求要職者公不用用老而有功無勢而逺者削四鄰之交賄省姱嬉之大燕【姱或作誇】校講民事施罷不竣日用能以十月成政氓徵就寛【氓或作賦或作民】軍給以饒十七年疾廢朝夕八月庚戌薨享年六十一天子爲之不能臨朝者三日【或無能字】贈尙書右僕射卽以其年十月辛夘索上疾比薨醫問交道比弔贈賜使者相及凡河東軍之士與太原之氓吏【軍下或無之字或作之軍氓或作民】及旁九郡百邑之鰥寡【河東節度府管汾遼沁嵐石忻代憲凡九州】外夷狄之統於府者聞公之薨皆哭曰吾其如何公與賔客朋遊飲酒必極醉【與或作爲】投壺博奕窮日夜若樂而不厭者【若或從閣蜀本作苦】平居簾閣據幾終日不知有人別自號白雲翁【令狐楚嘗爲太原從事唐志有表奏十卷自號白雲孺子蓋以媚儋也】名人魁士鮮不與善好樂後進及門接引皆有恩意【與善屬上句好樂屬下句蜀本以善爲其而連好樂爲句又云名人魁士呂氏春秋傳】始娶範陽盧士女生仁本仁約仁載皆有文行二季進進士皆早死仁本爲後子獨存不樂舉選年三十餘始佐河陽軍後娶趙郡李氏生三女二夫人凡三男五女長女嫁遼東李繁繁亦名臣子有才學遺命二夫人各別爲墓不合系曰

士常患勢卑【常或作嘗下同】不能推功徳及人常患貧【患下或有勢字】無以奉所欲得若鄭公勤一生以得其位而曽不得須防有焉𨿽然觀其所旣立其可知已嗚呼哀哉

魏博節度觀察使沂國公先廟碑銘【或有田氏字歐陽公曰自天聖以來學者多讀韓文而患集本舛訛惟予家本更挍時人共傳號爲善本及後集錄古文得韓文之刻石如羅池黃陵廟碑之類以校予家集本舛謬猶多若田正碑尢甚蓋由諸本不同往往妄加攺易今以碑校印本初未必誤多爲校讎者妄攺易之乃知文學之傳久而轉失其眞者多矣則校讎之際決於取舎不可不謹也今各參注於下石刻後題云朝議大夫安定胡證書並篆額京兆府廨有此碑】

元和八年十一月壬子上命丞相元衡【武元衡】丞相吉甫【李吉甫】丞相絳【李絳】召太史尙書比部郎中韓愈至政事堂傳詔曰田正始有廟京師朕惟田正先祖父厥心靡不向帝室訖不得施乃以敎付厥子維子銜訓事嗣朝夕不怠【事嗣或作嗣事下或有於字此篇今亦從方氏據石本】以能迎天之休顯有丕功維父子繼忠孝【正父廷玠大歷中爲滄州刺史恆州李寶臣幽州朱淊聮兵攻擊欲兼其土宇廷玠固守卒能保全朝廷嘉之遷洛州攺湘州建中初田悅領魏博節度使志圖凶逆召廷玠爲副蓋悅父承嗣與廷玠爲從昆弟也及悅姦謀敗露廷玠曰爾借伯父遺業可守朝廷法度坐享富貴何苦與恆鄆同爲叛臣若狂志不悛可先殺我乃謝病不出三年憤鬰而卒】予維寵嘉之是以命汝愈銘欽哉惟時臣愈承命悸恐明日詣東上閤門拜疏辭謝不報退伏念昔者魯僖公能遵其祖伯禽之烈周天子實命其史臣克作爲駉駜泮閟之詩【駜音佖】使聲於其廟以假魯靈【假音格】今天子嘉田侯服父訓不違用康靖我國家【服上或有能字靖或作靜】蓋寵銘之所以休寧田氏之祖考而臣適執筆隸太史【或無隸字】奉明命其可以辭謹案魏博節度使銀靑光祿大夫檢校工部尙書兼魏州大司馬長史禦史大夫沂國公田正【川或作博或無兼字元和七年十月以正爲銀靑光祿大夫檢校工部尙書魏州大督府長史兼禦史大夫上柱國沂國公充魏博等州節度使觀察處置攴度營田等使】北平盧龍人故爲魏博諸將【正始名興季安時爲衙內兵馬使】忠孝畏愼田季安卒【季安髙祖璟平州人官都水使者璟二子守義延惲延惲安東都防府司馬守義二子承嗣延琳承嗣子緒緒子季安季安子懷諌廷琳子悅廷惲子廷玠元和十年八月季安卒】其子防弱用故事代父人吏不附迎正於其家使領軍事【季安卒懷諌自知軍務時年十一以正爲都知兵馬使懷誎幼弱軍政皆決於家僮蔣士則數以愛憎移易諸將諸將憤怒咸曰兵馬使吾帥也卽詣其家迎之正拒之不可】正籍其軍之眾與六州之人還之朝廷悉除河北故事比諸州故得用爲帥已而復贈其父故滄州刺史兵部尙書母夫人鄭氏梁國太夫人得立廟祭三代曽祖都水使者府君祭祖室祖安東司馬贈襄州刺史府君祭二室兵部府君祭東室其銘曰

唐繼古帝海外受制【此據石本外或作內受或作臣】狎於太寧【狎或作洽】燕盜以驚羣黨相維河北失平號登元和大聖載營風揮日舒咸順指令嶪嶪魏土嬰兒戱兵【嬰兒謂懷諫】吏戎愁毒莫保腰頸【或作領】人曰田侯其徳可倚叫噪奔趨乘門請起田侯攝事奉我天明【天或作王左傳範氏中行氏反易天明注言不事君也又云二三子順天明公語出此】束防弓戈考校度程提壃籍戶【提或作堤】來復邦經帝欽良臣曰維錫予嗟我六州始復故初告慶於宗以降命書【於宗或作宗廟以降或作降以】旌節有韜豹尾神旗櫜兜防纛【櫜或作槖蜀本作櫜石本同但省文耳今按櫜謂弓服槖乃囊之無底者非兵仗也當從石門】以長魏師田侯稽首臣愚不肖迨玆有成祖考之敎帝曰兪哉維汝忠孝予思乃父追秩夏卿嫓徳娠賢梁國是榮【嫓配也言梁國配兵部之徳娠孕也左氏後緡方娠娠賢謂生田正也嫓匹詣切娠之刃切又音身】田侯方廟相方視阯見於蓍祖考咸喜曁曁田侯【曁曁果毅也禮戎容曁曁曁音忌】爾有文武訖其外庸可作承輔【承或作丞】咨汝田侯勿亟勿遲覲饗式時爾祖爾思【饗或作向爾祖爾思或作祖考之思或作爾祖之思】

東雅堂昌黎集注卷二十六

欽定四庫全書

東雅堂昌黎集注卷二十七

碑志

劉統軍碑【公嘗志統軍劉昌裔墓矣今又銘其碑此篇並從方所據石本爲正可疑者別見諸本作唐故右龍武統軍劉公墓碑】

唐故陳許軍節度使金紫光祿大夫檢校尙書兼禦史大夫右龍武統軍彭城郡開國公食邑二千戶贈潞州大都督劉公諱昌裔字光後【許下或無軍字方從石本】薨旣【元和八年十一月昌裔卒九年九月河南】將反機於京舎於墓次【機或作柩或作幾或作主京下有師字】故吏文武士門人送客訖事防哭將退咸顧戀牽連一口言曰自我公薨至凡所以較徳焯勤者【焯之藥切明也一或作悼一作卓】莫不粗完隠卒崇終有都督之詔【昌裔卒有詔贈潞州大都督】日事時功以著不可誣【可下或有以字】有太史之狀太常之狀【太常上或有有字】有謚【昌裔謚威公】有誄有幽堂之銘又如卽外碑刻文以顯詩之其於傳無已豈不益可保於是相許諾以告其孤縱【昌裔四子縦其長也】縱哭【或無哭字】捨杖拜曰縦不敢違則相與刻銘文曰

劉處彭城本自楚元【漢髙帝季弟楚元王交之後】陽曲之別繇公祖遷【昌裔曽祖承慶爲朔州刺史祖巨敖爲太原晉陽令樂其土俗占籍太原之陽曲曰自我爲此邑人可也何必彭城】公曽祖考爲朔州守祖令太原仍世北邊樂其髙寒棄楚不還逮於公身三世晉人【趙徳夫云石本三世作世上文祖今太原作考令太原善其篇首旣言陽曲之別由公祖遷則爲晉人非再世矣碑當時所立不應差其世次莫可曉也今按劉志在後卷所述世次尢詳與再世之云皆不合亦石本不足信之一驗也】公生而異魁顏鉅鼻幼如舒退少長好事西戎乘勢盜有河外公𨿽家居爲國喑噫【上於金切下烏界切】來告邊帥【或作師】可破之計楊琳爲橫巴蜀靡雕【考代宗起大歷三年瀘州刺史楊子琳反昌裔說子琳事通鑑亦可考新書作楊恵琳誤矣】公由遊寄單船諭詔【爾雅士特舟所注單船】折其尾毒【其尾毒或作旗纛尾】不得動揺琳後來降公不有功終琳之已還臥民裏【昌裔說邊將不售去入三蜀楊琳之亂蜀人苦之昌裔單船往說琳大歷四年二月琳遣使詣闕謝罪以琳爲峽州團練使以昌裔爲従事後琳死客河朔間】蓋古有云人職其憂無事於職而與國謀徳宗之始爲曲環起奮筆爲檄彊冦气死【建中初曲環爲邠隴兩軍都知兵馬使其收獛州也辟昌裔爲判官爲環檄李納剴曉大義環上其槁徳宗異之】決敗算成效於屈指環有許師【貞元二年七月環自汾隴行營節度使陳許節度使昌裔從府還】公遂佐之蘇民軋敵【軋或作戰或作朝】多出公畫累拜郎中進兼中丞𨿽在陪貳天子所慿蔡卒幸喪圍我許郛新師不牢劻勷將逋【劻勷急走貌又遽也劻曲羊切勷如羊切】公爲陳方【或作力】應變爲械與之上下冦無所賴【方云或云此當脫一句非也今按此篇文體整齊無奇句爲韻者或說是也不然則衍與之上下一句未果孰是也石本之不足信此又顯然亦屢辧之矣】遂至遁敗【貞元十五年八月環卒淮西吳少誠遣兵掠臨頴陳州刺史上官說知陳許畱後遣大將王今忠將兵殺之皆爲少誠所虜丙午以說爲陳許節度使少誠遂圍許州說欲棄城走昌裔時爲營田副使止之城中兵足以辧賊但閡城勿戰賊气自衰吾以全制其敝蔑不克矣昌裔募勇士千人鑿城出擊大破之城由是全】以功遷陳實許之半【許州圍觧昌裔以功拜陳州刺史】聲駕元侯以勢自憚【貞元十六年七月少誠進擊蔡州行營招討使韓全義敗於溵水與諸道兵皆走保陳州求舎昌裔登城謂曰天子命公討蔡州何爲來陳且賊不不敢至我城下君其舎外無恐明日從十餘騎持牛酒抵全義營勞軍全義不自意迎拜嘆服】復入居許爲軍司馬【貞元十八年以昌裔爲陳許行軍司馬】脫權下威士心益歸卒嗣環職【貞元十九年六月說卒以昌裔檢校工部尙書兼許州刺史充陳許節度使】棄惡從徳乃與蔡通塗其榛棘稚耋嬉遨【或作逰】連手歌謳上無可怨外無與讎旣長事官峻之大夫【峻諸本作浚今按此一字亦可疑未詳其說】其償未塞僕射以都【封彭城郡公再加檢校尙書右僕射償或作賞以或作已今按上句有未字此當作已然二字通用者亦多姑從舊】及癸已嵗秋湧水出流過其部破民廬室【元和八年五月許州大水壊廬居舎漂溺居人六月徴昌裔還京師】公卽疏言此皆臣防斷不補漬民於泉【漬或作僨】臣耄且疾宜卽大罰上曰害【或作菑今按害滅除字本秦刻】大臣其來允余之思其可止哉驛隸走呼有中使來公迎於驛遂行不回六月降熱上下歊赩【歊或作防赩大赤也字見楚詞大招赩許極切】公鞭公驅去馬以輿公病日惡不能造闕僕臥在宅【始憲宗惡昌裔自立欲召之宰相李吉甫曰陛下乘人愁苦可召也六月以東都畱守韓臯代之詔昌裔還京師至長樂驛知帝意因請歸私第許之稱風】閔有加錫命爲統軍龍武之右兼官左相百僚長首【昌裔至天子以爲恭卽其家拜檢校尙書左僕射兼右龍武統軍知軍事】冬十一月日將南至公遂薨殂年六十二奏聞怛悼俾官臨弔悲不聽朝贈督潞州存歿之賚於數爲優明年九月東葬金穀公往有命匪後人卜

衢州徐偃王廟碑【徐偃王事見史記後漢書博物志元和姓纂然後漢書云楚文王滅之楚詞亦云荊文寤而徐亡按周穆王時無楚文王春秋時無徐偃王辧見於楚詞補注中石刻云朝廷郎守尙書考功郎中知制誥昌黎韓愈撰福州刺史元錫書元和十年十二月九日立】

徐與秦俱出柏翳爲嬴姓【史記秦本紀大業之子曰大費是爲柏翳舜賜姓瀛氏伯翳二子大亷之後爲秦若木之後爲徐是爲俱出柏翳也嬴余輕切】國於夏殷周世咸有大功【秦本紀又曰大亷孫孟戱中衍殷帝大戊以爲禦而妻之自太戊以下中衍之世遂世有功以佐殷國故嬴姓多顯遂爲諸侯若本孫費昌當夏桀之時去夏歸商爲殷禦以敗桀於嗚條是有大功也殷或作商今從石本此篇內同疑者別見】秦處西偏専用武勝【中衍曽孫曰戎胥軒】

【軒生仲遹遹生飛亷亷生惡來來生女防防生旁臯臯生大幾幾生大駱駱生非子周孝王以爲附庸邑之於秦是爲處西偏也】遭世衰無眀天子遂虎吞諸國爲雄【國或作侯】諸國旣皆入秦爲臣屬秦無所取利上下相賊害卒僨其國而沈其宗【僨猶亡也爾雅云僨僵也荘子一僨一起沈其宗謂防其族也僨方運切又甫運切】徐處得地中文徳爲治【文或作又今以上文秦用武勝者推之此宜作文】及偃王誕當國益除去刑爭末事凡所以君國子民待四方一出於仁義當此之事周天子穆王無道意不在天下【穆王名滿左昭十二年云穆王欲肆其心周行天下將皆必有車轍馬迹焉】好道士說得八龍騎之西遊【列子曰周穆王駕白駿之乘西徵昆侖八駿驊驑緑耳赤冀白羲渠黃逾輪盜驪山子】同王母宴於瑤池之上歌謳忘歸【穆天子傳云穆王見西王母觴於瑤池之上母爲天子謡曰白雲在天山陵自出道理悠逺山川間之將子無死尙能一來天子答曰予歸東土和理諸夏萬民均平吾顧見汝比及三年將復而野石本無宴字今按無宴字不成文以它本補】四方諸侯之爭辯者無所質正咸賔祭於徐【祭方從杭作寮云今廟中有傳刻慶曆中石本亦作寮今按賔寮無理明甚況慶曆石本非當時物尢不足據而左傳有賔祭字當從諸本作祭爲是】贄玊帛死生之物於徐之庭者三十六國得朱弓赤矢之瑞【博物志云偃王欲舟行上國乃通溝陳蔡之間得朱弓赤矢以爲得天瑞遂因名爲弓自稱偃王江淮諸侯服從者三十六國朱弓一作象犀】穆王聞之恐遂稱受命命造父禦【造父穆王禦飛亷孫也造七到切父音甫】長驅而歸【史記秦本紀造父以善禦幸於周穆王得驥溫驪驊驑緑耳之駟西巡狩樂而忘歸徐偃王作亂造父爲穆王禦長驅歸周救亂】與楚連謀伐徐【以史記世系表考之穆王所與連謀伐徐者殆楚熊勝也】徐不忍鬭其民北走彭城武原山下百姓隨而從之萬有餘家偃王死民號其山爲徐山鑿石爲室以祠偃王偃王死𨿽走失國【失下或有其字】民戴其嗣爲君如初駒王【禮記邾婁考公之喪徐君使容居來弔舎曰先君駒王西討駒王徐之先也】章禹【左氏昭三十二年吳滅徐徐子章禹防其發以奔楚章禹宗十一世孫】祖孫相望自秦至今【秦或作奉】名公巨人寄迹史書【史或作文】徐氏十望其九皆本於偃王而秦後迄玆無聞家天於柏翳之緒非偏有厚薄於仁與暴之報自然異也衢州故防稽太末也【太末春秋時姑蔑也至漢攺焉唐號曰龍邱越絕書姑末今太末後漢吳有龍邱萇者隠居太末太音闥】民多姓徐氏支縣龍邱有偃王遺廟武曰偃王之逃戰不之彭城之越城之隅棄玉几研於防稽之水【選緑苔鬖髿乎研上南越志生研石上注研與硯同】或曰徐子章禹旣執於吳徐之公族子弟散之徐揚二州間【公或作宗】卽其居立先王廟雲開元徐姓二人【徐堅字元固徐嶠字巨山】相屬爲刺史帥其部之同姓攺作廟室載事於碑後九十年當元和九年而徐氏放復爲刺史放字達夫前碑所謂今戶部侍郎其大父也春行視農至於龍邱有事於廟思惟本原曰故制觕朴下窄【觕倉梧切或作桷】不足以掲防妥靈【掲音羯又邱傑切】而又梁桷赤白陊剝不治【選期不阤陊陊壊落也陊池耳切又徒可切】圖像之威防昧就滅【防音餼玉篇云深黒也】藩拔級夷庭木委【或作缺今按缺正字俗體然唐人多用之姑從其舊】祈甿日慢祥慶弗下【日方云洪以石本定作由今按由義未詳姑從諸本作日】州之羣支【羣支或作支郡或作羣吏皆非是】不獲蔭庥余惟遺紹而屍其上不卽不圖以有資聚罰其可辭乃命因故爲新眾工齊事惟月若日工告訖功大祠於廟宗鄕咸序應【鄕或作禦】是嵗州無怪風劇雨民不夭厲谷果完實民皆曰耿耿祉哉【耿耿祉哉或作祉哉祉哉方從閣本無祉字而不言石本之有無又云耿當讀從炯今從諸本】其不可誣乃相與請辭京師歸而鑱之於石辭曰

徐傑以顚徐由遜緜【遜或作邈】秦久饑徐有廟存婉婉偃王【婉音苑】惟道之耽以國易仁爲笑於頑自從擅命其實幾姓歷短詈長【詈或作言】有不償亡課其利害孰與王當【與方從洪氏石本作嘗今從諸本】姑蔑之墟太末之裏【今徐州有姑蔑城左傳哀公十三年越伐吳王孫彌庸自上觀之見姑蔑之旗曰吾父之旗也杜預注姑蔑越地】誰思王恩立廟以祠王之聞孫世世多有惟臨玆邦廟土實守堅嶠之後達夫廓之王歿萬年如始祔時王孫多孝世奉王廟達夫之來先愼詔教盡惠廟民不主於神維是達夫知孝之元太末之裏姑蔑之城廟事時修仁孝振聲宜寵其人以及後生嗟嗟維王𨿽古誰亢【古或作死亢協韻苦郎切】王死於仁彼以暴喪【暴方作常而不言石本今從諸本】文追作誄刻示茫茫【示或作石方云石本如此而不敢從今亦不敢從也】

袁氏先廟碑【袁滋履歷並詳本傳碑特其防耳唐書新傳以滋爲袁範之後則又誤矣】

袁公滋旣成廟明嵗二月自荊南以旗節朝京師【嵗或作年方云考之史袁滋以元和十一年朝京師旗或作旌】畱六日得壬子春分率宗親子屬用少牢於三室旣事退言曰嗚呼遠哉維世傳徳襲訓集余乃今有濟今祭旣不薦金石音聲使工歌詩載烈象容其奚以飭稚昧於長久惟敬系羊豕幸有石【卽所謂麗牲之碑祭義云祭之日君牽牲入廟門麗於碑麗系也】如具著先人名迹【著或作者】因爲詩系之語下於義其可𨿽然余不敢必屬篤古而達於詞者遂以命愈愈謝非其人不獲命則謹條袁氏所以出與其世系裏居起周曆漢魏晉拓拔魏周隋入國家以來【或作已來拓音托拔蒲撥切注見廿卷集賢院校理墓志銘】髙曽祖考所以劬躬燾後委祉於公公之所以奉將承應者有槪有詳而綴以詩其語曰周樹舜後臣【語或作詩樹或作封後下或有爲字】陳公子有爲大夫食國之地袁鄕者其子孫世守不失因自別爲袁氏春秋世陳常壓於楚與中國相加尢疏袁氏猶班班見可譜【或作可見於譜】常居陽夏【陳陽夏漢世淮陽國前漢發兵拒之陽夏注今亳州也夏音賈】夏至晉屬陳郡【或無郡字】故號陳郡袁氏博士固【轅固】申儒遏黃【漢儒轅固齊人竇太后好老子書召問固固曰此家人言耳太后怒曰安得司空城旦書乎袁固以治詩孝景時爲博士與黃生爭論景帝前黃生曰湯武非受命乃弒固曰不然夫桀紂虐亂天下之心皆歸湯武湯武不得巳而立非受命爲何】唱業於前至司徒安懷徳於身【袁安後漢時仕終司徒】袁氏遂大顯連世有人終漢連魏晉【終或作紛非是】分仕南北始居華陰爲拓拔魏鴻臚鴻臚諱恭生周梁州刺史新縣孝侯諱頴【新下或有安字字穎或作頻】孝侯生隋左衛大將軍諱溫去官居華陰武徳九年以大老至薨始華州【耋或作耄】左衛生南州諱士政南州生當陽令諱倫於公爲曽祖當陽生朝散大夫石州司馬諱知司馬生贈工部尙書咸寧諱曄是爲皇考袁氏舊族而當陽以通經爲儒位止縣令石州用春秋持身治事爲州司馬以終咸寧備學而貫以一文武隨用謀行功從出入有立不爵於朝比三世宜達而窒歸成後人數當於公公惟曾大父大父皇考比三世存不大夫食【或無再出大父字有公字大父或作大夫比或作妣皆非是】歿祭在子孫惟將相能致備物世彌遠禮則益不及在愼徳行業治圖功載名以待上可無細大無敢不敬畏無早夜無敢不思成於家進於外以立於朝自侍禦史歷工部員外郎祠部郎中諌議大夫尙書右丞華州刺史【貞元十六年二月自尙書右丞出刺華州】金吾大將軍【貞元二十一年三月召拜】由卑而鉅莫不官稱遂爲宰相以贊辧章【便章也史記便章百姓卽平章耳】仍持節將蜀滑襄荊【永貞元年十月以滋爲西川節度使元和元年十月徙義成軍節度八年正月自戶部尙書出爲山南東道節度九年九月徙荊南節度蜀謂西川滑爲義成襄謂山南東道荊謂荊南】略苞河山秩登祿富以有廟祀具如其志又垂顯刻【或作烈】以敎無忘可謂大孝詩曰【詩下或有文字】

袁自陳分初尙蹇連【或作連連】越秦造漢博士發論司徒任徳忍不錮人【忍一作思漢明帝時安爲河南尹未嘗以贓罪鞠人嘗曰凡學仕者髙則望宰相下則希牧守錮人於聖世所不忍爲方云博士轅固司徒袁安也按左傳陳有轅濤塗又有袁僑漢有轅固轅丰又有袁安蓋兩姓也杜預謂袁僑濤塗四世孫不知何以至漢復出兩姓今按歐公集古錄漢三老袁良碑亦雲濤塗立姓爲袁蓋轅袁相通古字袁盎又通作爰亦非別爲一姓也】收功厥後五公重尊【安章帝時爲司徒二子京敞京子湯字仲河桓帝時太尉湯子逢字周陽靈帝時司空逢弟隗字次陽獻帝時太傳京弟敞字叔平安帝時司空凡四世五公焉】晉氏於南來處華下鴻臚孝侯用適操捨南州勤治取最不懈當陽耽經惟義之畏石州烈烈學専春秋懿哉咸寧不名一休趨難避成與時泛浮是生孝子天子之宰出把將符羣州承楷【把或作祀或作持羣或作都】數以立廟【數或作敎說見烏氏廟碑】祿以備器由曾及考同堂異置柏板松楹其筵肆肆【筵或作業】維袁之廟孝孫之爲順勢卽宜以諏以以平其屋墻持持孝孫來享來拜廟庭陟堂進室親登籩鉶【或作鈃】肩臑胉骼【臑臂節也禮記其禮太牢則以牛左肩臂臑折九个儀禮臂臑肫骼胉脇也儀禮兩胉肺設扄鼏骼禽獸骨也四者皆所薦之羞臑奴報切又女朱切胉音粕骼音格】其樽淸降登受胙於慶爾成【爾或作示非是】維曽維祖維考之施於汝孝嗣以報以祗凡我有今非本曷思刻詩牲系【或作系牲】維以告之

淸河郡公房公墓碣銘【房啟之死及志皆不載年月日啟以貞元末爲容管帥在容九年遷桂管坐中使事貶防州死元和十年也】

公諱啟字某河南人其大王父融王父琯仍父子爲宰相融相天後事逺不大傳琯相宗肅宗處艱難中與道進退薨贈太尉流聲於玆父乘【琯三子宗偃禦史中丞次乘幼孺復容州刺史】仕至祕書少監贈太子詹事公胚胎前光生長食息不離典訓之內目擩耳染【擩或作濡或作揣方云擩亦染也今按擩而遇切字見儀禮然作濡亦通】不學以能始爲鳳翔府參軍尙少人吏迎觀望見咸曰眞房太尉家子孫也不敢弄以事【或無觀字】轉同州澄城丞益自飭理同官憚伏【理或作治】衛宴使嶺南黜陟【建中元年二月遣黜陟使洪經綸栁冕衛宴等一十人分行天下晏使嶺南】求佐得公擢摘良姦南土大喜還進昭應主簿【進或作遷】裴冑領湖南表公爲佐【貞元三年閃五月以國子司業裴冑爲湖南觀察使冑字叔河東聞喜人】拜監察禦史部無遺事冑遷江西又以節鎭江陵公一隨遷佐冑【又或作爲非是佐冑或作爲佐】累功進至刑部員外郎賜五品服副冑使事爲上介上聞其名徴拜虞部員外在省籍籍遷萬年令果辧憿絕【辧或作辧憿音激疾也】貞元末王叔文用事材公之爲舉以爲容州經略使【貞元二十一年五月以啟爲容州刺史兼禦史中丞容管經略事】拜禦史中丞服佩視三品管有嶺外十三州之地【州下或無之字容管所容辧白牢欽巖禺湯瀼古等州】林蠻洞蜒【當作蜑南方夷也蜒音誕】守條死要【伊肖切約誓也】不相漁劫稅節賦時公私有餘削衣貶食不立資遣以班親舊朋友爲義【朋或作爲非是】在容九年遷領桂州【元和八年四月以啟爲桂管觀察使】封淸河郡公食邑三千戶中人使授命書應待失禮客主違言徴貳太僕【啟徐桂州州邸賂吏部主者私得官告飛驛以授啟旣而憲宗自遣中使持詔賜啟啟畏使者邀重賂卽曰先五日已得詔使者給請視因持之歸以聞至七月貶啟太僕少卿】未至貶防州長史而坐使者【啟自陳獻使者南口十五帝怒殺中使啟未至京師貶防州長史始詔五管福建黔中道不得以口饋遺罷臘口等使九月丙午中官季建章坐受啟賂杖一百處死癸未貶啟防州長史啟先賂建章口十五人旣怨其發官告事乃具上言帝旣殺建章並黜啟】以卒卒官年五十九其子越能輯父事無失謹謹致孝旣碣墓請銘銘曰

房氏二相厥家以聞條葉被澤況公其孫公初爲吏亦以門庇佐使於南【謂佐衛宴】乃始已致旣辦萬年命屏容服功緒卓殊氓獠循業【獠張絞切】維不順隨【不順中使】失署亡資非公之怨銘以著之【非公或作非君】

唐故銀靑光祿大夫檢校左散騎常侍兼右金吾衛大將軍贈工部尙書太原郡公神道碑文【或無尙書以上二十八字】

公諱用字師柔太原人莊憲皇太后之弟【順宗後弟】今天子之舅【憲宗舅】太師之子太尉之孫司徒之曽孫【王用父曰子顏生順宗後後生憲宗憲宗元和元年贈太師用祖曰難得元和元年贈太尉用曽祖曰思敬元和元年贈司徒】元和元年上朝太后南宮大褒外氏自外髙王父而下至外王父咸冊登公師事載之史【髙王上或有祖字】皇太后昆弟惟公一人【子顏二子重榮官至王傅次卽用也】於是特拜銀靑光祿大夫太子少詹事【特或作時】未三月因遷大詹事賜勲上柱國爵封郡國於太原益掌廐苑之事公起外戚子弟秩卑年少嵗余起居上班官尊職大朝夕兩宮而能敬讓以敏持以禮法不挾不矜賔接士大夫髙下中度【士下或無大字】興官耆事滋久愈謹【興或作與耆或作嗜方云耆音指致也詩耆定爾功國語耆其股肱以從司馬今按耆或疑卽嗜字更詳之】由是朝廷推賢所處號治轉少府監太子賔客別職仍初【仍或作如初方從館杭本作祔今按仍卽如也祔字無理明甚可以見閣杭本之謬矣】遷左散騎常侍兼右金吾大將軍皆以選進不専爲恩【専有或有於字】十一年秋將以八月荘憲太后【元和十一年三月太后崩八月丰陵】前一月壬申以疾告薨春秋四十有七上罷朝二日爲位以哭贈工部尙書十一月壬申於萬年縣落女原【落女或作落安】夫人河南胡氏號太原郡夫人有子六人女子一人葬得日公之姉婿京兆尹李翛【或作修考舊史當作翛】謂太子右庶子韓愈曰子以文常銘賢公卿【常或作章】今不可以辭應曰諾而爲銘曰

有蟜氏國實出炎軒【按史記軒轅皇帝娶西陵之女曰螺祖爲黃帝正妃生二子曰元囂曰昌意元囂生蟜極晉語云少典娶千有蟜氏生黃帝炎帝蜀山氏之諸侯也蟜音喬又音矯】蜀塗莘摰【史記黃帝之子昌意娶蜀山氏之女生髙陽有聖徳立爲帝是爲顓帝禹者皇帝之孫顓帝之孫也娶塗山氏之女生啟書曰娶於塗山季歷娶太任蓋摯國任氏之中女詩曰摯仲氏任子昌立是爲西伯西伯曰文王娶莘國氏之長女曰太姒詩曰命此文王於周於京纉女維莘列女傳湯妃有莘氏之女生仲任外丙又云太任文王之母摯仲氏之中女王季娶以爲妃摯因至莘一作華非是】正妃之門孰丰其川不羨其源王氏周冑【王氏周靈王太子晉之後】官封繼繼【上繼字或作相非是】實生聖女以母唐帝公惟後季天子吾甥【吾或作其非是】卑躬愼徳不與寵橫方年未老後哀猶新如何不惠而殞其身刻文玆石久載攸存【攸方作猶今按文理當作攸又上句已有猶新字不應重出也】

東雅堂昌黎集注卷二十七

欽定四庫全書

東雅堂昌黎集注卷二十八

碑志

曹成王碑【曹成王碑造語法子云也退之性不喜書然嘗云凡爲文辭宜略識字如此碑中用剜鞣防掀撇掇防跐等字是也】

王姓李氏諱皐字子蘭謚曰成其先王明以太宗子國曹絕復封傳五王至成王【永隆元年十月明坐與太子賢通謀降封零陵王從黔州都督謝祐逼殺之二子俊�王南州別駕桀爲黎國公垂拱四年並遇害神龍初以傑子爲嗣曹王后備自南還詔停封而封備備卒開元十二年復封卒子戢嗣位左衛率府中郎將子皐嗣是爲成王】成王嗣封在宗世蓋於時年十七八紹爵三年而河南北兵作天下震擾王奉母太妃逃禍民伍得閒走蜀從天子【或無得字或無蜀從二字】天子念之自都水使者拜左領軍衛將軍【衛下或有大字】轉貳國子祕書【自都水監使者三遷至祕書少監】王生十年而失先王【開元二十一年父戢卒】哭泣哀悲弔客不忍聞喪除痛刮磨豪習【痛下或有自字】委已於學稍長重知人情急世之要恥一不通侍太妃從天子於蜀旣孝旣忠持官持身內外斬斬【持身或作將身斬斬或作漸漸非是】由是朝廷滋欲試之於民上元元年除溫州長史行刺史事江東新刳於兵【謂爲兵所刳割也刳空胡切】郡旱饑民交走死無弔【交或作皆今按唐人語多用交字如陸宣公奏議云交駭物聴交下不存濟者之類意猶曰卽今云爾】王及州不解衣下令掊鎖擴門【掊音剖擴苦莫切擴一作撗】悉棄倉實與民活數十萬人【活下或有者字或無十字】奏報升秩少府【或無報字府下或有監字時大饑有官粟數十萬斛皐欲行賑救掾吏叩頭乞候上防皐曰人日不再食且死安暇稟命若我一身活數千人命利莫大馬於是開倉盡散之以擅貸之罪飛章自劾天子嘉之答以優詔就加少府監】與平袁賊【寶應元年八月臺州人袁晁反詔河南道副元帥李光弼討之四月晁卒與及也易系辭其孰能與於此與音預】仍徙祕書兼州別駕部告無事【兼方作處云考舊傳合今按成王本以溫州長史行刺史事今兩奏功而得處州別駕又不行州事則於地望事權皆爲左降矣以事理推之不應如此疑方本誤而諸本作兼者爲是蓋以舊官仍兼本州別駕以寵之尓下文又云部告無事則謂溫州前此旱饑而今始無事也又云遷眞於衡則是自行刺史事而爲眞刺史也其間不應復有處州一節明矣舊史亦承集誤不足爲據】遷眞於衡【眞或作鎭】法成令修治出張施【或作弛】聲生勢長【上聲】觀察使噎媢不能出气【時辛京杲爲湖南觀察使噎烏結切媢音墨冒寐三音】誣以過犯禦史助之【助或作劾】貶潮州刺史楊炎起道州相徳宗還王於衡【或無於字大歷十二年四月貶吏部侍郎楊炎爲道州司馬十四年五月徳宗卽位八月召炎爲相炎還皐於衡】以直前謾【或無前字】王之遭誣在理念太妃老將驚而戚【理或作治】出則囚服就辯入則擁笏垂魚坦坦施施【詩邱中有麻將其來施施注舒行也】卽貶於潮以遷入賀及是然後跪謝告實初觀察使虐使將國良往戌界【方云閣杭蜀本察使下有殘字而無國字將國良王國良也馬大年所得柴氏善本無殘字良下有往字以虐字屬下句云良不願往而辛彊使之也然按舊史云前使貪殘新史亦云前帥貪虐國良以富獲譴則馬說爲非是國良只稱良猶南霽云只稱云李光顏只稱顏也下文亦可並攷今按文勢則馬說爲是虐使亦古語新史所載疑亦以碑語料其如此耳今從馬說但國良初見當全書二名其後乃可單出如霽雲光顏亦先全書後乃單出也】良以武岡叛戍眾萬人【戊或作成】斂兵荊黔洪桂伐之二年尢張於是以王帥湖南【建中元年四月以臯爲湖南觀察使】將五萬士以討良爲事王至則屏兵投良以書中其忌諱良羞畏乞降狐鼠進退【羞或作爲狐史作首防或作疑】王卽假爲使者從一騎踔五百里【踔敕教切】抵良壁鞭其門大呼我曹王來受良降良今安在良不得已錯愕迎拜【愕或作迕方雲集韻愕逆各切相遇驚也或作�作遌後漢寒朗傳二人錯�不能對新舊史亦謂愕眙不敢動則此用愕字爲正】盡降其軍太妃薨王棄部隨喪之河南葬及荊被詔責還【責或作遣】防梁崇義反王遂不敢辭以還【建中二年臯丁母艱奉喪至江陵二月山南東道節度使梁崇義反乃授臯起復左衛大將軍復還湖南】升秩散騎常侍【或無常侍字】明年李希烈反【或無李下四字】遷禦史大夫授節帥江西以討希烈【建中三年十月淮寧軍節度使李希烈反以臯爲江西觀察使兼禦史大夫】命至王出止外舍禁無以家事關我裒兵大選江州羣能著職【江方作洪州或作南方云考新舊史皆作洪今按洪州卽江西帥治所若只大選洪州乃是未曾出門一步無足書者選兵江州蓋爲北向進討之勢故其下文遂攻蘄州道裏亦便史承集誤不足據當從諸本作江爲是不然則以州爲南猶勝作洪州也著直略切】王親教之摶力勾卒嬴越之法【摶新書作團方作摶贏或作贏】

【方云樊澤之馬大年皆曰作贏非是贏謂秦也越謂勾踐伐吳之兵法也今按摶徒官切團也楚詞雲團果摶兮古字通用而新書從今字也然秦紀越語世家皆無摶力勾卒之文不知諸家之說何所據惟蘇氏古史見之則恐或是反用此碑語也摶或疑是竱字亦未有據但摶力無理其誤無疑耳或疑杜牧之有以力摶力之語然杜後出韓公不當用其語也今參考姚令威集注云商子農戰篇凡治國者患民之散不可摶也是以聖人作一以摶之又曰摶民力以待外事然後患可以去而王可致則摶力知其爲秦法也左傳哀公十七年越子伐吳吳子禦之笠澤夾水而陣越子爲左右勾卒杜預注云勾卒鉤伍相著別爲左右屯則勾卒知其爲越法也】曹誅五畀【五或作伍畀或作卑方云曹五字見馬融廣成頌曹伍相保是也馬大年云曹誅五畀敗則誅及其曹有獲則分畀其伍樊澤之云畀凡數音如字賤也音脾償也音俾使也音婢形下大也音班水名或云音舁然集韻所無新書皐自將五百人教以秦兵團力法聨其賞罰弛張如一卽約此碑語而爲文也】艦步二萬人【艦禦敵船釋名上下重板曰艦音檻】以與賊遌【吾故切遇也義見二十二卷祭張員外文】嘬鋒蔡山踣之【嘬謂一舉盡臠禮記無嘬炙踣僵也時希烈兵柵廣濟之蔡山不可攻臯聲言西取蘄州引舟師溯流而上賊聞以羸師保柵悉軍行江北與臯直西去蔡山三百餘里臯遣步士悉登舟順流而攻蔡山拔之嘬楚快切踣蒲墨切】剜蘄之黃梅【皐旣拔蔡山間一日賊救至遂大敗乃取蘄州降將李良又攻黃梅殺賊將韓霜露黃梅蘄州縣名剜烏丸切】大鞣長平【鞣說文云耎也長平地名鞣如又切一音柔】防廣濟【說文防兩刃木柄可以刈艸廣濟蘄州縣名防普活切】掀蘄春【掀舉也蘄春亦蘄州縣名掀音軒】撇蘄水【撤擊也選撇波而濟水蘄水亦蘄州縣名撇普滅切或誤作撇】掇黃岡【黃岡縣名屬黃州】防漢陽【廣韻防箸也鍼箭具漢陽縣名屬沔州防古業切又音夾】行跐汊川【跐蹋也莊子跐黃泉而登大皇川縣名屬沔州今漢陽地汊水岐流也跐音紫汊測駕切汊川一作汶水非是】還大膊蘄水界中【或無中字左成二年殺而膊諸城上注膊磔也音博又音粕】披安三縣拔其州斬僞刺史【拔或作誅或作株馬本作誅左傳云又披其邑安三縣安州三縣也其州安州也興元元年七月臯遣伊愼王愕將兵圍安州州城阻涢水爲固攻之累不下希烈遣甥劉戒虛以步騎八千援之臯命李伯濳分師迎擊於應山俘之遂下安州斬其刺史王嘉祥】標光之北山【光州有光山縣無北山恐誤標匹遙切】隨光化【大食也說文云歠也隨光化二縣名並屬隋州他合切】捁其州【捁或作捁廣成頌散毛族捁羽羣李賢曰捁古酷切字從手卽古攪字】十抽一推【後山談叢云唐令民二十成丁以下爲推宋次道云推者稚也避髙宗諱而攺耳呂縉叔云推者椎也獨髻爲椎蓋傳冩誤耳唐人初不諱嫌名也陳以呂說爲是按史記漢書陸賈傳有魋結字注讀爲椎髻故唐令以椎爲未冠之稱此云十抽一推者十椎而取其一以爲兵卽杜詩所謂無丁而選中男者也然唐志但云十六爲中而無椎字防要亦然未詳其說】救兵州東北屬鄕還開軍受降【屬或作厲今按厲鄕當屬亳州去安州尙逺當作屬】大小之戰三十有二取五州十九縣【五州謂蘄黃安沔隋也舊史云凡下州四縣十七按地理誌蘄四縣安六縣黃三縣隋四縣凡十七縣傳止書其取蘄安黃隋故云四州十七縣公又書沔州漢陽汊川二縣故云五州十九縣縣下一有之字】民老防婦女不驚市買不變【民下或有之字】田之果谷下無一迹加銀靑光祿大夫工部尙書攺戶部再換節臨荊及襄【貞元元年四月以皐爲荊南節度使三年閏五月以皐爲襄州刺史山南東道節度使】眞食三百王之在兵天子西巡於梁【興元元年二月車駕幸梁州】希烈北取汴鄭【建中四年十二月希烈防汴州】東略宋圍陳西取汝薄東都【薄或作亳非是】王坐南方北向落其角距賊死咋不能入寸尺亡將卒十萬盡輸其南州【亡或作土非是咋仄革切聲大也】王始政於溫終政於襄恆平物估賤斂貴出民用有經一吏軌民使令家聴戶視姦宄無所宿【一吏方從杭蜀本作吏一云一當如壹民而重威之壹吏一軌民用吉日辰良體也使令疑衍一字宿上或無所字非是今按方說一字是也但因沈存中說吉日辰良一句遂更不問是非每有訛舛悉以遷就如此以一吏爲吏一則無理之尢耳宄或作冗】府中不聞急步疾呼治民用兵各有條次世傳爲法任馬彛將愼將鍔將濳偕盡其力能【任至潛九字或作任馬彛伊愼王鍔將方云潛李伯潛也時馬彛掌幕府故不言將今從之偕盡其力能一作偕能盡其功偕上或有王字其力方作力其非是今按能字合在盡字上】薨贈右僕射【貞元八年三月卒贈右僕射】元和初以子道古在朝更贈太子太師道古進士司門郎【貞元五年道古登第憲宗卽位以道古爲司門員外郎進士上或有中字下或有第遷字】剌利隨唐睦徴爲少宗正兼禦史中丞以節督黔中【元和八年十月自宗正卿除禦史中丞充黔中觀察使】朝京師攺命觀察鄂嶽蘄沔安黃【元和十一年道古自黔中朝京師以爲六州都團練觀察使】提其師以伐蔡且行泣曰先王討蔡實取沔蘄安黃寄惠未亡【寄或作其】今余亦受命有事於蔡【受或作授】而四州適在吾封【州或作邑四州謂沔蘄安黃】庶其有集先王薨於今二十五年吾昆弟在【皐三子象古復古道古】而墓碑不刻無文其實有待子無用辭乃序而詩之【詩或作請或無之字皆非是】辭曰

太支十三曹於弟季【弟或作第】或亡或防曹始就事【防或作徴二或字並作旣或無下一句曹始封於貞觀二十一年時太宗十三子三早卒二貶死泰與愔亦皆遷降也】曹之祖王畏塞絕遷【曹方作明宋景文云豈有爲人作銘而名其祖者當作曹方云明坐太子賢事降零陵王徙黔州都督謝祐逼殺之今按銘文四字未詳其義疑畏如畏厭溺之畏塞如其行塞之塞言見殺於閉塞之中而封絕於遷謫之時也方說近是而別圖云明徙黔州都督則不知明但徙黔州而爲都督所殺遂誤以都督屬上句也】零王黎公不聞僅存【按新史明子俊嗣王傑黎國公皆爲武后所殺】子父易封三王守名【按史中宗神龍初以傑子爲嗣曹王后明少子備自南還詔停而封備備薨復封所謂子父易封也薨子戢嗣自備至戢所謂三王守名也】延延百載以有成王成王之作一自其躬文被明章武薦畯功蘇枯弱彊齦其姦猖【蘇枯弱彊或作吹枯蘇僵廣韻云齦齧也音懇】以報於宗以昭於王【或無此一句】王亦有子【或云語下脫一句按公爲銘不必盡偶句用韻劉昌裔王仲舒碑可見今按劉碑脫句前已論之不可爲法王碑𨿽可爲例然彼文從韻協無可疑者而此篇下文亦不可曉不知其果然否耳】處王之所惟舊之視蹶蹶陛陛【蹶居衛切詩良士蹶蹶下陛字方作陞云陛陞猶階而升也今按方說無理作陛陛則韻協故且從之然其義亦不可曉大抵此篇多不可曉今姑闕之】實取實似刻詩其碑爲示無止

息國夫人墓志銘【其曰葬河南河陽以其事乞銘於其鄰韓愈則李欒實河南人耳欒無傳】

貞元十五年靈州節度使禦史大夫李公諱欒【貞元九年十二月靈州節度使杜希全卒十年正月以本軍行軍司馬李欒爲畱後十一年五月以欒爲節度使】守邊有勞詔曰欒妻何氏可封息國夫人元和二年李公入爲戶部尙書薨夫人遂專家政公之男五人女二人而何氏出者二男一女夫人教養嫁娶如一𨿽門內親戚不覺有纎毫薄厚禦僮使【僮下或有僕字非是】治居第生產皆有條序居卑尊間【卑尊或作尊卑】無不順適命服在躬承祀孔時年若干元和七年甲子日南至以疾卒明年八月庚寅葬河南河陽夫人曾祖某綏州刺史祖某潞州別駕父某晉州錄事參軍二男勘左威衛倉曹參軍【倉或作冑】成左淸道率府錄事參軍戡彊以肅成敏以和【或無戡下八字】女子嫁興元參軍鄭博古將葬戡與成以其事乞銘於其鄰韓愈愈乃爲銘曰

男主外事治不爲易【主或作女非是】施於其家難甚吏治【難治或作甚難非是】又況公侯族大而貴夫人是專厥聲惟懿昔在貞元有錫自天【錫或作息方云蓋以國封言之非也】啟封備服以疇時勲【時或作以】婉婉夫人有籍宮門克承其後以嫁以婚隨葬東土在河之陽遙望公墳而不同藏

試大理評事王君墓志銘【王荊公云退之善爲銘如王適張徹銘尢奇也】

君諱適姓王氏好讀書懷奇負气不肯隨人後舉選見功業有道路可指取有名節可以戾契致【取下有字或作而或本無之戾力結切契詰結切字本作奊通俗文云奊多節目謂之奊奊方言作誤詬賈誼傳奊詬亡節今按取下有字當屬上句言功業可指取而有之名節可以戻契而致之也不然則當作而】困於無資地不能自出乃以干諸公貴人借助聲勢諸公貴人旣志得皆樂熟軟媚耳目者不喜聞生語一見輙戒門以絕【門下或無以字】上初卽位【謂憲宗】以四科募天下士【元和元年四月試博通墳典達於教化科才識兼茂明於體用科達於吏理可使從政科軍謀宏逺堪任將帥科】君笑曰此非吾時邪卽提所作書緣道歌吟趨直言試旣至對語驚人不中第益困久之聞金吾李將軍年少喜士可撼【李惟簡憲宗時爲金吾衛大將軍年少上或有惟簡字或無年字士或作事】乃蹐門告曰【蹐或作踏】天下奇男子王適願見將軍白事一見語合意往來門下盧從史旣節度昭義軍張甚【張去聲】奴視法度士欲聞無顧忌大語有以君生平告者卽遣客鉤致君曰狂子不足以共事立謝客李將軍由是待益厚奏爲其衛冑曹參軍充引駕仗判官盡用其言將軍遷帥鳳翔【元和六年五月以惟簡爲鳳翔隴州節度使】君隨往攺試大理評事攝監察禦史觀察判官櫛垢爬癢民獲蘇醒居嵗餘如有所不樂一旦載妻子入閿鄕南山不顧【農胡縣有閿鄕汝南西平有閿亭前漢以胡閿鄕邪裏聚爲戾園注云閿字本從炅其後轉訛誤作門中受耳閿音聞】中書舍人王涯獨孤郁吏部郎中張惟素比部郎中韓愈【比上或有太史字】日發書問訊顧不可彊起不卽薦明年九月疾病輿醫京師【或無疾字】其月某日卒年四十四十一月某日卽葬京城西南長安縣界中曾祖爽洪州武寧令祖防右衛騎曹參軍父嵩蘇州昆山丞妻上谷侯氏處士髙女【或無髙女二字非是今按侯髙事見李翺文集】髙固奇士自方阿衡太師世莫能用吾言再試吏再怒去發狂投江水初處士將嫁其女懲曰吾以齟齬窮【下或有瘁字】一女憐之必嫁官人不以與凡子君曰吾求婦氏久矣惟此翁可人意且聞其女賢不可以失卽謾謂媒嫗吾明經及第且選卽官人侯翁女幸嫁若能令翁許我請進百金爲嫗謝諾許白翁【諾許或作許諾】翁曰誠官人邪取文書來君計窮吐實嫗曰無苦翁大人不疑人欺【大或作丈】我得一卷書粗若告身者我袖以往翁見未必取眎幸而聴我行其謀【行或作施】翁望見文書銜袖【或作軸】果信不疑曰足矣以女與王氏生三子一男二女男三嵗夭死女嫁亳州永城尉姚挺其季始十嵗銘曰

鼎也不可以柱車馬也不可使守閭【淮南子柱不可以摘齒筐不可以持屋馬不可以服重牛不可以追速公取此意】佩玉長裾【長或作曳】不利走趨秖系其逢不系巧愚不諧其須【或作願非是】有銜不袪鉆石埋辭以列幽墟

扶風郡夫人墓志銘【夫人馬暢之妻】

夫人姓盧氏範陽人亳州城父丞序之孫吉州刺史徹之女嫁扶風馬氏爲司徒侍中莊武公之冢婦【馬遂字洵美貞元三年拜司徒侍中十一年薨贈太傳謚莊武】少府監西平郡王贈工部尙書之夫人【遂二子彚暢暢元和五年終少府監贈工部尙書】初司徒與其配陳國夫人元氏惟宗廟之尊重繼序之不易【序或作緒】賢其子之才求婦之可與齊者內外親咸曰【親下或有戚字】盧某舊門承守不失其初其子女聞教訓有幽閒之徳爲公子擇婦宜莫如盧氏媒者曰然卜者曰祥夫人適年若干【或作十四】入門而媼禦皆喜旣饋而公姑交賀克受成福母有多子爲婦爲母莫不法式天資仁恕左右媵侍常防假與顏色人人莫不自在杖婢使數未甞過二三𨿽有不懌【𨿽下或無有字】未甞見聲气元和五年尙書薨夫人哭泣成疾後二年亦薨年四十有六九年正月癸酉祔於其夫之封長子殿中丞繼祖孝友以類【子下諸本有敖字或作谷或作防晁本作長子繼祖殿中丞孝友嗣類本或孝友上有承考二字方云此碑謂少府監者馬暢也暢子繼祖公甞志其墓新舊傳暢只有此一子世系表燧之子彚暢彚子赦敭暢子亦只有繼祖豈繼祖先名敖邪或敖字當刪今按馬少監墓志云君諱繼祖則方說得之仍當更從晁本刪敖字但以其兄弟連名考之則又疑作敖爲是而其下或冇承考二字者乃言敖能繼北平承少傳而孝友似之也少監志云諱繼祖或是反用此志誤本補足而世系表又承集誤然不可考姑從晁本而並著其所疑如此云】葬有日言曰吾父友惟韓丈人視諸孤其往乞銘以其狀來愈讀曰甞聞乃公言然吾宜銘銘曰

陰幽坤從維徳之恆【胡登切】出爲辧彊乃匪婦能淑哉夫人夙有多譽來嬪大家不介母父【或作父母】有事賓祭酒食祗飭協於尊章畏我侍側【章或作卑漢廣川王傳背尊章顏注猶言舅姑也作卑非是畏我侍側此句未詳畏我或作我之亦未安或疑畏當作慰】及嗣內事亦莫有施齊其躬心小大順之夫先其歸其室有邱【夫先其歸或作不失其歸或作夫其先歸今按下文有合葬字作夫先爲是其室或作有室】合葬有銘壼彛是収【壼苦本切宮中道詩室家之壼】

殿中侍禦史李君墓志銘

殿中侍禦史李君名虛中字常容其十一世祖衝貴顯拓拔世【舊注云據元和姓纂虛中乃衝八世孫】父惲河南溫縣尉娶陳畱太守薛江童女生六子君最後生愛於其父母年少長【少或作以或無少字】喜學學無所不通最深於五行書【今世有李虛中命書】以人之始生年月日所直日辰支幹相生勝衰死王相【或作相王並去聲讀】斟酌推人壽天貴賤利不利輙先處其年時百不失一二其說汪洋奧美【或作義】關節開解萬端千緒參錯重出學者就傳其法初若可取卒然失之【卒千忽切】星官歷翁莫能與其校得失進士及第【貞元十一年虛中登第】試書判入等補袐書正字【祕書下或有省字】母喪去官卒喪選補太子校書河南尹奏疏授伊闕尉佐水陸運事【貞元十六年九月以張式爲河南尹水陸轉運使奏虛中爲佐】故宰相鄭公餘慶繼尹河南以公爲運佐如初【元和元年十一月以故相鄭餘慶代式】宰相武公元衡之出劍南【元和二年十月以宰相武元衡爲西川節度使】奏奪爲觀察推官授監察禦史【今諸葛武侯碑陰元和四年二月二十九日題名有觀察使推官監察禦史衷行李虛中在焉其碑裴度時爲元衡書記所作】未幾禦史臺疏言行能髙不宜用外府卽詔爲眞禦史半嵗分部東都臺遷殿中侍禦史元和八年四月詔徴旣至宰相欲白以爲起居舍人經一月疽發背六月乙酉卒年五十二其年十月戊申葬河南洛陽縣距其祖澠池令府君僑墓十里【澠池縣名史記秦王與趙王飲於澠池澠音泯】君昆弟六人先君而歿者四人其一人甞爲鄭之滎澤尉【甞或作常非是】信道士長生不死之說旣去官絕不營人事故四門之寡妻孤孩與滎澤之妻子衣食百須皆由君岀自初爲伊闕尉佐河南水陸運使換兩使經七年不去所以爲供給教飬者及由蜀來軰類禦史皆樂在朝廷進取君獨念寡稚求分司東岀嗚呼其仁哉君亦好道士說於蜀得祕方能以水銀爲黃金服之冀果不死將疾謂其友衛中行大受韓愈退之【謂或作爲非是】曰吾夢大山裂流岀赤黃物如金左人曰是所謂大還者今三矣【三下或有年字】君旣歿愈追占其夢曰山者艮艮爲背裂而流赤黃疽象也大還者大歸也其告之矣妻範陽盧氏鄭滑節度使兼禦史大夫羣之女【羣字戴初範陽人貞元十六年四月爲義成節度使】與君合徳親戚無退一言【退一或作一退或疑無字在退下】男三人長曰初恊律【或無恊字或疑律下有郎字】次曰彪其幼曰還適三歳女子九人銘曰

不贏其躬以尙其後人【贏或作羸獨孤郁墓銘曰年再不贏惟後之成義同此也】欽定四庫全書

東雅堂昌黎集注卷二十九

碑志

唐故朝散大夫商州刺史除名徙封州董府君墓志銘【董溪卽晉之子也史附晉傳謂討王承宗爲行營糧料使坐盜軍資流封州至長沙賜死志不詳其事止曰死湘中諱之也公詩有送董溪壻陸暢云我實門下士力薄蚋與蚊受恩不卽報永負湘中墳謂溪流封州死湘中也公嘗佐董晉幕中觀其銘辭意在言外旣微而顯誠太史氏之筆哉】

公諱溪字惟深丞相贈太師隴西恭惠公第二子【隴西公董晉也生四子全道全湲全素全澥溪卽全湲也】十九歳明兩經獲第有司沈厚精敏未嘗有子弟之過賔接門下推舉人士侍側無虛口退而見其人淡若與之無情者太師賢而愛之父子間自爲知已諸子𨿽賢莫敢望之太師累踐大官【大或作久非是】臻宰相致平治終始以禮號稱名臣晨昏之助蓋有賴云太師之平汴州【師下或無之字】年考益髙挈持維綱鋤削荒纇【纇絲節淮南子明月之珠不能無纇音耒纇或作頑】納之太和而已其囊筐細碎無遺漏繄公之功上介尙書左僕射陸公長源【長源字泳之是歳八月自前汝州刺史爲宣武行軍司馬】齒差太師標望絕人聞其所爲每稱舉以戒其子楊凝孟叔度以材徳顯名朝廷【或作於朝】及來佐幕府【佐或作往凝自左司郎中爲檢校吏部郎中觀察判官叔度自殿中侍禦史爲檢校金部員外郎度支判官】詣門請交屏所挾爲【或作屏棄所挾】太師薨【貞元十五年二月晉卒】始以祕書郎選參軍京兆府法曹【選或作遷】日伏階下與大尹爭是非大尹屢黜已見【大或並作太】歳中奏爲司錄參軍與一府政【與音預】以能拜尙書度支員外郎遷倉部郎中萬年令兵誅恆州【成徳軍也】攺度支郎中攝禦史中丞爲糧料使【元和四年十月以神防軍中尉吐突承璀爲鎭州行營招討處置使徵王承宗以溪及於臯謨爲東道行營糧料使】兵罷【元和五年七月赦承宗】遷商州刺史糧料吏有忿爭相牽告者事及於公因徵下禦史獄【因方作顯云漢韓安國傳由此顯結於漢當用此義今按此召對獄耳與方所引者不類當只作因】公不與吏辧一皆引伏受垢除名徙封州元和六年五月十二日死湘中年四十九【州下方本無年月日但於湘中下云年若干今以晁本定按唐書元和七年立遂王爲太子亦與下又相應二年糧料吏有忿爭相告言五月溪臯謨皆坐贓數千緡勑貸死流臯謨春州溪封州行至潭州並遣中使賜死權徳輿傳亦云董溪於臯謨以運糧使盜糧料流嶺南憲宗悔其輕詔中使半道殺之】明年立皇太子有赦令許歸葬【元和七年七月立遂王宥爲太子大赦天下】其子居中始奉喪歸元和八年十一月甲寅葬於河南河南縣萬安山下太師墓左夫人鄭氏祔公凡再娶皆鄭氏女生六子四男二女長曰全正慧而早死次曰居中好學善爲詩張籍稱之次曰從直【下或有次字】曰居敬尙小長女嫁吳郡陸暢其季女後夫人之子公之母弟全素孝慈友弟公坐事棄同官令歸公歿比葬三年哭泣如始喪者大臣髙其行白爲太子舍人將葬【將下方有中字云以上文考之無者爲是然世系表全素太子中書舍人通作中捨一雲中書舍人又安知全素不自舍人遷中捨邪今按中字有則前後皆當有無則皆當無不應前無而後有也審如方說此志亦必是未遷時作況它本自有無中字者今姑從之不必曲爲之說也】舍人與其季弟澥問銘於太史氏韓愈【元和八年正月公爲比部郎中史館修撰】愈則爲之銘辭曰物以久或以轢毀【轢音櫪】考致要歸孰有彼此由我者吾不我者天斯而以然其誰使然

貞曜先生墓志銘【先生孟郊也湖州武康人以詩名康人謂孟詩韓筆故公志及銘皆以詩稱之】

唐元和九年歳在甲午八月已亥【已或作乙考唐歷是月無乙亥也】貞曜先生孟氏卒無子其配鄭氏以告愈走位哭【走或作赴位或作泣】且召張籍防哭明日使以錢如東都供葬事諸嘗與往來者咸來哭弔【嘗或作常】韓氏遂以書告興元尹故相餘慶【元和元年三月以故相鄭餘慶爲山南西道節度使】閠月【是歳閠八月】樊宗師使來弔告葬期【時宗師自太子舍人持母喪在東都】徴銘【下或有於愈字】愈哭曰嗚呼吾尙忍銘吾友也夫興元人以幣如孟氏賻【人或作尹】且來商家事【家事謂孟郊家事公集有與鄭餘慶書云再奉示問皆緣孟家事又云樊宗師在東都經營孟家事不啻如已其言大抵與此志合】樊子使來速銘曰不則無以掩諸幽乃序而銘之先生諱郊字東野父庭玢【音彬】娶裴氏女而選爲昆山尉生先生及二季酆郢而卒先生生六七年【天寶十年郊生】端序則見長而愈騫【則見或作有法】涵而揉之【或作足】內外完好色夷气淸可畏而親及其爲詩劌目鉥心【劌利傷也茍子不茍篇亷而不劌鉥長鍼也說文綦鍼也劌居衛切鉥時橘切】刃迎縷觧【刃或作物】鉤章棘句掐擢胃腎【胃腎或作皆盡掐音淊掐捾也廣韻引周書師乃掐捾】神施設閒見層岀惟其大翫於詞而與世抹摋【或作采掇從閣杭南唐本云字林抹摋掃防也漢谷永傳末殺災異】人皆劫劫我獨有餘有以後時開先生者曰【開或作聞】吾旣擠而與之矣【擠或作儕】其猶足存邪年防五十始以尊夫人之命來集京師從進士試旣得卽去【貞元十二年呂渭知舉郊登第年五十四】間四年又命來選爲溧陽尉【又下或有以字溧音栗】迎侍溧上【溧陽有投金瀨平陵城林薄防翳下有積水郊閒往坐水旁裴回賦詩而曹務多廢令白府以假尉代之分其半俸】去尉二年而故相鄭公尹河南奏爲水陸運從事【陸下或有轉字元和元年十一月以鄭餘慶爲河南尹水陸轉運使李翺分司洛中與郊善薦之餘慶以爲判官】試恊律郎親拜其母於門內【或無內字】母卒五年而鄭公以節領興元軍【元和九年三月以餘慶爲興元尹】奏爲其軍參謀試大理評事挈其妻行之興元【或無之興元字】次於閿鄕【閿音聞詳見前卷大理評事王君墓志】暴疾卒年六十四買棺以斂以二人輿歸酆郢皆在江南【酆郢家湖州武康縣湖屬江南】十月庾申樊子合凡贈賻而葬之洛陽東其先人墓左【樊子樊宗師】以餘財附其家而供祀【或無而供祀字有以俟字或無供祀字有俟字】將葬張籍曰先生掲徳振華於古有光【或無古有光字】賢者故事有易名況士哉【杭本無賢者下十字】如曰貞曜先生則姓名字行有載不待講說而明【待或作從非是】皆曰然遂用之初先生所與俱學同姓簡【簡字防道】於世次爲叔父由給事中觀察浙東【元和九年九月簡自給事中爲浙東觀察使】曰生吾不能舉死吾知卹其家銘曰

於戲貞曜維執不猗維岀不訾【或無戲字執或作持或無維執不猗一句或此句在維岀不訾之下訾凡數義集韻云思也毀也思不稱意也惟前漢書訾讀與貲同顏師古注多財也若曰不貲則貧也猗亦二義詩那云猗歟嘆辭也節南山云有寔其猗鄭氏注倚也若曰不猗則無所倚也東野以貧出仕而中立不倚卒至於無所施爲止用昌其詩銘意如是而已】維卒不施以昌其詩【蘇子瞻嘗舉此以問王定國當昌其身耶昌其詩也來詩下語不契作詩答之有云昌身如飽腹飽盡還腹饑昌詩如膏面爲人作容姿不如昌其气欝欝老不衰𨿽云老不衰卻懷安所之不如昌其志志一气自隨飬之塞天地孟軻不吾欺公謂東野昌其詩而東坡乃云不如昌其志蓋蘇嘗讀東野詩有未足當韓豪之句不爲所取也】

唐故祕書少監贈絳州刺史獨孤府君墓志銘【獨孤郁有傳事多出此志】

君諱郁字古風河南人【河南洛陽人】常州刺史贈禮部侍郎憲公諱及之第二子【及字至之代宗時官常州刺史二子朗郁】憲公躬孝踐行篤實而辧於文勸飭指誨以進後生【舊史公傳大歷貞元閒文士多尙古學效楊雄董仲舒之述作而獨孤及梁肅最稱淵奧愈從其徒遊鋭意鉆仰欲自振於一代】名聲垂延紹徳惟克君生之年憲公歿世【大歷十二年四月二十九日卒年五十三時郁始二歳】與其兄朗【朗卽用晦】畜於伯父氏【郁始生而孤與朗育於伯父汜】始防有知則好學問咨稟教飭不煩提諭月開日益卓然早成年二十四登進士第【貞元十二年郁與朗同來舉進士時郁年二十二十四年郁乃登第】時故相太常權公掌岀詔文【時權徳輿爲中書舍人人知制誥】臨一時【望或作迎】登君於門歸以其子【歸或作妻】選授奉禮郎楊於陵爲華州署君鎭國軍判官奏授恊律郎【晁本無奉禮至奏授十八字】朋遊益附華問彌大元和元年對詔策拜右拾遺【元和元年四月應材識兼茂明於體用科中第三辛酉爲右拾遺】二年兼職史館【兼史館修撰】四年遷右補闕詔中貴人承璀【七罪切】將兵誅王承宗河北君奏疏諌召見問狀有言動聴其後上將有所相不可於眾君與起居舍人李約交章指摘事以不行五年遷起居郎爲翰林學士愈被親信有所補助權公旣相君以嫌自列【元和五年九月徳輿同平章事郁以嫌自列守本官起居郎】攺尙書考功員外郎復史館職【郁以徳輿故辭翰苑憲宗曰徳輿乃有此佳壻因詔宰相髙選世族故杜琮尙岐陽公主然帝猶謂不如徳輿之得郁也因拜爲考功員外郎充史館修撰判院事】七年以考功知制誥入謝因賜五品服八年遷駕部郎中職如初權公去相復入翰林【元和八年徳輿罷相一月復以郁爲翰林學士】九年以疾罷尋遷祕書少監【元和九年以疾辭內職十月攺祕書少監】卽閒於郊【謂屏居鄠縣閒下或有居字】十年正月病遂殆甲午輿歸卒於其家贈絳州刺史【晁本有上五字本或系於年四十下方並無】年四十男子二人長曰某早死次曰天官始十歳【傳云子庠字賢府喪父始十歳此雲天官豈小字耶】有至性聞呼父官與聞弔客至輙號泣以絕女子一人夫人天水權氏贈太子太保貞孝公臯之承孫【承孫字未詳】故相今太常徳輿之女慶配良是似是宜【是似方作是以今按是似是宜承上句言慶而似配良而宜也方似作以非是】四月已酉其兄右拾

遺朗以喪東葬河南壽安之甘泉鄕家塋憲公墓側【家或作冢】將以五月壬申窆【彼驗切】謂愈曰子知吾弟久【知或作與久或作友】敢屬以銘銘曰

於右風襮順而裏方【詩繡衣朱襮謂衣領之在外者於下或有乎字今按上篇四言不應首句爲三字此乃雜言或有此三字句也襮布谷切又音博】不耀其章其剛不傷戴美世令【戴或作載令或作命今按此言戴前人之美而世其令徳也】而年再不贏惟後之成

唐故虞部員外郎張府君墓志銘【張府君卒葬之年月日誌皆不書以公祭文考之公時在京師以考公郎知制誥季友歸葬長安公於是乎祭之且志其墓時元和十年也】

尙書虞部員外郎安定張君諱季友字孝權年五十四病卒東都明年【明下或無年字或作月】兄子塗與其弟庾掞等【庾掞或作庚揆】防柩歸葬長安縣馬額原夫人北海唐氏之封前事塗進韓氏門伏哭庭下曰【或無曰字】叔父且死防於不能言矣張目而言曰【張目方從杭本無目字云後漢嚴光傳良久張目熟眎然此恐當從杭本爲正今按方知古有張目字而必以杭本爲正殊不可曉今從諸本】吾不可無告韓君別藏而不得韓君記猶不葬也塗爲書致吾意已而自署其末與封敢告以請愈旣與爲禮發書云云其末有復語千萬永訣八字【或無末有字】名日月與封【日月一作月日】皆孝權迹孝權與餘同年進士【貞元八年中進士第八與公同年】其上世有暠者當字文時爲車騎大將軍鄜城太守卒葬河北謚曰忠公至孝權間五世矣孝權大父諱孝先【或作奉先】太子通事舍人父諱庭光贈綏州刺史綏州之卒【杭本史下無綏州字非是】孝權蓋尙小母曰太原縣君卒【卒上或有復岀縣君字】旣葬孝權守墓樹松栢三年而後歸選爲河南府文學【或無府字】去官徐州使拜章請爲判官【貞元十六年六月以張建封之子愔爲徐州團練使】授恊律郎孝權始不痛絕詔下大悔卽詐稱疾不言三年元和初徐使死【元和元年十一月愔卒】孝權疾卽日已試判入髙等授鄠縣尉【鄠胡古切】明年故相趙宗儒鎭荊南以孝權爲判官拜監察禦史經二年拜眞禦史明年分司東臺轉殿中【轉殿中侍禦史】按皇甫氏子母病不侍走京師求試職宰相怒曰吾故皇甫氏禦史助所善相戲法侮我皇甫媼何疾【媼母老稱也漢書常從王媼負貰酒媼音】銜未決皇甫母病果死得觧遷畱司虞部員外郎【謂分司東都也】孝權爲人孝謹與人語恐傷之而時嶷嶷有立【嶷魚立切】與孝權遊者極眾而獨以其死累余可尙也已是爲銘【此下或注銘亡二字或注疑闕銘詞字】唐故檢校尙書左僕射右龍武軍統軍劉公墓志銘【一本檢校上有金紫光祿大夫字僕射下有兼禦史大夫字統軍下有知軍事上柱國彭城郡開國公食邑二千戶贈潞州大都督字公旣爲劉統軍作此志又爲作碑銘碑銘見前二十七卷】

公諱昌裔字光後本彭城人曾大父諱承慶朔州刺史大父巨敖好讀老子莊周書爲太原晉陽令再世宦北方【宦或作官】樂其土俗遂著籍太原之陽曲曰自我爲此邑人可也何必彭城父訟【或作誦今按名訟無理疑避諱而攺】贈右散騎常侍公少好學問始爲兒時重遲不戲【遲音穉】恆若有所思念計畫及壯自試以開吐蕃說於邊將不售入三蜀從道士遊久之蜀人苦楊琳冦掠公單船往說琳感欷𨿽不卽降約其徒不得爲虐【唐史昌裔傳云入蜀楊惠琳反昌裔說之惠琳之亂在夏州歳月相逺惠琳事詳見崔寧傳】琳降公常隨琳不去琳死脫身亡沈浮河朔之間建中中曲環招起之【按新傳曲環方攻濮州表爲判官】爲環檄李納【建中二年七月平盧淄靑節度李正已卒子納自稱爲畱後】指摘切刻納悔恐動心恆魏皆疑惑气懈【恆謂成徳節度使李惟嶽魏謂魏博節度使田悅】環封奏其本徳宗稱焉環之防下濮州戰白塔救寧陵襄邑【二縣並屬宋州】撃李希烈陳州城下【興元元年閏十月李希烈遣將翟崇暉悉眾圍陳州宋亳節度使劉洽遣隴右幽州節度使曲環將兵三萬救之十一月敗崇暉於州西擒之以獻】公常在軍間環領陳許軍公因爲陳許從事以前後功勞累遷檢校兵部郎中禦史中丞營田副使吳少誠乘環喪引兵叩城畱後上官說咨公以城守【說或作涗與舊史合】所以能擒誅叛將【擒或作檢今按此謂安國寧謀以城降賊昌裔密計斬之當作擒】爲抗拒令敵人不得其便圍觧拜陳州刺史韓全義敗引軍走陳州求入保公自城上揖謝全義曰公受命詣蔡何爲來陳公無恐賊必不敢至我城下明日領騎步十餘抵全義營全義驚喜迎拜嘆息殊不敢以不見捨望公攺授陳許軍司馬上官說死拜金紫光祿大夫檢校工部尙書代說爲節度使命界上吏不得犯蔡州人曰俱天子人奚爲相傷少誠吏有來犯者捕得縛送曰妄稱彼人公宜自治之少誠慙其軍【公志李郱亦曰尹慙其庭中人漢袁盎爲吳相告歸道逢丞相申屠嘉下車拜謁丞相從車上謝盎還愧其吏公所謂慙其軍慙其庭中人語出此耳】亦禁界上暴者兩界耕桑交迹吏不何問【何或作呵漢賈誼傳大譴大何衛綰傳不孰何顏曰何卽問也何上或有可字亦非是今按過秦論云陳利兵而誰何顏注云問之曰此爲誰人何人也亦此義】封彭城郡開國公就拜尙書右僕射元和七年得疾視政不時八年五月湧水岀他界過其地防穿不補沒邑屋流殺居人拜疏請去職卽罪詔還京師【始昌裔代說爲節度也憲宗惡其自立欲召之而重生變宰相李吉甫曰陞下乘人心愁苦可召也遂以韓臯代之至長樂驛知帝意因稱風臥第歳中卒史與志少異志爲之諱耶】卽其日與使者俱西大熱旦暮馳不息疾大發左右手轡止之公不肯曰吾恐不得生謝天子上益遣使者勞問勑無亟行至則不得朝矣天子以爲恭卽其家拜檢校左僕射右龍武軍統軍知軍事十一月某甲子薨年六十二【某下或有日字下同】上爲之一日不視朝贈潞州大都督命郎弔其家【郎下或有中字】明年某月某甲子葬河南某縣某鄕某原公不好音聲不大爲居宅於諸帥中獨然夫人邠國夫人武功蘇氏子四人嗣子光祿主簿縱學於樊宗師士大夫多稱之長子元一朴直忠厚便弓馬【便或作使非是】爲淮南軍衙門將次子景陽景長皆舉進士葬得日相與選使者哭拜階上使來乞銘銘曰

提將之符屍我一方配古侯公維徳不爽【楚辭厲而不爽些注楚人謂羮敗曰爽爽平聲】我銘不亡後人之慶【慶讀若離騷云慶夭悴而喪榮沈存中云古人諧聲如慶字多與章字恊韻孝孫有慶萬壽無疆黍稷稻粱農夫之慶是也集韻並入平聲】

東雅堂昌黎集注卷二十九

欽定四庫全書

東雅堂昌黎集注卷三十

碑志

唐故監察禦史衛府君墓志銘【其弟中行字大受貞元九年第進士至是爲兵部郎中元和十年也公此志自與其弟中行別下至可餌以不死造語雄奇所謂惟陳言之務去者也】

君諱某字某【或作諱之字造防】中書舍人禦史中丞諱某之子【某或作晏】贈太子洗馬諱某之孫【某或作璿按元和姓纂晏三子長之次中立次中行汪彥章云王仲位本謂北衛中立墓志中立字退之非之也】家世習儒學詞章昆弟三人俱傳父祖業從進士舉君獨不與俗爲事【不下或有興字云讀去聲非是或疑此與字當作以更詳之】樂弛置自便【弛或作施】父中丞薨旣三年與其弟中行別曰若旣克自敬勤及先人存趾美進士【貞元九年中行登第】續聞成宗惟服任遂功爲孝子在不怠我恨已不及假令今得不足自貰【或作貴作貫貰音射又音世】我聞南方多水銀丹砂雜他奇藥爊爲黃金【爊於刀切】可餌以不死今於若丐我我卽去遂逾嶺阨【阨於革切塞也一作】南岀藥貴不可得以干容帥【貞元二十一年五月以房啟爲容管經略使】帥且曰若能從事於我可一日具許之得藥試如方不效曰方良是我治之未至耳畱三年藥終不能爲黃金而佐帥政成以功再遷監察禦史帥遷於桂【元和八年四月以啟爲桂管監察使】從之帥坐事免【是歳七月啟以罪降爲太僕少卿】君攝其治歷三時夷人稱便新帥將奏功君捨去南海馬大夫使謂君曰【十二月以馬摠爲嶺南節度使】幸尙可成兩濟其利君𨿽益厭然不能無萬一兾至南海未防竟死年五十三子曰某【某或作景防】元和十年十二月某日歸葬河南某縣某鄕某村袝先塋【某縣某鄕某村諸本作伊闕縣伊國鄕髙都村】於時中行爲尙書兵部郎【或無於字郎下或有中字】號名人而與余善請銘銘曰

嗟惟君篤所信【信音新漢武悼李夫人賦申以信兮班固通幽賦云茍無實其孰信】要無有獘精神以棄余賈於人【賈音古】脫外累自貴珍訊來世述墓文

唐故河南令張君墓志銘【貞元十九年公與張君同自監察禦史以言事黜張爲郴州臨武公爲連州陽山二年俱徙江陵至是張卒公旣志其墓又文以祭且及銘墓之意可謂厚矣】

君諱署字某河間人大父利貞有名宗世爲禦史中丞舉彈無所避由是岀爲陳畱守【本鄭所並陳之畱邑秦並天下以宋亦有畱故加陳以別之】領河南道采訪處置使【開元二十二年十一月初置十道采訪處置使】數歳卒官皇考諱郇以儒學進官至侍禦史【郇或作詢】君才質有气形貎魁碩長於文詞以進士舉博學宏詞爲校書郎【署貞元二年進士第】自京兆武功尉拜監察禦史爲幸臣所讒【幸臣李實也】與同軰韓愈李方叔三人俱爲縣令南方【時三人俱爲監察禦史貞元十九年冬三人皆以言事得罪貶爲縣令詳見題注下】二年逢恩俱徙掾江陵【貞元二十一年正月順宗卽位大赦張與公俱量移江陵】半歳邕管奏君爲判官【貞元二十一年八月路恕爲容管經略使表署判官】攺殿中侍禦史不行拜京兆府司錄【貞元二十一年十月李鄘爲京兆尹表署爲府司錄參軍】諸曹白事不敢平面視共食公堂抑首促促就哺歠揖起趨去無敢闌語【促促或作旦旦促如齪齪之促本或作娖娖闌或作閒】縣令丞尉畏如嚴京兆事以辦治【辦或作幹】京兆攺鳯翔尹以節鎭京西【元和二年二月以鄘爲鳯翔尹鳯翔隴右節度使表署爲判官】請與君俱攺禮部員外郎爲

觀察使判官帥他遷【元和四年三月以鄘爲江東節度使】君不樂久去京師謝歸用前能拜三原令歳余遷尙書刑部員外郎守法爭議棘棘不阿【諸本無議字及下棘字而云晁本校增此二字阿或作撓今按歐公嘗疑此上有脫字不知晁氏以何本校也詳其文理當有此字故從之】攺防州刺史民俗相朋黨不訴殺牛【或無不訴字】牛以大耗又多捕生鳥雀魚鼈可食與不可食相買賣時節脫放期爲福祥君視事一皆禁督立絕【祥下或有事字或無視事二字或但有事字】使通經吏與諸生之旁大郡【吏或作史】學鄕飲酒喪婚禮張施講說民吏觀聽從化大喜度支符州折民戶租歳徵緜六千屯比郡承命惶怖立期日惟恐不及事被罪君獨疏言治迫嶺下民不識蠶桑月餘免符下民相扶攜守州門叫讙爲賀攺澧州刺史民稅出雜產物與錢尙書有經數觀察使牒州徵民錢倍經君曰刺史可爲法【疑必有脫誤或爲字當作守】不可貪官害民畱噤不肯從竟以代罷觀察使使劇吏案簿書【吏或作史】十日不得毫毛罪攺河南令而河南尹適君平生所不好者君年且老當日日拜走仰望堦下不得已就官數月大不適卽以病辭免公卿欲其一至京師君以再不得意於守令恨曰義不可更辱又奚爲於京師間竟閉門死年六十【或無閉門二字】君娶河東栁氏女二子升奴胡師將以某年某月某日葬某所其兄將作少監昔請銘於右庶子韓愈【昔或作者李遜赴襄陽送行詩有著作郎張昔】愈前與君爲禦史被讒俱爲縣令南方者也最爲知君銘曰誰之不如而不公卿奚養之違以不久生【以一作而】惟其頏頏以世厥聲

鳯翔隴州節度使李公墓志銘【一本上有唐故字度下有觀察使開府義同三司檢校戶部尙書贈尙書左僕射字李惟簡父寶臣見蕃鎭傳志所載多與傳合】

公諱惟簡【或作某】字某司空平章事贈太傅之子【太傅李寶臣本範陽內屬奚族】太傅初姓張氏【故範陽張鎖髙畜之爲假子遂冒姓張名忠志】肅宗時舉恆趙深冀易定六州戰卒五萬人馬五千匹以歸聽命天子嘉之賜姓曰李更其名寶臣【名下或有曰字】立其軍號之曰成徳由是姓李氏【寶應元年十一月忠志以僞恆陽節度使挈其所管五州降於河東節度使辛云京以忠志爲成徳軍節度使仍統其所管州賜姓李名寶臣】太傅薨【建中二年正月寶臣卒贈太傅】公兄弟讓嗣【寶臣三子惟誠惟嶽惟簡】公竟棄其家自歸京師及兄死家覆有司設防守【惟嶽叛惟簡以家僮票士百餘奉母鄭歸京建中三年閏正月成徳兵馬使王武俊殺惟嶽傳首京師徳宗拘惟簡於客省防伺甚峻】徳宗如奉天守卒岀公卽馳歸與母韓國夫人鄭氏拜訣屬家徒隨走所幸道與賊遇七鬭乃至【建中四年十月徳宗幸奉天惟簡將赴難謀於鄭鄭曰爾父立功河朔位宰相身未嘗至京師兄死於人手爾入朝未識天子不能效忠吾不子汝矣督其行曰兒能死王事吾不朽矣乃斬關出道更七戰得及行在】有功遷太子諭徳加禦史中丞【帝見惟簡厚撫之拜太子諭徳累遷禁軍將軍從渾瑊率師討賊頻戰屢防加禦史中丞】從幸梁州天黒失道識焦中人聲得見徳宗於厔西【厔雍縣名屬鳯翔音輈厔音窒義見二十五卷興元少尹墓志銘】上曰卿有母可隨我耶【可或作何】曰臣以死從衛及幸還錄功封武安郡王【或作公考之史當作王】號元從功臣【四月詔奉天隨從將士並賜號元從功臣】圖其形禦閣而以神威將軍居北軍衛【遷左神威衛大將軍居或作爲衛或作禦】久乃加禦史大夫丁韓國憂去官累遷神威大將軍加工刑二曹尙書天威統軍又攺戶部尙書金吾大將軍【元和初檢校戶部尙書攺爲左金吾衛大將軍充街使】有長上萬國俊者【上或作尙新史蜀本作上今按長上蓋衛卒之號猶今言長入也當從蜀本】以軍勢奪興平人地吏憚莫敢治及公爲金吾興平人曰久聞李將軍爲人公平庶能直吾屈卽賫縣牒來見公發視立杖國俊廢之以地還興平人聞者莫不稱嘆於是天子以公材果可任用治人將兵無所不宜元和六年卽以公爲鳯翔隴州節度使戶部尙書兼鳯翔尹【五月以惟簡爲鳯翔尹鳯翔隴州節度使】隴州地與吐蕃接舊常朝夕相伺更入攻抄人吏不得息公以爲國家於夷狄當用長算邊將當承上防謹條敎【或作務非是】蓄財谷完吏農力以俟不宜規小利起事盜恩禁不得妄入其地益市耕牛鑄鎛釤鉏斸【詩痔乃錢鎛注田器也釤大防也斸大鋤也鎛音博釤山監切又所鎰切鉏陟初初切又仕葅切斸陟玉切】給農之不能自具者丁壯興勵【興或作愈】歳增田數十萬畆連八歳五種俱熟公私有餘販者負入襃斜【梁州記萬石城沂漢上七里有襃谷南口曰襃北口曰斜選右界襃斜斜余遮切】船循渭而下首尾相繼不絕十三年公與忠武軍節度使司空光顏【李光顏】邠寧節度使尙書釗【郭釗】俱來朝上爲之燕三殿【唐麟徳殿有三靣故曰三殿】張百戲公卿侍臣咸與【音預】旣事勑還公因進曰臣幸得宿衛四十餘年【或無得字】今年老斥外任【斥或作許或作訴】不勝慕戀願得死輦下天子加慰遣焉還鎭告疾其夏五月戊子薨年五十五訃至上悼愴罷朝遣郎中臨弔贈尙書左僕射以其年十一月景申【丙申作景避唐諱也】葬萬年鳯棲原【萬年下或有縣字】夫人博陵郡崔氏河陽尉鎬之孫大理評事可觀之女賢有法度【賢下或有而字】公有四子長曰元孫三原尉次曰元質彭之蒙陽尉曰元立興平尉曰元本河南參軍皆願敏好善元立元本皆崔氏出葬得日嗣子元立與其昆弟四人請銘於韓氏曰先人嘗有托於夫子也愈曰太傅功在史氏記僕射以孤童囚覊京師【或無記字童下或有子字今按翟方進傳無者爲是】卒能以忠爲節自顯取爵位立名績使天下拭目觀父母與榮焉旣忠又孝法宜銘【或無法字】銘曰

太傳之顯自其躬興僕射童覊孰與之朋遭國之難以節自發致其勤艱以復考烈孝由忠立爵名隨之銘此石維昧之詒

唐故中散大夫少府監胡良公墓神道碑【此篇從方氏石本疑者別出蜀本注牛僧儒撰墓志陳鴻撰謚張籍撰行狀歐陽公集古錄有胡良公碑防云良者韓之門人張籍妻父也今按方本無中散大夫良五字又它神道碑不著墓字惟此有之亦變例也】

少府監胡公者諱珦字潤博年七十九以官卒明年八月十四日葬京兆奉先【八月或作七月無十四日字】夫人天水趙氏祔焉其子逞乃巡遇述遷造【或無乃字或無巡字】與公婿廣文博士吳郡張籍以公之族岀行治歷官壽年爲書【出下或有處文二字非是】使人自京師南走八千里至閩南兩越之界上請爲公銘刻之墓碑於潮州刺史韓愈曰胡姓本岀安定後徙淸河於今爲宗城屬貝州【河下或有復出淸河字宗城縣名武徳九年屬貝州】大父諱秀武后時以文材徵爲麟臺正字【垂拱元年二月攺祕書省爲麟臺】父宰臣用進士卒官平陽冀氏令【或無官字】贈潭州大都督公早孤能自勸學立節槪【勸或作勤】非其身力不以衣食凡一試進士二卽吏部選皆以文章占上第樂爲儉勤自刻削不幹人以矯時及爲富平尉一時稱其斷決建中四年侍郎趙贊爲度支使【建中三年五月以中書舍人趙贊爲戶部侍郎判度支】薦公爲監察禦史主餽給渭橋以東軍洗手奉職不以一錢假人賊平有司考覈羣吏多坐貶死【考覈一作覈考或無貶字或無死字】獨公以淸苦能檢飭無漏失遷河南倉曹魏公賈耽以節鎭鄭滑【貞元二年九月以賈耽爲鄭滑節度使辟珦佐其府】以公佐觀察事檢校尙書工部員外郎以剛直齟齬不阿忤權貴除獻陵令【獻陵髙祖陵】居陵下七年市置田宅務種樹爲業以自給敎授子弟【業下或無以字杭並無以自給字子弟或作弟子】貞元十一年吏部大選以公考選人藝學以勞遷奉先令以治辦遷尙書膳部郎中攺坊州刺史州經亂無孔子廟公至則命築宮造祭器率博士生講讀以時【生下或有徒字】如法以祠人吏聚觀嘆息遷舒州刺史州歳大熟麥一莖數種閭裏歌舞之【或無舞字】考功以聞遷尙書駕部郎中數以事犯尙書李巽【事上或有公字】巽時主鹽鐵事富驕恃勢以語丞相【丞或作宰】由是退公爲鳯翔少尹巽死遷少大理攺少詹事元和十二年朝廷以公年老能自祗力事職不懈可嘉拜少府監兼知內中尙【百官志少府監從三品掌百工技藝之政摠中尙左尙右尙】明年以病卒【或無病字非是】公始以進士孤身旅長安致官九卿爲大家七子皆有學守女嫁名人年防八十堅悍不衰事可傳載可謂成徳【謂或作爲非是】銘曰

朅朅胡公【朅丘竭切】旣果以方挾藝射科每發如望【平聲】人求於人我已爲之自始訖終不降色辭因官立事隨有可載發迹餽軍【或作運】遭讒府界去居陵下爲吏爲隱坊舒之政於玆有靳【或作嘆】守官駕部名升已屈【升或作升已或作民】躋於少府甚宜秩物不配其有君子恥之少府古卿公優止之刻文碑石以顯公行維公後人【維公或作維彼】無怠嗣慶

唐故相權公墓碑【權徳輿憲宗朝拜同平章事新舊史有傳所載加詳於志云】

上之元和六年其相曰權公諱徳輿字載之【元和五年九月以徳輿同中書門下平章事】其本岀自殷帝武丁武丁之子降封於權權江漢問國也【權故城在南郡當陽縣】周衰入楚爲權氏【唐韻云權始出天水本顓頊之後楚武王使鬭緡尹權後因氏焉】楚滅徙秦而居天水略陽符秦之王中國其臣有安丘公翼者【翼字子良略陽人與太原王贊俱爲符堅謀主堅卽僞位拜給事中後爲右僕射封安丘公】有大臣之言【堅伐晉翼力諌不從堅遂大敗】後六世至平涼公文誕【翼子宣襃事姚秦爲黃門侍郎宣襃四世之孫榮隋開府儀同三司鄜城郡公榮子文誕】爲唐上庸太守荊州大都督長史焯有聲烈【焯或作綽】平涼曾孫諱倕【文誕子崇本匡城令崇本子無待成都尉無待子倕倕音垂】贈尙書禮部郎中以藝學與蘇源明相善【源明京兆武功人初名預字弱夫肅宗時終袐書少監】卒官羽林軍錄事參軍於公爲王父郎中生贈太子太保諱臯以忠孝致大名【臯字士繇天寶末安祿山爲河北按察使表臯爲從事察祿山有異志詐死奉其母南去及渡江祿山已反由是名聞天下】去官累以官徵不起【代宗徵臯爲起居舍人以疾辭李季卿黜陟江淮奏臯節行攺著作郎復不起】追謚貞孝【大歷二年四月十四日臯卒於潤州年四十六元和中謚貞孝】是實生公公在相位三年【元和五年九月相八年五月罷】其後以吏部尙書授節鎭山南【元和十一年十月以徳輿檢校吏部尙書充山南西道節度使】年六十以薨贈尙書左僕射謚文公【元和十三年八月以病乞還卒於道以薨以或作六考舊史當作以】公生三歳知變四音【知或作能】四歳能爲詩七歳而貞孝公卒來弔哭者見其顏色聲容皆相謂權氏世有其人及長好學孝敬祥順貞元八年以前江西府監察禦史徵拜博士【貞元初江西觀察使李兼辟徳輿爲判官再遷監察禦史府罷八年正月除太常博士】朝士以得人相慶攺左補闕章奏不絕譏排姦幸【貞元八年八月司農大卿裴延齡以巧詐除戶部侍郎判度支徳輿上疏論其姦不省】與陽城爲助轉起居舍人【貞元十年四月遷】遂知制誥凡撰命詞九年以類集爲五十卷天下稱其能十八年以中書舍人典貢士拜尙書禮部侍郎【貞元十七年冬以本官知禮部貢舉十八年眞拜禮部侍郎】薦士於公者其言可信不以其人布衣不用卽不可信𨿽大官勢人交言一不以綴意奏廣歳所取進士明經在得人不以員拘轉戶兵吏三曹侍郎太子賔客【貞元二十一年六月轉戶部侍郎元和初歷兵部吏部侍郎後坐郎吏誤用官缺攺太子賔客】復爲兵部遷太常卿【元和四年五月遷】天下愈推爲鉅人長徳時天子以爲宰相宜參用道徳人因拜禮部尙書同中書門下平章事【元和五年宰相裴垍寢疾九月徳輿同平章事】公旣謝辭不許其所設張舉措必本於寛大以防教化多所助與【或作爲或無此一字今按助與如後救於頔事之類是也作爲非是】維匡調娛不失其正中於和節不爲聲章因善與賢不矜主已【矜或作務】以吏部尙書畱守東都【元和八年正月罷相守本官七月以檢校吏部尙書爲東都畱守】東方諸帥有利病不能自請者公常與疏陳不以露布【不以或無不字露布或作布露】復拜太常【元和九年十月除】轉刑部尙書考定新舊令式爲三十編舉可長用【或無長字先是詔許孟容蔣乂等刪定格勑成三十卷表上畱中不出徳輿請下刑部與侍郎劉伯芻代考定復爲三十卷十年十月奏請行用從之】其在山南河南勤於選付治以和簡人以寧便以疾求還十三年某月甲子道薨於洋之白艸奏至天子傷【或作痛】爲之不禦朝郎官致贈錫官居野處上下弔哭皆曰善人死矣其年某月日【月下或有某字】葬河南北山在貞孝東五里公由陪屬升列年除歳遷以至公宰人皆喜聞若已與有無忌嫉者於頔坐子殺人失位自囚親戚莫敢過門省顧朝莫敢言者【頔音廸顧下或有者字朝上或有在字】公將畱守東都【公下或有時字】爲上言曰【下或有於字】頔之罪旣貰不竟宜因賜寛詔上曰然公爲善行諭之頔以不憂死【元和七年正月司空同平章事於頔使其子太常丞敏重賂梁正言求出鎭正言詐漸露敏索其賂不得誘其奴支觧之棄混中事覺頔率其子殿中少監孝友等素服詣建福門請罪頔左遷恩王傅仍絕朝謁敏流雷州孝友等皆貶官八年七月徳輿將畱守東都爲言之】前後考第進士及庭所防試士踵相躡爲宰相逹官與公相先後其餘布處臺閣外府凡百餘人自始學至老未病未嘗一日去書不觀【或無未病二字】公旣以能爲文辭擅聲於朝【或無能字】多銘卿大夫功徳然其爲家不視簿書【視或作親】未嘗問有亡費不偫余【問下或有其字諸本偫作侍或作儲】公娶淸河崔氏女其父造嘗相徳宗號爲名臣【徳宗貞元元年正月以崔造平章事至十二月罷徳或作代按宰相表當作徳宗】旣葬其子監察禦史璩累然服喪來有請【徳輿二子璩字大圭瑤字大玉服喪或作喪服或無來字】乃作銘文【或無銘字】曰

權在商周世無不存【無或作次】滅楚徙秦嬴劉之閒甘泉始侯以及安丘詆訶浮屠【苻堅嘗遊東苑命沙門道安同輦翼諌曰臣聞天子法駕侍中陪乘淸道而行進止有度道安毀形賤士不宜參穢神輿】皇極之扶貞孝之生鳯鳥不至【或作至世】爵位豈多半塗以稅【以或作已】壽考豈多四十而逝惟其不有以惠厥後是生相君爲朝徳首行世祖之文世師之【祖或作師師或作推或作祖】流連六官【謂吏戶禮兵刑工】岀入屏毗無黨無讎舉世莫疵人所憚爲【或作焉】公勇爲之其所競馳公絕不窺【其或作人競作共絕作有今按作絕乃與上文勇字相應】孰克知之【克或作先】徳將在斯刻詩墓碑以永厥垂

平淮西碑【並序據舊史元和十二年八月宰臣裴度爲淮西宣慰處置使兼彰義軍節度使請公爲行軍司馬淮蔡平十二月隨度還朝以功授刑部侍郎仍詔撰平淮西碑其詞多裴度事時先入蔡州擒吳元濟李愬功第一愬不平之愬妻唐安公王也出入禁中因訴碑辭不實詔令磨公文命段文昌重撰史所載如此原公之意大抵以度能固帝意故諸將不敢首防遂能平蔡意多歸功於指蹤者也帝亦重失武臣心故詔文昌然史臣之贊裴度必取公之銘曰凡此蔡功惟斷乃成則世固自有公論也文昌文見姚鉉文粹李商隠有惜韓碑詩長篇甚美有公之斯文不示後曷與三五相攀追之句東坡有臨江驛小詩云淮西功業冠吾唐吏部文章日月光千載斷碑人膾炙不知世有段文昌則二公之文不待較而明矣陳無已曰龍圖孫學士覺喜論文謂退之淮西碑敍如書銘如詩又云少防謂元和聖徳詩於韓文爲下與淮西碑如出兩手蓋其少作也李商隠讀韓碑詩元和天子神武姿彼何人哉軒與羲誓將上雪列聖恥坐法宮中朝四夷淮西有賊五十載封狼生防防生羆不據山河據平地長戈利矛日可麾帝得聖相相曰度賊斫不死神扶持腰懸相印作都統陰風慘淡天王旗愬武古通作爪牙儀曹外郎載筆隨行軍司馬智且勇十四萬眾猶虎貔入蔡防賊獻太廟功無與比恩不訾帝曰汝度功第一汝從事愈宜爲辭愈拜稽首蹈且舞金石刻畫臣能爲古者世稱大手筆此事不系於職司當仁自古有不讓言訖屢頷天子頥公退齋戒坐小閣濡染大筆何淋漓防竄堯典舜典字塗攺淸廟生民詩文成破體書在紙淸晨再拜鋪丹墀表曰臣愈昧死上詠神聖功書之碑碑髙三丈字如鬥負以靈龜蟠以螭句奇語重諭者少讒之天子言其私長繩百尺拽碑倒麁砂大石相磨治公之斯文若元气先時巳入人肝脾湯盤孔鼎有述作今無其器存其辭嗚呼聖皇及聖相相與烜赫流淳熈公之斯文不示後曷與三五相攀追願書萬本頌萬過口角流沫右手胝傳之七十有三代以爲封禪玉檢明堂基】

天以唐克肖其徳聖子神孫繼繼承承於千萬年敬戒不怠全付所覆四海九州罔有內外悉主悉臣髙祖太宗旣除旣治髙宗中睿休養生息至於宗受報収功極熾而丰物眾地大孽牙其間肅宗代宗徳祖順考以勤以容大慝適去稂莠不薅【詩以薅荼蓼薅奴豆切除田艸也】相臣將臣文恬武嬉習熟見聞以爲當然睿聖文武皇帝【下或有陛下字非是元和三年正月受尊號】旣受羣臣朝乃考圖數貢【或無乃字數色阻切】曰嗚呼天旣全付予有家今傳次在予予不能事事其何以見於郊廟羣臣震懾奔走率職【或無奔率二字】明年平夏【永貞元年八月夏綏銀節度畱後李惠琳叛元和元年三月兵馬使張承全討斬之】又明年平蜀【永貞元年八月劍南節度使韋臯卒行軍司馬劉辟自稱畱後元和元年九月東川節度使髙崇文擒辟以獻蜀下方有西川字云劉辟求都統三川方圍梓州而敗亂固不及他郡也今按旣圍梓州則亂已及東川矣方說非是】又明年平江東【元和二年十月鎭海軍節度使李錡反大將張子良執錡以獻】又明年平澤潞遂定易定【元和五年十月義成節度使張茂昭以易定二州歸於有司】致魏博貝衛澶相【元和七年十月魏博節度使田正以所管六州歸於有司澶澶淵也說文澶淵水在宋左氏盟於澶淵澶音蟬】無不從志皇帝曰不可究武【究或作窮】予其少息九年蔡將死蔡人立其子元濟以請不許【元和九年間八月彰義節度使吳少陽卒其子元濟攝蔡州刺史匿喪以病聞自領軍務表請主兵上不許】遂燒舞陽犯葉襄城【城上或有等字洪云此謂葉與襄城耳等字非是】以動東都放兵四劫皇帝歷問於朝一二臣外【或作外臣杭苑無外字今按此句若作外臣則當時朝臣自以伐蔡爲不可非獨外臣也若作一二臣則當時舉朝之臣皆以伐蔡爲不可又非獨一二人也考之下文所謂一二臣同不爲無助者又正指武元衡裴度一二人贊伐蔡之謀者而言則此乃謂惟一二臣以爲可而其外羣臣皆以爲不可耳諸本作外臣及無外字皆非是惟作臣外者得之】皆曰蔡帥之不廷授於今五十年【帥或作師於或作於】傳三姓四將【廣徳元年七月以李忠臣爲淮西節度使也貞元二年四月以陳奇十月以吳少誠爲之是爲三姓大歷十四年三月忠臣爲其將李希烈所逐自爲節度忠臣希烈少誠少陽是爲四將】其樹本堅兵利卒頑不與他等因撫而有順且無事大官臆決唱聲萬口和附並爲一談【並或作並】牢不可破皇帝曰惟天惟祖宗所以付任予者庶其在此予何敢不力【天上或有夫字非是或無何字】況一二臣同不爲無助【不上或有固字】曰光顏汝爲陳許帥【元和九年十月以陳州刺史李光顏爲忠武節度使忠武管陳許二州】維是河東魏博郃陽三軍之在行者汝皆將之【元和十年正月命宣武等十六道進軍討元濟以光顏等分掌行營二月命神策軍郃陽鎭遏將索日進以涇原兵六百人防李光顏郃陽左馮翊郃陽縣郃或作涇非是】曰重汝故有河陽懷今益以汝【元和九年防八月以河陽節度使烏重爲汝州刺史充河陽懷汝節度使徙汝州】維是朔方義成陜益鳯翔延慶七軍之在行者汝皆將之【義成管鄭滑二州陜益卽劍南東西川延屬鄜坊丹延節度使慶屬邠寧節度使延慶本或作鄜延寧慶】曰洪汝以卒萬二千屬而子公武往討之【元和十年九月以宣武節度使韓爲淮西諸軍都統請使子公武以兵萬三千防蔡下歸財與糧以濟諸軍屬下或有集字或在公武下皆非是】曰文通汝守壽【元和十年二月以左金吾大將軍李文通爲壽州團練使】維是宣武淮南宣歙浙西四軍之行於壽者汝皆將之【西下或有徐泗字四或作五皆非是行上或有在字】曰道古汝其觀察鄂嶽【元和十一年以黔州觀察使李道古爲鄂嶽觀察使】曰愬汝帥唐鄧隨【元和十一年十二月以太子詹事李愬爲唐鄧隨節度使】各以其兵進戰曰度汝長禦史其往視師【謂度爲禦史中丞故雲長元和十年五月上遣度詣行營宣慰察用兵形勢】曰度惟汝予同【汝下有一與字】汝遂相予【元和十年六月以度爲中書侍郎同平章事】以賞罰用命不用命曰汝其以節都統諸軍【節下或有度字諸方作討今按前軰有引左傳討其軍寔爲討軍之證者恐未必然若必作討則秦之罘刻石自有遂發討師之語而晉官冇都督徵討諸軍事皆足爲證不必引左傳卻不相似也但公所作韓碑但云都統諸軍則作討者爲誤矣不可以偶有旁證而彊引以從之也】曰守謙汝岀入左右汝惟近臣其往撫師【元和十一年十一月上命知樞密梁守謙宣慰因畱監其軍汝惟或作惟汝】曰度汝其往衣服飲食予士無寒無饑【或無服飲字或無服字有飲字或無衣服字寒下或無無字】以旣厥事遂生蔡人賜汝節斧通天禦帯衛卒三百【元和十二年八月度赴淮西詔以神策軍三百人衛從賜以犀帯】凡玆廷臣汝擇自從惟其賢能無憚大吏【元和十二年七月度以宰相出爲淮西宣慰處置使度奏刑部侍郎馬摠爲副使右庶子韓愈爲行軍司馬判官書記】庚申予其臨門送汝【度行上禦通化門送之】曰禦史予閔士夫夫戰甚苦自今以往非郊廟祠祀其無用樂【或無其字】顏武合攻其北大戰十六得柵城縣二十三降人卒四萬【或無人字此謂降其民與卒也故下語皆不再出人卒字今按莊子云人卒𨿽眾公語亦有自也】道古攻其東南八戰降萬三千【降下或有卒字】再入申破其外城【元和十二年道古攻申州克其外郭】文通戰其東十餘遇降萬二千愬入其西得賊將輙釋不殺【元和十二年五月淮西騎將李祐率士卒刈麥於張柴村李愬令廂虞史用誠生擒以歸待以客禮】用其策戰比有功【比或作皆】十二年八月丞相度至師【或作帥非是】都統責戰益急顏武合戰益用命元濟盡並其眾洄曲以備【四月蔡人董昌齡以郾城降李光顏引兵入據之元濟甚懼時董重質將騎軍守洄曲元濟悉發親近及守城卒詣重質以拒之洄或作廻今按洄與史合】十月壬申愬用所得賊將自文城因天大雪疾馳百二十里用夜半到蔡破其門取元濟以獻盡得其屬人卒辛已丞相度入蔡【度建彰義軍節將降卒萬餘人入城】以皇帝命赦其人淮西平大饗賚功師還之日因以其食賜蔡人凡蔡卒三萬五千其不樂爲兵願歸爲農者十九【或無歸字】悉縱之斬元濟京師【濟下或有於字十一月丙戌朔禦興安門受淮西之俘以元濟徇兩市斬之於獨桞樹】冊功加侍中愬爲左僕射帥山南東道【制加愬檢校尙書左僕射襄州刺史充山南東道節度襄鄧隋唐復郢均房觀察使涼國公】顏皆加司空【李光顏烏重並檢校司空光顏封武威郡公重邠國公】公武以散騎常侍帥鄜坊丹延【以宣武軍都虞韓公武爲檢校左散騎常侍鄜州刺史鄜坊丹延節度使】道古進大夫文通加散騎常侍丞相度朝京師進封晉國公【或無國字】進階金紫光祿大夫以舊官相【度歸京師十二月制加彰義軍節度申光蔡溵觀察使充淮西宣慰處置等使朝議大夫門下侍郎平章事兼蔡州刺史蔡州平防勲進度金紫光祿大夫依前門下侍郎文館大學士仍賜上柱國封晉國公食邑三千戶】而以其副摠爲工部尙書領蔡任【以蔡州畱後馬摠檢校工部尙書爲蔡州刺史彰義節度使】旣還奏羣臣請紀聖功被之金石皇帝以命臣愈【或無以字】臣愈再拜稽首而獻文曰唐承天命遂臣萬邦【或作方】孰居近土襲盜以狂往在宗【在方作居云唐人多以在爲居公本政亦曰居我其周從是也今按以在爲居亦艸書之誤本政居字已論於本篇方說非是】崇極而圯河北悍驕【安史旣平燕趙魏相繼而起】河南附起【謂汴蔡之屬居河南者】四聖不宥【肅代徳順】屢興師徵有不能尅益戍以兵夫耕不食婦織不裳輸之以車爲卒賜糧外多失朝曠不嶽狩百怠官事亡其舊【百怠官或作百司官亡或作忘】帝時繼位【憲宗】顧瞻咨嗟惟汝文武孰卹予家旣斬吳蜀旋取山東【吳蜀或作蜀吳取或作出】魏將首義六州降從淮蔡不順自以爲彊提兵叫讙欲事故常始命討之遂連姦鄰陰遣刺客來賊相臣【元和十年六月宰相武元衡入朝東平李師道遣刺客暗中突出射之】方戰未利內驚京師羣公上言【公或作臣】莫若惠來帝爲不聞與神爲謀乃相同徳【乃或作及非是】以訖天誅乃敕顏愬武古通咸統於【謂以韓爲都統】各奏汝功【奏或作走非是】三方分攻【三方卽上所言顏武攻其北道古攻其東南文通戰其東也】五萬其師大軍北乘厥數倍之常兵時曲【元和十年五月光顏大破賊黨於時曲】軍士蠢蠢旣翦陵云【元和十一年九月光顏奏防陵云棚】蔡卒大窘勝之邵陵【勝或作遂又作翦】郾城來降自夏入秋復屯相望【入或作及復或作復】兵頓不勵告功不時帝哀徵夫命相往釐士飽而歌馬騰於槽試之新城賊遇敗逃盡抽其有聚以防我西師躍入道無畱者頟頟蔡城【書防晝夜頟頟注肆惡無休息頟與額同】其壃千里【壃或作疆】旣入而有莫不順俟帝有恩言相度來宣誅止其魁釋其下人【釋其或作釋於】蔡之卒夫投甲呼舞蔡之婦女迎門笑語蔡人告饑船粟往哺蔡人告寒賜以繒布【賜以或作詔賜非是】始時蔡人禁不往來今相從戲裏門夜開始時蔡人進戰退戮今旰而起左飱右粥【旰或作眠飱或作餐舊本皆作飱今按還予授子之粲兮傳云餐粲也史記餐未及下咽酒未及濡唇漢書令其禆將傳餐則餐字亦有義公祭鄭夫人文念寒而衣念饑而餐同以衣對餐也或當作餐】爲之擇人以收餘憊【收或作牧】選吏賜牛敎而不稅蔡人有言始迷不知今乃大覺羞前之爲蔡人有言天子明聖不順族誅順保性命汝不吾信視此蔡方孰爲不順往斧其吭【古郎切】凡叛有數聲勢相倚吾彊不支汝弱奚恃其告而長而父而兄【或作及汝父兄】奔走偕來【或作來偕】同我太平淮蔡爲亂天子伐之旣伐而饑天子活之始議伐蔡卿士莫隨旣伐四年大小並疑不赦不疑由天子明凡此蔡功惟斷乃成旣定淮蔡【或作淮蔡旣定】四夷畢來【力知切至也還也左氏於思於思棄甲復來】遂開明堂坐以治之

東雅堂昌黎集注卷三十

欽定四庫全書

東雅堂昌黎集注卷三十一

碑志

南海神廟碑【此碑石刻其首云使持節袁州諸軍事守袁州刺史韓愈撰使持節循州諸軍事守循州刺史陳諫書並篆額其後云元和十五年十月一日建歐陽公云昌黎集類多訛舛惟南海碑不舛者以石刻人家多有故也石刻與刋夲異者今注於下蘇內翰嘗移書楊康公使遷廟文登因古廟而新之楊不從故蘇詩云退之仙人也防戲於斯文笑談岀奇偉鼓舞南海神神或作東】

海於天地間爲物最鉅自三代聖王莫不祀事考於傳記而南海神次最貴在北東西三神河伯之上號爲祝融【太公金匱雲南海之神曰祝融東海之神曰勾芒北海之神曰顓頊西海之神曰蓐収今按東海神名阿明南海祝融西海巨乘北海禺彊亦見飬生雜書然公言南海神次最貴則是據太公書矣】天寶中天子以爲古爵莫貴於公侯故海嶽之祝【或作祀】犧帛之數放而依之所以致崇極於大神今王亦爵也而禮海嶽尙循公侯之事虛王儀而不用非致崇極之意也由是冊尊南海神爲廣利王【天寶十載正月封東海廣徳王南海廣利王西海廣潤王北海廣澤王冊詔也】祝號祭式與次俱升【或作升武徳貞觀之制四海年別一祭各以五郊迎气日祭之祀官以當界都督刺史充至是封王分命卿監十三人取三月十七日一時備禮兼冊制祭其祭儀具開元禮】因其故廟易而新之在今廣州治之東南海道八十里扶胥之口黃木之灣常以立夏气至命廣州刺史行事祠下事訖驛聞而刺史常節度五嶺諸軍仍觀察其郡邑【唐制嶺南爲五府而嶺南節度使觀察四府事】於南方事無所不統地大以遠故常選用重人旣貴而富且不習海事又當祀時海常多大風將往皆憂慼旣進觀顧怖悸故常以疾爲觧【或作辭】而委事於其副其來已久故明宮齋廬上雨旁風無所蓋障牲酒瘠酸取具臨時水陸之品狼藉籩豆薦祼興俯不中儀式吏滋不供【滋或作玆供從石本作恭誤】神不顧享盲風怪雨【或謂祕閣本盲作蝱字見呂氏春秋考石本只作盲月令盲風至注疾風也山海經符陽之山多怪雨風雲之所岀也】發作無節人防其害元和十二年始詔用前尙書右國子祭酒魯國孔公爲廣州刺史兼禦史大夫以殿南服【天寶十二載七月以孔戣爲嶺南節度使殿定也詩殿天子之邦按戣傳先是奉詔禱南海神多令從事代祠戣每受詔自犯風波而往韓愈在潮州作詩以美之傳所謂詩豈公此作耶殿丁練切】公正直方嚴中心樂易秪愼所職治人以明事神以誠內外單盡不爲表襮至州之明年將夏祝冊自京師至吏以時告公乃齋祓視冊誓羣有司曰冊有皇帝名乃上所自署其文曰嗣天子某謹遣官某敬祭【唐制嶽瀆以上祝版禦署附中使送往其上或有具字或作且字官上或有某字今按其上宜有且字然石本無之不欲增也官上某字石本無之或以爲用左傳其官臣偃之語】其恭且嚴如是敢有不承明日吾將宿廟下以供晨事明日吏以風雨白不聽於是州府文武吏士凡百數交謁更諌皆揖而退公遂陞舟風雨少弛櫂夫奏功云陰觧駮日光穿漏波伏不興省牲之夕載暘載陰將事之夜天地開除月星明穊【幾利切說文稠也選何晏景福殿賦穊若幽星之纚連李善音古愛切蜀本作槪非是】五鼓旣作牽牛正中【月令季春之月旦牽牛中上文言立夏行事正此時也】公乃盛服執笏以入卽事文武賔屬俯首聽位各執其職牲肥酒香罇爵靜潔降登有數神具醉飽【具或作其】海之百靈祕怪慌惚畢出蜿蜿虵虵來享飲食【慌或作恍虵虵或作蜒蜒享或作慕蜿音鴛蜒音延】闔廟旋艫【音盧】祥飈送颿【與帆同】旗纛旄麾飛揚晻藹鐃鼓嘲轟髙管噭噪【音叫】武夫奮櫂工師唱和穹龜長魚踴躍後先乾端坤倪軒豁呈露祀之之歳【祀之石本作祝令按祝當作祀其理甚明或疑誤刻今攺從諸本】風災熄滅人厭魚蟹五穀胥熟明年祀歸【祀諸本石本皆同方作祝誤】又廣廟宮而大之治其庭壇攺作東西兩序齋庖之房百用具修明年其時公又固往不懈益防歳仍大和耋艾歌詠始公之至盡除他名之稅罷衣食於官之可去者四方之使不以資交以身爲帥燕享有時賞與以節公藏私蓄上下與足於是免屬州負逋之緡錢廿有四萬米三萬二千斛【廿有四萬或作十有八萬廿方誤作二十三或作八】賦金之州耗金一歳八百困不能償皆以丐之【丐一作正】加西南守長之俸【西南或作四面】誅其尢無良不聽令者由是皆自重愼法人士之落南不能歸者與流徙之冑百廿八族用其才良而廩其無告者其女子可嫁與之錢財令無失時【嫁下或有者字石本無方誤也時或作所】刑徳並流方地數千里不識盜賊山行海宿不擇處所事神治人其可謂備至耳矣【或無其字或無耳字】咸願刻廟石以著厥美而系以詩乃作詩曰

南海陰墟【陰或作之】祝融之宅卽祀於旁帝命南伯吏惰不躬正自今公明用享錫右我家邦【右或作祐】惟明天子惟愼厥使我公在官神人致喜海嶺之陬旣足旣濡胡不均俾執事樞公行勿遲公無遽歸匪我私公神人具依【今按此文石本今最易得而方本失考者凡五條然則它云石本者恐亦不能無謬也】

處州孔子廟碑【此篇方從石本碑記不載年月日第云朝散大夫國子祭酒賜紫金魚袋韓愈撰公爲祭酒在元和十五年】

自天子至郡邑守長通得祀而徧天下者惟社稷與孔子爲然而社祭土稷祭谷【爲或作焉然字屬下句而社方無而字句上方有而字皆非是】句龍與棄乃其佐享非其專主又其位所不屋而壇豈如孔子用王者事巍然當座以門人爲配【杜牧雲稱夫子之尊莫如韓吏部蓋公作此碑云社稷不屋而壇孔子用王者事巍然當座以門人爲配也張文潛曰廟貌之設起於後世如祭天地亦不屋而壇耳開元二十七年八月追諡孔子文宣王南面而坐以顏子配享】自天子而下北靣跪祭【跪祭或作拜跪薦祭】進退誠敬禮如親弟子者句龍棄以功孔子以徳固自有次第哉自古多有以功徳得其位者不得常祀句龍棄孔子皆不得位而得常祀然其祀事皆不如孔子之盛【不如或作無如】所謂生人以來未有如孔子者【人或作民以或作已孔或作夫】其賢過於堯舜遠者此其效歟【邵太史曰歐陽公平生尊用韓退之於其學無少異然退之處州孔子廟碑云云永叔作谷城縣夫子廟記乃云後之人徒見官爲立祠而州縣莫不祭之夫子之尊由此爲盛甚者乃謂生𨿽不得位而歿有所享以爲夫子榮謂有徳之報𨿽堯舜莫若何其謬論者歟是歐陽以退之爲謬矣𨿽然韓與歐其尊夫子之心則一也嚴氏曰孟子之文杜牧之云自古稱夫子者多矣稱夫子之徳莫如孟子稱夫子之尊莫如韓吏部】郡邑皆有孔子廟或不能修事𨿽設博士弟子或役於有司名存實亡失其所業獨處州刺史鄴侯李繁至官【繁鄴侯泌之子】能以爲先旣新作孔子廟又令工攺爲顏子至子夏十人像【令或作命顏子或作顏回】其餘六十子【子上或有二字】及後大儒公羊髙左丘明孟軻荀況伏生毛公韓生董生髙堂生揚雄鄭等數十人【貞觀二十一年詔左丘明公羊髙毛萇鄭伏勝髙堂生等二十二人春秋行釋奠之禮而無孟軻荀況韓生董生揚雄等伏生卽伏勝毛公卽毛萇韓生名嬰董生名仲舒髙堂生能言禮見漢儒林傳】皆圖之壁選博士弟子必皆其人又爲置講堂【又爲字或在其中字下置或作設】教之行禮肄習其中置本錢廩米令可繼處以守廟成躬率吏及博士弟子入學行釋菜禮【菜或作奠歐陽曰釋奠菜祭之略者也古者士之見師以菜爲摯故始入學者必釋菜以禮其先師其學官四時之祭乃皆釋菜釋奠有樂無屍而釋菜無樂則又其略也】耆老嘆嗟其子弟皆興於學鄴侯尙文其於古記無不貫逹故其爲政知所先後可歌也已乃作詩曰

惟此廟學鄴侯所作厥初庳下【庳音卑又音婢】神不以宇生師所處【生或作先】亦窘寒暑乃新斯宮神降其獻講讀有常不誡用勸掲掲元哲【掲居謁切又音傑又音羯】有師之尊羣聖嚴嚴大法以存像圖孔肖咸在斯堂以瞻以儀俾不惑忘【惑或作或】後之君子無廢成羙琢詞碑石以贊攸始

柳州羅池廟碑【此篇方從石本羅池神子厚也其碑石本首云尙書吏部侍郎賜紫金魚袋韓愈撰中書舍人史館修撰賜紫金魚袋沈傳師書其後云朝議郎桂管觀察使試太常寺協律郎上柱國陳曽篆額長慶元年正月十一日桂管都防禦先鋒兵馬使朝散大夫試左衛長史孫季雄建立歐陽集古錄羅池碑後題雲長慶元年正月建按穆宗實錄長慶二年二月傳師爲中書舍人史館修撰九月愈遷吏部時愈未爲吏部沈亦未爲舍人當是長慶二年則二君官正與此碑同其書元年正月蓋傳模者誤按舊史公傳雲南人妄以柳宗元爲羅池神而愈撰碑以寔以蓋以是罪公而新史書其事於子厚傳無所褒貶元祐七年六月詔賜唐栁州刺史羅池神廟爲靈文之廟以郡人言其雨暘應祈故也田表聖書其碑陰雲子厚終於柳州以精多魄彊爲羅池之神昌黎敍其事而銘之大意謂子厚宏深之量昭明之識當爲星辰爲嶽瀆胡爲在柳州之陋爲神其所以推尊甚大石敏若此世以公此文爲語怪非也士有抱負不克施遭流落以死爲明神烈巍峩廟食理也李衞公竄海上死矣其精魄凜然尙能使犬防餘黨破膽於夢中不然退之豈矯誣柳州以求異乎晁氏曰此非銘羅池神之文弔宗元之文也】

羅池廟者故刺史栁侯廟也栁侯爲州【元和十年三月以永州司馬栁宗元爲栁州刺史】不鄙夷其民動以禮法三年民各自矜奮【下或有曰字今按宜有曰字然石本無之不欲補也】玆土𨿽遠京師吾等亦天氓今天幸惠仁侯若不化服我則非人於是老少相教語莫違侯令凡有所爲於其鄕閭及於其家皆曰吾侯聞之得無不可於意否莫不忖度而後從事凡令之期民勸趨之無有後先必以其時於是民業有經公無負租流逋四歸樂生興事宅有新屋步有新船【步或作渉栁子厚鐵鑪步志曰江之滸凡舟可溯而上下曰步今按孔戣志亦有泊步字】池園潔修豬牛鴨雞肥大蕃息子嚴父詔婦順夫指嫁娶葬送各有條法岀相弟長入相慈孝先時民貧以男女相質久不得贖盡沒爲隸我侯之至按國之故以傭除本悉奪歸之大修孔子廟城郭巷道皆治使端正【巷道或作道巷】樹以名木栁民旣皆悅喜嘗與其部將魏忠謝寧歐陽翼飲酒驛亭【嘗或作常】謂曰吾棄於時而寄於此與若等好也明年吾將死死而爲神後三年爲廟祀我及期而死【元和十四年十月宗元卒】三年孟秋辛卯【長慶三年也】侯降於州之後堂歐陽翼等見而拜之其夕夢翼而告曰館我於羅池其月丙辰廟成大祭過客李儀醉酒慢侮堂上得疾扶岀廟門卽死明年春魏忠歐陽翼使謝寧來京師請書其事於石餘謂栁侯生能澤其民死能驚動福禍之以食其土【福禍或作禍福】可謂靈也已作迎享送神詩遺栁民俾歌以祀焉而並刻之栁侯河東人諱宗元字子厚賢而有文章嘗位於朝光顯矣已而擯不用其辭曰

荔子丹兮蕉黃【蕉下或有葉字或有子字】雜肴蔬兮進侯堂侯之船兮兩旗度中流兮風泊之待侯不來兮不知我悲侯乘駒兮入廟慰我民兮不嚬以笑鵝之山兮栁之水桂樹團團兮白石齒齒侯朝岀遊兮暮來歸春與猨吟兮秋鶴與飛【或作秋與鶴飛今按歐公以此句爲石本之誤沈存中云非也倒用鶴與兩字則語勢愈健如楚詞云吉日辰良也但此石本團團字初誤刻作團圓後鐫攺之今尙可見則亦石本不能無誤之一證也】北方之人兮爲侯是非千秋萬歳兮侯無我違福我兮壽我驅厲兮山之左下無苦濕兮髙無干秔稌充羨兮【秔音庚稌徒古切又音土】蛇蛟結蟠我民報事兮無怠其始自今兮欽於世世

黃陵廟碑【此篇方從石本曽子開曰湘水出全瀟水出道二水至永合而爲一以入洞庭黃陵廟在瀟湘之尾洞庭之口孫氏曰廟在潭州之湘陰縣北八十里或云在嶽州首題云通議大夫守尙書兵部侍郎上柱國賜紫金魚袋韓愈撰正議大夫守潭州刺史兼禦史中丞湖南都團練觀察安撫使上柱國賜紫金魚袋沈傳師書今本多誤據歐陽公集古錄云當以碑爲正】

湘旁有廟曰黃陵【筆墨閒錄云黃陵廟碑首言湘旁卽龜策傳言江旁老人也】自前古以祠堯之二女舜二妃者庭有石碑【石或作古或無此字】斷裂分散在地其文剝缺考圖記言漢荊州牧劉表景升之立【表字景升東漢末爲荊州刺史】題曰湘夫人碑今驗其文乃晉太康九年又其額曰虞帝二妃之碑非景升立者秦博士對始皇帝云湘君者堯之二女舜妃者也【事見史記秦始皇廿七】劉向鄭亦皆以二妃爲湘君而離騷九謌旣有湘君又有湘夫人王逸之觧以爲湘君者自其水神而謂湘夫人乃二妃也從舜南徵三苗不及【或作返據下文當作及】道死沅湘之間山海經曰洞庭之山帝之二女居之郭璞疑二女者帝舜之後【石本書璞作朴唐人多然下文掲陽亦作楬陽】不當降小水爲其夫人【小水或作小君考山海經作小水是也】因以二女爲天帝之女以余考之璞與王逸俱失也堯之長女娥皇爲舜正妃故曰君其二女女英自宜降曰夫人也故九謌辭謂娥皇爲君謂女英帝子【帝上或有爲字】各以其盛者推言之也禮有小君君母明其正自得稱君也【或無君母二字】書曰舜陟方乃死傳謂舜升道南方以死【升或作升】或又曰舜死葬蒼梧二妃從之不及溺死沅湘之間余謂竹書紀年【紀年書名晉太康元年汲郡人發冢得之起夏殷至魏哀王以竹簡寫之故謂之竹書】帝王之沒皆曰陟陟升也謂升天也書曰殷禮陟配天言以道終其徳恊天也書紀舜之沒云陟者與竹書周書同文也其下言方乃死者所以釋陟爲死也地之勢東南下如言舜南巡而死宜言下方不得言陟方也以此謂舜死蒼梧於時二妃從之不及而溺者皆不可信【溺下或有死字】二妃旣曰以謀語舜脫舜之厄成舜之聖堯死而舜有天下爲天子二妃之力宜常爲神食民之祭今之渡湖江者莫敢不進禮廟下【湖或作潮非是又或作湘】元和十四年春餘以言事得罪黜爲潮州刺史其地於漢南海之掲陽【漢地理誌南海郡有唐爲潮州掲陽縣至石本掲作掲音竭】厲毒所聚懼不得脫死過廟而檮之其冬移袁州刺史明年九月拜國子祭酒【元和十四年十月以赦令量移袁州明年九月自袁州召爲國子祭酒】使以私錢十萬抵嶽州願易廟之圯桷腐瓦於刺史王堪【刺史王堪上或有州字】長慶元年刺史張愉自京師往與愉故善【與上或有餘字今按此合有餘字然石本無之不欲補也】謂曰丐我一碑石載二妃廟事且令後世知有子名愉曰諾旣至州報曰碑謹具遂篆其事俾刻之

唐故江南西道觀察使中大夫洪州刺史兼禦史中丞上柱國賜紫金魚袋贈左散騎常侍太原王公神道碑銘【王仲舒爲連州司戶公令連之陽山仲舒觀察江西公爲袁州刺史公旣爲作燕喜亭記修滕王閣記今志其墓又書神道碑新史並取公碑志作傳】

王氏皆王者之後在太原爲姬姓【或無之字周靈王太子晉以直諫廢爲庶人時人號曰王家因以爲氏】春秋時王子成父敗狄有功【左氏文十一年鄋瞞侵齊王子成父獲其弟曰榮如】因賜氏厥後世居太原至東漢隱士烈【烈字彥方東漢有傳】博士徵不就居祁縣【後漢徵君霸始居太原霸子殷別居祁縣】因號所居鄕爲君子【下或有鄕字】公其君子鄕人也魏晉渉隋世有名人國朝大王父暕【古限切】歷禦史屬三院止尙書郎【三院謂侍禦史殿中侍禦史監察禦史暕終比部員外郎】生景肅守三郡終傅涼王生政襄鄧等州防禦使鄂州采訪使贈吏部尙書公尙書之弟某子公諱仲舒字中【蜀作諱中字某後墓志同今按上句已有公字此不當再出當刪然無別本可據姑存之】少孤奉母夫人家江南讀書著文其譽藹鬰當時名公皆折官位軰行【下浪切】願爲交貞元初射策拜左拾遺【貞元十年十二月仲舒中賢良方正直言極諫科起拜拾遺】與陽城合遏裴延齡不得爲相徳宗初怏怏無柰久而嘉之【或無而字之或作其下又有直字】其後入閤徳宗顧列謂宰相曰第防人必王某也果然月餘特攺右補闕【或無右字】遷禮部考功吏部三員外郎在禮部奏議詳雅省中伏其能【伏或作服】在考功吏部提約明故吏無以欺同列有恃恩自得者眾皆媚承公嫉其爲人不直視【或作人字】由此貶連州司戶【貞元十九年王叔文用事中自吏部員外郎責連州司戶】移防州司馬又移荊南因佐其節度事【或無事字】爲參謀【爲荊南節度裴均參謀】得五品服放迹在外積四年元和初収拾俊賢徴拜吏部員外郎未防爲職方郎中知制誥友人得罪斥逐後其家親知過門縮頸不敢視公獨省問爲計度論議直其寃由是出爲峽州刺史【峽或作硤友人楊憑也】轉廬州未至丁母夫人憂服除又爲婺州時疫旱甚人死亡且盡公至多方救活天遂雨疫定比數年裏閭完復制使出巡人塡道迎顯公徳【顯或作頌】事具聞就加金紫轉蘇州變其屋居以絕火延隄松江路害絕阻滯【火上或有其字阻或作沮】秋夏賦調自爲書與人以期吏無及門而集政成爲天下守之最【政或作化】天子曰王某之文可思最宜爲誥有古風豈可久以吏事役之復拜中書舍人旣至京師儕流無在者視同列皆邈然少年益自悲而謂人曰豈可復治筆硯於其間哉上若未棄臣宜用所長在外久周知俗之利病【或無利字非是】俾治之當不自愧宰相以聞遂得觀察江南西道【元和十五年六月除江西觀察使】奏罷酤錢九千萬【千或作十】軍息之無已掌吏壞產猶不釋囚之公至脫械不問人遭水旱賦窘公曰我且減燕樂絕他用錢可足乎遂以代之【或無足字代下無之字】罷軍之息錢【息上或有日字】禁浮屠誑誘壊其捨以葺公宇三年法大成錢余於庫粟余廩【廩上或有於字】人享於田廬謳謡於道途天子復思且徴以代虛吏部左丞位以待之長慶三年十一月十七日薨於洪州年六十二上哀慟輟朝贈左散騎常侍某日歸於某處【長慶四年二月河南下或無於字】某旣以公之徳刻而藏之墓矣子初又請詩以揭之【仲舒七子初哲貞泰復洄旣上或無某字某或作愈】詞曰

生人之治本乎斯文有事其末而忘其源切近昧陋道由是堙有志其本而泥古陳當用而迂乖戾不伸較是二者其過也均有羙王公志儒之本逹士之經秩秩而積涵涵而停韡爲華英【韡爲諸本作韡而華英作英華】不矜不盈孰播其馨孰發其明介然而居士友以傾敷文帝階擢列侍從以忠遠名有直有諷辧遏堅懇【或作聖邈】巨邪不用秀出班行乃動帝目帝省竭心恩顧日渥翔於郎署騫於禁密發帝之令簡古而蔚不比於權以直友寃敲撼挫揠竟遭斥奔久淹於外歷守大藩所至極思必悉利病萎枯以膏燠暍以醒【暍或作暘】坦之敞之必絕其徑浚之澄之使安其泳帝思其文復命掌誥公潛謂人此職宜少豈無凋郡庸以自效上借其實【借或作籍】俾統於洪逋滯攸除姦訛革風袪蔽於目釋負於躬方乎所部【乎或作平】禁絕浮屠風雨順易秔稻盈疇人得其所乃恬乃謳【所或作饒謳或作謡】化成有代思以息勞虛位而竢奄忽滔滔【奄忽或作勿隨】維徳維績志於斯石日遠彌髙【方云此銘有美王公不用韻末章三語分兩韻例又異也今按銘之卒章績石二句𨿽自叶韻而末句髙字仍與勞滔韻葉非有異也】

東雅堂昌黎集注卷三十一

欽定四庫全書

東雅堂昌黎集注卷三十二

碑志

司徒兼侍中中書令贈太尉許國公神道碑銘【韓新史有傳多取碑詞傳間有誤處當以碑爲正蓋淮西之役爲行營都統公爲行軍司馬其知非一日也】

韓姬姓以國氏【國下或有爲字今按以國氏春秋傳語唐韻云韓姓出自唐叔虞之後曲沃桓叔之子萬食邑於韓因以爲氏】其先有自潁川徙陽夏者【夏音假】其地於今爲陳之太康【秦滅韓以其地爲潁川郡陽夏隋攺爲太康】太康之韓【新舊史皆言滑州匡城人】其稱蓋久然自公始大著公諱公之父曰海爲人魁偉沈塞以武勇遊仕許汴之間寡言自可不與人交眾推以爲鉅人長者【交或作校以上文自可言之作不與人交爲是今以下文長者言之又似作不與人校爲是更詳之鉅上或無爲字或無以鉅人三字而爲上有之字或並無以爲鉅人四字】官至遊撃將軍贈太師娶鄕邑劉氏女生公是爲齊國太夫人夫人之兄曰司徒佐【復出夫人字或作齊國】有功建中貞元之間【功下或有於字】爲宣武軍帥有汴宋亳潁四州之地兵士十萬人公少依舅氏讀書習騎射事親孝謹偘偘自將【偘偘或作侃字侃與偘同】不縱爲子弟華靡遨放事【縱或作從】岀入敬恭軍中皆目之嘗一抵京師就明經試退曰此不足發名成業復去從舅氏學將兵數百人【兵下或有將字】悉識其材鄙怯勇指付必堪其事司徒嘆奇之士卒屬心【屬之欲切】諸老將皆自以爲不及【或無皆字】司徒卒【貞元八年二月佐卒】去爲宋南城將【佐卒年四月以其子士寧代爲使九年十二月軍亂逐士寧以副使李萬榮爲使出爲宋州南城將】比六七歳汴軍連亂不定貞元十五年劉逸淮死【九月劉卒】軍中皆曰此軍司徒所樹必擇其骨肉爲士卒所慕賴者付之【肉下或有而字】今見在人莫如韓甥且其功最大而材又俊卽柄授之而請命於天子天子以爲然遂自大理評事拜工部尙書代逸淮爲宣武軍節度使【事逸淮爲都知兵馬使逸淮死汴軍懷佐之惠以長厚共請爲畱後環監軍請表其事朝廷許之自試大理評事檢校工部尙書充宜武軍節度副大使知節度事】悉有其舅司徒之兵與地【其舅或作舅氏】當此時陳許帥曲環死而吳少誠反【或無而字】自將圍許求援於逸淮防之以陳歸汴使數軰在館公悉驅出斬之選卒三千人防諸軍撃少誠許下少誠失勢以走河南無事公曰自吾舅歿五亂於汴者吾苗薅而髮櫛之防盡【苗薅而髮櫛之淮南子語薅呼豪切】然不一揃刈不足令震駴【不下或無一字駴或作駭】命劉鍔以其卒三百人待命於門數之以數與於亂【上數上聲下數入聲與音預】自以爲功並斬之以徇血流波道自是訖公之朝京師廿有一年莫敢有讙呶叫號於城郭者【讙音歡呶尼交切】李師古作言起事【作或作詐】屯兵於曹以嚇滑師且告假道公使謂曰汝能越吾界而爲盜邪【盜上或無爲字】有以相待無爲空言滑師告急【師或作帥前滑帥字疑亦當作師急或作及】公使謂曰吾在此公無恐【無上或有安字】或告曰翦棘夷道兵且至矣請備之公曰兵來不除道也不爲應【爲下或有之字】師古詐窮變索遷延旋軍少誠以牛皮鞵材遺師古師古以鹽資少誠潛過公界覺皆畱輸之庫曰此於法不得以私相餽田正之開魏博【元和七年十月以田正爲魏博節度使】李師道使來告曰【元和元年閠六月東平帥李師古卒其弟師道代之】我代與田氏約相保援今正非其族【非其或作其非非是】又首變兩河事亦公之所惡我將以成徳合軍討之敢告公謂其使曰我不知利害知奉詔行事耳若兵北過河我卽東兵以取曹【兵以或作以兵非是】師道懼不敢動正以濟誅吳元濟也命公都統諸軍【元和十年九月以充淮西行營都統使】曰無自行以遏北冦公請使子公武以兵萬三千人防討蔡下歸財與糧以濟諸軍卒擒蔡姦【三千淮西碑作二千】於是以公爲侍中而以公武爲鄜坊丹延節度使【元和十二年十一月錄平淮西功加檢校司徒兼侍中封許國公罷都統公武檢校左散騎常侍充節度使】師道之誅公以兵東下進圍考城克之遂進廹曹曹冦乞降鄆部旣平公曰吾無事於此其朝京師天子曰大臣不可以暑行其秋之待公曰君爲仁臣爲恭可矣遂行旣至獻馬三千匹絹五十萬匹【五十或作七十】他錦紈綺纈又三萬金銀器千而汴之庫廐錢以貫數者尙餘百萬絹亦合百餘萬匹馬七千糧三百萬斛兵械多至不可數初公有汴【初公下或有之字】承五亂之後掠賞之餘且斂且給恆無宿儲【無上或有恆字】至是公私充塞至於露積不垣冊拜司徒兼中書令【三上章堅辭戎務願畱京師奉朝請八月守司徒兼中書令】進見上殿拜跪給扶贊元經體【元下或有老字非是】不治細防天子敬之元和十五年今天子卽位公爲冢宰【元和十五年正月穆宗卽位以攝冢宰】又除河中節度使【元和十五年六月以本官爲河中尹河中晉絳節度觀察等使】在鎭三年以疾乞歸復拜司徒中書令【長慶三年請罷戎鎭三表從之十月依前守司徒兼中書令】病不能朝以長慶二年十二月三日薨於永崇裏第年五十八天子爲之罷朝三日【年五十八或作年八十考新舊史定從今本或無天子爲之四字】贈太尉賜布粟【或作布帛按舊史實賜米千石賜下或有之字】其物有司官給之京兆尹監防明年七月某日於萬年縣少陵原京城東南三十里楚國夫人翟氏祔子男二人長曰肅元某官次曰公武某官肅元早死【或作歿】公之將薨公武暴病先卒公哀傷之月餘遂薨無子以公武子孫紹宗爲主後汴之南則蔡北則鄆二冦患公居間爲已不利卑身佞辭【卑或作畢】求與公好薦女請昏使日月至旣不可得則飛謀釣謗以間染我公先事候情【至旣或作旣至非是不可下或無得字釣或作鉤染或作諜先事候情或作先得事情侯或作後】壊其機牙姦不得發王誅以成最功定次孰與髙下公子公武與公一時俱授弓鉞處藩爲將疆土相望公武以母憂去鎭公母弟充自金吾代將渭北【元和十二年十一月以公武爲渭北鄜坊節度使十四年十一月以母憂去官十五年正月以弟充代公武鎭渭北】公以司徒中書令治蒲於時弟充自鄭滑節度平宣武之亂以司空居汴【長慶二年七月汴州逐節度李願立牙將李岕爲畱後充自義成節度徙鎭宣武八月汴州監軍斬岕降充入汴州詔加充檢校司空】自唐以來莫與爲比公之爲治嚴不爲煩止除害本不多敎條與人必信吏得其職賦入無所漏失人安樂之在所以富公與人有畛域【畛或作軫非是】不爲戲狎人得一笑語重於金帛之賜其罪殺人不發聲色問法何如不自爲輕重【或無自爲字非是】故無敢犯者其銘曰在貞元世汴兵五猘【居例切狂犬也】將得其人眾乃一愒【愒息也與憩同詩不尙愒焉愒丘例切】其人爲誰韓姓許公磔其梟狼【磔陟格切】養以雨風桑谷奮張厥壤大丰貞元元孫【貞元皇帝之孫憲宗】命正我宇公爲臣宗處得地所河流兩壖【壖江河邊地前漢坐侵廟壖爲宮壖而緣切】盜連爲羣雄唱雌和首尾一身公居其間爲帝督姦察其嚬呻與其睨眴【淮南子視焉無眴邪視也睨音詣眴音荀】左顧失視右顧而跽【巨幾切】蔡先鄆鉏三年而墟槁幹四呼終莫敢濡常山幽都【常山成徳軍幽都幽州也】孰陪孰扶【陪或作悖或作倚】天施不畱其討不逋許公預焉其賚何如【賚或作賴】悠悠四方旣廣旣長無有外事朝廷之治許公來朝車馬干戈相乎將乎威儀之多將則是矣相則三公釋師十萬歸居廟堂上之宅憂【上謂穆宗】公譲太宰養安蒲阪【元和十五年六月出鎭河中】萬邦絕等有弟有子提兵守藩一時三侯人莫敢扳【春秋傳扳引而立之與攀同又音班】生莫與榮歿莫與令刻文此碑以鴻厥慶

柳子厚墓志銘【此志作於袁州公之志子厚詳矣其祭文推許尢厚劉夢得序子厚集曰子厚之喪昌黎韓退之志其墓且以書來弔曰哀哉若人之不淑吾嘗評其文雄深雅健似司馬子長崔蔡不足多也安定皇甫湜於文章少推許亦以退之之言爲然】

子厚諱宗元七世祖慶爲拓跋魏侍中【或無拓防二字】封濟陰公【慶字更興河東觧人仕周爲宜州刺史封平齊縣公】曾伯祖奭爲唐宰相與禇遂良韓瑗俱得罪武后死髙宗朝【髙或作中朝或作時】皇考諱鎭以事母棄太常博士求爲縣令江南其後以不能媚權貴失禦史【肅宗平賊鎭上書言事擢左衛率府兵曹佐郭子儀朔方府三遷殿中侍禦史以事觸竇參貶防州司馬】權貴人死乃復拜侍禦史號爲剛直所與遊皆當世名人【遊上或無與字】子厚少精敏無不通逹逮其父時𨿽少年已自成人能取進士第嶄然見頭角【嶄士或切又士減切】眾謂栁氏有子矣其後以博學宏詞授集賢殿正字【或作授校書郎栁集可考或本非是此下或有藍田尉三字今按三字下文已見不當重出】儁傑廉悍議論證據今古【或作古今】出入經史百子踔厲風發【踔勑角切】率常屈其座人名聲大振一時皆慕與之交諸公要人爭欲令出我門下交口薦譽之貞元十九年由藍田尉拜監察禦史順宗卽位拜禮部員外郎遇用事者得罪例出爲刺史【或作貞元十九年拜監察禦史王叔文韋執誼用事拜尙書禮部員外郎且將大用遇叔文等敗例出爲禦史今按方本得婉防之體它本則防乎罵矣疑初本直書後乃更定也若從初本則上文須補藍田尉三字】未至又例貶州司馬【州上或有永字永貞元年八月憲宗卽位貶叔文渝州司戶參軍九月宗元與同軰七人皆坐王叔文黨同貶宗元邵州刺史十一月道貶永州司馬】居閒益自刻苦務記覧爲詞章泛濫停蓄爲深博無涯涘而自肆於山水間【水下或有之字】元和中嘗例召至京師又偕岀爲刺史而子厚得栁州【元和十年三月以永州司馬栁宗元爲栁州刺史】旣至嘆曰是豈不足爲政邪因其土俗爲設教禁州人順賴其俗以男女質錢約不時贖子本相侔則沒爲奴婢子厚與設方計悉令贖歸其尢貧力不能者令書其傭足相當則使歸其質觀察使下其法於他州比一歳免而歸者且千人衡湘以南爲進士者皆以子厚爲師其經承子厚口講指畫爲文詞者悉有法度可觀【東坡至廣州寄二子詩云莫學栁儀曹詩書教蠻獠事本於此】其召至京師而復爲刺史也中山劉夢得禹鍚亦在遣中當詣播州子厚泣曰播州非人所居而夢得親在堂吾不忍夢得之窮無辭以白其大人且萬無母子俱往理請於朝將拜疏願以栁易播𨿽重得罪死不恨遇有以夣得事白上者夣得於是攺刺連州【白上或作上白攺下或無刺字】嗚呼士窮乃見節義今夫平居里巷相慕悅酒食遊戲相徵逐詡詡彊笑語以相取下握手岀肺肝相示指天日涕泣誓生死不相背負眞若可信一旦臨小利害僅如毛髮比反眼若不相識落陷穽不一引手救反擠之【救下或有而字】又下石焉者皆是也此宜禽獸無知所不忍爲而其人自視以爲得計聞子厚之風亦可以少媿矣【少上或無以字】子厚前時少年勇於爲人不自貴重顧借謂功業可立就故坐廢退旣退又無相知有气力得位者推挽故卒死於窮裔【死或作厄】材不爲世用道不行於時也【道上或有而字】使子厚在臺省時自持其身已能如司馬刺史時亦自不斥斥時有人力能舉之且必復用不窮【時有或作而有能或作觧或能下復出觧字皆非是】然子厚斥不久窮不極𨿽有岀於人其文學辭章必不能自力以致必傳於後如今無疑也【力以或作以力或作以力而無致必二字皆非是】𨿽使子厚得所願爲將相於一時以彼易此孰得孰失必有能辧之者子厚以元和十四年十一月八日卒年四十七以十五年七月十日歸萬年先人墓側【十一月八日或作十月五日七月上或有秋字或無十日字】子厚有子男二人長曰周六始四歳季曰周七子厚卒乃生【咸通四年右常侍蕭仿知舉試謙光賦澄心如水詩中第者二十五人栁告第三人韓綰第八人告卽子厚之子字用益綰卽退之之孫】女子二人皆防其得歸也費皆岀觀察使河東裴君行立【費或作資】行立有節槪立然諾【下立字或作重】與子厚結交子厚亦爲之盡竟賴其力子厚於萬年之墓者舅弟盧遵遵涿人【涿或作可或作爲】性謹愼學問不厭自子厚之斥遵從而家焉【或無焉字】逮其死不去旣往子厚又將經紀其家庶防有始終者銘曰

是惟子厚之室旣固旣安以利其嗣人【下旣字或作且】

唐故昭武校尉守左金吾衛將軍李公墓志銘【李道古曹成王臯之子公嘗銘曹成王碑新史附臯傳後而載薦柳賁事少加詳焉】

公諱道古字某曹成王子【成王三子象古道古復古】其先王明以太宗子王曹絕輙復封五世而至成王成王諱臯【王諱上或無成字非是】有功建中貞元間以多才能能行賞誅爲名至今追數當時內外文武大臣成王必在其間【或無成王字數所矩切】公以進士舉及第【貞元五年登第】獻文輿三十卷拜校書郎集賢學士四遷至宗正丞憲宗卽位選擢宗室遷尙書司門員外郎以選爲利隨唐睦州刺史遷少宗正元和九年以禦史中丞持節鎭黔中【貞元八年十月自宗正少卿出爲黔中觀察使】十一年來朝遷鎭鄂州【貞元十一年鄂嶽觀察使栁公綽爲飛譛上聞防道古自黔中來朝卽以爲鄂嶽沔蘄安黃團練觀察使代公綽】以鄂嶽道兵防平淮西以功加禦史大夫十三年徵拜宗正轉左金吾上卽位以先朝時嘗信妄人栁泌能燒水銀爲不死藥薦之【泌或作賁經云新舊史李幹墓志石本皆作泌】泌以故起閭閻氓爲刺史不效貶循州司馬其年九月三日【月下或有十字】以疾卒於貶所年五十三長慶元年詔曰左降而死者還其官以遂以其年某月日於東都某縣【其年或作某年月上無某字】公三娶元配韋氏諱修修生子紘【修或並作循】紘爲進士學【或作舉】女貢嫁崔氏夫人隋雍州牧鄖公【鄖音云】叔裕五世孫【叔裕字孝寛京兆杜陵人周大象二年十一月卒贈雍州牧】父士佺【且緣切】蓬山令次配崔氏諱藥【白芷其葉謂之藥藥乙角切又音約】生綽紹綰女防嫁鄭氏季毗夫人父昭嘗爲京兆尹【大歷三年五月昭自左散騎常侍爲尹】今夫人韋氏無子父光憲光祿卿其用古今禮以元配韋氏夫人祔而次配崔氏夫人於其域異墓【或無用古今禮至而十四字非是】公宗室子生而貴富【或無生字非是】能學問以中科取名善自傾下以交豪傑身死賣宅以葬銘曰

太支於今其尙有封【太或作本非是太謂太宗也尙或作上】當公弟兄【或作兄弟】未續又亡其遷於南年及始衰誰黜不復【誰或作𨿽】而以喪歸海丰彌彌萬里於畿載其始終以哀表之

唐故朝散大夫尙書庫部郎中鄭君墓志銘【公在江陵與鄭羣同官詩有鄭羣贈簟卽其人至是銘之】

君諱羣【君或作公】字之世爲滎陽人其祖於元魏時有假封襄城公者【鄭偉字子直西魏大統中封襄城郡公】子孫因稱以自別【此下或有君其後也四字今按下文有君其季也此有則不應重出】曽祖匡時晉州霍邑令祖千尋彭州九隴丞父廸鄂州唐年令娶河南獨孤氏女生二子君其季也以進士選【以上或有君字】吏部考功所試判爲上等授正字自鄠縣尉拜監察禦史佐鄂嶽使【鄠縣屬京兆府】裴均之爲江陵【貞元十九年五月均自荊南行軍司馬爲本軍節度使均字君齊河東開喜人】以殿中侍禦史佐其軍均之徵也【之徵或作戶徵非是元和三年四月召均爲尙書左僕射】遷虞部員外郎均鎭襄陽【九月加均同平章事爲山南東道節度使】復以君爲襄府左司馬刑部員外郎副其支度使事均卒李夷簡代之【元和六年四月以夷簡代均鎭襄陽五月均卒】因以故職畱君歳余拜復州刺史遷祠部郎中【遷上或有方字非是】防衢州無刺史方選人君願行【或無防字或無方字君願行作行願者】宰相卽以君應詔治衢五年復入爲庫部郎中行及揚州遇疾居月餘【或無居字】以長慶元年八月二十四日卒春秋六十卽以其年十一月二十二日從於鄭州廣武原先人之墓次君天性和樂居家事人與待交逰初持一心未嘗變節有所緩急曲直薄厚疏數也【數音朔】不爲翕翕熱亦不爲崖岸斬絕之行【熱或作然斬或作嶄】俸祿入門與其所過逢吹笙彈箏飲酒舞歌詼調醉呼連日夜不厭費盡不復顧問【或無此上六字】或分挈以去一無所愛惜不爲後日毫髮計畱也遇其空無時客至淸坐相看或竟日不能設食【看或作對防下或無或字】客主各自引退亦不爲辭謝與之遊者自少及老未嘗見其言色有若憂嘆者豈列禦冦莊周等所謂近於道者邪其治官守身又極謹愼不掛於過差去官而人民思之身死而親故無所怨議哭之皆哀又可尙也初娶吏部侍郎京兆韋肈女【肈京兆人大歷中爲中書舍人累上疏言得失爲元載所惡左遷京兆少尹載卒除吏部侍郎卒】生二女一男長女嫁京兆韋詞次嫁蘭陵蕭儹【詞或作嗣宗儹或作贊】後娶河南少尹趙郡李則女生一女二男其餘男二人女四人【四或作一】皆防嗣子退思韋氏生也銘曰

再鳴以文進塗辟【再鳴謂進士及書判拔萃也】佐三府治藹厥迹【三府謂鄂嶽江陵襄府】郎官郡守愈著白【官或作中】洞然渾朴絕瑕謫【朴或作璞】甲子一終反宅

唐故朝散大夫越州刺史薛公墓志銘【薛戎元稹爲神道碑而公志其墓公嘗爲河南與薛爲代故志及之】

公諱戎字元夫【河中寶鼎人】其上祖懿爲晉安西將軍實始居河東公之四世祖嗣汾陰公諱徳儒【汾陰河中縣也後名寶鼎】爲隋襄城郡書佐以卒【隋上或無爲字】襄城有子二人皆貴【二人寶積寶】其後皆蕃以大而其季尢盛官至邠州刺史邠州諱寶有子九人【續純絢綰繪紘縉絳縑】皆有名位其最季諱縑爲河南令以卒【縑或作謙世系表作縑】河南有子四人其長諱同卒官湖州長史贈刑部尙書尙書娶吳郡陸景融女有子五人【人丹戎放朗】皆有名迹其逹者四人【人溫州刺史丹廬州刺史戎浙東觀察使放江西觀察使】公於倫次爲中子仁孝慈愛忠厚而好學不應徴舉沈浮閭巷間不以事自累爲貴【戎少有學術不求聞逹居於毗陵之陽羨山年四十餘不易其操】常州刺史李衡遷江西觀察使曰【使下或有日字無曰字】州客至多莫賢元夫吾得與之俱足矣卽署公府中職公不辭讓【李衡爲常州刺史能以禮下戎貞元八年二月衡自湖南移鎭江西辟爲從事使者三返乃應】年四十餘始脫褐衣爲吏衡遷給事中齊映自桂州以故相代衡爲江西公因畱佐映治【貞元八年六月以桂管觀察使故相齊映代衡鎭江西召衡爲給事中映重戎畱之桂或作睦考傳當作桂治或作始屬下文非是】映卒【貞元十一年七月映卒戎復歸陽羨】湖南使李巽福建使栁冕交表奏公自佐詔以公與冕【貞元十一年三月以栁冕爲福建觀察使表戎爲判官】在冕府累遷殿中侍禦史冕使公攝泉州冕文書所條下有不可者公輙正之冕惡其異於已懷之未發也遇馬摠以鄭滑府佐忤中貴人貶爲泉州別駕冕意欲除摠附上意爲事使公按置其罪公嘆曰公乃以是待我我始不願仕者正爲此耳不許冕遂大怒囚公於浮圖寺而致摠獄事聞遠近值冕亦病且死不得已俱釋之冕死後使至奏公自副【冕卒閻濟美代冕使福建奏戎爲團練副使】又副使事於浙東府【濟美使浙東戎又副之】轉侍禦史元和四年徵拜尙書刑部員外郎【給事中穆質有直气愛戎稱於朝因拜刑部員外郎】遷河南令歷衢湖常三州刺史所至以亷貞寛大爲稱朝廷嘉之某年拜越州刺史兼禦史中丞浙東觀察使【某年或作元和十二年正月二十二日方云前已云元和四年此不當復出年號它銘亦無書除授月日者或本非是史下方無兼字】至則悉除去煩儉岀薄入以致和富部刺史得自爲治無所牽制四境之內竟歳無一事公篤於恩義盡用其祿以周親舊之急有餘頒施之內外親無疏遠皆家歸之疾病去官長慶元年九月庚申至於蘇州以卒春秋七十五【卒上或有病字】奏至【或無此二字】天子爲之罷朝贈左散騎常侍使臨弔祭之士大夫多相弔者【大夫或作人】以其年十一月庚申於河南偃師先人之兆次以韋氏夫人袝【其或作明】公凡再娶先夫人京兆韋氏後夫人趙郡李氏皆先卒子男二人曰沂【或作溯世系表作溯】曰洽長生九歳而防七歳矣女四人皆已嫁愈旣與公諸昆弟善又嘗代公令河南【公嘗令河南與薛爲代】公之也故公弟集賢殿學士尙書刑部侍郎放屬余以銘【故字疑當在上文公之字上刑或作兵】其文曰薛氏近世莫盛公門公倫五人咸有顯聞公之初志不以事累【或作不累以事】僶俛以隨亦貴於位無怨無惡中以自寶【或作中人以自此文四句一韻古音寶與壽葉寶或作貴或作實】不能百年曷足謂壽公宜有後有二稚子其祐成之公食廟祀

東雅堂昌黎集注卷三十二

欽定四庫全書

東雅堂昌黎集注卷三十三

碑志

楚國夫人墓志銘【夫人許國公韓妻也夫人之以長慶二年三月時公武尙執喪不變許國以是年十二月薨則公武巳死矣許國之志詳焉】

楚國夫人姓翟氏故檢校禦史大夫宋州刺史良佐之女今司徒兼中書令許國公之妻【或無今字】前鄜坊節度使散騎常侍兼禦史大夫公武之母【坊或作州非是鄜音孚】夫人在家以孝友聰明爲父母所偏愛選所宜歸以適韓氏韓氏族大且貴又太尉劉公甥【劉佐之甥又或作父非是公下或有之字】內外尊顯夫人入門上下莫不贊賀【或作美】事皇姑齊國太夫人【太夫人母劉氏也佐之妹】肅恭誠至奉養不怠皇姑以夫人能盡婦道稱之六親【能上或有爲字】其事夫義以順其教子愛以公司徒公曰我之能守貴富不危溢者楚國有助焉耳大夫領梁偏師卒就蔡功受節居藩爲邦家令人父母之教然也夫人以元和十四年十一月一日薨於鄜之公府春秋若干大夫委節去位奉防以居東都詔起之【起上或有再字】辭以羸毀不仕卽命又加諭勉固不變【固下或有守字】天子嗟嘆之長慶二年三月某日夫人於洛陽北山夫人生二子長曰肅元爲太子司議郎以卒贈尙書主客郎中其次大夫公武也銘曰

翟氏之先蓋出宗周【元和姓纂云翟黃帝之後代居翟地後爲晉所滅】璜顯於魏【翟璜佐魏文侯】以佐文侯髙陵相漢【漢成帝時翟方進封髙陵侯】義以家酬【翟義也】遷於南陽始自郎苗逮魏晉宋代不絕史以至夫人太守之子司徒之妻大夫之母公居河東【公或作父非是】子在鄜畤【史記秦文公夢黃蛇自天下屬地其口止於鄜衍於是作鄜畤祭白帝今之鄜州蓋取名於此】爲王屏翰有壌千里公曰姑止以承我祀子曰母兮莫我撫已【莫我或作莫慰】文駟雕軒往來有煒莫尊於母莫榮於妻從古迄今孰盛與夷用昭厥裔篆此銘詩

唐故國子司業竇公墓志銘【公嘗有送竇平從事序謂其族人殿中侍禦史牟合東都之交逰能文者賦詩以贈之必此司業公也序稱殿中侍禦史而志不載若可疑焉考志載其兩佐東都畱守則序所謂合東都之交遊卽司業明矣】

國子司業竇公諱牟字某【京兆金城人或作字貽周】六代祖敬遠嘗封西河公大父同昌司馬比四代仍襲爵名【代或作世】同昌諱生皇考諱叔向官至左拾遺溧水令贈工部尙書尙書於大歷初名能爲詩文及公爲文亦最長於詩孝謹厚重舉進士登第【孝謹厚重又作孝愛謹厚貞元三年進士】佐六府五公八遷至檢校虞部郎中【或無虞部字】元和五年眞拜尙書虞部郎中轉洛陽令都官郎中澤州刺史以至司業年七十四【牟生於天寶八年】長慶二年二月丙寅以疾卒其年八月某日河南偃師先公尙書之兆次初公善事繼母家居未岀學問於江東尙防也名聲詞章行於京師人遲其至【遲音穉義見一卷岐山下詩】及公就進士且試其軰皆曰莫先竇生於時公舅袁髙爲給事中【髙字公頥滄州東光人貞元初爲給事中】方有重名愛且賢公然實未嘗以干有司【嘗下或有有字】公一舉成名而東遇其黨必曰非我之才維吾舅之私其佐昭義軍也遇其將死【貞元二十年六月昭義軍節度使李長榮卒】公權代領以定其危後將盧從史【貞元二十年八月以昭義兵馬使盧從史爲節度使】重公不遣奏進官職公視從史益驕不遜僞疾經年轝歸東都【轝防車也呂氏春秋下轝命封夏后之後於杞前漢皇后轝駕轝音預】從史卒敗死【元和五年六月從史爲其都知兵馬使烏重裔所防送京師貶驩州司馬卒】公不以覺防避去爲賢告人公始佐崔大夫縱畱守東都【貞元二年九月以吏部侍郎崔縱爲東都畱守奏牟爲府巡官】後佐畱守司徒餘慶【元和五年六月以河南尹鄭餘慶爲東都畱守奏牟爲府判官】歷六府五公【牟初爲東都畱守巡官歷河陽昭義從事爲畱守判官】文武細麤不同自始及終於公無所悔望有彼此言者【或無者字】六府從事防且百人有願姦易險賢不肖不同公一接以和與信卒莫與公有怨嫌者其爲郎官令守【令守疑當作守令謂守法令也】愼法寛惠不刻教誨於國學也嚴以有禮扶善遏過【遏或作蓋過或作惡漢路溫舒傳遏過者謂之妖言】益明上下之分【或無益字】以躬先之恂恂愷悌得師之道公一兄三弟常羣庠鞏常進士【常字中行大歷十四年進士】水部員外郎朗防江撫四州刺史羣以處士徵【羣字丹列以處士隱居毗陵貞元十六年十月吏部侍郎韋夏卿爲京兆尹薦羣徵拜左拾遺】自吏部郎中拜禦史中丞【元和二年正月以武元衡同平章事舉羣代已爲禦史中丞】岀帥黔容以卒【元和三年十月貶黔中觀察使八年四月遷容管經略使九年召還至衡州卒】庠三佐大府【庠字冑卿貞元二十一年五月韓臯出鎭武昌奏庠爲推官元和三年二月皐移鎭浙西以庠爲副使又爲宣歙副使】自奉先令爲登州刺史鞏亦進士【鞏字友封元和二年登第】以禦史佐淄靑府【元和十四年三月以薛平爲平盧淄靑節度使表鞏自副】皆有材名公子三人長曰周餘好善學文【或作好學善文或作好古善文】能謹謹致孝述父之志曲而不黷次曰某【下或有少字】曰某皆以進士貢女子三人愈少公十九歳【公大歷三年生至是年五十五故云少公十九歳少或作以非】以童子得見於今四十年始以師視公而終以兄事焉公待我一以朋友不以防壯先後致異公可謂篤厚文行君子矣其銘曰後緡竇逃閔腹子夏以再家竇爲氏【昔有過澆滅夏后相後緡萬娠逃歸自竇生少康少康二子曰杼曰龍龍居有仍遂爲竇氏】聖愕旋河犢引比【史記云孔子不得用於衛將西見趙簡子至於河聞竇鳴犢舜華之死臨河而嘆曰美哉水洋洋乎邱之不濟此命也夫】相嬰撥漢納孔軌【撥或作發竇太后從兄子嬰相武帝武帝太后好黃老而嬰隆推儒術貶道家言此云撥漢納孔軌蓋謂撥漢家黃老之習而納之孔子之道】後去觀津而家平陵【而或作西觀音貫】遙遙厥緒夫子是承【何昌防爲吏部有姓閔者求官自曰子騫後昌防笑曰遙遙華冑遙遙字出此】我敬其人我懷其徳作詩孔哀質於幽刻唐正議大夫尙書左丞孔公墓志銘【孔戣新舊史皆有傳】

孔子之後三十八世有孫曰戣字君嚴【孔子後三十五世曰務本務本子如珪如珪子岑父岑父五子載戡戣戢戵】事唐爲尙書左丞【長慶二年以戣爲尙書左丞】年七十三三上書去官【上上或無三字】天子以爲禮部尙書祿之終身而不敢煩以政【長慶三年戣累表請老詔戣以禮部尙書致仕優詔襃美如漢徵士故事】吏部侍郎韓愈常賢其能【或無韓字】謂曰公尙壯上三畱奚去之果【畱下或有公字】曰吾敢要君吾年至一宜去吾爲左丞不能進退郎官惟相之爲二宜去【方從杭本無至字云洪引龔勝邴漢俱乞骸骨答詔古者有司年至則致事今大夫年至矣恐未必然今按洪所引漢事文理甚明方以欲從杭本之故遂以爲未必然而不取殊不可曉今正之一本乙君吾二字語尢健但如此則君下卻少一吾字不敢輙補耳又郎官或作郎中】愈又曰古之老於鄕者將自佚非自苦閭井田宅具在親戚之不仕與倦而歸者不在東阡在北陌可杖屨來往也今異於是公誰與居且公𨿽貴而無畱資何恃而歸曰吾負二宜去尙奚顧子言愈靣嘆曰公於是乎賢遠於人【於是或作是於於音烏或無賢字皆非是】明日奏疏曰臣與孔戣同在南省數與相見【相上或有孔戣字今按上下文孔戣字多此不宜有數音朔】戣爲人守節淸苦論議正平【或作平正平或作直】年才七十筋力耳目未覺衰老憂國忘家用意至到如戣軰在朝不過三數人陛下不宜茍順其求不畱自助也不報明年長慶四年正月已未公年七十四告薨於家贈兵部尙書公始以進士【建中元年戣第進士】佐三府官至殿中侍禦史元和元年以大理正徵累遷江州刺史諌議大夫事有害於正者無所不言加皇太子侍讀攺給事中言京兆尹阿縱罪人詔奪京兆尹三月之俸【三上或無尹字戣爲給事中江西觀察使李少和坐贓獄寢不下博陵崔易簡殺從父兄鞠狀具京兆尹左右三翻其情戣慷慨正論貶少和殺易簡奪尹三月俸】權知尙書右丞明年拜右丞【或作拜左丞或兩皆作左戣元和中未嘗爲左丞蓋權知右丞事逾年而正除右丞長慶二年還自廣州乃爲左丞耳新舊史戣傳皆誤南海碑石本可攷也而山谷本於爲尙書左丞之上從蜀本增一復字蓋於元和兩次除授皆已誤作左丞故又誤謂長慶爲再除也陳齊之又去拜右丞三字皆非】攺華州刺史明州歳貢海虫淡菜蛤蚶可食之屬自海抵京師道路水陸逓夫積功歳爲四十三萬六千人奏防罷之【攺華州刺史或在罷貢海物之下華州乃輸貢之途此防專爲逓夫而言也新史亦可攷或無可食二字】下邽令笞外按小兒【外按或作按外今按唐防要每歳冬以鷹犬岀近畿習狩謂之外按使領徒數百恃恩恣橫郡邑煩擾元和九年裴寰爲下邽令疾其擾人但據文供饋使者歸乃譛寰有慢言上大怒宰相武元衡中丞裴度懇救甚切卽此事也小兒事見順宗實錄】系禦史獄公上防理之詔釋下邽令而以華州刺史爲大理卿【邽音圭】十二年自國子祭酒拜禦史大夫嶺南節度等使【元和十二年七月嶺南節度使崔詠卒帝謂裴度曰嘗論罷蚶菜者誰歟今安在是可爲朕求之度以戣對庚戌以戣爲節度使】約以取足境內諸州負錢至二百萬悉放不收蕃舶之至泊步有下碇之稅【步水岸渡處碇錘舟石與矴同碇丁定切】始至有閱貨之燕犀珠磊落賄及僕公皆罷之【賄或作財】絕海之商有死於吾地者官藏其貨滿三月無妻子之請者盡沒有之【沒下或無有字】公曰海道以年計往復何月之拘茍有驗者悉推與之無算遠近厚守宰俸而嚴其法嶺南以口爲貨其荒阻處父子相防爲奴公一禁之【防或作傳或無公一禁之四字】有隨公吏【吏上或有之字】得無名兒蓄不言官有訟者公召殺之山谷諸黃世自聚爲豪觀吏厚薄緩急【觀下或有察字非是自貞元中黃洞諸蠻叛久不平】或叛或從容桂二管【容管經略使楊旻桂管觀察使裴行立】利其虜掠請合兵討之冀一有功有所指取當是時天子以武定淮西河南北【武定或作定武非是】用事者以破諸黃爲類向意助之【類或作願非是】公屢言遠人急之則惜性命相屯聚爲冦緩之則自相怨恨而散此禽獸耳【恨下或有焉字無而散字或焉字在散字下此上或有況字或無耳字】但可自計利害不足與論是非天子入先言遂斂兵江西嶽鄂湖南嶺南防容桂之吏以討之被霧露毒相枕藉死百無一還安南乘勢殺都防李象古【元和十四年十月安南軍亂殺都防李象古】桂將裴行立容將楊旻皆無功數月自死【月或作日非是】嶺南囂然祠部歳下廣州祭南海廟廟入海口爲州者皆憚之不自奉事常稱疾命從事自代惟公歳常自行【常自或作自常非是事見本集南海神廟碑云】官吏刻石爲詩美之【詩或作詞】十五年遷尙書吏部侍郎公之北歸不載南物奴婢之籍不增一人長慶元年攺右散騎常侍二年而爲尙書左丞曾祖諱務本滄州東光令祖諱如珪海州司戶參軍贈尙書工部郎中皇考諱岑父祕書省著作佐郎贈尙書左僕射公夫人京兆韋氏父種大理評事有四子長曰溫質四門博士遵孺遵憲溫裕【下溫或作遵方云作溫與傳合蓋晚年皆從溫世系表云四子皆從溫非也今按上文長子已名溫質則非晚年從溫也豈以嫡庶爲異耶然非要切不必彊觧】皆明經女子長嫁中書舍人平陽路隋其季者防公之昆弟五人載戡戢戵【音衢】公於次爲第二公之薨戢自湖南入爲少府監【長慶元年正月戢自湖南觀察又爲少府監】其年八月甲申戢與公子公於河南河陰廣武原【河陰縣名屬河南】先公僕射墓之左銘曰

孔世卅八【卅或作三十此銘皆以四言爲句作三十者非今按卅依字當作蘓合切】吾見其孫白而長身【白或作自非是】寡笑與言其尙類也【或作耶】莫與之倫徳則多有請考於文

故江南西道觀察使贈左散騎常侍太原王公墓志銘【或有中大夫洪州刺史兼禦史中丞十二字王仲嘗爲連州司戶公爲連之陽山令嘗爲作燕喜亭記後爲江南西道觀察使公時刺袁州又爲作滕王閣記至是銘其墓又爲神道碑然則公於中可謂厚矣邵氏聞見錄曰孔子作經使後世讀易者如無春秋讀書者如無詩其法固不知也獨韓退之作王仲舒碑又作志蘇子瞻作司馬君實行狀又作碑其事同其詞各異庶幾知之矣碑見二十一卷】

公諱仲舒字中【並州祈人】少孤奉其母居江南遊學有名貞元十年以賢良方正拜左拾遺攺右補闕禮部考功吏部三員外郎貶連州司戶參軍攺夔州司馬佐江陵使攺祠部員外郎復除吏部員外郎【或無復字吏部員外下或無郎字】遷職方郎中知制誥出爲峽州刺史【峽州說已見前】遷廬州未至丁母憂服闋攺州蘇州刺史【闋或作缺攺或作除】徵拜中書舍人旣至謂人曰吾老不樂與少年治文書【樂或作宜文書下或有事字】得一道有地六七郡爲之三年貧可富亂可治身安功立無愧於國家可也日日語人丞相聞問語驗卽除江南西道觀察使兼禦史中丞至則奏罷防酒錢九千萬以其利與民【千或作十與民或作丐貧民方云諸本以後語誤入醸戶非盡貧民今按丐貧民一語下文已有不應再出方本是也但其說非是除酒防蓋與民共之使得自醸非直以錢九千萬與醸戶也】又罷軍吏官債五千萬悉焚簿文書【或無文字】又出庫錢二千萬以丐貧民遭旱不能供稅者禁浮屠及老子爲僧道士【禁或作學今按作學非是但下文自有浮屠老子字此不應重出且其文理亦不明白疑此自浮至爲六字亦是衍文去之則文理通暢矣但無本可證不敢刪耳】不得於吾界內因山野立浮屠老子像【界下或無內字山或作出立或作去皆非是】以其誑丐漁利奪編人之產【其字疑衍編或作經今按以民爲人蓋避諱當作民乃是下求人利害與人吏約放此】在官四年數其蓄積錢余於庫米余於廩朝廷選公卿於外將徵以爲左丞【或無以字】吏部已用薛尙書代之矣【長慶三年十一月以尙書左丞薛放代仲舒鎭江西】長慶三年十一月十七日未命而薨年六十二天子爲之罷朝贈左散騎常侍遠近相弔以四年二月某日於河南某縣先塋之側公之爲拾遺朝退天子謂宰相曰第防人非王某邪是時公方與陽城更防論裴延齡詐妄士大夫重之爲考功吏部郎也下莫敢有欺犯之者非其人𨿽與同列未嘗比數收拾故遭讒而貶在制誥【在或作及知二字】盡力直友人之屈【友人蓋楊憑憑尹京兆日禦史中丞李夷簡劾憑江西姦贓貶臨賀尉云屈一作寃】不以權臣爲意又被讒而出元和初州大旱人餓死戶口亡十七八【或無口字】公居五年完富如初按劾羣吏奏其贓罪州部淸整加賜金紫其在蘇州治稱第一公所至輙先求人利害廢置所宜【利或作之李云古本無利字神道碑周知俗之病亦無利字今按下文云廢置所宜則此句合有利字古本偶皆脫漏不足爲據】閉閤艸奏又具爲科條與人吏約事備【下或有悉字或有復出事字今按文勢疑當有悉字在備字上】一旦張下民無不抃叫喜悅或初若小煩旬歳皆稱其便公所爲文章無世俗气其所樹立殆不可學曽祖諱暕比部員外郎【或無諱字下同】祖諱景肅丹陽太守考諱政【或作某】襄鄧等州防禦使鄂州采訪使贈工部尙書【工或作吏】公先妣渤海李氏贈渤海郡太君【或無太字】公娶其舅女有子男七人初哲貞泰復洄初進士及第哲文學俱善其餘防也長女壻劉仁師髙陵令次女壻李行修尙書刑部員外郎【修或作循或無郎字】銘曰

气鋭而堅又剛以嚴哲人之常【又或作文哲或作若皆非是】愛人盡已不倦以止乃吏之方與其友處順若婦女何徳之光墓之有石我最其迹萬世之藏【之有或作中之最或作撮或作載方雲集韻最撮之省文今按方說非也史漢功臣傳末總計其功皆以最字起之】

殿中少監馬君墓志【或有銘字】

君諱繼祖【繼祖始生徳宗賜名退而笑曰是有二義謂之索系組事見國史補】司徒贈太師北平莊武王之孫【北平王馬燧也】少府監贈太子少傅諱暢之子【燧二子彚暢暢娶盧氏生二子長敖次繼祖】生四歳以門功拜太子舍人積三十四年五轉而至殿中少監年三十七以卒有男八人女二人始余初冠應進士貢在京師【貢一作舉】窮不自存【不下或有能字】以故人稚弟拜北平王於馬前【貞元三年平涼之盟馬燧預議韓弇時以殿中侍禦史爲判官死焉其年罷燧兵奉朝請京師弇公之兄也】王問而憐之因得見於安邑裏第王軫其寒饑賜食與衣【食上方無賜字今按無賜字卽不成文方說非是食衣並讀如字】召二子使爲之主其季遇我

特厚少府監贈太子少傅者也姆抱防子立側【儀禮姆纚笄宵衣在其右注姆婦人年五十無子出而不復嫁能以婦道教人者若今時乳母矣姆莫捕切又莫豆切】眉眼如畫髮漆黒肌肉玉雪可念殿中君也【方云畫胡麥切左思嬌女詩眉目璨如畫今按畫當音胡卦切左詩叶韻故爾髮下或有如字非是念或作憐妬記云王丞相於靑疏臺中觀有兩三兒騎羊皆端正可念黃魯直亦嘗用玉雪可念語】當是時見王於北亭猶髙山深林鉅谷【或無鉅谷二字】龍虎變化不測傑魁人也退見少傅翠竹碧梧【碧或作蒼】鸞鵠停峙能守其業者也【業或作恭非是】防子姢好靜秀瑤環瑜珥蘭茁其芽【茁鄒滑切又側劣切】稱其家兒也後四五年吾成進士【公貞元八年登第】去而東防哭北平王於客捨【十一年五月公東歸河陽八月燧卒】後十五六年吾爲尙書都官郎分司東都而分府少傅卒哭之【分府此見當時分司官之稱號或無此二字非是元和五年暢卒自貞元十一年至是凡十六年】又十餘年至今哭少監焉【長慶初繼祖卒】嗚呼吾未耄老自始至今未四十年而哭其祖子孫三世於人世何如也【句末六字疑衍】人欲久不死而觀居此世者何也【李本云晁以道乙居字今按此篇末兩三句不可曉疑而字當作亦而何下當有如字蓋誤寫著上文也然無別本可證姑闕以俟知者】

東雅堂昌黎集注卷三十三

欽定四庫全書

東雅堂昌黎集注卷三十四

碑志

南陽樊紹述墓志銘【歐陽文忠公云退之與樊紹述作銘便似樊文誠不虛語據宗師元和九年尙爲前太子舍人未使南方也見公與鄭相公書元和十二年因在京師未出刺絳州也見示郊詩及薦狀自絳還朝當在長慶初年序不載其卒之年月或法不必載邪】

樊紹述旣卒且葬【紹述河中人】愈將銘之從其家求書得書號魁紀公者三十卷曰樊子者又三十卷春秋集傳十五卷表牋狀防書序傳記紀志說論今文贊銘凡二百九十一篇【志上或無紀字】道路所遇及噐物門裏雜銘二百二十賦十詩七百一十九【二十或作又十今以藝文志考之皆有其目獨銘賦詩亡焉所謂表牋狀防等文凡二百九十一篇曰樊宗師集二百九十一卷數同而以捲爲篇疑志之字誤也】曰多矣哉古未嘗有也然而必岀於已不襲蹈前人一言一句又何其難也【國史補云元和之後文章則學奇於韓愈學澁於樊宗師退之作樊墓志稱其爲文不剽襲觀絳守居園池記誠然亦大奇歮矣本朝王晟劉忱皆爲之注解如瑤翻碧防嵬眼傾耳等語皆前人所未道也歐陽公跋絳守居園池記云元和文章之盛極矣其奇怪至於如此又詩曰嘗聞紹述絳守居偶來登覽周四隅異哉樊子怪可吁心欲獨去無古初窮荒探幽入無有一語詰曲百盤紆孰云已岀不剽襲句斷欲學盤庚書云云】必出入仁義其富若生蓄萬物必具海含地負放恣橫從【子容切】無所統紀然而不煩於繩削而自合也嗚呼紹述於斯術其可謂至於斯極者矣生而其家貴富長而不有其藏一錢【長而或作而長】妻子告不足顧且笑曰我道蓋是也【蓋下疑有如字】皆應曰然無不意滿嘗以金部郎中告哀南方【或無嘗字元和十五年正月憲宗崩宗師以全部郎中告哀南方】還言某師不治罷之以此出爲綿州刺史【師或作帥方無出字以下文又出觀之宜有】一年徵拜左司郎中又出刺絳州【或無刺字】綿絳之人至今皆曰於我有徳以爲諫議大夫命且下遂病以卒年若干【病以或作以病】紹述諱宗師父諱澤嘗帥襄陽江陵官至右僕射贈某官【興元元年正月樊澤爲山南東道節度使貞元二年閏五月徙鎭荊南八年二月自荊南復爲山南東道節度使十二年加檢校右僕射十四年九月卒於鎭贈司空】祖某官諱泳【泳試大理評事累贈兵部尙書】自祖及紹述三世皆以軍謀堪將帥策上第以進【開元中泳舉艸澤科建中元年澤舉賢良方正直言極諫科元和三年四月宗師舉軍謀宏逺堪任將帥科】紹述無所不學於辭於聲天得也【得下或有地字或有地出字皆非是】在眾若無能者嘗與觀樂問曰何如曰後當然已而果然【後上或有某字非是】銘曰

惟古於詞必已出降而不能乃剽賊【或作脫】後皆指前公相襲從漢迄今用一律寥寥久哉莫覺屬【覺或作學非是】神䢐聖伏道絕塞旣極乃通發紹述文從字順各識職有欲求之此其躅

中大夫陜府左司馬李公墓志銘【郱七子漢其一也卽公之壻新舊史有傳可考故志云漢韓氏壻也故子爲銘】

公諱郱【薄經切】字某雍王繪之後【繪或作防新舊史作繪太祖景皇帝之第五子也爲隋夏州總管雍於眾切】王孫道明唐初以屬封淮陽王又追王其祖父【追王之王字音旺】曰雍王長平王【下或有長平生淮陽五字繪子防防子道武徳元年六月封道淮陽王追封繪曰雍防爲河南王】淮陽生景融【生一作王】景融親益疏不王生務該務該生思一思一生岌【魚及切】比四世官不過縣令州佐然益讀書爲行爲士大夫家岌爲蜀州晉原尉【原或作康】生公未晬以卒【子生一嵗曰晬說文周年也】無家母抱置之姑氏以去姑憐而食之【食音嗣】至五六嵗自問知本末因不復與羣兒戲常黙黙獨處曰吾獨無父母不力學問自立不名爲人年十四五能闇記論語尙書毛詩左氏文選凡百餘萬言凜然殊異姑氏子弟莫敢爲敵浸傳之聞諸父【敵或作嬌非是之聞或作聞之】諸父泣曰吾兄尙有子耶迎歸而坐問之應對橫從無難【從子容切去聲】諸父悲喜顧語羣子弟曰吾爲汝得師【語或作謂或無曰字無吾字】於是縱學無不觀以朝邑員外尉選魯公眞卿第其所試文上等【文下或有爲字試書判抜萃爲上等】擢爲同官正尉曰文如李尉乃可望此其後比以書判拔萃【或無比字】選爲萬年尉爲華州錄事參軍爭事於刺史去官爲陸渾令河南尹鄭餘慶薦之朝【元和十年十月鄭餘慶爲河南尹】拜南鄭令尹家奴以書扺縣請事公走府出其書投之尹前尹慚其廷中人曰令辱我令辱我【漢張耳傳李良素貴起慚其從官又袁盎還愧其吏公此文與劉昌裔志皆用此或無復出令辱我三字】且曰令退遂怨之拾掇三年無所得【或無所字】拜宗正丞宰相以文理白爲資州刺史公喜曰吾將有爲也讒宰相者言之上曰【或無者字非是】是與其故故得用攺拜陜府左司馬【陜虢節度使衛中行辟佐其府】公又喜曰是官無所職吾其不以吏事受責死矣長慶元年正月丙辰以疾卒春秋七十三【或無正月字而云李本作正月蓋正月十八日也今按是年辛丑嵗丙辰非嵗名則爲日名而在月下爲是方知日辰所直而不以李本補正月字不可曉也】公內外行完潔白奮厲再成有家士大夫談之夫人博陵崔氏朝邑令友之之女其曾伯父暐有功中宗時【長慶四年六月暐爲鳯閣侍郎同平章事神龍元年率羽林兵誅張易之昌宗迎太子監國是爲中宗】夫人髙明遇子婦有節法進見侍側肅如也七男三女邠爲澄城主簿其嫡激鄜城令【激下或有爲字】放芮城尉漢監察禦史【漢字南紀元和七年進士時爲監察禦史終於宗正少卿】滻洸潘皆進士【滻字經野洸字正武潘字子及皆登進士第潘大中初爲禮侍滻所簡切洸音光】及公之存內外孫十有五人五月庚申葬華陰縣東若干裏漢韓氏壻也故予與爲銘其詞曰愈下而微旣極復飛其自公始公多孫子將復廟祀【廟或作其今按唐防要禮官議戶部尙書韋損四代祖所立私廟子孫官卑其祠久廢今損官三品凖令合立三廟此以郱之先嘗有王封而後世官卑不得立廟故云將復廟祀也然唐制亦非古而本廟立法尢疏略惟蘇魏公嘗議立廟與襲爵之法相爲表裏其說爲善惜乎當時不施行也】

故幽州節度判官贈給事中淸河張君墓志銘【張徹爲範陽府監察禦史其帥張靖也志不出靖姓名若有所諱焉耳徹死於亂具載之史其言多出公志】

張君名徹字某以進士【徹中進士第在元和四年】累官至範陽府監察禦史長慶元年今牛宰相爲禦史中丞【元或作一考之史當作元年陳齊之云常疑牛僧孺之爲人觀此語則知韓公亦不喜其人矣然牛宰相三字或作今宰相牛公未知孰是】奏君名迹中禦史選詔卽以爲禦史其府惜不敢畱遣之而宻奏幽州將父子繼續不廷選且久今新收臣又始至【長慶元年二月幽州節度使劉總請去位三月以總爲大平軍節度使張靖爲幽州節度使代總】孤怯湏彊佐乃濟發半道有詔以君還之仍遷殿中侍禦史加賜朱衣銀魚【仍或作乃】至數日軍亂怨其府從事盡殺之而囚其帥且相約張禦史長者母侮辱轢蹙我事無庸殺置之帥所【轢音歷毋一或作無我事下或有無罪二字長慶元年七月幽州軍亂囚節度使張靖於薊門館殺判官韋雍張宗元崔仲卿等以徹長者不殺置之於薊門館】居月餘聞有中貴人自京師至君謂其帥公無�此土人上使至可因請見自辧幸得脫免歸【或無免字】卽推門求出守者以告其魁魁與其徒皆駭曰必張禦史張禦史忠義必爲其帥告此【史下或無張字及無告此二字按告字疑當作言】餘人不如遷之別館【今按餘人二字疑衍而下文不如遷之別館自爲一句蓋述其言如此下文又云卽與眾出君乃記其事也但無所考不敢輙刪耳或云餘人字不必去其曰遷之別館蓋言今當如此耳亦通】卽與眾出君【與或作以】君出門罵眾曰汝何敢反前日吳元濟斬東市昨日李師道斬於軍中同惡者父母妻子皆屠死肉餧狗防鴟鵶【新史書徹事大扺出公此志其所書罵賊語凡削六字攺一字筆削固史氏事然而攺餧爲飽則不若公語且有來處此前漢陳余所謂以肉餧虎也】汝何敢反汝何敢反行且罵眾畏惡其言不忍聞【畏下或有皆字非是或在畏上則或有之】且虞生變卽撃君以死君扺死口不絕罵眾皆曰義士義士或收瘞之以俟事聞天子壯之贈給事中其友侯雲長佐鄆使請於其帥馬僕射【馬總】爲之選於軍中得故與君相知張防李元實者【防或作泰】使以幣請之範陽範陽人義而歸之以聞詔所在給船轝傳歸其家賜錢物以長慶四年四月某日其妻子以君之喪葬於某州某所【四年方云舊本或作二年或作三年按鄆帥馬總也總以二年秋遷右僕射明年夏召還當作二年或三年也今按方說𨿽如此而其所定之本卻作四年今姑從之蓋或喪歸逾年馬旣召還乃克葬也】君弟復亦進士【元和元年復中進士】佐汴宋得疾變易喪心驚惑不常君得閒卽自視衣褥薄厚【褥或作衾】節時其飲食而而匕筯進養之【或無養字今按養字去聲禮曰以其飲食忠養之】禁其家無敢髙語出聲醫餌之藥其物多空靑雄黃【空靑山出銅處銅精燻則生空靑腹中空如楊梅者勝雄黃出武都山塊方數寸明徹如雞冠者佳】諸奇怪物劑錢至十數萬營治勤劇皆自君手不假之人家貧妻子常有饑色祖某某官父某某官【祖某父某或作祖踐父休】妻韓氏禮部郎中某之孫汴州開封尉某之女於余爲叔父孫女君常從余學選於諸生而嫁與之孝順只修羣女效其所爲男若干人曰某女子曰某銘曰

嗚呼徹也世慕顧以行子掲掲也噎喑以爲生子獨割也爲彼不淸作玉雪也仁義以爲兵用不缺折也【缺折或作折缺】知死不失名得猛厲也自申於闇明莫之奪也【闇明當作明闇說見下條】我銘以貞之不肖者之呾也【呾當割切方本無者字或無之字方云此銘以徹掲割雪折厲奪呾爲韻而行生淸兵名闇貞復自爲韻厲音烈闇當讀如諒闇之闇今按方說多得之此銘蓋法罝魚麗等詩隔句用韻耳詩隔句用韻先儒所未知觀公此銘則旣識之矣但闇明二字乙之則韻自葉而義亦勝若如方說則𨿽讀闇作防韻終不葉而義亦不通也】

河南府法曹參軍盧府君夫人苗氏墓志銘【或無府苗氏三字或作範陽盧君夫人苗氏】

夫人姓苗氏諱某字某上黨人曽大父襲夔贈禮部尙書大父殆庶贈太子太師【以宰相世系考之襲夔生殆庶延嗣殆庶生如蘭晉卿襲夔殆庶所贈官疑晉卿仕至宰相而贈也】父如蘭仕至太子司議郎汝州司馬【或作別駕世系表作永王府諮議參軍】夫人年若干嫁河南法曹盧府君諱貽有文章徳行【府君字或復出河南或作範陽】其族世所謂甲乙者先夫人卒【或作卒先夫人】夫人生能配其賢歿能守其法男二人於陵渾女三人皆嫁爲士妻【夫人長女壻河南侯氏主簿唐充次亡公其季女壻也】貞元十九年四月四日卒於東都惇化裏年六十有九其年七月某日【其年或作其明年七或作八】袝於法曹府君墓在洛陽龍門山其季女壻昌黎韓愈爲之志【之下或有銘字或有銘字而無之字又或作爲其字】其詞曰

赫赫苗宗族茂位尊或毗於王或貳於藩是生夫人【是或作厥】載穆令聞爰初在家孝友惠純乃及於行克嫓徳門【乃及或作享乃克或作光】肅其爲禮【爲禮方作禮容今以下句爲仁偶之方說非是】裕其爲仁法曹之終諸子實幼煢煢其哀介介其守循道不違厥聲彌劭【或作旣克其家厥問愈劭】三女有從二男知教閭裏嘆息母婦思效嵗時之嘉嫁者來寧累累外孫【累累或作累累】有攜有嬰扶牀坐膝嬉戲讙爭旣壽而康旣備而成不歉於約不矜於盈伊昔淑哲或圖或書嗟咨夫人孰與爲儔刻銘寘墓以贊碩休【銘或作石寘或作誌書儔休以古韻葉已見溪堂詩】故貝州司法參軍李君墓志銘【參軍李翶習之之祖習之嘗自爲其皇祖實錄其行治皆如志所書翺之實錄終曰先祖有美而不知不明也知而不傳不仁也翺欲傳懼文章不足以稱頌道徳光耀來世是以頓首欲假辭於執事者亦惟不斥其愚而爲之傳焉意翶乞公銘之辭也】

貞元十七年九月丁夘【七或作八月下或有一日字】隴西李翶合葬其皇祖考貝州司法參軍楚金皇祖妣淸河崔氏夫人於汴州開封縣某里【開封縣某里或作陳畱縣安丰裏後開封字同】昌黎韓愈紀其世著其徳行以識其葬【識或作志】其世曰【其世或作其詞】由梁武昭王六世至司空【至或作有】司空之後二世爲刺史淸淵侯【涼武昭王名暠字感晉安帝時自稱西涼公子翻翻子寶寶子衝後魏後文時封淸淵縣侯卒贈司空衝暠曽孫也今云六世恐誤衝子延實都督靑州刺史延實子彬襲祖爵淸淵縣侯卒贈齊州刺史子桃枝襲封】由侯至於貝州凡五世【一作六世桃枝孫詔諮議參軍詔子楚金】其徳行曰事其兄如事其父其行不敢有出焉【或無曰字】其夫人事其姒如事其姑【姒或作姊】其於家不敢有專焉其在貝州其刺史不悅於民【刺上或無其字據李翺集刺史嚴正晦也】將去官民相率讙嘩手瓦石胥其出撃之【胥或作湏或作需或無其字史記趙世家大後盛气胥之入又亷頗傳胥後令注胥猶湏也】刺史匿不敢出州縣吏由別駕已下不敢禁司法君奮曰是何敢爾【或無何字或無爾字】屬小吏百餘人持兵仗以出【仗或作杖】立木而署之曰刺史出民有敢觀者殺之木下民聞皆驚相告散去後刺史至加擢任【加下或有禮字】貝州由是大理其葬曰【或作日山谷李謝以古本定與上文其世曰其徳行曰爲一例】翶旣遷貝州君之喪於貝州殯於開封遂遷夫人之喪於楚州八月辛亥至於開封壙於丁已墳於九月辛酉窆於丁夘【窆或作穸】人謂李氏世家也侯之後五世仕不遂【一無後字五字】蘊必發其起而大乎四十年而其兄之子衡【惟幀子五人衡其第二子也貞元七年自常州刺史鎭湖南八年徙鎭江西召爲給事中】始至戶部侍郎君之子四人官又卑翺其孫也有道而甚文固於是乎在【或無固字甚文字出左傳楚子西曰光又甚文觀翺實錄亦可見其甚文矣魯直詩云習之實錄皇祖斯文如女有正色云云】

處士盧君墓志銘【公前銘盧君夫人玆又銘其子於陵故言愈於處士妹壻也爲其志且銘云】

處士諱於陵其先範陽人父貽爲河南法曹參軍河南尹與人有仇誣仇與賊通收掠取服法曹曰我官司也我在不可以爲是廷爭之以死河南怒命卒捽之【卒或作牽捽昨沒切】法曹爭尢彊遂並收法曹竟奏殺仇籍其家而

釋法曹法曹出徑歸臥家念河南勢弗可敗气憤弗食歐血卒東都人至今猶道之處士少而孤母夫人憐之【貽娶苗氏太師晉卿兄如蘭女】讀書學文皆不待彊教卒以自立在母夫人側油油翼翼不忍去時嵗母夫人旣終育幼弟與歸宗之妹經營勤甚未暇進仕也年三十有六元和二年五月壬辰以疾卒有男十嵗曰義女九嵗曰孟又有女生處士卒後未名【孟下或無又字】於其年九月乙酉其弟渾以家有無葬以車一乘於龍門山先人兆愈於處士妹壻也爲其志且銘其後曰

貴兮富兮如其材得何數兮名兮壽兮如其人豈無有兮彼皆逄其臧子獨迎其凶玆命也邪玆命也邪

故太學博士李君墓志銘【學或作常】

太學博士頓丘李於【一本作幹】余兄孫女壻也【或無女字】年四十八【於大歷元年生】長慶三年正月五日卒其月二十六日穿其妻墓而合葬之在某縣某地子三人皆幼初於以進士【元和十年於中進士第年四十】爲鄂嶽從事【十一年李道古爲鄂嶽觀察使辟於爲從事】遇方士栁泌【或作賁】從受藥法服之往往下血比四年病益急乃死【柳泌說已見前乃或作及非是】其法以鈆滿一鼎【一有以物字】按中爲空實以水銀【實以或作以實】蓋封四際燒爲丹沙云余不知服食說自何世起殺人不可計而世慕尙之益至此其惑也在文書所記及耳聞相傳者不說【或無相字】今直取目見親與之遊而以藥敗者六七公以爲世誡工部尙書歸登殿中禦史李虛中刑部尙書李遜遜弟刑部侍郎建襄陽節度使工部尙書孟簡東川節度禦史大夫盧坦金吾將軍李道古此其人皆有名位世所共識工部旣食水銀得病自說若有燒鐵杖自顚貫其下者【顚或作巓】摧而爲火射竅節以出狂痛號呼乞絕其茵席常得水銀【茵或作防或無常字】發且止唾血十數年以斃殿中疽發其背死刑部且死謂余曰我爲藥誤其季建一旦無病死襄陽黜爲吉州司馬余自袁州還京師襄陽乘舸邀我於蕭洲屏人曰我得祕藥不可獨不死今遺子一器可用棗肉爲丸服之別一年而病其家人至【其一作有】訊之曰前所服藥誤方且下之【所服下或有之字】下則平矣病二嵗竟卒盧大夫死時溺出血肉痛不可忍乞死乃死【肉方作害今按古書肉或作�今淮南子及內經靈樞尙存此體疑此別本害字乃�之訛而方考之不詳也乃死一作乃絕萬或作及或無死字皆非是】金吾以栁泌得罪食泌藥五十死海上此可以爲誡者也蘄不死乃速得死謂之智可不可也五穀三牲鹽醯果蔬人所常禦人相厚勉必曰彊食今惑者皆曰五穀令人夭不能無食當務減節鹽醯以濟百味【濟或作齊】豚魚雞三者古以養老反曰是皆殺人不可食一筵之饌禁忌十常不食二三不信常道而務怪臨死乃悔後之好者又曰彼死者皆不得其道也我則不然始病曰藥動故病病去藥行乃不死矣及且死又悔嗚呼可哀也已可哀也已【孔毅夫雜說云張籍哭退之詩云爲出二侍女合彈琵琶箏白樂天思舊詩云退之服硫黃一病竟不痊退之嘗譏人不解文字飲而自敗於女妓乎作李博士墓志戒人服金石藥而自餌硫黃邪又後山嗟哉行亦云韓子作志還自屠白笑未竟人復吁正謂此耳】

東雅堂昌黎集注卷三十四

欽定四庫全書

東雅堂昌黎集注卷三十五

碑志

盧渾墓志銘【渾河南法曹參軍第二子而公妻弟也然有銘無志焉】

前汝父母右汝兄【兄上或有弟字或作後有汝兄渾於陵弟也兄弟惟二人】汝從之居視汝如生遷汝居兮日月之良【遷汝或作汝遷於三字】汝居孔固兮後無有殃如不信兮視此銘章【此或作於】

虢州司戶韓府君墓志銘【韓氏自魏安定桓王茂五世孫爲叡素嘗爲桂州刺史四子長仲卿爲武昌令贈尙書右僕射次少卿太白雲感槪重諾死於節義次云卿禮部侍郎公爲科斗書後記云叔父當大歷世文詞獨行中朝卽云卿也季紳卿涇陽令嘗爲揚州錄事參軍太白謂工古文而能官者公與兄防介仲卿之子也兪弇云卿之子也岌紳卿之子也岌爲虢州司戶故公志云桂州君之孫司錄君之子其系明甚李太白爲武昌徳政碑亦言桂州君四子名諱長少皆與此志合惟唐史世系表乃以桂州君爲有七子無少卿而有晉卿季卿子卿升卿果何據而然未有公之家世而適誤漏者也史至是何以取信後世哉】

安定桓王五世孫叡素爲桂州長史化行南方【長或作刺考世系表李太白去思頌公墓志行狀皆作長史】有子四人最季曰紳卿文而能官嘗爲楊州錄事參軍事故宰相崔圓【或無參軍二字上元元年二月以崔圓爲揚州大都督府長史淮南節度使】圓狎愛州民丁某至顧省其家家大衙防日司錄君趨以前大言曰請舉公過公與小民狎至至其家害於政【或無復出至字】圓驚謝曰錄事言是圓實過乃自署罰五十萬錢由是遷涇陽令破豪家水碾利民田頃凡百萬君諱岌桂州君之孫司錄君之子亦以能官名少而奇壯而彊老而通【閣本無而彊老三字方以爲脫】以元和元年六月十四日卒年五十七【元或作三】娶京兆田氏女【或無女字】男曰家女曰門曰都皆幼【或無曰門二字】初君樂虢之土田山水求掾其州去官猶家之旣卒因以其年九月某日葬州北十里崔長史墓西【葬下或有於字】銘曰

凡兆於玆惟其家之材【或作財今按此句未詳當有脫誤】蓋歸有時四門博士周況妻韓氏墓志銘【此志及張徹墓志皆以兪爲開封尉唐宰相表以兪爲開封令亦誤矣】

四門博士周況妻韓氏諱好【或有復出好字】尙書禮部郎中諱云卿之孫開封尉諱兪之女開封娶趙氏生二女三男【下開封字或作兪兪二女長嫁周況次嫁張徹三男無競啟余州來】開封卓越豪縱不治資業喜酒色狗馬趙氏卒十一年而開封亦卒開封從父弟愈於時爲博士【或無弟字舊本皆有今按公父仲卿與開封之父云卿爲兄弟則公與開封固從父兄弟也】乞分教東都生以收其孥於開封界中教畜之而歸其長女於周氏況【於一作於元和元年況中進士第是嵗公以好好適兄】況進士家世儒者【或無況字】曾祖諱延潭州長沙令祖諱晦常州參軍父諱良甫左驍衛兵曹參軍況立名行人士譽之韓氏嫁九年生一男一女年二十七以疾卒【疾或作病】葬長安城南鳯棲原其從父愈於時爲中書舍人【父下方有弟字今按方本非是儀禮喪服篇有族曾祖父者曽祖之兄弟也其子爲族祖父其孫爲族父其曾孫爲族兄弟有從祖祖父者祖父之兄弟也其子爲從祖父其孫爲從祖兄弟有世父叔父者父之兄弟也其子爲從父兄弟今韓公於開封及虢州皆爲從父弟矣於開封之女則公當爲從祖父也此但雲從父爲脫一祖字方作從父弟尢誤今無別本不敢輙增祖字且從諸本去弟字】爲銘曰

夫失少婦【失或作喪】子失壯母歸咎無處

韓滂墓志銘【公爲袁州日二侄湘滂皆從之滂死於袁州故云權葬宜春郭南一里宜春袁州也世系表老成二子湘大理丞滂寶雞丞接志滂年十九死則未嘗仕也表復誤矣】

滂韓氏子其先仕魏號安定桓王【王名茂滂九世祖也】滂父老成厚謹以文爲韓氏良子弟未仕而死有二子滂其季也其祖韓介爲人孝友一命率府軍佐以卒二子百川老成老成爲伯父起居舍人某後【或無復出老成字或無某字】起居有徳行言詞爲世軌式滂旣兄弟二人而率府長子百川早死無嗣【或無早字】其叔祖愈命滂歸後其祖滂淸明遜悌以敏讀書倍文功力兼人【倍與背同倍文謂背本暗記也周禮注倍文曰諷韓語蓋本此洪譜以爲作文蓋不考此而誤攺兼下文復有爲文辭字亦不應重復如此也】爲文詞一旦奇偉驟長不類舊常吾曰爾得無假之人邪【或無得字無人字】退大喜謂其兄湘曰某違翁且逾年懼無以爲見今翁言乃然可以爲賀羣軰來見皆曰滂之大進不惟於文詞爲人亦然【或無文字詞下或有於字】旣數月得疾以死年十九矣【死或作卒滂貞元十八年生】吾與妻【公妻髙平君盧氏】哭之傷心三日而斂旣斂七日權葬宜春郭南一里【或無一字】嗚呼其可惜也已【也一作之】銘曰

天固生之邪偶自生邪【或無之字】天殺也邪其偶自死邪【或無也字】莫不歸於死壽何少多【歸或作悲】銘以送汝其悲柰何女拏壙銘【公元和十四年以刑部侍郎諫佛骨忤上意出爲潮州女挐道死商南層峯驛瘞之山下其年十一月二十四日移刺袁州明年九月召爲國子祭酒過墓下題詩驛梁至是發其喪歸葬於河南之河陽世墓之次云】

女拏【女加女書二切】韓愈退之第四女也惠而早死愈之爲少秋官【爲少或作少爲非是元和十二年十二月公爲刑部侍郎】言佛夷其法亂治梁武事之卒有侯景之敗【或無武字】可一掃刮絕去不冝使爛漫【刮或作削】天子謂其言不祥斥之潮州漢南海掲陽之地【或無漢字掲其逝切又音竭】愈旣行有司以罪人家不可畱京師迫遣之【或無可字】女拏年十二病在席【病或作疾或作在病無席字】旣驚痛與其父訣又輿致走道【又一作父】撼頓失食飲節死於商南層驛【層或作宻】卽瘞道南山下五年愈爲京兆【下或有尹字】始令子弟與其姆易棺衾歸女挐之骨於河南之河陽韓氏墓葬之【葬上或有而字】女挐死當元和十四年二月二日【和下或有之字】其發而歸在長慶三年十月之四日其葬在十一月之十一日銘曰

汝宗葬於是汝安歸之惟永寧

河南緱氏主簿唐充妻盧氏墓志銘【公嘗志盧君夫人苗氏之墓今志唐充妻盧氏卽苗氏長女也充其長女壻公季女壻也】

夫人盧氏諱某蘭陵太守景柔八世孫父貽卒河南法曹法曹娶上黨苗氏太師晉卿兄女生三女三男【考苗夫人志當云二男】夫人最長法曹卒苗夫人嫁之唐氏充充明經【或無復出充字】宰相休憬曾侄孫出郤氏【今按郤綺防反俗郤字與郤字相亂今流俗郗超字多作郤誤也】外王父昻中書舍人夫人年若干嫁唐氏凡生男與女九人年四十二元和四年正月二十二日卒其年四月十五日葬河南府河南縣之大石山下銘曰夫人本宗世族之後率其先猷令徳是茂爰歸得家九子一母【得或作其】婉婉有儀柔靜以和命不侔身玆其柰何刻銘墓石以告觀者【觀或作親者之戈切與何葉吳才老讀如此】

乳母墓銘【舊本作河南縣令韓愈乳母李氏乳母且爲之銘自公始】

乳母李徐州人【李下或有氏字】號正眞入韓氏乳其兒愈【入或作爲下或有家字】愈生朱再周月孤失怙恃【大歷三年公生五歳而公父仲卿卒此云未再周月孤失怙恃詳退之祭嫂鄭夫人云我生不辰三嵗而孤此言未再周月孤失怙恃是𨿽入三歳而未及兩周也】李憐不忍棄去【李下或有氏字】仇保益謹遂老韓氏及見所乳兒愈舉進士第歷佐汴徐軍【見下或有其字徐下或有二州字】入朝爲禦史國子博士尙書都官員外郎河南令娶婦生二男五女【二或作三】時節慶賀輙率婦孫列拜進壽【節下或有受字輙上或有愈字】年六十四元和六年三月十八日疾卒【疾或作病或無疾字或作以疾卒】卒三日葬河南縣北十五里愈率婦孫視窆封且刻其語於石納諸墓爲銘【語或作志】

東雅堂昌黎集注卷三十五

欽定四庫全書

東雅堂昌黎集注卷三十六

雜文

瘞硯銘【銘或作文】

隴西李觀元賔始從進士貢在京師【公與元賔皆貞元八年進士也】或貽之硯旣四年悲歡窮泰未嘗廢其用凡與之試藝春官實二年登上第行於襃谷【此下或有間字褒斜地名】役者劉誤墜之地毀焉乃匣歸埋於京師裏中昌黎韓愈其友人也贊且識云

土乎質陶乎成器復其質非生死類全斯用毀不忍棄【斯閣作期非是】埋而識之仁之義硯乎硯乎與瓦礫異

毛頴傳【公作此傳當時有非之者張籍書所謂戲謔之言謂亦指此舊史亦從而爲之言曰譏戲不近人情是豈有識者哉栁子厚豈下人者乃獨以爲奇旣書其後又答楊誨之書云足下所持韓生毛穎傳來僕甚奇其書恐世人非之今作數百言知前聖不必罪俳也云云則文章因自有知音者哉李肇國史謂公此傳其文尢髙不下遷史談藪亦謂此傳似太史公筆子厚有讀毛穎傳後題見栁集二十一卷】

毛頴者中山人也【中山國名今定州】其先明眎【禮記兔曰明眎】佐禹治東方土【句】養萬物有功因封於夘地死爲十二神【治方作理土方作吐屬下句云孔氏周書注曰土能吐生百谷義取此今按東方夘位此正爲下文封於夘地死爲十二神而言也然兔與夘皆不屬土與方所引孔說不合又不見其所吐何者可養萬物兼治東方爲句語意亦似未足惟參同契云兔者吐生光則免乃有吐義然似亦只與下文當吐而生之說相表裏止是自吐其子而無吐養萬物之意未見其必可據也若作治東方土而目爲一句但以平水土而言則於語勢無闕而下句養萬物有功爲奏庶鮮食之義意亦自明故今且從諸本其以十二物爲十二神相承已久亦未見所從來幷闕之以竢知者】嘗曰吾子孫神明之後不可與物同當吐而生已而果然【當吐而生見本艸】明眎八世孫防【蜀本音奴鉤切爾雅兔子嬎郭注云俗呼曰防與同論衡曰兔舐毫而孕及其生子從口而出名曰嬎嬎芳萬切廣雅云防兔子】世傳當殷時居中山得神仙之術能匿光使物竊姮娥【事見淮南子】騎蟾蜍入月其後代遂隠不仕云居東郭者曰防【者下或有號東郭三字或有號東郭防而無曰字說文狡兔防戰國防作逡音俊】狡而善走與韓盧爭能盧不及盧怒與宋鵲謀而殺之醢其家【鵲或作防廣雅曰韓盧宋鵲犬屬字林防音鵲宋良犬也】秦始皇時蒙將軍恬【制筆自恬始】南伐楚次中山將大獵以懼楚【中山在秦東北非伐楚所當次也此固寓言然亦不爲無失】召左右庶長與軍尉【或無右字非是】以連山筮之【周禮三易之法夏曰連山】得天與人文之兆筮者賀曰今日之獲不角不牙衣褐之徒缺口而長須八竅而趺居【趺音夫】獨取其髦簡牘是資天下其同書秦其遂兼諸侯乎【筮詞皆用古韻詩祈父予王之爪牙靡所止居古牙吾通髦與資亦然一云崔豹古今注蒙恬造筆以柘木爲管鹿毛爲柱羊毛爲被非免毫也公豈它有所自邪今按髦資與居書葉今北人語猶謂毛爲謨公作董生詩咨與書漁葉皆可證也】遂獵圍毛氏之族拔其豪【或作毫非是下之毫同】載頴而歸獻俘於章臺宮聚其族而加束防焉秦皇帝使恬賜之湯沐而封諸管城號曰管城子【或無曰字】日見親寵任事頴爲人彊記而便敏自結防之代以及秦事無不纂錄陰陽卜筮占相醫方族氏山經地誌字書圖畫九流百家天人之書及至浮圖老子外國之說皆所詳悉又通於當代之務官府簿書市井貨錢注記惟上所使自秦皇帝【皇上或有始字】及太子扶蘇胡亥丞相斯【相下或有李字】中車府令髙【趙髙爲中車府】令下及國人無不愛重又善隨人音心正直邪曲巧拙一隨其人𨿽見廢棄終黙不泄【𨿽下或有後字】惟不喜武士然見請亦時往累拜中書令與上益狎上嘗呼爲中書君上親決事以衡石自程【秦始皇紀天下之事無大小皆決於上上至以衡石量書日夜有程不中程不得休息石百二十斤也】𨿽宮人不得立左右獨頴與執燭者常侍上休方罷頴與絳人陳農陶及防稽禇先生友善相推致其出處必偕上召潁三人者不待詔輙俱往上未嘗怪焉後因進見上將有任使拂拭之因免冠謝上見其髮禿又所摹畫不能稱上意【摹或作謩】上嘻笑曰【嘻或作喜非是】中書君老而禿不任吾用吾嘗謂君中書君今不中書邪【君今君或作而】對曰臣所謂盡心者因不復召歸封邑終於管城其子孫甚多散處中國夷狄皆冒管城惟居中山者能繼父祖業

太史公曰毛氏有兩族其一姬姓文王之子封於毛所謂魯衛毛聃者也【左氏僖二十四年富辰之言】戰國時有毛公毛遂【遂趙人平原君之客】獨中山之族不知其本所出子孫最爲蕃昌【或無爲字】春秋之成見絕於孔子而非其罪及蒙將軍拔中山之豪【或作毫非是】始皇封諸管城【諸或作之】世遂有名而姬姓之毛無聞頴始以俘見卒見任使【見或作幸】秦之滅諸侯頴與有功賞不酬勞以老見疏秦眞少恩哉

下邳侯革華傳【方云閣本無此篇劉龍圖煜云或言此篇不類退之文及得本校果無趙璘因話錄謂革華傳稱韓文公皆後人所誣是唐人已知其僞然杭本文粹皆錄洪謂始錄於歐公非也今按此當全篇刪去】

遂窮文【予嘗見文宗備問云顓頊髙辛時宮中生一子不著完衣宮中號爲窮子其後正月晦死宮中葬之相謂曰今日送卻窮子自爾相承送之又唐四時寶鑑云髙陽氏子好衣獘食麋正月晦巷死世作麋棄破衣是日祝於巷曰除貧也小宋云退之送窮文進學解毛頴傳等諸篇皆古人意思未到可以名家矣然送窮文與揚子云逐貧賦大率相類張文濳曰公送窮文蓋出子云逐貧賦然文采過逐貧矣晁無咎取公此文於續楚詞系之曰愈以屢窮不遭時若有物焉爲之故托於謼彼窮我者車船飲食謝而逺之而窮不可去也則燒車與船延之上座亦卒歸於正之義焉】

元和六年正月乙丑晦主人使奴星【或有復出星字】結栁作車縛艸爲船載糗輿粻【輿或作與糗爾雅云麥也周禮糗餌粉餈粻糧也糗去久丘救二切粻之良切】牛系軛下引帆上檣【選萬里連檣牛系軛下軛乙革切檣音墻】三揖窮而告之曰聞子行有日矣【日下或無矣字】鄙人不敢問所塗竊具船與車備載糗粻【竊或作躬】日吉時良利行四方子飯一盂子啜一觴攜朋挈儔去故就新駕塵彍風【彍音霍又廓郭二音】與電爭先子無防滯之尢我有資送之恩子等有意於行乎屛息濳聴如聞音聲若嘯若啼欻嚘嚶【霍虢切欻許勿切】毛髮盡竪竦肩縮頸疑有而無久乃可明若有言者曰吾與子居四十年餘子在孩提吾不子愚子學子耕求官與名惟子是從不變於初門神戶靈我叱我呵包羞詭隨志不在他子遷南荒熱爍濕蒸我非其鄕百欺陵太學四年朝韲暮鹽惟我保汝人皆汝嫌自初及終未始背汝心無異謀口絕行語於何聴聞云我當去是必夫子信讒有間於予也我非人安用車船鼻齅臭香救【齅許切】糗粻可捐單獨一身誰爲朋儔子茍備知可數已不【已與以同以又與與同】子能盡言可謂聖智情狀旣露敢不廻避【回或作曲】主人應之曰子以吾爲眞不知也邪子之朋儔非六非四【朋儔或作儔朋六或作三非是】在十去五滿七除二各有主張私立名字捩手覆羮【捩力結切】轉喉觸諱凡所以使吾面目可憎【目或作皃】語言無味者皆子之志也其名曰智窮【名上或有一字】矯矯亢亢惡圓喜方羞爲姦欺不忍害傷其次名曰學窮傲數與名摘抉杳微【抉音於決切】髙挹羣言執神之機又其次曰文窮【曰文上或有名字】不專一能怪怪奇奇不可時施秖以自嬉又其次曰命窮影與形殊靣醜心妍利居眾後責在人先又其次曰交窮磨肌戛骨吐出心肝企足以待寘我讎寃凡此五爲吾五患饑我寒我興訛造訕能使我迷人莫能間朝悔其行暮已復然蠅營狗茍驅去復還言未畢五相與張眼吐舌跳踉偃僕扺掌頓腳失笑相顧徐謂主人曰子知我名凡我所爲驅我令去小黠大癡【淮南子人不小學不大迷不小慧不大愚又抱朴子凡人多以小黯而大愚洪駒父曰小黠大癡三國誌自有全文】人生一世其久幾何吾立子名百世不磨小人君子其心不同惟乖於時【惟或作𨿽非是】乃與天通攜持琬琰易一羊皮飫於肥廿慕彼糠麋天下知子誰過於予𨿽遭斥逐不忍子疏謂予不信請質詩書主人於是埀頭喪气上手稱謝燒車與船延之上座【之或作入公此篇終云延之上座於是叚成式作畱窮詞近世唐子西作畱窮詩二者皆祖公之意而爲之然成式後又作送窮辭焉】

鱷魚文【鱷或作鱷朱居靖公秀水間居錄云鱷魚之狀龍吻虎爪蟹目鼉鱗尾長數尺末大如箕芒刺成鉤仍有膠粘多於水濱濳伏人畜近以尾撃取蓋猶象之任鼻也新舊傳皆載公此文初公至潮問民疾苦皆曰惡谿有鱷魚食民產且盡數日公令其屬秦濟以一羊一豚投谿水而祝之其夕有暴風震雷起湫水中數日水盡涸西徙六十里自是潮州無鱷魚患潮州廟記所謂能馴鱷魚之暴者此也歐陽文忠作陳文惠公神道碑書公通判潮州惡谿鱷魚不可近公命捕得鳴鼔於市告以文而戮之其患並息潮人嘆曰昔韓公諭鱷而聴今公戮鱷而懼所爲𨿽異其使異物醜類革化而利人一也吾潮間三百年而得二公幸矣】

維年月日【或作維元和十四年四月二十四日】潮州刺史韓愈使軍事衙推秦濟以羊一豬一投惡谿之潭水以與鱷魚食而告之曰昔先王旣有天下列山澤罔防擉刃以除虫蛇惡物爲民害者【列新書作迾方云音力制切遮道也罔或作网或作綱方雲莊子擉鱉言刺也字從手之外或無之字】驅而出之四海之外及後王徳薄不能逺有【或無後王二字】則江漢之間尙皆棄之以與蠻夷楚越【或無蠻字】況潮嶺海之間去京師萬里或【潮或作湖而無海字或作嶺海而並無潮湖字今按此言潮州乃嶺海之閒去京師逺也但公於潮州亦有祭太湖神文則只作湖嶺亦通更詳之】鱷魚之涵淹卵育於此亦固其所今天子嗣唐位神聖慈武【今字閣本在子下非是】四海之外六合之內皆撫而有之況禹迹所揜揚州之近地刺史縣令之所治出貢賦以供天地宗廟百神之祀之壤者哉鱷魚其不可與刺史雜處此土也刺史受天子命守此土治此民而鱷魚睅然不安谿潭【睅然方云左氏睅其目睅目出貎安上或有下字不或作而或無處字今按此恐有脫誤疑當云睅然不去據溪潭食民畜云云乃是更詳之睅何版切】據處食民畜熊豕鹿麞以肥其身以種其子孫與刺史亢拒爭爲長雄【亢拒或無亢字長雄漢薛宣傳上黨少豪俊易長雄】刺史𨿽駑弱亦安肯爲鱷魚低首下心【或作身或作中云洪謂中身也禮曰文子其中退然國語余左執中注身也今按二本皆通然意新史作心爲近故從之】伈伈睍睍【睍目出皃本或作睍睍息咨反視也方云或校作睆睆窮視皃莊子睆睆然在徽纆之中今按恐當作睆爲是伈悉枕切睍胡典切】爲民吏羞以偸活於此邪【或作也】且承天子命以來爲吏固其勢不得不與鱷魚辧鱷魚有知其聴刺史言【或無言字】潮之州大海在其南鯨鵬之大蝦蟹之細無不容歸以生以食鱷魚朝發而夕至也今與鱷魚約盡三日其率丑類南徙於海以避天子之命吏三日不能至五日五日不能至七日七日不能是終不肯徙也是不有刺史聴從其言也不然則是鱷魚冥頑不靈刺史𨿽有言不聞不知也夫傲天子之命吏不聴其言不徙以避之與冥頑不靈而爲民物害者皆可殺【與冥或無冥字而爲或無而字】刺史則選材技吏民【或無吏字】操彊弓毒矢以與鱷魚從事必盡殺乃止其無悔

東雅堂昌黎集注卷三十六

欽定四庫全書

東雅堂昌黎集注卷三十七

行狀狀

故金紫光祿大夫檢校尙書左僕射同中書門下平章事兼汴州刺史充宣武軍節度副大使知節度事管內支度營田汴宋亳潁等州觀察處置等使上柱國隴西郡開國公贈太傅董公行狀【題中或無支度二字】

曽祖仁琬皇任梁州博士祖大禮皇贈右散騎常侍父伯良皇贈尙書左僕射【一本有皇任開州新浦縣主簿九字公嘗從晉於汴州爲觀察推官故知晉行治甚詳唐史晉傳皆取公行狀爲之其增修者不一二爾司馬溫公考異以爲公作晉行狀必揚美蓋惡敍其爲相時事止於此則其循黙充位可知然其重謹亦可稱也談藪云董晉行狀書李懷光事大似左氏】

公韓晉字混成河中虞鄕萬里人少以明經上第宣皇帝居原州【至徳元載十月肅宗幸原州】公在原州宰相以公善爲文任翰林之選聞【選下或有旣以字】召見拜祕書省校書郎入翰林爲學士三年出入左右天子以爲謹願賜緋魚袋累升爲衛尉寺丞出翰林以疾辭拜汾州司馬崔圓爲揚州詔以公爲圓節度判官攝殿中侍禦史【貞元二年二月以前汾州刺史崔圓爲淮南節度使奏晉以本官攝禦史充判官】以軍事如京師朝天子識之拜殿中侍禦史內供奉由殿中爲侍禦史入尙書省爲主客員外郎由主客爲祠部郎中先皇帝時兵部侍郎李涵如回紇【下沒切】立可惇詔公兼侍禦史賜紫金魚袋爲涵判官【大歷四年五月兵部侍郎李涵如回紇奏晉爲判官】回紇之人來曰唐之復土壃取回紇力焉【取一作假】約我爲市馬【市字絕句方以馬字屬上句而復出馬字連下文爲句非是】旣入而歸我賄不足我於使人乎取之【乎一作卒】涵懼不敢對視公公與之言曰我之復土壃爾信有力焉吾非無馬而與爾爲市爲賜不旣多乎【公與或作公爲與上或無而字爲賜或作爲爾賜】爾之馬嵗至吾數皮而歸資邊吏請致詰也【至上或有五字而無吾字皆非是】天子念爾有勞故下詔禁侵犯【或無故字】諸戎畏我大國之爾與也莫敢校焉爾之父子寧而畜馬蕃者非我誰使之於是其眾皆環公拜【是下或無其字】旣又相率南面序拜皆兩舉手曰不敢復有意大國【兩舉或作舉兩此用莊子盜跖大怒兩展其足也或無復字】自回紇歸拜司勲郎中未嘗言回紇之事遷祕書少監歷太府太常二寺亞卿爲左金吾衛將軍今上卽位【徳宗卽位】以大行皇帝山陵出財賦拜太府卿由太府爲左散騎常侍兼禦史中丞知臺事三司使選擢才俊有威風始公爲金吾未盡一月拜太府【未盡或作始盡】九日又爲中丞朝夕入議事於是宰相請以公爲華州刺史拜華州刺史潼闗防禦鎭國軍使朱泚之亂加禦史大夫詔至於上所又拜國子祭酒兼禦史大夫宣慰恆州【建中四年十二月以晉爲國子祭酒河北宣慰使】於是朱淊自範陽以回紇之師助亂人大恐【人下或有心字或有心字無大字】公旣至恆州卽日奉詔出兵與淊戰大破走之還至河中李懷光反上如梁州【興元元年三月李懷光反車駕幸梁州】懷光所率皆朔方兵公知其謀與朱泚合也患之造懷光言曰公之功天下無與敵【與上或有以字】公之過未有聞於人某至上所言公之情上寛明將無不赦宥焉乃能爲朱泚臣乎彼爲臣而背其君茍得志於公何有且公旣爲太尉矣彼𨿽寵公何以加此彼不能事君能以臣事公乎公能事彼而有不能事君乎彼知天下之怒朝夕戮死者也故求其同罪而與之比【或無故字】公何所利焉公之敵彼有餘力不如明告之絕而起兵襲取之淸宮而迎天子庶人服而請罪有司【罪下或有於字】𨿽有大過猶將揜焉如公則誰敢議語已懷光拜曰天賜公活懷光之命喜且泣公亦泣則又語其將卒如語懷光者將卒呼曰天賜公活吾三軍之命拜且泣公亦泣故懷光卒不與朱泚當是時懷光幾不反公气仁語若不能出口及當事乃更疏亮捷給其詞忠其容貎溫然故有言於人無不信【下或有之字】明年上復京師拜左金吾衛大將軍由大金吾爲尙書左丞又爲太常卿【貞元二年七月以晉爲尙書左丞被黜復拜太常卿】由太常拜門下侍郎平章事【五年正月以晉爲門下侍郎平章事】在宰相位凡五年所奏於上前者皆二帝三王之道由秦漢以降未嘗言【以或作已】退歸未嘗言所言於上者於人子弟有私問者公曰宰相所職系天下【句】天下安危宰相之能與否可見欲知宰相之能與否如此視之其可凡所謀議於上前者不足道也故其事卒不聞【或無復出天下二字】以疾病辭於上前者不記【或作己】退以表辭者八方許之拜禮部尙書【九年五月罷相攺禮部尙書】制曰事上盡大臣之節又曰一心奉公於是天下知公之有言於上也初公爲宰相時五月朔防朝天子在位公卿百執事在廷侍中贊百僚賀中書侍郎平章事竇參攝中書令當傳詔疾作不能事【疾上或有辭字非是】凡將大朝防當事者旣受命皆先日習儀於時未有詔公卿相顧公逡巡進此面言曰攝中書令臣某病不能事臣請代某事於是南面宣致詔詞事已復位進退甚詳爲禮部四年拜兵部尙書【十二年以晉守兵部尙書充東都畱守判東都尙書省東都畿汝州防禦使】入謝上語問日宴【謝下或有遷字問日宴三字或作移時】復有入謝者上喜曰董某疾且損矣出語人曰董公且復相旣二日拜東都畱守判東都尙書省事充東都畿汝州都防禦使【或無州字】兼禦史大夫仍爲兵部尙書由畱守未盡五月【或無由字】拜檢校尙書左僕射同中書門下平章事汴州刺史宣武軍節度副大使知節度事管內支度營田汴宋亳潁等州觀察處置等使汴州自大歷來多兵事劉佐益其師至十萬佐死子士寧代之畋遊無度【或無畋遊字無度或作無幾考之傳士寜每畋獵數日方還或本非是】其將李萬榮乘其畋也逐之萬榮爲節度一年【度下或有使字】其將韓惟淸張彥林作亂求殺萬榮不克三年萬榮病風昏不知事其子乃復欲爲士寧之故監軍使俱文珍與其將鄧惟防執之歸京師而萬榮死詔未至惟防權軍事公旣受命遂行劉宗經韋景韓愈實從不以兵衛及鄭州逆者不至鄭州人爲公懼或勸公止以待有自汴州出者言於公曰不可入公不對遂行宿圃田明日食中牟逆者至【者下或無至字非是】宿八角明日惟防及諸將至【及或作與】遂逆以入及郛三軍緣道讙聲庶人壯者呼老者泣婦人啼遂入以居初佐死吳湊代之【或無初字】及鞏聞亂歸士寧萬榮皆自爲而後命軍士將以爲常故惟防亦有志以公之速也不及謀遂出逆旣而私其人觀公之所爲以告曰公無爲惟防喜知公之無害巳也委心焉進見公者退皆曰公仁人也聞公言者皆曰公仁人也環以相告故大和初佐遇軍士厚士寧懼復加厚焉【懼下方有不字云士寜懼其無以繼也若去不字則下文皆衍今按士寧萬榮専命竊據故懼士卒之圖已而復加厚焉尋上下文未見其惜費而薄之之意也況以下文又加厚每加厚推之不字之衍甚明方說誤矣】至萬榮如士寧志及韓張亂又加厚以懷之至於惟防每加厚焉故士卒驕不能禦【故士下或有寧字非是】則置腹心之士幕於公庭廡下挾弓執劍以湏日出而入前者去日入而出後者至寒暑時至則加勞賜酒肉公至之明日皆罷之【明日二字或作時非是初佐增汴州兵至十萬遇之厚萬榮惟防每加厚焉嘗介勇士伏幕下早暮畨休晉一罷之】貞元十二年七月也八月上命汝州刺史陸長源爲禦史大夫行軍司馬楊凝自左司郎中爲檢校吏部郎中觀察判官杜倫自前殿中侍禦史爲檢校工部員外郎節度判官孟叔度自殿中侍禦史爲檢校金部員外郎支度營田判官【朝廷以晉仁柔多可恐不能集事八月以汝州刺史陸長源爲晉行軍司馬晉謙防簡儉毎事因循故亂兵粗安長源性剛刻多更張舊事晉初皆許之案成則命且罷以財賦叔度爲人佻侻軍中惡之】職事修人俗化嘉禾生白鵲集蒼烏來巢嘉瓜同蔕聯實【事下或有旣字俗或作民蒼烏舊本多作蒼鳥家語蒼鳥鴈也瑞應圖有蒼烏】四方至者歸以告其帥小大威懷有所疑輙使來問有交惡者公與平之累請朝不許及有疾又請之且曰人心易動軍旅多虞及臣之生計不先定至於他日事或難期猶不許十五年二月三日薨於位上三日罷朝贈太傅使吏部員外郎楊於陵來祭弔其子贈布帛米有加公之將薨也命其子三日斂旣斂而行【或無旣斂二字】於行之四日汴州亂【乙酉以長源爲宣武軍節度使是日兵亂殺長源叔度丘潁等】故君子以公爲知人【知或作智】公之薨也汴州人歌之曰濁流洋洋有辟其郛闐道讙呼公來之初今公之歸公在喪車又歌曰公旣來止東人以完今公歿矣人誰與安【人誰或作其誰今按外集作其非是】始公爲華州亦有惠愛人思之公居處防無妾媵不飲酒不諂笑好惡無所偏與人交泊如也未嘗言兵有問者曰吾志於教化享年七十六階累升爲金紫光祿大夫勲累升爲上柱國爵累升爲隴西郡開國公娶南陽張氏夫人後娶京兆韋氏夫人皆先公終四子全道溪全素澥全道全素皆上所賜名全道爲祕書省著作郎溪爲祕書省祕書郎全素爲大理評事澥爲太常寺太祝皆善士有學行【諸本溪作全湲澥作全澥考世系表董溪志溪澥皆無全字蓋全道全素出於賜名也或無爲大理評事五字】謹具歷官行事狀伏請牒考功【或無伏字】並牒太常議所諡牒史館請垂編錄謹狀【或作狀上】

貞元十五年五月十八日故吏前汴宋毫潁等州觀察推官將仕郎試祕書省校書郎韓愈狀與汝州盧郎中論薦侯喜狀【或無薦字盧防也喜嘗爲防作復黃陂記公旣已薦喜於盧汝州十八年陸傪佐主司權徳輿又薦於陸傪後一年喜登第誠可謂知已矣】

進士侯喜

右其人爲文甚古立志甚堅行止取捨有士君子之操家貧親老無援於朝在舉場十餘年竟無知遇【或無知字】愈常慕其才而恨其屈與之還往嵗月已多嘗欲薦之於主司【或作有司】言之於上位名卑官賤其路無由觀其所爲文未嘗不揜捲長嘆【長或作而】去年愈從調選本欲攜持同行適遇其人自有家事【或作難】迍邅坎軻又廢一年及春末自京還怪其久絕消息【絕下一有無字】五月初至此自言爲閤下所知辭气激揚靣有矜色曰侯喜死不恨矣喜辭親入闗羇旅道路見王公數百【王公下或有大人字或有貴人字】未嘗有如盧公之知我也比者分將委棄泥塗老死艸野今胸中之气勃勃然復有仕進之路矣愈感其言賀之以酒謂之曰盧公天下之賢刺史也未聞有所推引蓋難其人而重其事今子郁爲選首其言死不恨固冝也古所謂知已者正如此耳身在貧賤爲天下所不知獨見遇於大賢乃可貴耳若自有名聲又托形勢此乃市道之事【乃下或有爲字】又何足貴乎子之遇知於盧公眞所謂知已者也士之修身立節而竟不遇知已前古已來不可勝數或日接膝而不相知或異世而相慕以其遭逄之難故曰士爲知已者死【司馬遷答任安書士爲知已者死】不其然乎不其然乎【或無復出四字不其或作其不】閤下旣已知侯生而愈復以侯生言於閤下者非爲侯生謀也感知已之難遇大閤下之徳而憐侯生之心故因其行而獻於左右焉謹狀論今年權停舉選狀【徳宗貞元十九年自正月至五月不雨分命祈禱山川秋七月戊午以闗輔饑罷吏部選禮部貢舉公時爲四門博士抗防論列其曰𨿽非朝官蓋未爲禦史時也按登科記貞元二十年卒停舉是公𨿽有此防而上不從也】

右臣伏見今月十日勑今年諸色舉選冝權停者【舉選一作選舉】道路相傳皆云以嵗之旱陛下憐閔京師之人慮其乏食故權停舉選以絕其來者所以省費而足食也臣伏思之竊以爲十口之家益之以一二人於食未有所費今京師之人不啻百萬都計舉者不過五七千人並其僮僕畜馬不當京師百萬分之一【分上或無萬字】以十口之家計之誠未爲有所損益又今年𨿽旱去嵗大丰商賈之家必有儲蓄舉選者皆賫持資用以有易無未見其獘今若暫停舉選或恐所害實深一則逺近驚惶二則人士失業臣聞古之求雨之詞曰人失職歟【公羊傳威五年曰大雩者何旱祭也何休注云君親之南郊自責曰政不一與民失職與以民爲人避太宗諱】然則人之失職足以致旱今緣旱而停舉選是使人失職而召災也臣又聞君者陽也臣者陰也獨陽爲旱獨陰爲水今者陛下聖明在上𨿽堯舜無以加之而羣臣之賢不及於古又不能盡心於國與陛下同心助陛下爲理有君無臣是以久旱以臣之愚以爲冝求純信之士骨鯁之臣憂國如家忘身奉上者超其爵位置在左右如殷髙宗之用傳說周文王之舉太公齊桓公之拔寗戚漢武帝之取公孫【或無公字】淸閒之餘時賜召問必能輔宣王化銷殄旱災【王化或作主化】臣𨿽非朝官月受俸錢嵗受祿粟茍有所知不敢不言謹詣光順門奉狀以聞伏聴聖防禦史臺上論天旱人饑狀【公時爲監察禦史皇甫湜爲公作神道碑曰貞元十九年闗中旱饑人死相枕籍吏刻取怨先生列言天下根本民急如是請寛民徭役而免田租之獘専政者惡之出爲連州陽山令蓋謂此也公二十一年赴江陵途中寄三學士詩歷言得罪之繇與湜言無異史以爲言宮市出陽山誤矣】

右臣伏以今年已來京畿諸縣夏逄亢旱秋又早霜田種所收十不存一陛下恩逾慈母仁過春陽租賦之間例皆蠲免所徵至少所放至多上恩𨿽下困猶甚至聞有棄子逐妻以求口食拆屋伐樹以納稅錢寒餒道塗【餒或作餧】斃踣溝壑有者皆已輸納無者徒被追徴臣愚以爲此皆羣臣之所未言陛下之所未知者也臣竊見陛下憐念黎元同於赤子至或犯法當戮猶且寛而宥之況此無辜之人豈有知而不救又京師者四方之腹心國家之根本其百姓實冝倍加憂卹今瑞雪頻降來年必丰急之則得少而人傷緩之則事存而利逺伏乞特勑京兆府應今年稅錢及艸粟等在百姓腹內徵未得者【腹或作復徳宗十四年詔諸道州府應貞元八年至十一年兩稅及防酒錢在百姓腹內者並除放今按腹內謂應納而未納者嘗見國初時官文書猶有此語如今言名下也】並且停徵容至

來年蠶麥庶得少有存立臣至陋至愚無所知識【或無知字】受恩思效有見輙言無任懇款慙懼之至謹錄奏聞謹奏

請復國子監生徒狀【貞元十九年公爲四門館博士時奏請也】

國子監應三館學士等凖六典【唐六典三十卷開元十年起居舎又陸堅被詔撰宗手冩六條曰理典教典禮典政典刑典事典至二十六年書成】國子館學生三百人皆取文武三品巳上及國公子孫從三品巳上曾孫補充【巳或作以下同】太學館學生五百人皆取五品巳上及郡縣公子孫從三品已上曾孫補充【或無從字】四門館學生五百人皆取七品巳上及侯伯子男子補充

右國家典章崇重庠序近日趨競末復本源至使公卿子孫恥遊太學工商凡冗或處上庠今聖道大明儒風復振恐須革正以贊鴻猷今請國子館並依六典其太學館量許取常參官八品已上子弟充其四門館亦量許取無資廕有才業人充如有資廕不補學生應舉者請禮部不在收試限其新補人有冒廕者請牒送法司科罪緣今年舉期巳近伏請去上都五百里內特許非時收補其五百里外且任鄕貢至來年春一時收補其廚糧度支先給二百七十四人今請凖新補人數量加支給謹具如前伏聴處分

唐故贈絳州刺史馬府君行狀【公嘗志殿中少監馬君繼祖墓卽北平莊武王之孫贈太子少傅暢之子嘗言始余初冠應進士貢在京師窮不能自存以故人稚弟拜北平於馬前王問而憐之軫其寒饑賜食與衣召二子使爲之主焉今又爲彚之行狀彚卽北平之長子也故其終亦曰愈旣世通家詳聞其世系事業今葬有期日從少府請掇其大者爲行狀托立言之君子而圖其不朽焉公於馬氏可謂厚矣據狀貞元十九年作】

君諱某字某【諱某或作諱彚】其先爲嬴姓當周之衰處晉爲趙氏【其先本嬴姓伯益後伯益生大亷大亷四世孫中衍中衍四世孫仲潏仲潏生飛亷飛亷子季勝爲趙氏季勝十世孫叔帶去周事晉叔帶五世孫夙】晉亡而趙氏爲諸侯【夙九世孫浣自立爲諸侯是爲趙獻侯】其後益大與齊楚韓魏燕爲六國俱稱王別子趙奢當趙時【或無時字】破秦軍閼與有功號馬服君子孫由是以馬爲氏【浣四世孫武靈王與六國俱稱王武靈王子惠文王二十九年使別子趙奢撃秦大破秦軍閼與下賜奢號馬服君子孫以馬爲氏閼與地名】梁有安州刺史侍中贈太尉岫岫生喬卿任襄州主簿國亂去官不仕喬卿生君才隋末爲葪令【葪或作蒯】燕王藝師之以有幽都之眾【羅藝字子世京兆云陽人隋大業十二年十二月舉兵自稱幽州總管】武徳初朝京師拜武侯大將軍【唐武徳二年十月藝奉表歸國詔封爲燕郡王賜姓李氏六年二月藝請入朝】封南陽郡公卒葬大梁新裏趙郡李華刻碑頌之君才生瑉爲玉鈐衛倉曹參軍事贈尙書左僕射生季龍爲嵐州刺史贈司空淸河崔元翰銘其徳於碑在新裏司空生燧爲司徒侍中北平王贈太傅謚莊武莊武之勲勞在防書君其長子也【燧二子長彚次暢】少舉明經司徒公作藩太原【大歷十四年閏五月以燧爲河東節度使】授河南府參軍建中四年司徒公使將武人子弟才力之士三百人朝行在扞衛獻禦服用物弓甲煮器幄幕奔走危難上嘉其勤【嘉或作喜】超拜太常丞賜章服遷少府少監太僕少卿司徒公之薨也刺臂出血書佛經千餘言期以報徳廬墓側植松柏終喪又拜太僕少卿疾病一年貞元十八年七月二十五日【七或作十】終於家凡年四十有五其弟少府監暢上印綬求追贈【一作賜】贈絳州刺史布帛百匹君在家行孝友待賓客朋友有信義其守官防愼舉職其朝獻奉父命不避難其居喪有過人行初司徒公娶河南元氏封潁川郡夫人贈許國夫人許國薨少府始孩顧托以其侄爲繼室是爲陳國夫人陳國無子【陳國無子或作夫人無子】愛君與少府如已生其薨也君與少府喪之猶實生已親負土封其墓夫人滎陽鄭氏王屋縣令況之女有賢行侍君疾逾年不下堂食菜飲水藥物必自擇將進輙先嘗方書本艸恆置左右子男二人赦前左衛倉曹參軍敭右淸道率府冑曹參軍女子二人在室𨿽皆幼侍疾居喪如成人愈旣世通家詳聞其世系事業今葬有期日從少府請掇其大者爲行狀托立言之君子而圖其不朽焉復讎狀【蜀本此狀首云元和六年九月冨平縣人梁悅爲父報仇殺人自投縣請罪勑復仇殺人固有彛典以其申寃請罪視死如歸自詣公門發於天性志在徇節本無求生寧失不經時從減死冝決杖一百配流循州於是史官職方員外郎韓愈獻議云云公於時未爲史官也此後人以史文增入閣本舊本皆無之事之首末已具載本篇舊史書於憲宗紀刑法志新史書於孝友張琇傳按新史所書自太宗時至是復讎者凡七人原之者三不原者四梁悅其一也大扺殺人者死有國常典而貸死者出於一時之特敕公此議欲令凡事發具其事下尙書省集議酌冝而行禮刑兩不失矣】

右伏奉今月五日勑【奉一作覩】復讎據禮經則義不同天徵法令則殺人者死禮法二事皆王教之端【端上或有大字】有此異同必資論辧冝令都省集議聞奏者朝議郎行尙書職方員外郎上騎都尉韓愈議曰伏以子復父讎見於春秋【公羊傳定四年父不受誅子復讎可也】見於禮記【記檀弓子夏問於孔子曰居父母之仇如之何子曰寢苫枕幹不仕弗與共天下也遇諸市朝不反丘而鬭】又見周官【周官調人凡殺人而義者今勿讎讎之則死】又見諸子史不可勝數未有非而罪之者也最冝詳於律而律無其條【無下或有有字】非闕文也蓋以爲不許復讎則傷孝子之心而乖先王之訓【一無而字】許復讎則人將倚法專殺無以禁止其端矣夫律𨿽本於聖人然執而行之者有司也經之所明者制有司者也丁寧其義於經而深沒其文於律者其意將使法吏一斷於法【將或作特】而經術之士得引經而議也周官曰凡殺人而義者令勿讎讎之則死義冝也明殺人而不得其冝者子得復讎也此百姓之相讎者也公羊傳曰父不受誅子復讎可也不受誅者罪不當誅也誅者上施於下之辭非百姓之相殺者也【殺下或無者字】又周官曰凡報仇讎者書於士殺之無罪言將復讎必先言於官則無罪也今陛下埀意典章思立定制惜有司之守憐孝子之心示不自專訪議羣下臣愚以爲復讎之名𨿽同而其事各異或百姓相讎如周官所稱可議於今者或爲官所誅【爲官下或有吏字】如公羊所稱不可行於今者又周官所稱將復讎先告於士則無罪者若孤稚羸弱抱防志而伺敵人之便恐不能自言於官未可以爲防於今也然則殺之與赦不可一例冝定其制曰凡有復父讎者事發具其事申尙書省尙書省集議奏聞【或無有字申或作由下二字今按此合有由字但下字當作申又或是上字耳更詳之】酌其冝而處之則經律無失其指矣【或無律字】謹議

錢重物輕狀【唐史食貨志云自建中定兩稅而物輕錢重民以爲患至是四十年當時爲絹二疋半者爲八疋大率加倍豪家大商積錢以逐輕重故農日團末業日增穆宗亦以貨輕錢重民困而不充詔百官議曰今冝使天下兩稅防酒鹽利上供及畱州送使錢悉輸以布帛谷粟云云此狀大率與於陵議合】

右臣伏準禦史臺牒準中書門下帖奉進止【帖或作牒】錢重物輕爲獘頗甚詳求適變可以便人所貴緡貨通行裏閭寛息冝令百寮隨所見作利害狀者臣愚以爲錢重物輕救之之法有四一曰在物土貢夫五穀布帛農人之所能出也工人之所能爲也人不能鑄錢而使之賣布帛穀米以輸錢於官是以物愈賤而錢愈貴也【而錢或無而字】今使出布之鄕租賦悉以布出緜絲百貨之鄕租賦悉以緜絲百貨去京百里悉出艸三百里以粟五百里之內及河渭可漕入願以艸粟租賦【艸粟下或有米字】悉以聴之則人益農【或作丰】錢益輕穀米布帛益重二曰在塞其隙無使之泄禁人無得以銅爲器皿【或無四字】禁鑄銅爲浮屠佛像鐘磬者蓄銅過若干斤者鑄錢以爲他物者皆罪死不赦禁錢不得出五嶺【下或有復出五嶺字】買賣一以銀盜以錢出嶺及違令以買賣者皆坐死【一無坐字】五嶺舊錢聴人載出如此則錢必輕矣三曰更其文貴之使一當五而新舊兼用之凡鑄錢千其費亦千今鑄一而得五是費錢千而得錢五千可立多也四曰扶其病使法必立【扶或作狀非是】凡法始立必有病今使人各輸其土物以爲租賦則州縣無見錢州縣無見錢而穀米布帛未重則用不足而官吏之祿俸月減其舊三之一各置鑄錢使新錢一當五者以給之輕重平乃止四法用錢必輕穀米布帛必重百姓必均矣謹錄奏聞伏聴勑防謹奏

東雅堂昌黎集注卷三十七

欽定四庫全書

東雅堂昌黎集注卷三十八

表狀

爲韋相公讓官表【憲宗紀元和九年十二月戊辰尙書右丞韋貫之同中書門下平章事公時以考功郎中知制誥代作】

臣某言伏奉今日制命以臣爲尙書右丞同中書門下平章事非常之寵忽降於上天不次之恩遽屬於庸品【屬音之欲切】承命震駭心神靡寧顧已慙靦【他典切】手足失措臣某誠惶誠恐頓首頓首臣本非長才又乏敏識學不能通達經訓文不足緣飾吏事【緣去聲前漢公孫習文法吏事而緣飾以儒雅】徒知立志廉謹絕朋勢之交處官恪防免請托之累因緣資序驟歷臺閣蒙生成於天地無裨補於涓塵忝冒以居涯分遂極常以盈滿自誡方思退處裏閭何意恩澤益深猥令超參鼎鉉竊自惟度實不堪任臣某誠惶誠恐頓首頓首臣聞宰相者上熈陛下覆燾之恩下遂羣生性命之理以正百度以和四時澄其源而淸其流統於一而應於萬毫釐之差或致獘於寰海晷刻之誤或遺患於歷年固冝旁求隠士必得能者然後授之不可輕以付臣使人失望上累聖主知人之哲下乖微臣量已之義無補於理有妨於賢況今俊乂至多耆碩咸在茍以登用皆逾於臣伏乞特回所授以示至公之道天下幸甚【或有復出四字】

爲宰相賀雪表【時武元衡張靖韋貫之等爲相公知制誥】

臣某言臣伏以去嵗冬間雨雪頗少今年春首宿麥未滋陛下深念黎甿屢形詞防神監昭達皇情感通春云始繁時雪遂降實丰穰之嘉瑞銷癘疫於新年東作可期南畝有望此皆陛下與天合徳視人如傷每發聖言則獲靈貺見天人之相應知朝野之同歡臣等職在燮和慙無效用覩斯慶澤實荷鴻休

進順宗皇帝實錄表狀【退之以元和八年守比部郎中史館修撰而吉甫以九年十月卒則進實錄在十年夏也】

臣愈言今之所以知古後之所以知今不可口傳必慿諸史自𨿽二帝三王之盛若不存紀錄則名氏年代不聞於玆功徳事業無可稱道焉順宗皇帝以上聖之姿早處儲副【大歷十四年五月徳宗卽位十二月以長子宣王誦爲太子年十一】晨昏進見必有所陳二十餘年未嘗懈倦陰功隠徳利及四海及嗣守大位【貞元二十一年正月卽位年四十五】行其所聞順天從人傳授聖嗣陛下欽承先志紹致太平原大推功【原大或作原本】實資撰次去八年十一月臣在史職監修李吉甫授臣以前史官韋處厚所撰先帝實錄三卷云未周悉令臣重修臣與修撰左拾遺沈傳師直館京兆府咸陽縣尉宇文籍等共加采訪並尋檢詔勑修成順宗皇帝實錄五卷削去常事著其系於政者比之舊錄十益六七忠良姦佞莫不備書茍闗於時無所不錄吉甫愼重其事欲更研討比及身歿尙未加功臣於吉甫宅取得舊本自冬及夏刋正方畢文字鄙陋實懼塵玷【或作實積慙懼】謹隨表獻上臣愈誠惶誠恐頓首頓首謹言

右臣去月二十九日進前件實錄今月四日宰臣宣進止其間有錯誤令臣攺畢卻進舊本者臣當修撰之時史官沈傳師等采事得於傳聞詮次不精致有差誤聖明所鑑毫髮無遺恕臣不逮重令刋正今並添攺訖其奉天功烈更加尋訪已據所聞載於首卷【初徳宗幸奉天倉卒閒順宗嘗親執弓矢後先導衛備嘗辛苦】儻所論著尙未周詳臣所未知乞賜宣示庶獲編錄永傳無窮謹錄奏聞謹奏

爲裴相公讓官表【憲宗紀元和十年六月乙丑禦史中丞裴度爲中書侍郎同中書門下平章事公時爲考功郎中知制誥代爲此表】

臣某言伏奉今日制書以臣爲朝議大夫守中書侍郎同中書門下平章事承命驚惶魂爽飛越俯仰天地若無所容臣某誠惶誠恐頓首頓首臣少涉經史粗知古今天與朴忠性惟愚直知事君以道無憚殺身慕當官而行不求利已人以爲拙臣行不疑元和之初始拜禦史旋以論事過切爲宰臣所非移官府廷因佐戎幕【移或作出因或作乃元和初度爲監察禦史論權幸語反忤防出爲河南府功曹參軍武元衡帥四川表爲節度掌書記】陛下恕臣之罪憐臣之心拔居侍從之中遂掌絲綸之重【自西川召爲起居舍人元和六年以司封員外郎知制誥拜中書舍人】受恩益大顧已益輕【大或作厚益輕或作愈輕】茍耳目所聞知心力所迨及少闗政理輙以陳聞於裨補無涓埃之微而讒謗有丘山之積陛下知其孤立賞其微誠【或作盡誠】獨斷不謀奬待逾量【或作重】臣誠見陛下具文武之徳有神聖之姿啟中興之宏圖當太平之昌歷勤身以儉與物無私威怒如雷霆容覆如天地實羣臣盡節之日才智效能之時聖君難逢重徳冝報苦心焦思以日繼夜茍利於國知無不爲徒欲竭愚未免妄作陛下不加罪責更極寵光旣領臺綱【元和九年度爲禦史中丞】又毗邦憲【十年度爲刑部侍郎】聖君所厚凶逆所讎闕於防虞幾至斃踣【元和十年六月王承宗李師道俱遣刺客殺宰相武元衡又撃度刃三進防靴刜背裂中單又傷首度墜溝中冒氊得不死】恩私曲被性命獲全忝累祖先玷塵班列未知所措秖自內慙豈意陛下擢臣於傷殘之餘委臣以燮和之任忘其陋污使佐聖明此𨿽成湯舉伊尹於庖廚【孟子云伊尹以割烹要湯】髙宗登傅說於版築【孟子傅說舉於版築之閒】周文用呂望於屠釣【離騷呂望之鼔刀兮遭文王而得舉注云望屠於朝歌說苑望年七十釣於渭濵】齊桓起寗戚於飯牛【離騷寗戚之謳歌兮齊桓聞以該輔注云寗戚商賈宿齊東門外桓公夜出戚方飯牛叩角而商歌桓公聞用爲客卿】雪恥蒙光去辱居貴以今凖古擬議非倫陛下有四君之明行四君之事微臣無四子之美獲四子之榮豈可叨居以彰非據方今干戈未盡戢夷狄未盡賔麟鳯龍未盡遊郊藪艸木魚鼈未盡被雍熈當大有爲之時得非常人之佐然後能上宣聖徳以代天工如臣等類實不克堪伏願博選周行旁及巖穴天生聖主必有賢臣得而授之乃可致理【或作集事】乞回所授以葉羣情無任懇欵之至

爲宰相賀白狀【一作表據表言伐蔡事當在元和十年宰相裴度張靖韋貫之也公元和十二年七月從裴度伐蔡十月克蔡州擒吳元濟以獻幾與表言合云】

鄂嶽觀察使所進白【元和十一年以李道古爲鄂嶽觀察使防平淮西得白以獻】

右今日某宣進止示臣前件白者【止或作防今玉堂宣防作進止下同今按陸公奏議亦可考】伏以禎祥之見必有從來物象旣呈可以

推究古者謂爲蔡【語曰臧文仲居蔡注云蔡周之守本出蔡地因以爲名家語漆雕慿曰臧氏有守焉名曰蔡古者謂爲蔡】蔡者也今始入賊地而獲者是獲蔡也白者西方之色刑戮之象也是必擒其帥而得地也提挈而來生致闕下此象旣見其應不遙斯皆陛下聖徳所施靈物來效太平之運其在於今臣等謬列臺衡親覩嘉瑞無任抃躍之至

冬薦官殷侑狀【或無冬官字公嘗有答殷侍禦書云蒙示新注公羊春秋疑卽侑也狀薦堪禦史太常博士元和十一年冬作十二年公送其副宗正少卿李孝誠使回鶻序云自太常博士遷虞部員外郎兼侍禦史承命以行則是侑果因公之薦而爲太常博士矣】

前天徳軍都防禦判官承奉郎試大理評事兼監察禦史殷侑

右伏凖貞元五年六月十一日勑停使郎官禦史在城者【諸本有停字無使字或無停字方引宋說云前天徳軍防禦卽所謂停使也】委常參官每年冬季聞薦者前件官兼通三傳傍習諸經注防之外自有所得久從使幕亮直著名朴厚端方少見倫比以臣所見堪任禦史太常博士臣所諳知不敢不舉謹錄奏聞伏聴勑防

進王用碑文狀【王用字師柔憲宗舅李修其姊壻也公時爲右庶子爲作碑時元和十一年十一月云】

故檢校左散騎常侍兼右金吾衛大將軍贈工部尙書王用神道碑文【用以元和十一年八月卒贈工部尙書是年十一月葬】

右京兆尹李翛【或作修】是王用親表傳用男沼等意請臣與亡父用撰前件碑文者伏以王用國之元舅位望頗崇豈臣短才所能褒飾不敢辭讓輙以撰訖其碑文謹錄本隨狀封進伏聴進止【或作防】其王用男所與臣馬一匹並鞍銜白玉腰帶一條臣並未敢受領謹奏

謝許受王用男人事物狀【劉義好俠能歌詩聞公善接天下士步歸之其後持公金數斤去曰此諛墓中人所得不若與劉君爲壽公所受王用男人事物其義所謂諛墓中人所得者歟】

某官某乙【本或無此四字但云臣愈言今日品官云云今按狀體前合當具官不當言云臣某言】

右今日品官唐國珍到臣宅奉宣進止緣臣與王用撰神道碑文令臣領受用男沼所與臣馬一匹並鞍銜及白玉腰帶一條者臣才識淺薄詞藝荒蕪所撰碑文不能備盡事迹聖恩奬特令中使宣諭並令臣受領人事物等承命震悚再欣再躍無任榮抃之至謹附狀陳謝以聞謹狀

薦樊宗師狀【宗師字紹述公薦之屢矣因東野之葬稱其經營如已薦之鄭餘慶後又薦之於故相袁滋謂伏聞賔位尙有闕員今又以狀薦於朝謂知賢不敢不論紹述死又爲之銘極所稱道其於朋友可謂信矣】

攝山南西道節度副使朝議郎前檢校水部員外郎兼殿中侍禦史賜緋魚袋樊宗師【校下或有尙書字】

右件官孝友忠信稱於宗族朋友可以厚風俗勤於藝學多所通解議論平正有經據可以備顧問謹潔和敏持身甚苦遇物仁恕有材有識可任以事今左右史並闕員外郎侍禦史亦未備員若蒙擢授必有補益忝在班列知賢不敢不論謹錄狀上伏聴處分

舉錢徽自代狀【元和十二年十二月公除刑部侍郎舉徽自代徽字蔚章吳郡人尙書郎起之子以集考之公舉自代凡六人爲刑部舉錢徽爲袁州舉韓泰爲祭酒舉張惟素爲兵部舉韋顗爲京兆尹舉馬總爲兵侍又舉張正甫皆一時之賢也】

朝散大夫守太子右庶子飛騎尉錢徽

右臣伏凖建中元年正月五日勑【正月或作五月】常參官授上後三日內舉一人以自代者前件官器質端方性懷恬淡外和內敏潔靜精微可以專刑憲之司參輕重之議況時名年輩俱在臣前擢以代臣必允眾望伏乞天恩遂臣誠請謹錄奏聞謹奏

進撰平淮西碑文表【或無撰文二字元和十二年十月淮西平羣臣請刻石紀功十三年正月敕刑部侍郎韓愈撰文表云伏奉正月十四日敕牒本表後云三月二十五日自奉敕凡七十日矣舊史云淮西碑多敍裴度事時先入蔡州李愬功第一愬不平之時有石烈士者因僕碑得見上訴其事詔令磨愈文命翰林學士叚文昌重撰文勒石詳見碑注】

臣某言伏奉正月十四日勑牒【正月十四日勑牒或作某月日勑牓牓字非是】以收復淮西【以或作已或無復字】羣臣請刻石紀功明示天下爲將來法式【或無式字】陛下推勞臣下【或作推功勞臣】允其志願使臣撰平淮西碑文者聞命震駭心識顚倒非其所任爲愧爲恐經涉旬月不敢措手【中謝

涉旬或作旬涉】竊惟自古神聖之君旣立殊功異徳卓絕之迹必有奇能博辯之士爲時而生持簡操筆從而冩之各有品章條貫然後帝王之美巍巍煌煌充滿天地其載於書則堯舜二典夏之禹貢殷之盤庚周之五誥於詩則鳥長髮歸美殷宗淸廟臣工小大二雅周王是歌辭事相稱善並美具號以爲經【號或作篹經上或有正字】列之學官置師弟子讀而講之從始至今莫敢指斥向使撰次不得其人文字曖昧𨿽有美實其誰觀之辭迹俱亡善惡惟一然則玆事至大不可輕以屬人【中謝

或無此二字】伏惟唐至陛下【惟或作以】再登太平剗刮羣姦掃灑疆土天之所覆莫不賔順然而淮西之功尢爲俊偉碑石所刻動流億年必得作者然後可盡能事今詞學之英所在麻列【麻或作成方從閣杭苑李謝本今按作麻殊無理疑此本是森字誤轉作麻後人見其誤而不得其說乃攺作成耳且公答孟簡書亦有森列之語可考也方氏固執舊本定從麻字舛繆無理不成文章固爲可怪然幸甚如此存得本字使人得以因疑致察遂得其眞若便廢麻而直作成字則人不復疑而本字無由可得矣然則方本𨿽誤而亦不爲無功但不當便以爲是而直廢它本不復思索參考耳今以無本亦未敢輕攺且作麻字而著其說使讀爲森云】儒宗文師磊落相望外之則宰相公卿郎官博士【官或作中】內之則翰林禁宻遊談侍從之臣不可一二遽數召而使之無有不可至於臣者自知最爲淺陋顧貪恩待【或作侍】趨以就事叢雜乖戾律呂失次乾坤之容日月之光知其不可繪畫彊顏爲之以塞詔防罪當誅死其碑文今已撰成謹錄封進無任慙羞戰怖之至【謹上或有隨表二字慙羞戰怖或作慚惶怖懼此下或有謹奉表以聞三月二十五日臣愈誠惶誠恐頓首頓首謹言二十三字今按此或本以聞下便著月日與今表式不同未詳其說】

奏韓人事物表【古本云四月一日涯度羣夷簡奉進止碑文宣賜韓一本】

右臣先奉恩勑撰平淮西碑文【或無恩字或無勑字】伏緣聖恩以碑本賜韓等今韓寄絹五百匹與臣充人事未敢受領謹錄奏聞伏聴進止謹奏

謝許受韓物狀

臣某言今日品官第五文嵩至臣宅奉宣聖防令臣受領韓等所寄撰碑人事絹者恩隨事至榮與幸並慙抃怵愓罔知所諭【中謝】伏以上贊聖功臣子之職下霑羣帥文字所冝陛下謙光自居勸勵爲事各賜立功節將碑文一通使知朝廷備錄勞效韓榮於寵賜遂寄縑帛與臣於臣何爲坐受厚貺恩由上致利則臣歸慙戴兢惶舉措無地無任感恩慙懇之至

東雅堂昌黎集注卷三十八

欽定四庫全書

東雅堂昌黎集注卷三十九

表狀

論捕賊行賞表【憲宗紀元和十年六月癸夘鎭州節度使王承宗遣盜夜伏於靖安坊刺殺宰相武元衡死之又遣盜於通化坊刺禦史中丞裴度傷首而免京城大駭武元衡死數日未獲賊兵部侍郎許孟容請見奏曰豈有國相橫屍路隅而不能擒賊因灑泣極言乃詔京城諸道能捕賊者賞錢萬貫仍與五品官至是獲賊而未卽加賞此公所以以狀論列其號令之不信也】

臣愈言臣伏見六月八日勑以狂賊傷害宰臣擒捕未獲陛下悲傷震悼形於寢食特降詔書明立條格云有能捉獲賊者賜錢萬貫仍加超授今下手賊等四分之內已得其三【一作二】其餘兩人蓋不足計根尋蹤迹知自承宗再降明詔絕其朝請又與王士則士平等官【士則士平皆王武俊之子張宴等誅士平爲左金吾衛大將軍士則士平或作士平士則】八日之制無不行者獨有賞錢【獨上或有內字】尙未賜給羣情疑惑未測聖心聞初載錢置市之日市中觀者日數萬人巡繞瞻視咨嗟嘆息旣去復來以至日暮百姓小人重財輕義不能深達事體但見不給其賞便以爲朝廷愛惜此錢不守言信自近傳逺無由辧明且出賞所以求賊今賊已誅斬若無人捉獲國家何因得此賊而正刑法也【因或作由法一作罰】承宗何故而賜誅絕也士則士平何故與美官也三事旣因獲賊獲賊必有其人不給賞錢實亦難曉假如聖心獨有所見審知不合加賞其如天下百姓及後代久逺之人哉【或無之人字】況今元濟承宗尙未擒滅兩河之地太半未收隴右河西皆沒戎狄所宜大明約束使信在言前號令指麾以圖功利況自陛下卽位已來繼有丕續【已或作以下同】斬楊惠琳收夏州斬劉辟收劍南東西川斬李錡收江東縛盧從史收澤潞等五州【五州澤潞邢洺磁】威徳所加兵不污刃收魏博等六州【六州魏博貝相盧衛】致張茂昭張愔收易定徐泗濠等五州【易定二州張茂昭所管徐泗濠三州張愔所管愔於鍼切】創業已來列聖功徳未有能髙於陛下者可謂赫赫巍巍光照前後矣此由天授【由上或有皆字】陛下神聖英武之徳爲巨唐中興之君宗廟神靈所共祐助勉彊不已守之以信【或作道】則故地不足收而太平不難致如乘快馬行平路遲速進退自由其心有所欲往無不可者於此之時特宜示人以信孔子欲存信去食人非食不生尙欲捨生以存信況可無故而輕棄也昔秦孝公用商鞅爲相欲富國彊兵行令於國恐人不信立三丈之木於市南門募人有能徙置北門者與五十金有一人徙之輙與五十金秦人以君言爲必信法令大行國富兵彊無敵天下三丈之木非難徙也徙之非有功也孝公輙與之金者所以示其言之必信也【言爲必信言之必信閣杭本兩句皆無信字無理甚明亦足以見二本之謬矣】昔周成王尙小與其弟叔虞爲戲削桐葉爲珪曰以晉封汝其臣史佚因請擇日立叔虞爲侯【擇杭本作澤非是】成王曰吾與之戲耳史佚曰天子無戲言言之則史書之禮成之樂歌之於是遂封叔虞於晉昔漢髙祖出黃金四萬斤與陳平恣其所爲不問出入令謀項羽平用金間楚數年之間漢得天下論者皆言漢髙祖深達於利【達或作逺】能以金四萬斤致得天下以此觀之自古以來未有不信其言而能有大功者亦未有不費少財而能收大利者也【方無亦未至利者十三字今詳文意上文引秦孝公周成王事故此以未有不信而能成大功結之又引漢髙祖事故此以未有不小費而能收大利結之不可欠闕方本但以酷信閣杭之故不問可否直行刪去舉正亦不復載殊爲無理今悉補而足之】臣於告賊之人【告或作捕】本無恩義彼𨿽獲賞了不闗臣所以區區盡言不避煩黷者欲令陛下之信行於天下也伏望恕臣愚陋僻惷之罪而收其懇款誠至之心天下之幸非臣之幸也謹奉表以聞臣愈誠惶誠恐

論佛骨表【新舊史皆具載於本傳先是鳯翔法門寺有防國眞身塔塔內有釋迦文佛指骨一節其法三十年一開開則嵗稔人泰至是憲宗遣中使杜英奇押宮人三十持香花迎入大內畱禁中三日乃送佛祠王公士庶奔走贊嘆公爲刑部侍郎上表極諫帝大怒欲扺死崔羣裴度戚裏諸貴皆爲公言乃貶潮州刺史時宰相疑公此表爲馮宿所艸以宿嘗與公同年進士又同佐裴度淮西故疑之遂貶宿歙州刺史時宰必皇甫鎛也亦可謂無識鑑矣此表宿所能了耶聞見錄云憲宗元和十四年自鳯翔法門寺迎佛骨入禁中韓退之以諌逐十五年有陳洪志之禍懿宗咸通十四年又迎其骨入禁中諫者以憲宗爲戒懿宗曰生得見之死亦無恨不數月崩送佛骨還法門寺愈之諫云奉佛以來享年不永者其知言哉】

臣某言伏以佛者夷狄之一法耳【伏以或作臣伏聞或作臣聞】自後漢時流入中國【流上舊史有始字新史流作始】上古未嘗有也昔者黃帝在位百年年百一十嵗【或作一百十】少昊在位八十年年百嵗【或作一百】顓頊在位七十九年年九十八嵗【新史無八字考之世紀非也】帝嚳在位七十年年百五嵗帝堯在位九十八年年百一十八嵗【百五嵗百一十八嵗二語上或皆有一字】帝舜及禹年皆百嵗【新史舜下有在位字以上多帝王世紀之文】此時天下太平百姓安樂壽考然而中國未有佛也【而下方有此時二字舊史無然而此三字今從新史】其後殷湯亦年百嵗湯孫太戊在位七十五年武丁在位五十九年書史不言其年壽所極推其年數蓋亦俱不減百嵗【五十九年新舊史無九字脫也言方作定新舊史皆無年所極三字方本無推其年數四字今從新舊史方本俱下有年字二史並無俱字】周文王年九十七嵗武王年九十三嵗穆王在位百年此時佛法亦未入中國【入或作至】非因事佛而致然也漢明帝時始有佛法明帝在位才十八年耳【或無耳字】其後亂亡相繼運祚不長宋齊梁陳元魏已下事佛漸謹年代尢促惟梁武帝在位四十八年【八或作九】前後三度捨身施佛宗廟之祭不用牲牢晝日一食【晝新舊史作盡】止於菜果其後竟爲侯景所逼餓死臺城國亦尋滅事佛求福乃更得禍【乃或作反乃更或作乃反】由此觀之佛不足事亦可知矣【事上或有信字新舊史無事字有信字】髙祖始受隋禪則議除之【武徳九年四月髙祖詔有司沙汰天下僧尼道士女冠】當時羣臣材識不逺【材識新舊史作識見】不能深知先王之道【知新舊史作究】古今之宜推闡聖明以救斯獘【聖明或作明聖】其事遂止臣常恨焉伏惟睿聖文武皇帝陛下神聖英武數千百年已來未有倫比卽位之初卽不許度人爲僧尼道士又不許創立寺觀【不上或無卽字創上或無許字新舊史創作別】臣常以爲髙祖之志必行於陛下之手【常新舊史作當時二字】今縱未能卽行豈可恣之轉令盛也【新史無轉字】今聞陛下令羣僧迎佛骨於鳯翔禦樓以觀舁入大內【舁音輿】又令諸寺遞迎供養【迎新史作加或作相】臣𨿽至愚必知陛下不惑於佛作此崇奉以祈福祥也直以年丰人樂【年丰人樂新舊史作丰年之樂】徇人之心爲京都士庶設詭異之觀戲翫之具耳【或無設字】安有聖明若此而肯信此等事哉然百姓愚冥易惑難曉茍見陛下如此將謂眞心事佛皆雲天子大聖猶一心敬信【云上或無皆字敬信新史作信向】百姓何人豈合更惜身命【何人新舊史作微賤豈合更惜或無豈合字而有於佛二字舊史無更字今從新史】焚頂燒指【焚頂上新史有以至字舊史有所以字謝本作以至無故新舊史焚作灼燒作燔】百十爲羣解衣散錢自朝至暮轉相仿效惟恐後時老少奔波棄其業次【少作幼業次作生業】若不卽加禁遏更歷諸寺必有斷臂臠身以爲供養者【或無臠字】傷風敗俗傳笑四方非細事也夫佛本夷狄之人【佛上新舊史無夫字下或有者字】與中國言語不通衣服殊制口不言先生之法言【不言新舊史作不道】身不服先王之法服不知君臣之義父子之情假如其身至今尙在奉其國命【新舊史無至今二字奉下或無其字】來朝京師陛下容而接之不過宣政一見禮賔一設賜衣一襲衛而出之於境不令惑眾也【而出之於或無而於二字或無之字惑下舊史有於字新史惑作貳誤也】況其身死已久枯朽之骨凶穢之餘豈宜令入宮禁【令新舊史作以又作直】孔子曰敬神而逺之古之諸侯行弔於其國尙令巫祝先以桃茢祓除不祥【祓閣杭蜀本作拂】然後進弔【禮記君臨臣喪以巫祝桃茢執戈惡之也注桃所惡茢葦苕可掃不祥左氏襄二十九年公如楚楚康王卒楚人使公親禭公使巫以桃茢先祓殯楚人悔之】今無故取朽穢之物親臨觀之巫祝不先桃茢不用羣臣不言其非禦史不舉其失臣實恥之乞以此骨付之有司投諸水火【付下或無之字新舊史作付之水火無有司投諸四字】永絕根本斷天下之疑絕後代之惑【或無代字後新史作前】使天下之人知大聖人之所作爲出於尋常萬萬也豈不盛哉豈不快哉【新史無此二語】佛如有靈能作禍祟【或作福】凡有殃咎宜加臣身上天鑑臨臣不怨悔無任感激懇悃之至謹奉表以聞臣某誠惶誠恐【邵太史曰傳奕上防請除佛法云降自羲農至於有漢皆無佛法君明臣忠祚長年久漢明帝始立祅神泊於符石篤信佛法主庸臣倿祚短政虐云云予謂愈之言蓋廣奕之言也故表出之林之奇曰崔浩辟佛而死於魏韓愈辟佛而貶於唐此浮屠者得爲口實以爲辟佛者之戒至於梁武三捨身而餓死臺城宋齊以下事之漸謹而年代尢促則浮屠之徒又以爲學佛不盡其道之過自非卓然不惑之士未有不爲其所迷也】

潮州刺史謝上表【或無刺史字本傳具載公此表憲宗得表謂宰相曰昨得韓愈到潮州表因思其所諫佛骨事大是愛我我豈不知然愈爲人臣不當言人主事佛乃年促也帝欲復用愈故先語及觀宰相意皇甫鏄恐其復用乃率先對曰愈終太疏狂且可量移一郡遂授袁州刺史歐陽文忠公云前世有名人當論事時感激不避誅死眞若知義者及到貶所則戚戚怨嗟有不堪之窮愁形於文字𨿽韓文公不免此累或者又罪其以封禪防帝皆非也】

臣某言臣以狂妄戇愚不識禮度上表陳佛骨事言涉不敬正名定罪萬死猶輕【新史作莫塞】陛下哀臣愚忠恕臣狂直謂臣言𨿽可罪心亦無他特屈刑章以臣爲潮州刺史旣免刑誅又獲祿食聖恩大天地莫量破腦刳心豈足爲謝臣某誠惶誠恐頓首頓首臣以正月十四日蒙恩除潮州刺史【正上或有今年字】卽日奔馳上道【或作就路】經涉嶺海水陸萬里以今月二十五日【三月已夘公至潮州】到州上訖與官吏百姓等相見具言朝廷治平【或無具字】天子神聖威武慈仁子養億兆人庶無有親疏逺邇𨿽在萬里之外嶺海之陬待之一如畿甸之閒輦轂之下有善必聞有惡必見早朝晚罷兢兢業業惟恐四海之內天地之中一物不得其所故遣刺史靣問百姓疾苦【靣或作親】茍有不便得以上陳國家憲章完具爲治日久守令承奉詔條違犯者鮮𨿽在蠻荒無不安泰聞臣所稱聖徳惟知鼓舞讙呼不勞施爲坐以無事臣某誠惶誠恐頓首頓首臣所領州在廣府極東界上去廣府𨿽云才二千里然來往動皆經月【經舊史作兪】過海口下惡水濤瀧壯猛【瀧音雙】難計程期【程期新舊史作期程】風鱷魚【其遇切】患禍不測州南近界【州南近界或作州之南境】漲海連天毒霧瘴氛日夕發作臣少多病年才五十髮白齒落理不久長加以罪犯至重所處又極逺惡憂惶慙悸死亡無日單立一身朝無親黨居蠻夷之地與魑魅爲羣【新舊史作同羣】茍非陛下哀而念之誰肯爲臣言者臣受性愚陋人事多所不通惟酷好學問文章未嘗一日暫廢實爲時軰所見推許【舊史無所見字許或作表】臣於當時之文亦未有過人者至於論述陛下功徳與詩書相表裏作爲歌詩薦之郊廟紀泰山之封鏤白玉之牒鋪張對天之閎休揚厲無前之偉迹編之乎詩書之防而無愧措之乎天地之閒而無虧𨿽使古人復生臣亦未肯多讓【乎新舊史並作於𨿽或作縱臣亦新舊史並無亦字多讓新史無多字杭本並無二字尢非是】伏以大唐受命有天下【大新史作皇】四海之內莫不臣妾南北東西地各萬里自天寶之後政治少懈文致未優【優舊史作復】武克不剛孽臣姦隸【孽或作嬖】蠧居棊處搖毒自防外順內悖父死子代以祖以孫【一作繼孫】如古諸侯自擅其地不貢不朝六七十年【不貢不朝新舊史作不朝不貢】四聖傳序以至陛下陛下卽位以來躬親聴斷旋乾轉坤闗機闔開雷厲風飛日月淸照天戈所麾莫不寧順【寧新舊史作從】大宇之下生息理極髙祖創制天下其功大矣而治未太平也太宗太平矣而大功所立咸在髙祖之代非如陛下承天寶之後接因循之餘六七十年之外赫然興起南面指麾而致此巍巍之治功也【巍下或無之字治功作功治】宜定樂章以告神明東巡泰山奏功皇天【範太史唐鑑曰終唐之世惟栁宗元以封禪爲非以韓愈之賢猶勸憲宗則其餘無足怪也】具著顯庸明示得意使永永年代服我成烈【年下或無代字舊史年代作萬年】當此之際所謂千載一時不可逄之嘉防【際或作時一上或有之字】而臣負罪嬰舋自拘海島戚戚嗟嗟日與死迫曽不得奏薄伎於從官之內禦之間窮思畢精以贖罪過【新舊史作前過】懷痛窮天死不閉目瞻望宸極魂神飛去【或作疊非是】伏惟皇帝陛下天地父母哀而憐之無任感恩戀闕慙惶懇迫之至謹附表陳謝以聞

賀冊尊號表【公時在潮州奉表陳賀尊號之稱始自開元至是遂以爲故事云古者皇曰皇帝曰帝王曰王至秦始皇始兼皇帝之號漢哀帝始有聖劉太平之稱唐髙宗中宗遂有天皇應天之名而明皇遂稱尊號曰開元聖文神武皇帝其後子孫因之以爲故事範祖禹所謂使其臣子生而加謚於人君豈不悖哉】

臣某言臣伏聞宰相公卿百官及闗輔百姓耆耋等以陛下功崇徳鉅天成地平宜加號於殊常以昭示於來代【或作載】陳請懇至【句】於再於三【陳請懇至於再於三或作載陳情欵懇到再三非是】陛下仰稽乾符俯順人志乃以新秋首序令月吉辰發揚鴻休膺受顯冊【元和十四年七月羣臣上尊號曰元和聖文神武法天應道皇帝】天人合慶【合或作交】日月揚光環海之間【或作中】含生之類歡欣踴躍【欣一作抃】以歌以舞【或作以舞以歌】臣某誠歡誠喜頓首頓首臣聞體仁長人之謂元【長上或有以字無人字】發而中節之謂和無所不通之謂聖妙而無方之謂神【妙而或作妙算下同】經緯天地之謂文戡定禍亂之謂武先天不違之謂法天道濟天下之謂應道伏惟元和聖文神武法天應道皇帝陛下子育億兆視之如傷可謂體仁以長人矣喜怒以類刑賞不差可謂發而中節矣明照無私幽隠畢達可謂無所不通矣發號出令雲行雨施可謂妙而無方矣三光順軌艸木遂長可謂經緯天地矣除剗冦盜宇縣淸夷可謂戡定禍亂矣風雨以時祥瑞輻湊可謂先天而天不違矣國內無饑寒【國下或無內字】四夷皆朝貢【朝上或無皆字】可謂道濟天下矣眾美備具名實相當赫赫巍巍超今冠古方當議明堂辟雍之事【議或作講或上別有講字】撰泰山梁父之儀【撰下或有集字】三代之逸禮補百王之漏典時乘六龍肆覲東後微臣幸生聖代觸犯刑章【一作憲】假息海隅死亡無日瞻望宸極心魂飛揚有永棄之悲無自新之望曾不得與鳥獸率舞蠻夷縱觀爲比【與或作如】銜酸抱痛且恥且慙無任感恩戀闕懇迫彷徨之至【彷徨或作傍惶】謹奉表陳賀以聞

袁州刺史謝上表【或無刺史字】

臣某言臣以去年正月上防論佛骨事先朝恕臣愚直【憲宗以元和十五年正月崩穆宗卽位故此謂憲宗爲先朝】不加大罪自刑部侍郎貶授潮州刺史伏遇其年七月十三日恩赦至【元和十四年七月上尊號大赦天下】其年十月二十四日準例量移攺授袁州刺史以今月八日到任上訖臣某誠歡誠喜頓首頓首伏以州小地狹稅賦及時人安吏循閭裏無事微臣惟當布陛下惟新之澤守國家承平之規勸以耕桑使無怠惰而已臣以愚陋無堪累蒙朝廷奬用掌誥西掖【元和九年十二月公知制誥】司刑南宮【元和十二年十二月公爲刑部侍郎】顯榮頻煩稱效寂蔑又蒙赦其罪累授以方州徳重恩身微命賤無階答謝惟積慙惶無任感恩慙惕之至謹差軍事副將郝泰奉表陳謝以聞

賀皇帝卽位表【穆宗卽皇帝位公在袁州以表賀】

臣某言伏聞皇帝陛下以閏正月三日【或無三日二字】防奉遺詔昭升大位【升或作承元和十五年閏正月穆宗卽位書昭升於上】天地神只永有依歸華夏蠻貊永有承事神人交慶日月貞明臣某誠歡誠喜頓首頓首臣聞王者必爲天所相爲人所歸上符天心下合人志然後奄有四海以君萬邦伏惟皇帝陛下承列聖之丕績當中興之昌運爰自主鬯春宮齒冑國學孝友之美實形四方英偉之姿久動羣聴及初嗣位遐邇莫不歡心爰降詔書老防或至垂泣【或作涕】舉用俊乂流竄姦邪【帝卽位之日召翰林學士叚文昌杜元頴沈傳師李肇侍讀薛放丁公著對思政殿並賜金紫丁未貶宰臣皇甫鎛爲崖州司戶參軍】𨿽虞舜之去四凶舉十六相不能過也【渾惇窮奇檮杌饕餮四凶也蒼舒隤敳檮戭大臨尨降庭堅仲容叔達伯奮仲堪叔獻季仲伯虎仲熊叔豹季貍十六相也見左傳】天下翹首以望太平天下傾心以觀至化臣某誠歡誠喜頓首頓首臣聞昔者堯舜以吁嗟君臣相戒以致至治周文王以憂勤日中不食以和萬民故能澤流無窮名配日月伏惟皇帝陛下儀而象之以永多福天下幸甚天下幸甚微臣往因言事得罪先朝守郡逺方拘限條制【守郡或作僻守制或作例】不獲奔走稱慶闕庭無任欣歡踴躍感恩戀闕之至謹奉表以聞

賀赦表

臣某言伏奉二月五日制書大赦天下常赦所不原者咸蒙除罪【或無蒙字】與之更始令得自新恩浹幽明慶溢寰海臣某誠歡誠喜頓首頓首臣聞王者必於嗣位之始降非常之恩所以象徳乾坤同明日月伏惟皇帝陛下文思聰明聖神睿哲發號出令雲行雨施懼刑政之或差憐鰥寡之重困知事久之滋獘慮法訛之益姦罪人悉原墜典咸舉生恩旣及於四海和气遂充於八紘臣某誠歡誠喜頓首頓首微臣往因論事獲譴海隅旋沐朝奬待罪山郡未離貶竄之地忽逢曠蕩之恩踴躍欣歡實倍常品限以官守不獲隨例稱慶闕廷無任感恩戀闕之至謹奉表陳賀以聞

賀冊皇太后表【穆宗紀元和十五年閏正月尊母爲皇太后卽憲宗懿安皇后郭氏子儀之孫也】

臣某言伏承閏正月二十七日皇太后光膺令典受冊宮闈歡心始自於內朝孝理遂形於寰海臣某誠歡誠喜頓首頓首皇太后夙贊先皇弼成至化誕生明聖纘繼鴻休華胥實贊於軒圖【帝王世紀華胥太昊母】文母有光於周道【文母太姒詩亦右文母】防惟懿徳克配前芳皇帝陛下出震承乾垂衣禦極式展臣子之志以明教化之源禮命載崇華夷同慶臣待罪外郡不獲隨例稱賀闕廷【賀或作慶】無任踴躍欣歡之至謹奉表陳賀以聞

賀慶雲表【穆宗元和十五年六月十六日也公時爲袁州刺史以表圖稱賀云】

臣某言臣所領州今月十六日申時有慶雲見於西北至暮方散臣及舉州官吏百姓等無不見者五采五色光華不可徧觀非煙非云容狀詎能詳述抱日增麗浮空不收旣變化而無窮亦捲舒而莫定斯爲上瑞實應太平臣某誠歡誠喜頓首頓首謹按沈約宋書云慶雲五色者太平之應又據孝經援神契曰王者徳至山陵則慶雲出【陵或作澤】故黃帝因之以紀事【左氏昭十七年黃帝以云紀故爲云師而云名說者以黃帝有景云之瑞故以名官也】虞舜由之而作歌【尙書大傳曰俊乂百工相和而歌卿云帝乃倡之曰卿云爛兮禮縵縵兮】又按季夏六月土王用事【王或作正】其日丙戌亦主於土【今按歷家四季之月土王用事各十八日今云六月明當作王丙戌以歷推之十六日也】西北方者京師所在土爲國家之徳祥見京師之位旣徴於古又驗於今伏惟皇帝陛下徳合覆載道光軒虞嗣位之初禎祥繼至升平之符旣兆仁壽之域以躋【以或作已】微臣往在先朝以論事得罪身居貶黜之地目覩殊常之慶抃躍欣幸【欣一作歡】實倍常情伏乞宣付史官以彰聖徳所致瞻戀闕廷心魂飛馳無任欣抃踴躍之至【馳下或有並圖奉進四字或附於下文奉表陳賀之下】謹差某官奉表陳賀以聞

舉張惟素自代狀國子監【公自袁州召爲國子祭酒舉以自代時元和十五年冬也】

中散大夫守左散騎常侍上柱國賜紫金魚袋張惟素

右伏凖建中元年正月五日制常參官上後三日舉一人自代者前件官文學治行眾所推與累歷中外資序已深【序或作考】和而不同靜而有守惇厚退讓可以訓人臣所不如輙舉自代謹錄奏聞

舉韓泰自代狀袁州【公自潮州移刺袁州舉泰以自代時元和十五年春也】

使持節漳州諸軍事守漳州刺史韓泰【泰永貞元年十一月坐王叔文之敗貶防州司馬元和十年三月遷漳州刺史】

右伏凖建中元年正月五日制常參官及刺史授上訖三日內舉一人自代者前件官詞學優長才器端實早登科第【貞元十一年泰登第】亦更臺省【貞元中泰累遷至戶部郎中】往因過犯貶黜至今十五餘年自領漳州悉心爲治官吏懲懼不敢爲非百姓安寧並得其所臣在潮州之日與其州界相接臣之政事逺所不如乞以代臣庶爲允當謹錄奏聞

慰國哀表【憲宗以元和十五年正月庚子崩於大明宮中和殿公時刺袁州奉表稱慰】

臣某言伏奉正月二十七日詔書大行皇帝奄棄萬國承詔哀惶號踴無地伏惟聖情何可堪處大行皇帝功濟寰區仁霑動植奉諱之日率土崩心凡在臣子不勝殞裂伏惟陛下痛貫宸極聖情難居臣拘守逺郡不獲匍匐奉慰瞻望闕廷且悲且戀謹奉表陳慰以聞舉薦張籍狀【籍字文昌蘇州吳人貞元十五年進士公時爲國子祭酒以狀薦籍借用是自校書郎除國子博士元和十五年也籍祭公詩云我官麟臺中公爲大司成念此委末秩不能力自揚特狀爲博士始獲升朝行未幾享其資遂忝南宮郎可以知公之薦也或有國子監字】

登仕郎守祕書省校書郎張籍

右件官學有師法文多古風沈黙靜退介然自守聲華行實光映儒林臣當司見闕國子監博士一員生徒借其訓導伏乞天恩特授此官以彰聖朝崇儒尙徳之道謹錄奏聞伏聴勑防

請上尊號表【或有國子監字元和十五年九月公自袁州召爲國子祭酒至是有此表】

臣某言臣得所管國子太學廣文四門及書算律等七館學生沈周封等六百人狀【或無得字】稱身𨿽賤微然皆以選擇得備學生讀六藝之文修先王之道粗有知識皆由上恩今天子整齊乾坤出入神聖【或無今字】經營乎無爲之業遊息乎混元之宮不謀於廷不戰於野坐收冀部【元和十五年十月成徳軍節度使玉承元以鎭趙深冀四州歸於有司】旋定幽都【長慶元年三月幽州節度使劉總以所管八州歸於有司】析木天街星宿淸潤北嶽醫閭神受職【析木天街北嶽醫閭皆以幽冀言也天文志昴爲天街屬冀州自尾十度至南斗十一度爲析木屬幽州北嶽恆山在定州恆陽縣在古冀州之域也醫閭周禮職方氏幽州其鎭醫閭也今按此長慶元年劉總納土時也】地彌天區界軼海外舜之十有二州周之千七百國章亥所步禹契所書四面輻輳各修貢職【章亥所步山海經云禹使大章步自東極至於西垂二億三萬三千五百里七十一步又使竪亥自南極盡於北垂二億三萬三千五百里七十一步】西謝之首北上之渠怛威愧徳失據狼狽收其種落逃遁逺去來獻羊馬千里不絕功旣如此徳又如彼【或作如何非是】爰初嗣位首去姦嬖【謂貶皇甫鎛嬖或作孽】隨所顧指應時淸寧哀天下之鰥寡釋四海之鬱結左右前後莫匪俊良小大之材咸盡其用無所誅詰一和以仁由是五穀嵗登百瑞時見六府三事惟序惟歌昔者媧皇殺黑龍以濟冀州堯誅九嬰以定下土【媧皇殺黒龍堯誅九嬰二事並見淮南子】血兵刓刃僅就厥功以方吾君一何逺也堯之在位七十餘載戒飭咨嗟以致平治孔子之聖自云三年有成今自嗣位以來嵗有餘耳臻此功徳其何防哉置郵傳命未足以諭以非常之功襲尋常之號以冠古之美屈守文之名臣子之誠【子或作下】闕而不奏天號人稱不滿事實斯亦縉紳先生之過也謂臣官居師長不言謂何考其所陳中於義理天人合願不謀而同非臣之愚所敢隠蔽輙冒死以聞伏乞天恩特允誠志令公卿大夫得竭思慮取正於經以定大號有司備禮擇日以頒天下幸甚天下幸甚臣某誠惶誠恐【方本無臣某下六字】舉韋顗自代狀尙書兵部【長慶元年七月公自國子祭酒除兵部侍郎舉顗自代顗語豈切】

中散大夫守大理少卿驍騎尉韋顗

右伏凖建中元年正月五日制常參官上後三日舉一人自代者前件官學識該達器量深朝推直道代仰淸節顯映班序十五年餘夷險一致風猷益茂屈居少列未副羣情文昌政本侍郎官重尙徳之舉顗宜當之乞回臣所授庶弭官謗謹錄奏聞謹奏

東雅堂昌黎集注卷三十九

欽定四庫全書

東雅堂昌黎集注卷四十

表狀

論孔戣致仕狀【或無孔戣字公嘗志孔尙書墓言尙書七十三上書去官公嘗賢其能謂公尙壯上三畱奚去之果曰吾負二宜去尙奚顧子言明日奏防請畱不報此公所論之狀也時長慶三年作】

某官某

右臣與孔戣同在南省爲官數得相見【或無同字】戣爲人守節淸苦議論平正今年才七十筋力耳目未覺衰老憂國忘家用意深逺所謂朝之耆徳老成人者臣知戣上疏求致仕故往看戣戣爲臣言已防聖主允許伏以陛下優賢尙齒見戣頻上三疏言詞懇到重違其意遂卽許之此誠陛下仁徳之至然如戣輩在朝不過三數人實可爲國愛惜自古以來及聖朝故事年𨿽八九十但視聴心慮茍未昏錯尙可顧問委以事者𨿽求退罷無不殷勤畱止優以祿秩不聴其去以明人君貪賢敬老之道也禮大夫七十而致事【禮下或有曰字致事或作致仕今按禮記作事】若不得謝則必賜之幾杖安車七十求退人臣之常禮若有徳及气力尙壯則君優而畱之不必年過七十盡許致事也詩曰𨿽無老成人尙有典刑此言老成人重於典刑不可不惜而畱也今戣幸無疾疹【音軫】但以年當致事據禮求退陛下若不聴許亦無傷於義而有貪賢之美況左承職事亦極淸簡若戣尙以繁要爲辭自可別授秩崇而務少者今中外之臣有年過於戣尙未得退戣獨何人得遂其願【其或作所】然人皆求進戣獨求退尢可賢重臣所領官無事不敢請對【或無領字】防陛下厚恩茍有所見不敢不言伏望聖恩特垂察納

舉馬總自代狀京兆府【公爲京兆尹舉以自代長慶三年也時總自天平軍節度使方入爲戶部尙書】

銀靑光祿大夫檢校尙書右僕射兼戶部尙書馬總

右伏準建中元年正月五日制常參官上後三日舉一人自代者伏以近者京尹用人稍輕所以市井之間【或無近者至所以十字市井作畿甸】盜賊未防郊野之外疲瘵尙多前件官文武兼資寛猛得所略更方鎭皆有功能若以代臣實爲至當謹錄奏聞謹奏

賀雨表【公尹京兆時作】

臣某言臣聞聖人之徳與天地通誠發於中事應於外始聞其語今見其眞臣誠歡誠喜頓首頓首伏以季夏以來雨澤不降臣職司京邑祈禱實頻靑天湛然旱气轉甚陛下憫玆黎庶【憫一作憐】有事山川中使才出於九門陰雲已垂於四野龍神效職雷雨應期【雷或作雷】嘉谷奮興根葉肥潤抽莖展穗不失時宜人和年丰莫大之慶防臣幸防寵任獲覩殊祥慶抃歡呼倍於常品無任踴躍之至謹奉表陳賀以聞

賀太陽不虧狀【狀蜀作表公尹京兆時作】

司天臺奏今月一日太陽不虧【長慶三年九月壬子朔日食角十二度今月一日十月一日也蓋九月朔日食則十月朔當虧今太陽不虧故以爲賀】

右司天臺奏今日辰夘間太陽合虧陛下敬畏天命克已修身誠發於中災銷於上自夘及巳當虧不虧【及或作至】𨿽隔陰雲轉更明朗北於常日不覺有殊天且不違慶孰爲大臣官忝京尹親覩殊祥欣感之誠實倍常品謹奉狀賀以聞【狀下或有陳字聞下或有謹奏字】

舉張正甫自代狀尙書兵部【公兩爲兵部侍郎長慶元年七月初爲兵侍舉大理少卿韋顗以自代長慶三年自京兆尹再除兵侍則舉正甫以自代前後皆可考也】

通議大夫守右散騎常侍上柱國南陽縣開國子食邑五百戶賜紫金魚袋張正甫【正甫元和末年自同州刺史入拜左散騎常侍正甫大和八年卒年八十二】

右臣防恩除尙書兵部侍郎伏準建中元年正月五日制常參官上後三日舉一人自代者前件官稟正直之性懷剛毅之姿嫉惡如仇讎見善若饑渇備更內外灼有名聲年齒𨿽髙气力逾勵【力或作志】甘貧苦節不愧神明可謂古之老成朝之碩徳久處散地實非所宜乞以代臣以副公望【或有謹錄奏聞謹奏六字】

袁州申使狀【王黃州嘗答丁晉公書云退之爲袁州刺史故事觀察使牒部刺史皆曰故牒時王仲舒防問江西以吏部巨賢特自損曰謹牒而退之致書懇請以爲宜如舊制元之所云卽謂此爾】

使司牒州牒

右自今月二日後每奉公牒牒尾故牒字皆爲謹牒字有異於常初不敢陳論以爲錯誤今旣頻奉文牒前後並同在愈不勝戰懼之至伏乞仁恩特令攺就常式以安下情

國子監論新注學官牒【李習之狀公行曰其爲國子祭酒也奏儒生爲學官日使防講生徒多奔走聴聞皆喜曰韓公來爲祭酒國子監不寂寞矣此疏公爲祭酒時所論元和十二年也】

國子監應今新注學官等牒準今年赦文委國子祭酒選擇有經藝堪訓生徒者以充學官近年吏部所注多循資敍不考藝能至令生徒不自勸勵伏請非專通經傳博渉墳史【墳一作文】及進士五經請色登科人不以比擬其新受官【受或作授】上日必加研試然後放上以副聖朝崇儒尙學之意具狀牒上吏部仍牒監者謹牒

黃家賊事宜狀【黃家賊自貞元十一年黃洞首領黃少卿攻邕管等州經略使孫公器請發嶺南兵窮討之徳宗不許遣中人招諭不從自是叛服不常元和閒又有黃承慶黃少度黃昌瓘繼起長慶初以嚴公素爲經略使復上表請討公以近貶嶺外謂自潮方移袁繼入爲祭酒知嶺外事詳故以是三事爲請時元和十五年也】

一臣去年貶嶺外刺史【一臣去年一作右臣伏以臣去年】其州𨿽與黃家賊不相憐接然見往來過客並諳知嶺外事【諳或作諸】人所說至精至熟其賊並是夷獠亦無城郭可居依山傍險自稱洞主衣服言語都不似人尋常亦各營生急則屯聚相保比緣邕管經略使多不得人徳旣不能綏懷威又不能臨制侵欺虜縛以致怨恨蠻夷之性易動難安遂至攻劫州縣侵暴平人或復私讎或貪小利或聚或散終亦不能爲事近者徵討本起於裴行立陽旻此兩人者【此下或有時字】本無逺慮深謀意在邀功求賞亦緣見賊未屯聚之時將謂單弱立可摧破爭獻謀計惟恐後時朝廷信之遂允其請自用兵巳來巳經二年【或無下已字當刪上已字】前後所奏殺獲計不下一二萬人【或無二字】儻皆非虛賊已尋盡至今賊猶依舊足明欺罔朝廷邕容兩管因此凋獘【因或作內經二字】殺傷疾患【或作疫】十室九空百姓怨嗟如出一口陽旻行立相繼身亡實由自邀功賞【自或作身】造作兵端人神共嫉以致殃咎【嫉或作怒致或作至】陽旻行立事旣已往今所用嚴公素者【素或作集】亦非撫禦之才不能別立規模依前還請攻討如此不已臣恐嶺南一道未有寧息之時

一昨者並邕容兩管爲一道深合事宜【或無並字】然邕州與賊逼近容州則甚懸隔其經略使若置在邕州與賊隔江對岸兵鎭所處物力必全一則不敢輕有侵犯一則易爲逐便控制今置在容州兵馬必少賊見勢弱易生姦心伏請移經略使於邕州其容州但置刺史實爲至便

一比者所發諸道南討兵馬例皆不諳山川不伏水土【伏或作服】逺鄕羇旅疾疫殺傷臣自南來見說江西所發共四百人曾未一年其所存者數不滿百【或無者字】嶽鄂所發都三百人其所存者四分才一續添續死每發倍難若令於邕容側近召募添置千人便割諸道見供行營人數糧賜均融充給所費旣不增加而兵士又皆便習長有守備不同客軍守則有威攻則有利

一自南討已來賊徒亦甚傷損察其情理厭苦必深大抵嶺南人稀地廣賊之所處又更荒僻假如盡殺其人盡得其地在於國計不爲有益容貸羈縻此之禽獸來則捍禦去則不追亦未虧損朝廷事勢以臣之愚若因攺元大慶【元和十六年穆宗卽位之明年當攺元】赦其罪戾遣一郎官禦史親往宣諭必望風降伏讙呼聴命【呼或作叫】仍爲擇選有材用威信諳嶺南事者爲經略使【有或作其】處理得宜【理或作置】自然永無侵叛之事

應所在典貼良人男女等狀【方無在字或又無等字方云二狀皆袁州進今按狀云往任袁州刺史方說非是】

應所在典貼良人男女等【此是狀首標目所論事與前卷賀白龜狀體正同猶今之貼黃及狀眼也方本刪去非是】

右準律不許典貼良人男女作奴婢驅使臣往任袁州刺史日撿責州界內得七百三十一人【責或作到】並是良人男女準律計傭折直一時放免【計上或有例字】原其本末或因水旱不熟或因公私債負遂相典貼漸以成風名目𨿽殊奴婢不別鞭笞役使至死乃休旣乖律文實虧政理袁州至小尙有七百餘人天下諸州其數固當不少今因大慶伏乞令有司重舉舊章一皆放免仍勒長吏嚴加檢責如有隠漏必重科懲則四海蒼生孰不感荷聖徳以前件如前謹具奏聞伏聴勑防

論淮西事宜狀【或無狀字吳少陽初爲彰義軍節度使元和九年卒而其子元濟自立憲宗欲討之明年遣禦史中丞裴度視師還奏兵可用與宰相意不合旣而盜殺宰相傷中丞不克遂相度以主東兵公時爲中書舍人乃上淮西事宜謂三小州殘獘困劇之餘而當天下之全力其破賊可立而待然由是失宰相意左遷爲右庶子十二年裴度出討蔡以公爲行軍司馬卒擒吳元濟皆如公言】

右臣伏以淮西三州之地自少陽疾病去年春夏已來圖爲今日之事有職位者勞於計慮撫循【於或作其】奉所役者修其器械防守金帛糧畜耗於賞給【耗於或作匱於】執兵之卒四向侵掠農夫織婦攜持防弱餉於其後【攜上或有皆字餉或作飽非是】𨿽時侵掠小有所得力盡筯疲不償其費又聞畜馬甚多自半年已來皆上槽櫪譬如有人𨿽有十夫之力自朝及夕常自大呼跳躍初𨿽可畏其勢不久必自委頓乘其力衰三尺童子可使制其死命況以三小州殘獘困劇之餘而當天下之全力其破敗可立而待也【待下或有之字非是】然所未可知者在陛下防與不防耳夫兵不多不足以必勝【不足上一有則字必或作取】必勝之師必在速戰兵多而戰不速則所費必廣兩界之間疆場之上日相攻劫必有殺傷近賊州縣徴役百端農夫織婦不得安業或時小遇水旱百姓愁苦當此之時則人人異議以惑陛下之聴【下或有矣字】陛下持之不堅半塗而罷傷威損費爲獘必深所以要先決於心詳度本末事至不惑然可圖功【然新吏作乃然猶然後也下文然可集事然擬許其承繼皆一義今按此蓋當時俗體如此故公狀中用之不欲攺也】爲綂帥者盡力行之於前而參謀議者盡心奉之於後內外相應其功乃成昔者殷髙宗大聖之主也以天子之威伐背叛之國三年乃克不以爲遲志在立功不計所費【背叛或作叛背】傳曰防而後行鬼神避之【史記趙髙曰防而後行鬼神避之】遲疑不防未有能成其事者也臣謬承恩寵獲掌綸誥地親職重不同庶寮輙竭愚誠以效裨補謹條次平賊事宜一一如後

一諸道發兵或三二千人勢力單弱羈旅異鄕與賊不相諳委望風懾懼難便前進【便或作更】所在將帥以其客兵難處使先不存優卹【處下或有指字不下或有撫字皆非是】待之旣薄使之又苦或被分割隊伍屬諸頭士卒本將一朝相失心孤意怯難以有功又其本軍各須資遣道路遼逺勞費倍多士卒有徵行之艱閭裏懷離別之思今聞陳許安唐汝壽等州與賊界連接處村落百姓悉有兵器小小俘劫皆能自防習於戰鬭識賊深淺旣是土人防惜鄕裏比來未有處分猶願自備衣糧共相保聚以備冦賊若令召募立可成軍若要添兵自可取足賊平之後易使歸農伏請諸道先所追到行營者悉令卻牒歸本道據行營所追人額器械弓矢一物已上悉送行營充給【卻下或無牒字據下或無行字給上或無充字今按上下文勢合有行字行下更合有營字其理甚明今輙補足】所召募人兵數旣足加之教練三數月後諸道客軍一切可罷比之徴發逺人利害懸隔

一繞逆賊州縣堡柵等各置兵馬【繞一作統】都數𨿽多每處則至少【至上或有兵字】又相去闊逺難相應接所以數被攻劫致有損傷今若分爲四道【或無分字】每道各置三萬人擇要害地屯聚一處使有隠然之望【隠或作殷按漢書隠若一敵國方本非是】審量事勢乘時逐利可入則四道一時俱發【四或作諸】使其狼狽驚惶首尾不相救濟若未可入則深壁髙壘以逸待勞自然不要諸處多置防備臨賊小縣可收百姓於便地作行縣以主領之使免散失

一蔡州士卒爲元濟迫脇勢不得巳遂與王師交戰原其本根皆是國家百姓進退皆死誠可閔傷宜明勑諸軍使深知此意當戰鬭之際固當以盡敵爲心若形勢巳窮不能爲惡者不須過有殺戮諭以聖徳放之使歸銷其凶悖之心貸以生全之幸自然相率棄逆歸順一論語曰欲速則不達見小利則大事不成比來徵討無功皆由欲其速捷有司計算所費茍務因循小不如意求休罷河北淮西等見承前事勢知國家必不與之持久並力苦戰幸其一勝卽希冀恩赦朝廷無至忠憂國之人不惜傷損威重因其有請便議罷兵往日之事患皆然也【往或作近】臣愚以爲淮西三小州之地元濟又甚庸愚而陛下以聖明英武之姿用四海九州之力除此小冦難易可知太山壓卵未足爲諭

一兵之勝負實在賞罰賞厚可令廉士動心【防或作戰非是】罰重可令凶人喪然可集事【然或作則】不可愛惜所費憚於行刑

一淄靑恆冀兩道與蔡州气類略同今聞討伐元濟【伐或作罰非是】人情必有救助之意然皆闇弱自保無暇虛張聲勢則必有之至於分兵出界公然爲惡亦必不敢宜特下詔云蔡州自吳少誠已來相承爲節度使亦微有功效少陽之歿【陽或作誠非是】朕亦本擬與元濟恐其年少未能理事所以未便處置待其稍能緝綏然擬許其承繼【擬或作後】今忽自爲狂勃侵掠【勃或作悖】不受朝命事不得已所以有此討伐【或作罰】至如淄靑恆州範陽等道祖父各有功業相承命節【或無命字節下或有制字或有制字而無節字今按李徳裕之討澤潞正用此防以伐其交世以爲奇不知韓公巳言之矣】年嵗巳久朕必不利其土地輕有攺易各宜自安如妄自疑懼敢相扇動朕卽赦元濟不問回軍討之自然破膽不敢妄有異說

以前件謹錄奏聞伏乞天恩特賜裁擇謹奏

論變鹽法事宜狀【長慶二年張平叔爲戶部侍郎侍疏請官自賣鹽可以富國彊兵陳利害十八條詔下其說令公卿詳議公與韋處厚條詰之事遂不行平叔所陳十八條此可見者十六白樂天行平叔判度支詞曰計能析秋毫吏畏如夏日東坡曰此必小人也按柳氏家訓平叔後以賊敗窮失官錢四十萬緡是宜以此終也】

張平叔所奏鹽法條件

右奉勑將變鹽法事貴精詳宜令臣等各陳利害可否聞奏者平叔所上變法條件臣終始詳度恐不可施行各隨本條分析利害如後

一件平叔請令州府差人自糶官鹽收實估匹叚省司準舊例支用自然獲利一倍已上者臣今通計所在百姓貧多富少除城郭外有見錢糴鹽者十無二三多用雜物及米谷博易鹽商利歸於已無物不取或從賖貸升斗約以時熟塡還用此取濟兩得利便今令州縣人吏坐鋪自糶利不闗已罪則加身不得見錢及頭叚物恐失官利必不敢糶變法之後百姓貧者無從得鹽而食矣求利未得斂怨已多自然坐失鹽利常數所云獲利一倍臣所未見

一件平叔又請鄕村去州縣逺處令所由將鹽就村糶易不得令百姓闕鹽者臣以爲鄕村逺處或三家五家山谷居住不可令人吏將鹽家至戶到多將則糶貨不盡少將則得錢無多【無或作不】計其往來自充糧食不足比來商人或自負檐斗石往與百姓博易所冀平價之上利得三錢兩錢不比所由爲官所使到村之後必索百姓供應所利至少爲獘則多此又不可行者也一件平叔云所務至重須令廟堂宰相充使臣以爲若法可行不假令宰相充使若不可行𨿽宰相充使無益也【下若字或作令或有若字無下十一字】又宰相者【或無者字或無又者二字】所以臨察百司考其殿最若自爲使縱有敗闕遣誰舉之此又不可者也

一件平叔又云【或無一件字今按此別是一條當有一件字】法行之後停減鹽司所由糧課年可收錢十萬貫臣以爲變法之後獘隨事生尙恐不登常數安得更望贏利

一件平叔欲令府縣糶鹽每月更加京兆尹料錢百千司錄及兩縣令每月各加五十千其餘觀察及諸州刺史縣令錄事參軍多至每月五十千少至五千三千者臣今計此用錢已多其餘官典及巡察手力所由等糧課仍不在此數通計所給每嵗不下十萬貫未見其利所費已廣平叔又云停鹽司諸色所由糧課約每嵗合減得十萬貫錢【或無所由一字】今臣計其新法亦用十萬不啻減得十萬卻用十萬所亡所得一無贏餘也平叔又請以糶鹽多少爲刺史縣令殿最多者遷轉不拘常例如闕課利依條科責者刺史縣令職在分憂今惟以鹽利多少爲之升黜不復考其治行非唐虞三載考績黜陟幽明之義也

一件平叔請定鹽價每觔三十文又每二百里每觔價加收二文以充腳價量地逺近險易加至六文腳價不足官與出名爲每觔三十文其實巳三十六文也【也上或無文字】今鹽價京師每觔四十【一有文字】諸州則不登此變法之後秪校數文於百姓未有厚利也【秪或作只】腳價用五文者官與出二文【用或作每二或作三】用十文者官與出四文是鹽一觔官糶得錢名爲三十其實觔多得二十八少得二十六文折長補短每觔收錢不過二十六七百姓折長補短每觔用錢三十四則是公私之間每觔常失七八文也下不及百姓上不歸官家積數至多不可遽算以此言之不爲有益平叔又請令所在及農隙時並召車牛般鹽送納都倉不得令有闕絕者州縣和雇車牛百姓必無情願事須差配然付腳錢百姓將車載鹽所由先皆無檢齊集之後始得載鹽及至院監請受又須待其輪次不用門戶皆被停畱輪納之時人事又別凡是和雇無不皆然百姓寧爲私家載物取錢五文不爲官家載物取十文錢也【文下或無錢字】不和雇則無可載鹽和雇則害及百姓此又不可也

一件平叔稱停減鹽務所由收其糧課一嵗尙得十萬貫文【尙或作計】今又稱旣有巡院請量閒劇畱官吏於倉場勾當要害守捉少置人數優卹糧料嚴加把捉如有漏失私糶等並準條處分者平叔所管鹽務所由人數有幾量畱之外収其糧課一歲尙得十萬貫此又不近理也比來要害守捉人數至多尙有漏失私糶之獘今又減置人數謂能私鹽防絕此又於理不可也

一件平叔云變法之後嵗計必有所餘日用還恐不足謂一年已來【謂一作請】且未責以課利後必數倍校多者此又不可方今國用常言不足若一嵗頓闕課利爲害已深𨿽云明年校多豈可懸保此又非公私蓄積尙少之時可行者也

一件平叔又云浮寄姦猾者轉富土著守業者日貧若官自糶鹽不問貴賤貧富士農工商道士僧尼並兼遊惰因其所食盡輸官錢並諸道軍諸使家口親族遞相影占不曾輸稅若官自糶鹽此輩無一人遺漏者臣以此數色人等官未自糶鹽之時從來糴鹽而食不待官自糶然後食鹽也【糴上或有來字今按文勢恐來字上更有從字今亦補足】若官不自糶鹽此色人等不糴鹽而食官自糶鹽卽糴而食之則信如平叔所言矣若官自糶與不自糶皆常糴鹽而食則今官自糶亦無利也所謂知其一而不知其二見其近而不見其逺也國家鹽【國或作官】糶與商人啇人納糶與百姓則是天下百姓無貧富貴賤皆已輸錢於官矣不必與國家交手付錢然後爲輸錢於官也一件平叔云初定兩稅時絹一匹直錢三千今絹一匹直錢八百百姓貧虛或先取粟麥價及至收獲悉以還債又充官稅顆粒不殘若官中糶鹽一家五口所食鹽價不過十錢隨日而輸不勞驅遣則必無舉債逃亡之患者【舉債或作舉賃】臣以爲百姓困獘不皆爲鹽價貴也今官自糶鹽與依舊令商人糶其價貴賤所校無多通計一家五口所食之鹽平叔所計一日以十錢爲率一月當用錢三百是則三日食鹽一觔一月率當十觔【三百是或作三百六十足云或云六十字恐羨非蓋鹽每觔已當三十六文月當十觔則三百六十也足或作是屬下句今按平叔所定鹽價一觔止三十文韓公通計民間所加腳費多者一月或至三十六文耳其地近者自不及此難預計也故此六文但云一日以十錢爲率則一月安得用二百六十乎其六十字當依或說刪云足攺作是而屬下句爲當】新法實價與舊每觔不校三四錢以下通計五口之家以平叔所約之法計之賤於舊價日校一錢月校三十不滿五口之家所校更少然則攺用新法百姓亦未免窮困流散也初定稅時一匹絹三千今只八百假如特變鹽法絹價亦未肯貴五口之家因變鹽法日得一錢之利豈能便免作債收獲之時不被徴索輸官稅後有贏餘也以臣所見百姓困日久不以事擾之自然漸校不在變鹽法也今絹一匹八百百姓尙多寒無衣者若使匹直三千則無衣者必更眾多況絹之貴則皆不緣鹽法以此言之鹽法未要變也

一件平叔云每州糶鹽不少長吏或有不親公事所由浮詞云當界無人糴鹽臣卽請差淸彊巡官檢責所在實戶據口團保給一年鹽使其四季輸納鹽價口多糶少及鹽價遲違請停觀察使見任攺散慢官其刺史巳下貶與上佐其餘官貶逺處者【或無與字】平叔本請官自糶鹽以寛百姓令其蘓息免更流亡今令責實戶口團保給鹽令其隨季輸納鹽價所謂因而擾之非前意也【或無非字】百姓貧家食鹽至少【或作小】或有淡食動經旬月若據口給鹽依時徴價【或無鹽字】辦與不辦並須納錢遲違及違條件觀察使巳下各加罪譴【或作於】官吏畏罪必用威刑臣恐因此所在不安百姓轉致流散此又不可之大者也

一件平叔請限商人鹽納官後不得輙於諸軍諸使覓職掌把錢捉店看守莊磑【午對切】以求影庇請令所在官吏嚴加防察【防或作訪】如有違犯應有資財並令納官仍牒送府縣充所由者臣以爲鹽商納榷【或作稅】爲官糶鹽子父相承坐受厚利比之百姓實則較優【此下當有今字今補足】今旣奪其業又禁不得求覓職事及爲人把錢捉店看守莊磑不知何罪一朝窮蹙之也【何或作其】若必行此則富商大賈必生怨恨或收市重寶逃入反側之地以資寇盜此又不可不慮者【或作也】

一件平叔云【叔下疑當有云字或稱字之類今亦補足】行此防後兩市軍人富商大賈或行財賄邀截喧訴請令所由切加收捉如獲頭首所在決殺連狀聚眾人等各決脊杖二十檢責軍司軍戶鹽如有隠漏並準府縣例科決並賞所由告人者此一件若果行之不惟大失人心兼亦驚動逺近不知糶鹽所獲幾何而害人蠧政其獘實甚

以前件狀奉今月九日勑令臣等各陳利害者謹錄奏聞伏聴勑防

東雅堂昌黎集注卷四十

欽定四庫全書

東雅堂昌黎外集注卷一

【諸本外集分爲十卷凡三十四篇不知何人所編據行狀云有集四十卷小集十卷亦不知便是此外集與否方云只據蜀本定錄二十五篇其篇目次第皆與諸本不同以爲可以旁攷而的然知爲公文者然蜀本劉曄序乃云後集外順宗實錄爲十卷則似亦以實錄入於其中皆不知其何說也惟呂夏卿以爲明水賦通解崔虞部書河南同官記皆見於趙徳文錄計必徳親受於文公者比它本最爲可信而李漢不以入集則疑凡外集所載漢亦有所未得未必皆其所不取者其說近是故今且從諸本而考其眞僞異同之說以詳注於其下其甚僞者卽𨿽不載其文而猶存其目使讀者猶有考焉其石刻聨句遺詩文等則從方本錄之以補外集之闕又諸本有遺文一卷方本亦多不錄今亦存之以附於後】

明水賦【以化無宰至精感通爲韻精或作誠出周禮司烜氏掌以夫遂取火於日以鑑取明水於月以供祭祀之明齍明燭共明水明潔也取水火於日月欲得陰陽之潔气也公貞元八年登第卽明水賦禦溝新桞詩今詩逸矣時禮部侍郎陸防典貢舉進士則賈稜陳羽歐陽詹李觀馮宿王涯張季友齊孝若劉遵古許季同侯繼穆防韓愈李絳溫商庾承宣員結胡諒崔羣邢冊裴光輔萬璫李博等二十三人中第其間多知名士時號爲龍虎榜云】

古者聖人之制祭祀也【或無者也二字】必主忠敬崇吉蠲【詩天保吉蠲爲饎毛氏注云吉善蠲潔也】不貴其丰乃或薦之以水不可以黷斯用致之於天【於或作於】其事信美其義惟月實水精故求其本也明爲君徳因取以名焉於是命烜氏【烜音燬】淸夜或將祀圓丘於冬或將祭方澤於朱夏【祀或作祭祭或作祀】持鑑而精气旁射照月而陰靈潛下視而不見謂合道於希夷挹之則盈方同功於造化應於有生於無【生或作聲】形象未分徒騁離婁之目【趙岐注孟子離婁古之明目者黃帝時人帝使離朱索遺珠卽離婁也】光華暗至如還合浦之珠【見東漢孟甞爲合浦太守珠還事】旣齊芳於酒醴【芳方作髙云禮夏尙明水商尙醴周尙酒今作齊芳非今按明水當在酒醴之上不應反言齊髙此蓋以其都無臭味嫌不足於芬芳故有齊芳之語方說非是】詎比賤於潢污【左隠三年潢污行潦之水可薦於神潢污濁水也】明徳惟馨功不宰於以表誠潔於以戒荒怠茍失其道殺牛之祭何爲【易旣濟東鄰殺牛不如西鄰之禴祭】如得其冝明水之薦斯在【冝或作情薦或作爲】不引而自致不行而善至𨿽辭麯糵之名實處罇罍之器降於圓魄殊匪金莖之露【匪或作非露或作靈漢建章宮露盤金莖事見三輔黃圖】出自方諸【鄭氏注周禮云鑑鏡屬取水者世謂之方諸淮南子曰方諸見月則津而爲水髙誘注云方諸陰燧大蛤也熟摩令熱以向月則水生銅槃受之下水數石也】乍似鮫人之淚【乍或作已梁任昉述異記南海有鮫人水居而能織曽寓人宿旣去泣別所墮淚皆成珠】將以贊於陰徳配夫陽燧【配上或有非獨二字夫或作於】夜寂天淸煙消气明桂華吐耀兔影騰精【兔影或作玉兔騰或作流】聊設監以取水伊不注而能盈霏然而象的爾而呈【而象或作垂象或作無象的或作酌】始漠漠而霜積【漠漠而或作茫茫以】漸微微而浪生豈不以徳協於坎同類則感【同或作有今按同類與气應對屬差互恐當作類同】形藏在空【在或作於】气應則通鶴鳴

在陰之理不謬虎嘯於谷之義可崇【理或作論虎或作武義或作道今按作虎爲是但當時程試避太祖諱也易中孚鳴鶴在陰其子和之淮南子虎嘯而谷風生】足以驗聖賢之無黨知天地之至公【足以驗聖賢或作庶令知聖眞黨或作窮知或作驗】竊比大羮之遺味幸希薦於廟中

芍藥歌【蜀本刪去今恐是公少作姑存之一本芍字上有王司馬紅四字王司馬不詳爲誰貞元中亦有芍藥一絕乃元和十年知制誥時作此不能知其作之時日矣】

丈人庭中開好花更無凡木爭春華翠莖紅蘂天力與此恩不屬黃鐘家【孫汝聽曰冨貴家】溫馨熟美鮮香起似笑無言習君子霜刀翦汝天女勞何事低頭學桃李嬌癡婢子無靈性【或作性靈】競挽春衫來比並欲將防頰一睎紅【睎或作稀】緑窻磨徧靑銅鏡一罇春酒甘若飴丈人此樂無人知花前醉倒歌者誰楚狂小子韓退之

海水【水下或有詩字觀詩意謂當世無托足之地有還歸之興豈貞元及第後歸江南時作耶】

海水非不廣鄧林豈無枝【鄧林事見列子】風浪一蕩薄魚鳥不可依海水饒大波鄧林多驚風豈無魚與鳥巨細各不同海有吞舟鯨【吳都賦雲長鯨吞航】鄧有垂天鵬【事見莊子】茍非鱗羽大蕩薄不可能我鱗不盈寸我羽不盈尺一木有餘陰一泉有餘澤我將辭海水濯鱗淸泠池我將辭鄧林刷羽蒙籠枝海水非愛廣鄧林非愛枝風波亦常事鱗羽自不宜【或作不自疑】我鱗日已大我羽日已修風波無所苦還作鯨鵬遊

贈崔立之【此篇從文苑公與立之唱和最多有贈崔立之評事有酬崔二十六少府有寄崔二十六立之有雪後寄崔二十六丞公而此詩乃見於外集又有酬藍田崔丞詠雪之作世傳以爲公逸詩今亦附集後云】

昔者十日子桑苦寒饑【桑苦寒或作來寒且考莊子大宗師篇實作子桑】哀歌坐空屋【或作房】不怨但自悲其友名子輿忽然憂且思褰裳觸泥水裹飯往食之入門相對語天命良不疑好事漆園吏【莊子甞爲漆園吏】書之存雄辭千年事已逺二子情可推我讀此篇日正當雨雪時吾身固已困吾友復何爲薄粥不足裹深泥諒難馳曽無子輿事空賦子桑詩【或無此二句山谷詩有次韻楊明叔見餞云桑輿金石交旣別十日雨子輿裹飯來一笑相告語云云事意皆與公此詩同】

贈河陽李大夫【疑爲李芃芃徳宗初爲河陽節度使公年十二當大歷十四年隨伯兄防遷嶺表防卒從鄭嫂歸塟河陽時李希烈李惟嶽田悅梁崇義朱淊之徒相扇繼變中原騷然故祭鄭嫂文云旣克反塟遭時艱難而此時亦有四海失巢穴之句時年十四五矣公甞自言十三而能文恐或然也】

四海失巢穴兩都困塵埃感恩由未報【由未或作未能或作能未今按由猶古字通】惆悵空一來裘破气不暖馬羸鳴且哀【裘破或作破裘气或作竟馬羸或作羸馬】主人情更重空使劍鋒摧

苦寒歌

黃昏苦寒歌夜半不能休【夜半或作半夜】豈不有陽春節歲聿其周【或作歲聿不其周節歲或作歲節】君何愛重裘兼味養大賢【何愛下疑有脫字養或作成】冰食葛制神所憐【神所或作誠可】塡窻塞戶愼勿出暄風暖景明年日【或作需明年非是】

贈同遊者【已見正集】

請遷宗廟議【蜀本舊志或無廟字非是舊史禮儀志長慶四年五月禮儀使奏時穆宗當祔公豈以吏部侍郎爲禮儀使耶】

右禮儀使奏謹按周禮天子七廟【谷梁傳雲天子至於士皆有廟天子七廟諸侯五大夫三士二】三昭三穆與太祖之廟而七尙書咸有一徳亦曰七世之廟可以觀徳【尙書至觀徳十六字舊史闕】荀卿子曰有天下者祭七代有一國者祭五代【或無鄕字曰上或有亦字祭七代或作事七世祭五代或作事五世或作祭五廟】則知天子上祭七廟【或作代】典籍通規祖功宗徳不在其數國朝九廟之制法周之文太祖景皇帝始爲唐公肇基天命義同周之後稷髙祖神堯皇帝創業經始化隋爲唐義同周之文王太宗文皇帝神武應期【應或作膺】造有區夏義同周之武王【下或有也字】其下三昭三穆謂之親廟與太祖而七四時常饗自如禮文伏以今年宗廟遞遷宗明皇帝在三昭三穆之外是親盡之祖𨿽有功徳新主入廟禮合祧藏太廟中【藏下或有遷字或作祧遷藏太廟中中下或有從字】第一夾室每至禘祫之歲合食如常謹議

範蠡招大夫種議

詩之序議

三器論【此三篇蜀本刪去今從之】

東雅堂昌黎外集注卷一

欽定四庫全書

東雅堂昌黎外集注卷二

上賈滑州書【舊史云賈耽以貞元二年攺檢校右僕射兼滑州刺史義成軍節度使此篇從蜀苑書稱年二十三則貞元六年也八年而公登第九年而耽入相十一年公三上宰相書耽時正當國亦不報誠以暗投人耶義成今攺爲武成矣】

愈儒服者不敢用他術干進【術或作藝】又惟古執贄之禮竊整頓舊所著文一十五章以爲贄【章或作首下同】而諭所以然之意於此曰丰山上有鐘焉人所不可至霜旣降則鏗然鳴【或無旣字山海經云丰山有九鐘知霜鳴注云霜降則鐘鳴】蓋气之感非自鳴也愈年二十有三讀書學文十五年【或無有字三或作二讀書學文十五年洪慶善云公與邢尙書書云生七歲而讀書十三而能文二十有五而擢第於春官】言行不敢戾於古人愚固泯泯不能自計【或作故非是】周流四方無所適歸伏惟閤下昭融古之典義含和發英【和或作華】作唐徳元【或作臣】簡棄詭說保任皇極是冝小子刻心悚慕又焉得不感而鳴哉徒以獻防闕下方勤行役且有負薪之疾不得稽首軒階遂拜書家僕待命於鄭之逆旅【僕或作僮逆上或無之字】伏以小子之文可見於十五章之內小子之志可見於此書與之進敢不勉與之退敢不從【或作退】進退之際實惟閤下裁之

上考功崔虞部書【或作上考功宏詞官虞部崔員外書或云崔元翰也元翰史有傳名鵬以字行舉進士博學宏辭賢良方正皆異等獨不載爲虞部員外郎或略之也公貞元八年登第明年以博學宏詞試於吏部而作此書故書云年二十有六矣】

愈不肖行能誠無可取行已頗僻與時俗異態抱愚守迷固不識仕進之門廼與羣士爭名競得失行人之所甚鄙【或無行字】求人之所甚利其爲不可𨿽童昏實知之如執事者不以是爲念援之幽窮之中推之髙顯之上是知其文之或可而不知其文之莫可也知其人之或可而不知其時之莫可也【下知其人上或有是字】旣以自咎【以或作已】又嘆執事者所守異於人人【句】廢耳任自【廢上或有之字】華實不兼【不疑當作必】故有所進故有所退且執事始考文之明日浮囂之徒已相與稱曰某得矣某得矣問其所從來必言其有自一日之間九變其說凡進士之應此選者三十有二人其所不言者【不言或作不云】數人而已而愈在焉及執事旣上名之後三人之中其二人者【或無其字】固所傳聞矣【固上或有則字】華實兼者也果竟得之而又升焉【果或作畢下同】其一人者則莫之聞矣實與華違行與時乖果竟退之如是則可見時之所與者時之所不與者之相逺矣然愚之所守竟非偶然故不可變【竟非或作慬非故或作固】凡在京師八九年矣足不迹公卿之門名不譽於大夫士之口【或無譽字於或作一或無士字】始者謬爲今相國所第此時惟念以爲得失固有天命不在趨時而偃仰一室嘯歌古人今則復疑矣未知夫天竟如何命竟如何由人乎哉不由人乎哉【未上或有又字或無夫字天竟或作天意人乎或並作乎人】欲事干謁【欲上或有夫字】則患不能小書困於投刺【於或作於】欲學爲佞則患言訥詞直卒事不成【爲或作於患下或有於字卒或作則】徒使其躬儳焉而不終日【其躬方本如此而舉正躬作窮蓋誤而諸本作如方云蜀本作而今本皆以表記君子不以一日使其躬儳如不終日語刋作如然不知古而如同意此語不當以如似之義讀之唐人惟韓桞知此子厚答韋中立書假而以僕年先吾子與公此文是也董彥逺曰春秋書星隕如雨左氏室如縣罄是皆以如爲而風俗通國人望君而望歲鄒陽書白頭而新是皆以而爲如按家語君入廟如右荀子作而右樂府艾如張亦作艾而張今人所用漣洏攷之李善文選乃漣而也實用易之泣血漣如爲義去古益逺字義多失惟韓柳文時見一二因爲詳之今按孟子望道而未之見亦是此例方言又有而如古字通用之說然陸徳明論當時語音之失有曰北人則而如靡異蓋不以爲然也然則此而字須讀爲如乃爲正耳董引室如縣磬乃據左傳作罄字而杜預注云如而也言居室而資糧縣盡故其說如此國語則作縣磬而韋昭注雲府藏空虛但有榱梁如縣磬左傳蓋借罄爲磬而杜氏誤解國語則正作磬字而韋說得之董氏所引不足據以爲說今並論之附見於此】是以勞思長懷中夜起坐【中一作終】度時揣已廢然而返𨿽欲從之末由也已又常念古之人日已進今之人日已退【常或作甞】夫古之人四十而仕其行道爲學旣已大成而又之死不倦故其事業功徳老而益明死而益光故詩曰𨿽無老成人尙有典刑言老成之可尙也【可上或有人字】又曰樂只君子徳音不已謂死而不亡也【已或作忘亡或作忘方作已】夫今之人務利而遺道【或無夫字遺或作違】其學其問【問上或無其字】以之取名致官而已得一名獲一位【或作官】則棄其業而役役於持權者之門故其事業功徳日以忘月以削老而益昏死而遂亡【忘或作亡】愈今二十有六矣【今下或有年始字】距古人始仕之年尙十四年豈爲晚哉【豈上或有年始字】行之以不息要之以至死不有得於今必有得於古不有得於身必有得於後用此自遣且以爲知已者之報執事以爲如何哉其信然否也【爲如或作謂如】今所病者在於窮約無僦屋賃僕之資無緼袍糲食之給【糲蘭未厲賴二音】驅馬出門不知所之斯道未喪天命不欺豈遂殆哉豈遂困哉竊惟執事之於愈也【執事下或有者字愈下或無也字】無師友之交無久故之事無顏色言語之情【顏色言語或作言語顏色】卒然振而發之者必有以見知爾【或作耳】故盡暴其所志不敢以黙【以黙或作黙黙】又懼執事多在省非公事不敢以至是則拜見之不可期【至下或有於字期下或有也字】獲侍之無時也是以進其說如此庶執事察之也【庶或作幸之下或無也字】

與張徐州薦薛公逹書【此篇疑非公作當刪】

與少室李拾遺書【諸本室下有山字李下有渤字今從蜀苑新書此書作於元和三年公時尙爲博士據新史渤有傳字濬之刻志於學隠少室元和初戶部侍郎李巽諫議大夫韋況交章薦之詔以右拾遺召於是河南少尹杜兼遣使特詔幣卽山惇促渤上書謝昔屠羊說有位三旌祿萬鐘知貴於屠羊然不可使妄施彼賤賈也猶能忘已愛君臣𨿽欲盜榮以濟所欲得無愧屠羊乎不拜洛陽令韓愈遺書云云渤心善其言始出家東都每朝廷有缺政輙附章列上卽此書也然公甞爲河南令而未甞爲洛陽令史之誤類如此以公之集考史之載其差誤蓋不止此云耳此書𨿽不見於正集而史載之則知外集之文亦未可輕議其非也渤元和九年起爲著作郎太和中終太子賔客】

十二月某日愈頓首【或無此八字】伏承天恩詔河南惇諭拾遺公【拾遺公新書作遺公篇內並同】朝廷之士引頸東望若景星鳯皇之始見也爭先覩之爲快方今天子仁聖小大之事【小大舉正作大小恐誤事或作士】皆出宰相樂善言如不得聞自卽大位已來於今四年【憲宗以永貞元年卽位至今四年卽元和三年也】凡所施者無不得冝【者或作爲凡所施者新書作凡所岀而施者】勤儉之聲寛大之政幽閨婦女艸野小人【艸或作山人新書作子】皆飽聞而厭道之愈不通於古【愈或作某於或作於】請問先生世非太平之運歟【或無世字非作匪新書作玆非太平世歟】加又有非人力而至者年谷熟衍符貺委至若干紀之姦不戰而拘累彊梁之凶銷鑠縮栗迎風而委伏其有一事未就正自視若不成人【新書無自字視或作是非是】四海之所環無一夫甲而兵者【而或作與】若此時也【若上或有未有字】拾遺公不疾起與天下之士君子樂成而享之斯無時矣昔者孔子知不可爲而爲之不已足迹接於諸侯之國【或無足迹字】卽可爲之時自藏深山牢闗而固距卽與仁義者異守矣想拾遺公冠帶就車惠然肯來舒所蓄積以補綴盛徳之有闕遺【或作遺闕新書無有遺二字】利加於時【利下或無加字加於新書作加於】名垂於將來踴躍悚企傾刻以冀【傾或作頃】又竊聞朝廷之議必起拾遺公使者往若不許卽河南必繼以行【或無卽字】拾遺徴君若不至必加髙秩如是則辭少就多【則或作卽新書無則字】傷於廉而害於義拾遺公必不爲也善人斯進其類皆有望於拾遺公拾遺公儻不爲起使眾善人不與斯人施也【或無使字也或作者今按此句疑有誤】由拾遺公而使天子不盡得良臣君子不盡得顯位人庶不盡被惠利其害不爲細【人庶或作庶人】必望審察而逺思之【而下或有長字逺新書作諦】務使合於孔子之道幸甚愈再拜

答劉秀才論史書【劉秀才或云名軻字希仁集中不他見公是時爲史館修撰劉作此書以勉之桞子厚有與公論史官書曰前獲書言史事云具與劉秀才書及今乃見書槁私心甚不喜云云反復論辧皆以公爲不肯任作史之責則桞所見卽公此書也李漢自謂收拾遺文無所失墜乃逸此篇於正集之外豈以其甞爲子厚所辧駁而遂棄歟或問張子韶曰退之與劉秀才論史書謂爲史不有人禍必有天殃子厚作書辟之其說甚有理退之於理似屈子韻曰此亦退之說得未盡處想其意亦不專在畏禍但恐褒貶足以貽禍故遷就其說而失之泥冝爲子厚所攻也】

六月九日韓愈白秀才【或無此九字或作某月日韓愈白劉君足下】辱問見愛教勉以所冝務敢不拜賜愚以爲凡史氏褒貶大法春秋已備之矣【爲或作謂】後之作者在據事迹實錄則善惡自見【或復出實錄二字見下或有矣字】然此尙非淺陋偸惰者所能就況褒貶邪孔子聖人作春秋辱於魯衛陳宋齊楚卒不遇而死齊太史氏兄弟幾盡【或無氏字左傳襄二十五年太史書曰崔杼弒其君崔子殺之其弟嗣書而死者二人南史氏聞太史盡死執簡以往聞旣書矣乃還】左丘明紀春秋時事以失明【司馬遷與任安書曰左氏失明厥有國語】司馬遷作史記刑誅【漢書天漢二年李陵降匈奴遷盛言陵忠武帝以遷誣罔下遷蠶室】班固瘐死【和帝永元初洛陽令種兢以事捕固固死獄中洪慶善云瘐音愈囚以饑寒死也諸本誤作疲或作瘦或作廢皆非是】陳壽起又廢卒亦無所至【壽字承祚仕蜀爲觀閣令史遭父防有疾使婢侍藥鄕黨以爲貶議後以母憂母遺言塟洛陽壽遵其志又坐不歸塟竟被貶議】王隠謗退死家【隠字處叔晉太興初官著作令爲虞預所斥竟以謗黜歸死於家】習鑿齒無一足【鑿齒字彥威襄陽人以腳疾居里巷】崔浩範煜赤誅【浩字伯淵後魏人著國書三十卷太武帝太平眞君十一年以罪夷其族字蔚宗宋人刪眾家後漢書爲一家之作文帝元嘉二十二年謀反伏誅赤或作赤族二字】魏收夭絕【收字伯起著後魏書一百三十卷北齊後主武平三年卒無子夭或作天】宋孝王誅死【孝王事髙齊爲北平王文學撰闗東風俗傳三十卷周大象初預尉遲迥事誅死】足下所稱吳兢【兢撰梁齊周史各十卷陳史五卷隋史二十卷天寶八載卒於恆王傅】亦不聞身貴而今其後有聞也【或無今其字或無其後字】夫爲史者不有人禍則有天刑豈可不畏懼而輕爲之哉唐有天下二百年矣聖君賢相相踵其餘文武之士【士上或無之字】立功名跨越前後者不可勝數豈一人卒卒能紀而傳之邪【能上或無復出卒字司馬遷傳卒卒無須防之閒顏曰促遽之意也】僕年志已就衰退不可自惇率【或無就字惇率猶惇勉也或作敢爲或無此二字今按此二字恐有脫誤】宰相知其無他才能不足用【他上或無無字】哀其老窮齟齬無所合不欲令四海內有戚戚者猥言之上茍加一職榮之耳非必督責迫蹙令就功役也【就下或有其字】賤不敢逆盛指行且謀引去【且一作自】且傳聞不同善惡隨人所見【傳聞或作傳云聞見】甚者附黨憎愛不同巧造語言鑿空構立善惡事迹於今何所承受取信而可艸艸作傳記令傳萬世乎【或無乎字】若無神豈可不自心慙愧【自心上或有可字非是或無心字】若有神將不福人僕𨿽騃亦粗知自愛實不敢率爾爲也夫聖唐鉅迹【或無聖字】及賢士大夫事皆磊磊軒天地決不沈沒【亦苑決下有必字又云蜀本作落落掀天地而無必字又按決或作決地或作抉地今按古潮本軒亦作掀而無必字蓋因桞子厚書云所云磊磊軒天地者決必不沈沒諸本或誤加必字耳今從栁集作軒從潮本去必字】今館中非無人將必有作者勤而纂之【將必或作必將】後生可畏安知不在足下【或脫不在二字】亦宜勉之愈再拜

與大顚師書【此書諸本皆無惟嘉祐小杭本有之其篇次在此與作召顚作巓師作和尙方本列於石刻之首今從杭本附此而名篇從方氏杭本又注云唐元和十四年刻石在潮陽靈山禪院宋慶曆丁亥江西袁陟世弼得此書疑之因之滁州謁歐陽永叔永叔覧之曰實退之語它意不及也方本略載其語又錄歐公集古錄跋尾云文公與顚師書世所罕傳予以集錄古文其求之博蓋久而後獲其以系辭爲大傳謂著山林與著城郭無異等語冝爲退之之言其後書吏部侍郎潮州刺史則非也蓋退之自刑部侍郎貶潮州後移袁州召爲國子祭酒遷兵部侍郎久之始遷吏部而流俗相傳但知爲韓吏部爾顚師遺記𨿽雲長慶中立蓋並韓書皆國初重刻故謬爲附益爾方又注云今石刻乃元祐七年重立又云按公三簡皆邀速常語耳初無崇信佛法之說妄者旁沿別譔答問等語以肆誣謗要當存此簡以解後世之惑今按杭本不知何人所注疑袁自書也更以跋尾參之其記歐公之語不謬矣而東坡雜說乃云韓退之喜大顚如喜澄觀文暢意非信佛法也而或者妄撰退之與大顚書其詞凡鄙𨿽退之家奴僕亦無此語今一士人又於其末妄題云歐陽永叔謂此文非退之不能作又誣永叔矣蘇公此語蓋但見集注之出於或人而未見防尾之爲歐公親筆也二公皆號一代文宗而其去取不同如此覽者不能無惑然方氏盡載歐語而略不及蘇說其意可見至呂伯防乃於文鑑特著蘇說以備乙覽則其同異之間又益後人之惑矣以余考之所傳三書最後一篇實有不成文理處但深味其間語意一二文勢抑揚則恐歐袁方意誠不爲過但意或是舊本亡逸僧徒所記不眞致有脫誤歐公特觀其大槪故但取其所可取而未暇及其所可疑蘇公乃覺其所可疑然亦不能察其爲誤而直斥以爲凡鄙所以其論𨿽各有以而皆未能無所未盡也若乃後之君子則又往往不能究其本根其附歐說者旣未必深知其所以爲可信其主蘇氏者亦未必果以其說爲然也徒幸其言可爲韓公解紛若有補於世教故特表而出之耳皆非可與實事而求是者也至如方氏𨿽附歐說然亦未免曲爲韓諱殊不知其言旣曰久聞道徳又曰側承道髙又曰所示廣大深迥非造次可諭又曰論甚宏博安得謂初無崇信其說之意邪韓公之事余於答孟簡書蓋已論其詳矣故不復論特從方本載此三書於別集並錄歐公二語而附蘇說方說於其後且爲全載書文於此而考其同異訂其謬誤如左方以爲讀者以此觀之則其決爲韓公之文而非它人之所能作無疑矣方氏所據石本與杭本又自不同則疑傳冩之訛而歐公所疑官稱之誤亦得爲之但愚意猶恐當時旣謫刺逺州亦未必更帶侍郎舊官也方氏所駁世俗僞造誣謗之書卽今所謂別傳者洪慶善辧證云別傳載公與大顚往復之語深詆退之其言多近世經義之說又僞作永叔防云使退之復生不能自解免吳源明云徐君平見介甫不喜退之故作此文方氏又云周端禮曰徐安國自言年二十三四時戲爲此今悔之無及然則其爲徐作無疑矣但君平字安道而方云安國未知便是君平否耳然靈山石刻張系所撰其間載韓公問大顚云西國一眞之法何不教人顚云教人逹性離無明貪嗔驕慢不生嫉妬此亦釋子常言初無難解但韓公素所未聞而頗中其病故𨿽不盡解而適亦有防於心耳又載韓公責云人生貴賤各有定分何得以三塗之說誑人而顚答云公何不常守侍郎之任而來此爲官耶則恐其有謬誤或其徒所附益也】

愈啟【或無此二字】孟夏漸熱【下或有伏字】惟道體安和愈獘劣無謂坐事貶官到此久聞道徳切思見顏【切杭作竊據石本如此切乃懇切之意此下大率多從石本云】緣昨到來未獲參謁儻能暫垂見過實爲多幸【杭本無儻能以下十字】已帖縣令具人船奉迎日久竚瞻【帖杭作貼久當作夕竚據石本作佇】不宣愈白【據石本無愈白字今據石本此下具銜姓名下云上顚師四月七日】

愈啟【或無此二字】海上窮處無與話言側承道髙思獲披接專輙有此咨屈儻惠能降諭非所敢望也【惠字疑衍或下有然字而並在能字之下諸本及石本皆誤】至此一二日卻歸髙居亦無不可旦夕渴望【杭本無儻惠以下二十七字而有此旬來晴明不甚熱儻能乘閒一訪實謂幸也十八字今按此旬以下乃下篇語定從石本】不宣愈白【據石本無愈白字今據石本與前書同但云六月初三日】愈啟【或無此二字】惠勻至辱答問珍悚無已所示廣大深迥非造次可諭【杭作量】易大傳曰【或無易大二字曰一作云】書不盡言言不盡意然則聖人之意其終不可得而見邪【據石本意作防無而字邪作也今按易實作意邪而無終而二字大氐石本亦自多誤也後放此】如此而論讀來一百徧【一字疑衍蘇氏所謂凡鄙蓋指此等處耳】不如親�顏色隨問而對之易了【據石本如此但無親字今按親下當有見字而兩本皆闕故不敢增而空其處以待知者杭但云不如親面而對之是亦蘇氏所謂凡鄙者然親字乃方本之闕文面字乃問字之誤筆而又脫去口顏色隨易了六字耳】此旬來晴明旦夕不甚熱儻能乘閒一訪幸甚旦夕馳望【杭本已見上篇此不復出】愈聞道無疑滯行止系縛茍非所戀著則山林閒寂與城郭無異【此從杭本但郭作隍今據歐公語據石本止下有所字縛下有愛戀字所下無戀字及則字而著字下復出著字及與字異下有邪字皆非是其用邪字尢不當律令亦所謂凡鄙者也但或疑非字下當有有字言於行止系縛若無所戀著則靜閙一致語尢明白耳或又疑非當作有則語意賔主尢順然未知孰是又諸本皆無不敢輙增攺也】大顚師論甚宏博而必守山林義不至城郭【顚杭見上或無師字杭無義字城作州】自激修行獨立空曠無累之地者非通道也【自或作似然細考之與下文激修行四字皆可疑或又以也爲矣而並非通道四字屬於行字之下又以獨爲自而立下有於字皆非是】勞於一來安於所適道故如是【於杭作於適方據石本與杭本並作識今得眞石本考之乃如此然則方之所考亦不詳矣蓋適猶便也與惟適之安之語用字略同言一來𨿽勞而旣來則當隨其所便無處不安也道故如是卽所以結上文道無疑滯之意方以如爲此亦石本誤】不宣愈頓首【據石本無末三字今據石本與前二書同但云大顚禪師七月十五日不知韓公之於大顚旣聞其語而爲禮益防如此何也】

東雅堂昌黎外集注卷二

欽定四庫全書

東雅堂昌黎外集注卷三

送汴州監軍俱文珍序【並詩隴西公董晉爲汴州陳畱郡節度使治汴州俱文珍爲監軍公爲觀察推官文珍將如京師作序詩以送之時貞元十三年也】

今之天下之鎭陳畱爲大【漢書音義曰畱本鄭邑後爲陳所並故曰陳畱今屬汴州】屯兵十萬連地四州【陳畱郡宣武節度使所治汴宋亳潁四州焉】左淮右河抱負齊楚濁流浩浩舟車所同故自天寶已來當藩垣屏翰之任【屏翰或作翰屏】有弓矢鈇鉞之權皆國之元臣天子所左右其監統中貴必材雄徳茂榮耀寵光能俯逹人情仰諭天意者然後爲之故我監軍俱公輟侍從之榮受腹心之寄奮其武毅張我皇威遇變出奇先事獨運偃息談笑危疑以平【危疑或作疑危】天子無東顧之憂方伯有同和之美十三年春將如京師相國隴西公飲餞於靑門之外【於或作於或無靑字】謂功徳皆可歌之也命其屬咸作詩以鋪繹之詩曰

奉使羌池靜臨戎汴水安【或作間非是】衝天鵬翅闊報國劍鋩寒曉日驅徵騎春風詠采蘭【束晳補亡詩曰循彼南陔言采其蘭采蘭以養親也】誰言臣子道忠孝兩難全

送浮屠令縱西遊序【或無浮屠字縱下有上人二字公甞送文暢師序曰人固有儒名而墨行者墨名而儒行者至是送令縱又曰其行異其情同君子與其進可也二序大抵同意故公集中𨿽與澄觀惠師靈師盈上人無本師廣宣僧約髙閒大顚之徒遊皆取其行而不取其名焉不然則排釋老爲虛語矣】

其行異其情同君子與其進可也【或無進字非是】令縱釋氏之秀者又善爲文【又上或有而字】浮游徜徉迹接天下藩維大臣文武豪士令縱未始不褰衣而負業往造其門下【衣或作裳】其有尊行美徳建功樹業【樹或作植】令縱從而爲之歌頌典而不防麗而不淫其有中古之遺風與【有中或作中有古下或有人字風下或有可字】乘閒致密【或無此四字而有及字】促席接膝譏評文章商較人士【或作士人或作人事】浩浩乎不窮愔愔乎深而有歸於是乎吾忘令縱之爲釋氏之子也其來也云凝其去也風休方懽而已辭𨿽義而不求吾於令縱不知其不可也盍賦詩以道其行乎

與路鵠秀才序【送路鵠贈別二序語意無倫脫誤不可讀如曰自河南令爲博士於公所歷官次亦不合故並闕之今從其說刪去】

贈別序【說已見上】

送毛仙翁十八兄序【直誎表論顧威狀種蠡議毛仙翁序皆最末見決非公文據杭本之有外集者表狀亦不錄足以知其果僞也今並刪去】

東雅堂昌黎外集注卷三

欽定四庫全書

東雅堂昌黎外集注卷四

通解【洪慶善曰通解擇言解鄠人對或云皆少作陳齊之云通解之乎者也下皆未當此𨿽少作然亦本訛也通解𨿽不見於正集然亦趙徳文錄中所載當知其爲公文也】

今之人以一善爲行而恥爲之慕逹節而稱夫通才者多矣然而脂韋汩沒以至於老死者相繼亦未見他之稱【他下或有人字今按此句疑有脫誤】其豈非亂教賊名之術歟【亂或作害】且五常之教與天地皆生【地下或有而字非是】然而天下之人不得其師終不能自知而行之矣故堯之前千萬年天下之人促促然不知其讓之爲美也於是許由哀天下之愚且以爭爲能廼脫屣其九州髙揖而辭堯由是後之人竦然而言曰𨿽天下猶有薄而不售者況其小者乎【或作焉下同】故讓之教行於天下許由爲之師也【爲之或作之爲下二語同】自桀之前千萬年天下之人循循然不知忠易其死也故龍逢哀天下之不仁覩君父百姓入水火而不救於是進盡其言退就割烹【就下或有其字非是】故後之臣竦然而言曰𨿽萬死猶有忠而不懼者況其小者乎故忠之教行於天下【忠之上或有其字非是】由龍逢爲之師也自周之前千萬年【周或作殷】渾渾然不知義之可以換其生也【或無以字】故伯夷哀天下之偸且以彊則服食其葛薇逃山而死【之下或有人字服或作伏且以彊則服一句疑有脫誤】故後之人竦然而言曰【故或作於是】𨿽餓死猶有義而不懼者況其小者乎【義或作死或作彊】故義之教行於天下由伯夷爲之師也是三人俱以一身立教而爲師於百千萬年間【或無百字】其身亡而其教存扶持天地功亦厚矣【存下或有於字功上或有而字】向令三師恥獨行慕通逹則堯之日必曰得位而濟道安用讓爲【用或作能】夏之日必曰長進而否退安用死爲周之日必曰和光而同塵【和光而同塵或作同塵而和光】安用餓爲若然者天下之人促促然而爭循循然而佞渾渾然而偸其何懼而不爲哉是則【或無則字】三師生於今必謂偏而不通者矣【或無必字謂偏作爲偏矣作也矣上或無者字】嗚呼今之人其慕通逹之爲獘也且古聖人言通者蓋百行眾藝備於身而行之者也【而上或有通字】今人之言通者蓋百行眾藝闕於身而求合者也是則古之言通者通於道義今之言通者通於私曲其亦異矣【古之今之下或並有人字】將欲齊之者其不猶矜糞丸而擬質隋珠者乎【或無其字或無不字或無其矜二字】且令今父兄教其子弟者曰爾當通於行如仲尼𨿽愚者亦知其不能也【或無亦字也或作邪非是】曰爾尙力一行如古之一賢𨿽中人亦希其能矣【賢上或無一字】豈不由聖可慕而不可齊邪賢可及而可齊也【也或作邪今按恐上句無邪字下句也字卻當作邪】今之人行未能及乎賢而欲齊乎聖者亦見其病矣【一作也】夫古人之進修【或作中人非是】或幾乎聖人今之人行不出乎中人而恥乎力一行爲獨行且曰我通同如聖人【我下或有周字同字疑衍】彼其欺心邪吾不知矣彼其欺人而賊名邪吾不知矣余懼其說之將深爲通解

擇言解

火泄於密而爲用且大能不違於道可燔可炙可鎔可甄以利乎生物【乎或作於】及其放而不禁反爲災矣【或無其字下二語同】水發於深而爲用且逺能不違於道可浮可載可飲可灌以濟乎生物【乎或作於】及其導而不防反爲患矣言起於微而爲用且博能不違於道可化可令可告可訓以推於生物及其縱而不愼反爲禍矣火旣我災有水而可伏其焰能使不陷於灰燼矣【陷或作蹈或作焰】水旣我患有土而可遏其流能使不僕於波濤矣【或無而可字】言旣我禍卽無以掩其辭能不罹於過者亦鮮矣【於過或作其失過下或有失字】所以知理者又焉得不擇其言歟其爲愼而甚於水火【言上或無其字而字恐誤】

鄠人對【新史孝友傳唐時陳藏器注本艸拾遺謂人肉治羸疾自是民間以父母疾多刲股肉以進或給帛或旌門閭善乎韓愈之論謂父母疾烹藥餌以是爲孝未聞毀支體者也則公之此論有益於時俗多矣鄠胡古切京兆縣名】

鄠有以孝爲旌門者【爲字疑衍又疑是而字】乃本其自於鄠人曰彼自剔股以奉母疾瘳大夫以聞其令尹令尹以聞其上【按尹謂京兆尹令字恐衍下同】上俾聚土以旌其門【或無其字】使勿輸賦以爲後勸【以爲或作欲爲】鄠大夫常曰他邑有是人乎愈曰母疾則止於烹粉藥石以爲是【或無愈字或無止字母下十二字新史作父母疾烹藥餌以是爲孝今按是字或是事字按下文又有未聞字此未聞字恐衍或是若夫字之類】未聞毀傷支體以爲養在教未聞有如此者茍不傷於義則聖賢當先眾而爲之也【聖賢或作賢聖】是不幸因而致死【而下或有且字今按此句上是字疑是且字】則毀傷防絕之罪有歸矣【滅絕一作絕滅】其爲

不孝得無甚乎茍有合孝之道【茍或作若合下疑有乎字】又不當旌門蓋生人之所冝爲曷足爲異乎【或無足字】旣以一家爲孝是辧一邑裏皆無孝矣以一身爲孝是辧其祖父皆無孝矣然或陷於危難能固其忠孝而不茍生之逆亂【生之劉仲忱謂之當作於】以是而死者乃旌表門閭【表下或有其字】爵祿其子孫斯爲爲勸已矧非是而希免輸者乎曽不以毀傷爲罪滅絕爲憂【或作其憂非是】不腰於市而已黷於政況復旌其門河南府同官記【或無府字記謂永貞元年愈自陽山移江陵法曹獲事河東公言裴均時節度荊南也後五年始立石則元和五年也記亦趙徳文錄所載呂夏卿以爲可信者其敍事筆力非公不能誠公之作矣】

永貞元年【貞元二十一年八月攺元永貞】愈自陽山移江陵法曹參軍【是歲八月憲宗卽位公量移江陵法曹參軍】獲事河東公【江陵節度使裴均字君齊河東人】公甞與其從事言【或無公字】建中初天子始紀年更元【大歷十五年正月攺元建中】命官司舉貞觀開元之烈【或作例或作列非是】羣臣惕栗奉職命材登良不敢私違當時自齒朝之士而上以及下百執事【百下或有吏字】官闕一人將補必取其良然而河南同時於天下稱多獨得將相五人【或無同時二字方無將字今按下文所記實爲宰相者三人裴顧未爲眞相故特著其官職戎馬之盛則此處冝有將字方本誤也】故於府之參軍則得我公【裴均也】於河南主簿則得故相國範陽盧公【邁字子範陽人】於汜水主簿【汜水名前漢渡兵汜水汜音凡】則得故相國今太子賔客滎陽鄭公【餘慶字居業滎陽人下相國上方無故字今按所謂故相者猶今言前宰相非亡沒之謂方本誤也】於陸渾主簿則得相國今吏部侍郎天水趙公【宗儒字秉文鄧州人相國今一本作今相國】於登封主簿則得故吏部尙書東都畱守吳郡顧公【少連字夷仲蘇州人故下一本或有相國字今以下文考之非是】盧公去河南爲右補闕其後由尙書左丞至宰相【貞元元年五月邁自左丞同平章事至十三年九月罷】鄭公去汜水爲監察禦史佐山南軍其後由工部侍郎至宰相罷而又爲【餘慶去汜水爲監察禦史史傳逸之建中末山南西道府節度使嚴震辟餘慶爲府從事貞元十四年七月自工部侍郎同平章事十六年九月罷爲郴州司馬永貞元年八月復以尙書左丞同平章事元和元年五月罷】趙公去陸渾爲右拾遺其後由給事中爲宰相【中爲或作中至貞元十二年十月宗儒自給事中同平章事十四年七月罷】顧公去登封爲監察禦史其後由京兆尹至吏部尙書東都畱守【貞元十六年五月以少連爲京兆尹十八年六月自吏部尙書爲東都畱守】我公去府爲長水尉其後由膳部郎中爲荊南節度行軍司馬遂爲節度【均去府爲長水尉史傳逸之貞元十九年五月均自荊南行軍司馬爲本軍節度使】自工部尙書至吏部尙書三相國之勞在史冊【在上或有布字】顧吏部愼職小心於時有聲我公願潔而沈密開亮而卓偉行茂於宗事修於官嗣紹家烈不違其先【均曽祖行儉祖光庭】作帥南荊【帥或作扞】厥聞休顯【聞音問】武志旣揚文教亦熈【亦或作熈】登槐贊元其慶且至故好語政事者以爲五公之始迹也同其後進而偕大也亦同其稱名臣也又同官職𨿽分而功徳有巨細【或無官職字分作則屬之下文而無而字】其有忠勞於國家也同【忠上或無有字家下或無也字而有亦字】有若將同其後而先同其初也有聞而問者【或無有字】於是焉書旣五年【謂元和五年也】始立石刻其語河南府參軍捨庭中【語下或有於字】於時河東公爲左僕射宰相【時或作是】出藩大邦開府漢南【元和三年四月均自荊南召爲右僕射是歳九月庚寅出爲山南東道節度使漢南謂漢水之南】鄭公以工部尙書畱守東都【元和三年六月餘慶自工部尙書爲東都畱守史傳逸之獨見公此記又見公上畱守鄭尙書啟及送鄭涵校理序】趙公以吏部尙書鎭江陵【元和三年宗儒檢校吏部尙書爲荊南節度使】漢南地連七州【山南東道管襄鄧隋唐安均房七州】戎士十萬其官宰相也畱守之官居禁省中【守下或無之字】歲時出旌旗序畱司文武百官於宮城門外而衙之江陵故楚都也戎士五萬三公同時【時盧顧死矣故止及裴鄭趙三公云】千里相望可謂盛矣河東公名均姓裴氏

記冝城驛【或作冝城驛記下或有愈代侄孫作五字冝城襄州縣公甞有楚昭王廟詩云丘園滿日衣冠盡城郭連云艸樹荒猶有國人懷舊徳一間茅屋祭昭王與此記合】

此驛置在古冝城內【下或有復出冝城字楚昭王畏吳遷於郡郡卽冝城】驛東北有井傳是昭王井【或無昭字】有靈異至今人莫汲【開元二十二年初置十道采訪韓朝宗以襄州刺史兼山南東道襄川南楚故城冇昭王井傳言汲者死行人𨿽暍困不敢俯視朝宗移書諭神自是飲者亡恙也更號韓公井】驛前水傳是白起堰西山下澗灌此城壞【或脫堰字】楚人多死流城東陂臭聞逺近因號其陂臭陂【臭陂上或有曰字】有蛟害人漁者避之井東北數十步有楚昭王廟【或無昭字】有舊時髙木萬株多不得其名【或作始】歷代莫敢剪伐尢多古松大竹於太傅【於頔】帥襄陽【或無陽字】遷冝城縣並攺造南境數驛材木取足此林舊廟屋極宏盛今惟艸屋一區然問左側人尙云每歲十月民相率聚祭其前廟後小城蓋王居也【後或作復】其內處偏髙廣員八九十畝號殿城當是王朝內之所也【城或作域朝或作廟】多甎可爲書硯自小城內地今皆屬甄氏甄氏於小城北立墅以居甄氏有節行【謂甄濟元侍禦甞以書請於公乞書甄氏父子節義見公答元侍禦書】其子逄以學行爲助教元和十四年二月二日題

題李生壁【李平】

余始得李生於河中今相遇於下邳【或作邽非是洪慶善云下邳貞觀中屬泗元和中屬徐】自始及今十四年矣始相見吾與之皆未冠未通人事追思多有可笑者與生皆然也今者相遇皆有妻子昔時無度量之心寜復可有是生之爲交何其近古人也【近下或有於字】是來也余黜於徐州將西居於洛陽泛舟於淸泠池泊於文雅臺下西望商邱【或作州非是】東望修竹園入微子廟求鄒陽枚叔司馬相如之故文【淸泠池文雅臺商邱修竹園防子廟皆在睢陽卽梁孝王城鄒枚相如皆孝王之客也】久立於廟陛間【廟陛間或作廟下或作廟下陛閒】悲那頌之不作於是者已久【頌之或作之頌那商頌祀成湯之詩睢陽有亳城湯所都也其後武王伐殷以防子奉商祀有正考父者得商頌十二篇於周之太師以那爲首】隴西李翺太原王涯上谷侯喜實同與焉【涯或作渥與音預】貞元十六年五月十四日昌黎韓愈書

東雅堂昌黎外集注卷四

欽定四庫全書

東雅堂昌黎外集注卷五

除崔羣戶部侍郎制【舊史云羣元和初爲翰林學士以讜言正論聞於時九年遷禮部侍郎十年知貢舉取士三十餘人選防才行咸爲公當轉戶部新史不載其爲禮部逸之也公掌綸誥一年惟外集有此制一首則其文遺逸多矣李漢云收拾遺文無所失墜信乎】

勑地官之職邦教是先必選國華以從人望具官崔羣體道履仁外和內敏【或作內和外敏】淸而容物善不近名從容禮樂之間特逹珪璋之表比參密命益旣多【羣元和初爲翰林學士歷中書舍人】及貳儀曹升擢惟允邁玆令徳【玆或作此】藹然休聲選賢與能於今𨿽重【𨿽或作惟重或作盛】擇才均賦【均或作經】自古尢難往愼乃司以服嘉命可【下或有云云字】

祭董相公文【董公名晉祭下或有汴州字公時爲汴之觀察推官晉薨之三日而斂旣斂而行於行之四日公從喪至偃師而汴軍亂此文公與一時僚吏共爲文以祭於防之將行也其名位具載本篇然陸長源孟叔度皆死於軍亂之日惟公蠲免者也】

維貞元十五年歲次已卯二月乙亥朔某日節度行軍司馬檢校右散騎常侍兼禦史大夫知使事吳縣開國男食邑三百戶陸長源【吳縣開國或作吳郡或無食邑三百戶字】度支營田判官檢校金部員外郎侍禦史孟叔度觀察支使監察禦史裏行邱頴觀察推官守祕書省校書郎韓愈等謹以少牢之奠敬祭於故尙書右僕射平章事隴西公之靈嗚呼天髙而明地厚而平五气敍行萬彚順成交感旁暢聖賢以生雨水於雲瀆水於坤【或作神】蕃昌生物【昌生或作生庶】有假有因天睠唐邦錫之元臣肫肫元臣【肫肫或作旽旽誤肫音諄】其徳孔碩不諂不笑不威不赫【不諂不笑或作不容不諂或作不陷不酷或無不笑二字而連下文不威爲句下文其敵下別出不讐二字與上求字葉】不求其盈【或作用】不致其敵爰立作相【立或作初】訏謨實勤出若無辭疇徳之聞【徳或作得】帝念東土公其來撫乃守洛都【貞元十六年三月晉爲東都畱守】乃藩浚郊廼去厥疾廼施厥膏不知其勞鰥寡以饒維昔浚郊厥亂維舊【昔或作若厥亂維舊或作維亂舊政或作亂維政舊】有狡有狂其羣孔醜公其來矣爲民父母【爲民或作公爲非是】父誨其義母仁其愚旣變旣從孰云其初【孰云或作親去或作親云非是】自邇䢐逺混然一區公來自中天子所倚公今不歸誰佐天子公旣來止【或作旣來至止或作公來至止今依行狀更定】東人以完公旣歿矣人誰與安濁流渾渾有辟其郛塡道歡呼公來之初今公之歸公在喪車防酒旣盈嘉肴在盛【音成】嗚呼我公庶享其誠尙饗

雷塘禱雨文【此篇乃桞子厚文此不當錄】

祭石君文【或作祭石濬川文石洪濬川也河南人爲京兆昭應尉遂塟於死所故曰客塟秦原也公旣志其墓又同宋景爲文以祭之】

維元和七年歲次壬辰七月二十七日右補闕宋景國子博士韓愈謹以淸酌庶羞之奠敬祭於石三學士之靈【或無敬字】惟君學成於身名彰於人知道之可行見人之不幸【見人或作知命或作見命不上或無之字】不事顧讓以圖就功如何奄忽永喪其躬【此四字或作以喪其良能下或有知防有議四字或作不負長已誰知曰有義何害今按諸本皆無文理疑不足據】曰景與愈與防爲久【或無曰字景下或無與字愈下】

【有也字爲久作日久】自君之逝相遇輙哀傍無彊親子孩妻姖【或作稚姖古文姬字然義亦不近】敢忘分濟念力未任客葬秦原孤防誰附奠以送訣悲何可窮尙饗

祭房君文【房次卿字蜀客公甞志其父武墓有子曰次卿卽君也次卿卒於京兆興平尉文曰吾未死無以妻子爲念其卹孤之意厚矣】

維某年月日愈謹遣舊吏皇甫悅以酒肉之饋展祭於五官蜀客之柩前【或無維某字愈作某或無日字於一作於】嗚呼君廼至於此吾復何言【於此或作於斯】若有神吾未死無以妻子爲念嗚呼君其能聞吾此言否【君上或有房字】尙饗

髙君仙硯銘【並序】

儒生髙常與予下天壇中路獲硯石似馬蹄狀外稜孤聳內發墨色幽奇天然疑神仙遺物寶而用之請予銘底

仙馬有靈迹在於石稜而宛中有防墨迹文字之祥君家其昌【應劭武紀注大宛舊有天馬種蹋石污血顏曰蹋石謂蹋石有迹言其蹄堅利朱新仲謂銘語本此宛平聲】

髙君畫贊【此篇從蜀本錄之今按疑非公所作然姑存之】

君子溫閒骨气委和迹不拒物心不揚波澄源捲璞捨白瑳瑳遺紙一張徳音不忘

潮州請置鄕校牒【東坡潮州廟記謂始潮之人未知學公命進士趙徳爲之師自是潮之人篤於文行延及齊民至於今號稱易治此卽公請置鄕校之意也】

孔子曰道之以政齊之以刑【齊上或有而字】則民免而無恥不如以徳禮爲先而輔以政刑也【或無則字禮字】夫欲用徳禮未有不由學校師弟子者此州學廢日久進士明經百十年閒【百十年閒或作百十數年非是】不聞有業成貢於王庭試於有司者【貢試下或並無於字或作於字】人吏目不識鄕飲酒之禮耳未甞聞鹿鳴之歌【或無日與耳字】忠孝之行不勸亦縣之恥也夫十室之邑必有忠信今此州戶萬有餘豈無庶幾者邪刺史縣令不躬爲之師裏閭後生無所從學爾【或作耳又或作矣非是】趙徳秀才沈雅專靜頗通經有文章能知先王之道論說且排異端而宗孔氏可以爲師矣【師下或有友字】請攝海陽縣尉爲衙推官【或無官字】專勾當州學以督生徒興愷悌之風刺史出已俸百千以爲舉本【舉或作學】收其贏餘以給學生廚饌

直諌表【說見第三卷

】

論顧威狀【同上】

東雅堂昌黎外集注卷五

欽定四庫全書

東雅堂昌黎外集注卷六

順宗實錄卷一【起藩邸盡貞元二十一年二月】

【方本不載實錄云諸本順宗實錄皆以附外集然李漢序謂又有注論語十卷傳學者順宗實錄五卷列於史書不在集中則知實錄固不必附也今按李漢之說據當時而言之似未爲失然其爲害已足使筆解亡逸無復眞本實錄竄易不成全書是則皆李漢之爲也方氏不察而從其說旣已誤矣況今去公之時又益以逺比之當日事體又大不同故其片文隻字名爲公之作而決可知其非僞者皆當收拾使無失墜乃爲眞能好公之文者固不當以一時茍簡之論爲限斷而直有所遺也故今於實錄姑仍外集而詳加校定庶幾猶足以見公筆削之大指云舊史公傳云時謂愈有史筆及撰順宗實錄繁簡不當敍事拙於取捨頗爲當代所非穆宗文宗甞詔史臣添攺時愈壻李漢蔣系在顯位諸公難之而韋處厚別撰順宗實錄三卷且公進實錄表狀所云乃監修李吉甫以韋處厚所撰未周悉令臣重修而舊傳反謂所撰不當處厚別撰三卷誤矣新史又云自韓愈爲順宗實錄議者閧然不息卒竄定無全篇按路隋傳文宗嗣位隋以宰相監修國史初韓愈撰順宗實錄書禁中事太切直宦寺不喜訾其非實帝詔隋刋正隋建言衛尉卿周君巢諫議大夫王彥威給事中李固言史官蘇景裔皆言攺修非是夫史冊者褒貶所在匹夫善惡尙不可誣況人君乎議者至引雋不疑第五倫爲比以蔽聰明臣宗閔臣僧孺謂史官李漢蔣系皆愈之壻不可參撰俾臣得下筆臣謂不然且愈所書已非自出元和以來相循逮今𨿽漢等以嫌無害公議請條示甚謬誤者付史官刋定有詔摘貞元永貞間數事爲失實余不復攺漢等亦不罷由是觀之則公於元和十年夏進此實錄後才一刋正是文宗朝所特攺者貞元永貞間數事耳舊史以爲韋處厚別撰者固非而新史又謂卒竄定無全篇者亦非也司馬溫公考異云景祐中編次崇文總目順宗皇帝實錄有七本皆五卷題云韓愈等撰五本略而二本詳編次者兩存之其中多異同然則是非取捨後世安所折衷耶終之惟公之信而已此新史所以采摭無遺且以公爲知言也歟】

史臣韓愈撰【或無此五字】

順宗至徳大聖大安孝皇帝【徳下史有道二字】諱誦徳宗長子母曰昭徳皇后王氏上元二年正月十二日生【正月戊戌生於長安之東內】大歷十四年封爲宣王建中元年立爲皇太子【史云大歷十四年六月進封宣王十二月乙卯立爲皇太子】慈孝寛大仁而善斷畱心藝學亦防信尙浮屠法禮重師傅引見輙先拜善書徳宗之爲詩並他文賜大臣者率皆令上書之徳宗之幸奉天倉卒間【倉或作蒼】上常親執弓矢率軍後先導衛備甞辛苦上之爲太子於父子間慈孝交洽無嫌每以天下爲憂徳宗在位久稍不假宰相權而左右得因緣用事外則裴延齡李齊運韋渠牟等以姦佞相次進用延齡尢狡險判度支【貞元九年五月以裴延齡爲戶部侍郎判度支】務刻剝聚斂以自爲功天下皆怨怒上每進見候顏色輙言其不可至陸防張滂李充等以毀譴朝臣懼【所江切】諌議大夫陽城等伏閤極論徳宗怒甚將加城等罪內外無敢救者上獨開解之城等賴以免徳宗卒不相延齡渠牟上有力焉貞元二十一年癸已徳宗崩景申上卽位太極殿冊曰維貞元二十一年歲次乙酉正月辛未朔二十三日癸已皇帝若曰於戲天下之大實惟重器祖宗之業允屬元良咨爾皇太子誦睿哲溫防寛仁慈惠文武之道秉自生知孝友之誠發於天性自膺上嗣毓徳春闈恪愼於厥躬祗勤於大訓必能誕敷至化安勸庶邦朕寢疾彌畱弗興弗寤是用命爾繼統俾紹前烈冝陟元後永綏兆人其令中書侍郎平章事髙郢奉冊卽皇帝位爾惟奉若天道以康四海懋建皇極以熙庶功無忝我髙祖太宗之休命【倉猝召翰林學士鄭絪衛次公等至金鑾殿艸遺詔宦官或曰禁中議所立尙未定眾莫敢對次公遽言曰太子𨿽有疾地居冡嗣中外屬心必不得已猶應立廣陵王絪等從而和之議始定】上自二十年九月得風疾因不能言使四面求醫藥天下皆聞知徳宗憂慼形於顏色數自臨視二十一年正月朔【辛未朔】含元殿受朝【元或作光】還至別殿諸王親屬進賀獨皇太子疾不能朝徳宗爲之涕泣悲傷嘆息因感疾恍惚日益甚二十餘日中外不通兩宮安否朝臣咸憂懼莫知所爲𨿽翰林內臣亦無知者【含元殿至日益甚四十一字史云徳宗不豫諸王親戚皆侍醫藥獨上臥病不能侍徳宗彌畱思見太子涕咽久之】二十三日上知內外憂疑紫衣麻鞋不俟正冠出九仙門召見諸軍使京師稍安二十四日宣遺詔上縗服見百寮二十六日卽位【丙申卽皇帝位於太極殿衛士尙疑之企足引領而望之曰眞太子也乃喜而泣】上學書於王伾【杭人】頗有寵【伾下或有復出伾字】王叔文【山陰人】以碁進俱待詔翰林數侍太子碁叔文詭譎多計【譎音決】上在東宮甞與諸侍讀並叔文論政至宮市事上曰寡人方欲極言之眾皆稱贊獨叔文無言旣退上獨畱叔文謂曰向者君奚獨無言豈有意邪叔文曰叔文蒙幸太子有所見敢不以聞太子職當侍膳問安不宜言外事陛下在位久如疑太子收人心何以自解上大驚因泣曰非先生寡人無以知此遂大愛幸與王伾兩人相依附俱出入東宮聞徳宗大漸上疾不能言伾卽入以詔召叔文入坐翰林中使決事【詔下或無召字文下或無入字使下或無決字】伾以叔文意入言於宦者李忠言稱詔行下外初無知者以檢校司空平章事杜佑攝冡宰兼山陵使中丞武元衡爲副使宗正卿李紓爲按行山陵地使刑部侍郎鄭云逵爲鹵簿使【或無兼字紓或作杼逵或作逹】又命中書侍郎平章事髙郢撰哀冊文禮部侍郎權徳輿撰謚冊文太常卿許孟容撰議文庚子百寮請聽政曰自漢以來【以或作已】喪期之數以日易月而皆三日而聽政我國家列聖亦克修奉罔或有違況大行皇帝酌於故實重下遺詔今日至期而陛下未親政事羣臣不敢安冝存大孝以寧萬國天下之幸不許是月升泗州爲上州二月辛丑朔中書侍郎平章事臣郢門下侍郎平章事臣珣瑜檢校司空平章事臣佑奉疏曰大行皇帝知陛下仁孝慮陛下悲哀不卽人心聽政事故發遺詔令一行漢氏之制今陛下安得守曽閔匹夫之小行忘皇王繼親之大孝以虧臣子承順之義猶不許壬寅宰臣又上言曰陛下以聖徳至孝繼受寶命冝奉先帝約束以時聽斷不可以久從之癸卯朝百寮於紫宸門杜佑前跪進曰陛下居憂過禮羣臣懼焉願一覩聖顏因再拜而起左右乃爲皇帝舉帽百竂皆再拜佑復奏曰陛下至性殊常哀毀之甚臣等不勝惶灼伏望爲宗廟社稷割哀彊食景午罷翰林陰陽星卜醫相覆碁諸待詔三十二人【三或作四】初王叔文以碁待詔旣用事惡其與已儕類相亂罷之已酉易定節度使張茂昭可同中書門下平章事餘如故【或無使字可史作兼】河北節度自至徳已來不常朝覲前年冬茂昭來朝未還故寵之辛亥【史作卯】詔吏部侍郎韋執誼守左丞同中書門下平章事賜紫【侍郎史作郎中左丞史作尙書右丞】初執誼爲翰林學士知叔文幸於東宮傾心附之叔文亦欲自廣朋黨密與交好至是遂特用爲相乙卯太常奏禮云喪三年不祭惟祭天地社稷周禮圜鐘之均六變天神皆降林鐘之均八變地示咸出不廢天地之祭不敢以卑廢尊也樂者所以降神也不以樂則祭不成今遵遺詔行易月之制請制內遇祭輟樂終制用樂從之又奏禮三年祭宗廟今請竢祔廟畢復常從之辛酉貶京兆尹李實爲通州長史詔曰【詔下或有詞一道字曰下或有京尹嗣道王字】實素以宗屬累更任使驟升班列遂極寵榮而政乖惠和務在苛厲比年旱歉【或作暵】先聖憂人特詔逋租悉皆蠲免而實敢肆誣罔復令徴剝頗紊朝廷之法實惟聚斂之臣自國哀已來增毒彌甚無辜斃踣深所興嗟朕嗣守洪業敷理道寧容蠧政以害齊人冝加貶黜用申邦憲尙從優貸俾佐逺藩實諂事李齊運驟遷至京兆尹恃寵彊愎不顧文法【文或作乃】是時春夏旱京畿乏食實一不以介意方務聚斂徴求以給進奉每奏對輙曰今年𨿽旱而谷甚好由是租稅皆不免人窮至壞屋賣瓦木貸麥苖以應官【或無貸字】優人成輔端爲謠嘲之實聞之奏輔端誹謗朝政杖殺之實遇侍禦史王播於道故事尹與禦史相遇尹下道避實不肯避導騎如故播詰讓導騎者實怒遂奏播爲三原令廷詬之【原或作泉非是】陵轢公卿已下【陵或作淩】隨喜怒誣奏遷黜朝廷畏忌之甞有詔免畿內逋租實不行用詔書徴之如初勇於殺害人吏不聊生至譴市裏讙呼皆防瓦礫遮道伺之實由間道獲免壬戌【洪慶善云史作寅誤】制殿中丞皇太子侍書翰林待詔王伾可守左常侍依前翰林待詔【書或作讀依前翰林待詔史作充翰林學士今按前云上學書於王伾後云以侍書得幸於上則此當從史作侍書爲是】蘇州司功王叔文可起居舍人翰林學士又以司勲員外郎翰林學士知制誥鄭絪爲中書舍人學士如故又以給事中馮伉爲兵部侍郎以兵部員外郎史館修撰歸登爲給事中修撰如故登伉皆上在東宮時侍讀以師傅恩拜

東雅堂昌黎外集注卷六

欽定四庫全書

東雅堂昌黎外集注卷七

順宗實錄卷二【起二月盡三月】

二月甲子上禦丹鳯門大赦天下自貞元二十一年二月二十四日昧爽已前大辟已下罪無輕重常赦所不原者咸赦原之諸色人中有才行兼茂明於理體者經術精深可爲師法者達於吏理可使從政者冝委常參官各舉所知其在外者長吏精加訪擇具名聞奏仍優禮發遣舊事宮中有要市外物【下或有閒字】令官吏主之與人爲市隨給其直貞元末以宦者爲使抑買人物稍不如本估末年不復行文書置白望數百人於兩市並要閙坊閱人所賣物但稱宮市卽斂手付與眞僞不復可辧無敢問所從來其論價之髙下者【其論疑當作與論】率用百錢物買人直數千錢物仍索進奉門戶並腳價錢將物詣市至有空手而歸者名爲宮市而實奪之甞有農夫以驢負柴至城賣遇宦者稱宮市取之才與絹數尺又就索門戶仍邀以驢送至內農夫涕泣以所得絹付之不肯受曰須汝驢送柴至內農夫曰我有父母妻子待此然後食【待或作得】今以柴與汝不取直而歸汝尙不肯我有死而已【有死或作必死】遂毆宦者街吏擒以聞詔黜此宦者而賜農夫絹十匹然宮市亦不爲之攺易諌官禦史數奏疏諌不聽上初登位禁之至大赦又明禁又貞元中要乳母皆令選寺觀婢以充之而給與其直例多不中選寺觀次當出者賣產業割與地買之【地上與字恐誤或賣產業是本文後攺作割地而傳者不去舊文又誤增與字】貴有姿貌者以進其徒苦之至是亦禁焉貞元末五坊小兒張捕鳥雀於閭裏皆爲暴橫以取錢物至有張羅网於門不許人出入者或有張井上者使不得汲水近之輙曰汝驚供奉鳥雀痛敺之出錢物求謝乃去或相聚飲食於肆醉飽而去賣者或不知就索其直多被敺罵或時畱蛇一囊爲質曰此蛇所以致鳥雀而捕之者今畱付汝幸善飼之勿令饑渴賣者愧謝求哀乃攜而去上在春宮時則知其獘常欲奏禁之【奏或作東】至卽位遂推而行之人情大悅乙丑停鹽鐵使進獻舊鹽鐵錢物悉入正庫一助經費其後主此務者稍以時市珍翫時新物充進獻以求恩澤其後益甚歲進錢物謂之羨余而經入益少至貞元末遂月有獻焉【遂或作逐非是】謂之月進至是乃罷命右金吾將軍兼中丞田景度持節告哀於吐蕃以庫部員外熊執易爲副兵部郎中兼中丞元季方告哀於新羅且冊立新羅嗣王主客員外郎兼殿中監馬於爲副三月庚午朔出後宮三百人辛未以翰林待詔王伾爲翰林學士壬申以故相撫州別駕姜公輔爲吉州刺史前戶部侍郎判度支汀州別駕蘇弁爲忠州刺史追故相忠州刺史陸贄郴州別駕鄭餘慶前京兆尹杭州刺史韓臯前諌議大夫道州刺史陽城赴京師徳宗自貞元十年已後不復有赦令左降官𨿽有名徳才望以微過忤防譴逐者一去皆不復敍用至是人情大悅而陸贄陽城皆未聞追詔【聞下或有於字】而卒於遷所士君子惜之癸酉出後宮並教坊女妓六百人聽其親戚迎於九仙門百姓相聚讙呼大喜景戌詔曰檢校司空平章事杜佑可檢校司徒平章事充度支並鹽鐵使以浙西觀察李錡爲浙西節度檢校刑部尙書賜徐州軍額曰武寧制曰朕新委元臣綜釐重務爰求貳職固在能臣起居舍人王叔文精識瓌材寡徒少欲質直無隠沈深有謀其忠也盡致君之大方其言也達爲政之要道凡所詢訪皆合大猷冝繼前勞佇光新命可度支鹽鐵副使依前翰林學士本官賜如故【賜如或作餘如】初叔文旣專內外之政與其黨謀曰判度支則國賦在手可以厚結諸用事人取兵士心以固其權驟使重職人心不服借【或作籍或無借字】杜佑雅有防計之名位重而務自全易可制故先令佑主其名而除之爲副以專之【除之疑當作除已】以戶部尙書判度支王紹爲兵部尙書以吏部郎中李鄘爲禦史中丞武元衡爲左庶子初叔文黨數人貞元末已爲禦史在臺至元衡爲中丞薄其人待之鹵莽皆有所憾而叔文又以元衡在風憲欲使附已使其黨誘以權利元衡不爲之動叔文怒故有所授庚寅制【或有曰字】門下待郎守吏部尙書平章事賈耽可檢校司空兼左僕射守門下侍郎平章事鄭珣瑜可守吏部尙書守中書侍郎平章事髙郢可守刑部尙書守尙書左丞平章事韋執誼可守中書侍郎並依前平章事癸已詔曰萬國之本屬在元良主器之重歸於長子所以基社稷而固邦統古之制也廣陵王某孝友溫防慈仁忠恕博厚以容物寛明而愛人祗服訓詞言皆合雅講求典學禮必從師居有令聞動無違徳朕獲纘丕緒祗若大猷惟懷永圖用建儲貳以承宗廟以奉粢盛爰舉舊章俾膺茂典宜冊爲皇太子攺名某仍令所司擇日備禮冊命初廣陵王名從水傍享至冊爲皇太子始攺從今名丁酉吏部尙書平章事鄭珣瑜稱疾去位其日珣瑜方與諸相防食於中書故事丞相方食百寮無敢謁見者叔文是日至中書欲與執誼計事令直省通執誼直省以舊事告叔文叱直省直省懼入白執誼執誼逡巡慙【乃版切與赧同】竟起迎叔文就其閤語良久宰相杜佑髙郢珣瑜皆停筯以待【郢下或有鄭字】有報者云叔文索飯韋相已與之同餐閤中矣佑郢等心知其不可【或無不字非是】畏懼叔文執誼莫敢出言珣瑜獨嘆曰吾豈可復居此位顧左右取馬徑歸遂不起前是左僕射賈耽以疾歸第未起珣瑜又繼去二相皆天下重望相次歸臥叔文執誼等益無所顧忌遠近大懼焉

東雅堂昌黎外集注卷七

欽定四庫全書

東雅堂昌黎外集注卷八

順宗實錄卷三【起四月盡五月】

夏四月乙已上禦宣政殿冊皇太子冊曰建儲貳者必歸於冡嗣固邦本者允屬於元良咨爾元子廣陵王某防挺岐嶷長標洵淑佩詩禮之明訓宣忠孝之規居惟保和動必循道識達刑政器合溫文愛敬奉於君親仁徳聞於士庶神祗龜筮罔不協從是用命爾爲皇太子於戲維我烈祖之有天下也功格上帝祚流無窮光纘洪業逮予十葉防防寅畏日愼一日付爾以承祧之重勵爾以主鬯之勤以貞萬國之心以揚三善之徳爾其尊師重傅親賢遠佞非禮勿踐非義勿行對越天地之耿光丕承祖宗之休烈可不愼歟時上卽位已久而臣下未有親奏對者內外盛言王伾王叔文專行斷決日有異說又屬頻雨皆以爲羣小用事之應至將冊禮之夕雨乃止迨行事之時天气淸朗有慶雲見識者以爲天意所歸及覩皇太子儀表班行旣退無不相賀至有感泣者戊申詔曰惟先王光有天下必正我邦本以立人極建儲貳以承宗祧所以啟迪大猷安固洪業斯前代之令典也皇太子某體仁秉哲防敬溫文徳協元良禮當上嗣朕奉若丕訓憲章前式惟承社稷之重載考春秋之義授之匕鬯以奉粢盛爰以令辰俾膺茂典今冊禮云畢感慶交懷思與萬方同其惠澤自貞元二十一年二月二十四日已後至四月九日昧爽已前天下應犯死罪者特降從流流已下遞減一等文武常參並州府縣官子爲父後者賜勲兩轉古之所以教太子必茂選師傅以翼輔之法於訓詞而行其典禮左右前後罔非正人是以教諭而成徳也給事中陸質中書舍人崔樞積學懿文守經據古夙夜講習庶協於中並充皇太子侍講天下孝子順孫先旌表門閭者委所管州縣各加存防庚戌封皇太子長子寧等六人爲郡王【寧寛宥察寰察等六男也】癸酉【當作丑】贈吐蕃弔祭使工部侍郎兼禦史大夫史館修撰張薦禮部尙書薦字孝舉代居深州之陸澤祖文成博學工文詞性好詼諧七登文學科薦聰明彊記歷代史傳無不貫通爲太師顏眞卿所稱賞遂知名大歷中江東觀察表薦之【江或作浙】授左司禦率府兵曹參軍兼史館修撰貞元初爲太常博士四年回紇求和親使送咸安公主入回紇以薦爲判官攺授殿中侍禦史累遷諌議大夫十一年冊回紇子薦以祕書少監持節爲使還久之遷祕書監二十年吐蕃贊普死以薦爲工部侍郎兼禦史大夫持節弔贈卒於赤嶺東回紇辟吐蕃傳歸其柩【辟字恐誤】前後三使異國自始命至卒常兼史職在史館二十年著宰輔傳略五服圖記寓居錄靈怪集等景寅罷閩中萬安監先是福建觀察柳冕久不遷欲立事迹【立或作以】以求恩寵乃奏云閩中南朝放牧之地畜羊馬可使孳息請置監許之收境中畜產【收或作牧】令吏牧其中羊大者不過十斤馬之良者佑不過數千不經時輒死又斂百姓苦之逺近以爲笑至是觀察閻濟美奏罷之丁卯命焚容州所進毒藥可殺人者【可或作所】五月已巳【史作戊辰無五月字】以杭州刺史韓臯爲尙書左丞【左或作右】辛未【史作五月已已】以右金吾大將軍範希朝爲檢校右僕射兼右神策京西諸城鎭行營兵馬節度使叔文欲專兵柄借希朝年老舊將故用爲將帥使主其名【主或作在】而尋以其黨韓泰爲行軍司馬專其事甲戌以度支郎中韓泰守兵部郎中兼中丞充左右神策京西都柵行營兵馬節度行軍司馬賜紫乙亥追攺爲檢校兵部郎中職如故甲申【史作丁丑】以萬年令房啟爲容州刺史兼禦史中丞初啟善於叔文之黨因相推致【或無因字】遂獲寵於叔文求進用叔文以爲容管經略使使行約至荊南授之云脫不得荊南卽與湖南故啟宿畱於江陵【宿音秀畱音澑】居久之方行至湖南又久之而叔文與執誼爭權數有異同故不果尋聞皇太子監國啟惶駭奔馳而往是日以郴州員外司馬鄭餘慶爲尙書左丞【是日史作癸未】乙酉以尙書左丞韓臯爲鄂嶽觀察武昌軍節度使【以尙下十八字史作以右丞韓臯爲鄂嶽沔蘄團練觀察使仍日系甲辰下】初臯自以前輩舊人累更重任頗以簡倨自髙嫉叔文之黨謂人曰吾不能事新貴人臯從弟曄幸於叔文以告叔文故出之辛卯以王叔文爲戶部侍郎職如故賜紫初叔文欲依前帶翰林學士宦者俱文珍等惡其專權削去翰林之職叔文見制書大驚謂人曰叔文日時至此商量公事若不得此院職事卽無因而至矣王伾曰諾卽疏請不從再疏乃許三五日一入翰林去學士名又與歸登同日賜紫內出衫笏賜登而叔文不霑文珍等所惡獨不得賜【今按而叔文下數句重復不可讀疑因後來修攺已增新字而不去舊文如前買乳母之例也蓋上文已有俱文珍等惡其專權之句則此不當更有文珍等所惡五字有不霑字卽不當更有獨不得賜四字若並有此九字卽上不當有不霑字且此文珍等字上亦合更有脫字謬誤甚明今當削去文珍等以下九字則語意明白無復可疑矣】由此始懼以衢州別駕令狐峘爲祕書少監峘國子祭酒徳棻孫進士登第司徒楊綰未達時遇之以爲賢爲禮部修史引峘入史館自華原尉拜拾遺累遷起居舍人大歷八年劉晏爲吏部尙書奏峘爲刑部員外判南曹累遷至禮部侍郎峘之判南曹晏爲尙書楊炎爲侍郎峘得晏之舉分闕必擇其善者與晏而以惡者與炎炎固已不平至峘爲禮部而炎爲相有杜封者故相鴻漸之子求補文生炎甞出杜氏門下托峘以封峘謂使者曰相公欲封成其名乞署封名下一字峘因得以記焉炎不意峘賣之署名屬峘峘明日疏言宰相炎廹臣以威臣從之則負陛下不從卽炎當害臣【卽或作則】徳宗以問炎炎具道所以徳宗怒曰此姦人不可柰欲杖而流之炎救解乃黜爲衡州別駕貞元初李泌爲相以左庶子史館修撰徴至則與同職孔述睿爭競細碎數侵述睿述睿長告以讓不欲爭【告或作者長告謂長假也】泌卒竇參爲相惡其爲人貶吉州別駕攺吉州刺史齊映除江西觀察過吉州峘自以前輩懷怏怏不以刺史禮見入謁從容步進不襪首屬戎器【或無襪字或又作秣非是】映以爲憾去至府奏峘舉前刺史過失鞫不得眞無政事不宜臨郡貶衡州別駕上卽位以祕書少監徴未至卒峘在史館修宗實錄一百卷撰代宗實錄三十卷𨿽頗勤苦然多遺漏不稱良史初徳宗將厚奉元陵事峘時爲中書舍人兼史職奏疏諌請薄其葬有答詔優奬元和三年以修實錄功追贈工部尙書【新史初峘受詔撰代宗實錄未就防貶詔聽在外成書元和中其子太僕丞丕獻之以勞贈工部尙書】是月以襄州爲襄府【按元和郡國志作襄陽大都督府恐襄下當有陽字】徙臨漢縣於古城曰鄧城縣

東雅堂昌黎外集注卷八

欽定四庫全書

東雅堂昌黎外集注卷九

順宗實錄卷四【起六月盡七月】

六月乙亥【乙或作已】貶宣州巡官羊士諤爲汀州寧化縣尉士諤性輕躁時以公事至京遇叔文用事朋黨相煽頗不能平公言其非叔文聞之怒欲下詔斬之執誼不可則令杖殺之執誼又以爲不可遂貶焉由是叔文始大惡執誼往來二人門下者皆懼先時劉辟以劍南節度副使將韋臯之意於叔文求都領劍南三川謂叔文曰太尉使某致防誠於公【某或作辟】若與其三川【與其疑當作與某】當以死相助若不用某亦當有以相酬叔文怒亦將斬之而執誼固執不可辟尙遊京師未去【尙下或有以字】至聞士諤【士或作貶今按士上當別有貶字】遂逃歸左散騎常侍致仕張萬福卒萬福魏州元城人也自曽祖至父皆明經官止縣令州佐萬福以祖父業儒皆不達不喜書學騎射年十七八從軍遼東有功爲將而還累遷至壽州刺史州送租賦詣京師至潁川界爲盜所奪萬福使輕兵馳入潁川界討之【入潁川或作入潁州】賊不意萬福至忙迫不得戰萬福悉聚而誅之盡得其所亡物並得前後所掠人妻子財物牛馬萬計悉還其家爲淮南節度崔圓所忌失刺史攺鴻臚卿以節度副使將兵千人鎭壽州萬福不以爲憾許杲以平盧行軍司馬將卒三千人駐濠州不去有窺淮南意圓令萬福攝濠州刺史杲聞卽提卒去止當塗陳莊賊陷舒州圓又以萬福爲舒州刺史督淮南岸盜賊連破其黨大歷三年召赴京師代宗謂曰聞卿名久欲一識卿且將累卿以許杲萬福拜謝因前曰陛下以許杲召臣如河北賊諸將叛以屬何人代宗笑曰且欲議許杲事方當大用卿卽以爲和州刺史行營防禦使督淮南岸盜賊至州杲懼移軍上元杲至楚州大掠節度使韋元甫命萬福討之未至淮陰杲爲其將康自勤所逐【勤或作勸下同】自勤擁兵繼掠【擁或作權】循淮而東萬福倍道追而殺之免者十二三盡得其所虜掠金銀婦女等【女或作人】皆獲致其家代宗詔以本州兵千五百人防秋京西遂帶和州刺史鎭咸陽固畱宿衛【固或作因】李正已反將斷江淮路令兵守埇橋渦口【埇音勇】江淮進奉船千餘只泊渦口不敢進徳宗以萬福爲濠州刺史萬福馳至渦口立馬岸上發進奉船淄靑將士停岸睥睨不敢動諸道繼進攺泗州刺史爲杜亞所忌徴拜左金吾衛將軍召見徳宗驚曰杜亞言卿昏耄卿乃如是健耶圖形淩煙閣數賜酒饌衣服並勑度支籍口畜給其費至賀陽城等於延英門外天下益重其名二十一年以左散騎常侍致仕元和元年卒【元和元年當作貞元二十一年】年九十萬福自始從軍至卒祿食七十年未甞病一日典九郡皆有惠愛癸丑韋臯上表請皇太子監國又上皇太子牋尋而

裴垍嚴綬表繼至悉與臯同贈故忠州別駕陸防兵部尙書故道州刺史陽城左常侍防字敬輿吳郡人也年十八進士及第【防大歷八年及第時年二十】又以博學宏詞授鄭縣尉書判拔萃授渭南尉遷監察禦史未幾選爲翰林學士遷祠部員外郎徳宗幸奉天防隨行在天下搔擾遠近徴發書詔一日數十下【一日或作日百非是】皆出於防防操筆持紙成於須防不復起艸同職皆拱手嗟嘆不能有所助常啟徳宗言方今書詔宜痛自引過罪已以感人心昔成湯以罪已致興後代推以爲聖人楚王失國亡走一言善而復其國至今稱爲賢者陛下誠能不恡攺過以言謝天下臣𨿽愚陋爲詔詞無所忌諱庶能令天下叛逆者回心諭防徳宗從之故行在制詔始下聞者𨿽武人悍卒無不揮涕感激議者咸以爲徳宗克平寇難旋復天位不惟神武成功爪牙宣力蓋以文徳廣被腹心有助焉累遷考功郎中諌議大夫中書舍人兼翰林學士丁母憂免防權知兵部侍郎復入翰林中外屬意旦夕竢其爲相竇參深忌之防亦短參之所爲且言其黷貨於是與參不能平尋眞拜兵部侍郎知禮部貢舉於進士中得人爲多八年春遷中書侍郎平章事始令吏部每年集選人舊事吏部每年集人其後遂三年一置選選人猥至文書多不了尋勘眞僞紛雜吏因得大爲姦巧選士一蹉跌或至十年不得官而官之闕者或累歲無人防令吏部分內外官員爲三分計闕集人以爲常其獘十去七八天下稱之初竇參出李巽爲常州刺史且迫其行巽常銜之至參貶爲郴州別駕巽適遷湖南觀察徳宗常與參言故相姜公輔罪參漏其語參敗公輔因上疏自陳其事非臣之過徳宗詰之知參泄其語怒未有所發防巽奏汴州節度劉士寧遺參金帛若干士寧得汴州參處其議士寧常徳之故致厚貺徳宗以參得罪而以武將交結【以武當作與武】發怒竟致參於死而議者多言參死由防焉【司馬溫公云防傳曰徳宗殺參防有力焉按防請令長舉屬吏狀云亦由私訪所親轉爲所賣其獘非逺聖鑑明知乃解參之語也及參之死防解救甚至當時之人見參防有隙遂以已意猜之史官不恱者因歸罪於防耳唐小說云竇參所寵靑衣上淸者參死沒入掖庭因言陸防誣陷參事徳宗乃下詔雪參此說與舊史同】裴延齡判度支天下皆嫉怨而獨幸於天子朝廷無敢言其短者防獨身當之日陳其不可用延齡固欲去防而代之又知防之不與已多阻其奏請也謗毀百端翰林學士吳通故與防同職姦巧佻薄與防不相能知防與延齡相持有間因盛言防短宰相趙璟本防所引同對嫉防之權密以防所戢彈延齡事告延齡【戢通鑑作譏或作談戢彈或作彈戢】延齡益得以爲計由是天子益信延齡而不直防竟罷防相以爲太子賔客而黜張滂李充等權【按史滂充皆以論裴延齡得罪此但著黜滂充等而上文不言其所以得罪之由蓋脫漏也】言事者皆言其屈【皆或作多】防固畏懼至爲賔客拒門不納交親士友春旱徳宗數獵苑中延齡疏言防等失權怨望言於眾曰天下旱百姓且流亡度支愛惜不肯給諸軍軍中人無所食其事柰何以揺動羣心其意非止欲中傷臣而已後數日又獵苑中防神防軍人跪馬前云度支不給馬艸徳宗意延齡前言卽回馬而歸由是貶防爲忠州別駕滂充皆斥逐徳宗怒未解防不可測賴陽城等救乃止防之爲相常以年少入翰林得幸於天子長養成就之不敢自愛事之不可者皆爭之徳宗在位久益自攬持機柄親治細事失君人大體宰相益不得行其事職而議者乃云由防而然【溫公云凡爲宰相者皆欲專權安肯自求失職不任宰相乃徳宗之失而歸咎於防豈人情也防論朝官闕員狀云頃之輔臣鮮克勝任過防容養茍備職員致勞睿思巨小經慮此乃諌徳宗不任宰相親治細事之詞也】防居忠州十餘年常閉門不出入人無識面者避謗不著書習醫方集古今名方爲陸氏集驗方五十卷卒於忠州年五十二上初卽位與鄭餘慶陽城同徴詔始下而城防皆卒城字亢宗北平人代爲官族好學貧不能得書乃求入集賢爲書冩吏竊官書讀之晝夜不出經六年遂無所不通乃去滄州中條山下【州或作洲非是】逺近慕其徳行來學者相繼於道閭裏有爭者不詣官府詣城以決之李泌爲相舉爲諫議大夫拜官不辭未至京師人皆想望風采【想或作相】云城山人能自苦刻不樂名利必諫諍死職下咸畏憚之旣至諸諌官紛紛言事細碎無不聞達天子益厭苦之【子或作下非是】而城方與其二弟牟容連夜痛飲【牟或作並容或作密二字或作並容】人莫能窺其意有懷刺譏之者將造城而問者【今按此二句亦衍一句疑亦以修攺重復而誤也今當削去譏之者將四字】城揣知其意輒彊與酒【輒上或有彊與坐字】客或時先醉僕席上或時先醉臥客懷中不能聽客語約其二弟云吾所得月俸汝可度吾家有幾口月食米當幾何買薪菜鹽米凡用幾錢先具之其餘悉以送酒媼無畱也未甞有所貯積𨿽其所服用切急不可闕者客稱其物可愛城輒喜舉而授之陳萇者候其始請月俸常往稱其錢帛之美月有獲焉至裴延齡讒毀陸防等坐貶黜徳宗怒不解在朝無救者城聞而起曰吾諌官也不可令天子殺無罪之人而信用姦臣卽率拾遺王仲舒數人守延英門上疏論延齡姦佞防等無罪狀徳宗大怒召宰相入語將加城等罪良久乃解令宰相諭遣之於是金吾將軍張萬福聞諌官伏閤諌趨往至延英門大言賀曰朝廷有直臣【或作直言】天下必太平矣遂徧拜城與仲舒等曰諸諌議能如此言事天下安得不太平也【或無也字】已而連呼太平萬歲太平萬歲萬福武人時年八十餘自此名重天下時朝夕相延齡城曰脫以延齡爲相當取白麻壞之慟哭於庭竟坐延齡事攺國子司業至引諸生告之曰凡學者所以學爲忠與孝也諸生寧有久不省其親乎明日謁城歸養者二十餘人有薛約者甞學於城狂躁以言事得罪將徙連州客寄有根蔕吏縱求得城家【縱當作蹤】坐吏於門與約飲決別涕泣送之郊外徳宗聞之以城爲黨罪人出爲道州刺史太學生魯郡李儻等二百七十人詣闕乞畱住數日吏遮止之疏不得上在州以家人禮待吏人宜罰者罰之宜賞者賞之一不以簿書介意賦稅不登【賦稅或作稅賦】觀察使數誚讓上考功第城自署第曰撫字心勞徴科政拙考下下觀察使甞使判官督其賦至州怪城不出迎以問州吏吏曰刺吏聞判官來以爲已有罪自囚於獄不敢出判官大驚馳入謁城於獄曰使君何罪某奉命來候安否耳畱一兩日未去城固不復歸館門外有故門扇橫地城晝夜坐臥其上判官不自安辭去其後又遣他判官崔某往按之【按或作或非是】崔承命不辭載妻子一行中道而逃城孝友不忍與其弟異處皆不娶給侍終身有寡妹依城以居有生年四十餘【生或作甥或作男】癡不能如人常與弟負之以遊初城之妹夫亡在他處家貧不能葬城親與其弟舁屍以歸【舁音輿】葬於其居之側往返千餘里卒時年六十餘戊午以戶部侍郎潘孟陽爲度支鹽鐵轉運副使其日王伾詐稱疾自免自叔文歸第伾日詣中人並杜佑請起叔文爲相且總北軍旣不得請以威逺軍使平章事又不得其黨皆憂悸不自保伾至其日坐翰林中疏三上不報知事不濟行且臥至夜忽叫曰伾中風矣明日遂輿歸不出戊子以禮部侍郎權徳輿爲戶部侍郎以倉部郎中判度支陳諌爲河中少尹伾叔文之黨於是始去乙未詔軍國政事冝權令皇太子某勾當百辟羣後中外庶僚悉心輔翼以底於理宣布朕意咸使知聞上自初卽位則疾患不能言至四月益甚時扶坐殿羣臣望拜而已未甞有進見者天下事皆專斷於叔文而李忠言王伾爲之內主執誼行之於外朋黨諠嘩榮辱進退生於造次惟其所欲不拘程度旣知內外厭毒慮見摧敗卽謀兵權欲以自固而人情益疑懼不測其所爲朝夕伺候防其與執誼交惡心腹內離外有韋臯裴垍嚴綬等牋表【垍當作均】而中官劉光奇俱文珍薛盈珍尙解玉等皆先朝任使舊人同心怨猜屢以啟上上固已厭倦萬機惡叔文等至是遂召翰林學士鄭絪衛次公王涯等入至徳殿撰制詔而發命焉【詔或作誥】又下制以太常卿杜黃裳爲門下侍郎左金吾衛大將軍袁滋爲中書侍郎並平章事又下制吏部尙書平章事鄭珣瑜刑部尙書平章事髙郢並守本官罷相皇太子見百寮於東朝百寮拜賀皇太子涕泣不答拜景申詔宰臣告天地社稷皇太子見四方使於麟徳殿西亭

東雅堂昌黎外集注卷九

欽定四庫全書

東雅堂昌黎外集注卷十

順宗實錄卷五【起八月盡至山陵】

八月庚子詔曰惟皇天祐命烈祖誕受方國九聖儲祉萬方咸休肆予一人獲纘丕業嚴防守位不遑暇逸【或作給今從史】而天祐匪降【匪史作不】疾恙無瘳【無或作弗今從史】將何以奉宗廟之靈展郊禋之禮疇咨庶尹對越上內愧於朕心上畏於天命夙夜祗栗惟懷永圖【惟懷史作深惟】一日萬機不可以久曠天工人代不可以久違皇太子某睿哲溫文寛和慈惠【慈史作仁】孝友之徳愛敬之誠【愛敬或作敬愛或作仁愛今從史】通於神明格於上下是用推皇王至公之道遵父子傳歸之制付之重器以撫兆人必能宣祖宗之重光荷天地之休命奉若成憲永綏四方宜令皇太子卽皇帝位朕稱太上皇居興慶宮制勑稱誥所司擇日行冊禮永貞元年八月辛丑太上皇居興慶宮誥曰有天下者傳歸於子前王之制也欽若大典斯爲至公式揚耿光用體文徳朕獲奉宗廟臨禦萬方降疾不瘳庶政多闕乃命元子代予守邦爰以令辰光膺冊禮宜以今月九日冊皇帝於宣政殿仍命檢校司徒杜佑充冊使門下侍郎杜黃裳充副使【仍命下二十一字史無】國有大命恩俾惟新宜因紀元之慶用覃在宥之澤宜攺貞元二十一年爲永貞元年自貞元二十一年八月五日昧爽已前天下應犯死罪特降從流流已下遞減一等又下誥曰人倫之本王化之先爰舉令圖允資內輔式表后妃之徳俾形邦國之風玆禮經之大典也良娣王氏家承茂族徳冠中宮雅修彤管之規克佩姆師之訓自服勤蘋藻祗奉宗祧令範益彰母儀斯著宜正長秋之位以明繼體之尊良媛董氏備位後庭素稱淑愼進升號位【或作位號】禮亦宜之良娣可冊爲太上皇后良媛宜冊爲太上皇徳妃仍令所司備禮擇日冊命宣示中外咸使知聞壬寅制王伾開州司馬王叔文渝州司戶並員外置馳驛發遣叔文越州人以碁入東宮頗自言讀書知理道乘間常言人間疾苦上將大論宮市事叔文說中上意遂有寵因爲上言某可爲將某可爲相幸異日用之密結韋執誼並有當時名欲僥幸而速進者陸質呂溫李景儉韓煜韓泰陳諌劉禹錫柳宗元等十數人定爲死交而淩準程異等又因其黨而進交遊蹤迹詭祕莫有知其端者貞元十九年補闕張正買疏諌他事得召見正買與王仲舒劉伯芻裴茝常仲孺呂洞相善【按史王仲舒下更有韋成季三字今詳下文有成季字則此處當有此三字亦脫漏也昌亥切】數遊止正買得召見諸往來者皆往賀之有與之不善者告叔文執誼云正買疏似論君朋黨事宜少誡執誼叔文信之執誼甞爲翰林學士父死罷官此時𨿽爲散郎以恩時時召入問外事執誼因言成季等朋防聚遊無度皆譴斥之人莫知其由叔文旣得志與王伾李忠言等專斷外事遂首用韋執誼爲相其常所交結【常或作甞】相次拔擢至一日除數人【或無至字】日夜羣聚伾以侍書幸寢陋吳語上所褻狎而叔文頗任事自許微知文義好言事上以故稍敬之不得如伾出入無阻叔文入至翰林而伾入至柿林院見李忠言牛昭容等故各有所主伾主往來傳授劉禹錫陳諌韓煜韓泰柳宗元房啟淩準等主謀議唱和采聽外事上疾久不瘳內外皆欲上早定太子位叔文黙不發議已立太子天下喜而叔文獨有憂色【喜上或有皆字】常吟杜甫題諸葛亮廟詩末句云出師未用身先死【按杜詩用作防或作戰】長使英雄淚滿襟因歔欷流涕【歔音虛欷音希】聞者咸竊笑之𨿽判兩使事未嘗以簿書爲意日引其黨屏人切切細語謀奪宦者兵以制四海之命旣令範希朝韓泰總統京西諸城鎭行營兵馬中人尙未悟防邊上諸將各以狀辭中尉且言方屬希朝中人始悟兵柄爲叔文所奪乃大怒曰從其謀吾屬必死其手密令其使歸告諸將曰無以兵屬人希朝至奉天諸將無至者韓泰白叔文計無所出惟曰柰何柰何無幾而母死執誼益不用其語叔文怒與其黨日夜謀起復起復必先斬執誼而盡誅不附已者聞者皆恟懼皇太子旣監國遂逐之明年乃殺之伾杭州人病死遷所其黨皆斥逐叔文最所賢重者李景儉而最所謂奇才者呂溫叔文用事時景儉持母防在東都而呂溫使吐蕃半歲至叔文敗方歸故二人皆不得用叔文敗後數月乃貶執誼爲崖州司馬后二年病死海上執誼杜黃裳子壻與黃裳同在相位故最在後貶執誼進士對策髙等【執誼京兆人建中三年中進士第貞元元年中賢良方正直言極諫第一人】驟遷拾遺年二十餘入翰林巧惠便辟媚幸於徳宗而性貪婪詭賊其從祖兄夏卿爲吏部侍郎執誼爲翰林學士受財爲人求科第夏卿不應乃探出懷中金以內夏卿袖夏卿驚曰吾與卿賴先人徳致名位幸各已達【已或作以】豈可如此自毀壞擺袖引身而去執誼大慙恨旣而爲叔文所引用初不敢負叔文廹公議時時有異同輒令人謝叔文云非敢負約爲異同【約或作終非是】蓋欲曲成兄弟爾【弟疑當作事】叔文不之信遂成仇怨然叔文敗執誼亦自失形勢知禍且至𨿽尙爲相常不自得長奄奄無气聞人行聲輒惶悸失色以至敗死時才四十餘執誼自卑甞諱不言嶺南州縣名爲郎官時嘗與同捨郎詣職方觀圖每至嶺南圖執誼皆命去之閉目不視至拜相還所坐堂北壁有圖不就省七八日試就觀之乃崖州圖也以爲不詳甚惡之憚不能出口至貶果得崖州焉

永貞二年正月景戌朔【戌史作寅下同】太上皇於興慶宮受朝賀皇帝率百僚奉上尊號曰應干聖壽太上皇冊文曰維永貞二年【二或作元非是】歲次景戌正月景戌朔皇帝臣某稽首再拜奉冊言臣聞上聖邈獨超乎希夷彊名之極【彊或作疆非是】猶存乎罔象豈足以表無爲之徳光不宰之功然稱謂所施簡冊攸著涵泳道徳感於精誠仰奉洪徽有以自竭伏惟太上皇帝陛下道繼元業纘皇極膺千載之休歷承九聖之耿光昭宣化源發揚大號政有惇本示儉【政有二字疑衍】慶裕格天恩翔春風仁育羣品而功成不處褰裳去之付神器於衝人想汾陽以髙蹈體堯之徳與神同符其動也天其靜也地巍巍事表無得而言顧玆寡昧屬膺大寶懼忝傳歸之業莫申繼述之志夙夜兢畏惟懷永圖今天下幸安皆睿訓所被而未極徽號孰報君親是以臺臣庶官文武之列抗疏於內方伯藩守億兆之眾同詞於外請因壽歷以播鴻名臣不勝大願謹上尊號曰應干聖壽太上皇當三朝獻壽之辰應五紀啟元之始光膺徽稱允協神休斯天下之慶也元和元年正月甲申太上皇崩於興慶宮咸寧殿年四十六遺誥曰朕聞【或作觀】死生者物之大歸修短者人之常分古先哲王明於至道莫不知其終以存義順其變以節哀故存者不致於傷生逝者不至於甚痛謂之達理以貫通喪朕自弱齡卽惇淸靜逮乎近歲又嬰沈痼嘗亦親政益倦於勤以皇帝天資仁孝日躋聖敬爰釋重負委之康濟而能內睦於九族外勤於萬機問寢益嚴侍膳無曠推此至徳以安庶邦朕之知子無愧天下今厥疾大漸不寤不興付托得人顧復何憾四海兆庶亦奚所哀但聖人大孝在乎善繼樞務之重軍國之殷纘而承之不可蹔闕以日易月抑惟舊章皇帝宜三日而聽政十三日小祥二十五日大祥【五或作三非是】二十七日釋服方鎭嶽牧不可離任赴哀天下吏人誥至後出臨三日皆釋服無禁婚嫁祠祀飲酒食肉宮中當臨者朝晡各十五舉音非朝晡臨時禁無得哭釋服之後勿禁樂他不在誥中者皆以類從事伏以崇陵仙寢復土才終甸邑疲人休功未幾今又重勞營奉朕所哀矜況漢魏二文皆著遺令永言景行常志夙心其山陵制度務從儉約並不用以金銀錦防爲飾百辟卿士同心盡忠克申送往之哀宜展事居之禮【居或作君非是】布告天下明知朕懷七月壬申葬丰陵謚曰至徳大聖大安孝皇帝廟曰順宗

東雅堂昌黎外集注卷十

