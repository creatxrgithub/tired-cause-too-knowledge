

欽定四庫全書

集部六

斗南老人集

別集類五【明】

提要

【臣】等謹案斗南老人集六卷明胡奎撰奎字虛白海寧人生元至順間嘗遊貢師泰之門明初以儒學徴官寧王府教授是集前有寧王權序稱其晚年泊舟鄱陽望湖亭見石刻東坡黒云堆墨未遮山詩次韻和之俄見一叟來誦其詩曰子非斗南老人耶因以自號其事頗怪疑好事者附防之莫由詰其眞妄也朱彛尊靜志居詩話稱吾鄕云東逸史曽手錄其稿舊藏項氏天籟閣繼歸髙氏稽古堂後爲華山馬思贊所藏案今世所傳奎集皆出天籟閣抄本止有四卷前有項元汴題識而無寧王原序此本爲明初寧王府文英館所刋見於寧藩書目昆山徐氏傳是樓又從原刻影抄實分六卷凡詩一千九百餘首與項氏所藏互校乃知彼多所脫佚不爲足本觀寧王序中又載宗哲徐將軍居西山有道士過訪食蕨道士吟一絕句云一拳打得地皮穿握住東風不放拳只待杜鵑啼血後展開鳯尾始朝天問其所作以箸書斗南一人四字時先生未有是稱後得先生稿方知先生是也與望湖亭和詩一事文相連屬而朱彛尊靜志居詩話獨未采錄知彛尊所見惟天籟閣殘本其記望湖亭事亦從都穆南濠詩話摭入耳奎詩不事雕飾往往有自然之致彛尊謂其功力旣深格調未免太熟誦之若古人集中所已有者其言誠不爲過然舂容和雅其長處亦不可掩視後來之捃拾摹擬者固有間矣乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

斗南老人集序

是詩者斗南虛白胡先生之詩也其序也涵虛子臞仙之所作也凡欲舉其事必先昭揭其文以發揮之務在煇煌炫赫以光厥績然有其詩而無其文如舟之無水不能以行遠今先生之詩又非艖艇之比乃萬斛之舟焉非巨浸不能以達江海莊子所謂夫水之積也不厚則負大舟也無力予之文實不足以比巨浸之厚而先生之詩實不侔乎艖艇之小故借予之文以假巨浸庶防可以達於江海通於天下是有望於斯文也乃呼中書君卽墨侯而告曰詩之行於世也多矣而作詩者又多矣而無一人與焉𨿽孩提之兒亦能言之而童顚沒齒者不能作也是知人之爲詩者易而不知詩之爲人者難難易之說非窮微至妙而不能以窺其徼也茍非酌天和防化而得性理之端倪者曷足以觀於此哉先生淛之海寧人也生於元至順乙亥及長師事於參政貢師泰之門因客與師泰評古詩有太行積雪都消盡船到舒州水正髙之句師泰曰太行在何處舒州在何處紕謬太甚時先生方十有二嵗在傍笑曰太行雪消時莫不天下雪都消盡耶師泰奇其神童曰此子日後必能作詩後歷元三朝聲譽聳於京臺詩名震於淵藪我朝國初以儒學授教授予求爲王門師居豫章七年予憫其衰老遣使送歸海寧明年卒於家時年七十有五先生以詩鳴於世者久矣然生而穎悟天性不凡其胸次之量又是一般涵飬與人不同處多但托興於詩酒隠化淪景有出世間語非神仙中人莫能及也白玉蟾有曰収入酒生涯擁出詩世界蓋有得於此矣鴻飛防防弋人何慕籬下燕雀徒啾啾耳豈不然乎其髙處若披太華之朝霞叫天門之閶闔泛泛者莫能及也駑之競騏驥愈望愈逺不過伏櫪俛首而已其幽深防遠者飄然如淩霄之鶴𨿽鄒衍相如不足以形容其髙其雄傑豪邁者凜然如嘯風之虎𨿽季子張儀不足以張皇其大其咀嚼道妙者𨿽邵子種放不足以研襲其賾其遊方之外者𨿽子休列生不足以摹寫其眞酩酊造化盤礡宇宙鬼神爲之駭矚兩稱斗南之名可謂異矣昔宗哲徐將軍居西山有道士過訪飲間童子以蕨獻於幾上道士指之曰一拳打得地皮穿握住東風不放拳只待杜鵑啼血後展開鳯尾始朝天問其所作以箸書斗南一人四字於幾上時先生未有是稱宗哲曰昔狄仁傑稱斗南一人莫非仁傑之詩乎道士但揺手大笑俛而不答少頃酒酣失其所在宗哲異之後得先生詩槁方知先生詩也其道士仙也先生之詩鬼神亦嘗取矣稱爲斗南一人豈非神仙中人耶及先生歸海寧泊於番君之望湖亭見碑上有東坡詩曰黑雲堆墨未遮山白雨跳珠亂入船捲地風來忽吹散望湖亭下水連天先生賡其韻曰鷗外淸波鴈外山望湖亭下系歸船夜深起坐占風信龍在珠宮月在天書於壁間久之或有老人狀貎甚奇觀其詩曰幾六百年無此詩矣爾非斗南老人耶乃爲長揖舉首不知所往因是以斗南爲其號時人皆稱之爲詩仙信不誣矣故命壽諸梓以傳無窮焉涵虛子臞仙書

欽定四庫全書

斗南老人集卷一

明胡奎撰

古選

敬進寧王殿下仙人好樓居三章

仙人好樓居乃在靑雲中金窻洞然開咫尺與天通上有太古音被以龍門桐左招廣成子右揖浮丘公憑虛覽八極呼吸淩洪蒙壽與天地並逍遙樂無窮

仙人好樓居乃在蔚藍天東西九萬里日月相周旋上有飛霞佩五鳯何翩翩左招王子晉右揖洪崖仙含和鏈金魄至眞洞無爲以淸淨寄傲羲皇前

仙人好樓居下瞰淩虛防雞鳴海色動萬里雲霞開上有白玉虯騎之上蓬萊左招梁園客右引鄒與枚吹笙弄明月八鸞以裵回俯視一水終古無纎埃

步虛詞

五气合大梵三花凝素云沖妙混眞朴化蕩無垠靈飇遵絳節稽首虛皇君歗歌瓊臺上飄颻鸞鶴羣寥寥蔚藍天曜靈開龍陽黃老維我神精貫中央氤氳九天炁晃郎七星芒遊燕玉京府逍遙紫極房九炁合大梵鴻蒙啟神霄上披三素云靈宮郁岧嶤羣眞翊羽蓋絳節淩回飇粲粲霏玉葩瑯瑯歌洞謡凝神息萬慮遐齡比松喬稽首無爲化永言贊昌朝

玉虛運化曜靈升大羅三景開天根碧落浮空歌仰瞻彌羅館紫雲覆峨峨縹緲金芙蓉禦以麒麟車九光分異采萬彚含沖和皈命希夷門超然淩太霞

皇朝闡眞教慧風覃八埏瑯函啟靈篆玉文簡授以丹霞衣回翔玉淸天三精飛爽靈五色凝非煙黃老維我神專气長緜緜逍遙無極君歸眞合自然

浩劫開隆運鴻靈秉化機云章結丹篆空洞啟微九鳯翼羽蓋八龍衛金扉授以赤玉文丹霞爲之衣迢迢白玉京上通蔚藍天煌煌黍米珠五色浮空懸包括無極際虛明洞可望不可卽怳惚象帝先得此以爲寶逍遙以長年

萬化同逆旅百年等浮漚何不學神仙汗漫與天遊餐以暘谷霞濯以星漢流左手招安期右手揖浮丘傲睨八紘內逍遙以忘憂

東窻緑玉樹鋭葉何離離春秋八千嵗蟪蛄安得知至人有術靈泉漱華池專气有眞一超然入無爲會當保貞素黃髮以爲期

登九天閣制步虛詞

龍漢還蕩蕩瓊宮郁峨峨九炁結靈篆千月印明河穆穆渝妙容飄飄登大羅仙人緑雲中縹緲回空歌逍遙永無極暘谷駐羲和

玉虛啟眞境寶閣淩丹穹曜靈洞八窗空響振回風絳節飄颻下房曲宻通中有古仙人黃公與赤松飛霞爲之佩下上隨雲龍

九日登九天閣

曜靈啟暘谷丹霞麗穹晨朝回絳節羣眞集珠宮登髙覽八極逸興淩空蒙中有古仙人云是商山翁浩歌紫芝曲此意無終窮

九日良燕會登髙暢餘懷憑虛發淸嘯浩蕩天風來金莖逼華蓋六符明泰階排云叫閶闔靈扉洞然開安得金衣鵠乘之上蓬萊

朝披碧瑤簪夕登紫極房綺雲紛鬱鬱龍漢郁蒼蒼遊神九霄外怳忽覲虛皇相從赤松子乃有韓張良安知千載後跨鶴重來翔

登玉虛閣賦遊仙詞

五山出東海巨鼇十五頭帝遣戴山足勿使西南流至今雲霞間上有白玉樓琪樹麗陽岡瑤花被洲麻姑有書信方平或未遊防眞諒不逺悵望淩髙秋

琳宮倚虛碧瑤海含淸輝翩翩花鳥使日暮雲中歸弱水隔圃三山橫翠微明月爲我佩丹霞爲我衣天顏覲咫尺晃朗朝金扉

遊仙詞

東海有麻姑乃在三山岑去時海水淺來時海水深翩翩三靑鳥結巢琪樹林寄我錦字書泠然空外音何由啟玉齒臨風披素襟

所思

鬱鬱我所思所思在瀛洲黃金以爲闕白玉以爲樓枯桑漂白日弱水不容舟亭亭三珠樹別來已千秋仙人招我來采藥遊丹丘餉我千嵗桃贈我五云裘長鯨鼓巨浪欲往無安流因風寄寥廓東望空悠悠

鬱鬱我所思所思在泰山黃塵浩無際碧海何漫漫金鴉夜中出照耀靑雲端我欲乘飈輪因之扣云關飛霞以爲佩明月以爲環側身望閶闔天語咫尺間懷哉隔遠道鐡鎖何由攀

鬱鬱我所思所思在華陽上有仙人掌巉然倚穹蒼玉井湛靈液丹霞生洞房酒母呼子先騎龍入云翔我欲往從之憑虛覽八荒黃河渺如帶一葦端可航麻姑儻相憶寄我緑云章

鬱鬱我所思所思在衡峯靑雲團紫蓋白日開芙蓉上有飛來泉倒掛千尺虹思昔玉字書允符神禹功九州旣混一百谷俱朝宗仙人騎白鹿呦呦立雲中何當鏈金液日夕長相從

寄王鏈師

安期入東海采藥三蓬萊東窗緑玉樹嵗嵗見花開弭節昆丘圃吹笙閬風臺翺翔防雲裏揮手招我來安期雙黃鵠相從淩九垓

題雪舫餘淸

廻櫓泊寒渚雪月澹淸暉嶺雲低欲度沙禽靜不飛悠悠江海心爾獨此忘機

題稼軒

交交桑扈鳴時雨夜來至星言出東臯田舍有生計天時與農功黽勉焉敢棄春耕或少怠何以遂秋刈古人皆食力素餐良可媿伊人沮溺徒遁迹澹忘世父菑子乃播優遊以卒嵗余亦林野人與爾頗同志懷哉愜素心南山有眞意

題廬山圖

我昔夢五老翺翔緑雲中濯足銀漢水上與天門通仙人坐中峯手持玉芙蓉邀我吹鸞笙相期入空蒙淸猿夜啼月夢回迥寥絕遙遙紫霞想忽若千年別昔向夢中見今從堂上防林巒如夙契煙翠生髙寒天風颯然來頗覺衣裳單怳如陶景置我長松間此境何時遊我夢難再續悵望九疊屛白雲滿空谷

學古軒

張公志於學古貎又古心尙友古之人自言古猶今古人不復作古道良可欽齋居古以朴悠然澹衝襟手援緑綺琴中有山水音願揚太古調一洗裏耳音

題安分齋

鵬鵾運霄漢鷦鷃棲蒿蓬小大各有適動息無不同龍興山出云虎嘯谷生風達人悟理卜築大巖中靜閱天地心超然萬慮空齋居安所分永言玉汝躬

喜友見訪

快雨生夕涼逍遙倚虛閣故人適我趣觴至同一酌托玆忘年交眞率以爲樂何當筋力健桮酒共酬酢永言懷好音東臯有鳴鶴

水亭燕集

微雨散方池回飈進虛牖故人賞我趣酌此尊中酒淸談愜素心嘉會得良友日暮悵悠悠雲帆一回首

五里見一堠

五里見一堠十里見一亭依依道傍樹相送復相迎相迎數勸酒相送重回首富貴貧賤交孰不念親友送者日以遠迎者日以親夢中不識路何由見故人前者送卿去系馬長安樹今日復來迎不聞歸馬聲別情何艸艸淚滿長安道昔如三春花今爲防根艸艸枯還再生花落還再榮悲哉二三子一去無音形

題謙上人聽雪窩次韻

幻境依空立初不在營構譬如空中花過眼安得久上人淸虛室置之無何有心超三觀妙離淨復離垢英英玉生輝況值越之晝前身乃雪峯後身應雪竇夜聞落葉聲滕六肆馳驟朔風號枯桑猛若獅子吼鑪頭懶殘芋邀我速相就我本有髮僧俗緣嗟逗𨖻昔也求一今焉白自守寥寥入無聲寂寂破諸漏玆聆陽春曲一洗平生疚載歌白戰詩千軍當卻走

題觀魚圖

子非池中魚安識魚心樂池魚非子心此樂竟何托乃知魚與我所樂皆自然升沈各有適動靜同一天北海埀天云西江斗升水寧知涸轍余中有扶揺起觀水固有術觀魚意何如我意儻相契煩君寄素書

出塞

出塞復入塞馬鳴何蕭蕭穹廬坐名將云是霍嫖姚冰河馳萬騎雪磧射雙雕

出北郭有懷

晨出北郭門微雨散晴野花寒鶯尙遲水緑冰初解折芳思寄遠幽蘭未盈把日暮望歸鴻何由疾如馬

出郭

城西值初夏門巷緑陰交吳蠶始登箔越燕已營巢來往索詩句頓忘推與敲路逄林下筍明旦具行庖

寄震上人

疏鐘出古殿月上靑林靜鶴去海云深龍歸泉石冷秋髙萬籟寂此意竟誰領定起下巖扉裵回碧蘿影

秋懷寄友人

去年聞秋聲我友在天末今年秋復至兩地成契濶疏桐不知秋當窗墮斜月寄我瓊琚篇藏之字不滅不信苦相思來防鏡中雪

題芭蕉雙鶴圖

雨鳴蕉葉涼頗覺秋聲早階前有雙鶴迥立風塵表夢覺兩無情喧寂各有道持以寄山僧觀心一時了

度函谷關

車行何盤盤靑山碾爲土英雄去已逺石色猶太古天低太行樹歷歷靑可數落日照平原黃沙渺煙霧雞鳴曙星沒大夢誰先悟紫气不東來悠悠白雲度

夜泊采石

我思謫仙人渴飲江上水神遊八極間隨月忽飛起泠然宮錦袍濯足天河裏

思悲翁

客有思悲翁老大悲明月昨日顏如丹今朝鬢成雪雪色落明鏡所思胡不悲寄言東家子行樂當及時

節婦吟

汲井井水淸彈琴琴直直節不移水淸心共白夫死舅姑老妾身安所歸燈前形共影獨畱三嵗兒願兒日長大他年應門戶莫戀蜜脾甜甘爲蓼虫苦

題淵明撫松圖

淵明與孔明出處各有道乃知歸來辭卽是出師表盤桓撫孤松全身以爲寶

納云軒爲海上人作

依依度檐隙冉冉通帷幔初騰洗鉢水卻繞繙經案去來固無心旣聚還復散龍噓石气涼月澹蘿窗半室虛如有容超然悟禪觀

送給事服滿之京

剖松見貞心裂竹知直節所以君子交不學兒女別我隨賢王駕聿來古洪都給事偶相見長身美多須昻昂九臯鶴淸聲振寥廓三載讀檀弓一朝登鳳閣南浦水如天開帆月正風恬鯨浪穩人識孝廉船子乘駟馬車蹴蹋長安道傾蓋各有時何須論遲早笑呼麻姑酒送別豫章城願言崇令徳忠孝在玆行

送王山人之金華

昔有牧羊子云是黃初平寄迹金華洞棲眞入杳冥山中多白石叱作羣羊行穿雲尋紫術躡雪采黃精子去追仙隠逍遙塵外情登臨愜幽賞吟嘯有餘淸欲往違夙願相思蘿月明

送人之京

我本林下人偶與故人別今旦出門去山明鳥聲悅江花已變春野樹猶含雪佇立送飛鴻依依望丹闕

黃鵠行

東海有黃鵠羽翼何翩翩十里復五里裵回上靑天靑天髙無極下視周八埏朝依圃樹夕飲瑤池泉鳯凰以爲匹啄食保長年

贈張鏈師

東海有仙人云是谷神子饑餐暘谷日渴飲玉池水太虛廓無際洞然啟門陶鎔日月髓灌漑牝根從事夏黃公逍遙橘中隱三花如可攀共上昆侖頂

舟過廬山

靑山在船頭正對香鑪面如何五老人一老不可見臨流問四老相遇何不早一老對我心萬古靑不了我昔過匡廬白雲在其下盤盤封谷口如虎復如馬望之安可招攬之不盈把何人結茅屋此意更瀟灑

老至

今晨對明鏡始知吾老矣五年寓洪都思家二千里江流直如風帆疾如矢西山有白石可以礪吾齒

題山居畫

在山不識山出山山在眼移之圖畫間此意更蕭散依依倦鳥還悠悠白雲晚一笑澹忘言逍遙思無限

題寓庵

寓形大化內道寓太極先厚者寓乎地髙者寓乎天晦明寓日月流峙寓山川榮悴寓艸木飛躍寓魚鳶吾身寓萬事理寓方寸田問子何所寓寓以八九椽大雅寓古意微言寓陳編至味寓酒希聲寓素行寓南山下坐寓白雲邊息寓芳柳陰飲寓佳菊前嗟余隨所寓寓洪今五年賦雪寓梁園烏紗寓白顚歷觀寓世者寓言無不然伊呂寓莘渭巢由寓林泉靜寓惟獨善動寓隘八埏吾亦聊寓耳試歌寓庵篇

吳江月下泛舟

餘霞斂遙岑微靄生近浦江行得涼夜月出鳴柔櫓茫茫天欲浮歷歷星可數水螢乍明滅沙禽或翔舞此意與誰同三髙渺千古

春夜懷友

恬澹何所營稍欣人事簡霏微禪榻雨杳靄鐘聲晚獨念華山人聆君廣陵散

分緑軒

涼翠入虛幌紛披散回飇非煙還翳翳不雨亦瀟瀟朝光凝竹簡晚色借山瓢試從明處見復訝暗中消尙擬題名姓因詩寄廓寥

送人還碧蓮峯聽琴詩卷

東海有別鶴孤飛白雲端五里一返顧十里一盤桓盤桓向何所乃在碧蓮山上有千嵗松下有幽澗泉靈飇振逸響宮商自相宣睠此防棲士抱琴松下彈一彈白雪操再彈猗蘭篇泠然太古調不在指與別鶴眇千載此意無人傳安得跨黃鵠相從淩紫煙

東園漫興

池荷生夕涼快雨飄然至窗虛延竹色林暝散花气地偏人事簡遂我幽棲志緬懷心所親佇立凝遠思林扉朝雨歇旭日朗以淸花上野禽語竹間藼艸生呼兒晚移席觴至時一傾故人偶相慰適此閒居情明月入東園柳影在庭下烱然如水蘋可玩不可把褰裳舞婆娑誰識獨樂者須臾淸籟發怳惚洞庭野軒皇奏鈞天此曲知者寡何當乘飈輪大笑呼白也

鑿池以爲海疊石以爲島遊魚行其中倐若萬里道千里復萬里乃在咫尺間不有埀云翼安知天地寛微風散晨雨落花滿前除振衣延旦气讀我齋中書沈潛周孔思究竟羲皇初無言永終日逍遙以自娛雨歇林气淸鳴蜩集髙柳癡兒戲我側進此尊中酒禦史不在前執法不在後陶然玉山頺竟入無何有塵不可以鏤影不可以吹至道與合無言亦無思大鈞播萬物總總復蚩蚩天命各有得人事故不齊何當混眞朴彈指悟希微

炙背坐東軒思欲獻天子由來山野人所寓敬而已安知九重天陽春被遐邇願頌康衢謡相從葛天氏幽蘭生石上楚楚含朝暉微飇度前楹淸芬襲我衣承彼雨露恩采之當及時持以遺君子勿隨秋艸萎東園有佳竹雲是靑珊瑚當窗互賔主相防以自娛如金復如玉靈籟奏笙竽題詩畱醉墨不待倒薤書避喧息萬慮習靜喧乃忘賔退掩關臥兀然就空牀鳴禽欲變夏風葉生夕涼頫仰超宇外悠悠傲羲皇洗硯臨淸池愛此鴝眼明今晨無俗事試墨寫黃庭掃地樹陰午超然有餘淸因之悟牝可以保長生

東園漫興寄友

齋居晨雨歇褰裳渉東園薔薇欲變夏芍藥尙餘寒好風從東來靈鵲一何喧故人枉瓊藻海蛤侑山尊醲鮮適野性頗覺古意存感激謝知己何由同笑言

東園卽事

積雪擁柴門不知春社過蕭條花事晚誰共防花坐旣醉還復醒頺然掩關臥

漫興

皎皎天上月回光照羅幃盈盈窗間女手弄天孫機上有雙鳳皇翺翔防雲飛願秉古刀尺裁爲君子衣君子在遠道無由接容輝裵回不能寐矯首望金扉

流云夜無聲月直南鬥間明星爛華采歷歷當髙天側身望八極長夜何漫漫鶴鳴知露下蛩響識天寒思欲淩霄漢上接雙飛翰黃鵠絕四海一去何由攀中情不可冩掩抑坐長嘆

皎皎天上月照我白玉樓列星埀光采河漢西南流不知誰氏女哀歌樓上頭歌聲入云響思挾鳯凰遊鳯兮翔千仞宛在昆崘丘豈無雲間鳥念之非我儔含情掩羅袂惻愴令心憂

采采芙蓉花涓涓弄秋水停君木蘭棹聆我歌聲起采花欲寄逺思君隔千里紅顏能防何悲哉遠遊子池中有天荷亭亭照秋緑薄言折其莖絲斷不可續欲知別情苦甚於蓮子心棄置勿復念裵回以沈吟孟冬寒欲至珠箔沾微霜冀馬向北鳴燕鴻亦南翔朗月懸中天驚飇吹洞房客從南海來遺我雙明璫何以報區區系在紅羅裳珍藏篋笥中三載生輝光努力保明哲願言勿相忘

黃鵠東南飛乃在霄漢間五里一返顧十里一回旋人生念儔侶況乃隔河關我有緑綺琴爲君鼓猗蘭商飈激流響中曲何由宣合並固有時躊躇不能言

晝臥北窗下雙蝶何蘧蘧悠然尋夢去變化在須臾蓬萊易淸淺日月無根株魯連東蹈海李斯西上書人生各有適萬事徒區區

上塜

冷食江南節田家攺火時桑間鳴戴勝塜上見棠梨冥冥昊天徳渺渺白雲思持觴數行淚重擬挽歌辭

黃鶴樓

湛湛江上水不洗人間愁悠悠江上山無心自浮浮一掬別時淚不隨水東流側身望黃鶴寂寞三千秋凡骨不可蛻大丹還能求願令遠遊人愼勿生白頭

登五嶽樓

五嶽萃靈气巋然見髙標上淩三素云仰見九層霄玉女啟天關參差紫宸朝羣龍翊殿陛雙鸞夾笙簫倚闌待明月淸露下泬寥遊神八表外羽佩何飄飄

靈飈吹海雨洗出江南山丹梯倚層漢玉女啟天關秋聲撼雙檜白日波濤還龍駕倐來遊空中鳴佩環朝發榑桑涘夕棲若木灣會當淩八表晞發太霞間

寓言

客從海上來探彼明月珠下沈無底谷不惜千金軀得之驪龍頷行險何其愚君子保明哲榮名安可趨求魚不投餌待當守株

迢迢漢川上有女麗且閒佩以雙明珠遊戱淸波間翩然若飛鴻可望不可攀贈我以翠羽報之以秋蘭裵回碧雲暮引領空長嘆

仙人渡弱水雲是王方平海上見麻姑爲言三淺淸天風吹榑桑魚龍不得寧海水相蕩潏五鼇欲頽傾世傳如棗服之可長生安得謝人世飄飄淩太淸

灼灼苑中桃托根瑤池傍丹葩含淑气艷彩炫靑陽常恐玉階樹秋風委朝霜弱水不可渡蓬萊竟茫茫安得跨黃鵠淩風以翺翔

夢乘白玉麟遨遊洞庭野明月流髙天白雲生其下軒皇張廣樂云是太古者靈妃鼓瑤瑟音淡而雅此曲遺人間但恐知音寡茍非遇伶倫黃鐘不如瓦

世無鐘子期孰知悲與喜聞昔有韓娥歌聲繞梁起一歌令人悲再歌令人喜同爲齊中音憂樂如轉指我有太古泠泠防秋水所願感人心不願感人耳

羲和無停車萬物豈長久顏回一何天盜跖一何壽明鏡防埃塵安能別妍醜松柏遭翦伐不如蒲與柳所以劉阮徒沈酣托桮酒

女媧鏈白石上補靑天靑搏沙散人世六合何冥冥二气更變化三才立儀刑篤生聖與賢出言爲大經至道不可泯炳然如日星嘆息千載下持蠡測滄溟

靑靑百尺桐乃在南山岑朝陽生其顚上有五色禽昔聞有虞氏斲爲太古琴一彈南風操可以滌煩襟如何千載下箏笛貴哇淫引領望蒼梧悠悠白雲深

神龍啟河圖淸濁自玆判三才由中立萬化歸一貫粵從形气生遂有人文煥載誦康衢謡令人發深嘆

秋夜

東園秋气淸露坐當夜半月髙棲鳥寂雨止流螢亂淸影轉疎桐微涼入虛幔開戶望明星離離度河漢重城罷鳴柝朗月出東山河漢從西流滉漾箕尾間髙樹息棲鳥微露浥芳蘭故人期不至良夜何漫漫揮弦發淸唱同心誰與言

初秋東園夜坐有懷秫莊淸友

秋至倐五日微涼入東園河漢西南流月直箕尾間鮮飇啟夕秀露彩泛崇蘭神閒意自愜思其故人言故人期不至中情何由宣

秋夜懷友

沈沈秋夜靜蟋蟀鳴中堂出戶望河漢星辰低復昂念我平生友遠在天一方安能學明月萬里延輝光輝光有時闕此情不可滅願爲雙黃鵠翺翔恣超越

秋夕

月出萬井秋商聲在髙樹風條絡緯鳴露葉流螢度天河一桮水流向西南去坐念素心人佳期渺何處

寄趙子奇

金气稍侵閣裵回月東上思君得良夜何由遂眞賞螢依露艸深蟬曳風條響西池煩暑退神情亦超朗旣消文園渴奚戀銅仙掌上方鐘磬余令人發遐想

紫薇花下看月寄友

娟娟海東月照我紫薇花花月相裵回玉露浮淸華美人如明珠流輝隔防霞可望不可卽玩之令人嗟安得騎黃鵠同遊太淸家

醉後薔薇花下待月有懷

林扉待月出醉影忽在地褰衣就花前弄影學兒戱微颸吹我衣淸露散花气隔水報鐘來故人期不至

月下懷友

西亭文墨暇方塘含夕淸流螢竹間度棲禽沙際鳴脈脈動遙思念之感中情欲鼓猗蘭操流飇激商聲

雨後待月有懷

雨過生夕涼流螢度疎竹褰衣步明月淸露灑庭緑仰瞻天宇髙明漢手可掬城南有故人丰姿美如玉跫然懷足音何由慰空谷

題鞵山

朝行女兒港夕步小姑山羅襪淩波面金蓮出地間惟應渡銀漢蹴蹋竟忘還

雜興

春風爾何來吹我門前柳呼兒唱吳歌欵乃齊拍手禦史不在前執法不在後倒著烏紗巾兀兀但飲酒

題燕集詩卷

城南夏五月碧樹始鳴蜩維時集羣彥觴詠共逍遙憑髙望大海俯見萬里潮翰發奇思華筵激流飇獻酬各有禮旣醉復長謡嵗月忽已邁聚散若雲飄佳期阻良覿關河悵迢迢白鷗戀近渚黃鵠慕層霄寄迹淩浩蕩遊神思廓寥習池應不遠折簡會相招

城南燕集次韻

我本丘壑人幸陪金閨彥煌煌處士星分輝照南甸駕言出城東弭節蓬萊殿髙云澄宇宙江气白如練維時迫重九楚楚集淸燕羅袂微風散文采明霞絢系馬髙陽池華觴列丰膳誰爲蛻骨仙大藥成九鏈手把黃金花安得長會面滄波浩茫茫坐見桑田變志士多苦心甘許鐡爲硯張公人中英倜儻吾所羨海內閱神交目若巖下電良晤欣在玆旣醉復畱戀偶憑靑鳥使書來疾如箭願言附冥鴻修翼排云健

顧況讀書臺

朝登紫微寺日出林扉開尋僧訪古迹始見讀書臺嵗月不復考古人安在哉空餘丹井石寂寞生蒼苔東海有蟠桃托根在蓬萊結實三千嵗誰能見花開此樹壽命長世傳王母栽思昔通天觀靈馭排云來漢苑不可種茂陵非仙才回視三山下淸淺飛黃埃

寄友人效韋體

圓穹倚髙蓋厚地浮虛舟日月相循環萬古無時休人生大化中何異海一漚嗟彼桃李花豈識芙蓉秋願言桮中物化作長江流普令四海人一洗胸中愁

送云季昭

西池生夕涼虛閣流螢度援琴發淸商離情慘中素夫君瑚璉器相見一何暮鳯鳥及時鳴還依上林樹

寄何尹

翠羽生南海結巢在三山靑鸞與之匹翺翔琪樹間虞羅不相及裵回竟忘還比翼從北飛言度鴈門關霜髙百艸短長途淒以寒願言同飲啄愼彼五色翰

陪林叟池上晚酌

晚憩池上閣涼飇散衝襟丹丘廣文老臥病力不任論文意自適下榻情逾深諸孫列左右觴至時一斟旣醉月在道出戶天沈沈枯桐委防下感激謝知音

西池晚酌

方池散文漪微颸坐來爽歸禽各已息華月從東上故人適我趣攜尊共延賞隔水聞疏鐘令人起遐想

月上

朗月上東園照見梨花白裵回東闌下花月同一色飄飄素霓裳可望不可卽思欲折瓊芳佳期防云隔

春思

白日麗璇霄下照六合間茫茫名利途積塵如丘山朝輪登太行夕轍度秦關大道平若砥誰云有波瀾安得挾飛仙吹笙緱北山飄颻跨黃鶴永接松喬班

古意

煌煌明月珠乃在碧海南下沈無底谷百仞誰能探昔在軒轅世象罔索龍潭少昊徵鳳瑞隋侯感蛇銜安知至珍物翻爲薏苡讒蛟人賣綃去勿用淚潸潸

靑靑巖畔柏冉冉淇上竹娟娟閨中女粲粲麗春服翩翩若驚鴻盈盈洛川曲昔如出壑冰今如在山玉蹇修期不來空幃成獨宿

積雪生暮寒幽禽在空谷夜來忽驚飛翩翩度疏竹擁衣坐方牀呼兒秉明燭念彼遠遊人何由慰衷曲明月流中天列宿相低昂盈盈河東女寒機織流黃靈鵲期不來欲度愁無梁睆彼牽牛星東西兩相望陌頭桑葉稀桑間戴勝飛盈盈東家女染絲上春機手把黃金剪裁爲逰子衣可憐天上月中夜照羅幃幽蘭在空谷無人知其芳好風時過之淸芬襲我裳薄言掇其英置之君子堂君子好修潔佩之比珩璜葹薋妒其美寂寞委秋霜托根茍得所棄置庸何傷

客從南海來遺我徑寸珠夜光奪明月明月恐不如珍藏三十載思照魏王車王車不待照魚目空相笑持以照人心千秋保貞曜

我有龍門桐斲爲緑綺琴一彈別鶴操再理孤鸞音中含太古意調髙思彌深此曲知者寡山空月沈沈

題巢云

在山巢白雲出山云在眼天地同一巢舒捲任蕭散依依雙闕曙渺渺太行晚何當呼謫仙秀色同一覽

題梅月圖

娟娟古時月粲粲江南春美人不可見夢墮梨花云玉質恆自愛素衣安可塵裵回嵗雲暮索笑情相親

禱雨有感

至眞運牝飛神遊大羅雲霞結丹篆紫宮郁嵯峨靈符檄龍穴甘雨隨滂沱八表滌炎气四郊蘇槁禾涼飈起寥廓爲爾奏空歌

送友人之京

一雨午齋靜澹然忘世情故人別我去迢迢之玉京玉京九天上閶闔春云生麯黃變江柳關關啼鳥鶯愁懷郁離思暮角起重城

挽知事陳仲信妻李氏

燕山有雙鳯結巢在濠梁饑食玉山禾渴飲瑤池漿一朝挾其雄羽翼淩風翔防防遺眾雛遨遊白雲鄕回首謝孤鳯願言應時昌

送知縣陳仲信之建昌

一日白一髮三年白防何自子業成均我髮白已多子今百里武城試歌相見卽言別張帆溯江波西望香鑪峯秋云郁嵯峨丰城有雙劍龍泉與太阿會合各有時精采長不防我無晨風翼送子渉關河南云有來鴈裁書寄煙蘿

患眼偶述

臥病北窗夕澹然忘世情微雨竹間度蕭蕭風葉鳴隱幾不知夜燈暈若流星兀坐學枯禪習靜心自淸因之悟【闕】

感興

荊山生巨璞安知中有玉卞和持獻之王乃刖其足天不生卞和此玉無人知天不生此玉和足寧刖之但求識者獻刖足復何悲

送奎上人

靑雲覆層巘一徑入幽林山中夜來雨不知雙澗深上人春講罷躡履縱幽防寄謝巖頭月還同永夜吟

擬古

客從南海來遺我明月珠感君綢繆意繋在紅羅襦羅襦不可解中情不可攺月以明妾心珠以結君愛誰言道路長咫尺隔光采

幽蘭生江臯銳葉一何好臨流掇其英持以寄遠道紉爲君子佩玩之慰中抱毋令比蕭艾寂寞委秋艸晨出北郭門遙見一抔土借問誰家田云是前人墓靑松夾道生薤葉披朝露寂寂蒿萊下但見狐與陰陽無停機誰能識其故

南山靑桂枝奄忽易生螙榮悴更相共去來同旦暮秦皇與漢武千載終不悟爲樂當及時棄置貧與富

雨後杏花發對酒有懷故人

雨後杏花發鬥酒思所親愛玆花上月共賞今夕春如何同心者總是他鄕人

春夜與友飲別

髙堂秉華燭四座慘無輝鵾奏急響商飇吹我衣【闕】今夕懽明旦與子違何異林棲鳥淩晨各分飛悠悠

空中云聚散無定期云出尙有歸此別將何依且盡尊中酒永言長相思

仙人

金鼇十五頭盤盤戴山起仙人居其巓俯視東海水吹笙弄明月翺翔麟鳯洲風車儻可馭飛步防云秋

房中思

紅燭照啼痕當窗伴孤影莎雞語庭樹長夜心耿耿夢尋關山去不識關山路長亭楓葉秋憶君相別處

徵婦詞

商聲振庭樹匹馬鳴蕭蕭念汝出門去關山悵迢遙牀頭無百金焉能買寶刀阿母淚雙下燈前裁戰袍稚女才倚牀少婦鍼指勞半年一得書使我心忉忉

北上行

食蜜不知苦衣葛不知寒今晨出門去始知行路難驚飈吹斷蓬沙磧何漫漫羸馬縮如蝟霜花大於錢夜渉黃河凍舟行不得前君腸轆轤轉我腸車輪盤王事有嚴程去去勿憚煩彎弧落旄頭飛箭定天山會賦饒歌曲論功萬里還

送人之京

大江春水滿芳洲蒲葉短黃帽唱吳歌東風吹不斷江君英少年貢入司成館袖有五色毫文藻光纂纂人生意气合何論相見晚君如千里駒跌蕩走長阪我如九臯鶴長鳴任蕭散去去毋少畱嚴程不容緩欲持一桮酒迢迢碧雲遠明年杏花開待我上林苑

題槐陰親捨

慈烏夜夜啼宛在慈溪西大槐髙過屋慈烏來上棲烏雛思返哺啞啞愁日暮白雲飛度江恨不隨云去雛有靑霄翮翺翔霜柏枝慈溪東入海雛心無已時

送貢士之京

一水通震澤張帆掛秋風靄靄天際云迢迢江上峯朝飲楓橋酒夕聞寒山鐘三年讀禮余挾防還辟廱願言枉尺素時寄南飛鴻

送人秩滿之京

烏啼海門樹旭日生蒼涼秋風櫂歌發起拂帆上霜劉侯忠孝裔三載佐黃堂玆焉報佳政冠佩生輝光祖餞長亭下共酌靑霞漿側身睇鴻鵠萬里髙翺翔

鳳皇出丹穴文采何翩翩朝棲峴山樹夕飲漢江泉一朝銜瑞圖飛鳴淩紫煙雙闕九天上冠蓋如星聫朝回有餘暇早寄瓊琚篇

題硤川佳勝圖

昔有紫薇郎登眺東西山持節去不返名畱天地間我嘗覽陳迹行尋顧況宅峨峨讀書防蒼煙鎖荊棘仙翁葛稚川丹井尙依然井畔長松樹不聞啼杜鵑雞鳴海波赤東望榑桑日六寺發鯨音長林起蕭瑟俱胝天竺來一喝洞門開鑿厓閟靈迹老石封莓苔回防山下路超然起黃霧憧憧往來人日中自旁午關西供奉孫兩峯靑到門微風生綺席明月落淸尊乘閒來訪我中流浮一舸手持三尺圖怳如山中坐

秀州夜泊

回艫泊晚渚暫息嘉樹陰淸飈散狂瀾纎月生遠岑悠悠歸岫云交交度水禽同舟遂幽賞談愜素心況玆水涼夕觴至時一斟道合理無忤怡然澹衝襟

百年寓華屋

仙人好樓居乃在南城隅大江從天來白虹繞其廬朝旭麗丹桷涼飈生綺防淸談落珠唾列坐蹌瓊琚秉心介於石富貴浮雲如寓形百年內逍遙以自娛

千載居山丘

四序更代謝羲和無停輈達人觀大化委順復何憂瞻彼池塘山鬱鬱松與楸棲鳥自回翔歸云亦悠悠嗟哉泉下人永爲長夜遊流澤衍餘慶千載賁玆丘

送瀾典藏還天界寺

大海流不息浮雲無定蹤人生有聚散幻相本來空上人得眞傳何別復何同飛錫滄洲上言登第一峯得玉勿抵鵲探珠必求龍定起有餘暇題詩寄南鴻

題望云圖

何山無白雲遊子心獨苦千里萬里間見云思見母白雲有聚散兒心無已時北風何栗烈吹裂身上衣母居澤山陽倚門懷遠道何以報區區春暉寸心艸

病中謝友見訪

春陰散微雨小閣倦登臨萬子偶相過泠然披素襟裵回日將暮負屙力不任王喬有只履持以謝知音

雪中懷暠上人

髙閣暮寒甚不知春雪來急霰鳴竹間頃刻覆靑苔數日寡輪鞅林扉誰與開故人寄禪居雅趣亦悠哉燻鑪與茶鼎眞足外形骸坐久夜鐘過起思重裵回

淸樂軒

乾坤有淸气付與賢者樂賢者樂其淸所樂應不濁鳴蟬樂飲露聚螘樂慕羶豈不同其樂斯樂有間焉鳶飛樂乎天魚躍樂乎水察彼俯仰間誰能知樂此彼樂或在外此樂乃在中外樂易消歇內樂無終窮蒙也樂濠梁尹也樂莘野欲知聖賢樂孔顏眞樂者鄭公樂其天樂淸以名軒淸與樂俱有動靜無不然山以樂吾仁水以樂吾智居樂適其安行樂隨所寄人知使君樂不知使君心安得穆淸風樂哉以長吟

送人秩滿之京

嚴城鐘鼓動曙色明榑桑車騎何駢闐祖帳生輝光荊君英傑士入幕贊黃堂三年主畫諾一日登朝行卿云麗閶闔玉琯回初陽行當祝萬壽逍遙紫霞觴

送嵗貢生之京

兪生英妙年讀書南城下暇日從兒嬉騎竹當驄馬弱冠入虞庠良金貴陶冶聱牙稽訓誥葩正習風雅譬彼珊瑚器宗廟安可捨今春貢京師如生才亦寡雍雍成均地濟濟文學者縱橫三千字寸晷擅揮灑龍門錦先奪鴈塔名須寫有使卽寄書停雲念鄕社摛辭繼班馬射防希董賈

覺非詩

晨興正冠裳端居儼若思先哲有遺訓兢兢常在玆賢哉蘧伯玉五十始知非是非日相仍何以決羣疑四勿我裘領三省我蓍衡以較重輕鑑以別妍媸直者不可枉白者不可緇願言保終始中心毋自欺

送黃鏈師還天臺

沖漠混元化形神合自然至人保遐壽虛靈洞金鼇戴宮闕此地多神仙絳節淩回飈霞裾飄紫煙安期啖玉棗一笑三千年火烏出東方沒西海萬古復千年出沒互相待蓬萊鶴上仙何曾一人在

寄萬百戶

客從海上來恵我錦字書開緘挹光采字字明月珠藏之懷袖間魚目安能如相見一何晚相望一何逺迢迢河漢流雙星隔淸淺

送人之京

李侯西江彥矯矯麒麐駒讀書司成館佐政東海隅會當馳廣陌安可困鹽車玆焉沐淸化去謁承明廬霜風淒以寒飄然曳長裾靑雲近在望壯志毋踟躇

題澄心堂

人心本淸淨湛然井中水井水常自澄波瀾不曾起張子雅好道堂以澄心名賣藥城市間隱居如宋淸我昨過其家燕坐接談笑何以效區區操存一言要

送馬文學之惠安教諭

英英馬文學年方三十餘秩然瑚璉器文采玉不如昔也未加冠今焉頗有須獻藝上春官司教閩粵墟翺翔南溟下播弄明月珠鴻濤際大海渺在天一隅文光射南斗樂育君子儒願憑靑鳥使寄我空中書

題春暉堂

靑天何髙髙中有三春暉母年日已邁兒心嘗依依此心向誰道一寸階前艸宦轍東西馳千里萬里道兒騎靑驄馬身著繡羅裳何異五色衣笑舞春暉堂春暉無時已照見東流水水中雙鯉魚朝盤奉甘防庭前有髙樹慈烏日夕來烏雛思返哺飛繞黃金臺

題防煙山人瑞槐堂

靑靑堂下槐乃在防煙山一本如合璧兩枝若聫環堂中有賢母日行槐樹間槐根兩兄弟防服何斑斑母今髮已皓人與槐俱好但見槐樹長不知母身老上有返哺烏下有忘憂艸返哺識劬勞忘憂思𦇤褓槐今髙過屋屈指三十年東西或拱揖左右相回旋不有兩兒孝安知慈母賢艸木亦微物永錫信蒼天兒今何所願願槐長在目槐花年年開槐葉朝朝緑豈無螻螘夢紛紛鬭蠻觸一笑天地寛白雲滿空谷

送人還貴州

別情何艸艸傾蓋苦不早暌違三十年隔越萬里道憶在東岡日彬彬麗文藻子少我當壯子壯我復老人生百年內安得長美好故交曙星稀先哲流電掃豈無桮中物與子一傾倒昨遊都觀共覓安期棗掛弓榑桑枝洗劍滄海島酒防別我去何以慰幽抱楚山郁叢叢巴水深浩浩願言崇令徳黃髮永相保

送人考滿之京

伊昔太昊氏教民以佃漁神禹平水土羣生奠厥居伯益掌山澤立官自唐虞澤梁古無禁庶鮮給朝餔後世務財用輸納窮錙銖吾皇一四海恩波被八區南檣與北柂晏然如坦途英英南昌彥聿來東海隅釣鼇龍伯國簸弄明月珠淸於出壑冰置之白玉壺賦稅日以羨聲譽日以敷我家臨江濱里社同枌楡謬登銓曹選獲與吾子俱得錢卽相覓有酒卽相呼朂哉金石交媿彼勢利途三年當考最駕言之京都京都九天上冠蓋如雲趨蜚英大鴻臚攬轡靑雲衢豈無伯樂氏顧此千里駒大江秋水落旭日照檣烏柳條不堪折擊缶歌嗚嗚方當維新日羣才應時需子行勿踟躇善保千金軀

友人邀飲予病不赴作詩答之

積雨散煩燠虛閣延淸風故人賞我趣觴酒坐從容此意豈不佳老病苦相攻長途足無力憂來郁忡忡知音有顏李迹異心自同題詩謝不敏恢量還當容

早朝

象魏臨丹闕鉤陳直紫微蜿蜒扶日上夭矯挾雲飛望拜千官集柔懷萬國歸春班隨仗入午漏隔花稀晃朗金銀气昭回黼黻衣

次周紀善韻

大鵬摶九霄不如海鷗逸白首歸故里心神猶怳忽我足不良行我言竟誰述多君富文藻詞源倒溟渤安流旣崩奔坦途亦﨑崛升沈任云止禍福由中出緬思七閩地云是錦繡窟寄言塞上翁善保千金骨

次曇師見寄韻

髙吟寄天末寒繭曳孤篁烱若雙明珠九淵安可藏出戶見明月流光入中堂載彈緑綺琴匡坐白雲牀寥寥太古調誰論虞與唐知音諒非逺我心自憂惶挑燈耿無寐淸淚灑淋浪賴有一瓢酒慰玆離別膓

孫武

吾聞孫武子教戰闔廬城美人出後宮百花媚春晴三令復五申約束何分明一鼓玉顏笑再鼓蛾眉傾雷霆肅將令頗覺君命輕西來破楚疆北滅齊晉兵英姿渺千古颯爽悲風生

孫臏

孫臏古名將龎涓俱學兵刖足見齊使始識田將軍指麾輜車中號令若風霆引兵走大梁遂解邯鄲城捄韓示怯戰減竈功乃成馬陵書大木弩發如流星跛鼈信千里刑余安可輕

吳起

吳起好用兵嘗學曾子法東出衛郭門齧臂與母訣魯君不見用殺妻與齊絕將軍自吮疽士卒甘喋血擊秦防五城魏侯尙功烈在徳不在險舟中盡吳越孰云猜忌人千載名不滅

李牧

李牧守邊日屯兵鴈門關槌牛饗士卒十年戎馬閒黃雲覆沙漠白雪漫天山狼烽日以遠騂弓不敢彎後來防秋戍思之應靦顏

亷頗

相如拜上卿豈畏廉將軍兩虎若共鬭其勢不俱生秦兵不加趙功歸吾二人忠臣當殉國志士當殉名不有負荊謝安知刎頸親

田單

田單破燕壁神人爲我師鑿城出火牛被以獸文衣壯士五千人銜枚突其圍斬將敗騎劫迎王入臨淄齊城七十餘一旦俱復之雄風千載下英名良不隳

張良

良貎若美婦本圖報韓仇擊秦博浪沙隱迹下邳遊旣進黃石履復運沛公籌關中興漢業天授非人謀謝事從赤松功成願封畱一掉三寸舌名髙萬戶侯

懷李白

日落江水黃雲開楚山碧南風吹大帆倐爾臨采石緬懷謫仙人醉魂招不得頫仰天地寛誰云錦袍窄

題三桂堂

生兒貴生男男可應門戶種樹當種桂桂能耐寒暑君家有三兒一一靑瓊枝時來三樹下騎竹相娛嬉大兒眉宇好小兒奇絕倒中兒更可人比兄讀書早願兒讀書早長大俱成名年年桂花發來聽讀書聲

九日望海觴詠

放曠麋鹿性消揺林野娛良時遂傾蓋眞賞偶聫裾髙云澄泰宇旭日朗以舒亭亭逺峯出靡靡幽花敷憑髙倚飛闕遐想入方壺幸陪金閨彥獲與靜者俱何當淩八表飛舄躡雙鳬

傷思次韻

江上雙鴛鴦雙飛復雙起如何南來鴈隻影沈湘水蘆花似朝霜漫漫逐風起欲寄故鄕書悲哉逺遊子

次友人韻

靑鳥海上來五采何翩翩口銜三素云滿幾生晴煙墨池夜來雨空碧漪漣安得王內史一埽九萬牋因風托靑鳥寄謝瀛洲仙

題牧童騎牛圖

牛背穏於馬騎過南山下竹鞭三尺長不用紫遊繮四郊干戈罷歸放桃林野一曲太平歌爾童柰樂何

古意

皎皎連城璧乃在巨璞中無人辧其眞甘與燕石同所以卞和氏抱泣秋山空

水中蒲

靑靑江上蒲宛宛水中魚楚楚東家女盈盈樓上居泠泠撫瑤瑟粲粲被羅襦昔如昆山玉今如濁水珠美玉尙待價明珠終不污

擬今日良宴會

今日慘不樂憂來郁無端華堂秉明燭思奉君子懽南窗撫瑤瑟含情不能彈君情與妾意憂樂轉指間人生非金石流景若飛丸何不返初服英英谷中蘭無言混蕭艾委質霜露間

得雨

夜聞蕉葉聲秋至得涼雨推窗雲气暝枕簟淨無暑竹間螢火度艸際莎雞語焦原當復榮慰我三農苦

送嵗貢生之京

開嵗倐五日靑陽動熹微回塘夜來雨碧水生漣漪明發戒舟航翩翩上京師官曹送子行酌以黃金巵師友送子行載歌鹿鳴詩鄕老送子行夾道迎春旗父母送子行宻縫身上衣子今朝天去翺翔鳳凰池願言登太學肅肅愼其儀尙友古之人明哲以爲期

送張將軍之京

曜靈啟暘谷春云曳華旌將軍奉明詔攬轡出嚴城風吹杏雨白火攺楡煙靑儀鳯五色羽神駒千里程論功錫重爵遠邇振英聲

題金蘭圖

英英風露姿托根在空谷何人擷其芳置之黃金屋彼美同心者可以慰幽獨

寄宋紀善

東海有黃鵠托巢琪樹間朝浴咸池水夕息三神山翩然上霄漢翺翔白玉關我欲往從之短翮無由攀雄飛諒有道雌伏何足嘆

幽蘭在空谷無人知其芳天風一披拂置之君子堂擢頴蕭艾間銳葉何輝光盈盈漢臯女拾翠江之傍所思隔逺道欲寄雙明璫明璫不可寄展轉鬰中腸

靑鳥天上來寄我云錦書開緘挹華采字字明月珠佳期渺天末悵望心縈紆我無靑瓊琚何以報區區願言惇夙好善保千金軀

佳人折花聯句

婉婉水邊來盈盈花畔立霞侵玉指暖露沁羅裳濕刺宻尙遲攀條長詎能及持歸玉臺前自掩紅顏泣

題琴軒

南州有髙士手抱龍門桐披襟坐磐石泠泠和松風上奏鳴鳯下鼓飛鴻寄情山水間所樂無終窮

效陶

晨防何所之言往南山陽白雲生其顚歸鳥共回翔采采籬下菊賔至同一觴醉臥北窗下悠然傲羲皇

效韋

我本麋鹿性愛玆林壑幽夕泉分澗落晴嵐出樹浮披襟挹髙爽防杖散煩憂歸鳥引餘興裵回去復畱

題敬義齋

南州有一士卜隱大江濵端居坐終日尙友古之人古人不可作聖遠復言湮出門岐路多何由問通津有客過其家誨語何諄諄集義以飬气主敬以修身請子事斯語永言書諸紳

送侄從戎雲南兼柬居掾史

我祖自南渡世爲鹽官人家傳安定譜子孫多搢紳嗟汝英妙年從戎萬里道斷蓬離本根骨肉豈相保憶汝別家曰婦病在膏肓小妹應門戶兩女才倚牀一年一得書見書如見汝蹉跎十五年閱盡寒與暑昨者奉軍帖倉卒暫還家兩女上堂拜不識去時爺朝紡木棉花夜織機中布裁爲身上衣夢繞天南路天南有名將云是漢嫖姚威聲振夷夏勲業著皇朝汝今向前去勿戀故鄕住生入玉門關會當有奇遇烏啼海東樹落月在城頭送汝北郭門霜花滿徵裘千金買寶刀豈若聊城箭魯連倜儻生何曾嘆貧賤洞庭秋水落三峽夜猨哀船過瞿唐口還經灔澦堆嚴程不可緩別去關山遠縮地恨無方我腸轆轤轉轅門有知已遠惠白象梳瓊瑤無以報爲我謝區區

送東旣白上人之京

旭日東方來起送東旣白山笠野雲深田衣江水碧去登千里道歸化三生石鶴羽振髙飈迢迢望飛錫

送浙江僉憲金臺王公考滿之京

王公希代寶本自金防人素抱匡濟略華年登要津布衣謁萬乘意气幹靑雲恩承鳯凰詔擢爲烏府臣錢唐古都會一水東西分三年持玉節遠邇勞咨詢冰壺貯秋月藻鑑無纎塵玆焉攷嘉績封章朝紫宸天子坐南面視聽自下民茍乏耳目官上天何由聞公今司獻納一一請具陳某郡山水美某州風俗淳某守貪以墨某吏淸以仁某田足禾稼某冶饒金銀某竈可淅鹵某營可屯軍某曹姦且黠某士才更文里巷某貞節巖穴某隱淪忠良薦某軰淫祀黜某神虎拜伏闕下正及雞鳴晨天顏動微笑孰不荷陶甄維時晴雪後吳水碧粼粼張帆南斗下伐木大江濵我亦芻蕘者斐詞公勿瞠願言宣大化四海回陽春

題曉峯

在山不見山出山山更好披衣五更起山色入門早空翠落琴牀晴光動林表自有天地來萬仞靑不了寄言山中人古今亦昬曉

送敍班劉南奎還臨江省親

日出獅峯頂鵲鳴庭樹枝慈母出門望兒從天上歸一別十三年母子隔遠道不憂嵗月深但恐母年老兒仕大鴻臚母在髙堂居有祿不得飬問安徒寄書兒今乞歸省詔許還鄕井暫經洪都門遙指白雲嶺一笑偶相逢論詩鐵柱宮相逄卽相別掛席趂回風回風吹五兩南浦春波長就船買鯉魚沿月櫂歌響登堂進流霞更栽萱艸花百嵗母身健願兒長在家

雪

晴響始鳴條寒威稍侵戶聲防知雜霰澑宻應兼雨尋燈靡靡飄度隙斜斜舞興極還思剡歌長重和楚寂寞大音希悠然向誰語

辭世頌

先生易簀之際作是頌命其子書而進之頌畢而終此可見忠愛之心始終無替也

臣有一寸葵托根空谷間中有向日心炳如九還丹日照葵在地葵傾日在天由來忠義者存歿無不然臣心願如葵日照千萬年

斗南老人集卷一

欽定四庫全書

斗南老人集卷二

明胡奎撰

古樂府

前有千萬年

前有千萬年不知是何物後有千萬年變化安可測河中龍馬未生時誰辧東西與南北混沌死七竅生昆崘水源直到海千流萬派何由淸但見兩輪日月東西走不息人言火精與水銀鍛冶紅顏凍棃色消磨緑髮如星星人生得意且爲樂何用空名畱汗靑

有所思

脈脈有所思泠泠寄哀聲久已絕思君聆我彈君情與妾意憂樂轉指間幸隨南風調流響九嶷山落葉隨風飛欲歸在何時人生千里不得防空向天涯歌所思黃陵女兒泣湘月蒼梧鳴鳳千年別彈折秋風五十妾貌如花命如葉靑猿夜啼三峽長望美人兮良可傷回鴈峯前有來使願寄一書還故鄕

所思向何方所思今有所食蓼不知辛食蘗不知苦惟有所思愁殺人蓼蘗不能如苦辛

長相思

長相思千萬里相思如車下輪相思如江中水江中之水朝暮流車下之輪何日休胡不斫車輪塞江水車不能行水不流世上相思何時已

長相思路遙遙相思如大江水相思如楊栁條楊栁條長尙可剪大江水流不可斷長相思深復深平原莫繡五色綫子期莫鑄雙南金人生知已古亦少相思之心向誰道

長相思江悠悠洞庭木落三湘秋夢中不識別時路九嶷云黯蒼梧樹翠華南去不復還雙娥灑淚愁空山五十哀雛鳳語鷓鴣啼處斑斑雨長相思思轉深請以白玉璞琢出相思心三湘之水東入海相思之心終不攺

三年不見郎萬里夢他鄕江水直到海寸心如許長

思君恩

君恩深似海君徳浩如天嵗嵗流紅日山呼億萬年

千里思

五里復十里一日不見心縈紆何況千里別十年五年不得書君如天上云我如水中泥云在靑霄泥在水相思千里不相知

靜夜思

出門月色白如霜靜夜所思思斷腸有美人兮天一方碧雲迢迢河漢長河漢長不可越但有一寸心含情托明月明月照人心不移靜夜所思誰得知

思歸引

寄聲托明月爲我照家鄕十年不得歸今夕在路傍路傍楊栁樹猶記來時路越鳥戀南巢燕鴻懷北度去來南北無了期人生莫作楊花飛

長歌引

短歌歌不足長歌斷復續六龍之車海上來千秋萬古無停轂碾雪推霜入鏡中坐見緑發如飛蓬滿堂窈窕春花紅長歌一曲歌未終西陵隴樹生秋風

秋夢引

井烏啼月銀牀冷轆轤聲斷靑絲綆美人夢逐防雲飛鸚防隔窓呼不醒小鬟臨鏡雙盤鴉燻籠火暖篆煙斜一寸芳心化胡蝶飛來自采芙蓉花

走馬引

千金買駿骨五花散春云章臺楊栁陌醉蹋落花春烽煙四邊靜寶玦腰間冷寄謝少年人男兒當惜身

估客樂

今日采石酒明日廣陵花大帆隨處泊終嵗不思家

宮中樂

初日上蓬萊平明玉殿開春風雙鳳琯吹下世間來

緑水曲

緑水何盈盈方舟出蘭渚美人臨淸流相期拾翠羽翠羽不可拾春波蕩人心人心如緑水誰能知淺深

江南曲

江上水生蒲葉短白沙晴臥鳬鷖暖木蘭舟上紫雲娘笑入荷花羞見郎

水痕漸緑蒲芽短雪消沙浦雙鳬暖一夜鵝黃著栁枝春愁暗逐春潮滿江上蒲帆鳥翼張船頭槌鼓出回塘吳中女兒不解飲呼酒隔簾催勸郎並州剪刀金兩股不剪人間別離苦

湘云剪舞衣楚月裁歌扇蕩舟蓮葉深羞與郎相見

江上曲

春江水深蒲葉短雙鳬交頸晴沙暖靑裙女兒木蘭舟白薴歌回花滿頭

郎乘木蘭舟說道長幹去長幹好女兒畱郎再三住郎畱豈不好妾思令人老郎心生蒺藜不如女蘿艸妾有一掬淚灑向大江流願爲西北風吹轉郎船頭

蒲葉何短短潮來江水滿豈無金錯刀割水水不斷山下蘼蕪艸江邊杜若花采芳思寄逺遊子隔天涯

江臯曲

日暮淸江上臨流采白蘋微波將逺意寄與弄珠人

春江曲

淸江水深蒲葉短野鳬雙浴春波暖吳宮女兒白薴歌一曲春風吹不斷

春波曲

新婦磯頭雨小姑山下云無情江上水總是別離痕

金井曲

井上靑絲綆年深石有痕石痕猶不滅況是感君恩

大堤曲

朝看堤上花暮折堤上栁相送大堤人同傾大堤酒酒酣蹋歌去畱郎堤上住翻翻白馬蹄艸緑無尋處

大道曲

將軍紫羅襦燕坐城南陌手撥紫檀槽市中人不識

橫塘曲

妾家橫塘口門前種楊栁春風吹舞腰勸飲桃花酒埀楊千萬縷下蘸橫塘水何事織離愁春風吹不起塘上誰家女紅裳白雪衣采菱愁日晚相待月明時妾家住橫塘郎過須下馬手把瑚鞭掛在埀楊下

涼州曲

曽聞一斗酒換得涼州牧寄語逺徵人莫唱涼州曲

越城曲

嘗膽不知苦捧心徒自顰年年江水碧愁殺浣紗人

城傍曲

烏啼城上頭枕戈明月下十年不得歸願放華陽馬

城門曲

城頭烏夜啼月落少城西夜半傳軍令天明祭大旗

湖中曲

外湖湖水濁裏湖湖水淸妾不愛濁水長向裏湖行手折芙蓉花佳期碧雲逺臨水照蛾眉盈盈愁日晚日晚當柰何湖中蓮刺多回舟蕩槳去莫唱采蓮歌

天河曲

天河之水向西流雙星夜夜當南樓機中細織云錦字美人不來生逺愁日夕河邊待靈鵲玉宇髙寒露花落愁心飛繞金井闌轆轤牽斷靑絲索靈槎一去秋白楡千年那得靑天上回波還入海東西相望心不攺

七夕曲

妾在河東郎在西妾秉機杼郎扶犁夫田秋來不收谷妾織錦云空滿軸一年一度寄郎衣妾抱苦辛郎不知今宵河畔一相見風露無聲烏鵲飛烏鵲飛來莫飛去借爾河東白楡樹樹頭結巢生子孫不愁塡河河水渾百年三萬六千日今日誰云逢七七人言織女嫁牽牛靈鵲作橋天上頭妾是河東天帝女郎司天田妾機杼年年不敢悞秋期願田有黍機有絲絲能暖人黍能飽妾亦何心頻賜巧

夜夜曲

夜夜望明月初若蛾眉彎夜夜望明月今如白玉盤玉盤有時缺蛾眉愁萬結月照閨中人如何有離別

夜長曲

金虯無聲銀箭緩淸夜何長晝何短七星斜掛少城西羣烏叫月霜花滿銅盤暖蠟絳紗明胡蝶夢寒龜甲屏三尺牀頭白鷼尾五更又逐雞聲起

寒夜曲

絳河凍合白如霜北斗掛樹天蒼蒼美人裁衣金剪冷夢入梨云吹不醒玉闗迢迢南燕飛燈花喜報行人歸行人不歸花自落月滿城頭夜吹角

玉河回天凍光白流云作冰飛不得銅龍嘶寒漏聲澁七星離離掛城北美人羅襪妒鉛霜蘭煙喚香歸洞房何人一笛闗山月吹落梅花滿城雪

銅龍嘶寒漏聲澁夜半氍毹霜气入凍蠟凝膏不作花地鑪火暖麒麟泣酸風射入如箭急燕律吹春竟何及平明起視三足烏紅盆刷羽冰花濕

寒夜曲懷二子

城頭烏啼寒夜長北斗掛樹天蒼蒼展轉不寐意徬徨我思二子如鳳凰大兒讀書不下堂小兒冩字能成行我欲挾子翺且翔手揮鳴弦發淸商側身西望千仞岡令人懷思不能忘

采蓮曲

湖中女兒眉黛秋采蓮日日唱吳謳何如生長玉井水同擢仙人一葉舟

昨日采蓮花今日采蓮子賤妾比紅衣寧教抱香死溪上采芙蓉蘭舟蕩晚風葉如郎意薄花似妾顏紅采花莫臨水水深淸見底水有見底時郎心隔千里一去不思家秋風吹若耶只愁霜露重妾貌不如花

折荷曲

折荷莫折莖中有千萬絲秋風吹不斷總是長相思

結楊栁曲

千結江上栁萬結離人心千結與萬結何如結衣襟結襟尙可解結心終不攺初結明月環再結同心帶帶以結綢繆環以結歡愛

花遊曲

東闌杏花雨嫋嫋寒食煙相期洛陽陌鬭艸賭金錢白玉裝車軸瑚作馬鞭章臺年少子走馬緑楊邊

檳榔曲

與郎相別時檳榔髙過屋妾有回文錦字詩爲郎翻作檳榔曲緑窓沈沈春晝閒金盤鈿合羅兩鬟苦心一寸誰解識中含血淚紅斑斑昨夢郎歸采蔞葉丹髓凝春霞滿頰願封珠唾寄蠻牋郎若見時還念妾

緑珠曲

郎有百斛珠妾有一寸心寧甘墜樓死花落故園深

田家曲

門前一雨秧田緑柘葉重重覆茅屋今嵗籬傍筍最多南風一夜吹成竹趁暖吳蠶已上山繅車聲動水車閒幸喜村深無虎過柴門終夜不曽闗

蒿裏曲

蒿裏曲春艸緑人生百年如轉燭石家美人雙翠蛾尊前妙舞揚淸歌一朝艷骨化黃土富貴浮雲可柰何

出塞曲

將軍烏角弓壯士逺從戎劍倚燕云白旗翻漢日紅雪窖數行淚天山三箭弓鐃歌應有曲報捷未央宮

登樓曲

今夜慿髙望靑天月色多入窓風露冷開戶看星河

迎客曲

陳綺席進華觴主人臨軒客上堂綺席陳瑤觴進淸歌緩舞情無盡

攜手曲

攜手復攜手攜手杏花前白玉裝車軸黃金鑄馬鞭容華易消歇流光若逝川寄言貴遊子歡娯當少年

搗衣曲

去年搗衣郎有書今年搗衣郎在途手懸雙杵不敢下只恐夢驚堂上姑

寄逺曲

美人別後闗山長買絲繡得金鴛鴦鴛鴦交頸不飛去與郎縫作徵衣裳長長搓綫莫教短短綫恐郎情易斷衣成更寫數行書書中淚是蛟人珠

懊惱曲

懊惱復懊惱懊惱無人知阿婆不嫁女夜夜守空閨

吟嘆曲

王子喬好神仙吹玉笙上靑天七月七日緱山顚靑鸞白鶴相後先安得金丹蛻凡骨我亦從之淩紫煙

雙鳬曲

江上春生蒲葉短雙鳬晝臥晴沙暖一聲欵乃釣船歸錦翼斑斑相逐飛

雞鳴曲

晨雞初鳴當夜半少婦出房愁思亂晨雞再鳴月入帷少婦出門郎馬嘶晨雞三鳴月在道道上馬嘶聲漸杳馬嘶漸杳雞亂鳴桃燈泣淚天未明後夜聞雞北窓下夢裏雞聲郎馬

一鳴六龍海波赤再鳴暘谷東方白三鳴閶闔參差開紫雲飛繞金銀臺天街夜夜雞鳴早珂佩朝回霜滿道綺疏花影晏眠人夢裏雞聲不知曉

晨雞初鳴月在堂少婦挑燈開洞房晨雞再鳴月在樹門前馬嘶郎欲去城西月落雞三鳴出戶不聞郎馬聲馬聲已逺雞聲靜回首不知郎逺近寄語晨雞休浪啼啼時願郎歸馬嘶

烏棲曲

今夜烏棲向何處啞啞飛繞深宮樹宮中美人醉不醒空勞爾烏啼到明

烏啼曲

秦烏啞啞啼復啼夜夜不離庭樹枝妾聽烏啼識烏意明日官家赦書至

城烏曲

烏啼城上樹飛來復飛去烏去有時來郎今在何處月出女墻頭烏啼碧樹秋啞啞聲不斷啼月過西樓

別鶴曲

縞素作衣丹作頂夜夜月明看舞影今朝童子起開籠不聞戛戛回天風緱山仙人吹鳳琯八極無塵防云斷何由振羽當我前借騎一隻蓬萊天

驄馬曲

禦史驄靑連錢嘶風刷電朝九天昨日街頭人避馬今朝喋血車輪下後夜雞鳴聞曙鐘繡衣又復騎靑驄

迎龍曲

朝迎龍暮迎龍旱火燒天龍在宮縣官投牒石潭中山南山北鼓逢逢蜿蜒躍入楊枝水山云一縷隨龍起龍未離山雨到城城中三日不得晴明朝打鼓送龍去願龍十日行一雨種田有水刈麥幹年年謝龍神亦歡

送龍曲

迎龍來送龍去翠霧紅雲擁龍馭家家買紙謝龍神甘雨應期龍有靈明珠之宮紫貝闕碧潭無聲湛秋月願龍在山云在天嵗嵗謝龍歌有年

烏棲曲

城頭月明烏夜棲棲到天明啼復啼底事夜棲朝復去不識朝陽鳳凰樹

迎龍詞

鼉鼓逢逢龍在王宮電虩虩云重重啟貝闕精誠通驅五雷招八風

送龍詞

龍之來兮蜿蜒龍之去兮連蜷沛神澤兮沃秋田云爲車兮電爲鞭陳玉醴進瓊筵感神惠兮不可言願五風兮十雨綏萬邦兮屢丰年

白鸚鵡詞

白鸚鵡隴西來金籠馴養無人開綺窓談舌學人語字字分明如處女一朝持入沈香亭玉環自教蜜多經解聽月殿霓裳曲慣識梨園羯鼓聲無端羽化衝霄去在碧桃花落處隴頭迢遰隴云深無復重棲舊時樹

山鷓鴣詞

勸郎莫過洞庭湖湘妃廟前啼鷓鴣可恨九嶷山隔斷翠華無處問蒼梧

江上有山復有山鷓鴣啼處雨斑斑一聲兩聲行不得南船北船朝暮還

精衛詞

精衛精衛飛且鳴千年塡海海不平世傳此是炎帝女不知何年塡海水海山石爛海水枯是時精衛安得無如何精衛鳥只塡東海水海水尙可塡人心浩無底

鮫人詞

並刀翻水凝不流碧綃如煙張素秋蛟人夜織魚鱗屋月色澄澄湛寒緑賣綃來從城市居主翁不識明月珠明珠贈君世無價明年有綃復來賣

蠶簇詞

拜蠶室祭神桑吳蠶在箔神在堂願神佑蠶風日好取繭倍多蠶縷長十日天陰未開箔蠶吐絲遲繭還薄地鑪火暖借春回再禱神蠶須急作繅車易轉繭易抽長絲滿桁晴不收新婦登堂向姑道今嵗衣姑絲不少

神樹詞

田家種田無五行屋西神樹生有靈年年祭樹卜水旱祈雨卽雨晴須晴雞豚拜掃無閒日烏鵲羣飛來啄食剪紙作錢掛樹枝祝田有來蠶有絲收麥上場神得食繅絲納官神得衣

田家詞

邨巷深深棗花落少婦繅絲催織作上堂正恐阿婆瞠不憤田頭叫姑惡大兒翻壠牽疲牛小兒作軍邊上頭今年雨多麥穗黒較比上年無半收白頭不願識官府但願有租應門戶

漁父詞

家住琴江江上頭拓卦洲前春水流桂枝檝木蘭舟終日忘魚不下鉤

儂是煙波一釣徒持竿東海拂瑚女兒港番君湖浪靜風恬過小孤

黃梅嶺下是儂家白石磯邊把釣車友麋鹿侶魚蝦不在山顚卽水涯

大江西去是廬山云白山靑罨畫間彭蠡澤海門闗莫待風波及早還

白石磯頭春水流朝朝暮暮伴沙鷗山渺渺水悠悠笑殺磻谿下直鉤

磻溪野老發埀肩釣得周家八百年魚換酒不論錢醒卽長歌醉卽眠

仙人詞

金鼇背上蘂珠宮千嵗桃花幾度紅曽見茂陵松柏下銅仙淸淚落秋風

秋胡詞

陌頭桑葉春陰陰少婦采桑多苦心朝來出門日已晏蠶饑葉稀姑未飯少年騎馬桑間來黃金不博笑顏開但令人似秋胡婦世上黃金不如土

吳女詞

吳中女兒絕可憐裁得春衫稱少年身未嫁夫無處著至今畱在母牀邊

二八吳女兒畫槳搖春暖貪看雙鴛鴦采蔆歸日晚

徵婦詞

妾身願如弓上萬里隨郎長在邊郎身莫如上箭一去無還不相見堂上阿婆今白頭妾守空閨郎逺遊請郎看取門前樹上有慈烏不飛去

去婦詞

出戶心悄悄中情向誰道吞聲不敢啼又恐傍人笑妾有嫁時鏡請郎畱自照鏡裏見新人還思舊人貌東山生兔絲西山生蒺藜二物不相偶美惡人自知妾有堂上姑妾有懷中兒生兒未及長姑老將何依妾今別夫去裴回向何處他日黃泉相見時墓前莫種相思樹

妾去何足惜妾畱不自安髙堂有老姑孰知饑與寒妾昔念有家妾今如風花何如千尺松而不附女蘿哀哀別姑去淚下不能語姑若念妾時看取牀頭女

老婦嘆鏡詞

妾有團團古時鏡在匣渾如月端正朝朝持向玉臺前秋水芙蓉兩相映自從十五畫修蛾白髮相看塵漸多繡得合歡雙寶帶今朝攜上街頭賣滿城新鏡照新人此鏡無人定髙價

妾有團團嫁時鏡比似靑天月端正少年錦帶繡芙蓉照妾顏色如花紅妾今對鏡頭如雪辜負靑天端正月

明鏡詞

我有古時鏡照君玉雪顏湛然如止水終古無波瀾世人但照面照心不自見照面不照心妍媸竟何辧所以百鏈精鬼神無遁情願爲千里月逺近逐君行

照鏡詞

顏看鏡中紅髮看鏡中白如何一寸心鏡中看不得

照鏡詞贈鑷工潘郎

潘郎買得揚州鏡團團比似揚州月持向揚州住十年旦暮照人頭上雪明月樓前問月人瓊花觀裏賞花春回頭不覺紅顏攺對面應嗟白髮新男兒立功當及早莫向潘郎鏡中老

白薴詞

剪冰綃縫雪縷館娃宮人越溪女回風吹雪長袖舉玉階繽紛落花舞白月墮地星河髙流云捲空翻翠濤宮門魚鑰夜迢迢

緑窓櫻桃花亂飛美人當窓縫舞衣纎歌窈窕揚蛾眉鸞停鵠立佩陸離館娃宮深更漏稀北斗斜掛宮門西觚稜漸明烏人啼

浣紗女兒顏如花一朝進入吳王家吳王宮中歌白薴水殿芙蓉不知暑翔鸞舞鵠雪滿堂回風吹花響屧廊宮門烏啼更漏長曈曈旭日生榑桑

焦尾詞

龍門千尺桐化爲防下焦不遇蔡中郎大音終寂寥所以九苞鳳千年鳴一朝

團扇詞

明月有時缺團扇空自圓月缺終還滿扇圓仍棄捐不如秋水鏡長掛玉臺前

團扇團如白玉盤玉盤比似月團團早知玉樹秋風近不把閒愁寫素紈

香風詞

洛陽萬花如錦機春風吹上繡羅衣日髙走馬章臺路蛺蝶一雙相逐飛

春夜詞

大江春水流湯湯中有萬斛之龍驤南北二斗相低昻泰階六符白煌煌牽牛織女遙相望欲渡不渡河無梁我思美人天一方展轉不寐愁何長

遊春詞

杏雨不沾泥流鶯恰恰啼彎弓馳紫陌躍馬過金堤

乞巧詞

平生甘抱拙何用天孫巧不知栁栁州年年乞多少天孫今夜渡天河人言天上巧最多妾今抱拙不求巧願賜拙多寧巧少東家巧女如鳳凰羅襦繡得金鴛鴦少年嫁夫先得巧明珠論斗金盈箱妾守空閨甘寂寞苦心不戀東家樂卻笑天孫長別離縱使巧多徒爾爲

唐宮行樂詞

明日內家遊上苑許教鬭艸賭金釵怕人先記花名字隔夜潛偸玉篆牌

華淸賜浴晚涼回水殿芙蓉徹夜開碧盌調冰消酒渇金盤又進荔枝來

調笑詞

楊栁楊栁一夜緑如春酒今朝起送歸人闗山千里暮春暮春暮春春暮目斷天涯煙樹

胡蝶胡蝶飛繞碧桃千葉今朝走覓南鄰明日天涯暮春暮春暮春春暮花落蝶歸何處

刺促詞

刺促何刺促夜泊長江曲同是逺遊人何須論遲速刺促復刺促刺促向誰道靑靑髙山樹不如墻下艸

宛轉詞

宛宛轉轉車下輪紅紅緑緑百花春紛紛汨汨馬蹄塵寂寂寞寞閨中人

宛宛轉轉機上絲紅紅緑緑繡爲衣紛紛汨汨胡蝶飛寂寂寞寞人別離

宛宛轉轉上音紅紅緑緑隴西禽紛紛汨汨愁人心寂寂寞寞春閨深

采蔆詞

江水明於鏡江波皺如縠采蔆溪上頭愛此溪水緑昨日采蔆去蔆多滿載歸今日采蔆去葉多蔆角稀采蔆不采葉空回木蘭檝蔆刺牽人衣江空正愁妾

采蓮詞

秋風昨夜起花落翠房深欲識妾心苦試嘗蓮子心

浮萍詞

半隨波浪半黏沙漂泊東西不戀家莫怪生來無定迹只緣根本是楊花

新栁詞

纎腰嫋嫋春風前十五女兒眞可憐天气困人眉不展也隨蠶事學三眠

栁花詞

迎得春來又送歸被他撩亂撲徵衣莫教十字街頭種花到開時四散飛

隨風爲白雪入水化靑萍無限離人意長亭又短亭上天如白雲入水化萍葉云萍無定蹤如何不愁妾盈盈墻下桃花落子畱樹薄命似楊花隨風不知處朝撲綺羅衣夕委黃塵道不知長江上化作浮萍艸

楊栁詞

揚子江邊楊栁條風前學舞鬭纎腰來往遊人攀折少也勝種在灞陵橋

嫋嫋翠腰柔春來舞到秋郎行莫回顧中有斷腸愁一縷一縷愁千絲千絲苦寧見章臺春莫逢灞陵雨

栁枝詞

一送離人折一枝長條折盡短條衰飛花自是浮萍艸莫向尊前怨別離

門前楊栁欲藏鴉可恨蕭郎不在家妾有蛾眉如栁葉郎今蹤迹似楊花

舊日吳王百尺臺萬株楊栁是誰栽閶門城外春陰裏多少將軍繋馬來

楊栁枝詞

郎聽妾歌楊栁枝明年二月望郎歸栁眉如妾鏡中黛栁色比郎身上衣

竹枝詞

谿北谿南春雪消谿水一夜忽平橋明朝艇子載書畫繋在屋前楊栁條

屋前栁色鵝兒黃鵝兒隊隊在林塘栁色似鵝鵝似酒春來自是斷人腸

博谿舟中賦竹枝二首

東谿月出西谿陰谿上蕩舟谿水深郎今唱歌向何處白鳥灣頭髙樹林

白鳥灣頭髙樹林十年相約到如今攏船不怕風波急儂有竹篙知淺深

西湖竹枝詞

荷葉蓋頭花拂衣今夜采蓮當早歸昨日小孤回棹晚鴛鴦驚過裏湖飛

儂家住在瑪瑙坡與郎湖上采麼荷儂比蓮心心最苦郎如藕絲絲更多

妾是藕條郎似荷勸郎聽唱竹枝歌藕條抱節絲難斷荷葉畱心苦更多

妾是浮萍郎似花花隨風去落天涯浮萍只戀池中水花性飄揚不戀家

妾是荷花郎是萍萍隨波浪任飄零荷心不離泥中藕花謝明年葉再靑

郎是天河妾是星與郎相見最分明河流只向西南去拋妾東邊渡不成

西子湖邊楊栁花隨風隨雨落天涯莫教飛入湖中去化作浮萍不戀家

湖中荷葉緑田田恰似人間子母錢若能買得春愁斷儂亦移家傍水邊

過浦賦竹枝詞

通浦灞前春雨晴大船小船南北行慿仗篙師一問訊歸帆已到秀州城

雪後江南春到時鵝黃已染楊栁枝東風不解離別意一日惱人千萬絲

次韻王繼學灤河竹枝詞

灤河嘴頭積雪多山下石子靑盤陀儂在江南望江北恰如織女隔天河

百兩宮車碾雪泥山前二月春艸齊去年羽書星火急婦女上馬小兒啼

灤河杏花如雪勻小雨三日不生塵罏頭少婦勸郎酌花如人面艸如茵

去年大旱气不蘇道傍行泣婦與姑不似江南連月雨夜夜夜啼山鷓鴣

灤陽河畔女如雲生長不識江南春大字靑簾賣官酒莫辭注玉更傾銀

山前馬嘶苜蓿花山下蔴茹勝蕨芽細肋沙羊割紅玉不識雪水夜煎茶

白翎雙飛秋艸黃雲沙萬里接天長番僧个个楊梅帽日暮聞鐘來上方

天上金根回六龍年年田舍及秋舂白頭父老出門拜漢官威儀今載逢

薊門闗外故人居十年不見音問疎昨日江頭見來雁寄得灤河一紙書

李陵臺西避暑宮穹廬月白夜生風吳儂解唱竹枝曲此調不與江南同

題梅效竹枝體

儂家向南雪一株春後春前常見渠瘦影從教比郎瘦孤山終不似儂孤

過太湖竹枝歌

第四橋頭楓葉靑白龍吹雨浪花鯹過橋買酒待月出今夜夜宿埀虹亭

靑帬女兒雙髻螺唱得吳宮子夜歌酒醒月明眠不得秋風吹落洞庭波

西山日落東山黃儂唱竹枝行晚涼十幅蒲帆弓樣滿南風吹過白龍堂

薤露歌

薤上露何離離人生不滿百歡樂當及時東方三足烏啼老榑桑枝古來聖與賢一去無還期薤上露令人悲薤上露何瀼瀼蓬萊變淸淺海水漂枯桑有生防俱盡寜論弱與彊空餘三尺土千年閟幽光薤上露令人傷薤上露何漙漙朝日上隴頭葉上露易幹烏啼松樹間相送入空山白骨委黃壤親朋各自還薤上露令人嘆

云歌

五色承朝日暉暉黼黻衣朝隨黃鶴去暮逐玉龍飛欲知棲息處長是戀金扉

白日歌

燭龍燭龍爾何速三繩莫繋烏三足魯陽之弋徒爾爲安得長掛榑桑枝

東榑桑西若木中有赤龍口銜燭東馳西走無停轂人生何爲苦不足

子夜歌

試問銅壺水今宵幾許深漏長如妾淚水淺是郎心

吳宮子夜四時歌

禦栁裊金絲宮鶯拂柘衣簾陰隨日轉漏防出花遲雨過太湖上芙蓉水殿開防舟邀月上玉盌送冰來玉宇夜沈沈天河似海深下階齊拜月纎手學穿鍼城上七星低宮鴉繞樹啼朔風吹不入自有辟寒犀美人歌竹枝胡蝶傍花飛白日東窓靜金刀剪薴衣雨過湖波緑荷花水殿開隔花人似玉船上買冰來秋風昨夜起吹月到房櫳夢入闗山去江楓樹樹紅一尺街頭雪朝來沒馬蹄狐裘不覺暖更有辟寒犀

襄陽歌

襄陽太守白接防襄陽兒唱白銅鞮今朝載酒向何處言往習家池上去醉春日歌春風馬上歸花正紅

吳歌

第四橋邊楓葉秋靑裙少婦木蘭舟月明打槳唱歌去驚起蘆花雙白鷗

商歌

白日粲粲南山阿長夜漫漫愁柰何停車夜宿郭門外悲風烈烈聞商歌歌云不遭舜與堯單衣短布風蕭蕭人生卑微何可忽後車載之相齊國

吳人歌

江悠悠挽使舟吳人歌歌鄧侯江水東流去不返鄧侯鄧侯舟莫挽

東鄰美女歌

機上鳳凰梭盈盈抹兩蛾謝鯤雙齒折猶不廢鸞歌

亷叔度歌

成都太守防叔度三年守城人案堵桑葉陰陰歌滿路不歌一襦歌五袴

範史云歌

三日不食釜生魚五日不食甑生塵丈夫未遇甘賤貧嗚呼豈無人間範史云

五噫歌梁鴻

瞻彼洛京兮噫宮闕連城兮噫非我故鄕兮噫鹿車轔轔兮噫歸全其身兮噫

獨漉歌

獨漉獨漉水深沒足水中有泥不見玉世上人心易翻覆

扊扅歌

停趙舞罷秦聲妾歌扊扅君試聽五羖皮西入秦妾烹伏雌君逺行君今富貴忘賤貧

燃蠟不如炊扊扅炰鳳不如烹伏雌太官之羊不如五羖皮妾彈秦箏君不知吁嗟乎百里奚

驪駒歌

朝出北郭門驪駒在路傍路傍秋艸短江月白如霜歌驪駒唱吳歈千里萬里道三年兩年書願爲金絡隨君馬願爲雙輪逐君車

河之水淸泱泱津吏伐鼓聲鏜鏜主當渡河吏乃醉女娟操舟贖父罪持檝中流發櫂歌津吏酒醒女渡河鴛鴦雙飛可柰何

黃鵠歌

太液池水淸涓涓金衣菊裳下九天建章宮中生紫煙鳳凰來儀羽翩翩至徳廣被千萬年

鳳凰操

鳳凰兮銜圖殷道衰兮周徳之符岐山兮蒼蒼五色爛兮朝陽殷日短兮周日長千秋萬嵗兮於彼翺翔

別鶴操

別鶴翩翩結褵五年吁嗟乎欲移我所天中夜倚戶心悁悁妾心直如琴上爲君一彈別鶴篇

精衛操

石磊磊海茫茫白石不可爛海塵何日黃嗟哉精衛爾勿傷昨日麻姑過東海蓬萊弱水又生桑

越裳操

有雉有雉來於越裳文王之徳孚於萬方逺人其歸家國永昌

襄陵操

登彼防稽兮洪水滔滔嗟我黔首兮百萬嗷嗷胼胝兮乘橇過門不入兮使我心勞

塗山操

有白者狐九尾差差時哉時哉應彼昌期水土底平告功錫圭坤徳承乾維王之基

箕山操

箕之山兮潁之陽箕之人兮濯滄浪彼何人兮牽牛吾洗耳兮徜徉

湘靈操

湘之水兮潺潺湘之竹兮斑斑湘之女兮緑雲間望重華兮不復還九嶷兮蒼蒼靑猨啼兮夜何長折瓊芳兮寄逺鼓瑤瑟兮心倀倀

湘之水淸泱泱二妃夜泣靑篔簹斑斑淸淚流不盡五十哀瑤瑟冷鷓鴣啼處數峯靑一夜月明悲洞庭

八公操

淮南王好神仙朝餐金盤之玉屑夕鏈寶鼎之神丹騎龍下上超天闗超天闗馭天風山前桂樹靑叢叢人間白日西復東安得從之招八公

淮山蒼蒼淮水黃桂樹叢生山之陽丹砂成金壽命長身騎飛龍恣翺翔千秋萬古樂未央

石婦操

山頭白石髙數尺人言貞婦化爲石貞婦化石不回頭俯視千年江水流江水流不可斷行人歸白石爛

傷殷操

麥漸漸黍油油昔日殷墟今日周吞聲不語淚交流玉桮象箸兮何以解憂

思親操

兒陶於河有烏傞傞兒漁於澤有烏翼翼彼烏返哺歷山之下歸哉歸哉慰我父母

履霜操

晨履霜兮河之上考不顧兮兒見放兒饑而寒兮蓐食而荷衣防口鑠金兮考胡不知吁嗟命之窮兮於河之湄

采薇歌

西山有薇薄言采之周人有粟弗療我饑寧薇而甘兮毋粟而慙兮維首陽之巖巖兮

崩城操

一哭長城崩誰言土無情至今城下水猶聞嗚咽聲吾皇萬古基太平婦女不哭城不傾城不傾四海寧以妾眼中淚灑向城下土城崩見夫骨始知妾心苦

君道篇

誇娥莫移山精衛莫塡海天作髙山與海深黃河一淸聖人在聖人有道津梁通千門萬戶皆春風豈不聞越裳重譯貢白雉萬國歸之若流水

美女篇

有女顏如花生長越王家浣紗白石上何曽知館娃髙臺淩靑天朝歌暮復弦宮人裁白薴只知長少年日月無停車流光迅於電春風吹落花不到黃金殿

寶劍篇

牀頭有古劍白虹夜流輝炯然三尺雪化作靑蛇飛豈無千金直待價將安歸掛向徐君墓時聞鬼母啼

明珠篇

煌煌明月珠乃在龍頷下下沈無底谷得之世無價或人不愛寶彈雀千仞岡得失何足較所嗟無夜光

君道篇

君道天廣大王言出如綸雨露及艸木萬物皆陽春九重坐南面四海奉一人禹稷猶已溺唐虞視同仁華蓋當中天列星環北辰

月漉漉篇

月漉漉銀塘曲兔影蘸金波龍綃皺文縠越女浣紗歸雙蛾濕秋影移舟明鏡中露下菱花冷

白馬篇

房星夜墜秋河碧夭矯雄姿龍八尺何年飛下九重天自【闕】人間騎不得置之天上白玉闌長鳴直欲趨天闗瑤池碧桃千萬片回風吹雪春斑斑不學開元照夜白西入褒斜走荊棘願逐軒轅淩紫霞逺遊常在太淸家

黃鵠行

東海有黃鵠兩雛何翩翩朝戲滄海上暮棲瓊樹顚一朝挾其雛裴回上靑天一雛歸故巢一雛委身艸莽間黃鵠哀鳴向他山側身東望何時還他山豈無匹鳳凰五色翰渇有醴水饑有瑯玕黃鵠不願同飲啄得歸東海心卽樂

野田黃雀行

黃雀啄啄野田間饑鷹側目下空山黃雀投虞羅低摧傷羽翰少年拔劍捎羅网黃雀髙入靑雲上回首裴徊謝少年虞羅勿令張野田

日出入行

海東之山曰桃都上有三足黃金烏三更烏啼海色動六龍飛出榑桑隅浴暘谷經天衢羲和攬轡無停車吾不知東西相去幾萬里夜入咸池朝復起紫雲紅霧天蒼蒼爲天作眼明四方臣願陛下八萬四千嵗日出日沒皆封疆

月初生行

月初生二八蛾眉初畫成漸如弓復如鏡一月兩回虧復盈弓不射天外信明鏡不照人間情馬上行行屢回首一鉤空掛他鄕栁

北風行

北風蕭蕭寒墮指悲笳一聲淚如水丈夫生出玉門闗回首家鄕數千里

苦熱行

江南五六月無地尋淸涼東家少年不怕暑玉盌冰花調蔗漿平頭奴子面如玉紈扇驅風入修竹安知躍馬走紅塵畏途炎蒸愁殺人

冬暖行

冬日何短短昨日苦寒今日暖不見門前桃李花一時向暖舒春葩花前一雙黃蛺蝶東家飛過還西家明朝嚴霜凋百艸蛺蝶不來花又老

少年行

越羅春衫繡鳳凰黃金壓轡靑絲繮張緒風流騁年少走馬章臺遊獵場鬭雞五坊白日晚夜宿倡樓不知返白日西飛海倒流紅顏少年春復秋

白馬紫遊繮行過洛陽道不顧落花飛只道靑春好日日靑樓醉章臺蹋月歸秋風昨夜起又試越羅衣

壯士行

千金寶刀百金馬稱是人間驍勇者射虎曽過南山前斬蛟復入長橋下何不生出玉門闗爲君談笑斬樓蘭漢家得此英雄將塞上琵琶怨莫彈

從軍行

萬里燕山道花開不見春閨中兒在腹何日替爺身

狹邪行

朝行狹邪路暮行狹邪路誰道不容車雙輪竟朝暮路狹尙可過人心易風波相逢不相識如隔萬里河驚飇吹落葉寒衣在故篋莫抱齊門竽且彈馮生鋏虎嘯風出山龍升云上天狹邪勿云狹王道自平平

薊門行

天上白雪飛將軍朝獵圍大野地椒短艸深狐兔肥健兒先報捷生縛樓蘭歸

步出夏門行

步出夏門言登泰山道逢赤松方瞳玉顏飛霞爲佩明月爲環授我寶訣惠我大丹回視東海黃塵蔽天驂麟翳鳳逍遙永年

采桑行

結髮五日與郎別妾顏如花命如葉桑間五見戴勝飛髙堂姑老郎不歸郎歸有黃金妾心終不移若欲知妾心沂水淸彌彌

宛轉行

宛轉復宛轉一日千萬思宛轉如琴上宛轉如機上絲機中別愁安可織中別愁彈不得闗河迢迢隔逺天歸路直如琴上人間安得並州剪剪斷琴與機絲別情庶有窮盡時

宛轉復宛轉宛轉如水中波宛轉復宛轉宛轉如機上梭水波流恨去不返機梭織愁可柰河人生托交在知已何論千里與萬里長沙尙謫賈少年東海誰招魯連子丰城雙劍埋泥沙鬥間紫气騰光華當時張雷不識寶千年繡澁生苔花我歌宛轉行使君傾耳聽聖人在位黃河淸腰金佩玉皆俊英莫戀山中紫芝好丈夫立功當及早

宛轉行寄髙徵君

宛轉復宛轉日沒還上天宛轉復宛轉月破還再圓天道諒如此人情當復然與君𨿽未遇何用數芳年不見黃河水朝朝入東海東海有時枯思君鎭相待

相逢行

使君馳五馬賤妾在桑陰縱有黃金餅何曽換妾心

長歌行

長歌如繭絲繅之不能斷絲斷尙可續歌長安可短短歌續長歌歌長可柰何願學靑松樹千年附女蘿

艷歌行

堂前燕尾差差逺行兄弟不如歸一朝流宕在他縣故衣未補新衣綻主婦敬愛客爲補故衣裳夫壻入門來斜昐情內傷請卿勿斜盼門有池水淸泱泱水中白石郎自見妾心如石不可轉

怨歌行效庾信體

白白機頭素絲制作吳宮舞衣纎羅不受塵污細縠常避風吹館娃夜深月色長洲春老花枝秋風樹頭相待隨例承恩幾時

長門怨

燕體徒自輕蛾眉易生妒妾有千黃金不買長門賦

玉階怨

露下瑤階冷流螢濕不飛長門今夜月特地上秋衣

秋閨怨

郎作徵車妾作輪闗山逺近得隨君自從別去秋容減絡臂眞珠小幾分

金井怨

露下靑桐葉滴滴銀牀裏妾淚不曽幹多於井中水

春怨

昨夜春寒冷如水夢入闗山數千里蕭郎近報在涼州一寸心馳邊上頭

獨處愁

脈脈背孤鐙迢迢數長漏下階不見人空帷月如晝

白頭吟

雙魚生水中朝暮不相離鴛鴦在河滸同出復同歸茂陵多姝子新花非故枝請看膝上琴是妾手中絲琴心有時攺妾心終不移

妾乘油壁車郎騎靑驄馬願作雙車輪隨郎馬蹄下成都不可住郎題橋上柱臨卭道上花是妾當罏處門前溝中水日夕東西流上有雙鴛鴦交頸同白頭

隴水吟

隴頭水鳴嗚咽朝洗秦人骨暮流漢人血秦骨化黃土漢血歸黃泉水流如人聲夜哭長城邊

轆轤吟

一轉一回腸再轉腸應斷不愁井水深只恐郎恩短

百舌吟

眾鳥皆一舌爾鳥百舌聲闗闗靑春白日鳴花間緑窓佳人怨離別脈脈閒愁向誰說東家鸚鵡鎖金籠讓爾百舌當春風

絡緯吟

喞喞始臨楹嫋嫋復移樹露葉驚虛織風條勞暗度盈盈窓間女皎皎機中素姑寒未得衣先催了官賦喞喞復喞喞絡緯啼東壁如何終夜鳴辛苦勞虛織貧家素絲未了官堂上老姑衣正寒嗟爾年年催嬾婦露績風繅竟何補願妾長勤姑有衣買絲納官先上機

秋夜吟

玉盤墮地天如水露重流螢飛不起頭白老烏城上啼七星斜掛城樓西行人起視河漢低門前蕭蕭班馬嘶十八衛娘羞畫眉笑指鐙花占逺歸

秋夜長漏聲緩館娃宮中愁日短十圍畫燭照吳臺花落半天紅纂纂防云凝歌吹不斷蹋月雙回小龍管鵶啼金井東方明寶鴨煙籠綺疏暖

望月吟

明明三五月二八還復缺他鄕見月團何如在家懽在家桮酒暖在路衣裳寒淚隨天河水流向海東邊海東有弱流轉首爲桑田哀哀精衛鳥寃苦相交煎含情訴明月願月長在天云來月暫晦云去月依然瑤琴彈別鶴防待知音傳

花下吟贈友

昨日桃花開今朝李花落開落自有時紅顏不如昨手提靑絲白玉壺得錢何惜花下沽今日有花明日無

貧女吟

妾年十五處洞房自小何曽出中堂去嵗秋田不收谷今年春月無蠶桑長兄從軍在逺道制衣常恐天寒早但得不離慈母傍玉顏何惜春花老東鄰少女花滿頭日日歌舞倡家樓無端嫁作商人婦卻抱琵琶彈別愁

貧女嘆

妾年八九齡始知男女別十三學女工穿鍼向秋月十五繡得雙鴛鴦自小不離慈母傍有髻不簮金雀釵有耳不懸明月璫朝朝畫眉臨古井愛渠百尺波瀾靜水底桃花不見春愁心亂若靑絲綆東家女兒花滿頭問妾不嫁心焉求鸚鵡願依丹桂老蟪蛄安識靑松秋乾坤無情白日短寂寞空閨緑苔滿何當約取許飛瓊月明夜夜吹瓊琯

越女嘆

越王城頭箭如雨妾是溪邊浣紗女虜妾軍中兩見春好花開謝春無主將軍重色不重人賤妾如花豈愛身妾豈不知身可惜落葉隨風歸不得妾豈不知節可全白璧一碎何時完妾今但有雙淚血流向曹娥江上月

巴陵女子辭

靑楓嶺頭月照見巴陵女兒血血書石上痕不消祠前古木風蕭蕭

木蘭辭

纂纂墻下棗人生不如在家好木蘭夜織流黃機窓間絡緯啼復啼平明軍帖疾如羽阿爺無男止生女木蘭下機換戎裝燈前不灑淚千行髻捐金雀釵耳脫明珠璫左持白羽箭右挽靑絲繮一朝姓字上軍籍軍中不知是女郎祁連山前秋艸白馬上單於吹篳篥霜花如錢風格格萬里黃雲度沙磧木蘭在邊十二年論功還謁九重天九重敕賜尙書誥木蘭感恩不敢言乞身朝出金門去還家猶記庭前樹入門先解戰時衣明朝復上流黃機木蘭忠孝有如此世上男兒安得知雄雉聲角角雌雉嘴啄啄兩雉上天飛誰能辧我是雄雌

平戎辭

旌旗捲盡渡黃河春滿皇州雨露多直過李陵臺北畔番人皆唱漢鐃歌

望春辭

起登髙閣望春來淺白深紅次第開慿仗東風須耐久莫教容易墮塵埃

捉搦辭

華陰山頭井水深女兒照影不照心影可照心莫宣欲知妾心井底天

白薴辭

館娃宮中春日長新裁白薴白如霜纎塵不動響屧廊美人起舞雙鸞翔芙蓉水殿夜生涼飄颻回雪紛滿堂雞人唱籌宮漏淺烏啼金井桐陰轉

繋馬辭

翩翩白鼻騧繋在門前樹莫學楊白花隨風渡江去

白鷺辭

白鷺白且鮮羽翼何翩翩朝飛楓葉雨暮宿蘆花煙一雙潛鱗在密藻安知照影苔磯邊嗟爾鷺兮外潔其色內娠厥凶胡不翔逺海搏髙風尺澤之魚不足充爾腹愼勿見覊虞网中

古謠

一東一西天上星一聚一散水中萍一來一去道傍人一顚一倒花下巾

一東一西參與商一聚一散鴛與鴦一來一去馬上郎一顚一倒九回腸

天上謠

碧雲團蓋凝瑤光龍漢五气浮蒼蒼絳宮參差十二級鶴背髙寒露華濕白楡歷歷東井傍帝子夜織天文章河西牽牛不服箱靈鵲影斷秋無梁一水盈盈河漢長白河云片龍鱗光六符夜明七斗芒天門無階不可度夢蹋玉虹朝紫皇三更露落黃姑渚鸞背吹笙載秦女東方神人呼赤龍彷佛觚稜絳霞曙

天上謠【夢中作】

夢飛八翼登天門紫霞紅霧通朝暾星河夜寒銀浪白河東拾得支機石絳節朝回貫月槎瓊樓縹緲太淸家虞廷九奏鈞天曲鳳池波暖鵷雛浴

白雲謠

白雲英英在昆丘人間白日如水流穆王八駿去不返碧桃花落三千秋茂陵劉郎不知死阿母曽分七桃子露華夜半泣銅仙白雲英英空在天

女媧補天謠

不周山崩天柱折帝遣媧娥補天裂穹然一蓋靑團團東南天漏補不完徒令杞國憂日夜摧心肝嗚呼世無仲山甫衮職之闕誰爲補

天冥冥地冥冥媧娥鍛鏈天地精手摶五色云上補靑天靑靑天靑如石天柱不傾天漏塞黃道星辰明歷歷於萬斯年建皇極

城中謠

螺髻髙一尺蛾眉廣半額王言出如絲渙汗收不得

築堤謠

朝鑿西山石暮塡東海水西山石可盡海水浩無底水犀莫射潮祖龍莫驅石海水尙可塡人心塡不得哀哀精衛鳥東飛復西飛塡得海波淺愁殺防潮兒

甘棠謠

甘棠堤上水平溪野人掘河新築堤春風杏花三十里長城道邊聞馬嘶使君考績朝天去沙堤惟見棠梨樹兒童騎竹待公還父老攀轅願公住公今到京勿久畱驄馬重來堤上頭鹽官戶口三十萬寒則思衣饑則飯我今試作甘棠歌父兮母兮可柰何

老父謠送南昌康侯考績如京師

我行南昌道相逢白頭老白頭甘老南昌邨一生不識府縣門去年賣劍買黃犢今年納租租易足白頭種栁縣門前願畱康侯住數年侯今報政金門下待侯重來繋驄馬

田婦謠

大婦采鳬茨中婦汲湖水少婦晨烹雙鯉魚日上阿婆猶未起長兄築城行不歸西到錢唐百餘里妾家種田三十春輸租不勞官吏瞠去年輸官曽賣屋今年輸官應賣身昨日使君騎白馬過妾門前楸樹下出門長跪謝使君喜得今年徵斂罷生兒不願太官羊願妾身安婆壽長

禳田

坎坎鼓祀田祖新酒在盂豚在簠阿翁呼孫兒饁婦拜跪祈神降田所願神再三聽祝語五日一風十日雨穰穰滿家多黍稌往來野田無雀防出入道路無豺虎丁男在家應門戶先祈一半輸官府神今有食農有土常年力作甘辛苦春秋報神神莫負

傷田家

低田水深愁沒稻髙隴地幹多稗艸地勢由來苦不平農家辛苦何時了低田車水出下塘髙隴翻江朝夕忙秋來雨多禾耳黒縣吏索租催上倉東家借米依程限剜卻心頭醫得眼寧教借米倍還人莫遣打門官吏瞠

張京兆

搖搖珂佩堤上歸朝回無事但畫眉鶯啼落花晝不飛美人照鏡愁春閨

卓文君

郎乘車妾禦馬東郭門前緑楊下郎乘馬妾禦車長安道邊花滿株馬翩翩車軋軋二月上林花正發

杞良妻

一哭長城裂再哭長城崩長城窟中水夜夜聞啼聲哀哀雙淚血灑向城上月長城若不傾何由見夫骨

自君之出矣

自君之出矣我琴不曽彈中哀與樂只在轉指間自君之出矣蛾眉向誰畫思君如明鏡掛在東窓下自君之出矣夜夜卜燈花思君如車輪何時碾到家自君之出矣一望一回頭思君如轆轤展轉何時休

公無渡河

公無渡河河流如雪山出門滔天行路難公不聽妾語被髮徉狂向何許公今渡河妾無主妾彈箜篌淚如雨公無渡河水有黿鼉公今欲渡妾當柰何公無渡河水有蛟龍公今欲渡妾安所從陸則有車水則有舟公今溺流妾彈箜篌

妾安所居

賤妾安所居所居在中堂女子不出門肯離慈母傍十三學織素繡得金鴛鴦十五嫁夫壻佩以雙明璫一朝復一朝芙蓉照秋鏡自倚顏如花不識郎心性嫁雞逐雞飛郎情與妾違願爲松栢樹長附女蘿衣

賤妾安所居所居在空閨女子不出門顏色無人知一朝嫁夫壻未幾生別離流水逝不返浮雲無定姿妾居非無所妾心良獨苦願如松上蘿不離樹根土

妾薄命

妾薄命何足嗟妾願如墻下艸不願學風中花風花漂泊無定所墻下艸生長在家

銅雀妓

髙髙銅雀臺望望西陵墓翠輦不歸來空幃愁日暮花落不返柯水流無回波月初與十五歌舞柰君何髙臺悲風生望望西陵道昨日宮中花今朝墓前艸

小埀手

朗月生瑤海華星度絳河美人小埀手廣袖舞傞傞歌闌明燭短舞罷落花多平旦臨鸞鏡修眉抹翠蛾

沐浴子

沐髮惡防塵振衣貴自潔何以淸我心長空有明月

望夫石

妾心化石石不轉妾身化石石不移身心與石若可轉千里萬里夫當歸

望鄕臺

一登還一望一望復惆悵鄕闗望不見淚落荒臺上

長安道

長安道長安道上多芳艸一株楊栁驛門前朝迎官馬暮迎船來船去馬無閒日人笑人歌年復年

長安道南北東西塵浩浩車輪朝碾長安花馬蹄暮蹋長安艸黃金白璧如丘山買官未得不肯還不及終軍年最少棄繻生出玉門闗

上畱田

上畱田上有白日與靑天人言弟死兄不他人野祭孤墳前一雁入繒繳羣雁鳴聲哀如何骨肉親棄之委蒿萊淮南徒聞歌尺布田家無復栽荊樹上畱田良可憐

巫山髙

巫山髙靑入天丹崖翠谷相鉤連中有玉妃淩紫煙淩紫煙過楚宮藥房蕙幄春融融瓊臺銀闕與天通朝雲暮雨無終窮

登髙丘望逺海

登髙丘望逺海昆侖桃花千嵗紅阿母蛾眉靑不攺金鼇戴出三蓬萊徐家樓船安在哉鯨濤無梁不可渡坐見淺淺浮黃埃

闗山月

闗山月昨夜團圓今夜缺他鄕月與故鄕同何苦徵夫久離別有客南來報捷音爲說良人戍桂林若使仙家能縮地便須一刻比千金

明明天上月照妾綺窓間夢隨明月去不省在闗山闗山月若知人意送妾良人及早還

薤上露

薤上露朝日晞昨日相見今日違力防山气如虎朝日晞薤上露

見新月

下階拜新月比妾鏡中眉郎在天涯見莫忘初畫時

上山采蘼蕪

上山采蘼蕪本是王孫艸王孫去不歸妾顏爲誰好磨磚作明鏡照妾不見容年年湘水上灑淚向春風

江南可采蓮

江南可采蓮中有木蘭船妾愁蓮菂苦郎愛露珠圓珠圓不長好菂苦向誰道願爲泥中藕潔身恆自保

折楊栁

一折一斷腸再折再回首平生故人淚並落尊中酒

折楊栁送人之京

江頭折楊栁一枝贈一人去年枝欲盡今年枝又新折栁莫折短短條容易斷如何離別情苦被春風管折栁當折長長條爲馬鞭上林春色好相約鳳池邊

江邊栁

朝送木蘭船暮迎徵馬鞭非闗離別苦生長在江邊

雙桐生

雙桐生古井井上桐花落妾心如轆轤繋在靑絲索

芳樹

靑靑道傍樹飛花委道傍不戀道傍土一夕隨風翔髙飛上靑天低飛入流水花性自飄揚孰謂因風起

東海有珊瑚

東海有瑚乃在龍伯宮托根蓬萊石丹霞絢晴虹鐵网求之無底谷一朝置在黃金屋石家富兒不識珍如意一擊同飛塵豈如閬苑蟠桃樹一花一實三千春

秋夜長

秋夜長秋月光月色照見羅衣裳美人盈盈立秋霜瓊樓玉宇遙相望明河迢迢鵲無梁天髙海濶思茫茫思茫茫秋夜長

擬一日復一日

一日復一日一朝復一朝欲識去來心錢唐江上潮潮去不待送潮來不待招潮來復潮去使我心揺揺

擬一日白一發

一日白一發況在九年間請持蟠龍鏡照子冰雪顏發白何足惜故人難再得有使卽寄書無使長相憶

久別離

近別三日尙思家久別萬里令人嗟他鄕春色豈不好那如故園桃杏花故園桃杏去時種花落花開誰與共桃杏今年已過墻良人何事不思鄕久別離愁斷腸

逺別離

逺別離天有參商之二星東西相隔數萬里中有一帶天河橫天河水流直到海織女牽牛兩相待早知離別如參商不用靈鵲爲河梁寧爲參商不相識庶免鬱鬱愁中腸河可塡海可塞別離之恨無終極

逺如期

去時愁逺別別久竟忘歸五見門前樹秋風落葉飛落葉縈愁思紛紛若亂絲仙家能縮地莫使阻歸期去時期一載不道又三秋待得郎回日松花滿隴頭

逺將歸

一日白一髮一年三百莖在家梳頭霜滿鏡何況逺歸千里程去時道逺歸漸近人生誰不戀鄕井昨夜靑燈寒結花逺人明日當還家

朝聞靈鵲語夕見靑燈花空閨占吉夢逺客將還家

行路難

出門登山無太行出門涉水無瞿唐太行羊腸九折阪誰道車輪去不返瞿唐虎須千丈淵誰道此中能覆船惟有人心不可測當面波瀾與荊棘我欲剪荊棘平波瀾出門莫歌行路難

車遙遙

鴉啼金井東方白起送闗山逺行客前車軋軋後車催莫問東西與南北天上日月無停輪有淚不灑車中塵黃塵如海車如水出門遙遙千萬里相思日夜聽車聲歸時還待鴉啼起

車遙遙上靑天門前路直如茫茫名利途誰斲車輪圓安得兩輪生四角朝朝相見心卽樂

車遙遙送人之京

車遙遙雲路長車輪不生角馬蹄安得方英英冠玉車中郎欲行不行官道傍我轅西行無鳥道我轍北上無羊腸平明起拂車上霜金雞叫日升榑桑避塵有巾雨有蓋無疾無驅鎭相待

雨霖鈴

雨霖鈴鈴聲雜雨隨車行鳥道西來與天平不聞華淸環佩聲白髮梨園吹觱篥望京樓上空相憶惟有張徽識此情禦前曽教雨霖鈴

秦羅敷

昔有邯鄲女艷色世無如手提靑絲籠采桑城南隅頭上金雀釵耳傍明月珠素手挽柔條風吹繡羅襦使君馳五馬冠蓋麗且都桑間問彼姝云是秦羅敷裴回日將夕命妾載後車長跪謝使君妾有堂上姑剖竹節乃直裂松心不枯使君善自愛妾志終弗渝

五雜組

五雜組故園花去復還返哺鴉不獲已逺思家

五雜組身上衣去復還梭上機不獲已久思歸

五雜組園中花去復還道上車不得已久思家

五雜組金縷羅往復還機上梭不得已阻闗河

五雜組斑斕衣往復還烏哺兒不得已久思歸

染絲上春機

吳蠶八繭繅長絲玉纎染云上春機大姑愛織橊花色小姑愛織梨花白小姑回頭語大姑梨花潔白不受污大姑橊花故自好以色娯人豈長保

兩頭纎纎

兩頭纎纎梭上機半白半黑枰上棋腷腷膊膊啄木兒磊磊落落曙星稀

兩頭纎纎月初生半白半黑天未明腷腷膊膊斷腸聲磊磊落落東方星

莫洗紅

莫洗紅洗紅紅漸少郎愛新紅鮮妾憐舊紅好少婦回看機上絲笑言還勝未紅時

將進酒

彈鵾調鳳琯玉醅灩灩流霞暖東方風來吹落花隨風漂泊天之涯去年花謝今年發今朝人醉明朝別明朝別去可柰何且盡花前金叵羅

四座且勿喧聽我歌長謠百年三萬六千夜百年三萬六千朝三萬六千朝與夜幾度花開與花謝桮行到手請勿辭金盡牀頭莫論價不見洛陽城里人化爲北邙山下塵今朝共飲碧玉醑明日更漉烏紗巾

將進酒酒進君莫停我有長歌君試聽地有酒泉天有酒星不持寸鐵直破愁城將進酒酒進君莫止我有長歌君側耳白日西飛滄波東逝古來達人皆止於此將進酒請君聽我歌我欲長繩繋白日精衛塡滄波滄波不可塡白日不可繋進酒當君莫辭醉

辭歡伯

彼歡伯兮何仇吾將汝兮解憂汝何爲兮我尢眵吾之睫兮翳吾之眸我思汝由汝莫我畱我不汝謀我目其瘳

提葫蘆

碧酒白玉壺金錢花下沽無情花間鳥更喚提葫蘆提壺勸人但飲酒百嵗稱觴爲君壽

悲銅駝

悲銅駝洛陽桃李春風多千乘萬騎陌上過流光衮衮東逝波銅盤露冷銅仙去忍見銅駝埋棘處

野田雀

野田雀鳴啾啾啄我黍何時休我黍半輸官我黍半養家爾雀羣飛無网羅我黍日減雀日多野田雀柰爾何

艾如張

野田黃雀朝暮飛碧雲茫茫艾葉肥少年張羅雀不知誤觸毛羽鳴聲悲鳳凰翺翔千仞岡五色文采鳴朝陽托巢蓬萊白玉樹此生安識艾如張

東山有鳳西山有麟張羅於野其心匪仁天池之鵬扶揺直上翼如埀云安畏爾网

婆餅焦【鳥名】

婆餅焦阿婆有餅教妾燒妾燒餅焦婆不食上堂見婆無顏色不學姑惡死怨姑深林日夕鳴相呼但願麥黃婆有餅年年喚婆欲婆醒

姑惡詞

姑惡叫靑春聲聲惱殺人啼時休近戶妾恐老姑瞠

雪中烏

雪中烏雪中烏城頭積雪白糢糊天寒失其巢啞啞無宇居巢中有雛尾畢逋雛不見母母憶雛雪中烏孤復孤

瓊州烏

瓊州烏夜夜夜啼瓊樹枝一朝雄死遺孤雌爲母在秦川日望天南啼復啼如何母與子同天不同棲雛今海南去勿戀瓊州樹秦川故巢不相依母挾子早來歸東海燕燕待子飛

烏生八九子

烏生八九子朝棲城上樹暮飲城下水母昔翩翩引子飛子今啄啄哺母饑子多不愁哺母食夜夜來巢城樹枝

烏夜啼

烏夜啼城上頭城中少婦彈箜篌起聞烏啼生逺愁烏不能言解烏意願烏啼時赦書至

雉朝飛

雉朝飛鳴復止饑食野田粟渇飲野田水繡頸斑斑相逐飛何人感之犢牧子聖人在位歌闗雎吁嗟雉兮今何如

胡蝶舞

東家西家胡蝶飛東家花落胡蝶稀西家明年花又放胡蝶還從花下歸東家還向西家道眼底靑春爲誰好人生行樂須及時莫遣花前胡蝶少

孤鴈翔送馬山人歸潁川

孤鴈翔潁之陽秦淮十月天雨霜人生豈無兄與弟獨夜哀鳴楚江水潁之陽孤鴈翔爾何爲乎不作行明年寄書到東海日日沙頭鎭相待

鵲失巢

雙鵲結巢庭樹枝雌雄飲啄長相依東方風來知太嵗樹髙巢重身多累引雛樹問髙下飛長見鳴鳩好羽儀豈意爾鳩鳴聒聒白書相期卽相奪鵲失巢良可悲髙岡鳳凰知不知

鳩逐婦

朝呼晴暮呼雨晴卽相求雨相離相求何喜離何怒離合如闗喜怒中靑天長願日輪紅不見鴛鴦河水上一生交頸無惆悵

屋頭桑子紅纂纂一雙飲啄桑陰暖繡頸斑斑相頡頏此時不道恩情短春云澹蕩生朝陰爾雄聒聒啼髙林豈意相呼卽相逐可憐同宿不同心嗟爾孤雌向何處裴回【闕】忍他枝去早識長情不見疑托巢棲傍朝陽樹桑葉陰陰日當午桑下聲聲鳩逐婦喜卽相呼怒卽離輕薄恩情付晴雨恨爾不見雙鴛鴦一雙頭白在回塘

銜泥燕

銜泥燕尾毿毿昨日銜泥在城北今日銜泥在城南城南華屋故巢攺城北故巢無復在裴回不敢離舊棲主翁一別何時歸

君馬黃

君馬黃臣馬白君馬在徳臣馬力華山之陽春艸長臣今矍鑠馬力彊不願相遇王良與伯樂但願老歸田子方

題貓捕雀圖

彊之食弱之肉飛者安知行者逐紛紛眼底人貓多雀兮雀兮可柰何

古樂府

妾有靑銅鏡置君白玉臺無鹽與西子都入此中來郎采芙蓉花儂采芙蓉葉葉緑比郎衣花紅似儂頰

古意

皎皎蟠龍鏡娟娟秋月暉粲粲東窓女盈盈桃李姿婉婉惜芳年脈脈處香閨昔如璞中玉今如琴上絲玉質恆自愛琴心終不移

郎如川上水妾似水中天流水何曽定靑天不離川妾手不停織郎車不停輪長憐機上絲長寄車中人擬唐人十二月樂章並閏月

正月

靑陽蕩蕩天門開太乙神君天上回翠旗靑仗出蓬萊金花疉鼔鳴春雷黃河冰裂魚龍喜暖緑鱗鱗鳳池水麯塵吹黃上宮栁明日朝天稱萬壽

二月

日照曲江津千葉宮桃紅笑人梨園羯鼓趣花神防絲五色繡靑春金堤軟碧艸如茵美人蹋歌停素云蛺蝶飛上橊花裙翠袖扶春海棠醉絳蠟通宵照花睡

三月

洛陽牡丹頳玉盤宮城落絮春漫漫千輪萬轂晝馳道一日看花心未了黃金買春恐春老錦帳圍天覺天小撞鐘槌鼔白日晏漢宮傳燭千枝爛南園艸緑送春歸花落鶯啼防雲散

四月

稚子斑斑穿碧艸吳蠶繅雪車聲早內園中使進櫻桃單羅玉色試宮袍碧殿南薫生五髙槐夾道團晴煙金溝荷葉緑田田

五月

明月裁團扇橊花照舞衣吳娃木蘭檝日暮采蓮歸龍綃圍水榭湘簟魚波動郎餐九節蒲妾食九子粽

六月

裁紅綃曳白薴館娃宮中催避暑夜涼水殿芙蓉開矯如驚鴻下瑤臺隔花玉盌調冰來

七月

碧落散金气明河白浮浮鵲鳴知露重螢過學星流紈扇朝辭寵羅衾夜抱愁暑退長生殿涼歸乞巧樓月明吹玉琯開戶望牽牛

八月

城頭夜傳柝露腳月中飛羌笛捲葉吹候雁向南歸缸花泣紅淚染絲上寒機莎雞且勿啼妾制邊人衣

九月

桂影離離畫闌曲露重銅盤泣寒玉轆轤軋軋轉金井美人手怯靑絲綆鯉魚風髙浪花白湘浦芙蓉失顏色七星掛樹長瑯玕玉階羅襪生春寒

十月

冰蟾蹋云烏夜啼銀汞洗空霜倒飛蠟花巧綴蜻蜓眼銅龍無聲停漏板白天凍合玉河幹金井裁衣素手寒北風吹夢度闗山

十一月

緑毛倒掛梨花云辟寒犀暖蕙幃春玉妃剪水空中墮燻籠不斷沈香火宮中五色添長綫旭日曈曈上瑤殿

十二月

匝地凍雲飛不起翡翠寒欺合歡被何人吹律待春陽三百六旬今復始

閏月

桃之都三足烏三年烏生三十雛東方燭龍夜回車气朔推遷盈復虛緹室重吹鳳凰琯雌雄十二春聲暖

斗南老人集卷二

欽定四庫全書

斗南老人集卷三

明胡奎撰

五言律詩

埀虹亭晚泊

泊舟埀虹亭水气秋冥冥泛濫露浮白依防天倒靑鐘聲臨水度漁唱隔林聽賴得知心友因傾雙玉缾

池上

池上坐來久風荷雜雨聲林虛容鳥度水動見魚行意愜理無忤神閒薴亦淸裵回不知晚有待月華生

秋日喜雨

驚雷初動地甘雨最知時石有交飛燕田無再坼稻花齊覆水荷葉亂翻池早賽雞豚社秋成信有期

秋後三日得雨

立秋三日後好雨應時來豈但農心悅頻消旱魃災風雷生白晝河漢洗黃埃擬撰丰年頌慙無冠世才

登大悲閣

日照紺園秋登臨閣上頭云隨飛鳥沒天入大江流華蓋瞻雙閣金沙見十洲龍王宮裏月夜夜白蓮浮

過揚子江

雨過大江秋蒼茫一葉舟鄕心隨去鳥旅夢學眠鷗水與天同色云兼月共流誰家歌楚調令我不勝愁

出揚子江

出江風力便買紙賽龍君篷響渾疑雨帆髙不礙云地維從古險天塹此中分漸近金山寺疏鐘水上聞

春日東園卽事

旭日上林扉餘寒入薴衣傍闌移芍藥編竹引薔薇野興同誰領閒身與世違多情雙燕子重覓故巢歸

東園雨晴卽事

兼旬積雨聲旭日弄初晴花上野禽語竹間萱艸生煮茶尋活火臨水濯煩纓門巷無車轍陶然少俗情

移芍藥

去冬移芍藥日日待花開屈指到三月傍闌看幾回露花滋繭栗春色滿池臺不學魏家紫兒孫無地栽

挽郭子振

閣淚彊裁詩臨風詠白圭憑棺猶有僕屬纊竟無兒只道歸全璧安知夢一炊我來松樹下哭到月明時

挽曲江友人

羅剎江邊賦慈恩塔上名杏園春寂寞槐國夢分明酒進桮畱影詩傳畫有聲哲人今已矣無復見升平

送百戶徐叔之甘州

烏啼城上頭白髮夢甘州自是勞行役非關好逺逰邊云隨雁落河水帯冰流萬里無烽燧功歸定逺侯

送人歸黃巖

黃山髙徴士白首解窮經里巷聞誦兒童識姓名蕓山气暝竹簟水紋淸更有佳孫子芝田產玉英

送人還越

閒居多種竹開徑接羊求老去便孤嘯詩來遣百憂鵞羣翻墨沼兔頴滌冰甌毎有登臨興憑闌望越州

題畫

小雨落桐英羣峯出晚晴樹藏茅屋小溪漲野橋平童去因沽酒船回不到城此中眞可隱亦足慰吾生

春思

脈脈動春思臨鸞畫眉喚人閒鬭艸分子共敲棋舞倦羅衫重歌長玉漏遲纎腰如弱栁渾不似當時

食新鮓

海鱭出銀濤長於金錯刀未書裹鮓帖先壓眞珠槽一笑出奇味數桮慚老饕醉歸詩有興坐剪燭花髙

寄震龍門和尙

最憶龍門老髙情似逺公胸藏千畝竹手植萬株松林晚牀畱虎谿涼盋引龍關須一扣莫遣白雲封安平池子上不到十餘年石老三生夢茶枯一味禪澗泉通屋下山雨落尊前我亦除煩惱還來了勝緣山臨此地平不攺舊時靑雙塔雲中見孤鐘雨外聽苔深松有甲筍長竹添丁料得無多事觀心卽是經

送云季昭

夫子才名重丹山出鳳毛九年三閏月千載一蟠桃閶闔靑雲近蓬萊紫气髙單羅秋水色裁作上官袍

挽友人妻李氏

結褵從少艾屬纊在今朝寶月空鸞鏡銀河斷鵲橋湘靈安可弔楚些若爲招閒卻黃金剪誰縫白薴袍

送陳知縣之建昌

三年登太學一日宰南康白鴈連淮逺靑山入楚長燈前慈母綫花下故人觴儻有南來使因風寄數行

秋夜懷友

朗月生瑤浦流云度絳河防涼通海气淸落空歌過鴈分明見飛螢卽漸多有懷人不至孤影倚松蘿

冬夜有懷

柴門掩晴雪戶外無俗駕悠悠懷故人寂寂坐終夜凍雲歸逺浦朗月生虛榭古意寄冰何由共淸話

挽一臂和尙

山頂白雲層重來不見僧人多収舍利誰與續傳燈謾說三番咒徒聞最上乘裵回雙樹下何處覓南能幽棲二十年足不到山前麈尾風生海軍持月浸泉字畱懷素艸社防逺公蓮無復論三昧惟應上五天

舟中懷友人

白頭人已老同約不同遊寒食他鄕酒春波各自舟見燈思越語聞櫓待吳謳安得須叟見令人防百憂夜泊長江上何人笑語同月依臨浦樹云逐渡江風短發明燈下浮生大夢中卻憐河漢水咫尺不相通

舟中

舟行一水間同泊大江灣白見初生月靑憐已過山有家形老夢無酒慰愁顏仰覩雲霄上冥鴻不可攀

過小姑

靈峯倚穹古殿繐帷冷雲霞冠陽岡雷電蓄陰嶺憑髙鬼神防直下魚龍靜王事有嚴程無由登絕頂

美妾換馬

掩淚整花鈿當階卸錦韉徒誇珠絡臂不及玉連錢一笑千金直長鳴萬里天明妃靑塜艸遺恨寄嬋娟

題張眞人畫

生絹才一幅云是上淸來過雨晴猶濕歸云晚不開神龍回洞府老鶴識樓臺擬著芒鞋去躋攀紫翠堆

初夏

快雨知春盡鳴禽覺夏初日髙槐影直風細竹聲疏簾靜惟畱燕池淸足養魚閒居無雜事防檢篋中書

送馬公肅之潁川

讀禮三年後張帆十月初千金司馬賦八法右軍書逺道無來使空山有故廬持竿東海上只釣北來魚

題永思堂

愛日情無已終天志可哀毎於堂上見多是夢中來冰鯉空朝饌寒烏靜夜臺十年餘手澤不敢向人開

送崇徳縣簿之京

谿明秋水涼百丈出回塘帆影衝南斗鐘聲別上方三年傳美譽千里沐淸光想見回艫日靑袍雨露香

春山煙雨

春雨不作泥春林布谷啼山頭煙羃樹谿上水平堤翳翳巖花重蕭蕭澗竹低平明看野色騎馬過湖西

舟中積雨

一雨復一雨渡江重渡江風雷自動蕩水石相衝撞月影忽墮地雨聲猶在閒愁千萬斛安得酒盈缸

舟次番湖風順雨晴柬同舟李紀善

潮落大江開春流碧似苔沙明分島嶼山逺出樓臺白日千防過靑天一鳥來同舟李供奉眞有濟川才

題靑山讀書圖

咫尺出林下翛然一艸亭雲歸天姥白山落鏡湖靑月色當見秋聲隔樹聽柁樓如有約來寫換鵝經

城東獲野鹿

城東四月交野鹿走林本是歸靈囿何因出近郊生無靑澗飲死有白茅包猨鶴同驚怨失故巢五言排律

五月一日千秋節

鳯歷紀初元龍飛禦九天賢王開大國宗社鎭長年東井回羲馭南風入舜階蓂晴散雨宮樹曉凝煙樂奏彤庭上班齊紫殿前鳴珂穿栁過淸漏隔花傳律應蕤賔節星當翼軫躔菖蒲浮玉醴葵萼

照瓊筵自媿龍鐘老叨陪雁序聯願言安社稷餘慶福綿綿

送褚項民之京

閶闔靑天上蓬萊紫气中六符隨斗轉一水與天通子抱才華去人稱翰墨工按圖眞得駿戱技匪雕虫接河南逺羣超冀北空壺分官酒碧衣映苑花紅歳月淹行李江湖念轉篷蹔辭金馬直歸拜白頭翁祿養嗟何及交情恨莫窮兒心徒耿耿王事且匆匆解防潮初起停桮曲未終秋聲今夕共月色異鄕同伐木歌鳴鳥揮送去鴻閒辟螙艸池冷換鵝籠愼勿誇燕石須令得楚弓詩成何限恨吟徧木犀風

送云季昭

有美云夫子河間好弟兄多才諳世事一見遂交情奇論諸生服雄談四座驚夜吟催燭換晨講候鐘鳴鑿井思泉及爲山待簣成圖探河馬祕書贊洛靈禮重春秋祀名髙月旦評歷經三閏月天轉九周星逺近皆知化西南喜得朋廣文延鄭老同捨識袁宏春郭花邊酒秋雨外鐙字臨懷素艸詩寄剡溪藤蹋月多尋友看云或訪僧襟期恆坦坦履踐必兢兢相見嗟何晚先生自此升治安須賈授業望陽城祖道歌初發炎天暑尙蒸片防懸碧落鬥酒醉金陵阿閣思巢鳯天池擬化鵬壯懷今若此離思祗難勝晝漏趨靑瑣秋河近玉繩榜看題後墨壺出賜來冰太乙珠聨緯蓬萊翠作層河淸還獻頌旭日在觚稜

患眼偶述

幽居气鬰蒸病眼偶相仍翳翳如迷霧熒熒若亂星無愁眵滿睫不泣淚交膺晨起羞看日宵眠怕見燈金篦那可刮銀海若爲澄爽憶銅盤露寒思玉井冰但令心似水寧望酒如澠歡伯從今斷仙方信莫慿披襟從放浪防髮任鬅鬙白葛巾休裹烏皮幾暫憑坐須臨水竹行必倚山藤卽遣三尸去非闗五色瞢宗之元自白阮籍本來靑才匪張司業詩慚杜少陵揮毫聊自慰持以謝良朋

擬呈無爲眞人二十韻

上界金爲闕蓬萊玉作城日行黃道正星列泰階平堯帝尊巢父軒皇候廣成眞符傳世久公衮賜衣榮屢遣皇華使遙迎碧落卿竹宮祠太乙桂殿禮通明班出三臺立身先百辟行瑯函宣蕋笈瓊醴進霞觥河應千年潤嵩呼萬歳聲飊車回絳節霜匣祕蒼精鳬墜雲中舄鸞吹月下笙山林皆動色猨鳥亦知名枸杞山籬晚芙蓉野岸晴極知詩有思誰謂道無情艸聖超懷素傳家過伯英書籖森戢戢琴石立庚庚梵气開三景風被八紘鴻猷資化育鯨海望澄淸曼倩偸桃者安期采藥生金丹如可賜凡骨灑然輕

柬知縣陳善方

有美東曹彥科名四海傳長身片玉立髙論大河懸慷慨千人俊驅馳萬里天賀蘭西入夏渤海北通燕劍拂邊霜重弓開壠月圓文章韜虎豹羽翮鎩鷹鸇太華云隨袂長城雪擁韉黃河秋汨汨黒水夜濺濺旅夢雙胡蝶鄕心五杜鵑倦彈賔館鋏饑囓漢臣氊寒谷空吹律焦桐忽斷淚幹慈母綫囊澁水衡錢遂感王門召惟應國士憐所防稽古力幸免枕戈眠講殿陳韜略經帷侍簡編名從西域播詩到外夷傳天地重開辟人材肯棄捐詞林翔鸑鷟學海起蜿蜒飛動關元气涵濡及逺邊靑雲瞻象魏紫气應龍泉士論爭推擇王言益勉防龍香濡露頴風藻濕云牋杕杜勞還役蒲萄賜別筵玉關歸定逺銀漢送張騫君命不俟駕祖生先著鞭我知淸白吏人迓孝亷船大藥丹初就盤根節愈堅郎星吳分野宦轍漢山川蘭秀仍藏谷珠明必媚淵有家供滫瀡無夢屬櫜鞬潘縣花無數莊椿壽八千炙分黃雀美鱠切白魚鮮忠孝原如此升沈合自然錦衣行白晝采服稱華年下榻懷徐孺銜桮笑鄭防羣黎勞撫字多士荷陶甄暑雨淸炎瘴秋禾滿大田紅収鸚鵡粒靑鷓鴣煙自笑雷鳴缶深慙雪滿顚續貂吾豈敢聊以致拳拳

上虞太守

有美金閨彥才名海內多古稱淸白吏今尙孝防科日照黃金節風鳴白玉珂歌傳魯頌書法擅虞戈燕寢嚴兵衛賔筵設禮羅淸尊開北海烏舫載東坡欲拜車塵下其如鶴髮何未隨童子馬先辱右軍鵝學比雷鳴缶文慙鳯擲梭願公施化雨畱意育菁莪

雲門樂

八風開槖籥一气運鴻蒙黃屋尊堯徳圭錫禹功干羽三苖格車書萬國同醴泉從地出甘澤與天通電繞星樞北春回壽域中雲門齊奏曲彤管紀時雍

明月篇

湛湛復盈盈當秋徹夜淸直疑天有塹卻訝水無聲隱約箕邊起依微斗外橫气浮華蓋動光映泰階平東去遙通海西流澹掛城擬乘蓮一葉萬里溯空明

聖壽無疆詞

至徳乾坤大重華日月光羅圖今有兆寶歷永無疆瑞鳯來丹穴神芝防玉房九重春蕩蕩萬國海茫茫圃安期棗瑤池阿母觴小臣歌盛世何幸際明良

太平樂

玉帛來王防山河拱帝京日行王道正星列泰階平人醉笙歌地山圍錦繡城宮花畱舞燕禦栁著啼鶯蠻獠全歸化羌胡已罷兵願言封禪稿虎拜頌河淸

樂未央

天臨丹鳯闕日上翠云裘社稷安如堵君王百不憂防鳴宮掖曙雞唱禁城秋白玉裝車軸黃金絡馬頭鈞天聆廣樂丹扆儼埀旒此樂眞無極洪恩被九州

朝宗引

海郡同歌舞神人共贊堯有天皆入貢無地不來朝玉燭調元气璇璣運斗杓六龍髙扈駕五鳯夾吹簫瑞應淸河頌歡騰撃壤謡翔南聲教逺干羽格三苖

百獸舞

飛動關元气音聲感至和石當蘷擊拊琴協舜賡歌海內文麟出朝端振鷺多蹌蹌隨列仗肅肅動鳴珂圃生朱艸丹山產玉禾萬方無一事多士集鑾坡

沐恩波

防鳯銜圖日金雞放赦時恩波寛似海天語出如絲雨露埀丹扆風雲防玉墀沾濡涵宇宙渙汗被華夷金鏡千秋錄瑤池萬壽巵朝陽有靈鵲長占上林枝

蒼龍闕

鴻龍排絳闕象魏辟金扉太乙昭黃道勾陳直紫微蜿蜒扶日上夭矯挾雲飛望拜千官集柔懷萬國歸春班隨仗入午漏隔花稀願奏虞廷樂長瞻黼黻衣

鳯凰城

旭日麗金城祥雲防玉京九重雙闕近五采百花明縹緲瞻飛蓋葳蕤見折旌瓊林生竹實粉蝶墜桐英阿閣思重見岐山待一鳴伶倫裁律呂九奏協天聲

何本先以天香茶見惠奉賦一首

金粟與金芽都収陸羽家候雷春采葉和月夜分花煗焙筠籠火涼敲玉臼砂比圭方不琢如璧瑩無瑕餅制龍團小書封白絹斜奇芬疑入麝古字學盤蛇淸可輕肌骨甘須沃齒牙喚醒蟾窟夢直欲佩飛霞

題雪齋

簌簌復翛翛寒齋坐寂寥瓦鳴知雜霰林重想封條白向虛中見聲從靜處消雞驚曙早廏馬覺寒驕送酒當檐舞隨風入戶飄埽門思往見猶恐碎瓊瑤

送僧遊補陀

上人飛錫處來去卽虛空金沙隨地湧碧海與天通凴髙惟鳥道直下是龍宮瀑飛寒澗雨松挾夜濤風度嶺三山鶴橫天萬里虹望中秋色逺浩气入無窮

題秋江別意圖送人之還南雄

在山泉水淸出山泉水渾三山通震澤九委派昆侖晚樹依城郭秋潮出海門張防臨月窟系防倚云根大庾黃梅嶺長亭緑酒尊風塵嗟逺道雨露荷深恩

送判府萬侯秩滿如京

漢運興黃祚眞人禦赤龍將軍雄武略槐裏建侯封奕世功何厚諸孫秀所鐘冥鴻翔大海秋隼立髙峯佐郡勞三載承恩入九重臨風何所贈江上采芙蓉

賦僧言補陀

僧言海上來曽上妙髙臺瑞相天浮月潮音地殷雷沙如金粟布山似碧蓮開雨帯龍鮏過云隨鶴影回幽探還得寶徑渡不須桮我有登臨興南遊識善財

送鐘孟振服滿之京

宣城禢太守相見內門前爲問洪都士言登孝子船張防當五月讀禮又三年梅子經旬雨蓬萊咫尺天賢哉鐘子耳寂甚伯牙自嘆初傾蓋那堪在別筵靑雲從此去丹鳯覩爭先出餞慙衰老題詩在燭邊

呈卞博士

華頂仙人宅瀛洲學士家乾坤鐘間气江海抱淸華禮樂稽三代文章擅五車泰山髙莫極滄海浩無涯夜視明光艸朝看上苑花九霞分內醖八餅試春茶職掌絲綸重恩承雨露嘉調髙知寡和言大實非誇自笑鹽車眞如坎井鼃防須逢伯樂振鬛向風沙

送歳貢生酆叔宏

聖代開文運春官選俊英時當王正月歳貢魯諸生辛苦三冬學扶搖萬里程懷才期大用努力在玆行閶闔彤雲曉蓬萊快雪晴掖梧多集鳯宮栁早聞鶯好寄龍河信須題鴈塔名子今遊太學師必見陽城良璞無三獻洪鐘待一鳴相知如見問煩道別來情

題長江雪霽圖

雪壓秦山白雲橫隴樹黃二儀分上下一水入滄茫勢接龍門逺寒通鳥道長石猶含凍色林未動晨光歷歷槎頭釣蕭蕭馬上郎若非韓吏部定是孟襄陽漢水魚偏美郫筒酒正香何當淩汗漫萬里共翺翔

題張氏家譜爲硤川張嗣成賦

彼美畱侯裔傳芳直到今千年遺譜在萬水一源深剖石方知玉淘沙始見金簪纓聯世冑閥閱冠儒林吳郡名猶著車谿迹可尋幽光仍耿耿流景自駸駸霜露孤猨淚乾坤寸艸心紫薇山下路佳气郁森森

七言律詩

望紫金山

萬年佳气擁蟠龍秀防神京第一峯五色雲中金翡翠九重天上玉芙蓉幸陪周士歌丰鎬敢效封人祝華嵩明旦聞雞趨鳯闕丹霞承日色曈曨

三月二日侍燕

春明侍燕三公府正是龍飛第一年內膳八珍分翠釡上尊九醖出瓊筵簫韶樂奏祥雲外葵藿心馳化日邊白首承防何以報願言宗社福緜緜

三月二日陛辭欽防賜賚

賢王開國大江西侍從朝辭白玉墀曙色飛回雙闕鳯春聲唱徹五門雞煙霏縹緲凝丹扆天語從容降紫泥慚愧防臣防賜賚姓名親向禦前題

扈王駕出都城

三月三日天宇晴千官扈從出瑤京桃花水動黃龍舫栁絮風揚翠羽旌寶歷萬年宗社固金城百雉瘴塵淸白頭奔走慙何后載筆題詩紀逺行

從祀南郊次韻

從官鵠立不知寒先敕飛廉掃玉壇星拱帝居云澹蕩日賔暘谷雨闌珊禮嚴郊祀天人格恩及臣鄰逺近歡最羨能詩陳奉祀龍旗影裏簉朝班

次韻觀駕入洪武門

遙望觚稜曙色明浮空禦气滿金城象輿前導臨雙闕鳯蓋中居集五兵廣樂鈞天云外奏靈旗太乙日邊行玆晨飲福頒春宴百郡同霑雨露榮

登玉皇閣

玉女開關掃白雲非煙非霧結絪緼蓬萊晴擁金銀气閶闔晨朝黼黻文歷歷白楡天上見珊珊瓊佩日邊聞空歌一曲無人和驚起松頭鸛鶴羣

賜胙次何尹韻

九天日月繪旂常冠蓋如雲擁帝鄕價重黃金求駿馬盤行白玉賜羔羊宮壺敕許千官祿朝佩恩霑兩袖香禮樂光華今復見載歌雅頌美成康

又用賜胙韻喜何尹還邑

杜陵行處非防常朝回日醉蓬萊鄕也知揚州跨一鶴絕勝仙家騎五羊雪消江水暮帆健花發驛亭春酒香歸來滿縣種桃李長與野人歌歳康

送尙書貢先生入閩

敬亭山下秋雲飛錢唐江頭風露微三更南斗海底出八月白鴻天際歸椰子防榔南去逺茘枝龍眼北來稀明年漕運歸來日好爲君王補衮衣

雪中玉堂夜直次黃淸老韻

銀河剪水漸霏微供奉承恩直禁闈琪樹有花春不老玉堂無月夜生輝寒催光祿分官酒煗覺歸春入賜衣鈴索聲沈宮漏靜巴歌誰共和金徽

題上淸眞人送貴谿縣尹詩卷

上淸之宮仙所都此邦曽剖使君符種來棠樹勿剪伐別去桃花還有無碧落空歌龍作篆丹山文采鳯銜圖何當更換金丹祕長使藏身白玉壺

送進士防試之京

十載螢不憚勞少年文雅渉風騷已聞蟾窟分丹桂又向龍門釣六鼇一片布帆天上近九重金闕日邊髙文場戰罷承防日更賦新詩奪錦袍

送兪員外歸省如京

積雪擁門三尺餘好春來自玉階除郎官近拜回鸞誥父老爭迎駟馬車生菜翠盤朝具饌髙花紅燭夜看書出門便是云泥隔日日江頭候鯉魚

禱雨有感

天壇昨夜秋如水袖裏靑蛇作電飛海水立時風乍起畢星臨處月初離仙人誰挾飛霞佩太守還題喜雨詩不用胡麻炊作飯大田有粟可充饑

海上炎氛十丈紅仙人曾此有神功云隨鸞鶴飛丹篆雨挾蛟龍出貝宮星漢水流天上下稻畦香動南東白頭野老歌仁恵擊壤淸時祝歳丰

題蘇武牧羊圖

十九年中仗節旄祁連山下夢勞勞一行書寄邊鴻逺萬里心懸漢月髙沙磧塵隨歸日騎河梁淚灑別時袍畫中偶識麒麐像忍見秋霜防鬢毛

和張貞居寄倪雲林韻

昔聞公孫渾脫舞今見書法有張顚君能髙歌白雲調我欲笑拍洪崖肩玉笙皓鶴久無信靑李來禽眞可憐洞庭春水碧於酒細雨緑蓑須放船

題大悲閣

寶閣淩空十丈髙倚闌南望際鯨濤天花防處皆金地海月生時見玉毫夜气澄淸龍在窟秋聲蕭爽鶴鳴臯丹梯咫尺諸天近香霧霏霏濕薴袍

壽張河泊

三山紫翠壓金鼇琪樹英英長鳯毛正月江南春意早明河天上使星髙王喬應下雙飛舄方朔曾偸兩度桃醉把流霞喚鸚防風吹花气滿宮袍

春日卽事

艸堂長日無車馬雨後空階長緑苔已見梅花當戶放更移藼艸近栽引雛沙燕時髙下作伴江鷗自往來物色於人俱適意詩篇吟罷共誰裁

鏡中梅

日上綺啼翠禽臨鸞防額曉寒侵一自照春風面百鏈方知鐵石心白玉臺前憐影瘦黃金礦內覺情深錦囊収拾餘音去月落空閨何處防

滴翠軒

武隆山下望晴暉嵐气蒙蒙翠欲飛龍帯晚雲歸夜榻鶴翻朝露濕秋衣石窪承澑泠泠防水樂懸崖防防稀恰似匡廬招五老屏風九疊防霏微

遊葆眞觀

百尺飛樓接帝靑非煙非霧入冥冥雲間雞唱朝迎日海底蛟眠夜見星函谷有關瞻紫气蓬萊無地問丹經道人肉重不騎鶴一曲空歌醉復醒

黃鶴一去不復返紫陽有孫能學仙蓬萊如隔三千里萍水相望四十年煉就大丹金作鼎種來靈艸玉爲田無端四月枇杷雨不共靑鐙一醉眠

蓬萊東畔是仙家旭日蒼涼絢紫霞門外黃塵皆海水間靑鳥識桃花閒防墨沼來題竹擬借丹鑪學鏈砂千歳安期吾有約他年同喫棗如

苦熱

溽暑經旬出門風亭水榭亦昏昏徒聞露下黃姑渚漫想冰生玉女盆筠簟不教眠得穩蔗漿猶覺飲來溫故人病起應相憶何日從容共晚尊

寄樞上人

上人年少解言詩應是前身本姓支多病養成丘壑志學書臨得廟堂碑蘿翳翳云封屋繭紙重重墨滿池想得山中三日雨煮茶煙起落花時

次韻

黃花翠竹帯淸谿方外詩名恵逺齊鐵鉢夜分鯨海月袈裟晴污燕巢泥三生石上今重見百丈頭擬共躋聞道禦前宣教防天花如雨防龍墀

支許論詩已有年還同食蜜味中邊題名正喜芭蕉冩入定從教薜茘纒暮雨疏鐘髙閣外秋云短錫故山前相過只說無生話似覺浮生絕世緣

柬直方居士

髯翁經夏稀相見絕愛淸容似我兄好采紫芝娛晚景更栽紅杏待春耕長安女子應知姓廬阜仙人早得名從此艸堂三日雨相過莫厭緑苔生

自笑讀書長閉戶毎逢淸友卽同遊柴門可是妨人掃鬥酒還能與婦謀任爾雨晴來看竹從渠雪夜竟回舟風流此意誰能識賴有忘機海上鷗

墨池昨夜水生波換得山陰道士鵞蓋世文章今有幾傳家書譜已無多休糧服得霞千片握髮盤成雪兩螺擬借白雲分半榻醒時言笑醉時歌

鶴背東來不待招云裳霞佩思飄飄語言已覺無煙火襟度還能振泬寥近海玉樓天不逺當階珠樹雪初銷此中別有箕山趣莫爲風聲卽棄瓢

采蓮女

小小蘭舟櫂晚涼雙雙新浴錦鴛鴦舞回葉底春無力笑入花間水亦香妾恨恰如蓮菂苦郎情應佀藕絲長娉婷卻笑東家女換得明珠論斗量

鞵山

一葉靑蓮墮碧波美人不見柰愁何天邊有月羞弓樣水底無塵污襪羅五老著來雲气濕小姑行處露花多足音未許人間識蹴蹋風濤幾度過

曽憶蘭舟問二姑何年只履墮晴湖滿江波浪流不去小龍女兒穿得無只許足音聞谷口不教蹤迹混泥途至今想見淩波襪隔水盈盈不受呼

送徐千戶之甘州

春寒初試越羅袍不惜千餘買寶刀馬援槖中無薏苡張騫槎上有蒲萄昆侖西去黃河逺函谷東來紫气髙何事相逢又相別隴云邊月夢勞勞

春日東園卽事

小園今日春意動風目正東來艸堂萱艸漸抽書帶綠栁條都酸麯塵黃鳥聲近屋啼偏好雨防沾衣濕不妨穉子下階頻指防去年種竹已過墻

東園檢防舊生涯春色多情到我家谷雨前頭移菊本淸明時節看梨花但求北郭多収秫何待東門更種今夜月明吹玉苗笑呼兒女進流霞

寄東岡賈徴君

三月三日雨晴初東望東岡無鯉魚杜陵愛酒自多債太傳治安還有書洛中牡丹少閒地江上燕子識吾廬木蘭丹擢桃花水頗怪近來蹤迹珠

東園春日

檢防小園無別事淸晨汲水自澆花薔薇碧引風前蔓芍藥紅抽雨後芽可是野情忘世故正緣春色屬詩家山僧野老時相遇分送菩提寺裏茶

寄硤山人

碣石巖前有隱君艸堂分得半間云兩湖月色當窓見萬壑秋聲隔樹聞墨沼寒通丹井水銀暗防紫苔紋此身迥出煙霞表長倚靑霄防鶴羣

除夕憶京中小弟

明朝嵗事又更新應簉鵷行拜紫宸鳷鵲觀前還見雪脊令原上況逢春花占蠟炬憐今夕酒進屠蘇少一人池艸夢中深念汝寄來詩句莫辭頻

雙孔笛

混沌誰分濁與淸鑿開空翠太分明有聲本自無聲出二气還從一气生碧海水寒龍並語瑤臺月白鳯諧鳴依稀黃鶴樓中聽吹落梅花雪滿城

過貢祕書墓

只今學士總奔波不似先生葬薜蘿眼見蓬萊成海水身騎箕尾上星河開元供奉江南少天祿詞臣地下多回首敬亭秋色逺山靑雲白柰愁何

西翠樓爲郭醫作

北郭仙人十二樓好山多在屋西頭涼陰晚送前雨爽气朝迎笏外秋翡翠半簾分太華鳯凰雙琯下昆丘安期定有如棗我欲相尋海上游

挽髙處士

阿翁手種春松樹預卜佳城已十年將老便尋身後計有兒能守墓傍田晚涼就竹安茶具春水當花放酒船如此風流今絕少一回西望一澘然

憶昨相尋髙處士回舟醉蹋蕅花風三年別夢來谿上一个閒身在墓中故老只今俱寂寞浮生方信是虛空哀歌冩罷緘雙淚秋葉離離夕照紅

失鶴

仙人騏誰能馭鏈得丹砂頂漸紅不見將軍來射石卻瞠童子慣開籠夢閒一曲滄洲月聲斷三山碧落風從此竹林無伴侶洞簫吹徹防云空

賦恵山泉送張徴君之無錫

往年曽識恵山人遺我靈泉一味眞水品評來稱第一茶經著就已千春也知陸羽曽分汲信有梁鴻共卜鄰此去茅齋休煮雪山缾還許寄來頻

題倪元鎭畫

往年曽訪天隨子煙樹微茫過太湖雪色寒鱸臨水買翠毛春鳥隔林呼只今圖畫渾相似如此家山住得無皎皎白駒空谷裏令人搔首憶潛夫

立春雨

今朝占得正東風春在江南好雨中六琯气從溫室候八方云與泰山通調和艸色相將緑沾灑花枝取次紅茅舎一瓢生菜酒自題春帖紀年丰

過吳江

江上涼生白薴袍荻花楓葉晚蕭騷長虹飲澗天在水怒雷劈山風送濤地勢混茫通九澤風流今古屬二豪収防暫向楓灣泊喚索吳姫壓小槽

第四橋頭夕照紅収防買紙謝龍公酒從今夜賖明月船待來朝借順風樹色蒼茫晴雨外江光明防有無中今來古往東流水無限閒情逐去鴻

和友人韻

西望東岡首重回菩提山在白雲堆烏衣燕去無華屋碧眼僧來有刼灰往事茫茫何足較流年衮衮莫相催梨花又過淸明節載酒無由得蹔陪

和黃應奉巧夕書懷

涼云如練坐來収此夜家家望女牛列宿總隨天北轉明河不共海東流銅龍漏轉三更月白鴈聲傳兩地秋笑卜蛛絲慿逺信有人相憶鳯凰樓

夜坐翫月

紫薇花滿月團團今夜三更最好看碧海飛來銀作闕靑雲髙處玉爲盤蛟龍應有含珠淚兔臼寜無換骨丹獨據胡牀吹短笛薴袍風露不勝寒

江上

三湘南去別情多不唱吳歌唱楚歌夜雨滴幹斑竹淚春風吹老白蘋波瑤琴誰和巴人曲錦字空勞織女梭卻喜沅陵酒價賤愁來猶得遣詩魔

九日和應先生韻

白髮秋深莫浪悲有酒且醉髙陽池百年知幾從古少一日不見令人思醉來子細看萸佩興劇風流歌柘枝洪範橋西浣花老得錢相覓肯教遲

悼斷臂禪師

禪機山頭一臂禪幽居長在白雲邊已超世网三千刧不出山門二十年壊衲朝陽松下石春茶活火竹根泉法身畢竟無來去只履還應到五天

遊雞鳴寺

夜半雞鳴海日紅慿虛湧出梵王宮紺園樹色朝含雨寶塔鈴聲晝撼風飛錫神僧西域至防花天女上方通曽聞翠輦登臨處禦墨畱題紫翠中

送杜道之防陽

西閣餘寒入毳袍一尊送別思勞勞路逢寒食花偏好船壓春江水正髙漢女隄邊歌芍藥習家池上醉蒲萄谷城令尹如相問爲說劉郎又種桃

寄宋紀善

錦裏先生兩鬢絲曳裾天府際昌時經筵虎豹分重席墨沼龍蛇見大旗白雪久傳梁苑賦淸朝新覩漢官儀揮賴有知音在欲把黃金鑄子期

和賈徴君韻

不見故人今半年寄我好詩情緒牽朱泠泠有古調玉樹濯濯當春妍前身可是韓京兆此地曽逢賈浪仙夢繞鐘聲寺前月推敲兩字至今傳

憶昨放舟相見時系防宅前楊栁絲別來晴雲碧冉冉看過秋葉紅離離茶煎雪水同誰喫書到柴門有夢知晴日半初睡起水仙花畔和君詩

想見南日上時硬黃繭紙冩烏絲兔敲玉臼丹應就蛇避金尊影已離司馬時多文字渇伯休誰遣姓名知流年又及春盤菜一度停雲一賦詩

次郭先生韻

南郭先生久不來艸堂日日向南開筍已長成髙過竹花都狼籍半爲苔渴心誰慰病司馬詩債先償麯秀才聞道放舟苕水上看山自倒白螺桮

次復柬先生紀行之什

丹鳳銜圖振羽儀六龍扶馭躍天池紫垣月轉通明殿黃道星環太乙旗寶鼎香煙穿栁細金壺漏防出花遲相如詞賦眞無敵行見成都駟馬馳

淸朝文軌萬方同人在金甌覆槖中五色絲綸頒鳯闕千年珠貝出龍宮碧桃紅杏當霄見若木榑桑與海通寄謝紫薇山下客窮經愼勿嘆頭童

未明司鑰啟晨閽冠蓋如雲謁九門百谷水歸東海大八方星拱北辰尊雞鳴紫禁宮花合馬度金河禦栁繁此日儒冠防錫賚白頭歌詠荷洪防

晨興七寶山有作

晨起登髙望八荒金霞承日上榑桑潮頭白處騰蛟鱷天目靑來舞鳯凰萬井人家煙漠漠諸天覺路海茫茫長齋繡佛心如水消得梅花昨夜霜

題瞻云圖

望望髙云不可攀鄕心都在畫圖間門前白處皆苕水屋上靑來是弁山食祿正思三釡養買舟未省幾時還狄公勲業遺千載莫待馮唐鬢髮斑

送楊判簿攷績如京

我識關西好子孫河源九派出昆侖半生華髮頻看鏡秋夜黃金不到門一曲離歌心事逺三年政績口碑存無端又向明朝別手把茱茰泛緑尊

送黃將軍分鎭臺城

夜半雞鳴海日晴將軍東指亞夫營山臨華頂天逾近星應臺垣地最靈總道張騫曽泛海況逢黃石共談兵冬來若有長安使只寄黃精與茯苓

海昌八詠

海門洪濤

一花初起白龍堆萬騎長驅石壁開碧海有山都是雪靑天無雨只聞雷秋髙鴻鵠排云去夜靜蛟龍出穴來借問乘槎向何處五云咫尺是蓬萊

五祠古檜

靈祠雙檜鬰防蔥秀色渾如在魯東竽半空來鳯吹波濤中夜撼蛟宮碧雲團蓋天門近翠霧當日觀通防有神明扶正直奇材眞與棟梁同

紫峽秋云

兩峽亭亭拱翠微白雲漠漠澹秋暉飛騰碧落從龍去防綴靑松待鶴歸夜度鐘聲來梵閣朝浮嵐气濕僧衣防須化作商家雨可是無心出岫飛

顧況書臺

紫防之峯林壑幽顧況臺前曽一逰千年古寺白雲外一个長松丹井頭僧借繙經涼月夜童來掃葉夕陽秋明朝別後登臨處惟有書聲雜澗流

葛洪丹井

聞道仙人句漏令燒丹此地學長生林光毎防金銀气石髓猶含日月精仙藥九還爲白雪靈泉一勺勝金莖不須更借三山鶴便碾飊輪上玉京

安國禪燈

白頭僧說唐朝寺舍利猶存率堵波師子座空無所住犀牛扇破竟如何燈懸海月慈光近鐸振天風棾唄多最愛平原好孫子時來坐石看曼陀

張許雙廟

睢陽太守淸源令衮冕巍巍共一祠節重長淮堅守日功髙靈武中興時汗靑不冺忠臣傳太白長懸大將旗聖代春秋嚴祀典祠臣鵠立見光儀

虹橋夜月

渴虹飲澗不曽収化作飛梁臥碧流銀漢水分天上下白蓮花出海東頭鶴歸華表吹笙夜龍獻明珠解佩秋載酒長安三十里醉呼鸚鵡更停舟

寄峽川楊司徵

我愛關西好孫子紫微山水足遨遊千家樹色雙峯曉萬壑鐘聲六寺秋漁唱樵歌通檇李龍光劍气屬揚州老夫盡有登臨興載酒能來倚暮樓

立春

申年春自申時到萬物申申總向榮南畆已沾三日雨東皇能賜一朝晴歷頒夏正乾坤大斗指寅方海宇淸白髮野人瞻气象五云髙處泰階平

題玉繡毬花

蕋珠宮女夜回鸞一色流蘇玉作團琪樹想從天上見瓊花曽向月中看當場蹴起三春暮信手圍來二尺寛卻怪朝來萬蝴蝶隨風飛舞碧闌干

蕋珠宮女夜回鸞玉琢流蘇滿畫闌偏稱彩絲懸晝影錯教羅襪立春寒翠云欲墜風扶起粉蝶交飛雪作團卻笑美人驚墮馬瓊花不數廣陵看

遊峽山寺

山气英英結紫霞上方臺殿布金沙曽尋竺國俱胝石因識唐朝顧況家龍獻珠來天欲雨鶴隨丹去井無砂兩年不到題詩處想得枇杷又著花

枇杷著花當仲冬紫薇郎在紫薇峯一尊明月南湖櫂兩峽淸霜六寺鐘茶具入林還傍竹經臺坐石更看松此時何限登臨興滿抱風流屬賀公

雨後看山罨畫同揮毫不數米南宮半生丘壑藏來久一叚煙霞冩得工絕頂鳥飛空界外右肩僧袒夕陽中懸知意匠經營苦東望停雲思不窮

送富天源長老

二月雪消春水肥慧云上人明日歸杏花飛送官河櫂木蘭染成田相衣東海蛟龍長聽法南湖魚鳥靜忘機何時共話三生石坐聽鐘聲出翠微

題如舟齋

憑虛渾似倚蓬況有鱸魚酒滿缸月色半防經采石雨聲千里憶湘江闌干影外皆春水欵乃聲中是楚腔借問何人分席坐忘機惟譲白鷗雙

讀張外史詩

海內詩人久寂寥靜中披捲卽神交函關紫气長懷李句曲靑山本姓茅快雨送晴來竹下澹雲流月過林梢令威若返遼東鶴定擬雲松共結巢

遊東陳村

一灣晴緑轉谿蘋載酒誰家探好春此地久無看竹處他山猶有種桃人泥添燕子巢邊雨雪防梨花陌上塵安得移家同卜隱兒孫婚嫁學朱陳

病起

病起科頭傍藥防關關幽鳥語春寒看詩頓覺今朝健載酒能忘舊日懽苔受落花當戶外筍添新竹過檐端白龍渾上當年月曽泊扁舟看玉盤

賦石井送吳稅使還鄕

頭白烏啼井上桐桐花落盡夜來風愁見還鄕吳季子恨無縮地馬仙翁轆轤聲裏腸應斷天柱峯頭思不窮試把丹泉分一掬慈顏猶得駐春紅

挽趙子奇

春襟鬰鬰向誰開別後那知竟不回載酒長憐千里隔看花又少一人來論交有道嗟何及述徳無人更可哀畱得平生數行淚秋風灑向菊花桮

遊天禧寺

梵王宮在帝城南一錫秋飛入翠嵐出寺已過潮十八到京還近月初三祗園地布金沙滿香積廚分玉露甘若見黃花潭般若憑歸傳語老瞿曇

秋夕玩月

今夜秋髙月正中白蓮浮出海龍宮地臨圃三山近潮與銀河一水通白玉桮盛仙掌露黃金花防木犀風等閒飛步天壇上直欲慿淩萬丈虹

賦石蠏泉送僧遊南山

上人卓錫風篁嶺應看山中石蠏泉沙晚試聽蒲葉雨水涼況近菊花天暗通雪竇金膏滑淸漱云根玉髓堅寄語無腸好公子待余來候煮茶煙

久雨書事

三月積雨苦淙淙茶鼎燻鑪坐北墻花半庭渾是雪溝水一夜忽如江醉推愁去粗能解睡遣魔來不可降誰似閒居眞伴侶白鷗來往自雙雙

雨中答友人

春城雨腳宻復疏把釣欲訪東谿漁白酒尙能謀一醉靑泥政恐污長裾鵲鳴花塢來詩卷蝸上苔階學篆書寶鴨沈煙消永日此懷端合爲君攄

答謝友人

小東門外野人家昨夜靑鐙定結花一片碧雲空在望半規明月可能賖杖扶紫玉過眉瘦巾裹烏紗墊角斜明日更須來看竹山缾汲水自煎茶

盤餐麤糲笑貧家賴有東園繭栗花野水白鷗情自狎海天黃鵠志應賖直須放浪超形外更復畱連到日斜向晚期看洛神賦十三行畔坐分茶

寄賈彥徳

鳯凰岡頭多碧梧潁川之人安好無十年不寄一書札兩地相思今故吾淮云羃羃暮天逺楚水茫茫秋鴈孤想得臨池有佳趣軟黃繭紙冩官奴

挽愚丘老翁

十年不見愚丘老千里相望潁水頭掛劍荒涼吳樹晚封書斷絕楚鴻秋長沙不復歸宣室先友空懷記栁州一掬天涯數行淚臨風灑向大江流

和友人家字韻

陶令得錢付酒家杜陵有地只栽花古稱曠達誰能及人賣癡獃我得賖半醉半醒風韻在初三初四月鉤斜足音若許來空谷竹外彈琴竹裏茶

次顧友常見寄前韻

丹井西頭顧況家子規啼處落松花憐余抱疾煙霞久與子論交嵗月賖海燕雨深茅屋小江魚潮上石防斜有懷只許詩傳信相見惟應酒當茶

就韻賦林莊爲惟敬作

數椽茅屋譲西家屋裏琴書屋外花白酒且防彭澤醉靑山未許輞川賖鷗邊雨舫春潮急牛背煙蓑夕照斜擬約班荊同話舊蒸梨炊黍坐分茶

出東郭訪賈惟敬不遇用韻

出郭行防野老家桑條生葚楝生花別來似有三秋隔到此曽無二里賖白鳥隨人頻往返黃茅蓋屋半欹斜遙知去汲烏龍井細歠菩提寺裏茶

讀張蛻庵先生詩集用韻

仙翁委蛻太淸家彤管長畱五色花詩到黍離風已變鶴歸華表夢應賖泠泠淸廟聲古濯濯銅盤露腳斜讀罷令人淸徹骨底須學士鳯團茶

賈先生以燻香見恵用韻

甲煎分恵及詩家芳烈渾如百和花雲母石頭燻得薄麻姑書尾寄來賖雨煗逼琴燥風榻晴看篆縷斜一日所須消一餅從教白絹莫封茶

送友人之丹丘

存心堂上丹丘老笑語煙霞自不凡洗藥毎臨靑玉澗讀書長傍白雲巖南州冠冕稱髙士大阮文章重阿咸安得麻姑借一鶴時令過海送詩緘

次觶上人韻

上人白毫應壽昌寄來艸聖逼鐘王蓮花漏防禪心靜蕉葉雨聲詩夢長出海神龍還問法上堂侍者慣燒香南州八月尙煩熱渴想一杯甘露涼

拜祖師墓和韻

木桮東渡海門濤鳴鶴翩翩在九臯舍利夜光童子塔袈裟秋影祖師袍三生石在因緣舊兩峽山來气勢髙今古一鐙傳不盡白雲飛處夢勞勞

東園晚興

平頭奴子揮紈扇一餉微涼坐晚晴歸鳥界天疏復宻殘虹交日斷猶明莎雞欲向階前語螢火多從井畔生月下癡兒閒弄影不知風露已三更

送何尹男從戎

白頭水部在戎行榮辱升沈得此郎萬里蒼黃問家室三年辛苦寄衣裳暮投野店雞聲月朝度關河鴈背霜別去壯年須努力衛靑功業有輝光

觀海雨阻

五鼓旣作雞三鳴披衣起坐候朝晴無端東海秋潮信又作西夜雨聲紅想霞生暘谷樹靑憐山近越王城防須明日償髙興隨意防云稱野情

秋江聞雨

秋夜夜長雨復作虛閣蕭條詩夢淸蕉葉半敲漸宻燭花一寸落還生不愁屋漏無干處正喜年丰有頌聲問訊丹丘廣文老朝來病骨也須輕

寄友人

秋陰閣雨冪林梢野舫乘閒出逺郊井就烏龍評水品山尋白鶴借雲巢煮茶榻共髙僧坐問字門容弟子敲想得東家好淸事竹間松下具行庖

東裏先生眉最白南州髙士眼終靑蓬萊弱水三淸淺胡蝶莊周一夢醒今日好書封禪艸他年還築聘君亭看山樓外秋無際誰識天邊處士星

送人回余杭

小閣燻鑪防午煙論詩愛爾最淸妍夜燈三宿無他夢春水明朝各自船茶到山中分谷雨酒從地上品丹泉此行若過棲眞洞寄語仙翁葛稚川

謝惠桂花

金佛寺中金粟子黃金布地卽金沙兔公邀月來香國龍女淩風防寶花撚處從教迦葉笑寄來絕勝趙州茶老夫鼻觀根塵斷遮莫秋風到我家

送知縣陳仲信之建昌

太學儒生三載別建昌令尹九江行中流鵝鸛秋防健五色麒麟畫錦榮日照香鑪生曙色河翻瀑布落秋聲淸朝樂育菁莪意復見歌在武城

望海

元气洪蒙混太虛天吳簸蕩撼坤輿千年木石勞精衛百谷波流防尾閭月下明珠蛟女泣雲中飛觀羽人居秋風吹老珊瑚樹不見麻姑錦字書

寄何山人

白髮梁園能賦客近聞卜隱在林塘茶分陸羽評來水藥按桐君著後方雨雜澗聲通墨沼風吹花片落琴牀春來佳趣同誰領擬約詩人坐竹房

寄幽湖友人

幽湖之水淸且幽三十年前曽一遊山中伐木歌黃鳥海上忘機想白鷗別去襟期同契濶寄來書信莫沈浮白沙翠竹依然在擬櫂空明一鏡秋

寄髙徴士

金水河邊承詔日丹陽郭外買舟時還家咫尺無書問抱被尋常有夢知髙適平生孟諸野杜陵人日艸堂詩烏巾且漉黃花酒莫遣秋霜上鬂絲

寒食感懷

江栁絲絲防碧煙異鄕佳節思緜緜空梁燕子驚三月疏雨棃花又一年魯酒可消官舍冷宮袍初試越羅鮮栝山雲樹無多路空把閒情托杜鵑

挽大無外

上方鐘鼔寂無聲又報茶毗一个僧丈室不畱居士榻鄰房空施藥師鐙身離火宅三千刧手挽牛車第一乘淸夢定過湖上寺梅花月色澹如冰

挽沈孟云居士

我識東陽鶴髮翁毎將五采繪虛空浮沈夢落沙鷗外得失機藏塞馬中幻境因緣今日了他生笑語幾時同無端聞訃初三夜哭上靑天月半弓

卽事

靜中得句共誰論數日長吟出門捲幔不教妨燕子掃花長恐損苔防小園避地無車馬髙竹過墻有子孫莫笑閒居無伴侶興來傾倒是山尊

題多景樓

十載前登多景樓樓中景物最淸幽大江入海走其下白日麗天行上頭去雁一聲歸楚信徵防十幅過淮舟老夫登眺情何限又爲題詩得少畱

次韻

客裏流年衮衮馳鳥聲如語復如悲破除午夢慿茶鼎鏖戰春愁是酒旗下榻定畱徐孺坐敲門還問子云奇人生何處無知已和得回仙七字詩

築得春城似錦官東南烽火喜平安花前起舞還提劍李下行歌莫正冠鉛澒晝開蒼術火羅衣朝試杏花寒鳴笳鼉鼔軍中樂應念髙堂菽水懽

歸來

貧居側近曳裾坊老病歸來葺艸堂芍藥玉盤花更大枇杷金彈子能黃毎移棋局多依竹自理琴不下牀稺子扶持日卓午下階先占樹陰涼

暮春病起

病起不知春已歸餘寒猶滯越羅衣倉庚只向愁中語胡蝶多從夢裏飛閒繞曲闌看芍藥更添修竹架薔薇故人知我逢迎頗覺詩筩近日稀

招飲答謝

緑陰門巷麥秋天欲訪髙齋拜不前詩史少陵元姓杜文章司馬舊名遷竹間只許安茶具花外何煩櫂酒船昨日山庖分盛饌笑看兒女舞回旋

題雪谿船

愛爾雪谿船最好櫂歌聲近野鷗磯人如天上春來坐興比山陰夜半歸當席最宜明月出持杯長見落花飛往年記得曾相過醉後寒生白薴衣

挽友人妻

白首飛蓬感嵗華不隨句漏飯丹砂一函埋骨知何地千里看云不是家南國春風懷茘子東防暮雨泣梨花傳家有女能全孝屬纊無兒可嘆嗟

送禇二令

大江八月鯉魚風興在煙波浩蕩中雨露自天通百粵山川何處是南雄晚涼歇馬榕陰緑朝日行盤茘子紅袖有相如封禪稿防須獻納未央宮

壽郭文伯

蓬萊宮殿壓金鼇南極星明紫气髙太傅諸郎瓊作樹開元供奉錦爲袍逢人惟種林間杏待我來偸海上桃西翠樓前今夜月玉笙誰伴醉春醪

送人之惠安教諭

春朝射防鳯凰池一日聲華四海知駟馬橋頭題柱日三鱣堂上校文時晚涼移席臨蕉葉朝日行盤擘茘枝別去應須各努力粵云吳樹總相思

柬髙上人物表

手揮玉麈坐談空一月不知花信風逺公髙志在物表蘇晉長齋多醉中方池種蓮春水緑虛室坐觀夜燈紅懸知定起了無事煮茶賦詩誰與同

題玉川艸堂

古有玉川家洛陽今有玉川開艸堂周公夢回日丈五諫議書來天一方野鶴當階似人立春筍過壁比兒長先生閉門無一事花雨茶煙繞石牀

送南昌妙吳大節鏈師編書之上淸

靑天白雲如白龍送爾上謁蓬萊宮誰言肉重不騎鶴我識神淸能禦風丹篆雲霞從地出玉壇星斗與天通蕓駒影良可惜淸夜好分官燭紅

仙人宮闕五云交羽佩翩翩起白茅月下方諸凝墨沼風前脈望出書巢丹臺石室名先到玉檢金編手自鈔想得山中寒食近靑精作飲具山庖

淸白軒爲都昌縣丞邵譲題

楊震當年畏四知君能淸白更無私涵空水色原澄淨映雪梅花不受緇百里謳歌欣政化千家弦誦聽唔咿他時秩滿登天府民有甘棠去後思

送玘大璞還山

放生池頭朝雨晴上人買舟明日行飛錫還山雙屐逺渡桮到岸一鷗輕湖西猿鶴心先喜海上蛟龍夢不驚無限送春詩思在盡情都付子規聲

送恬上人兼柬奎方舟

飛來峯頂袈裟影正在長松落照間正月不歸當二月出山未久又還山午階花落茶煙澹春院苔生杏雨斑問訊維摩無恙否幾時能伴白雲閒

挽慶雲山師

白雲飛影度前峯去上諸天第幾重林下經閒春臥鹿谿邊鉢冷夜歸龍傳燈誰續生前火大藥難畱病後容積雨長廊苔色滿更無人聽講時鐘

望海觴詠

太常博士金閨彥也愛長齋繡佛前放浪形骸當九日康彊筋力稱餘年臨池冩字鵝翻雪隔竹煎茶鶴避煙昨日登髙東海上時人稱是地行仙

海國涼生白薴袍年年此日愛登髙不妨更落西風帽想象同持左手螯雨過一江澄晚色空淸萬里見秋毫憑闌望逺誰能賦只有元龍气最豪

賀人生日

蓬萊佳气接云髙此日初筵集俊髦二十四人金穀友三千餘嵗玉池桃禎祥自昔符麟紱文采於今見鳯毛一笑後天同介壽薔薇花畔醉春醪

種竹

屋前種得萬篔簹醉日移來傍短墻不礙月華晴照夜最宜雨气晚生涼此君對酒年年好稺子當階个个長手把玉笙吹一曲蹌然如有鳯來翔

題處靜軒

聞道仙家多種橘此中佳趣有誰知波瀾不起千年井日月長閒一局棋總道蘇耽能養母也知商皓是吾師寄聲華蓋峯頭月靜極還應有動時

處靜軒中好賦詩燻鑪茶鼎最相宜夢回啼鳥日髙處坐久落花風定時賣藥仙人多種杏爛柯樵者亦看棋援琴試鼔無弦調流水髙山只自知

和郭文伯惠筆韻

兔頴應從月窟収寄來筠管自湖州題詩毎媿鐘王帖載酒長懷李郭舟鱸出四鰓蒓菜雨蠏分八跪稻花秋十年不飲吳江水安得相從訪舊遊

題畫

空靑防染入秋毫不用並州快剪刀太華三峯從地出蓬萊千仭倚天髙重重澗壑藏雲气菶菶梧桐集鳯毛寄語山中騎馬客淸時莫種武陵桃

題海雪軒

馬家亭子海云邊一室空明萬里天閬苑東來花滿樹昆侖西去玉爲田珠宮凍合龍鱗濕斗帳寒生鶴夢圓坐釣珊瑚枝上月子猷那肯便回船

題琴軒

借問軒中何所有一琴佳趣少人知但能白首歸元亮何必黃金鑄子期幽澗水聲風靜處碧蘿影月明時好防太古無弦調更賦巴人白雪詞

望雨

一月不雨農心憂兩月不雨田無秋南山空聞雷電作北斗不挽星河流赤龍枯死洞中燕白日叫幹桑下鳩昨夜欣聞月離畢照泥星出屋東頭

送友人之蜀川

山上於今復有山親闈宛在白雲間江防直上五千里秋水初生十八灘謝豹叫云魂魄苦楚娥啼竹淚防斑相思若有平安信寄與明年春鴈還

送人還南雄

秋風吹老白蘋花八月歸船定到家重見彭籛生盛代也勝賈謫長沙云防入楚輕於鳥江水通巴曲似蛇諸蹇登堂拜郎罷吳音越語共謳啞

送張將軍之京

防旗嫋嫋動春城千里朝天上玉京諸將論功稱李牧小兒學語識花卿彎弓曾射南山虎立馬還聽上苑鶯江上梨花一桮酒題詩相送若爲情

題碧軒圖

云影天光湛碧虛何年卜築傍西湖可憐故老歸泉壌只許兒孫見畫圖秋鴈白邊漁艇小晚山靑處艸堂孤卻思舊日懽娛地花滿樓船酒滿壺

題秋江別意圖

五色綸絲下九關使君指日向南還云防直上五千里江水初生十八灘媿我安能從尾如公正合在鵷班到家已是登髙節把菊悠然在看山

寄貢尙書侄

三十年前老祕書故家文獻近何如諸孫總抱連城璧遺稿誰収合浦珠荒塜有人來下馬秋風無樹可棲烏嗣宗子侄惟公在何日相過致束芻

吳云越鳥思悠悠毎憶髙人住沃洲詩法好追元刺史風流還繼白杭州釣船荷雨孤鐙夜禪榻茶煙兩鬂秋莫戀賀家湖一曲行看玉帛賁林丘

寄嚴州張同知

近聞別駕朝天去船過長安問野人聲價已知當代重交情還似向來眞月明江上魚龍喜日落山中虎豹馴肯借嚴陵灘畔石持竿來共白鷗鄰

贈醫士長律十首

上池

吾聞上池世莫識扁鵲傳來信有神飲水不過三十日隔垣能見一方人若非沆瀣流金液定是昆侖漱玉津自笑煙霞多病渇願分一勺洗埃塵

丹竈

海上仙人有葛洪騎云八極杳無蹤十年防鼎來雞犬九轉丹成變虎龍玉髓豈無金液鏈絳泥猶有紫苔封只今誰得長生術獨有南州鶴髮翁

杏林

匡廬西望太霞邊種杏仙翁不計年花塢日髙聞虎嘯芝田云煗借龍眠活人何惜千金藥積谷全勝萬頃田回首紫薇山下路萬株團雪照晴天

菊潭

南陽谷口菊花潭百尺淸泉一味甘老去最宜延上壽晚來猶可漱餘酣金英泛濫和云濕玉液渟與海涵擬約柴桑陶處士烏巾漉酒共淸談

龍藏

昔年聞有孫思邈曽遇神龍授異方一夕珠宮開海藏千金寶訣啟天章波濤浩蕩秋無際云漢昭回夜有光往往到城騎一虎山童時復佩靑囊

兔臼

羿後何年奔入月至今搗藥兔長生一鉛澒丹鎔就雙杵雲英玉琢成金粟樹邊秋有影素娥臺畔夜無聲霜肯駐人間景我亦乘橋出太淸

芝田

聞說蓬萊海上洲石田瑤艸不知秋安期慣采千年藥徐市曽乘萬里舟丹鳯啄時淸露下龍耕處翠煙浮何當服食尋仙侶直碾飊輪八極遊

橘井

鑿井仙翁夲姓蘇後皇嘉樹翠紛敷一碧甃涵雲母萬顆金丸鑄木奴徳洽人心終有濟泉通海眼不曽枯我今亦抱文園病修綆何由轉轆轤

蛇珠

隋侯當日見蜿蜒徑寸明珠射目前孚及豚魚應有自恩沾鱗爪豈虛傳夜光何啻千金直罔象徒探九仭淵聞道鮫人曽泣涙豈容魚目笑眞圓

雀環

雀也當年知報徳至今聞者亦驚猜銜將白玉連環去化作黃衣使者來不是撫摩全羽翼安能翔舞出蒿萊金丸年少那知此楊寶陰功位上臺

題竹西小隠

防劍王郎歌莫哀竹西今見畫圖開好尋東閣題詩去更約平山載酒來何處玉簫遺曲譜誰家紅藥有池臺十年一覺揚州夢頭白慙無杜牧才

次韻

風生長夏不鳴條好雨知時沃翠苖龍女捲雲歸晚洞鮫人推月上秋潮靈槎正近黃姑渚仙馭初回絳節朝藻翰寄來蘇病骨夜涼神思亦迢遙

舟至大勝關

大勝關前津吏迎南風獵獵動髙旌魚龍水底寒無夢雞犬山中夜不驚在徳豈論天塹險開邦正喜地圖平一鉤月掛西南樹臥聽篙師欵乃聲

過焦磯

中流砥柱壓金鼇上有神宮結構牢豪傑已隨三國盡精靈猶占一山髙雞鳴海樹朝迎日豚挾江風夜湧濤沿月櫂歌祠下過采蘋無計奠春醪

番湖舟中

番君湖上雨晴天水气防防生白煙賀老無人惟酒舫中郎有女識琴故園桃李春如海逺道風波夜似年笑指洪都無百里今宵須並木蘭船

左蠡

彭蠡之湖深復深月黑夜泊天沈沈波濤時時鬼神防風雨往往蛟龍吟神禹防鑿自開辟篙師往來無古今千金一壺何足論險易只憑方寸心

題鐡柱觀

何年鐡鎖貫神鼇勢壓西南一柱髙星象上通吳分野石犀長鎭海波濤百靈呵防天樞祕八索綱維地軸牢誰信旌陽千載後都重見種仙桃

贈鐡柱熊道紀

鶴髮仙翁養大還紫霞爲佩玉爲冠瑯函有篆丹書古鐡柱無塵寶劍寒鳯闕恩從天上賜龍宮方向月中看我來欲問長生術一曲空歌月滿壇

次徐指揮韻

賢王開國樹旌幢上將西來鎭大江天上麒麟今有幾鬥間龍劍本成雙歌回金縷風生席讀罷靑編月到賴有麻姑酒價賤興來何惜玉爲缸

松花餅

黃雲掃盡掛猿梢不待嵩陽道士教琥珀鑿崖分石蜜醍醐團雪出山庖寶方應似龍宮得金屑何煩兔臼敲我亦明年尋惠逺采花同訪謫仙巢

鄔子茶

鄔子岡頭紫筍生寄來蓓蕾見髙情茶經漫學盧仝賦水品長懷陸羽評雪乳滿甌消午夢風濤一榻起秋聲興來便欲逃禪去繡佛燈前坐到明

柬僧綱住上人

紺園臺殿郁重重云去云來不離峯鶴影毎隨天外錫潮音長和月明鐘一詩何足酬支遁三笑於今識逺公昨日分茶謝相訪絕勝白絹寄斜封

午榻春煙試石茶老禪定起具袈裟花飛丈室天埀雨日出東湖地湧沙香積有廚分乳酪藏眞無帖掃龍蛇夢中猶記相逢處徐孺亭前一徑斜

過南昌縣學柬顏司訓

徐孺宅前湖水東隔谿遙見素王宮當階樹影風簾碧近浦書聲雨燭紅寶劍毎瞻南斗气羅衣初試舞雩風多情賴有顏夫子相見無言意已通

答顏司訓見寄次韻

神仙中人不易得髙士亭前相見時碧色湖波春浩浩緑陰門巷晝遲遲閒臨醉艸池皆墨老擁臯比鬂已絲海內知音今有幾黃金端合鑄鐘期

林谿

谿上靑林林下谿南州卜隱艸堂低水生酒舫髙過屋花落樵徑淨無泥鄰翁把釣得春鯉童子煮茶聞午雞白頭也欲采芝去好在洪崖丹井西

寄杭州侯少府

小樓聽雨客京華一月春陰勒杏花泥沒長途官馬滑風吹深巷酒旗斜靑雲北闕初承詔白首西江正念家寄謝錢唐秋月色好分光采照天涯

贈道士

道士誦徹蘂珠經云裳月佩風泠泠養生自鏈千歳藥勸客毎傾雙玉缾松間淸作琴響竹下嫩涼催酒醒知子能彈廣陵防更約月明來一聽

題張文顯凝淸軒詩卷

凝淸軒中好賦詩盡収淸气入詩脾千古萬古不常有一人兩人今始知竹裏煎茶風動處琴邊放鶴月來時更歌孺子滄浪曲著我臨流照鬂絲

新春有作

軒轅吹律鳯凰臺春滿乾坤絕防埃一夜星隨天左轉八方風自日東來艸防向煗安排動花信迎陽次第開白髮野人瞻气象卻從云采望蓬萊

蒼雪堆

種得瑯玕三百个當飛翠不曽幹潤浮石榻常疑雨淸逼田衣故作寒開徑何煩童子掃敲門只許故人防若爲消得南州熱借我吹笙坐碧壇

京中七夕

天近蓬萊暑漸涼滿城月色白於霜遙憐此夜雙星防只隔明河一水長靈鵲有橋通碧落防鸞無字到家鄕定知慈母靑鐙下暗卜蛛絲坐北堂

七夕書懷

月臨南斗夜生涼見月令人憶故鄕碧海靑鸞空有信銀河烏鵲竟無梁二千里外雙星防十二時中九曲腸自笑白頭甘守拙錯將工巧擅文章

題金粟軒

阿翁手種黃金粟聞說靈根出廣寒此樹想從天上得何年移傍屋前看故山丘壠多喬木若个兒孫見牡丹好在百年無剪伐露花涼葉自團團

題漢水幽居

張公江海毎思歸看畫令人說漢谿淸夢毎經渝水北白雲多在仰山西脫防稚筍年年長返哺慈烏夜夜啼最憶春明花爛漫版輿隨處蹋靑泥

題聽雪

天寒虛室夜蕭蕭談坐蒲團轉寂寥著樹似兼風葉墮窺簾應雜雨花飄色從白處分明見聲入空中卽漸消明日庭前詢侍者不知若个立齊腰

月食

四月十五二更初海上湧出白蟾蜍圓於止水懸金鏡闕若淸冰碎玉壺黒處山河還復正明邊桂樹不曽枯中庭額塌泥沙拜蟣虱微臣本姓盧

敬賜內侍竹谿道人蔣康之詩卷

昔聞蔣詡開三徑今見此君臨一谿月色倒流天上下秋聲多在屋東西路從翡翠巢邊過詩向瑯玕節下題好約仙人吹鳯琯髙閒長共碧雲棲

和友人紀行之作

燕山雪花大如手飛繞天家十二闌白戰詩成貂帽濕黃封酒醒毳袍單巴人誰和陽春曲學士應分小月團年少相如最能賦梁園宴罷日三竿

送吳孝廉分題得石井

白石井頭桐始花山瓢春水當流霞仙人縮地今無術孝子看云正念家聲轉轆轤腸欲斷夢回天柱路應賖好分一勺髙堂上駐景還同葛令砂

挽祭酒胡儼母徐恭人

蕭峽何年挽鹿車恭人懿徳滿京華瀧岡表出歐陽氏太學文傳祭酒家夜月琴牀悲別鶴秋風宰樹感慈鴉梁園一掬宗人淚灑向北堂藼艸花

贈庸信庵上人建盧大夫橋

大夫橋頭波浪濶行人那得渡浮杯騎將碧海鯨魚去移得靑天防蝀來野曠最宜呼月出水髙應不礙防開豈無一片三生石著我談空坐碧苔

寄奉祠李光

與公契濶已多時媿我耽詩老更癡失馬翁歸還自得亡金郎在不須疑曽從塞北多奇約重向江南話所思一曲陽春眞寡和瓊瑤何以謝相知

七言排律

早朝詩次韻

千官聽徹午門鐘咫尺蓬萊有路通山色漸分宮樹碧日華微映禦袍紅九成樂奏龍光近萬歳聲傳虎拜同湛露潤浮天上下卿云晴繞殿西東舍人書詔臨丹扆內侍傳宣出紫宮冉冉鑪煙凝幾席重重花影轉簾櫳時當元首賡歌際春在康衢化育中已覩文章資黼黻更思旒纊蔽明聰豈無良牧如龔遂應有儒臣得馬融想見朝回封事少上林吟徧百花風

送李山人還富春

北山佳气翠冥冥南渡衣冠識地靈龍穴雲歸晴作雨蚌潭珠出夜如星承聞先世傳遺澤復見諸孫守一經空谷白駒何皎皎前朝宰木尙靑靑騎鯨仙去長懷李化鶴人歸或姓丁進履好探黃石洞吹笙還過赤松亭正期歳晚尋瑤艸應許天寒寄茯苓他日鳴騶來入谷待余重勒艸堂銘

題李艸堂墓志

螺川東去水冥冥落日烏啼宰樹靑三徑就荒陶令老眾人皆醉屈原醒錦袍仙去空懷李華表歸來或姓丁遺墨尙存封禪稿髙風誰築聘君亭如公我亦悲先哲有子天教得寜馨百世幽光應不冺艸堂長近少微星

送歳貢生

九重宮闕倚天開丁夘年中貢士來晴雪半消鳷鵲觀春風先到鳯凰臺成都司馬眞能賦太學何蕃信有才仙仗趨朝聨鷺序神珠照乘出蛟胎熖光二丈應燒杏離思重歌當折梅忠孝致身須努力泰階平處是三臺

閏月九日擬邀秫莊淸友

今年九日兩登髙小雨生寒著薴袍擬約故人將進酒空懷吏部左持螯治安有防長沙賈投老無錢處士陶萬頃滄波鷗在渚九天淸露鶴鳴臯安排節物饒佳況斷送生涯借濁醪心悅故交眞有托足聞空谷可能逃多才豈愧淩雲賦淸論須焚繼晷膏朝日團團行苜蓿秋花采采勝緋桃盤餐未必兼熊掌文采於今見鳯毛奇絕千年金莫鑄歌長一曲繭頻繅鷓鴣香煗鑪堪鸚鵡桮深手共操漫道太行多覆轍從教滄海足驚濤蕭蕭短髮慙烏帽秩秩初筵敍燕毛學圃一經甘寂寂詞源三峽任滔滔可容行李催歸櫂須看眞珠壓小槽古往今來同酩酊風流端合屬吾曹

送上竺隱箕山法師

五天竺國前朝寺八十三年出世僧月下眼能看細字雲中手不拄枯藤天廚甘露朝朝飯丈室生花夜夜鐙鹿苑證成無上覺牛車說破最初乘春深又送花間鳥湖水都消雪後冰明日逺山遙在望上方臺殿翠層層

送靈隱明性庵禪師

西還只履已多年一派曹谿有正傳湧出上方爲寶所飛來小朶落靑天獻珠龍去長聽法合掌狐來或問禪麈尾暫停雲外錫袈裟又上月中船松華餅試淸明後石鼎茶分谷雨前無計可畱支遁馬有詩須寄薛濤牋

斗南老人集卷三

欽定四庫全書

斗南老人集卷四

明胡奎撰

歌行

葛洪丹井

吾聞句漏仙翁之丹井乃在紫微之陽東山之頂仙翁丹成去不歸但見一寒碧涵秋影當年仙翁鏈丹砂呼吸沆瀣餐朝霞陶鎔日月精鏈冶紫河車液化白雪眞胎結黃芽一朝騎龍去翺翔太淸家遺此百尺井千古令人嗟轆轤無聲石苔紫子防啼老長松花我來汲井淩絕頂夜半飛出黃金鴉直疑此水接東海上通銀漢之靈槎靈槎迢迢貫明月漢使西回持絳節矯如黃鵠摩晴空何待金丹蛻凡骨酌以丹井水載歌仙人篇永言保之合自然勿因離別損顏色此水可以期長年

松云歌

我思仙人乃在玉塵金鼇之兩峯以松爲巢云作宮白雲松下來夭矯如飛龍仙人騎云與天通朝遊蓬萊暮崆峒東分斷鼇足西擘三芙蓉興來醉潑金壺汁元气淋漓鬼神泣八窓虛明白日寒萬壑防岈翠濤濕昔年曽畫匡廬山置我采藥山之間別來仿佛三十載杏花落盡靑春閒昨日相逢臥云者因之欲訪長松下白雲悠悠江海空瑤艸金芝共誰把山中之人招不來琥珀夜光生紫苔天寒茯苓儻可寄與子跨鶴登瑤臺

送周應常歸余杭

大滌洞與華陽通中有許郭仙人蹤靑山九鎖翠蛟舞明月孤懸天柱峯雷淵子雙靑瞳顏如丹砂發如漆呼吸沆瀣淩空蒙手把五色金芙蓉翩然騎云朝九重天寒猿鶴久相待詔許飛佩還山中太乙眞人坐蓮葉銀漢無聲波帖帖滴露軒前夜气淸石函云冷靑瑤笈還山二月春風來玉屏洞口桃花開寄謝山靈儻相許吹笙弄月登蕭臺

題敬賜內侍桂巖道人李吉之天香深處手卷

吹君玉龍管酌我金螺桮聽我歌天香天香何處來廣寒宮闕髙崔嵬黃金布地瓊作臺吾不知當時老桂樹是誰親手栽但見月圎則榮月缺則摧九十萬里顧兔東西走不息歳歳花從天上開請君花下飲一笑舒君懷百年此興能防回霓裳歌羽衣舞足蹋虹橋上天府天香吹人千萬古願持此香蘇下土

題敬賜內侍蘭穀道人蔣怡之詩卷

有美人兮山之阿牽白雲兮被女蘿抱鳳凰之緑綺濯冰於絳河倚丹崖兮飲山淥采幽芳兮結纕服挹淸風於九畹彈廣陵之一曲思美人兮不可招何以報之瑛瓊瑤含奇芬兮承湛露期永好兮同逍遙

題敬賜內侍鞠大亨梅花洞天詩卷

我聞羅浮古洞天縞衣玉骨皆神仙南枝北枝自冷煗古月今月同淸圎開元供奉酒一斗孤山先生詩幾聫靑鳥窓閒莫啼夢且容老子弄嬋娟

望廬山陰雨不果

平生愛寫廬山圗今朝始識廬山面山靈怪我來何遲湧出白雲千萬片千片萬片雲重重咫尺隔斷香鑪峯東南五老望不見倐忽下上隨飛龍虎谿三笑今何在惠逺東鄰渺煙靄臨風大叫謫仙人九疊屏前定相待若有人兮山之顚手翻銀河下靑天金芝瑤艸儻可采我亦跨鶴來林泉

寄題萬峯閣爲越僧作

巍巍乎萬峯之閣兮乃在句踐之國梵王之家不知何年始開辟但見層巒疊嶂湧出無數金蓮花想當大禹疏鑿際神輸鬼運紛如麻銜石走精衞補天驅女媧星聫棋布互參錯奇形詭狀何防岈踞者如虎豹蟠者如龍蛇斷者如截肪峭者如削穹然古佛頂螺髻靑鬖髿紛若越女鬟一一盤宮鴉又如祗王園中寶樹下諸天旛蓋雜遝相紛拏娑竭珠宮夜光白明月照海皆金沙我聞勝景有如此恨不一往乘飊車上人山中來笑語生煙霞中藏萬峯秀文采摛天葩風流逺接許詢輩佳句往往傳中華昔聞支道林好騎神駿騧歷覽山水窟逸思令人嗟我詩無根蔕政如焦穀芽安得從師極登眺東遊雲門與若耶寄謝山靈勿相拒待我一飯餐胡麻

過呂梁洪次韻

呂梁自從開辟來中有崩崖轉石之驚雷不知何年鬼斧鑿一水怒觸龍門開故人張帆渉幽險月出船頭金灩灩重瞳覇气已丘墟百谷安流防江漢徐州城外山重重戲馬臺上生悲風古來豪傑俱寂寞但見水光云影涵沖融還酹波神一桮酒三弄瓊簫吹龍友秋風吹夢過江南總是離亭折楊柳蘆花霜白鴈秪更天雞啼罷東方明櫂郎捩舵唱歌去眾中誰解吳歈聲人生壯志在萬里大鵬簸蕩東溟水蓬萊石上有金鼇手把絲綸共誰理

月中桂子

廣寒宮殿重重開天妃舞鏡登瑤臺婆娑飛輪上裵回玉龍吐涎云外來靈鷲峯髙天不老瑯玕無光琪樹小赤城洞口如飛沙碧桃藏春不敢花直疑仙人紫霞會靈風吹墮眞珠佩猿童蹋云掃空階天雞驚起雙喈喈防鸞瓏瓏呼不回

和嵩嶽行

吾聞三十六峯靑嶙峋仙翁價重連城珍金堂石室不可到紫芝瑤艸長淸新自笑靑春探靈祕望斷蓬萊五雲气不是丹丘紫鳳凰按圗空想千年瑞使君看山雙眼靑題詩曾寄山之靈吹笙每招王子晉采藥或遇安期生錦袍舊是龍門客不怕山靈夜呵責有時笑接浮丘公有時吹笙坐盤石醉騎黃鵠登天門濯足銀河淸絕羣鴻龍玉狗森左右大叫閶闔排靑雲紫皇授以瑤臺月照見迎風玉壺雪鶴夢寥寥蕙帳空幡然又與煙霞別黃河一千年一淸六龍在天當聖明河陽種得花滿樹誰能解此春風情明當髙附埀云翼直上榑桑望朝日肯信東方有小兒三偸阿母蟠桃實

立春雨中作

春云陰陰春雨作今日迎春出東郭陌上靑泥一尺深雨打牛頭濕牛角兒童奔走看春歸拾得春牛頭上泥阿翁大笑向兒道正應春頭種田好呼兒買酒祀田神大字搏泥寫作春田防不生野無雀有租納官心卽樂

題瞻云軒

迢迢東流水悠悠思故里故里日夜思中情無已時中情向誰言白雲在靑天靑天髙無極相望不逾尺慈烏知返哺越鳥知南巢異鄕非吾土瞻云徒爾勞客從江上來贈以春蠺絲願織春蠶絲裁爲遊子衣駕言服春衣婆娑舞庭闈上以介眉壽下以防春酒

紫霞甕歌

媧娥補天摶五色化作昆侖一拳石神人巧斲秋水骨玉臼敲丹碎蟾魄東方湧出玻瓈盆九气凝結回鸞文天吳海若不敢受中含萬斛梨花春瓊液流波散成綺照見落花吹不起醉來大笑醯雞天吸盡長鯨百川水

春夜聽何山人彈琴制烏夜啼曲

梨花月白春冥冥城烏夜啼當二更白頭老翁識烏語揮彈作烏啼聲初彈翩翩飛繞樹再彈啞啞棲不住雌雄引子復回翔下上呼羣自來去髙逼天門淸露寒牽牛蹋浪銀河幹低翻塞艸黃雲晚秦女思家玉關逺聫聫緜緜忽作行怳然無聲風滿堂老翁拂袖入門去海日杲杲生東方

瓢巖歌送人之金華

髙人愛瓢得瓢趣在山出山皆樂處十年不酌山中泉濩落江湖隨所寓旣不學洗耳翁棄之不耐聆松風又不學懸壺老賣藥藏身以爲寶朝騎華亭鶴暮蹋碧海鯨身披紫綺裘手提力士鐺與瓢傾倒如弟兄興來喚明月大瓢小瓢相與傾大瓢一飲累千觴小瓢百觴亦不停明珠走盤落咳唾謔浪好似東方生兀然一醉臥花下月落瓢空還復醒春江水緑花冥冥金華芙蓉天上靑持瓢若飲雙谿水我亦相從來濯纓

張鏈師祈雨歌以贈之

蓬萊仙人谷神子夜扣天關與天語玉壇三日走風霆呼云得雲雨得雨問之此是何人功不歸造化歸太空鹽官令尹防民者方寸黙與天心同我田有秋農有飯但願今年租早辦龍瓢馬上倒天河喜雨作亭功更多

過益陽渡

別腸刺刺弓急展轉車輪不停息正爾天涯憶故鄕一行過鴈煙中沒益陽渡頭白髮翁野店壓酒松花濃上船露坐待明月月色正與家山同人生進寸還退尺塞馬旣亡仍復得洛陽年少謫長沙白也曾爲夜郎客徐卿徐卿吾故人寒谷偶被陽春恩此時應有還家夢稚子壺觴正候門

鵲軒行

阿母昔年生子時靈鵲羣飛庭樹枝自從阿母生子後一月一年來上樓人言鵲聲能送喜爲報君家得賢子十齡能讀書二十走馬靑雲衢三十得官東海隅阿母騎鸞上天去故巢幾度空山雨鵲聲猶繞庭前樹子今逺遊天一方不見白頭在中堂但聞唼唼鳴朝陽唼唼復唼唼風吹庭樹葉葉落枝頭還再生安得母來聞鵲聲

碧玉連環歌

贈君芙蓉之寶帶佩以碧玉之連環寶帶纒緜合歡意連環宛轉雙虯盤雙虯盤無斷絕團團比似靑天月月在靑天缺復圎我環長圎不曽缺人生離別當柰何贈爾一曲連環歌

送富陽李孝子

秦川之水東南流中有孝子一葉之扁舟借問舟行向何處家在嚴陵灘畔住嚴陵灘畔棲鶴村阿母望兒長倚門兒歸上堂母心喜寸艸曷報春暉恩兒有靑囊舊時術自信他人傳不得得錢欲買冰上魚卜地翻防墓前石兒今何所願願老嚴陵灘不願麒麟臥髙冢但願瓦棺母山之間千古萬古子母安如山

白雲歌

白雲在靑天浩蕩淩髙風丈夫志四海飄颻無定蹤君從冠冕山中住云亦無心隨所寓吳山越水接荊揚總是當年棲息處九重蕩蕩天門開一朝乘風朝玉臺故山猿鶴無驚猜從龍作雨還歸來

題畫

大山小山芙蓉開雲气逺從天目來山中六月不知暑雙松如龍嘯如雨磯頭水深三尺許水中石子淸可數石子可數易見魚髙人把釣心焉如五湖風髙浪如屋何人同唱滄浪曲滄浪曲欵乃歌細雨有笠斜風有蓑吾誰與歸張志和

漢武詞

通天樓閣排雲開仙掌露寒金作臺八月一日王母降七龍九鳳相裵回手持玉桃獻天子此桃結實三千歲東方小兒間笑此兒三偸入瑤島帝欲種核畱人間服之可使長朱顏茂陵秋艸今何在回首雲霞渺瀛海

題望云圗爲越人作

湛湛越江水胡不一洗九曲之離腸英英越山云胡不化爲五色之衣裳兒今食祿天一方隔江望云如太行中流一葦信可航父兮母兮不得將春風紅藥花正好不如階下冝男艸堂中之人長壽考此圗端比陳情表

題琴月樓

白玉可斲明月輪黃金莫鑄知音人子期一去不復見惟有明月長相親有時月到彈琴處月不能言解琴趣琴非有意招月來月亦無心與琴遇我琴寥寥太古音月色皎皎淸人心世上知音有如此鑄之何惜千黃金吾聞山東李翰林金尊有月無鳴琴又聞柴桑陶靖節素琴有酒無明月何如有琴有月有濁醪神交千載李與陶遺世獨立何其髙

題漁樵問話圗

江可漁山可樵山頭白雲手可招出門黃塵浩如海胡不歸來共逍遙何人冩此漁樵子咫尺江山千萬里船系松根雙石頭山人伐木來相求相求未已還相問問之不答心悠悠子陵何爲而辭漢太公何爲而歸周買臣何爲而晚遇屈原何爲而逺遊持我修月斧操君濟川舟天子不知名大臣不見收漁翁向樵還大笑今古同生不同調富貴功名何足論與君盡醉長傾倒

題楮衾歌

任公子釣鼇龍伯宮爛爛五色雲飛出槫桑東海若天吳失顏色河東美人織不得並刀剪斷紫霞綃八繭吳蠶空自白仙人王子晉騎鶴來人間手卷錦鯨去東入蓬萊山相逢防稽楮共聽西窓雨滿牀蝴蝶花片飛夢中笑殺秦川女何人視艸白玉堂靑綾夜對官燭光豈如蓬萊山人醉眠日丈五獨擁八天谿藤霜

築城歌

隋有鹽官城漢無鹽官城唐有鹽官城宋無鹽官城荒城蕪沒知何代惟有東流水長在蓬萊淸淺半桑田精衞年年塞東海前年無城禦邊烽去年無城機杼空今年長城髙百尺誰其主者陳元龍重門鐵鎖黃金鑰刁鬥無聲夜停柝七星掛城明月低萬戶千門慘淸角何當四海車書同蒼生樂育康衢中明年開城看歌舞城南城北春花紅

題白雲山捨爲桑孝子作

欲知慈母心磊磊髙山石欲知慈母操靑靑古巖柏阿母生兒才十年空山別鶴悲離兒今讀書母身健績麻夜坐明鐙前父昔生兒願兒好兒心一寸春暉艸母在山中父在天結廬長在白雲邊

桃花馬

吾聞古有穆天子八駿西行日千里何年下浴瑤池泉滿背落花飛不起月氐貢入光明宮天閒十二皆春風東方小兒拍手笑曽識昆侖千歳紅白玉鑿蹄金絡腦一點明霞落煙艸徵南將軍天上來時人稱是眞龍媒房星照地春如海防見論功朝玉臺

舟過采石擬弔謫仙風雨所阻弗遂

礮車云興大風作收帆夜傍沙洲泊春陰遮斷蛾眉亭不見蛾眉鏡中落欲弔開元李謫仙錦袍一去三千年如何古時月不照今人船自從捉月上天去不知月落歸何處月照人間無古今江流不斷天沈沈乾坤淸气古亦少大雅遺音向誰道白也明朝知我來放出蛾眉翠如掃

舟中醉歌示同舟友人

歌越調唱吳謳南風吹過黃蘆洲前船後船相逐起聫聫翩翩鳥銜尾前船相開後船喜不用愁風更愁水采石有酒江有魚買魚沽酒歌嗚嗚歌嗚嗚擊唾壺人間此樂曽有無

題鐵柱觀

鬼斧鑿竅開洪蒙平地湧出蛟人宮地脈上與星河通一勺活水藏神龍想當鍛鏈昆吾鐵祝融噓煙走列缺穹然一柱閉靈穴萬劫天風吹不折旌陽上天去不還安得化鶴來人間西南地折鎖連環永鎭王國安如山

題松竹軒

蒼髯丈人偃蹇而瑰奇此君髙節能配之平生共持金石操晚歳不攺冰霜姿閩南劉侯好淸古天風吹入洪都府半空淸籟奏笙竽九夏涼陰覆窓戶吾聞松根生茯苓服之可以延遐齡又聞竹間棲防鳳一鳴可以開太平劉侯劉侯世所重大才防入明堂用不然截作任公之釣竿金鼇一掣滄溟動

題徐隠君淸樂堂

泉泠泠石鑿鑿在山泉淸出山濁人生何如在家樂南州髙士不復作北岡有孫甘淡薄卜居長年老丘壑東家買雞雞被縛安識昂昂九霄鶴我來南昌古城郭幾度題詩寄江閣麻姑酒美魚可斫未登公堂同一噱先遣飛廉寄寥廓

題義鵲圗

柬海有二鵲相逐潮頭飛一鵲忽墮水羽翼何紛披一鵲回旋抉不起唶唶叫羣驚未已須防二鵲東南來挾之同入靑雲裏嗟爾禽鳥尙同心何況朋類不如禽

送羅生之吏部

魯陽莫駐西飛日精衞莫塡東逝波滄波無情白日短柰此西飛東逝何南昌城東羅孝子捧檄還家二親喜一夜江頭春水髙片帆又逐南風起兒有冝男艸種之北堂前兒有昆侖桃介壽三千年朝盤鯉魚白如玉明年兒歸當食祿白日可駐海可塡兒心報恩同昊天

東汾書捨

吾聞天臺之山四萬八千丈連岡疊嶂如遊龍金鼇屹立東海上東汾更在金鼇東開元謫仙好孫子宦遊卜得佳山水讀書聞有宋諸郎遺愛尙傳唐刺史古人不復作悠悠令我思至今東汾月掛在瑚枝我來豫章城邂逅龍門客示我東汾之畫圗丹霞翠霧仙凡隔安得與子騎鯨魚拾得東海明月珠試問蓬萊花鳥使弱水淸淺今何如

題罔極詩卷

華蓋山頭白雲起孝子呼天淚如水夢隔庭闈四十年心懷丘隴三千里白日短短云無根有身莫報罔極恩寒食梨花一桮酒幾家墳上見兒孫兒今食祿司成館俯視長江流不斷長江不斷深復深何如孝子罔極心

題樵雲

請樵停斧柯聽我樵雲歌問樵住何所乃在山之阿朝樵林下風暮樵谷中雨林風吹我衣谷雨沾我履何如白雲深處棲采樵不離云東西有手自操修月斧有足能蹋登天梯山頭膚寸崇朝起從龍化作天瓢水一洗八極黃埃空隨云復歸巖壑裏若有人兮被女蘿扳崖度嶺無風波世間萬事浮雲過樵雲樵雲柰爾何

贈揭學士孫和仲

劍江之水緑於酒夜夜淸光射牛鬥龍泉太阿飛上天寶气千年應不朽揭陽孫子玉無瑕云是前朝學士家藏器待時須努力豈無雷煥與張華

次韻

祈連山頭落日低黃雲萬里天冥迷江南已見雁北向塞上遙聞烏夜啼南北相望春夢杳可憐日月籠中鳥霜髙沙磧劍衣寒月墮穹廬角聲曉憶昨公館春茫茫手援緑綺彈宮商得句共誇何水部知音多識蔡中郎神交有道不可忘至今翰墨畱餘香丈夫豈無一掬淚不學兒女情徊徨黃河之水東入海別意更比河流長河中鯉魚有書信時復幸寄瓊瑤章

壽容齋

鉛花洗空霜倒飛金鴉浴海迎朝曦蓬萊宮中靑鳥使銜得玉桃天上歸東海仙翁紫霞防碧落回風響環佩伶倫玉琯吹鳳皇夜半九地回初陽羲和緩轡紅綫長羣仙年年飛羽觴六甲明年重建子六六周天自今始

題餘慶堂

請以漢谿水注我流霞觴奉君以瑤池千年之桃實贈君以玉兔萬杵之霜春風花開餘慶堂鶴髮倒映靑銅光阿翁手種兩松樹黛色已見參天長子今宦遊天一方膝下思見斑衣裳豈無雙鯉魚路逺不可將但有一寸心直與漢水流湯湯漢水東流入東海餘慶緜緜鎭長在

巫山髙

巫山髙髙入天峯頭一一相鉤連上有朝云萬仞之飛鳥下有暮雨三峽之啼猿有美人兮山之顚風裳月佩秋娟娟懸崖歷澗不可見翠霧參差出宮殿須臾吹起大王風朝雲飛散暮雨空依然十二靑芙蓉

壽友人

丹丘仙人頭雪白玉宇髙寒棲不得天目之陽多翠微卻跨黃鶴江南歸山田有秫澗有水鹿車同挽靑山裏龎公以安遺子孫足迹不蹋襄陽市少微之星白煌煌直與南鬥相低昂東方小兒骨未鋭玉桃親見三千歳安得左持桃右持觴祝公壽登公堂天臺山髙四萬八千丈願公與山同久長

芝原爲富春馮孝子作

大樹將軍之子孫何年葬父靈山根仙翁騎鶴去不返但見紫芝生靈原叢叢一抔土上天應念兒心苦千年石室發幽光得見靈芝如見父人言服之可長年安得靈魄登飛仙芝生在地父在天鶴歸夜夜山之顚

題桂林榮遇圗

白髮劉郎江右住髙堂大字書榮遇借問何因得此名向人指防門前樹年年八月金粟開云是仙翁親手栽異本定從天上得淸芬應自月中來只今系馬長安道夢想故園秋色好匡廬靑壓九江深翻笑淮南小山小艸木之生關盛衰百年培植當淸時寄謝子孫毋剪伐靑雲畱取最髙枝

金穀園

金穀園中春蕩蕩四十里圍紅步障萬斛明珠換緑珠纎歌半落靑雲上刀擊瑚碎玉飛當時豪俠世所稀撞鐘考鼓夜復晝二十四友相追隨一朝喋血河陽市繁華總逐東流去鸚防明朝錯喚人棃花滿地愁如雨

王子喬

天上迢迢白玉京仙人吹笙學鳳鳴七月七日緱氏山身騎白鶴來人間遨遊靑天去不還

王子喬好神仙呼吸日月淩雲煙吹笙學鳴鳳遨遊太淸天翩然跨鶴來緱山七月七日遊其間空歌一曲防云外長謝時人去不還

相逢狹斜行

相逢狹斜路借問遊何處男兒不戀家西上長安去大車轔轔朝出關小車已沒雲中山安得兩輪生四角逺遊不及還家樂

送人之京

夜聞秋雨聲朝發鹽官城大帆夾雙櫓長歌溯空明始經語兒谿漸次鴛鴦浦手折芙蓉花含情向誰語吳江渺煙樹七十二峯前三髙祠下泊釃酒晚涼天望月埀虹亭楓橋少延佇寒山夜鐘來鄕夢初回處鳥啼閶門柳鹿走姑蘇臺笑指五湖水鴟夷安在哉且酌惠山泉還過惠山曲煮茶問陸羽遺經有誰續風波不可渡竟舞揚子津回車丹陽道白日無停輪長揖大茅君丹霞滿空谷欲采松根苓況乃嚴程趣逶迆遵廣路浩蕩觀龍河矯首丹鳳闕靑雲郁嵯峨賢臣四方來劇談堯舜學鴻毛遇順風鱗縱巨壑夫子天機深常有饑溺心擬獻金鏡錄行陳大寶箴拂拭鏡中霜登朝未云晚懷寶固有時勿念關山逺願爲瑚璉器爲君登廟堂願爲松柏姿爲君充棟梁西風吹薴衣執手情何極有使卽寄書無使長相憶

送人赴燕山

神仙中人不易得三花云是神仙術一花一葉著奇芳說與世人俱不識阿翁生子子生孫南北醫傳良相門一色杏花隨地種百年大樹至今存憶自六飛南渡後玉帶金魚賜髙手虢國曽聞扁鵲來上池何待桑公授鹽官故家遺慶長壎篪疊奏含宮商東漢中郎知郭泰長安女子識韓康仲也敲門來話別大帆直指燕山月星漢遙通析木津關山正及梁園雪紫塞霜髙鴈背寒酒酣上馬駝裘單一神樓須報捷早憑南使寄書還

題金罍半峯白雲圗

我酤酌金罍遙望金罍山半峯不可見乃在白雲間它山豈無白雲白何言玆山有離色兒在天西母在東千里看云兩相憶吁嗟乎金之罍兮不可以挹酒漿安得持之登北堂注以阿母流霞觴醉呼仙人魏伯陽授爾寶訣長生方母子相看顏色好不勞望云悲逺道

題漢水幽居

有地不可縮有山不可移如何孝子心日夜思漢谿漢谿水深淸見底中有鯉魚丹砂尾白頭慈母在髙堂汲水煮魚甘且旨兒心願如谿上泉母身願如泉中之靑天天蒼蒼兮泉涓涓天泉相依無極年

一勺泉

我池小於盆中有一勺泉淳若無底湛然見靑天白雲忽飛來下上相回旋引領意無限我心與之然粲粲黃金鱗如藏九重淵數罟不相及縱心濯淸漣千古濠梁趣於以樂長年

劉氏殺虎行

劉平婦夫戍零陽夜逢虎婦操白刃向虎前寧與夫死不與虎同天夫死虎口虎亦歸黃泉嗚呼劉平婦壯气烈烈埀千年

左顧

余不侯放余不谿上頭行盤跚向中流裵回三顧謝余不黃金本是無情物鱗爪感之思報徳孚及豚魚天弗違不然何得三鑄左顧

掛劍歌

延陵季子瑚鉤徐君見之心欲求千金之重價莫酬季子以心結綢繆徐君在墓劍在腰解劍掛樹風蕭蕭人生知已古亦少吁嗟延陵安可招

題山水次韻

我昨夢入丹霞城山中猿鶴夜不驚仙翁樓觀在咫尺白玉作臺云作屛中有一人眉宇好翳鳳驂鸞碧雲杪臨風贈我瓊瑤辭朗若華星照秋昊平明起向畫圗邊夢耶非耶心惘然安期先生渡瀛海一笑邂逅東南天別來未覺紅顏老世間萬事邯鄲道安得同登四萬八千丈之天臺歷覽西華超東萊玉桃千歳儻可食好寄麻姑書信回

題鴈圗

一鴈觸羅网羣鴻中夜驚彼物尙如此何況弟與兄蘆花霜白天冥冥水寒月黒祗長更豈不聞圃昆侖有琪樹鳳凰長棲最髙處

題松石齋

撫長松坐盤石松頭白雲如繭白丹光夜夜穿樹林松下千年生琥珀長鑱木柄古苔靑定擬天寒斲茯苓一曲瑤琴分半席月明細和風泠泠

爲雲谷隠題謝周小兒捲後

登山莫采連城玉云卿有子萬事足入海莫探明月珠云卿有子知讀書五男二女古亦少卿家得之如得寶大者筋力彊防者顏色好問之何能得如是周郎家有長生艸云卿食祿今八千探囊謝醫無一錢此文可比柳州傳報以逺大非空言

贈魏將軍歌歸余杭迎母

魏將軍乃在碧海之東隅身長七尺頗有須手提昆吾鐵照耀蛟龍居丹心報明主日向轅門趨有家天柱下白髮暮倚閭將軍起聞城上烏夜夜返哺鳴相呼木蘭之舟藍筍輿逺迎阿母同懽娛西海有蟠桃東海有鯉魚南海有瑚北海有明珠桃以延母千年之遐壽魚以薦母百味之行防瑚妝母之寶帶明珠系母之羅襦歌嗚嗚擊唾壺人間母子曽有此樂無嗚呼人間母子曽有此樂無

望思圗

望云云在眼思云云在心在眼云易見在心云更深雲棲向何處不離墓前樹兒心無時窮云聚還復去思親貌興言見親插與圈近望見白日逺望悲黃泉兒今在逺道夢想樓居好還山會有時灑飯琦上艸

送云季昭

昔聞軒轅紀官以云名今見錢塘云卿之弟兄弟畱江南兄在北兩地共坐塞壇靑先生豈是悠悠者气髙不肯居人下黃河倒卷上靑又開口何曽讓班馬平生交義重如山汪意傾情不作難男子當圖匡濟事人生豈嘆別離問屈捐九年何艸艸杏花壇上靑春好諸生隊隊占籠頭多士翩翩騰鵠表先生與予交有道每一相逢卽傾倒負郭寧無二頃田恨身不向盥官老云大子聴戎歌買臣富貴年己過功名到手苦蹉跎洪蒙開天聖人作神龍出河出洛先生奇才玉在璞願如陽城登太學天江水落秋冥送者旣醉行者醒請從天上看除目白鴈前頭須寄聲

題望思圗

蒼梧九炭勿言逺不隔孤兒望鄕眼洞庭七澤勿言深不滿孝子思家心孝子攺山何所有壠上烏啼白楊柳十年歸夢夜宮銓千里它鄕寒食酒築得樓居近基傍空山落日暮云黃嵗晏天寒賦歸去雪後北堂意艸長春暉茫茫尺地老一望一思何日了桃花谿上飯胡麻願母長年顏色好

代道士作

鐘嗚鐘考胡豉尊前試作胎仙舞金鼇背上三蓬萊碧恵九見琪花開醉來人葉安期老袖中笑索如瓜策折花送子靑雲道別後長令顏色好

題湘妃和韻

白月無聲老蟾死九黠螺璟墮秋水哀弦五十繞靑空晚霞明減苗席紅淚痕夜泣幽皇中翠華南巡信不通紙錢獵獵掛霜楓五色雲間回雨龍

十四日與友人月下共酌

好天艮夜不易得今宵月圎當二屯呼兒舉梧沼月飲月落杯中寫瓊液桮行到手君莫停明朝未卜陰與晴但願花前同見月夜夜長圎莫敎闕

聽沈童子彈琴歌

沈童子玉雪顏年十四彈猗蘭手持三尺鳳凰尾南一拂南風起明珠落落走瑛盤碧澗泠泠冩秋水近傳一曲度關山變徵移商頃刻間落盡桐花三日雨令人側耳竟忘還

燕中老人歌

桐花半落南雨三尺枯桐瘦蛟語燕山老人雪滿顚尊前相見說當年向人解唱淸平調玉碎昆侖鳳凰叫一聲飛空過防云此曲不許人間聞爾當更爲歌一闋贈示西湖歌明月

題李生環玉軒

李公子來自西昆侖於闐河中白石子何年移植蒼山根碧雲四合不見日入空翠涼紛紛得非伶倫氏采之貢軒轅軒轅臺上調六琯吹得鳳凰五采相騰騫鳳凰城中鳳之穴結巢下啄靑瑯玕李公子何翩翩伯也如珪璋如璠璵何不披腹排天閽森然玉筍聫朝班不然借我截爲任公之釣竿一掣海水金鼇翻明年二月春水渾我當挐舟扣卿門香風堂上振環佩春雨階前羅子孫卿當贈我靑瑤琨何以報之云錦文卿家令弟未相見寄謝此君須防面

鵲巢行贈博谿姚氏

姚家谿南有髙樹雙鵲飛來復飛去年年結巢生好雛雛大還來故巢住主翁朝出見鵲飛主翁暮歸見雛棲鵲聲日報主家喜主翁不惜髙樹枝樹大枝髙鵲巢在驟雨顚風終不攺

送黃千戶還臺州衞

天臺山髙入天此地自古多神仙谷城黃公好孫子豹略龍韜有如此朝餐赤城之紫霞夕飲丹池之玉醴今年分守鹽官城天風嫋嫋吹華旌星河萬里入東海島嶼不聞刁鬥聲方秋復上天臺去卽是桃花舊時路華頂峯頭月正圎依然掛在瑚樹鹽官父老紛如雲出城走送黃將軍鳴笳疊鼓動離思一路好山相送迎唱吳歌勸吳酒十里一亭五里一堠天臺山髙入南斗將軍之名同不朽

題蘇武還鄕圗

北風何烈烈孤臣持漢節蕭蕭匹馬鳴灑淚河梁別李陵臺北望關山十九年中一日還歸拜茂陵松柏下鄕人驚見鬢毛斑漢兵萬里窮沙漠遣使和戎慙衞霍畱得千年太史書中郎將在麒麟閣

送百戶張文勝之臺州時營造城門

張將軍乃是畱侯之子孫妙年壯气淩靑雲而翁奮迹龍虎衞從戎萬里天南去將軍世祿襲奇勲分鎭夫差射潮處身騎駿馬白雪毛手提三尺昆吾刀天吳海若不敢動馮夷伐鼓回秋濤海昌城頭鳴夜柝海閶門是將軍作我識平生一片心露冩金盤冰出壑昨日城門開將軍躍馬來今言出門去駕言上天臺天臺山髙四萬八千丈明月掛在瓊臺上回光還照海昌城夜夜東西兩相望

題沅陵朱指揮蒲萄圗上有天歷之印

博望昔使西南夷蒲萄實何離離傳來中國數千載天歷畫師曾寫之沅陵將軍好事者此圗本自蒼梧野大宛分種及燉煌何異按圗求駿馬吾聞蒲萄可釀酒瓞能延年方今王化被八埏將軍將軍今張騫

送彭仕貞歸漣川省親

岸芷兮汀蘭風蕭蕭兮露漙漙彼美人兮於焉盤桓山川悠悠兮路漫漫嗟鴻鴈兮隔云端又歌曰汀蘭兮岸芷風蕭蕭兮露彌彌彼美人兮於焉棲止山川迢迢兮路千里嗟鴻鴈兮隔雲水

送張臯百戶之京

張將軍眞丈夫矯如衝霄決云之快鵠防如追風掣電之神駒昔年倚劍醫無閭披甲上馬擒單於論功分鎭東海隅紫气直貫蛟人居前年手把金僕姑白日射殺三於菟去年捕賊黃道湖緑林豪客一掃無張將軍才且武奏鳴笳喧疊鼓杏花團雪風雨晴東風夾道吹髙旌我徒我旅馬前拜共愛將軍如父兄長安道上聽馬聲願畱將軍再守鹽官城

禱雨有感

去年六月天不雨農家到處憂禾黍縣公一念格天心三尺甘霖蘇下土今年不雨夏䢐秋縣公惻怛農心憂西潭朝乞白龍水東井暮檄烏龍湫四山云興龍出穴一夜滂沱洗炎熱縣公有祿民有租喜雨亭成碑可揭使天雨玉復雨珠饑不可食寒不襦我今歌詠丰年屢大書特書不一書

夢遊廬山歌

我有紫霞想夢遊匡廬峯仙人淩絕頂手掉金芙蓉芙蓉亭亭九天上疊嶂騰騰湧波浪五色雲中白鹿鳴三更海底金雞唱懸崖瀑布從天來匹練倒界靑天開髙人似是陸修靜邀我石磴行莓苔九江秀色可攬結欲跨長鯨捉明月望斷蓬萊靑鳥書琪花落盡無人折飛身上挹香鑪煙坐我九疊屏風前翻然拜手招五老一笑彷佛三千年松風泠泠吹夢覺鶴背髙寒露花落早知此境隔塵凡只合棲神向丘壑何人寫此江上山雲山與我心俱閒明當防碾飊輪去長謝時人竟不還

長平箭頭歌

戰長平四十萬人同日坑古苔蝕血銅花靑千年金簳摧白翎空遺黃金鏃不射秦時鹿西出咸陽門哀哀鬼夜哭

題羅浮仙人便面圗

我有齊紈之扇面大如靑天之玉盤中畫羅浮古仙子風裳月佩如飛鸞十月江南花信早孔雀屏前春浩浩願持此扇朝暮看一輪寶月長團團

貝宮夫人

海宮曈曈紫貝光瑤妃叫月歸龍堂金虯蜿蜒翼兩傍手弄眞珠白煌煌天寒北渚采瑤芳窈窕宛若驚鴻翔湘南老竹泣娥皇二十五秋夜長

秋思

西山日沒東山紅白蟾夜浴天河東望舒逸駕碾晴空銀牀風葉墮疎桐美人團扇辭漢宮流螢稍稍入房櫳空閨搗練夜未終關山夢長啼早鴻

贈峽川僧

玉堂學士文章好夙昔與師交有道朝罷揮毫寫贈言師也得之如得寶我亦前身支許流十年不見紫薇秋白頭未了看山債安得杖藜同一遊

又

吾聞紫微山上應紫微星山中有僧寶趺坐香華亭臞然玉立雙瞳靑閱盡西方華藏經潮音動地天籟作海上魚龍皆出聽靈鷲西來有黃鶴重重無盡開樓閣月華先照妙髙台光明云繞加沙角

題了庵道人魏

吾聞伯陽鏈丹金罍山丹成上天去不還芙蓉伏火絳泥冷空有寶訣畱人間神仙中人不易得今見其孫有仙骨手把參同一卷書此書云是傳家物往年騎鶴上都袖有龍虎眞人之畫圗雲窓霧閣在咫尺萬里何必尋方壺歸去西湖飲山淥一榻了然心自足琪花滿地雨聲寒爲爾髙歌洞天曲

題王繼賢山浦樓詩卷

丰城客子王季友復有云仍繼其後我來五載寓鐘陵毎想憑髙摘星斗樓居宛在城之西中有百尺靑雲梯西山南浦望中見飛雲捲雨天暝迷滕王髙閣今何在惟有江山畱勝槪昨夜神龍挾雨來洗出波斯萬螺黛我欲笑拍洪崖肩飄然駕鴻淩紫煙俯視東溟一杯小門外黃塵空擾擾

題王得賢槐陰堂詩卷

三槐何鬱鬱云是晉公栽自從栽槐後二郎登上臺後世佳孫子買地亦栽槐我願子孫多種徳莫負當年王相國

種葵

東園種葵葵葉長中有寸心傾太陽去年采葵花萼少今年斫葵根本傷但得中天太陽在葵根縱傷心不攺

采蘭

陟幽澗兮掇崇蘭葛藟藟兮路巑岏思美人兮淚汍瀾心揺揺兮不能餐采芳兮寄逺望佳期兮日晚日云晚兮霜露多蘭兮蘭兮柰若何

題馬圗

玉花騘气如雲畫史只數曹將軍將軍畫骨不畫肉韓幹畫肉神不足此圗與曹略相似逸气雄姿有如此何當掣防靑絲繮任渠蹴蹋天河水

題雪心上人畫梅

不見雪心人鐵心花更好雪心人寫鐵心花京路緇塵向誰道夜深天女散花來縞衣飛下瓊瑤臺鐵心如石不可轉雪心如玉渾無埃

送人之京

烏啼山頭日杲杲丁蘭井上桐英老徴書催起孝廉船慈母倚門兒在道揚子江邊多鯉魚一日兩潮須寄書五月臨平蕅花發臨風送別意躊躇

送張稅使

朝看長安花暮折長安柳柳條鵝色黃映我桮中酒君車上天去我笠歸山中今朝一分手他日還相逢相逢須下車相見須下馬有使過長安寄書虹橋下

小姑

漠漠山隔霧冥冥水涵天舟人起相報行過小姑前推篷問姑姑不語不省姑年今幾許姑云獨立大江濵一生不蹋名利塵媿爾東西南北人

送臨海張司訓

天臺山髙四萬八千丈我昔飛夢遊其間天雞二唱海色動瓊臺銀闕髙磛碞防侯之孫江海士磊落襟懷有如此三年把釣掣金鼇文采瑚湛秋水子居東越我句吳一朝邂逅靑雲衢得魚賔館休彈鋏挾防王門且曳裾二月江波緑如酒我亦張帆大江右洪崖山頂望春晴一度相思一回首

贈別

正月二月春風來桃花李花猶未開故人酌我一桮酒恰似漢水蒲萄醅邂逅關西好孫子磊落奇才有如此況有能詩何水曹尊前談笑淸風起揚子江頭春水生一帆東指鹽官城明朝我亦南昌去長倚香鑪望晚晴

落星石

落星石何磊磊旣不補靑天又不塡滄海屹立中流竟何待銀河一水夜迢迢胡不上天橫作橋

送萬玉潤往杭州

朝看都花暮折洪都柳笑拍洪崖肩醉酌麻姑酒槐裏堂上好弟兄去年相別鳳凰城卻憐春艸池塘夢飛過南州孺子亭浩飲酣歌復相見白頭頓覺身彊健此地豈無新相知新知何如故交面伯也買牛歸力田仲也又上東吳船我家正在南斗下卜築艸堂滄海邊荷葉圎時君定到一段離情向誰道稍待秋風白鴈來便中先寄烏紗帽

梅竹軒

徐卿自是麒麟駒當軒種樹玉不如雪後疎花映修竹倚竹看花仍讀書縞衣仙人心似鐵翠袖天寒更淸絕歲晚能全金石交平生不攺冰霜節邇來將跨葛陂龍翻然直上珠崖峯與卿別後相思處好在黃昏明月中

題扇贈萬玉立

枇杷雨足風日淸故人別我豫章城相思一日復相見使我白髮生千莖章江碧樹三十里馬蹄蹴蹋靑雲起問誰此地最知心槐裏堂中好兄弟

泮浦書堂

上山逐翠羽入海探明珠翠羽出南粵何如阿翁築堂兒讀書翁昔有堂臨泮浦羣山如龍靑入戶弦歌聲繞五羊城直把番禺作鄒魯仙梯曽躡廣寒宮教鐸來振東湖東昨者王門一相見襟懷磊落生秋風何當借我端溪硯醉墨淋漓寫詩卷生男但學梁伯鸞翠羽明珠何足羨

送鐘孟振服滿之京

豫章城中頭白烏結巢樹頭生好雛一朝雛飛上天去夜夜思歸故巢樹故巢樹老何所依葬烏在山雛乃歸雛歸啞啞不見母三年淚灑墳前土雛今振羽挾靑雲五色鳳凰同作羣上林有枝風日好雛兮上天當及早

贈峽川僧

山色谿聲語未終朝天又拜紫泥封薝卜林中灑甘露犀牛扇低揚淸風我亦平生愛山野師今共結東林社稍待枇杷春雪晴乘閒來借支郎馬

題夏珪畫

三日大醉喚不醒夢到九疊芙蓉屏兩崖中斷冩飛瀑匹練界破靑天靑髙人似是陶與陸坐聽松聲飲山淥覺來忽向畫中看回首秋云滿巖谷

送繼甫之京

爾祖文章妙天下前朝聲價髙班馬黃金有像鑄莫成白雪無弦和應寡我識若翁東海邊與子論交三十年茅屋蕭蕭坐風雨布衣落落棲林泉九重詔下徴賢士眼中之人得吾子鳳鳥及時當一鳴神駒墮地須千里官船十月渡龍河有信還憑白鴈過聖徳如天無逺近除書早晚定如何

和朱彥倫教諭題山水障歌

蓬萊仙人居五城六鼇戴山波不驚吮豪池頭閻畫史掃霧驅煙移翠屏城中無山愛山好憑軒迥出秋雲杪似有靑猿隔薜蘿直疑白鶴回穹昊此中逸興浩無邊流水桃花心杳然括蒼先生偶相過想象石門之洞天石門洞口松花老中有飛泉來一道丹崖拔地千仞髙玉筍淩空眾山抱軒轅騎龍登上臺下視培塿皆蒿萊從今愼勿念鄕裏一日看畫須千回

揚子江阻風戲柬同舟諸友

金焦兩山靑突兀人言下有蛟龍窟風吹浪打船頭白日低昂天倒流安得列禦冦三淸八極同遨遊

送王河泊

楚人歌竹枝吳人歌白薴寄言黃帽郎停舟向江渚江渚淸漣漪江風吹客衣三載一朝別寧無千里思子乘道上車我戴山中笠它日若相逢還當下車揖雩陽好山水三江接龍門願托雙鯉魚時時寄平安

望云軒與太學生焦思齊賦

白雲何重重乃在蜀川之西芙蓉之峯太學儒生念慈母望云千里心忡忡朝望云在西夕望云在東白雲有聚散此心無終窮兒昔在家時手種冝男艸阿母倚堂門看花顏色好兒今兩年不得還夢裏猶懷蜀道難秋風吹夢渡江去飛繞太白峨眉間意匠經營勞畫史別情深似巴江水丈夫當學狄司空讀書莫忘孝與忠

題文昌圗

星中之君號文昌開辟造化分黃修髯玉立頎而長黼黻云漢昭天章駕風鞭霆遊八荒下視九防煙蒼蒼我欲從之翺且翔翩然騎云朝紫皇勾陳武森在傍呈瑯玕兮沐恩光是用作歌孝友張福我壽我期無疆

一天秋月爲侯少府作

仙人髙居鵲華峯手把五色金芙蓉驂鸞翳鳳朝九重翩然出入蓬萊宮軒轅上天騎白龍羣臣泣抱烏號弓八年鴻臚贊翊功帝命出佑天南東鳳城百雉盤修虹海水直與銀河通仙人披錦袍玉立冰壺中笑呼東方白兔公周覧八極氛埃空廣寒三萬六千戶借問誰持修月斧上界淸虛隔風雨應知照見顚崖苦兒寒思母衣兒饑思母哺莫向人間照歌舞爲天作眼萬萬古

題蘭雪軒

魯連解世紛談笑卻秦軍功成蹈東海千載揚淸芬皎皎天上雪可以比髙潔英英谷中蘭可以諭淸節開元供奉李謫仙神交倜儻知仲連一歌淸風灑蘭雪讀之使我神飄然鳳凰山前隠居者水石軒亦瀟灑何時酌我葡萄醅大笑長歌呼白也

望三茅山

吾聞句曲三洞天此地往往多神仙三茅兄弟鏈金液何年駕鴻淩紫煙大峯小峯靑可愛中峯更在丹霞外似聞碧落度笙簫仿佛泠風振環佩停車一覧心神開忽有白鶴從東來明當借我上天去手把芙蓉朝玉臺

鴛湖舟中玩月四月十五夜

團團三五月掛在鴛湖東方舟泛流光坐我靑天中低頭看月月在水倒影嫦娥呼不起三更露下薴袍涼怳然濯足銀河裏城南鬥酒眞珠紅與月共醉蛟人宮醒來月落不知處張帆且趂淸明風

題梅花村民爲嚴司徵作

我昨夢入梅華邨淸晨有客來扣門爲言渝川一佳士貌比玉雪淸而溫平生愛種羅浮樹仿佛羅浮洞中路積雪擁門三尺深漁歌樵唱無尋處主翁杖策何逍遙出門一色皆瓊瑤縞衣仙人夜相訪緑毛麼鳳鳴交交寄言渝川士何爲自慕邨野人調羮不入商家鼎止渴不給曹公軍蘿窓一榻延素月醉來自臥梨花云我今尙被微官縛夢中猶想邨中樂憑誰喚起何水曹歲晚題詩寄東閣

梅月雙淸歌爲憲司經歷賦

羅浮仙人乃在瓊瑤臺炯然玉立無塵埃乾坤淸气不常有白月飛上靑天來常時見花不見月一色梨云萬株雪只今有月復有花幕府芙蓉共淸徹吾聞揚州何水曹東閣賦詩淸興髙又聞孤山林處士詩名淸似西湖水吁嗟今夜月曽照古時人古今同一趣花月長相親冰爲神兮玉爲質鐵石心腸人不識防當弄影舞婆娑花前重冩雙淸歌

壽樂堂爲潘上捨題

陳綺席進華觴聽我長歌壽樂之髙堂堂中老人壽而康金蘭玉樹森在傍世人但願生兒早兒未成人親已老惟有潘家好弟兄親年未老兒長成防衣朝朝舞花影紅燭夜夜聞書聲進華觴陳綺席五福之中壽居一明年兒當五鼎食人生此樂無終極

題具慶堂爲趙參議作

日出大梁城照見黃河淸黃河淸見底四海歌升平紫垣星髙黃道正積善之家有餘慶平原趙公忠孝門食君之祿承君恩承君恩食君祿白髮髙年膺五福堂前大椿八千歲架上羣書三萬軸請以五色綫爲補舜衣裳普令天下人同登具慶堂愛日熙熙舒以長顚崖化爲仁壽域萬億蒼生賴蘇息

題淸致軒

玉湖淸冰淸徹底銅盤甘露甘如醴一洗胸中萬斛塵揮毫濯以薔薇水坐中賔客且勿喧聴我長歌淸致之髙軒聞道幽居最淸絕人物似是瀛洲仙五峯佳气郁不散仰見華蓋當中天朝朝拄笏延爽气空翠飛落軒楹前自從負笈登太學借問不歸今幾年山猿野鶴豈無夢緑蘿夜月秋姢姢萬先生何磊落在山泉淸出山濁手把芙蓉朝紫皇下上靑雲騎一鶴防當四海澄其源白日洗天風雨作

題雷節婦

鳳凰丹山穴雌雄兩相依鳳兮一去不復返孤凰繞樹鳴聲悲堂前有五桂一一靑瓊枝雛今文采生光輝飛翔阿閣登天墀瑤池流玉漿圃產金芝孤凰形影自相弔風雨故巢終不移

贈張將軍

張將軍乃是畱侯之子孫英姿卓犖超凡羣帝令洗劍滄海水東逾暘谷西昆崘捷如摶風之快鵠矯若運海之遊鵾我願千萬年海水直與黃河淸海爲濠山爲城四境不聞金革聲

東旭軒

我昨夢見摩尼幢智幢道人忽相過笑指東方海日紅怳如東旭軒中坐浮生擾擾大夢中幾度金雞啼向東百年三萬六千日日出日沒皆虛空道人還家見東旭爾軒何異吾家屋當窓寶樹唱天雞隨地金沙接暘谷我今去蹋東華塵曙色蒼涼朝紫宸萬井轆轤霜滿袖回頭卻笑軒中人

丰城寶劍歌送李判簿之京

丰城雙劍如雙龍何年沈伏泥沙中騰輝夜夜射牛斗紫气化爲千丈虹不逢張雷識奇寶至今甘與凡鐵同太阿龍泉雌與雄玩之翕歘生雷風開元供奉佳孫子磊落奇才有如此手提三尺陰山冰鸊鵜膏凝白鷴尾一劍躍入延平津一劍飛騰如有神雙劍相離復相見何況鄕裏同心人我歌雙劍篇酌爾一桮酒防行髙步上星辰有待雲霄重回首

椿藼堂爲憲史張彥文作

吾聞廣成子千二百歳居空同又聞麻姑仙三見淸淺蓬萊東此皆荒唐何足道不如靈椿與藼艸靈椿得壽歳月長藼艸忘憂顏色好秀州孝子畱侯孫園有靈椿堂有藼歲歲花開黃鵠嘴慈親白髮倚堂門兒昔在家時讀書秋樹根上堂問甘旨下堂候寒溫兒今髙步霜臺表回望白雲心懆懆但令一日簡書稀歸著斑衣舞晴昊豈不聞畱侯曾進黃公履歲晚相從赤松子千載云仍有祖風移孝爲忠照靑史

題畫

逺公昔住廬山下一十八人同結社到寺聞鐘卽皺眉只有柴桑姓陶者不知何人寫此圗風致還似東林無阿翁手持九節杖一童抱琴不受呼今人古人同一調虎谿何必傳三笑題詩寄謝香鑪峯待我來躡金芙蓉

聽雨軒爲夏節兄弟作

朝聴西窓雨暮聽西窓雨暮暮復朝朝弟兄同笑語雨聲一夜隔天涯兄在它鄕弟在家千里情牽湘水竹三年夢繞錦城花吁嗟人事何艸艸出門不如在家好在家聽雨聲在牀出門聽雨聲在道原上不須悲脊令堂下不須栽紫荊願言四海皆兄弟來向夏家聽雨聲

送別峯上人之京

我聞澄江淨如練優鉢曇花世稀見千載髙安古道場師來重把犀牛扇先皇在時常引見詔許談經明光殿尙方云錦賜袈裟甘露天防分內膳翩然卓錫雞鳴峯帝遺渡桮來向東神機鼓舌走飛電玉麈到手揚宗風白雲在天無所住塔前雙檜爲龍去一夜呼龍入鉢來森然化作唐朝雨五色絲綸下九天師今又蹋大江船山色谿聲何限意緫歸八萬四千言

題雲海

玆上人號雲海一脈曹谿鎭長在何年桮渡東海門拾得海底瑚根上有六鼇峯靈結胚腪置之太華芙蓉盆中有靈響含淸溫靈泉貯空碧倒影莓苔痕上人臨流築髙軒平地幻出只陀園繙經灑以甘露言寶花亂落靑瑤琨我亦平生好禪者十載夢遊雙樹下正思執熱濯淸漣何由借我支郎馬

峴山樵隠歌爲二令劉克和賦

劉侯襄陽人自言襄陽好樵居卜隠峴山陽漢水一江流浩浩朝汲江上水暮樵山中云拂石坐埀釣讀書行負薪笑殺風流晉山簡習家池頭意蕭散小兒拍手唱銅鞮馬上歸來不知晚更憶羊公墮淚碑英雄一代令人思鳴笳疊鼓白日動千載以來如見之漢江之水蒲萄緑日暮行歌大堤曲大堤女兒花滿頭把臂蹋歌歌不足宦轍東西十五年前程如此隔三千夜來夢逐南風去直到龎公舊宅前石田可耕山可屋瑤艸金芝滿丹谷功成它日賦歸來我亦相從學樵牧

贈醫士郜士淸

丹井西頭山澤臒平生愛讀軒轅書石田有芝養白鶴瑣闥無佩懸金魚前年別我朝天去藥籠參苓隨所寓歸來卜築兩山間繞屋杏花春滿樹木蘭之楫沙棠舟市上孰知韓伯休一水相望五十里峽云江樹思悠悠

題望云圗

我家望云二千里君家只隔一江水北堂豈無藼艸花生男不得長在家願兒讀書忠與孝阿母看花長壽考母昔在家時佩以宜男艸母今生子後慈顏長不老樹藼北堂下葉葉書帶長兒年日以盛母壽日以康兒有昆崘桃壽母三千歳兒有紫霞觴勸母花前醉富春水有金鯉魚富春山有油壁車有車可乘魚可膾歳歳看花北堂背

送禢二令秩滿之京

我聞南州古南雄梅花庾嶺當春風乾坤旁薄毓神秀乃有文章禢迪功三載作官東海邑頑夫能廉懦夫立胥曹束手戒貪婪醜類革心俱辟易杏花二月春雨晴東風嫋嫋吹華旌今年攷績之瑤京耄倪夾道相送迎使君此行須奏最復見疲氓借河內

送百戶徐叔平之甘州

徐卿有子天馬駒從戎甘州十載餘白雲東望八千里夜夜夢繞鴛鴦湖鴛鴦雙飛復雙宿湖中鯉魚白如玉腰下能懸寶玦還水邊不用金錢卜左持張掖酒右進涼蒲萄上堂舞萊衣暫脫戰時袍別家復向甘州去簡書有程那久住雁落黃雲塞上蘆烏啼白月庭前樹吾聞李牧今守邊邊庭四境俱晏然椎牛饗士開屯田星河逺近同一天願卿父子長壽考壯士不須憂逺道

送人歸省還京

朝望南山云夕望北山雲遊子在逺道時時思見親憶昔別家時父母年未老兒著五色衣上堂顏色好東市買白薴西市買烏紗白薴制寛袍烏紗簮好花三年遊太學讀易司成館春暉一何長艸心一何短陽城弟子有何蕃優詔特許兒南還堂前靈鵲頻報喜飛傍宜男花樹間父母聞兒歸黃色浮雙眉大兄聞弟歸出郭身欲飛小弟見兄歸持觴細割黃金雞入門快意無不足城中少年徒碌碌大江水落秋風生兒畱三月還復行九天閶闔五云近張帆上拂牽牛星萬方冠冕朝玉京老眼復見黃河淸黃河淸四海一願保千金軀比之雙白璧

送黃鏈師還天臺

吾聞天臺山髙四萬八千丈中有玉平之洞天丹霞赤日照林壑此地往往多神仙神仙中人不易得黃公之孫有仙骨放浪江湖四十年春風落盡柳花碧海邊樓觀臨蓬萊何年飛舄從東來絲綸五色詔遺逸手把芙蓉朝玉臺昔我題詩過方丈令我臨風倍惆悵不見遼東一鶴歸步虛聲落靑天上我有一掬淚不灑三十春但哭市井交何曽哭仙人我知仙人長不死晝夜循環亦如此

送道瀾上人還天界

道瀾上人好文采舌如波瀾性如海犀牛扇子破多時畱得千年公案在別峯禪老日邊來金襕照日天花開皎如一片秋水鏡置在七寶靑蓮臺室中弟子多聞道見性無如道瀾早結社曽邀陶令過論詩毎愛支郎好飄然飛錫向何方第一禪林古道場且對黃花談般若更畱數日過重陽

贈觶僧防

天目之山自西來羣龍回繞靑蓮臺千年翠气郁不散化成樓閣重重開上人自是僧中寶黃鶴峯前坐來好天風吹動雜花林山色谿聲談未了昨者鳳凰銜紫泥潮音卻渡海門西海門月照白毫相濁水倒影澄摩尼我亦前身許度半生頗有煙霞趣夜來八萬四千言笑對黃花獨無語

題雙松圗贈司虞趙子瑛

吾聞泰華山上有千尺之長松白雲英英出其顚天門日觀遙相通三更雞鳴海水赤羲和攬轡騎飛龍松下髙人坐盤石金芝瑤艸靑茸茸三年釣鼇東海上奏最去謁明光宮棟梁之材當大用大夫不讓秦時封贈君此圗千里翫長見靑靑齊魯東

題太古子爲分水縣佐蘇侯賦

八風不動地軸寧六合無塵天宇淸聖人在位羅羣英幹櫓化爲弦誦聲蘇侯紹芳徳彌馨邂逅黌宮舒我情笑談霏霏甘露灑意气落落秋風生爲言佐政分水城樓船東下窺滄溟海門山水多奇異西通月窟東髙麗天雞夜半啼一聲璧采金光絢霞气蓬萊更在天東隅欲跨飊輪遊八區麻姑別去音信斷弱流淸淺今何如太阿躍出丰城獄斫斷三山巨鼇足九苞鳴鳳信有神結巢宛在珠樹林雲窓霧閣應可到海若天吳安敢嗔山可登兮水可臨嗟我白髮秋霜侵幸逢昭代寛且仁梯航重譯輸南金自從天地一開辟凡有血气皆尊親我欲入海攀鯨鱗手探明珠弗顧身安得昌山雙玉琯吹徹太古羲皇心羲皇之心萬萬古且酌百甕蒲萄春

題貞婦胡氏貢姑

妾薄命向誰道生不學空中花死甘爲墻下艸墻下艸生不離家風中花泊天之涯爺娘早亡阿弟死膝下呱呱遺一子婦守嫠居不二天形影相依心若水

送判府萬侯秩滿如京

南昌萬使君乃是東漢將軍之子孫家有槐裏堂世稱忠義門銳如丰城之寶劍矯若滄海之遊鵾一旦雄才際昌運三年出佐東南郡寒谷陽春化日長玉壺夜月淸冰瑩鴈背霜髙江水淸雲帆曉發鳳凰城長安渡頭喧疊鼓共挽官船畱判府判府今年朝玉京心知萬億蒼生苦建子之月梅花開臘後春前侯復來天上應頒五色誥馬蹄重蹋長安道

題虞太守畫

昨夜夢入茅君山明飛落秋堂間一色芙蓉倚天碧千巖萬壑何盤盤蓬萊宮中靑鳥使忽寄數行雲錦字玩之使我神飛揚排云擬接泠風袂虞夫子瀛洲仙自與山別來宦遊南北今幾年金堂石室歳月久洞花谿鳥仍依然采芝有田洗術有泉蘿月可席松風可弦山中之樂不可極靑壁有路何由緣防當攬轡淸中原麟符虎節朝九天西尋赤松子東揖魯仲連功成卻賦歸來篇寄謝三茅君此時我髮不再安得騎鸞下上相周旋相周旋鏈金液摩挲老眼望時靑更乞還丹生羽翼

定水歌

定水定水何曽定活水源頭本淸淨八風不動常自淸一片渾如大圎鏡老禪黙坐古盤陀心如定水原無波俯視長江一桮小朝潮夕汐相蕩摩無始以來皆定業擾擾勞生千萬劫白頭它日掛冠歸重見一花開五葉

題望云圗爲太學生史孟彬作

兒昔望云云在天兒今望云云在泉云在天邊見有日云在泉下歸何年兒心一寸春暉艸阿母倚門兒在道太學三年歸有程當時恨不還家早白楊日日多悲風兒歸卻掃墳上松千駟萬鐘兒不願但願名書忠孝傳

篆書歌送胡士敬遊同安

洪蒙開天聖人作神龍出河出洛自從造化一中分鳥迹虫魚混冥漠史籀篆刻周宣古李斯書傳和氏璞漢魏以來千百年字體紛紜互參錯我從洪都詢古學宗人邂逅滕王閣千金不售書滿槖燕尾蠶頭古釵腳鉤如彊弩防如石動爲河流靜爲嶽親王詔見墨池頭繭紙鸞牋縱揮霍晴窓白晝風雨來蛟龍盤拏虎鳳躍吾宗意气何卓犖翩然如跨揚州鶴今春別我上同安七星已掛蒼龍角蘭舟暫向章江泊篘酒笑傾銀鑿落人生交遊無厚薄快意相知且爲樂吳歌一曲寫予懷目送飛鴻起寥廓

中秋

絳河帖帖星不流玉露夜墮芙蓉洲仙家五城十二樓怳然生我冰壺秋龍宮蓮花白浮浮須防湧出豫章溝舉觴喚月月少畱月不解飲令人愁少年緑發今白頭六十九度經中秋

望夫石

朝望夫不歸夕望夫不歸化爲山頭石夫歸定何時妾身化石尙可轉妾心如鐵無人知

焦仲卿婦辭

黃鵠上靑天雌雄相頡頏妾年十四五學繡金鴛鴦父母養妾在洞房寸步何曽出中堂嫁作廬江焦氏婦低眉不離老姑傍春月浴吳蠶秋風織流黃烹魚朝具饌秉燭夜縫裳不知姑何意命妾別廬江梧桐不復生鳳凰不得雙郎心如石不可轉妾如蒲葦不可防妾家有防兄一旦來相迎玉騘金絡馬軋軋車輪聲遣妾移所天出門無少停防兄安能知妾情妾今無故來歸寧女子足不踐二庭廬江之水淸泠泠吁嗟乎焦仲卿

從軍行

千金買紫燕百金買龍泉燕紫嘶白日龍泉倚靑天淩晨出門去莫忘庭前樹樹上烏生三四雛年年結巢來哺烏

北山行送人還富春

北山山下艸堂開北山先生安在哉先生名與山不朽何異魯望尊䢐徠子孫世居北山下況爾更多英俊才弟也能通學劍術兄復能起讀書臺邦家之基在今日詩人所宜歌有萊赤松亭前采藥去黃公洞口看花來棲鶴寥寥海天碧白雲南望心裵回

紫薇花下

我非紫薇郎愛種紫薇花紫薇亦愛詩人家今年試花如絳霞淸晨看花心自喜中夜裵回月明裏不隨紅日上東廊影過八磚猶未起

寄宋山人

靑鳥飛來東海隅銜得雲中云錦書書中落落三百字一字一顆鮫人珠三年不見蘭臺令別去亳州無好信楚鴻日夜嘆離羣越鳥天寒棲不定近報卜居湖上頭木蘭爲檝桂爲舟明朝防買官缾酒醉眼看山同一遊

梅窓爲凱上人賦

凱上人南遊越王之古臺飛錫近自龍谿來雪晴戴笠走相訪爲報外梅花開大庾嶺頭春信早五葉一花談未了曹谿香水接龍谿鐵石心腸向誰道鐵中有黃金鑄出瑰奇磊落之貞心石中有白璧琢出崒律磛碞之老骨何年移種龍谿旁影落袈裟月到窓維摩帳底定初起天女散花春滿堂凱上人向何處來往虛空本無住二千里外白頭翁三年不蹋西湖路山中猿鶴寄書來我亦相期看花去

暮春病起

春日遲遲出暘谷桃花能紅柳條緑柳上倉庚催夢醒花間胡蝶勸人行緑窓剪刀金兩股剪吳羅對花舞對花舞爲花歌百年懽樂能幾何但願長繩系羲馭把酒畱春春莫去

題風木捲爲丁孝子賦

風在天木在地暫時防合還離異木在地風在天風聲不到九重泉丁蘭肖母曾刻木丁令化鶴歸何年我願風聲長在耳世世人稱丁孝子縱使木髙千萬尋不及孤兒方寸心

題趙子昂畫西馬爲禇奉祠作

前朝學士趙王孫畫馬傳得曹將軍此圗骨相何所致萬里來自西昆崘云覆身蹄削玉霧鬛風鬃電爲目瑚絡腦靑絲繮逺戎牽來字天育雄姿矯矯當赤墀神駿不許人間騎玉堂揮灑歳月久河南祠官今得之吾皇仁化被八極騕褭驊驑數盈億日出日沒皆封疆求駿何煩畫中索老我衰年發已蒼惠養毎思田子方何幸生逢太日歸放華山春艸長祠官藏之愼勿防畱取郢中歌白雪

送寧上人住玉谿

寧上人乃是妙喜之云孫西江一口吸不盡又向玉谿尋白雲玉谿澂澂淸見底千年接曹谿水松風吹作海潮音重重樓閣淩空起到寺欣逢大閏年寶花如雨散諸天有約中秋月明夜待余來問木樨禪

贈庸信庵上人建盧大夫橋

昔聞盧大夫作橋長安市宛如靑天虹墮影長河水一朝乘風飛上天公無渡河公莫前老禪白雪埀兩肩金錫擲地風泠然女媧鏈石不受鞭化爲飛龍臥晴川我來腳蹋金鼇背歗歌聲落靑雲外相如題柱最多情好結天風紫霞佩

分題得海門洪濤送友人之閩

朝登東海門遙望槫桑暾波濤浩無際推出黃金盆河流九派來昆崘百川朝宗皆駿奔但見東南一花起匹練界破靑天痕魚龍乘時亦變化珠宮簸蕩瑚根初如峨眉山西太古雪驚雷碾空地欲裂又如蓬萊巨鼇十五頭湧起三山白銀闕中有仙人駕飊車遨遊圃蹋瓊琚長風破浪在咫尺直跨鵬翼淩天衢淩天衢渡南海麻姑儻有寄來書茘子船回早相待

莫望云

莫望云望云云漸逺故鄕云在心它鄕云在眼云在它鄕眼何如故鄕心云近尙可望云逺思轉深人生誰無母子心良獨苦峨眉太白靑入天不及家山一抔土

望云亭

朝望云在東夕望云在西如何母與子各在天一涯關中去家數千里夢繞西湖一桮水回看天際白雲飛片片盡從東海起雲近尙可望云逺思轉深關山夜月三年笛萱艸春暉一寸心劍閣縈回接云棧太白峨眉靑在眼安得爾云化爲五色衣朝朝暮暮當庭闈朝朝暮暮當庭闈不勞望云懷逺歸

烏程謡

我家昔在烏程住三百年來不歸去聞說烏程令尹賢移家欲種烏程田明朝去買烏程酒東白堂前種楊柳柳上啼烏報五更排衙鼔動官馬鳴裹頭丁男應門戶莫待日髙髙丈五

陽城耕雨歌

春云陰陰釀春雨荷鋤朝出三家墅艸滿南坡犢子肥一蓑一笠雨中歸千頃水田飛白鳥雨足泥深稊稗少大樹將軍好子孫輟耕隴上如龎老人間別有方寸心此地可作商家霖先生硯田耕未了屋頭布谷鳴春曉

題鎭撫扇

將軍紫驑馬手挽靑絲繮避暑向何處城南風閣涼夜半金雞出暘谷東望槫桑西若木不須彊弩射潮頭萬里鯨鯢俱偃伏新裁白薴雪花明手持羽扇淸風生壯士吹笳月如晝臥聽城頭報更漏

贈燕山老妓歌

燕山老妓七十餘少小蘇門城下居自言生長太平日蹋徧江南西子湖湖水湖山近城郭五步一樓十步閣春風酒舫載瑤箏夜月歌臺捲珠箔東家胡蝶過西家十里湖波泛落花蘇小門嘶五花馬段家橋碾七香車早年傳得伊州曲翠舞珠歌滿華屋芍藥春明和玉簫海棠夜醉添銀燭一曲淸歌一束綾歌聲上遏流云行韓娥齒讓瓠犀白趙女眉妒春山靑轉首繁華何艸艸不道靑春暗中老

悲白頭翁

白頭翁生長太世吳歌楚舞少年時老來猶說歡娯地歡娛地良可悲洛陽牡丹無故主金穀海棠非昔時千金買花豈不好回首池臺變芳艸秋霜昨夜鏡中來花枝照眼令人哀

題母子貓圗

大貓斑斑虎豹姿小貓白白如狻猊斑者是母白者兒石苔晝臥春遲遲兒能跳踉母不知牡丹花前胡蝶飛薄荷葉底酣晴暉小鬟谿頭買魚去月下敲盆呼爾歸豈不聞東家韓盧知報主夜深防盜兼捕防

題楚江春曉圗

巴水雪消流浩浩三峽猿聲啼不了舟人掛帆南斗低斑竹林深雞唱曉大船小船相逐來小船先待大船開黃陵廟前風浪惡小船還依大船泊共禱龍神拋紙錢珓杯凶惡聽巫言但祝逺人心地好烏紗巾上有靑天

題茅山外史奔月巵歌

瑤池羿妃奔入月竊得丹砂鏈金骨何年躍入龍王宮千丈虹光射銀闕茅山外史口懸河長鯨吸海翻白螺夜半銅仙泣秋露化爲萬斛黃金波空歌笑落瓊臺表傲睨乾坤一桮小月中若許築糟臺我亦騎鸞天上來

題馬公肅墓池瑞蓮

種花莫種忘憂艸馬家池頭花更好去年一柄生兩房兒在潁川歸故鄕兒歸見花不見母一寸心如蓮菂苦也知天與好兒孫戢戢靑頭聫牖戶麼荷恰似小兒拳迎門索棗當母前勸兒食蓮須食蓼辛苦讀書知味少願花並蒂年年開一度看花兒一來

題梅圗次胡龍臣韻

梁園賔客看花處錦障圍春花滿樹一朝池館彩雲空可恨畱春春不住豈若孤山雪後花年年開向老逋家自信貞心同鐵石肯隨凡卉混塵沙明月半窓閒徙倚展畫看詩思無已華表千年鶴不歸霜花滿地天如水

挽府幕陳友寛妻

棠梨花落春沈沈美人隔窓鳴素琴一彈離鸞之古調再理別鶴之哀音百年夫婦願諧老豈信紅顏不常保昔如南山連理枝今作秋風防根艸牽牛織女兩相望一旦化爲參與商願郎長開故篋笥念妾莫換新衣裳

延月軒

延月復延月延月上靑天月本無私照流光入我軒八詠樓中好孫子當時月照雙谿水不知千載落誰家只今飛入華堂裏東家延月照綺羅雪兒起舞雪娘歌西家延月照珠翠紅燭花偏錦袍醉何如淸夜掃前除畱月照我琴與書

題子猷訪戴圗

燕山雪花大如掌沙磧瓊瑤深一丈萬里寒云鳥不飛驅車北渡河冰上豈識山陰有剡谿白月墮水風吹衣子猷忽爾淸興發夜半乘舟訪戴逵此時此興良不惡一幅生綃亦奇作爭似蘇卿秉節旄千年圗在麒麟閣

題望峽軒

雙峽何亭亭如弟復如兄紫薇劉郎去已逺山今猶有紫薇名太學儒生未三十玉樹英英向人立堂上有親今白頭晨昏定省嗟何及書往書來春復秋璧水竟作三年畱鳳凰臺上一回首千里云生東海頭東海東頭白雲起望峽之心何日已安得爾云化爲五色衣朝朝暮暮當庭闈朝朝暮暮當庭闈不勞望云思逺歸

龍尾山隠者歌

龍尾之山靑蜿蟺何年躍出東南天誇娥不能爲之員祖龍不能爲之鞭雷公電母相後先珠光璧采生重淵中有幽人顏色好自采靑芝拾瑤艸大丹鏈就金芙蓉世人得之如得寶我昨乘閒一訪君淸晝柴扉封白雲欲覓仙蹤不知處薜蘿涼月秋紛紛我無隋侯珠何以報區區明當南還大庾嶺靑鳥來時須寄書

贈峽川醫士郜員

紫薇山前鶴髮翁古心古貌古人同朝漱玉於葛洪之丹井夕棲雲於顧況之靑峯大丹鏈就金芙蓉神方傳自娑竭宮白石可裂黃金可鎔有恆之心天地無窮

題姜潤華怡老堂圗

天目山來錢唐翩如丹霄五鳳下矯若碧海羣龍翔金煇璧采照城郭中有姜家怡老之髙堂有卜不應非熊兆有手不釣磻谿璜堂中阿翁壽而康堂下佳兒聫雁行盤行白玉鱠觴進靑霞漿松花落雪髙云涼松根茯苓如雪香左江右湖流湯湯願言壽比廣成子千二百歳同其長

題三香圗

拾翠羽采明珠美人宛在滄洲居梅爲兄礬爲弟一笑相逢大江水江水澄澄羅襪寒雙井詩人誰共看秋風雙井芙蓉老太史當年被花惱揮毫曽賦水仙詩礬弟梅兄奇絕倒三香之圗風骨淸信知難弟復難兄昨夜月明江水白出門一笑見髙情

題張文顯梅月山齋詩卷

盈盈羅浮華皎皎羅浮月渺渺羅浮雲粲粲羅浮雪我昔夢入羅浮天縞衣仙子神飄然緑毛麼鳳隔花語別來仿佛三千年子今贈我云錦牋何以報之瓊瑤篇相思一夜月如練歳寒長見春風面

題學釣軒

炎祚眞人騎赤龍故人傲睨輕王公身披羊裘隠澤中手弄一絲江上風客星夜臨紫極宮釣臺髙並雲臺功復有云孫千載下讀書豈是煦煦者司徵海上六年餘古貌古心知者寡琴江東去水滔滔石上瑚明月髙拂衣別我且歸去持竿釣取黃金鼇

題杏林別墅圗

我聞於使君種杏碧山下它山豈無丹杏花不及家山種來者髙堂中有白髮親看花酌酒娛靑春兒今去家二千里作官只飲三衢水三衢水淸漣漪年年杏花開滿枝防綴五色斑斕衣阿翁防有金光艸令人服之顏色好別墅春風日日來花落花開長不老

秦駐山殺虎歌

秦駐山頭祖龍廟月黒天寒聞虎嘯將軍手挽烏角弓平明入山尋虎蹤叢篁秀木郁重重陰壑慘淡來悲風山靈白晝驅虎出壯士跳踉與之敵雄牙利爪善搏人大劍長鎗俱辟易我今三箭信有神勇气不讓飛將軍山中一朝除虎害四境掃蕩無妖紛封章奏徹彤庭上聖主聞知頒內賞安得儲公數十人一時蘇息東南民

重題湧金門外殺虎歌

昔聞堯舜世大禹平水土虎豹犀象驅逺之萬億蒼生皆按堵儲將軍雄且武一朝手挽烏號弓射殺南山白頞虎白頞虎視耽耽朝遊城之北暮遊城之南不有將軍一身膽縱此飛類民何堪豈不聞牛哀七日化爲虎獸面不知兄與父縛虎易知人難方今聖徳天地寛但願將軍鎭藩翰人不化虎四海皆淸安

題槐陰書捨

天有三臺地有三槐云是晉公親手栽三槐如雲復如蓋果應二郎居鼎鼐時當景徳祥符間柱石廊廟安如山世澤傳來三百載復有孫子登朝班槐葉陰陰覆書屋不數鄴侯三萬軸繡衣金節玉花騘行部歸看滿庭緑春暉堂前烏夜啼結巢多在靑雲枝靑雲枝上烏啼處它年畱作甘棠樹

送憲司知事吳君攷績之京

江之水淸且漣明如鏡直如靑騘系著江邊樹繡衣攷績朝天去津人伐鼓送樓船十丈雲帆南斗邊鯨波帖帖風不起使君之心有如水激濁揚淸振綱紀萬歳千秋報天子

送吳司幕秩滿之京

歌南薰調素琴人生防合無古今古人不愛暮夜金今人豈無古人心河南吳公好孫子修如漆心如水三年贊畫簡書勞芙蓉幙下淸風起調素琴歌南薰南陽宗資今見君江花冥冥江水春百丈牽船登要津鳳凰池上恩波重天官攷績承天寵冥鴻萬里決浮雲自古有才當大用

題直翁胡重器詩卷

直莫如虞帝之琴曲莫如任公之釣鉤直可彈太古調曲鉤謾掣金鼇頭人心取捨各有道曲鉤何如直好在天勿作彎星在地當爲指佞艸直翁直翁聴我歌出門紛紛岐路多我願萬斛舟不涉九曲河我願千里足不馳九折坡翁今有子鳴朝珂履道坦坦平不頗董狐之筆如操戈千秋萬古名弗磨翁當餘年養太和子孫世居安樂窩

題航爲兪叔銘作

野水兮幽幽野航兮悠悠動吾行兮浮浮靜吾止兮休休逍遙兮中州浩蕩兮安流憑虛兮天遊沿月兮棹謳彼坳堂之杯兮孰若以芥而爲舟噫委身大造兮任吾去畱

題朱氏椿藼堂

吾聞漆園之木八千秋又聞北堂藼艸能忘憂朱卿夫婦俱白頭兒也貢入帝王州口傳天語出丹闕馬蹄蹋徧閩山月兒心何以報春暉回望飛雲隔吳越左手擘荔枝右手持防榔它山豈不好不如歸故鄕登朝見天子沐浴承休光龍河雪消春水長願乞還家三釡養入門堂上見椿藼靈柯鋭葉俱無恙讀書椿樹下進酒藼花傍更分白兔所搗之霜父兮母兮發蒼蒼金蘭玉樹照庭戶直與竇家五桂同芬芳

謝南康張少府惠帶

南康少府休官日三徑黃花有佳色寄來束帶水犀文令我腰圍較寛窄烏紗髙帽白薴衣系來穉子道相宜入手禦鑪煙气重知卿來自鳳凰池我亦平生愛疎散可恨與卿相見晚秋來消瘦苦耽詩一日幾回移帯眼湖魚白白湖蟹肥禾黍滿田黃雀飛秋水野航三十里停雲西望思依依

集杜少陵詩句一首奉寄云庵法師

臺州地闊海溟溟南極老人自有星千崖無人萬壑靜老身古寺風泠泠有時自發鐘磬響芝艸瑯玕日應長昏黒應須到上頭安得仙人九節杖不見旻公三十年淸詩句句盡堪傳陶冶性靈存底物晴窓檢防白雲篇

題竹雪山房爲王禦史作

繡衣柱史鐵作冠平生愛種靑瑯玕山中歳晚讀書處積雪滿庭生翠寒常時見竹不見雪竹雪雙淸更奇絕冰壺照徹此君心璞玉鐫成此君節平明四望巖壑間矯如羣龍下瑤壇黃陵女兒騎白鳳風裳月佩鳴怳然張樂洞庭野倒捲銀河向天寫九重閶闔參差開八極空明不知夜是時繡衣朝紫皇下視九防煙茫茫防當裁作十二琯坐使寒谷回春陽

有竹豈不佳有雪亦自好金聲來戶外玉气出林表昔聞王子猷夜訪戴安道當時有此君相見必傾倒千載回舟興至今猶未了引領仰髙風何由寫懷抱卓哉歳寒姿貞白永相保

題李白觀廬山瀑布圗

我思仙人乃在南斗之下香鑪之峯手招五老白雲裏掀玉立淩天風不知何年鬼斧鑿破混沌竅絕頂直與銀河通上有奔崖噴壑之飛流下有橫江飲澗之長虹白波九道走東海流轉萬古無終窮仙人詞源亦如此天然秋水生芙蓉開元召入黃金屋揮毫醉寫淸曲鳴鳳不棲阿閣巢靑蠅翻污連城玉金雞放赦夜郎回生死托交鸚鵡桮人間鬥酒醉不得此水可滌愁懷開酒星在山頭酒泉在山下便當釀作蒲萄醅不費千金之裘五花馬胡爲夢落峨眉亭千年一去不復醒畫中仿佛見顏色屋梁落月秋冥冥聞道騎鯨入瀛海神遊汗漫知何在大鵬借我埀天云八極三淸防相待

題王仲序墨客詩卷

王郎酒酣當墨池五雲飛落天孫機河東美人織不得仿佛八繭吳蠶絲親王召見蓬萊殿天門白日飛龍見中官傳防賜奚囊王郎佩服生輝光絳州陳最奇絕落手麟膠三日香梁園賦客鄒枚老愛爾尊前一傾倒揮毫爲寫錦囊歌願爾千年贊王道

剪韭亭

剪韭復剪韭山園春雨肥昨日韭葉長今朝韭葉稀但令勿傷根日夕生華滋有客過茅屋呼兒剪春緑一箸盤餐惟所須何待髙門行白玉寄言山中人灌畦當及春人間此味良可珍此味不減秋風蒓

友人紙帳名臥云求題

白雲劈繭春重重仙人臥云如臥龍天風吹下太古雪平地幻出瓊瑤宮白雲來來還復去何如一榻畱云住胡蝶莊周兩不知誰能解此雲中趣小鬟折花香滿衣霓裳夜半行雲歸周公夢回日丈五此樂人間今古稀梨花散漫春云煗一色瑤臺月華滿醉倚仙家十二樓夜寒不上瑚鉤飛瓊隔花吹小鳳縞衣驚起羅浮夢谿藤剪霜翻素濤翠禽啼煙紅日髙世間萬事邯鄲道人生不及臥云好

題李仕亷雪谿詩卷

五載西江想東越興來欲蹋山陰雪眼明見此雪谿圗怳若冰壺貯寒月山中之人不可招千崖萬壑皆瓊瑤長空浩浩絕飛鳥深林何處尋漁樵謫仙有孫有佳趣蓬萊移得三珠樹稍待明年春水生借我綸竿釣魚去

題馬文學之惠安教諭

鍧鳴鐘考朗鼓司馬先生敎南土泉州宛在福州南榕葉如雲茘枝甘一路春山當馬首下馬桮行椰子酒門生出郭候谿傍翠盤鈿合進防榔蠻雲瘴雨喜無恙衿佩靑靑趨絳帳

送黃將軍分鎭臺城

渥窪之駒走千里雪花凝寒吹不起將軍仗劍出洪都南來手挽天河水天河直與東海通槫桑虯枝掛彎弓旌旗倒射海底日金鴉夜啼華頂峯彼州之人迎我侯此州之人不可畱順風吹帆疾如馬緑水蕩漾芙蓉秋九日黃花一尊酒手把茱茰當楊柳將軍自有谷城書勲業傳家埀不朽

謝何徴君惠麻鞵

仙人昔上蓬萊宮十年蹋徧京塵紅仙人今歸東海曲麻鞵但遺雙白足白足麻鞵白似霜紫苔猶帯落花香世人不識飛鳧舄千里煩君逺寄將昨向滄洲拾瑤艸雨過沙幹著來好此中不是若耶谿布襪何愁杜陵老知君已謝鵷鷺班尋眞來訪白雲間舊時猿鶴應相識好在南山與北山

題李白觀泉圗

我所思兮在匡廬錦袍仙人玉不如香鑪五老半天上旭日照耀金芙蕖仙人倒披云錦袍浩气直壓秋崖髙人間鬥酒醉不得手挽銀河翻雪濤一朝召入金鑾殿曽與龍顏醉中見誰知白玉防靑蠅不顧昭陽忤飛燕紫皇案前五色麟掉頭蹋徧名山春若非九天寫下千尺水何以蕩滌胸中塵千年風骨何人畫仿佛屋梁明月夜騎鯨東海若相逢大笑長歌呼白也

題芝谿送別圗

我聞袁安之子孫何年卜隠芝谿邨渭陽舅氏不可作甥乃仗劍登期門芝谿之水淸見底中有別情千萬里鳴笳疊鼓送行舟東流有盡情無已芝谿水有雙鯉魚芝谿水有明月珠明珠莫彈山頭雀雙鯉須傳海上書

送張河泊還鄕

淸涼逺在南海隅靑鳥銜寄雲中書開緘忍見數行字阿母手封雙淚珠爲言十載與兒別復報若翁今永決五月兒從闕下還悵望南云寸心折水有行舟陸有馬無復升堂拜郎罷七月秋風起布帆兒歸笑指靑山下兒今無所願願母壽且康上堂進荔枝下堂食防榔防榔可餐茘可擘玉立亭亭兒在側更種長松當墓前慈烏結巢年復年

題岐山圗

朝望岐山云夕望岐山云岐山不可見但見非煙非霧靑氤氳上淸眞人好奇古有山不待誇娥負縮地回天頃刻間蓬萊移得金鼇股吾聞畱侯從赤松功成歸老山之中千年復見好孫子出宰況近仙人宮仙人歗歌碧雲裏采掇金芝餐玉髓也知吏隠亦淸流兩年只飲薌谿水只今見畫如見山安得置我靈臺間日日凴髙望雲气防待岐陽鳴鳳還

殺虎歌贈葉將軍

朝射虎夕射虎吹鳴笳喧疉鼓去年田禾不得收牛羊不敢放壠頭今年禾黍滿郊野猛虎無聲山月秋白髮老翁臥茅屋敎兒賣劍買黃犢到城明日謝將軍更向轅門分虎肉

漁隠

靑靑蒲葉短臨平湖水滿嫋嫋柳絲長當門系野航野航穏於馬坐釣靑山下魚我兩相忘無人知釣者百年天地一漁蓑流水桃花意若何得魚換酒篷下醉自誦一曲滄浪歌太公釣西周嚴光釣東漢古來豪傑人出處關治亂

題山居夏夜讀書圗

素月兮流天松風兮奏弦澄夜气兮泠然寓吾情兮簡編探羲圗兮畫前遊吾神兮太古之先

送馬貢士題春江送別圗

大山小山芙蓉開雲气逺從天目來東風吹散鳳城雪一夜江水靑於苔借問舟行向何處馬卿明日朝天去杏園花滿曲江春幽谷鶯遷上林樹方今玉堂皆鉅公手把刀尺靑雲中神龍出河出洛千載復見明良逢馬卿此行當努力射防彤庭期第一龍門奪得錦袍歸先遣雙魚寄消息

題春山小景圗

老夫愛畫入骨髓偶向髙堂見山水不識何人寫此圗怳然坐我春雲裏大山小山靑入天嵐气暝結香鑪煙扁舟夜泊潯陽郭似是當年孟浩然阿翁手持九節杖雙澗流泉玉琴響天風吹帶碧桃花瑤艸金芝爲誰長南郭先生吾友於招我共讀山中書石田可耕水可釣安得斯人與同調

謝杜醫士爲葉百戶贈

浣花老翁好孫子家住鹽官忠義裏幼讀神農黃帝書靑年賣藥居城市今夏括蒼葉守中臥病兼旬不能起更醫至再復至三孰辧陰陽明表裏城中杜子有家學分得桑君上池水捷如壯士當敵場百步穿楊誇一矢昔也父母及諸弟倉皇驚怕走折趾今也怡然北堂下笑舞萊衣具甘旨五月歸從白玉京瓊玖安能酬木李觸熱敲門求我歌好雨洗秋涼入髓勗哉杜子須努力積土爲山自今始而翁天外如有聞化鶴歸來心亦喜題羅小川山水圗奉和耆山眞人詩韻

平生愛畫入骨髓出門萬里皆山川周南太史古轍迹媿我白頭非壯年稚川父子有家法何異萬選靑銅錢每於江海見遺墨一紙千金人共憐匡廬秀出南斗傍赤日倒射香鑪煙金光璧采絢林壑使我一覧神超然天雞喈喈而喔喔火龍蜿蜿而蜒蜒東分蓬萊五鼇股西擘太華三峯蓮乃知意匠奪天巧聲價肻讓它人先瀛洲仙子何翩翩霧閣云窓常晝眠直疑槫桑與若木根盤暘谷通虞淵耆山眞人好事者筆勢倒翻三峽泉安期棗如玉井藕如船何當爲我蛻凡骨神遊八極齊喬佺

題賀節婦捲

秦烏啼啞啞少婦在邊姑在家婦從萬里拾夫骨恨身不與夫同歿一兔百逐良可憐形影相依今十年鏡中寧使防緑髮頭上安可無靑天夫入九泉無復見何日登堂見姑面妾無錦字織回文妾無胡笳冩哀怨代妾陳情範子勲放妾還家宋將軍妾年至死何以報願夫再生姑不老

題張母徐氏貞節詩

由拳城外鴛鴦湖鴛鴦交頸依菇蒲雄歿雌存形影孤矢死不學雙飛鳬良人贈妾明月珠嫁時系在紅羅襦夫今在地妾有雛賣珠日給堂上姑打門無吏夜索租挑鐙有女寒辟纑女工紡績兒讀書妾死不慙泉下夫

題剡谿書屋

朝望靑山云夕望剡谿月我思剡谿人欲載剡谿雪笑殺山陰王子猷一時興盡回扁舟早識山中有羊仲放船也作東吳遊羊家結屋谿南住正是好山環碧處門前水漲柳花灣釣船一夜髙於樹阿翁看山不下堂兩兒翩翩如鳯凰大兒才力健射防登朝行小兒天姿髙十五工文章至今雙髻亭亭削寒玉玉帯蜿蜒走崖谷讀書聲隔碧蘿間夜夜虹光照秋屋翁今歳晚江上歸有約明年尋剡谿野航載山不載雪系在屋東楊柳枝

題金壽堂

世間萬物皆可變惟有黃金能百鏈龔家慈母出鄧林貞節可比千黃金黃金善祝慈母壽黃金莫鑄慈母心孝子愛親如愛日百年一刻千金直大書金壽揭髙堂願母與日同其長

送戴伯聚還天臺

戴先生住在龍山之下迂江之湄平生讀書忘渇饑三旬九食寒無衣口掉三寸舌不顧人是非前年別華頂來遊東海涯今年還天臺去采黃金芝秋風蕭蕭吹薴衣遙望宮前浮雲飛豈不聞蘇季子六國印百里奚五羖皮人生出處各有時子當還山歌我詩

美妾換馬

妾重千金軀君愛千里足共憐逸足疾如飛誰念貞妾美如玉妾今出門去無復侍華堂寸心何以報願作靑絲繮

題具慶堂

陳綺席進華觴聽我長歌具慶之髙堂太學儒生忠孝士矯首南云幾千里堂上雙親八十餘堂下玉立三兄弟東家積得金滿籯何如教子傳一經西家作官金絡馬何如種藼北堂下陳綺席進華觴聽我長歌具慶之髙堂兒在逺道親歸故鄕兒業日以廣親年日以長它年紫誥鸞回紙聖徳如天無逺邇請看進士歐陽詹不在親傍親亦喜

挽道士

有羽人兮在都白玉爲佩靑霞裾手掉五色金芙蕖飄然騎雲遊紫虛呼吸元气洪蒙初閱盡三洞天皇書江風蕭蕭歳云䢐寒月墮澗冰蟾孤玉棺千年龍且嗟羽人兮不可呼

贈道士

我思仙人乃在三神山何年誤落塵网間浪遊江海不歸去碧桃落盡春風閒春風閒瑤艸緑來日燕辭巢歸時鶯出谷黃金之闕白玉城手把芙蓉朝太淸安得從師入山去醉騎鸞背吹瑤笙

贈上淸道士

天上仙人碧落卿冰入手風泠泠一彈山中別鶴操再弄谷口樵歌聲是日同登玉虛閣碧窓片片桃花落怳然坐我鳳麟洲瓊珥瑤環下寥廓師今復上耆山顚洗耳更聽幽澗泉鈞天別有太古調此曲不許人間傳

題桂菊雙淸圗

白帝司秋運金气空山艸木皆淒厲嗟爾桂樹靑團團直與佳菊淩霜寒貞姿孤潔同晚歳何異幽人逸士棲巖巒我所思兮淮南之小山白石鑿井金爲闌手招八公鏈神丹驂鸞翳鳳遊其間側身西望柴桑裏南山悠然當面起處士兮歸來尊有酒兮甘且旨石磊磊兮葛緜緜豹號林兮長鯨阻川折遺芳兮寄逺歌招隱兮期長年

來鶴亭

鶴不來云悠悠十年無書寄揚州仙人五城十二樓玉簫聲防瓊花秋黃埃四塞不可以久畱安得從之上瀛洲鶴不來云悠悠

東檜軒圗

悟空塔前雙檜樹化龍已上諸天去犀牛扇子破多時欲覓牛兒無覓處千年公案重於山還我牛兒竟不還檜樹東邊結廬者亦欲置在犀牛間畫史安能知許事此中眞有西來意莫論檜東與檜西且復還我犀牛兒

題紅梅

東方風來吹碧雪羣妃醉蹋瑤池月中有仙人萼緑華珠佩霓裳最淸絕別來仿佛三千年防云夢隔蓬萊天蓬萊宮中花鳥使幾見海水爲桑田東家步障霞綃煗不惜千金買池館春歸紅葉玉簫閒月冷海棠銀燭短何如托根王君家不學人間兒女花昨日劉郎笑相贈天臺有約飯胡麻

還山吟送天臺王徴君

巍巍乎天臺之山四萬八千丈兮聫岡疊障緜亙乎東南神鼇戴山儼不動但見螺髻湧出矗矗靑瑤簪三更雞鳴海水赤丹霞紫霧浮晴嵐上方鐘磬落天外白日花飛優鉢曇嗟哉勝境可望不可卽兮金堂石室何由探神仙中人王子喬顏如丹砂發毿毿偶從東海一相見調笑共作煙霞談手持天孫五云錦冰絲嫋嫋繅吳蠶飄然別我復長往解纓去濯桃花潭天風吹散華頂雪曹娥江水靑於藍舵樓晚飯坐天上拂云鳥翼張髙帆

夢天

夜飛八翼登天門濯發明河披素云玉琯雙回白鸞背珠露泠然濕秋佩泰階煌煌明六符東方白楡長不枯拾得天孫機下石何勞問卜過成都

題竹雪山房

吾聞王內史種竹在山陰人見此君節不知此君心昔年讀書修竹林積雪擁門三尺深一庭夜月瓊瑤色萬壑天風環佩音我知此君最淸絕歳晚相看面如鐵正色比公頭上冠爽气隨公手中節靑驄蹋徧江南霜請持玉節朝紫皇裁爲鳳凰十二琯坐使寒谷回春陽

題望云圗

葉先生住在四萬八千丈之天臺霞气直接東蓬萊天雞三鳴海水赤春風幾度桃花開胡爲家山看不足剪得匡廬云一幅春暉在靑天寸艸在黃土中有一寸心何以報慈母關西余氏母在堂堂下宜男春日長九華西浙宦遊處白玉種此雙兒郎兒今長大過三十寸艸春暉報何及豈無魯陽戈爲駐西飛烏豈無萬丈繩爲挽羲和車春暉在天艸在地母子同躋太平世更願傳家好子孫大書特書忠孝門

神石

有石有石在空坑宋朝文相避元兵單騎脫急無畱行石墮空坑如隕星追兵不及相乃生人言此石山之靈天佑信國全忠貞重爲告曰石兮石兮爾之生也甚奇怪胡不鍛鏈五色上補靑天靑嗚呼共工一觸天柱折孟姜一哭長城崩誰謂土石終無情至今鄕人號神石姦雄過之當屏迹

義虎

有虎有虎在空山孝子夏貴廬其間呼天長號病不起虎銜野鹿活孝子虎也日與孝子親相隨出入三十春孝子起爲宋大將專城總督淮西軍將軍一朝思納土虎亦咆哮觸其怒虎死在地魂上天將軍掉尾求生全重爲告曰虎兮虎兮爾之生也甚雄偉殺身成仁有如此胡不化爲忠義士董狐之筆良可紀萬古千秋照靑史

題畫

露華凝寒玉蟾泣張生手潑金壺汁神鼇戴山海水立白龍噓云元气濕毫端妙奪造化功傍人云是米南宮贈爾波斯螺萬斛冩我匡廬看飛瀑

題恬淡軒爲儲都司作

淮之水出自桐柏山千盤萬折流入江河間將軍好文兼好武淸似流泉出山下手提長劍鎭雄藩馬前奔走皆貔虎龍驤萬斛出海洋西略月窟東槫桑天弧夜半射天狼鯨波帖帖靑鏡光歸看山中恬淡水方寸澄淸亦如此方寸澂淸亦如此萬歳千秋報天子

長安道

長安道上花紛紛紅霧漲天飛作塵東裏雕甍燿白日西街駿馬嘶靑雲長安少年不知老鳳管龍笙春亦好昨日牡丹何處花今朝鸚防誰家鳥韶華過眼易消磨楊柳纎腰愁思多不見古來歌舞地夜深風雨泣銅駝

題來鶴軒爲張僉憲作

張君持節洪之都左招洪崖右麻姑仙人騏驥不可馭何以得此當庭除雪作衣裳丹作頂戛然長鳴延素頸夜榻時聞竹下聲午階毎弄花間影九重蕩蕩天門開曽侍玉皇香案來乃知君身有仙骨地位淸寒霜滿臺只今籠之往何處爲言攜向英山去我亦東歸尋故丘結巢願托三珠樹

壽友人

寄我以中山兔之秋頴寄君以東海麻姑之錦書仙翁一尺蒼虯須昨來海上騎鯨魚翺翔白龍宮簸弄明月珠我欲酌以迎風含露之玉壺仙翁飄然夜回車別來可望不可卽緑水蕩漾秋芙蕖絳河彤雲流碧虛仰見南極當天衢星宮之君曳霞裾揮手招我來斯須東方小兒學仙術年年夢想蟠桃實櫂歌聲落蕅花洲今歳玉桃偸不得諸郎一一靑瓊枝謝家兄弟田家兒門前紫荊花滿樹數月不見長相思阿翁白頭種丹杏賣杏積谷防年饑諸郎稱觴杏陰裏芙蓉出鼎丹光起豈不聞古來九世張公藝我願仙翁傳百世

題禮部郎中安公山行詩卷

安使君來自蓬萊東手持絳節淩天風水晶宮中好山色七十二弁靑芙蓉樹陰暫繋靑驄馬行部咨詢到山野傾筐紫蕨小兒拳出网白魚鮮可鮓浮玉山前一葉舟黃帽隔谿歌櫂謳天上神仙思下土行當獻納鳳池頭

題天臺山人山水圗

天臺之山四萬八千丈我昔飛夢登其顚三更雞鳴海水赤白雲萬頃皆瓊田長松如龍倚絕壁飛瀑懸崖練花白仙人邀我飯胡麻洞府髙寒畱不得卻從天姥蹋虹霓獨抱明河秋月歸別來此境不復到空谷夜夜靑猿啼丹丘有客持束絹使我玩之神不倦林巒暝色隔煙蘿仿佛當年夢中見故山桃花今有無劉郎何不歸仙都劉郎何不歸仙都莫向人間尋畫圗

題二喬翫月圗

皎皎天上月照見大江流江流去無已月色滿髙樓喬家二女在舒州憑髙望月樓上頭金波灩灩綺疏夕玉露盈盈羅襪秋自從嫁得英雄壻不知月落誰家去千古山河影在天江水東流年復年

題七馬圗爲張將軍作

七馬來自流沙西二十有八玉鑿蹄時平四海罷徵戰華山之陽春艸肥一匹齕艸兩匹洗刷臨淸谿中有兩匹絡靑絲奚官傍立不敢騎明當進入天門下一一金鞍蓋黃帕漢家不用千里才只許將軍看畫圗

送禢二令弟秉徳還南雄迎父

買船何之之南雄洞庭木落生秋風大帆中流夾雙櫓南望庾嶺靑叢叢禢郎去家五千里白雲日日山頭起浩蕩春暉一寸心深恩較比三湘水湘水有時盡此恩何時忘上堂進甘旨下堂食防榔防榔可食魚可膾白發明年過吳防長安橋邊楊柳靑馬上看花同一醉

題望峽軒

巍巍乎紫薇之山兮雙峯並峙乎西東上干織女之銀浦下瞰蛟人之貝宮天雞三唱海日紅雲窓霧閣風玲瓏兪家兄弟構華屋空翠飛落軒楹中堂上有親顏色好長年服食金光艸笑傾阿母九霞觴啖以安期玉文棗三年仲子在成均回望天南多白雲每憑海鶴附書至遙見兩峯如見親兪生兪生忠孝者行看赤車馳駟馬前度劉郎未足誇重來還對紫薇花

贈太醫院使戴元禮

戴先生好神仙朝侍玉皇之香案暮遊金華之洞天采藥不上蓬萊船餐靑霞鏈丹砂騎云翺翔太淸家九重日月生光華千秋萬年樂無涯

禱雨歌贈楊鏈師

楊鏈師愛神仙乃在碧海之東偏仙人魏伯陽丹成上靑天靈符玉文洞鏈師得之寶其傳凝神專气合自然前年在袁州夏秋大旱不得雨山澤艸木生炎煙去年海若犯河伯秋潮漲沙坼田今年魃也肆惡如火燒平原萬口嗷嗷不自活命如一發千鈞懸鏈師不笑亦不言仗劍一呼龍出淵手挽天河注長川雷公電母相後先己巳及辛未一歳禱一雨遂令老穉飽飯歌丰年楊鏈師通神明長身玉立方瞳靑公田及私秋有成功不自受歸冥冥靈風吹旗海气鮏醉騎黃鶴吹瑤笙請以海門山前龍眼千尺浪和我一曲空歌聲

代王奉祠贈別友人之京

春風吹江春雪晴茶官放船明日行奉祠過我索長句把酒出餞鐘陵城沈郎有母華亭住三載思家不歸去側身東望白雲飛長繞九龍峯頂樹今年報政上京華還種北堂藼艸花不學江州白司馬直將哀怨寄琵琶媿我梁園老賔客與爾從來未相識稍待金芽入貢余紗帽籠頭共煎喫

送知縣陳仲信之建昌

朝遊甘棠堤夕遊甘棠堤堤上夜來雨秋風聞馬嘶借問向何處駕言南康去香鑪生紫煙五老欠延佇山中瀑布水散爲九江流江流二千里還歸東海頭海中有鯉魚好寄平安字手把釣鼇竿時時候書至

鐵箭辯

鳳凰山下通江門錢王鐵箭今尙存世傳當時有三箭兩箭沈沙俱不見惟畱一箭在江頭此箭不隨江水流壯士摩挲撼其鏃根株下貫金鼇足出地曾無一尺髙定知作則捍波濤始丰先生眞好辯直指是幢非是箭雨淋日炙四百年孤星煌煌長在天

題東山淸隠圗

南山莫采菊北山莫移文西山食薇終不飽聽我且歌東山之白雲白雲宛在山之下卜得陂坑葬郎罷三年返哺學慈烏千里按圗求駿馬關山漫漫霜露多谷口秋風吹女蘿側身南望不歸去白髮倚門愁柰何東山之圗不盈尺時見山頭白雲白山有荔枝江有魚兒在天涯重相憶只今冠佩登鵷行誰種忘憂當此堂安得仙人縮地訣日日稱觴慈母傍

寒食行

江南三月梨花雨寒食鄰家哭兒女阿爺戰死長兄存二十年來別鄕土存無信息死無歸胡蝶春風淚滿衣紙錢空掛枯楊樹存者不知埋骨處一百五日年年來天外遊魂何不回

北邙山頭生白雲北邙山下多古墳借問誰家埋白骨此中半是洛陽人陌頭夜夜銅駝哭冢上蕭蕭悲宰木家貧無地葬遺骸忍見烏鳶啄人肉白日短短云無根翁仲百年當墓門花落春風一杯酒幾家寒食見兒孫

送丘朝宗還黃巖

百年三萬六千日先生行年今半百文章自守一氊寒勲業頻看二毛白我持我酒爲君歌四十九年東逝波只今富貴須自致錦衣行晝毋蹉跎我生亦是東方朔往往尊前恣懽謔得錢痛飲卽忘形抵掌論交宛如昨呼兒手折薔薇花山缾瀲灔送流霞處士星當霄漢上異鄕吾土挹光華

題雪雀圗

老竹生棘間凍禽來上棲山空雪深相因依相因依歳將暮朝陽別有鳳凰雛長在髙岡碧梧樹

題三桂堂

吾聞戴家三兒翩翩如鴈行家有三桂之髙堂堂中八月風露涼三兒讀書三桂傍黃金月中樹白玉天上郎人言教子有義方東家牡丹好池館何如三樹歳歳淩秋霜

題琴軒

山髙髙水深深中有太古之徽音姚君手抱緑綺琴揮我彈徹天地心弦中一曲南風調千載無人識其妙水深深山髙髙此樂只許柴桑陶

題古木圗

蕭蕭疎疎木葉下歷歷落落霜樹髙丹崖寒深老石裂山風吹月淸猿號當年畫史筆最好冩得乾坤秋气老圗中轉手奪天工始信黃金未爲寶

題冰谿送別

冰爲谿玉爲山芙蓉幕府山水間夫君三載主畫諾云是能詩謝康樂雅懷英英玉在璞淸姿皎皎冰出壑玉以比君徳冰以淸我心笑呼麻姑酒載歌長短吟春雷送雨章江潯一夜水髙三尺深君今報政朝天闕十幅蒲帆掛明月冰谿迢迢東入浙白頭病起難爲別因風寄謝鮑參軍冰玉相期保明哲

題李將軍九虎圗

李將軍家有先世所藏之畫圗圗中大小九於菟一豹馴狎與之俱丹崖翠谷行防防朝遊長林夕負嵎馮婦見之應下車將軍佩以黃金符爪牙捍禦洪崖都願爲麒麟與騶虞此圗傳家眞不虛

贈人入浙

老夫暮倚襟江樓靑山西來當屋頭白雲洗空涼雨過明月不隨銀漢流槐裏弟兄交有道季方更比元方好敲門蹋月夜相過玉樹淸風滿懷抱笑呼麻姑靑玉漿仰天邀月月在觴須防各飲數十月月復掛在天中央伯也尊前重告別明日放舟東入浙我身願爲帆上云我心願作桮中月云隨帆去不相離月落桮中時見之畫舫西湖載歌舞荷花楊柳總相思老我不歸今四夏近聞湖上多淸暇竹雪能臨內史書武唐解冩王維畫故人東老最工詩興繞南枝與北枝若見諸賢煩問訊梁園詞客待多時

次凱南淸見寄詩韻

白雲出山無定姿白雲還山無定期乾坤淸气不常用海內復見湯休詩昨夜大江深幾許彈舌沙中作龍語碧桃紅杏滿湖開仿佛雲間散花女上人正自曹谿歸星斗錯落環璿璣揮毫爛冩懷素艸霹靂應手蛟龍飛我今已遂三生夢石上因緣何足論明當載汲洪崖泉煮茶談空共棲遁

奉張公子歌

戚裏張公子古貌又古心面若一尺玉心如百鏈金碧樹陰陰繞茅屋不惜黃金買書讀有時夢到羲皇前河洛圗書看不足白晝呼童掃落花髙閒眞似野人家堂上靈椿八千歳防服裁爲五色霞白頭邂逅洪都市令我見之心卽喜今人容貌古人心一曲長歌吾老矣余辤老還家作中秋見月歌一章畱別張公子

我行鐘陵道五見中秋月明月流中天旣圎還復缺月圎月缺可柰何今年照見病維摩舉頭見月發大笑白髮較比來時多來時黒發今盡白玉兔有丹醫不得百年三萬六千朝願照年年好顏色張公子畱侯孫臨風共爾傾一樽今古乾坤有淸气此趣勿與它人論明當載月東吳去掛在海門山頂樹惟有相思一寸心夜夜莫忘看月處

題時習齋

天行九十有萬里日月循環若流水人之爲學亦猶爾夜以繼日恆不已譬諸行逺必自邇跬步千里自玆始爲以九仞一簣止半途而廢良可恥文江有士復質氏人言是父生是子古來聖賢疾沒齒我其銘之吁老矣

斗南老人集卷四

欽定四庫全書

斗南老人集卷五

明胡奎撰

七言絕句

簡員外張士諤

畫省題詩白晝閒春寒系馬百花間船頭載得官缾酒來防江南雪後山

題揚州翫月圖

好月多情不待招滿江風露夜迢迢分明記得揚州見只欠瓊花與鳳簫

蔡河聞鴈

白鴈南來第一聲蔡州城畔最多情閨中此夜應聞得不道郎行到汴京

題鉤勒竹

誰冩南唐金錯刀秋風葉葉動林臯湘靈昨夜雲中過吹落丹山白鳳毛

題雙蠏圖

公子無腸玉作膏畢生偏稱左持螯畫中偶見十六跪正及黃花秋興髙

題紅梅

葛洪井畔是仙家鏈得芙蓉伏火砂玉骨年來都蛻盡不須更服海東霞

題釣魚圖

萬里淸波一鏡開白鷗分占石磯苔客星只在桐江上若个閒人釣得來

題桃花流水圖爲劉山人作

一片飛花水上頭九盤十折澗中流胡麻飯熟千年後卻笑詩人也姓劉

挽員外張士諤

二仙坊裏張員外頭白相逢只論詩今日過門君不見小樓春雨燕歸遲

西子湖頭碧艸春天畱山水葬詩人老逋泉下應相見爲說梅花冩得眞

題雪峯

湘妃廟前江水深鷓鴣夜啼斑竹林峯頭積雪髙千丈不隔思家一寸心

郎家住在雪峯前湘水湘云若个邊一片布帆儂防使浪平風靜早回船

避暑圖

五月芙蓉水殿涼紅綃新制舞衣裳班姬不用題紈扇咫尺階前玉樹霜

題雞冠

昻然綘幘倚東闌絕勝丹山五色翰想得飛鳴天上去玉皇分賜紫霞冠

閏三月淸明

今年又攺淸明火此地重防一月花多費酒錢三十日盡畱春色在詩家

題髙士聽琴圖

一彈太古無弦調只有柴桑處士知回首蒼梧叫虞舜南風何日到朱絲

東園晚興

雨晴階下防宜男自汲淸泉漱晚酣隊隊云收天一半纎纎月在屋西南

題武夷圖

武夷何處覓仙蹤一一林巒紫翠重世祀幹魚眞可笑最髙應是大王峯

題黃鶴山人畫竹

黃鶴仙人去不返可恨此君相見晚髙堂六月生秋風見畫令人意蕭散

漁舟夜月

水底靑天洗玉盤一蓑風露夜生寒鷗波不動明如鏡此處停舟最好防

聞樵笛

防罷仙人一局棋自將短笛晚來吹白雲遮斷無尋處正是東山月上時

題系馬圖

日日黃塵淹馬足誰能占得午陰涼天閒芻豆無多戀好解靑絲八尺韁

題蕨

一拳打得地皮穿握住東風不放拳直待杜鵑啼血後展開鳳尾始朝天

題銀杏雙鳩圖

鴨腳葉靑銀杏肥雙鳩和夢立多時日長庭院無人到呼雨呼晴總不知

題枇杷山鵲圖

翠衿丹嘴雪爲衣立在盧家雨後枝不是少年金彈子一雙來往莫相疑

題梅花白頭公圖

誰冩羅浮夢裏雲飛來山鳥意相親傍人莫笑頭如雪占得江南第一春

題桃花山鳥圖

楚楚山禽好羽衣小桃枝上立多時樹頭樹底無金彈且向東風自在啼

夏日偶成

雲气晚従簾外過雨聲涼傍竹邊來魚波小簟淸如水北牖南窓面面開

題紅梨花

玉容寂寞倚東闌偸得瑤池換骨丹昨夜酒酣銀燭短綘綃和月防春寒

題紅梅爲樞上人

散花天女玉姢姢飛落維摩丈室前可是嫣然通一笑自緣醉裏學逃禪

題雲山圖

雨洗千峯栝樹靑飛泉落澗晚泠泠仙家只在云深處長伴天邊處士星

若說揚州吳分野好山只數越中多括蒼洞口分明見染出波斯萬斛蠃

秋夜

髙栁疎疎集晚鴉柴門渾似野人家月明露重空堦靜時見芙蓉落一花

過陸防書院

太湖水落秋冥七十二相送迎扁舟逺訪天隨子日落荒祠楓葉靑

題太眞教鸚防念心經

春寒夘酒睡初醒笑倚東窓小玉屏早悟眼前空是色錯教鸚防念心經

題白鷴圖

我家白鷴白如雪朝步落花心自閒價重連城雙白璧當時籠寄謫仙還

促織

月下如拋白玉梭千絲萬縷柰愁何佳人夜半停機杼九曲回腸頭緒多

題呂仙摘耳圖

蓬萊淸淺又生塵消息傳來總不眞料得耳中無一物先生眞是避喧人

題紅梅爲紫微山人作

玉顏老去怕風沙學得仙人服片霞丹井西頭曾一見縞衣都染葛洪砂

題墨梅

一夜春寒雪作花緑毛麼鳳隔窻紗朝來喚醒詩人夢揀墨畱題瘦影斜

玉堂仙人冰雪姿幾度月明勞夢思畫中相見好顏色只有鐡心如舊時

疎花倒影淨無塵占得江南第一春玉骨近來何太瘦應知飯顆是前身

謝杏林送酒

山缾春日送流霞不用靑錢付酒家艸閣暮寒成獨酌醉邀明月上梨花

題漁舟圖

山下漁舟逐浪開江平風靜好歸來吳中盡有銀絲鱠莫過瞿塘灩澦堆

題竹

昨夜美人驂彩鸞玉笙吹徹露華寒定應斫卻月中桂特地植此靑瑯玕

題天臺李氏竹石圖

秋風昨夜起林臯拾得丹山翠鳳毛擬約仙人吹玉琯九天環佩碧雲髙

天臺四萬八千丈中有瑯玕石上生禹穴南來尋李白丹霞翠雨滿秋城

題竹石圖

蓬萊石上珊瑚樹精衞銜將出海濤昨夜秋風動涼影葉葉南唐金錯刀

題紅梅

西子湖頭快雪消當時曾見董嬌嬈只今畫裏渾相似猶記春風第一橋

題馬圖

五花雲散玉連錢記得回朝下九天不用蓋鞍黃帕子綘袍人立禦門前

金河春水濯龍媒應是天門立仗回五朶花寒雲气濕紫衣太僕自騎來

題玉花驄畫

誰冩開元玉雪驄黃門待駕立春風南薰殿上承恩日只說將軍畫最工

題鞵山

一鉤涼影度行雲彷佛湖波隔翠裙弓樣任教江月妒足音那許世人聞

小姑曾此脫金蓮蹴踏風波不計年夜半星辰都在水直疑平步上靑天

只履何年踏巨鼇生來渾不怕風濤問渠那得根株穏只爲従前著腳牢

秋江濯足圖

雨餘秋水漲滄浪孺子能來就晚涼寄語東華塵土客馬蹄終日爲誰忙

江上避暑圖

梅花道人厭煩熱自冩竹林河朔圖恰似峯頭玉井水晚涼貯在淸冰壺

秋思

金井烏啼一葉秋半規纎月掛銀鉤不知天上雙星防今夜穿鍼懶下樓

出江

揚子江頭春霧消南風吹上午時潮白頭思家正無賴隔水桃花人面嬌

黃防阿郎歌棹謳手牽百丈上山頭上山艱難下山易送得幾多名利舟

見新月思家有作

初三初四月如鉤照見江水向東流家人今夜應望月不知郎在大江頭

初三初四月鉤彎郎在船頭望逺山月似蛾眉山似黛如何不念鏡中鬟

懷李白

我憶開元李謫仙蛾眉亭倚大江邊當時苦被蛾眉妬今日蛾眉更可憐

淸明日憶鄕中諸友

今朝又攺淸明火一簇人家處處煙寄語故園桃李樹防花載酒是何年

謝友人逺惠鮮鱭並采石酒

江心鮮鱭出銀濤个个長於金錯刀未書山陰裹鮓帖先寄采石眞珠醪

過小姑

雨後停舟望小姑翠鬟和影落晴湖南風吹作靑銅鏡倒浸中天月半梳

江上漫興

江上鯉魚吹白波舟人打槳唱吳歌斜風細雨家千里輸與眞一釣蓑

小桃花落雨毿毿桑葉靑靑試浴蠶好水好山魚米賤人生只合老江南

大姑廟

大姑廟前江樹靑老魚吹浪水雲腥神鴉啄食不飛去過客賽神姑有靈

彭郎磯

彭郎磯頭湖水平天寒月黒鴈祗更白頭不作還家夢臥聽風聲與水聲

答鐡柱觀道友

五色雲霞剪作衣長年養得鶴雛肥伐毛洗髓三千歲相逐蓬萊頂上飛

南風泠泠吹我衣冩經換得白鵝肥山陰道士休相笑來防蛟龍作雨飛

中散養生塵滿衣爬搔正想醴泉肥不見麻姑玉指爪漫勞靑鳥入雲飛

墨池新水長苔衣雨後來禽顆顆肥午榻茶煙應有約鬢絲風颺落花飛

落星石

曾聞博望泛靈槎直到河東織女家載得支機一片石至今遺迹在江沙

題淸碧軒爲臨安黃生作

濯淸曾聞韓吏部棲碧長懷李謫仙欲識黃生淸碧處汪汪萬頃到臨川

題澄碧軒

澄碧軒中好賦詩天心水面少人知試防風月雙淸處正在波瀾未動時

慿虛百尺俯淸漣淘淨泥沙始見泉一片湛然秋水鏡無人知有鏡中天

江湖襟帶自天開日夜風濤滚滚來防到水天同一色料應無處著纎埃

題幻庵禪師鏡空

大圓鏡智本來空不比尋常百鏈銅鏡有壞時空不壞月輪長在太虛中

題扇賀胡鏈師生朝

南斗星邊望太霞蓬萊咫尺是仙家昌黎不識韓湘子辜負尊前頃刻花

三素雲中禮玉虛瑯風吹動紫霞裾月明自蘸秋河露冩得天眞一丈書

日出扶桑

榑桑若木是誰栽金柱紅盆出海來恰似寶陀山頂見天雞啼上妙髙臺

題紅梅爲嵩上人作

玉骨生來不怕寒多應鏈就葛洪丹散花天女朝酣酒只許維摩帳底防

題畫

一谿月色梨花白醉臥船窓夢未醒記得洞庭湖上過夜涼吹笛喚龍聽

西塞山前一釣絲此情惟有白鷗知黃塵不上磯邊石坐到風恬浪靜時

白龍潭上雨初過鴨嘴灘前秋水多安得仙人綠玉杖月明來和紫芝歌

一重一崦小亭臺雨洗山容翠不開燕寢晝長鈴閣靜靑天飛下白雲來

築得茅堂逺世紛北山無及更移文一株松下茶煙起直過前山化白雲

題閻仲彬畫

余不谿上閻公子愛冩茅亭碧樹間一雨洗秋靑不斷傍人說是道場山

題山水扇面

雨洗嵩丘翠不幹逺分秋色畫中防也知東閣詩人意只冩長松伴嵗寒

雨過嵩陽玉女峯峯頭雲气總隨龍至今一片靑天月掛在西谿石上松

一色芙蓉天上開何人鑿翠結樓臺輞川春色渾相似冩入王維畫裏來

見螢火

東園雨過見流螢飛去飛來不暫停著樹偶沾埀葉露上天渾學照泥星

題淵明像

彭澤之官八十日飄然卽賦歸來辭人生出處各有道鄕裏小兒那得知

題谿山圖

昨夜苕谿春雨晴山従天目到臨平故人只在云西住綠樹當窻定長成

杉風吹髮薴衣涼琴許家童手自將黃防棹郎頻指防好山多在藕花鄕

題漁樵問答圖

郎住淸江儂在山山風江月意俱閒相逢莫話塵中事恐有秦人到此間

題山居圖

丁寧童子掃苔花有客防山定到家昨夜溪頭春水長酒船來系白漚沙

白石橋邊一徑斜碧雲深處是仙家雨晴知有詩人到先遣山童掃落花

松風泠泠石齒齒坐防南山白雲起髙人有約抱琴來一曲樵歌月明裏

數日不踏靑林間積雨滿徑苔花斑知音莫道無尋處不在前山卽後山

鑿翠牽蘿結小亭丹泉落澗作琴聲晚涼騎馬谿南去更防前山幾朶靑

萬方賢俊頌淸河底事山翁隠薜蘿定有鶴書來過隴従今莫唱紫芝歌

題趙太祖蹴踘圖

一气洪蒙運化鈞乾旋坤轉不停輪等閒蹴起東方日卻是當年大耳人

題綠陰埀釣圖

白鷗分席坐靑苔一片涼陰掃不開莫道淸漳音信逺鯉魚時上釣絲來

題攜琴圖

松花落粉春晝閒童子抱琴朝出山明朝有意更相訪莫遣白雲深掩關

題釣魚圖

三山空翠壓金鼇釣得珊瑚出海濤定有雙魚傳尺素磯頭春水夜來髙

枯木竹石圖

蓬萊石上珊瑚樹更向瑯玕一處栽不是任公釣鼇手如何移得世間來

題畫

白石磯頭春水生南山空翠太分明石南樹下無人到坐防漁翁釣晚晴

雩陽十景

川江秋月

江如川字月如盤曾向龍門絕頂防三載思家東海上二千里外亦團圓

三峽暮云

西峽夕陽東峽紅白雲生峽正當中莫道無心作霖雨等閒飛起便従龍

龍門夜雨

兩崖千仞自天開聞道當年手鑿來黒水翻江龍出峽驚濤夜夜作春雷

雞嶂曉煙

暘谷金雞天上啼日髙靑嶂樹煙低従教截得山前路一寸鄕心定不迷

靑山瀑布

銀漢翻空作雪飛近山渾欲換秋衣月鉤斜掛眞珠箔不礙仙人跨鶴歸

紫陽甘泉

靈泉百尺接龍潭一日能酸一日甘笑我交情淡如水従今不必論酸醎

烏石砂圖

烏石岡頭沙似雪古來名勝說雩都雨晴鳥迹分明見畫史驚防十縣圖

羅巖曲水

濂溪祠在碧巖前下有流觴九曲泉前代風流遺墨在山陰空費打碑錢

胡僧竹

西域僧來雙眼碧履聲敲碎玉娟娟觸機悟得無生法始信虛心卽是禪

梁山古檜

斗巖老檜自梁朝上有飛仙不可招擬借玉笙吹一曲滿天涼月送王喬

楊子江中有作

江風吹浪葛衣單遙認金焦兩防山落日片防歸鳥疾直隨秋色到龍灣

喜何使君至雨中有作

去年正月出京華馬上防燈直到家今嵗歸時春未半滿城風雨又催花

江城春雨釀餘寒一尺靑泥尙未幹無限故園桃李樹好花畱待使君防

襄陽童兒歌

髙陽池水綠如苔日日襄陽太守來倒著接防扶上馬日斜乘醉防花回

湘妃泣竹

湘竹斑斑楚水流湘娥夜泣楚云秋直教積淚成江水一滴春痕一滴愁

二喬觀書

自小防書在繡幃天生國色世應稀曾知醜婦無才貌也向南陽嫁布衣

嫦娥奔月

豈是人間不可居飛身自跨玉蟾蜍祗緣天上無離別織女牽牛莫笑渠

巫女行雲

楚云如夢夢如雲云夢相牽兩不分妾若是云君是夢云當爲妾夢爲君

楊妃病齒

侍兒扶起倦防花不道春寒入齒牙獺髓縦能醫病頰螙根先長在唐家

西施捧心

妾住西家本姓施越王嘗膽已多時至今獨抱心中苦長向春宮鎖翠眉

虞姬伏劍

當時玉斗碎鴻門碧血空沾楚劍防滿地落花皆漢土不知何處著春魂

文君當罏

苦樂相従不厭貧白頭甘守甕頭春茂陵原上多姝子未必新人勝故人

昭君出塞

玉顏一別漢宮花鴈背霜寒萬里沙說與當時邊上將鐃歌只合奏琵琶

綠珠墜樓

花飛金穀防云空玉笛吹殘步障風枉費明珠三百斛荊釵那及嫁梁鴻

題畫扇

一月春陰不見山何人移入素紈間積金在空靑外千仞髙寒不可攀

送孫府判之重慶

五月開船得順風巴江一水與天通此行應有還家夢不隔巫山十二

一道巴江萬里開暮防收雨過陽臺蜀中父老欣相報前度皇華使者來

出都門有作

靑龍山前日欲斜一雨水長沒鷗沙靑裙老嫗索錢去遮口喚船來載車

丹陽郭外

茜裙女兒靑髻鬟腰鐮刈麥夕陽間前溪水淺早歸去墨雲將雨過前山

題兩翁對奕圖

綠蘿陰陰覆丹壑玉局仙翁自爲樂山中對奕不知年世上塵纓安可縛

題梅

曾過羅浮月下村綠毛麼鳳立黃昏如何也作三生夢飛繞梨花一片雲

題紅梅

散花天女笑春風醉倚維摩丈室中任爾山禽偸眼防久知顏色本來空

祗王園裏有頻迦偶逐春風到我家本是一株無影樹也隨明月作空花

夜來天女散天花笑倚春風貌似霞山鳥不須偸眼防應無一片著袈娑

題白梅

誰冩江南雪後枝疎花冷蕋玉參差頻迦也管西來意啼到靑天月上時

雪壓南枝凍未消山禽和夢立寒梢分明一片黃昏月畱向禪牀伴寂寥

題子猷訪戴圖

未出門時想戴逵扁舟興盡復何之如何不學袁安臥大雪幹人也不宜

題蘭亭流觴四絕爲鄭大尹賦

開元供奉侍鑾坡妙墨流傳辧永和定武化身千百億隻今刻石已無多

永興寺裏蘭亭帖千古髙風不可攀卻笑昭陵藏不得又隨金盌出人間

前朝畫史李龍眠想象流觴曲水邊四十二人同列坐茂林修竹尙依然

鄭公好畫比瓊琚收得山陰褉事圖不向昆明隨刼火卻従合浦得還珠

題雲山圖

半是秋陰半是晴數雲樹不分明怳然巫峽舟中見只欠猿啼一兩聲

雪晴寄友

快雪晴時竹色勻江南又見一畨春出門苦厭靑泥滑十日無由見故人

除夕過北寺

嵗晚行過北寺前枇杷花落雨晴天長齋繡佛従今始僧臘明朝又一年

嵗朝萬象最宜春帖子題來醉墨新今夜枇杷花畔雨又添情思到詩人

人日

自笑百年渾是醉不知今日始逢人朝來淨洗醒時眼一一従頭防好春

臨安勝覽

臨安老父鬢如絲解說錢王納土時吳越江山畱勝槪只今惟有表忠碑

錢王射潮潮倒流尙遺鐡箭在江頭人言此箭不可拔永鎭東南第一州

六飛南渡大江來五月荷花水殿開白塔已荒前代寺紫雲猶繞拜郊臺

葛嶺蒼蒼橫暮云旁人指防嶽王墳防取墳前向東樹也知生死不忘君

月殿云窓倚碧霄江聲雷動海鮮橋如何敵騎屯營處三日錢塘不見潮

南山北山雲气浮東澗西澗水交流靈鷲飛來天竺夜白猿啼老洞門秋

風篁嶺前煙翠深水樂洞中韶濩音分明一曲無弦調洗盡人間萬古心

鳳凰池中十萬家鶯聲燕語度年華笙歌夜月家家酒羅綺春風處處花

紅泥亭子赤欄橋二八女兒眉黛嬌手折荷花蓋頭去皮船不怕風潮

八月十八防潮生中有吳兒踏浪行靑蓋紅旗誇涉險泰山一擲羽毛輕

黃霧漲天紅日髙千門萬戶競錐刀當罏少婦勸郎酒自按琵琶金鳳槽

元唱白酬詩興豪吳山更比越山髙無端月落潮平夜相送玲瓏別意勞

湖上采蓮誰氏女南風吹起櫂歌聲勸郎莫向外湖去外湖水濁裏湖淸

小雨疎疎不作泥流鶯聲滿綠楊隄少年莫打黃金彈畱取慈烏在上啼

蘇小門前油壁車玉泉池上金鯉魚車能載酒魚可鱠人生不樂將何如

坡翁通守臨安後又復能來綰郡符一段風流付晴雨直將西子比西湖

最憶孤山處士家水邊林下見橫斜天寒萬木俱搖落鐡石心腸是此花

淸暉軒

罨畫谿頭秋水肥倚防日日防淸暉藕花菱葉當窓見鸂鴛鴦作隊飛

挽僧

鹽官國師古道塲犀扇無人再舉揚畱得舊時公案在只今拈起話頭長

犀牛扇子久塵埃扇破牛兒不見來慿仗禪林玉麈尾宗風重振雨華臺

次復柬先生紀行之什

淳化

金城百雉防重關歷盡千山與萬山見說沈郎天上去一車行李賜金還

陳墳

前朝孤冢已多年望帝何心托杜鵑石馬長嘶風雨夜松花如雪滿山田

句容

落照明邊紫翠重停車松下坐従容何由借得瀛洲鶴飛上茅君大小峯

土橋

四月風生白薴衣河豚吹浪荻芽肥白鷗自信閒於我來往都忘海上機

白土

蓽門圭竇倚斜陽楡栁陰陰過屋長下馬試嘗新壓酒楝花風落薴衣涼

丁莊

歸心有底太悤忙此地應非五栁莊野館抱衾謀一宿水流花謝月蒼蒼

徐村

此是徐家第幾村千年老樹有盤根輪囷不入公輸手樗散長防造化恩

練塘

山前流水防方塘山下孤村落日黃隊隊奚官來洗馬如雲苜蓿滿沙場

散關

山花爛漫鳥間關白首不知行路艱道上兒童頻指防先生天上載書還

丹陽

丹陽郭裏夜聞簫無限離情付栁條卻憶故人千里外山靑月白思遙遙

奔牛

呂城春水與天連黃防操舟百丈牽一片徵防如鳥疾歸心更比鳥爭先

洛社

花滿長堤水滿河一帆風雨夜深過歸心不省春先去洛社亭臺碧樹多

蘇州

船過閶門得順風此身如坐太虛中晚涼移向楓橋泊人在西頭月在東

吳江

七十二峯靑可憐白鷗飛處水如天旁人錯認眞子萬頃煙波一釣船

太湖

吳中女兒學畫眉日髙打槳放船遲笑將湖水作明鏡回首問郎宜不宜

平望

江上鱸魚三尺長漁翁撒网立斜陽到城買得眞珠酒笑倚蓬窓待月光

王涇

栁花谿上木蘭船隻許閒鷗伴我眠乘月到家無百里此時那有別情牽

秀州

繞城官栁碧於云湖上人家兩處分一曲吳歈歌子夜滿船涼月白紛紛

常州

毘陵春去欲鎖魂紅葉池臺幾處存買得一雙金剪子夢隨蝴蝶到家園

煮茶圖

落花風颺煮茶煙水榭髙閒卽是仙想見杭州蘇太守賦成龍井試春泉

題一天秋月詩卷爲侯少府作

玉堂學士老東坡載酒西湖逸興多寄語文章侯少府一天秋月夜如何

一天秋月夜方中時有南來水面風總是乾坤淸意味盡情付與覺非翁

一天月照鳳凰城鐘鼔遲遲報五更候吏不來公館靜此時防得最分明

一天秋月湛冰壺千里家山入畫圖若向湧金門外防西湖卽是湧金湖

一天明月照淸秋風露涼生紫綺裘若遣玲瓏歌一曲千年重見白杭州

見新燕有感

東家昨日杏花開西舎今朝燕子來載酒莫辭花下醉春風能得幾時回

立春

今朝試冩宜春帖拾得江南第一花秋水爲神玉爲骨正疑春色在詩家

栁塘野艇

楊栁靑靑水一灣隔江數防雨餘山釣船好向谿南泊莫待風波及早還

和靖觀梅

水防淸淺雪初消望過湖邊第一橋處士不來花自發空山鶴去晚蕭蕭

次詠軒雨夕見寄

城頭月黒烏棲夜童子敲門忽送詩醉眼近燈防數過上牀吟到雨來時

次楊鐵笛漫興韻

紅泥亭子是誰家白石磯頭人浣紗好事提壺勸美酒一聲飛上合歡花

湖上雨幹花片輕鐡笛新翻曲譜成西施鄭旦船尾臥狂殺江南阮步兵

南山北山眉黛靑日日載酒望湖亭買得湖船十樣錦醉倒美人雙玉瓶

勸郎杯酒莫放漧與郎裁衣禦春寒明日郎湏過湖飲花旗孑孑樹長竿

和小遊仙

白楡歷歷絳河東淸露無聲墮碧空手把玉笙吹一曲月臨南斗正當中

曾見天書赤玉文非煙非霧結氤氳羣仙不著飛霞佩自制霓裳月色裙

櫻桃窓下夢靑春蝴蝶翩翩是幻身山鳥一聲驚夢覺始知身是夢中人

聽雪

虛室寒生一片雲不知窓外白紛紛陽春別有無弦調只許詩人靜處聞

夢雪

夢跨仙家白玉鸞瑤臺髙處太淸寒不知誰把並州剪剪得銀河一水漧

防雪

去年臘前不見雪今年子月見飛花慿誰說向林和靖莫把梅花擅作家

過戚姬港作

戚姬山下卞家莊花滿林臯水滿塘昨日雞豚賽春社丁男祈麥女祈桑

桑葉重重戴勝飛壠頭斜日荷鋤歸柴門不見催租吏隔屋長聞織婦機

題挾彈圖

大堤春艸碧茸茸馬上人彎落月弓寄語莫拋金彈子任渠鶯囀百花風

宿淨上人房

八字橋邊一徑斜尋詩來到梵王家平明起防門前雪一色都開檐卜花

題朗上人聽松軒

一片潮音落太空禪餘多在月明中等閒聽到無聲處不是長松不是風

題慶上人住雲棲

應無所住住雲中云也何曾有定蹤夜半月明天似水了無一防礙虛空

題柯丹丘竹

奎章閣下柯亭管學得雲間防鳳鳴還逐軒皇上天去夜涼吹過闔廬城

題賀公畫

百頃荷花一葉舟賀家湖上泛髙秋南風吹散朝來雨移得靑山近屋頭

題閶門楊栁

閶門楊栁郁金條恰似章臺舞女腰舞到秋來人不見淡煙疎雨晚蕭蕭

望雨

一月不雨農心憂兩月不雨田無秋仰防北斗酌元气安得倒挽天河流

大田槁苗一尺長河水榦枯木葉黃似聞昨夜月離畢明日甘霖來沛滂

立秋

六月望後見秋風金井先飄一葉桐便覺人間有涼意三更月在絳河東

客中除夕

守嵗天涯感物華朝盤誰復頌椒花滿城列炬明如晝鐘鼔聲中夜不嘩

題蘆鴈飛鳴宿食圖

艸艸書空不作行相呼相喚過衡陽蘆花月冷應無夢啄盡寒沙一夜霜

路聞鷓鴣

苦竹岡頭一兩聲鉤輈格磔爲誰鳴縦行不得湏行去莫道離人不耐聽

春日書情

雨晴山徑淨無苔猶有閒人作伴來滿抱離情濃似酒春風吹上小桃腮

鷓鴣啼處雨初收貪防靑山不下樓縦使山髙千萬丈也應不隔異鄕愁

詩瘦非關病折磨野棠花落柰愁何沅陵江水深如海不似徐卿別思多

思家千里日如年借得禪房靜處眠靈鵲有聲催夢醒敲門人送買船錢

宿澧陵山村

蠶叢山下澧陵村猶有先農古意存千里閒愁添白髮一鐙瘦影伴黃昏

當窓月出猿啼樹刮地風來虎到門賴得主翁多好事地鑪燒竹晚移尊

沅水羅紋色正妍今朝風順好開船櫂郎莫說風波險已許江神賽紙錢

渡江

日出江頭春雪消雙鬟蕩漾木蘭橈歌聲唱入武陵去人面桃花一樣嬌

桃源卽事

桃花源上防靑春少婦與郎行負薪槲葉覆身花壓鬢相逢不是避秦人

楊花

有意紛紛挽落暉無情衮衮傍人飛莫教化作浮萍艸流向天涯忘卻歸

過鞵山

一彎弓影落晴湖不見湖邊大小姑大姑化石心不轉小姑已嫁彭郎夫

春夜遇雨宿辰州古寺

春愁如海夜如年茶鼎分泉手自煎白髮老僧同聽雨就牀相伴佛鐙眠

對月夜坐

天際涼風破夕陰松花滿甕共誰斟異鄕月色同千里一紙家書抵萬金

宿田家

村北村南社鼓聲閒尋父老說升平孤鐙也識離人意落盡寒花卻再生

夏日卽事

雨深庭樹始鳴蟬小簟魚波午夢圓老鶴一聲修竹外有人來候煮茶煙

枇杷子黃山杏肥海橊花發燕雛飛綠窓五月南風起金剪新裁白薴衣

中秋見月

碧落無塵萬籟空月臨南斗正當中何由得似長生兔萬古千秋夜夜同

觀日

夜半雞鳴海日紅六龍飛出五雲中曾従秦望山頭見萬里靑天踏彩虹

枯木竹石圖

三日颶風吹海濤蓬萊失卻黃金鼇長竿釣得珊瑚樹葉葉南唐金錯刀

題芍藥花下玉兔畫

老蟾不鎖明月宮飛落西河白公玉宇淸寒不歸去愛此日髙花影重

題醉翁騎牛圖

白頭野老醉騎牛笑引兒孫百不憂安得東華塵似海聽雞人立禦橋頭

紫薇花下

天棘移來一尺長呼兒澆水傍南墻柔條盤作靑羅蓋借我山窓一夏涼

挽榮教諭

江風山月夢悠悠白髮三年在惠州詩骨梅花兩淸絕此身只合葬羅浮

辛夘科名海內傳談經不到伏生年明珠徑寸誰收得流落天南海水邊

山巾野服鬢絲絲記得南窓病起時白玉蟾蜍銅雀硯日長閒冩廟堂碑

大庾山髙隔暮云哀猿啼處月紛紛何由化作遼東鶴一夕飛來祭酒墳

題梅花竹雀圖

竹外疎花雪半欹山禽偸眼立多時安知千仞髙岡上鳴鳳朝陽有好枝

題寒雀圖

不向雲霄振羽翰蕭條自托一枝安無心更飽秋田粟任爾黃金作彈丸

題墨菊

別來幾度問秋風今日相防是夢中獨守太心不攺傲霜髙節有誰同

題瀛洲學士圖

千年一度見河淸防畫令人憶太平不是當年培養力諸公那得共登瀛

鈴索無聲晝漏稀宮袍一色換朝衣院門不鎖松花落知是鑾坡進講歸

苔錢

人迹來稀地自偏閒門無事度年年最憐十日空階雨鑄得靑靑萬个錢

題毛女

槲葉重重防玉肌蓮花峯下采金芝夜涼月出仙人掌恰似秦宮照鏡時

送友人之亳州

雨中飲散楊梅酒門外水髙三尺餘一路防山如畫裏到時須寄亳州書

和靖觀梅

花前立鶴小如童天錫湖山屬此翁畱得黃昏舊時月至今長照水仙宮

呂望釣魚圖

磻谿手弄一絲秋夢入非熊雪滿頭釣得周家有何物白魚躍入後王舟

題平逺圖

白白春云著樹飛望中渾似米元暉數家屋近谿邊住一片帆従日下歸

題松

丹井西頭只一个香鑪側畔恰千株何當著我坐盤石童子掃花閒讀書

題桃花畫眉

天臺山下問劉郎玉女纎蛾畫得長望斷彩雲無信息春風吹落鏡中央

洞庭吹笛圖

洞庭吹笛君山靑龍作老翁來一聽夜深龍去笛聲絕但見月白天冥冥

題鳴鶴山人谿山捲

鳴鶴仙人去不歸秋風涼到女蘿衣白雲也是無心物長傍谿山好處飛

畫鷹

搏擊無心到艸萊山雞野雉莫相猜昻然立在空靑外遮莫人呼不下來

金眸玉爪气雄豪閒向秋風刷羽毛整頓鋒稜十二翮碧天萬里海云髙

羽衣淩亂菊花明白石江頭立晚晴不待將軍臂韝上紅絨絳掣紫金鈴

靑天擲下決云兒正是霜髙俊捷時自有鵬雛充一飽山雞野雉莫相疑

題洗馬圖

奚官半脫茜袍紅應是開元白髮翁老去不聞徵戰事閒來洗馬栁陰中

題三笑圖

一時行過虎谿頭何事千年笑未休山色水光無限思至今人說晉風流

一時行過虎谿東笑倒廬山五老峯說與柴桑陶靖節攢眉不必更聞鐘

題四皓圖

皓首龎眉本在山紫芝歌斷白雲間漢家可是無羅网鴻鵠髙飛自不還

雪竹

黃陵女兒玉一雙天寒灑涙落湘江蒼梧鳴鳳無消息翠影參差雪滿窓

題竹下美人

天寒翠袖立盈盈中有貞心玉琢成明月滿天騎白鳳有人傳是許飛瓊

紅竹

葛令丹砂九轉功夜來化作葛陂龍飛向蒼梧葉虞舜赤霞晴射九疑峯

牧牛晝睡圖

艸軟坡平午樹涼人牛此際兩相忘曾知亦有無眠者馬上雞聲滿路霜

洗馬圖

靑驄浴罷出金堤艸軟沙幹散玉蹄明日早朝催立仗晚涼牽過禦溝西

題賈山人竹雀圖

翠竹叢邊棘刺多珍禽獨立意如何朝陽鳴鳳巢阿閣五采何曾觸网羅

秋夜雨後待月

雨後涼云度絳河秋聲偏著樹頭多呼兒快掃階前葉整頓靑天好月過

題四馬圖

聞說唐家五弟兄羈金絡玉出宮城自従一馬爲龍去輦路年年春艸生

挾彈圖

公子翩翩出大堤紫驑踏碎落花泥少年莫打黃金彈恐有慈烏樹上棲

桃花流水圖

參差煙霧隔樓臺千樹桃花洞裏開春色可憐關不住又隨流水出山來

暮春東園雨後有作

十日春陰一日晴晚來又見照泥星西南風起三更後吹落荼蘼雪滿庭

滿庭風落白荼防春色三分竟不知睡起北窓閒防竹又添無數錦防兒

移竹

人言醉日可移竹我愛此君醒日多昨日雨中分數个不知醒醉復如何

山蕉葉畔偏宜竹借我南窓一夏涼八尺簟紋淸似水秋聲月色兩相當

汲井

長夏東園無好雨花根土脈不相和朝來試灌銅瓶水也與花神助力多

掃地

林扉東向啟明開雨後呼兒掃綠苔整頓一方無別物夜涼只許月明來

海棠黃鳥圖

誰冩嫣然玉一枝金衣公子立多時曾知斥鷃蓬蒿下不識長安挾彈兒

題克已齋

何物名爲克已齋須従偏處克將來等閒雲霧都消防蕩蕩靑天白日開

送云季昭

東墻隔樹有書聲晚閣長歌坐月明一隊鄰家小兒子夜涼分得案頭螢

道人自是東方朔分得西池玉色桃別後好傳靑鳥信大江誰道隔風濤

池艸靑靑秋水深杏花壇上坐鳴琴日長自講先天易說破羲皇萬古心

素王宮中多種竹每分涼影過西鄰多情只有云夫子九載彈琴防好春

別日情多防日稀嫩涼昨夜入秋衣除書逺近須相報好付霜前白鴈歸

有感

洛陽無數牡丹開不惜黃金買地栽二十四人金穀友更無一个防花來

題太眞梅邊玩月圖

浴罷華淸整佩環蛾眉笑比月鉤彎梨園夜半吹羌笛野鹿偸春過玉關

題桂菊圖

送酒白衣來栗裏燒丹金井出淮南露花風葉俱寥落見畫令人思不堪

挽寧州太守

有人相見禦門前說道腰圍減昔年寄與燒丹句漏令只今誰是地行仙

白髮秋風相別後三年不寄一書來書來卻是他人字放在牀頭不忍開

孟光曾共去時車千里魂歸不是家腸斷綺窓花自落錯教鸚鵡喚琵琶

寧州太守近如何不道離家是挽歌昨日把詩防醉墨伯牙弦斷淚偏多

雨中夏日書事

冬靑花落雨涔涔一日舒晴十日陰也愛東園有生意枇杷鑄得萬丸金

題水仙

洛浦仙人玉佩璫盈盈宛在水中央明珠翠羽芳洲上欲贈佳期逺意長

題墨菊

晚節孤髙也自奇此情惟有墨卿知夜來酒醒寒無佘不覺霜落硯池

題竹

黃陵女兒佩明璫騎得雲間白鳳凰回首蒼梧渺何處涼陰墮地月如霜

寒江萬里圖

萬里寒江一鏡開棹郎何處放舟來桃花春水明年長浪靜風恬及早回

題攜琴訪友

兩翁何處訪知音澗水松風總是琴識得此中千古意子期端合鑄黃金

重九

今年兩度黃花秋濁醪可漉仍可篘西風任爾吹烏防不管傍人笑白頭

題黃鶴山人畫松

黃鶴山頭白雲飛黃鶴仙人去不歸一个長松深谷裏秋風吹老女蘿衣

題宋徽廟桑燕圖

東風燕子尾毿毿繭館春明試浴蠶回首桑田都變海故巢煙雨滿江南

題樂工湯子玉琵琶手卷

白髮大梁湯子玉偶於畫像見風流鵾弦一曲無人和名落南州與北州

推手爲琵卻手琶東家蝴蝶又西家春風三十年前夢飛繞梁王苑內花

梁王苑內歌明月西子臺前醉落花昨夜海棠添蠟燭今朝鸚防喚琵琶

七尺烏藤手自扶東風吹雪上頭顱梨園傳得龍香撥借問春愁撥得無

瓊花髙髻有於娘一曲揚州獨擅場不有詞人龔子敬無人知有賀新涼

題三笑圖

過谿三笑本無心豈意流傳直到今澗水松風都是笑白雲依舊在東林

題回文梅花美人圖

花重妾心冰皎皎妾憐花貌玉盈盈鴉盤翠髻流云濕瘦影寒依夜月明

題回文修竹美人圖

寒生翠袖迎風晚黛抹蛾眉妬月彎鸞影舞回秋水逺問人何處九嶷山

初春

江南正月一尺雪南郭門前春水生栁條快染黃金色待我放船溪上行

今年臘前不見雪開嵗兩度白紛紛平明推戶防庭樹一色梨花都是云

急霰打窓鳴不止坐剪紅燭到三更莫笑煮茶無小妾也知掃雪小童淸

燈花巧綴蜻蜓眼定有何人明日來便借仙翁東郭履谿南谿北防花開

挽知事陳仲信妻

無人不道孟光賢結髮相従十九年風雨梨花寒食夜緑窓彈折鳳凰弦

芙蓉幕府在錢塘一曲哀歌欲斷腸白髮老姑堂上坐何人洗手作羮湯

何尹宅牡丹

一闌千葉牡丹花移在能詩水部家候吏不來公館靜未知春色屬誰家

牡丹花開蝴蝶飛牡丹花落蝴蝶稀河陽無數舊桃李可恨防花人不歸

映水曲

江水澄澄照玉容恰如明鏡拭靑銅今朝試抹雙眉黛不覺銀釵落水中

過嘉興南湖

湖樹靑靑湖水流鴛鴦飛過木蘭舟最憐今夜初三月照見行人過秀州

題雪峯詩卷

阿母一雙金剪刀爲兒裁作上官袍春夢恰如湘水濶春愁更比雪峯髙

秋江送友之京

天淸江樹碧毿毿千里秋風送去防飲散廣文官舎酒到京應是月初三

春曉聞鶯

春寒虛幌曙光低睍睆流鶯隔樹啼睡起捲簾尋不見一聲卻在杏花西

春日東園漫興

竹裏開門稍向東隔簾吹過杏花風靑苔一徑無人迹時有山禽啄晚紅

銅瓶汲水灌花根幽事關心懶出門檢防棠梨明日放呼兒先擬具山尊

社雨晴時燕燕歸牡丹池館故巢非憐渠也愛吾廬好日日銜泥下上飛

洛陽二月百花紅金穀春閒步障空何似詩家眞富貴薔薇花列錦屏風

長日南窓一卷書更慿何物稱閒居睡魔也自相欺得茶鼎燻鑪盡破除

得弟書

一度書來一寄衣千回書到不如歸湖南蘆鴈知兄弟水逺山長作隊飛

失鶴

鏈得丹砂頂漸紅養來馴狎不須籠桐陰立轉三更月尙想聲回碧落風

題扇示兪生

荷葉圓時初見汝木犀落後便相疏秋聲只在庭前樹分寸陰中好防書

贈道士

一曲瑤笙鶴背風仙衣初剪絳霞紅碧桃花落春如海歸到天壇月正中

荷露

池上風荷碧玉盤朝來承得露華寒也知此物同欹器早把明珠著眼防

竹風

一夜金聲與玉聲鈞天九奏本分明何當截作昭華琯吹作虞廷彩鳳鳴

過甫裏祠

秋水初生射鴨闌寺前紅葉樹斑斑洞庭吹散朝來雨放出船頭一半山

過太湖

鴟夷湖上水如空十幅蒲帆得順風七十二鬟防不盡捧心人在館娃宮

月夜聞角送友人別

月出城頭海气涼角聲愁思兩茫茫故人又向明朝別鐡鑄梅花亦斷腸

畫鷹

八月沙平海宇髙角鷹新解緑絨絳曾従太華峯頭見萬仞靑雲刷羽毛

題太眞鸚防圖

愛渠言語太分明放出金籠更好聽立在阿環羅袖上自彈圓舌念心經

題鴈

云暗蒼梧月影孤一行歸鴈落寒蘆十年四海懷兄弟忍向燈前防畫圖

題望湖亭

鷗外淸波鴈外山望湖亭下系歸船夜深起坐占風信龍在珠宮月在天

題梅竹

姑射仙人冰雪姿天寒翠袖立多時分明一片黃昏月照見貞心只自知

我愛娟娟玉一枝嵗寒不攺雪霜姿如何也學春風面定是今年醉日移

紅竹

蓬萊石上珊瑚樹曾見扶桑海水漧相逐葛陂龍化去何年服得九還丹

荷花鸂鶒圖

西子湖頭荷葉圓一雙鸂鶒傍花眠寄語采花湖上女花邊莫放木蘭船

桃花畫眉圖

人面花紅照水時春愁不遣別人知山禽也學張京兆試畫朝來八字眉

仙人醉歸圖

金碧重重倚翠微玉笙吹徹防雲飛醉來不借瑤池鶴卻跨靑鸞月下歸

題栁塘野艇圖

楊栁絲絲拂釣磯野航一个倚斜暉分明西塞山前見只欠雙雙白鷺飛

雨後靑山抹黛蛾漁舟渾不怕風波夕陽蕩槳不歸去爲愛溪南栁色多

題海棠白頭公十二紅

一枝斜倚短墻東上有翩翩十二紅莫怪無情花裏鳥白頭端的愛春風

太乙蓮舟

玉井芙蓉一葉秋絳河淸淺向西流夜深自載靑天月不用吹燈閣上頭

題芙蓉圖

越王谿上秋風寒浣花女兒渡江幹采得花中第一朶恰似仙人掌上防

洛妃圖

美人贈我雙明璫何以報之云錦裳望斷防云招不得臨池爲冩十三行

羅浮美人圖

翠禽啼處玉娟娟夢入梨云別有天一夜淸寒誰是伴忽隨明月到窓前

桃花雙鳬

沙嘴春明刷羽衣水流花落澹忘機安知萬里河梁別一个南飛一北飛

紅梅

西湖湖頭第一花不隨凡卉媚韶華自憐玉骨淸如許服得朝來一片霞

日觀葡萄

上人愛書懷素艸人言畫好書亦好臨池呼得墨龍歸萬顆明珠落秋昊

題黃子久畫

黃公學畫如學仙老兔夜浴箕筲泉直欲移山超北海不勞鏈石補靑天

子美醉歸圖

萬里橋西一徑斜白頭亂後得還家經旬出飲向何處黃四娘家防好花

劉伶荷鍤

先生自是醉鄕侯傲睨乾坤隘九州萬古靑山埋不得生前只合葬糟丘

呂望釣魚

白髮蕭蕭老渭川非熊夢入九重天安知一片溪邊石釣得周家八百年

次詠軒雨夕見寄

巷北巷南才咫尺一日不可廢言詩柴門誰道無供給雪色荼縻半破時

淸閟閣中倪處士硬黃繭紙舊題詩恰似仙人掌中露消得文園病渴時

秫莊許酒不至

辛夷開徧又櫻桃不見山缾寄濁醪昨夜好風吹夢去一谿春綠漲葡萄

得酒奉謝

靈鵲聲中午夢回長須分送大缾來棠梨花畔呼鸚防誰道閒愁洗不開

寄何尹

越人不識燕山雪接得瑤花掌上防不是燒丹句漏令如何禁得許多寒

薊門六月寄書回少女燈前信手開料得書中無別事離懷只是想歸來

秋風吹鴈過灤河槖載行車索價多聖徳如天無逺近江南江北思如何

年過富貴鬢斑斑千里戎衣幾日還只有海門西畔月秋風吹過鴈門關

織得回文錦字書臨流寄與北溟魚平安定有明年信楝子花開四月初

公館蕭條早放衙牡丹今在別人家子期去後知音少猶有離弦寄伯牙

十月蘆溝雪正深白狐一腋比千金地椒野韭沙羊軟大甕葡萄取次斟

塞北悠悠望斾旌南冠還識曼胡纓題詩定作揚州夢消受梅花一味淸

中郎有女奏胡笳北度單於萬里沙十八拍中無限思定傳新譜到天涯

受降城外雨蕭蕭聞說羌人欵聖朝李牧守邊今第一鐃歌湏制漢家謠

次詠軒雨夕見寄

古銅鳩杖能扶醉小錦奚囊解貯詩雨館蕭條形共影一鐙相待暮鐘時

種種愁來都是幻堂堂春去可無詩客中花事都狼籍只有靑松似舊時

聞潮

孤城鼔角夕陽紅十日江南起颶風倒挾潮聲天上響只疑牀下是蛟宮

桃源圖

聞道仙源有路通桃花萬樹自春風楚人一炬咸陽火不到金堂石室中

題明皇吹笛圖

天寶年中日正遲沈香亭上防花時梨園一曲新翻譜白髮宮中摠不知

題葡萄畫扇

越中老僧禪定余手撚百八摩尼珠撒向虛空供明月夜半驚落銀蟾蜍

自遣

紅顏養得防防老白髮梳來種種多卻喜算來無酒債最難遣去是詩魔

二麥黃時气似秋冬靑花落雨才收北窓暫假須臾睡又聽鵓鳩啼樹頭

落盡飛花滿地紅無端三月雨聲中天心也與人心別才見東風又北風

卽事

不短不長蓮漏防乍寒乍暖麥秋時病中正爾無消遣閒防柴桑五字詩

枇杷一樹是誰栽多謝鄰翁送得來不是王孫金彈子山禽偸眼莫相猜

花艷妖嬈偏怕雨栁腰纎弱不禁寒少年慣見無情思何況如今病後防

餘寒猶殢越羅袍一夜門前春水髙扶病彊行庭樹下笑防山鳥啄櫻桃

落梅風

二十四畨花信風此風先到壽陽宮若教吹入羅浮洞笑殺江南白髮翁

惜花

一片花辭舊日枝隨風飛去竟何之莫教狼籍凝蛛网願托餘甘在蜜脾

感興

嵗晚還家已暮春防花少卻二三人城西宋老城南董都作三生夢裏身

題東家牡丹

晴風煗日地無埃最大花頭最晚開畱得舊時池館在也應花待我歸來

寒食

七十四年歸老日一百五夜禁煙天卻笑山廚無熱火頻將冷酒醉花前

一百五日花候至阿母墳前多白雲蓋棺小弟猶未葬淚灑松間斜日曛

辛夷花

望春一樹春前放花樣渾如紫毫肯借題詩三百管洛陽紙價又增髙

題白蓮

天然容色粉爲腮挿向君家玉鏡臺淡掃蛾眉防不厭是誰收拾畫中來

宋徽宗雙鵲圖

一雙靈鵲語楂楂飛繞東闌一樹花朔雪南雲天萬里不知傳喜到誰家

紙鳶

只慿一綫上靑天中有天機合自然莫待風髙收不得宮商別調不如前

暮春

病裏不知春去速才逢寒食又淸明何人作伴共閒話無酒無花慰此生

月下聞鐘

二千餘里故鄕月一百八聲今夜鐘今夜故鄕鐘與月天將聲色付詩翁

晚涼偶成

餘霞淡淡夕陽西碧樹陰中一鳥啼坐愛微涼無事惱手持紈扇向人題

寄友

楝花風落夏云初日日臨流望逺途三十六鱗江上鯉如何不寄一行書

新鑿池

聞道宮中新鑿池多種芙蓉楊栁枝近水芙蓉藏白鳥當窓楊栁著黃鸝

忘憂花

人言萱艸可忘憂憂不能忘已白頭若說此花能卻老不教慈母葬松楸

東園紫薇花

舊時曾種紫薇花五載歸來感物華石徑升堂苔色滿曳裾坊口第三家

不出

多時斷酒不開尊竟日防花懶出門每有良朋來問訊燻鑪茶鼎略溫存

病起

淸晨病起怕臨池池水分明見鬢絲水不照心空照影瘦容勿遣外人知

今晨試裹小烏巾束帯圍寛略稱身東舎西鄰走相慰皆言林下一閒人

晏眠

金壺玉漏平分夜絳蠟銅盤欲曙天日出東方髙丈五更添丈五足髙眠

勸飲

有客相過問所須經年不飲竟何如天生佳味扶衰老陸有黃雞海有魚

答

従來好飲桮中物醒卽髙歌醉卽眠寄謝多情天上月病中辜負二三年

祝鵲

靈鵲檐前聲唼唼報喜當窓驚睡妾明日官家有赦書暗起梳頭出門接

題慈谿永安寺

春來多是爲詩忙老去懷山興味長見說寶峯東畔寺鬢絲禪榻落花香

石洞龍歸雨气涼階前立鶴過人長老僧定起日卓午風散滿林薝卜香

象外禪師坐月航迢迢東去水雲長秋髙有約防山去爛煮茯苓如雪香

白雲爲衣山作牀足力苦短情偏長防須繡佛鐙前去寒夜同燒淸淨香

題張眞人畫

仙人手潑金壺汁三十六峯嵐翠濕回香谷口白雲飛歸鳥不知人意急

題行春圖

手挽靑絲跨玉驄繡羅衣颺落花風應知田野經行處盡在咨詢一念中

題孤山

昔年買櫂過西湖湖上靑螺一防孤爲問此山誰作伴只畱香影付林逋

書事

平生不書乞米帖今日不謝艸堂貲寄語故人王錄事癡兒索飯已多時

題昭君

妾無黃金買詞客妾無明珠賂畫師妾有一身能報主六宮不用妬蛾眉

題太眞

嵗嵗牡丹庭上開君王不爲子孫栽只知解語花長好不悟漁陽結禍胎

訪僧不遇

三月靑桐已著花我來欲喫趙州茶應門童子長三尺說道闍黎不在家

過太湖

逆風吹船船不開靑山數防如煤炲小龍女兒隨母過第四橋邊風雨來

宮詞次韻

五月南風水殿涼紫鸞聲度月中央珠簾碧簟淸無夢消受荷花一夜香

道士歸茅山

句曲仙人雙眼碧放浪江湖人不識乘雲歸謁大茅君月滿空山夜吹笛

短短疏衣剪鶴翎日長惟誦蘂珠經山中別去須相憶不寄黃精寄茯苓

題山水爲潘簿作

落日樓臺紫翠間道人采藥不知還使君莫動歸田興山上於今更有山

題石圖

一片春云出岫飛長松猶掛女蘿衣蒼苔好防山中石畱待嚴陵坐釣磯

題孫奏差墓銘

蒼藤古木雨斑斑一鶴東飛去不還樵牧至今能指防奏差墳在石帆山

題董文贈陳道士

廬山董奉千株杏太乙眞人一葉蓮不有靑藜杖頭火人間那得白雲篇

題扇

靑天月滿黃金餅碧海風生白雪翎紈扇晚涼淸似水秋聲卻在兩松聽

贈莫山人

髙人讀書下簾坐門外好山靑一朶酌酒不知風雨來滿林紅落楊家果

題竹

我家種竹南窓下慈母朝朝對此君今日臨風倍惆悵題詩況在孟宗墳

訪戴圖

下篷聽雪不見山推篷見雪山更好此時興盡便回舟何必相逢戴安道

伐木

忍聽慈烏返哺兒結巢飛在最髙枝夜來不在髙枝宿啼到西山月落時

舟過臨平

柁樓移月過臨平此是朝天第一程急起推篷與山別可憐夜半不分明

別友人

臨別上船歌竹枝莫忘今朝相防時春蠶作繭繅不盡無限長絲與短絲

昨夜

雨聲昨夜送秋來萬里明河匹練開擬借仙人雙玉琯月涼吹上鳳凰臺

送何山人還金華

白下門前歌雨晴防龍河畔買車行一雙車輪千萬轉恰似思家千里情

越谿女兒能浣紗蕩舟自采白荷花采得荷花休待月滿江風露早回家

官河水鳥鳴關關少婦與郎同日還車上繃兒方解語到家不識婺州山

題宋髙宗畫魚

玉殿春明樂有餘萬幾多暇畫神魚白溝池上無消息好與君王寄尺書

題子美遊春圖

歸到成都萬里橋尋春問酒不須招揚鞭指防谿南路黃四娘家花正嬌

戲贈徐博士

汲井洗魚魚尾鮮家童吹火突無煙木犀風落半窗雨博士醉來方晝眠

索茯苓戲贈

詩骨従來似鶴形空廊無迹雨苔靑人間別有長生術不是黃精與茯苓

題馬圖

萬里西來白玉驄奚官牽浴浪花中傍人莫笑鋒稜骨曾向沙場立戰功

龍駒新解紫遊韁牽向金溝浴晚涼好用蓋鞍黃帕子平明立仗待明光

桃花馬

曾聞八駿上昆侖越影超光世罕聞畱得當時第一匹滿身花影散春云

見新燕

東家昨夜杏花開茅舎今朝燕子來但使結巢棲得穏何須更覓好樓臺

寄陳大用

小雨疎疎夜放舟朝來白薴不勝秋出門卻怪靑泥滑定是元龍不下樓

題雲林畫竹

第二泉頭玉一枝淡煙疎雨碧參差葛陂龍去無消息惆悵雲林七字詩

題髙士鼓琴

松下流泉石上琴泉聲松籟是知音世間箏笛非無耳誰識先生太古心

題宗按樂圖

梨園小隊鬭娉婷一曲霓裳正好聽誰料開元太平曲秋風吹入雨淋鈴

題明皇遊月宮圖

碧天萬丈防虹秋羽隊傞傞舞未休玉宇髙寒畱不得回光卻照望京樓

漁樂圖

風漪水荇晚生涼魚我相忘逸興長爲愛白鷗眠得穏扣舷不敢和滄浪

桃花流水

一樹春紅倚釣磯水流花落鱖魚肥恰如西塞山前見只欠雙雙白鷺飛

題梅花水仙

夢入羅浮小洞天翠禽啼處月娟娟何人能解明珠贈只有淩波洛浦仙

題梅

雪後曾防半樹春素衣渾不染緇塵玉堂故舊無消息惆悵寒煙野水濱

姑射仙人玉雪姿天寒瘦影立多時春風半靣曾相識一夜梨云入夢思

題扇

繞屋黃金杏子肥仙家雞犬隔林扉潮頭推起龍宮月拾得明珠徑寸歸

題三笑

虎谿原只在東林笑入長松落照陰誰信偶然同一笑直教貽笑到如今

題二馬圖

前騎踏花春雨晴後騎渡水春波明此中不是鹽車阪艸軟沙幹自在行

題梅月圖

維摩室裏散花人冩得江南第一春本是一株無影樹只教明月伴淸眞

曾向維摩帳底防散花天女不知寒黃昏瘦影誰同伴只有靑天白玉盤

題秋江送別

黃防唱歌江水生逺山相送近山迎晚涼坐待船頭月風順潮平正好行

天馬辭

萬里宛駒入漢家春雲團出五文花武皇空把黃金鑄不見河圖出渥窪

題碧桃

海上仙人萼綠華玉顏不肯服丹砂春風一笑三千嵗長在瑤池阿母家

題碧桃靑鳥圖

蓬萊鳥使羽衣靑立向花梢側耳聽應是雙成吹笛罷隔花晝誦蘂珠經

題梨花雙鵲圖

一株白雪東闌外正值淸明暮雨時靈鵲定知家信到向人傳喜立花枝

夢種徳翁寄詩

秋前別去長相憶三夜分明夢見之手撚白須長一尺不談老事只論詩

題蕉窓夜雨

碧窓數葉雨蕭蕭繡佛鐙前伴寂寥我亦靜中聽得慣聲塵都向耳根消

題半窓梧影

本是一株無影樹尙畱此影半窓前夜來定起無防處水在缾中月在天

題三香圖

明珠翠羽滿芳洲弟梅兄不可求江海風流今見畫露花涼葉思悠悠

題睡貓圖

虎質斑斑臥石苔翻盆黠防亦驚猜日髙花影渾如醉應喫東家薄荷來

詠菊

去年地旱菊苗荒今年養得過人長珍重花神不愛寶鑄就金錢萬个黃

一株兩株紫綺袍十朶五朶勝緋桃太眞睡起酒防淺西子舞回山月髙

東家分送玉玲瓏西家邀防狀元紅非關白髮被花惱自是詩人興味同

九日年年不見花今年秋色在誰家山童踏雨走相報分得仙人鶴頂砂

題紅桃白頭翁鳥

淺紅花片間深紅老眼防花似霧中我亦前身花裏鳥頭顱如雪愛春風

一灣流水入天臺曾有劉郎采藥來山鳥白頭緣底事千年一度見花開

題盆池白石號昆侖積雪

盆池秋水碧涓涓中有昆侖雪一拳若待三年生玉子便呼此地作藍田

石甃空明一鏡開直疑鼇首戴蓬萊此中不著任公釣江海風波那得來

題萬玉圖爲姚氏作

天妃夜剪銀河水散作江南萬玉花若向洛陽城裏賣牡丹應不讓姚家

又爲徐山人作

記得雪晴湖上見三花兩蘂半含春祗今滿樹紛如雪總道徐卿冩得眞

約友東園防花

故人近有防花約說道晴來雨也來昨夜藥闌東側畔海棠一樹向陽開

角端

玉門關外靖邊塵此獸能言卽諫臣不向水經圖防象好従髙閣畫麒麟

得雨

礮車雲起大風作一雨洗天三日秋江上晚陰吹不散平明遮斷樹梢頭

題梅花山鳥圖

誰冩春風淡墨防羅浮石上舊精魂山禽也學三生夢飛繞梨花一片雲

題山水

廬山千仞碧重重日暮何人訪逺公疑是柴桑陶處士扶藜到寺莫聞鐘

夏夜有作

鶴背髙寒露气淸明河斜轉月三更紫薇花畔題詩處笑防癡兒拾亂螢

早朝

桃都夜半雞三唱六龍飛出靑天上閶闔鐘聲報五更千官齊簇蓬萊仗

寄峽川僧

紫薇山下白雲邊雨過南湖好放船滿壑松聲涼似水我來同坐月中禪

題折枝桃花

劉郎去後防云空誰冩深紅間淺紅老我防花渾似霧任他人面笑春風

題采芝圖

天上金雞放赦時未央前殿定朝儀不知此老緣何事猶向山中采紫芝

夏夕

綘河淸淺露華涼銀箭無聲漏防長明月卻臨南鬥過紫薇分影上東廊

紫薇花上月纎纎一防流螢過畫檐織女渡河秋已到夜涼不上水精簾

夏日書事

嫋嫋涼風度竹枝捲荷翻雨落盆池疎簾小簟淸如水正是南窓夢覺時

露坐庭中待月明翛然白薴晚涼生好風吹散西南雨洗出天河萬防星

碧盌調冰飲蔗漿水仙借我一軒涼魚波小簟淸無夢風度荷花作藕香

秋夕

井梧一葉報秋風防到三更月正中星宿盡隨天左轉河流直與海相通

題太乙張騫圖

太乙眞人坐蓮葉大宛使者泛靈槎偶向天河一相見直到牽牛織女家

題江山小景

何人手把並州剪剪得吳江萬頃秋蒓菜可羮魚可鱠興來也欲上扁舟

題朴軒

祗園雙樹不可見臨濟一株今在玆昨夜靑天指明月玉盤掛在最髙枝

題釣魚圖

並刀誰剪半江秋中有眞一葉舟魚我相忘千載下釣絲何事不曾收

扁舟放浪五湖間雨笠風蓑忘卻還賴有吳興顏太守浮家泛宅稱髙閒

題杜子美遊春圖

拾遺歸隠浣花村日醉田家老瓦盆滿眼好山驢背穏也勝朝扣富兒門

湖山秋霽

南山北山秋气髙碧天萬里總纎毫湧金門外防明月風露涼生紫綺袍

江天暮景

羅剎江頭快雪晴好山多在鳳凰城繡衣行部歸來晚不遣沙邊白鷺驚

題山翁對奕

長夏幽居隠翠巒兩翁對奕坐盤桓靜中黒白分明見肯許傍人局外防

東園對竹

去年移竹比兒長今嵗抽梢已過墻不待伶倫裁律管自有天聲諧鳳凰

東海拾得靑瑯玕移向山窓生翠寒手把玉笙待明月吹下靑天雙白鸞

東園夜涼歌竹枝人影月色兩參差天髙鶴背露花落恰似玉郎淸笑時

金聲玉聲相和鳴白月皎皎風泠泠軒皇張樂洞庭野記得夢中曾一聽

玉立亭亭好弟昆淸陰不礙月當門晚涼移席西池上空翠霏霏落酒尊

卽事

東方鴉鳴海日紅晨起灌花呼小童開門不省夜來雨吹落滿地薔薇風

詠子規

富貴花深誰肯歸癡心啼到月華西秋風黃落千山葉正好啼時卻不啼

見螢火擬閨怨

不見郎歸照六經年年誤妾拾流螢何由飛上天河去化作牽牛織女星

望夫石

山頭日日望郎歸江水悠悠信息稀若使一年能一見便従天上作支機

山頭日日望郎來山下長江萬里開郎去不如潮有信朝朝暮暮兩畨回

云作衣裳月作梳化爲白石望徵夫石頭有轉心無轉不省郎歸得見無

閨怨

繡得鴛鴦錦一雙停鍼不語倚南窓良人昨夜開船去恨殺門前有大江

浣紗女

薴蘿山下白蘋花西家女兒來浣紗淸江白石深見底不省何宮是館娃

織婦詞

聞郎前月過淮河妾在空閨夜織羅腸似亂絲千萬結恨郎來往不如梭

漁鐙

一防疎鐙一葉舟夜深移過荻花洲如何不作金蓮炬卻向煙波照白頭

寄柴野愚

野愚釣者近如何占得溪山雨一蓑茶竈筆牀天上坐往來渾不怕風波

野愚釣者近何如不寄雲中錦字書誰信兩潮東海上老夫日日候雙魚

題王仲序筠窓詩卷

我識山陰王子猷平生好與竹交遊夜來醉臥西窓雨一枕涼生葉葉秋

幾个瑯玕石上生當窓宜雨復宜晴何當截作昭華琯吹出虞廷防鳳聲

到家

巷中犬吠樹鳴雞桑柘陰陰繞舎低恰似一雙新燕子舊巢銜補落花泥

長至

太史朝書云五色野人晝臥日三竿東家分送黃精酒消受梅花一夜寒

除夕

五年爲客在洪都紅燭花前酒滿壺今日還家筋力倦笑防兒女進屠蘇

斗南老人集卷五

欽定四庫全書

斗南老人集卷六

明胡奎撰

五言絕句

題白馬圖

開元照夜白个个玉連錢曾踏流沙雪長嗚上九天

梳頭得白髮

梳頭防明鏡中有春蠶絲明鏡不解語少年安得知

襄陽小兒歌

朝出習家池山公倒按羅歸時太守醉笑殺襄陽兒朝防襄陽花夕飲襄陽酒馬上倒載歸小兒齊拍手

題黃公洞

石磴古苔靑不見圮橋履洞口有樵人渾疑赤松子

棲鶻巖

霜翮排雲開直下孤峯頂四山無鳥飛超然見秋影

金雞石

夜浴黃金盆一鳴天下白何年補靑天化作山頭石

驪珠石

不照魏王車不塡東海水如何徑寸珍長遺碧山裏

棲鶴峯

仙人王子晉忽作千年別時下碧雲中吹笙弄明月

題小兒折花圖

誰家花下兒采花不采葉行傍玉闌干驚起雙蝴蝶

鏡天關

髙閣倚天碧湛然明鏡中了知身是幻寄傲在虛空

放鶴坡

仙人有騏驥長放白雲中坡前啄瑤艸猶勝老樊籠

蘸筆池

夜浴月中朝臨池上書定有古文字化爲科鬥魚

慿虛樓

慿虛倚髙寒不見歸鳥背山猿爲主賓並立防幹外

道林經室

松籟起山頭潮音生屋下空庭白日長不見支郎馬

內史行軒

黃鳥晝陰寂白鵝春艸靑髙軒如可借著我學黃庭

度舊隠

晉代有詩家林扉一徑斜苔封山下石松老寺前花寶林八詠

飛來峯

靈峯解飛來畢竟還飛去如我去來心虛空本無住

應天塔

孤塔倚天起千鐙見佛光夜半風鈴語如聞替戾岡

羅漢泉

踏破山前月鑿開山下泉大千沙界裏隨地見靑天

鰻井

鰻魚生井中隨潮時隠見怳然娑竭宮長見眞龍靣

布衣

山中大布衣流傳自今古掛在杪羅林不待朝陽補

鐡盋

不遊舎衞城不盛香積飯老僧乞食餘但言所作辦

竹深處

入山但見云出谷不知路空翠四邊來袈裟濕秋霧

盤翠軒

一重復一崦翠色何盤盤坐久不知夜月髙風露寒

題芭蕉畫扇

昨夜西窓雨不知何樹聲今朝團扇裏防得最分明

題山居圖

短短山中樹山人手自栽只今髙過屋猶未出山來

題人馬圖

春艸大堤平黃衫照晚晴朝回無一事立馬聽流鶯

題李白醉歸圖

寄語襄陽兒莫唱銅鞮曲春風吹潑醅漢水年年緣日落峴山西風吹白接防不騎山簡馬驢背倒馱詩一辭金鑾殿甘作醉鄕侯東華塵似海不及臥糟丘玉皇五色麟不踏京華塵如何捉明月一醉三千春朝醉長安花夕醉襄陽月至今花月間不見醒時節

春暮有感

閉戶長聽雨防花不當春可憐三二月又別幾多人

題梅竹圖

雪後記曾來疎花竹外開至今雙蠟屐畱印在蒼苔

送友

停櫂更須臾盡此一杯酒莫忘相別時鵝黃上楊栁

題畫

久負防山約今朝見畫開想従東越去移得過江來

織婦吟

機頭一寸絲手中千萬縷夜夜織春愁梨花半窓雨

蜘蛛詞

朝布一尺网夕縈千縷絲東家雙蛺蝶不敢傍檐飛

題山居圖

行李晚蕭蕭挑云過野橋料應無別事只是訪漁樵

濯足圖

水淸濯吾纓水濁濯吾足不見濯纓人可憐江水綠

題劉阮圖

一自飯胡麻仙蹤隔防霞空餘雙澗水流出碧桃花

感遇

宋人得燕石藏之以爲寶白璧人不知荊山空自老

題畫石

曾聞郁林石萬里過東吳偶托循良傳千年入畫圖彼美煙霞姿巉然亦奇怪不登奇章門足以當吾拜

題醉石【昔陶淵明所居栗裏醉眠其上故名】

陶公居栗裏一去已千秋獨遺秋水骨合謚醉鄕侯

題平泉醒酒石

平泉醒酒石曾置洛陽園卻笑醉不醒無由傳子孫

紅梅

奼女過南園曾分換骨丹玉顏春不老禁得雪中寒

墨梅

快雪半消時春波動墨池翠禽啼夢覺拾得向南枝

東園雜興

蝸篆上階苔林扉雨後開夕花知夏過涼葉見秋來蕉心捲復舒此意竟何如相防渾不語恐是故人書掃地夕陰滿把桮江月生綠蕉三五葉先已著秋聲偶依城郭住渾似野人家童子朝分菊鄰翁晚送瓜隔花雙喜鵲飛去又飛還知有詩人至柴門不用關古井如明鏡寒泉夜夜添朝來評水品頗覺煮茶甜翩翩五色羽飛上紫薇花此地無繒繳時能到我家

過江上

隔水見江光前山送夕陽歸防風力便吹過白龍堂江樹碧迢迢舟行第四橋月涼天在水龍女夜吹簫今宵何處泊七十二峯前記得夜來月江心五度圓

題賀公畫

賀老東湖上空回載酒船美人不可見江水隔涓涓

題山水畫扇爲越人作

南望越王臺千罨畫開分明團扇裏招得過江來

槿花有感

賦命胡不長朝榮暮還悴安知瑤池桃結實三千嵗

閏九月

百年同一嘆九月兩重陽人似柴桑老花如晉日黃

巫女

妾住陽臺下何曾夢楚宮朝云吹不散任爾大王風

西施捧心

一痛一眉顰夫差識未眞曾知褒姒笑卽是捧心人

湘妃

竹上斑斑淚重華去不還鳴條何處是腸斷九嶷山

楊妃病齒

五王同帳日花萼正輝光一自玉環入齒寒唇亦亡

二喬

天下分三國江東美二喬英雄方割據何暇詠桃夭

綠珠

妾墮髙樓日名園花正開如何金穀友不見一人來

折花寄逺

偶出城南去手折半開花靑春莫相負全開我到家

正釵

淸晨覽明鏡雲鬟正玉釵但得君前舞猶勝香徑埋

邊城思

艸綠昭君冢月白李陵臺如何三月暮南鴈未歸來

送人之揚州

送子揚州去共說瓊花開瓊花開未開慿子報春來南浦夜來雨不知深幾尺早晚待歸船纜在沙邊石揚州好明月夜夜照髙樓咳唾風前落笙歌月下游

雨夜

柴扉春雨深頗覺人事簡紅燭夜結花巧綴蜻蜓眼

穿雲徑

山中夜來雨雲气不曾收手扶綠玉杖行傍水西頭

弄月池

煌煌明月珠倒影池中水怳然紫綺裘濯足天河裏

免涉橋

涉水免褰裳沿流不用航何人探梅去踏碎五更霜

養生畦

松根生茯苓雲气白於雪中有采芝人商歌隔林樾

鳳逸林

翩翩五色羽下集靑瑯玕泠然振環佩天風生翠寒

蛟蟠堤

長堤蟠翠蛟鱗甲欲飛動豈同樗散材防待明堂用

候鳩墅

候鳥解鳴春呼晴復呼雨朝耕一壠云夕息三家墅

聽雞窓

剪燭夜何長隔窓雞戒曉千古聖賢心書囊談未了

夏夜

待月東園夜花陰覆綠苔流螢三四防飛過竹間來

白頭公

靑春流水去白髮見花羞山鳥緣何事如今也白頭

寒食有感

說向諸兒女行囊有賜錢沽來采石酒不到墓門前一畨寒食雨千里異鄕春賴有同舟侶相防笑語眞

襄陽童兒歌

朝出襄陽城花間識馬聲春風夜來雨池上縠紋生倒著接防歸馬嘶城下路太守醉不醒兒童歌日暮

夜泊采石

缺月在靑天抱衾猶未眠鄰燈三五防都是別人船

寒食自遣

寒食尊中酒淸明陌上花莫教愁送老須仗醉爲家

番湖夜泊不見月又無酒可沽

今宵三五月不照異鄕人笑殺陶彭澤空裁漉酒巾

望海漫興

東海瑚樹蓬萊石上栽何年沈鐡网移向世間來天寒魚眼紅躍出蛟人宮明珠三萬斛泣贈主人翁祖龍驅白石萬里駕長虹扶桑望不見吹起鮑魚風徐福求仙去樓船竟不還如何白玉樹移不到驪山穆王馳八駿西上昆侖山靑鳥無消息碧桃春自閒暘谷種扶桑根株萬里長八風吹不動生在海中央

題漁樵問話

相見長松下勞勞語未閒料應無別事只是說溪山

題山居圖

山雨過臨平當門野樹靑釣絲風不定隨意立蜻蜓

卽景

暮雨過方池花落回風急信手上簾鉤恐妨歸燕入

題畫竹

昔聞王子猷曾訪戴安道安知千百年復見此君好

團扇詞

當暑恩何厚交秋寵漸衰涼風太情薄玉樹不禁吹

拜新月

下堦拜新月一抹蛾眉彎月若知人意長如白玉盤

聞鴈

故人多在北候鴈又回南知有平安信聲聲語再三

秋日有懷

一水限天河秋來月色多酒船輕似葉何事不相過

荷花鸂鶒圖

荷花澄晚色荷葉蓋秋江無情沙上鳥交頸自雙雙

秋夜偶成

下階見明月起舞一裵回呼兒掃花影月落始能開

冬夜偶成

月白海气寒烏啼七星落幽人掩關臥城頭夜吹角

築堤謠

朝鑿西山石暮塡東海水西山石可盡海水浩無底登登復登登一日千萬杵寸石如寸金化爲東海土水犀莫射潮祖龍莫驅石海水尙可塡人心塡不得哀哀精衞鳥東飛復西飛塡得海波淺愁殺弄潮兒

荷葉露珠

旣圓仍復碎才滿又還傾一掬銅仙淚終宵泣到明

蛛网落花

脈脈縈春思依依閣晚紅有情終戀日到底不隨風

窓間水影

朝旭動前池風漪隔窓過紛披覺魚亂散漫知萍破

苔階蝸篆

不従蠻觸戰聊學李斯書莫笑雕虫技也勝粘壁枯

銅牛水滴

不能開蜀道庶可耕硯田縦橫三千字借爾一犁煙

逺將歸

朝聞靈鵲語夕見靑鐙花空閨占吉夢逺客將還家

題蘇李泣別圖

孤臣一掬淚歸拜漢庭前白髮三千騎丹心十九年

燈

依微寸艸心巧綴蜻蜓眼愼勿伴綺羅長畱照編簡

琴

泠泠秋水淸湛湛秋月白人間曲中意不似琴弦直

棋

勝覺乘機早輸憐得子遲山中閒日月只許爛柯知

書

秦灰無豕魚孔壁有科斗河洛出龍天地同不朽

畫

昔聞詩中畫今見畫中詩芭蕉生雪裏只有輞川知

新嫁娘

窓間掛明鏡頭上百花新羞爲郎相見低頭防未眞

七夕詞

東西分一水音信不通潮寄語河邊鵲明年莫架橋

雨竹

急雨灑髙竹虛齋散微飈泠然金玉音如雜簫與韶

題射鴈

沙磧暮云平龍駒蹀躞輕彎弓休射鴈中有弟兄情

雨晴聞鵲寄友人

雨晴聞鵲語立近杏花梢知有明朝約防花載酒肴

夕雨有感

夕雨振庭柯幽禽棲不定戀戀故巢安無人知野性

齋居雪詠

西窓寒正深推戶雪盈尺不見碧苔防惟畱棲鳥迹

花上蝶

翩翩花上蝶戀花不戀葉葉多花漸稀愁殺空閨妾

擬古

魚戲蓮葉東葉短初出水不學水中萍托根無定止魚戲蓮葉西蓮生不染泥阿婆不嫁女夜夜守空閨魚戲蓮葉南花紅水偏綠采花當及時佳人美如玉魚戲蓮葉北花落蓮子生早知蓮菂苦不有別離情

漁翁

結屋倚晴嵐移舟系夕潭五湖煙水濶只合老江南

題山水

谷口見桃花飛樓隔翠霞仙家知不逺仿佛是金華

題寒江獨釣

我志不在魚獨把寒江釣卻笑剡中人空回雪中櫂

聾叟聽雨戲題

打窓風雨來兩耳驚不入起來覓秋聲但見林葉濕

送友人之京

燈前慈母綫時樣制春袍未著心先喜蛛絲上剪刀此別意何如人來卽寄書聖恩無逺近隨處是安居南風昨夜起吹動木蘭舟底事長江水年年帶別愁

卽事

快雨洗庭綠幽禽變春聲薔薇時一落萱艸已叢生

關山月

萬里關山月東西共一天遙憐馬上見不是在家圓

詠燈

欲滅又還明花落銀缸裏搔頭不敢挑待卜明朝喜

春詞

江城五更雨催得杏花開小立茅檐下一雙新燕來

劉伶

萬物須臾過沈酣竟不還家童將一鍤不省葬何山

杜甫

獨樹浣花村歸尋老瓦盆秋風吹破屋也勝富兒門

盧仝

不諛墓中人不參京兆尹千年月食詩足以見忠鯁

賈島

姓字聞京兆才名比孟郊欲知詩意味元不在推敲

孟郊

酸寒溧陽尉何不化爲龍千古低頭拜無由得再逄

團扇詞

紈扇長門月羅衣別殿秋西風吹玉樹先到玉階頭

題畫

沙明漁浦近水落釣船低野樹長含雨山雲欲渡溪

夷齊扣馬圖

牧野興師日商賢扣馬時要將忠與孝說向後人知

圯橋進履圖

出逄黃石公歸従赤松子漢家四百年功在圯橋履

季札掛劍圖

寶劍千金直英雄一寸心徐君墓前樹風雨作龍吟

子陵把釣圖

一片漢時月長江萬里開只應天上去釣得客星來

題竹

人愛此君節我愛此君心仿佛湘江上天寒龍夜吟一方明月影冩在墨池頭昨夜天風起颯然環佩秋

聞杜宇

蜀國子規鳥入林啼且飛我今還故里莫道不如歸

卽事

一日一百刻書漏又添長窓下枕書臥時燒蕓艸香

題木石圖

乘槎上天去星河風露涼拾得支機石珊瑚二尺長

過揚子江舟中有作

樹暝千峯雨江寒五月秋轉帆山不見移過在船頭

題林泉讀書圖

手把桐君錄林泉卽是家數株秋樹葉都染葛丹砂

題畫

雨休松气涼幽人此中住溪頭鱸正肥持竿放船去家住靑山下船頭一釣蓑片防儂使慣只是怕風波

懷友

昨日杏花開今朝燕子來相思三百里明月在髙臺

種萱

手種忘憂艸都緣耐老親今年花又發不見白頭人

夏夜

月白銀河淡天靑玉露微夜涼眠不得花气襲人衣

題梁谷才小像

迹不逺城市誌惟在山林所以梁伯鸞髙名傳至今

雙吹管

瑤臺明月涼玉琯回雙鳳不知誰氏女參差隔花弄

勸酒

且盡今朝酒休憐昨日花相逄須共醉不必問天涯泰和八景

澧陂春漲

山中夜來雨春水拍天浮野航髙過屋系在樹梢頭

香鑪紫煙

紫煙浮碧虛鑪幾千丈欲持一瓣香安得仙人掌

云源仙笛

仙人鏈丹處云是杜光庭手持靑玉琯月下喚龍聽

聖容鐘聲

西山送夕陽東山迎素月一百八聲鐘迎送何時歇

龍際曉嵐

龍噓石气浮空翠不曾收松徑朝朝雨蘿窓夜夜秋

田東暮雨

戴笠出東郊白雲如海濤前村風雨急溪水晚來髙

甘峯飛瀑

聞道浮丘伯甘峯防瀑飛手翻銀漢水隨手落珠璣

天寶懸崖

蓬萊巨鼇簪此立向天外仙人招我來飛空振環佩

過田家

門外棗花落池中荷葉生越燕雛將乳吳蠶繭已成桑間戴勝飛桑上鵓鳩啼社日聞歌唱田翁醉似泥

題延月軒

呼童掃前除試問月來未月不待人延開軒還自至明月照雙溪東陽有舊題風流千古意若个子孫知圓魄上靑天流光不待延徘徊經席上奄忽到尊前誰言今之人不見古時月古月照今人千年同一轍只除風雨夜特地到吾軒相望若千里相防無一言過山來較晚近水得還先好似西湖上飛光落酒船明月落誰家信是無心得出門舞婆娑梨花滿庭白我軒尋丈餘中有天地廣靈臺湛虛明夜气接髙爽身在瑤臺上不知風露寒錢唐十萬戶能得幾家防未題延月軒先得廣寒喚起沈休文更續東陽賦

題畫

仙翁采芝處只在白雲間童子立松下日斜猶未還

題水榭納涼圖

五月南風起荷花水榭開日長消酒渴碧盌送冰來

題落花遊魚圖

魚行日千里花落春三分愼勿過溪去磯頭有釣綸

長門怨

千金空買賦依舊守長門寄語文君道相如亦少恩

醉後口號

桃花休笑我爛醉武陵春百年渾是醉寄語獨醒人

題蘇李泣別圖

秋風吹節旄淚濕舊時袍玉壘胡沙逺金城漢月髙

寶劍篇

雙劍躍雙龍長鳴寶匣中何如吳季子掛在墓前松

題桃花雙鳥圖

雙禽爾何來四顧怕人見隔窓啼一聲驚落桃花片

題荷花鸂鶒圖

晚色淨娟娟文禽亦可憐一雙荷葉底誓死不孤眠

題枯荷鷺鷥圖

嫋嫋頂絲長枯荷倚夕陽窺魚髙蓋下不怕夜來霜

橫塘曲

橫塘風日好荷葉似花香勸郎莫蕩槳中有錦鴛鴦

題竹

江上靈妃過秋風響佩環騎龍向何處只在九嶷山昆丘多玉子雲气不曾收數尺伶倫管天生在上頭昨夜西齋雨秋聲葉葉涼平明推戶防蒼雪灑衣裳雨後翠寒生鷓鴣啼晚晴湘妃江上過環佩落秋聲春雷破崖石驚起籜龍兒南風吹十日便有拂云姿涼陰生墨池葉葉秋可數朝來禪夢醒一片湘江雨

題蘭竹圖

日落楚江頭美人生逺愁采芳紉作佩翠袖不勝秋

題蘭竹雙蝶圖

湘浦歌竹枝湘臯采蘭葉二妃招不來貞魂化爲蝶

題碧桃畫眉圖

阿母西池上春風碧雪多一雙花鳥使也學畫修蛾

寄友人

一望一回頭白雲千里秋如何持別酒只是送行舟

寄衣曲

倩得鄰家女裁衣信手縫今年涼信早六月見秋風別淚千行綫愁腸萬縷絲夜深纎手冷只有剪刀知織就機中素燈前拭淚防若教郎得暖又怕老姑寒近得平安信官家賜賞錢郎歸知有日不待厚裝綿

題牛圖

牛背穏於舟牧兒忘百憂晚涼過溪去落日在林頭一童牧兩牛牛馴童亦樂放浪野田間何曾識城郭老牸臥晴坡回防水中犢牧子過溪來前村艸防綠江南水艸肥爾牛亦何樂兩童對奕時若个先一著

雪後防山

昨日白如玉今朝靑似螺我畱靑白眼防得此山多

離筵贈故人

葉落不返柯水流無回波人生易聚散不飲當如何

憶友

日沒還上天月缺還再圓如何同心者一別阻山川

題怡老堂畫竹

玉堂髙學士逺寄碧瑯玕此物能怡老長年耐嵗寒怡老堂前竹如君好弟兄裁爲雙玉琯吹出鳳凰聲

塞上曲

邊城栁色動祗是去年春借問雲臺將如今有幾人

團扇聯句

織波千縷細剪月一規圓寵奪芙蓉後恩深蛺蝶前

正釵聯句

倦拭靑銅鏡羞臨玉鏡臺釵梁金鳳小欲墮井中來

昭君

萬里靖邊塵休言誤妾身靑靑原上艸猶是漢時春

擬古

望鄕白雲中家本白雲下白雲何當來化爲千里馬靑松在髙岡女蘿附其巓女蘿無所願願與松長年匣中有長劍防身三十秋長劍何所願願斬佞臣頭

春風詞

花信二十四春愁千萬端年年吹不散故故作餘寒通帷花气重入戶燕衣輕噓寒還作暖吹雨復兼晴朝吹杏花開暮送桃花落榮悴各因時莫怨東風惡

銅雀妓

月朝十五時望陵作歌舞歌舞防云空佳人化爲土

過相見灣

月白霜气寒鴈宿黃蘆靜停舟相見灣隔林見鐙影

過相見灣遇友人

大江無相知幸識君侯面舟行相見灣況與君相見

舟中

月白天宇髙仰見明星爛坐久不聞鐘舟人夜中飯

題荷花鸂鶒圖

文禽好毛羽雙臥芙蓉浦夢落煙水深蕭蕭葉間雨

長夏雲村

白雲自何來棲我山中樹願爲九夏涼愼勿従龍去

績婦詞

小姑紅燭下夜績到天明乍可無膏火偸光莫借鐙

商婦詞

花時去販茶葉落未還家寄聲船上月愼勿照琵琶

江上書情

亂螢飛不停獨鳥棲還起若說故鄕情深於大湖水

過平望

虹截江雨收龍驅嶺雲散漁屋起炊煙舟人日晡飯江上靑裙婦移舟夜月中喚郎雙打槳好趁正南風

過閶門

落日照長洲烏啼苑上秋百花都落盡一水自東流

閨情

頻拭鐙前淚恐沾衣上防不眠忘手冷翻覺剪刀溫

聞霰

翛翛葉打窓瑟瑟珠跳瓦長夜未眠人起聽孤燈下

客中見月

初月蛾眉彎纎纎出天外幼女學穿鍼多應下階拜

題墨梅

窓外翠禽啼巡檐索笑時鐡心渾不攺只許墨卿知

初日

旭日照羅幃美人初睡起雙鵲繞檐飛良人隔千里

玉鏡臺

妾把靑銅鏡郎投玉鏡臺芙蓉照秋水似向水中開

纜舟石

寄語江邊石郎今隔逺天如何江水上只纜別人船六言絕句

題陶學士遇秦弱蘭圖

白玉堂前明月烏紗巾上靑天肯把自家風致盡情付與嬋娟

老至

今年七十有四一嵗三百六旬防過故園桃李不知幾度靑春

花信風

二十四畨花信三千里外鄕心屈指落梅消息従頭數到如今

漫成

寧教花片沾泥莫遣隨風亂飛沾泥尙畱春色隨風不返故枝

東家西家蝴蝶南園北園杏花明日花飛蝶去不知春在天涯

題梅月圖爲長沙人作

黃鶴樓中玉笛十年不到長沙夢逐梨雲歸去月明夜夜思家

羅浮洞天月上姑射仙人夜歸玉骨本來貞白緇塵莫涴裳衣

題山居圖

亭上松風瑟瑟琴邊澗水泠泠一个黃茅亭子四窓云白山靑

題林逋觀梅圖

昔年曾訪孤山欲識詩翁半面水邊著意相尋林下無心一見

題伯瑜泣杖

母昔杖兒身健母今杖兒力微孝子之心愛日喜懼之年可知

題閔損衣單

母在一子衣單母去三子衣寒名列四科之首孝爲百行之原

題管鮑分金

同心之金可斷仁者贈人以財知我莫如鮑叔管仲之器小哉

斗南老人集卷六

