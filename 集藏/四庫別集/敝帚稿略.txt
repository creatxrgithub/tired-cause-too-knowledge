

欽定四庫全書

集部四

提要

敝帚槁略八卷

別集類三【宋】

【臣】等謹案敝帚槁略八卷宋包恢撰恢字宏父建昌人嘉定十三年進士歷官刑部尙書簽書樞宻院事封南城縣侯以資政殿學士致仕卒贈少保謚文肅宋史本傳稱恢諸父皆從朱子學少時卽聞心性之防歷官所至破豪猾去姦民治蠱獄課盆鹽然於賈似道傳又稱似道行公田法時恢知平江督買民田致以肉刑從事兩傳皆出托克托手乃賢姦迥異蓋宋史於道學諸人例相褒美而似道傳中偶防刋削此事也恢平生不以文名史傳亦絕不及其著作惟元劉壎隠居通議有云恢以學問爲時師表平生爲人作丰碑巨刻毎下筆汪洋放肆根據義理娓娓不窮蓋其學力深厚不可涯涘云云獨推重之甚至今觀所作大都疏通暢逹沛然有餘奏札諸篇亦剴切詳明得敷奏之體其立身𨿽在君子小人之間置其人而論其文固亦不失爲儒者之言矣隠居通議又稱恢生平最疑周禮以爲非聖哲之書遂著書剖其非號曰周禮六官辧景定壬戌恢與劉克莊同侍緝熙殿克莊奏之有詔宣取歐聖弼爲作進表𨿽所辧未當而表則極佳云云此事本傳失載而六官辧亦不在集中意其有別本單行故未經收入歟集爲恢所自編宋史藝文志馬氏經籍考皆未著錄世亦別無傳本原目已不可考今從永樂大典采掇編緝共得文七十餘首詩八十餘首釐爲八卷而以恢自識及門人鄭無妄書後附於末簡尙略見是集之始末也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

敝帚槁略卷一

宋包恢撰札子

奏平荻浦宼札子【浙西提刑】

臣昨蒙聖恩除臣浙右司臬付以平宼之責重念臣旣愚且老懼至誤事已嘗控辭而又懼疑若避事故不敢固辭輒行冒昧而前日夜思所以仰稱陛下聖意者顧非木石安敢不竭盡其愚臣竊惟此宼橫行王畿之內與竊發於逺方者不同深爲腹心之患與流毒於四肢者大異其系國家之休戚至不輕也且安吉去天咫尺而長興縣之嘉防長興兩鄕十有七村如荻浦環沈等處使止於私販鹽茶賣酒則其罪猶小若有田不必納租則非王民殺人不必償命則無王法一出動是船數十隻眾數百人軍器數百件出沒太湖往來鎭市刼人財物掠人婦女剖人心腹折人肌體有一人而曾殺數人者慘莫甚焉其見於大賊首陳超陳洧沈文海沈文煥等之所供具有實迹實證其爲非王民無王法至此極矣臣始者到司惟欲仰體陛下寛大之徳意未敢遽以大刑甲兵加之凡以再三化誘者惟欲變彊悍爲善良爾故嘗諭以榜文者凡二密遣將士以招之者凡五糾率土豪以說誘之者又不知其幾自謂曲盡恩意無所不及其至矣柰何歷四旬有餘其大頭首如二陳二沈恃其彊獷負固不伏凶頑猖獗鍜戈礪刃逆謀叵測凶焰愈張於是知其決不可以善誘遂密爲規畫潛行調遣以許浦二千人屯於陸澉浦一千人屯於湖又以吳長平望香蘭馬迹臯塘等寨兵五百餘人爲之鄕導顧逕統制劉師勇將一軍澉浦統領袁發將一軍以許浦都統劉逹有謀有勇用以總制諸軍水陸並進臣又懼其奔突四出貽禍鄰境乃於諸處港及山徑可走之處在陸路則如臯塘水口鎭吳城步等處在水路則如荻浦港陳潰港及太湖諸港等處並多分兵守把及委安吉州調兵防遏大錢諸港牒廣徳軍差兵防禦過界且先是惟以建寨多屯爲名潛機不露一旦水陸之兵四集賊黨褫魄無一漏网當是之時𨿽一洗而盡空之可也但臣素立成畫誓不以殺戮爲威但臨之以兵絕其奔迸使之窮蹙悉就生俘而已故諸賊始𨿽欲拒及兵威旣振則欲拒不能始𨿽不走及把截周密則欲走無路其賊首素有姓名旣束手就縛其賊黨未知姓名者則鄕之平民皆指出而就擒無非平日稔惡之徒未嘗及一無辜𨿽有逃於幽僻之野髙險之山窩藏之家者亦捜捉無遺陳超陳洧沈文海沈文煥四凶之外凡生獲三百八十餘人軍前招刺爲軍者又二百餘人其自知罪犯難逃而投於水縊於山者又不知其數獲到軍器一千九百餘件船二百餘只兵不血刃百姓安堵幸無玉石俱焚之患已擒到者恐其間不無枉濫又就安吉州置都勘院多差官吏分勘盡得實情凡正典刑者一百二十餘人其餘俱刺爲旗軍分籍江淮幸無妄殺之過始終持重欲圖萬全幸協初謀不致敗事外有賊之謀主邵宗煥及團結始禍人洪福何正鄕亦例寘典惡類除根良民吐气境內爲之肅淸實由陛下徳威惟畏徳明惟明不怒而民威於鈇鉞王者有徵無戰之盛舉也臣不過欽承威命實無寸功之可言抑臣深有感於中者臣以才薄望輕冒當重任眞不自量中間飛語流言捷出可畏自非陛下淵然深黙超然逺覽堅定一意確然不移盡排羣議卓然不惑則臣之陷於罪戾所不足惜而事之不集豈不重貽宵旰之憂哉今徼幸厎定所有始末大略謹錄奏聞伏乞睿照

防問

防問是非異同

問天下有公是非一或有異非其私耶至若是者非者之寡孰若是者非者之眾之爲無私耶一人之寡孰若百千萬人之爲眾耶或者有百千萬人焉同以爲是而獨有一人焉異以爲非諉曰非私其可信耶且以士言之有鄕士非鄕之所論秀而以善名一鄕者乎有國士非國人之所同稱而以善名一國者乎有天下士非天下之所同與而以善名天下者乎所謂一鄕之善士斯友一鄕之善士一國之善士斯友一國之善士天下之善士斯友天下之善士非鄕國天下同以爲是而莫有異以爲非者所以爲善乎然鄕原者一鄕皆稱原人非一鄕之善乎孔子獨不是一鄕之稱而指以爲徳之賊何歟借曰非善何至以賊名之耶少正卯者魯國以爲聞人非一國之善乎孔子獨不是魯國之言而戮之兩觀之下何歟借曰非善何至得誅之罪歟楊墨者天下之言者歸之非天下之善乎孟子獨不是天下之言而以爲無君父之禽獸何歟借曰非善何至以禽獸目之歟是非之端人心所同不可誣也豈人之是非皆不足據必至聖賢如孔孟者然後定有非可以異同多寡例論歟然在下而取士爲友茍非其善則害徳敗俗其禍猶小在上而取士爲用茍非其善則生於其心害於其事發於其事害於其政其禍不其大歟是決擇是非之際尢不可不謹歟曰鄕人之善者好之用之可也國人皆曰賢用之可也天下歸仁焉用之可也然後世如殷浩有盛名至以去就占興廢朝野推服房琯有重名咸言其謀包文武有王佐才是二人者將天下莫不知其善況一鄕一國乎舉而用之宜成大功也夫何一出而輒敗大事耶至於韓信家貧無行寄食漂母受辱跨下諸葛躬耕南陽茍全性命不求聞達是二人者𨿽一鄕一國不必知其善況天下乎舉而用之宜敗大事也夫何一出而輒成大功耶然則鄕國天下之皆稱善何爲反不若鄕國天下之皆無稱者之爲善歟是非用人之難也舉人之難也抑非舉人之難也知人之難也其來久矣我皇上更化以來首嚴薦舉發書之禁固已一革前日之獘矣夫何比者廷紳有請尙慮公道之未大明歟而其說必欲內而侍從臺諫外而監司帥守及賢徳有譽寄居並許以書薦人明言某人有某徳某人有某才此豈非亦言其人有徳乃言曰載采采實臯謨知人之遺意乎豈非欲合鄕國天下之公論乎以是求人則薦者決不徇私而容情舉者可以因名而責實信由是可得人歟抑如是則不患舉人之不公矣無乃當慮知人之不明歟賢如傅說知者一武丁而已先是嘗築於傅巖則一鄕有不必知者矣聖如孔子知者羣弟子而已中間嘗阨於陳蔡則一國有不必知者矣忠如周公知者十哲人而已當時四國皆流言則天下有不必知者矣以大賢大聖之忠而猶有時不見知如此況其下者乎然惟賢知賢惟聖知聖惟忠知忠眾人固不識也若夫所識者其在一鄕則或徒無舉無刺似忠信亷潔而眾皆悅之者歟其在一國則徒居處足以聚徒成黨談說足以飾褒榮眾彊禦足以返是獨立者歟其在天下則或徒爲我爲義兼愛爲仁而處士橫議者歟以議論取歟則有言者不必有徳以容貌取歟則色取仁者行或違以文章才名取歟則浮躁淺露者必不享福以儒學文雅取歟則入侍登朝者又以贜敗知人豈非難歟彼有覈論鄕曲月更品題必有如許子將之識然後知一鄕之善士歟太守一見薦逹郡士必有如符偉明之鑑然後知一國善士歟天下拔士咸稱許郭必有如郭有道之明然後知天下之善士歟然皆惟以人論之善則又豈知人之正耶方今泰交道亨方欲眾賢咸和於朝而無或有遺於野也諸公宜合古今而並論之其於鄕國天下之善士於人必有聞於已必有見庸可以自遜而不以自勉歟三者必有一得於此矣幸詳以告

狀

防海宼申省狀【福建提刑】

照得某昨準省札備臣寮奏請令福建安撫司提刑司及泉州各任責令措置多設方略勦捕海宼再準密札備臣寮奏請行下帥司提刑司令多設方略以爲捕盜之策其契勘得海道日下𨿽暫肅淸然秋深冬初其去者必將復來其散者必將復合敢不凜遵頒行措置蓋海宼𨿽未嘗無之然未見如近年之猖獗近年𨿽無嵗無之然未見如今年之凶橫前乎此但聞就海劫船後則敢登海岸而放火劫殺矣前乎此猶聞舟小人寡今則眾至數千而巨艘千數矣措置勦捕委不可緩但有勦捕之具今若未能別有奇策且未能盡備其具而欲遂一旦掃淸豈易言哉且昔時海道之得捷惟有李寶膠西之一功𨿽勝敵非勝賊也然事體亦有大不同者姑借李寶之事以爲諭寶曰海道無險要可守萬一敵艦散入諸洋則難以蕩滅止有一策可出萬全而其策則惟欲乘其未離巢穴掩出不意因其驚擾而疾擊之可以得志其後用此策而適當其可適逄其防適中其機適得其地而其策不一酬卒以成功今此賊固非彼敵之比也然亦必勦捕之有其策固當多設方略也然亦在隨時出奇隨機應變難以刻舟而求劍也況兵家之策所密者用間也李寶則有其子潛入敵境伺動靜驗虛實以無誤其成績海道之具所急者舟船也寶則有堅好可涉風濤者百有二十所用者軍兵也寶則有三千人乃二浙福建五分弓弩手非正兵也所仗者兵器也寶則有旗幟器械弓刀戈甲莫不具備所仰者軍實也寶則有銀絹萬數以爲軍實所妙者火攻也寶則有火箭環射煙焰隨發不一時間延燒數百者是六者乃其策其具亦兵家之常事非詭異也豈容缺一哉今時異事殊自難例論固不敢望如李寶當時之整辦然量勢度力隨宜斟酌而旋行措置又豈容不盡哉其纎悉亦難備述姑條具大略如後須至申聞者

一今欲略效用間則官司動靜賊未嘗不知其詳賊船動息官司反邏不得其實所合措置精選善爲察探之人要盡得其眾寡彊弱之狀且多設機謀多遣防說密誘其頭目以散其徒眾挺身出降又密誘其徒眾以擒其頭目或斬其首級率眾歸附諭以禍福許以重賞亦庶幾用間之術

一今欲略備舟船則福州僅有延祥荻蘆所謂赤馬白鷂者只數甚少且近以賊船比之彼皆髙大此反低小其他諸寨用亦各不多此外則惟泉州左翼猶有大船可濟困者爲舟師之計只得團結民船以助官船但並是小樣未必可以制敵且百姓亦未必樂爲吾用又只得委曲區處反覆勸諭以示其自衛鄕井自保室家之計因公及私同舟共濟且求以多爲貴以張聲勢亦庶幾可得舟船之用

一今欲略增軍兵則如福州又僅有延祥荻蘆兩寨之兵稍識海道曽諳水戰若其他諸尉諸寨非深諳習者但可爲助耳除左翼軍可以調遣防應外爲足兵之計亦只得募集民兵以助官軍彼其在海岸素知地理素諳水勢總以各澳長以備緩急掎角庶防可足軍兵之用

一欲略備軍器則舟師水戰弓弩爲先須先多備次則槍杈刀劍等亦須色色精利此乃官兵將佐常用之器自當多多益辦不容少有欠缺外此則當多招善於投水之人多辦鑿船截柁等器具並行下總首民兵各自措辦庶幾可濟軍器之用

一今欲略備軍實則本司自無分文粒米可應軍需昨來已防朝廷行下運司應辦矣但爲費浩大爲數宜多兵非難用特錢糧難辦耳得遣愈多調度愈廣有限而不繼稽違而不逮一或乏興立致誤事非惟不足以使人不足以持久而已須預先辦集以備不測受給差官専一應副又須乞朝廷不惜重費欲奏大捷除大患成大功全借軍實之裕

一今欲少效火攻則所在軍中自有火礟之法左統領自有見成可用之礟近延祥寨官亦見依法做造但恐不能多耳今當計其費用給之錢本責其多造舟師取捷尢更神速外此則多括善水民船多載漧燥火艸藏之密處以伺便乘機而發以備火攻之法

一擒捕此賊本只海澳土豪隅總等之所能辦也蓋此賊𨿽在海中而日用飲食之物無非取之海岸之上茍海上之人若能同心協力處處嚴行禁止痛加拒絕使不得上海岸則非饑死亦渇死矣將欲何爲哉惟海上之民多有所取利其珍寶動千萬計則富者爲之停藏貧者爲之役使甚至多起酒樓多設妓館以誘之惟恐其不來其小小魚船以捕魚爲名者又多爲賊之耳目向導是賊徒猖獗凶橫皆吾民之通同而至此也今須於各海澳去處圑結保伍統以澳長如有一家停藏賊徒引接贜者保伍並加連坐遇有賊船者保伍民兵澳長爲將深防固守使不得近岸近則聚眾擒捕隨以官軍擊之彼將有送死而已此項見欲措置施行

一海各有澳可加防守澳各有長可爲總首百姓各居海鄕可習水戰今廣擇有物力之家且素有幹略爲眾所推者貼補總首俾之專管結集保伍以充民兵其總首等須假以名目候其有功與之正補官資而保伍民兵候有勞績亦當等第推賞庶幾樂爲官司之用此項須聽自朝廷指揮施行

一賊人頭首不過一二人多或三五人此外人𨿽眾多皆是隨從或是脇從未必人人樂爲賊用其頭首者豈不知世間未嘗有不敗之賊未必全不識利害禍福者也今除密遣用間外合又公行榜示顯示重賞使爲首者日下散眾投降則當賞以某官某職錢幾千貫文又使爲從者或擒其首或斬其首以來歸則亦當賞以上項官資錢防非惟不加罪而已其首與其從聞之必兩相猜疑亦足以間其心而離其黨必有一應者此項要得明立賞格須聽自朝廷指揮施行

一賊不難捕在不吝重賞耳旣須明立賞格今如承信郎等以至進武進勇校尉副尉告命綾紙若得朝廷多行頒降以待行賞上而兵將下而隅總必有希慕歆羨而勇往直前者如或有違節制有違軍令逗𨖻阻撓畏避退縮旣不用命反致敗事者定行軍法賞罰須是信必斷不可亂此亦須聽自朝廷指揮施行

一唐人謂羣盜如麻不可尋逐無關可守無要可防正爲海宼言也海道洋洋無際以一州之境已自不可窮極若舟師屯聚一處則無常山蛇之勢首尾固不足以相應若散屯諸處則又恐勢分力輕不足以吞並今合令各縣各寨總首民兵互相察探互相報應的知賊船所在防合夾攻庶防有濟此項見欲措置施行

一姑以福州之境言之賊船自北而來者則自溫州界分銅盤山半洋碓等處而入自南而來者則自興化界分南嘯山南匿寨等處而入旣入此則涵頭迎仙江口巖潯商嶼波浪澳小練等處乃行劫商船之所也中間西之小練山東之荻蘆頭乃南北出入之關若於此把斷使南不得以過北北不得以過南必可成擒此處尙有可以增損守禦之處此外則海勢闊逺事體重大未敢輕言大槪北而浙東諸郡南而廣東須一體嚴行措置乃常山蛇之勢也蓋以三路而論則廣東首也浙東尾也福建中也以福建而論則福州尾也漳泉首也福州興化之間中也本路旣將行下諸州諸縣例行措置要取其首尾中相應若浙東廣東欲如首尾中之相應則須聽自朝廷指揮施行

一向來賊船在海其不知虛實者例皆望洋戰懼而已如寨尉等力小勢輕固若不足以敵至有諸司調到戰船水軍非勢力不足者則又多不肯向前東西向背大類彼此兩相回避者卽未嘗見官軍與賊人決戰一合是致在海之賊洋洋得意聲勢愈張驕橫益甚若無如我何者而不知其初無能爲也如今年之夏福州延祥寨官李安國獨敢力與之戰便能生禽殺死其眾莫計數目而彼卽狼狽進退無路乃自此散去是一決戰之功也今若三路合謀並力夾攻合戰爲滅此然後朝食之計則彼將何爲哉若是各守界分幸其出境卽爲無虞縱之使去不逐不殺則未知肅淸之日合三路爲一家措置如一體兵以殄滅爲期此項須聽自朝廷指揮施行札付本司以所申防捕海宼一十三項委合事宜從行

禁銅錢申省狀【廣東運使】

使臣某伏準省札行下本司責令體訪條其漏泄銅錢利病某竊於此事久爲國家寒心苐事大體重非惟未有萬全禁絕亦緣人微望輕未敢出鴻毛輕率之言今旣準指揮豈容自黙竊惟倭船一項其偸漏防年彰彰明甚已不待贅陳但漏泄之地非特在慶元抽解之處如沿海溫臺等處境界其數千里之間漏泄非一蓋倭船自離其國渡海而來或未到慶元之前預先過溫臺之境擺泊海涯富豪之民公然與之交易倭所酷好者銅錢而止海上民戶所貪嗜者倭船多有珍奇凡值一百貫文者止可十貫文得之凡值千貫文者止可百貫文得之似此之類姦民安得而不樂與之爲市及倭船離四明之後又或未卽歸其本國博易尙有餘貨又復回旋於溫臺之境低價賤賣交易如故所以今年之春臺城一日之間忽絕無一文小錢在市行用乃知本郡姦民姦獘至此之極不知前後輾轉漏泄防多不可以數計矣今欲遏絕慶元漏泄之獘恐別亦無新奇之策惟復祖宗舊制仍舊就華亭置司抽解則𨿽未必能全革舊獘而比在慶元則似大相遼絕然又嘗竊有疑焉倭船之主抽解之場初不過板木螺頭等潑物耳而使之得以博易吾銅錢而歸是猶以土而博吾之眞金以石而博吾之美玉利害本非難見螺頭僅可以供燕飲之需𨿽無之未至如五穀之養生板木不知濟何等急切之用𨿽無之未至如無棺木之送死豈不可禁絕其來乎惟硫黃可供軍需者許其博易抽解則舶之來者必少而錢之泄者亦少聞之每嵗往來不下四五十舟乃無非木板螺頭等物而坐聽其空竭吾國家之重寶豈不悞哉𨿽曰其歸也差官檢空然後通放然此亦一具文耳蓋非特官吏不廉不公例有所受而不從實檢放也亦以倭船髙大深廣人以百計歸船視來時尢重蓋船底莫非錢也檢空官一過其上一望而退豈嘗知其內之所藏爲數浩瀚況又其計姦詭先是逐時積得現錢或寄之海中人家或埋之海山險處或預以小舟搬載前去州岸已五七十里檢空訖然後到前洋各處逐旋搬入船內安然而去又或者其歸船撐去隔二三十里所差官檢空不及亦只得應故事姑聽其元來嘗檢者有之此漏泄之所以不可得而禁也倭人固非其他戎狄之比然異气殊形醜徒惡類與吾民交易以至慶元城下相與集處竊恐事久情遷非特吾民將化而爲倭而變生禍作有出於不測者非但泄錢而已尙可坐視而不爲變通之計乎𨿽然此爲慶元漏泄而論止漏泄一處耳若某所慮實有數處敢因言之蓋向之所聞惟倭好銅錢今則聞海外東南諸番國無一國不貪好而凡系抽解之司無一處不漏泄慶元之外若福建泉州與廣東廣州之市舶兩處無以異於慶元而又或過之蓋諸番國各以其國貨來博易抽解並是漏泄一色現錢而歸尢不可以計其數矣福建之錢聚而泄於泉之番舶廣東之錢聚而泄於廣之番舶兩路之錢非如海水之無窮其將盡入於尾閭豈不至枯渇者次則此土販海之商無非豪富之民江淮閩浙處處有之亦多有假作屯駐之所營運軍需爲名者𨿽曰他有雜貨其實以髙大深廣之船一船可載數萬貫文而去每是一貫之數可以易番貨百貫之物百貫之數可以易番貨千貫之物以是爲常也此則北自慶元中至福建南至廣州沿海一帶數千里一嵗不知其幾舟也此又海商漏泄之大者也又其次海上人戶之中下者𨿽不能大有所泄而亦有帶泄之患而人多有不察者蓋因有海商或是鄕人或是知識海上之民無不與之相熟所謂帶泄者乃以錢附搭其船轉相結托以買番貨而歸少或十貫多或百貫常獲數倍之貨愚民但知貪利何憚而不爲者又有一等每伺番舶之來如泉廣等處則所帶者多銀乃競賫現錢買銀凡一兩止一貫文以上得之可出息兩貫文此乃沿海浙東福建廣東海岸之民無一家一人不泄者此一項乃漏泄之多者也𨿽然已上二者猶是番國人與吾國人爲獘至此極也若在官司則有明明與之漏泄而曽不知禁者水軍之漏泄是也蓋屯駐水軍去處每月多是現錢支給此錢一出固是不可復入散在外州可也今乃未嘗到寨軍兵未嘗得使自本州支出則城下大舟徑載入番國矣此亦以爲常而恬不知怪也廣東水軍尢純支現錢漏泄尢甚焉一年每月若干一月一次漏泄不知何爲不略慮及此者此錢系各州通判防所辦也極其艱苦措置不及一月僅了又慮後月動是多方兌借以應急時刻不可緩也是此錢非以支吾軍乃以送番人耳自有水軍以來不啻當以千萬億兆矣此又漏泄之最大者也曩時沿邊尙有鐵錢防漏泄也今隔海卽是異國一舟可以直到而不慮及此某竊惑焉然此一項乃軍國大計須是朝廷急作變通之計非某小官所敢與知也其他如泉州廣州之抽解去處須與慶元一體別立規模痛革前獘或者各州市舶司別與置一官司專一稽察關防重立賞罰於舊條法及賞格中更增加嚴密施行至販海之商沿海之民犯漏泄之罪者在法𨿽有明條然不過逺配而止在今日則爲情重法輕人不知懼又未嘗見嚴切舉行所以愚民多不知法知者亦敢玩法無所忌憚今須詳酌舊法更與加嚴犯者斷無容貸責之各州知郡各縣知縣協心任責申嚴督責巡尉不住巡捕如獲到漏泄之錢照條法中賞格一一推賞不然州縣旣不任責巡尉亦不巡捕名曰巡捕又不獲實錢官員罷黜吏卒逺配情理重者又別重作施行外此則所有中下民戶惟有三路十數郡沿海數千里並與行下逐州逐縣嚴結保伍每十家爲一甲逓相糾察如一家漏泄則九家舉覺或配或殺隨多少科罪舉覺者特與免罪數之多者又當推賞若一家漏泄九家沈匿不行舉覺定相連坐一甲內並無容恕十甲又爲一大甲十甲之內如有一甲漏泄則九甲舉覺其法盡如一甲之法甲內斷不使有引領牙儈等姦人容畱其間如有此等並以正漏泄人論罪其甲戶又當各統之以隅總而隅總又多通同反爲漏泄之主此又全在責之州縣選擇公忠爲眾所服可爲隅總之人方許差充州縣各特置一局差官専主此一事上下相承持之以久庶幾積年之獘可革也然此其大略耳其詳則乞朝廷特爲敷奏乞聖防行下三路十數郡一體施行又庶幾仰借威靈乃克有濟若但行下本司使偏責之郡縣則推轉未必能使之丕應此非可以常事論也外此則又鉟銷一項法令𨿽昭如日星而所在郡縣之民未始一日無鉟銷其銷耗又非特沿海而已此又在朝廷別作施行今治司一年所鑄不過一十五萬貫而費近二十文之本方得成一文之利至於漏泄一年不知其幾千百萬也舉世但慮官楮之折兌而錢皆置之不問故錢已漏泄欲無矣使一旦用錢殆將無錢之可用豈不大可爲寒心哉姑據某之愚見條具大槪如常是非可否不敢専決乞賜指揮行下須至申聞者

欽定四庫全書

敝帚槁略卷二

宋包恢撰答

答傅當可論詩

某昨承不外以佳句一帙見教開警爲多蓋始終皆欲追晉宋之風而絕不效晚唐之體此其過於人逺矣某素不能詩何能知詩但嘗得於所聞大槪以爲詩家者流以汪洋澹泊爲髙其體有似造化之未發者有似造化之已發者而皆歸於自然不知所以然而然也所謂造化之未發者則沖漠有際冥防無迹空中之音相中之色欲有執著曽不可得而自有尸居而龍見淵黙而雷聲者焉所謂造化之已發者眞景見前生意呈露混然天成無補天之縫罅物各傅物無刻楮之痕迹蓋自有純眞而非影全是而非似者焉故觀之𨿽若天下之至質而實天下之至華𨿽若天下之至枯而實天下之至腴如彭澤一來自天稷者尙庶防焉而亦豈能全合哉然此惟天才生知不假作爲可以與此其餘皆須以學而入學則須習恐未易逕造也所以前軰嘗有學詩渾似學參禪之語彼參禪固有頓悟亦須有漸修始得頓悟如初生孩子一日而肢體已成漸修如長養成人嵗久而志气方立此𨿽是異端語亦有理可施之於詩也半山云防似尋常最奇崛成如容易卻艱辛某謂尋常容易須從事奇崛艱辛而入又妄意以爲損先難而後易益長裕而不設不外是詩法況造物气象須自大化混浩中沙汰陶鎔出來方見精彩也唐稱韋柳有晉宋髙風而柳實學陶者山谷嘗寫柳詩與學者云能如此學陶乃能近似耳此語有味

答曽子華論詩

承近多作詩賦等欲以示拙者一觀𨿽未及觀然以子華平日之才華決知其有可觀者宏齋一詩亦足以窺一斑矣但竊嘗以爲此等文不可輕易嘗試爲之蓋古人於詩不茍作不多作而或一詩之出必極天下之至精狀理則理趣渾然狀事則事情昭然狀物則物態宛然有窮智極力之所不能到者猶造化自然之聲也蓋天機自動天籟自鳴鼓以雷霆豫順以動發自中節聲自成文此詩之至也孰發揮是帝出乎震非虞之歌周之正風雅頌作樂殷薦上帝之盛其孰能與於此哉其次則所謂未嘗爲詩而不能不爲詩亦頋其所遇如何耳或遇感觸或遇扣擊而後詩出焉如詩之變風變雅與後世詩之髙者是矣此蓋如艸木本無聲因有所觸而後鳴金石本無聲因有所擊而後鳴無非自鳴也如艸木無所觸而自發聲則爲艸木之妖矣金石無所擊而自發聲則爲金石之妖矣聞者或疑其爲鬼物而掩耳奔避之不暇矣世之爲詩者鮮不類此蓋本無情而牽彊以起其情本無意而妄想以立其意初非彼有所觸而此乘之彼有所擊而此應之者故言愈多而愈浮詞愈工而愈拙無以異於艸木金石之妖聲矣況在心爲志發言爲詩今人只容易防過多不經思詩自志出者也不反求於志而徒外求於詩猶表邪而求其影之正也奚可得哉志之所至詩亦至焉豈茍作者哉後世詩之髙者若陶與李杜者難矣陶之衝澹閒靜自謂是羲皇上人此其志也種豆南山之詩其用志深矣羲農去我久一篇又直嘆孔子之學不傳而竊有志焉惟其志如此故其詩亦如之今人讀其詩不知何如而讀之哉如李如杜同此其選也李之宴坐寂不動湛然防眞心杜之願聞第一義回向心地初𨿽未免雜於異端而其亦髙於人防等矣宜其詩至於能泣鬼神驅瘧癘非他人之所敢望也今之言詩者不知其果何如哉近世名公嘗有言曰人心惟危天命不易學者於日用之間如排浮萍畫流水隨止合則見於紙上山小水淺無足疑者此可以言志與詩矣子華之詩謂因居閒處獨岑寂無聊而作則亦不可謂無所擊觸而自鳴者此亦後世騷人文士之常也然揆之以志則有未然者居閒處獨不妨顏子陋巷之樂何爲岑寂而無聊若如曽子之七日不火食果能歌聲若出金石乎陶淵明少學琴書性愛閒靜曰結廬在人境而無車馬喧曰閒居三十載遂與塵事防彼方以居閒處獨爲樂若有秋毫岑寂無聊之態其能道此等語作此等詩乎曰心逺地自偏曰此中有眞意曰聞禽鳥變聲復欣然忘食此其志髙矣美矣好詩者如進於此也詩當自別矣太白常有超世之志固非世態之所得而籠絡子美一生窮餓固不掩於詩而其志浩然未始一日少變故其詩之光焰不可磨滅不可不考也宏齋之銘來諭之見自是所恵佳句大防𨿽正未能無病大槪宏有二用有大道本體之宏有學者功用之宏以宇宙爲己分內事謂之本體之宏可也若曽子毅則學者功用之宏也今旣未免混然而無分別曰宇宙乃活計自己旣是宇宙則又豈別是活計擇精仁守之意類例未合血脈未接勤小於細之說意在該括反成牽合而實非一貫大抵眞个到宏處說出來又別不假妝防而自合若未免億度料想則程先生所謂略見髣髴未能如開目覩萬也卻幸於在心爲志上加功不然抑末也本之則無如之何誠欲假此爲講明之機故因及之

書

答項司戶書

某昨兩防臨顧於山間此意甚厚感當如何且辱長箋論學甚髙非淺淺者所能及矣然以能問於不能以多問於寡尊兄固無愧於曽子之友矣而某以空空鄙夫何以爲答愧又當如何哉然豈容不隨其愚見而發一二哉某謂人𨿽貴於天地靈於萬物然其初也未有名稱往往止例指之曰靈虫卻不知其所以靈者何物後世聖人始立名曰心當其未有此名但見此靈之運用初未始有所欠及其已有此名是卽無名之前運用之靈亦未始有所增學者若能於此自知自明則亦猶身之元有手足耳目而自用其視聽行動耳若更於心上說心贅爲形容多爲名狀則是已自爲支離矣又不知所以爲是形容爲是名狀誰實爲之以吾一心說吾一心以吾一心形容名狀吾一心則心又別似一物與我愈離而爲二矣如此輾轉不已正恐愈不識心耳孔子四語只是說心無形體不可把捉無時節不可拘系無鄕方不可尋逐孟子舉此不過以心是活物不可忘不可助貴善養而已如果自見得分明只消如此養去養得純熟至於無間則全體大用神明不測總不出此某前此所謂全體大用與舉朱文公所謂神明不測者𨿽是盡心地位而與夫子四言似差不同然畢竟心無二心除了操捨出入無時無鄕之心不應又別有个神明不測全體大用之心總不過一心耳特操捨出入之際此心未純或未到全體大用無欠之地茍知所養則純矣若無時無鄕則體用神明亦自如是不可謂到此則有時有鄕矣不寧惟是操舎出入只是言心無形體到體用神明之地又豈有形體而操不存捨不亡哉先儒所以謂昔賢有不待操而存者是豈聖人之言不是今且未須深說亦未須淺說且只當於養上用功來較之所辯亦多合矣但謂此乃心之情狀亦似未穩孔子一言以蔽之曰惟心之謂歟更不說是情狀若論眞个情狀則孟子之所發四端是已不知以爲然否其間如曰心之本體只是虛靈湛靜則全是老莊之見曰體中有用用中有體則又似體用爲二物曰貴其能存不容任其竟亡曰𨿽存易亡則又全與夫子之說大相反曰因其情狀求其本體則情狀之外又別有本體不知如何而求曰心只是一物方寸大耳爲五藏之君若果方寸之大如何能參天地贊化育此全是局於形器恐非心也易言復其見天地之心乎不知天地有何心藏而爲五藏之君哉如天之聰明何嘗有耳目人之聰明見於耳目者止是一竅之發見耳若以聰明止於耳目誤矣以心爲一藏豈不大誤哉如曰自然而然不假思議無不該包則又豈特爲五藏之君無乃自相背馳而來教無非思議似又不能酬其言矣又如曰心有精精有光則猶前說之病也惟有總歸之於養則正孟子之意也大槪夫子所以抑子貢之多言而曰天何言哉四時行焉百物生焉者正爲言之愈多愈見支離而欲其黙而成之不言而信也心字自堯舜說起至孔子論語中言心者三處而已孟子說心最多然卽不曽形容名狀心體如何若四端則實發出心之實理妙用矣非形容名狀也其舉夫子四言正只爲養而設耳非泛然形容名狀也今愚見只欲尊兄且自據見今之心本然固然者黙加涵養不必只管以言語解釋多爲形容名狀心亦本不可形容名狀也夫子只四句而今尊兄注腳太多矣涵養極於純一之地則孔子之心不逾矩顏子之心不違仁卽同此心矣心本自若吾惟順而養之耳正不在夫言語間也不知髙見以爲然否更惟反覆教之是所願也

與畱通判書

昨嘗論及先儒每教人靜坐之說此最學者之眞實切要處或者便指以爲禪學如此大誤矣夫焉有所倚肫肫其仁淵淵其淵浩浩其天此心此理之本體如此若有所倚而流於偏曲者其病猶輕今之學者則終日之間無非倚物倚聞見倚議論倚文字倚傳注語錄以此爲奇妙活計此心此理未始卓然自立也若能靜坐而不倚聞見議論不倚文字傳注語錄乃是能自作主宰不徒倚外物以爲主矣卻是所謂依仁所謂據徳仁徳乃吾所自有之物依此據此別無所倚與倚外物以爲主者大異矣若靜坐不得則是我反爲客終日只在外走而外反爲主直曠安宅而弗居者除了聞見議論文字傳注語錄便似倀倀然無所歸宿茫茫然無所憑藉者此其爲病最重也常自課功於紙上而不曽課功於胸中是未嘗反已就實用功而善未嘗明何時能止於至善哉如以此自試自驗乃能有進敢因及之不知髙見以爲然否

答項司戶書

伏防寵恵長牋詞意發越趨向邁往識見敏明已若老成於此學者固令人降嘆矣但以某爲可以考徳問業則𨿽辱過與之意而非某之所敢當也然豈敢不因來教而少效其愚今舉世不知以此爲何事而念所不到言所不及者滔滔也尊兄乃獨能從事乎此其有或者以此自命則又徒爲言中鸚鵡書中蠧魚耳而尊兄乃獨能求諸身心性命之間可謂超然度越乎俗流俗學矣第道無終窮學無止法而其始初當有端緒今之所當自課自驗者且當辯其虛實若反而觀之有所著落有所歸宿有所主宰有所受用如在吾家得利用安身而居之則爲實矣如或未有著落未有歸宿未有主宰未有受用如在逆旅而未知安宅之何在則爲虛也今尊兄之所見𨿽皆合而不畔然某稍疑猶涉言論識見之虛浮而未就著落歸宿之實地或主宰未定而受用未有明證也故書中所論或有小走作而未純大槪欲見其貫通而猶若牽合欲見其廣博而猶若曠蕩本是常理常行而反若張皇本是簡易要切而反若泛濫未似一一據正就實而平貼安穏也如操捨出入乃朱子言此心之體用如此非可以爲有天壤之異也見有實不實實有偏全純雜是矣然正以見不實者有此病實則見之盡而知之至矣偏全純雜非見之病也知至而未至之者也又如惰則忘極意則助長纒繞則昏徑捷則舛此其說病是矣然所見若實則此病自無更在收斂靜密涵養之體驗之所謂萬宇六合充滿天地此則一心安排料想該括包羅慮其遺漏本體固然無二物也然不出吾心所謂气塞天地者吾也萬物皆備者我也未嘗在外若不在吾不在我而在外安排料想該括包羅則將有窮大而失居之病矣乃所謂無著落歸宿無主宰受用者也不知髙明以爲然否若夫心言一萹用意甚廣甚深固非淺淺者所能道也然揆之愚意卻有未安蓋心無形也何反形容如是之多若有形之物者耶自昔聖賢言心者亦眾矣未有如是之詳復者舜之傳禹不過曰人心道心危微而已成湯以禮制心文王惟克宅心無他言也論語言心者三處耳孟子言心𨿽多然未始形容名狀其爲何若以無形而不在言也惟心之謂歟四句則夫子所以形容名狀者如此而已過此以往未之或知矣今尊兄雜形气而言之似未明無形之心者守心二字尢不經見如軀殻方寸之內如聯處開端發原如一開一闔兩位旣定等語殊有所未解要只消昭明沖和不可言說二語足矣此二語又似與一篇之防自背易曰黙而成之不言而信存乎徳行某竊謂尊兄且宜放下許多言說識見只據今見在身心見得道理分明則卽此便是著落歸宿主宰受用之處外此有言有見皆妄也此愚見也如髙明以爲然則還有以教我幸甚

論

論立身師法

凡爲學之道必先至誠不誠未有能至焉者也何以見其誠居處齋荘志意凝定不妄言不茍笑開卷伏讀必起恭欽如對聖賢掩卷沈思必根義理以閒邪僻行之悠久習與性成便有聖賢前軰气象

凡爲學之道必須一言一句自求己事如六經語孟中我所未能當勉而行之或我所行未合於六經語孟中便使攺之先務躬行非止誦書作文而已

凡勤學須是出於本心不待父母先生督責造次不忘寢食在念然後見功茍有人則作無人則輟此之謂爲父母先生勤學非爲已修終無所得

凡讀書必務精熟若或記性遲鈍則多誦徧數自然精熟記得堅固若是徧數不多隻務彊記今日誦成來日便忘其與不曽誦讀何異

凡欲誦經習史須事専志屏棄外物非有父母師長之命不得因他而輟

凡系已誦過書每日誦所授新書外卽從頭通誦一徧周而復始日以爲常則自然永逺不能遺忘

凡講究經防須是且將正本反復誦讀求聖人立言措意務於經內自有所得若反復誦讀至二三十徧以至五七十徧求其意義不得然後以古注証之古注訓釋不明未可通曉方考諸家解義擇其所當者取一家之說以爲定論不可泛泛莫知所適從也

凡閱子史必須有所折六經語孟其子史之折也譬如法家之有律令格式賞功罰罪合於律令格式者爲當不合於律令格式者爲不當諸子百家之言合於六經語孟者爲是不合於六經語孟者爲非以此夷考古之人而去取鮮有失矣故學者當以六經爲律令格式以語孟爲防案諸子百家則其情欵也近年學者多議論孟子之非當求孟子無不是處若不識片叚不逹聲律從頭徹尾少精神無眼目斯爲下矣

凡取友必須趨向正當切磋琢磨有益於已者若乃邪僻卑污與夫柔佞不情相誘爲非者愼勿近之

凡見人有一行之善則當學之勿以其同時同處貴耳賤目焉

凡見人片文隻字可以矜式隨手錄之聞人有一言半句可以覺悟後學卽黙記之汲汲焉恐失之此之謂好學

凡在朋儕中切戒自滿惟虛故能受滿則無所容人不我吿則止於此耳不能日益也故一人之見不足以兼十人我能取之十人是兼十人之能矣取之不已至於百人千人則在我者豈可量哉

凡求益之道在於能受盡言或議論經指有見不到或制撰文字有所未工以至人有盡善者或我有未善人能爲我盡言之我則致恭盡禮虛心而納之果有不從則終身服膺而不忘其或不從則退而自省揆之以道不得發赤而惡其逆已也

論五言所始

五言之體說者類以爲始於漢之蘇李曽不思詩原於虞夏之歌郁陶乎予心顏厚有忸怩五言已權輿於五子歌矣厥後三百篇中諸體畢備而五言尢彰彰可見因漫摘出以與學詩者評之亦庶防知選詩之猶有古風者由此其選也然歌詩出於虞夏商周又不知其體格之始於誰乎後世略不能自詠情性自運意防以發越天機之妙鼓舞天籟之鳴動必規規焉拘泥前人之體格以仿效而爲之一有不合卽從而非之固哉其爲詩也眞所謂惟古於詞必已出降而不能乃剽賊後皆指前公相襲從漢迄今用一律寥寥久哉莫覺屬者況又未嘗深究源委者乎因並及之不知工於詩者以爲何如也

一句類所起

維以不永懷維以不永傷在南山之陽在南山之側在南山之下無使尨也吠於嗟乎騶虞胡爲乎泥中俟我於城隅匪女之爲美逺父母兄弟不如我所之不與我戍申不與我戍甫不與我戍許河上乎翺翔河上乎逍遙贈之以芍藥甘與子同夢無庶予子憎蓺麻如之何析薪如之何取妻如之何殊異乎公路殊異乎公行殊異乎公族不敢以告人如此良人何如此邂逅何如此粲者何不如子之衣胡然我念之宛在水中央宛在水中坻宛在水中址胡爲乎株林樂子之無知樂子之無家樂子之無室一之日於貉二之日其同上入執宮功其始播百谷四之日其蚤鬻子之閔斯其舊如之何兄弟鬩於墻如南山之壽鶴鳴於九臯予王之爪牙予王之爪士毋金玉爾音誰謂爾無羊誰謂爾無牛不宜空我師蹙蹙靡所騁念國之爲虐我獨不敢休正大夫離居哀哉不能言得罪於天子誰從作爾室無淪胥以敗無忝爾所生爾居徒防何不可以簸揚我從事獨賢益之以霢霂無害我田穉伊寡婦之利殿天子之邦至於已斯亡老馬反爲駒毋教猱升木君子有徽猷侯文王孫子於緝熙敬止殷之未喪師有虞殷自天使不挾四方太姒嗣徽音以禦於家邦肆戎疾不殄肆成人有徳古之人無斁誕先登於岸以對於天下四方以無侮四方以無拂武王豈不仕履帝武敏歆誕置之平林誕置之寒冰誕后稷之穡卽有邰家室誕我祀如何授幾有緝禦序賓以不侮君子有孝子泂酌彼行潦曽莫惠我師斂怨以爲徳時無背無側以無背無卿匪上帝不時𨿽無老成人枝葉未有害在夏后之世四方其訓之興迷亂於政女𨿽湛樂從罔敷求先王肆皇天弗尙無淪胥以亡萬民靡不承定申伯之宅徹申伯土田仲山甫之徳王命仲山甫仲山甫出祖仲山甫䢐齊仲山甫永懷爲韓姞相攸以先祖受命命程伯休父我居圉卒荒實靖夷我邦曽不知其玷昔先王受命日辟國百里駿奔走在廟無射於人斯駿惠我文王岐有夷之行昊天有成命成王不敢康繼序斯不忘未堪家多難以保明其身肇允彼桃虫蹻蹻王之造文王旣勤止我䢐維求定淑問如臯陶纉太王之緒則莫我敢承天錫公純嘏復周公之子宜大夫庶士我受命溥將在武丁孫子武王靡不勝肇域彼四海殷受命咸宜帝立子生商則莫我敢曷實左右商王以保我後生

兩句類

濟盈不濡軌雉鳴求其牡期我乎桑中要我乎上宮投我以木報之以瓊琚投我以木桃報之以瓊

瑤投我以木李報之以瓊玖一之日觱發二之日栗烈三之日於耜四之日舉趾九月築場圃十月納禾稼風雨所漂搖予維音嘵嘵如松栢之茂無不爾或承惟酒食是議無父母詒罹誰敢執其咎如匪行邁謀以介我稷黍以谷我士女乃求千斯倉乃求萬斯箱彼有不獲穉此有不斂穧肆不殄厥慍亦不隕厥問帝作邦作對自太伯王季不大聲以色不長夏以革誕置之隘巷牛羊腓字之民之方殿屎則莫我敢葵人尙乎由行內奰於中國昊天其子之實右序有周無此疆爾界陳常於時夏未堪家多難予又集於蓼俾爾熾而昌俾爾壽而

臧俾爾昌而熾俾爾壽而富俾爾昌而大俾爾耆而艾禹敷下土方外大國是疆受小國是達受大國是達受小球大球爲下國綴旒受小共大共爲下國駿厖莫敢不來享莫敢不來王

三句類

佌佌彼有屋方有谷民今之無祿宅殷土芒芒古帝命武湯正域彼四方

四句類

誰謂雀無角何以穿我屋誰謂女無家何以速我獄誰謂鼠無牙何以穿我墉誰謂女無家何以速我訟匪先民是程匪大猶是經維邇言是聽維邇言是爭

六句類

虞芮質厥成文王蹶厥生予曰有疏附予曰有先後予曰有奔奏予曰有禦侮

十二句類

或燕燕居息或盡瘁事國或息偃在牀或不已於行或不知叫號或慘慘劬勞或棲遲偃仰或王事鞅掌或湛樂飲酒或慘慘畏咎或出入風議或靡事不爲

梁鐘嶸作詩評其序云夏歌曰郁陶乎余心楚詞曰名余曰正則𨿽詩體未全然略是五言之濫觴予以爲不然虞書載賡歌之辭曰元首叢脞哉至周詩三百篇其五字甚多不可悉舉如行露曰誰謂雀無角何以穿我屋誰謂女無家何以速我獄小旻曰匪先民是程匪大猶是經維邇言是聽維邇言是爭至於四月之篇其下三章率皆五字又十畝之間則全篇五字耳然則始於虞衍於周逮漢専爲全體矣

欽定四庫全書

敝帚槁略卷三

宋包恢撰序

象山先生年譜序

文安陸先生之學偉然立卓其遺文大略可覩矣而未有年譜可以參考其始終之條理非缺典乎有金谿李君子原遡其淵源緝而成編粗若明備恨久而未有鋟梓以傳者今年秋臨川謝使君奕楙一見而慨然刻之郡齋以補其缺典以與文集並行使學者得而觀之猶髣髴如見其平生而親炙之豈曰小補之哉刻成命某爲之志其本末於後再三辭不獲乃僭越而言曰孟氏之後千五百年能自得師大明此學而因其歷年之先後以紀其始終之條理與世之所謂譜者異矣先生生於紹興己未迄幹淳五十餘年間時則上有髙宗孝宗爲明君師而當年國家治道之所以興隆人心之所以興起者正由此學之明爾孰主張是孰綱維是先生殆若特爲此學而生者發揮啟迪開辟充拓之功大矣試觀其譜其爲人品器識之髙也則天鐘之而淸明在躬人尊之而志气如神自其兒時已如成人三四嵗能思天地窮際至忘寢食十三嵗因解宇宙二字忽大有省凡遇事物動有感悟嘗聞鼓聲豁然以覺十七嵗作大人詩以見志昔人以千人爲英萬人爲傑以其年考之若先生超越世表其英傑之尢者乎其自課已學之進也則謂疇昔自反約見善非外鑠徒以交物有蔽自此大發愧恥鞭防駑鈍不敢自棄或於踐履未能純一無間稍知警策卽與天地相似其於執事之敬嘗大進於掌家事之時日用之功實有在於人情物理事勢之間深思力考究極精詳必造於昭然而不可昧確然而不可移以其言考之可謂學不厭矣其開發學者之盛也在家則逺近聞風來學而中情者或至汗下在白鹿則剖決義利著明而動心者或至流涕在浙則從遊多俊傑咸聴言而感發在象山則學徒益大集皆聞教而屈服至若以書講明則又無處無時無之各隨其資以切琢之不局於一方各因其病以鍼砭之不拘於一藥莫不明白洞達深切痛快如鋒直破的如刄解中節使人心開目明猶醉之醒寐之寤者其感應神速也以其言考之可謂教不倦矣其略陳於覲君之際也輪對五篇自幸稍盡所懷天語甚詳問答不敢不盡至於遇合付之天命使得盡行其所言則所謂將無愧唐虞之朝於復三代乎何有其言當酬矣國家治道之興隆豈特如幹淳而已哉其小施於牧民之日也昭示皇極眾心曉白治化所洽久而益孚農賈安恬吏卒抑畏盜賊衰息訟牒希少將及期年已至無訟使得大其所施則所爲躬行之效在政刑號令之表者將達之天下矣豈特如荊門而已哉以其年考之惜乎天命不假之壽天子未大其用遂不得盡究其學先是欲其學之行故未著書曁後方欲著書亦卒奪其所志可爲發千古之慨嘆惟其言論風防學者求之則自有餘師也然某嘗妄有憂遺慮焉言先生之學者𨿽多究先生之學者似少夫學者門也路也知所從入之門則必知內有堂室之深知所從入之路則必知前有千萬里之逺先生以學者茫茫如在門外如在路傍而莫知所從入其誤認以爲門爲路而誤入者尢多故其教多先指其所入以示之乃發足第一步也由是而之焉方將循循以導其進於深逺之地誨言具在皆可覆也如自志學入凡五進而極於從心自欲善入凡五進而極於聖神極深則有宗廟百官之美富悠逺則有博厚髙明之配合此先生之深逺處也茍或升而未入於室畫而遂廢於中猶不可況今有近於入門入路一步之初遽止而不復進步豈先生之學哉抑嘗記先生之詩乎防流積至滄溟水拳石崇成泰華岑先生滄溟泰華也學者或止涓流拳石而未知有積至崇成之功用是故有以徑捷超入之法妄加橫議而亦莫有能破其橫議之說者非先生之負學者實學者之負先生也是其可不謹思而明辧哉年譜𨿽明備又在善學者志其深者逺者而自彊不息以終之庶乎不負於所學不忝於先生是區區切有望於同門云

袁潔齋先生書鈔序

書於六經爲最古古聖人自堯舜至周公七人而已其言則七聖之言其事則七聖之事惟聖如孔子與七聖同乃能定此書然則後世非有眞知聖人之心者安能說此書哉且其立言之體腴而若瘠澤而若枯切而若緩文而若質所謂渾渾無涯者與謹嚴奇法正葩之體旣不同而以朴學不嗜者多矣或者知之姑論唐虞則曰有神明之性有微妙之徳使由之者不能知知之者不能名以爲治天下之本號令之所布法度之所設其言至約其體至備以爲治天下之具而爲二典者推而明之所記者豈獨其迹耶並與其深微之意而傳之小大精粗無不盡本末先後無不白是當時執簡操筆而隨者亦皆聖人之徒也是果可以易言哉後世說者不知其幾家大都不免以眾人而測聖人耳至若潔齋袁先生者志古學而欲師聖人庶幾知此歟蓋其所發明者粹然正坦然明無虛文無泛論無飾詞理則實理用則實用若肆筆直書初不經意不擇語者而無非鑿鑿精實內而性分外而政理皆不失乎聖人之意而切於吾身天下之用其度越諸說者不其多歟觀其說可以知其人矣且深知父者尢莫若子予嘗聞諸防齋矣曰先君子立志之剛求道之勇用功之密家庭之奧屋漏之隠莫非篤實無一毫僞內外上下一以質直不欺爲本世間浮薄崄矯詐掩覆之態影響無有焉且自爲太學生時學成行尊已雅爲人所重居鄕黨爲後學模範而交友徧天下不附權姦去國十年更化見用守正如一日年逾八十進修罔怠凡皆人所共知者此其所以學古而深於書者乎是書之鈔也其可徒以言語文字觀之乎永嘉沈君僩好古博雅蓋盡得永嘉師友之淵源而卒定所學於文公朱先生自是公聴並觀博通羣書有如此鈔旣得而深味之又欲廣其傳以與學者共之非徒可以見潔齋之學尙可以想見唐虞三代聖人之遺風焉此沈君美意也如以其說𨿽合於古而未必利於今其父子皆以是經取髙科矣何疑耶吁以友天下之善爲未足又尙論古之人讀其書不知其人可乎是以論其世也是尙友也有志者試以是觀之斯得之矣先生諱燮字和叔潔齋其自號也其子則名甫字廣微自號防齋今爲祕書少監云

送陳司戶序

仕於廣者虹飲貪泉鯨吞濁海髒污之气毒於瘴霧其來久矣於此而欲求廉士何啻揀金於沙哉予忝將曹事自初度嶺卽加防訪覬得一二於百千中何難其人也久之僅見有稱廣之戶曹陳君山公者有狷介之風𨿽倉庫之獘例眾以爲常例者亦一切拒絕不受予固嘆古人以不貪爲庸行非盛徳也猶之不爲盜賊爾柰何今之貪者陰取如竊晝攫如刼無非盜賊也於是萬一有能防者則如鳳凰芝艸𨿽童子亦以爲美瑞矣眾皆濁如涇我獨淸如渭在今世在南廣謂之盛徳事不亦可乎然以戶曹君能不爲貪泉所易濁海所污者亦豈無所自而然哉溯其淵源則實以乃祖尙書公凜有家訓存焉爾予觀其訓有曰初入仕路如人築室先固基址若基址不固稍或搖撼必至顚覆吾平生仕宦無以逾人惟是律己防勤又曰交了印記急急打疊待自身淨潔除俸祿外毫髮莫與交涉又曰只是自家滴水滴凍不用一錢選甚人柰何自家不得便須監司太守威令如火其柰一淸防官員何莫說人柰何不得天地鬼神亦將畏仰爾其終之自志以詔後者亦曰防勤以報國淸白以傳家一毫不可得而涴也戶曹君惟此訓之入耳著心故能以此守官三年之間一防不渝予采之人言咸曰實然豈不謂之難得歟君請予書其家訓之後予謂家訓不必贅贊也在爲子孫如君者堅守常如一日可也惟人心惟危天命不易所患義利之賔主不分徳貨之貴賤不明則彊勉於一時或不能不攺變於後日非貞堅而磨必燐非貞白而涅必緇則始之潔若可與而其往未可保所宜深思而痛省也爾祖訓又謂嘗謁鄕文王元邁因舉裏有初仕爲縣尉便髒污狼籍今忽有人云已能攺節𨿽伯夷之不如語之十人十人不信乃自指云又有人言王元邁日來盡防所守幾同盜跖語之十人十人不以爲然夫何故毀譽旣得於初仕之時而是非已取信於鄕人之論不可得而掩也今君初仕亦似能先固基址矣自今以往惟謹守力行始終一節使後𨿽有人言防所守同盜跖而聞者皆不信而惟信君之終防庶幾不忝厥祖矣𨿽仕至厥祖之地不難也姑以是送君之歸云

送吳防甫序

防甫從予家君學予與防甫共學者十有八年矣疇昔少逺去多不越三百里少長別多不逾二三月惟嘗兩趨帝鄕圜橋門覽東南名山大川尋當世名賢才士者近兩年在三四千里外余則無一晝夜不相與處處必話言言必曲盡或者予心非防甫莫知而防甫非予亦未必盡知其心資𨿽不同而其趨向往往不合者鮮矣蓋防甫資髙爽未嘗語及卑下予資若深沈亦少語及浮淺視世之庸流匪經大猶而爭聴邇言者寔悶悶也非彊爲是落落乃其素所安也有時大聲疾呼髙談類狂則若持棘端而箭鋒輙相值者頗自有以相樂非敢爲他人道也每謂充塞宇宙洞然公共之理𨿽古大聖賢不敢有秋毫加損特不過共發明扶植之耳故自開辟以來聖者可師則師之賢者則友之本無常師友亦非宗其人也視世之宗一家主一說專一義不知實理之所本而茍私門戶堅閉不可開又且徒幹沒於記錄辭章間爲蛆虫識見以自喜此等實不能與之彊合也若及後世則人必雄資英略事必俊功偉績少足以發其開物成務之機者姑取之餘不暇錄也此理之淺深聖賢嘗取譬矣安宅也正路也始而入門中而升堂終而入室不可誣也予與防甫已嘗謂於父師講切之次得其門而入矣自是言論之際乃能及其堂室中精微事今世益降人益卑𨿽號爲力學者方與安宅正路背而馳焉無入門之期也與斯人而言如反引出門語外事欲挽而回之不可得不覺去堂室之益逺爾豈徒無益云乎哉故生平取友於世如揀金於沙常恐道之難其人不足以相推挽而上適足以淪胥而下也方期與防甫終始共學不離朝夕相觀相摩相激昂庶幾同堂合室適道立權可覬於後日爾理有極至知所入者當不至於至道至徳至聖至神之室不已也不幸兩貧相值不克相養以遂而忽爲有力者奪去蓋逺去千百里長別六七月前乎此者嘗一再而未多見也甚矣予夙心之未竟而予之失助也所幸新昌孫侯乃賢主人侯之得於天者厚進於己者博而取於人者懇懇乎其未足也其同道以爲謀麗澤以爲悅也可卜矣況吾徒以宇宙爲一心一心之外無餘地予之處防甫之出孰彼孰此孰離孰合哉防甫行矣以防不以頌予當何言事物不足適也言行不足間也心術深微之利病气質稟受之偏正已熟講之而熟知之亦各自化之而已矣無戾於初無畫於中無愧於終揭天地之中以起偏陂出日月之光以燭昏庸運鬼神之變以發深錮舉江河之大以開狹陋使爲宇宙全人自淑淑人無二理也予當以自勉防甫其勉之

記

肇慶府學二先生祠堂記

天下有盛徳之名儒爲明師斯道之所以開明也國家有尊嚴之名臣如嚴師斯人之所以敬畏也而名儒名臣俱非常人非世所常有者惟天地立心爲天下國家人道計則或間生一盛徳者出而爲天下之儒又或間生一尊嚴者出而爲國家之臣庶幾斯道開明不終晦蝕斯人敬畏不至玩弛而天下國家有所賴以主張綱維者乎蓋天地有盛徳气其气爲仁而溫厚時則特以生名儒有若周元公者焉天地有尊嚴气其气爲義而嚴凝時則特以生名臣有若包孝肅公者焉元公沖和純粹混無圭角溫厚之所鐘也孝肅剛正峭直儼有防稜嚴凝之所鐘也是其體皆天地之塞其性皆天地之帥而二公之生其所闗於天下國家人之道也大矣故其平生之所建立之所成就爲學術爲徳行則足以承先聖覺後人微而性命根本逺而聖賢淵源始開明如日星是後學者滋眾而同然理義之爲悅爲節操爲政事則足以動明主服生民中而貴戚宦寺外而田野童稚亦敬畏如雷霆是時朝廷益尊而隠然社稷之增重二公皆卓卓名世𨿽沒世不忘也濂溪之名包家之稱重當時而照來世𨿽死如生𨿽亡如存常如侍嚴明之師而臨之在上質之在傍者與廬山長同其髙與廬江長同其深眞可謂盛徳尊嚴之至而仁義之備還足以對越乎天地哉元公嘗兩持廣節孝肅嘗一守古端人到於今稱之然去之二百年間其遺迹之可考者鮮矣獨聞元公時不憚勤勞不避瘴毒𨿽荒崖絕島人迹所不至者亦必緩視徐按以洗寃澤物爲己任此其卹逺之仁藹然溫厚蓋猶風以春風而雨以夏雨者且獨聞孝肅時州嵗貢硯前守緣貢率數十倍以遺權貴公命制者才足嵗滿不持一硯歸此其律己之義凜乎嚴凝蓋有肅於秋霜而寒於冬雪者然則卽此遺迹之一二已足以見二公之爲不可及矣今古端郡博士呂君中學元公之所學而又自造之深有所自得者慨然以他郡學皆有祠而此學獨爲缺典且孝肅𨿽有祠而未稱也於是禮以義起遂合而祠之使端士知所嚴事而以時祀焉屬某爲之記顧某𨿽不能文而君不容其辭也且謂嘗有感於元公按部之餘有聞有山巖卽去尋與到官處處須尋勝之句故若連之大云康之三洲惠之羅浮莫不常遊而畱題焉豈獨於端而無之端有星巖意必嘗至其處一日與士友搜求之果得其心畫之眞於嵚﨑僻絕之中益信如公詩之所述而其髙懷雅韻之見於端者如此益知祠之當興以起邦人髙山仰止之志也某因謂君曰今人自蕞爾一形軀之外視世之事物藐然與我不相闗也如公疇昔每尋山巖之勝者人往往直以爲遊觀之適而已夫豈知此興非淺而正公之深處歟蓋上下本同流何莫非我事曾不見有他事而洞然無少間隔滯礙也萬物本皆備何莫非吾物曽不見有他物而豁然無所馳求系累也故公隨所至所遇皆眞景眞趣悠然理融怡然心防是卽窻前艸不除之機而浴沂風雩吾與防也之意也學者茍知此一意卽知公學術徳行之髙明要與彼徒按圖而索卽書而求者異矣若夫孝肅之遺風餘烈亦何必他求哉今仕於廣者虹飲貪泉鯨吞濁海陰取者如竊晝攫者如刼有瘴癘之气𨿽毒未足憂而髒污之气慘深可畏者回視公之介焉如石一硯不取之事豈不爲之愧死歟仕者茍知此一節卽知公節操政事之峻潔殆與彼聞風而貪夫防懦夫有立志者幾矣府博士之爲是合祠也孰不曰宜如或欲以學術徳行與節操政事裂而爲二謂不可以彊合則亦疑於義之未精而未易以輕議是祠成而端士之登斯堂也如將見而消鄙吝於斯如親炙而行景行於斯是祠乃所以示教也於斯而有所感發興起焉則其度越乎徒爲包氏周氏等章句之學者不知其幾倍蓰矣神之聴之洋洋如在又不知以斯言爲亦足以發乎未之或知也姑以復郡博士之請云

盱山書院記

北溪之上下崔氏居焉蕃衍熾昌大族也環繞其居前後如城者皆山也其山自盱母而來原悠逺而支悠長乃奇秀所防之一勝處也故其鐘而爲人多挾智能負幹略傑出諸鄕久則自質而文蔚然以變燦然以興而文風彬彬矣始而小試郡縣學旣多隨所習能中其選繼而秋貢於郡國春貢於禮部則有爲本經之首選者如唐君準希易是已然希易常闡師友之講明以古人爲已之學具有本末應舉之業不與焉故在他人則以爲吾事已畢在希易則以爲吾方自今始其心欿然不敢以其已試之效自足而汲汲焉將窮諸經之防究諸儒之論覬有所進而未已也然希易又知學非特以自淑亦將以淑人況吾之親族自有可選造之士特患無以帥之而莫之從無以倡之而莫之和無以統之而莫之聚耳非吾之所當任其責乎乃集其宗族之親而議之協眾力鳩眾財卽其祖居之傍創爲書院規模甚鉅防講有堂肄業有捨休宿有室廊廡之寛門庭之嚴庖湢之備嘗得朱文公先生所書盱山書院四大字因以爲名而揭之萃諸子侄就學其中希易旣自以身教之次有堂長學長齋長諸職又相與勵翼之蔵修於斯麗澤於斯試功課效於斯規矩森然率履不越蓋前乎此之所未有也自是而往明經取靑紫特某餘事衮衮而來今方權輿耳希易之從弟希彥來道書院諸友之意請記於予予謂敢不敍述其美然言有若迂而甚切有益者因爲諸友發之可乎夫以書院名是所主在讀書也抑予聞之先儒曰唐虞以前載籍未具而當時聖賢若彼其多晚周以來下歷秦漢以迄於今文字之多至不可勝計然曠千百年求一人如顏曾而不可得則是道之所傳不在於書而古聖賢之所以爲聖賢者必有所在矣是以實學之非書也然予謂聖賢之書所以明道書卽道道卽書非道外有書書外有道而爲二物也患在人以虛文讀書而不以實理體道遂致書自書道自道人自人而三者判然支離矣問其書則泛然能舉其文問其道則茫然莫知其實甚至口道先王語而行如市人者滔滔也況讀書非爲應舉也若其所讀者徒以爲取科第之媒釣利祿之餌則豈爲貞志者哉且先儒又嘗謂讀書而不通於心不有於身猶不免爲書肆耳如茍曰讀易而悟性命之大原讀書而得帝王之大略讀詩而能授政之通達讀禮而見禮樂之中和讀春秋而知行事之深切著明則何負於讀書乎此固不可不辧也抑今之以鄕貢而進者曰得舉盍亦思古之鄕裏選舉者以道藝也吾豈容不求進夫道藝之可舉乎以奏名而髙者曰及第盍亦思昔有表古今人物者凡九等也吾豈容不希及乎上上之等第乎今志在科名者豈不曰名甲天下之爲美也然孔孟之門各有四科文學下矣事君人者非矣未達而在下則顏子甲四科而徳行爲第一已達而在上則大人甲四科而正已爲第一如能試入此科也其髙尙有過此者乎由此其選則仁義忠信之天爵旣修而公卿大夫之人爵皆將從之不然則有莘躬耕之野固自有堯舜君民之大業陋巷簞瓢之中又自有四代禮樂之盛典何慊乎哉讀書而聖賢之道如此然後見書之功用實而非虛也徒以一日之長一時之文擢髙科登顯仕而幼之所學曾不見於壯之所行書中經綸之道略不得其一二以施諸用則非予之所敢知也此學者之法戒也敢述其說以復諸友不知果以爲切而不迂乎

鳳山新城記

建昌爲郡南挹盱江北負鳳山江如銀漢從天而下引玉而流逺來而環於前山如鳳凰昂首而起鼓趐而趨聳立而侍於後天作地設斯亦奇矣郡守雷侯之始至也卽振衣山之絕頂四顧而嘆曰盱江固如自然之池昭昭矣猶未若鳳山尢如自然之城焉蓋其勢眞若翔於千仞而極目千里不見窮極泛觀四境羅列眾山奇秀萬狀皆似重城之周遭而去郡似猶三里而稍逺若治已最髙而此山又髙出十丈去郡僅一里而近俯觀城內之市井人物歷歷可數𨿽一發不能逃也一郡之險要不在玆乎今日敵患已深地勢當擇昔人於戰地則爭山爲據以得山爲勝於守地則有山爲鎭又因山爲城患無山爾未有不依以設險者或視此山如非我有而置之郛郭之外可乎先爲登臨遊觀之佳處今當爲防禦守備之勝地亦並行而不相悖也玆非其時乎侯文事旣敏武備尢習惟超然識慮之逺故慨然興作之速節以制而不見傷害辦以靜而不動聲色董其役者委前江西路分守李君忠授以成規欲盡包一山而城之蓋厚一丈八尺髙二丈五尺長五百三十丈以與正城相聯接上下相綱維內建寨外辟二門南曰景福北曰仰髙皆雄偉眞千里之保障也又念城非兵孰守當募精卒而別置屯戍兵非食孰養當撥官田而別行廩給庶幾區畫咸得其所不至疏漏有遺慮者自厥初規模方定工役將興不敢自專也於是具聞於朝有防悉從所請賜名曰鳳山寨至此然後長守無疆之計始無一不周備而凜不可犯屹不可拔可以成安疆之勢矣若夫前乎九里之城素稱堅確姑仍舊貫可也然新城之峻極自據地險舊城在平地東𨿽有江山而未有池則與無城同不可也侯又有感焉乃度土功乃定界限乃計深廣之數深凡二丈五尺廣凡十丈環繞總計九百餘丈民樂不擾池成無怨又至是始足以全金湯之固而無缺而新池淵淵與新城巍巍實昉乎此前此之所未有也可不謂盛矣哉嗟夫有郡此有城有城此有池有不可以缺其一者非爲己自衛爲國衛民也此列郡之所不敢輕而尢邊郡之所甚重所患人情當慮始之難而未至樂成之日有不能不議其迂而不切爾茍非明足以知之審斷足以行之決則亦有易搖於異議者或者𨿽知之而欲行之回視郡計之不給往往又有退縮而中止者吁亦難矣侯則保惠斯民一念眞切明斷有素非浮言所可惑且𨿽費無所從出所可擬者惟有盡絕他費專成此務此城池之所以僅克有濟歟建昌在江西上游固非邊郡可比然試觀江湘近事古未有如此敵者此郡殆如次邊矣浚築之役尙可以爲非所急乎此侯所以不憚煩難而有志竟成事也況侯方以此景定庚申二月視郡事僅至五月而已有召除矣其所以表已者似此爲難能也亦豈曰小補之哉侯𨿽不以爲功獨謂不可無以詔後來覬相與扶植使可與持久郡之公計也命某記之不容以不文辭乃爲之識其大略以復侯命侯字宜叔名宜中先以編修出守今以吏部考功入覲云郡人包某記

君子軒記

君子之名起於誰乎昉於禹而見於書詳於文王周公成王召公而見於易與詩者也至夫子則言之見於魯論者凡六十有五門弟子之言不與焉他經如庸學又不與焉不知厥初之未有此名而以何義起乎天下之至尊且貴者莫如天子之爲君是固其勢分然者抑必由其道其徳有出類拔萃之實乃足以居是臨下禦眾之名也然性爲天地之貴仁爲天爵之尊則實人之所同有而非君之所得專者道徳莫過於性仁茍有是仁道可尊有是徳性可貴則因亦名之曰君故人心謂之天君正以道徳尊貴稱非以勢分稱也其身𨿽卑賤而心之爲君有天子不得而臣者若子者男子之通稱世之卑陋猥賤者多皆凡子也其間如有奇偉男子者卓然度越乎眾男子之上而獨可尊可貴焉則是足以君乎眾子而凡子徒可以爲其臣僕爾故君子者以成徳名而去仁則無以成名此其名之所從立歟若求其實則又果何如哉昔子貢子路司馬牛嘗有問而夫子所以答之者各異𨿽亦因其人品資器而示之以進修成就之方然尢可以見其有名必有實名之不可虛居而實之不可不勉者夫廣郡有貢士曰曾君僁文鋒鋭而膽气壯者也凡三試春官因上萬言一書獨乞建儲一大事當上下凜然未敢有言之時乃以一書生慨然不懼禍福而直言之非其有膽气之壯乎又非特文鋒之鋭也廣信使君徐公謂禮嘉其志遂以君子名其軒蓋以其爲曾氏之子而望其希曾子之言也曾子以托孤寄命大節不奪爲君子曾君他日可期以進此一節者歟然天下國家之事凡所當言者義也非爲名也若君子之名所當居則君子之實可不勉歟夫君子者亦賢者有善之同名其實則爲善不同善無常主得一善則皆可以爲君子易之大象凡以歸之君子者五十有四則各一卦一事而亦各一道一徳也大象與詩之君子則皆通上下而言之人君亦君子也若魯論則多自下之學者設而亦有上之人君所可共由者蓋道非一路徳非一得隨其所行所得而均可以爲君子耳如夫子以子賤南宮適爲君子哉若人乃各因就其言行之美而稱之其謂子產有君子之道四焉則以僅得其四耳又謂君子道者三我無能焉則是其極至者𨿽其學不厭已聖益聖而未嘗自足也然充而上之君子者亦豈可以易言哉𨿽然君子者固已出乎眾人之表而亦未至乎聖人之域故夫子嘗以君子而猶有不仁者且以聖人不可得見而思見君子焉則道徳豈有終極而學豈有止法哉今曾君如能以曽子之君子自期是亦一君子矣抑予謂君子名𨿽一而實非一求全責備則所當精進者猶多也況君子而未至聖人則尢當任重而道逺不可中道而遂止乎先儒嘗曰有志於學者當以聖人爲師然則爲士則希爲君子爲君子則希爲聖人非僭也曾君欲予志其說敢因是以致其勉云

欽定四庫全書

敝帚槁略卷四

宋包恢撰

記

詠春堂記

余友吳節父有堂名詠春昔防齋袁公嘗爲書其名旣久而欲予發明其實予辭不獲乃復之曰孰爲春乎洋洋乎發育萬物峻極於天春也鼓萬物而不與聖人同憂春也乾元統天雲行雨施品物流行地載神气神气風霆庶物露生春也然則春果無與於我乎物孰發之吾道之大也物孰鼔之吾仁之顯也幹之所統卽吾元善之長也地之所載卽吾浩气之塞也故天地之徳萬物之備罔不在我爲物不貳生物不測春也豈有外哉今而欲詠此春也將何如而詠之春气自動春聲自鳴乃春自詠耳非有詠之者大而雷風之千響萬應細而禽鳥之千詠萬態眾而人聲之千唱萬和皆詠春也皆春自詠也患人不能自聴自聞耳安得吾非吾而爲春春非春而爲吾者與之語此哉余昨假守天臺有請予講暮春與防之義者予嘗爲之說曰當春之時大鈞坱圠之無垠二气磨蕩之無方雷出地奮和樂悅豫之已深乾端坤倪軒豁呈露之已極元元一意敷暢周流生生萬類發越充盎飛潛動植曲成不遺洪纎髙下旁通罔間各正性命保合太和於斯時也春爲防乎防爲春乎春非春而爲防矣防非防而爲春矣混混乎見其爲一而不見其爲二矣自防之爲春也則宇宙在手萬化生身制命在內天下無對過化存神而上下同流飛鳶躍魚而上下著察天下盡歸此仁四海放之而準防也何莫非春春也何莫非防是不必曰吾與造物者遊而吾實造物者矣至此則反身而誠樂莫大焉樂斯歌歌斯詠載無聲而無處非聲聴不聞而無往不聞宇宙之間盈溢流動無一不自足而泰然無他求無一非固然而安然無妄作浩然至樂而不驕坦然無憂而不吝蕩蕩乎孰有一事一物之足以累我休休乎孰有一絲一發之足以間我哉以吾之爲春而春之自詠其樂不可以有加矣此豈常人之情計雞虫之得失較蠻觸之勝負者所能知其髣髴哉詠春主人舊常志乎此且常聴吾克翁之教而有省焉今如果不忘其初也余斯語也願請事焉在眞實自反自求而已

玉虛觀記

觀名玉虛爲一方之奇觀亦盱江城南之勝處也其山環逺近峙而屹立者如玉屏聳而峻拔者如玉筍西有髙峯諺稱雙髻尢巉然特出皆上淩太虛爭獻神秀其水周左右逢原而流者如玉泉隨蓄而止者如玉鏡東有良田平廣萬頃又渺然前陳皆下涵太虛交相照映觀在其間地形如龜有老松如龍表裏洞徹眞玉山輝虛室白而瑩然一水晶宮也平時翩翩羽衣跚跚環佩飄飄乎優遊其中焚異香以成云擊鐘鼓以成雷聲應气求相與以誦其家之書行其家之法從外而望之者眞有若神仙中人風塵表物顧不淸且樂歟近境裏居多傅氏人物多豪俊疇昔或期以學問窺前賢或期以文詞追作者累嘗防族於斯防友於斯蔵修講習於斯濟濟彬彬猶徳星聚也亦以欲相追琢如工人之琢玉欲相虛受如山澤之咸虛則莫美於斯也然斯觀也邈不知其所從始以素無片言隻字可以考證也所可見者有天禧丁巳之鐘存焉耳或曰昔爲淩雲觀又曰下方觀至治平之元方賜今額皆未可詳也惟迹其當衰獘之餘而力能振起之者時在崇寧有道士徐丹林者爲可稱述而已自是前作後述隨時出力凡由內及外宮室殿堂拯獘修廢類無缺違規模旣定增加循積將月異而嵗不同亦可以復一方奇觀矣逮今知觀事謝師顏與其徒愈慨然有主張是綱維是之美志故比年樓閣門廡牓額等又咸革故而鼎新之正猶玉焉他日久掩沒於氛埃之舊一旦再得以發越其光潤之素於是煥然虛明爲之攺觀益可以光前而照後矣師顏屢嘗造予而嘆曰本觀不知其幾何年前者旣無記以詔今日今者又無記以詔後來則豈非缺典之大者乎敢以爲請予嘉其志旣爲之志其源流委折之大略矣因復念彼之爲教者其說曰被褐懷玉曰致虛守靜又曰白玉不毀孰爲珪璋曰虛無恬淡乃合天徳此道徳南華二經之所謂道者非予之所敢知也抑觀之取名或者其出於此歟彼因名以習其教必有能知其道者予不復道然猶獨有疑焉觀之士豈果皆爲仙人而不火食乎何自有觀以來無一畝之田無一粒之入靡積靡倉靡陳靡新其空虛至是極也室如懸罄恐亦難以暫寄者況久居乎將不啻有貧困憂戚之患借曰庸玉汝於成如吾儒可也然徒虛其心不實其腹亦豈彼之道乎今乃其徒常十餘人類若有以充其體而不餒於气者彈琴賦詩煉丹修藥各有以自娯未始有貧困憂戚之態豈其果有仙術能仰以呼靑雲吸白日俯以束荊薪煮白石紫芝春荑黃精秋肥可以不老春食朝霞夏食沆瀣可以久生乎則宜其不食五穀能如藐姑射山人也不然則嵗無五穀之收而爲觀數百年不絕不廢如一日亦未聞有一人以絕粒而不延年者果何道以至此哉或謂杜陵欲入藍田山以有餐玉法也寶玉品中有名谷璧者粟粒自然此豈其可餐者歟然則師顏與其徒豈亦觀中自有玉以充虛而非常流所得而見歟皆予之所未諭者尙欲一親至訪問而究窮其所以然姑記以此云

韞玉軒記

南丰山多奇秀有曰染原者以山之色如染有以見山之源深長也侯氏居焉前對二髙峯名何祝蔚然蒼翠聳然峭拔穎然銛鋭不知其幾百丈如峻極於雲天之表可仰而不可上其峯之麓多奇石左爲石巖右爲石井上下爲石崖井泉淸甘冬夏不竭春則瀑布飛噴而下舊嘗鑿崖之傍爲梯可以登眺鑿崖之上爲基可以臥遊引井之水爲池可以濯纓自源䢐流若無一防塵俗气者有侯氏子希防隠然有感若謂凡山之孕爲一方奇秀者要未始無所自而然豈非有所蘊蓄於內而發越於外如昔人所謂石韞玉而山輝者歟於是取以名其書室曰韞玉軒而請予記之予因諗之曰玉之美不待贊贊其美者非知玉者也其玉可貴瑉可賤童子能知之問所不必問非子貢之問也比徳於玉是矣而必目其何者爲仁智義何者爲禮樂忠信何者爲天地九者之外又別有取以爲道徳焉旣非其倫矣且以幹爲玉觀之亦是可以當此稱者然以無情之瑞物而稱之如備道全美之人不幾於彊爲附防者乎非夫子之言也獨精神見乎山川爲足以知其表裏耳蓋方其韞也石未剖玉未出若未有以見其美也然石不必剖玉不必出其美自有可見者焉抑水非玉而水方方非水也玉也木非玉而木澤澤非木也玉也豈不猶荊山之玉潛光荊石之中𨿽千仞之上不能掩其光乎是玉之石者𨿽未可見而輝之在山者爲可見不必觀諸玉而觀諸山可以知之矣使徒曰山云爾而山又徒曰石而已則重濁之气烏得有精明之色頑獷之質烏得有溫潤之體宜皆不能以發其光者將見其黯焉塵埃之冥冥慘焉煙霧之昏昏神气索而艸木萎泯然無毫芒影響之光輝者固其所也是山之所以輝者玉也非山也況石云乎哉然則玉以比君子而欲玉成君子之徳者盍亦反而求之夫美在中則暢於四支和順積則發爲英華有充實之美斯有輝光之大莫見乎隠莫顯乎微夫微之顯誠之不可掩其韞而必輝之驗歟此心猶玉而良貴存焉此身猶山而光潤生焉故所貴有道則動容正色辭气之間其暴慢鄙俗自逺所性根心則生色見面盎背之睟其四體不言自諭也茍舉吾一心皆美玉則舉吾一身皆輝山韞藏發輝之相符益信其不可誣也矣今吾子宜何如哉子之得於天性者謂之徳而藏之身心者猶玉之韞也患不自知遂至自賤自毀或不能不瑕不污以汩沒其光輝耳盍亦善自貴重如玉之貴善自藏修如玉之藏可也吾見其韞將闇然而日章矣不則貴於已而不思放其心而不求是自賤自毀其所韞也光輝自何而發見哉充而上之盍亦所存之純如玉之瑜而無瑕所守之全如玉之潔而無污可也吾見其韞猶潛伏而孔昭矣不則志念之駁雜物欲之防蔽又自瑕自污其所韞也光輝自何而形著哉子宜辯於斯二者予鄕裏有如染之山已視之若輝者抑自反曰山多石也果有韞乎無韞乎韞果爲玉乎非玉乎當自知之而自得之不然非其輝也吾言或可以爲法戒云

宜黃龍磜寨記

內地之人爲備冦計猶邊境之人爲備北計也有土豪焉自據勝地以置山寨自辦糧食以給土軍謂之忠義無累於郡縣而可以濟官軍之所不及他日北騎猝至則險固精勇此足以自衛而不可勝彼𨿽攻之而有所不能勝似此者今長淮非一所也其來久矣若內地則所患者冦亂爾茍有鄕官如土豪以忠義自奮大略依邊境之法而行之則𨿽冦徒凶熖之新熾未至如北騎彊敵之難應也何足以爲忠哉今宜黃侯君錠之事是已蓋自紹定己丑庚寅間閩冦四起所至火民廬空民財戕其性命擄其妻孥莫有能禦之者遂至橫行及撫諸縣之境而宜黃諸鄕被毒尢慘時侯君之所居在崇賢鄕之雕峯𨿽能糾鄕民爲義丁率眾戮力與之抗而鄕井爲所蹂踐者已多矣君因慨然嘆曰今日之患已往𨿽姑曰不咎後日之憂方來可不深慮哉據勝地置山寨之法於是乎行之眞有不可緩者矣乃擇地得名曰龍磜者兩峯對峙髙險可恃泉瀑旁流幽深罔測山嵒峻拔上實平夷可居千戶而容萬人殆似天地特設險以爲避亂拒冦之所者以之寨其上冦至則登寨出其彊者與之戰而期於必克冦退則返故居各理生業人人可以自固此豈非備冦之良計乎然君復慨然嘆曰如依寨出戰非有食何以戰或因寨爲守非有食又何以守哉辦糧食給土軍之法於是可行之又宜有不可緩者矣乃自出米三千石零又率族之有力者助之倉於寨中專以給義丁而名曰義倉當東作而散以濟其力農如屯田焉及西成而斂依淳熙法量收息二分覬以增其數可以逺及而持久出內主以子弟無秋毫擾萬一再遇冦如他日則兵與食俱足冦其如吾何又豈非備冦之長計乎侯君今授贑州信丰縣尉素負意气欲立事功故能在鄕爲守禦之備鄕人實賴之使毎鄕有爲者例若是則𨿽有巨冦無能爲矣百里之內安於田裏其利博哉抑君之志固美矣又在後來者世守其法不私不欺勿替勿壞有以推其所爲而增美焉非惟不至於滋生其獘而益有以廣充其利積倉愈多養人愈眾則𨿽使之數百年安固常如一日可也此侯君求記於余之本意而余不得不爲之識其本末以詔後人焉抑亦足以維持於無窮歟淳祐戊申重五朝請郎權發遣福建路轉運判官兼知建寧府兼勸農事節制左翼軍屯戍軍馬借紫包恢記

眞州分司記

地不愛寶寶藏興焉有土此有財貨財殖焉厥今東南寶在煮海利權總在白沙以其號爲淮海一都防要衝也出於斯納於斯斂於斯散於斯其來無盡其去無窮前倉臺專司制之在外固已多歷年所後歸檢閱分司制之自內昉於淳祐四載其爲數加夥其爲任增重矣官守之所治宜有公廨司存之所掌宜有公庫顧乃十餘年間尙闕如也殆類丰失所居而受之以旅者然則非有舊貫可仍難以何必攺作言矣取諸大壯易以棟宇豈非其時乎然患未有財也於是分司趙寺簿汝證與知郡徐大卿有功合詞請於朝今大丞相惠國謝公慨然從所請爲之捐十八料公楮二十二萬八千三百有奇且就淮東總所給木植價錢六萬八千二百有奇財可用矣患未有其地也於是相分防舊址可以爲廨又別貿易數千丈可以爲庫地亦定矣乃選工與材悉用其良授以規畫協力興作執役者日二百人人人公雇之厚過於私家物物公買之值同於市價眞有不擾而辦者故以公廨之一新則爲門廡防堂等凡三十餘間戍卒胥吏莫不分列有捨總以大門儼如也以公庫之一新則爲土庫防廊等凡二十餘間中間防閱編排藏貯官錢莫不布列有位周以磚垣屹如也外爲別屋又四十餘間若南瀕大河則造河亭船埗以便商賈西有水港則接東邊曠土以逺煤燎上而待賔有館下而牧馬有廐正防之西建書院三間書院之南建薰風一堂以爲公事應酬之暇藏修遊息之所傍開水門列小紅橋前爲月臺起見山樓桃栁梅竹雜然前陳羣山眾水燦然在目樓之前又有曰可軒蓋幾於盡得一州之勝而無一不可人者夫以公廨公庫旣一時具備前所未有而賞心樂事又隨地創見各有佳處以鹽事與商賈交易之場而超然景物之美又有以自適其適焉蓋其淸不絕物通不同俗抑所謂迹似與世相濁而獨其心追古人而與之遊者歟經始於寶祐之二年之夏孟落成於是年之冬季僅八閱月耳而總爲屋大小九十八間且內而器用外而舟楫無一不周密而備具逺近爭先快覩爲之心開目明其亦煥乎其盛矣夫寺簿以書命某爲記其事某不能文又念不可辭乃爲之述其本末如此而竊嘆曰天下事無大小惟在有志與才無不可爲者惟無志則茍且偸安而不肯爲無才則因陋就簡而不能爲若寺簿則才志綽有餘裕所至穎脫以出何事不辦豈徒如唐人以繕修而得能名者哉若夫鹽居天下財賦之半在唐已然矣然時則宮闈服禦百官祿俸皆仰給焉今則不然特供軍餉而已詞正而不失義用公而不及私法寛而民不告勤價平而商不告病使民旅相安而軍國自足斯盡美矣寺簿處此自有道聞之嵗入視舊五倍非常人之所能與亦非予之所能知者故弗贅及云

竹軒記

物非物何物非我我非我何我非物萬物皆備於我反身而誠其樂大矣竹一物爾一卽萬萬卽一誰實爲格物而知我者哉竹之中虛我之心也竹之外直我之行也竹之節剛我之介也竹之榦峻拔我之髙也竹之根深固我之本也竹之色常靑枝葉常秀我之文也一或反是非竹非我矣以竹視竹常人也以我視竹君子也若黃巖池君子文者其知此歟子文嘗從四方名師友遊皆被賞識而燭湖孫公尢愛敬之旣嘉淳美之質堅靜之操而復勵以明識彊力充气以進於英特气象殆竹之意歟子文有軒旁環以竹燭湖名以竹軒意有在歟今子文之子齊賢於軒則再造於竹則增植竹生有先後猶父祖之長兒孫根根葉葉相似也子文賢也有子齊賢又賢也以賢嗣賢所謂是以似之其賢欲與父齊而其實欲與名稱者歟請余記其說予旣爲略敍其本末而復勉之曰詩以菉竹猗猗興有斐君子而大學遂取以爲道學自修盛徳至善之證竹之用大矣而非外於我也齊賢能以是歸而求之當有餘師未達則反而求之以誠意正心修身齊家達則舉而措之以治國平天下以光先志以追燭湖之雅意舉不出諸此尙何外求哉

玉成齋記

黃巖之谷口鄭簡子以書來閩山之臬司告予曰吾嘗作一室於祖廬之側而玉成齋名之取西銘玉女於成之意也夫富貴無憂固世所貪慕以厚吾生者或疑猶鴆毒也不必成人多至殺人若貧賤憂戚乃人所厭惡以拂亂其所爲者抑孰知反能固吾志熟吾仁決有成而無壊乎吾素貧不求富吾素賤不求貴吾幼無怙恃幸鞠拊長育於先祖母以至於成立嘗讀蓼莪詩李令伯表未嘗不爲之三復流涕憂戚亦已甚而不求世間之樂有年矣然私竊自念又安知此非所以成吾哉猶之玉焉未有不琢而成者而玉不可以攻玉有他山之石之錯焉以吾家徒四壁身無一命不堪其憂幾如顏之簞瓢陋巷蓬戶甕牖始猶屋之上漏下濕吾旣室於斯終當安於斯思父母祖母於斯立身顯親於斯庶幾仁有得孝有終而或底於成也然則貧賤憂戚豈非吾攻玉之石錯乎此吾取名之意也請君爲我記之予聞苦志勞骨餓體乏身乃有動有益也困心衡慮徵色發聲乃有作有諭也知慧之生由於疢疾孤孽之達出於危慮信乎貧賤憂戚之能有成矣然貧富貴賤憂樂之不同特其身之與世遇者爾在道則有至於富有大業而已無貧也有貴於已之良貴而已無賤也有樂生烏可已而足蹈手舞之不知俯仰無愧怍而王天下之不與存者而已無憂戚也若身之貧賤憂戚則𨿽如吾夫子飯疏食飲水曲肱而枕伐木削迹厄於陳蔡而視世富貴有如浮雲樂以忘憂不知老至眞行乎貧賤患難無入不自得而徳益盛聖益聖也此其所謂玉振之終條理而集大成者歟幹爲玉剛健中正純粹精也幹徳也徳卽玉也成之極也簡子而欲自成如玉也則當曰乃所願則學孔子而終日幹幹可也甘貧賤憂戚如富貴好樂推一念之孝以求天經人倫之至因玉女之防以防訂頑體用之全如琢磨自修之功以求大學至道之止則其所成當如何無謂一室之小也成性存存道義之門將洞然宇宙天下之廣居正位不外是矣光耀玲瓏晝夜不息他日逺近之人望之見有白虹之气上衝於天精神之發下見乎山川者必自谷口玉成齋中出之也余也猶願刮目而快覩焉敢以是復所謂不知簡子以爲然乎不也

逺齋記

予友上饒徐致逺卜居玉溪之南爲藏修遊息之所後負古城之山前揖南澗之谷中有淵然一依棲霞山曰霞泉泉之下辟小齋齋外梅竹相與照映蓋致逺心地灑然而境地之勝亦如之況深於琴精於詩鼓於斯賦於斯則山鳴泉響梅動竹應若皆知音者嘗求名於予予曰何必他求以字名曰逺齋可乎昔陶靖節結廬人境而心逺地偏者亦如是耳此十五年前語也玆予被命來司閩臬致逺實偕行因語前事曰名旣自君立則發揮逺意以記吾齋豈宜復他屬予曰記則不能嘗試評之人之智識志願最喜乎逺而惡乎近茍智識之所及者逺則可以成逺業志願之所期者逺則可以經逺猷否則卑污淺陋見不逾乎目睫行不越乎尋丈固無望其逺到矣夫逺孰有逺於天地者乎周行一百七萬九百餘里天之逺也自東極至於西垂自南極至於北垂各二億三萬三千里餘地之逺也人而欲同其逺則何以哉然此特天地之象形猶未足以爲逺也有象有形則有限有窮惟非象非形無聲無臭則所謂道也天特此道之成像地特此道之成形道則神無方而易無體豈里數之所能計而百千萬億之所能算哉故𨿽未始離乎天地之間未始出乎象形之外而廣矣大矣其逺不禦莫究其限量莫詰其終窮矣抑予聞之曰仁之爲道逺行者莫能至也又曰仁逺乎哉我欲仁斯仁至矣然則果逺乎果不逺乎亦惟知逺之近者斯可以入徳乎放之彌滿六合斂之退蔵於密則𨿽逺而非逺也密莫密於此心此心之神倏然在九天之上倏然在九地之下又倏然在八極之外往來不測莫知其鄕則又非逺而逺也不以逺爲逺而以不逺爲逺斯眞知逺矣此齋𨿽小中具宇宙此齋非近宇宙非逺於此齋而鼓琴將眇宇宙皆琴聲也於此齋而賦詩將眇宇宙皆詩句也推此智識充此志願則近如目前之小得失小利害尙足以動吾心而置秋毫之欣戚哉致逺有晉宋間人物風度者也當自有契於此予言贅矣致逺曰命之矣請書以爲吾逺齋記

易齋記

有結廬於包羅恢宏之境者名之曰易齋而自稱曰易齋主人方其作是齋也先筮諸易得吉然後定非任己意其全體又皆取諸易而爲之不假他求故名之木則擇於艮山匠則選於巽工勸工而兌以說之動木而震以起之其屋極乃太極而基址則坤地蓋覆者乾天也以離日坎月爲窻牖而又以坤闔乾辟爲門戶神實密運其間有不疾而速者貞節之不傷財不害民而成之簡易也齋旣成主人又筮得吉日乃舉乾首捧坤腹起震足順巽股側坎耳正離目拱艮手謹兌口以一身侍乾父坤母與所索而得者三男三女一時同入而居之其爲齋眞包羅恢宏足以廣居而大受乎是時其內之家人防童歸妺固已畢集其外則師眾同人又皆比輔方來而未已如噬嗑之合無有間者翕如也主人於是待之以履之禮樂之以豫之樂燕之以需之飲食未濟之飲酒而坤牛防雞坎豕離雉兌羊等物悉備井可汲鼎可烹取無禁而用不竭無不醉酒而飽徳歡如也禮旣成主人居而安其序於斯樂而玩其詞於斯動而觀其象玩其占於斯有大有之自天祐之吉無不利者不知彼之旅於處心不快未得位無所容者其視此齋爲何如哉當晉之明出則夙興而自昭明徳於斯固不敢以妄入及隨之向晦則夜寂而入以晏息於斯亦不敢以妄出其出入以度有不容紊者四時之間尢自有敍當其月爲復爲臨爲泰爲大壯爲夬爲幹皆陽月也時則幸陽之月長一月以消陰至於幹而極極乃爲至猶吾徳之陽明必積至於剛健純粹而有如幹可也是六陽之用無一時不在此齋矣及其月爲姤爲遁爲否爲觀爲剝爲坤皆陰月也時則慮陰之月長一月以消陽至於坤而極極則必變猶吾徳之陰晦必將變之永貞大終而復爲幹可也是六陰之用亦無一時不在此齋矣蓋與時偕行未始少離也或靜坐無爲則寂然不動若倏焉有感則卽爲咸之通於前或遇事有爲則變動不居若截然當止則又爲艮之止於背動靜一體常自如也有時終日無事無人則惟聞中孚之魚信鶴鳴小過之飛鳥遺音輙亦欣然有契其或兌之朋友來就講習相與麗澤眞有足說者來則萃聚去則渙散彼各自適其適而此亦初無畱情又其隨時順應之迹然也若夫平時之蔵焉修焉則常謙以自牧退焉若虛凡以自課其進者具有次第尢彰彰明甚蓋至於誠而極而無妄者誠也以是爲主於內而大畜以充之頥以養之養其大而爲大過則有大過人之徳而能爲大過人之事矣不則畜養之不深僅如小畜之懿文徳而非大徳與天文人文之並觀於賁者異矣又如小過之可小事而不可大事與大者之過又大異矣陰小固不可以爲大陽大尢不可以爲小然積小以髙大有如木之升居徳以善俗有如水之漸亦在夫自課其進如何耳不寧惟是若損之懲忿窒欲益之攺過遷善革之豹變去故如是者恆久而不已則日新又新其進又何可量哉然易非純吉也吉一而已凶咎悔吝凡不吉者四焉無非道者故泰不能無否剝亦不能無復往來消長天之行也以丰大而有消息盈虛以旣濟而必思患預防𨿽天地不能齊也而況於人乎故反觀諸一身則有明夷有暌有蹇有困而晦明正志麗明應剛反身修徳致命遂志所以自處者固自有道外觀之天下則有屯有訟有蠱而體云雷以思經綸尙中正以止險健利涉川以往有事所以求濟者尢自有道也蓋凡有難必有解未有終難者易之窮則變變則通通則久此其所以愈窮而愈不窮也歟主人粗嘗學焉而知之矣今其不出此齋一日十二時晝夜百刻之內無非與卦爻六十有四三百八十有四相與流行乎其中吉與凶咎悔吝之變潛心密察樂行憂違無有師保如臨父母外內知懼凜然不敢忽也易本在人固非在外然人必至於聖人乃能盡易故吾夫子猶有加我數年可無大過之嘆況常人乎此主人所以欲終身乎此齋庶幾究極乎此易朝固有聞也夕死不亦可乎因自述其造齋命名之防如此云

欽定四庫全書

敝帚槁略卷五

宋包恢撰跋

跋鄧州通判饒公將鑑

將論百篇者紹興辛酉通守鄧州饒公諱廷直之所作也迹已行之事據已成之功而爲之辧其是非定其得失不徒以成敗論者如度之於長短分寸不差如權之於輕重銖兩不舛其所取者旣多可以爲法其所去者𨿽少亦可以爲戒以此亦猶之鑑焉一舉目而閱之妍醜不可逃矣蓋兵家之所論者主乎法而不必純於理公之所論者主乎理而亦不悖於法徒法者以權術爲先若甚奇而非奇據理者以道義爲本若甚迂而非迂故公之所論本正而不譎體全而不偏用周而無缺無一非斷之以理而以戰則勝以守則固昔之名將多以此而奏功有不然者𨿽戰勝𨿽守固猶幸也眞可以補兵家之所不足而助將家之所不及其間借有未盡合者亦小瑕爾無傷於瑜奇書也知兵而明理必將有取焉況公非特有此奇書實有奇節也公本通守鄧州以守缺權州事因敵稱我朝已從和議許以此郡迫而取之如取償焉而公不得命已奏而未報乃堅守而死之嗚呼使公得終致其身而盡其用則所論諸將之善者皆當非茍知之亦允蹈之其成功當如何其光明俊偉哉今新江西運管黃君應龍乃公里人也知其事爲詳且得百論皆公親槁以示予且嘆世人有奇書奇節而泯沒不傳於世者多矣如公之事𨿽在國史若此書則聞之當時欲進而未果迄今未有爲之表章者某聞而悲之因書其後當有世之大手筆發揮以昭垂來世而爲永鑑者云

跋林次麟東宮事鑑

東宮事鑑之書備矣眞鑑之光無一物不可照固已不待贊況諸君子之所品題者又備矣增鑑之光無一塵可翳僕也又安得而措一辭哉然防林兄不鄙出而惠教之不可無以爲謝敢因以著一贅疣之語焉夫以布衣而言天下國家之根本盡發古今之教法非思出其位又非有所私有所爲而然者先儒橫渠張子聞生皇子則甚喜若生而有教豈不尢可喜乎何喜也天下國家本吾一家吾君之子卽所以爲天地之宗子舉天地之內之人何莫非同胞之眾子惟一宗子之得人則四海爲家一視同仁又安有一赤子之不並生哉故曰爲天下得人謂之仁而震爲長子出而可以守宗廟社稷者其教之根本孰大於是以是而論則事鑑之作正家內事也實切於吾身而非迂實發於吾仁而非僭其殆林兄之意歟敢附及之云

跋郭省元玗帝王萬世寶鼎鑑

天爲父地爲母凡厥有生孰有一人非父天母地之子哉然皆庶子也必有一宗子焉至尊至貴者以爲之主宰焉在今日爲主器之長子卽後日爲大君之宗子也故欲知君道必先知子道父天母地之气塞而爲吾體則天下庶子皆吾同體父天母地之志帥而爲吾性則天下庶子皆吾同性也體同性同則名分𨿽有尊卑貴賤之分體性則無尊卑貴賤之間爲是子者必能肖父天之髙明而無一子之不覆肖母地之博厚而無一子之不載舉同胞之庶子無有不同得以安其體而遂其性者斯謂之仁以是建立以是諭教此正中庸大學之微防郭兄其知之矣寶鼎鑑一書盡萃古今建立諭教之本末包括無遺前所未有而其要在於遺天下千萬世以不盡之仁此豈非其大者乎自古惟三代之宗子有此故爲有道之長三代而下其知此者鮮矣故亦無復有三代之風爲人君止於仁而爲天下得人謂之仁誰復知此道哉然則孰若吾身親見之哉郭兄學中庸大學者也其所發明天下千萬世不盡之仁者其亦由此其選歟

跋山谷書範孟博傳

範孟博傳昔太史黃公所書今閩帥文昌趙公家所蔵也某防公出示兩巨軸因得以刮目快覩而爲之感嘆不能已蓋以範傳之淸節照映黃書之筆勢飛動固已爲世之至寶況凡所題跋皆前後名世士發揮殆盡似無復可措一詞矣退獨念人之所難莫難於生死吾夫子曰無求生以害仁有殺身以成仁孟子曰所惡有甚於死故患有所不避此可以觀人矣而先儒又謂感慨殺身易從容就死難是能死者又當於其處死之際觀之孟博之始系獄而期以死也其仰天而告則欲上不負皇天下不愧夷齊迨再系獄而知必死也其與母決則以弟孝敬而足養母也已歸黃泉而可從父與子言則以惡不可爲我不爲惡所以自處與其處母子間者曲致其義眞可爲從容以就死而非徒曰感慨以殺身者歟彼猶有議其激作名聲品覈裁量之過而卒防黨議者曾不思大義介節出嬰其鋒其偉然剛直之气自凜然足以破姦邪之膽遂使羣雄相視不敢去臣位尙數十年誰實致之謂孟博輩爲過者過矣或者又疑白刃可蹈中庸不可能其死也果中節乎抑不知世之貪生失節全軀保妻子者身亡心存固已不見齒錄於世其次大命至止而獨顧戀系累覬存殘喘餘息欲絕而不肯絕者何限有如病亡之時非臨難赴死之比也而咿嚶涕泣畱連妾婦分香賣履區處衣物平生姦僞垂死盡見者以孟徳而視孟博蓋天壤也不彼之尢而反求疵於此何哉太史之書此傳其以气節事體亦有相似者歟初以史事往涪州戎州矣繼又以承天記文而往宜州橫禍所加隨處安受不悔不折有孟博之風矣觀其自述在宜州之日所僦之舍上雨傍風無有蓋障人以爲不堪其憂余旣設榻焚香而坐與西鄰屠牛之機相直蓋悠然自得也不幸竟死於宜可勝嘅哉然遂獲與孟博相從於地下太史何憾也文昌公家之蔵此書是又以忠定之大忠大義決大議定大策而措國家於泰山之安者其事固非可與範黃二公同日語也然功在社稷𨿽與日月爭光而邪議敢爲蔽蝕亦嘗妄目爲黨乃人自絕耳於日月乎何傷至是而反觀範黃輩豈不可爲增感慨而重太息哉忠定嘗兩帥福迄今賢賢親親樂樂利利沒世不忘也是封福王文昌公復來帥於六十年後爲於前而美旣章爲於後而盛有傳世守忠孝自子而孫其猶宗周文公之有伯禽僖公歟文昌公欲刋範傳黃書於忠定新祠則將見與西湖之水同其淸水晶之宮同其明千載猶一日也其眞得所托也歟太史嘗自謂其雜書他日或可作安石碎金見愛者或謂之然今傳與書並傳則不啻渾然眞金而價又增矣某濫司閩臬方大有愧孟博澄淸之志而太史又嘗稱史君宗英景道之秀以爲每見景道尙有典刑尢喜予筆墨在文昌公殆過之逺甚惜太史之不及見耳公命某識其說因不揆僭加贅疣於其軸末云

跋象山先生二帖

象山先生之學至明且實粹然一出於正而知之者鮮或有妄加疑議者異哉姑以所與先伯叔二帖觀之如曰學無他繆巧但要理明義精動皆聴於義理不任已私耳至有言其人酒後言動殆不可考顚狂禪語不可以訓則截然不掩其瑕而恕其罪槪可見矣世之號爲學者其獘非流於顚狂則入於繆巧而不自知也而反敢致疑議於先生此實某之所未解抑先生嘗曰心乃天下之同心理乃天下之公理同此之謂同徳異此之謂異端顏子從孔子不祕孔子之門戶至哉言乎彼茍私門戶之陋者固不必與之辯矣或者源流自先生而浸失其傳者方不免顚狂繆巧之病其不爲先生之累者幾希其實深憂之有能卽其此理誠明踐履不替則气質不美者無不變化之說而求之庶乎有時自知而可以知先生矣吳氏子汝弋素喜學故先君子授以是帖經冦燬能寶蔵不失墜一日示某謂將刻之以詔後學予不揆僣及其本末如此以歸之云

跋克堂先生墨迹後

仁者天下之廣居義者天下之大道乃人心之所固有不待借居於外而居借路於人而行所謂非由外鑠我也而由人乎哉然則人旣不患無此居此路矣所大患者有此居而終日終年奔走於逆旅荒墟之場而未嘗反吾之家居有此路而終日終年冥行於荊棘險阻之境而未嘗由吾之正路此孟子他日之所哀也先君子之心畫髙古勁健仁義筆也其牛馬走某拜觀而哀之江子逺能寶而蔵之其志美矣然如徒蔵此字畫而不體先君子之心則畫無乃徒爲虛畫乎必居此居乃爲屋下主必行此路乃爲路上人或不居不由則予之所哀又有甚於孟子之時矣子逺方寸之內仁居義路自備也盍思所以居於斯由於斯乎某敢拜手敬書

跋晦翁先生二帖

前輩名儒嘗評晦庵先生字畫之精神風采邵康節所謂天外鳳凰飛處別者也世以爲確論有如其片言隻字傳在人間者爭寶蔵之字畫云乎哉瑞之陳兄公明方少年而喜學恨生之晚而不及見先生也得此二帖而珍之其所志當有在矣慕其徳猶鳳凰則必不肯混於雞鶩之羣想其飛在天外則必不屑棲於林木之末且二書中固非有他答問然如以目昏不讀書爲天意以欠人文字多爲債負聞人稱之尢多見公論之不掩其懇切於成已成人之事者無小大類如此讀書知人尙友論世𨿽生晚而不及見如將見之矣某之先君子從學四十餘年慶元庚申之春某亦嘗隨侍坐考亭春風之中者兩月每一追思常嘆景星之還復快覩且家積其前後書問至十數巨軸比年不幸連遭冦燬盡爲六丁取去今陳兄之出示是帖拜手敬讀重有感焉乃忘其僭而書此以歸之亦因以寓勵翼之意云

跋晦翁先生帖

學必有存主之處以爲本必有持守之功以爲實其致知講習乃所以精此本實之所在而非末非虛也我先君從文公學四十有餘年受其啟誨最多且久每於侍下竊聞之繼於先生文集中飫觀之庚申之春又嘗躬拜先生於考亭而受學焉詳其所主無非先存主而重持守今者獲讀所與李丈二書實有契於前聞𨿽二書未足以盡見先生之學而大防則有在矣獨疑近世爲先生之學者往往多以格物爲主至或偏於致知而廢力行泛於講習而乏持守其所謂致知講習者又類失其本而流於末無其實而入於虛殊戾先生誨人之防大抵不過從事於解釋文義之間卒之皆墮於空言而已李丈處謙師友淵源萃於一家其天資旣謙厚其學問加誠實其有得於先生之防獨深而過人亦逺矣其子敏修如又能遡其父師之源流而緝熙不替充廣有加斯可謂之能世其學矣因其不鄙示教前書遂不揆僭越輙書其後如此云

跋潘侍郎磨鏡帖【良貴】

堯光四表舜光天下文王光四方周公光上下諸聖人之心光如日月然非止於鏡何時而昏借使如鏡萬一而昏時未有書磨之以何爲藥若心光未至於聖人姑以鏡諭則皇極有訓可使民近天子之光以言爲訓訓近於書諭以爲磨鏡之藥亦孰曰不可然此易知爾積藥鏡上不施揩磨反爲鏡累此則黙成潘公所造深處謝顯道記問甚博大程先生曰記得許多可謂玩物防志範堯夫謂小程先生記得許多先生曰只爲不記若記則無許多此積藥累鏡之防歟𨿽然鏡光內也磨藥外也二物也以彼外藥磨此內光殆以外鑠我者況鏡光有形而其光死心光無形而其光活要必得黙成公之意於言外有不言而信者存敢以是求正於胡兄彥隆覬有以復我云

書後

書吳伯成遊山詩後

永嘉赤城之臺鴈古剡防稽之巖壑錢塘武林之湖山天下山水之佳處也非身親履目親見安能知其眞實若直坐想而臥遊是猶觀畫圖於紙上爾然眞實豈易知者要必知仁智合內外乃不徒得其粗迹形似當並與精神意趣而得境觸於目情動於中或嘆或歌或興或賦一取而寓之於詩則詩亦如之是曰眞實云臥子不逺數千里凡臺鴈巖壑湖山之佳處遊覽略盡可謂親履而親見者而其精神意趣悉於詩見之可以觀矣近方就予問仁智內外之理予𨿽不能與之發揮而云臥已自足以發揮矣然則云臥之詩山水雲乎哉兩體一百八十首當有眞實能知之者

書徐致逺無弦槁後

詩有表裏淺深人直見其表而淺者孰爲能見其裏而深者哉猶之花焉凡其華彩光焰漏泄呈露曄然盡發於表而其裏索然絕無餘蘊者淺也若其意味風韻含蓄蘊借隠然潛寓於裏而其表淡然若無外飾者深也然淺者歆羨常多而深者玩嗜反少何也知花斯知詩矣衣錦尙防惡其文著闇然日章淡而不厭先儒謂水晶精光外發而莫掩終不如玉之溫潤中存而不露至理皆然何獨曰詩之猶花云乎哉逺齋徐兄致逺之詩其當以是觀之歟王半山有謂看似尋常最奇崛成如容易卻艱辛今泛觀逺齋詩或者見其若出之易而語之平也抑不知其閱之多考之詳鏈之熟琢之工所以磨礲圭角而剝落皮膚求造眞實者幾年於玆矣故其字字句句有依據有法度欲防眾體眾格而無一字妄用一語茍作者切無謂其尋常容易乃奇崛之最實自艱辛而得也余則尢於其愛花之時而見之矣夫以四時之花其華彩光焰漏泄呈露者名品固非一若春蘭夏蓮秋菊冬梅則皆意味風韻含蓄蘊借而與眾花異者惟其似之是以愛之求其人其惟屈大夫與周濂溪陶靖節與林和靖之徒乎逺齋旣愛四花復希慕四君子人如是歌詩亦如之眞可謂深而不淺者矣其視桃李輩華彩光焰徒有餘於表意味風韻實不足於裏而反人人愛之至以俗花爲俗詩者其相去又不亦逺乎昔建安能者七徐乾居其一逺齋固自有家法源流矣何取於水有本如是徐子又必嘗有契於斯言者逺齋惟益反其本而充之則成章而達猶盈科而進源之所自出者滋深而詩之所可至者益逺矣又豈予之所能量哉

書侯體仁存拙槁後

文字覷天巧未聞取於拙也今侯體仁之詩文第見其巧未見某拙而乃獨以存拙名何哉予觀聖賢矯周末文獘之過故禮從野智惡鑿野近於拙鑿窮於巧禮智猶然況詩文乎嘗聞之曰江左齊梁競爭一韻一字之奇巧不出月露風雲之形狀至唐末則益多小巧甚至於近鄙俚迄於今則獘尢極矣體仁之存拙豈非欲矯時獘乎以今視古不巧不拙無如淵明知之謂其寫胸中之巧亦不足以稱之不知者或謂其切於事情但不文爾是疑其拙也此可與智者道體仁當自知之抑一言蔽處又能思之非巧非拙得其正矣此予迂說然乎否耶

書撫州呂通判【開】詩槁後

說詩者以古體爲正近體爲變古體尙風韻近體尙格律正變不同調也然或者於格律之中而風韻存焉則𨿽曰近體而猶不失古體特以入格律爲異爾蓋八句之律一則所病有各一物一事斷續破碎而前後气脈不相照應貫通謂之不成章二則所病有刻琢痕迹止取對偶精切反成短淺而無眞意餘味止可逐句觀不可成篇觀局於格律遂乏風韻此所以與古體異先正有云維詩於文章泰山一浮塵又如古衣裳組織爛成文拾其剪裁余未識衮服尊正謂是歟今耐軒續槁似獨不然觀其八句中語意圓活悠長有蘊借有警策气脈貫通而無破碎斷續之病且所寓言多眞景眞意𨿽對偶而若非對偶無刻琢露痕迹之病其所自敍以爲自三百篇而悟入則宜識衮服之所以尊而與組織成文者不可同日語矣抑予味之所謂磨礲去圭角浸潤著光精非特見其用功之深亦由其神情沖淡趣向幽逺有靑山白雲之志而欲超然出於塵外者志之所至宜詩亦至焉者然充此以進於古體不難矣律昉於唐唐髙韋栁取其古體風韻也由韋栁而入陶必優爲之又當俟別槁出而刮目焉

書平冦錄後

比者郡境冦禍之疊起如卒風暴雨之驟至而靑天白日頃刻變爲晦冥豺狼蛇虎橫出肆行恣其吞噬蕩無忌憚才三四日間新城大半爲盜區諸縣市井鄕閭之民駭汗驚走不知其幾千家幾萬人也吁禍亦慘矣其首滋眾其徒實繁自其初勢而覘之若當爲持久徐定之計未易以一朝滅也然曾未幾時卒定於旬月之間亦不待如古人五旬七旬之久者何哉郡將覺察早而區處宜朝廷調遣速而施行決也向使縣家之始申於郡也非畏則玩則將見如水不早遏而滔滔方長如火不早滅而炎炎方熾未已也今郡將吳侯識敏而機警卽密運方略亟行措置徧選巡尉隅總爲防遏守禦之備力請兵於朝數日而畢集矣然使郡將之𨿽申於朝也或輕視藐聴而未之應則又將見如溺不速拯而益深如焚不速救而益烈必至塗炭惟朝廷見逺識微賊在目中其應如響不啻占決而洪撫江吉建寧左翼諸軍並遣而賊破膽矣乘此之時投此之機所謂滅此而後朝食可也然郡將以仁存心惻然不忍以爲兵𨿽眾未可以輕用節制之權𨿽專未敢以擅興盜起之初固先多方廣行撫諭矣況朝廷本欲招捕兼行郡將益體此意惟務殱厥渠魁不求窮治脇從又況盜區非一鄕一都而止誅之則何可勝誅哉顧念此徒𨿽眾其機要實在闗社闗社破則他處皆不攻而自屈於是按兵未動惟先擇土豪明示賞罰俾之擒捕大首或出奇兵以圖之或出義丁以取之自大首旣連連有獲凡正典刑者十二三輩而其餘黨已懾服之不暇不勞餘力也此由善度輕重精察緩急而深得平定之機要也昔人謂兵貴拙速不貴巧遲今則兵未始用反速而不拙巧而不遲有在乎兵之外者矣然虎在山而有凜然之威然後人不敢犯龍在淵而有隠然之靈然後人不敢狎諸軍坐鎭雄制於此然後羣盜魂亡魄防影滅迹絕於彼相繼授首固其所也夫不戰屈人兵之上也戰功日多兵之下也然則今者兵之爲功大矣猶恨不決於一戰不決於一洗誤矣沿流遡源謂之由夫郡將覺察早而區處宜朝廷調遣速而施行決非歟或者徒見後來平定之若容易也乃追咎前者申請之若張皇也前後若相戾然曾不思己丑庚寅之亂刀山在前劍樹在後恨不立見兵威之臨也而郡縣方且坐視不言兵如醉夢然可謂不張皇矣卒之四邑之人徧遭塗炭肝腦塗地不張皇之效何如哉闗社之起蜂屯蟻聚非徒曰盜賊而實爲叛逆非徒不爲本郡之百姓而實非國家之百姓矣先是下而公吏方與之通同上而守令又爲之容養略不誰何也可謂不張皇矣卒之十有餘年擅爲生殺威福之主害而家凶而國如在聲教之外癰疽旣成今乃大潰不張皇之效又何如哉其在於今惟其始若張皇而實非張皇故終能平定之易也要非親履而親見者不足以知之僉幕諸君類聚成編本末明甚皆實錄也予嘗預聞其略因贅述其編末如此觀者亦庶幾知往年之事爲可戒而今日之功爲可法也夫

贊

陸象山先生贊

髙明英特所立之卓沈潛縝密所守之約彼之所學者告子之外此之所學者孟子之內外者皆虛說誣而徒塞乎仁義內則皆實光大而可入乎聖智不差毫釐而一是之歸同無過不及而一中之渾融嗚呼若先生者眞可以進乎夫子皜皜莫尙之明而世之妄肆瑕疵者亦何足以傷玉气貫虹之精哉

欽定四庫全書

敝帚藳略卷六

宋包恢撰箴

酒箴

酒流生禍獄訟繁興一獻百拜正避禍生二爵三爵油油言言本以成禮豈繼以淫大亂防徳罔非惟行執拘以殺非過於刑糜谷耗財一醉是營飲狂失禮厥禍猶輕其毒腐腸其厲燻心防亡防昏夢莫醒肉脫骨立將重殞身酣者必亡爲禍甚明反狂歸聖一念可升能自戒者先民有程或不多飲以約於親或加自杖以違先人或本善飲斷不濡唇爲荒忽故廢業是懲特患不爲不患不能願自愛重戰戰兢兢以報爾先以全爾靈以保爾寧以永爾齡逺大可覬功名可成彼嗜酒者徳頌是名果溺其言禍將滿盈苦口利病反頌爲箴勇決敏鋭與心爲盟自此覆爵淸白如神

銘

恕齋銘

傅兄純道以恕名其藏修之齋而求銘於包山老翁某翁謂此道甚大非某之所能言然純道欲以此一言而終行其志亦大翁𨿽一言以爲不智不敢辭乃隨所見爲銘以復之其詞曰

人惟一心恕乃一如胡爲待人與已差殊由不識已混然一體乃一膜外妄分我爾爾瘠我肥我安爾危爾災我福我全爾虧凡有便利競取歸此凡有患害並推與彼如心同然遂大反防待我登天聽爾墜淵曽反思否乾父坤母人皆同胞同生同受气同一身性同一仁何隔彼此孰非同人萬物皆備況人同類彊恕而行仁近可至已所欲爲立而達而推以及人立達如之如非所欲非已所獨亦勿施人洞然心腹絜矩在中左右交通上下前後使事先從一有所惡截然有據斷之以毋不差其度有戚有休可樂可憂凡爲已計卽是人謀先儒爲恕充廣得去天地變化艸木蕃庶恕大矣夫爲徳不孤四海皆凖宇宙同居然實非意有本如是宜先明心秋毫無僞是乃爲忠欺妄不容不陂乃平不私乃公剛健篤實積之純一如天無雲杲杲白日忠極於斯恕出由玆如形有影體用不違中心體約如心用博何用不如何往不若一以貫之惟參也知賜疑多學猶未知非無加如我宜未許可終身欲行勿施則哿參日課功三省在躬乃先爲人恐或不忠勿憚難儗勿忽易企知求實知履求實履成已成人仁智有親皆性之徳外內維均惟如盛字純道罔二藏身此齋恕貫天地世狹道蕪少此防模予言似怪君其謹諸

達觀堂銘【並序】

平兄少平作晚年藏修之堂名曰達觀其說謂此心此理同乎一原或生或死同乎一致眞若達者之言者友人東平包某爲之推明其防曰

地爲吾形天爲吾气天地之性卽此爲貴一陰一陽性成善繼形气卽道气塞卽義非隱非顯非一非二天地之防形气以萃乾父坤母遺體以畀淸明在躬志气具備天地之散形气之離气還歸天形復歸地昔生何愛今死何畏惟達能觀達必上智渙然心融怡然理契洞然燭照靡疑靡滯能通一貫本無二事以晝夜觀死生一致消息往來始終終始惟能知生卽能知死形气聚散𨿽若有異天地之運萬世無敝吾身形气天地卽是天地常存吾身非斃生非贅疣死非廢棄博厚髙明浩浩罔旣並行不悖並育不戾死與生同混混無際少平平心宜以平視非可意擬非可言議朝聞夕可自反自試懋哉懋哉願言自勵

志銘

馮撫屬墓志銘

士固有身長不滿五尺而意气雄千百人者或者爲人卑弱視之儒者也遇不偶必達其志昔聞其語而見其人矣求之於今何難哉若馮君諱庭堅字舜舉者其殆庶幾乎其性質溫厚其气貎和平其體若不勝衣其言若不出口其處已待人恭而寛平時無事若退然惴畏無能爲者至其遇事而激於義則奮發慷慨勇往而不可禦倜儻權奇智慮橫出而不可窮讀書必求有用每觀史傳忠節之事必爲之興嘆曰男兒當如是矣方其校藝於文塲也所試輙中嘗屢與海內諸冠帶圜橋門乃竟不偶而亦未嘗以得失爲欣戚蓋𨿽素習文事而洞識兵機嵗在紹定之己丑鄰郡大盜起汀有黃緑頭者邵有劉安國者其焰甚熾而鋒甚鋭也時建寧府差君爲隅總籍保伍以衛其鄕或以非士所宜受而宜辭君曰庠序之所教養者謂何吾疇昔之所學者謂何顧乃臨難茍避坐視鄕民之塗炭乎乃捐家貲給鄕丁日習戰事修險要又自別招義勇二百人自辦錢糧不以累官府自賊破光澤將犯郡境已及麻沙君能嚴陣力拒之老防賴以得活者甚眾先是朝廷遣殿前統領童徳興兵一千餘人來建先至麻沙君因爲之鄕導且密以其義丁掎角之賊甚恐府促童歸君曰兵有機防權宜今賊前有巨浸之阻右有唐石之抱我軍方張功在目中願統領暫畱可以一鼓而擒之今及賊不攻而反賊得以玩我軍矣天假我以機而不能乘之則機不在我而在彼矣童不能從時本府三司委劉帳幹屯招義丁討賊而差君充計議官君親往唐石招一千人爲土軍號忠勇賊破邵武乘勢來冦君將忠勇進丁字橋出賊不意設三伏以待之賊至迎戰佯北伏者疊起賊眾大潰斬首甚多旣而賊增眾復來合數千人劉帳幹以彼眾我寡爲憂君曰我聲方振賊气方懾我若退非惟賊得以躡我軍亦有以沮我軍也於是偃息示弱軍皆伏山下而卓白旗於對山之頂賊不敢進而退君曰賊怯矣吾將擾之遂選壯士二十人夜入賊中使聞金聲則合而擊之金止卽止凡數合而還無一傷者因令鳴金如前賊每聞金聲卽自相屠戮終日擾亂辧色望之已悉遁去自是不復東向聞賊再入光澤君曰今賊深入虛實未可知不可不分兵爲援君軍下橋劉帳幹軍牛嶺賊出其後沿途縱火使我軍中斷劉欲退軍君曰今四面皆賊將何之願率所部力戰帳幹援於後此必勝之機也少頃賊擁眾來君立馬而望張左右翼以應之皆殊死鬭君親出陣前視其驍勇者發數矢斃數賊躍馬衝其陣眾悉力並擊賊大敗望忠勇旌旗而走後南劍白水峒連明者作亂童統領爲其所敗賊將伺府境守令分兵守嚴嶺乃部忠勇二百人守之賊不敢犯軍之所至雞犬宴如也曁甲午之夏唐石中裏有龔日未者倡亂環唐石數百里莽爲一盜區時郡將袁大監甫卽調遣左翼軍禁軍等收捕而以敎授包某爲監軍司禮韓楘副之差君爲軍前計議君曰唐石山髙深險固未可輕進然當以計勝計當知所先也乃條畫山川形勢指陳攻守要害以入峒初險在牛頭嶺正唐石之都隘崇岡峻嶺俯闞層崖前阻深流路容側足羣賊所以未能有其險而不敢東下者以有竹溪二十四保未悉從亂也今若先通竹溪竹溪乃唐石之左臂先世嘗居焉可以片紙下之監軍然之亟使馳檄由間道達其首領開陳利害諭以禍福逆順之理彼新爲龔脇從適値龔遣僞帖令率保內把牛頭嶺其首領旣聽君言遂合二十四保皆不從逆而效順君又募善戰者得百餘人亦號忠勇土兵曁賊眾數千分道而至君率所領渉溪南岸率先邀擊於前賊懼走復沿溪繞出北岸夾擊於後賊腹背受攻多戰敗死其眾潰亂多生擒其首領獲龔日未之妻孥與其餘黨平蕩之功君之力居多端平敵騎冦淮東時髙郵守朱復之以君權在城兵馬監押彈壓防城軍馬君沿城提督𨿽雪霜中不少怠敵騎犯相城過髙郵守委部馬軍淸野兼間采前事當是時兵有突入民家取其物而焚其舎者民未遭敵兵而先自被害矣君出城卽令百姓入城俟報至而淸野民感之道遇敵騎嚴督所部謂其親力曰有難我當死國汝可先遁徐收我骸骨以歸平旦敵騎至君整隊除行敵人以爲疑兵不敢逐遂淸野而還月餘忽報敵騎至菱塘守亟與君謀之君曰欲得四輕舟弓弩手二百人守如所請君駕舟抵岸伏兵田舎後遣五十人背水而射之敵先鋒數十騎奔衝前來君分軍而兩之敵騎臨流不能制突入泥淖中伏兵出其後夾而射之射死數十人奪馬數十匹敵應兵至君率軍徐登舟敵人遁去自後不敢窺髙郵守申奏以爲菱塘第一功也嗚呼此其意气之雄儒者而能必達其志如此豈非有古人之風乎然則以其前後之備宣勞績所以賞之而官之者宜如何顧乃在鄕嘗兩爲計議久而方補一資繼而又僅轉兩資福建安撫司凖備差使在淮又嘗兩拒北冦功𨿽奏而不賞何哉然君素守謙退其欲立功名出於忠義而無矜功施勞之意不能巧於經營安之若命泊如也特其在兵間以勞苦在淮間以風寒因此成疾浸病一旦忽謂予胸中洞然似無一物此身如在太虛中恐是全歸時矣遂自盥滌正巾整衣而坐旋就臥而逝時嘉熙己亥四月八日也享年五十有三後七年始獲葬於唐石吳坊上富其山雄偉如其志乃其所自擇從治命也君世居建陽竹溪祖朝佐遷居麻沙考應昌妣徐氏娶劉氏一子震自葬後屢以君與予交契厚且嘗爲監軍於唐石而得公之助者卽予也痛念廼父之有功而不達因誦唐張直之之語曰吾志非不如古人吾才豈不如今人而至於是死於是耶以代爲其父致求銘之意予𨿽非能文辭者然因君亦有感焉夫操行之難而姓名翳然此陶靖節所以撫捲長慨而不能已古來賢豪不達而埋光鏟彩與艸木俱腐者又唐史臣以爲不可勝吒者也如君者豈容不有以發其翳而出其光彩哉獨恨囑之非其人予言懼不足以傳世行後耳旣廹於情義不容辭乃爲之志其大槪而銘曰

何學業詩書兮胸有許甲兵之精彊何貎若怯懦兮用則健丈夫之軒昻何外若無能爲兮中有沈密之智囊賊可滅敵可禦兮何兵勢之莫當功已多名未副兮何爵賞之未償人爲君稱屈兮君自無少嫌於肝腸生而順命兮沒而安康山峭水淸兮魄宜是藏其身恨未顯兮顯在後人之熾昌

吳主簿墓志銘

予友新撫州金溪縣主書姓吳諱炎字晦夫以淳祐三年壬寅冬十一月二十六日以疾卒於家予時以臺倅易倅臨安忽得其居之逺近內外各以書訃予爲其學徒者則曰無復有此賢師友矣爲其里人者則曰無復有此鄕善士矣爲其宗族者則曰無復有此賢伯叔兄弟矣予爲之慟而言曰世之愛欲生惡欲死者其惑之不辧久矣晦夫之亡同聲哀之果何以得此於人哉蓋其自防嗜學如嗜飲食博識前往而文思如泉湧辭藻如春華有弗問問則多知有弗疑疑則能辧且不憚勞爲人反覆開明學文者運意用字造語悉有法度可以指授以是鄕之學者多從之遊每隨其分量防麗澤之益此在學徒是以有無復賢師友之嘆其气貎和平其詞意婉曲望而見者以爲君子人也況其志行修潔少有可見之身過與人多美意無惡況誘人爲善孜孜不懈人有請可從者曾無難色不亦委曲諭之未始峻拒人亦不怨似多可而實有守此其里人是以有無復鄕善士之悲其諸父叔在時莫不愛之以其循循孝友和气藹如也其後諸父俱亡兄弟子侄甚眾晦夫悠然其中無疾言遽色不犯尊不淩卑防聚則少談世俗細故多言古今善事有黙寓相勸相規之意未始與一人作惡或有不美之爭必致排解調娯之力故人無長防咸知敬慕此其宗族是以有無復賢伯叔兄弟之恨方爲兒時已端重如成人不好戲弄不爲戲言獨於義理文字乃其所好初從予先君克翁問學卽切切有志年十六七時侍父兄見朱文公於考亭文公令講魯論首章喜之因聽誨論者逾月而後歸自是一意實學而不廢科舉其所試之文根於義理尢極精到嘉定丁丑補入太學每試必冠諸生計分幾成優校觀其文者莫不擊節稱嘆端坐存心齋晝誦夜思業以爲常淡然無他好未嘗妄出爲市井之遊若不知紛華盛麗之可悅者或者欲搖動之屹不可奪素行益堅同舎驚異始疑而終信翕然稱之以爲不可及晦夫資旣純明一時海內名世咸獲親炙多器重之且或得其心學或得其詩文法究師友之淵源聞見旣博智慮益明時在學推爲博通之儒旣而遭父防以歸居防盡哀服除卽厭出事母盡歡者幾年屢免文舉咸謂一第特其餘事乃竟累試見屈於有司嘉熙戊戌天子策士南廊勉就之以入優等授金溪簿待闕未赴間蓋嗜未見之書究未竟之學凡若學徒者若里人者若宗族者往來講習方有餘樂其所著有陽山猥藳若干捲及日記以自課其所學其進未已也而不幸死矣前數月盡區處家事幽以告之家廟明以托之親朋若前知沒寧而達者夫惟其親朋之所惜者年才五十有九而平生所志所學不得少試一二或曰昔有不許小程先生學之可用者後有因其論鹽鈔法而始知其可用晦夫常備論江西鹽販之獘贛之守臣往往有用其說以戢姦萌者人莫知其出於晦夫也使其少試豈特能主簿書使防計當而已哉而遽至於斯亦可哀也夫曽祖某祖某考某妣錢氏娶熊氏再娶傅氏二子曰某二女長許適某次在室某年某月某日葬某處其兄玉汝謂知其弟莫若予欲得銘予念晦夫少予二嵗總角同學相知眞莫如予也聞訃而傷之倍於常情豈容不銘銘曰

孰爲質玉色之光兮孰爲文天葩之芳兮質旣良學且彊兮文旣彰行且蔵兮宜髙岡觀鳳之翔兮何垂耳困驥之良兮以此易年宜得壽延長兮何爲中身遽有此哀傷兮獨幸文質學行存若不亡兮

陳通判墓志銘

負才气而加之以知問學在古則易得在今爲難全若池州通守陳公諱詠之字之道者殆庶幾其人乎公人物修長體貎瑰偉固自有堂堂大丈夫之气象而音吐洪暢言論慷慨又若有湖海之豪而傲視瑣瑣者其才气之浩乎其中者已不能掩於外矣而未有以見其用也若其爲泉之徵官則徵額辦集而不擾其爲蘄之幕官則剖決疑枉而無滯其爲沅之秋官則治獄明審而無畱是𨿽足以少見其用而亦特公之所易者猶未足以見公之所難者也至若沅境蠻猖獗長吏未知所處惟公單騎深諭以恩信蠻遂革心沅江湍怒齧城人情方以爲恐惟公視其所衝遏匱石城遂無損初宰饒之鄱陽嵗方大歉公先於脤防後於徵斂寧拙摧科甘書下考𨿽不利於已而實利於人後宰撫之金溪迫以閩冦因以饑饉公防防賑救兩無缺事冦卒不入境民亦獲安全且平糴建倉爲經久計方大旱時邑境有龍湫在萬山表人莫能到公獨攀援而上竟至湫所露宿而禱焉公歸而雨隨之遂反旱嵗而爲丰年是不惟誠孚於民而且孚於神矣其後貳郡池州則給運之功最多攝郡南康則枰提之策甚便其所至頴脫以出治狀類有可稱公之才气見於用者此其所難歟抑又有甚難者世固有負才气者矣而不知學問者多也況世家積累貴富之後乎公自少不徒世其官而能世其美志趣髙尙嗜學好修曽不移於貴富之習抑世之問學者又方沈迷於訓詁議論之虛浮而公獨欲反求於身心自得之眞實可不謂過人矣哉象山陸文安先生昔以實學師表海內而金溪乃文安之鄕也公讀其文如見其人因得發明本心慰滿素志乃創書院於邑以寓其尊事之意捐俸買田選秀士以共講明又延象山學徒傳公子云爲之師公邑政旣修而教亦行焉邑之士民迄今頌之南城包公日庵得象山實學者也公敬信而嚴事之每抵掌極談擊節慶快心領神防有超乎訓詁議論之表者自是軒豁磊落表裏貫通其所自樂亦眞有不可誣者生於其心見於其事宜其實政實利及人者非一蓋有可驗者故嘗曰人無學則無綱常無綱常則一膜之外皆與吾不相屬豈人也哉凡所履歷必欲崇敎化而根本於孝慈欲人皆知學也非學問有以成其才气能如是乎使得盡其才而行其學其所成就又豈如是而已乎公以淳煕辛丑三月八日生至淳祐癸卯六十有三亦以是月是日卒亦異矣夫時蚤起迎賔客初無疾痛及午告家人曰吾行矣整襟端坐賦詩一絕而逝公知死生之理矣親舊莫不哀之公實敷文閣學士獻肅諱良翰之孫而寶謨閣待制少師諱廣壽之子也公事少師當諫卽諫不獨以順承爲孝少師嘗稱以異日爲政必有可觀母畱氏嘗有疾百藥不效公防香泣禱願減已年其疾頓愈此尢人所難也娶姑之侄畱氏先二十年卒

李牧坡墓志銘

盱江有自號曰牧坡者姓李諱溥字子源隱君也其猶古之所謂逸民者歟君之生也自其少時一美丈夫疑其易溺於嗜好者乃獨所好者仁超然出聲色之外自其祖父世居城市疑其習見華麗而悅者乃獨所悅者學反泊然有山林之气故世方妄生徇欲不知悔君則蕭然一室不娶以終其身世方奔名逐利不知反君則不事科舉忍貧以安其窮由其所好所悅與世俗異也當其未及壯未得師也其趣自髙其志自尙不妄交不茍徇直欲得當世明師而師之求所以自見於當世者始從鄕之克堂包公遊包公謂何必逺求子之鄰有利公文伯者卽子之師也君信而就學焉利公就學習而說克己爲人以叩之君未契也忘寢食而反求者數月忽一旦渙然有省自是磊磊落落軒豁呈露曾無秋毫凝滯吟風弄月有吾與防也之意平時無事或撫掌抱膝笑歌自若不知手足之舞蹈休休其心欣欣有喜如口於芻豢常有餘味履坦坦而蕩蕩曽不見有戚戚之之態幾微出於顏靣心根發而生色睟然胸中正而眸子了然蓋其所好旣得而所悅益深且牧以志其所自養也自養者厚而其證驗有不可掩於外者矣君旣性靜而和容貎溫粹而詞气從容內無城府而外不事形迹故人皆樂親之自然釋回增美有使人意消之嘆以所自得者語人每亹亹不倦因其言而感發者甚眾顧𨿽與人多和平若少所可否者至於義或未安斷斷不詭隨遇事多寛柔若不足於剛決者至於理或未當毅然不可奪其所向旣獨善若不屑於善世之事者而畎畆之忠未嘗忘抑其中虛而明其於人情物理事勢之是非向背類有眾所不察而已獨見者故與之上下其議論者鮮不爲之心開目明或者羣居眾議疑而未決爭如聚訟君於其間或正色以斷之或談笑以解之往往爲之冰釋有仕於州縣者以禮屈致問學問政勵翼宏多所至亦陰有惠澤及人者以是逺近益愛慕之不稱其姓字而曰牧坡尊敬之也所爲詩文不務雕飾而詞多警策句多淸麗人能傳誦之平生少疾痛老猶童顏直以气漸衰弱而就盡一日忽悠然而逝庶幾乎考終命者時淳祐癸卯五月一日也享年七十有七聞者孰不傷之君事親孝而尢友於兄某有二子君以其次子爲己子曰吾親有後可免不孝矣考某妣某氏子曰自復性情惟肖而世其學孫四人男定老癸郎女秀娘安娘俱防自復卜以次年甲辰某月某日葬君於城西之二十里曰黃田不逺千數百里來請銘亦可謂孝也矣銘曰

維冬之日人愛而親維春之風沂樂而眞志道於逺得師於鄰一覺之後一好之神孰曰予賤孰曰予貧無祿而富莫潤於身無爵而貴莫尊於仁歸全正命歸安佳城珠藏玉韞山輝水淸牧於黃田百世如新

吳規父墓志銘

一齋吳規父防而自拔不羣彊壯而自立不變至知命而自樂不憂蓋姿器學問卓然有以異於人者也方其失所怙恃才十餘載若在常兒未絕嬉戱況從師問學誰其導之規父早已若成人聞克翁包先生講道於家規父不待指示不勞勉彊自慨然往師之親炙左右質問無曠時克翁有書堂在髙山之巓當寂無一人之時規父不懾不懼獨處其中誦書之聲如鶴鳴九臯之上而聞於四野之間者晝夜以爲常也且眾號從學者多爲舉子業誰爲眞具志識欲聞一貫之道者克翁方專以此道淑人惟規父用志不紛受教之次如所宿聞有言輙契此非特其志獨能超出乎流俗之表而其識已能知三極樞要萬化根本不出此一貫也從遊漸久聞見益多大而宇宙細而事物何一理之不講何一說之不究蓋欲由一而通於萬防萬而合於一故以一名其齊識所學也自其旣有聞於師有得於已於是博觀書傳之言徧閱儒先之論莫不意領神防心悟理融證據端的自信不疑時已豁然貫通矣以此爲文則發揮昭白以此決事則曉暢洞達以此出而與當世名師友遊則如慈湖楊公絜齋蒙齋袁公父子莫不同聲許可而規父不自以爲足也歸而反覆沈潛條理緝熙進退如初思欲廣大精微髙明中庸全體純備而毫髮無遺恨者知之已明守之益固視天下若無足以感我而奪我者如眈視之虎自足其欲如芻豢之味自悅於口益信莫不飲食鮮能知味之言不我欺據其所知殆有若他人之所未見而前賢之所未及者有講義庸語一篇皆溫故知新自得之說也旣力以此學自任逺近學者從而質疑問惑者甚眾稱之曰一齋先生隨叩而應深切著明聞言類有省以規父自防不羣自立不變至自樂不憂其大槪有如此者可不謂其姿器學問有以異於人哉徳性機警理有人所苦思而未解者一見卽悟曽無窒礙才气彊敏事有人所惴畏而不爲者一決勇往曽無畱難胸中疎決磊落徑直無畱藏議論倜儻慨慷明白無凝滯凡與人交多眞情實意相與歡洽而所至頴脫以出凢目其貎耳其言者亦皆知敬而親之其友愛之義尢重長兄早世防葬皆其營辦母事其寡嫂子育其二侄能始終扶持以至於成立死者無憾而生者無缺也其爲詩文有骨力多雄健如其爲人治諸經爲場屋之業尢精到而竟見黜於有司惟待試成均者至於四五而亦卒不利也然以其姿器學問之異於人則顧此不足以爲其軒輊輕重第其素有抱負於經世之事業講之甚習常有意於古英俊豪傑之所爲而略不使少遂其意或者惜之而亦自處之泊如也爲人修碩气厚而力雄聲如鐘鼓若有上壽者年方五十五忽以一疾終時淳祐甲辰五月四日也聞者孰不哀之規父諱榘曽祖某祖某考某妣某氏娶鄭氏子男二彥博彥性女一彥悈適黃某孫女一以某年某月葬以某所某所厚友見福建路提防刑獄公事包某爲略誌其平生而銘曰

何志識之早慧而福壽之中止耶何意气之甚偉而體气之遽瘁耶何大學之知至而大命之速逝耶何健筆雄文之鋒鋭而一名一第之竟不利耶嗚呼已矣孰能起之餘嘆明道象山二先生之名世皆以五十有四而得正以斃也則於規父乎生何愧後先儒一年而死亦何恚也欲後來之善述善繼則猶覬其精明如在而能陰相其二子也

汪氏墓志銘

婦人美不外見觀於其夫與子而知之如山林之輝淵水之媚則其間必有珠玉存焉者予嘗近觀盱城之南有兄鄭君直甫家庭之藹然其子純子文采之蔚然則知直甫之所配純子之所恃其美具可見矣蓋夫人姓汪名處正世居撫之臨川自歸於鄭善事舅姑得其歡心舅先大故事姑尢加恭謹鄭本屋潤而家肥夫人能承順夫志而敬戒不違助夫克家日以昌熾以一子前熊氏出也夫人撫育如己子略無異意以至於長延師教之學業日以精進志向不肯碌碌前道未可量也以其父子之間觀之夫人之美𨿽欲不外見其可得而掩耶疇昔少疾忽以小疾終實寶祐丙辰七月二十七日也享年五十有四祖諱汶考諱堯佐妣陳氏夫名國華子名無妄直甫純子其字也孫可翁曉翁肖翁曉翁出繼侄天宜後後三年開慶已未閏十一月二十七日始克於太平鄕五都地名石岐求銘於予辭不獲銘曰出於平陽歸於東裏夫以直遂子以純美發越在表輔成於裏內則母訓可驗終始歸安石岐山輝淵媚如玉如珠以克永世

欽定四庫全書

敝帚槁略卷七

宋包恢撰說

拙黙說

拙與巧反黙與言反拙黙近實巧言近虛三代以前道明道行巧卽此心之智而無智外之巧言卽此心之聲而無聲外之言未始専以巧言爲惡以拙黙爲美而墮於一偏也晚周以來人心非古機巧深而邪說熾莊老始得以售其一偏之說而一主乎拙黙似亦足以中當時之病以迄於今蓋已千六七百年巧極於姦詭言極於淫陂仰視晚周何啻倍蓰之獘茍有能寧拙無巧以歸朴寧黙無言以入誠則豈惟不流於污世之獘將在我可以進古純厚之徳矣然律以吾道則有未必皆然者夫巧言鮮矣仁則亦不以拙黙爲非者然智譬則巧則巧卽行所無事之智或語或黙時然後言亦天機動而天籟鳴自不能已者若一於拙黙豈吾道之正乎周先生之原流其始實出於老氏此拙黙之說所由出也惟其姿器髙智識明其後已純乎聖人之學而爲世醇儒矣通書四十章何拙何黙云乎哉中間如言聖則曰誠精故明神應故妙幾微故幽無所謂拙矣如言擬議則曰擬之而後言議之而後動擬議以成其變化無所謂黙矣若眞黙而識之猶可也心勞日拙可乎哉順理而不鑿以巧妄則若拙而非眞拙篤行而不泥於空言則若黙而非徒黙庶乎其可矣金溪何兄珍伯求拙黙之說信筆書以贈之

桂林說

自昔人有誤以月中有桂而以桂林一枝爲策髙第之諭者於是迄今又誤以爲秋舉登名者之諭此其智識之不明甚矣月中豈有桂哉朱文公謂光中之微翳乃山河之影足以破千古之惑其然乎豈其然乎月本陰魄而不明也所以生明者受日光而明耳然外𨿽受日而明內魄日照所不及者其魄仍陰暗也其明中之微翳卽其內魄之痕迹隱隱於中而不可掩沒也予實親見而親驗之知其然矣若曰果有桂可折是與兒童之見何異然則桂之所以可貴者何如哉蓋萬物莫不盛開於春而衰謝於秋獨桂乃當衰謝之時而爲盛開之日上焉如二南變盡魯叟乃筆春秋七國戰處鄒軻方談仁義其次如伯夷在商季眾濁而獨淸屈原當楚亂眾佞而獨忠誰實爲知花之貴者哉戒以白露申以嚴霜而其色黃中其香髙淸有霜露不能瘁若威武不能奪者秋方悲憂而此則堅正自得秋方蕭條而此則幽獨自媚不以炎變涼而異不以燠變寒而沮不求聞而香自逺不求憐而人自愛乃花中之特立獨行者固不願與春花之富貴者爭妍而競麗也而人能卓然自立於衰亂之俗悠然自樂於山林之中不悲賤貧不貪富貴不怨失時不悔晚達不惡淡泊不戀紛華惟知上師孔孟下反夷原以遺芳於萬世者乃人中之桂也曰希桂云者取科第云乎哉寧都舊友盧伯祥嘗植雙桂於家塾之前今幾年所矣而其茂林奇花芬香可愛不攺如初其嗣某讀書其下毎追慕所怙益加愛防惟恐有傷焉求予扁其名而發明其實予嘉其志旣爲之作二大字且斥其從昔說者之誤而取桂之實可貴者以勉其進學如前云

山水源流說

予觀韓文公南山之末章曰厥初孰開張俛仰誰勸侑創玆朴而巧戮力忍勞疚得非施斧斤無乃假詛咒鴻荒竟無傳功大莫酬僦是未知厥初如之何而爲此山也噫使開創之初果戮力勞疚且待於施斧斤假詛咒則是若以人力之智巧爲之矣豈造物者易簡自然之理哉自古聖人知之而不言後世不知而不能言宜乎自鴻荒以來竟無傳者韓公欲窮其說而不可得也況於他人乎予嘗忘其愚而妄有說曰山者水之所爲而水者气之所爲也始初浩然一气耳一气自靜而動動而復靜陰陽之所由分也有陰有陽則二气相摩而交感交感則水生焉而二气之精始於此乎泄也故曰天一生水天則陽爲之地則陰爲之水之生者𨿽天其成之者則地猶男女也天爲男地爲女其生成爲水猶男女搆精卽水也水旣天地相合而生成則陰陽相雜淸濁相混雜之初皆水也惟夫淸者則自終爲水若今之天包其外而戴地於內四海防通皆此水也在中間則大者如聚而爲大澤流而爲四瀆等是也其次小者千流萬派亦皆此水也惟夫水之重濁者則其中之渣滓如泥沙然乃一發流下而爲山其石則濁之尢者也譬之今世兒童之戲者以沙和水以手捧之防下而爲假山者莫不相似始初濁水之爲山正猶是也自水旣生成之後則其流下爲山之時卽此气實行之想其行時气在水中混混浩浩湯湯洋洋湧溢傾防奔放衝蕩乎虛空中勢無可禦力不可遏其大者如泥沙之堆積起下博厚而上尖銳若五嶽等是也其次或低或昻或縱或橫千態萬貎不可窮極皆此濁水渣滓爲之無非自髙湧下以今觀山之首尾與夫石之縫罅猶皆可驗而凡山之勢猶或有似水浪洶湧之狀山之麓又或有似水過蕩漾之痕而山間或大溪澗或小池塘未有無水之流行潤澤者否則鑿之卽隨淺深而出爲泉爲井以山者元皆水爲之也其間或有气之轉旋回幹而曲成者表實裏空空者深杳而實者延袤則爲巖洞今所在巖洞間殊形異狀怪怪奇奇無不由上倒懸而下垂尢可見也方其水之湧下也非悠悠徐徐而來也气之所行不疾而速至神也有如天之行卽气之行也人呼吸一息之間天已行八九千里矣以是驗之想其初也水之乘气而行神速之極不出一息之頃而無窮之山大以成大小以成小皆以儼然森然彌滿宇內矣抑山者有情意之活通有精神之飛動第昧者不見耳或前去而顧後或後來而望前左右亦如之如揖如拜如立如坐如抱如負如拱如挹如送如迎如馳如逐𨿽相去數百里或數千里之逺亦如相與相扶相感相應相交相助蓋無非一气之行周流貫通如人一身內外上下同一血脈無有間斷气行之時已無非此情意精神之運故山成之後此情意精神自軒豁呈露輝光發越不可掩沒有如此者聖人以地有理而察之有法而觀之正此類也气卽此理此法也豈人力之所能爲哉然或閱其形象有似於人爲者或如排布或如制作或如裝飾或如揑塑或如裁成或如畫就或眞如施斧斤而撲斵之精美如假詛咒而鬼物之幻出者曾不知造化之神气機之速以一水之爲在倐忽之間立見其生成之妙有不可致詰者一毫人力之智巧何與焉此豈宜韓公之所未諭歟南山之所形容者工矣然宇內之似南山者何限使得盡經品題不亦偉乎第恐未大究竟洞明厥初則亦重戮力勞疚之疑耳若予之說則又山經地誌之所不載果何如哉果何如哉

介軒說

昔有淸江友人以介名其亭者嘗求予爲之發揮其防矣今又有章貢友人陳君翔卿亦以介名其軒復欲予爲之剖決其義焉予謂介無二理則亦無二說乃再以告君曰世之言介者小矣予請大之介云介云性行之一節云乎哉爲直方爲彊義爲堅確爲正固爲果斷爲幹之剛爲夬之決爲大畜之止健爲大壯之正大其本之心則卓乎中立焉有所倚思不出位立不易方無陂無比無偏無黨無反無側有屹乎其不可動截乎其不可逾者存焉其見諸用則無爲其所不爲不爲然後可以有爲又非徒曰狷者有所不爲乃有所不爲而達之於其所爲者也若精則非禮非義之禮義大人弗爲粗則詭遇得禽若丘陵禦者弗爲爲上者則行一不義殺一不辜而得天下不爲是矣與彼爲宮室之美爲之爲妻妾之奉爲之爲所識窮乏得我而爲之甚至放僻邪侈之無不爲者何啻霄壤之異哉故凡處是非邪正公私之間當行止取捨去就之際分限明而界隔嚴猶律度之定而分寸長短不可亂也惟知有一公一是一正而已不則爲私爲非爲邪毫釐不犯焉惟知有當行當取當就而已不則必止必舎必去絲髮不妄焉𨿽或有可不可之疑似者亦眇微不差而無或有傷焉義所弗乘則舎車𨿽馬千駟弗視義所不食則逺行𨿽一簞食不受細而於人一介之不取上而祿以天下而弗顧皆以非義之故不可越出此界也不以道得則𨿽所欲不處而富貴不能淫不以道去則所惡不去而貧賤不能移非其招不往則在壑防元不忘而威武不能屈死生亦大矣成吾仁則殺身而不憚害吾仁則求生之不屑一豆羮得失之𨿽微而系一生一死之匪輕或嘑而與之死亦不受所欲有甚於生所惡有甚於死故生不爲茍得患有所不避以生死之大而其介如此則篤信好學守死善道浩气充塞配義與道舉天下孰有一事一物之足以動其心哉介也果可以一節名乎哉然此非可以彊勉矯激而爲之者非知道之至而謂之至道之凝非明義之精而謂之精義之神未易以言介也豫之介於石不終日貞吉言其道之至義之精而知幾之神者乎夫悅豫之情乃人之順境欲界最易於流入而難於防出者惟隱然微動之初超然見幾之早能決然如石之確而脫然速去之無畱滯也此聖人於豫所以特以介石而發知幾之神所謂斷可識矣況豫獨取六二爲介正以爲中正而介非一節之偏明甚蓋豫者悅也旣能使人之气弱六者陰也又能使人之意柔惟二有中正之徳故弱而能彊柔而能剛𨿽處陰悅之中獨有剛彊之守而不出中正之界如石之不可輕動而幾之未能先見此其所以介也故由介之知幾推而至於知微知彰知柔知剛以爲萬夫之望則介之爲道爲義大矣哉若後世則不識其大者而小之矣以通與介而對言者誤矣以廉與介而並言者末矣抑逮徳下衰眞知介者難矣徒見其通者多而廉者少往往通者又指廉者爲不通而廉者亦有時變而爲通矣廉特介中之一細事爾猶未易得也況於介乎使有知介之爲道義大而進學焉則豈止不爲界污之通而僅爲似潔之廉哉可速則去可久則處可仕則不去非通而實介也不義而富貴於我如浮雲非廉而實介也堅磨而不燐白湼而不緇其爲介也不可及矣且大知識者以聖人爲師斯可矣是說也非爲名義之虛言而皆爲履行之實言無狃於虛而必履其實則所謂神而明之存乎其人黙而成之不言而信存乎徳行君其懋之

鄭純子字說

城南鄭君有意於爲學者也元名應雷以未稱其爲學之意而求予易之自示予以可名之目中有無妄予謂莫粹於此也且卦取天雷亦不失元名應雷之防乃以無妄爲其名而字之曰純子欲其自此以往純乎無妄而不雜以一毫之妄也且因以諗之曰易之取義以剛爲善非剛則爲惡以剛爲正非剛則爲邪以剛爲誠非剛則爲僞善也正也誠也是之謂無妄反是則惡焉邪焉僞焉皆妄也以卦取之則震一剛而動以干之三剛以爻取之則震一剛而雷爲主於內無妄之義彰彰矣當天下雷行無一物不與此無妄則亦無一物不得此無妄況於人之靈於萬物者其無妄宜何如哉然人之心內爲气質所局外爲物欲所引則厥初無妄之剛所得於天者其後或雜以僞而不能純乎誠於是本心之無妄者至是而多妄矣今君欲因名求實因字取義則盍亦深思而痛省曰一日之間自朝迄夕此心憧憧往來無時出入能以剛爲主而不妄動之時少非以剛爲主而妄動之時多至於夜而臥臥而夢則尢昧其所主而非以天動者尢多而不少矣可不畏哉盍又反而與此心自誓曰中心自此決不可以妄動而必動以天之剛內心斷不可以妄主而必主以雷之剛庶幾可望以至於無妄而能純矣乎體乾體震曰細行細徳云乎哉君其勉彊而行之

李居仁字說

李君名士安字居仁予故友吳本立所授也久之李告予以仁者安仁中心安仁之說而曰安者聖人之事是豈容僣予謂仁者聖人先得我心之同然者也所異者生知安行之質仁則同安固難也夫豈不可學哉以常人而望聖人𨿽若甚逺然有志於上或得其中有志於中下焉而已茍能志於聖人則安仁猶有可以求至之理使先自暴自棄以爲仁非吾心之所能安則終不可以期其安矣況仁亦隨人分量之深淺皆有可以言安者但能用力於仁志專一而無他向則亦可以爲安若夫不仁者可與言哉不安於仁則安其危爾亡國敗家之本也何有於安哉故所深患者在反安於不仁者也蓋不仁則殘忍而安於殘忍不仁則賊害而安於賊害不仁則放恣而安於放恣不仁則肆欺罔而安於欺罔不仁則逞私欲而安於私欲不仁則溺於酒色財气而安於酒色財气凢不仁之事何可勝數是安非所可安者茍安於其所不可安而於所當安者若本心之仁剛健中正純粹至精如幹者我固有之非由外鑠乃暴棄而不卹如人有安宅身所安居今乃曠而弗居宅爲空舎反茫茫泛泛逐逐於外愈出而愈逺不知艱難險阻勞苦危殆有何樂哉然此心之靈不可終誣此心之明不可終泯有能一旦自疑自悔不安於此倐然自覺翻然自反歸而求之向如旅人逐物於外今爲主人來歸於內永爲退藏休息之地而略無妄動輕出之萌則知止而定有定而靜能靜而安𨿽未至於仁者之安仁而吾能自處不離乎此習熟不厭乎此緝熙不已乎此是亦所以爲仁而居之安者策而進之充而長之則中心安仁之境未必不可以積久而到我欲斯至克念作聖亦豈有終難終逺而不可至哉況志於仁而知必如聖人然後安則視彼凡人之不仁者必有不容以一息安而斷斷乎其不爲矣何害於仁哉李君欲爲尙志之士者也求所安而居仁焉是大人事也試以愚言思之以爲然乎不也

吳九萬字說

至髙至逺莫如天嘗聞之言天者矣計少以裏其直徑凡三十八萬七千里內以四遊之極爲四表則地在正中央上下當無不通也今姑以地之上計之則亦一十九萬三千五百里有如鵬𨿽大而上止於九萬里則尙未及天下之半也何敢望其知天之髙逺哉第以是而示人則鵬亦可以爲髙且逺耳蓋人之大患在意其趨向類汩沒於下而不能超出於上上則髙逺其人寥寥也下則卑近滔滔皆是也或如雀之啄粟於場或如鶖之貪魚於水皆飛而下者其卑近固不足算矣其有飛而上者亦僅如雞之棲於樹端鶯之遷於喬木而已求其如隼之戾天鶴之衝天𨿽去天猶遼絕而亦鮮矣至以裏計則或一二里或四五里而止上焉𨿽如鵠之逸雲際不過上而一千里又上焉者𨿽如鳳之翔天衢不過上而九千里此鵬之所以髙逺下視而眾禽有所不能企及也惟是上觀諸天則又未至天半此所以猶未知天之髙逺歟然此皆未離形器而論耳形而上者謂之道乃度數之所不能算又豈可以形器限量論哉神妙無方變易無體仰之彌髙髙不可極望之彌逺逺不可窮𨿽有形之天且猶有憾也況於鵬者可以同日語乎𨿽然道固髙逺也終不可幾及而希至乎茍有能直知反也而自求之則極髙而庸知逺之近天命爲吾性知性則知天天非彼蒼之天性吾有生之性在盡吾心而已故曰盡其心者知其性也性髙心逺𨿽如天不出乎我也吳氏子名九萬字防逺欲得予說故予以髙逺規模廣其大志以切近心性勉其實用由下而升上髙逺可望矣請更以問之云臥令叔以爲何如加講切而究竟之求所以致廣大而盡精微大人事也勉之

送崔敎授說

天之所生地之所養惟人爲大天下之理得而成位乎其中者人也人知人之爲貴則舉天下之所貴不足以易吾之良貴而決不肯自賤矣人知人之爲重則舉天下之所重不足以易吾之器重而決不肯自輕矣若曰人者天地之徳陰陽之交鬼神之防也若曰人者天地之心五行之端食味別聲被色而生也天地大矣方以人爲徳爲心則人卽天地天地卽人是其分𨿽父母而其心其徳𨿽父母不得而子也大於天地矣陰陽鬼神五行舉不出諸人則人也豈不貴乎豈不重乎若曰形而上者謂之道形而下者謂之器化而裁之謂之變推而行之謂之通舉而措之天下之民謂之事業卒之神而明之存乎其人若曰洋洋乎發育萬物峻極於天優優大哉禮儀三百威儀三千待其人而後行夫人者非蕞爾形體之謂也混然宇宙之理全具在人而本諸身徴諸民建諸天地而不悖質諸鬼神而無疑者豈不貴乎豈不重乎人而知人之所以爲人者如此其肯自賤而不自貴自輕而不自重乎故思事親不可不知人者知此人也君子以人治人治此人也人其父生而師敎之敎此人也學所以明人倫明此人也凡今之主郡學爲人師者其皆知此敎乎不知此敎而曰授受不知所授者何事乎天有四時春秋冬夏風雨霜露無非教也地載神气風霆流形庶物露生無非敎也淸明在躬志气如神如此之爲敎斯知人之爲敎矣人之生也此道之教也以之教人還以授之耳無餘事也此豈梏於蕞爾之形體者所能知哉鄕友崔希易將分敎江陵予也敢以是說勉之此人也彼亦人也求盡我之所以爲人者以教人性之徳也合內外之道也歸而求之當有餘師輕賤之微者爲小人甚者爲非人非予之所敢知也願自貴願自重

朝聞夕死說

朝聞道夕死可矣何謂也謂道重於死乎非也死乃道也離道而論死者非惟不知死眞不知道夫道也者圓神而無方也通活而無固也運行而無畱也周回而無倚也屢遷而無居也變化而無常也混浩流轉於宇宙間而不可窮者也爲動靜則動必有靜而靜復爲動爲往來則來必有往而往復爲來爲進退則進必有退而退復爲進爲闔辟則辟必有闔而闔復爲辟爲盈虛則盈必有虛而虛復爲盈爲屈伸則伸必有屈而屈復爲伸爲消長則長必有消而消復爲長爲出入則出必有入而入復爲出此一機也其混浩流轉豈有窮哉然則生必有死而死復有生豈有他哉卽此道在宇宙間所以動靜往來進退闔辟盈虛屈伸消長出入者之爲也易之原始反終故知死生之說者正此之謂乎夫不曰生死而曰死生以死復有生無停息也不曰要終而曰反終以終還爲始非斷絕也故原其始之生則必有終之死而知死之說矣反其終之死則復爲始之生而知生之說矣此死生者所以非爲人小已之私乃爲道大化之公也生非人之生道實生之死非人之死道實死之生者道而死亦道則生死何與我而我何私爲之好惡哉生固所可好也若必惡死是惡道也而可乎故生於道而朝有聞焉卽亦死於道而夕卽可焉生亦猶朝也死亦猶夕也一日之運有朝必有夕百年之運有生必有死道如是故也故死生者晝夜之道知晝夜之道卽知朝夕之道矣彼二氏者豈知此哉夫寂必有感死必有生者道也釋氏乃欲寂滅而無生曽不知樂於寂滅則道絕矣無生猶有夜而無晝也有是道乎靜必有動生必有死者道也老氏乃欲淸靜而長生曽不知樂於淸靜則道膠矣長生猶有晝而無夜也有是道乎夫死生終始實大道大化之運如環無端者也使生而無死死不復生始而無終終不復始則道爲有窮而非道矣所謂生生之易者正以其生生不已也未知生焉知死者生猶死也事死如事生者死猶生也易之反覆上下而變通不窮者此而已不然乾坤毀則無以見易易不可見則乾坤或幾乎息矣二氏者蓋皆生死爲一身之私而不知此道之公耳生我死我一聽於道何不可之有要必洞然於中而無秋毫之疑庶乎時至而能死也夫

容齋說

容非可以勉彊矯飾爲之者人情物態隨其所遇少拂吾意僅如毛髮許輙爲之變色動心者滔滔皆是也是固不足道者若漢劉寛唐婁師徳輩世稱爲能容然特出於資器之美非本於性分之明其獘將至於藏污納垢同而不和非眞能容也惟顏子之犯而不校者是矣則由其克己無我而天下歸仁也使人之遭怨詈受愆過而方退自敬徳𨿽含怒不啻不敢者是矣則由其迪哲迪哲者乃聰明睿智之足以有臨故寛裕溫柔之足以有容也此豈勉彊矯飾者之所能爲而劉婁輩之所能知哉抑凡容者爲人已對立而言也已能容人固爲美矣而心或不平彊爲容受非休休焉者抑已徇物非中節者未忘彼我是猶有人已之分也若人有技而若已有之人之彥聖而其心好之不啻如自其口出則人卽己巳卽人大學平天下之章有取者以其平也平則無人已之分矣然其如有容寔能容之猶有容之迹而未底於無迹且𨿽不分而二之猶有人已者存也必至於艮其背不獲其身則已且無矣無已則將何以容人行其庭不見其人則人亦無矣無人則將何以容已人已俱無無間可容則宇宙之大一體渾然無內無外孰彼孰此而容之迹泯矣始自有容而終至於無可容其容斯其至矣乎朱兄子順以容名其藏修之齋而欲發揮其說因書此以復之子順惟能歸而求之當有餘師自有餘裕且有不容予言者必將有自得於心矣

祭文

祭王實齋文【遂】

世推名流公爲第一質猶近古純正篤實文由美中英華炳蔚才堪濟時權奇周密自少俊偉髙視一世以其姿器超羣拔萃加以學問眞切深至何啻饑渴飲食是嗜文公我師父母似之篤信不疑直如蓍一言一字服膺不違引伸觸長更多發揮世之學徒少實多虛惟公躬行徳行具孚世號賢人多僞少眞惟公意誠表裏惟純此心對越可質明神如鸞如鳯梧岡之祥如珠如玉山淵之光惟公也獨瑞世之望惟公所作行其所學吏政民庸兵謀將略頴脫以出遇幾盤錯功在樵川澤尢優渥自著表表所立卓犖端平之元更化擇賢起家趨朝日接以遷擢爲禦史正色直言著是格非詞切色怡方𨿽如矩圓亦如規擊姦糾枉夬決大壯舊污宿贓魂亡魄防一時作興斬新气象海內仰旃如四諫然繼爲侍從誠心格天獻替彌多睿眷彌堅以公才名文武兼全牧禦責重暫煩蕃宣姑蘇宛陵江淛名城富沙濳藩家師考亭儒效歷試非特循吏仁心仁聞慈祥豈弟言政及敎示人則效所至講論懇懇學校惟恐背師面命耳提文公權度堅守不移衛道之嚴念玆在玆遺訓之明遺愛之深迹其平生孰如公心不才如僕久防刮目樵川僻宦誤辱收錄嵗月如流二十春秋辱知辱愛始終是猶公之甘棠在建不忘僕後二年過不自量亦敢承乏徒忝前芳惟聞士民頌公如新乃知政化久而不泯方將專書省問興居旋以罪去竟若取疎但聞召命久被親除將由文昌特進公孤仰公入覲柄用醇儒論道經邦非公誰歟繼懷疑貳公胡未至豈謂公乎遽遺斯世海內悲傷心焉如刺人失父師羣黎孰庇朝失老成國論孰是實爲國悲非特私恚欲躬拜哭逺未能詣先慿斯文於以告祭二千里外摧折肝肺精明如在監此逺意

祭趙虛齋文【以夫】

惟公之生爲世之瑞鸞鳳之儀芝蘭之气玉山之輝珠淵之媚湛然秋淸藹然春意儒雅風流晉人气味琴棊局調唐人興致書林之遊目力超詣心聲之出文鋒敏鋭詩詞緒餘黃秦遺美翰墨發揮鐘王小體志若落落不在榮貴才則優優有足建事當無事時和平沈粹使遇事機彊立剛毅滿腹精神滿腔智慧武略兵謀猶若余技眾善兼全曽無矜恃心如太虛曽無塵翳以名其齋以實如是惟虛故明克明克類如燭之照如數之計出宰南丰縣花奇麗建臺西江甘棠蔽芾樵川牧禦利器備試漳浦興除利澤純被外庸旣成英聲日起宜進本朝以彊以濟徧歷華要綽有餘地出制長江威名愈偉兩年之間波澄水止入除文昌講讀以侍可行所學可遂所志嘗自得師理融心契周流六虛發越易義貞皆不變亨則變矣前所未發今發此理以至他經洞徹罔蔽語孟詩書見出自己固不詭隨亦不詭異自成一家自合經防心事身事平生亦備屯賴經綸期頤是覬有唐多相宗姓李氏人以望公同志以徯豈謂長往更不少俟邦國聞之咸驚殄瘁皇上悲之褒嘉已旣故舊哀之欲起莫遂某昔趨承已歷三紀中𨿽迹疎內實心比聞公云亡義激心恚某仰視公年多八嵗公何不畱某何未逝韓公有言寧久於世死而有知曽何違離如其無知悲其能幾而不悲者將無窮已不逺薄奠逕揮老淚精明如在神其蒞止

祭趙宗丞文【崇磻】

嗚呼吾兄秀防於宗所至頴脫出乎囊中精悍之資警敏之性磊磊落落奇奇正正知機之圓如珠走盤詞鋒之直如持棘端詩文英發淸新俊逸書畫緒餘神變出入世間之事細大畢明世間之藝遊戱俱精早擢髙科仕如素宦隨仕而事何事不辦腹笥詩書文事有譽胸中甲兵武略有餘出其智勇平幾冦患有如儒將累功何限自班朝列直气摩空憂切宗國倍切輸忠痛披肝膽覬少禆益字字行行利病藥石以憂得疾猶力疾言言訖病增竟爾棄捐嗚呼以其才名宜陟未巳何奪之遽宗丞僅止然其平生所立已殊蹇蹇奏篇太史當書官不必髙功言不朽賢人之業信乎可久嗚呼兄所由生英靈終來兄之將沒英靈不推前知其沒曽靡系累眞猶白雪去來無滯其竟爲夭慶雲瑞气抑再爲人從龍瑞世兄當能化予曷能計弟忝交契久防知音比幸同朝益辱知心年五十八何先長逝予多十六仕恨未致然加老憊能更幾嵗當如韓公其言有謂死而有知其幾何離如其無知悲不幾時而不知者當無窮期斯言當踐只在匪伊今暫誤恩驅馳鄕部苦辭不獲有防促赴匆遽一歸展省墳墓難於久畱尙稽哭訴後祭墓下當效徐孺精明如在敢告之故望揮老淚泉湧雨注

欽定四庫全書

敝帚槁略卷八

宋包恢撰四言詩

李養源自號蒙泉求詩於東平包某作此以贈之

水象童蒙以出伊始泉乃白水出自艮止天一初生純一淸眀厥初始逹猶元而亨當其蒙稚涓涓猶細及其漸進混混未止如玉與珠不曰白乎如冰與雪湛不可污反求諸已心正如是有生之初純白純懿養之於蒙作聖之功大人不失與赤子同聖如夫子皜莫尙已湼而不緇洞徹表裏溥博淵泉浩浩淵淵皓如銀河月流星連仰觀先聖本同一性自始失養遂終失正气或雜之內欲蔽伊官或不思外引逺而蒙反成失白反變黒黒水西流淸渭南隔君在家庭習若少成異彼污世同流濁涇外引內欲永絕勿贖蒙養宜深洊習宜熟濬發爾源如發蒙然放乎四海波濤際天學有源委海可至矣所不然者有如白水

臨江閤皁李仲章以省軒求詩

心之精眀不遠伊邇胸中若正了焉眸子舉目有證莫切於視孰名曰省少目取義目當少時湛湛精睟其光神全其見專致老目爲則與少異非徒以目而分老稚惟目如少有可取譬實省在心省當如是如開雙眀洞見萬類心難常存省不可替心難常覺省不可離心本善者孰非純懿心不善者孰非私利省與不省善惡關系省者如醒不省如醉省者如寢不省如寐省者如活不省如斃果能自省卓然奮勵暗室不欺屋漏不愧如目萬象無有掩蔽一不自省防然罔記外物交引內無紛熾如目老昏無非障翳二者相遠宜知敬忌聶君少年有目可貴以省名軒軒豁無滯惟道無窮要在遠詣惟言多窮要履實地惟難有常勉無失墜

贈饒仲信靜鏡

幹不一動靜專動直坤不一靜靜翕動辟艮不一止動靜以時本體如是偏主則非惟學初機貴以靜入以至終養貴以靜習本體旣然動靜一如乾坤合徳無二無餘心爲天君尊無倫比聖賢言心初無論擬心比於鏡佛說云然鏡𨿽有光孰擬心天鏡光則死心光則活活則不滯死則不豁佛法寂滅匪乾匪坤若復本心非彼能昏人以欲動非動之性所以貴靜自動自靜其道光眀無物可並惟省盡倫是爲全人眼髙四海至此乃眞

五言古詩

畱忠齋山茨

身何止不獲其背誰得窺心何存不測其鄕孰能知身心尙無迹屋廬更何卽變動元不居問君欲奚適放之彌太虛宇宙總我廬收之付野艸山茨斂吾居宇宙非窮大山茨豈云細身心非以形隨寓靡有異此道淡不厭淡中味何窮萬物孰能動眞樂此室中或疑天下儒久遊蓬萊島豈伊素艸茅但以蓋茅好逹者舎此誰若將終身茨仁宅本同歸問捨非自私宇宙浩如許藏用如謹獨山固屹不移茨敝當再覆覆可久自娛庭艸聴自如茅茨或不翦古聖興不殊樂山見仁人如茨看榮貴此屋𨿽似卑誰識最髙致

贈寫神丘照堂

嘗觀孝子圖畫子事母事聞君畫最工事毋孝亦至人稱汝畫奇未知事母慈我今爲拈出欲以勵孝思畫不在丹靑照不在眼睛方寸不可亂昭昭在心眀畫到精一處人人定相如但疑心本一奚爲面差殊我心猶赤子我貌極老衰君𨿽欲畫我安能作嬰兒

送蒙齋赴召六首

大鈞正旋轉坱圠方無垠乾坤用六子乃使天下春震子實爲長龍蟄屈不伸不一動則止一動化萬新嘉熈再仁孝斯時召斯人宇宙在乎手萬化生於身機關一開闔斬新出精神日月無防翳大虛絕纎塵毫髮靡遺恨誰能疵大醇

廣大中精防如崇下履卑川流本惇化溥博時出之剛毅發秋凜寛裕融春熈聰眀靡偏照密察不失時權度心爲甚聖人良在玆思睿睿作聖無思無不思

乾坤常簡易險阻知最精堯舜何艱難難在知人眀孔子每所患因予猶攺更險如彼山川無如世人情明天而昧人古人所譏評卓哉子陸子髙具雙眼睛气貌才一顧肺肝見如傾或但因傳聞能見人生平萬象悉呈露如掲日月行何畏乎功令堯舜爲法程所惡利口覆孔子爲權衡欲希象山翁此目不可盲眾欺恐寡信多僞難皆誠虛受而實責無容偏且輕張陳門下客莫非天下英後至所居國皆能居公卿濟世才最急泰道非徒亨下視甕盎內成雷聚蚊蝱鳥須九霄鵬魚必東海鯨爲已與爲國灼知在先生

扶顚而持危在天下大勢撥亂而存亡在國家大計一司一事間未足系興替馬援爲郡守尙不屑煩細惟大姓黠羌不容有違戾況爲公與卿不思大經濟今大姓黠羌幾倍過漢世中有根木存猶在加防衛大都如奕棊敗局如已逝如有一勝著敗乃以勝繼巽當知衡權是乃徳之制果哉末之難圓神妙龜筮願言其吉防大辟天地閉

嘗聞魏仲英謂仕欲行志後宮權豪等損去志乃遂如雲皆不可隠身是爲智此志𨿽可稱一節非道備不聞政適人格心第一義如未可與權當道豈易致齊王好貨色孟子不少刺導之百姓同王道眞易易自實學不眀言與實難離何能格一非適以滋眾僞最是講說多虛文只成贅經或不如史禍福可趨避下至不害伯猶能救時獘此可觀世變言之橫涕淚道本無不通君子當不噐

四世凡五公貴盛古自昔於我如浮雲光前在仁宅仰觀我絜齋江漢濯之白下視世所羨腰黃眼前赤度越此流軰人何啻千百希舜鹿野居介然有如石嘗爲耳目人天子屢前席義難若是恝命豈可終逆非如一小官去就惟我適況當有道時丘自不與易世方厄三空實當有長策心肝奉至尊憂勞敢云斁行矣金玉聲智勇全趙璧

雨後觀新荷

中夜平旦爾淨把天宇洗此時气之淸隠映如有體挹之莫可得揮之不能靡外不隔毛髮內透徹心髓輕淸孰爲天天也不離此因行過東湖荷葉恰新美柔莖柄圓蓋嫩緑出淸泚下承之浮萍鋪錦雜靑紫灑灑無一塵生意正濟濟欲辯已忘言無聲臭至矣

四明決獄由寜海道中

山童首少髮石老脊多骨上猶劍防關下沒沙磧窟曾無好步行常有失足驚前若逢峻拒後如廹使傾所幸甚艱難平生備嘗試險阻誰能知乾坤元簡易

觀泉

泉動湧聮珠泉靜湛片玉淵源出以時動靜淸可掬慿欄冰雪寒斂袵毛髮肅內以洗我心外以刮我目偶離京塵來對此歌不足詠歸五六人猶疑自沂浴

壽家君克堂先生

良月四之日景物何多奇露洗宇四靜月抺天一涯景星助月夜光入淸溪湄奎星照江南人文良在玆昔爲西長庚夢與斯人期今爲南極老防雲淡龎眉際此小春日勝彼芳春時桃梅妙生意防吐三五枝野垂黃金穟人飽白玉粢芙容花成城防然淩霜姿暮開紅菡蓞朝發白蜀葵菊見正中色瀟然疏竹籬不共眾芳競獨與晚嵗宜時異物孤特人生復何疑我翁在物表淸吟徹骨肌不以世間利容易得涴伊今年七十二浩然元不衰孤坐小閣上臺融融熈熈布衾紙帳間瑩若冰雪姿自從知止後何思復何爲但願主益聖比肩皆臯夔東南盛仁气不戰屈四夷丰穰嵗相似赤子無啼饑得老太平世仁壽非吾私負暄娛愛日煮芹甘如飴無妄漫防疾勿藥喜自隨近談小命者甞以行年推盛言天河水一气木主治後來年尙多康彊被春祺兒曹心自喜何幸如君詞只今介翁壽數尙逾期頥一百三四十太古常不離拜手稽首願永庇兒軰癡

馬上口占感梅感事二首

梅兄隨遇處在水涯山巓或有近行路不惹人愛憐儼如敬而逺惟恐廹我前或有近人居不傍門戶邊仍多向貧家不爲華屋牽香不祈人聞芳不取世姸似此性孤潔秋毫絕縈纒彼有不知者乃謂花莫先折之貯玉瓶已是傷其天更大開苑囿和根以之遷反指榮得地帶露淚自漣浸違山林意豈其本性然和羮尙不願其餘安足言但願復反本同盟松竹堅西湖之孤山猶嫌朝市喧上對玉輝山下臨珠媚淵外此惟雪月往來許周旋三友共一笑嵗寒同百年𨿽與世落落自分安其偏

巡歷郡邑間人若未厭棄夾道爭向觀疑我形孰似得之道聴余咸謂物吐气老姦與宿贓神奪而心悸預知犯難逃已多速奔避先嘗受其賕今皆償之旣非懾使者來安得自知畏予黙揆諸心斯言未深契一切气不美先儒說有味彞倫若盡去太半爲鬼魅禽獸爭食人殆盈野盈市迹其所作爲殆惡過異類不潔食不飽甚焉官與吏慘酷以濟之甚若豺虎噬豈直如得情哀矜至流涕刑法用當窮根本惕若厲豈謂猶有民能喜使者至或鞠躬焚香或逺送旗幟望來漳民情願畱泉民意此猶碩果然不食生可覬惟知有罪者患不速去離何啻千百輩施行才一二自嘆水一杯孰救炎火熾傷心復傷心竟夕不能寐

餞山泉吳守

泉從九江來發自廬山趾不啻如渭淸時出到盱水淵淵媚如珠甘飲足千里何妨遇山下一時險而止不礙以亨行果行險自弭眞利用禦防上下順而理方當執熱中以濯豁有喜且當正渇時得飲快如洗盱人望膏潤戀戀正未巳顧如歳大旱用汝甘霖比不容私一方宇內並傾企盈科放四海有本如是耳安得長流盱混混以終始河南已治平河內難畱矣好將世俗污盡洗入淸泚溥博澤周流功成大如此卻歸山泉間育徳徳孰擬作聖以爲期善養功更偉

謝朱汀守恵古風

民何業於鹽由生在水國因之利其利資生本無責未能損與之盡絕豈爲得後世與古異以此命爲脈如寛之一分不禁之太廹上下亦相安何至遽相阨柰何籠之盡一綫路亦塞乘以風气惡遂至大作慝舟聚至數十眾聚動數百殺越人扵貨禍烈恣慘刻誰謂在王畿有此防焰赫深爲腹心憂非但股肱厄聖上欲並生猶未忍誅謫欲如渤海郡但以安作則中外多賢良選及僕罔測豈非老不死可以賊擊賊初非欲勝之化誘盡籌畫頑防終不回不免出兵革猶非殺爲威止欲就擒獲竟未始血刃獻囚不獻馘精別分死生不失我心測或不以事觀浮言肆虛嚇語穽險且危聞者轉相惑非望復非才宜不見浮格成虎而鑠金莫辯只自黙偶爾事幸成不至大差忒免罪已逾分何勞被恩澤感公成人美古調鳴嘖嘖僕以瓦釜酬自笑言啞啞

病中答客

客侈言告予二月春爛如後過前不及於今正丰腴況復晴暄久行樂人聨車時鳥啼葫蘆酤酒醉且呼逰子偕逰女爭先耀街衢被惱訴無處半是顚狂徒昔人秉燭逰過時欲何娯恨公獨抱病與時不相扶容膝斗大室呻唫何時蘓奇花將衰謝緑葉將扶疏聞鳥聲輙善能似五桞無予謂客所羨眩於形色歟競千紅萬紫錦繡不足鋪變千態萬狀防繪不可圖無一非形色乃生理緒餘耳目不能思心防獨荒蕪形形色色者根本何取諸藏用而顯仁顯微元不殊徒見形色者不識精在粗抑豈知造物不知彼在吾中和萬物育皆備我不誣造物莫窮極形色才斯須物旣惟我造何嘗離須防見卽常自見非二常與俱臥逰不必動徧逰靡所拘不在行且疾速至其神乎春工盡天巧眾妙何可譽病我一形色千萬曾不瘉我室非斗大宇宙此一廬徒以我視我無怪爲我吁徒以斗視室宜謂局不舒或者病不樂我樂人莫逾反是彼逰人非樂徒馳驅僅與蜂蝶軰逐逐飛盈途二月𨿽將盡吾卽風舞雩客心猶未悟笑我何其愚

病中口占

人於不病時豈知病時惡重如加刀鋸輕亦急束防寒如大冬冰熱則盛夏鑠四肢外猶解五臟內似剝石臥身經難木瘦气削弱痛苦千萬端堅忍力不角貴勢富彊身不能與我博若非禍自求安受外气虐一息秋毫間不來不可度百憂一不興百念一不作萬事不到胸萬卷束髙閣學在身外者無一可倚托坎中維寸心不亂猶獨覺淸明尙如在志气神自握如圍城未防主帥守彌確如敝屋未顚主翁立尢卓或悠然以逰何懼以何怍人能處未病如病乃良藥生本自憂患死反由安樂恃吾身安彊气馬恣奔薄精炎火焚林物溺水赴壑醲醉酒池竭姣滛欲海涸魄壊魂何存神去气宜索盛年已衰翁槁形止虛殻如飲鴆自毒如操刀自斫病殞何怨尢孽非天殞落病中因苦口戒以命爲謔我幸非此證不似彼舛錯惟震雷巽風二者相擊搏平生一水洗手雙赤腳何爲攻之欲庇無智略欲進不得前欲退不得卻如竟不可瘳廢棄眞則若無復行世間豈更步可學借曰病未死餓死可云莫安之若天命天命非寞

和陳七峯七詩韻

濁世九黃河太虛一明鏡混混皆隨流炯炯誰獨醒崛起孤峯髙盡把眾山領根基旣超然培植功且更乾坤露端倪宇宙幾奇怪萬化俱成章一視靡有界卽此爲眞文於外本無待所願學如何豈不信玆在洞然一止水浪靜仍風恬心微在精一動凶由二三根深自生色形神猶飲酣一毛猶有倫聲臭無容參上達何外暴眞樂非幽園凡有動於境恐皆離乎天我自淡不厭彼徒爭相喧峯髙果峻極無論百千年百千始一年漫分三百六來信非有餘往屈詎不足形有消猶水徳常久如玉世間無神仙但戒小結束形相猶吾廬主者自有執執乃所性存不計年百十廬則有壊時似井廢不汲能原始要終修短非緩急萬分川流異一本大化同小閉卽俱塞大徹何不通大人猶赤子少成同老翁今古任異世不息將何窮

和吳伯成七夕韻

老大不知老尙欲驕新秋金稚力未勝如兒方喞啾稍養浩然气終當淩鬥牛巧夕乞巧者稚兒輩可羞老拙眼尙明卻笑羣目幽造物眞大巧容得智力不巧亦不自知變化神鬼驚夏將烘鑪鑄至秋成金城金城包宇宙萬寶藏難明今夕且對月酌酒與子盟仁熟如美種由我獨善耕金聲而玉振秋乃集大成

七言古詩

歌晏恭人平冦偉績

策勲賞賜轉更彊壯士不知是女郎嘗聞此語人罕見婦女誰及如張良有嘗因郡謀亂逆自將千人乘無防此其代夫有反掌所尢難者有婦孀或傾家產率部曲或善騎射多殺傷有如二孀乃能爾勝防丈夫陣堂堂誰知慶曆丞相後有女晏氏生閨房女婦曾氏作內則中守大節嚴於霜平時如坤自柔靜一旦遇變何方剛紹定己丑汀防起所至殘滅勢孔張愚者束手只待殞懦者魄防僕且僵男子紛紛類若是何望孀有鐡石腸晏氏獨如負將略通身是膽智滿嚢慨然以義誓境內黃牛山上寨可場其上可屯數萬眾列爲五寨如五鄕一時郡縣防千里已多成墟渺爲荒屹然此寨乃獨立𨿽極險阻如康莊龍須山頭有艸木艸可藥箭木可鎗亟令先賊盡采取兵噐犀利鋒莫當且自捐廩凡數十半年可足山上糧以是賊𨿽千萬眾不能敵我計防長殆似天地自設險非城非池如金湯殆是女中千人傑非山非寨人煌煌此功𨿽大豈望報恭人之封未足償但把涕唾視官爵節義不朽爲義方顧此識度更超越視古烈婦有烈光子善繼志永不忘恭人𨿽死爲不亡

天臺石橋

石橋龍行甲臺山吼雷噴雪透玉關石梁擬倫固未易龍湫埓美猶良艱風神凜凜聳毛骨如在天外非人間昔聞今見未曾有逰人何嗟行路難

趙宗判請遊巖溪

三山來由北巖溪三十里近何崛奇地辟天開幾千期神藏鬼祕人莫窺竹溪黃溪何派支太白子厚名始垂未知此溪發其誰河潢自天磐石資含霜奪日森旌麾巖電銀海增雙輝出千古祕此一時潭間歸來爲發揮寶藏驟興福所希溪宜有靈潛自嗤非公遇我我遇伊昔無今始有已知宜爲知己加防持成鼎可絕魅與魑逰騎可馳驥與騏兩山挿天天猶低如城夾地地莫混混中間流天池往來深藏龍與螭巨石萬狀磊不羈奇木萬種名莫推始度石梁堂少棲方見主人心遠而此身恍在何天涯非人間世如驚疑須臾緩步行委蛇雙龍之湫气杳防進前宿云云欲迷疊嶂髙張熊虎旗鳬潨石門互變移翠宻玉練冰雪飛壁立萬仞文公題愈上愈髙靑雲齊書堂屹立天然基如有千巖萬壑姿一覧俱盡無纎遺主人恵我何多爲時方六月三伏期但覺淸冷生冰肌淸境淸賞何加玆更醉似酒醇不醨飽水飽石渾不饑更飽一徳充肝脾大帥如古刺史規溪變爲好政可追僕如桞子有許疵溪攺爲愚嘗自悲主人愛客忘尊卑畏日與彼愛日暉灑然執熱淸風吹洗盡塵襟無毫釐主人昔年詠浴沂盈科放海川之師源流素蓄萬頃陂傅巖蟠溪隱未宜髙岡鳯合朝陽曦猿鶴知主無催歸欲羨形容無好辭斐然狂簡嗟非詩

蓮花

暴之烈日無攺色生於濁水不受污疑如嬌媚弱女子乃似剛正奇丈夫有色無香或無實三種俱全爲第一實裏中懷獨苦心富貴花非君子匹

五言律詩

溫州雙峯寺

兩水旁流合雙峯對立分未窺龍鼻面且過雁山門玉練泉流石天低露濕云經過隨分好猶未副前聞

和陸伯防韻二首

百薦鋒難敵伊誰是特知近嘗繙戇說久惜負胸奇整頓須教早招來已恨遲英豪施異說勲業定相隨我坐深山底炎涼總不知任他人正鬧嗟世事無奇菽盡歡難遂芹思獻尙遲薦堂終萬里還許走相隨

挽吳凖齋

朝市逃名利淸明照日邊隆冬霜裏栢盛夏火中蓮純行渾無玷嘉言賸有傳歸全復何憾吾黨獨呼天

鴈蕩靈巖

展旗天柱立寶印伏獅雄瀑噴千珠碎開四牗空爭奇排怪石獨秀出孤峯龍鼻泉流出如何造物工

七言律詩

過峽山寺

庾嶺分來峙兩山夾山成峽水成灣上林下石森雙障南海西江屹一關水若龍藏涵碧色山如虎伏出蒼顏人來人往消何許誰似山長與水閒

江陰風寒地有感

西浙因曾究竟看澄江端的是風寒戶門人合爲防宻南北天非立限寛誤認孤軍成僻小誰思處是辛酸願興重鎭加經理忍見寥寥守備單

同陳守遊碧落洞二首

攬轡驅馳始得閒便陪五馬訪名山恍如境出靑霄外眞是身逰碧落間地辟天開非假鑿崖髙壁立自成關奇奇怪怪難名狀獨荷元龍許附攀

乳滴珠垂石綴旒冰淸醽緑水鳴球龍宮鳯穴排蒼壁燕壘蜂房湧碧琉公愛彼山巖石峻我貪此洞冷泉幽無雙奇觀難窮處便欲畱身就隠休

和陳翔卿韻

碧落冝逰遂速奔千奇萬勝果中存天鐘神秀雙瑤室地辟髙深兩玉門下有紺寒流水徑上垂逺古斷山防獨憐地近人何遠久共沿流探本根

再和二首

洞要窮源入莫閒初頭防事做成山開先水獨爲幹始判後山方立地閒气濁下流泥作土滓堅中結石成關奇哉故迹皆堪驗何日重來更共攀

石爲云蓋上垂旒水作冰壺一擊球似筍反生懸碧玉如簮倒挿掛靑璢外猶虎踞風回嘯內若龍蟠气轉幽尙想初時開辟意何時更共爾防休

和戴石屏見寄韻二首

海邦太守常時有海上詩翁間世奇自賦歸來石屏去不煩防削艸堂知髙情豈爲時情攺浩气難隨血气移句老律精何酷似昔題蜀相孔明祠

艸茅恨我非時樣五馬駑材無寸奇千里赤城皆欲殺一雙靑眼獨蒙知每懷設榻迎徐意尙擬扁舟訪戴時炯炯此心常晤對思公輙復誦公詩

挽陳和仲二首

至寶幢邊寶噐鐘含光承影狀難窮明明山立千峯表湛湛鄞淸萬派中鏈不回容精匪石灼無變澤气如虹誰疑湖海豪猶在安得樓髙更臥龍

川流近海學易至源出慈湖派獨淸進佩龍泉秋水洌退懷驪頷夜珠明介眞不以三公易枉自無容一尺輕年未半生紆遠道哀哉何限不平鳴

寄題武夷橘林小隠

武夷山下出淸泉觀象冝知果行緣小隠藏修人似玉大書題品筆如椽峯髙屹立天成柱溪靜光浮月滿船个是我心眞境界元非六六彼中天

送盱江吳守以言歸二首

圓機珠活走盤中已試權奇妙變通武庫精嚴鋒莫敵智嚢沈宻計難窮先聲已早聞風采後實如新見事功計日未多功不少復剛方長轉春風

斬新政令別規模迎刃恢恢解有餘去就𨿽輕心自若佞賢乍變事如何糴爲民患祈從免社植根深惡始除似此欲爲尙何限歸歟千里競攀車

同李文溪遊通天竅

石如紅玉間烏金上與天通直下臨中似室廬猶短淺外多窟宅卻幽深公眞淸獻遊同昔我匪元公趣異今但幸附名鐫在石當堅一介不移心

江心寺

心無倚著絕沈浮力破回瀾巋獨畱遠過金山推碧玉屹如砥柱立中流木猶桂在月中植人似身來鏡裏遊況是淸秋方淨練眞成銀漢著孤舟

五言絕句

謝王洪伯恵酒炭米五首

君許身比稷視饑眞已如免吾學顏帖乞米李大夫飽我徳更勤靑州兩從事酣飲愧無言未嘗識奇字杜陵四海志不忍寒颼颼投我一紅鑪果勝千金裘風雪太淸白顧懷似斯人超然萬松表一洗肝膽新昨蒙記云萍得得覩臺星君宜厚自重絕似前金陵酬袁守方秋崖遺寶帶橋詩以顧我老非題柱客知君材是濟川功爲韻十四首

非卿橋不立誰是杜武庫下浦未更新過者幾驚顧月卿派天河星橋嘆誰可如彼行道人病責涉在我邁古大夫名後成大前造千崖秋气髙落成偕父老江湖道四逹坎險橫危機一旦席上遇恵大政豈非干易以知險履坦期同躋誓彼不復過一笑駟馬題臨淵似平陸徐行若安土推此以扶顚屹然中流柱長才二百尺婉若千里隔天下悅出塗旁午任行客防自趙日久成令方能之捄溺由已溺信惟君子知指麾談笑間朗若月出云放之凖四海經濟要屬君成須千年固鉅石不可摧惟君心如石乃是爲梁材盤龍友龍成山與巖峻峙今如添臥龍壯觀萃於是事難處如易役大辦若細才力運有餘大川更誰濟往來欲休息亦可樂自然上觀雲飛鳥下看魚泳川亭若龍兩翼欲躍勝髙空濟人幾千百緒餘不言功

金溪道中六首

春意藏山川如童蒙未發一朝興勃然觸處爭英傑濃煙籠逺岫望眼如昏花欲暮還欲雨行人始離家逺山沒雲煙不辧形與色茫如天下垂前路不可得木落葉棲風陣陣著肌體應憶故園花欲開爲寒止路傍逢古梅元是舊相識花萼知幾多萼萼相顧惜出門逢行人經緯眞如織織成幅隕長皆是名利力

七言絕句

偶成五首

六月渾如九月淸霽天月色冷幽屏出門聊寄雙逺目二十四凹峯轉靑

添我涼颷伴我閒今年新竹未云慳翻嫌戶外三兩个遮斷東來半好山

農家命脈寄田畆可但稻梁枯與榮造化何許須多力須臾活幾萬蒼生

南風正起北風防誰謂秋髙尙馬肥但願金飈摧落木和根亦僕擬何歸

柔條嫩葉春新媚勁榦剛枝嵗久磨欣厭人情毎相反欲支大廈問慿何

題碧巖二首

萬山擁碧屹不動萬石嵌崖何可攀似這立身須定得定時方始是牢關

碧巖只在丹霞裏丹碧從他色自殊我斷不隨他境轉身心一定誓無渝

二月道中效趙章泉體四首

鳴蛙一部不虛鳴知爲農人奏樂聲一嵗勤勞方此始侑他南畆饁時情

苦雨花無色與香送春葉漫緑和黃蠶聲百鳥飛鳴少遽聴催歸叫夜長

躑躅紅花何實用牡丹名品只虛奇看今春晚方艱食何似充饑有蕨萁

耕者勞筋苦骨餘富家倉廩始多儲及饑合發方牢閉不識私家得食諸

附錄

自識

文忠歐公有曰文欲開廣勿用造語及毋模擬前人孟韓𨿽髙不必似之取其自然爾至哉言乎眞文法也然此爲能文者設若予者拙訥不文有時近文而出不得已而應則亦輕率不知所以裁徒見其迂闊而非開廣彊勉而非自然旣不能造又不能擬其爲不成語而有愧前人多矣故疇昔𨿽或有斐然妄發未嘗畱槁中間有親友見之不忍棄爲之收拾類聚因而成編遂有誤傳錄以去者於是不能掩其惡而匿其醜予每病之乃就其間選其彼善於此者姑別存之名曰敝帚槁略第又竊有感焉文忠嘗稱黃夢升之文謂其辯博雄偉其意奔放猶不可禦獨恨求其全槁竟不肯出𨿽僅得其數語亦爲諷誦嘆息而不已則予槁恨無一可如文忠之所稱者是槁之出𨿽不全也視黃夢升不其愧甚矣乎宏翁包恢自識

門人鄭無妄書後

無妄竊惟先生之文若易說若周禮記若講義若家傳學者已爭先覩之爲快矣獨於文集之大成則日月以俟而未之見無妄屢以此請而先生謙遜未遑僅示其略學者果能以謝上蔡讀論語法讀斯槁則先生之文固略矣而先生之體用一源顯防無間者果可以詳略求哉無妄敬刻之純軒與四方之士共之倘不以鄙言爲非思過半矣

