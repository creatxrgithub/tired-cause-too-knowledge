任文逸稿

﹝明﹞任翰撰

●目錄

序

敍

卷之一

卷之二

卷之三

卷之四

卷之五

卷之六

●任文逸稿序

任文逸稿者南充任少海先生著也往余視學梁益東入夔門登巫山十二峯巃嵸崢嶸倏而朝云倏而暮雨蹇產難以名狀北登劍閣壁立千仞窮地之險極路之峻此山河之固武侯中流而喜張孟陽掃石而名者也及訪任先生於靑居釣臺先生年近百齡耳目聰明肌膚若冰雪綽約若處子與余極論夜深乃罷酒酣命題壁聯余曰李太白搥碎黃鶴樓橫飛壯思驚三峽張茂先喚起蒼龍劍長放淸光射五湖先生大叫以爲知我後再訪先生先生出其文與余讀之皆考功宮坊集中所未載也欲付剞劂未能今果州太守勒成新編矣寄餘金陵屬餘一言夫江漢炳靈世載其英欝若相如皭若君平秀若王褒奇若楊雄幽思絢道徳摛薻掞天庭皆不朽人也先生起異代而與之並驅正而芭曲而中體格髙玅而長於持論有如空中樓閣云流霞布頃刻萬態望之有金珢气而不可卽又如深山窮谷呼吸沆瀣丹砂余粒雞犬舐之皆得飛升鼎鑪茶竈俱非人間物昔人言古今文人類多不護細行鮮能以名節自立先生在翰林恥媚權貴人在考功又屏去權貴人私人恬淡寡欲有箕山之志可謂彬彬君子者矣先生論文自司馬子長之後獨取韓昌黎有气力昭代尙無柳柳州又問巳所爲文能傳後世否余曰能駕陵往昔者便可垂示方來先生之文無論子厚當與退之光焰照千古傳世必矣先生嘗許訪余瀟湘江上結鴻蒙社其文或有進於此乎當更爲先生論定也

萬曆辛卯夏日五嶽山人沔陽陳文燭撰

●任文逸稿敍

徳少時讀鄕賢髙蘇門所敍任文抄略蓋稱固陵先生始舉進士奉大對今上親題其文直詞絕識名冠海內當是時蘇門已卽世不可問矣徳問之東都士大夫乃知固陵先生者今虛陵洞天隱君子任霞父也後來徳歷官司寇司徒則又見薦紳中亟稱任先生在世宗朝以淸修方正著聞初從翰林攺吏部爲考功大夫骨鯁自持不與權貴人通關節其考察去者多勢力門下人或嘗先事以姓名相請托者一切皆罷去不問以故權門多按劍疾之如讎及皇太子出閣講學先生奉廷推稍遷宮坊司直兼史館經筵官時號得人獨按劍者馮藉寵靈悒悒不能釋常欲嗾私人持公短奏上竟無所得先生聞之但咲曰某嘗抱琴出關�黃業寺坐聽梵塔風鈴如聞天樂持鬥酒�勞三日不能歸又嘗欲掛冠宣武門浮海上尋安期生是其所短而時人未之知也遂毅然抗疏乞骸骨辭甚懇至疏三上然後賜歸居無何聞前怙寵者就刑西市先生猶函辭數千里使人投鄱湖水上弔之有謂智侔秦相適逄上蔡之悲才近中郎偶蹈承家之恨其渾厚如此先生還山四十年間前後經中外薦剡者三十餘疏凡以髙明見忌孤介難容終與世圜方不相入不能用也嘉陵江上有山田數畝釣臺一區不足資口食而先生惟日坐艸廬中彈琴著書澹然忘老徳自出守玆土旣嘗慕先生之髙節而又薦愛其文章可以雄峙百代因命諸生就隱所求之見先生題其戶曰龐徳公衣掛漢江云已知身在風塵表魯仲連腳踏滄海水何用名垂天地間旣無所用名則又安所用詩文爲也諸生但得其漁蓑中逸稿數萹皆應世之作徳不敢自私因敍而傳之行於世時先生年九十不減丁壯云

萬曆庚寅季夏順慶府知府王九徳頓首謹敍

●任文逸稿卷之一

明宮坊太史任瀚少海著

己丑廷試策

乙未會試策

戊戌武舉會試策

衛甸行宮火災疏

辭免服色俸級疏

行在題覆傳奉疏

庚子飬病疏

庚子乞休疏

○己丑廷試策

皇帝制曰朕惟治天下之道其端不可槪舉特以大者論之在乎知人安民二者而已夫知人則哲必能官而任之安民則惠必使匹夫匹婦各得其所𨿽然堯舜尙於此猶難夫豈後世所能及也朕本藩服仰承天命入奉祖宗大統朝夕戰兢不遑寧處何自卽位以來災變頻仍旱潦相繼歲復一歲無處無之生民流亡朕甚恐懼此非朕官非人以虐民歟或賢與不肖進退倒置歟或勸懲之典兩失其宜歟抑爲我選任者失公平之道歟夫天聽自我民聽天視自我民視非民不聊生而天垂深戒者如此何歟至於內有盜賊之擾外有戎狄之患此亦以爲民之害者民爲邦本而使饑寒困苦流離死亡至於如此邦欲安而得乎朕𨿽存保邦安民之念求其所以實無一得朕欲俾災沴潛消民生安堵盜賊息邊方靖財充而食足不知如之何可以臻此特進爾多士於廷爾多士明於王道有日矣且目覩時艱豈無眞實的見以匡我者當悉心吐露推衍所以於篇朕當勉爲親覽焉勿謟勿憚勿泛勿略庶副朕意禦批勉吾求敬一之爲主忠哉臣聞聖王保天下之道存乎仁而其行仁之道存乎智其合智與仁而成之之道存乎敬王道之行也仁智敬其爲之端與仁不足則澤不下究而民之憔悴困踣者無所與蘇而其獘也苛智不足則無以辧賢不肖於天下賢者不必進不肖者不必退於是乎有殘人不徳以屍民上視民之休戚利害若無預巳事甚者或肆其侵漁剝削一任其凋獘而不爲之所而其敝也亂夫是以不爲戎首亦善矣如天下之治何此求賢所以安民而智又所以行乎其仁者也然是二者不先之敬則其智之所及或至於偏聽獨任旣無以盡吾求賢之誠而其智之所不及且至於縱姦長慝又無以致吾安民之實仁不可終而智亦爲之缺然矣是敬又所以成乎智與仁而不可一日忘焉者也敬以飬心心以體道道以張法法以盡變斯海內之化淸和咸理兵革不試暴盩不作物道素朴獄訟衰息紀綱正於上風俗昭明於下而頌聲作王道成矣奚用外焉以取治法爲欽惟皇上智以明王度仁以惠萬物敬以凝天道而成世務不自賢聖詢於寡昧究觀王道圖惟化原此千古人臣獻款攄忠之一遇也臣聞之孔子曰事君先資其言後自獻其身以誠其信臣誠不侫顧於致身之始曾無一言可得先資以爲陛下獻哉謹冒死以對臣伏讀聖制首曰治天下之道其大者在乎知人安民蓋知人則哲能官人安民則惠黎民懷之此臯陶陳謨之深意而陛下之言及此天下生人之福也使愚臣於此有所隱伏回互畏罪而不敢言上以負陛下之盛心而下以昧天下之至計四方後代其謂臣何臣請披肝瀝膽爲陛下言之願試聽焉臣竊覩陛下自卽位以來災變頻仍近古未有語謂天心仁愛之符是也往年下罪巳之詔謂政化未臻民心積怨上干天和究其咎本實予一人所致臣時竊伏艸茅每見道路聞者皆嘆息泣下願少湏臾無死以觀化理之成及今三五年來人心之望已極猶未見內盡消弭之道上獲天和之應使海內曠然升於大猷臣竊疑之夫春秋以天反時爲災地反物爲妖人反徳爲亂亂則妖災生陛下之徳如天之無不覆而地之罔不載臣猶以爲未至是妄言也然而天人之交間不容髮此在陛下燕閒蠖濩之中深宮獨運之地澄神自思而得之耳聖制深以任官非人爲懼且疑賢不肖進退之差以及於勸懲之失其宜選任之非其道此見陛下超然遠覽神洞物外直欲秉至公以消弭變畢阜安生民𨿽成湯桑林之責周宣云漢之憂髙宗彤日之修省不是過也臣聞後漢鄭興有言變咎之來不可不愼其要在因人之心擇人處位而已陛下平日宮庭之間所震怒而賜譴者何人也合於聖意誘而進之者何人也其所賜譴者必當其罪而其所誘而進之者必當其功大臣不得寵邪侫之人小臣不得進浮薄之士如此則變安從生臣竊惟勸懲之典莫急於考課而選任之法當責之銓衡今之選舉考課則臣之所嘗竊嘆而深惜之者也何則士方窮時讀古書見循良傳踴躍動色出死生自誓願作一良有司謝天下及反顧見其家室無長物展轉歔欷不能自禁靡然無復初志甚者鉆剌嬖幸取中原名郡縣自列得則淩暴誅求罔所不至不則怨且怒終其身置此等於民上而欲民之得其所辟之愛其羊豚而牧之豺也世無完蓄矣故祖宗之於士飬之以節義而威勸之以賞罰其用之各盡其才而其課之也幽明殿最各程其實則善者益勉而不善者化能官者上而不能官者斯下下矣若夫選舉之失其平資格壞之也國初用人或舉於畊啇或徵於漁釣脫去流品惟其才賢是猶有古意語曰不習爲吏視巳成事蓋言古也比者稍有兵荒動闓入粟買官之令以爲常制累世莫能變臣聞人情所好而爭趨焉者韓非有言非名之卽利之也以粟易官之名豈人所好而人固趨之不得於名彼其不求得於利哉人人以其利之心上應於國而國且便之以布於天下夫其一人入粟幾何而其所取諸民者必十倍而後饜足是爲天下謀小利而獲大害也又況髙官顯秩自科甲之外𨿽智且賢弗及則彼修於冥冥無所慕而爲善者世寧幾人哉臣故曰資格壞之非人才之罪也董仲舒曰邪气積於下怨惡蓄於上此災異所緣而起矣方今天下之豪气孰有大於冗員頹吏苟便身圖以誤國家者而災異實因之臣願陛下嚴僥幸覬覦之禁公賞罰黜陟之典杜買官鬻爵之獘革年地資望之說則賢才罔伏下吏革諐上天之變異可回生民之流亡可復而所以爲智之道莫大於此矣聖制又謂內有盜賊之擾外有戎狄之患此亦重爲民之害者以陛下愛民之深憂民之切如此而陛下之臣在內者不能消弭寇亂在外者不能愼固邊圉天未厭禍也而又離民以佐災犬戎樹惇矣而且觀之兵則陛下亦豈得晏然巳乎周官大司徒以荒政聚萬民其十有二曰除盜賊夫除盜賊而系之末者先王之所甚不得已也以人情言之盜賊亦人耳人有不愛其身與其父母妻子居室蓄產百物而喜棄其壤土者乎愛之而或爲人所奪其身有困於刑罰工役不得息其父母妻子有苦於流離轉死不得會聚其居室蓄產百物有耗於徵求貢輸不得自奉自娛是數者皆足以傷於民心彼其時卽不忍捨棄而一旦奪於有力之彊其不去爲盜奚待也語曰徳則其人也不徳則其鹿也人情撫則後虐則讎豈有常哉今西南之國一遇歉歲卽赭衣載道旌旗翳空臣愚以爲在上者有以奪其所愛而激成之未必吾民之能自爲盜也若夫邊事之興宋人謂出於饕功幸利之徒黷武玩寇不以朝廷大計爲念前日楡林松茂之役郡縣嗷嗷令小吏督罷民轉餉數千里外號稱籌邊亦旣左矣而荏苒衰羸之卒不經一戰者又引領待哺謂足以羽儀塞垣此何理也人有病枵腹者斷肢體脯筋骸以充之然而無益於死者天下之大舛也先王備邊以衛中國令邊有莫敵之勢而中國無聊生之民可矣乎此臣謂王者不治夷狄趙充國所爲善之善者令邊人自給母以勤國家也臣願陛下內擇賢守令以宰治郡邑外擇良將帥以控制邊鄙誅有位之盜去黷武之戎汏冗兵抑浮費則寇亂可弭戎狄可淸民力可蘇而所以爲仁之道莫大於此矣然此但就陛下之所以策臣者而論之耳若以臣愚言之上天之變未息是生民未安也生民之未安是賢才未盡用也賢才之未盡用或者聖心其猶未純乎然觀陛下覽四方災異奏牘則惕然懼見古聖賢箴規則泠然省此其心亦未爲不純矣而聖制猶謂保邦安民之念𨿽存求其所以實無一得者豈非深憂過計道愈至而心愈不足必欲臣愚罄竭私悃而無少隱伏之意乎臣不敢槪舉請得以敬終之堯之言曰允執厥中謂執云者戰兢持守而不敢縱之辭也其意曰天無定命理無定形人心無定機執以定其所無定焉云爾是故安汝止惟幾惟康敕天之命惟時惟幾者三聖相授受守一道也是故堯舜之世民罔不安臣無不可知而猶曰帝其難之者不敢以易心乘之敬之道也陛下如以前所陳數者爲憂則孰若取聖制所謂堯舜者以爲法乎孔子之後子順曰昔者吾先君子欲作文武而至焉文武欲作堯舜而至焉是故大聖人之道存乎有作不可退然而止也臣願陛下勿以臣言爲迂畱神省覽益求所謂敬一者而精之令天下復見唐虞之治愚臣幸甚

○乙未會試策

問星官之書自容成氏有之顧其法不經見人無所徵信南北正以降其有存者巫鹹甘石星經爾矣今觀其書有以赤記星者有以玄黃記星者諸不可少其槪可得聞歟星一也有經有緯有垣有捨有主有客有犯有孛有遲畱伏逆表裏盈縮有含譽有格澤有五殘六賊其占步之法當何爲也夫三垣列捨備矣史家謂明王必占與失軌道則占者緯其要乎近代儒臣掌論著天事上紀五緯之行度而次第其遲疾其說甚詳不知於昔人所著靈憲論法象志覆矩圖司天考諸書其�有合乎無也古有之通天地人曰儒天之文日覆乎其上而儒不知可恥也其遂陳之以觀慱雅之學昔者聖人之作易也觀象於天其作春秋也系王於天何也王者憲天者也王不天不尊易者明天事者也天不垂象無以見吉凶則易不作可也是故星官之書王者所爲測象明天辧經緯察機祥考其順逆遲畱犯守陵歷鬭食之數而救之以其事者哉蓋自黃帝命容成總六術時代古遠莫可紀訓南北正以降法不經見人無所紹述宣夜𨿽稱絕傳而郗萌虞喜之徒亦嘗有論著蓋卽南北正之遺法也周髀蓋天其法本出羲皇古謂玄中象外別傳非天事明矣穹天昕天諸家崇幻餙怪窮於所不知使天下神其說而不可爲據乃近世所遵用者則渾天也渾天一法其來已遠自啇巫咸而下齊有甘徳魏有石申𨿽其師授誰何不可知大都出於黃帝容成之後而咸爲最著其視昆吾梓愼禆竈尹臯之倫眞妄淺深大相縣絕故三家書世爲星經祖禰漢魏六朝諸太史令無不家傳而世守之陏唐以來禁邲其書自經生學士鮮有聞者吾蓋訪諸靈臺五官氏而得其說故嘗有述焉謹按巫咸以黃記星四十四座凡百有四十四星甘徳以玄記星百一十八座凡五百十有一星石申以赤記星百三十八座凡八百有十星大率經星常宿自北極紫徽帝車三能下至鬥牛婺女南極東距周鼎西絕咸池中外官可名者三百二十座計二千五百一星班固志以爲七百八十三星尙略也而變動不居流行太虛者則惟五緯星星言者精也陰陽之精其本在地而上發於天者也經星附天而生隨天運轉故謂之經五星不附於天而炅然獨運故謂之緯緯者言乎其動者也以五緯常度論之近日則疾遠日則遲遲甚則畱畱久而退漸退漸疾最疾而復遲退止而畱畱久而順復從最遲以至於最疾最疾則與日同纏也歲星最疾約四日行一度熒惑最疾約七日行五度塡星最疾約七日行一度此三星者皆行度較少故伏合以後日常在前太白最疾約四日行五度有餘辰星最疾約一日行一度有餘此兩星皆行度較多故伏合以後其行常過於日歲星八十三年而七周天與日合度者七十六熒惑七十九年凡四十二周天與日合度者凡三十塡星五十九年而再周天與日合度者五十七太白辰星與日常相近故隨日一歲一周天五星𨿽炅然獨運不附於天而其伏見順逆遲畱合散乃不能不附於日者日惟至陽之精有君道焉而五星則陰道也臣道也臣不能叛君而有行天之道也五星不失行年谷蕃昌侯王以寧海內阜康五星不順軌國乃後殃太史公曰五星失軌道則占謹變也是故歲星緩則不行急則過捨逆則占熒惑緩則不出急則不入違道則占塡緩則縮而遲急則趮進逆則占辰太白緩則不出急則不入非時逆則占是故天有五星地應五行人應五事國君馳騁田獵委棄宮室沈灑酗酒橫繇役奪甿時仁虧貌失逆春令則木不曲直其罰見歲星於是乎有不居之國有居而復去之國有贏而見彗縮而見攙其下則有死國有破軍之國人君棄法律逐功臣變禮亂法厥視荒逆夏令則火不炎上其罰見熒惑於是乎有儵前欻後欲左忽右居而去去而復還環而守而芒而角而動搖灼灼於是乎爲寇爲鹵爲厲疾爲喪爲饑爲兵人君黷威武好戰攻恣日﹖隹屠戮輕蔑民命飾城郭侵邊竟伐義爽言逆夏令則金不從革其罰見太白於是乎當出不出不當入而入回薄格鬭易向離宿怒則經天與日爭明小國疆女主昌天下乃有革民更王其或簡宗廟廢祭祀誅罰絕理鬼神不下食智虧聽塞逆冬令則水不潤下其罰見辰星於是乎出非其時與太白相持還遇而鬭其下亡國喪師四時不出天下大饑若乃浸池沼飾臺﹖﹖射內淫亂瀆侮耆舊長老神眊信乖則稼穡不成其罰見塡星塡五行主也四星皆失塡乃爲動塡星所宿是謂國福若當居不居業已居之又東而去之國失土其嬴其縮侯王辱敗軍不復﹖口﹖老﹖乎天象去人常在八萬四千里外了不聞有聲气哀戚喜怒而其菑沴祅祥福旤之應赫赫若在人頭臚間一毛髮不爽豈不嚴可畏哉吾嘗謂天文之學玄曠精微自無神明之士大抵不能按圖頓悟北齊張子信隱居海島用渾儀測象積三十餘年才淂一緯差法而元公子耶律楚材不出塵樊朝著間而作西徵元歷著裏差歲差不失分寸趙緣督坐芝山酒肆中遇神文人從受天官歷最稱淂算而西域老胡有札焉魯丁者但用十二宮分三百六十度略不布算而占候日月五星較若畫一此又誰授之者今據元儒許衡王恂郭守敬等所定授時歷本朝實遵用之上下二百餘年兩曜五行之差豈無小變而靈臺官翫常守故至衰老不能贊一辭此豈中國無人將以爲罪而不敢變也或者天事幽眇自非薄日月淩倒景𨿽鬼神不能盡知而況於人乎所可馮者惟有修徳正事以上承天意不惟可以自信�可以回天彗星見玄枵齊侯不禳彗而修政彗乃自滅熒惑守心宋景公有君人之言三而熒惑果退三捨天人之交其應如向是以明王觀象而窹飭身厲事亡敢般遊暇豫以作荒淫而旤亂滅息此星官之家所爲有功於侯王帝伯而不可一日闕廢者也如執事所問表裏盈縮順逆之數含譽格澤五殘六賊禨祥之變則固有馮相保章氏世掌之𨿽不能盡知而亦有所不必知者若談天以自神則吾豈敢

○戊戌武舉會試策

問兵之情術眾矣其究不出攻守二道夫攻者乘敵之獘以致勝守者持巳之勝以拒敵其謀至不相易矣而孫子曰不可勝者守也可勝者攻也何攻守互變而無定歟吾所欲攻敵將堅而守之五所欲守敵將專而攻之其勢至相窮矣而孫子曰善攻者敵不知其所守善守者敵不知其所攻何攻守互動而不測歟以敵不守決吾之必攻以敵不攻度吾之能守其事又至不相爲用矣而李靖乃曰攻者守之機守者攻之策何攻守異事而同計歟夫不明攻守之道不可與知兵之情術期以用兵難矣若三者之說固原始要終以爲質也古名將已成之迹往往足符信諸士月講而歲肄之必較然有淂也其祥著所合者以明告我用觀爾略焉古之才有力計謀之士以戰陳顯融當世名聞諸侯者豈其道神聖哉吾以若攻守觀之廟算見矣法有曰善守者藏於九地之下善攻者動於九天之上斯誠玄理不可究詰漢庭諸將所不得悉聞吾少乃讀戎書竊長老之傳將以籌邊報主而先辱奉明問不敢過忌蓋略聞黃帝曰天發殺機移纏易宿地發殺機龍蛇起陸恢恢盜機乎其固攻守之陰符也哉天有所傷刑地有所否傾知兵者則天明遵地軌動乃不悖見五賊者昌辧九地者王故曰將帥侯王其盜機也夫是以知微知彰知柔知剛知動知靜知存知亡夫是之謂神機鬼藏法曰三返晝夜用師萬倍言兵算也晝夜者陰陽之道也殺機者天地之權也賊陰陽之道奪天地之權勝負不相謀時死生不相謀地微乎微乎非聖且神其孰能舉之孫武之說曰不可勝則守可勝則攻守則其不足攻則其有餘此道兵家之常要未爲極論何則兵事尙詭窮尙通其正尙變窮不能通正不達變敵至而不能詭者死矣今夫批亢搗虛乘勝長驅空國而之野戰人謂必攻矣胡乃有出其不意者拔趙幟立漢赤幟王走死水上廣武君所爲痛憤於成安也軍志曰百里而趨利者蹶上將五十里而趨利者軍半至泜水之攻是也今夫泓塹壁壘限帶山谷列障亭自衛戌徼乘塞人謂必守矣胡乃有攻其無備者通間道絕江綿拔新都數十城致主戲下蜀姜維所爲扼腕於京觀也軍志曰將不通於九變之利者𨿽知地形不能得地利劍閣之守是也是故使維知攻之爲守漢至今存可也使成安知守之爲攻趙若楚後王可也攻不謀守將爲敵所誘守不謀攻將爲敵所窮法曰攻者守之機守者攻之策言致一也夫不足則守將以存國也徒守而不神其用於攻者吾懼其失國故魏伐趙孫臏不救趙而攻梁攻其所必救則魏去而趙存矣說曰形格勢禁使自爲解耳斯巧於守者敵所不得攻也有餘則攻將以致人也徒攻而不藏其用於守者則反致於人故劉矅討羗但堅壁勿戰候其不戒而出擊之遂略地以歸說曰敵若驟可使勿鬭斯巧於攻者敵所不得守也故曰善攻者敵不知其所守善守者敵不知其所攻守而示之不守攻而示之不攻疆而示之弱弱而示之疆是故難知如陰不測如淵寧爲人後不爲事先微哉兵乎乃其無形乎蓋又聞黃石之略曰攻人者攻心爲上攻形次之城爲下守國者守气爲上守勢次之土爲下今夫胡越之人不相識其勢不足以相死生然同舟而遇風濤則相應如左右手何者其心使然也攻人者能使家自爲怒人自爲鬭眾寡不相恃貴賤不相救將領惡其偏禆部曲讎其主帥若是乎心乃可攻矣秦以暴戾恣睢屠六國蠶食天下陳勝行戌至於大澤爲天下先倡五陵豪傑向應劉季偏袒大呼而關門不守材官騎將奉義來歸吾固曰不戰而屈人兵者攻心之道也今夫人情小陷則懼大陷則怒無所往則固困極則合不得已則鬭何者其气使然也守國者能使人無天於上無地於下無敵於前無生於後赴死若脫從戰若饑渴若是乎气乃可守矣睢陽食盡矢窮烹愛姬向士南霽云死卽死耳不敢爲不義屈朱泚圍奉天殺傷相藉渾瑊以大義感率士卒褁創奮死戰卒還乘輿吾固曰可滅可族而不可降者守气之功也法曰三軍可奪气將軍可奪心言至正也乃執事所問則攻城守土之略而形與勢具存矣奇之談也吾故以正終焉

○衛甸行宮火災疏

屬者陛下深惟二聖陵寢之重不愛宸嚴遠出數千里衝冒風露涉越河關警蹕所至百靈感動而乃是月丁卯行宮告災深夜荒陬保傅不在側大司馬不守輿仗左右愛幸之臣安車前適斷絕知聞郊原四通衛士不戒譬如賫萬金之璧獨行於野其事甚危念之寒粟臣等去乘輿稍遠徒跣噭號馳走道路比至行在所已見炎焰蓬勃張天竟不能宣力效死抗鉤戟引長綆追逐火正司城之後當殺無赦臣聞六沴有主變不虛生以陛下仁孝恊極凖諸神理當得休徵而災沴且至誠所未諭謹按春秋火災書宣榭禦廩新宮西宮桓釐之宮雉門兩觀毫社等災疊見於成周齊魯宋衛陳鄭之間不一其書訖未聞有及天王之行宮者在法人火曰火天火曰災𨿽春秋事應不同大都凡以法令弛讒夫昌暴亂興不卹國事而荒於宴遊人勞愁怨之故則火不災上菑沴是作洪範傳所言赤靑赤祥卽其事也臣愚昧死敢以今時事勢爲陛下極言願幸無忽臣惟髙皇帝以百戰之威縣衡天下北虜不敢飲牧河湟近地餘三十年然且數下諭晉代遼谷諸王戮力防戍經略備至文皇帝禦極每簡練幽並死士邏守北平𨿽玄冬苦寒自出按兵行塞上所馳至陰山大漠古黃屋輦轂所不到必聚圍燔獵鳥獸勒勛絕囐刻石耀武而還當太祖成祖�敢以神武自安後世獨柰何以不思危也卽今花當部落密近北門素驃悍不制吉囊父子曉兵法練中國事膂力絕人控弦之士號數十萬諸常有異志頃聞陛下巡幸南服萬一鹵自將輕騎以來繇間道分諸路進東犯遼左北寇居庸西絕賀蘭酒泉陛下封疆之臣非有廉頗在漁陽李廣在西河衛靑在代能挫之使失气去乎假令鹵已得利出上策分遣數十百騎南下江淮絕我餉道悉其中堅內向以決存亡陛下轉運之臣卽有木牛流馬如諸葛亮飛空走霧如丁令威能復移江南之粟飛挽而北乎臣固知其必不能也餉道絕於東南兵力困於西北天下之勢中分爲二割然瓦解矣當其時𨿽使孫吳副車良平合謀臣不能知其後事也臣自出京以來隨陛下至河北每道傍見田野父老具言兩河水旱頻仍鄕縣徵需百出市妻鬻子取百錢以上不售行路嗷嗷轉相啖食臣聞河北之在內地勢如建瓴土不得不王伯不得不伯寇盜得之足以致天下而今乃困敝若此自古中原有事繇兩河盜起延被山東漸不可制蓋南北戎馬之交人情喜戰鬭輕生負气又其地西連秦晉北控幽燕恐不宜使重困無所存賴如今之極也臣所舉春秋不卹國事人勞愁怨則天見火災頃者衛甸行宮之災意或類此陛下孝誠一念固已通於神明光於四海豈待展謁陵寢然後卽安不以此時亟還宮掖修安攘之策布告天下與民休息尙欲何待臣聞淮南有采芳者暮而休於渚潮四面至不知也猶鼾齁然方今事勢何以異此竊爲陛下危之無以巡狩朝諸侯使彊鹵得間天下幸甚臣死罪

○辭免服色俸級疏

臣自嘉靖八年攺翰林院庶吉士十年以文選主事守制回籍奉內閣題請欽依與唐順之等三人量攺編修及服除仍補文選員外郎頃者皇太子出閣講學復荷聖明由考功郎中量攺左春坊左司直兼翰林院檢討又念臣犬馬微勞仍令以四品服色俸級供事者臣聞馬融三入東觀禮絕漢庭張華再典祕書名懸晉室況桂坊主持憲宮掖比殿中丞蘭省許通籍禁圍視弘文館史魚不垂繁露𨿽布衣亦巳爲榮臣朔豈羨侏儒但斗食足以自飽恭遇皇上仁孝光天文明撫運登榮直諒贊飬元儲如臣學謝丁鴻不任論思之寄智慚種暠何堪監護之圖祿秩旣誤骨新恩冠裳猶忝紆舊物臣惟周公身臨王會制不過冕服七章蘇武名動匈奴詔才給公田二頃蓋服色本朝廷名器俸級系文武官階禮愛繁纓法嚴流貤二千石已補京兆恥下仍家令之租大將軍旣拜納言無復借羽林之紫姦國典而犯分是謂臣妖貪天寵以華躬終難軌事伏望皇上收回成命容臣止以新衘左司直正六品服色俸級待罪班行臣實不勝感激慰藉之至

○行在題覆傳奉疏

該司禮監太監張佐傳奉聖諭朕躬南幸事重爲親以各親王迎謁有旨用勲戚三人文職三人溶等恪恭君命隨處承旨訖李廷相張璧陸深初因不卽趨命復總著尙書嵩奉命送王今都過府廷相等通似不聞旣不奉命又不認罪是人臣之道否科道官黨同觀聽全不紏舉行在史禮二部參奏處治欽此傳奉到臣除將原奉旨意揭帖具本進繳外該臣等參看得太子賓客行在戶部尙書兼翰林院學士李廷相行在禮部左侍郎翰林院學士兼詹事府少詹事張璧行在詹事府詹事兼翰林院學士陸深並列詞垣叨陪法駕淸華之遇莫由圖報扈從之職敢不靖恭況恩禮重在宗藩故簡命數同勛戚乃者綸音下宣不合遲回後至上廑聖諭安逃嚴譴緣各官俱系侍從講幄大臣承藉寵靈歷有年所各該科道官不行紏舉實因陛下巡幸南服正屬萬方觀望之時廣孝覃恩神人交忭於此宣威正罰恐非事宜所有諸臣罪狀伏乞聖明原赦緣系傳奉事理臣等未敢擅便謹題請旨

○庚子飬病疏

臣本蜀郡諸生賴蒙嘉運依附末光待罪官屬十年於此矣中間給假葬母罹父兄之喪奔走曠廢實居其半上之不能贊持國是爲陛下黜昏陟明以宣暢休徳下之不能論次詩書禮樂述陳王道爲一家言而乃令得備位宮坊將使與皇太子遊處顧不傷聰明哉臣感激恩私誓當隕首分軀以忠太子未足爲報但臣蚤有疾疢闇於節宣今年夏秋以來漸成委頓肢體羸勌骨蒸喘逆胸膈刺痛不可忍時復眩暈絕倒起視一室皆振蕩若水光上下醫師診察臣脈謂火上沴金無以滋水肝盛忤土邪气客丁內而精搖於外非從山中閉塞視聽靜攝�時未見有生理臣思方今聖神禦宇明運中興士大夫莫不飬交安祿表見在位而臣獨奄奄滯逆旅中日考方書辧藥餌若巗窟野人所爲棄闕世務此其姓名豈宜一日使在朝籍而猶聽其偃然食太庾不去法當謂何伏望皇上憐臣江漢遠人病情危篤死則羈魂遊气不得去歸其社莫若蚤賜生還假借丘壑少幸駐延光景庶幾復見皇太子左右勉圖報稱用昭陛下恢弘之賜

○庚子乞休疏

臣自少荒劣好遊奉生無節虧伐神气以至沈痼卽今五內紏塞形容俱敗病中惘惘若經墟墓感慨悲愁斯死亡之候也用是力疾疏求解去誠非矯異陛下守法之吏久不爲表請使臣困頓狼籍無由得自免歸將恐一旦遂同霜露委棄中野爲烏鳶食非所以教臣孝也李唐賀知章爲太子賓客醉狂逃隱非有善捲陸通巢父箕潁之節人主猶賦詩賞鑑不奪其去臣今以病苦吁天求哀儻與知章不少異情乎伏乞敕下所司蚤爲廉察放臣還歸舊墅力田采藥以苟餘生得下從江海垂綸之後臣死且不朽矣

●任文逸稿卷之二

明宮坊太史任瀚少海著

復渭厓霍詹事書

復甬川張學士書

復許松臯太宰書

釣臺雲水賦

虞秦公世徳碑

雪山三鎭平羗記

順慶府誌序

禺山文敍

南充志序

送唐漁石歸飬序

韓石溪七十壽序

刻王堂表奏序

宋狀元僕射何公顯忠祠記

易統序

○復渭厓霍詹事書

十一日聞公使春坊吏言於童庶子不當爲某署結庶子畏譴不能抗違又明日以書至吏部使並取前疏立案不當聽某去吏部得此以爲正論其誰復有能抗違者今晨再捧來諭督責過厚不敢當不敢當任瀚狂劣無忌諱齟齬不耦當世所謂木彊人耳何足辱公勉畱卽如來諭是教人臣以九死愽一官終不宜去主生還以爲負大義忘天下也旅人有疾病憂患則思去歸其竟土不得去則以爲悲人情如川聖王能導之不能禁也瀚家三世業儒直爲取仕進行義明志非求隱逸得髙士名稱況本劍外孤窮自出遇聖明以來前後十年三議館職以謂馬融張華光輝可並吾豈一日忘報稱也顧所不利世用亟宜求去者其道有四不可不爲執事言之嘗考東宮舊事司直官自唐龍朔以後特署桂芳比殿中丞主以紏察官邪開張視聽累朝宮臣廢闕位置不講徒冒顯秩無所建明終當脂韋汨沒比於伏馬爲世觀咲此所宜求去一也某少年時負气任俠不自貶損長益狷急無器度少所詘下見今時士大夫遇權貴人息累累不敢出入頤指气使則顙加膝而應所不得見𨿽暮夜必束帶叩閽務求望見權貴人顏色伺候其喜怒以保無恐瀚病疏懶不能彊起效之人情善反復中傷人久且得罪此所宜求去二也往在郎署與險人同事不幸得其隱伏𨿽自保無漏而其人譸張少蘊籍危不自安譬如盜憎知聞無不殺戮以滅其口語曰察見淵中魚不祥竇參庭樹之客同事者實爲之此所宜求去三也東方朔陸沈金馬通籍漢庭淩厲貴遊狎侮當世晚節超然遐舉意气淩雲心竊慕之若乃垂繁露曳華﹖﹖居珥彤筦坐石渠紀載天語追承王會以相長雄則吾視之如匡穰耳此所宜求去四也瀚聞之矩不必圓規不必方尺有所短寸有所長物情所不逮者天地將委而聽之瀚惟不能官去志已成畱之則狂走叫呼失次第驚疑太子虧損漢官威儀宮臣之辱不可惟明公諒察

○復甬川張學士書

丙申秋瀚嘗以病求解去職惟時我公實爲少宰勉畱備至瀚不敢辱命在告甫四月還卽勉彊就官今又三年矣疏野情性不堪吏職積懷沈欝違已交病乃者神气昏亂視聽蚤衰脈候不隹有死亡之憂兩疏求哀誠非得已再辱書教遣使慰畱追惟前義感慨並集中古以還此意不見於公卿之間久矣瀚獨何心能不依依鄙語曰薦龜玉几不如塗曳尾餙豹文素不如生澤霧陶弘景華陽曲士耳定策蕭梁辭榮江表犧牛之諭君相不以爲狂人固各有見明公諒察

○復許松皐太宰書

瀚愚不肖在吏部十年來絕無分寸補益惟一意守官無顧忌不與權貴人通關節得罪當世以爲莫可原赦不謂部院大臣視聽堅固不爲流俗動搖抗表論薦因使得備宮寮之選主上不知其不可使質明詔賜廷見辟左坊而進之一時通人顯士相賀於朝以爲眞誠有所逄遇惟後渠崔詹事私謂瀚曰朝廷太子擇官不馮用宰執語而決諸部院部院仰承上意不謀諸宰執而取合於塗人縉紳事𨿽奇選舉𨿽公有危道哉瀚應曰公言危道獨宰相已乎前日奏下時吏人捧除目至見其疏略曰諸所舉海內儒宗當朝名宦正人君子之光忠良社稷之衛也自吾見臺省薦章如此者尠矣苟不在選中其誰能帖然安之惟是朝廷意指在得人部院之職在擇人以報主進賢受上賞蔽賢蒙顯戮進退義也禍福得喪命也有義有命獨何言危道哉居無何崔公請於上補南京去其次趙時春得告又去瀚則以爲宮寮官主分坊限職教太子不當令違遠闕廷今二臣者旣可去則是宮寮官皆可得自免去不爲罪其次卽司直瀚請得如二臣事以病聞乃自十月待命出居近郊一幼子客死悲泫勞傷前病愈蹙明公主渭厓先入之說牢不可破至十一月中猶不爲表請瀚不獲已年四十以致仕聞夏桂洲言於眾曰任司直恃才矜名傲長老玩侮行輩數逃遁官職不受命出郊宜有罪嗟乎瀚誠罪人矣朱元晦嘗說近代宮寮之選惟王十朋陳良翰號稱正人今之十朋良翰尙未知所出若復恐懼而束縛之聲其罪使不敢去禁固其出入使不得休暇恐非所以存國體重宮臣也將使後來園綺之徒有望風辟易采薇蕨而食餓且死終不能爲太子致闕下耳向來惟不悟後渠言乃今信前知哉所望明公爲國遠圖蚤見疏釋無以愚不肖一人之故驚疑羣獻貽太子孤危天下幸甚

○釣臺雲水賦

陶父釣臺其下有神物焉涵泳太虛■﹝片戉﹞裂坤舁浮沈萬象沃日以趨雷硠菈鬣飛鳥不可以徑度濊濊乎其將下泛乎無底之谷而莫竟其所如其神曰天吳釣臺之上有神物焉貫﹖﹖山翏﹖泬﹖﹖大景光幽參無極明懸象罔問其道將埏埴混沌垢坋八荒陶範鴻蒙穅秕百王冉冉乎皬黑﹖沓糺紛乘化來往殆將與淪陰沆瀣薈霨出沒而吾莫窺其向其神曰云將天吳與云將欻然相遇於﹖﹖罔﹖﹖飬之野弭節橫殳程能伉徳比竑功力盱衡厲色挶持不相下天吳曰五運恢恢豈不大哉自禹略鴻水隨山浚川任土作貢辧方考纏通九道陂光澤正九野諸夏乂安方其南浮震澤沈壁琮玉遂至於會稽升禋塗山覲朝百靈綜核上玄署童律乎髙丘之阻泅支祈乎淮渦之淵於是太皇卽敍彭蠡底平濳沱湘漢河淮洞庭東注滄海十萬八千里長與蓬壺弱水翕赫通雲煙爾乃召陽侯疏畎澮使馮夷通溝洫挽■﹝木挈﹞橰以連蜷嬹■﹝禾罷﹞稏之稫稄當淫澇則甌窶渺皛豫幹封則污�湁潗冰鑿離堆望嘉陵以躊踷豹引濁漳指潄澦爲之太息𨿽鄭圀渠漑關東赤鹵田四萬頃號陸海神洲者尙不能過豈汾陰陂破啇顏決龍首稱宣房夌軹者可能上下其丕績故令艅艎霧湊颿檣林立海錯江鮮陵駢阜積若乃瑤華繽紛僊甤菂歷露菡垂房霜蘋吐實戛鵁鶄泳鸂■﹝式鳥﹞鷗鷺窺春鶖鳬狎日音中宮啇魚龍動色乃有羽人來下班坐騷墨俯藉蔫綿流觴促節劍倚暒空琴橫島月斯則證萬象如蜉蝤傲今古之一息猶然泓噌寓內莫足稱雄於岣嶁之碣者哉云將曰烏唏虖而不見之鬱鬱翂翂無象無門去來無端惚恍昆侖者乎是類气母爲天地根山川藪澤各歸化原化化者不能不化不生者故能生生是以處必巉巗崒嵂出則燻蒿歊烝連山者聖歸藏者神散入毫芒與鬼爲鄰應時從龍而天宇充盈而不見之闌陵之亂乎忽兮其邇儵其遠也蠡蠡兮其相逐而反也累兮天下將咸蹇也此夫入郤罅而不偪巡乘六合而不可托訊者與能風能雨能寒能暑員者中規方者中矩而不可與處者與若乃元後禦極機祥告徵太史掌故云物是登故有秦云若練楚云若旌嵩髙三河若偃蓋勃碣海岱若冠﹖黑若輪齊魯若騶牙揵特燕趙常山若蒙倛虎賁北翟若穹閭豢豕南夷若幡幢羽旍勝國之云若騰若陟亡國之云若墮若崩蚩尢見而假王出卿云爛則泰階平蓋天下鑑之者昌不鑑者傾況乎炳明離章伍色淳光神戰於玄其陳陰陽陰陽龢同經緯乃通經則有南有北緯則有西有東隨所屏翳而百谷時雍帝嘉玄徳錫朕休名曰常丰隆朕辭不可孫諸窅冥三讓而不獲逃之江濆憩而蒹葭菇荻風露莽蒼之下不自爲忤而方以蹏涔麼■﹝麻外骨內﹞欲抗徳於燌侖扶搖之上不已聽熒乎天吳乃錯愕失據嗒然喪其醟心焉亂曰時運曭月﹖莽兮欲去無所舉世皆劻勷兮獨誰語望黔嬴兮不來怊惝怳兮愁予逝將排天閶兮問故太微緬邈兮不如寧余之嶼浦於是云讓徳川讓能將以歸諸川上之嚴陵山川云物靈气薄塞九天上釣臺千古屴崱垂鴻名

○虞秦公世徳碑

虞出勾吳以國姓自吳太伯謀與弟仲逃讓去周適吳義至髙世爲勾吳君長國虞故稱虞仲傳季簡叔達凡五世皆稱虞仲至武王克殷求益封虞仲後於周北故夏墟列爲倫侯淂稱虞公由熊遂疆鳩夷余喬屈羽轉皆仁淳立國用能藩衛宗周亡所失墜至畢軫以虢故黷賄晉人執虞公有其國虞再入吳凡自壽夢至季札虞之在勾吳者始益大季札惇厥祖虞仲髙義遜位諸樊實揚丕休史蓋稱延陵季子云當平原君時有虞卿者善著書方略計事出公孫龍上名聞諸侯晚乃益窮困不淂意逃隱會稽山下著書虞氏春秋號躡蹻虞卿梁始興王咨議參軍檢陳太子中庶子荔皆虞卿後人荔生唐永興文懿公世南從吳郡顧野王受尙書京房易事秦王爲佐命功臣掌制辭令主讎校中祕補益弘多薨賜葬昭陵園文懿生工部侍郎昶昶居雍爲唐勛冑代以材官聞著九世至北郡剌史殷乾符中殷從僖宗幸蜀畱仁壽郡多善狀遂家仁壽不返五傳而得周國公昭白周國生魏國公軒魏國生左中大夫陽陽生開國男贈太師秦國公祺祺字齊年初名■﹝日冉﹞政和五年舉進士受賜更名卽宋丞相雍國忠肅公允文父雍國功勞气略藏在盟府忠孝聞四海精誠烱烱蕩摩日月惟秦國實開厥先當完顏亮勒軍江淮天子震怖謀航海島羣臣首鼠奉身南竄諸鎭將校偏禆死無處所雍公以縫掖儒生欷歔感發自率海鰍舩將水軍數百人決殊死戰衝薄上下捷出神怪虞師四十萬眾半盡江流回中部曲披靡奪气竟屠完顏亮以歸一時中原將士慷慨振作叛臣降虜愧死無立地故稱南渡舊家父老能端愼典刑陶範後來子弟炅炅有成立爲國家倚緩急者必歸秦公秦公當宣和中判夔路轉運權大寧監夔山谷阻崄多怪石碨礧不可以田民歲用火畊日釆溪毛薇厥相啖食縣官令下數亡命散走不制公爲請於上淂悉蠲除非分科稅惠聲流聞時號爲才臣紹興秦檜當國竭天下財力供歲幣令長吏時節包貢水土珍怪百物公轉運潼川諸路杭疏言王室在難宜務殺減繇役罷四方無名貢獻絀貪墨吏謝天下臣所部劍南軍困不宜有徵制可其賜祺所部減甿租半爲令甲檜大慚沮竟坐公忤旨免歸日閉閣著書不預外事舊所嘗部父老日饋遺問訊不絕道路紹興十七年以壽終遠近哭泣相弔時論偉之公長厚仁人有密行垂休奕世孫公亮拜光祿勛公著剌開州杭孫守長寧皆顯有丕功曾孫剛簡方簡夷簡同時舉進士剛簡尢負奇節謇然有直名元封雍郡侯圭雍郡公汲奎章學士集嘉魚大夫盤皆公玄孫公旣廟食五百年禦史吳臯諭居奉皇帝命來按蜀覽咨方乘得公墓處哀虞仲延陵之世不宜令闕然煙滅不載使縣人請辭於瀚歸而鑱諸石爲虞世家辭曰烈烈秦公厥初姜嫄維神明冑棄稷後昆句吳太伯將仲逃奔從者成蹊古髙義存爰建壽夢世遠益惇噩噩延陵業遜諸樊仁聖賢人其後昌作有窮夫差虞鬼不臘賴卿文懿屈起南服躡蹻著書策勞定國振微者■﹝日冉﹞判夔維惠允文勤王丕顯奕世山則阿江有沱蔚然而蒼墳者何死而無朽碣則那

○雪山三鎭平羗記

按前史羗戎百五十四種散處三河據西南夷落上游古今叛服不常髙皇帝所封國師大法王招討萬戶府朵甘列恖麻以下凡三十三國二百年來不聞有反狀各保壃土近自嘉隆兩朝間夜郎都蠻君長以部落叛入寇敍南髙珙筠戎當寧始用撫臣議出偏師討罪略地四百里置建武城其次卽鎭西傀廈洗馬沽等土酋入犯建昌再議勒兵朱提徼外擒取首惡懸示京觀然後苴蘭靡莫黨項哀牢諸部貼貼向風今聖神文武皇帝禦方內十有四載雪山羗戎君長則又以部落叛格殺軍門牙校戍卒掠取兵餉據險隘捩石下中行旅死傷相藉松潘威茂三城道梗不通虜乃時復兜鍪擐甲露刄飛流矢入關力索歲幣賞賚魚肉中國以當畊作射獵邊人謷謷生事日蹙諸鎭將校偏禆畏吐番疆盛首鼠自固無敢發一羽出塞上督撫中丞華陽徐公抗疏言雪山關塞阻絕雄視百蠻其地上接居延下通南詔不治將望風掎角危動江漢臣請淂借尙方三尺鐵斬取梟寇以謝邊人用正國罰制可其賜之大將軍節斧往帥西南諸路兵行建武事中丞旣受詔卽自督師永康軍傳露布選練土漢精兵授諸將攻取方略議處軍需食貨百物疏通運道謹要害關梁斥堠料敵設奇申嚴賞罰號令凡九十六事著爲令甲一切經略防禦確有成算計前後奏疏詣闕凡什上陳說封疆利害關決可不可無不各稱意旨乃以黃帝破蚩尢日分諸路進兵鏖砦下決殊死戰以緫兵郭成領馬湖兵七千陣黃沙浦先據諸番要害扼其吭參將周於徳領播州宣慰土兵七千軍百勝岡斷安貫諸山門戶絕其內應副將朱文達領天全平茶兵五千軍白茨溝擊番後膂邊之垣領酋陽兵五千軍霸腦錮守諸番尾閭禁遏逃逸劉用光以疊茂軍二千陣隘口防禦熟番外援無爲黨助各按韜鈐分兵布陳訖計先後大小三十餘戰盡拔河東西路白艸黃沙董卜韓胡刁骨人荒沒舌思答地等凡四十八砦斬首數千級生擒賊帥名王國師剌麻彎仲黑嚷占柯等數十人俘獲番卒敢死者數百其奔播四出墮厓谷死者萬計戰馬百匹僮婢犏牛羊無算焚毀碉房二千六百有奇中丞下令曰止止其大張受降旗幟樹列古城下戒軍中無暴殺戮一時諸殘巖敗壘所遺窮寇數千皆褁創釐面詣軍門請降砦各埋一虜爲誓願納欵奉貢終其身亡敢悖叛革去賞番諸科浮費至數十萬歲減有司額辦亦不下數萬金蓋自唐蒙入筰關以﹖劉曜寇瑊趙遹輩討羗最稱得算大都不能過也中丞奏上言陛下聖哲文明神武不殺臣待罪西垂不能稱塞徳意遘逄邊釁百戰然後罷兵罪所不赦天子下大司馬議疏言英廟時都禦史李賢撫蜀有功進位文淵閣大學士乃者撫臣元太功髙塞莫方且以黷武爲辭禁不敢受賞議取聖裁帝曰純臣哉其命祕書省籍其名藏諸記室更數載具如先朝輔臣賢舊事酬之異數令勛名傳諸永世無射蜀諸將戰伐有功皆取次受賞尊帝命刻石三城使任瀚爲之記

○順慶府誌序

順慶當劍門白帝夔渝涪閬之中而果州之故處也天下有事夔劍門諸州先備而果獨閒暇自保不爲動以其非要害之國是故無斥堠壘壁亭障徼塞之名先主下峽窺吳出棧閣拒魏明皇僖宗前後幸蜀皆取道潼渝而果以偏郡不得蒙一見翠華黃屋巡幸之所不及是故無宮闕臺榭明堂京觀樓櫓之制郡城在天地西南山川靈奧旁魄而郁積常所出忠義瑰偉神明之士往往聞天下而人賢物怪理不並鍾是故無璆鐵銀鏤赤蕩玄砥■﹝金艸﹞璞砮砂竹箭絲枲文羽之貢若是者其爲郡誌宜簡約易辦而久不志者無以金石考信之務缺歟將爲長吏者不能不奪於行宦羈旅之懷而凜乎其未暇也

朱侯傅文修政風雅所宗謂予嘗待罪記室理於郡誌當有所述稱而不知予之不可爲此也以射傷者終身不操矢世顧不諒予哉今志艸原出郭睿氏題編而侯與師儒更相裁訂卽予未嘗一言入也孔子曰我欲觀夏道是故之杞而不足徵也吾得夏時焉我欲觀啇道是故之宋而不足徵也吾得坤乾焉今列國亡史久矣安知後來者不有取於此志而幸其僅存如夏時坤乾者乎嘗璩譔華陽國誌鄕■﹝尙阝﹞賴之然不達史體而多所參附人以爲病陳著作壽郡人也有良史才嘗譔三國誌耆舊傳而獨略郡誌不著近世吳使君伯通𨿽著則又自以不滿意不欲表行於時而尋以散失乃知山川人物之顯晦古今秇文之傳不傳眞若有期數而不可爲者況乎其廢興成敗有大於此者乎順慶領州二縣八凡百八十九里賦七萬二千有畸志首地理次徵賦之建設次祠祀次官師次登用次外志緫若干捲朱侯名簠字守晦號拙齋浙山陰人順慶之人思其賢而仰其功常恐一朝去其竟土守長循良僚佐皆君子一時所難吾旣樂郡誌之成而又悲前代著作之徒不遇吾是以不能忘言也過此將去遊海上與世不復有言

○禺山文敍

張愈光聲華藉藉在海內四十年今老矣猶窮奇極詭傲倪一世其言六籍已後無文章檀弓栢梁之間惜時代晚穆爾於壯士哉吾觀其道在空同箕山誌在湘漯其憂患離罪衰白而近於死其事在江夏然猶其所述稱多閎烈曠遠不爲怨憤淒惋之辭而能使吾讀之如據松梧臨萬壑聽哀瀑奔澑虎豹損狖百怪之音泠然也將愈所誚嗚乎其善鳴者與人言宋不唐唐不漢漢不春秋戰國猶之江河之不可挽而之山也傷時代爾耳乃吾見愈光呻其文辭不敢問其人豈暇信其生乎東西京之後也文章無古今安有時代孔子孟軻衰周老儒生也不聞其所爲文降於夏啇而顧出伊尹仲虺伯夷柳下惠諸君子之上此何以明焉其人聖則其文爲經其人賢則其文爲史不賢且聖則其文野凡古之落莫而不顯於今與今之勤苦而不傳於後者直野人語耳安罪時代哉吾觀愈光爲文似程子華詩似李白其學古而進於聖賢卽吾不知其所似其不爲野人焉勤苦而不傳於後也決矣何日歸昆明見新都太史爲我弔其窮而以吾言問之

○南充志序

蜀都自帝禹陳謨作貢著山海經文獻張矣南充在蜀都最稱靈壤譙允南陳承祚皆充人耆舊聞家至老死不爲故國立傳亦大闕事豫章劉侯石溪韓司馬生千載下同聲相應毅然秉觚牘爲之儻其有春秋之思乎昔太皞生咸鳥咸鳥生乘釐乘釐生後昭世爲巴人其後苴王淫醟黷貨自通於秦秦惠王遣司馬錯執王以歸身虜國滅爲世大戒是故書秦滅巴充之先有紀信者從漢髙帝起兵爲部曲長死事滎陽忠烈聞天下信死漢世髙其勛以勞名國置安漢縣使後來知向慕是故書安漢城蜀山氏之王狶視而鳥言者曰蠶藂氏蠶藂氏之民澹泊寡營嚴鬼而殺禮自敝靈開明已降存其風流未之有攺也是故書其民朴野淳厚尙鬼瞿唐劍閣天下稱雄縣當兩關正中山川奧邲多王气多靈異人是故境土形勝則書東井天漢源潢駛精旁注以漑星辰日月是爲鶉首縣在天官東井分野蓋入參一度而彊凡江海上游之國是故淂東井則書王路塞官箴垂﹖夬長吏多深文骫法民不堪命海內謷謷有觖望南充令自葛宮至吳孔祥五百歲中間名能官者才七八人令不囏哉是故遺愛去思則書祀則書古者明王𨿽軍戎不廢俎豆虞夏殷周蓋不出庠序東膠飬老乞言皮弁祭菜而天下理南充文物恢岸不謝三輔繇漢司隸校尉禪以來才臣節士相望類多屈起黌校中是故學捨葺廢官師舉不舉則書禹升餘﹖山山凡玉帛受事之國籍民數﹖獻者千三百五十五萬三千九百而畸迨孔甲履癸之間主窳臣夭十損六七夏后氏之鬼不食矣南充自懸版籍百八十餘年而氓不加多將無吏於其土者夭窳暴傷之爲厲與是故賦額書力書戶上下登耗空甲逃亡則書縣東山有神�忠靖廣佑王者故長老相傳爲縣人何滔靖安史亂死義金城山下據唐書至徳丁酉滔執其郡帥防禦使陽齊魯叛竟上劍南節度使盧元裕討平之滔叛賊不聞有靖難功令百世後居然蒙王者號稱食其宇不下亟去悖是故淫祠則書秦渠自蜀郡守冰穿二江成都中漑沃野田萬頃韓水工使者國鑿九夔西邸■﹝雐阝﹞口漑關中斥鹵田四萬頃是稱陸海神臯漢渠則天子自臨決河沈白馬玉壁塞瓠子築宮其上而汾陰啇顏龍首定澤靈軹宣房諸水衡之利半天下南充四郊廣衍溪磵﹖﹖罔瀁回薄可疏道相浸漑而渠事不治數幹封爲菑甿產何淂不蹷是故陂塘淤浚破壞則書譙樅者義熙安西參軍潛名號將東圖劉裕裕遣朱齡石擊破樅軍樅夭﹖﹖死墓下充人﹖爲大僇是故麼■﹝麻外骨內﹞僭據則書書春秋法也故曰儻其有春秋之思乎

○送唐漁石歸飬序

五月朔皇帝靜理居幹淸宮司寇尙書唐公疏﹖﹖敕有老母在江南乞歸飬母是日特遣中監特奏札出諭廷臣唐尙書孝誼朕所愛重其令給驛去京師士人無小大莫不賫咨感動慕其光華公門下賓客有言相公爲吏部侍郎佐銓事中外稱平及爲大司馬行邊威振河朔匈奴不敢出沒塞下今聞以新命去國虜必大得計牧馬內向舉部曲相賀非所示外夷爲國利益不宜去尙書謝客不顧徑趨入戒行李遣僕問舟出左都門行一時公卿貴人咸設供張飲餞潞河外使考功郎中任瀚前致詞曰唐司寇昔溫嶠被檄之江東母進牽其﹖﹖居不聽至絕﹖﹖居去使與公並世當戮無赦今四方萬國修能之士有自少來集闕下衰白不能歸豈盡無母媼在也司寇善自愛主土神聖英察太子少國家多事公與梁司徒不當去旣去人望復來其來不爲宰相必爲東宮羽翼社稷永賴司寇行吾聞宛委若邪去公家盧不千里古多隱淪有道術釣臺云石相望明禦世久遠學士浮沈汨沒徵書不再至史官無所述稱微公一兩人眞誠無以表重江海司寇起執瀚襃曰使賢者掌故吾得稱明處士唐孝廉吾不朽矣豈希朝命邪聞者謂任瀚知公深使載行事

○韓石溪七十壽序

南京兵部尙書石溪先生韓公壽七十郡耆舊知名士咸來問言公壽則七十气力彊健能寒暑顏色不老目炅炅相射髮須彊半黑齒牙堅密若編貝步上下山谷輕捷過丁壯人時將奚奴背柳癭蠻榼策杖屨臨流選勝彊筵行酒賦詩一舉著剌刺數百言不休奇譎險怪衝澹嚴雅雋逸萬態各得公神仙中人哉何壽命可量自公起家南省至爲郡將殿中丞司馬司徒奔走遷播辛苦簿書吏事垂四十年乃得投老休暇然且日煦煦坐啚籍中冥摉遠討上薄黃虞墳穗下野史稗官瑣說無不黑﹖南乙讎校著書多根邸閎邃蔚然成名家言公所謂典刑舊學耄耋稱道不亂者哉漢﹖﹖大勝年九十能口授尙書文帝遣愽士掌故北面受讀董仲舒晚年歸社述繁露春秋著聞當世朝廷有大疑則敕中大夫馳走問故韓公兩朝舊學曉時事天子將下公禮數受書決疑如漢庭老儒生聲名流千萬歲不朽何壽命可限量爲

○刻王堂表奏序

大學士松谷陳公嘗以勝日訪余江�釣臺班坐煙雲中談魚鳥事旁及九朝風雅秇文籍籍可名者數十家余問公所論著則有玉堂表奏數十篇久未行世余戚然甚以爲闕公旣別去亟命其子玉壘太史漅其文摛爲三卷且屬余小引其上餘發函一再讀灑然如賓帝所聞都兪聲至其陳說利害尢骨鯁決壯獵獵有風霜气余在世宗朝見省中諸老奏疏多矣訖未有如公謇然特直名動天聽者公立朝無大忠且勞哉莊皇在潛邸時倚公侍講幄補益弘多及其踐天子位君臣相淂甚驩諸有所關決譬則轉石投水無弗入者以故兩朝開濟惟公名最著今昭陵弓劍湮淪耆舊多放歸江海而公愛君籌國一念耿耿蓋未嘗一日不在承明虎觀間爲輔臣進修相業退立言明志以規不朽如松谷公眞一時偉丈夫哉疏內稱畱中不報爲國便宜者四艸成未上爲言官請宥者一皆出人所避易不敢道事理乃今並淂梓行以範後來玉壘還朝取家刻懸諸象魏主上將敕下祕書省來歸渠室用宣示寵靈當其時掌故必有能爲公特書不一書者又鳥賴餘言爲

○宋狀元僕射何公顯忠祠記

華陽黑水在天地西南去中土遠異代能臣死士不登祀典卽耆舊薦紳亡從得聞號名往往多湮滅不振至莫保丘墓成都仁壽郭北十里所棘楚藂薄中有斷墟殘碣兆時鬣鬣狐鼠野千窟穴其下爲宋丞相僕射何公藏木主處明禦史汝南吳臯諭公按部行縣哀僕射忠勞死事不食竟土乃下令斬薙燻窒益封樹更寘祠宇羨門華表百物使仁壽尹毛沂繢圖勒狀問記幹前史氏記曰僕射諱﹖﹖﹖字文縝宋隆州陵井監人政和五年舉進士第一時女眞完顏旻始僣稱號王室多事宰相王黼承蔡京後深文黷貨主佐旻攻遼取燕云計舉山後諸州割截餉旻自決藩衛益增歲幣至百四十萬行路切齒朝士洶洶莫敢抗聞﹖﹖﹖爲禦史中丞獨上疏奏曰王黼姦回專制馮藉寵靈使海內觖望不去必亂中國請悉去其黨胡松年等謝天下繇是黼松年皆罷免歸靖康元年童蔡旣伏誅公稍遷中書侍郎金師攻陷天威軍占沒喝舉部曲南下兩河震蕩詔百官集尙書省議三鎭便宜百官多言請割地求成便﹖﹖﹖固持不可謂三鎭爲國塞垣三鎭破國誰與守且屰﹖曷胡亡賴卽割內地盡江淮豈有不來理唐恪耿南仲力爭不釋公厲聲曰河北民亡罪棄地民獨安之且以河北取天下勢若建瓴河北旣亡其誰爲中原者帝曰何﹖﹖﹖言是然恪南仲寵厚不能奪竟罷﹖﹖﹖開封尹已復詔爲尙書右僕射數日虜薄城下殿前諸統制敗死乾離卜縱兵乘城焚南燻門衛士殺傷相籍公猶勃勃率都民巷戰欲以身殉闕庭虜謝不逞烏虖雄哉徽欽北狩公及侍郎李若水從若水詬虜死公與秦檜等奉二帝至燕檜臣事撻懶淂南歸約爲間諜公獨仗節不屈日哭二帝所南望中原有能復仇者而竟爲賊檜所奪卒走死海上蜀故老嘗說康王典河北帥府事出僕射建炎中興僕射最有功勛宜配享髙廟策勞記室而史闕不載誠爲遺憾吾悲靖康之難蔡京爲戎首王黼飬亂幸成至耿南仲淩遲狼籍莫可援捄然數人者皆淂完狗馬余骨死葬東南僕射生不逄明王末路乃淂柄用圀事已去身陷朔漠死委骨瀚海不克歸還其社至削木爲主題封舊山豈不慟哉山故有祠曰顯忠院不知敕自何代僕射去今五百餘年禦史持節勸忠千里問記伐取岷峨一片石昭示無極使後來封疆之臣過其祠行其墟墓將有慷慨悲傷踟躕不能去者知僕射淂死所矣誰謂南軍惟李侍郎一人

○易統序

皇帝初從漢邸中興光禦四海享於名山大川百靈效職三年甲申五星聚東壁七年戊子黃河淸盟津王奏帝曰聖人禦極大道將興臣聞幹鑿度曰黃河淸龍圖出東壁圖書之府不虛應也當是時予方東行過洛陽見王奏疏嘆曰仲尼沒易統放絕殆二千餘載將有作者意在斯乎閱數載予至天官考功訪咨耆舊淂秦漢以來白虎石渠所記易緯占玩數十家怪其厖雜不倫侵亂易事間嘗有意論著而晁省多闕關決殿最訖無虛日後來稍遷宮坊校書臺觀靈文寶讖讎講略徧帝十有八載予始退而序易嗟呼易道興聖人彖之易道廢術數亂之天王聖明臣待罪經坊史局使易事長墜弗宣繇彖絕響河圖洛書淪爲方伎臣則有罪吾聞伏羲設卦觀象不聞以道卜筮聞周官太卜掌三易卽不聞易獨爲周官卜筮用也易道閎遠神化文明幽探無極有象數存天地淂易日月星辰順軌寒暑不相射河海宴淸二侯淂易萬事貞百官以察萬國咸寧庶人淂易則萬化生乎其身卜筮小物豈其關神用哉伏羲氏沒天下稱顯王者莫盛於堯舜自堯舜王天下不言卜筮菑罰滅古﹖厲莫能逄之衰世之王龜筴皆掌於太史令然乃危亂相將無補亡國固知扐腐艸灼朽骨謀兆鬼神察察以先﹖見所利而逃所不利自卜肆野人事不務修徳正行惟鬼神之聽旤儻可避人誰不爲惡者是豈聖王宜遵用哉謂卜筮足以盡易易何以奇賴蓍龜大妄人也嗟乎術數起乾坤毀市有卜師大道以離吾所爲明易事者將使天下後世知聖神之統在易易者將以顯道不詭以飾技無逃害無先﹖見利修徳正事神明將自至貞其思衡其施愼嚴其防時其時不龜不﹖﹖耆而鬼神變化莫之能違之易庶其有興乎

●任文逸稿卷之三

明宮坊太史任瀚少海著

果州浮梁記

康濟篇代安漢父老諸生爲太守王公壽

七引

雨﹖只鹿應期詩敍

建武城碑

文昌宮爲兩庠諸生保舉醮疏

壽王卓峯少參八十序

壽卦

拙齊門人贈言

答胡廬山太極圖辧

題陳圖南睡像復孫山甫

虞飬純監察南北兩鎭世家序

○果州浮梁記

越巉巖驀幽壑出虎豹猿狖窟穴刳剡離奇輪囷以航淸冷不測之淵使人絕長江如道唐除歷都市不知■﹝氵罔﹞■﹝氵飬﹞出風濤上此非有雄才峻略疆仁義垂功勞永世如孫叔敖杜元凱諸人其誰職爲此者長江在天地爲物最險嘉陵江出劍南軍負果州東郭而下望之濤瀵張天名潄玉灘者又荊吳梁益通津中流齒齒多怪石夏秋水盛時石隱不見澷然且成安流至霜降水落則乃衝薄震蕩杈牙怒號過人瞬息失便卽舟敗覆沒不救下爲魚龍餌食莫有出者故篙師往往據舷擑抗臂榰頤邀取長物以困行路乃嘉靖癸丑春郡太守南山沈侯謀諸參佐東卽鶴鳴山下西距長堤甃石水步範鐵以關其中步外各植華�相對跱貫以繂綯系橫江舫百數十艘版其上施籧篨爲閣道以通輿馬往來無復�滯其傍則爲飛檻欄盾﹖攵錯以朱黫望之若井韓珢牀鱗差陸歷過客憑倚延佇則水煙漠漠鶴鵠鶖鶬交戛上下臯樹傳陰汀花亂人月在菇蒲鳴榔欵乃橫渡琳宮梵塔倒影中流割然如夢如畫天倪道機皆自浮梁焉發之乃知偉人奇作興造化爭雄自蠶叢開國以來實所未見江山有待將非其時乎昔秦昭王使其大夫李冰爲蜀守鑿離堆辟沫水之害蜀人世世祠之今永康軍有神露冕而■﹝享黃﹞其袍若王者前有穹碑書秦太守冰以水事奉皇帝祀卽如沈侯嘉陵江浮梁功不知百世後宜何所食報也沈侯貞白循良多惠政可銘金石諸無關水事者法不淂書

○康濟篇代安漢父老諸生爲太守王公壽

萬曆戊子春客有自稱崤山人者諳曉壺中歷法來爲餘言是歲當陽九百六之會炎皇受令法主旱荒惟是太乙上近泰階六符數值小陽九更一歲乃入赤明之刼始見菑沴賴福徳下臨東井入參三度而彊將必有大人者主其地𨿽旱不爲厲明年己丑夏秋果不雨埜土盡赤劍南軍大饑人不飽穅紇食啖艸木百卉根節原野一空行旅多僵僕不支狼籍道路居甿但嗚嗚相弔執手相訣別逃無處所出則荷鍤輿土石作骸骨計此至冬會廷議以中大夫京汴王公來主郡符順慶卽古安漢郡在東井分野入參一度崤山人歷法驗矣公到日卽下令所部列郡縣使盡發官庾額稅儲胥未動者其各具成案以來公曰坐塵史﹖土中省視窮瘠老穉罷餒無气力人自爲籌計儋石嬴縮各稱所湏敕斷一切侵漁冒破禁主委積吏豪甲社駔亡敢作姦犯科並割所有俸金分賚行乞率以爲常用補倉廩所不逮其有山郭阻遠不能移粟轉餉者公�以數騎自往上下其巖谷出入虎豹猿狨窟穴走荊棘碨礧中至供張廢闕不問所存活數十萬家自是墟裏炊煙相望茅屋下戶再復聞舂杵聲川北遠近父老環伺道傍各貌公形像以歸將俎豆其室頌聲滿江漢使公在西京全盛時二輔倫侯關內侯二千石治功籍籍者當避路矣昔神禹治水鑿山浚谷與虯龍角勝手足皸﹖﹖豕漫不省顧家室周公擁王孺子負斧扆吐哺決事不稱罷勞貽天子治安明府以王佐才爲劍南什萬戶經略荒政出餓殍溝壑中飼之宇下使白骨再肉間關崄道不自有其身其諸有禹周公之思哉後來入贊廟謨庶幾持安漢事理爲天子康濟天下蒼生如攜取唐虞日月懸置明王宮闕間使薄海內外同被恩暉可一日致君堯舜上矣吾將以是爲明府壽

○七引

嵩陽劉諫議以斥忤權幸出守渝州奉母鍾太人至孝鍾今七十三年嵩陽慱求所宜以爲壽甚力乃渝部諸大夫知嵩陽雅厚善東華史徵其言將往獻渝州史以枚乘嘗著七發崔駰慕之作七依辭皆綺麗激越余今爲嵩陽作七引𨿽不合大道庶幾可無墜於前聞

史曰吾聞東方有勃鞮之國天帝下都百靈會饗華錯珍餔臠冰臛玉鏤切神朐盤行火棗■﹝食卞﹞進彤胡橫海修鱗垂云之翼尙不足斥其俎豆豈暇羞鳳臘與麟脯爾乃觴以岣嶁石髓方丈玄■﹝奭斗﹞流霞九醞沆瀣醍醐飲之則後天而老與元君爲徒令嵩陽雄據上僎奉母以娛將無此爲樂虖大夫曰鬼臾區曰不食者不死而神彭涓壽考休糧葆眞飲食宜不近也

史曰大荒之北有海曰巨潢蓬壺九十萬仭僊聖往來其上者莫可劑量乃有懸臺飛觀銀墉桂廂流精之闕紫翠丹房罘罳屈戍火齊熒煌方諸泠而照夜陽燧耿其晝明璇題抗日朱華九光使太人垂暉閟殿爲樂未央寧欲之虖大夫曰偓佺處卭崍石穴中淂壽千祀宮室何預乃事

史曰正南有朱陵火府瀟湘洞庭靈妃雜沓羽衛紛綸洛神漢女華﹖﹖圭繡茵飛翹匝翠﹖﹖盍葉垂金明璫亞鶻寶勝珠璊曳丹縠其非霧﹖﹖玄輕冰以如紈嵩陽稽首爲壽太人且不謂光榮虖大夫曰赫胥媧皇槁衣卉裳旣壽且康此無以爲也

史曰西方有昆崚積石閬風玄圃上干北辰之暉是近帝所其神曰龜臺元母能下上雲天掠使風雨爾其飛瓊奏伎雨﹖只成勒舞婉羅沓節寒華戛皷舞乃軼雪回飆歌則流啇徼羽坎侯參差云龢寶瑟﹖不知其所舉兮紛獨裊裊其愁予將使太人馮虛而聽之可以忘老儻能從虖太夫曰五音令人發聾髙譫緬邈震昡羣蒙此宜謠俗所不窮也

史曰嘻上道詭俗至言拂經是以炎州駭毳胡朔疑黂吾言荒忽奇怪難明將爲淺說髣髴具敶吾聞嵩陽十五學擊弱冠斬樓蘭揮戈捝日抨弧落鳶殫囊結客吒虜行邊膺蟠寶校肘簇金丸爾其渡遼左絕居延批月支欵契丹雄王面縛生俘可汗左賢亡命不敢以內向況公■﹝麻外骨內﹞花門之與朵顏帝曰忠勇賜食太官特晉崇階公孤列侯使太人貤封兩國莫齡盤桓不無快虖大夫曰母在不以身殉人兵家凶器出九死成功名非所圖也

史曰吾聞金馬石渠絲綸府窟黃樞棘寺天閶地軸北鬥喉舌之司虎觀神靈之局惠文夾仗螭頭珥筆天祿校書來下太乙長陽奏賦盤牙詰屈爰有麟閣鴻勛椒房右族疆宗戚畹顧盻霅煜承明上宰機衡沕穆喜則靑陽發舒月﹖髙露降醴泉出綠幘蒙幸黃頭並轂上官子蘭立侍帷幄怒則震電下擊山﹖明阤陵谷左徒沈宛長沙放逐吳胥所爲伏屬鏤而抉一目以觀越人之入吳也其將使嵩陽刓方爲圜毀廉從曲脂韋取容俯頤承睫於以假籍靈寵賈媒厚祿連欐結駟供張相屬以奉太人不已縟虖大夫曰誇士死權烈士殉名豈其﹖荏苒徼富貴而盜寵靈而又因以爲飬柰天下咲何

史曰客惡知徼揚發憤之道虖渝州江漢上游雄跨梁益越山﹖雋控其西陲牂牁縆其南服丹穴銀甕咸泉錦石渝天下之奧區也爾其弛橫調察非科散凶補敗收孤寘逋過存幽仄摋減煩苛圉犴闃其荒落桁楊偃而在庭閭閻抗耒塗巷弦歌流宂盡復附蔭交羅市僑重譯之賈津橫北海之舸譬猶髙山大澤百物蕃鬯樵﹖﹖漁弋獵者合沓駢聚而不厭其多是以煢嫠孀媼如嬉春陽耆旄白叟不識干戈其將蜚英聲虖上都流顯頌於岷峨豈徒渤海潁川之政貫旗常勒金石策勛無窮抑無使稗官掌故歸休羙於大人者閱千萬世而不磨意者嵩陽所與力求以爲壽者倘爾是邪大夫色然喜曰意在斯虖意在斯虖東華史掀髯奮﹖﹖夬濡穎遲回不獲辭讓爰疏﹖歸

○雨﹖只鹿應期詩敍

石溪先生爲楚方伯時歲在彊圉其夏四月縣弧之辰苑中鹿乃孳客至張飲聞報起稱佳祥更酌斝爲先生壽壽已猶誶謝不居明年是日鹿又孳客至聞報止飲起東向酹祝曰盧盧非熊非羆與神龍遊恊靈貢符於夫之宮夫其永有丕休盧盧郢鄂問擾鹿語也先生繇是遷禦史大夫殿中丞司空侍郎龔使君曰於漢無有稱三鱔云表曰雨﹖只鹿應期方於前聞告祥也旣使君乃倡爲詩一時海內之名能文辭者人自爲謌詩以頌余先生所人也不能頌作敍敍曰余以所聞神圖寶牒繇黃帝以來蹏角之瑞蓋萬八千而多然所記上鹿瑞才七十有四可謂至希曠卽不聞有應期孳如司空家鹿者惟天寶四載秋八月禁中鹿產子白鹿上之書於冊語曰吉弔龍媒此豈世可淂多也吉弔者鹿本龍種龍與鹿遇產子曰吉弔弔也者至也吉之至也故乃稱靈產焉武昌江漢水國凡蛟龍靈怪所都司空鹿惡從淂之吾惡知非神物與兩期再孕若畫一然不爽儻所謂吉弔是邪非邪勾漏記鹿壽千歲滿五百歲則色白若是世所稱長遠有�命者莫如鹿最老壽先生有明徳醇仁長厚鹿是宜以類至緯讖機祥哲人所不道吾於司空鹿則書之書則曰以符壽考歸於明徳焉止矣必若晉人謟頌天鹿曰鹿者景茀大諓陋不近無謂豈司空欲聞

○建武城碑

夜郎爲寇中國僣稱侯王自莊蹻略西極以來軍法所不制蠻中推夜郎部最號梟雄是稱都蠻竊據撻棘要害四塞險絕猨猱虎豹所宮卽有孫吳提重兵猒境賊乘髙客軍處其下如人射鵰雲中決眥向空巧力俱喪故先朝諸將戰守多敗屈失利常置不問明興二百年間王師西下討罪前後數百戰訖無成功憲皇帝常勑大司馬提軍十八萬駐境上師老將罷才愽一揵然所耗傷甚眾得不補亡今聖神文武皇帝嗣位朝覲萬國薄海窮裔包奉貢獻無敢後時惟都蠻擁部落橫行塞下數犯慶長髙珙筠戎漸逼敍瀘所到疆土盡赤刳衈人血肉以釁邊甿野死無弔開府中丞曾公上疏言臣待罪西垂不能絕鹵患無所稱塞意旨願將戮力破虜赭其巢略地以聞皇帝下閣臣議奏言蜀在中國爲西南重鎭叛不速討諸羗將望風起事蜀豈得全百官多以蜀道囏難什倍塞莫噤不置可否間有以漢武使唐蒙略通夜郎事對不報合臣遽入奏上取進止詔遣使授中丞弓劍節斧行大將軍事聽自擇官中丞旣受詔督軍夜郎以左布政使成能參政宮用伯龍兵巡副使江僉事思充咸入贊計劃分局受事表請以南中軍都督顯爲節帥統制諸軍以故總兵成參將澤等十二人爲偏將自宣撫效忠以下咸聽節制元年春三月中丞南向誓師傳令軍中無殺降無縱亡匿敢有黷賄市姦宣漏風指坐以黨叛伏大誅臨敵首鼠攜貳逗畱進退者其斬以狥誓巳密進顯計師所向顯議九絲城蠻中都會自比莫南王庭夷漢土著無賴亡命所歸地深阻不猝得拔淩霄砦九絲便門都砦比東澑先擊便門次東澑卽王庭蚤晚可得獨淩霄王阿苟最桀黠蠻所怖畏然喜貪賂遺封爵使通老啖令下關執其王並六酋帥以獻羣獠奪气夏五月軍襲落豹設伏大擒四賊將取惡淚阪進迫鹵營顯以牙校鯨將銳卒五千與成澤軍合圍連決十餘戰城破賊敗走追斬二百級誅名王阿麼名賊將六七人梟其頭夜郎都市夏六月以鎭雄兵三千攻落亥鯨軍藍澱阪襲洪匡成軍董木與鎭雄兵掎角火蠻巢千餘賊迎敵決殊死戰執其兩名王斬首麾下盡牧都砦部落秋七月始計取九絲城城據夜郎西山兩壁對望中阻長谷軍入谷兩陣夾攻無得脫者厓磵斗絕四十里三雄玉壘其上控弦數萬王皆疆力曉軍事貫攻戰聞別柵旣破益防隘拒險嚴矢石塹牢自衛顯使間諭三雄王大將軍用兵如神聲號聞海外今以百萬師摧兩砦如搏雛鷇理豈得逃能先事降我許待以不死蠻懼且遲回觀望不決部下乞降者二千三百有奇秋八月令募郡國敢死惡少年增兵至十四萬公按兵法分五部進各將二萬八千以行營副使江監督諸軍事顯仁威引兵入黑冒軍其西斷呂郜烏蒙豕峨諸路成將所部出印霸軍其南以當芒部越嶲牂牁澤軍出谷爆陳其北以絕冉駹董卜韓胡朝似甫軍得穵口陳東北斷其內寇使母猾餉道母阨儲胥以資寇食位繼祖軍西南與顯兵合五陳環絡如連珠緩急相應兵旣會賊出勁卒鏖柵下十餘遇皆北始退保兩壁間乘城轉石發標如﹖弓下擊羽﹖戔羽﹖戔如雹霰不休時鬼方多淫雨玄霧晝冥鹵堅持不下秋九月公傅檄責戰厲甚用顯計令軍中厚賞賚土漢衝鋒死士使夜襲城會鯨等將顯所用諜夜入帳中見顯諜言蠻中以九日作社椎牛大饗且見霖潦無摶戰理將弛兵酗酒自放顯密諭諸將宜出不意乃夜發猿臂軍千人乘飛隥嗛枚取道間關霧雨中遲明進薄城下斬守門鹵破關以入諸路軍取鳥銃爲節刻期會戰起寅至午所格殺貫戰數百人賊大披靡前軍引火炬燒城中囤捨千餘炎焰張天賊勢窮赴火墮厓谷死者數萬雄王皆棄壘走分兵大索冬十月取次就擒都蠻至是盡滅計先後攻下城柵六十有奇擒王三十六人俘斬四千六百有奇略地四百里還報闕庭皇帝禦皇極殿傅制曰國有戎兵予不敢臆決維爾中丞哲肅勞瘁封疆能策諸將士破鹵擒王以速成丕功用奠西垂康靖我國家其晉爾右副都禦史顯以下爵賞有差其以九絲城爲建武城置府衛兵下控西南夷落命所司伐蔡蒙石勒朕文武臣功使能賦者銘其勞聲諸永世其辭曰天王神聖威加九夏僰胡爲者坤之社其山硉矹谷谷﹖甘閜蠶叢開國來百戰不得下鬼其讎之聲野貍畫號守以虎■﹝豸尞﹞不庭戒邊櫓其誰使者狥西土中有丞旣文且武願假旄鉞斬桀虜丞哉飛檄怒濤發英風颯爽能起邊城八萬四千戰死之白骨筆籌赤牘肝膽壯勁气直上蒼龍闕云旓羽旗蕩摩日月墨王■﹝片戉﹞廖王■﹝廠外屰內﹞刂﹞落豹熭落拗鈯長鎩夜搗雄王窟三十六王碎領顝土有剩壤戶有降卒且蘭靡莫咋舌不敢唾楪楡卭莋磔狗飲血斷出沒咦雀入淮化蠣房雉入海化蜃光寇盜得險化侯王窅窅建武城列雉天一方守者非忠賢能無化豺狼蜀有大險上爲劍閣下瞿塘割據自古昔可獨問夜郎誰借明王三尺鐵爲君世代誅豪疆蜀不割蠻不屋蔡蒙補天之石髙崒嵂長與乾坤鎭南服無使三十六王城下鬼夜哭

○文昌宮爲兩庠諸生保舉醮疏

明王禦歷六經與日月同懸文運光天五緯與奎璧共聚蓋三搜藝苑無非陶汰英雄百戰辭場大都奔走豪傑所以貢舉系人才司命文章關世道隆污謂之文則上爲星辰而下爲河嶽謂之命則明有君相而幽有鬼神恭惟文昌司祿帝君道參元化威制萬靈節宣兩露風霆酬酢皇王帝霸啟聖圖則恢張龍漢疏玄範則洞演蒼胡洗唐日於黃瀾補蜀天於漏海奉玉詔緫領中華文獻在神霄特稱貢舉眞君且劍閣去參宮尺五號淸河帝子之幽都矧鳳山與棲樂爭雄正北郭僊王之舊館等托巢黌校抗籍神鄕頃當棘闈掄選之秋正屬艸莽飛騰之日鑑前度摧牙折戟捲土重來誓今番奏凱勤王封侯未晚所患文不經世學未通方識奇字近媿楊雄讀異書遠慚劉向西京賦十年綴艸空憐倚馬才名東方生三歲談天謾挾屠龍伎倆加之炎黂朔毳寒暖殊情越繭吳絲玄黃異染故有貪士則狥貨烈士則狥名墟土其人柔窞土其人惡方正之子不屈彊自可則傲岸相髙沈潛之輩非狹量寡容卽險中多忌豪華輕俊不無行檢微虧短﹖﹖曷蕭條未免風節易喪多才者或耽吟風月剌切古今負气者或馮藉章縫武斷鄕曲是以髙明之家鬼瞰其室滿盈之府盜阨其藏雲中射鵰手何知命數當奇天上玉璽郎不柰陰功未著等薄陳罪狀遙控玄聞禱禊非科神情俱眩燭籠■﹝火慧﹞炬能消長夜重昏苦海吞天賴有慈航可渡伏望明威下鑑鑑景宥弘開漢光武拔老將於屠門略其舊染唐太宗錄功臣於敵壘許以自新神其使我城臯會江漢之靈俎豆奪淵云之气秋簾振藻萬象齊傾月觀摛菁八荒並吐炎黃投之矩矱秦漢助其波瀾奇則夏鼎周惇壯則風檣陣馬倒海洗明月淸瑩絕倫捲霧掛長虹光焰萬丈由是名飛八郡牓注羣僊龍駒驥子盡列天閉金薤琳瑯同登淸廟騎箕尾上朝碧落俯塵市便隔煙霞豈徒張華劍衝破斗牛宮要使崆峒履踏碎賀蘭石行將許身抗稷契出則捝古回唐虞庶幾十亂乘時各調風雨八才命世共整乾坤但觀意气摩秋云誰堪王佐後來肝膽貫白日豈負神明等不盡皈依瞻望激切待命之至

○壽王卓峯少參八十序

古今天地中有大物焉最壽而不可以色相求者其名曰道萬形各有盡藏惟道不摩惟其不摩是以爲壽伏羲氏沒堯舜夏后周孔氏作此數君子者古所稱有道人也其衮冕佩玉處人間世大都不過百年其人與其骨一皆頹然朽矣而聲號著聞震蕩千古凡有血气者莫不尊親若未嘗一日不在人間何以故其人𨿽朽而其道在天下與日月同懸是眞不朽不朽之謂壽伏羲先天之學不立文字黃帝淂之以歸象罔非世儒所淂言堯之授舜曰允執厥中舜以命禹曰惟精惟一允執厥中自堯舜出�一�中之旨以號召天下而系之以人心道心聖聖相傳指爲心法世守之不變而後世之言道者始有所馮籍自人心道心判而吉凶悔吝生焉文王有憂之懼而演易以付周公而爻之至孔子出則劃然大肆其力泄神明之蘊決造化之藏系之乎易而散見乎詩書禮樂舉其學問之大者以授曾子退而著書其名曰大學曾子以授子思以爲是精一執中之傳退而著書其名曰中庸以授孟軻此數君子者道之統也吾友王惟賢自弱冠有志聖賢之學久乃益精世宗朝舉進士相見闕下精神意气炅炅不類凡儒亟叩其所淂蓋已剝去枝葉眞透本根了了破除俗學窠臼爲淂正法眼藏一時京師聚講諸賢皆自以支離莫及此學正以誠意愼獨爲堤防以窮理盡性至命爲彼岸合家國天下以成其身合內聖外王以成其學爲結局每朝下卽以所疑相印可最與余相莫逆今不見王君三十年矣王君之道與時退藏噤不淂施用向來所謂不朽不磨之具日月同懸者蓋捲而歸諸寒林空谷寂寞之濱世無淂而知聞惜哉餘年家子胡生棐王君門人館甥也來爲予言君今且八十視聽不衰毛髮彊半黑健走能飯望之如神仙人嘗進棐屬曰吾壽不可知但欲淂吾心友任霞父一言足矣君豈晚年於精義入神之學別有眞見更進於京師聚講時有未可輕以語諸同志者乎誠有之則宇宙在手萬化生身且將跨騰風雲上賓帝庭宜吾不能知矣

○壽卦

樵村陳孝廉歷宰名區淸望滿河朔辛亥聞制遙從塞上歸還行李才懸兩皂囊圖書數卷無長物其母太安人驩藉甚至一時鄕尙﹖﹖舊故相傳以爲羙談或爲玉壺淸冰之曲歌謳相勞苦癸丑樵村以禫除將之闕下會太安人年八袠明潔壽考古今人母所難齊蓋有田稷之母抵斥遺金恥其子不爲淸白吏髙義範東海劉更生作內傳誺其賢峻至於今流頌不衰直不知田母在齊宣王時壽年與陳母孰髙頋今世卽無劉更生豈宜使賢母落莫不振不淂遂與齊相國之母垂休永世也準諸易參諸方州部家作壽卦

壽元亨利坤母之貞坤母履囏礥而無慍柔順而應靜而正其壽無疆利厥子康侯元吉彖曰壽命於天稽於人其道吉昌天壽髙明地壽淂常四時日月壽無爽厥行人壽安貞神則內營而穀气致彊是以其壽無疆其子侯是康象曰地察天明壽大人以苦節厲行永貞無射

初九龍伏於泥無雄者雌人則食其施象曰龍伏靈匹藏也無雄之雌陰始將也人則食其施母道光也

九二玄霜沍凝或寢之淩纊如貉如貞吉象曰霜沍爲淩飬未融也纊如之吉固窮也

九三卿雲英英其下藂蓍捨爾伏菟葆我元龜無咎象曰藂蓍滿百壽期頤也葆我元龜介福勿疑也

九四雞鳴於亳其子在洛偕天不作﹖心利用烝於王家象曰雞鳴母徳張也階天不作﹖心子道直方也利用烝於王家賢臣有慶也

亢五盎其宇神明其所旣旅旣處利用錫祉於其王母象曰盎其宇靈域辟也帝介繁祉天命罔極也

上九黃純利堅貞雺不雺禦飛龍升於天門下宴息於鴻蒙媻而姍而羽﹖王舞班而於璇之宮永貞吉象曰黃純堅貞坤道成也宴於鴻蒙元化並也羽﹖玉而璇宮樂臻也永貞之吉至昌齡也

○拙齊門人贈言

山陰朱守晦與余姚王汝中同受良知之學而守其師說以教多士朱嘗爲蜀郡太守遷建昌兵憲當行郡諸生揖予西榮請曰是嘗受學於朱侯久其行也惟子之言之也而倚爲重烏予因進諸生之可與言者勞之曰且子之學於朱侯也久也益虖曰始也蓋授之以詞章科舉之學爲之剗異決浮湔浣陳調力排詰屈崄巇之語而反之近易以適於時惟有司之逄四方之士聞以莫不爲益亡弗有至焉者矣其旣也蓋授之以日新之學使之懲忿窒欲遷善補過而申之以委棄六籍放絀百氏曰亡寧以荒於其心蓋去者半處者半其旣也授之以定觀之學塞其兌扞其外神明其內廩廩然此以爲教之至矣士猶謂迃誇亡益也蓋去者什而九焉今也於君侯之學也如魚之飲水日泠泠入於腹而不知其益也予曰嘻子言之曰入其國其教可知也皎皎練絲在所染之爲學日益爲道日損是哉學者學爲聖人而止矣聖人之學爲道而止矣浮屠師舉一指畫天地卽其徒亹亹亡弗諭者今逄掖委蛇相屬於途而問之聖人之學如燕人之說郢書然豈不悖哉陽明子者以良知之學教天下薦紳大夫羣起而攻之以爲狂以爲怪且惑直不思其所爲致良知云者特孔氏之言母自欺也巳爾奚怪之與有盜跖之始欲爲盜也豈其心獨不知其爲不義哉知而不能不爲其無自欺其良知也已爾是故𨿽盜跖以至於塗之人皆能有知與聖人同聖人直不自欺耳不自欺則誠矣朱君之學其異同不可知獨其居守六年毛髮黧然而至班白而後去之君不自以爲久上下江臯衝冒暑雨霜露臨視畚鍤堤成而萬家之室不阤君不自以爲仁罷靡勞頓惠聲籍籍而遷秩不逾常數君不自以爲詘若曰盡吾心耳矣將非誠之所爲虖是故君子之學求以盡吾心耳矣於其事親也求盡吾心之孝而非以爲孝也事君也求盡吾心之忠而非以爲忠也伯夷之淸非以爲廉也關竜逄比干之死非爲節也盡吾心也耳矣心盡則不自欺矣不自欺則誠矣是故貧賤富貴憂戚患難之來無不可以盡吾心而吾不知其爲貧賤富貴憂戚患難也是故君子之學無詞章功利無日新定觀無道徳性命誠不欺而已矣誠則廩廩然神明生於其中矣此之謂大成諸生下榮喜曰鄕也吾之學於君侯也久而吾不知其爲益也今淂之矣與書而重之行

○答胡廬山太極圖辧

承示太極圖辧疾中未暇詳論宋儒以來多謂此圖是茂叔所自作不知此一○者卽伏羲本原先天河圖員陀陀赤灑灑萬象咸備孔子言易有太極是此○也陰陽五行乃其中自然生出者卽非茂叔所能安排正如堯夫所傳先天圖內外各六十四卦本其中自有之數用易者因而籌之亦非陳圖南輩所能造作也此一○號圜中之學無邊傍無內外一中心法聖聖相傳萬刼員明終天不壞以言乎遠則不禦以言乎邇別靜而正以言乎天地之間則備矣易曰懸象著明莫大乎日月日月者圜中之象也宋人詩象在環中莫外尋圜中無數亦難憑欲知象數眞消息只此一圖傳聖心堯夫云自從識淂環中意謂此○耳黃帝白澤圖子云太玄圖天貞皇人大洞隱芝圖一本此局河圖洛書以前斯道在上而不在下故帝以傳帝皇以傳皇連山歸藏以後斯道在下而不在上故司寇柱史沈淪於衰周赤松黃石河上公之倫晦明於秦漢此羲皇絕學子貢所謂天道不可淂而聞者中庸夫婦之愚可以與知人道也及其至𨿽聖人有所不知天道也思知人不可以不知天僕向過洛中偶因蔡白石有問略衍一二畣之不謂且刊布至此後來見者轉更多其圖說畫蛇添足遂成怪物信癡人前不可說夢耶感髙義力疾艸艸奉復俟前病少蘇更當益聞所未聞耳不宣

○題陳圖南睡像復孫山甫

天地一大寢室古今一大夢寐元會運世夢寐之短長皇帝王伯夢中之淂喪人處寢室中誰非夢者獨陳圖南以睡法名天下其夢中談夢自謂其非夢耶吾嘗遊華嶽見其書號五龍蟄法其睡也蟄也猶龍蛇之蟄以存神也夫人勞其神日應萬事鹿鹿不淂休至乎睡則蘧然忘矣卜梁倚始學爲聖人七日而後能忘天下九日而後能忘身忘身而後能見獨見獨而後能無古今無古今而後能入於不死不生若圖南者其殆無古今無天下無人我萬象逃世紛而忘焉者乎神存乎內世誘忘乎外是謂坐忘坐忘聖學也今伏羲先天之易皆出於圖南世稱理窟其蟄也殆忘言之象畫前之易枕籍乎羲皇之庭而以神遇者哉圖南常畫寢天人下訪焉而聽其息鼾齁然則烏塗滿紙而後去之曰彼華胥調此混沌譜也今所自爲圖者華胥耶混沌耶其坐忘乎而莫得其朕耶贊曰蟄而形無滑而神不死不生而窣與鬼鄰窅乎�天之人斯

○虞飬純監察南北兩鎭世家序

虞使君按成都日嘗出家乘示諸大夫蓋稱宋丞相雍國虞忠肅公允文後云余讀忠肅公三世孫奎章學士集所著虞氏家表虞蓋出勾吳虞仲世家仲與太伯逃讓去周世爲勾吳君長立國海虞故其族以國氏武王克啇求益封虞仲後爲倫侯國於殷北故夏墟世稱爲南北虞秦漢以下諸侯王世家在海內籍籍可名者數十家求其先有能讓天下逃之海濱如虞仲太伯者幾人乃其後復有延陵季子者遜位諸樊髙義振千古虞殆神明世冑哉周末有躡屩虞卿善著書趙成王以爲上卿復逃隱會稽山下累數葉至陳太子中庶子荔荔生永興文懿公世南爲唐太宗佐命功臣凡九世至北郡剌史殷從僖宗幸蜀畱守仁壽更七世至宋左中大夫贈太師秦國公祺祺始生丞相雍國公允文其來遠哉明興嘉靖中天子命禦史巡狩西南有諭吳臯者來道出虞秦公墓下哀丞相出師靖難功最稱神奇卒不得柄用令所司伐蔡蒙石走尺牘江上屬予爲記余始爲著秦公阡表紀載世勛無令泯滅更三十年至萬曆中復有禦史虞飬純者來問其世卽前所記宋丞相雍國公允文後也異哉南北虞上下數千載隔絕不相聞當諭君時直謂元奎章學士後虞仲延陵之裔門﹖身其無人矣豈謂聖朝復有名禦史崛起海濱爲雍公樹赤幟使人知南虞且代有哲臣先後繼作族繁乃過二千人至不相省識於嗟虖仁聖忠烈名賢在天地其骨𨿽朽其後裔自恢閎長遠無盡藏時然則秦漢以下諸侯王巨族赫赫如虞世家者又幾人哉皇帝遣禦史巡行郡國付之生殺予奪以賞罰天下凡所部望見風采如雷電下薄無不奔走奪气飬純公奉命西來服慈母太夫人訓訖不忍臨視刑辟有司關決獄岸務從末減敕斷文法吏刻深故入者罪無赦按部行縣罷張斧銊弓矢旗旄戒訶禁道路鐃角蕭鼓不聞聲所過邨落都市了不知有漢官威儀供張惟取艸具母得雜進水土百物蜀父老咸稱虞公有古道不挾風霜气公居常渾渾漫不置可否及其摩勘隱伏細入毛髮𨿽漢庭老吏無與比精然大都主寬厚不漉人幽闇事舊常爲陌陽司理參軍官屬多所馮籍囚無冤系今爲禦史務葆持善類一切鍛煉推鞠破體毒人之具不入憲庭使禦史一日爲執政平章軍國天下豈復有橫離苛法暴露中野狼籍無處所人在位豈復有懷沙哀郢蹈東海之士哉秦公昔在宣和中轉運夔梓諸路嘗以狀走闕下爲蜀人告饑發粟所存活萬計流頌不休其後雍公破鹵擒王拔彊胡四十萬走死完顏亮威振江淮策勞帝室人皆歸徳秦公侍禦君前後樹恩澤曾不減秦公時後來將食報云仍如持左券文武勛業未量今行矣藩臬諸大夫重其人請以言贈侍禦君有心學抱遠器可佐明王從祖守愚事毅皇位開府中丞有孫徳燁與侍禦同年舉進士族在今義烏原上去虞仲𨿽遠世爲東南文獻名家

●任文逸稿卷之四

明宮坊太史任瀚少海著

贈汾陽王三十六代孫郭汝蒙序

﹖﹖集說

憲副松谷王公爲父母八十雙壽序

楊園小引

巡撫王云澤請封序

五嶽陳公升福建按察使序

譚二守考績序

鴻蒙遊送胡廬山提學歸豫章

陳玉叔淸醒山房記

送郡司馬吳徳懋剌階州序

靜庵梁分守升按察使序

送周秋西太守考績序

題教秦緒言小引

沈世家序

五嶽詩敍

金堂遺愛﹖子敍

孫山甫督學集序

○贈汾陽王三十六代孫郭汝蒙序

郭自宋元以來由雲中徙居莘野虢王山下譜牒具存莘在殷周時爲畿輔雄甸聲華文物之盛甲天下至今莘川里社猶有阿衡周召風流余以謝病放遊河洛上遡圖書道統之源日與郭生汝蒙父子登魯叟燕居傳道二堂郭生指余龜窠在兼葭石瀨中卽神禹見元龜負書出洛水處信天生神物自非河嶽都會不能有此郭生問龍馬神龜果天瑞耶余應曰道也非瑞也生起問故余曰聞長老言孔子南之沛見周武王時守藏史退而觀於河洛以求神物居洛水上三年而不可得乃嘆曰河不出圖吾巳矣夫蓋至是始以道傳曾子今傳道堂在洛水南岸相傳爲戰國人所爲惟曾子侍側卽其處也生又問河出圖洛出書人皆知之倘所謂道七十子之徒豈無可與言者而獨傳曾子不巳隘乎曰圖書者道之精蘊自孔子不可徒言豈世儒可得而問哉生遜謝曰然則今世之談道學者不必盡出於河圖豈盡非邪曰道一也有人道焉有天道焉世儒所當言者自天子至於庶人皆可爲之人道也其不可言者先天而天弗違後天而奉天時所以成變化而行鬼神者天道也夫子之言天道自子貢不可得而聞子如明易見天地之根庶幾可與言至道矣汝蒙家世譜牒實出汾陽郭子儀後當南渡時鎭國大將軍禎忠﹖﹖羽校尉鷙武略將軍敬皆生遠祖代有功勞在王室昔以武顯今以文振亦其理宜也郭生勉哉莘川先朝耆舊有耿淸惠公九疇耿文恪公裕父子皆一代名臣吾觀汝蒙父子以儒術相繼凝然有遠器後來橫經虎觀由淸惠文恪而上進於孔門道統之傳當無難者郭生出語其子曰吾聞任公子嘗釣鰲於滄洲之上將願爲執竿從之遊不圖今日乃見羲皇人矣更出其家乘使按而爲之敍

○﹖﹖集說

蜀山氏之君神明其臣恬愉其甿野是稱太蒙百驩魚鳬諸廬葆以前壽考嘗過歷千祀卽不壽考亦復閱數百祀自敝靈監國稍益陳說機事明飬宣愛甿乃始埏埴五土以爲飲器茸文羽紉絲枲以爲衣冠營窟穴宮室自衛乃漸廑苦然猶稱昌意玄囂幹荒皆壽百餘祀又其後則援鬼以相誕制鐎鋋刀戟弓弩相剌射餙靡曼修嫮鳥獸行以相淖媱國祚用蹷甿乃殤於虖繇此上遡鴻蒙下放於無極妖壽之數神明之道不命可知已故聖人以智巧爲荼毒而歸諸朴

○憲副松谷王公爲父母八十雙壽序

古者明王開國張置東序東膠尊飬國老禮爲上賓而不敢臣問政乞言取以恢閎王業虞夏殷周相傳著爲甲令漢法天子以時幸辟雍延致三老五更軟輪給綏扶玉杖衮冕迎立階下使侯王設醬公卿饌珍割牲而緫幹與長老人爲壽當其時非不尙齒尊賢而周黨嚴光之倫皆逃隱空谷曾不得與李躬桓榮輩分庭受酳禮數𨿽存而問政乞言之意藐乎微矣是故國有老成人關系世道隆污史家蓋察此以爲王祚盛衰之候今上皇帝聖哲文明惇崇古道先朝耆舊以學行著聞可當三老五更之選者在啇洛有石額王公久不應徵辟謂將有待肅皇帝時倚公文武才略節鎭威茂控制冉駹蓬婆雪外諸蠻數收攘奪防禦功將賜之開府鐵鉞而公素薄猒軍旅翩然解組還故山長嘯蘇門英聲動江海斯其周黨嚴光之倫與居無何其子長公松谷先生以家學舉進士闕下累遷職方大夫禮官疏其名奏上命檢校會試所取皆知名士秇文風采霍然大振會主上思先朝威茂功復以長公出鎭川北一時氐道冉駹諸部落聞風欵附亡敢關弓窺塞上明年石翁太夫人咸登八十壽見其子宦業顯顒後先籍籍相望古今所難凡在洛中知舊故人賓客無不舉琖相慰勞獨松谷自以畱滯劍南不能一日乘風雲去歸里社酌卮酒獻親爲憾石翁在蜀時嘗爲監試官所錄門下髙等弟子會江楊侍禦中洲王別駕諸君來言松谷懷親一念可貫金石安得取長者數言爲壽庶幾𨿽畱滯無憾愚則聞河陽故相狄懷英嘗從事晉幕望見親捨行雲躊躕不能去後來忠孝大節與日月爭光松谷劍外思親與河陽事不異足詹後來勛業不下河陽石翁卽不三老五更爲帝者師有子忠孝名世如狄梁公自可千百世不朽𨿽日使侯王設饌漢天子饋酳東膠豈能易孝子忠臣一日飬也侍禦諸君可其說取以爲二老人壽

○楊園小引

古今王公世家在當時華要通顯非不般然侈矣墓木未拱略無聲稱表見於世悲夫人有丰財疆力漑園池列臺榭奪造化工巧將與天地爭奇而嘉名淸事流傳累代乃至不朽余讀李文叔洛陽記繇歸仁園以下多李唐故相名園其島漵林石之勝上下三百年間久遠益重且其人安在哉繁華盛麗過盡一時荊棘銅駝野田霜露此豈能不悲也今海內名園惟大江東南爲最而蜀蓋杳然希聞獨射洪楊子乃能以其丰財疆力剏爲家圃斬山鑿谷竇石引泉池亭花卉綺段修絕歲時伏臘與四方騷人譫客遊燕其間誰不謂至樂耶嗟乎洛陽名園盛衰識者以爲天下治亂之候楊子翛然遠情托志不朽異時谷變陵遷吾惡知蜀人不將指爲天下治亂之候也

○巡撫王云澤請封序

七年夏聖諭敕祕書省其愼檢都禦史廷瞻在鎭請封事狀下司封官議取禮數來聞祕書省奏上言髙皇帝嘗敕禦史大夫丁玉爲平羗將軍佩左都督印綬往撫蜀地令宣威徼外英廟時都禦史李賢繇蜀巡撫召入爲吏部尙書進文淵閣大學士列聖重惟蜀地爲古今要害凡以大臣節鎭玆土必其人可武可文可將可相然後受簡命以行屬者都禦史文武功勞出諸鎭上數千里爲父請封尢詹忠孝大節宜丕有錫命用宣示隆異是日上禦皇極殿召史官傳制班賜典章其以前吏部郎中蜀參知政事某晉封爲都察院副都禦史朱衣象笏岸惠文冠具如殿中丞禮數制下開府云澤王公朝服東鄕跽舞蹈稽首謝天子寵靈一時藩臬諸大夫致辭爲賀維蜀開國據江海上流南控荊楚北阻褒斜繇赤甲虎牙下狥吳越勢若建瓴蓋古者英雄割據百戰必爭之國先皇帝時都蠻以夜郎叛毒擾疆土瀘戎道梗不通今上皇帝禦方內始命將出師拔險砦七十餘壘略地四百里置建武城明年督府曾公詔入爲左右司馬上念西軍承燹傷殘破後荊棘橫野邊甿曠廢田作淩霄九絲等鹵酋𨿽盡巢穴固在恐諸蠻乘間竊入負阻復化爲侯王欲得老成耆舊有經略練曉邊防倚緩急一人出鎭其地采羣議得廷尉云澤王公命嚴程以往自公撫蜀三年百司奉職在所敉寧窮獨罷病蘇息塞莫諸將各嚴束部分關城斥堠不驚吐蕃南詔率致名馬方物納欵奉貢無敢後時及請封命下人謂主上聰明神聖將洊隆恩數以爵報功宜自今始後來入典綸綍貤封累世宸眷方殷未艾封君爲吏部出參藩政所至有冰雪聲位不程徳天將以其子顯顒當世郢鄂襄漢間談說善人有後者未嘗不歸封君云澤公文武忠孝竟當以撫臣召對宣室如李文達公式符祕書省所奏計日還朝過云夢且爲封君張樂洞庭余昔在吏部與封君同官庶幾采餘言致獻賓筵與老人爲壽欲令封君知先朝供奉舊臣尙自有滄洲公子在也

○五嶽陳公升福建按察使序

往余待罪宮坊嘗與沔陽童士疇共結詩社則聞竟陵郭外有所謂蘇山公者蓋蔚然以詩名家其人朴忠亮節有古道亟欲一見而不可得後二十年乃得見其子玉叔嘉陵江上殆郢鄂湘漢間奇屈士也玉叔自業爲童子科便欲以辭賦雄天下近如秦淮嵩少岷峨黃蓬諸作累數百萬言各編次成帙𨿽寢苫枕凶亦復不廢爲詩其宦轍所至遇海內之名能文辭者無不徧徵其言以爲敍引並刻梓行世古今萟文之家耽其事力作不猒如玉叔者其亦大勞苦哉又僻好山水屐齒所躡半天下至其提衡橫校分部方隅先後政績多在蜀今轉爲按察使當去蜀入閩孔門回路之徒有遠行必先問其友何以處我玉叔每過訪嘗謂余節視聽嗇飬神气母使思慮營營以勞吾生其所爲處我甚厚是行也太守潮陽周君問何以贈陳使君者余卽玉叔言以告誠不願玉叔勞勞以取詩名爲也天下萟文之學虧神气伐性命者莫毒乎詩丈夫生世不患不能樹勛立名患不聞道詩胡以爲哉楚有三閭大夫者古之達道人也其言曰道可受不可傳無滑而魂乃將自然一气孔神於中夜存虛以待之乎無爲之先其道蓋出於空同丈人黃帝堯舜氏之師也玉叔謂余節視聽愛飬神气無使思慮營營近之矣吾蓋卽此以忠玉叔行以觀其復詩胡爲哉是日飲餞江門使君起傳令座客有談詩者其罰之一斗酒

○譚二守考績序

鑑塘譚君舊爲滇中名剌史奉帝命來佐蜀郡嘗取暇日訪余江門釣臺至則以心學相印可了不道城府事其學簡易直截大都以靜定爲主有定力然後可以�天下事自公攝郡縣符種種多善狀所至有聲閱三載行當考績於朝考績者考其事功以爲殿最云爾今世論學者一切從念頭起處著力而不及事功苟事功不立而徒以號召於人曰吾能戒愼不覩恐懼不聞誰得而見之者直僞耳�善學者且湏以事功觀聖賢然後聖賢之學可考而知也且如仲尼處亂世以一旅人去遊陳蔡潛圍艸澤中困且餒莫知死所然猶橫琴操縵修詩書治禮樂不休爲其樂天知命無憂也此可以觀仁者不憂之學伊尹爲人臣放絀其君三年然後復辟周公擁王孺子負斧扆南面以朝諸侯流言洶洶𨿽至親者殺無赦此兩君子者犯天下大疑不顧爲其計安社稷無疑也此可以觀智者不惑之學神龍頷下有逆鱗批之卽死人臣犯忌諱抗言極諫名曰批逆鱗刳心剖肝血君刄不悔此古今人所不敢爲者關龍逄比干爲之爲其忠在王室無恐也此可以觀勇者不懼之學智仁勇三事非學有定力者不能是故善學者卽事以觀聖賢而其學術可知也少府旣嘗以其學立功郡縣今又以其郡縣功考績於朝考功氏將書其年勞奏上天子且賜之顯官爲少府者宜益疆力自樹上不負君下不負所學而後可以語道豈直如桓榮輩徒事口說取一率更令以爲賢哉時郡帥及同事諸君子皆髙義有古道欲采餘言以歸少府愚不敢辭讓伺其行書以勔之

○鴻蒙遊送胡廬山提學歸豫章

廬山子將學爲聖人嘗師事念庵子而守其獨知之旨以號召天下之將學爲聖人者會徙官梁益當行念庵子辭曰聖人之道大矣吾所嘗語子者塗之人可以語知焉人道也及其至𨿽聖人亦有所不知焉天道也夫子之言天道自子貢不可得而聞苟不聰明聖知達天徳者其孰能知之吾觀往聖繼天立極所以成變化而行鬼神者其精蘊在易其費隱在中庸吾友巢虛子居劍南墨然愚噤然訥將無庶幾其有聞乎而其往問之旣三年廬山子以斆學至相見於無閡之野蓋三反焉而後訂曰今有語人曰吾能建天地懸日月張置山川且子能信之乎曰未巢虛子曰天地山川日月者道中之一物耳此一物本環中之學眞一不二開張萬象其爲物不二則其生物不測故太極生兩儀兩儀生四象四象而生萬象皆物也吾能以道物物則無物而不物而況有不物之物乎今夫天無所不覆吾以道物之斯昭昭之多耳今夫地無所不載吾以道物之一撮土之多耳今夫日月無所不照臨吾以道物之一容光之多耳山無所不蓄川無所不涵吾以道物之一拳石勺水之多耳是故大哉聖人之道範圍天地而不過曲成萬物而不遺出九气之上而不爲髙處六極之下而不爲深先天地生而不爲始後天地老而不爲終語大天下莫能載語小天下莫能破先天而天弗違後天而奉天時天且弗違而況於人乎況於鬼神乎是故有象之象鬼神所知也無象之象是謂象罔非鬼神所知也鬼神且弗能知而況於人乎況於人非人乎今夫無象之象者無爲也而無不爲者也無爲而無不爲也者是故能陰能陽能柔能剛能動能靜能顯能藏能無能有能潛能翔能翕能張能闇能明易曰知變化之道者其知神之所爲乎是故物有不物之物而能物物者天地之至物神有不神之神而無所不神者古今之至神故知先天太極之爲員神者非相輪非不相輪知大衍蓍策之爲心籌者非象數非不象數知天球河圖之在東序而爲神器者非神器非不神器是故羲皇有不爻之卦河濱有不獸之圖文王有不占之易夏后氏有不蔡之書聖人以此顯道神徳行而不敢以語諸人者仲尼沒微言放絕文不在玆乎廬山子渙若冰釋退而齋三日解印綬謝曰宇宙在手印吾爾何有萬化生身綬吾爾何親返我根歸我魂無汨而眞神明將自存吾惡知我其爲誰乎於是脫屐官舍冷然遊乎鴻蒙之上巢虛子追而望之飄飄若風雨邈焉八紘了不知處所

○陳玉叔淸醒山房記

五嶽山人陳玉叔初從淮上領憲節西來取道沔中修省覲事巳乃於寶綸堂西除一小圃誅茅爲屋橫琴其中誦懷沙哀郢之章而題其處曰淸醒山房將於此休沐著書謝人間事其先大夫蘇山公問何爲者玉叔舉懷玉左徒漁父辭爲對蘇山公曰隘矣夫與吾獨淸胡不使天下皆淸吾獨醒矣胡不令醉人皆醒離騷之名曰畔牢愁楚人隘屈子之死非其所也玉叔瞿然受命乃不敢復道休沐事遂去沔航蜀江遡猇陵赤甲道瞿唐而上弭節華陽俎豆石室禮殿修文翁學政無使佚墜閱四五載梁益章逄故習翕然丕變蘇山公聞之喜曰兒眞能使濁者淸醉者醒耶玉叔自少負奇气才名籍籍獨傲岸自可不貶下從人後當國者數欲招致爲幕客不應竟以序遷山東又三載聞蘇山公訃至亟馳走歸還舊社哀毀過戚弔客皆爲攺容暇日行小圃中以觀所謂淸醒山房者惟見宿艸蒙茸藤蘿蔽虧庵前有長松數株怪石碨礧環跱其下池水蒼然如舊望蘇山公已不見顏色獨其言在耳玉叔日嗚嗚坐蓬藟中噭號哭泣哀動行路遂易山房故額爲懷蘇亭君子曰南陔白華懷蘇孝子之行可以風天下何獨楚也主人起拭淚走尺牘嘉陵江上使釣臺叟記其事

○送郡司馬吳徳懋剌階州序

禺山張愈光舊日來遊京師愽南太史楊用修嘗寄聲曰蒼山洱海之間近得一奇士授簡能賦倚馬數千言鬣鬣有風雲气其隸古八分五體大小篆皆入神品而時出鍾庾歐虞陣壘之上其文雅愽辯自白虎石渠老名家不能過也余問爲誰愈光曰南中少年子臯河吳徳懋云余籍記其姓名三十年不獲見巳未秋予在陶父釣臺報郡司馬至旣得剌則臯河君也相見執通家禮數甚謹予愧不敢當班坐問故乃知爲吾友中溪李仁甫門人予旣壯其才名而又喜其爲海內通家故舊眞成一見如平生歡遂出短捲索題詠吳君剨然爲予艸昆侖篇見志予讀至刼分龍漢曾知姓雲篆淸虛早受書玄珠獨許罔象得開期已應赤明圖斂容謝曰大夫豈有異耶亟叩其所聞則精義入神之旨君固已玄解妙悟非世俗經生學士所門﹖視暇日余爲著易通小說相印可不惟直下承當且爲磨厓刻石西山以示賞鑑蓋君於羲皇先天之學了了有神遇其超然自得處正不在辭華薻翰間也明年君有事闕庭予亦薄遊嵩少南嶽阻不相卽者又幾時比再還安漢則巳皆皤然老矣計君弭節以來諸爲當塗簡署列郡縣事不虛日所至以循吏稱居無何宰氏爲表請於上得階州命階秦壤也在氐羗萬山中非南人所宜遊宰氏知君才無擇土耶嗟乎吾與中溪公訂交四十餘年出入承明意气橫海嶽今𨿽日暮懸車光景向盡猶幸得吳君遠宦吾土時節以衰健相聞乃又爲帝命奪之西去嗟乎自今豈惟與中溪不相聞卽吳君可復有相見時也登髙送遠使人增愁苟未免有情誰能不慷慨銷魂者所賴白首不變有此赤心終天不朽惟此令名君以赤心許國吾以令名望故人然則司馬𨿽去遺愛長存中溪𨿽隱矣其道未嘗不行又惡爲惆悵離索以勞吾神也

○靜庵梁分守升按察使序

川北外環白馬內控巴賨按荒服傅氐羗東北君長以什數惟白馬最疆號稱武都今廣元綿谷上沂﹖﹖丸池卽武都故地天子懲先朝寇盜之警命守以近臣乃靜庵梁公始以諫議大夫出鎭川北自公按部以來羗人不敢關弓南向江漢間暴客聞風引去竟土晏然正三載廷臣以公經略防禦功奏上詔遷全蜀按察使瀕行公所部守宰諸循良乞言爲贈余讀河陽郭侍禦所著梁公世徳碑至歸省傳奇處知公學有本源蓋不徒鹿鹿以科第獵顯官者其立朝出鎭有赫赫名皆從學術中來方公以良諫議取一臺丞卿寺如几案物然且獨求爲閫外吏皇皇走廬下修覲老人如恐不及方老叟將議屬纊時去拾遺省千里外杳如隔世日夜望諫議來歸求一面語相慰勞以瞑不可得豈謂諫議欻然如從煙霧中飛墜令垂絕之老蹷起復蘇就飬更幾時然後從容握手相訣別無長遠恨當其時儻非一念精誠動天默相窅冥中誰爲此者孔門學問入手處惟在求誠誠則精神气脈與天地萬物相爲流通不誠𨿽父子胡越漠不相感召是故大人者視家國天下與吾身四肢百骸疾痛相關如一體了無隔閡故一隅觖望卽吾气有所不流一夫含冤卽吾神有所不貫气所不流神所不貫卽吾之精誠有所不至充此念可以位天地育萬物保四海內聖外王無不出此且獨宜一參知按察使哉

○送周秋西太守考績序

潮陽周君來守安漢正三年行且上計於朝其時參佐諸賢以余知周君最深使道行事余聞周君嘗從關西涇野子遊涇野子與桃溪丈人友善桃溪之學蓋出於甘泉甘泉師陳白沙白沙師吳康齋康齋得白沙猶甘泉之得桃溪耿西事桃溪猶伯魚師事夫子承家學也耿西舉進士由南吏部出守安漢廓然不事操切而百務整肅境土阜康梁益間皆以安漢之政比隆渤海君則又以其家學散爲古文辭往往剝去枝葉露見本根殆困然勃宰爲理窟而力量風格駸駸有先秦兩漢數致邵縣諸生得出講下者其秇文類多沈著精練有法度經術之盛可方禮殿石室桃溪公負經世才略道可佐王緣骨鯁尙气節薄猒吏事不肯鹿鹿從禮部試乃去遊建業事湛祭酒盡得白沙之傳退而講學南海上閉戶著書竟以忘老至今東南文獻推公與白沙並稱至耿西益復赫然大振嶺表之周聲號聞天下潮陽岸大海天吳神怪所宮有潛龍焉能上下風雨擁煙雲濤瀵自衛人不可得見惟夜吐玄珠遺島上光照千里越裳氏寶之以包貢闕庭與天球河圖並陳東序桃溪公抱道自髙逃隱空谷人不可得見如潛龍然而得見其子耿西君文章勛業照耀海內是行也帝將處以承明虎觀之局翊贊鴻猷節宣元化垂休光無窮其事與神珠產潛龍腹中貢獻尙方豈相遠也人言天下之寶當爲天下寶之並以告司考績者

○題教秦緒言小引

淮海孫山甫在先帝時提學關西日與秦中諸生講論心學隨所疑問應辯如向諸生中髙等第子札記其語編次成書題曰教秦緒言山甫去秦日官師刻置學宮爲六經羽翼蜀太守伍君見之語諸生曰且獨不可以教蜀耶會剏建正學書院成將遂刻置書院以禆正學謂余當序諸首亦山甫意也取其書讀一再過見其了了剝去枝葉眞見得天地萬物與我合成一片蓋自五官百骸以至家國天下緫是一物自致知格物以至修齊治平自喜怒哀樂未發以至參天地贊化育緫是一事此學如泛繭繰絲握其緒萬縷皆在手矣仲尼沒一貫無傳朱元晦嘗說漢唐以來全無一人曉本領識道理者竟使千五百年間成大空闊夫本領之學心學也自堯舜枯出人心道心之旨乃知所謂精一執中者不假外求孔門學問大宗旨總爲求仁初不言仁之的體至孟子直指仁人心也而後求仁者始有所馮藉今夫易有太極在人爲心心主神明是曰明徳自其得之乎天曰性自其發之乎人曰情自其動而未形有無之間曰幾幾者動之微其名曰意意者吉凶之先見者也先見曰知知者神明之徳易曰知幾其神顏氏之子其殆庶幾山甫以爲知幾之幾者是也有不善未嘗不知知之未嘗復行是謂致知戒愼不覩恐懼不聞求致吾此知耳矣是故愼獨卽是誠意誠意卽是致知致知卽是明明徳明明徳卽是致中和致中和卽是窮理盡性以至於命是故聖人以此洗心退藏於密以此齋戒神明其徳以此範圍天地之化而不過曲成萬物而不遺此一貫之道也緒言凡七十九條其說理如珠走盤隨方旋轉圓融不定而卒歸於一餘嘗語山甫此學如種樹然太抵皆從誠意愼獨上定根範圍曲成上結實定其根則華實自相副矣合家國天下以成其身合內聖外王以成其學蓋致知格物之旨於是始盡盡此學可以彌綸八極貫穿百王幽贊鬼神明通萬象得此理者六經皆剩語耳其孰爲緒言其孰不爲緒言

○沈世家序

會稽南山沈公爲其先世諸君子立世徳傳而獨已所自出得詳與尊者小宗之法也古者諸侯世國卿大夫世家別子爲祖繼別爲宗繼禰者爲小宗小宗故於巳所自出者獨得而私之私吾宗也凡今天下之爲族譜者其法皆從小宗小宗五世則遷其法凡適子而後得爲譜者皆存其髙祖而遷其髙祖之父爲其無服也無服則親盡親盡則情盡情盡則塗之人爾塗之人惡所用譜爲南山公惟不忍其宗遂至於塗之人也則滅屰﹖其禰若祖而上之盡八世蓋世爲一傳傳附一贊以別於譜而使其子孫世守之不忘公若曰小宗五世而遷宗法也譜法也吾之八世而不遷者非譜法也傳法也吾固執空言以私吾親盡服窮之遠祖而世藏之不敢忘後世將有以宗法病我不卹也嗚呼何其仁哉往歲公嘗以其祖靈丘王慱士玊庵府君墓碣屬余而靈丘以上四世祖才略行節各隨狀表見故自樂靜徵君而下吾皆能言之惟道二玄四兩世則吾不及知今讀其傳蓋古之所謂篤行君子也世有篤行君子𨿽疏遠不相誰何者人猶將張之況八世祖耶宋至和以來眉山蘇氏之譜行天下譜𨿽竟五世而實錄迨敍其本始以爲出自昆吾昆吾之前多茫昧不可考然自昆吾至益州長史上下二千餘年計七十有餘世其賢者獨六七人若會稽之沈居臯部凡幾世而賢者至七八人南山公治郡又當爲海內第一後來勛業出古人上則臯部之盛豈眉山可望也昔者吳太伯逃讓海濱世爲吳越君長其子孫微者多散處吳會山谷間今會稽之沈旣濱海而家沈又出周文王后文王之父季歷與吳太伯兄弟也同姓之後附同姓而居此理之常沈其自宗周入吳無可疑者傳稱祥符殆東周圻甸耶是故因沈以得周因周以得吳乃知聖賢之冑代有哲人固未嘗絕也吾固進沈氏列傳爲世家以附遷史吳世家之後

○五嶽詩敍

詩神物也在郊廟朝廷其聲閎鬯嚴肅有衮冕气在軍旅關塞其聲慷慨悲壯有甲兵气在名山洞壑水國靈墟其聲懸矌幽窅與鬼神出入髙可薄鈞天下可徹寒泉有風雲气吾讀楚中五嶽山人陳玉叔詩渹渹乎其諸有衮冕風雲之思哉夫楚其鎭衡嶽其藪云夢其浸瀟湘洞庭故常有英瑋神明之士生乎其間如懷王左徒旣放忠憤愁惋而作離騷其辭古雅有法度可以橫絕四海其徒唐勒景差宋玉率倚藉風采務鉤棘爲楚聲雅道未墜漢武栢梁以後始變爲古體詩蘇李曹劉術作者繼起楚聲漸凋建武寧康中江左風流非不蕭散疏越然建安骨力至是少衰唐世惇尙辭華儒臣以能詩供奉稱旨者籍籍相望更歷開元長慶隱顯數百家中間稱雄秇苑才一兩人然且奔播矍峽長流夜郎了無著足處詩顧不窮人哉吾觀玉叔𨿽楚產乃不作鉤棘聲其詩可晉可唐可魏可漢不必夜郎瞿峽而遠興至味超然有塵外數致使與鮑謝髙岑燕許韋孟對壘胡可決勝敗也君嘗欲坐我瀟湘煙霧中結羲皇社何日到湖上與君乘興登黃鶴樓聲鐵笛吞吐云夢當其時惡知不如前日獨往尋南嶽燕紫霄宮長吟傲天地之爲適也

○金堂遺愛﹖子敍

漢邸太上皇故都王气所躔其地多靈產少司馬確庵曾公世以文獻起家漢上提衡秇苑海內知名元年奉帝命討罪夜郎以開府中丞行大將軍事立馬橫槊斬梟寇數十萬擒三十六名王略地四百里置建武城設防衛兵經略都訖又明年被詔還京師將行仍寄餘金堂遺愛﹖子爲敍說往事金堂故蜀都名縣司馬公大父東莊翁嘗宰其處廉介卹窮有惠政百不染著余讀其禱雨文至以身爲牲血爲酒心爲辦香願慱一雨以蘇民困一時父老聞言感泣雨亦隨注人謂天道善應此古今循吏傳所不得載東莊該人骨鯁不謟事當路守官八年不遷覽張季鷹事慨然思歸徑買舟東下舟中才圖書數卷會峽天阻雪缺供張至忍冷脫一羔裘市米菽自給乃得抵家不知今世上還復有此淸白吏否去之日父老環哭江岸不得住畱冠舄爲別歲時俎豆祠下到於今不衰有子參知政事是生司馬公世嘗慕荀朗陵爲縣多善狀其後八龍皆名懸帝闕聲望重兩漢若乃金堂後有參知參知後有少司馬參知公風節行誼固已前無古人司馬公破鹵擒王又豈潁川諸荀可望固知天所爲報施金堂者𨿽數十年後還如禱雨時應答不爽推此意繇司馬公而後且將代有哲人不八龍以止又何慕朗陵爲

○孫山甫督學集序

嘉靖初王星聚東璧明徳中興海內文章道術至是隆盛閱四十年來摛菁掞藻之家朝野相望淮海孫山甫以辭翰起家黔中入史館遷諫議大上命督學關西善作士與邃庵漁石齊名甲子春移鎭劍南始按部訪余江門釣臺余逃空谷久見君嫻雅縕籍栩栩若平生驩明日從事來賫所得南遊以後諸體詩五百餘萹相印可余掃石披云一再讀嘆曰吳大帝之後散亡列國若淮海者其詩蔚然有江左風流其雋永閎鬯自鮑謝諸人不能過也始吾讀李獻吉詩謂如媧星搗煉補天石奔走百靈雷電日月星辰並躔鑪治讀何仲默詩如黃鍾在縣金石發作伶坊供奉之官莫不按宮啇謹節奏其橫放處如項羽提三尺劍出江東不必斬將搴旗而登壇嘯吒千人皆廢讀張愈光詩如巨靈擘太華黃魔太翳決瞿唐其險怪詰屈𨿽不中繩墨定知出鬼神手而無斧鑿痕今吾讀山甫詩則如七十二君封泰山望見滄海有無中蜃气樓閣盤薄煙霏景光萬狀便翛然起僊靈霞外之思如君玆選當與髙子業顧華玉格力相埒誠足剉建安鋒劘六朝壘惜二君已宿艸不及見也吾聞龍噓气成云云之靈龍馮之然龍非云之所能使爲神物也人噓气成聲聲之精者爲詩人豈詩所能使爲聖賢君子者哉語曰明珠彈於飛肉其得不復周鼎鑄倕而齕其指明大巧之不可常也淮海固欲爲聖賢君子者其神明內蘊思若懸河吾愳其或嘗試於大巧也故以是節之

●任文逸稿卷之五

明宮坊太史任瀚少海著

題陳於韶臥雲樓摘稿

吳越詩引

吳紹溪詩序

盧氏城隍廟碑

靈丘王慱士玊庵沈君墓志銘

刻秦苑吟編題詞

林錦峯太守淂薦敍

川北分憲王用吾升廣東少參序

梁靜庵父母合葬墓志銘

送王云澤都憲開府南贑序

節推泗�唐君考績序

溫泉李徵君傳

送太守周君入覲序

送孫山甫升觀察使序

承恩雙壽序

送鄒鶴山掌憲晉幕

○題陳於韶臥雲樓摘稿

往余在都城有老儒張昆侖者能詩而窮太白山人孫太初走數千里訪之自謂不及弘正間朝士大夫競集其門如關中李獻吉大梁何仲默吳下徐昌谷及邊熊王薜諸君子咸相與共結詩社一時轂下騷雅盛張比余謝病還山四十年來海內以聲詩屈起者凡數十家不知正與往昔昆侖詩社誰勝負也然余獨私喜喬景叔詩華鬯妥貼有數致以爲近世寡倫最後乃淂讀閬州陳於韶詩則又未嘗不灑然尉藉如愛景叔也余病懶拙不能爲詩雅好與山中人往還復禁斷不淂爲詩然於漢魏以後千百載體裁風格頗能一見了了如浮丘相鶴九方臯相馬毛骨立辧若於韶詩𨿽無意拾取前輩人風旨而格力類建安宮啇激越類江左長句近體類中唐諸大家沔陽陳玉叔列之江郭阮謝間近�矣玉叔詩餘嘗序刻以傳於韶詩多似玉叔太抵皆神品漢時有客薦雄文似相如者詔見承明錄其所奏賦下太常議令宣布中外世稱蜀有楊馬詞臣皆下是故若於韶詩所宜待詔承明敕下祕書省讎校行於世使人知吾蜀楊馬之後有於韶也

○吳越詩引

楚嚴子自以風節意气才華可淩駕一世而沈淪播遷與時不偶以爲大戚予退居江上而讀其詩蓋嘗語諸其人曰詩太上能爲風其次爲厲其次不能爲風與厲子之來戚也其亡乃是爲厲乎弘徳間人尙惜才洛陽李獻吉有詩名入朝遇彊戚畹當避路獻吉不受回矟而齲其齒徑躍馬去自艸奏言伏時昭聖聞奏泣請於內椒房貴人椅角於外孝廟勉爲下廷議置獄宰相執奏曰夢陽少年有才誠狂俠不省事理然不當爲外戚置法爲天下笑繇是淂從末減予友髙子業獻吉門人言其事津津有味嗟乎使獻吉在且得罪如是眾方羣起而構陷之不醳矣豈望生還聊往時嚴子以能事傲忽人淂謗予在宮坊蓋聞而哀之實不謂其能聲詩窮變極態賈旤若此也今來爲郡詩益苦名聞日益髙其去將爲臺察諫議在天子左右陳說利害樹休光無窮則又不當以不遇爲詩之罪不可則退而處梅池艸堂聚裏中少年講論心學明先王之道成就良子弟爲國家用無當不廢爲詩又不可則買舟瀟湘洞庭之間鳴琴采藥鬯懷飬徳以此自老使後世讀吳粵之詩而思其人以爲不可及將與桐江髙士並稱爲大小嚴豈不壯哉若徒以詩名代而無澤於道卽能奔走漢魏而稱雄於李唐諸大家之前知篤行君子不以爲淂也

○吳紹溪詩序

愚自叨守宮坊以來常思盡搜海內諸名家詩取次編題以供石渠一代秇文騷雅之選於今更三朝矣吾於楚凡淂敍而傳之者四人少司馬承天曾公有秦苑吟編中憲大夫崇陽王公有石洲遺稿學憲沔陽陳公有嵩和詩司理參軍衡陽嚴公有吳越吟此四大家者皆足以名天下而宜都吳紹溪之來最晚其詩最淸逸讀之如浮洞庭坐聽湘靈鼓瑟嫻婉蕭曠不似從塵鞅中來也李唐時張燕公客郢鄂間自以詩思淒淸爲淂湖山之助宜都當郢鄂上遊去武陵桃源只尺紹溪詩種種挾煙霞气將仙靈其有助耶愚常苦近世之爲詩者琱鎪奇怪務作不經人道語角勝詞場徒拗齒牙百無興味不足上追風雅子夏敍三百篇謂詩能動物如風雨動魚龍故以名風吾觀紹溪詩如江東顧虎頭醉中掃壁畫山水興到立成意態各淂使臨瀟湘渺莽間誦之眞可動魚龍哉少府气山﹖﹖瑋甚而詩句淸婉類世外絕粒人所爲亦大奇矣

○盧氏城隍廟碑

鬼神廟祀國有典章以勞定國則祀以死勤事則祀能禦菑孽禍厲有功於民則祀非是族也不在祀典不在祀典則稱淫祀淫祀則廢城隍神古稱社伯爲境土司命其在祀典最重帝三十九年盧氏廟災燔其屋盧人震恐自惟姦旺亂俗所致縣長吏以下率父老謀諸國中禱於神而宮之明年新宮成神乃卽安余以放遊河嶽來過境上縣官言曰明神奉天子命廟食玆土歲時有常祀無敢闕廢惟是令長丞尉等奉職無狀有所不厭於神神不降之罰而自災其宮室以儆人吏爲社鬼羞乃者新宮成太史至國之耆舊禮則有乞言史瀚曰宮室不毀則不新災沴所主不在官則在民縣官引咎淂長人體鬼神將歆之宜有銘銘曰虢之有國神明陬龜龍所都羣聖遊厥產鴻寶圖範疇誰其典者社宰侯天帝下簡咨靈修欽哉虢盧難其儔河山不攺王气泅人俗作沴鬼所尢刼火上災神爲謀炎焰蓬勃貍鼯愁長吏蹷走丞煩憂下令父老敶前籌陲般雜進工洊收千章云木恣遐搜斬山鑿谷繁輪輈觚稜題奐窮雕鎪金碧錯落丹堊髹刼灰未冷雲霧流蕭鼓颯爽俳伶優椒花荔子羅瓊羞神乎康哉爾其與國長遠垂鴻休

○靈丘王慱士王庵沈君墓志銘

沈西伯昌後其在會稽者英宗廟禦史臺名禦史曰性其先封禦史君者曰潭潭之先曰葆善徵君思學又其先曰樂靜徵君伯英英已下凡三世皆比﹖﹖靈潛耀惇慕延陵風節爲甌吳耆舊長雄至封禦史君尢恢﹖負气略能剏宗祠倡義學捨修復禹廟瑰望振江表禦史屈彊敢言與天臺林君鶚並知名當世數抗疏斥宮禁內事彈擊權貴人犯天子怒出守寧國及去位長遠寧國部父老則寘公祠堂碣功勞廡下寧國生慱士君璞少沈毅噤不出言寧圀曰兒有�僕然可與入道其命曰璞時會稽胡漸老負東南文獻重名提山西學政歸遣就業見君果蘊藉異凡兒與字文蘊會漸老有息曰孍幼婉﹖﹖夾心﹖諳典訓能古文辭許娉君處君別館授易尙書毛鄭詩春秋列傳君又好古甚上炎黃龍穗下秦漢𨿽環淵接子炙轂家稗官謏瑣說亡不覽究特不喜貶下服舉子業其羣有相勔者但謝曰讀書取明道正行提觚牘組織浮怪規進取吾不能居寧國喪時尙垂發不任戴冠然秉禮愼事外內斬斬自長老人不及成化甲午用明經薦授靈丘王教授慱士王自倚髙皇帝玄孫播棄文法羣校數縱橫無賴吏不淂問自君入怗怗受要束上日王張宴陳水嬉客有按節起舞作涼州新聲歌謳爲王壽者君厲色曰漢法天子諸侯王燕會淂令恊律郎慱采風謠奏雅樂自武帝更令侍中歌太一天馬中尉黯猶奮謂不經安有王官淫醟酗酒導王新聲習優侏儒行爲王門胥靡赧羞令膠西相在當殺無赦聞者塞然罷止王輟宴禮君爲上客明年開明徳堂縣鍾鼓鞀鐸設巾﹖正貍首出世子就學君東向世子西鄕講說春秋尙書陳國公魯公尙齒尊賢藩衛王室事相淬厲凡再閱歲世子徳君甚會聞金孺人訃至解歸王自臨制哀詞使典儀工正各一人祖道哭絳水上比禫除數手書招致盡虔君表謝曰臣山陰裏中處士張龜齡爲唐憲宗掌故母死不奉詔著漁父辭稱海客終其身臣不幸罪苦實同龜齡無相見期願王自愛臣死罪王世子淂報皆霣涕不禁今故絳老校退卒能言其事君履道涵醇不規世好至老無選言缺行仁孝誠信可通鬼神杖屨未嘗影城府所居簾閣據幾終不聞欹仄聲嘗語諸子弟曰士不惇行仁義疆力爲聖賢卽生封侯死立廟腐余骨爾故君族多孝弟廉潔有徳行人君素長者𨿽嚴峻不忤物晚益破觚爲圜與其友婁君芳汪君鎡陸君鈕君車君結山陰社傲詠天地垢氛萬象號江左園黃嘉靖拾參年正月貳拾伍日蹷然長逝光气竟日夜享年八十有六初取胡孺人生子蘢有令徳封刑部郎中繼取毛孺人生萀承伯琰後孫男六橋順慶府知府純亮淵粹海內稱才臣梓國子生根縣學諸生楨榜柷皆有文行可名代女三其一嫁山陰周淳次諸生車孟中次國子生陶師韓皆華冑曾孫男十云翰云翀諸生云同云錦雲山雲霄雲霖云會皆才子弟女五四嫁爲士人妻玄孫一應順女三諸丕有根器無忝聞家墓在會稽橫山原以其兩孺人祔�曰道髙古人名不滿當世气震王侯曾不淂覲於帝王風頹雅道虧直臣逃隱諍者其誰橫之山嶻於云炎之海黯以昏艸露荊榛蒼然而與山海齊年者王官墳耶

○刻秦苑吟編題詞

愚旣歸畊劍南當世知名耆舊有權力人漫不復省顧惟是三朝間海內才臣節士野史所宜論著者則未嘗不訪存籍記藏諸石室以供漁樵燕談時取以自程不敢廢迨莊皇末開府恪庵先生來鎭蜀都會卭莋都蠻君長擁部落內叛摧陷城戍先生奉詔討平一時碉房鹵秦漢以來所封夜郎王至是鑱庭掃穴遺種都盡報未上牙校從軍門馳至賫先生所寄書一通吟稿一帙訪愚淘父釣臺見其書翛然閒暇如坐滄洲煙霧中橫琴對月未嘗臨三軍者及發吟稿一再讀諸正聲雅興如黃鍾太鏞考列東序其愛君憂國思親懷友先後種種發作使逐臣遊子誦之泫不可禁至其品裁格力近體侵中唐古選逼晉魏卽建安六七子不能過也先生飽厭經術在關中提衡秇苑善作士三輔弦誦之盛比隆西京吟稿故秦苑所著秦以後尙未成編愚嘗見公江門溫粹如春玉渾涵蘊藉閴若無所表見及其猝然遇閫外事勛髙塞莫古名將所不及文則摛菁掞薻可動鬼神武卽破鹵擒王若駛雷電眞誠三朝偉丈夫哉使與孔明法孝直並世藉公威定百蠻吳鄴兩雄豈足平也愚所爲敍詩及此者見公文武才略可倚緩急系安危稱社稷臣不獨以詩品橫天下郡守晉江林子數求吟稿刻置學宮將以羽翼風雅壯其請題付以傳

○林錦峯太守淂薦敍

禦史巡行天下郡國察舉監司守長百執事不問秩小大職不職咸以狀聞天子勑下吏部核其奏參諸廷議殿最其官能加之予奪以風厲天下用儆有位其在國典所關系甚重林公來守玆土決事凡幾月禦史按部行縣察公治狀裒然爲列郡稱首疏聞於朝其略言器姿英敏政理詳密罷節浮費案無畱牘繕修黌校愼重刑獄粵西聞有去思川北惜其耒暮報旣下郡司馬王君持以傳布國中徵予言相賀予惟黃霸居潁川八年政乃成張詠居益州七年功始著其餘蜀郡太守如廉範張堪皆一再考然後知名卽今太守治郡才數月聲望動巖廊捷若風雨自非才行卓異有漢庭循吏所不及禦史言豈易致哉余嘗見公當嚴冬霜雪時進諸生館下談經占畢理文事不休方其時卽太守珥貂擁裴褐危坐閣中酌華卮取暖誰謂不可而公猶凚凚課弦誦肅若奉帝命然豈不純誠篤厚重文愛士良有司哉漢文翁嘗選所部儁茂弟子治儒術按東膠虞庠瞽宗之制修詩書禮樂以造士其後莊遵何武張寬王馬諸人風節行誼文章籍藉名天下石室禮殿之盛精采風流至於今千百世不衰吾惡知後來劍南文物不當比隆西漢其爲石室以俎豆文翁勒功頌徳者獨一髙朕爾哉此則禦史所不及言者宜書以歸太守更十年其以吾說徵之

○川北分憲王用吾升廣東少參序

劍以南多陰厓長谷東連漢沔四方惡少胠篋亡命不逞之徒往往窟穴其中其巴賨土著閒民一遇催科額辦不支或官家撫孳失便輙逃匿深箐負阻險爲寇盜正徳間藍鄢廖諭諸酋自川北起事至悉發諸道兵數更重臣轉戰六七年師老財匱所在漁肉軍士陷沒者不可紀數故川北最爲全蜀重鎭萬曆初用吾王君以分憲弭節劍南首下令禁戢民間遊惰不事生產作業者與選立通練父老爲甲長使悉聽要束以月旦講讀律令罷除列郡縣淫刑﹖﹖奇法及橫增一切非分諸科勾斷閬州綾坊種種應造官幣聽市人繰織自便坐是沿江數十城百作閒暇賈舶颿檣林立津步一時號阜康天子以公能殿南服詔遷參知嶺海事公起家臨安爲郡諸生時嘗從有道者徐吾齋遊令直下尋取白沙康齋二君子淂力處自是心境廓然君爲人宏雋闓爽內外洞澈梓部諸大夫以君有心學蓋托余爲贈言君行矣從此江長海闊相見何時所幸萬里可相印證者賴有此心學耳大丈夫處心當如靑天白日應事當如流水行雲前輩淂力處正在此余復何言

○梁靜庵父母合葬墓志銘

莊皇帝時河北父老有子爲諫議大夫受封如其子官賜之敕命封君姓梁氏諱大朝字懷忠別號西橋逸叟世爲新卿南原小冀里人其先曾大父海以力田起家惇行誼爲範裏中海生鐸鐸取邢氏生子四人長竜次景方次愷次金景方最材略能家是爲今封君父初取苟氏生大宣再取李生封君封君生三四年父母先後繼卒兄大宣苦甿繇額辦不支盡喪其土田是時君才能步自往依伯龍捨就屋食幼捩契不受叱吒甫垂髦輙語缶人吾不生空桑何至寂歷依人宇下作寒蛩計稍長卽努力自樹不肯鹿鹿從諸子弟後先配孟孺人蚤卒繼配張勑封太孺人是爲都諫君母君生時室有異光殆是河嶽靈產母不欲宣露獨嘗聞語封君梁世久不振今有子必亢而宗其好爲將言﹖獲母自少聰警曉文事長益嫻練內範兒初能言卽可授篋中書令通大義六歲遣就塾師更日勤女紅操切家務力作不稱勌取以供塾業費久益罷頓至嘉靖戊甲寢疾竟不起都諫君始齠稺噭號摧裂行路不忍聞封君又再繼張氏時方啙窳無長物人多請罷外傳不聽然且爲子采蒲作編書日事督劘時節出淬厲語咄咄不輟休夜則﹖﹖冓燈坐牗下自程讀誦率漏下數十刻不卽睡都諫君繇此飽厭六籍出入墳穗古史百家爲文辭汛發若風霆海濤回薄振蕩倚馬數千言多出人所未聞名懸兩河京汴趙魏辛酉會試禮部詞客皆凚凚避舍不敢與君齒乙丑舉進士髙第徑從浙令召入補諫議官北面正色立關決利害與天子爭可否朝下數閉門艸奏彈擊無怖忌天子壯之累遷兵科都給事中至是梁叟督訓功成風采聞天下隆慶壬申都諫以年勞出爲閩省參知政事方取道歸還故社自幸且淂蹔奉太君遊遨溪塢間集燕耆老舊故人洗琖稱觴穴﹖丸畢省覲事理不謂且至聞封君已謝客不食入門茫然若無處所亟聚醫察胍處方誄禱身代百不取應封君生正徳巳巳計今六十有四自謂人生淂歸先天卦數是將爲羲皇人不足計夭壽兒能許身報主吾復何恨竟以是歲九月二十日東向正衣冠危坐以終嗟虖今人走書剌要人數里外有至有不至往往相左都諫君遠宦闕庭不聞有尺牘相號召一朝承帝命過家本出不意然乃得適奉垂絕之老覿面相勞苦躬侍藥餌饘粥𨿽三公不能易一日飬從容握手相決別眞成生死不相悖負庶幾可保無終天恨世嘗說曾母囓指曾參動心都諫君千里來歸若嘗與先公刻期定盟會不爽程限儻謂非精誠感通誰爲此者明年癸酉今上皇帝攺元萬曆以四月十二日合葬城西太孺人墓處康哉封君有子三人長問孟都諫君太孺人出次聘孟賓孟補弟子員皆再継張出都諫君旣除服仍以參知政事節鎭劍南行部肅淸在所敝寧頌聲滿江漢後來入參大政非公不可暇日使宮坊舊臣紀載世徳立銘劖石墓道垂休光千萬祀銘曰大荒之西有神鳥其名鷫鸘厥產靈鳳爲苞九章中國有聖人踐天子位則羽﹖土然止於其甸而鳴虖其山之陽梁公太孺人顯有哲嗣其殆鷫鸘之有靈鳳耶是嘗鳴止重華之闕以獻忠於明王百世而後有過其先君子之墟墓者殆將酌水羞澗毛俎豆不暇其誰忍犯其泉石艸木而盜寇其土壃

○送王云澤都憲開府南贑序

萬曆初天子簡命殿中丞云澤王公賜節鉞開府蜀都一時梁益文武諸司嚴愼局任毋敢有失墜境土阜康旣三年則聞卭莋都夜郎徼外有鎭西傀廈洗馮沽等部落入犯建昌刼殺軍門牙校執邊人以去吏莫敢問中丞公走狀詣闕言往者沈黎僰人爲寇上命出偏師討罪廓淸塞莫卽今建昌夷作難虧敗王略罪不減僰人宜正國罰上聞奏敕下大司馬議聽勒兵朱提竟上計取首惡來聞公受命已傳令徵西將軍臣顯先遣壯士持露布風曉百蠻問今建昌殺牙校掠邊人去者爲誰其執以來聽斬首京觀還報天子敢有拒命者焚其巢如夜郎事諸蠻聞諭乃大索虜中淂凶渠首事賊二十四人皆囚首反縛央﹖糸送麾下餘部曲君長悉詣軍門請降願納欵奉貢畢其世亡敢攜貳中丞公聞報亟召還西徵將士奏凱獻浮肅軍吏奉表闕下大司馬奏上言蠻荒窮裔瘴厲毒淫古有提重兵罙入若蹈水火罔不焦沒至今戰骨橫野安有坐帷莫中走尺牘立降萬虜如中丞人所宜冊功賚賞酬之異數令閫外咸知聖意皇帝開明堂朝見百官詔以僉都禦史殿中丞廷瞻爲副都禦史秩視尙書左右丞移鎭豫章令開府南贑提督汀韶諸州軍務命下當行凡在蜀諸道監司皆以舊故問餘言爲別余惟南贑當甌吳百粵荊湖嶺海要會最爲毛人流求耽浮羅荔浦藤峽猺獞犵狫諸夷觀望自李唐來選帥常重於旁鎭什八九公行庶幾推公至誠撫蜀平建昌一念往撫南軍如探匭中物出諸幾上無弗應手後來入大內爲天子執政平章軍國則又夫公至誠撫南贑汀韶一念以撫天下若建瓴水奚有難理此爲眞淂孔門一貫宗旨眞學術眞儒者作用公𨿽開府南贑其道未嘗一日不烱然在蜀也

○節推泗�唐君考績序

自羣縣旣張府各置帥以當列侯統理其上然必佐之節推分理刑辟參聽其中是爲司法參軍凡郡縣獄岸有所不直監司部使臣所不淂就平者咸聽節推關決讞報歲終上之司寇以佐嘉石肺石之政其爲補益國憲最重故朝庭近侍缺人惟節推例淂補臺諫官自非老成有幹局諳曉世務聰明懸照隱伏卽與之司理參軍不一日安也唐君爲順慶節推旣三年詳謹通練厈無冤獄諸有所平幡皆彊力自任與當塗爭可否其出案諸州帑幣儲胥登記錢谷增耗細入毛髮一切冒破侵漁幹沒等獘發摘殆盡吏無敢黷貨爲姦明年當上計闕庭受殿最考功氏制曰考績別官能也一時理銓事者知君名且將爲喜諫賀淂人公之道自此其大行爾乎予惟唐君爲節推執法任事與當塗爭可否其爲殿最在冢宰考功後來爲禦史爲諫議大夫抗疏承明與天子爭可否其爲殿最在天下後�責愈重則其爲殿最愈大若乃鹿鹿承望風指附气力人以取顯官卽使黑﹖沓然坐政事堂平章軍國其於殿最無取也夫其於殿最無取也者又惡用考績爲

○溫泉李徵君傳

泰和隱君子溫泉先生者著稱文溪裏中其先世居谷邨爲豫章望族曾祖昆季三人皆以貢舉顯顒於時其號貧樂公者實生徵君自君垂髫穎異慱學能文辭謂當稱雄萟苑比長稍厭薄舉子業不治旁獵山經海乘百家載籍摉奇抉怪下至宣夜岥黃勾股龜筴日者書罔不穴﹖丸極菁蘊家居率以義方嚴範諸子弟無敢弗若於訓一時宗族內外多文雅士裏中子秩秩向風事有不直者終不敢令溫泉君知先是宗人合議剏家廟爲世祀所中沮不決君毅然成先志督繕祠宇豊俎豆百物歲時饗祀維謹著爲家令使勿墜正徳間五云盜起遠近殺傷相籍竟內震恐君首獻計當城西要害樹戟門賓烽燧矢石賊望風引退縣長吏陸君義之以狀聞巳卯宸濠舉兵下建康危切江表諸將皆逗畱玩寇君自按劍勒義兵往禦之濠竟伏誅君世業中微無長物以能事起家然獨喜髙會觴賓客𨿽典衣張燕不爲困諸嘗從君遊者謂君溫然如春甘如泉遂稱溫泉先生君有子文溪公由眞定少府移倅安漢爲南北郡佐稱首行當膺天子簡命垂休光無窮君所爲食報於天者其在玆乎徵君諱瑤字奇溫其智似陸通其疆仁慕義似筦幼安其隱處深山大澤而謀人國事似陶弘景可入豫章髙士傳贊曰溫之泉漮而徵君之髙風嶈而宜爾子之道之行也昌而

○送太守周君入覲序

王制諸侯述職舊典起自姚虞建官輯符展采錯事王以畤節巡狩方嶽柴望訖遂覲羣後合時月正日同律度量衡黜昏陟明用儆有位周衰王制放缺天子罷省方斥絕望幸則遣禦史持節符按行諸道領巡狩事然禦史不必皆淂人當按部時遇有骨鯁守法吏方柄直弦持苦節自尙乃至圓方不相入或坐投免其貪殘亡賴巧規避營窟穴自衛者曾不淂罷去或反復濫廁薦剡中天子按核部使臣多依違取辦侵敗王略一切所關決亡可馮籍繇是益厭薄巡狩事以爲空文乃詔天下萬國諸侯三載一來朝述職受事母後天子以元朔禦明堂朝見百官聽諸道監司牧伯等陳說守官事理並察舉所部羣吏職不職以狀聞勑下冡宰考功氏殿最其官能佐天子予奪自兩漢以來著爲甲令今聖神文武皇帝在位明年當天下諸侯朝覲闕庭吾郡去京師八千里霜露至太守當行時郡帥潮陽周君負山海奇气前爲南吏部司封大夫英望震江表其來蒞政甫數月頌聲籍籍著聞劍外周君爲人淳朴雅厚器凝遠持正不阿許身皭然若冰雪腹烱烱有慧炬懸照隱伏剖決稱神明吏亡敢寅緣作姦僞民用蘇息境土阜康一時郡慱士弟子咸謂今天下郡國長吏信莫如周君賢宜有以贈余則聞先朝舊事覲畢舉循良異等賜食大官頒惠尙方弓劍裘馬禦物或引漢法命外服守相賜爵關內侯疏其名懸諸象衛取以風勵天下卽今承籍寵靈非公不可諸生謂予習聞掌故家言於其行使誦述王制敍公循良事略以先羣後

○送孫山甫升觀察使序

淮海孫山甫以左參政分守川北正三年吏部書其勞奏上詔補四川按察使當行川北所部諸大夫乞言爲別吾聞古所稱王佐才者不將以其人可屬大事決大疑天下猝然有變坐帷幄從容數語而定繁社禝安危者乎甲子夏薛兆幹叛竜州執參將賀麐鹵其屬爲質賊中麐麾下偏禆衛士皆首鼠進退都禦史山東谷君問計諸司噤莫知所出山甫進曰參將與天子孰輕昔英宗北狩至居庸鹵酉也先數遣橐駝使馳諭百官令迎帝還闕羣臣相顧嘖嘖欲下從鹵計於肅湣公厲聲曰君已不國又何迎爲天朝自有明主胡預鹵事鹵還報咋舌不敢加害而國威益振卒返英皇今者豈卹一參將耶諸司聞議亟奮兵攻兆幹赭其族轞送京師麐竟免奪蠻部而州之都禦史謝曰孫參知鴻辯慱識可定國是自白乕諸儒不及勞臣哉明年東川盜起蔡伯貫攻陷合州田紞據定遠並戴黃屋僭名號連破六七城三川震蕩都禦史汴梁劉君自將南軍駐渝州飛檄約山甫將北軍爲左翼迎敵江上公按軍志曰百里而趨戰者蹷上將令提兵走三百里外擊賊非計且賊乘間襲吾壘卽有拔趙赤幟如成安君事法當謂何昔劉曜討羗但堅壁勿戰候其不戒出擊之遂略地以歸其按兵無發尋報兩寇合兵圍蓬溪甚亟公進梟尉授畫曰賊破矣夜出奇兵數百人往距賊壘一堠所設伏爲疑兵張火萬炬燔林木遠近鼓噪震天賊謼大軍至望風奔潰墮厓谷自相蹂藉城中無發兵內應乘勝追截■﹝車斥﹞首數千級窮寇皆逃無處所田蔡竟伏誅都禦史謝曰孫參知諳曉軍略有成算自漠南王庭諸將帥不及勞臣哉山甫居常渾渾執謙孫體若不勝衣胍胍不自表見至其猝然遇閫外事气雄萬夫出奇計若風霆海潮欻至而莫之禦漢丞相羽扇一揮羣凶膽落古所稱王佐才者不相準耶梁益提封數千里凡諸司百執事姦政蠹民守官職不職按察使無所不當問山甫前日爲參知分鎭方隅則道在方鎭今日爲監司按察使則道在監司由按察使而上受顧命爲殿中丞爲冡宰進退百官爲樞密三省坐政事堂平章天下事則道在天下後來史官掌故書公勞藏諸記室則吾言也謂將爲淮海實錄可也

○承恩雙壽序

丁槐江嘗守虞部大夫天子傳制所司特封其父後吾徵君如子官母張爲太宜人制曰朕以爾朴荗端方惇尙行節淂古處士風儀厥配允貞是生哲嗣爲國才臣用賜爾顯休命閱四載虞部出守果州封君年登八十太宜人後五歲旣壽且康而又膺天子顯命見其子剖符爲通侯人所甚難郡司馬臯河吳子以參佐故則先取比部郎中薛君贈章爲一通隨制敕以來薛君持論斬斬其略曰世所稱封大夫者往往多怙勢張威武斷鄕曲盛輿馬繁服禦恢拓陂池臺榭以雄里人自公爲封大夫﹖﹖豆褐芒屫日從田父老嬉遊與宜人力穡程繰桑麻之外無所事事有司當塗求識面不可淂郡長吏廉其髙義則自往郊原存問出而坐之僎賓之上禮方成輙引避去繇是鄕人皆亹亹向風無敢爲不義者薛君公鄕人也其言與制辭所稱雅相符合閩越去京師萬餘里天子處深宮品題海濱髙士赫赫若臨幸其地暏察其風節行誼隱然與鄕評不爽鄕平近而易核王言廣大而示人不誣徵能於朝考徳於鄕後吾公其將無遺行爾哉古者國有耆老天子親爲之割牲而總幹虞夏殷周四代之禮於飬老爲最詳五帝憲三王有乞言尙齒也今主上神聖惇敍典禮右齒尊賢南海之濱將有應詔而興起者匪公其誰公有子如槐江後來勛業垂休光無窮吾老矣時方從五嶽歸來興猶未勌何日放舟武夷與徵君相從於三山紫翠間�能爲老人拾瑤艸進流霞稱無上壽

○送鄒鶴山掌憲晉幕

先生節鎭劍南吾友羅念庵以書來極稱其學行才識非流輩可及甫三月訪予北郭艸堂見其人烱烱如淸冰出萬壑洞見底裏絕無幽闇隱伏聽其談當世事旁及古今學士家言了了如懸河與印證道徳性命之學則如慧炬燭昏衢一照萬破未嘗不灑然悅服考其世蓋豫章文獻舊家尊翁按察君勃窣爲東南理窟操行嚴峻聲望振江表鶴山方弱冠卽遣從南野東郭念庵諸君子遊豫章𨿽多賢然乃獨心重念庵蓋先生聞道蚤學有定力能不惑路岐者在鎭近三載疏理冤滯損科稅便民勑斷深文苛法惠政種種今天子簡命爲山西按察使當行劍南父老不堪其去郡守長以下則屬予爲贈言予惟鶴山嘗以所名愛日堂記屬予予病不能作而實雅重其事蓋聞讀南陔履霜之辭者可以觀孝讀懷沙哀郢之什者可以考忠忠與孝非兩物也狄梁公赴並州掾過太行反顧河陽望見白雲孤飛謂吾親在其下躊躕不能去左右爲之感動及唐祚中衰梁公以身任天下安危手舉神器付廬陵王復唐宗社一時姦臣賊子愧死無著足處範仲淹贊曰於嗟乎孝之至也忠其所繇生乎鶴山愛日與梁公愛云異代同情事當並傳梁公昔爲大理丞決諸道滯獄萬七千人天下無冤訟今按察使掌刑獄與大理同職守者梁公在唐室稱社稷臣不知世宗以來五十年間稱社稷臣者幾人山西去河陽甚近梁公宦業多在山西吾以梁公望鶴山鶴山無當以梁公自許無徒藉年勞資望以希取寵靈爲也

●任文逸稿卷之六

明宮坊太史任瀚少海著

三司馬祠堂記

沃田先生墓志銘

蒼溪史參議父母合葬墓志銘

故人趙別駕辭永康序

吳漸盤遷賓川敍

西充令馬君得薦序

李翰林詩集題辭

與杜甥行人勸學書

祭丹泉王諫議文

祭亡甥杜諫議文

賀大中丞晉峯李老先生平羗序

虢城新開學門記

盧氏縣丞獎勵序

○三司馬祠堂記

髙皇帝經略天下封疆首敕祕書省案其要害取次爲圖籍以獻維蜀利盡西海窮日月所入國而不賓者蓋數萬里其在近地世爲邊患者北有冉駀白馬氐河東西路黃沙白艸諸番業巳屬之雪山松茂三城南有卭莋都苴蘭靡莫朱提越嶲牂牁諸部洪武初始置建昌行都司分六衛五所鎭之總號西南夷其地廣遠官家所不能一一倚法穴﹖丸切萬曆中雪山吐番入寇上命禦史大夫宣城徐公討平之特進少司馬視師如舊居無何建南土官瞿紹良叛孽安守與其族河西五咱桐曹王大咱卭都所部黑骨夷各據險稱兵爲亂流毒境土南軍多望風辟易邊人逄害者往往走狀軍門報警不虛日少司馬以雪山戰血未寒稍復厭兵事問諸幕府賓客皆言杜元穎鎭蜀時南詔入寇成都爲旤甚烈實藉嶲州卭莋人爲鄕導今只尺狂鹵不制萬一使建越盡化爲南詔計將安出少司馬乃馳奏詣闕請得如雪山三城事理疏下議可乃檄參將朱文達遊擊邊之垣爲副將以坐營田中科守備王之翰滕光國爲禆將屬都督將軍李應祥統之徵天全剌馬土兵益募材官騎士牂牁巴渝惡少年敢死者得眾一萬八千有奇以行都司宰調元通判丘一奇理儲需會計軍餉參政周君嘉謨督餉副使武君尙耕爲行營防禦不測參議李君士達紀驗功次更簡文武忠亮堪倚緩急者一人入贊計劃乃得潮陽周君光鎬奏以安漢治功爲循良第一使備建昌兵監理徵南軍事是歲十二月辛酉將軍郊勞誓師申幕府三令授軍正載之以行諸將各領所部按韜鈐分諸路進縱橫闔擗各有成算然大率以奇兵取勝爲多如甲子夜半發越雋直走三百里昧爽陳軍於河鹵出不意始半渡迎敵斬數馬賊河水上徑抵虜營大破之壁其巢使賊錯愕失據奇壬申磨旗山馬賊幹盡胡縵纓挽弓露刄出彊虜挑戰示有疑兵諸將料其無策縱兵合擊之斬其前鋒三餘盡披靡以次傷殺狼藉奇剌馬兵古盤瓠種魋結反舌鬼貌熊虎力南夷最所怖畏壬辰夜壁河西與中軍相望會日暮大風將軍濳令拔營徙別所旣徙賊以千騎載火炬來襲中軍不可得不虞正當剌兵乘其銳賊半死火下眾皆鳥獸散從此失勢奇安守蓋蠻中渠帥自比夜郎王膂力絕人然竟爲捍將設伏誘入營斬首麾下﹖﹖虒其甲盡虎革﹖長金芾餙以雙飛龍佩刀鏤五星文將僣稱侯王乃竟死一部卒之手而主將且閒暇若無聞知是謂得算奇守旣伏誅卽桐曹王河西五咱黑骨夷以次就擒諸部曲皆死無處所至是無復南警計自丙戌十二月迄丁亥六月大小十七戰衝薄上下千餘里誅叛夷四種奪卭都印一上幕府功次二千有奇生縛大酋長十馘大酋長七馘諸部長五十有奇奪鐎鋋弓刀甲盾千奪犛牛笮馬牲畜焚砦柵碉房無算納降鹵三千七百有奇京觀嵬然卭嶺上與雪山建武爭雄嗚虖壯哉蜀父老欲作徵南紀事碑鑱置建昌都市嚴祠廟俎豆其下以無忘文武臣功觀察周君聞之召父老曰徵南之捷實出宣城少司馬幃幄中非閫外鞮鍪可測吾聞西京有兩司馬皆文獻名家相如史遷又皆嘗經略卭莋有聲荒服間若以三司馬並祀文章勛業照耀西垂可謂千載一時殆天與爲不朽矣父老起謝曰使君當代名臣海內慕其文有西京法度徵南廟略豈詎出三司馬下古旣可三今亦可四請附之西南經略誌

○蒼溪史參議父母合葬墓志銘

內江史自洪武中有敬祖者爲蜀王奉祠齋郎家成都沙河邨齊郎生明與忠明孫桂補齊郎缺忠出贅張氏生淸淸孝不醜�母遂逃史從母家姓史則至是爲張從姓���贈按察君伯貴按察君髫年行販蒼溪娶�城女今封太宜人熊旅其地是生參議君鶚嘉靖辛丑舉進士授尙書戶部主事奏上言臣鶚故蜀王齊郎史敬祖後請得復臣故姓以食史靈制可張至是乃復爲史云按察君馴行孝謹倜儻有大節生九年卽從姓君客死閬州自往取骸骨歸葬成都聞者大稱奇兒旣娶熊亟謀迎飬母蒼溪旅中蒼溪故尠土著人俗豪宕握齱好積聚少閒義理君獨厚自激卬不爲牙儈啙窳桀黠之行而生事亦溫溫不薄日與熊操切家務爲侍飬計甚力母后以老故思歸成都�熊數長跪泣請不獲命乃更就啇郪涪彭濮廣漢間時節省覲候顏色陳所求得諸州異味太宜人亦歲致絲榖水陸百物歸衣服貨財問安不安母怡然壽終君有兄伯氏固縮朒不任事諸含斂題輳轝抗窀穸之數君畢致誠信卽伯氏亡所知聞君素長者忼慨能急人阨困嘗所與遊忽貧弱必絕甘分少菫菫贍其後𨿽奔播顧義聲炯然籍甚參議君甫能書君爲延方聞修謹士爲塾師自閱占畢課進退每夜分篝燈黑﹖南誦君自掌月﹖髙炬視湯茗太宜人佐以紡紉女紅無間﹖﹖大臘嘉靖甲午參議君始領鄕薦當行君偶病革溘然捐館捨哀動行路自君歿太宜人督過其子益嚴峻用能離疏釋蹻跨騰風雲及授官迎飬京邸之山東每令砥厲名號以廉正自將主上嘉悅海內稱才臣時薦紳大夫莫不資智其母太宜人才生參議君一人娶蒼溪舊家女趙孫男載燕載魯凡二人女一人聘娶皆華冑按察君得年五十有八追贈一如子官丙申十月葬縣城東馬鬣山下太宜人年七十隨參議君之秦州以甲寅二月告終轝櫬以歸是歲十一月將合葬按察君處銘曰生有涯死有畦上徳不官大年不齊勞勞乎誰哉啇者而顯於其躬不逮其妻熒乎燕之東而蘦乎隴之西隧而封之歲攝提胡以表而墓哉蒼然者溪

○沃田先生墓志銘

楊侯始舉進士奉皇帝命宰南充蒞政甫數月則聞其父沃田公訃且至哀慟欲絕將亟走復還故社日爲位哭夜則張兩炬自艸狀屬余爲志歸而銘諸墓公諱國富號沃田其上世故渭南津賢坊人元末有遠祖諱成甫者徙家湭西坊中成甫生平平生嶽嶽生惠惠嘗爲彭山尉以能吏稱修孔廟有功流頌西土生子鶚爲縣諸生有雋才配秦孺人內範謹肅生子世富次卽沃田公繼娶趙生重富渭人蓋尊沃田爲楊亞公云公自少恢岸負奇气喜讀尙世書自皇墳帝丘山經海乘下至太乙龜莢占步勾股風角之家亡不覽穴﹖丸爲文辭尢尙奇屈稍稍務鉤棘謷齒牙蒼然有古名家數致其傳經渭上說道理多根極旨要使人不可破除嘗所從遊南姜泉公者固重許可後獨命其子若孫卒業講下公自少潔修方勁斷遨放不慣自貶損脂韋取容望見權貴亡行誼人往往不作禮遇時輩刓剌窟穴取顯官者尢薄厭之以爲鬼物見輒引去居家以孝友著聞裏中父母相繼蚤歿飲恨不欲生時節著衰衣扶杖進酒食號哭墓下長兄老無孠命南充執事父禮終其身遺嫂李令迎飬官中務丰其供張母怠里人化之公雅嘗治毛鄭詩後以南充治禮因日誦大小戴自爲黑﹖南乙至夜半不稱勌南充年十九擢魁三秦萬曆丙戌舉進士闕下其來南充才得過家一省覲問政沃田語曰母狥人母受私托母黷法縱姦母怵大吏南充跪受命旣至疏其語亭上三月縣事斬斬竟土稱便人方幸其來僅五月奪之使去阨哉渭人說楊亞公陰徳善行種種自可愽一關內侯其宏辭邃學𨿽處之虎觀承明不爲侈顧今少年初進出其門者凡經承指授法度皆獵取髙第如拾幾上物而公竟老困場屋曾不得一附名薦書從南宮多士後吐出奇气日姁姁行灞上與野老班荊艸露中安所問天事哉賴有南充君屈起爲良大夫後來勛業不可涯涘公之道將大行於天下遇不遇非所計也公享年六十有四配張安人是生楊侯名光訓卽南充君女一適李光采登元子能執婦事有懿行南充初娶裴繼娶李皆名家子孫男二攀裴出年十七已能見頭角後當以文學承家懋及孫女二李出皆尙幼銘曰夏后之鼎能禦罔兩百怪而不可與張牢脯食軍旅穆天子之馬能超蹈山海窮日月所入而不能爲人逐狡兔守廬戶古之隱君子有巢父者其道出羲皇上不肯鹿鹿爲帝者師休於樹陰𨿽神堯之禪不一顧人以爲窮不遇時而髙風泠泠垂千萬祀不朽其誰謂不遇是故爲隱君子者生不必見神堯而死可以見巢父遇不遇吾將莫得其故銘以藏諸墓

○故人趙別駕辭永康序

往予供奉闕庭一時館閣貴遊子弟多天雄瀛海文獻舊家有趙左峯者弱冠長須善談兵相見昭王臺下蓋燕趙間多聞慷慨士也後來予以抗疏還山二十年間與趙君如隔世矣今上嗣位五載予方遵蔡蒙探奇禹穴弔先秦蜀太守故墟訪沫水離堆神君囚怪龍處見雄城百雉關塞紆回埤堞齒齒跨巉巗而出懸譙飛觀矗矗上薄雲霄是爲灌城問專符者誰則瀛海趙左峯也咦胡爲來哉按君起晉陽幕歷佐僕卿徙閬州別駕督餉永康軍計前後在官凡六考至是當國者始疏君年勞奏上才得以二千石守涇州不已太遲暮耶人臣居今世方柄直弦不鑽剌窟穴乃至白首陸沈邊州如吾左峯者眞一時守道明義烈丈夫哉君旣綜理邊餉又兼領灌符一毛無所取永康軍故多戎壘系雪山三鎭通津自君增繕樓櫓敵臺謹關梁斥堠羗人不敢出沒塞上碉房鹵無復擁捩石下中行旅運卒往來餉道如走唐除維州西近雪山古所稱無憂城者今其在永康矣予將泛扁舟南浮瀟湘洞庭君適來辭我東行出褒斜走咸陽原上伯勞飛燕此生豈復有相見時驪駒在門江聲嗚咽分手關塞風煙惘然爲君作垂老別

○吳漸盤遷賓川敍

余自嘉靖中謝病還山與海內知舊故人不相寒溫者垂四十載𨿽復當塗有气力人時節相推挽然未敢盡謂心相知也萬曆中黔南有漸盤吳君者來君始分訓西充走百里乃至嘉陵江上至節訪予陶父釣臺共坐滄浪煙霧中班荊相晤語籍籍若平生驩君飽厭經術每言下輒有領悟會得孔顏學問宗旨其練曉世務有漢庭老吏所不及與啇確古今人物大都進處士而退姦雄不少假借故一時裏中子有气焰燻天者皆漫不省顧予則垂綸江漢客有過之而不問者惟君歲時伏臘賫鬥酒相勞苦時復搜奇獵險往往爲豪吟大什相倡和凡數更寒暑不衰求之古人𨿽延陵季子之髙義不能過也於嗟吳君殆余所謂相知心哉自君爲縣慱士置講座立諸生館下日勤占畢至秋以明經選舉者數倍往時開府澽濱張公聞其賢下檄獎勸謂劍南數十州作士無倦勵行有方者獨吳君一人髙皇帝昔在建康嘗取一縣教諭張九韶召對闕下賜制曰韶徳重行純學慱而言信可史館著作其晉官翰林編修於嗟吳君髙義有古道經明行修善作士持正不阿使在穆陵開國時其受知主上供奉起居未知與九韶孰專今且量遷賓川郡慱賓川吳君之故國也移君所以教西充者往教賓川有異道哉若乃承明著作之官如文雉在庭羽毛徒侈而雊聲不恊宮啇非吾所宜望吳君者故略之

○西充令馬君得薦序

開府中丞羅野亭公素雄偉負气略人或嘲其醟酒豪宕謾不省事理會將去蜀先以檄下諸郡縣察得守令能官者幾人各署其所行事作賞鑑語了了如懸水鏡洞見毛髮乃西充令馬君則又裒然爲羣牧稱首其略謂西充才局閎雋器厈凝遠疏理冤滯案無畱牘殺減煩苛四野不稱擾敕斷文法吏殘墨狡僞革諐凡冒破幹沒攬翰額羨諸科一切報罷境內遊俠亡命縱橫無賴之黨望風逃遁行不拾遺自劍南數十州長吏潔修有惠政舉無出西充上一時江漢士人咸服開府聰明有藻鑑當決無醟酒事霞父聞之嘆曰賢人君子在位不惟使所部蒙賴康濟福澤且能爲當塗官長解嘲貽之聰察名其爲人國利益不弘遠哉吾聞馬君學有本源善飬士里巷弦誦聲不衰出其門者皆惇行孝弟亡敢爲不義事可以觀化此則開府品題所不及余嘗慕漢庭循吏有荀朗陵者守官多善狀仁不忍人禦史以狀走闕下天子命史官籍其名書爲朗陵侯相荀淑縣令得稱侯相自朗陵始朗陵漢時儒者去古未遠大都以儒書餙吏治其得力處最在仁不忍人孔門學問宗旨端爲求仁仁者廓然太公胸中已不立人我相隨事順應終日事事而一無所事泊然與造化遊君如用其術明王可佐古道可回天下官無不可爲者豈直漢庭一循吏哉

○李翰林詩集題辭

吾少時學擊劍於卭都老羗談說軍略以爲封侯可立致橫三尺劍入漁陽首與中溪李仁甫遊仁甫藻翰絕倫謂比武事不足學於是徧交海內秇文詞客相與平章千古直欲以文事雄天下及並官臺省數見關西呂仲木山東王純甫諸賢述稱良知之學謂聖人分上事乃更作意向之旣踰年仁甫笑曰此禪家覺照法耳聞聖神道統之傳在易每朝散卽退而論易精微玄解未嘗不灑然忘歸則又覺純甫諸賢之談圉而未化也自是吾與仁甫悉委去詞章噤不復道今不見仁甫二十餘年矣其門人髙河吳子來爲�司馬錄其師中溪詩句二十餘首以來計一歲乃一再爲詩然皆森爽蕭騷有塵外數致益信吾仁甫之學如霜淸歲晏萬象嚴凝長松在壑剝落華英收斂神气而復歸乎其根也古所稱太音希聲者意在玆乎詩罷賞以酒吾將和焉而爲序諸首

○與杜甥行人勸學書

愚平居無事靜坐思量有一大事當與吾甥計較不知髙見以爲何如昔範魯公質自從仕未嘗釋卷人或勉之質曰吾他日若當大任苟無學術何以處之張忠定聞寇萊公大拜嘆曰蒼生無福門人怪而問之答曰寇凖才不可當可惜用太速不及學耳吾甥今已爲大行不久起復卽當爲臺諫臺諫者朝廷治亂安危所系之事惟宰相得行惟臺諫得言古之名臣在諫垣者有稱前後百餘疏或至二百餘疏少者卽不下七八十餘疏然皆鑿鑿可行明切世務垂聲光無窮此非平日學術素精識見素定臨事茫然何以得此吾甥聰明學識固不待言然愚所望於甥者當必如古之名臣精忠貫白日勁節淩雪霜義聲赫赫照耀海宇捨此居幽閒靜之時不將一生事業打疊停當更有何時可幹此事也大抵居官以後再沒一時閒了若此時可畱心打疊下他日臨事只如探囊出物每遇一事便有一段大議論使人不可破除只此便是一生受用不盡也如今且取歷代名臣奏議看其中剴切快意者逐條點取讀玩之漸自有得莫謂放逐之人卻管世間閒事如此則可無用舅甥爲也

○祭丹泉王諫議文

惟公揚歷中外名績丕著正色寡言權姦避路前綜司空後參戎務帑費內淸疆隍外固豈直啇彜周惇見者知其渾朴未雕辟如黃鍾大鏞帝方以之考列東序嗚呼有如公人乃使之沒不大顯於天下而生不還其處豈吾所謂髙明逼神惡者歟無亦將有眞宰者穹然主之而吾亦不得其故也嗚呼傷哉

○祭亡甥杜諫議文

昔在先朝君始舉進士依予長安邸中每咨訪世故啇確人才旁及晁省闕失賴甥通媡慱曉補益弘多後來予以抗疏還山爲權姦乘間中傷欲坐以無故托疾乞休擅自離職出城之罪君獨且毅然發憤謀於宮坊諸老必欲爲予伏闕請辯忠邪予自入其室奪其奏艸而焚之渭陽髙義此豈不賢於古人哉顧其說𨿽未行其事已彰聞於讒人之黨比君爲諫議時乃有閩粵海寇之役吾又安知非黨人之所爲也君能拯我於危而我固不能貽君以安此豈不當有遺憾哉念君才華气略可以開口取將相者竟乃一麾出守爲疆宗構陷得罷免歸漠漠以終其身古稱端人節士若天與爲仇者豈信然耶嗚呼自懸日月以來王侯將相誰不銷歇賢聖英雄誰不摧折丈夫立朝有老成風力之名居鄕有謹厚端方之譽如吾甥者亦足以不磨滅矣余復何言

○賀大中丞晉峯李老先生平羗序

晉峯先生負兩朝文獻重望起家雲中主上知其有王佐才命入綜銓務贊冢宰進退百官懸衡闕庭義聲聞天下頃者封壃多事上乃廷授節鉞又命以殿中丞出鎭西陲督撫梁益用宣威徼外玆其爲將相之選矣夫按吐蕃爲寇冦蜀邊從冉駹白馬氐與中國爭雄百戰不得下至今白艸黃沙之戍戰骨橫野近自宣城徐少司馬進克兩河四十八砦降虜不敢關弓內向者垂五六年朅來守邊將校習羗易與漁獵水土食貨百物虜不堪命酋長阿呼等故冉駹種遂乃刻木徧曉列砦紏合河東西各諸羗以庚寅臘起事■﹝豸尞﹞澤中破新橋圍普安入犯穆肅松溪決棧毀垣松茂兩鎭間聲援幾絕報至中丞李公下令曰吾聞先王重守邊後世重髙勛今主上神武不殺宜愼兵事其進諸司議撫剿便宜於是松潘兵憲來君招降牛尾庥答二大族威茂兵憲許君招降雙馬列角龍波炭溝索多勒骨等八大族公咸命輯撫爲屬羗聽畊作包貢如舊惟是白泥小黑水松�楊柳麥寨諸羗負阻河山勒兵菁谷中不下公乃檄召土漢兵會計疊城分布�哨以參將曹希彬提緫哨兵九千三百從牛尾寨入參將邊之垣提大勝哨兵萬一千五百從水磨溝入參將萬鰲都司田中科提緫成哨兵七千九百從西波寨入副緫兵朱文達守備史可觀提全勝哨兵六千從商巴入緫鎭史則移麾功河往來節制以分守敍瀘李君主監軍分巡川西鄭君主運餉備兵許君綜理儲需觀察陳君司紀核中丞公督師永康軍策鎭灌口計自辛卯閏三月渡疊溪江至五月奏全捷凡生擒酋帥阿呼等百五十有奇當陣斬獲千餘級焚破碉房九百座毀死者如數奪回被鹵丁口百餘人番馬羊牛靑稞弓刀甲兵無算捷書至諸司稱賀中丞公謝曰吾以局任守邊不能斷殺戮無以稱上意旨方自咎不暇敢以賀爲乃復陳說順逆利害傳諭諸羗聞者亡不感泣蠻中號稱梟雄敢死如巴豬白卜大小黑虎者亦皆稽首此面請降逐下令班師而命成都守詹君入疊城集諸將吏講善後事順慶守王君中丞門下士也會諸司移文見委將使余不佞爲實錄余老不談兵徒以事關軍國雅嘗慕中丞英望久重其請衍爲徵西賀章

○虢城新開學門記

虢學自弘治壬子至嘉靖巳未諸生無發科者辛酉縣大夫句容趙侯捨萊孔子廟庭出慱士淸苑郭君等率諸生進曰學捨面城而宮𨿽有南山洛水雄勝障蔽不克見議者以諸生老困場屋連不得意於有司咎當坐此前大夫嘗欲穴城爲便門以通地气問日者言於法不利縣官中罷願矦財察侯報曰誠門矣苟利學校人才卽縣官何必不利辟如人家有才子弟登選舉其父兄長老人豈必不安明日遂移文提學憲副東原朱君令國中良家子有能力任是役願升爲弟子員者聽維時師儒以韓生請議可不閱月而郭門間然以成諸生則問記於前史氏任瀚記曰今天下萬國不問窮荒絕塞蠻貊瘴海之濱苟可以建置學官類皆有一二豪傑士好古慱學能文辭崛起章逄往往以制科名天下虢國近在城周東都數百里內當天地正中堯舜三王在位時聲气相聞輩榖相蹂藉乃今王風未闕而弦誦聲不衰上下六七十年間不聞有一人淩跨風雲應制闕庭者且不愧東都耶古者太史令掌勒龜筴候王气陳吉凶宅兆之數告徵於王以營城郭宮室動罔不利乃者郭門辟王气通人文興亦理數所有者辟如人以巾慖自障目睷終歲無所暏一日撒去劃然復見天地日月山海百物其爲神气休鬯可知諸生自是其有興乎吾觀郭門以南數百步彌然逝者卽洛水遵洛水而東又數百步巋然跱者卽燕居堂夫燕居堂者魯衰公庚申以前孔子有事河洛所止處也今天下萬國皆有學亦復有出戶不十里與孔子燕居遊息處相望如虢城者乎諸生出入是門誠知省策向慕如七十子時毅然興起以弘道振徳爲已任淬厲不息駸駸乎升孔氏之堂而入其室則是門也吾將以入聖名以見聖名其誰曰不可獨取以發科爲哉趙矦醇誠愛士隆學校郭君倡義東職皆近世所不及記以劖諸�

○盧氏縣丞獎勵序

吾昔從天王南幸漢邸道逄啇丘老父言陸渾抱犢緱氏諸山多玄精鍾乳朮昌歜不死之藥其陰厓石室多仙靈人計今二十年未乃得一到其地吾自以角巾裋褐支九節笻放遊河洛卽客久人無知�����登虢王山見飛蓋鳴騶報縣官����不可遂與相見山椒洞室中喜其容與閒都翛然有塵外數致問其來則豫章儒家子由鴻臚供俸出爲盧氏丞與談說當世事歷歷能通曉丞自是數從吾遊日聞所未聞凡吾采藥名山丞必爲指盡向導悉如算居無何部使者察其能官有幹局傳檄下所司獎勞署上考國人賫酒�幣帛張鼓吹奔走相賀由是頌聲滿行路�氏在崤函西南萬山中與三秦接壤秦晉兩河汴宋間亡命負販遊俠無所歸著人往往雜據以爲藪澤自有虢以來號稱難治令長丞尉功名多不振汪丞佐縣未踰年上下交相譽若是使其久在丞位其所自樹立豈一部使者獎勸所能盡也余喜其相從稍久自許不負爲門下士因相與淬礪其守而勞之言

