

欽定四庫全書

集部七

古懽堂集

別集類六【國朝】提要

【臣】等謹案古懽堂集三十六卷附黔書二卷長河志籍考十卷

國朝田雯撰雯字子綸一字綸霞號山防徳州人康熙甲辰進士授中書舎人官至戶部侍郎是集凡文二十二卷詩十四卷當康熙中年王士禎負海內重名文士無不依附門墻求假借其餘論惟雯與任邱龎塏不相辯難亦不相結納塏叢碧山房集格律謹嚴而才地稍弱雯則天姿髙邁記誦亦博負其縱橫排奡之气欲以奇麗駕士禎上故詩文皆組織繁富鍜鏈刻苦不肯規規作常語趙執信作談龍錄常議其詩中無人然偏師馳突終能自成一隊談藝者弗能廢也附載黔書二卷其爲貴州巡撫時作又長河志籍考十卷徳州古廣川地隋書避煬帝煒攺長河也王士禎居易錄嘗稱黔書篇不一格有似考工記者有似公谷檀弓者有似越絕書者如觀偃師化人之戲然與長河志籍考實皆祖郭憲洞防記王嘉拾遺記之體是亦好奇之一證存備文章之別格云爾乾隆四十三年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

集部七

古歡堂集總目錄

別集類六【國朝】卷一

古雜體

卷二

五言古

卷三

五言古

卷四

五言古

卷五

七言古

卷六

七言古

卷七

七言古

卷八

五言律

卷九

五言律

卷十

五言排律

卷十一

七言律

卷十二

七言律

卷十三

五七言絕句

卷十四

五七言絕句

卷十五

五七言絕句

卷十六

雜著

卷十七

雜著

卷十八

雜著

卷十九

雜著

卷二十

雜著

卷二十一

雜著

卷二十二

雜著

卷二十三

雜著

卷二十四

序

卷二十五

序

卷二十六

序

卷二十七

序

卷二十八

題詞

卷二十九

記

卷三十

記

卷三十一

銘表

卷三十二

銘表

卷三十三

傳

卷三十四

防

卷三十五

雜文

卷三十六

雜文

卷三十七

雜文

卷三十八

黔書上

卷三十九

黔書下

卷四十

長河志籍考

卷四十一

長河志籍考

卷四十二

長河志籍考

卷四十三

長河志籍考

卷四十四

長河志籍考

卷四十五

長河志籍考

卷四十六

長河志籍考

卷四十七

長河志籍考

卷四十八

長河志籍考

卷四十九

長河志籍考

欽定四庫全書

古歡堂集卷一

戶部侍郎田雯撰古雜體

古意

髙山何峩峩河漢衡其上漫歌行路難手中九節杖

日車

日車不轉力士則那八變九曲嗚嗚云何

竹吟

靑靑竹樷中庭朝有鳯皇來夕弄瑯玕聲南牕下風泠泠

古釵嘆

匣中蘭膏幹古釵泣復歌將釵入懷袖一日三摹挲

酒神

今畨祀酒神豚蹄誓不用大呼老劉伶來作酒徳頌

詠古四首效西厓體

畫壁

一畫壁伶人驚再畫壁伶人笑摒擋汝輩莫顚誇偶爾防入宮商調吁嗟乎詩名千載落人間惜少旗亭一小鬟

牛渚

采石江上一虎吟長吟短吟江水深牛渚浦秋鐙夜估客船艤其下詠史臨汝郎泛月謝鎭西江鼉鼓鬛風淒淒溫嶠當年曽然犀

廓落帶

廓落帶腰下垂賜公幹工文辭太子一朝借帶去賤者之手尊不禦答書藻采眞絕倫何妨平視甄夫人

雕龍

雕龍成五十篇騶奭輩多堪憐云錦張立車下步兵尉非鬻者佛子拂拭文章塵定林慧地作禪人少小時夣尼父區區沈尙書何須邀一顧

少年行

瑚寶玦錦毺十五男兒美丈夫宣武門前調鷂子西勾橋外走韓廬

悲霛武詠史

大橫空羽書走斜谷之左褒谷右笳鼓無聲燐火靑黒云壓城白日痩馬箠一揮雪紛紛鵝鴨池上垂功勲蔡州未防元衡死空聞三十六將軍

秋原落日霛武魂狐鼠晝啼鬼夜奔太白窟寒飲戰馬袁盎身沒安陵門十郡義軍勢破竹臥內兵符何太速細栁風動鈴旗明行笳一聲徧山谷

大雨行詠古

閏五月雨霹靂飛將軍戰防蠻王歸於闐之玉大宛馬十路降旗城皆下班師吹靑海東飲至解甲淸晝同逆浪風翎雕鶚白歇鞍汗血驊驑紅天狗墮地新鬼哭送喜轅門樹大纛是時四郊盡用兵無如此戰兵神速將軍意气不可當天書冊功神揚揚荊防都防好結束彎弓射虎南山旁嗚呼彎弓射虎南山旁安得手挽天河洗兵馬萬靈雷雨連扶桑

送馬吟詠古

桑乾道滹沱野羽箭材官南送馬太僕火印何權奇瘴鄕不產龍媒姿一行五百匹日馳百里農夫剉艸婦子汲水健兒來何方官帖十行鞭箠在手防髯怒張芻豆供給苦不足獵犬鞲鷹飽余肉送馬者去吏索錢農夫鬻牛婦子哭

繰車辭

朝飼暮飼桑樹葉大眠三初長如蟻今成蠒乙乙上簇黃白滿繰車咿軋風中轉女十五當戶織桃夭期聞消息簾幙半垂燕雙飛打疊新縑作嫁衣

烏衣辭

紅襟燕子來海隅不羨王謝依枌楡梁間舊壘營巢居雙尾掠水連花須雌防匝月生四雛長齊毛羽烏衣殊學避戊巳燕不愚銜泥偏沾案上書敗我狐駘曰朱儒

牛宮辭

日將夕牛來歸水莎飯牛牛不饑黃昏牛臥蝙蝠飛雨濕牛欄生防衣新築牛宮添兩扉丈十加五土墻圍老牸禿速小犢肥浮鼻過溪鴉鳴栁掛書牛一臒叟

麥辭

大麥黃小麥黃罷亞麥穂牛尾長連朝刈麥麥上較量一麥三秋彊天無雨麥入倉畱燕麥充餘糧餉麥刲一羊

菽乳辭

菽乳白河之湄菽乳熟然豆萁肉食者鄙聊復爾爾老饕云何佳哉鹽豉飽糠籺略相當萬錢廚嘲何郎誰道黎祁美不及大官羊

餅師辭

一日三牢丸餅師住東鄰老何戡歌聲頻摩詰詩息夫人左氏公羊餅肆塵

炙輠辭

智不若樗裏子才不如淳於髠炙輠幹我何云

欵乃辭

欵乃情漁父行漁父有器罛非一名蒼茫煙水間爲此欵乃聲我歌來羅歌何己蛙黽之鳴塞兩耳試聴雲山韶濩音欵欵雨櫂篷窗底

淘井辭

汲少井水淸汲多井水渾我欲汲之愁空眢井師立脫犢鼻褌鉄鍤竹戽手自捫朝煮豆粥夕灌園老農汲長恥綆短荷簑獨立井欄晚斜陽在樹一鴻遠

種辭

種麥麥兩岐種五色大斑小靑莫輕擲不比苦李不可食一摘使稀摘抱蔓歸露翻雨打風淒淒百觚十榼長在手空羨萍實大如斗東陵之美無儔邵平元來是故侯

賽神辭

鳯尾槽細腰鼓大巫謌小巫舞婦子跽致祝釐詞丰稔勝似上年時一生彘肩酒百壺污邪甌窶連篝車吁嗟鄭俠忽上流民圖十家九家澤中魚

籠蜂辭

屋後白楡風雨響野鸛瓦雀紛來往蜜蜂無數匝枝柯兒童貪蜂張网羅黃篾織籠紅羃舉鳬葵徧地花如許爾蜂爾蜂釀蜜好嗟乎蜜成蜂己老

采砂謡

大如斗赤如日官府學神仙取砂何太急囊有砂釜無粟柰何地不愛寶產此荼毒砂盡山空而今烏有皂衣夜捉人如牽雞狗匍匐訟堂堂上大呼弗己誤我學仙不長生爾當鞭笞至死

淘金謡

淘金戶戶戶無寧居背上都盧西走巴渝巴渝田可耕依山蓋屋孲兩兒女禿速一黃犢苛政十倍橫索官錢先賣黃犢後鬻兒女不如巫州歸去涕淚漣漣踉蹌入籍淘金猶故楚山髙兮沅江深猺村無路

槐花驛火災謡

半夜梟鳴一朝鬼哭神鴉銜火來不知止於誰屋九巷十陌杳無一存遑問焦頭爛額何如曲突徙薪吹簫打鼓殺雞屠羊不祀祝融古廟但祀淩霄女郎父老前致詞槐花日暮生聚方幾時咸陽付一炬天意茫茫那知其故【俗祀淩霄神女一不防則立遣火鴉銜火丸置茅屋之上兩翮扇風發火故多火災】

防溪水災謡

一橫木兩白鶴黃平水怪十丈彊風駭浪作伐茅編屋斤竹架樓婦子睡未醒載沈載浮東家無歸魂西家一丁存昨日派夫催租官牒勾去老蛟不得吞婦子訴耶河伯怒耶使君來鬥米千錢呼吁不足何能斤竹架重樓暫爾伐茅編矮屋【前三句誌怪】

相見坡蠻謡四首

上山牢西復東下山花開一箐紅半滑半幹石當路乍晴乍雨笠搖風

幹�纒腰布裹頭猨啼鷓叫四山秋下來千尺商訛【放牛也】道固麥【啖飰】呵交【飲酒】好自由

柰此翻漿白汗何趕場大弄【日午】不停梭歹雞【坐也】後嶺望前嶺雅務【不好難行】小坡愁大坡

胥下蘆鳴月下跳搖鈴一隊女妖嬈阿防【父】阿孛【母】門前立果甕【行役】人來路不遙

赭克兒謌

赤罽纒頭赭克兒睅目皤腹花覆眉呼之來前雙淚垂彘肩鬥酒安足辭封豕長蛇噬人者飛土逐宍今在埜袖藏匕首口不言漆身爲吞炭啞

大聲如雷墮天狗匿艸澤中那敢後南山有鳥北山羅六尺呱呱負之走璧谷云弄江水濵盲風怪雨泣臣我事誠難子事易公孫杵臼更何人

詠古五首效李西厓體

女兄嬃涕淚垂曰弟曰弟無太癡好修姱節空爾爲佞臣百椒蘭小人一張儀入宮遭妬蛾眉悲寕甘武愚勿學史魚直事已如此將安之江上有宅可安棲園中有葵可樂饑侘傺郁邑弟來思盲風怪雨叫姊歸女兄嬃涕淚垂

霍霍鼓刀軹井裏一上韓庭韓傀死市人不識烈士誰自屠出腸無面皮何來一巾幗長帬雙髩緑大呼天者三繞市吞聲哭丈夫重意气性命鴻毛輕妾在何足惜忍使吾弟沒令名死政旁女兄嫈

讀書聲在鄰捨阿弟來立籬下爾其聴之暗誦者問事不休賈長頭淹貫六經恣防摉倜儻大節無匹儔爲通儒稱經師女兄教五嵗時

進姊粥燎弟須少小同乳今俱老堂上對泣聲烏烏弟曰姊疾何時瘳姊曰弟須良可惜崦嵫短景時巳失𨿽欲長進此粥無多日吁嗟乎勣有女兄兄事之何人曽讀鶺鴒詩

旌旗云擁金川門江沈鐵鎖白日昏帷幄奇謀冠佐命桑門上首何須論出家鮮有終薙髮仍披緇一朝歸裏閈女兄羞見之弟再拜汗浹背王賔來遭詬誶配享祖廟事有無報功瀆禮胡爲乎未知佛國優曇鉢何似天家金唾盂噫嘻姚家女兄眞丈夫

畱春曲

老栁無力綿飛下鶯坐緑陰如僦捨百勞饒舌春相嘲何人可駐流年者桃脂杏粉餘殘妝蝶翅蜂須誰主張箕畢不靈少風雨甲子再周花命長

宮詞十二首

海曲巫山夢未醒花飛蝶舞敞云屏依稀濃緑蕉林下猶是當時扇子亭

不須紅艶羨奇葩鳯尾香羅寶髻斜最是淡妝多冶態宮人學插素馨花

傾城顏色產波斯大體雙陳祕戲時賈女應聞成一笑世間還有媚豬兒

曼聲一曲恨來遲【曲名】夜請君王起舞時手劈花牋紅燭下雪酣春宴譜新詞

檀槽金屑枉嗟吁斗帳濃香夢欲無天寶霓裳音調絕才人更進一流珠

衩襪金鞵句巳傳紅羅羃下玳牙懸主香宮女焚香夜三小神山鳯口煙

窅娘秋水兩宮娃細帶風搖纓絡斜昨夜歌痕新月上波素韈蹋蓮花

月華如水錦江春宮體初裁樂府新本是碧雞坊下女同時重見李夫人

丈人觀裏劇畱連山半雲霞作畫仙杜宇亂啼絲管沸唐師一隊入秦川

摩訶池上晚風吹雪扇香空自持蜨病花殘千載恨靑城妃子是男兒

淚損花鈿落照時白楊風起不勝悲生神九卷香魂散何處曾來李錬師

金鳯陪遊復道中九龍帳底醉春風蓮花山下鴛鴦樹不分胭脂濕墓紅

題洪澤湖圖效李賀體

吁嚱四海復四海九州又九州胎簪一拳石鴻陂一浮漚胡爲乎狂蹋三楚驅使百靈滙此洪澤之怒流雙懸於上日月死鼔鬛於下黿鼉游水府猙獰產水怪自言貌醜逢人羞秦皇不敢圖溫嶠不敢照圖之照之不死不休假面妖貍立波上盱睢五酉若有求巫支一鏁千年萬年淮井底壽陽可灌上格下格潼沱溝誰其云者兩黃鵠芋羮豆飯謡且謳鋙鋤鬲釜鐵可用防來築室無良謀當今神禹在位橇並駕大復桐柏之神搢笏伏地臣職修吁嚱蒼水使者心猶

放歌效鐵厓體【癸未生日】

吁嚱己矣人生不必萬戶侯又焉用識韓荊州手種山防八百夲成都之桑那足數栗裏之菊誠堪羞盤皇破殻八十一紀水淸淺兩丸跳擲簸弄春復秋罡風送我落天外瓊田三萬六千頃君房曼倩羣來遊吳剛厠名作小戶女媧驅使爲輿騶琵琶亂撥雙成戲滄嶼支拄昆侖愁騎茅龍佩吳鉤肩拍洪厓褏揖浮丘星精織女天上牽牛把任公之釣竿披五月之羊裘效孟郊之寒虫啼號聒兩耳笑屈原之餟糟啜醨茗艼休暮唶朝唉太多事宿酲舊防從今瘳同峪作歌杜亦苦雌霓有賦沈何求徐於欠伸夢忽醒綘人甲子眞蜉蝣問天搔首掘地埋憂靑驢箱貯肥豕瓶收金粟小於粒蓮葉大如舟我將蹋崆峒學長生呼鴟狎陽侯軒轅之子彌明癲且老與爾試防榑桑紅日海西流不則吹笙跨鶴緱山頭

呼天行

龜兆坼蟹螺髙懸崖百尺屋宇牢八口安堵無飄颻其雨淫淫河水防滔田廬汨沒將焉逃儵儵者魚烏鵲巢哭聲一路幹雲霄母未飯兒索乳黃口呱呱不如擲之東流適彼樂土雛逝川媼投淵賈船坎坎鳴鼉鼓白楡白楡呼蒼天

太倉行

太倉飽防無一存一旦圖繪安上門斞糠覈愁空眢樗裏子少年場官爲二千石不如陛楯郎剜甲肉

醫乙瘡張旗吹螺官道旁刲羊無益徒堪傷吁嗟乎往歌來哭夕陽野云兩何爲者

古歡堂集卷一

欽定四庫全書

古歡堂集卷二

戶部侍郎田雯撰五言古詩

雜詩

鋤地種葵菽汲水灌朝夕娟娟藥欄側雜花更亂植春風坼甲黃夜雨滋葉碧呼僮逐鳥雀啄食恐狼籍以此愜素心何能不愛惜

一燕語檐前一燕立屋梁主人本舊識相狎兩相忘春泥落巾幘野花沾衣裳幾年海上來戀此讀書堂予懷亦澹寂愛爾能飛翔

南鄰有髙楡楡錢落我屋春鳩相向鳴睍睆噪朝旭吾廬可髙枕鳥啼睡不足綺羅逰廣陌佳人倚修竹俸薄無餘資新丰酒莫熟

出郭十餘里荒荒原與隰淸波漾逺陂野花夾岸側忽遇紈袴兒騎馬好顏色管醉芳艸鷹鸇弄輕翼道旁負薪者見之生嘆息

窮巷寡車轍抱琴倚獨樹惟有城西山開軒宛相遇雲气生遙崗螺髻紛無數春泉鳴大壑長松羃岐路煙寺鐘磬寂蔓艸夕陽暮何時蹤謝客理防前峯去

春艸覆荒丘傳是昭王臺昭王不可見黃金安在哉蟇泉沒長阪駿骨生靑苔道傍誰家子揚鞭出塵埃感時弄刀環顧盼無嫌猜悠悠郭隗後何人解憐才

荊卿伊何爲乃與屠沽友擊築旁無人悲歌燕市酒送客之秦庭俄頃環柱走誤擲督亢圖可惜將軍首蕭蕭易水流朔風鳴枯栁

長虹駕西郊野雉飛南陌一片桑幹月曽照張華宅流水齧崩崖白楡接荒磧美人爲黃土流連風雨夕鼪鼯上几案書帙任盤旋飲河才滿腹得意恣黠儇感此弄瑤瑟淸風吹素弦谿流春水去云向遙岑還願言守雌伏風雨托數椽

北平昔戰地荒艸駱駝羣射石沒深羽封侯乃無聞功成嘆數奇空憶舊將軍雁下丁零塞天空碣石云古人不可作樵牧唱斜曛

暮出東郭門朝逰太乙祠五陵多豪族客子自忘饑東月生首陽泠泠入羅幃揖彼竹君長歌將安歸牛羊下夕嶺風花防戍旗我欲隱玆山薇蕨恐己稀

驅車好風日路遇王方平驂龍回云蓋晞髮弄瑤笙慰我藜藿饑授我以靑精忽紫煙去逍遙上玊淸樓角散霞綺天風聞鶴鳴還顧烏皮幾我欲學長生

燕市有美女容色閒且都十五髮覆額賣酒正當壚釵上飾金雀環下綴秦珠結褵嫁王昌翩翩贅壻殊東鄰女及笄明月照羅襦四月鶯花老感此長欷人生乏良媒何如棄路衢

題崔白枯荷落雁圖

湖渚气森爽淸霜萎艸木菡萏晨風半倒陂塘曲天光忽破碎繚繞驚逺目叢樹寒日薄鬱鬱山之麓野老行空澤葉幹踏平陸一雁下漵野廓水痕蹙四顧失其羣長鳴媚幽獨健翮鏖涼颸稻梁恥家鶩寜投別浦棲勿爲弋者逐素壁耽奇賞涴塵駐車轂問誰繪此景畵理淸且淑風歌招隠秋聲捲茅屋

書石田詩集後

石翁不羈人騰踔詫豪唱闔閭佳山水懷抱足幽曠修竹樷一軒湖光枕淸漾陶謝快同遊述作勞意匠海內走盛名脫略睨卿相翛然八十年布衣得無恙追昔仁宣間詞場聲價壯乃知出與處遭時爲有當瓟葊平生交擬之陸魯望

雨過閒坐詠懷

蕭晨不出戶取次繞廊行靜意忘巾櫛防風動簾楹偠紹砌上花睇笑吐繁英采采畏花疎以我濩落情鄰樹敷濃陰炊煙防復生鍵闗若深山兼隠更何營

夏云低不定晴雨爭一逐景成欣賞披襟忘陋意恬撫素弦松風決檐澑槃礡花藥深窈窕峯巒秀緬昔在丘園禾秫理耕耨登柈李熟漉酒新篘就安得謝塵嬰歸守環堵舊殘暑生防涼寤嘆坐淸晝

春郊尋花

岸欹樹半拔落花防淸渚停車垂楊陰屐齒饒有取風細林香定雨歇峯翠吐交交春鳥鳴數聲出叢莽素襟自澄鮮委懷念儔侶

春暖杏花繁數株村籬外展席移半晷悠閒撰良防篠石雜流水詰曲相映帶野雲垂人頂柔風束林籟垂罾漁境寛坐枝鶯意快忽忽花欲謝狡獪春無賴過隄叩禪關路紆一溪界

城西溪上

翠防峯未逺蔽虧悵林木況復空蒙雨防煙防川谷撰杖沿回溪時時縱遊目籬欹棗花繁鳩鳴桑椹熟殘笱遺廢堰雜蔓垂平屋前圃桔橰音驚起水立鵠埜老坐井欄牧童挽耕犢地僻風自閒無人駐車轂因之思濯纓髙歌滄浪曲

和劉木齋飲酒

雪淶未足嘗易酒爭置醵茫茫寡正味淸濁理多誤幹辣不諧俗蜜甜防厥素究無荷鍤埋但遭生癭怒自有眞一法釀之得深趣髯劉靑州人從事逢其故愛飲半蕉葉妙理頗防悟十斛壓官嚢三日糟牀注香活撥窪樽乳淸瀉瓦具稽腹如壺屬車惡客赴自慚督郵鄙還誚晏嬰禦相期醉爲鄕麯生漫相妬

病愈早起成詩

雨過庭翠滋一鳥發淸籟披衣趁朝曦晴光相暎帶西軒靑嶂疊縱目收罨靄繞廊取次行心神頗融快佳客時過從絺袍迎戶外憑幾理素琴焚香誦梵貝

由慈壽寺冒雨至摩訶庵僧房小憇

苔破痕淺細泉濺曲徑向午雨未歇風浣竹樹淨雷犇西嶺坼煙濕東原瞑空界禪房深幽梵聲相應玉女窺花笑蒼虯覆瓶靜沈防防未諳檐下一僧定漸使性情逸遂覺塵慮屏遙禮峯雲天空自游泳防院廣蘿蔭余霤偃松聽停防未擬還泠然發淸磬

除夕雜感

燈火照樹杪雞犬鳴檐間今夕亦何夕殷勤守嵗殘中廚煮魚蔬爲我具盤餐窮年如茹荼艸艸聊追歡出戶視明星垂垂北斗寒更鼓且勿撾哀絲不須彈庶幾盡杯酒展坐夜漫漫

厠名丞相掾妄覬丞相憐桃梗與風萍閱歷遭棄捐官府受鞭箠奴有俸錢安置未妥帖忽忽逾六年妻孥不解事致詞頻來前俳優乃大隠執防是昔賢謌聲出金石嗚嗚何謂焉市駿凡人目失路嗟迍邅況淪軍廏中何日牧春田羌笛與秦箏淫聲沸耳邊縱有太古琴誰爲撫淸弦

癸丑

嘉靖三十載曰維癸丑嵗辟門防賢良垂衣崇文治余之髙王父初賜進士第朝廷重制科當途無拘忌厥官領度支分曹佐防計是時太平久邊陲晏無事泉刀充天庾來牟貽民利出入含香署歷絕流淸風吹衣袖脫略睨權勢伯仲伊呂間事業隨所致一百二十年遺澤引家世往昔受庭訓一一今猶記忝竊郎官末滇司又其地宛如睹弓劍登堂拜祭噐中有兩軒楹槐棔積雨气西山収眼底羃防生蒼翠殘碑巋然存剝蝕無姓字先後簿領同所悲時防異頻年憂水旱艸野多凋敝州縣吏如虎絲谷從何出錙銖貢城闕鞭撻迸涕淚誰爲監門者繪圖一破例況今又用兵蜀楚警烽燧幕府集材官四郊按戎轡蕭曹在行間轉餉無告匱錢刀亦瑣細民命實所寄韅靷分臂指鼓車駕騏驥譬如操短檝滄海安能濟昔人才不薄乘時視遭際同儕誇觜距泥首慚祿位眷言思舊徳嗟哉難爲繼

四月同晴峯方山遊西山晚宿黃中丞山荘

納納西郭路羃羃西嶺煙眾峯不可數髙下來我前主人能愛客十日山中眠暮宿桑幹村曉躡翠微巓幽意玆能愜淹畱未擬還

杖防歷山椒云迎嘉木稠馬行欹路緩雨過如涼秋林端出午鐘鳥道招提幽石磴廻松杪修竹覆泉流我愛退谷深眞隠復何求安得結茅字散髮坐林丘

山行十餘里山勢抱平岡寺路多詰屈溪樹總蒼茫累累何王陵石馬己全荒踟躕百感集哀湍激淸商摘花插防側勿使心神傷

來靑開重軒閒雲多橫陳夕光生返照一抹入城闉野風防旍旗牛羊下荒墩林缺月光吐欲歸復逡巡遙識新丰樹還想武陵津何時續勝遊山髙水粼粼

夏日雨夕同紀職方孟起飲張農部晴峯園亭

靑嶂羅鮮雲遊氛冒夕霧苔長屐齒滑衝泥托幽趣髙館何蕭疎篠石紛無數佳人渚嶼間琴樽倚嘉樹所得良自然豁達少瞻顧脫我烏巾小酌花深處移席趁晚涼聽笛縱逸步山風自西來吹下藤蘿雨堦沬漾淸渠茗香飲花露須防晦色開海月漸遙吐安弦操猗蘭流連屆薄暮

再示孟起

停杯歌慷慨君自章江歸袖攜彭蠡云迎風弄淸暉結夢落天末鼓鼙聲猶悲長日烽煙髙空山薇蕨肥丈夫貴乘時安用雌伏爲昔入銅馬門交交黃鳥飛今飲新丰酒花露上人衣載吟無渡河迢迢素心違

乳燕和曹升六

僻巷棲數椽花砌樹深柵雙燕爾何來同作僦捨客檐靜蛛网懸巢定香泥積其雌掠水回風軟紅襟濕其雄飛且鳴呢喃石欄側環顧若有屬卜築意良適錯比玳瑁梁豈論王謝宅匝月得四雛黃口待哺食艸蒨蠃虫肥野曠風雨逼差池羽毛丰銜花落中幘主人方病肺鍵戶苦岑寂盆橊綴小紅沼荷浮圓碧烏衣相流連對之慰晨夕矯翼海壖濶回首楡枋隔社後還相期舊壘長防惜

送徐方虎編修歸湖州

田巴兀老蒼觜距斂雄驁閉門類縮蝟檢身日凋耗往昔學著書志欲窺窔奧所愧受才薄防搜寡登造小艸涴京塵面顏恥嘲嗷譬彼骨骼馬識路難騰蹈寕甘平子愁敢效漆園傲太史枉我廬展坐相慰勞僞體爲別裁鼓吹愜防好胡不辧薫蕕無復問枘鑿當今求侍從紛紜難具道東馬嚴枚輩述作傷剽盜先生本詞傑大雅鎭浮躁芬馥生蘭苕摭拾及荇芼知音良足希追歡釋悔懊蘋末秋雨夕悠悠理歸棹磊嵬道場山千峯遠相導下若新篘熟蠟屐何時到置酒臨河梁涼風吹烏帽

縱鶻詩和黃方振

蒼鶻颯爽姿拘攣來薊北長絲縶老拳土花垂斑脊黃子頗放達見之三嘆息何如任飛掣縱此淩霄翮中庭乍脫鞲回顧輙驚魄樹動檐禽喧山疊晴嵐夕塞云忽四垂茫茫天風黒側腦溟渤寛萬里同一色余聞縱鶻喜豈慕防鴻弋殺機不可伏嗟哉攫肉食

聞謝方山自江右歸卻寄

晝長雨初歇晴樹如膏沐晞髮坐亭午好鳥啼修竹吟望追疇昔懷人悵幽獨章貢水使君縱遊目彭蠡野花紅康郎春艸緑戍壘接江尾烽煙徹山腹知君減騎從瘡痍采謠俗暇日更流連題名徧巖谷

再與方山

少小同裏閈老蒼客京雒邸捨時過從雕搜窮繚郭委懷在山水眼底收廬霍不敢薄今人大雅豈復作所恨知巳希讀書厭糟粕人日梅花開擁鑪少束縛酌酒運風斤我鼻無墁堊脫防恣狂呼一飲盡十爵四野奔塵沙長風捲雕鶚忽忽行旌發寶馬黃金絡匡廬百丈峯奚嚢定不薄親串今攜手臨河登髙閣雨濕鹿闗禿栁蒼皮籜厭次尋荒祠獨弔東方朔濁流誇觜距斯人誠落落上己罷文酒午日無花藥早來續勝遊騎驢上山腳

初至水關有作

賤子苦行役數載如飄蓬念舊增感慨驅馳事不同稅駕水之濵碧沼淩春風盤渦浮一鳥飛飛西復東竹樹夾岸側素心將安從是時正多壘徒禦憂忡忡束帶畏簡書謀臧愼所終

臨風一髙唱流云駐山巓塵飛野日黃樹宻村鳥還農家趣東作將耕原上田大布短轅車畚鍤置其間檿絲軋軋鳴社鼓聲相連感此甘所役節物閱推遷展坐河梁側斜日明遠川

村西防杏花晚至廣恩寺

出郭五里餘芳甸恣防衍不知春淺深翛然馬蹄遠翠防有數峯峯態何婉孌安得同眾鳥矯翼淩絕巘名圃花百株繁英紛難辧席地自怡悅蹴茵飛觴轉水涼酒力防風定樹香善登臺縱遐矚煙霞續復防日蒸山气流沙平磧艸短塵居苦物役良防歘忘返舒嘯學古狂吾徒似嵇阮

出郭沿河堤至仁壽宮登髙閣回坐道院同蔣郎中茶話

曝雪生虛白野風疏駘蕩欹堰窱入犇崖詰曲上馬路散幽吟遙情寄髙爽仙院翠靄分松籟流淸響其陰有斷碣摩挲結遐想霄鶴飛復回紫芝摘還長危閣探靈閟理防謝塵坱羽衣淩虛空泠泠自來往東臨渤澥寛西矚峯巒朗蘿室暫憩瞑裴回揖石丈邈焉寡吾儔逍遙恣欣賞

景陵

溪窮山腳轉巇停車轍石罅聞雞犬村煙出叢樾寢殿何蒼涼頽垣遺岌嶪玉盌風雨迷翁仲苔蘚汲榛蕪狐晝啼禿松花夜發奪門奚營營功罪同淪滅巋然忠肅祠俎豆未消歇嗟哉土木變興廢兩奇絕嘆息此荒陵疎林吐纎月

晚投臥佛寺宿

峯銜新月黃雲擁山容變深谷一鐘響蔽虧煙樹斷樵人語前浦古寺挿幽澗偪塞防馬蹄嘹嚦聼鳥囀翠滴衣衫重松黒鼪鼯竄疎燈出深竹依防露紺殿井欄摘茙葵僧廚供茗饌偶來訪支遁吟棲有餘戀夜半大壑鳴風雨四山亂

由山後佛庵步至退谷尋水盡頭

晨起忘盥櫛埋防山腰路雨疎衣未濕云薄峯還露活活神泉湧嬝嬝春華吐忽聞山鳥鳴磔格穿叢樹安得共飛翔釋此防鴻慕巖下亭榭幽坐酌花深處澗口逢漁人欲泛桃源去

大通橋行【並序】

橋之役以歳程春冬率無事惟夏秋疲於衡量轉輸日數萬斛猶恐負殿役而勞宜也顧念車戶陰雨輦載減其額廩困矣而南北軍吏將漕數千里分風擘流艱且倍之因惻然心傷作大通橋行役竣鐫諸石用告來者云

丙辰孟陬吉

天子坐明堂命雯蟣虱臣曰督橋梁嵗需百餘萬轉輸漕白糧初出城東門河水流湯湯公廨四五間槐栁郁相望簿書次第陳掾胥競趨蹌移檄向水衡築濬通舟航跳波轉雅尾陻塞預隄防土輭塗泥坼畚鍤千夫彊粟米卬山東粳稲來江鄕版船束閘口屹立如堵墻官囊押硃字符牒逓飛揚忽念東南民何以勸輸將追呼在有司鞭撲泣路旁嘉禾生隴畝防防連界畺田婦無完裙農夫余鶉裳辛苦烏敢辭耕饁習爲常前年遭水旱井裏多流亡但免官府怒那復思蓋藏兌糧上舳艫風雨欺颿檣舶趕有健卒供給雜篚筐黃河水崩奔千里按混茫一船溺洶濤如馬脫轡韁一船雀防竊剜肉誰醫瘡交卸塡天庾無乃太張皇橋口地盈尺摩戛人畜忙軋軋車萬兩排米千萬行夏秋十日雨泥沒髂骯爭門石閾塌折軸轅牛僵上官傳急符稽逋幹王章有吏苛如虎怒臂抵螳螂嗟哉魚中鉤吞噬安可量車夫無符籍濳逃避禍殃招集尙不忍況乃施桁楊誰司轉運者出言摧肝腸撐突百丈松聴事臨城隍池沼唼遊魚艸樹鋪髙岡輪蹄日倥傯風花空回翔戎馬未銷歇郡國需糗粻司農屢仰屋防計薄孔桑緡錢算間口鹽鐵敺估商矧此惟正供制作本精詳徵錢代徵粟訏謨罔不臧丰年米價賤入市如粃糠賣牛還鬻女羵首嘆牂羊籌畫定新例琴瑟勞更張小臣同箕斗不可挹酒漿泥塗懼顚躓譬彼無相盲庶幾采風者聞之心悲傷寒宵爲此辭冬日朝在房【結用昌黎語】

田君綸霞分司大通橋事旣竣賦詩一篇刻石官廨予讀之悱惻深至有大東之思焉昔少陵覽元道州舂陵行示官吏作謂得結輩十數公落落然參錯天下爲萬物吐气予於綸霞亦云若其詩格在元杜伯仲之間視白太傅秦中吟不翅過之世自有知者予故不具論云王士禎

北山黃門招至中頂觀蓮分夕字

雨晴野色佳纎埃淨葛綌阡眠郊樹濃合防野煙碧日午荷气蒸花房皆半坼移觴臨上風淸馥襲巾幘細細菇蒲靑漠漠水禽白沿谿眺平楚髙栁插岸柵古寺面方塘空廊虫防迹僧出尋菌還長鑱安廢壁名園五里遙馬蹄不能惜莎隄跨略彴蜿蜿一百尺石欄林影黒水閣涼陰夕城雀忽亂鳴晚堞森旗防遲回理歸防山村日腳赤

白溝河沽酒作

寒山痩欲防細云膠不動野濶天四垂峯轉以目送林疎一村出壊垣怪鳥哢葦刈泥巳坼霰疾溪半凍向夕撲衣裳戎戎雪花重彳亍禿尾驢指直彊羇鞚酒簾署大布醅熟鳴春甕沽飲只三合聊用輭腳痛

晚行至雄縣

大雄屹山脊夕陽穿其脇歸云凍似束我行與之接蠧栁撐空腔涸溪黏敗葉枳籬絡丹實簦夫披白十里瓦橋關人煙快稠疊棲塒雞腷膊思秣馬蹀躞投憇向燈火取給頗幽愜佐飰煨芋魁暖湯拾豆莢朔風捲重茅小屋如行艓

趙北口

澱尾水四圍樹塞趙北口晝晦寒鴟鳴湫幹撲朔走煙花忽破碎略彴跨防阜哀湍自崩奔北注迎馬首突兀兩峯交中凹如杵臼太白枕其巓滹沱纒其右朔磧葉蚤脫樷樾復何有燕南風日柔濃緑搖髙栁涼燠判百里菀枯感林藪

同郭廣文登千佛山

出郭二里餘雨晴疊嶂曉杖防只緩行不知入林杪窱松磴細披翦石棧杳振衣最髙峯送目皆可了人家萬栁陰湖面一鏡小鵲華爭峭防眾峯淩天表佛閣嵌虛巖蘚徑穿樷篠谷口淨無雲偃仰防飛鳥

亭縛山腹中有一指泉淪漪下奔崖逺注如長川斜日風蕭瑟返景何澄鮮松篁響回谿泠泠拊淸弦濼源盡洑流玆水乃巖巓老衲揖客入松防浮廚煙檐花襲巾幘幽禽鳴我前

華不注

水滙如凹臼玆山乃牚拄一峯矗太淸不與眾峯侶離離螺髻垂翠緑淨可數雨櫛石髮細云裂松髯補天風吹我來理防歷半塢防盤徑幽窈窕奇花吐企腳筋力防兀坐思翮舉上界傳梵鐘采藥探瑤圃騎鶴伊何人防然聞笑語

昔聞謫仙人曾此一振衣千仭靑芙蓉蕭颯揚淸輝赤腳不可尋煙雨何霏防禦風淩絕頂猨鶴時相依上接天漢津片石見支機瑤臺終杳防日斜照靈旗安得攜長鑱去劚黃獨肥散髮俯濼川悠悠素心違

翠微寺

詰曲歷石齒沿溪樹溟蒙招提門何向陂陀無人蹤峭崕立萬仭惆悵林路窮豈知披榛莽紆回流水通一僧出汲水竹戽行相從長綆下深澗剨豁驚潭龍淅淅石湫雨泠泠葛花風前循略彴去木杪聞淸鐘

山腳晚行

水樹色相映淨緑生衣裳日薄無倒景石髮有冷光前入翠防寺今過黃花場【村名】貪行夕忘返纎月吐東岡古髯喬松下礨礨如北邙林昏叫寒鴟風颼響枯桑俛仰今昔人千載心房皇

黃花場

風吹橡樹寒日抱柘潭靜出尋麋鹿迹窈窕無人境不過黃花場那知山寺徑

喜捨弟入翰林

此事亦平常詎意我無分緬昔甲辰春妄儗雲霄近大繆竟不然才薄天所靳降心作選人待綰百里印俄焉丁未夏失路誰復問攺署舍人銜身以異途進例充書記傭可憐食餘餕操筆隨掾吏賤棄猶土糞尺懦寡寸勇三鼓終莫振閱歷六七載中逢月四閏一二同年友東觀標才俊自誇文章伯气麤言語紊遭詬詈淚下輙暗抆乃知翰林貴如墻髙尺仭君今爲此官勝於理大郡與君本一身胸臆釋懣憤努力崇令徳讀書事堯舜

述懷上朱大司空

協洽散淑景炎風歊午夏躡屩埽門庭蹇嵼防短駕自顧蟻垤防渠敢陵崇榭手板方倒持絺衣不掩髂滂葩無本禪街塵可跨袖詩謁張韓睢盱屏猜訝夫子國元老稷美流亞摐摐響毊斖斖吹蘭麝憐予事槧鉛志欲窺鮑謝掛壁白木鑱緯蕭靑鐙夜窮年苦斵輪糟粕何由化一作執防郎久荒樊遲稼汲古無修綆韞櫝豈善價堛塞鬢毛蒼彊弩魯縞射

催捉公府辟光刃疑照硎詞場百斛鼎力扛本無能大海防鯨牙刺手心不寜毷氉固其宜濩落逐流萍譬彼撞鐘簴胡爲操寸莛髻插牽牛花紅頰長眉靑待嫁乏良媒何人惜娉婷

虞衡參防秩何異魚中鉤怐愗署紙尾俛仰同贅疣羈雌儒冠誤始悔談孔周酸寒守株橜道塗良阻修官廨躑躅花拳跔不自由向人寂寞開風雨長淹畱燕角雜鄭刀妢笴與盧矛終嵗所頒賚職司日雕搜誰謂事瑣細鮮不關訏猷金錢重撙節纎毫慮愆尢紛挐簿領間只作繞指柔

珊瑚百尺長淸光照池閣履聲雲霄回防寢管弦作自昔聆謦欬鞫輘擁鼓鐸道體關飛動長風蕩寥廓乍聞嚄唶軍趢趗難企腳夫子愛古人今人亦不薄往往閱羣材百鷙薦一鶚儒生顏怩忸老夫懷抱惡可堪久縮蝟尙比求伸蠖受恩自隗始顧羣空驑駱希酬國士知萬古思開拓

古歡堂集卷二

欽定四庫全書

古歡堂集卷三

戶部侍郎田雯撰五言古詩

詠史

木罌方渡軍辧士奉燕書井陘防趙幟下城五十餘可惜成安君不用李左車白馬蜚間壁壘爭馳驅引兵東擊齊肯譲一腐儒酈生固遭烹未央復何如

張倉定章程叔孫起綿蕞封爵盟誓詞丹書藏石室諸王吳芮存列侯恩澤竭開國六七年功臣逓滅絕誰謂三尺劍規模本宏達

四皓羽翼成如意乃鴆毒諸呂南北軍幾使漢祚覆快哉朱虛侯非種鋤產祿代王西譲三宋昌參乘轂胡爲太尉勃請間行趢趗未知安劉功前後究奚屬

春秋譏世卿封侯何太頻魏相屢上疏用意良苦辛徐福受恩澤上客復何論原來光妻顯不欲全功臣班彪眞通儒兩勸歸漢紀兒固與女昭千秋稱良史賔客典文章乃爲竇憲死火徳赤伏符名防四七起國師誠自誤亦是劉向子

闗西楊夫子大節實崢嶸如何觸鄧隲嗟哉夕陽亭緬彼哀帝時王嘉同此情

汪汪千頃波是爲牛毉兒一時荀與陳奨借有美辭李固少好學負笈遠從師壇席召樊英謗毀輙交施可否夷惠間君子之所宜峣皦易缺污盛名奚以爲黃瓊拜議郎何似東岡陂

盛名世所嫉曺節起釁端獨有墊巾人不受異患幹張儉爲亡命投止生波瀾何如自剪髮身居林慮山緬懷昔戰國擁篲以盤桓卒成坑儒禍爲之發長嘆梁碭同傭屏迹申屠蟠

鬻官開西園入錢各有差崔烈本名士皇皇問其兒在昔孝文帝鼂錯爲此詞充斥武功爵紛紛元狩時羊置平準入粟實京師

鐘鼓鳴雒陽芒阪如鴻毛英雄據河朔旌旗風蕭蕭按劍乃何人側目叱其曺天下多健者豈惟董公豪懸節上東門長揖橫佩刀

漢中羽檄馳飲博且優遊費褘眞才傑況兼琬允流本根旣寖衰未雨失綢繆蜀人苦用兵仇國傷譙周陸抗荊州牧江左才不羣其子善文辭乃有機與云嗟哉華亭鶴無殊上蔡門射蛟周魴兒誓死眞將軍侍子在內地元海雋異姿隋陸無武功綘灌寡文辭西域樹機能都防涼州師五部多豪傑洛陽一健兒賣李鑽其核持籌笑王戎奨防三語掾寥寥將無同狗尾貂可續錢神孔能通城門銅槖駝會見荊棘中王衍自淸流狡黠營三窟石勒兵一至排墻空乞活江左恥偏安新亭長嘆息銀研柘枝弓記憶猶恍惚靑衣行酒人傳宣不曽識

咿喔雞夜啼起舞聲淸越祖生先著鞭中流復擊楫習勩運瓴甋此志彌激烈典午政寖衰諸賢腸內熱此輩束髙閣庾翼稱知人巖穴辭徴辟虛譽托隱淪咄咄書空日郁塞何由伸北伐罹墋黷蒼生不可論可笑深源出神州終陸沈開閉達空函管葛固其倫

述懷呈王茂衍先生兼送之蜀

亭槐髙百尺立壁頗奇峭朝來雨一沐淨緑層軒照馬融舊生徒函丈領談笑追憶授經初登堂髮未燥讀書嗜菖歜許身登廊廟別來二十載坎歷壯少病翼遭黏平生多錯料

斵輪苦未歇昏燈半夜丙短綆彊汲古詞塲悔馳騁繭身類眠蠺鍵戶如眢井避人防面顏慮使怒生癭座末水曹郎倀倀混簿領鶴料何從丐龜饑輙自省官同易水寒蕭蕭夕舂景

紅旗風颯颯鼉鼓聲隆隆棧道跨秦關涪江盤川東白鹽赤甲山防地摩蒼穹官閣束峽口直與防門通雨後荼防花吟眺酌郫筒吏散簾櫳靜兵銷烽燧空瀼西杜甫宅千載尋遺蹤

靑門月惇牂西眺香山嵐鼠姑開巳徧婪尾正淸酣兩和移居詩澄澈如秋潭愁來百回讀倒蔗破霜柑玊溝千楊栁淙淙水拖藍安得淩長風吹落天西南所願擔笈從剪拂停車驂

夏日雜詩

儒說鑿戶牖六籍罹多秦炙背倚糟粕哆口生輪囷奧窔闡洙泗髙論追前民班揚馬鄭徒文章詆疵醇借問灰燼余何從識勞薪空作井蛙喜大海無涯津

腹容數百人睨世盡防肝摩壘陣堂堂掉臂尋古驩混茫入紘罝獵道良獨難三梟敗摴局九虎守天闗寸勇未可賈尺儒巳蹣跚畢生才一炊涼燠嗟跳丸

鈞樂黃鐘鳴調非牛鐸比杜韓盛元音天外鳯皇髓俎豆蘇與黃劍南信嫮美江河萬古流謗傷羣兒鄙我得爨材琴淸弦弄不巳雅操彈履霜淨洗箏笛耳

鍵戶寡車轍屋角鳴畢逋晨夕窘炊玊龜腸轉嗚嗚搘頤懷曩哲跫然來座隅斑斑牙須雄文采如於莵寤寐情莫愜垢癢思爬梳面骨痩崢嶸覽鏡空嗟吁京朝富貴人肥白如瓠壺

有客臂鷹來大笑儒生腐坐牀索酒嘗袒衣鸜鵒舞拍張前致詞獨行太踽踽其首如飛蓬墻下飯五羖人皆食薺甘胡爲耽荼苦煩胸爲澆潑唱予且和汝

我須但數莖防鬖苦不長安得磔蝟毛淩風森開張白袷嘯松下掀捋淸且揚坐客似桓伊吹笛淚沾裳面色紫石稜牽黃臂老蒼出闗衝風雪射虎南山陽

伊優乃何爲骯髒亦未敢蝸牛廬一牖細若闚天管曲肘次山羞折腰元亮免無才見事遲逃名善用短學仙讀道書說鬼供茗盌狂疾每復作安得遇和扁

夜夢同卜式慷慨去輸邊各以十萬貲爵位相蟬連諫議大夫尊富民侯亦賢醒時輙自笑空槖無一錢鼂錯首上書其說至今傳漢代西園例徒爲貧者憐

官船行

江雲飛擘絮江水日舂簸曲阿瞰長流淸駛不可唾峩艑橫其中龍驤萬斛大長年百丈牽篙師非一个睢盱前致詞行軒使者座此船初有二帚拂不敢涴簫鼓狎中流欵乃逓相和夾岸唱黃頭帆腹飽風過揚子江南北春水天上坐官粟支縣倉工廩有郡課吁嗟全盛時泊趕力擔荷軍興供戍卒用船似馬防牒來取其一畱一亦可賀所苦嵗月遙風雨篷牕破裁租充芻糧舟子悲寒餓監守弗郤去如彼蟻旋磨月明蘆花白秋老楓葉墮長須赤腳者船頭日僵臥使者聞其言欷歔情無柰於役今昔殊軒騰忽摧挫銜尾舴艋來鳴鑼齊捩柁黒夜呂防城瑟縮吟楚些

由石抵黃湓二首

兩山相爭髙流霞落天外石髮緑一握澗艸卷如蠆風雨日披薄半腰分靑靄小鳥翠色佳格磔出松籟肆閱延淸野防颷吹衣帶

綿蒙亙數里崿流分在掌津逮亦紆連煙寺遙相向參差橘柚垂深淺溪山上沙鴇背人飛竹雞穿林響寄棲可憑襟遐思不周賞

食椰子

椰子大如斗形圓而色赤剖以切玉刀活活流瀝液箟蠢自何來羣客恣防齰或云似蜜酣或云如乳白疑是楚萍實奚啻秦人炙珠厓蜑子村累累垂秋陌峒女纒衣上樹爭采摭醺人名椰酒其味敵醇醳我亦隨客嘗醉似飲一石大嚼過屠門壘塊塡臆膈姜桂違俗尙辛酸只自適那能徇眾嗜供彼先饕嗌我作椰子詩才麤語狼籍有客怒生癭眼白望天碧

雙蓮寺髙閣晚眺【試士】

千疊皖山嵐四圍皖江水白塔與紅亭隠見煙樹裏大龍如笠圓小孤一拳耳稲雨石谼傍蘋花樅川尾二喬宅但聞漁唱起

掲袂一長嘯半空鸞鶴吟元气抱空防人代閱古今寒栁媚江滸枯荷翻水禽煙際黃篾舫岸上斜陽岑涪翁去千載松石無賞音

芙蓉花正開參差秋水邊眾卉葉半脫窈窕何澄鮮思招釋寶志采采淩江煙曳杖貍子峯行歌自流連城烏尾訛歸借僧房眠

阻風和湯西厓惠元龍聨句

朔風烏尾訛河冰合冷夜防渡鴨嘴膠彊弩峩舸駕自卯牽百丈泊酉未一捨銜尾旗腳凍解事黃頭卸檄卒打層冰一軍俄嚄唶僵停鞭撾官縮空啞吒挽奡事亦僻牋天風不借舂撞老蛟窟潑剌僵魚罅移簦小艓子篷牕短沒胯於役雨雪候程才娉婷嫁【時試淮士回】難辭防瘢求寕甘廣顙嗄懦懷類茹荼囈語誇噉蔗恵湯稱二妙敵寒傾杯斚石鼎避螻鳴秦城直鎰價連岸叫饑鴟隔船敲老瓦六花結裘茸柝聲碎煙樺齊作洛生詠側學魯縞射束書少獺祭防人受防嚇與君醉復飲十爵不一赦西南三五星垂垂柁樓瀉捉鼻悔自昔故態狂復乍田巴兀老蒼鼓勇一戰罷曹鄶淺陋爾敢爭齊楚霸摩壘且防勲激昻臭腐化

原唱朔風醸寒天觱栗吹半夜云壓云意濃【元龍】冰澌浪頭駕篙師如縮蝟膠艇等縛捨【西厓】旗翻烏轉墮弓撥帆倒卸力俛十步前錘動百夫唶【元龍】淒入怨女吟气激猛士吒槖籥枋不司吹力誰借盤空怒號竅【西厓】入竇巧尋罅懵騰蟻在穴蹩躠虱行胯【元龍】金石日撞莛衣裳嵗贈嫁聊當愼眠食具物浪號嗄湯圓石銚珠香滴小槽蔗淸宜愛烹噍寒欲近杯斚圓瓷玉同溫【西厓】寸炭金抵價堆盤芼寒蔬鏘器戛老瓦五白互爭梟三條續燃樺【元龍】嬾嫚嵇康鍜蕩佚李廣射【西厓】羞爲蒼蠅鳴寕受腐防嚇【元龍】舌本冷愈蚪詩械窘不赦要將骯髒意【西厓】浩與霜霰瀉燈檠坐欲地更鼓打亦乍麾幢子前收【元龍】旗鼓我尋罷魯衛旣同政齊晉孰繼霸一笑正甘寢蘧然荘蝶化【西厓】

贈吳園次五百字

紛吾紫薇省小鳯官不惡上下數百載大雅何寥廓西淸署頭銜郊廟盛制作先後豈乏人批敕佐黃閣信陽與震川文章走京雒更有吳國倫七字汰薾弱康熙丁未秋下詔變班格沈張喬曺汪眾妙爭棲托鬭班靑綾被判花鳯尾諾或如阮元瑜或如東方朔或筆如丰杠或手如金錯吾徒陣堂堂磨壘思開拓肩踵論前軰鷙鳥誰一鶚園次吳先生斯人才不薄文采老於莵叫嘯風壑班班牙須雄豈同小猱玃通籍掌制誥謦欬響毊鑮詞源宋延淸詩篇謝康樂往昔嘉靖間分宜勢燻灼容城產畸人上疏气盤礡

帝曰汝塡詞所重在謇諤賜以七寶牀張以靑油幕琵琶細腰皷度曲雜拊搏念奴紅袖舞葛彊戎裝著遷秩水部郎垂垂官梅落太守領大郡五馬黃金絡髙低道場峯陰晴霅溪郭墨妙集栁惲窪尊邀沈約蘋洲防月毫秋水淬霜鍔誰謂交趾苡偏污蕪城鶴鹿車一兩歸行李擔空槖鮑姑綰鴉髻長須貰羊酪解組二十年著書康山腳買絲繡平原築金瘞驑駱樂府譜宮商旗亭恣歡謔笥存乞米帖手丸卻老藥睨世盡腐鼠萬古耽寂寞小子在江南寒熱如病持版防觜距斵輪守糟粕先生跫然來方圓化枘鑿舌本茗椀澆鼻堊郢斤削況今將休官狂態少束縛讀公紅豆詞下酒盡十爵窈窕春蠺絲鏜寒城柝回颿向鬲津鍵戶飽莧藿揚州方氏園三月水半涸垂楊數百株舴艋可停泊鼠姑花大放箖箊緑半籜桑落非斟曼歌發嘲噱日夕風雨來格磔喧林雀

方氏園亭雜詩

欹籬一水圍垂楊四面種入門徑欲迷轉廊花始眾或紅如淡脂或緑如麼鳯腷膊鴨浴亂淸圓鳥聲哢龜殻支牀腳泥封劈酒甕杜陵據吾廬東野輸半俸

大石坐千人小石絡樹根其餘何磊磊髙下排幽軒上有木香棚無數蜂蜨喧不知何峯云來往自騫手覆魚枕蕉靜對已忘言

一花名山樊一艸爲書帯所耆在異種凡卉皆可汰隘地插籓籬垢面防蕪穢尢自矜爛澷庸俗那可瘥芍藥特地開香艶非常態風雨自防惜煙日不崩壊娛賞覺嫣然豈但迷下蔡

食書似蟫癡課睡思毀茗索索蕉葉雨治具但說餅晚紅天色佳窺園黃鸝請不見輞川人獨上斤竹嶺

食筍

郊屋一瓦廬廬前廬後竹黃犢角初生迸墻屋大者如貓頭采之似束玉堆盤妃子指飽噉將軍腹江南富鮭萊庖廚戕水族車嗷雜蟹奴老饕苦不足吾愛緑籜龍產此春槲蔌持鑱掘勿歇書紙課銀鹿

謝友人餽茶餅

破睡思毀茶六安不傷脾霍山小峴舂谷雨吐槍旗妙絕官焙法落磑何葳防忽餉三百片豈殊頭綱遺上有赤泥印以靑篛皮火鑪聽煮湯一二鐺足欹須防蟹眼沸姜鹽非所宜土花鷓鴣班柴窰兼定瓷灌頂下跟肘兩腋淸風吹年來寡嗜好抱屙難撐支腸枯不須捜舌漧秪自知感爾分數餅似遇和扁毉

棲霞山

攝山一名繖天闕相伯仲中峯不可辧元气迷洞防宻竹樹交綿邈煙嵐動沿徑防欹石跨磵作飛鞚或俯如運甓或立如抱甕或如猛獸奔或如行艓眾槵實靑豆垂風作紅鶴哢雨疎如散花云奇如吐鳯巖腰白鹿泉活活淸乳凍人代弔齊梁飛鴻以目送

上西河先生

黃河日夜流奔瀾不可砥非善操舟人何以識端委大江南北間木饑兼水毀未遇和扁毉瘡痍無自起五月賣新絲不聞飭簠簋譬彼折轅車泥塗豈合軌從來小者廉必自大法始忽有正人出澄源肅風紀烹阿封卽墨行行避且止

夫子抱道徳大雅今始作歷官二十年襟期何落落西粵蜀閩地襆被擔空槖冰操凜四知淸風隨一鶴帝曰大司馬授之以節鉞豫章兵燹餘三吳膏髓竭非公力廓淸何以安家室簡書取次行驛路野花發當道問狐貍縮避气已奪入夏艸木繁沿江風雨濶夫子稷契儔卓哉經濟術

賤子一防儒平生嗜章句讀書多騃昧蹇嵼守跬步承乏衡文辭未敢防厥素視事只數月兩載江幹住迂拙不自謀頻遭娥眉妬辟如操短檝滄海那能渡母老日倚閭未得遄歸去夫子定官評自能得其故修途守株橜伏櫪歌遲暮願言勵名節老作郊居賦

古歡堂集卷三

欽定四庫全書

古歡堂集卷四

戶部侍郎田雯撰五言古詩

濟南分題十六首

鮑山拜叔牙墓

窱松路深迢逓成孤往雨濕烏角巾花沾紅藤杖遺迹不可尋但聴樵歌響

由黃桑院步至扁鵲祠晚登防山

繋馬防短笻投憩黃桑院不見采藥人犖確石路轉初夏天气晴磔磔鳥聲變

栁絮泉訪李易安故宅

跳波濺客衣演漾回塘路淸照昔年人門外垂楊樹沙禽一隻飛獨向前洲去

城東五里小淸河南岸拜閔子騫墓

菇蘆花未吐菱荷葉已香日夕下山椒歸鴉亂廻翔石桴在溪側無風響白楊

萊荘觀邊華泉墓碑

溪風吹野棠亂落花如雪惆悵靑林間淺山埋片碣晚天淨無雲萬峯一明月

自錦繡川尋芍藥至水枝庵僧房茶話【劉函山先生讀書處】

泉放竹間澑嵐浮溪上岑婪尾一川花淸磬招提深明滅落霞飛俯卬生遠心

韓倉訪白雪樓遺迹

直過丁香灣便入韓倉谷谷口閴無人鳥聲媚幽獨蘿花絡長松雨晴如膏沐【丁香灣水名韓倉村名】

栁溝拜滄溟墓

鞍山平如屋瓢峯插其傍十里茶臼河野水流泱泱拄杖步空林松風吹衣裳【鞍山瓢峯山名茶臼河名】

四風閘訪辛稼軒舊居

藥欄圍竹嶼石泉逗山腳風流不可攀誰結一丘壑斜陽甸栁荘長歌自深酌【稼軒有一邱一壑詞甸栁村名】

許殿卿書樓在芙蓉泉西

晴霞飛不防湖水含澄一叢白菡萏無數紅蜻蜓我愛許長史詩思何泠泠

杜康泉上酒樓

波緑亂峯靑躡夕煙颺簾引燕子飛雨過辛放水邊醉易醒花落風潭上

北渚亭拜曾南丰先生像

云髻攢遠岫荒祠抱淸灣舴艋隔浦停鸕鷀當我還萬頃藕花風收之襟帶間

水面亭南謁薛文淸王文成二先生祠

小溪架略彴亭榭如村塢箖箊數百竿緑籜戰風雨裴回未逢人停防望遠浦

歷下亭李北海杜子美宴集題詩處

修竹不受暑淸風幾席前鷗鷺旣容與艸樹復芊眠栗畱兩三聲何人恣流連

晚坐來鶴橋聽道士彈琴

歕薄歷山根遠注自王屋琴聲和泉聲淸響滿空谷千載無賞音山鴉鳴灌木

渇馬厓閒步尋花

千尺渇馬厓三�鴨王口防雨衣半濕時已寒食後暮投川上村紅桃間緑栁

麯

醸酒先治麯如谷之初種白墮傳方法牟麥獨可用揉以姜杏汁包猶菇葉糭麯餅十字裂月令三伏仲晝曝亭午炎夜滋花露重赤腳長須徒不異猿狙眾竹筥榿木盆朝暮相搬弄西村黍將熟新米農父送桑落菊花開浮蛆成數甕車前擁八騶誰復爲此夢但結麯生歡不支大官俸對之口流涎樹間秋鳥哢

棗

棗熟何離離似楊梅盧橘半紅橫醉頰全赩勝丹漆鐘山大於瓶羊角甘似蜜當秋綴枝繁愛此庭樹實千頭萬戶侯木奴遜其匹撲之滿筠籠雜以梨與栗狡黠兩孲上樹無停日飽啖三百顆角爭語蹇喫防犢勝惜棗未嘗一呵叱商颷起天末落葉感蕭瑟尙想安期尋仙卻衰疾

豉

我聞合豉法如獺之祭魚五味兼藥材鱗次須有餘餖飣融椒橙調和勝葵蔬大苦載楚辭康伯徴異書方法報山妻匕筯善蓄儲我性厭肥膩老矣黃鵠臒暖胃門冬飲得此心神舒

芋

芋以蹲鴟名取義亦漫漶多怪厭惡鳥僻事何曾見終南大專車蜀都富充饌嬾殘寒火煨誰人取其半十年作宰相鄴侯不貧賤西村蒔兩畦園丁勤澆灌其葉似蔣菇雨後滋蔥蒨秋肥滿筠籠擔來泥沒骭朝夕恣一飽狼籍更爛漫慚無龍腦香豈有三城炭芋魁悲遭遇下體等藜莧

蟹

連日太常齋蔬食魚肉寡獨於郭索肥破戒不能捨寒蒲縛數輩無異餉龍鮓見之酒興生老饕貪杯斚雙螯可敵虎菊湯葉盈把彭蜞莫自誤虫魚熟爾雅兩手何曾閒餘眞好事者

招元龍食餅

舉舉江南子讀書不嗜酒靜坐紅豆齋自旦輙至酉天風吹滂葩一一落君手吾目僅見之孟生東野後庖廚厭北食南烹我何有且來防菊花撐腹噉牢九

食鱸魚偶作魚出吾鄕馬頰河中土人呼之爲鱸非張季鷹所思者

小巷聞賣魚饞涎流未已尺長鱗鬐紅百錢得一尾俄頃匕筯香煮來信肥美名鱸少兩腮非產松江水火鐺煨淡粥老屋夕陽裏不醉不成眠下酒正需此窗前柿葉黃颯颯秋風起

鬼車【十二月十六日夜三更人見之一名九頭虫】

鬼車海上鳥翅垂而口張其大如車輪其聲如笙簧參錯有十頭羽毛色靑蒼天狗嚙其一九頭紛低昻轉軸載百鬼淩空恣遊翔陰風吹天黒破額流血黃血流偶防污人家罹禍殃見火輙驚墮撲燈爲隄防癸亥嘉平月此物來何方有人夜見之駭懼互旁皇城柝擊三更眾星沒無光嘔啞推一車魑魅排兩箱一口出一聲參差和宮商羣雁落蘆灘霜笳鳴戰場怪哉九頭虫其毒勝虎狼我欲持彎弧殺之遺路旁不則揮長戈逐之至扶桑鴟梟與鵂鶹種種非吉祥安得杲日升天淸來鳯凰常讀廬陵詩鬼車有數行亦如玉川子蝦蟆見篇章誌怪爲此辭不嫌鶴脛長

蘇門山拜孫登像

小峯石一拳大峯壁千尋山椒風雨聲如聞鸞鳯音我坐長松下一彈龍唇琴嘯臺抱斜陽俛卬悲古今順風【道士洑北阻風三日岸有甘寜祠因禱焉禱畢風便半日行二百里快甚作詩紀其事】

鴉鳴道士洑霧埋馬鞍村舟澀苦寸移風逆江水昏譬彼鞭病犍服箱駕壊轅二三操枻者柁旁背曝暄瑟縮泊防崖買米續夕飧逍遙步土岡白葦吐花繁鍼墖矗破廟周遭繚敗垣僧雛揖我入紺殿兩重門甲冑一將軍環佩一嬋媛歷久享血食儼然神枋尊前棔懸蘷鼓後廡飄鈴旛野衲前致辭顏如老醉髠云是甘興霸夫婦雙古魂殘碑未可辧漫滅僅半存有請弗我拒數錢具炙膰剪紙擊瓦磬酹地傾窪罇願借飽帆颺如鳥縱髙鶱祭畢歸舸風便長年喧解防衝巨浪又如快馬犇須防二百里兩岸聞啼猿北人非利渉只宜坐巾軒矧乏濟川才環堵守丘樊自哂豚蹄祝感通非所論或者惜鈍滯破屋愁鳶蹲作詩答神意殘雪照戍墩布衾冷於鐵飲釂聊自溫

豬婆竜【舟泊半夜水湧數丈濤聲如鼓幾溺幸免晨起眎之髙岸爲深潭矣舟子曰此豬婆竜也作詩紀其事】

偶犯垂堂戒艤舟寒港曲奔岸髙於山削壁平如屋夜漏支四更一聲震地軸轟電捲蜺虹猛獸嘯林麓石崩成沸淵沙潰爲深谷江豚鼓鬛遊千百相觝觸幾使舟中人盡作新鬼哭天明詰三老宛似凍龜縮云是豬婆竜久於泥中伏往昔用兵時旌旗飛萬斛曾此嬰其鋒俄頃遭溺覆聞之空嘆息蠢狶誰所蓄豈同遼豕白不堪孫牧世有屠竜手愼勿逞狂毒篷窗爲此辭波面飄滕六

采石作

江榦木末亭中流瀉淸漾泠泠新月白橫拖煙水上獨坐鳥聲寂防茫聞漁唱快哉臨汝郎風情何幽暢詠史動髙吟文秋濤壯詎期運租船有客忽相訪千載素心人勝事不多譲花垂慈姥暝潮生牛渚漲大雅豈復作臨風懷謝尙

和楊龜山此日不再得

此日不得抱道學庚桑培風無夭閼萬里何蒼茫龍見與雷聲泰定發天光凜若冬渉川向榮復春陽勿謂大隗迷鑿枘劃圓方入世掃蓬心疑義晰毫芒江海王百谷善下斯足臧神全兼天遊墜車亦無戕平生慕斵輪所得但粃糠自求寡尢悔豈知壑澤藏竹梧髙百尺蘭虈擅孤芳筦嗃而劍吷舌柔而齒剛可知木雁間處之心旁皇大雅猶可作汲古樂綆長歐冶湛盧騄駬馳康荘發嘯風林中斑斑虎豹章安肻逐羣兒觜距誇專場蠻觸徒紛紛鞭後如牧羊天地一槖籥魚筌輙已忘栩栩動眉鼻腹實骨能彊辟彼泛滄海宜先理舟航更如植嘉樹培根枝易長讀易探妙防消息間存亡塵嬰費晷景跳丸良可傷訂頑更砭愚志在希狷狂

月下登象山得靜字

雨殘日已黒林深四山暝理防沿溪行不復辧流影眾峯跫然來靑靄紛造請風定猿鶴睡月浴松杉靜解衣生防涼孤亭如小艇

石筍立千尋風潭鋪百頃山下尋水源松花落人頂波平菱錢斑澑蹙沙須靜巖缺動白痕林寂坐夜丙引泉啜兩盂長嘯防林嶺

陸子靜祠

伊昔陸夫子臨水一開顏疏流澤荊民煙巒恣回環靑螺黏屐齒紅藤垂花鬘泉聲與峯云収之襟幘間長揖謝靈蹤側耳聞潺湲

防惠二泉

二泉相伯仲接踵城西隅其色如玻瓈其味如醍醐重輕差毫釐澄甘本無殊一自地肺瀉一從石腹刳一渟潄玉池一漑稲花渠荊門山麓郡玆水民所需緬懷桑薴翁水事理不麤何其竟闕略未一置郵符我來探泉脈水鳥向人呼襟披亭榭曠意與煙霞俱落花餌山麛垂竿釣遊魚安得三五夕畱連浣塵軀【荊門城西曰象山兩峯比峙爭髙皆四十丈轔輑開張下有二泉北防南惠一山根石竅淸浮滴瀝一地中滃然累累如貫珠於是鑿石爲池縛竹爲亭花木禽魚周遭掩暎而荊人往往遊嬉於其間夫泉出山下曰防涓涓不息漸成江河有防養之道焉恵者膏澤旁流其利自溥昔陸九淵領州牧以二泉之細流而易竭也因禱於山遂至汪洋萬頃可以灌漑蓄泄享其利而無旱澇之虞荊之人徳而祀之】

菉蘿山五百字

漢南佳山水廼有菉蘿峯防地亙百里仸僑千萬重一峯初來謁褰開行其中嵐靄首相引逶迆隨短笻俄歘眾峯至無數靑芙蓉石與人爭路嶂挿天鬭雄廻矚衣色變堆身空翠濃俛卬各因依偪塞復玲瓏吟狖不住啼哀湍無停衝沅水貫其腹晝夜相磨礱誇娥未崩壊狡獪而靈通礉礉聲弗息只疑兩耳充巖乳所滴瀝獅象蛇龜龍合掌二古佛瓔絡坐軒上有貝葉幢下有怪石供日午逐峯侶捃摭難形容前者數間屋後者兩石弓左者雁鶩羣右者虎豹叢凹者杵臼缺凸者汲冢丰昻者觸天柱圓者養鶴籠小者千鈞弩大者萬斛艨立者魚復陣行者桓典驄來者細侯駕去者彭澤蹤紺者翠色羽赩者丹葉楓黝者螺子黛黃者蜜房蜂斑斑如鳯凰離離如防蝀如沈香小亭如館娃舊宮如修眉穠緑如蟬鬢鬅松如醜女生癭如病夫潰癰如老僧拄杖如道士鞠躬如說法寶志如搬家葛洪如五神車送如三素云烘如賔客對揖如劉項交鋒如禡牙開張如防潮泛沨如旌旗壁壘如馬同車攻如捫虱談席如送船分風如勾連阡陌如罷亞稑穜如天女散花如俊鶻摶空如盆罌俎豆如城闕鼓鐘奇葩旣芬郁喬木何鬱蔥雨後葡卜白沙邊躑躅紅百尺垂髯杉五粒摩頂松石櫃鳴竹雞潼汸眠水犎蝴蝶大如斗狐貍化爲翁混沌妙結搆慘淡施鬼工神仙互盤踞窟宅環西東我行一筍兜憑虛駕長虹平生所罕覯開拓萬古胸療治此痼疾焚香謝蒼穹前訪瀹鼎池跫然遇瞿童暫與眾峯別淸嘯日下舂

白馬渡

江緑如麼鳯山黒疑鴉軍鳥道疏一髮巨靈逃斧斤側行貼壁轉半嶺蕩層雲徑仄左足欹在外懸二分浪翻奔崖動風落石紛紛圓鷗戱激湍鳴鼉衝夕曛晚霞一望收歷亂黏衣帉

白馬立波面日晴生浪光巖腰連谼腹四圍互開張忽見鸚鵡飛翠粲明羽裳江澄同一色上下風廻翔人靜數龜魚山喧聒松篁石經與水志半在桃川陽【嵇康琴賦新衣翠粲纓防流芳班媫妤自悼賦紛翠粲兮紈素】

雞鳴關

淸浪以西山山塞寡罅漏奇險曰雞鳴疇復出其右豈有狗盜侶於玆矜解後一夫當萬夫設關不嫌陋棧軟如懸絙徑虛似引脰下瞷深千尺上通小一竇防崿逞防矛枯漧少文繡潛蛟曝鱗鬛蒼犵立巖岫淡日搖黒光陰風無白晝新鬼舊鬼哭內蛇外蛇鬭混沌初辟時無乃太錯謬輿夫告孔瘁息肩臨斥堠我馬亦虺隤蹀失步驟思遣項羽防開拓俛宇宙【雞鳴關孟嘗君事又燕太子丹事太史公引事多同亦如李廣熊渠子蘓武張騫之類也】

石花

防防三岔河矗矗萬仭砦劃然地勢開烏川合一派兩厓古所劈峭立山不壊淸和四月半湍流忽滂湃斑斕石上花初髮卷如蠆望之塗朱紅晴霞落天外奇葩三五夕小者復漸大十里數百叢赤城罥靑靄或圓如羽輪或浮如颷斾經旬色防黃淡寂餘殘瀨天女采花去瓣蕋不可丐水漲畏蛟鼉觸舟多水怪洎夫水落時花空已難再熒熒壁蘚光離離無根蔕獨於遠眺宜巨靈何狡獪

習安山水佳紅溪抱緑岑無如石花奇疑是優曇林安得淩首夏洄溯一相尋挐煙駕漁艇泛泛斜陽沈馮息浪鼓髙栁鳴幽禽系花衣帯間紅霞滿淸襟汲水胭脂井晚炊還孤斟月上沿厓行往聽三潮音

關索嶺作

吾足右跛跎一人才余半畏登百尺樓況復淩霄漢玆嶺箭峯直勢傾一柱觀花鬘疊似螺嵐光鋪如練鳥徑只綫垂誰爲假羽翰泠泠淸風吹躡級倐無算兩腋蕩閒雲籃輿張風幔樹杪度午鐘依防露僧院畇畇竹嶼寛肺肺泉珠灌茶話已移時坐久烏巾岸格磔鳴不休思逐山禽防層層上上頭峯冒明霞亂古麛驚客跳戍旗隔樹防小雨白濕晚店靑防爨髙吟行路難夜涼生寤嘆

生兒

半百年又六龍鐘不自量嬰疾非一種況復久瘴鄕老矣玉川子添丁詎所當陶然萬里外湯餅羅酒漿抱送謝孔釋簫竽賽竹王面黧如木老準丰兩耳長生於夜郎地名汝以夜郎

小伶撥檀槽殷勤擎玉巵裊裊鴨蹠花瓶中三兩枝堂上客莫喧聽余前致詞老蚌山姜男云藍小袖兒計年十四五是翁七十時那見成名日繞膝聊娛嬉我友送書來兼恵弄麞詩囅笑搔白頭紛紛落髩絲

雨中移菊

低云冒夕嶺殘霤鳴檐間移來東籬花繁英不可刪彭澤抱防尙風流思一攀登樓望飛鳥日暮何時還

題徐道衝小像

漫空作風雨寒澑下髙林誰將五十弄此泉石音非無車馬客趺坐自長吟

平生山水懷所得良不淺予之膏肓疾未一遇和扁耽此爾何爲悠然防心遠

題黃硯芝太史黃山采芝圖

合牡午睡淸雨過庭樹沐有客跫然來下馬入深竹手招黃海云岔湧山防屋

麝煤廷珪法荈蕺龍香歙州風物佳靑山潛攜將朅來掘芝還松花撲衣裳

送劉沛原南歸十首

不遇勾龍爽誰是展子防劉生神逸姿飛動春毫顚峯巒與花鳥排闥來我前

文有韓退之詩有杜子美書有顏魯公畵有吳道子我欲位置劉能事吳可擬

絹素粉墨多一角數遠峯山童持綫車放鳶淩春風子不作此態無乃太冬烘

抱縑而請者日相躡於門將以爲襪材俗子安足論黙坐賞音希茗熟香鑪溫

顴頰加三毛神采在襟帶優孟學叔敖差可以意防虎頭阿堵說翛然筆墨外

爲予作畵圖麥光二十幅黧面白髭須衰老何其速天女散奇葩亂落山姜屋

魍魎呼我前魑魅立我後我行入鬼方其鬼可與友笑客擔逺簦滿山揶揄走

白者千里云黒者萬重巒上合下不開防連如一山夜郎山水窟子乃逰其間

驢渉箏笛浦船過濡須溪遙眺毛公山日下千峯西雪葉撲衣裳村烏寒不啼

好手米防陽遺迹今無恙不聞淫哇聲花飛墨池上何時一行吟閒拄紅藤杖

度曲

東坡不如人其一曰度曲從來顧曲者千載周郎獨聲音之道防防鋩別雅俗今日梨園部狂吠堪捧腹思洗箏笛耳悠曠聽琴築此事有源流歷遡飛虎僕權輿三百篇繼騷淸且淑砰訇古樂府節奏傷刺促六朝格再變艷詞鄰桑濮截句喝小鬟葉以絲竹肉寒天醉旗亭畵壁同蠻觸盛唐擅名塲餘子皆錄錄元人競相尙百種曽一讀文固造平淡俚語亦粥粥玉茗負逸才筆健比黃犢天池四聲猨藻采過潘陸百子山樵作風流自馳逐粲花主人編力追大雅躅籜庵最後出南北調嫺熟合拍九宮譜譬車行有輻玉貌繡衣兒引吭苦伸縮手持銅綽板鹵莽尢禿速聊城一趙生其人如淡菊興余曼歌發消我愁萬斛季札昔觀樂古音猶可復山姜作此詩偶爾蛇畵足

題友人小像

淸揚捲髭須衣衫滿煙霞科頭坐片石如泛星河槎天風吹面來泠泠落松花

扛鼎太麤豪腐儒一蠧魚周郎不羈人年紀三十餘南山射虎歸雪夜讀道書

痩詩五首

種竹不如人食肉那能多醫俗與消鄙用意亦錯訛防寛帶落日骨骼相戛磨對鏡出面顏況兼髩毛皤吁嗟山澤臒老矣復如何

少壯曾幾時跳丸實可憐長繩不能繋忽忽六十年但餘皮骨存膏明悔自煎已痩不再肥粟藥兩無權祗合騎黃鵠淩風作臒仙

狼倉入京雒人半不予識髭白雪皚皚鴉黒不存一枯槁已朽木暮景何太逼譬彼蠧魚漧尙自穿書穴獵獵北風吹體僵如寒鐵長史論書法古肥不可及

左車第二牙如葉脫枯桑哆口飲人乳可笑一張蒼糠籺殊不惡煨芋亦何常縱縻大官粟翻似眠首陽天女散花圖寫照費較量自厭龍種態防來心感傷

臂鷹而來者豪俠少年子髯防森開張下馬入燕市防渠麵團團快意乃如此傖荒吾瘠骨稜稜日凸起肥白如瓠壺今生良已矣多病沈休文飯顆杜子美

題梅桐崖洗桐圖

泠泠宛溪水亭亭嶧陽木奴子弄軍持浣滌媚幽獨月上無弦琴斜照一庭緑

孤坐六尺藤梳頭觀周易琴髙溪口花敬亭峯頂石水淫意何爲桐君有潔癖

嵩陽觀漢柏二株

一栢在觀前一栢在觀後我來坐披襟自朝輙至酉老人上古槎又遇龎眉叟

其上有艾衲其下有茯苓知幾千百年未了嵩峯靑吹笙上栢巓天風何泠泠

只似雛松肥恥同老檜臒緑淨不可唾日與風雨俱上有餐術人結巢道腴

觴詠怡我情塊然如帝江煙霞成痼疾峯巒復舂撞尢崍皆凡株無此龍鱗雙

崈髙來靈祗見之應相揖栢顧不重耶將軍有揖客可笑列頭銜吾爲老栢惜【諺云漢封將軍栢猶之東岱大夫松也其事不經】何年有此栢暎帶於此山雄辭山水經雕捜奚以刪安得酈與郭補注於其間

李膺墓

來尋元禮墓襄城大道旁龍門不可見山勢遙相望郭範同銷歇因之心感傷低回上馬去四野天茫茫

淮井

朝至胎簮麓午登胎簮巓車馬與卒徒蹔畱淮井前其水深尺餘其下通潛淵逾此滙眾流漰渀成長川千蓋眾峯云忽落巾幘邊更有幽嵓花吹來風自便風聲與水聲濏濏復濺濺披衣坐井欄我懷良愜然

龎雪厓郎中招飲棗花寺分曲字

雨餘空翠濕古槐漲新緑招提三五株葉肥如膏沐塔院放棗花午風散芳馥不知何鳥�樹間如琴築酒人脫防衫吟客追潘陸徙倚佛閣前撰杖縱遊目逺山防一角閒雲飛其腹向西更數峯蔽虧悵叢木意愜來蓮社地僻尋阮曲老衲送歸輿寺門立臒鵠

題眷西堂爲處士閻再彭先生

卜棲枚叔裏家在雷首陽旅雁已南飛閒雲復西翔垂垂書帶艸兩地鄭公鄕

客位置箕帚一老羲皇民風流不可攀漉酒遺葛巾云誰之思歟西方有美人

古歡堂集卷四

欽定四庫全書

古歡堂集卷五

戶部侍郎田雯撰七言古詩

題李龍眠畫卷

弇州山人譜名畵好手第一稱龍眠今觀此卷嘆奇絕張吳顧陸直並肩當其下筆風雨作鵝溪十丈何磅礡陂陀竹嶼優曇花蒼梧洞庭勢寥廓山口一佛將欲行蠻君鬼伯羣縱橫幢瓔冠玦詫變相羅什盧女蒼虯精其後諸佛坐且立一捋長睂一盤膝亞松巨楂怪石伏悟者捫腹趺者寂天魔赤腳黿鼉遊陽侯狂颷溟渤黒最後雲气隨飛龍剨然直上蓬萊宮萬頃波濤沸欲動前山雷雨紛來從嗟哉異物世罕見金題玉躞開生面平津邸第什襲藏當年賜出明光殿元廟壁筆有神公孫之舞勢絕倫杜老得此應大叫前輩畵手徒紛紛妙迹千年不易遇丰城光焰爲呵防翻愁雷電驅神丁盡攝澄心堂紙去

題惲香山輞川圖卷子

三十年來四大家蕭惲藍陳皆好手山水直在董巨前花鳥不居邊黃後章侯田叔雅好奇尺木濡墨何淋漓香山布衣兼眾妙亭亭畵苑稱畵師此卷十幅眞可羨摩詰別業寫素絹斤竹嶺上樵唱來茱萸沜外峯態變花鳥深得沒骨法人物如生須睂善苦吟多病思雕搜離騷瑟瑟是離愁輞川之圖供伏枕霍然汝南秦少遊

寒食行懷潘次畊

去年寒食花滿郊桃紅李白飛山椒亂蹋春泥污短襪騎從直轉林塘防酒酣走馬者誰子吳江布衣才孤標是時玉溝夾流水浦漵下瀨淩春潮山禽驚客衝衣過睆睍邨落如相招白雲空蒙舊宮觀蒼松撐突幹靑霄霜皮黛色覆檐澑茅堂四壁無塵囂長春老人脫骨去靈妃振髮聞吹簫老我尋仙萬餘日依稀此地逢王喬殘碑龜趺揷笏立醮壇剝蝕風雷交歇鞍借艸傾綠蟻捉鼻大叫風蕭蕭下筆有神破萬卷樂府新曲鳴檀槽舍人黃門競避席【方山北山】眼中潘子眞人豪如此快遊不艸艸西園濠濮非逍遙掉頭忽撥江南棹蒲帆十幅橫輕舠江上茅堂大如笠土銼菅屨埀牛腰嚢無一錢飯不足君之磊塊誰爲澆貧賤畏人少檢束瀟湘衡霍將焉逃今年寒食東風作柳花撲地拖長條與君相別隔歲耳支離蕭摵朱顏凋酌酒擊壺詩在壁老屋短榻光飄搖袷衣微涼山雨至空檐乳燕鳴春宵

南太常園亭歌

秋風騎馬城西衢通銀防臨城隅石閣屈盤懸鑿齒老槐當門森數株堂上神鬼冷蕭瑟旃檀吐气淩空虛頳面老人拄杖出纒身赤罽拳髭須指揮奴子揖我入石欄窈窕花扶疎鐵綆竹戽通地肺潺湲流水成淸渠木客山魈毛發動畵工眞與常人殊自言泛海駕鼇背天風吹送來塵區東窮扶桑西月窟恥學章句同腐儒視我辭家乃咫尺他鄕之悲何其愚時際太平三十載白環銀甕貢上都安得昆明罷徵戰大夏使者長馳驅

賣馬行與李孝廉

李子倜儻多風格龍媒騕褭擁十匹身長耳峻大宛種廝養三年髙七尺錦云崷崪連錢動肉蕭梢玉花赤有時射獵騎出遊幽並之野桑幹磧今者蹀躞燕市東顧影驕嘶凡馬空驚人欲博千金直時無伯樂嗟途窮昨日防兵爭市馬駑駘價髙騄駬寡太僕監牧無顏色大官火印胡爲者安得騎一可敵萬戰塲馳突材非下雄姿逸態眞權奇杏韀寶玦金絡垂天閒沙苑人豈識歲嵗伏櫪鳴風悲伏櫪鳴風思汗血龍廏之側春艸歇莫使驊驑遭輕賤郭隗臺邊瘞死骨眼中李子眞人豪鳴鞭投筆盤云旓一朝得意走千里霜蹄蹴蹋梁楚郊

捨弟有江南之遊作此寄之

鬲河之水流淸渠數間茅屋城西隅桃花李花二月發落英鋪地如毺亭前老樹纒風雨上覆檐澑枝扶疎故園景物頗淸美行歌被酒眞吾廬芋魁飯豆苦不足箕踞晞髮狂且迂忽爾蹣跚趣裝出大江南北長馳驅雞鳴咿喔晨星爛誰爲脂轄催登途江上未聞銷兵甲路旁村落成榛蕪芻車軋軋擊鼓過郵亭小吏鞭笞呼寒食蕭蕭酒旗少行人空憶黃公壚況聞久客親童僕二三赤腳蠻獠奴小者身手太猾黠大者鏖糟無完襦野店板橋歇行李疲驢破防隨猿狙丈夫貧賤理應耳此遊無乃非良圖腰下犢鼻可終老逢人彈鋏徒區區昨嵗衝雪來燕邸挑鐙兀坐相欷歔見我形容日枯槁展轉懷抱如茹荼我未辭官子作客北堂白髮長倚閭安得耦耕隱南畝作息田舍傾醍醐春艸池塘啼鳥急垂楊細雨歸來乎

立春後一日飲李學士園亭作歌

月在單閼春風還檐禽塌翅鳴風前騎馬出門何所適短裘麈尾衝晴煙碧山學士招我飲西勾曲巷茅堂偏初至不辧路出入無乃此地通林泉髣髴武陵引流水桃花夾岸漁人船是時玉溝未解凍靑蔥竹樹紛鉤連賔從馮陵嘯歌發矯如渇犇長川酒杯在手書在壁大簴長劍風雷纒我拭龍唇下衫褏半酣兩翮思騰鶱昨日讀公富川作開元大歷直並肩思一揃拂識顏色狂奴捉鼻多拘攣今夕驩防浮大白脫防據地何便便坐待春泥二三月城南選勝春暄妍柳花防茸乳鸎軟河樓修禊聞潺湲酒防起舞夜過半鐙火羃防明星懸嗚嗚角響行人寂大笑看我珊瑚鞭

洗象行

玉河之水流湯湯柳陰夾岸垂方塘張旗伐鼓傳洗象一時觀者如堵墻禦房廝養二十四天家此物來何方蠻奴逐隊踞其背纒身赤罽神飛揚垂鼻轔輑森開張黿鼉窟宅不可當排浪淩潮恣出沒上下縱橫風雨翔自昔開邊收象郡日南之貢通遐荒越裳翡翠與俱入兩階立仗何堂堂漢室昆明幾萬里苞茅阻絕無王章此物日糜大官粟椎牛飲馬空悲傷鼓吹忽歇人聲寂水關一閉風蒼涼

松下觀射短歌

平圃蒼松不十捨幾徧尋松止其下岸幘酌酒獨抱膝坐看健兒盤寶馬檿桑谽谺兩角弓鐵鏑篳篥鳴秋風碣石之北渤海東應正墮雙飛鴻君不見射石沒羽如射虎舊李將軍眞英雄軍帖昨日募材傑防書入奏戰流血爾徒結束好身手生縛尉佗下南越嗚呼何不生縛尉佗下南越

撥火篇

凍雲合防雪塞門饑雀啄雪屋瓦翻十指如椎冷瑟縮走撥火鑪聊自溫獸面雷回置幾榻中有榾柮焙新痕往昔少年黃犢健短褐不完無寒暄有時埜橋跨出脫防放距衝風奔齒髮漸老百憂集心神枯槁如空眢羊裘在臂藥在裹鎭日黙坐手自捫忽憶鹿闗此時節六花撲地連山村我欲拂袖辭神虎更誰撰杖尋桃源呼奴蹋雪撾寒鼓軟腳暖酒眠東軒

報國寺送全郎中

慈仁老樹生晴煙夜來風雨鳴濺濺珠宮鐵鐸聲相向寒濤決澑如奔泉振衣霄漢歌慷慨有客樓下停鳴鞭碧矑紫音吒叱妥尾寶馬花連錢自言爲郎髀肉死鹽鐵薄領紛紏纒丈夫生不走萬里讀書致身將徒然七星之野交阯北紈袴防子方黠儇盤江烏石稱犄角軍書飛動潢池邊廟堂有詔增顏色出闗仗劍無拘攣近聞轉粟下蜀楚嗷嗷鴻雁哀春田我欲椎牛擊鼉鼓伏波跕跕驚飛鳶坐者舉杯毛發動據鞍顧盼思流連招提古寺秋花發酒酣耳熱松風前

學書

我生學書腕有鬼搖筆苦摹王會稽靑李來禽少藏本紛紛野鶩同家雞官奴眞迹偶一見老嫗衣縫窺端倪涿鹿篋底貯神妙瑚百尺靑玻瓈始悔從前掃屏幛捧心矉裏勞嚬啼潑墨臨池輒羞嘆元和新樣何人題給札批在黃閣庾公六紙誰爲攜攫取虛名等箕斗退筆如山茅屋低瓦池竈煤絕可厭例作書傭心慘淒四十筋疲年將老秋虵春蚓難整齊鐵門立限吾豈敢自不善書非人擠嬾惰何當盡屏去茫茫天地無町畦竹瓦三尺官舍淺打窗雪葉風淒淒十指瑟縮自呵凍愁鋪玉版磨端溪折腳之鐺煨淡粥但思袖手投禪棲從此什襲數丸墨誓不塗抺忘東西

浣紗行觀劇

柳花羃羃春風柔法曲妙舞揚淸謳梨園小部錦纒頭紅牙按板彈箜篌浣紗女兒年十六君王之側顏如玉朝隨錦帆涇上行暮入館娃宮裏宿鐵甲水犀徒紛紛夫椒臣妾屬何人防稽遺幣有太宰東門抉眼無將軍鞭楚伐齊不歸老鞅鞅少主江乾道空嗟伯嚭是佞臣浪托鮑君盟舊好倒行逆施多欷歔白首英雄悲遠途西施亦悔傾城色不隱蘿村嫁入吳吳越春秋事如此曲終酒散悲何已秦庭痛哭申包胥五湖髙蹈鴟夷子

百丈旗觀劇

宜春小部敎坊兒搊箏撾鼔雙髻垂白防裲襠花覆睂登塲撇捩蹲且馳尻頂撐地足則踦背如箜篌腰如箕靑熒榧幾燒琉璃傴僂撲朔舞僛僛累黍妙契爭毫釐身輕一鳥何瀏漓手搖花防口吹箎遊龍蜿蜒綽板隨靈妃笑電羣相追紅練雜防連馮夷弄珠神女來遊嬉云旓下駕斑文貍舉座色動喜復疑有客感激嘆神奇此非人巧天授之公孫大娘乃若玆西河劍气光離離我觀此舞生嗟咨一技成名徒爾爲削鐻承蜩世莫窺檐花亂落酒百鴟空堦雨過飄涼颸黑甜軟飽夜何其張燈髙歌百丈旗

在都十年未嘗釀酒頃老僕自鄕送麯餅至遂成兩罌旣熟頗美歌以紀之

腐儒粗糲無不可杯中之物偏精詳百錢一斗來都市箝喉撐腹難禁當靑州平原兩不惡吾土信美無低昻羅家妙醖錯著水流酥不數鵞子黃逺如鮒魚索枯肆監河何能副所望鴟滑稽掛壞壁藍尾雕捜鳴枯腸麯車忽餉十裂餅赤腳老僕潛攜將釀黍兩斛貯雙甕活活如乳生淸香一瀉瓶盆夜方午寒聲滴瀝聞壓嚢聒眠走看糟丘注箕踞起舞心飛揚戶外北風撼禿樹檐烏不叫啄瓦霜急洗破觥就燈火縮如凍僮手僵坐讀漢書飲無算酣歌疊鼔撾漁陽屋角老梅花將發垂垂鐵榦三尺長古人愛酒矜名飲枕麯荷鍤何佯狂雞鳴喔吚天欲陶然直入無功鄕

送趙鐵源歸膠西

趙子年少不羈人文章防敏風格古嗜酒常操五石瓠張軍力挽千鈞弩去年羊城出使回錦瑟新詞傳樂府山髙鳥啼庾嶺春江空珠抱鮫人浦當今侍從列詞臣豈拂衣袖辭神武膠西亂峯巉似槊海風脫壞蜃霧吐曳杖穿雲翠峽深嘑妓登筵柘枝舞予同倦鳥思舊林山中早寄當歸語何遜梅花費長吟東郭笙竽那足數明春欲作二勞遊請掃艸堂陳酒脯

水關行

水關發船如走馬伐鼔張旗坐其下山光破碎天蔚藍石柵犖確崩湍瀉兩行堤柳搖晴空長條短葉花防防布颿無力欵乃發疑在五湖三泖中

紛紛陌上撲朔走上巳之前寒食後村女髻揷牽牛花田父手擎桑落酒翩躚年少挽雙弓衣猿臂射飛鴻螞蟻墳邊杏花白裂帛湖外斜陽紅

長句送峩嵋南歸

眼中之人南北曹飛揚防扈文章豪酒後耳熱各大叫脫衫據地風蕭蕭阿大樂府譜新曲睂峯一寸嶙峋髙【睂峯剛一寸爛醉起嶙峋實庵句也】小謝偏師出勁敵衙官屈宋窮搜雕旌旗壁壘非一色籓籬防入狂且驕坐客聞之掀髯笑奪席攘臂叢譏嘲幽燕老將刁鬥壯傖夫絳灌甘遁逃海內非此二子者千秋無乃太寂寥【上數語述實庵詞話事】是時西山送涼雨亭前老樹風雷交天陰烏棲聲屑瑟夜黑茅屋燈飄颻詰朝忽買潞河棹縱橫書卷纒牛腰丈夫際時耽微祿胡爲杖笠尋漁樵君山一峯最奇防下臨大江生汐潮烽煙落日蛟龍伏葭菼秋風鴻雁號浩渺之鄕漫園宅輸君痛飲歌離騷燕市屠沽遭白眼幾人擊築還吹簫尙與北曹共晨夕短轅鈍馬同遊遨暑涼雨過離筵濕檐花迸落鳴新蜩

同木齋梁河方振飲季霖寓齋賦贈

錦秋之湖有李子欵段忽來燕市裏不守環堵入承明舍人一官將老矣手擲三百靑銅錢腸撐太倉五升米辛苦日摹官奴帖十指如椎髀肉死鼷防飲河才滿腹輙嗤鳯徳衰可恥豈識支離澹蕩人不隨黃鷂矜觜放眼曾登華不注無數煙嵐生腳底逆旅擔夫色憔悴淸冷懷抱新詩美此地屠沽舊有徒傳說君來顏色喜醵金置酒曼歌發各以百杯澆塊壘還期拄笏西山巓與汝濯纓裂帛水我輩淸狂乃如此

丙辰生日放言

我生四十有二年忽忽不知老將至今朝對鏡出面顏局促衰頽誰所致世言髙顙大腹兒持粱刺肥決富貴怪我淸臒病且頑只合入山藏薜茘自是虞翻骨相屯甘讓蔡澤遭逢異執防十載但爲郎帣韝一斗便成醉通籍厠名等贅疣投刺畏人如縮蝟作賈量無猗頓術貪榮豈有灌夫勢黃鷂嘴爪差堪憐蠧魚脈望究何濟負郭久荒二頃田養身漫假五禽戲投老空門恥鈍根愛讀南華亦彊記四座勿喧進一觴看我拂袖理歸計吁嗟乎我生四十有二年忽忽不知老將至

九月十日同北山阮亭兩先生實葊蛟門方山修來子昭良哉諸子介睂家兄泛通惠河屬郁生作圖歌以紀之

賤子行役鈍無用老牛服箱鞭不動鵶軋泥塗垂轡銜白汗翻漿四蹄重五閘瀨激長河通一橋云聳白墖共中流破版鴨嘴船搖櫓唱籌日倥傯官帖例耗水衡錢短車苦捉天庾貢一百七十萬石米常抱東南民力痛自春䢐夏風日佳吏人趨走蠻觸閧夾岸柳花半篙水何暇延賞作淸供重陽料峭西風急老菊樷開燕麥種客來快馬著輕衫大呼上船气豪縱崖崩禿樹黃葉翻瓦罌濁酒白衣送捩柁開頭百丈牽欵乃無聲雙蹇鞚長年三老不曾識赤腳奴子爲此弄豈是操舟張水嬉但同打鼔騎屋棟可笑玆遊亦艸艸蕭騷野態集騶從日暮入城寒雁來輭塵撲面同一夢郁生爲埽秋泛圖我欲作歌招屈宋

官河浩蕩城東隅舳艫銜尾舟人呼五閘屹屹蓄水利奔流直下跳圓珠九日已過气蕭瑟田郎治具招我徒方舟次第羅几案琉璃色暎紅毺微風舒舒旗腳轉波浪淡折靴紋粗鳬鷖亂流唼荇藻枯楊夾岸森千株欵乃聲中魚急恍惚身入江南圖溪橋小市足蝦菜人聲往往雜燕吳過峽灘平水淸淺牽以百丈驅兩驢諸君觴行乃無算發狂大叫驚僮奴潞河浮圖倐在眼峭帆恨不淩江湖返棹扳蘿登古堞蒼然秋色來平蕪夕陽欲下寒山紫廻光激蕩紛有無郊壇陵廟雄制作風雲慘淡羣靈居龍蟠虎踞勢應爾不然何以稱

皇都結束短後上馬去城頭暮笳吹嗚嗚曹貞吉京東東門連夾城城上角樓頗髙亢門外長橋跨大河轉粟轟轟車萬兩上橋輪蹄莽縱橫爭門人畜互擊撞常時送客扛籃輿局步欹斜防跌宕今秋新霽塵不飛田郎招我泛淸漲聽事臨流足松竹行廚及午陳脯翻匙一飽尋河幹突兀方舟此遊剏連檣結防排米船繡縀紅作行障遙隄最愛艸樹齊逆浪還憐鵝鴨放岸邊亦有髙下樓朱袴靑娥出相望客喧船重風力微北地操舟逾奡蕩長繩並逐靑驢牽短篙漫憶黃頭唱五里一閘如面墻下板橫波不肯讓閘東更有雙棹迎日映廉泉屹相向懽情爛漫履舄交主人大呼倒官釀一時供帳皂趨吾徒顧此神色王京朝之官人所榮如魚中鉤徒弄吭開元選勝成故文妄想緡錢曲江上況復四郊暗戎馬咄嗟行樂理實曠人生快意須目前車壁空捶朱雀桁諸公懸懸思繪圖田郎推我寫圖狀忠恕精神𨿽未工和之大意吾能相寒宵放筆作綿蕞指防溪山呼巧匠汪懋麟

我生隨地逢重陽放船獨數金陵快江心柁樓一丈髙坐見洪濤納千派赤波萬頃連扶桑突立江豚向天拜爛醉豈知津吏迎狂呼每犯舟人戒自從都市飽塵坱常憶秋空浮沆瀣潞河以西接天庾儼如斥堠分疆界田郎才大無與儔衙前秋水添澎湃摐金伐鼓羅眾賔短詠長歌出官廨昨宵雨阻龍山飲曉雲散落如崩壞遊魚潑刺跳相濺菊花細沿村賣慶丰閘水爭喧豗煦沬旋渦轉幽怪海上鯨鯢不自戢空中雕鶚誰能鎩金臺已平馬骨朽當杯豈暇論興敗與君細話金陵遊夢魂相逐憐行邁何時攜手三山巓下瞰神州似纎芥顏光敏

田子爾能歕吐趵突之飛流骨格蕭爽誰與儔水關甃石縛亭子頗似張融岸上舟昨日戎戎山雨來登髙孤負防鴻秋晨朝風色霽更好折簡報我東河遊紅螺爲蓋沙棠楫紫英黃叢置兩頭此地涆瀨數尺許老蛟亦或潛深湫須防上客驅出銀匼錦帕紛相糾輿臺趨走卽揮汗榜人牽挽驚哀喉五閘迸開詄蕩蕩柂底下瀉如圓鷗世間樂事那有此觀者摩肩提新篘兩岸老樹霜拳打鳥飛不救落楓稠平頭行觴酒將半河幹容裔揚棹謳賀老琵琶李謩笛防防翡翠聲啁啾各言樂極不可又閃忽側柁檣烏收憶爾昔刺湖心艇蒓絲捲葉凝脂柔對玆六橋渺在眼宗炳動操良悠悠西吳郁生亦好手防須貌得壑與丘圖成痛飲臥其下眾岫倒侵林塘幽林堯英田郎與我相識今十年新詩日下萬舌爭流傳黃塵撲面三伏火雲熱每誦子作令我心爽然開軒示我秋泛圖五丈鴨頭畫出宛似吳中船大通橋北官舍最湫隘箕筥斗斛嚢槖羣喧闐他人對此束縛不得去田郎掉頭一笑浮輕漣疎花防蘢兩岸渡頭髮蹇驢防躠百丈風中牽五里十里長亭短亭出千絲萬絲柳枝楊枝眠當其快意何啻天上坐酒杯入手興至吟猶顚慶丰閘口只有此渠水未知經過誰子曽洄沿倉曹題柱名姓不可數似子飛揚跌宕眞無前長安酒人一時賦長句我亦對客防筆銀光牋篷窗寂寞不妨添畫我從子曰日髙詠秋水篇朱彛尊長安終日苦束縛騎馬乘閒聊作達撲面塵埃少顏色興盡俗情竟難脫吾友田生稱好奇半載水衡困轇轕秋深度支官粟完邀我共看秋濤濶靑簾白舫趁風日鳴鑼打鼓尋幽豁座中主客盡名士乘河謌笑吟須捋岸頭老樹勢杈枒洲邊鵝鸛相叫聒閘窮更易千斛舟回望奔流如箭筈云霾浪打惱龍眠時有魚舠來一抺田生頻呼官醪出倚欄大叫神飛越日斜醉劇從歸棹更上危厓俛鶬鴰吾徒本是疎散人一官轉使幽懷割何不掉首去風塵閒傍淸流洗銅鉢謝重輝

雷琴歌爲張晴峯作

孤桐三尺歷千載張子入市偶得之眾星剝蝕渾莫辧色如苔蘚多瘢胝白日摩挲夜畫肚劚自何人遺今玆不妨故物遭槅剖經營妙絕般與倕是時坐客避十舍橫刀快斫生蛟螭多年風雨伏其腹舂撞崩裂毛髮吹背署宣和養正字防竄倒薤岣嶁碑名曰大歷雷氏制巴蜀巧匠西南陲我聞雷威雅好古雜花亭捨無人窺斷琴成紋虵蚹走霧中翠嶂連峩眉鳴呼此琴有鬼守湯盤孔鼎同攀追不然唐宋興亡弔陳迹斜陽蟋蟀秋聲悲金石刼火況枯木今之存者寕無疑塗以楅髹弦則七傖父嗤防何其卑太古遺音在指爪什襲瓦缶徒爾爲爨下棄材世莫惜廣陵絕調羣豈知蝙蝠宵飛月皎皎躑躅葉大風颸颸看餘一旁意騷屑承頦拄肘聽潁師

旅店讀放翁與溥庵主說川食詩因述都門食物用廣其意

冬舂藟散米不麤灤河土脂可屠槐虀蕨芽肥勝肉朱槃鮓餅花酥火煨鹿尾甘脆熟大椀牛乳傾醍醐來禽如拳含桃珠臍紫蠏無時無負此腹者一腐儒朝餐豆粥坐日晡十載何能辦脫粟龜腸腹鳴嗚嗚

趵突泉歌

十年不到趵突泉今夕觀泉頗詄蕩乍聽只疑地肺坼坐久如聞江鼉漲澄一池竹樹深吞納千溪亭榭曠馮陵叫嘯眾山響迸落檐花劈髙浪白髭道士前致詞七十二泉各殊狀獨有趵突絕神奇王屋倒瀉誇娥創崩裂不聞海髓幹噴薄直從石竅上軒轅張樂列笙鏞白蜺掉尾飲甕盎濼源百脈皆洑流此水不知安歸向鵲華屹立四扇開面面諸峯作屛障我聞道士說泉源塵掃除神色王岸幘振翮思騫騰如禦樵風吹五兩錢塘勁弩射潮回廣陵夜雨聴濤壯況自千佛巖頂歸春風綠酒供行帳波紋淩亂菡萏出山腳斑駮桃花放及到此泉已昏黒冷冷月色照衣桁有客登樓蹋白雪何人吹笛送髙唱陂陀犖確泥路滑橋邊一鶴行相傍

妙喜寺冬夜醉歌

夜鴟啄瓦沙擊窗北風撼屋聲摐摐瞠眸午夜澀不睡百憂萬事排軀腔瑟縮古佛守空案琉璃寒火燒油釭乃知彌勒同龕宿銅鈴繡段搖幡幢如何此佛不凍死解看牀下拜老龎苦齧被絮走饑鼠睢盱口眼銜髭雙折腳之鐺恣播弄大如狐貍相舂撞城頭鼓柝響不絕奔崩戰馬交矛鏦誤談孔姬腐儒腐不擁娥睂傾酒缸偏學枯禪栁生肘但於靜者心爲降滿前嚴馬都可畏我無巨筆同丰杠那免羣輩笑淺陋邾莒曹鄶何成邦皺面朱鉛自塗抹官府催促人來扛焉得土室臥風雪西郭流水聞淙淙寺僧聴之三嘆息前軒啁噱語亂哤起搜栗林生獸火鐵盆榾柮余梅樁鵝兒殻破輒一醉我心塊然如鴻江【結用黃山谷語】

寒食送劉木齋提學江南

劉子倜儻天人姿便便大腹多髯髭摴蒲一擲直百萬標格潔淨無瘢疵精神勁挽千鈞弩文章細吐春蠶絲江北江南稱才藪

帝曰汝往衡文辭國門祖帳騎官馬吟鞭投贈瑚枝恰直寒食家禁火飛花撲地暄和時當筵醉眼向斜日滿浮大白前致詞韓栁歐曽不復作王瞿唐薛何由追剽盜疲薾誇鉅手紛紛制作徒爾爲響成瓦缶非鏞鼓竅同螻蚓無蛟螭別裁僞體起八代扶輪大雅千秋期此事防茫識者少文章元气公撐搘河橋駒鳴忽分手杏花一路東風吹

戲題友人扇上五蝶

一蝶粉褪額半黃一蝶須短衣靑蒼一蝶學舞塌雙翅一蝶狡獪神揚揚更有一蝶多態度倒飛口眼睢盱張菜花開徧辛夷香鳳子遊冶春駒狂生在羅浮葛仙宅嬌似壽陽公主妝山吐晴嵐水放光勾欄四面花中央搨得滕王眞妙手栩栩風吹來我傍

送李欲仙之官蘄水

李子通籍十六年文章鬱怒詩才敏淸襟雅量有態度哆口疎睂無畦畛燕郊騎馬酒徒多楚船打鼔布颿穏靑門送客發曼歌今日之官蘄水尹一時何戡唱渭城大響蛟螭細螻蚓蘄春山川最峭拔水郭風花更輪囷赤鼻逺岫聳千尺白渚芙蓉揷萬本縣堂鞭笞痛民愚長吏刀圭毉邑疹手版低頭如駏蛩行隊張軍駕韅靷龔黃召杜少難追東馬嚴徐多可哂數載爲郎齒髮衰水部龍鐘石甔窘那怪紛拏逐燕雀無異靑紅浮海蜃唐舉妙術何人傳虞翻寒相勞嗟憫不應趨朝聽曙雞只合澆畦采野菌山云披絮雨新沐井梧蕭摵葉未隕旗腳風轉聞鳴榔天色蔚藍秋雁引

敺蚊行

蝸牛廬淺龜殻破炎夜敲蒸不得臥三更褦襶循墻走一扇蒲葵赤腳坐暗捜茗椀澆舌本卬看星斗蟻轉磨何物長喙行且謠有客防肉饞復餓郤憐脫褌供其飽使之負山誰敢唾黍民豹腳亦多名醯雞蠛蠓非一个孫氏從無白鳥來郭家豈用靑蠅賀運斤斵鼻蚤被創開幬捫掌反遭涴瓠壺肥白遜張蒼鶴骨淸臒只措大那堪狠戻恣老饕最苦顚翻攪睡課蘄州琉璃八尺黃槐國黑甜千聲和此癢須倩麻姑有牀難參獅子座安得西風鏖暑一將軍格鬭操戈驅汝過【山谷云西風鏖殘暑如用霍去病】

秋夜飲宋子昭齋作歌

公子客位置箕帚潭潭大腹談天口險語驚人蒲牢鳴新詞按譜神珠走豪气不除狂態作自午跫來坐至酉牀下箆蠢排石鼎竹間活火沸茶臼髣髴米家書畵船荊關董巨無不有摩挲隄防寒具油六丁雷電呵鬼守畵理奧窔昔騃昧聞公子言得八九宣和堂堂分甲乙鵝溪隱隱辧好醜劍南快讀放翁詩癭瓢滿注易州酒花開瓦盆一茉麗香剝黃柑五佛手花奴之鼔段師弦雪兒度曲自擊缶但圍紅袖寫烏絲豈管白衣變蒼狗

題夏圭畫

髙下數家村路好落日鳴鴉盤木杪田背雨防兆坼石牀風過松花掃牢崖縛屋酒旗斜犇瀬杙船漁簑杳土墻半塌紅橘垂牧豎橫騎黑犢小港口柳陰樵唱來茅亭四面有棲鳥吾家遠在鬲津西紙上丘壑今了了萬峯屼峍一水灣願築莵裘身將老

題戴嵩畫

白沙翠竹滿山隖山風昏黑天欲雨川尾軋軋小艇來饑雁一行下洲渚阿童摩挲老觳手操鞭箠如鳴艣口眼盱睢笠子破橫踞牛背禿速舞一犢舂撞求其乳小不服箱似犇虎獵者漁者隔江浦雕邊認箭魚跳罟前村葦路霜風斜潭潭聞撾防牛鼓嗟乎戴嵩人已古畵家紛紛不足取

同袁杜少遊張氏園亭

百本枳櫪十圍大城內空濶如城外小園沙塹柴縛門巷口鴨柵水爲界下馬穿雲衣襋重沿池曳杖禽魚怪芭蕉當戶葉似簾薔薇引蔓壁如疥逺疊翠嶂石千稜橫截奔流泉一派莓苔平鋪柔可坐藤蘿髙架午不曬陰崖蝌籕疑頡書假山螺髻遭米拜橋邊行酒細腰鼓竹裏充廚銀魚鱠我輩不妨恣狂吟向火旗亭景淸快好待西風秋雁斜再來攤飯聽松籟

魚

州之魚美無亞舂撞防刺長河汊舉网跳波鱗鬐紅窺缸滿尺笭箵罅初打只在春冰泮漸少偏隨桃花謝柳條可貫脂可屠江鱸灤出其下城北城南但數里罩�籪盡可畵月上弄船浪簸篷雨後搖竿泥沒胯百頓飽噉斫雪膾千錢誰恡論斤價無乃此地通丙穴饞口癡腹從天借官衙日持太常齋不賦歸與安稅駕秋風自操舴艋還會傍儕結茆捨

酒

州之酒其味淡名則美矣理可勘入琖只疑錯著水不數鵝黃琥珀艷夜傾一斗未醮人軟飽三升翻按劍劉子何曾荷鍤埋王績安得醉鄕占去冬鴟掛後車雪葉掌大桮防灎浮白無算地壚紅老眼昏花向鉛槧才得半酣郤易醒客愁不眠生萬念乃知此物貴醇濃靑州平原問酒監州胡爲攫美名事無定評多欺賺海內流涎損重價大是春秋吳楚僣【用放翁語】非將淸流投濁流病在一薄無由砭虎豹雄姿文陸離奚取信狺長喙獫歸謀麯米漉瓦盆葛巾糟牀百不憾遵依西涼蒲萄法逺勝白墮新丰店茗艼拍手笑如泥个中妙理觴非濫

重經大通橋有感

月在作噩秋已半天風颯爽橫秋雁東城橋枕長河流西山峯壓層巒斷打鼔搖竿吏放閘防防牽船驢行棧慶丰八里野人家浮屠千尺維摩院溪漲崖根浪齧沙篙挿樹腹雨崩岸荳田上下飛蝴蝶荷渚蒼茫叫鳬鸛軋軋連車秫登塲累累欹架垂蔓井水微淸河水渾蕎花能白蓼花茜茅屋土墻煙火出菜圃芋區轆轤灌柳陰濃綠射棚張旗腳晴紅毬塲轉新兔穿莎小似拳老雕墮云砉逢箭健兒臂立絡鞲鷹燕姬簾露當壚面欵段何愁去復回事空追一漏萬

古歡堂集卷五

欽定四庫全書

古歡堂集卷六

戶部侍郎田雯撰七言古詩

移居詩

東野家具少於車學打僧包何爲家一捆亂書十瓦鉢奚奴負走如犇麚小巷偪塞通破寺鄰人指說來官衙自操箕帚埽土銼糊窗吹紙西風斜雨淋屋塌堆瓦礫墻腳殘立山姜花日暮天寒驗霜信匝飛禿樹啼老鴉短檠無油月相照二更三更城鼓撾魚目鰥鰥瞠不睡直從萬古尋羲媧

水部田綸霞先生畫省望郎金閨貴客門髙京兆風流題柱之才班簉虞衡瀟灑含香之彥風檣陣馬詩追韓愈之恢奇鐵畫銀鉤字笑羲之之姿媚東華休沐之暇庭鮮雜賔西曹退食之餘門多好事然而一官落落竟無百花潭上之莊八口搖搖何來萬里橋邊之宅相逢詹尹惟話卜居不遇伯通誰爲賃廡鹽瓻醬瓿頻戛觸於宣武街前豚柵雞棲幾轉徙於崇文門外毎因賖酒慣惱鄰翁只爲擔書恆吁老僕此烏飛三匝先生旣自起而嘲鷦借一枝眾客亦同聲以賦也僕有狂言聊爲善謔莫因數混便掩柴荊縱使三遷寧迷巷曲但得半弓隙地亟令阿段以栽花矧逢九月涼秋須遣長須爲種秫君其無怒僕尙能來倘詢醵進請防和韻之詩若論爲歡且出售文之直聊題數語並示同遊陳維崧

田郎詩格如雪車昨來新句傳移家夢向漪亭坐秋水篬筤萬个眠麚冬官事少蹋壁臥日未卓午先放衙殘書滿前自穿穴紛如雁字風中斜未少沈範相賞識風亭月觀吟梅花廬如蝸牛足搖膝畢逋愛伴城頭鴉鷙鳥累百詎比數蹀聊試終參撾牽蘿補屋絕代子愼莫無匹悲防媧王士禎

載書何必三十車牽船住岸今爲家才雄官冷耽坐嘯身隨鵷鷺心麏麚避喧狹巷僦茅屋虛檐暖處安蜂衙藥臼茶鐺足位置天然曲幾容橫斜犢鼻偏嗤南阮富俸錢少買東籬花墻短逺山見秋色那無深柳堪藏鴉滑稽暫爾金門隱佯狂羞作漁陽撾幾輩朋來競髙唱不妨鼓瑟驅靈媧施閏章

東鄰跛象牽雙車西鄰官冷頻移家門外艸深藏鬼火墻頭雨壞窺山麚六鰲贔屭工破碎問誰蓬戶誰髙衙老屋巋然良不惡疎籬一任風吹斜有時舴艋送白墮可無吟眺酬黃花防綴長空景幽細晚紅天色三兩鴉拍張暫學鸜鵒舞夔牛霜重還操撾久欲從君徵僻事圓蓋果否勞女媧曹貞吉

曉碾霜屑推苯車先生借地今何家街西繚垣乍墁堊鄰人稍聚如麚又聞寒榮好慈竹兩行疎柳同排衙窗壁冰油裹藤角勁風錯迕廻帷斜指麾局室設麑幾別置土簣藏松花香緘防足鉛槧秦皮墨迹靑於鴉官閣有時召詩客斫鮮擊鼔周摻撾投我佳吟發逸響五十絙瑟搊靈媧林堯英

田郎攺築懸櫟車索綯葺菼同山家南榮兩廂立短柵萍可飼鶴莎飼麚借問何以得幽曠水曹無事休朝衙西望香山隔墻角千尖萬尖云袂斜遂摹淸景寄寒竹破眼艶艶叢節花君才十倍頗驚眾坐飛虎僕揮靑鴉我如江鼓久喑啞手無蜀木寧堪撾讀君新詩鏈山骨直窮天巧追皇媧又

地軸忽脫搖天車天街十家頹九家黑雲撲地路人竄彷佛獵火驚麏麚布帷毳帳爭露宿縱橫蓆捨誇官衙田郎骨鯁擬壁立老屋亦逐西風斜卓錐容膝那易得相尋絕類優曇花朝來賃廡遘精室笑聲啞啞驕啼鴉小奚負書負甕鼓勇不待相鞭撾便可布席召白墮不煩調瑟呼靈媧汪楫

牛腰書卷堆驢車壯觀那似貧人家卜居何苦入深巷潛藏幽僻如麏麚掃堦不許蟻行垤開軒正見蜂排衙木魚粥鼓沸僧捨幡幢隱約隨風斜布囊早糴太倉米膽瓶閒挿東籬花篝燈熒熒照無寐攤書夜讀驚棲鴉昔人行事不稱意便舉如意空中撾耽心古淡亦可笑娯神何處尋靈媧曹禾

京兆有書充幾車口嗜異味如子家橫身藝苑肆遊獵怒驅快馬追麏麚冬官邇來罷營建日色未午先放衙新移小屋在深巷窗戶且免東西斜手齊亂帙但髙枕屋角艶艶東籬花回憶溟渤巨鼇動一舟掀簸隨神鴉卽今將身出逆浪安穩儼聽回帆撾且買雉兔試一割燎毛燔肉追羲媧汪懋麟

斑斑蘭蘭薄苯車西曹老子新搬家忽逢柴車塞衢術萬牛蹙踏喧驚麚城門且開詄蕩蕩怪底偪側逾彭衙竹鑪瓦銚響戛觸亂書破硯堆欹斜葛洪移居絕類此那得水部官梅花若將此景上圖畵只少鮑姑雙髻鴉先生大笑復何恨我狂尙慣漁陽撾秪愁秋雨井又塌補天但願煩女媧陳維崧

道南道北書一車田郎與我齊移家月俸𨿽分五斗米相呼野性同麏麚濁醪盈杯注淶水暖湯濯足歌彭衙風簾無額星炯碎短墻縱葺仍夭斜窗前喜有兩棗樹凝想滿眼他時花誦子山姜詩句爽有若暝坐翻金鴉盤空硬語和未穩月黑漏鼓咚咚撾布衾不睡我亦爾牽牛獨處嗤防媧朱彞尊

九日同其年升六舟次蛟門石林集黑龍潭和韻

黃桑白楊響不歇老龍貪睡寒湫沒撰杖登髙俱半醉那惜靑鞵與布韤詼排佳客非孤斟撐拄枯腸飽糠覈諸公食豕如食人嫌我避俗佀避蠍枳櫪一徑到古寺靑紅兩壁閃靈闕頳虯山精鈴旗訶殿神官擁鬼卒髙臺行酒久狼藉狐防晝出攫肴核烏鴉在樹蝙蝠飛西山疊髻蒼鷹搰野曠不慮搖地軸夜淸豈憂見天孛乞兒綽板比伶唱廟巫鶡冠學官謁薄寒可畏借一裘寛杯難數辭百罰撞鐘吹螺聞城南瓦雀格磔朔風發街泥沒骭天昏黑不歸途有闗柝訐秋水葦花自颯爽晚山夕舂太超忽欲向澄潭照鬂髭迥防戍樓臿防鉞牋寄爾龍秋雨多且抱頷珠伏其窟風氏小園探怪松糾纒鐵幹地十笏

西鄰棗樹

西鄰棗樹搖露梢寒宵戛觸如吹筊過墻榦葉不脛走亂投屋上三重茅前月纂纂垂朱實大似橘柚新擘包誰遣兒童酸打盡風吹喬棘空枝交忽憶鄕園此時節篾籃無數來村郊木奴千頭那足數雜以棃栗兼爮冬官嚼噉不稱意日飽籠餅槃無巢霜威折綿北地冷夕虫動股鳴堂防憔悴幾嗟漢南樹涼暑思煎粘日膠傍檐烏尾向人掉入夜桞癭連牀敲隔屋聽者三嘆息如此長夜何呶呶

正月

正月無日無風霾沙黃霧黑連書齋閉戶搖膝防被臥耳根寒熱如屙痎撐腸半飽太倉米埀涎愁過新丰街長須倚檐燒土銼老槐纒榦當空堦淩晨退食來城闕大官呵殿肩相排笑防面上滿塵土朱鉛塗抺疑優俳眾鬼揶揄爭道路羣兒滑稽多詼諧腐儒迂拙不解事杞憂兀坐鮮好懷縱橫卷帙堆几案彊取萬古爲同儕祲祥取驗五行志或云幹封農事乖如此春信非宜有連年馬槊紛楚淮安得好雨知時節原隰艸木霑根荄雛鸎乳燕二三月摒擋布襪兼靑鞵藍尾一缻出城去香山澗曲桑幹涯

題周生臨黃庭捲後

我昔曽摹官奴帖來禽本臨邑傳十指如椎筆如杵有鬼苦踞秋毫顚扇面屏幛浪塗抺家雞野鶩紛來前人嗜我書忘其醜好色豈必傾城妍龍鐘字勢同瘠竹手腕僵勁非昔年閉門客謝管城子雞毛不費三銅錢冰簟藤牀伸腳臥老研久作支頭甎周生妙師逸少靑鴉防就黃庭篇麥光大紙長十幅吳蠶宻楷風雷纒臨池絕技有如此摩挲三日思飛鶱我觀君書痛自攺韤材攫取非無權石底老蟆決不可從今三釁仍三湔

贈任希庵侍禦

任子鍵戶停朝參食書穿穴同白蟫僦屋半破在委巷竹罌石銚花叢龕拭幾掩映北榮竹開軒吐納西山嵐屏迹蕭閒守防尙臨池眾妙從幽探上下晉唐歷千載鐘傅右軍褚河南陳倉金石購古帖硬黃薤本何耽耽澄心堂紙廷珪案上狼籍心饞貪漏痕蠆尾折釵股解衣磅礡風雨酣須臾楷法變一格數行縝細如春蠶馬陵夜黑飛萬弩天女屋角投優曇何論臣法二王法但有第一無第三馮陵大叫更奇絕牀腳黕沈余雙甔郊寒島痩我可厭鸞飄鳯泊君何慚摒擋過從較腕力苦乏健穎如長錟只合快雪時晴夕傾鬥酒來擘柑

丹陽津亭觀延陵墓碑歌

曲阿之西勾曲東江波層疊飛江鴻長年三老老解事艤船上岸來匆匆延陵墓碑在蒲葦犖確埋沒泥甃中上鋟兩行岣嶁字下揷千尺蛟龍宮摩挲箝口但拱立異物呵防神鬼攻定哀年代獲麟筆突兀片石撐靑空軒頡冰斯那足數人間萬碣齊發防大歷十載殷氏手摹搨硬本何其工糢糊瘢胝脫鷇防縱橫錯落纒蜺虹防竄微詞季札死考徵僻事方朔窮采藥掘薇厥徳譲子臧大義摩蒼穹後之作者龍門史世家列傳將無同負鼇盤螭不飛去河崖崩壞斜陽紅打鼓開船行數里犇牛酒店如新丰鴨嘴篷牕濕細雨鳶村石屋搖秋風不眠夜以指畫被渾茫莫記頭冬烘

登采石磯太白樓觀蕭尺木畫壁歌

太白樓上江風寒采石磯下波連山長康不作僧繇死何人攫弄秋毫端力挽萬牛嘯兩虎袒衣防扈靑防間四壁四山防地起直從十指生煙巒峩睂匡廬兩對峙西華東岱同躋攀巨靈誇娥日月走坤位乾竇神鬼盤屋角雷雨勢飛動墻根澗壑聲潺湲牛渚白紵如蟻蛭天光破碎滄溟寛藍陳蕭惲稱大手前追董巨淩荊關尺木老人更奇絕身駕大海騎虯鸞秋來放眼忘遠涉慿陵萬里開心顏寺徑蒙蒙松杉雨蘆花漠漠黿鼉灘顧盼無人相娯賞髙呼波底靑蓮還

皖城西拜山谷老人墓【試士】

長風沙口木葉黃大江繞郭流湯湯三橋阪北紅鶴砦涪翁墓在灊山岡松枳蓊薈路犖確埜煙漠漠狐貍藏摩圍老子洪都住溪園十畝雙井塘何年遊皖遂不返石牛精舍來儴佯司空天柱紛在眼羅隱元放羣相將追昔黨禍遘章蔡宜州儋耳同心傷幾欲買田淸潁尾風壚煮茗西湖防蘇門詞傑晁秦輩斑斑熊豹非尋常公才乃如大國楚曹鄶淺陋難頡頏我來思識古人面寒颷吹下芙蓉裳吟魂剪紙招不出四山雲气空茫茫秋林紅壓千頭橘江船白跳八尺鰉酹酒再拜日已夕秋風突兀摩靑蒼

濠梁古寺謌

濠梁古寺城北隅楊花李花三五株殿瓦昔耶啄鳥雀墻陰叢棘奔鼪鼯一僧頭白老宮監當門拄杖隨兩雛開元天寶縱談柄偏袒右肩如操觚堂上颯颯毛發動風雷防地神鬼呼面頰七十二黑子紅羅衣下靑瑚云是滁陽舊遺像鐵冠指說常人殊王者不死今已死千載英雄悲寄奴二百七十餘年事嬴顚劉蹶長嗟吁江淮楚泗皆戰地鐘山虎踞稱畱都再傳靖難戎馬作金川之役胡爲乎洪熙宣徳實令主西漢文景言非誣二正徼幸國未防世廟神廟無良圖自熹至懷勢莫捄社稷遂不延斯須大事輕擲閹寺手王汪劉魏刑余徒奪門議禮總多事三案藤葛何其愚髙煦宸濠不足怪彊燕自昔貽規模孰謂東林無君子激成黨禍眞腐儒我觀遺像增太息陳迹慿弔行春蕪勝國史材豈易得今之作者誰董狐倒埀馬撾上馬去落花撲地沾泥途一路風吹袷衣冷夕舂在樹鳴畢逋

題顏修來小照

嵚崎磊落顏司勲我曹十子子不羣子才上上我下下千夫握齪徒紛紛葉林汪王宋曹謝眾妙固無蕕與薰鐘鏞不作瓦缶響彈壓百怪須雄文子詩富彊似晉楚邾莒割據難平分巧匠山骨駕韓愈搖筆白練追羊欣誰爲寫圖坐怪石黑髭紅頰如微醺大腹便便脫巾韈溪聲湍激耳有聞松樹鐵皮禿其頂犖確山路通江濆鬅鬠奴子抱琴立蒲桃古錦盛桐君彈到履霜第二段起搜汲冡兼皇墳自夏䢐秋秦淮岸風亭月觀花氛氳杜牧癡狂愛小妓人家席上呼紫雲翻怪此圖太寂寞何不並繪雙紅裠我返句曲只百里茅岡起伏隨斜曛短衣快馬獵雉兔鞲鷹在臂重十斤箕帚官廨待晨夕燎毛燔肉烹靑芹年來行役江南北鬢須衰白勞骨筋京口渡船一相送三山經眼心殷勤子入春明直嵗杪郊廟金薤天葩芬寄語數子各努力詞塲防扈同張軍【彈壓百怪用廬陵句】

敺瘧

昌黎作譴瘧鬼詩輷輘贈瘧以好辭我今敺瘧須蚤避不則重譴休嗟咨句曲四山多猛虎檄牒食汝倀不饑茅頂神官足妖怪重加靁火輕�笞乖竜尙可割左耳詛符鍼炙黃冠兒朱亥褏槌豎毛木客俛首瞑山陲華陽古洞箐樹宻攜儕伏窟如麚羆山縣十人九人病揶揄寒熱難撐支寒者層冰安赤腳熱者深甑遭蒸炊痿癃老穉余筋骨可憐酷虐無停時地瘠米少遘秋旱屠羊禱賽紛何爲承

天子命來邑土勢不容汝長恣睢脫化蒼鷹除害馬使者於汝斟酌之東村西塢拾瓦礫半間茅屋非淫祠圖畫靑紅光彩皂走馬陳牲犧葛洪宅傍守藥竈郁岡尾後騎白潮州刺史毒鱷避文章感通勞毛錐語罷杲杲上寒日霍然枕上快衮師【時兒病瘧】

寄龔衡圃兼示李分虎朱文盎

分虎詞桀才不疎文盎年少非腐儒向予拄頰說蘅圃其人堂堂文采殊力扛斛鼎好身手大食刀飾靑瑚前日見與文盎札楮尾輒及齊傖夫傖夫從來寡拘束鬭雞蹴鞠形骸麤老去持節江南北牛馬奔走彊枝梧每思赫蹏達公子食言多矣洵非誣公子搖膝夜讀書玉玲瓏閣蒲牢呼此去京華好時節槐花秋雨西勾渠手擺雷硠盛制作文章郁律同三都寄君紙扇字瘠竹气粗語大胡爲乎咄咄文盎嗜痂癖見之大笑容狂奴琴髙山下興不孤莫愁湖上人當壚更語分虎老解事狂謌爛醉招吾徒

秦郵木酒歌

江南名酒非美酒豈有大釂但小戶蘭陵蜜甜惠泉酸麯部歡伯不足取秦郵野店木香妙理孤斟索阿姥老我年來耽飲趣防灔瓶盆鸜鵒舞油囊五斗載船行江蟹兩螯可敵虎杜康死去一千年更誰操觚作酒譜

鄭簠八分書謌

我於八分素騃昧痩硬變化苦不能世有作者傖父耳觀其下筆如凍蠅大小二篆生一格李斯蔡邕神鬼慿石經失傳八分絕尙書騎省誰相仍可怪羽人王次仲化爲大鳥如蒼鷹金陵鄭簠有異骨動腕落翮思飛騰光和石碑陳倉鼓防搜結撰無驕矜蛟龍盤挐駕程邈鑪錘贔屭追陽冰山防書屋四大字一字眞可償十繒千錢還買澄心紙半束更掃松江綾攜歸吾廬掛素壁黑雲鬰勃紅霞蒸靑溪五月天气熱柳邊水閣深三層解官已來戶常閉抱書燒藥眠曲肱得簠墨妙拭病眼脫巾索酒傾三升

牛首山放謌

老犍骨瘦不服箱小犢肉肥如虎彊叢首曳尾日觝觸兩角對列森開張商颷館接段石岡鞭箠不動勢莫當老聃騎去數千載庖丁善解來何方戴嵩畵此神揚揚紛紛大小成低昻我觀玆牛住二日天闕放眼窮八荒還思棄彼眾觳慿風跨鶴摩靑蒼

雞鳴山古寺謌

雞鳴山寺鄰淸涼浮圖三層殿四廂剝蝕破壁蝙蝠大檀欒深竹狐貍藏瓦墖半欹生綠蘚丰碑巋立連石牀練兒英雄不可當舌文八字呼蕭郎桓和一戰東昏敗蓮花貼地堪悲傷暮年佞佛何爲者羯磨淸淨投空王以錢億萬贖皇帝羣臣奔走如戲塲掘尾狗子自發狂起自汝陰死三湘縛取老公作寺主靑絲白馬來壽陽面牲不復延血食酣酣烈火城中央下馬入寺弔陳迹江鼉吹浪天色黃沈約範云呼不起徒參寶志眠禪房入夜講室鐘磬寂野風蕭瑟鳴枯桑

彭城曉行

二更三更一驢鳴牀下寒虫哀可聽門外牛鐸響不停小車軋軋催登程驛樓打鼓忽四更十里又聞關柝聲羣雞亂叫鴉縱橫東方埀埀三五星林谷昏黑天未明裏墟人煙是彭城長年三老來相迎撐船渡河蒲帆輕山口曉日銜銅鉦野店土銼長腰秔又買餦餭燒蔓菁馬上可笑一齊傖年年作客天涯行

朱萊孺寶劍謌

歐冶不死薛燭生步光湛盧今復成陽作文陰縵理赤堇鑪火鎔金英我友從何攫異物神鬼呵防蒼龍精一條觸手弄寒玉三尺出匣聞雷鳴上有蛾睂似太極中缺黍米如參橫魚腸豪曹不可服莫邪干將誰相輕須防躍入延津水脫手難縛掉尾鯨蘆中人被屬鏤賜揮涙爲撫桓伊箏防莊說此差快意脫置擺落何崢嶸阿髯倜儻才無敵叫嘯不作蒼蠅聲腰間寶此胡爲者塡胸礧磈多不平索飲連酌三蕉葉避席捉鼻呼老兵笑我迂鈍一老鐵鋒鍔百鏈相搪撐年來化作繞指柔蒼浪秋鬢白數莖少小馳騁不再得只合拄頰逃村耕【修劍拄頰見戰國防】且割彘肩盡鬥酒天曙送爾燕山行壁上吳鉤照顏色城樓打鼓方四更

髙植墓石謌

屯氏河厓秋雨塌中有片石鋟文辭殘闕漫漶不易辧豕亥魚魯多支離曰君諱植字子建魏濟靑相司徒兒豈是曹家瘞舊物官號封削無臨淄淘洗摩挲搜石尾下紀年月稱神拓防人代越千載六朝荒碣畱今玆渤海蓚人父名肇北魏髙氏從可知宣武當年寵外戚赫赫權勢何恣睢北海彭城遭毒手朝野側目將奚爲一旦馬側車軸折瑤光尼寺同傷悲十八爲郎有令子六州刺史將軍麾銘辭不識何人作或者傳信非傳疑瓦棺古墓埋朽骨斜陽逝水流空陂此石一落土人手磨鐮搗練西風吹我行臨河忽三嘆河邊古冡靑累累美惡是非不一轍峴首嶧陽各有碑魏收穢史簡編在考徵僻事方朔饑恨未讀書空涉獵不然幾使寃陳思

嘆須

白須不鑷黑須折晨起看鏡增傷悲白者凋枯如敗籜秋風不掃空垂垂黑者似漆才一寸觸手輒去無孑遺牋問天公此何意畣云衰白乃爾宜龍鐘今年四十九存其黑者將奚爲譬彼皺面一村媼朱鉛塗抺形堪嗤縱使後生輕前輩豈媚年少偸染髭我生憾髭少且短數根寥落如兔葵最羨鬇鬡蝟毛磔不異脫穎囊中錐崔琰虯髯劉琨赤參軍顧盼生雄姿使君彈箏非凡格謝安坐上誇桓伊於思於思我無分吁嗟兩手搘空頤畵家爲我作小像黑白各半猶參差禿髩蒼顏豈福相紅泉綠樹非肥癡京朝大官絕妄想防人驕態逃鞭笞夜夢艸檄上鞍馬彘肩鬥酒安足辭百戰功成爵列土坐擁翠袖彈朱絲醒來狂噱遂不睡城樓柝響生涼颸如此礧磈須澆潑摒擋後車尋酒鴟養生漫假五禽戲避迹聊作三徑資撚須向天三嘆息此後黑白亦聽之身將隱矣文焉用有人閉戶歌扊扅

酒

黃封百壺我無分黃虀百甕我不同有田二頃在西郭十斛秫米來村中平頭奴子得醸法斗室忽爾成新丰麯車軋鴉雪水白粥面浮蛆鑪火紅七日起防糟牀注歡伯大手施神通桑落羊羔那足數督郵從事齊發防得此大釂豈小戶封侯萬里誇英雄伯倫之婦太鄙陋過耳渾如牛馬風十月霜榦木葉脫天邊叫嘯飛孤鴻撐腸軟飽頗快意百川一吸摩靑空奚奴不譲劉白墮老子本是王無功

題杏村讀書圖爲謝員外方山

鬲津之水流潺湲蛟龍抱珠藏黑淵兩岸杏花一萬樹天風破碎生春煙絲絲寒食跳珠雨片片波面胭脂錢土墻茅屋揷數椽謝客讀書三十年靑蒲白鷗相映帶花須蝶粉日裹纒身如蠧魚穿其穴龍唇檑具牀頭懸何不拂袖思歸田輸我山姜窗下眠南村老人詩百篇與君細論長河邊今見此圖一流連爲此圖者摹巨然

銅鼔歌爲孫給諌樹百

夔牛一響蚩尢空宻須答臘聲逢逢春官蒯桴載周禮旃檀來自於闐東花奴羯鼓未足數汝陽絹防揷槿紅誰打細腰騎屋棟宛丘坎坎陳國風可笑阿瞞置鼓吏漁陽裸體撾三通軒頡冰斯變蝌蚪其馬旣同車旣攻好古旣少昌黎子作謌須遣東坡翁黃門何處得此鼓纎腰廣首冒以銅雷門靈鼉不合格雕鏤碎煩神工識者云是諸葛制渡瀘五月眞英雄木牛流馬未存一偏遺玆物音咚咚伏波銅鼓鑄南郡亦曾有此將無同是否眞贗不用辧無妨我輩頭冬烘萬仭芙蓉防書屋但使捆載懸當中我摘銅丸扣蜀木聲聞百里和黃鐘嘆息博物張華死考徵僻事方朔窮

元祐黨籍碑謌畣喬子靜

嵗在淵獻秋九月我觀元祐黨籍碑漓江石壁搨墨本摩挱病眼前朝悲三百九人一片石異事作俑何離奇上書大字八分格畫沙作勢如刀錐左僕射臣蔡京筆載拜稽首譔此詞文徳殿門揷笏立徧頒郡國流南陲司馬諸人半已死禁錮羅織將奚爲玩弄皇帝如木偶靑丘九尾雄狐貍雨淋日炙不崩壊六丁雷火無停時龍巖老洞鑱石壁綠苔碧蘚藏蛟螭嗚呼此豈有鬼守五百年後長支持猺女狪奴不識字錯比岣嶁山尖垂盱睢口眼樵其下衣蠻髻猨猱馳玉雞太史雅好古七星峯頂搖旌旗斷崖舊刻攫數紙抖擻歸槖我見之當日蜀洛分門戶釁端洗刮求瘢痍膺滂牛李非一轍東林熹廟堪嗟咨小人假此竊國柄謬以黛粉塗嬙施天存此碑復何用或者當遭朱亥椎獨有書法絕可愛摹以玉板揮烏絲臨川文章更一讀日斜庭樹鳴寒鴟粵西山川多瘴癘九疑六管天一涯浯溪峴首探陳迹芒鞵竹杖行相隨

答惠元龍卽次來韻

庚申之嵗見君面荷衣蕙帶烏角巾手中馬撾瑚赤袖底詩卷冰蠶紋句曲官衙太湫隘江頭兩見梅花新怪我持節不稱意累君寒餓東野身一時文酒盡豪傑吁嗟散去無一存君騎蹇驢來夏杪住此又復秋冬春竹竿小巷類村塢長河圍屋槐當門但有鴨豚揷木柵並無車馬塡街塵白蟫穿穴雞咿喔黃河萬里探昆侖髙謌紅豆詞一闋沈酣傾瀉蒲桃樽朔風吹雪欺衣破寒如泉澑垂天紳衣材褥段何足道新詩冷艷排冬溫胡荽澤蒜北食慣庖人麤醜農家貧感君淹畱將二載論文夜半燈火分割氊投轄輙自恥不知何以娯嘉賔細書赫蹏寄南雁此事說與堯峯人

雪中赴濟南將行韓坡送酒以一瓶置後車詩以謝之

禿尾雙驢牽一車兩日二百四十里冒絮裘茸不敵寒霜林日暮朔風起鴟滿注麯米春鵝兒殻破試入唇君酒何殊東野炭暖得曲身成直身【孟東野謝友人送炭詩有直身之語】

百門泉上聽雨作歌

我家住在衛泉尾乘興來訪衛水源輝縣城北六七里十畞一沼如缾盆其土肥厚水淸泚中有百竇穿石根大珠小珠盤渦走粘天防地流奔渾直向東北入海去逺從碣石通析津撰杖到此夏五月祖龍不動炎云屯振衣千仭淸暉閣納涼河朔傾窪樽蒼松古槐立斜岸禿柳叢竹排當門須防天漏大雨注空蒙澒洞山無痕四面風來葛衣冷檐前蝙蝠飛黃昏鹿角闗連讀書宅此水亦到山姜村今日徙倚山水窟新詩美酒安足論更下太行問濟瀆還探黃河窮昆侖

黃鶴樓放歌

鶴兮鶴兮大江滸臒骨俊姿掉毛羽遼海令威何日歸飛翔下雋宿鄂渚云夢可吞供稻糧大別當前送風雨漢川甑川兩岸搖汭口沔口萬峯舞孤立磯頭歷刼灰熊渠瀾狂作砥柱蘆洲窟深盤老蛟羊由浪飛挽神弩爾鶴不去愛樓居棗亭傍藏瑤圃百尺摩空六月寒赤興亡揮談麈蘋花溪連陶侃宅圻煙接劉郎浦可惜才人襧正平絕妙好辭題鸚鵡荊峽濤聲半夜來淵淵似撾漁陽鼓已見周郎破曹瞞更說孫策擊黃祖慿弔酒傾三百杯敗醬花開滿林莽山髙鶴睡寂無聞漁人一唱嘔啞艣

小孤山

名山廣袤亙百里或千百峯或數峯獨有小孤何挺防髙標奇絕摩蒼穹大江浩渺中央立亭亭一本靑芙蓉四圍斗壁無路涉懸絙鳥道捫蘿通巖虛半垂石齒齒梅開將落花重重巓頂一亭小如笠下有佛閣云朣朧埜衲拖杖不相識睢盱傴僂走扣鐘入廚煮蕨供客飽齋鉢余粒施魚龍倚欄長嘯豁心目八荒四海誰能窮匡廬當前作屏障五老相向如鞠躬馬當康郎枕左右彭蠡湓浦連西東江州涙濕白司馬蓮社酒送柴桑翁神鴉結陣巢嶺背飛棲嘔啞斜陽紅微醮貪眠柁樓底雪葉防防吹寒風濟勝無具還西笑筋衰髮白嗟龍鐘

題胡循齋漢江帆影圖

黃鵠赤天風破秋花亂落江船過萬頃寒煙蒲十幅兩岸霜楓猿一个拍浪兒知拜浪婆黃頭齊唱篙師坐平林短屋以茅縛犇流快船如馬防有人背手揚其頦獨立蒼茫吟楚些脫防狂態似孟嘉險語鬼膽有李賀我昔曾持江上麾吳頭楚尾塵堀堁皖口傍枻沙鷗圓步拜風江豚大橙黃橘綠幾經秋靑山白石誰相和今見此圖一惘然空齋日暮情無柰畫手詩思各淸絕山水之遊十日臥雲林端勝米於莵湔手不將寒具涴

云梯關觀黃河注海歌

章亥不到天墟遙昆侖一竇通重霄漢津初犇坤軸坼馮夷沃焦紛來朝雍州積石河之首龍門下瀉隨神颷底柱孟津繞大伾中華沙漠連元枵洚水迆東大陸北地平土疎山不搖一出一伏千萬里大曲小曲風雨飄濁黃一斗沙居六風輪陣馬無停鑣潁亳徐宿在唇齒曹濮單鄆排脊腰云梯古闗尾閭地榑桑滄嶼誰相招來自天上歸地底不知此水從河消三門四折又九派錫圭之祖烏能祧碣石旣沒苦泛濫故道不復悍且驕白馬沈後無消息瓠子浪湧橫泬寥議築議塞日聚訟治河治漕羣嘵嘵賈譲賈魯各前席史冊言在作準標華容武功印川子其人羅立如斗杓闗前下馬搜遺迹天晴海面拖靑瑤洪濤光駛防磹電黑齒旗豎黿鼉橋始悟萬物有歸宿浮生馳逐朱顏凋精衛銜木宅何益尹公術幻眞無聊落日西風透白袷沓連愁聽畨禺潮寄語司空蚤底積山行乘檋泥行橇

赭陽酒民歌戲作

赭陽土風古罕有潘水淸甘醸作酒比屋麯米各鬭彊多者百缸少十瓿糟牀下注鵝子黃味較索郎輙不醜此風不變已千年傳來疑是杜康後淩晨孤斟帶微醺出門醵飲呼其偶分曹浮白鮮虛日或三五人或八九伯倫便埋豈爲酣王績之鄕此居首快哉舉國皆歡伯可惜無螯空左手以醒爲醉醉爲醒孰好鼓瑟孰擊缶前年刺史來新官眼花落井印懸肘沈湎一臨聽事堂簿書置左杯斚右國人疾趨稱兕觥茗艼騎馬輿走如此眞可博通侯加以九錫賜圭卣我亦逢車流涎者信宿那能停大斗漫云習俗善移人魯人獵較孔所取男耕女織何未聞願除麯糵戒童叟莫教嵇康李白知老生常談同敝箒軟飽登途太匆匆夕陽在山雅鳴柳【赭陽楚之方城卽今裕州也俗善醸矜飲旦起獨酌微醺出戶遂命侶浮白茗艼後歸舉國如是終嵗無巳時間有醒者羣輒詫異之其土曠其民貧】

古歡堂集卷六

欽定四庫全書

古歡堂集卷七

戶部侍郎田雯撰七言古詩

晚渡荊江

倝巛納納神禹功嶽五瀆四排當中長江浩渺瀆之一盤勃元气生洪防尾閭萬里注溟澥地乳三澨穿脇胸嶓冢華陽自秦蜀沱潛云夢連蒼穹熊渠大國撐砥柱岷川矗怒來磨礱上牢下牢水漰瀉黃牛峽險浮巴東南戒直與漢江合洞庭彭蠡支流通沙市城郭籠蜃霧西塞竹箐藏渚宮石尢激浪勢防防鼉鼓結陣聲逢逢武昌白帝紛在眼天光霞色搖靑紅我來經過駕舴艋垂堂弗戒行匆匆二更泊船虎渡口柁樓星斗垂長空

三丰道人壁影歌

神仙之說果有無幾見員嶠兼方壺風蟬蛻骨幻術耳逃名欺世誇淸都劉安雞犬事頗怪籛鏗年紀言多誣漢武不識東方朔祀竈郤老何其愚人生百年五倫重學仙佞佛皆傖夫羅施自昔號鬼國碧雞金馬西南隅艸木瘴癘山水窟其間或有煙霞徒熊經鳥伸訣自祕寸田尺宅理豈麤地產丹砂大於斗彭亨鼎火鉛汞腴異哉三丰偓佺侶揧蹋道士羣相呼永樂初載來黔地防峨城市吹都盧石鉢流泉淸且防廟砌老桂榮不枯郭外層嵐立千仞忽於巓頂傳形軀勾展顧吳作小照儼然一幅行仙圖華陽笠子兩芒屩手拖藤杖西方趨飛瀑直衝入袍袖松花下落黏髭須馮虛禦風將焉往何不爲我停須臾神畱宇宙四大字筆法倒薤非糢糊誰人結搆置峭壁巧匠斵削驚天吳始信靈蹤非妄誕裴回不去坐日晡長生思假六禽戲前村防雨鳴鷓鴣【平越城西山曰倒馬坡坡半見隔山石壁如屏懸崖千仞上有張三丰仙影首戴華陽冠側身杖策西行分明可辧防刋神畱宇宙四字】

櫻桃花歌

山城連朝蠻鼓撾聲聲催放牛桃花香疑晚梅次第發榦同老桂參差斜麥英大樹誰手植南榮北牖何紛拏沾衣風瓣落春雪出山嵐絮生晴霞鶯含鳥偸三月暮火齊靺鞨言非誇筠籠豈用埜人送渥丹空驗流年賒官舍岑寂不稱意燕子來社蜂排衙摒擋櫻筍好時節嘗新爛醉休咨嗟

迎春詩【有序】

盛徳在木見月令之首頒迎春於郊驗條風之甫至漢家祀事八佾舞以云翹唐制春官三省賜來防勝東京夢華錄仗擊土牛荊楚嵗時書紙裁春燕簇簇生菜佐餅登盤翩翩風蝶隨花戲防弛金吾之禁放夜人行觀安福之燈踏歌聲滿傳柑揷柳樂正月之良宵面蠒火蛾徵開元之遺事天津橋上李謩爲吹笛少年漁陽聲中禰衡乃試鼓狂吏雲霄看燈火仙山法駕埀虹道士之橋夜宴奪昆侖油幕佳賔浮白將軍之座職方誌在所不廢風俗通自昔已然率土攸同黔風可紀朱樓畵防髙低陣馬風檣玉貌繡衣千百畨童僰女蘆笙六孔吹諧宮徵之音社鼓三通人作鸜鵒之舞駝頭鳯腦制自苖村鶴焰鰲山擎來木老火樹星橋之下九陌喧闐木金築之間百蠻妝束於焉卜嵗實維丰年借此觀風豈非樂土宜春帖子熙熙蜂閙排衙寒梅枝頭片片雪飄沾屐扶竹笻而進酒正值太常之齋捨蒟醬以立階喜見鄕儺之舊鬭雞蹴鞠不比齊風楚風跳月斫牛何嫌鬼國羅國化行俗美因革莫拂乎人情鑿井耕田升平總歸於

帝力爰志一時之盛聊當太史之陳

土犎禿速毛頳黃勾芒鴉髻鞭箠長千夫舁舉蜃霧吐春帖紅膩蠻花張岑牟摻撾次第起立部之伎何堂堂權輿一隊老農態荷鉏敺犢東作彊斜旗大書丰年字防頭艸笠腰鶉裳山謡秧謌語莫辧盱睢口眼羣相將逐隊結連各變化風檣陣馬神飛揚僰童年紀十四五朱鉛塗面錦裲襠或彈箜篌弄箏笛或披甲冑揮防槍或騎兕象佛子國或鬭珠貝波斯羌壯者壁壘頗與牧美者嬌冶施兼嬙旋風豈類天魔舞當筵不是成都倡最後一隊更奇絕身輕一鳥空中翔聳尻翹足立肩背公孫劍器爭毫芒斑文貍走云旓動遊竜蜒蜿來何方棹竿嫋索又一隊獚犵狫排兩廂邨翁侏女猙鬼搖鈴跳月心顚狂金鍍雙晴銀貼齒假面獅子吟西涼【白樂天有西涼伎詩上句卽用白語】鐘馗手拍銅綽板揶揄調笑隨白狼傀儡登塲乃如此何年演自宜春坊木金築接六詔一髮萬里西南疆山靑敢嗟瘴癘毒雪消且喜梅花香羅施之戲迎春曲放衙觀者如堵墻他時采作黔俗記蘆笙夔鼓牂牁鄕

柳阬行

麯塵楊柳春三眠風晴絮飛鋪白氊兩山夾岸生野煙栗畱鳴樹何翩翩拖藍一沼淸且漣下有萬丈蛟龍淵牝驪下嫁柔絲牽俄頃異物來蜿蜒晦防云物紛勾連神駒生長烏江邊粵昔貢自洪武年載拜稽首蠻王箋其毛如雪鱗如拳首髙九尺花連錢壓沙八斛箭控奚官不用瑚鞭天閒十二人喧闐爭誇此馬眞無前天子下詔黃帕纒賜名飛越峯以傳沙苑云錦那並肩王毛仲爾將徒然貳師將軍絕可憐西域笑指中郎騫羅鬼嶺下奔紅泉但餘春水流濺濺按圖索駿空盤旋老鴉闗上斜陽懸臣濂之筆丰如椽髙謌更有靑藤篇

謁武鄕侯廟

銅鼓峯揷城南陂漁磯百尺溪彌彌蠻云作態僵不動上冒諸葛丞相祠丞相渡瀘來何速綸羽徧歷牂牁陲祁連未出首南服眼前雍孟如螘蚳九月凱還捷書上瘴煙漠漠將軍戲遺廟三間塑泥像防有酋帥濟火兒纒頭靑布身藤甲埜花覆額連雙睂毒砮千鈞矢三十黃區月耳烏防騅當時再拜伏道左聚粻刋路無敢辭僰卒一隊擁前後乞憐丞相相許之功成配饗英風在手招羣鬼搖靈旗我瞻廟防三嘆息爲譔文字磨丰碑水西黑羅最狡黠爾之鼻祖何人斯攻心爲上術誠善如公作用良可師千載而下弔陳迹石屋深箐藏狐貍長澗潺湲弄寒水似聽寶瑟彈哀絲四山寂寞秋色老霜白楓葉紅於脂

碧峣書院歌弔楊升庵先生【有序】

楊升庵先生新都才子勝國名臣溯家學之淵源以正叔考亭自守爭朝端之典禮與君實禹玉同歸父也解組明農子乃抗辭仗節哀號徹殿陛幾致空朝謫竄赴蠻荒何愁萬里眞國家養士之盛斯臣子守義之榮彼始以尊親爲辭亦曰誰無人父而究致丰禰貽誚豈繄古有典章在丰嚴亦復何心卽張桂不虞至此嘆老夫其耄矣編摩於憂患者七旬望君門以逺兮敎澤則浸淫於六詔酒旗戲鼓流浪餘生剰水殘山品題到處丰才嗇遇著嘉名於蘭臺石室之編敗壁頽垣畱遺迹於蔓艸荒煙之際惟睂山先生采風問俗弔古興懷憶左順門跪伏之秋正髙王父共事之日永言祖徳當年之丰采誰同撫此芳蹤先世之忠貞宛覩恍風流以如昨寧云前代之遙對榛莽而堪憐尙有毛公之宇人稱並美徳固有鄰以彼二百餘人爲始爲終非無翻覆之手【丰坊亦在內】獨此西南荒徼一生一死羣傳激烈之名【時滇人毛玉被杖病創卒】惟遺敎之在人久立祠以風世山川如故依然爭流競秀之觀廟貌安存不無世逺年湮之感芟其蕪穢爰復新之薦以蘋蘩爲可繼也地仍雞麓固夢魂所流連顏以碧峣借題贈之舊額【升庵爲毛氏別廬曽名之碧峣】君子之澤未斬滇人之慕尢長用綴篇章聿伸仰止

堁風菵露哀牢疆山川瘴癘難禁當新都公子老戍客孤臣萬里堪悲傷年七十二金雞杳白頭搖落西南羌當時世廟議大禮撼門痛哭千夫彊仗節抗疏言矯矯手觸蠆尾投蠻荒【先生云國家養士百五十年抗疏仗節正在今日】程子不作朱子死今昔濮議誰斟量【先生云臣所執者程子朱子之論】大禮未定大獄起批鱗折檻空激昻璁萼諸人恥同列詎知作俑來丰坊【先生云學術不同議論亦異臣恥與萼等同列】明堂秋饗復聚訟餘毒林甫爭拍張【謂分宜也】嗚呼先生遂不返箐酋峒獠羣相將木弩含沙火雲熱天敎老噉紅防榔吳粉傅面兩丫髻簪花擁伎何徜徉都盧倒吹潑醉墨僰兒觀者如堵墻白狼噉咷鳥爨弄百斛文鼎非尋常雷硠光焰畱南詔好手濃煎班馬香【用黃山谷語】我摭殘編羅几案如嗅艾納兼都梁藻采標格稱絕調矧於大節尢堂堂海莊故墟碧雞麓猩猩白晝啼書倉巾杖逍遙須睂古圖畫遺像生光鋩竹檜一徑夾流水菊幹楓落寒云僵潮州儋耳同一轍祠廟屭贔摩靑蒼小子作蠒自裹縛形骸枯槁眠黔陽焉得升階更剪紙招魂歸送蠶鳬鄕髙吟死去誰憐句杲杲冬日朝在房

鐵鎖橋

粘天防地山槎枒下有黝潭竜所家捷玃飛鳥不敢渡莊蹻瞠目空咨嗟巧鍜長絙三十六東西穿鼻貫石腹防蝀屹立體橫陳直使天塹作平陸

紅酣白糝兩山口蜃霧噴吐羣峯首畫家能事李將軍瀾滄江上如斯否縹緲五城十二樓神山海嶠昆侖丘防劍斵空不知險今朝快禦天風遊

淸溪行【悲瞿氏也】

萬壑松鳴滕六開旌旗風捲淸溪隈軍門擊鼓三通歇番蠻一隊西南來毳幛兩防森刀防頫首不動如銜枚中擁雙鬟好妝束花鈿寶衱黃金釵欲前不前半遮面一詞未畢肝腸摧雍門之琴子野笛杜鵑啼血何悲哀自言丈夫土酋長身手長健多防防嵗在惇牂遘禍亂天狗墮地聲如雷【用昌黎】須防覆巢無完卵吁嗟一旦成刼灰智伯之頭作飲器客有豫譲胡爲哉竄伏僰箐經五載遺孤那忍遭狼豺天閽夜叫山川走秦庭晝哭神鬼咍叛兒莫使殺畱後孱軀蚤願荒煙埋使者聽之三嘆息涙灑白骨生靑苔麾下甲士目眥裂磨刀霍霍爭喧豗明日驚傳仗節死貞魂何處空徘徊環佩月明招不得酹以村酒傾樽罍淸溪岸上雪一尺山花吹落白皚皚洞口幽禽太無賴衝風弄響毛毰毸我今作謌紀其事山防潦倒非詩才

東川女官歌

我觀女官如觀畵閻立本繪職貢圖我觀女官如異夢奇形詭狀非一徒我觀女官入破寺陰風慘淡魑魅呼古鬼昏燈揭鉢立老佛變相獅竜趨妖貍髑髏抺粉黛修羅甲冑吹笙竽雌者靑包蓬首雄者碧眼拳髭須女官气防偉丈夫火浣大布纒其軀九眞藤杖紅瑚金環兩耳垂蠙珠腰下斜掛雙湛盧繡裙拖地蓮花襦自言年紀八十餘少小生長東川隅通侯爵印大如斗但有刀劍無詩書爨僰之兒二萬戶牝雞酋帥風流殊四海之大環一島九州之外何名區

天子神聖今一統白環銀甕入上都夜郎豈不知漢大軍門納欵非頑愚黔州水西黑羅氏其國邾莒形骸麤獚犵狫不足數傀儡之戲如斯乎

白水巖放歌【九言】

我生嗜好與俗殊酸鹹獨於髙山流水心饞貪匡廬瀑布天下稱奇絕何如白水河灌犀牛潭銀漢倒傾三疊而後下玉虹飲澗萬丈那可探聲如丰隆奮地風破碎濤如天孫織錦花防鬖濺珠跳沬行人衣裾濕云垂煙接山寺峯巒尖小犢出遊太眞所不照乖竜結隊古冶豈能殱半紅半黑飛斗大蝴蝶千章萬株森十圍松杉玃猱熊貍須髯爪牙古黿鼉蛟螭晝夜風雨酣安得十日五日坐潭上二三酒侶看月淩朝暹頭腦冬烘酈道元未注屐齒偪塞謝客兒多慚解衣槃薄箕踞於其側靑天搔首我謌白水巖

送徐諭徳華隱還朝

三載選士於其鄕行省使者紛相望逺近正貳次第出旌旗塞路神揚揚越吳秦楚蜀齊晉嚴枚東馬各鬭彊羅施鬼國最痺陋靑山一髮西南雨淋日瘦峯巒黒蛇毒虎猛煙霧黃萬里之遙人所恥官槖不潤無文章迬迬駈馳此地者輪囷瑟縮心悲傷舊例主司下一格東宮儒臣非職當華隱翰林左諭徳胡爲擁傳來炎方帝曰人材豈地限咨爾大破蠻天荒烏防水西產名馬九方歅至無遺良先生金箆刮眸子秋鐙夜焰生紅鋩驪珠一串百怪走六丁雷電下取將一防二十副則四縱有前後無低昻力挽萬牛嘯風壑斑斑熊豹非尋常向來異物識者少頭腦冬烘身手僵傾城名姝固希遘俗好不在眞施嬙兩年牂牁自娯戲提弄犵狫兼獚苖箐子弟競問字鳥言椎排兩廂酷嗜昌歜尋防奧閒抉糟粕傾天漿先生取士乃如此暗中摩挲爭豪芒防其尢者十得五千絲网底瑚光京江閣老文章伯薦之郊廟鳴雷硠漁洋夫子愛奇士見此大叫喜欲狂如倩麻姑雙鳥爪爲爬背癢髯髭張得人之盛紀庚午夜郎陣壘何堂堂獨扛竟文百斛鼎不知誰可相頡頏奢香驛前馬撾動麻哈江水流湯湯僰兒酒擔靑鴨蹠獠女髻揷紅佛桑安得隨風變蓬艸淩空北去靑防翔竹垞山人倘問訊爲言老矣田山防

冬夜與漁村論詩卽送北上

霜威折綿風怒號架巖艸閣山不牢蟠蟀偪牀鴉驚樹飛者鳴者求其曹山防不寐手畫被鰥鰥僵坐防松膏李子下馬剝啄入大叫索酒何麤豪桑落瀉瓶澆舌本千百年逺談風騷淩韓轢杜非一格寒虫謂我如窮郊受材雄驁身手健睥睨作者輕鴻毛半夜論詩膽更大如橫戈矟來磨鏖軒衣張睂弄險怪彌明道士天明逃瀾滄江深碧雞聳昆明海上羣峯髙竟淙雨過得瑟瑟袖中祕寶風雷交攜來奇文共欣賞千絲結网羅英髦抖擻裘茸東歸去馬蹄穿破云周遭黔地酒具苦無蟹餉爾槐葉兼冷淘郤憶故鄕此時節春蛆浮甕雙擘螯牂牁岸上一相送木脫谷響聲颾颾

送祝山人回滇

昆明道士祝天寧方瞳圓頰長睂靑家住碧雞山之麓閉門日誦黃庭經繞屋萬松十圍大下掘千嵗蒼狶苓葛洪鮑姑同講席坐擁弟子敺神丁石罅流泉淸且防竹筒竈下風泠泠一日芒鞵來筀築企腳直踏東滄溟爲我淹畱幾匝月小駟入市搖盤鈴縱口談天少拘束大聲訇隱驚雷霆自言讀書學劍術撞鐘吹螺通精靈曾遇神仙山硐底化一白鶴雙修翎長生辟穀探窔奧弋者何慕追鴻防與余鬭飲夜將半根倒臥三空缾是時堂樹戰風雨如防趙幟下井陘天曙軒轅彌明去漾濞防町藏軀形竜頭豕腹破鬼膽雪花一寸埋寒防

麥秀兩岐歌

山東氓嗜噉硬餅畢羅不托圓且龎百畝之田種麥半釐牟小大齊耕防橊花棗花月當午靑黃罷亞如馬鬃冬長夏實此時節壠頭打鼓聲逢逢拾穟兒童結行隊揮鐮農父交矛鏦涒灘之嵗際丰稔車篝合遝爭來扛髙者齊腰低沒袴昻首忽見燕尾雙天邊雁陳勢上下月前篁影風磨瀧牢丸起溲婦子飽燒畬買犢鳴村厖帝咨我公鎭齊魯開撫三載張牙幢雨濡臨菑卽墨國風淸鳬繹防邦表海亙岱誦樂土延精含露非防憃粔籹餦餭多倍賤膏澤溢似河淮江我亦筀竹領節鉞於玆遜恧心爲降撐腹閒讀束晳賦作麯醸酒傾春缸萬戶摩肩謳不歇小子快舞都盧橦

歷下亭詩

歷下亭子歷山根七十二泉流到門埀楊四圍臿百本藻紅菱碧波沼翻筕篖縛窗似圓笠石子鋪地三重軒夏木綠陰不可唾鳥語格磔爭豗喧黃鸝顏色絕可愛啞奼百囀舌莫捫如與佳客坐風榭畱連夕話淸且溫此亭撐搘幾千載飽經刼火難具論杜甫李邕不復作何人北渚傾罍樽架壑嵌巖覯今日蒼木怪石淩朝暾濟南名士自不少上追騷雅才飛鶱華不注峯立東郭十里直接韓倉村更有邊許號詞桀摒擋翦紙招吟魂我思醉眠亭子上溪光嵐影相吐吞忽忽嵗月熟羊胛移家鵲湖多食言濼頭泉尾尋水派抽函窮搜酈道元

長句贈趙生

東坡家有宻雲龍黃秦造請朝云煎我屋但貯浮蛆甕小槽滴瀝如春泉趙子跫來挑荈戰新露埀空叫秋雁前身疑是玉川子餉爾月團三百片

一日浣滌十餘過抖衣初下閬風岑看爾淸臒似黃鵠奇癖由來稱水淫握齪者子須早避不則我背生芒刺酒熟孤斟米於莵上客重【之仲切】揖倪淸閟

此生能著幾緉屐況我髩髭九分白老子何堪賦洛神空掃鵞溪絹數尺張吳顧陸豈足誇宣和舊譜亦紛拏獨有趙生眞妙手邊鸞蝶鳥黃筌花

簫笛笙管琵琶箏砧杵鈴柝秋風鳴晴絲一闋夜方午水調愁聽米嘉榮宮商角徵羽相應樂府律呂著爲令願子防入玉茗堂防竄詰屈聱牙病

茗飲行再示趙生

我昔行役大江北三月曾入三洄游【三洄六安山名】江村谷雨好時節小峴【六安茶名】萬樹槍旗抽官焙十斛裹黃篾彭城一路防雙牛我生嗜此澆舌本十四年久如朋儔姜鹽半煎無不可中箱載楚隨黔州蟹眼日沸彭亨鼎竹鑪葵扇排牀頭暖胃絕勝門冬飲馬卿多病今全瘳防花松蔎不入口顧渚雀舌眞如讐前宵客席啜兩椀一夜破睡增千憂魚目鰥鰥指畫被酪奴刻毒吾何尢譬彼結交勿泛濫涼燠不翅薰與蕕水濵小兒應狂噱傖父捉鼻良足羞聊城趙生善鬭茗健翮鴻鵠淩淸秋髙標異骨人不識頭綱八餅窮雕搜蒼頭水厄遭嘲哂灌頂直傾三十甌盧仝之七足數渴虹掉尾長江流竹竿小巷鳴瓦雀荈鄕仗爾來封侯老子毀茶惟耽酒十日五日眠糟丘與子劉項不相下堂堂壁壘分鴻溝屯氏河水黃泥濁不知何水堪置郵當此紅蓼白蘋夕木葉瑟瑟風颼颼勸子且同劉白墮鐙前爛醉商聲謳

種行贈韓坡

韓坡種不一種熟摘得千百筐小者斑靑成行隊大者莙蠢排兩廂河村連亙十餘里騎驢打門來拍張自誇其美無亞東陵五色非尋常十字巷中浪花少椰子萍實皆傖荒耒耜經與齊民術此事久書於左方一般更有西洋種剖之如乳傾壺漿子面有紋細於髮蒼頡鳥篆爭微芒雨後累累嵗丰稔扛來送與山姜嘗日正卓午縱饞口撐拄蟬腹兼腸面上堆塵苦炎熱禦風濺齒生淸涼似與髙士共晨夕紅泉綠樹心徜徉明年我亦學老圃犁鋤自操身手彊與君入山稱隱徒駭水上歌滄浪

淸涼寺雙檜歌

淸涼破寺古佛國中有雙檜幽可探癸酉九月念六日厭次老子來城南初出城門霜信冷沙土數尺堆峯嵐忽聞午鐘蒲牢吼山門赤腳頭陀參維摩庭院十笏地獅子倒座羅什憨亭亭二本東西立西者兌女東震男秦灰漢壘幾千載鐵皮虯榦何耽耽一如巫支鏁波底太陰黑入蛟龍潭一如晉鄙遭朱亥右肩偏袒毛一則根生醜婦癭一則枝縮甕繭蠶雷雨垂空防磹走脂澤伏窟豨苓甘夕春在瓦西風起鈴鐸乍響天蔚藍須防淮陰防趙幟井陘戰士旌旗酣又如蚩尢排奇陣鬼兵十萬橫長錟下有艾納大如掌石牀花掃飛鉢曇四溟山人何爲者詩篇曾不一咀含我今畱連不肯去韋偃莫繪心饞貪安得移臿山姜屋兩手一日摩挲三幹竺先生視之笑捫虱且與殘僧談暮歸烏尾訛樓角寒防彌勒眠同龕

雙節詩

閩嶠理學推曩代大雅可繼寧無人文章節烈本一轍識者須別僞與眞延平不作考亭死語錄防爛芻狗陳盜名取位攫奇貨俗子哆口空狺狺屠門大嚼恣快意詎知六籍非荒屯建安夫子東甌傑吾道南矣誰等倫讀書三十六峯下撐搘忠孝名儒醇吁嗟海邦遘禍亂慷慨綿谷大義申況是睂案雙魂古遺書壞壁銜靑燐理學有如先生者乃可爼豆追先民不爾黃鷂鬭嘴距如病啽囈搖齞唇平日吹竽觴已濫髙譚水樞與風輪淩程轢朱自矜喜黃口小兒加冠巾一旦盡露假狐面魯鼎贗質何邅迍幹巛納納九州逺先生奇節髙嶙峋火續薪傳幾千載不將斯道埋荊榛我一補歌當槐序雨注檐澑垂天紳

題龎雪厓像

水曹郎是詩人例何遜杜甫張籍徒才地須與位置稱冬官自昔無傖夫龎子作詩似水潑波濤萬頃犇江湖放衙脫防飛虎僕空堂風雨虹蜺趨鴻篇富排十餘卷萬口傳誦塡京衢莫怪气豪言語大鐵如意碎紅瑚三日新婦何窕漢庭老吏非枝梧【元人評詩語】近代有如此作者蒲牢聲與蛙蠅殊畫上苦吟少暇日荷衣蕙帶道貎臒甘遜橫目二足子麵團肥白如瓠壺山防老嬾識人寡刮眸金箆披此圖梅花爭開春晝暖翠微峯頂煙光鋪與子旗亭鬭句出城去鞭絲笑指黃公壚

題殷彥來周策銘詠李愬詩後

昌黎硬語淮西碑玉溪好手韓碑詩僕射殊勲今已矣千載而下空文辭三十六體西昆艶儷偶隱僻矜瑰奇獨此曲終間奏雅似聽鈞樂彈朱絲睥睨昌黎不多譲湯盤孔鼎同攀追文章有如二公者兩雄力防將軍麾夜擁甲兵十四萬直入蔡州昏黑馳戎戎滕六沒馬槊鵞鴨亂叫寒風吹元和冊功畱陳迹讀二公作如見之平淮雅柳州筆文兼風頌格不卑漁洋山人雅嗜古羣賢北面稱吾師入座舉舉江南子張軍奮臂來搘頤各以健才從大帥前鋒唐鄧搖旌旗投我新篇聲剝啄譍門奴子縮凍雪葉掌大深半尺我方向火煨蹲鴟把詩朗吟過一日連傾數斗玉練槌

送馮敬南之任梧州

紈袴喜馳裘馬塲吾徒耽入山水鄕山水之窟六千里摉攫奇僻來蠻荒離家尺地輙自苦張騫甘英豈癡狂人生不作白翎雀橜株北地毛羽僵我行未躡西粵屐但聞唇齒鄰夜郎其水沈防螾穴一髮江通戙歌彊其山斑斕石五色雨晴白綠赤黑黃馬援廟連烏熊館虞舜祠隱紅佛桑桄榔樹下蚺蛇醜盱睢伸縮來何方好奇之士快一覩虫魚爾雅增數行馮子牽絲正年少蒼梧擁傳神揚揚韶濩遺響擊銅鼓猩狨人語擔椰漿午衙吏散飛虎僕飲酒一石詩一嚢雄文非此地不出定排幾卷新篇章監州有蟹願更愜絕勝西笑頽山姜老矣嗜好百不用土物逺道還相將二三瓦盆臿末利百千蒟葉包檳榔

臨漳縣懷古

鸕鷀陂上日將暮楊柳津頭行人渡欲雨未雨雲出山半啼不啼鴉入樹亶甲當年故都空漳河濁水亂流中人言老瞞銅雀陋不及石虎九華宮

太行山歌

太行山爲天下脊幽州河內如遊龍天瀉黃河直截防重岡疊阜紛相從濟源之北更秀防二十五里三髙峯下有奔流勢迅駛不知何物來蹋蹖云是神鰲伏地底屭贔莫動無其蹤小縣孤城壓背腦枕石面水諸侯封車輪摧折羊腸阪苦寒吟眺何龍鐘我今擁傳孟門道手把長劍曳竹笻直上此山絕頂望西揖恆霍東岱宗【魏武苦寒行北上太行山艱哉何巍巍羊腸阪詰曲車輪爲之摧韓退之詩是時新晴天井溢誰把長劍倚太行衝風吹浪落天外飛雨白日灑洛陽】

王屋山歌

王屋之山山不孤峯巒秀矗羣山無山椒濦淪疏地肺潛伏巖腹如跳珠吹散濟瀆天井溢千里萬里溟渤趨其源旣接流不濁泥沙六斗胡爲乎廟前老松聳千尺苕苕孤上同淸臒山髙水澄兩奇絕樹木暄萋冬不枯黃精藥苗松火煮中有羽客棲方壺周回淸虛洞天濶陶君眞誥言語麤我家住在濟水尾持節祀瀆神鬼俱孟門太行到眼底向城軹闗徒區區盧仝不作岑參死更有何人來淸娯日暮衿自吟賞泉聲不防山禽呼

北邙山歌

黃河之北孟津野土石砢磥山之下千年伐盡漢諸陵可憐故物無石馬溫洛東流翻日車洛神何處煙波斜行人日暮轘轅道春風吹落北邙花【春秋說辭曰洛之爲言繹也水繹繹光耀也先儒言洛居天地之中其气晏溫故曰溫洛李賀詩華淸源中石湯徘徊百鳯隨君王】

轘轅關放歌

【轘轅闗在二室之間緱氏縣東南左傳晉欒盈過周王使候出諸轘轅獻帝春秋曰車駕出洛陽自轘轅而東楊奉韓暹引車追之卽此管子地圖篇云轘轅之險房齡注云謂路形若轘而又轅曲緱氏東南轘轅道是也緱氏今偃師】

五丁神力齊鬭彊二室鑿破森開張防防洞壑立門戶下疏洛水奔洛陽車馬不從此地入途迷七聖風沙黃轘轅闗自何代始﨑嶇犖角廻羊腸石子大者似石囷小者彈丸如珠光禹行治水錯伐鼔塗山氏女來相將野語創自淮南子搜神述異何譎狂五乳峯嵐但咫尺山椒神瀵紛低昻三素云湧駮霞漏吹笙王子摩靑蒼夭邪桃花路側塞翠茿天棘排兩行驚瀧聲搖緱氏嶺匹練飛下金牛岡白髭老子遊嵩客八風四扈來徜徉春山淡冶迎人笑燕子戴勝鳴村防便與洪崖采藥去手抄術序長生方云駢一駕羣靈接上朝三十六玉皇【用李賀語陳希夷詩倐爾火輪煎地脈愕然神瀵湧山椒列子言神瀵卽易所謂山澤通气也入道祕言曰春日有三素飛雲四扈四時鳥也皮日休詩白日半窗抄術序淸泉一器授芝圖李賀詩曰爲君持此淩蒼蒼上朝三十六玉皇李白詩三十六帝欲相迎仙人飄翮下云軿唐張泌詩溪風送雨過秋寺澗石驚瀧落夜潭】

盧巖瀑布

兩山忽張匹練垂欲斷不防天風吹下注澗壑如奔馬山根搖動駭鼓椎泉石膏肓那可假須尋佳處結茅舍爲語吾家老遊巖同來觀此瀑布者

桐栢山歌

蜿蜿蜒蜒桐栢山別有天地非人間【用昔人語】胎簪大復名不一重巒疊嶂垂靑鬟上有老竜伏其窟水痕破碎流潺湲神禹導淮經此地胝胼橇檋何時還祖逖避家數椽屋巖花亂落燕支斑濟勝無具淩絕頂望之不見心追攀琵琶石門拱揖立唐鄧淮蔡排天闗萬本桐栢十圍大參天鄣日蒼皮殷卻思混沌何年植彌漫澗谷不可刪杜甫李白屐未到詩才薄弱吾顏向夕揖山登車去山禽相送聲綿蠻

香防歌

【產宻縣荒山石孔中隨水流出出輒僵僅餘枯猶完防形樵人偶得之不恆有也其輕五銖其气如蘭置巾箱內香經年不敗】

千百年後無張華陸璣羅願書幾家咄咄怪事宻國防誰其識者空咨嗟可笑竇攸治爾雅足迹不到溱水涯神丘古穴產異物豹文五伎奚足誇石隙竄出卽遄死兩耳尖似雙髻鴉飛鸓竹防恥爲伍漧枯不壞皮與牙腹藏艾衲號璞尹寧馨兒子形夭邪詎意河東相州輩臭味可比幽蘭花疑是公房升仙去不隨雞犬來爬沙三釁三湔腸自吐景公之社慚紛挐盜肉爰書早知避飲河潔體良堪嘉人賢不肖譬諸防千里豈但毫釐差長吉練香薰宋鵲昌黎蝕月吟蝦蟇我作長歌歌香防敢同冰柱兼雪車

十二連城歌

連城城北十二城村墟艸木皆甲兵舊鬼磨滅三百載天陰雨濕靑燐生當時靖難戎馬作旌旗斜掩安陵郭五十萬師自南來方山之捲秋籜燕云黑壓金川門齊黃二子徒紛紛濟上猶傳鐵太守白溝空恨李將軍衰栁殘陽長河古鴉陣障天不可數蕎花豆葉爭秋風平蕪迸落戰塲土

聽毛防侯彈琴

儒林丈人毛公者世上但賞幼婦辭不識雅音在腕底搬弄十指彈朱絲蝸牛廬小天宇空【上聲】黑鴉三五紅霞垂公停馬撾帣袍袖澗泉犇落松風吹十三徽老蛇蝮古領略宮徵生新奇水仙操響第二段天女花防神珠馳山林杳防海水立成連下駕斑文貍我面摒擋十年土鼻堊浪斵無不爲笙竽箏管琵琶笛兩耳一旦湔洗之奴子燒鐺供茗事軒轅石鼎來吟詩城角殘日如沒鶻風雨搖樹鳴旍旗索我作歌學東野何苦聽此寒虫悲

題毛防侯畫

我生泉石膏肓流每於畵上尋壑丘少文當日眠可遊未云看畵風馬牛世無摩詰與虎頭毛公前輩王顧儔千峯聳臿十二樓怪松萬本風颼飅半空天紳林杪投下跨略彴犇厓浮一老蹲澗如狝猴手搖竹竿魴鯉求栁花羃防莎脂柔欲鳴不鳴數栗畱作者似誇山澤幽使我神動心猶上題數字風格遒屈蟠紅印銜雙虯掛之素壁何焱攸藍陳蕭惲防人羞吾攫此畵生淸謳不異美酒逢新蒭醉鄕城郭今封侯山姜欲歌能決疣摩挲隄防寒具油

送丁郎中守重慶

老大郎官無一錢一麾出守堂堂去回看瑟縮白雲曹二三舊侶愁吟處尖峯萬防烏江斜百蠻社皷咚咚撾春來絕好巴渝景杜鵑鳥與杜鵑花

送毛郎中守思南

詩人出守思南行一髮靑山宛在目蠻村絕少紅白苖春聲愛聽巴人曲紀程才過雄渠邦采風已到防牱江峯腰蹀躞驊驑五樹杪髙下旌旗雙

送朱郎中守貴陽

夜郎怪雨肓風地如何重作夜郎客烏羅倘詢舊使君爲言雙鬂已全白太守風流春晝時遨頭結隊張水嬉木村鼔竹王宅鴨蹠蠻花丞相祠

棗花寺集飲漫賦長句送徐華隱學士歸裏兼示公凱西厓兩翰林

棗花古寺城南隅老槐聳榦三兩株髩絲禪榻羅酒徒如載舴艋行五湖栁陌春風吹我過紅叱撥蹋艸痕破休言席上無管弦羣鶯亂啼燕子和

齋廚竹徑松風鳴檐前烹鼎魚眼生曲幾蒲團澆舌本野桃防落花縱橫李湯才傑盛文藻摩壘髙嘯動林鳥許一局賭宣城令人空憶羊保

佛閣風鈴忽自語井柵栁綿還爭飛堂上一聲鳴午磬花下蛺蝶來依依跳丸詎傷羊胛熟回首廿載長安陌痛飲須進三百爵送爾將歸未歸客

公作詩史敵董狐誦之累累如貫珠老我客心似頭得此一日三爬梳行李家具何瀟灑寒虫淒響比東野秋風我亦歸山東訪爾橙黃橘綠者

湖上書所見

天光動搖湖光破人行湖曲蟻旋磨斜陽官栁可憐生黃鸝無語燕子坐十里東堤又西堤五里深溪復淺溪寶馬蹋莎金匼匝秧田行水木駃騠

小忽雷歌【有序】

【南部新書載韓晉公滉入蜀伐奇樹堅致如紫石遂爲兩胡琴名大小忽雷後獻徳皇樂府雜錄云文宗朝兩忽雷猶在內庫內人鄭中丞特善之訓注之亂始落民間孔博士東堂得自燕市蓋其小者名二弦琵琶】

馬上之樂琵琶耳忽雷大小何以名大者潛避蛟竜窟小者飛作霹靂聲曲項錦纒二尺短上弦下弦雌雄鳴南部新書載此語羌笛箜篌不足數云是韓滉入蜀時匠斤巧斵蜀川樹臣滉牋進徳皇朝內庫中丞翻六麼訓注之亂如敗葉落日沒鶻風蕭蕭臨潁弟子好顏色法曲妙舞世莫識玉貌繡衣今白頭教坊供奉淚沾臆況此零散八百年鳯尾檀槽眞可惜當日女官盡能彈花下二弦誰第一孔生東堂邀我歌靑衫司馬柰爾何都道士倘相訪鄆州還憶樊花坡【予於丁丑四月同天壇髙鏈師聽樊生花坡彈小忽雷入調】

題武則天夜宴詩卷後

金輪皇帝雌之雄武成殿上非龍鐘塗澤髦狀兩玉手搖筆脫腕如飛鴻結撰陸離十二字直使上古蒼頡窮狄薛臣輩驚奇絕載拜稽首三呼嵩是爲萬嵗通天帖天樞頒出通天宮錦背眞迹王方慶入朝牋進光戎戎硬黃搨本藏內府以鐵作柱盤銅龍此卷夜宴栢梁制瞾也書法何其工折釵渇蜺世莫覩流傳散落隨東風皖江中丞攫異物好古什襲巾箱中示予觀之天正熱摩挲病眼頭冬烘上連八頁麥光紙下蟠虯印燕支紅嗚呼李氏祚移操奩具復弄十指相磨礱胡弗並付明堂火豕立人啼神鬼攻宋代蘇黃少防語捲尾樹禿山髠童庚辰六月題長句烏絲行墨嫌匆匆

佛手柑歌爲王防芬太史

太倉太史來江南十頭投我佛手柑輪囷磊落堆瓦器晴牕一日摩挲三其一綠甲如麼鳯其一黃面如瞿曇一張老拳蠕蠕動一挽短袖牙須酣一如怪石虎豹首一如癭婦兩耳耽大者四輪牽跛象小者飛乳呼千男更有二柑似靑玉香鉢迸裂生煙嵐提羅花放漧竺種獅子尾掉如來驂橘橙流輩多數指艸木之狀窮嵇空王合掌偏伸爪妙理須待靜者參太史擁傳夜郎國瑚鐵网心無慙陸賈行幐少長物但有丰筆同長錟蒟醬檳榔可輦載獨攟此物雙筠籃山姜衰白今於役日煨淡粥餐魚泔壯不如人況髦矣彊將萬里昆侖探髩絲禪榻維摩病夜來彌勒眠同龕遭汝艤河橋下造門聊慰七不堪旃檀襟抱莫輕別渭城復歌何戡

洪澤湖大風雨歌【庚辰七夕】

沛沛洪澤湖荒荒納納龍所都十六巨鰲戴地底老蛟波面行頭顱太乙陰精不解事弄此伎倆狂且迂四海之外復四海禹益撰著言非誣何不移住扶桑窟偏安盆沼徒區區胎簮巖腹一勺耳七十二派羣相呼尾大不掉勢東瀉如犇萬馬長馳驅嵗當丙子祀桐柏旌旗十道唐鄧衢入廟拜宣

天子詔道士伐皷吹笙竽神防白晢踞髙榻赭袍皂襆捲髭須防列水官擁水卒身材生硬形骸麤翦紙招神酹以酒次及兩廂東西隅我來淮南似舊識河梁本與新交殊老子峯頭日將落防灔晴色紅霞鋪拄頰淸吟恣眺望幾行垂栁鳴千烏黑雲崩壊西風起五神車下鞭石趨譬彼將軍防趙幟怒飈鏖戰蚩尢符浪鼔滂硠茅屋破渇虹飲盎飛天吳奮隆防地雨大作天漏曾不停須臾蝦蟆登牀狐晝語陽侯作意嚇腐儒長庲誰其臿防荊山潼沱事有無杞人抱憂胡爲乎蒼水使者多良圖郎顗不用生嗟吁王褒九懷空嗚嗚噫嘻王褒九懷空嗚嗚漢代陳登眞丈夫

中秋對月放歌

完完白盤升天東防羅參斗垂當空照徹四海復四海淸虛一道泠天風天荒地老月已古年年不停修月斧吳剛斵堊媿郢材枉勞八萬二千戶李白原來是酒人【白詩舉杯邀月飲對影成三人】謝莊下筆如有神但知庾亮登樓好愁殺盧仝蟣虱臣寒杵無聲露華重秋來搗藥嫦娥病何人吹笛怨楊栁有客打皷騎屋棟鶴欲舞兮雁可憐搖落長吟秋水篇淮南無限闗山涙灑向小山叢桂邊

題王瑁湖宮詹下直傳經圖

一郎長大神淸臞一郎方瞳風骨殊一郎白晢美丈夫一郎文采如於莵束髮受書堂下趨來前堂上呼一郎少小紅羅襦年紀五嵗肥瓠壺老翁放衙日已晡四腮飽噉江鄕鱸風晴花暖滿座隅野鶴一隻松二株五郎駿姿五騊駼天驥生出龍梭駒六經累累口貫珠河汾防下多生徒它年齊騁康莊衢老翁之樂如斯乎山姜兒子癡且愚小者棃棗大觕麤淵明曾此生嗟吁盧仝衰暮添丁無羨公下直傳經圖觀圖摹捋白髭須冬夜陪漁洋飲卞令之少司宼齋中聽小伶度曲令之出吳道子畫維摩像索題

綘帕防首皮肉肥跰西行何所歸名藍精舍麥光紙道塲不見天花飛雲是延陵道子筆弟子翟琰爲布色病骨枯絕不似維摩變相人豈識欵冬樹下欲雪天來上米家書畵淸歌妙舞一小鬟新詞鬭向旗亭邊逃禪端不受禪誤毘耶長者與我語坐圍紅袖寫烏絲便是優曇香散處

西山行爲張蘧若侍禦

神丁電火蚩尢風朱亥椎響聲隆隆狐貍魑魅何處避樷神冒首千山空西山遭涴將百載貂璫臭骨今何在楊左之魂不可招碧雲寺古滄桑攺熹廟遺事堪論山椒空有寺人墳遙岡景陵一坯土柿林寒葉秋紛紛張公上疏眞禦史驄馬騎來行且止試看翠微風雨過一鶚橫飛夕陽裏

長句送慕給諌見曉

嵗在辛巳十一月戎戎漫天飛雪花盧臯欲渡不得渡犖確塗汃寒風斜荊髙酒市築聲苦行幐結束天之涯於思於思睅其目稜稜面貌如削云到江鄕獻捨住林屋峯頂餐煙霞從來蕩札恥不學風蝶隨夭邪自言�儑太艸艸賤臣蟣虱無咨嗟曼倩饑敺金門侶長孺出臥淮南衙行年五十頭未白手持如意空中撾霜威折綿被似鐵小店雞唱擔夫嘩羊裘裹縛策子四蹄僵凍還爬沙老我送君且自送連夜歸夢何紛挐燭防三寸虎僕歇西鄰破寺啼神鴉

長歌題四女祠

貝州破廟河之厓古鬼冷守昏燈斜殘碑墻根泥甃沒一株禿栁喧啼鵶塑像四女儒巾怪土人香火疑神騧云是學士宋女宅尙宮逸事今堪誇饒州司馬廷芬父其母黃媼雙髻丫鐘魚晨鼓夜不歇翁婦上坐如官衙唐書女五祠列四千年休訝傳聞差讀書恥學蛾睂嫁鬂上不揷牽牛花歷事三朝掌圖籍先生官號何淸華訓注之禍憲賜死茱萸少一空咨嗟吚喔牝雞已數唱柔條武媚謌聲嘩婉兒韶警文章手通天陳迹悲滛哇女論語成匹七誡較十二字眞夭邪淸陽巾幗擁才傑世間男子徒紛拏自是詩人延淸裔紅裠散落天風葩豈料當年嘲口臭才歸粉黛馳香車低回長揖上馬去祠門社鼓咚咚撾

鬲津艸堂觀劇放歌

七十老翁何所求日拚枕麯眠糟丘不則玉貌繡衣兒毺鋪地舞且謳兩防絲竹聒兩耳琵琶簫管箏箜篌鬲津艸堂夏五月茢薽豨首艸樹幽忽爾袒衣瀉杯斚忍冬花醸如黛髹姑射仙人自何處驚鴻廻雪駕赤虯雙鳯口銜紅綬帶蛾睂長袖天風遊段師之弦花奴鼓眞珠一串歌不休小秦王曲翻水調黑鴉三五斜陽收昔人作俑旗亭夜汗頰畵壁心猶是時小鬟不更唱詩名甲乙良堪羞我但飲酒驅百憂吁嗟白到十分頭今日之樂有如此世間萬事風馬牛七十老翁何所求

蘇祿王畫像歌

貍晴防髯鴉色袍烏防紅帕螭龍交山桑雕弓鸛翎箭瑚寶玦大食刀禿襟短褏擊鼉鼔猙獰怪狀眞鬼豪兩防丁丁兩海女西施鄭旦雙妖嬈一挿雀釵露粉面一調鸚鵡衣冰綃左者拖帬捧玉斗右者晞髮吹秦簫云是蘇祿巴都像澄心堂紙魂逍遙畵工防得乃大手虎頭道子揮防毫於闐迆東六萬里靑山一髮中原朝永樂皇帝受琛貢何殊南楚來包茅峩艑破浪送之去天吳防地空中逃滄嶼茫茫掉其尾魑魅大小羣相招天津敗荻弔蟋蟀衛河崩岸鳴鴟鴞廷臣奏牋諡恭定賜以玉篆沈煙壕詔葬鹿築馬鬛碑碣堂廡蒼山牢是時景隆罷酣戰連城十二圍周遭荒壘遺鏃夜月冷頽沙犇馬寒花飄過者貰酒澆抔土火珠迸落華表髙玉魚金盌在何處當年性命輕鴻毛余觀此圖生嘆息村原禾黍風蕭蕭

苦雨嘆

五行之志昔曾誦郎顗髙談賈生痛咄咄天漏何術塞商羊只足向人哢丰隆奮地火欲流羲和停行轡不動黿鼉鼔鬛來堂防蛙黽鳴股上屋棟甑口釡底爨煙稀婦子抱泣老農哄夏憐四壁千邨無秋傷五防八月空去天一握綠章聞長吏低回官牒送行野愁踏土木災硃牒限比官糧重賣犢鬻女充衟衢百錢斗米堪作貢河伯雨師亦常職防扈飛揚太豪縱長庲告瘁澤門晳鸜鵒跦跦防何用羊盤烏櫳莫嗟咨秋雁一聲燕麥種污邪甌窶破豚蹄朝元髙閣鳴鐵鳯

古歡堂集卷七

欽定四庫全書

古歡堂集卷八

戶部侍郎田雯撰五言律詩

野行

流水村村淺斜陽樹樹生花飛雙屐合雨過一蟬鳴市逺無簫築人閒狎釣耕桃源如有路雞犬倍情

送友還蜀

酒壚連客巷匹馬向天涯驛路秦川雨春風蜀道花行藏憐郭隗書劍老侯巴但看黃梅熟知君已到家錦官城外路山色待人歸春栁搖新水鳴禽背落暉干戈巫峽舊風雨艸堂非獨酌郫筒酒長吟賦采薇

翠微寺

幽僻非人境招提在此峯埀巖千尺瀑對岸二株松直入煙霞窟言尋麋鹿蹤攀蘿方可到車馬不能從

退谷亭子

苔淨水增綠雨晴山更靑何人來退谷石上結閒亭艸沒陵原碣風鳴佛閣鈴此中棲隱者吟嘯戶當扄

碧雲寺

半里山腰寺層層到上方漸聞僧磬響不辧藥苖香鳥道千林寂龍湫萬壑長行行筋力倦小憇贊公房

來靑軒

歷歷峯相抱憑防翠靄收晚嵐浮墖動新月墮溪流四面白雲起萬山紅葉秋題名有遺迹墨沈至今畱

松磴

亂石通樵徑云深第防重潺潺流水外林黑下髙舂無數飛鴉集長鳴澗上松歸途遇老衲拄杖且相從

七夕

官冷如招隱空齋但醉眠異鄕逢七夕客路又三年別淚瀟瀟雨秋聲嘒嘒蟬鵲橋那可渡悵望女牛邊

聞周屺公在眞定賦寄

挾瑟新聲少平原舊客多可曽逢趙勝防日渡滹沱歲月悲楊栁衣衫老芰荷賣漿有隱者相見意如何

送屺公南還

鴻影秋無恙靑楓入棹歌涼云截江浦落日渡黃河身在妻孥怪時艱涕淚多扁舟鑑湖去家信近如何

舎弟歸裏

栁碧如醅色蟬鳴似棹歌只今秋色裏其柰別離何官稅憑新稼庭花防舊柯翻嫌杜陵老鵞鴨話偏多

偶出西郊阻風邨店

十月陰霾起天空野日昏朔風來雁塞疲馬自山村沙路斜通郭人家晝閉門停鞭投野屋煙火一消魂

悶

命屐衝泥怯銜杯但醉眠只今耽寂寞不異住林泉小艸違初志名山誤壯年一燈百感集掉首欲逃禪

丰臺觀芍藥晚歸

忽漫花驚眼迎人片片飛蘂殘弄日蝶香散上風衣地濶山光入歌停酒力微如泥齊拍手醉後竟忘歸

陽丘術石髮來都門

著書長白麓髙枕繡江樓正可成眞隱如何賦逺遊新詩傳後悔短褐敝堪憂勸爾還山去明珠莫暗投

送宋荔裳先生之蜀

燕市閒裁賦梁園晚暫棲每攜靑竹杖時到翠微西飲逐荊髙醉名原李杜齊翩翩駟馬客又下浣花溪

黃氏山莊

並馬靑郊路看山何所之名園依谷口流水出村籬鳥亂驚人過藤深當戶垂濠梁足幽興獨與野人期

山中贈黃中丞

華髮輕朱紱虛堂放白鷴煙霞今輞口節鉞昔秦關雁柱箏聲合匏尊酒器斑我來訪遺老空翠滿山顏

黑窰廠晚步

一望翠微西平林落照低鴉鳴風入樹波動月吞溪土屋藏煙火靑山送馬蹄習家池上客一路醉如泥

嬾

蒼山西郭外衰栁玉溝濵終日驅疲馬何時把釣綸病深思入道交久漸知人不爲耽髙臥年來嬾是眞

偶登潞河城樓

晚唱村邊笛髙巢墖頂鴉日黃莎艸短樹綠酒旗斜畫防將軍幕風颿使者槎津門三百里潮上湧晴霞

撥悶

京雒門常閉田園興已違欲眠聞雁過獨坐見花飛卻病閒丸藥謀炊自典衣官貧人事減僮僕亦應稀

僧房二首

虎頭傳畫壁宣鼎爇沈香幽意今能愜髙吟但不妨來尋支遁侶還宿贊公房向晚蓮花淨鐘聲到石牀杖錫何年至安禪住翠微諸天花雨界老衲水田衣鉢粒喧檐雀茶煙雜落暉乘閒常造汝切莫掩山扉

得龎潛之書兼懷李賔王

知爾眠餐穏歸家兩月餘迢遙春日雁老病故人書微祿難耽酒長河且釣魚徉狂有李子消息近何如

送客

送客春城路因看郭外山逺峯靑可數飛鳥倦知還雪積官橋下霞明野寺間五陵遇年少裘馬正酡顏

花朝別友人

鎭日陰霾起蹉跎向栁條黯然當此夕不辧是花朝小院飛寒雨回風下怒雕天涯春艸色重惜故人遙

祖家園看芍藥分體六首

羃羃花隨屐行行客墊巾煙村澄樹色溪路淨衣塵細雨鞭絲重斜風鳥語頻漫愁天漸熱不少賣人沙徑名園近柴門古寺西數行垂栁宻防處亂鶯啼閣勢憑風動花陰傍午齊到來爭繋馬步屧蹋香泥小憩孤亭上藤花四面垂埜塘深防尺老鶴立多時竹箔收蠶子風巢防燕兒納涼新月上樹影亦離披抱水長隄好垂簾小肆幽黃鸝雙入樹白雨一登樓花落輕難下池平靜不流何人牽犢過扣角發淸謳貪行過寺北回首已村東橋防隨溪轉林深借鳥通鍼明秧刺水浪暖麥吹風花意還相引畦邊有落紅理策前峯杳開襟午气淸井深轉石出徑窄逐籬行俛仰此何地園林空復情蒼涼一水閣濠濮舊題名

飲申叔斾寓齋

籬下多殘菊天邊一雁聲酒杯消短燭官況話深更失路嗟何益癡懷老漸平思歸笑張翰何必待秋淸

花朝懷友人

春遲新水漲河上栁如煙去馬東陵外懷人燕社前暮云投大壑逺樹界靑天二月多風雨花朝最可憐

大佛寺

歇馬城西寺空林野鳥呼萬峯圍閣小一徑立僧孤雪沒蕭梁碣燈懸象防珠侍中遺像在香火防龍符

柬北山先生

我負登山約君尋到防峯一枝葛陂杖何處翠微鐘鳥怪名難識花繁徑自封不知巖下寺二逺可曾逢

城西溪上

郭外風光好偶然騎馬來最宜溪水漲相映野花開一路鶯同蝶千株栁間槐西山望不見行轉小橋隈

贈徐勝力

榻是何人下行歌入翠微貧甘投刺少嬾惜舊遊非風雨穿秋屋干戈老布衣借書常夜讀委巷掩荊扉

三月三十日

此夕成娯賞當杯戀落暉醉仍畱客坐老畏送春歸撲樹雙烏至迎風一蜨飛明宵卽入夏遲暮惜芳菲

再過城西溪上

郭外重遊地溪邊眺望賒鳴蟬迎客沸隄栁受風斜野架垂蔓疎籬落豆花老農如舊識爲我話桑麻

寓園雜詩同龎舎人

閒坐偏宜雨空齋嘉樹多酒杯當此夕烽火正如何欹架藤花重低簾燕子過荊髙逢舊侶停築莫狂歌細雨朱魚上回欄碧蘚滋蟻行穿樹腹蛛靜理檐絲不醉眠難穏長吟病莫辭閉門巾幘嬾只似住山時修竹風頻入叢花蔓不分亭中微雨後池上一蟬聞出谷非棲鳥歸峯是倦云鄕心生感慨獨立向斜曛莫謂頭銜好官閒只閉門鴟藏越蠡贅壻類齊髠試茗藥欄下移牀松樹根髙飛看老鶴豈戀大夫軒

題新居壁

卜宅依深巷秋風客意新少嫌沽酒逺不厭灌花頻寒葉將辭樹飛鴻欲避人亂書十數卷莫笑阮家貧比鄰單行人招飲述官粵時龍脊之戰賦贈

白版三間屋同君僦舎時短墻聞擊缶獨樹怪題詩小部涼州曲寒鐘太乙祠巷南與巷北舎爾復何之靈川天末縣官罷抱琴來瘴癘三苖地須睂百戰才缺刀鑿壠脊苦酒撥椰杯事還堪憶曾經射虎回

劉富川殉節詩【名欽鄰儀眞人辛丑進士】

危語妖芒折靈旗奮臂呼舌堪收盜賊血已碧蒼梧日暗羣蠻泣風寒一劍孤巖疆諸將吏曾識杲卿無典禮官常備詩書士气伸

九重昨日詔灑涙念孤臣秀實庭前笏睢陽戰後塵腐儒無寸補誓死定何人

慶丰閘閒步

村口人家淺爲園傍野塘疏泉畦水細鋪地芥花香斜防穿堤栁饑烏上釣牀燕寒宜種秫亦挿稻田秧五里沙村路漁莊帶濕煙小橋埀栁下古廟野花邊風過雕翎落山昏雨腳懸披襟入城去野興劇流連

山行先至廣惠寺

馬首春風引山腰細路懸夕舂千嶂疊平圃一松圓白墖如孤鶴髙騫野寺邊僧堂鐘磬發坐聽已悠然

回至八里莊

林深人不見谷口鳥同歸回望村西路巖花髙下飛何時靑竹杖還訪釣魚磯暮雨投空寺山僧莫掩扉

雨後出右安門自祖園至丰臺看花

五里村煙北一灣春水西乍晴雲不防頻到路還迷乞火尋漁舎聞鶯上栁堤風柔沙徑軟花妥不沾泥傍樹簾翻屋賣漿人過橋葚埀桑刺眼穗直麥齊腰鳩婦呼殘雨魚兒種細苖野行天漸熱團扇著絺蕉不分丰臺地村村花幛圍欹籬編木槿短屋架薔薇林靜嫌禽噪人行礙蝶飛知倦遊客白首惜芳菲橋下行相映溪光倒景間摩挲吾病眼罨靄夕陽山回首看林杪飛鴉已暮還騎驢入城去吹角不曾關

贈比鄰姚岱麓黃門峕予將歸裏

僻地臨南陌因來僦舎居貪眠過客少褊性避人疎冰雪三條巷鸎花四庫書偏憐姚給事蠟屐到庭除坐談依樹斜日泛新醅屋破秋螢入山昏暮雨來隔墻聞鶴嘯分俸買花栽寂寞安時命愁登郭隗臺

涿州城南

揖別西山去南歸近故鄕白溝寒淰淰獨鹿勢蒼蒼敗葉埋村碣饑鷹撲獵塲塞云西北起偃蓋似樓桑抵裏後追憶在都事感述成詩得五首

自整還鄕斾新銜罷左司郤緣乞歸日翻憶入燕時遭際傷胸臆年華換鬢髭舊林望飛鳥棲息已髙枝溫室名何樹追趨笑腐儒薄材慙鍜鏈削迹混泥塗鴻寶書全祕西淸鳥自呼可憐丞相掾只媿阮元瑜谷樹紅櫻宻溪花黒丑緐蝦墓沒山徑裂帛訪河源細雨圍千章來靑俛一軒不禁濠濮意逸興足飛翻髙防娛文酒招尋聽馬嘶防畨鐙火夜不惜醉如泥屋上防橫落花間鳥怪啼同遊憶陶謝芳艸正萋萋未肯拋書卷何妨掛酒瓢虛名防俗忌冷面避人驕僦水來春燕分錢買藥苗韤材長自惜瑟縮更無聊

拜李於鱗墓

下馬拜滄溟荒山亂石橫炎天無白雪逺樹有泉聲邊許才相映防華峯正晴弇州今已矣誰重濟南生

過獻縣

小縣人煙少曽傳漢獻王秋淸經此地雨過荳花香斷碣尋遺迹停車大道傍滹沱漲寒水一雁下斜陽

良鄕道中見西山

杳靄逺山色別來經一年酒旗官栁下梵寺石橋邊花放迎人至鴻飛過馬前何勞又西笑吟望翠微巓

勝水庵逺眺

野外多秋色邨居數日閒出門方二里便入翠微山寺在蟬聲里人行樹杪間路逢支遁侶邀我到禪關風來吹柿樹片片下庭柯不到山深處那知紅葉多廚幽煙出竹簾靜戶埀蘿小憇僧房靜其如啼鳥何疊嶂一千尺層樓懸在玆逺看秋雁下況是夕陽時風落澗邊石鶴巢松頂枝渾河三十里斜繞督亢陂我欲隨山鳥髙飛第一峯振衣千澗壑回首萬芙蓉霜後餐丹實林邊聽暮鐘野雲自來往何處訪幽蹤

寒食郊行風日甚佳

城外春光好淸明更不同栁煙蘸水面杏酪賣村中樓上吹簫客花邊舞蝶風香塵十餘里步屧任西東螞蟻墳邊路蝦蟇陌上泉新泥銜燕子小雨濕秋千村舎紅纒酒遊人白打錢家家知禁火一望少炊煙減衣天漸暖賖酒僕還能樹向谿邊宻山從雨後登冶遊春窈窕小困醉瞢騰聞說丰臺近桃花開未曽到寺陪僧話當杯岸野巾放鳶風有力下馬杖隨人社日愁無賴花朝病浹旬淸明今又過空負一年春

古歡堂集卷八

欽定四庫全書

古歡堂集卷九

戶部侍郎田雯撰

五言律詩

南行卽事

黍地材村熟蟬聲樹樹同江南防千里客路逐秋風野店荒山下槐花細雨中簡書眞可畏無計駕飛鴻

泰安道中

嶺背行人少秋聲塞雁隨蓼紅溪轉處山黑雨來時崖樹懸羊棗村田絡兔絲郵亭十餘里投憩夕陽遲

過郯城

野濶靑山防荒城白晝扄夕陽郯子國禿栁問官亭泥路搖牛鐸風巢落鸛翎可憐眠土銼一老少微星【郁處士年百有九歲矣】

丹陽道中

廡下晨舂米河邊夕緯蕭布帆風力小漁火野村遙秋雨左思墓蓼花丁夘橋曲阿懷古意愁聽海門潮呂防城下水直接大江流京口烽煙路人家橘柚秋淺沙投旅雁寒日落犇牛偶遇吹簫客蘭陵上酒樓

驛舎偶作

深院靑藤合頽墻白板遮老松僵作勢病桂晚爭花髙枕江聲壯吹鐙鬼火斜瀟瀟秋雨夜濕鼔不停撾

金陵道中

石頭城下路煙樹逺迷離水黛山靑裏橙黃橘緑時風中秋鴈引天外夕陽埀寂寂秦淮岸何人倒接防狂態因官減山遊發興新煙中打魚艇樹下搗衣人空袖持螯手還慚墊角巾江幹好風景何日老埀綸

皖江道中

折阪籃輿出衝泥騎馬來橋邊樅葉下溪口蓼花開竹簟尋眠具江鱸作饌材瓦盆盛濁酒獨酌興悠哉冒雨來山店黃昏吏扉移牀眠避漏吹火立烘衣野市黎祁白秋盤郭索肥不辭行役逺翻喜簿書稀屈指程難數眠餐野寺隈山行三百曲溪轉一千廻箐宻狐貍語燈昏蝙蝠來前途有虎迹僕馬莫頻催橘包霜信冷土銼客餐溫茅屋如瓢小油燈似月昏雨陰蛙閣閣巷窄犬狺狺不寐愁難遣秋風滯旅魂

將抵金陵

兩岸盡葭葦逺天秋水長石城望不見煙際歌滄浪米剝鴻頭熟柑堆佛手香篷牕正午睡一棹入江鄕

淸涼山逺眺

遊屐今年嬾荒山勝事䢐鶯花景陽井風雨莫愁湖流水長幹曲埀楊野寺孤六朝存舊迹惆悵蹋春蕪異代繁華地江潮打石城層嵐動牛首疎磬落雞鳴野笛梅花曲春風燕子情淸涼山腳路且信馬蹄行【雞鳴寺在淸涼山東半里】

靑溪尋江令故宅

江總當年宅靑溪第防家風流不可見埀栁夕陽斜秦淮水娟娟躑躅花空餘瓦官寺暮鼔噪棲鴉

石馬鎭懷元龍

石馬立嘶風荒岡句曲東溪邊龍女寺樹下鹿皮翁木客穿林黑山桃帶火紅江村一樽酒淸興復誰同

金山

晚渡南風正人聲北岸聞水圍景純墓帆截妙髙云渲染樓臺出參差竹樹分金山眞似畫一幅李將軍

病

自昔春無賴今年病不斟敵愁身那健試藥老難禁舊雨交遊絕新官消息沈鶯花吾媿汝寂寞廢長吟【時趙閬仙不至】

揚州寄劉木齋

句曲四山裏揚州三月時春憐今昔異栁自短長埀劉寵錢原少馮唐老不辭小胥翻可怪一二尙相隨

方氏園林四首

睡穏竹邊屋坐看溪上云波平風有暈花艶午如醺可笑田京兆翻憐鄭廣文春駒飛不定衣桁亂紛紛蜿蜿長堤好何人築小園官蛙皆給老鶴亦乘軒空濶巢賔爵頽唐臥醉髠吾廬鬲津水恨少此丘樊白勃通溪柵山雌入麥田栁花飛似蝶荷葉小於錢水調聲初歇蕪城賦又傳來朝掛帆去二十四橋邊肘後懸何益尊前興莫辭門人爭送酒小吏解吟詩春筍登盤日河防入饌時堂堂三月盡白盡使君髭

方氏園林後四首

抱病眠西郭牽船並水城罷官吏人少避地客懷淸江上回颿鼔花邊煮藥鐺園林好風日深樹一聲鶯紅亨一溪繞白板兩重扉漁艇有時入水禽無數飛理琴過小雨看畫立斜暉但住爲佳耳言歸未肯歸僕馬須長避休敎蹋綠苔魚沈緣屐響鶴靜怪官來艸屋三層好畦葵二畆栽桃花開未了又報牡丹開書案排幽閣花棚繋短橋竹根穿戶檻栁絮沒人腰風雨白門樹帆檣揚子潮秦郵木酒鎭日醉無聊

由京口歸句曲

鳴艣經旬久看山策杖歸溪邊黑蝴蝶雨後白薔薇峯曉銅鉦掛江空鐵甕圍揚州一回首卻戀筍魚肥

秣陵關

掘井淸渾水壓村髙下山叢花句曲郭匹馬秣陵關濃淡村醪熟靑黃土菌斑日斜投野店一醉且開顏

江神廟

野廟當江口江船繋不開昏燈懸白晝防防臥靑苔髙浪連崖動神鴉撲樹來鳴鑼集估客日暮祭風廻

泊舟吳門寄汪苕文

太湖水遙遙光福山梅花一萬樹窕非人間思與堯峯叟扁舟數往還煙巒七十二坐嘯聽潺湲聞說楓橋近西郊有艸堂門連春水閉徑落野花香楚客吹簫地吳娃響屧廊停橈吟望久雨後夕陽黃

寄嘲木齋

少小識劉髯於思絕可嫌麤豪齊語怪態度晉人兼未老頭全白無錢突不黔田園且歸去有意學陶潛

春日曆下雜詩

歷下湖邊宅來停薄苯車身衰多難後【去冬曽遇暴客】客散罷官余牀曬新丸藥籖分舊著書狂謌兼醉態重與賦郊居

雨後增春色支頤坐小亭穿堦叢竹緑排闥亂山靑新置燒茶竈閒看相鶴經僧從嵩少至投刺在門庭脫帽無拘束迂談少拍張嬾遲還客拜病誤寫毉方酒盡空瓶臥琴疎舊譜荒行年將半百須鬢已蒼浪卯酒三杯足南華二卷終寺行因佞佛雨立爲鋤菘學語憐嬌女鈔書課小童龍鐘多老態頭腦久冬烘牀下支殻花邊壓酒槽齒搖嫌餅硬腳痛怯樓髙僧乞銘新塔奴羞補舊袍蕭然無一事似昔在閒曹泥滑難騎馬簾垂不上鉤茶多妨午睡山好妬人遊帖選硬黃紙畫憎寒具油讀書須字大老眼怕蠅頭再仕眞蛇足逢人厭鼠肝心能學禪定老不帶儒酸避盜移家好虛名說隱難熨衣書手板明日賀新官家信憑兒寄新交折柬多酒錢償復欠曲譜攺仍訛書亂宜收拾筋衰費按摩小奴常誤事亦不欲防訶前輩懷邊李風流不可攀徘徊尋舊迹惟見鵲華山燕子風教舞桃花雨著斑籃輿時一出空趁夕陽還亭古頻通屐湖寛好放船白魚長似笏靑鴨小於拳謝客登山句陶公飲酒篇新詩才上卷已是滿城傳【結用唐人張司業語】

湖上

湖上沈吟立春陰栁半遮煙波經雨濶衣帶受風斜閒拄紅藤杖看栽白藕花欲尋北渚去前浦路三叉

買山

四庫書充屋千章樹滿園移來怪石供獨坐老藤軒小妓調箏立髙朋賭酒喧買山尋此樂無分復難言

紙房作

車路經牛塹行幐入紙房懶云低不動斜日瘦無光寒有澆書酒眠須濯足湯一年三過此岐路嘆亡羊

止園十首與呂鐵翁

叢樹開風徑欹墻疊艸防豈知住城市亦有一山村水气畦邊井蟬聲栁下門白蘋紅蓼裏相約泛淸樽石檻莓苔徧秋堂灑掃頻落花著屐客薇雨種人壁掛琴材舊車裝麯餅新門鈴常反鎖閒步岸風巾蔓匝靑藤架橋通白板扉栁根秋芋大井路菜蛾飛秧馬衝泥立蝸牛上壁肥轆盧聲不歇課僕趂斜暉平地山情少西風槿柵斜防行鴨腳樹一路兔絲花哥定藏窯器宣和辧畫家夜涼新月上誰道有蝦蟇棚張似屋菜圃坼通渠多樹勝奴橘平池種婢魚鳥聲三疊唱虫葉八分書自譔鐵庵記篇章錦不如藜老堪爲杖槐垂曲似弓來禽千顆白木蜜一庭紅秋水鸕鷀雨斜陽菡萏風敲門無別事酒客與詩筒盆菊還須買霜梨不用求藥方書壁記酒器坐禪收小立梧桐下髙歌蟋蟀秋從無軒冕意豈恥爛羊頭竹徑安衣桁鴉聲亂逺砧三竿酣睡美一寸落花深入箸蟹脂膩洗甌桑薴斟南華重可注秋水費長吟斫得松身癭爲予作酒瓢秋來一狂飲花放雨蕭蕭晞髮孤鴻過拖笻小蝶招如泥客不散勝地足逍遙齷齪輕時輩生涯逼老年眼昏仍展帙花好不論錢孟浪摴蒲局蒼涼麯蘗天獨饒山水趣愛我聳詩肩

衛輝作

偶入朝歌裏裴回五月時曳笻麥田路冒雨酒家旗荒艸比干墓斜陽蘧瑗祠貪遊卻忘暑褦襶亦相宜

由般若寺尋梅溪

半破峯前寺僧房石竹花昔年歌舞地宮監兩三家槐古通深巷山重失晚霞梅溪何處是淇上野煙斜【寺潞王宮趾梅溪在淇上耶律楚材讀書地】

淸暉閣聽雨

獨坐淸暉閣層層向碧岑當牕松四面壘石樹中心有鶴淩風舞何人抱膝吟一雷送涼雨爲我滌塵襟裊裊垂楊岸微微少女風魚遊萍葉上鳥入瀑聲中嵐气浮皆白橊花濕更紅蘇門隔半里向晚掛蜺虹

信陽道中

馬首隨山轉徵衣帶雨痕淺溪不沒石深栁自藏村軀瘦嗔饑虎吟孤續泣猿迢遙信陽驛燈火一消魂

重陽偕沈範先成仲謙大洪山登髙

山寺楓紅日江村橘緑時雨添秋水漲人與菊花期丙穴魚眞美丁藤酒莫辭歸途風落帽同到孟嘉祠

安東縣

斗大安東縣荒城數尺髙是田皆斥鹵有地但蓬蒿夜雨連鹽瀆秋風泣石壕縷堤幸不潰十日水歸槽

淸河縣

白浪奔淸口紅霞接海天哀傷孤雁叫安檼老蛟眠溝洫垂功日宣房下詔年不知穿蟻穴何以算緍錢

五月滁陽道中

五月徵途客天涯扇暍人納涼常選樹待僕暫停輪呼雨鳩聲好迎風麥信頻前年當此日江上弔靈均

瑯琊山

瑯琊昨夜雨疊嶂生晴煙瑟瑟菱溪石沄沄庻子泉藥苖雙葉吐檀影半亭圓理防貪山色前行積翠邊【雙葉藥名產滁山】

太守當春日於玆號醉翁廬陵人已去淸興復誰同碑記苔全沒梅花樹一叢畱連解眞賞攜酒小橋東【眞賞見歐集】

埜花雨後放流水到門防半里前山路言尋九老堂古杉如鶴立新竹比人長懷古重搔首孤鴻下夕陽【九老唐李徳裕韋應物宋王禹偁歐陽修張方平曽蘇軾羅琦辛棄疾】

太僕陽明子風流思一攀生徒來讓水書卷滿丰山雀鬭檐花墮蝸行壁粉斑空祠餘落照松下聽潺湲【按王新建年譜四十一歲由考功郎擢南京太僕少卿駐滁州日與門人輩遨遊瑯琊讓泉間月夕環龍潭而坐者數百人歌聲震山谷】

葉縣

漢代昆陽地荒城野水遙戰功推鄧禹仙吏說王喬廟廢鼪鼯出人稀雉兔驕澧原頻悵望日暮雨蕭蕭三十六泉灣殘碑在此間煙迷問津處艸滿臥羊上龍化何年去鳬飛防日還長途懷古意臨眺不防閒【水經注澧水東茹水注之水色淸澈漏石分沙莊辛說楚襄王所謂飲茹溪之流也】

鳯凰亭鐵鳯

凡鳥悲淪落空亭自古今何年嵇氏鍜爲此接輿吟簫史寡儔侶蘇門無嘯音思煩歐冶子移爾嶧陽岑

荊門州不得晤楊子常同年郤寄

奇險荊門道孤城壓亂山防泉蟇口水醜石虎牙關黃鵠干戈裏烏江霄漢間軍鈴夜不息羽檄下徵蠻羣山似犇馬滚滚赴荊門日落於莵出花開萆薢繁破愁無美酒入夜有吟猿思訪揚雄宅挑燈一細論【水經漢江水東歷荊門虎牙之間注荊門山在南上合下開其狀似門虎牙關在北石壁色紅間有白丈類牙形此二山楚之西塞也又虎牙磔豎以屹崒荊門闕竦而盤薄】

澧州

鴨嘴一舡輕徐徐鼔枻行山聞黔地險水愛楚江淸小雨孤篷疊新蟬兩岸鳴村疎山缺處遙見澧州城

晤羅紫蘿同年兼讀新詩

不見羅昭諫於今已十年名垂烏府籍家住菉蘿邊下馬山村靜寒宵艸閣眠明朝好攜手蠟屐到桃川後園接丫柱小艇擊潼汸松火稽孫課蕉衫學道裝竹編篘酒器鶴立讀書堂自返山中駕渾如杜五郎【先生閉戶經年不出】

老矣看華髮翛然脫葛巾山鴣幽巷鳥花洞古時人黍飯炊來飽松漿酌去頻殷勤談往事憐我蹋徵塵浴手薔薇乳新篇冰雪姿藤花纒硯匣蓮粉落琴絲山媚羅含宅人傳宋玉詞江瑤今下筯飽噉慰相思

辰溪縣伏波祠

將軍百戰地辛苦西南陲秋雨連荒壘蠻花落廢祠空江二水合大酉數峯垂更有渡瀘者悠悠千載悲

辰沅雜詩

百戰黔東地千重楚塞山路通金馬祀險伏石龍關舊鬼呼崖下新猿掛樹間不知煙箐裏防部五溪蠻十里一官塘郵亭半榻彊鐙燒松液軟飯煮稻孫香埜菜尋紅菌秋茶鬭緑槍貪貾直到曙誰謂路荒涼【時見寺僧焙茶】

山石橫還監溪云伏復升無名花嫵媚當路樹鬅鬠粉脫龍奴竹芒多鬼帶藤途中經眼處半記亦模稜石塞疑無路溪通又一灣滴衣空翠重礙馬埜雲閒蟬病槐花驛秋生栗子關納涼投宿蚤淸嘯一開顏縛木爲墻壁連延四五家人貧噉紫蕨官牒索丹砂猺叟聲如磬蠻姬鬂有花侏總莫辧言語任喧嘩嚅囁雞聲怪輈鳥語圓綠蘿盤似屋黑蝶大於拳石澗深無底風輪轉自便可堪遭旱魃枯死埜塘蓮趢趗擔夫苦陰晴歷日占每行詢藥裏不睡記郵籖小吏蠻夷雜勞人防涉兼簡書眞可畏未敢避歊炎

黃絲驛

鳥絕羣山寂云埋古洞奇長虹懸葛鏡小雨濕黃絲麻哈魚梁水三郞竹鬼祠益州風日好不厭馬蹄遲【黃絲屬古益州地】

贈牟廣文呈美

筀竹多名士牟生獨擅塲一官如鄭老五字是韋郞宅傍胭脂井書堆魑魅鄕秋淸一攜手酒熟菊花黃

永寧弔許殿卿

投荒許殿卿兩載此孤城搖落紅崖守風流歷下名邢州白楊句相送最多情【滄溟送殿卿詩邢州十月凋白楊】問是山東客何由萬里行【結用殿卿語】

鸚鵡寺

去地數千尺禦風天際行空中鸚鵡寺何處鷓鴣聲嵐漲羣峯失霞鋪逺水明前山云不防片片馬蹄生

淸溪後洞

雪消山半出風軟日全晴寺徑埜橋斷溪門春水生看松靑有態入洞黑還明濡墨睂山老髙題石壁名一聲淸磬發何處又禪關僧自巢峯頂猿來掛樹間尋梅到西澗擔酒上南山茗艼方歸去分攜落照還

別髙鏡庭四首

解後今何地招尋埜箐邊梅花孤嶼外雪片一燈前古寺靑谿洞風帆野馬川明朝欲分手不醉不容眠戎州古名郡正與爾相宜千載涪翁後風流復在玆春聲秦吉了瑤艸五茸皮不分遨頭日行軒花鳥隨聞向成都去從今美事該截筒摹酒法浣水試牋材卭杖尋常得烏頭十數枚莫輕白居士空寄蜀茶來我況但如此夜郎經二春瘴鄕鬂凋客書癖眼昏人北雁無消息東川有近鄰從今相問訊莫厭往來頻

云安坡

搻鮓仄無徑云安橫有坡靑天但咫尺前嶺更如何木杪垂猱鬭風厓落石多俯身下地底飲馬渡盤河

送李遜五同年

九月驚寒早驅車別夜郞靑山遮馬首紅葉壓行裝蘆酒村篘賤龍坑驛館荒金門臣朔飽贈爾數防榔

送徐道衝

黔山無雁到秋色正堪憐之子忽相訪萬峯生夕煙鳴蛩金築夜涼雨菊花天送爾東歸去臨行割半氊

淸淵大寧寺

溪東二三里髙墖峙如山寺在水涯上鳥鳴僧榻間寒光搖舎利淸梵出層巒雁浦魚狀路行行冒雨還

舟中雜詩五首

小舟如板屋四五尺餘寛牀上堆書卷牕前掛釣竿布帆秋雨重沙岸葦花寒長夜燒鐙坐黃頭唱未闌不聞欵乃久復此弄餘聲一部回颿鼔兩行秋雁鳴戌樓甘茂裏漁火子遊城蕩槳愁昏黑東峯白月生客館在何處思依秋樹根董祠紅葉路鄭圃白楊村煮藥風鑪妥貪眠絮被溫旅懷甘寂寞習靜且關門膏肓歲月老二防苦相侵不畏靑囊術寜知白髮心著書緣奕誤嗜酒入禪深冬底災年過方山返舊林西北狂颷起停橈一水隅犬寒村不吠鴉睡栁相呼白浪欺人老靑山送客孤淩晨紅日上十幅順風蒲

秋日飲王曲江園亭四首

前輩讀書處竹房蘿薜陰半池秋水淨一徑落花深徐穉經年榻王郞斫地吟後園石山子招我許登臨蠟屐一時到蒼涼秋暮天艸堂詞賦客燈火共畱連白雁黃花裏淸樽紫蠏前歌工逢賀二疑是李年名畫何從得秋光貼壁新荊關不復作近代有藍陳此地君子詩篇更絕倫風流未消歇愛爾輞川人【齋有田叔章侯畫最佳】

不謂淸淵好相羊客在玆鬭茶雨晴後說餅菊殘時病試新丸藥齋逢拜佛期卜居曾有約惆悵復何之【曲江餉餅甚美予久有僑寓淸淵之約】

齋中卽事

病起當風立空堂暑气微小桐新葉大瘦竹雨萌肥白浴蝸牛角黃裁蛺蝶衣葛巾欹不正無客到柴扉花片飛還妥書籖短又長理箏羣柱合丸藥一亭香山李名紅麝街魚買白魴可憐雙燕子卜築學人忙

段司空園

谷口幽棲地名園沇水東誰爲段成式還憶舊司空髭白看新月花香立下風小亭饒逸趣零落野桃紅園林兩日住客夢有餘淸春晚花愁盡山昏雨勢成籬門呼鶴立鄰舎飼蠶聲隔水靑蘿館嘉州懷古情【岑參靑蘿館在園西二里】

潁橋作

小溪通潁谷考叔有荒祠門外臨流水橋邊臥防碑一行山鳥下十里栁綿吹前路李膺墓行行夕照時

古歡堂集卷九

欽定四庫全書

古歡堂集卷十

戶部侍郎田雯撰五言排律

徐聲孚先生席上痛舊

大雅誰能繼風流夙欲探登堂腸已熱灑涙意多慚雪葉飄逾大梅花放正酣負薪親道貌操麈接髙談話舊身全痛迷途事半憨河陽曾綰綬葉令乍停驂云擁軒轅嶺溪同鈷鉧潭閩江通僰笮蜀道苦鳬蠶捉虎城常閉鳴琴俗乍諳可憐巖邑小誰信土泉甘巫女妝如鬼蠻奴走似甝水奇疑沸鼎樹醜類垂鬖何日飛仙舄終朝禮佛曇天心寧有意人事詎能參鵩鳥形偏惡桐鄕祀可擔城邊花寂寂原上艸毿毿月古煙雲壞山昏瘴癘含一船徒有骨八口總無甔竹箐荒祠廟鼪鼯竄帳龕艱難累寡母涕泗抱丁男哀狖啼寒雨饑鴟立老楠望云心更碎掛劍客何堪杖履當年夢人琴地下函摳衣拜跽長號哭聲三

王浮梁殉節詩【王名臨元辛丑進士聊城人】

小縣彈丸地倉黃苦用兵

廟堂策上將臣節見儒生白羽馳軍壘靑山捲義旌天空烽燧防秋老鸛鵞鳴罵賊寧甘辱捐身豈爲名孤魂還激烈羣盜莫縱橫雨過江煙漲村深鬼火明詩書終不愧何必涕沾纓

上西河先生

駟馬門庭峻西河道綂傳醇儒存正誼理學守眞詮經濟源流徹儀刑動靜全勲庸垂宇宙胸臆括山川閱歷官途久操持素志堅從來甘淡薄到處拯顚連以儉成亷矣惟淸乃惠焉建牙方上谷單騎忽江邊特進尙書秩新兼司馬權波澄淮泗水霞起豫章天所過眞能化相期解倒懸位崇分陜日名重保釐年驛路塵初滌江村花欲然聞雷曾失箸飲馬亦投錢告誡心良苦瘡痍意獨憐人皆矜晚節誰復酌貪泉最惜齊傖鈍還思魯縞穿罷官不歸去日侍絳帷前

南陽武侯艸廬

上宛連長陌茅堂枕碧岑遙岡有遺迹斜日逺相尋趺立碑如笏鋒尖墖似鍼藕花紅片片淯水綠沈沈管樂才堪並孫曹恨不禁出師前後表梁父短長吟八陣縱橫法三分慘澹心鼎湖遺詔痛白帝鬂霜侵徐庶逃名蚤譙周仇國深人亡誰是鏡臺廢不彈琴廬在終拋置行間嘆滯淫七禽渡瀘水五丈泣秋砧龍去仍疑臥鴉飛正撲林蜀桑凋自昔漢栢老存今侍從多閒鬼飛鳴有大禽空廊憐鼠餓叢木怪蟬瘖蟋蟀懸髭上狐貍語殿陰劉禪眞弱主陳壽豈知音淚盡人扶拜塵嬰雨滌襟蒼茫新埜路策馬去駸駸

陽明祠落成詩

年少非凡竈波瀾是大儒【昔人云沿波討瀾】文章眞挺防事業不枝梧經術探微奧人倫立楷模官從驛吏謫路向夜郞趨箐黑人行少云黃鬼晝呼抗言飛瘴雨流恨聽山鴣石墎身心契竜塲歲月䢐庭頻來鴃舌書可射封狐何陋淸嘲解寅賔道貌臒晴嵐半軒白斜日一川烏每作奇才嘆【先生每一疏入晉溪抱孫披閱之輒嘆曰奇才】空憐善後圖知音勞典午貝錦恥狂奴偪塞遺祠破蒼茫勝國吁名臣新建少前輩晉溪無剝蝕搜殘碣精靈謁大巫娉婷防妬忌魑魅苦揶揄莎沼安魚婢風亭放鼠姑綠勻含竹粉紅膩妥桃須地酹蠻官酪笙吹僰女蘆四山夕排闥悵望蹋春蕪

太室山二十韻

奧宅縈河洛神臯亙昊穹羣山橫地軸名嶽位天中海湧三華日人呼萬歲嵩惇龎元气抱峭防巨靈通伊闕云難防西都賦不同漢唐封禪沒篆蘚碑空玉鏡來羣帝金壺傍老翁何須探宛委應不數崆峒南北東西嶽坤離大小熊星辰連六合爵秩冠三公毛羽珍禽集蘡防瑞艸丰吹笙尋子晉采藥羨盧鴻九節菖蒲碧千花躑躅紅巖開泉澒瀉月隱樹防朧玉冊沾微雨龍旗撼曉風祠官燔坎立祭器太牢充靑鉢懸神榻黃芝滿絳宮兩堦森檜栢四壁走蜺虹際盛干戈偃祈年稼穡功小臣祀典杲日上峯東

壬子分闈卽事

京兆承恩重詞臣拜詔來宮花迎寶幄鈞樂佐霞杯玉勒香塵動珠旗日影廻簾幃分鏁院燈火映髙槐乙夜靑藜合長天水鏡開五經參博士十駕擢英才鷹隼隨風下璠璵入手裁旁求收竹箭翦拂走龍媒冰鑑歐陽陋春鞭祖逖催敢忘辛苦地盛典喜趨陪

召試應制

雉扇紅雲動龍池碧液澄香飄銅鶴篆花映玉壺冰朝謁趨鴛鷺班聯列股肱旗翻朱防尾煙防綺疏稜謨誥唐虞合臣鄰稷契稱朝曦浮綠字夜被賜靑綾已見羣英富猶思薄海徵舜門千載辟漢詔九霄承詞賦吳都艷風斤郢匠能波瀾巫峽水气槪臂韝鷹書喜彈冠上車看攬轡登誰甘依井渫那肯老樞繩稠疊弓旌出紛連元凱升佩搖溫室樹札給剡溪藤雨露恩方洽璠璵價倍增雅醇惟董子駢麗是徐陵子舎歸方穏詞塲力未勝半年慈母膝兩月水衡丞園渉存三徑巖棲架百層荷衣裝舊槖書簏束行幐夜漏雞人唱春山豹霧蒸丘樊辭薜荔宮闕倚崚嶒月盡神珠照峯靑錦瑟馮眾材無賤棄豈守讀書燈

奏防

鉞授巴陵將兵屯天嶽峯荊南頻送喜江漢復朝宗露布傳三防羸俘按九攻詩人歌枤杜軍幕照芙蓉楯鼻馳蠻檄雷文勒景鐘時方七徳舞險豈一丸封巨浪風雷合長林鵝鸛瀟湘春有雁壁壘夜無烽褒谷連秦塞賔郞抵楚墉汨羅垂大角云夢下髙舂騎突江花碎旌翻驛樹濃乞降餘部落飲至樂從容勞苦東山意飛揚細栁蹤羊腸嚴斥堠鐵鏁截艨艟屢下蠲租詔堪憐芻糗供自今消戰伐婦子課春農

羽檄蠻方達官軍轉戰勞峯連天嶽險浪湧洞庭髙早見收邊郡遙聞鏟賊壕黃雲空壁壘靑艸散風濤王者師無敵元戎气自豪妖狐已就縛封豕欲何逃戈矟衝晴雪樓船掣巨鼇長敺通貴竹略地控臨洮騎突濃花戍颿懸細雨艘瀟湘波上下衡霍勢周遭兵气延竜塞威聲伏虎韜三苖消瘴癘萬里入旌旄部曲停枹鼔轅門照寶刀但聞探盜穴知不犯秋毫當殿痌瘝意頻年婦子號澤蒸雲夢雨

詔下楚江臯冊府元功壯專徵閫外操風詩歌杕杜獸錦賜蒲桃廟算規模濶神驅羽衛牢升平七徳舞送喜薦春醪

貢獅子應制

南軸狻猊貢雕題瘴海來金剛誇異質烏弋豈凡胎宛足騰猺洞斑文映斗魁嘄陽眞挺抜嶺表郁崔嵬尾掉風生箐山鳴晝起雷熊羆須早避兕象莫相猜月照槃匏館秋髙戲馬臺豈甘同玃狢未肯學駑駘北望遵王會南荒歷刼灰樓艎浮萬斛颶浪簸千堆使者須髯古蠻衣氎罽裁綺錢盤翡翠椎結罥毰毸頫首螭防下呼嵩鶴禁隈表須重譯上宴許膳夫陪甲帳傳銀甕仙莖賜露桮樂浪偕館舎日浴共裴回報謁雞人唱辭朝驛騎催天連溟渤濶客泛鬥牛廻紫舌車書集洪罏雨露該騶虞遊上苑犧象鏤云罍喘問三春犢祥徵八尺騋虞人勤防惜愛此不羣材

人參應制

海黃雲伏醫閭紫霧函靈祗藏雨露元气抱巉巖瑤艸何年種芝苖防處劖披榛淩絕嶺采玉帶長鑱土厚三根椏泉肥九折嵒蠶頭甘可嚼息坐宜銜癭老龍蛇縮髯蒼虎豹饞砑埋澗谷軫轖覆松杉爲藥功偏太呼人格不凡苓脂凝琥珀薤葉走麋麙雁下盧龍塞風懸鴨綠颿�鮮使者貢周禮膳夫監自異尋常值何妨什襲緘丹中珍有托籠內物應芟美足侔雙璧時方頌五咸

聖朝無賤棄聲價邁瓊瑊

古歡堂集卷十

欽定四庫全書

古歡堂集卷十一

戶部侍郎田雯撰七言律詩

移寓

巷北巷南春寂寂梁鴻廡下太無聊移來自笑耽書癖看去誰伸乞米腰艸閣三重巢燕子瓦盆二寸種魚苗吾廬眞是堪髙枕詹尹何須捧腹招

送李公旋之任普安

一髮西南八千里烏亭畫戍路茫茫木坼地通盤水金築粘天入夜郞山滿箐煙三月雨村撾銅鼓百蠻鄕何須咫尺中牟宰勾漏丹砂自不妨

答申隨叔檢討

病餘騷屑一官寒曼倩金門興已防薄俸每於書肆盡世情偏讓酒杯寛窗前秋水來鴻影頭上黃花滿鶡冠出郭行吟正西笑勞君書札到長安

又答隨叔兼寄鳬盟先生

散吏漫郞癡可憐長安匏繋數經年正平已少懷中刺司業頻投杖上錢寒夕羣鴉風瑟瑟空庭老樹月娟娟聰山詩客吟秋水又在白蘋紅蓼邊

蓼花盛開柬友人

米嚢花盡蓼花開東閣何堪賦老梅客舎偏爭秋色早西風又送雁聲來靑鞵布韈今能否試茗彈碁日防回昨夜西淸初下直鬭班小鳯莫相催

同淨因上人茶話

雨後蕭齋放晚晴虛巖白動月華生亭亭獨樹當門立故故雙烏繞舎鳴牀上堆書供客枕人家弄笛趂秋淸逺公過訪消寒夜來日相邀野寺行

大佛寺

背郭招提隱翠微塵沙一气四山圍凋楊葉白寒鴉集衰艸云黃野雉飛原上土封何代碣巖間雪閉老僧扉欲尋支遁幽棲地系馬霜林向落暉

秋暮有感

蟋蟀牀前語未闌短檠破絮夜漫漫授衣偏有豳風例乞米空嗟洛市難龍在澄潭抱珠蟄樹多敗葉滿山寒季鷹自笑鱸魚興孤負江鄕舊釣竿

送龔郞中出守平涼同梁舎人

斜日寒煙菊正繁追陪官舎駐行軒人傳龔遂來秦右客有梁鴻老薊門綠酒秋燈須盡醉黃花夜雨好重論峒巖千仭風流地函谷關連渭水村

柬曹頌嘉舎人

賣文爲活畏人憐貧鬼生涯縛艸船賀監蕭條泛湖去少陵老困撥書眠春光欲暮當三月官況堪悲已六年只合與君拚共醉桃花似火栁飛綿

病起

痀僂尊生學累丸病餘槁木轉相安靑山招飲樽前客白首爲郞座末官荒薜經秋墻葉少流螢帶火砌花寒人生癡黠全無用蕉鹿何妨夢未防

中秋寄舎弟

泠泠新月上人衣吟望淸宵一雁飛雨後苔痕三徑滑鐙前歌板五陵稀頻占蓍艸疑難決舊種垂楊大防圍董相祠旁讀書地說歸囈語防曾歸

同韓生話舊

支離老友悵天涯剝啄忽停雙犢車夢繞故園春艸色人來燕市酒徒家笛聲防續吹楊栁雨態空蒙濕杏花久坐與君談事一堆蠟涙月西斜

傷心時節逢寒食襆被蕭條對故人看汝樽前雙鬢雪笑予面上十年塵非緣禁火官原冷每嘆無魚客更貧爛醉髙謌莫輕別杏花初放栁條新

贈李將軍

月防霜鈴百戰存殘年萍迹滯江村沙塲馬革新苔色衣帶當壚舊酒痕定逺功成垂白髮邵平身退老靑門卽今射虎幽並路夜獵何憂醉尉尊

秋郊雜興

閒峯野水弄秋光向夕登臨白袷涼僧磬數聲來逺寺人家一帶住斜陽正當紫蟹淸樽日偶入蘋風蓼雨鄕須信山靈應有意不敎吟興太頽唐

好鳥奇花處處逢跫然雙屐自從容橋邊但恐莓苔滑洞口何妨瀑布封老樹霜紅飛數葉空潭雨碧洗千峯東臯再上層臺望半濕香秔野碓舂

旣向西風把釣綸又尋古寺渡南津莫敎泉石禽魚怪可笑形骸土木人同社陶潛招飲去入山支遁寄書頻從前兀兀都如夢孤負秋光是病身

忽憶故園秋色好商量結屋在河湄甕浮綠螘篘新酒庭種黃花補舊籬一詠一觴眞我事不衫不履少人知風塵憔悴心情減說欲休官悔較遲

飲李寅淸齋兼柬梁水部

文燕詞塲自不貧焚魚庭院隔風塵老槐燈火圍書屋明月須睂照酒人捉鼻狂奴初駐馬吹簫午夜欲沾巾依稀曾記仙源路一見桃花識舊津

柝鼓中宵起暮煙竹梧深鎖艸堂偏人如冰雪來姑射詩和裴王在輞川徑尾花隨行藥裏牀頭書擁亂山前五噫側近梁鴻宅廡下愁吟亦可憐

秋夜同方山

西風寒葉動涼颸久坐開襟對酒巵小鳥窺燈穿竹去流螢分夜入簾時書來鄕國迷鴻影月轉關山照鬢絲莫使傷秋減吟興盡刪九辧楚臣辭

搔首經年厭鼓鼙只拚一飲醉如泥搗衣秋水千砧逺種菊東籬百本齊病鶻怯風投樹立涼蛩依壁向人啼藥欄秉燭還相約明日看山共杖藜

晚眺

南陌溪風捲釣綸空壕葦路水粼粼髙槐老榦能巢鶴秋水澄波欲照人夕景霜城軍幕靜寒煙古寺梵鐘頻卻思招隱知何地空負籃輿鹿角巾

春日坐焦鏈師道院

茅屋三重結搆奇竹窗紙帳最相宜誰傳肘後嚢中術曾賦都觀裏詩花下茶鐺兼藥竈雨中燕麥與鳬葵道心久作丹丘想日暮烏棲坐不移

詠史

忽遷豪傑實關中漢使星占迥不同一自節旄飛瘴雨長敎雕鶚捲蠻風山川戰後多新鬼杼柚呼來賦大東羽衛材官身手健莫辭辛苦早從戎

夷陵漠漠戰云黃露布初傳入建章花隊元戎喧鼓角月明父老哭瀟湘蜀川使節思嚴武漢室前籌仗子房詔下蔡人吾赤子將軍禽賊只禽王

官津斜日大旗明幕帖傳宣又防兵壁壘防人推上將干戈萬里老書生塵飛紫塞風偏疾天瀉黃河勢不平彊項朱云焚諫艸當年折檻亦虛名

細栁營前羽檄頻逍遙河上是何人功侔馬援邊陲柱死作睢陽戰地塵問夜至尊憂水旱交章元老薦沈淪綢繆桑土非無計恩澤由來重徙薪

漢代曾言云夢遊韓彭一旦未央收夜郞棧雨盤江細烏石榕花獵馬秋戍伍丁男衝瘴癘村原寡婦罷誅求羣公自有匡時策民瘼何須暗涙流

賔客文章京雒稀夢魂苦憶故山薇靑門釃酒辭金馬紅藥題詩試鐵衣頗牧用兵本無敵蕭曹定計未全非桮前卻話愁何在報到銅崖已解圍

萬栁堂感事作【堂爲益都別墅】

堂成背郭栁陰齊三月風綿下淺溪檐可營巢來紫燕池皆種藕坼靑泥玉勾花放行相映賭墅人歸徑不迷獨有洛陽新涕涙愁聞鳥雀一林啼

生日得巵字

橊開瓶挿兩三枝取鏡當牕照鬢絲面骨崢嶸窮措大形骸土木病容儀看來富貴眞無分說到神仙亦可疑水面蜻蜓花蕊蝶紅妝小婢逓傳巵

再向筵前進一巵道衣烏帽坐題詩棗花纂纂侵墻日荷葉田田貼水時四十一年人是夢五三六籍我何師不須更唱蓬萊曲自作新篇付雪兒

登毘盧閣效空同體

老栢鐵枝盤佛閣翠微晴色動林臯人家逺抱桑幹曲山勢斜奔碣石髙檻外天風鴻上下城邊秋水樹周遭憑陵霄漢人聲寂獨有禪燈照客袍

此下何山作砥柱丹梯鳥道只相疑合圍霜樹寒花放撼壁龍雷夜雨垂地肺呼風吞海嶽戍樓落日斷旍旗嗒然淸嘯身飄未許金門賦客知

千尋佛火出層雲面對西山正夕曛老樹風懸雕鶚宅荒原艸長駱駝羣秋生沙磧寒應早水下天津勢漸分側耳嚴城聞戰鼔登壇重起舊將軍

市上荊卿呼欲出臺邊郭隗老堪愁空餘古寺淒涼地偏起西風鬢髮秋燕雀防羣盤下界兵車大道擁諸侯何人出塞聲髙唱逺樹寒煙易水流

送周紫海之河南

分袂靑門歲暮時梅花一樹正參差君攜襆被尋嵩室我愧文章替左司杖上酒錢原自少袖中書刺欲何之大梁風雪頻懷古應有門監者知

見燕子作

曲徑閒花細雨侵翻飛春社動鳴禽依人卜築風巢定趁日銜泥艸閣深枝上鷦鷯同寂寞巷中王謝嘆銷沈經旬看爾將雛去紫陌烏衣何處尋

送孟端士歸吳門

燕山七月寒蟬至解防西風送客舟帝謂桓榮能視艸人傳洗馬正多愁孤燈官舎靑桐雨落木江鄕白雁秋不厭東方狂曼倩髙歌據地暫淹畱

獨下津門撥棹遲蕭蕭驛路重相思菇蘆秋老涼風夕鵞鸛斜飛細雨時有日探梅來鄧尉何人攜酒向南皮闔廬石畔停靑雀尋我寒天畫壁辭

酒熟邀升六頌嘉過飲

蒲薦松牀瓦甕圓小槽滴瀝酒如泉二參便可畱髠醉一斗何須費杖錢看爾持螯勞左手笑予覓句聳山肩昔人荷鍤君知否莫負黃花九月天

同頌嘉飲綸霞齋讀新詩【調金鏤曲】羅酒淸如乳共鐙前宣窰一色十觴連舉我醉倒持銅綽板儗倩花奴擊鼓竟弟勸兄酬無數疑是吾州從事者問何年卻向平原住鄕耆舊還相遇主人鸚鵡初成賦動光芒天孫五色長篇短句比似峩睂天半雪奇秀差堪儔伍髙歌罷睂峯欲舞一卷漢書傾一斗借斯文下酒君須誤扶上馬夜方午曹貞吉

玉泉

玉泉蠟屐逺相尋谷口漸聞流水音雲起直籠山四面瀑飛倒瀉樹中心稻畦甲坼春前雨菱沼聲浮水面禽髙唱滄浪一搔首諸峯縹緲碧煙侵

九日宋子昭謝方山招飲黑龍潭晚坐刺梅園松下四首

薄日晴牕眠數廻郊園酌酒苦相催郤將倦眼憑髙放喜逐寒花傍寺開賔客防人同戲馬山川百戰此登臺銷憂自是羣公暇不少參軍落帽來

步屧從容返照低髙峯疎樹赤云西寺前大澤龍常伏天末斜風雁不齊野架朱苞垂數子霜蘆黃葉下平畦席邊秋水涼難醉可笑山公未似泥

苦竹叢花背郭垂中林野興坐頻移從敎華髮刁騷短偏遣西風寂寞吹急羽髙天連障塞空山寒霧轉旌旗驚人物秋容老徧挿茱萸又一時

淒迷風雨何年樹不惹慈仁寺下塵歇馬恰逢蒼水使合圍誰種老龍鱗思添一鶴淸宵立更聽流泉白社鄰安得鐵枝辭揃伐移來長伴苦吟身

聞雁

宋玉含愁思不禁飄蕭牕外動長吟屋茅半捲秋風破布被初寒夜雨深瑟瑟柝聲驚塞月淒淒猿嘯隔楓林不堪伏枕聽難寐回首鄕關久滯淫

丁巳人日試筆

試筆眼花書字大龍鐘漸覺不如前入燕忽度十【時深切】人日墮地曾逢四已年未許爲郞稱漫叟只判飲酒學逃禪城南尺五花爭發待向春風大放顚

暮春同於桐江汪鐘如吳五厓遊張氏園晚過嘯公房四首

並【蒲浪切】城最苦名園少覓路幽尋古寺隈埽徑何曾嫌客過入門忽漫見花開亭邊小沼春泉響衣上新泥燕子來茗椀棊枰消永晝不妨隨意坐莓苔

歷落溪旁村二里紆廻山腳路三叉可憐前日淸明雨悔不來停下澤車橋上臨流看月好軒中多竹受風斜催人節物春光老墮盡栁綿開楝花

雨餘蠟屐轉溪灣尋勝招提未儗還花下逺公須置酒春來謝客防登山寺藏橘刺藤梢里人在蜂須蝶粉間向晚講堂鐘磬寂一時塵念已全刪

無賴風光三月新馬蹄不厭蹋芳塵桃花有路尋漁父野水無波賦麗人爲掘藥苖攜僕至少餐廚蕨恕僧貧羣雞亂叫牛羊下歸路黃昏雨墊巾

顗皃生同年醵酒相賀

自分一雛婚嫁畢便遊五嶽向禽同何期湯餅成佳防漸喜鳩車入眼中有母不妨名絡秀添丁翻愧似盧仝他年長健如黃犢白社籃輿舁病翁

潦倒年來筋力疎自誇老蚌意何如敢言愚魯方隨願豈有之無欲試渠門巷羞看題鳯日親朋故錯弄麞書犀錢照眼鶯花媚狂態歡情爛醉餘

出都

乞章才上一驢歸西笑燕山望翠微日下寒峯多黛色天邊蒼隼入雲飛十年歲月堂堂去小艸心情種種非行李蕭涼風雪道呼奴抖擻舊荷衣

十月霜風落木殘還家結束下桑幹亂書數卷牛腰重細雨千峯雁陣寒日數歸期過小雪文移肆罵是微官故園酒熟河魚美凖擬親闈薦歲盤

出都畱別袁馮兩先生

廿載程門立雪孤不才尙許補東隅心同脈望餐書少身似眠蠶作繭無慚愧王通門下士支離易水酒人徒從今免乞長安米摒擋朝衣玉鹿盧

彰儀門外別諸同人

一路鞭絲帽影間西勾橋外野花斑攜家穩渡盧溝水訪舊思登鹿角關雁爲倦飛投逺浦馬思伏櫪牧春山故人京洛休傷別十載鄕心許乍還

盧溝橋

虹蜺千尺野雲屯塞路人行駕短轅霜下桑幹寒浪小火燒碣石逺山昏平林葉脫巢禽出野寺煙深粥鼔喧聞道張華曾有宅葦花漠漠滿荒村

三角店曉發

睡思昏昏小驛中巾車破曉霧防蒙晨雞咿喔旅人館濁酒禁當溪口風袖手垂鞭殘夢續前村鳴角戍煙空此行莫說名塲誤得失何由定塞翁

湖舎

空蒙煙水湖邊住艸屋三間竹樹圍网集栁陰捕魚去棹移人影采蓮歸登樓華鵲諸峯合衝雨鸕鷀逐隊飛漠漠長天如畫裏令人卻憶米元暉

禹城道中有感

衝塵掲袂陌風斜手挽雙牛笨板車逺渡看人過馬頰荒邨繞屋放桃花晏嬰城暮重沽酒谷雨春愁又憶家自顧此身如老鶴髙飛漠漠野雲遮

遇合無勞羨馬周須知李廣未封侯功名防上原須福【放翁句】婚嫁畢時何處遊日暮倦雲歸大壑雨涼逺雁下滄洲年來病腳渾無力難上崚嶒百尺樓

大佛寺後山亭

古洞寒花佛閣陰朔風雁陣此登臨小亭怪石如人立壞道哀湍動客吟石馬諸陵山色老竹梧舊苑雪痕深寶衣化去僧頭白向夕鐘聲動梵林

采石磯

天垂雲影雨霏微停櫓來登采石磯半嶺松花當屐落一行水鳥下灘飛逺山螺髻橫秋色隔岸鈴旗立夕暉十里白蘋紅蓼裏謫仙汨沒不曾歸

千載謫仙呼欲出振衣牛渚一登樓鑑湖乞與知章去梁宋誰同杜甫遊蕭瑟秋聲來雁浦防蒙細雨沒漁舟橙黃橘緑烏棲夜對酒難消萬古愁

泊舟蕪湖

蟂磯挿江江水犇老蟂截霧立江門斜陽石壁鳩玆轉細雨颿竿魯港昏銜尾樓船沈鐵鏁連宵漁火照楓村津亭半夜寒潮上旅思勞薪不可論

自皖歸

輕煙柔艣皖城還兩岸寒花滿目斑紅葉已飄山四際白雲忽起樹中間一行鴻雁蟂磯路數片颿檣牛渚灣來往江鄕二千里防回臨眺破愁顏

九華山

天河秀出九芙蓉拄杖來登九子峯小雨過橋衣漸濕大江吹浪日髙舂數聲搗藥林間鳥五粒垂髯澗上松徙倚靑蓮讀書處黃瓟巴水欲相從【搗藥鳥名】

揚州

揚州城外方園好水榭風亭花未殘春色已當三月半酒杯須放十分寛日搜書肆空成癖人喚狂奴幸解官第五泉邊一枝艣道巾野服去盤桓

依韻答汪叔定兼寄蛟門

深栁斜堤十日畱使君空復到揚州只宜美酒傾蕉葉豈有名花出玉勾官罷便須稱漫叟時平定不厭淸流詩人汪五如相問說在蕪城水上樓

句曲移寓張菊人先生宅【邑志載葛陶二傳甚詳】

書束牛腰僕抱琴勞人二載乍投簪名塲秪自安鳩拙狂客何須嘲鳯吟蹔與穉川作鄰舎將隨景老山林三茅岡下桃花水欲識仙源次第尋

述懷畱別西河西塞兩先生

學劍學書俱未成吹竽自笑一齊傖凡駘豈敢言幹裏片石何堪直數城元亮歸時今較晚文通賦就恨難平靑溪岸上官衙淺小閣愁聽夜雨聲

水漲秦淮五月時橊花照眼正參差淸晨盥手占周易半夜燒燈讀楚辭蔡澤元來憑相貌老曾欲混雄雌從今歸向田園去自灌畦蔬自課兒

從前萬事付波瀾回首眞如蜀道難朱雀桁邊心寂寞承明廬裏興蹣跚幽棲直愜平生意需次羞言本分官惆悵六朝空舊迹勾畱風雨臥長幹

誤持手板亦匆匆甘混牛溲馬渤中小艸多年懷北夢瓣香此日拜南丰自經雷煥無塵劍獨有中郞識爨桐嶺樹江云秋色早防防千里送飛鴻

景陽宮故址

衰栁寒原寺逕斜舊宮層墖集昏鴉何來樓下韓擒虎可惜井中張麗華逺圃香風開菡萏老僧竹院曬袈裟空眢甃路無人汲雨濕胭脂似落花【旁有胭脂井】

正月十五日夜病中葉公旦惠元龍見訪

二妙相過肯慰畱寒宵向火裹羊裘荒村酒味嫌酸薄舊歲詩篇費校讐自號半人因病足誰憐一月不梳頭第三防上春光淺兀兀騰騰醉卽休

又和公旦並示元龍

空負元宵好時節竹竿小巷罷歌筵疎狂態度蕭思話【謂韓坡】冷淡心情白樂天【冷淡病心情暄和好時節香山句】愛數寛杯招飲客彊開笑口入新年近來作事癡頑甚鎭日昏昏但醉眠

寒食二首

卜居北渚水亭隈作意春風吹我來占住溪山眞厚福笑談文酒是麤才何須蕉鹿才言夢果到桃源定不回況值淸明好時節乳鶯婭奼杏花開

春水拖藍栁麯塵湖邊一到一回新花須蝶粉居奇貨竹杖芒鞵有夙因官格𨿽庳休妄想酒錢縱少未全貧今畨行藥無拘束爛醉髙歌一幸民

春日十首【歷下作】

勾畱湖上掩雙扉艸屋三間水四圍身縱得閒常帶病客聊遣悶不思歸樹頭日暖鶯饒舌花下風來蜨倒飛寒食雨晴春書好溪山領略戀淸暉

記得江幹擁傳時驚心往事髩成絲飽看世態甘恬退新署名銜是老癡雨後坼泥春種藕窗間畫紙夜圍碁浮家七十二泉上分付東風楊栁知

大錯何能鑄六州從前無地可埋憂緘書送藥兒多慮補屋牽蘿婢亦愁車馬無喧身穏便髭須不染老風流心情此日耽幽賞華防髙峯上上頭【上時掌切上時亮切】

冠蓋交遊事已停飛鴻聽爾去防防王喬向我誇仙吏鑿齒無人識半丁波漲晴湖千頃白屋藏深栁一燈靑幾鑪妥帖當花檻閒閱茶經與水經

緯蕭抱甕一田夫齋署山防繪作圖詩愛古人常勦襲語關時事略糢糊陶君有意尋蓮社賀老無端乞鏡湖舊壘新巢勞燕子雌雄黃口引飛雛

鏡中面骨瘦崢嶸唐舉休將劣相評扇上風流爭畫我尊前態度每呼兵騎驢賣藥前村去攜妓探梅小艇行半醉滄浪歌一曲不衫不履笑先生

又過淸和袚褉晨相羊兩月住湖濵桃花貼地沾遊屐栁絮沿溪撲醉人拙守不須嗟命薄俗情何用說官貧濼源朋輩來相訪看我風前折角巾

卯飲瞢騰酒未消書籖襌板足逍遙藥須自合皆經手帶已長辭怕束腰才與不才兼木雁隱能終隱伴漁樵蘧然美睡三竿日從此休官不早朝

四十九年心事違龍鐘老態欲何依少遊京雒妻孥怪壯戀風塵猿鶴譏書本自慚稱學者板輿空說報春暉蘧公寡過功夫少何待明年始悟非

詩篇態度似春云傳寄燕山示卯君紅豆千言本無敵堯峯一席許平分荒齋茶熟彭亨鼎老將旗張嚄唶軍何不裹糧防湖上杏花微雨待論文【謂弟雨來子益並元龍】

僕人勸予歸裏作詩答之

艸滿門庭愁寂寂老悲歲月去堂堂已經作客三旬日再裹看山半月糧暗喜蝶鶯畱我住生憎風雨占春光紅帬上馬花搖艇爛醉還拚十數塲

偶作

果然無地可埋憂著意驅愁不欲愁煩惱全除常禮佛陰晴那管日貪遊石堪坐處鋪碁局花正開時置酒鉤莫謂狂夫狂太劇試看白到五分頭

置身木雁是防莊多事張儀鬭舌彊老子何妨無病病國人羣笑不狂狂鴻毛性命庸毉手乳臭衣冠優孟塲羅醖三升錯認水看來只合醉爲鄕

夏日十首

罷官博得一身閒結屋藏書有數間鍵戶髙眠容嘯傲逢人作意學疎頑桑枝麥穗天將熱渭北江東客乍還繡佛長齋經半載風塵一事不相關

冰簟松牀興不違葛巾野服欲忘機黃鸝頻請窺園去赤腳扶行賽社歸著雨橊花還自吐出巢雛燕也髙飛從前應悔傳聞誤種竹何如食肉肥

讓人巧擅棘端猴下澤乘車訪舊遊枉自通毉難療病只緣識字轉多愁歸與未肯荒三徑隱矣何須畫兩牛莫以數奇嗟李廣醉鄕無日不封侯

屯氏河渠小巷隈衡門反鎖徧荒苔種課僕澆畦去打麥登塲拄杖來未解終南尋防徑敢云季女少良媒殷勤天語詢名姓

聖主何嘗棄不才

落花片片水粼粼羞向溪頭再問津緘口但容常說鬼無錢那復得通神輸贏須算碁全局醒醉才分酒數巡試問披裘當五月支離澹蕩是何人

八尺風漪一覺眠桐陰覆院北窗前身同野鶴存臒骨老似黃楊厄閏年酒美便思招快友詩狂直欲上靑天也知礧磈難消得打疊心情故放顚

不是途窮何用哭其如心冷已成灰鳩能呼雨休言拙蛙盡爲官豈乏才水面田田荷葉綠墻頭纂纂棗花開愁人節序頻驚眼河朔今年罷舉杯

據梧運甓待何如從此安禪臥舊廬不作嗚嗚矜醉態那須咄咄向空書彌明有句能驚客鮑老當筵慣笑予一事差堪鳴得意山姜花放滿庭除

環堵蕭然竹數竿披襟搖膝足盤桓雨多避漏移書架鳥噪呼奴守藥欄浪得虛名休自悔裝成新捲寄誰看水曹郞是詩人例卻怪當年作外官

村路花開一水香黃紫李摘堪嘗把詩過日無來客縱飲傾瓶有索郞失箸防畨驚霹靂濯纓恰好唱滄浪陶然且寄田家樂犁雨鋤雲底事忙

癸亥生日得書字

堂堂四十九年餘鹵莾心情禮法疎量淺偏能貪美酒眼昏空自好奇書去冬不死眞爲幸往歲成名盡是虛老瘦迂酸非福相休言駟馬與髙車

疊前韻

手板閒拋拙宦余蹉跎不悔世情疎少時便讀潛夫論老去終無封禪書惡夢紛紜應早醒浮雲來往亦全虛桑枝垂葚橊花放農父來迎駕犢車

秋日十首

豆架棚短竹籬菊花更有兩三枝西風乍起鱸肥日霜信頻來雁叫時閒遣長須邀飲客細舂新米續晨炊前年記得江幹路樹樹黃橙綠橘垂

西村暫憩北村行禾譜新裁手自評破笠長鑱農父態晚菘早韭野人情烏犍一尾才通劵書屋三間又落成更快多收十斛黍天敎釀酒醉先生【結用東坡語】

不妨跣足又蓬頭僻地無人識故侯土銼柴門安石碓葦花秋水繞丘小巫伎倆能驅鬼村究吟哦也似謳一局碁完須罷手從前彊半是輸籌

墻東棗熟從人打割蜜蜂房僕又催吳制披綿黃雀美【昔在吳門飲鈍翁齋黃雀甚美】南船通印白魚來腐儒麤糲叨非分天意優容養不才賀子論婚鄰社飲經秋日日未停杯蹋歌作社雨新晴識字田夫署有名硬餅熟羊朝一餉吹簫打鼓暮相迎逢塲作戲無拘束縱口談天欠老成自已癡頑渾不覺賢愚責子笑淵明

畦蔬園菓擘霜包又近重陽節序交防防登塲新稻菽斑靑除蔓老匏淒淸一派煙中笛補綴三重屋上茅天气乍寒常晏起布簾絮被讀書巢

客來須倩小山姜【呼長孫爲小山姜】扶我摳迎似杖長花徑新除魚眼沸竹軒久坐木香出門一步眞多事美睡三竿自不妨才拙從前昧鍼綫他人免索嫁衣裳

遊行自在是閒身村後村前日防巡小雨井欄聽絡緯寒原獵网買鵪鶉宦情絕似秋蟬翼世路偏多妬婦津自分甘辭龍尾道讓他汗腳尺三人

淸秋一首杜秋詩記得前身杜牧之芳艸碧山人醉後【樊川語】白蘋紅蓼雨餘時畱心下箸雞徒肋用手擎螯蟹有脂寧使賞音終落落黃金不願鑄鐘期

將詩爬癢興堪乘酒可策勲吾亦能無力那思扛斛鼎從前悔不摸牀稜快逢陶謝耽佳句冷笑張陳是舊朋但擬低頭拜東野寒虫兩耳鬭臒僧【東坡讀孟郊詩云但可鬭僧淸未足當韓豪何苦將兩耳聽此寒虫號】

畣友人

抱病村居久閉關數株槐樹一溪灣毬塲射圃風流歇瓦鉢棕鞵態度閒獨有心情貪綠蟻判將爪發瘞靑山屈平何事爲天問絮絮篇章已盡刪

題呂子鐵葊

十畝園林結媾精茅葊故以鐵爲名離奇栁樹嵇中散窈窕梅花宋廣平月觀風亭吹玉笛雙柑鬥酒囀春鶯知君掃徑畱狂客莫使樽空醉不成

冬夜讀晉書

嬾箋爾雅注虫魚半夜披衣讀晉書雪撲梅花檐啄雀酒篘臘日甕浮蛆盜名取位淸流巧露尾藏頭僞學疎燭防不眠多感慨笑看習气不能除

冬日十首

膏肓有物苦相攻憑借參苓與術芎冷熱那能驅瘧鬼文章誰可愈頭風閉門謝客宜冬日擁被貪眠是老翁乍放梅花天欲雪燒殘榾柮地鑪紅

米汁萸湯顧渚茶寒天舊廨水曹花養生須謹如防防再仕眞癡是畫蛇拙不合時休自悔老猶多癢倩誰爬攤書長夜村齋靜絕勝秋塘兩部蛙

從前萬事總荒唐不飲狂泉定不狂遭鬼揶揄還老辣與天執拗費商量讀書燒蠟稽孫課埽地垂簾上佛香自哂依然窮措大避人如畏夜郞王

投扇休逢春夢婆不須感慨似東坡名香淸磬禪心定紅袖烏絲勝事多鑪內灰堆疑積雪杯中酒色似新鵝曵笻曝背柴門外一味安閒邵子窩

蠻觸從前絕可嫌年來髙臥頗安恬藏身新繭如蠶老饞口香醪勝蜜甜鐙下梅花成畵譜窗間雪葉落書籖陶公枉說山中相此事何能二者兼

連展黎祁種種精山妻爲我費經營朝投暖胃門冬飲暮餉翻匙芋糝羮準備風霜年老態鬱蔥松竹歲寒盟火鑪烘手還僵縮僕婢層冰赤腳行

習靜頽然戶晝扄雪中不復到旗亭行難騎馬鞭何用食怕傷脾箸半停解醉茶香烹雀舌襲書紙面染鴉靑寒煙枯栁斜陽下坐爲村童講孝經

嘉平之月苦相催可厭年華衮衮來晚節於詩髙一格寒天方卯進三杯瘦軀酷似冬靑樹異事頻驚瓦釜雷記得揚州此時何郞淸興在官梅

竹瓦廬寒火亦稀獠奴辭去竟何歸當窗烘日梅無怨啄雪爲糧鶴豈肥有例那宜薄崔烈於書不敢讀韓非粥鐺藥竈空齋裏憔悴東陽減帶圍【近日僕多散去】

樂府新詞酒舎邊氊巾驢背稱吟肩半生初返山姜屋一載重聽歷下泉官爵太庳猶可說文章不進亦徒然嵩峯萬丈黃河曲他日題詩莫浪傳【予久有嵩山之約】

古歡堂集卷十一

欽定四庫全書

古歡堂集卷十二

戶部侍郞田雯撰七言律詩

飲酒

西江吸盡一長鯨饞口淋灰是老傖醉後詩篇如水潑睡時鼻息作雷鳴何須錢送蘇司業再作官須阮步兵拚得隨身常荷鍤婦言絮絮莫相輕

齋中卽事

布裘重疊負冬暄獨坐山姜一陋軒酒可策勲加九錫詩能得意直千緡攤書半晌聽兒讀好夢來朝對客言芟去黃楊小樹子瓦盆澆水種山礬

徐電發檢討枉過出楓江漁父圖索題

二載江南我乍還艸堂秋老菊籬斑漫勞釣叟天隨子來訪樵人鹿角關舊識偏張黃鷂嘴詞塲亦是劍芒山羨君戴笠搖船去楓葉蘆花鶯脰灣

村望

科頭倚杖立當門樵唱斜曛野色昏數防寒鴉投逺樹一川流水繞孤村靜聞鐘鼔投禪地閒摘匏到後園南郭子綦書帖至重陽有約菊花樽

北上二首

自分漁竿老此身衣衫抖擻舊徵塵又爲渭北江東客不是淸泉白石人擔酒送行辭野叟借驢持帖與南鄰山妻亦有臨岐語甘譲黔婁作隱淪

囊書裹藥漫登程車腳勞薪復此行一貌原知非蔡澤四愁自昔是張衡舊時猿鶴休相誚別後田園便廢畊遊子有衣縫宻宻慈幃含淚不勝情

出都畱別允斌湛子寶詒廣陵諸子

詩筒謌扇亂紛紛初上徵途已夕曛十載重沽燕市酒一帆新掛楚江云低頭手板悲雞肋分袂河梁惜雁羣他日郞官湖上望沅蘭湘芷倍思君

竹竿小巷比鄰居況復髫年共讀書須鬢於今成二老文章當日足三餘才掄江左方歸裏漕轉荊南又駕車黃鶴樓中明月夜吟詩醉酒可思予蕭惟豫昔年白下君送我臨當解防防栁樁勞勞亭子惜分袂津吏伐鼓聲逢逢今年燕市我送君西山積雪連崆防夕陽欲落猶未落返景倒射紅油牕人生合並苦不易君又乘傳熊渠邦川塗迢逓四千里計程涉濟河淮江翻飛蒼雁且莫致攬環結綬何時雙深杯當前宜縱飲滿貯獸火傾羊腔坐中曹謝鬭奇句掉險類舞都盧橦譬諸宮商疊相奏竽瑟椌楬紛琤樅君亦錄別畱新詩偏師一出長城降古來文人志開濟豈必翰墨驚防惷邇者七澤罷兵革燒畬買犢齊耕防芻茭米粟待輸挽筥防稯秅爭牽扛有時淸暇集參佐赤防湖口浮艂艭雄風颯然蘋末至怒濤直指臺根撞武昌魚泔十千尾宜城酒醖二百缸維藩樹屏昔所重快意不在張牙幢我今謫官一無事思從楚客搴蘭茳題襟漢上許屬和抽帆他日偃畫杠朱彛尊

沔水兼天湧荊山防地髙夫君工翰墨玆土擁旌旄作貢金三品輸租粟萬艘公餘歌白雪能復憶吾曹三楚風流盛之官樂有餘齋移釣臺栁廚鱠武昌魚繡被當春覆胡牀待月舒曾聞收竹箭杞梓更何如閻若璩

新鄭縣別畢僉事鐵嵐【時予之官武昌鐵嵐貴州】

蘧瑗祠前防日過又從滎曲渡黃河論文驢背頻搔首沽酒村壚便放歌三楚風煙黃鵠下萬山瘴癘夜郞多臨岐溱洧城南路芍藥花開竟若何

佛手柑樹子

香甲霜包顆顆懸江城秋樹弄寒煙一奩奪去伸新爪三寸黃來飽老拳晴晝鸝鳴傾鬥酒提羅花放禮金仙噴人流齒淸齋裏參得毘耶一指禪

蘄【其小如錢】

老桑蚤避體輕圓畱伴書牀硯沼邊毛碧渾如麼鳯色甲斑酷似五銖錢搘牀用爾翻嫌小曳尾藏君絕可憐萬事蹉跎吾意嬾不須鉆防費言詮

衙齋水亭

官閒結搆小亭幽曲徑廻橋碧沼頭分得晴川半篙水移來黃鶴一層樓開牕人在垂楊下坐檻風牽畫舫遊李白嵇康常到此看花漉酒楚江秋

量移北上畱別沈範先龔千谷成伸謙諸同人

半秊手板鄂王城此日蕭蕭班馬鳴西塞山頭畱客駕郞官湖上送人行從前枉費懷中刺向後還兼吏隱名沅芷湘蘭皆可贈不須折栁倍含情

再示仲謙

武昌魚賤酒堪賖遊徧山阿又水涯蘄市風漪眠竹簟夫人廟口泛桃花功名有日侔陶侃賔客多人識孟嘉三十六鱗當蚤寄思君落月漢川斜

喜晤葉井叔

故人解後手重攜勝地登臨共杖藜雪霽大江看赤壁梅開古寺訪寒溪詞塲好事皮偕陸酒客生涯阮與嵇別後詩篇校多寡譲君卷帙楚山齊

臨臯亭畔結寒廬舊態狂奴病接輿繡被迹陳潮落後欵冬花放雪殘餘山靑可買同招隱頭白堪憐蚤著書原憲𨿽貧且髙臥笑他杜甫慣騎驢

題禹尙基小像

萬个蒼筤數間屋江邨卜築足逍遙長竿小艇漁家具紫蟹淸樽埜客招得絹無妨聊作襪逢人何事但呼貓圖中尙少煙霞侶快事添予一老樵

送徐電發檢討歸吳江兼寄潘次畊

小雨乍晴花信風潞河送客太匆匆參差白水栁新緑三五黑鴉天晚紅桑葉稻苖茅舎外魚泔酒劑釣船中松陵朋舊迎徐穉鶯脰煙波興不同

第一螭頭拂衣去欹斜春水掛風帆人於泉石多奇癖官是蓬萊最美銜茶塢糟丘招埜叟葛巾艸笠換朝衫江鄕潘嶽今無恙煩寄雙魚又一函

京口詩

颿竿鷁尾下江津北固南徐問俗人簫鼔數聲渡揚子雲山一帶眺春申佛貍祠下靑楓老石馬村邊白雁新憶自論文經此地十年車腳嘆勞薪

海陵人家園亭

名園一曲抱煙津月觀風亭次第陳小徑恰逢蒼水使奇花疑有主林神海門暗送霞侵戶隋苑平連栁麯塵看竹偶來空悵望西風水調一畨新

詠史

老子山前水北流白洋東畔劃雙溝連宵地軸馮風動半夜天吳咽鼔遊術善累丸終是險人同築室豈無謀從前秪有陳登陋何用書生抱杞憂

秋風吹送浪花肥使者司空立落暉璧馬久藏何處用支祁竊笑昔人非錢王勁弩千夫辟嬴氏長城萬里圍東下廟灣連大海淮驕不肯滙黃歸

亡羊思補豈途窮辛苦多年鬼物攻鐵壁那容穿一穴栁梢防處掛千虹秋生白露蒼葭外淚灑漁莊蟹舎中爛額焦頭多上客愁聞中澤有哀鴻

串場一望水衡催雨雪霏霏防度來魚價久知鹽瀆賤茭花愁向白駒開注金注瓦誰爲巧功狗功人總是才約束波臣書上考何須冰炭苦相猜

濠梁道上遣懷

埜店柴門傍樹陰攜家投憩日初沈小兒謔作吳儂語老婦譏爲楚相吟橊艶色如紅靺鞨酒香名是蜜林禽相看易下郵亭淚莫話關河老病侵

【唐寶記云紅靺鞨大如巨粟赤如朱櫻文與可朱櫻詩君王日午坐猗蘭翡翠一盤紅靺鞨今用之狀橊花之紅也】

大梁懷古示侯進士明

鳴蛙官栁汴城阿褦襶巾車踏綠莎平埜千邨連廣武長堤一綫束黃河牛羊夕下鴻溝界風雨遙聞麥秀歌行處登臨拾瑤艸吹臺西畔野花多

【褦襶音柰戴不曉事之稱也山谷和錢穆父贈松扇詩可憐逺渡幘溝溇適堪今時褦襶子】

陳迹依然古渡旁汴宮離黍斷人腸信陵空想魏無忌博浪徒勞張子房雨後落花沾馬足風來夏木囀鶯簧侯家人物眞奇絕本是門監者鄕

武陵縣

小謝輕埃灑鷁竿挐煙四面水痕寛酒旗半濕栁花口漁唱一聲牛鼻灘溪派漸分淸更碧柁風頻轉暑徧寒仙源莫謂荒唐甚且入秦人洞裏看【栁花口牛鼻灘村名】

河洑山新息侯祠

古屋昏燈矍鑠翁崔婆村井廟門通斷碑疑是邊陲柱壞像仍矜顧盼雄夕照煙浮鴉背黑野塘香送藕花紅土人莫薦新菇米恐與當年薏苡同

秦人洞

桃川不見桃花樹洞水潺湲洞口封那有秦人來餉客但於梵寺靜聞鐘數行怪鳥穿深竹百丈寒藤上古松不是仙源亦堪戀愛他幽境最髙峯

蒼茫入去無多路艸木田廬種種宜村口客來沸雞犬洞中人盡古須睂翻嗟漁父迷花徑好共瞿童訪鏈師煙火神仙非臆說雲山咫尺莫相疑

贈某總戎

八陣排連鐵騎鳴元戎小隊下山城我來屈子吟騷地君領蓚侯細栁兵開府銜同新刺史將軍才本舊書生佛桑花暎熊溪水兩岸鈴旗一片明【黔以州名故有第五句】

蕉溪

羊腸一綫石橫陳髙下盤旋似轉輪嶺外村墟惟木老溪邊煙火是蕉人虎來日暮愁孤旅水退廬殘少四鄰蘆管聲中流涕久二三父老意相親

飛雲巖

飛雲巖立翠千重艸艸登臨日下春莫信人間惟五嶽須知天末有三峯秦灰漢壘羣仙宅云陣花幢古佛蹤如此奇山誰領略曾無七十二家封

黏天防地湧晴霞虎豹司閽瀑布遮鬼斧神工峯口石紅酣白糝寺門花客兒遊屐何嘗到支遁禪棲便是家跬步從前應自笑眞同井底一寒蛙

同範睂山王在玆遊淸溪洞二首卽次睂山韻

選勝偏從獠箐搜偶來駐馬揖浮丘林深花逐籃輿轉山老云埋洞壑幽曳杖僧調松下鶴當風人立水邊樓戎戎南雪淸溪曲乘興疑同入剡遊

風暖泥融雪半消經冬木葉未全凋須停鼓角聽山霤莫以車徒混埜樵僰鳥羽於溪口浴梅花須向客巾飄采風更入前山路落日輕煙過短橋

盤江道中

一气鴻蒙日影昏亂峯摒擋水奔渾伏溪石似斜眠虎下嶺人如倒掛猿謝客尋來停馬足唐防多事斵云根蠻官羅拜巾車下烏布纒頭犢鼻褌

象鼻嶺

半腰泥滑埜風昏橘刺藤梢不可捫石隘空懸二分足云流浮動一山根行僧手拄桄榔杖飛鳥煙埋犵狫村日暮虎行鬼相語吹螺打鼔亦消魂

選詩竟置酒自勞命小伶度曲率成四章更擬春日選元明詩故篇末及之

忽從雅頌問源流萬首千篇自較讐髙下可容分甲乙抑揚未敢置薰蕕裝成面用鴉靑紙把玩手防寒具油莫怪襲藏常防惜功夫兩月費雕搜

自憐衰病仗參苓彊勉編摩腕欠靈匡氏解頤風自媚毛精舊壘艸還靑歸時重可防牛背傳去名須避馬庭狡獪不將付梨棗只畱繕本伴茶經

趨事淸齋可張【去聲】軍聽鈔全仗小胥勤雞毛作筆三錢直松液燒燈午漏分半白半紅拈賸帖一魚一魯辧訛文彘肩麥餅官囊酒餉爾今朝策異勲

山防牢落有心情一部宮商夜沸聲紅袖小鬟新樂府白髭老子舊詞名樽前好事傳佳語世上浮雲任浪評待到梅開雪消日再排三十卷詩成

題小樓壁

淺衙隙地北岡頭竹柱泥窗架小樓南陌靑峯相對立東河白水一邊流看來阮籍嫌多壁牽去張融只當舟山郭夕陽鴉數防憑防滿眼夜郎秋

九日城南登髙同華隱翰林遜五舎人幹庵將軍

夜郞秋色不堪論瘴雨蠻煙艸樹髠鬼火蕭條竹王國烏巢髙下木村竜塲講席餘殘照銅鼔荒祠傍獵原蕭瑟西風吹客帽層樓一上一銷魂

漁磯浪小水花柔古寺鐘聲起暮愁靑嶂缺銜新月上烏川寒湧落楓流一畨霜信天無雁數防潭痕雨泛鷗蒟醬蘆尊今夕興蠻鄕白到九分頭

重九憶家園菊花寄李漁村同年

茱萸彊挿瘴江邊爲憶東籬倍黯然綠蟻已輸陶處士黃花空負傅延年故人今在龍淙洞淸興誰吟秋水篇楓葉蘆根蠻徼外瀟湘何日泛歸船

射圃晚歸馬上作

寒原木葉馬蹄中射圃歸來趂晚風片月初銜孤墖頂怒流直下小橋東背城山湧三層黑傍郭燈搖一寸紅郤羨漁磯煙水上柴門深閉鹿皮翁

重陽後三日遊淸淵人家園亭懷四溟山人

前宵孤負茱萸節今拄登臨杖一枝紅蓼淺深茅舍外昏雅三五夕陽時花邊呼起陶彭澤秋興吟同謝客兒寒栁長河一搔首【長河寒栁茂秦九日詩中語】醉凴禪榻寫烏絲深秋客館貪眠日鬭茗彈碁彊數回亭畔鏖風黃葉下門前送酒白衣來孤鴻寂寞思求佀病菊淒淸不肯開欲訪四溟何處住畱連野水板橋隈

何媼雜詩十首【有序】

何媼者屯氏河西村人也本農家婦善衛生術二十結褵以後遽謝鉛華八耋鶴髮之年何其矍鑠少逢道士口傳胎息之經老養谷神心妙參同之契若其肌膚冰雪豈非姑射名姝卽此巾幗侏亦是稚川佳偶謝自然非所論也華山女無以過之今者以丹臺入道之眞詮授白首傷心之病客兔葵燕麥桃花憐我劉郎豕腹龍頭石鼎驚玆侯喜思簫史而未遘僕本恨人求勾漏以寄懷誰爲仙吏溪山寂歷早迷秦洞漁船雞犬飛升莫識淮南藥噐靑精無飰何以長生紫府有人但求不死禽習五戲佩坎離水火之數言夜守三尸探熊經鳥伸之大防願奉敎於芙蓉城下竊執鞭於玉局觀前用綴篇章聊抒感嘅

老病纒牽一葉身蓬松須髩總如銀烏頭白術醫多謬季主君平卜不神羣鬼揶揄過癸酉三尸狡獪鬭庚申髙談今日逢何媼勇作荒山學道民

回首平生事事魔聖門科四我何科腐儒癡想赤松子村媼黠同春夢婆妥貼困眠與饑飯安排樵斧又漁簔也知遁世非容易其柰膏肓痼疾何

五十九年衰病翁棘人三載恨匆匆心懷塡委書齋裏歲月消磨藥竈中淸晝客談蕉鹿夢舊官我笑馬牛風一條冰在書州牒傳與人看面欲紅【時報服闋】

日恨求仙欠夙因坎離水火語空頻命中誰注三磨蠍【退之在身宮東坡在命宮予兼之而三】病後多慚一婦人盧扁氏來吾上客董雙成好爾前身世間尙有幾年住笑向蒼天欲墮巾

巾幗婆娑喜拍張最嫌老子一傖荒城居不比村居靜六十何如八十彊自悔風塵來滚滚誰敎嵗月去堂堂道書數卷參同契福薄無緣讀一行【城居二句何媼語】

鏡中面骨瘦崚苦學打包行腳儈婢守風檐舂藥臼兒燒寒夜讀書燈山靑一片黑雲過霜白滿窗紅日升絮被貪眠小龕裏不催卯酒嬾晨興【打包黑雲感近日事】

三年怪事莫禁當日夜追陪二豎狂臂痛曾扛千斛鼎齒搖難啗大官羊夢招故鬼兼新鬼【連宵故友多入夢】客謝元方與季方花甲將周何足料從今齊物混彭殤

可笑龍鐘一倍加災年思慮更紛挐愁多平子從何賦衰甚香山枉自誇冬雪初開新酒甕春風重放老梅花千支前後翻新曆大笑寧餘幾歲華

蛇足無端畫幾畨舊交尙有幾人存不不惠吾常態呼馬呼牛客囈言劉項從前太多事杜韓以後那堪論茂陵它日求遺艸【昔人句】只有山姜花滿軒

化去幹巛成異物生前傀儡是同儕墳封馬鬛心方穏地有靑山骨可埋大石作碑三笏立小松種子兩行排殷勤笑向山妻道身後佳城事已諧【近信靑烏家言故有末章】

老秀才述懷

屯氏河涯老秀才紙窻泥壁艸堂開兩池滿貯芙蕖種十甕新收麯糵材亭是盧公吟杜地家鄰董子讀書臺明年六十村中住好與牧童吹笛來

黑竜潭上

黑竜潭上一村中煙火茅茨气味同後巷織簾前牧犢南鄰蠶婦北漁翁鴨鵝隊隊波心白柿棗垂垂樹頂紅新蓋小亭如笠大松陰四面納淸風

王秋史下第後久無書至作詩訊之

欵冬花放壓寒云燈火空齋倍憶君狂態何妨嘲阮籍科名誰觧愧劉蕡雪殘山老滄溟宅鬼泣鴟鳴扁鵲墳幾許詩篇新上卷晴窗寄我一書裠

送李瀚如歸裏

巾箱詩卷束行幐驛路疲驢力不勝風雅幾人懷鄴下文章片石訪韓陵寒天欲雪頻沽酒野水無橋可渡冰春早梅花開已半淸齋有約讀書燈

甲戌除夕雜詩

平頭六十歷年華老子陳人歳月賖迬事悔從何處說麤才衰向幾人誇婢嫌白傅詩篇少客笑齊髠酒量加二豎連朝蹔辭去寒防坐賞欵冬花

土木形骸百不宜入山髙臥是何期暮年生子愁黃口塵面逢人指白髭恥與上卿同拜跽休翻新曆數千支昨宵祀竈空杯酒無復迎神鏡聽辭

鹿鹿經年莫策功淩晨趍走慣匆匆稜便是安心法繞指誰爲彊項翁世路馬牛呼覺美王門竽瑟技全工貪吟溫樹歸鞭暮飽看螭頭夕照紅

深山車到煙霞窟晴日風敺燕雀羣洛下誰爲眞理學闗西忽訝舊將軍波臣驚顧旌旗出雁戶歡傳雨露分大雅典型悲宿艸新恩賜築北邙墳

回頭羊胛事全虛暮景飛騰定不如島瘦郊寒詩格下濁賢淸聖酒功疎艸堂資待春料理杞國憂凴睡破除乙亥明年逢本命乞歸穏釣鬲津漁

正月十六日

出郊騎馬太匆匆耗磨寒原眺望中山上雪連山下白水西霞照水東紅還鄕羨指盧臯路故迹訛傳碣石宮十五國人塵土面荊髙不識在何叢

友人送酒

驀地酒官新拜除陶然三合量無餘招尋雪髩齊年友髙閣蠅頭細字書馬援豈云眞矍鑠嵇康故爾太麄疎醉來垢癢無聊甚何日歸山自櫛梳

三春

枝上鷦鷯僦捨貧不知門外已三春河幹桞色經寒淺屋頂鳩聲喚雨頻買得貍奴將數子移來酒戶在西鄰瑟居莫道官衙靜日拂朝回滿面塵

城西書所見

維摩小院抱長堤凹凸花通宛轉溪舊栁腰隨新栁舞雛鶯古學老鶯啼山光罨靄靑能了菜甲防茸緑漸齊孤負遨頭過上已吟鞭今日踏香泥【凹凸花見張僧繇畫譜】

初夏郊行

酒簾如帶受風斜飛盡栁綿開楝花濃樹翠流前夜雨逺山紅束半腰霞馬蹄有礙蝶當路鳥語不停蜂閙衙如此風光誰領略便宜落盡野人家

祖園

溪南新夏興飛騫白糝紅酣入野園酒斾風搖墻外栁遊人午坐水中軒半啼半住鳥聲媚乍雨乍晴花气溫詩縱吟成休上口吾今得意已忘言

送侯闇公之官資縣

橊花紅照畫烏亭蜀道靑天欲上行山縣孤村蠶市小珠波野岸芋田淸千筒酒劑官槽滴十色牋材妓染成更有披襟娯賞處吟詩多在錦官城

官衙百里笮橋西打鼓張旗玉壘齊桐樹花開新鳯抱琴徽聲動午鵑啼江幹霞色丘遲錦祠壁虫絲杜甫題阿段他時來問訊須敎逺路蜀茶防

濟瀆廟池上

泉源王屋山中出古廟靈祗自可憑門壁丹靑吳道子殿碑名氏佛圖澄幾羣白鶴風前舞一帶紅霞樹上蒸歷代祠官修祀事潔淸無用辧淄澠

雙池北面倚巖阿池上飛飛浴鳥過松已百年猶自長水行千里總無波隔鄰況是名園好自昔曾聞藥艸多便欲停車十日住髙吟孺子濯纓歌

司空園夜坐是日寄家書

傍晚園林露坐淸遲眠來日不登程天邊新月肯相照山上閒雲何處行蝙蝠撲檐飛不定芭蕉停雨靜無聲目昏未敢勞燈火艸艸家書急就成

少林寺

五乳峯明入翠微水光山色自淸暉寺前絕壁髙千尺澗上蒼杉大十圍碣石尙存廚庫記達摩曾賜水田衣【二語寺中遺事】禪闗寂寂花爭發日暮鐘鳴鳥亂飛

少室山

少室爭如太室幽奇峯六六野雲流石堂誰訪邢和璞古洞曾棲帛道猷紅白花斑風半墮髙低霞影樹全收行行立馬靑松外欲上懸崖采帝休【帝休艸名見山海經帛道猷詩連峯數千里修竹帶平津云過逺山翳風至梗荒榛茅茨隠不見雞鳴知有人間步踐其徑處處見遺薪始知百代下故有羲皇民】

嶒崚澗口費躋攀李渤何年住此山但侶野猿尋洞去不騎官馬向人間路逢支遁應相識津泛漁郎定不還鴉黑天紅入城去過橋愁聽水潺湲【張籍詩采玉峯連佛寺幽髙髙斜對驛門樓無端來去騎官馬寸步敎人不得遊】

題髙鏈師小照

記從訪爾是冬殘春暮重來對牡丹病客刁騷新白髮侏儒短小老黃冠易於爛醉猶勤讀琴已無弦不廢彈藥竈鶴牀予道佀兩人同上畫圖看

張寄亭洗馬招偕諸公看芍藥晚歸同王少宰顓庵遊祖園四律

十年不入丰臺路防馬今朝又此行山似呼朋尋舊約鳥如春婢弄雙聲白頭只覺閒遊好小雨偏催綺句成多謝滂葩解人意四圍香气午風淸

漫將婪尾比名姝白糝紅酣十萬株亭上閒雲連野色衣痕蝶粉與蜂須較來洛下諸園少【洛陽名園記言芍藥者一】看徧龍興四院無合倩熙筌爲畫本一畨沒骨費工夫山情不用太喧豗靜坐小亭風榭隈一事相關惟芍藥千叢得意是丰臺燕因窺客多狂舞花爲衰年盡滿開防灔樽前慚小戶須招北海酒龍來

將軍園外野橋通一帶桑枝麥穗中別墅半移禪榻地孤村鈄捲酒旗風翠防西去無多路蟆水寒流有斷虹十里鳥啼城柝響蕭蕭鞭影夕陽紅

村中卽事

自朝及午防回眠翻覺日長如小年蠶老空餘桑頂葉鶯啼只傍竹窗邊靑黃杏子風中熟甲乙書籖手自編有客約尋行藥地野花十里夕陽天

村前村後不多路縱有黃埃何處生戴笠自尋圃去騎驢閒向麥田行千重逺岫云爲態一水垂楊畫不成倒著巾來仍獨往酒筒詩侶總闗情

河亭獨坐

笠大亭子河之湄上架竹竿下茅茨一聲兩聲鳥不住千片萬片雲來時少女風前雨細細孤舟橫處煙垂垂春衣微冷我歸去何處牧笛空中吹

小園

小園名亦署山姜薄地寛閒十畝彊舊葺艸廬還未破初栽棗樹已成行轆轤不歇新穿井薜荔何知盡上墻花鴨一船蠶一簇牛經蟹志又商量

村中漫興

東臯二月栁蔫綿曲錄藜牀自在眠芧捨防層衣佛寺鳥歌三疊到溪邊杯浮綠蟻消長晝人在靑山惜暮年數縷遊絲雙燕子安排春織有新篇

五月二十六日聖木怡齋過訪偕雨來子益兩弟觀荷分體四律

五月天熱艸堂靜堂前盆荷初吐花欲開未開水碧色將雨不雨天紅霞蜀葵石橊莫輕妬書籖歌扇何紛挐子云之宅太寂寞門旁已系白鼻騧

有客翩翩來二妙不然長日閉山扉麥餳杏酪午堪飽狂態老夫花撲衣風撼薜蘿自裊裊香生蛺蝶雙飛飛麼蓮已落詩人手不賦潘妃賦洛妃

名花今日比名妹昨日當筵記得無每嘆白頭仍自笑偏敎歌鳥勸提壺峯顚玉井髙千丈鉢底靑茄放防株未免有情誰遣此頽唐一醉要人扶

厭次堂如厭次城脫衫據地晚涼生日斜雲气籠花气樹古風聲作雨聲嗜飲須同狂阮籍論詩休訝老彌明津樓已閉葳防鎖我愧詩篇第七成

老來

老來萬事沒心情一二仍然意不平逢酒豪如逢烈士愛花癡比愛傾城從今習气消除盡向後浮雲自在行祗可困眠饑啗飯閒聽兒子讀書聲

記夢

兀騰春夢欠分明十二瑤臺頂上行天濶飛來華表鶴風泠吹下步虛聲吳剛月老年年斧緱嶺花殘夜夜笙王母桃花多少樹今畨定問董雙成

答醒齋以詩代柬

寄書問我村中事一水滄浪住上頭河戍平田閒射雉杏花防雨自登樓門無嘶馬云來往坐有提壺鳥勸酬獨是維摩春日病落殘婪尾防曽瘳

村中韓坡見訪

有客騎驢欵竹扉小園席地話依依曾於雨後鋤否才自莊西割麥歸碧栁垂條轆轤井紅藤拄杖芰荷衣翛然二老堪圖畫輸爾長須道貌肥

重陽後作

重陽已過後五日靑驢白帢東墅行束帶拜佛此村寺撞鐘吹螺天正晴堂上維摩有偈語門前老樹無秋聲不因衰病自來去試問防鴻何故鳴

壬午紀

恩四首

自甘沈寂山中老

詔下偏憐蟣虱臣李渤退閒稱隱客韓翃名姓冒詩人風飄雪葉朝衫重牋擘吳綾

禦墨新行在史官勞記注惇牂黍臛小陽春

寒綠茅堂如笠大髙懸三字以三峯元和體格驚新樣天水規橅邁舊蹤捧出巷喧希代寶詮來義取後雕松一條下署冰銜在赤篆盤挐抱六龍

气紫何須闗尹識衣黃傳是

聖人來龍防斜立長河口豹尾平分鹿角隈伊呂公卿張毳幕班揚侍從盡髦才欵冬花放戎戎雪初自宮門下直回

三又路口烘村火八里莊西送

駕還野鳥數鳴如戀

主蹇驢一跨好歸山馮唐年紀垂垂老袁豹才名漸漸刪桑落滿壺書滿榻菌巢從此戶常關

盆梅

老鐡一樁圍四寸橫枝三五尺餘彊人與梅花太冷淡天敎明月來商量林逋原在山中臥何遜曾爲水部郎束手我無吟賞法武彛茶臼火新香

村居雜詩

頭白還家第二春小園風景又重新陰晴自哂安鳩拙南北空勞記雁臣滿樹桃花紅匼匝數峯石色碧嶙峋香山居士心情淡本是荒村一老民

踏破東臯入翠微春煙深防綠羅扉人情舊雨殊今雨節序生衣換熟衣【石湖云人情舊雨非今雨老境增年是減年】衰已不堪無別想癡還多悔自知非馬卿空著千金賦卻讓孫牧豕肥

東墅離城三十里千章喬木一長河燕如徐孺年年榻鶯似秦靑樹樹歌剰水殘山容我住龍拏蟻鬭閱人多楞嚴不誦如來笑其柰衰翁已醉何【村墅奉佛一年矣】

脈脈春風如潑乳戎戎細雨似淋灰靑搖老栁得狂勢紅破小桃無籍開牧笛數聲長短曲邨旗一路淺防杯忽逢陶令鋤去又見韓康賣藥回

今日恰逢寒食日雙驢下澤一輕車墦間舊鬼呼新鬼村陌楊花亞菜花孤墖颷輪紅寺外小橋煙枕綠溪斜春光較比前年好布谷聲喧社鼓撾

撩歷花光撲白顚涪軒四面藥欄前蛇休畫足疑無地鼠爲拖腸怕上天淸磬名香陪佛坐烏絲紅防費吟牋馬通餅熟來朋侶攪我風漪午晝眠

五丁神力擘柴關家具一車來此間漁市三重雙寺合莵裘十丈萬松閒豆棚捨知多雨碧障紅螺卻欠山安得手防元漫叟往聽水藥背篷還

頭銜攺注太匆匆名籍新編處士中茗盌小兒嘲陸羽艸堂逋客笑盧鴻心期苦筍干休剝詩卷黃楊閏不同莫以防魚輕捉鼻騷壇節鉞策吟功

回頭大抵嘆勞薪自卜幽棲少麯塵燕語午喧鉆火日楝花風撲賣餳人喜聞魚鳥多消息說到文章一欠伸貞白入山稱宰相幾曾管領十分春

杜甫休嗟小吏輕可堪項領癭全生藏生決不如秦贅處世難於下趙城日者原來多囈語社公眞是沒心情幾畨肩拍洪厓笑休上蓬萊頂上行

騎驢倒墮眼昏花白練裙低烏防斜舊事垂頭驚繪虎乞人張喙比神鴉秦中白傳西涼伎渭水何戡賣餅家小謝輕埃濡蕙帶往探洞府輾云車

齊甘荼苦我何云依舊齋頭老瓦盆麯部簽分中上戶蠶神花賽凸凹村山經水志今重讀宋鷁吳牛可兩存坊底靑泥芹二畝新排鹽豉抵熊蹯

空堂黙坐已斜曛孤雁防鴻思入雲山下田園陶處士壁間樓閣李將軍嗜書莫想餐仙字譏世休誇罵鬼文黑白妍媸聊爾爾酒中賢聖藥中君

北斗南箕總贅疣竜鐘此日又何求貪書伎倆搬姜鼠似醉心情食葚鳩小閣納云新簿領垂楊臨水舊風流閒蹤謝客登山去欲采神芝到祖州

村行一路弄新煙覓句聳成山字肩絕代詞人庾開府當塲歌者李年我軀大是鴟榼書捨寛於鴨嘴船暈碧裁紅休放過春時最好暮春天

層城十二想仙都眼底眞形五嶽圖花外厭嘶紅叱撥風前摩捋白髭須細抄術序安松竈淨滌茶筒調水符他日添子耆舊傳黃庭一卷攫驪珠

龜毛兔角兩徒然羣鬼揶揄感昔年土偶衝途逢木偶一禪妙理得三禪春醅香後荼防雨風榭花時蛺蝶天古語人生行樂耳腐儒膠柱少眞詮

摒擋菊苖何快哉山防庭院盡新栽恰分元亮一籬雨移到延年千種材灌水從今難防手香醪自此不停杯黃黃白白花時節記得花時雁信來

徒駭鳴榔葦路通蝸牛一角瓦廬中禁當楊栁薔薇雨消受鸕鷀笭箵風範蠡家隨波上下杜陵詩在瀼西東吾村合是煙霞窟雌霓平鋪萬樹紅

禪房薤葉午煙齊薜荔墻根六尺藜老佛看人如欲語流鶯聞磬不成啼支公月榻畱殘照彌勒花龕補舊題紅鴿寶幢云靉叇靜參法喜是何妻

雜詩後十首

人間到處築糟丘十字風簾第幾樓村肆酣時依甕臥香醅熟後以巾蒭每尋綠樹聽黃鳥莫負淸樽嘆白頭牋奏玉皇封飲戶劉伶例合爵通侯

缾盆麯糵盡精材一日長星勸一回樂府疊歌將進酒老夫得意不停杯人藏綠水靑山裏客有陶潛李白來茗艼浹旬還茗艼落殘婪尾佛桑開

啞鴉風檻似揚舲又上暮春修禊亭澆水移來山躑躅開簾飛過雨蜻蜓登樓詞賦輸王粲爬癢神仙仿蔡經不信先生耽飲事試看墻腳臥空瓶

藜牀當午睡懵騰鳯子翩翩喚不噟花墮荈湯澆舌本風鋪酒暈上睂稜美人香艸新荃蕙佛子禪關舊防有客門鈴來系馬袒張袒臂一鞲鷹【末二句謂楊逺卿上四首飲酒】向來不信老無用及到老時眞可嗟白髮彊尋行藥地紅欄愁放殿春花人情大抵好皮相力士那能翻日車饘粥一盂行杖策千鐘十榼漫相誇

連朝意匠自匆匆要賦閒居底事同竹可爲軒編鶴器地量加五祝牛宮【見松陵陸集】天垂云髻濃還淡雨濕花斑白間紅細數盆魚招粉蜨先生頭腦不冬烘

小齋淸露滌風襟步屧長吟復短吟陶氏有田惟種秫陸生作賦偶愁霖花如人臥坦檐腹云似山流防樹心長物差堪添爾雅研名鸜鵒帖來禽

書幾西頭藥竈東漁簔樵斧不曾空珠嚢未遭驪龍睡樹杪偏多少女風曲唱扊扅悲日人誇矍鑠實衰翁去天一握屈原問白石南山兩鬢蓬

脫輹防旗事漫猜刲羊今日更喧豗人間怪鳥古難識天上一星何處來黃口小兒成底用白頭老子易生哀看他炙踝髙談者誰是當年稷下才【上三首苦雨】

乘車戴笠日思量尺蠖盤旋亦不妨選樹彭亨安茗鼎傍花曲錄坐藜牀風回上下蜻蜓陣雨長莓苔翡翠墻要出門無容足地古歡堂是讀書堂

七夕

戊橋牛渚今安在尙爾年年一度過星若有情星亦老【用長吉】巧云可乞巧無多靈槎海上凴年卜犢鼻竿頭柰阮何瑟瑟秋風愁瓠子平分烏鵲兩塡河

古歡堂集卷十二

欽定四庫全書

古歡堂集卷十三

戶部侍郎田雯撰五言絕句

題畫

野花藂谷口山翠撲風裾拄杖平橋上臨流防打魚

舟中作四首

谿鳴風雨來漁子窅然去岸上是何村搖竿入深樹霞气動衣裳水光相暎帶西防疊嶂靑山在夕陽外帆腹飽天風舟輕不可泊崖花無數開林鳥有時落轉篷數村過浴水一鷗圓晴雲如襞絮片片上人船

爲牧堂上人

無本新詩成去謁張韓老秋水蓼花風吹送淮南道

題織簾居畫卷爲顧麟士先生

不見緯蕭人今之畫圖是江雁一行飛拄杖防雲起

七言絕句

寓園四首

門外誰停下澤車西風雁陣一行斜舍人眞是閒無事徧數秋葵滿院花

短榻低簾官舍虛淸流撥剌午風餘秋來自汲長河水種得盆中二寸魚

薜荔墻根石徑寒靑樽烏帽足盤桓秋來絕少籬邊菊五柳先生未棄官

耳熱歌酣夜气深秋燈涼月正披襟不知雨後藤蘿長半畆垂垂帀地陰

題畫

開徧黃花繞捨秋灣環一水到門流山翁曵杖橋邊立欲向西風駕釣舟

詹麗朋恵蘄簟

書屋三重曲錄牀庭花經雨一叢香先生官冷心無熱何用琉璃八尺黃

題畫二首

木葉飄蕭萬壑深疾風急霰響寒林溪邊子欲何往寂寂不聞梁父吟

春回煙破柳條空村路鞭絲帽影中向晚行人來渡口船頭鴉背夕陽紅

再至祖園二首

記昔曽逰舊路微酒旗人影送斜暉柳綿踠地濃陰裏隊隊黃鸝塌翅飛

稻花蘋葉雨防防再上將軍袚褉亭百尺長堤一篙水煙中更有數峯靑

同陳學士論詩二首

韓有南山杜北徵江河萬古各縱橫不聞山谷分工拙讀者何曽得定評

劍南萬丈光鋩在坡老堂堂妙入神可笑蚍蝣撼大樹少陵不敢薄今人

以詩寄友人代柬

臂鷹走馬擲摴蒲對酒當歌美丈夫別後應知頭已白一餐還盡彘肩無

摩訶寺防牡丹

前尋黃氏山莊去今又摩訶寺裏來一種逰情消不盡偏逢雨後牡丹開

乞歸不得

十載爲郎老且臒官囊賸有俸錢無自擔書卷歸田去不是知章乞鏡湖

丁巳八月同張晴峯移工部郎中戲成四絕卽柬晴峯

遲暮名場嵗月虛新官例掌考工書相防老友悲華髮潦倒同君十載余

街塵抖擻舊朝衫新拜除書又一函似是馬曹原不惡喧豗小吏報頭銜

寒防花發使人愁何遜淸吟苦不休他日兔園標物序官梅東閣在揚州

香匳才思劇淸狂斗帳濃花每斷腸詩格怪君似韓偓人呼小字是冬郎

將歸

晚菊寒樷病有花西風吹髩雁行斜秋深時節辭官去不待頭綱八餅茶

三角店

蠻方聞道已休兵何事軍書夜未停土屋柴門三角店愁人七十五長亭

閒居

從此閒居二十年官休身退可髙眠棲遲農捨甘衰老也似東坡比樂天【東坡詩云出處依稀似樂天敢將衰老較前賢便從洛社休官去猶有閒居二十年】

偶閱飛燕外傳二首

射雀兒郎雪夜回趙家姊妹有仙胎逺條館接含風殿玉體橫陳赤鳳來

披香博士唾君王百寶車迎妃子妝海上蓬萊嗤武帝求仙只在白雲鄕

自題漪亭讀書圖

水部蕭閒似隱淪亭邊秋水淨無塵一編猶展南華讀可笑詞場毷氉人

淸逺如苕霅檀欒卽渭川捲簾度沙鳥倚檻集江船漁父歌相答郊居賦早傳披圖憶田叔幽思滿林泉王士禎

茅亭彷佛秋帆萬个篔簹老未芟可似陶公讀山海村醪一酌一抽函書帷安穩薜園深隱幾翛然總廢吟堪笑斵輪太多事先生卻自埽蓬心林堯英

讀溫飛卿集

一代才名幹子八吟義手亦徒然不敎詞賦陪雕輦空讀南華第二篇

茅山絕句

東風吹我入山行埜艸江煙暖漸生才買治聾村店酒春禽忽放兩三聲

竹裏村煙嫌客過花邊小隊少人知行行自覓山腰路鴉髻雙童杖一枝

謝客石門太多事卒徒車馬亂紛紛今朝布韈靑鞵興莫遣山靈笑使君

斜挿梅花烏帽邊小橋風雪劇流連茅山道士不相識錯比襄陽孟浩然

眾鳥髙飛雲不開剨然潭底一聲雷待予小試神仙術去割乖龍左耳來

行到陂陁坌口邊岸巾小憩緑巖前斜陽流水桃花下忽遇神仙謝自然【見女道士】

曳尾何如放浪逰華陽洞在大茅頭他年若學陶貞白不畫雙牛畫一牛【陶隱居祠】

雙髻前行是鮑姑搬家曽見穉川圖今來汲水宅邊井竹子一行松二株【葛洪井】

尋仙我欲學長生狂蹋三茅頂上行安得懸崖亭子自吹松火煮黃精

龍眠道中四首

村落山風作雨絲敺雞放鴨晚煙時人家一帶梅心驛水白秧靑杏子垂

稻畦多似圍碁局流水中間駕小舠回望桑枝山下路田官蠶女各分曹

前路於莵夜捉人朝來野老話溪津寒煙苦竹司徒廟打鼓咚咚祭虎神

忽見鸕鷀一隻飛漁莊蟹捨雨霏微前年過此曾投宿野店斜陽水四圍

五溪橋絕句

淺流壓石澌澌動怪鳥穿松濕濕啼偶被靑山畱便住木蓮花下小亭西

第九層山路最遙曳笻筋力未全消刺衣數本鉢囊樹撲面一聲婆餅焦【鳥名】

閒拄紅藤采藥行山中瑤艸盡知名黃瓟西去無多路九節菖蒲滿澗生

直上九峯峯上頭吳頭楚尾大江流他年追憶看山事槐子蟬聲細雨秋

露筋祠

黃頭髙唱水程長甓社風來菡蓞香向夕露筋祠下過土垣瓦屋一垂楊

喜吳野人至

甓社湖頭蓮葉津輕鷗柔艣水粼粼白髭拄杖斜陽下知是詩人吳埜人

避風館

避風館在江東岸步颿回四月初白板小船趁潮上櫻桃時節打鰣魚

途中偶占

層層麥秀桑枝路曲曲小橋流水間馬上不知行幾里垂鞭貪看夕陽山

梁谿道中

銅斗連聲拍浪婆蒲帆十幅下煙波官艙瓢大無簫鼓只似往來張志和

題杜牧尋春圖爲吳園次

春花零落霅溪邊說到尋春亦可憐太守風流今老矣不堪重畫杜樊川

紅桃照水似胭脂人影衣香異昔時只合斜陽殘柳下重題一首杜秋詩

答友人

酒徒詞社總成虛白首相知按劍餘紅蓼花開秋鴈叫闗門正著絕交書

悼虎兒

迢迢水驛江南夢寂寂黃花九日䢐小睡山防書屋裏西風涼雨哭於莵

樹似髧髦垂兩耳鳥如籹粔賣晴曛秋原野水長堤下新築童烏一小墳

移居尊水園祭盧南村先生【並序】

杏花碎錦甲第空擬金張燕子烏衣風流徒稱王謝春來秋去短墻喬木誰家物換星移滄海桑田無恙所以他人入室每興慨於唐風若夫一枝可棲更寓言於莊叟維玆南村先生尊水園者門臨眢井圃接荒城徑則有三應同蔣詡之築柳何妨五眞似陶潛之栽竹屋紙酒痕歷歷靑鞋布襪詩思泠泠取杜名亭祀五郎於窔奧命胥鈔句見子美於羮墻何殊成都橋邊住東屯而收稻不啻潁昌村裏坐桑下以受風久矣人琴俱亡悲哉墓木已拱爲某所有轉售於余於是啟戶登堂焚香設座擔書而入老僕操篲頻來剪紙以招先生吟魂不逺但愧潭潭華屋解嘲錯比揚雄稍喜垂垂官梅東閣堪畱何遜然而人非詹尹頻話卜居設使君作伯通亦須賃廡昔子山江陵客捨乃宋玉之故廬右丞輞口山莊實延淸之舊宅此富兒俗子未許托此數椽而明月淸風常若懸其一榻也況聞蔡邕授羣書於王粲謝朓割半氊於江郎迬迬傳之其人後日述爲盛事豈特盧敖化去存市防之一區田舍歸來賦小山之叢桂已哉奠澆白墮祭告紫房齋署曰盧亭仍名杜凡有半弓隙地亟令栽花何少二頃秫田盡堪釀酒南榮北牖馴鶴堦前東柯西枝送鴻天際伶白吾友濁賢淸聖堆塵劉項詞人垓下大風衝口將書抵塞三間屋願追問字之班用酒消融萬古愁聊效執鞭之慕

二百年來無作者廣川今見一先生若教白監涪翁在鳳髓膠有定評

艸屋三間子美亭先生醉臥不曽醒空園竹柏多搖落九防齊山未了靑

前輩風流是我師苦心箋注少陵詩迢遙徳水稱知已畫扇齋中對酒時

三十年前公便死閒庭風月幾經春南村若有先生在小子當爲灑掃人

題西齋夜話圖【並序】

西齋三間鑪一琴一竹幾二酒甕四蠟炬二牀一寛八尺長倍之堆書數百卷三人相向箕踞坐其上一人烏衫白須揚頦微笑一人褐衣棕鞋慿隱囊似山澤老臒一人面丰頰圓年獨少旁有侍姬蠻結雙鬟著素熟衣齋外怪石老藤蒼松苦竹寫影上堦前黃菊四五叢大放一童灌花一童守茶鐺爲西齋夜話圖

黃菊數叢秋水外老藤一本竹前魂消斗帳濃香裏腸斷曉風殘月邊

自作新篇付雪兒防他紅袖寫烏絲寒亭秪有雙鬟好何用花奴與段師

文履輕裾作意新淸歌妙舞屬何人老懷寂寞西風冷也向燈前賦洛神

楓葉蘆花秋气淸不殊憔悴在江城今朝似遇白司馬爲弄琵琶三兩聲

江南江北暗悲傷嘹嚦西風雁一行最是驪歌聽不得曼聲莫唱小秦王

目昏

花壓釵頭綴玉虫燒鐙半夜課書功一般賦得寒儒分何不眼如王濬衝

耳聾

四十八年成老翁一瓶社酒總無功旁人錯怪杜陵叟佯說耳從前月聾

齒落

豁然第一牙辭去軟嚼牛暗自傷早韭晚菘煨豆粥從今不食大官羊

須白

黒髭換盡白髭生燒藥抄方染不成翻怪西齋圖畫好貌予老態太分明【近作西齋夜話圖】

題恵元龍紅豆齋畫卷

東禪東畔小園亭曲錄眠牀傍短屏墻外半篙溪水白屋邊一畝藥苖靑

亂藤亞竹不闗門書本茶鐺野興存況是畫來眞好手郭熙山子巨然村

顏闔黔婁此宅東淸貧格調略相同休言破壁無餘物數卷書兼兩石弓

奇絕一株紅豆樹東禪一日一回過須知樹落詩人手傖父山防較若何

無題

百頃煙波萬緑楊湖邊細雨睡鴛鴦采蓮船去人聲寂又斷蘇州刺史腸

春夜觀元龍子益對奕

小伶低唱柘枝新一串謌喉妙入神酒過十巡夜三皷不妨我作爛柯人

手剝黃柑佐舉杯楸枰一局興悠哉贏他紅豆詩千首勝賭宣城太守來

題長齋繡佛圖五首【遇暴客後作】

刀俎餘生莫問天如來接引去逃禪名香一瓣三升酒從此長齋繡佛前

斷葷戒殺終須記罷酒停歌我不能僥幸佛容爲弟子頽唐磊落一臒僧

漫空天女散優曇雞唱參橫夢正酣乍醒斜防燈火照始知彌勒夜同龕

嫁得黔婁百不宜何曽舉案與眉齊病中說向山妻道君似維摩法喜妻

酒魔詩械亦須淸打疊僧包放腳行擬結香山作禪伴竺幹師是古先生【用白樂天齋戒詩略廣其意】

病足二首柬李陶庵

芒鞵布襪總成虛孤負春光一月餘眼底花朝動逰興商量舁出小籃輿

詞場酒社不須閒最苦髙眠日閉闗但有心情何用腳十分狂態白香山【第三句卽用白語】

濟南病中遲恵元龍不至卻寄二首

閒亭風月不多寛村笛山謌酒味酸何似濯纓湖畔好桃花萬樹待君防

柳黃水緑亂峯靑白雪樓邊歷下亭撲地飛花寒食近同君一哭李滄溟

移家濟南

柳條初緑齊河道杏酪新沽濼水邊一輛靑油小車子鮑姑在後葛洪前

友人書來詢予卜居所在

卜居決意在湖鄕風雨春深底事忙近得一廬僅容膝柴門臨水兩楊

和恵元龍寄目存詩用紅豆齋韻

依稀月觀與風亭窈窕花欄又紙屏湖上詩僧淸興好坐防七十二峯靑

野日山光擁寺門書籖畫粉竹房存他年再入江南路訪爾橙黃橘緑村

山姜僧捨防峯東爲畫新圖行腳同酒注瓦盆寛似海杖挑破衲曲如弓

靑山白社野情多有日東禪著屐過得遇逺公成一笑溪邊相送又如何

海棠八絕句

花朝過了無干日寒食風多絕可憐獨有今宵好佳景不晴不雨海棠天

今日狂夫分外狂愛花便死亦何妨自逃禪後無他好一事闗心是海棠

斜挿一枝烏防檐紛紛數片落書籖多情燕子趂人舞解事香醪如蜜甜

心情冷淡久成灰彊到花邊醉一回多謝海棠解憐我株株爭爲老夫開

低回事淚沾襟曲錄眠牀日苦吟忽遇海棠如快友一畨痛飲話知音

只宜淸坐弄滂葩髙燭紅妝一抺霞急管繁弦須住手莫教唐突海棠花

小臣牘奏玉皇前花盛如人正少年爛漫從今不凋謝朱顏長駐酒杯邊

倩誰爲借防花旛誤損紅芳柳氏園安得移來長伴我山姜屋角讀書軒【柳氏園二株最盛】

送周生南歸

河魚出水論斤賣羅醖傾瓶試入唇初夏眉園好風景鶯啼花落送歸人

竹竿小巷三年住硬餅酸虀暗斷腸不是風流蕭思話誰憐顧曲一周郎【謂韓坡】

重重水緑山靑裏漠漠蠶絲麥穂邊譜入謌詞塗作畫李營丘與柳屯田

野樹櫻桃顆顆紅黃鸝微雨酒旗風疲驢破帽江村路自掃鵞溪粉本中

九日同恵元龍作

新蠏買來十餘輩芋魁掘得兩三筐幅巾短褐秋下細讀陶詩醉一場

雞肥酒熟野人家小巷茅堂雁陣斜可笑老夫多態度白頭烏帽挿黃花

齋廚炊熟菊花糕入箸酸虀似冷淘紅豆吟成詩六首兩人鬭飲亦分曹

寒夜城樓打二更四鄰碪杵寂無聲一年最是重陽好苦茗殘碁坐到明

讀東坡集偶題

一代文章蘇長公泉源萬斛自稱雄前身直是昌黎子磨蠍由來守命宮

文詞弛禁政和年始有眉山墨迹傳道士恰從天上至曽逢奎宿玉皇前

小坡著作來儋耳孫覿才名亦絕倫宦者更奇梁守道屬毛離裏說先臣

恵州禪寺朝云死也似香山別柳枝寂寞沙洲人不見云藍小袖又生兒

詞桀蘇門六君子風流文采一時新坡公賞識原奇絕元祐年間盡黨人

僕逃二首

蠻奴散去竟何之冷落休官異往時我愧不如蕭潁士愛他博奧受鞭笞

長須赤腳無妨去鬻馬騎驢興不違自笑還勝白太傅春隨樊子不曽歸

油燈

三更寒漏不曽眠一椀松肪且自煎翻怪冦公庖匽裏鄧州花燭費多錢

九日無菊

東籬正直菊花天陶令初歸亦可憐多少白衣來送酒如何不見傅延年

對鏡

只合空山結艸廬雪深一尺夜燈虛防頭綘帕袍山繭不讀兵書讀道書

贈別

酒鉤歌扇總闗情不用何戡唱渭城數朶黃花畱客醉一林紅葉送人行

呂鐵翁恵方舄

經秋病臥掩巖荊門外何曽半步行可怪鐵翁太多事一雙解脫與田生【解脫履名見南史】

無題

河邊有樹是相思裊裊春風初嫁時鳳尾香羅紅豆蔲繁欽合作定情詞

送友還蜀

渭城斜日連芳艸棧道春風送馬蹄疊疊靑山防不厭雙鴻已下浣花溪

萬里宅荒緑樹稠荼蘼開謝幾經秋歸家且酌郫筒酒坐防橋邊錦水流

過臨淸

王門詞客衛河濵來弔淸淵謝茂秦妬爾風流眇君子當年賈扣嫁詩人

天雄北郭見人家園中雙鶴

我欲開籠縱君去淩風萬里上靑防世人黒白何曽識悔注從前相鶴經

潞王墳

石馬荒涼艸徑斜殘僧一二少人家陵園今作山腰寺落地斑斑雨後花

王氏園亭在百門泉南岸

茶鐺藥竈讀書堂上下林巒曲抱塘倘許平分三畆宅多栽竹子種楊

孫登祠二首

亂石參差暮靄封有人淸嘯欲相從葛巾野服天微雨已到蘇門第一峯

牕外忽聞鸞鳯音一聲長嘯上嶙峋嵇康三載從逰者翻媿山間作炭人

邵子祠

一峯突兀挿靑天深澗平岡又接連直上堯夫祠畔望白楊老鸛夕陽前

見貧道士

村口桃花餅餌香橫拖藤杖覓齋糧丹經寫就成何用不信全無辟穀方

毘耶寺

徙倚三株佛院松靜聽雨後講時鐘無端縣令知逰寺偏在夕陽山下逢

偶題泉上壁

髙山流水路層層帽影鞭絲興倍增兩日百門泉上住相隨只有一琴僧

題趙千里海天圖捲

海濶天空眞快哉神山況有好樓臺世間受用惟徐福奉使求仙竟不回

題蘇漢臣畫

十數嬰兒妙入神水邊逰戲任天眞翻嫌防爾童心減冠者何須五六人

題胡循齋小像

梅花百本三重閣紅袖雙姬數卷書詩人住在神仙宅年紀才過二十餘

年曽作水曹郎何遜同吟亦不妨今日輸君官閣裏獨添如許好篇章

臨漳縣

英雄作用豈人同帳伎西陵落日中別事看來總遺臭分香賣履是英雄

恨這關

楚塞原來霄漢間靑山一髮入荊蠻子規啼盡行人少風雨瀟瀟恨這關

午日

安石橊花寂寞開三閭古廟抱荒臺沌陽渡口停舟處買得蠻村角黍來

陸羽祠

煙波渺渺月泠泠雁陣鷗羣散逺汀鴻漸祠邊浮棹過閒挑燈火讀茶經

姊歸廟

髙唱滄浪沔口東於菟鄕裏弔秋風屈原廟與女嬃宅盡在白蘋紅蓼中

食筍

繡佛長齋已數年武昌況少買魚錢泊舟風雪樊湖口防透今朝玉板禪

采石磯重登太白樓有感題壁

燃犀波動石皆動尺木畫存松亦存再上靑蓮樓上望漫天風雪大江昏【二上字各意】

渡揚子江

峭帆落日大江流鐵甕城邊葉葉舟遙望三山如有約風濤十里不知愁

舟發揚州偶感腳疾適友人折柬將赴飲先投以詩

楚尾吳頭行路難二分明月下江幹彥威半作襄陽士慚愧齊名釋道安

歌舞罇罍一輩新玊鉤斜畔迥無塵蛾眉樓上何妨笑防我蹣跚蹩躠人

送程梓園歸裏

水淺風桑十幅蒲潞河楊柳客船孤送君思倩唐寅手爲作黃山禦史圖【梓園有唐伯虎畫予每索之不得】

江上春風路上花計程谷雨可還家寄余寶物還須記十笏隃糜二餅茶

古歡堂集卷十三

欽定四庫全書

古歡堂集卷十四

戶部侍郎田雯撰七言絕句

儀眞縣

松牌絲网架江頭叢緑新篁傍水樓一片風帆三十里買魚煮筍到眞州

聞欵乃聲

魚槮勾連蠏斷明江潮半落月痕生扣舷漁父知人意故作煙波襖靄聲

引釣楓林小艇行使君腸斷此餘聲昔人招隱詩中語不及江幹漁父情

洧川縣

孤城十里一川斜零鳥村深有數家士女不來無芍藥牛欄豚柵蜀葵花

季札掛劍處

打麥場邊土一堆輪囷老樹立荒臺世多張耳陳余輩不信延陵掛劍來

貴人鄕【新埜縣】

陰鄧深村半夕陽至今猶說貴人鄕菜花滿髻農家女作意風流嫁帝王

白河舟行

柔艣輕帆細雨中行行漸入漢江東一篙浴鴨跳珠水兩岸楊少女風

樊城

炎塵撲向馬蹄生愁問襄陽路幾程買得小舟能蕩漿柳煙連雨入樊城

襄陽絕句十二首

雨柁風旗渡漢江行幐結束獠奴扛鹿門此去無多路上岸騎驢訪老龎

曽讀漢南耆舊傳風流凋謝說先民眼中不少雍州客誰是一人誰半人

豈有鴆人羊叔子卻憐沈水杜徵南殘山破廟丰碑在長嘯一聲天蔚藍

艸艸登臨夕陽館題名闕略負山川自從李白王維死愁殺能詩孟浩然

如泥爛醉習家池拍手銅鞮倒接防不羨山公饒逸興杯前妙有葛彊兒

煙匏雨笠路層層水放晴光霞气蒸獨怪詩人皮襲美淸吟何必在松陵

溪雲山雨半糢糊一幅灰堆總畫圖我欲收來爲粉本前村交付米於菟

直上宜城望大江杜康臺畔水淙淙魚泔買得十千尾酒劑篘來二百缸

香匳漬粉句消魂才思淸狂宅尙存一代詞人段成式山間別業木村

六月炎天我欲愁刺桐花下住行舟才經宋玉墳邊路風雨刁騷便似秋

水南刺史有層臺豚犬兒郎事可哀岸幘呼風歌一曲幾年不見野鷹來

山前說是仲宣家眢井殘樓落照斜曳杖尋來無別物一叢鴨蹠雨中花

買二鯿魚

行到蘆花扈業邊酒錢分作買魚錢白泔紅乙眞肥美二尾槎頭縮項鯿

崔婆井在伏波廟左

崔婆有酒如淸乳虛白頻來似野雲村嫗學仙太多事如何不飲馬將軍【世傳崔婆善釀酒仙人張虛白日來飲之】

辰州伏波祠

新息何誇拜大侯據鞍事業嘆荒丘傷心馬革英雄語此老終輸一少遊

麻溪伏波祠

椒房何例獨無君豈謂壺頭未防勲村廟尙存香火地五溪蠻不負將軍

夜郎城

拚得新篇詩百首消來村市酒千觴漫言鬼國無人到李白何曽不夜郎

龍標城

雲山寂寂水茫茫防來眞覺有離傷詩人謫作龍標尉孤客愁猿伴武陽

沅州

江西橋上市煙稠吹笛迎神夜未休爲作楚南風俗記火雅竹祖是巫州

龍淙絕句和眉山四首

晴日臨池夜講經一畨風雨正堪聽老龍亦學吾儕事脫手神通墨沈靈【墨雨庵】

山中藥艸恣幽尋宛轉溪頭入徑深鴉髻童扶到峯頂紅藤杖拄下坡心【宛轉溪】

山吐晴嵐水放光【用白香山語】行行人影又衣香一叢菡萏橫波面兩隻鸕鷀立石梁【石香橋】

獨於山水不能亷屐齒苦遭泥絮沾雪後倘來尋此石須隨馬耳露雙尖【臥石】

黃鸝

栗畱狡獪有心情外楊故弄聲吟罷欲眠支午枕兩三囀罷報詩成

示女

挽須索餅常憐爾【昔汪蛟門譏余云公有愛女癖】嘆息隨翁萬里逰莫衟從軍非汝事木蘭曽戰黒山頭

悼亡絕句四首

竹樹蕭蕭絡緯鳴秋聲總是斷腸聲可憐淚似黔州雨一月眼無三日晴

彈指傷心不可論幾畨剪紙向黃昏靑松白墖烏川水招爾棲禪寺裏魂【朝云葬恵州棲禪寺】

粉黛消沈晝掩扉香山衰病舊吟稀楊花鶯語年年事樊子逐春何處歸

柝響鴉啼夢不成小樓風雨夜縱橫山防寂寞挑燈坐不向樽前聽艶箏

春鐙詞八首

春聲一沸夜如雷報到寒花帶火開三寸酸黃柑價賤木村裏並傳來

濟火祠前試綺羅奢香驛下舞婆娑夜郎塞路人如蟻大半畨童僰女多

城北城南接老鴉細腰社皷不停撾蹋謌角抵蠻村戲椎髻花鈴唱采茶

白納烏防舊有名水西柳畔是竜坑奚官金勒連錢馬串作花燈蹀躞行

火樹星橋取次防硃書銀牓太平歡小鬟鸚鵡調香粒一老狝猴掛釣竿

雪後梅緐小雨涼連宵摒擋鬭新妝街泥不怕沾裙屐蜀廟燒香賽竹王

米家鐙樣巧工夫記得熈筌好畫圖十二屏風燒寶炬幾枝紅涙作瑚

江郭風流未可期紫泉春冶似當時願將鐙火年年事話與烏蠻父老知

啞泉

一竇沄沄碧沼連直從石壁弄潺湲世情不欲多饒舌拚得山腰飲啞泉

盤嶺坐竹下示僧

大竹千竿絕頂峯攫風籠雨緑陰濃山僧休縱貪饞口玉板停防赦籜竜

眉山餽乳餅

山店餦餭飽卽休甘心枕麯借糟丘一盤白乳紅牙餅不比尋常寒具油

元江防榔

土蠻只作尋常食方物原同蒟醤餐可笑穆之誇富貴防榔一斛貯金盤

入滇得食物三種

羅池柑子十分黃洱海弓魚二寸長爲補滇蠻風土記香梨更比木香

鷓鴣羮

云安驛畔夕陽明竹鬼祠前夜雨聲最是鉤輈聽不得山廚熟煮鷓鴣羮

眉山恵紅茶花二本

九瓣重心一抹霞戎戎冒雪到山衙今宵不倒春蛆甕孤負滇南二本花【來書云此花九瓣重心色似丹霞】

食署中櫻桃甚酸

西園木蜜多佳味北地林禽勝爾曹可笑山姜一饞口八千里外噉櫻桃

楊梅盧橘尋常有紫李黃分外甜偏戀櫻桃二三樹飽嘗酸味不知嫌

薔薇花五絕句

無數山禽朝格磔一畨春雨暮紛拏官齋寂寞沈吟立防徧薔薇滿架花

瑟瑟絲絲絕可憐紅須緑刺弄春煙分明一段蜀江錦鋪在竹晴日邊

引得春駒太多事倒飛斜舞十分狂憑誰繪向東風裏半是徐熈半趙昌

漢女新籹別樣裁石家錦幛兩邊開薔薇不受閒評品山館淸吟埜客來

堪笑香山老居士花開將爾當夫人我惟一防一回醉消盡缾中麯米春

小樓成自賀詩

南榮磊磊三拳石西戶衙衙二本松突兀小樓無長物滿堆書卷似髙峯

摘香櫞

庭前樹子比檐長大者如拳九月黃書案堆柈三十顆茶煙花气助淸香

送馬幹庵將軍移鎭四明【辛未三月】

十三年久住潮陽一髮靑山入夜郎皷角迎來才幾日四明海上去堂堂

村口牛桃花似雪水邊鴨蹠葉如釵犵童女來相送十部諸羅次第排

山禿川烏白納城麾前二萬鬼方兵風流儒將文章伯三十登壇是後生

胭脂井上佛桑開黒猓城邊打獵回大食刀橫初歇馬梨園子弟請詞來【結用唐句】

一畨花信過淸明擘柳風前客欲行如此蠻春堪戀否木婪尾麥衝餳【木村名麥衝橋名】

雨後鄭花花滿開坐談虎帳共徘徊淸香畫防森兵衛蘆酒夕傾三百杯

英雄去領浙江軍冷落孤飛天末云君已封侯須退避醉鄕銕劵防吾勲

知章祠畔七千里赤雁蒼鱗未可憑飽噉江瑤歌舞夜將軍可憶老中丞

客有傳余選姬者訛也作詩解嘲

孤雁涼云九月天安心閉戶坐枯禪名園不少堪逰處怕見秋花老少年【老少年花名】

題毛生靑錢硯

毛生詩名三十年數卷排成甲乙編聞道西園新例出端州石鑄五銖錢

題王中齋像

壺注三升索郎酒席堆一卷陶潛詩怪他無事髙歌放咄咄王郎斫地時

行路不捶朱雀桁辭官豈戀白雲曹風來裂帛湖光淨嵐湧翠微山格髙

讀蔡廓傳

平世三公蔡濟陽辭官何事太淸狂當時得遇徐幹木紙尾連名似不妨

餽歳贈殷彥來【有序】

餽歳見東坡詩都下紛紛率以筍橘登柈其直踞巨鯉雙兔之上獨殷子彥來綺情敏思矜其富才於除日自卯訖酉餉予雜體詩十五篇長須絡繹而至復柬尾一截云雙藤倚戶都無事頻致詩篇到綘帷自笑門生非餽歳何煩剝啄慁公爲予觀其意良厚以眎華靡舂磨似不及也因題句報之頌椒燒炬更皷添撾予猶畱連其詩不置云

玉板熟防嫌味木奴冷擘帶酸嘗何如殷子新詩美餽歳敲門十五章

題徐大臨宮詞後

石城雀巷夕陽時輦道苔封沒舊基卻怪徐生偏作態野花黃蝶譜宮詞

玉樹凋殘曲莫傳後庭寂寂幾何年可堪南渡無愁客並入寶摩新詠篇

白頭飛盡夜啼烏天寶遺聞記得無曲項琵琶聲未絕蠟流寒淚作瑚

何處淒淸五十弦侍兒錦瑟最堪憐玊溪生亦荒唐甚浪道春心托杜鵑

讀賈誼傳

服鳥長鳴遇合難洛陽年少興防平生心事堪流涕何用區區防治安

累牘連篇上防難長沙一去涙空彈書生可怪眞多事已治安云未治安

讀李泌傳二首

衣白山人侍從回兩京事業不羣材魯連範蠡何堪比更有麻姑送酒來

大雪今年占斷春花飛寒食正愁人憑君重攺中和節不賽勾芒二月神

讀庾開府集題六絕句爲倪舍人魯玉

江表才華早絕倫咸陽關外更淸新令狐不解文章妙浪道蘭成是罪人

靑絲白馬下臺城著作徒然擅重名可笑繁華朱雀巷東宮學士夜屯兵

掘尾旗明野火寒風流小庾楚江幹郢州刺史無情甚不記當年斷袖歡

文采分鑣哲匠能才名北地盡堪稱王郎亦是南朝客不少詞人溫子升

艸荒宋玉悲秋宅老憶鄕闗更不堪別館都亭空灑淚傷心故國是江南【庾信江陵所居是宋玉舊宅】

楊子伽藍未足多酈元藻思更如何玉臺新詠殘編在妬殺徐家小寶摩

淸明

蝦蟇泉上放風箏白髮城南少此行閉戶孤斟婪尾酒今朝六十一淸明

淸明雪

滕六今年大無賴春風花信興蹣跚羊孚不用多饒舌向火簾準備寒

題桃源圖二首

官罷逰行不可招一編山海最無聊此公多少傷心處不獨區區苦折腰

借口桃花可避秦辭官彭澤豈無因督郵寃死憑誰訴公是天資刻薄人

讀張浚傳

南宋虞張可並陳魏公才望倍嶙峋紫陽評論無虛謬也爲南軒一輩人

讀盧懷愼傳

丞相憂時上疏回饑寒妻子亦堪哀聲名縱讓姚崇輩不是尋常伴食才

讀袁紹傳

董公健者遭呵斥防子紛紛不足論最是英雄饒气槪橫刀長揖上東門

閱焚椒錄

十香詞譜管弦中多事伶官入後宮上下常遺千載恨乙辛直似漢江充

讀張良傳三首

雷轟一擊動長安辛苦先生欲報韓女貌兼工神鬼術不然十日索何難

圮上尋來多詭異從逰何處脫風塵赤松黃石無名姓勾引畱侯是一人

商山不少采芝翁埋伏它年羽翼功一旦漢庭來四皓其人久在素書中

讀司馬相如傳

犢鼻褌寒四壁荒風流犬子擅詞場才人自古誰能料好色翻成諫獵章

題鼂錯授經圖

女兒侍坐一翁旁口授須臾二十章疑有舛訛遺漏處鼂公杜撰兩三行

鶯聲婭奼語糢糊九十衰翁記得無畱作後人辛苦事聱牙讀得費工夫

削地談兵負異才不教遺籍沒秦灰典謨訓誥傳經學術數說從何處來

讀劉穆之傳

十人饌設百圅彊眼底賔榔只暗傷自是遭時才調絕五官並用太誇張

題樊川集後

破例憐才千古事髩絲禪榻幾年春遭逢更有天池子也似揚州薄幸人

苕溪水戲尋春日洛下筵開選伎時崔李看來眞有意分曹禦史最能詩

才名誰似張公子文采風流是一班左袒詩人多習气不須輕詆白香山

自是詩翁矜格律鳳凰得髓舊編存一般俎豆先生處慷慨論兵又罪言

城西溪上

山腳澄丁字斜跳珠波動亞枝花煙中直似江南景只少舲聲軋軋鴉

春水泱泱鴨頭緑桃花樹樹胭脂紅岸聲髙唱烏鹽角沙陣斜飛白勃公【烏鹽山歌名勃公水鳥】

上已雪

三月三日雪風豪寒防簾擁絮袍水邊袚褉逰人寂作意新丰酒價髙

追憶昔時上已日吹螺走馬春城南桑楡可怪六十一鶯蝶空憐三月三【十時深切】

偶詠

意匠經營體別裁不須刀尺剪詩材深愁花鳥無消息防待庾徐溫李來

柬雪塢上人

林杪鐘聲憶去年髙槐新緑寺堂前敲門好句今來少可怪範陽無本禪

訪髙鏈師

自笑山姜見事遲鈍根聞道是何時那堪生意甘衰白才訪天壇老鏈師

再讀庾信集題後兼贈魯玉

自是西昆體最妍詩家誰敢著吟鞭南朝北使風流歇莫恨無人作鄭箋【元遺山詩云望帝春心托杜鵑佳人錦瑟怨華年詩家總愛西昆好獨恨無人作鄭箋】

題四夢傳奇後

天風綺藻散餘霞前輩臨川著作家自是詞人風味別堂前一樹白茶花

老態

龍鐘老態暗傷神輕薄紛紛不敢嗔昨日偶從市朝過黒髭人笑白髭人

崇效寺坐雪塢上人三語軒茶話四首

雨後禪闗滿緑苔殿松枝榦接庭槐此身商略無歸處故向空門佞佛來

只堪茗椀對鑪燻鐘皷幽聲日暮聞宰相十年非我事不須煨芋太殷勤

皷子花繁徧寺開空腔欹柳抱經臺詩僧少小山間住不是佯狂老萬回

僧雛三兩刈葵根眢井淘泥補斷垣吾帶昨宵歸酒肆笑畱詩句在山門

易水

燕丹孟浪欲圖秦誤事田光自禍身此老何嘗一錢值樊將軍首送他人

舉朝送客歌聲苦塞破蕭蕭易水濵可笑燕丹謀大事徧招屠狗賣漿人

石皷

紛紛論古總徒然獵碣橫排太學前石老如人深嘆息從他聚訟幾千年

四月八日

卻忘今日佛生日供奉淸齋不敢停手自焚香童掃地一枝婪尾挿窰瓶

數聲淸磬佛排衙奇事明朝向客誇簾外雙來新燕子間三放晚蘭花

郊行雜詩六首

勾欄四面防花旛數朶含煙日正暄自笑操持無定力一叢芍藥便銷魂

參差捨北捨南樹髙下溪前溪後橋根老顚冬新舊葉土溫半夏兩三苗【顚冬卽天冬】

才騎牛背橫吹笛又上魚牀坐釣鴻眼底春光滿得意飛揚防扈邨兒童

鞀皷人搖還自響紙鳶低放忽天髙世間遊戲難憑事只合摸稜聽爾曹

鞭絲帽影野風低鬥酒雙柑席地齊翻怪黃鸝非曉事一邊啼不傍人啼

淺白深紅處處栽井欄畦畔接丰臺可憐野蝶癡愚甚飛上肩筐入市來

贈賣花人

紛紛徐趙邊黃譜日日陰晴風雨懷獨有賣花人不俗辛勤愛惜是情差

讀董仲舒傳

公羊一卷至今存千古醇儒道自尊繁露何緣傳異術陰陽水火閉城門

見賣花者隨一犬戲作

都市繁華何劇哉趨炎逐臭莫相猜金張第內錢如許人賣花來犬亦來

讀陸賈傳

坑焚滲漏笑彊秦劉氏功慿馬上臣掾吏武夫兩行隊中間迂腐一詞人【陸生在漢初頗有文藻自新語外有春秋後語南中行紀又著感春賦盛引典誥今𨿽不傳而文心雕龍載其目實爲子虛上林之先鞭也】

晉人

連甓何勞少虛日思鱸借口觸秋風陶潛本意求書解阮籍多情溺酒中

戲題鐘馗嫁妹圖二首

烏巾紅帕槿花埀官府猙獰鬼隨識破形骸天色曙鐘馗笑是一終葵

旌旗簫皷擁香車窈窕官娃玉不如漏盡鐘鳴花影散一封誰寄大雷書

城西人家園亭六首

園林十畆百花宜芍藥回廊竹短籬不似吾園惟種菜晚菘早韭野鳬葵

壓墻平仲君遷樹夾路辛黒丑花數對蘧蘧飛夢蝶一池閣閣叫官蛙

榼鴟自詠觴輪蹄城市豈相當人生受用村間住不但花香土气香

牧豎村翁曉事難等閒艸木作奇觀小犍夕系槐陰下可笑齊呼黒牡丹

殘山剩水足畱連自昔曽名小輞川不合王維裴迪死詩人零落一千年

梓澤蘭亭往事空無端感慨立花叢洛陽重補名園記第一休誇富鄭公

題淸流濯足圖

客星軼事盡堪傳垂釣磯頭用意堅商略江淸勤濯足故人好上帝牀眠

讀崔浩傳

桃簡原來才藝絕甲兵壁壘自塡胸平生合是畱侯侶只少功成訪赤松【浩以張良自比】

題梓花卷五首

葉如簜菖蒲緑子比防榔枸杞紅千瓣吳江霜葉下一張蜀錦夕陽中

春雨亞枝靺鞨濕【文同朱櫻詩翡翠一盤紅靺鞨】幽禽啄地燕支斑溪紅風暈溶溶水天碧霞鋪瑟瑟山

看去熈昌眞妙手吟來徐庾好詩篇靑牛匽臥三十【時深切】樹淥蟻經營一百船

屏風花疊湖邊宅卵色天烘北墅亭虎梓蒼根十圍大鼉江逺岸數峯靑

鹿苑輞川寧寂寞河陽梓澤豈銷沈欲邀閒客騎驢去坐聽先生抱甕吟

新寓小樓

樓小勝於屋數間阮家四壁不須刪雪晴捲幔斜陽下飽看西南一角山

冬夜招揆哉石樓魯玉彥來文子小飲五首

錯水村醪那足嘗寒防佳客訪山姜淹畱午夜非多事摒擋詩人入醉鄕

吾曹只合老糟丘杯底才消十數籌街皷三撾仍鬭飲酒龍不許病垂頭

可惜今宵苦無蠏持螯左手竟成虛商量須助吾豪興脫帽燈前讀漢書

一串珠成夜若何欵冬花放傍檐阿小伶按板無新曲未譜蕃釐觀裏歌【石樓著瓊花夢傳奇都下梨園爭演之】

老來不醉眠難穩月落參橫酒力增抖擻朝衫知有誤己拚明日懶晨興

題六如貍奴圖

唐子毫端多狡獪貌生得意四貍奴縱非贗本何堪賞不是姬王八駿圖【時購馬甚亟】

題虢國夫人夜逰圖

十隊紅旗喝道來八姨逰宴夜初回入宮見姊應低語莫信人間有馬嵬

題赤壁圖

曹公橫槊蘇公賦殘壘寒江夕照黃詞客英雄兩奇絕不須成敗說周郎

題野鷹來圖

三品荊南實下材獵名廚俊總堪哀已知豚犬全無用何處野鷹呼又來

題秦虢二夫人承召逰華淸宮圖

楊家姊妹貌相當並馬朝天鬭艶妝如此傾城好顏色防塵不悔是三郎

泉暖花明落照紅登牀舞馬禦樓通笑它赤鳳輕相妬不與昭陽故事同

題羯皷圖

喫虛誰復笑三郎【喫虛見李義山定子詩】日醉佳人錦瑟傍但惜華淸宮樂沸半聞羯皷半霓裳

題畫虎圖

馮婦其如技癢何皮毛牙爪勢嵯峩看來爭似貍奴種只是人間鼠輩多

白翎雀歌辭

空齋雪葉撲簾來閒撥檀槽數舉杯一曲淸商白翎雀牕前蠟淚已成堆

論詩絕句

元音太古絕文辭十五國風天籟吹可笑後人蛇畫足辛勤束晳補笙詩

李蘇作俑創河梁三百遺編盡可傷不少詞人拾殘沈誰敎孺子唱滄浪

駢麗隋梁芻狗陳蘭成才調果淸新作詩不用吳均語雜記西京誤幾人

阮子詠懷陳感遇柳州一派又蘇州讀來五字成眞賞可並江河萬古流

气麤語大排詩卷長慶齊名已盛傳白傅變成新格律老元剽盜秪堪憐

韓老何當遜孟郊寒虫偏不厭寒號涪翁別是江西體前輩東坡效爾曹

谷量石計各紛紜跋扈飛揚可張【去聲】軍何日援琴彈蕩什長畱風雅在河汾

世無沈謝曹劉輩摹索何難暗得之作者滿前一丘貉徐陵善忘是吾師

羣兒謗口聚蚊雷唐宋判將僞體裁拈出誠齋村究語無人解道讀歐梅

說鈴書肆不堪稱白葦黃茅可憑世上西塗東抹手驪珠探去有誰能

琢肝鉥腎費尋思攤飯澆書病不支揀取前人篇什讀老來白陸最相宜

吾鄕邊李有前民趵突泉頭墨迹新眼底漁洋蠶尾外詩人空作濟南人【元遺山云有心長作濟南人】

乙亥除夕前四日偕諸子陪漁洋先生宴集陸揆哉郎中寓齋卽事漫題四絕句先是殷子彥來以石花魚見餉故篇首及之

石花魚帶石花香紅乙層冰一尺長縮項槎頭何足比淸吟卻憶孟襄陽

披綿黃雀頭顱美不數螯肥郭索雙珍重南烹初下筯十分酒興動春缸

樂府風流竟絕倫譜來宮徴亦淸新蕃釐觀裏逰仙夢羨爾嵚﨑磊落人【演瓊花夢傳奇】

疑在旗亭寒火間拚將新句試雙鬟停歌更覺登樓好飽防斜陽雪後山

自題乙亥詩卷後二首

簡略頽唐竟若何排成新捲意銷磨一年事事成眞嬾半格詩篇截句多【內截句百廿三首別體僅數余篇】

肯容書簏酒螺閒欲防詩勲未許刪俳體百篇教婢讀老來合學白香山

盧溝張華舊居

水志山經入洛余黃埃一路撲巾車橋邊先到張華宅借讀嫏嬛數卷書

良鄕曉發別友人

督亢陂荒野色侵酒徒送客只孤吟黒鴉無數鳴寒水風雨蕭蕭變徴音【督亢或作平聲】

樓桑村酈道元故里

螺髻煙垂獨鹿靑酈生宅畔月泠泠燈紅一寸樓桑夜還注桑欽舊水經

定興縣弔賈島

雪塞靑天白日寒禪房深閉詣張韓新詩滿袖逢知己縱有哀彈是美彈【島宅一在房山一在定興】

定興寺老松一株

鐵榦蒼皮雪頂封靑靑撐拄似髙峯春風二月花爭發何處禪闗一罪松【松乃不臣木靑靑獨何爲見東野罪松詩】

題堯母祠壁

丹陵祠古一碑存壊井頽墻野日昏只爲生遲十四月漢宮鉤弋亦堯門

伏羲臺

鳥篆防來才技絕權輿一畫禍胎興伏羲蒼頡皆多事後世何由重結繩

蘇味道宅在欒城西

武子橋西十里餘翠微山下古村墟卯君自愛欒城好柳陌蓮塘味道居

眞定書所見

野店畱驂日已晡鬢絲禪榻客吟孤梅花半落天微暖笑防人家賽紫姑

大佛寺逢日者

老來休咎只由天日日髙歌又醉眠本命已過餘二嵗不須更算小行年

內丘書所見

一路春風弄柳條內丘十里杏花飄官車不便停村肆勞動當壚酒斾搖

邢臺道上大風竟日

襆被春寒僕馬催照眉池上暫徘徊傳聞此地曽歌舞不避風沙撲面來

過臨洺闗弔申鳬盟先生

曽到江南唱鷓鴣殘山剩水枉嗟吁聰山詩客今何在小鳳還如老鳳無【鳬盟有二子能詩起句先生往事】

邯鄲道上作

舊迹依然驛路遙行人馬上總魂銷不知野火陳余壘何似春溪豫讓橋

叢臺遇雨

風流小謝詠輕埃官柳長堤眼倦開路入邯鄲空悵望寒花病蝶滿叢臺

答丰原書並寄以詩

老去誰書白練裙新於塞上詠從軍排成詩句無多捲寄與山東趙廣文

枉人山

前日才離酸棗郡今朝已過枉人山溪明沙軟朝歌路走馬紅桃緑柳間

望蘇門山

安石橊紅五月天孫登祠上重流連白頭孤嘯傷心客不到蘇門十五年【余曽避暑蘇門今十五年矣】

新鄕道上

夭桃濃李亞枝斜布谷聲喧村徑賖馬上吟來圖畫裏邊鸞一幅折枝花

河內縣

筠篁叢緑菜花稠溪上人家架小樓一路春風淸化鎭酒簾藥圃是懷州

張衡舊宅

酒甕書牀病不休空教白到十分頭較量平子愁多少不但四愁千萬愁

盧仝別墅

赤腳長須蕺荈煙山臨王屋汲淸泉金莖不救相如渴應訪盧仝到玉川

盤谷二首

泉甘林茂小山隅竹杖芒鞵去得無怕有人驚官府過停逰摩捋白髭須

老來常自嘆風塵無分名山托此身何日移家盤谷住前溪李願是鄰人

聶政墓

軹城南畔冡累累中有韓庭刺客碑小鳥亂啼流水過數聲聽似聶嫈悲

渡黃河

篙師狐尾不聞歌旗腳風斜十里過津皷聲未絕一帆落日渡黃河

望偃師縣作

洛河一綫野舟橫夾岸靑黃麥浪生直過緱山花下去夕陽滿地偃師城

登封縣憶亡友葉井叔

靑山收入簿書中六十峯頭有此翁太息詩人零落盡縣門一樹野棠紅

浮丘峯

洞府周天入渺防一峯坐對萬峯靑禦風已自升仙去遺落人間相鶴經【浮丘公著有相鶴經】

許由墓二首

昨自昆陽城下去廟中遺像祀功臣如何生值陶唐世不少箕山潁水人

曲抱林巒飲犢河小熊山下注淸波可堪洗耳人聲絕更有一牛浮鼻過【浮鼻見山谷詩】

石淙

翠華昔日巡遊地陳迹仍存石表雙一自燕公畱諫艸春山瑟瑟水瀧瀧

首山

襄城五里楝花開石徑參差土一堆莫笑等閒樵牧地軒轅曽上此山來【首山載山海經黃帝逰處】

昆陽城

三十六泉泉水長廢城崩壊老槐僵土人耕出殘刀防自是當年舊戰場

漢張釋之墓

赭陽酒肆住多時惆悵春風客自知來拜城南司墓前途重到睪繇祠【卽臯陶祠在偃師】

唐縣

野艸連天楚嶺明逺防泌水石梁橫一行僕吏如飛鳥冒雨衝風到謝城【舊申伯城詩云於邑於謝】

回大梁偶至城南佛寺

一上繁臺雨乍晴吹臺西畔野花明禪闗兩地埀楊下不斷鐘聲又磬聲

古歡堂集卷十四

欽定四庫全書

古歡堂集卷十五

戶部侍郎田雯撰七言絕句

題太眞岀浴圖

女官簾下銜巾媚妃子燈前岀水嬌莫怪三郎拚誤國只今防畫己魂銷

題範蠡歸湖圖二首

賣弄江湖作富民沼吳霸越歷艱辛當時作事癡愚甚絕代光送與人

千載休誇勾踐雄數年便見霸圖空黃金用盡全無味不鑄西施鑄範公

客中對鏡

不識此翁何處來龍鐘老態五行乖少陵多事頻防鏡滿面靑黃土木災

溫子升碑

幼婦新辭各擅場防軍開府兩相當北人不讓南來客鄴下韓陵片石彊

聽鄆城樊生花坡彈琵琶時秋八月

淫哇凡響滿城傳洛下聲名總可憐何似樊生才伎絕風流揭調四條弦

五嶽塡胸意不平逢場遊戲譜新聲琵琶直作漁陽皷知爾前身是襧衡

秋風逐隊撥檀槽樂府流傳索價髙畢竟教坊誰第一大家齊演郁輪袍

老來懶慢詩篇少病後心情酒量差一事腐儒眞得意埀簾煮茗聽琵琶

題龍石樓和蘇詩卷後四首

擊鉢排成第三卷

飛揚防扈鬭雄才泉源萬斛今誰敵仍喚謫仙蘇二來

神仙舊署昔時名落紙樓頭有定評一自罷吟溫室樹詩人誰是宋延淸

閒於格律費思量自分衰頽少拍張今日讀君詩一寸不教逢閏厄黃楊【第三卷

可盈寸時閏三月】

壘塊塡胸老病加頭風連日眼生花石樓詩句羅家乳兩遇麻姑癢處爬

讀李衛公傳

遺事流傳說贊皇海南司戶動悲傷平生珠玉堪炊煮口腹偏教滿萬羊

挽石樓二首【有序】

石樓云先生旣批防予詩恵題卷尾四絕句後數日相見東闕門下先生云子三和蘇矣而詩亦三變初集𨿽有見解只爲此公門戶太大瞻前忽後尙未能掉臂逰行也二集則識已定膽愈壯駸駸乎越藩籬而入其室中若今之三集興酣筆落縱橫變化不可端倪如李臨淮一入朔方軍壁壘旌旗精采煥發此詩家之妙境而吾之所最賞心也嗟乎先生風度凝然眼光洞照從不輕爲許可而獨於是集稱嘆不置如此先生又云詩要作出是我向來所未見者才是好詩嘗記施愚山云他人詩似都是人說過十數遭者惟石樓不然將來必傳此語與先生絕相類予乃和一絕云文字汗牛詩滿幾細防彊半是餘才山姜大似愚山語須是未經人道來丁丑夏五端陽前二日攺庵爕記此石樓絕筆也是秋亡矣

髯蘇髙唱詩才絕那許風騷思等倫半和篇章石樓死一千年後少詞人

位置修文防俊才白楡天上鬼相猜孟郊李賀題詩處咄咄石樓何又來

送王令貽之官銅仁

大江浪打小江流白首銅崖憶舊逰曽有記程詩句好五十三驛是皇州【前人語】

題鐘先生遺像二首

漑竹風流畫手傳烏巾道貌尙依然河汾門下無多士白首重防五十年

滄溟宅壊尋喬木歷下亭欹補短墻剩水殘山西郭外桷園無主夕陽黃

永慶寺題壁二首【以下二十首補作】

鹿苑花幢徑已迷殘僧一二講堂棲磬聲驚起羣飛鴿落在茶商屋上啼

燕麥葵落日間老年重到舊禪闗空憐佛子三唐鼎豕腹竜頭翡翠斑【寺有唐鼎三天寶年鑄】

謁東方祠五首

古廟寒煙厭次云鴉飛黒陣冒斜曛周圍滿樹桃花放茅屋三間二細君

小院依棲九尺身櫩間布谷雨聲頻村農來賽雞豚社不是尋君射覆人

寂寂荒祠白板扉隔墻風送楝花飛逺防一叟騎驢至疑是先生割肉歸

春鳥貪啼便是歌風前據地酒顏酡野花沾落公袍袖似較三千奏牘多

神頭小店白楊風十里徒河一水通昨過董生下帷處今朝長揖滑稽雄

慈氏寺僧房

名藍精舍野煙中半墖依然立晚風門外長河流水去鐘聲漁唱夕陽紅

鐵佛寺

野艸閒花補壊垣秋風不閉破山門我來欲覓殘碑讀橫臥趺壓樹根

隱園雜詩九首

一雙春鳥屋檐鳴樹杪風聲似雨聲吾輩從來非解事全慿鳩婦道陰晴

離騷句澁何能讀秋水篇長已久停攘臂今朝展書卷養魚經與相牛經

木蜜來禽谷雨後黃紫李春分前一班都出園丁手況有齊民要術篇

圃寛長二畆余東陵野老較何如絕奇覓得西洋種皮色斑靑蝌蚪書

軋軋鴉聲水葉開長須奴子駕船來此畨不爲秋風起网得鱸魚少二腮

小婦三度報蠶眠準備新絲浴夏天自是吾村好光景打門無吏橫催錢

書齋近在廟門東小學新頒例不同芒屩葛巾搖羽扇上堂長揖數村童

結束成圍試一行南村人鬭北村彊防來本是懷磚俗宋鵲韓盧獵場

偶欲跨驢入城去楝花風下立多時徧詢村口三義路林鳥潭魚總不知

題公凱學士小照二首

莫州野店初逢汝嵗月堂堂四十春畫上不教顏色攺仍前白面紫髯人

讀罷道書千餘卷石牀風過落松花第三防外門方閉傳賜頭綱八餅茶

讀任彥升傳

浣衣食麥苦當時才並江淹瑋瑰辭防入中書腸內熱可憐俛首謝虫兒

讀書

夜闌長短五噫聲坐倚昏燈气未平可怪衰年六十五住人廡下作書生

讀馮衍傳

陰就交情原不薄亷丹說去亦絕倫馮生窮達誰能料一事傷心是婦人

魏梁並題一絕句

老瞞天下三分耳阿練功成但一身稱帝稱王猶細事絕奇父子盡詞人

讀東阿傳

生子如斯非易得才名早冠建安儔阿翁可笑荒唐甚尙羨江東一仲謀

蛙

四月十七夜寓髙艮澗蛙百數頭入室伏臥具下二皷覺之命奴子敺去並送以詩

袍緑睛紅側注冠大聲閣閣狽團團如何假館郵亭夜汝輩原來盡是官

怒蛙

一部池塘野水遙爬沙入戶有誰招休輕世少盧仝手牋奏天庭不汝饒

恕蛙

一畨寂寞子云居仗汝喧闐皷吹余況是山姜多好事政從爾雅注虫魚

枇杷

楊梅未熟何堪摘杏子初靑未可嘗最是枇杷解人意櫻桃紅後十分黃

櫻桃

入市買來紅百顆登柈佐飲緑千鐘櫻桃不是尋常物自有多情石季龍

湖隄十絕句

二月淮南春事無馬蹄不惜蹋寒蕪可憐杏白餳香日風雨瀟瀟叫鷓鴣

漢水春風唱柘枝大堤一曲寫烏絲今畨應笑無佳句合付孫郎仗下兒

盧家風物那堪論漠漠湖光斷客魂沙鳥一行弄煙雨不知何處莫愁村

埀柳貪眠傍水涯小紅橋外路三叉湖村村畔多遊女日暮溪頭弄菜花

昨趂夕陽芳艸歸鞭絲帽影雨霏微可堪三月春風老到處桃花燕子飛

稜稜堤作雙眉緑瑟瑟波如一鏡明片片辛惜花盡朝朝布谷喜春晴

落日蕪城一抹霞竹西水調亂昏鴉樊川不作揚州夢孤負唐昌玉蘂花

重到淮南少拍張牽船岸上亦無妨分明半笏維摩室只少天花作道場

張旗打皷放江船負弩人來憶往年莫怪一畨花寂寞春深老柳不吹綿

客愁還借詩排遣事都從夢破除何遜淸吟狂態作樽前沈範兩尙書

湖堤後十絕句

一間艸屋筕篖扉鸕鷀相狎來依依移家已上桃花岸更有鸕鷀無數飛

大堤犖確小堤平狡獪春風故故生謝絮沈錢塡馬路蜂須蝶粉礙人行

朝朝暮暮浪花中閒立沙頭水勃公不分鴛鴦菱葉上奢雲艶雨浴衣紅

煙中艇子柳邊樓消得愁人防許愁惟有一條袁浦上酒家簾影落春流

衣疊苔錢將入夏釵分燕尾已過春鸎梭一段煙絲縷織作蕉衫付酒人

四月八日佛生日野色湖光妙諦參幾囀栗畱代淸磬一枝麥穂當優曇

湖邊芍藥二三種白糝紅酣山寺開料得無人相謔贈僧雛折獻水神來

柳接隋家帝子栽長條盡作馬撾材黃鸝應是精靈使勾引雙柑鬥酒來

枇杷顆顆黃將盡桑椹離離鳥啄殘可笑多情白翎雀滿身煙雨戀江幹

顦顇江潭落照斜子山多病未還家愁聽小謝輕埃雨半濕新桐抱鳳花

湖堤又十絕句

食法嚴太瑣細天教饞口養麤才長須解辦花前酌買得蘆芽蛤蜊來【唐書有嚴食法二卷】

羅含宅廢情無賴王粲樓荒魂黯銷未卜梁鴻何處住緑槐深巷是臯橋

一局丁東入夜防三條蠟淚玉虫殘此行不比羊元保願作宣城太守官

老夫多癢倩誰爬鴻爪畱痕病轉加閒讀漢書過戊夜神仙不到蔡經家

絕少當壚買酒錢孤村小肆麥風前故人爲解相如渴汲盡春申澗底泉

病馬龍鐘似瘠竹短鬛那復森開張杜陵野老作浪語苦試眀年春艸長

便欲結茅湖上住屋旁鴨嘴小漁船慣摻思話纎腰皷不費君平卜卦錢

詩思刁騷爨下琴短吟彈出又長吟十三徽碎鐘期少不向人間更鑄金

渺鴻陂白練鋪芋魁豆飯野風呼它時兩鵠歌聲歇似得浮山一格無【鴻陂見漢書荊山爲上格浮山爲下格見南史】

沿溪鴉髻數兒童倒接防來指老翁休唱白鞮矜醉態須教拍手笑山公

李公凱同年恵二犬戲答【補作】

老不如人言語大彘肩鬥酒气難防來朝獵秋原去馬后韓盧宋鵲雙

人生聚防誰能料四十餘年老鬢催它日倘成千里別好教黃耳送書來

晚行口號

十里黃昏細雨中小橋不復辧西東行人愁唱烏棲曲逺浦漁燈一寸紅

江湖

底事名銜百不同班行掛籍贅疣中縱然髙閣江湖上也是江湖一長翁

論詩

漁洋一派唐三昧抉出詩人第一班錦瑟玉溪眞絕調大兒合是白香山

詩壇老將公評在不許偏師索價髙惟有少陵矜律細泰山果爾重秋毫

秋夜飲桂樹下

酒價秋來太無賴僭同涼州古葡萄似欺寒水蓼花細不分橫天鴻雁髙

愁防露下淒涼夜彊撥鐙前防灔杯一物淮南差不惡小山樹子送香來

讀史偶詠

入閤其如犬吠何才人情思半消磨原來小屋孤眠處梁上書多餅餌多【邢邵】

心熱槌車逐後塵穰侯相印太逡巡風流年少王寧朔鄧禹依然欲笑人【王融】

大手文章作賦工區區邢子豈能同防來亦是尋常技蛺蝶狝猴狗兔中【魏收】

赤章午夜奏蒼天綺語傷心佛亦憐一事卻從何處悔壽光閣外晚風前【沈約】

平生書劍總徒勞雷摰相逢意气豪勇退無聞饒怪事文章不直海鳬毛【張華】

重陽

菊花不見莫思量且向天邊數雁行誰料今年公路浦鮰魚蒿酒過重陽

題冷謙畫卷

曽在夜郎觀石壁三丰寫照萬峯奇原來冷叟仙蹤妙也向人間作畫師

淮上詠古八首

滿地斜陽瑟瑟波人傳此地是甘羅土畱得空城在十里寒蘆宿雁多【甘羅】

野日荒祠迹已陳棠梨涇口水粼粼哀鴻亦灑王孫淚洴澼何曽遇婦人【漂母】

淮北天連衰艸秋射陂云上楚山頭欲尋枚叔家何處鴉黒楓紅水怒流【枚乘】

有酒如淮莫辭醉拚傾三百淺深杯昨朝蕩槳靑蓮浦【村名】今上伯倫臺上來【劉伶二上字各意】

蒿酒勝【平】於麯米春買來湖蠏大如輪南烹但飽麞牙米此地還逢說餅人【束晢】

湖捨淒淸晚菊殘蕭郎憔悴不勝寒人家茅屋沈秋水打皷應愁騎棟難【蕭思話】

客思紛紛落葉多玉臺寂寞廢吟哦秋深新詠添如許試問徐家小寶摩【徐陵】

捉鼻狂吟湖上逰經春花鳥已深愁殘星長笛秋風老交付詩人趙倚樓【趙嘏】

舟中有感

黙坐篷落照時風帆疾鈍不須知世間萬事舟行水聴爾黃頭與舵師

耳聾

打皷吹螺事事停牀前蟻鬭堪聴思量兩耳聾偏好不倒春風社酒瓶

鐘聖輿以芍藥數枝見貽同漁洋先生各賦一詩用畣來意

山姜連日沒心情閒噉櫻桃麯糵停準擬今宵狂態作數枝婪尾挿窯瓶

魏武父子

幽燕老將眞無敵年少三河又不同對酒當歌音節古阿瞞到底是詞雄

閏七月口占

老來多得三十日病骨爭髙一寸彊萬事輸人何論厄從前不閏亦黃楊

偶感

河渠讀去文多闕溝洫傳來語半傖一例殘編無用處龍門多事誤班生

三月一日

三月一日村中住洗盡慈仁寺下塵曳杖自臨波面照白頭短褐淨烏巾

雜感二首

讀書巧鈍本由天老覺今年遜去年世上羣兒渾不記曹劉沈謝亦徒然

韓李當年事莫論入山曽許掩柴門豈知陶令歸來後也避街頭醉尉尊

秦郵晚泊

衰柳寒蘆野水邊湖幹風景故依然秋城漁火秦郵夜白首重來十四年【自丁卯訖庚辰十四年矣】

題桃花扇傳奇絕句

一例防旗出石頭烏啼楓落秣陵秋南朝賸有傷心淚更向胭脂井畔流

白馬靑絲動地哀教坊初賜柳圏回春燈燕子桃花笑牋奏新詞狎客來

江潮無賴弄潺湲一載春風化杜鵑卻怪齊梁癡帝子莫愁湖上住年年

商丘公子多情甚水調詞頭弔六朝眼底忽成千古恨酒鉤歌扇總無聊

零落桃花咽水流埀楊顦顇暮蟬愁香娥不比圓圓妓門閉秦淮古渡頭

錦瑟銷沈怨夕陽低回舊院斷人腸冦家姊妹知何處更惜風流鄭妥娘

新秋雨夕卞司冦齋中觀劇【尢展成李白登科傳奇】

四條弦動第三防一闋霓裳酒未停偶爾淸歌天便妬秋鐙寒雁雨淋鈴

詠古

誰教玉體兩橫陳粉黛香消馬上塵劉項防來稱敵手虞夫人後戚夫人

雪塢上人餉茄作此報之四首

精舍名藍老衲居四輪八象竟何如知佛鉢香華滿重讀齊民一卷書【齊民要術載種蔬事甚詳】

東坡偏嗜元修菜成式曽誇楊僕姜老婢從今精饌事牢丸菽乳又相當【老婢亦段成式事】

昆侖茄大如豨首秦谷甘勝晚菘惹得季鷹蒓興起蕎花荳蔓正秋風【茄一名昆侖秦谷卽東陵也】

由來此腹負將軍脫粟黃齏欲斷葷山谷老人詩似偈白鵞存掌鱉畱裙

題王孟端九龍山送別圖

自是孟端山水妙麥光大幅弄淸暉黔公可笑無聊甚索向故人平仲微

歸途六絕句

滿朝傳笑太郎當老眼昏花疏數行詔下鏡湖三百頃便教乞與賀知章

瓦橋闗下路駸駸朔雪南鴻凍不禁脫落金無用處長須持換蜜林禽【酒名】

郵亭長短總天涯軋軋烏犍下澤車到得故園好時節梅花放盡放桃花

古木澄潭客夢牽維摩多病又堪憐吾家可笑遊巖老摒擋膏肓二十年

艸艸鄕書夜二更幾回衣桁淚縱橫還家休問胡麻飯乂手空堂種不成

彭澤休官何落落此公作意太精靈便【平聲】宜飲酒無虛日多事一編山海經

河村雜詠五首

長河春日漲春水兩岸紅桃無數花厭次城連三十里東方曼倩是鄰家

漫向東家乞鼠姑名花瑤艸費功夫春分流水柴門外滿種垂楊十萬株

十五年中人不見受風桑下自披襟劉生較爾太多事浪作雪車冰柱吟

葛衫席帽自荒唐箕踞科頭亦不妨無那闗門謝來客老人怕著新衣裳【用元人句】

腹量松術眞堪笑滿徑蓬蒿似不宜獨有東陵種者風流儒雅是吾師

寄醒齋同年

雞啼呵殿報衙籌一路堂堂避八騶紅日滿吾自笑老夫貪睡擁黃綢

讀元人詩各賦絕句

千年風雅遺山體半格堂堂妙入神商略論詩三十首如公直作濟南人【元好問】

文安前哲龍門筆三史才華自不同落落當年楊【鐵厓】李【孝先】輩孤山灑淚夕陽中【揭奚斯】

一般不信先生處方外還存槁數章楊範齊名皆敵手漢廷老吏太矜狂【虞集】

句曲貞居稱外史馬塍菌閣盡風流分眀並迹陶景不向山間畫兩牛【張雨】

姚子摹來渾莫辧申州有一故人存防他總愛元和腳斂手姜牙不可論【張雨予庚辰在淮上見外史字捲爲姚綬所摹者申州用懷素事】江口峭帆秋雨夜雁門短褐北風前巧題輙自誇余技袁趙虞楊笑拍肩【薩都剌】

都道士虛中子霞外殘編兀自奇曽向錢唐湖壁上幾行墨沈石橊皮【馬臻】

東野低頭愧下風金臺萬里有詞雄知郭隗多奇骨卻防詩壇第一功【乃賢防功元人平易之語】

詩名豈是尋常得防扈飛揚未易才西蜀伯生髙月旦須教百戰健兒來【楊載】

好友熊生知己外唐臨晉帖識應稀休從長慶談元白賣卜詩人範徳機【範梈】

太湖三萬六千頃落月長庚何處尋啽囈翠寒眞賞絕一編鯨背動豪吟【宋旡】

驚人硬語盤空大老手詞源萬斛多未必韓蘇能勝此先生何處著詩魔【吳萊一日於故人家見幾上堆剡紙數十戲爲長歌頃刻而盡人以爲神】山姜舊有王孫畫春陌防山立馬圖寒夜讀公松雪捲層冰膠硯費工夫【趙孟頫】

蕭閒淸閟詩人宅喬木松篁水一灣自是篇章淩鮑謝誰教辛苦作荊闗【倪瓚】

古鼎名琴自可人閬風孤鶴認前身老迂雅潔曽成癖淨涴詩塵與畫塵【倪瓚】

曽見種松書百行數公枉用說黃蒼發蹤便爾多時輩不抵支離一叟彊【鮮於樞有種松齋尙賴三數公發蹤黃與蒼支離叟卷中詩也】

題陶

五斗憐腰漫自誇田園心事太紛拏讀公歸去來辭艸轉覺頭風一倍加

底事先生苦認眞吾曹出處總無因琴書果爲銷憂用籬下黃花解笑人

雜詠六首

大都萬事摸稜了米汁新篘要細評從此瓣香休浪語劉家白墮古先生

太息人非物亦非還家心與事相違山川城郭連芳艸長嘯一聲丁令威

往籍防來都是贗偃師作戲幾曽眞百年蕉鹿三冬夢歡喜今朝說立春

黒醪不是尋常味一日拚傾三百杯莫謂山姜太寂寞村間撲朔蹲鴟來

巷南巷北撾春皷一老閒堂倚夕曛忽爾山扉多好事李當戶繪兩將軍

燈火闌飲不成梅花老屋自多情休嫌除夕風光淺鄰捨喧聞爆竹聲

盆梅四首

獨有襄陽孟浩然氊巾驢背聳吟肩梅花今落山姜手老瘦迂酸太可憐

老瓦盆中雪一堆篆香茗火哄堂來世情涼燠梅知否還自婆娑滿樹開

眉間黃气鏡中誇喜事來朝定不差果爾浮蛆春甕熟晴烘日賞梅花

一日一花詩一首休言楊后與盧前千須萬瓣吟花盡小駐人間五百年

偶成

論詩難比作詩難正變源流有數般莫怪皎然嘲記室小兒學語笑相防

有感

膏火空存柰晚何爲誰辛苦日消磨生涯處處皆鞭賈蠟澤梔黃值幾多

七夕五絕句末二首苦雨

云影天光照畫眉原來今夕是佳期一畨庭院陳菓嬉子空成一段絲

涼云烏鵲已成行不是斑騅送陸郎打疊塡河須曉事休驚七十二鴛鴦

脈脈來津又去津七香車下淨無塵黃姑片石畱佳話試問長生殿里人

原來天上最多情粉蝶靑陵恨未平一度啼痕三十日爲雲爲雨不曽晴

碧落橫空河漢秋金風玉露暮蟬愁哀鴻淚作瀟瀟雨不用雙星別淚流

古歡堂集卷十五

欽定四庫全書

古歡堂集卷十六

戶部侍郎田雯撰雜著

論詩

讀卜商毛詩序知古今來文章之大莫善於詩

鼔吹曲辭謌謠雜體五色相宣八音協暢詩家所必采也四言自曹氏父子王仲宣陸士衡諸人後惟陶公最髙停雲榮木等篇殆突過建安劉后村之言當矣學詩者言漢魏六朝四唐兩宋諸家何不直學三百篇二南含蓄無盡風景在目前衛風碩人秦風小戎束山零雨用意婉厚妙不容說今之作詩者皆可神明變化而學之他如鹿鳴鳷弁之宴好黍離有蓷之哀傷氓蚩晨風之悔嘆蟋蟀山樞之感慨柏舟終風之憤懣枤杜葛藟之憫卹葛屨祈父之譏訕黃鳥二子之痛悼小弁何人斯之怨誹小宛雞鳴之戒惕大東何艸不黃之困廹巷伯鶉奔之惡惡木采葛之情念雄雉伯兮之思懷北山陟岵之行役伐檀考槃之素志常棣蓼莪之大義皆可學也昔人謂繁欽定情本之鄭衛生年不滿百出自唐風王粲從軍得之二雅張衡同聲亦合關睢是也

大雅三頌與典謨訓誥無異而詩人宛轉之致風人溫厚之辭所謂情動於中嗟嘆之不足而詠歌之者則具於國風小雅潛玩長吟眾妙畢出

或謂三百不可學以四言故也維以不永懷誰謂雀無角非五言乎胡取禾三百防兮維昔之富不如時非七言乎

桑中溱洧紫陽以爲淫風卽曰淫風聖人亦不刪而存之夫鳳凰和鳴中於律呂是謂希世之音則葛覃捲耳非乎其他圎轉淸謡令聞之者足以戒𨿽欲不存不可得也

昔人論三百篇蜉蝣鴇羽不如騶虞鵲巢民勞板蕩不如捲阿旱麓閟宮之章淸廟之什不可與兔罝之野人采蘩之婦女同日而語嗟乎拘墟之見未免爲匡稚圭所軒渠矣

選體可學乎學之者如優孟學叔敖衣冠笑貌儼然似也然不可謂眞叔敖也善學者須變一格如昌黎義山東坡山谷劍南之學杜則湘靈之於帝妃洛神之於甄后形體不具神理無二矣不然選體何易學也

靑蓮善用古樂府昔人曽言之如烏啼白門柳三朝見黃牛又春風復無情吹我夢魂散皆自古樂府來如李光弼將郭子儀軍旌旗攺色又如禪僧拈佛祖語信口無非妙諦世謂鮑照白紵辭陰鏗桺色梨花語白亦用之杜甫云俊逸鮑參軍又云重與細論文又云李侯有佳句往往似陰鏗皆甫譏白亦臆度之辭也

詩中音釋字義考訂最難元人有云鄅子借稻博古者猶莫詰於瑯琊字不題糕能詩者防未稽乎餌若龍斷本如字而或切爲丁貫夏屋本食俎而或用爲巨室至於麞璋蟛蜞金根之類莫能殫述陶云讀書不求甚解杜云讀書難字過未可易言也

奇字亦前人所常用而於古體最宜不知者誦以爲怪嗟夫詩文固不必怪也然班馬等賦所以使人嵬眼澒耳者政由時出奇字以襯復之方今文章尙古吾黨之士獨不欲訪子云之亭而燻班馬之香歟

昔人評詩云魏武帝如幽燕老將气韻沈雄曹子建如三河少年風流自賞鮑明逺如饑鷹獨出奇矯無前謝康樂如東海揚帆風日流麗陶彭澤如絳雲在霄舒捲自如又元虞集曰楊仲如百戰健兒範徳機如唐臨晉帖掲曼碩如三日新婦自比漢庭老吏曼碩謂徳機如秋空行雲晴雷捲雨縱橫變化出入無眹又如空山道者辟穀學仙瘦骨崚嶒神气自若又如豪鷹掠野獨鶴叫羣四顧無人一碧萬里東坡評書法云永禪師體兼眾妙精能之至乃造平淡如觀陶彭澤詩初若散緩不收反復不已乃識其奇趨顏魯公雄秀特出一變古法如杜子美格力天縱奄有漢魏晉宋以來風味後之作者殆難復措手皆得比諭之妙

興觀羣怨詩人之性情然耳多識鳥獸艸木之名乃言學問陸璣之疏稽含之狀陶景段成式陸佃羅願邢昺諸人所撰著皆從多識句來今之學詩者何讀爾雅未熟也

滄溟云詩自唐已後不必立樂府名色此論亦當靑蓮集中樂府累累如貫珠矣少陵則不作哀江頭哀王孫前後出塞石壕吏垂老別等篇東阿筆麈云樂府之變其實皆古詩也李西涯以論事作樂府別辟新調自蘇李以來古之詩人各有匹耦然李杜並稱其境大異王孟則同矣皮陸又同矣韋柳又同矣劉許又同矣此外顏不及鮑陰不及何沈不及宋元不及白島不及郊而匹耦之最奇者盧仝馬異也

讀郊島皮陸詩如逢幽花異酒別有賞心

少陵秋興八首靑蓮淸平調三章膾炙千古矣餘三十年來讀之愈知其未易到

玉溪生詩中之聖白樂天晚年極嗜之云我死當爲爾子足矣義山生子遂以白老名之古人之樂善如此古來論詩者子美戲爲六絕句義山漫成五章東坡次韻孔毅父五首又讀孟郊詩二首遺山漢謠魏什云云三十首又濟南雜詩十首議論闡發皆有妙理

選詩有昭明選體徐陵新詠鐘嶸詩品唐人選唐詩迨夫半山老人唐百家詩選曾端伯選宋詩元裕之選中州集以及詩統正聲品彚唐音紛紛四出不一其義今之談風雅者率分唐宋而二之不知唐之杜韓海內俎豆之矣宋梅歐王蘇黃陸諸家亦無不登少陵之堂入昌黎之室惟其生於宋也南轅以後競趨道學遂以村究語入四聲去風人之防實逺況程邵以下誠齋一出腐俗已甚而學者一槪呰窳抵牾之其殆啜狂泉而病啽囈也耶

古歡堂集卷十六

欽定四庫全書

古歡堂集卷十七

戶部侍郎田雯撰雜著

論五言古詩

十九首之妙詞義炳婉而成章後人專稱所遇無故物焉得不速老二語淺矣蘇李二子爲五言之祖所謂非淸廟之瑟朱弦疏豁一唱三和更無可爲諭也他如班媫妤怨謌行卓氏白頭吟辛延年羽林郎宋子侯董嬌嬈諸葛梁父吟以及陌上桑焦仲卿妻雞鳴八變艷謌之類音調不同古詩之變矣

曹家父子思王爲冠有正有變駸駸乎大雅之遺焉老瞞樂府如苦寒行諸作膾炙人口禦軍三十餘年手不釋書登髙必賦被之管弦無不入妙然往往以漢末事敍入別是一格丕洋洋淸綺舊謂去植千里亦非篤論王徐應劉輩望路爭驅可云盛矣然公防諸篇一望黃茅白葦此昔人所云蕭統簡輯過冗而不精劉勰敍論闕略而未詳也直至黃初之末嗣宗詠懷一出淸峻遙深研微入奧詩品謂如剡溪雪夜孤棹沿流乘興而來興盡而已非好鍛者所可方駕矣

晉世羣才以綺情藻思爭長競勝然采縟於正始力弱於建安或防文以爲妙或流靡以自妍視漢魏一變焉茂先休奕二陸三張均稱作者而气體弱矣獨太衝卓犖騰踔標能擅美振衣千仞岡濯足萬里流非必絲與竹山水有淸音蓋臨菑自道其詩然也景純雋上之才安仁淸矯之致抗左稱雄而越石又過之謝尙袁宏各家篇章無幾至於子夜四時繁文麗曲其別調也典午之末陶公出焉絕唱髙蹤淸才逸響亦從蘇李十九首來特襟懷不同故詩境異耳

宋代詩人無出康樂之右者自益壽導於前而諸謝疊起後先輝映何其盛也南史傳謂顏謝齊名其實顏不及謝昔延年問鮑照已與靈運優絀照曰謝五言如初日芙蓉自然可愛君詩若鋪錦列繡雕繢滿眼蓋於延年有微詞而論詩之善可睹矣若夫明逺挺拔名貴俊偉光華直與客兒並驅尢非錯彩鏤金者所及

元暉含英咀華一字百煉乃出如秋山淸曉霏藍翕黛之中時有爽气齊之作者公居其冠劉后村謂餘霞散成綺澄江淨如練皆吞吐日月摘躡星辰之句故李白登華山落雁峯云恨不攜謝朓驚人詩搔首問靑天其服膺如此

蕭郎右文作者林立當以何遜爲首江淹輔之沈約範云吳均柳惲庾肩吾劉孝綽次之下至陶景周捨諸家亦有片語足錄大約水部之作不費雕飾如庖丁解牛風成於騞然幽蜨弄晚花淸池映疎竹水底見行雲天邊看逺樹是其詩之眞境也文通罷宣城郡後夢景純索筆景陽索錦忽忽才盡文章𨿽小技於道未爲尊豈亦有數然歟

陳朝孝穆之作如魚油龍罽列堞明霞輝防丰茸文采溢目總持狎客可以樹幟爭雄子堅則遜謝矣

北魏劉昶才气頗髙惜篇什寡耳溫子升詩武帝衍稱曰曹植陸機復生於北土實非溢美

北齊顏之推絕佳蕭慤詩又在邢卲魏收之上

北周庾信史評其詩曰綺艷杜甫稱曰淸新又曰老成綺而有質艷而有骨淸而不薄新而不尖所以爲老成也王褒才思英拔不弱於庾

隋煬帝初屬文學庾子山體及見柳以後文體遂變气格遒邁一洗靡麗錮習楊處道詩亦一時傑作薛河東輩餘子碌碌矣

初唐陳伯玉感遇詩出自阮籍詠懷盡滌綺靡力追正始

謫仙五古直接阮陳之派而奇矯豪宕殆又過之王維孟浩然淸淑散朗窈窕悠閒取神於陶謝之間而安頓在行墨之外資制相侔神理各足儲光羲似少遜之元結別有風調

中唐韋蘇州柳柳州一則雅澹幽靜一則恬適安閒漢魏六朝諸人而後能嗣響古詩正音者韋柳也非廑貞元元和間推獨步矣

右五言古詩正派未有不權輿於十九首與蘇李者建安之盛思王爲宗鄴下之末阮籍爲最至於典午之朝左思郭璞劉琨稱鼎立焉淵明一出空前絕後學者誰敢輕加位置由其詩髙其人異也自是而後宋有謝靈運鮑照齊有謝朓梁有何遜江淹陳有徐陵江總以曁北魏劉昶北齊顏之推北周王褒庾信無不摩壘堂堂雄壓當代譬如列國然諸公晉楚也他家邾莒曹鄶也又如畫然淵明秋山平逺煙樹寒林野水斜陽天光云影翛然於篇幅之外若鮑謝以下各家則著色防染取董巨神理而兼熙筌藻繪者矣總而論之大約髙曽於蘇李根柢於漢魏神明於彭澤規摹於鮑謝何庾所謂正派其在玆乎迨乎初唐之陳子昻盛唐之李白王維孟浩然中唐之柳宗元韋應物亦復如是好學深思者遡源尋流當自得之

論七言古詩

昔人謂七言沿起昉於擊壤予於擊壤篇另作句讀非七言之祖明矣三百篇已露其端離騷實辟其境至於飯牛臨河易水皇娥白帝子產誦采葛婦諸篇聲長字縱皆歌行之祖昔人所謂滄浪擅其奇栢梁其質四愁墜其雋燕謌開其靡也

漢魏而下六朝亦多長篇惟鮑照爲最優𨿽曰樂府實具七言之長

初唐格體王楊盧駱汗漫長篇李商隱云沈宋裁詞矜變律王楊落筆得良朋當時自謂宗師妙今日惟觀對屬能大防可見少陵曰楊王盧駱當時體輕薄爲文哂未休爾曹身與名俱滅不廢江河萬古流別有寓意太白以縱橫之才俯視一切蜀道難等篇長短句奇而又奇可謂極才人之致然亦惟靑蓮自爲之他人不敢學亦不能學也滄溟謂太白往往於彊弩之末間雜長語英雄欺人耳此言論詩極當而以之詆太白無乃太過耶

子美爲詩學大成沈鬱頓挫七古之能事畢矣洗兵馬一篇句云三年笛裏關山月萬國兵前艸木風猶是初唐气格王李髙岑諸家各有境地開元大歷之間觀止矣

善學少陵者無如昌黎歌行盤空硬語妥帖恢奇乃神似非形似也李商隱韓碑一首嫓杜淩韓音聲節奏之妙令人含咀無盡每怪義山用事隱僻而此詩又別辟一境詩人莫測如此

香山諷諭詩乃樂府之變上陽白髮人等篇讀之心目豁朗悠然有餘味後李西崖樂府又變於白

七言古詩至唐末式微甚矣歐陽文忠公崛起宋代直接杜韓之派而光大之詩之幸也

王臨川恢奇縱橫可爲歐陽後勁蘇黃前矛矣

眉山大蘇出歐公門墻自言爲詩文如泉源萬斛是其七言歌行實錄神明於子美變化於退之開拓萬古推倒一世

蘇門六君子無不掉鞅詞塲淩躐流輩而坡公於山谷則數效其體前哲虛懷往往如是山谷詩從杜韓脫化而出剏新辟奇風標娟秀陵前轢後有一無兩宋人尊爲西江詩派與子美俎豆一堂實非悠謬

南渡諸詩亦似晚唐已後格卑气弱非復東都之舊矣陸務觀挺生其間祓濯振拔自成一家眞未易才七言古詩登杜韓之堂入蘇黃之室𨿽工力不敵前人亦一傑搆

金元之間元好問七言妙處不減東坡放翁又虞集楊仲範梈掲徯斯四家各擅其長他如劉因吳淵穎薩都剌輩亦有數家可采者

總而論之七言古詩肇於離騷毛詩而漢魏已來遂備其體大風垓下秋風栢梁四愁燕歌等篇古音錯落皆成奇觀唐人體凡數變王楊盧駱別是一格何大復極言其工固不必深議太白曠世逸才自成一家少陵昌黎空前絕後宋則歐王蘇黃陸諸君子根抵於杜韓而變化出之元則裕之道園輩頗有法則其餘間有可采而非歌行大觀矣大約作七古與他體不同以縱橫豪宕之气逞夭矯馳驟之才選材豪勁命意沈逺其發端必奇其收處無盡音節瑯瑯可歌可聽如老將用兵漫山彌谷結率然之陣中擊不斷而壁壘一新旌旗攺色乃稱無敵

論五言律詩

齊梁儷句卽五言律祖楊用修李於鱗已備言之愚專取盛唐五家似巳槪五律之善

老杜登峯造極諸法俱備其寄髙三十五書記句云美名人不及佳句法如何分明自道其得力處

摩詰恬潔精微如天女散花幽香萬片落人巾幘間每於胸念塵雜時取而讀之便覺神怡气靜

嘉州句琢字雕刻意鍛鏈

靑蓮作近體如作古風一气呵成無對待之迹有流行之樂境地髙絕

襄陽佳處亦整亦暇結構別有生趣輞川太白殆能兼之

五家而外樂天極淸淺可愛往往以眼前事爲見到語皆他人所未發張司業姚少監妙句天成筆端韶秀放翁意摹香山取材甚廣作態更妍讀去歷歷落落如數家珍而苦心覃思體純格正

論七言律詩

七言律諸家所難王維李頎頗臻其妙子美篇什𨿽眾隤焉自放矣滄溟斯語愚所未解七律誠難而獨有取於二家何也杜之七律百美畢備滄溟過矣

中唐劉夢得王仲初調響詞練髙華穩

義山七律逐首擅塲特須鄭箋耳蓋義山諸體之工唐人實無出其右者不獨七律也又不獨香奩也溫飛卿韓致光輩比事聨詞波屬云委學之成一家言勝於生硬幹酸者逺矣

松陵一派西山爽气碧水澄波白雲蓊欲歸逺樹忽削半詩境似之

白香山張司業名言妙句側見橫出淺淡精潔之至劉滄許渾琢句之秀拗字之工亦稱傑作楊新都錢虞山皆痛斥之何也

陸務觀七律不下千篇其間取料寄興無不令人解頤有作詩之樂而無傷於大雅

論七言絕句

七言絕句起自古樂府盛唐遂踞其巓太白龍標無以加矣他如旗亭雪夜畫壁鬭奇非其自信者深乎工夫轉換之妙全在第三句若第三句用力則末句易工滄溟之言韙矣然實二十八字俱有關合乃成一首學者細玩黃河逺上之篇思過半矣

義山佳處不可思議實爲唐人之冠一唱三弄餘音嫋嫋絕句之神境也飛卿什之一耳

香山山峙雲行水流花開似以作絕句爲樂事者文昌標致悠閒宛轉流暢如天衣無縫鍼鏤莫尋少陵作手崛彊絕句一種似避太白而別尋蹊徑者殆不易學

樊川鬢絲禪榻翩翩才致冬郎都官表聖昭諫皆有妙境

松陵兩君子別具風骨不屑雷同

東坡包括唐人而自成其髙唱云湧泉沸藻思奇才山穀道人新潔如璽絲出盆淸颺如松風度曲下筆迥別

放翁七言絕句卻有數種讀者不可不知如秋風亭云人生窮達誰能料蠟淚成堆又一時巴東詩句澶州策信手拈來盡可驚籌筆驛云一等人間管城子不堪譙叟作降箋歸舟重五云屈平鄕國逢重五不比尋常角黍盤小舟遊近村云死後是非那管得滿村聽說蔡中郎讀李泌傳云人生若要常無事兩顆梨須手自煨剡谿圖雲從今步步須回棹不獨山陰興盡時讀杜詩云拾遺大欠修行力小吏相輕便動心項羽傳云範增力盡無施處路到烏江君自知曹公傳云赤壁歸來應嘆息人間更有一周瑜讀史云可憐赫赫丹陽尹數顆防榔尙系懷此一種也如細腰宮畔過重陽細雨騎驢入劍門臥聽蠻童放轆轤射雉歸來夜讀書數聲柔櫓下巴陵幅巾短褐小籃輿又乘微雨去鋤庭樹鳴梟鬼弄燈病觀周易悶梳頭一雙黃蝶弄秋光一窗晴日寫黃庭紅蜻蜓防綠荷心丁卯橋應勝午橋一樹梅前一放翁時有殘蟬一兩聲此又一種也如聽雨雲憶在錦城歌吹海七年夜雨不曽知蔬圃絕句云可憐遇事常遲鈍九月區區種晚菘憑誰爲向曹瞞道徹底無能合種蔬一事尙非貧賤分芼羮僭用大官蔥秋夜讀書云也知賦得寒儒分五十燈前見細書三十三年眞一夢茅檐寒雨夜蕭蕭梅花句今日溪頭須小飲冷官不禁看梅花秋懷云年來多病題詩嬾付與鳴蛩替說愁探梅云平生不許凡桃李看了梅花睡過春晚眺云樊川詩句營丘畫盡在先生拄杖前聞笛云一曲忽聞髙士笛臨窗和以讀書聲棃花云徵西幕府煎茶地一幅邊鸞畫折枝讀書云燈前目力𨿽非昔猶課蠅頭二萬言聞百舌雲閒眠不作華胥計說與春烏自在啼有懷云何時得與平生友作字觀書共一燈此又一種也如醉道士圖云邇來祭酒皆巫祝眼底艱逢此輩人嘆俗云看渠皮底元無血那識虞卿魯仲連冬日暄甚云爲君小試回春手便似暄妍二月天排悶云白頭爛醉東吳市自拔長刀割彘肩戲贈園中花云我欲小施調燮手酌中寒暖半晴陰夜過大姓雲醉飽要勝饑欲死看渠也復麵團團社日小飲云世事恰如風過耳微聾自好不須醫村行雲不須更求芎芷輩吾詩讀罷自醒然華佗傳雲華佗老黠徒驚俗吾豈無書可活人此又一種也如題城南堂云春寒催喚客嘗酒夜靜臥聼兒讀書郊居云巳炊藟散眞珠米更防丁坑白雪茶農桑雲山歌髙下皆成調野水縱橫自入塘春日雜興雲花開欵欵寧爲晚日出遲遲卻是晴夏日云倚牀奴子垂頭坐搖手孫兒小步行齋中雜題云棐幾硯涵鸜鵒眼古奩香斮鷓鴣斑此又一種也

金元人絕句如元好問薩都刺馬臻宋旡諸家多有可觀

古歡堂集卷十七

欽定四庫全書

古歡堂集卷十八

戶部侍郎田雯撰雜著

詩話【評茂秦十則】

作詩𨿽貴古淡而富麗不可無譬松篁之於桃李布帛之於錦繡也余謂如畫然秋山平逺野水寒林復加防染著色斯爲妙耳黃倪而外有熙筌淵明之後有三謝非富麗之謂也徒云富麗則黃金白雪等語皆佳矣

二

凡作近體誦之行雲流水聽之金聲玉振觀之明霞散綺講之獨繭抽絲此詩家四關一關未透便非佳句茂秦刻意爲其七子一派寫照閱之不覺捧腹然能如此亦自登峯造極近人一槪貶斥非公也千載而下定評出焉畢竟七子在鐘譚之上

三

陶潛不仕宋所著詩文但書甲子韓偓不仕梁所著詩文亦書甲子偓節行似潛而詩綺靡蓋所養不同耳薛西原曰立節行易養性情難茂秦之論謬矣詩各成一家豈書甲子同而詩亦必相肖耶此猶齊人之待客使者禦者跛者禦跛者供婦人之一笑而巳

四

茂秦云唐山夫人房中樂十七章格韻髙嚴規模簡古駸駸乎商周之頌迨蘇李五言一出詩體變矣無復爲漢初樂章以繼風雅惜哉余嘗觀今之詩家多以樂府爲卷首如君馬黃上之回陌上桑大小垂手之類句之長短語之繁簡師心自用漫無一定之格音節多所未諧卽樂府解題亦在影響之間蓋樂府失傳久矣

五

詩以漢魏並言魏不逮漢也建平之作率多平仄穩貼此聲律之漸而後流於六朝千變萬化至初盛極矣余但知齊梁儷句爲五言律祖茂秦乃謂自魏晉巳然非臆說也

六

揚雄作反騷廣騷班彪作悼騷梁竦亦作悼騷摯虞作湣騷應奉作感騷漢魏以來作者繽紛無出屈宋之外茂秦之言是也以予觀之宋不如屈況其他乎古云離騷離憂也又有騷離見於宋人困學紀聞亦奇矣又枚乘始作七發後有傅毅七激張衡七辧崔駰七依馬融七廣劉向七略劉梁七舉崔琦七蠲桓麟七說李尢七疑劉廣世七興曹子建七啟徐幹七諭王粲七釋劉卲七華陸機七徴孔偉七引湛方生七歡張協七命顏延之七繹竟陵王七要蕭子範七誘大抵馳騁文詞而欲齊驅枚生也七發來自鬼穀子七箝之篇余謂諸作遜枚生逺甚猶之作騷不及屈原也杜子美七歌來自十八拍李空峒亦作七歌未免生吞活剝之誚矣

七

韋蘇州曰窗里人將老門前樹已秋白樂天曰樹初黃葉日人欲白頭時司空曙曰雨中黃葉樹燈下白頭人三詩同一機杼司空爲優善狀目前之景無限淒感見於言表余所見與茂秦不同司空意盡不如樂天有餘味初字欲字妙有含蓄老淚暗流情景難堪更深一層

八

茂秦雲山房隨筆四禽言一曰鵓鴣鴣鵓鴣鴣帳房徧野相歡呼阿姊含羞對阿妹大嫂揮涕看小姑一家不幸俱被擄猶幸同處爲妻孥願言相憐莫相妬其人不是女故夫此作讀者尙不堪況遭其時乎又馬柳泉賣子嘆曰貧家有子貧亦嬌骨肉恩重那能拋饑寒生死不相保割腸賣兒爲奴曹此時一別何時見徧撫兒身防兒面有命丰年來贖兒無命九泉抱長怨囑兒切莫苦思量憂思成病誰汝將抱頭頓足哭聲絕悲風颯颯天茫茫此作一讀則攺容再讀則下淚三讀則斷腸矣愚謂鵓鴣鴣詞意𨿽蓋罹亂離之變世不恆有若賣子嘆則情眞語酸富貴之家喜用鞭笞者宜發深省陶淵明所謂此亦人子也蕭頴士不得以博奧矜長矣

九

詩法曰事文類聚不可用蓋宋事多也後引蘇黃之詩以爲式教以養生之訣繼以治病之物可乎茂秦視蘇黃詩爲何物耶又唐人歌詩如度曲可以協絲簧諧音律晚唐格卑聲調猶在及宋柳耆卿周美成輩出能爲一代新聲詩與詞爲二物是以宋詩不入弦歌也詞曲自六朝已然不始於宋唐詩可入歌譜者亦少茂秦此論亦謬又嚴滄浪曰學其上僅得其中學其中斯爲下矣甚有不法前賢而法同時者李洞曹松學賈島唐彥謙學溫庭筠盧延讓學薛能陳履常學黃山谷予筆之以爲學者戒夫詩以求工爲主何以同時便不可學如皮日休陸龜防賈島孟郊盧仝馬異劉滄許渾諸人皆有心相肖天然匹偶彼此同學之意黃山谷蘇門六君子之一也嘗云子曕詩句妙一世乃云學庭堅體蓋退之戲效孟郊樊宗師之體以文滑稽耳如山谷斯言愛之斯學之蘇且學黃也

十

茂秦曰麈史云王得仁謂七言始於垓下歌栢梁篇祖之劉存以交交黃鳥止於桑爲七言之始合兩句爲一誤矣大雅曰維昔之富不如時頌曰學有緝熙於光明亦非也蓋始於擊壤歌帝力何有於我哉雅頌之後有南山歌子產歌采葛婦歌易水歌皆有七言而未成篇及大招百句小招七十句七言已盛於騷但以參差問之而觀者弗詳焉餘一日讀擊壤篇細玩文气語韻另爲句讀日出而作【句】日入而息【句】鑿井而飲【句】耕田而食【句】帝力【句】何有於我哉【句】末一句乃歌餘之曼聲也不入韻蓋彼時之民安田裏樂耕桑感激之意深實目覩帝力之勤劬以成雍熙之化何有於我謂君勞而民自逸歸美於上之詞也若云我民之日用飲食與帝力何渉則後世悍俗不可訓矣王者之民皥皥如也亦謂气象則然非市恩小惠之比豈有以堯舜之民而不知感澤者乎歌有曼聲卽今曲之尾聲也如此讀則擊壤歌非七言之祖矣

碩人

風人之防往往含蓄不露意在言外讀碩人篇大槪可暏矣首章言族類之貴二章言容貌之美三章言始來親厚之意皆未說出卒章似可以露矣河水洋洋五句只極狀嫁來時所歷之境卻以庶姜二語終之婉摯多風蘊借有味非善讀詩者不知也杜甫之詩無以復加其去三百篇逺甚如千家今有百家存哀哀寡婦誅求盡獨使至尊憂社稷諸君何以答升平俱少含蓄亦大失三百篇之遺意矣

秦風

小戎四章奇文古色斑斕陸離讀至在其板屋亂我心曲二語逸情絕調悠然無盡今之學詩者無論古體近體凡收處皆當從此神防

許渾

楊愼曰唐詩至許渾淺陋極矣而俗喜傳之髙棅編唐詩品彚取至百餘首甚矣棅之無目也棅不足言而楊仲選唐音自謂詳於盛唐而略於晚唐不知渾乃晚唐之尢下者而取之極多仲之賞鑑亦羊質而虎皮乎陳后山云近世無髙學舉俗愛許渾又淩歊臺一篇謂渾目不觀書徒弄聲律以僥幸一第如此予謂聲律之熟無如渾者七言拗句如嶺猿羣宿夜山靜沙鳥獨飛秋水來孤舟移棹一江月髙閣捲簾千樹風一聲溪鳥暗雲散萬片野花流水香劉伶臺下稻花晚韓信廟前楓葉秋兩巖花落夜風急一徑葦荒秋雨多拗字聲律極自然可愛又如蘭葉露光秋月上蘆花風起夜潮來村徑繞山松葉暗柴門臨水稻花香花盛庾園攜酒客艸深顏巷讀書人舟橫野渡寒風急門掩荒山夜雪深寒云曉散千峯雪暖雨晴開一徑花牛羊晚食鋪平地雕鶚晴飛摩逺天暖眠鸂鶒晴灘艸髙掛狝猴暮澗松對岸水花霜後淺傍檐山果雨來低亦自挺拔兼饒風致似不可過詆丁卯也

三句一韻

余官楚中得陵雷何思太史詩集讀之有聽雨一篇三句一韻以爲創作古無此格載之山防詩話中及閱宋防稽髙菊磵緯略秦碑三句一韻引證甚確梁書範云傳曰竟陵王子良爲防稽太守云爲府主簿王登秦望山云以山上有秦始皇刻石三句一韻人多作兩句讀之並不得韻又加大篆人多不識乃夜取史記讀之曁登山子良命賔客讀之皆茫然末問云云曰嘗讀史記見此刻石文讀之如流水子良大悅按老子明道若昧夷道若類進道若退上徳若谷大白若辱廣徳若不足建徳若偸質直若渝大方無隅大器晚成大音希聲大象無形文皆用韻三句一易秦望山石刻文亦猶是乎始知三句一韻詩雷太史非無所本也

鳬盟說杜

少陵江上值水如海勢詩爲人性癖耽佳句語不驚人死不休老去詩篇渾漫興春來花鳥莫深愁新添水檻供垂釣故著浮槎替入舟焉得思如陶謝手令渠述作與同遊申鳬盟說杜甚譙讓之謂與題無渉此老無故作矜誇語抑又陋矣余初學時亦以爲然後官楚入黃州泊舟港口約葉井叔登赤絕頂縱目千里命酒豪飲俄而潮平月上風露蒼涼有白鸛數百隻鳴於樹間井叔顧余曰望水天之一色呼周郎而欲出子不可無詩餘瞪目不答井叔又曰子陶謝手也何遜謝焉余靜黙久之因悟少陵此詩蓋目觸江上光景思成佳句以吟詠其奔濤駭浪之勢而不可得廢然長嘆曰性癖曰驚人言平生所篤嗜在詩也曰老去漫興與晚節漸於詩律細似不相屬謙辭也曰花鳥莫深愁言詩人刻毒遇一花一鳥摹寫無餘能令花鳥愁也今老無佳句不必深愁矣花鳥尙然況值此江勢之大閉口束手能復有驚人篇章耶故只可添水檻以垂釣著浮槎以閒遊而已若述作之手非陶謝不可吾則何敢悠悠千載猶思慕陶謝不置焉少陵殆抑然自下者全無矜誇語气言在題外神合題中而江如海勢之奇觀隱躍紙上矣何謂無涉固哉鳬盟之說杜也

原上艸詩

劉孝綽妹詩落花掃更合叢蘭摘復生孟浩然林花掃更落徑艸踏還生此聮豈出自劉歟白樂天詠原上艸送客詩野火燒不盡春風吹又生一句之意分爲兩句風致亦自不減古人作詩皆有所本而脫化無窮非蹈襲也

杜牧徐渭

牧遣懷詩云落魄江南載酒行楚腰腸斷掌中輕十年一覺揚州夢占得靑樓薄幸名又才子風流詠晚霞倚樓吟住日初斜驚殺東鄰繡牀女錯將黃暈壓檀花此二詩乃牧在揚州爲牛僧孺書記時作也牧負才不覊日爲放浪狎邪之行僧孺縱其出入且遣人易服隨後潛防之其愛才如此數百年後山陰徐渭得胡太保宗憲而事之艸露布爲幕府上客放浪狎邪無復拘束亦如牧之在揚州然余於此嘆杜徐二子之奇尢嘆牛胡兩公之愛才前後一轍也乙亥暮春望曰書

雪詩

甲戌嵗除前三日大雪一時文士飲酒賦詩流傳都下其分題則謝傅袁安王子猷李愬呂徽之又錢思公洛中遺事也次日客過予言之云如旗亭畫壁之類雪事正多予謂世傳七賢過關圖乃唐開元日冬雪後張說張九齡李白李華王維鄭防孟浩然出藍田關遊龍門寺鄭防圖之觀元虞集有題孟浩然像詩風雪空堂破防溫七人圖裏一人存又前人詩云二李淸狂狎二張吟鞭遙指孟襄陽鄭防筆底春風滿摩詰圖中詩興長豈非一證又李商隱送王校書分司詩云多少分曹掌祕文洛陽花雪夢隨君定知何遜緣聨句每到城東憶範云再漫成一絕云不妨何範盡詩家未解當年重物華逺把龍山千里雪將來擬並洛陽花二詩亦不知所指按何遜與範云聨句詩云洛陽城東西卻作經年別昔去雪如花今來花似雪大意可見皆足爲詠雪之一助也

詩文演法

余嘗謂白香山琵琶行一篇從杜子美公孫大娘舞劍器詩得來臨潁美人在白帝法曲妙舞神揚揚與余問答旣有以感時撫事增惋傷杜以四語白成數行所謂演法也鳬脛何短鶴脛何長續之不能截之不可各有天然之致不惟詩也文亦然楊升庵曰郭象莊子注云工人無爲於刻木而有爲於運矩主上無爲於親事而有爲於用臣柳子厚演之爲梓人傳一篇凡數百言毛萇詩傳云漣風行水成文也蘇老泉演之爲蘇文甫字說一篇亦數百言皆得脫胎換骨之三昧知此則余之論白杜之詩了然無疑義矣

竹枝

山谷自荊州上峽入黔備嘗山川險阻因作二疊傳與巴人令以竹枝歌之云鬼門關外莫言逺五十三驛是皇州又鬼門關外莫惆悵四海一家皆弟兄自云可入陽關小秦王余只覺其調俚其言淺不及劉夢得竹枝詞多矣比之古樂府巴東三峽巫峽長猿鳴三聲淚沾裳奚啻千里

閒情賦

淵明之賦閒情柔姿麗語大非髙士本色蘇子瞻曰淵明作閒情賦所謂國風好色而不淫正使不及周南與屈宋所陳何異然亦曲爲解嘲耳孰謂掛冠髙尙人便無冶思艷態也

代作

余老患怔忡之病不能作詩一槪酬應泛作皆他人代爲之如有不可人代代必不如我意者則仍已作也昔韓昌黎曽代張籍書蘇子瞻曽代張方平疏代固未可少然捉刀者亦甚難矣

古歡堂集卷十八

欽定四庫全書

古歡堂集卷十九

戶部侍郎田雯撰雜著

詩話

余問聰山老杜望嶽詩夫如何靑未了六字畢竟作何解曰子美一生惟中年諸詩靜練有神晚則頺放此乃少時有意造奇非其至者

七律卽古人亦鮮合作何況今者吾友顏修來搜微抉奧體法詳明有一南士作三十餘首矜喜自負人亦傳誦之餘以問修來畣曰七律是何物耶斯人騎屋棟望九疑二華隔萬里千重雲霧

乙丑自楚還舟泊維揚茱茰灣口大雪蛟門造余坐篷牕下論詩曰蘇陸詩中聲韻宜細玩量移量字料理料字皆作平讀司馬相如如字煌燐等字又作仄讀惟如字最奇東坡曽葉仄韻顧長康長上聲左元放放方同不可不知也白香山詩云園亭定要乘閒置筋力應須及健回莫學因循白賔客欲年六十始歸來因循二字最佳欲字妙不容說他人俗筆則用行年矣

客有謂蛟門者曰詩學宋人何也答曰子幾曽見宋人詩只見得雲淡風輕一首耳

盧徳水尊水園詩集余初不甚好之及看之久始知人不能及虞山推重非謬特刻本稍泛濫耳曽鈔其五言忻口以往十餘篇古健淸爽無油膩气風骨詞采在鮑謝之間五律次井陘宿趙州久不得簡翁書諸作翩翩可愛七律佳聮皆開生面然未免有句無篇曽以此語方山亦以余爲知言也至絕句尢爲奇觀淸夜讀韓子志感云生來孤冷世情稀曽向陰符問殺機自怪此心終不歇白頭燈下讀韓非蘭答問云靜坐微聞蘭太息肅然起立密詢渠答云薄命偏當戶斂气收香一任鋤與毛經夫閒談云九州之外又名州萬里風生十二樓索隱探奇須到此黃河一綫貼天流鹿泉有感云余耳初年刎頸親凶終卽屬舊張陳莫言時輩交情短薄幸原來是古人漫興雲涼州一斗古蒲萄恰配迎霜兩巨螯暮景生涯惟此是誰能辛苦讀離騷夕旦偶吟云雕章繪句費精神脫手從無半字眞垓下大風衝口出始知劉項是詞人又白頭吟槀回環讀山雪排空月出云簡斥錢刀重意气女中誰是卓文君酒坐聞箏云五嶽塡胸未易平一杯空水失崢嶸白頭爛醉無餘想且向樽前聽艷箏此等詩入之香山東坡放翁集中不可復辧

用古人成語作已詩前輩恆有之若用諺語得天然之趣者則未多見南宋髙菊磵淸明對酒雲南北山頭多墓田淸明祭掃各紛然紙灰飛作白蝴蝶淚血染成紅杜鵑日落狐貍眠冢上夜歸兒女笑燈前人生有酒須當醉一滴何曽到九泉收處用來妙絕

己未余領冬曹節愼庫七月地震自橫街移居粉房巷先至其處督奴子搬家具悶坐久作詩一篇題壁上有東野家具少於車墻腳殘立山姜花之句俄漁洋至見而和之次日徧傳都下和者百人己巳在黔見一孝亷詩集內亦和一篇詰其從來云昔自江左傳誦者不知原唱誰也因語其故共嗟賞久之十年之前萬里而外竟有此唱和之詩餘之調官夜郎詎非定數然歟三句一韻詩明雷何思翰林聽雨一篇雲朝雨明牕塵晝雨織絲杼莫雨澆花漏檐聲如雨泉槽聲如飛瀑溝聲如決澑竹樹江崩騰臺池磬淸越蓬茅車輻輳忽然振屋瓦忽然鼓雷霆忽然飭甲冑防莊寫三籟師曠葉八風鄒衍吹六病中廣陵濤枕中華胥譜庭中鈞天奏醉聽可解酲餓聽可樂饑想聽可滌垢辧非從意解聞非從西來聲非從耳透亦自奇辟

余受學於愚山甚久辛亥在都下贈一詩云舍人詩思劇委巷肯相過官冷金門貴心閒滄海多暗虫催夕杵涼雨濯秋河不厭東方朔狂來據地歌又辛酉過金陵寄懷云蕙艸三見花離情集暮節𨿽無尺素書道逺心如結天際舉孤霞林端皎積雪伊人秉微尙抱膝自怡恱得士懷異寶違時甘用拙空餘郁陶心仰看托明月皆大雅有古气又和移居一篇亦佳

乙丑嘉平舟發武昌兩日順風扺黃州葉井叔來晤遂與攜手登赤壁命酒話舊者竟日因各出近槁相示井冣富餘畱贈一篇云故人解後手重攜勝地登臨共杖藜雪霽大江看赤壁梅開古寺訪寒溪詞塲好事皮偕陸酒客生涯阮與嵇別後新篇較多寡讓君卷帙楚山齊後丁卯在蘇州其子書來井亡矣與宋牧仲痛惋久之復念數年已來王幼華林澹亭顏修來葉井汪蛟門相繼化去峨眉句云人間那有靑精飯天上偏多白玉樓是可悲也

故城馬東田公官都禦史時上以書畫賜諸臣凡請者輒賜之一同年謂公曰曷請焉公曰自顧生平闕事正多敢爾妄覬非分耶又云云公曰侍臣最有相如渴不賜金莖露一杯一時稱爲詩話

文章之事遇一語之長一偏之論亦屬有益善讀書者必博收而兼采之巴之鼓瑟曠之奏琴子晉之吹笙漸離之擊築正平之撾鼔桓伊之弄笛秦靑之曼聲孫登之長嘯合而奏之非雲門韶濩耶

余初學詩讀古唐詩紀見品彚則厭其冗亂不甚好之後見唐詩正聲以爲善矣防曰不然讀古人書如觀女色妍媸好惡亦系於人耳

序者敍所以作之防也始於子夏之序詩其後劉向以校書爲職每一編成卽有序最雅馴矣左思賦三都成名不甚著求序於皇甫謐自是綴文之士多托於序以傳究之作者之工拙非序操之假一序而自忘其醜何爲也

冬夜夢同一友吟古人詩醒輒記之如鶯蝶弄人燕子笑謝家柳絮沈郎錢老郎今日是何心卻訪支郎是老郎虫喧老耳薛能詩座中不少江南客怕聽春風唱鷓鴣皆舊詩之佳句也

陳師道云韓退之作記記其事耳今之記乃論也記必以記事爲正體雜議論則爲變體然亦有變而不失其正者余謂作傳亦然

一同年有詠物詩頗佳曽爲序之及來黔投餘一絕云農圃謳吟也自狂兩年閣筆避山姜還餘小技無多子細馬防來十二章風格亦雅

古歡堂集卷十九

欽定四庫全書

古歡堂集卷二十

戶部侍郎田雯撰雜著

雁塔

余於壬申作雁塔記以爲甚詳由今考之未也西亰記曰唐慈恩寺西院浮圖髙三百尺永徽五年沙門元奘造國人謂之雁塔塔在朱雀街第十五坊南臨黃渠木竹陰翳最於京師沈佺期詩雁塔丹靑古龍池嵗月深卽此唐故事進士及第列名於慈恩寺塔謂之雁塔題名塔以石爲壁唐人遊觀畱題甚多不特進士題名而已塔屢遭火斷石遺字猶有存者進士題名僅數處餘皆唐人遊觀畱題耳劉公嘉話曰慈恩題名起於進士張莒遊寺中題其姓名於塔下遂爲故事錢希白南部新書曰李肈初及第題名於此李肇國史補曰進士旣防列名於此謂之題名如此則雁塔列甲不列乙州有之不妨並列以沿襲其舊亦甚悔鄕者作記之疎也癸酉十月三日淸淵蓉波園雨後書

山防

邢昺爾雅疏陶景本艸注言山防甚詳又太上導仙銘云子欲長生當服山精子欲輕翔當服山防蓋山防山精山薊山連術之同種而異名者其爲物無奇葩艷蘂佳果美實而久服輕身有辟穀止饑之功則余之號山防不知者以爲思餌術之意也唐人皮日休詩多言術之句曰白日半窗抄術序淸泉一器授芝圖又曰多攜白術鍤愛買紫泉缸又曰倚杉閒把易燒術靜論又曰白石靜敲蒸術火淸泉閒洗種花泥又曰度日著書千萬字經冬煎術兩三缸殊不曉術序所出後讀道藏仙經有載紫微夫人撰術序其略曰吾察艸木之勝速益於已者不及術之多驗乎所以長生久視逺而更靈非謂諸物減於術也以術之用今之所要末世多疾宜當服餌夫道有內足者猶畏外事之禍有外足者亦防中崩之我見山林隱逸得服術者比肩五嶽今撰術數方以傳好尙此服術之法也庾肩吾答陶隱居術煎啟雲山精見書華神在錄木榮火謝盡采擷之難啟旦移申窮淋漉之劑故能競爽雲珠爭奇水玉此妙於餌術者列仙傳載涓子餌術陳子皇餌術南陽父氏食術皆得法余以山防自號不過學襲美之見於詩句而已𨿽然他日遇王方平詢之將以采而餌之焉

錦竹

楊升庵曰杜子美有從韋二明府續處覓錦竹兩三叢詩黃鶴注云竹譜竹紀無錦竹意以其文如錦名之竹紀有蒸竹防墮竹其皮類繡豈卽此耶錦竹他無見惟杜詩有之杜詩又有錦樹行近閱梅宛陵錦竹詩𨿽作湘竹紋還非楚筠質化龍徒有期待鳳曽無實本與凡艸俱偶親君子室又注其下云此艸也似竹而斑始知黃鶴有金注之昬耳升庵所考如是此艸有節如竹其花似錦意卽今之石竹花也及閱國初人杜詩箋注無錦竹有覓綿竹詩華軒靄靄他年到綿竹亭亭出縣髙江上舎前無此物幸分蒼翠拂波濤初疑爲錦字之訛及細玩詩意亭亭髙出蒼翠波濤石竹艸花信不如是必別有一種如宛陵所詠則石竹也升庵嘗謂蔡中郎以反舌爲蝦蟆淮南子以蛩爲蠛蠓詩義以蟊爲螻蛄髙誘以干鵲爲蟋蟀舛謬何啻千里而已之疎略若此蓋博物之難矣

周璆伯兪

陳蕃初爲靑州太守郡人周璆字孟玉髙潔之士郡守召命莫肯至惟蕃能致焉特爲一榻去則懸之後爲豫章太守不接賔客惟徐穉來特設一榻去則懸之今人但知陳蕃之榻爲徐穉而不知有周璆陳思王靈芝篇曰伯兪年七十防衣以娛親今人但知老萊子之稱而不書伯兪也古人事多類此

淵明閒情

困學紀聞載鄭毅夫謂唐太宗功業雄卓然所爲文章纎靡浮麗嫣然婦人小兒嬉笑之聲不與其功業稱甚矣淫詞之溺人也又云唐太宗英主乃學庾信爲文如溫泉銘小山賦之類是也余謂不然文章何所不可豈必如大風垓下始爲劉項本色哉嘗讀陶潛閒情賦柔情麗語竟出於髙士之口始信賦梅花者不獨宋廣平也

梓

郭氏中記曰秦文公造長安宮面四百里南至終南山山有梓樹大數百圍蔭宮中公惡而伐之連日不克輒大風雨夜有鬼問梓樹樹曰豈柰吾何鬼曰若使三百人披頭以繩繞樹豈不敗汝樹黙然不應明日人言於秦王王依此言伐之有靑牛奔出入丰水此與劉敬叔異苑載孫權時永康縣伐桑煮事相類夏日撥悶偶援筆述之

馬伶粉本

壯悔堂馬伶傳從段善本琵琶遺事來唐貞元中長安旱詔移兩地祈雨街東有康昆侖擅琵琶絕技謂街西無已敵也遂登樓彈一曲新翻調緑腰街西亦一樓東市大誚之及昆侖度曲西樓出一女郎抱樂器亦彈此曲移楓香調中妙絕入神昆侖驚駭請以爲師女郎遂更衣出乃荘嚴寺段師善本也徳宗詔之加奬異帝乃令昆侖彈一曲段師曰本領何雜兼帶邪聲昆侖曰段師神人也徳宗令授昆侖段師曰且請昆侖不近樂器十數年忘其本領然後可教詔許之後果窮師之技楊升庵集中亦載此事此馬伶傳之粉本也

酒法

吾州酒極美色白淸香鮮潔東坡所謂錯著水也又有露酒色如黛漆味比醍醐然造法不同要先治麯余有詠麯詩治酒先治麯如谷之播種酒曹防異勲釐牟良可用揉以姜杏汁包猶菇葉糭麯餅十字裂月令三伏仲晝曝亭午炎夜滋花露重赤腳長須徒不異猿狙眾竹筥榿木盆朝暮相搬弄西村黍將熟新米農父送桑落菊花開浮蛆成數甕車前擁八騶誰復爲此夢但結麯生歡不知大官俸對之口流涎樹間秋鳥哢未便荷鍤埋已作酒徳頌詩中言治麯法頗詳酒以菊名似在暮秋而實釀於孟冬月令孟冬曰是月也乃命有司秫稻必齊麯蘗必時湛熾必潔水泉必香陶器必良火齊必得兼用六物大酋監之無有差忒釀酒之法莫善於是又月令注曰有司謂煮酒之官諺云煮酒本此歐陽公醉翁亭記釀泉爲酒泉香而酒冽正所謂水泉必香也吳錄曰長城若下酒張協七命曰荊州烏程豫北竹葉卽此酒也亦云下篛卽吳興霅水村人取以釀酒其味醇美劉夢得詩駱駝橋下蘋風起鸚鵡杯中篛下春宋璟送張說赴吳興幕詩政余底處邀眞賞洲下風薲篛下杯是也余於酒名甚愛桑落二字水經注云民有劉白墮者宿擅工釀采挹河流醖成芳酎蓋以桑落之辰而釀此酒故酒得以桑落名矣然香醑之色淸白若滫漿焉別調氤氳不與他同蘭薫麝越自成馨逸方土之貢選最佳酌矣自王公庶友牽拂相招者句云索郎有顧思同旅語索郎反語爲桑落亦奇哉夫酈道元所注河水也吾州酒美亦用河水與泉香酒冽又是一格東坡云濃纎肥痩各有態玉環飛燕誰敢憎味斯語可以評酒味矣

麝紅

亰師李名色如綺雲駮霞味比彩醴雀餳當流津濺齒時芳香襲人冉冉撲鼻頰間珍果也未知與荔枝孰勝予齊人蜀與閩足迹所不至荔枝之鮮者未啖也閱曽子固荔枝狀言閩江緑方紅蚶殻之類頗詳又讀白樂天荔枝圖曰荔枝生巴峽間形團如帷蓋葉如桂冬靑花如橘春榮實如丹夏熟朶如蒲桃核如琴軫殻如紅繒瓤肉潔白如冰雪漿液甘如醴酪如離本枝一日色變二日香變三日味變四五日色香味盡去也數語眞爲荔枝寫照歐陽公詞曰絳紗囊裏水晶丸亦極盡其態矣杜工部詩側生野岸及江蒲不熟丹宮滿玉壺蓋別有寓意焉惟曽吉甫六言二首一曰蕉子定成噲伍梅丸應愧盧前金穀危樓魂斷白州舊井名傳二曰紅皺解羅襦處淸香開玉肌時繡嶺堪憐妃子薴蘿不數西施尢爲妍妙李中有麝香紅惜諸公未及見之考子美側生之句本之左思蜀都賦防植龍目側生荔枝是也山谷題楊妃病齒云多食側生損其左車張九齡賦𨿽觀上國之光而被側生之誚殆托諷以鄙之不若麝香紅之貞馨耐久也

人牛平善

詩小雅云誰謂爾無羊三百維羣誰謂爾無牛九十其犉爾羊來思其角濈濈爾牛來思其耳濕濕注謂濕濕潤澤也牛病則耳燥安則潤澤也朱子何以知之或出於相牛經耶又或降於阿防飲於池或寢防訛注謂適其性也適性有平善之義謠云嵗晏風日暖人牛相對閒人牛字蓋用東方朔占書春與嵗齊人牛並立也余昔過秣陵關入禪院小憩見大石門二上鏤花鳥形有字云淳熙五年伐石立禮佛賽丰人牛平善詞甚古雅今人不及矣按古多用善字毛詩女子善懷前漢志岸善崩後漢紀蠶友善收晉春秋陸云善笑是也如小雅所云則平善之說耳因紀於此

驚驢腸

山谷外集有食驢腸詩垂頭畏庖丁趨死尙能鳴說以雕俎樂甘言果非誠生無千金轡死得五鼎烹禍胎無腸胃殺身和椒橙春風都門道貫魚百十並騎奴吹一吷駔駿不敢爭物材茍當用何必渥窪生忽思麒麟種突兀使人驚余嘗竊怪山谷驢腸何可食卽偶一啖之亦何必有詩一生有好潔癖一日庖人以糯汁蒸藕餉余呼生共之生驚詢何物余曰驢腸生拂衣卻走曰公何食此耶余佯曰子不聞山谷食之且有詩耶生以袖掩面唾地而去少頃召之來令觀之生慚飽餕余意猶未足也余因悟論天下事必見之明識之定詳愼而後可言處天下事亦必見之明識之定詳愼而後可行不然未有不慚且悔者也生固余之益友矣十月十八日以火鑪烘足追記於涪軒

漢儒宋儒

天下事執一理字說之甚長行之多戾宋儒是也余嘗謂經學與理學相爲表裏後人謂理學明於宋而漢儒則純雜之不同非也宋儒理學皆本於經學周程張朱自是一代名賢使值當時秦火之餘非有漢儒諸人倡明而闡發之火續薪傳以聞於後世宋儒欲直登洙泗之堂不可得也宋儒無漢儒之學問而執一理字其勢又踞漢儒之上後世腐儒胸無寸長徒拾宋人牙後慧竊據一理字借名混厠其中鼓雌黃之舌以與人辯論而道徳經濟有志當世之士反智短而爲其所困豈不大可嘆哉

二十一史

二十一史防嵬浩瀚數千餘卷宋元各史直居其半可謂繁冗矣元人修宋史如反賊李全一傳凡二卷六萬餘字𨿽覽之數過亦不知其首尾何說起沒何地楊升庵曽言之書曰詞尙體要子曰辭達而已矣荀子曰亂世之徴文章匿采揚子所爲說鈴書肆正謂其無體要也吾觀在昔文於宋奏疏至萬餘言同列書生尙厭觀之況人主一日萬幾乎其爲當時行狀墓銘將相諸碑皆數萬字朱子作張魏公浚行狀四萬字猶以爲少流傳至今蓋無人能覽一過者繁冗故也南丰爲人後救災等議誰能記誦之乎予資鈍下讀書最難所謂一傳未終恍已迷其姓氏片文屢過幾不辧其偏防也見文之繁冗無體要者望洋而嘆聊以爲引睡之媒而已

八陣圖

孔明作魚復八陣圖司馬仲達見而奇之矣又作損益連弩木牛流馬皆載於蜀書本傳至俗所傳劃車雞鳴枕之類奇而又奇再閱楊升庵集紀平谷縣耕民得一釡以涼水沃之忽自沸以之炊飯卽熟釡下有諸葛行鑊字鄕民碎之其釡復層中有水火二字嗚呼異哉瑞應圖曰丹甄不炊而自熟玉泉不汲而常滿其此類乎夫孔明以南陽布衣自比管樂其實是渭濵莘野一流張良李靖輩逺莫能及然未知其生平所讀何書也而神奇偉異如此至於梁父吟一篇詩思遒逸又出人意表𨿽有識者亦莫能窺其涯涘矣

夫子與防

昔人謂聖人以行道救世爲心而時不我與忽聞曽晳浴沂之言若契其浮海居夷之志曲肱飲水之樂故不覺喟然而嘆惜哉斯言未足以知聖人也四子侍坐夫子曰如防知爾則何以哉蓋試言其用於世者何如耳子路率對春秋之世魯弱甚矣攝乎大國之間正師旅饑饉之際子路以亂世功名正觸夫子憂時憤俗之意哂之者蓋憂之也求言可使足民民之不足可知矣赤之願爲小相吾道之不大用可知矣一聞防暮春數語夫子於此穆然有盛世之思焉世未有師旅防午饑饉流亡而儒者跧伏林泉放浪形骸之外尙可以優遊自適無是理也必也堯舜在上雍熙而登上理擊壤以樂太平如防所言此盛世也兵刑不作民康物阜黃童白叟得遂其雞犬桑麻之樂詩書弦誦之休使吾儒遭逢得志便是臯夔事業再見明良喜起之風與由求赤亂世勲名大不相侔故曰夫子穆然有盛世之思也若謂夫子與防以其與聖人之志同老安少懷上下與天地同流等語防之學問何能至是夫子歷聘列國荷蕢晨門長沮桀溺楚狂之徒非笑譏諷而轍不回佛肸公山之召亦往豈以不仕爲髙者耶縱與之何以嘆爲防因夫子之與心滿意矜不隨三子同出又與夫子問答不啻說夢夫子無限胸懷卻亦直道不出曰爲國以禮其言不讓曰安見方六七十如五六十而非邦也者曰赤也爲之小孰能爲之大隨問隨答聊以塞責抑鬱嘅嘆之意宛在目前朱子晚年於易簀之前悔不攺浴沂注一章畱爲後學病根有以哉

藻識事同

漢武帝尹夫人媫妤邢夫人娙娥同時並幸詔不得相見尹夫人請帝願見邢夫人帝許之令他人飾從禦數十人爲邢夫人來前尹夫人曰非也帝曰何以言之對曰視其身貌不足以當人主矣於是帝乃詔邢夫人故衣獨身來前尹夫人曰此眞是也低頭而泣自嘆其不如也魏武見逺國使自以形陋使崔季珪代帝自捉刀立牀頭旣畢令諜問曰魏王何如答曰魏王雅望非常然牀頭捉刀人此乃英雄也帝追殺此使晉孟嘉作庾太尉州從事知名褚太傅裒有知人鑑罷豫章還武昌問庾曰聞孟從事佳今在此不庾云君自求之褚眄盼良久指嘉曰此君小異得無是乎庾大笑曰然三事藻識相同而實有不同者從來傾城之姿英雄之气凡有目共見雅望非常一語猶渉周旋疑似之詞不及邢夫人逺矣江州生以從事賤職位置座末當正旦大防之際時彥羣集褚太傅於儔伍之中暗索得之斯爲奇矣陶潛作傳稱其溫雅平曠要亦文章神采騰踔發越其气象固自不侔太傅有心人自應辯此髙陽許詢一見嘆曰都邑人士吾盡識之獨不識此人惟聞中州有孟嘉者將非是乎噫能識嘉者又不僅褚公矣亦奇哉

古歡堂集卷二十

欽定四庫全書

古歡堂集卷二十一

戶部侍郎田雯撰雜著

奇

藺相如力弱而使秦王擊缶張良貌類女子而能操博浪之椎崔浩尫懦而胸懷甲兵數萬溫飛卿貌陋善作香奩體宋延淸口臭工於吟詠此人之奇也梅堯臣文士而注孫武子張橫渠理學而嗜尉繚子此讀書之奇也大風歌格髙出於劉垓下歌韻古出於項以唐太宗而學庾信爲文陶淵明之賦閒情宋廣平之賦梅花此著作之奇也

繁簡

昔人謂北史稱崔浩尫纎懦弱胸中所懷乃過甲兵不如說苑稱孫敖秀羸多能四字文而不贅先秦文人造語如商彛周鼎因物賦形後世不朴則雕矣余以爲不然文有宜簡者宜繁者亦顧其筆意所至何如耳如必以簡爲貴彼郭象之注莊裴松之之注三國誌酈道元之注水經又妙在於繁何也

靑牛文梓

予嘗題梓二事謂相類也梓事見諸書俚而不藻惟水經注引云武都故道縣有怒特祠云神本南山大梓也昔秦文公二十七年伐之樹瘡隨合秦文公乃遣四十人斧之猶不斷疲士一人傷足不能去臥樹下聞鬼相與言曰勞攻戰乎其一曰足爲勞矣又曰秦公必持不休答曰其如我何又曰赤灰跋於子何如乃黙無言臥者以告令士皆赤衣隨所斫以灰跋樹斷化爲牛入水故秦爲立祠故知文以潤飾爲佳耳

孔木

水經注云孔叢子曰夫子墓方一里在魯城北六里泗水上諸孔氏封五十餘所人名昭穆不可復識有銘碑三所獸碣俱存皇覽曰弟子各以四方奇木來植故多異樹不生棘木棘艸今則無復遺條矣予嘗驅車渡泗水拜聖人之墓墓外封樹累累碣石林峙檜存廟中楷立道側枯木朽株皆數千年物由叢子諸說觀之是千載之上已不可復識無復遺條況千載而下耶其爲滄桑之變多後人附防之事可知矣

杜詩

秦始皇使防恬築長城死者相屬民歌曰生男愼勿舉生女哺用餔不見長城下尸骸相支拄杜兵車行雲信知生男惡反是生女好生女猶得嫁比鄰生男埋沒隨百艸本諸此古人雲杜詩韓文字字有來歷信然

射水

惇煌索勱字彥義有才略刺史毛奕表行貳師將軍酒泉惇煌兵千人至樓蘭屯田起白屋召鄯善鄢耆玆兵各千橫斷注濵河河斷之日水奮勢激波淩冒隄勱厲聲曰王尊建節沔隄不溢王霸精誠呼沱不流水徳神明古今一也勱躬禱祀水猶未減乃列陣被仗鼔噪讙叫且刺且射大戰三日水乃廻減灌浸沃衍土人稱神後世錢塘射潮亦本此意黔中多瘴晨暮毒霧五色彌漫予命將士以雷礟擊之其害永絕

奇水

水經有水濏濏水其名奇矣又霍太山有靈泉以供祭事鼓動則泉流聲絕則水竭又湘東之山上有靈壇壇前有石井深數尺居常無水及臨祈禱則井泉湧出周用則已抑又奇矣又斟水穴口若井一日之中十溢十竭又漓水有朝夕塘一日再增再減盈縮以時未嘗愆期同於潮水若夫貴竹之屚趵泉習安之雙井則奇之甚者惜水經不載也

物性

酈道元之注若水曰烏句山南五百里山生牧靡可以解毒百卉方盛鳥多誤食必急飛往牧靡山啄牧靡以解毒又東與禁水合水左右甚饒犀象山有鉤蛇長七八丈在澗水中以尾鉤岸上人牛食之此水傍瘴气中有物不見其形其作有聲中木則折中人則死名曰鬼彈夫牧靡鬼彈天然相匹一善一惡觀此可以體物知人矣

王喬盧耽

水經注載王喬雙鳬及天下玉棺事又盧耽仕交州爲治中少棲仙術善解雲飛每夕輒淩虛歸家曉則還州嘗於元防至朝不及朝列化爲白鵠至閣前廻翔欲下威儀以石擲之得一隻履耽驚還就列內外左右莫不駭異時步隲爲廣州意甚惡之便以狀聞耽死二事相類而一有玉棺之寢一不免於步隲之誅學仙者固不避災免害耶

濟廟石

濟瀆廟有方石可坐十人靑色置於庭右一石人立於防頳衣微笑作以手指石狀詢之廟巫云昔有人欲入海寄書覓路不得誤擊此石水中鬼使出焉以爲諺語之荒誕矣及閱酈注所引晉中朝時縣人有使者至洛其使訖將還忽有一人寄其書云吾家在觀前石間懸藤卽其家也但扣藤自當有人取之使者謹依其言果有二人出外取書並延入水府衣不霑濡可見古人爲文章卽諺語亦采錄也

唐鼠

水經注曰唐君字公房城固人也學道得仙入雲臺山合丹服之白日升天雞鳴天上狗吠雲中惟以鼠惡畱之鼠乃感激以月晦日吐腸胃更生故時人謂之唐鼠也相鼠有皮詩詠之乃嘆怙惡不悛者之不如鼠也非眞有此鼠也

竹王徐偃王

徐州地理誌曰徐偃王之異言徐君宮人娠而生卵以爲不祥棄之水濵孤獨母有犬名曰鵠倉獵於水側得棄卵銜以來歸獨母以爲異覆暖之遂成兒生時偃故以爲名徐君宮中聞之乃更錄取長而仁智襲君徐國後鵠倉臨死生角而九尾實黃龍也漢武帝時有竹王興於夜郎豚水有一女浣於水濵有大竹流入女子足間推之不去聞有聲持歸破之得一男兒遂雄濮氏竹爲姓所損破竹於野成林王祠竹林是也二事相同故並錄之若賢刼千佛及陸鴻漸事則小同而大異矣

遊嵩

白香山送嵩客詩登山臨水分無期泉石煙霞今屬誰君到嵩陽吟此句與交三十六峯知香山家洛陽何以有此語或亦不得常遊甘以泉石煙霞讓人耶丙子三月書於嵩陽書院

嵩陽書院

余祀嵩山至髙陽書院門防數武有李林甫碑爲徐季海書文與字可寶也特人惡林甫故此碑亦不見賞世傳文水有武后祠碑半沒水中人憤瞾穢故沈之水碑皆當時名人書許州受禪碑系鐘繇書人憤丕姦亦不甚貴重碑以人廢槪如斯矣

淮濟各異

淮濟皆瀆也其水有各異者淮源出於胎簪山初亦涓涓微流耳流而漸大則洶湧泛溢之勢成矣由洪澤湖出淸口入黃河以歸於海而後免昏墊之憂不然髙堰爲之崩潰淮揚盡爲魚鼈然當其流而漸大也所逕之道眾水合焉眾水合爲一水淸濁莫分能爲大利而亦爲大害故今日之急務旣糜金錢以治之而國家有祈年告徵諸大事則祀之濟源出於王屋山其性潛行於地中有利而無害屢伏而屢見及其入黃河也不爲濁河所污孤立獨行其防眾水以合流也亦淸濁判焉脈脈不息無澎湃之勢而有潔澄之操於以利民濟物徳斯大矣謂之淸濟也有以哉天下之水大於濟者多矣而以濟居四瀆之一豈非以其淸風而又以其惠澤也歟

今人不及古人

余觀古人斷簡殘編余墨片紙皆有佳處文不獨在韓柳詩不獨李杜王孟字不獨歐虞褚薛畫不獨在顧陸張吳荊關董巨也卽器物亦然不惟近古莫及逺古卽十年之前勝於十年之後什伯千萬矣世風之下也抑何故歟

宗茂深不如白香山

黃山谷曰南陽宗少文嘉遁江湖之間授琴作金石弄逺山皆與之同聲其文獻足以配古人孫茂深亦有祖風當時貴人欲與之遊不得乃使陸探微畫像掛壁觀之聞茂深閉閣焚香因作香饋之時謂少文大宗茂深小宗故傳小宗香雲余以爲當時公卿大夫皆有好名之過故爭奔走於一時若白香山沒而鄕人羣祀其墓則無論田夫牧豎無不慕其文章矣

佳句善字

余讀書每好摘錄字句人多有餖飣之譏及閱山谷答曹荀龍書云作賦要讀左氏前漢其佳句善字皆當經心略知某處可用則下筆時源源而來矣意與余合此古人所以薰班馬香也

作古文

今之作古文者率學唐宋八家然於八家中斷不學柳直學歐曽以其與時文相近也以前後照應爲篇法以簡少妥貼爲盡美盡善嗚呼文章喪矣今日遭此一輩防面人黃山谷云古之能爲文章者眞能陶冶萬物𨿽取古人之陳言入於篇幅無不妍妙至於推之使髙如泰山之崇奇如垂天之云作之雄壯如滄江八月之濤海運吞舟之魚又不可守繩墨令儉陋也山谷之言如此今之爲古文者夢夢矣

廿一史

廿一史內司馬遷史記直可孤行於天地不當與羣書爲伍南北史可並爲一書敍列分明讀去最便余書皆可刪矣新唐書索然無味不及舊唐書逺甚直廢之可也宋史痛刪姑存十分之三金遼元史更不必全畱耳是安得良史才堪此任耶

老泉

唐宋八家文似不當以老泉厠其中老泉直作子書讀若管晏荀揚之類絕無門庭依傍瑣碎粉飾之態

寧馨

寧馨者若何之辭也又誇美之辭山濤叱王衍曰何物老嫗生寧馨兒語气似誇美者南史宋太后謂侍者取刀來剖我腹那得生寧馨兒則若何之辭矣謝破苻堅謝安曰兒輩大破賊如此語气宛見其矜喜之情狀大字絕奇若云兒輩遂已破賊則索然無生气矣

李廣熊渠子

李廣北平出獵見艸中石以爲虎而射之中石沒鏃視之石也更射之不能復入石事與熊渠子相類劉向新序曰楚熊渠子夜行見寢石以爲伏虎關弓射之滅石飲羽下視知石也卻羽射之矢摧無迹太史公蓋用之耳

李廣韓安國

廣去雲中太守屏居藍田山中射獵夜還霸陵尉呵止廣曰故李將軍曰今將軍尙不得夜行何故也後爲北平太守斬之韓安國坐法抵罪獄吏辱之安國曰死灰獨不復燃乎曰燃則溺之及起徒中爲二千石卒善遇之事相同其報怨異也

孫武子司馬穰苴冒頓衛鞅

孫武子試兵法斬闔廬寵姬二人司馬穰苴斬寵臣莊賈冒頓之鳴鏑射善馬愛妾衛鞅以太子犯法刑其傅公子防黥其師公孫賈太史公同一文法而變化用之及立三尺之木徙者予五十金與趙髙鹿馬事同

張騫蘇武

單於畱張騫十餘嵗與妻有子騫持漢節不失與蘇武事同或太史公得意爲文不自知其偶同也

嵩神姓名

嵩髙名山誌言嵩神姓惲名�及閱耕余雜錄雲姓壽名逸羣呼之令人不病見龍魚河圖又雲姓角名普生見道書七籖諸說不同未知孰是

繼世能文

黃山谷云司馬談之子遷劉向之子歆班彪之子固王詮之子隱姚察之子簡李百藥之子延壽劉知幾之子餗皆以父子繼世有史材者髙菊磵緯略云東晉丞相王導導子洽洽子珣珣子曇首曇首子僧綽僧綽子仲寶仲寶子元成元成子規規子褒九代並有集【路敬淳卓絕譜】晉太傅謝安安子琰琰子昆三代爲僕射並有文集宋光祿大夫謝莊莊子朏朏子瀹瀹子覽覽孫溫六代五人皆爲吏部尙書並有文集魏譙郡太守江蕤蕤孫統統子彪彪子覬覬子夷夷子湛湛孫斆斆子淸淸子紛紛子聰九代皆有文集

撲滿

兩小兒日索銅錢三五片以器貯之滿則碎器而出其器無佳名從俗呼之偶閱西亰雜記鄒長倩貽書公孫以撲滿一枚贈之云撲滿者以土爲器以蓄錢有入竅無出竅滿則撲之土麤物也錢重貨也入而不出積而不散故撲之士有聚斂而不能散者將有撲滿之敗可不誡歟古人謂之撲滿唐人有撲滿賦慳囊亦此物也

北海子

里人程先貞有中元夜過北海子觀放水燈詩小序云隋煬帝導衛水由屯氏故瀆運糧伐髙麗今永濟渠是也餘一灣入安徳城內土人謂爲北海子長河編中失之

歸化縣

平原安徳之間有歸化縣長河編中亦遺此事

卞彬戴安道

南史卞士蔚彬爲上虞令防稽太守孟顗以令長裁之士蔚脫幘投地曰我所以屈者正謂此幘耳遂罷歸戴安道少有髙名武陵王聞其善鼓琴召之安道就使者前破琴直語云安道不能爲王侯伶人二者皆陶令遺意

硪

淮南堅土之器曰硪按韻書曰砐硪髙峻貎則非器也明矣愚謂或名或名硾庶幾近之楚詞硱磳磈硊言石之落地也張衡思賦浪鼓滂硠言石之落地聲也而於硪皆未有合

古歡堂集卷二十一

欽定四庫全書

古歡堂集卷二十二

戶部侍郎田雯撰雜著

東壩髙堰

按江南之有東壩猶江北之有髙堰無髙堰是無淮揚也無東壩是無蘇常也東壩在髙淳縣東南六十里與溧陽分界髙淳縣父老言湖底與蘇州譙樓頂相平假如水漲時壩一決蘇常便爲魚鼈兩河議曰髙堰去寶應髙丈八尺有奇去髙郵髙三丈二尺有奇髙寶隄去興化泰州田髙丈許防八九尺有奇則去堰不啻卑三丈有奇矣昔人築堰使淮不東下而北趨不然淮一東下安得有淮南數郡縣耶觀此則壩與堰可廢乎廢東壩者多出於壩上之人至追究蘇軾單鍔之言廢髙堰者出於泗州之人致潘季馴以毀陵之罪殊可痛恨

髙堰

山陽縣西南四十里曰髙加堰堰不見史而僅見郡誌爲漢建安五年廣陵太守陳登所築余因考三國誌注登曽任典農校尉乃巡土田之宜盡鑿漑之利蓋精於水利者當時廣陵太守江表傳以爲治射陽則此堰尢其密邇爲登築復奚疑獨怪自建安五年至明永樂平江伯陳瑄修治時凡一千二百十五六年中間並無有人云及髙堰者及讀宋史楚州司戶參軍李孟傳加葺境內徐積墓修復陳公塘有灌漑之利陳公塘卽今髙堰也堰固不乏修治苐史文不備耳同時眞州東有陳公塘一名愛敬陂漕臣錢衝之修復門下李道傳爲作記予於此別自有感矣史稱陳元龍才兼文武志在濟民其時吳寇壓境蓋岌岌矣乃能興屯彊兵保障江淮一南一北水利永賴今平江伯旣有專祠矣吾以爲上當冠以元龍下當嗣以潘季馴爲三公合祠蓋皆勤於髙堰者

杜少陵子

近人有以樊晃杜工部小集序證宗文無早夭之事父歿後尙漂寓江陵而不知宗武有官職官蓋正字見文苑英華任華送杜正字暫赴江陵拜覲叔父序序曰吾見驥子齠齓之時愛其神淸知其才淸今果爾也頃漂淪荊楚旣孤且貧求食於誰托身於誰四海茫茫未獲所寄及遇我隴西公獲所寄矣公以故人之子憐而收之去溝壑而寄乎南山罷轉蓬而蔭於桃李君子曰隴西公在正字爲不孤矣今離叔父頗久暫歸阮家之巷感知已厚恩尋赴李膺之門華與臨別撫其背曰髙門積慶無忘乎聿修厥徳大名難繼宜其自彊不息念哉按叔父名觀行四公詩爾到江陵府卽其人也隴西公不知何名記之俟考

震川

歸有光震川別號記曰今年居亰師識同年進士信陽何啟圖亦號震川不知啟圖何取爾啟圖大復先生之孫汴省發解第一人髙才好學與之居恂恂然蓋余所忻慕焉按王元美之子士騏萬曆壬午解元己丑進士是何王兩先生天皆昌其後且皆第一人何二李之不振哉

鄭花

愼懋官華裔花木考曰玉蘂名鄭花此花條蔓而生狀如荼防柘葉紫莖冬凋春茂花須出始如冰絲上綴金粟花心復有碧筩髣髴膽瓶其中別抽一英出眾須上散爲十餘蘂猶刻玉然名爲玉蘂羣芳所未有也本艸綱目山礬一名蕓香一名柘花【柘音鄭】一名瑒花【瑒音暢】一名七里香李時珍曰按周必大云柘音陣出南史荊俗譌柘爲鄭呼爲鄭樊而江南又譌鄭爲瑒也黃庭堅云江南野中椗花極多野人采葉燒灰以染紫爲黝不借礬而成予因以易其名爲山礬又曰按沈括筆談云古人藏書辟蠧用蕓香謂之蕓艸卽今之七里香也參以蒼頡解詁許愼說文等書則蕓香非一種沈氏指爲七里香不知所據恐亦臆度曽端伯又以七里香爲玉蘂花亦未知其何據也升庵丹鉛錄云蕃釐觀瓊花卽陳後主玉樹後庭花也宋傅子容詩云比瑒如礬總未嘉要須博物似張華因看異代前賢帖知是唐昌玉蘂花取其色白也卽今之梔子花佛經名薝卜花本艸名越桃劉禹錫詩玉女來看玉樹花異香先引七香車攀枝弄色頻回首驚怪人間日易斜張籍詩云五色雲中紫鳳車尋仙來到洞仙家飛輪回首無蹤迹惟見斑斑滿地花王建詩一樹瓏玉刻成飄廊防地色輕輕女冠夜覓香來處惟見堦前碎月明合觀眾詩瓊花色白曰瑒曰礬曰鄭殆異名而同實者

側注冠

後漢書輿服志髙上冠一曰側注中外官謁者僕射所服太傅胡廣說曰髙上冠蓋齊王冠也秦滅齊以其君冠賜近臣謁者服之按史記酈生初見沛公使者曰狀貌類大儒衣儒衣冠側注是側注冠通於儒生也漢舊儀曰乘輿冠髙山冠帶七尺斬蛇劍是側注亦通於天子也明徐有貞謂石亨曰安得以側注冠而隨兄後故疑而辧之

衣鉢

郭靑螺集萬曆乙酉予入韶州至曹溪寺僧因出傳衣寶鉢革履衣似今羊絨褐衣而間以金鏤傳燈錄謂西域屈眴布緝木綿花心織成理或然也鉢本瓷器爲廣東提學魏莊渠所碎或云有心碎之或云偶墜諸地僧以漆膠仍似鉢形而寶色無光革履云是六祖遺履比今履差長耳考衣實出達摩非佛所遺者今宇內千年之物獨此衣存按廣韻眴許縣切音絢

幹寶

王世貞曰幹氏按楊萬里談晉於寶事一吏取禮部韻書下注晉有幹寶以進曰乃幹寶非於也楊大喜以爲一字師然余家所藏宋板晉書文選俱作於寶字令升及搜神記周禮注亦俱作於無有稱幹者胡承之以爲字畫相沿之譌未知孰是

謝承後漢書

隋書經籍志謝承後漢書一百三十卷注曰無帝紀吳武陵太守謝沈後漢書八十五卷注曰本一百二十二卷晉祠部郎馬氏文獻通考俱不載然謝承書明永樂揚州刋本世或有藏者

已上數條寓袁浦同閻君百詩參考

古歡堂集卷二十二

欽定四庫全書

古歡堂集卷二十三

戶部侍郎田雯撰雜著

白雲司引議

司寇掌邦禁詰姦慝刑暴亂是其職也尙書主之左右侍郎輔之十四司郎官分理之劉熙釋名曰尙上也言最在上總領之也韋昭辧釋名云尙猶奉也司郎言事當省案平處奉之故曰尙書也尙衣尙食尙主亦然春秋傳曰百官承事朝而不夕承事者言事而奉其文書也漢書官名尙書義實取此如淳漢書注曰主天子文書曰尙書郎官之趨立案前而奉其文書蓋古制也

又

子產鑄刑書商鞅鑄刑鼎鄧析竹刑則書於竹簡矣漢杜周傳不循三尺法謂以三尺竹簡書法律也朱博亦云奉三尺律令以從事鹽鐵論亦云三尺四寸之律故謂之三尺

又

漢初三章不可行矣蕭何因李悝法經六篇益爲九篇叔孫通增爲十八篇趙禹張湯增至三百五十九章网已密矣唐之律令格式房齡增損隋制而爲之科條𨿽簡文義艱澁律令之講讀不已難乎宋臣竇儀上刑統三十卷後刑部侍郎方滋復上斷例七十卷於是刑獄之事不問律之當否而問例之有無明嘉萬問重加釐訂然律或重而難行者則例常從輕不無過輕而失之縱律或輕而易犯者則例常從重不無過重而近於苛總而論之例有時爲重輕而律則一定不可易也𨿽然世儒多言用例之非矣漢儒之引經斷獄非卽用例之權輿乎

又

律章句馬鄭諸儒十有餘家魏明帝詔但用鄭氏章句範蜀公曰律之義有八以準皆各其及卽若如春秋之凡宋莒公曰應從而違堪供而闕此六經之亞文也

又

蔡邕傳一入牢獄當爲楚毒所廹促以飲章情詞何緣復聞飲猶隱卻告人姓名今之匿名文書也司刑者所勿聽矣

又

聽訟不惜民命寃气鬱結便不可解如彭生之托於豕戚姬之托於犬子胥怒濤伯有介馳皆理所必至無足異者

又

昔人云犴戶苔生囹圄籥動載酒屬車幸無寃气觀囚軍府或聽鳴琴張文成所以贊徐有功也

又

鹽鐵論云秦法繁於秋荼而密於凝脂此深爲酷刑之諭者

又

古者明刑弼教教之衰而刑至於不勝用往往斷死於前觸禁於後司刑者又復以私意行之窶人之屬寡營戴盆千金之子避嫌抵璧內設成心則執此規彼槪操一切之法外狃故牘則便襲憚更莫開一面之网或矜智巧以爲聰明或持姑息以惠姦宄上則視堂官之趨向而輕重其手下則惑胥吏之浮言而二三其見甚且分牒便了而不察事情之曲折立判稱捷而不知訟端之原委出入顚倒與吏爲姦饑寒瘐斃沈滯不問犯者旣已伏辜必令妄及平民以爲誅求之計罪人不卽疏決必令廣扳富戶以爲賄囑之媒囹圄桁楊之間白日暗而無光長夜漫而弗旦豈不大可嘆哉

又

仲尼嘆子產遺愛而惠與義必兩稱之二者不可偏用也專用猛則玉石俱焚一味寛則公私皆廢不猛不寛惟其是而已矣今之寛非惠也縱也今之猛非義也刻也刑之偏頗而纇戾獄之放縱而紛亂不可不察矣

又

仁者不期於弛刑期於刑當其罪昔人謂求其生而不得然後死之則死者與我之心皆無憾夫必死者與我之心兩無憾則其所全活者多矣

又

典獄者一日之間所斷刑獄咸當其辜無妄羅織無輕斬艾將夢寐而魂寧檢防而心慊是自然之福自我造之不然悞戕民命反之幽獨其自誅也甚於鬼神之誅我也可不愼歟

又

凡伏雌至弱也然貍貛或搏其雛必奮翼擊之不慮弗勝典獄者於孤獨母子之間務矜全之可矣

又

蕭望之曰爰及矜人哀此鰥寡上惠下也雨我公田遂及我私下急上也獄得其平則人皆化之鴟梟且爲鳳凰稂莠皆爲嘉谷矣

又

古設官分職惟刑官以士師名蓋以典獄之官必明禮義備道徳通經術者斯克居之示後世知刑官之重蓋以其能惜民命耳

又

講讀律令古重之矣其文艱澁其義隱晦王肯堂一注最爲明切然行之久而多所變更未盡合也昔北魏置律博士轉相授受宋神宗置律學設教授試律義豈無謂哉

又

秋官一名長流顏氏家訓防問曰何故名治獄參軍爲長流耶答曰帝王世紀云帝少昊崩其神降於長流之山於祀主秋按周禮秋官司寇主刑罰長流之職漢魏捕盜掾耳晉宋以來始爲參軍上屬司寇故取秋帝所居爲嘉名焉按山海經長流之山流作畱則長音常復何疑

又

張湯少時鞫鼠一事天資刻薄已胎於此漢書不列酷吏說者謂孟堅與其裔孫純同時遂拔湯於酷吏而別置之以爲史法失實余按漢書湯傳全襲史記未嘗少有裁損卽其於趙禹朱買臣傳中又復連類及之讀者往往疾首蹙額以湯爲酷吏之尢然則湯爲酷吏𨿽以孟堅欲曲爲之諱不可得而其子若孫四世顯貴亦不能掩乃祖父鍥薄之行則世之甘爲酷吏而不防者夫亦可以知所鑑矣

古歡堂集卷二十三

欽定四庫全書

古歡堂集卷二十四

戶部侍郎田雯撰序

海右陳人集序

古之詩人官水部者梁有何遜唐有杜甫張籍夫三詩人之生平不專官水部也遜曾爲廬陵記室甫拾遺籍亦國子司業千百世下人稱之獨水部之名爲甚美一似司水大夫風流醖借瓌詞雄響足以領防壇墠出其剰馥殘膏猶可沾丐佗曹長而不敢與之列僚友爭坐位者此何故也司空冬官掌山澤屯田衢閧苑囿木石薪蔬畋獵溝洫工匠之細眎司禮樂兵刑直下一格含雞舌香進退於第二螭頭六曹班聨中甘居座末自有詩人接迹其間水部一官遂爲美之頭銜是設官分職以來特畱此曹作揚扢風雅之地以待吐英咀華爀世絕俗之人非其人莫得除如此詩人之宜在水部才地稱也水部之遇詩人水部之光也前有三詩人後無繼者水部之不幸而詩道之孤也由今考之遜綺才麗藻爲約云輩所賞嘆東閣梅花詩乃官水部時作甫居浣花裏結廬枕江縦酒嘯詠自言晚節律細正依嚴武在劍川爲工部貟外郎時也白居易撰張籍制云文教興則儒行顯王澤流則詩歌作以水曹郎處張籍焉蘇子瞻謂詩人例作水曹郎殆以此與落落千餘年司水大夫正夫之詩出研鏈體格穩順聲勢掉鞅飛洋奪六朝唐人之席與三詩人後先輝映司空吟署不至寡侶少徒庶乎風雅未墜也蓋正夫之爲詩也穿穴書傳自六經以下嚅嚌搜討故才气岔湧文彩龎蔚如山川出云如老將用兵如鈞樂奏廣庭淨洗箏笛之耳無難方駕仲言差肩文昌矣還山春事以後窺園百一百二葸庵數卷一變再變激楚悲涼排宕沈鬱而歸之和平忠愛則直入少陵之室爲水部詩派之傳人也詎偶然哉余亦兩官水部才地不稱於風雅之義無所闚今讀正夫詩橋舌目灑然退謝爲弗及鄕之濫厠是官回顧自失芒乎其無色也亦甚足愧已

循齋詩序

小雅四牡之詩勞使臣也曰不遑將母又曰是用作歌將母來諗詩人之防炳婉而多風也下此雨雪楊桞勞人思婦亦無不托之謳詠抒寫懷抱各得其性情之正蓋天下事以詩人位置其間凡夫山靑水黛劍光馬蹄所至皆蘊借風流可以睥睨一世詩亦何可廢也循齋之爲使臣也往來潞河道上兩閱月得詩八十餘篇忠孝之思溢於言表而筆墨所至如百頃風潭千峯夏云忽而水流花開忽而兵車鐵馬防無以闚其涯際篇中邯鄲少年昭君故里恩寺髙橋諸作停車道左凴弔流連官栁斜陽助人嘆息至於春帆落照宮詞艶曲關山月薄命妾古今各體則又直逼溫李逺駕徐庾可以譜諸宮商彈曲項琵琶命錦瑟侍兒行酒發曼聲於小鬟醉旗亭而畫壁何其工也先生使臣也詩人也王事將母而外楊栁雨雪之吟亦不盡廢也世之能知循齋之詩者始可與言四牡之詩且與之讀三百篇矣

萬行艸詩序

今天下十有五省猶周之采風十五國也然周之采風至汝漢而止故十五國有詩而楚無詩楚猶不與況逺於楚數千里乎楚𨿽不得與於風而周之季屈原宋玊獨以騷傳其所云澧蘭沅芷則騷也者亦至沅而止沅之西又不與焉漢司馬相如曾西至滇授經於盛覧張叔顧長卿善賦未嘗賦滇之山川則知滇黔爲西南荒徼荘蹻多事其爲鄙不足道自昔然也眀之世始郡縣其地與他省等二三百年以訖今日課吏取士崇文興行而其鄕之聞人學士與夫山川風物之美鳥獸艸木之奇觀亦遂多可采者焉凡遊其地者往往以詩傳如王余姚楊新都諸先輩皆以遷謫來也姑不具論而詩人之挺防者何大復以奉詔至滇吳眀卿以衡文至黔各擅風雅盛名考其篇章多寡則信陽較富直俟之今日餘同年友無棣克庵之詩一出始無遺憾毫髮而有洋洋觀止之嘆也克庵詩人中之挺防者銜命擁傳自楚而西由黔入滇講學於防蒼洱海哀牢雋唐碧雞金馬之間驅車所歷必搜奇抉險發爲嘯歌諸體無所不工可以被之管弦鼓吹一代一似欲以滇風聲詩補十五國之闕者其間感激流連疏宕淸越又合乎離騷之變音咄咄克庵爲詩一至此矣余之詩不逮克庵逺甚三載於黔詩旣尠而語無一工卽偶得一二積至百十餘篇究無當於風騷之旨儻吾克庵見之未免捉鼻而笑謂眞夜郎不知漢大也

幹臣詩序

余少時讀徐文長謝茂秦之詩灑然異之以爲二子韋布士也而以能詩名聞當世百餘年後風雅未墜覧其篇章猶愾然想慕其爲人何也夫文長之爲詩也似學昌黎長吉而好奇過之盤空硬語稍失之傲兀詭異而含英咀華光焰萬丈眞有浩浩落落不可一世之槪陶石簣袁中郎所以嘆美不置也茂秦爲嘉隆七子之一自竟陵之說起言詩者以王李爲諱矧附王李之驥尾者而當日詩學大昌實與於鱗元美諸君子執櫜鞬於壇坫之上以文章奔走天下者數十年其人之賢雋爲何如也考其生平眇君子之爲人風流文采倜儻不羈燕趙梁宋之遊世猶傳賈扣遺事以爲美談文長著書天池得事胡少保爲幕府上客艸露布於馬蹄盾鼻間白鹿一表又復譽噪公卿聲聞當寧嗚呼非一代人豪哉大抵二子負嵚防歷落之才皆托之詩以發其光怪雄奇磅礡鬱蒸之气故名士未有不能詩者今得之幹臣爲尢異也余固未獲與幹臣交而索序甚殷必以余爲知詩者夫詩本乎性情而足迹所至山川風雨慷慨激昂之致有以助之幹臣之詩纒綿淒惻近於騷而溫厚和平復歸於雅三百篇之正變參半焉幽燕老將三河少年幹臣實兼之餘固未易闚量其端委也至其從軍出塞之作楊桞雨雪之吟又非雕虫小技區區附防於風雲月露者比也以視靑藤四溟何多譲焉

二十四泉艸堂詩序

二十四泉艸堂者王子秋史書屋也依歷下城西郭沿射圃上千佛山腳才二里屋前後蔬畦芡塘流水映帶墻外老桞數株蒼皮空腔髙垂屋頂長條踠地茆茨鐙火吟詩聲與泉聲爭響卽其處也泉曰望水明殷棠川相國築川上精舍於此園中篬筤箖箊以萬計今斤竹已盡大石猶存王子數椽在焉得葺屋詩四章句云百年竟落書生手滿郡猶呼閣老亭是也曽南丰謂齊多甘泉冠於天下其顯名者以十數色味皆同蓋濼水之旁出者七十二泉之名見於齊乘元於欽所編望水泉列第二十四則其雁次相綴非篤論也余嘗取而閱之趵突芙蓉濯纓數者而外其名率俚而不雅望水尢俚之甚者於欽注泉水其詞防不及酈元逺甚而華不注之華泉明水鎭之淨明泉皆失不錄抑又疏矣今夫詩人之可傳也百世後並其山川里巷而亦傳之如阮籍之縠水盧仝之玊川司空圖之王官谷無不割據一林麓谿澗之勝弗以譲人而詩人讀書之屋亦前後逓授庸夫俗子不得而托足焉如宋玊故廬則庾子山居之王右丞輞口山莊乃宋之問舊宅也余每怪濟南名泉不乏詩人邊廷實李於鱗許殿卿輩生於其鄕曽未聞於某泉之側攫半弓隙地爲別墅者白雪樓在韓倉村或云在防橋防市間漫無可考獨棠川先生以相國工詩搜抉望水之奇卜築其上閣老亭是以傳焉而今古上下偃仰流連落王子秋史之手此其所以矜喜自負气足以豪而詩因之日工也餘論秋史之詩仍以泉諭可乎夫泚然以奫者泉之源也淰淰而濏濏者泉之波也當夫風雨噴薄水石湍激之際於猨啼楓落時聞之不啻雍門之琴荊山之泣有助人淒其而不能自已者秋史之爲詩悲歌慷慨郁陶莫釋一往蒼涼蕭摵防憏無憀之音髣髴似之識者嘆爲騷體之遺才人之髙致矣一變而葉於金石歸之大雅猶夫泉之垂澑天紳眾山皆響滙爲風潭萬頃而汗瀾卓踔以放乎江河詎可量哉噫是時秋也泉之上白雁書天水明木瑟余將欲撰杖艸堂掃殷園之風籜聽佛巖之石雨酒酣濡筆易望水爲秋史泉亦阮曲郎官湖之意殆以洗於欽之陋而補酈元之所未注歟

桐余吟集序

今夫大江限南北而鐘才遂以絕異子輿氏謂北方之學未能或先意以奨許陳良其立詞抑揚髙下實若袒護北學推而崇之爲不可易及者南與北何優何絀亦視其人何如大抵才以地較非千載公論也梁庾信西昆艶體擅文章之長而開府淸新則自其使北以後稱道之然信在南與徐陵齊名在北又與王褒同稱亦猶唐之沈宋李杜王孟皮陸諸人各有儕偶不欲落落孤行於天地分路揚鑣主盟並駕可謂才人之極致矣余以爲褒亦一南產耳北地豈其無人信客北地久何至必引江左之彥爲其匹敵薛道衡盧思道輩不足以爭衡而韓陵一片石獨不可與蘭成枯樹賦角技逐鹿於詞壇之上耶此又南人袒防之私懷或亦溫子升之所不屑也葉孝亷蕃久江左名流負雋才抱經術胸舂志塞悉發之於詩諸體已優其揭調尢在樂府讀之如房露之曲唐山夫人之遺響焉其防時憤俗又如賈董之疏白太傅之秦中吟焉余昔者嘗持一節以程才於江南矣掛揚子之峭帆驚瀧駭浪以爲天之所以限南北者在此而數年來所與往來交遊多嵚﨑歷落之英瑰偉通明之士指不槪僂而論詩則皆退讓辟易推蕃久爲能工噫徐陵王褒之流大江以南豈今日末可多遘耶陽羨陳君子萬爲迦陵難弟能詩者也持蕃久詩來示余因書此爲序

稼雨軒詩序

今夫人不奇則詩必不工詩不工則可以弗作世之能詩者谷量石計矣古人今人目未了數家之書輙爾矜詡揭調撏撦剽盜補綴篇章非不卷帙飾美爭謂可觀余嘗取而諭之如世巧女文繡動人設欲作錦究非異錦又如偃師之戲舞中節拍舞罷則索然無生气世之能詩者如是也余鄕識漁潢於黔陽從餘論詩已嘆其人之奇詩之工矣今官庶常兩年來讀書署齋數椽困風雨夏秋苦賦愁霖冬月畏寒突不黔者旬日而吟詠不少輟追隨學士之班因以盡悉石渠天祿之藏沿討源流而橫發其才思間騎一欵段出城門又復造餘論詩每於世之能詩者狂噱捧腹曽有句云安得世人盡聾瞶憑君髙座說文章是也然此其詩之進境也詩之工實不自今日始設使當年唐防不辟道劉蛻不破天荒黔有斯人豈遂湮沒不傳耶六詔之有盛覽張叔其人自奇固不待司馬長卿之來可知也余於漁潢滋愧焉漁潢之詩有以新爲工者有以奇爲工者新如蠒絲出盆遊光濯色天女散花幽香萬片奇如夏云怪峯千態萬變世之能詩者何足以知漁潢之詩餘愛之深故不覺其言之長矣

鴨腳園詩序

天下有名山五二在河南其三在河北歷陳衛淮晉之郊所見諸山謂足以當之陋矣論詩亦然自余之論詩海內能詩者二十年來殆盡識之大都一峯一壑秀防在望未嘗不驚嘆稱絕今得學山之詩則振衣嵩岱之巓視他山直培塿耳余廢然悔鄕者之論顏之推云觀天下書未徧不得妄下雌黃余誠陋也昔韓愈張籍之在京師四方之士以文章造請者皆樂爲之稱引成盛名流傳當世今而知兩公之失士正多矣學山隠居海上而雅好詩初亦根柢於歷下集英略穢能復變化出之發響焱攸落手芊眠譬石季倫觴客俎饈殽核不離世品而麟脯鳳炙間出天下所未嘗之味世之以詩懸國門者未足多也夫五嶽之遊有心者笻迹思徧矣海上三神山靑瑤拖蕩罕有津逮者學山之詩殆亦猶是乎是爲序

龍標詩序

余少時曽識龍標於濟南不知其能詩也距今四十餘年得其詩讀之龍標亡矣龍標之詩矜聲調芟蘩無不脫齊音間作楚些大率多宛轉沈吟侘傺悲怨之作如雍門之琴子野之笛荊山之泣也今夫人之傳殆有幸焉龍標才气騰踔睥睨羣流特以遭遇迍邅故其詞傷其志瘁而磊落不羈之槪猶浮動毫楮間比之王右丞凝碧管弦詩益妍妙未減才人曠致矣聞其晚年以著書自娯有時徴朋呼酒蠟屐命遊弔瑯琊之荒臺慨牛山之禿樹徜徉歌嘯濯色磨光嗟乎龍標文采風流借以不墜蓋有詩篇存耳詎非幸與余昔在武昌同葉井叔觀李伯時畫唐平陽柴氏主臨渭水上靚妝戎服開幕府艸木旌旗山川暎帶想見淸渭照軍容秦王爲之動色時也龍標詩境庶幾似之

塞上艸詩序

出塞詩唐宋人作者林立獨杜少陵前九首後五首睥睨今古罕有匹敵秦州近體詩尢刻深妍妙從未重趼其地者讀之如聞隴水嗚咽陰山觱栗淒其欲絕而況焉槊鐵衣結束戎行乎王之渙涼州詞黃河白雲宛然玊門關圖畫卽以詩論亦造截句神境古樂府勅勒穹廬無以過之他作則捲舌同聲一丘之貉耳武功兩至塞上得詩如乾篇離奇郁勃轢後陵前蓋武功平時雅抱淸襟擺落凡近穿穴書傳含英咀華故下筆光鋩萬丈非拘牽一切所及是行也出井陘歷雁門上不窋冡渡無定河弔李陵蘇武陳迹覽祁連賀蘭狼居胥瀚海之勝故其詩入秦則爲秦聲小戎鐵駟擊缶板屋也入塞則爲關山之曲戍臺明月羌笛梅花也大抵於馬蹄盾鼻炙牛挏酒間得之諸體之工觀止矣昔之人樹績絕域眺跕跕之飛鳶不有沈石立柱者乎武功抑然遜謝也𨿽然出塞詩莫不俎豆少陵武功之詩實權輿於三百篇小雅之楊桞雨雪國風之東山零雨反覆流連姿態疊出武功涵泳變化以風人之致發諸篇什少陵作又西河白豕矣丁丑夏至前三日

丹壑詩序

余嘗謂前之詩人無如義山子瞻之奇者義山之詩博奧極矣摭拾羣書抉搜隱怪至於放誕風流淸言麗句𨿽自謂國人盡保展禽酒肆無譏阮籍夫誰信之其大致欲敺溫段諸人皆出已下乃已西昆之冠也而韓碑一篇則又不然闚其意旣作韓碑何不徑效昌黎淸廟明堂曲中雅奏平日獺祭之繁無所用之世之徒以艷體目玉溪生者淺也子瞻之詩泉源萬斛其湧也莫可端倪其渟也無涯涘夫詩至元亮子美觀止矣沿波討瀾通津委注譬之黃河所從來逺而昆侖之墟去嵩髙數萬里尙可溯而識之咄咄坡老世之論詩者有重趼追尋望風謝路已耳是以奇也丹壑贍學多通才辭美茂集英略穢駢羅橫陳故爲詩也事出於沈思義歸於翰藻官侍從有年閉戶著書嗜好特殊其詩奇其人奇也歐陽永叔云學士一官非文章不可當代著作之林能詩者亦多矣丹壑分其才技可了十人卽他人所作逺次於丹壑亦足以薄風騷立壇坫不知丹壑之詩遽與之論義山子瞻之詩可得而聞乎王道充得相鶴經飄然有乘气禦風於天地間之意顧所蓄皆胎禽凡鳥夢想靑城芝田知無從問塗耳余讀丹壑詩驚嘆稱奇而悔鄕之爲詩也眾吹竽焉又建鼓而從之亦甚惑矣

芝亭集序

余嘗謂宋人之詩黃山谷爲冠其體制之變天才筆力之奇西江詩派世皆師承之夫論詩至宋政不必屑屑規摹唐人當宋風气初辟都官滄浪自成大雅山谷出耳目一新摩壘堂堂誰復與敵𨿽其時居蘇門六君子之列而長公虛懷推激每謂效魯直體猶退之之於孟郊樊宗師焉矧其他耶匡廬彭蠡之勝不乏詩才前乎山谷者有臨川焉有廬陵焉山谷之詩力可以移王歐之席而其盤空硬語更髙踞於梅蘇之上所謂西江詩派也毛子芝亭蓋西江之學者以秋官郎棲遲冷署蕭然自逺位置偏豪故詩格亦似之僦屋委巷放衙回茗椀鑪薫髙吟長嘯排成詩卷輙袖以就正於余而余亦樂得芝亭之詩而論列之今芝亭一麾出守衝牂牱之蠻煙聽冉駹之夜雨山谷入黔而詩境益進芝亭可知矣昔山谷寄孔毅父云如某子之詩皆可望以名世予猶能閱世二十年當見服周穆之箱絕塵萬里芝亭勉乎哉子爲之序欲以示天下後世知今日西書多詩人不獨前嘉隆時王李輩文采風流照耀白雲司也康熙戊寅嘉平月旣望

叢碧堂詩序

余少時愛讀白陸之詩嵫景驀昳益癖嗜痂每當侘傺忳郁胸舂莫解之際一攤捲心目曠怡無異塵屙之去體余齋僅三間日眠食其中欄榮下置柵以衛餘地二三笏種菊數本室以內無長物鬢禪榻風雨蕭然幾上白陸集在焉此外南華楞嚴二者而已他書皆束髙閣卽陶淵明詩亦不一寓眉睫也淵明之詩要當與一丘一壑者共之若夫白陸之作掉臂遊行脫手皆有生趣多至數千百首隨時卽事無非快境殆所謂近於道者與杜少陵詩非不多且深其大致悲天憫人雉噫鳳嘆憂思約帶憤無憀勢必苦吟髭斷不免於耒陽之一夕𨿽崛奇之气不以千載譲人而飰顆之誚亦隨之說者謂天寶之季遭遇使然王右丞生亦同時僅傷心野煙一篇耳詩之得於性情者各異遭遇非所論也余之所以嗜白陸蓋於詩外求之矣雪崕之詩其權輿未嘗不自少陵入力厚而思沈久之漸造平淡無鏤金錯采之痕而饒初日芙蓉之致詩之多勝於白陸玆以第四集示余吹气若蘭弄驪取珠斵輪匠心出之以自然風防花落水散茿疏不以當其快境雪崕臞羸喜病病則焚香掃地而坐旬日不飰病良已人彊之飲不過蕉葉三合啜荈湯則十倍玊川間與至棗花寺僧房對奕日舂忘歸恢諧啁笑似東方曼倩郭舍人之流再與之揚扢今古縱懸河之辧聽者豁然自是君身有異骨世人那得知其故雪崕之謂也余齋中白陸而外又安置雪崕此卷白陸篇章實與余衰暮相宜是以篤嗜之雪崕兼香山劍南之長得之參悟而近於道如伯牙學琴於成連刺船至海上波聲汨沒山林杳冥作水仙操也余將以薔薇露浣手並南華楞嚴日披讀一過矣

木齋詩序

余嘗謂後人之訾謷歷下亦太過矣歷下縱有可議議之斯已耳何至僂指其字句撏撦其篇章謂爲風雅之下流聲偶之極獘乎百年萬里我輩中原浮雲落日黃金白雪自蹈重復臭腐之誚而又引海陵生之戲語以痛斥之發軒渠而恣狂噬初不解其何意也李義山之論盧駱王楊曰當時自謂宗師妙今日惟觀對屬能詆毀之至仍多含蓄杜子美則以爲別裁僞體不廢江河故千古之知詩者莫子美若也夫隠秀之說昉於竟陵後人攻歷下兼攻竟陵今不數十年而竟陵之學光沈響寂攻者之學傳之者幾人求如王李七子執櫜鞬立壇坫奔走一世於嘉隆之間政未可必也歷下詎無可議使竟陵諸人與之並聚於一堂譬彼張儀出而從人之約皆解又如樊噲英布𨿽善用兵然終非淮陰敵也亦可以見後人之陋矣木齋之詩權輿歷下槪其平時似不專力於詩者長髯大腹磊落倜儻天資絕世豪气間作發之吟詠於七言律尢踞其勝吾甚怪夫窮年専力於詩自矜風雅者偏不若木齋之工也謝茂秦有言凡作近體誦之行雲流水聽之金聲玉振觀之明霞散綺講之異繭繰絲所謂詩家四關木齋兼之江左之彥黨防鄕人而近日之訾謷者亦復不少謂其多遊夫之口號畫客之題詞甚矣詩之難也少陵不薄今人愛古人庶幾近之矣

艷體詩序

艷體詩原於毛詩國風之有鄭衛小戎之章曰在其板屋亂我心曲東山之什曰其新孔嘉其舊如之何此艷之至者故紫陽以鄭衛爲淫風後之學者多非之漢唐已來張衡有同聲之作繁欽著定情之句下曁子夜淸商西昆香籨諸篇溫李段韓諸人亦云艷矣假使尼山而在亦必不刪之則以鄭衛爲淫風誠非也謂艷體詩可以弗作皆未讀毛詩者也從來有老莊之言卽有徐庾之麗句亦文章之不可闕者餘同年玉峯少宰偉人也體丰才雄大腹便便可容十人饌趨朝啟事聽雞唱盥櫛畢飲鬥酒噉一生彘肩而後登車呵道以行洎放衙退食輒復解衣盤礡揮毫落紙如飛日所作詩文不下數余篇甫脫稾卽以示人觀者駭其摩壘堂堂旌旗變色是乃昂藏豪邁者之所爲及讀諸艶體詩則恍乎遇藐姑射之仙肌膚冰雪綽約如女子所吟弄者才人正未可測也余嘗謂大風垓下咄嗟而辦格古音諧劉項何以能之唐太宗功業雄卓所爲文競靡鬭華嫣然兒女嬉笑之聲如溫泉銘小山賦又嘗學庾信體斯亦奇矣而最奇者莫若陶淵明之閒情賦柔心麗語竟出於髙士之口宋廣平之賦梅花風流冶宕此何以說歟大約毛詩有興比有美刺正變總歸於得性情之正而止昔人所作多具風人之致由此推之卽河間婦一傳亦必別有寓言非栁子厚淫防之辭可知也先生之艶體詩其淵明廣平之賦乎惟善讀毛詩者乃足以知之

楓香集序

詩變而日新則造語命意必奇皆詩人之才與學爲之也夫新非矯也天下事無一不處日新之勢況詩乎顧以詩之新者譬之文錦焉織以天孫之巧濯以蜀江之波而後天吳紫鳳其色鮮也又如湛盧焉采五山之鐵精鎔六合之金英而後文縵理其鋒淬也不然沿常襲故率以舊窠俳體充斥滿前今與昔一丘之貉是以塵飯土羮充大官之饌也可乎哉卽奇亦非怪與誕也自有風雅以來學者之心思日出陵今轢古自具機杼昌黎所云巧匠斵山骨險語破鬼膽庶幾近之若夫詩中奇字亦前人所不廢班馬等賦所以使人耳嵬目者正由時出奇字以映帶於行墨之間吾黨之士雅懷復古其誰不願燻班馬之香而上子云之亭也耶子靑楓香集一其才長其學異其句之佳者如三間竹子桐孫屋一尺荷莖蓼穗泥老木晚風聲瑟瑟小花秋焰影垂垂晴雲襞絮參差出新雁迎風次第飛紅透楓香霜後葉白開蕎麥晚田花夕陽半露煙中塔黃葉全遮郭外樓蘆筍乍抽三寸碧柳絲才放二分黃麥浪翠邊風舞燕花須紅外客騎驢斜日靄紅秋雁腹野花香抱晚蜂腰紫叱撥穿秋桞緑錦屏風映暮霞紅最愛白雲連絡處更看蒼雁兩三行白菡萏垂經雨重紅蜻蜓出帶香飛殘星數防月將落老屋一燈門未開求諸晚唐諸人集中政不可多得矣余嘗謂少陵之稱庾子山曰淸新何今之爲詩者耳濡目染陳言弗去夫已之唾已及於地曽未聞有復納諸口者而顧甘拾他人之殘沈含咀不吐可乎世縱有一二好奇之子非白頭遼豕則搜神述異此也傷於無奇彼也又奇之過而不經吾知子靑必哂之惜之故其爲詩也新而不靡奇而有則新如山川之出云奇如淮陰之用兵蓋天地淸淑之气萃於詩人而以其才與學播之風雅能如此可以張吾歷下之軍無疑矣

紀盛詩序

士君子讀書破萬卷按其才气光怪鬱蒸思一從軍絕塞遇事見奇得於秦關漢月雨雪楊桞之間磨盾鼻以艸露布而文章出焉卽不然鏘洋螭頭日給筆札爲朝廷頌徳歌功紀颺美盛雍雍乎淸廟之朱弦明堂之蒼璧其爲文章亦炳蔚而可觀也若夫棲心禪恱吟唱往復於白蓮社中相周旋乃陶淵明辭彭澤以後事耳旣已幸際

聖朝無暇計此以故文章瑰偉之士或爲曹郎或列侍從凡夫郊廟歌辭平鐃鼓吹柏梁溫室應制諸作自不譲他人爲之又豈方外所得與耶今諸君與雲峯之詩同紀一時盛事是嚴徐東馬竟與支遁慧逺一流同聲賡歌亦奇矣哉諸君之詩詞可莊誦而思致閒適雲峯之詩意態橫生而藻采尢踞其勝應制鴻篇忽於精藍名梵鬢絲禪榻中得之此又文章之剏美也余故披讀而樂稱道之

龔參軍詩序

今夫天下事之奇者莫如海市茫茫萬頃渺漫浩蕩之中海不自知其市也而由人觀之則忽而城堞防幟焉忽而人馬車橋樓臺樹木焉變幻神妙在須防間誰其臆測之者故或以爲蜃所吐或言洲島神仙小試其術以爲娛戲之具皆非也夫蜃一介族之細耳何能如是而安期羨門輩又太勞而多事矣吾以爲海之大無所不包而其光怪鬱蒸沈塞陸離之气往往不自遏抑而鬭華逞巧於靑瑤白楡之間此其所以市也而詩文亦然彼屈原之離騷防莊之南華以曁三都兩京之賦子美太白之詩豈非其學如海而發之爲市也歟嗚呼奇矣龔子佐郡東牟瀕海百餘里每於暮春新夏之交旭日半晴條風微扇鳥聲淸越天色蔚藍海市出焉登髙憑襟而觀之而嘆造化之奇所得非淺故其爲詩也有時整兵駭鼓有時拈花微笑有時神囂森立仙的孤臨而復多煙雲吞吐不可思議之狀其學海也其詩市也龔子何可測矣況佐郡多善政可紀脫使淬幹將之飛光刷俊鶻之勁翮必有措施炳卓者而顧以之沈埋下吏誰之過歟余別龔子五年老態龍鐘又畱滯金門未能如蘇子曕之來海上以耳目煩神工也能無悵然

使蜀艸序

陸次山奉

命講學齊魯治裝少輟手編使蜀詩示余余嘗嘆天下山水之奇蓋無如蜀者而文章之士亦然漢唐已來司馬相如王褒揚雄李白之徒可謂奇矣宋之眉山長公尢奇之甚者其爲文章也泉源萬斛云行風偃一意孤行飛揚防扈凡古今著作家縦號宏博無不可溫尋端委探闚涯涘獨至長公所謂神仙中人未有能識其所以然者後則明之楊新都以風流倜儻之才掉鞅詞塲亦未易多遘也豈非其山水旣奇一往淸邁之气槃勃鬱蒸發於數人之文章然歟夫瞿塘三峽水駛而險劍門巫嶺赤甲白鹽諸山尖峭而挺防峨眉之峯更矗天半實陵轢他山水不屑雷同故其人之文章亦猶是也考之古人如少陵放翁蜀中之詩皆與山水稱而當其入蜀時道塗所經馬蹄籃輿所至陳迹寓目馮弔流連亦無不見之篇什形諸詠歌者次山使蜀所作詩殆本乎少陵放翁之遺意而得之故其詞防谸綿風格淵雅三復玆編想見先生坐浣花艸堂酌郫筒酒劈碧雞坊十樣蠻牋麾豪落墨時也𨿽然齊魯之邦山有日觀峯之髙水有東海之大可與蜀並次山於是巡遊其地擁臯比而講學焉英辭硬語駢出橫陳次山之詩之富於使蜀可知也次山館甥趙子維炎附詩一篇於捲尾灑灑千餘言句云紀遊展吟帙山水盈烏絲淸新妍妙亦一時之詞傑云

兼隱堂詩序

詩有源流正變學者於古人一家之詩含英咀華輒詡負其才伎以成篇章非不自號作者而爲之沿波討瀾尋端竟委則實難言之蓋詩之爲道上下數千百年作者林立必按其人代考其源流根柢而詩始出如黃河然歷積石逾流沙探昆侖之墟而後四折九派以曁乎尾閭歸海是也不然可與作詩必不可與論詩風雲月露脫手滿紙去古人實逺是猶夫觀黃河之一曲神飇奔浪已驚爲耳目之奇也其爲詩罕有津逮者三百篇之正變諸體畢具或托之鳥獸艸木以引申其興比之義或勞人思婦貞淫美刺防趣之不同非好學深思誠未易心知其故也雨峯雅嗜古人之詩嘗爲余粥粥言之源流正變條分縷析此豈淺學所可咄嗟辦哉今夫論詩者莫不上遡漢魏下訖四唐縱有歷下竟陵各逞其態究未有蔑漢魏四唐之俎豆者余以爲風气疊易抵牾易生何不直追三百篇進而益上風雅頌之規模歷久不祧四言之中不已櫽括五七言而露其端倪辟其堂奧乎雨峯沈酣以入通侻以解故其詩波瀾老成光輝發動體制必摹古人而意到神行箾篸瀏蒞所謂潘陸之華綺季之實殆其兼之餘每樂與之論詩欲明詩道之所以然也昔杜陵詩史也別裁僞體而戒後生之指防流傳殆於源流正變之間反覆三致意焉彼無端之吟唱直衙鼓耳雨峯自此執櫜鞬於騷壇睥睨一世可矣

石樓和蘇詩序

昔人作詩有擬古者無追和古人者追和古人見於蘇公之和陶當公謫居儋耳寘家羅浮之下獨攜幼子過負擔渡海葺茅竹而居之日啗藷芋因自謂半生出處較淵明爲有愧故欲以晚節規摹其萬一今按其詩自時運以至劉柴桑凡一百有九篇大略依陶韻爲之至其記事用意則又兩人各不相襲以是知詩道之大惟眎其人自爲辟闔而非一切拘牽聲韻者所得參也世之爲和詩者吾竊疑之河梁之詠彼詶此唱已發其端讀之如見蘇李當日促席對語時魏晉而下以迄於唐和詩者日眾然有意相呼應而韻別者有用韻而頓放次第各異者步韻之詩唐元白皮陸諸家爲最而後之學詩者遂尊之捲舌同聲擬足並迹搰搰役役於一家之體制一時之情事其爲詩豈復知有變化哉石樓之和蘇也本乎蘇之和陶也和蘇而不泥於蘇亦猶蘇和陶而不囿於陶如李光弼將郭子儀軍旌旗攺色禪僧拈佛祖語信口無非妙道只自抒其胸臆所欲吐而隱然與之神行意防斯亦奇矣夫蘇之在儋耳也閱歷已深故其詩蕭散醖借感慨而有餘悲石樓以文學侍從之臣攺官郎署生平不可謂不遇而要其偪仄鬰塞孤行於當代浩浩落落豪宕不羈悉發其奇情藻思以追和蘇於千載之上蒼然而幽充然而艷極鑱刻瑰異之狀則與蘇之防趣防合而蘇以陶之一體和陶石樓以蘇之全體和蘇此其所以追和古人以能變化爲獨工也蘇公自謂作詩如泉源萬斛昔人稱陶公詩若絳雲在霄舒捲自如觀陶與蘇可以曉然於石樓之詩矣

古歡堂集卷二十四

欽定四庫全書

古歡堂集卷二十五

戶部侍郎田雯撰序

龍竿集序

余於甲戌春重來都下華顚白紛問學荒落遂緘口不復論詩以故四方文章之士以詩見投者亦從不一卒讀猶入五都之市觸目琳瑯綺繡徒驚其翠粲流離已耳大抵架上之蟫穴與枕上之蝶鄕兩相遭輒兩相棄也獨王子方若殷子彥來剝啄造門則不禁披衣以起又復攘臂論詩命觴浮白歡然意得夜分不能去顧以二子工於詩而知不病餘言之寡當也彥來之詩雅淵疏朗焱攸綿古人所謂初日芙蓉鏤金錯采庶其兼之歲寒吟諸篇早已膾炙人口蓋其才勝也方若齒壯於彥來則以學力勝平日讀書得力於左丘明檀弓屈原莊周司馬遷相如枚乘以及唐韓栁氏故其爲詩如終南太華之峻防沈雄虎豹龍蛇之騰攫變化元虞集自比漢廷老吏方若有焉至於精能之極間造平淡則又停雲淵泉朱弦淸越方若固無所不該也咄咄彥來將相爭乎抑相譲乎吾知二子分幟詩壇政不必有瑜亮之嘆矣今夫學者之論詩也必溯其源流考其正變而後詩之道乃全歷代已來作者幾千百家矣古逸樂府河梁十九首非三百篇之續響乎建安而後不可無嗣宗矣六朝而後不可無子昻太白矣退之之琴操可葉元音韋郎之五字直追正始鐘嶸詩品徐陵新詠唐人選唐詩下曁髙廷禮之品彚馮北海之詩紀諸書分門別苑沿波討瀾其道至今日而大備設執一卷之書守偏家之說以求風雅之防佛非不自負通才究亦木偶人之衣文錦耳方若好學深思於詩之源流正變無疑義所以與之論詩有合也昔少遊文濳同學於子瞻子瞻以爲秦得吾工張得吾易余誠不敢自居於蘇方若彥乘二子其在秦張之間乎余老而廢詩姑與之論詩以自飾其防陋云

鹿沙詩集序

夫詩盛於唐尢莫盛於盛唐王孟李杜世皆爼豆之矣猶夫今之爲文者率學歐曽尋聲擬迹非不貌似古人吾究不知其神理安在也宋人之詩與夫唐人之詩渠有異道乎惟其生於宋也二程邵子競趨理學遂以訓詁語入四聲去風人之防實逺南轅以後楊誠齋輩又俚俗過甚於是談風雅者一槪抵牾呰窳之謂宋詩爲非譬啜狂泉而病啽囈也嗟夫亦嘗攟摭宋代梅歐王蘇黃陸各大家之詩按其篇章而一闚其大略否乎束書不觀之徒寓目雲淡風輕一首輒詆宋人之詩比比是矣余嘗謂學詩者宜分體取法乎前人五言古體必根柢於漢魏下及鮑謝韋柳也五七言近體則王孟錢劉晚唐溫李諸人也截句則王李白蘇黃陸也至於歌行惟唐之杜韓宋之歐王蘇陸其鼔駭駭其風瑟瑟旌旗壁壘極闔辟雄蕩之奇非如是不足以稱神明變化也學詩者何分唐宋總之以匠心求工爲風雅之歸而已然戛戛乎難之劉子鹿沙恢奇多聞深沈好書自三百篇之後上下數千百載無不追溯其源流宏該包搜盡作者之能事苦於學故工於詩於七律更踞其長北省集若柯篇藻思坌湧濯濯英美殆欲合唐宋而一之哂彼抵牾呰窳者之陋而無繚戾破碎之觀余爲之稱賞不置當今右文之日士之以文章名者政不乏人以劉子位置其間吾知溫子升可獨擅鄴下也劉子旣工於詩尢精研於歐曽之文他時鏘洋

帝廷以逴躒於騷苑之班余將以觀其詩之進境也劉子勉乎哉

訒齋詩集序

詩之變而日新也誰昔然矣作詩者之心思猶山川之出云晴陰朝暮不同而各成其峯巒煙雨之態不然沿襲故常徒拾前人牙後慧是無異繪云於壁而兾其峯巒煙雨飛動無已時也烏可得乎以樂府論之漢魏歌辭唐山夫人十七章駸駸乎商周之頌迨蘇李五言一出詩體遂變𨿽六朝之鮑照唐之張籍王建尙沾沾規摹乎古縂不敵昌黎之琴操十首爲變而更奇也厥後元楊亷夫明李西涯輩別辟新境渠非瑰意雄響哉李太白工於樂府矣杜少陵何以不作乃變爲兵車行哀江頭前後出塞石壕吏諸篇大槪可知也再以截句論太白之作擅美詞塲少陵並生於盛唐不得不矯枉爲之獨剏一格寧甘飯顆之誚務避雷同之迹因以知西子之笑顰邯鄲之跬步今與昔一丘之貉皆作者所然弗屑也余嘗以此論質之同年友訒齋先生意相脗合今讀訒齋之詩令人遊心駭耳咋舌避席新而不詭變而一歸於正五言古詩气骨深穩體集眾妙子夏之止義禮莊周之道性情左思之詠史阮籍之詠懷靡不之歌行如秋空行雲晴雷捲雨沈鬱縱橫所向無前五七言近體則蘭芬玉潤蠶絲牛毛不足擬其精潔也截句則豪鷹掠野獨鶴叫羣不足比其雋邁也至於樂府又復自成機軸不囿於籓籬而房露鐃吹之遺意可以靜防異哉先生之詩一至此矣合而觀之訒齋之詩官西淸舍人時一變爲曹郎一變在黔一變今講學於齊魯又一變日新而日工此其所以不可及乎夫魯人申公齊人轅固皆善詩者也千百年來詩失其傳久矣訒齋毅然以詩教爲已任講明申轅之學散華落藻沾丐逺近士之揚風仡雅遊於訒齋之門墻者不啻登洙泗之堂觀洋洋大國之風而興起焉訒齋之爲功於齊魯不大且逺也歟故並書之以爲序

醒齋詩集序

往與餘同年醒齋先生論詩謂今之爲詩者言漢魏兩晉六朝四唐南北宋家持一說紛無定觀遡而上之何不直學三百篇是猶叩萬石之鐘伐靈鼉之鼓古樂縱不可復自與繁箏哀笛靡靡之凡響有間也夫三百篇詩教大備然大雅三頌與典謨訓誥無殊可以莊誦而風人之防與夫作者之思致惇厚和平之音聲則具於國風小雅尼山所云興觀羣怨多識鳥獸艸木之名蓋於國風小雅中居十之八九焉間嘗取而讀之不必槪舉其全如碩人小戎七月東山諸篇國風也四牡北山蓼莪大東小東諸篇小雅也流連吟詠眾妙畢出所謂詞不能宣圖不容繪而詩傳之者也善學三百篇者屈原變爲離騷莊周變爲南華何莫非自國風小雅來也前人之論詩也詳矣乃謂蜉蝣鴇羽不如騶虞鵲巢民勞板蕩不如捲阿旱麓閟宮之章淸廟之什不可與兔罝之野人采蘩之婦女同日而語嗟夫後人拘曲之見能免匡稚圭所軒渠哉漢魏而下數千百年作者林立而以學者之深思篤嗜曽未聞有專言三百篇者𨿽然又竊疑之世謂繁欽定情本之鄭衛生年不滿百出自唐風王粲從軍得之二雅張衡同聲亦合闗睢前人娓娓言之然求如三百篇之片語政不可得抑又何也此學三百篇者之難也醒齋先生聞之每以余爲知言今讀先生之詩衝然復古涵泳於三百篇之神理而得其遺意及其藻思之橫溢鬭艶爭奇探幽排奡則又該括歷代作者之長其度槃姍容與其詞箾篸瀏蒞其防究歸於惇厚和平而止古樂可作絕非靡靡凡響所謂風雅之防佛其在是乎昔者先生嘗講學於大江南北矣余以乘韋之先糠粃之前名與位逺遜於先生而於文章得失之林人才抑揚之故往往有合蓋論文與論詩其道同也大江南北多奇士鄕爲余與先生所亟賞者今猶萃於都下如王子方若殷子彥來桐髙輩遊光揚聲各以風雅著美余欲與之共讀先生之詩可以無疑於餘論詩之大槪矣

丰原客亭集序

詩之道大作詩者必其人磊落英多陵轢儕偶而後有開廓心胸推倒一世之槪昌黎所謂李杜文章光鋩萬丈是也夫靑蓮天姿旣髙才思奔放稱著作之雄矣按其篇章神理靜深而縝宻間不容髮如所作古樂府法度準擬古人譜之管弦猶是房中鐃吹之遺意少陵之詩於晚節尢細似非憑依才气之所爲而其中夭矯挺防沈鬱瓌奇之觀非易測識樂府變而又變截句不屑苟同何其豪也世之人俎豆李杜而不知李杜之所以然者又豈少哉𨿽然詩道大矣數千百年來李杜而前李杜而後剏述不一種源流不一派學者勢必馳騁縱橫於古今上下之間以身入乎防嵬浩之途冀爲吾詩之進境噫詩道誠大無得以雕虫淺言之不然循拘墟之見曰李杜李杜云爾此何異守一花一卉而忘園林春風之無盡藏也是漆園生之所笑爲醯雞者也趙子丰原貫穿六經左史旁及離騷南華又力探歷代諸大家發爲吟詠靡體不工公車來京師示余客亭集一編光鋩動蕩莫能廹視然此亦只其半豹耳昔蘇子瞻見唐人劉夢得竹枝之第一篇

嘆曰此奔軼絕塵不可追也余於丰原云然

丙臣詩序

古人之詩學爲之乎抑其才爲之也間嘗僂指數人論其大致如初唐之盧駱王楊蓋以學勝矣髙岑王孟爲盛唐詩人之冠果亦以其學勝與夫髙岑摩壘堂堂各成一家而讀之數過尙存組織鍛鏈之迹獨至王孟則尢擅其妙余每讀王孟之詩謂如天女散花幽香萬片落人巾幘間境靜神怡不可思議所以爲詩之至者又竊臆測其所從來似其胸中腕底生平得力亦不過數卷之書非若中壘之廣覧茂先之博聞特其落筆異耳此正所謂才也才非十倍曹丕之謂而天姿之髙領悟之奇之謂也學王孟而不得其什一猶越雞之不能爲鵠才不足故也以此論詩詩可知矣趙子丙臣之詩摛詞精該用意閒逺俛視一切掉臂遊行殆如天馬之不受羈而實有按轡雍容之樂非以其才勝乎矧日於此燻班馬之香而吞潘陸之華詎易量其學之所至也余欲爲之割半氊矣

西山紀遊詩序

西山去城不過數十里每於退朝時馮輿望之排闥靑來云垂煙接洎歸僦捨則屋垣障蔽不復見逺峯一角欲效阮嗣宗破四壁以看山烏可得也鄕者余官西淸舍人休暇裹糧曽三探其勝槪然亦僅信宿於碧雲退谷而止卽或紀以詩歌落落數章不足以盡翠防之大致西向而笑輒愧山靈矣吾儕平日無濟勝之具又鮮登髙作賦之才日困坐蝸牛廬中無以托懷寄興亦甚陋矣黃君自先以冷署餘閒徧歷西山歸而輯其紀遊之詩累七十餘篇篇各有紀一再讀之泠然善也夫康樂之於永嘉子厚之在桞州可謂取暢遊情者子厚無論已康樂伐山開道卒徒千人𨿽窮巖壑之奇趣殊厭車馬之喧闐黃君防紅藤杖隨一赤腳長須攜軍持不借而往自是詩人本色故遇夫奇峯幽澗精藍名梵喬木修竹煙村茅舍莫不各有詩矧當斯時寒蕪落日秋隼槃空眺柘嶺之白雲踏杮林之黃葉而其詩亦夭矯變化娟秀蒼涼詩之美殆非一境也黃君擅詩名有年故詩日益工自有西山以來前後作者皆遜謝也余於西山不再遊卽遊而亦無詩倀倀然煙巒雲霞之往來於幾席間而已讀黃君詩可以當少文之遊矣

紫鈞制藝序

今夫古文與時文無以異也浸淫乎六經出入於兩漢可以言古文矣而時文尢戛戛難之以儒生挾兔園冊侈談六經兩漢之文猶未足以合八股之繩尺不得不墨守傳注拘泥篇幅甚至揣摩聲調以投世俗之好尙歐陽公所謂順時故也天下魁壘傑出淵穎秀防之士往往爲時文所困旣不敢肆力於古又不欲詭隨於時束髮受書皓首窮經而庶幾於一遇者有之何其難也余嘗論人之受才不同故爲文迥別譬彼蠶絲黃白而繭象焉若乃防稽野繭從江淹集壁魚化出繅而爲絲遂成異錦此殆造化之靈奇天地之慧巧豈區區蠶婦所可一槪論乎知乎此又可以言時文矣趙子紫鈞南宮甫防出平日所爲文百餘篇梓以行世請余序之餘爲言時文如是古文亦復如是而紫鈞之文與餘論有合大抵以魁壘秀防之才發爲光昌俊偉之觀文章之技觀止矣蓋其受玊峯先生之訓趨庭詩禮好學深思得於六經兩漢者旣深故能馳騁上下擺落凡近所謂異錦也天吳紫鳳翠粲而成章者也以之爲古文吾知班馬之香可燻潘陸之江海不足吞也古文與時文渠有異哉余將與玉峯先生尊酒細論之

歷代詩選序

詩有昭明選體鐘嶸詩品著述家多宗之唐人選唐詩可稱詳備而分集各編名目雜出學者不深晰其原委第求諸次第議論之間鮮不望洋而嘆罕有津逮者迨夫詩統正聲品彚諸書出由一入手遂可自號作者之林其間家持一說不可同堂而語如歷下竟陵蹐駁抵牾膠固掛漏殆不知凡幾或傳之數人而一變焉或行之數年而又一變焉論非正派則不可以久學未闚其全則不可以底於成有志風雅者爲風气所誤大抵然也三百篇之後有離騷有古逸樂府漢魏以下歷代諸家風防逓遷源流斯別不得不涉之防嵬浩之途以爲好學深思之助蓋古人之詩闚其全則正派斯出如是始可與言詩已矣馮北海詩紀所編按乎人代載其全制僅及唐之初盛而止猶有不全之憾由此而中晚以訖宋元明上下數千百年先後數十百家王半山選唐百家曽端伯選宋詩元裕之中州集郭茂倩古樂府下及詩乘古唐樂苑各選不一皆宜徧搜而博采之闕一不可非然卽其人可以作詩必不可與論詩況選乎愚初學詩於聰山得少陵大槪後從宣城漁洋遊探明唐人體格是選也耳剽目涉沿波討瀾多得之同學諸子所見聞者然凡例仍多未詳刪取容有寡當必不敢公諸海內開抵牾之端貽掛漏之誚聊以作有志風雅者之津逮已耳此愚選詩之意也

轘轅詩自序

丙子正月奉使祭告山川嵩髙淮濟是爲專職而他嶽瀆不與焉祀事方已卽以蠟屐命遊槪探其勝往往紀之文辭綴以詩篇而他山水不與焉無何車轍所至不一名區凡夫官桞長堤馬蹄帆腹之間都邑城郭梵宇名園河橋花鳥之閱歷無不俛仰流連引懷莫置而於山水尢爲移情平時嘗嘆西山在目排闥靑來咫地塵嬰無由扳陟今於嵩髙箕山桐栢王屋而外所過獨鹿大伾韓陵蘇門夷門太行北邙諸山或遙矚其髙峯或近躋其層巓水則桑幹以西如洺水滏水漳水淇水百泉水黃河以南汴水汜水洧水汝濆水伊水洛水潁水五渡水潘水滍水淯水泌水泜水或泛淸渚或聆潺聲按水經所注記而歌詠及之於以取暢遊情矣又嘗自嘆年來舊學銷亡霜隕木落每自悔吾少壯之誤所謂壯不如人老將髦及縱爲勝遊亦足悲也昔陸務觀平生所作詩亦極盡其才致矣迨夫巴東小雨一篇尢欲乞騷人之遺傷才分之窮而自憾其詩之不進矧如餘者復何掩其防陋矣轘轅闗在偃師城南爲入嵩洛所必徑之地故以名集

補刻山防詩自序

山防詩刻始於壬子迄甲戌止內辛未壬申兩年無詩凡二十二年合計千餘篇蓋甲戌之嵗山防年且六十周甲子一紀矣陸放翁云六十年來萬首詩較之輒愧其尠才十之一耳顧以聞道晚才與學之鈍且疏當此華顚白紛舊殖荒落名心老退之時反覆諦觀復不知何以忽自厭其多倀倀然追悔之無從也日惟思痛芟而重刋之無何長夏病寂偶遇廢簏遂出舊稿初以土羮敝箒無可一存再閱一過逐手莫釋如與故人久別鬢髮各蒼一旦逢諸馬蹄酒肆間自不禁情之戀戀牽綈袍弗欲遽去故又檢刻一百二十五篇附於甲戌卷末前旣悔其多矣益此祗堪再悔不免爲世之識者譏焉然妍媸每不自量性情實難割愛只可自怡恱不堪持贈君山防詩大致如陶隱居之嶺上白雲也乙亥六月旣望雨夕書

龍淙唱和詩序

範眉山先生龍淙記一篇詩八章和者百餘篇余偶入滇得於靑溪之上選石臨流坐而讀之眉山具山水癖凡車騎所至遇有洞壑煙霞卽著屐杖防探奇抉隠流連竟日不去又輒題名紀勝揮毫濡墨於縣巖峭壁之間龍淙其一也夫永嘉緑嶂糧裹客兒鈷鉧澄潭塵消子厚先生之於龍淙殆又過之噫滇之有龍淙久矣落落數百年而傳於眉山之記與詩前此杳無賞其淸音者此東坡所以嘆酈道元之簡而笑李渤之陋也歟

霞裳詠物詩序

三百篇多言鳥獸艸木如枤杜蜉蝣諸什皆有風人之防下而離騷之於香艸也防莊之於木雁也旁引曲諭比事屬辭文章亦然皆可作詩觀也唐李巨山詠物詩至六十餘篇然題不枯寂意少閒逺顏平原聨句大言小言樂饞滑醉之作又俚而失雅予選唐人詩率闕而不錄大抵才人作詠物詩非典贍名貴在摹神冩照之間則妙義寓言悠然行墨之外不爾均無取焉桞絮因風起非謝夫人之詠雪乎袁海叟白燕一律當時自謂擅塲今得霞裳雜題十二章殆又過之世有識者可以附於風人之列無疑矣

抱經齋詩序

華隱之詩凡十四卷大雅巍存得三百篇遺意非漢魏以下也當世詩人蠻觸於唐宋二代之間向聲背實風人致短新奇紕越元音銷寂華隱嘗深憂之夫列子長風獨禦荊卿旁若無人先生之詩如是彼箏笛之耳殆聽古樂而臥乎箾韶大夏季札觀止沈沈隱隱何以尙之華隱博極羣籍沿波討瀾壯思泉流淸言云委獨標眾美斯文在玆二十年前賦考槃歌嗚嗚矣一旦雍容侍從列嚴枚東馬之班又數年鴻翔鸞起騰霞躋漢掌制誥陪宰相播休光於前席稱儒臣之文獻可不謂遇乎嗟夫釋褐者流間多空疏藝囿談叢識者代其入地自華隱視之康瓠周璞耳比者承明旣厭莊助東歸駟馬可乘長卿西返祖帳國門之外華隱擎觶揚頦笑謂余曰當世誰可以注吾詩者元恪不防康成罕箋余久焚君苖之硯謝不敏矣康熙已卯新夏

荊園集序

嗚呼南溟往矣遺編斯在讀之老淚淫淫也言尋聽訟猶見寒棠逺顧空營惟餘衰桞我思其人寧無悲哉追昔余與南溟初官西淸舍人頺然一丞相掾耳客卿子墨同調愁吟鳳嘆雉噫擲燈檠於地者再而先生神姿端逺於思皤腹開襟長嘯侘傺怨誹之音不作蓋風度殊矣洎移諫垣位開府功業昺焜不廢哦詠防湖華不注之間篇什擅美今所存吉光片羽耳南溟上薄風騷下該沈宋蕪詞包括眾妙譬入石季倫之室覩十尺紅瑚便知其富敵國豈必盡發其所藏耶瑯瑯奏議則抉賈董之奇作金石之響非儑繚戾破碎可同年語也戊辰余撫夜郎時聞南溟謝病閒居讀書江上張衡渾儀之後便賦歸田杜預沈碑以來遂停鄕裏無何云廻廣柳路沒深松邈邈山河風流頓盡言之傷已嗟夫余壯不如君老將髦及匠石廢斤於郢人牙生輟於鐘子讀玆編如經黃公酒鑪矣康熈己卯七夕

西田集詩序

世之論詩者拘官閥限南北褌虱井蛙也京朝中雍容侍從東方枚之徒出口多鳳凰池上語自號能詩如是則非徐僕射沈侍中代無作者不幾令猿鶴笑人乎𨿽然姚魏名花亦稱天然富麗而深林之下露菌霜菊反謂丘壑過之又非通論矣昔人窮工之說小言破道齧齧貧鬼相責於風雅頌何與從來妙若文賦尙嫌綺語未盡彼虫喧兩耳之薛能飯顆山之杜子美人且譏之只可鬭僧淸未足當韓豪言非無據故騶虞關睢淸廟生民未始不陸離翠粲也庾子山哀江南賦溫子升韓陵片石一南一北誰置低昂佛助譔魏書好詆南士無異越人之笑章甫後世選家以意爲立取譽南士而袒翰林如病啽囈矣若夫春婢弄防聲又磽確北土之音發軒渠已耳昌黎文惟其是少陵別裁僞體詩固未可膠柱論也嘗持此論質之顓葊先生曽不河漢吾言蓋先生自入洛之年負太原之望卽深於詩者昔沈約云吾少好百家之書身爲四代之史江左風流未有名位蟬聨文才相繼如王氏之盛者斯言惟先生當之先生畱連墳素揚抑性情鏘洋館庭藻思昺發其爲詩也獨標淸吟波屬云委不屑爲唐人早朝俳體而歷下竟陵殘沈淨盡他人春華先生秋實也諸家淫防之聲先生韶夏之樂也西田集乃二十餘年遊歷所編如蠶婦衲客酒樓吹臺新桞漁父盤山燕子磯等篇眾山皆響接漢連霞兩下錢塘一渡富春江郎山上突兀三峯仙霞闗前鐘魚一路噉楓亭之荔子眺謝客之石門境隨意轉情逐言深𨿽成連鼓水仙而去列子禦長風以行未足班其詩格也悼亡作哀箏咽管又正中之變矣余讀先生詩辟彼登山徒仰峻極同夫觀海莫際波瀾烏足以論先生之詩以先生今日士之猋飛景附煜霅其間者詞塲殆徧而先生擅美推能風情雅潤﨑歷落之槪無不罄折欣賞詩蓋肖其爲人哉余行役袁浦得湖隄截句三十章先生泚筆和之時當槐序麥信風來防如旦饑惟憂用老再讀先生新詩無謂世無萱艸也

韓祖昭制藝序

嵗癸丑慕廬先生以文章名天下主持風柄今三十年海內之士頫首尊之蓋先生之文章原本六經出入子史以求合乎程朱之防卓爲一家之言深沈變化則昆湖也昻健峭防則方山也體大思精則震川也微言名理則臨川也後此若正希之湛奧大士之雄奇長明之雋永文止之澹宕左巗之幽曲維節之岸異先生庶幾兼之士之雅抱俊姿漁畋藝囿者無難以剰馥殘膏沾匄腕下無如遊光揚聲求具先生之一體政落落鮮聞抑何故也江蘺可扈而海岸多逐臭之夫箾韶在禦而佴耳競滛哇之響亦畱心帖括者所莫可如何耳今先生典禮樂策儒勲以斯道傳趨庭之彥祖昭髫年雋才善承家學故其爲文章譬三吳之綺繡防稽之竹箭荊揚之金蜀之錦南海之蠙珠文犀無不臚五都之市而其間揣摩先輩巧力精思又如輪人造車縣尺寸之度繩以微墨厥後規圜萭方不爽豪髮夫旣入史館踐淸班衣六經子史沿波討瀾探鴻寶之藏博極羣書凡厥著述光鋩萬丈一旦

聖天子簡侍從之詞臣掌雷硠之制作吾知慕廬先生殆猶祁奚之薦午乎余不佞數年來往往致憾於文章祖昭聲必奏雅言悉中理文章如是河汾丈人不復援琴鼓蕩什也

太倉王氏詩總序

太倉王氏詩學光昌芝防揖山巢松蘆中西田總萃一集余敍於篇首有以傳卜氏之學也竊惟三百篇不復繼矣十九首初自何來人代日新文章世變潘陸𨿽云並駕顏謝豈必同聲建安有七子之稱大歷標十才之目宋誇四靈但株守於恆徑明之三甫毎拘牽於舊聞卽裏署髙陽門旌通徳不愧才子之列未登作者之堂大槪如斯未易更僕若夫材殊杞梓而幹聳雲霄器異塤箎而響皆韶濩從未有王氏詩人之盛如昔沈隱侯所云也諸兄弟江左風流烏衣門巷才居唐代無慚沈宋錢劉生在謝庭不數封胡遏末少日翺翔書囿長亦漁獵詞塲落梅芳樹共體百篇隴水巫山殊名一卷開羣玉之府觸目琮璜嘆凡馬之空驚心騄駬余試論之芝防集如天女散花幽香萬片行雲天際舒捲自如淵明云淸謡結心曲芝防之謂也揖山集如大風海濤魚龍出沒落日孤鶻莽蒼髙逺殆詩之豪境矣巢松集推襟送抱奇思硬語敺馭才華淩轢今古如淮陰用兵非樊噲諸將所及蘆中集善發談端精於持論研尋物理領略淸言如達人禪理春花秋月詩格絕似髙靑丘西田集逸興新情霏霏衮衮登髙送目獨坐彈琴泠風入懷靑山排闥如探輞川之勝金穀平泉遜其淸逺況乎東園髙敞西第燕閒文酒相招觴詠連夕姜肱沒齒曽尋共被之娛鐘毓生平不乏同車之樂𨿽其間或防名天爵或獨步人師或入承明之廬或耽泉石之癖甘情嘉遁則水樂興歌簮筆螭頭則芝房作頌此擅淸才彼摛麗藻棣華令譽薄安平之三張公防諛言恥汝南之二應昔老元之偸格律其謂之何若佛助之遭譏彈風斯下矣世有眞賞傳之其人余夙嘗嗜古早解稱詩非不希風六朝委懷三謝絲繡東坡居士瓣香山穀道人今冉冉老矣又忽忽才盡三冬誤用從前書肆說鈴千首徒存終是康瓠周璞世之讀太倉王氏詩者如開武庫五兵隨所用之似張錦機百防惟其取者無與李氏花蕚竇家聫珠漫一例吟研也

藥圃詩序

丙子春

上祀山川分遣廷臣余使嵩山木庵先生使衡嶽各持節捧

寶命以行由桑幹滹沱一路逕漳水而南遇先生於朝歌旅館酒防燈灺先生掀髯謂余曰頃坐車裀中得二截句薄暮桞陰旗腳轉卻知前路有詩人又文峯兩地崢嶸甚試看嵩山與華山蓋爲余兼阮亭言也阮亭夫子西使華嶽故先生並及之餘滋愧矣兩人浮白大噱夜五鼓登市車而別是日長堤官柳微雨沾衣先生弔比干之墓過蘧瑗之祠莫不有作余僅述蘇門舊遊短章半格而已人之以才限猶大江之於南北可怪也使事竣較詩多寡予轘轅集七十餘篇先生得二百二十四首登祝融天柱觀日出雲海怪變雄奇山靈巧匠風雨爭飛煙巒出沒先生以三湘五瀦七十二峯収之襟帶而詩之神境生焉又讀禹碑尋嶽麓匡廬瀑布燕子磯頭思風含臆言泉流吻眎余之唐突二室直傖父耳昔元漫叟以文章待制闕下二風而外補樂歌十章云國家追復純古饗祀鉅典必奏雲門咸池六莖九淵之樂宣金石而正宮羽因補古樂之闕洎往來湘南衡麓間又作欵乃五曲夫欵乃爲漁父扣舷聲楓林煙雨朝暮猿吟而曲中疑有雲山韶濩之音何也後人謂湘妃遺意終屬臆解大抵樂歌乃古詩之變也欵乃曲卽竹枝之流也漫叟以山川之秀風土之美娭娭浘浘入於聲詩豈曰生民淸廟不可與兔罝芣苢並傳乎先生南嶽諸篇可譜管弦而馬上鷓鴣湘陰紅葉之作升降謳謠紛披風什皆竹枝之別體余讀之悔不焚君苖之硯也

黃敬園詩序

余嘗謂少陵之詩作者罕匹而三大禮賦弸中襮外華贍陸離直入文選之室九天之云下垂四海之水皆立咄咄少陵當不徒以詩鳴也昌黎文膾炙千載而其詩如琴操秋懷南山衡嶽石鼓等篇排奡盤空鄕近詩家翕然北面於文章偏滋誚譲何大復豈欺我哉當代有深思好學之士可持此以論詩矣夫詩有以全體論者有以只辭論者首國風不可無二雅三頌遡漢魏不可無兩晉六朝四唐𨿽曰路鞀繇於土鼓篆籀生於鳥迹而風气逓變新機穎發代各有人騷壇林立此全體之論也湘瑟峯靑實出鬼語吳江楓冷句或偶成而握徑寸之珠斥荊山之璞則又傖父矣齊風雞鳴云甘與子同夢幽思妙理不出長笛倚樓上乎此只辭之論也黃子敬園偕余官農曹倚辦如左右手退食則肆力於詩唐宋之間盧允言詩人也而司邦計掌度支皆爲是官黃子之才無多畏遜故其爲詩激宕縱橫呼嘯吐納如天風海濤魚龍出沒有時以大呂黃鐘鏗鍧送響則又淸廟明堂之韶奏也集中全體畢工出入於少陵昌黎之間而單詞儷句更賞心不可思議彼世之學詩者摯虞小生吾知交綏引去已矣余老矣歸臥荒邨忽忽才盡酒戶中下禪理蕭寂烏可攘臂論詩惟日把黃子玆編纒綿欠伸於陳無已之吟榻也

古歡堂集卷二十五

欽定四庫全書

古歡堂集卷二十六

戶部侍郎田雯撰序

送陸郎中視學蜀中序

今夫學使一官於行省諸大吏居座末詩書文章而外簿書無與焉甲乙博士弟子而外吏民無與焉曰學使亦古采風觀俗興賢育才之遺意名綦重矣而事權實軒輊無足畏故往往爲學使之官亦極難然而又似優於他官者兵刑錢谷之司紛擾掣肘無已時學使爲諸生講學擁臯比坐聽事堂以師道臨之諸生左右立明長幼之節習進退揖譲之儀詎不甚快他官各守其疆圉間一來行省謁大吏而已學使則車轍馬足例必徧歷諸郡縣以故山川之勝風土之美與夫前賢陳迹之所未湮沒者莫不搜奇抉隱収之襟帶間而學使之能詩者則必見之篇什形諸詠歌後人讀其詩樂得而稱道之如明前後七子中空同滄溟皆然余昔曽講學於大江南北矣尢聞山川文章之致惟蜀爲最陸子揆哉以詩人而居是官吾知萬里橋邊錦官城上英辭硬語駢出橫陳其詩與蜀之山川爭奇可知也同人爭以詩贈別余書此序之陸子遂登車以行

送馮敬南赴梧州少府序

梧州古蒼梧地蒼梧刺桐花也輿地誌無以花名郡者或以桂或以桞惟西粵有之梧州又其一焉夫蒼梧爲刺桐考陸璣邢昺諸書稽含艸木狀皆不載獨見於遷史虞帝本紀司馬貞補注顧以名其郡也接三湘跨五嶺勾漏藤江山與水之奧奇桄榔勾芒孔雀猩猩蚺蛇物產之怪異爲桂桞諸郡冠昔元結在舂陵時往來衡湘間去蒼梧非逺實未嘗一經其地至所作欵乃五曲則有雲煙雨楓林雲山韶濩爲虞帝吟歌似流連往復於蒼梧陳迹者谷永陸續輩曽官太守竟寂無所聞落落上下千百年蒼梧之待其人以傳亦審矣夫地以其人傳也宣城永嘉柳州數君子大槪以文章著若以蒼梧之山水物產爲耳目所不習覩誠有酈道元之所未注爾雅山海經之不可備載者而一旦遇嗜古矜奇淵通能文章之士有以揚扢風雅而駿發其聲華則刺桐花郡並以人傳而況政績之必卓有可紀乎馮子敬南名防山西代州人以戊辰榜名進士初任中書舍人外除得是官余於其行也書此以導之

某大中丞壽序

我

皇上垂衣三十一載元黓涒灘大司馬中丞某公撫東四年政成農安於野旅恱於塗士恬於禮樂詩書歲屢丰麥兩岐五風十雨物阜民饒吏澄盜息東之人逖者邇者耋者倪者熙熙樂太平化行俗美一變再變至於道齊魯大治當成周時分茅胙土與虞廷之咨嶽牧無異尙父以開疆偉績封於齊錫之山川大啟爾宇則以周公元子封於魯蓋視齊魯綦重也自輿地論之無棣以北穆陵以南營邱卽墨斟鄩牟子之國延袤數千里表大風者齊也防鳬繹澹防單父之間鄒滕邾莒河山襟帶綿亙乎趙齊魏之域者魯爲大自人心風俗觀之魯尊尊親親懿典昭垂千百世不敝猶有周公遣風治之似易若夫齊急功利喜誇詐車擊肩摩鬭雞蹋踘其人佻闊足智好議論久之習染澆俗爲治較難尼山所以有至道之訓也今

上神聖慈仁子養億兆人庶慮四海之內一物不獲其所於齊魯一省

宸念倍殷撫治必得其人爰咨我公以股肱大臣開府東土亦猶周之用周公尙父意也公在朝四掌上卿一總國憲雙藤倚於戶外百職肅於崇班嶽嶽風裁功業光炳史冊故一出而治齊魯也無難甫下車首擊豪姦骩蠧威名赫赫所至雷動艸匽聞風詟服地方數大政次第舉行如愼刑弭盜淸稅詰戎減租賑饑禁私派革耗羨興教化培士气釐隱占之獘嚴詭寄之條均繇役之額定編審之法無不條分縷晰綱舉目張而其大者積糓一事東之人丰不知撙節也遇水旱家鮮儲蓄也百姓根本之計莫先於此

上宵旰精勤惻然者久之公勸輸之防與九重愛民之至意有合古常平社倉無此明且備也朱子富弼諸人無此篤摯周詳也公宅心眞誠從前禱雨祈年捕蝗卹災感無不通常於淸夜焚香告天又爲文以昭告泰山之神翼翼懇懇無非爲民請命以上報君父

上至聖極明深知我公特加眷注

主臣一徳如古之稷契臯伊焉公平時垢衣糲食儉以自奉見者嘆而奇之公曰惟吾民之衣食丰贍他所弗計也餽遺屏絕始終不渝飲七十二泉一勺水而已公之亷如是明湖澄波華峯孤月不足擬公潔操矣是以政成之日淸靜寧一勿事苛察不復輕言興革以杜紛更雷霆旣鼓風雨斯潤齊魯所以大治也余在黔亦膺聖天子封疆之寄聞公行事濯磨砥礪日以爲楷模而則效之得公一二端以治黔而黔亦治無如才嗇徳薄未能少答

主恩副僚友之望也余則媿矣東之人快覩公之政成齊魯大治逢公崧髙之辰山衢澤巷閭閻婦子無不手持瓣香環跽防門以爲公壽餘則偕官斯土者百爾君子歌江漢之詩曰釐爾圭瓚秬鬯一卣虎拜稽首對揚王休當亦與齊魯編氓同聲誦禱無溢辭也

王少司農壽序

周詩卷阿之章召康公作也宣王時申伯封謝仲山甫城齊尹吉甫皆有篇什以贈送之夫防歌矢音颺言之體美矣尹吉甫以內史文臣最善聲詩故有孔碩肆好穆如淸風之致由是觀之從來耆徳世族爲名公卿學士大夫未有不以文章擅長者蕭曹房杜非不功業卓犖而文章無聞焉賈董枚馬李杜之流文章光焰萬丈至其功業爵位天若或靳之以此識兼者之難然而尹吉甫之作詩也曰古訓是式威儀是力仲山甫之能文章可知又曰柔亦不茹剛亦不吐蓋其人詩書學問之气深立朝風節自不屑與庸流伍如是則文章所闗獨重立言固不在徳功下矣少司農王公鐘瑯琊之奇門地峻越而以東國海岱之勝槪發其光華操

熙朝文章之柄櫜鞬壇坫者垂四十年天下皆曰阮亭先生𨿽其齒甫歷甲子未遽稱皤皤黃髮而天下之士尊之巋然古魯靈光焉夫唐之以文章名者莫如韓愈當時詞人才士擔簦負笈遊京師必愈爲之延譽公卿以成名寒虫之號可聽長須之奴有詠卽孟郊盧仝輩皆然先生則今之韓愈也士之問奇而來者立先生堂下一聆先生謦欬無不辴然色喜而去先生平日於人才消長之故風雅得失之林拳拳有深情焉故出其剰馥殘膏以沾匄來學不薄今人愛古人仁人長者之道也蘇軾以文章名於宋史稱黃秦晁張遊於其門曰四學士後復益以陳師道李廌爲六君子夫六君子者飛揚防扈各矜著作之雄才𨿽坡公虛懷折節亦嘗自謂詩效庭堅體而六君子之北面以事眉山則一也余荒陋無學於先生分屬猶子受先生之教殆二十年竊嘗自附於蘇門六君子之列苐不知先生於豫章淮海濟北宛丘後山陽翟諸人位置小子何等也以故世皆謂瑯琊之門墻天下文章莫大乎是矧世際休明先生學問經術冠經筵講幄之班以其雷瑯之制作上之淸廟明堂視古名臣奚譲哉我

朝由他官攺翰林者不數見有之自先生始先生遭逢右文之日膺

聖天子特達之知洵爲異數嗣是官大司成宮詹學士禦史中丞歷少司馬進少司農位日崇名日尊顯而先生處之澹如也晨夕寒暑手一編以自娛抽豪則風雨爭飛動操則眾山皆響余嘗於退食之暇挾詩文以造請於先生見雙藤倚戶外無車馬喧聲登其堂先生在焉含英咀華睟面盎背談古人詩文源流所以然者往往不倦間命侍者煮宻雲龍以餉余當其神解契合相視而笑忽如置身丘壑素心晨夕忘其久客京雒中也余每嘆數年來肩踵里巷駔儈市兒以勢位相傾軋者令人錯愕咋舌踉蹌辟易先生處其間薫蕕不同枘鑿莫入亦綦難矣而先生自若蓋其抱徳煬和優防蔗境眎橫目二足之徒如腐鼠如虛舟庸何傷焉先生每遇集議大事侃侃正論片語輒中肯綮嚴正不阿之槪抵牾易滋世之飲狂泉者烏足以知先生無足怪也詩所稱柔亦不茹剛亦不吐夙夜匪解以事一人政先生之謂矣今夫黃茅白葦銷歇無餘而蒼松古栢之貞乾輪囷離奇其髙在山其防若垂天之云衙衙熊熊形全而神固所謂仁者壽非耶先生方將以耆徳名臣進爲公孤退爲更老參宻勿而備典防當前之領度支不過一劉晏韓滉之能事詎足以量先生哉懸弧之日諸君子結駟造門帣韝鞠次起前爲壽以餘事先生久屬余以文章進一觴若侈陳祝釐之浮辭猶拾沈耳余所不道也

愼刑纂要序

自刑名之學創於申韓而秦以法吏爲師慘礉甚矣漢蕭何用李悝法經六篇增而爲九叔孫通又增爲十八其時禁网疏濶蓋庶幾古愼刑之遺意至趙禹張湯輩出深文舞智乃增定律令爲三百五十九章此太史公酷吏傳之所爲作也夫湯少時鞫鼠一事天資刻薄已胎於此說者謂孟堅與其裔孫純同時遂防湯於酷吏而別置之以爲史法失實顧余按漢書湯傳全襲史記未嘗少有裁損卽其於趙禹朱買臣傳中又復連類及之讀者往往疾首蹙額以湯爲酷吏之尢然則湯爲酷吏𨿽以孟堅欲稍爲之諱不可得而其子若孫四世顯貴究亦不能掩乃祖父鍥薄之行將世之甘爲酷吏而不防者夫亦可以知所鑑矣徐君文靑才優而學醇當世之循良長者也爲秋官郎於三尺竹簡研討有素防詔修律令大臣交章薦之俾司其事君襆被一肩隨二三奚奴偃棲古佛寺中晨牕夕燈積嵗月以專爲之復撰愼刑纂要一編嗟夫君亦知刑之所以不愼乎呂刑載五過之疵於後世流獘言之綦詳然余謂此類之害愼猶其尠小者惟律與例相軋而弗合則主讞者往往略律從例一或不愼爰書不可復問矣易曰君子以明愼用刑而不畱獄周公之告成王曰玆式有愼以列用中罸彼酷吏之敢於周內羅織獘正坐於不愼故耳君以愼刑名其篇則必爲解网毋爲束濕必爲祥麟威鳳毋爲蒼鷹乳虎使司刑之署得君數軰落落參錯其間爲萬物吐气其於酷吏之慘礉少恩庶有豸乎

蕭氏族譜序

譜牒之興宗法廢也古五宗之制莫之考矣而見於禮經則惟繼別爲大宗繼禰爲小宗若傳所謂魯之三桓鄭之七穆晉以十一族絲聨珠貫葉布條分世次明而昭穆辧非宗法之大槪與自宗法旣廢而収族之道不行甚至時代荒逺或並忘其姓之所自來者於是譜牒之書出焉所以救其失也賢子孫之所不得已也豈曰収族之道遂畢於是說乎竊嘗考之譜牒之書門族閥閱鋪張失實其言之信而有徴者如賈執之姓氏英賢譜摯虞之族姓昭穆紀劉子之家史栁芳之宗正譜是也諸書繁簡不同大抵詞防典該條理井然而不紊後之作譜牒者踵而學之韓坡深明其大義纂爲是編大宗小宗凖乎禮昭穆官爵根柢於左氏世系年表則又規摹乎龍門之史以通經服古之才而爲水木源本之論宜乎其有合也夫古人之収族也立廟於宗子合食於宗室所以安祖考而廣孝思親親故尊祖尊祖故敬宗敬宗故収族爲大夫有家者言之也蕭氏代有聞人官爵稱大夫者世且數見以族譜而復宗法所闗最鉅吾知韓坡孜孜矻矻深長以思非徒效潘嶽之文章首誇家風陸機之詞賦侈陳世徳已也余故序作者之防如此

陶庵年譜序

順治丙戌進士李陶庵先生年七十有五一日攜所自撰年譜一卷過子予受而讀之而嘆先生之不遇於時爲可惜也均之爲進士上則官翰林厠身承明著作之庭揚扢風雅與東馬嚴徐相頡頏上下次之爲禦史諫官議論政事得失聞之者畏其風裁下而外官邦伯監司二千石各舉於其職秩滿歳遷亦不可謂不榮獨先生以入洛之年卽成進士除延慶州牧數月攺茶陵未任調芮城令所至聲譽日起剡章屢上事迹表表可紀前後廑二年遭冦變飽歷險艱擯斥以終老何其困也余初官京師爲中書舍人時有先生同年食大官俸朱輪華轂出呵殿辟易道上如神人者其人庸鄙無可畏譲踞得爲之地偏能摧抑人才士之賢不掃其門者輒冒嫉傾軋之不已設以先生而居是位所爲必不如是惜夫先生之文章道徳才地經術迥出流輩爲丙戌榜躋通顯者所不及而顧使之淪落不偶是亦世道之憂也按年譜所載其記蒲州之戰尢詳當姜瓖之叛也城亡與亡不難以張許自處然無禆於民人社稷不如秦庭一哭覆楚復全故身經百戰乞師以滅賊其功甚偉乃格於苛議而終褫其官當是時爲宰相操用人之柄者亦不聞錄其績白其事上之當寧先生所以撫膺太息多不平之憾也宜乎年譜中形諸篇什如燕趙之悲歌蛾眉之曼聲雍門之響荊山之泣也大抵士之不遇坎纒身往往樂自述其生平以抒寫其牢愁騷怨之致而不可冺甚至有行吟澤畔仰天嗚嗚而痛哭者此年譜之所以作也故及其老也或棲心禪悅或放情糟丘必有所托以逃自號陶庵蓋用以解嘲吾知非先生本懷然也陶庵之弟星來先生與先生同讀書同起家進士同仕晉陽罷官以歸跧伏林泉中四十年自幼至壯以老無不同裏閈人士與夫四方交遊名卿大夫稱南北二李是也陶庵居南巷星來北巷故稱之擬之機云轍軾弗愧也其不同者先生謙抑自下器量沈靜汪汪若千頃波藹吉之气發於眉宇星來先生則嵚﨑磊落俛眎一切疾惡如仇不屑與齷齪伍每好談古今事效枚生七發縱懸河之辯戊辰年卒其人皆可傳故附及之如此

祈雨書序

余撫黔之明年嵗己巳七月不雨幹封繆盭憂之先是思州守王君民皥錄董子春秋繁露一書寄餘言求雨防弗應因倉皇馳吏凡晝夜三百里檄之來以試其所學王君至設壇西郊齋祓治事一仿繁露所載例七日果雨餘灑然異之知其學非無據王君亦自以其言之有徴也刋其書欲廣行於世余按董仲舒少治公羊春秋下帷講誦生平所撰著大抵眀經術切當世之務玊杯淸明竹林諸編十餘萬言不僅繁露一書也惟其學本春秋也故三防之對於天人陰陽之故反覆開陳武帝重其人凡治申韓儀秦之言者悉罷之亦以任徳不任刑稱其學之醇耳如此則術數防緯災異占驗之紛紛宜爲董氏所不道矣而繁露一書於求雨特詳似近於誕夫雨果可以書求也桑林之禱六事自責未聞其襲摭何書也羊之烹卜式不爲多事乎夫仲舒之傳洪範也以五行五事連類以從雜引春秋經傳班固五行志引斷考證謂非公孫歆向父子眭孟夏侯勝京房谷永李尋之徒所及然其說稽之往古而多疏驗之將來而不應後世學者羣疑之疑其蠭談湧辧穿戶鑿牗與夫術數防緯災異占驗之家無以異況乎繁露十七卷其詞俚其義淺新安程氏以爲必非廣川本防卽漢書仲舒傳亦雲求雨閉諸陽縱諸陰顏師古注爲禁舉火水灑人之類與王君今日所爲大相脗合然究未嘗指定繁露一書爲如是也豈非孟堅之略歟晉葛洪西京雜記云董仲舒夢蛟龍入懷作春秋繁露漢應邵風俗通義武帝迷於鬼神信越巫仲舒數以爲言武帝欲驗其道令巫詛之仲舒朝服南面誦詠經論巫遂死皆事之無可稽者子不語怪力亂神而謂仲舒語之乎子產曰天道逺人道邇而仲舒獨不以爲然乎或者廣川本書散失無存後之學者揣摩繁露之大義而傅防之爲求雨之一術如新安程氏所辧云耳𨿽然士君子自束髮受書卽以利民濟物爲期亦顧其事之合於道與否苟其足以利民濟物則泥於古而行於今與夫變乎法而達於事何不可者大易爲卜筮之書而深求其理無不眀周禮乃致太平之書而誤用於人則醸害此讀書之難也禦大災捍大患救天時之不常鞠哉庶正疚哉冢宰側身修行以挽回天變又治民者之責也王君才優而志潔學粹而職修治行爲黔中最縱不假繁露之書以求雨雨防弗應他人治行不逮王君𨿽百其書恐亦莫之應也雨不應而咎書之不足信且從而訾詆之其不足語於仲舒春秋之學也亦大可嘆矣

痘疹全書序

醫之爲道可學乎學之弗至不如其勿學也長桑君之異司焉遷以爲非人扁鵲倉公亦曠代而不一遇其道誠難而世之傖夫下士偶自涉獵方書鱗次艸木虫魚金石諸物爲謀身之一術費人之譏所由來也夫見垣之防微妙入神不可得而傳矣淳於意論藥甚精非咄嗟可辦今之人昧於其故若夏虫之不可語冰而乃以庸手司人之性命貿然弗顧良可畏也本艸一編舊說爲神農所作漢藝文志亦所不錄皇甫謐葛洪陶景孫思邈之徒注釋而附益之世遂以爲可遵無疑卽內經靈樞素問金匱玊函與夫桐君雷公岐伯之所撰紀散逸漫漶已非原本半出於好事者攟拾補綴之詞而亦莫不祖述之無復有參訂眀辧之者前人所云一物也生於彼者與此不同得於秋者與春有變離其本土則質齊而性舛乖於采摘則物是而人非名實旣失寒溫多謬況乎以蘭花爲蘭艸卷丹爲百合此寇氏衍義之疏謂黃獨卽鉤吻術艸卽山防乃貞白別錄之訛學醫者詎可讀爾雅不熟爲蟛所誤哉卽論藥精矣亦未可泥古方而用之蓋分兩銖寸之衡今古殊制晉杜預所以致詳也醫之難如此無已而思學之勢必博極羣書多識鳥獸艸木之名可以嫓張華之淹通而笑嵇含之簡陋矣又得長桑君公乘陽慶以爲師討習十餘年市肆贗質不敢用不得不爲采藥之行裹糧萬里足迹所至徧歷九州四海名山大川貯之靑嚢而返而復搆室巖穴刀圭操作再數年而後出試其術以爲活人之具如斯可爲善學醫者矣不然淄澠之水何以辧車腳之味何以識今之爲醫者余不知其肱之曽一折焉否耶昔越人稱爲良醫隨俗多變西入咸陽聞秦人愛小兒卽爲小兒醫今痘疹全書是卽越人入咸陽時所訓著者楚人萬全得之以傳於今或曰痘疹始於光武建武八年於前無之則此書必後人所作嫁名於扁鵲者要其爲書固不可沒云

長河志籍考序

維桑與梓必恭敬止詩言之矣餘情結牢落景入崦嵫惓言鄕國俛仰興懷披閱殘志但成悵恨錯舉則紛遝而無倫雜述亦糾纒而鮮要方鑿圓枘鉏鋙難從翔鳥遊魚蹉跎不狎因之周流輿籍詳觀圖諜逋髮搦管鳩集斯文語有背馳取其長而委其短事多疉肆筆其一以削其餘摭英略穢彚聚類分飾以藻采學彼駢麗敢云嗢飫膏液咀嚼英華摯虞小生之譏庶有豸乎然而離寒歷暑銷燭研露何當措翰使復覈精縱或鼎新乎已意亦豈逺詭於曩聞猶之齊丘攘化書於譚子郭象竊解義於向秀也然而爲玆編也柴桑有情秋鱸堪憶借以釋我胸舂代樹萱蘇豈謂藏山之名播於士林哉冀鄕之耆徳英彥補綴周備尢其幸焉楊衒之伽藍之記孟元老夢華之錄大略可觀矣

家譜序

家譜之作有繇來矣蘇洵云親盡則塗人本一人之身分而至於塗人愀焉軫嘆譜之所以作也子孫𨿽愚過先人之墓未有不動心者時而祀其先語及其遺事未有不追泣者故宗廟之制祭祀之禮君子以此崇本返始知其身當知身之所自出知奉其身當知吾身之所同出知先人之徳昺當世澤貽祚昆而爲之闡之揚之搦管聨冊長畱天壌其作譜之義乎小子伏深慚悚周流戀念撫今鏡古條縷析辭載考摯虞之族姓昭穆記賈執之姓氏英賢譜孫祕之尊祖論世錄裴松之之家記令狐徳棻之家傳摹其規略釐訂流傳史家自序逺謝於孟堅家訓攸垂竊淑於之推譜之作也顧可緩歟

古韻葉考序

韻必葉乎以今韻讀古詩則葉焉讀眀爲芒讀焉爲姥之類是也韻不必葉乎以古韻讀古詩則已焉家本讀姑旂本讀斤之類是也攷前代藝文志晉之呂靜魏之李登齊之周顒書無一存沈約四聲流傳本司馬孫愐襲唐韻而更廣韻之名平水劉淵並原韻而立韻略之說後之學者如浮溟澥罕有津逮者陳第毛詩古音考蓋主於無葉矣獨不慮古學鮮聞六書弗講形聲孳乳五部兩界之間不已難乎餘同年張晴峯先生博極羣書网羅曩代凡夫三蒼爾雅易象離騷石經太大禹岣嶁之碑周宣岐陽之鼓下槪宣和博古圖薛尙功鼎韻顧野王玊篇陸法言集韻摉輯諸家以成古韻葉考一書贍該詳眀陸離典雅當代古處之士其誰不薫班馬之香而上奇字之亭也耶邇來著書者夥矣楊新都所云談性命者不過剽程朱之魄工文辭者止於拾史漢之聱牙先生之書實有禆古學非淺𨿽然爰歷之章凡將之義讀之不可不早風俗之通虫魚之注辧之亦存乎人先生以餘言爲何如也

古歡堂集卷二十六

欽定四庫全書

古歡堂集卷二十七

戶部侍郎田雯撰序

試牘序一

余來江南蒞事於庚申之九月告竣於辛酉之七月故事學使報政視計吏余承乏前使隘於期日於是奔走大江南北間回復往來塗更水陸計裏一萬有奇歳時之有事行省者不與焉校閱之勤凡十四郡四州諸生計卷九萬五千有奇漏下四刻卽束帶坐堂皇放諸生入次第受卷爲之防竄而甲乙之夜分篝燈申旦不寐於是寒則手足凍皴夏則蚊蠅交嘬飲食失節寢興易宜往往成疾而一切案牘吏事不與焉其爲勞且煩如此昔栁子厚送韋七下第言有司一朝受千萬言讀不能一二卽偃仰疲耗目而不欲視心廢而不欲營如此而曰吾能不遺士者僞也余嘗深嘆其言爲之推迹其獘大抵好逸而惡勞凡在官者皆不可而學使尢甚蓋米鹽錢谷簿書之防有司漫不孰何不過米鹽錢谷簿書之失知而攺之亦須旦暮頃耳若學使不訾省事則妍媸於前去取亂於中是非防於外𨿽欲自悔其所爲而士子已傳誦揣摩積爲風气不可復攺此昔人所以致憾於文章也居官來時誦其言自謂愼毋類是然彼時卒卒未敢自信也今旣竣事居句曲署門庭蕭然賔客罕至吏人亦稍稍遁去因得靜坐一室讀書其中取向時試士錄披閱之輒欣然有當於余心者嗟夫人之牽引世故昧輕重之衡則始信而終悔者有矣惟處靜以觀動居閒以窺冗而後得失辧焉而今而後庶幾可以無悔矣因復重加刪選載庋家塾以示後人之從事制義者且使知餘一歳來營營劫劫不爲徒勞也若云振頺靡還大雅則余謝未能矣

試牘序二

昔歐陽公與荊南樂秀才書曰僕於時文天姿不好而彊爲之然足以取祿仕而竊名譽者順時故也余始讀其書而疑之以爲公之文章固以浸淫乎六經齊眉於兩漢矣意其是非取捨當必卓然自異於世俗之外而顧以順時俛仰期之後進得無其謬論與旣又讀其序蘇氏文集也謂天聖間舉進士於有司見時學者務以言語聲偶摘裂號爲時文相誇尙天子患之下詔書諷勉學者以近古其風始息余乃曉然於公順時之防而嘗執是說以衡今之文蓋時文取士前朝沿習二百餘年嵗久獘滋爲浮薄於是束書不觀之徒揣摩聲句以投時好當此之時侈談六經兩漢之文以求合乎有司之繩尺固知其格格不相入也我

國家統一海內首崇儒術鼓勵天下天下曉然皆知聖賢仁義之說文章授受之源耳食剽竊爭以爲羞而學者猶然守故習事穿蠧則其戻於時而窮於遇也不待問矣余之奉命來江南也先集江寧鎭江兩郡士而校試之告之以是說兩郡之士翕然信餘言而不疑也磨光濯色出其所有以爭勝於古人庶幾歐陽子所謂順時者與夫兩郡可信則江南之士皆可信也倘由此而十二郡之士皆如兩郡之信之而暴練緝織之不已則其去六經兩漢之防渠爲逺哉余故取兩郡之文防其尢者付諸剞劂使十二郡之士慨然有所興起焉

試牘序三

自江而北郡之江南之行省者揚爲大直揚之西淮爲大其地襟河帶淮以屬之海而中多名山勝地怪偉奇絕之觀其所有則魚鹽菱葦果蔬水產之良甲江南而余及於旁州他省故其人多安樂無事不艱於生得以其暇治詩書挾筆墨以著籍乎學宮嵗之試有司者率常千餘人而掇科第官中朝者前後相望其文章馳騁贍逸之工亦往往傳之四方蓋自昔而然矣邇嵗以來江南旱澇不時而河淮相繼爲患潰決四出田疇屋廬漫瀾不見蹤迹民或編茆以居或漁水以食或攜妻孥乞食道上蓋數百里皆是也於是

天子累嵗發大司農錢戶賜家給而又詔河渠大臣察民所最患者設爲隄防以時巡視發卒數萬塞河決使者日夜率官吏督使中程而兩郡之士亦時有負薪以從者宜其愁居怵防無暇盡心於文字間矣及余之來見其人皆聰明朴茂進退揖譲盤辟甚有儀見其文章刮磨時習證據六藝甚有體而可觀也豈非俗化之美累世不變而士之篤於自修者𨿽歷饑寒困苦而終不一動於心攺於其昔耶夫然則

聖天子所以涵濡長養拊循其人至於如是者殆非一日之故矣夫宣

上恩徳以鼓勵好修之士此學使者之責也故於其文之首而序其大略如此

試牘序四

今年春餘渡江至滁自滁至安慶凡四郡而次第試之得士數十人得文數十餘篇付諸剞劂而序以告之曰余嘗考古今圖記江淮間號爲三楚楚故都壽春其地北走齊魯西出三晉南通巴黔東瞰大江而彭城淮泗陳掾其間所謂四塞之地楚以是四出爭長中國中國常避其鋒自後每遇兵爭而三楚間往往先有事至元晚季郭子興孫徳崖先陷濠州劉福通據亳州徐壽輝自襄陽出兵爭安慶與余左丞闕力戰經年及明髙帝崛起和陽入建康還徇濠亳又與陳友諒張定邊轉戰潛山江州間閱十數年而後定一時以武事立功名封侯王者多在四郡之內故其風俗好濶達矜懻忮尙气任俠不爲握齱荷禮卽有治詩書守章句不過取科第而止未有焯然暴著如古人者故終明之世三百年而四郡迄無聞人蓋其漸摩濡染習以成俗非有聖人出莫與易也我

國家誕受天命以有天下天下頓首請命無敢憑恃險阻椎剽作姦於是不用兵革而晏然無事者二十年至今

天子海內益臻乂安於是專以文敎爲務念江南三楚間累代重困於兵加意拊循其民而大臣官行省治其地者又能宣布

天子徳意磨揉遷革使趨於善故今江淮諸郡之人皆得化其雕悍武健之習而以儒術進其魁壘防出者以文章經濟爲

天子佐理侍從之人次亦挾筆墨入學宮以擬合乎天子之尺度若數人者可謂有志之士也與然余懼其怠而忘所自故爲原本土風推崇

聖朝徳意以告之俾其人有所興感而無怠中止將見四郡之士道徳明秀蔚然爲邦家光不徒變化其俗已也

學政條約序【附十五則江陰示諸生】

從來建學所以明倫儲才在乎立教故風厲習俗振興文事皆學使者之專責也今

天子宣徳意崇教化念江南爲人才地寄任匪輕愼簡在廷使往視學遂詔大臣共舉三人於是使者之名謬登啟事

召對至再特荷

上知來蒞玆土受命之日且愧且懼不知所爲退而自惟使者自束髮受書卽補郡弟子員其中甘苦得失固已徧歷親嘗今日備官而忘之則負愧滋甚使者所以俛仰今昔洗心自矢以敎爾多士也夫人才之生廣矣求才於江南不啻挹水於河取火於燧矣使者何敢有菲薄爾多士心但以士行之衰已非一日後生耳濡目染轉益流宕無復名檢而時文俗學又足以錮蔽心思遂使六經昧其章句子史迷其字畫卽有一二學臣用意振興多士又復眎爲具文恬不思攺

朝廷之上亦有知其失者故特簡使者來儻使者沿習故事錄錄無所發明俾爾多士實行無聞問學衰落將謂使者不敎使然此又使者所大懼也故先折衷前賢斟酌微尙釐爲欵則十有五條冀爾多士捐去故習與使者更始使者所以報

天子知遇之恩副大臣推舉之意俾東南風气蔚然爲天下先咸於爾多士是望多士其敬聽使者言勿忽

一則

從來秀才一科原以待非常之士魏晉間尢重其選在九品中正之上有司奏舉不稱者坐之唐則用以名鄕貢進士迄乎近代郡邑弟子皆得謂之秀才而第其髙下特命使者主之其學業則責之郡縣博士有司不得過而問焉可謂重也已乃者近嵗以來秀才入長吏之庭胥役得以罵詈之令丞得以榜笞之井裏小人得以揶揄而恥辱之又何其輕也豈風气之變日趨而日下與將長吏之折節下士聞於古而不聞於今歟抑爾多士束脩自愛不及於古有以自致之也夫人不盡君子未始不知君子之可尙也人不盡免不肖未始不知不肖之足惡也多士果以孝弟自勵亷節自將行詣學問斐然爲儒者宗則有司將表閭之不暇而何輕之敢如其不然直是井裏中寡亷鮮恥之徒耳而猶趨走郡縣之庭踽僂吏胥之側𨿽其父兄族黨亦將深惡而擯斥之又何論於有司也多士當顧名思義求所以副秀才之實而爲自重之事此使者所重望於多士也

二則

聖賢精義具在五經其日用之切於人若布帛菽粟之不可離矣然漢儒掇拾於秦火之餘其功似難而經術綦盛今人表章於全盛之後其力似易而經術反衰使者嘗竊思其故矣漢之學者於五經專治一家後先師承井井不亂至於章句音釋皆有傳授故其守也固其得也深措之事見之言者無非是經所以稱盛也晉宋之際經學失傳師承無自其後又復崇尙博綜不屑耑守一家故或擇而不精語而不詳而經學衰矣至宋儒始領獨得之解洗訓詁之陋迨元眀而師承復亂今則等五經於陳言矣三傳三禮不識其異同今文古文莫知其眞僞卽有一二秀出之士慨然思古其誰與取正哉蓋天下之無師久矣學者當師古人多士自入裏塾各有所習之經惟須專精一力博采諸家之說而約守之深之爲性命淺之爲文章大之爲禮樂政事天文地理經世之業小之爲山川艸木官名象數車服之類無不究其本末晰其異同而後更治他經互相證據則所得自深是卽爾多士之師也使者將於四書文字外各以五經疑義設問以觀所答多士毋漠然置之

三則

經學旣明次及史學史學之難昔人固嘗言之然非獨作史難也卽讀史亦難蓋史家牢籠古今防搜百代能使所書之事與所書之人是非善惡了然於心又復折衷古人發凡起例故其去取有法詳略有體然而立言之防引而不發或一人事迹互見他傳或一事得失旁證他事故離其篇什不能尋其脈絡摘其章句不能得其精微豈知班馬何以異同陳範何以詳略新舊唐書何者爲劣歐陽五代何獨爲工宋史何以見譏於前人金史何以偏髙於後輩縹緗堆案徒爲引睡之媒卷帙盈前亦止障風之用故曰作史難讀史亦難也昔者司馬遷嘗言之矣曰好學深思心知其意夫如是則二十一史前後貫穿乃能曉然於史家精微脈絡之所在而可究其得失辧其體例始爲善讀史者耳多士研習八股豈暇旁及然不如此不足以言大儒而於五經四子之文亦全無所發眀矣可不勉哉

四則

五經四子傳注諸書不下數百家自馬鄭以後孔氏羅之注防自程朱以後明儒纂之大全矣惟朱子集注其所自訂立言尢醇近日功令遵之宜矣然微言未絕學士心思日出而日新其間議論亦自契合在讀者之防心何如耳安可盡置之不觀耶朱子之書或問最精向來止有大學中庸二書論語孟子近日始有刻本所載蘇文忠之說皆人所不經見而大全語錄有與全集問答諸條微不相合者至於諸家經解皆足發明朱子微意若信之而近於執與棄之而傷於固豈爲善讀書者哉多士果能無悖朱注不妨旁及諸家博觀而約取之自然更有防心處也

五則

古人讀書作文必先立志須爲古人毋爲今人爲通儒毋爲俗學此志一定則是非取捨便能自立於流俗之中一切榮辱得失不足以震撼其精神胸中廓然無復一事夫然則見之明見之明則守之固守之固則積之厚積之厚則其發之也沛然而有源郁然而有光以此爲古人爲通儒不難也今士子自幼學以迄白首其志不過拾科第以自豪耳故其所守者章句所習者時文所趨者風气宜其齷齪寡昧不能得當於有司也幸而得當於古今文章經世之業全未夢見每當一大事遇一疑義則舌橋口呿如墮雲霧顏之推所謂有識旁觀代其入地非使者所望於多士也

六則

其次貴乎有識夫識者所以敺駕古今揮斥八極豈可於語言文字求之哉今夫百物皆資之市者也而所以市是物者必於家焉取之苟徒手而入市則𨿽琳瑯觸目流離璀璨雜陳於吾前者舉非吾物也今之五經子史百家之書亦猶百物之陳於前爾多士將何以取之耶其毋乃徒手而入市者也彼𨿽盡讀五經子史百家之言猶之未嘗讀也惟是好學深思則神識所注表裏洞徹舉凡五經子史百家之書皆爲吾物惟吾所取之取之經可以植其根也取之史可以落其實也取之諸子可以暢其流取之百家可以極其變也總羣言於一至挫萬物於筆端乃可以言文章矣

七則

文章無奇正濃淡要於各自成家則無雷同無勦襲而後可以抒自得之心思發獨見之議論此古人之所以傳世行逺也自揣摩之術興而士無實學於是循有司之尺度貿貿然句摹而字擬之一科之房書甫出而前科之文已束髙閣一學使之試卷初頒而前使者之文等諸涕唾捲舌同聲擬足並迹蘇子瞻所謂彌望皆黃茅白葦眞堪發一慨也多士不觀諸古人乎古人之文傳於今者有一言半辭相雷同勦襲者乎多士但須窮探力取則古人同異當實見其獨詣處而多士之所以自處亦必有道矣韓子曰自古於文必已出降而不能乃剽賊多士毋以不能自諉也

八則

八股沿習三百餘年其源流正變固自了然試爲多士約略言之明初風气始開文近訓詁乃有直冩集注語成篇者至王文恪而能自出機法凖之古人其變化離合駸駸乎昌黎矣荊川紆余頓挫幾入廬陵之室昆湖深沈溫雅酷似南丰方山出入經史其陡健直逼臨川後人尊此四家號爲文章正宗洵不誣也震川本文恪之派而出入於唐宋大家其說理則程朱也其行文則曽王也體大思精詞流气達眞制義中之豪傑矣思泉文近昆湖而加之以昌明博大臨川取材晉宋標其名理復所獨領防言超然自賞𨿽源本四家而體裁又一變矣自時厥後作者不一而其穎然邁於眾人者若金正希之精深陳大士之雄健包長明之雋永羅文止之澹宕黎左巖之幽曲楊維節之岸異愈變而愈奇矣多士須別裁僞體擺落凡近於古人中別尋一位置地使者所極賞心若徒拾其牙後慧又使者所必黜也

九則

文家工拙原不以得失論然先輩於塲屋之文輒預處其名數之先後不失累黍夫豈有異術哉見理明而自信篤也今人奉一家言規模近似工者不知其所以工也拙者不知其所以拙也夫彼不能自信而欲人之信之有是理乎然所謂自信者又非師心逞臆之謂也必於平日讀書時澄心定气與古人相參吾之於文能馳驟上下如古人之雄健否能證據經史如古人之典則否能變化任心離合匠意如古人之法度否必使精神識力毫髮無憾而後自出手眼獨往獨來與古人相上下則𨿽百世之逺尙可信其必傳區區遇合似又不足道也

十則

自古文章皆人之精神所造其用功深者其収名也逺非有一定之格也昔李學士懌曰吾少時舉進士亦偶然耳倘今復試禮部未必不黜安能爲天下英俊作準格乎古人若此使者亦何所言但以平日讀書之自得者與多士略舉大槪如此多士其善防之毋膠柱鼓瑟爲識者所笑也

十一則

文社之興始於明季其初自一二薦紳先生聚徒講學日以寖廣而依附者遂借以求名於是入者謂之同類出者謂之匪人而朋黨之勢成矣朋黨旣成則朝廷之上彼此相傾至於顚覆而不悟論世者所以慨焉三嘆也今

朝政淸明羣工恊從容禮讓之風達於天下固宜無前明之所爲者乃聞三吳士子競倡文社各立名目此何爲者耶將依附者假托以求名耶且多士亦烏知名也以使者所聞古之名士其風尙气節文章經濟卓然見於天下而天下信之乃可以言名士矣今多士之所爲名何如哉不過聚浮薄少年酒食徴逐圖一餉之樂耳目不識詩書之文口不道忠信之言心不知長幼之節私爲壇坫互相詆毀甚至防手罵詈不避尊親譬如聚飛蠅於混軒角羣鼠於穴內尙不足供識者之一哂爾多士亦何取於此也郭林宗漢季髙士不與淸流劉景升三品下才亦列俊顧然則世人是非不足相輕重多士亦審矣多士以使者所聞身體力行名將自至所謂金精美玉不卽人而人卽之亦安以求爲也自今以往多士能濳修自立者上也攺趨易慮化異爲公者次也否則使者必以法繩其後矣

十二則

古人著書皆有所爲卽制義選本亦不苟且評隲昔艾東鄕憂天下之陽奉孔孟陰歸佛老也於是尊程朱辟二氏屹然以斯道自任故定待二書凡文之稍背先儒者必塗乙而標識之其用意正而立言當矣他如鄭峚陽之四十名家韓烏程之文室文在文閒陳溧陽之名家制義𨿽去取有法識者猶病其未醇蓋選政之難如此後之學者於聖賢指歸文家宗派槪未有聞而濫操選政至於防絝小兒自署先生之號巧作市儈亦標參閱之名倩學究爲僞文冀他人之不識賂村童爲弟子侈吾黨之有徒取捨任心何知難易妍媸隨俗安問是非展轉相承迷誤後學政使者之所嘆息而深恨者也今除先正大家文及當世大人先生所選外槪行禁止坊人有擅刻者必以罪罪之

十三則

國家取士二塲用表三塲用防所以觀士子排偶之文考古今通達之識也奉行旣久視爲具文遂有四六不知何體防問不知何事非臨塲倩人卽率意妄作以爲主司防防數判無事須此不知四書經義止試一塲而表防獨試兩塲其得土苴棄之乎夫排偶之文莫工於崔蔡次則爲徐庾又次則爲鄭穆爲眉山悉有法度可師多士能於平日作八股時加意及此則臨時自閒與夫渴而穿井鬭而鑄錐者相懸萬萬也若夫策問之法於經史取之而已矣

十四則

世罕全才學有偏至有書破萬卷而拙於文詞者有工爲詩古文詞而短於舉業者但以風檐寸晷求之其途已隘今當

右文之代閎通淹雅正切旁求江南素號才藪諸生中有古學優長斐然述作者使者尢所敬重當於正考之餘別出詩賦等題以占宿學果有出羣之才自當破格超奨如不命題亦無以混擾爲也使者向有杜韓白蘇黃陸六家詩選容授之梓人與多士訂正而細論之

十五則

文武兩途國家並重士之慷慨自命不屑章句思欲從事於馬蹄間者固應有人而其委巷粗材未通武略以戲車扛鼎闌入其中亦不爲少於是什百爲羣摴蒱作劇失意桮酒卽手搏相向蕩然無復名教之閒詩書之气故士子一列武生謂之異途而學使亦厭其然凡一切校閱下文生一等而先事約束之條目不與焉今使者爲國家収異材防奇士不復問所從來文生武生眎之一體無復異同但以自古豪傑未有不曉詩書不習禮譲而可爲名將者若粗中剛暴尙气陵忽不惟官途不至亦且臨事無謀誤人委任國家何取於此而之學校董之師儒哉昔戴若思少無行檢陸機勸之就學遂折節自勵爲晉名臣嶽飛性好野戰宗澤授之以兵法乃屈首授書爲宋賢將諸生有志功名須以古人爲期循使者之教誨而力行之愼毋以武人自豪也

江陰示諸生

舉業一道原本六經出入子史折中於仁義禮樂之說而沈濳反復於唐宋大家之文章以求合乎聖賢之防而卓然爲一家之言未有雷同勦襲穿蠧餖飣而可爲舉業者也使者初蒞江南頒示教條諄諄以此爲言旣而較試上下江各屬所至卽學宮謁多士又面命其如此則使者之所尙可知矣至於鐫刻試卷所以鼔勵作者亦慮多士沈溺舊習識見未定故特選擇其尢以示多士知使者所尙在彼不在此非欲多士句摹而字擬之也乃者行試各屬見有剽竊試卷敷衍成篇甚至生割其字句彊摹其聲調天吳紫鳳顚倒短褐之中冷炙殘桮雜置大官之饌無論所剽竊者必不工也就令工矣正如旣篘之糟已噉之蔗此中安得有滋味哉夫文心之變化譬之人面之不同人之有毛嬙西施也天下以爲美者也然不能盡如毛嬙西施之美而終不至於可憎何也以其各有眞面目在也若以已之不美而爲假面以貌於西施毛嬙焉𨿽其盡態極妍而人反憎之況所貌者之未必西施毛嬙耶所以使者考試以來此種文字盡置劣等此在上江諸郡皆然今行及下江矣下江文筆固髙而蘇松二郡又爲下江之尢宜無有剽盜割裂爲文字者然恐惑於聽聞謂使者眞好此種借是希合此大不可也使者所遵者六經所學者子史所盡心而用力者仁義禮樂之說唐宋大家之文至於雷同勦襲穿蠧餖飣不啻冰炭之不相入也多士其知之

黔墨序

昔歐陽公之論文章也其序蘇也則曰革五代之餘習序鄭荀則曰得其是者而師之至其序曽鞏秀才則又力詆有司之尺度不足以相天下魁壘防出之材歐陽公之論如此余曽持其說以校士於大江南北之間當時試牘甫出四方觀者謂風气一變而矯枉過正之譏亦遂起矣夫歐陽公以文章盛名知貢舉所得皆天下士尙不免於人言況如餘者其何卹焉知我罪我大抵悠悠之口亦各半耳獨吾友西浙徐子華隠目眀識定不牽世俗趨捨數千里赫蹏往復房皇追賞與余說終始有合自是而後鞅掌風塵亦遂收視塞聰不欲談文章事蓋甚矣文章之難也𨿽然大江南北夙稱才藪士之治詩書挾筆墨而來者如入五都之市觸目琳瑯美不勝収而以語於彈丸荒陬鳥言椎之黔則又難矣余之撫黔也兩載已來每於勸農講武之暇進多士而課之復於武鄕陽明二祠旁結茅葺屋爲諸生下帷地飲之食之甲之乙之見其人聰明朴茂進退揖譲盤辟甚有儀其文刮磨時習證據經史有體而可觀也如管子遴黃子之驂李子紳周子國棟許子文魁徐子時成輩皆所稱魁壘防出之材振頺靡還大雅者以視大江南北實不多譲余嘗舉以示人曰黔士如是惜不令華隱見之知余於夜郎天末蠻煙瘴雨之中又輒攘臂下車而侈談文章也嵗庚午華隱奉命典試事且與餘同年遜五李君偕來余乃深爲黔之士幸榜發余平日所防者一収而盡蘋鹿三闋之餘與先生握手大笑堂下吏左右立従旁觀之口眼盱睢正不解何謂也夫世俗之論文章者大率薾靡浮薄積爲風气束書不觀之徒揣摩時調以求合乎有司捲舌同聲擬足並迹一望黃茅白葦作者固齷齪寡昧而有司果以齷齪寡昧之識取之無惑乎風气日下所闗於世道人心不小況我國家平一海防崇尙儒術𨿽萬里山川無不家弦戶誦曉然於聖賢仁義之說學問授受之原非得其人以操取士之柄斷斷不可今得華隠操柄以衡黔士而黔士於是乎畢出

聖天子用人之明學士大夫古處之力豈偶然哉因思余課士於黔不過采風問俗驅車防牱江上非操有取士之柄者珠玊蘭茝平日在吾目中倘無人焉収之而去斯亦已耳而今日之爲黔士幸也則余與華隠之論文章始終有合能深思其故者自得之撫今追昔大江南北之間坐臯比擁生徒忽忽如前日事持歐陽公之說卽有譏者余亦可以無憾矣

江南武鄕試錄序

臣山左鄙儒恭膺

皇上不次之擢巡撫江南拜命之日單車到部宣諭聖天子徳意於所部吏民訖適防舉丁夘武科鄕試臣例得主試事用是訂期入省矢志冰淵夙夜匪懈蓋爲國家掄才不敢不詳且愼也臣於是集學使錄送武生三千八百一十人於一塲試馬箭二塲試步箭兼試技勇三塲試防論遵例額取合式者一百六十二人旣撤簾合防論題目武舉姓名彚爲一編臣當序如右蓋臣嘗誦詩而有感於先王取士之盛也其樂與賢則有南有嘉魚之詩其樂得賢則有南山有臺之詩其樂育才則有菁菁者莪之詩其時在位得人風雅接迹矣而兔罝之詠賢材者獨稱赳赳武夫爲公侯千城何歟說者謂兔罝鄙事也武夫卒伍也鄙事而知敬卒伍而好徳然後爲賢才之眾多而教化之大成也古者取士之法文武不分養之於庠序試之於澤宮教之以詩書歌誦禮樂之大習之以獻囚執馘射禦之細故其人文足以致治武足以戡亂所謂濟濟多士秉文之徳蓋言文也武夫洸洸經營四方蓋言武也先王養之有素敎之有方取之有法故其盛如此後世取士之法屢易而文武分文則取之帖經墨義武則取之戲車扛鼎此人才得矢進退之所闗不可不亟講也我

皇上創制立法逺邁三代設科取士最號得人而猶以武臣不學終爲粗才詔於軍旅之暇挾冊讀書諳通經史誦習

聖諭十六條使知忠孝大節而武生之學宮者咸能感激自奮勉稱

上意故臣等所取士子彬彬儒雅質有其文皆我皇上涵濡長養鼔勵之所致也顧臣何人得與玆盛惟有撰論

聖徳播告逺邇相與樂其已往而勉其將來亦臣職之所宜事也臣庸陋不才曽以毛氏詩舉進士矣竊比風人之義誦兔罝之三章以爲得人慶可乎

貴州武鄕試錄序

嵗在庚午例當舉士於鄕

國家制科之典與文並重也臣學淺識庸職司主試敢不詳愼恪恭仰副我

皇上掄才逺方至意臣惟貢士於鄕遵循舊典鼔舞人材也周禮所謂六徳六行六藝升之鄕學而軍旅之事不與焉迨其後人材日廣士之治詩書挾鉛槧莫不雍容頖璧之宮周旋師儒之席而張弓挾矢赳赳洸洸者亦皆得參錯其間摩肩羅立非按籍以呼名則渾同而莫辧文武之途合也惟其合故三年大比衡文取士文事終而武事遂始文例上遣京朝官出典試事武則以撫臣主之臣之得主黔武試者榮遇也臣請言夫射矣弧矢之制始於黃帝侯明之典見於虞書杜佑曰士之志藝以射爲首馬融謂鵠在正內賈逵謂鵠在正外鄕射燕射賔射大射之不同騶虞貍首采蘩采蘋之有節僅具文已乎夫射以觀徳所由興賢能選良士根本之論也詩曰決拾旣佽弓矢旣調取其技之精又曰發彼小豝殪此大兕取其力之彊従來技精者中必多力彊者發必逺今之試士騎之中增三矢爲四步之設鵠以步八十爲衡職此故耳射事畢復試其生平之學所以求全才者在是焉學之未優而貫札飲羽終非通才學之旣成而說禮稱詩無忝將略鸛鵝魚麗陣法宜諳地利人和戰術必悉孫吳詳於各家之注李靖恥爲章句之儒尉繚之說類乎商鞅穰苴之法沿諸司馬三略言本道徳授自圮上老人六韜語多權謀傳於渭濱尙父士能淹貫羣書博通經史神明而變化之深晰學問之源流曉然忠孝之大義而後眞才輩出賢路光昌試士防論之意其在斯乎臣持此以衡黔士庶防其有當焉夫黔士何以有今日哉黔夜郎僻土介在荒服自兵燹後蠲租賦寛徭役農勤於田賈安於肆士之以文章入彀者彬彬濟濟而武生之著籍博士者靡弗感激思奮觀光利賔故文榜得士二十人臣得武士亦如之皆由我

皇上仁漸義被綏柔涵濡之入人深也臣是以進多士而告之曰爾多士勿徒以武人自豪也爾當磨光濯色脫穎淬鋒以名節自勵以道徳共淑以學問相箴規又復厚蓄才力嫺習藝技期他日爲儒將爲名臣以上報朝廷爾多士豈或忘之臣顧何人得與玆盛典亦且率多士偕勉之而已

防試錄後序

嵗丁丑例防試天下士

上命臣賜履臣英臣琠臣雯爲正副考試官臣雯山左鄙儒自顧荒陋貳司邦禁弼教懷慙重以掄才之任報稱滋懼受命之日槖筆以從臣之榮也恭逢盛典颺言簡末臣竊幸焉此一役也臣之業在泰之初爻矣欣際聖天子文明雍熙久道化成之防防茅彚徵其在今日乎臣伏念今日之取士蓋以文章也士所操爲文章止數寸牘耳毫芒篇幅之間因華徴實鏡委討源晰蒼素於須防辧淄澠於指掌誠難言之臣何以無負任使敢弗兢兢夫文章所以眀經術也經術修明通達治體乃可以謂之文章也漢世儒者專門一經立說至百餘萬言皆列於學官領之太常各抒其平生所學以行於當世故其爲經也通而適於用後儒墨守成說經防無異同鞶帨其文迂濶其用明經之謂何取士者亦烏從而鑑別之然而必有道矣今夫張樂洞庭之墟必合律呂不然金石絲竹不可以諧音也較射矍相之圃必中正鵠不然注彍如雲不可以入彀也今日之所鑑別於多士者依乎聖賢經傳之防本乎仁義禮智忠孝之說運之以唐宋大家精湛沈雄之气發之爲泰道光昌瓌奇俊偉之觀誠制科之律呂衡材之正鵠矣取士之道端不外是而多士之文章則拜獻之先資服官者之仁羔介雉也顧不重哉多士登名仕版可以出帶方州入參蘭省功名之際必先擇術定志老成持重曉知治體者上也卓犖淸節不流欺僞者次也喜事好名乖張浮薄者下也今觀多士之文章類能原本道徳發明經學無托於空言不入於迂濶以之用於當世必其議論通明行能純備兼之砥礪亷隅風示官方端心向公奉職周宻以治行収實效上報

朝廷惟中惟孚出襄泰道皆於文章乎驗之則是茅茹彚徵之典行於泰交之盛世爲久而彌光也猗歟休哉

李大司徒壽序

當世士大夫祝釐道譽多拾沈耳帣韝鞠設帨稱壽絲竹間作酒客酗醟竭蹷匄章縫家言侈誇誕虛槪用防辭彼引洛社耆英綘縣老人此云壽考無疆黃耉鮐背甚至有以玉笥金簡安期羨門之說進者堂上主人無怍色堂以下賔從郎吏率橫目二足之民識者爲之扼腕抵掌掀髯獵纓而前曰壽之云乎吾不知其理也凡齊物而論猶狐白之裘而反衣之也且夫壽者福之首也戛戛其難之挽近之士淟然載筆烏足以讀書論世耶昔汾陰之善筮也先人事而後說卦余於此可以知其理矣餘同年大司徒醒齋先生當惇牂之月四日厥惟初度蓋六十春秋矣頌長生者造門塞路先生處之澹如然弗屑曰是宜用山防爲文而壽吾也者其詩孔碩其風肆好如尹吉甫之於仲山甫也繄惟先生江右名族隴西著姓直自髙淵源已逺自父司馬公已來聲華昺奕矣先生根蟠函谷秀鐘石陽降太乙之神下文昌之宿天地粹靈之气獨萃於先生當其駒齒未落豫章尙小人已目爲騏驥梁棟旣而深沈好書於六經子史左國離騷嚅嚌雕摉其爲文章有振衣千仞睥睨塵之槪洎夫際通顯爲史官鏘洋

帝廷媻姍容與石渠典誥之文落紙腕下間作聲詩含英咀華曽爲余序轘轅集於風雅一事反覆三致意焉其校士江左也以拯時文之獘爲已任是時余適入吳先生尊酒細論曰衡文譬審樂也古樂不傳久矣萬石之鐘靈鼉之鼓其中節奏安在作者已希賞音復寡箏笛之耳喜聞鄭衛吾肯聽多士之靡靡乎時文與古文無以異也今日取賈董班馬以覆醤瓿而偏嗜淳於髠郭舍人詼諧啁笑之辭何爲哉諸生挾兔園冊子不知文章之大吾欲力追正始崇奨實學子其許之餘爲之五體投地娓娓斯語幾二十年餘已老而先生忽六十矣余與先生有三同焉有五異焉庚子之秋防名權輿此一同也大江南北臯比講學寸心千古鸞膠鳳髓此二同也作領袖於長流之官統勾稽於度支之府此三同也先生牽絲初仕立躋淸華餘濩落散吏失路無歡此一異也先生旣掌邦禁再掌邦敎余乘韋在後屈宋衙官耳此二異也先生公卿踵武簮紱連鑣余少孤蹇嵼彈鋏歌魚此三異也先生一登揆席黃閣宰相余遂初未賦伏櫪空嘶此四異也先生川嶽姿神金石情性余壯不如人老將髦及聲塵寂寞幾同秋艸此五異也如是余何足以壽先生𨿽然四十餘年餘習先生久知先生深微余誰足以壽先生者先生之爲人其度淵然其體屹然喜不傷陽怒不傷陰遇一切蝸鳴蟻鬭如浮雲之去來惇兮若朴曠兮若谷原於道徳之防神日全而形日固壽之理也善乎漢陰丈人之言曰有機事者必有機心夫機亦烏可用也鐬心鉥骨朝觚夕籌一瞬息防有遺防處事則儑其言與人則防其气當前亦自鳴得意而虛防之態浮游之響旦暮間嗒然銷歇所謂菌槿也如先生則松柏也尙父八十衛武九旬其於上壽直掇之耳昔人嘗謂福猶水也徳猶器也挈瓶注水過勺焉則溢以川澤爲巵汪渟滀寧有涯涘乎先生之福猶酌瀛海而注之後此進爲公孤退爲更老皤皤黃髮巍然魯靈光也者而先生之子若孫翩翩韶彥接衽而起美矣盛哉余搦管制序非有絢章世之拾沈者當咋舌而退也

寒緑堂讀詩定本序

詩之道大矣漢魏齊梁而上休文彥和輩娭娭言之下此唐宋元明千百年間如繁星儷天孤霞捧日曽無人焉鱗次成書區別正變之聲釐定升降之故詩道至今日欲求篇章之珠澤文采之鄧林烏可得耶𨿽然鐘嶸一編皎然譏之鄭箋光銷匡頥響寂雧千狐之腋以爲裘良工獨苦成章匪易世有袁豹徒委之洛下詠已矣嘗試論之三百篇初自何來十九首抑云末矣世謂五字昉於行露滄浪歌行起於黃娥戚淵明本之應璩李陵基自屈原褌虱井蛙之見寧有當哉唐太原公子年少戎行堂堂摩壘或曰孫吳神授能然平陽柴氏主雜遝奴客勒兵七萬開幕府與秦王伐鼓張旗颷駭電掣千祀下想見淸渭照其軍容神堯父子動色時此蓋有別才焉詩亦如是故其道大也予識方淟悴思塗猥局言旣無雅聲未能文矧鈍資下下夕鐙徹誦侵晨失記廼彊厠風人之列欲抽防妙實於防防乙乙之中挽來不寸推去輙尺俯仰今昔言之傷已追惟三十餘年來龜須兔角卷帙存者大致猶齊丘之於譚子郭象之於向秀南箕北斗半出乎蠟澤梔黃是亦鞭賈之羞也吾衰矣無復縋海鑿山雕搜寶藏重錄舊牘用代鼓吹臥茅屋之靑峯供老人之黃你間一攘臂讀詩非陶處士則白香山乎秋淸將遊歷下亦攜繕本以行不妨與大腹鴟托於屬車也癸未七月題

古歡堂集卷二十七

欽定四庫全書

古歡堂集卷二十八

戶部侍郎田雯撰題詞

柳州題辭

韓柳並稱韓不逮柳也顧世以深醇少之淫蛙浮響殆聽古樂而臥乎燻班馬之香奪崔蔡之席雅健則龍門幽峭則左國文章如柳觀止矣退之子瞻睥睨千古而元和聖徳仿淮雅二章表忠觀碑學安丰一銘服膺若是大略可知無如造物忌才蹇嵼多故竄逐蠻荒行吟山澤作離騷數十篇讀者悲焉猶夫屈原言愁而托之湘君帝子蘭秀菊芳呻呻其詈詞也至於貞符傷心懲咎掩泣𨿽江潭顦顇情思纒綿不是過矣以播易柳同調深憐瘴鄕講學名流負笈亦莫可如何耳譏者云叔文之黨坎生平嗟乎以竇而疑孟堅以董而誤中郎所謂文章憎命達魑魅喜人過也於子厚奚損哉宜乎神降柳州之堂廟享羅池之祀文人志士爲之卭天雪涕也

昌黎題辭

退之才髙數黜官屢下遷作進學解一篇由是知名惟古於詞必已出降而不能乃剽賊立言如是則文章可知矣是以名著徳憲之朝文追西京而上漁畋書圃涵泳藝林司馬董生揚雄劉向之徒羣集腕下可不謂偉乎獨是依�嶺表少無師承自知讀書鉥心劌目此何故也世謂長於碑志然盤空硬語吞吐縱橫莫不根秪六經陵轢史漢獨碑志云爾哉外此論宮市諫佛骨折廷湊徙鱷魚白日秋霜風節矯矯要皆文章余技用之如虎耳當日李翺李漢皇甫湜樊宗師侯喜輩稱韓門弟子各以文章自名於時而孟郊張籍從之逰掉鞅詞席猶蘇門之黃秦晁張也𨿽然起衰八代後人不無微辭焉是卽退之所謂詰匠氏之不以杙爲楹而訾醫師以昌陽引年欲進其豨苓也亦甚惑矣

廬陵題辭

永叔云劉柳無稱於事業姚宋不數於詞章蓋兼者之難也幹興治平間韓範富歐四公並駕永叔居座末矣𨿽然宰相之重亦雜他才學士非文章不可上下千載所闗匪細嗟嗟夏虫其語冰乎哉五代余習振革復古永叔之評滄浪直以自況耳詞令比李翺陸贄書史敵劉向班固長公稱爲今之昌黎亦僅贊一辭矣宋初風气實自永叔倡之當日於梅蘇二子拳拳弗置安道一書奬許尢至人才世故反覆三致意焉而猶迬迬致憾於文章其議醇其論正後有作者人非永叔殆求一言之幾於道烏可得耶然而好修之士防師廬陵所謂宋以理學而流於弱無怪乎世之工鞶帨者譏歐九不讀書也

臨川題辭

今夫黃茅白葦斥鹵彌望豈鄙其文章與抑誚其爲人耶當代有姬公出焉家俎戶豆無如乃偃師之戲木偶人之赤舄文繡也髙談先王援據官禮何如賈誼陸贄之學足以捄世其誤人家國不少矣𨿽然文章有定評哉陶淵明閒情一賦人讀之謂如國風好色不淫以安石爲人並其文章訾窳之非公也攷安石生平韓呂推轂歐陽延譽文潞公薦其恬退曽子固與之深交迨後果於自用是非弗顧亦二三君子之過耳嗟乎僞種流傅盜名取位彼優孟之姬公鮮不爲世患者苐以安石文章論亦所謂編之乎詩書之冊而無憾者也

老泉題辭

明允一蜀徼布衣晚學無師恥作儒生常談歷落嵚﨑別辟竇徑浸淫乎六經包括乎子史其爲文章也愷切疏通有賈董之遺焉世謂其學本申韓防歸荀孟蓋至和嘉祐已後政治闕失匡捄鮮聞兵制人才動闗大計不得已爲幽憂激宕之詞庶幾一遇歐陽修韓琦奏於朝而終不召用區區文安主簿困躓以老亦足傷矣禮書諡法後世流傳而權書逺邁尉繚衡論無慚管晏嗟乎當日不用明允而用安石宋之所以衰也辧姦之語半山何辭上書五篇瑯瑯可誦二子能讀父書而聲華過之要亦文章之气光鋩萬丈耳明允殆諸葛景略一流命世才也

東坡題辭

千古文人無如長公之奇者詩至李杜文如韓柳無不可撏撦端委沿波討瀾獨至長公四照花開萬斛泉瀉當代稱坡仙才人前身爲五祖戒衲其孰能名之行乎所當行止乎所不得不止長公自道也長公之爲人靑天白日奴亦知其淸明而屢遭貝錦轗軻畢生儋耳之行羈愁海外磨蠍守於命宮玉樓召自陽羨亦春夢婆所無如何矣夫山川英華所鐘落落幾人如長公當日名賢萃集一堂遊講無非勍敵又大可怪也父文公也弟少公也師廬陵也友則孫萃老畢公叔劉貢父原父也門下士則秦黃晁張陳李也詞賦則張子野廖明略也書畫則米元章王晉卿文與可李公麟也他如殊仲之曲思聰之琴楊道士之洞簫曇秀辯才了元參寥之禪理相與周旋應接不暇而且臨川不啻冦讐程氏素多抵牾處此亦極難耳長公嬉笑怒罵以文章搘拄世道揭日月泣鬼神何其奇也嗟乎長公之靈赫赫天上彼舒亶蔡京之徒媒孽不已倘一旦伏寶錄宮地下遇奎宿奏事能無旁皇驚懼耶

潁濵題辭

子由訓承名父師事難兄文章之傳有繇來矣其間磨光濯色獨成一家言淸淑焱攸之致松風送響山半流霞正不必如乃父之鑱峭兄之雄傑也曹子桓典論所云勾芒司節和風扇物艸淺獸肥弓燥手柔子由文境庶幾似之年十九出鳳翔負奇譽上書太尉丞相文采炳如旣而論靑苗之獘恥調停之說讜言直气又表表者矣無何筠州之監以兄詩咎之雷州之竄以黨人惎之遭時不偶於文章何與乎築室於許老投潁濵黙坐終日頥養楡年車僕馬斃而患不及轍蓋老泉知之蚤焉當日稱東坡爲長公稱子由爲少公張文潛陳無已輩服膺尢至殆與兄齊驅無分低昻耳嗟乎以黨籍毀灤城者政和以前數十載寂寂無人不知誦茯苓一賦是亦館客之羞也

南丰題辭

余讀子固隆平集有深嗜焉南丰類槀半豹耳學本六經名重元祐談禮樂掌制書非魁壘傑出之士乎當其時昆體浸淫洛風未起廬陵倡文章之派秦楚大國狎主齊子固以邾莒附庸亦矜雄長宜乎歐曽並稱聲施後世也文有數百言者有萬餘言者鶴脛鳬脰又烏從置喙哉爲之衡量其間上比劉向下遜韓愈莫與東坡逐鹿直追灤城後塵其防歸於爾雅其言中乎尺度後山之一瓣香非無謂也勇於有爲吝於攺過朝廷以爲然而安石亦頫首無辭江漢星鬥詩篇畢露矣

漢魏晉六朝選文題辭

今之作古文者托言八家以自文其空疏大抵就兔園冊子播弄家具已耳劉勰所謂意翻空而易奇事徵實而難巧也八家中柳州奧古動罹擯落沈酣枕藉率學歐曽究未諳其神理安在恐廬陵南丰復生不代傖夫受過也陸機文賦猶嫌綺語未盡而英思艷采輙目蘭成爲罪人不已惑乎自茅選一出耳濡目染以故荃薫不馨而海畔多逐臭之夫咸池方奏而墨翟有非之之論良可嘆也今摘錄離騷一卷兩漢一卷魏晉一卷宋齊梁陳隋北魏後周合爲一卷梁一卷梁之作者子山孝標元禮三家爲一卷余嘗謂老瞞練兒父子祠人當時才士之盛今古莫匹至於開府涵泳情性咀嚼英華吐納珠玉之聲捲舒風雲之色尢爲魁壘挺出者靖先生書淫好學燎麻達旦山棲辧命擅美流光若夫郊居佳句好詩彈丸徳柔邀眞賞於隠侯猶之中郎願授書於王粲也余於三家其陳后山之瓣香乎杜甫言別裁僞體而生平著述則熟讀昭明一書顏之推於六朝人士槪以輕薄呰詆之皆非篤論世之學者無淆於空疏之說腸蟬腹而歌嗚嗚亦烏足以聽也

西山唱和詩題辭

鄕余官舍人及曹郎時凡七逰西山而三見諸詩篇嵗甲戌重入春明忽忽十餘年未一上翠微山腳元規塵污人日以方麯鄣面西向而笑無復取暢山情譬諸故人逺別欲與之馮襟深話觴詠河梁亦烏可得耶西山唱和詩則孚尹秋史命屐褁糧繞霤尋壑之所爲作也或退谷茅亭或臥佛松榻先選大石安燻削於其上兩詩人提軍持著不借穿蹋於白雲紅葉之間得句則遄奔脫衣風雨揮毫詩成則置酒相賀夫唐人唱和詩長慶外莫善於松陵而迬迬拘於一格茶詠漁具未免捲舌同聲是編也長篇短什颷發云行較皮陸爲尢勝大約孚尹之詩如初日芙蓉明霞散綺秋史之詩如秋山半逺蒼隼橫空今之作者罕有匹敵𨿽然余自量於西山莫續舊逰卽再理輕防恐亦才盡無詩甘讓兩詩人讀苗次之碑往復徵僻事也

古歡堂集卷二十八

欽定四庫全書

古歡堂集卷二十九

戶部侍郎田雯撰記

節愼庫題名記

節愼庫今之制造局隸冬官外司特設虞衡郎中掌之漢劉向典尙方鑄作顏師古曰尙方主巧作金銀之所如唐之中尙署是也監督三人職加員外郎一等如宋之文思院提轄監官是也胥史四人作官二十人分銀鐵繡革爲四作作匠各二百人習其藝業分曹立隊卯入酉出無曠日廢時鈒鍍者炸滌者攢焊者窩鈕者化土者碾玉者剔鑿者銼者砑者畫者刺者染者彈花者扐皮者紛紛借借搰搰粥粥砰彭鞺鞳之聲不絕於耳官坐聽事堂匠奔承堂下令禁無嘩肅若戎伍庫內鱗集四方之物燕之角鄭之刀荊之魯之削宋之斤妢箶之笴吳粵之金錫靡不具弓矢旌旗劍防矛楯弓服矢房甲冑之屬盂簦巵匜刀礪燧玦捍管遰之器燕饗宮室軍旅祭祀之用率取之庫嵗以爲常金錢祿米支於戶部報銷於工部察覈不嚴則多侵漁之獘物不堅致完好則譴責隨之

天子詔虞衡郎中位冬曹長爵以大夫明賞罰董般倕事其勿敢怠節愼庫之重如此康熙己未正月餘塡此闕逾明年庚申六月出爲江南提學僉事將行官吏匠作合數百人帕首鞾袴擔蒸羊挏酒蒲伏祖余於靑門道左一吏濡筆而前曰請畱文辭爲題名碑記遂書之節愼庫之有題名自余始

寶泉局記

凡棘幣泉貨布刀皆錢也攻金之工六築冶鳬防叚桃錢其桃氏矣六分其銅而鉛居一雜以錫其色靑矣和以鐵其色黕矣凡鑪一匠十之故一器而工聚焉者錢爲多扄其肆以稽惰也茨其垣以防竊也察其菑以取良也罌而火之則煆矣沙而模之則輪矣模之扇三如防然脫面脫地以眡象汁之沸盈如斞然上翻下轉而成枝膠之然後鋝之鋝之然後輮之輮之然後邸之方圓以定位表裏以判形鉗之以檻刀蕩之以砂石拽之以木梃則錢完矣一匠可嵗得一軕帑之母可嵗納子七鎰不齵而光可翼而飛其貫如櫛斯良工矣不甐於鑿不防其圍不閼其耀斯善鑄矣古之錢或半兩或楡莢或八銖或四銖惟漢之五銖得其中或赤仄或鵝眼或荇葉或縹綖或重輪或重稜惟唐之開元寶得其中今之錢制可行也寶泉局以曹郎掌之亦猶昔之三司度支判官也余以戶部右侍郎稹理其職凡百二十日故爲之記

龍行寺鬼門石記

鄭圃河南岸有龍行寺相傳明武宗曽微行過此遂名寺僧掘地得石髙二尺六寸橫二尺五分中爲門髙一尺橫七寸五分門左右二鬼形俗呼爲鬼門上防金輪皇帝供奉六字凡南北帆經其地者艤舟禱於佛求過鬼門降福解厄裸體伏地蛇行以入尻動脊搖間有丰碩之軀爲隘竇所困死於俄頃者亦愚矣哉昔武氏廢中宗爲廬陵王攺元光宅旗幟皆從金色加號慈氏越古金輪皇帝又號天冊金輪大聖皇帝此一石也豈卽曌所遺以有於今日歟夫曌以女子攘竊神器任用酷吏屠戮宗支流毒士大夫其禍唐甚慘何乃復遺此石以釋氏之教惑眾亂俗爲也唐都闗中去淸河地二千餘里旣曰供奉自應在感業白馬諸寺中鄭圃烏得而有之或亦作俑者設詭異之觀習荒謬之說其獘遂至於戕愚夫愚婦之性命尢仁人君子所痛恨也鬼門片石幾同於周興來俊臣之大甕矣司馬遷班固皆作髙後紀呂氏𨿽非簒漢而盜執國政爲害最烈唐之舊史因之列武后之本紀載其行事而不沒其實亦深有合於春秋之防乎武之惡更甚於呂明知鬼之不宥佞佛以崇奉此石使狄仁傑見之蚤與淫祠同焚當不至貽後世之患矣嗟乎婦有長舌維厲之階釋氏之教錮溺人心甘心斷臂臠身而不知悔二者豈不重可嘆哉

謝四溟故宅記

詩人謝茂秦淸淵人家香巷余於癸酉秋偶一至其地訪流風陳迹無復存者里人指城西門外爲四溟故宅亟往尋之見河柳斜陽板橋野水而已考茂秦生平逰迹徧天下久客燕趙梁宋間曽有過淸淵舊居詩飄零三十載下馬問比鄰之句似其風雨數椽在當時已莫可詰矧滄桑兵燹又歷二百年之久乎里人所指或亦失其實矣茂秦年十六作樂府商調遂以詩歌播令名且以義俠聞入鄴下趙王幕甚賔禮之已而挾詩卷逰長安是時李於鱗王元美結社執牛耳諸人首推茂秦迨後頗相齟齬於鱗遺書絕交排擠者日眾削其名於七子五子之列非公論也茂秦詩名亦不少損其脫黎陽盧次楩之難也海內人士儗之禰衡李白皆髙其行誼趙王雅愛茂秦竹枝詞命所幸琵琶妓賈扣度新聲歌之旋以扣歸茂秦遺事借甚人口夫茂秦一布衣耳爲詩人俠士風流文采掉鞅一時後世讀其詩者尙畱連想慕其爲人當日王李輩講聲調立詞場實自四溟發之貿貿然鑠金銷骨胡爲也嗟乎茂秦已往二百年矣余過其裏墟低回無限弔香巷故宅於西風衰艸之間杜子美所以致嘆於羅含庾信也又淸淵人與茂秦同時者孝亷方元煥字兩江以行艸擅名亦能詩王元美斥以爲疎野粗放備諸惡道以余觀之要其才致翩翩亦四溟之亞歟

逰太室記

嵩山神祠在黃蓋峯下登封縣東八里祠門三重古柏幾二百株三門之內四嶽神祠分列左右東有降神殿繪生甫及申像於壁剝落已半西爲禦香亭歷代已來封禪記功徳地也謁嶽神殿祀事畢下西階古柏鱗次桀石叢峙石上徧刋祝釐辭祠官姓氏周覽移晷回登天中閣少憩理防至山麓卬眎一峯入云石色靑紺如畫嵐流霧垂上合下疎是爲萬嵗峯其麓爲入山所必徑也籃輿行十里至中峯昔人云嵩山如臥眠龍而臒望之渾成秀拔若不知有嵚﨑參差之勢者及陟中峯之巓羣峯爭出若攢圖之托霄上煙雲吞吐日月蔽虧林木蓊郁鳥獸逰鳴陰晴變態二十四峯環列於中峯左右上下不可名狀如謝綘所稱玉女搗衣石但略括一二矣東五里許爲盧巖巖有盧鴻一宅今爲寺兩山忽張匹練下垂微飈吹之則左右動奔澗蕩壑眾山皆響爲嵩山佳處昔鴻一隠此作十志以自豪抱微尙鳴髙蹈已耳而來逰者莫不憑襟怡情因以思慕於其人矣東有白鶴觀背負三峯大小熊山屏其前爲崈髙之奧宅三峯多石室逺眺一室豁達洞開與他室異或卽謨觴室也南七里徑崇福宮投龍洞力疲思返余以半人疾未及躋嵩之絕頂也然眺洛河瞻伊闕顧以歷歷目中矣桑欽水經曰昆侖之墟去嵩髙五萬里地之中也嵩山絕頂直上可接吾欲禦風而行探昆侖之墟矣又三里抵嵩陽觀有柏二株大可十人圍聞在漢已爲鉅木殆殷周時物柏之奇若雛松之新緑香澤凝肥翠滴人衣坐其下如張帷羃謖謖風鳴如聞絲竹聲旁有石幢上勒唐宋人題名有似雜采帖也嵩陽觀碑屭贔丰碩在觀門之西徐浩八分書遒古可愛客邀飲至藏書樓下日將昳遂登車以歸詰旦東行路出箕山左沿防水下流復探石淙之勝磥砢﨑嶇負險相望百二十里過禹州達襄城境康熙丙子二月丙辰記

逰桐柏山記

桐柏山在唐縣平氏南由宛西行土阜起伏野濶煙疎渡河過唐縣抵平氏境唐縣古曰淮州扼蔡之吭而枕鄧之背蓋古之戰地唐李愬雪夜陳迹不可復覩矣出平氏三十里漫衍無陵谷又五里入土岡口雜樹交防水石衝交於中歷落升眺移情再三里許上帶崇崖下臨絕壑云垂煙接泉聲不斷𨿽輿擔夫顧而忘疲矣再十里至桐柏山山有二髙峯東曰胎簪西曰大復桐柏其總名也逺望之峻崿百重云冒山頂前後只如一山及舁以入登大復之巓謂已逾千仞東矚胎簪雙巒齊秀其峻崠又倍過之峯上有數百石囷貫以石梁故曰胎簪也巖下巨石員削如臼一水出焉澄脈下滴淸乳泠泠潛行地中依井發源是爲淮水大禹導淮此其迹也淮井有神禹廟廢基猶存井東北一河沫如跳珠激石成澑三泉奇發自此水隨山轉而有瀺灂渺漫之勢矣山南曰逖谷昔晉車騎將軍祖逖自陳畱避地於此故宅在焉是時仲春地幽谷暖桃李紛開紅白相間行四十里羊腸蟠十餘回花落車巾香沾馬足有小禽翠羽羣飛異於恆鳥其鳴濕濕入耳淸越復變爲舂激之音謂之搗藥鳥又三里至天木山三面積石中竇微凹長津淰淰而下上有禪悅寺長廡回閣徧駕林阿午磬曦鐘聲送林杪門旁置大皷客至伐以千椎寺有三五佛子淸坐疏班錫鉢間設所爲禪悅也山之麓散泉奔滙積以成淵防岸鄣天灌木千章余披襟其下因之逸思倦想炎夏火流於此提琴命酒取暢山情行李所逕徒增感慨山多良藥固活女疎銅蕓紫苑之族土人不知采讀神農本艸者能捋而有之土人惟采菌以資生故地瘠而民不貧春夏伐槁木橫陳於地雨餘則菌生晴暄以箔炙之則菌肥法與焙茶無異也十里至琵琶山髙秀挺出孤不連陵山頂有大井香冷味殊無人浚渫而水遇冬溢春夏則眢巖腹一石洞洞口甚狹土人相傳洞藏漢時故樂器靜夜聆之有撥鳳尾檀槽聲山因得名又十五里至石門山一名天門石排竇成狀若戶牖雲起則上合下開云退則上開下合從地下仰視天門如從穴中窺天矣天門小東接天封山山多蒼松古杉鴉從天門飛來呼侶投林鴉黒霞紅與山光相映奇爲佳觀余已造其巓旁出一峯又復千尋壁立𨿽猿鳥莫陟土人云上有道士被髮餌術獨坐翻金經不記嵗年餘思偕鹿皮公登之昔人云鹿皮公能作轉輪造縣閣意思橫生如猨飲狀或可升此峯也午抵桐栢縣盥沐畢謁神告祭淮瀆廟在縣東一里制如栢梁溫室華宇修整檐前四柱采八風之黒石以火齊飾之神嚴軒冕之容左列玉磬右陳輪初廟甚廣屢罹於火故今制略狹以水尅火五行所弗驗也廟有漢栢六漢碑一延熹六年立剝落欲盡石門神二文旣奇古書絕工惜存其半又鐵獅二蓋唐物也它多宋元碑不可卒讀唐以前如薛道衡祭淮文碑金銷石泐矣祀禮旣成歸宿館捨援筆爲桐栢山記康熙三十五年二月乙卯書

逰少林寺記

丙子二月癸丑渡黃河達盟津境西南十五里陟北邙山山童無林木峻阪上下土衍石連二十里爲北邙之尾蜿蜒勢斷隴分谿平洛河如綫縈帶東注乃汝鄧之通津矣南徑偃師縣過唐廬陵王墓石表猶存逺矚防防山勢爭髙步徑裁疏石道參差是唐髙宗幸少林寺所鑿緱氏吹笙祠與轘轅闗相望行八里至少林寺寺少室之北垂也少室有五乳峯飛乳五道云與之平委折五回方可登躡俛眎羣山積若蟻蛭寺在其麓元魏孝文爲西域僧陀跋建也入寺層階而上憩後講堂又移坐甘露臺立雪亭一老僧牽拂相招四周檐際觀秦松六祖手植栢柯葉貞萋蔽虧曦景左右碑以百數漢以前者率漫漶不可讀自晉迄唐完毀半焉一碑刋唐太宗爲秦王時討王世充賜寺僧禦札蓋當時僧之立武功者十三人惟曇宗授大將軍其餘不欲官賜紫羅袈裟各一襲此可補唐書之闕矣寺門南向面山爲少室之背層崖刺天橫若列屏崖下林茂泉淸風煙披薄取暢山情依回忘返三十六峯多在山之陽李渤隠廬存焉往逰者必巖棲之士隨樵唱捫蔦葛以入非然空羨升猱莫侶飛鳥矣寺前有水導源鉢盂峯下過少溪橋東流詳載顧少連廚庫記行二十里徑石堂山紫雲洞爲邢和璞讀書處又十里崿澑相承泉響不斷白雲流於邃谷之下紅霞冒於叢柯之上縱目遐矚思不周賞晚抵登封縣宿

司空園記

司空園在沇水之西門依層崖垂柳百餘株桃正花亞枝橫斜於崖腹風吹瓣散水面爭紅入門三重石鋪徑通有方池大可數畆架竹爲橋橋下魚苗菱錢漸出新水逾橋有臺髙二丈許振衣而登一園之中水石竹卉可以周覽玉川盤谷之勝映帶園之左右太行王屋兩山屏列於前臺北一亭覆木香架中又北一堂檐際玉蘭二株花放如雪馚襲人衣堂左回廊數間錯置叢篁水自篁根湧出穿籬斜注是爲東園槐栝鄣天希見曦景幽禽靜鳴畱而不去挿危閣於陂塘之上飇勢欲動其下逰鱗浴鳬自成潭渚再沿石側而西是爲西園叢木雜花行列參差隨地藝植適愜人意回繚防楯目營心匠正與木經法合疊石爲山引流捍注怒湍激石送響不斷北又一堂規制略狹堂兩旁牡丹可千本惜非花開時也園乃司空氏所營治闓爽深宻數年乃成憑陵它園爲淸濟園林之冠旭暆逰賞岑寂無聞興衰之際今昔已異再數十年後或如玉川盤谷地以盧仝李願傳殆非所期也余見園中之擁篲負畚臿而來者詢之嘆息其亭臺之名槪不足載如李廌所稱洛陽城中水北胡氏園也康熈丙子二月丙午記

古歡堂集卷二十九

欽定四庫全書

古歡堂集卷三十

戶部侍郎田雯撰記

雁塔題名碑記

徳州南城上巽位有浮屠三層孤峯竦立曰雁塔考元史崔敬傳言至正間州無城郭明洪武三十年垣堞以興塔與城並建此雁塔之權輿乎塔腹寛如屋鑿壁納石鐫甲乙科姓氏於其上明洪武甲戌科劉防謙爲始至崇禎癸未科榮爾奇止凡進士六十一人又洪武庚午科張璞郭麟爲始至崇禎壬午科宋炳止凡舉人一百九十六人萬曆四十年壬子濟南同知孫森立石督刻蓋仿唐慈恩寺塔之遺制也嵗久塔圮余於康熈壬申重修之補石二一列進士姓氏自我

朝順治丙戌科至康熈乙丑科凡十六人一列舉人姓氏自順治乙酉科至康熈庚午科凡二十八人工旣畢塔復以完因泚筆而紀其事曰按西域記云昔有比丘見雙雁飛翔忽一雁投下自隕於是瘞雁建塔故謂之雁塔又長安志云慈恩寺隋無漏寺故地唐髙宗在春宮時爲文徳皇后立故名慈恩浮圖六級崇三百尺依西域窣堵波制度至尊逰豫秋登報恩浮圖從者獻菊花酒稱壽此雁塔所由始杜甫登慈恩寺塔詩乃傷天寶時事於文章人才之故未嘗一語及之與科名無渉也自唐人及第後有題名於慈恩寺塔者遂爲故事州之有雁塔殆以此歟前明二百七十餘年我

朝五十年甲乙科姓氏歷歷備載於石餘生也晚不及見前賢之行事其得之父老之傳聞或以文章名或以節義顯流風遺牒猶有存者夫州之科名稱盛也所望於後之來者獨斤斤於科名之盛已哉是爲記

董顏書院碑記

徳州有董顏書院漢董仲舒唐顏眞卿合祠也祠州守北海馬公明瑞創之時萬曆四十三年也先大夫麗水公重修之我

朝順治十年也徳州爲仲舒故里眞卿平原太守故合祠之祠在屯氏河東滸水驛之西前孝亷李公誠明作碑記載於州乘然自其創也距先大夫重修之日未五十年自重修以迄今日忽已四十年矣所存一斷碣橫陳於路側趺沒泥甃中漫漶磨滅莫可辧過其下者猶得識其故處盛衰興廢之感未嘗不欷歔太息也彼老氏之宮梵王之宅非不久且廢也而敗瓦壊垣規模麤具未有荒煙野艸陳迹茫然如玆祠之甚者嵗康熈壬申余小子以棘人偶至其地見夫長河一綫帆影垂空棗葉桞花夕陽在樹憑弔流連者久之謀所以復之而民居左石鱗次舊基敚去其半不可與爭因購呂氏止園之後屋葺治丹雘置兩主於上俾俎豆無闕先大夫意也余小子體先大夫意而推廣之以漢蕭望之匡衡東方朔配饗望之爲平原太守衡爲平原文學皆有功於經學者曼倩里人厭次村在州城東二十里明人盧公世防生平蕭疎曠達有曼倩遺風晚年以詩酒自放全其大節故並祀於一堂夫前人有其志與其事後之人不能繼述之不孝也鄕有大儒名臣而使之淹沒無聞士大夫之恥也嗟乎千百世而下曩哲之陳迹常存宗之風流不墜豈易得哉豈易得哉

重修安平縣學碑記

安平之有學自前明崇禎庚午始越今康熈庚午蓋六十年矣夫以六十年之久其間兵燹多故茂艸丘墟者防何年學興而人才以成學廢而人才以壊泥是說者果信而有徵歟竊考十五國之風鄭在周畿之內非無學校也子衿三章城闕佻達之刺詩人傷焉子產爲政輿人誦之以爲能教其子弟而當時有毀學校之說無禁其非者魯禮義之邦也泮宮之作猶待僖公則從前闕略可知然士之生其時者槪不乏通俊偉之英足以從政而顯於當世此其故何也若是則人才之成壊似無與於學校之興廢吾儒反覆不得其說舛謬逰移而申韓莊老之習詭言邪行蠭談湧辯無惑乎紛紛日啟世道人心不亦大可慮耶余嘗論之子曰民可使由之不可使知之蓋爲民之愚者言之也民之秀則可使知者惟其知可以行其教則士爲貴而學之所闗爲最大先王之教知仁聖義中和曰六徳孝友婣睦任卹曰六行禮樂射禦書數曰六藝士之蕩檢逾閒率循罔謹者必敺之於學以約結而感發之則學者所以行其教之地也夫士自束髮受書冠儒冠衣儒衣爲學官弟子進退揖讓曰我仲尼之徒也人見之亦曰仲尼之徒也防防然仲尼之徒已耳一日挾詩書歷山川東逰吾鄕闕裏流連洙泗之間登其堂而肅然以敬觀其車服禮器而悠然以思遂莫不奮起其文章道徳之心而恨不得厠名於七十二人之列則郡縣之必立聖人之宮以俎豆聖人職此故也有學而後教可以行有行其教之地而後人才有所從出余是以深爲安平幸也已已嘉平奉

朝命往滇治蜀叛畨獄過其地正經營之始相其形勢面對五峯天馬金鰲諸山環拱左右規模粗定眎前庚午加廣詢其捐俸從事則廣文張君之佩之力居多雲諸生之美秀文采可觀者羣擁馬首而前曰學之興也丐公一言爲記遲嵗餘落成復來請故書此以示之使勒諸石

貴陽府學藏書碑記

今天下儒術昌吏治修凡郡縣各有學獨以黔則興廢半焉𨿽沿革不同弗遑建置亦西陲羈縻之邦不以通例論也貴陽有學明萬曆間黔撫郭公靑螺於平播後創之而黔學之有藏書也亦自靑螺始嵗旣久學且圮隳書亦煨燼春秋俎豆有司奉行故事而已而遊歌講肄之事無聞焉余自戊辰入黔見夫士之進退周旋者亦羣思爭自濯磨無如載籍寥寥見聞荒陋非惟古學不講卽帖括之近習流傳委巷者不過一二斷簡殘帙可覆醬瓿已耳而吳越間之書賈從不重趼一至焉考其地傳之無人漸且藏之亦無其地而況兵盜水火風雨虫防之劫灰散佚哉余於甫入黔之日葺治學宮復其舊觀顧曕題榮周行階戺俾有司帥博士弟子遊歌講肄於其地逾三年辛未秋餘以憂去黔將行矣巾箱中有書如幹種凡數十百卷皆著目畱之學宮櫝藏庋載令學官掌之學使者集黔之士日稽月課庶有志者得以卒業焉嗟乎夜郎鬼方士旣苦於無書又苦於不知當讀何書𨿽有聰明魁傑之彥防思雕搜枵腹無當人終以卉衣椎之蠻髦輕視之餘是以不忍特畱書於黔也夫古人之爲學不外經史二者余所以畱於黔者經史爲上文苑詩賦次之不然矞宇嵬瑣固爲荀卿所恥萬一取捨悠繆流於怪僻荒誕爲非聖之言所系於學術風俗不少餘之意惟靑螺知之亦余之私淑靑螺然也余去黔五年矣客嵗林子石來以視學赴黔曽以是告之又復逾年寄以此文勒諸頖水之石林子負文章名今爲黔士師無異司馬長卿之在滇吾知黔之士必有如盛覽張叔講習經史之學揚聲遊光於當代者儒術昌而吏治修更大且逺也是爲記並列書目於碑陰

孫文恭公祠碑記

余於戊辰奉撫黔之

命驅車萬里道經楚南湘沅地見三閭大夫新息侯二祠幾徧五溪七澤間入黔則不祠祠竹王夫三閭大夫楚之放臣新息侯壺頭一戰楚人惜之屍祝俎豆之千百載不少衰宜也夜郎竹王其事怪誕不經黔人何以祠武鄕侯渡瀘之役大有功於黔貴築銅皷山爲諸葛貯甲處陳迹猶存黔之人又何以不祠余入黔慨然爲立丞相祠堂於涵碧潭上迨考黔志所載淸平有孫文恭祠今廢墓在邑西五里蔦葛防薈狨語熊鳴公之一抔土𨿽樵蘇莫辧矣嗟乎當明世廟時邊防乂安崇尙儒術公一鬼方產耳以著書講學自任樹立勲名入爲司成出膺節鉞有古仲山甫風何以歷今不二百年裏之父老及公之子孫遂無傳聞紹述之者所以於入黔時搤擥抵掌慷慨論列流連追慕其爲人且重有感於祠之廢而絫歔流涕也公姓孫氏名應鰲字山甫別字淮海先世揚州人以流寓占籍淸平舉嘉靖癸丑進士累官南京工部尙書卒其諡文恭則萬曆間從黔撫郭靑螺之請也公著述數種有學孔精舍彚槁易談四書近語教秦語錄春秋節要律呂分解諸書詩賦若干捲夫蠻髦之邦農不習耒耜士不治詩書官斯土者必表章一二前哲所以扶植綱常祓濯習俗庶可潛移而黙化之不然羅施鬼國未有積十數年近或五七年無疵癘夭札刀兵水火之患者以公之文章理學事功而顧可使之閼而不耀耶則余今日之祠公亦猶靑螺請諡之意也余嘗謂畏壘祠庚桑有垣墻蓬蒿之諭大抵人情各樂祀其鄕裏之聞人齊人髙石慶之行立石相祠白居易以文章名沒而鄕人祭其墓以視欒公之社朱邑之桐鄕有間焉武鄕侯功在徵蠻余旣爲黔人祠之則文恭可知矣祠之上髙柳澄潭小山叢篠可與丞相祠堂遙相望也是亦黔人之幸矣淸平令許君國幹曰是不可以無記蓋祠成於辛未之春遂以文請值余以憂去黔逾三年官京朝殆復二年許君書凡六至始爲文寄之鋟之石而系以辭

香鑪峯童麥衝瀧黒音駭駭苴風瑟瑟毒霧運帚碧空垂蔓粹靈雥集王后鄒前曰誕偉人淮海山甫伊呂其儔程朱之伍神囂獨立仙的孤臨絳花防落翠茿幽尋經行牢牢儒林長徳敐敐髳人僰客遺文墜翰駢出橫陳周情孔思一代名臣經師人師大雅防佛歷位司空才猷躒逴迓皷盜竽僞體別裁醇儒正學範往圍來李杜雄辭徐庾麗句焱逌容裔鈞天防頀爰有遺廟平邑崈岡何以妥之不疚其光胸舂旦饑梳煙艸鳳衰雉噫日睨官道剗禊磨石紺文紫錢擺云捩風用永千年平仲君遷幹霄蔽日其下者獚狫犵許君賢宰百廢聿興無隕芳躅齧馮陵萬里而來蕩櫛鯉雁俾余摛詞靑螺再見舊植荒落華顚白紛侻腕渴筆何以爲文峜研覃思言防且陋觸懷誰昔防酹酘酒堙山塹谷防鼉雨風長卿晚翠簡子秋紅

重修鎭逺橋碑記

今夫杠梁爲政之細者也不杠不梁子輿氏責鄭僑不知爲政此何故歟論吏治於今日百政待舉什不能一二焉矧杠梁之細初無闗於課最而爲政於黔誠難官斯土者往往去家萬里才抑气沮因循悠繆狃目前之安而不思爲利於靡窮不至於如蘇子瞻所謂躁則妄惰則廢不止視地方之事如秦越人之肥瘠黔之所以久荒不治者常出於此而不足怪何也財用絀經畫艱也官無錢垂空槖也民少且貧力役無徵也公帑無可支私斂所必禁也況興一役則多一擾骩胥防吏奉行弗善以致鳥言椎髻之倫激而成亂者有之則省事爲便識者堅持其說而無米之巧炊又得借以爲口實凡學宮社倉雉堞射圃防廨之屬大者逺者日久盡廢率無一完而杠梁俴俴之務抑又難矣先王之教曰雨畢除道水涸成梁其謂之何余之爲政奚取焉鎭逺一郡黔之門戶也石屏之下防水洶湧險不可渡舊有橋不知創自何年餘於戊辰之嵗受

命撫黔秋八月甫入境適當橋圮之防遂議所以治之而制府範公之檄已先期下矣因率文武屬員捐俸鳩工且遴太守之賢者思州王君民皞董其事權輿於己巳之秋落成於庚午之冬閱嵗余而功畢匠卒徒如千人木石鐵炭牙祭竹防如幹目計銷白金二千五百有奇王君果賢財不費民弗擾精勤以集事寛卹以勞人其大略可睹也夫得其人則事理不得其人則上官鞭防莫及日以硃牒大聲疾呼叮嚀告戒而究無所濟卽茍且報成亦利與病半焉不僅一橋爲然得王君橋之役可以無憾矣況乎黔之鎭逺非若溱洧之郊比也瘴煙毒霧盲風怪雨無橋則厲揭莫施民不止於病渉杠梁𨿽細所闗不大且逺哉余將以望夫黔之爲吏治者治它事一循此橋但能如子產爲眾人之母平其政可也卽捐一車亦恵人之一端無不可也盍其勉之爰伐石於山樹之岸並系以辭

水鎖支祁谷駕飛虹木挿地肺石破蛟宮蜿蜒百尺贔屭萬狀假道斲空楚喉滇吭九股之苗五溪之蠻庶民子來給以官錢萬牛臠炙百甕行酒餉爾般倕夕陽在柳雁齒垂績黿鼉不驕

天子萬年康衢載謠

大司馬生祠碑記

今

皇上聖仁神武垂拱穆淸覆冒九州和恆泰謐繄惟海岱重區簡咨大司馬保釐鎭撫四載於玆楙徳嘉績東國用乂式恊

帝心敐敐旗常景鐘冊勲書伐傳示後禩俾無斁公稽首對揚休命防闗中饑道殣相望呼聲嗷嗷上撤霄陛發帑挽粟蠲賑兼施壍山堙谷舟膠車塞脫或後時民何以蘇

上西顧京兆馮翊間痌瘝在念命公曰雍土哀此矜人思所以勞來安集之職任艱鉅非汝不可尙移汝油幢笳出巖闗臨汧渭統制秦蜀彈壓布濩以綏此億兆人庶公曰惟

天子命敢不凜承簡書甫下

禦札重頒刻期趣裝擁傳遄徵公自此去東邦福西人矣行之日風日晴美雪消峯明泉气粘天山光貼地一戲疾馳千騎徐進臿在前吹螺在後金鉞一玉節一羽葆吹各一部趫健之士負防矢傔從之班捧寶命渉濼灣之渟漍眺華注之厜防茶臼河邊旌旗舒捲鴨王口外槖駝崈公炙牛挏酒饗士醳軍畢馮軾就道東之甿有自無棣穆陵臨淄卽墨斟鄩牟子重趼來者有自防鳬繹澹單父鄒滕聊攝擔壺漿至者黃�鯢齒牽帷膜迎馬首反袂拭面而言曰吾儕小人願詣

闕借公以慰婦子望願公勉畱信宿無傷父老心公絫歔流涕牢讓者再四牡登塗烝徒理枻王事靡盬不遑啟處予縱弗忍烏可爾畱乃召耆辳而告焉曰其促爾畊督爾獲厪爾繰織字爾幼孩遂爾雞豚毋逞誇詐毋失撙節毋悖倫犯上毋嚚於訟鬭以麗撻罰願著爲絜令與爾甿相終始東之甿匑匑防率公教惟謹公四載以來淸圜土靖雈苻戢豪右劾貪惏懲敓扶士气均徭賦偫儲委積倉廩充實雷動風匽訖有成效吾儕小人沐公之澤年登四鬴畮收一鐘役車其休防撅無警豳蠟膢臘羔羊朋酒煙火嬉敖康衢載賡龔黃召杜屬城錯落蒲�木吏抶訽罔聞五鳳神爵重覿今日伐坎坎吹笙嗚嗚頌颺

帝力賽禮神祗鬭雞者誦蹋鞠者詩書尊親而守懿訓擊壤以樂太平吾儕小人何以報公爰遴藕市曰建生祠圬人工師堊廧度木瓴甓鱗集畚挶云興東防巡檐西嵐排闥夏屋重軒喬木修竹巷謳裏謠譜之樂章八風回回長離雝雝俎豆於斯詠歌於斯貞瑉一言用垂永久余以爲是舉也齊魯變而至道信有徵矣公之似方叔召虎仲山甫才似陶侃富弼淸儉似孔奮楊綰嚴峻似宋璟仁恕似王旦曹彬齋戒神明露香告天似趙抃威名赫赫笑比河淸似包拯審機度務變通宜民別嫌疑決是非摘隠伏絕賔客保持善類陶淑風俗洎政之成也豈弟樂易淸靜寧一行所無事似李沆故齊魯大治東之甿歌而思之宜也昔衮衣之詩懷姬公也輿人之誦美子產也畏壘之社稷無忘庚桑也武子之徳在人如南國之思召公並愛其樹也石慶爲齊相齊人髙其行立石相祠欒布治燕燕人服其亷有欒公社今日之祠公也渠曰不宜故不可以無記

觀水雜記

秦郵城南漕堤如帶設三里五里八里車邏南兆五壩又金灣滚水一壩隘者十餘丈濶者四五十丈淮水西來滙洪澤出髙堰入髙寶諸湖贔怒鼓騰雲湧電轉惟虞堤之潰也故泄之以云減也蟻穴誰穿泥丸莫塞萬井千村不遑卹矣

人字河在卲伯之東廣五丈深八尺尾分四道似雙人字雁書天邊竹寫上可繪也左右懸厓奔峭如張兩翼纜舟登岸上炊煙出樹雞犬繞籬荳花稻穂掩映村落間惟地髙故無水患亦澤國僅見者

芒稻河受人字河之水折而南向東西閘二水門九地卑岸濶放閘泄水數里入揚子江最便水東向爲鹽河乃商竈往來以通舟楫者因不利於芒稲河之泄水而故閉之閉則利泄則害閉則田涸而民害泄則舟膠而商害今之議者大抵利商而害民矣昔河臣朱公梅麓云芒稻河東西二閘宣泄大浸王文通水利一書利害詳明夫何姦商阻撓簧鼓當事將舊閘易卑爲髙夫水平之日原聽束閉無礙行鹽及至水漲不過十餘日耳況髙郵別有一河亦不過紆回六十里柰何惜諸商數日之濡滯而遂忍於萬姓之顚連而莫之顧傷哉作俑抑何其不仁之甚耶三復斯言則啟其閘泄其水亟浚芒稻河以使巨浸入江不可不講矣

二閘在鹽河之南朱公沿閘之上流北堤外開月河一二里上下相通橫亙一堤可避閘水吸舟之險水漲之時亦稱安瀾於鹽艘大有禆益如此則二閘之泄水初無害於商也旣詢之父老復登髙遐矚四際分明了無疑義

泊宜陵篷燈下按輿圖考之又有白塔河亦可泄水入江在芒稻河之左惜乎皷枻而東罕有津逮者以知今人之略不若昔人之詳也

泰州老東堤三里至魚行莊蔀屋數家見婦子立墻下衣履穿決形容枯槁惻然者久之防州牧以溢完漕米畱抵災民牒請入

告爲之流涕

淤溪鎭四圍皆水一望彌漫霧气云浮寡見星日溱潼鎭時堰田埂半露稻孫初熟四埜云黃萬頃波碧𨿽魚莊蠏捨中而有崇墉比櫛之景土人謂稻之晚香者爲稻孫最佳名矣蓋水至是略淺而民可以食也扣舷前引廣袤無際鳬雁容與防防上下紅蕖的礫緑菇參差亦采風者之一寓目矣脫使鄰國不壑昏墊無聞沃野桑麻民安物阜又何如耶

西溪昔範仲淹監西溪鹽倉卽此地煙火千家依水環居北柯南榮黃茅白葦

西溪三里爲梁垜場地連丁溪東臺戶口殷繁煮海爲業因詢十場所產曰鹽品以散爲上淮南之鹽熬於盤鐵其形散其色白至於靑黃色之變也其味鹹至於苦辛味之雜也五行水潤下作咸故鹽味之厚者曰咸場有十而產鹽者五曰東臺曰何垜曰富安曰安丰曰梁垜而五場所產亦略不同東何之鹽兼形神色而得其正富安之鹽文細體重而色微靑安丰之鹽其色靑白日久甜美入口無鹵苦之味而質較重故商多聚焉獨梁垜之鹽味鹹而甘形細而散色白而光貢之於上供宗廟頒百官非四場所及也至於拼茶角斜或土宜之不同而角斜瀕海灰爲潮汐所浸致稍減耳北而丁溪艸蕩多灰寡艸堰小海竈不嗜煎蓋蕩而黍禾矣竈丁每買他場鹽以供課此十場大槪也

串場河者並範公堤串十場之中而爲水渠以通鹺艘也淮南富賈挑浚方興特防狹水淺耳湖水西來東注大海爲縱串場河首南尾北長百六十里爲橫濶之深之乃入海之通津矣掛帆東流由何垜而丁溪而艸堰而白駒而岡門皆串場河東防節節鱗次者也

堤以範名傳人也宋仁宗天聖初公監泰州西溪鹽倉時海堰久廢民苦潮汐田不可耕公具書白髮運副使張綸綸奏上以公知興化縣董修築之役防大雨雪波濤洶湧役夫散走旋濘而死者百餘人於是羣相嘩言以爲堰不可成朝廷遣中使安之將罷其役又詔轉運使胡令儀同公度其可否而令儀常宰海陵熟知潮患於是力主公議而不可奪未幾以憂去綸表請身自董役逾年堰成民卒享其利夫公一鹽官耳何與海潮事乃引爲巳責首倡其議或亦先憂後樂之本懷也𨿽然當是時公有欲爲之志而無可爲之柄不有綸爲之薦達欲圖斯役難矣役事方殷議欲中輟不有令儀爲之主持又安望其成功哉從來舉大事動大眾或惑於浮言或阻於聚訟蓋成功若斯之難也而有世道之責者又利害之心太明彼此之見未化因循推諉終無一成適足以貽笑於鹽官已矣

四口之工岡門較易艸堰次之白駒又次之而丁溪爲難以其地髙土堅也地髙故去海愈遙土堅則事倍功半千夫畚鍤委身泥塗風雨興咨不聞歌子來矣矧岡門垂成宣泄有路節財用而惜民力誰之職耶

鹽城窪下有海潮之患潮之沸者土人名之曰嘯亦數年一見也東有石防口艸沒泥封宜亟治之不然止謀岡門之利而罔諳石防之防一旦咸水倒灌斥鹵之田不可耕矣此範公堤所以設也

沙溝朦朧口廟灣白沙鎭又二十里黃河北防石碑巋然曰云梯闗闗去海六十里粘天一綫朝宗萬里滔滔下注鳥避雲飛造化之奇烏得而測之嗟乎秦皇驅石鞭迹猶存大禹鑿山掌形宛在循故道而安瀾頌明徳於弗替不可謂無人事矣

重修白佛寺碑記

白佛寺繇來舊矣昉自何代莫可究極重修於明萬曆二十五年丁酉鄕毘耶長者程公瑤趙君繼隆發大願噓气成云與垂頭龍泉兩剎鼎峙相望也掘地得白石佛故名白佛寺端嚴殊特今像存焉昔軒後之圖載浮河洛秦王之璧更湧滄溟以斯連類未足稱奇當旹滿月流光頂日感夢羅睺空中變相南陽地下鐘聲自土迸出從天飛下如丈六之踞鹿苑金剛之胎雙林也洎後辟支體裂非復騎象昆侖薝卜香消化作須彌芥子身橫五寸衣刻三銖產兜率之苐四宮戴神鰲之十五背謂石佛爲有則實無所行謂石佛爲無則妙有常住無名無相無身不身旣有石身何謂無相靑瓷鉢底晨開四照之花楊柳枝邊夜滴三危之露獅子之座髙廣於燈王聽講之筵眾多於方丈心花成樹共轉六塵鏡裏得珠俱開三障髙臺迥立絕類玉臺之山長廊復回疑同步廊之岫柱削芳桂豈俟開陽木飛材選海檀無煩豫章神拔千輪足起萬字胸書亭宿金烏櫩棲銀鳥千櫨嶻嶪風搖九子之鈴百栱穹霳雨落六如之果三階齊列虹駕蜿垂四壁周流蓮抽井倒所謂函谷恥其詠歌臨淄恧其祥應者矣矧乎徒駭之水淰淰澄波鹿角之闗遙遙翠巘蒼松禿柳參鷲嶺以爭髙翔雁遊鱗傍祗洹而相狎微飈扇艸則蘭葉紫敷寒霜墮林則菊叢黃吐鄰邨大廈春風之婢弄雙聲詞侶酒朋招提之逰蠟兩屐更有天臺衲客曽來卓錫此寺深修五定淨持七文翻十地楞伽善石經書追一乘二諦之原闡三明六通之防比石室之寫金言邁艸堂之傳眞教斯眞幹陀之寶域天竺之香城也是以發墖喜園流名天上耆山鵠院布迹人間自非白石老佛手劈闗鍵何以標玆淨土妥此伽藍悲夫雨破山門颶折庭表墻被蕭艾砌滿荊棘眞人西滅以何爲羅漢東逰而不返溫子升之碑久罹灰燼吳道子之壁早化丘墟舍利匿以無暉法喜過而隕涕幻像徒存非空非有靈境尙在不滅不生𨿽眾魔列陣散天華猶數十里而羣兒當前飛母乳能五百道誰其荷如來之菩提鑿生靈之耳目拯迷途於彼岸駕橫海之大航法雨降而燋種旋蘇慧日升而長夜復旦石佛有言維摩善病當思此生實是大苦如遭霜花如少水魚望免四大不虧百一無惱不己難哉釋廣開方便門具眞實相諭之以眾流入海示之以不二法門經堂洞啟寶殿霞開幢號摩尼旛懸金縷苜蓿刈光風之園枝柯嚼婆樓之樹遂有蘭那行者獻玉衣於幻人豈但恆河夙因施金錢於沙迹已哉白石佛寺今如其舊應如是住作如是觀生十智之祥雲流八功之淨水佛是石佛彭亨不頑石是白石湼盤不染布防此一方民麥菽斾登人牛平善翳桑無餓札厲鮮聞坤軸誕相步三界而爲尊道樹成光普大千而畱照口誦南無合掌連日作白佛寺碑記

古歡堂集卷三十

欽定四庫全書

古歡堂集卷三十一

戶部侍郎田雯撰銘表

誥封奉政大夫繩甫吳公墓志銘

司馬遷作石奮傳謂其醇謹足稱也夫醇謹無他一鄕曲長者優爲之何足爲天下重當時齊魯諸儒質行皆自以爲不及抑何故與漢武之朝神仙封禪禮樂文學之徒紛紛更進用事奮次子建之在位也事不闗白幹丞相九載無所匡言天下事豈盡以醇謹者爲之乎狂者聖人之所取無非無刺孟軻氏云不可入道以此衡列古今人物區區以醇謹著是亦鄕願之亞也而虞卿魯仲連之爲人何以稱焉士君子通經服古說禮惇詩固不必慕跅非常之行而能文章知忠孝慷慨談經世之務聖賢之大道也卽不然伏處艸野名不顯於當世而以其道訓諸子孫爲通儒爲名臣不啻身自爲之生曰耆徳沒則榮焉如是亦髙於奮慶一等矣無棣之鄕多隠君子濟以西奉家學爲人倫楷模者必曰吳公云子自肅以墓銘來請按狀公諱永孕字繩甫晚號耐翁始祖士安直之遷安人移家海丰數傳至明陽爲公生父蓋延陵之裔而有太丘有道之髙風者公少負異姿貌臒神淸學問有原本貫穿經史旁及仙佛稗官之書靡不搜奇抉奧應童子試冠一軍自是下帷二十年以遁世無悶爲學撞息機不復希意仕進一以訓子爲事自肅初與王公同硯席交先生命師事之王公者冰壺侍郎也當未遇時公深器其人後王公典防試自肅果出其門下昔程珦通守南安周茂叔方爲理曹掾珦命二子從之學後皆大儒朱子之於延平亦其父松使之李謐博通百氏河南尹甄琛亦遣子就學公具知人之鑑以訓子得師視昔所稱奚恧焉自肅甲午登賢書甲辰成進士牽絲萬載歷農曹晉刑部郎中提學滇南所至多治績垂聲聞萬載江右彈丸邑值楚蜀戎馬之防虎瞷豨突人爲自肅危公盍然一笑曰吾子必無他也已而自肅才堪破賊智足全城不蹈雍丘睢陽之難而善樹平原常山之功非公之訓以忠能然耶農曹司錢谷耳求防計之當無難西曹則人命死生系之張湯讞鼠其敢謂之才歟卽雋不疑之引經亦啟用例之漸矣公曰堯舜在上柰何稱說申韓子其仁愛寛恕多所平反自肅奉教惟謹洎提學滇南也碧雞金馬哀牢嶲唐防蒼洱海之間人文萃焉自肅以巾箱載六經擁傳其地如漢司馬相如授經於盛覽張叔風气一變得詩一卷紀山川之美文章人物之奇不減何大復奉詔使滇諸篇攜歸以呈公公色喜曰傳吾學於萬里之外者吾子也自肅仿伯瑜故事懸弧之辰設戈印晬盤於堂羃防以探用爲娛樂是時公年逾大耋矣少日常逰南山牧鶴洞遇羽士坐石牀公納墮履進越十餘年術者憑箕書當年相遇事示隠語輒驗又盂蘭浴佛期必齋盥以往夫仙佛之事儒者所不屑道然其蟬脫塵垢谷神不死白社靑山慧根淨業亦有足多者士大夫日奔走狥嗜欲蹈罟擭而貿貿自謂幹城吾道辟黜方外彼談理者之舞砑皷爲可哂也韓退之接孟氏之傳而交大顚蘇子瞻風節矯矯於緇流黃冠所至成契故公之與仙遇也亦如嘆老氏之猶龍也卒之日尙娓娓讀道書不置又安知非畱侯之從赤松乎自姚江重良知之說儒釋遂合而源流自別公之信盂蘭以報親恩良有以也公樂易莊敬淵睦謙沖以義理爲丰年修道徳爲廣宅柴門笨車蕭然自逺或謝客瑟居或浮湛諧俗殆與世無競立行於不不恵之間晚號耐翁此其槪也一談及古今經濟大故慷慨激昻出片言輒中肯綮非汨沒章句之學所可闚識又爲人排難解紛不阿不撓公之所處不已優乎輕財好施見孤寒餓傾槖囊無徳色日每親串交集合尊促坐破屣墊帽狼籍爲上客中廚具十人饌餅餌糠籺無精粗立罄嗟乎世風日下裙屐子弟喜刻薄敓之習徵逐於聲利以自鳴得意耳詩有之洽比其鄰婚姻孔云此風尙有存焉者乎公之爲此所以挽頺俗崇禮讓也而豈僅匑匑然粥粥然飾石氏醇謹之行博長者之善譽己耶則所以成子之令名以文章節義顯詎偶然哉辛未秋雯在黔聞先慈防自肅來自滇唁雯於官署自肅抵裏後逾二載而公卒自肅得事其親以眎雯之遊子天涯鮮民抱痛者有間矣雯今日濡筆作銘不禁觸風木之悲絫歔而流涕也公生於明萬曆戊申卒於康熈癸酉年八十有六累封奉政大夫子女婚嫁具狀中銘曰

山崒嵂兮水漣漪湧神瀵兮云旖旎竹龍籜兮松虯枝篤生夫子兮摛三儀享長年兮誦期頤國之瑞兮人之師譬藝嘉禾兮播芳防艸眠兮露華滋秋月白兮搴靈旗歸太淸兮洪厓隨回颿撾兮閬風吹祀瞽宗兮俎豆陸離登歌酹醴兮薦淸芝擊泗磬兮駕蒼螭純嘏百世兮振古如玆幽宮宰木兮磨丰碑巫陽下招兮鍥此讄辭

河津令李公退庵墓志銘

當

世祖章皇帝時海防甫定行防試貢舉大典嵗丙戌稱首科進士出身者四百人復邀殊恩破往例拔置翰林科道官各四十人由是奮微起陋之士無不爭自濯勵效尺寸以樹立功名不數年而躋通顯位至公卿者指數十屈余科皆莫及非其遭逢多幸哉乃有新穎方脫而猝罹非常一試輒蹶終身不復振如李公退庵者此亦有志之士爲之太息也公以進士授河津縣令值流寇變後城市爲墟殫力招徠政刑修舉治行居第一剡章屢上矣無何姜瓖反大同破汾潞全晉震動公繕城濬濠募健士庀礟石擐甲登陴爲死守計凡五閱月城中叛宦張家璧者先是縱族子爲防公寘之法以是銜之將爲亂公慨然曰吾之不卽死者爲城耳城旣不保徒死無益何如殺賊以報

朝廷乃率廬兒十餘人突圍出至蒲州城陷遂如秦乞師制使孟公喬芳爲發卒公前驅擊賊於蒲大破之進克河津禽張家璧四境有未下者軍士欲屠之公持不可乃己事平孟公列其績以上部議以功過均不敍而他失守從賊者多復原官公竟拂衣歸順治十三年奉防有城池失守官員情勢可原者該督撫代題具奏公歸已七年河津髦倪數百人詣省白狀撫軍白公汝梅卽具疏聞終格於部議而止夫城亡與亡臣道也當事以此持公議非不正獨不念情勢可原之

防謂何夫河津一斗大孤城耳受圍五月外援不至內患復萌卽使張許處此亦必有所變計矣卒之秦庭一哭覆楚復全視死事不尢難乎孟明釋而殽屍卦未聞有咎繆公之失刑者況或復或否又不一例也且公之才又不廑於百里者方在總角舉止若老成人居父喪毀瘠逾禮弱冠成進士以文章名世及其治河津也精敏彊幹發姦摘伏如神能使老吏咋舌若之何以一令終也公家舊有園亭築退庵因以自號發藏書而盡讀之意有所當標而出之加以評斷非徒論古將以風世也而於國家典故河漕鹽屯兵農諸務討覈尢詳每一抵掌自謂可見諸施行而徒托空言良足悲矣其一切牢騷抑鬱之感盡發之於詩又著有見可園集如幹捲不得於今將以信於後然旣不得於今庸兾後乎公好潔盥颒必數易冠舄幾榻不容纎塵亭午熟眠卽達官在門不爲彊起毎夕折柬延賔浮白博簺不達曙不休其胸中浩浩何如也晚年杜門謝客注東坡養生錄而行之而作腹責說以自嘲州大夫舉爲鄕飲賔辭之其不同於流俗如此公姓李氏諱源字江餘一字星來號退庵其先商河人遷徳州數傳至公王父大華萬曆癸酉舉人官武彊知縣生二子長誠明萬曆甲午舉人次諴明庠生公父也誠明無子以公嗣公順治乙酉舉人丙戌進士山西平陽府河津知縣生於某年月日卒於某年月日壽七十元配朱孺人繼配王孺人生子四楨森棅檉女三人孫七人孫女九人曽孫一人余於公爲晚進且有世講平昔莊事之伺其眠起載酒過從無虛日履其徑瑩潔如洗入其室篆煙花气披拂鼻觀聆其謦欬川湧蠭起無非用世之學揚扢古今一一出人意表余竦聽之下間出一語以相析又未嘗不虛衷而首肯遂成忘年交毎念與公同時者九列三事布滿中外而如公者幾人倘展公之才大業榮名何遽出通顯公卿下耶公里居時年方及壯其雄心盛气消磨於隠囊歌扇者垂四十年人以爲逰情物外自適其適文酒嘯傲無與於人世而不知非公志也公卒之三年冬其子以狀來請余銘余時以勘事入滇衝冒雨雪肅肅宵徵不敢以劇迫辭乃捃摭其事行而志之銘曰

有玊於此虎質竜文精神旣見貢之大廷其光熊熊照乎四鄰胡爲一躓墜井埋畊𨿽則墜埋莫奄其瑛影畱宮殿聲出瑟琴或辟寒而厭火亦伏禽而生虹棄卽敝屣價自連城歍惟我公道泰身屯所收於人者無餘憾而所得於天者獨難伸宜其澆磈壘以酒桮泄孤憤於髙唫讀其書者悲其志感其遇者艱其辰慚摛辭之詹詹奚以讄於大君子之墳

處士丁菊田墓銘

南國多彬彬文學之英而大江以北揚尢盛余昔擁傳講學其間見士之挾防治詩書者其人率道徳明秀於文章之事沿波討瀾姿制議論多有過人者丁孝亷腹松其一焉腹松一日來京師以所著詩文就正於余己而涕泣長跽述其父菊田先生生平軼事請銘墓下之石餘按狀先生諱國寶字惟善晚號菊田揚之通州人世系逺莫考累傳至父半綸公家素封有隠徳先生生而遲重負大志讀書苦質魯堅不徙業父防器之曰兒𨿽魯然大器晚成無閡也先生亦泣曰天豈以魯限兒兒詎以魯自限暑月夜課納足於以避蚊父憐其羸弱夜分促之寢先生覆燈墻下伺父寢復篝火黙誦一日以微過父杖之防老嫗奪父杖作詬誶聲父怒將杖嫗先生蒲伏於庭曰竈婢何知兒之罪也大人請先杖兒後杖婢以父杖子常也以婢詬主變也父悅曰兒解此可無杖矣先生讀書承父訓類如此試輒蹶年二十五始補博士弟子尋食餼明年丁外艱喪禮甫畢忽以嫌名誣構幾危幸脫而室屢空矣居數年長子以病隕慨庸醫之誤乃習長桑術初以自醫耳輒用以活人遂精其學先生爲人孝友亷靜退然若不勝衣至遇事慷慨倜儻有古俠烈風友某以雀角被陷先生急難無遺力人皆義之生平無它嗜特辟藝圃數畆種菊毎秋繞畦數百本日邀素心侶啜茗花下指隠君子爲石交口不談世俗事晚號菊田聊以自娛非援彭澤東籬以寄傲鳴髙也次子腹松甲子登賢書鄕裏以爲儒林長徳之報云君生於前萬曆庚申九月二十九日戌時卒於康熈己巳八月十四日寅時享年七十配崔氏子三人女一人孫六人孫女一人曽孫一人詳狀中銘曰南城前效以魯晚聞有特者子嗜古維勤斠經函雅宵惕晨興矯尾厲角履虎不驚明誇脫淵外昞中弸防搜靈素夭札其冺海門昆軸屍祝有徵喆人云萎惄靡寜槥車首塗淒風觱發碩果忽凋微陽殫剝紫浪之西一坵斧若莽翳狐嗥大寐罔覺嶤嶤獨行汗靑有作采眞九京幽光莫閼子孫繩繩以嘗以礿

王將軍墓志銘

余嘗讀晉陶侃傳最其生平蓋多武功焉史言其少時孤貧曽爲縣吏復以呂嶽之嫌爲郡小中正人生遇合不誠難乎以侃之才而世倘不見用則亦終老廬江之滸已耳東方生云用之則爲虎不用則爲鼠良可嘆也𨿽然士之負異才者官無論崇卑脫頴自見無不亟展其所長如曰大用而後爲之是乘田委吏不屑道而需次於八州督也余所以有感於王將軍而於功名遇合之際人才消長之間不能不撫膺太息也王將軍諱鉞字徳衡浙之仁和人明洪武初信國公湯和募民防海逺祖興籍中遂爲臨山衛人五世祖仕隆慶中自海上徙家於杭故復爲仁和人凡數世公父應第以公官贈明威將軍娶祁氏浙東方雅族封恭人側室劉氏生子三公其仲也年十九而孤家日貧依劉讀書見孫武子十三篇又得陳皞梅聖兪之注而悅之遂精其學中順治戊子科武舉公之志提桴皷立軍門橫金躍馬防勲旗常吹長笛於長江艸露布於盾鼻渠不甚壯顧以數奇授江南大河衛千戶時江南漕政行月糧攺折困民運官抵通逋糧一石責償倍之公私交蠧督漕者條奏其事格於部議而止公以領運入都毅然具本折均平一疏剴切上聞得

兪防運困以蘇嗚呼漕政之敝自明季然矣全書所載行月防羨諸費原以優卹運卒厥後置而不講勢必病運悞公而不可捄司漕計者喁喁者也選懦觀望偏指不參蜒蟬儑而不敢言卽言之究無當於痛癢相闗之故公一微末戎弁耳慷慨讜論效杜牧之罪言利害不顧而卒以除漕政之大病譬諸以人搔背者時中時否有適有不適至於我自爬搔則舉手皆中無所不適公之有禆於國計民生爲何如也蘇松巡按禦史秦世楨亷公賢能薦於朝擢定州衛守備繕堞濬壕百廢具舉日與衛人士講學曰借諸生文采消我豪气也未幾以裁缺攺上元後衛衛爲前孝陵龍江英武三衛故地荒瘵旣久積逋五千金有奇公申請蠲除歷八年凡有請於上官不從請之益力輒昻首竦身髯須防張如蝟毛磔議論蠭湧偏袒大呼不已上官樂軟媚善事已者卑疵而前孅趨而言以公兀奡銜之遂罷官公奉劉恭人命重離故鄕因僑寓濟南卜築佛巖趵突泉之側事母教子以終老倪舍人璠詳紀其事今夫天下無用之學莫甚於腐儒平日束書不觀何從曉知治體又輒自矜胸臆好持髙節誇毗乘時敚釣譽一旦膺家國艱鉅之任若畫餅之不濟於饑畫騶之不適於途鮮有不僨轅喪气者不然則徒手仰屋退縮不前付之無可誰何是無用之腐儒也所當束之髙閣者也其不得以武人目公也可知矣公初娶宋恭人總兵宋紀女先二十五年卒繼配朱恭人處士朱崇道女側室顧氏子蘋歷城學生海內文章之士所羣目爲秋史是也著二十四泉艸堂詩集余與漁洋豹嵓兩先生序之女一人適太學生髙玿孫男二人孫女一人以康熈十七年戊午二月十九日卒後二年庚申渴於濟南城西三里之赤霞山下蘋涕泣丐銘余爲之銘曰

國之楨幹世之楷模長防大劍乃有眞儒五尺之矛尋丈之壘其光熊熊頑懦斯起令子孝思酸風如輪腹憤軋軋胸奇陳陳二十年前風流凋謝我作讄辭丁丑之夏

明經呂公芝房墓銘

孔子論士行巳有恥而外孝弟次之言行又次之從政斗筲之人殆不屑道而於狂者進取以爲可幾於中行豈論士不一而特於從政者深斥之與後世矜尙鄕願一流失尼山之防矣大槪論士亦如女色好惡止繋於人寜有定評矣士惟俗爲不可醫耳豪放不羈之行勝握齪之徒相去倍徙而況其它耶天下安能有全士駿之奔風絕塵豈無一蹶無妨其爲千里也夏后之璜不無徑寸之考杜甫所以傷李白也聆鳳衰於接輿歌雉噫於桓子君子之取人論士蓋別有在矣呂公芝房奇士也聞芝房之行者好惡半焉而終不得以俗士目之如觀虎皮知其嘯於林而百獸伏也芝房死已五年將矣嗟乎其人尙可得也耶公呂姓名燻號鐵庵少時以字行曰芝房先世江南常熟縣雙鳳鄕人始祖以從戎徳州衛籍數傳至公曽祖應卜祖爽父獻琦皆素封有耆徳公魁岸沈塞文學峭澁少食餼年五十後以明經貢入太學最其生平酒客酗醟裘馬徵逐如終南太華峻拔連絡虎豹龍蛇攫拏變化別具態度不拘牽於禮法若夫酒闌月上帣鞲而前又復舉止緼耤吐納風流公誠奇士也屢以凶訟幾厄笑談自若無頓減於平時君子惜之芝房之園曰止園辟地數畆池館花木破千緡吏虎而冠噬其園一旦瓦礫嗒然消歇向所鄙斗筲之人而且爲花木之蒼鷹池館之屠伯也公嘗追其園繪圖以存當園之盛也余作詩十章及夫園之衰也爲止園記以弔之不數年之久而園之盛衰當吾目前也噫亦大爲之防傷矣公壽七十有一生於明天啟癸亥十一月十七日酉時卒於康熈癸酉九月二十九日辰時於城東之祖阡銘曰

鵻上無尋鷚上無常俗子齗齗五酉糜鶬我思其人北風逋發翠茿防飛落日沒鶻垂柳之下可以棲遲勿伐勿牧豕者兒不疚其光逴礫儕偶我作讄辭無負狂友

順天通判思伯趙公墓志銘

余於順治庚子秋與陳君機同舉於鄕因得識趙思伯先生於古黃河涯之村墅初聞其語縱懸河之辧如天馬之不受羈勒余灑然異之以爲狂也及叩其所學蓋經行牢牢爲儒林長徳云先生歿己數年其孫善慶且泣且狀授使者來乞銘曰吾祖將借幹而竁矣願得銘辭以傳善慶以貲郎爲國子助教官遊於新城王漁洋先生之門以文章著名余故爲銘公諱啟睿字思伯一字思聖先世陜之咸陽人始祖得榮洪武中從徵川南有功子興授徳州衛百戶遂家焉興生昭信校尉端端生勇略將軍英英生子仁世其官子仁生鑠折節爲儒生鑠生汝楠其子繼鼎景毅公以進士起家官都禦史戶部右侍郎趙氏前數世以武功聞至是始以文學致通顯公景毅公子幼讀書嗜春秋左傳遭兩喪祭一準於禮以防除順天府通判人稱其亷防有稅之役輒力辭或勸其行曰官也而角估客之利吾弗爲也京兆某索鷹犬於僚屬公笑應之曰鷹犬易耳如吾不爲鷹犬何京兆慚思中之公遽投劾歸晚年慕阮籍之爲人飲酒酣歌頺然自放人呼之曰狂或目之爲癡公聞之哂曰癡誠有之狂則未也戊辰卒享年六十有六嗟乎世之矜聰明才智者居則佻達於鄕裏仕必閹媚於大吏馳逐聲利而不知止自以爲有丈夫過人之行以公較之亦足以媿矣然公非癡也古之狂也肆庶幾近之配陳氏卽與餘同舉於鄕者機之女兄也先公一年卒享年六十有三子若孫詳於行狀是宜銘銘曰天水之墟牧皮之徒古貌非愚厥才不麤有丘睪如有銘屹如東郊而趨下馬式廬

夢對墓銘

夢對小字夜郎防齋子也生於黔署康熈二十九年庚午六月十九日寅時也隕於家次年辛未十二月三十日未時也卽夕於祖塋之旁西南之陌防齋哭之慟逾月爲之銘夫防齋之慟以其生於黔也防齋在黔逾二年而兒始生前此之孑處天末也去國懷鄕憂防畏譏旣衰且病其不死於瘴癘幾希矣兒生而憂以釋病以得蘇防齋愛之而未嘗一日離於懷也生之日黔之父老子弟走相賀者萬人防齋作詩二章一曰半百年又六龍鐘不自量嬰疾非一種況復久瘴鄕老矣玊川子添丁詎所當陶然萬里外湯餅羅酒漿抱送謝孔釋簫竽賽竹王面黧如木老準丰兩耳長生於夜郎地字汝以夜郎又曰小伶撥檀槽殷勤擎玉巵裊裊鴨蹠花瓶中三兩枝堂上客莫喧聽余前致詞是爲山防男云藍小袖兒計年十四五乃翁七十時那見成名日樽前聊娛嬉滇友送書來兼恵弄麞詩辴笑搔白頭紛紛落鬢絲兒頭角竦峙頰丰口方兩目小睛如黛髹神姿奕奕笑而不啼從未聞呱呱聲無夭殤態也而何以死也昔東坡謫儋耳寘家羅浮之下獨與幼子過負擔渡海葺茆竹而居之日防蒣芋因追和淵明詩過從傍執筆書之兒乎尙穉未足以語此而胡不戀汝翁之衰且病而竟死耶辛未閏秋奔先太恭人喪般挈兒歸渡雞鳴闗闗當黔楚之交兩山偪塞防水洶湧或衡縮蟉糅或逆走旁射其旋若輪其激若矢行者覓細徑於山腰之半與波浪爭或折阪如縣絙或垂厓如一髮或斜竇鉤出上皆石芒峭發側足而進擇然後可投步步穏立然後再進失分毫輒墮溺飽蛟龍之腹緩又饑狨毒蝮伺於箐旁其險如此陰雨黒夜無火躡級萬仞入云漏下二皷才得渡防齋前抵淸涼驛烘衣盼兒移晷才至抱兒坐膝上翁泣兒亦泣似有知欲訴者是時𨿽歷險途兒固無恙也洎返裏防齋以喪禮哀悴不暇顧兒而詎意兒之卽死耶有謂跋渉驚悸受病以殞者有謂飲惡乳中穢毒以傷者是皆不可知防齋祗自恨失爲父之道疎繆以至於此而他不論也延陵三號西河喪明防齋何居焉慟哉銘曰

生於鬼方因名夜郎隨翁萬里曰歸故鄕忽焉歿兮今汝安往如露如電無壽者相彭殤一理翁胡不悟孔釋送來孔釋抱去

古歡堂集卷三十一

欽定四庫全書

古歡堂集卷三十二

戶部侍郎田雯撰銘表

朱母李太恭人墓銘

雯嘗謂孝經十八篇禮記奔喪祭義諸章孝道大備而人子之至情無與焉言情者莫善於詩之小雅南陔白華笙詩無辭不可得而考也小宛之歌曰明發不寐有懷二人則其情深矣至於劬勞興哀鮮民致嘆君子於此掩卷流涕昔之人有欲廢之者情之悲而不自己也若夫四牡之什豈不懷歸將母來諗數語出於朝廷體人子思親之心慰勞使臣以引伸其大義三復流連有不忍卒讀者夫君之體臣如此恩遇不可謂不厚而臣子聞之有動於中私心自計不遑將母慮一旦貽沒齒之憾所謂事君之日長事親之日短也情之至也故人子之事親也亦祗以承膝下之懽循禮明志己耳如必效虞潭加金紫立養堂故事則茅季偉之雞黍郭林宗何以稱之小人有母未嘗君之羮潁考叔之告鄭莊也請以壺飱遺母趙宣子之憫翳桑餓人也稽其事思其情有足悲者雯不肖馳驅萬里累吾母倚閭者有年自顧無尺寸長可以禆益君父忽罹大故逺隔於瘴雨蠻煙之外蓋於事君親之道兩失焉𨿽王事靡盬之辭朝廷優容之當代名卿士大夫亦曲諒之拊膺嗚嗚其欲援此以自解焉得乎雯所以噭然痛哭而與朱子防有同悲也吾母之喪也雯在黔中防之喪母也官京朝其悲同其情同耳今防踳門來請爲母銘墓下之石古之孝子事朋友之母猶已母雯且因銘防母以追痛吾母矣按狀太恭人李氏魚丘方雅族父其芳文學幼習內則詩禮通明叔明甲戌進士吏部郎其茂稱之年十七歸贈中憲大夫華防先生先生負命世才魁壘瓌奇精彊開濟平生讀書慕晏嬰範蠡之爲人自許爲有用之學交納賢豪酒醴槃勺左顧而欬應手立辦皆太恭人有以助之鮑宣賢妻龎公嘉耦無以過也明末全城之役魚丘紳士罹於法先生飽經患難越三載事乃白未幾鞫疚疊告播遷者再太恭人事舅姑以孝聞自是持家政五十餘年冠婚祠葬一準於禮中外雍肅傔媵蹀縮奉法若有司郡朝無敢陜輸嘻嗃者以相宗子之賢爲賢宗婦最嗟乎當倉卒紛紜之日先生幾中危機太恭人以巾幗搘拄其間室廬幸存椿萱無恙蓋巳難矣矧乎僦捨金陵買田澱水與夫奔走薊門杜林載稚子於鹿車伯仁奉老母而南渡以它人處此不更難乎而太恭人保嗇調防委曲周詳此其所以早嫺婦道晚樹母儀魚軒重錦烏頭黃封以有今日也雲門徽防兩先生於太恭人嫂也一避寇艸澤餦餭必供一弱冠肄業庖醳無闕先生友於之愛太恭人實與有成焉世風而日下矣手足娣姒之間勃豀生嗛恩禮易替角弓之刺詩人傷之太恭人爲此所以挽頺俗篤天倫也而豈區區小節哉噫世有如韓愈王珪其人者乎吾聞兩先生事嫂惟謹事必咨而後行亦可謂無媿於古人矣太恭人三子以紱出爲懃湣公後夫命也以緯出爲文學君後則太恭人意也文學君早逝妻劉氏苦節太恭人毅然行之割愛以存若敖之祀立嗣以全黃鵠之貞非識大體明大義其誰能之先生自逺歸聞而色動嘆爲須眉所不及戚舊寒微自故里重趼來者太恭人下气怡色周給必至旣勤且儉衣麤食糲不以珩璜褘翟易其素常以先世忠厚淳謹訓諸子曰吾願汝曹如萬石君家不願如王謝也防官西曹調光祿辦嚴北發牽車請畱太恭人正色曰吾筋力尙健汝今往方剉薦延客之不暇何畱爲防之膺一命以娛親志職此故也嗚呼太恭人生前己未十月十六日戌時卒康熈壬申十二月十八日戌時年七十四子三人女一人孫一人孫女四人曽孫二人以某年月日祔葬於歷城縣之新壠禮也雯曰先王風勵天下於名卿士大夫母之賢者必載之史劉中壘所以作傳也故世祿之家所闗尢重庭以內有聖善逺近奉爲家法采風者非若於閭巷刺艸之民錄虀鹽之一行己也吾鄕濟以西魚丘朱爲巨姓閥閱科名之盛文章爵位之美人稱之如周之推尹吉漢之重楊袁焉而太恭人之賢如此海內之論母儀端風教者必歸之烏可不列之國史與崔盧世牒鐘郝禮法並垂天下後世耶是不可以無銘也𨿽然魚之泣陟屺之悲雯與防同也吾母之安窀堲已逾年樹靜風停碑丰松老讀蓼莪之詩而哭讀四牡之詩而更哭蓋有感於不遑將母之情抱憾於沒齒己矣今日泚筆以銘太恭人之墓不自知其澘然承防傷心而防痛也銘曰江漢之廣兮來岷嶓昆侖之墟兮黃河之源蘭猗猗兮滋其根桐孫長兮竹實繁山嶻嶭兮霜楓丹靑鸞馭兮白雲還馬鬛隆隆兮石盤盤五粒偃蓋兮勿剗而丸丸妥如千年兮銘辭不可刋

誥封夫人王母葛太君墓銘

吏部左侍郎海丰王公冰壺先生繼配葛夫人旣卒之明年將葬有期其子爾梅若梓以赫蹏來京師丐銘竁首之石餘固冰壺先生門下士也詎可以辭按夫人姓葛氏徳平庠生元裕女明嘉靖中有官左都禦史諱守禮諡端肅者元裕其曽孫云夫人幼嫺詩禮及笄歸先生爲繼室自先生成進士入翰林歷官宮坊學士刑部右侍郎晉吏部左侍郎門以內夫人力也事舅姑以孝謹聞凡門從姻黨阿保傔媵遇之皆有禮法魚軒重錦烏頭綽楔旣貴盛矣而荊布如故寧儉無華其大者尢在恩勤二子焉二子前齊夫人子甫離𦇤褓夫人子之冠婚成立以洎失怙之後依慈母膝四十年如屬毛離裏堂上堂下勃谿鮮聞二子亦事母惟謹蓋夫人之賢如此昔王汝南湛求婚郝普女令姿淑徳生東海遂爲王氏母儀又京陵公王渾之子濟以中書郎俊才負盛名史稱其母鐘夫人琰賢明有法度不恃貴陵人歷觀載籍所稱無逾王氏者若夫人則出於端肅公之裔其賢過鐘郝實甚夫端肅公以世廟名臣忠亮公直垂百餘年流風未墜其詩禮家法迄今齊魯之士尙有稱述之者嗟乎家學可傳弓裘非逺子若孫宜多聞人而獨見之女宗巾幗之間亦可嘅也冰壺先生謝世二十三年矣今日濡筆以從追思先生之典型風采烏能已於悲哉銘曰

山拔地柏參天牛眠下馬谷前奠幽宮福綿綿鍥文辭片石傳

誥封太宜人張母霍太君墓志銘

衛河之水來自蘇門河之西爲古廣川郡弓髙之鄕昔名修市【蓚條同】棗林之野下連棘津其地淸淑曠美古之名族踵相接也張母霍太君則又觀州之裔觀州屬弓髙分邑衛水之下流延袤芊眠委津渤海漢河間獻王詩書之澤存焉董仲舒而後北魏之邢子才唐之孔頴達諸賢故里暎帶左右歷千百年淸淑之气所鐘名流賢媛指數僂矣而霍太君最著余丙子春奉命祭告淮瀆路經赭陽霍太君之子張君羽紱爲州刺史長跽而前曰小人有母賢母也母之賢願借公之文章以傳無何母亡羽紱來都門又涕泣而前曰鄕者請公之文章也無已其爲母銘墓門之石乎余何以辭今夫羽紱之言曰母大司馬霍公維華女中壘之篇大家之誡幼讀書習內則也年十七歸先孝亷公先大母喜甚廟見有儀也冏卿英譽銓曹令名相夫子黽勉有成也育前子丰於所生庭以內無勃谿語慈而有禮也憫涿之妄人贖族之鬻子識大義也羽紱之言如此嗟乎世風而日下矣世祿之家罔知禮讓素封之子惟辧麥菽甚至有擁千鐘之粟收壠斷之利帬屐徵逐皷舌如簧以訟鬭漁財爲計以刻薄寡恩爲能者比比矣而況巾幗之中具勤儉長厚之徳如霍太君者乎是可以銘矣銘曰母也慈母也師鋟吾讄詞磨丰碑如是母其又奚悲

李孺人墓志銘

孺人於氏山西代州文學於公斯發女大學士諡文襄李公之副室別駕李宜麟母也生於順治辛卯四月十五日未時卒於康熈丙辰五月二十五日戌時享年二十有六聿考孺人侍文襄者十三年癸丑文襄受命總制兩浙孺人隨焉丙辰文襄移軍鎭衢立平寇功孺人畱杭署嬰疾卒甲戌秋渴州城之東其子宜麟痛馬鬛之未封也用相冢者言卜於城南朱家村之丰阡丐余文辭而樹之碑余惟夫有爵而婦則從子旣官而母以貴六義觀徳南風有夫人之詩八卦成形東方分少女之位坤道之賢無論嫡庶也孺人勤而有禮受教於公宮和以成仁有聞於師氏系出方雅之族職居蘋蘩之亞𨿽沒逾數年堂以下傔從媵婢迄今稱道之不衰可謂賢矣子宜麟善承父訓追悼母儀樹靜風鳴嗟黃口之失恃金銷石泐復負土以銜悲是以攺葬於玆原也山形起伏允符白鶴之祥地勢風煙乃合靑烏之气讄曰

無棣之鄕兮泉甘而土肥鬱鬱瀧岡兮白雲飛尾畢逋兮鶴其來歸夫人之城兮松楸十圍若斧若堂兮飃靈旗朱輪玊佩兮神依依子孫鼎盛兮報春暉

李文襄公墓碑

凡忠臣之道有二端焉爲其易者裂膽隳肝有死無二爲其難者開疆復土爲國建功是以卞氏效忠不辧武庫之績屍鄕表節何如麟閣之圖若夫澤被生靈勲蓋天下樹銅表迹刻石紀功我朝以來惟文襄公斯爲烈矣癸丑之嵗一杯釋權三方遘亂滇爲禍始閩造釁端非闗家令吳楚削地之章不學陳平云夢僞逰之計驪山英布本自黥徒南越尉佗翻思帝制朝廷蕃屏是寄匪賢勿居範沈陽公總制八閩李武定公總制三浙東南委任僉曰得人逆賊耿氏反易天綱斷玆地軸星精亂動海水羣飛唇齒之間志殱於越鋒鏑之下气奪句吳沈陽公餌雪餐苫節旄盡落闗河嚴隔首尾十載頭防箕斂家家自謂供軍握璽探符人人志輕當璧公命世應期匡時作宰髙崖千丈澄波萬頃運山海於襟期擎吳越於懷抱身先則闔境胥安交綏則萬人待命慷慨歃辭丹誠貫日意气吐而風雲升嘯叱生而江河止使悲思之嶺絕勝秦闗茘枝之園終還夏物伏皷血上徹於天揚麾從公聲振於野江山同官渡之丘太末盛昆陽之戰旣自天南不競有北方投屬國將還江淮欲徙方當走余善之頭顱歸馬公於同日不謂蠭蠆猶毒豺牙競噬累囚釁社原野脂膏嗚呼子能死之我必能復之忠孝之節臣子之分圖其大者何其難焉惟公一舉而返章安再戰而達歐冶砰轟震地如烈火之遇鴻毛硠礚隠天若激水之投巖石衡雕戈而見使者執金皷而問賊臣俄而谷靜山空冰消霧散𨿽陳寶應之懸首建業王審知之納版洛陽以今方之曽何足諭自出擁幹旄入參衡鏡三公絕席七十懸車神仙之術未守庚申天道周星窮於甲戌公薨春秋七十有三天子坐雲臺而念舊臣聞皷而思將帥有詔褒哀爲之不舉嗚呼以今康熈三十六年丁丑賜葬東原胡夫人祔焉禮也謹按公姓李氏諱之芳號鄴園山東武定州人自丁亥成進士凡蒞浙者四以中丞之職讞獄而著淸聲以行臺之任麾兵而保重障累部曹歷禦史登尙書位宰相處人倫之要職據操撮之雄管並皆直詞抗節垂露難書鴻名偉功懸鍼不盡與夫先世簪纓子姓銓敍平生髙行夙昔善言公本傳年譜墓志已悉書之此則並所略焉何則譬猶洪鐘萬鈞不計錚錚之積響昆侖九派寧數涓涓之長流余所以標其大端永垂貞石云爾

奉政大夫陶庵李公墓志銘

李公諱浹字孔皆號霖瞻先世江西寧都衛人遠祖牛仔以總旗官戍徳州衛遂家焉數傳祖淸習農事六世祖逢時嘉靖間進士官禦史山西布政使髙祖汝棟舉人曽祖煥太學生祖嗣美以子貴贈大夫父允楨舉人歷官廣西左江道僉事公其長子順治首科乙酉舉於鄕明年丙戌登傅以漸榜進士除直延慶知州調楚茶陵旋謫山西芮城知縣值寇變解組以歸以子元瑨官授奉政大夫工部屯田員外郎卒年八十著有陶庵集四卷年譜一卷年譜中自述生平事迹詳而有體復文辭可觀余故爲序之今復志其墓公稱南李王祥佩刀世爲卿族鮑永驄馬家傳司公之本源逺矣年逾二十以文章著名蘭臺石室是所洽聞白馬飛狐彌髙詞气與北李星來先生美同雙璧譽動一時防名並驅不啻機云之入洛軾轍之出蜀也其仕也兩地牧伯三載邑良鄧攸淸白見稱五羖之歌劉寵亷能名爲一錢之郡無何狂寇西來孤城莫守旣墮包胥之淚覆楚復全遂作彭澤之吟掛冠竟去於是相羊泉石殆五十年縱橫典墳幾數千卷𨿽無辟疆之名園羊曇之別墅而一丘一壑一觴一詠自謂過之晚號陶庵明志也雅善作詩格如白陸體涵韋桞漁洋評之海內才士誦之方之圭璧塗山之防萬重譬彼雲霞赤城之巖千丈其作年譜也時年七十有九最其大致好客則樽中座上似孔北海托興則名山屐迹似宗少文撰生志似杜牧之營生壙似司空表聖爲自祭文仍似靖節先生可謂達人髙致矣況公性徳沖和資神淵粹馬少遊之居鄕曲果爲善人陳太丘之多令聞實有盛徳古所云守柱下之和光得北叟之晚福者非耶尢其異者嗟交道之衰久矣夙昔以管鮑相期迨生死殊途涼燠驟易甚至勢利譸張下同駔儈市兒之行孝標之嘆無聞叔敖之貧誰惜公力挽頺俗獨全大雅聞公之風者其亦少愧矣乎余所以於公之沒而澘然出涕也公之葬有日矣山陽車馬望別寒原潁川賔客遙悲松路元瑨來京師丐銘余故爲銘子皮之死子產哀之有道之碑中郎奚愧其生卒年月子孫姻婭同裏蕭侍讀書於行狀之紙尾例不更書銘曰

長河之裏兮代有哲人嗟嗟李公兮古道猶存余是以作讄辭鋟丰碣於公之羨門

貴州鎭逺府知府又何李公墓志銘

長山李公緩齋以需次補官卒於京邸其子斯祄重繭而來將輿櫬以歸介通政靜庵先生爲請而屬余銘其墓按公李姓諱予之字又何號緩齋世爲長山人數傳至髙祖槐軒公曽祖芳洲公祖見山公俱以司寇公貴贈光祿大夫公父【缺】官常徳通判贈戶部主事生六子公第四子也少時穎異讀書目十行下初爲制藝語輒驚人司寇公奬賞爲加冠巾年十四入黌序明年受知於學使宣城施愚山先生以髙等食餼偕諸生進謁施公命巨觥酌諸生酒公一飲輒盡舉觥請再酌施公大奇之己酉舉於鄕登庚戌榜進士時大母一品百齡奉

防建坊聞捷音喜曰吾家世受

國恩不圖百嵗人又見幼孫登巍科也丁己授內閣中書舍人戊午丁外艱服闋補原官丁卯遷戶部山西司主事晉浙江司員外郎淮上之役

上諭九卿保舉賢能京江相國張公時爲大司馬首薦之己巳遷工部虞衡司郎中秩滿擢江南淮徐道僉事河臣保題有人赴部攺補得貴州鎭逺府知府三年役息賦簡民苗以安商旅樂出於途上官薦卓異第一丁內艱服闋來都下巳卯七月十二日未時以痢卒距生於甲申正月初一日寅時享年五十有六元配恭人馬氏子一人斯祄邑庠生女二人嗚呼公系誕隴右代重龍門貴族華望猗歟盛矣況器宇詳整風情雅潤綺年而播令譽韶嵗而有俊名孝性自然仁心獨秀𨿽桓驎十四答宿客之詩魯連十二杜堅離之辧莫及也其飲愚山之酒也倜儻不羈旁若無人又不啻元龍之豪气叔度之風流矣迨夫登第之日正大母百齡一品之時大母坐堂上子若孫雁序立於兩階賔從姻婭輜軿接迹凡王謝之衣冠崔盧之子弟咸帣韝鞠而上壽魚軒重錦雕幾文裀爵行樂作絲竹疊奏門外車馬喧闐公以天人之姿捧紅綾之餅被緑汁之衣升堂而造諸膝大母喜可知也一時里人傳爲瑞事公之守鎭逺也相如西諭鏤石於靈山武侯南徵浮船於瀘水不是過矣其地上連三楚下通六詔防水之曲九股之苗號稱難治公報最三年卓異上考卬筰畏其威獚感其亷太尉楊震直推故吏之金涼州張奐髙揖羌人之馬公何讓焉余撫黔之日二千石庸材耳每興世無龔黃之嘆詎意予去黔之後而公來未及目公之五馬政績也無何需次京華怪驚鵩鳥寂沈旅捨鬼生夜燐髙臺已傾稷下有聞琴之泣壯士一去燕南作擊築之悲人之云亡澘焉出涕風流頓盡我懷如何矣故爲志其墓門之片石而系以辭曰

山之陽於陵原石瑟瑟水沄沄一鶴歸羽髙鶱淩星辰手可捫松旣老花亦緐七尺墳如巾軒天風吹搖幢幡碑贔屭永以存鋟玆石告子孫

日講官起居注兼翰林院檢討學山顏公墓志銘

康熈戊寅【缺】月二十有二日日講官起居注兼翰林院檢討顏公卒公諱光斆字學山曲阜人其先世復聖之裔之推而下數十傳迄公曽祖嗣化多隠徳祖紹河間太守父伯璟惇詩說禮以家訓淑其子弟聲著齊魯間公少負異才措志墳籍以戊辰進士官翰林壬申防講官闕員

上遴文學最優者掌院臣以公名進

召問者再授日講起居注兼翰林院檢討癸酉典浙江鄕試復得人稱

防

上嘉其亷明旋命提調浙江學政甫報竣疾作還朝浹旬亟上章乞歸卒於家卒之夕語家人曰重膺異數莫答涓埃所云未效風霜勁空慚雨露私也公夙昭士譽蚤冠藝林遒文麗藻方駕曹王英特俊邁聨橫鮑謝世之競言文章者闚其戶牖聆其謦欬若升闕裏之堂登龍門之阪矣以故兩操月旦疊聽越吟水鏡嘆其空明四知凜其介气使顧盼者倍價剪拂者長鳴浙之人士社祀庚桑家奉朱邑俗有爲蜉蝣之撼作薏苡之疑者知音旣稀眞賞殆絕於公奚損焉公靈姿妙悟尢精琴理嘗曰琴之失傳久矣今之鼓琴何殊箏笛吾數年後當別有譜夔曠接響頗有餘慚孔翠羣翔豈不多愧嗚乎公亦奇矣公至孝官翰林時迎養母於京邸僦居陋巷竭事甘毳友人贈言曰每向髙堂憂菽水何嘗太史不簞瓢傷公之貧也今藐爾諸孤葛衣負薪家徒立壁則公之亷可知矣昔人云如此人曽不得四十豈仁者不壽自公好學之祖巳然歟如學山者復何愛吾犀麈尾耶公之兄曰淡園修來兩先生淡園以翰林今方爲河東鹺使修來吏部郎拱木已積風流頓盡余追憶少壯時與淡園修來交公方作竹馬嬉耳歷幾何年溘焉朝露玉樓有召遽赴夜臺文通多才偏奪古錦從修來於地下弟勸兄酬吟魂不孤矣嗟乎龍蛇之嵗巳傷修來山河云邈後悼學山匠石廢斤於郢人牙生輟於鐘子日經黃公酒壚不得與阮嵇同飲寧不悲哉公配孔氏封孺人三子肇亮肇亭肇亹三女【缺】年【缺】月【缺】日於【缺】之原銘曰

顏氏之子才孤標兄弟羅立如斗杓季方挺拔眞詞豪文章卓犖較莊騷程才擁傳馬蕭蕭防鼉風雨錢塘潮成蹊桃李一握笑【古葉】諸生排列求其曹上下仙的與神囂防如旦饑心神勞鳳衰雉噫山之幽【葉】齕齕鬼相招引歸天上逰逍遙風檣陣馬生狂飇遺文墜翰防花多【葉】漫愁石泐防金銷凸墳四尺眠林丘【葉】服鳥半夜鳴啾啾葉落日沒鶻天宇髙松髯蔍防垂林讄辭鋟石涕泗交過其下者心郁陶

中憲大夫陜西神木道按察使司副使陳公覺庵墓志銘

公陳氏諱洪諌字憲宸號覺庵徳州人也遡受姓之源系本姚嬀自敬仲以後氏別陳田太丘盛徳流爲家風元龍淸襟不乏豪气祖【缺】處士父【缺】贈如公官公儀表外朗風神內照未逾齠齓己誦讀百氏書方在蓬茅好議論天下事室無儋石之儲意作防鴻之慕陳孺子分肉而歸惟啖糠籺劉穆之江家一飽便索賔郎傷哉貧也莊周車轍實有涸魚信陵鞭前元非窮鳥嵇康鍜竈旣煗而堪眠管寧藜牀𨿽穿而可坐誰能識公之素志哉迨入庠食餼登順治戊子科賢書含吐性靈抑揚才气勾稽八股落落詞髙麾灑千言飃飄意逺鑄金之術不學王陽章臺之逰幾同張敞杜牧之薄幸揚州司馬相如滌器臨卬終莫掩其才華何嘗鎩其毛羽嗚呼奇矣已亥科成進士辛丑任四川合江令峽路五尺絙約才通縣水三門橋飛齊渡公乃芟荊榛創城社民𦇤子而來虎佴耳而去佩犢帶牛有侔龔遂桑枝麥穂無謝張堪乙己調雲南臨江府推官訪金馬碧雞之神入怪雨盲風之地典斯讞獄職佐士師犴戶苔生囹闗籥動載酒屬車幸無寃气慮囚軍府或聽鳴琴裁缺回籍戊申補授興化令當斯際也河伯不仁陽侯肆虐竈煙皆水民命其魚公請蠲請賑牒凡數十上繪圖以陳無愧監門使者嚙指呼救可憐南八男兒今邑人俎豆之不衰辛亥遷江西袁州府同知旋擢撫州太守正值寇變屢建奇績恢復六邑招徠萬戶公示人赤心與人顏色盜不敢發民不忍欺楚城鄰境實有讓田吳人對營無妨贈藥而且贖妻鬻兒勸農課士在在美政不可僂述公之經濟矣公之恵澤深矣杜鎭南之作牧當世樹碑黃潁川之居官生年刻石公何讓焉庚申遷陜西神木道副使秦中山黒闗上泥靑露冕觀風停車待雨百城解印憚朱穆之威嚴千里相迎愛王基之徳化居陜三嵗癸亥致仕乞歸眷眷吏民不無河內之請依依父老實念黎陽之別公還裏之日年七十矣鄕裏稱爲善人自署銜曰發衲或棲心禪悅翻貝葉而披袈裟或散屐林泉曵紅藤而親魚鳥如是者十餘年康熈己卯【缺】月卒享年八十有六公志气縱橫風情倜儻平生好聲伎弄絲竹嘗以語人曰崔駰以不樂損年吳質以多愁嬰疾若使詳其音律是所邈然但能記其鏗鏘於玆爲幸不然無地埋憂有天皆醉吾何惜焉引商刻羽蕭琛移情捩楔換頭周郎顧曲故由壯至老日以家樂自隨良有以也與先大夫爲布衣交誼均縞紵契比金蘭五月披裘見尋三春負鋤相識洎乎出處易迹生死殊途五十年間小子有深悲矣今卜於【缺】年【缺】月【缺】日於衛河之西阡嗟乎伯道無兒若敖有鬼嵇叔夜之山庭尙多楊柳王子猷之舊徑空餘竹林銘旌墓碣書神木道副使官爵禮也嗣子【缺】丐余文而痛之墳前之樹染淚先枯庭際之禽聞哀斯下元配王氏繼配曲氏皆以公官贈封如例銘曰

長河之滸斜陽懸老柏鐵榦生寒煙中有陳公之墓田內蛇外蛇傷不全新鬼故鬼家其間狐貍晝語鴟夜眠過其下者聞哀猿乍疑搊箏弄管弦再一聽之涕泗漣六四綬公生前白衣蒼狗八十年四周板上艸連天泰山鴻毛落言詮彭殤一理吾悲焉槖余沽酒靑銅錢一滴何曽到九泉丰碑二丈髙丘巓旁有流水聲潺湲我作讄辭慚如椽聊代楚些招魂篇吁嗟陳公後世傳中大夫福建提刑按察使司按察使淸止趙公墓碑

公諱進美字韞退號淸止靑州益都縣人也裔本天水山有竜坻麥厓家住孝鄕地是夾谷罋口蓋基源逺矣祖龍溪公贈中大夫父曁垣公明天啟乙丑進士監察禦史累官陜西參政王祥佩刀世爲卿族鮑永驄馬人稱司公含章天挺命世誕生蘭臺石室是所洽聞鳳嶺鴿峯彌髙詞气年十七中崇禎丙子解元又四年庚辰成進士萃海岱之英靈防名第一擅鄒魯之文學偕計無雙駒齒未落委席防於槐花觿佩方離浣褐衣於柳汁王寧朔不使鄧禹笑人荀中郎蚤爲殷浩延譽方之於公曽何足比初授行人值甲申之變僑寓金陵徙吳江順治乙酉

世祖章皇帝下

詔直省督撫薦舉地方人才

召授太常寺博士從容進退之機保此令徳舒捲風雲之際無妨貴仕公負文章盛名寓京師從逰日眾河汾都講房魏皆其生徒東漢風流李郭無煩標榜庚寅以才望擢刑科給事中癸巳遷戶科右給事中甲午轉禮科左給事中典湖廣鄕試公之爲諫官也立言必本經術集事動闗典禮凡

北郊籍田祈谷諸疏悉奉

兪防允行無何汲長孺之直出理淮揚陸敬輿之忠惎深裴竇天下之士無不惜公之遇也丙申出爲江西副使分巡湖西道當是時江右新附吉安之永丰臨江之新淦峽江贑之興國素稱盜藪公障彭蠡戍湖口行鳥道奪俘獲降逸盜李毛禽叛將郭某疆圉底定厥功懋焉巡撫張公朝璘蘇公祖交章薦於朝嗟乎公淸臒如不勝衣耳而轉戰麾兵胸甲百萬梅聖兪注孫武之書張橫渠習尉繚之學非但童子明經書生說卦也庚子轉廣東參政分守【缺】道尋裁缺裏居養親者五年乙己起補闗西公父母年八十考終喪禮闋補江南江鎭攺浙杭嚴丁己分守河北戊午

詔舉博學鴻儒徵詣

闕公恥與後進爭名卒報罷壬戌擢福建提刑按察使甲子引年致政歸城東有秋谷川巖奇勝公治亭圃嘯詠其間八年張衡渾儀之後卽賦歸田杜預沈碑以來遂停鄕裏陶穴爲鄰無非桑桮瓦鼎茅齋長物蕭然酒劑琴材以康熈三十一年十二月初五日卒年七十有三子一作謀國子監典簿孫一執璲官監生己卯九月二十四日葬於虎山之西麓竹徑陂陀但聞夜雨松聲蕭瑟長起秋風墓門之石題

皇淸中大夫福建提刑按察司按察使淸止趙公禮也嗚呼公儀表外明風神內照早通二氏之學靜黙寡言戊午餘同應

召試得識公於鐵鸛巷余侍坐受教嘗聞公之論詩也曰詩之合者於宋得嚴滄浪明得徐昌谷王元美昌谷深造然所自爲不媿其言者十可五六焉若元美可三四耳夫格律嚴則境地狹擬議盛則性情薄作者病之至於放意背馳侏儒嘈濫以棘晦爲超詣以疎佻爲亮節又下不足道矣或者雌黃異調訕誺先招是未履門閾而歷數曲室之藏也陶謝不必爲潘陸李杜不必爲王駱君子泯其同而愼其異斯可矣公之論詩如此公著有淸止閣集行於世詩凡如幹捲入燕一卷眺碣石而邅回驚客心於鴻爪渡桑幹而怊悵寄愁思於棃花張華宅畔絮劈寒云郭隗臺前途荒春艸莫不流連馮弔盡入篇章南徵一卷大江南北山川助其勞歌浙水東西舟車無非美制六朝往事體麗齊梁一水中流岸分吳越公之詩境一變逰晉一卷餐晨露於姑射虹掛峯腰問野渡於滹沱日殘鴉背馬陵闗冷處處黃塵韓信祠空年年白雁殆又心情悲壯詩律髙蒼矣逰秦一卷塞外山黒闗上泥靑鳳翔之觀凡八陳迹猶存褒斜之谷有二皇華靡及昔杜拾遺白太傅各有秦中諸篇公實勝之白鷺艸又一變秋澄彭蠡大小雙姑春瀑匡廬低昻五老畱使君之車騎多佳日之溯洄而乃自辟揭調別有精思前此矜王孟一格於玆淩鮑謝而上粵東艸一卷浮丘峯下蜑人興珠母之謠陸賈城邊黎女織春鐙之句逰楚一卷吹鐵笛於長江呼周郎於赤庾公出鎭遜此淸吟蘇氏寓黃方斯逸響豫章艸一卷入忘憂之館月滿梁園過章華之宮風生漳水訪蘇門之髙士遇吹臺之酒人無不煜爍雲霞鏗鏘金石風人之目詩家稱五字韋郎騷體之遺作者有七發枚叔況夫分其餘技更倚新聲香燻側理出入於艸堂花間艶摘隃麋臣僕乎金荃蘭畹具秦黃之婉麗兼姜史之風流而且春風紅豆撰成輙付年曉月靑衫歌罷突過柳七凡飲井華盡識名垂樂府若逢寒火可知壁畫旗亭斯又抑揚才气詄蕩詞場者也余表公之墓而系以辭曰

二百年來淪寂無作者邊李而後今見一先生濟南已矣涕洟嘆逝水誰其壁礨屭贔如長城公騎斑貍命駕白楡上袖中千百奇葩散靑防九天之云倒垂四海立神山綿邈閬風何泠泠才如萬仞峯頭掃嵐帚手如當空掣電掉尾鯨奇如夏禹井鏁巫支怪捷如涿鹿陣敺蚩尢兵學如千倉萬囷揫斂富美如魯削妢笴般倕成宋元碌碌餘子那足數漢魏堂堂妙句絕可驚江淹花管入夢雧腕下李賀才鬼吟夜通精靈小子誦之書籖紅間白其人沒兮詞鋒縱復橫寶瑟再皷淨洗築笛耳俳體如仇我厭蒼蠅聲二女泉漲石馬不可渡八子砦崄樵唱來相迎朝兮昆侖縣圃尻安在夕兮雌蜺連蜷下玉淸荷衣蕙帶逍遙容與兮公魂歸來晞采藥行我持瓣香杲杲上寒日九防東望未了齊山靑

誥授通議大夫分巡山東濟寧道按察使司副使佟公墓志銘

公佟姓諱國聘字君莘三韓人也世居遼左奕葉相承車騎連陰鐘鼎成列當代稱名閥者首佟氏蓋西周之尹吉東漢之楊袁矣曽祖登榮祿大夫祖翺鳳通議大夫父耄年丁亥貢生光祿寺卿王祥佩刀世爲卿族鮑永驄馬家傳司以此連類殆又過之公生於崇徳七年閏十一月二十日丑時儀表外明風神內照人莫不羨洛下衣冠華陰子弟它日蔚爲國器雍雍乎淸廟之朱弦明堂之蒼璧也以恩防授吏部筆帖式轉樞曹公畱連墳素怊惆文辭就經黌捨不取博士之名習武兵欄仍負詩書之气值更定品級考俸滿外用辛亥冬除碭山令王武子之初仕正及華年荀中郎之冊勲才逾弱冠而公精於吏職畱心民瘼爬梳利獘硎發彈丸逋賦一淸枹皷無警碭當黃河之衝公憂之鳴琴餘閒於禹貢水經注溝洫河渠諸書披覽雕摉準今酌古日討論淮黃全勢而櫽括其大槪嘗以語人曰河之患非一日矣得其人則理非其人則廢攷之曩代莫不如斯是以江淮而南陳瑄績著濟兗以北宋禮功髙旁及徐有貞劉大夏潘季馴輩非河漕之淵鏡乎昔王寧朔不欲使鄧禹笑人余何辭焉前河院王公聞而賢之嗚呼公治行本之詩書爲有用之學按其生平大約膺民社之日少親河務之日多課最入於嵗成論功書之年表蓋自碭令始云公之爲碭令也二年擢歸仁堤同知三年調宿桃又諸路監理未一年遷黔平逺守題畱原任十餘年塞楊家荘蕭家渡二決口建朱家堂溫家廟二石壩濬白洋引河九道築黃河南岸遙縷月堤九千九百餘丈北堤一萬五千餘丈浚中河一萬五千丈有奇所至左提右挈櫛風沐雨石土塘鑄金楗木財不多費役不後時前河院文襄靳公倚辦如左右手剡章凡十七上肩鉅幾三十年兩罹光祿公陳太夫人大故一則在任守制一則倚廬而居哀痛滅性三日不食公之孝也未幾題授分巡濟寧道按察使司副使舳艫千帆淮沂其乂旌旗十道奄有防公之此授僉曰得人任城爲運漕孔道公乃卹淺夫之苦免張秋之租減臨淸之稅除駕木之費善政班班復以監督髙堰工程移駐袁浦又嘗語人曰天下大要害二曰河曰漕國家嵗轉漕數百萬銜尾魚麗而上率從漕河入漕通則河治又髙寶諸地不傷昏墊而後河漕之功以成今日之急務黃之可以褰茭而下楗也淮之可以渠分而股引也髙堰之似浮山上格可以井榦立而兩鵠鳴也爲百姓請命余敢怠諸公志气縱橫風情倜儻處天下事精敏有大略出捨河壖躬胼胝泥塗畚牐歷有嵗年功莫偉焉而公勞且病矣卒於康熈三十八年五月初五日已時享年五十有八沒之日淮土停舂魯人罷市巫祁井塌花覆庚楚之祠南池月明碑墮羊公之淚今以辛巳年十二月初九日歸葬於宻云塔子莊之阡嗚呼祭子產之墓慈母有懷過楊震之廬大鳥斯下子女婚嫁載行述中銘曰

秋菊黃兮霜楓丹吁嗟千年兮鶴來還神瀵郃吐兮白檀之山喬松偃蓋兮丸丸而盤盤藏玆石兮百禩其不刋

太安人呂母李太君墓志銘

古者葬有銘禮也儒者握寸管數行墨於文章珍重慳惜如韋貫之拒裴均之銘是也矧巾幗遺事門以外莫與見聞世不乏陶母之賢莊姜之行卽以長沙人士稷下書生爲之作誄流傳猶恐失實如徒匄章縫家言摭拾浮辭君子以爲非禮𨿽然漢劉中壘謂王政自內始故列古女淑徳以示天下後世則賢母之有闗風教宜銘也呂母李太安人旣歿之明年將葬有期其子非虎來京師長跽而前曰不孝爲吾母納竁門之石不敢以赫蹏請重趼千里覼縷號泣嗚呼斯謂之孝也已夫春秋之紀卒葬也書母書夫人各就其赴告之辭以爲詳略今子之述其母旣以詳矣余文烏得而略諸太安人姓李氏李公觀光女年及笄於歸爲贈承徳郎亮公之配生三子長非虎癸卯舉人初任臨胊令歷戶部江西司主事次兆熊貢生次兆祥選訓導以非虎官覃恩封孺人待贈太安人生於前萬曆四十七年四月二十三日丑時卒於康熈三十九年七月初六日寅時壽八十二姑之壽八十有二也太安人事姑孝姑期以享大年與姑同言如左劵異矣太安人以隴西之系右洪洞之族從來方雅名門詩禮所鐘無論冠裳之彥與夫閨閣之英蓋天之淑气而邦之儀型太安人所以賢也況乎誦顏芝之孝經通班昭之女誡九日登髙曽銘秋菊三元告始或頌春椒又餘事矣其助承徳公也庀內政識大體機杼操作親灞岸之蠶桑黽勉有無勞扶風之井臼而且敬愛天情言容典禮箴管必飭有鐘郝之家風鉛澤不華薄崔盧之門地謹以事翁姑慈以禦僕婢篝燈宿火以訓諸郎裙布釵荊以勉諸婦營喪葬供祭祀靡不中禮析箸之後分而復合生殖漸充傔從日繁門以內無谿勃之聲堂以下鮮陜輸之態鄕黨遐邇莫不矜式其家法當非虎之牽絲臨胊也買犢風行懷磚俗變鄧攸淸白見稱五皷之歌劉寵亷能名爲一錢之郡太安人迎養官署誨爾諄諄河陽花滿壁上懸魚雷池鶴飛盤中封鮓俾其子召杜聲譽籍甚於神爵五鳳之間嗚呼賢矣洎行取入都需次旋裏罹承徳公大故服闋補今官余忝貳司徒欽其人深沈亷幹倚辦如左右手宋之問昔在度支人稱一妙盧允言舊司邦計世號十才陟瑉璠以窺江漢之大覽昆崘之墟而知黃河之逺遡其所從來實母教然矣今以【缺】年【缺】日袝葬於承徳公之阡烏頭綽楔馬鬛崇封禮也嗚呼岵屺之慕方深蓼莪之章久廢香流彤管徵諸琬琰之詞家嗣徽音聊釋風木之痛是宜銘銘曰

匡邑之野鶴城之宮云垂下澤日掩髙舂厜防崇丘堂斧斯在宿鳥啁啾喬松偃蓋水漣山峙命服朱輪猗與坤徳令望令聞文辭焱攸昺卓國史千百世下母之懷矣煙埋防嶂霧失遙村黃絹碑表蒼石墓門

一品太夫人葉母李太君墓碑

祁連之峯萬仞居延之野千里白艸黃楡蒼檜赭霞望之厜防若斧坊森衛如防門是爲葉母太夫人之墓太夫人李姓隴西裔也柱史之稱猶龍將軍之貢宛馬世冑甲族峻徳淑型蚤已明詩習禮名媛作則矣配驃騎將軍振寰葉公琴瑟在堂輜軿是禦履端作椒花之頌廟見防宗婦之儀七徳含章四星連曜子日芳今鎭守寧夏總兵官都督僉事名將家聲儒生門地年猶小學已爲髦士所稱位在偏裨卽以元戎自許於是勲髙竹冊恩錫彤弓書則五車可誦劍則千人莫敵滕王閣下角吹楊柳之營賀蘭山前月滿芙蓉之幕皆受太夫人之教以有成也太夫人之教如嚴師然或有規其已甚者曰吾止是兒少姑息則驕驕則惰惰則無成於葉氏奚賴入侍多不命坐又曰汝不患無威患立威太過尙其卹乃兵士勿忽一日禦軍失當太夫人誚讓者再日芳跽堂下聽命慈顏和怡方起立是時余開府夜郎日芳鎭兵防水九股獚之部雨捲旌旗大田溪洞之間風鳴刁鬥余聞而賢之故爲之毀謗書播美譽也唐李景讓嘗怒牙將欲杖殺之軍且謀變母召景讓廷責曰爾方鎭撫方面而輕用刑一夫不寧豈特上負朝廷亦致百嵗母銜羞泉下何面目見先大夫乎將鞭其背諸將吏再拜請不許皆泣謝乃罷一軍遂定先後如一轍焉嗚呼陶侃爲八州督府由於母賢虞潭立金紫養堂是其子孝以今嫓美兼而有之太夫人於康熈三十九年庚辰以七十壽卒日芳執紼葬母於其鄕葬之日素車白馬伐皷鳴鉦健卒負防矢路人來髽祭弓韔箭房刀防旌旗分二隊魚軒重錦樽俎簫管各一部捧寶命者在前歌薤露者居後嗚呼鹿馴鶴舞千祥顏母之林石泐金銷百世桓姜之冢系以辭曰

伯兪七十斑斕衣傞傞堂上嬉不聞手搴大將旗卸甲轅門母鞭之三軍環泣匄母慈我帥徵蠻百戰危我曹銜枚馬不嘶吁嗟乎人子無母鞭者誰母已沒兮咄莫追身畱完膚將奚爲我作此辭空涕洟將軍聽之淚垂垂髙墳馬鬛酸風悲華表桀立倚夕暉靑鸞來下是耶非硱磳白雲兮屭贔豊碑

孝亷馮公墓表

孝亷馮公與先大人少同裏閈同以順治辛卯登賢書有子舍人廷櫆與余少長相優恩若兄弟也公以康熈甲辰八月卒丙辰十月葬於曹村直廷櫆以太夫人之喪予寧三載今玆嵗在丙子三月十有六日乃卜合葬謹琢石紀徳掲於新阡公諱沛字云生其先魏氏有華侯之封長卿食馮城之采秦則上黨之守世爲公卿漢則代相之裔與論將帥繼自卽墨遷於徳州故又爲同里人也祖仲選公與父嘉禎公並以儒術有聲都講開黌諸生負帙他他借借動邑傾都公徳水降靈岱宗表異仲任逞一見之敏世叔誇五行之捷累試髙等遂登鄕薦於是與先大人公車北上矣夫稱之劉向當爲王佐之才對在漢庭不讓賢良之防方當排金門上玉堂使鈞天有奇麗之觀帝室覯非常之寶有志不遂致乃嘯傲煙霞寄情丘壑春秋四十有九而沒嗟哉公睅其目皤其腹於思於思與伯兄狀貌無異故鄕人稱髯仲焉事馬太夫人至孝奉兄惟謹王延有扇席之勤季江尋共被之雅與人恕謙退不伐苟有不平則大聲雷動虯須直視有姊氏家貧公攜二甥歸撫爲已子姊壻爲駔儈所陷幾辱有司公乃奮髯抵幾深入排解然弱寡旣出姦黨終銜旣而案牘連年絡繹道路納子之槖饘防子猶之美錦事獲平反乃歸杜門其振窮周急皆此類也公以文章經術爲已任鳩集子弟羣從諸出授周易孝經講河間顏芝所藏法南城鄭氏之學致使王家諸子多渾濬浚沈謝氏之門盡封胡遏末其爲韓康伯則不別舅甥其爲魏陽元則成玆宅相捐館之日值遭母喪哀毀滅性有僕陳印死之子爲母沒僕爲主殉孝義之道一朝總集非公仁孝忠恕曷以有此先是公嘗奉太夫人避地城西葺廬衛水之上公傲遊其中良朋萃止有宿酒數壺好友相過視陳書十篋又吾鄕之釀有銀漿承露晳譬截昉或墨汁三升黔過純漆錯水出自屠蘇銀鯉觸於罟网陳罇設醴酒酣耳熱效嵇阮之狂歌兼韋房之詩酒有齊謳激楚之聲有魚龍曼延之戲於是風流雅韻名播靑齊矣夫徙居好畤本無使越之裝別館河陽不在牧荊之富食指旣繁生計日促臨終之日嘗戒子云吾心鄙貨殖程鄭孔卓之流𨿽谷量牛馬不願爾曹學之卽佞幸之家伊優上堂閃楡見納皮鑽毛羽珠成咳吐士苟一失此足身名俱墮吾死不願爾曹爲之也以此而言見公之風範矣昔者庾信誅茅在於宋玊舊宅國讓誡子必葬西門墓邊公生居董相祠前死近東方墓側方之古人諸葛有云未及髯之逸羣絕倫也元配周孺人繼配曹孺人年各二十有九並皆端莊恵淑賢才之室霜露先侵再配郭孺人享年六十有五撫育遺孤三十餘年備歷艱辛其髙節行義漁洋王公爲墓碣已書之矣舍人廷櫆蓋曹出也遇

覃恩贈父母如例女一適趙廷諌早卒孫一炎公一經世守安如鹿門之遺寢丘無餘貴甚江陵之樹且昔人云廬於承明署於金馬皆明察之官賢於管庫之末者也余所以敍其梗防貽諸好事永爲靈表云爾

謝公墓志銘

公姓謝氏諱陛字紫宸號丹楓系出江西贑縣周申伯之封命築城邑晉東山之墅代踵風流明洪武間十世祖官小旗戍籍徳州右衛水夾郁孤原分章貢地連厭次乃卜其鄰當峕偕冠裳來者史嚚之饗鬼非淫昏聰明正直而壹立廟髙眞觀曰江東謝家之神身不滿六尺黧面赭衣有文在手曰比之實沈臺駘殆其亞與大父暹父宴家牒詳矣世徳昺然公珠角擅奇山庭表徳儀範淸泠風格倜儻少恥章句之學疾裏塾庸師猶寇仇人無識其故者泊壯以任俠聞語世事則哆口張眉遇節義則掀髯抵掌以魯朱家劇孟爲不屑道如古之李元禮張乖厓陳同甫輩公獨心慕其爲人崇禎已卯山東大比公知天下將亂言時務如晁賈以爲如是則治否必敗有司咋舌烏程方大猷知州事聞公名式廬請見公辟之大猷贈詩有卻笑當年宰武城澹臺尙有公庭蹀之句間再請一見大奇之公痛陳民生利病時政得失旁及陰陽躔次禮樂兵刑封建疆理諸說大猷拜受教段幹木之闔門塞竇不見諸侯王景略之捫虱長談總闗治亂以此連類公之謂乎甲申李自成陷京師置賊黨防禦使閻傑州牧吳徵文來徳公流涕曰主亡天下亂讐可復也與州人李嗣晟謀誅之李云當告諸薦紳先生公曰薦紳先生難言之彼慮事熟匄萬全也狐疑敗矣公仗劍往眾踴其後遇盧禦史世防云於思曷維其來公弗顧徵文坐聽事堂遙望於思走逾半垣拔角脫距遂磔裂之並執傑誅焉眾目良久欲散歸公曰賊踞京師散將安往女張女弓女皷女皷帥眾而北所在收兵與江表連和殺賊雪恥嗚呼築聲水咽士之一去不還島上峯靑客之五百空死方之於公徒增欸惜防

世祖章皇帝入闗乃上所收印綬而大猷來爲巡撫都禦史徵貢於鄕當國者欲官之不受歸公自此隠矣知州某徵文甥也誅徵文時匿僧捨免後成進士來知州事思得公而甘心焉誣以私藏兵器叱曰女喜殺官乎曰誅賊耳長者在前叱何爲也徑拂袖出卒無以害公治產如範蠡之治越管子之治齊家隆隆起渭南千畆之竹卻懼滿盈池陽二頃之田毎思止足教子孫則本之鄒魯曰福之種者讀書儉朴人否必豪侈不事詩書者也公優逰裏閈垂十年與年七十以上者十人結爲稀社黃髮危齒竹杖褐衣釃酒長吟之下各述隆萬間一事以戒後人公之行誼庶幾石隠丈人之流乎嗟乎丈夫遭世多故幹濟綦難欲以明大義仗大節鮮不淟涊顧慮者當明懷湣之季土崩瓦解雨怪風盲麥秀堪悲黍離興嘆孫恩移斗柄於北陲盆子假漢宗於南服一綫長河止衣帶水耳羊斟忽來殘民作牧思明煽焰大勢燎原維桑與梓言之傷已公掲袂奮起倒防長號效博浪之砰擊倡魯人之髽祭縱異程嬰之匿趙兒差侔荀防之逆周子迨夫降旗一片早出石頭防峽三軍悉平蕭銑自是而

國家事定徳土以安公誠天下之偉人也公澡身浴徳逰藝依仁汝南令望扶風長者平日不以一毫挫於人亦不以豪气陵世人多喜親之入其戶布被藜牀桑杯石鼎諸葛亮有彈琴之宅王仲宣有讀書之樓從容安危之機保此令名舒捲風雲之際何須貴仕吁嚱公之歿數年矣前輩典型無復覩矣悠悠再數年有心世道之士欲訪公之軼事州人亦罕有言之者余之文與銘在讀之反覆防傷弔北邙而太息也壽【缺】葬於小鍋市之祖阡鐘沈徳水聲出風雲劍沒丰城气存牛斗銘曰

嗚呼九原不可作兮巫咸大招公朅來髙冠岌岌長佩陸離盱目皤腹而防防朝太乙以爲侶兮夕雲中湘君乎追陪嗟逰水之莫挽兮余小子一日而腸九回泰山農人寶拳石笑終南之阜宿兮河濵漁父掬勺水目洞庭之波頽繄香山之九老兮思公之徳又挺拔磊落之雄才公盍駕赤虯辭天閽以好修姱節三湔三釁乎齷齪塵之士而罹此刼灰閼逢涒灘之冓閔兮防貐檮杌狼虓豺公掉臂大呼賈勇登陴兮橫戈躍馬而借跆公之往事小子竹馬之年所習聞兮老夫其髦矣猶且悼周傷郢而迸哀徵柱下之遺編兮中心若抽以低回行日車於虞淵兮奠罇斚之云雷墳髙於雉兮長河之厓

誥封夫人先室馬氏墓銘

嗚呼夫人行略前有言矣一爾過隟永歸長夜痛未掃地而祠之光霛翳然埋名古逺嵗在塗月泉臺告期兒輩匄余搦管磬折爲文章以傳防齋烏足以言文章也比於儕侶一不及人逰鴻夕吟孤鶴寒嘯追傷轍莫已於言嗚呼陽谷邨之南原土赭不防岈如奫如介丘厜防徒駭澩灂其夫人之北邙乎筮易之坤曰安貞吉藏以竁石鋟以銘辭昔人云𨿽陵堙海竭文章不死馬鬛一封天垂三微之露雛枀千本佛開四照之花言之防陋夫人鑑焉謹銘

百里奚歌扊扅長貧賤黔婁妻五噫聲舂廡下千載傳其人者古伉儷有遺風余夫婦磨蠍宮嗟夫人扶風冑下嫁余�箕帚五十年堂上歡以孝稱無間言余少日閔凶遘貧鬼訶外蛇鬭豕人立鴟晝啼陰風黒委塗泥嗟夫人揮涕淚飛蓬理中饋毷氉場顦顇歸夫人賢肯下機防月白�艸緑楚黔地何僕僕嗟夫人前致辭楊朴妻老頭皮厭次城燕山道歸去來子偕老翠微西馬東大荒落防戎戎夕景斜崦嵫短翻日車不復轉云一色天四垂築惇丘蒿裏悲潘嶽詩鐙下讀哭夫人還自哭人間世壽幾何學長生理則那笠在背衣至骭種胡麻空嘆磨丰碑駕文貍陽谷村颺霛旗夫人城年月紀後子孫於此夫人生於丙子五月二十七日申時卒於辛巳十一月初五日未時春秋六十有六初遇

覃恩封孺人疊封宜人再封恭人疊封夫人子五人女三人孫六人孫女四人曽孫二人曽孫女三人康熈四十二年癸未十二月初十日酉時葬

古歡堂集卷三十二

欽定四庫全書

古歡堂集卷三十三

戶部侍郎田雯撰傳

盧南村公傳

盧世防字徳水一字紫房晚稱南村病叟淶水人明初徙徳州左衛曾祖宗哲官翰林檢討累光祿卿祖茂父永錫太學生明啟禎之際文士侈譚子史之學標榜聲譽流爲鉤黨公爲人簡易佚蕩髙自位置恥矜懻忮以邀名當世讀書尙志馳騁百家爲文章不屑雷同筆墨飛動無餖飣僻怪之習尋登進士第除戶部主事未幾省母歸復彊起補禮部攺監察禦史領泛舟之役值久旱河竭盜賊充斥公疏數十上犁中漕皆報可役甫竣竟移疾去當是時國事日非東西交訌公俛卬興懷如抱隱憂悲天憫人往往發之於詩遊於酒人日沈飲自放而已甲申巳後每摳衣循髮歌泣無聊掃除墓地有沈淵荷鍤之意

本朝拜原官徵詣京師以病廢辭癸巳卒於家年六十六公貌奇古身長七尺須數莖長尺餘土木形骸掀髯雄辧舌本風生如枚生七發間出雅謔語人一與公涉鼻間栩栩皆以爲盧公愛已願爲之死屏居尊水園中杜亭畵扇齋匿峯庵涪軒十餘間茅屋耳堆書數千卷塞破戶外几案排連筆研置數處蠟淚縱橫公脫帽帣韝立而讀之讀竟轉立它處再讀它書雒誦長吟戊夜不休亟呼酒二奴子取癭瓢貯酘酒大容十升舁以進之公乂手防飲防醉則假寐鼻息雷鳴少頃輒醒醒復讀書如故奴子垂頭而睡弗問也合祀唐之子美宋之五郎故以杜名亭公自謂於子美詩四十餘讀爾來卻掃益有餘力選摘分帙名爲胥鈔子美別李八祕書云乞米煩佳客鈔詩聽小胥余與子美操觚充胥史而已校之人伐木信行修水筒張望補稻畦豎子摘蒼耳宗文樹雞柵占數鵝鴨頗策防勲倘借手以見子美想裂餅給酒在所不靳又云子美詩如天降時雨山川出云木葉盡脫石气自靑苐人之才識有偏全子美之詩從奔走一世中轉寥寂耳五郎隱居十五年不出戶庭桑下受風髙人冷語公之合祀蓋因以自諭云飲酒不論賢愚貴賤泛濫酗醟老兵可呼甕側可眠食豕如食人以爲輕世肆志非也五十後亦每病酒大率侘傺沈塞之狀莫自擺落酒居十之半耳曾匄人作生志其詞略云防生平得志於酒一尊陶然百慮俱淡相期終此身而不必名後世生老病死聽之而已性好書般弄涉獵聊復自娛問以經濟恍墮雲霧進之窮理盡性益復茫然矣或有舉五栁先生所稱無懷葛天之民以相儗者逡巡未敢承也嗚呼公之晚號南村意可知矣靖節作自祭文公自作一棺古怨古歡畱連三嘆浸假以尻爲輪以神爲馬亦逍遙長往已耳昔揚子云摭離騷而反之嘗怪屈原文過相如至不容作離騷投汨羅以沒悲其文讀之未嘗不流涕公之於靖節亦猶是也公至性過人億事屢中如甲申春日夫豈預知義旗西指蕩滌羣凶乎身托

熈朝與仲長子光瘖瘂相對以泉石病廢終公實幸矣公之論詩也旣得其解復神明其意嘗歷舉以語人曰從唐代別起只以詩論不必立樂府名色又五栁先生云淸謠結心曲詩之佳者可曰淸謠又王右丞自稱詞客畵師山中人輞川之勝金穀平原遜其淸逺絕欲養花一味禪悅藝苑中僅見者又世多以韋栁配陶夫韋與陶差近栁則從謝靈運來雜之以吳筠何遜其悟處獨闗禪理子厚自云惜無協律者窈弦吾詩所得深矣又論詩者長舌爲斧斲破瑚璉君子有憂之又作詩與論詩作畵與論畵總眎其胸次何如天下事求之胸次足矣又明詩當以髙靑丘爲大宗又作詩惟推襟送抱望古遙集凡山川艸木風雨寒暑龍蛇虎豹霹靂戰鬭天吳紫鳳出沒變幻或登髙送逺獨坐彈琴古月新霜雪痕花影以至緑鬢白足絕塞空閨秋墳鬼唱可愕可娛可憐可詫之事悉囊於詩而和之以天倪夙饒勝具靑鞵布襪興來獨往則純於詩矣公之論詩如此故公之爲詩也徜徉自適抽繹吟情結撰入防達人禪理奇思硬語駢出橫陳不讀公詩幾不知古今之大天地之純大槪公詩有句無篇吾政恐公以篇幅見長耳間有摘頺放之句相訾嗸以爲口實者夏后之璜不無徑寸之考固不傷其爲天球宏璧也余選公詩合諸體不逾百篇直使天淸木響水落石出未敢謂陶謝不枝梧風雅共推激也公之遺書余僅得離騷南華讀本腕迹猶新余於齋中設位以爼豆公投弓而泣跽石而吟鐘期滿志於髙山成連移情於大海則余之願也夫公所著有尊水園集又杜詩胥鈔讀杜防言鋟版行世卒之日其子孝余以公書千百本納之古朴長寛之棺中閩人黃閣學景昉作公傳

論曰明二百七十餘年鄕之前民聲施當代者指數僂矣洎明之末蓋有盧南村云其人學本董仲舒才似顏淸臣而開濟明豁包含宏大則東方曼倩滑稽之雄也然此皆余鄕之前民也若夫以詩酒自污而全其晚節又當與晉阮籍陶潛齊名於千載之後後之君子讀其書論其世爲之房皇追賞能無遡懷縠水通夢柴桑也歟

侯戶部公傳

侯公諱抒愫字爾謨號古渠河南襄城人始祖自晉遷汴自汴遷襄城累傳至公父奠邦生二子公仲子也公少負至性孝弟願謹十二能文章比長湛深經術恥世儒空疎之學順治戊子登賢書壬辰成進士故事進士謁選人例得大令公曰吾學未成不可父母斯民子產云學而後入政未聞以政學者也具疏以請遂攺河南府教授洛自兵燹後學校廢矣公至辟講堂日與生徒發明二程之防穿穴經史旁摉掌故以資吏事秩滿以卓異第一遷濰縣知縣濰富饒稱劇邑公行次白浪河顧左右曰吾爲令當與此水同其淸矣治濰五年人服其廉時嚴匿逃之禁姦民多鉤黨以破人產公立置之法大賈郭某陷於訟薦紳爲之請者以十數公閉閣不與通及對簿事卒得白郭以千金餽公峻拒之同年某爲萊州守移書徵責公佯爲莫解復曰濫竽作吏曠職懷慙苟有可以報

朝廷愛百姓者教之敢不惟命守意沮思中傷公防巡撫特牘薦公擢戶部主事以去公之治濰也原本經術蓋自河洛橫經臯比談道時已基之矣公質羸善疾入郎署轉劇逾年卒公幼嗜讀書明季冦躪中原重以饑饉項郾汝鄧之間千里無弦誦聲公擁書如故家貧躬耕掛書牛角上且耕且讀人笑其迂獨其師田公起龍奇之公成進士田與同榜云

論曰公幼孤受學於兄抒惲事之甚謹令濰日抒惲語公吾家世淸白若以一錢歸吾不復東視若矣故公以廉介特聞兄之教也抒惲以學行爲經師晚年居柏泉山著采山效曽十三願諸書學者稱爲柏泉先生戶部公以循吏顯柏泉以文學傳門監者之後固多賢者哉

新安程公牧庵傳

程公諱子謙字益仲號牧庵江南休寜人先世自晉太守元譚治新安多惠政賜田篁墩因家焉傳十三世諡忠壯公靈洗佐陳武帝有戰功子文季盡忠王室並賜祠載諸祀典歷二十四世宋三三宣議公惇臨徙居率口程氏蓋代有聞人云再傳十四世世茂人稱濱陽先生儒林長徳享年九十三十五世公父贈通議大夫峻徳倜儻不羣恥占畢章句之學牽車服賈貲累巨萬子三公仲子也少嗜讀書父誨之曰陶計家法吾何讓焉士無過人之行而矯語仁義長貧賤亦足羞也木奴千頭封李衡以萬戶窮鄕寡婦築懷淸之髙臺汝丈夫也尙其識之列之仲尼之徒爲子贛無爲原憲矣公再拜受教五十年貿遷淮泗潁亳間貲益以饒以是好行其徳沾匄郡邑修屯溪石梁以利涉隄率溪上流無水患置學田立文萃社以給士之貧者自世俗之日下也矜刻薄之習鮮長者之風外侈帬屐家鮮蓋藏一遇緩急有無皆不足以相捄而任卹之道遂衰公有憂焉嗟乎宗法不講久矣水木傷親親廢甚至五世而上子孫有昧其祖禰之名者公讀行葦而情生感角弓而知懼故復以惇本署社惇倫名堂五祖合祠俎豆奕奕以垂示後人也又效摯虞之族姓昭穆記劉子元之家史篹明譜牒尊祖收族之禮莫大乎是大槪公天性過人自五齡失恃哀痛不輟及壯孝謹倍至砥礪名行被服儒雅依然經學耆宿治家如治國無殊管仲之相齊範蠡之霸越而其徳循循犖犖一躬行君子也康熈三十七年六月六日卒於武林旅捨子嶽官戶部員外郎

論曰東漢樊宏之父重善農稼好貨殖賑瞻族黨恩加鄕閭是以範史亟稱之昔楚頃襄王問陽陵君曰君子之富何如對曰分地以用天道實廩以崇禮節親戚愛之眾人善之若樊氏其庶幾君子之富乎程公之行軼於樊氏子嶽方爲地官郎以政事顯五侯之貴盛後將不減湖陽哉

趙別駕傳

趙別駕諱啟睿字思伯一字思聖先世陜之咸陽人始祖得榮洪武中從戎川南有戰功後授徳州衛昭勇將軍世襲百戶數傳皆嫻武事至鑠始以文學稱孫繼鼎天啟壬戌進士累官戶部右侍郎公繼鼎子也少讀書嗜春秋左傳長慕阮籍之爲人飲酒酣歌放達不羈𨿽貴官顯者語弗當輒白眼眎之人呼之曰狂或目曰癡公盍然笑曰癡誠有之狂則未也昔謝鎭西著紫羅襦據方牀在大市佛圖樓門上彈琵琶作大道曲非狂耶王湛向雄顧愷之之流癡黠半焉士惟俗不可醫耳痛飲讀離騷便稱名士余且媿矣以廕授順天府通判絕苞苴抑權幸三年以廉幹聞防當稅公力辭京尹某爲中貴徴鷹犬於僚吏公峻拒曰爲人鷹犬吾未能京尹銜之思中傷公遽投劾歸卞士蔚之脫幘戴安道之不爲王侯伶人公之謂歟歸臥林壑垂二十年戊辰五月卒妻陳氏楊朴之賢妻梁鴻之嘉耦也子某孫善慶官國子助教

論曰狂者聖人之所取若夫癡晉之賢士大夫多尙之二者其不足爲有道之詬病亦審矣南史何尙之問顏延之曰誰得卿狂曰吾狂不可及又唐許學士見人輒忘人譏其不聰曰卿自難記若遇何劉沈謝吾奚忘焉由是觀之惟狂乃不狂癡能不癡大賢烏可測也別駕狂且癡矣當其面折上官掛冠長往不爲苟且媕鄙之行彼不狂不癡者能之乎固有大過人者哉

李孺人傳

南北李爲長河望族世盛簮組戶被詩書而於女徳母師前無聞焉聞之自孺人始晉京陵公王渾之子濟負盛名於時史稱其母鐘夫人琰賢明有法度魯敬姜之治內政也男女效績愆則有辟由孺人觀之特細節耳孺人之子森棅檉英異多才不數封胡遏末述母之行意誠有在無論他日載於史氏或者烏頭雙闕丰碑宰木之間紀吾文辭以傳乎孺人王氏王夢卜女少讀孝經內則諸書女紅文繡多出意匠年十六歸河津公爲繼室前朱孺人遺兒楨撫爲已出逾年遘晉陽之亂姜瓖踞大同叛所至蹂躪郡邑河津公爲死守計孺人提兒女間行千里途遇盜仰天嘆曰寜死吾與女無死楨兒也楨兒死弗祀矣乃置女道旁抱楨伏石窟中獲免抵家募健士夜奔河津甫入城內盜飈起河津公死戰破圍渡河效包胥泣請秦師城復以完冦平河津公罷官歸絕意仕進築退庵詩酒自娛偕隱以老賓客至必盛供張列樺炬文酒髙會孺人咄嗟立辦垂四十年河津公卒孺人課諸子成立皆以文章著聲譽今長河裏閈咸稱母教云

論曰詩秦風之作蓋言武矣其卒章曰言念君子載寢載興厭厭良人秩秩徳音豈軍旅之事女子得預聞乎當孺人之縋城以出也盜塵障日間道取歸募數十人爲死士以十餘日下河津秣馬醳兵椎牛饗士後河津公以請師樹平防績孺人力也可不謂賢哉詩又云何有何無黽勉求之釐爾女士從以孫子室家之常儀不屑道矣

毛烈婦傳

烈婦毛氏浙江遂安人祥符令毛公際可女方生引禩妻也幼涉書史明大節年十七歸禩時禩父方公象瑛以翰林官京師遣子就昏於汴禩素善疾暑途撼頓疾彌劇甫扺甥館結褵五日卒署後危樓出云下砌以石氏墜樓而下不死尋吞金又不死家人弗知也洎歸裏守伯姬之節者十年塟夫已絕粒十有九日而歿遂同穴焉其婢前數日傾虎子肉爛如塊家人驚泣得無金石腐腸邪死逾年有農家胡淘厠淤泥中得金物狀如耳環者一如指環者一胡之女亦往各得少許母家贖歸𨿽其鑿齒回腸金寒玦離明璫隨珥者矢直如彄環規月者屈曲如鉤然其半狀往往識之彷佛附珠傷仁照見十竹萌削也初氏之未亡也毛公爲錢塘戴烈女作傳有吞金不死語氏在旁讀之防哂曰吞金亦死人乎毛公心動至是果以死殉其死狀頗類之所異者戴處女此多墮樓一事云

論曰昔比肩之墓合於吳趨連理之枝交於宋國未有分杯帳裏卻扇牀前早病河魚孤飛海鳥墮髙樓而弗死結斷腸以銷金絕粒雙旬埋魂九地昔梁髙行之援鏡劓鼻魯陶嬰之作歌明心方之何足云乎余讀毛公吞金記云耳環並置烈婦祠中指環分畱母家嗣子想大秦之珠綴名璫於耳後環橊之臺藏玉腕於鉤中懷懍稜稜長存生气有不謝豹春歸棲樓頭而腦裂吟猿夜語感金傷而腸回者哉

賀二傳

賀二淸淵市人也以貿絲爲業黃須眇一目善歌彈曲項琵琶變徴音爲新聲又能作獸言驢鳴獫吠與絲竹肉相和屈折愉懌莫不如意二行歌於市旁若無人詡詡自得矜其伎之工也而市之屠狗賣漿者咸譽二詩書雅遊之士以其異竊哂之曰二蚩妄人也或曰滑稽者流二怫然皆非所樂聞二曰古云傳注吐酒終日不已出口成章詞不窮竭客以我爲滑稽殆謂是與優孟郭舍人之徒其事猥屑不足道淳於髠東方曼倩輩誠有道者又儗非其倫矣然謂我蚩妄亦豈知我者哉夫我之伎日工也以斲輪爲師以承蜩累丸爲友瘁心力以爲之且十餘年天下士操一伎以成名其不及我之工也正多矣客無哂我之獸言也左傳介葛盧來朝周禮貉所掌獸言鼻祖也古不有善雞鳴者乎而世之鼓雌黃之舌爲佞口以媚人嫉人者反出獸言下客何哂焉二語畢旁若無人詡詡自得如故因命之坐勞以酒復撥檀槽四弦度新聲撫節嗚嗚客皆賞嘆感激夜四鼔二去

王媼傳

王媼屯氏河上嫠婦也善事鬼能爲鬼言有一鬼帕首跣足靑褏朱裳盱盱睢睢狀如侏儒主其室有年矣鬼靈而猾黠不自言敺媼代之言以故村嫗販夫以事來咨者掃其門復升其堂香再俛伏於地以俟媼髙座若聽事然喉喘顚汗閉目迸涎沓沓騫騫恣口以對甲吉乙凶甲疾不瘳乙則已言輒驗俄焉旣醒不自知其啽囈也媼之室日以饒市井無賴兒亦多陰伺欲中之者癸酉六月河水漲人患之請於媼媼復向聲作鬼言曰陽侯波起濤襄四陸震蕩漂流爰止烏屋三日歸槽河伯牒復鏁彼巫支方山之麓媼嗚嗚不勝鬼言果三日漲止人皆徳之謂鬼之靈如是媼亦驕蹇自以爲能乃病其媳之無能也以它事日詬誶於庭媳恚憤夜出沈河中媼不知鬼亦不媼告也以其婦之死也無賴兒遂借以破其家而媼之室空矣如罹昏墊而魚鼈爭飼也悲夫宋元王之能見夢而詘於自謀殆王媼之謂歟余竊怪鬼主其室旣久而不爲之防患於未然所謂靈者安在抑不義之甚者矣畢方黎丘之徒其不可與處也哉然則媼假鬼言以愚俗罔利適以自愚已耳非眞有鬼也

何媼傳

何媼者年八十餘矣身不滿三尺髮長二寸眉半之顏如渥赭人莫知其異也壬申冬爲余執竈下役解後與之語詰曰不絮而衣寒乎曰寒也腸且嗚嗚矣亟以餅啖之婢謂餅硬烘之可啖媼曰奚烘爲須臾啖數餅啜寒水一盂語麄气豪如盡斗酒一生彘肩矣又詰曰將無病耶曰何病也俄辭去躡之媼入僻室中閉牡跏坐以脊尻貼席首足如張兩翼身如箕又動如轉輪焉少頃復來汗流浹體腸嗚嗚猶故也余灑然異之媼盍然而笑曰公知衞生之術乎三牛三車不僵不戕行蟻旋磨駕舟鼓檣前後上下投捨中央九虎天闗熊熊其光徑寸之珠夜吐寒芒欲學長生入室升堂左董雙成右費長房憐子鈍根如無相盲余聞之惋嘆累日恥不媼若也援筆賦詩十篇其序略曰何媼者屯氏河西村人也本農家婦善衞生術二十結褵以後遽謝鉛華八耋鶴髮之年何其矍鑠少逢道士口傳胎息之經老養谷神心妙參同之契若其肌膚冰雪豈非姑射名姝卽此巾幗侏亦是稚川佳偶謝自然非所論也華山女無以過之今者以丹臺入道之眞詮授白首傷心之病客兔葵燕麥桃花憐我劉郎豕腹龍頭石鼎驚玆侯喜思簫史而未遘僕本恨人求勾漏而寄懷誰爲仙吏溪山寂歷早迷秦洞漁船雞犬飛升莫識淮南藥器靑精無飰何以長生紫府有人皆求不死禽習五戲佩坎離水火之數言夜守三尸探熊經鳥伸之大防願奉教於芙蓉城下竊執鞭於玉局觀前

王鷓鴣傳

長河人有盲者善季主之術初居河肆人莫或知者余心異其人知其術之工有年矣一日來京師公卿朝士皆樂與之遊交相延譽盲意气自豪恥爲卑污之行不肯虛髙人祿位以說人志客有難之者曰子之言否也什不失一二焉言泰也什不中一二焉盲捧腹大笑曰若烏足以語此夫平適之謂泰困躓之爲否也易之言吉凶也人之情貪而願奢平適易忽而困躓難忘也馮敬通之顯志賦愚矣劉孝標之辧命論謬矣栁子厚之天說惑矣言泰而有不審若不自審我之言誠審矣客喁喁者也盲姓王氏名道行凡語人語畢唱鷓鴣天詞一闋尾作曼聲似孟達之上堵吟矣故一時號王鷓鴣云

論曰司馬子長云士無過人之行而矯語仁義長貧賤亦足以羞也其能工一術以驚世炫俗者正少矣鄕之前民有管輅盲豈其儔歟

古歡堂集卷三十三

欽定四庫全書

古歡堂集卷三十四

戶部侍郎田雯撰跋

讀老莊跋

諸子以子稱獨道徳南華以經名則老莊之學勝於諸子明矣仲尼猶龍之言尊老氏也人生而靜天之性也感物而動性之欲也漢儒取入禮記遂以爲經若使宋儒知其出於老氏則必加譏評矣逍遙遊盡性也齊物論窮理也養生主修身也邵堯夫云庖人𨿽不治庖屍祝不越樽俎而代之言君子思不出其位也楊山曰逍遙遊一篇子思所謂無入而不自得也莊子之合於中庸又如此此其所以經也宋儒於漢儒之擬經者皆斥之馬融之論禮樂誕矣束晳之補華黍贅矣揚云之作太妄矣史遷之實錄司馬彪之九州春秋麟筆之玷矣王通之續書孔衍之漢魏尙書典謨之累矣力詆漢儒不遺餘力而謂之叛經僭經也何哉

讀孔叢子跋

孔叢子抗志篇曰衛公子交見於子思曰先生聖人之後執淸髙之操交不敏竊慕下風願師先生之行幸顧卹之子思曰公子不宜也今公子紹康叔之業處戰伐之世當務收英雄保其疆土非所以明臧否立規檢修匹夫之行之時也夫匹夫之行何爲者也豈無益於人之家國而故爲此言歟又儒服篇曰儒者包眾美兼六藝動靜不失中道如此或病其言之自相矛盾也非也亦猶莊子之毀仲尼正所以尊仲尼也非毀仲尼也毀彼假仲尼之道而流爲僞儒者也故世之病莊子者皆不善讀莊子者也病叢子者亦不善讀叢子者也

讀商子跋

商鞅開塞耕戰數篇可謂工於富彊之術矣然可用於秦而不可用於魏蓋秦之俗敝久矣用之則大治若用於魏則多事更張適足以釀禍亂鞅之去魏而仕秦也豈待公叔座之激景監之言而乃識去就哉鞅曰一賞一教一刑揆其防亦政刑徳禮並用之意未始非治國之大道也迨慮其說之不行而遂專一於刑𨿽殘刻暴虐有所不暇卹耳王安石天不足畏之說亦由乎此其積怨蓄禍以至於敗也宜哉甚矣刑名之學不足法而執拗偏倚之用大爲世道人心害不可不知也趙良之言曰五羖大夫之相秦也功名藏於府庫徳澤施於後世及其死男女流涕童子不歌謡舂者不相杵嗚呼誠賢矣哉

讀鬼穀子跋

戰國之士雋邁譎變者多矣而騁其才气以自放於文章者惟鬼穀子最著今讀其捭闔反應內揵抵巇飛箝忤合揣摩權謀諸篇抑何奇也大約出自陰符深於老氏而自逞一代之雄此其所以奇耳郭璞遊仙詩云靑溪千餘仞中有一道士借問此阿誰云是鬼穀子景純之愾慕其人如此余嘗謂人之經濟學術未有無其傳者儀秦爲鬼谷之傳人而縱橫之說成房魏爲河汾之傳人而貞觀之佐顯𨿽邪正殊途遭時各異其間授受淵源要非偶然也鬼穀子不見於他書隋志始有之唐四庫以爲蘇秦之書秦記云周時隱士自號鬼谷先生又世稱鬼穀子嘗有書責儀秦夫何以責之無乃自悔其教之不精而恥彼學之未至歟

讀鬻子跋

鬻熊楚人年九十見文王王曰老矣鬻子曰使臣捕獸逐麋已老矣使臣坐策國事尙少也文王師之著書十二篇前人謂其理致通逺防趣恢宏織組仁義經緯家邦實先達之眞言爲諸子之首唱愚以爲其文俚其詞戔必後世僞作之書無足稱述也且其中引魯周公衞康叔年代相去逺甚讀者察之按賈誼新書所引鬻子七條皆正言確論玆本無之又文選引鬻子武王率兵車以伐紂紂虎旅百萬列於商郊起自黃鳥至於赤斧三軍之士莫不失色今本亦無知爲僞書無疑矣

讀子華子跋

晉趙簡子殺竇犢舜華孔子爲作臨河之操子華子卻其聘而弗顧可謂有知幾之哲矣及其老也館於晏平仲氏著書數十篇言數則本乎易言治則崇堯舜言道則尊孔子斯其爲聖人之徒也歟至於符瑞必黜鼎湖有辧尢非春秋之世談天炙轂諸家所可及卒章云宣王時吾宗君實董六師蓋程伯休父之後也苐篇中引中行氏已是戰國時人孔子贈一章當是因家語韓詩外傳而傅防者讀之疑爲僞書焉劉歆七略敍稗官小說以周書爲首卽晉代所伐冡汲冡周書也今所傳者什之一耳其中言舜囚堯禹距舜伊尹通末喜太甲殺伊尹武王斬紂皆害義傷教之甚太史公信之以斬紂事入史記亦誣甚矣

王叔明琵琶行畵跋

杜甫觀公孫大娘舞劍器行小序古致錯落姿態奇橫如靑天數峯晴霞上下入其中莫可端倪申聰山謂詩不大佳取宮中侍女八千人公孫劍器初第一二句而已以余評之首四語說盡無餘味連用防如矯如來如罷如只是形容套語羿射九日落羣帝驂龍翔雷霆收震怒江海凝淸光設想平常五十年間似反掌以下又復太露收處老夫二語音節蹙縮大失驚人本色小序工而詩轉遜矣惟中四句云臨穎美人在白帝妙舞法曲神揚揚與余問答俱有以感時撫事增惋傷白香山琵琶行一篇擴充之脫化粉本於此雅妙無匹所謂分其餘技足了十人少陵所以不可及也

龍淙帖跋

余昔嗜摹官奴帖苦無善本及學之無成亦漸已之曾作詩云十指如椎筆如杵有鬼若踞秋毫顚閉門客謝管城子老研取作支頭磚是也後得涪公墨迹嗜之更篤又願學焉而未逮余𨿽不知書而於世之以書名者輒敢論其工拙今在夜郎見範公龍淙帖禇公絕倫遂驚嘆爲莫及雪消風柔紅茶花二本大放安得此老解衣槃薄疾書澄心堂百紙餉我耶因並題於卷末春蚓秋蛇自顧生悔

林處士銘跋

此吾友曹生所作爲文古奧遒邁有昌黎奇崛之气熊熊瑯瑯可誦也內綴數語云儒者數行墨有時珍重慳惜𨿽重貨不與易彊威不能奪韋貫之拒裴均之銘不納萬縑孫盛不懾門戶之禍而攺枋頭是也余閱之不能無議焉曹生旣作此文揆其意又若有所不屑者將自視其文之可傳而髙自位置歟抑恐言之失實貽世譙讓而故爲支飾脫卸之詞歟考貫之沈厚寡言與人交終歲無欵曲不爲僞辭以悅人曹生果如是耶盛與殷浩齊名所著晉陽秋詞直理正稱良史焉不攺枋頭𨿽禍及門戶不顧亦非明哲之道區區林處士一銘又大不相侔也夫人有一善之行君子亟稱之吾儒有心救世正借此以淑人心挽頺俗又往往采片長髮之爲文章以傳世而行逺況林處士實有善之可稱哉善可稱而已不深知之不爲作銘可也銘旣作矣而又爲支飾脫卸之詞吾不解其何說也文章固不可不珍重慳惜也珍重慳惜之太過而文章亦日少封禪書誠文章之大者可數十上乎余曾有詩云少時便愛遂初賦老去終無封禪書聊以述懷亦用譏曹生也

石鼓詩跋

嘗考以石鼔爲周宣王獵碣者韓愈張懷瓘竇也謂文王鼓至宣王而鋟以詩者韋應物也謂成王鼓以左傳岐陽之搜証之者程琳董逌也謂出宣王時史籀書者蘇軾趙明誠也斷爲秦鼔合於秦斤秦權又以岐陽秦地秦好田獵是詩作於獻公前襄公後者鄭樵鞏丰也然皆傅防之論不足據惟歐陽修辯漢桓靈時金石多磨泐此文細而鋟淺不應二千年尙在又字法古詩與雅頌同漢多博古好奇之士不應略而不道又隋藝文志錄及始皇刻石防羅門外國書不應獨無石鼓遺近摭逺其說似矣金時馬子卿則辯爲宇文周造焦竑以蘇綽傳証之云周文十一年狩岐陽孝武保定元年再狩岐陽命綽仿大誥則詩體仿詩可知然此亦影響臆度烏足爲鼓文確論哉予按鼓文有吳人鄰亟朝夕儆惕語周宣時吳未通諸夏安得有此又周之文武無藝祖稱而鼓文又云進獻用特歸格藝祖嘗觀宇文祭河神誥自稱其先世爲藝祖且周與陳接壤陳建國吳地故應有吳人之戒由此以言石鼓爲宇文周物無疑如執小篆科斗以訂是非則六朝人豈無善摹之者亦未爲通論也元馬虛中絕句云獵碣鐫功事惘然摩娑壞石臥寒煙昌黎已道文殘缺又較昌黎五百年令人涵泳無盡桐髙詩中互據一說正不妨並存以竢折衷於後之雕摉宏博者

古歡堂集卷三十四

欽定四庫全書

古歡堂集卷三十五

戶部侍郎田雯撰雜文

廣種說

蕭韓坡翰林種河村貽餘數十又作種說一篇余考種法莫詳於齊民要術亦未嘗專指何也楊升庵云本艸類中不載西後讀五代郃陽令胡嶠記嶠於回鶻得種以牛糞結實大如味甘名曰西是西至五代時始入中國也文選浮甘於淸泉蓋指他耳韓坡又有西洋皮白味別子有字似可辧餘詩云斑靑更有西洋種剖之如乳傾壺漿子面字形細於髮蒼頡鳥篆爭防茫是也昔張載陸機輩皆有賦而於種法則略而不書直作駢麗文辭耳邵平秦東陵侯後布衣種於長安俗謂之東陵漢施延沛人種自給姚俊常種灌園又陳壽吳書步隲與衞旌同年相善俱種自給郭平原以種爲業劉義慶幽明記韓珍種營塟孫鐘富春人種爲活以上數人昔人謂之隱取以報韓坡詩中末句云明年我亦學老圃犂鋤自操身手彊與君入山稱隱徒駭河上歌滄浪殆取種說而推廣其意如此

黔陋說

陋哉黔也與滇並稱自京朝言之以爲同處萬里之遙耳以山川疆域考之均爲楚莊蹻開拓地西南荒徼蠻髦靡莫之鄕公孫宏賈捐之所弗屑有也以滇眎黔猶宮室之有門庭然無黔則無滇以黔較滇擬之古諸侯國黔且不得與於曹鄶邾莒之列何論秦楚則黔也者亦適足以爲滇之一州一邑附庸於金馬碧雞之末巳矣豈不陋哉豈不陋哉嘗讀兩京三都諸賦凡職方所載風土所紀與夫山川之美艸木鳥獸人物之奇莫不各標其勝槪以驚人耳目之觀卽一滇也五華防蒼峯巒聳秀金沙洱海波濤瀠洄以曁孔雀翡翠犛尾象齒琥珀琴瑟檳榔金鐵茶漆之產不可勝數惜乎張平子左太衝之所未睹薛綜之所未注也若夫黔山禿水窮艸木亦稀跬步亂石日與蛇蝮虎豹蠱毒瘴癘相周旋鬼方多鬼靑白黑赤各異其名魑魅魍魎籍而分部揶揄於道路充斥於市衢黎丘斄亭之間蠕蠕動也嗚乎何陋之甚耶𨿽然鬼方之鬼飲食男女侏睢盱三年已來與人白晝往來馴擾而無所害鬼之性朴而淳中原險阻澆薄之習反出其下又有斷腸花紫穗下垂實如鶯粟夏秋蕃茂人與牛馬食之則腸斷有緑衣鳥小如兒拳雨晴來啄之土人呼爲斷腸雀極可翫惟黔有此差足以豪矣亦資孔驛當滇黔兩戒之交十步之內疆土風物妍媸頓殊一似造物有心自洪荒時劃山川而爲二者亦甚可怪也余譔黔書嘗思粉飾其說以洗黔之陋道士祝天寜自滇來述滇之勝寒防夜半娓娓不絕余縱懸河之辯效枚乘七發以爭之卒莫能勝而黔之陋如故道士知讀書能言楊升庵在滇胡粉傅面簪花擁伎彈曲項琵琶遺事亦隱者云

策題【丁夘江南武鄕試】

問自古言兵之家各著一書流傳於世後之學者未有講習不明才識淺陋而可以得用兵之道者也陣法始於黃帝古所謂魚麗鸛鵝皆陣也諸葛亮李靖之徒無不本其意而用之然孫子十三篇言戰甚詳而獨不及陣法何也豈陣法之精防卽在十三篇中可深求而得其故歟孫子之書載諸藝文志及四庫書目後人注孫子者魏武杜牧陳皥輩二十餘家宋梅堯臣彚集諸說自爲一書歐陽修亟稱之其果有合於孫子之防歟張良受書圮上老人但言太公兵法未見其書也後人遂以六韜實之而中有騎戰篇言用騎之法甚詳夫三代春秋時馬以駕車無用爲騎者其爲後人僞撰可知矣葉適謂龍韜以後四十餘篇皆學者所當講習其說何歟齊威王使大夫追論古者司馬兵法附以先齊大司馬穰苴兵法夫所謂古司馬兵法周之制也乃以穰苴所論卽爲古司馬兵法然歟否歟漢成帝命任宏論次兵法爲四家有權謀有形勢有陰陽有伎巧說者謂權謀家能兼三者之長然權謀中有韓信三篇形勢中有項羽一篇韓項皆善用兵果可得而優劣歟尉繚子二十九篇今逸五篇大抵其學類商鞅其言似吳起而其法則專以立威爲主如重刑伍制分塞束武將令等篇皆所以明制度嚴號令而已非有神奇變化之道也而宋儒張橫渠獨善其言爲之釋解彼果何所見歟他如車戰馬戰火攻舟師無不各有一家之言可得聞其詳歟不淹貫乎羣書不可以云將略也不諸熟乎將略不可以爲武臣也奇正互用變化莫測用之貴乎應機習之在乎有素豈淺嘗者之所可幾歟多士幸際雍熈之世行將策名登朝專閫之制匪異人任平日讀何兵書及今條達披陳蓋欲爲

聖天子求什伯庸眾之材焉

策題二

問從來選將之法有由於科目者亦有不由於科目者蓋需才甚殷而其途至廣也我

國家設科取士赳桓之彥與文章之英並重一時可謂遭際之隆矣然昔人渭濱一遇登壇數言仗策營門艸廬三顧豈必由科目而後得之歟彼汾陽出身武舉又何功業若斯之奇也漢以六郡良家子選給羽林唐文吏能應武科者優等擢用之宋歐陽修告仁宗於軍中求將謂賢豪之士不可限以下位智略之人不必試以弓馬山林之傑不得薄其貧賤乃選將之良法也今亦可仿而行之歟兵法論將有五材十過八徴可謂詳矣而惟於科目中求之穿札飲羽之伎磨盾艸檄之詞其果無遺士歟自古爲將者或拔於行伍或出於詩書委巷粗材無不可用而折節好學乃授兵法抑如何而後選之當用之專登俊拔尢樹勲名而垂史冊也夫人才出於學校而名將多屬儒生丘瓊山謂宜建置武學祀太公廟以穰苴孫吳李衛公配享猶夫祀孔子之配以顏曾十哲焉用五經七書教授生徒三年大比制非不善也今則韜鈐之士槪列於尼山之宮墻思樂泮水令雍容進退其間彬彬稱盛蓋不欲使其判然兩途而於以收儒將之效也然歟否歟有輕裘雅歌之風而乃可以戰勝有稱詩說禮之學而始可以用兵多士其亦有志於此歟我

皇上文教誕敷武功赫濯當玆銷兵之日而重幹城之選誠以科目乃人材所自出而選將之法於斯爲至當也其各抒其所學以對

古歡堂集卷三十五

欽定四庫全書

古歡堂集卷三十六

戶部侍郎田雯撰雜文

先太恭人述略

歲辛未六月十六日酉時吾母

皇淸誥封太恭人張太君卒是時雯在黔一聞訃音驚昬僕地少蘇治喪禮因痛念吾母生平七十七年中遭大故苦節幾四十年厀下不孝兄弟三人𨿽次第成立而數年來以遊子他鄕相見無期貽慈懷倚閭之憂者雯也含殮之夕需霢在旁諸孫繞側獨少雯一人抱人子終天之恨者雯也雯不孝之臯上通於天萬死奚辭今日踉踴萬里奔喪歸來嗚呼庭幃已空慈顏不復覩矣仰天痛哭何益卽曲盡喪禮亦何益其何以報罔極之萬一惟願以身殉地下而已能復搦管襞紙述吾母生平苦節哉然吾母賢母也求之史傳中不多見世之以母徳稱者亦莫或及自不孝兄弟通籍多年凡當代名公卿海內賢士大夫與不孝兄弟交遊贈答往來者亦無不知小人有母賢母也敢不研淚龢墨以述其槪吾母爲處士張公諱禎女幼讀詩書探論聖賢要防多所發明及笄歸先大夫蓼庵公先大夫講學授生徒稱引古今通義文章爾雅實吾母佐助之雞鳴昧旦之詩所以歌也事舅姑以孝操井臼以勤理蘋蘩以敬禦僕婢以慈女箴婦徳靡弗該備辛卯先大夫登賢書壬辰成進士癸巳官浙江麗水知縣甲午夏吾母買舟南行麗水雕殘小邑先大夫甫治半載著循良名未幾嬰暑疾洎吾母七月抵署已不起畱之日吾母飲泣語家人曰今日捐生仗節吾何難第間闗四千餘里扶櫬以歸誰之責也諸孤又復誰依揆之詩書大義皆爲不可且錢谷交代銖粒弗淸故官骸骨妻孥例不容脫去余知所以待之矣於是取庫中支納冊領藏之內室手自書算不以屬人及攝篆者難之吾母毅然具辧牘請太守盤詧太守王君崇銘坐縣堂按冊勾稽吾母條分縷析語家人執籍以進質對鑿鑿攝篆者頫首詟服亟圖歸計內患又作羣口呶呶以厝柩山寺爲言吾母堅意不動以恩感之以道馭之十月方得旋裏當是時遭家不造可謂至矣𨿽丈夫處此鮮不房皇錯亂吾母以婦人經濟其間神定識全理明術善卒得抱骸骨保母子於四千里之外非讀書曉大義者其孰能之抵裏後課不孝兄弟日嚴一室之內午夜篝燈紡績聲讀書聲哭聲三者而已豪戚彊族橫逆疊至不以介意如是六年不孝雯庚子舉於鄕辛丑甲辰成進士又六年需丙午舉於鄕己未成進士雯初授推官攺中書舍人歷戶工曹郎出爲江南提學湖北督糧由京卿鎭撫兩省需攺庶吉士官翰林編修甲子典試河南霢入庠食餼充丙寅拔貢生不孝等先後成名歷官中外吾母亦囅然色喜而艱難困苦澹朴自甘四膺榮封一如布荊寒素每歲夏秋必習靜村居與農嫗相周旋談雞犬桑麻紡織女紅事農嫗晨夕欵洽亦忘其爲太恭人也不孝雯兩迎養於京邸又迎養於句曲吳門闚母意頗厭喧雜入署靜臥晨昬定省之際惟以恪盡臣職上報主恩爲訓其他無一語及焉年七十時姻婭族閭議爲吾母稱壽吾母聞知止其事辭曰示兒子雯等女昨來言同裏先達及學校鄕曲諸君子父老謀欲醵錢寘酒合名作張如昨歲壽蕭太夫人事將以壽吾者此亦親串盛心洽比雅事吾安得不感然揆之情禮甚有所不可者今得詳爲女曹言之按禮婦人無夫者稱未亡人凡吉凶交際之事不與亦不爲主名故春秋書紀履緰來逆女公羊傳曰紀有母何以不稱母母不通也何休學云婦人無外事所以逺別也後世禮意寖失始有登堂拜母之事戰國時嚴仲子自觴聶政母前且進百金爲壽蓋任俠好交之流有所求而然耳豈爲禮當如是耶吾自女父之沒於官攜將細弱千里扶櫬含艱履戚三十餘年闔戶辟績以禮自守幸而女曹皆得成立四膺封命養我餘年然此中常有隱痛每當歲時膢臘兒女滿前牽衣嬉笑輒怦怦心動念女父之不及見故或中坐嘆息或輟箸掩淚蓋三十年於此矣令一旦賓客塡門羊酒塞路爲未亡人稱慶未亡人尙可以言慶乎三十年吉凶交際之事不與知而今日更彊我爲主名其可謂之禮乎我以非禮不足爲我慶而適增我悲耳且我何可以蕭太夫人比也蕭太夫人年躋八十於古謂之上壽蕭封君卽世不過十餘年猶爲白首夫婦汝父之亡吾年未四十今更三十一年亦僅古之中壽耳何可與同日語且其子惟豫侍讀裏居已十七年徳髙望重善行及於鄕黨徳其子而慶及其母宜也汝曹中外薄宦偶返家園無善及人而亦偃然受鄕先生裏父老之捧觴拜跽其又何以爲情頃者米價翔貴井裏蕭然親故素多貧乏若復合錢市養爲未亡人進一日之甘未亡人更臯戾是愳矣女曹備官於朝宜曉大體其詳思禮意以安老人之情爲我先事而婉辭之惟勿忽也事遂止吾母遇事輙援引經史以合乎大道類如此迨乎暮年尢手不釋卷於佛氏之書亦時一渉覽洞悉無疑義工於詩每脫稿卽焚棄無存不孝等丐讀亦不與曰詩云無非無儀惟酒食是議婦道也詩文之技婦道無庸此爲也吾不願諸女孫學之故弗存耳間常從旁竊記僅得茹荼吟絕句三十首付諸梓垂家乘中吾母生於明萬曆四十三年乙卯三月初九日丑時卒於皇淸康熈三十年辛未六月十六日酉時誦佛過午防疾數刻而逝人謂之善果云女一人子三人孫八人孫女六人曽孫二人曽孫女二人卜吉康熙三十一年二月初十日扶柩合葬於先大夫蓼庵公之墓伏思不孝等蠢愚陋劣舉無足以答母恩伸母志者而雯不孝之臯更上通於天故母子不相見死生隔別回憶丁夘十月吳門舟中竟成永訣此後天涯萬里忽忽四年吾母日有倚門之憂不孝遂抱終天之憾也痛哉嗚呼鮮民之生不如死之久矣艸土之軀一息尙存號泣家庭何以自解惟祈大人先生賜之誄章勒於片石以垂世而行逺吾母生平苦節或借文章以傳云

祭先太恭人文

吾母

皇淸誥封太恭人張太君旣卒之明年壬申卜筮仲春十日庚寅舁靈軒於兆域爰翳藏於寢城乃於正月二十六日丙子之辰先期家祭如禮不孝等進羮飯陳醴酒奏樂焚帛禮成嗚呼不復定省於厀下尙思昭告於幾前昔歐陽文忠有云祭而丰不如養之薄也用是尋繹斯語號慕咽泣辭曰悲母氏之不永懷殷卹以摧傷恧子職之多玷痛聞誨之未央庶黃耉之期頤胡委我以夙喪旣怛忉而激切遂割肝以絕腸維先聖之遺訓言仁者其壽長嗟母氏之憂患體豈弟以慈良失延齡之報佑獨何棄於穹蒼閔予小子蚤罹孔艱嚴考殞歿孤在髫年賴母氏之鞠育心載矜而載憐奉髙堂以愛日歘一旦而予捐於穆母氏令儀令色俯釐絲枲仰覽篇籍和厚嚴剛維徳之極嘆星隕於惇牂之歲駭日墜於括蒼之陌陵頺谷踴水怒山惡三光攺度五行迕錯擁旐旌而局蹐遭風雨之噴薄旅櫬遄歸橫逆交作我其何依仗義方之秉鐸母氏聖善恩斯勤斯歷四十年母也而師悵藐諸之騃昧曽無補於萱慈𨿽有子猶無子增弔者之欷於穆母氏大徳莫掩將葬有期母魂不返黼翣璀以陸離帷紛其舒捲望白雲之低垂報春暉而恨晚緬予考之卽世安宅兆於南阡將納光於大幽覆松楸以輪囷黃壚宻而無間日月抱而潛淪曜曜振振神其遙駕祼始獻終三爵迎迓子孫繞側棲遲庭捨云胡不顧馭鸞而下於乎哀哉嗟鮮民之有生廢蓼莪而然悲思莫達於後坤哭聲奚徹乎昊幹尙饗

禫祭告先妣文

大祥逾期遺體平復辟踴嗚咽哀曷有窮爰舉禫祭如禮泚筆摭辭告我母太恭人之神夫人子之事親宛宛嬰嬰作乳穉語而已不可以文無如瞻望靈爽囁嚅莫從謹伏跽涕泗而言曰苞屨扱袵踐三秋兮二十七月叢愆尢兮彈琴成聲外除以周兮縱縱折折鼎鼎猶猶兮敬上哀次隕心抱憂兮自丁閔凶跧伏隘湫兮二豎之鬼向吾頷頭兮晝揶魑魅夜啼鵂兮硱防殑如魚中鉤兮作噩之歲黑海浮漚兮有蛇兩首訇哮陵丘兮嗟彼嘉禾食根者蟊兮日者曰死將納諸幽兮悲摛偈詞佛國遊兮鄕者逅災上帝訧兮我母黙防神祗是求兮拯殆立僕庶幾有瘳兮今復何恃天道悠悠兮忍死砭蓍讎兮埋首堊室淚空流兮組綬易服役車休兮禱母靈明爲倪綢繆兮魂兮魄兮慈光永遒兮兒衰不仕臥莵裘兮維母芘之逍遙滄洲兮再數餘年日月修修兮銜橜之下匕箸投兮手擷園蔬薦淸羞兮戚無見齒臯魚莫儔兮加人一等獻子誰侔兮以號以呼耳塞目瞀兮痛慕罔極寒風颼颼兮凝睇釜堂森檜楸兮杲杲冬曦烏嘲啁兮

先室馬夫人行略

康熈四十年辛巳十一月朔五日戊子

皇淸誥封夫人先室馬氏以疾卒越四日訃來驚涕霑膺率三幼子合敬幼安嵩伊設位以祭禮成嗚呼回風雲旗魂兮安在防防修路長罹此別無何抆老淚作家書貽兒子肇麗曼碩輩曰親喪固所自盡余復何言古父在而喪母者其父行妻之道子不得屈於父以殺禮扱袵雞斯削杖含戚禮過哀不及非孝也女其知之子五人長肇麗爲夫人離裏子平日善事母僕僕粥粥言母之賢而號泣以請父代之言春秋婦從夫爵今之稱夫人宜也夫人爲馬公琨女方雅舊族儒林長徳惇詩說禮夙嫻家法年十六歸余執婦道姑訓嚴峻上堂奉顏色懾气屏息庭以內勃谿鮮聞此夫人之賢也當余堂簔不禦集於荼蓼郁邑侘傺仰天欷歔夫人下气怡聲曲辭婉解此又夫人之賢也余少時遘閔邅回怪雨盲風晝吟宵哭雀立不轉夫人彌縫搘拄事蕆無恙此又夫人之賢也誦讀戊夜室無媵傔夫人供茗餌續膏火坐土銼之側臥牛衣之上此又夫人之賢也性習淡貧躬試況瘁余曰掇土堙河萬分何濟夫人曰是穮是蓘必有丰年此又夫人之賢也眾雛當膝迹冺嫡庶大苦經手味別甘辛此又夫人之賢也五膺

封命更享耆年敢忽魚軒無忘荊布此又夫人之賢也余與夫人稱白首夫婦歷五十年聞冬夜之恆長何此夕之一促每懷靡及痛也如何劉長卿著傷往之賦庾子山作思舊之銘況衾穴緣情遺掛在壁望廬生悲烏能已已余長夫人一歲塵土衰白不及夫人之優遊裏居逺矣何以松柏遄凋蒲栁還存卽再數楡年不堪把玩斜景髙舂助人傷防謹摭其略蓋以匄當世之能文章如潘陸善讄辭者

李母董太宜人讄

繄康熈四十二年昭陽協洽孟陬月二十八日李母董太宜人卒春秋八十有四冬十一月十九日蠲防卜筮告以兆端旣克塟於北郭之域嗚呼世喪母儀庭鮮憲師男免女髽觀者愴涕鄕以爲生被重稱歿載謌言者如丘封之存斯也誗也絜之信也蕝之其辭乙乙其光熊熊讄曰

律谷暖息長離喙瘖縱折鼎猶隧路抽陰維太宜人毓徳素裏玉桮竹林聲光颷美相厥夫子術明道通漢之孝廉爲眾傑雄匑匑僔僔初紳領異詩什羔羊易爻貞厲甘陵有棠丰碭有祠囊畱一錢民歌思之鄭刀宋斤鳬栗桃段水衡是司斑斕璀璨防勛上攷舳艫艅艎持麾淮南般倕錦張提封外臺漓江駛瀏梧嶺湘波宜人左右嶽陽病牒峭颿片歸龍蛇歲首黃鵠依依式谷爾似呱呱防下庭位號咷鬼薪飄瓦麐死魯郊其靈不施中有人焉回風滿旗領解東省才東馬比健迹石渠冠名館史著作名山葩列藻分艸木風匽書圃萟林帝曰女濤錫之五馬母曰兒濤龔黃其亞

帝曰欽哉煮海爾庸母曰淸白如父在丰載受教方伯銜命荔子花緐銛鉧潭靜嗚呼方伯子捨言情七千餘里重趼奔程抵家三朝萱幃慈面曽閔顏萊於今復見嗚呼太宜人大漸遄流日車莫轉佛國遊大乘法衍防防墓門馬道納光涕兮無晞不可弭忘夕冒沒臺駘以弔幾杖槃匜鄕人立廟臯魚掩齒三年則金銷石泐宿鳥何多烏頭楔闕丰碑宰木篹堂巋存過者踴哭

古歡堂集卷三十六

欽定四庫全書

古歡堂集卷三十七

戶部侍郎田雯撰雜文

祀嶽瀆禮考

曩制遣使奉禦署祝版奩香乘驛詣所在率郡邑長貳官行事禮用三獻司樂十二讀祝官一捧祝官二盥洗官二洗爵官二司尊彛一禮置官四以州府司吏充前三日應行事執事官散齋二日治事如故宿於正寢如常儀前二日有司設行事執事官次於廟門外掌廟者掃除廟之內外前一日有司牽牲詣祠所享官以下常服閱饌物視牲充腯享日丑前五刻執事者設祝版於神位之右置於坫及以血豆陳於饌所次設祭器皆借以席掌饌實之左十籩爲三行以右爲上實以干榛漧棗形鹽魚鱐鹿脯漧桃菱芡栗右十豆爲三行以左爲上實以芹菹筍菹菁菹葵菹魚醢兔醢豚拍鹿臡醓醢左簠二實以稻粱右簠二實以黍稷爼上實以牲體牛犢牢具次設犧尊二象尊一實以法酒又設太尊一山尊一在神位前設而不酌有司設燭於神位前洗二在東階之下實以巾執罍篚者位於其後又設揖位於廟門外又設瘞埳於廟門內庭之坎地享日丑前三刻執事官各就次掌饌者帥其屬實饌具畢凡祭官各服其服與執事官行止皆贊者引防視陳設訖退就次引廟南門外揖位立定贊禮者贊揖次引祝升堂就位立次引詣盥洗位北向盥手帨手移爵洗位北向立執事者以爵授執尊者舉羃執事者酌酒初獻以爵授執事者詣神座前北向立跪執事者以爵授初獻祭酒奠酒訖俛伏興少立次引祝詣神位前東向立跪讀祝訖興退復位初獻再拜贊禮者引初獻復位次引亞獻酌獻並如初獻之儀次引終獻並如亞獻之儀贊者引詣神位前北向立執事者以爵酌淸酒進其右跪祭酒啐酒奠爵執事者以爼進胙肉前腳第二節

共置一俎上以授遂轉授執事者取爵遂領卒爵執事者進受爵復於坫拜興贊者曰已領福受胙引復位再拜拜訖次引就望燎位以饌物進於埳又曰禮畢遂引西出復位引讀祝與執尊罍篚羃者俱出贊者曰再拜拜訖祝版燔於齋所今禮仍之

論曰周禮大司樂奏防賓歌函鐘舞大夏以祀山川詩之頌曰懷柔百神及河喬嶽由來尙矣故以祈年告徵防惇嘉祀則有望秩之儀登祭受釐紓才作賦則有祠官之使五郊迎气必諏日於太常三日致齋更具牢於宗伯考諸歷代禮莫不然矧際

熈時典尢最重玆行也嵩山爲上淮瀆次之濟瀆又次之修崇祀事摛玉檢之鴻辭保艾農祥鍥山椒之巨石庶幾百谷告成三時不害和平之气旣靡逺而不通明禋之典亦有祈而必報羨門太乙不已陋與寶鼎靈臺何足頌矣

濟瀆考

濟水發源王屋山禹貢曰底柱析城至於王屋又曰導沇水東流爲濟孔安國注曰泉源爲沇流去爲濟是也括地誌曰沇水出懷州王屋縣北王屋山頂崖下石泉渟而不流其深不測逕縣北三里其源重發泆於池東南流爲泛水又東逕郤城北出於溫縣一水枝津南流注於溴水水經注曰濟水出東垣縣王屋山初名沇水至溫縣始名濟水又伏地東南流當鞏縣之北而南入河與河並流過成臯泆出爲滎水又洑而西至曹濮散出於地汶水自南入之北逕齊郡入海合而言之書稱導沇水東流爲濟入於河泆爲滎出於陶丘又東北防汶入於海是也春秋說題辭曰濟齊也齊度也員也風俗通曰濟齊其度量也山海經曰防水出焉西北流注於泰澤郭璞注曰防沇聲相近卽沇水也俗謂之衍水亦聲相近也水有二源東源出原城東西源出原城西晉文公伐原以信而原降卽其城也俗以濟水重源所發因謂之濟源水經注曰濟水又東北逕華不注山單椒秀澤不連陵以自髙虎牙桀立孤峯特拔以刺天靑崖翠發望同防黛山下有華泉左傳成公二年齊頃公與晉郤克戰於鞌齊師敗績三周華不注是也又曰沇水東南流名祝龍泉泉勢沸湧狀如巨鼎又屈而北注魚子溝水入焉又北與濏濏水合又曰濟水東北濼水出焉濼水出歷縣故城水湧若輪北爲大明湖西卽大明寺寺東北向兩面側湖此水便成淨池也池上有客亭左右楸桐負日俯仰目對魚鳥極水明木瑟可謂濠梁之性物我無違矣闞駰志曰向城在軹城南卽周向國蘇公屬邑詩作都於向左傳桓取向以與鄭竹書紀年曰鄭使韓辰歸晉陽及向更名髙平又軹闗在縣西四十里北齊懷州刺史平鑑修築以捍敵它如盧仝之玉川岑參之靑蘿館李願之盤谷聶政之祠墓陳迹可尋披圖斯著

論曰昔人雲濟水潛流屢絕狀𨿽防細獨而尊也白虎通曰其徳著大故稱瀆瀆之爲言獨也不爲餘水濁亂絕羣流而獨入於海也此其所以尊歟然而截黃有力莫譏數石之舟與河同靈爰崇班祀之典是以潛而復出合而忽分水官能辧其源流神泉遂浸夫遐逺蓬蒿不沒何讓廉泉鸜鵒弗逾復連濼水於以播通四气作紀一方蓋神之徳與其職然也杜甫詩曰梁公執政在末年濁河終不污淸濟亦極形其潔貞耳𨿽居瀆之座末乎可比聖之伯夷矣

淮瀆考

禹貢導淮自桐柏又曰海岱及淮惟靑州又曰淮沂其乂水經曰淮水出南陽平氏縣胎簪山山海經注曰淮出余山南陽平氏在朝陽東義鄕西史記索隱曰桐柏山一名大復山在南陽平氏縣東南風俗通曰南陽平氏縣桐柏大復在東南淮水所出也淮均也春秋說題辭曰淮者均其勢也釋名曰淮韋也韋繞揚州北界東至於海也爾雅曰淮爲滸然淮水與澧水同源俱導西流爲澧東流爲淮水經注曰淮水逕義陽郡東過江夏平春縣北又東過新息縣期思縣北至原鹿縣南與汝水合又東逕廬江安丰縣與決水合東北至九江壽春縣與潁水淝水合又東至當塗縣北與渦水合又東過鐘離縣北夏丘縣南又東至徐縣合澗水蘄水又東至旴縣又東北至下邳淮陰縣與泗水合東至廣陵淮浦縣防黃河而入海也近海數百里通朝夕潮書稱導淮自桐柏東防於泗沂東入於海是也水經注曰一水發自山椒素湍直注頺波委壑可數百丈望之若霏幅練矣下注零陽九渡水又北流注於淮又曰淮水逕浮光山出愼陽縣潁陰劉陶爲縣長政化大行道不拾遺童謡歌曰悒然不樂思我劉君何時復來安此下民又漢書汝南舊有鴻陂通於淮水郡以爲饒成帝因關東數水陂溢爲害翟方進爲相奏決去陂水有童謡曰壞陂誰翟子威飯我豆食羮芋魁反乎覆陂當復誰云者兩黃鵠又南史康絢傳曰魏降人王足陳計求堰淮水以灌壽陽童謡曰荊山爲上格浮山爲下格潼沱爲激溝並灌鉅野澤帝以爲然使水工陳承伯材官將軍祖暅視地形咸謂淮內沙土漂輕其功不可就帝弗納發徐揚人率二千戶取五丁以築之假絢節出督淮上諸軍事並防堰作役人及戰士二十萬於鐘離南起浮山北抵巉石依防築土合脊於中流堰將合淮水漂疾復決潰眾患之或謂江淮多蛟龍能乘風雨決壞崖防其性惡鐵因是引東西二冶鐵器大則釜鬲小則鋘鋤數千萬斤沈於堰所伐樹爲井榦塡以巨石加土其上堰乃成又淮水自莫邪逕當塗故城呂氏春秋曰禹娶塗山氏女自辛至甲四日復往治水故江淮之俗以辛壬癸甲爲嫁娶日又鐘離國名楚滅爲縣左傳所謂吳公子光伐楚拔鐘離是也卽王莽之蠶富也淮水注其北史記貨殖傳曰淮以北沛陳汝南南郡爲西楚彭城以東東海吳廣陵爲東楚衡山九江江南豫章長沙爲南楚是爲三楚

論曰淮之源一細流防津耳及滙眾水入黃河以歸海也何奔濤巨浪遂洶湧以至此極耶考禹之治淮曰導曰排水性能明人事斯起然而較之於河非來自逺擬之以濟似遜其淸洪澤湖畔曾鎖巫祁云梯闗前爰沈璧馬平江以固髙堰爲計印川有出淸口之功顧不偉歟何可忽矣是以胎簪山峻作神靈之奧區蒼水使來行明禋之典禮雲雨生於膚寸爰爲稼穡祈年徐揚慶其安瀾庶乎襄陵除害靈祗效職徳莫大焉祠官祝釐禮云肅矣

嵩嶽考

嵩髙山在今河南登封縣北五里五嶽之中嶽也禹貢曰荊河惟豫州又曰熊耳外方桐柏至於陪尾唐天文志曰自鶉首逾河戒得重離正位軒轅之祗在焉其分野自河華之交東接祝融之北負河南及漢塡星爲嵩丘之主中央居鶉火之次蓋天地之所合也四時之所交也寒燠之所均也風雨之所防也陰陽之所和也白虎通曰中嶽居四方之中而髙故曰嵩髙詩曰嵩髙維嶽峻極於天爾雅曰山大而髙曰崧是也國語曰夏之興也祝融降於崇山韋昭注曰夏都陽城嵩山在焉山有二室謂之室者以其下多石室潘嶽曰嵩髙有石室十餘孔是也戴延之西徵記曰東爲太室西爲少室嵩其總名也酈道元水經注曰合之爲嵩髙分之爲二室也郭璞山海經注曰泰室之山卽中嶽嵩髙山後魏地形志曰陽城有少室山嵩髙山不言二室也對矚伊闕接迹緱嶺延袤汝南宏農成臯崤函許鄭宛鄧之間百五十里作鎭中州蓋與岱恆衡華稱伯仲矣

論曰周公營邑山髙水深洛陽奧區風龎土厚是以勝標中嶽四嶽遜其精靈峯列太室少室爲其匹配斯誠中州之重鎭宇宙之傑觀也然而厥位旣正大徳乃涵元气渾淪體質龎美巃嵸崒嵂不矜岫嶂之奇艸木陰晴莫變朝昏之狀瞰煙雲之正面泠泠山翠撲來探巖壑於中間瑟瑟天風吹下列祗之所棲托與羣山盡爲兒孫矣故詩有之維嶽降神生甫及申申伯之徳曰柔惠且直仲山甫之徳曰柔嘉維則其山鐘賢其神正直而壹信矣

太室一名泰室東西廣四十里南北深三十里自下至巓直上二十里周圍一百四十里三臺在左轘轅居右潁水界其前洛水繞其後山陽正面如長城障天及登絕頂周遭俯瞰千巖萬壑自中峯而分之南多懸崖北多峻阪東多斷嶠西多重嶂太室履中居正少室配之少室一名季室在太室西南十七里又一名負黍山羅泌路史曰少室一名黍室一稱禦砦宋人謂之冠子山俗稱九頂蓮花砦西徵記曰少室髙八百六十丈上方十里與太室相埒其峯之奇者皆在南面苐由太室西望一峯崇牙如旗前立一峯如防西鄙一峯如笏卽太陽少陽諸峯也又云嵩丘者潘嶽懷舊賦曰前瞻太室傍眺嵩丘傅亮曾辧之蓋嵩丘別是一山也中嶽廟去縣八里在萬嵗峯下前玉案後黃蓋韋行儉記云元魏始徙於此廟南石闕稱太室神道勒漢安帝元初年號測景臺周公營洛邑所築晉天文志曰周禮日至之景尺有五寸謂之地中鄭眾曰土圭之長尺有五寸以夏至之日立八尺之表其景與土圭等謂之地中今潁川陽城是也箕山上有許由墓盧巖有盧鴻一宅蔡經鮑靚元丹丘田遊巖李筌孟郊李渤皆有棲隱處陽城啟母石少姨廟皆夏王陳迹潁水逕大熊山右石淙逕小熊山左唐武后曾建三陽宮於此有合蒂迎輦花酈道元稱爲勺水少林寺在少室五乳峯下寺前之水導源鉢盂峯過少谿東注嵩陽書院卽舊嵩陽觀與崇福宮並程朱諸賢祠於兩柏間

論曰嘗讀魏楊衒之洛陽伽藍記又宋李廌洛陽名園記每流連低回不置矧中嶽之奇也夫浮圖之宮銷沈寂寞河陽之館磨滅荒涼追昔者空知其名遙遇者不識其地茫茫今古付之興衰之感已耳崈髙名山長畱天壤殆非雜記西京夢華東都比也然而漢帝唐宗乘輿巡遊詎無盛迹可紀而棄瓢十志千載下卽以許盧名其山抑何故歟從來入嵓穴侶鹿豕之士敚山川以爲已有𨿽周穆漢武之轍不得而爭之是以永嘉緑嶂糧裹客兒鈷鉧澄潭名歸子厚向平有願畢婚嫁於它年宗炳臥遊寓性情於一往凡皆寄愁五嶽縱心八表之所爲也而乃捧

簡書而來躡煙霞之窟庶幾幸矣

太室二十四峯靑童黃蓋浮丘三鶴遇聖萬歲玉鏡獅子虎頭起雲鳳凰金壺華蓋元臥龍防仙子晉玉柱老翁玉人玉女獨秀積翠太白是也少室三十六峯朝嶽望洛太陽少陽石城石筍檀香丹砂鉢盂香鑪連天紫霄羅漢七佛靈棲來仙淸涼寶勝瑞應瓊璧紫蓋翠華紫薇藥堂帛道天徳卓劍白雲金牛明月凝碧迎霞玉華寶柱系馬白鹿是也

論曰六十峯見道藏吳天師靈迹記宋樓異賦其最奇者金壺一峯在中峯下逺不可見晴午不可見惟朝暮夾云映日驀然出焉峯有六十所可指數才數峯耳餘峯或在山巓或矗澗側猶石室然或臿懸崖或覆宻樾蔡經鮑靚之窟天泉石樓之宅莫可鳥尋難以蘿入矣天中記曰嵩髙山有牛山雞鳴望都諸峯盧鴻各勒名其上似二室殆不止六十峯也嗟乎混沌甫辟孰爲命名疏鑿以還何遂多事亦烏知此峯之名不可彼移矣其間以仙迹著者浮丘公鏈藥之地李八百翔鶴之宮玊鏡詠之遺山【元好問有玊鏡峯詩】金壺原於老子玊人大篆蒼頡爭奇虎口【李筌傳稱虎頭峯爲虎口巖】陰符巨靈呈巧帛道猷隱居宛在王子晉系馬堪尋以漢武顯者靑童萬歲之稱羣仙老翁之號其它率俚而失雅泛而無稽不過象物賦形出於巷談野語矣

元魏盧元明有嵩髙山記唐盧鴻一有嵩嶽志元明之書雜見於他籍者十餘條鴻一僅存其目於鄭樵通誌至明隆萬間有祥符陸柬嵩嶽志邢臺傅梅嵩書後邑人焦賁亨嵩髙紀略康熈戊申登封令葉封作嵩山誌陸奧而太簡傅博而未精惟葉爲善本而藝文所載仍多可芟二室舊碑漢前殆盡僅搨得唐宋元數種內嵩陽觀碑徐浩書顧少連廚庫記尢稱絕搆其它率剝蝕苔蘚不可披尋矣

論曰古之紀山水者昉於禹貢九州厥後山海之經志山兼水水經之注注水兼山非惟紀載之詳實該文章之妙後有作者弗可及已夫山川著象書五嶽之眞形【見抱朴子及漢武帝內傳】伊洛中央定兩儀之正位崈髙不可無記操觚始自何年然而竹素之傳逺於金石名山之志別於郡縣滄桑疊易嗟文獻之無徴月露連篇每芟存之寡當是烏得兩盧復出與之揚防上下庶不爲山靈所姍笑矣乎

嵩嶽雜考

葛洪枕中書云軒轅爲黃帝治嵩髙山五嶽眞形圖雲中嶽姓惲名�圖贊曰嵩維嶽宗華岱恆衡气通天漢神洞幽明巍然中立眾山之英又曰中嶽嵩髙君服黃素之袍戴太乙之冠佩陽和之印乘黃龍揚雄河東賦曰瞰帝堯之嵩髙兮顏師古注曰堯曾遊於陽城周穆王遊於太室之丘見穆天子傳漢武帝元封元年三月東幸緱氏禮中嶽太室唐天后通天元年臘月攺元曰萬歳遂封禪於少室山按唐史天后頻幸石淙逭暑防嬉左補闕張說有疏極諫北齊孝武帝【年月闕】狩於嵩山之南旬有六日中書侍郎魏收上南狩賦錦繡萬花谷云西王母與上元夫人降漢武帝帝視其巾器中有書乞瞻覽王母曰此嵩嶽眞形圖也帝藏之柏梁臺抱朴子曰凡修道之士棲隱山谷欲朝五帝役山精當得嵩嶽圖佩之漢書武帝幸緱氏詔曰朕至中嶽獲駮麃見夏后啟母石異日親登嵩髙禦史乘屬廟旁吏卒咸聞呼萬歲者三其令祠官增太室祠禁無伐其艸木以山下戶三百爲奉邑列仙傳曰周靈王太子晉吹笙作鳳鳴遊伊洛間浮丘公引登嵩髙山後三十餘年吹笙於緱氏山頭世說曰傅亮北徵在黃河中垂至洛遙見嵩髙山時從客在坐問傅曰潘安仁懷舊賦云前瞻太室旁眺嵩丘太室故是一山何言旁眺傅曰有嵩丘山去太室十七里盧元明嵩山記曰嵩山是棲神靈藪長松緑柏生於嶺澗古人住止處有銅瓶器物東北出云有自然五穀神芝仙藥嵩髙山記曰漢有道士從外國將貝多子來於嵩髙山種之一年三花其香如桂又有牛山多香樹昔有婦女姙身三十月生子五歲入嵩學道通神明爲母立祠號開母祠今祠尙存又一石室有自然經書飲食有石柱承露盤石脂滴下中頂南下二百步亦有嶽廟畵爲神像有玉人髙五寸玉色光潤或失之經旬乃見山海經曰少室之山艸木成囷其上有木焉其名曰帝休葉狀如楊其枝五衢黃葉黑實服者不怒其上多玉其下多鐵休水出焉而北流注於洛其中多防魚狀如蜼而長短足白而對食者無蠱疾可以禦兵又曰太室之山其上有木焉葉狀如梨而赤理其名曰栯木服者不妬有艸焉其狀如白華黑實澤如蘡薁其名曰防服之不昧上多美石郭氏注云陽城西谷有白玉膏服之卽仙淮南子曰禹治鴻水過轘轅山化爲熊謂塗山氏女曰欲餉聞鼓聲乃來禹排石誤中鼓塗山氏往見禹方作熊慚而去化爲石方生啟禹曰歸我於石應邵曰塗山氏之女禹於塗山之陽乃作歌曰人兮猗實始作爲南音唐崔融嵩髙山啟母祠碑其略云臣按啟母廟者蓋夏后啟之母也漢避景帝諱攺曰開厥後相傳或爲開母而顧野王輿地誌盧元明嵩髙記並不尋避諱之防以爲陽翟婦人事【載英華文粹】孫嚴宋書曰沙門釋法義於嵩髙廟壇下得玉璧三十二枚黃金一餅符彩潤潔河南太守毛修以靈嶽降瑞送諸神府太史公曰吾登箕山之上有許由墓焉山下有牽牛側潁水有犢泉是巢父還牛處也石上犢迹存焉又有許由廟碑闕尙存是漢潁川太守朱寵所立神仙列傳曰許由巢父服箕山石流丹抱朴子曰石流丹者山之赤精也楊炯曰少姨廟碑銘其略云臣謹按少姨廟者則漢書地理誌崇髙少室之廟也其神爲婦人像者則故老相傳啟母塗山之妹也【載英華文粹】水經注曰潁水有三源出陽幹山之潁谷春秋潁考叔爲其封人東南流逕負黍亭東春秋定公六年鄭伐馮滑負黍是也馮敬通顯志賦曰求善捲之所在遇許由於負黍又謂是水爲防水呂氏春秋曰卞隨恥受湯讓自投此水死張顯逸民傳嵇康髙士傳並言投洄水而死未知孰是又五渡水注之春夏雨泛水自山頂疊相灌澍崿流相承爲三十八浦陽旱輟津石潭不涸道路遊憩惟得餐飲而已無敢澡盥其中犯必數日不豫行者憚之山下大澤周數里淸染肅潔水中有立石髙十餘丈下產九節菖蒲緇素之士多泛舟升陟取暢山情其水流陽城西舜禪禹禹避商均伯益避啟並於此也亦周公以土圭測日景處山堂肆考曰軒轅黃帝與西王母防於箕山以靑銅鑄十二鏡隨日用之又曰舜臣尹壽所鑄潛確類書曰嵩髙山下有石室名謨觴內有仙書無數昔仙人方回讀書於內玉女進以飲食古簡通誌云嵩山之下有古簡一枚上有兩行科斗書張華問束晳曰此漢明帝顯陵策文也酉陽雜俎云太和中有人遊嵩山捫蘿越澗境極幽夐見一人枕襆而眠呼之起問其所自曰君知月乃七寶合成乎月勢如丸其影日爍其凸處也常有八萬二千戶修之予其一也體道通鑑云白年至嵩山東巖遇一人曰我李白也子之祖樂天𨿽不同朝以其道同今相往復吾自水解後放遁山水之間因思故鄕西歸嵩峯中嶽帝飛章上奏見辟於此掌牋奏已百年矣贈年書一卷讀之後遂能辧禽獸語

論曰山川名物爰設外史之官鉛槧摉羅遂有方言之紀由來尙矣是以博引羣書鏡析疑義後之人其能免白蟫之穴穿避獺祭之鱗次哉如謂不必讀書考古正荀子所云矞宇嵬瑣何其陋矣然而載籍日繁耳目兼用夾漈之志猶多弗備貴與之考更求其詳神異經列仙傳托名於東方朔劉更生近於荒誕識者譏焉彼夫汲冡周書天寶遺事以僞亂眞繆種流傳而資治通鑑尙采而錄之況其它乎世所傳王子年拾遺任昉述異沈約梁四公傳宋云仙散錄卽無假於誦讀亦何損於見聞於是攟摭各編用資互考山川之大祕厥靈迹文章之府代有聞人其奚辭淺鄙之慚寡掛漏之咎也

祭牡丹花神文

時維仲春勾芒司令東風扇和花信煦動隱小園十畝之間徒駭古河流水潺湲土膏潛滋蓓蕾蕃膴百卉具腓林神是主猗歟防姑來自鄆州三十二株云拔其尢匠氏經手焚琴煮鶴年表八書知音落落解組予歸十存二三大招花魂剪帋空慙乃命阿叚移萟善地灌漑必勤鋤非其類矧爾瑰品曰號花王配以厥妃魏紫姚黃石尢之風破塊之雨聊效崔旛爰居爰處老夫髦矣天假之年命儔嘯侶花其我憐柯葉敷榮偠紹蔥倩洛陽天彭敢爾防玩暮春大放一抹紅霞非嗜富貴寶玆瑤華藍尾香艸還同珍惜不我遐棄絢斕一色攷之花史春種非時唐突騃昧神其鑑之

古歡堂集卷三十七

欽定四庫全書

古歡堂集卷三十八

戶部侍郎田雯撰黔書

剏建

貴州之得名始於元前此則梁州鬼方靡莫黔中牂牁羅甸羅施羈縻州也至元十六年諸蠻降置八番羅甸等處軍民宣慰使及都元帥府於貴州是以有貴州之名也厥後相沿而勿攺明洪武中設貴州思州思南三宣慰而別設都指揮使司於貴州領貴州衞貴州前衞龍裏新添平越淸平興隆都勻威淸平壩普定安莊安南普安赤水畢節永寧烏撒十八衞安南安籠平夷樂民摩泥普市白撒阿落密黃平九千戶所永樂十一年廢思南思州宣慰司始設貴州等處承宣布政使司以蔣廷瓚爲布政使領思南思州銅仁石阡鎭遠黎平烏羅新化八府十八年始設貴州等處提刑按察使司正統四年始命右副都禦史丁璿巡撫貴州成化三年始以程信爲兵部尙書總督川湖雲貴十年設程番府於程番長官司治六年設都勻府隆慶二年攺程番府爲貴陽府移治省城萬曆二十年以安順州爲安順軍民府二十八年滅播以播地設平越府崇禎三年以水西地設開州一州敷勇鎭西二衞於襄修文赫聲濯靈定南威武息烽柔遠八所我

朝順治十八年平馬乃營設普安縣康熙三年平水西設平遠大定黔西威寧四府

論曰貴州古荒服地也東臨荊楚西接蜀粵南倚滇云亦西南之奧區也𨿽華陽黑水列在方州而毒谿瘴嶺蔽日尋云一綫羊腸裊空切漢行路之難難於上靑天加以衣羽穴居鳥言椎之倫星羅而碁布剡藥矢響大黃日尋於攻剽格鬭故𨿽以虞帝之聖殷宗之賢必七旬而後格三年而後克不甚難乎莊蹻之略地有同假道唐蒙之持節幾屬斵空卽或璧幣來王要亦羈縻勿絕而已至明漸入版章側肩內地分符竹建帥閫裒然稱籓焉然其間賔叛不一荒忽靡常亦百戰而後有之有之誠非易矣柰之何明臣何文淵葉臺山乃欲效公孫賈捐之之議也夫無黔則粵蜀之臂可把而滇楚之吭得扼矣召公爲政日辟國百里豈未之前聞乎今者海隅乂安南人向化亦知荒落之壤無翠羽蠙珠文犀拱璧可供天府之藏然猶且日仰濟於他省歲縻金錢而不惜者

聖天子敉寧之道如是耳

【附錄】後蜀杜光庭錄異記云李特字休廩君之後昔武落鐘離山崩有石穴二所一赤如丹一黑如漆有人出於赤穴者名務相姓巴氏有出於黑穴者凡四姓皥氏樊氏柏氏鄭氏五姓皆出爭爲長於是務相約以劍刺穴能著者爲廩君四姓莫著而務相之劍懸焉又以土爲船雕畫之而浮水中曰若其船浮者爲廩君務相船又獨浮於是遂稱廩君乘其土船將其徒卒當夷水而下至於鹽陽鹽陽水神女子止廩君曰此魚鹽所有地又廣大與君俱生可止無行廩君曰我當爲君求廩地不能止也鹽神夜從廩君宿旦輙去爲飛虫諸神皆從其飛蔽日廩君欲殺之不可別又不知天地東西如此者十日廩君卽以靑縷遺鹽神曰嬰此卽宜之與汝俱生不宜將去汝鹽神受而嬰之廩君至碭石上望膺有靑縷者跪而射之中鹽神鹽神死羣神與俱飛者皆去廩君復乘土船下及夷城夷城石岸曲泉水亦曲望之如穴狀廩君嘆曰我新從穴中出今又入此柰何岸卽爲崩廣三尺餘階階相承廩君登之岸上有平石長五尺方一丈廩君休其上投策計算皆著石焉因立城其旁而居之其後種類遂繁秦並天下以爲黔中郡

攺

貴州古梁州南境戰國於楚旣於秦漢分牂牁犍爲武陵三郡荊益二州唐黔中荊南二衟采訪使晉天福五年附於楚宋至道三年分荊湖劍南東西路元丰攺湖北防州二路元分湖廣四川雲南廣西四行省明洪武初分雲南湖廣四川三布政司後設都司於貴州領十八衛九所永樂十一年攺貴州宣慰司貴州布政司宣徳中省烏羅新化二府入黎平銅仁府萬曆二十八年攺湖廣平溪淸浪偏橋鎭遠四衛貴州黎平府湖廣三十一年復以四衛湖廣黎平府仍貴州我

朝康熙十一年攺龍裏平越都勻普定四衛爲縣省安莊衛入鎭寧州淸平衛入淸平縣黃平所入黃平州新城所入普安縣二十二年攺黔西平遠二府爲州省新興所入普安縣移縣治於所地仍攺偏橋鎭遠二衛貴州卽省鎭遠衛入鎭遠縣二十六年裁都司攺貴州衛貴州前衛爲貴築縣設縣治於省城攺鎭西威淸二衛爲淸鎭縣設縣治於威淸地省赫聲威武二所附之攺平壩衛爲安平縣省柔遠所附之攺安南衛爲安南縣敷勇衛爲修文縣省修文濯靈於襄息烽四所附之攺永寧衛爲永寧縣省普市所附之攺畢節赤水二衛爲畢節縣設縣治於畢節地省興隆衛入黃平州新添衛入貴定縣各移州縣治於衛地又省烏撒衛入威寧府普安衛入普安州偏橋衛入施秉縣定南所入普定縣安籠所入南籠防攺大定府爲州

論曰地之分合因乎時制之便否酌其宜犬牙之說柱蓋未可膠也黔之幅員亦甚褊矣在昔截楚移播而後成有如水田之衣𨿽則成衣然捉襟則肘露而短方至骭也稽戶口考租庸不足從邾莒之後而又錯之蠻髦之鄕加之兵燹災之餘民不余什一焉賦不敵東南小郡焉說者謂宜割楚之辰沅蜀之遵義粵之泗城以益之然而職方旣定有所不必紛更也若夫攺衛爲縣軍則久已爲民裁屯弁而歸之有司事權遂一積獘可淸

國家之立制誠至當矣

設科【附請建學疏】

貴州設科前此未有也明洪熙元年始令貴州生儒就試湖廣宣徳元年詔雲貴合試至嘉靖十四年乃從巡按王杏給事中田秋之請開科於貴州宣徳二年定防試南北中卷數以雲貴入中卷我

朝因之如舊

論曰科目設自隋唐而貴州不與時無劉蛻天荒未易破也逮洪宣之季而合試始詔迄王田之請而鄕闈以分因額數之定而中卷以入何其遲之又久哉然方其未分也解額不過二十一人其獲登進士榜者科或二人或三四人未嘗無一第也及其旣分解額二十五人漸增至四十人南宮之薦踵相接焉蓋自王文成鄒爾瞻講學明道人知向學故黔之士能望的而趨握瑾以售正不乏人也我

國家定黔以來興賢造士設科者七辟門之典眎昔加盛矣夫輪囷離奇可爲萬乘之器膎胰脯臘尙供滋膳之需旣列賢書豈艱上第此𨿽鼓舞人才者之責也然而黔之士曷亦勉乎哉

【附請建學疏臣】題爲

聖徳普洽寰區敬請修舉學制以隆文教事竊惟全黔邊徼遐陬民苗雜居向者禮讓未興剽捍成習我

皇上道隆徳盛典學崇儒文明光被而芹藻之子均沾教化秀頑之民咸沐恩澤固已彬彬乎稱盛矣臣忝任撫黔以惇崇學校爲先蓋學校之關系乃風俗人心之根本禮明樂備者猶將踵事增華簡略因循者曷可不乘時興舉按永寧獨山麻哈三州貴築普定平越都勻鎭遠安化龍泉銅仁永從九縣尙俱未設學校據該屬士子紛紛呈稟荒寒之士勵志蕓牕登進無自臣偕司道諸臣籌議建學育才誠不可緩凡一切庀材考工何敢仰需公帑至於額進童生查貴築爲省防附郭之縣謹擬照大學考取十五名余則槪照小學考取八名武生貢廩一循定制而行董率職官貴築應請部選訓導一員余俱蹔以附近教職兼攝俟人文寖廣另議專官又按新添鎭西興隆烏撒赤水五學近因裁衛歸並貴定淸鎭黃平威寧畢節五學矣夫合兩地之人才限一庠之定額爲數較隘生童進取未免滯淹以故連名訴陳迄無止息臣思五衛舊學先師之所式憑諸生之所景附何可輕言汰並自應照舊卽以貴定等五學教官董率之此確有直延慶懷來之近例可援凡此者或畱舊學於旣裁或議新學於初創臣非敢過凟

宸聰實以黔省窮荒固陋必崇文治而後可以正人心變風俗非如他省化行俗美者比合應仰吁

聖化之隆仁義漸摩馴致士風之厚彼蠢爾有苗當無俟七旬而咸格矣再照平溪淸浪二衛學歷系黔屬思州府提調應試貴陽不過五百餘里前因用兵之際將驛站攺楚南而學校隨之諸生應試東下武昌迢遞川塗不下二千五六百里資斧旣艱而鼓枻洞庭駭浪驚濤士心恆多畏阻臣赴任時身過其地同聲呼吁云兩科以來從無一士能赴武昌應試者情殊可憫應請復還黔屬就近提調之舊制以示作飬緣統系學制事情用敢屑類列陳請是否有當謹繕折具

題請

防

定黔

明末流冦勢熾張獻忠據蜀僭號以延安人孫可望爲軍師已而疑之乃攺爲平東將軍又以李定國爲安西將軍劉文秀爲撫南將軍艾能奇爲定北將軍陰制之獻忠戮蜀人幾盡次及其兵漸及於將可望等懼值肅王至保寧獻忠中流矢死可望率眾奔黔丁亥正月可望破遵義入貴陽出兵四路搜捕箐洞平威龍新之間千里蕭然無雞犬聲二月攻定番州城屠之三月我朝大師西徵兵至遵義可望聞風遁屠貴陽城去至鎭寧參議武右文率眾拒守城破被屠並屠安南普安等城遂入滇總兵羅聨芳與前撫範鑛復貴陽城四月苗賊藍二糾眾反陷湄潭黃平復圍平越總兵張才擊走之戊子七月僞忠國公王祥與皮熊搆釁【卽羅聨芳】相攻圍貴陽城八月武邦賢率兵敗之圍解十月皮熊遣兵攻王祥次烏江爲祥所敗己丑正月僞總兵張克誠由楚至偏橋皮熊遣楊光謙敗之八月可望以通好爲詞遣其前鋒白文選取安順府遂入貴陽攻靑崖白納燕樓等箐洞破之旋撤去庚寅四月白文選襲貴陽人之李定國至自滇與皮熊範鑛等盟而去八月可望至貴陽辛卯三月可望遣雲南僉事楊畏知謁永曆請封爲秦王設行營各官及府州縣衛所官遣營官臨田徵租以十之三給民發兵攻遵義王祥走死收其部數萬眾盡令歸田壬辰四月迎永曆於桂林置之安籠所凡永曆及隨行文武支糧俱報可望開銷僅可以活六月攻永寧侯天柱降十二月攻嘉定武大定袁韜降甲午六月取重慶及涪州防州乙未正月李定國攻長沙破桂林爲馮雙禮所搆走新防丙申二月李定國由安籠奪永曆還滇丁酉八月可望率兵向滇與李定國戰於交水白文選馬進忠內變大敗還十月劉文秀率兵追可望至貴陽可望出走詣長沙降

論曰張獻忠之起於秦一雈苻艸竊耳冦晉豫入楚蜀轉掠江右犯粵西二十餘年遂致燎原莫撲黔陽之地飽其餘毒矣然孫恩死而盧循尙存祿山亡而思明復熾凶鋒虐焰所向無前民靡孑遺尙可問乎窺其意𨿽盆子私奉聊假漢宗而北漢乞憐僅餘殘喘蓋不過挾之以自爲計耳卒之腹心內潰敵國盡在舟中蠻觸互爭虎兕逸於柙外累卵之局其何能久哉幸也

天威之討將臨知幾之哲尙蚤降旗一片早出石頭防峽三軍遂平蕭銑由於

聖世之廓淸遂貽黔民之樂利也迨後癸丑之冬又一騷動旋經底定而木金築之間歌升平矣

苗蠻種類部落

古稱三苗之國左洞庭右彭蠡則鄢郢以上皆苗也詩云蠢爾蠻荊大邦爲讎則三楚之間皆蠻也黔僻處西南窮山深箐所在無非苗蠻其種類各殊而部落亦不一矣爰稽其槪莫大於盧鹿莫悍於狆家莫惡於生苗何謂盧鹿水西之羅鬼是也族眾而地廣故力亦彊所轄四十八目八目之下又有九扯九縱百二十夜�皆黑種爲之而白者則其部落也何謂狆家五代時楚王馬殷自邕管遷來其種有三一曰補籠一曰卡尢一曰靑狆貴陽定番廣順皆靑狆而安順鎭寧頂營則補籠卡尢也何謂生苗定番之谷藺興隆淸平偏橋之九股都勻之紫姜夭壩九姓九名鎭遠之黑苗銅仁之紅苗黎平之陽洞羅漢苗峒人是也此三者苗之最爲患者也若新貴之宋人威淸平遠之蔡家則楚之所遷也定番之八番土人龍泉之楊保則或遷或土著之舊民也其他若新貴之東苗西苗廣順之花苗牯羊苗龍裏之白苗貴定思南之短裙苗永寧慕役之白猓平伐平遠之犵狫都勻黔西之木老康佐防竹谷西堡之龍家都勻石阡黎平之獚新添石阡之蠻人普安僰人皆可以鞭箠使者也其部落有轄於土司者亦有防處於州縣者其轄於土司者貴陽所屬新貴則有中曹養龍白納虎墜喇平定番則有程番土馬小程盧番洪番方番韋番臥龍小龍金石羅番大龍盧山木麻向大華廣順則有金築開州則有乖西貴定則有平伐大平伐小平伐把平龍裏則有龍裏水裏大谷龍小谷龍羊塲修文則有底寨等司安順所屬普安則西堡寧谷鎭寧則有康佐十二營永寧則有頂營慕徑役沙營普安則有土官營等司此上游之土司也而水西安氏不與焉以言乎下游平越府所屬平越縣則有楊義甕安則有艸堂甕水黃平則有巖門重安朗城餘慶則有土縣丞主簿新添則有新添丹行丹平等司都勻府屬都勻縣則有都勻邦水平浪平州天壩獨山則有獨山丰寧爛土麻哈則有樂平平定麻哈等司鎭遠府屬則有土同知土通判土推官鎭遠縣則有土百戶卭水偏橋等司至於銅仁縣之省溪提溪烏羅平頭則屬於銅仁府者也安化之辧事蠻夷沿河朗溪土百戶縣丞主簿覃韓偏

刀水木巡檢印江之土縣丞婺川之土百戶皆屬思南府者也石阡苗民其自屬者也龍泉之土縣丞主簿則自屬而總屬於府者也黎平之潭溪八舟龍裏中林古州新化歐陽亮寨湖耳洪州赤溪西山則屬於府者也思州之都坪黃道都素施溪等司亦屬於府若此者世其土卽世其民蟬聨而蔓衍爭奪而戰攻苗蠻之患率釀於土司自昔然也

苗俗

十年幼學曽披山海之經蚤歲登朝親與享王之會以云覩記未若今玆離城十里之區便是三苗之種旣無姓氏之譜系孰察其詳賴有父老之流傳嘗聞其略試言大者莫過羅施卽問從來亦稱鬼國長身黑面依然豺虎之倫刷齒縛屩本是斵雕之習布囊籠髮而爲角【在額】肩被羊皮鳩杖鏤銀以稱苴【更苴蠻長名】頂冠竹笠食無兼味盤盂皆用漆皮病不延醫禳除但從祈禱行軍則率然相應掉尾斷頭【諺雲水西羅鬼斷頭掉尾言其相應】作字則蝌蚪遺文稱先則古【文字類蝌蚪書】千人馳鐡馬張蓋可以招魂【葬時作戛】比屋質交關刻木堪爲約信重巖密箐自云虎豹在山勁弩長矛寧畏車騎滿埜烏蠻如此羣獠可知腰圍纒幅布不假鍼工【犵狫】防祭競屠牛祗思砍鱠【狆家居防屠牛饗客而不自食但食魚】茹毛飲血蠕動之物咸嘗【白猓】餙薏結螺埜植之竿共繞【龍家婦結髻若螺餙髮以薏苡立鬼竿擇對】圍鑪臥寒夕夢魂飛去不向衾枕搜求【苗皆無被但炙火】席地宴嘉賓竿酒傳來亦自觥籌交錯【無坐其插竿於酒而飲】新鬼大而舊鬼小語任奚婆【鬼師名】赤降殃而白降祥卜憑雞骨【看雞卦】持斧林間翻拾橡驅牛阪上且髙眠醉鼓諸葛之銅醵金賽社【諸葛銅鼓蠻人寶之】冷吹媧皇之管連袂踏歌【編竹爲蘆笙以跳月】短裙才至骭難拖六幅瀟湘窄褏僅齊腰豈識五銖霧縠然而盤絲繪蠟亦自可人【繡花於布或以蠟畫花】抹粉塗朱常多憐已【臨水自照】銀環雙婀妥酷似簾鉤【大而且長】鬒髮一蒙茸全資馬鬛【以馬鬛雜髮爲髲而戴之】𨿽采蘭贈芍爲古聖之所不刪而逾禮蕩閒亦國人之所共賤畢方獨腳時現如鶴之形履髻雙精徒弄吹燈之伎欲寫鬼方之變相難賫鉛素以搜求聊爲雜爼之詞用發掀髯之粲

花苗

花苗在新貴縣廣順州男女拆敗布緝條以織衣無衿竅而納諸首以靑藍布裹頭少年縛楮皮於額婚乃去之婦人斂馬鬉尾雜人髮爲髲大如斗籠以木梳裳服先用蠟繪花於布而後染之旣染去蠟則花見餙褏以錦故曰花苗其人有名無姓有屬無長不知正朔以十二辰屬爲期無文字刻木爲信魋結侏離陟岡蠻躐荊棘防如猿猱散處山谷間聚而成村曰寨誅茅搆宇不加斧鑿架木如鳥巢寢處炊防與牲畜俱夜無臥具掘地爲鑪爇柴而反側以炙𨿽隆冬稚子率裸而近火所食多以麥稗雜埜蔬間有稻皆儲以待正供或享賔有終身不谷食者每歲孟春合男女於野謂之跳月預擇平壤爲月場及期男女皆更服餙妝男編竹爲蘆笙吹之而前女振鈴繼於後以爲節並肩舞蹈廻翔婉轉終日不倦暮則挈所私歸謔浪笑歌比曉乃散聘資以女之妍媸爲贏縮必生子然後歸夫家以季夏爲歲首屠牛醵釀以祀天有防則宰牛召戚屬遠近奔赴防酒食以賻之環哭盡哀葬不用棺斂手足而瘞之其卜地以雞子擲之不破者爲吉病不服藥惟禱於鬼謂其巫曰鬼師鬼師乘是以愚之或宰牲磔雞或殺牛𨿽極貧亦必稱貸而爲之往往以此破產終不悔悟動作必卜或折茅或熟雞取其脛骨與腦驗之

東苗西苗

東苗西苗在新貴縣之谷池裏男髽髻著短衣色尙淺藍首以織花布條束髮婦著花裳無褏惟遮覆前後俗與花苗同

牯羊苗

克孟牯羊苗在廣順州金築司懸崖洞穴以居髙者百仞不設牀第

諸苗之中以上四種稱淳朴憚見官有不平惟從其鄕老決之輸租服役比於良民故其貧尢甚

靑苗

靑苗在鎭寧州服餙皆尙靑男子頂竹笠躡艸屨佩刀婦人以靑布一幅制如九華中著之性彊悍好爭鬭同於羅羅然不敢爲盜

白苗

白苗在龍裏縣亦名東苗西苗服餙皆尙白戅而厲轉徙不恆多爲人雇役墾佃往往負租而逃男子科頭赤足婦人盤髻長簪

谷藺苗

谷藺苗在定番州性凶頑善擊刺出入必持鎗弩蠻黨皆畏之

平伐司苗

小平伐司苗在貴定縣男子披艸衣短帬婦人長帬綰髻祭鬼殺犬死則瘞以木槽

九股黑苗

九股黒苗在興隆衛凱裏司與偏橋之黑苗一類服尙靑性尢凶惡處深穴披重鎧挽彊弩名曰偏架一人持之二人蹶張矢無不貫常嘯聚爲亂

紫姜苗

紫姜苗在都勻丹平與獨山州之九名九姓苗同類狠詐而饕詖以十一月朔爲節元日忌門不出二七而解犯者以爲不祥嗜殺尢甚

短裙苗

短裙苗在思州葛彰以花布一幅橫掩及骭

夭苗

夭苗在陳蒙爛土夭壩一名黒苗緝木葉以爲上服衣短裠女子年十五六構竹樓埜外處之死不葬以藤蔓束之樹間

生苗紅苗

生苗在施秉縣紅苗在銅仁府有吳龍石麻田五姓衣被俱用斑絲女工以此爲務牲畜不宰多掊殺以火去毛帶血而食之死用棺將所遺衣服裝像擊鼓歌舞名曰調鼓每歲五月寅日夫婦各宿不敢言不出戶以避鬼恐虎傷卜用梳同類相殺以婦人勸方解凡出刼富者出牛酒以集眾有獲則中分之遇殺死出銀以償之被虜者必索金贖少則加以非刑

陽洞羅漢苗

陽洞羅漢苗在黎平婦人養織錦服短衫繋防帶結於背胸前刺繡一方以銀錢餙之數日必淅水沃髮復滌之澗中婚姻先外家不則卜他族遠者爲生苗衣短衣佩刀弩小隙輙操戈

黒羅羅

羅羅本盧鹿訛爲今稱有黒白二種居平遠大定黔西威寧者爲黑羅羅亦曰烏蠻黒大姓俗尙鬼故又曰羅鬼蜀漢時有濟火者從丞相亮破孟獲有功後封羅甸國王卽安氏遠祖也羅羅之俗愚而戀主卽虐之至死猶舉其子姓若妻妾戴之不敢貳故自濟火以來千有餘年世長其土勒四十八部部之長曰頭目其等有九曰九扯最貴者曰更苴不名不拜錫鏤銀鳩杖僭擬師保凡有大政取決焉次則慕魁勺魁罵色以至黒乍皆有職守其人深目長身黑面白齒以靑布帛爲囊籠髮其中而束於額若角狀行則荷氊戴笠見其主必左肩拖羊皮一方悍而喜鬭習攻擊尙气力諺雲水西羅鬼斷頭掉尾言其多且彊也亦有文字類蝌蚪書坐無幾席與人食飯一盤水一盂七一枝抄飯哺許摶之若丸以躍入口食已必滌臄刷齒以爲潔作酒盎而插以蘆管啐飲之男子薙髭婦人束髮纒以靑帶烝報旁通靦不恧也疾不延醫惟用巫號曰大奚婆事無巨細皆決之正妻曰耐徳非耐徳所生不得繼立其長死則集千人披甲冑馳馬若戰以錦縀氊衣披死者屍焚於埜招魂而葬之張蓋於上盜鄰長首以祭不得則不能祭期防交質無書契用木刻重信約尙盟誓凡有反側刴牛以諭領片肉卽不敢復背善造堅甲利刃標槍勁弩置毒矢末霑血卽死

八番

八番在定番州服食居處與漢人同其俗勞女逸男婦人直頂作髻業畊織獲稻稭儲之刳木作臼曰椎塘每臨炊始取稻把入臼手舂之以寅午日爲市燕防擊長腰鼓爲樂以十月望日爲歲首葬不擇日夜靜出之

白羅羅

白羅羅永寧州慕役司及水西皆有之一曰白蠻與黑羅羅同而爲下姓飲食無盤盂以三足釡灼毛齰血無論防雀蚳蝝蝡動之物攫而燔之攢食若彘不通文字結繩刻木爲信死以牛馬革裹而焚之居普定者爲阿和俗同白羅羅以販茶爲業

打牙犵狫

犵狫其種有五矯而善奔輕命死黨觸之則糜沸得片肉巵酒卽捐軀與之男女皆以幅布圍腰傍無襞積謂之桶裙花布者爲花犵狫紅布者爲紅犵狫各有族屬不通婚姻殮以棺而不葬置崖穴間髙者絕地千尺或臨大河不施蔽蓋樹木主於側曰家親殿在平伐平遠者爲打牙犵狫剽悍尢甚女子將嫁必折其二齒恐妨害夫家也父母死用長木桶爲棺葬之路傍

剪頭犵狫

剪頭犵狫在新添男女蓄髮寸許死則積薪焚之又有豬豕犵狫身面經年不靧與犬豕同牢得獸卽咋食如狼在淸平者頗通漢語聽約束石阡之苗民司黎平之八舟古州曹滴司皆有之

木老

木老性狡悍善制刀初娶分寢旣生子然後同處祀鬼用五色旂遇節則鼓歌迎祭亦有長幼之節新添都勻黔西皆有之

狆家

狆家貴陽都勻鎭寧普安皆有女人男子以帕束首躧屩好樓居有姓字衣尙靑婦人多纎好而勤於織以靑布蒙髻若防絮之狀長裙褶積多者二十餘幅拖腰以防布一幅若綬仍以靑布襲之短僅及腰躡履亦於孟春跳月用防中編爲小圓毬如謂之花毬視歡者擲之在室奔而不禁嫁乃絕之以姿色定聘貲多至牛三五十頭防則屠牛召親友以大甕貯酒執牛角徧飲必傾瀉淋漓而後快醉或至於相殺習陰陽家言葬用棺以傘覆其上期年而火之不上冡以十一月爲歲首以牛馬雞牲骨用米糝和之以作醅至酸臭爲佳以多者爲富又多畜蠱毒夜飛而飲於溪有金光謂之金蠶蠱每以殺人如不殺人卽反噬其主又斂百物之毒以染箭鏃中人血濡縷立死性險譎嗜殺出入必負彊弩帶利刀睚眥之讐必報近者勾遠賊爲盜藪或聚眾出刼或禦人於途累行徵然兵至則散兵去復聚難於持久後用雕法稍稍寧戢蓋黔之患未有大於狆家者

狗耳龍家

龍家其種有四在康佐防竹者爲狗耳龍家衣尙白好依深林薦莽之間男子束髮而不冠善石工婦人辮髮螺結上指若狗耳之狀衣斑衣以五色藥珠爲餙貧則以薏苡代之春時立木於埜謂之鬼竿男女旋躍而擇對旣奔則女氏之黨以牛馬贖之方通媒妁死以杵擊臼和歌哭舁之幽巖祕而無識以七月七日祭其先塋

馬鐙龍家

馬鐙龍家在寧谷西堡頂營之間多張劉趙三姓衣尙白防服則易之以靑婦人緇布作冠若馬鐙加髻以簪束之一曰大頭龍家男子以馬牛鬃尾雜髮而盤之若蓋以尖笠覆之

宋家

宋家蓋中國之裔春秋時宋爲楚子所蠶食俘其人民而放之南徼遂流爲夷卽宋宣慰之祖也通漢語識文字勤於耕織男子防而長襟婦人笄而短襟將嫁男家往迎女家率親戚箠擊之謂之奪親旣歸旦則進盥於姑舅夕則燂湯請浴三日而罷防葬飯疏飲水二十一日封而識之若馬鬛

蔡家

蔡家卽宋人亦爲楚所俘在威淸平遠男子制氊而衣婦人以氊爲髻餙以靑布若牛角髙尺許用長簪綰之短衣長裙以耕織爲業防禮殺牛宰牲吹蘆笙羣聚跳舞命曰作戞

土人

土人所在多有之在廣順新貴新添者與軍民通婚姻歲時禮節皆同男子間貿易婦人力耕作種植時田歌相答哀怨殊可聽歲首則迎山魈逐邨屯以爲儺男子妝餙如社夥擊鼓以唱神歌所至之家皆飲食之在黎平府曹滴司者多思播流裔

獚

獚一曰楊黃其種亦夥都勻石阡施秉龍泉提溪黎平潭溪新化歐陽中林亮寨湖耳龍裏萬山之中皆有之荊壁四立而不塗門戶不扄出則以泥封之男子計口而耕婦人度身而織暇則挾刀操笱以漁獵爲業把忌以三月朔父母死則焚其衣服掊其牛馬以祭之婚防以犬相遺

蠻人

蠻人在新添衛丹行二司性獷戾以丑戌爲場十月朔日爲節祭鬼爲樂又有冉家蠻在石阡沿河司俗與蠻人同

楊保

楊保播州之裔性姦狡其婚姻祭葬悉同漢人死防亦有挽思哀悼之禮龍泉爲多

僰人

僰人在普安州土營各營男女皆冠片氊垢不沐浴與滇之猓猓同

峒人

峒人性多忌喜殺出入夫婦必偶挾鏢弩自隨飲食辟鹽醬冬以蘆花爲絮禦寒在石阡司郎溪司者頗類漢人多以苗爲姓在永從諸寨者常負固自匿然少爲盜在洪州者地肥多稼而惰於耕作惟善剽刼常持刀挾弩潛伏陂塘踉蹌篁薄中不可蹤迹又招致四方亡命爲亂歲饑愈甚故黎平之盜洪州爲最丁煒曰一經一緯合纂組以成文殊俗殊方閱緗縑如指掌荊楚歲時之記無此雅馴齊諧誌怪之書遜玆詭異豈惟談苑先資實爲職方纂要字當千絹讀宜百廻

黔風

盛徳在木見月令之首頒迎春於郊驗條風之甫至漢家祀事八佾舞以云翹唐制春官三省賜來防勝東京夢華錄仗擊土牛荊楚歲時書紙裁春燕簇簇生菜佐餅登盤翩翩風蝶隨花戲防若夫弛金吾之禁放夜人行觀安福之燈踏歌聲滿傳柑插柳樂正月之良宵面蠒火蛾徴開元之遺事天津橋上李謩爲吹笛少年漁陽聲中襧衡乃試鼓狂吏雲霄看燈火垂虹道士之橋夜飲奪昆侖浮白將軍之座職方誌在所不廢風俗通自昔已然率土攸同黔風可紀朱樓畫防髙低陣馬風檣玉貎繡衣千百番童僰女蘆笙六孔吹諧宮徴之音社鼓三通人作鸜鵒之舞駞頭鳳腦制自苗村鶴焰鰲山擎來木老火樹星橋之下九陌喧闐木金築之間百蠻妝束於焉卜歲實維丰年借此觀風豈非樂土宜春帖子熙熙蜂閙排衙寒梅枝頭片片雪飄沾屐扶竹笻而進酒正值太常之齋含蒟醬以立階喜見鄕之舊鬭雞蹴鞠不比齊風楚風跳月斫牛何嫌鬼國羅國化行俗美因革莫拂乎人情井耕田升平總歸於帝力爰紀一時之盛聊當太史之陳

迎春詩

土犎禿速毛赬黃勾芒鴉髻鞭箠長千夫舁舉蜃霧吐春帖紅膩蠻花張岑牟摻撾次第起立部之伎何堂堂權輿一隊老農態荷鉏敺犢東作彊立旗大書丰年字蒙頭艸笠腰鶉裳山謠秧歌語莫辧盱睢口眼羣相將逐隊結連各變化風檣陣馬神飛揚僰童年紀十四五朱鉛塗面錦裲襠或彈箜弄箏笛或披甲冑揮防槍或騎兕象佛子國或鬭珠貝波斯羌壯者壁壘頗與牧美者嬌冶施兼嬙旋風豈類天魔舞當筵不是成都倡最後一隊更奇絕身輕一鳥空中翔聳尻翹足立肩背公孫劍器爭毫芒斑文貍走云旓動遊竜蜒蜿來何方掉竿嫋索又一隊獚犵狫排兩廂村翁侏離女猙鬼搖鈴跳月心顚狂金鍍防睛銀貼齒假面獅子吟西涼【白樂天有西涼伎詩上句卽用白語】鐘馗手拍銅綽板揶揄調笑隨白狼傀儡登場乃如此何年演自宜春坊木金築接六詔一髮萬里西南疆山靑敢嗟瘴癘毒雪消且喜梅花香羅施之戲迎春曲放衙觀者如堵墻他時采作黔俗記蘆笙防鼓牂牁鄕【春鐙絕句】春聲乍沸夜如雷報道寒花帶火開三寸酸黃柑價賤一柈醬並傳來濟火祠前試綺羅奢香驛下舞婆娑夜郎塞路人如螘大半番童僰女多城北城南接老鴉細腰社鼓不停撾蹋歌角抵蠻村戲椎髻花鈴唱采茶白納烏蒙舊有名水西柳畔是竜阬奚官金勒連錢馬串作花鐙蹀躞行火樹星橋取次看硃書銀牓太平歡小鬟鸚鵡調

香粒一老狝猴掛釣竿雪後梅緐小雨涼連宵摒擋鬭新妝街泥不怕沾裙屐蜀廟燒香賽竹王米家燈樣巧功夫記得熙筌好畫圖十二屏風燒寶炬幾枝紅淚作瑚江郭風流未可期紫泉春冶似當時願將鐙火年年事話與烏蠻木老知

土官

明隆慶中貴州土司安國亨安智起兵仇殺撫臣以叛逆聞動兵徵勦弗獲將成亂新撫阮文中將行謁髙相拱拱語曰安國亨本爲羣姦撥置仇殺安信致信母疏窮兄安智懷恨報復其交惡互訐總出仇口難憑撫院偏信智故國亨疑畏不服拘提而遂奏以叛逆夫叛逆謂敢犯朝廷今蠻族自相仇殺於朝廷何與縱拘提不出亦只違抝而已乃遂奏輕兵掩殺蠻人肯束手就戮乎𨿽各有殘傷然亦未聞國亨有領兵拒戰之迹也而必以叛逆主之甚矣人臣務爲欺蔽者地方有事匿不以聞乃生事幸功者又以小爲大以虛爲實始則甚言之以爲要功張本終則激成之以實已之前說是豈爲國之忠乎君亷得其實宜虛心平气處之去其叛逆之名而止正其讐殺與夫違抝之罪則彼必出身聽理一出身聽理而不叛之情自明乃止坐以本罪當無不服斯國法之正天理之公也今之仕者每好於前官事務有增加以見風采此乃小丈夫事非有道者所爲君其勉之阮至貴密訪果如拱言乃開以五事一責令國亨獻出撥置人犯一照苗俗令賠償安信等人命一令分地安插疏窮母子一削奪宣慰職銜與伊男權替一從重罰以懲其惡而國亨見安智居省中益疑畏恐軍門誘而殺之擁兵如故終不赴勘上疏辧寃阮狃於浮議復上疏請拱念則非計不則損威乃授意於兵部題覆得請以吏科給事中賈三近往勘國亨聞科官奉命來勘喜曰吾系聽勘人軍門必不敢殺我我乃可以自明矣於是赴省聽審五事皆如命願罰銀自贖三近未至而事已定矣

論曰此事若如新舊撫臣所請則西南之變不待壬戌矣幸新鄭獨持廟略乃得無事厥後西曰阿烏謎復挾安位以叛攻陷大方城總督朱爕元走書撫之述及前事謎以詢故老咸曰信有之乃斂兵就撫如出一轍也吾因是而重有感矣馮猶龍曰國家於土司以戎索羈縻之耳原與內地不同彼世享富貴無故思叛理必不然皆當事者或朘削或慢殘或處置失當激而成之反尙可原況未必反乎如安國亨一事若非新鄭力爲主持勢必用兵竭數省之兵糧以勝一自相仇殺之蠻人甚無謂也馮子此言蓋有感於壬戌之變也安得不思新鄭爲後事師哉

方言

防父也一曰罷蒙母也一曰明的孩也努介食食也一曰儂忽往飲酒也一曰呵交努擬食肉也呵巴飲茶也呵應食煙也賽米也歹火也沱亦火也甕水也大送舂米也介雞也拜豕也擬牛也一曰訛商訛放牛也麻馬也一曰米巴亦豕也猛已趕集也大弄曰午也條漢人也雅犇條不識漢語也雅務不好也雅道不得也雨曰婁

父爲包母爲蔑祖爲大食食爲固脈飲酒爲固悖食肉爲固窩啜茶爲固髙雞爲鴨爲阿馬爲虐犬爲磨一爲序二爲廋三爲大四爲布五爲目六爲逆七爲索八爲遮九爲梭十爲完織布爲陶打傭工爲陶貢趕集爲拜其防祭爲白號

父謂之索母謂之咪兄謂之皮朝饔謂之艮捱再飰謂之艮林夕飱謂之艮喬飲酒謂之艮撈食煙謂之艮完坐謂之壤行謂之拜揖謂之張打謂之敵畜豕謂之廛慕傭工謂之果甕貿易謂之果介趕集謂之拜謁雨謂之汶到晴謂之汶艮官謂之貫

上墳曰砍地裏送客曰勾業管兵頭目曰抹色書辦曰募施伴儅曰必蘇頭人曰海折陌耕

治苗

阿溪者淸平衛苗桀驁多智雄視諸苗有養子曰阿刺多膂力被甲三襲躍地起三五丈兩人謀勇相資橫行蠻落苗之弱者歲分畜產倍課其入旅人經其境者輙誘他苗刼之官司探捕必謁溪請計溪則要重賄而捕遠苗之不可用者指爲賊以應命於是遠苗咸憚監軍總帥率有歲賂益恣肆無忌時訌官苗以收鷸蚌利明治間巡撫孔公鏞亷得其狀詢之監軍皆爲溪解公知不可與共事乃自往淸平訪部曲之良者得指揮王通厚禮之叩以時事通亹亹條答獨不及溪公曰聞此中事阿溪爲大何祕不言也通不對固叩之通曰言之而公事辦則一方受福否則公且損威而吾族赤矣公笑曰第言之何患弗辦通遂慷慨陳列始末公曰爲阿溪通賂上官者誰也通曰指揮王曽總旗陳瑞也公必劫此兩人乃可公諾翌日將佐庭參公曰欲得一巡官若等來前吾自選之乃指曾曰庶幾可者眾旣出公詰曾曰若何與賊通曾驚辯不已公曰阿溪歲賂上官汝爲居間辯而不服吾且死汝矣曾伏地不敢言公曰勿懼汝能爲我取阿溪乎曾因陳溪刺勇狀且曰更得一官同事乃可公令自舉乃曰無如陳總旗也公曰可與偕來少頃瑞入公訊之如訊曾者瑞屢顧曾曾曰無諱也吾等事公已悉知第當盡力以報公耳瑞亦言難狀公曰汝第誘彼出寨吾自能取之瑞諾而出苗俗喜鬭牛瑞乃覓善牛牽置中道伏壯士百人於牛旁叢薄間乃入寨見溪溪曰何久不來瑞曰都堂新到無暇溪問都堂何如曰懦夫無能爲也溪曰聞在廣東殺賊有名何謂無能瑞曰同姓非其人也溪曰賂之何如瑞曰姑徐徐何遽損重貨溪遂酌瑞縱談鬭牛事瑞曰適見道中牛恢然巨象也未審比公家牛若何溪曰寧有是我當購之瑞曰販牛者非土人恐難彊之溪曰第往觀之顧阿刺同行瑞曰須牽公家牛往鬭優劣可決也苗俗信鬼動息必卜溪以雞卜不吉又言夢大网披身恐出不利瑞曰夢网得魚牛必屬公矣遂牽牛聯騎而出至牛所觀而悅之兩牛方作鬭狀忽報巡官至瑞曰公知之乎乃王指揮耳溪曰王何得此美差俟其至吾當嘲之瑞曰巡官行寨公當往迎況故人也溪刺將策騎往瑞曰請去佩刀恐新官以爲不利溪刺去刀見曾曾厲聲詰溪刺曰上司按部何不掃廨捨具供帳而洋洋至此何爲溪刺猶謂戲語漫拒之曾大怒曰謂不能禽若等耶溪刺猶笑傲曾大呼伏兵起叢薄間禽溪刺刺手搏傷數十人竟繋之馳貴州見公磔於市一境始寧論曰苗盜之患多起於漢姦或爲之發縱指示於中或爲之補救彌縫於外黨援旣植心膽斯張防扈飛揚而不可復制當事者非畏賊而偸安卽養賊以自重甚至勾賊以爲利其事之壊大扺然也自非孔公力排眾議躬行延訪用王通之言借曾瑞之力亦曷能不勞師旅從容談笑而坐致二賊於掌握哉以賊取賊固得要領而其虛已從人爲地方除害之心亦何可及也後之欲弭盜者絕其賄賂之門示以必死之法庶幾其少豸乎

平亂

紀平播之功曰李化龍死水西之變曰王三善其人同其事合其心一而要之用兵各殊故成敗亦異也方化龍之督黔以平播也與黔楚撫臣同心並力一出於勦旣受命則移鎭於重慶而黔撫郭子章駐貴陽楚撫支可大駐沅州相犄角也必俟延寧四鎭河南山東天津滇浙粵西徴調之兵大集然後啟行最愼重也分兵八路川師四路總兵劉綎從綦江人以參將麻鎭參政張文耀監之總兵馬孔英從南川人以參將周國柱宣撫冉禦龍等僉事徐仲佳監之總兵吳廣從合江入以遊擊徐世威等參議劉一相監之副將曹希彬受吳廣節制從永寧入以參將吳文傑宣撫奢世續等參議史旌賢監之而中軍率標下游兵策應黔師分三路總兵童元鎭統土知府瀧澄知州岑紹勲等由烏江參將朱鶴齡受元鎭節制統宣慰安疆臣等由沙溪總兵李應祥統宣慰彭元瑞等由興隆參議張存意按察司楊寅秋監之湖廣偏橋一路分兩翼總兵陳璘統宣慰彭養正等由白泥副總兵陳良玭受璘節制統宣撫單宜等由龍泉副使胡桂芳參議魏養防監之以偏橋江外爲四牌江內爲七牌五司遺種及九股惡苗盤據故也而紀律嚴黨與散矣部署已定大會文武於重慶登壇誓師諸道並進以抵婁山關爲期諭之曰關外且戰且招多不勝誅也關內疾戰勿受降師不可久賊詐不可信也又以劉綎素有威名薦綎於朝委以專制人或疑其夙與應竜暱則延入臥內輸心腹且以危言激之引其父顯九絲功爲比致令綎大慟願誓死報又以水西爲應竜婚婭也恐陰佐賊則走檄以詰之以故瀧澄僇其修好之使安疆臣執賊二十餘人以明不背志气旣一非同築捨之謀駐兵旣得治兵又有次第任用又得其人先翦其翼次伐其謀復伐其交是以海龍圍合應竜勢蹙投降之書立焚拜表之欺不售而倉皇自盡妻子並俘自出師至滅賊凡百十有四日而事平也若王三善則不然初則奉命撫黔聞變募兵率皆烏合之眾非久練也平越一戰而敗卽慉縮而不前視重圍之困不啻秦人之於越必待舊撫李橒大聲疾呼而後勉彊以應中情怯也乘西賊之敝一鼓而潰遂以賊爲易與而欲解散赴調之兵驕必敗也率師輕進未幾而還再扺大方又欲反轡舉動擾也𨿽三路分兵而卒皆遠調帥俱不主客不敵形勢弗習也其所任則恇懦之魯欽馬烱所信則詐降之陳其愚用非人也懸師虎穴弭節逾年中隔渭水之河聲援已絕儲糗六廣之防轉挽多艱失所據也督主撫而撫主勦心膂未齊前防胡而後防尾進退維谷事權分也師老而財匱事拙而勢屈況爲陳其愚所賣烏有不敗者哉嗟乎黔地山川險阻異常狼子埜心不知漢大未有提十萬之師而不爲餱糧計深全軍之入而不爲孤注虞者兵法云圯地勿戰圍地勿攻又曰兵貴有謀以多算勝自宜先定其規模非可漫甞於一擊也況水西之地十倍於播播猶八面圍而水西止以一面攻播無遠近之援水西則有烏藺之助化龍乃以全力制之而勿敢輕三善則以獨力任之而不爲意何其謬哉然而身沒戎馬心同皎日視死如歸英烈猶存王中丞之忠固史冊書之黔人祀之歷於百世而不可冺者矣

積谷

余於戊辰之八月入黔視事值歲丰穀賤凡一金可糴六斛於是謀諸共事於黔者相率出俸錢以易之得谷三千石有奇司防司書記之倉人廩人掌之蓋將以防天時之不常而濟地利人之不及也周禮大司徒荒政十二其言救荒最詳而遺人掌邦之委積以卹民之艱阨廩人掌九谷之數以治年之凶丰此積谷所自來也耿壽昌立常平倉朱子有社倉法制非不善矣而汲黯之矯制繼之復何人乎矧黔之無粟可發也富弼知靑州勸民出粟益以官廩仿而行之又渉於多事矣矧黔之民稀而久貧也今惟以俸錢之所入爲粟米之所出不動帑不勞民何不可者李悝有平糴法以宏周給之仁耿壽昌糴谷於近郡以省漕卒之費法固善而意亦良美矣至於白居易極言糴之獘蘓轍連疏靑苗之禍此又害民之甚者今惟以市價之盈虛消長隨商賈之貿易有無不假胥吏不驚市廛又未見其不可也況乎黔多石少田山髙箐密去城郭五里之外所皆獚犵狫椎髻鴂舌之徒而行旅之螘穴於闤闠間者朝而之蜀之楚焉夕而之滇之粵焉非有恆產之守也非有土著之樂也非有甔石之儲而聚族之謀也脫一旦雨暘愆耕作廢金死粟生道殣相望卽爲之求轉移於蜀楚滇粵之間是猶之渴而掘井以七年之病而求三年之艾也烏可得哉不寧惟是明天啟壬戌間安邦彥之亂賊圍浹歲城中無米人相食殆盡此非其明鑑歟方今邊陲綏靖苗蠻向化仰賴

聖天子柔遠徳意以共樂升平自可以弗慮乎冦盜然而堯水湯旱則未敢預計其必無也積谷之舉殆亦固地制宜司封疆者黽勉其所有事爾矣

鹽價

河東昆吾波斯罽賔於闐骨咄莫不有鹽而黔獨無仰給於蜀微蜀則黔不知味矣蜀之鹽不一產要皆出於井順慶之井久堙塗之井有禁所轉致者惟戎州耳又不可以舟車通肩瘡蹄血而後至其來也不易則直不得不昂直昂而民之艱食者比比矣黔民洵苦矣哉三月之忘獨藜莧腸哉當其匱也代之以狗椒椒之性辛辛以代咸祗誑夫舌耳非正味也卽遇其饒亦止沾唇而量腹如水之交不在羮也尙安問其爲紫爲赤爲瑞爲散與夫爲苦爲飴爲形爲巨桃也哉無他困於錐刀故也鹽之直取於谷谷日賤而鹽不肯平十鐘不能易一防安得而不苦其乏夫鹽木枝可生陸地可生豈山國獨不生毋亦牢盆之術未精管商之政未講耶不然卽輸滇淮而足之奚不可然不必也緩關市之徵而覈居奇之蟊則幾矣

禳火

黔之俗編竹覆茆以爲居室勾連鱗次竈廩匽井無異位其民貧冬月率蓆帽卉衣寒必向火故歷來多火災而列處城市者爲患尢甚一遇火往往延焚數百家少亦數十家不可撲滅民苦之當其將火也水先鳴水在城南曰南明河攷黔志所謂源出定番流合烏江是也天不雨則鳴牛吼鼓擊聲聞十餘里鳴三日必火其應也若操符劵焉於是謀之僚屬而思所以禳之戊辰十一月二十一日庚寅水大鳴因之齋戒二日偕父老子弟攜所具香盂豨醴祝南明河之水告祝融之神並禱於南將軍之廟事甫畢水不鳴火亦卒不應而民賴以安

論曰按春秋左傳昭公十八年夏五月火始昏見丙子風梓愼曰是謂融風火之始也七日其火作乎戊寅風甚壬午又甚宋衛陳鄭皆火梓愼登大庭氏之庫以望之數日皆來告災鄭裨竈請用瓘斝玉瓚禳火子產不可曰天道遠人道邇非所及也何以知之竈焉知天道遂不與亦不復火夫火心星融風木也木火母鄭祝融之虛又火房也梓愼之占可謂信而有徴矣子產尙不肯用裨竈之言而今乃以水鳴驗之豈有合於天道人道之防歟且水以尅火五行之通論也水鳴則無火何以反謂之火不亦附防誕妄之說而與梓愼之占大相徑庭邪𨿽然歐陽修曰自古賢智之士皆爲其民捍患興利則治黔於今日苟於理有所拂而於民多所濟吾何卹焉黔鬼方也俗信鬼神因其俗而利導之宣朝廷徳意以與民休養生息此魯人較獵之遺意而予之爲此或亦不至見譏於鄭子產也遂集黔之父老子弟而書此以告之

救火

左傳於魯鄭之國言救火甚詳予之治黔也以禳火之明日而預爲救火之議大率仿其意而行之曰禳魯之徙龜告廟鄭之大爲社祈於四卜筮走望不愛牲玉是也曰鉤梯水器以二十人爲率分道用五百人違命者罸魯之言無備猶拾沈不用命有常刑是也曰濡物魯之濟濡帷幕鬰攸從之蒙葺公屋是也曰斷墻伐屋魯之去表之槀道還公宮鄭之司馬司防列居火道行火所焮是也曰倉庫囚獄魯之府庫愼守官人肅給鄭之府人庫人各儆其事是也曰稽姦驅骩鄭之使司防出新客縣士各保其徴是也曰賑卹營室鄭之書焚室而寛其徴與之材是也曰城池戎伍鄭之城下之人伍列登城授兵登陴是也予仿其意而行之然而魯鄭之救火一耳而惟於伍列登城授兵登陴之說則略放魯而獨詳於鄭吾知之矣夫鄭小國也彈丸孱弱亦足羞矣脫一且乘防變作事起倉皇不有武備以爲意外之防其如鄭之疆宇社稷溱洧之士女何也而東裏大夫之用心又良苦矣黔孤城萬山苗蠻環處數年以來哀鴻初集欃槍未靖今日之因火以用兵蓋以僑之治鄭者治黔故曰仿其意而行之也

山水

黔跬步皆山然童阜也至於水舟楫不能通又井榦之觀耳水細矣而山亦不雄鋒攢鬵列犖確而爲蹄轍之妨皆無足道然就黔而論亦有可觀者貴陽都防之區風景自別左棲霞右相寶夾防連壤負崄相望龍井湧於北富水滙其南杜若洲邊屚趵泉上偶一登臨爲之房皇追賞自威平而上山莫大於雞背關嶺尾灑水莫迅於滴澄盤江自龍新而下陽寶石屏萬勝梵淨山之至髙者也楊老甕城麻哈重安水之至深者也上游之山來自滇而盤江之水則入粵下游之山分於省而麻哈重安之水皆入楚烏江源自六圭卬水直通巫峽羣山萬壑𨿽云盡赴荊門未甞不遡昆侖而趣大海也山皆石則巖洞玲瓏水多潛故井泉勃碧雲憑虛之洞飛雲香鑪之巖得以分詠於昔人而百盈噴珍之泉胭脂神魚之井亦得防碑於淵底也其餘一丘一壑怪石犇湍在在有之而未暇詳是皆禹迹之所不經酈元之所未注時無柳子孰問鈷鉧之潭遊乏客兒誰辟石門之徑遂使山靈藏其姓字不求封禪於長安水伯匿其聲光以待品題之髙士云爾

牂牁江

漢武置西南三郡一爲牂牁牂牁者系船杙也華陽國誌稱楚頃襄王遣將莊蹻伐夜郎軍至且蘭防船於防步戰滅夜郎後人以且蘭有椓船牂牁處乃名其地爲牂牁史記云牂牁江廣數里出番禺城下後世求其地而不得遂以爲在定番城南源出蒙潭流入破蠶至泗城州通番禺入南海而郭靑螺又引漢書郡有牂牁江通番禺城下光武時牂牁大姓自牂牁江入貢之語以實之不知定番𨿽通粵西而番禺則屬廣東其城南之水僅僅一綫時斷時續未聞有以舟楫行者何以云數里之廣而當時大姓又何以由此入貢亦未詳於志文之故耳按且蘭卽今之遵義夜郎卽今之桐梓則牂牁江卽今日之烏江自遵過湄甕至印江入思南城西之巴江水其地有牂牁城舊址漢牂牁守陳立據思卭詔夜郎王將兵破之牂牁舊治旣在思南則牂牁之江宜在思南而其椓船之處不在巴江亦必在印江蓋印江與湄甕接壤而湄甕則且蘭舊地椓船於防或卽此也若定番則去且蘭尙數百里且隔烏江何處椓船而步戰而牂牁大姓又何以捨楚蜀大道紆廻兩粵然後入關以致貢哉然則史記之言出溯其源也漢書之言通論其流也後之人旣不詳於本文又不明於道裏是以有此誤也

紫池

黔之稱紫池不知何始嘗閱潯州誌有貴縣漢爲廣郁唐爲貴州有水出於郁江長而狹色如紫練其出不常分兩派一自縣門下流一自縣上流下名曰紫泉紫泉自在粵西與黔何與顧以貴州之名相類而謬引以相加耶然潯志又雲府城北江爲黔江而南寧志亦云城西南有江左右流至西合爲一入橫州曰郁江卽夜郎遁水梧州誌又云城南大江漢武使馳義侯發夜郎兵下牂牁江卽此則郁江也遁水也牂牁江也一而已矣紫泉𨿽出粵西而實源於郁江謂黔爲紫池其亦可也毋亦志粵者因貴州與黔江之名而亦謬引黔事歟今黔獨稱牂牁間稱夜郎夜郎乃播屬桐梓縣播與貴陽僅隔烏江一綫而平播之後割其半以黔今之黃平湄甕餘慶是也其稱夜郎也又何不可哉總之黔近粵則稱紫池猶之近播稱夜郎地固犬牙錯也第不當名之曰紫池仍之以紫泉庶名實相稱而易曉耳

關索防

闗侯二子長曰平次曰興平及於臨沮之難興弱冠爲漢侍中有父風武侯甚愛之徵討未甞不與此傳志之可考者初無所謂索也是豈紀載之失耶抑亦烏有之談耶縱或有之不過一偏禆耳何以遂廟食於此千秋而勿替其功亦必有足述者矣甞試思之古者帥與率通方伯連率是也意渡瀘之役興也實從曾駐師於此當時以闗帥呼之又或有紀功之績以帥爲率後遂訛率爲索莫之攷正焉爾若夫馬跑泉之異未必非神明其說以詟蠻髦事旣荒唐時無特識安得不妄以成妄耶

葛鏡橋

平越東五里兩山側塞防髙澗深下通麻哈江水黝如膠有風不波人佃居於石壁間接手猨飲霧羃山昏寡見星日少禽多鬼怪昔人鑿石疏道縣絙以渡九驛所絕漢之張騫甘英皆不至也今有橋蓋里人葛鏡縛長虹架蹲防而思卒業焉旣建旋圯再建復傾於是齋戒百日告黎峨之神徙黿鼉之窟率妻子刑牲釃酒於江上作誓詞以明志曰橋之不成有如此水其言悲其眥張如包胥之入秦庭慶卿之離易水也衣履穿決形容枯槁般倕爲之感動流涕如是者垂三十年而橋成而葛鏡以名異哉鏡也當治橋之難也窳窳啙啙者眾矣而矢死靡移蕩其家室之所藏一國非之不顧𨿽事無足道然亦可謂豪傑之士其生平志意豈不偉哉嗚呼濟民利渉國僑無聞反不若艸埜一善之行傳世而久遠是又葛鏡之羞也

論曰羊枯登峴山而悲傷杜預銘功於石投之漢水大抵所役役者沒世之名耳彼鏡匹夫也卽不爲此橋而自顧其人能長畱於天地乎家室之所藏能果聚而不散乎則謂鏡之才智善於獵名亦可矣

鐡鎖橋

唐明皇作橋於蒲阪夏陽津鑄鐡牛八植柱纜二十四連鎖十二山架八牧人八於中流分立亭亭如虹蜺之狀稱奇絕焉然此乃安流通津作之者易不若盤江鐡鎖橋之難且奇也盤江之源出自金沙入烏撒繞曲靖西道畢節七星關而注於安南入滇所必經也兩山夾峙一水中絕斷防千尺湍激迅悍類天設以界滇黔不知莊蹻當日何以飛渡也往以舟濟多墮溺明天啟間監司朱家民擬建橋而不可以石乃彷瀾滄之制冶鐡爲絙三十有六長數百丈貫兩崖之石而懸之覆以板類於蜀之棧而道始通其功偉矣然絙長則力弱人行其上足左右下絙輒因之升降身亦爲之撼搖掉不自持車馬必下前者陟岸後者始登若相躡則愈震其險也不可名狀邇乃濟之以木擇材之巨者數百排比之臥於兩崖水次鎭以巨石拄以彊榦層累而加參差以出鐍其本使固及兩木之末不屬者僅三十尺有四則又選圍可丈之木交其上而後行者可方軌聨鑣貫魚逐隊而不驚也猶且施之以欄楯幬之以版屋塗之以丹艧梵宇琳宮鱗次於崖之左右輝煌掩映如小李將軍圖畫遂爲西黔勝槪焉以視十二之連鎖直緯索耳況於沈江之陋耶

論曰余聞之黔人矣去盤江二十里由鎭寧僻徑西行渡花河歷普安黃艸壩入【音捧】鮓【地名】亦資【音自】孔【驛名】水淺而路平赴滇差便乃何以萬里昆明捨坦途而就艱岨也明初傅湯諸人伐山開道拓疆辟土之日豈其狃於成見而未之聞歟抑盤江爲烏蠻郎岱地不欲其奇險足恃故深思逺計爲驛使往來之衢以通王會之車書也不然望跕跕之飛鳶以祀神於金馬碧雞之境不已難乎

【附何景明盤江詩】四山壁立色如赭盤江橫流絕壁下驚濤赴壑奔萬牛峻架懸空容一馬危叢古樹何陰森尋常行客誰敢臨猺婦淸晨出深洞虎羣白晝行空林沈潭之西多巨石短棹輕舟安可適日光射壁蠻煙黃雨气蒸江瘴波赤土人行泣向我云此地前年曾敗軍守臣祗知需貨利將士欲苟圖功勲英雄謨策自有術竄婦姦男何足論營中鼓角連雲起陣前臨山後臨水烹牛釃酒自酣樂傳箭遺弓尙驚喜戰馬俱爲山下塵徵夫盡向江中死遂令狐豕成其雄屠邊下砦轉相攻千家萬家雞犬盡十城五城煙火空夕陽愁向盤江道黃蒿離離白骨槁魂入秋空結怨云血染春原長寃艸只今異域來歸王髙墩短塹俱已荒牧童驅羊上塋冡田夫牽牛畊戰塲惟有行人長嘆息聞說盤江淚沾臆

大相見坡小相見坡

嶺名黔人謂嶺曰坡在偏橋之東三重疊起髙皆千仞計途周三十里陟首坡則尾坡見至尾坡廻矚之則首坡見立中披前後望首尾畢見起伏偃仰石垂煙接方沈澗心突淩峯頂行者此以手招彼以口呼送響答於咫尺而不知三十里之遙也若以謝客卒徒千夫魚貫之如率然之陣矣以小李將軍圖之又如神山重樓矣首坡遐眺林木蕭森秋花掩映離離蔚蔚乃在霞气之表中坡則素气雲浮霧露沾人瀑布垂巖懸河注壑沿尾坡而下之白雨溪橫黃雲稻熟僰人率彼婦子挽裳以獲小犢在旁孲繞側客過輙起立去則侏離盱睢相對語擔夫勞瘁止息於樹下其聲嗚嗚山謌可聽也上山牢角西復東下山花開一箐紅半滑半幹石當

路乍晴乍雨笠搖風漧纒腰布裹頭猨啼鷓叫四山秋下來千尺商訛【放牛也】道固麥【啖飰】呵交【飲酒】好自由柰此翻漿白汗何趕塲大弄【日午】不停梭歹雞【坐也】後嶺望前嶺雅務【不好難行】小坡愁大坡防下蘆鳴月下跳搖鈴一隊女妖嬈阿蒙【母】阿孛【父】門前立果甕【行役】人來路不遙曲意亦難盡解大抵與朝發黃牛暮發黃牛三朝三暮黃牛如故巴東三峽巫峽長猨鳴三聲淚沾裳詞防相類耳

白雲山

貴陽城南七十里建文遁迹之所上有羅永庵庵前有井名跪井汲者必跪乃可得俗傳以爲溪龍所獻以飲帝者又有流米洞帝居庵時洞中流米供帝及帝去則不復流又有大杉數株謂帝手植枝葉皆南向甞題三詩於壁人傳誦之

論曰吾於紅篋一記疑之者舊矣半月之言明祖蚤知其不終則何不舉國以授燕王如唐文皇故事必待金川事起而後爲行遁之謀俾其流離瑣尾少延旦夕乎旣入滇以依西平何不乘仁宗旣殂髙煦告變之時而說沐氏以伸大義乃自甘流落每至以淚洗面豈說之而沐不肯從抑帝本無意於光復舊物耶旣已決意東歸不從程濟之言何不直詣京師而又久憇此山耶且是時楊葉𨿽亡程濟尙在何至煩飲食於鱗虫神鬼耶蓋荒唐之甚者後帝詩爲同寓僧竊去自稱建文詣岑瑛言狀瑛聞之藩司因系僧並及帝蜚章以聞詔械入京廷鞫之僧實楊應祥鈞州人應祥論死從行十二人戍邊帝有南歸之思乃白其實迎入西內稱老佛以壽終旣云稱佛壽終則程濟之蓍得兌之歸妹又何以云大凶金火之相尅耶事之有無俱未可知矣

又曰遜國之事自神樂觀啟行由松陵而入滇南西遊重慶東到天臺轉入祥符僑居西粵結庵於白雲題詩於羅永兩入荊楚之鄕三幸史彬之第去來蹤迹四十餘年何鑿鑿也況乎胡濙訪仙岑瑛械送吳亮伏地豈盡道路之口傳聞異詞乎然而大可疑者據成祖之實錄謂建文之自焚國君死社稷可云義之正矣如必執行遁之說以爲可信殊不知瓦解土崩倉皇變作君行地道臣出水關痛哭者五十餘人從亡者二十二士誰其從旁而紀注之若是之詳耶東西南北恣意遨遊爲岑瑛者豈遂無其人直待正統攺元之嵗已易四朝而後發露乎兌之歸妹旣曰凶矣東歸而稱老佛遼鶴而葬西山不又與程濟之占大相逕庭哉西內壽終斯亦已耳而吳亮之退而自經抑何故也觀紅篋之陳迹實千載之疑案矣或者六月四日不肯直書於貞觀燭影斧聲只可依違於興國且欲加建文以泰伯之讓褒程濟如子家之忠此史氏之曲筆後人之深意如是耳至於牢落西南長篇短句謂出於好事者傅防之詞可也

屚趵泉【賦附】

貴陽城西岡巒稠復石徑縈紆眾山之間有泉一瀏然淸淺廣不數尺輕風徐來波鱗微動盡一晝夜其盈其縮以百爲度中置一石以準之莫之或爽故字之以百盈名之以聖泉而通誌謂之爲屚趵不知何所昉也余偶過而觀之莫測其所以因思天一生水地六成之水之貫通於天地如血气之貫通於人身則水之盈縮亦如人身之呼吸也然人身之呼吸刻可以百而玆泉必以日計者何殆猶銀箭之壺日百刻也行止屈伸乘除施閉而不攺其常度亦可謂泉中之君子矣吾鄕趵突泉淸泚噴吐湍飛濤立爲歷下奇勝然濟水澓流來自王屋有本者如是而此則旱麓也江海河澤固無所不通耶但惜其寂處山阿煙涼艸塞旣無文石之壇又無杞柳之樹不足以憇遊人之屐思爲甃石搆亭少助其勝暇則擕陽羨茗酌泉而烹以終一日之觀又何必學數息於道流問測晷於令史也哉

【附賦】富水之西去城五里峯廻逕轉隱軫駢闐在彼中阿有防出焉名曰百盈字之聖泉庱庱淜淜瀯瀯涓涓虎須方聚魚目更煎閱寒歷暑不知嵗年置準其中以驗後先俛仰升沈防越防愆蓂莢謝榮璣衡廢旋重黎解政常羲罷占綫景徒測葭灰徒然螘運周髀之磨儀渾顓頊之天麐朴修墜而未精郭許晰理而難詮一日之內俄頃之間甫除甫乘倐滿倐蠲何必登觀象之臺臨鐡勒之邊商度次於壺遂較盈虛於巫咸哉此其所以爲百盈歟方其進也防行及其退也坎止始焉不驟終焉不已如日之經猶星之緯莫測其源莫竟其委孰鍵其關孰幹其裏大旱竭澤而不焦巨浸稽天而不圮以晝以夜以施以閉見兮麐遊隱矣鳳舉神龍之能屈能伸至人之可出可處往而知返求而能與寸陰是惜尺度必軌不可得而抑其可得而徙耶此其所以爲聖也歟吾聞水之潤地脈之周身一呼一吸一縮一盈釋氏數息而觀鼻黃老驗炁以養生動則俱陽靜亦凝陰華池灌潄湧泉引伸嗇淫尾閭坻漏金莖百蓄一泄吐故納新散華斂朴翕虛辟淸按之澄汲之囦渟節宣輔和樞紐調眞繇此而推猶未可勝潮有春秋之信木有開落之辰雁乘之而去來蛬候之而蜚鳴抑聞聖水之稱不一其目琉璃之澨亳州之麓烏竜二池武陽一掬巫山之峯並此爲六更讀鴻書亦云屚汋語其情狀比於趵突惟厚徳之難量斯佳名之屢托無怪乎間至錦鞍時停華轂埜客對之而流連風人臨之而躑躅

白水巖

安莊南有白水河來自萬山渾洪屭怒濤湧波襄雷犇云泄纓巒帶阜不知幾何裏而後戢志斂魄安步鋪光以至於層巖之巓與石相商疊爲三而後下馮髙作浪云埀煙接白虹飲澗銀漢倒傾𨿽鄧艾縋厓天孫織錦丰隆奮地不是過也十丈之外濺珠跳沬時時浣人衣裾風湍傳響於靑林之下嶺猨流聲於白雲之上行李所逕驂停馬立常若目不周翫情不給賞下有靈犀泳遊出沒踏碧淩晶固太眞之所不照古冶之所勿挾者每晨曦欲吐重霧上騰榮光塞河遮蒙掩映遙看素練迹倐有無如冰綃之被玉肌煙縠之籠皎魄尢爲曠絕不知何人鐫二大字於瀑下之石盤空旣奇斵骨尢巧矣聞舊有傑閣對峙遊者得以倚欄縱目今則已矣肆閱淸埜俛仰流連茆屋數間依然荒落安得十日坐臥與林徒棲托云客宅心也耶

柳阬

黔志所載養竜阬也在養竜司去貴陽百里壤接於烏江蓋以馬而得名其事見於明臣宋濓天馬贊曰西南自昔出良馬而產於羅鬼國者尢良或云羅鬼卽古之鬼方其地有養竜阬在兩山中停奫深開闔靈气而蛟竜實藏其下當春日始物情酣鬯土人立桞阬畔擇牝馬之貞者繋之已而雲霧晦防咫尺不能辧色類有物蜿蜒上與馬接蓋竜云逮天色開霽視馬傍之沙有竜迹者則與竜遇謹其芻葭而節宣之曁產必獲竜駒焉粵若洪武四年六月壬寅夏國長明升以全蜀防獻良馬凡十而其一色正白乃得之於阬者身長十有一尺首髙九尺尾之髙比首而殺其二尺有肉隱起項下約厚五分廣三寸餘貫膺絡腹至尾閭而止精形明晃振鬛一鳴萬馬爲之辟易韉勒不可近近輙作人立而吼上謂天旣生此英物必有神以司之親撰祝策詔有司以牲牢祀於馬柤然後勅典牧副使臣髙敬囊沙四百觔壓之人跨馬上使其遊行苑中久之性漸柔馴適八月癸酉上將行夕月禮於淸涼山壇上於是乘之而出如躡雲而馳一塵弗驚上情悅豫賜其名爲飛越峯復命禦用監直長臣馬晉繪其眞形藏焉臣濓稽諸載籍漢之元鼎中有神馬出渥窪水中馬之生於水者尙矣養竜之說𨿽相傳於土人要當爲不誣也肆惟上以大徳而立大寶日之所出日之所入無不梯山航海獻贄奉琛邇者獨角之犀來自九眞食火之雞貢於三佛齊之境其他詭形譎狀借借紛紛且不一而足而況此水產之竜馬乎周書云不寶逺物則逺人格所寶惟賢則邇人安上宵衣旰食日懷保於小民巖穴之士搜羅殆盡將圖治安如唐虞時其遐荒殊裔珍毓奇產未甞有心求之所以榮光休气洋溢中國仁聲義聞克洽八表而龍媒之異自致於天閒十二之中揆之於書前聖後聖蓋同一軌轍也其視貳師之遣黷武窮兵以索諸大宛者果何如哉臣濓以文字爲職業際玆盛美不敢默而無言謹述贊辭一首以貽諸後世贊曰天駟熒蛟龍升靈澄神馬生祥颷瑞靄晝杳防大乙翕聚通精靈龍胡盈鳬臆輕竹批耳鏡懸睛花雪卷毛光照夜汗溝有血霞流頳振鬛鳴萬馬驚閃流電逐飛星九霄彷佛從龍行但聞瀟瀟風雨聲山川平八極寧眞龍媒獻龍廷出入天門駕龍軿太霞五彩滿瑤京茫茫堪輿內孰敢不來庭陋彼漢將軍空圍貳師城乃知天子在樹徳不必連年徒用兵厥後徐渭亦爲之歌甞攷唐明皇時靈昌羣得異馬於河龍鱗虺尾拳毛環目肉鬛居帝閒二十年後西幸至咸陽馬入渭水化爲竜蓋亦類是矣然而睠懷玆窟陳迹猶存煙霧不興驊驑寂寂過其地者望官柳斜陽有詠嘆流連而不已耳爰作柳阬行以代招天馬之吟非效王子淵語也

【附詩】麯塵楊柳春三眠風晴絮飛鋪白氊兩山夾防生埜煙栗畱鳴樹何翩翩拖藍一沼淸且漣下有萬丈蛟龍淵牝驪下嫁柔絲牽俄頃異物來蜿蜒晦防云物紛勾連神駒生長烏江邊粵昔貢自洪武年載拜稽首蠻王箋其毛如雪鱗如拳首髙九尺花連錢壓沙八斛箭控奚官不用瑚鞭天閒十二人喧闐爭誇此馬眞無前天子下詔黃帕纒賜名飛越峯以傳沙苑云錦那並肩王毛仲爾將徒然貳師將軍絕可憐西域笑指中郎騫羅鬼嶺下奔紅泉但餘春水流濺濺按圖索駿空盤旋老鴉關上斜陽懸臣濓之筆丰如椽髙謌更有靑藤篇

象冡

明天啟乙丑水西安邦彥藺州奢崇明糾合霑益烏防舉兵犯滇直抵馬竜鋒鋭莫可當人鮮鬭志黔省戒嚴調陶土司兵防剿有一象深伏小塹鼻汲泥水數斛乘賊不意突出跑吼躍起數丈噴鼻中泥水作雲霧直挫賊鋒人馬皆辟易復卷一悍賊擲天墜地防踏如麋賊咸披靡有禆將乘機逐北獲全勝及暮收兵象尙勃勃具餘勇鼻中毒矢一次日創劇徧體出鏃餘三升遂斃滇黔之人徳之爲封瘞立碣於馬竜南山之陽余爲之補銘辭於石曰惟玆有象見諸大易目細形龎鼻長齒巨肉兼眾獸膽隨四季生於曠埜育在坊肆動若云徒靜如山峙七寶牀施五紋繡被厥性至靈頗知節義曽代舜耕亦奔尾燧授彼金函舉足防刺教以拜舞瞠目不跽何讓英賢無嗤異類卽此一戰安危攸繋眾皆束手爾獨攘臂羣防奪魄三軍吐气峩峩髙丘丰丰古碣血化爲燐骨埋成玉餘烈猶生抱忠入地艸靑雲黃轔輑屭贔

涵碧潭

定廣威平之水至四方河始合流而入南明越霽虹橋東將折而北水至此淵而不流是爲涵碧潭煙雲演漾風日遲回縠軟鷗眠沙明蚌兩令人悠然作濠濮間想上爲鼇磯石梁亙之昔所築以障水也磯上有甲秀樓阿閣三重丹靑綺分望若圖繡紫池人士讀書地也左武鄕侯祠斷碑巋然記徵蠻也右維摩閣微雨佛燈山僧往來也防光瓦影下上參差梵響磬吟近遠互答每春波搖綠秋沚澄靑防栁乍埀芹芽正弩覽漁舠之泛泛洗杯斝以臨流誰謂黔中無佳山水哉接防可倒安問習池姓字如傳何須漢水余於是一往有深情矣

飛雲巖

天下之山聚於黔延袤數千里行旅往來日攀躋於窮嶺絕壁之間手胼足趼𨿽夙癖泉石者莫不困頓踣躓聽鷓鴣而生悔謂莊蹻之多事也東坡之陽曰飛雲巖途次至此則心目開霽又皆裴回瞻眺遷延徙倚而不肯徑去豈謂黔山無奇足以殢人也哉山下有溪石梁亙其左可作津逮水聲濏濏然余澑風吹雁次相綴過橋歷級升之仰眎空際插天桀防競勢爭髙若攢圖之托霄上忽而霧籠煙接擘絮湧綿離離如螺髻形故曰飛雲也旣陟則門旁怪石揖我以入大於數百間屋蛟蛇獅象由碧乳滴瀝而成者上垂下伏須甲皆動面前三峯拱立髙與檻齊僅及巖之半石色靑紅各殊牽拂相招向人欲語聞巖性好潔昔有信宿於此而身垢者旣去則瀑水突至彌漫山椒而澣之再垢復澣庾何米倪之癖不足多矣下有月潭寺古杉萬本梗柯參連橘刺藤梢裁通逕步老衲引觀殘碑於潭側王陽明一記𨿽剝落猶可辧日暮登車茫茫前路一帶惟童阜耳所云殢人流連正未可多得也遂索筆題二詩於壁【附詩】飛雲巖立翠千重艸艸登臨日下舂莫信人間惟五嶽須知天末有三峯秦灰漢壘羣仙宅云陣花幢古佛蹤如此奇山誰領略曾無七十二家封粘天防地湧明霞虎豹司閽瀑布遮鬼斧神工峯口石紅酣白糝寺門花客兒遊屐何曾到支遁禪棲便是家跬步從前應自笑眞同井底一寒蛙將行又徧閱巖壁之詩有前人一篇內數句云不知太始前誰鑿鴻蒙透造化才易竭玆奇恐難又防中佳洞壑孰能出其右舊題若蘚積拂拭勞襟袖鏟削眞宰泣掉頭疑不受安得鬼斧利一爲洗瘢垢余立讀久之自顧急就章唐突玆巖必不免水淫之釁湔矣

防井

習安城東北隅一井名防井上有石欄居人汲左以炊則色紅汲右以炊則色白是豈可以尋常理道求哉常閱異物志云廬陵城中有一井中有二色水半靑半黃黃如灰汁取作糜粥皆成金色此色之一定者也又閱廣州記云郁林郡有石井半甘半澹潛通江波冬夏長盈此味之一定者也獨習安之井其源同也其色同也其味同也何以汲之以炊則遂不同然其不同也不在乎水而在乎井上之欄與夫汲之者垂綆之左右斯爲造物之奇而不可解者矣水之奇如此而寂寂不聞於世此蘇子瞻所以嘆酈道元之簡而笑李渤之陋歟又習安有胭脂井炊稻飰成桃花色鮮妍可愛故得名然於義別無所取蓋與景陽宮畔同名而異實也

碧雲洞

盤州出郭里許平疇交風淨翻綠浪環溪繞陌淸見赤顋沿緣曲徑直造巖陰有洞憑焉谽谺忽裂齒頰皆露不知鴻蒙何年鑿也一屏當門灑靑抺綠遊者摩挲拂拭疑爲古玉幽流旁泄防防作擊築聲上有片石如泗濵之浮磬又如涿鹿之神鉦叩之淸越以長始入暗甚必假松炬以行沙石錯然戛人踝趾坐息少定則劃然開朗天牕漏日下射層深毛髮可數黃瓟下垂如斗瞿曇大士番僧之像各一或倚巖舞褏或踞石跏趺或蟠厓仰覻須貎如生絕壁千尺有竜升之長與之竟倘使葉公見之知其必驚走也稍進則駭浪犇雷奪人气魄望之欲止左方一徑甚防側仄窞欹足不可置前牽後挽螘附螺旋而後達丹竈藥罏無一不具安期耶羨門耶何以捨靑城而穴處於此也巍然一墖防地粘天鬼斧𨿽工憑誰著想漸進漸濕亦漸陿不欲往亦不敢往乃緣巖而上可出洞頂俯視萬山川原歷歷乃復知有人世一僧爲予言曰水入洞則世運泰亨蓋已信而有徴矣

東山

九月旣望雨霽出東郭二里登東山一峯孤立與城樓對峙山前壁峭崖懸莫可扳躋由北岡傾曲而上徑紆煙接援蘿尋葛陟於巓佛屋三重午鐘防響僧捨少憇繞廊西入大士洞穿竹塢而北坐危閣憑防髙矚山城周遭吞吐上下千峯霞舉萬嶺雲廻一郡煙火人家歷歷在目夫昔人剙此閣覽黔盛也而黔之盛難矣自平播平水西而後又數經防亂以訖今日卽哀鴻甫集室廬相望貧則徙災則散其何以長有此盛乎善人爲邦百年勝殘去殺黔之貧且災已數十年其綏輯安全之也方五六年餘治黔未一年而於玆覽其盛者由聖天子止戈蠲租仁義涵煦之深也僧梅溪郡人能詩善言黔遺事余聽之不禁太息云

甲秀樓

甲秀樓建於貴陽城南江公東之之所從事也越今日餘年矣波濤洶湧之衝激風雨雷霆之動搖烏得有完樓哉蓋江公而後無復喜從事者何今人之不逮前人也江公當日知樓之有闗於黔而皇皇爲之且有闗於黔之人才風气而以甲秀名之其用意深矣假使江公之後或數年而一人焉或三五十年而又一人焉而不聽乎波濤洶湧風雨雷霆之交於樓也樓𨿽不完亦不若今日之甚矣無如江公而後遂成絕響落落百餘年間無復喜從事者斯亦樓之不幸也使人而皆喜從事則天下何足治不獨一樓然矣後之君子常有所不屑則躁否則惰躁則妄惰則廢旣妄且廢則天下之所以不治者常出於此而不足怪嗚呼此蘇子瞻之所以致嘆於驛館歟夫事之始也有剙之者事之終也有成之者當夫創者旣往成者未來欲存欲亡可斷可續之際有人焉存一綫以待來玆其人不可少其功最大如經學與理學相表裏也理學成於宋儒韙矣然言誠言敬言禮言格物致知正心誠意莫不本於經學苟於嬴氏灰燼之餘非得漢儒諸人經各有注傳各有釋火盡薪傳以聞於後世彼宋儒欲直接洙泗之淵源詎可得乎蓋前事者後事之借而絕續之交不可無其人也嗟哉此樓也江公之後有人焉今則事半而功倍也惜江公之後無人焉今則事倍而功半也大抵泄泄焉無復喜從事者吾慮黔之終無此樓也於是鳩工集材而新之度木於林伐石於山計瓦甓墁釘於匠興功於己巳之二月凡百五十日而成立於魚磯煙水之上跨乎長橋垂虹之間可以爲黔人之美觀焉𨿽事倍功半逺不逮江公之所爲亦可以無遺憾矣然而人才風气之所闗其在斯乎今日者風气日挽人才輩出甲乙科名之盛又於黔士之文章卜之不盡系乎樓之完不完也余將以告夫後之喜從事者

古歡堂集卷三十八

欽定四庫全書

古歡堂集卷三十九

戶部侍郎田雯撰黔書下

人物名宦

龍門史三十世家七十列傳合三千年事撰之五十萬言其詞深其意逺後有作者要不過寄其籬下故凡爲志乘之書於人物必詳而仕於其地有功徳可紀者又復彚爲一編以求合乎列傳之遺意卽別抒新裁亦祗神明其意而變化之無以加司馬子長上也五代史得春秋之防矣然不爲韓通立傳後人議之令狐徳棻所作皆非實錄如是則論次古今人物非失之漏則失之誣耳劉長卿詩云獨繼先賢傳誰刋有道碑蓋言覈實之難也黔之人物尹珍以上無論已明之以理學文章气節著者如孫應鰲李渭陳尙象以及王訓詹英黃紱秦顒蔣宗魯徐節田秋徐卿伯易楚誠張孟弼許奇申祐吳淮丘禾實潘潤民王祚逺蔣勸善皆大雅復作聲聞特逹者也而文恭爲之最黔之名宦莊蹻唐防以前無論已明如郭子章朱燮元江東之應朝卿王重光尢安禮吳訥蕭象烈成務胡宥劉大直王象幹吳國倫馮晉卿陳士奇王三善李橒史永安劉錫鉉郭成胡從儀皆今日所屍祝俎豆之者也而靑螺爲之冠吾嘗思之矣士君子﨑嶇仕路逺入邊陲君親萬里任鉅而責重苟非有因地制宜之用鮮有不詬病而隳窳者以眎夫中原善地捧檄擁傳潤飾太平之所爲相去不倍蓰乎余是以采摭而論次之與夫其鄕之先民碩徳沒而祀於瞽宗者並志以不朽也嗟乎襄陽耆舊尙有典刑召伯甘棠忍令翦伐五君之詠每致嘆於延年八哀之篇曾興謌於杜甫余蓋景行仰止而不自已云若夫其人之生平事迹則有黔之通誌在

【附孫文恭祠碑記】人情所極慮於身後者在易世之裔與易名之典而此二者恆相因也有子孫陳乞𨿽中才可獲褒稱亡子孫陳乞卽髙賢未免堙圽抑勢使然乎亡論往故如我國家李韓公之功不遜於武寧武順而李不諡祺不善終也解大紳之賢不遜於楊文貞黃文簡而解不諡家徙遼陽也鄒吏目之忠不遜於羅文毅舒文節而鄒不諡𨿽云秩庳亦其嗣斬也人臣生豎太常之勲死爲若敖之鬼非國家念其故防其私誰爲然已溺之灰而反旣失之履故人情所極慮而不可必得者國家曲體之令其世絕而祀存骨朽而名揚所以彰往而勸來也隆萬以來此論稍明章耳而目之無子孫陳乞而褒諡如故得四人焉少保於公謙攺諡忠肅少師夏公言諡文湣中丞海公瑞諡忠介尙書孫公應鰲諡文恭文恭之諡實章與禦史宋公興祖李公時華同請者公賜諡詔下章又與禦史畢公三才作公祠於淸平市田以供嵗祀平令劉啟周等以公祠記來請予計公督學秦中爲三秦士師瞽宗北雍爲天下士師及門入室弟子當有善言師者乃請於今禦史大夫三原溫公溫公故公所簡秦士也溫公曰弟子卽誦無若公言公且以哭公集杜八首示余讀之令人涕落予辭不獲乃稽公履歷記之公姓孫氏諱應鰲字山甫揚州如臯縣人占籍淸平衞嘉靖已酉舉鄕試第一癸丑成進士選庶吉士攺戶科給事中出僉江西曆陜西提學副使都察院僉都禦史撫治鄖陽入爲大理卿遷戶部右侍攺禮部掌國子監祭酒事隆慶攺元上幸學公進講無逸賜茶請告起刑右侍晉南京工部尙書卒賜祭墓木拱矣萬曆庚子章等爲請諡於朝壬寅詔下諡文恭錫之誥命始祠公於淸平城中予按諡法恭有九義諡公曰恭其尊賢貴義執事堅固之謂乎予師胡正甫先生嘗語章曰宇內講明正學楚有黃安耿公蜀有內江趙公黔有淸平孫公吾豫章有南城羅公皆賢人也已予入蜀予師與趙孫二公皆捐館捨乃合祀三公於大儒祠及予入黔別鄒爾瞻江上爾瞻曰黔中孫淮海李同埜馬心庵皆致力斯學君此行惜不及見三君耳予平播後輯黔記乃合三公類傳於理學已復爲公請諡而得恭乃知正甫先生與爾瞻言不我欺也嗟乎公亡易世之裔而得易名之典人情所極慮不能必得之身後者公不慮而得之遭逢聖明眎李解鄒三公千里矣公所著有學孔精舍彚稿易談四書近語教秦語錄春秋節要律呂分解等書共若干卷髮明聖學具載諸書立朝大節他日國史當有大書之者玆記止紀公請諡及建祠顚末祠卽公書捨故址袤若干丈長若干丈中爲堂祀公堂外爲門顏曰工部尙書孫文恭公祠祭田若干畝俱在碑陰【郭子章附郭靑螺祠碑記】貴築介在要服古夜郎羅施之地後漢武侯擒孟獲濟火從之以從徵功表王羅甸則今安氏逺祖也安氏立武侯廟於大方前爲闗侯廟巍然兩峙水西隔烏江一衣帶便是播州播酋楊應龍梟獍負險逆王師屢徵不克聖天子赫然震怒拊髀思安攘臣廷推泰和郭公才猷將略足膺重閫萬曆二十七年春三月奉勅開府貴州兼督理湖川諸軍務夏四月匹馬入黔黔中物力單弱一切兵食仰借楚蜀協濟綦江一陷全貴阽危公請增兵益餉以充兵實計募兵守偏橋等十二處要害以遏寇衝調補文武將吏參劾規避以嚴紀律身先臨賊以倡勇敢總督長垣李公移駐重慶請上方劍與公協心朋力而軍政肅然矣明年二月公誓師四月進兵首摧賊鋒宣慰安疆臣斬闗先發弟堯臣佐之大水田一戰獨冠七路興師至壁海龍坉才百餘日六月應龍伏誅挫屍傳首妻孥田氏朝棟等七十二名檻俘闕下是役也貴州斬獲首級四千八百六十生禽首從一百五十八俘獲賊屬男女一千一百一十招降播民二萬九千八百五十奪獲賊仗不可勝記天子賚軍興四百萬金公僅用其半漕糧三十萬鐘用十之一餘悉還帑藏恬然奉身而退溫防欵畱以定播地經理郡縣新設遵義平越二府眞安黃平二州遵義桐梓綏陽仁懷湄潭龍泉甕安餘慶八縣攺置安化貴定二縣播地方平皮林復熾賴公餘威進勦禽斬俘獲與播略相當未幾又議播水地界公與新城王司馬公議令疆臣入包茆代播輸將於黔西沙溪仍舊又未幾議鎭雄公命堯臣挈妻孥還黔代兄爲宣慰而鎭雄還隴人言公慮逺謀深功髙事苦然哉先是公以二品誥命攺給京銜廕仲子生員孔廷入監讀書及敍播功陞右都禦史兼兵部右侍郎廕長子孝防孔建男武舉承昊世襲錦衣衞指揮僉事三十五年公陳情終養至九疏上不得已準養親以俟起用遂得舞斑衣於防下朝夕承歡至三十八年五月大事已襄榮膺防典四十年五月敍路山二苗功晉兵部尙書兼都察院右副都禦史賜飛魚服給三代誥命孫昊晉錦衣衞指揮同知世襲公乃建忠孝寺於裏以報君親恩四十一年皇太后頒賜藏經勅賜寺名大忠孝禪寺公在黔十年始終出處忠孝大略如此黔人思公恩建生祠祀公者七所具載祠錄宣慰安堯臣獨建祠大方名曰懷徳與武鄕侯漢壽亭侯鼎足而三惟生祠之建自昔有之石慶爲齊相齊人髙其行有石相祠欒布守燕燕人服其防有欒公社至茍勉朱邑之遺愛童恢韋義之異政載在史冊班班可考而未有耑祠殊方者尢未有特祠於宣慰司者有之自今郭公始宣慰率羅甸人合武侯闗侯郭公而並祠之眞可謂懷徳矣夫徳有厚薄懷有深淺屍而祝之社而稷之春秋俎豆之其懷也淺郭公曰忠順宣慰亦化而忠順無迕纎毫郭公曰仁厚宣慰亦化而仁厚無隕蠕蝡仁義道徳之懷其懷也深畏壘之細民竊竊然祠庚桑子庚桑子不釋然曰是妄鑿垣墻而植蓬蒿也何也爲其淺也物不答施於天地而天地亡恫子不謝於父母而父母無憾何也爲其深也羅甸人無庚桑郭公而天地父母郭公是名曰感其感無心是名曰宮應角應其應無迹懷之摯也祠以柱史南海馮公奕垣左方伯通政使寧國趙公健配享蓋左右郭公施徳於黔省例得並書【鄒徳溥】

竹王

予過楊老黃絲驛見有竹二郎竹三郎祠土人祀之惟謹詰其所從來則不知意以爲山魈木客防蟡之倫及閱郡誌而後知爲竹王子也昔夜郎有女子浣於遁水忽有巨竹長三節流過足間中有兒啼剖視得一男取歸養之及長有才武自立爲夜郎侯以竹爲姓諸蠻尊之漢武帝元鼎六年平西南夷置牂牁郡侯迎降賜以王爵後殺之諸蠻思之不置請爲立後牂牁太守吳霸以聞乃封其三子爲侯因相沿立祠而不絕

論曰竹王之事與瓠蠶叢杜魄荊尸之說無以異豈果有其事乎抑荒唐悠謬之談妄以傳妄而莫之究也然吞卵履武載在雅頌仲尼不以爲誕而刪之張鷺斯之爲竜種也寶志之育鳥巢也蜀妃之爲山精盧志之爲鬼子也類固未盡推傳亦未勝紀烏可以恆情測夏冰語哉由漢迄今千百年而祀之不少衰鬼方尙鬼大抵然矣抑又聞之黔稱貴竹實此之由零陵記云桂竹之埜產桂竹來風防露上合下疎每日一出羅防金翠竹譜又作筀竹然世之稱者不從筀而從貴以竹王故也𨿽然石言於晉神降於莘爲齊諧以誌怪作莊周之寓言吾儒讀古人之書亦姑存而不論已耳

濟火【火濟見史書玆云濟火蓋從土語】

漢牂牁帥黒盧鹿水西安氏逺祖也深目長身魑面白齒以靑布爲囊籠髮其中若角狀習戰鬭尙信義善撫其眾諸蠻戴之聞諸葛武侯南徵積糧通道以迎師遂佐武侯平西南夷禽孟獲封羅甸國王世長其土勒四十八部部之凡九扯防苴皆屬焉已乃攻普裏諸種拓其境地賜鏤銀鳩杖嗣是而降唐會昌中阿佩率眾內附復襲王爵天成二年普露率其九郡入貢襲封如故宋開寶中普貴納土來庭仍賜王爵元至大元年授阿畫爲武略將軍泰定間賜名帖木兒卜花至順元年加資善大夫雲南行省左丞後以軍功授昭勇大將軍佩三珠虎符順元等處宣慰使加龍虎大將軍羅甸侯卒贈濟國公明洪武四年以靄翠爲貴州宣慰使統四十八部正徳間加安貴榮參政後世襲宣慰司之職蓋歷數百年而其祀未斬云

論曰濟火一荒陲土帥耳當武侯渡瀘之日孰爲之計大義明王章者而毅然以助順樹勲崛起一隅爲蠻王長其亦賨叟靑羌之儔乎不可謂不豪矣迨乎累世相承奄有爵土要皆以識機達變宣力效忠始終不失人臣禮故得以長奉西藩受恩罔替非徒以爲甌脫而姑羈縻之也天啟壬戍之叛罪惡貫盈旋卽挫防崇明邦彥同時陣殲𨿽王三善之奮斬十萬秦衍祚侯良柱之夜拔三寨張云鵬之八路進兵許成名之三方深入而發縦指示出奇制勝蓋有朱燮元之方略在豈曰無人歟何以南人復反不爲益部之官屬而番將分茅大玷牂牁之鼻祖也語云順則昌逆則亡水西之子若孫其當知所鑑戒矣乎

【附朱燮元條陳便宜九事】不設郡縣置軍衛不易其俗土漢相安便一地益墾辟聚落日煩經界旣正土目不得以民不耕地漸侵軼便二黔地瘠仰給於外今自食其土省轉輸之勞便三國用方匱出太府金幣勞諸將不足以爵酬之爵輕不若以地於國無損便四旣許世其土各自立家經久逺永爲折衝便五大小相維輕重相制無事易以安有事易以定便六訓農制兵耀武河上使賊日備我便七從軍民便願耕者給之且耕且戍衛所自實無勾軍之累便八軍耕抵餉民耕抵糧以屯課耕不拘其籍以耕聚人不世其伍使各樂其業便九又召將吏議以爲眾建土司使其勢少力分則易制各欲保土地傳子孫則不敢爲逆乃上奏曰臣按西南之境皆荒服也楊氏反播奢民反藺安氏反水西而定番以彈丸小州爲長官司者十有七二三百年未聞有反者非他司好逆而定番忠順也蓋地大者跋扈之資而勢弱者保世之策也今臣分水西之壤授諸渠長及有功漢人咸俾世守凡其俗虐政苛斂一切除之使參用漢法可爲長久計制曰可西南遂底定焉

武鄕侯祠

黔城南貯甲銅鼓諸山多武鄕侯陳迹世傳侯於章武時南徵此其平蠻略地處也按侯以南陽布衣佐先主奄有巴蜀而成帝業自離艸廬已來二十餘年夙昔以管樂自期可以無餘憾矣洎乎永安遺詔謂其才十倍曹丕終定大事夫所謂大事者非斤斤於六尺之孤而一隅之安也昭烈之志實未嘗一日忘幷魏吞吳身將歿而志不衰蓋欲侯之大展其才瞰中原之變興復漢室斯已耳建興元年侯以丞相領益州牧開府治事手握兵柄或以侯之處此痛思先主之顧命勢必奬率三軍首出祁山爲北伐之舉其事審其計決矣而乃汲汲於平蠻之役者當是時成都甫定根本未固也主防國疑羣蠻蠢動而人心未歸也鳬蠶蕞爾之國財用弗充也脫一旦興師動眾驟議逺圖彼雍闓朱褒孟獲之徒得從而窺伺之且有以襲其後焉吾知侯之謹愼必不出此所以遣使聘吳因結和親可以畢力於南徵而不敢輕試於北伐此侯之雄略亦逺謨也夫侯之南徵也後主親餞於郊詔賜金鉞一曲蓋一羽葆鼓吹各一部虎賁六十人分兵三路遣馬忠攻朱褒李恢向益州達昆明乃躬率步騎由水路入越嶲又得酋帥濟火率羅鬼諸部刋山通道聚糧以供軍不百日褒闓悉平聞孟獲爲蠻王長募生致之於是自銀坑佛光漾濞川而北歷髳州慶甸而西以曁乎驃國木鹿都魯普坎之間七縦七禽南人不反而人心歸矣攻心爲上由於街亭敗將之一言而成都根本之地如磐石矣三月興師五月渡瀘至秋而事定凡牂牁昆明東川武定烏撒沽防地方數千里莫不收其豪傑以爲官屬出其金銀丹漆耕牛戰馬以給軍旅之用財用充而國以富饒矣國富而後治戎講武北伐中原此固善體夫昭烈之志無負乎永安之托而侯之雄略逺謨爲何如耶嗟乎出師二表日月爭光五丈秋風英雄揮涕正所謂運數有歸不可以智力爭也若夫損益連弩之妙木牛流馬之奇行屯田於渭濱作八陣於魚復又侯之餘才剰技矣然而蜀書所載於侯平蠻之道尢詳不置吏不畱兵不運糧三者至當而不易蓋置吏而終不相信必成禍患畱兵則無所食運糧則苦於山川險阻旦夕告匱而多脫巾之呼惟於旣平之後卽其渠帥而用之示以信義布以徳威俾之分守其土各部其民綱紀粗定而蠻漢相安此道得也且其徵之之方也蠻習擊刺侯故困以兵也蠻善燎原侯故攻以火也蠻俗尙鬼侯之用兵疑鬼疑神也蠻所恃者深山密箐之中爲羣狐三窟之計侯故窮搜之無得避震詟之弗敢出也至於貯甲銅鼓陳迹依然又何莫非侯之奇蹤閟響有以服南人之心也耶山下有祠數百年矣距城不逺余故謁之而且新之復築小亭於山之上覽黔之勝而立石其旁因得攷侯南徵始末而述所以平蠻之道如此

奢香

靄翠妻也翠仕元爲行中書左丞明洪武四年與同知宋欽歸附以翠爲貴州宣慰使欽副之翠死奢香代立欽死妻劉氏亦代立劉氏多智術時馬曄以都督鎭守其地政尙威嚴欲盡滅諸羅代以流官乃以事裸撻奢香欲激怒諸羅爲兵端諸羅果憤怒欲反劉氏聞止之爲走愬京師上召問令入宮見髙皇后復令折簡召奢香至詢故上曰汝誠苦馬都督吾爲汝除之然何以報我奢香叩頭曰願世世戢諸羅令不敢爲亂上曰此汝常職何云報也奢香曰貴州東北有間道可通四川梗塞未治願刋山通道以給驛使往來上許之謂髙皇后曰吾知馬曄忠無他腸然何惜一人不以安一方也乃召曄數其罪斬之遣奢香等歸諸羅大感服爲除赤水烏撒道立龍場九驛達蜀今安氏卽靄翠後也

論曰烏羅之君長西土非一日矣一旦折而歸我豈其願哉終必爲患夫人而知之卽馬曄之忠明太祖亦諒之矣乃不乘此而翦滅之反自壊其長城僅令置驛以爲報者計之非不審也蓋以諸蠻之彊梗由於山川之險阻財力之富饒則莫若置驛以通之且困之通之而險失矣困之而志馴矣然後爲我所制而無難此勝算亦逺猷也故除馬曄以爲生事戒而又以安逺人之心也若奢劉則可謂奇女子矣一乘間而逺犇一聞召而卽至先機之智應變之勇丈夫之所不能而謂遐方女子能之乎觀其置驛開道則又功過唐防矣然置驛而事由此定亦亂於此萌矣何言之壬戌之役乘奢藺之釁連霑烏之黨𨿽潢池弄兵悍性不馴亦由置驛之後當時之官斯土者誅求暴虐有以激之而成也安貴榮嘗請減驛矣王新建曾貽書以責之固伐謀之道然使當日稍寛卹之恩威並用亦何至鋌而走險若是哉此馬曄之所以誅也

【附吳國倫奢香驛詩】我聞水西奢香氏奉詔曾謁髙皇宮承恩一諾九驛通鑿山刋木穿防茸至今承平二百載牂牁僰道猶同風西溪東流日齒齒嗚咽猶哀奢香死中州男兒忍巾幗何物老嫗亦靑史君不見蜀道之辟五丁神犍爲萬卒迷無津帳中坐叱山川走誰衟奢香一婦人

詹廣文

公名英字秀實貴陽人防有宿慧書不再讀過目輒成誦負气節惇行誼究心時務以古人自期爲諸生時見器於巡方使者每召見必欵語移時聽其言嘆非經生流年十七舉明正統戊午鄕試三上春官不第署會川衛訓導時有麓川之役先是麓川宣慰思任發叛黔國公沐晟都督方政討之不克廷議多謂麓川逺蠻不足較王振方用事欲示威蠻方力請大發兵討之兵部尙書王驥迎其意遂以驥督蔣貴軍起東南兵十五萬窮其巢而思任發不可得焚寨而還驥封靖逺伯師還寇復熾驥再往徵調如前思任發仍不可得加嵗祿三百石十三年思任發子機發卜發復據孟養爲患復命驥督宮聚張軏田禮軍十三萬徵之逾孟善至孟那貴州都指揮咨宣九溪衛指揮翟亨戰死二思竟失所在公乃疏言邊務十三事又言靖逺伯王驥都督宮聚等奉命徵思機發不體上心惟縱己欲行李一二百扛役夫五六百人夾帶彩幣等物密散都司官以邀厚利又輒故違祖訓擅用閹割之刑以進禦爲名實畱以用及至行師全無紀律大軍一十五萬俱従一日起程蹴踐傷殘略不憫惜其運糧又不設法每軍運米六斗搬負艱辛以致有自縊死者又指防糧爲名派馬一千餘匹不知此何施設又臨賊境金沙江邊攻圍不克被賊殺死都指揮等官卻將漁戶觧作生擒遂爾班師將地方分與木邦孟甸以敗爲功昔唐南詔叛侍禦史李密將兵七萬擊之兵敗楊國忠更以捷聞範祖禹引管子之言曰君門逺於萬里言壅蔽之害深也乞正驥之罪先遣防幹官沿途校各官行李以謝天人之怒以快士卒之心疏下上以専任驥等徵勦苗寇特原之詔公往參其軍公詣闕辭公卿爭識其面有欲薦爲臺諫者滿考遷河西教諭疏薦可撫蜀者侍郎張固上可之未防掛冠歸其卒也編修羅公玘表其墓曰正統己巳之先變未釁也而四方亦旣騷動矣乃疎逺小臣奮不顧身言天下事而天子又能聽之不徒聽之而又用之當時大臣不徒不沮之而又欲薦之是可謂不諱之朝而言猶不壅於上聞也故𨿽遭莫大之變而卒亦莫之能災者豈無自哉由羅公之言觀之亦可以想見其時矣其時二祖之家法未逺三楊之風規見存故大小臣工得以盡言無隠不以出位自嫌上亦不以出位嫌之𨿽其言未盡聽身未盡用而已受知於天子見禮於大臣亦可以無憾矣蓋教職入臺省自治邵淸始前此固未有此例宜其欲薦而不果也公所著有止庵集孫恩登成化己未進士官大理寺副

論曰王驥之得免於議王振庇之也麓川之役振倡之而驥之以致連兵十載西南騷驛苗寇乘間竊發攻圍城堡逾年不觧驥殺無辜以邀功師還猶增祿賜券未防而土木之變作孰非麓川之役啟之哉使當時因詹公之言悟前後捷奏之皆妄亦不至爲孤注之一擲矣則謂公言爲曲突徙薪之至計可也獨敢言爲足重己乎

許長史

吾鄕歷城人名邦才字殿卿舉鄕試第一官長史與李於鱗先生同時於鱗以詩名海內爲嘉隆七子冠而雅重殿卿之爲人兼愛其詩餘昔曾讀數十篇大要風格近韓倉而縱橫跌宕可喜尢別成一家者也迄今芙蓉泉西有讀書樓在焉癸亥春餘過其地題詩壁上曰晴霞飛不斷湖水含澄一叢白菡蓞無數紅蜻蜓我愛許長史詩思何泠泠今閱黔志方知殿卿曾謫官於水寧遂搜摭其在黔之作僅得絕句四首一初至永寧詩曰風塵誰自料花鳥故相猜問是山東客何由萬里來一元日詩曰客中逢攺嵗不觧是何鄕時見懸門帖春風動夜郎一新添驛詩曰埜館孤燈半滅明江壖月落夜潮生無端鄕思三更後聽盡瀟瀟風雨聲一夜投山家宿詩曰西南蠻徼萬山隈昔日誰教漢帝開埜鳥常呼行不得馬蹄那復夜深來其言藹惻和平得風人之防當其將之黔也過順徳值於鱗爲郡丞畱衙齋數日作長句以贈其行曰邢州十月凋白楊城頭出云垂太行把酒相看日欲墮五馬踟躕官道旁問君胡爲萬里去小臣罪合投窮荒我聞西南羅施國風气郁塞殊陰陽長官椎髻見朝吏海蠻醉鼓村中裝男兒貴至二千石何地不可爲龔黃壯遊須令百粵盡采奇更得浮沅湘永寧自惡無瘴癘明年雨露生還鄕康熙己巳寎月下浣小雨初晴鼠姑防放萬里鄕心寂寞低回旣得殿卿詩因並錄滄溟此篇

陽明書院

余嘗攷昔人之不合於時而遷謫其官者或投畀於蠻鄕或竄流於海外潮陽儋耳比比然也栁州播州皆非善地而播州非人所居尢瘴癘荒徼之甚者若夫黔接壤於栁播之版圖則半於黔明二百七十餘年前後以謫官來玆土者有王文成鄒忠介兩先生夫忠介以抗疏忤江陵杖戍都勻衛后上意漸移復原官以去其在黔也日與勻士講明陽明良知之學著書立說大抵尊信文成者文成先生疏救戴銑遂謫官爲龍場驛丞得罪之由南臯略同而黔之士相與俎豆之無已蓋其學闗乎世道人心其功在於生民社稷明臣中殆無出其右者非气節文章一才一藝之士所可企及也方先生之至龍場也苗蠻卉衣鴂舌無可通語者時劉瑾憾猶未已事且不測自計得失榮辱頗能通脫獨死生一念未忘乃爲石墎自誓居易俟命從者皆病自析薪作縻飼之恐其中懷抑鬱又與謌詩及越調曲雜以談笑忽中夜大悟格物致知之防寤寐中若有人告之者呼躍而起從者皆驚始知聖人之道吾性自足向之求理於事物者誤也乃以默記五經之言証之莫不脗合因著五經臆說嗚呼先生之學以謫官而成先生之道其亦由龍場而躋於聖賢之域也耶當日坐擁臯比講習不輟黔之聞風來學者卉衣鴂舌之徒雍雍濟濟周旋門庭觀其課諸生四條並問答語錄俾尼山之鐸施及羅施鬼國弦誦流傳以訖今日黔之士肆成人有徳小子有造彬彬然盛矣而且里巷歌聲藹藹如越音嵗時伏臘咸走龍場致奠亦有遙拜於其家者先生之教何其廣而澤何其深且逺歟乃復以窮巖茂箐之間以何陋名軒寅賓爲堂君子亭玩易窩諸址舊迹巋然遺風宛在𨿽樵人獵士過其地者無不感而生敬流連愾慕其人所謂頑夫防懦夫有立志而況親炙之者乎其最大者尢在與水西安宣慰三書當是時宋氏之叛亂未平安姓之姦謀欲啟發防摘伏直以片紙數言𨿽司馬諭蜀仲連射書殆無以過也嗟呼先生一謫官驛吏耳何與地方事而乃寓深心以弭旤亂講吾衟以正人心實大有造於黔也凡膺封疆之重有斯民之責者其亦當媿而知勉矣迨乎平茶寮靖岑黨浰頭八寨猺峒革心鄱湖一戰宸濠授首異勳銘於景鐘大名垂於宇宙皆自龍場之石墎悟道始柰之何謂其學鄰於佛老而輕詆之然而光鋩萬丈掲日月而行先生之道固自若也夫知行合一致知爲力行之本而力行實踐則必從功業中體驗而出先生之生平功業赫赫如是當時寜吉輩豈不聞之顧乃甘爲蠡測不惟爲先生所哂抑且爲南臯所不受可知也余於撫黔之明年重修陽明祠旣告厥成援筆書此且勒諸石以示黔士之來學者若夫祠之亭榭竹木因革始末則有阮楊之殘碑在皆所不道也

淮陰侯後

客書淮陰侯傳後曰廣南有韋土司自言淮陰侯後當鐘室難作淮陰侯客某匿其三嵗兒知蕭相國與侯善往見之防示侯無後意相國仰天嘆曰嗟乎寃哉淚淫淫下客見其誠以情告相國驚曰若能匿淮陰兒乎中國不可居矣急跳南粵趙佗作書遣客匿兒於佗曰此淮陰兒公善視之佗養以爲已子封之海濱賜姓韋用韓之半也今其族世豪於海壖有鄼侯所遺之書尉佗所錫之誥勒之鼎器謂其說得諸楚張燧今定番有韋番司其先亦出於廣南晉天福間楚王馬殷遺其八帥率邕管栁州兵討兩江溪洞至此畱軍戍之因各據其土號八番韋番其一也其人𨿽版圖奉冠帶輸租課然多陰賊剽悍獸食而鳥息未見有能豪者至問其受姓之自與鄼侯所遺之書尉佗所鍚之誥率皆不知而云無有則又何也得無感淮陰之無後姑爲此影響疑似之談而妄言之人遂亦妄聽之而妄述之歟然世之韋姓多矣卽云善妄胡不托之叡臯之流而顧有取蠻髦之類也抑其從來者逺子孫忘之遂不能名其先爲淮陰侯後耶事之有無未可知然韓淮陰以震主之功遭鳥盡弓藏之慘千古痛之而無可柰何乃欲於燼冷塵揚之後庶防得一二影響疑似之談以快志士之心亦足悲已

張三丰

閩人明洪武間以軍籍戍平越衛蓬頭艸履四時惟一破納行丐市上人呼爲揧蹋仙自於髙眞觀後隙地結茅亭晝則閉戶靜坐夜則禮斗與指揮張信善嘗與奕後指城南月山寺右地曰此必封侯信從之後果以戰功封隆平嘗自敍云幼年慕道長嵗求元識至人之奧防悟義理之深詮所著大類參同契內景黃庭諸說其人果道家者流乎抑時之隠君子有所托以逃耶如世所云浮丘洪厓安期生王方平輩固未可知矣亭前一池似石盂泉出地中澄不涸旁有桂一株揧蹋手植三百年故物永樂間曾遣官徴聘竟莫知所之說者謂金川之役蓋假訪三丰之名以偵遜國者之逸蹤也卽孫文恭望仙臺詩亦云望仙臺迥艸花籠揧蹋眞仙落故蹤永樂當年書誥在誰知不爲覓三丰然傳信傳疑皆不可考最可異者平越城西山曰倒馬坡坡半見隔山石壁如屏懸崖千仞上有三丰遺影首戴華陽冠側身杖防西行儼然畫圖極可觀旁刋神畱宇宙四字余過而慕之作歌紀其事

【附詩】神仙之說果有無防見員嶠兼方壺風蟬脫骨幻術耳逃名欺世誇淸都劉安雞犬事頗怪籛鏗年紀言多誣漢武不識東方朔祀竈郤老何其愚人生百年五倫重學仙佞佛皆傖夫羅施自昔號鬼國碧雞金馬西南隅艸木瘴癘山水窟其間或有煙霞徒熊經鳥伸訣自祕寸田尺宅理豈麤地產丹砂大於斗彭亨鼎火鉛汞腴異哉三丰偓佺侶掣蹋道士羣相呼洪武初載來黔地防峨城市吹都盧石鉢流泉淸且防廟砌老桂榮不枯郭外層嵐立千仞忽於巓頂傳形軀勾展顧吳作小照儼然一幅行仙圖華陽笠子兩芒屩手拖藤杖西方趨飛瀑直衝入袍袖松花下落粘髭須憑虛禦風將焉往何不爲我停須臾神畱宇宙四大字筆法倒薤非糢糊誰人結搆置峭壁巧匠斵削驚天吳始信靈蹤非妄誕裵不去坐日晡長生思假六禽戲前村防雨鳴鷓鴣

月溪

僧月溪江安人明宣徳初來赤水投於陳百戶棲馬廏中夜輒有光陳異而遣之至唐朝壩印山見林麓洞壑負气爭髙含霞飲景幽窅差互中有磨刀溪大石橫亙水流其旁聲若犇雷鳴防巉壁北立瀑掛爲簾三疊而注於溪遂結庵曰永洪居二載帝召天下名僧十三人詣闕月溪與焉將別語弟子曰此中緇眾母逾四十逾則不利抵京將召入上密令中使置佛經於地覆以錦裀諸衲皆履而入月溪獨趦趄不前上促之對曰非敢以方外自髙懼借經爲罪非上所以召臣意上異焉取經入賜以茶不飲而南灑問故對曰畱都火焚四十八戶用禳之上未信後守臣奏火作如其語久之遣還至畱都遂示寂後人廣其故居以爲寺緇流僅四十人過五人則一死過三人則一病過一二人則有莫能逾其數黔中稱異僧首月溪焉

論曰凡爲浮屠家言者類多神明其說以張大之而釋氏之教遂易中於人心月溪之事近於幻矣爲儒者所不屑道然其事亦有足錄者昌黎表佛骨而友大顚固所不盡廢也

南霽云康保裔

南霽云之得祀於貴陽以其子承嗣之爲淸江太守也康保裔之得祀於新麥以其子繼英之爲貴州團練使也然二公又自有其可祀者唐書霽云與張巡同傳睢陽射賊臨淮借兵至今讀之凜凜有生气攷宋史保裔爲髙陽闗都部署亦以戰死其人謹厚好禮喜賓客嘗操矢三十引滿以射筈鏑相連而下貸公錢十萬勞軍沒後新吏鬻器玩以償此皆與日月爭光者豈必待子而後儼然廟食乎傳曰能禦大災則祀之能捍大患則祀之貴陽壬戌之受圍也城垂防守者登陴而哭賊忽見旌麾甲馬布列城上乃不敢入是則南公之捍患也萬曆戊午春不雨官民迎康公而禱之公像不滿三尺介冑赭面舁夫踉蹌流汗雷雨隨至嵗以大有是則康公之禦災也況其撞門書號靈迹不一郭靑螺張鳳臯諸君子嘗稱道之矣安見貴陽新麥之不可祀而必以其子之故哉𨿽然自古忠臣孝子文章道徳仗節死義之士生歷其地沒則爲其地之神如馬伏波神於壺頭張桓侯神於閬中栁儀曹神於栁州理或有之無足怪者若夫二公者一宜神於睢陽一宜神於天雄於黔無與也使不有令子爲之後官於黔以顯其父之賢則詩書所載世之曩英往哲可祀者多矣夜郎之人亦奚取渺不相屬之二公而爲之立廟乎則謂二公之祀以其子也又宜矣愛其人尙不伐其樹況愛其子矣而有不爼豆其父者乎承嗣歷三州多政繼英入賀眞宗嘆其世篤忠貞二子亦人傑云

黑神廟

禳火之役首告祝融之神髙辛氏司火也次祭南明河之水從黔俗也次又詣黒神之廟而致禱焉神姓南名霽云廟在黔城之內凡水旱災祲癘疫兵革之事有禱必應能有功徳於民而民受其賜血食於斯不知歷防百年土人以其長冠防髯而貌之也故曰黒神云攷南公範陽人行八爲唐名將射賊將尹子奇喪其左目立功睢陽生平未嘗入黔也黔何以有公之廟也黔通誌所載名宦公有子名承嗣者爲淸江郡太守歷婺施涪三州多善政後自請討王承宗有戰功豈土人之所祀者乃其子而非其父歟抑或其子宦遊此地曾爲父立廟遂相沿數百年而屍祝俎豆之無已歟唐至徳二年尹子奇復圍睢陽城中食盡張巡令公犯圍而出告急於臨淮賀蘭進明擁兵不救愛公勇壯具食延之公曰睢陽之人不食月餘矣霽云𨿽欲獨食且不下咽大夫坐擁彊兵曾無分災捄患之義豈忠臣義士之所爲乎因嚙落一指以示進明曰霽云旣不能達主將之意請畱一指以示信嗚呼亦偉矣哉宜乎其爲神之聰明正直能有大功徳於黔民也夫有功徳於民而祀之者正也今禳火之役禱而祭之而遂無不應火災以弭而民受其賜蓋黑神之靈焉故並書之

夏國公祠

弇州別記云陸子淵玉堂漫筆言鎭逺侯顧玉卒贈夏國公夏上少畫當作防音讀徧攷廣韻玉篇正韻皆不載此字豈陸該博別有據耶然贈國大典寧有捨正韻而巧爲字者好奇之士乃爾不足信也予撫貴州入南門有夏國公祠考明玉珍國號夏都重慶故貴州亦名夏顧成平貴州贈夏國公非顧玉也成初封鎭逺侯子孫嗣侯外二庶子世襲指揮一在貴州衛一在普定衛久除

碑

黔永寧有諸葛公碑新貴縣學有王文成君子亭何陋軒二碑又有羅文恭寄題陽明祠一碑

水西馬烏防馬

馬之良者惟冀北而渥窪之種則友龍大宛之來則汗血渥窪大宛皆西域也水西烏防近於西故多良馬上者可數百金中亦半之其鬻於外者凡馬也而其上者蠻人愛之不肯鬻亦不頻騎惟作戞【祀鬼也】臨陣廼用之蠻死則以殉水西之馬狀甚美前眎雞鳴後瞷犬蹲膈濶膊厚腰平背圓秣之以苦荍焉啖之以姜鹽焉遇暑暍又飲之以虀漿焉體卑而力勁質小而徳全登山逾嶺逐電歘云鄙螳螂而笑蝘蜓也竜髭鳬臆肉角蘭筋志倜儻而精權奇也有馬如此不可謂非良矣然而未若烏防之異也烏防之馬體貎不逮水西而神駿過之食篬筤之根飲甘泉之水首如碓蹄如盂齒皆黃區耳則桃記以平塗試之然弗屑反不善走而志在千里隠然有不受羈勒之意所以英雄之才不易測而君子之道貴養晦也爲郵無正九方臯者蓋亦難矣辧之則不以耳而以齒耳之桃記又如眉月然蓋多贗以攫髙價者孰謂烏蠻愚哉詰其故惟善於攻駒駒始生必寶嗇其母時饑渇而潔寢處曉夕與俱所以助其腫而使溢厚其子之气而無閼也生三月差質之佳者而教之縶其母於層巖之巓置駒於下餒之移晷駒故戀乳不可得倐縱之則房皇躑躅奮迅騰踔而直上不知其爲峻矣已乃縶母於千仞之下而上其駒母呼子應顧盻徘徊而不能自禁故弛之則狂犇衝逸而徑下亦不知其爲險也如此者數四而未已焉則其膽練矣其才猛矣其气肆矣其神全矣旣成騊復絆其踵而曵之以齊其足所投無不如意而後馳驟之旋之螘封之上礨澗之間金鞭一下欲嘶不成則陟大行若培塿履羊腸若莊馗而軼倫超羣也嗚呼此烏防馬之所以良也天下事何一不由於學況馬乎

革器

盂盅之屬凡數種矣壺爲善挏酒乳茶注之提之等於滑稽鴟也若碁局則遜楸枰之逸響矣戎宜預箭皰馬韉囊之被之等於障泥瑉防也若鈿合又增陸離之采色矣用水牛皮牝者首牡者亞焉濶者貴狹者賤焉者上皴者次焉以水浸之燔毛剚肉取其澤且平也以火烘之文縵理取其幹且厚也以木張之以齧定之以刀削之而後膏以楅髹焉膏之其功十也以沙覆之以土窨之以石礱之【石出威淸】而後繪以文采焉繪之其色四也四色皆漆成之首則黃蓋色之正者故首也蘇長公與人論菊謂如叔向之取鬷蔑是也黃以石黃絳以灌口砂碧色合靛靑石黃而一之羊肝色兼黃硃靛而三之鐻車鐵筆花鳥賦形斵輪承蜩之技也雕虫鏤卉運斤成風崔靑蚓邊鸞之手也又水西有乳漆器其制度略同獨繪事各別不謂鬼方人有此淫巧耳

朱砂

自馬蹄闗至用砂壩十里而近自用壩至洋水熱水五十里而遙皆砂廠也洋熱之砂爲箭鏃爲个子用壩之砂爲斧劈爲鏡面此其凡也采砂者必驗其影見若匏壺者見若竹節者尾之掘地而下曰井平行而入曰墏直而髙者曰天平墜而斜者曰牛吸水皆必支木冪版以爲廂而後可障土畚鍤錘斵斧鐝之用靡不備焚膏而入蛇行匍匐如追亡子控金頤而逐原鹿夜以爲旦死生震壓之所不計也石則斧之過堅則煤之必達而後止有狻猊焉象王焉於莵長離焉則大幸矣否則桮棬焉簍防焉簪珥焉要亦聽之龎而重者爲砂寶伏土中呴呴作伏雌聲聞者勿得驚驚則他走凡砂之走響如松風無巨無細咸以晶熒爲上栁子所謂色如芙蓉是也方其負荷而出投諸水淘之汰之搖以牀漂以箕旣淨嚢而漉之不卽幹口以吹之其水或瀦之池或引之竿越崗逾嶺涓涓天上落也獲之多寡眡虖命地之啟閉眡虖時砂之楛良眡虖質不可彊亦不可恆也銅仁萬山婺川板廠皆有之

【附賦】攷夫銀燭流於朱提銅山啟於吳防合浦有夜還之珠番洋有醋潑之防精鏐美蕩林邑螢飛黃鶻靑雅錫蘭流潰西域之苜蓿葡萄南粵之珊瑚翡翠莫不居之爲奇有以爲利至若丹砂之名首見禹貢與砥砮而並稱入髹漆以成用鐘乳質近而形分紫瑛性殊而貌並烹而煉之絳雪瓊膏餌而服之十州三洞術傳鴻寶雞犬升云書祕枕函杖藜照誦稚川勾漏是求香山廬峯見弄衛公以之羮昌黎因而兆夢石可防兮逋償金可化兮采送訪邵陽之巓遺井尙存過洞庭之埜鑄鼎猶頌匪怪匪迂宜愛宜重於稽所產不一其鄕二酉之麓間出湯池之下深藏𨿽習聞而未睹今乃見於黔疆阡江盤水婺邑銅崖咸可握而可采然忽閉而忽開未有若開陽之夥者也於是奇贏之徒廢舉之士指嵐以爭趨驅舟車而來至相與募保傭工畫壤列肆追一綫之蚓蛇探重泉之幽閟墏髙支以忘天脂親賫以覓地悵曉夕之莫知置死生於非意乍吐防鋩儼獲大貝雜土石以同居寢礦牀而酣寐或如矢鏃或如斧劈或瑩如鏡或黯如漆韎韐比光火齊較色燦矣霞披歘然橊滴是稟離精聿鐘火徳細若輕塵巨等拱璧礨塊陸離尺量斗計謂之砂寶辟邪魘魅豪客名家連城肯易鍤入畚出梯升綆墜附螘引擔肩負背載檢載披且淘且汰審厥楛良別夫族類此什襲而韞藏彼貿遷而防市別有沿邨埜老接澗孤防措斗引竿漉末拾零足浸溪而蝕趾目注粒而損睛波濤爲之盡赤襟袂爲之頓頳茍錙銖之可取𨿽纎忽其敢輕爾廼作竈支罏置碾施杵研之則我朱孔陽蒸之則揮汗成雨學團璣之走盤任防易而滴露更呼爲汞攺號曰硃其實則一其變則殊噫噓嘻此一物也旣不足充耳目之玩乃妄傳服食之神以致多搜索於官牒遂視爲希世之奇珍使者不言神仙願下令而長禁砂其莫產山谷何爲苦此一方民

砅硍

竈有大小釡亦如之大者容砂二十升離而爲十層次入之間以稃粃布陳汞灰於其上治以杓中凹而圍凸覆以釡差殺之揉鹽泥而塗其唇築之乃煆之凡一晝夜而汞成滴滴懸珠滉漾熣燦皆升於覆釡之腹小者以煎砂石相錯之巖子旣實之掩以筠籠籠如篩塗以泥豆其孔以疏气者四孔則周遭槽之穴其上覆以小甓亦鹽泥固之而後煆炷薌可成汞登於甓溢則注於孔之槽俟其性定挹而注諸豕脬裹而縛之乃可行逺如或傾之斂之以椒聚集如故啟釡甓者必含虀或臡汁乃可邇不則觸其气而齒墮己成汞而升之復可爲硃不忘其本物亦有然者矣又有自然之汞生砂中不待烹煉而成者尢不易得羽化之資糧也

雄黃

產安籠之這興邇於粵采之法易於砂塊者爲上末次之皎者爲上黯次之巵榼仙佛皆可鑿塊不恆得則聚瑣屑而嫓之嫓之之用爲茅膠茅膠者薯蕷之別種不可食者也其汁若髹漆可以合離而萃渙黃有雌有雄雄則皎雌則黯矣古人防讀之誤抺以雌黃人之譸張爲幻者率類是故曰雌黃其口而春申君以之塗堂故曰黃堂蒲觴藥物取諸是辟惡而除毒也虺螫見之則骨靡黃之精爲至寶其光可奪日佩之宜男賈是用售連城不足多也

蒟醬【居許切音舉】

蜀都賦曰蒟蒻茱茰吳都賦曰東風浮畱所謂布綠葉之萋萋結朱實之離離迎隆冬而不凋常曵曵以猗猗是也蒟花如流藤葉如蓽撥子如桑椹或亦西域之種矣陽蓲陰殷膚白皮烏其味辛香近於桄榔之面矣嶺南人取其葉合檳榔食之呼爲蔞蒻亦蔞也又爲九眞之藤根似芋而長葉似天南星而大黔之人食檳榔者購於滇防破之長寸許與石賁灰並咀口中赤如血又瀝其油醢爲醬故曰蒟醬楊升庵丹鉛錄所攷非謬矣二物防不同然資之以調燥濕疏積滯消瘴癘功則一也

卭竹

乙丑余官武昌來江上凡夫山曲水涯風亭月觀之間見此君之風梢雨籜靑靑猗猗輒爲之觧衣駐馬坐其下流連竟日今於黔得卭竹以其名攷之自產於蜀之臨卭或山川相接艸木無殊故亦有於黔耳土人呼爲羅漢竹蜩腹跗鶴膝龍腫竹中之磊磊落落俯視一切者夏侯湛贊東方生雲開濟明豁包含大雄節邁倫髙風蓋世可謂拔乎其萃遊方之外者也子瞻常取以況太白余於卭竹亦云斷以爲杖藏之惜之俟歸田之後老而用之無爲葛陂之擲化龍飛去矣

石花

習安三岔河以下地勢劃然而開萬仞壁立一水怒流昔人所詠谷黯天如綫崖髙月不明也山絕巓往往掘地得拳石如卵意洪荒時皆澤國乎水漸行而爲陸廣爲烏江縈紆逶折入蜀合岷水而爲長江則亦江之源也然攷禹治水瞿塘灔澦以上不聞有疏鑿之迹則此劃然者殆巨靈所劈歟去三岔三十餘里有可處砦嵓倍峻河亦倍駛上下十里可以小艇洄溯而不可截流徑渡也險絕處有石花四月望後始發初發之日若塗朱石上斑斑然三五爲叢經二三日漸長並數叢爲一片大者輪小者掌鮮明爛漫城頭之霞壁上之幟未足擬也再二三日漸黃漸澹倐歸烏有矣其生旣在絕壁之間又必值山水大發時危巖斧削巨浪雷轟古今來惟逺眺顏色稱奇絕爾𨿽好事者無羽輪飈車孰得而尋其根蒂哉迨水勢稍落泛舟往尋則藤蘿不施苔蘚不生瑩瑩峭壁而已向之殷然在望者豈山川之气蒸鬱所成乎而防水迆東辰溪瀘溪之間夾河而立者猶是也不聞有此此河由三岔以抵思蠟兩崖峭剝亦不大殊而亦未聞有此庸詎知山川之气獨鐘於此歟其花方圓大小無定形前後髙低無定位殊不類艸木之華第每嵗必一發每發必以夏曆歷不爽土人恆以其生之髙下色之濃淡決旱澇丰歉如持左劵嗚呼亦異矣

【附詩】防防三岔河矗矗萬仞砦劃然地勢開烏川合一派兩厓古所劈峭立山不壊淸和四月半湍流忽滂湃斑斕石上花初髮卷如蠆望之塗朱紅晴霞落天外奇葩三五夕小者復漸大十里百數叢赤城罥靑靄或圓如羽輪或髙如飈斾經旬色防黃淡寂餘殘瀨天女采之去瓣蕋不可丐水漲畏蛟鼉觸舟多水怪洎夫大落時花空已難再石靑壁蘚光離離無根蔕獨於逺眺宜巨靈何狡獪

習安山水佳紅溪抱綠岑無如石花奇疑是優曇林安得淩首夏洄溯一相尋挐煙駕漁艇泛泛斜陽沈馮息浪鼓髙桺鳴幽禽繋花衣帶間紅霞滿淸襟汲水胭脂井晚炊還孤斟月上沿厓行往聽三潮音

脆蛇

長尺許圍如錢背黑腹白暗鱗斑斑可翫也生黔地伏艸澤間出入往來恆有度捕之者置竹筒於其徑則入其中急持之方可完少緩則自碎故名脆暴之使幹已風去癘視其身之上中下以治人之頂腹脛足罔不驗

蜜筩柑

或曰卽南海之紫羅橘視佛指而少擘指形悉具掘而不伸剖食如蜜類楚澤之萍實也黃裳元吉其臭如蘭咀嚼之馨流齒頰矣其子離離可萟州以上咸有之蓄之樹以浹嵗薦之柈則彌月色不衰而香亦不變可謂果實中之幽人志士矣

藥弩

黃帝作弩其臣彛牟作矢弩怒也其柄曰臂鉤曰牙牙外曰郭郭下曰懸刀合名之曰機言如機之巧也其矢則有絜矢鍭矢增矢弗矢庳矢之不同矢指也言有所指向也其體曰簳其旁曰羽其末曰栝栝傍曰又總名之曰箭前進也盛矢器曰醫以皮曰箙織竹曰笮木曰步義以箭義其中也書曰若虞機張往省括於度則釋弩與箭之謂也秦昭王作白的之弩以射虎睪通爲安陽王治神弩以射粵軍武鄕侯損益連弩作元戎弩一發十矢以拒魏兵李陵千弩俱發昔之用弩者多矣然未聞有藥矢也耿防守金蒲城以毒藥傅矢語曰漢家神弩其中創者必有異因發彊弩射之中矢者視肉皆沸於是大驚此藥矢之所自也黔之諸苗皆用弩而其矢必傅藥治藥者爲補籠之狆家謂之補籠藥采雜毒物碎而煎之以爲膏雞犬婦女及白衣生人皆不得見凡七日比成以藥名齁者合之塗諸矢挿步叉中懸於火側時時溫養之使勿敗然後可以傷人中者與防矢者皆立死又有苗能醫之用利刃自頂至踵寸寸割之矢血出用口吮之血盡則以他藥傅之始可生齁藥產粵西類勾金皮不得齁則藥不驗鬻齁者多粵西猾盜須禁除之

蘆笙

釋名曰笙生也象物貫地而生以匏爲之其中空以受簧是爲匏生女媧氏之笙也記曰弦匏笙簧黃帝命泠倫截嶰谷之竹雌雄十二以象鳯凰之鳴形似鳯翼故又曰鵝笙爾雅曰大笙謂之巢小笙謂之又云笙之大者曰竽則又可稱竽笙矣鹿鳴之什曰吹笙鼓簧笙必有簧猶喉之有舌也語云調鳯管炙鵝笙簧必炙而後鳴物必暖而後生也古之善吹笙者緱山之事杳矣不意得之蠻荒每嵗孟春苗之男女相率跳月男吹笙於前以爲導女振鈴以應之連袂把臂宛轉盤旋各有行列其笙截蘆爲管者六通其節而櫛比之長者四尺以次而殺短至三尺參差若羽竅其短者孔六以達於長以指捫之而又截竹徑尺衡綰於六管之銜而吹之一呼一吸聲若駕鵝之嘹漢每至防塲旣圓歡情欲浹則遲其聲以媚之長管之上冒以匏短管之中置以簧簧用響銅爲之恆用火炙亦古制也前人詩云管淸羅袖拂響合朱唇吹人情應節轉逸態逐聲移苗俗固不音律而其應節之轉逐聲之移則又甚善余覓而眎之其狀如此

防艸

防艸卽燖麻黔蜀有之生於籬落溪厓間葉類麻多毛刺螫人手足腫痛至不可忍杜子美所謂艸有害於人曽何生阻修其毒甚蜂蠆其多彌道周是也不知者往往爲其所中比其毒於蜂蠆蠍蝮殆不爲過鉏而去之置諸水中勿使滋蔓所以逺惡也然土人采之沃以沸湯則可已瘋亦可肥豕世固無棄物哉以章子厚而治軍以韓冑而傳防非盡無濟顧用之者何如耳宋祁益部方物志於燖艸亦云葉能螫人有花無實冒冬弗悴可以袪疾古人謂是艸堪醫信哉

凱裏鉛

鉛靑金禹貢鉛松怪石是也產於蜀而黔中蠻峒之所出者品最上揚雄懷鉛提槧從計吏訪四方語作方言韓退之詩丹鉛事防勘蘇長公云東坡先生無一錢十年家火燒凡鉛蓋鉛之用廣矣髙漸離以鉛置築中撲始皇又見於史記若夫竜汞虎鉛則道家學仙之術於所不諳也惟近日以療蠱毒爲功甚大取之者淸平凱裏香鑪山之陽有穴焉深可二三丈再深則倍之於是躧其墏勘其牗捶其塹而後影見焉或卬以升或俛以縋傴僂焉首與膝並也籧除焉足與尻張也又虞土之崩也木庋搘之穴之迷也松肪照之而後鉛獲焉其質鉛其狀石也於是舂之連機之碓淘之麥衝之河炙之粟林之炭鎔之洪冶之罏庶幾其成矣凡蠱毒之中人浸之磨之取其汁而飲之功與蘘荷葉等餘故爲黔人傳之

羊桃藤

吾嘗讀陸元恪之書而未之識也一日將治南堤患其石之不固匠氏持櫐蔓至白余曰用此之汁以合石粉膠漆不啻也問其名則爲羊桃藤因憶陸云萇楚今之羊桃引蔓似藤今人以爲汲灌爾雅雲長楚桃芅羊桃也鄭箋云萇楚藤生子赤一名鼠矢又云桃芅之性始生正直及其長大則其枝倚儺而柔順不妄尋蔓似又與陸說左矣陸佃云萇楚今羊桃白華子如小麥葉與實皆似桃故有桃之號也一曰有兩羊桃一種華實皆連理故詩以刺淫焉此但言其花葉子實根蔓耳而未及其櫐之用也陸氏亦但謂其可爲汲灌而未及於固石也夫石堅確而畸零乃以柔蔓之液遂能締合而成交宜詩人之見刺也獨念牛羊之用多矣旣以名棗又以名桃而果蓏之細又曰奶櫻桃之別爲牛桃茭之名牛蘄莙之名牛薻蔠之名牛棘之名牛義𨿽無取而其稱則怪矣故箋之

雞防

負苞之族肉芝之逺裔也一名螘奪所生之下多白螘气所蒸也秋七月生淺艸中初奮地則如笠漸如蓋移晷則紛披如雞羽故曰雞以其從土出故曰防種有二惟紫者可茹白能傷人蓋竊其佀以亂眞不可以不察也又有肥瘠之殊肥者味厚瘠則薄理固然也蹲而采之來嵗可再得立則否然亦視其雨暘之愆若爲耗羨以之充苞甘鮮味可悅熾而藏之膏而漬之滇以永昌防自爲最黔則普定所產味不及滇埤雅引莊子雞菌不知晦朔集韻堫土菌也鳥飛而斂足菌形如之

刺梨

埜生夏葩秋實榦如蒺藜多芒刺葩如荼防實如安石橊而較小味甘而防酸食之可以已悶亦可消滯漬其汁煎之以蜜可作膏正不減於梨楂也然亦有貴賤瓣之單者土人以之挿籬而代槿胎之重者名爲送春歸春深味艷大於菊宻萼緐英紅紫相間而成色實尢美黔之四封悉產移之他境則不生豈亦畫疆之雉過淮之橘耶又普定烏撒梨不下建陽宣城亦有梨膏佳者不下河間

蓮

黔中蓮少庚午臬司曹君署池內忽放數千花內有並蒂一枝予亟往觀之逾三月曹君寂矣

紅梅丹桂

黔有紅梅枝似虯龍花如胭脂有丹桂花蕃而香烈與黃桂花異

五九菊

黔中菊有五月開九月復開者名五九菊

魚

黔中止鯉一種無他魚也都勻亦有鰣味不佳蝦蠏俱尠不堪食鎭逺有水獺日捕魚數十以能捕鱉者爲上

武侯錦

錦用木綿綫染成五色織之質麤有文采俗傳武侯錦銅仁蠻不下時蠻兒女患痘多有殤者求之武侯侯教織此錦爲臥具立活故至今名之曰武侯錦

鹿

龍裏東犵狫村某年十月有鹿突至內一黑者毛黝肉肥犵狫以火器斃之舁回村中食之鹿項上一銅牌鐫孔明放生四字凡食者皆斃

虎

關索嶺下蠻村中一婦人化爲虎虎文炳如奪門而出不知所之或一月或數日必來顧其子少頃垂頭鞅鞅而去

黔紙

石阡紙極光厚可臨帖

石

黔多洞壑洞中多垂乳石里人斷之舁入城爲石筍太湖英石不讓也普定石似玉琢之可研硃思州石有銀理琢之可研墨黔工不精故研形不佳

砂牀

銅仁箭鏃砂色比靺鞨大如瑟瑟散生水晶石中紅白絢映可寶也余獲其二爲筆牀焉

斷腸艸斷腸鳥

斷腸艸叢生根如商陸葉類蓼而大莖有節當心抽花蘂數十作穂花淡紅色久漸赤子離離似桑葚黔地多有之署園中百叢也紅鬒內艷頳牙外標華橙之映翠幕丹璚之厠碧瑤當不過是初至未識其名有僰兒自尋甸至始呼之毒能斷腸可駴也辛未夏雨過忽來小鳥止於穂間羅之緑衣鳥距似倒掛麼鳯軒輕才五銖極可玩籠之三日僰兒曰此斷腸鳥也嗜啄斷腸花子采而飼之可久活試之果然

論曰按本艸經斷腸艸一名鉤吻一名埜葛一名胡蔓一名黃藤今証之皆非也陶景云鉤吻言鉤人喉吻入腹爛腹是矣然所謂葉紫花黃初生似黃精隠居斯語爲茅山黃獨反覆致辧無使學長生者誤服它物已耳非篤論也若博物志所云鉤吻蔓生葉似鳬葵則大繆矣嵇含南方艸木狀云埜葛蔓生葉如羅勒一名胡蔓艸段成式酉陽雜俎云胡蔓艸生邕州容州之間花扁如梔子色黃白其葉黒一葉入口百竅潰血人無復生也後人之注本艸者習其說而不察遂謂鉤吻胡蔓艸埜葛一物也而異其名如毛詩中螽斯莎雞蟋蟀之類俗謂之斷腸艸復從而傅會之謂五六月間花似櫸栁生嶺南者花黃生滇南者花紅夫鉤吻言其毒也曰蔓曰葛曰藤誤指此章爲蔓生之物更失其眞況此章之春花夏實又與櫸栁回殊乎無亦艸之毒者不一種猶夫人之無良者不一族爲景諸君子所不及詳不屑衟歟惜乎爾雅未載郭璞鄭樵未注旁引曲諭不見於三百篇故陸璣陸佃羅願輩亦未疏其義也杜甫之詠除防艸疾惡若讐嗟乎有世衟之責者迬迬遇此毒艸不知鋤而去之而反按劍於芝蘭之當戶何哉

牡丹

歐陽永叔牡丹譜曰牡丹出丹州延州東出靑州南亦出越州而出洛陽者爲天下第一未嘗及於黔也又曰人謂洛陽居三河間古善地昔周公以尺寸考日出沒測知寒暑風雨乖與順於此此蓋天地之中艸木之華得中之气故花獨與他方異若夫黔則華陽黑水爲方輿之書所不屑載一望頳石禿巓並艸木而尠之況花乎而況花中之姚黃王而魏紫後者乎又曰洛陽於周所有之土四方入貢道裏均乃九州之中在天地昆侖旁薄之間未必中也天地之和气宜徧被四方上下不宜限其中以自私噫文忠之爲此言是殆欲四海之大九州之逺無一夫一物之不獲必不忍牡丹之獨靳於黔而丹州延州東靑南越以幾乎洛陽之所出者黔皆可兼而有之也仁人之言藹如可聽也又曰凡物不常有而爲害乎人者曰災不常有而徒可怪駭不爲害者曰妖黔之山無艸木矣而何以有牡丹且牡丹不常有而僅見於吾署之東齋不幾疑爲妖且怪歟然而黔之無艸木也風土殊也又斧斤之過也牡丹之不常有也以萟植而愛惜之寡也黔乎亦於物何所不宜而曽無人焉萟植而愛惜之縱有名花奇卉而終不免於湮沒零落寂寂於蠻徼山谷之間者可勝道哉東齋牡丹有二叢凡四種一曰鶴翎紅一曰玉板白一曰鞓紅一曰軍容紫其開之盛也在谷雨之後五日云

紫薇

紫薇俗呼爲怕癢花梅都官詩薄膚癢不勝輕爪嫩榦生宜近禁廬是也以指搔之梗葉皆動可用麻姑鳥爪矣赤莖光膩無皮葉對生花瓣紫皴蠟跗茸萼仲夏始華開落相續至秋深乃罷省中多植之謂之薇省而天上又有薇垣意其種自天上來也余昔官祕書舍人申鳬盟先生贈入直句云西淸今夜月應照紫薇花蓋取諸此矣黔署有二株大可十圍髙出鴟表離奇輪囷傑榦喬枝數百秊物也以余生平所見莫大於此每遇風日晴好爛漫鋪張幾於明霞繞閣髙燭臨妝眺赤城而登日觀初不知花光之照人也憶始至署時見此輒辴然色喜亭亭紫薇花向我如有意因三復歐陽公語令人尋繹無盡此後冷落衙齋得以麗目延矚亦足破除岑寂遂更吟六一之章曰人言淸禁紫薇郎艸詔紫薇花影旁山木不知官況別也隨紅日上東廊乃大笑曰官況如此似亦不惡顧念花之居傳捨中歷年久閱人已多矣吾儕碌碌風塵忽來忽去何所借以不朽不又大可嘆哉

蠱毒

從虫從皿虫之藏於器者也器有虫則必敝故欲幹之其爲害不易知故又稱蠱惑蠱毒他省所無惟雲貴閩廣則有之苗狆欲致害者多畜蚺虺蜈蟆諸毒物於甖缶中滴其涎沫於酒食以飼人中之者絞腸吐逆十指皆黑吐水不沈嚼豆不腥含礬不苦是其證也又有挑生蠱食魚則腹有生魚食雞則腹有生雞又有金蠶蠱夜則飛出飲水光如疋練金彩爛然要皆利人財物或與人有隙或代人報怨故以餉之逺則十秊乃發近則俄頃一爲所中覺其有異卽服白蘘荷汁可以無患蘘荷葉似甘蕉根似姜芽差肥春初生根可爲苴曰蒓苴性好陰木下生者尢美潘嶽閒居賦云蘘荷依陰謂此也白者爲貴神農經云蘘荷治中蠱中蠱者服其汁並臥其葉卽呼蠱主姓名周禮庶氏掌除蠱工祝禬之嘉艸攻之卽此物也

瘴癘

瘴气自鎭寧以上凡地之近粵者卽有每於春夏之交微雨初歇斜日欲晲丹碧彌漫非虹非霞气如蒸秫則瘴起也遭之急伏地或嚼梹榔或含土庶幾可免否則立病如痎瘧久則黃疸脹腹或逾秊或二三秊莫之救矣必得黃花根治之黃花生水澤間長尺餘葉如蓼花開兩瓣根可取魚亦可倒蠱土人多識之大抵瘴生於嵐山澤不正之气也气必乘虛而入中於口鼻而遂匿乎膏盲夫固有以致之也東坡云吾惟鏈气寡欲可以無病又答參寥書云北方何嘗不病何必瘴气三復斯言可謂逺矣鎭寧所轄之火紅落架素苦瘴近用火器驚之卽解散遂習以爲常亦漸不能困人地气固有時而變歟

旱

黔中柱礎潤則旱大潤水痕出則七八日不雨山上野燒四起艸木黃枯似北方十月時一雨則艸木茁生三日靑蔥如故气候之不同如此昔所云礎潤而雨未可以槪黔矣

土飯

明萬曆間滋陽縣大饑忽有羽士星冠瓢劍過之指一隙地曰下有土飯可食忽不見眾異之掘地尺餘土皆碧色微有穀气饑者啖之下咽甚適因共爭啜一方數千人皆取給地成窞廣數畝深可二丈隔嵗麥將熟羽士俯地若有所拾窞忽滿再掘則皆沙土不可食蓋仙家狡獪爲之以濟人者也又崇禎丙子間江北大旱鳯陽山中亦出此土民多賴之以活今閱黔志數年前嵗大饑居民亦掘土以食而民之無食者𨿽不遇旱往往食之亦足以見黔民之貧也余聞而憐之乃覓視焉白膩若米糝嘗之則澹泊無他味及胸稍沈滯入腹則飽悶多食則窒澁而至死者大都饑莩之下不暇揀擇略可充饑卽同甘美要爲旦夕計而已矣其不死者或別有他物以雜之未必專仰此土終不若飽糠覈之得正味也

竹米

竹花爲艸華實爲金瑯玕山海經云竹生花其秊便枯竹六十年易根易根必花結實而枯死實落復生六年而成町是竹未有不花且實者惟花實而後菁華竭褰裳去之根是以必枯也而又云瑯玕之實離朱采之以飼鳯故鳯非梧桐不棲非瑯玕不食則瑯玕又第以供鳯食者黔人爲餘言往嵗多旱林竹頻生花結米若粳糯色微紅而味甘民間多采摘以爲食久之則竹枯遂不復生凡花則必旱蓋旱徵也而非常亦不待六十秊唐天復中隴西大饑竹生粒數州之民得以濟夫五行志遇幹封之嵗鑠石流金艸木皆焦禾稼盡槁而竹乃效靈如散籽出粟以相貸是其功在養民者今日思預爲之計而起其瘠敢諉其責於篔簹之谷乎

【附宋江湖長翁竹米行】竹君亢宗擅楚墟一一修聳山澤臞風流秀整與世殊楚俗食息皆爾須薪之籬之且籧篨笲筥箱篚防籃笯溝瓦厥祖羮其雛隨索斯獲掇諸塗今嵗麥秋嵗旱余得麥僅足償官租竹君憫農如士夫著花結實千林俱宻砌玉粒綴旒珠株株纈取𨿽錙銖彌頃亙畝無間株磑磨蒸炊勝雕胡鄰里乞索水火如坐令顰蹙興歌呼埜叟好事能分吾香淸而冽甘而腴此君行能不一書此惠及物旋就枯摩頂放踵忘其軀所學無乃墨者徒老子苟祿天之隅神手無防蘇孤投匕三嘆吾慚渠

芝妖

芝名茵一名三秀一嵗三花瑞艸也有石芝木芝艸芝肉芝皆生於土土气和暢則芝艸生未有生於屋柱者漢元封二年甘泉宮產芝有九莖金色六葉朱實夜有光乃作芝房之歌神爵元年金芝九莖產於函徳殿銅池中唐肅宗三年七月延英殿梁上生玉芝一莖三花制玉靈芝詩三章天寶初臨江郡人李嘉應所居柱上生芝艸太守張景獻截柱獻之未聞以爲妖也而杜陽編則云屋柱木無故生芝者黃爲善白赤諸色馬牛龜蛇之形皆非吉祥而謂黃爲善亦不盡然黔人云乙未年貴陽某帥檐柱上生芝色正黃大如拳經月不凋縱人觀之當時以爲瑞未幾兵敗又某鎭將駐安順防事中柱亦產金芝時滴漿汁取而飲之比於甘露謂可以延年不三載而亡物固有其先見者祥桑雊雉之類惟徳可以勝之良有以也

螞螾

元馮士啟者許昌人仕黔爲順元府經歷嘗奉遣抵驛日已暮驛吏告曰今夕馬蚌上防麻色須蹔停以避之詰其故閉目搖手不敢言馮怒趣馬行數十里至溪畔忽見一物如屋烏刺赤下馬伏泣若訴狀再詰之仍閉目搖手不畣馮於是下馬祝之曰某竊祿來此苟天命合盡爾其啖之否則容我行祝畢卽轉入溪中腥風毒霧尙觸人口鼻乃各上馬比曙抵前驛吏驚曰是何麻色乃若是馮問此何物始敢言曰螞螾精也馮後官禮部尙書麻色方言官人也烏刺赤驛之牧馬者

論曰山之怪曰防魍魎水之怪曰竜罔象土之怪曰羵羊皆气之雜糅乖戾所鐘非理之正也螞螾殆類是歟黔鬼方也日瘦山焦盲風毒霧人迹罕至艸樹亦稀徉獚犵狫之倫侏猙獰之態斯何必山魈木客椰揄現形牛鬼蛇神紛紜變相沃沮見兩面之士海濱獲長臂之衣而後謂之怪也耶噫檮杌爲黃熊彭生卽大豕九尾之狐術能善媚十頭之鳥名曰鬼車天地之大何所不有世之貝錦作讒人含沙如鬼蜮者雜糅乖戾之气政不獨黔之螞螾然矣然旣曰螞螾復稱螞蚌又生於溪中則其爲蚌之大者可知嶽陽風土記云洞庭波中有蚌如片帆夜吐巨珠與月相射文昌雜錄云孫莘老村居髙郵湖邊一夕陰晦俄而光明如月見巨蚌浮一殻如張帆狀其疾如風由此觀之蚌之如螞螾者不過囷蠢水族耳其中未必有也亦烏能啖人與栁子厚所謂黔之驢者何以異惟其如屋可駭也土人誤以爲妖馮君不察遇之輒懼之而復祝之無乃懦甚乎倘有鷸之大者兩相持而啜其肉其不入於漁人之手者幾希矣螞螾亦幸免矣哉𨿽然幹寶作搜神之記張華擅博物之名誌怪之書君子不廢溫嶠然犀於牛渚爲鬼所嫉退之敺鱷於潮州其文可誦余述螞螾一事亦欲學陶淵明之飲酒讀山海經且以待郭璞之注僧繇之繪而已矣

人通馬語馬通人語

兪賢者小卒也勇而善鬭入伍十餘年矣一日防兵賢牽馬堂下立余詰之曰馬齒幾尾禿皮皸骨瘦而首下垂老矣尙可戰乎賢曰馬齒六十誠老也其壯如故𨿽三嵗之騊八尺之騋莫若也曰試言之賢曰馬之有也父若兄習之經數百戰矣嵗月疊更人事代謝而馬獨存日秣豆縻三升酒漿五合𨿽有生芻郤之弗顧矣以之登山而入康莊之途也髙下疾遲東西南北語之而輒應無不如意羈絡所不加焉箠策所勿用焉不惟此也一夕馬病且嘶且顧云其四蹄之創甚也於是延馬醫而療之陳薦於地馬徐徐坦腹臥其上欠伸者再嗚嗚作痛聲療左蹄則予左右蹄則予右前後亦如之如是者三日病旣已而後起立於櫪側又曰昔者夭壩之戰也履層崖逐虎狼瘴癘毒而芻糧絕眾馬困矣馬之老益壯如故賢言如此嗚呼亦奇矣哉馬之老而可用也此矍鑠之伏波所以據鞍顧盻而趙充國之於金城自謂無逾老臣也𨿽然賢小卒也假使賢之於馬愛少而惡老嗟嗟馮唐其如賢也何哉孔子曰驥不稱其力稱其徳魯頌駉篇曰思馬斯才思馬斯臧夫一馬也而才與徳並可比儗於賢士君子之林而況於通人語乎王子論衡記廣漢楊翁仲事抱朴子李南之說是其證也左傳介葛盧來朝聞牛鳴曰是生三犧皆用之又周禮貉掌與獸言王喬有解鳥獸語書一卷蘇長公詩雲長髯奚官騎且顧前身是馬通馬語余欲取以贈賢云

黔士制義

黔三苗鬼方習格鬭喜兵戎不可以文章治也故自莊蹻唐防拓疆通衟以來治黔不乏名賢曾未聞有與之稱詩書崇儒術者余心竊疑之他省勿論已黔與蜀山連川交牂牁犍爲卭崍巴渝諸郡縣迢迢烏江一衣帶水耳蜀都賦言錦江玉壘之奇也劍門灔澦之險也橦華卭杖翡翠兕象之珍異也碧出萇之血鳥化杜宇之魄也可謂壯且麗矣而司馬相如嚴君平王褒揚雄之儔摛藻秀發含章挺生抑何人才之盛歟若夫黔數千百年以迄今日英流達士寂寂無聞徒使西蜀公子笑人良可嘆也嗟乎黔豈無才乎說者謂山童澤涸石饒土瘠蠻荒天末其地不靈卽偶有奇瑰倜儻之才生乎其間而者舊不逮益州載籍誰畱四庫況兵燹之餘家貧志短志隳學疎鮮不拘墟固陋甘與艸木同腐耳余是以疑而信信而復疑以爲黔不當若是也遂於勸農講武之暇進黔士而叩之見其人多磊落通脫其文亦蘊借深沈如玉在璞如珠在淵如馬之伏櫪苟無以濯磨而騰踔之求其淸輝發越追風逸羣也難矣𨿽然黔士亦曾聞之乎通今服古乃稱三代之英月露風雲豈盡雕虫之技八股制義須根柢於先民道徳功名宜無慚於衾影余昔嘗以斯言告東吳之士矣今日宣揚聖天子右文徳意以致三苗干羽之格者正余之責也自此人才日盛文章一新又余之望也願黔士無以曹鄶邾莒小邦自囿彼魚鳬蠶叢之山川不復睥睨夜郎稱雄長可矣

【附記】黃山谷跋秦氏法帖內云黔安斗絕入蠻方中頗有以武功顯者天下一綂蓋百餘年而文士終不競黔人秦子明魁梧喜攻伐其自許不肯出趙國珍下不可謂黔中無奇士也子明常以裏中兒不能書爲病其將兵於長沙也買石摹刻長沙僧寶月古法帖十卷謀舟載入黔中壁之黔江之紹聖院將以驚動裏子弟耳目他日有以書顯者蓋自我發之予觀子明欲變裏中之俗其意甚美書字蓋其小小者耳他日當買國子監書使子弟之學務實求風俗以道術爲根淵其波瀾枝葉乃有所依而建立云云余於辛未秋離黔時畱書數百卷於黔之學宮經史詞賦理學類書之屬無不該備後五年遇黔人詢及諸書云提學某以瘴亡書盡散失學宮無復存者

古歡堂集卷三十九

長河志籍攷題詞

維桑與梓必恭敬止詩言之矣餘情結牢落景入崦嵫惓言鄕國俛卬興懷披閱殘志但成悵恨錯舉則紛遝無倫雜述亦踳駮鮮要方鑿圓枘鉏鋙難從翔鳥遊魚蹉跎不狎因之周流輿籍詳觀圖諜逋髮搦管鳩集斯文語有背馳取其長而委其短事多疊肆筆其一以削其餘摭英略穢彚聚類分飭以藻采學彼駢麗敢云嗢飫膏液咀嚼英華摰虞小生之譏庶有豸乎然而離寒歷暑銷燭研露何當措翰使復覈精縱或鼎新乎已意亦豈逺詭於曩聞爲玆編也柴桑有情秋鱸堪憶借以釋我胸舂代樹萱蘇豈謂藏山之名播於士林哉兾鄕之耆徳英彥補綴周備尢其幸焉楊衒之伽藍之記孟元老夢華之錄大槪如斯矣康熙戊寅七月防齋田雯題

州有志舊籍亡矣新志引春秋襄公二十五年同盟於重丘又淸類天文分野書云陵縣春秋爲重丘齊地又應劭之言曰安悳縣北五十里有重丘故城又漢志平原郡有重丘縣又曰不詳其處謬矣曰戰國屬齊亦屬趙屬齊據杜氏通典又據姓譜言齊宣王之弟封於平原陸鄕屬趙則本於趙勝之封平原君司馬遷云平原君封於東武城乃貝州淸河郡地漫無所考曰悳州禹貢冀兗二州之域衞河在州城西門外河以東屬兗河以西屬冀膠柱之見也山川風土之寥廓天文分野之躔次豈若煙戶之氓北捨南鄰豚柵鴨欄之以尺寸限哉曰衞河卽漢之屯氏河隋大業中疏爲永濟渠其源自河南輝縣合洹淇三水東流至館陶界與漳河合至淸淵與防通河合北來自武城縣入州境又北至桑園出境逕東光滄州天津下直沽入海是矣乃引於東阿筆塵云煬帝開永濟渠因沁水南連於河北通涿郡其說相左何略不置辧也曰董仲舒廣川人廣川今之景州從舊志故列之似非得已何以彊列於人物之首也又曰土人掘地及泉得石刻曰董子讀書臺石如玉版字若瑯書旣非董子故里而何以得此石哉古之疆域固犬牙錯也廣川之境亦大矣況悳州卽廣川而掘泉得石之處相去不過二十里安知非治公羊春秋時下帷處也卽援借以爲州乘重未爲不可何泥於今而囿於古耶曰攷之漢晉二志平原郡治平原縣而隋唐以下所謂悳州者乃今之陵縣蕭望之伏湛諸人猶今之濟南知府而已因舊志開載故仍之夫仍者沿襲之謂也旣自知其沿舛襲訛而又以舊志之外摉捃多人以炫學問之宏取材之富吾所莫解孟但殷忠見於史記皆仲舒弟子亦廣川人不書可也東方曼倩平原厭次人何以不書志之疎陋大率類此作志與作史有別紀善不紀惡金之崔立可以不書矣而書災異渾其名曰紀事多牽連乖戾之詞也書火蓮美其文曰節婦亦異端惑世之術也君子於此皆欲刪正之無足采焉是以上摉舊聞旁摭遺逸別爲一編頗以愚昧有所論辧苐才愧著述多有脫漏世之君子詳其闕焉防齋田雯識

封域論云州在唐爲將陵本漢之安悳縣地至宋移治長河鎭而其名未著

按州之爲長河也其名著矣在漢爲信都國之廣川縣地廣川卽是長河水經雲淇水過館陶淸淵廣宗東武城又北過廣川縣東酈注云縣有長河爲流故曰廣川顏師古曰仁壽初避諱攺長河隋唐二書志俱雲長河縣屬悳州舊通誌五代時廢爲長河鎭宋史景祐元年移將陵縣於長河鎭元置陵州明置悳州是悳州之地漢晉號曰廣川隋唐名曰長河始則爲縣後廢爲鎭移將陵於長河攺陵縣爲悳州柰之何其未著耶夫不知長河則不知廣川矣又焉能識漢相之枌楡別醇儒之桑梓乎按棗彊之縣亦有廣川弓髙之鄕旣連蓨治衡水爲衡漳之水卽是武邑所分棘津有棘津之亭亦言呂望所隱董生下帷當在玆地而越人見疑毳是怪所不可怪也夫東方尙曉畢方海民猶獲長臂不怪所不可怪則石室等貳負之屍玉杯無垣平之詐矣

州誌云夫元人立州省而名陵可也降而爲縣則復古將陵之名豈不明白易暁而曰陵縣是當日儒臣之陋矣州西徙則曰陵州縣東立則復安悳又豈不明白易暁而彼此互名是當日儒臣之尢陋矣

按古縣有將陵焉有樂陵焉有安陵焉亦有專名陵者水經漳水又東北至樂城陵縣注云漢桓帝以其邑奉山陵故加陵曰樂陵又水經云屯氏別河又東北逕陵鄕南凡言陵者或事單文或如復姓若古悳今陵則近樂陵之地古陵今悳又是將陵之餘如陵必將陵悳必安悳則水經必無陵縣而年表應無悳侯悳者本以悳水爲名史記封禪書昔秦文公出獵獲黑龍此其水悳之瑞於是秦更名河曰悳水悳州古九河之地黃河所經漢縣名爲安悳者以其悳水安瀾耳是悳先安悳今陵縣尙有悳水俗呼十里河且郡縣之名古今不一如陵谷之變遷比春秋之逓代或通俗文或循古雅隨時攺易圖籍在焉若夫史之闕文何陋之有

州誌沿革漢爲平原郡之安悳縣地後漢因之爲侯國晉爲安悳縣屬平原國南宋屬平原郡後魏屬勃海郡後攺屬安悳郡

按二縣安悳地是已此與今陵縣同爲州之東境地其州之西境本古長河縣則漢之廣川當云漢爲平原郡之安徳信都國之廣川二縣地後漢爲安悳侯國廣川屬淸河國晉安悳屬平原國廣川侯相屬勃海郡南宋安悳屬平原郡又於廣川縣置郡後魏安悳屬樂安郡廣川因之

州誌沿革隋開皇十六年分安悳置將陵縣屬平原唐爲悳州郡望縣

按將陵古縣名漢書外戚恩澤侯表將陵哀侯史魯有舊恩封隋唐別有將陵縣在州北此時縣名長河不名將陵至宋景祐元年移將陵於長河始名將陵也新唐書志縣稱上中下望安悳稱將陵稱望長河稱上若志安悳可云唐爲悳州平原郡緊縣道長河可云悳州平原郡上縣乎覽者不悟或疑望爲縣名殊失記載之體當云隋爲平原郡之安悳長河二縣地廣川攺名長河隋志𨿽無安悳而舊唐書志云至隋不攺唐因之又移長河縣於小壺城卽今州是五代時廢長河爲鎭宋元明如志今依其世代編之以備地理之記焉

欽定四庫全書

古歡堂集卷四十

戶部侍郎田雯撰長河志籍考

悳州古平原郡隋之長河縣也長河縣始在河西後移置河東所謂永濟河隋渠名卽今之衞河今州城在其東卽長河縣河東之小壺城也唐末廢爲長河鎭宋移將陵縣治於此元曰陵州明攺悳州按古今州治有二東與西辧焉東爲漢平原郡之安悳【古徳字】縣地後漢安悳侯國屬平原郡晉屬平原國宋屬平原郡後魏屬樂安郡又於般縣置安悳郡隋置悳州又爲平原郡唐復置悳州治安悳縣天寶元年攺爲平原郡乾元元年復爲悳州歷宋金元至於明初皆爲悳州此古悳州治也今爲陵縣惟割二鄕爲今州東地故今州得稱安悳【嘉靖間山東通誌云陵縣土城在平原郡城之內卽顏魯公禦安祿山處延袤甚濶今陵縣城正徳六年攺築是古悳今陵之證也而今悳州爲故陵矣】州西爲漢之信都國廣川縣地後漢屬淸河國晉屬勃海郡又屬廣川郡後魏屬長樂郡隋避煬帝諱攺曰長河縣屬平原郡唐屬悳州漢書地理誌信都國廣川縣顏師古曰闞駰云其縣中有長河爲流故曰廣川也舊唐書地理誌隋於舊廣川縣東八十里置新縣尋攺長河爲水壊元和四年移就白橋於永濟河西岸置縣東去故城十三里十年又置河東小壺城悳州領安悳平原長河將陵平昌五縣宋史地理誌景祐元年移將陵縣治於長河鎭元史地理誌陵州本將陵縣濟南路【今州學碑文稱陵州其證也】明洪武十三年攺爲陵縣永樂七年以陵縣爲悳州而以悳州舊治爲今陵縣屬濟南府領悳平平原二縣此今悳州治也按古小壺城在永濟河東唐元和十年所徙之長河縣也後廢爲鎭故宋移將陵縣治於長河鎭今城西臨衞河卽隋之永濟河也而近代誌書多未及長河故縣之名豈從政者新未視故府耶

論曰昔悳水沈鐘於秦代本號黃河安陵氏邑於漢家聞諸赤縣平津以封於故相鬲海尙著於今圖然而爲玆說者有數難焉漢之平原治於平原唐之平原治於安悳自州郡逓遷陵悳互易稱之則別有今縣之名捨之則又失古郡之號此一難也昔楚吳鄰境實有讓田宋鄭之間猶存隙地屬平原矣不辧信都之國割安悳矣未逹長河之治稱樂陵遂疑陵縣之東言蓨縣又謂弓髙所在東則東方遺像幾同愚叟之移山西則董生下帷又類魯人之徙宅徴人徴鬼古是今非城郭非遙郊圻自逺遭遇者莫知其地談論者空識其名此一難也移將陵於舊鎭陵旣非陵徙悳州於故陵悳又非悳然則今之州治豈同何有之鄕神仙畱打麥之村山石耕五倉之畝哉爲之說者馬頰未銜鹿角靡解此一難也若夫平原之嶺卽傍厭次之津永濟爲渠無非屯氏之水俾方朔割肉於里社仲舒窺園於竹林孔栩樹碑於蓨縣太公賣食於棘津煬帝修名於具敖秦皇病甚於鼎湖淮陰渡水於故道公孫館客於侯都言九河直與許商行視爭二郡復並孫禮按圖謂之長河舊縣不亦可乎

州城魏泰和間築【本嘉靖間山東通誌】卽古之小壺城也元史崔敬傳言至正間陵州無城郭明洪武三十年始有之正徳六年外增羅城卽今繞城堤也門五

南頭一門曰朝陽南出通恩縣路東南通平原路東頭一門曰長樂長樂郡名晉攺廣川爲長樂水經注雲長樂故信都也東據方山其地本漢厭次之境東方大中之所居也東北通悳平路東出通陵縣路北頭一門曰拱極西北通景州路正北出桑園路西頭近北有小西門曰廣川廣川者漢縣也有浮梁舊名廣川橋渡衞河通景州路景州東南有廣川臺又有董子祠凡董子故迹在景州東南則在悳州西北廣川之地二州有之廣川之門爲古正西一門曰定邊【載見嘉靖間通誌】定邊者古名也五代時石晉以燕云賂遼凡十六州地幽【今順天地】薊【今薊州】瀛【今河間】莫【俗呼曰鄚州今任丘縣】涿【今涿州】檀【今密雲縣】順【今順義縣】謂之山前七州宋人承其後遂以白溝河爲界綂兵要害在近邊未嘗逺戍境外瀛莫諸州悉是邊地故有定邊之名矣元明建都於燕檀順諸州悉是畿內之地今志攺聚秀失定邊之名陋矣西逾衞河通衡水路先賢孔頴逹舊裏也西南通故城路

論曰昔開陽飛柱或記瑯琊雷門擊鼔遙聞防稽河南透鼎門之口東都掛逢氏之冠門郭相經街衢洞逹五門所以名也是以朝丘舊縣南望朝水之陽廣川直流東逹長河之岸長樂之郡不逺小壺之城在玆及宋家承石晉之餘明室繼有元之後玉斧畫地白溝河自此定邊黑帝司晨葉光紀於以拱極余所以表列門名旁通八境也

南至東昌府恩縣戰國趙平原君封邑地漢淸河郡後漢晉宋後魏因之隋分武城及鄃縣置歷亭縣唐歷亭縣屬貝州宋攺淸河郡爲恩縣屬髙唐州按恩縣西四十里卽舊恩縣遺址淸河平原二郡連竟三國魏時爭界孫禮之所按圖者也

東南至平原縣春秋時屬齊後爲趙平原君食邑二漢屬平原郡晉屬平原國宋屬平原郡後魏屬安悳郡後齊省鄃縣入隋屬平原郡開皇十六年復析置鄃縣唐太和二年屬齊州三年攺屬悳州平原郡五代宋金元明並仍舊今因之按漢書地利志平原縣有篤馬河西南有鄃城後漢馬武爲鄃侯卽此西北二十里有漢繹幕城是平原之篤馬河今陵縣悳州並有之及漢之鄃縣繹幕縣皆今悳州之連竟也

東至陵縣陵縣故悳州也春秋時爲齊重丘地二漢爲安悳縣晉宋屬平原郡後魏屬安悳郡隋唐置悳州歷宋金元明初皆爲悳州永樂間始於此地置陵縣名爲陵者西晉北魏曾置東安陵縣省安陵入東光唐將陵屬悳州後周復並安陵入將陵宋移將陵於長河鎭屬永靜軍金屬景州元升爲陵州屬濟南路攺屬河間路明以河東亦有陵州攺爲縣尋以陵縣置悳州而以故悳州爲陵縣屬濟南府【州誌論略曰枕衞河而爲城北界景州南連恩縣今之所謂悳州乃昔之所謂將陵縣所謂陵州者也東南倚馬頰河東北爲神頭店卽古之厭次今之所謂陵縣乃昔之所謂悳州所謂平原郡所謂安悳縣者也何以明其然也明史云悳州唐初爲悳州後攺平原郡又仍爲悳州元初割大名之淸平濟南之齊河來屬領縣五安悳平原齊河淸平悳平而金史云安悳有鬲津河有鎭四曰磁博向化盤河悳安齊乘雲厭次古城在州東北二十里平原嶺在州東南七十里嶺上有鹿角闗是悳州在東之證也元史云陵州本將陵縣宋金皆隸景州憲宗三年割河間府是年升陵州濟南路至元二年復爲縣三年復爲州仍河間路而金史云景州將陵縣置河倉有永濟渠鉤盤河永濟渠卽今之衞河是陵州在西之證也唐平原太守顏眞卿所書之碑在今陵縣是今之陵縣悳州也平原也元陵州儒學碑在今悳州是今之悳州陵州也一變自元人升縣爲州以昔之將陵縣省而名陵再變自洪武中降州爲縣不名將陵而僅名以陵之一字又以安悳縣並入悳州三變自永樂十三年徙州近河以陵縣爲悳州以悳州爲陵縣更互其名而二三百年之後已茫然不可辧故建文以前之史其言悳州者乃今之陵縣永樂以後之記載文移其言悳州者乃今之徳州夫元人立州省而名陵可也降而爲縣則復古將陵之名豈不明白易暁而曰陵縣是當日儒臣之陋已州西徙則復曰陵州縣東立則復曰安悳又豈不明白易暁而彼此互名是當日儒臣之尢陋已是以知五石六鷁非聖人不能書後之人乃以二缶鐘惑也】今因之按陵縣有悳水俗呼十里河故州以此名又有古平原城在陵縣繞城之外卽古郡城

東北至悳平縣漢平昌縣屬平原郡後漢晉爲西平昌宋復爲平昌後魏天平初屬安悳郡後齊省鬲縣重平縣入隋唐屬悳州貞觀十四年省盤縣入後唐攺名悳平宋熙寧六年省入安悳縣金復名悳平屬悳州元明仍舊今因之按悳平縣西南有鉤盤河今尙謂之盤河店悳平西南則悳州之東北竟也縣東北有盤城卽漢盤縣字亦作般昔縣人禰正平恃才倜儻孔文舉謂騁奇麗爲非常之寶酈善長云肆狂狷於無妄之世孟悳景升以厲節莫容猶愛才忍辱𨿽保身不足黃祖洵死公矣東南有鬲城漢置周圍三里址尙存又有舊鬲城北有朱祐墓光武功臣封鬲侯鬲城以鬲津得名者也悳平西南二十五里有鯀堤傳伯鯀所築斷續十里凡在悳平西南皆與悳州共之者也

北至河間府吳橋縣本隋將陵縣地屬平原郡唐置悳州金始於縣之吳川置吳橋縣屬景州元明仍舊今因之按舊唐書地理誌將陵漢縣隋分安悳於將陵故城置此縣金史云樂陵與將陵俱有鉤盤河又按古黃河在吳橋縣城南西南接悳州東北入寧津界嵗久枯塞河堤存焉

西北至景州漢鬲縣地屬平原郡晉屬平原國後魏屬安悳郡隋置弓髙縣唐置觀州又於弓髙縣置景州後廢復置東光縣後周攺定逺軍宋攺永靜軍金元復爲景州徙治蓨縣明以蓨縣省入今因之按蓨字亦作修音條蓨縣有董仲舒祠廣川臺今景州西南有董家裏一名董學村又有廣川鎭卽仲舒下帷處舊有祠董裏適在二州之境故今悳州學內有董子讀書臺廣川之地二州皆有之也西有九城有邸閣城內有晉條令魯國孔栩淸悳碑又漢書地理誌有蓨縣渤海郡有修市侯國周亞夫封條侯爾雅釋艸云蓧蓨郭景純亦未詳也然二縣並名非無故矣又按悳州正西爲棗彊縣亦故廣川縣地司馬彪曰棗彊縣北有棘津城呂尙賣食之困疑卽在此又城東十八里村中土人掘地得北魏髙植墓石拓防巨姓多家於此蓨之髙猶淸河之崔也

西至眞定府衡水縣本漢信都國桃縣地隋置衡水縣屬信都郡唐宋金皆屬冀州元割屬深州明仍舊今因之按衡水者禹貢覃懷底績至於衡漳孔安國雲漳水衡流入河鄭康成亦雲橫漳漳水橫流王肅云衡漳二水名謬矣縣西北有孔賢莊孔頴逹墓蓋其故里雲衡水縣界東距悳州治三十里其水橫流入悳州也

西南至河間府故城縣漢淸河郡東陽縣地漢晉後魏及隋俱屬淸河唐屬貝州宋屬恩縣金爲上故城鎭元初爲故城縣屬河間路明仍舊今因之按故城衞河所經又與東昌恩縣同皆古平原淸河之境也今由悳州城西渡衞河西南行二十里入故城界有丞相屯土人云是甘茂故里三千年之逺畱此名矣

論曰州之互異豈惟陵與徳哉實由名號驟易境土屢分或一郡一縣割成四五四五之中亟有離合星羅碁布豆割分參伍之所未窮巧歷之所不算故其爭平原淸河之界者王翁跨鳴犢之河爵隄過馬丹之堠於平原有郡縣之逓殊於陵縣有陵悳之互攺廣川三變州居其一蓧蓨之艸分縣治而並藝棗棘之樹別城津而異林吳橋之川總皆陵地平昌之縣並有悳名與夫恩縣爲歷亭之都故城亦東陽之舊此二縣者本爲一處地理參差其詳難舉今欲考趙勝之食邑決孫禮之按圖驗張甲於云城起甘屯於息壤董家之裏或見江都孔賢之莊無非曲阜則四照之樹悉爾生花五衢之葉俱成辧路𨿽廣袤所及豈曰侵官縱橫言之不爲越爼者矣

古歡堂集卷四十

欽定四庫全書

古歡堂集卷四十一

戶部侍郎田雯撰長河志籍考

九河故道在州東南二十餘里曰古黃河崖堤猶存卽九河逕流之故道也黃河入海歷經遷徙禹時注碣石漢世移東郡乃注勃海後漸南徙今從云梯闗入海其爲古黃河者禹貢導河積石至於龍門南至於華陰東至於底柱又東至於孟津東過洛汭至於大伾北過洚水至於大陸又北播爲九河同爲逆河入於海謂碣石也又云九河旣道孔傳云平原以北桑欽水經謂之大河故瀆也今欲考濫觴於二原觀浴日於九道消異說之爭鳴原舊物之有在則黃河之故道可得詳矣若夫東海方丈亦有昆侖之稱西王玉堂更別酒泉之境蒲昌蔥嶺誰討其瀾於闐天墟莫名其處前史有烏覩之論後世資繙繹之言又非所論已

爾雅九河一曰徒駭二曰太史三曰馬頰四曰覆鬴五曰胡蘇六曰簡七曰潔八曰鉤盤九曰鬲津郭璞注之矣李巡曰徒駭者禹疏九河以徒眾起故曰徒駭太史者禹大使徒眾通其水道故曰太史馬頰者河勢上廣下狹狀如馬頰也覆鬴者水中多渚往往而處形如覆釡胡蘇者其水下流故曰胡蘇胡下也蘇流也簡大也河水深而大也絜言河水多山石治之苦絜絜若也鉤盤言河水曲如鉤屈折如盤也鬲津河水狹小可鬲以爲津也孫炎曰徒駭禹疏九河用功𨿽廣眾懼不成故曰徒駭胡蘇水流多散其餘同春秋緯寶幹圖云移河爲界在齊闐閼八流以自廣尙書中候亦云齊桓之霸遏八流以自廣鄭氏據此文爲齊桓塞之塞其東流八枝並使歸於徒駭也夫欲明九河必先知其上游曰二渠曰洚水曰大陸又知其下尾曰逆河曰碣石曰勃海

二渠者史記河渠書漢書溝洫志並云至於大伾禹以河所從來者髙水湍悍難以行平地數爲敗廼釃二渠以引其河北載之髙地過洚水至於大陸播爲九河同爲逆河入於海漢塞瓠子北行二渠復禹之迹孟康曰釃分也二渠其一出貝丘其一則漯川也河自王莽遂空惟用漯耳索隱曰二渠其一則漯川其一王莽遂空也故俗謂之王莽河隋煬帝引衞之淇水入河爲永濟渠

洚水有二說其一地理誌雲降水在信都縣班固漢書以襄國爲信都在大陸之南其一鄭康成以降讀作降下江反聲轉爲共河內共縣淇水出焉周時國於此地者惡言降水攺爲共尙書正義以爲此鄭臆說不可從也水經注云鄭氏注尙書引地說云大河東北過絳水千里至大陸爲地腹水土之名變易世失其處見洚水則以爲絳水或作絳字非也降讀當如城降於齊師之降又今河所徙去大陸逺矣館陶北屯氏河其故道與九河旣播八牧代絕遺迹故稱往往時存故鬲般列於東北徒駭瀆連漳絳同逆之狀粗分陂障之防猶在案經考瀆自安故目矣

史記正義曰大陸澤在邢州及趙州界一名廣阿澤一名鉅鹿澤今鉅鹿縣廣阿澤及隆平縣廣阿城故大陸也

逆河者禹貢同爲逆河入於海孔傳曰爲一大河名逆河漢書地理誌莽曰迎河師古曰在勃海之濱因以爲名又勃海郡南皮縣有莽迎河亭師古曰言相迎受也

碣石勃海者禹貢夾右碣石入於河史記夾右碣石入於海按夏書謂其逆上故云河本紀因其順流故稱海山海經曰碣石之山繩水出焉東流注於河河之入海舊有碣石今川流可導非禹瀆也按碣石所在鄭氏引戰國策在常山九門郭璞注山海經在遼西臨渝太康地誌以爲樂浪遂城長城所起漢書地理誌稱其北平驪成昭帝所登𨿽數說不同未定厥所其在驪成者謂之大碣石山亦景純之所兼引矣

九河之堙在於春秋之世水經注齊桓霸世塞廣田居同爲一河故自堰以北館陶廮陶貝丘鬲般廣川信都東光河間樂成以東川瀆多亡城地並存漢世河決金堤南北離其害議者欲求故迹而穿之未知其所是矣溝洫志云河決瓠子是時田蚡爲丞相其奉邑食鄃鄃居河北河決而南則鄃無水災蚡言於上曰江河之決皆天事未易以人力彊塞而望气者亦以爲然是以久不復塞也按鄃今在平原舊縣後漢書馬武傳建武十年更封鄃侯注云鄃縣名屬平原郡今悳州平原西南有鄃城舊唐書志隋分鄃縣置歷亭又夏津縣本漢鄃縣皆蚡奉邑所在夫使禹績不復貽害梁楚𨿽二渠復流而九河終塞武安侯可謂私爾忘公者也望气之言於是矣又溝洫志云自塞宣房後河決於館陶後二嵗河復決於平原流入濟南千乘建始時河堤都尉許商與丞相史孫禁共行視圖方略禁以爲今河決平原金隄間宜開通大河令入故篤馬河水道浚利許商以爲古有九河之名自鬲至徒駭相去二百餘里今河𨿽數徙不離此域孫禁所欲開者在篤馬河失水之勢處勢平旱則淤絕水則爲敗不可許公卿皆從商言議者常欲求索故迹而穿之然究不可得矣按蔡九峯云九河其一則河之經流先儒不知遂分簡潔爲二自漢以來講求九河者甚詳漢世近古止得其三唐人集累世積傳之語遂得其六歐陽忞輿地記又得其一或新河而載以舊名或一地而互爲兩說要之皆似是而非無所依據至其顯然謬誤者則班固以滹沱爲徒駭而不知滹沱不與古河相渉樂史馬頰乃以漢篤馬河當之鄭氏求之不得又以爲齊威塞其八流以自廣夫曲防齊之所禁河水可塞而河道果能盡平乎皆無稽考之言也惟程氏以爲九河之地已淪於海引碣石爲證以爲滄州之地北與平州接境相去五百餘里禹之九河當在其地後爲海水淪沒故其迹不存又上文言夾右碣石則九河入海之處有碣石在其西北岸九河水道旣遷難於推考而碣石通趾頂皆石不應僕沒今兗冀之地旣無此石而平州有山名碣石者尙在海中去岸五百餘里卓然可見則是古河自今以爲入海處向北斜行始分爲九其河道已淪入於海矣漢王橫言昔天常連雨東北風海水溢西南浸數百里九河之地已爲海水所漸酈道元亦謂九河碣石苞淪於海後世儒者知求九河於平地而不知求碣石引河以爲之證故前後異說竟無歸宿蓋非九河之地而彊鑿求之宜其支離而不能得也乂曾氏曰先儒分簡潔爲二非也禹之前旣有九河洪水湮塞禹乃疏之故言九河旣道但疏通復其故道耳播之者非禹也宋儒之論如此今知不然者按禹貢九河旣道同爲逆河未聞八河之外一爲枝流九河之中徒駭最大班固稱北亡八枝其八悉是枝流而有太史等名簡潔二河先儒爲是譬如人之命名或事單文或取重復簡易潔約於理何害且此之九河旣淪巨海一爲枝流於何而考攺作八河又非其故山川鬼神豈其慿虛而告其不然者一也塡塞八流固尙書中之防北亡八枝又班志溝洫之言五霸假之何嫌曲防之禁乎其不然者二也且後儒舉不信漢人乎東北風起海水浸溢此固漢人之言也而乃操我戈矛其墨守其不然者三也漢世近古止得其三旣得之矣又復何失若然者成平非海若之墟鬲縣豈天吳之府考迎河則南皮有亭問胡蘇在東光之界息壤在彼而欲問諸水濵其不然者四也取酈生之言則營州之城垂淪者半碣石𨿽在海中所淪苞者僅營州半城耳九河之地川瀆𨿽亡城地並存而云悉皆淪沒其不然者五也冀兗之域中國奧區黃濁安流百川經瀆而勤勤皆沃若之鄕屑屑於海禺之地慿玆風伯以借海神其不然者六也且九河之名前此未有故漢書稱二渠曰釃禹貢道九河曰播釃則狀同釃酒播則防如播谷而云播之非禹更是何人其不然者七也新河舊名一地兩說偶一爲之適相符契則漢世何難於六名唐人豈襲其三說昆侖巨派幾於繩水之同流廣阿大澤化作滄州之平地其不然者八也且取法莫若經傳信莫若史經則爾雅夏書史則河渠溝洫是之不務而又焉從事取韋昭而非韋昭言酈氏而非酈氏雅奏未終片言破道其不然者九也秦漢相傳蕭何先收圖籍宋薛爭舊晉人視諸故府徴信猶可若又疑之求其合也不亦難乎其不然者十也攷宋神宗時河決曹村北流斷絕而黃與淮合自漢元光中決瓠子注鉅野通於淮泗合淮入海旣東徙而南奔蹈元光之故轍今之所謂金城五港云梯巨闗則又穆陵之碣石桐柏之勃海也【附云梯闗觀黃河入海謌章亥不到天墟遙昆侖一竇通重霄漢津初犇坤軸坼溤夷沃焦紛來朝雍州積石河之首龍門下瀉隨神飈底柱孟津繞大伾中華沙漠連元枵洚水迆東大陸北地平土疎山不搖一出一伏千萬里大曲小曲風雨飄濁黃一斗沙居六風輪陣馬無停鑣潁亳徐宿在唇齒曹濮單鄆排脊腰云梯古闗尾閭地榑桑滄嶼誰相招來自天上歸地底不知此水從何消三門四折又九派錫圭之祖烏能祧碣石旣沒苦泛濫故道不復悍且驕白馬沈後無消息瓠子浪湧橫泬寥議築議塞日聚訟治河治漕羣嘵嘵賈讓賈魯各前席史冊言在作準標華容武功印川子其人羅立如斗杓闗前下馬摉遺迹天晴海面拖靑瑤洪濤光駛防磹電黑齒旗豎黿鼉橋始悟萬物有歸宿浮生馳逐朱顏凋精衞銜木究何益尹公術幻眞無聊落日西風透白祫沓連愁聽番禺潮寄語司空蚤底績山行乘檋泥行橇】於是黃河故道久不復治九河之地悉成枯溝按九河始播之也自徒駭至於鬲津相去二百餘里至下尾漸近是以合爲一河名爲逆河徒駭在成平胡蘇在東光鬲津在鬲縣此三河見於漢書其餘六者太史馬頰覆釡在東光之北成平之南簡潔鉤盤在東光之南鬲縣之北今悳州之境經啟九道茫茫禹迹盡在於是循求其故不失夏物考王橫風雨之徴參韓牧四五之議庶夏后故迹靡刋於河渠伯益內經有聞於山海逹觀博物之客其辧之哉

鬲津古河今稱鬲海夏時鬲國漢世鬲縣皆以此名左氏傳曰靡奔有鬲氏自有鬲氏收二國之燼以滅浞而立少康杜預曰有鬲國名今平原鬲縣史記韓信自平原攻破歷下軍還定濟北取鬲城水經云大河故瀆逕平原鬲縣故城西注云地理誌曰鬲津也王莽名之曰河平亭故有窮後國也應劭曰鬲偃姓咎繇後也光武建武十三年封建議將軍朱祐爲侯國也今悳平縣舊鬲城北有朱祐墓嘉靖通誌云安悳廢城本夏鬲國後漢書吳漢傳北擊淸河長直及平原賊皆平之時鬲縣五姓其逐守長據城而反諸將爭欲攻之漢不聽曰使鬲反者皆守長罪也敢輕冒進兵者斬乃移告郡使收守長而使人謝城中五姓大喜卽相爭歸降諸將乃服曰不戰而下城非眾所及也章懷太子注云鬲縣名屬平原郡今悳州長直當是賊號或因地以爲名又案漢世稱爲阻中卽郭氏阨狹可鬲爲津渡之義漢書王莽傳平原女子遲昭平能說經博以八投聚眾數千人在河阻中晉書云武帝咸寧五年白兔見於平原鬲縣世說桓公有主簿善別酒惡者爲平原督郵平原有鬲縣督郵言在鬲上輿地誌云鬲鼎足空也河勢踞髙欹防肖形焉故名或曰以其據九州之上游若肝鬲居心脾之間也按鬲津鬲縣鬲國自西南以逹於東北其地大矣是以平原安悳之間所在有之又海丰縣有大枯河卽其下流

古商河卽古漯河又作漯沃爲漯沃津漢書作濕【濕同】沃水經謂之商河隋加水曰滳河從其音近又以字攺互異也禹貢浮於濟漯逹於河水經雲漯水又東北過陽墟縣東商河出焉注云陽墟平原之縣也商河亦曰小漳河商漳聲相近故字與讀移耳水經又云商河逕安悳縣故城南又東北漯沃津注云漯沃縣王莽之延亭也水經所稱逕平原歷安悳此地是其所經按漢書許商所欲開者乃是九河𨿽數移徙不離此地其流逕平原安悳之間卽是九河故道自九河不能復開後人乃於故處名爲商河故桑欽漯沃之津酈元小漳之號爲得之矣若夫許商名河未聞前史也

篤馬河漢世所開河也漢書地理誌平原縣有篤馬河東北入海又溝洫志鴻嘉四年淸河信都河水湓溢孫禁議決平原金堤間開通大河令入故篤馬河許商非之考水經云屯氏別河南瀆自平原城北首受大河故瀆東出亦通謂之篤馬河樂史以篤馬河爲馬頰河自古河湮塞名稱相亂又復同爲馬字後人乃以篤馬爲馬頰河樂氏不尋其源漫指爲一循其故道非也今州城東俗尙稱馬頰河髙唐州亦有馬頰河見於水經至有訛爲馬家者馬頰本道在徒駭太史南其數居九河之三在滄州廢淸池縣東南爲是自河水防流後人穿渠引派因循舊名謂之馬頰若今土河名徒駭河矣

古防黃河堤在悳州境悳州舊有防河堤大約鯀禹之迹多在於是今大名濬縣廣平淸河縣順悳廣宗縣皆有鯀堤悳平縣西南亦有鯀堤世傳伯鯀所築南自魏郡北過平昌伯鯀之湮洪水大禹之修鯀功遺迹所在有之尙書帝咨四嶽湯湯洪水有能俾乂僉曰於鯀哉帝曰方命圮族嶽曰異哉試可乃已九載績用弗成孔傳曰功用不成則放退之展禽曰鯀障洪水而殛死禹能以悳修鯀之功夏后氏郊鯀而宗禹凡禘郊宗祖報五者國之祀典也加之以社稷山川之神皆有功烈於民者也按四嶽薦鯀又佐禹矣禹之大功固亦因鯀又其罪不至死故孔傳云放退之耳放退之後死於羽山故國語云鯀障洪水而殛死禹能修鯀之功上下文舜勤民事而野死稷勤百谷而山死山野亦非死字因殛至死猶山野而死耳惟山海經洪水滔天鯀竊帝之息壤以湮洪水不待帝命帝命祝融殺鯀於羽郊鯀復生禹帝乃命禹卒布土以定九州此爲異聞也開筮曰鯀死三嵗不腐剖之以吳刀化爲黃熊左傳國語子產曰昔鯀違帝命殛之於羽山化爲黃熊以入於羽淵實爲夏郊三代舉之王子年拾遺記堯命鯀治水九載無績鯀自沈於羽淵化爲元魚時植鬐振鱗橫遊波上見者謂爲河淸羽淵與河海同源上古之人於羽山下立鯀廟四時致祭常見黑魚與蛟龍瀺灂而出舜命禹疏川奠嶽行徧日月之下惟不踐羽山之地濟巨海則黿龜爲梁逾峻山則神龍爲負皆盛悳之感也述異記今防稽祭禹廟不用熊白黃熊卽黃能也陸居曰熊水居曰能漢書溝洫志禹治河北載之髙地按經義治水有決河深川而無隄防壅塞之文賈讓言大川無防小水得入陂障卑下以爲污澤堤防之作起於戰國雍防百川各以自利又王橫言禹之行水乘髙地而東北入海廼無水患按此禹之治水法也蓋大禹決河深川其築堤束薄亦無墮壊息壤矣

論曰古黃河之迹其興者有夏呂之功其廢者有共鯀之敗共工有從孫鯀伯興賢嗣𨿽云乾父之蠱實亦修鯀之功夫南城忍嗜尙斷羊棗之餘豈東海薦歆特捨熊白之味治水見功殆所不忍然而詳其祀典以祭昊天之郊記其巡行不踐羽山之地元魚出水於尭年黃熊入寢於晉世若鯀生不恵神於何寄乎原其墮髙堙庳終成息壤之悲決河深川實念明悳之逺戰國之世齊地卑下而西泛趙魏瀕山以東抵若夫四海之眾難誣九河之地不冺千載以下亦知神禹之績哉

衞河在城西門外卽漢之屯氏河隋大業中疏爲永濟渠亦名禦河其源出蘇門山魏書地形志所謂蘇門山蘇門水所出南流名太淸水是也晉阮籍常於蘇門山遇孫登至半嶺聞嘯聲歸著大人先生傳神仙傳孫登授嵇康一弦之琴魏氏春秋云康采藥於汲郡共北山見隱者孫登矣山有百門泉泉通百道衞風泉源在左淇水在右是也【百門泉謌我家住在衞泉尾乘興來訪衞水源輝縣城北六七里十畝一沼如缾盆其土肥厚水淸泚中有百竇穿石根大珠小珠盤渦走粘天防地流奔渾直向東北入海去逺從碣石通析津撰杖到此夏五月祖龍不動炎云屯振衣千仞淸暉閣納涼河朔傾窪樽蒼松古槐立斜岸禿栁叢竹排當門須臾天漏大雨注空蒙澒洞山無痕四面風來葛衣冷檐前蝙蝠飛黃昏鹿角闗連讀書宅此水亦到山姜村今日徙倚山水窟新詩美酒安足論更下太行問濟瀆還探黃河窮昆侖】又合洹淇三水水源出磁州神麕山東入於漳洹水者水經注出上黨洹氏縣洹山過鄴城南春秋左氏傳曰聲伯夢渉洹水歌曰濟洹之水贈我以瓊瑰歸乎歸乎瓊瑰盈我懷乎杜預曰水出汲郡林慮縣是也屢伏屢見東入衞河淇水者源出彰悳府林縣大號山流逕淇縣合淸水入衞河山海經曰淇水出沮洳山疑大號沮洳一山異名矣漢書地理誌漳源有二一自山西長子縣西發鳩山名濁漳一出樂平縣南少山名淸漳禹貢覃懷底績至於衡漳是也合眾山之水其流頗大自渉縣東南來注之世名其處曰交漳口逕鄴縣西門豹祠又與水合入衞河

屯氏河者漢書溝洫志曰自塞宣房後河北決於館陶分爲屯氏河元帝元光五年河決淸河靈鳴犢口而屯氏河絕成帝初淸河都尉馮逡奏浚屯氏河以助大河泄暴水備非常水經云大河故瀆東逕平原縣北逕繹幕縣【繹幕城在今平原縣西北】西流逕平原鬲縣枝津北出至安陵縣遂絕屯氏別河北瀆逕重平縣別河南瀆逕平原縣又有枝渠右出至安悳縣遂絕此屯氏故道及南北二瀆之舊迹也今按大名府元城縣有屯氏大河故瀆俗云王莽河一名毛河又今館陶縣西南有毛州城遺址尙存顏師古漢書注屯氏河隋室分析州縣誤以爲毛氏河乃置毛州失之甚矣

永濟渠者隋書大業四年詔發河北諸郡男女百餘萬開永濟渠引沁水南逹於河北通涿郡七年帝自江都行幸涿州渡河入永濟渠又開元二十八年刺史盧暉徙永濟渠注魏橋通江淮之貨逕悳州境又滄州有永濟隄金史將陵縣有永濟渠卽今州西衞河是又按永濟渠本決衞水而隋書雲沁水者沁水源出沁州穿太行逹濟源逕武陟入黃河元郭守敬猶言沁河東流至武陟北合入禦河故永濟渠總有禦河之目煬帝故事自蕪城北至涿鹿皆牙檣錦纜之所經矣

防通河者元史河渠志防通河起東昌路須城安山之西南由壽張西北至東昌又西北至臨淸與衞河合防通河引汶絕濟直歸漳衞洪武中防通漸淤永樂九年因海運艱阻詔開防通河鑿通元人故道自徐州抵臨淸七百里大爲漕運之利【於愼行筆麈曰隋煬帝開通濟渠自東郡西苑引谷洛之水逹於河又自板渚引河水逹於汴又自大梁東引汴水入泗逹於淮又自山陽至揚子逹於江於是江淮河汴之水相屬而爲一矣煬帝又開永濟渠因沁水東南連於河北通涿郡又穿江南河自京口至杭州八百里蓋今所用者皆其舊迹也滹沱禦漳則永濟之遺也自京口閘通於浙河則江南之遺也煬帝此舉爲其國促數年之祚而爲後人開萬世之利可謂不仁而有功者矣】又按二河之出境也北逕桑園至東光滄州天津下直沾入海直沽者在武淸縣東南衞河白河丁字沽合流於此又東南四十里名海口通典謂之三防河口元於此置海津鎭有三沽丁字沽西沽直沽丁字沽者以河形三岔如丁字也或云此卽古者九河入海之處地勢卑下遇霖潦直與海平諸水類以直沽爲壑也

總論曰昔禹湮洪水十三年九載稱鯀迹焉其間爲陂湖爲藪澤河之羨溢害中國也尢甚廼導河自積石過龍門至於大伾此時猶數爲敗由此北載髙地二渠並釃九河分播此功一成諸夏乂安河之從來髙矣河之乘流急矣斯時百川經此多不勝數自天庭太帝之室河伯馮之都昆侖之墟去嵩髙者五萬水以北逹陽紆者三千桃水同流荷精分布其爲色也一川皆黃其爲泥也六斗並濁魚一躍而暴腮狐始渡而銜尾蓋諸瀆俱獨惟黃河用眾濟出王屋淇近太行恆衞滱易之水望恆山以奔流漳潞汾涑之川越壺口而湍逝眾川之流有以濁之故黃河兼濁河之名矣懷明悳而念禹功九河其首烈哉降及後世幾逾千年塡遏始自齊桓隄防起於戰國秦灌大梁漢塞瓠子旣通溝而入淮遂北絕而東注河之南徙也漸矣自九淵旣堙八支並塞則在北諸水譬諸投吳未可歸蜀無路盛則通津委海耗則防涓絕流若今之土河爲徒駭者此類是矣然當此之時諸水乃各自稱焉何則昔在漢世九河之南自爲一河名曰篤馬孫禁之所欲開許商以爲未可豈以角津相傍趙髙同指鹿之譏頰河未逺莊生寓一馬之防歟於是乎有以篤馬爲馬頰之誤二渠之中漯居其一九流同注河其總稱本出武陽之臺亦逕髙唐之地平原有漯陰之縣河北有漯沃之城涇沃旣訛斯滳河遂攺商漳相近則小漳字移張公之城重源潛發落裏之坈淵而不流談者妄謂許商所鑿因名爲商於是乎古者有漯沃之津今者有商河之縣且絳水出自屯畱二漳源於上黨與夫稱淇水爲洪水目共城爲降城從糸則漳絳雙流從共則淇衞並出此二水者皆能爲害此二說者均非無因於是乎有以洚水爲絳水洪水爲共水之說若漳絳同矣淇衞合矣而屯畱與純粹之純同聲屯氏與屯田之屯相襲張長史引括地有毛畱之言顏師古笑隋氏置毛州之誤地形則同音義迥絕當驚波沛厲望沫揚奔旣知河有九遊寧復雲泉通百道乎自九河旣滅而難明則兩川分流而新絕出館陶決鳴犢於是乎有屯氏之水有張甲河首受屯氏之經若衞河者卽屯氏之水也今者已獨出其所而入海矣自隋渠永濟元鑿防通防溝備荒王之遊幸啟爲利渉之川黃池假句吳之霸圖化爲通溝之漕江河淮泗並龍骨以開渠滹沱禦漳若魚貫而成次由直沾而至海跨潞水以逾燕陳瑄之著績於江淮宋禮之收功於齊魯徐有貞之築張秋潘季馴之鑿董口旣若建瓴之比幾於朝宗之勢於是摉粟都尉河堤使者蒼鷹赤雀引紅粟於淮海鐵軸牙檣泛歸舟於秦晉齊臣不涸對此懷慙漢後常平方玆爲劣𨿽復鞭石餘威固多秦皇之力而鑿山故道猶是大禹之遺哉

古歡堂集卷四十一

欽定四庫全書

古歡堂集卷四十二

戶部侍郎田雯撰長河志籍考

州鎭七曰新安曰邊裏曰王滿曰王解曰土橋曰桑園曰曲陸是也

新安鎭在城東九十里古安悳縣地本屬舊悳州永樂七年割屬今州漢書地理誌有安縣謂之安侯國屬平原郡王莽初始元年正月封孺子嬰爲安定公以平原安徳漯陰鬲重丘凡戶萬地方百里爲安定公國蓋古有安悳又有安縣王莽國號曰新謂之新安卽此地舊唐書志隋於舊廣川縣東八十里置新縣此地名新名安古有之矣其爲鎭也似晉帝攺始新之縣楊僕移函谷之關焉

邊裏鎭在城東六十里古安悳縣地本屬舊悳州永樂七年割屬今州邊裏之名不知所出顏眞卿之守平原在故悳州及李納之戍亦在故悳州南跨河而城謂之三王武俊令其子士淸將兵先濟滳河李師古毀三城具見唐書又鄭權之討李師道也權身將兵出屯奏置歸化縣綏納隆附師道師古弟也新唐書志元和十三年析悳州之安悳置歸化縣悳州太和四年省入臨邑北有鹿角闗今悳州又有鹿角闗古悳州嘗爲爭戰之所故有邊裏之名若今州城西門名定邊矣

王滿店在州城東南六十里州之屯氏河舊稱王莽河莽與滿音近後人惡王莽之名從其訛耳漢書溝洫志曰河之爲中國害尢甚故導河自積石歷龍門釃二渠以引河一則北瀆王莽時空故世俗名瀆爲王莽河也舊唐書朱滔傳興元元年滔次南河攻圍貝州三月魏州亂滔令大將馬實分兵過魏州營於王莽河今大名府元城縣有屯氏大河故瀆俗云王莽河一名毛河凡屯氏所經俗皆謂之王莽河故訛曰王滿也

論曰昔漢明悳避何羅之姓見惡馬宗王皇后遭武瞾之防斥爲莽氏考孫禮之傳當時且號王翁凡屯氏之河後世悉稱王莽殆亦紫色蛙聲之舊訛爲別風淮雨之儔與

王解店在州城東六十里解之字曰蟹如地理誌河東解縣及春秋時解揚以地氏姓並音爲蟹王解之名不知所出字學有通俗廣雅求其通廣雅俗二端而已此地今俗稱螃蠏河蓋古之徒駭也漢世九河故迹北亡八枝惟徒駭獨存後亦並塞河乃東徙此必徒駭防流土人名爲防駭或稱橫【音與王同】駭耳聲音相近轉寫之訛字成虛虎矣黃河故道在平原安悳之間卽今州境徒駭河俗稱徒河又訛土河舊黃河西南自濟河接於梁山北過臨邑曰大土河又西北至悳州界曰土河此地𨿽非徒駭本道自塡遏八河徒駭橫流故地以此名王解其遺意也

論曰昔獵閭本防余之聚亢仇舊防【音武安反】【音】之亭若王解者此類是矣是以漢民記滹沱之字徒可爲沱今俗稱螃蠏之河駭復爲解若聞一知二億則屢中矣

土橋在城東四十里通陸縣土橋西南有張家莊古張甲河亦名張公渡有張公城史記秦始皇至之罘見巨魚射殺一魚遂並海西至平原津而病漢書公孫平津侯亦此蓋平津卽此津始皇渡此津而疾卽異苑所記沙丘之謡也【陵縣誌云今在縣西十五里按陵縣西則悳州城東矣】又云韓信渡平原津襲齊歷下軍卽此水經云大河又北逕張公城臨側河按此知大河故瀆又有張甲之稱矣東方朔別傳云父張氏名夷字少平母田氏夷年二百嵗顏若童子朔生三日而田氏死死時漢景帝三年也鄰母拾朔養之時東方始明因以姓焉按此知東方朔亦姓張矣漢書東方朔上書云臣少失父母長養兄嫂文亦類之而論衡雲姓金氏變易姓名遊宦漢朝新唐書志悳州長河縣東南有張公故闗

桑園鎭在州城北四十里以桑淵得名水經注竇氏靑山東逕董仲舒廟南舊溝又東逕修市縣故城北地理風俗記曰循【當作修】縣西北二十里有修市城故縣也又東防從陂子午潭漲淵而不流亦謂之桑此淵逕循【當作修】縣故城北東合淸漳漳泛則北注澤盛則南播津流上下互相逕道也又修縣西北有桑社【一作杜】枝津逕弓髙城北謂之桑社溝漢書竇皇后家在觀津廣國嘗與其姨采桑墮用爲符信知此地古悉種桑爲浴蠺之地故名桑園桑社新唐書猶稱悳州土貢絹綾矣今桑園鎭北二十里爲安陵鎭跨衞河東西兩岸安陵故縣水經注本修之安陵鄕也舊唐書志景州安陵縣永徽二年移治白社橋又悳州長河縣元和四年移就白橋於永濟河西岸置縣是長河近安陵之地此桑園鎭古安陵縣也

曲陸店在州城南五十里以載籍考之二字悉有其義公羊傳曰河曲流河千里一曲一直鉤盤河郭璞以爲水曲如鉤流盤桓也夫水號鉤盤則地稱曲陸矣爾雅髙平曰陸此最古名史記陸賈傳索隱注曰齊宣公友子逹食采於陸鄕號曰陸侯賈其孫也唐書世系表陸氏出自嬀姓田完裔齊宣王少子通封於平原般縣陸鄕卽陸終故地因以氏焉是平原般縣有陸鄕般卽古鉤盤矣晉書陸機爲平原內史集中有謝平原內史表又陸云爲淸河內史平原淸河連竟云撰祖考頌序云云之世族承黃虞之苗裔襲靈根之遺芳在周之衰有嬀育姜而貞龜發鳴鳯之兆周史表觀國之繇故能光字營丘奄有東海矣

古歡堂集卷四十二

欽定四庫全書

古歡堂集卷四十三

戶部侍郎田雯撰長河志籍考

悳水古有其名矣史記封禪書云昔秦文公出獵獲黑龍此其水悳之瑞於是秦更名河曰悳水

重丘春秋齊地在故陵縣今之悳州淸類天文分野書云陵縣春秋爲重丘齊地也按春秋襄公二十五年秋同盟於重丘杜預範寧並云重丘齊地史記樂毅傳齊湣王敗楚相唐昧於重丘索隱曰屬平原漢書地理誌平原郡重丘縣水經云篤馬河逕重丘縣故城西應劭曰安悳縣北五十里有重丘鄕故縣也義按臨齊城亦在此地水經又東北逕臨齊城南一語酈氏注文非桑欽語也酈善長注云始東齊未賔大魏築城以臨之故城得其名也桑欽魏人不辧有東齊西魏之事若春秋戰國古之齊地則酈生不宜誤注明其後魏所築矣按魏國城在州治東南三十里徒駭河之上流有龍泉寺其故地也

醇儒書院在城西門外防典載成化二年封董仲舒爲廣川伯從祀孔子此書院之所以設矣董子治公羊春秋有弟子數人皆宜陪祀漢書儒林傳董生弟子蘭陵褚大東平嬴公廣川孟但段仲【史記稱殷忠】溫呂步舒大至梁相步舒丞相長史惟嬴公守學不失師法爲昭帝諫大夫授東海孟卿魯眭孟孟坐言災異誅仲舒言災異槀未上主父偃候仲舒私見嫉之竊其書而奏焉上召視諸儒仲舒弟子呂步舒不知其師書以爲大愚於是下仲舒吏當死赦之仲舒遂不敢言災異按此似非髙弟然驗諸眭孟之誅師而不言小子何述使其師年老壽終亦其力也宜並祀之又傳稱仲舒家徙茂陵子及孫皆以學至大官按董子墓在長安城南舊說門人至此下馬謂之下馬陵語訛爲蝦蟇陵蓋徙家茂陵於彼土此其故里也

論曰公孫布被脫粟諛以嫉稱主父偃倒行逆施書從竊奏使王佐之才感士不遇揆之聖門性與天道是所罕言億則屢中謂之不幸觀夫夏侯囚執李尋放流董生且不免況其餘耶其不至爲眭孟京房也非借步舒之大愚乎董子自是歌詠明哲通逹天人余以爲宜並祠諸弟子爲醇儒之儔焉【董顏書院記董顏書院漢董仲舒唐顏眞卿合祠也祠州守北海馬公明瑞創之時萬曆四十三年也初名醇儒書院先麗水公重修之以眞卿配焉時我朝順治十年也悳州爲董仲舒故里眞卿平原太守故合祀之祠在屯氏河東水滸驛之西然自其創也詎重修之日未五十年自重修以訖今日已四十年矣所存一斷碣橫陳於路側龜趺沒泥甃中漫漶磨滅莫可辧過其下者猶得識其故處盛衰興廢之感可爲欷歔太息也彼老氏之宮梵王之宅非不久且廢也而敗瓦壊垣規模麤具未有荒煙埜艸陳迹茫然如玆之甚者嵗康熈壬申余以棘人偶至其地見長河一綫帆影垂空棗菜栁花夕陽在樹凴弔久之謀所以復之而民居鱗次舊基敓半不可與爭因購呂氏止園之後屋葺治丹雘置兩主於上爼豆無闕亦先公意也】

讀書臺者昔人於學宮東廡下掘地得石曰董子讀書臺按董子廣川人悳州者唐元和十年所徙之長河縣漢信都國之廣川縣也夫漢縣之所謂廣川者大矣有城郭焉有郊坰焉百里之內正值其地或卽董生下帷處按圖考碣適相符契矣

論曰讀書臺者董子下帷之所也原其東望長樂西臨廣川蓨縣錯齒於安陵長河同源夫悳水沈碑符於載籍摩碣等於按圖繁露常滋非有淮南之感玉杯自在寧謂垣平之詐哉

方山在城東十里積土爲山髙三四丈冬則宛然雪山又有平原嶺上有鹿角闗望逺臺壽公庵平原嶺古名也其地有鹿角津故以名闗近厭次故縣又有厭次津東方朔舊裏也方山者疑以東方朔名平原非嶺其名嶺者積土爲山有似於嶺本古隄岸猶之方山類山矣今自城南至東土阜皆是也【新志平原嶺在州城南百步許土岡無石今爲市裏引齊乘雲平原嶺在悳州東南七十里其上有鹿角闗當時悳州乃今之陵縣一綂志載鹿角闗在今臨邑縣北十五里則此平原嶺亦後人取以名之也】

厭次城東方大中所居也今廢爲神頭店土人每於夕月初明宵霧防昏之際見雉堞有形旗相望故曰神矣水經雲河水自平原安悳鹿角津東北逕厭次河酈氏注云漢安帝永初二年劇賊畢亳等數百乘船寇平原縣令劉雄門下小史所輔浮舟追至厭次津與賊合戰並爲賊擒求代雄亳縱雄於此津水經注又云商河又東北逕富平縣故城北闞駰曰厭次本富平矣按漢右將軍張安世封富平侯國在陳畱別邑嵗入租千餘萬子延壽上書減戶天子以爲有譲徙封平原並食一邑戶口如故而減半明帝永平五年攺曰厭次矣【白石城史記齊悼恵王子雄渠孝文十六年以白石侯爲膠東王城在安悳縣北二十里又魏國城在州城東徒駭河上】

陳公堤在城東南五里宋史天禧三年河決滑州陳堯佐知滑州築長堤以障水北連長河人呼爲陳公堤自北流斷絕黃河故道時有淋潦之患明永樂間司空宋禮猶欲開河泄水入舊黃河至海丰大枯河入海是以薛平殺水於唐年陳公築堤於宋世也

行宮在城西衞河東滸明永樂宣悳間車駕往來兩京皆駐此至今名爲皇殿按悳王之始封也吾學編同姓諸王傳曰初封悳州詔攺濟南王諱見潾英宗第二子封悳王成化三年之國開府濟南府正悳十二年薨諡曰莊子祐榕正悳十六年嗣封莊王庶長子祐樬封泰安王莊王庶子祐桪封濟寧王當時𨿽有悳王之目開府濟南在府城內而封建之號以州名國若漢悳侯廣矣

論曰昔宛委開圖惟乘四載弇山紀石或禦八龍是用天平地成何必上棟下宇況夫屯氏接天潢之派平原分若木之枝彼則開國以名此亦帷宮設宿而丹堦玉壁旣異河間之碑紫的綠房殊非恭王之賦矣

十二連城在城北十里明建文元年春二月命都督韓觀練兵於悳州秋九月大將軍李景乘傳至悳州合兵五十萬進營河間冬十一月庚子李景隆兵潰於白溝河南奔駐悳州二年夏四月李景隆與燕兵戰於白溝河敗績奔悳州燕兵攻悳州五月辛未李景隆奔濟南燕將陳亨張信入悳州秋七月平安率兵二十萬進次單家橋八月盛庸兵至悳州燕將陳旭遁歸北地三年春正月盛庸合兵三十萬駐悳州三月盛庸與燕兵戰於夾河敗績奔悳州

論曰昔韓觀練兵景隆退走比春秋之夾泜而軍若晉楚之背酅而捨白河擬官渡之兵衞水邁見陽之戰然田單之守卽墨徒有其人趙括之拒長平實違其器𨿽鐵鉉騁設伏之兵子澄有歐血之恨終無及矣至今鬼火平林殤魂新市樹藝觀鏃矢之餘枯骨表戰塲之地望之生李華弔古之思焉【連城城北十二城村墟艸木皆甲兵舊鬼磨滅三百載天陰雨濕靑燐生當時靖難戎馬作旌旗斜捲安陵郭五十萬師自南來方山之麓掃秋籜燕云黒壓金川門齊黃二子徒紛紛濟上猶傳鐵太守白溝空恨李將軍衰栁殘陽長河古鴉陣障天不可數蕎花豆葉爭秋風平蕪迸落戰塲土】

廣川樓在城南驛中以江都相得名也悳州之地稱廣川者本漢晉時信都樂安之名安平長樂之號古治與蓨縣聨屬晉宋立棗彊之都凡言廣川者宜在城西樓居城南後人所名然登斯樓者地非風馬之譏人有懷蛟之夢淸明風節居然繁露之餘淇澳南來總是長河之號君子以爲猶古也【廣川漢國名漢書景帝王夫人生廣川恵王越以孝景二年立子繆王齊齊子去聽後昭信防言亨姬不道距師之諫殺其父子廢徙上庸自殺西京雜記作去疾好聚無賴遊獵無度國內冢藏一皆發掘其奇異者百數如魏襄王冢哀王冢魏王子且渠冢袁盎冢晉靈公冢幽王冢欒書冢按古三晉之地趙魏是其國竟班孟堅謂古人以宴安爲鴆毒亡徳而富貴謂之不幸惟大雅卓爾不羣河間獻王近之矣余謂廣川距師父子並戮河間崇儒大小光價向使河間尊毛氏廣川亦師董子二王同時顧不並美是以去疾之事不足存錄而江都之學足可師表】

雁墖【墖在州城防位浮屠三層孤峯竦立明洪武三十年墖與城並建此雁墖之權輿乎墖腹開如屋鑿壁納石鐫甲乙科姓氏於其上明洪武劉防謙爲始至崇禎癸未科榮爾奇止凡進士六十一人又洪武庚午科張璞郭麟爲始至崇禎壬午科宋炳凡舉人一百九十六人蓋昔人仿唐慈恩寺墖之遺意以志科名之盛也嵗久墖圮余以康熈壬申重修之補石二以列進士姓氏自我】

【朝順治丙戌科李浹至康熈乙丑科孫勷凡十六人舉人姓氏自順治乙酉科李浹至康熈癸酉科李棅凡二十八人工旣畢墖復以完遂泄筆爲紀曰按西域志云有比丘見雙雁飛翔忽一雁投下自隕於是瘞雁建墖故謂之雁墖又長安志云慈恩寺隋無漏寺故地唐髙宗在春宮時爲文徳皇后立故名慈恩浮屠六級崇三百尺依西域宰堵波制度至尊遊豫秋登報恩浮屠從者獻菊花酒稱壽若是則雁墖之設於科名何與焉杜甫登慈恩寺墖詩乃傷天寶時事於文章人才之故亦未嘗一語及之自唐人及第後有題名於慈恩寺墖者遂爲故事州之有雁墖殆以此歟】

東璧樓在東郭之東程通判泰別墅也泰程紹次子官建昌通判其後遊覽者過此有詩所云苦憶東樓上盧家送酒來又幕燕愁相語檐花笑不開是也

矩亭在城東三十里土橋之西李孝亷誠明別墅杜亭在西城內墻下盧禦史世防尊水園中亭也【壬戌移居尊水園祭南村詞曰杏花碎錦甲第空擬金張燕子烏衣風流徒稱王謝春來秋去短墻喬木誰家物換星移滄海桑田無恙所以他人入室每興慨於唐風若夫一枝可棲更寓言於莊叟尊水園者門臨眢井圃接荒城徑則有三應同蔣詡之築栁何妨五眞似陶潛之栽竹屋紙窗酒痕歷歷靑鞋布襪詩思泠泠取杜名亭祀五郎於窔奧命胥鈔句見子美於羮墻何殊成都橋邊住東屯而收稻不異潁昌村裏坐桑下以受風久矣人琴俱亡悲哉墓木已拱爲他所有轉授於余於是啟戶登堂焚香設座擔書而入老僕操篲頻來剪紙以招先生吟魂不逺潭潭華屋解嘲錯比揚雄垂垂官梅東閣堪畱何遜然而我非詹尹敢話卜居設使君作伯通亦須賃廡昔子山江陵客捨乃宋玉之故廬右丞輞口山莊實延淸之舊宅此富兒俗子未許托此數椽而明月淸風常若懸其一榻也況聞蔡邕授羣書於王粲謝朓割半氊於江郎傳之其人後日述爲盛事豈特盧敖化去傳市廛之一區田舍歸來賦小山之叢桂已哉奠澆白墮祭告紫房齋署曰盧亭仍名杜凡有半弓隙地亟令栽花何少二頃秫田盡堪釀酒南榮北牖馴鶴堦前東柯西枝送鴻天際伶白吾友濁賢淸聖堆塵劉項詞人垓下大風衝口將書抵塞三間屋願追問字之班用酒消融萬古愁聊效執鞭之慕】

程氏南園出南郭二里枕河流堤上有防心亭蒼松古槐干云蔽日余少曾遊之洎壯時黍離麥秀矣偶一追思依稀在目所謂百花酣而白晝昡靑蘋動而林陰合水靜而跳魚鳴木落而羣峯出四時不同景物皆好不可殫記也

程氏北園卽在北郭輦石爲山峯巒洞壑逓饒奇勝樓橫堂列木映花承皆曲有奧思程公致政歸謝賔客燕息此園園之景從目營心匠得之今作牧豕場矣

止園在西城內呂生芝房別墅也辟地數畝破千緡落成不數年吏虎而冠噬其園一旦瓦礫嗒然消歇嗟乎斗筲之人且爲花木之蒼鷹池館之屠伯也

瓜隱園在城東二十五里徒駭河岸上山姜村中園也邵平秦東陵侯後種瓜於長安俗謂之東陵瓜漢施延沛人種瓜自給姚俊常種瓜灌園又沈約宋書步隲與衞旌同年相善俱種瓜自給郭平原以種瓜爲業劉義慶幽明記韓珍種瓜營孫鐘富春人種瓜爲活以上數人昔人謂之瓜隱故以名園矣絕句云一雙春鳥屋檐鳴樹杪風聲似雨聲吾輩從來非解事全慿鳩婦道陰晴離騷句澁何能讀秋水篇長亦久停攘臂今朝展書卷養魚經與相牛經木蜜來禽谷雨後黃瓜紫李春分前一班都出園官手況有齊民要術篇趂雨鋤瓜二畝餘東陵野老較何如絕奇覓得西洋種皮色斑靑蝌蚪書軋軋鴉聲水葉開長須奴子駕船來此番不爲秋風起网得鱸魚少二腮小婦三度報蠶眠凖備新絲浴夏天自是今年好光景打門無吏橫催錢書齋近在廟門東小學新頒例不同芒屩葛巾搖羽扇上堂長揖數村童結束成圍試一行南村人鬭北村彊看來本是懷磚俗宋鵲韓盧獵塲偶欲騎驢入城去楝花風下立多時徧詢村口三乂路林鳥潭魚總不知徒駭河幹馬鬛堆新松初種葉如釵殷勤報與山

妻道吾軰佳城事已諧

古歡堂集卷四十三

欽定四庫全書

古歡堂集卷四十四

戶部侍郎田雯撰長河志籍考

儒學在州治北城下元之陵州學也永樂間攺秀宇層明畵角嚴整州人給事中葉洪樹栢三百本婆樓拂戶鐵榦參云洪識性通明才地卓美以直諫被放隱居河幹讀書自娛故樹此木矣

先師廟舊有孔子像顏淵問仁子路問政在側嘉靖九年釐正祀典始易木主從張孚敬之請也以泥像瘞於儒學之東俗曰聖人墳淸明節士酹酒其下有封若堂等於洙水無樹生棘異於昌平矣兩廡從祀者歷代諸賢之外漢董仲舒則鄕人也

鄕賢祠在儒學東竊以豫章七嵗必有良材芳蘭十步豈淪茂艸龍門之桐抱曲日南之蚌生珠因地而紀其鄕賢哉況以靑海之含靈當九淵之結撰山川贔屭而平原之多材乎昔膠西以讜言訪對論道屬書大中以詼諧滑稽贍辭正諫此二子者並生漢代可謂鴻漸雲霄蟬蛻穢濁者矣迄於南齊二劉並稱至於唐朝兩髙繼踵孟簡開瀆於毘陵張雍嬰城於西川元祀孟泌其道幾苗裔與迨有明至今祀宋公性已下凡二十八人其尢異者葉子源抗疏十上折姧相而賦歸田程公業玉璽一篇崇正士以黜奄宦射妖蛇驅火鳥張禦史稱爲神明防賜幣卻遺金趙淸吏書其可羨張文淵經撫哈宻伊吾爲羈縻之州盧紫房晚嵗鴟嗣宗成頽放之迹其他俱列州誌或攀龍天衢允陟旋璣或腐鴆良錦經綸泉石璽書馳於屯氏之濵爼豆盈於渤海之鄕而安徳舊彥不乏其人矣若夫人物自後漢禮震已下州誌亦稱先賢合與祀者凡五十二人昔劉峻辧命稱管輅天才英偉珪璋特秀奇才而位不逹豈日者卜祝之流與仲舒王佐感士不遇同日談也其餘英烈飈發傀偉俶儻論之祀典有與有不與豈純粹者入矩踳駮者出規哉抑仁而無報殆有命存者乎當宋性之生也時重科第起家性獨以明經顯世方舉子自試性以代人章疏聞方朔身長九尺上謂此人身長一丈擢比部行在侍郎進尙書俸賜褭蹄金二尋被防放家無餘貲惟賜金在焉上嘉其防賜地復官身沒之日塑像學宮特存廟祀矣迨歷年旣多墻被蒿艾階羅荊棘宮室傾覆祠廟丘墟惟宋公之寢巋然獨存於是載祏而來咸歸宋廟充棟臥楹鄕賢之主流出於戶比年以來僉以余大父所公篤行孝友置主崇祀其經術行誼闔郡所書新城王公記之竊謂鄕祠諸賢先靈未安鳩諸裔子陳說鄕校或丹軒紫紱世列聲華或犢鼻牛衣家傳淸徳𨿽復輪蓋非榮蓬頭何恥而興替不常榮枯莫恃嗚呼蘋蘩蘊藻誰其尸之者乎於是經之營之上棟下宇東方先生至此方以祀聞學徒鱗萃徘徊路寢遂想見諸公之遺範也其前代未預祀者多未摭入州誌先賢錄中載先髙王父戶部公先大夫麗水公崇祀亦有待焉夫曼倩之賢前古且未禋祀董生之迹俗儒又復致疑欲使厭次寂寞廣川亡聲不亦悲哉【揚州汪懋麟曰悳州田子竊念其髙祖中泉公自通籍爲尙書郎距今百餘年遭時變遷其行事遂不能盡述而所畱於後者惟畵像在焉因屬余爲之記公像藏於家未得卽拜而見也更受其勅命之詞敬讀之其文曰地卿之屬視他曹爲詳筦財賦酌盈縮於邦計至重也匪得防勤精敏之才曷克以濟爾戶部雲南淸吏司主事田三戒起家賢科宣勞民署防辭艱劇愼慮以從功載書庸逹於朕聽是用進爾階爲承徳郎錫之勅命夫時詘務殷輸半而費倍日日嘗往來朕衷矣上有以足國而下不病於民古所謂善財者宜何如廣思熟防益懋逺圖實嘉靖三十九年考滿恩錫也詞質而有體得兩漢遺意焉非公之賢若勅命所稱防勤精敏何以當之無愧歟公嘗督漕三吳吳人以竹桶貯銀覆米以進公毅然絕之在部值嵗饑疫朝廷設糜粥賑餓人公領其事全活甚眾二者非防勤之大槪乎公五世孫雯康熙中官戶部郎復領雲南司撫其署之題名愀然感愴作詩數百言一時傳之嗚呼前代由進士起家者必歷郡縣遷臺諌爲得盡其言以行其志白首郎署趨走錢谷非所樂道然則公之才與志固有未竟特畱余以待其後之人而於畵像實式慿之則所期望於子若孫者不甚逺且大乎然非徳澤之深子若孫且不能自振而又何有於畵像也余小子無狀不能光顯前人猶憶兒時拜吾祖像冠服須眉迄今四十年恍然在目前不幸燬於兵每嵗時悲痛無由更覩則畵像之存與不存亦屬有天幸歟新城王士禎曰田公諱實栗字所世爲悳州人祖諱三戒以甲科起家爲戶部雲南司主事摧闗以防介聞人稱中泉先生父諱髙諸生讀書不問家人產家中落故先生少而食貧先生幼至孝遭內外艱泣血三年未嘗見齒家卽貧祭一凖古禮與弟實畝友愛嘗負以行及長終身無間言時人以爲難博士弟子講學鄕塾從遊日眾往往取制科以去而先生終不遇性素嚴重每旦起正襟危坐子姓臧獲皆屏息庭以內聞讀書聲不聞婦人語案罝曆書日較行事得失以識其上老而不衰弟實畝善治生貲稍饒然出入問遺悉稟命先生毋敢擅也先生子若孫嵗時飲酒一堂三世獻酬沃洗雍雍如也春秋上冡畢集子姓序昭穆坐松柏陰下述祖徳話農桑終日如一日教子孫讀書尢有法度至今悳人稱家法者必以田氏爲首史氏曰漢景帝時人臣尊寵無過石氏號萬石君史稱其孝謹聞郡國爲齊魯諸儒質行所不及慶爲齊相齊國慕其家行國大治古今論家法者無如萬石君田先生𨿽不遇而其教於家者如此所謂不言而躬行者歟先生歿未久而子若孫以次射防顯名當世豈偶然哉豈偶然哉宣城施閏章曰田公諱緒宗字彷文一字文起山東悳州人曾祖三戒明嘉靖癸丑進士官戶部主事祖髙父實栗並諸生公爲仲子少倜儻自負不屑伍裏中兒家貧嗜學冬月聚薪擁足讀書常逹旦爲舉子業務偉特成一家言試塲屋久不中人或規以諧時嘆曰虎豹之斑鳯凰翡翠之羽貴其文異也使吾文而猶夫人也烏用吾文爲卒持之不變教授諸弟子有繩尺順治辛夘舉於鄕明年壬辰登進士除知浙江麗水縣立著名迹先是民苦催科淆紊公內外各置一簿核計盈欠吏不得上下手爲姧其力役則按籍均徭防困貧寡故邑處衝津而趨事無後期賦役一淸麗水故仕國學校巋然冠檡山之陽昉自唐李鄴而韓退之爲石記亂後荒圮公至則新之防諸生其中講業課藝名曰麗澤大社由是人士益興於學邑有通濟堰蕭梁時所築障松遂兩溪水爲四十八派灌田萬餘畝後大水決堰泉散土公單騎往視之曰創於昔而隳於今如吾民何躬畚鍤復堰民用利賴田谷以登初公將之官作筮仕自記一篇歷援古循吏以自勵曰使吾行有弗協於是弗敢爲也至是出爲政無一不如其言麗民歌之曰邑侯淸雞犬寧邑侯賢婦子安亡何以疾卒於官年四十六邑人爲之哭罷市公在邑甫五月其得民如此施子曰史氏傳循吏眾矣大抵奉法循職恂恂無奇行以麗水治行方之寧出古人後哉語云見指知臂夫朱邑之愛利文翁之儒雅王景之治河渠彼有其一而傳之至今今不待期月能兼之使天假之年豈獨以循績見哉】

儒學東有名宦祠凡二十四人其崇祀者事業勲名固已彪炳千古其有不列於祀宦迹可紀者魏孫禮已下若而人焉余嘗論之古者地方千里分爲四縣縣有四郡故春秋傳稱上大夫縣下大夫郡秦置郡以監縣如安悳之平原漢世州復刺郡如平原之靑州周隋設府唐時悳州置總管府迨後永靜名軍河間名路州郡逓變官爵隨之是以府監州州監縣所由來也今悳州領二縣濟南府矣以平原則古郡以悳則古今同州其簮紱之盛漢晉已來或稱太守或稱內史或稱刺史或稱都督剖符則縣令分封則國相廣川旣已廣長河抑又長治所之移幾同陵谷郊遂之別更易滄桑驗之古所纒絡逺矣嘉其政迹何獨不然若謂咫尺之地可擘祥雲數武之餘便無春雨彼溝洫爲浮虎防竟此村落是殺蝗所逮皆致逺恐泥之見況復欒公古社寧云卽祔膠庠朱邑舊祠豈其同列鄕校祀典所存隨時追述較其大略而已故在州言州今之州古之郡也所臨蒞者多當時名公其爲平原太守與夫悳州州守蕭太通逹政事伏尙書教授不輟南陽有趙熹著績鋤姦以斃蝗安陽則邵續築城授命以拒賊顏魯公羣推盟主帝欲觀其壯容靳懷徳固守城壁詔復嘉其善政此數君者皆已祀之若夫容城孫徳逹折曹爽之謀淸河房士逹拒邢杲之寇考玆兩逹有聲二魏而祀典不與夫王翁之河卽是屯氏別稱馬丹之堠詐以鳴犢爲界當時平原淸河兩郡相爭今髙唐新城直是平原界上古爵堤存焉晉世陸機爲平原內史其弟云爲淸河內史二郡之間適棲二俊今此土機亦祀焉其間以平原相稱者漢相國匡衡明經少雙時後進皆欲從衡平原望之名儒與元帝師傅舊恩奏其說有師道揚興賢令因史髙親戚輔政薦其經學絕倫當時無階朝廷隨牒逺方在平原者最久其後居相位稱儒宗傳經義攺郊兆語其醞借與韋氏並稱焉於斯時也借穿壁之餘明逹解頥之妙防平原學士殆翕然歸仁者乎其餘諸祠史弼爲相能卻鉤黨之誅陳紀爲相事隔移鼎之迹漢昭烈禦寇丰施晉阮種爲政簡恵惟辛穆父子亷平而有學行𨿽不預祀亦賢相繼踵矣房恭懿爲悳州司馬在隋則賜賚最優趙挺之爲悳州通判至宋則緡錢徧給都監叔皎怒罵不屈忠烈也轉運唐介畱牒不下讜正也其他悉具州誌至如州東安悳舊縣不乏鳴琴州西長河故令豈無馴雉而祠祀闕如官迹亦漏原其並省之日建置之初殆非抱圖載籍卽爲春祠秋嘗之計乎惟不列於祀者唐陽嶠爲將陵尉又載元疊裏威失之治陵州安所求死子桓東少年塲亦足紀焉陵州適當其地將陵之移長河在宋景祐紀縣尉於唐時則亦疎矣今略綜前代鋪張精廬設作存勸竦神告民亦春秋不朽之義豈比夫敗材傷錦者使人學制生愚死智者多愧碑文哉

城內外凡十有八坊具詳前志進士丁永成一坊在西闗今廢坊下有隱士朱之顯宅朱善醫一日扶杖立坊下餘九嵗入塾時過而揖之俄病人至投金丐藥朱診曰子之病莫吾醫也吾技窺仲景理辧寒疾子病非寒吾何以醫卻其金使去異哉朱習長桑術其立心制行有大過人者余嘗思之漢儒專治一經如董仲舒治公羊春秋矣學不旁雜於他經經不剽盜於他氏自立一說神明變化故經術有根秪多所措施天人三防發爲濟世之言玉杯竹林無非有用之學後人自擅材博通六經而經學亡矣皆朱之罪人也陸遊讀華陀傳題云六籍𨿽殘聖道醇中更秦火不成塵華陀老黠徒驚俗吾豈無書可活人宋儒而後莫可語此矣南門內進士楊順一坊嘉靖中分宜勢敗州守某攺殺人媚人坊以辱之州人程瑤尋攺爲歷科進士坊按明史云嘉靖三十六年冬十月楊順路楷殺前錦衣衞經歷沈鏈初鏈旣編保安卽孑身至里長老問知鏈狀咸大喜遣其子弟從學鏈稍與語忠義大節乃爭爲鏈詈嵩以快鏈鏈亦大喜日相與詈嵩父子以爲常嘗束芻爲偶人三目爲林甫檜及嵩而射之語聞嵩父子銜之而侍郎楊順來爲總督故嵩黨也應州之役多殺邊民掩敗鏈怒譲之且爲樂府以誚順順大恚以其私人經歷金紹魯指揮羅鎧走世蕃所白之且謂鏈結死士擊劍習射將以間而取若父子世蕃曰吾固知之卽以屬巡按禦史李鳯毛鳯毛謬爲謝曰有之竊陰已解散其黨矣鳯毛得代歸而禦史路楷來又嵩黨也世蕃爲酒壽楷而使謂順曰幸爲我除吾瘍楷至則與順合防捕諸白蓮教通叛者竄鏈名籍中以叛聞下兵部議尙書許論不爲申理嵩竟殺之籍其家嵩乃予順一子錦衣千戶楷遷太常卿順猶怏怏曰丞相猶有所不足乎謀之楷復取鏈二子杖殺之並系其長子襄順楷敗乃得脫其遺事余竊疑之州人謝重輝攷順之生平嘉靖三十六年冬順已罷官家居何至有殺鏈一事恐流傳附防之說初非實錄聞諸道路便生穿鑿其爲信史難矣

昔冠蓋之裏記自宜城鄒魯之門稱於韋氏茂才多士疊采駢蹤靑組朱旗連城比郡公侯必復孫子相承一門踵豹變之榮四代附蟬聨之祉吾鄕世不乏人矣至其登甲乙之科者鴈塔標其姓名稱鄕裏之彥者泮宮昭其爼豆若夫爵秩上封於祖父恩防下逮於子孫二者並有加焉州誌所載蓋已詳矣

孝子節婦坊今多圮矣昔王昭之蕭廣濟鄭緝之師覺授宋躬梁元帝之徒並著孝子傳歷諦前史或著孝行或云孝感或並列孝義或兼稱孝友執一術而百善至百邪去孝之化人深矣若夫靈哲協夢於抽筍懷慰忍寒於挾纊【見齊書】彥度滅性於弱齡甘貧掛檄士光前知以寤藥淸淨登仙【見梁書】此四劉者皆屬平原而州誌孝子始自有明凡十六人再攷新莽之世遲昭平說經八博聚眾河阻比平陵義公之節並海曲呂母之風與夫男玉輕身以犯刑【見北史】劉氏祈天而拒戰【見北史】巾幗英雄斯爲烈矣若乃綜其遺事専在一操哲婦隆家人之道貞女亮明白之節咸並登焉閱州誌所載凡四十有七人可按籍而攷也

總論曰悳州古趙地昔孔子將西見趙簡子聞竇鳴犢之死臨河而嘆後世因以鳴犢名河自漢元之朝河決靈縣魏武之世地屬平原是以紀永嘉之年謂之靈鳴犢口爭淸河之限詐爲鳴犢河界記聖徳之言動覺是邦之可懷嘆鳯遽衰泣麟何促所以陬鄕之息或稱槃操呂梁之望別在徐州惜哉車轍馬迹殆所不至若昌平誕睿泗水非遙尼丘載靈汶川近屬淹中妙鍵稷下髙風萬匹驅馳百家騰躍燕南趙北魯柝邾聞平原文學傳經義則匡鼎爲宗江都相國命王佐則董生爲最孔仲逹掞辭飇起發迹孔賢之莊河間王大雅不羣光價毛精之壘百里之內英賢間出瓊籩玉豆奉先聖之令儀東序西膠躋羣賢之門閥方之濟北復號顏淵譬彼華陽亦稱曾子祁祁令徳還升武騎之堂濟濟時英不數文翁之室予人非子駿學媿元成然在垂髫之年士風猶及見之大抵衡品行先稱忠孝論文章必窮經史黷貨賣友鄕人不齒淩長挾詐君子非之人知榮辱家惇禮節是以防稽有先賢之傳襄陽記耆舊之篇東國人倫南陽文學足以垂諸鄕校楷模薦紳焉

古歡堂集卷四十四

欽定四庫全書

古歡堂集卷四十五

戶部侍郎田雯撰長河志籍考

官廨橋梁存湮半矣廣川之樓淒迷秋雨匡衡之館悵望春蕪俟民力之少紓望通人之攺作今之從政者獨無意乎

論曰古者建國必有九牧九牧區分局署以立魏晉以降則署行臺唐制由行臺而至采訪使州諸官署其遺制也下至水陸傳處倉庾鋪捨或繕修庫廐或平治道塗條晰縷分巨細畢舉至於近代爲尢盛矣大要藩籬之設以規其內溝洫之限以虞其外其制衛重於州部署已下又無論已維時創立巨址廣以新規髙其閈閎厚其籬垣肥楹巨棟間架相構𨿽非土被朱紫木衣綈繡而膠葛周通飛檐峻宇亦足以明其規制矣於是西盻衛水輳淮徐之舟北倚神京通商賈之寶貸議疆塲之事接舟車之濟啟生民之疾痛參軍旅之賞罰八署官舍職領相次洵大邦之襟帶畿輔之咽喉乎逮嵗月滋久官署攺創三防圮爲茂艸二衛鞠爲園蔬名號猶存官物侵敝惟有子產之對壊其館垣都無叔孫之賢葺其墻屋夏施之栁孰念之哉

編戶三十四里其戶口田賦之數凡以地出庸者以社出牧者以戶出貲者以丁出徭者增減不齊支解有差詳載州誌舊通誌雲山東濱海禦冦有斥堠之役河入濟嘗決爲患有隄障之役漕河資於百泉有堰埭啟閉濬治之役東南舟車絡繹逹於京師有傳捨津塗之役總之當齊魯燕趙之衝居濟南河間兩戒之首戶口蕃殖徵求有藝惟

國家休養之仁尢在輔世長民之吏也一旦用尹鐸爲保障之守封千秋以富民之侯則規模一新矣

州爲屯牧之地不罹兵燹五十餘年曆考前代如漢韓信破歷下軍取鬲城王莽時平原女子遲昭平聚眾千人爲亂光武中吳漢擊淸河軍獻帝時公孫瓉討黃巾後魏孝昌二年平原劉樹劉倉生叛隋平原李徳逸叛十年張金冦平原唐宗時安祿山反太守顏眞卿起兵討之徳宗徵朱滔滔奔入悳州文宗討李同捷戰於平原後梁貞明元年晉王以五百兵夜襲悳州後晉梁進以鄕社兵取悳州元至正十七年毛貴據陵州明洪武元年徐逹率兵取山東建文元年都督韓觀練兵於悳州秋九月李景隆合兵五十萬進河間二年白溝河敗績奔悳州三年與燕兵戰於夾河大潰復奔悳州天啟二年武邑白蓮教於志作亂其最著者唐之天寶爲淸臣見節之時明之建文乃景隆潰師之日隋帝伐髙麗開渠而大役興明代封悳藩行宮而民力竭至於水旱饑饉之災地震蝗飛之變書不勝書具詳州誌至崇禎十七年三月十八日李自成陷京師遣僞將軍郭陞入山東州人盧世防等奮臂一呼誅僞官爲懷宗發喪起義兵討賊以王孫朱帥爲盟主傳檄而出鄰境皆應防我

朝大兵入闗破走自成寃恥旣雪

大寶有歸秋七月將軍石廷柱撫諭民賴以安

論曰當有明之將亡也王甫興鉤黨之誅張角倡左道之術黨錮之議略與東京相等邦國殄瘁大廈已傾頭防箕斂者合從締交耝耰棘矜者因利乘便春秋州兵之舉師出有名隋唐義旗之興負之無力考厥遺事故大略足紀也

古歡堂集卷四十五

欽定四庫全書

古歡堂集卷四十六

戶部侍郎田雯撰長河志籍考

裏俗相沿由來舊矣攷之嵗華紀麗譜荊楚嵗時幹淳嵗時輦下嵗時秦中嵗時諸記四民月令千金月令諸書通都列邑皆然故不錄錄其小異者

正月賽紫姑加帬髻於栁箕之上呼阿姑焚香禮之劉敬叔異苑云紫姑本人家妾爲大婦所妬元宵憤亡故世人作其形咒之云子胥不在云是其壻曹夫人已行雲是其姑出於厠邊或豚柵間迎之箕重其神來也放翁有迎紫姑詩

二月二日粉荔爲餅膠芽作餳以燻虫鼠昔人云栁籠門巷之晴煙杏壓園林之香气比年以來料峭春寒與此語異矣節之佳者蘇子瞻謂一年惟寒食重陽不可虛度是也

張景陽有洛褉賦毛詩鄭風雲溱與洧方洹洹兮維士與女方秉蕳兮州無此俗

四月八日八字之佛爰來五香之水乃浴

端陽節爲沐蘭之日艾葉橊花風物略同北地非水鄕但少觀競渡耳角黍以餉屈原弔汨羅事也不識鄕人何以嗜之是月獲麥麥一防敵它谷一鐘故諺語一麥三秋也【余曾有麥秀詩略云百畝之田種麥半釐牟大小齊耕防橊花棗花月當午靑黃罷亞如馬鬃打包揺旗好時節隴頭伐鼓聲逢逢拾穂兒童結行隊揮鐮農父交矛鏦髙者齊腰低沒胯昻首忽見燕尾雙牢丸起溲婦子飽燒畬買犢鳴村厖錄數語於此】

曝衣節日在東井律中林鐘或錦繡充陳或犢鼻褌耳首秋佳夕設酒脯果於庭祀河鼔織女穿鍼乞巧塡鵲成橋其說不經婦人女子篤信之傅擬天問云七月七日牽牛織女防天河河鼔黃姑牽牛也皆語之轉

中秋以餅酬月比戶然矣

重陽節蓋始於齊諧所云汝南桓景學費長房之說也登髙落帽綠酒黃花正東坡所謂不可虛度也十月朔日黍曤俗謂之秦嵗首是日上冡以五色箋剪衣繻火之

昴正仲冬時稱亞嵗賀客摒擋並如元正儀弟子拜其先生臘八日以棗栗和粥食之東京賦雲長至大儺驅逐羣厲方相秉鉞巫覡操茢侲子萬童丹首元制桃弧棘矢所發無臬今俗不聞矣

臘月廿三日祖竈神朝上帝又於臘日藏冰豳詩曰鑿周禮見頒慮虫疑之時不可闕也及狐聽之日於以藏之藏冰不見於它邑也

除夕修祀事迎新年如夢華錄所云也燒木賣懵亦儺禮之變矣讀東坡餽嵗別嵗守嵗三詩庶幾似之

五穀六畜楡栁桑柘果蓏菘蔬之屬所在相若非特產矣故不書獨書魚舊志載悳鯉之名沿城屯氏河南北三十里東風解凍時取之桃花水漲魚去紅鬛白乙味甘多脂丙穴槎頭莫匹矣扈業不一器有跳魚船以粉塗板置之船側半浮水面黑夜鼓枻而行寂無人聲所至魚躍於板上城東徒駭河亦多巨魚味遜於屯氏與鱸同少二腮耳非季鷹所思者【余有詩略云州之魚美無亞舂撞防刺長河義舉网跳波鱗鬐紅窺缸盈尺笭箵罅初打只在春冰泮漸少偏隨桃花謝栁條可貫脂可屠江鱸濼鯽出其下城北城南但數里罩籪盡可畵月上弄船浪簸篷雨後搖竿泥沒胯百頓飽噉斫雪膾百錢誰恡論斤價無乃此地通丙穴饞口癡腹從天借數語實錄】

酉陽雜俎云平原郡責糖蟹產於河每年生貢斵冰火照懸老犬肉卽浮因取之一枚直百金以氊蜜束於驛馬馳至於京今悳州蟹胥與他處等異昔所聞也

酒之美曰羅酒色白味潔東坡所謂錯著水也又有黑露酒色如黛漆味比醍醐水經注云采挹河流醞成芳酹別調氤氳不與他同自成馨逸最佳酌矣善釀之稱侔於河東劉白墮也

新唐書平原郡土貢絹綾而今無之地不樹桑故無蠶事有之獨徒駭河上一村耳一婦可嵗得絹三匹馬頭之祭無聞繰車之聲間作較之東吳似闕淮南王之蠶經鄰於兗野其補秦少遊之蠶書哉

論曰余得之髫年矣竊見裏閈之間崇禮讓明信義節物風流人情和美宮室完好工商坌集士之習詩書者雍容都雅盤辟有儀以及龎眉寛之叟釀秫種菊帬屐子弟之倫華衣名馬追遡誰昔俛卬興懷乃何逾五十年未戎燹而全非不滄桑而已變也間有一二古意猶存婚者親迎者路祭較防勝於曩日兾復盛於它時余綴斯言摭其大槪不然禮詳月令詩譜國風甚無謂矣

古歡堂集卷四十六

欽定四庫全書

古歡堂集卷四十七

戶部侍郎田雯撰長河志籍考

永慶寺舊在衛河西元季兵燬僧古峯興復於城內佛閣銅鼎三唐天寶元年鑄左右廡廊周流重疊估客坌來僦捨其內西有金藏法輪列羅漢獅子像妝飾丹碧防爛霞表遊人士女競相轉輪焉壁上有彼岸二字大一丈八尺似徐季海書余於壬申重遊之今昔殊矣因題僧捨云鹿苑猊臺徑已迷殘僧一二講堂棲磬聲驚起羣飛鴿落在茶商屋上啼燕麥葵落日間老年重到舊禪闗空憐佛子三唐鼎豕腹竜頭翡翠斑

儒學東有董子祠余曾題繁露云公羊一卷至今存千古醇儒道自尊繁露何緣傳異術陰陽水火閉城門【風俗通云武帝時迷於鬼神尢信越巫仲舒數爲言武帝欲驗其道令巫詛仲舒仲舒朝服南面誦詠經論不能傷害而越巫忽死搜神記云董仲舒下帷講誦有客來詣舒知其非常客又雲知雨舒戲之曰巢居知風穴居知雨卿非狐貍則是鼷防遂化爲老貍論衡曰董仲舒著書不稱子者意殆謂過諸子也防書云董仲舒亂我書蓋孔子言也或爲煩亂孔子之書或以爲亂者理也其言皆非孔子曰師摯之始闗雎之亂亂者於孔子言也孔子生周始其本仲舒在漢終其未盡也賦頌篇下有亂曰章蓋其類也其修雩始龍未可怪矣】

城內西北隅有髙眞觀元時道院也【故城孫沙溪記略云道家者流本於黃老申明荘列淸淨治身虛明應物太史公列老荘於管晏申韓之間漢異聞志亦謂其秉要執本有南面無爲之徳秦漢以來文景薄竇崇其學以致黎民醇厚天下殷富豈若後世竊無爲之說欲長生久視爲不可知之事耶】

論曰記一州之道院而逺追黃老旁稱薄竇其詞迂矣以地而論其漢之東方朔乎葛稚川神仙之流稱老子元中金闕郁華九靈廣壽廣成之族赤精綠圖務成尹壽眞行錫成文邑守藏鴟之倫見於羣書不出正經夫有天地則有道術道術之士何必一老子也風俗通曰俗言東方朔太白星精黃帝時爲風後堯時爲務成子周時爲老聃在越爲範蠡在齊爲鴟子皮應劭案漢書所云以其恢誕多端不名一行優智直隱滑稽之雄逢占射覆僮牧耀奇言怪語附著之耳安在能神仙歷世樹功業哉然則周之柱史漢之大中老子守於周藏本是儒家者流方朔佐於武皇又在聚書之日責董偃諫上林踐十洲於方外超儒墨之文网老子而後若鄕之曼倩而可哉

觀右有江東神廟神赫靈短身黧面碑闕州誌亦不載稱曰江東莫之攷矣俗傳神聾凡禱者牽衣雷雨其禱輙應然何以神也當亦如伏波之神於壺頭桓侯之神於閬中儀曹之神於栁州也非淫祀矣

防將署後有東嶽廟泰山廟祀有二一爲東嶽泰山之神本古命祀一爲元君起於宋世五經通義云一曰岱宗東方萬物始交代處宗長也言爲羣嶽之長元君者居東嶽岱宗山見神仙傳故防山上有玉女池下有王母池池泉壅濁宋眞宗東封泉忽湍湧王欽若請浚沼之悳州去奉髙之邑三百餘里其爲山川之神祭不越望二祀岱宗爲古

論曰昔封禪一書首稱泰嶽郊祀之典亦志岱宗玉簡金繩封之者七十二代云亭日觀上之有五十餘盤凡稱酸棗酢梨秦松漢柏五嶽四鎭之山其祠舊矣若夫太乙受元君之道宋臣浚天女之池擁神休明尊號方之華嶽明星持玉女之漿譬以嵩髙少室表夏姨之迹閭閻霧集士女駢羅靈妃分解佩之因軒蓋得捐金之所豈西王少女值司命而還生東嶽遊魂乞天孫而未活與自帝後攺觀金木逓運而嶽宗之神幾其忽哉

防將署東北有武安王廟稱爲古闗帝廟又一在桑園鎭者亦最稱古蜀志闗侯傳先主爲平原相以闗張爲別部司馬分統部曲今志載先主爲平原相亦宜載二公之爲平原別部司馬也

論曰前將軍闗公在於蜀漢人臣也及其沒也稱王稱帝祠祀徧天下矣然其在平原者則與河東涿郡蜀國江陵同焉何則河東是其生鄕涿郡固其亡命建勲於蜀國授命於江陵而平原之別部司馬也自涿水威神濫觴於悳水桑園巨鎭擬迹於樓桑當是時也先主之不爲劉平所刺者𨿽眾多歸之賴公在焉

晏公廟在小西門南昭恵廟卽二郎廟在學宮西元孟祕云神昔守嘉州老蛟爲患河水泛濫漂沒民居廼持刃入水府斬蛟首以出歷唐迄宋載在祀典未詳於陵州何與也

北門城闉有北極廟明防典載京師北極佑聖宮卽眞武廟開國靖難神多效靈故祀之按建文二年燕王進攻悳州李景隆自悳州奔濟南燕兵遂入悳州山東防政鐵鉉方督餉赴景隆軍防景隆師潰東奔鉉與防軍髙巍酌酒同盟收集潰亡守濟南燕兵列陣圍之三月不下堰城外諸溪水灌城城中大懼鉉乃議令軍中詐降迎燕王入約壯士縣鐵板伏城上闉王且入則下板防橋計定使守陴卒晝夜哭曰濟南魚矣乃撤守具出居民伏地請曰姦臣不忠誰非髙皇帝子燕王大喜乘駿馬徐行率勁騎數人渡橋直至城下門中人呼千嵗鐵板亟下傷燕王首王驚易馬而馳急挽橋橋堅不可挽燕王竟從橋逸去復合兵圍濟南鉉令守陴罵燕王大怒以礟擊城垂破鉉書髙皇帝神牌縣城上燕兵不敢擊當連城之戰也時鐵鉉見眞武神叱之神幪面而去

論曰眞武者北極耀魄寶之靈黑帝葉光紀之神也或云出自星宿枵顓頊之虛或雲起於有隋淨樂國王之裔元虯龍之異表三垣七曜之奧區仗劍披髮衷甲徒跣豈周公吐哺之勤未及握髮黃石傳書之下寧暇進履與孟氏稱往救之義如是其急夫元壇之設帝道爲尊北陸之祀威神及逺若其效靈燕國則在衞水之南濟河之北鐵公鼎鑊爛沸刀鋸橫分旣背仇而反屍曾叱神以幪面曾謂泰山不如林放乎然飛燕之啄漸及皇孫外蛇之鬭實資鄭厲天實爲之以授雄主將欲泄金陵之王气開析津之帝圖至於朔漠親徵望見北斗在南非北辰助之耶

南闗有天妃廟神林氏莆田人生而靈淑能乘席渡海雲遊島嶼歷加封號勅曰古以神女列祀典者若湘水之二妃北阪之陳寶西宮之少女南嶽之夫人以至丁婦聖姑莫不廟食夫生不出閨門而死祀百世此其義烈有過人者元至元中以防海運有奇應加封天妃洪武初復有防海運舟之功自永樂後海運旣罷衛河已通州人祀之其有闗於永濟渠與

南闗外臘月八日祭八蠟廟郊特牲雲天子大蠟八伊耆氏始爲蠟蠟者索也嵗十二月合萬物而索饗之也八蠟以記四方鄭云先嗇一司嗇二農三郵表畷四貓虎五坊六水庸七昆虫八也禮傳夏曰嘉平殷曰淸祀周曰大蠟漢攺曰臘臘獵也田獵取獸祭先祖也唐宋以臘日蠟百神古制也

東闗有鐵佛寺大鐵佛彌勒各一尊像髙三丈八尺端肅殊特傳自地中湧出體制甚古難可揚防非歐冶子所爲也余壬申遊之題云野艸寒花補壊垣秋風不閉破山門我來欲覓殘碑讀橫臥趺壓樹根

州東南三十里有臺頭寺在黃河岸上有村曰解家牌有剎曰臺頭寺昔之日誦室講堂洞開廻復梵樂法音聒動逺近寺有白松二株衙衙作虯龍形今斤盡矣昔王元美爲家難北來不敢詣闕僑寓於寺取寺中藏經閱之凡三月幾徧命胥史鈔數篋而去後卒致南藏兩大龕從吳船來以補寺藏之缺今亦不存

城東有東方朔祠余謁祠題壁云古廟寒煙厭次云鴉飛黒陣冒斜曛周圍滿樹桃花放茅屋三間二細君小院依棲九尺身櫩間布谷雨聲頻村農來賽雞豚社不是尋君射覆人寂寂荒祠白板扉隔墻風送楝花飛逺看一叟騎驢至疑是先生割肉歸春鳥貪啼便是歌風前據地酒顏酡野花沾落公袍袖似較三幹奏牘多神頭小店白楊風十里徒河一水通昨過董生下帷處今朝長揖滑稽雄【晉夏侯湛東方朔畫贊碑其略曰大夫諱朔字曼倩平原厭次人也魏建安中分厭次以爲樂陵郡故又爲郡人焉事漢武帝漢書具載其事先生瓌瑋博逹思周變通逺心曠度瞻智宏材倜儻博物觸類多能合變以明算幽贊以知來自三墳五典八索九丘陰陽圖緯之學百家眾流之論周給敏捷之辧支離覆逆之數經脈藥石之藝射禦書計之術乃研精而防其理不習而盡其功經目而諷於口過耳而闇於心夫其明濟開豁包含大陵轢卿相嘲哂豪傑籠罩靡前跆借貴勢出不休顯賤不憂戚戲萬乘若僚友視儔列如艸芥雄節邁倫髙气蓋世可謂防乎其萃遊方之外者已譚者又以先生噓吸沖和吐故納新蟬蛻龍變棄俗登仙神交造化靈爲星辰此又奇怪恍惚不可備論者也又顏眞卿東方畫贊碑東方先生畫贊者晉散騎常侍夏侯湛之所作也湛字孝若父莊爲樂陵太守因來覲省遂作斯文贊云大夫諱朔字曼倩平原厭次人魏建安中分厭次爲樂陵郡又爲郡人焉厭次今移屬樂安郡東去祠廟二百里故厭次城今在平原郡安徳縣東北二十二里廟西南一里先生形像今則揑塑爲之並二細君侍焉郡當爲悳州其贊開元八年刺史韓公思復刻於石碑眞卿去嵗拜此郡屬殿中侍禦史平公冽監察禦史閻公寛李公史魚右金吾冑曹宋公謇咸以河北采訪使東平王判官巡按狎至眞卿入境上而先生祠廟不逺道周亟與數公呆卿家兄淄州司馬耀卿長史前洛陽令蕭晉用前醴泉尉李伯魚徴君左驍衛兵曹張璲麟遊尉韋宅相朝成主簿韋夏有司經正字畢曜族弟渾前防軍鄭悟初同玆謁拜退而遊於中堂則韓之刻石存焉僉嘆其文字纎靡駁癬生金三十年間已不可識眞卿於是勒諸他山之石蓋取其字大可久不復課其工拙故授翰而不辭焉至若先生事迹則載在太史公書風俗通武帝內傳十洲記列仙神仙髙士傳此不復記焉】

衛河岸有顏魯公祠崇禎初州人程紹攺逆璫魏忠賢生祠建於此祠後有景顏斗室舊唐書傳顏眞卿爲平原太守安祿山逆節頗著顏眞卿以霖雨爲托修城浚池陰料丁壯儲廩實乃陽防文士泛舟外池飲酒賦詩或防於祿山祿山亦宻偵之以爲書生不足虞也無幾祿山果反河朔盡防獨平原城守具備乃使司兵參軍李平馳奏之宗初聞祿山之變嘆曰河北二十四郡豈無一忠臣乎得平來大喜顧左右曰朕不識顏眞卿形狀何如所爲得如此傳文多不盡載錄其在平原者著於篇

論曰魯公之守平原也陽防文士泛舟外池爲飲酒賦詩之事陰料丁壯深溝髙壘爲斬將搴旗之舉又其守道歿身堅貞一志史臣謂段成公無楊炎弄權任之爲將豈有朱泚之禍顏淸臣無盧杞惡直任之爲相豈有希烈之叛顏公兼將相之材光文武之道防公父之血以愧姦臣守吾兄之節而叱軍士嗚呼有盛徳者必百世祀公之謂哉【又按魯公五代祖之推亦嘗爲平原太守北齊書傳周兵防晉陽之推進奔陳之防𨿽不從猶以爲平原太守令守河津齊亡入周觀我生賦云乃詔余以典郡據要路而問津斯呼航而濟水卻鄕導於善鄰又云忽成言而中悔競受陷於姦臣是其事也】

西闗河上有河神廟廟在衛河之滸當爲衛河之神衛河源出蘇門山或祠其源或祠其委如沔祠漢中湫祠朝那楚祠江漢非耶

衛河西有慈氏寺俗呼銀瓦寺寔陶家物瓦色光白故曰銀矣復殿重房交疏對霤香煙似霧旛幢若林名僧徳眾負錫爲羣信徒法侶持花成藪伽藍之勝最得稱首佛閣去地百仞面臨長河帆檣舳艫經過其下里人程紹有碑紹風情雅潤文辭駢麗如北魏之邢子才也余少時嘗遊之壬申重遊寺弗完矣吟云名藍精舍野煙中半墖依然立晚風門外長河流水去鐘聲漁唱夕陽紅昔王元美投宿於此曾有詩日落山門閉未曾苾芻前揖大中丞騶鳴欲盡篝燈語元是人間行腳僧又入門金像欣然笑笑我津梁老此生兜率天中觀自在不知賢刼也求名法華經彌勒佛稱求名菩薩按明七子滄溟弇州川樓四溟龍灣蘭汀方成並生嘉隆之世淸淵歷下皆去此地不逺弇州當王裒東向之餘周南畱滯亦嘗過此臺頭寺閱其經藏安悳驛戲其官栁自七子零落而風雅道衰矣譬如求名菩薩七佛住世後人詩選阿修羅耳夫洪鐘莛擊又何爲焉寺後入景州路路旁多官吏淸悳碑洛陽伽藍記述趙逸云牧民之官浮虎慕其淸塵執法之吏埋輪謝其梗直所謂實爲盜跖名爲夷齊妄言傷正華詞失實皆是類矣又城東南有龍泉寺碑云寺在崇悳鄕北連徒水橋東鑑魏國城西枕徒駭岸是也

論曰長河舊地鹿角巖闗風景依然物華半落不必興黍離之感作麥秀之吟也特今曩殊觀盛衰觸嘆耳夫石氏有齊相之祠燕人立欒公之社自昔然矣若彼老子之宮梵王之宅儒者不屑道然飛館生風重樓起霧崇臺芳榭羽客談精舍名藍緇徒倚錫春風動樹則紫葉蘭開秋霜降艸則黃花菊吐選徒命侶作賦流觴亦一邦之盛事吾土之美觀也乃何以未罹兵火漸致丘墟墻被蒿艾巷羅棘榛野鼠銜神鬼之髭怪雨冷幡幢之遊覽所及感慨系之矣故城內城外表裏環列略著於篇

古歡堂集卷四十七

欽定四庫全書

古歡堂集卷四十八

戶部侍郎田雯撰長河志籍考

劍塜在城西南古名將埋劍處也白楊蕭蕭靑艸芊芊魚腸湛盧正首丘焉豈張華雷煥龍瘞重泉扈稽吳鴻鉤飛二子歟乃何以近枕鬲津之岸逺作甘茂之鄰也生前伍相慨賜屬鏤沒後要離空憐燐火或亦莫邪干將夫妻之古魂馬鬛牛眠歐冶之鑪地也

漢大中大夫東方朔墓在厭次神頭鎭漢平原之厭次縣也其原上有東方先生祠焉【漢郭憲東方朔傳略曰東方朔小名曼倩父張氏名夷字少平母田氏夷年二百嵗顏若童子朔生三日而田氏死死時漢景帝三年也鄰母拾朔養之時東方始明因以姓焉年三嵗天下祕識一覽暗誦於口恆指揮天上空中獨語鄰母忽失朔累月暫歸母笞之後復去一年乃歸母見之大驚曰汝行經年一歸何以慰母朔曰兒暫之紫泥之海有紫水污衣仍過虞泉湔浣朝發中還何言經年乎母又問曰汝悉經何國朔曰兒湔衣竟暫息都崇臺一寤眠王公啖兒以丹粟霞漿兒食之旣多飽悶幾死乃飲元天黃露半合卽醒還遇一蒼虎息於路初兒騎虎而還打捶過痛虎嚙兒腳傷母便悲嗟乃裂靑布裳裹之朔復去家萬里見一枯樹脫布掛樹布化爲龍因名其地爲布龍澤朔以元封中遊鴻蒙之澤忽遇母采桑於白海之濵俄而有黃眉翁指母以語朔曰昔爲我妻托形爲太白之精今汝亦此星之精也吾卻食吞气已九十餘年目中童子皆有靑光能見幽隱之物三千年一返骨洗髓二千年一剝皮伐毛吾生來已三洗髓五伐毛矣朔旣長仕漢武帝爲大中大夫武帝暮年好仙術與朔狎暱一日謂朔曰朕欲使愛幸者不老可乎朔曰臣能之帝曰服何藥曰東北地有芝艸西南有春生之魚帝曰何知之曰三足烏欲下地食此艸羲和以手掩烏目不許下畏其食此艸也鳥獸食此卽美悶不能動其後武帝寢於靈光殿召朔於靑綺綈紈幕下問朔曰漢年運光徳統以何精何瑞爲祥朔對曰臣嘗遊昊天之墟在長安之東過扶桑七萬里有雲山山頂有井雲從井中出若上徳則黃雲火徳則赤云金徳則白雲水徳則黑雲帝深信之朔又善嘯每曼聲長嘯輙塵落漫飛朔未死時謂同捨郎曰天下人無能知朔知朔者惟大王公耳朔卒後武帝得此語卽召大王公問之曰爾知東方朔乎公對曰不知公何所能曰頗善星歷帝問諸星皆在否曰諸星具在獨不見嵗星十八年今復見耳帝仰天嘆曰東方朔生在朕傍十八年而不知是嵗星哉】

淸河郡公墓在城西舊通誌云張祐覃懷人僑寓平原仕元中書省參知政事後追封淸河郡公

蘇祿國王墓在城北二里明永樂中來朝道卒焉墓碑云蘇祿國地在東南海中其俗少粒食食魚蝦螺蛤短髮纒皂縵煮海爲鹽釀蔗爲酒織竹布爲業气常暑其產竹布玳瑁珍珠明永樂十五年國東王巴都葛叭嗒喇西王巴都噶叭蘇裏峒王叭都噶巴喇卜各率其妻子來朝貢珍珠玳瑁諸物賜王冠服玉金帶蟒龍金銀錢鈔錦幣器皿及妃子女姻戚等賜物各有差三王東王爲尊歸至惪州卒命有司營樹碑封其長子都麻合爲蘇祿東王十九年遣使來貢【載見續文獻通考】有石﨑山國以此山爲保障

論曰昔豚水三王祀夜郎於破竹秦韓諸國記一姓之偏頭並列三封俱稱鼎足若蘇祿者前古無聞觀其食沙糊【明一綂志雲山塗甲瘠間植粟麥民食沙糊】織竹布敍其冠帶皂布纒頭稱其寶貨靑珠徑寸自北門車折未返江陵西京馬嘶來居滕室煮海爲鹽圖著虎形之象釀蔗爲酒家開蟻綠之樽俾夫浮玉獻賮沒羽貢珍雕題鑿齒之賔鼻飲頭飛之族星從北極路指南回顧以宿艸堪嗟殘碑猶在比浡泥石岡之儔【浡泥國墓安悳門外石子岡赤永樂時事】邁故國﨑山之障矣

曹都督墓在城東北十五里曹村曹悳山西懷仁人永樂十三年鎭悳州卒其部曲就居墓所因名曹村余載州誌

城內四牌坊西居民掘地得塜骨長七尺髮三尺餘有石枕上鋟詩云百寶裝腰帶金絲絡臂韝笑時花近眼舞罷錦纒頭疑古之名倡也豈錢唐江上蘇小之香魂虎阜花間畱貞娘之故物歟

柴市東居人掘地得塜二骨並皆無首以磁首代之烏髻雲鬟作美婦人狀觀者惑焉或謔語之曰孫武子習兵法於宮中二姬以死平原君迎躄客於樓下笑者不生必其人也苐不解磁首何謂耳

北魏髙植墓景州東十八里有村六屯本蓚地割屬悳州河岸雨坼得一石土人取之置野寺中字殘闕什不存一矣石形髙橫三尺厚五寸四面徧書上云諱植字子建魏濟靑刺史末注神元年蓋北魏髙植之墓石也按魏書外戚髙肇之子植自中書侍郎爲濟州刺史率州軍討破元愉別將有功當防封賞不受雲家荷重恩爲國致效是其常節何足以膺進陟之報懇惻發於至誠歷靑相朔恆四州刺史淸能著稱【髙植墓碑歌屯氏河厓秋雨塌中育片石鋟文辭殘闕漫漶不易辧亥豕魚魯多支離曰君諱植字子建魏濟靑相司徒兒豈是曹家瘞舊物官號封削無臨淄淘洗摩挱搜石尾下紀年月稱神拓防人代越千載六朝荒碣遺今玆渤海蓨人父名肇北魏髙氏從可知宣武當年寵外戚赫赫權勢何恣睢北海彭城遭毒手朝野側目無不爲一旦馬倒車軸折瑤光尼寺同傷悲十八爲郎有令子六州刺史將軍麾銘辭不識何人作或者傳信非傳疑瓦棺古墓埋朽骨斜陽逝水流空陂此石一落土人手磨鐮搗練西風吹我行臨河忽三嘆河邊古塜靑累累美惡是非不一轍嶧陽峴首各有碑魏收穢史簡編在考徴僻事方朔饑恨未讀書空渉獵不然幾使寃陳思】

古歡堂集卷四十八

欽定四庫全書

古歡堂集卷四十九

戶部侍郎田雯撰長河志籍考

髙眞觀余少時嘗至其地一日土人掘地得石曰安平縣界疑焉今攷之知悳州爲安平縣矣𨿽然岑牟之鼓蜀木可撾車腳之炊勞薪必辧鏡名幹徳疇知其年碑曰苖茨空疑其誤自非博物洽聞莫以知人論世矣

儒學之西有兵器庫二百餘年矣甲申流寇防東省僞官來州入銷庫兵於室隅塵土中得一物如老翁狀具體而防可二尺許屈左膝長跪左手垂而拳右手履地左肘拊膝右手承頥須髮皓白攢眉閉目作愁苦之容痩硬漧枯不知何物也醫者範生丐爲藥標入夜雷雨亡去【南唐書溧水大興寺桑生木人長六寸如僧狀右袒而左跪衣裓皆備謂之須菩提以仁壽節獻烈祖置宮中誇爲感應識者按譙氏五行書知有大防不三月驗】

論曰昔兩山出手曾號傒囊池陽小人或稱慶忌超空金累之族無傷藂聚之倫其形則木魅山精其象則魚飛龍見異哉化軀武庫托迹墻隅大食國中刀成鬼伯丰城獄底劍作龍精豈漢陰丈人匿生前之魄蒼水使者縮黑夜之形歟何以拄頥伏地疾首攢眉或亦當封豕長蛇黍離麥秀之時覩銅駝荊棘而興悲聞白馬靑絲而流涕也

城北爲水滙處戊申春謝生於叢墓之側秋雨厓坼得一甕大容粟二鐘黝色有光中一硯頑石也舁置之家忽見黝光中有人影仙佛美人甲士種種諸相變滅須臾觀者堵不半載謝生寂矣謝生之甕亦猶始皇之於東海溫嶠之於犀浦也

甲申春慈氏寺僧於河崖得一鏡大如荷錢玉瑩石精火齊金鵲隔岸闤闠數重無不徹照或亦軒轅十二之一也衲子何人豈司空圖之封容成元防之之登黃鶴樓歟

頻年蝗災官民捕之蝗長三寸者謂之蝗妖唐書姚崇傳開元三年山東大蝗民於田旁焚香膜拜設祭姚崇奏遣禦史督州縣捕而瘞之議者不可上亦疑之崇曰今蝗滿山東河南北之人流亡殆盡豈可不救上從之盧懷愼以爲殺蝗太多恐傷和气崇曰若使殺蝗有禍崇請當之四年復蝗崇又請捕之倪若水韓思復皆謂蝗乃天災宜修悳以禳之劉聰時曾捕蝗爲患益大崇牒若水曰劉聰僞主悳不勝妖今日聖朝妖不勝悳古之良守蝗不入境若其修悳可免豈彼無悳致然夏五月勅委使者詳察州縣捕蝗勤惰各以名聞由是連嵗蝗災民不大饑宋歐陽修有答朱寀捕蝗詩

凡婦人詬誶其婢者輙曰王花王花大抵狐媚取容長舌厲階之意也按金史崔立傳立陵州人乘時僭竊滛虐暴橫自稱太師軍師都元帥尙書令鄭王稱其妻王花兒爲王妃後立爲李伯淵所殺以王花兒賜丞相鎭海帳下士其夫婦皆人中之妖也故里俗相傳爲口實矣舊通誌人物外傳記崔杼慶封諸人金有崔立今志獨不載嗟夫威鳯祥�世所快覩窮奇檮杌史不樂書矣

論曰昔陳國宣滛而云徴舒似汝魯人諱殺乃曰吳王我乎長信被誅世人罵滛曰嫪毐南朝已後江東詈婦爲長舌不然邯鄲故才人嫁爲廝養婦寧不昔爲人所羨今爲人所憐耶若夫輕霄之事兩王花矣【按北齊書後主皇后穆氏名邪利小字黃花本斛律皇后婢也母名輕霄本穆子倫婢轉入侍中宋欽道家姦私而生後欽道婦妬黔輕霄面爲宋字欽道伏誅黃花因入宮幸於後主宮中稱爲舍利太監女侍中後立爲後童謡曰黃花勢欲落淸觴滿杯酌黃花音同也】

封元則唐渤海長河人顯慶中爲光祿寺太官掌膳時於闐王來朝食料余羊凡數十百口王並托元則送僧寺長生元則乃竊令屠家烹貨收值龍朔元年夏六月洛陽大雨雷震殺元則於宣仁門外街中折其項血流灑地觀者盈衢莫不驚愕【出法苑珠林】

州誌所載王道人大空和尙火蓮夫人葉女輩指數僂矣【州人李誠明作葉女傳略云葉女家奉佛居常屏息趺坐於萬曆丙午嵗午月午日午時澣沐更衣禮父母若相別狀問母何時母對以午無何入室見其儼然跏趺手結三昧印以爲生也覺有異香忽爾心動叩之語其息已化矣乃大痛鄕鄰聚觀顏色明潤若含防笑逾七日異香猶初湼槃時是其幻化者乎抑聞道者乎夫幻則不可以爲實也如巫嫗瞽媼慿身狐禪寄行鬼厲又有耽思迷心忽忽防魄此幻之不可爲世有者葉女從容都雅去住了然殆平日能讀聖賢書況復童心未斵塵緣未蒂每聞媒妁之言必正色峻拒以爲願事父母何以家爲是可謂幻乎蓋必聞道者矣】

王媼者屯氏河上婦也善事鬼能爲鬼言有一鬼帕手跣足靑裒朱裳旴旴睢睢狀如侏儒主其室有年矣鬼靈而猾黠不自言敺媼代之言以故村嫗販夫以事來咨者掃其門復升其堂爇香再俛伏於地以俟媼髙坐若聽事然喉喘顚汗閉目迸涎防防騫騫恣口以對甲吉乙凶甲疾不瘳乙則已言輙驗俄焉旣醒不自知其啽囈也媼之室日以饒市井無賴兒亦多陰伺欲中之者癸酉六月河水漲人患之請於媼媼復向聲作鬼言曰陽侯波起濤襄四陸震蕩漂流爰止烏屋三日歸槽河伯牒復鏁彼巫支方山之麓媼嗚嗚不勝鬼言果三日漲止人皆徳之謂鬼之靈如是媼亦驕蹇自以爲能乃病其媳之無能也以它事詬誶於庭媳恚憤夜出沈河中媼不知鬼亦不媼告也以其媳之死也無賴兒遂借以破其家而媼之室空矣如罹昏墊而魚鱉爭飼也悲夫宋元王之能見夢而詘於自謀殆王媼之謂歟余竊怪鬼主其室旣久而不爲之防患於未然所謂靈者安在抑不忠不義之甚者矣畢方犂丘之徒其不可與處也哉然則媼假鬼言以愚俗防利適以自愚已耳非眞有鬼也

何媼者年八十餘矣身不滿三尺髮長二寸眉半之顏如渥赭人莫知其異也壬申冬爲余執竈下役解後與之語詰曰不絮而衣寒乎曰寒也腸且嗚嗚矣亟以餅啖之婢謂餅硬烘之可啖媼曰奚烘爲須臾啖數餅啜寒水一盂語麄气豪如盡斗酒一生彘肩矣又詰曰將無病耶曰何病也俄辭去躡之媼入僻室中閉牡跏坐以脊尻貼席首足如張兩翼身如箕又動如轉輪焉少頃復來汗流浹體腸嗚嗚猶故也余灑然異之媼盍然而笑曰公知衛生之術乎三牛三車不僵不戕行蟻旋磨駕舟鼓檣前後上下投捨中央九虎天闗熊熊其光徑寸之珠夜吐寒芒欲學長生入室升堂左董雙成右費長房憐子鈍根如無相盲余聞之惋嘆累日恥不媼若也援筆賦詩十篇其序略曰何媼者屯氏河西村人也本農家婦善衛生術二十結褵以後遽謝鉛華八耋鶴髮之年何其矍鑠少逢道士口傳胎息之經老養谷神心妙參同之契若其肌膚冰雪豈非姑射名姝卽此巾幗侏亦是稚川佳偶謝自然非所論也華山女無以過之今者以丹臺入道之眞詮授白首傷心之病客兔葵燕麥桃花憐我劉郎豕腹龍頭石鼎驚玆侯喜思簫史而未遘僕本恨人求勾漏而寄懷誰爲仙吏溪山寂歷早迷秦洞漁船雞犬飛升莫識淮南藥器靑精無飰何以長生紫府有人皆求不死禽習五戲佩坎離水火之數言夜守三尸探熊經鳥伸之大防願奉教於芙蓉城下竊執鞭於玉局觀前

長河人有盲者善季主之術初居河肆人莫或知者余心異其人知其術之工有年矣一日來京師公卿朝士皆樂與之遊交相延譽盲意气自豪恥爲卑污之行不肯虛髙人祿位以說人志客有難之者曰子之言否也什不失一二焉言泰也什不中一二焉盲捧腹大笑曰若烏足以語此夫平適之謂泰困躓之爲否也易之言吉凶也人之情貪而願奢平適易忽而困躓難忘也馮敬通之顯志賦愚矣劉孝標之辧命論謬矣栁子厚之天說惑矣言泰而有不審若自不審我之言誠審矣客喁喁者也盲姓王氏名道行凡與人語畢唱鷓鴣天詞一闋尾作曼聲似孟逹之上堵吟矣故一時號王鷓鴣云

論曰司馬子長云士無過人之行而矯語仁義長貧賤亦足以羞也其能工一術以驚世炫俗者正少矣鄕之前民有管輅盲豈其儔歟

古歡堂集卷四十九

