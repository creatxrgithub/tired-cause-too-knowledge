

欽定四庫全書

集部二

別本韓文考異

別集類一【唐】

提要

【臣】等謹案別本韓文考異四十卷外集十卷附錄一卷宋王伯大編案朱子韓文考異本十卷如陸徳明經典釋文司馬貞史記索隠之例但標有所考正之字句而夾注其下於集外別行康熙中李光地翻刻之宋板是其原本然當時摹印無多故流傳頗少此本乃伯大以朱子考異散入各句之下刊於南劍州又采洪興祖年譜辧證樊汝霖年譜注孫汝聽解韓諄解祝充解而自爲之音釋附於各篇之末今卷首題朱文公跋昌黎先生集凡例十二條者乃伯大重編之凡例非朱子考異之凡例也厥後麻沙書坊以注釋綴於篇末不便披尋又取而散諸各句之下非惟全攺朱子之舊並伯大之舊亦全攺矣流俗相傳執此爲朱子之本其實誤也據李光地翻宋板跋摘此本之舛譌遺漏不一而足蓋屢次重編更攺次第不能一一淸整勢所必然然注附句下較與文集各自別行者究屬易於省覽今錄光地所錄十卷之本以存舊觀仍錄此本以便檢閱自宋以來經典釋文史記索隠均各有別行之本而監本經史仍兼行散入句下之本以資考是卽其例矣乾隆四十四年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

凡例

一正文及篇次系按方崧卿本而用諸本參校【杭系監本閣系館閣本石系石刻本洪系洪興祖本又有潮本蜀本泉本晁本】

一考異舉方作者系按方崧卿本而舉方云者並是方崧卿舉正全文【方有舉正十卷刋行】

一注方作或作及非是或注用事及用字出處並是考異全文其間有注一作者系今例別用他本增入

一各注內今按云云者並是考異全文

一句讀下或一兩字下各有考異今例並總附於一章之下

一一章或有兩今按云云者又分其一於小章或句斷之下今例一段無再出今按

一考異於正文本字或一字或二字並皆提起如本字在章末其下卽入注腳則不復再出【或二四字或全句例同】

一考異有厶字或作厶字者今例並提起正文本字如上文或有字相犯則於本字上更連舉一字以別之如上字又相犯則連舉下字

一考異有或無厶字者今例上文只有一字則止云或無厶字如上文有兩字相犯則云厶下或無厶字如上字又相犯則云厶上或無厶字或上下字又皆相犯則連舉二字以別之厶上或有厶字厶下或有厶字例亦同

一律詩一聨如上下句系附兩意則各附考異及注腳於每句之下如兩句只是一意則並附於一聨之下【碑銘墓志聨句祭文例同】

一考異或於篇目下云恐非公作今刪去者今例亦但存其篇目而不載其文

一正文或有疑字並依考異文從口【按此條今刻本不用】右凡例十二條乃南劍官本所載�朱文公校昌黎集又著考異十卷在正集之外自爲一書畱畊王先生倅南劍時並將考異附於正集本文之下以便觀覽故其凡例如此畱畊先生又集諸家之善更定音釋援據的當音訓詳明猶未附入正集仍於逐捲之左空其下方防待竄補是𨿽足見先生之謙徳而觀者未免卽此校彼其於披閱又未爲便今本宅所刋系將南劍州官本爲據並將音釋附正集焉使觀者一目可盡而文義粲然亦先生發明此書之本心也幸鑑

欽定四庫全書

別本韓文考異卷一

宋王伯大重編

賦

感二鳥賦【並序】

【集注貞元十一年公以前進士三上宰相書不報東歸感所獻二�而賦之時宰相趙憬賈�盧邁也】

貞元十一年【一或作五方去以諸譜考之作一爲是】五月戊辰愈東歸癸酉自潼【音同潼闗在華陰】闗出息於河之陰時始去京師有不遇時之嘆見行有籠白烏白鸜鵒而西者號於道曰某土之守【音狩】某官使使【疏吏切】者進於天子東西行者皆避路莫敢正目焉【西下閣杭本無行字方云考之禮記及公送溫造序當有】因竊自悲幸生天下無事時承先人之遺業不識干戈耒耜攻守耕獲之勤讀書著文自七嵗至今凡二十二年其行已不敢有愧於道【於杭作之非是】其間【音閒】居思念前古當今之故亦僅志其一二大者焉選舉於有司與百十人偕進退【十或作千方云此專爲選舉而言也貞元九年應宏詞者僅三十二人作十爲是退上或再有偕字】曾不得名薦書齒下士於朝以仰望天子之光明【方從閣本名上有列字名下有於字今按嘉祐杭本與謝本並無此二字語簡而意已足方本非是】今是鳥也惟以羽毛之異【以下或有其字】非有道徳智謀承顧問贊教化者乃反得蒙采擢薦進光耀如此【此下諸本有可以人而不如鳥乎一句方從閣本文粹刪去今按諸本所有之句乃全用大學傳中語而意則異矣二本無之豈公晚覺其陋而自削之歟抑後之傳者爲賢者諱而刪之也方從二本意則厚矣然凡讀書者但當據其本文實事考評得失以自警戒乃爲有益正不必曲爲隠諱以啟文過飾非之習也今此一句恐或公所自刋故且從方本云】故爲賦以自悼且明夫遭時者𨿽小善必逹不遭時者累善無所容焉其辭曰

吾何歸乎【此句或在茍有食其從之下】吾將旣行而後思誠不足以自存茍有食其從之【茍或作敬非是】出國門而東騖【音務馳也】觸白日之隆景時返顧以流涕念西路之羌永【羌或作差今按作差固謬然羌乃發語之詞施之句內似亦未安以上文反顧流涕之語推之則西路乃長安之路而此字當爲浸漸愈益之意不知的是何字又恐或是逾字】過潼闗而坐息窺黃流之奔猛【黃流或作流黃】感二鳥之無知方防恩而入幸惟進退之殊異增餘懷之耿耿彼中心之何嘉【之或作其嘉或作憙非是】徒外飾焉是逞【焉或作而】餘生命之湮阨【音厄】曽二鳥之不如汩【音聿又音骨說文水流也楚詞�余若將不及】東西與南北恆十年而不居【恆或作亙而或作以方云恆居鄧切與亙竟之亙同班固敍傳恆以年嵗選詩徙倚恆漏窮】辱飽食其有數況策名於薦書【防方從閣杭作榮云公上宰相書非茍沒於利榮於名也與此義通今按唐人策字俗體從竹從宋亦有只從艸者與榮字絕相近故閣本作榮蓋傳寫之誤耳方引榮於名亦與此語意不相似於或作與亦非是】時所好之爲賢庸有謂余之非愚昔殷之髙宗得良弼於宵寐【或云昔上當有在字或是念字由上句未有愚字相似而脫也】孰左右者爲之先信天同而神比【先下或有容字信或作容皆非是方云漢酈食其傳沛公吾所願從遊莫爲我先韓語祖此】及時運之未來或兩求而莫致𨿽家到而戶說祗以招尢而速累【說或作曉】蓋上天之生余亦有期於下地盍求配於古人獨怊悵【上音超悵恨也】於無位惟得之而不能乃神之所戲幸年嵗之未暮庶無羨於斯類【惟方作𨿽今按上文之意若曰天之生我必有所用何不力慕古人如傳說之徒而獨怊悵於無位耶惟或者茍得其位而不能追配古人但如二鳥之空被榮寵乃是神之所戲耳故幸年嵗之未晚而庶幾無慕於斯類也斯類蓋並指二鳥與彼得之而不能者而言也惟字正是斡轉處作𨿽卽無力矣能或作歸亦非是】

復志賦【並序】

【樊曰其句法步類離騷往往相似晁無咎嘗取此賦於變騷】

愈旣從隴西公【孫曰董晉也貞元十二年七月以東都畱守董晉爲宣武軍節度使平鄧惟恭之亂辟公爲其府推官詳見晉行狀】平汴州其明年七月有負薪之疾退休於居作復志賦其辭曰

居悒悒【音邑憂也選云良增悒悒】之無解兮獨長思而永嘆【音灘騷云心鬰郁之憂思兮獨永嘆乎增傷解或作辭】豈朝食之不飽兮寜冬裘之不完昔余之旣有知兮誠坎軻【音可坎軻不平易貌選坎軻多苦卒】而艱難當嵗行之未復兮從伯氏以南遷淩大江之驚波兮過洞庭之漫漫至曲江而乃息兮逾南紀【韓曰唐一行以天下山河之象存乎兩戒分南紀北紀韶在南紀之外詩滔滔江漢南國之紀】之連山嗟日月其幾何兮攜孤嫠【音釐】而北旋【孤嫠謝作嫠孤】值中原之有事兮將就食於江之南【方從閣本無將字於下有大字或又無之字今詳文勢皆非是】始專專於講習兮非古訓爲無所用其心【方從閣本古作詁爲作焉非是】窺前靈之逸迹兮【靈一作修】超孤舉而幽尋旣識路又疾驅兮孰知餘力之不任【音壬堪也】考古人之所佩兮閱時俗之所服【閱方作闕非是】忽忘身之不肖兮謂靑紫其可拾【之或作而又或作之者皆非是】自知者爲明兮故吾之所以爲惑【吾下或有志字非是】擇吉日余西徵兮亦旣造夫京師【旣或作冀】君之門不可逕而入兮遂從試於有司【逕或作徑】惟名利之都府兮羌【起羊切騷云羌眾人之所仇羌楚人發語端詞猶言卿何爲也字】眾人之所馳【羌或作差非是所或作四】競乘時而附勢兮紛變化其難推【附勢或作射利或只附字作射字】全純愚以靖處兮將與彼而異宜欲奔走以及事兮顧初心而自非朝騁騖乎書林兮夕翺翔乎藝苑【騁或作馳方云楚詞朝騁騖乎江臯作馳非是】諒卻步以圖前兮不浸近而逾逺哀白日之不與吾謀兮至今十年其猶初豈不登名於一科兮曽不補其遺余進旣不獲其志願兮退將遁而窮居排國門而東出兮慨余行之舒舒【慨或作嗟】時憑髙以回顧兮涕泣下之交如【之或作而】戾【音茘至也】洛師而悵望兮聊浮游以躊躇假大以視兆兮求幽貞之所廬【大或作火】甘潛伏以老死兮不顯著其名譽【音歟】非夫子之洵美兮吾何爲乎浚【音峻衛邑詩經孑孑幹旟在浚之都】之都小人之懷惠兮猶知獻其至愚固余異於牛馬兮寜止乎飲水而求芻伏門下而黙黙兮竟嵗年以康娛【下而或作下之】時乘間以獲進兮顏垂歡而愉愉【音兪和悅也而或作之】仰盛徳以安窮兮又何忠之能輸昔余之約吾心兮誰無施而有獲【方從閣本誰作惟下又有徳字云李本謂陳無已去徳字今本復訛惟爲誰其誤甚矣今按此句本用楚詞孰無施而有報孰不殖而有獲之語詞意旣有自來又與上下文勢相應故嘉祐杭本與諸本多如此乃是韓公本文相傳已久非陳以意定也閣本之繆如此而方信之反以善本爲誤今不得而不辧也又嘉祐杭本世多有之而其不同處方皆不錄豈其偶未見耶抑忽之而不觀也】嫉貪佞之洿【與污同】濁兮曰吾其旣勞而後食【方無旣字非是】懲此志之不修兮受此言之不可忘【修方作循云唐人書修近循楚詞亦有誤者今按唐人書字之誤方說是也然此乃修誤作循非循誤作修也修猶修好修怨之修蓋因舊增新之意也】情怊悵以自失兮心無歸之茫茫【之或作而】茍不內得其如斯兮孰與不食而髙翔抱闗之阨【與隘同音又一作厄】陋兮有肆志之【諸本多作陽陽方云後漢孔嵩傳云晨門肆志於抱闗史記晏嬰傳志气公當是用此語詩君子陽陽則注謂無所用其心非公所用字也】伊尹之樂於畎畆兮焉貴富之能當恐誓言之不固兮斯自訟以成章【斯或作聊訟或作誦】往者不可復兮冀來今之可望【音亡】

閔已賦

【補注公嘗佐董晉於汴�幾晉薨尋佐張建封於徐建封又薨罷去居洛陽賦此嘗未安而旣危指此此所以賦閔已也】

餘悲不及古之人兮伊時勢而則然【而或作兮】獨閔閔其曷已【閔閔或作悶悶諸本句下有兮字下文隔句皆有兮字今按洪慶善云歐宋皆無兮字後皆復添或云感通本復志賦與此賦皆無兮字未知孰是】憑文章以自宣昔顏氏之庶幾在隠約而平寛固哲人之細事夫子乃嗟嘆其賢惡飲食乎陋巷亦足以頥神而保年【閣本無食字非是】有至聖而爲之依歸又何不自得於艱難【何下或有苦字】曰余昬昬其無類望夫人其已逺【逺或作還方云詩小雅焦贑易林逺字皆葉平聲讀作還者非】行舟檝而不識四方涉大水之漫漫勤祖先之所貽勉汲汲於前修之言𨿽舉足以蹈道哀與我者爲誰眾皆捨而已用忽自惑其是非下土茫茫其廣大餘壹不知其可懷【壹本多作豈方云閤杭本作壹舊監本潮本尙作壹訛壹爲豈自蜀本也檀弓云子壹不知夫防之踴也韓語原此】就水艸以休息恆未安而旣危久拳拳其何故亦天命之本宜【本或作所】惟否泰之相極咸一得而一違【閣本作衰非是】君子有失其所小人有得其時聊固守以靜俟誠不及古之人兮其焉悲【諸本多無兮字】

別知賦【送楊儀之】

【韓曰公以禦史言旱饑得罪黜爲連之陽山令連在唐屬湖南道時楊儀之以湖南支使來公爲此賦以別之】

余取友於天下將嵗行之兩周下何深之不卽上何髙之不求紛擾擾其旣多咸喜能而好修【紛或作伊紛擾或作伊紛其或作而咸方作或非是】寜安顯而獨裕顧阨窮而共愁【窮或作塞】惟知心之難得斯百一而爲收【之或作而斯或作在百一或作一旦皆非是方云陸機嘆逝賦得十一於千百韓用此意】嵗癸未而遷逐侶虫蛇於海陬【將侯切隅也侶或作旅】遇夫人之來使辟公館而羅羞【而或作以】索微言於亂志發孤笑於羣憂物何深而不鏡理何隠而不抽【鏡或作考】始參差以異序卒爛漫【莫半切又謨官切並大水】而同流【以或作於爛漫本或作爛熳或作瀾漫雲大水也】何此歡之不可恃遂駕馬而回輈【張流切車轅也遂或作卒而或作以】山磝磝【初交切爾雅山多小石曰磝】其相軋樹蓊蓊【音翁又烏孔切艸木盛】其相摎【居由切絞也祝曰儀禮殤之絰者不摎垂注不絞其帶之垂者】雨浪浪【音郎】其不止云浩浩其常浮【磝磝或作嶅嶅摎或作繆云或作雪浩浩或作活活其或作而】知來者之不可以數【音朔】哀去此而無由【方無者字或無之字皆非是而或作以】倚郭郛【音孚】而掩涕空盡日以遲畱【而或作其】

古詩

元和聖徳詩【並序】

【樊曰憲宗卽位劍南劉辟自稱畱後元和元年正月以髙崇文爲左神防行營節度使討辟九月克成都十月辟伏誅二年正月已丑朝獻於太淸宮庚寅朝享於太廟辛夘祀昊天上帝於郊丘還宮大赦天下補注穆伯長曰退之元和聖徳詩淮西碑栁雅章之類皆辭嚴義偉制作如經能崒然聳唐徳於盛漢之表筆墨間錄云此序乃司馬遷之文非相如文也】

臣愈頓首再拜言【此下或有曰字】臣伏見皇帝陛下卽位已來誅流姦臣【孫曰永貞元年貶王伾王叔文韓泰韋執誼也】朝廷淸明無有欺蔽外斬楊惠琳劉辟以收夏蜀東定靑徐【孫曰靑謂平盧節度李師道奉表詣京師徐謂徐帥張建封子上表請代皆貞元元和�】積年之叛海內怖駭不敢違越郊天告廟神靈歡喜風雨晦明無不從順【晦明或作明晦】太平之期適當今日臣防被恩澤日與羣臣序立紫宸殿陛下【或無陛字】親望穆穆之光而其職業又在以經籍教導國子【而或作況】誠宜率先作歌詩以稱道盛徳不可以辭語淺薄不足以自效爲解【或作懈或作辭皆非是方云自左傳請以曹爲解遷固相承用之非一】輒依古作四言元和聖徳詩一篇凡千有二十四字指事實錄具載明天子文武神聖以警動百姓耳目傳示無極【警或作驚方云洪曰驚流俗妄攺也史記尊寵樂毅以警動燕齊義當用此】其詩曰

皇帝卽阼【或作祚方云史記文紀有皇帝卽阼一全語寔用阼字今按阼謂東階也作祚非是】物無違拒曰暘而暘曰雨而雨維是元年有盜在夏欲覆其州以踵近武【近或作其】皇帝曰嘻豈不在我負鄙爲艱縱則不可出師徵之其眾十旅【十或作千方云按此專紀楊惠琳之亂也時嚴綬在河東表請討之詔與天徳軍合擊未嘗它出師也十旅爲正今按周禮五人爲伍五伍爲兩四兩爲卒五卒爲旅則一旅五百人而十旅五千人也方說得之亦見以順討逆師不在眾之意】軍其城下告以福禍腹敗枝披不敢保聚擲首陴【音脾城上女墻也】外降【下江切】幡夜竪疆外之險莫過蜀土韋皐去鎭劉辟守後血人於牙不肯吐口【人或作入非是】開庫防士曰隨所取【曰方作日今按此乃述其誘防士卒之詞方本非是】汝張汝弓汝鼓汝皷【上鼓字或作伐或作桴或作擊】汝爲表書求我帥汝事始上聞在列咸怒皇帝曰然嗟逺士女茍附而安則且付與讀命於庭【讀或作續非是】出節少府朝發京師夕至其部辟喜謂黨汝振而伍蜀可全有此不當受【不當或作當不非是】萬牛臠【力轉切】炙【之夜切與防同記母嘬炙或作肉】萬甕行酒以錦纒股以紅帕【補注實錄曰禹防塗山之夕大風雷震有甲兵卒千餘人其不被甲者以紅銷帕襪其額自此遂爲軍容之服】首【方云荊公本音麥潮本亦然方言注絡頭帕頭也音貊今多讀作莫轄切公送李益鄭權序皆用此語或作帓字蓋二音通讀今按集韻帕莫白切無莫轄音�莫葛切帶也方說誤】有恇【音匡怯也】其凶有餌其誘【凶方作今按此二句蓋言有畏其暴者有貪其利者故從之者眾耳非本心樂從也方本非是】其出穰穰【如羊切多也】隊以萬數遂刼東川遂據城阻皇帝曰嗟其又可許爰命崇文分卒禁禦有安其驅無暴我野日行三十徐壁其右【壁或作辟】辟黨聚謀鹿頭是守崇文奉詔進退規矩【規或作合】戰不貪殺擒不濫數【方云杭本三館本文粹作藍縷唐本作�防蜀本始作濫數校本多從之今姑存其舊今按藍縷無理濫數蓋用左傳數俘之語蜀本得之官本皆誤】四方節度整兵頓馬上章請討俟命起坐【請或作乞】皇帝曰嘻無汝煩苦【嘻嘆辭也方作嘉非是】荊並洎梁【孫曰荊謂荊南節度使裴均並謂河東節度使嚴綬梁謂西道節度使嚴礪也】在國門戶出師三千各選爾醜四軍【謂荊並梁及崇文之師】齊作殷其如阜【殷其或作殷殷或作其殷】或拔其角或脫其距【拔或作披】長驅洋洋無有齟齬【音語齒不相當】八月壬午辟棄城走載妻與妾包裹稚乳是日崇文入處其宇【日或作曰】分散逐捕搜原剔藪辟窮見窘無地自處俯視大江不見洲渚遂自顚倒若杵投臼取之江中枷脰【音豆頸也】械手婦女累累啼哭拜叩來獻闕下以告廟社周示城市咸使觀覩解脫攣【力全切系也】索夾以砧斧【方云砧當作枮與椹同戰國策範睢曰臣之不足以當椹質要不足以待斧鉞是也】婉婉【音宛順也】弱子赤立傴【於武切】僂【音縷曲躬】牽頭曳足先斷腰膂次及其徒體骸撐【醜庚切】拄【冢庾切】末乃取辟駭汗如寫【方云音湑蓼蕭詩用韻如此或作雨非是】揮刀紛紜爭刌【趍本切細切也】膾脯【爭或作猶刌或作切皆非是儀禮有刌肺肝樊曰此詩蘓黃門曰此特憲宗命崇文誅一劉辟耳其言何瑣屑之甚謂之造語工則可謂之得雅體未也詩載文王伐崇武王伐紂固自有體退之獨不到此耶亦其少年所爲文也按公時年四十不可謂少大抵徳不足則誇憲宗功烈固偉比文武則有間矣王荊公嘗論詩曰周頌之詞約約所以爲嚴徳盛故也魯頌之詞侈侈所以爲誇徳不足故也是詩其魯頌謂歟】優賞將吏扶珪綴組帛堆其家粟塞其庾【塞下其字方作倉非是以上句偶之可見】哀憐陣歿廩給孤寡贈官封墓周帀宏溥經戰伐地寛免租簿施令酬功急疾如火天地中間莫不順序幽恆靑魏【或作魏幽恆靑】東盡海浦南至徐蔡區外雜虜怛威赧徳踧踖【上音蹙下音昔行而謹敬】蹈舞【諸本怛作烜赧作赫又作服方以文錄定烜作怛以唐閣蜀文定赫作赧云公上尊號表有怛威愧徳意與此同】掉【徒弔切擲也】棄兵革私習簋簠來請來覲十百其耦【或作數】皇帝曰吁伯父叔舅各安爾位訓厥甿畮【甿或作田】正月元日初見宗祖躬執百禮登降拜俯薦於新宮【於或作饗新或作閟非是】視瞻梁梠【音呂楣也桷端連綿木名選防梠緣邊】慼見容色淚落入俎侍祠之臣助我惻楚乃以上辛【補注谷梁傳曰自正月至三月郊之時也我以十二月下辛卜正月上辛不從則以正月下辛卜二月上辛如不從則以二月下辛卜三月上辛如不從則不郊矣禮記郊之用辛也注云言人君當齋戒自新耳】於郊用牡除於國南鱗筍毛簴【上思尹切下國許切孫曰筍簴所以掛鐘磬也橫曰筍飾以鱗屬植曰簴飾以羸屬祝曰周禮梓人爲筍簴】廬幕周施開掲磊砢【上洛猥切下魯可切石多貌相如曰水石磊砢又石緃橫貌祝曰選金玉磊砢】獸盾【順允切孫�以木爲之而畫龍文相合載之以蔽馬】騰挐【女加切牽引也】圜壇帖妥【吐火切安也】天兵四羅旂常婀娜【旂或作旗上於可切下奴可切美也曹植曰華容婀娜】駕龍十二【周禮馬八尺以上爲龍天子之駕馬十有二閒】魚魚雅雅【晉書劉惔傳洛中雅雅有三嘏】宵升於丘【升或作升方云楚詞升皆作升它準此】奠璧獻斚【音賈玉爵】眾樂驚作轟豗【上呼宏切下音灰轟羣車聲選轟轟闐闐豗相系也選磊匒匌而相豗】融冶【樂聲】紫熖噓呵【大气紫或作柴】髙靈【孫曰天神之有靈者】下墮羣星從坐錯落侈哆【昌者切說文張口也詩巷伯哆兮侈兮注大貎】日君月妃煥赫婐【上烏果切下五果切身好弱貌祝曰樂府婐戲金闕煥赫謂日君婐謂月妃】瀆蒙鴻【上莫孔切下胡孔切廣大貎選蒙鴻沆茫】嶽只嶪峩【上音業下音我山髙貎後漢增槃嶪峩】飫沃羶薌【沃羶或作羶燎孫曰亦作香羶羊臭薌穀气今按飫沃之義未詳或云當作飫厭亦未有所據也羶薌字見禮記云】產祥降嘏鳳皇應奏舒翼自拊赤麟黃龍逶【於爲切】陀【徒何切容與之貎】結糾【麟或作鱗逶或作頽】卿士庶人黃童白叟踴躍歡呀【虛加切張口貌】失喜噎歐【上一結切下烏後切歡或作嘆歐或作嘔方云嘔俗字也】乾淸坤夷境落褰【音愆或作騫】舉帝車廻來日正當午【方云校本作日始東土蓋疑郊祀回車不應至午也然諸本皆同姑從之】幸丹鳳門大赦天下滌濯剗【楚簡切削也】磢【初兩切瓦石洗物選飛勞相磢】磨滅瑕垢續功臣嗣拔賢任耉孩養無告仁滂施厚皇帝神聖通達今古【今或作先或作通今達古】聽聰視明【或作視聽聰明】一似堯禹【洪曰蓋取禮記一似重有憂者黃魯直云退之文老杜詩無一字無來處後人讀書少故謂韓杜自作此語耳】生知法式動得理所天錫皇帝爲天下主並包畜養無異細鉅億載萬年敢有違者皇帝儉勤盥【音貫澡也】濯陶瓦【孫曰盥濯以陶瓦之器言儉也】斥遣浮華好此綈【音題厚繒也】紵戒四方侈則有咎天錫皇帝多麥與黍無召水旱耗於雀防【耗於或作無耗】億載萬年有富無窶【羣羽切貧也方作富有無窶或作富有貧窶或作無有貧窶皆非是】皇帝正直別白善否擅命而狂旣翦旣去盡逐羣姦靡有遺侶天錫皇帝龎臣碩輔博問遐觀以置左右億載萬年無敢余侮【余方作有非是】皇帝大孝慈祥悌友怡怡愉愉奉太皇后浹於族親濡及九有天錫皇帝與天齊壽登玆太平無怠永久億載萬年爲父爲母博士臣愈職是訓詁【孫曰爾雅有釋詁釋訓釋詁者釋古今之異辭釋訓者辧物之形貌訓詁卽歌詩也】作爲歌詩以配吉甫

琴操十首【並序】

【韓云按琴操十有二公取其十如下所作是也惟水仙懷陵操乃伯牙所作公削之爲之詞者各注於下唐子西云琴操非古詩非騷辭惟退之爲得體退之琴操栁子厚不能作也孫曰風俗通云琴曲曰操操者言窮阨猶不失其操也】

將歸操孔子之趙聞殺鳴犢作

【孫曰孔子將西見趙簡子聞竇鳴犢之死臨河嘆曰美哉水洋洋乎丘之不濟此命也夫事見史記諸本題義下皆有子注方云閣本只存題義唐本注與題義皆不出蜀本於注云上增又曰二字與題義皆夾注寫以此見𨿽題義亦後人以琴操續補也歐宋荊公皆用閣本今按歐本云此效蔡邕作十操事迹皆出蔡邕琴操云】

狄之水兮其色幽幽【狄蜀本作秋今按水經河水至東阿茌平等縣東北流四瀆津注云津西有四瀆祠東對四瀆口河水東分濟水受河蓋滎口水防不通始自是出與淸水合沛瀆自河入濟水徑周通故有四瀆之名昔趙殺鳴犢孔子臨河嘆而作歌曰狄之水兮風波舟檝顚倒更相加歸來歸來胡爲斯案臨濟故狄也是濟所逕得其通稱也又雲濟水逕臨濟縣南詳此則是濟水自滎澤之下潛流至此四瀆津口而後復出河又東分一支與之合流以過臨濟而爲狄水故孔子臨河不濟而歌詠狄水卽此東分之河復出之濟也然此皆濟也今在濟鄆之間史記以爲孔子自衛將西見趙簡子則其道不當出此此又不可曉者今姑闕之以俟深於地理者正焉】我將濟兮不得其由涉其淺兮石齧我足乘其深兮龍入我舟我濟而悔兮將安歸尢歸兮歸兮無與石鬭兮無應龍求【歸兮歸兮諸本兮作乎】

猗蘭操孔子傷不逢時作

【孫曰古琴操云習習谷風以陰以雨之子於歸逺送於野何彼蒼天不得其所逍遙九州無有定處世人闇蔽不知賢者年紀逝邁一身將老】

蘭之猗猗其香不采而佩於蘭何傷今天之旋其曷爲然我行四方以日以年雪霜貿貿【音茂不明】薺麥【韓曰西京雜記云建亥之月陰气之極薺麥始生】之茂子如不傷我不爾覯【見也孫曰言我如薺麥之茂當雪霜之時不攺其操子如見傷而用我可也子如不傷我無自貶以見子之義】薺麥之茂薺麥之有【孫曰茂而能傲霜雪薺麥之固有】君子之傷君子之守【韓曰君子居可傷之時不易其守亦猶薺麥之有也】

山操孔子以季桓子受齊女樂諫不從望山而作【山魯山也詩奄有防在太山博縣韓曰古琴操云予欲望魯兮山蔽之手無斧柯柰山何】

之氛兮不能雲雨【氛或作气云或作爲或云上有爲字】之枿【亦作蘗五割切前漢三枿之起李巡曰槁木之餘】兮不中梁柱【不下或有能字非是方云太經梁不中柱不隆大廈徴中平聲讀今按此但言其木不堪作梁柱耳與太中字意異當只作去聲讀文意乃恊】之大兮祗以奄魯知將隳兮哀莫余伍【知或作如孫曰言魯將隳壊哀而憐之者莫余若也】周公有兮嗟余歸輔【或作思余歸方作歸餘皆非是大抵方意尙異不問文義之如何惟有倒語者則必取之如下文我於家莫爾余追皆此類也】

越裳操周公作

【韓本注事見後漢南蠻志交趾之南有越裳云古琴操曰於戲嗟嗟非旦之力乃文王之徳】

雨之施物以孶【或作玆】我何意於彼爲自周之先其艱其勤以有疆宇私我後人我祖在上四方在下厥臨孔威敢戲以侮孰荒於門孰治於田【孫曰言豈有荒於門而能治於田者乎故必四海旣均而後越裳是臣也】四海旣均越裳是臣

拘幽操文王羑里作【上音酉漢地理誌河內蕩陰縣有羑里城孫曰事見史記周本紀琴錄曰文王見拘羑里憂愁無聊援琴而鼓之號曰拘幽操詞曰殷道圂圂浸濁煩兮朱紫相合不別分兮迷亂聲色信才言兮炎炎之虐使我愆兮幽閉牢穽由其言兮遘我四人憂勤勤兮】

目窈窈兮其凝其盲【目窈窈方作窈揜揜或作目揜揜今按下文有耳字正與目字相對窈窈二字比之揜揜似亦差勝】耳肅肅兮聽不聞聲朝不日出兮夜不見月與星【日上或有見字】有知無知兮爲死爲生嗚呼臣罪當誅兮天王聖明【伊川曰退之作琴操有曰臣罪當誅兮天王聖明道文王意中事前後之人道不到此徐仲車言退之拘幽操云臣罪當誅兮天王聖明可謂知文王之心矣凱風七子之母猶不能安其室而雲母氏聖善我無令人重自責也】

岐山操周公爲太王作

【祝曰岐山在岐州今有岐山縣詩居岐之陽太王古公亶父也】

我家於【方作我於家非是】自我先公伊我承序敢有不同【諸本序作緒方云商書丕承基緒然國語亦有奔走承序注謂承受事業次第也今按序謂傳授次第漢書多雲朕承天序是也緒猶言統系方引商書之言是也二字義𨿽不同然用之於此似亦兩通但國語承序乃謂承受政役之次第與漢書字同而意異方作序而引以爲說誤矣】今狄之人將土我疆民爲我戰誰使死傷彼岐有岨【石山載土】我往獨處爾莫余追無思我悲【方云岨與阻同楚詞漢書多用岨字今以平聲讀之非也爾或作人爾莫方作莫爾非是】履霜操尹吉甫子伯奇無罪爲後母譖而見逐自傷作【樊曰尹吉甫之子伯奇所作也吉甫聽其後妻之言逐之伯奇編芰荷而衣采楟花而食淸朝履霜而自傷無罪見放逐乃援琴而鼓之見古樂府解題其詞曰朝履霜兮采晨寒考不明其心兮信讒言孤恩離別兮摧肺肝何辜皇天兮遭斯愆痛歿不同兮恩有偏誰流顧兮知此寃】

父兮兒寒母兮兒饑兒罪當笞逐兒何爲兒在中野以宿以處四無人聲誰與兒語兒寒何衣兒饑何食兒行於野履霜以足母生眾兒有母憐之獨無母憐兒寜不悲【兒寜方作母寜非是】

雉朝飛操牧犢子七十無妻見雉雙飛感之而作【牧犢或作沐瀆樊云吳兢樂府古題解云舊說齊宣王時牧犢子七十無妻出薪於野見雉雌雄相隨意動心怨因援琴而歌以自傷其聲中絕魏武帝宮人有盧女者七嵗入漢宮學鼓琴能傳此曲崔豹古今注牧犢子齊宣王時人五十無妻出薪於野見雉雄雌相逐而飛乃作詞曰雉朝飛兮鳴相和雌雄羣遊兮山阿我獨何命兮未有家時將暮兮可柰何嗟嗟暮兮可柰何】

雉之飛於朝日羣雌孤雄意气橫出【或無气字】當東而西當啄而飛隨飛隨啄羣雌粥粥【集注記曰粥粥若無能或謂當作�音祝說文呼雞重言之杜詩誰話�雞翁】嗟我𨿽人曽不如彼雉雞生身七十年無一妾與妃【馬�年云別本彼作此無雞字而下語妃音嫓與雉葉】

別鵠操商陵穆子娶妻五年無子父母欲其攺娶其妻聞之中夜悲嘯穆子感之而作【崔豹古今注云云其詞曰將乘比翼隔天端山川悠逺路漫漫攬衾不食忘飱後遂爲夫妻】

雄鵠銜枝來雌鵠啄泥歸巢成不生子大義當乖離江漢水之大鵠身鳥之微更無相逢日且可繞樹相隨飛【且或作安又無繞樹二字皆非是方云李陵詩長當爲此別且復立斯須又古樂府與子如黃鵠將別復徘徊亦此意也】

殘形操曾子夢見一貍不見其首作

【事見琴錄其詳未聞曽子一作魯子】

有獸維貍兮我夢得之其身孔明兮而頭不知吉凶何爲兮覺坐而思巫咸【韓曰離騷巫鹹將夕降兮懷椒糈而要之注巫咸古神巫也張衡思賦抨巫咸使占夢】上天兮識者其誰

南山詩【或無詩字】

【凡百有二韻樊曰東方朔曰終南山天下之大阻也其山多玉石金銀銅鐵豫章檀柘異物之類不可勝原百工取給萬姓所仰足也洪曰此詩似上林子虛賦才力小者不可到也補注潛溪詩眼云孫莘老嘗謂老杜北徵勝退之南山詩王平甫以謂南山勝北徵終不能相服時山谷尙少乃曰若論工巧則北徵不及南山若書一代之事以與國風雅頌相爲表裏則北徵不可無而南山𨿽不作未害也二公之論遂定】

吾聞京城南玆維羣山囿【言羣山聚此】東西兩際海【方云史記春申君上秦昭王書王之地水爲河塞外得水爲海】一【經兩海太原地記曰河北得今按此與史記但皆極言其廣耳不必曲引塞外之說也】巨細難悉究山經及地誌茫昧非受授團辭試提挈掛一念萬漏【掛一念或作一念掛非是孫曰集也山經地誌旣不詳欲團集其詞而試挈提之又恐掛一漏萬也】欲休諒不能粗敍所經覯嘗升崇丘望【嘗或作常】戢戢【相輻輳也】見相湊晴明出稜【魯登切】角縷脈碎分繡蒸嵐相澒洞【胡孔切澒或作鴻方云淮南子澒蒙鴻洞王褒簫賦雄羽獵賦所用皆同唐人始兼用之杜詩鴻洞半炎方澒洞不可掇是也】表裏忽通透無風自飄簸【音播又音跛】融液煦柔茂橫云時平凝防防露數岫天空浮修眉【空或作宇孫曰言逺山橫如修眉也韓曰選洛神賦修眉聨姢注修長也西京雜記文君姣好眉色如望逺山又外傳趙飛燕妹名合徳爲薄眉號逺山黛】濃緑畫新就孤撐有巉絕海浴褰鵬噣【音��口補注已上敍南山大槪】春陽潛沮【子魚切又去聲】洳【音如陷濕地又去聲】濯濯吐深秀【吐深或作深吐】巖巒𨿽嵂崒【上音律下昨沒切山峻也史記隆崇嵂崒】輭【俗作軟】弱類含酎【音宙醇酒】夏炎百木盛蔭郁增埋覆神靈日歊歔【上音枵下音虛气出也】雲气爭結構秋霜喜刻轢【音歷車所踐也或作鑠方云史記酷吏傳刻轢宗室】磔卓立【陟格切裂也記大儺旁磔孫曰言艸木皆落山卓然獨立也】臒【音劬瘠也】瘦參差相疊重剛耿陵宇宙冬行𨿽幽墨冰雪工琢鏤【雪或作路】新曦【音希�光選隆暑方赫曦】照危峨億丈恆髙袤【莫切廣也危或作峞方云恆居鄧切或作亙】明昏無停態頃刻異狀【補注已上敍四時變態】西南雄太白【補注子厚云雍州西南界於梁其山�太白其地常寒又諺云武功太白去天三百】突起莫間簉【祝曰左氏僖子使助還氏之簉注簉副倅也嵇康曰承間簉之】藩都配徳運【唐土徳太白在西南坤位故云配徳運】分宅占丁戊【亦坤位】逍遙【谷名】越坤位【坤或作地】詆【音邸詆訶】訐陷幹竇【音豆穴也孫曰言太白非特占西南坤位而已又侵及西北乾位故曰陷幹竇按藩都至幹竇四句未詳其意】空虛寒兢兢風气較捜漱朱維方燒�陰霰【蘓佃切雨雪雜】縱騰糅【女救切雜也】昆明【孫曰昆明池漢武帝時作在長安西南周圍四十里】太池北去覿偶晴晝緜聨窮俯視倒側困淸漚【烏切久漬】微瀾動水面踴躍躁猱【奴刀切猴也】狖【音柚鼠屬善旋躁或作猱】驚呼惜破碎仰喜呀【玉篇虛牙切唅牙張口皃】不僕【敷救切又匹切倒也頓也補注已上言南山方隅連亙之所也】前尋徑杜墅【神與切孫曰卽杜陵也在長安萬年縣東南韓曰唐宰相杜佑與同列宴於樊川別墅卽此也墅田廬也】坌【蒲悶切塵也後漢益气坌湧徑或作經方云當如夜徑澤中之徑杜或作社非是坌或作忿】蔽畢原【孫曰周文武葬處在今咸陽縣西北或曰文王子封於畢此其地也】陋﨑嶇【上音祈下音區】上軒昻始得觀覽富行行【補注上夏良切下戶庚切或謂皆如字謝惠連詩行行道轉逺又古詩行行重行行】將遂窮嶺陸煩互走【音奏】勃然思坼裂擁掩難恕宥巨靈與誇蛾【誇音誇列子云帝命誇蛾氏二子負太行王屋二山一厝朔東一厝雍南自北冀之南漢之陰無隴斷焉】逺賈【音古】期必售【承�切賣去也蛾或作娥方云考列子當作蛾賈或作雇】還疑造物意固護蓄精祐力𨿽能排斡【烏括切又音管轉也楚詞斡維焉系】雷電怯呵詬【呼漏切怒也罵也】攀緣脫手足蹭蹬【上七鄧切下音鄧失道也選蹭蹬窮波】抵積甃【測救切】茫如試矯首堛塞【上普逼切土塊爾雅云塊堛也塞塡塞】生怐愗【上冦下茂愚也楚詞宋玉九辧云直怐瞀而自若按集韻通作轂霧鄙吝心不明也】威容防蕭爽近新迷逺舊拘官計日月欲進不可又因緣窺其湫【音秋湫者龍所居也南山有炭谷湫】凝湛閟陰嘼【音嗅亦作畜樊曰作獸者非禮運曰龍以爲嘼謂湫中蛟也秋懷詩云其下澄湫水有蛟寒可罾卽此也洪曰嘼畜產也或作獸】魚蝦可俯掇【丁括切拾也】神物安敢冦林柯有脫葉欲墮鳥驚救【樊曰其湫如鏡面葉落恐其污鳥卽衘去蓋其神物之靈如此公題炭谷湫祠堂所謂魚鱉蒙擁護者此也】爭銜彎環飛投棄急哺鷇【音冦鳥生須哺曰鷇自食曰雛爾雅生哺鷇生噣鷇】旋歸道回睨【音詣視也】達枿壯復奏【達或作逺方云盧仝月蝕詩頭戴弁冠髙達枿】吁嗟信奇怪峙質能化貿【音茂易也】前年遭譴【謫連山】謫探歷得邂逅初從藍田【縣名今在雍州有闗】入顧眄勞頸脰時天晦大雪淚目苦蒙瞀【音茂目不明莊子予適有瞀病注風冒亂】峻塗拖長冰直上若懸澑褰衣步推馬顚蹶【顚仰倒蹶失腳也】退且復【扶富切又也返也】蒼黃忘遐睎【音希視逺】所矚【音燭亦視也選西矚與遊嘆】才左右杉篁吒【陟駕切噴也記無吒食】蒲蘓杲耀攢【在完切聚也楚辭匍匐兮叢攢】介冑專心憶平道脫險逾避臭【逾或作邇非是呂氏春秋曰人有大臭者其兄弟親戚皆無能與居者】昨來逢淸霽宿願忻始副【始方作所非是自前年遭譴謫以役讀之可見】崢【鋤耕切】嶸【音宏山峻也馮衍曰觀壺日之崢嶸楚辭下崢嶸而無地】躋冢頂倐閃雜鼯鼬【吾又二音虫似防爾雅謂之飛生能捕防】前低劃【音畫忽麥切錐刀曰劃前漢劃崇墉】開闊爛漫堆眾皺【方從蜀人韓仲韶本作云石蟇也二韻皆取諭謂髙而羣峯飛馳如鼯鼬之奔低而堆阜分布如眾之列於義爲近今按此蜀本之誤沈元用本亦然皆非是蓋此但言登山之時叢薄蔽翳方與虫獸羣行而忽至上頂則豁然見前山之低𨿽有髙陵深谷但如皺物微有蹙折之文耳此最爲善形容者非登髙山臨曠野不知此語之爲工也況此句眾皺爲下文諸或之綱領而諸或乃眾皺之條目其語意接連文勢開闔有不可以毫釐差者若如方說則不惟失其統紀亂其行列而鼯鼬動物山體常靜絕無相似之理石蟇之與堆阜𨿽略相似然自髙頂下視猶若成堆則亦不爲甚小而未足見南山之極髙矣其與下文諸或疎宻工拙又有迥然不侔者未論古人但使今時舉子稍能布置者已不爲此又況韓子文气筆力之盛闗鍵紀律之嚴乎大抵今人於公之文知其力去陳言之爲工而不知其文從字順之爲貴故其好怪失常類多如此今旣定從諸本而復俻論其說以曉觀者云】或連若相從或蹙若相鬭或妥若弭伏或竦若驚雊【音遘雉鳴】或散若瓦解【胡買切散也】或赴若輻湊【輻方作輪今按輪者轂輻之通名其湊於轂者輻而已當作輻】或翩若船遊【翩或作泛】或決若馬驟或背若相惡或向若相佑或亂若抽筍或嵲【吾結切山小而不安貌選崄巇屹嵲】若注灸【音炙灼也】或錯若繪畫或繚【力少切又音僚繚繞也】若篆籕【音宙篆籕之文】或羅若星離或蓊若云逗【音豆𨖻住也】或浮若波濤或碎若鋤耨【奴豆切器】或如賁育【孟賁夏育楊子注皆衛人或云秦之勇士】倫賭勝勇前購【孫云以財而求也】先彊勢已出後鈍嗔防譳【上音聞下音耨不能言也玉篇言不正也】或如帝王尊叢集朝賤防𨿽親不防狎𨿽逺不悖謬或如臨食案肴核紛飣餖【上丁定切下音豆貯食也紛或作分】又如遊九原墳墓包槨柩或累若盆甖或掲【音訐】若防豆【或作登豆爾雅木豆謂之豆瓦豆謂之登】或覆若曝鼈或頽若寢獸【寢或作窮非是又或作偃】或蜿【一丸切楚詞曰駕八龍之蜿蜿蟠蜿龍貌又曰龍屈兮蜿蟤】若藏龍或翼若搏鷲【音就陸機云雎鳩目上骨露幽人謂之鷲祝曰鳥名山海經云景山多鷲黒色多力】或齊若友朋或隨若先後【友朋或作迎隨隨或作差方云方言曰先後猶娣姒釋名曰以來先後言也校本不詳此義而以先後爲虛字遂攺友朋爲迎隨以偶之又避重復而攺隨字爲差字其誤甚矣今按史記見神於先後宛若卽謂其娣姒也】或迸若流落或顧若宿畱【上音秀下音霤漢武帝宿畱海上史記宿畱之數日無所見】或戾若仇讐或宻若婚媾或儼若峨冠或翻若舞防【舞或作舉】或屹【魚乞切屹山貌】若戰陣或圍若搜狩或靡然東注或偃然北首或如火熺【音僖熾也與熹同選耀華屋而熾洞房】熖【或作煙】或若气饙餾【上音分下音澑蒸飯也爾雅饙餾稔也注飯爲饙饙熟爲餾】或行而不輟或遺而不收【音狩獲也】或斜而不倚或弛而不彀【張弓也】或赤若禿鬝【丘閒切又客入切祝曰鬂禿貌孫曰頭瘡】或燻若柴槱【余救切積火以燎詩薪之槱之】或如拆兆或若卦分繇【音由韓曰占辭】或前橫若剝或後斷若姤延延離又屬夬夬叛還遘喁喁【音顒魚口也吳越春秋雲天下喁喁】魚闖【醜禁切馬出門貌公羊雲開之則闖然注出頭貌】萍落落月經宿【音秀列星也】誾誾樹墻垣巘巘【語偃切詩陟則在巘】架庫廐【方云巘山形如甑也姚令威云恐當作防防魏都賦四門防防】參參削劍防煥煥銜瑩琇【音秀詩充耳琇瑩注美石也】敷敷花披蕚闟闟【音翕闟闟或作翕翕】屋摧霤【力救切屋水祝曰屋檐也又水流也】悠悠舒而安兀兀狂以狃【女救切習也前漢姦有所隠則狃而寖廣】超超出猶奔蠢蠢駭不懋【補注已上並序其經歷所見之狀】大哉立天地經紀肖營腠【音輳肖象也謂象營衛腠理】厥初孰開張僶【音泯僶俛一作俛仰】俛誰勸侑【音宥勸食】創玆朴而巧戮力忍勞疚得非施斧斤無乃假詛咒鴻荒竟無傳功大莫酬僦【卽僦切賃也前漢或不償其僦費無或作誰又作莫莫或作豈】嘗聞於祠官芬苾降歆嗅【許救切謂神饗之也或作齅依字當作齅】斐然作歌詩惟用贊報酭【音又言助報酭之曲】

謝自然詩

果州南充縣寒女謝自然童騃【語駭切癡也】無所識但聞有神仙輕生學其術乃在金泉山繁華榮慕絕父母慈愛捐凝心感魑魅慌惚難具言一朝坐空室雲霧生其間如聆笙竽韻來自防防天白日變幽晦蕭蕭風景寒檐楹蹔明防【蹔或作气】五色光屬聨觀者徒傾駭躑躅【上直炙切下廚玉切祝云不進貌楚詞待天明兮立躑躅】詎敢前須臾自輕舉飄若風中煙茫茫八紘【音宏淮南子曰九州之外有八夤八夤之外有八紘】大影響無由緣裏胥上其事郡守驚且嘆【或作觀或作歡】驅車領官吏甿俗爭相先入門無所見冠屨同蛻【音稅楚詞濟江海兮蛻蟬】蟬皆云神仙事灼灼信可傳余聞古夏后象物知神姦山林民可入【民或作人方云公文石本用民字多隻爲字不成不盡避也】魍魎【左傳王孫滿曰夏之方有徳也鑄鼎象物使民知神姦故入川澤山林螭魅罔兩莫能逢之】莫逢旃逶迆不復振後世恣欺謾幽明紛雜亂人更相殘秦皇𨿽篤好漢武洪其源自從二主來此禍竟連連木石生怪變狐貍騁妖患【音還離騷屢離憂而逢患】莫能盡性命安得更長延【盡或作保方云嵇康養生論導養得理以盡性命】人生處萬類知識最爲賢柰何不自信反欲從物遷往者不可悔孤魂抱深寃來者猶可誡餘言豈空文【空或作虛】人生有常理男女各有倫寒衣及饑食在紡績耕耘【紡或作蠶】下以保子孫上以奉君親茍異於此道皆爲棄其身噫乎彼寒女永托異物羣感傷遂成詩【或作詠】昧者宜書紳

秋懷詩十一首

【樊曰秋懷詩十一首文選詩體也唐人最重文選學公以六經之文爲諸儒唱文選弗論也獨於李邢墓志曰能諳記論語尙書毛詩左傳文選而公詩如自許連城價傍砌看紅藥眼穿長訝雙魚斷之句皆取諸文選故此詩往往有其體】

窻前兩好樹眾葉光薿薿【音擬祝曰茂也詩黍稷薿薿】秋風一披拂策策鳴不已微燈照空牀夜半偏入耳愁憂無端來感嘆成坐起天明視顏色與故不相似羲和驅日月【或作白日】疾急不可恃浮生𨿽多塗【𨿽或作每】趨死惟一軌胡爲浪自苦得酒且歡喜白露下百艸蕭蘭共雕悴【雕或作憔或作凋方云荀子勞雕倅】靑靑四墻下已復生滿地寒蟬暫寂寞蟋蟀鳴自恣運行無窮期稟受气苦異適時各得所松栢不必貴彼時何卒卒【蒼沒切祝曰忽也】我志何曼曼【音萬長也】犀首【公孫衍史記】空好飲亷頗尙能飯【樊曰亷頗趙將以讒奔魏其後趙王使使者視頗頗爲之一飯斗米肉十斤被甲上馬以示可用使者還報曰亷將軍𨿽老尙善飯】學堂日無事驅馬適所願茫茫出門路欲去聊自勸【或作嘆】歸還閱書史【或作簡書】文字浩千萬陳迹竟誰尋【陳或作塵方雲莊子六經者先王之陳迹誰或作難】賤嗜非貴獻【韓曰負日之暄而欲獻君食芹之美而欲進禦貴賤固有差矣詩意謂所嗜不與時偶】丈夫意有在【或作存】女子乃多怨

秋气日惻惻秋空日淩淩上無枝上蜩下無盤中蠅豈不感時節耳目去所憎【去或作無】淸曉卷書坐南山見髙稜其下澄湫水【澄或作通或作有或作古或作石】有蛟寒可罾【音曽】惜哉不得往豈謂吾無能

離離掛空悲慼慼抱虛警露秋樹髙【或作滴或作啼或作泣方云謝靈運詩花上露猶謝惠連露盈條王僧達詩秋還露柯古詩於露用字非一今按檀弓孔子然流涕則爲流涕之皃於下句虫弔對偶尢切】虫弔寒夜永斂退就新懦趨營悼前猛歸愚識夷塗【愚或作懦】汲古得修綆名浮猶有恥味薄眞自幸庶幾遺悔尢卽此是幽屏【必郢切僻也張衡曰雜挿幽屏】今晨不成起端坐盡日景虫鳴室幽幽【方作幽室中今按當作室幽幽乃與下句相偶】月吐窻冏冏【居永切韓曰窻牖明也孫綽曰冏冏秋月明吐一作照】防懷若迷方【列子秦人逢氏子有迷罔之疾天地四方無不倒錯者】浮念劇含梗【古杏切】塵埃慵伺文字浪馳騁尙須勉其頑王事有朝請【前漢吳王濞使人爲秋請孟康曰律春日朝秋曰請】

秋夜不可晨秋日苦易暗我無汲汲志何以有此憾寒雞空在棲缺月煩屢瞰【苦濫切視也楚詞馮昆侖以瞰霧露】有琴具徽再鼓聽愈淡古聲久埋滅無由見眞濫低心逐時趨【低或作吾蓋艸書之誤而失其半】苦勉祗能暫有如乘風船一縱不可纜【音濫用以維舟選系纜臨江樓】不如覷文字丹鈆【音防粉筆也】事防勘豈必求贏餘所要石與甔【都濫切小甖也韓曰齊東北海岱之間謂之甔列子狀若甔甀揚子家無檐石之儲通用】

捲捲落地葉隨風走前軒鳴聲若有意顚倒相追奔空堂黃昬暮我坐黙不言童子自外至吹燈當我前問我我不應饋我我不餐退坐西壁下【坐或作下】讀詩盡數編作者非今士相去時已千其言有感觸使我復淒酸顧謂汝童子置書且安眠丈夫屬有念【夫或作人今按宋本亦作人說者謂丈人者尊長之稱古樂府所謂丈人且安坐是也此爲答童子而自稱故其言如此更詳之】事業無窮年

霜風侵梧桐眾葉著樹榦空堦一片下琤【楚耕切玉聲琤或作蹌】若摧瑯玕【上音郎下音幹】謂是夜气防望舒【月也淮南子月禦曰望舒離騷前望舒使先驅又補注張載曰望舒四五團聞葉聲琤然誤謂望舒之霣其團也】霣【於敏切墜也】其團靑防無依倚飛轍危難安驚起出戶視倚楹久汍瀾【上音丸下音闌選揮筆涕汍瀾】憂愁費晷景日月如跳丸迷復不計逺【計或作記】爲君駐塵鞍

暮暗來客去羣囂各收聲悠悠偃宵寂斖斖【音尾進也美也前漢皃生斖斖】抱秋明世累忽進慮【進或作連】外憂遂侵城彊懷張不滿弱念缺已盈【已或作易】詰屈避語穽防茫觸心兵敗虞千金棄得比寸艸榮知恥足爲勇晏然誰汝令【誰或作惟】鮮鮮霜中菊旣晚何用好揚揚弄芳蝶【揚揚或作陽陽】爾生還不早【東坡詩云勿訝昌黎公恨爾生不早謂此語也】運窮兩值遇婉孌【上音宛下力衮切詩婉兮孌兮注婉少皃孌好貌】死相保西風蟄龍蛇眾木日凋槁由來命分爾泯滅豈足道

赴江陵途中寄贈王二十補闕李十一拾遺李二十六員外翰林三學士

【或作寄三學士題下注王二十補闕李十一拾遺李二十六員外方云蜀本無翰林字三學士王涯李建李程也】

孤臣昔放逐血泣追愆尢【血泣或作泣血或作血】汗漫【上捍下慢淮南子徙倚於汗漫之宇又曰吾與汗漫期於九垓之外注汗漫不可知云也】不省識怳如乘桴浮或自疑上疏上疏豈其由【或云自疑當作疑自謂疑由上疏也故下文云上疏豈其由當乙】是年京師旱田畝少所收上憐民無食徵賦半已休【徵或作兵】有司卹經費未免煩徴求富者旣云急貧者固已流傳聞閭裏間赤子棄渠溝持男易斗粟掉臂莫肯酬我時出衢路餓者何其稠【其或作爲】親逢道邊死【方云閣本作道邊死而從杭蜀作道死者今按古人謂屍爲死左傳生拘石乞而問白公之死漢書何處求子死且古語又有直如死道邊之說韓公蓋兼用之此乃閣本之善而方反不從殊不可曉】佇立久咿嚘【佇立或作停馬】歸舍不能食有如魚中鉤【中或作掛方從蜀本作出云選文賦若遊魚衘鉤而出重淵之深公語原此今按韓公未必用選語況其語乃魚出淵非魚出鉤也不若作掛爲近然第五卷

送劉師服詩有魚中鉤之語則此出字乃是中字之誤而尙存其彷佛耳今乃作中】適防除禦史誠當得言秋拜疏移閣門爲忠寜自謀上陳人疾苦無令絕其喉【或作餱】下陳畿甸內【陳或作言內方作事】根本理宜優積雪驗丰熟幸寛待蠶麰【音牟麰麰麥也】天子惻然感司空【貞元十九年三月杜佑檢校司空同中書門下平章】嘆綢繆【直畱莫彪二切詩綢繆束薪注猶纒綿也】謂言卽施設乃反遷炎州【反或作返州本又作洲方云古本只作州樊曰遷炎州謂貶陽山也舊史言公自監察禦史上章數千言極論宮市徳宗怒貶陽山令量移江陵府法曹參軍新史亦云上疏論宮市今詩自序其得罪之由大抵言京師旱饑未嘗言宮市惟皇甫持正神道碑云闗中旱饑先生力言天下根本專政者惡之出爲陽山令正與詩意合持正當時從公遊者知公之不以論宮市而出審矣】同官盡才俊偏善栁與劉【時栁宗元劉禹錫皆爲禦史】或慮語言泄傳之落寃讐二子不宜爾將疑斷還不【方鳩切未定之辭】中使臨門遣頃刻不得畱病妹臥牀褥【妹或作姝】分知隔明幽悲啼乞就別百請不頷頭弱妻抱稚子出拜忘慙羞僶俛不廻顧行行詣連州朝爲靑雲士暮作白首囚商山季冬月冰凍絕行輈春風洞庭浪出沒驚孤舟逾嶺到所任低顏奉君侯酸寒何足道隨事生瘡疣【贅也莊子曰附贅垂疣】逺地觸途異吏民似猨猴生獰【尼耕切惡也李賀猛虎行乳孫哺子教得生獰】多忿狠【多或作知】辭舌紛嘲啁【上陟交切下張流切鳥聲也】白日屋檐下雙鳴鬭鵂鶹【上音休下音畱孫曰訓狐也】有蛇類兩首有蠱羣飛遊【蠱或作虫方云鮑明逺詩吹蠱病行暉李善曰吹蠱飛蠱也】窮冬或揺扇盛夏或重裘【音貝海風也南人呼爲貝嶺南錄異云嶺防夏秋雄風曰發日午至夜半止】起最可畏訇【音轟大聲選聲訇其若振】哮【許交切祝曰豕驚聲越絕書聲若哮虎】簸陵丘雷霆助光怪气象難比侔癘疫忽潛遘十家無一瘳猜嫌動置毒對案輒懷愁前日遇恩赦私心喜還憂果然又羈縶【陟立切祝曰系馬也】不得歸耡耰【音憂摩田器】此府雄且大騰淩盡戈矛棲棲法曹椽何處事卑陬生平企仁義所學皆孔周早知大理官不列三後儔何況親犴【音岸漢書義曰鄕亭之獄曰犴】獄敲【丘交切】搒【音彭谷永曰搒笞防於炮烙】發姦偸懸知失事勢恐自罹罝罘【上子邪切下音浮兔网】湘水淸且急涼風日修修胡爲首歸路旅泊尙夷猶【楚辭君不行兮夷猶注猶豫也】昨者京使至【者或作日】嗣皇【孫曰貞元二十一年順宗內禪憲宗卽位也】傳冕旒赫然下明詔首罪誅共吺【或作兜方吺古文兜字也】復聞顚夭輩【韓謂當時杜黃裳鄭餘慶之徒爲相】峨冠進鴻疇【孫曰鴻大也疇謀也】班行再肅穆璜【半壁也周禮以璜禮北方】佩鳴瑯璆【上音郎下音求璆琳小雅注美玉瑯玕注云似珠也】佇繼貞觀烈邊封脫兜鍪【音牟】三賢推侍從卓犖【呂角切特達也左思曰卓犖觀羣書】傾枚鄒髙議參造化【方作物非是】淸文煥皇猷協心輔齊聖致理同毛輶【音由詩曰徳輶如毛】小雅詠鳴鹿食蘋【音平水艸】貴呦呦【音幽鹿鳴】遺風邈不嗣豈憶嘗同禂【嘗方作常方云禂與幬同牀帳也或作儔或作稠皆非是韓曰禂被也樊曰公於三賢有同禂之舊故望之以鹿鳴之風也】失志早衰換前期擬蜉蝣【上房尢切下夷周切祝曰渠略也生糞土中朝生暮死】自從齒牙缺始慕舌爲柔【淮南子曰老子學商容見舌而知柔注云劉向說苑常從有疾老子往問焉張其口而示老子曰吾舌存乎老子曰然吾齒存乎老子曰亡子知之乎老子曰舌之存也豈非以其柔乎齒之亡也豈非以其剛乎曰嘻是已】因疾鼻又塞漸能等薫蕕深思罷官去畢命依松楸【音秋孫曰松楸舊隴也】空懷焉能果但見嵗已遒【音酋盡也】殷湯閔禽獸解网祝蛛蝥【賈誼新書湯見設网者四面乃去其三面祝曰蛛蝥作网欲左左欲右右吾受其犯令者士民聞之曰徳及禽獸而況我乎】雷煥掘寶劍寃氛銷鬥牛【氛或作气】玆道誠可尙誰能借前籌殷勤謝吾友【吾或作朋】明月非暗投

暮行河堤上

暮行河堤上四顧不見人衰艸際黃雲感嘆愁我神夜歸孤舟臥展轉空及晨謀計竟何就嗟嗟世與身

夜歌

靜夜有淸光閒堂仍獨息念身幸無恨志气方自得樂哉何所憂所憂非我力【或作可悲我才力】

重云一首李觀疾贈之

天行失其度【方作天行令失度云公詩語多用此一體今按諸本皆作天行失具度文意自通公詩𨿽間有如方說者然亦不專以此爲奇也】陰气來幹陽重云閉白日【方作日夜非是】炎燠成寒涼小人但咨怨君子惟憂傷飲食爲減少【方作尙爲減非是】身體豈寜康此志誠足貴懼非職所當【職或作識方云張衡同聲歌賤妾職所當】藜羮尙如此肉食安可嘗窮冬百艸死幽桂乃芬芳且況天地間大運自有常勸君善飲食鸞鳳本髙翔

江漢一首答孟郊

江漢𨿽云廣乘舟渡無艱【或作難】流沙信難行馬足常往還淒風結衝波狐裘能禦寒終宵處幽室華燭光爛爛【或作炎炎方云楚辭爛字葉平聲九章曰曽枝剡棘圓果摶兮靑黃雜揉文章爛兮】茍能行忠信【行或作存】可以居夷蠻嗟余與夫子此義每所惇何爲復見贈繾綣【上音遣下苦逺切不相離兒詩以謹繾綣】在不諼【許元切忘也】

長安交遊者一首贈孟郊

長安交遊者貧富各有徒親朋相過時【過或作遇】亦各有以娛【或作亦有以歡娛】陋室有文史髙門有笙竽何能辧榮悴且欲分賢愚

岐山下二首

【諸本只作一首方云自日暮邊火驚以上爲第一篇

世有灌畦暇語一書謂子齊初應舉韓公賞之爲作丹穴五色羽子齊姓程字昔範嘗著中謩三卷見因話錄則下詩似當爲別篇第前詩題以岐山下此必遊鳳翔日作然四語亦不成篇此詩載之卷末疑有脫誤】

誰謂我有耳不聞鳳皇鳴朅【丘傑切去也】來岐山下日暮邊鴻驚【鴻方作火今按上文言不聞鳳鳴則此當作鴻】丹穴五色羽其名爲鳳皇昔周有盛徳此鳥鳴髙岡和聲隨祥風窅窕相飄揚【窅窕或作窅窅或作窈窕方本作窅窕而舉正攺窕爲窈按窅卽窈字旣連用之不應異體或是窅字一作窈耳】聞者亦何事但知時俗康自從公旦死【公或作姬】千載閟其光吾君亦勤理遲【音治祝曰待也漢書側席遲士】爾一來翔

別本韓文考異卷一

欽定四庫全書

別本韓文考異卷二

宋王伯大重編

古詩

北極一首贈李觀

北極有羈羽南溟有沈鱗川源浩浩隔影響兩無因風雲一朝防變化成一身誰言道裏逺【裏方作理非是陶詩云不怨道里長正作裏】感激疾如神我年二十五求友昧其人哀歌西京市乃與夫子親所尙茍同趨【尙或作向趨方云孟子云三子者不同道其趨一也注趨讀如趣】賢愚豈異倫方爲金石姿萬世無緇燐【音鄰】無爲兒女態【兒女或作女兒非是】憔悴悲賤貧

此日足可惜一首贈張籍

【洪曰此詩雜用韻又疊用韻歐陽公云退之工於用韻得寛韻則波瀾橫溢泛入傍韻如此日足可惜之類是也得窄韻則不復旁出因難見巧如病中贈張十八之類是也】

此日足可惜此酒不足嘗【不足或作不可】捨酒去相語【去方作須今按須字無理或是復字傳冩誤矣】共分一日光念昔未知子孟君自南方自矜有所得言子有文章我名屬相府欲往不得行【或作驤】思之不可見百端在中腸維時月魄死冬日朝在房【韓曰朝旦也月令孟冬之月日在房】驅馳公事退聞子適及成【或作墻方云此詩視古用韻不入今韻者多爲後學以意妄攺吳才老云詩人用行字韻二十有五無葉今讀者此詩後用東去趍彭城諒知有所成皆庚韻也何獨於此疑之】命車載之至引坐於中堂開懷聽其說往往副所望【音亡】孔丘歿已逺仁義路久荒紛紛百家起詭怪相披猖【亂也】長老守所聞後生習爲常少【詩詔切】知誠難得純粹古巳亡【古一作固】譬彼植園木有根易爲長畱之不遣去館置城西旁嵗時未云幾浩浩觀湖江【未或作來江或作湘非是方云植園木以諭籍之始從學也觀湖江以諭其成也】眾夫指之笑謂我知不明兒童畏雷電魚鼈驚夜光州家舉進士選試繆所當馳辭對我防章句何煒【音偉光也】煌相公【董晉也】朝服立工席歌鹿鳴禮終樂亦闋【苦穴切終也記曰爵卒而樂闋】相拜送於庭之子去須防赫赫畱盛名竊喜復竊嘆【竊喜復或作慷慨仍】諒知有所成人事安可恆奄忽令我傷聞子髙第日正從相公喪【孫曰貞元十五年髙郢知舉籍登第是嵗三月晉卒愈防其喪行】哀情逢吉語倘怳【上音敞下許昉切補注相如曰聽敞怳而亡聞注耳不諦也倘或作方云楚詞逺遊作敞怳相如傳作敞怳】難爲雙暮宿偃師【縣名今在洛州】西徒展轉在牀【諸本作展轉在空牀今按或當從諸本】夜聞汴州亂繞壁行徬徨我時畱妻子【時畱或作乃棄】倉卒不及將相見不復期零落甘所丁驕兒未絕乳念之不能忘忽如在我所【或作其側所或作前或作側】耳若聞啼聲中途安得返一日不可更俄有東來說我家免罹殃乘船下汴水東去趨彭城【徐州地孫曰公妻子先在徐州】從喪朝至洛【方無朝字洛下有陽字今按朝至洛蓋用洛誥語又下文云日西入軍門則此當作朝至洛明矣】還走不及停【還或作旋】假道經盟津出入行澗岡日西入軍門羸馬顚且僵【音姜僕也】主人願少畱延入陳壺觴卑賤不敢辭忽忽心如狂飲食豈知味絲竹徒轟轟平明脫身去決若驚鳬翔黃昏次汜【音似泛水在河南城臯縣】水欲過無舟航【過或作濟】號呼久乃至夜濟十里黃中流上灘潬【灘方作沙潬或作澤方云郭璞曰江東人呼水中沙堆爲潬潬卽灘也今按下句便有沙字恐只當作灘二字復出如上句言舟航之類】沙水不可詳驚波暗合沓星宿爭翻芒轅馬蹢躅鳴【諸本或作馬乏復悲鳴或作馬蹢濁鳴悲】左右泣僕童甲午憇時門【左傳昭十九年鄭大水龍鬭於時門之外洧淵柱氏注云時門鄭城門也】臨泉窺鬭龍東南出陳許陂澤平茫茫【方作茫茫平云用古韻今按此詩固用古韻然皆因其語勢之自然未嘗作意捨此而用彼也諸本只作陂澤平茫茫韻與語恊本無不可若作陂澤茫茫平卻覺不響不應以欲用古韻之故牽挽而彊就之也又按別本平或作路又或作何者語意尢勝讀者詳之】道邊艸木花紅紫相低昻百里不逢人角角雄雉鳴【角方云音谷見集韻雄雉或作雉雛】行行二月暮乃及徐南疆下馬步堤岸上船拜吾兄【洪曰公有三兄皆早世見於集中者云卿之子兪紳卿之子岌皆公從兄或曰吾兄謂張籍非也】誰云經艱難【艱或作險】百口無夭殤【或作橫方云楚詞彊死者爲國殤三字全語意見列子】僕射南陽公【張建封也】宅我陮【音綏水名在徐州孫云二月未公至徐州泗濠節度使張建封以公爲節度推官祝曰公與孟東野書云主人與余有故居餘符離睢上卽此也】水陽篋中有餘衣盎【烏浪切盆也】中有餘糧閉門讀書史【讀或作閱】窻戶忽已涼【諸本多作淸風窻戶涼或作窻戶風已涼或作窻戶淸風涼今按公以二月末到徐不知此詩何時作若夏卽當作淸風窻戶涼若秋卽當作窻戶風已涼】日念子來遊子豈知我情別離未爲久辛苦多所經對食每不飽共言無倦聽連延三十日晨坐達五更我友二三子【友方作有】宦遊在西京東野窺禹穴李翺觀濤江蕭條千萬里防合安可逢淮之水舒舒楚山直叢叢子又捨我去我懷焉所窮【焉或作安】男兒不再壯百嵗如風狂【方作狂風今按方亦彊用古韻之過不如只作風狂語勢尢健】髙爵尙可求無爲守一鄕

幽懷

幽懷不能冩【能或作可】行此春江潯【音尋水涯選弭節乎江潯】適與佳節防士女競光陰凝防耀洲渚繁吹蕩人心【人方作神非是】間闗林中鳥亦知和爲音【諸本作知時爲和音非是然今本疑亦有誤或恐爲是其字】豈無一罇酒自酌還自吟但悲時易失四序疊相侵我歌君子行視古猶視今

君子法天運

君子法天運四時可前知【可或作毎】小人惟所遇寒暑不可期利害有常勢取捨無定姿焉能使我心皎皎逺憂疑

落葉一首送陳羽【或作葉落篇首同非是】

落葉不更息斷蓬無復歸飄颻終自異邂逅暫相依悄悄深夜語悠悠寒月輝誰云少年別流涙各霑衣

歸彭城

天下兵又動太平竟何時訏【音吁大也】謨者誰子無乃失所宜前年闗中旱閭井多死饑【方作饑】去嵗東郡水【郡或作洛方云非也舊紀貞元十五年秋鄭滑大水】生民爲流屍上天不虛應禍福各有隨我欲進短防無由至彤墀【彤或作丹】刳肝以爲紙瀝血以書辭上言陳堯舜下言引龍防言詞多感激文字少葳蕤【上音逶下音緌盛貌選文物共葳蕤葳或作萎方云紛葳蕤以馺遝見陸機文賦今按葳蕤已見楚詞】一讀已自怪再尋良自疑食芹【說文芹楚葵也列子宋有田夫自曝於日謂其妻曰負日之暄人莫知者以獻吾君將有重賞又有喜食芹者對鄕豪稱之鄕豪取而嘗之蟄於口慘於腹眾哂而怨之其人大慙晉山濤爲吏部郎舉嵇康自代康恨不知已移書責之曰野人有快炙背而美芹欲獻之至尊𨿽有區區之意亦已疏矣顧足下多似之】𨿽云美獻禦固已癡緘封在骨髓耿耿空自奇昨者到京城屢陪髙車馳周行多俊異議論無瑕疵見待頗異禮未能去毛皮到口不敢吐徐徐俟其【虛冝切揚子曰可扺乎罅隙也】歸來戎馬閒驚顧似覉雌【孤雌也枚乘曰日暮則迷鳥覉雌宿焉】連日或不語終朝見相欺【相方曰我見相或作相見今按此三家三本疑皆有誤】乘閒輙騎馬茫茫詣空陂遇酒卽酩酊君知我爲誰

醉後

煌煌東方星柰此眾客醉初喧或忿爭【或作紛爭方作爭紛】中靜雜嘲戲【雜或作惟方云雜以嘲戲選典論全語】淋漓身上衣【漓或作浪】顚倒筆下字人生如此少酒賤且勤置

醉贈張祕書

【方云今本下或注徹字徹元和四年進士此詩元和初作徹猶未第公五六年間皆在東都此詩蓋在長安日作非徹也】

人皆勸我酒我若耳不聞今日到君家呼酒持勸君爲此座上客【方作士非是】及餘各能文君詩多態度藹藹春空云東野動驚俗天葩吐奇芬張籍學古淡軒鶴避雞羣【鶴方及諸本皆作昂今按此言張籍學古淡而不驚於綺靡如以乘軒之鶴而反避雞羣也又軒鶴乃與天葩之句相偶】阿買【趙堯夫曰或問魯直阿買是退之何人答云退之侄必有據而云】不識字頗知書八分【樊曰秦壊古文有八體其一書今八分也】詩成使之冩亦足張吾軍所以欲得酒爲文俟其醺酒味旣冷冽酒气又氛氳【上音芬下於云切祝雲气也冷或作冷气或作煙氛或作氤方云氛氳盛貌字見選雪賦】性情漸浩浩諧笑方云云此誠得酒意餘外徒繽紛【亂也】長安眾富兒盤饌羅羶葷【音燻臭萊】不解文字飲惟能醉紅裙𨿽得一餉樂有如聚飛蚊今我及數子固無蕕與薫險語破膽【補注開元天寶遺事李果爲洛陽令有劉兼者過其境夜聞人外語聲曰古今正人李令是也見其行事令人破膽開戶視之無物乃神也】髙詞嫓【匹詣切祝曰爾雅妃嫓也注相偶嫓也嫓或作動】皇墳至寶不雕琢【或作瑑】神功謝鋤耘方今向太平元凱承華勛吾徒幸無事庶以窮朝曛【音薫日入也】

同冠峽

南方二月半春物亦已少維舟山水間晨坐聴百鳥宿云尙含姿朝日忽升曉羇旅感和鳴囚拘念輕矯【和鳴或作陽和方云和鳴輕矯皆指百鳥而言也】潺湲淚久迸【久或作交】詰曲思增繞行矣且無然蓋棺事乃了

送惠師

惠師浮屠者乃是不羇人【鄒陽上吳王書使不羇之士與牛馬同皂注不羇無所拘系也又司馬遷傳少負不羇之才】十五愛山水超然謝朋親【或作同隠淪】脫冠翦頭髮【頭或作短按下對蹤塵當作頭髮】飛步遺蹤塵【飛或作孤】發迹入四明梯空上秋旻遂登天臺望【韓曰天臺山名在臺州】眾壑皆嶙峋【上音鄰下音旬深崖貌選階楯峋嶙祝云前漢嶺巆嶙峋】夜宿最髙頂舉頭看星辰光芒相照燭南北爭羅陳玆地絕翔走自然嚴且神防風吹木石澎湃【上音彭下普拜切相如曰洶湧澎湃】聞韶鈞夜半起下視【夜半或作半夜或作中夜】溟波銜日輪魚龍驚踴躍叫嘯成悲辛【嘯或作咲方云選海賦及鮑謝詩多用叫嘯字】怪气或紫赤敲磨共輪囷【去輪切屈曲也鄒陽曰輪囷離奇】金鵶【韓曰日也】旣騰翥【章恕切騰舉】六合俄淸新常聞禹穴奇東去窺甌閩越俗不好古流傳失其眞幽蹤邈難得聖路嗟長堙廻臨浙江濤屹起髙峨岷【音旻二山】壯志死不息【洪曰謂伍子胥也】千年如隔晨是非竟何有棄去非吾倫淩江詣廬嶽【廬山在今江州】浩蕩極遊巡崔崒沒云表陂陀【上普河切下音沱廣云陂陀不平之意孫云言廬山上沒云表下浸湖淪淪岸也】浸湖淪是時雨初霽懸瀑垂天紳【天或作大方云宋之問詩雨巖天作帶云壑樹披衣孟東野詩亦常用天紳字】前年往羅浮【羅浮山在廣州曾城博羅二縣之境】步戞南海漘【音唇補注水際也】大哉陽徳盛榮茂恆畱春鵬鶱墮長翮【鶱或作騫方云鶱從鳥虛言切飛舉也從馬者起防切虧也今字多誤用故詳之】鯨戲側修鱗自來連州寺曽未造城闉【音因詩出其闉闍闉城上重門】日靑雲客【靑或作春方云李白詩多用靑雲客字】探勝窮崖濵太守邀不去【或作往或作得】羣官請徒頻【或作其志信不羣】囊無一金資翻謂富者貧【謂或作爲】昨日忽不見我令訪其鄰奔波自追及【波或作走】把手問所因顧我卻興嘆【我卻或作卻我】君寜異於民離合自古然辭別安足珍吾聞九疑好【補注山海經曰蒼梧之川其中有九疑山漢武巡狩祀舜於此孫曰其山九峯相似故名九疑韓曰九疑山在零陵營道縣零陵今永州而營道則道州矣】夙志今欲伸【欲或作願】斑竹啼舜婦淸湘沈楚臣衡山與洞庭此固道所循尋崧方抵洛歷華遂之秦浮游靡定處偶往卽通津吾言【孫曰公自謂】子當去子道非吾遵江魚不池活野鳥難籠馴吾非西方敎憐子狂且醇吾嫉惰遊者憐子愚且諄【章倫切誠也】去矣各異趣何爲浪霑巾【浪或作淚】

送靈師

佛法入中國爾來六百年齊民逃賦役髙士著幽禪官吏不之制紛紛聽其然【制或作禁紛紛或作紛紜】耕桑日失朝署時遺賢靈師皇甫姓冑本蟬聮【孫曰繼也冑系也謂姓氏所出蟬聮連續之貌補注南史宋王鈞七葉之中爵位相繼人人有集沈約語人云自開辟以來未有爵位蟬聯人才相繼如王氏之盛者】少小涉書史早能綴文篇中間不得意失迹成遷延逸志不拘敎軒騰斷牽攣圍碁鬭白黒生死隨機權六博在一擲梟盧叱廻旋【梟或作呼或作楚辭宋玉招魂菎蔽象碁有六博王逸注云投六箸行六碁故爲六博也宋劉裕與劉毅摴蒱毅以爲不能裕惡之因按五木旣而四子俱黒其一子轉躍未定裕厲聲喝之卽成盧毅意殊不快也宋玉招魂有成梟而牟呼五白梟勝也杜詩跣不肯成梟盧廣韻�子樗蒲采名唐李文公集五木經甿采六開塞搭禿撅側梟冝從】戰詩誰與敵浩汗橫戈鋋【音延小矛戰詩或作爭戰或作文戰或作詩戰方云戰詩戰文唐人語也白樂天戰文重棹鞅劉夢得戰文矛防深誰與方作與誰非是】飲酒盡百【側眼切杯也】嘲諧思逾鮮【或作醆或作琖後放此逾或作愈】有時醉花月髙唱淸且緜【髙唱淸或作淸唱髙】四座咸寂黙杳如奏湘尋勝不憚險黔江【黔州有黔江縣】屢泂沿【上音回下音緣溯流而上曰洄從流而下曰沿】瞿塘五六月驚電讓歸船【讓或作攘非是姚令威云讓責怒也方云此只謂歸舟急於驚電耳讓如厥大誰與讓之讓】怒水忽中裂千尋墮幽泉【尋或作潯今按潯與尋同】環廻勢益急仰見團團天【下團字一作圓】投身豈得計性命甘徒捐浪沬蹙翻湧漂浮再生全同行二十人【諸本二作三】魂骨俱坑塡靈師不掛懷冒涉道轉延開忠二州牧【方云魏道輔謂二牧韋處厚白居易也二公出守在元和末此詩作於貞元二十年間攷其時非也】詩賦時多傳失職不把筆珠璣爲君編彊畱費日月密席羅嬋姢昨者至林邑使君數開筵逐客三四公盈懷贈蘭荃【音荃香艸】湖遊泛漭沆【上音莽下胡朗切深大也西京賦滄池漭沆湖或作湘方云此言在林邑日非湘地也今按湖遊對溪晏乃切】溪宴駐潺湲別語不許出行裾動遭牽鄰州競招請書札何翩翩十月下桂嶺【縣名在賀州】乘寒恣窺緣落落王貟外爭迎獲其先自從入賔館占恡久能專吾徒頗被【頗或作或被或作之】接宿窮歡妍聽說兩京事分明皆眼前縱橫雜謡俗屑咸羅穿材調眞可惜朱丹【韓曰陶徽詩對酒展塵編朱黃加釋注孫曰磨研猶琢磨也】在磨研方將斂之道且欲冠其顚韶陽李太守髙步陵雲煙得客輙忘食開囊乞繒錢【繒或作緡】手持南曹敍【唐制吏部員外郎一人掌判南曹王仲舒自吏部員外郎貶方云謂王員外仲舒也墓志云所爲文章無世俗气】字重靑瑤防【子全切祝曰鑽也斵也】古气參彖系【方作象今按杜詩前哲垂彖系】髙標摧太維舟事干謁披讀頭風痊【音詮孫曰典略曰張綉反曹操令記室陳琳艸檄檄成呈太祖太祖先苦頭風是日疾發讀琳所作而愈翕然起曰此愈我病】還如舊相識【還如或作頗似】傾壺暢幽悁【於緣切祝曰憂悒也通也詩中心悁悁】以此復畱滯歸驂【音參驂馬】幾時鞭

縣齋有懷

少小尙奇偉平生足悲吒【陟駕切嘆也郭璞詩撫心獨悲吒】猶嫌子夏儒肯學樊遲稼事業窺臯稷【或作稷咼】文章蔑曹謝濯纓起江湖綴佩雜蘭麝悠悠指長道去去防髙駕誰爲傾國媒【樊曰漢李延年傳北方有佳人絕世而獨立一顧傾人城再顧傾人國上嘆息曰世豈有此人乎平王公主因言延年有女弟上召見實妙麗善舞由是得幸是爲李夫人】自許連城價【樊曰史記連城謂十五城秦所以易趙璧者】初隨計吏貢屢入澤宮射𨿽免十上勞【韓曰戰國防蘓秦說秦惠王書十上而說不行資用乏絕去秦而歸】何能一戰霸【能或作曽】人情忌殊異世路多權詐【多或作重】蹉跎顏遂低摧折气愈下冶長信非罪侯生【侯嬴也孫曰史記魏有隠士侯嬴公子無忌虛左迎之嬴有客朱亥在市屠中嬴引車入市見之其客睥睨久立從騎皆竊罵侯生】或遭罵懷書出皇都銜淚渡淸灞【音霸灞永也選控灞乘滻】身將老寂寞志欲死閒暇朝食不盈腸冬衣才掩髂【枯駕切祝曰腰骨前漢折脇拉髂】軍書旣頻召戎馬乃連跨大梁從相公彭城赴僕射弓箭圍狐兔絲竹羅酒防兩府變荒涼【荒或作炎方云此言董晉張建封相繼殂謝也】三年就休假求官去東洛【去或作來或作去官來東洛方云此謂貞元十五十六年冬如京調官也】犯雪過西華塵埃紫陌春【韓曰唐人樂府云紫陌靑門三十六宮春晝永】風雨靈臺夜名聲荷朋友援引乏姻婭【音亞孫曰爾雅兩壻相謂曰婭】𨿽陪彤庭臣【𨿽方作隅或作仰陪或作偶皆非是孫曰彤庭丹墀謂禦史也】詎縱靑防靶【音霸轡革王襃曰王良執靶或作云】寒空聳危闕曉色曜修架捐軀辰在丁鎩【所介切鳥羽病也選鸞翮有時鎩】翮時方防【音乍年終祭公貶山陽以其年十二月】投荒誠職分領邑幸寛赦湖波翻日車【韓曰淮南子日乘車駕以六龍羲和爲禦杜詩西江浸日車】嶺石圻天罅【虛訝切孔也】毒霧恆燻晝炎風毎燒夏雷威固已加勢仍相借气象杳難測聲音吁可怕夷言聽未慣越俗循猶乍【循或作修非是】指摘兩憎嫌睢盱【上音隳下音吁視上逆貌祝曰視不明也列子老子而睢睢而盱盱而誰與居】互猜訝只緣恩未報豈謂生足借嗣皇【永貞元年順宗卽位】新繼明【新方作帝非是】率土日流化惟思滌瑕垢長去事桑柘斸【陟玉切砍也】嵩開云扃壓潁抗風榭禾麥種滿地梨棗栽繞捨兒童稍長成雀防得驅嚇【音罅詾嚇莊子鴟得腐防鵷雛過之仰而視之曰嚇注怒而拒物聲】官租日輸納村酒時邀迓閒愛老農愚歸弄小女奼【陟駕切少女也後漢奼女工數錢】如今便可爾何用畢婚嫁【樊曰後漢向平字子平隠居不仕建武中男女嫁娶畢敕誡家事勿相闗當如我死也】

合江亭

【諸本作題合江亭寄刺史鄒君方從閣杭蜀本篇內三處注文亦用蜀本孫曰亭在衡州負郭今之石皷頭卽其地也地形特異崛起於二水之間旁有朱陵仙府唐人題刻散滿巖上公自陽山量移江陵過衡山】

紅亭枕湘江【紅或作江方作洪今按歐本作紅鮑云當作紅其作洪者聲存而字訛也】蒸水防其左瞰臨眇空闊緑淨不可唾維昔經營初邦君實王佐【洪曰謂故相齊映所作】翦林遷神祠買地費家貨【費或作匱】梁棟宏可愛【宏或作橫】結構麗匪過伊人去軒騰玆宇遂頽挫老郎來何暮髙唱久乃和【洪曰謂宇文又增其制】樹蘭盈九畹【音宛楚辭予旣滋蘭之九畹】栽竹逾萬个【或作个方云史記貨殖傳竹竿萬个古書皆作个字漢功臣表始出个字】長綆汲滄浪【音郎】幽蹊下坎坷【口个切坎坷地不平】波濤夜俯聽雲樹朝對臥初如遺宦情終乃最郡課人生誠無幾【誠方作成非是】事往悲豈柰【乃个切語助或作那】蕭條緜嵗時契闊繼庸懦勝事誰復論丑聲日已播中丞黜凶邪天子閔窮餓君侯至之初閭裏自相賀淹滯樂閒曠勤苦勸慵惰爲余掃塵階【塵方作東非是】命樂醉眾座窮秋感平分新月憐半破願書巖上石勿使泥塵涴【烏臥切泥著物也泥塵或作塵泥】陪杜侍禦遊湘西兩寺獨宿有題一首因獻楊常侍【諸本無兩字及一首因三字楊常侍憑也時觀察湖南】

長沙千里平勝地猶在險況當江闊處斗起勢匪漸深林髙玲瓏【上音芩下音籠玉聲也一曰明貌】靑山上琬琰【以冉切靑玉也上或作生】路窮臺殿辟佛事煥且剖竹走泉源開廊架崖廣【音因巖爲屋廊一作廓】是時秋之殘【之或作初】暑气尙未斂羣行忘後先朋息棄拘檢【朋一作困】客堂喜空涼【空或作風】華榻有淸簟澗蔬煮蒿芹水果剝菱芡【音儉雞頭】伊余夙所慕陪賞亦云忝幸逢車馬歸獨宿門不掩山樓黑無月漁火燦星防夜風一何喧杉檜屢磨颭【職琰切風動物也磨或作摩方云古摩磨通】猶疑在波濤怵夢成魘【於琰切睡中魘】靜思屈原沈逺憶賈誼貶椒蘭【離騷經注蘭楚懷王弟司馬子蘭椒楚大夫椒也】爭妬忌絳灌共讒謟誰令悲生腸坐使淚盈臉翻飛乏羽翼【乏或作摧】指摘困瑕玷【困或作因非是】珥【音餌曹植戴蟬珥貂珥挿也漢官儀曰侍中金蟬有貂韓曰珥貂分陜謂楊以常侍鎭長沙】貂藩維重政化類分陜禮賢道何優奉巳事苦儉大廈棟方巨川檝行剡【音琰鋭利行或作初】經營誠少暇遊宴固巳歉【歐本作歉俗字當作慊方云古書歡欣之類或從心或從欠多通用】旅程愧淹畱䢐嵗嗟荏苒平生每多感柔翰遇頻染展轉嶺猿鳴曙燈靑睒睒【音陜燈方作光睒睒或作焰焰今按曉光不靑作燈是也】

嶽陽樓別竇司直【竇庠時以武昌幕權嶽州】

洞庭九州間厥大誰與讓南匯羣崖水【匯或作維】北注何奔放瀦爲七百里吞納各殊狀自古澄不淸環混無歸向炎風日搜攪幽怪多冗長【音仗選陸機曰故無取乎冗長】軒然大波起宇宙隘而妨【音訪妨礙也玉篇云害也一作放】巍峩防嵩華騰踔較健壯【踔或作躍方云選吳都賦騰踔飛超】聲音一何宏轟輵車萬兩【輵諸本作或作掲方定作輵云丘葛切車聲也揚雄羽獵賦所謂皇車幽輵足也杭蜀本作渇盧仝月蝕詩亦有推蕩轟渇不知唐人何以訛輵爲渇也今本多作磕砰磅轟磕上林賦語磕與輵音義一也】猶疑帝軒轅張樂就空曠蛟螭【音摛無角如龍而黃】露筍簴縞練吹組帳【組或作祖今按鮑昭詩組帳揚春風】神非人世節奏頗跌陽【上徒結切下徒浪切放逸】

【也】陽施見誇麗陰閉感淒愴【感或作咸】朝過冝春口【袁州唐曰宜春郡】極北缺堤障【過或作廻北方作地】夜防巴陵洲【嶽州唐曰巴陵郡】叢芮【而鋭切艸生皃】才可傍【蒲浪切近也】星河盡涵泳俯仰迷下上余瀾怒不已喧聒鳴甕盎明登嶽陽樓輝煥朝日亮飛亷【風伯】戢其威淸晏息纎纊【音曠纎纊細綿也息或作自方云按海賦輕塵不飛纎羅不動息字爲勝】【烏宏切水深】澄湛凝緑物影巧相況江豚時出戲【說文江豚一名鱄防欲風則踴】驚波忽蕩瀁【波或作沒】時當冬之孟隙竅縮寒漲前臨指近岸側坐眇難望滌濯神魂醒幽懷舒以暢主人孩童舊【孩童一作童孩】握手乍忻悵憐我竄逐歸相見得無恙【音樣病也李陵曰霍與上官無恙乎】開筵交履舄【韓曰史滑稽傳履舄交錯杯盤狼籍】爛漫倒家釀【音讓劉�曰見何次道飲酒使人欲傾家釀】杯行無畱停【或作停畱】髙柱【補注琴柱】送淸唱中盤進橙栗投擲傾脯歡窮悲心生婉孌不能忘【音望】念昔始讀書志欲幹覇王【於放切二】屠龍【莊子朱萍漫學屠龍於支離益殫千金之家三年技成而無所用其巧】破千金爲藝亦云亢【孫曰髙也】愛才不擇行觸事得讒謗前年出官由【或作日以前卷上防豈其由之語推之作由者是但恐此與彼語意不同則只作日亦通】此禍最無妄公卿采虛名擢拜識天仗姦猜畏彈射【食亦切公時爲禦史爲王叔文之黨所排逐】斥逐恣欺誑新恩移府庭【移或作趨】逼側【潘嶽曰駢闐偪側又子虛賦云偪側祕節】厠【閒也】諸將於嗟苦駑緩但懼失冝當追思南渡時魚腹甘所葬嚴程廹風防劈箭【上音僻又轉麥切說文劈破也】入髙浪顚沈在須防忠鯁誰復諒生還眞可喜克已自懲創【克或作刻】庶從今日後粗識得與喪事多攺前好趣有獲新尙誓耕十畝田不取萬乘相細君知蠶織稚子已能餉行當掛其冠生死君一訪

送文暢師北遊

昔在四門館晨有僧來謁【補注聞見錄云歐陽公於詩主退之不主子美劉仲原父毎不然之公曰子美老夫淸晨梳白頭都道士來相訪有俗气退之決不道也仲原父曰亦退之昔在四門館晨有僧乘謁句之類耳公賞其辧】自言本吳人少小學城闕已窮佛根源粗識事輗【五雞切】軏【五骨切車轅端曲木】攣拘【漢鄒陽書能越攣拘之語潘安仁賦陋吾人之拘攣】屈吾眞【或作身】戒轄【胡轄切車軸頭鐡左氏申車脂轄詩云載脂載轄】思逺發薦紳秉筆徒聲譽耀前閥【音罰閥閱家世也後漢聲榮光耀於門閥】從求送行詩【求或作來】屢造忍顚蹶今成十餘卷浩汗羅斧鉞先生【公自謂】閟窮巷未得窺剞劂【上居綺切下音厥祝曰刻鏤刀也淮南子剞劂無迹人巧之妙楚辭握剞厥而不用揚雄甘泉賦般僅棄其剞厥或云剞作欹字見傅毅琴賦當考】又聞識大道何路補剠刖【剠與黥同莊子庸詎知造物者不息我剠而補我劓韓曰公詩意謂文暢旣祝髮爲僧欲補其剠刖而反之初庸可得乎】出其囊中文滿聽實淸越謂僧當少安艸序頗排訐上論古之初所以施賞罰下開迷惑胸窙豁斸株橜【音掘株橜木根列子吾處若橜株抅注橜株抅斷木也言序所以排訐釋氏而告以聖人之道者如以刃而斸株橜也方云何遜詩窙豁下巖呀窙音孝气上烝也校本一用西京賦作孝豁恐非今按一本作豁注雲開逹貌西京賦李善無注而篇韻以爲宮鰵貌祝氏音義作豁開逹貌潘嶽登虎牢賦幽谷豁以窙寥今亦未詳孰是且從方氏作窙】僧時不聽瑩【莊子是黃帝之所聽瑩也防聴瑩疑惑貌不聽瑩則無所疑矣此所以若飲水救渇也】若飲水救暍【音謁傷暑也或作渇方云公詩用今韻者未嘗逾韻此詩三十三韻不應獨旁取此一韻今按方說不知何以見此詩用今韻當考】風塵一出門時日多如發三年竄荒嶺守縣坐深樾【音曰兩木交陰之下曰樾】徴租聚異物【或作物異非是】詭制怛巾韈【制或作制怛或作恆方云怛驚也】幽窮共誰語【共或作與】思想甚含噦【於月切逆气禮記噦噫】昨來得京官照壁喜見蠍【音歇韓曰江南舊無蠍樊曰蘇內翰謫黃州五年離泗州北行岸上聞騾防聲欣然曰不聞此聲久矣退之照壁喜見蠍不虛語也】況逢舊親識【或作識知親或作相】無不比鶼【音兼爾雅曰南方有比翼鳥不比不飛其名謂之鶼公竄逐新歸見蠍猶喜況相識乎無不比之鶼蟨矣】蟨【音厥見後岠虛注】長安多門戶弔慶少休歇而能勤來過重惠安可掲【孫曰舉也重惠或作惠重方云毌丘儉詩憂貴重山嶽誰能爲我擔與此義同】當今聖政初恩澤完防狘【上許出切下許月切祝曰飛走貌記鳯以爲畜故鳥不獝麟以爲畜故獸不狘完或作寛】胡爲不自暇飄戾逐鸇鷢【其月切似鷹尾上白善捕防】僕射領北門威徳壓胡羯【音訐胡種】相公鎭幽都竹帛爛勲伐酒舞閨姝獵騎圍邊月【韓曰李恢秋月詞云邊月破鏡飛】開張篋中寶自可得津筏【音伐海中浮】從玆富裘馬寜復茹藜蕨【音厥】余期報恩後謝病老耕垡【音伐孫曰耕起土謂之垡祝曰與撥同國語王耕一撥】庇身指蓬茅逞志縱獫【方檢切犬長喙】猲【許竭切祝曰短喙犬曰猲出爾雅詩曰載獫猲獢】僧還相訪來山藥煮可掘

答張徹

【筆墨閒錄劉澗云答張徹一詩尢奇麗】

辱贈不知報我歌爾其聆首敍始識面次言後分形道途緜萬里日月垂十齡浚郊【浚音峻孫曰貞元十五年宣武軍亂殺畱後陸長源】避兵亂睢岸【是嵗公至彭城節度使張建封居之於睢水上】連門停【諸本作亭閤本作停而方從諸本按停猶居也上對亂字宜用停字乃的後又有洞庭字或未必重押也】肝膽一古劍波濤兩浮萍漬墨竄舊史磨丹注前經義苑手祕寶文堂耳驚霆暄晨躡露舄暑夕眠風櫺結友子讓抗請師我慙丁初味猶噉【與啖同祝曰顧愷之啖蔗從尾至本云漸入佳境】蔗遂通斯建瓴【上紀偃切下音零見漢髙紀注瓴盛水瓶也居髙屋之上建瓴水言其易也】捜奇日有富嗜善心無寜石梁平侹侹【音挺說文長貌】沙水光泠冷乘枯摘野艷沈細抽潛腥遊寺去陟巘【陟或作登】尋徑返穿汀【徑或作巫非是】緣云竹竦竦失路麻防防滛潦忽翻野平蕪眇開溟防泄塹夜塞懼衝城晝扃及去事戎轡相逢宴軍伶【孫曰伶樂官軍伶軍中樂】觥秋縱兀兀獵旦馳防防【古螢切祝曰馬腹幹肥張旦或作晏】從賦【孫曰謂徹赴舉試也漢書以臣錯充賦】始分手朝京忽同舲【音零舡有牖樊曰是年以徐州從事朝正京師與徹同行】急時促暗棹戀月畱虛亭畢事駈傳馬安居守螢梅花灞水別宮燭驪山醒【驪力馳切韓曰杜詩軍吏回宮燭筆墨間錄曰劉澗云酒醒極有風味】省選逮投足鄕賔尙摧翎【音零鳥羽樊曰二句謂徹下第也】塵祛又一摻【所咸切詩曰摻執子之手兮孫曰摻執而別也】淚眥【音漬目際也列子拂眥揚眉而望之】還雙熒洛邑得休告華山窮絕陘【音形連山中絕】倚巖睨海浪引袖拂天星日駕此回轄金神所司刑泉紳拖修白石劍攢髙靑磴【都鄧切巖磴選石磴防紅泉】蘚防【音闥孫云防滑也】拳局【音局韓曰踡局楚辭云踡局顧而不行】梯飈【卑遙切風也韓曰楚詞忽飈騰兮浮雲】颭伶俜【普丁切補注伶俜行不正選少伶俜而偏孤】悔狂已咋【音責囓也】指垂誡仍鐫銘峨豸【宅買切祝曰獬豸獸似牛而一角知曲直善觸禦史冠用之】忝備列伏蒲【孫曰元帝欲廢太子史丹伏靑蒲上泣涕諌帝】愧分涇【孫曰分別涇渭以明淸濁】防誠慕橫艸【孫曰漢終軍云軍無橫艸之功橫於艸野謂戰也】力繀撞筳【音廷孫曰東方朔傳以管窺天以蠡測海以筳撞鐘從艸恐未是諸本筳從艸方云當從竹繀絲筦也見東方朔客難】疊雪走商嶺飛波航洞庭下險疑墮井守官類拘囹【音令圄也官或作宮】荒餐茹獠【音老祝曰夷別名孫曰獠南夷蠱虫毒自峩豸下皆言自監察禦史貶陽山時事】蠱幽夢感湘靈刺史肅蓍蔡【孫曰言刺史爲人所信肅如蓍蔡蔡大也】吏人沸蝗螟【音防】防綴簿上字趨蹌閤前鈴【補注羊祜出鎭南夏鈴閣之下侍衛不過十數人】賴其飽山水得以娛瞻聽紫樹雕斐斖【音尾祝曰文色皃選雕云斐尾以翼檽彤作雜】碧流滴瓏玲映波鋪逺錦挿地列長屏愁【余救切祝曰形以猿】酸骨死【或作怨】怪花醉魂馨潛苞絳實圻幽乳翠毛零【乳或作孔】赦行五百里月變三十蓂【音防孫曰世紀堯時有艸夾階而生於庭隨月凋榮毎月朔日生一莢至望則落一莢月小則餘一莢】漸階羣振鷺入學誨螟蛉【音苓桑上靑虫也揚子以諭七十子肖仲尼元和六年公自江陵法曹召爲國子博士故云】蘋甘謝鳴鹿罍滿慙罄缾冏冏抱瑚璉飛飛聮鶺鴒魚鬛欲脫背【孫曰言將化爲龍】虯光【或云劍也】先照硎【光先或作精光】豈獨出醜類方當動朝廷勤來得晤語勿憚宿寒防

薦士

【薦東野於鄭餘慶也東野貞元十一年爲漂陽尉時鄭餘慶尹河南公作是詩薦之】

周詩三百篇雅麗理訓誥【雅麗或作麗雅理或作埋今按二字皆未安恐必有誤】曽經聖人手議論安敢到五言出漢時蘇李【韓曰選李陵與蘇武詩注云五言詩自陵始也】首更號東都漸彌漫【大皃】別百川導【孫曰謂風雅之體如百川之分也】建安能者七【孫曰建安漢獻帝年號典論曰今之文人孔融陳琳王粲徐幹阮瑀應瑒劉楨斯七子者於學無所遺於詞無所假】卓犖變風操【孫曰風謂風雅操琴操之類亦詩也】逶迆扺晉宋气象日凋耗中間數鮑謝【孫曰謝靈運謝眺或曰二謝通稱鮑昭字明逺謝眺字暉季觀評孟郊詩云平處下顧二謝】比近最淸奧齊梁及陳隋眾作等蟬噪捜春摘花卉防襲傷剽【彊掠也】盜國朝盛文章子昻【補注薦士詩與送東野序盛言子昻李杜餘皆不在其列】始髙蹈勃興得李杜萬類困陵暴後來相繼生亦各臻閫奧【或作方云舊本作奧今本以重韻誤刻也班固傳究先聖之閫奧】有窮者孟郊受材實雄驁【音傲敖也】防觀洞古今象外逐幽好橫空盤硬語【橫空或作縱橫】妥帖力排奡【孫曰論語奡蕩舟言多力能陸地行舟補注臨川云吟詩各有所得淸水出芙蓉天然去雕飾此李白所得也或看翡翠蘭苕上未掣鯨鯢碧海中此杜甫所得也橫空盤硬語妥帖力排奡此韓愈所得也】敷柔肆紆余【屈曲貌古詩曰山澤泉紆余】奮猛捲海潦榮華肖天秀捷疾逾響報【捷或作健逾或作愈】行身踐規矩甘辱恥媚竈孟軻分邪正眸子看了眊杳然粹而淸【或作精】可以鎭浮躁酸寒溧【音栗宣州】陽尉五十幾何耄孜孜營甘防辛苦久所冒俗流知者誰指注競嘲慠聖皇索遺逸髦士日登造廟堂有賢相【鄭餘慶也】愛遇均覆燾況承歸與張【郊嘗爲歸登張建封所知】二公疊嗟悼靑防送吹噓彊箭射魯縞【音槁韓曰漢韓安國傳彊努之末力不能穿魯縞孫曰縞素也曲阜之俗善作之尢爲輕故曰魯縞】胡爲久無成使以歸期告霜風破佳菊嘉節廹吹防念將決焉去感物增戀嫪【盧到切集注恡物也聲類云姻嫪戀惜也說文云固也】彼防水中荇尙煩左右芼【音冒擇也】魯侯國至小廟鼎猶納郜幸當擇瑉玉【石次玉也】寜有棄珪瑁【音冒孫曰周禮天子執瑁】悠悠我之思擾擾風中纛【音導補注楚王曰寡人之心搖搖然如懸旌詩意取此纛以犂牛尾爲之懸於左騑選黃屋左纛】上言愧無路日夜惟心禱鶴翎不天生變化在啄菢【薄報切鳥伏卵謂之菢】通波非難圖尺地易可漕善善不汲汲後時徒悔懊【於到切恨也晉史門生驚懊者累日】救死具八珍【韓曰禮記內則八珍謂淳母炮豚性防防珍漬肝膋也】不如一簞【音單楚與晉戰或人餽王一簞酒王傾酒於水上與軍士共飲】犒【不或作無】防詩公勿誚【防或作數】愷悌神所勞【卽到切】

喜侯喜至贈張籍張徹

【韓曰公初謫陽山令元和攺元自江陵椽召國子博士其從遊如喜如籍如徹皆防都下詩以是作】

昔我在南時數君長在念揺揺不可止諷詠日喁噞【上音顒下音驗孫曰魚口動也韓曰張衡曰喁噞浮沈】如以膏濯衣毎漬垢逾染又如心中疾箴石非所砭【波驗切孫曰說文以石刺病】常思得遊處至死無倦厭【無或作不】地遐物奇怪水鏡【孫曰水鏡一名蜮陸機防云一名射影江淮水皆有之人在岸上影見水中投人影則殺之】涵石劍荒花窮漫亂幽獸工騰閃礙日不忍窺忽忽坐昬墊【音店弱也】逢神多所祝豈忘靈卽驗依依夢歸路歷歷想行店今者誠自幸所懷無一欠孟生去𨿽索【孫曰離也】侯氏來還歉【說已見上】欹眠聽新詩屋角月艷艷【眠或作枕月或作日】雜作承閒聘【雜方作新按上句已云聽新詩不應此句便重出新字當作雜雜作承間聘蓋謂間出它文也】交驚舌防舚【他念切樊曰說文吐舌兒交或作文防或作牙皆誤防俗互字也】繽紛指瑕疵拒捍阻城塹【阻城方作城阻非是】以餘經摧挫固請發鉛槧【七艷切韓曰王充論衡斷木爲槧西京雜記揚子云好事常懷鈆提槧從諸計吏訪殊方絕域之語鉛墨槧牘也】居然妄推讓見謂爇天焰【天或作黔非是】比疏語徒妍悚息不敢占呼奴具盤飱【或作餐】飣餖【上丁定切下音豆貯食也】魚菜贍人生但如此朱紫安足僣

古風

【樊曰安史之後方鎭相望於內地大者連州十餘小者不下三四兵驕則逐帥帥彊則叛上不廷不貢往往而是故托古風以寓意觀詩意當在徳宗之世與火相爲表裏云】

今日曷不樂幸時不用兵無曰旣蹙矣乃尙可以生【曰或作曰以或作勞非是】彼州之賦去汝不顧此州之役去我奚適【去我方作我去奚或作爰皆非是】一邑之水可走而違天下湯湯曷其而歸好我衣服甘我飲食無念百年聊樂一日

駑驥

【洪曰唐本有贈歐陽詹字或作駑驥吟示歐陽詹詹集有答韓十八駑驥吟】

駑駘誠齷齪【上音渥下音擉或作選小人自齷齪】市者何其稠力小苦易制價防良易酬【苦或作良良或作誠】渇飲一斗水饑食一束芻嘶鳴當大路志气若有餘騏驥生絕域自矜無匹儔牽驅入市門行者不爲畱借問價幾何黃金比嵩丘【老杜驄馬行朝來夕試華軒下未覺千金滿髙價】借問行幾何咫尺視九州饑食玉山禾渇飲醴泉流問誰能爲禦【諸本作借問誰能禦方從杭蜀本及歐陽詹集如此】曠世不可求惟昔穆天子乘之極遐遊王良執其轡造父挾其輈【挾諸本作夾此從詹集今按左傳潁考叔挾輈以走當作挾】因言天外事【韓曰周穆王西極有化人來王敬事之遂肆意遠遊駕八駿之乘主車則造父爲馭宿於昆侖之阿赤水之陽別日升昆侖之上以觀黃帝之宮遂賓於西王母孫雲天外事卽謂昆侖池事非中國所見者也】茫惚使人愁【茫或作怳或作荒方云詹集作慌古荒與茫通】駑駘謂騏驥餓死余爾羞【餓或作饑】有能必見用有徳必見收孰云時與命通塞皆自由騏驥不敢言低徊但垂頭人皆劣騏驥共以駑駘優喟余獨興嘆才命不同謀寄詩同心子爲我商聲謳【商聲秋聲也記曰愛者冝歌商選詠懷詩素質遊商聲淒愴傷我心詩或作言商或作髙】

馬猒谷【此詩及其下出門皆未得志之辭】

馬猒谷兮士不猒糠籺【音纈又胡骨切麄屑爲籺】士被文繡兮士無裋褐【防或作短方云前漢貨殖傳實用防字董彥逺洪慶善皆嘗辧古無防褐字按防褐字兩漢如賈誼貢禹貨殖傳班彪劉平張衡傳凡六見無有作短字者班彪王命論短褐之襲漢書作防文選則用丁管切是唐儒方兩用之故少陵詩以長纓短褐爲對而史記孟嘗君傳與戰國防墨子語蓋皆傳冩之訛公好古最深當以防爲正今按戰國策鄰有短褐一作防史記士不得短褐司馬貞曰短亦音豎班彪王命論短褐之襲韋昭曰短當爲防防也字皆正作短注中乃云防字豎音又淮南子亦云巫馬期才衣短褐而髙誘無說則亦未必皆傳冩之誤也又栁子厚亦嘗用之則安知韓公之必不然乎今兩存之以俟知者】彼其得志兮不我虞一朝失志兮其何如已焉哉嗟嗟乎鄙夫

出門

長安百萬家出門無所之豈敢尙幽獨與世實參差古人𨿽已死書上有其辭【其或作遺】開卷讀且想千載若相期出門各有道我道方未夷且於此中息天命不吾欺【命或作誠】

嗟哉董生行

淮水出桐栢山東馳遙遙千里不能休【遙遙一作悠悠】淝水【音肥水名在廬江】出其側不能千里百里入淮流【百上或無裏字】壽州屬縣有安丰唐貞元時【元下或有年字】縣人董生召南隠居行義於其中【召或作邵】刺史不能薦天子不聞名聲爵祿不及門門外惟有吏日來徴租更索錢【方無更字非是】嗟哉董生朝出耕夜歸讀古人書盡日不得息或山而樵或水而漁【而方並作於非是】入防具甘防上堂問起居父母不慼慼妻子不咨咨【方以閣杭蜀本作羞羞云此詩以三嗟哉易韻以羞葉居視古用韻也今按咨字自與居葉方於毛潁傳資字論之矣何獨於此而疑之邪羞羞韻𨿽可葉然殊無理而可笑方之主此又其酷信三本之誤也或恐本是嗟字葉音子余反而誤作羞字耳然亦不如且作咨字之見成穏當也】嗟哉董生孝且慈【董召南壽州安丰人公嘗有送董生遊河北序且曰董生舉進士嘗不得志於有司而此詩敍其孝且慈如此東坡姚氏三瑞堂詩云君不見董召南隠居行義孝且慈天公亦恐無人知故令雞狗相哺兒又令韓老爲作詩爾來三百年名與淮水肥】人不識惟有天翁知【方無有字非是】生祥下瑞無休期家有狗乳出求食雞來哺其兒啄啄庭中拾虫蟻哺之不食鳴聲悲傍徨躑躅久不去以翼來覆待狗歸嗟哉董生誰將與儔時之人夫妻相虐兄弟爲讎食君之祿而令父母愁亦獨何心嗟哉董生無與儔【或作誰將與儔或作誰與儔今按上句誰將與儔疑而問之之詞也此云無與儔答而決之之詞也】

烽火

登髙望烽火誰謂塞塵飛王城富且樂曷不事光輝勿言日已暮相見恐行稀願君熟念此秉燭夜中歸我歌寜自感乃獨淚霑衣

汴州亂

汴州城門朝不開【汴州自大歷後多兵董晉卒軍司馬陸長源總畱後事八日而軍亂殺長源等監軍俱文珍宻召宋州刺史劉逸凖使總後務朝廷從之賜名全諒公時已從晉喪出汴四日實貞元十五年二詩蓋譏徳宗姑息之政云】天狗【狀如犬流星有聲其下止地類狗必有破軍殺將之兆】墮地聲如雷健兒爭誇殺畱後【誇或作誘】連屋累棟燒成灰【累棟或作累累】諸侯咫尺不能救孤士何者自興衰

毋從子走者爲誰大夫夫人畱後兒昨日乘車騎大馬坐者起趨乘者下廟堂不肯用干戈【肯或作敢】嗚呼柰汝母子何

利劍

利劍光耿耿佩之使我無邪心故人念我寡徒侶【寡或作無徒或作儔】持用贈我比知音我心如冰劍如雪不能刺讒夫使我心腐劍鋒折決云【莊子說劍上決浮雲下絕地紀】中斷開靑天噫劍與我俱變化【晉雷煥事】歸黃泉

齪齪

齪齪當世士所憂在饑寒但見賤者悲不聞貴者嘆【音灘】大賢事業異逺抱非俗觀報國心皎防念時涕汍瀾妖姫坐左右柔指發哀彈酒肴𨿽日陳感激寜爲歡秋陰欺白日【欺方作蔽今按作蔽固古語然作欺尢有味也】泥潦不少幹河堤次東郡老弱隨驚湍天意固有屬誰能詰其端【屬或作謂或作以詰方作語今按謂以語不若作屬詰爲深切】願辱太守薦得充諌諍官【諫諍方作爭臣今按爭臣下更著官字語復非是】排云叫閶闔【天門也楚詞排閶闔而望予】披腹呈瑯玕致君豈無術自進誠獨難

別本韓文考異卷二

欽定四庫全書

別本韓文考異卷三

宋王伯大重編

古詩

河之水二首寄子侄老成

河之水去悠悠我不如水東流我有孤侄在海陬【或作隅方云古音隅五侯切分與流通】三年不見兮使我生憂日復日夜復夜三年不見汝使我鬢髮未老而先化

河之水悠悠去我不如水東注我有孤侄在海浦三年不見兮使我心苦采蕨於山緡【武中切韓曰釣魚繳】魚於淵【方作泉今按以淵爲泉避諱也依例當作】我䢐京師不逺其還【其或作而】

山石

山石犖確【上力角切下音覺磽確也】行徑防黃昏到寺蝙蝠【上布田切下甫服切伏翼也一名仙防】飛升堂坐階新雨足【或作定非是】芭蕉葉大支【卽梔字】子肥僧言古壁佛畵好以火來照所見稀【所見或作見所非是】鋪牀拂席置羮飯疏糲【蘭末切糲麄而粺精列子食則粢糲】亦足飽我饑夜深靜臥百虫絕淸月出嶺光入扉天明獨去無道路出入髙下窮煙霏山紅澗碧紛爛漫時見松皆十圍【或作櫟方云選南都賦楓槐櫨李善曰與櫟同】當流赤足蹋澗石水聲激激風吹衣【吹或作生】人生如此自可樂【或作可自得自可方作自得或作可自皆非是】豈必局束爲人鞿【音饑馬絡也楚詞今𨿽好修姱以鞿覊兮注韁在口曰覊前漢是猶以鞿而禦悍突爲人鞿言爲人所拘縶也】嗟哉吾黨二三子安得至老不更歸

天星送楊凝郎中賀正

天星牢落雞喔咿【上音渥下音伊雞聲也】僕夫起餐車載脂【脂以滑車】正當窮冬寒未巳借問君子行安之防朝元正無不至受命上宰須及期侍從近臣有虛位公今此去歸何時【或作何時歸】

汴泗交流贈張僕射【建封】

【貞元十五年公在徐州張建封幕汴水徐之西泗水徐之南故以名篇】

汴泗交流郡城角築場千步平如削【築或作斸方云詩九月築場圃謂築堅以爲場也】短垣三面繚逶迆擊鼓騰騰樹赤旗新秋朝涼未見日【秋或作雨】公早結束來何爲分曹決勝約前定百馬攢【在丸切聚也】蹄近相映毬驚杖奮合且離紅牛纓紱黃金羈側身轉臂著馬腹霹靂應手神珠馳超遙散漫兩閒暇揮霍【奮迅也枚乘曰蜿墠揮霍】紛紜爭變化發難得巧意气麤讙聲四合壯士呼此誠習戰非爲劇豈若安坐行良圖當今忠臣不可得公馬莫走須殺賊

忽忽

忽忽乎余未知生之爲樂也【生之爲方作爲生之非是】願脫去而無因安得長翮大翼如雲生我身乘風振奮出六合絕浮塵死生哀樂兩相棄是非得失付閒人

鳴鴈

【公在徐州與孟東野書有曰去年脫汴州之亂遂來於此主人與余有故居餘符離睢水上及秋將辭去云云主人謂張建封公在徐鬱鬱不得志見於書與詩者如此】

嗷嗷鳴鴈鳴且飛【上鳴字或作鴻】窮秋南去春北歸去寒就暖識所依【或作處非是】天長地闊棲息稀風霜酸苦稻梁【鴻鴈前輩多使稲梁事蓋出戰國防廣絕交論云分鴈騖之稲梁又杜甫詩自古稻梁多不足】防毛羽摧落身不肥【毛羽或作羽毛】徘徊反顧羣侶違哀鳴欲下洲渚非江南水濶朝云多【朝方作朔今按旣云江南則不應言朔云矣兼作朝云語亦差響】艸長沙軟無网羅閒飛靜集鳴相和違憂懷惠性匪他【惠一作息】淩風一舉君謂何

龍移

【此詩謂南山湫也湫初在平地一日風雷移居山上其山下湫遂化爲土公題炭谷詩曰厭處平地上巢居挿天山】

天昏地黑蛟龍移雷驚電激雄雌隨【激或作撃方云雷奔電激班固西都賦語雄雌或作雌雄】淸泉百丈化爲土魚鱉枯死吁可悲

雉帶箭

【此詩公佐張僕射於徐從獵而作也讀之其狀如在目前蓋冩物之妙者】

原頭火燒靜兀兀野雉畏鷹出復沒【出復方作伏欲今按雉出復沒而射者彎弓不肯輕發正是形容持滿命中之巧毫釐不差處攺作伏欲神采索然矣】將軍欲以巧伏人盤馬彎弓惜不發地形漸窄觀者多雉驚弓滿勁箭加衝人決起百餘尺紅翎白鏃【作木切】相傾斜將軍仰笑軍吏賀五色【爾雅雉五色皆備曰暈】離披馬前墮

條山蒼

【歐本注雲中條山在黃河之曲今蒲中也】

條山蒼河水黃浪波沄沄去【浪波或作波浪】松栢在山岡【山或作髙】

贈鄭兵曹

罇酒相逢十載前君爲壯夫我少年罇酒相逢十載後我爲壯夫君白首我材與世不相當戢鱗委翅無復望當今賢俊皆周行君何爲乎亦遑遑【亦或作獨】杯行到君莫停手破除萬事無過酒

桃源圖

【孫曰武陵郡朗州國朝攺爲鼎州洪曰淵明敍桃源初無神仙之說梁任安貧爲武陵記亦祖述其語耳淵明云先世避秦時亂而安貧云曩以避秦人之亂邑人相率攜妻孥隠此厥後絕不外通何人世之多遷貿也後人不深考因謂秦人至晉猶不死遂以爲地仙洪駒父云荊公桃源行東坡和桃源詩皆得之王摩詰退之劉夢得諸人以爲神仙者非是】

神仙有無何眇芒【或作渺茫】桃源之說誠荒唐流水盤廻山百轉生綃數幅垂中堂武陵【晉太康中武陵人捕魚從溪行忘路逺近逢桃林夾岸無雜花果云秦人避世於此】太守好事者題封逺寄南宮下南宮先生忻得之波濤入筆驅文辭文工畫妙各臻極異境怳惚移於斯架巖鑿谷開宮室接屋連墻千萬日嬴顚劉蹶了不聞地坼天分非所卹種挑處處惟開花川原近逺蒸紅霞【近逺或作逺近】初來猶自念鄕邑嵗久此地還成家漁舟之子來何所物色相猜更問語大蛇中斷喪前王羣馬南渡開新主聽終辭絕共淒然自說經今六百年當時萬事皆眼見不知幾許猶流傳爭持酒食來相饋禮數不同樽俎異月明伴宿玉堂空骨冷魂淸無夢寐夜半金雞啁哳【陟鎋切又陟頡切】鳴火輪飛出客心驚人間有累不可住依然離別難爲情船開棹進一廻顧萬里蒼蒼煙水暮世俗寜知僞與眞至今傳者武陵人

東方半明

【韓曰此詩與煌煌東方星興寄頗同蓋指順宗卽位不能親政而憲宗在東宮之時也樊曰公億昨行所謂伾文未剪崖州熾𨿽得赦宥常愁猜近者三姦悉破碎羽穴無防幽黃能義與此詩同惟此詩曰東方半明所以防其詞如此蓋風人之托物也】

東方半明大星沒【半或作未方以閤本云洪慶善曰舊本作半明今蜀本題語亦作半明旣云大星沒則不應未明也傳本多習於詩人成語而不攷其意義故也】獨有太白配殘月嗟爾殘月勿相疑同光共影須防期殘月暉暉太白睒睒【音挾太元經明復睒天中獨爛也或作睒睒方云字當從日】雞三號【音毫杜詩曰初鳴度必三】更五防

贈唐衢

【集注衢從退之遊舊史附公傳末新史削之舊史云衢應進士久而不第能爲歌詩意多感激見人文章有所傷激讀訖必哭涕泗不能巳毎與人言論旣別發聲一號音辭悲切聞者莫不涕下故世稱唐衢善哭白樂天亦甞贈以詩略云賈誼哭時事阮籍哭路岐唐生今亦哭異代同其悲】

虎有爪兮牛有角虎可搏兮牛可觸柰何君獨抱奇材手把鋤犂餓空谷當今天子急賢良匭函【孫曰唐武后垂拱二年命銅爲匭置之廟堂東曰延恩南曰招諫西曰伸寃北曰通】朝出開明光【漢殿名也】胡不上書自薦達坐令四海如虞唐

貞女峽【連州桂陽縣】

江盤峽束春湍豪雷風戰闘魚龍逃懸流轟轟射水府一防百里翻雲濤漂船擺【補買切間也】石萬瓦裂咫尺性命輕鴻毛【鴻或作於或作如】

贈侯喜

吾黨侯生字叔【或作起方雲起之古文也】呼我持竿釣溫水【洛水在河南易幹鑿度曰王者有盛徳之應則洛水先溫故號溫洛】平明鞭馬出都門盡日行行荊棘裏溫水防茫絕又流深如車轍闊容輈蝦蟇跳過雀兒浴此縱有魚何足求我爲侯生不能已盤鍼擘粒投泥滓晡時堅坐到黃昏【到或作至】手倦目勞方一起暫動還休未可期蝦行蛭【音質水蛭也賈誼曰夫豈從蝦與蛭螾】渡似皆疑舉竿引綫忽有得一寸才分鱗與鬐【音頎莊子曰驚揚而奮鬐或作鰭今按鬐馬鬛也當作鰭然莊子作鬐則亦可通用也】是日侯生與韓子良久嘆息相看悲我今行事盡如此此事正好爲吾規半世遑遑就舉選一名始得紅顏衰【始或作已非是】人間事勢豈不見徒自辛苦終何爲便當提防妻與子南入箕潁【箕山名潁水名許由巢父隠處】無還時叔君今气方鋭我言至切君勿嗤君欲釣魚須逺去大魚豈肯居沮洳【上音疽下音茹漸濕地肯或作有非是】

古意

【韓曰華山記雲山頂有池生千葉蓮花服之羽化因曰華山觀公詩意與前詩皆有興寄其曰古意防深逺矣而孫氏引李肇國史補言愈好奇登華山絕峯發狂慟哭沈顏作登華防略曰仲尼悲麟悲不在麟也墨翟泣絲泣不在絲也又引公答張徹詩云洛邑得休告華山窮絕陘以實國史補之云質之校本乃大不然姑存之】

太華【胡化切】峯頭玉井蓮開花十丈藕如船冷比雪霜甘比蜜一片入口沈屙痊我欲求之不憚逺靑壁無路難夤緣【方從唐本作五月壁路難攀緣云鮑溶集有陪公登華山詩蓋五月也夤或作攀今按公此詩本以古意名篇非登山紀事之詩也且太華之險千古屹立所謂削成五千仞者豈獨五月然後難攀緣哉若以句法言之則五月壁路之與靑壁無路意象工拙又大不侔亦不待識者而知其得失矣方氏泥於古本牽於旁證而不尋其文理乃去此而取彼其亦誤矣原其所以蓋緣五月本是靑字唐本誤分爲二而讀者不曉因復削去無字遂成此謬今以諸本爲正】安得長梯上摘實下種七澤【司馬相如子虛賦楚有七澤其小者名云夢方九百里】根株連【列子言五山曰根株不相連著】

八月十五夜贈張功曹【著】

纎云四卷天無河淸風吹空月舒波【波月光】沙平水息聲影絕【沙平方作平沙非是】一杯相屬【之欲切漢灌夫傳及飲酒酣夫起舞屬蚡師古曰屬付也猶今之舞訖相勸】君當歌君歌聲酸辭且苦不能聽終涙如雨洞庭連天九疑髙蛟龍出沒猩鼯【音吾防名一曰飛生】號十生九死到官所幽居黙黙如藏逃下牀畏蛇食畏藥海气濕蟄燻腥臊【濕方作溫非是】昨者州前槌大鼓嗣皇【順宗卽位貞元二十一年正月】繼聖登夔臯赦書一日行萬里罪從大辟皆除死【方云荊公與謝本作除徙下文已有遷者追回流者還則除死爲當】遷者追回流者還滌瑕蕩垢朝淸班【朝淸或作淸朝方云唐本作朝淸蓋言追還之人皆得滌瑕垢而朝淸班惟巳爲使家所抑故只量移江陵也】州家申名使家抑坎軻秖得移荊蠻【秖或作只它詩皆然】判司【功曹】卑官不堪說【卑官一作官卑】未免捶楚【韓曰老杜送髙書記詩脫身簿尉中始與捶楚辭孫曰公時遷爲江陵府法曹】塵埃間同時軰流多上道天路幽險難追攀君歌且休聽我歌我歌今與君殊科【杭本如此言張之歌詞酸苦而巳直歸之於命蓋反騷之意而其詞气抑揚頓挫正一篇轉換用力處也方從諸本我下去歌字而君下著豈字全失詩意使一篇首尾不相運掉無復精神又不著花本之異蓋考之亦未詳耶】一年明月今宵多【明月一作月明】人生由命非由他【托何切非我也】有酒不飲柰明何

謁衡嶽廟遂宿嶽寺題門樓【或無廟字】

【公兩謫南方初自陽州北還過衡在永貞元年八月過潭適當殘秋陪杜侍禦遊湘西寺詩云是時秋向殘是也今云我來正逢秋雨節故知此詩自山陽還時作後自潮州還移刺袁州則元和十五年十月蓋未嘗過衡據袁州謝表云去年正月貶授潮州刺史其年十月凖例量移云云卽自潮徑當來袁又未嘗遇秋雨節時也蘇東坡觀海市詩云潮陽太守南遷歸喜見石廩堆祝融捔言之耳】

五嶽祭秩皆三公【皆或作比非是】四方環鎭嵩當中火維地荒足妖怪天假神柄【神衡山之神】專其雄噴雲泄霧藏半腹𨿽有絕頂誰能窮我來正逢秋雨節陰气晦昧無淸風【淸方作晴今按淸風興羣陰伏無淸風則雨意未已也晴字非是】潛心黙禱若有應豈非正直能感通【非方作卽非是能感方作感能今按若從方讀則此句爲喫羌語矣】須防靜掃眾峯出仰見突兀撐靑空紫蓋連延接天柱【衡山有五峯紫蓋天柱石廩祝融芙蓉石廩一名石囷】石廩騰擲堆祝融森然魄動下馬拜松栢一逕趍靈宮【栢或作桂】粉墻丹柱動光彩物圖畫塡靑紅升堦傴僂薦脯酒欲以菲薄明其衷廟令老人識神意【令一作內】睢盱【上許圭切下香於切顧視貌】偵【醜鄭切侯也】伺能鞠躬手持杯珓導我擲【珓方從唐本作校云廣韻作珓字古者以土爲之也朝野僉載作珓角與校音義皆相近魏野有詠竹校子詩只作校字荊楚嵗時記又作敎今按當從廣韻及眾本】云此最吉余難同竄逐蠻荒幸不死衣食才足甘長終侯王將相望久絕神縱欲福難爲功夜投佛寺上髙閣星月揜映云朣朧【方云選秋興賦月朣朧而含光從日者非今按字書二字從日當更考之】猿鳴鐘動不知曙杲杲寒日生於東

岣嶁山

【東坡中隠堂詩岣嶁何須到韓公浪自悲謂此詩也】

岣嶁【上音矩下音縷】山尖神禹碑【盛洪之荊州記曰南嶽周回數百里昔禹登而祭之又徐靈期南嶽記曰夏禹導水通瀆刻石書名山之髙南嶽文云髙四千一十丈南嶽卽衡山也】字靑石赤形模奇科斗拳身薤【音械古文似科斗薤書如薤葉】倒披【倒或作葉方從蜀本云衡陽舊刻亦然魏都賦雲華蓮重葩而倒披今按岣嶁者衡山南麓別峯之名薤倒披者古有倒薤書見歐公集古錄目唐度十體書方得之矣然今衡山寔無此碑此詩所記蓋當時傳聞之誤故其卒章自爲疑詞以見防意劉禹錫寄呂衡州書亦云嘗聞祝融峯上有神禹銘古石瑯玕姿祕文螭虎形蓋亦得於傳聞也】鸞飄鳯泊拏【奴加切又女書切皆以象其碑之摹刻】虎螭事嚴迹祕莫窺道人獨上偶見之我來咨嗟涕漣洏【上音連下音而涕流貌】千搜萬索何處有森森緑樹猿猱悲【猱或作啼】

永貞行

【韓曰貞元二十一年徳宗崩順宗卽位病防不能視朝王伾王叔文用事四月防皇太子八月立爲皇帝是爲憲宗順宗爲太上皇攺元永貞此詩載太皇謂順宗小人謂叔文元臣故老謂杜佑髙郢鄭玽瑜等嗣皇謂憲宗也】

君不見太皇諒陰【指順宗卽位之時】未出令小人乘時偸國柄北軍百萬虎與貔【音毗】天子自將非他師【或作時】一朝奪印付私黨【孫曰是嵗王叔文以金吾大將軍範希朝爲左右神防諸行營節度以韓泰爲其行軍司馬叔文欲奪取宦官兵權以自固籍希朝老將使主帥而實以泰專其事人情疑懼】懍懍朝士何能爲狐鳴梟噪爭署置暘睒跳踉【上音迢下音梁得意喜躍之貌】相嫵媚【上音武下音眉相媚悅也防睒或作睒閃方云防睒獸狂視貌字見吳都賦】夜作詔書朝拜官超資越序曽無難公然白日受賄賂火齊【下音劑韓曰珠名選班固西都賦翡翠火齊流耀含英注珠也樊曰火齊狀如雲母色如紫金有光耀別之則如蟬翼積之則如紗縠之重沓詳見南史祝曰文選磊落漫衍乎其側】磊落堆金盤元臣故老不敢語晝臥【王叔文用事一日諸相防食叔文至中書欲與韋執誼計事執誼起迎諸相停箸以待有頃報叔文索飯已與韋相同飡閣中矣杜佑髙郢懼不敢言鄭珣瑜獨嘆曰吾豈可復居此位索馬徑歸臥不起】涕泣何汍瀾董賢三公誰復惜【三或作一非是】侯景九錫行可嘆國家功髙徳且厚天位未許庸夫幹嗣皇卓犖信英主文如太宗武髙祖膺圖受禪登明堂共流幽州鯀死羽四門肅穆賢俊登數君【謂栁宗元劉禹錫之】匪親豈其朋郎官【孫曰時貶禮部員外郎栁宗元邵州司封郎中韓池州屯田員外郎劉禹錫連州刺史皆自郎官遷謫】淸要爲世稱荒郡廹野嗟可矜湖波連天日相騰蠻俗生梗瘴癘烝江氛嶺祲【音浸妖气】昏若凝一蛇兩頭見未曾怪鳥鳴喚令人憎【鳴喚或作爭鳴】蠱虫羣飛夜撲燈雄虺毒螫墮股肱食中置藥肝心崩左右使令詐難憑愼勿浪信常兢兢吾嘗同僚【補注退之與子厚禹錫最厚善江陵途中寄三學士詩云同官盡才俊偏善栁與劉】情可勝【嘗或作常非是】具書目見【韓曰公先以言事出爲陽山令故書所目見告之】非妄徴嗟爾旣往宜爲懲

洞庭湖阻風贈張十一署

【永貞元年自陽山徙掾江陵十月過洞庭湖作或云赴陽山時非也公江陵途中詩序初赴陽山云春風洞庭浪而此詩首云十月陰气盛可知其非矣】

十月陰气盛北風無時休蒼茫洞庭岸與子維雙舟霧雨晦爭泄波濤怒相投大雞斷四聽【斷方從杭蜀本作絕今按此句旣有絕字則下一句不應便復出方爲杭蜀所誤�比多矣今但刋正不能悉論而論其最著者一二以曉觀者】糧絕誰與謀相去不容步險如礙山丘淸談可以飽夢想接無由男女喧左右饑啼但啾啾非懷北歸興何用勝羇愁雲外有白日寒光自悠悠能令暫開霽過是吾無求

李花贈張十一署【或作李有花】

江陵城西二月尾花不見桃惟見李風揉雨練雪羞比【揉或作柔非是】波濤翻空杳無涘【翻空方作相翻非是】君知此處花何似白花倒燭天夜明羣雞驚鳴官吏起金烏海底初非來朱輝散射靑霞開迷魂亂眼看不得【迷魂亂眼或作迷亂入眼入又作人皆非是】照耀萬樹繁如堆念昔少年著遊燕對花豈省曾辭杯【省曾辭或作曾辟酒非是】自從流落憂感集欲去未到先思防祗今四十已如此後日更老誰論哉力一樽獨就醉【獨或作共非是】不忍虛擲委黃埃【委或作隨】

杏花

居鄰北郭古寺【孫曰江陵所居之鄰】空杏花兩株能白紅曲江滿園不可到看此寜避雨與風二年流竄出嶺外所見艸木多異同冬寒不嚴地恆泄陽气發亂無全功【無全閤本作全無非是】浮花浪蘂鎭長有才開還落瘴霧中山橊躑躅【上直炙切下廚玉切韓曰本艸注躑躅樹生髙三四尺花似山石橊】少意思照耀黃紫徒爲業鷓鴣鉤輈【下張流切孫曰鉤輈鷓鴣聲祝曰嶺春記鷓鴣自呼曰鉤輈李羣玉詩又聽鉤輈格磔聲】猿叫歇杳杳深谷攢靑楓【杳杳或作杳靄】豈如此樹一來翫若在京國情何窮今旦胡爲忽惆悵【惆或作怊後仿此】萬片飄泊隨西東明年更發應更好【更發一作花發】道人【孫曰謂寺僧樊曰八年六月公召拜國子博士明年花發時公爲博士於京矣】莫忘鄰家翁

感春四首

我所思兮在何所情多地遐兮徧處處東西南北皆欲往千山隔兮萬山阻【孫曰張衡四愁詩我所思兮在泰山欲往從之梁甫艱我所思兮在桂林欲往從之湘水深我所思兮在漢陽欲往從之隴阪長我所思兮在鴈門欲往從之雪紛紛公云取此】春風吹園雜花開朝日照屋百鳥語三杯取醉不復論一生長恨柰何許【諸本柰作春方從杭蜀本云古樂府柰何許石闕生口中銜碑不得語】皇天平分成四時春气漫誕最可悲雜花妝林艸蓋地白日座上傾天維【傾謂傾側風動而然西京賦振天維衍地絡一本注雲天維謂春光照灼如維防之張舉也】蜂喧鳥咽畱不得紅蕚萬片從風吹豈如秋霜𨿽慘冽【慘或作凜方以西京賦冰霜慘冽定作慘】摧落老物【樊曰晉宣帝嘗疾張皇后往省帝曰老物可憎又曰老物不足惜】誰惜之爲此徑須沽酒飲自外天地棄不疑近憐老杜無檢束爛漫長醉多文辭屈原離騷二十五【樊曰屈原賦二十五篇蓋離騷經一九歌十一天問一九章九逺遊十居漁父各一凢二十五篇】不肯餔啜糟與醨惜哉此子巧言語不到聖處寜非癡【韓曰聖處謂酒淸者爲聖人先儒云公以原介於莊周司馬遷之間其感春云云蓋與屈原之懲於諷諌而傷其違聖之達節也】幸逄堯舜明四目條理品彚皆得冝平明出門暮歸舍酩酊馬上【韓曰晉山簡毎出嬉遊兒童歌曰日夕倒載歸酩酊無所知時時能騎馬倒著白接離】知爲誰【閤杭蜀本作誰爲方從諸本云按公後詩有遇酒卽酩酊公知我爲誰卽此義也今按方氏此論最公使他處皆如此則無可議矣】

朝騎一馬出瞑就一牀臥詩書漸欲拋節行久已惰【方作破非是】冠欹感髮禿語誤驚齒墮孤負平生心【孤或作辜】已矣知何柰【乃个切元立部伎詩云古人邪正知誰柰諸本皆同無可疑者荊公本柰作那李本知作如亦無大異獨方從閤本作巳知無可柰乃不成文理故今定以諸本】

我恨不如江頭人【我恨方從杭本作柰我閤本無柰字亦無恨字蜀作我柰今按杭蜀本蓋因前篇之未有柰字而誤也閤本亦少一字皆非是今從監本】長网橫江遮紫鱗獨宿荒陂射鳬鴈賣納租賦官不嗔歸來歡笑對妻子衣食自給寧羞貧今者無端讀書史智慧只足勞精神【閤本如此爲當方乃不從而以足爲是又不可曉也】畫蛇著足無處用兩鬢雪白趨埃塵幹愁漫解坐自累與眾異趣誰相親數杯澆腸𨿽暫醉皎皎萬慮醒還新百年未滿不得死且可勤買拋靑春【買或作置樊曰酒名也唐人名酒多以春杜子美有麯米春裴鉶作傳亦有松醪春】

寒食日出遊

【張十一院長見示病中憶花九篇寒食日出遊夜歸因以投贈張十一院長卽工曹署樊曰國史補云外郎遺補相呼爲院長補注公與張同自禦史貶官又同爲江陵椽公法曹參軍張功曹參軍元和元年】

李花初發君始病我往看君花轉盛走馬城西惆悵歸不忍千株雪相映邇來又見桃與棃交開紅白如爭競可憐物色阻攜手空展霜縑【音兼祝曰絲繒也古樂府云新人工織縑故人工織素】吟九詠紛紛落盡泥與塵不共新妝比端正桐華最晚今已繁君不彊起時難更闗山逺別固其理寸步難見始知命憶昔與君同貶官夜渡洞庭看斗柄豈料生還得一處引袖拭淚悲且慶各言生死兩追隨【生死方作死生】直置心親無貌敬念君又署南荒吏路指門【樊曰容州北流縣南三十里有二石相對闊三十步俗號門闗諺曰門闗十人九不還】幽且夐【休正切逺也】三公盡是知音人曷不薦賢陛下聖囊空甑倒誰救之我今一食日還並自然憂气損天和安得康彊保天性斷鶴兩翅鳴何哀縶驥四足气空橫【戶孟切】今朝寒食行野外緣楊市岸蒲生迸【生或作芽】宋玉庭【孫曰宋玉楚人故居在江陵韓曰杜詩曽聞宋玉宅毎欲到荊州荊州卽江陵也】邊不見人輕浪參差魚動鏡自嗟孤賤足瑕疵特見放縱荷寛政飲酒寜嫌底深題詩尙倚筆鋒勁明宵故欲相就醉【故或作固】有月莫愁當火令【洪曰此詩春末夏初故云火令方云非也此謂寒食禁火耳火令字見周禮魏武帝亦有寒食禁火令但東坡嘗爲李公擇書此詩作燈火令又不知其所據何本也今按方說是也此言夜行有月故不憂當寒食禁火之令耳坡讀亦誤】

憶昨行和張十一【或作和張十一憶昨行】

憶昨夾鐘之呂初吹灰上公禮罷元侯回【上洪作杜雲杜佑自淮南入朝也方作杜云此爲荊帥裴均罷社而享客也今按方說是也但以上爲社則未然左傳云五行之官封爲上公祀爲貴神其土正曰后土在家則祀中霤在野則爲社故杜注用幣於社云以請於上公則上公卽社神也況此句內又自以元矦爲對耶】車載牲牢甕舁【音余對舉也】酒並召賔客延鄒枚腰金首翠【謂娼姬之服】光照耀絲竹迥發淸以哀靑天白日花艸麗玉斚屢舉傾金罍張君名聲座所屬起舞先醉長松摧宿酲未解舊痁【失亷切瘧疾左傳曰痁作而伏】作【舊痁方作店字今按此句內上有宿酲字則此當爲舊痁明矣方誤】深室靜臥聞風雷自期殞命在春序屈指數日憐嬰孩危辭苦語感我耳淚落不揜何漼漼【䢐回切選指季豹而漼焉注涕泣垂貌】念昔從君渡湘水【湘或作湖】大防夜劃窮髙桅【吾回切檣竿】陽山鳥路出臨武驛馬拒地驅頻隤【三館本作捶方云博雅捶擡也亦有義今按方義暗僻不可曉此但言當謫官時馳驛發遣而山路險惡故羸馬拒地不進被驅而屢至傾隤耳隤或取虺隤字然其義但爲不能升髙之病又似未必然也】踐蛇茹蠱不擇死忽有飛詔從天來伾文未揃崖州【韋執誼也】熾【揃或作剪謝校以剪方云說文揃防也史記西南夷贊有揃剽字】𨿽得赦宥恆愁猜近者三姦悉破碎【集注元和元年正月順宗卽位二月大赦公自陽山徙椽江陵三姦方用事其年八月憲宗立伾貶開州司馬叔文渝州司戶並員外置十一月繼貶執誼崖州司馬及是三姦始悉破碎焉】羽窟無底幽黃能【集注能有兩音奴來切者三足鼈也奴登切者熊屬足似鹿者也左傳堯殛鯀於羽山其神化爲黃熊以入於羽淵國語作黃能音賢能之能東海人祭禹廟不用能肉及鼈爲饌疑鯀化爲二物則兩音亦可通用】眼中了了見鄕國知有歸日眉方開今君縱署天涯吏【縱或作從今按張署墓志邕管張署爲判官也】投檄北去何難哉無妄之憂勿藥喜一善自足禳千災頭輕目朗肌骨健古劍新斸磨塵埃殃銷禍散百福並從此直至耉與鮐【音臺樊曰詩黃耉鮐背箋雲臺之言鮐也大老則背有鮐文耉或作耆】嵩山東頭伊洛岸勝事不假須穿栽【或作裁】君當先行我待滿沮溺可繼窮年推【他回切韓曰取禮記三推九推之意】

別本韓文考異卷三

欽定四庫全書

別本韓文考異卷四

宋王伯大重編

古詩

劉生詩【或無詩字】

生名師命其姓劉自少軒輊【下竹二切韓曰詩云戎車旣安如輊如軒又馬援傳居前不能令人輊居後不能令人軒】非常儔【輊或作軼】棄家如遺來逺遊東走梁宋曁揚州【曁或作墮】遂淩大江極東陬【下將侯切東陬謂越也】洪濤舂天禹穴幽越女一笑三年畱南逾橫嶺入炎州【或作洲】靑鯨髙磨波山浮【鯨或作鮮今按靑義未詳疑是長字之誤】怪魅炫耀堆蛟虯【魅或作媚堆或作推非是】山防讙噪猩猩遊【防或作獠非是方云防蘇遭切神異經西方深山有人長尺餘袒身捕蟹以食名曰山防國語注作防公聯句亦有中矢類妖防遊或作愁方云此詩二州字二遊字視古用韻後人誤攺也】毒气爍體黃膏流問胡不歸良有由美酒傾水防【之夜切與炙同又側吏切】肥牛妖歌慢舞爛不收倒心回腸爲靑眸千金邀顧不可酬乃獨遇之盡綢繆瞥然一餉成千秋【餉或作向非是】昔鬂未生今白頭五管【嶺南有經略軍謂之五管容廣邕桂安南】歷徧無賢侯回望萬里還家羞陽山窮邑惟猿猴手持釣竿逺相投我爲羅列陳前修芟蒿斬蓬利鋤耰天星回環數才周文學穰穰【豊也如兩切】囷【去輪切祝曰倉庾也藏也倉圓曰囷禮記修囷倉】倉稠車輕禦良馬力優咄哉識路行勿休【韓曰終篇蓋有且諷且勸之意上云問胡不歸良有由卽先之以越女一笑三年畱繼以妖歌慢舞爛不收則知劉生所寓皆不羈也】往取將相酬恩讐

鄭羣贈簟

【羣嘗以侍禦史佐裴均江陵孫曰羣字洪之時以殿中侍禦史佐裴均江陵軍公自陽山量移法曹與羣同僚樊云唐孔幾私記云退之丰肥善睡毎來吾家必命枕簟而沈存中筆談世�韓退之小面而美髯著紗防此乃江南韓熈載爾熈載諡文靖江南人謂之韓文公因此遂誤以爲退之退之肥而少髯此詩有腰腹空大及慢膚多汗之語信然】

蘄州笛竹【韓云蘄州在今洧南其地出竹可用爲笛今以之爲簟耳】天下知【笛或作簞】鄭君所寶尢奇攜來當晝不得臥一府傳看黃琉璃體堅色靜又藏節盡眼凝滑無瑕疵【盡或作滿】法曹貧賤眾所易腰腹空大何能爲自從五月困暑濕如坐深甑遭蒸炊手磨袖拂心語口慢膚多汗眞相宜日暮歸來獨惆悵有賣直欲傾家資誰謂故人知我意捲送八尺含風漪【於離切水紋】呼奴掃地鋪未了光彩照耀驚童兒靑蠅側翅蚤【音早抱朴子曰蚤虱攻君臥不獲安】虱避肅肅疑有淸飈吹倒身甘寢百疾愈卻願天日恆炎曦明珠淸玉【選張衡四愁詩美人贈我貂襜褕何以報之明月珠美人贈我錦繡叚何以報之靑玉案】不足報贈子相好無時衰【閤本無時作時無非是】

丰陵行【順宗時】

羽衛煌煌一百里【一或作三方云以長安志考之非是】曉出都門天子羣臣雜沓馳後先宮官穰穰來不已是時新秋七月初金神按節炎气除淸風飄飄輕雨灑偃蹇旂斾捲以舒逾梁下阪笳鼓咽【方作沸今按作咽乃響又見悲切之意也】嵽嵲【絰臬二音山小而不安貌】遂走宮閭【方云選注天子后妃所墓曰宮閭謂宮前之寓閭也閭或作虛非是】哭聲訇【呼宏切】天百鳥噪幽坎晝閉空靈輿皇帝孝心深且逺資送禮備無贏餘設官置衛鎖嬪妓【孫曰唐制諸陵皆置宮殿列曹設嬪妃侍衛如平生杜甫橋陵詩雲宮女晚知曙祠臣朝見星韓曰終篇言三代舊制存諸書當時之禮必有不合於古者故云】供養朝夕象平居【養或作送】臣聞神道尙淸淨三代舊制存諸書墓藏廟祭不可亂欲言非職知何如

遊靑龍寺贈崔太補闕【諸本太作羣】

秋灰初吹季月管日出卯南暉景短友生招我佛寺行正值萬株紅葉滿【韓曰東坡嘗謂此句初不曉其故及觀小說鄭防寓靑龍寺貧無紙取柿葉學書九月柿葉赤而實紅退之詩謂此】光華閃壁見神【壁或作璧】赫赫炎官張火傘然云燒樹火實駢金烏下啄頳虯卵【頳音檉赤色韓曰上聮詠柿葉之紅而光華之粲然下聯詠柿實之赤而日光之交映火傘頳虯皆狀其紅而取諭之工如此】魂翻眼倒忘處所【倒或作暈】赤气沖融無間斷有如流傳上古時九輪【孫云淮南子曰堯時十日並出艸木焦枯堯命羿仰射十日中其九烏皆死九輪謂九日車輪也】照燭乾坤旱二三道士席其間靈液屢進頗黎盌【音椀孫曰頗黎玉名其色赤出西域亦作波黎祝曰盌說文小盂也選逸珠盈盌此謂食柿也】忽驚顏色變韶稚【忽方作勿非是韶或作離方云韶有美義不必易字】卻信靈仙非怪誕桃源迷路竟茫茫棗下【古曲名歌曰棗下纂纂朱實離離宛其落矣化爲枯枝人生不能行樂死何以虛諡爲】悲歌徒纂纂前年嶺隅鄕思發躑躅成山開不算去嵗羇防湘水明霜楓千里隨歸伴猿呼鼯嘯鷓鴣啼【嘯或作笑非是】惻耳酸腸難濯澣【惻或作側非是】思君手安能得今者相從敢辭懶由來鈍騃【語駭切】寡參尋【騃或作駭非是】況是儒官飽閒散惟君與我同懷抱鋤去陵谷置平坦年少得途未要忙時淸諌防尢宜罕何人有酒身無事誰家多竹門可欵【韓曰後漢孔融嘗曰坐上客嘗滿樽中酒不空吾無事矣晉王子猷好竹吳中士大夫家有好竹欲觀之便出輿造竹下諷嘯良久蔡寛夫云此一對尢閒逺有味】須知節卽風寒幸及亭午猶妍暖南山逼冬轉淸痩刻畫圭角出崖窽【音欵空也莊子道大窽】當憂復被冰雪埋汲汲來窺誡遲緩

贈崔立之評事

崔侯文章苦捷敏髙浪駕天輸不盡曽從闗外來上都【外或作內非是】隨身卷軸車連軫【止忍切車後木孫曰連軫言數車相接】朝爲百賦猶鬰怒暮作千詩轉遒揺毫擲簡自不供頃刻靑紅浮海蜃【音腎能吐气爲樓臺海中春夏間見祝曰大蛤也前漢海旁蜃气象樓臺】才豪气猛易語言往往蛟螭雜螻蚓【上音樓下音引蚯蚓也】知音自古稱難遇世俗乍見那妨哂勿嫌法官未登朝猶勝赤尉長趍尹時命𨿽乖心轉壯技能虛富家逾窘念昔塵埃兩相逢爭名齟齬持矛楯【音盾兵噐】子時專場誇觜距【専或作擅】余始張軍嚴韅靷【上曉見切下以忍切駕牛具在背曰韅在胸曰靷】爾來但欲保封疆莫學龎涓怯孫臏【音牝】竄逐新歸厭聞閙齒髮早衰嗟可閔頻防怨句刺棄遺豈有閒官敢推引深藏篋笥一時發戢戢已多如束筍可憐無益費精神有似黃金擲虛牝【洪曰牝谿谷也殷仲文曰哀壑可虛牝】當今聖人求侍從防擢杞梓收楛【音戶木名可以爲矢簳】箘【音窘美竹】東馬嚴徐已奮飛枚皐卽召窮且忍復聞王師西討蜀霜風冽冽摧朝菌【音窘地蕈朝生暮死韓曰莊子朝菌不知晦朔】走章馳檄在得賢燕雀紛拏要鷹隼竊料二塗必處一豈比恆人長蠢蠢勸君韜養待徴招不用雕琢愁肝腎墻根菊花好沽酒錢帛縱空衣可凖暉暉檐日暖且鮮摵摵【山責切隕落也盧子諒曰摵摵芳葉零又潘嶽秋思賦庭樹摵以濯落】井梧疏更殞髙士例須憐麹蘗丈夫終莫生畦畛能來取醉任喧呼死後賢愚俱泯泯

送區南歸

【區或作歐歸或作徵方云區烏侯切唐韻區冶子之後漢王莽傳有中郎區博】

穆昔南徵軍不歸虫沙猿鶴伏以飛【抱朴子云周穆王南徵三軍之眾一朝爲化君子爲猿爲鶴小人爲虫爲沙造化權輿作周昭王南徵皆未詳本何據也孫曰伏謂猿虫飛謂沙鶴】洶洶【許拱切水聲】洞庭莽【音姥楚詞夕擥中州之宿莽王逸注云艸經冬不死者楚名曰宿莽】翠防【或作江洶洞庭宿莽防】九疑【湘中記零陵營道縣九山相似行者疑惑故名九疑曰荒是非豈以此耶】鑱【鋤銜切險也】天荒是非【鑱或作巉方云九疑言鑱天洪濤言舂天皆奇語也】野有象犀水貝璣分散百寶人士稀【言山川之美散爲百寶獨人物稀少士或作事非是】我遷於南日周圍【言曰一周匝公貞元十九年冬謫陽山明年冬來故云日周圍】來見者眾莫依稀爰有區子熒熒暉【區子方作子區】觀以彛訓或從違我念前人譬葑菲落以斧引以纆徽【上音墨下音暉孫曰卽今梓匠所引以正木者引以或作斧引洪本纆作墨方從唐閤杭本亡張文潛云古人作七言詩其句脈多上四字而下以三字成之退之乃變句脈少上三下四如落以斧引以纆徽𨿽欲悔舌不可捫是也今按此言纆徽謂木工所用之防墨也然周易作徽纆乃爲墨索所以拘罪人者恐公所用別有據也】𨿽

有不逮驅騑騑【詩四牡騑騑注行不止之貌】或采於薄【叢薄也】漁於磯【音幾磧也】服役不辱言不譏從我荊州來京畿離其母妻絕因依嗟我道不能自肥【道不或作不道非是】子𨿽勤苦終何希王都觀【音貫】闕雙巍巍騰蹋眾駿事鞍鞿佩服上色紫與緋獨子之節可嗟唏【與欷同哀而不泣】母附書至妻寄衣開書拆衣淚防晞【開書拆衣或作開緘發封涙痕方作痕涙非是】𨿽不勅還情庶幾朝暮盤羞惻庭闈幽房無人感伊威【爾雅委防也詩伊威在室】人生此難余可祈子去矣時若發機【矣或作吳非是句法見上張文潛說】蜃沈海底气升霏彩雉野伏朝扇翚【音揮五彩雉扇或作羽非是蓋宮扇以雉尾爲之翚文彩貌此言雉伏於野而其羽可用爲朝廷之儀與上下二句爲一類也】處子窈窕王所妃【蜃沈止所妃此二句君子不患人不我知之意】茍有令徳隠不腓【下音肥孫曰百卉具腓腓病也言茍有令徳𨿽在隠約不以爲病】況今天子鋪徳威【鋪或作輔非是】蔽能者誅薦受禨【音幾祥也】出送撫背我涕揮行行正直愼脂韋【楚詞如脂如韋注脂韋柔弱貌】業成志樹來頎頎【音祈祝曰詩碩人頎頎言儀表長麗絞好頎頎然】我當爲子言天扉

三星行

【三星鬥牛箕洪曰三星行剝啄行皆元和初召爲國子博士時作樊曰蘇內翰云吾平生遭口語無數蓋生時與退之相似吾命在牛鬥間其身官亦在箕故其詩曰我生之辰月宿南斗且曰無善名以聞無惡聲以穰今謗吾者或云死或云仙退之之言良非虛耳】

我生之辰【方從閤本之下有三字云謂鬥牛與箕也今按辰時也詩云我辰安在方說非是】月宿南鬥牛奮其角箕張其口牛不見服箱【詩記注服駕也箱車箱也兩較之內謂之箱是車內容物之處服箱猶言駕車也】斗不挹酒漿箕獨有神靈無時停簸揚無善名已聞無惡聲已讙【諸本已並作以方從唐閤本云讙如諸將盡讙之讙此詩葉余於除葉讙於聞今本易讙爲攘以求葉揚韻非也】名聲相乘【音防補注歷象有增減率遲速積故有乘除之法】除得失少有餘三星各在天什伍東西陳嗟汝牛與鬥汝獨不能神

剝啄行

剝剝啄啄有客至門我不出應客去而嗔從者語我子胡爲然我不厭客困於語言【諸本此下有我嗟子誠一語閤本同方從唐杭蜀本刪去閤本衍蓋下語誤入】欲不出納以堙其源空堂幽幽有稭【音戞稭槀書三百里納稭服】有莞【音丸又丸還切蒲也稭莞所以爲席詩下莞上簟】門以兩板叢書於間窅窅【音窈深貌】深塹其墉甚完【墉或作容非是】彼【謂塹與墉】寜可隳此【謂堂也】不可幹從者語我嗟子誠難子𨿽云爾其口益蕃【益或作實口益或作益實】我爲子謀有萬其全凡今之人急名與官子不引去與爲波瀾【與方作以云韓文與多作以他文見者非一詩之子歸不我以注以猶與也今按陸宣公奏議亦然如雲未審云云以否之類是也然當作與爲正】𨿽不開口𨿽不開闗變化咀嚼有有神今去不勇其如後艱我謝再拜汝無復云往追不及來不有年【諸本作來可待焉方從閤杭蜀本云公祭十二兄文其不有年以補我愆同此義也】

靑靑水中蒲三首

【諸本作一首方從閤木今按樂府亦作三首】

靑靑水中蒲下有一雙魚君今上隴去我在與誰居靑靑水中蒲長在水中居寄語浮萍艸相隨我不如靑靑水中蒲葉短不出水婦人不下堂行子在萬里

孟東野失子【並序】

【黃魯直嘗書此詩遺石君美君美失子云時以觀覽可用亂思而紓哀究觀物理其實如此大槪因果耳退之救世獘故並因果而言然此一叚文意乃是湼盤中佛語退之嘗言不能無所不讀未有能爲大儒者其弗信矣乎魯直所云如此】

東野連產三子不數日輙失之幾老念無後以悲其友人昌黎韓愈懼其傷也推天假其命以諭之

失子將何尢吾將上尢天女實主下人與奪一何偏【何或作以方雲莊子奪彼與此一何偏也】彼於女何有乃令蕃且延【蕃或作繁】此獨何罪辜生死旬日間上呼無時聞滴地淚到泉地祗爲之悲瑟縮久不安乃呼大靈騎云欵【叩也】天門問天主下人薄厚胡不均天曰天地人由來不相闗吾懸日與月吾系星與辰日月相噬囓星辰踣【音匐唐志日踣顚僕】而顚吾不汝之罪知非汝由因【因或作緣方云此詩如因與鰥今本皆以韻不葉而誤刋也今按作緣亦通未必誤攺也】且物各有分孰能使之然有子與無子禍福未可原魚子滿母腹【或作肚】一一欲誰憐細腰不自乳舉族長孤鰥【或作懸】鴟梟啄母腦母死子始翻【或作蕃】蝮蛇【上音覆孫曰細腰滿盧也蜂屬無雌雄取桑虫或阜螽子抱成已子注曰梟名防亦名流離食母許愼曰梟不孝鳥也祝曰蝮一名虺毒蛇也螫手則斷】生子時坼裂腸與肝好子𨿽云好未還恩與勤惡子不可說鴟梟蝮蛇然有子且勿喜無子固勿嘆上聖不待敎賢聞語而遷下愚聞語惑𨿽敎無由悛大靈頓頭受卽日以命還地祗謂大靈女往告其人東野夜得夢有夫衣巾【孫曰夫大靈以其巾衣故曰夫一名衣督郵史記防傳宋元王夢一大夫衣繡之衣而乘輜車】闖【醜禁切馬出門貌】然入其戶三稱天之言再拜謝夫收悲以歡忻

陸渾山火和皇甫湜用其韻

【諸本作次韻和皇甫湜陸渾山火方從閤杭蜀本皇甫湜字持正睦州新安人爲陸渾尉洪曰一作次韻非是劉貢父云唐人賡和詩有次韻依其次用韻用彼之韻不必次之退之和陸渾山火是也】

皇甫補官古賁渾【賁或作陸方從杭蜀本云賁音陸字本公羊傳】時當冬澤幹源【或作大】山狂谷狠相吐吞風怒不休何軒軒擺磨出火以自燔有聲夜中驚莫原天跳地踔【救敎切祝曰後漢踔宇宙而遺俗注猶越也孫曰跳踔皆震動之貌】顚乾坤赫赫上照窮崖垠截然髙周燒四垣神焦爛無逃門三光弛隳不復【或作暇】暾【他昆切日出貌祝曰楚辭暾將出兮東方】虎熊麋豬逮猴猿水龍鼉【音駝祝曰類魚有足皮可冒鼓】魚與黿【音元似鼈而形大】鴉防【一名鳶】雕鷹雉【或作鴈鷹】鵠鵾【似雞三足而大選鴐鵝鴻鵾】燖【徐鹽切湯中爚肉也儀禮推燖者有膚】炰【音庖含毛炙物詩毛炰胾羮】煨【烏恢切補注筆墨間錄上句正栢梁體後山作七字詩上東坡襲此體】孰飛奔【於刀切埋物灰中令熟也方作爊非是孰一作熟】祝融【顓頊氏有子曰黎爲火官火行於冬猶祝融告休而歸也】告休酌卑尊錯陳齊玫辟華園【玫或作收非是洪曰謂火齊玫瑰也辟或作闡】芙蓉披猖塞鮮繁千鐘萬鼓咽耳喧攢雜啾嚄【上卽由切下胡伯切樊曰雜亂聲廣韻啾喞小聲嚄噴大喚自山狂谷狠下言火之盛如此神焦爛三光不暾鳥獸爲炮燖祝融之神所以錯陳齊玫張鐘鼓塤箎而禦之也】沸箎塤【沸或作咈非是】彤幢絳防紫纛旛【旛或作番】炎官熱屬朱冠禈【音昆祝曰親身裳前漢相如自著犢鼻禈】髹【音休漆赤多黒少選列髹彤之繡桷】其肉皮通防【音陛】臀【方云祝季賔謂防當作防按防從肉從骨一也劉備髀中肉消亦通用】頺胸垤腹車掀【音軒祝曰手舉物也左氏乃掀公以出於淖】轅【或作轅掀】緹【音提祝曰赤色也周禮赤緹用羊】顏韎【莫拜切祝曰赤韋也詩云韎韐有奭】股豹兩鞬【居言切孫曰馬上盛弓矢噐以豹皮爲之董卓有力過人雙帶兩鞬左右馳射】霞車虹蚓【虹或作紅非是蚓音引索】日轂轓【音蕃車大箱也】丹蕤縓【七絹切祝曰縓絳色爾雅一染謂之縓】蓋緋繙【廣韻風吹旗貌】防【音鴛孫曰繙防亂貌】紅帷赤幕羅脤膰【上音蜃下符防切韓曰脤膰祭肉也】池波風肉陵屯【音荒韓曰血也左氏士刲羊亦無也陵或作淩洪曰陵屯字見莊子當從陵樊澤之曰若池波若風肉若陵屯方云如池而波風肉如陵之屯聚也今按列子生於陵屯注謂髙處莊子音義云阜也洪說得之樊說池肉陵屯方說波風皆得之而樊說波如風方說肉如陵之屯聚則誤矣合二說而言之曰如池之波風肉之陵屯乃爲善耳】谽呀鉅壑頗黎盆【谽或作方云大貌字見上林賦少陵詩亦有餘光散谽呀呀虛加切孫曰鉅壑谽呀狀如頗黎防也頗黎西國赤玉名今按漢書注谽呀澗谷形容也】豆登【孫曰木豆謂之豆瓦豆謂之登豆登五山者以五嶽爲豆登瀛四樽者以四瀆爲酒樽也樊曰自彤幢以下皆言祝融禦火其車禦飲食之盛如此】五山瀛四罇熈熈釂醻【釂子肖切飲盡謂之釂禮記長者舉未釂少者不敢飲醻與酧同主人進客曰醻】笑語言雷公擘山海水翻齒牙嚼齧舌齶反【齶音咢冝作齶口中齗也出字說反音翻】電光防磹【上先念切下徒念切電光也】赬目防【音暄大目】頊【月令冬其帝顓頊其神水神也】收威避根【或謂水陰根陽火也】斤棄輿馬背厥孫【洪曰水生木木生火水之於火猶祖視孫也】縮身潛喘拳肩跟【音根足踵祝曰選突到投而跟絓】君臣【謂頊防也】相憐加愛恩命黒螭偵【音檉又醜鄭切伺也問也】焚其元【首也謂爲火焚】天闗悠悠不可援【音袁援引】夢通上帝血面論【樊曰詩意謂火旣用事則頊黒精之君防水官之臣當縮身潛喘而君臣乃命黒螭問其事於祝融而火焚其首黒螭所以血面而訴於上帝也】側身欲進叱於閽帝賜九河湔【音煎洗也祝曰手澣之也】涕痕【涕或作涙】又詔巫陽【宋玉招魂云帝告巫陽曰有人在下我欲輔之魂魄離散汝筮與之注巫陽天帝女也】反其魂徐命之前問何寃火行於冬古所存我如禁之絕其飱【一作餐飲食也帝告黒螭云然】女丁婦壬傳世婚【杭本女作夫方云董彥逺曰當作女丁夫壬引東山少連曰之子曰壬夫娶祝融氏之女曰丁女俱學水仙是爲溫泉之神洪曰丁火也壬水也火女也水男也丁女而爲婦於壬故曰女丁婦壬一作夫丁婦壬亦通夫丁者壬也言壬爲丁夫也婦壬者丁也言丁爲壬婦也今按丁爲陽中之陰壬爲陰中之陽故言女之丁者爲婦於壬以見水火之相配今術家亦言丁與壬合洪氏二說皆是】一朝結讎柰後昆時行當反愼藏蹲【音存踞也左氏蹲甲而射之】視桃著花【韓曰月令仲春始雨水桃始華漢書云來春桃花水盛】可小騫【音愆虧少一作鶱】月及申酉利復怨【音寃祝曰古樂府空負百年怨孫曰申七月酉八月水生於申火死於酉此復怨之時】助汝五龍從九鵾溺厥邑囚之昆侖【之或作出河水所自出】皇甫作詩止睡昏【樊曰從公學文者多矣惟李翺習之得公之正皇甫湜持正得公之奇持正嘗語人曰書之文不奇易可謂奇矣豈礙理傷聖乎如龍戰於野其血黃見豕負途載一車突如其來如焚如死如棄如何等語也此詩黒螭五龍九鵈等語其與易龍戰於野何異韓曰詳此詩始則言火之盛次則言祝融之禦火其下則水火相克相濟之說也】辭誇出眞遂上焚要余和增怪又煩𨿽欲悔舌不可捫【音門撫持】

縣齋讀書

出宰山水縣讀書松桂林【桂或作竹方云舊本多作竹桂】蕭條捐末事邂逅得初心哀【音柚獸名如猿】醒俗耳淸泉潔塵詩成有共賦【共方作與非是】酒熟無孤斟【樊曰在陽山作也公嘗曰陽山天下之窮處又曰縣郭無居民官無丞尉小吏十餘家審此則有共賦無孤斟其孰與樂此乎及觀公集區冊區竇存亮劉師命軰皆自逺方來從公則外戶之屨滿矣】靑竹時黙釣白雲日幽尋南方本多毒北客恆懼侵謫譴甘自守滯畱愧難任投章類縞帶【縞素也孫曰左氏傳吳季札聘於鄭見子產與之縞帶子產亦獻紵衣焉吳貴縞鄭貴紵各一獻所貴也】紵答【此詩當是隨與交朋望其報章也】逾兼金【答或作益非是孫曰價倍於常謂之兼金韓曰選雜體詩承榮重兼金巡華過盈瑱】

新竹

筍添南堦竹日日成淸閟縹【普召切靑黃色】節已儲霜【儲或作除】黃苞猶揜翠出欄抽五六當戶羅三四髙標陵秋嚴貞色奪春媚稀生巧補林並出疑爭地【疑爭或作全遮】縱橫乍依行爛熳忽無次風枝未飄吹露粉先涵淚【露或作霧】何人可攜翫淸景空瞪【宅耕切直視又登應切選偃仰瞪盼】視

晚菊

少年飲酒時踴躍見菊花今來不復飲每見恆咨嗟佇立摘滿手行行把歸家此時無與語棄置柰悲何【柰悲方作悲柰】

落齒

去年落一牙今年落一齒俄然落六七落勢殊未巳余存皆動揺【存或作在】盡落應始止憶初落一時但念豁可恥及至落二三始憂衰卽死毎一將落時懍懍恆在已叉牙妨食物顚倒怯潄水終焉捨我落意與崩山比【與或作欲】今來落旣熟見落空相似余存二十餘次第知落矣儻常嵗落一【或作一落】自足支兩紀如其落並空與漸亦同指人言齒之落壽命理難恃我言生有涯長短俱死爾人言齒之豁左右驚諦視我言莊周云木鴈各有喜語訛黙固好嚼廢軟還美因歌遂成詩時用詫妻子

哭楊兵部凝陸歙州參【部或作曹】

人皆期七十【皆或作生】才半豈蹉跎並出知已淚【並或作數】自然白髮多晨興爲誰慟還坐久滂沱論文與晤語【或作新墳與宿艸】已矣可如何【可或作兩或作復】

苦寒

四時各平分一气不可兼隆寒奪春序顓頊固不亷太昊弛維綱【或作施綱雜非是】畏避但守謙遂令黃泉下萌牙天勾尖艸木不復抽百味失苦甜凶飈攪宇宙【攪或作擾】鋩刃甚割砭【悲亷切】日月𨿽云尊不能活烏蟾羲和【韓曰廣雅日禦也孫雲山海經云東南海之外甘泉之間有羲和國有女子曰羲和是生十日爲帝悅妻常浴日於甘泉】送日出恇【音匡亦怯也】怯頻窺覘【癡亷切窺覘頻或作煩】炎帝持祝融呵噓不相炎而我當此時恩光何由沾肌膚生鱗甲衣被如刀防【音亷列子擁防帶索】气寒鼻莫齅血凍指不拈濁醪沸入喉口角如銜箝【音黔馬口中鐡】將持匕箸食觸指如排籖【音僉祝曰鋭也選雞人伺漏傳更籖】侵鑪不覺暖熾炭屢已添【已或作以】探湯無所益何況纊與縑虎豹僵穴中蛟螭死幽潛熒惑喪躔次六龍【孫曰六龍日禦也】木脫髯芒碭【下音宕又一作踢非是】大包內生類恐盡殱啾啾窻間雀不知已防纎舉頭仰天鳴所願晷刻淹不如彈射死卻得親炰燖鸞皇茍不存爾固不在占其餘蠢動儔俱死誰恩嫌【恩或作思】伊我稱最靈不能女覆苫【女覆諸本皆作安寢方從唐本及蔡謝校本云韓文古本汝皆作女杭本尙作女今訛自閤本也女指上文禽雀而言苫蓋也言我最靈而不能汝覆蓋也義爲是祝曰凶服者以苫爲覆】悲哀激憤嘆五藏難安恬【難或作誰非是】中宵倚墻立滛涙何漸漸天王哀無辜【王或作子或作公】惠我下顧瞻褰旒去耳纊【音曠塞耳】調和進梅鹽賢能日登禦黜彼傲與憸生風吹死气豁達如褰懸乳零落墮晨光入前檐雪霜頓銷釋土脈膏且黏豈徒蘭蕙榮施及艾與蒹日蕚【孫曰日照花蕚鑠鑠鮮明貌】行鑠鑠風條坐襜防【處占切搖動貌祝曰相如曰舉帷幄之防防荀子是防防者何也楚辭張綘帷以防防】天乎茍其能吾死意亦厭

和虞部盧四【汀】酬翰林錢七【徽】赤藤杖歌

【諸本無四七字方從閤蜀本仍側注二名】

赤藤爲杖世未窺臺郎【尙書郎也篇末南宮淸深禁闈宻孫曰南宮謂虞部禁闈謂翰林】始自滇池【國名樊曰前漢西南夷傳夜郎最大其西滇池方三百里】滇王掃宮避使者【避或作迎或作邀方云當如避道之避今按上言掃宮則當爲避舍之避】跪進再拜語嗢咿【上乚骨切下音伊夷語也說文嗢咽也咿字林內悲也】繩橋【韓曰以竹索爲橋也竹索曰笮西南夷尋之以渡水】拄過免傾墮性命造次防扶持途經百國皆莫識君臣聚觀逐旌麾共傳滇神出水獻赤龍防須血淋漓又云羲和操火鞭到西極睡所遺幾重包裹自題署不以珍怪誇荒夷歸來捧贈同捨子浮光照手欲把疑【諸本同方獨從蜀本作照把欲手疑云檀弓有手弓列子有手劍吏記有手旗義同此諸本多誤今按方說手義固爲有據然諸本云照手欲把則是未把之時光已照手故欲把而疑之也今云照把則是已把之矣又欲手之而復疑之何耶況公之詩衝口而出自然奇偉豈必﨑嶇偪仄假此一字而後爲工乎大抵方意專主奇澁故其所取多類此】空堂晝眠倚牖戶飛電著壁【孫曰以杖倚戶牖飛電誤以爲蛟螭而捜索之言其色赤也補注東坡鐡拄杖詩山谷笻竹杖讚皆用此詩】捜蛟螭南宮淸深禁闈宻【闈或作圍方雲南宮指盧禁闈指錢也白樂天詩遽列諌垣升禁圍洪引繚繞宮墻圍禁林以釋此誤又閤本宻作客亦非是】唱和有類吹塤箎妍辭麗句不可繼見寄聊且慰分司【公時分司東都】

崔十六少府攝伊陽以詩及書見投因酬三十韻【酬下或無三十韻字而有之字】

崔君初來時相識頗未慣但聞赤縣尉不比博士慢賃屋得連墻往來忻莫間我時亦新居觸事苦難辦飱要同喫【諸本飱作餐方從蜀本云此詩用飱朝餐字多相亂他詩亦然說文飱謂晡時食餐吞也飱或作飡餐或作飱故字多相亂漢髙後紀賜餐錢王莾傳設飱粥顏師古曰古餐飡字也又曰飡古飱字而皆以千安切讀之則非詩不素飱兮鄭讀如魚飱之飱音孫當以此爲正今按飱或當作餐說見平淮西碑】破襖誰來綻【補縫也祝曰古樂府新衣誰當補故衣誰當綻】謂言安堵後貸借【音迹】更何患不知孤遺多舉族仰薄宦有時未朝餐得米日已晏隔墻聞讙呼眾口極鵝鴈前計頓乖張居然見眞贗【僞物也亦作鴈韓非子說林齊伐魯索讒鼎魯以其鴈往齊人曰鴈也魯人曰眞也又溫公考異宋太宗�始元年華願兒言於廢帝曰官爲鴈天子】嬌兒好眉眼袴腳凍兩骭【下宴切脛骨】捧書隨諸兄累累【力追切】兩角丱【古患切總角兩角或作角尙或作角兩】冬惟茹寒虀秋始識瓣問之不言饑飫若厭芻豢才名三十年久合居給諌白頭趨走裏閉口絕謗訕府公【河南尹鄭餘慶也】舊同袍防擢宰山澗寄詩雜詼俳【步皆切戲也】有類說鵬鷃上言酒味酸冬衣竟未擐【音患祝曰左氏躬擐甲冑衣或作裘】下言人吏稀惟足彪與虥【下士限切孫曰彪虎文虥虎之淺毛者祝曰爾雅虎竊毛謂之貓注竊淺也】又言致豬鹿此語乃善幻【善方作是今按漢書西域傳有善之語顏注云讀與幻同相詐惑也卽今吞刀吐火植種樹屠人截馬之術韓公蓋用此語方從閤本誤矣】三年國子師腸肚習藜莧【侯襇切菜也習或作集非是】況住洛之涯魴【音房江東呼爲鯿】鱒【才本切似鯶而鱗細韓曰詩九罭之魚鱒魴言大魚也】可罩汕【上都敎切下音訕詩南有嘉魚注罩罩籗取魚之噐汕汕摷今之撩罟也爾雅巢謂之汕籗謂之罩】肯效屠門嚼【孫曰亙譚新論曰人聞長安樂則出門西向而笑知肉味美則對屠門而大嚼曹子建書曰過屠門而大嚼𨿽不得肉貴且快意】久嫌弋者篡【篡或作纂非是方云篡見揚子鴻飛防防弋人何篡焉古本及後漢書皆然蓋篡取之義也然今本揚子亦作纂非也】謀拙日焦拳活計似鋤剗【方云本或作鏟謂削平之也選海賦鏟臨崖之阜公此詩用今韻剗屬上聲疑當從鏟爲正】男寒澁詩書妻庾剰腰襻【普患切衣襻也又衣系也周痩信鑑賦裙斜假襻妻或作女】爲官不事職厥罪在欺謾【或作慢方云字見禹貴傳漢書靣謾亦皆音慢】行當自劾去漁釣老葭亂【五患切爾雅葭蘆菼薍注蘆葦也菼薍似葦而小】嵗窮寒气驕冰雪滑磴棧【上揀切木道】音問難屢通何由覿淸盼【或作盼太云李太白詩君子枉靑盼詩美作盼兮以目美言也左顧右盻以眄視言也盻本作盼眄通作盼今四字多不分當以蜀本爲正今按盼匹莧切目黒白分也眄莫見切從省作眄眄睞顧視也盻五禮切見孟子恨視也此詩當作盻然作盼亦通猶言靑眼也】

送侯參謀赴河中幕【侯繼時從王鍔辟】

憶昔初及第各以少年稱君頥始生須我齒淸如水爾時心气壯百事謂巳能【方云用中庸人一能之巳百之之語別本作已者非】一別詎幾何【詎或作遽或作距方云字林曰詎未知詞也潘嶽悼亡詩爾祭詎幾時】忽如隔晨興我齒豁可鄙君顏老可憎相逢風塵中相親疊嗟矜幸同學省官末路再得朋東司絕敎授遊宴以爲恆【胡登切常也】秋漁防宻樹夜博然明燈雪逕抵樵叟【扺或作詆樵或作講皆非是此但言偶逢之耳】風廊折談僧陸渾【在洛州縣名也】桃花閒有湯沸如烝三月崧少步【崧一作嵩孫曰戴延之西徵記嵩山東爲大室西爲少室相去十七里嵩其總名也謂之室者以其下有石室焉】躑躅【花名一名羊躑躅余見上杏花詩注】紅千層洲沙厭晚坐【洲沙或作沙洲】嶺壁窮晨升【晨或作朝】沈防不計日爲樂不可勝遷滿一已異【方作畢非是】乖離坐難憑行行事結束人馬何蹻【其略切泮水曰其馬蹻蹻馬逝也】騰感激生膽勇從軍豈嘗曽洸洸【音光韓曰武夫洸洸】司徒公【時王鍔檢校司徒爲河南尹】天子爪與肱【爪一作股】提師十萬餘四海欽風稜【魯登切】河北兵未進【未或作始方云時討王承宗而吐突承璀督師逗𨖻不進作始者非】蔡州帥新薨曷不請掃除活彼黎與烝鄙夫誠怯弱受恩愧徒猶思脫儒冠棄死取先登又欲面言事上書求詔徴侵官固非是妄作譴可懲惟當待責免耕斸【竹足切斫也】歸溝塍【音乘稻田畦班固西都賦溝塍刻】今君得所附【或作行得所非是】勢若脫韝【音鉤韝臂捍以皮爲之所以臂鷹】鷹檄筆無與讓幕謀耳其膺【職或作識非是】收績開史牒翰飛【上音寒羽也詩翰飛戻天】逐溟鵬男兒貴立事流景不可乘嵗老陰沴【音戾妖气】作云頹雪翻崩別袖拂落水徵車轉崤【音爻左氏傳崤有二陵焉】陵勤勤酒不進勉勉恨已仍送君出門歸愁腸如牽繩黙坐念語笑癡如遇寒蠅防馬誰可適晤言誰爲應【音膺當也】席塵惜不掃【或作拂】殘罇對空凝【對或作醑非是】信知後防時日月屢環絙【下居登切環循環絙大索又急也】生期理行役歡緒絕難承寄書惟在頻無恡簡與繒【竹帛也】

東都遇春

少年气眞狂【眞方作直】有意與春競行逢二三月九州花相映川原曉服鮮桃李晨妝靚【疾政切或作靘靘靑黒色方云靚莊見子虛賦郭璞曰粉白黛黒也】荒乘不知疲醉死豈辭病飲噉【徒感切或作嘬】惟所便文章倚豪橫爾來曾幾時白髮忽滿鏡舊遊喜乖張新軰足嘲評【音病評量】心腸一變化【腸或作腹】羞見時節盛得閒無所作貴欲辭視聽深居疑避仇黙臥如當暝朝曦入牖來鳥喚昏不省【鳥一作烏】爲生鄙計算鹽米告屢罄【告屢或作屢告】坐疲都忘【音望】起冠側懶復正幸防東都官獲離機與穽乖慵遭傲僻漸染生避性旣去焉能追有來猶莫騁有船魏王池【池名在長安洪曰河南志雲洛水經尙善旌蓋二坊之北南溢爲池深處至數頃水鳥洋泳荷芰翻覆爲都城之勝貞觀中以賜魏王泰故號魏王池】往往縱孤泳【縱或作從或作泛】水容與天色此處皆緑淨【此或作比】岸樹共紛披渚牙相緯經【音徑】懷歸苦不果卽事取幽迸【取或作最】貪求匪名利所得亦已並【已或作以】悠悠度朝昏落落捐季孟【落落或作落魄非是】羣公一何賢上戴天子聖謀謨收禹績【或作迹】四面出雄勁轉輸非不勤稽逋有軍令在庭百執事奉職各祗敬我獨胡爲哉【胡一作何】坐與億兆慶譬如籠中鳥仰給活性命爲詩告友生負愧終究竟

感春五首【分司東都作】

辛夷【洪曰辛夷樹髙數丈江南地暖正月開北地寒二月開初發如筆北人呼爲木筆其花最早南人呼爲迎春苕溪漁隠曰木筆迎春自是兩種木筆色紫叢生二月方開迎春白色髙樹立春已開然則辛夷乃此花耳】髙花最先開【髙花或作花髙方雲從末章辛夷花房忽全開言之則此爲髙處之花先開矣何遜詩有巖樹落髙花】靑天露坐始此廻已呼孺人戞【音稭轢之也禮大夫妻曰孺人韓曰選恨賦左對孺人右顧稚子】鳴瑟更遣稚子傳淸杯選壯軍興不爲用坐狂朝論無由陪如今到死得閒處還有詩賦歌康哉

洛陽東風幾時來川波岸栁春全廻宮門一鎖不復啟【唐都長安以洛爲東都故有宮門一鎖之句宮門不啟故九陌無往來之塵埃也】𨿽有九陌無塵埃防馬上橋朝日出樓閣赤白正崔嵬孤吟屢闋莫與和寸恨至短誰能裁

春田可耕時已催王師北討何當廻放車載艸農事濟【車或作軍非是】戰馬苦饑誰念哉蔡州納節舊將死【是年彰義節度吳少誠卒】起居諌議【孫曰裴度以河南府功曹召爲起居舍人孟簡孔戣皆爲諌議大夫】聫翩來朝廷未省有遺防肯不垂意缾與罍【孫曰公以自諭也】

前隨杜尹【杜兼】拜表回笑言溢口何歡咍【呼來切笑也】孔丞【孔戡】別我適臨汝風骨峭峻遺塵埃【峭峻或作峭峭】音容不接只隔夜凶訃詎可相尋來天公髙居神惡欲保性命誠難哉

辛夷花房忽全開【韓曰末篇言辛夷花之盛如此元防之有問韓貟外求辛夷花詩韓貟外家好辛夷開時乞取兩三枝折枝爲贈君莫惜逢君不折風亦吹豈此耶】將衰正盛須頻來【須頻或作頻頻非是】淸晨輝輝燭霞日薄暮耿耿和煙埃朝明夕暗巳足嘆況乃滿地成摧頽迎繁送謝別有意誰肯畱念少環防

酬裴十六功曹巡府西驛途中見寄

【或無塗字方云裴十六度也舊云裴諗非度時爲河南府功曹公時分司東都】

相公【鄭餘慶也時元和元年罷相出爲河南尹】罷論道聿至活東人【至方作來活或作治非是】禦史【裴度也時度爲監察禦史宻防論權幸忤旨出爲河南府功曹】坐言事作吏府中塵遂令河南治今古無儔倫四海日富庶道途隘蹄輪府西三百里館【亭驛孫曰周禮五十里有市有館所以賔客之館】同魚鱗相公謂禦史勞子去自巡是時山水秋光景何鮮新哀鴻鳴淸耳宿霧褰【猶開也】髙旻【褰或作浥非是】遺我行旅詩軒軒有風神譬如黃金盤照耀荊璞眞我來亦已幸事賢友其仁【事賢謂餘慶友仁謂裴度】持竿洛水側孤坐屢窮辰多才自勞苦【方作苦勞云苦勞語見呂彊傳今按語勢當作勞苦大抵公詩多自胸襟流出未必故用古人語也】無用祗因循【多才謂裴度無用公自謂】辭免期匪逺行行及山春

燕河南府秀才【得生字】

【時元和五年冬房武尹東京公爲河南令權徳輿爲相】

吾皇紹祖烈天下再太平詔下諸郡國嵗貢鄕曲英元和五年冬房公尹東京功曹上言公【或作上其言】是月當登名【月或作日非是】乃選二十縣試官得鴻生【碩儒也】羣儒負己材相賀簡擇精怒起簸羽翮引吭【下浪切又音杭咽也選引圓吭之纎婉】吐鏗轟此都自周公文章繼名聲【章一作物】自非絕殊尢難使耳目驚今者遭震薄不能出聲鳴鄙夫忝縣尹愧栗難爲情惟求文章冩不敢妬與爭還家勅妻兒具此煎炰烹柿紅蒲萄紫肴果相扶檠【或作擎】芳荼【茶也茶之嫩者雀舌鳥嘴菱顆皆出蜀中張孟陽登成都樓詩芳荼冠六州】出蜀門【諸本荼多作茶方從潮館本云爾雅曰檟苦荼音徒郭璞注木小似梔子早取者爲茶晚取者爲茗唐韻茶宅加反俗作荼大抵茶與荼古音相近如今言搽與塗亦通用也今按茶與荼今人語不相近而方云相近者莆田語音然也𨿽出俚俗亦由音本相近故與古暗合耳今建人謂口爲苦走爲相亦此類方言多如此云】好酒濃且淸何能充歡燕庶以露厥誠昨聞詔書下【方作來】權公作邦禎【音貞祥也】文人得其職【文一作大一作丈】文道當大行陰气攪短日冷雨澁不晴勉哉戒徒馭家國遲【音治待也】子榮

送李翺

【翺字習之隴西人娶公兄弇之女楊於陵爲廣州刺史表翺佐其府】

廣州萬里途山重江逶迆行行何時到誰能定歸期揖我出門去顏色異恆時𨿽云有追送【或作迎送方云詩有客薄言追之鄭云追送也】足迹絕自玆人生一世間不自張與施譬如浮江木縱橫豈自知寜懷別時苦勿作別後思

送石處士赴河陽幕【或注得起字】

【石洪也元和五年烏重裔辟洪置幕府公嘗有序】

長把種樹書【史記始皇紀秦皇焚書所不去者卜筮醫藥種樹之書】人云避世士忽騎將軍馬自號報恩子風雲入壯懷【云入或作雷開】泉石別幽耳鉅鹿師欲老常山險猶恃【鉅鹿邢州也常山鎭州也元和四年節度使王承宗反詔中人吐突承璀以兵討之無功五年遂赦王承宗鎭州今眞定府】豈惟彼相憂固是吾徒恥去去事方急酒行可以起

送湖南李正字歸

【或作送李正字歸湖南或作李判官李礎父仁鈞時爲親王府長史礎自胡南請告來省公嘗有序送之此其詩也東都作】

長沙【長沙郡】入楚深洞庭值秋晚人隨鴻鴈少江共蒹葭逺歷歷余所經悠悠子當返孤遊懷耿介旅宿夢婉娩【宛晚二音媚也】風土稍殊音魚蝦日異飯親交俱在此誰與同息偃

別本韓文考異卷四

欽定四庫全書

別本韓文考異卷五

宋王伯大重編

古詩

辛卯年雪

元和六年春寒气不肯歸河南二月末雪花一尺圍崩騰相排�【姊抺切逼也孫曰排�宻�也】龍鳯交橫飛波濤何飄揚天風吹旛旂白帝盛羽衛鬖髿【或作防上音參又蘇含切下音沙發垂貌祝曰選緑苔鬖髿乎砌上】振裳衣白霓先啟途從以萬玉妃翕翕陵厚載嘩嘩弄陰機生平未曾見何暇議是非或云丰年祥飽食可庶幾善禱吾所慕誰言寸誠微

醉畱東野

昔年因讀李白杜甫詩長恨二子不相從吾與東野生並世如何復躡二子蹤東野不得官白首誇龍鐘【方云依字當作躘踵盧仝詩盧子躘踵也賢愚總莫驚】韓子稍姦黠自慙靑蒿倚長松低頭拜東野願得終始如駏蛩【上音巨下音卭樊曰孔叢子北方有獸名曰蟨愛蛩蛩駏驉食得甘艸必齧以遺蛩蛩駏驉見人將來必負蟨以走蟨非愛駏蛩也爲其假足也二獸亦非心愛蟨也爲其得甘艸而遺之也夫禽獸猶知比假而相報也況士君子之欲名利者乎】東野不頭有如寸筳撞鉅鐘吾願身爲云東野變爲龍四方上下逐東野𨿽有離別無由逢【離別或作別離】

李花二首

【諸夲作一首方云此二詩也自當春天地爭奢華以下分焉意義甚明編者誤合之樊曰此詩自夜領張徹投盧仝而下狀極李花之妙矣蘇內翰梅詩舉此云縞裙練恱玉川家肝膽淸新冷不邪穠李爭春猶辦此更教踏雪防梅花亦一奇也】

平旦入西園梨花數株若矜誇旁有一株李顏色慘慘似含嗟問之不肯道所以獨繞百帀至日斜忽憶前時經此樹正見芳意初萌牙【或作芽方云漢傳如朱艸萌牙事有萌牙無用芽字】柰何趂酒不省錄不見玉枝攢霜葩【枝或作杖】【胡畎切流也】然爲汝下雨淚無由反斾羲和車東風來吹不攺顏蒼茫夜气生相遮冰盤夏薦碧實脆斥去不禦慙其花【斥去或作片雲或作云去或作斥逐方云張衡思賦斥西施而不禦韓語原此或本皆誤也】

當春天地爭奢華洛陽園苑尢紛挐【或作拏方云董彥逺云挐從如今人從奴唐韻以挐爲或體非也考相如子虛賦王逸九思皆只作挐今按說文拏從奴牽引也挐從如持也古書作拏蓋通用】誰將平地萬堆雪【將方作準】剪刻作此連天花日光色照未明月暫入都交加夜領張徹投盧仝乘雲共至玉皇家長姬香禦四羅列縞【白色】裙練【始銳切佩巾詩無感我兮】無等差靜濯明防有所奉顧我未肯置齒牙淸寒瑩骨肝膽醒一生思慮無由邪

招楊之罘

【方云之罘元和十一年進士閤本作之果字訛也】

柏生兩石間萬嵗終不大野馬不識人難以駕車蓋柏移就平地馬羈入廐中馬思自由悲柏有傷根容傷根柏不死千丈日以至【千或作百日以或作不難以或作巳】馬悲罷還樂振迅矜鞍轡【迅或作�方云振迅字見七月詩傳鮑昭鶴賦】之罘【音浮】南山來文字得我驚館置使讀書日有求歸聲我令之罘歸失得柏與馬【失得方作失待或作實待或作實失令按三本皆無理惟嘉祐杭本作失得似頗有理而舉正不收蓋其意曰失得之計觀於柏馬可見云爾】之罘別我去計出柏馬下我自之罘歸入門思而悲之罘別我去能不思我爲灑掃縣中居引水經竹間嚻嘩所不及何異山中閒前陳百家書食有肉與魚先王遺文章綴緝實在余禮稱獨學陋易貴不逺復作詩招之罘晨夕抱饑渴

寄盧仝

玉川先生洛城裏破屋數間而巳矣一奴長須不裹頭一婢赤腳老無齒辛勤奉養十餘人上有慈親下妻子先生結髮憎俗徒閉門不出動一紀至令鄰僧乞米送僕忝縣尹能不恥【令或作今非是尹一作令】俸錢供給公私余時致薄少助祭祀勸參畱守謁大尹【樊曰唐洛城有東都畱守有河南尹公志盧登封墓曰爲書告畱守與河南尹是時鄭餘慶畱守東都李素以少尹行大尹事】言語才及輒掩耳水北山人得名聲去年去作幕下士水南山人又繼往【孫曰謂洛水之南北也在洛陽城中水北石洪水南溫造元和五年烏重爲河陽三城節度使辟石洪溫造爲從事】鞍馬僕從塞閭裏【從或作夫】少室山人【孫曰李渤字濬之刻志於學與仲兄涉皆隠盧山久之徙終南少室山元和元年以左拾遺召不至四年河南尹遣吏持詔惇促又不赴公爲河南令遺渤書譬說渤善公言始出家於東都】索價髙兩以諫官徴不起彼皆刺口論世事有力未免遭驅使先生事業不可量惟用法律自繩巳春秋三傳束髙閣【三方作五或作左今按鄒夾春秋世巳無傳而當世見行三傳作五左皆非也孫曰晉杜乂殷洪並才名冠世更翼弗之重語人曰此軰宜束之髙閣俟天下太平然後議其任耳】獨抱遺經究終始【抱方作把非是】往年弄筆嘲同異【孫曰仝與馬異結交詩云仝不仝異不異是謂大同而小異仝自仝異自異是謂仝不往兮異不至】怪辭驚眾謗不巳近來自說尋坦途猶上虛空跨緑駬【虛空或作靑雲方云緑駬今本二字皆從馬按穆天子傳荀列史漢皆作緑耳郭璞注穆傳猶魏時鮮卑獻黃耳馬是以耳色言也此詩豈以重韻妄刋耶】去嵗生兒名添丁【仝有添丁詩】意令與國充耘耔【音子擁苗本】國家丁口連四海豈無農夫親耒耜先生抱才終大用宰相未許終不仕假如不在陳力列立言垂範亦足恃苖裔當防十世宥豈謂貽厥無基阯【或作址方云阯字見漢疏廣傳】故知忠孝生天性防身亂倫安足擬昨晚長須來下狀隔墻惡少【韓曰荀子無亷恥而嗜乎飲食可謂惡少者也】惡難似每騎屋上下窺闞【或作瞰】渾捨驚怕走折趾憑依婚媾欺官吏不信令行能禁止先生受屈未曾語忽此來告良有以嗟我身爲赤縣令操權不用欲何俟立召賊曹呼伍伯【方作五百今按伍伯見古今注什伍之長也作五百非】盡取防軰屍諸市先生又遣長須來如此處置非所喜況又時當長養節都邑未可猛政理先生固是余所畏度量不敢窺涯涘【牀史切】放縱是誰之過歟效尢戮僕愧前史買羊沽酒謝不敏偶逢明月曜桃李【補注卽前李花詩日光赤色至玉皇家四句是也】先生有意許降臨更遣長須致雙鯉

酬司門盧四兄云夫院長望秋作

長安雨洗新秋出極目寒鏡開塵函終南曉望蹋龍尾【龍尾陂長安地名】倚天更覺靑巉巉【祖衘切髙也】自知短淺無所補從事久此穿朝衫歸來得便卽遊覽暫似壯馬脫重銜曲江【地名唐號芙蓉園】荷花蓋十里江湖生自思莫緘【自思或作思自或作思目非是】樂遊【孫曰漢宣帝神爵間起樂遊苑在杜陵西北今呼爲樂遊廟】下矚無逺近緑槐萍合不可芟白首寓居誰借問平地寸步扄云巗【扄或作局一作屈】云夫吾兄有狂气嗜好與俗殊酸鹹日來省我不肯去論詩說賦相諵諵【女咸切諵諵語聲】望秋一章已驚絕猶言低抑避謗讒【抑或作徊】若使乘酣騁雄怪造化何以當鐫劖【鉏衘切斷也】嗟我小生值彊伴怯膽變勇神明鑑【音監】馳坑跨谷終未悔爲利而止眞貪饞【饞饕也孫曰言拘於利祿而不遊此山是爲貪饞之人矣】髙揖羣公謝名譽逺追甫白感至諴樓頭完月不共宿【完或作見或作皎今按月蝕詩有完完上天東之句言月圓也此亦同意以下句就缺推之可見】其柰就缺行攕攕【或作纎纎方云防蜀音所咸切詩摻摻女手說文與石經皆作防防】

誰氏子【呂氏子炅見李素墓志】

非癡非狂誰氏子去入王屋稱道士白頭老母遮門啼挽斷衫袖畱不止翠眉新婦年二十載送還家哭穿市或云欲學吹鳯笙【方作皇非是】所慕靈妃嫓蕭史【孫曰列仙傳秦穆公時有蕭史善吹簫公女弄玊好之公以妻焉遂教弄玉作鳯鳴居數十年吹鳯凰聲鳯來止其屋公爲作鳯凰臺夫妻處其上一旦皆隨鳯凰去】又云時俗輕尋常力行險怪取貴仕神仙𨿽然有傳說知者盡知其妄矣聖君賢相安可欺幹死窮山竟何俟嗚呼余心誠豈弟願往教誨究終始【誨方作悔今按作悔非是大抵方意以奇爲主比類可見】罰一勸百政之經不從而誅未晚耳誰其友親能哀憐寫吾此詩持送似【或作以非是】

河南令捨池臺

灌池才盈五六丈築臺不過七八尺【七八或作六七】欲將層級壓籬落未許波瀾量斗石規摹𨿽巧何足誇景趣不逺眞可惜【景或作指】長令人吏逺趨走巳有蛙黽【武幸切又母耿切蛙屬】助狼藉【方云借從艸說文曰艸不編狼藉今本從竹漢陸賈傳名聲籍甚孟康曰狼藉甚盛蓋古字如借田皆只作借而從艸從竹則防義以生此當以借爲正】

送無本師歸範陽【卽賈島也】

【卽賈島集注劉公嘉話云島初赴舉京師一日於馬上得句云鳥宿池邊樹僧敲月下門初欲作推字練之未定不覺衝尹時韓吏部權京尹左右擁至前具告所以韓立馬良久曰作敲字佳矣遂與爲布衣交有詩曰孟郊死葬北邙山日月風雲頓覺閒天恐文章渾斷絕再生賈島在人間又摭言云島嘗騎驢天衢時秋風正厲黃葉可掃島忽吟曰落葉滿長安卒求一聯不可得因唐突京尹劉棲楚被系一夕而得釋新史云島字浪仙範陽人初爲浮屠名無本來東都愈教其爲文遂去浮屠舉進士當其苦吟及值公卿大夫不知覺也一日見京兆尹跨驢尹詰責之久乃得釋其意與摭言合而嘉話等集所云公與島詩東坡云世俗無知者所托非退之語洪氏亦云按送無本時公爲河南尹不應至是方相知又島初爲浮屠後乃舉進士此云後攺名無本乃傳者之誤又樊氏云按此詩元和六年冬作而是年秋東野亦有詩與無本雲長安秋聲榦木葉相號悲時東野尙無恙何以云死葬邙山耶若以爲公爲京尹始識島故云則公爲尹在長慶三年而是年何以有此作也】

無本於爲文身大不及膽吾嘗示之難勇往無不敢蛟龍弄角牙造次欲手攬眾囚大幽下覷襲窞【黒也窞徒感切說文坎中小坎】天陽熙四海注視首不頷【胡感切頤也方云季本頷作顉說文顉低頭也列子巧夫顉其頤今按說文顉五感切引衛獻公頷之而巳爲證則與顉字自不同也然左傳今本只作頷未詳其說或疑下有顑頷字此不當重押則作顉爲是然顑頷字見楚詞云顑虎感古湛二切頷戶感魚檢二切食不飽面黃貌則亦與不頷義不同也】鯨鵬相摩窣【蘇骨切亦摩也前漢書媻姍勃窣上金堤】兩舉快一噉夫豈能必然固巳謝黯黮【上烏感切下徒感切黒也楚辭云尙黯黮而有瑕孫曰庸暗貌】狂詞肆滂葩【狂貌】低昻見舒慘姦窮怪變得往往造平澹蜂蟬碎錦纈【紋繒蜂蟬或作風蟬或作蟬翼今按此與下句不對未詳其說】緑池披菡蓞【上音撼下音禫披用荊公本定或作垤或作低方從閤本作壞皆非是惟披壞聲相近耳孫曰詩有蒲菡萏爾雅荷芙蕖其花曰菡萏】芝英擢荒蓁【或作榛】孤翮起連菼【吐敢切孫曰爾雅菼薍郭璞注云似葦而小連菼叢葦也】家住幽都逺未識气先感來尋吾何能無殊嗜昌歜【䢐感切孫曰菖蒲葅也文王嗜昌歜孔子聞而食之出呂氏春秋又左氏享有昌歜】始見洛陽春桃枝綴紅糝遂來長安裏時卦轉習坎老懶無鬭心久不事鈆槧欲以金帛酬舉室常顑頷【上呼感切下乎感切離騷曰常顑頷以何傷韓曰顑食不飽貌頷靣黃色孫曰言欲酬以金帛則我家常饑貧也】念當委我去霜雪刻以防【痛也禮記中心怛】獰飈【狂風也】攪空衢【天衢也攪一作折】天地與頓撼【孫曰搖撼也言獰飈之起天地亦且揺撼也】勉率吐歌詩慰女別後覽

石鼓歌

【樊曰歐陽文忠公集古錄云石皷文在岐陽初不見稱於世至唐人始盛稱之而韋應物以爲周文王之皷至宣王時刻爾韓退之直以爲宣王之鼓今在鳯翔縣孔子廟鼓有十先時散棄於野鄭餘慶始置於廟而亡其二皇祐四年向傳師求於民間得之十皷乃足其文可見者四百六十有五磨滅不識者過半然其可疑者四退之好古不妄者予姑取以爲信耳至於字畫亦非史籕不能作也文忠所跋如此孫曰石鼔文可見者其略曰我車旣攻我馬旣同又曰我車旣好我馬旣騊君子員獵員獵員防麋鹿速速君子之求又左驂幡幡右驂騝騝秀弓時射麋豕孔庶又曰其魚維何維鱮維鯉何以櫜之維楊維栁櫜音髙說文曰囊也又筆墨閒錄此歌全仰止杜子美李潮八分小篆歌才薄將柰石皷何卽子美云潮乎潮乎柰爾何快劍斫防生蛟鼉卽子美云快劍長防森相向】

張生手持石鼓文勸我試作石鼓歌少陵無人謫仙死才薄將柰石鼓何周綱陵遅四海沸宣王憤起揮天戈大開明堂受朝賀諸侯劍佩鳴相磨搜於岐陽騁雄俊【搜疎鳩切今岐山縣舊曰岐陽】萬里禽獸皆遮羅【萬或作百】鐫功勒成告萬世【成或作盛方云封岱勒成東都賦語】鑿石作鼓隳嵯峨【山髙貌】從臣才藝咸第一揀選撰刻畱山阿【揀或作簡撰或作譔】雨淋日炙野火燎物守防煩防呵【防音麾指防呵或作訶】公從何處得紙本【處方作士】毫髮盡備無差訛辭嚴義宻讀難曉字體不類與科【諸本皆同方從蜀粹作蝌今按蝌乃科之俗體後人以重韻而誤攺耳方知韓公不避重韻乃疑於此何耶孫曰書秦始皇時程邈所定施於公府也科謂科斗書魯防王時壊孔子宅得書論語孝經人不知古文】

【謂之科斗文字】年深豈免有缺畫【或作劃】快劍斫斷生蛟鼉【唐何切韓曰快劍斫斷以下皆狀石鼓文如此】鸞翔鳯翥眾仙下瑚碧樹交枝柯【碧樹或作幽碧孫曰班固西都賦云瑚碧樹周阿而生廣雅曰瑚珠也說文云生於海中色赤碧樹碧玉樹也淮南子曰昆侖山有碧玊樹在其北韓曰晉武帝賜王愷瑚樹髙二尺餘許枝柯扶疎世所罕比】金繩鐵索鎖紐壯【紐音狃結也】古鼎躍水龍騰梭【龍騰或作騰龍韓曰梭織具也樊曰晉陶侃少時漁於澤网得一梭掛於壁少頃雷雨化爲龍而去】陋儒編詩不收入二雅褊迫無委蛇【收一作得蛇一作佗上於爲切下音移祝曰毛詩叶韻補音唐何切詩注行可從迹也孫曰平易之貌】孔子西行不到秦掎摭【摭或作拾掎音奇摭之石切來俊臣掎摭諸武】星宿遺羲娥【孫曰羲娥日月也羲和日禦嫦娥月禦韓曰詩意謂石皷文不編於詩而二雅不載孔子言詩小者具述而此文獨遺是猶掎摭星宿而遺日月也】嗟予好古生苦晚對此涕淚雙滂沱憶惜初防博士徴其年始攺稱元和故人從軍在右輔爲我量度掘臼科【孫曰謂安石皷處】濯冠沐浴告祭酒如此至寶存豈多氊包席裹可立致十鼓只載數駱駝【駱或作防依字當作槖】薦諸太廟比郜鼎光價豈止百倍過聖恩若許畱太學諸生講解得切磋觀經鴻都尙塡咽【孫曰漢靈帝元和元年始置鴻都門學熹平四年詔諸儒正五經議郎蔡邕爲古文篆三體書之刻石於太學門外碑始立觀覽及謩寫者車乘日千兩塡塞街陌鴻都觀經蓋二事公倂用之】坐見舉國來奔波剜【一九切刻削】苔剔蘚露節角安置妥帖平不頗大廈深檐與蓋覆經歷久逺期無他中朝大官老於事【官或作夫】詎肯感激徒媕�【上音庵下音阿不決之貌】牧童敲火牛礪角誰復著手爲摩挲【音娑後漢蘓子訓至長安摩挲銅人】日銷月鑠就埋沒六年西顧空吟哦羲之俗書趂姿媚【樊曰周宣王時史籕始變大篆爲籕書石鼓文籕書也秦變古爲篆爲今又變爲楷世俗書耳非古書也補注王得臣塵史云王右軍書多不講偏旁此退之所謂俗書趂姿媚者也】數紙尙可博白鵝繼周八代爭戰罷無人收拾理則那【那何也左傳犀兕尙多棄甲則那】方今太平日無事柄任儒術崇丘軻【任或作用】安能以此上論列願借辯口如懸河石鼓之歌止於此嗚呼吾意其蹉跎

雙鳥詩

【集注蘇內翰作李太白畵像詩有曰化爲二鳥鳴相酬一鳴一止三千秋或者遂謂此詩爲李杜作栁仲塗雙鳥詩解云韓之爲心憂夫道也履行非孔氏者爲夷矣故垂言以刺之釋老俱夷而教殊故曰雙鳥自栁仲塗爲二氏說行於世洪慶善祖述其意而箋之而朱文公謂公爲巳與孟郊說見考異注】

雙鳥海外來飛飛到中州【來飛飛方作飛飛來】一鳥落城市一鳥集巖幽【集或作巢】不得相伴鳴爾來三千秋兩鳥各閉口萬象銜口頭春風捲地起百鳥皆飄浮兩鳥忽相逢百日鳴不休有耳防皆聾有口反自羞百舌【記曰反舌無聲注百舌也】舊饒聲從此恆低頭【恆或作且非是】得病不呻喚泯黙至死休雷公告天公百物須膏油自從兩鳥鳴【或作防】防亂雷聲收【諸本同但蜀本聲作光閤本作雷聲三伏收皆誤而方獨從唐本作防雷聲伏收則不成文理矣】神怕嘲詠造化皆停畱【化方作化】艸木有微情挑抉【下於說切桃撥也】示九州虫防誠微物不堪苦誅求不停兩鳥鳴百物皆生愁不停兩鳥鳴自此無春秋不停兩鳥鳴日月難旋輈不停兩鳥鳴大法尖九疇周公不爲公孔丘不爲丘天公怪兩鳥各捉一處囚百虫與百鳥然後鳴啾啾【百鳥方從閣杭蜀本作七鳥云栁謝荊公皆作七鳥謂月令七十二候之虫鳥也蘇耆開譚錄亦見今按百虫卽上文之虫防百鳥卽上文所言皆飄浮者耳與七十二候初不相闗也且使果爲七十二候之鳥而但云七鳥則詞旣有所不備又鳥旣爲七而虫獨爲百於例亦有所不通今細考之豈以艸書百字有似於七而致誤邪初不必過爲之說也】兩鳥旣別處閉聲省愆尢朝食千頭龍暮食千頭牛朝飲河生塵暮飲海絕流還當三千秋更起鳴相酬【方云栁仲塗有此詩解一篇傳於世謂指釋老也然以歐公感三子詩及東坡李太白畫像贊考之蓋專爲李杜而作今按釋老李杜之說恐亦未然舊嘗竊意此但公爲己孟郊作耳落城市者巳也集巖幽者孟也初亦不能無疑而近見葛氏韻語陽秋已有此說矣讀者詳之】

贈劉師服【服或作命】

羨君齒牙牢且防大肉硬餅如刀截我今呀豁落者多所存十餘皆兀臲【音臬不安貌】匙抄爛飯穏送之合口軟嚼如牛呞【音癡食巳久防出嚼也】妻兒恐我生悵望盤中不飣栗與棃祗今年才四十五後日懸知漸莽鹵【上莫古切下音魯杭本作鹵莽方云鹵莽本莊子然唐人多倒用之栁子厚沈昏莽鹵又食貧甘莽鹵自樂天養生仍莽鹵始覺琵琶莽鹵所用同也】朱顏皓頸訝莫親此外諸餘誰更數憶昔太公仕進初口含兩齒無贏餘虞翻十三比豈少遂自惋恨形於書【惋烏慣切吁嘆也比或作皆或作此方從蜀夲云太公兩齒事見古本荀子虞翻吳志只載其上書謂臣年耳順髮白齒落豈在當時猶有可考也耶】丈夫命存百無害誰能防檢形骸外巨緡東釣儻可期與子共飽鯨魚膾【鯨音勍莊子任公子爲大釣巨縯五十犗以爲餌持竿東海已而大魚食之自淛河以東莫不厭若魚者】

題炭谷湫祠堂

【時公在京師歐本云在京兆之南終南之下祈雨之所也南山秋懷詩皆見之】

萬物都陽明幽暗所寰嗟龍獨何智出入人間不知誰爲助若執造化闗厭處平地水巢居挿天山列峯若攢指石盂仰環環巨靈髙其捧保此一掬慳【西京賦注雲華山本與首陽同一山河神巨靈以手擘開其上掬謂以手捧物一掬言小也詩云不盈一掬】森沈固含蓄本以儲陰姦【謂龍也猶南山詩所謂疑湛閉陰獸也】魚鼈防擁防羣嬉傲天頑翾翾【翾許緣切小飛也揚子曰朱鳥翾翾】棲托禽飛飛一何閒祠堂像侔眞擢玉紆煙鬟羣怪儼伺候恩威在其顏我來日正中悚惕思先還寄立尺寸地敢言來途艱吁無吹毛刃血此牛蹄殷【殷烏閒切孫曰吹毛良劍也牛蹄蹄涔小水也言我豈無吹毛之劍血此牛蹄水令殷乎言欲殺此龍也殷赤黑色左傳左輪朱殷注云血深也】至令乘水旱鼓舞寡與鰥林叢鎭防防窮年無由刪妍英【花也】雜艷實星瑣【音鎖玉也】黃朱班【妍或作研瑣或作鎖】石級皆險滑顚躋莫牽攀龍區雛眾碎付與宿已頒【大也】棄去可柰何吾其死茅菅【菅音姦艸名】

聽潁師彈琴

【潁師若是道士則潁字是姓當從水是僧則潁字是名當從禾西淸詩話云六一居士嘗問東坡琴詩孰優坡答以退之聴潁師琴公曰此祗是琵琶耳吳僧義海以琴名世或以六一語問海海曰歐陽公一代英偉然斯語誤矣暱暱兒女語至失勢一落千丈彊皆指下絲聲妙處惟琴則然琵琶格上聲烏能爾耶退之深得其趣未易譏評洪氏亦曰或云浮雲栁絮無根蔕天地闊逺隨飛揚此泛聲也謂輕非絲重非木也啾喧百鳥羣忽見孤鳯凰泛聲中寄指聲也躋攀分寸不可上吟繹聲也失勢一落千丈彊歷聲也善琴者云此數聲最難工歐文忠公以爲琵琶聲東坡嘗作聴琴詩�文忠公不及見二公之論似未必然】

暱暱兒女語【暱暱或作妮妮或作呢呢】恩怨相爾汝劃然變軒昻勇士赴敵場浮雲栁絮無根蔕天地闊逺隨飛揚喧啾百鳥羣忽見孤鳯凰躋攀分寸不可上失勢一落千丈彊嗟余有兩耳未省聽絲篁自聞潁師彈起坐在一旁【或作傍或作牀】推手遽止之濕衣淚滂滂潁乎爾誠能無以冰炭置我腸【乎或作師方云李賀亦有聴潁師琴歌韓曰當是琴操必有感於公者故聴終而悲焉】

送陸暢歸江南

【洪曰暢字達夫娶董溪女溪丞相董晉第二子貶死湘中事見墓志公嘗爲董晉從事】

舉舉江南子【方云唐人以舉止端麗爲舉舉】名以能詩聞【樊曰暢貢舉年對雪落句雲天人寧底巧剪水作花飛崔諫議林亭云蟬噪入雲樹風開無主花及登蘭省遇云陽公主下降暢爲儐相有詠詠行障催妝等作內人以暢吳音才思敏防以詩嘲之暢酬曰粉靣仙郎選聖朝獨逢秦女學吹簫須教翡翠聞王毋不柰烏鳶噪鵲橋觀此可見其能詩矣】一來取髙第官佐東宮軍迎婦丞相府誇映秀士羣鸞鳴桂樹間【鸞鳴或作鳴鸞】觀者何繽紛【上四賔切下音芬交雜也揚雄曰繽紛往來】人事喜顚倒旦夕異所云蕭蕭靑雲幹遂逐荊棘焚嵗晚鴻鴈過鄕思見新文踐此秦闗雪家彼吳洲云悲啼上車女骨肉不可分感槪都門別丈夫酒方醺我實門下士力薄蚋與蚊受恩不卽報永負湘中墳【不卽或作卽不方云暢董晉子溪之婿也公嘗佐董晉幕今按暢字達夫嘗著蜀道易詩】

送進士劉師服東歸

猛虎落檻穽坐食如孤防【防與豚同落一作知食或作貪荊公本如作茹防或作豚方從閤本云此乃司馬遷所謂猛虎在檻穽之中搖尾而求食也今按方說是也然則坐當作求矣但本皆作坐故未敢攺耳】丈夫在富貴豈必守一門公心有勇气公口有直言柰何任理沒不自求騰軒僕本亦進士頗嘗究根源由來骨鯁材喜被軟弱吞低頭受侮笑隠忍硉兀寃【侮笑方作笑侮硉兀或作矹硉硉音律硉兀危石也選江賦碧沙演沲而往來巨石硉兀以前卻】泥雨城東路夏槐作云屯還家𨿽闕短【或作短闕】指日親晨飱持令名歸自足貽家尊時節不可翫親交可攀援【音爰】勉來取金紫勿久休中園

嘲魯連子

【韓曰魯連齊人太史公亦有取焉公嘲之之意不悉其安在意必有所諷於當時後世有不得而窺者】

魯連細而黠【而方作兒】有似黃鷂子【弋照切鷂鷙鳥也】田巴兀老蒼【兀一作元孫曰巴齊之辧者辧於祖丘議於稷下一日而服千人有徐刼弟子曰魯連謂刼曰臣願當田子使不得復說連往見田巴云云巴於是杜口易業終身不談】憐汝矜爪觜開端【魯連】要驚人雄誇【田巴】吾厭矣髙拱禪鴻聲若輟一杯水【輟或作叕】獨稱唐賢顧未知之耳【孫曰以天下與人於堯舜何足道者而仲連以唐虞爲賢蓋未知之耳今按此詩洪說已詳然公之意必有爲而作也】

贈張籍

吾老著讀書【諸本著作嗜方云著如髙士著幽禪少忤著遊宴之著】餘事不掛眼有兒𨿽甚憐教示不免簡君來好呼出踉蹡【上音郎下音鏘又上音亮下七醬反急行貌潘嶽曰已踉蹡而徐來】越門限懼其無所知見則先愧赧昨因有緣事上馬挿手版【笏也唐輿服志八座尙書執笏者自筆綴手版頭其餘王公卿士俱執手版正主於敬】畱君住防食使立侍盤【爵也】薄暮歸見君迎我笑而莞【與莞爾而笑同】指渠相賀言此是萬金產吾愛其風骨粹美無可揀試將詩義授如以肉貫丳【初限切炙肉丳】開袪【袪衣袂猶開懷】露毫末自得髙蹇嵼【蹇或作上基展切下所簡切山曲屈貌選連崗巖以嵼楚詞思蹇嵼之不擇】我身蹈丘軻爵位不早綰固宜長有人文章紹編剗感荷君子徳怳若乘朽棧【朽一作杇乘朽棧謂驚喜也】召令吐所記解摘了瑟僴【遐板切曽子云詩云瑟兮僴兮恂栗也】顧視窻壁間親戚競覘矕【武板切竊視貌說文目矕矕也】喜气排寒冬逼耳鳴睍睆【上胡顯切下戶板切詩曰睍睆黃鳥】如今更誰恨便可耕灞滻【音產滻水出藍田谷霸陵入灞灞滻二水司馬相如上林賦曰終始灞滻出入涇渭】

調張籍

李杜文章在【集注退之有取於李杜如薦士腸句畱東野望秋石鼓等詩每致意焉然未若此詩之專美也】光熖萬丈長【諸本熖作艷方云西京賦光熖爥天庭】不知羣兒愚那用故謗傷【魏道輔云公作此詩爲元微之發蓋元禎作李杜優劣論先杜後李故耳黃魯直云吾友黃介讀李杜優劣論曰論文正不當如此予以爲知言】蚍蜉【上音毗下音浮大蟻也】撼大樹可笑不自量伊我生其後舉頸遙相望夜夢多見之晝思反微茫徒觀斧鑿痕不矚治水航想當施手時巨刃磨天揚垠崖劃崩豁乾坤擺雷硠【垠方作根擺一作罷硠音郎山崩聲左思曰拉獵云硠韓曰硠磕石聲郭璞江賦巴東之峽夏禹疏鑿絕岸萬丈壁立霞駮又云如地裂豁若天開觸曲崖以縈繞駭崩浪而相礧詩意謂李杜文章如禹疏鑿江峽𨿽有迹可尋而當時運量之巧則今不可得而覩矣】惟此兩夫子家居率荒涼帝欲長吟哦故遣起且僵翦翎送籠中使防百鳥翔平生千萬篇金薤垂琳瑯【韓曰金薤書也古有薤葉書詳見嶁山詩注琳瑯石也言李杜文章播於金石云爾】仙官勅六丁【道書陽官六甲陰官六丁六丁者六甲中丁神也】雷電下取將【補注異人記云上元中臺州道士王逺知善易知人死生禍福作易總十五卷一日雷雨雲霧中一老人語逺知曰所泄者書何在上帝命吾攝六丁雷電追取上方祕文自有飛天保衛金科祕藏都汝何者輒藏緗帙逺知曰靑丘元老傳授也】流落人間者【流或作畱方云孔毅父嘗曰漢霍去病傳諸將畱落不偶今世俗皆作流落如江摠詩流落今如此少陵詩流落意無窮皆只作流落字蓋畱謂遲畱流謂飄流自不可拘以一義也】太山一豪芒【豪方作亳云李本作豪按孟子莊子秋毫之末班固答賔戲銳思豪芒之內字皆作豪然楚詞秋毫防而見容王逸曰銳毛爲毫是豪字通今按毫俗字當作豪爲正】我願生兩翅【方作願生兩翅翎】捕逐出八荒精誠忽交通百怪入我腸刺【七亦切】手防鯨牙舉瓢酌天漿【魏道輔云髙至於酌天漿幽至於防鯨牙其思深逺如此詎止於曹劉沈宋之間邪】騰身跨汗漫【猶茫洋也淮南子若上與汗漫期於九垓之上】不著織女襄【襄駕也或作相非是】顧語地上友經營無太忙乞【音气後漢乞楊生師】君飛霞佩與我髙頡頏【上胡結切下音航韓曰詩頡之頏之飛而上曰頡下曰頏】盧郎中云夫寄示送盤穀子詩兩章歌以和之【兩或作二東坡云退之尋常詩自謂不及老杜此詩獨不減子美云】

昔尋李願向盤谷正見髙崖巨壁爭開張是時新晴天井溢【孫曰天井闗名在太行山上水經曰天井溪出天井闗北流注白水世謂之北流泉】誰把長劍倚太行【孫曰水自天井順瀉而下如長劍之倚山韓曰宋玉曰長劍耿耿倚天外行音航】衝風吹破落天外【破或作波非是楚詞衝風起兮水揚波吹破謂吹此長劍之水】飛雨【水漂散如雨】白日灑洛陽東蹈燕川【地名】食曠野有饋木蕨芽滿筐馬頭溪【溪名】深不可厲【以衣渡水由膝已上曰厲】借車載過水入箱平沙緑浪榜【音謗進船也與傍同又此孟切楚詞齊吳榜以擊汰】方口【地名】鴈鴨飛起穿垂楊窮探極覽頗恣橫物外日月本不忙歸來辛苦欲誰爲坐令再往之計墮眇芒【或作渺茫】閉門長安三日雪推【或作堆】書撲【祝曰擲也蜀志云未嘗不撲之於地】筆歌慨慷【下音康韓曰魏武帝慨當以慷憂思難忘選中矯厲而慨慷注抑揚意气也】旁無壯士遣屬和逺憶盧老詩顚狂開緘忽覩送歸作字向紙上皆軒昻又知李侯竟不顧方冬獨入崔嵬【髙山貌謂盤谷也】藏我今進退幾時決十年蠢蠢隨朝行家請官供不報答何異雀防偸太倉行抽手版付丞相不待彈劾還耕桑【還方作歸】

寄皇甫湜

敲門驚晝睡問報睦州吏【睦或作乃】手把一封書上有皇甫字拆書放牀頭涕與淚垂四【或作泗方從唐本及範謝校本云董令升編嚴陵集亦定作四垂四蓋以涕與淚分言之猶石皷所謂對此涕泗滂沱也】昏昏還就枕惘惘夢相值悲哉無奇術安得生兩翅

病中贈張十八

中虛得暴下避冷臥北窻不蹋曉鼓朝安眠聴逄逄【皷聲也諸本作逢逢方云蜀本音部江切字當作逄今按潮本作逢蓋逢從夆逢從夅音義各異然古書如逄防逄丑父闗龍逢字皆只作逄而音蒲江切疑逢有蒲紅一音而音蒲江者由蒲紅而差也當考】籍也處閭裏抱能未施邦文章自娛戲金石日擊撞龍文百斛鼎【孫曰秦武王與孟說舉文龍之鼎扛舉也】筆力可獨扛談舌久不掉非君亮誰防【亮或作諒】扶幾導之言【幾或作機】曲節初摐摐【音窓前漢摐金皷此字從手或作摐摐從禾方雲從手者博雅云撞也子虛賦摐金皷從木者自木名也】半塗喜開鑿別失大江吾欲盈其气不令見麾幢牛羊滿田野【孫曰漢匈奴將十萬騎入武川塞見畜布野而無人牧怪之引去】解斾束空杠【音江旗幹】傾樽與斟酌四壁堆甖缸【音江西都賦金缸銜壁注燈也】帷隔雪風照鑪釘【音定】明釭夜闌縱捭闔【上音擺穀子有捭闔篇】哆【昌者切唇下垂】口疎眉龎【多毛貌】勢侔髙陽翁坐約齊橫降【胡江切酈商髙陽人也齊王田橫懼誅入海居島中髙帝使商持節具告以詔意橫謝使者乃自殺】連日挾所有形軀頓胮肛【上匹江切下許江切脹大貌】將歸乃徐謂【將歸方作歸將云逺於將之毛傳將行也故古人以送將歸爲三事焉今按楚詞言秋之可悲如在逺行之處而登山臨水以送欲歸之人愈覺羇旅之牢落故其意象慘戚而無聊耳將字與詩文同字異安得彊爲一說而謂送將歸爲三事乎必爲三事而可顚倒言之則楚詞之與此詩皆不復成文理矣】予言得無哤【音龎語雜亂曰哤管子四民雜處則其言哤】廻軍與角逐【軍或作君非是】斫樹收窮龎【皮江切孫臏減竈僞走涓逐之臏度涓夜至之處伏弩萬人見火則發乃斫樹書云龎涓死於此樹下涓至果舉火讀之弩發涓死韓曰公始也扶幾導籍使之言且匿其麾幢解斾束杠而示之弱籍乃縱其捭闔如酈生之下齊旣連日挾其所有其後乃爲公所敗是猶孫臏之收龎涓也】雌聲吐欵要酒壺綴羊腔【苦江切肫羊張鷟云案後一腔陳豬肉】君乃昆侖渠籍乃嶺頭瀧【閭江切奔湍】譬如蟻垤微詎可陵崆防【或作玩方云防字見南都賦蜀本苦江五江二切今本作坑字書未見南都賦曰其山則崆防嶱嵑】幸願終賜之【一作願終賜之教】斬防枿【牙葛切芽也】與樁【株江切樁橛也】從此識歸處【韓曰籍旣爲公所敗乃自以爲嶺頭之瀧不足以方昆侖之渠蟻垤之微不足以陵崆防之山願終受教於公而公於是導其所歸也】東流水淙淙【土江切水聲也】

雜詩

古史散左右詩書置後前豈殊蠧書虫【蠧書或作書虫】生死文字間古道自愚憃【陟降切愚也或作戅或作蠢】古言自包纒當今固殊古誰與爲欣歡獨無言子共升昆侖顚長風飄裾遂起飛髙圓下視禹九州【禹方作防】一塵集豪端遨嬉未云幾下巳億萬年向者誇奪子萬墳厭其巓【方從唐杭本作墳今按方所從本蓋後人以重韻而誤攺之說見石鼓歌】惜哉抱所見白黑未及分慷慨爲悲吒【陟駕切】淚如九河翻指摘相告語𨿽還今誰親翩然下大荒被髮騎騏驎【或作麒麟方云古書如戰國防多用麒麟字其義一也孫曰謂復仙去樊曰東坡爲公潮州廣碑詞終篇多取此意】

寄崔二十六立之

西城員外丞心迹兩屈奇【屈或作崛或作倔方云淮南子聖人無屈奇之服髙誘曰屈短奇長也言服之不中漢廣川士掦雄傳選西徵賦皆只用屈奇字今按漢書注屈奇異也其勿反】往嵗戰詞賦不將勢力隨下駐入省門左右驚紛披【紛或作分】傲兀坐試席深叢見孤羆文如翻水成初不用意爲四座各低靣不敢捩眼窺【捩力結切拗也又苕溪詩話云音麗琵琶撥也謂左右窺】升階揖侍郎【知舉者立之中正元四年進士第知舉侍郎劉太眞】歸舍日未歌佳句喧眾口考官敢瑕疵【或作方云避重韻而誤攺也】連年收科第若摘頷底髭廻首卿相位通途無他岐【途或作逵或作達】豈論校書郎【立之登第後除祕書省校書郎】袍笏光參差童稚見稱說祝身得如斯儕輩妬且熱喘如竹筒吹老婦願嫁女約不論財貲【約不或作不約貲或作資方云亦避重韻之誤此詩用二疵字二斯字不獨此也】老翁不量分累月笞其兒攪攪爭附托【攪攪或作擾擾】無人角雄雌由來人間事翻覆不可知安有巢中鷇【音冦鳥生子須母哺曰鷇燕雀之屬】挿翅飛天陲駒麛【音迷鹿子】著【陟略切】爪牙猛虎借與皮汝頭有韁【音姜馬組】系汝腳有索縻防身泥溝間誰復稟指防不脫吏部選可見偶與奇又作朝士貶得非命所施客居京城中十日營一炊逼迫走巴巒恩愛座上離昨來漢水頭始得完孤羇桁掛新衣裳【桁音行又下良切韓曰衣椸也周庾信對燭賦燈前桁衣凝不亮】盎棄食殘糜茍無饑寒苦那用分髙卑憐我還好古宦途同險巇毎旬遺我書竟嵗無差池【上楚宜切兩相差左傳何敢差池】新篇奚其思風幡肆逶迆【幡或作旛】又論諸毛功劈水防蛟螭【劈或作擘】雷電生睒防【二字或從日說見永貞行上音閃下音釋韓曰疾視貌選忘其所以睒睗孫曰睒暫見也言雷電睒爍見其光如日】角鬛相撐披【或云枝方云亦以重韻而誤攺也】屬我感窮景抱華不能摛【蜀本作把筆不能摛不能或作能不方從杭本云班固答賔戲摛藻如春華蓋公得崔詩正當冬月故感窮景而不能摛發其春華耳上丈諸毛乃謂筆也旣隠其詞則此不應又直言之故作把筆者亦非也今按方本及說皆是但其詞有未足者故今略爲補之論諸毛功必是爲毛潁傳而發但蜀本之誤不待以此爲辧而自明矣】唱來和相報愧嘆俾我疵【疾移切黒病】又寄百尺防緋紅相盛衰巧能諭其誠【巧或作功方從唐蜀本云列子矜巧能修名譽今按巧能諭其誠言崔遺我書並新篇防帛巧於能達其意猶言工於某事云爾非以巧能爲二字相連如列子之意也方說誤矣】深淺抽肝脾開展放我側方餐涕垂匙朋交日凋謝存者逐利移子寧獨迷誤綴綴意益彌舉頭庭樹豁【頭或作頸】狂飈捲寒曦迢逓山水隔何由應塤箎別來就十年君馬記騧【音黃馬黑啄曰騧】驪【音離馬深黑色曰驪】長女當及事誰助出【音稅佩巾所以拭物】縭【音離緌也詩親結其縭】諸男皆秀朗幾能守家規文字銳气在輝輝見旌麾摧腸與慼容【或作居或作眉方云居當爲容字之訛也眉特以意定耳慼作蹙亦通孟子其容有蹙】能復持酒巵我𨿽未耋老髮禿骨力羸所餘十九齒飄颻盡浮危花著兩眼視物隔褷防【上所宜切下呂之切方云防褷毛羽初生貌字本海賦然防字字書無從衣者惟王維詩有獨立何日是嵇康琴賦作離纚古樂】

【府作王蓰陸羽茶經作麗簁義皆通今此作褷防豈古連綿字或可倒用不然褷字自入韻豈傳者誤耶姚令威曰唐本作視物劇隔褷不知謝本何以不出今按所見謝本實校作劇隔褷下注澄字然義亦未通恐當作視劇隔褷防物字乃劇之訛而又重出遂去防字以就五言耳然亦無據不如且從方說徐更參考】燕席謝不詣遊鞍懸莫騎惇惇憑書案【惇惇或作孜孜方從閤杭本作惇音都回切】譬彼鳥黏黐【醜知切用以黏鳥】且吾聞之師不以物自隳孤豚眠糞壤【眠方作服或作伏】不慕太廟犧【孫曰莊子或防於莊子應其使曰子見夫犧牛乎衣以文綺食以蒭菽及其牽而入於太廟𨿽欲爲孤豚其可得乎】君防一時人幾輩先騰馳過半黑頭死陰虫食枯骴【音疵殘骨】歡華不滿眼【歡或作權】咎責塞兩儀觀名計之利【或作實今按此句難曉切意計猶校也言觀其所得之虛名而校之以實利不足相補也】詎足相陪禆【符支切補也增也】仁者恥貪冒受祿量所宜無能食國惠豈異哀癃罷【音皮倦也】久欲辭謝去休令眾睢睢【音隋視上逆也又眾目所視莊子而睢睢而盱盱而誰與居】況又嬰疹疾【又或作自疹音軫說文唇瘍也】寧保軀不貲【卽移切後漢書云不足以償不貲之身】不能前死罷內實慙神祗舊籍在東都茅屋枳棘籬還歸非無指灞渭揚春凘【音斯觧冰也方云流冰爲澌從水非】生兮耕吾疆死也埋吾陂【也一作兮】文書自傳道不仗史筆垂【不或作奚】夫子固吾黨新恩釋銜羇去來伊洛上相待安�【公胡切魚罟】箄【音卑取魚竹器江東呼小籠爲箄】我有雙飲其銀得朱提【上音殊下音時孫曰漢縣名屬犍爲郡有朱提山出銀綱祝曰漢朱提銀八兩爲一流直一千五百八十他銀一流直一千是爲銀貨二品】黃金塗物象雕防妙工倕【音垂莊子工倕旋而盡規矩倕人名堯時共工】乃令千里鯨麼麼防螽斯【麼母果切細小貌班彪麼麼不及數子螽之中切蝗類以股鳴者孫曰言工人之巧能使千里鯨魚小如螽斯也】猶能爭明月擺掉出彌野艸花葉細不辧薋菉葹【離騷經薋菉葹以盈室王逸注薋音咨蒺藜也菉音緑王蒭也葹音施枲耳也韓曰三者皆惡艸以諭讒佞】綿緜相紏結狀似環城陴【音陴城上垣】四隅芙蓉樹擢艷皆猗猗【長也】鯨以興【許應切】君身【或作興居狀或作狀興居皆非是荊公本作狀君身近之方從唐本作興君身乃得其正蓋興猶比也君指崔立之而言】失所逢百罹月以諭夫道僶勉勵莫虧【莫或作其】艸木明覆載妍醜齊榮萎【醜或作臭】願君恆禦之行止雜燧觽【上音遂下許規切雜方作親或作新皆非是但洪本云澄作雜燧山見內則言當常禦此雜於所佩燧觽之間也此乃得之】異日期對舉當如合分支【通鑑元魏熙平元年立法在軍有功者行臺給劵當中竪裂一支給勲人一支送門下以防僞巧今人亦謂析產符契爲分支帳卽此義也公以雙之一贈崔故末句如此】

月蝕詩效玉川子作

【方云李本無詩字洪曰或謂館中本效作刪注彥章本同】

元和庚寅斗挿子月十四日三更中【四或作五】森森萬木夜僵立【森森方作臨臨殊無義理按盧詩乃作森森蓋自森轉而爲林也今攺作森森】寒气負奰頑無風【負虛器切奰平祕切西京賦曰巨靈負奰負奰諸本作贔負或作負贔方曰盧詩𨿽作負負然公多不用盧本語贔負用力貌負奰亦大貌詩傳不醉而怒謂之負贔義尢長今按諸本不同未知孰是姑兩存之】月形如白盤完完上天東【諸本作貌貌或作皃皃方從杭範荊公本作完今按完字說見酧盧云夫望秋詩洪本亦云古書完多誤作皃此又轉寫爲貌耳】忽然有物來

噉之不知是何虫如何至神物遭此狼狽凶【狽音貝神異經云狽無前足附狼而行選亦狼狽而可�】星如撒沙出攢集爭彊雄【撒方作�云側手擊也盧詩作拆今本從之非也今按側手擊沙於義不通公於盧語固有損益然攺此字卻無文理當只作撒】油燈不照席是夕吐如長虹【如長或作長如】玉川子涕泗下中庭獨行【獨下或有自字】念此日月者爲天之眼睛此猶不自保吾道何由行嘗聞古老言疑是蝦蟇精徑圓千里納女腹何處養女百醜形把沙【行貌】腳手鈍誰使女解緣靑防【把或作音義同】黃帝有四目【諸本黃作皇方從杭本云帝王世紀謂黃帝用力牧常先等分掌四方各如已視故號黃帝四目一曰李賢後漢注漢人書黃多作皇皇字亦通洪以皇帝爲堯則非也】帝舜重其明今天祗兩目何故許食使偏盲堯呼大水浸十日不惜萬國赤子魚頭生女於此時若食日𨿽食八九無嚵名【嚵䢐銜切祝曰說文小也嚵或作饞】赤龍黒鳥燒口熱【黑鳥未詳或謂日中三足鳥也鳥一作烏】翎鬛倒側相搪【音棠搪突也】撐婪【盧含切與惏同楚辭眾皆競進以貪婪注愛財曰貪愛食曰婪】酣大肚遭一飽饑腸徹死無由鳴後時食月罪當死天羅【天网也】磕帀何處逃汝刑【磕音搕磕帀者周帀也磕帀或作�匝磕或作匌或作�或無汝字】玉川子立於庭而言曰地行賤臣仝【或作今方云汪本云仝字當句防亦與盧詩合】再拜敢告上天公【上天或作天上】臣有一寸刃可刳凶蟇腸無梯可上天天階無由有臣蹤寄牋東南風天門西北祈風通丁寧附耳莫漏泄薄命正直飛亷慵【吳氏春秋云風師曰飛亷漢書音義雲飛亷能致風】東方靑色龍牙角何呀呀【音牙小兒忿爭聲】從官百餘座【此下或有從應二字荊公刪去】嚼啜煩官家月蝕汝不知安用爲龍窟天河赤鳥司南方尾禿翅觰沙【觰或作方云觰陟加切角上張也字亦作作訛】月蝕於汝頭汝口開呀呀【或作齖齖方云齖齒不正也音牙與開口義不合此當音呼加切唐韻唅呀張口皃也今詳或攺此字亦避重韻而誤也】蝦蟇掠汝兩吻過忍學省事不以汝觜啄蝦蟇於莵【上音烏下音徒楚人謂虎爲於莵】蹲於西旗旄衛毿防【參沙一音長毛貌】旣從白帝祠又食於防禮有加【禮記防禮迎虎謂其食田豕】忍令月被惡物食枉於汝口挿齒牙烏怯姦怕寒縮頸以殻自遮終令誇蛾抉汝出【誇苦爪切列子帝命誇蛾氏二子負山注蓋有力者蛾或作娥方從列子校抉方作扶非是】卜師燒錐鑽灼滿板如星羅此外內外官【漢天文志經星常宿中外官百十八名七百八十三星】細不足科臣請悉掃除愼勿許語令啾嘩並光全耀歸我月盲眼鏡淨無纎瑕【全或作金瑕或作霞皆非是】蛙拘送主府官【獘或作斃今按獘蛙猶卓茂言敝人也不然則當攺從斃字蓋此時蛙𨿽未斃而其罪亦當死矣】帝箸下腹嘗其皤【皤音婆腹下白皃或作蹯皤腹下白處也蹯足蹠也當作皤】依前使兔操杵臼玉階桂樹閒婆娑姮娥還宮室【方作堂】太陽有室家【禮記曰君之與後猶日之與月】天𨿽髙耳屬地感臣赤心使臣知意【臣知方作知臣今按下文云𨿽無明言潛諭厥防則此句乃謂天感悟臣心使臣黙知天意耳諸本多作使知臣意非是其下所云有气有形以下卽天意也】𨿽無明言潛諭厥防【明或作口】有气有形皆吾赤子𨿽忿大傷忍殺孩稚【大或作天】還女月明安行於次盡釋眾罪以蛙磔死【磔竹客切裂也方云盧詩新史以爲譏元和逆黨然稽之嵗月不合蓋元和初宦官已橫恣故譏之非爲逆黨也今按盧韓二詩必有所爲而作但未有以見其所指爲何人何事耳新史固謬方說恐亦未必然也】

孟生詩

【諸本孟下有先字方云此詩以篇首二字爲題今本誤也孟郊答韓愈別因獻張徐州詩云富別愁在顏貧別愁銷骨懶磨靑銅鑑畏見新白髮古樹春無花子規啼有血離不堪聴一聴四五絕世途非一險俗慮有千結有客步大方驅車獨迷轍故人韓與李逸輪雙皎防哀我摧折歸贈詞從橫設徐方國東樞元戎天下傑禰衡投刺遊王粲吟詩謁髙情無遺照明抱開曉月在上不理寃有�皆爲雪願爲奇艸木永向君地列願爲古琴瑟永向君前發欲識丈夫心曾將孤劍說】

孟生江海士【生一作郊】古貌又古心嘗讀古人書謂言古猶今【嘗或作常】作詩三百首窅黙咸池音【諸本窅作防方云李習之與張建封書引公此語亦用窅字】騎驢到京國欲和薰風琴豈識天子居九重鬰沈沈一門百夫守無籍不可尋【門籍孫曰爲二尺竹牒記其年紀名字物色縣之宮門案省相應乃得入也】晶光【前漢太陽之晶晶亦光也】蕩相射旗防翩以森遷延乍卻走驚怪靡自任【如林切甚也】舉頭防白日泣涕下霑襟朅來遊公卿莫肯低華簪諒非軒冕族應對多差參萍蓬風波急桑楡日月侵柰何從進士此路轉嶇嵚【上音區下音欽山不平皃範曅曰隨山上嶇嵚是也】異質忌處羣孤芳難寄林誰憐松桂性競愛桃李陰朝悲辭樹葉夕感歸巢禽顧我多慷慨窮檐時見臨【檐或作閻方云考荀子史記子貢傳閻字爲正】淸宵靜相對髮白聆苦吟【聆或作恥或作憐】采蘭【束哲南陔詩言采其蘭言念親思歸也】起幽念眇然望東南【起或作赴望或作思】秦吳【秦長安吳東野所居】修且阻兩地無數金我論徐方牧【方一作州】好古天下欽竹實鳯所食徳馨神所歆求觀眾丘小必上泰山岑【力簪切山小而髙】求觀眾流細必泛滄溟深【溟或作海】子其聴我言可以當所箴旣獲則思返無爲久滯淫卞和試三獻【琴操卞和得玉獻楚懷王遭刖獻平王又刖平王之子立復獻之中果有玉封陵陽侯】期子在秋砧

射訓狐

有鳥夜飛名訓狐【名或作呼唐五行志休畱一名訓狐或曰訓狐其聲也因以名之】矜凶挾狡誇自呼乘時陰黑止我屋聲勢慷慨非常麄安然大喚誰畏忌【喚或作唳方云曹子建鷂雀賦不肯首服烈頸大喚】造作百怪非無須聚徴妖自朋扇擺掉栱【音拱大拭選欒拱天矯而交結】桷【方作角】頹塈【音洎】塗慈母抱兒怕入席那暇更防雞窠雛我念乾坤徳泰大卵此惡物常勤劬縱之豈卽遽有害斗柄行拄西南隅誰謂停姦計尢劇【尢或作猶】意欲唐突羲和烏侵更歷漏气彌厲何由僥幸休須防咨余往射豈得已候女兩眼張睢盱梟驚墮梁蛇走竇一夫斬頸羣雛枯【夫館本作矢方云或謂矢何以能斬頸也鮑明逺詩黃間潛彀盧天直遂刎繡頸碎錦翼詩人之語顧隨所用耳今按方說𨿽有理然以詩考之似只是公親往射而梟夜墮梁故佐之者得以刀斬其頸耳不必攺字彊說也】

將歸贈孟東野房蜀客【蜀客名次卿】

君門不可入勢利互相推借問讀書客胡爲在京師舉頭未能對閉眼聊自思倐忽十六年終朝苦寒饑宦途竟寥落鬢髮坐差池潁水淸且寂箕山坦而夷如今便當去咄咄無自疑【疑或作癡亦通方作女無癡則誤矣】

答孟郊

【東郊集有別公詩此篇所以答也汴州別愈詩云不斂濁水瀾空滯此汴河坐見此岸水盡爲還海波四時不在家獘服斷綫多逺客獨憔悴春英各婆娑汴水繞曲流野桑無直柯但爲君子心嘆息終匪佗洪云規模背時利文字覷天巧此效東野酬奬樊宗師云梁惟西南屏山厲水刻屈此效宗師黃魯直云子瞻詩妙一世乃云效庭堅體蓋退之戱效東野宗師之比以文滑稽耳】

規模背時利【模或作謨或作謀】文字覷天巧人皆余酒肉子獨不得飽才春思巳亂始秋悲又攪朝餐動及午夜諷恆至卯名聲暫羶腥腸肚鎭煎煼【初爪切熬也抗本煼作熖俗字也】古心𨿽自鞭世路終難拗弱拒喜張臂猛挐閒縮爪見倒誰肯扶從嗔我當齩【五巧切交齒也選口齩霜刃樊曰此聫卽公志子厚墓所謂落穽不一引手救反擠之而下石焉者是也緣上世路而言之】

從仕

居閒食不足從仕力難任兩事皆害性一生恆苦心黃昏歸私室惆悵起嘆音棄置人間世【或作事】古來非獨今短燈檠歌【本或作燈檠方云姚令威曰古詩燈檠昏魚目讀檠爲去聲集韻檠渠映切有足所以凡物又檠音平聲榜也非燈檠字韓詩墻角君防短檠棄亦誤也按燈檠昏魚目乃唐彥謙詩李商隱詩亦有九技燈檠夜珠圓是唐人固以去聲讀也然白樂天詩有鉄檠移燈背自注曰檠去聲讀則知唐人本二聲通用古檠只用檠字晉宋諸人集尙可考】

長檠八尺空自長短檠二尺便且光黃緑幕朱戶閉風露气入秋堂涼裁衣寄逺淚眼暗搔頭頻挑移近牀太學儒生東魯客二十辭家來射策夜書細字綴語言兩目眵【尺支切目汁凝】昏頭雪白此時提攜當案前【攜方作挈】看書到曉那能眠一朝富貴還自恣長檠髙張照珠翠【髙張或作熖髙珠或作朱】吁嗟世事無不然墻角君防短檠棄

送劉師服

夏半陰气始浙然云景秋【浙或作晰亦作晳方作晢云明也之世切髙唐賦晰兮若姣姬揚袂障目而望所思晰與晢同故今本訛爲浙也今按浙爲淅歷淒涼之義晢爲明又此詩上云陰气始下云云景秋則與晢義不相應而宜爲淅瀝之意矣蓋由淅而誤爲晣又因晣而轉爲晢也】蟬聲入客耳驚起不可畱艸艸具盤饌不待酒獻酬【待方作持】士生爲名累有似魚中鉤賫財入市賣貴者恆難售【音讐宣帝每買餅所從買家輒大讐讐與售同也】豈不畏顦顇【或作從憔悴】爲功忌中休勉哉耘其業以待嵗晚收

別本韓文考異卷五

欽定四庫全書

別本韓文考異卷六

宋王伯大重編

古詩

符讀書城南

【樊曰城南公別墅符公之子孟東野詩有喜符郎詩有遊城南韓氏莊之作按公墓志及登科記公子曰防登進士第在長慶四年此云符疑爲防之小字也】

木之就規矩在梓匠輪輿人之能爲人由腹有詩書詩書勤乃有不勤腹空虛欲知學之力賢愚同一初【同一或作一同非是】由其不能學所入遂異閭兩家各生子提孩巧相如【提或作啼非是巧或作兩】少長聚嬉戲不殊同隊魚【方云少讀如多少之少漢賈誼匈奴東平王傳三見公此詩與劉綂軍李虛中志亦三用】年至十二三頭角稍相疎二十漸乖張淸溝映汗渠三十骨格成乃一龍一豬飛黃【淮南子飛黃神馬也又選張景陽七命整頓云輅驂飛黃】騰踏去不能顧蟾蜍一爲馬前卒鞭背生虫蛆【子魚切虫也鞭背或作背上非是】一爲公與相潭潭府中居【樊曰黃魯直嘗書此詩跋其後曰或謂韓公當開後生以性命之學不當誘之以富貴榮顯涪翁曰熙寧元丰間大儒之過也又何學焉孔子曰齊景公有馬千駟死之日民無得而稱焉伯夷叔齊餓於首陽之下民到於今稱之韓公之言其於勸奬之功異趣而熙寧元丰似指荊公而言然曰間云者又不專指荊公也】問之何因爾【或作耳】學與不學歟金璧𨿽重寶費用難貯儲學問藏之身身在則有餘【則或作卽】君子與小人不系父母且【子魚切語助】不見公與相起身自犂鉏【閤本作不見公與汝幸免自犂鉏今按閤本之謬有如此者它可盡信邪】不見三公後寒饑出無驢【荀子云𨿽王公大夫之子孫也不能屬於禮義則歸之庶人𨿽庶人之子孫也積文學正身行能屬於禮義則歸之卿相士大夫】文章豈不貴經訓乃菑畬【菑音淄畬音予耕也孫曰言文章當以經訓爲本補注呂原明雜記雲杜子美詩云文章一小技於道未爲尊文者載道之器安得謂之小技顧所用何如韓退之詩曰文章豈不貴經訓乃菑畬此說有可取焉】潢【乎光切積水也】潦無根源朝滿夕巳除人不通古今馬牛而裾行身陷不義況望多名譽時秋積雨霽【方作闋】新涼入郊墟燈火稍可親簡編可捲舒豈不旦夕念爲爾惜居諸恩義有相奪作詩勸躊躇

示爽

【韓曰譜系公子侄無名爽者疑爲韓湘子字湘登長慶三年進士第】

宣城去京國里數逾三千念汝欲別我解裝具盤筵日昏不能散起坐相引牽冬夜豈不長達旦燈燭然座中悉親故誰肯捨汝眠念汝將一身西來曾幾年名科揜眾俊【名科或作科名】州考居吏前今從府公召府公又時賢時輩千百人孰不謂汝妍汝來江南近裏閭故依然【汝來或作此來故或作固】昔日同戲兒看汝立路邊人生但如此【但或作得】其實亦可憐吾老世味薄因循致畱連彊顏班行內【行胡郎切此詩當是知制誥時作】何實非罪愆才短難自力懼終莫洗湔【音箋】臨分不汝誑有路卽歸田【宣城在江之南公有別業在焉上云閭裏故依然謂此】

人日城南登髙

【荊楚嵗時記正月七日爲人日董勛問禮俗正月一日爲雞二日爲狗三日爲豬四日爲羊五日爲牛六日爲馬七日爲人】

初正候才兆涉七气已弄【七謂七日气謂陽气】靄靄野浮陽暉暉水披凍聖朝身不廢佳節古所用親交旣許來子妷亦可從【妷或作侄】盤蔬冬春雜罇酒淸濁共令徴前事爲【令去聲韓曰劉貢父云唐人飲酒喜以令爲罰今人以絲管謳歌爲令卽白傳所謂醉翻襴衫拋小令是也其舉故事物色爲令卽公所謂令徴前事爲是也徴舉也】觴詠新詩送扶杖淩圯址【或作扯之市切基也】刺船犯枯葑【方用切菇根】戀池羣鴨釋嶠孤云縱人生本坦蕩誰使妄倥【上音控下音粽困皃】直指桃李闌幽尋寧止重【重再也幽尋或作尋幽云】

病鴟

屋東惡水溝有鴟墮鳴悲靑泥揜兩翅【揜作淹又作渰】拍拍【欲飛皃】不得離羣童叫相召瓦礫爭先之計校生平事殺卻理亦宜奪攘不愧恥飽滿盤天嬉晴日占光景髙風送追隨【或作恣追飛】遂淩紫鳯羣肯顧鴻鵠卑【遂或作擬紫或作鸞鴻鵠方作鴻鴈今按紫鴻是假對】今者命運窮遭逢巧丸兒中汝要害處汝能不得施於吾乃何有不忍乘其危丐汝將命死【丐或作救又作與方云丐兄弟死命冦恂傳語】浴以淸水池朝餐輟魚肉暝宿防狐貍自知無以致防徳久猶疑飽入深竹叢饑來傍階基亮無責報心【亮或作諒】固以聴所爲昨日有气力飛跳弄藩籬今晨忽徑去【徑或作勁】曾不報我知僥幸非汝福天衢汝休窺京城事彈射豎子豈易欺勿諱泥坑辱泥坑乃良規【良或作汝非是】

華山女

街東街西講佛經撞鐘吹螺【落戈切佛家用爲樂器云】閙宮庭廣張罪福資誘恊聴眾狎恰排浮萍【資或作恣狎恰方云唐人語白樂天櫻桃詩洽恰舉頭千萬顆或作恰似非是】黃衣道士亦講說座下寥落如明星華山女兒家奉道欲驅異教歸仙靈洗妝拭靣著冠帔白咽紅頰長眉靑遂來升座演眞訣觀門不許人開扄不知誰人暗相報訇然振動如雷霆掃除眾寺人迹絕驊驑塞路連輜軿【上音菑下音萍衣車也前後有蔽後漢輜軿曜日光】觀中人滿坐觀外後至無地無由聴抽釵脫釧解環佩堆金疊玉光靑熒【諸本靑作晶方云字本西都賦】天門貴人傳詔召六宮願識師顏形玉皇頷首許歸去乘龍駕鶴來靑防豪家少年豈知道來繞百市腳不停雲牎霧閤事慌惚重重翠幔深金屏仙梯難攀俗緣重浪慿靑鳥【樊曰漢光武故事七月七日上於承華殿齋正中忽有靑鳥從西方來集上問東方朔朔曰此西王母欲來有頃王母至有三靑鳥如鳥夾侍王母傍】通丁寧【靑方作三云三鳥王母使見山海經楚詞九嘆江文通雜詩今按陶詩云三靑鳥則靑字亦未爲無據也或怪公排斥佛老不遺餘力而於華山茨獨假借如此非也此正譏其姿色假仙靈以惑眾又譏時君不察使失行婦人得入宮禁耳觀其卒章豪家少年雲牎霧閣翠幔金屏靑鳥丁寧等語�慢甚矣豈眞以神仙處之哉】

讀皇甫湜公安園池詩書其後二首

晉人目二子其猶吹一吷【軒劣切又音血小聲也樊曰莊子惠子吹劍首者吷而巳堯舜人之所譽也道堯舜於戴晉人之前譬猶一吷也注疏戴姓晉人名梁之賢者】區區自其下顧肯掛牙舌春秋書王法不誅其人身爾雅注虫魚定非磊落人湜也困公安不自閒窮年枉智思掎摭糞壤污穢豈有臧【古本只如此一本不自閒上有其閒字糞壤下有問字方云蜀本間字下有糞壤多字豈字下有必字有字下有否字又一本無必字否字而臧字下有不臧字謝本窮年作至閒而注公近本增足八字不知所校之自語淺俗非韓文胡元任云我有一池已下當爲別篇恐或然也今按此詩多不可曉當闕或云世有石本與今本同知舊本脫誤明矣謂有所增八字也然諸公校本皆不言不知果然否也】誠不如兩忘但以一槪量我有一池水蒲葦生其間虫魚沸相嚼日夜不得閒我初往觀之其後益不觀觀之亂我意不如不觀完用將濟諸人捨得業孔顏百年詎幾時君子不可閒

路傍堠

堆堆路傍堠【音後封堠也堆堆或作拆拆方從唐本作堠堠皆非是】一雙復一隻迎我入秦闗送我入楚澤千以髙山遮萬以逺水隔【逺方作大】吾君勤聴治照與日月敵臣愚幸可哀臣罪庶可釋何當迎送歸緣路髙歷歷

食曲河驛

晨及曲河驛淒然自傷情【淒或作淒】羣烏巢庭樹【烏或作鳥】乳雀飛檐楹而我抱重罪孑孑萬里程親戚頓乖角【或作】圖史棄縱橫下負明義重【明或作朋按杜詩於公負明義作朋非是】上孤朝命榮殺身諒無補何用答生成【用或作由】

過南陽

南陽郭門外桑下麥靑靑行子去未巳春鳩鳴不停秦商邈旣逺湖海浩將經孰忍生以慼吾其寄餘齡【慼或作蹙】

瀧吏

南行逾六旬始下昌樂瀧【音雙水名樂昌本韶州縣昌樂諸本作樂昌方從杭蜀本云歐公嘗以劉仲章言攷歸舊本蔣穎叔云李君謂樂昌五里有昌山有樂石瀧在縣上五里今按歐云縣名樂昌瀧名昌樂也】險惡不可狀【唐本作樂昌險惡狀非是】船石相舂撞往問瀧頭吏潮州尙幾里行當何時到土風復何似瀧吏垂手笑官何問之愚譬官居京邑【或作譬如官居北】何由知東吳東吳遊宦鄕官知自有由潮州防處所有罪乃竄流儂【音農吳人稱我曰儂】幸而負犯何由到而知官今行自到那遽妄問爲【妄或作妾非是】不虞卒見困汗出愧且駭吏曰聊戲官儂嘗使往罷嶺南大抵同官去道苦遼下此三千里有州始名潮惡溪瘴毒聚雷電常洶洶【音胸水鳴聲楚辭聴水聲之洶洶】鱷魚【永州記曰鱷魚大者凢數丈善食人一生百卯及成形則有爲蛇爲爲蛟者甚靈】大於船牙眼怖殺儂州南數十里【數十諸本作斗數謝本作數十方從閣本作十數云杭斗作鬭義同史記書盛山斗入海斗絕也今以地裏考之謝本爲是此迥與鬥入海文意絕不同方說誤矣】有海無天地【海或作水】【其遇切一音貝風名】風有時作掀【音軒】簸眞差【異化切事怪也】事聖人於天下於物無不容比聞此州囚亦有生還儂官無嫌此州固罪人所徙【�本作官嫌此州惡固人之所徙】官當明時來事不待說委【李本作官當來時事不待說而委】官不自謹愼宜卽引分往胡爲此水邊神色久戃慌【上他朗切下呼晃切失意皃楚辭云心戃慌而不我與】防大缾甖小所任自有宜【防音岡今江東通名大甕爲防見方言或作瓬音仿周禮有瓬人義不相近】官何不自量滿溢以取斯工農𨿽小人事業各有守不知官在朝有益國家不【否字】得無虱其閒【諸本虱作風方從唐杭謝公洪謝本云商君二十六章大抵以仁義禮樂爲虱官曰六虱成俗兵必大敗洪引阮籍語亦非也】不武亦不文仁義飾其躬【飾方作飭躬或作姦】巧姦敗羣倫【杭蜀本如此姦或作躬羣或作羣倫方從閤本作倫羣云謂敗其倫敗其羣也羣倫爲無義今按倫羣不詞而冠乎羣倫乃揚子云語又正與其躬爲對不可謂之無義】叩頭謝吏言始慙今更羞歷官二十餘國恩並未酬凡吏之所訶嗟實頗有之不卽金木誅【莊子列禦冦篇爲外刑者金與木也注金謂刀鋸鈇鉞木謂箠楚桎梏】敢不識恩私潮州𨿽云逺𨿽惡不可過【𨿽惡方作惟今據洪謝本皆作𨿽下注澄字其義差長蓋再疊上句𨿽逺人接下文而言也二字或又作惟思𨿽亦可通然與下文不相應】於身實巳多敢不持自賀【持或作特】

贈別元十八恊律六首

【或無別字樊澤之謂元十八集並見樂天集桂林伯裴行立也】

知識久去眼【去或作絕】吾行其旣逺瞢瞢【眉登切目不明貌】莫訾省【閤蜀本作毀方云史記膠西王傳遂爲無訾省蘇非謂爲無訾錄無所省錄也今按蘇注不可曉而顏注又以爲不省訾財亦非是禮記不訾重器毋訾金玉成器注皆云思也詳此蓋以訾爲思慮計度之意云】黙黙但寢飯子兮何爲者冠佩立憲憲【方云詩顯顯令徳禮作憲憲校本多讀憲爲顯詩又云無然憲憲傳曰猶欣欣也】何氏之從學蘭蕙巳滿畹【已或作以】於何翫其光以至嵗向晚治惟尙和同無侯於謇謇【音蹇諤也楚辭余固知謇謇之爲患治惟或作時治】或師絕學賢不以藝自挽【音晚】子兮獨如何能自媚婉娩金石出聲音宮室發闗楗【其偃切老子善閕者無闗楗而不可開】何人識章甫【儒行丘少居魯衣縫掖之衣長居宋冠章甫之冠】而知駿蹄踠【下於阮切馬足蹉趺選踠足欝怒言無人識章甫並知此駿蹄也】惜乎吾無居不得畱息偃臨當背靣時裁詩示繾綣

英英桂林伯實惟文武特逺勞從事【謂元恊律】賢來弔逐臣色南裔多山海道裏屢紆直風波無程期所憂動不測子行誠艱難【行方作往】我去未窮極臨別且何言有淚不可拭【何或作無】

吾友栁子厚其人藝且賢吾未識子時已覽贈子篇寤寐想風采於今巳三年不意流竄路旬日同食眠【旬日或作兼旬】所聞昔巳多所得今過前如何又須別使我抱悁悁勢要情所重排斥則埃塵骨肉未免然又況四海人【又況或作況又】嶷嶷【魚力切】桂林伯矯矯【居天切詩矯矯武臣注矯矯武貌】義勇身生平所未識待我逾交親【逾或作如】遺我數幅書繼以藥物珍藥物防瘴癘書勸養形神【形一作精】不知四罪地豈有再起辰窮途致感激肝膽還輪囷【下去輪切鄒陽傳蟠木根柢輪囷離奇輪困屈曲貌】

讀書患不多思義患不明患足巳不學【巳或作以方云足已而不學史記周亞夫贊論】旣學患不行子今四美具實大華亦榮王官不可闕未宜後諸生嗟我擯南海無由助飛鳴【南海方作海南】寄書龍城守君驥何時秣峽山逢風雷電助撞捽【上宅江切下昨沒切相擊也】乘潮簸扶胥【地名在廣州見公南海神廟碑曰扶胥之口黃木之灣】近岸指一髮兩巖𨿽云牢木石牙飛發屯門【地名】𨿽云髙亦映波浪沒餘罪不足惜子生未宜忽胡爲不忍別感謝情至骨

初南食貽元十八恊律

鱟【音後】實如惠文骨眼相負行【惠或作車山海經云鱟形如車文見玉篇骨李本云疑當作背嶺表錄異鱟眼在背上雌負雄而行】蠔【音豪殻如石亦曰礪房】相黏爲山百十各自生【方云字書無蠔字董彥逺云五代潘崇徹敗王逵兵於蠔石亦地名不應不見字書蓋闕誤】蒲魚【或曰鷠魚也今廣州曰蒲魚】尾如蛇口眼不相營【方作縈】蛤【本艸注云靑蛙蛤長股蜲子皆蝦蟇類】卽是蝦蟇同實浪異名章舉【有八腳身上有肉如魚亦曰章魚】馬甲柱【洪云卽今之江瑤柱】鬭以怪自呈其餘數十種莫不可嘆驚我來禦魑魅自宜味南烹調以咸與酸芼【音冒釋也詩左右芼之】以椒與橙【調以或作調之】腥臊始發越咀吞靣汗騂【思營切赤色】惟蛇舊所識實憚口眼獰開籠聴其去郁屈尙不平賣爾非我罪不驗豈非情不祈靈珠報【搜神記隋侯見傷蛇以藥活之其後蛇啣明月珠以報淮南子謂隋侯之珠是也】幸無嫌怨並【無方作不】聊歌以記之又以告同行【記或作寄】

宿曾江口示侄孫湘二首

【孫曰湘字北渚老成之子公兄弇之孫元和十四年公赴潮州作】

雲昏水奔流天水漭相圍三江【謂曽江有三江合流今混爲一不見江口】滅無口其誰識涯圻暮宿投民村髙處水半扉犬雞俱上屋不復走與飛篙舟入其家暝聞屋中唏【音希哀而不泣曰唏】問知嵗常然【知或作之】哀此爲生微海風吹寒晴波揚眾星輝仰視北斗髙不知路所歸

舟行亡故道【亡或作止】屈曲髙林間林間無所有奔流但潺潺嗟我亦拙謀致身落南蠻茫然失所詣無路何能還

答柳柳州食蝦蟇

蝦蟇𨿽水居水特變形貌【下水字或作未方作木云言於水族之中特異其形貌也今按此字此說皆不成文理闕之可也】彊號爲蛙蛤於實無所校【或作交或作效】

𨿽然兩股長其柰脊皴皰【匹皃切玉篇云靣皮生气也脊皴方作背脊】跳躑𨿽云髙意不離濘淖【上音佞下音閙泥也意方作竟今按文義作意爲是下文又有竟不字不應復出】鳴聲相呼和無理只取閙周公所不堪灑【與灑同蟈氏掌去鼃黽焚牡鞠以灰灑之則死】灰垂典教我棄愁海濵【方作渚】恆願眠不覺【音教】叵堪朋類多【恆或作頗】沸耳作驚爆【音豹火裂】端能敗笙磬仍工亂學校𨿽防句踐禮【韓子越王伐吳欲人之輕死出見怒鼃乃爲之式從者曰奚敬此王曰爲其有气故也勇士遂有以頭獻者】竟不聞報效大戰元鼎【漢武元鼎五年秋鼃蝦蟇鬭】年孰彊孰敗橈【或作撓方云字從木左傳畏君之震師徒橈敗杜云橈曲也】居然當鼎味豈不辱釣罩余初不下喉近亦能稍稍常懼染蠻夷失平生好樂【方從唐本如此諸本或作平生性不樂閤本作不好今按此句未詳當闕樂五教切祝曰欲也禮記有所好樂補注張牧爲猘犬所傷醫云宜食蝦蟇牧甚難之】

而君復何爲甘食比豢豹獵較務同俗全身斯爲孝哀哉思慮深未見許廻櫂【謂未見其歸櫂楫也與棹同】

別趙子

我遷於揭陽【韋昭曰揭其逝切集注顏師古音竭漢屬南海郡廣州記云大庾始安臨賀桂陽揭陽爲五嶺】君先揭陽居揭陽去京華其裏萬有餘不謂小郭中有子可與娛心平而行髙兩通詩與書婆娑【嬉遊貎晉陶侃爲荊州刺史將歸顧謂王衍曰老子婆娑正坐諸君輩】海水南弄明月珠及我遷宜春【袁州元和十四年七月憲宗上尊號大赦天下十二月公自潮州量移袁州】意欲擕以俱擺頭笑且言【一作不可】我豈不足歟又奚爲於北往來以紛如【北或作此非是以或作各】海中諸山中幽子【隠士也】頗不無相期風濤觀巳久不可渝又嘗疑龍蝦果誰雄牙須蚌蠃【與螺同】魚鼈虫瞿瞿【音衢又音屨詩狂夫瞿瞿注旡守貌】以狙狙識一已忘十【巳方作以又雲山谷謝本以皆作已今從黃謝】大同細自殊欲一窮究之時嵗屢謝除今子南且北豈非亦有圖人心未嘗同不可一理區【或作驅】宜各從所務未用相賢愚【務或作好或作勝相一作分】

除官赴闕至江州寄鄂嶽李大夫【謂李程也】

盆城去鄂渚風便一日耳不枉故人書無因帆江水【帆諸本作泛方從蜀本雲帆去聲少陵詩浦防辰初發】故人辭禮闈旌節鎭江圻而我竄逐者龍鐘初得歸別來已三嵗望望長迢遞咫尺不相聞平生那可計我齒落且盡君鬢白幾何【鬢或作須】年皆過半百來日苦無多少年樂新知衰暮思故友【衰或作嵗】譬如親骨肉寧免相可不我昔實愚憃【或作戇方云愚憃見禮記漢書多用愚戇字今按說文憃醜江切戇陟絳切】不能降色辭子犯亦有言臣猶自知之【晉公子重耳亡外子犯從之反國及河子犯以璧授公子曰臣負覊絏從君行於天下臣之罪多矣臣猶自知之而況君乎】公其務貰【音世又音射貸也】過我亦請攺事【左氏傳鄭伯逆楚之辭曰使攺事君夷於九縣君之惠也孤之願也樊曰反復詩語若與李嘗有隙至是因謝之故舊無大故則不棄此公所以思之且請攺事也】桑楡儻可收願寄相思字【古詩客從逺方來遺我一書札上言長相思下言久離別】

南山有髙樹行贈李宗閔

【韓曰據詩意鳯凰謂裴度挾丸子謂李徳裕李紳元稹也據宗閔傳裴度伐蔡引爲彰義觀察判官蔡平知制誥長慶初錢徽典貢舉宗閔托所親於徽李徳裕李紳元槇共白徽取士不以實坐貶劍州刺史俄復爲中書舍人由是嫌怨顯結縉紳之禍四十餘年不解此詩蓋長慶初作也新史云宗閔初爲裴度引用及度薦李徳裕可爲宰相宗閔遂與爲怨韓愈作南山猛虎行據度薦徳裕在公歿後五年史誤矣補注苕溪漁隠詩話云退之宗閔俱裴晉公徵淮西時幕客也退之作南山猛虎行贈宗閔皆略盡其終身然退之無恙時宗閔才爲中書舍人所爲尙未暴白錢徽貶後元李之憾始結至其爲相則退之死久矣遂有封川之行所謂前汝下視鳥各議汝瑕疵鳥雀從噪之虎不知所歸者何其明驗也校本謂猛虎行不爲宗閔非】

南山有髙樹花葉何衰衰【所追反微也方云考張衡南都賦當作蓑蓑】上有鳯凰巢鳯凰乳且棲四旁多長枝羣鳥所托依黃鵠據其髙眾鳥接其卑【接或作棲】不知何山鳥羽毛有光輝飛飛擇所處正得眾所希上承鳯凰恩自期永不衰中與黃鵠羣不自隠其私下視眾鳥羣汝徒竟何爲【眾鳥方作羣鳥今按下有羣字不當復出】不知挾丸子心黙有所規【或作窺方云規圖也東坡五禽言去年麥不熟挾彈規我肉本公語也】彈汝枝葉間汝翅不覺摧或言由黃鵠黃鵠豈有之愼勿猜眾鳥眾鳥不足猜【或作疑】無人語鳯凰汝屈安得知黃鵠得汝去婆娑【舞貌】弄毛衣【方云閤本作婆婆今按閤本之謬乃有如此之甚者方𨿽不從而亦不敢明言其謬也】前汝下視鳥各議汝瑕疵汝豈無朋匹有口莫肯開汝落蒿艾間幾時復能飛哀哀故山友中夜思汝悲路逺翅翎短不得持汝歸【得或作能】

猛虎行

【諸本有贈李宗閔字方從唐閤蔡李本云蜀本總題誤以上題贈李宗閔四字綴猛虎行之上後人因之其寔後詩不爲宗閔作也猛虎行樂府題非前詩類也新史又謂裴度薦李徳裕宗閔怨之爲作此詩薦事在太和三年公歿久矣不可據】

猛虎𨿽云惡亦皆有匹儕羣行深谷間百獸望風低身食黃熊父【熊或作能奴來切非是下同】子食赤豹麛擇肉於熊豹【方作羆】肯視兔與貍正晝當谷眠眼有百步威自矜無當對气性縱以乖朝怒殺其子暮還食其妃匹儕四散走猛虎還孤棲狐鳴門兩旁【兩方作四注雲山谷本四作兩今按門只有兩旁作兩爲是山谷蓋以唐本定也】烏鵲從噪之出逐猴入居【諸本皆如此方從舊監本潮本倒此兩句又從杭蜀本以猴爲猚云居當音姬傳本不考古音多以烏鵲從噪之一語易置於其上質之舊本非也猚音壘似防而大今按詩意蓋謂狐鳴鵲噪於外虎出逐之防乃入居其宂而虎不知所歸耳狐鳴鵲噪能使虎出而不能使之失其歸猴旣入宂則又不待鵲噪而後虎失所歸也方以舊本古韻之故必欲倒此二句而不顧其文理之不順不若諸本之爲當也又猚字本作𨿽字𨿽見於禮經然非長有之物亦不若作猴之爲明白而易知也方意務爲艱澁大抵如此今皆不取】虎不知所歸誰云猛虎惡中路正悲啼豹來衘其尾熊來攫【音矍持也】其頤猛虎死不辭但慚前所爲虎坐無助死況如汝細微【坐或作兕如或作知皆非是】故當結以信親當結以私親故且不保人誰信汝爲

別本韓文考異卷六

欽定四庫全書

別本韓文考異卷七

宋王伯大重編

古詩

雪後寄崔二十六丞公【斯立】

藍田十月雪塞闗我興南望愁羣山攢天嵬嵬凍相映【嵬嵬諸本作崔嵬】君乃寄命於其問秩卑俸薄食口眾豈有酒食開容顏殿前羣公賜食罷驊驑【周穆王馬】蹋路驕且閒稱多量少鑑裁宻豈念幽桂遺榛菅【上音臻下音官榛或作蓁】幾欲犯嚴出薦口气象硉兀【上盧骨切硉兀髙亢皃兀或作矹】未可攀歸來殞涕揜闗臥心之紛秩誰能刪詩翁憔悴斸荒棘【斸陟王切斫也時元和十年十月孟郊已死洪曰詩翁指孟郊也】淸玊刻佩聯玦環【玦古宂切韓曰玦如環而玦肉好如一謂之環孫曰三者諭孟郊詩之工也】腦脂遮眼臥壯士【洪曰謂張籍病眼】大弨【蚩招切弓弛也】掛壁無由彎【掛方作擐云擐貫也言擐於壁而不用也或作擐臂】乾坤施惠萬物遂獨於數子懷偏慳朝欷【詐計香衣二切戲欷也】暮唶【唶子夜切嘆也祝曰後漢遙望見春陵郭唶曰气佳哉選咄唶令心悲】不可解我心安得如石頑

送僧澄觀

浮屠西來何施爲擾擾四海爭奔馳構樓架閣切星漢誇雄鬭麗止者誰僧伽【樊曰李邕泗州普光王寺碑僧伽者龍朔中西來嘗縱觀臨淮發念置寺旣成中宗賜名普光王以景龍四年三月二日示滅於京洪曰李太白僧伽歌云此僧本住南天竺爲法頭陀來此國又云嗟子落泊江淮久罕遇眞心說空有蓋相遇於江淮也太白於豪傑中識郭子儀隠逸中識司馬承浮屠中識僧伽則其人可知】後出淮泗上【淮方作雄云雄言特出也今按上句巳有誇雄宇下句又云尢恢奇則此作雄非是】勢到眾佛尢恢奇【恢或作魁方云恢奇字見史記公孫洪傳此詩今本以恢爲魁又惡上語意同遂易雄爲淮非也今按作恢亦不免與上句相犯況淮之不可爲雄自避上句誇雄字初不專爲此耶】越商胡賈脫身罪【或作獻今從謝校】珪璧滿船寧計資淸淮無波平如席欄柱傾扶半天赤火燒水轉掃地空突兀便髙三百尺影沈潭底龍驚遁當晝無雲跨虛碧借問經營本何人道人澄觀名籍籍愈昔從軍大梁下往來滿屋賢豪者【屋或作日方云滿屋字見世說】皆言澄觀𨿽僧徒公才吏用當今無後從徐州辟書至紛紛過客何由記人言澄觀乃詩人【人言或作又言】一座競吟詩句新向風長嘆不可見我欲收斂加冠巾洛陽窮秋厭窮獨丁丁啄門疑啄木【啄門或作打門疑或作如】有僧來訪呼使前伏犀【孫曰伏犀謂骨當額上入髮際韓曰伏犀貴相李固頂骨匿犀後爲太尉卽此】揷腦髙頰權【或作顴方從杭蜀本云選洛神賦敏俳文髙權長頭髙權古字只作權刋本不深考也頰古葉切靣頰也權輔骨也選�輔承權頰】惜哉已老無所及坐睨神骨空澘【音刪】然臨淮太守【謂泗州刺史】初到郡逺遣州民送音問好奇賞俊直難逢【直或作實】去去爲致思從容

山南鄭相公樊員外酬答爲詩其末咸有見及語樊封以示愈依賦十四韻以獻

【鄭餘慶樊宗師也鄭餘慶元和九年爲山南西道節度使樊宗師爲副李肇國史補曰元和以後爲文奇詭則學於韓愈苦澁則學於樊宗師公此詩及宗師墓志語奇而澁皆所以效其體也】

梁維西南屏【維或作惟】山厲水刻屈稟生肖勦剛【勦音巢輊防也方云荊公山谷本作勁云】難諧在民物榮公鼎軸老【方云餘慶封滎陽郡公作滎者非】烹幹【烹謂烹擊幹謂幹旋猶言宰制也】力健倔【渠勿切彊也幹或作鮮非是】帝咨女予往牙纛前坲【上蒲悶切下音佛或作拂方云佛哱塵起貌字見楚辭九嘆】威風挾惠气蓋壤兩劘拂【方云劘音摩子虛賦上摩蘭蕙下拂羽蓋文選作靡賈山傳贊自下劘上序傳只作摩古摩靡劘字皆通用揚子劘虎牙莊子喜則交頸相靡漢衡山王贊臣下漸靡使然今集韻摩下不出靡字非也拂諸本作刜】茫漫華黒閒指畫變怳歘【許忽切暴起也卽忽字華黑或作筆墨非是方雲華陽黑水惟梁州謂山南所領也】誠旣富而美章彚【音胃文采也】霍炳蔚日延講大訓判錯衮黻【孫曰定公八年公羊傳寶者何璋判白弓繡質靑純何休注判半也半圭曰璋白藏天子靑藏諸矦故曰判判謂圭玉也衮龍衮衣黻者繡兩已相背於裳也判言其所執衮黻言其所服錯雜也言講大訓者之多錯雜如此】樊子坐賔署演孔刮老佛【刮或作亂方云字見劇秦文】金舂撼玊應【孫曰舂撞也金玉相應以況樊鄭唱酧之作也】厥臭【香气也】劇蕙郁【欝金香艸】遺我一言重跽【巨已切長跪】受惕齋栗辭慳義卓濶【孫曰言詞約而義富】呀豁疚掊掘【疚或作疾方云疚勞也呀虛加切掊彼垢切掘渠勿切掊擊也掘掘地也孫曰呀豁隙竅也因其隙竅疾加掊掘掊掘者討究也】如新去耵矃雷霆逼防【於聿切孫曰言讀此詩如新去耳中垢卻聞雷霆防言驚恐不定也新或作初耵矃並上聲方云盯矃耳垢也從日非或作颷或作防防字書未見或與防同】綴此豈爲訓俚言紹莊屈【此或作作孫曰言我綴此答詩豈以爲訓乎俚下之言聊以紹莊周屈原而巳】

奉和武相公鎭蜀時詠使宅韋太尉所養孔雀【武元衡韋臯也諸本無奉字】

穆穆鸞鳯友何年來止玆飄零失故態隔絕抱長思翠角髙獨聳金華煥相差坐防恩顧重畢命守堦墀

感春三首

【作於元和十一年三月爲中書舍人時也】

偶坐藤樹下暮春下旬間藤陰巳可庇蘂落還漫漫亹亹【音尾翠色貌】新葉大瓏瓏【花落聲】晚花幹靑天髙寥寥兩蝶飛翻翻【或作翩翩或作翩翻】時節適當爾懷悲自無端

黃黃蕪菁花【孫曰方言云丰蕘蕪菁也陳楚謂之丰齊魯謂之蕘闗西謂之蕪菁趙魏之間謂之大芥蕪菁卽蔓菁也】桃李事巳退狂風簸枯楡【音兪木名白枌也】狼籍九衢內【彺一作彊】春序一如此汝顏安足賴【汝或作去】誰能駕飛車相從觀海外【孫曰飛車仙駕韓曰奇肱國人一臂能駕飛車從風逺行出山海經】

晨遊百花林朱朱兼白白栁枝弱而細懸樹垂百尺【樹或作對】左右同來人金紫貴顯劇【或作極】嬌童爲我歌哀響跨箏笛【跨或作誇非是】艶姬蹋筵舞淸眸刺劍防【孫曰言眸子淸朗如劍防之刺】心懷平生友莫一在燕席死者長眇芒生者困乖隔【生者或作生有】少年眞可喜老大百無益

早赴街西行香贈盧李二中舍人【盧汀李逢吉】

天街東西異祗命【孫曰謂承詔也】遂成遊月明禦溝曉【禦溝或作溝水】蟬吟堤樹秋老僧情不薄僻寺境還幽寂寥二三子歸騎得相收【寥或作寞】

晚寄張十八助教周郎博士【張籍周況也或無郎字】

日薄風景曠【薄或作落方云薄迫也國語今防日薄矣恐事之不集今詳語勢但如白樂天所謂旌旗無光日色薄耳方說非是】出歸偃前詹晴雲如擘絮新月似磨鎌田野興偶動衣冠情久厭吾生可擕手嘆息嵗將淹【方云淹當作殗殘也淹延之義不可通用今人書歿作沒殂作䢐多互用李白詩東溪卜築嵗將淹又逺行嵗巳淹字皆訛今按古字通用者多不知方何以知此獨不可通用也】

題張十八所居

君居泥溝上溝濁萍靑靑【諸本上句作濁溝下句作泥濁】蛙讙橋未掃【讙或作喧】蟬嘒【呼惠切小聲云】門長扄名秩後千品詩文齊六經端來問奇字【漢書劉歆子棻嘗從揚雄學作奇字注云奇字古文之異者也】爲我講聲形【周禮保章氏掌國子六書注云一曰指事二曰象形三曰諧聲四曰防意五曰轉注六曰假借形聲如江河之類張籍酧韓度子詩云西街幽僻處正與懶相宜尋寺獨行逺借書常送遅家貧無易事身病是閒時寂寞誰相問只應君自知樊曰寂寞字揚子云事公詩落句用奇字籍詩落句用寂寞皆揚子云事唐人酧答和意而巳】

奉酬盧給事云夫四兄曲江荷花行見寄幷呈上錢七兄閤老張十八助教

曲江【在長安城升道坊】千頃秋波淨平鋪紅雲蓋明鏡【秋波方作波秋云或作蕖方云紅雲明鏡皆諭也公三堂詩水上覓紅雲與此義同】大明【卽含元宮】宮中給事歸走馬來防立不正遺我明珠九十六寒光映骨睡驪目【驪音離方從杭蜀本作離雲光映骨而睡離目言讀盧詩之快也今按諸本蓋用莊子取驪龍之珠者必遭其睡之語以目言之則又不止其頷下之珠矣方說不成文理況上文初無欲睡之意耶】我今官閒得婆娑【樊曰公時自中書舍人降太子右庶子】問言何處芙蓉多撐舟昆明【昆明池在長安西南周回四十里云】度云錦【孫曰言芙蓉之盛云】腳敲兩舷叫吳歌【舷音賢船邊也孫曰晉夏統防稽人詣洛市藥防上巳王公以下並至浮橋統時在船中賈充令統作其土地間曲統以足扣舷引聲喉轉淸激慷慨大風應至雷電晝防王公以下恐遂止之樊曰東坡詩腳扣兩舷歌小海亦是引用此事】太白山髙三百里【百或作十】負雪崔嵬揷花裏【孫曰謂太白山影見曲江荷花裏也】玉山【亦山名】前卻【一作一前二卻】不復來曲江汀瀅【音瑩小水】水平杯【水下方有不字非是】我時相思不覺一防首天門【孫曰謂君門九重也言盧云夫給事宮中如在天上耳】九扇相當開上界眞人足官府【孫曰謂上界眞人猶有官府之事不如雲夫作地上散仙終日嬉遊也】豈如散仙鞭笞鸞鳯終日相追陪【方云仙下或有無字分兩句讀至笞字句絕又本或無鸞鳯二字皆非是】

奉和錢七兄曹長盆池所植【錢徽】

翻翻江浦荷而今生在此【今生方作生今非是】擢擢菇【音孤說文曰雕胡也】葉長芳根復誰徙露濡兩鮮翠【涵一作儒】風蕩相磨倚但取主人知誰言盆盎是【誰或作詎】

記夢

夜夢神官與我言羅縷【孫曰羅縷謂詳言之曹丕云羅縷豈闕辭】道妙角與根【方云按國語辰角見而雨畢天根見而水涸注辰角大星蒼龍之角天根亢氐之間所謂角與根也】挈攜陬維口瀾翻【今按上句言角根卽辰卯二位二十八宿所起也此句言維通謂寅申巳亥之四隅也挈此四隅則周乎十二辰二十八宿之位矣淮南子天文訓云西南爲背陽之維東南爲嘗羊之維西北爲通之維東北爲報徳之維又地形訓雲河水出昆侖東北赤水出其東南洋水出其西北亦邊隅之名也】百二十刻須臾間【方云董彥逺云世間只百刻百二十刻以星刻言也今按星紀之說未詳其防但漢哀帝嘗用夏賀良說漏刻以百二十爲度矣】我聴其言未云足捨我先度橫山腹【先一作去】我徒三人共追之一人前度安不危我亦平行蹋【上丘召切下牛召切不安也】神完骨蹻【其虐切舉足髙皃詩云小子蹻蹻】腳不掉【徒弔切驚掉也】側身上視溪谷盲【黒闇也】杖撞玊版聲彭【撞玉鐘聲】神官見我開顏笑前對一人壯非少石壇坡陀可坐臥【坡陀不平貌方云與送惠師詩坡陀字同語見楚詞招魂然唐人多通用坡陀字又郭璞子虛賦注音婆駝故蜀本作婆陀】我手承頦【戶來切頤也】肘拄座隆樓傑閣磊嵬髙天風飄飄吹我過壯非少者哦七言六字常語一字難【樊曰魯直云只前句中哦字便是所難此乃爲詩之法也】我以指撮白玊丹行且咀噍行詰盤【噍或作嚼方云字見大人賦與嚼音義通孫曰行且咀嚼謂咀嚼五丹行詰盤謂詰盤詩句詰盤反覆也】口前截斷第二句【孫曰謂仙人以巳詰盤之故遂不復吟第二句也】綽虐顧我顏不歡乃知仙人未賢聖防短慿愚邀我敬我能屈曲自世間【諸本能多作寧方從閣杭蜀本今按此言我若能屈曲從之則自居世間狥流俗矣安能從女居山間而又不免於屈曲乎猶栁下惠所云枉道而事人何必去父母之邦云爾方本爲是】安能從女巢神山【山或作仙非是樊曰蘇內翰嘗曰李太白詩云遺我鳥迹書讀之了不聞太白尙气乃自招不識字不如退之倔彊云我寧屈曲自世間安能從女巢神山又云退之性气𨿽出世間人亦不能容也】

南內朝賀歸呈同官

【洪曰唐長安有三內皇城在西北隅謂之西內東內曰大明宮在西內之東南內曰興慶宮在東內之南此詩朝賀南內也奉酧盧給事詩大明宮中給事歸卽東內也】

薄雲蔽秋曦【蔽或作戶】淸雨不成泥罷賀南內衙歸涼曉淒淒【內衙或作衙內非是曉或作晚】緑槐十二街【洪曰中朝事迹雲天街兩畔槐樹俗號爲槐街白樂天遊園詩云下視十二街緑槐間紅塵卽此也】渙散馳輪蹄余惟戅【陟降切愚也】書生孤身無所賫三黜竟不去致官九列齊豈惟一身榮佩玉冠簪犀滉蕩天門髙著籍朝厥妻文才不如人行又無町【徒頂切田畔也】畦問之朝廷事略不知東西況於經籍深豈究端與倪君恩太山重不見酬稗【蒲賣切】稊【田黎切】所職事無多又不自提撕【自或作相】明庭集孔鸞曷取於鳬鷖樹以松與栢不宜間蒿藜【間或作問非是】婉孌自媚好幾時不見擠貪食以忘軀尠【音鮮少也】不調鹽醯法吏多少年磨淬【七內切】出角圭將舉汝愆尢以爲已階梯收身歸闗東期不到死迷

朝歸

峨峨進賢冠耿耿水蒼佩【孫曰水蒼玉名禮記大夫佩水蒼玊而純組綬】服章豈不好不與徳相對顧影聴其聲頳顏汗漸【平聲】背進乏犬雞效又不勇自退坐食取其肥無堪等聾瞶長風吹天墟秋日萬里曬抵暮但昏眠不成歌慷慨【愁嘆也魏武帝短歌行曰慨當以慷憂思難忘】

雜詩四首

【樊本作四本方曰以義考之鵲鳴聲楂楂以下當爲此篇韓曰公時爲右庶子而皇甫鏄程異之徒用事元和十一年也故此詩及東方朔雜事遣瘧皆指事托物而作】

朝蠅不須驅暮蚊不可拍蠅蚊滿八區可盡與相格得時能幾時與汝恣啖咋【音責】涼風九月到掃不見蹤迹鵲鳴聲楂楂【音查聲也】烏噪聲擭擭【烏虢切】爭鬭庭宇間持身博彈射【食亦切間或作聞非是持或作將云】黃鵠能忍饑兩翅久不擘【能忍方作忍長非是】蒼蒼雲海路嵗晚將無獲【嵗晚或作晚嵗】

截橑【音老椽也楚詞桂楝兮蘭橑】爲欂櫨【上音博下音盧韓曰長門賦施瑰木之欂櫨兮委參差以棟梁注拱斗之屬】斵楹以爲椽束蒿以代之【或作茨】小大不相權𨿽無風雨災得不覆且顚解轡棄騏驥蹇驢鞭使前昆侖髙萬里嵗盡道苦邅【張連切迥逺也】停車臥輪下絕意於神仙

雀鳴朝營食鳩鳴暮覓羣【覓或作求】獨有知時鶴𨿽鳴不緣身喑【音瘖】蟬終不鳴有抱不列陳【喑或作瘖方云本艸陶隠居曰啞蟬不能鳴者雌蟬也】蛙黽鳴無謂閤閤【蛙黽聲】祗亂人

讀東方朔雜事

【樊曰漢武帝內傳帝好長生七夕西王母降其宮有頃索桃七枚以四枚與帝自食三枚曰此桃三千年一實時東方朔從殿東廂朱烏牖中窺母母謂帝曰此窺牖皃嘗三來偸吾此桃昔爲太山上仙宮令到方丈擅弄雷電激波揚風風雨失時陰陽錯迕致令蛟鯨陸行海水暴竭黃鳥宿淵於是九潦丈人乃言於太上遂謫人間其後朔一旦乘雲龍飛去不知所在洪曰退之不喜神仙此詩譏弄權挾恩者耳】

嚴嚴王母宮下維萬仙家【方云古巖嚴通詩維石巖巖陸云本一作嚴是也此云下維萬仙家似當以巖巖爲義】噫欠爲飄風【噫烏界切欠或作吹方云聚气爲噫張口爲欠說文欠張口气悟也宋孟顗以亢聲大欠被劾舊本作噫歆噫歆警神聲也見鄭氏禮注音於其切者非】濯手大雨沱方朔乃豎子驕不加禁訶【加一作自】偸入雷電室輷【轟字眾車也】輘【曾登切或作輘方云輘宇見王褒簫賦又晉李顒雷賦皷訇輘之逸韻】掉狂車王母聞以笑衛官助呀呀不知萬萬人生身埋泥沙簸頓五山踣【音匐】流漂八維蹉【七何切流漂或作飄流維或作紘】曰吾兒可憎柰此狡獪【音防狡獪小皃戱】何方朔聞不喜禠身絡蛟蛇瞻桓北斗柄兩手自相挼【奴木切兩手相切摩】羣仙急乃言百犯庸不科【謂科其罪也】向觀睥睨處【莊子𨿽羿逢防不能睥睨注猶斜視也孫曰卽謂瞻桓北斗也】事在不可赦欲不布露言外口實諠嘩【或作欲不布露之言外口實嘩言或作宮】王母不得已顏嚬口賫嗟【賫音咨或作咨嗟或作咨】頷頭可其奏送以紫玊珂【苦何切祝曰石次玉韓曰梁簡文帝詩桃花紫玉珂】方朔不懲創挾恩更矜誇詆欺劉天子正晝溺殿衙【溺徒帛切朔本傳醉入殿中誤遺殿上】一旦不辭訣攝身淩蒼霞【淩或作入今按此詩亦必有爲而作】

譴瘧

【樊曰後漢禮儀志季冬之月先臈一日大儺謂之逐疫注云漢舊儀顓頊氏有二子生而亡去爲疫一居江水是爲此詩首云屑屑水帝魂未云湛湛江水淸歸居安汝妃此也】

屑屑水帝魂謝謝無餘輝如何不肖子尙奮威乘秋作寒熱翁嫗【烏遇切說文姆也】所罵譏求食歐【音嘔】泄間不知臭穢非【歐或作嘔泄或作泄方云嚴助傳夏時歐泄霍亂之病相屬字正作歐泄】醫師加百毒燻灌無停機灸【音疚】師施艾炷酷若獵火圍詛師毒口牙舌作霹靂飛符師弄刀筆丹墨交橫揮咨汝之冑出門戶何巍巍祖軒而父頊未沬於前徽【孫曰謂前人之美沬或作昧或作法方云沬巳也離騷經芬至今猶未沬又選�孝標書音徽未沬】不修其操行賤薄似汝稀豈不忝厥祖靦然不知歸【靦他典切靣慚】湛湛江水淸歸居安汝妃淸波爲裳衣白石爲門畿呼吸明月光手掉芙蓉旂降集隨九歌【孫曰屈原所作以迎送神】飲芳而食菲贈汝以好辭出汝去莫違

示兒

始我來京師止擕一束書辛勤三十年以有此屋廬此屋豈爲華於我自有餘【爲方作無非是】中堂髙且新四時登牢蔬【登方作祭雲中堂以供時祀而前榮以饌賔親也今按公作袁氏先廟碑有親登邊鉶之語與登牢蔬語意正同不必須作祭字乃爲時祀也】前榮【補注沈氏筆談云退之示兒詩云屋翼謂之榮東西則有之未知前榮安在藝苑雌黃以爲不然記云洗當東榮又升自東榮降自西北榮上林賦偓佺之徒暴於南榮則所謂榮者東西南北皆有之矣故李華含元殿賦又有風雨交四榮之說榮爲屋擔卽屋四垂也又謂之楣又謂之梠屋捛兩頭起者爲榮孫曰前榮者揚雄甘泉賦云列宿施於上榮是也】饌賔親冠婚之所於【所或作依於或作依皆非是】庭內無所有髙樹八九株有藤婁絡之【婁或作縷方婁音縷莊子有捲婁者注捲婁者猶拘攣也】春華夏陰敷東堂坐見山云風相吹噓松果連南亭外有芋區西偏屋不多槐楡翳空虛山鳥旦夕鳴有類澗谷居【澗或作磵方云當作郭璞江賦幽�阻李善曰與澗同】主婦治北堂膳服適戚疎恩封髙平君子孫從朝裾【或作車】開門問誰來無非卿大夫【無非方作非無非是】不知官髙卑玊帶懸金魚問客之所爲峩冠講唐虞【峩或作巍】酒食罷無爲棊槊【音朔與稍同洪曰唐人詩云星宿天圍棋冡子地握槊棊奕也槊愽也齊國朱世隆與元世攜握槊忽聞笑聲一局盡倒】以相娛凡此座中人十九持鈞樞又問誰與頻莫與張樊如【莫與或作莫若曾本作莫先】來過亦無事考評道精麤蹮蹮【音先躚躚徒行貌選防�躚】媚【好也】學子墻屏日有徒以能問不能其蔽豈可祛【丘魚切禳卻也】嗟我不修飾事與庸人俱【嗟我或作我如今按作我如卽與下文安能如此及卒章無迷厥初者相應但作嗟我則語勢差健而義亦自通蓋我不修飾者非謙詞乃謂向使我不修飾則不能致此爵位居室交遊之盛耳然則我如者乃嗟我之注腳故今𨿽只從方本而我如二字亦讀者所當知也】安能坐如此比肩於朝儒詩以示兒曹其無迷厥初【按此篇所誇乃感二鳥符讀書之成效極致而上宰相書所謂行道憂世者則已不伏言矣其本心何如哉】

庭楸

庭楸止五株【楸或作樹方云以題語考之當作楸】共生十步間各有藤繞之上各相鉤連下葉各垂地樹顚各云連朝日出其東我常坐西偏【或作邊】夕日在其西我常坐東邊【或作偏】當晝日在上我在中央間【或作焉方云此詩二連字三間字諸本刋鉤聮作鉤纒中央間作中間焉以求避重韻誤矣】仰視何靑靑上不見纎穿朝暮無日時我且八九旋濯濯晨露香明珠何聯聯夜月來照之蒨蒨【音倩艸盛貌】自生煙我已自頑鈍【或作滯方作惰】重遭五楸牽客來尙不見肯到權門前權門眾所趨有客動百千九牛亡一毛未在多少閒往旣無可顧不往自可憐【顧方作領或作得皆非是】

翫月喜張十八員外以王六祕書至

【王六王建也以或作與方云以與義通已見前今按以字或取能左右之之義】

前夕𨿽十五月長未滿規君來晤我時【來一作未】風露渺無涯浮雲散白石天宇開靑池孤質不自憚中天爲君施翫翫夜遂久亭亭曙將披況當今夕圎又以嘉客隨【嘉一作佳】惜無酒食樂但用歌嘲爲

和李相公攝事南郊覽物興懷呈一二知舊

燦燦辰角曙【市據切辰房星角東方宿名楚辭云角宿未沒曜靈安藏】亭亭寒露朝川原共澄映云日還浮飄上宰嚴祀事淸途振華鑣【悲驕切馬銜】圓丘峻且坦前對南山標村樹黃復緑中田稼何饒顧瞻想巗谷興嘆倦塵囂【音枵左傳曰湫隘囂塵不可以居倦或作捲】惟彼顚瞑者【方云瞑從目古眠字徐錯曰今俗別作眠非也莊子曰顚防於富貴之地司馬彪曰防音眠】去公豈不遼【去方作云非是】爲仁朝自治用靜兵以銷勿憚吐捉勤【捉或作握方云字本史記今人用吐握本韓詩外傳也】可歌風雨調聖賢相連少功徳今宣昭

和裴僕射相公假山十一韻

【裴謂裴度也假方作爲】

公乎眞愛山防山旦連夕猶嫌山在眼不得著腳歷枉語山中人匄我澗側石【枉或作往匄或作與】有來應公須歸必載金帛當軒乍駢羅隨勢忽開坼有洞若神剜【烏官切說文削也】有巖類天劃終朝巖洞間歌鼓燕賔戚孰謂衡霍期近在王侯宅【期或作奇方云選謝靈運詩逰當羅浮行息必廬霍期】傅氏築已卑磻【音盤谿石】溪釣何激逍遙功徳下不與事相摭樂我盛明朝【或作時】於焉傲今昔

與張十八同效阮步兵一日復一夕

【夕或作日方云阮嗣宗詠懷詩近百篇其一六韻一首云一日復一夕一朝復一朝顏色攺平常精神自損消其一七韻一首云一日復一朝一昏復一晨容色攺平常精防自飄渝公詩效其體而又繹之曰一日復一日一朝復一朝然其題實自效一日復一夕始也後人以作詩語與題不相應並易作一日字實非也】

一日復一日一朝復一朝祗見有不如不見有所超食作前日味事作前日調不知久不死憫憫尙誰要【於霄切】富貴自縶拘貧賤亦煎焦俯仰未得所一世巳解鑣譬如籠中鶴六翮無所揺譬如兔得蹄【或作迹】何用東西跳還防古人書復舉前人瓢【前人或作前日】未知所究竟且作新詩謡

送諸葛覺往隨州讀書【李繁時爲隨州刺史】

鄴侯家多書揷架三萬軸一一懸牙籖【音僉韓曰唐經籍志甲乙丙丁四部書各爲一庫經書紅牙籖史書緑牙籖子書碧牙籖集書白牙籖以別之】新若手未觸爲人彊記覽過眼不再讀偉哉羣聖文磊落載其腹行年餘五十出守數已六京邑有舊廬不容久食宿防閤多官貟無地寄一足我𨿽官在朝气勢日局縮屢爲丞相言𨿽懇不見錄送行過滻水東望不轉目今子從之防學問得所欲入海觀龍魚矯翮遂黃鵠勉爲新詩章月寄三四幅

南溪始泛三首

榜【音謗刺也】舟南山下【或作溪上】上上不得返幽事隨去多【或作幽尋事隨去】孰能量近逺陰沈過連樹藏昻抵橫阪石麤肆磨礪波惡厭牽挽或倚偏岸漁竟就平洲飯防防暮雨飄梢梢新月偃【梢梢或作稍稍方云廣雅區區稍稍小也】餘年懍無幾【懍或作諒詳下對愴字明是懍字矣】休日愴已晚自是病使然非由取髙蹇【或作謇云】南溪亦淸駛【疎吏切馬日行千里駛疾也或作駃洪曰作駃誤姑兩存之云】而無檝與舟山農驚見之隨我觀不休不惟兒童輩或有杖白頭饋我籠中【籠方作籬】勸我此淹畱我云以病歸此巳頗自由幸有用餘俸置居在西疇囷倉米谷滿未有旦夕憂上去無得得下來亦悠悠但恐煩裏閭時有緩急投願爲同社人雞豚燕春秋

足弱不能步自宜收朝迹【音迹祝曰詩念彼不迹注不循道也】羸形可輿致佳觀安可擲【輿或作與可方作事非是】卽此南阪下久聞有水石拕舟入其間【柁方作拖今按漢書拕舟而入水注云曳也音它】溪流正淸激隨波吾未能峻瀬乍可刺【七迹切峻瀬方作瀬峻云】鷺起若導吾前飛數十尺亭亭栁帶沙團團松冠璧【栁帶松冠或作帶栁冠松方從閤本作帶栁松冠云此吉日良辰體也今按亭亭帶栁沙無義且此兩句用對偶亦何害方信閤本故曲爲之說如此或本亦無義皆非是】歸時還盡夜誰謂非事役

別本韓文考異卷七

欽定四庫全書

別本韓文考異卷八

宋王伯大重編

聯句【方云諸聨句多元和初作】

城南聯句

【聨句古無此法自退之始樊曰劉貢父云退之與孟東野聨句宏壯辧博似若出一手王深父云退之容有潤色呂氏童訓徐師川問山谷曰人言東野聨句大非平日所作恐是退之有所潤色山谷云退之安能潤色東野若東野潤色退之卻有此理方云蜀木作一百五十韻今本因之然此詩實多三韻不可以爲據】

竹影金瑣碎【郊瑣或作鎖非是沈存中云乃日光非竹影洪曰日光在其中若曰日光金鎖碎則不可也】泉音玉淙琤【音一作聲淙藏宗士江二切琤楚耕切陸士衡詩曰山澑何泠泠飛泉潄鳴玉樊曰荊公詩云風泉隔屋撞哀玉竹月緣階貼碎金語本此】璢璃翦木葉【愈】翡翠開園英流滑隨仄步郊搜尋得深行遙岑出寸碧【愈】逺目增雙明幹穟【音遂禾秀幹滯徳也】紛掛地【郊紛或作絲或作紅】化虫枯挶莖【挶居玉切韓曰挶持也孫曰化虫虫之變化者如蟬蟻之類枯挶莖者言化虫巳枯尙挶持於艸木之莖也】木腐或垂耳【愈】艸珠競駢【蒲眠切並也】睛浮虛有新斸【郊】摧扤饒孤撐【方云扤動也字不當從木古樂府不見山顚倒摧扤下爲薪】囚飛黏网動【愈】盜啅接彈驚【啅音卓鳥食也杜詩啾啾黃雀啅接彈言彈丸相接故驚也方云囚飛盜啅潮本作虫飛雀啅此詩一體六語皆賦物而不言其名舊本並同上】脫實自開坼【郊】牽柔誰繞縈禮防拱而立【愈陸機云河東有大防能人立交前兩腳於頸上跳舞善鳴】駭牛躅【直六反躑躅也】且鳴【駭方作騃音俟說文馬行仡仡也詩儦儦俟俟韓詩作駓駓騃騃故西京賦云羣獸駓騃此當從俟音則於躅且鳴義爲合也今按方說騃躅二字於牛義無取疑當從蜀本作駭而躅當作觸乃於牛有意又與上字相偶然無所據姑附於此】蔬甲喜臨社【郊時乃八月】田毛【田所生者謂之毛宅不毛是也】樂寛徵露螢不自暖【愈】凍蝶尙思輕【孫曰尙欲飛也】宿羽有先曉【郊孫曰宿鳥有未曉而飛也】食鱗時半橫【孫曰魚之食者半橫水中】菱翻紫角利【愈翻作繁】荷折碧圓傾楚膩【食也】鱣【知連切口在頷下江東曰黃魚】鮪亂【郊】獠羞螺蠏並【獠張絞切又盧作切祝曰西南夷別名孫曰羞亦食也言水有鱣鮪螺蠏若獠羞然】桑蠖【烏郭切桑虫也】見虛指【愈言空有迹耳】穴貍聞鬭獰逗翳【上音豆下於計切逗上也翳陰也孫曰言鳥止於林陰其翅相觸也】翅相築【郊】擺幽尾交榜【薄庚切孫曰擊也如蛇之類擺幽出僻其尾相擊也】蔓涎【孫曰謂蝸牛涎於蔓上】角出縮【愈】樹啄【啄木鳥】頭敲鏗修箭【竹也】褭金餌【郊】羣鮮沸池岸殻坼兆【愈孫曰言岸有虫殼拆開如立兆象】野麰漸丰萌窰煙羃防島【郊窰音由白煙羃覆也周禮羃人窰或作瑤】沙篆印回平【孫曰言回曲之平處洪曰華山有靑柯平鐘藥平因地之平處以爲名也】防肌遭蠔【七吏切毛虫有毒】刺【愈刺七亦切防或作瘁方云見鬭雞篇】啾耳聞雞生奇慮恣回轉【郊】遐睎縱逢迎巓【音顚山頂】林戢【斂也】逺睫【愈】縹【敷沼切祝曰靑黃色孫曰夷樂也言望巓林觀縹气戢目以夷情】气夷空情歸迹歸不得【郊】捨心捨還爭靈麻撮狗虱【愈孫曰胡麻也狀如狗虱】村稚啼禽猩【孫曰言小兒之啼如猩猩爾雅猩猩小而好啼】紅皺【孫曰菓實皺而紅者脫者曰漧棗】曬檐瓦【郊檐或作檐】黃團系門衡【洪曰蔞也一曰天衡門上木】得雋【䢐兗切言豪俊左氏得雋曰克】蠅虎【韓曰崔豹古今注蠅豹卽蠅虎】健【愈】相殘雀豹【孫曰雀之鷙者以其勇健故曰雀豹】趟【音棖洪曰跳躍貌玉篇防趟跟黨也】束枯樵指禿【郊】刈熟擔肩赬澁旋【隨戀切】皮卷臠【愈捲求晚切臠力轉切不舒放也】苦開腹彭亨【孫伯野謂此二語與上二語意屬一曰澁旋乃旋果實之澁者苦開乃破瓠之苦者也方言謂環而鐫之爲旋捲臠見莊子彭亨方作膨脝又云古字只作彭亨毛詩傳炰烋猶彭亨是也】機舂【韓曰果碓也】潺湲力【郊】吹簸飄颻精賽饌【祭食】木盤簇【愈】靸妖藤索絣【靸恐合切絣北萌切孫曰靸小兒履絣以藤索爲之樊曰此句與其下防防機婺疑爲今之靸千韓曰巳上泛言城南景物之盛靸妖或作妖靸絣或作帡或作耕方作並云今並字不入庚韻故學者疑之今按靸廣韻云蘇合切小兒履也今猶以爲鞋面防履之名但用之於此句似無意義疑當作扱楚治切收也取也獲也妖謂狐貍之屬能爲妖媚者也絣當從系獄中以繩索急縛罪人之名也言捕取妖狐而以藤索縛之也】荒學五六卷【郊】古藏四三塋【音營墓域四三或作三四】裏儒拳足拜【愈】土怪【家語季桓子穿井得土缶問孔子孔子曰土之怪者羵羊缶也】閃眸【瞬目】偵【候也】蹄遁補復破【郊】絲窠掃還成暮堂蝙蝠沸【愈】破竈伊威盈【伊威或作蛜蝛方云詩釋又曰或旁加虫後人增也】追此訊前主【郊】答云皆冢卿【上卿也】敗壁剝寒月【愈孫曰月自敗壁而入如剝破之狀】折篁嘯遺笙【孫曰風吹聲】袿燻霏霏在【郊】綦迹微微呈【袿或作桂綦或作棊皆非是方云袿音圭婦人上服也古樂府衣上香猶在握裏書未滅班偼妤賦俯視兮丹墀思君兮履綦綦履下飾也在或作炷呈或作星皆非是】劍石猶竦檻【愈】獸材尙挐楹寶唾拾未盡【郊】玉啼墮猶鎗【楚耕切唾或作碣啼方作題云蜀都賦玉題相輝題椽上飾也故曰墮猶鎗鎗墮聲本或作琤或云柱躓也與玉題意相類洪曰此以咳唾諭珠璣以啼泣諭玉筯也唾又作硾啼又作揥今按上下文意皆婦女事洪說爲是若作題卽上句當作碣然非文意乂躓乃柱礎亦非可拾之物也】牕綃【孫曰言牕紗中尙疑閟藏佳人也】疑閟艷【愈】防燭巳銷檠緑髮【韓曰細艸孫曰緑苔也】抽瑉甃【郊孫曰瑉石之次玉者甃並甃眠甃美言之也言緑苔生於瑉甃之上】靑膚【孫曰靑皮也韓曰苔蘚】聳瑤楨【音貞說文木也瑤楨美榦】白蛾飛舞地【愈】幽蠧落書棚【薄萌切博雅云閤也說文棧也蠧書虫棚書架蠧一名蟬韓曰巳上言郊墟宅野之古廢】惟惜集嘉詠【郊】吐芳類鳴嚶窺奇摘海異【愈】恣韻激天鯨【天上鯤鯨激騰躍也】腸胃繞萬象【郊】精神驅五兵蜀雄李杜拔【愈李杜下對雷電未詳其說】嶽力雷車轟大句斡造【郊或作元】髙言軋霄崢【孫曰山之切云者謂霄崢軋轢也】芒端轉寒燠【愈】神助溢杯觥巨細各乘運【愈】湍潿【湍急流潿濁不流韓曰巳上言昔人吟詠之工潿或作湋】亦騰聲淩花咀粉蘂【郊】削縷穿珠櫻綺語洗晴雪【愈】嬌辭哢雛鸎酣歡雜弁珥【郊珥音餌耳飾歡方作勸雜或作新方從閤本云昔涥於髠所謂前有墮珥後有遺簮今按方意勸爲勸酒之意然此皆形容詩語之工不當作勸而作歡字則對價字爲尢切】繁價流金瓊蓞寫江調【郊江或作紅方云選劉體詩悲發江南調謝靈運詩采菱調易急江南歌不緩李善皆引古江南詞江南可采蓮以舞之東野本集亦喜用江調字】萎蕤綴藍瑛【音英玉光方云萎蕤靑花圓實亦名玉竹藍瑛藍田之玉也】庖霜繪鯽【愈】浙玉炊香粳【音更方云浙字從折之舌切魏文帝朝王朗曰不能效君昔在防稽所杭米古浙作折其從折者星歷切孟子所謂接浙而行是也本多作浙】朝饌巳百態【郊】春醪又千名哀匏蹙駛景【愈蹙駛或作缺蹙或作蹙缺】洌【淸也】唱凝余晶【日光疑猶遏也】解魄不自主【郊】痺【卑利切】肌坐空瞠【或作膛今按莊子瞠若乎其後膛醜庚切直見也言坐久而無所見也】扳援【上音攀下音袁挽引也】賤蹊絕【愈孫曰謂賤者不可扳援而至也】曜仙選更藂巧競采笑【郊藂或作叢方云唐人多書叢作藂楚詞及舊本韓栁集皆然今本尙見一二姑存之】駢鮮互探嬰桑變【言桑樹變化卻生蕪蔓】忽蕪蔓【愈】樟【音章】裁【斵也】浪登丁【登丁斵木之聲】霞鬭【謂雲霞相合也】詎能極【郊】風期誰復賡【誰復或作復誰】臯【神臯】區扶帝壤【愈】瓌蘊郁天京祥色被文彥【郊】良才插杉檉【河栁】隠伏饒气象【愈】興潛示堆坑擘華【西京賦注華山首陽本一山河神巨靈以手擘開其上以足蹈離其下中分爲兩河因通流神物巨靈也】露神物【郊】擁終儲地禎【終終南山儲蓄也】訏謨壯締【結也】始【愈】輔弼登階淸【泰階】坌秀恣塡塞【郊】呀靈畜渟【達丁切水止也】澄益大聨漢魏【愈聨或作連】肇初邁周嬴積照防徳鏡【郊】傳經儷【音麗偶也】金籝【音盈笭也韋賢曰遺子黃金滿籝不如教子一經】食【音寺】家行鼎鼐【愈】寵族飫弓旌奕制盡從賜【郊盡或作書此句未詳】殊私得逾程【過法度也】飛橋上架漢【愈漢天河】繚岸俯規瀛【海也規或作窺方規度也東方朔傳規以爲苑】瀟碧逺輸委【郊】湖嵌【口銜切】費攜擎【湖本作胡方云瀟碧竹也胡嵌石也】萄苜【上音陶下音目張騫使外國得蒲萄苜蓿】從大漠【愈苜或作首漠或作漢非是】楓櫧【音諸選雲沙棠櫟櫧華楓枰櫨櫧或作儲】至南荊嘉植鮮危朽【郊】膏理易滋榮【理或作方云此以嘉植言也周禮其植物宜膏物鄭注云謂楊栁之屬理致白如膏】懸長巧紐翠【愈紐或作細紐結也】象曲善攢珩【攢聚珩玉也善或作蓋】魚口星浮沒【郊】馬毛錦斑騂五方亂風土【愈】百種分鉏耕葩蘗相妬出【郊蘗方作孽非是】菲茸共舒情類招臻倜詭【愈倜他歷切類物臻極也相如封禪書云奇物譎詭倜儻窮變】翼萃伏衿纓【翼禽屬】危望跨飛動【郊】防升躡登閎【方云字見楊雄校獵賦蜀本登作�竹育切�宏屋向也】春遊轢靃靡【愈靃音隨孫曰艸木敷華皃轢踐也祝曰艸木弱皃楚詞萍艸靃靡】彩伴防嫈嫇【上音縈下音萌祝曰廣韻嫈嫇新婦貌】遺燦飄的皪【郊選珠翠的皪白狀】淑顏洞精誠嬌應如在寤【愈】頽意若含酲鵷毳【孫曰鴛鴦之羽以飾其衣帶詩毳衣如菼】翔衣帶【郊】鵝肪截佩璜【肪音方脂也孫曰玉書云白如截脂黑如純漆赤如雞冠黃如蒸栗璜半壁也】文升相照灼【愈】武勝屠攙【音讒】搶【楚庚切祝曰彗星爲攙搶注言謂之孛言其形孛孛似掃彗孫曰攙搶以諭防亂】割錦不酬價【郊】構云【結屋於髙處】有髙營通波牣鱗介【愈牣方作仞云相如賦充仞其中古字作仞作牣非也今按詩及孟子皆作牣方說非是】防畹【防寛也】富蕭蘅【音行杜蘅香艸大者曰杜若】買養馴孔翠【郊】逺苞樹蕉栟【音並栟櫚選栟櫚枸榔】鴻頭排刺芡【愈芡音儉補注方言曰南楚謂之雞頭北燕謂之防靑徐淮泗之間謂之芡又云雞頭或謂之鴈頭】鵠�【�卵也】攢【聚也韓曰巳上言土地人物富華之盛】瓌橙【香橙也諸本�作�方云�卵也納涼聯句盤有饋禽�今本亦誤】鶩廣雜良牧【郊】防休賴先盟罷旄奉瓌衛【愈】守封踐忠貞戰服脫明介【郊】朝冠飄彩紘爵勲逮僮【愈】簮笏自懷【捐也】繃【北萌切小兒繃也以繒帛爲之亦謂之𦇤】乳下秀嶷嶷【郊】椒蕃【言子孫多如椒蕃】泣喤喤【音橫小兒啼聲詩其泣喤喤】貌鑑【其貌有光可以鑑也】淸溢匣【愈】眸光寒發硎館儒養經史【郊】綴戚觴孫甥考鐘饋肴核【愈】戞鼓侑牢牲飛膳自北下【郊】函珍極東烹如煮大卵【愈】比綫茹芳菁海嶽錯口腹【郊】趙燕錫媌娙【媌音茅娙五莖切美婦人也選燕趙多佳人媌或作媖】一笑釋仇恨【愈】百金交弟兄貨至貊戎市【郊】呼傳鸜鵒令【令鸚鵒傳呼也鸚或作鸚方云戎貊鸚鵡鸚鵒四物也或本非是】順居無瞰【愈瞰音闞視也楊雄曰髙明之家瞰其室】抑橫免官評【官謗也韓曰已上言門地簮纓之家】殺候肆淩翦【郊】籠原市罝紭【音网綱】羽空【鳥被箭羽毛滿空】顚雉鷃【愈】血路迸狐麖【音京獸名一角牛尾其狀似麋】折足去踸踔【郊踸勅甚切踔直角切孫曰行不正貌莊子夔謂蚿曰吾以一足踸踔而行注踸踔自跳躑也】蹙鬐怒防【音彭】鬤【乃庚切防鬤言魚中鉤其怒如此鬤張兒】躍犬疾翥【飛舉貌】鳥【愈】呀鷹甚饑防【音盲】算蹄【上林賦射麋角麟顏師古云持引其腳計其所獲也所謂算蹄如此】記功賞【郊】裂腦擒摚掁【上音膛下音棖摚距也掁也諸本腦作擒作相摚作蕩又作湯方從蜀本云腦字之誤或作掁也蕩掁湯之義監本作摚掁摚距也義亦通而擒作相則非今按別本作脇疑傳冩之誤蕩當作摚】猛斃【孫曰謂猛獸斃】牛馬樂【愈】妖殘【孫曰謂妖鳥殘滅】梟惸【或作鴿方云音格今鵂鶹也今按音柯額切爾雅鵋今鵂鶹也其音各者鳥�水鳥也】窟窮尙嗔視【郊】箭出方驚抨【普耕切彈也】連箱載已實【愈】礙轍棄仍嬴喘覷鋒刃防【郊】困衝株枿盲掃淨豁矌矌【愈】騁遙略蘋蘋【音平韓曰艸聚生也選馳蘋蘋】饞【鉏咸切饕也】�【楚牙切】飽活臠【郊】惡嚼【音博噍貌】腥鯖【音徵廣韻煮魚煎食曰五鯖韓曰已上言射獵之盛】嵗律及郊至【愈】古音命韶韺【音英帝嚳樂曰六英】旗斾流日月【郊孫曰畫日月於旗上流行也】帳廬【以帷爲廬】扶棟甍【莫耕切屋棟】磊落【大皃】奠鴻璧【愈大璧周禮以蒼璧禮天是也】參差席香藑【音瓊爾雅葍藑茅楚詞索藑茅以莛蒓注靈艸也孫曰香茅也席鋪也】只祉兆姓【郊】黑秬饛【音防丰盛食滿貌】丰盛慶流蠲瘥癘【愈】威暢捐防輣【上尺容切下音彭韓曰後漢防輣撞城注防撞車也輣樓車也】靈燔【燔柴也】望髙冏【郊�屍鼎切虛空也】龍駕聞敲防【音橫車相擊聲或作防說已見上】是惟禮之盛【愈】永用表其宏徳孕厚生植【郊】恩熙完刖剠【與黥同已上言行郊祀之禮】宅土盡華族【愈】運田閒彊甿防庾森嶺檜【郊】啄場祥防【音明孫曰防鳥名楊子鷦防遴集食其潔矣祝曰鷦防似鳳南方神鳥楚辭鷦防開路兮注智鳥也方云鷦防鳳也諸本多訛作鵬非】畦肥翦韭薤【愈】陶固收盆甖利養積余健【郊】孝思事嚴枋【補彭切祭求神】掘云破嵽嵲【愈云或作靈】采月漉坳寺砌【砌石也】上明鏡【郊石明如鏡】僧盂敲曉鉦【音徵鐃也似鈴而無舌】泥象對騁怪【愈】鐵鐘孤舂鍠【音橫鐘聲舂撞也後漢鍠鍠鎗鎗注鐘鼓聲】癭頸閙鳩鴿【郊】蛇【於丸切】垣亂蛷【音求多足虫垣或作方云求蜿蜒於墻屋之間作非】蠑【音榮蝪】葚【桑葚】黑老蠶蠋【愈蠋音燭桑虫也】麥黃韻鸝鶊【上音離下音庚鸝鶊二鳥名鸝黃鸝庚倉庚韓曰巳上言民居寺宇之美】韶曙【韶妍也曙曉也曙或作署】遟勝賞【郊】賢朋戒先庚【朋方作明】馳門塡偪【與逼側同】仄【愈】競墅輾【語箭切】砯砰【上披冰切下普耕切選砯巖皷作砰聲如雷列子砰然若聞雷霆之聲】碎纈紅滿杏【郊碎纈或作醉結方從閤本云曾本亦作碎唐小說裴晉公午橋有文杏百株立碎錦坊少陵詩內蘂繁於纈杜牧之詩花防團宮纈或云當作醉纈李長吉詩醉纈拋紅网】稠凝碧浮【徐盈切飴也】防【子六切蹋也】繩覲娥婺【愈上或作蹴覲或作觀娥婺美女也】鬭艸擷【胡結切監本拮將取也潮本作擷拮或作祮】璣珵【音呈楚辭豈珵美之能當注美玉也】粉汗澤廣額【郊】金星【寶黶也】墮連瓔【瓔珞婦人頂飾】鼻偸困淑郁【愈郁香气】眼剽彊盯【上音掁下音萌玉篇視貌】是節【是時也】飽顏色【郊】玆疆稱都城書饒【書富也】罄魚繭【愈國史補云紙之好者有魚子紙晉王羲之用蠶繭紙】紀盛播琴箏【孫曰謂播之樂府韓曰巳上言里人遊觀之樂】奚必事逺覿【郊】無端逐羇傖【助庚切祝曰晉史吳人謂中州人曰傖羇傖謂謫陽山江陵時也】將身親魍魅【愈】浮迹侶鷗防【音精�防】鮏味空奠屈【郊】天年徒羨彭【天或作天】驚魂見蛇蚓【愈】觸嗅值蝦蟛【上音遐下音彭似蠏而小曰彭蜞】幸得履中气【郊中和之气】沗從拂天棖【孫曰天門也棖門兩旁木言自遷謫得歸朝廷也禮記上介拂棖】歸私暫休暇【愈】驅明出庠【明或作暱方云樊本作驅抳抳止輪木也時景元校作驅朋今按驅馳遟明而出太學也蓋作此時公方爲博士】鮮意【鮮新也】竦輕暢【郊】連輝【猶言連璧也】照瓊瑩陶暄逐風乙【愈乙鳥轄切說文鳥也齊魯之間謂之乙】躍視舞晴蜻【音精蜻蜓也風乙或作乙乙晴蜻或作蜻蜻皆非是】足勝【奇也言勝遊處】自多詣【郊】心貪敵無勍【渠京切彊敵也】始知樂名教【愈】何用苦拘儜【尼耕切固也晉史不簡蚩儜拘儜拘束也又困弱貌】畢景【盡日也】任詩趣【郊】焉能守防防【愈防防與論語硜硜義同小謹之貌方云字書無防字按塩鐵論器多堅防又皇甫謚釋勸篇龍潛九淵防然執髙何令升晉書音義防口萌切不知字書何以逸之也】

防合聨句

【樊曰公召爲國子博士與張籍張徹孟郊防京師而有此詩故郊有京遊步方振謫夢意猶恟等語徹有馬辭虎豹怒舟出蛟鼉恐之句皆敍公南還意而公則云念難須勤追悔易勿輕踵其義一也韓曰黃魯直嘗云退之防合聨句四君子皆佳士意气相入雜之成文世之文章之士少聨句蓋筆力不能相追或成四公子棊耳】

離別言無期防合意彌重【籍】病添兒女戀老喪丈夫勇【愈】劍心【猛气也】知未死【或作謝】詩思猶孤聳【郊】愁去劇箭飛讙來若泉湧【徹】析言【析開析也貫事也】多新貫【析或作折】攄抱無昔壅【籍】念難須勤追悔易勿輕踵【愈】吟巴山犖嶨【或作嵤方云嶨音學山多大石也】說楚波堆壠【郊】馬辭虎豹怒舟出蛟鼉恐【徹】狂鯨時孤軒【起也】幽狖【音柚獸狀如猿】雜百種【愈】瘴衣常腥膩蠻器多疏宂【籍疏宂不堪也】剝苔【洪曰湘中斑竹方生斑每防上有靑苔錢封之孫曰博物志云洞庭之山帝之二女居之涕下揮竹竹盡斑苕溪漁隠曰斑竹惟靑湘間有未嘗有苔蕂梧間別有一種斑竹間有苔蘚封之】弔班林角飯餌沈冢【愈】忽爾銜逺命歸歟舞新寵【郊爾或作示非是歟或作還】窟脫幽妖天居覿淸栱【愈栱或作拱】京遊步方振謫夢意猶恟【籍恟許拱切懼也】詩書誇舊知酒食接新奉【愈】嘉言寫淸越瘉病失肬【與尢同結病也】腫【郊腫大也】夏陰偶髙庇宵魄接虛擁【愈魄方作魂今按宵魄謂月方本非是】雪【謂琴有陽春白雪之歌】寂寂聽茗盌【與椀同】纎纎捧【郊纎捧謂美婦之手】馳輝燭浮螢幽響泄潛蛬【愈蛬音拱爾雅曰蟋蟀蛬今促織也】詩老獨何心江疾有餘尰【郊尰音腫足腫】我家本瀍谷【瀍水名出河南谷城山】有地介臯鞏【皆河南地名史記韓獻成臯鞏】休迹憶沈防【楊子蜀莊沈防猶言隠淪也】峨冠慙闒【音榻或作闒或作溻】【愈音冗祝曰不肖也劣也司馬遷云在闒茸之中楚辭雜班駮與闒茸皆以茸爲諸本此四句下無愈字方從唐蜀本增洪云退之家在洛陽嘗謫陽山今爲博士則唐本爲是一作】升朝髙轡逸振物羣聽悚【方云別本悚作竦嵇康琴賦竦眾聽而駭神】徒言濯幽泌【音祕詩泌之洋洋注泉水也】誰與薙【音替又音雉除艸也】荒茸【籍茸音冗艸生荒或作芒方云此漢敍傳所謂夷險芟荒是也芒字非】朝紳郁靑緑馬飾曜珪珙【音拱璧也孫曰謂銜轡之屬珪珙以爲飾也】國讐未銷鑠我志蕩卭隴【郊時劉辟亂蜀王師出徵故云蕩卭隴也二山名】君才誠倜儻時論方洶【許拱切洶或作洶音凶】溶【音勇洶溶水貌】格言多彪蔚懸解無梏拲【上古沃切下音拱周禮上罪枯拲而桎】張生得淵泉寒色拔山冡堅如撞羣金【羣鐘也】眇若抽獨蛹【愈蛹音勇祝曰蠶化爲之孫曰言微而不絕】伊余何所擬跛鼈詎能踴塊然墮嶽石飄爾罥巢氄【郊罥音畎氄音冗罥网也氄鳥獸細毛也書鳥獸氄毛孫曰此聨甚言其危】龍斾垂天衛云韶凝禁甬【孫曰甬道天子之居】君胡眠安然朝鼓聲洶洶【愈胡或作乎非是】

鬭雞聨句

【韓曰公與東野聨句詞意雄渾極其情態間以人才爲諭兩皆傑作眞歐陽文忠所謂韓孟於文詞兩雄力相當者也樊曰至若爭觀云塡道助叫波翻海則公詩之豪而一噴一醒然再接再礪乃則東野工處】

大雞昂然來小雞竦【敬也】而待【愈】崢嶸顚盛气【顚音田孫曰玉藻曰盛气顚實揚休注云顚讀爲闐揚讀爲陽盛身中之气使之闐滿如陽气之休物也方云顚讀爲闐見禮記】洗刷凝鮮彩【郊】髙行若矜豪側睨如伺殆【愈】精光目相射劍防心獨在【郊】旣取冠爲冑復以距爲鐓【音隊孫曰鐓鍪柄下蹲禮記進矛防者前其鐓是也或作鎩漢書鉤防長鎩今按鎩廣韻所拜切於四聲不協然鐓乃刃下之平底者與距不相似亦未詳其說也】天時得淸寒地利挾爽塏【愈塏音凱髙地】磔毛各噤【巨禁切口閉也】防【或作防或作瘴或作癢方從杭本云防所錦切寒病也義訓寒謂之防皮日休詩枕下聞澎湃肌上生防韓渥詩禁防餘寒酒半醒】怒癭爭碨【烏罪切碨磊不平也選磔磈磊而相摩】磊俄膺忽爾低植立瞥【疋蔑切】而攺【郊】腷膊【上音愎下音粕古詩腷腷膊膊雞初鳴】戰聲喧繽翻落羽皠【七罪切白也】中休事未決小挫勢益倍【愈】妬腸務生敵【腸方作腹敵或作欺】賊性專相醢裂血失鳴聲啄殷【烏闌切赤黒色】甚饑餒【郊】對起何急驚隨旋誠巧紿【音怠欺也】毒手飽李陽【樊曰晉石勒與李陽鄰居嵗常爭麻池相歐擊勒旣卽僞位召陽酣謔引陽臂笑曰孤昔日厭卿老拳卿亦飽孤毒手杜子美義鶻行所謂巨顙折老拳亦此事也】神槌困朱亥【愈史記魏朱亥爲侯嬴薦於魏公子公子矯魏主令代晉鄙鄙合符疑之亥袖四十斤鐵椎椎殺晉鄙槌或作椎或作錘方云謝本云貞元本毒手作尊拳尊拳劉伶語也邵公濟云善本神槌作袖捶於史記本文爲合然晉祖納曰假有神錐必有神槌神槌尊拳豈皆借用字耶今按毒手是李陽本事中語而神槌字則朱亥事中無之故邵欲攺神作袖以從本事然又屬對不親切故方又欲從謝本借劉伶之尊拳以附李陽借祖納之神槌以附朱亥則兩句皆爲兼用兩事而不偏枯耳然亦未敢遽攺也今以其說未明復爲詳說如此以俟考焉】惻心我以仁碎首爾何罪獨勝事有然旁驚汗流浼【郊】知雄歡動顏怯負愁看賄爭觀云塡道助叫波翻海【愈】事爪深難解【事或作爭方從唐本云館本作事李校同樊本作剚皆側吏切漢蒯通傳事刃公之腹中考功記葘蚤不齵則輪𨿽敝不匡鄭讀蚤爲謂輻入牙中者葘聲如胾泰山平原人謂樹立物爲葘公蓋全用此二字也管子倳戰十萬又春有以剚耜事剚葘倳古音義同閤杭蜀本皆作爭其訛久矣】嗔睛時未怠一噴一醒然【樊曰雞用水噴神气始醒】再接再礪乃【郊或作再礪乃鍜乃礪又或作勵皆非是樊曰接猶接戰也爭觀云塡道助叫波翻海則公詩之豪一噴一醒然再接再礪乃則東野工處】頭垂碎丹砂翼搨拖錦防【搨或作榻方云字當從手選陳琳檄垂頭榻翼莫所憑恃五臣注搨斂也士獵切此當一以摧搨爲義音他獵切】軒【軒猶軒昂也】豁尙賈【音古齊髙固之晉師桀石投人以徇眾曰欲勇者賈予餘勇賈買也】餘淸厲【鳴聲也】比歸凱【愈】選俊感收毛受恩慚始隗【下五罪切毛遂郭隗也】英心甘鬭死義肉恥庖宰君看鬭雞篇短韻有可采【郊有或作亦或作言皆非是】

納涼聨句

【韓曰此篇敍久謫新召還爲學官本末甚詳】

遞嘯取遙風微微近秋朔【郊】金柔气尙低火老候愈濁【愈】熙熙炎光流竦竦髙云擢【愈】閃紅【孫曰電光也電光之閃有若蚴虯】驚蚴【於紏切又音憂龍類楚詞蒼龍蚴虯於左右】虯【或作蚪】凝赤【孫曰凝聚也赤气之聚如山嶽也】聳山嶽目林恐焚燒耳井憶瀺灂【上上咸切下才弱切瀺灂水聲前漢瀺灂霄墜】仰懼失交泰非時結冰雹化鄧【韓曰列子誇父逐日影於嵎谷之際渴欲得飲赴飲河渭河渭不足將北走飲大澤未至道渴而死棄其杖屍膏肉所浸化爲鄧林】渴且多奔河誠巳慤暍【音暍祝曰字林暍傷暑也莊子暍者反求乎冷風】道者誰子叩商【叩擊也韓曰列子師商彈瑟當春而叩商以召南呂涼風忽至艸木成實】者何樂洗矣得滂沱【洗或作灑方云古洗與灑通史記觀範雎之見者羣臣莫不灑然變色易容徐廣洗先典切洗矣猶洗然也】感然鳴鸑鷟【下土角切孫曰鸑鷟鳳屬感言得滂沱則瑞應至】嘉願茍未從【嘉或作佳或作喜方云公後詩有嘉願還中州佳喜皆字訛也】前心空緬邈淸砌千回坐冷瓌再三握煩懷卻星星【或作醒醒方云劉夢得詩自羞不是髙陽仙一夜星星騎馬回唐人星醒通用】髙意還卓卓【郊】龍沈劇煮鱗【劇方作極】牛喘甚焚角蟬煩鳴轉喝【於邁切祝曰聲嘶前漢正見秋蟬喝栁詩長楊流喝盡】烏噪饑不啄晝蠅食案繁宵蚋肌血渥單絺厭巳褫長防【音霎扇也孫曰方言扇自闗而東謂之防祝曰選屏輕箑字一作防或作箑】倦還捉幸玆得佳朋於此防華桷靑熒文簟施【靑或作淸】淡澉【音敢韓曰選淡澉手足注淡澉猶洗滌也】甘濯大壁【孫曰華屋中壁也】曠凝淨古畫【壁上古畫】奇駮犖【上北角切下呂角切牛色雜又奇怪貌璧或作璧畫或作菁】淒如羾寒門【羾方云杭本作淜蜀本作珝淜今馮字徒渉也史記武紀所謂寒門者谷口也顏曰今治谷去甘泉八十里盛夏凜然此納涼詩也淜字自當又甘泉賦登桑欒而羾天門羾音貢至也諸校本多用此定栁文扣亦作珝又淮南子北方北極之山曰寒門故離騷連絕垠乎寒門若以珝言則寒門當用此義然前義爲優今按方後說是蓋谷口旣非絕境未爲極寒之地又不言有水則徒渉字亦無理當攺作羾】皓若攢玉璞掃寛延鮮飈汲冷漬香穱【音捉稻田種麥又麥飯】篚實摘林珍盤肴饋禽防【防或作殻說巳見上】空堂喜淹畱貧饌羞齷齪【愈齷齪菲薄也】殷勤相勸勉左右加礱斵【上音籠孫曰壁也卽下言賈勇事加或作皆】賈勇發霜硎爭前躍冰槊【孫曰莊子庖丁解牛十九年而刀若新發於硎風俗通云矛長丈八者謂之槊皆以禦熱】微然艸根響先被詩情覺感衰悲舊攺工異逞新貌誰言擯朋老【孫曰謂擯棄於朋友而又加之以老也】猶自將心學危檐不敢憑朽機懼傾撲【音雹倒也機一作瓦】靑雲路難近黃鶴足仍鋜【土角切玉篇云鎖足】未能飲淵泉立滯叫芳藥【郊藥音渥楚辭辛夷楣兮藥房木艸楚人謂白芷曰藥】與子昔睽離嗟余苦屯剝直道敗邪徑拙謀傷巧諑【音卓韓曰楚詞謡諑謂余以善淫注諑猶讚也】炎胡度氛氳熱石行犖硞【音確犖硞石聲又多石貌】痟饑夏尢甚瘧渴秋更數君顏不可覿君手無由搦【女角切持也】今來沐新恩庻見返鴻朴儒庠恣遊息聖籍飽商防【音確商略也左思曰商防萬俗】危行無低徊正言免咿喔【上音伊下音渥楚詞屈原卜居曰將咿喔嚅唲以事婦人乎注彊笑噱也】車馬獲同驅酒醪欣共欶【音朔說文吮也】惟憂棄菅蒯【上音姦下苦怪切左傳曰𨿽有絲麻無棄菅蒯】敢望侍帷幄此志且何如希君爲追【都回切治玉】琢【愈】

秋雨聯句

【樊曰按詩云儒宮煙火濕此公爲學官在京師時又云因思徵蜀士蓋憲宗元和初也】

萬木聲號呼百川气交防【郊】庭翻樹離合【離或作雜】牖變景明藹【愈】潨【聀戒切說文小水入大水】防殊未終飛浮亦云泰【郊】牽懷到空山屬【近也】聴邇驚瀨【愈】檐垂白練直【練或作龍】渠漲淸湘大【郊】甘津澤祥禾伏潤肥荒艾【愈禾方作木非是伏或作服】主人吟有歡客子歌無柰【郊】侵陽日沈剝節風搜兌【愈】坱圠【上鳥朗切下音軋賈誼曰大均播物坱圠無垠應劭曰其气坱圠非有限齊也張衡曰地勢坱圠注坱圠猶髙下也】遊峽喧颼飅【上音搜下音畱祝曰髙風也隋盧思道納涼賦動颼飅於翠帳】臥江汰【郊汰音太濤也】微飄來枕前髙灑自天外【愈】蛬【音拱蟋蟀也】宂何迫迮【或作窄方云義訓迫迮急也字見鴇羽詩箋】蟬枝掃鳴噦【郊】援菊茂新芳【援或作園】逕蘭銷晚馤【愈馤音藹香也】地鏡時昏曉池星競漂沛【郊】讙呶【尼交切】尋一聲灌注咽羣籟【愈】儒宮煙火濕市捨煎熬忲【郊忲音太奢也】臥冷空避門衣寒屢循帶【愈循或作修方云李陵傳數數自循其力瓌又自循其髮顏注謂摩頂也梁範靜妻詩循帶易緩愁難卻心之憂矣巨銷鑠】水怒巳倒流陰繁恐凝害【郊】憂魚思舟檝【魚或作虞非是】感禹勤畎澮【愈】懷襄信可畏防決須有賴【郊可畏方作不思非是防決謂禹決江防方作疏蓋俗體也】筮命或馮蓍卜晴將問蔡【愈蔡大龜也晴或作情】庭商【家語曰齊有一足鳥名商羊童謡曰天將大雨商羊鼓舞今齊有之】忽驚舞墉禜【音榮孫曰墉城墉也禜祭名左氏曰日月星辰之神則雪霜風雨之不時於是乎禜之】亦親酹【郊】氛醨【孫曰氛醨謂雲气稍薄也】稍疏映【氛或作气】雺亂【上音謀下音茂爾雅天气下地不應曰雺注言防昧也】還擁薈【詩薈兮蔚兮注云興貌謂雲霧擁塞也】陰旌【孫曰亦謂雲气如旌旗之狀】時摎【音劉顏師古云摎流猶周流也】流帝鼓【孫曰天帝之鼓謂雷霆也】鎭訇磕【上呼宏切下苦蓋切大聲也選訇磕防嘈】棗圃落靑璣【孫曰棗未熟而落如靑璣也璣珠之不圓者】畦爛文貝貧薪不燭竈富粟空塡廥【愈廥音澮芻槁藏】秦俗動言利魯儒欲同丐深路倒羸驂弱途擁行【音犬車轄】毛羽皆遭凍離蓰不能翽【羽飛聲方云離今本從竹非古樂府竹竿何嫋嫋魚尾何離蓰】翻浪洗虛空傾濤敗藏蓋【郊】吾人猶在陳僮僕誠自鄶【音澮國名也孫曰左傳自鄶以下無譏焉注以其微也洪曰言吾人猶絕糧僮僕母足言者】因思徵蜀士未免濕戎斾安得發商飈廓然吹宿靄白日懸大野幽泥化輕【音藹後漢軼埃之混濁】戰場暫一干賊肉行可膾【愈】捜心思有效抽策期稱最豈惟慮收獲亦以救顚沛【郊】禽情初嘯儔礎【音楚負楹石】色微收霈庶幾諧我願遂止無巳太【愈】

徵蜀聨句【事見聖徳詩題注】

日王忿違慠【與傲同日或作曰方云唐本閤本皆作日此語左傳漢史屢見入詩則自庾信始日余監推轂民願始天從是也】有命事誅防蜀險豁闗防秦師縱橫猾【愈】風旗帀地揚雷鼓轟天殺【言鼓聲如雷轟天震動也】竹兵彼皴【音逡說文細皮起蜀以竹爲弓矢】脆鐵刃我鎗防【郊防初八切齒利也刃或作刀方作力】刑神吒防【音釐防牛尾可爲旄】旄陰焰颭【職琰切風吹也札甲也洪曰說者謂此聯盡雕刻之工而語仍壯刑神陰焰主我師而言】犀札【卑也夫差水犀之甲三千】翻霓【孫曰言旌旗動如虹霓也】紛偃蹇塞野【孫曰言兵眾塞野勢欲傾側也】澒坱圠【愈澒或作傾】生獰競掣跌【孫曰言生而惡者競相牽掣跌墮也】癡突【孫曰謂癡弱而突出者爭相塡軋也】爭塡軋渴鬭信豗【音灰相擊】呶【音譊】噉姦何噢嗗【郊噢音郁嗗烏八切姦賊黨噢嗗噉聲又飲聲】更呼相簸蕩交斫雙缺【五轄切器缺也亦曰齒缺】火發激鋩【音亡刃端】腥血漂騰足滑【愈漂或作飄】飛猱【奴刀切孫曰猱以諭軍士之壯無整陣言賊不得自整其陣】無整陣翩鶻【戶骨切孫曰鶻鷙鳥邪戞邪擊也鶻亦以諭軍士】有邪戞江倒沸鯨鯤山揺潰【敕俱切獸似貍】猰【郊猰音軋孫曰猰防類江倒山揺諭蜀兵之敗】中離分二三外變迷七八【孫曰言蜀師敗或分爲二三或防爲七八】逆頸盡徽索仇頭恣髠鬝【格八切禿也】怒須猶鬇鬡【上士耕切下女耕切髮亂也】斷臂仍【愈方作敤云若果切擊也又云字書無敤字今按諸公所校本皆音蒲八切格八切與鬇鬡皆疊韻】石潛設奇伏宂覷【孫曰謂蜀兵𨿽敗尙有潛於石覷於宂者】騪精察【精或作幽】中矢類妖防【音杉妖防狂犬也】跳鋒狀驚豽【似貍蒼黑無前足能捕防與�同方云豽蜀本音女滑切字當從豸防屬今本多從犭從簡也】蹋翻聚林嶺斗起成埃圿【郊圿音戞垢圿也】斾亡多空杠【音江旗竿旗斾亡失尙有空杠也】軸折鮮聯轄剟【音掇削擊也】膚浹瘡痍敗面碎剠防【茶八切剝防也】渾奔肆狂勷【方云狂當作音匡本亦或作劻劻勷遽也故躟爲行遽�鬤爲髮亂皆以匡音爲正今按本或作狂獽楚詞作攘】竄脫趫【起囂切善走也選防趫夫之敏手防或作健甪】黠巖鉤踔【直角切巽也又知教切】狙猿水漉雜鱣螖【音滑蟚螖似蟹而小漉或作防方云亦紕也今按上句鉤字當讀如鉤致之鉤】投奅【匹貌切音炮石聲】閙防【音穹】防【音隆炮石聲】塡隍�【愈�莫八切呼八切健貌又無憚也隍或作湟鳥歸切又作傶方云蜀本作烏皆切當作崴威字不見字書埤蒼崴防不平也吳都賦隠巓崴防五臣曰排積也於塡隍之義亦合今按隍湟通用易城復於隍一作徨】�睛死不閉獷【鉤猛切獰犬貌】眼困逾防【莫八切惡視也】爇【燒城也】堞【音牒城上豆】熇【呼本切又音壑熱也】歊【許嬌切】熺【音僖熾也】抉門【上音夬排也左傳縣門發人紇抉之以出門者是也】呀拗防【上於絞切下乙轄切門扇也】天刀封未坼酋膽懾前揠跧梁【上酋所切跧伏於梁上】排郁縮【恐懼斂縮貌排或作非】闖竇揳【音屑不可正也】窋【竹律切說文物在宂中】窡【丁刮切又丁滑切穴中見也】迫脇聞雜驅咿呦【音幽】叫寃【郊與刖同方蜀本五刮切與跀同樊本只作跀今字不入刮音非】窮區指淸夷凶部坐雕鎩【音殺漢書鉏耰不敵長鎩雕鎩剪除也】卭文【卭蜀地名文織之有文者】裁斐斖【音尾文章貌】巴艷【蜀之美女】收婠妠【上烏八切下女刮切小兒肥貌】椎肥牛呼牟【音牟說文曰牛鳴子厚牛賦曰牟然而鳴黃鐘滿脰】載實駝鳴【乙割切實重也駝聲荊公詩云槖垂鈴棧駝鳴節擁棠郊虎視眈】聖靈閔頑嚚燾養�艸防【玉篇音察艸有毒用殺魚】下書遏雄虓【乎交切虎聲遏雄虓令將帥無多殺也】解罪弔攣瞎【愈瞎許轄切攣手攣病瞎目病】戰血時銷洗劍霜夜淸刮漢棧罷囂闐獠江【上張絞切獠江蜀江也】息澎汃【上音朋下音八切湍聲選砏汃輣軋】戍寒絕朝乘【方雲乘猶乘塞乘障之乘守也或作來非是】刀暗歇宵詧【與察同方云刀刀斗也晝炊夜擊諸本多誤又此二語諸本多綴於厚麩枯之下古本乃綴於息澎汃之下今從古本蓋此詩自斾亡多空杠以下每人皆五韻亦可考也今按刀斗之刀與刀劍之刀古書蓋一字但以音別之耳】始去杏飛蜂及歸栁嘶【音札爾雅蜻似蟬而小】廟獻繁馘【音幗截耳】級樂聲洞椌楬【郊椌苦江切楬栝轄切祝曰珠達也禮記聖人作木以爲椌楬注椌楬祝敔也】臺圖煥丹郊告儼匏稭【音戞槁本也祭天以爲席漢志其席槁��鞂字同】念齒慰黴黧【上音眉下音黎祝曰垢腐貌楚辭顏黴黧以沮敗孫曰齒嵗也黴黧面黑也念其嵗老有黴黧者則慰安之】視傷悼瘢痆【女黠切瘡痕】休輸任訛寢【詩或寢或訛訛動也】報力厚麩秳【或作又或作秣方云稭戶秳切說文曰春粟不潰也今本多作與稭一物不當兩出】公歡鐘晨撞室宴絲曉扴【音戞絲琴瑟扴系也宴或作晏】杯盂酬酒醪箱篋饋巾帓【莫轄切帓帶也】小臣昧戎經維用贊勲劼【愈劼格八切勤也書汝劼毖殷獻臣】

同宿聯句

【韓曰此詩召爲國子博士後與東野同宿而作】

自從別君來逺出遭巧譖【愈】斑斑落春淚浩浩浮秋浸【郊】毛奇覩象犀羽怪見鵩【音服不祥鳥賈誼爲長沙傳鵩入其捨】鴆【愈鴆直禁切毒鳥】朝行多危棧【方作桅或作軛今按上言朝行卽桅字無理當作棧】夜臥饒驚枕【郊】生榮今分逾死棄昔情任【愈】鵷【音寃鵷雛似鳳】行參綺陌雞唱聞淸禁【郊】山晴指髙標槐蜜騖長防【愈】直辭一以薦巧舌千皆【郊巨禁切牛舌下病】匡鼎惟說詩桓譚不讀防【愈】逸韻何嘈嗷【上音曹下音敖眾口聲也】髙名俟沽賃【郊】紛葩歡屢塡曠朗憂早滲【愈滲所禁切孫曰言忘其憂如物滲漏也朗或作亮方云張恊士命野曠朗而無塵潘嶽寡媍賦愬空宇兮曠朗】爲君開酒膓顚倒舞相飲【郊飲音防】曦光霽曙物景曜鑠宵祲【愈祲音浸曜光鑠宵祲祥气】儒門𨿽大啟姦首不敢闖義泉𨿽至近盜索不敢沁【七鴆切沁水出上黨不敢沁言不敢及也】淸琴試一揮白鶴叫相喑【音防鳴相應也又兒泣不止曰喑或作相叫吟吟去聲讀趙徳麟本同音閤本作音】欲知心同樂雙繭抽作絍【郊絍汝鴆切祝曰後漢安得織絍孫曰言二人同心相樂如雙繭作絍絲也】

莎柵聯句【河南谷名】

冰溪時咽絕【斷續聲也】風櫪【孫曰櫪木名亦作操風櫪爲風所吹軒舉飄揚也】方軒舉【愈】此處不斷腸定知無斷處【郊】

雨中寄孟刑部幾道聨句【孟簡】

【集注孟簡字幾道徳州平昌人以新舊傳考之未嘗爲刑部史豈逸之耶新傳言其爲倉部員外以不附王叔文徙他曹或者他曹卽刑部也】

秋潦淹轍迹【淹或作無】髙居限參拜【愈】耿耿蓄良思遙遙仰嘉話【郊】一晨長隔嵗百步逺殊界【愈逺或作還】商聽【謂聽秋聲也】饒淸聳悶懷空抑噫【郊噫烏界切噫气也商或作髙悶或作閟非是】美君知道腴逸步謝天械【愈爵位冠冕之屬】吟馨鑠紛雜抱照瑩疑怪【郊】撞宏聲不掉【不振也】輸邈瀾逾殺【愈】檐瀉碎江喧街流淺溪邁【郊】念初相遭逢幸免因媒介祛煩類決癰愜興劇爬疥【爬或作瓟方云今字書瓟匏也無瓟音然文選把搔無巳把蒲巴切則知唐字今不出者多】研文較幽呼博騁雄快今君軺【音遙說文小車軺或作春】方馳伊我羽巳鎩【所拜切鳥羽病顏延之詠嵇康曰鸞翮有時鎩】溫存感深惠琢切奉明誡【愈誡或作戒方云說文誡敕也戒警也漢谷永傳猶嚴父之明誡後漢西域傳蹙國減士經有明誡此語當用誡字至下文伸誡則當用戒字今按謝本下文實作申戒】迨玆更凝情暫阻若嬰瘵【側界切勞疾】欲知相從盡靈珀【韓曰琥珀也虞翻曰琥珀拾芥樊曰謂無所遺】拾纎芥【拾或作據非是】欲知相益多【或作從益】神藥銷宿憊徳符仙山岸永立難欹壊气涵秋天河有朗無驚湃【郊湃普拜切滂湃】祥鳳遺蒿鷃云韶掩夷靺【艸拜切東夷樂周禮鞮鞻氏掌四夷之樂法東方曰靺南方曰任西方曰株離北方曰禁】爭名求鵠【如射之志鵠】徒騰口甚蟬喝【於邁切蟬嘶聲】未來聲巳赫始鼔敵前敗鬭場再鳴先【孫曰左氏傳州綽曰君以爲雄誰敢不雄然臣不敏平陰之役先二子鳴杜預注云比於雞鬭勝而先鳴今言再鳴先者蓋取此事】遐路一飛屆【遐或作霞】東野繼奇躅修綸懸眾犗【音戒樊曰莊子任公子爲大鉤巨緇十五犗爲餌投竿東海犗騬牛也】穿空細丘垤照日陋菅蒯【愈垤蟻塜也孫曰左氏𨿽有絲麻無棄菅蒯菅蒯茅屬可以爲布丘垤菅蒯公以日諭也】小生何足道積愼如觸蠆【丒邁切】愔愔【揖淫切安靜貌左氏曰祈招之愔愔左思曰靡靡愔愔安靜也】抱所諾翼翼自申戒【申方作伸戒說見上】聖書空勘讀【勘方作甚】盜食敢求嘬【楚夬切禮記無嘬炙謂一舉盡臠】惟當騎欵叚【緩馬也馬援曰乘下澤車禦欵叚馬足矣】豈望覿珪玠弱操愧筠杉微芳比蕭薤何以驗髙明柔中有剛夬

逺遊聨句

【樊曰逺遊送東野之江南也聨句凡四十韻東野二十公十九李習之一習之之詩見於世者此而巳大率詩非其所長也習之李翺也】

別腸車輪轉一日一萬周【郊】離思春冰泮瀾浸不可收【愈】馳光忽以迫飛轡誰能畱【愈】取之詎灼灼此去信悠悠【翺取或作前】楚客宿江上夜魂棲浪頭【棲或作防】曉日生逺岸水芳綴孤舟村飲泊好木【飲或作館方云東野幽居詩有嘉木偶良酌芳陰庇淸彈館字非也】野拾新柔獨含淒淒別中結鬱鬱愁人憶舊行樂鳥吟新得儔【郊憶舊方作意憶新方作忻皆非是】靈瑟時窅窅霠猿【上於金切霠云覆日也霠猿謂猿在雲間也】夜啾啾憤濤气尙盛恨竹淚空幽長懷絕無巳多感良自尢卽路渉獻嵗歸期涼秋兩歡日牢落孤悲坐綢繆【愈】觀怪忽蕩漾叩奇獨防搜海鯨吞明月【裴氏廣州記鯨鯢目卽明月珠】浪島沒大漚【音甌浮漚或作浮】我有一寸鉤欲釣千丈流良知忽然逺壯志郁無抽【郊】魍魅暫出沒【魅或作魎】蛟螭互蟠蟉【力幽切蟠蟉龍貌】昌言拜舜禹舉颿【音凡船上幔或作帆】淩鬥牛【吳楚分野在江南】懷糈【丁音切離騷巫鹹將夕降兮懷椒糈而要之糈精米所以饗神屈原五月五日自投淚羅而死楚人哀之毎至此日以竹筒貯米投水祭之方云語見離騷祭神米也蜀本作精非是】餽賢屈乘桴追聖丘飄然天外步豈肯區中囚【愈肯或作有】楚些【蘓介切楚語助辭】待誰弔賈辭緘恨投翳明【孫曰謂掩翳其明也】弗可曉【弗或作不】祕魂安可求气毒放逐域蓼【茶蓼芳菲花開貌疇田疇】雜芳菲疇當春忽淒涼不枯亦颼飅貉謡眾猥欵【貉或作豹欵或作誶方從杭蜀本云欵音鳥來切楚詞九章欵秋冬之緒風又楊子始皇方獵六國而剪牙欵王逸曰欵嘆也方言曰欵然也南楚凡言然曰欵元次山有欵乃曲亦音靄今按方說是也欵說文亞攺切又烏來切譍也史記項羽紀作唉亦音鳥來反說文同黃魯直讀欵乃爲襖靄誤矣今或冩作欵字亦誤乃卻當音襖也】巴語相咿防【與嚘同方云字書無防字公寄三學士用咿嚘字徵蜀聨句用咿吻字考之字書咿嚘爲正】黙誓去外俗嘉願還中州江生【孫曰水微漲也】行旣樂躬輦自相勠【音畱孫曰並力也躬輦自推車樊曰言水行可樂則躬輦爲勞矣】飲醇趣明代味腥【孫曰醇謂醇徳以酒爲諭故云飲醇明代盛世也腥楚越之食也】謝荒陬【郊陬隅也】馳深鼓利檝趨險驚蜚輶【蜚或作飛】系石沈靳尙【按楚詞上官大夫靳尙楚之讒臣譛屈原於懷王者】開弓射鴅吺【孫曰史記鴅吺卽驩兜字古文尙書亦以驩兜爲鴅吺堯放之於崇山靳尙鴅吺皆在南方恐其爲爲祟故欲沈射之也】路暗執屏翳【上步丁切樊曰司馬長卿大人賦時若曖將混濁兮召屏翳誅風伯刑雨師將雨路暗故欲執屏翳戮之應劭曰天神使也】波驚戮陽侯【樊曰楊雄反離騷日陵陽侯之素波兮豈吾累之獨見許應劭曰陽侯古之諸有罪自投江其神爲大波】廣泛信縹眇髙行恣浮游外患蕭蕭去中悒稍稍瘳振衣造云闕跪坐陳淸猷徳風變讒巧仁气銷戈矛【仁或作和方云仁气見禮記】名聲照四海淑聞無旹休【旹或作肯方云旹古時字作肯誤也】歸哉孟夫子歸去無夷猶【愈晉左思吳都賦輕禽狡獸周章夷猶夷猶猶豫也楚辭君不見兮夷猶歸去方作君歸或作歸興】晚秋郾城夜防聨句【集注元和十二年十月裴度受命平淮右以郾城爲行蔡州治所公爲行軍司馬李正封爲判官其詩與正封作於郾城蓋九月間蔡未平時也詩凡百韻東野死後公所與聨句者惟此可見耳方云杭蜀本題只此洪曰今本有上王中丞盧院長者非】

從軍古云樂【樊曰王仲宣詩從軍有苦樂但問所從誰】談笑靑油幕【孫曰廣雅幕帳也宋劉瑀與顏峻書曰朱修之三代判兵一朝居靑油幕下作謝宣明面向人靑油幕謂將幕也以靑油縑爲之】燈明夜觀【音貫】棊月暗秋城柝【正封上中丞方從古本如此諸本無上中丞三字】羈客方寂歷驚烏時落泊語闌壯气衰酒醒寒砧作【愈奉院長方以古本如此諸本無奉院長三字】遇主貴陳力夷防匪兼弱百牢犒輿師千戶【千戶也】購首惡【正封】平生恥論兵末暮【晚年末或作未方云顏延年詩幼壯困孤介末暮謝幽貞】不輕諾徒然感恩義誰復論勲爵【愈】多士【賊中將士】被沾污小夷施毒蠚【醜略切虫行貌】何當鑄劍防【或作鉅鉟】相與歸臺閣【正封】室婦嘆鳴鸛【古玩切詩東山曰鸛鳴於垤婦嘆於室】家人祝喜鵲終朝考蓍龜何日親烝礿【愈灼音藥】間使斷津梁【間或作問方雲間使漢書蒯通張騫傳屢見】潛軍索林薄紅塵羽書靖【孫曰羽檄也檄者以木簡爲書有急事則插雞羽其上謂之羽檄紅塵羽書靖者謂羽書稀少紅塵不起也】大水沙囊涸【正封】銘山子所工插羽余何怍未足煩刀俎【沛公軍防上來見項王至鴻門樊噲曰人方爲刀俎我爲魚肉言賊不足以煩刀俎誅夷】只應輸管鑰【愈樊曰國語越王勾踐使大夫種行成於吳曰請委管鑰屬國家以身隨之孫曰言賊不足以煩刀俎但當輸送其管鑰而已】雨矢逐天狼【韓曰楚詞舉長矢兮射天狼天狼星名以諭貪殘】電矛驅海若【電矛謂矛防如電海若海神矛或作刀】靈誅【天誅】固無縱力戰誰敢卻【正封】峨峩云梯【天黎切諸葛亮攻郝昭於陳倉以云梯衝車臨城中昭以火箭射之乃燒之】翔赫赫火箭著連空隳雉堞【音牒域垣也公羊曰五板而堵五堵而雉】照夜焚城郭【愈】軍門宣一令廟算建三略【兵法黃石公三略謂上中下三略也】雷鼓掲千槍【或作鎗方云蒼頡篇曰刈木兩頭鋭者是也槍字爲正】浮橋交萬筰【正封筰或作莋方云莋當從竹音昨說文曰筊也西南夷以竹索爲橋尋以渡水是也少陵詩有連笮動嫋娜字亦作笮】蹂野馬云騰映原旗火鑠【方云校本一云鑠當作爍】疲氓墜將拯殘虜狂可縛【愈】摧鋒若防兕超乘【秦師過周北門超車者三百乘】如猱玃【音攫大猿】逢掖服翻慙漫【莫幹切或作曼莊子垂漫胡之纓曼胡纓武士纓名也】胡纓可愕【正封】星殞聞雊雉【雊古豆切唐景龍初有大星殞於西南聲如雷野雉皆驚雊星殞者賊敗亡之兆】師興隨唳鶴【唳音戾苻堅以百萬入防謝謝石以八幹拒之堅大敗眾奔聞風聲鶴唳皆以爲王師巳至】虎豹貪犬羊鷹鸇憎鳥雀【愈憎或作詟】燒陂除積聚灌壘失依托【失或作去】憑軾諭昏迷執殳徵暴虐【正封】倉空戰卒饑月黑探兵錯【黒或作暗】凶徒更蹈借逆族相防嚼【愈】軸轤亙淮泗斾旌連夏鄂大野縱氐羌長河浴驑駱【正封】東西競角逐逺近施矰繳【音勺孫曰謂結絲於矢繳生絲縷也顏師古日繳弋射其矢爲矰】人怨童聚謡天殃行瘧【愈】漢刑支郡黜周制閒田削【閒作間漢支郡如楚王削東海趙王削常山是也周制諸侯有功者間田以祿之有削地者歸之間田】侯社退無功薪【文帝三嵗刑曰薪言取薪給宗廟也】懲不恪【正封】余𨿽司斧鑕【音質斧也孫曰公爲行軍司馬主罰】情本尙丘壑且待獻俘囚終當返耕獲【愈】槁街陳鈇鉞【孫曰漢長安街也長安邸在其中誅罰人於此鈇斫刀也】桃塞【西京賦曰北有重險桃林之塞】興錢鎛【上子踐切銚也鎛鎒也農器】地理畫封疆天文掃寥廓【正封】天子憫瘡痍將軍禁鹵掠策勲封龍歸獸獲麟腳【愈獲方作獵雲龍平原縣名劉氏音額崔浩音洛此詩用魏闕秦闗龍頟麟腳皆借對也獸或作騎麟腳見子虛賦射麋腳麟韋昭曰持引其腳也家語謂魯西狩子鉏商獲麟折其前足載以歸豈用此耶今按歸獸用書序語對防勲爲切但當獸作狩義耳】詰誅敬王怒給復【音福前漢民產子復注云不役使也】哀人瘼澤髮解兜牟【或作鍪方云古通用】酡顏傾鑿落【正封酡音陀酡面赭楚詞美人旣醉朱顏酡鑿落飲器樂天詩銀含鑿落錢金屑琵琶槽】安存惟恐晚【安存或作存安】洗雪不論昨暮鳥巳安巢春蠶看滿箔【愈箔音泊以竹爲箔所以盛蠶】聲明動朝闕光寵耀京洛旁午降絲綸中堅擁鼓鐸【正封孫曰漢光武與王尋戰衝其中堅中堅謂大將居中以堅鋭自輔故雲中堅此言裴度凱旋擁鼓鐸而歸也】宻坐列珠翠髙門塗粉雘防朝【猶言舉朝也】賀書飛塞路歸鞍躍【愈】魏闕橫云漢秦闗束巖防【音咢崖也】拜迎羅櫜鞬【居言切以藏矢晉重耳曰右屬櫜鞬以與君周旋左傳】問遺結囊橐【正封】江淮永淸晏宇宙重開拓是日號升平此年名作噩【愈元和二年嵗在丁酉】洪赦方下究【或作救雞冠子上情不下究淮南子號令不能下究漢燕王旦傳主恩不得下究作究爲是】武颷亦旁魄【步角切封禪書曰旁魄四塞廣被也】南據定蠻陬北攫空朔漠【正封】儒生愜教化【愜方作怯】武士猛刺斫【上七亦切孫登呼楊駿曰刺刺斫斫】吾相兩優遊他人雙落莫【愈】印從負鼎佩門爲登壇鑿再入更顯嚴【顯或作深方云顯嚴見呂氏春秋】九遷彌謇諤【正封】賔筵盡狐趙導騎多衛霍國史擅芬芳官娃分綽約【愈娃於窪切集注宮女也風俗通曰楚人謂美色爲娃分賜也綽約柔弱貌莊子肌膚若冰雪綽約若處子宮或作官非是】丹掖列鵷鷺洪鑪衣狐狢摛文揮月毫講劍淬霜鍔【正封】命衣備藻火賜樂兼拊搏兩廂鋪毺【上音衢下山芻切風俗通曰織毛褥謂之毺】五鼎調勺藥【愈方云勺藥五味之和也子虛賦及文選凡四見皆音酌略姚令威曰後語有仍祈卻老藥此當異讀】帶垂倉玉佩轡蹙黃金絡誘接謂登龍【謂或作諭】趨馳狀傾藿【正封藿音霍葵類能向日】靑娥【眉也】翳長袖紅頰吹鳴籥儻不忍辛勤何由恣歡謔【愈】惟當早富貴豈得蹔寂寞但擲顧笑金仍祈卻老藥【正封】歿廟配罇斚生堂合毊【音喬爾雅大磬謂之毊】鑮【音博爾雅大鐘謂之鑮】安行庇松篁髙臥枕莞蒻【愈莞音菅蒻音弱所以爲席菅艸蒻蒲也莞或作菅】洗沐恣蘭芷【楚詞浴蘭湯兮沐芳華】割烹厭脾臄【其虐切詩曰嘉肴脾臄】喜顏非忸怩達志無隕獲【正封隕或作殞方云見儒行篇】詼諧酒席展慷慨戎裝著斬馬祭旄纛【孫曰以旄牛尾大如斗系馬軛上謂之旄纛師行則用之】炰羔禮芒屩【愈艸屨也史記虞卿躡屩擔簦禮謂禮士】山多離隠豹野有求伸蠖【音獲屈伸虫也】推選閱羣材薦延搜一鶚【正封】左右供謟譽親交獻諛噱【其略切說文大笑也選嗢噱終日】名聲載揄揚權勢實燻灼【愈燻或作薫方云詩憂心如燻毛傳燻灼也漢谷永傳潘嶽西徵賦皆用無作薫者】道舊生感激當歌發酬酢羣孫輕綺紈下客丰醴酪【正封】窮天貢賝【與琛同】異市海賜酺【音蒲又音步】醵【其虐切合錢飲酒】作樂鼓還槌從禽弓始彍【愈彍音廓說文曰弩滿也】取歡移日飲求勝通宵博五白【孫曰博齒也韓曰屈原曰成梟而中呼五白注五白五木也劉豫與毅樗蒲裕厲聲叱五木卽成盧】气爭呼六奇心運度【正封】恩澤誠布濩【音防祝曰布露也前漢布濩閎澤樊曰封禪頌非惟如之我布濩之】嚚頑已簫勺【音酌諸本簫作蕭方漢房中歌蕭勺羣慝晉灼曰簫舜樂勺周樂言以樂徵伐也顏師古曰教化行則逆亂之徒交散也】告成上云亭【封禪書伏羲至湯封泰山禪云云黃帝封泰山禪亭亭云亭二山名也】考古垂矩彠【憂縛切度也馬融曰規摹矩彠古封禪之君或禪云云或禪亭亭】前堂淸夜吹東第良晨酌池蓮折秋房院竹翻夏籜【正封】五狩朝恆岱三畋宿楊柞【音昨長楊五柞漢宮名楊雄曰振師五柞習馬長楊】農書乍討論馬法長懸格【愈格音各孫曰武帝時有善相馬者東京門獻作銅馬法此說思非格亦廢也馬法司馬法字見楊雄美新懸或作廢】雪下收新息【蔡州縣名】陽生【十月也】過京索【應劭曰京縣名今有大索小索亭收或作牧方云漢書索皆音山客切惟文選功臣贊有桑各一音】爾牛時寢訛我僕或歌咢【正封五各切孫曰詩或歌或咢比於琴瑟曰歌徒擊鼔曰咢】帝載【載功也書熙帝之載】彌天地臣辭劣螢爝【音爵炬火也劣或作勿】爲詩安能詳庶用存糟粕【愈存方作等】

別本韓文考異卷八

欽定四庫全書

別本韓文考異卷九

宋王伯大重編

律詩凡八十五首

題楚昭王廟

丘墳滿目衣冠盡【墳或作園】城闕連云艸樹荒猶有國人懷舊徳一間茅屋祭昭王

宿龍宮灘

浩浩復湯湯【音商西淸詩話魯直云退之裁聽水句尢見工所謂浩浩湯湯抑更揚者非諳客裏夜臥飽聞此聲安能周旋妙處如此】灘聲抑更揚奔流疑激電驚浪似浮霜夢覺燈生暈宵殘雨送涼如何連曉語一半是思鄕【或作抵是說家鄕】

義魚招張功曹【或無下四字】

義【集注周官以時籍魚鄭云以義刺泥中取之】魚春岸闊此興在中宵大炬然如晝長船縛似橋深窺沙可數靜搒【音謗進舡也】水無揺刃下何能脫【刃或作手】波間或自跳中鱗憐錦碎【憐或作疑】當目訝珠銷迷火逃翻近驚人去暫遙競多心轉細得雋【音俊左傳得雋曰克】語時囂潭罄知存寡舷【音舡舷邊或作船】平覺獲饒交頭疑湊餌駢首類同條濡沫情𨿽宻登門事已遼【事或作志】盈車【孫曰孔叢子衛人釣魚於河得魚焉其大盈車】欺故事飼犬【飼音伺食也孫曰鹽鐵論曰彭蠡之濵以魚飼犬樊曰杜子美黃魚詩脂膏兼飼犬】驗今朝血浪凝猶沸腥風逺更飄蓋江煙羃羃【莫狄切深貌】拂棹影寥寥【疑或作回】獺去愁無食龍移懼見燒如棠名旣誤釣渭日徒消文客驚先賦篙工喜盡謡膾成思我友觀樂憶吾僚自可捐憂累何須彊問鴞【孫曰賈誼鵩賦曰請問於鵩余去何之楚人命鴞曰鵩不祥鳥也】

李員外寄紙筆

【方云李伯康也伯康以貞元十九年爲郴州刺史權徳輿集有墓志今按後卷祭文獲紙筆之雙貿卽謂此事投義魚之短韻亦指前篇也】

題是臨池後【樊曰張芝伯英善艸書凡家之衣帛必先書而後染練之臨池學書池水盡黒寸紙不遺韋仲將稱其艸聖】分從起艸【孫曰漢制尙書郎掌天子制詔起艸禁中】余兔尖鍼莫並繭淨【韓曰淨洋繭紙也羲之制蘭亭乘興而書用蠶繭紙補注建中初日本使者興能獻方物興能善書其紙似繭而澤人莫能識】雪難如莫怪殷勤謝虞卿正著書【樊曰虞卿著虞氏春秋太史公曰虞卿非窮愁亦不能著書以自見於世】

次同冠峽【冠或作弄或作巫】

今日是何朝天晴物色饒【晴或作淸】落英千尺墮遊絲百丈飄泄乳交巖脈懸流揭浪標無心思嶺北猿鳥莫相撩

答張十一功曹【唐本有張署寄公詩】

山淨江空水見沙哀猿啼處兩三家篔簹【云當二音竹名也祝曰選其竹則篔簹箖箊韓曰郭璞江賦桃枝篔簹實繁有叢】競長纎纎筍躑躅閒開艷艷花【閒或作初】未報恩波知死所莫令炎瘴送生涯吟君詩罷看雙鬢斗覺霜毛一半加

郴州祈雨

乞雨女郎魂炰羞潔且繁廟開鼯防叫神降越巫言旱气期銷蕩陰官想駿奔行看五馬入蕭防巳隨軒

湘中酬張十一功曹

休垂絕徼千行淚共泛淸湘一葉舟今日嶺猿兼越鳥可憐同聽不知愁

郴口又贈二首

山作劍攢江寫鏡扁舟斗轉疾於飛回頭笑向張公子終日思歸此日歸

雪颭【職琰切】霜翻看不分【雪或作云】雷驚電激語難聞沿涯宛轉到深處何限靑天無片雲【涯或作崖】

題木居士二首

火透波穿不計春根如頭面幹如身偶然題作木居士便有無窮求福人

爲神詎比溝中斷【孫曰莊子百年之木破爲犧尊靑黃而文之其斷在溝中比犧尊於溝中之斷則美惡有間其失性一也】遇賞還同防下余【後漢蔡邕吳人有燒桐以防者邕聞火烈之聲知其良木因請而裁爲琴果有美音其尾猶焦故人名爲焦尾琴云】朽蠧不勝刀鋸力匠人𨿽巧欲何如

晚泊江口

郡城朝解纜江岸暮依村二女竹上淚孤臣水底魂雙雙歸蟄燕一一叫羣猿回首那聞語空看別袖翻【聞或作能】

湘中

猿愁魚踴水翻波【踴或作躍】自古流傳是汨羅【汨音覓在長沙羅縣故曰汨羅】蘋藻滿盤無處奠空聞漁父叩舷歌【盤或作舡舷或作舡】

別盈上人

【方云栁子厚集有誡盈住衡山中院】

山僧愛山出無期俗士牽俗來何時祝融峯下一回首卽是此生長別離

喜雪獻裴尙書【或無下四字】

宿云寒不捲春雪墮如簁【所宜切孫曰簁下物竹器或作篩】騁巧先投隙潛光半入池【半或作亂】喜深將策試驚宻仰檐窺自下何曾污增髙未覺危【覺或作見】比心明可燭拂面愛還吹妬舞時飄袖欺梅並壓枝地空迷界限砌滿接髙卑浩蕩乾坤合霏微物象移爲祥矜大熟布澤荷平施【爲或作驗布或作市方云以上句爲祥言之布澤爲當】巳分年華晚猶憐曙色隨气嚴當酒換【或作暖】灑急聽牕知照曜臨初日玲瓏滴晚澌【晚或作曉】聚庭看嶽聳掃路見云披陣勢魚麗【音麗孫曰左傳鄭人爲魚麗之陣先偏後伍】逺書文鳥篆【韓曰尙書防蒼頡造書觀於鳥迹因而遂滋則謂之字】奇縱歡羅艷黠列賀擁熊螭履敝行偏冷門扄臥更羸悲嘶聞病馬【或作鳥】浪走信嬌兒竈靜愁煙絕絲繁念鬢衰擬鹽吟舊句授簡【樊曰謝惠連雪賦曰梁孝王遊於兔園宻雪下授簡於司馬大夫曰抽子祕思騁子妍詞爲我賦之】慕前規捧贈同燕石【孫曰韓非曰宋之愚人得燕石於梧臺之東歸而藏之以爲寶周客聞而觀之掩口而笑曰此燕石也與瓦礫不殊公言此者以自諭其詩】多慙失所宜

春雪

看雪乘淸旦【看或作觀】無人坐獨謡【坐獨或作獨坐】拂花輕尙起落地暖初銷巳訝淩歌扇【晉王瑉侍人爲白團扇歌】還來伴舞腰灑篁畱宻節【宻或作半】著栁送長條入鏡鸞窺沼行天馬【沈存中雲杜子美詩紅稻啄余鸚鵡粒碧梧棲老鳳凰枝語相反而音新退之雪詩入鏡鸞窺沼行天馬度橋蓋仿此體】度橋徧堦憐可掬滿樹戱成揺江浪迎濤日風毛縱獵朝弄閒時細轉爭急忽驚飄城險疑懸布砧寒未綃莫愁陰景促夜色自相饒【色或作月】

聞梨花發贈劉師命

桃蹊惆悵不能過【蹊或作溪】紅艷紛紛落地多聞道郭西千樹雪欲將君去醉如何

春雪間早梅【間或作映】

梅將雪共春彩艷不相因逐吹能爭宻排枝巧妬新誰令香滿座獨使淨無塵芳意饒呈瑞寒光助照人玲瓏開巳徧防綴坐來頻那是俱疑似須知兩逼眞熒煌初亂眼浩蕩忽迷神未許瓊華比從將玉樹親【從將或作將從孫曰揚雄甘泉賦翠玉樹之靑蔥兮璧馬犀之瞵防】先期迎獻嵗【韓曰楚詞獻嵗發春】更伴占玆辰【或作晨】願得長輝映輕微敢自珍【微或作嚴】

早春雪中聞鸎【諸本或在入闗詠馬之後】

朝鸎雪裏新雪樹眼前春帶澁先迎气侵寒巳報人共矜初聽早誰貴後聞頻暫囀那成曲孤鳴豈及辰風霜徒自保桃李詎相親寄謝幽棲友辛勤不爲身

梨花下贈劉師命【方云蘇魏公云當錄於古詩中】

洛陽城外淸明節百花寥落梨花發今日相逢瘴海頭共驚爛熳開正月

和歸工部送僧【工部歸登也方雲約荊州人詳見劉夢得集】

早知皆是自拘囚不學因循到白頭汝旣出家還擾擾何人更得死前休【得或作向】

入闗詠馬

嵗老豈能充上駟力微當自愼前程不知何故翻驤首牽過闗門妄一鳴【妄或作忘】

木芙蓉

新開寒露叢逺比水間紅【露方作路間或作邊皆非是】艷色寧相妬嘉名偶自同采江官渡晚搴木古祠空【方從杭蜀館本官渡作秋節祠作辭又云閤本作秋江官渡晚寒木古祠空洪本校從采江官渡晚搴木古祠空按古詩有渉江采芙蓉正謂荷花又九歌搴芙蓉兮木末則謂搴之非其地也此以一花對諭謂將采之江則秋色巳晚將搴之木則古辭所諭爲無益蓋詩人彊彼弱此意也今按方說非是蓋此詩言荷花與木芙蓉生不同處而色皆美名又同故以采江搴木二事相對言其生處而九歌者祭神之辭故曰古祠也如此則此詩從頭至此六句意皆聨屬然嘉祐杭本巳如此非洪意定也】願得勤來看無令便逐風【願得或作須勸】

題張十一旅捨三詠

橊花

五月橊花照眼明枝間時見子初成可憐此地無車馬顚倒靑苔落絳英【綘或作細】

井

賈誼宅中今始見【孫曰湘水記云賈誼宅中有一井誼所穿也杜詩長懷賈誼井依然】葛洪山【孫曰葛洪字稚川其井今在栁州】下昔曾窺寒泉百尺空看影正是行人渇死時【渴或作暍】

蒲萄

新莖未徧半猶枯髙架支離倒復扶【復或作後】若欲滿盤堆馬乳【韓曰蜀本艸云蒲萄有紫白二色又有似馬乳者】莫辭添竹引龍須【若或作君】

峽石西泉【西一作寒】

居然鱗介不能容石眼環環水一鐘聞說旱時求得雨只疑科斗是蛟龍

梁國惠康公主挽歌【梁或作涼方云考之史當作梁今按本或有詞字羊士諤集有梁國惠康公主挽歌詞二首注云特詔令百官進詩】

定謚芳聲逺移封大國新巽宮尊長女臺室屬良人河漢重泉夜梧桐半樹春【孫曰梧桐半生半死半樹春以言公主死獨其夫王季友存爾】龍轜【音而祝曰轜防車名前漢此似轜車孫曰周禮王后五輅重翟面朱總厭翟勒面繢總厭翟平時所乘車也】非厭翟【上於渉切下丁歷切雉羽飾車其羽相迫】還輾禁城塵秦地吹簫女湘波鼓瑟妃佩蘭初應夢奔月【孫曰淮南子羿請不死之藥於西王母羿妻嫦娥竊而奔月是爲蟾蜍】竟淪輝【竟或作競非是】夫族迎魂去宮官防葬歸從今沁園【上七鴆切孫曰沁水公主漢光武皇帝女竇憲恃女弟爲皇后以賤直奪公主園沁者沁水公主園也】艸無復更芳菲

和崔舍人詠月【崔羣也閤本無此篇】

三秋端正月今夜出東溟對日猶分勢騰天漸吐靈末髙烝逺气半上霽孤形赫奕當躔次虛徐度杳防長河晴散霧列宿【音秀】曙分螢浩蕩英華溢瀟疏物象泠【或作零】池邊臨倒照檐際送橫經花樹參差見臯禽斷續聆牖光窺寂寞砧影伴娉婷【上普丁切下徒寧切祝曰和色也杜詩赤節引娉婷】幽坐看侵戶閒吟愛滿庭輝斜通壁練彩碎射沙星淸潔雲間路空涼水上亭淨堪分顧兔【孫曰楚詞厥利維何而顧兔在腹顧兔月中兔也】細得數飄萍山翠相凝緑林煙共靑過隅驚桂側當午覺輪停屬思摛霞錦追歡罄縹缾郡樓何處望隴笛此時聽右掖連臺坐重門限禁扄風臺觀滉【音晃滉一作洗】瀁冰砌步靑熒【音螢選耀靑熒】獨有虞庠客無由拾落蓂【孫曰白虎通曰日度得其分則蓂莢生於階間蓂莢者樹名月一日一莢生十五日畢十六日一莢去三十日畢亦見帝王世紀】

詠雪贈張籍

【樊曰此詩自松篁遭挫抑以下語專以譏時相終以意示張籍曰惟子能諳爾諸人得語哉又曰傳示及提孩其有所譏也審矣】

只見縱橫落【只或作只】寧知逺近來飄颻還自弄歷亂竟誰催座暖銷那怪池淸失可猜坳中初蓋底垤處遂成堆【劉貢父云歐陽永叔與江鄰幾論此詩以隨車翻縞帶躍馬散銀杯爲不工而以坳中初蓋底垤處遂成堆爲勝且曰未知得韓意否】慢有先居後【慢或作漫】輕多去卻回度前鋪瓦隴發本積墻隈【發本或作奔發】穿細時雙透乘危忽半摧舞深逢坎井集早值層臺砧練終宜階紈未暇裁城寒裝睥睨【城上女墻】樹凍裏莓苔【裝或作妝裹或作覆】片片勻如翦紛紛碎若挼【奴回切】定非燖鵠鷺其是屑瓊瑰緯繣【上音徽下呼麥切緯繣垂戾也屈原曰忽緯繣其難遷】觀朝蕚防茫矚晚埃當牕恆凜凜出戶卽皚皚【五來切】壓野榮芝菌【壓或作潤】傾都委貨財娥嬉【防恆娥防遊也】華蕩瀁【瀁或作漾】胥【伍子胥】怒浪崔嵬磧【七迹切】迥疑浮地云平想輾雷隨車翻縞帶逐馬散銀杯萬屋漫汗【上音暪下音寒大水也】合千珠照曜開松篁遭挫抑【或作折方云公時以栁間事下遷疑寄意於時宰也今按此詩無嵗月方說恐未必然】糞壤獲饒培隔絕門庭遽擠排陛級才豈堪禆嶽鎭彊欲效鹽梅隠匿瑕疵盡包羅委瑣該誤雞宵呃喔【呃喔二音雞聲也誤或作悞】驚雀暗徘徊浩浩過三暮悠悠帀九垓【風俗通十苑曰經十經曰垓國語天子之田九垓以食兆民孫曰垓極也九州之極處曰垓】鯨鯢陸死骨玉石火炎灰厚慮塡溟壑髙愁防【音致刺也指也至也】斗魁日輪埋欲側坤軸壓將頽岸類長蛇攪【岸類或作堰似攪或作擾】陵猶巨象豗【音灰鬭也】水官誇傑黠木气怯肧【鋪胚切懷胎一月也】胎著地無由捲連天不易推【他回切】龍魚冷蟄苦虎豹餓號哀巧借奢華便專繩困約災威貪陵布被光肯離金罍【離或作雜】賞玩捐他事歌謡放我才狂敎詩硉矹【上勒沒切下音兀豪放貌】興與酒陪鰓【蘇來切兀或作杌陪鰓方云怒張貌字見潘嶽射雉賦樊李校作毰毸】惟子能諳耳諸人得語哉助畱風作黨勸坐火爲媒雕刻文刀利搜求智网恢莫煩相屬和傳示及提孩

酬王二十舍人雪中見寄

【方云王涯爲舍人見王適墓志本傳略之今作仲舒非今按王二十涯亦見諱行錄】

三日柴門擁不開階平庭滿白皚皚【平庭或作庭平】今朝蹋作瓊瑤迹爲有詩從鳳沼來【從或作仙】

送侯喜

巳作龍鐘後時者懶於街裏蹋塵埃如今便別長官去直到新年衙日來【長官或作官長非是】

學諸進士作精衛銜石塡海

【山海經云赤帝之女溺於東海化爲寃禽名曰精衛銜西車山木石以塡東海】

鳥有償寃者終年抱寸誠口銜山石細心望海波平渺渺功難見區區命巳輕人皆譏造次我獨賞專精豈計休無日惟應盡此生何慙刺客傳不著報讐名

奉酬振武胡十二丈大夫

【諸本無奉字胡證也傳云河東人元和九年黨項屢擾邊證以儒而勇由諫議大夫選拜振武軍節度使】

傾朝共羨寵光頻半嵗遷騰作虎臣戎斾暫停辭社樹【諸本作弩矢前驅煩縣令方從閣本云趙璘因話錄曰胡證建節赴振武過河中時趙中儒爲帥證持刺稱百姓入謁獻詩曰詩書入京國旌節過鄕闗若用今語亦非胡公敬桑梓之意閣本多出於公晚嵗所定今按方意甚善但其言閣本爲晚年所定者爲無據耳】裏門先下敬鄕人橫飛玉盞家山曉逺蹀【音牒躞蹀行貌謂行春也楚詞眾踕蹀而日進】金珂塞艸春自笑平生誇膽气不離文字鬢毛新

奉和庫部盧四兄曹長元日朝回

【盧汀也洪曰國史補云兩省相呼爲閣老尙書丞郎相呼爲曹長郎中員外禦史補遺相呼爲院長上兼下下不可兼上惟禦史相呼爲端公然退之呼盧庫部爲曹長張功曹爲院長則上下亦通稱也】

天仗宵嚴建羽旄【建或作樹】春云送色曉雞號金鑪香動螭頭暗【韓曰唐制起居郎舍人分侍左右夾香案立直第一螭首和墨濡筆卽坳處時號螭頭見百官志】玉佩聲來雉尾髙【孫曰雉尾扇名天子出則禦者持之引於庭上樊曰唐制人君舉動必以雉尾扇障面小團雉尾扇四方雉尾扇十二見儀衛志】戎服上趨承北極儒冠列侍映東曹太平時節難身遇【難身或作身難】郎署何須嘆二毛

寒食直歸遇雨

寒食時看度春遊事已違風光連日直陰雨半朝歸【朝或作晴】不見紅毬上【孫曰劉向別錄曰鞠黃帝所造本兵勢也或雲起於戰國鞠與毬同紅毬以紅帛爲之】那論防索飛【孫曰古今藝術圖曰北方山戎寒食日用秋千爲戱以習輕趫者防索卽謂秋千】惟將新賜火【孫曰周禮季春出火卽賜火也】向曙著朝衣

送李六協律歸荊南

早日羇遊所春風送客歸栁花還漠漠江燕正飛飛歌舞知誰在賔僚逐使非宋亭池水緑莫忘蹋芳菲

題百葉桃花【知制誥時作】

百葉雙桃晚更紅窺牕映竹見玲瓏【窺方作歸或作臨今從嘉祐杭本】應知侍史歸天上【應劭漢官儀曰尙書入直臺廨中給侍史一人女侍史二人皆選端正者侍史從至止車門還女侍史潔被服執香鑪燒薫以從入臺中給使護衣服也天上謂內庭公以考功郎中知制誥寓直禁掖故云】故伴仙郎宿禁中

春雪

新年都未有芳華二月初驚見艸芽白雪卻嫌春色晚故穿庭樹作飛花

戱題牡丹

幸自同開俱隠約何須相倚鬭輕盈陵晨並作新妝面對客偏含不語情雙燕無機還拂掠遊蜂多思正經營【正方作近】長年是事皆拋盡今日欄邊暫眼明

盆池

老翁眞个似童兒汲水埋盆作小池一夜靑蛙鳴到曉恰如方口釣魚時【方或作枋方云唐屬衛州桓溫敗枋頭乃其地也公此詩與送李願詩只作方口今按公盤谷詩因及方口燕州則二處皆盤谷旁近之小地名耳盤谷在孟州濟原縣孟州東過懷州乃至衛州而濟原又在孟州西北四十里則遊盤谷者安得在衛州之枋頭乎方說非是】

莫道盆池作不成【洪曰劉貢父云退之古詩髙卓至律詩𨿽可稱善要有不工者老翁眞个似童兒此眞諧語爲戱耳或云盆池詩有天工如拍岸才添水數瓶一夜靑蛙鳴到曉非意到不能作也】藕梢初種巳齊生從今有雨君須記來聽蕭蕭打葉聲【有雨或作雨灑】

瓦沼晨朝水自淸小虫無數不知名忽然分散無蹤影惟有魚兒作隊行【惟方作爲】

泥盆淺小詎成池夜半靑蛙聖得知【聖或作聽】一聽暗來將伴侶不煩鳴喚鬭雄雌

池光天影共靑靑拍岸才添水數缾且待夜深明月去試看涵泳幾多星【明或作乘】

芍藥

浩態狂香昔未逢紅燈爍爍緑盤籠【紅燈諭花盤籠諭葉】覺來獨對情驚恐身在天宮第幾重【情或作忽】

奉和虢州劉給事使君三堂新題二十一詠【並序或無奉新題三字方云劉伯芻以元和八年出刺乳州白樂天有制詞】

虢州刺史宅連水池竹林往往爲亭臺島渚目其處爲三堂劉兄自給事中出刺此州在任逾嵗職修人治州中稱無事頗復增飾從子弟而遊其間又作二十一詩以詠其事流行京師文士爭和之餘與劉善故亦同作

新亭

湖上新亭好公來日出初水紋浮枕簟【紋一作文】瓦影防龜魚

流水

汩汩【越筆切又音骨】幾時休從春復到秋只言池未滿池滿彊交流【只或作只】

竹洞

竹洞何年有公初斫竹開洞門無鎖鑰俗客不曾來

月臺

南館城陰闊東湖水气多直須臺上看始柰月明何

渚亭

自有人知處那無步往蹤莫教安四壁面面看芙蓉

竹溪

藹藹溪流慢【慢或作漫】梢梢岸篠長【篠或作竹】穿沙碧簳【古旱切】淨落水紫苞香

北湖

聞說遊湖棹尋常到此回應畱醒心處凖擬醉時來【凖或作準俗字】

花島

蜂蝶去紛紛香風隔岸聞欲知花島處水上覓紅雲

栁溪

栁樹誰人種行行夾岸髙莫將條系纜著處有蟬號

西山

新月迎宵掛晴雲到晚畱爲遮西望眼終是懶回頭

竹逕

無塵從不掃有鳥莫令彈若要添風月應除數百竿

荷池

風雨秋池上髙荷蓋水繁未諳鳴摵摵那似捲翻翻

稻畦

罫布畦堪數【罫或作卦布或作圃方云罫博局上方目也字見選博奕論今按博局當云棊局桓譚新論守邊隅趨作罫以自生於小地】枝分水莫尋魚肥知巳秀鶴沒覺初深

栁巷

栁巷還飛絮春餘幾許時吏人休報事公作送春詩

花源【或作原】

源上花初發公應日日來丁寧紅與紫愼莫一時開【莫或作勿】

北樓

郡樓乘曉上盡日不能回晚色將秋至長風送月來

鏡潭

非鑄復非鎔澄忽此逢魚蝦不用避只是照蛟龍

孤嶼

朝遊孤嶼南暮戲孤嶼北所以孤嶼鳥與公盡相識

方橋

非閣復非船可居兼可過君欲問方橋方橋如此作【方云白樂天皮日休詩皆自注四音佐今按廣韻作造也將祚切而荀子肉腐出虫魚枯生蠧貪利忘身禍烖乃作及防範五袴之謡皆巳爲此音矣然讀如佐者又將祚切之訛而世俗所用以人以故而切爲將祚者又字之俗作也】

梯橋

乍似上靑防初疑躡菡蓞自無飛仙骨欲度何由敢

月池

寒池月下明新月池邊曲若不妬淸妍卻成相映燭

遊城南十六首【方云十六詩非一日所作編者類次】

賽神

白布長衫紫領巾差科未動是閒人麥苗含穟桑生葚共向田頭樂社神

題於賔客莊

楡莢【古偏切楡莢亦謂之楡錢】車前【上尺遮切陸機云馬舄一名車前一名當道在牛迹中生】蓋地皮薔薇蘸水筍穿籬馬蹄無入朱門迹縱使春歸可得知

晚春

艸樹知春不久歸【艸樹一作艸木】百般紅紫鬭芳菲楊花楡莢無才思惟解漫天作雪飛

落花

巳分將身著地飛那羞踐蹋損光暉無端又被春風誤吹落西家不得歸

楸樹

幾嵗生成爲大樹一朝纒繞困長藤誰人與脫靑羅帔看吐髙花萬萬層

幸自枝條能樹立可煩蘿蔓作交加【可或作何】傍人不解尋根本卻道新花勝舊花【傍或作遊】

風折花枝

浮艷侵天難就看淸香撲地只遙聞【只或作可】春風也是多情思故揀繁枝折贈君【防或作折折或作將】

贈同遊

【諸本無此篇方云杭蜀本皆闕惟唐本有之且屬在此】

喚起牕全曙催歸日未西【洪曰魯直云吾兒時每哦此詩而不了解其意自出峽來吾年五十八矣時春曉偶憶此詩方悟之喚起催歸二禽名也古人於小詩用意精深如此況其大者乎蓋其學問淵源有五石六鷁之防催歸子規也喚起聲如人絡絲圓轉淸亮偏於春曉鳴江南謂之春喚補注復齋謾錄云予嘗讀唐顧渚記曰顧渚山中有鳥如鸜鵒而色蒼每至正二月作聲云春起也三四月云春去也采茶人呼爲喚春鳥然則喚起之名唐人說矣豫章不舉爲證何耶】無心花裏鳥更與盡情啼

贈張十八助教

喜君眸子重淸朗攜手城南歷舊遊忽見孟生題竹處相看涙落不能收

題韋氏莊

昔者誰能比今來事不同寂寞靑艸曲散漫白楡風架倒藤全落籬崩竹半空寧須惆悵立翻覆本無窮【須一作知】

晚雨

防纎晚雨不能晴【方從蜀本作晚雨亷纎於律不諧當從諸本】池岸艸間蚯蚓鳴投竿跨馬蹋歸路才到城門打鼓聲

出城

暫出城門蹋靑艸逺於林下見春山應須韋杜家家到只有今朝一日閒

把酒

擾擾馳名者誰能一日閒我來無伴侶把酒對南山【對或作謝】

嘲少年

直把春償酒都將命乞【音气】花只知閒信馬不覺誤隨車

楸樹

靑幢紫蓋立童童細雨浮煙作防籠不得畫師來貌取定知難見一生中【貌或作邈方云此猶少陵貌得山僧及童子之貌今按貌音邈】

遣興【遣或作逺】

斷送一生惟有酒尋思百計不如閒莫憂世事兼身事須著人間比夢間

別本韓文考異卷九

欽定四庫全書

別本韓文考異卷十

宋王伯大重編

律詩凡八十首【諸本作七十九首方從蜀本】

送李尙書赴襄陽八韻【得長字李遜也】

帝憂南國切攺命付忠良壤畫星揺動旗分獸簸揚五營兵轉肅【孫曰謂禁掖後漢張奐率五營士圍竇武】千里地還方控帶荊門逺飄浮漢水長賜書寛屬郡【或作部】戰馬隔鄰疆縱獵雷霆迅觀棊玉石忙風流峴【胡典切樊曰羊祜每風景必造峴山置酒謂從事鄒湛曰自有宇宙便有此山】首客花艷大堤倡【韓曰宋隨王誕爲襄陽郡聞諸女歌因爲詞曰朝發襄陽城暮至大堤曲大堤諸女貌花艷驚郎目】富貴由身致誰教不自彊

和席八十二韻【席夔】

絳闕銀河曙東風右掖春【韓曰應劭漢官儀中書爲右曹稱西掖孫曰正門之兩旁曰掖】官隨名共美花與思俱新綺陌朝遊間綾衾夜直頻【孫曰漢官典職儀曰尙書郎入直供靑綾白綾被直宿直也】橫門開日月髙閤切星辰庭變寒前艸天銷霽後塵溝深通苑急栁色壓城勻綸綍謀猷盛【方云李本校謀作謨然閤本只作謀考之周書作謀爲是但謨古字作李涪刋誤曰舊作嘉謨今作嘉謀猶沈浮二音通也】丹靑步武親芳菲含斧藻【孫曰文余也楊子吾未見斧藻其徳若斧藻其楶者】光景暢形神傍砌看紅藥【樊曰謝眺中書省詩紅藥當堦翻紅藥芍藥也席八爲舍人故公有此句】巡池詠白蘋【孫曰栁渾爲吳興太守有江南曲云汀洲采白蘋日落江南春詩意以席比栁渾也】多情懷酒伴【懷或作怯】餘事作詩人倚玉難藏拙【玉或作市】吹竽久混眞坐慙空自老江海未還身

和武相公早春聞鸎

早晚飛來入錦城誰人教解百般鳴春風紅樹驚眠處似妬歌童作艷聲

太安池【闕】

遊太平公主山莊

【諸本無此題方從唐本太安池下增闕字而別出此題云晁本李謝本所校並同】

公主當年欲占春故將臺榭押城闉【押或作壓】欲知前面花多少直到南山不屬人【少或作處】

晚春

誰收春色將歸去【將歸方作歸將非是】慢緑妖紅半不存【慢或作漫】楡莢只能隨栁絮等閒撩亂走空園

大行皇太后挽歌詞三首

【方云此憲宗母莊憲皇后也樊本云諸本脫太字非是】

一紀尊名正三時孝養榮髙居朝聖主厚徳載羣生武帳虛中禁【虛或作空】堂掩太平秋天笳鼓歇松柏徧山鳴威儀備吉防文物雜軍容配地行新祭因山托故封鳳飛終不反劍化防相從【張華延平津事補注王介甫曰此非君臣所宜言近於黷也樊曰莊憲後顯宗崩公故云謂近乎黷非也】無復臨長樂空聞報曉鐘【報曉或作曉暮】追攀萬國來警衛百神陪畫翣【所甲切韓曰王后輦車有翣羽蓋所以禦風塵】登秋殿容衣入夜臺【孫曰容衣防服防大記飾棺君龍帷三池振容注云靑質五色畫之於絞繒而垂之以爲振容容衣蓋謂此韓曰選陸士衡挽歌送子長夜臺夜臺謂閒墓】云隨仙馭逺風助聖情哀【助方作動非是】只有朝陵日防奩【音產與匳同鏡奩也孫曰漢明帝謁原陵見太后鏡奩中物感動悲涕左右皆泣莫能仰視】一暫開

廣宣上人頻見過

三百六旬長擾擾【百或作十】不衝風雨卽塵埃久慚朝士無禆補【慚方作爲】空愧髙僧數往來學道窮年何所得吟詩竟日未能回天寒古寺遊人少紅葉牕前有幾堆

閒遊二首

雨後來更好繞池徧靑靑栁花閒度竹菱葉故穿萍【故或作亂方云少陵詩潛龍故起雲沙上燕子故來頻皆用此字】獨坐殊末厭孤斟詎能醒持竿至日暮幽詠欲誰聴

玆遊苦不數再到遂經旬【到或作至經或作兼】萍蓋污池淨藤籠老樹新林烏鳴訝客【烏或作鸎】岸竹長遮鄰子云只自守奚事九衢塵

酬馬侍郎寄酒【馬總】

一壺情所寄四句意能多秋到無詩酒其如月色何

和協律詠筍【喜】

竹亭人不到新筍滿前軒乍出眞堪賞初多未覺煩【或作繁方云公律詩不重用韻】成行齊婢僕環立比兒孫驗長常攜尺愁幹屢側盆對吟忘膳飲偶坐變朝昏帶雨膏腴濕驕陽气候溫得時方張王【方雲莊子所謂王長其間是也並去聲讀公與劉夢得葡萄詩皆用張王字】挾勢欲騰鶱見角牛羊沒看皮虎豹存攢生猶有隙散布忽無垠詎可持籌算誰能以理言縱橫公占地羅列暗連根狂劇時穿壁羣彊幾觸藩深潛如避逐【方作世】逺去若追奔始訝妨人路還驚入藥園萌芽防寖大覆載莫偏恩巳復侵危砌非徒出短垣身寧虞瓦礫計擬揜蘭蓀【音孫香艸】且嘆髙無數庸知上幾畨短長終不較先後竟誰論外恨苞藏宻中仍節目繁暫須回步履要取助盤飱【或作餐方云盤飱寘璧左氏語】穰穰疑翻地森森競塞門戈矛頭戢戢蛇虺首掀掀婦懦咨料防【料或作聊方云料音聊量也張湛列子序且將料簡世所希有者】兒癡謁盡髠侯生來慰我詩句讀驚魂【我或作意】屬和才將竭呻吟至日暾【他昆切日或作欲方云楚詞九嘆日暾暾其西捨亦可以日入言也】

過鴻溝

龍疲虎困割川原億萬蒼生性命存誰勸君王回馬首眞成一擲賭乾坤

送張侍郎

【方云張賈時自兵侍爲華州閣本作侍禦非】

司徒東鎭馳書謁丞相西來走馬迎【宣武節度韓爲司徒馳書謂已持書往謁也丞相謂宰相裴度爲淮西宣慰處置等使走馬迎謂巳走馬迎度也】兩府元臣今轉宻一方逋防不難平

贈刑部馬侍郎【馬總時副晉公東徵】

紅旗照海壓南荒徴入中臺作侍郎【中臺或作臺中非是】暫從相公平小冦便歸天闕致時康

奉和裴相公東徵途經女幾山下作【或無奉字】

旗穿曉日雲霞雜【方云作紅雜作集○今按對偶及文勢當從諸本】山倚秋空劍防明敢請相公平賊後暫防諸吏上崢嶸

郾城晚飲奉贈副使馬侍郎及馮李二員外【郾音偃郾城縣在許州或無奉字馮李謂馮宿李宗閔也閣本馮宿時以都官李宗閔時以禮部並從徵】

城上赤云呈勝气【蔡末平數月前吳武陵自峽石望東南气如旗鼓矛盾皆顚倒少頃黃白气從西北出盤蜿相交告公曰今西北王師所在黃白喜气也敗气爲賊賊必亡矣】眉間黃色見歸期幕中無事惟須飲卽是連鑣向闕時

酬別畱後侍郎【或無酬字蔡平命馬總爲畱後】

爲文無出相如右謀帥難居郤縠先歸去雪銷溱洧動西來旌斾拂晴天

同李二十八夜次襄城【李正封也】

周楚仍連接川原乍屈盤云垂天不暖塵漲雪猶幹印綬歸臺室旌旗別將壇欲知迎候盛騎火萬星攢同李二十八員外從裴相公野宿西界

四面星辰著地明散燒煙火宿天兵不闗破賊須歸奏自趂新年賀太平

過襄城

郾城辭罷過襄城穎水嵩山刮眼明巳去蔡州三百里家人不用逺來迎

宿神龜招李二十八馮十七【龜下或有驛字】

荒山野水照斜暉啄雪寒鴉趂始飛夜宿驛亭愁不睡幸來相就蓋徵衣

次硤石

【諸本硤作峽方云今陜縣也地理誌可考】

數日方離雪今朝又出山試憑髙處望隠約見潼闗

和李司勲過連昌宮

【或作李二十八司勲無過字○樊曰連昌宮按志髙宗顯慶三年置然詩落句云云疑爲明皇所作而元微之連昌宮辭大防亦詠明皇帝】

夾道疎槐出老根髙甍巨桷壓山原宮前遺老來相問今是開元幾葉孫

次潼闗先寄張十二閤老使君【張賈】

荊山巳去華山來日出潼闗四扇開【出或作照扇或作面】刺史莫辭迎候逺相公親破蔡州回【親或作新】

次潼闗上都統相公【韓】

【峯本無此篇闗下或有頭字一本在雨中寄張籍喜詩後】

暫辭堂印執兵權盡管諸軍破賊年冠蓋相望催入相待將功徳格皇天

桃林夜賀晉公

西來騎火照山紅夜宿桃林臘月中手把命珪兼相印一持重疊賞元功

送李員外院長分司東都

去年秋露下羇旅逐東徵今嵗春光動驅馳別上京飲中相顧色送後獨歸情兩地無千里因風數寄聲晉公破賊回重拜臺司以詩示幕中賔客愈奉和

【或作晉公自蔡州入賜途中重拜云云愈因和之】

南伐旋師太華東天書夜到冊元功將軍舊壓三司貴相國新兼五等崇鵷鷺欲歸仙仗裏熊羆還入禁營中長慚典午非材職【或作識】得就閒官卽至公

獨釣四首【釣或作酌】

家林館勝偶得入垂竿曲樹行藤角平池散芡盤羽沈知食駛【或作怏或作】緍細覺牽難聊取誇兒女楡條系從鞍

一逕向池斜池塘野艸花雨多添栁耳水長減蒲芽坐厭親刑柄【時爲刑部侍郎】偸來傍釣車【坐厭方作厭坐云厭與偸爲一義坐親刑柄來弄釣車爲一說公詩多此體○今按坐厭與偸來爲對亦自親切乂況坐厭乃常用之語韋蘇州云坐厭淮南守此類極多方從誤本更爲曲說不知語意之拙澁也】太平公事少吏隠詎相賒獨往南塘上秋晨景气醒露排四岸艸風約半池萍鳥下見人寂魚來聞餌馨所嗟無可召不得倒吾缾秋半百物變溪魚去不來風能坼芡觜露亦染棃顋【方云廣信晁氏舊藏印本能作稜亦作液一雲山谷所定】逺岫重疊出寒花散亂開所期終莫至日暮與誰回

枯樹

老樹無枝葉風霜不復侵腹穿人可過皮剝蟻還尋寄托惟朝依投絕暮禽猶堪持攺火【樊曰論語鑽燧攺火馬融曰周書月令有攺火之文春取楡栁之火夏取棗杏之火季夏取桑柘之火秋取柞槱之火冬取檀槐之火一年之中鑽火各異木故曰攺火也】未肯但空心

元日酬蔡州馬十二尙書去年蔡州元日見寄之什

元日新詩已去年蔡州遙寄荷相憐今朝縱有誰人領自是三峯不敢眠【峯或作冬方從唐本雲華嶽有三峯唐人守華者皆謂之三峯守蓋公西歸經從之路馬詩必有所序述今不可得而詳也○今按此詩並題皆不言經由華州所作方說旣無所據又三峯不敢眠亦無文理今當闕之以俟知者】

詠燈花同侯十一

【或作同侯十一詠燈花侯十一喜也】

今夕知何夕花然錦帳中自能當雪暖那肯待春紅黃裏排金粟【諸本黃作囊方云何遜詩金粟裏搔頭蜀人史彥升曰黃裏排金謂額間花鈿也又沈約宋書漢制乘輿翠蓋黃裏所謂黃屋也諸本多引漢紀注實此義○今按漢制黃屋與此詩文意不同疑史說誤】釵頭綴玉虫更煩將喜事來報主人公

祖席前字

【此詩公自題其後云兩詩何處好就中何處佳何處惡○舊注云以王涯徙袁州刺史而作方云按舊紀涯刺袁州元和三年四月也公時在東都故曰祖席落橋邊出詩前後注文舊本無之蜀本亦然又或二題前字秋字上皆有得字】

祖席落橋邊親交共黯然野晴山簇簇霜曉菊鮮鮮書寄相思處杯銜欲別前淮陽知不薄終願早回船【方云陽本作南洪本作陽云用汲黯事以後詩有淮南字隨筆以誤也】

秋字

淮南悲木落而我亦傷秋【而或作今】況與故人別那堪羇宦愁榮華今異路風雨苦同憂莫以宜春逺江山多勝遊

送鄭尙書赴南海

番禺【上音潘下音愚廣州有番禺縣】軍府盛欲說暫停杯蓋海旂幢出連天觀閣開衙時龍戶集【韓曰南部新書長安有龍戶見水色則知有龍或引出但鰕魚而巳】上日馬人來【韓曰後漢馬援討尋邑蠻以不能還者數十人畱於象林南援所鑄銅柱下南蠻呼爲馬畱人見新史南蠻傳】風靜鶢鶋【祝曰海鳥見左傳及國語】去官亷蛤回【樊曰後漢孟嘗合浦還珠事】貨通師子國【師子國在西海中斜�二千餘里國史補云師子國船最大梯而上下數丈皆積寶貨云云】樂奏武王臺【武或作越方云漢傳尉佗自稱南越武王】事事皆殊異無嫌屈大才

答道士寄樹雞【樹雞木耳大者】

軟濕靑黃狀可猜欲烹還喚木盤回煩君自入華陽洞【韓曰茅居傳史之洞六十三所第八句曲山之洞曰金壇華陽之天】直割乖龍左耳來【取譬也】

左遷至藍闗示侄孫湘

【藍闗卽秦之峣闗在今藍田縣湘字北渚筆墨問錄云公此詩仁且有禮非志仁義者不能也】

一封朝奏九重天夕貶潮州路八千欲爲聖明除獘事肯將衰朽惜殘年【欲或作本肯將或作豈將方作豈於朽方作暮惜方作計】雲橫秦嶺家何在雪擁藍闗馬不前【擁方作揜○今按方本此詩於暮計揜四字皆不如諸本之勝】知汝逺來應有意好收吾骨瘴江邊

武闗西逢配流吐蕃

嗟爾戎人莫慘然【戎或作胡】湖南地近保生全【地近或作近地】我今罪重無歸望直去長安路八千

次鄧州界

潮陽南去倍長沙戀闕那堪又憶家心訝愁來惟貯火眼知別後自添花商顏【樊曰漢溝洫志引洛水至商顏下江商山之顏譬人之額也】暮雪逢人少鄧鄙春泥見驛賒早晚王師收海嶽普將雷雨發萌芽

題臨瀧寺

不覺離家已五千仍將衰病入瀧船潮陽未到吾能說海气昏昏水拍天【吾能或作人先或作先聞水或作浪】

晚次宣溪辱韶州張端公使君惠書敍別酬以絕句二章【或無辱端公絕句字】

韶州南去接宣溪【韶或作朝非是】雲水蒼茫日向西客淚數行元自落【元或作先】鷓鴣休傍耳邊啼

兼金那足比淸文百首相隨愧使君【那或作安百或作白】俱是嶺南巡管內莫欺荒僻斷知聞

題秀禪師房

橋夾水松行百步竹牀莞席到僧家【松或作船牀或作林】暫拳一手支頭臥還把漁竿下釣沙【頭或作頥約或作晚】

將至韶州先寄張端公使君借圖經【或無端公字】

曲江山水聞來久恐不知名訪倍難願借圖經將入界每逢佳處便開看【每或作亦】

過始興江口感懷

憶作兒童隨伯氏南來今只一身存目前百口還相逐舊事無人可共論

韶州畱別張端公使君

來往再逢梅栁新【孫曰元和十四年正月公以論佛骨貶潮州三月至潮州十月量移袁州十五年正月至袁州其往來上下於韶皆梅栁新時也】別離一醉綺羅春久欽江總文才妙【韓曰陳後主欲以江總爲太子詹事孔奐曰總文華之人太子何借於此】自嘆虞翻骨相屯【樊曰虞翻仕吳爲騎都尉數犯顏諫爭孫權不說坐徙丹陽涇縣後又徙交州嘗云自恨疎節骨體不媚犯上獲罪當長沒海隅翻字仲翔以諭巳也】鳴笛急吹爭落日淸歌緩送欵行人【諸本爭作催欵作感方從唐本云蜀本亦作爭李云二宋評此詩小宋疑感字誤大宋初不以爲然後得善本始信】巳知奏課當徴拜那復淹畱詠白蘋量移袁州張韶州端公以詩相賀因酬之【或無端公因三字或作量移袁州酧張韶州先寄詩賀或作量移袁州張韶州先詩見賀因酧之方云題語凡四易各有義也】

明時逺逐事何如遇赦移官罪未除北望詎令隨塞鴈南遷才免葬江魚將經貴郡煩畱客先惠髙文謝起予暫欲系船韶石下上賔虞舜整冠裾

次石頭驛寄江西王十中丞閣老【仲舒】

憑髙試回首【試回方作回馬○今按下句有馬字方本非是】一望豫章城人由戀徳泣【由或作猶】馬亦別羣鳴寒日夕始照風江逺漸平【風江或作江風】黙然都不語應識此時情

遊西林寺題蕭二兄郎中舊堂

【蕭兄有女出家諸本遊作題題作故無兄字及注方云蕭蕭存也存少與韓防梁肅友善惡裴延齡之爲人棄官歸廬山廬山令猶有蕭存魏李渤同遊大林題名】

中郎【韓曰蔡中郎邕女名琰字文姬興平中天下防亂爲胡騎所獲曹操痛邕無嗣以金贖之因問曰聞夫人家先多書籍猶能記憶否曰昔亡父賜書四千卷流離塗炭罔有存者今所誦憶裁四百餘篇於是繕冩送之文無遺誤】有女能傳業伯道【樊曰鄧收字伯道爲河南太守永嘉末以石勒之亂負妻而逃擔其兒及其弟子綏恐不能兩全乃謂其妻曰吾弟早亡惟有一息理不可絕乃棄其兒而逃曰幸而得存後當有子過江仕終尙書右僕射卒以無嗣時人義而哀之曰天道無知使鄧伯道無兒】無兒可保家【今按因話錄作無人可主家】偶到匡山【卽廬山蕭郎中名存字伯誠穎士之子與公兄防厚善公自少爲存所知及自袁州還過存廬山故居而存諸子前死有一女爲尼公爲紀其家西林卽江州廬山寺也】曾住處幾行衰淚落煙霞【方云因話錄作今日匡山過舊隠空將衰淚對煙霞】

自袁州還京行次安陸先寄隨州周員外【諸本如此但以隨爲循方從唐本云自貶所防恩袁州除官還京凡多六字方云如淳漢紀注曰凡言除者除故官就新官也公志鄭澹墓曰詔授司馬節度除其官爲工部尙書與此同周員外周君巢也時爲隨州刺史以經由道裏考之作循非是○今按諸本得之唐本旣顚倒重復而方云又不可曉疑袁州字當在貶字上或注在所字下循州之辧則方得之或本袁州下有除官二字亦通隨又作復當考】

行行指漢東暫喜笑言同雨雪離江上蒹葭出夢中面猶含瘴色眼巳見華風嵗暮難相值酣歌未可終

題廣昌館

白水龍飛巳幾春偶逢遺迹問耕人【逢或作尋】丘墳發掘當官路何處南陽有近親【路或作道】

寄隨州周員外【隨或作循或作復說巳見上】

陸孟丘楊久作塵【蜀本楊作陽方云公與陸長源孟叔度○穎楊疑及周君巢同爲董晉幕客故也】同時存者更誰人金丹【孫曰周好金丹服餌之術栁子厚集中有答周君巢論餌藥久壽書是也】別後知傳得乞取刀圭救病身

酒中畱上襄陽李相公

【謂逢吉也諸本作醉中畱別襄州李相公】

濁水污泥淸路塵【孫曰曹子建詩君若淸路塵妾若濁水泥浮沈各異勢防合念何時濁水污泥公以自諭淸路塵以諭逢吉也】還曾同制掌絲綸眼穿長訝雙魚斷耳熱【樊曰楊惲書云酒後耳熱仰天附缶而呼烏烏】何辭數爵頻銀燭未銷牕送曙【銷或作終或作殘牕或作雞】金釵半醉座添春【醉或作墜許彥周云退之詩酩酊馬上知爲誰又云金釵半醉座添春乃知賦梅花不獨宋廣平】知公不久歸鈞軸應許閒官寄病身

去嵗自刑部侍郎以罪貶潮州刺史乘驛赴任其後家亦譴逐小女道死殯之層峯驛旁山下防恩還朝過其墓畱題驛梁【諸本只作題驛梁下有注字與此題少異方從唐本】

數條藤束木皮棺艸殯荒山白骨寒驚恐入心身巳病扶舁沿路眾知難繞墳不暇號三帀設祭惟聞飯一盤致汝無辜由我罪百年慚痛淚防幹

賀張十八祕書得裴司空馬

【或作酬張祕書因騎馬贈詩】

司空逺寄養初成毛色桃花眼鏡明落日巳曾交轡語春風還擬並鞍行長令奴僕知饑渇須著賢良待性情旦夕公歸伸拜謝免勞騎去逐雙旌【騎去或作去騎方云裴詩有他日著鞭能顧我之語故公云耳】

杏園送張徹侍禦歸使

【或作侍郎無歸使字方從唐本云徹時以幽州判官趍朝半道有詔還之遷侍禦史從張靖之請也杏園在長安城南其實徹已抵京但未朝見耳舊傳云續有張徹自逺使歸是也】

東風花樹下送爾出京城久抱傷春意新添惜別情歸來身巳病相見眼還明更遣將詩酒誰家逐後生

雨中寄張博士籍侯主簿喜

放朝還不報半路蹋泥歸【半路方作夜半○今按朝還無因至夜半作半路亦不可曉疑以雨放朝而有司失於闗報行至半路乃得報而歸也方本非是】雨慣曾無節雷頻自失威見墻生菌徧憂麥作蛾飛嵗晚偏蕭索誰當救晉饑

奉和兵部張侍郎酬鄆州馬尙書只召途中見寄開緘之日馬帥巳再領鄆州之作【張謂張賈諸本無奉和及鄆州作字別有奉和二字只或作被】

來朝當路日承詔攺轅時再領須句國【句音劬樊曰須句韓之東平也左傳僖公二十一年邾人滅須句杜預注須句在東平】仍遷少昊司【韓曰秋帝少昊蓋主刑而總加檢校刑部尙書故云】暖風抽宿麥淸雨捲歸旗【補注石林詩話張文潛常與蔡天啟論韓栁五字警句文潛舉退之暖風抽宿麥淸雨捲歸旗子厚壁空殘月曙門掩候虫秋皆集中第一】賴寄新珠玉長吟慰我思

早春與張十八博士籍遊楊尙書林亭寄第三閣老兼呈白馮二閣老

【諸本無十八字方從唐本云白居易馮宿也第三閣老楊於陵之子嗣復也白和詩只作楊舍人林池○今按注本第三作三第云澄本如此然王沂公言行錄記楊大年呼沂公爲第四防舍人疑前世遺俗自有此等稱呼洪本或未必然而此所遊乃嗣復家林亭故特以詩寄之而並呈白馮也但未知三人者其次第又如何耳】

墻下春渠入禁溝【或作流云】渠冰初破滿渠浮鳳池近日長先暖流到池時更不流【更或作見】

奉使常山早次太原呈副使吳郎中

【或無早字方云公使鎭州吳刑以駕部郎中副行】

防防聞街鼓晨起似朝時翻翻走驛馬春盡是歸期地失喜禾處風存蟋蟀辭暮齒良多感無事涕垂頤

夕次壽陽驛題吳郎中詩後

【或作壽陽驛題絕句方云蜀本亦注夕次字】

風光欲動別長安春半邊城特地寒不見園花兼巷栁馬頭惟有月團團

鎭州初歸

別來楊栁街頭樹擺弄春風只欲飛【擺或作揺弄或作撼只或作只】還有小園桃李在畱花不發待郎歸

同水部張員外曲江春遊寄白二十二舍人【或作同張水部籍遊曲江寄云云】

漠漠輕陰晚自開靑天白日映樓臺【天或作春】曲江水滿花千樹有底忙時不肯來

和水部張員外宣政衙賜百官櫻桃詩

【或作和張水部勅賜櫻桃詩】

漢家舊種明光殿炎帝還書本艸經豈似滿朝承雨露共看傳賜出靑防香隨翠籠【力董切竹器也】擎初到【或作重或作出】色映銀盤冩未停【映或作照】食罷自知無所報空然慙汗仰皇扄

早春呈水部張十八員外二首【閤本無此二首】

天街小雨潤如酥艸色遙看近卻無最是一年春好處絕勝煙栁滿皇都

莫道官忙身老大卽無年少逐春心憑君先到江頭看栁色如今深又深

送桂州嚴大夫

【同用南字嚴謨也題下或有赴任二字】

蒼蒼森八桂【森八閣本作八月桂或作樹方雲山海經桂林八樹在賁禺東天臺山賦八桂森挺以淩霜】玆地在湘南【地閣本作樹在或作近】江作靑羅帶【補注東坡云退之詩江作靑羅帶子厚詩海上羣山似劍鋩子瞻爲之對云系懣豈無羅帶水割愁還有劍鋩山】山如碧玉篸【祖含切與簮同釵簮也祝曰梁劉孝威詩金篸臨鬢斜】戶多輸翠羽家自種黃甘逺勝登仙去飛鸞不假驂【假或作暇】

奉酬天平馬十二僕射暇日言懷見寄之作【或無暇日言懷之作六字馬總時爲鄆曹濮等州觀察使】

天平【馬總軍曰天平】篇什外政事亦無雙威令加徐土儒風被魯邦【劉夢得天平軍壁記惟鄆在春秋須句之國涉漢爲濟東蓋禹貢兗州之域而曰威令加徐土者禹貢海岱及淮惟徐州而前漢以徐臨淮則徐亦魯也徐土魯邦字蓋出詩常武閟宮之作云】淸爲公論重寛得士心降嵗晏偏相憶長謡坐北牕

奉使鎭州行次承天行營奉酬裴司空

【或有相公字】

竄逐三年海上歸逢公復此著徵衣旋吟佳句還鞭馬恨不身先去鳥飛

鎭州路上謹酬裴司空相公重見寄【謹一作奉】

銜命山東撫亂師日馳三百自嫌遲風霜滿面無人識何處如今更有詩

奉和僕射裴相公感恩言志【或無奉】

文武成功後居爲百辟師林園窮勝事鐘鼓樂淸時擺落遺髙論雕防出小詩自然無不可範蠡爾其誰【其或作爲】

和僕射相公朝廻見寄【或作回朝或有裴字】

盡瘁年將久公今始暫閒事隨憂共減詩與酒俱還放意機衡外收身矢石間秋臺風日迥正好看前山

奉和李相公題蕭家林亭【逢吉】

【樊曰李相公逢吉也蕭氏在唐最盛瑀嵩華復俛寘仿遇凡八葉宰相嵩第在城南布政坊寘第在城南永樂坊見長安志余無所見】

山公【孫曰襄陽記晉山簡爲守峴山南習郁有佳園池簡每臨此池輙大醉而歸名之曰髙陽池時有童兒歌曰山公何所往來至髙陽池日夕倒載歸酩酊無所知】自是林園主嘆惜前賢造作時巖洞幽深門盡鎖不因丞相幾人知

奉和杜相公太淸宮紀事陳誠上李相公十六韻【或作杜相公太淸宮十六韻紀事陳誠上李相因和杜謂元防也天寶三年置】

耒耜興姬國輴欙【上醜倫切下魯追切書予乘四載孔安國曰水乘舟陸乘車泥乘輴山乘欙輴樊曰史記漢書並作橇音蕝累史記作橋漢書作挶音九足切】建夏家在功誠可尙於道詎爲華象帝威容大仙宗寶歷賒衛門羅防槊圖壁雜龍蛇禮樂追尊盛乾坤降福遐四眞【樊曰天寶元年親享元皇帝於新廟以莊子爲南華眞人文子爲通眞人列子爲沖虛眞人庚桑子爲洞虛眞人是爲四眞也】皆齒列二聖【樊曰初太淸宮成命工於太白山采白石爲元眞像兗冕之服當扆南面元宗肅宗眞容侍立左右皆朱衣朝服】亦肩差陽月時之首陰泉气末牙殿階鋪水碧【階或作筵】庭炬坼金葩紫極觀忘倦靑詞奏不嘩噌吰【上音錚下音宏鐘聲相如賦曰聲噌吰而似鐘音】宮夜辟嘈囐【上才刀切下才曷切祝曰鼓聲東都賦奏嚴鼓之嘈囐】鼓晨檛【陟切擊也祝曰禰衡爲漁陽摻檛蹀而前】防味陳奚取【味或作服非是○本朝景靈宮天興殿祝以靑詞薦以酒果用唐制也】名香薦孔嘉垂祥紛可錄俾壽浩無涯貴相山瞻峻淸文玉絕瑕代工聲問逺攝事敬恭加皎潔當天月葳蕤捧日霞【葳或作婁方從蜀本○孫曰天日以諭君月霞以諭臣杜攝事在人君之側】唱妍酬亦麗俛仰但稱嗟【亦或作匪方云唱酧謂李杜稱嗟公自謂也】

別本韓文考異卷十

欽定四庫全書

別本韓文考異卷十一

宋王伯大重編

雜著

原道

【補注山谷嘗曰文章必謹布置每見學者多告以原道命意曲折石介守道曰孔子之易春秋自聖人以來未有也吏部原道原仁原毀行難禹問佛骨表諍臣論自諸子以來未有也】

博愛之謂仁行而宜之之謂義由是而之焉之謂道足乎已無待於外之謂徳仁與義爲定名道與徳爲虛位故道有君子小人而徳有凶有吉【子下或有有字】老子之小仁義非毀之也其見者小也坐井而觀天曰天小者非天小也【非天下或有之字下小字方作罪云尸子曰井中視星所視不過數星○今按韓公未必用尸子語正使用之作罪亦非文意】彼以煦煦【香句切小惠兒】爲仁孑孑爲義其小之也則宜其所謂道道其所道非吾所謂道也其所謂徳徳其所徳非吾所謂徳也【或無其所謂徳四字非是】凡吾所謂道徳云者合仁與義言之也天下之公言也老子之所謂道徳云者去仁與義言之也一人之私言也【公言私言下或者有者字或惟下句有之】周道衰孔子沒火於秦黃老於漢佛於晉魏梁隋之間【或無黃字晉魏梁隋諸本作晉宋齊梁魏隋文苑作晉梁魏隋蜀本作魏晉宋梁齊方從各杭本雲南齊隋梁北齊魏隋也】其言道徳仁義者不入於楊則入於墨不入於老則入於佛入於彼必出於此入者主之出者奴之入者附之出者污之【必上方有則字主方作王○今按作主乃與下文三韻皆葉作王非是】噫後之人其欲聞仁義道徳之說孰從而聴之老者曰孔子吾師之弟子也佛者曰孔子吾師之弟子也爲孔子者習聞其說樂其誕而自小也亦曰吾師亦嘗云爾【諸本嘗下有師之字】不惟舉之於其口而又筆之於其書噫後之人𨿽欲聞仁羲道徳之說其孰從而求之甚矣人之好怪也不求其端不訊其末惟怪之欲聞古之爲民者四今之爲民者六古之教者處其一今之敎者處其三農之家一而食粟之家六工之家一而用器之家六賈之家一而資焉之家六柰之何民不窮且盜也古之時人之害多矣有聖人者立然後敎之以相生養之道【或無以字】爲之君爲之師驅其虫蛇禽獸而處之中土寒然後爲之衣饑然後爲之食木處而顚土處而病也然後爲之宮室爲之工以贍其器用爲之賈以通其有無【通方作同】爲之醫藥以濟其夭死爲之埋祭祀以長其恩愛爲之禮以次其先後爲之樂以宣其壹郁爲之政以率其怠勌爲之刑以鋤其彊梗【壹或作湮或作堙方云按史記賈誼傳獨堙郁其誰語漢書作壹欝壹當作�集韻音咽壼欝不得泄也平入聲通用湮與�亦音義同也作壹字則非○今按字書壹壷吉凶在壷中不得泄也卽今之氤氳字壹湮古蓋通用故漢書但作壹耳】相欺也爲之符璽斗斛權衡以信之相奪也爲之城郭甲兵以守之【方無權衡字非是】害至而爲之備患生而爲之防今其言曰聖人不死大盜不止剖斗折衡而民不爭【剖或作掊】嗚呼其亦不思而已矣如古之無聖人人之類防久矣何也無羽毛鱗介以居寒熱也無爪牙以爭食也是故君者出令者也臣者行君之令而致之民者也民者出粟米麻絲作器皿通貨財以事其上者也【致之或作致其非是麻絲或作絲麻篇內並同】君不出令則失其所以爲君臣不行君之令而致之民則失其所以爲臣民不出粟米麻絲作器皿通貨財以事其上則誅【臣不下諸本有能字無而致之民四字而句下有則失其所以爲臣一語】今其法曰必棄而君臣去而父子禁而相生相養之道以求其所謂淸淨寂滅者嗚呼其亦幸而出於三代之後不見黜於禹湯文武周公孔子也其亦不幸而不出於三代之前不見正於禹湯文武周公孔子也帝之與王其號𨿽殊其所以爲聖一也夏葛而冬裘渴飲而饑食其事𨿽殊其所以爲智一也今其言曰曷不爲太古之無事是亦責冬之裘者曰曷不爲葛之之易也責饑之食者曰曷不爲飲之之易也【其言或作之言饑之或作肌而】傳曰古之欲明明徳於天下者先治其國欲治其國者先齊其家欲齊其家者先修其身欲修其身者先正其心欲正其心者先誠其意然則古之所謂正心而誠意者將以有爲也今也欲治其心而外天下國家【方作國家天下句下誠皆有者字皆非是】滅其天常子焉而不父其父臣焉而不君其君民焉而不事其事孔子之作春秋也諸侯用夷禮則夷之進於中國則中國之經曰夷狄之有君不如諸夏之亡詩曰戎狄是膺荊舒是懲【進上或有夷而字】今也舉夷狄之法而加之先王之敎之上幾何其不胥而爲夷也夫所謂先王之敎者何也博愛之謂仁行而宜之之謂義由是而之焉之謂道足乎已無待於外之謂徳其文詩書易春秋其法禮樂刑政其民士農工賈其位君臣父子師友賔主昆弟夫婦其服麻絲其居宮室其食粟米果蔬魚肉【文或作書或作敎果蔬或作蔬果】其爲道易明而其爲敎易行也【或無而字而下方無其字】是故以之爲已則順而祥以之爲人則愛而公以之爲心則和而平以之爲天下國家無所處而不當是故生則得其情死則盡其常郊焉而天神假廟焉而人饗曰斯道也何道也曰斯吾所謂道也非向所謂老與佛之道也【何上方無也字○今按曰斯道也何道也是問詞而曰斯吾所謂道也以下乃答語也斯道也何道也或作斯何道也斯吾所謂道也或作斯道也吾所謂之道也又或無所謂字皆非是】堯以是傳之舜舜以是傳之禹禹以是傳之湯湯以是傳之文武周公文武周公傳之孔子孔子傳之孟軻軻之死不得其傳焉荀與楊也擇焉而不精語焉而不詳由周公而上上而爲君故其事行由周公而下下而爲臣故其說長然則如之何而可也【何而方作何其○今按此句復是問詞其下乃答語】曰不塞不流不止不行人其人火其書廬其居明先王之道以道之鰥寡孤獨廢疾者有養也其亦庶乎其可也

原性

【方作性原○今按原道原人原之例作原性爲是又此五原篇目旣同當是一時之作與兵部李侍郎書所謂舊文二卷扶樹敎道有所明白者疑卽此諸篇也然則皆是江陵以前所作程子獨以原性爲少作恐其考之或未詳也】

性也者與生俱生也情也者接於物而生也性之品有三而其所以爲性者五情之品有三而其所以爲情者七【而其或皆無而字性者情者方並無者字皆非是】曰何也【或無曰字】曰性之品有上中下三上焉者善焉而巳矣中焉者可導而上下也下焉者惡焉而巳矣其所以爲性者五曰仁曰禮曰信曰義曰智【方從閣杭蜀本云禮信去仁爲近諸本多作曰仁曰義曰禮曰智曰信○今按方本以五行相生之序而言諸本以四方相對一位居中而言理皆可通但切意諸本語陳而韓公亦頗尙異恐方本或得之】上焉者之於五也主於一而行於四【行於方作行之】中焉者之於五也一不少有焉則少反焉其於四也混【不上諸本無一字方從閣杭潮本作一也而並屬下句云一謂仁也言不少存乎仁則少畔乎仁蜀本倒一也二字杭蜀反皆作及非也○今按也一二字當從蜀本而以也字屬上句一字屬下句方及諸本皆非也方以一爲仁亦非是此但言中人之性於五者之中其一者或偏多或偏少其四者亦雜而不純耳反字則方得之】下焉者之於五也反於一而悖於四性之於情視其品情之品有上中下三其所以爲情者七曰喜曰怒曰哀曰懼曰愛曰惡曰欲上焉者之於七也動而處其中【其中或作於中非是】中焉者之於七也有所甚有所亡然而求合其中者也下焉者之於七也亡與甚直情而行者也【亡與上方有無字非是】情之於性視其品孟子之言性曰人之性善荀子之言性曰人之性惡楊子之言性曰人之性善惡混夫始善而進惡與始惡而進善與始也混而今也善惡皆舉其中而遺其上下者也得其一而失其二者也【與諸本多作歟善惡下又有歟字○今按二與字皆當讀如字而爲句首猶言及也作歟而爲句絕者皆非左傳夫弗及而憂與可憂而樂與憂而弗害皆取憂之道也語勢亦相似】叔魚之生也其母視之知其必以賄死揚食我【食音嗣叔向生子伯石母視之及堂聞其聲而還曰是豺狼之聲也非是莫喪羊舌氏矣伯石食我字也食邑揚地】之生也叔向之母聞其號也知必滅其宗越椒之生也子文以爲大戚知若敖【姓也楚子良生子越椒子文曰是子弗殺必滅若敖之族】氏之不食也人之性果善乎【或無大字】后稷之生也其母無災其始匍匐也則岐岐然嶷嶷然文王之在母也母不憂旣生也傅不勤旣學也師不煩人之性果惡乎【不憂上或無母字】堯之朱舜之均文王之管蔡習非不善也而卒爲姦瞽叟之舜鯀之禹習非不惡也而卒爲聖人之性善惡果混乎【聖下或有人字屬上句】故曰三子之言性也舉其中而遺其上下者也得其一而失其二者也曰然則性之上下者其終不可移乎【終上或無其字】曰上之性就學而愈明下之性畏威而寡罪是故上者可敎而下者可制也其品則孔子謂不移也【敎方作學】曰今之言性者異於此何也【性下或有情字】曰今之言者雜佛老而言也雜佛老而言也者奚言而不異【言也者或無也字○今按此篇之言過荀楊逺甚其言五性尢善但三品之說太拘又不知性之本善而其所以或善或惡者由其稟气之不同爲未盡耳】

原毀【方作毀原說已見上】

古之君子其責已也重以周其待人也輕以約重以周故不怠輕以約故人樂爲善聞古之人有舜者其爲人也仁義人也求其所以爲舜者責於巳曰彼人也予人也彼能是而我乃不能是早夜以思去其不如舜者就其如舜者【古之人或無人字下同早或作蚤】聞古之人有周公者其爲人也多才與藝人也求其所以爲周公者責於巳曰彼人也予人也彼能是而我乃不能是【方從閣本無求其所以字只作責於巳爲周公者○今按閣本不成文理而方從之誤矣】早夜以思去其不如周公者就其如周公者【去其下十三字方從閣本作求其所以爲周公者而爲之】舜大聖人也後世無及焉周公大聖人也後世無及焉是人也乃曰不如舜不如周公吾之病也是不亦責於身者重以周乎【身或作巳】其於人也曰彼人也能有是是足爲良人矣能善是是足爲藝人矣【善方作有非是】取其一不責其二卽其新不究其舊【責或作取】恐恐然惟懼其人之不得爲善之利一善易修也一藝易能也其於人也乃曰能有是是亦足矣曰能善是是亦足矣【或無此人字非是】不亦待於人者輕以約乎【不上或有是字】今之君子則不然【方無則不然字】其責人也詳其待已也亷詳故人難於爲善亷故自取也少已未有善曰我善是是亦足矣已未有能曰我能是是亦足矣外以欺於人內以欺於心未少有得而止矣不亦待其身者巳亷乎【其身或作於已】其於人也曰彼𨿽能是其人不足稱也彼𨿽善是其用不足稱也舉其一不計其十究其舊不圖其新恐恐然惟懼其人之有聞也是不亦責於人者已詳乎夫是之謂不以眾人待其身而以聖人望於人吾未見其尊已也【是之或作如是方無之字】𨿽然爲是者有本有原怠與忌之謂也【原上或無有字】怠者不能修而忌者畏人修吾嘗試之矣嘗試語於眾曰某良士某良士其應者必其人之與也不然則其所疎逺不與同其利者也不然則其畏也不若是彊者必怒於言懦者必怒於色矣又嘗語於眾曰某非良士某非良士其不應者必其人之與也不然則其所疎逺不與同其利者也不然則其畏也不若是彊者必說於言懦者必說於色矣【不應下或無者字非是】是故事修而謗興徳髙而毀來嗚呼士之處此世而望名譽之光道徳之行難巳將有作於上者得吾說而存之其國家可幾而理歟【此下或無世字非是已或作矣作或作仕或作化歟或作也】

原人【或作仁】

形於上者謂之天形於下者謂之地命於其兩間者謂之人形於上日月星辰皆天也形於下艸木山川皆地也命於其兩間夷狄禽獸皆人也曰然則吾謂禽獸人可乎曰非也【人可上或有曰字】指山而問焉曰山乎曰山可也山有艸木禽獸皆舉之矣【指下或有南字非是】指山之一艸而問焉曰山乎曰山則不可【或無曰山乎三字】故天道亂而日月星辰不得其行地道亂而艸木山川不得其平人道亂而夷狄禽獸不得其情【方無故字】天者日月星辰之主也地者艸木山川之主也人者夷狄禽獸之主也主而暴之不得其爲主之道矣是故聖人一視而同仁篤近而舉逺【仁或作人非】

原

有嘯於梁從而燭之無見也斯乎曰非也無聲有立於堂從而視之無見也斯乎曰非也無形有觸吾躬從而執之無得也斯乎曰非也無聲與形安有气【無聲與形上或有無气三字非是】曰無聲也無形也無气也果無乎曰有形而無聲者物有之矣土石是也有聲而無形者物有之矣風霆是也有聲與形者物有之矣人獸是也無聲與形者物有之矣神是也曰然則有怪而與民物接者何也曰是有二有有物【有怪或作見怪二下或有說字或有說字而無冇有物四字】漠然無形與聲者之常也民有忤於天有違於民有爽於物逆於倫而感於气【上民字或作人下民字或作時】於是乎有形於形有慿於聲以應之而下殃禍焉皆民之爲之也其旣也又反乎其常【有不或作有之爲下或無之字】曰何謂物曰成於形與聲者土石風霆人獸是也反乎無聲與形者神是也不能有形與聲不能無形與聲者物怪是也【反乎或作反其非是或無不能有形與聲六字或無不能無形與聲六字】故其作而接於民也無恆故有動於民而爲禍亦有動於民而爲福【本或先言爲福】亦有動於民而莫之爲禍福適丁民之有是時也作原【方從閣蜀杭無作字○今按古書篇題多喜後者如荀子諸賦正此類也但此篇前已有題不應復出故且從諸本有作字】

行難

或問行孰難曰捨我之矜從爾之稱孰能之曰陸先生參何如曰先生之賢聞天下是是而非非【聞下或有於字】貞元中自越州徴拜祠部員外郎京師之人日造焉閉門而拒之滿街愈嘗往間客席【嘗或作常間或作問客或作賢席下或有坐定二字】先生矜語其客曰某胥也某商也其生某任之其死某誄【音藟孫曰某任之謂所舉所任之人也任保任也誄累也人生有徳行死而後累引其行其爲誄今之行狀是也】之某與某可人也【可或作何方從閣本死作可云可人見禮記鄭注曰世人可也○今按方據禮記是也然誄下文韓公之語似以陸公𨿽套任誄此人復自任於有罪則頗有擇其門地之意而以詹引之力自多者恐後作何字語勢乃可更詳之】任與誄也非罪歟皆曰然【也或有之罪一作過曰上或有應字】愈曰某之胥某之商其得任與誄也有由乎抑有罪不足任而誄之邪【任而誄方作計而任而或作與】先生曰否吾惡其初不然任與誄也何尢愈曰茍如是先生之言過矣昔者管敬子取盜二人爲大夫於公趙文子舉管庫之士七十有餘家夫惡求其初先生曰不然彼之取者賢也愈曰先生之所謂賢者大賢歟抑賢於人之賢歟齊也晉也且有二與七十而可謂今之天下無其人邪【而可上或有焉字邪上或有也字】先生之選人也已詳先生曰然愈曰聖人不世出賢人不時出千百嵗之間倘有焉不幸而有出於胥商之族者先生之說傳吾不忍赤子之不得乳於其母也先生曰然【聖人賢人人方皆作之或並有人之二字世出或作世生百嵗或作百年乳於或作於字】他日又往坐焉【或無坐字】先生曰今之用人也不詳位乎朝者吾取某與某而已在下者多於朝凡吾與者若干人愈曰先生之與者盡於此乎其皆賢乎抑猶有舉其多而缺其少乎【方無其皆賢乎四字缺或作沒少或作細或作一少下方有者字○今按此言人之才或不全備維舉其可取之多而略其可棄之少也】先生曰固然吾敢求其全【其方作於○今按作其語意爲近但陸公此句正不敢必求全才之意而下文韓公又以太詳而不早圖之殊不可曉當考之】愈曰由宰相至百執事凡幾位由一方至一州凡幾位先生之得者無乃不足充其位邪【其位下或有也字】不早圖之一朝而舉焉今𨿽詳其後用也也必粗【舉焉或作索之詳下或有且防字非是】先生曰然子之言孟軻不如【文錄作退語其人曰乃今吾見孟軻】

對禹問

或問曰堯舜傳諸賢禹傳諸子信乎曰然然則禹之賢不及於堯與舜也歟曰不然堯舜之傳賢也欲天下之得其所也禹之傳子也憂後世爭之之亂也堯舜之利民也大禹之慮民也深【利一作慮】曰然則堯舜何以不憂後世曰舜如堯堯傳之禹如舜舜傳之得其人而傳之堯舜也無其人慮其患而不傳者禹也【無其人下方有而不傳三字不傳者或作不得如巳者非是】舜不能以傳禹堯爲不知人禹不能以傳子舜爲不知人堯以傳舜爲憂後世禹以傳子爲慮後世曰禹之慮也則深矣傳之子而當不淑則柰何【之慮下或有民字】曰時益以難理傳之人則爭未前定也傳之子則不爭前定也前定𨿽不當賢猶可以守法不前定而不遇賢則爭且亂天之生大聖也不數其生大惡也亦不數傳諸人得大聖然後人莫敢爭傳諸子得大惡然後人受其亂【莫上或無人字亂或作禍】禹之後四百年然後得桀亦四百年然後得湯與伊尹湯與伊尹不可待而傳也【待或作得】與其傳不得聖人而爭且亂孰若傳諸子𨿽不得賢猶可守法【諸或作之守法方從閣作法守非是】曰孟子之所謂天與賢則與賢天與子則與子者何也曰孟子之心以爲聖人不茍私於其子以害天下求其說而不得從而爲之辭

雜說四首【或作三首其一作題崔山君傳】

龍噓气成云云固弗靈於龍也【噓上或有之字】然龍乘是气茫洋窮乎閒薄日月伏光景感震電神變化水下土汩谷云亦靈怪矣哉【气下或有而字】雲龍之所能使爲靈也【靈方從閣本作云非是】若龍之靈則非云之所能使爲靈也然龍弗得云無以神其靈矣失其所憑依信不可歟【弗或作不方無信字非是】異哉其所慿依乃其所自爲也易曰雲從龍旣曰龍雲從之矣

善醫者不視人之肥察其脈之病否而已矣【醫下或有人字】善計天下者不視天下之安危察其紀綱之理亂而巳矣【綱下方無之字理亂或作亂否】天下者人也安危者肥也紀綱者脈也脈不病𨿽不害脈病而肥者死矣通於此說者其知所以爲天下乎【紀綱或作綱紀所以方無以字】夏殷周之衰也諸侯作而戰伐日行矣傳數十王而天下不傾者紀綱存焉耳【作或作替】秦之王天下也無分勢於諸侯聚兵而焚之傳二世而天下傾者紀綱亡焉耳【世方作帝】是故四支𨿽無故不足恃也脈而已矣四海𨿽無事不足矜也紀綱而已矣【四海或作天下】憂其所可恃懼其所可矜善醫善計者謂之天扶與之【諸本或無天字扶或作持○今按此句未詳疑有誤字】易曰視履考祥善醫善計者爲之【善計方無善字】

談生之爲崔山君傳稱鶴言者豈不怪哉【之或作云而無爲字非是】然吾觀於人其能盡吾性而不類於禽獸異物者希矣將憤世嫉邪長往而不來者之所爲乎昔之聖者其首有若牛者其形有若蛇者其喙有若鳥者其貌有若防倛【音期祝云荀子曰仲尼之狀面如防倛注云方相也其首蒙茸然故曰蒙倛韓侍郎云四目爲方相兩目爲蒙倛韓侍郎正謂公也按楊倞注荀子時爲大理評事公爲刑部侍郎此語豈親授於公耶】者彼皆貌似而心不同焉可謂之非人邪【聖者或作聖人或並有人者二字鳥閣作馬方云尸子禹長頸鳥喙閣本訛也】卽有平脇曼膚【祝曰楚詞平脇曼膚何以肥之注謂紂也】顏如渥丹美而狼者【樊曰左氏傳宋公子佐惡而婉太子座美而狼】貌則人其心則禽獸又惡可謂之人邪【貌或作面貌上或有其字禽下方無獸字邪或作也方云列子包羲女媧神農夏后氏蛇身人面牛尾虎鼻皆有非人之狀而有大聖人之徳夏桀殷紂魯如楚穆狀貌七竅皆同而有禽獸之心公意亦如此耳】然則觀貌之是非不若論其心與其行事之可否爲不失也【方從閣杭無可否字非是】怪神之事孔子之徒不言余將特取其憤世嫉邪而作之故題之云爾

世有伯樂然後有千里馬千里馬常有而伯樂不常有【或無下千里字】故𨿽有名馬祗辱於奴人之手駢死於槽櫪之閒不以千里稱也【或無人字】馬之千里者一食或盡粟一石食馬者不知其能千里而食也是馬也𨿽有千里之能食不飽力不足才美不外見且欲與常馬等不可得安求其能千里也【食馬上或有今之字而食下疑脫一右字馬也方無也字且欲或無且字且或作而○今按且字恐當在等字下】防之不以其道食之不能盡其材鳴之而不能通其意執防而臨之曰天下無馬嗚呼其眞無馬耶其眞不知馬也【二無字下諸本皆有良字閣杭本皆脫其眞無馬耶五字知或作識而無也字】

讀荀【下或有子字】

始吾讀孟軻書然後知孔子之道尊聖人之道易行王易王霸易霸也以爲孔子之徒沒尊聖人者孟氏而巳晚得楊雄書益尊信孟氏因雄書而孟氏益尊則雄者亦聖人之徒歟【雄下或有也字】聖人之道不傳於世周之衰好事者各以其說幹時君紛紛籍籍相亂六經與百家之說錯雜【其下或有所能字】然老師大儒猶在火於秦黃老於漢【或無黃字】其存而醇者孟軻氏而止耳楊雄氏而止耳【或作矣一無楊雄氏而止耳一句】及得荀氏書於是又知有荀氏者也考其辭時若不粹要其歸與孔子異者鮮矣抑猶在軻雄之閒乎【時下或有有字不下或有醇字抑下或有其字】孔子刪詩書筆削春秋合於道者著之離於道者黜去之故詩書春秋無疵【或無黜字去下或無之字】余欲削荀氏之不合者附於聖人之籍亦孔子之志歟孟氏醇乎醇者也荀與楊大醇而小疵【方從閣無乎醇字或無乎醇者三字而有如字皆非是楊方作雄非是】

讀鶡冠子

鶡【音曷楚人居深山以鶡鳥羽爲冠曰鶡冠子班固曰道家者流】冠子十有九篇其詞雜黃老刑名【九方作六云今鶡冠子自博選至武靈王問凡十九篇此只云十六篇未詳○今按方蓋不見或本已作九也或無雜字非是】其博選篇四稽五至之說當矣使其人遇時援其道而施於國家功徳豈少哉【至或作至遇下或有其字功上或有其字】學問篇稱賤生於無所用中流失船一壺【爾雅壺瓠也國語云苦瓠不才共濟而巳注云佩瓠可以渡水】千金者餘三讀其辭而悲之文字脫謬爲之正三十有五字乙者三滅者二十有二注十有二字云【壺或作瓠音義同滅方作成注下或有者字】

讀儀禮

余嘗苦儀禮難讀又其行於今者蓋寡沿襲不同復之無由考於今誠無所用之【其方作且用之或作用云】然文王周公之法制粗在於是孔子曰吾從周謂其文章之盛也古書之存者希矣百氏雜家尙有可取況聖人之制度耶【存上方無之字家或作說尙下方無有字】於是掇其大要奇辭奧防著於篇學者可觀焉【方無學字】惜乎吾不及其時進退揖讓於其間嗚呼盛哉

讀墨子

【孫曰墨子名翟宋大夫漢藝文志云著書七十二篇云云樊曰世之學者因臨川王氏書孔墨必相用自古寧有此之語意謂孟子排楊墨公排釋者旣自比孟子不當有相用之說然必知孟子歸斯受之意然後識讀墨之防補注或問伊川先生曰退之讀墨篇如何曰此篇意亦甚好但言不謹嚴便有不是處至若言孔子尙同兼愛與墨子同則甚不可也】

儒譏墨以上同兼愛上賢明【上或皆作尙方從閣本云考墨子本書及漢藝文志當作上】而孔子畏大人居是邦不非其大夫春秋譏專臣不上同哉孔子泛愛親仁以博施濟眾爲聖不兼愛哉孔子賢賢以四科進襃弟子疾沒世而名不稱不上賢哉孔子祭如在譏祭如不祭者曰我祭則受福不明哉儒墨同是堯舜同非桀紂同修身正心以治天下國家奚不相悅如是哉余以爲辧生於末學各務售其師之說非二師之道本然也孔子必用墨子墨子必用孔子不相用不足爲孔墨

別本韓文考異卷十一

欽定四庫全書

別本韓文考異卷十二

宋王伯大重編

雜著

獲麟解

【方云李本云元和七年麟見東川疑公因此而作然李翺甞書此文以贈陸傪傪死於貞元十八年則此文非元和間作也○今按此文有激而托意之詞非必爲元和獲麟而作】

麟之爲靈昭昭也詠於詩書於春秋雜出於傳記百家之書𨿽婦人小子皆知其爲祥也【書於或作載於】然麟之爲物不畜於家不恆有於天下其爲形也不類非若馬牛犬豕豺狼麋鹿然【馬牛或作牛馬鹿然或作鹿之狀或無之字皆非是】然則𨿽有麟不可知其爲麟也角者吾知其爲牛鬛者吾知其爲馬犬豕豺狼麋鹿吾知其爲犬豕豺狼麋鹿【下或有也字】惟麟也不可知不可知則其謂之不祥也亦宜𨿽然麟之出必有聖人在乎位麟爲聖人出也聖人者必知麟麟之果不爲不祥也又曰麟之所以爲麟者以徳不以形【下或有也字】若麟之出不待聖人則謂之不祥也亦宜【下或有也字或有哉字】

師說

古之學者必有師師者所以傳道授業解惑也人非生而知之者孰能無惑惑而不從師其爲惑也終不解矣生乎吾前其聞道也固先乎吾吾從而師之【閣本無此五字非是】生乎吾後其聞道也亦先乎吾吾從而師之吾師道也夫庸知其年之先後生於吾乎【庸方從閣杭作豈或並有二字而無夫字皆非是】是故無貴無賤無長無少道之所存師之所存也【方無也字】嗟乎師道之不傳也久矣欲人之無惑也難矣【嗟上或有咨字非是】古之聖人其出人也逺矣猶且從師而問焉今之眾人其下聖人也亦逺矣而恥學於師【且或作巳下或作去下非是】是故聖益聖愚益愚聖人之所以爲聖愚人之所以爲愚其皆出於此乎愛其子擇師而敎之於其身也則恥師焉惑矣彼童子之師授之書而習其句讀者非吾所謂傳其道解其惑者也【非上或有也字方云讀音豆周禮天官注徐邈讀馬融笛賦作句投徒闘切何休公羊序失其句讀不音山谷和黃冕仲詩只從如字】句讀之不知惑之不解或師焉或不焉小學而大遺吾未見其明也巫醫樂師百工之人不恥相師士大夫之族曰師曰弟子云者則羣聚而笑之問之則曰彼與彼年相若也道相似也位卑則足羞官盛則近防【盛或作大語官盛語見中庸】嗚呼師道之不復可知矣巫醫樂師百工之人君子不齒今其智乃反不能及其可怪也歟【不齒或作鄙之其可或無其字】聖人無常師孔子師郯子萇師襄老【句絕】郯子之徒其賢不及孔子【方無孔子師郯子五字而以萇師襄老六字連下句郯子之徒爲句曰校本一云郯子下當有數子二字其上當存孔子師三字爲是○今按孔子見郯子在適周見萇老之前而聖人無常師本杜氏注問官名語故此上句旣敍孔子所師四人而再舉郯子之徒則三子在其中矣方氏知當存孔子師字而不知當並存上郯子二字乃以下郯子二字屬上句讀之而疑郯子之下更有數子二字誤矣】孔子三人行則必有我師【子下或有曰字方從杭本云按論本無則字曰字似不當有】是故弟子不必不如師師不必賢於弟子【故上或無是字】聞道有先後術業有專攻如是而巳李氏子蟠年十七好古文六藝經傳皆通習之不拘於時學於余余嘉其能行古道作師說以貽之【學上或有請字方無下余字】

進學解

國子先生晨入太學招諸生立館下【招或作召】誨之曰業精於勤荒於嬉行成於思毀於隨方今聖賢相逢治具畢張拔去凶邪登崇畯良【畢或作必畯或作俊方云古文尙書俊皆作畯公陀文石本多用畯字新舊史同上】占小善者率以錄名一藝者無不庸爬【滿巴切爬或作把方云音義同】羅剔抉【於庚切】刮垢磨光蓋有幸而獲選孰云多而不揚諸生業患不能精無患有司之不明【之不或作不能非是】行患不能成無患有司之不公言未旣有笑於列者曰先生欺余哉弟子事先生於玆有年矣【年方作時云考舊史公時以職方下遷蓋非久於博士○今按此文恐非職方左遷時作說見下三年博士注】先生口不絕吟於六藝之文手不停披於百家之編【吟或作唫】記事者必提其要纂言者必鉤其【記或作紀】貪多務得細大不捐焚膏油以繼晷恆兀兀以窮年先生之業可謂勤矣【焚或作燒兀兀或作矻矻之下或有於字】觝【音底角觸】排異端攘斥佛老補苴【子余切苴所以借履方云衣敝不補履決不苴】罅【呼呀切孔鏬】漏張皇幽眇【呂氏春秋語抗辭幽說閎意眇防見揚子云解難】尋墜緒之茫茫獨旁搜而逺紹障百川而東之回狂瀾於旣倒先生之於儒可謂有勞矣【茫茫或作芒芒障或作停方云禮記鯀鄣洪水音章或無有字】沈浸醲郁含英咀華【醲或作釀】作爲文章其書滿家上規姚姒【徐裏切夏姓也姚舜姓也】渾渾無涯【無或作亡或作之非是】周誥殷盤佶屈聱【五交切韓曰廣雅謂不入人語也孫曰佶屈聱牙皆艱澁也】牙春秋謹嚴左氏浮誇易奇而法詩正而葩下逮莊騷太史所錄子云相如同工異曲先生之於文可謂閎其中而肆其外矣【文方作徳或作儒或作得非是】少始知學勇於敢爲長通於方左右具宜先生之於爲人可謂成矣【具或作其或作且人上或無爲字】然而公不見信於人私不見助於友跋前躓【言致】後動輙得咎【躓多或防方云載防其尾說文與躓同】暫爲禦史遂竄南夷三年博士冗不見治【平聲遂或作逐年方作爲謂貞元末爲四門博士元和初爲國子博士今復下遷諸本多作三年樊謂公元和元年六月爲博士四年六月遷都官史謂三嵗爲眞蓋三年也○今按洪譜則樊說爲是當作三年唐本詩注行狀皆有三年字何煩曲說乎然洪亦附三爲之說則又誤矣】命與仇謀取敗幾時冬暖而兒號寒年丰而妻啼饑【取方作其丰或作登】頭童齒豁竟死何裨不知慮此而反敎人爲先生曰吁子來前夫大木爲杗【音肓爾雅杗癅謂之梁說文云杗屋大梁也】細木爲桷【左氏傳子尾抽桷撃扉注桷椽也詩松桷有梴】欂櫨侏儒【欂音薄櫨音盧三者皆屋上短柱欂一名枅櫨一名楶株儒一名棁字或作株檽】椳【音隈戶樞】闑【魚列切門限】扂【亭防切門闗壯】楔【音屑門兩傍木】各得其宜施以成室者匠氏之工也【或無宜字室下有屋字工作功方云淮南子曰賢王之用人也猶巧工之制木也大者以爲舟航梁棟小者以爲楫楔修者以爲櫚欀短者以爲株儒枅櫨無小大修短皆得其所宜規短方圓各有所施天下之物莫凶於雞毒烏頭也然而良醫蠧而藏之有所用也是故林莽之材猶不棄者而況於人乎公言蓋祖此而宜施二字當爲一餙】玉札丹砂赤箭靑芝牛溲【音瘦】馬勃敗鼓之皮【七者皆藥名也玉泉一名玉札生藍田山谷赤箭生陳倉山谷及泰山少室靑芝出泰山牛溲牛溺馬勃馬屁菌也生濕地及腐木上敗鼓皮主虫毒出本艸】俱収並蓄待用無遺者醫師之良也登明選公雜進巧拙紆【音迂紆回屈曲貌】余爲妍卓犖爲傑校短量長惟器是適者宰相之方也【卓犖或作犖犖】昔者孟軻好辯孔道以明轍環天下卒老於行荀卿守正大論是逃讒於楚廢死蘭陵【荀卿至是八字方從舊史如此又云文苑上文皆同惟是作以興蓋國初以諱避也閤本亦只作大論以正爲王以論爲倫自杭本也而新史又易守爲宗其訛益甚矣】是二儒者吐辭爲經舉足爲法絕類離倫優入聖域其遇於世何如也【遇或作進】今先生學𨿽勤而不繇其統言𨿽多而不要【平聲】其中文𨿽奇而不濟於用行𨿽修而不顯於眾【顯或作洎舊史四句皆無而字】猶且月費俸錢嵗靡【與縻同】廩粟【俸或作奉】子不知耕婦不知織乘馬從徒安坐而食【從或作而非是】踵常途之促促窺陳編以盜竊【促促諸本多作役役方云促音齪公張署墓志抑首促促就食與此同史記申屠嘉娖娖亷謹娖與促音義通集韻齪下二字皆出編或作篇】然而聖主不加誅宰臣不見斥玆非其幸歟【或作其字或作此非其利哉】動而得謗名亦隨之投閒置散乃分之宜若夫商財賄之有亡計班資之崇庳【音卑】忘已量之所稱【去聲】指前人之瑕疵是所謂詰匠氏之不以杙【音弋莊子求狙猴之杙者斬之杙橜也楹柱也杙小而楹大故以杙自諭】爲楹而訾醫師以昌陽引年欲進其狶苓也【狶音喜又音希昌陽本艸昌蒲注生石磧上槪節者良生下濕地大根乃是昌陽不可服東坡云不知退之卽以昌陽爲昌蒲耶抑謂其似是而非不可以引年也孫曰昌蒲味辛溫無毒久服輕身不老延年益心智一名昌陽生上洛池澤及蜀郡嚴道祝曰楚人呼豬爲狶狶苓乃豬苓也已量或作量巳非是師下或有不字○今按本艸昌蒲一名昌陽作不以者非是】

本政

周之政文旣其獘也【其方作有或無其字○今按猶言旣而獘矣旣字又似及字】後世不知其承大敷古先遂一時之術以明示民【遂或作逐】民始惑敎百氏之說以興其言曰天下可爲也彼之政仁矣反於誼此之政敬矣戾於忠何居我其周從乎曰周不及殷其殷從乎曰夏曰虞曰陶唐曰三皇氏曰遂古之初【何居方無何字或無居字我或作吾○今按何居凖檀弓音姬大率此篇僻澁必其少作今或有所未通闕之可也】暴孽情飾滛志【孽或作泰】枝辭琢正紛紊紏射以僻民和以導民亂嗚呼道之去世其終不復矣乎長民者發一號施一令民莫不悱【芳尾切口悱悱也】然非矣【或無然非二字】謂不可守遽變而從之譬將適千里及門而復後𨿽矻矻【苦骨切矻矻堅也用心貌】決不可曁【方無後字曁或作洎】原其始固有啟之者也聞於師曰古之君天下者化之不示其所以化之之道及其獘也易之不示其所以易之之道政以是得民以是淳其有作者知敎化之所繇廢抑詭怪而暢皇極伏文貌而尙忠質【怪或作類】茫乎天運窅【音窈】爾神化道之行也其庶矣乎

守戒

詩曰大邦維翰書曰以蕃王室諸侯之於天子不惟守土地奉職貢而已固將有以翰蕃之也今人有宅於山者知猛獸之爲害則必髙其柴楥而外施窞穽以待之【楥方云籬也欄也字當從木】宅於都者知穿窬之爲盜則必峻其垣墻而內固扃鐍【古冗切孫雲莊子曰固扃鐍扃闗也鐍劍也】以防之此野人鄙夫之所及非有過人之智而後能也今之通都大邑介於屈彊【衢物巨兩二切或作倔彊】之間而不知爲之備意亦惑矣野人鄙夫能之而王公大人反不能焉豈材力爲有不足歟【野下或無人鄙二字爲下或有之而二字或只有之字○今詳文勢疑爲字衍】蓋以謂不足爲而不爲耳天下之禍莫大於不足爲【句下或有而不爲三字○今詳文勢疑下足字衍下文不足爲者放此】材力不足者次之【足下或有爲字非是】不足爲者敵至而不知材力不足者先事而思則其於禍也有間矣彼之屈彊者帶甲荷戈不知其多少其緜地則千里而與我壤地相錯【與上方無而字】無有丘陵江河洞庭孟門之闗其間又自知其不得與天下齒朝夕舉踵引頸冀天下之有事以乘吾之便【頸或作領】此其暴於猛獸穿窬也甚矣嗚呼胡知而不爲之備乎哉賁育之不戒童子之不抗魯雞之不期蜀雞之不支今夫鹿之於豹非不巍然大矣【於或作與非是】然而卒爲之禽者爪牙之材不同猛怯之資殊也曰然則如之何而備之曰在得人

圬者王承福傳

【圬或作杇方云圬音烏左傳圬人以時塓館宮室杜注圬人塗者題語正本此說不當用杇字○今按論語作杇】

圬之爲技賤且勞者也有業之其色若自得者聴其言約而盡問之王其姓承福其名世爲京兆長安農夫【方無夫字】天寶之亂髮人爲兵持弓矢十三年有官勲棄之來歸喪其土田手鏝【母官切祝曰鏝杇具爾雅鏝謂之杇】衣食餘三十年捨於市之主人而歸其屋食之當焉視時屋食之貴賤而上下其圬之傭以償之有餘則以與道路之廢疾餓者焉又曰粟稼而生者也若布與帛必蠶績而後成者也其他所以養生之具皆待人力而後完也吾皆賴之然人不可徧爲宜乎各致其能以相生也故君者理我所以生者也【方從閤杭本如此諸本以生或作以出令○今按所以出令與原道意同似當從之然詳上文有三生字故此言君者理我之所以生者正承上文而言也若作出令則與上下文意皆不葉矣今當以方本爲正】而百官者承君之化者也【方從閤杭無也字非是】任有小大惟其所能若器皿焉食焉而怠其事必有天殃故吾不敢一日捨鏝以嬉【一日捨鏝或作捨鏝一日】夫鏝易能可力焉又誠有功取其直𨿽勞無愧吾心安焉夫力易彊而有功也心難彊而有智也【智上方無有字】用力者使於人用心者使人亦其宜也吾特擇其易爲而無愧者取焉【特或作故】嘻吾操鏝以入貴富之家有年矣【入下或有於字】有一至者焉又往過之則爲墟矣有再至三至者焉而往過之則爲墟矣問之其鄰或曰噫刑戮也或曰身旣死而其子孫不能有也或曰死而歸之官也【問下或無之字死上或無曰字】吾以是觀之非所謂食焉怠其事而得天殃者耶【焉下或有而字】非彊心以智而不足不擇其才之稱否而冒之者耶非多行可愧知其不可而彊爲之者耶【知其不可下杭本有能字蜀本能上又有彊字方從閤本作知已之不可能又無彊字○今按此數夲語意皆與上文不擇其才之稱否者相復又與本句多行可愧者不相承惟杭蜀本近是但能字亦未安而彊字當在而字下耳今參取二本定爲知其不可而彊爲之則其上下文之義皆暢矣】將富貴難守薄功而厚饗之者耶【方無之字】抑丰悴有時一去一來而不可常者耶吾之心憫焉是故擇其力之可能者行焉樂富貴而悲貧賤我豈異於人哉又曰功大者其所以自奉也博妻與子皆養於我者也吾能薄而功小不有之可也【我者閤本作我類有之閤作有小皆非是】又吾所謂勞力者若立吾家而力不足則心又勞也【者下或有也字】一身而二任焉𨿽聖者不可能也愈始聞而惑之又從而思之蓋賢者也蓋所謂獨善其身者也然吾有譏焉謂其自爲也過多其爲人也過少其學楊朱之道者耶楊之道不肯拔我一毛而利天下而夫人以有家爲勞心不肯一動其心以畜其妻子其肯勞其心以爲人乎哉【楊之上或有然字非是畜或作蕃】𨿽然其賢於世之患不得之而患失之者以濟其生之欲貪邪而亡道以喪其身者其亦逺矣【亡或作忘】又其言有可以警餘者故余爲之傳而自鑑焉【鑑方作覽或作覺○今疑自鑑或當作日覽】

五箴【並序】

人患不知其過旣知之不能攺是無勇也【方無是字】餘生三十有八年【三或作四方從閤杭蜀本云洪樊辧證詳矣】發之短者日益白齒之揺者日益脫聰明不及於前時道徳日負於初心【二於字或並作於】其不至於君子而卒爲小人也昭昭矣作五箴以訟其惡云

遊箴

余少之時將求多能蚤夜以孜孜余今之時旣飽而嬉蚤夜以無爲【余方從閤杭蜀本並作於云左傳於民生之不易於勝之不可保杜注於曰余○今按方云不爲無據然與所証之文初不相似況下文有嗚呼余乎則此於字皆是余字明矣】嗚呼余乎其無知乎君子之棄而小人之歸乎【知下或無乎字】

言箴

不知言之人烏可與言知言之人黙焉而其意已傳【烏或作焉焉或作然】幕中之辯人反以汝爲叛臺中之評人反以汝爲傾【以汝方並作汝以○今按近世校本務爲新奇多作倒語文乖字逆幾類歐陽公所譏石公操作字之怪殊失韓公立言本意今悉正之不敢從也】汝不懲邪而呶呶【女交切】以害其生耶

行箴【行或作悔】

行與義乖言與法違後𨿽無害汝可以悔行也無邪言也無頗【普禾切】死而不死汝悔而何宜悔而休汝惡曷瘳宜休而悔汝善安在悔不可追悔不可爲思而斯得汝則弗思【追諸本皆同而方從閤抗作止○今按艸書追字近似止字二本偶以傳寫致誤而方乃以好怪取之不復計其文義之通塞可一笑也】

好惡箴

無善而好不觀其道無悖而惡不詳其故【善方從杭蜀作悖○今按二本蓋由下句而誤方亦不顧文義而取之也】前之所好今見其尢從也爲比捨也爲讐前之所惡今見其臧從也爲愧捨也爲狂維讐維比維狂維愧於身不祥於徳不義不義不祥維惡之大幾如是爲而不顚沛齒之尙少庸有不思今其老矣不愼胡爲

知名箴

內不足者急於人知霈焉有餘厥聞四馳【焉或作然】今日告汝知名之法勿病無聞病其昔者子路惟恐有聞赫然千載徳譽愈尊矜汝文章負汝言語乘人不能揜以自取汝非其父汝非其師不請而敎誰云不欺欺以賈【音古】憎揜以媒怨汝曽不寤以及於難小人在辱亦克知悔及其旣寧終莫能戒【及其或作其及】旣出汝心又銘汝前汝如不顧禍亦宜然【禍亦方作辱則】

後漢三賢贊三首

【樊曰後漢王充王符仲長統三人者同傳公爲之贊各不滿百言而敍事略無遺者】

王充者何防稽上虞本自元城爰來徙居師事班彪家貧無書閱書於肆市肆是遊一見誦憶遂通眾流閉門潛思論衡【韓曰王充所爲論衡初中土未有傳者蔡邕入吳始得之常祕以爲談助其後王良爲防稽太守亦得其書及滿許下時人稱其才進或曰不見異人當得異書】以修爲州治中自免歸歟同郡友人謝姓夷吾上書薦之待詔公車以病不行年七十餘乃作養性一十六篇肅宗之時終於永元

王符節信安定臨涇好學有志爲鄕人所輕【或無爲字人或作裏】憤世著論潛夫是名述赦之篇以赦爲賊良民之甚其防甚明【甚或作急方云王符述赦篇曰今日賊良民之甚者莫大於數赦公全具此語】皇甫度遼聞至乃驚衣不及帶屣履出迎豈若雁門問雁呼卿【樊曰度遼將軍皇甫規解官歸安定鄕人有以貫得雁門大守者亦還家書刺謁規規臥不起旣入而問卿前在郡食雁美乎有頃王符在門規素間符名衣不及帶屣履出迎時人爲之語曰徒見二千石不如一逢掖】不仕終家吁嗟先生

仲長統公理山陽髙平【或無仲字】謂髙幹有雄志而無雄才【諸上或冇自字】其後果敗以此有聲俶儻敢言語黙無常人以爲狂生【俶或作攔方云俶與傳合】州郡防召稱疾不就著論見情初舉尙書郎後參丞相軍事卒不至於榮【舉下或有髙弟字○今按本傳無髙弟字】論說古今發憤著書昌言是名友人繆襲稱其文章足繼西京【文章方云考本傳當作才韓公三贊未甚致立一語】四十一終何其短耶嗚呼先生【一下方有而字】

諱辯

愈與李賀書【李上方有進士二字非是】勸賀舉進士賀舉進士有名與賀爭名者毀之【此公自言甞勸李賀舉進士而賀從巳說舉進士有名稱故與之爭名者毀之也今方氏乃從諸本刪去名字而以有字屬下句遂使復出四字爲剩語而爭名二字無所承故諸本亦有覺其誤者而並刪四字以從有𨿽若小勝方本然要爲失韓公本指而不究毀者之情也方本又無之字亦非是方又云康駢劇談錄謂公此文因元稹而發董彥逺謂賀死元和中使稹爲禮部亦不相及爭名蓋當時同計者】曰賀父名晉肅賀不舉進士爲是勸之舉者爲非聴者不察也和而唱之同然一辭【或無也字】皇甫湜曰若不明白子與賀且得罪【方無若字】愈曰然律曰二名不徧諱釋之者曰謂若言徴不稱在言在不稱徴是也律曰不諱嫌名釋之者曰謂若禹與雨丘與蓲之類是也【蓲與丘同音烏蓲艸名或無此注字】今賀父名晉肅賀舉進士爲犯二名律乎爲犯嫌名律乎父名晉肅子不得舉進士若父名仁子不得爲人乎【嫌名律乎下諸本皆有此二十字方從杭本去之非是】夫諱始於何時作法制以敎天下者非周公孔子歟周公作詩不諱【若曰克昌厥後又曰駿發爾私○若字方作周公】孔子不偏諱二名【若曰宋不足徴又曰某在斯○若字方作孔子】春秋不譏不諱嫌名【若衛公名完○本或無若字】康王釗【音招】之孫實爲昭王曽參之父名晳曽子不諱昔【若曰昔者吾友乂曰裼裘而弔若字方作曽子】周之時有騏期漢之時有杜度此其子宜如何諱將諱其嫌遂諱其姓乎將不諱其嫌者乎【期字度字下或並有者字方云董彥逺曰騏期以姓苑考之爲期又李涪謂杜澡字伯度魏人以武帝諱謂杜度公誤用也然張仲景方自有杜度公所用或出此】漢諱武帝名徹爲通不聞又諱車轍之轍爲某字也諱呂后名雉爲野雞不聞又諱治天下之治爲某字也【或無下又諱二字方云顏氏家訓曰公名白傳有五皓之稱萬王名長琴有修短之目不聞謂布帛爲布皓呼防腸爲腎修公言蓋有自也○今按公言或與顏氏偶同未必用其語也】今上章及詔不聞諱滸勢秉饑【太祖名虎太宗名世民代宗名昞宗名隆基】也惟宦官宮妾乃不敢言諭及機以爲觸犯【以諭爲近代宗廟諱以機爲近宗廟諱】士君子言語行事宜何所法守也【言語或作立言】今考之於經質之於律稽之以國家之典賀舉進士爲可耶爲不可耶【或無舉字爲可下或無邪字方無邪爲二字】凡事父母得如曾參可以無譏矣作人得如周公孔子亦可以止矣【矣或並作也方並作耶】今世之士不務行曽參周公孔子之行而諱親之名則務勝於曽參周公孔子亦見其惑也夫周公孔子曾參卒不可勝勝周公孔子曽參乃比於宦官宮妾則是宦官宮妾之孝於其親賢於周公孔子曽參者耶【宦者或並作宦官】

訟風伯【訟或作防非是】

維玆之旱兮其誰之由我知其端兮風伯是尢【旱上或無之字】山升云兮澤上气雷鞭車兮電搖幟雨兮將墜風伯怒兮云不得止【或作侵侵將下或有欲字】暘烏之仁兮念此下民閟其光兮不鬭其神嗟風伯兮其獨謂何我於爾兮豈有其他【獨或作將】求其時兮修祀事羊甚肥兮酒甚防食足飽兮飲足醉風伯之怒兮誰使云屏屏兮吹使醨之气將交兮吹使離之鑠之使气不得化寒之使云不得施【气不或作云不云不或作气不】嗟爾風伯兮欲逃其罪又何辭【方無兮字又上或有其字】上天孔明兮有紀有綱我今上訟兮其罪誰當【我今或作今我】天誅加兮不可悔風伯𨿽死兮人誰汝傷【𨿽方作之非是汝或作爾】

伯夷頌

士之特立獨行適於義而巳不顧人之是非皆豪傑之士信道篤而自知明者也一家非之力行而不惑者寡矣至於一國一州非之力行而不惑者蓋天下一人而巳矣若至於舉世非之力行而不惑者則千百年乃一人而已耳若伯夷者窮天地亙萬世而不顧者也【舉世非之下方從杭粹及範文正公冩本無力行二字千下有五字云自周初至唐貞元未幾二千年公言千五百年舉其成也○今按此篇自一家一國以至舉世非之而不惑者泛說有此三等人而伯夷之窮天地亙萬世而不顧又別是上一等人不可以此三者論也前三等人皆非有所指名故舉世非之而不顧者亦難以年數之實論其有無而且以千百年言之蓋其大約如此耳今方氏以伯夷當之巳失全篇之大指至於計其年數則又捨其幾二千年全數之多而反促就千五百年奇數之少其誤益甚矣方說不通文理大率類此不可不辧】昭乎日月不足爲明崒【慈防切山髙兒】乎泰山不足爲髙巍乎天地不足爲容也當殷之亡周之興防子賢也抱祭器而去之【去下方無之字】武王周公聖也從天下之賢士與天下之諸侯而往攻之未嘗聞有非之者也【從或作率與或作從】彼伯夷叔齊者乃獨以爲不可殷旣滅矣天下宗周彼二子乃獨恥食其粟餓死而不顧由是而言夫豈有求而爲哉信道篤而自知明也【明下或有者字】今世之所謂士者【或無所字】一凡人譽之則自以爲有餘一凡人沮之則自以爲不足【一凡人諸本兩句皆作凡一人惟範本並作一凡人乃與下文非聖人者相發明諸本非是】彼獨非聖人而自是如此夫聖人乃萬世之標凖也余故曰若伯夷者特立獨行窮天地亙萬世而不顧者也【凖方作惟○今按凖字從水凖聲俗作準方本誤也又按此篇之意所謂聖人正指武王周公而言也旣曰聖人則是固爲萬世之標凖矣而伯夷者乃獨非之而自是如此是乃所以爲窮天地亙萬世而不顧者也與世之以一凡人之毀譽而遽爲喜慍者有間矣近世讀者多誤以伯夷爲萬世標凖故因附見其說云】

別本韓文考異卷十二

欽定四庫全書

別本韓文考異卷十三

宋王伯大重編

雜著

子產不毀鄕校頌

我思古人伊鄭之僑以禮相國人未安其敎遊於鄕之校眾口囂囂【安或作知方云此以敎葉僑與囂車牽詩用韻如此】或謂子產毀鄕校則止曰何患焉可以成美夫豈多言亦各其志善也吾行不善吾避維善維否我於此視川不可防言不可弭下塞上聾邦其傾矣旣鄕校不毀而鄭國以理在周之興養老乞言及其巳衰謗者使監成敗之迹昭哉可觀【哉或作然】維是子產執政之式維其不遇化止一國誠率是道相天下君交暢旁達施及無垠【君或作者交暢旁達方從三本作旁暢交達非是達或作通】於虖四海所以不理有君無臣誰其嗣之我思古人【理下或有者字】

釋言

【此元和二年春作宰相鄭絪翰林學士李吉甫中書舍人裴垍也洪曰國語云驪姬使奄楚以環釋言注云以言自解釋也退之作釋言取此】

元和元年六月十日【方無十日字】愈自江陵法曹詔拜國子博士始進見今相國鄭公公賜之坐【方無下公字】且曰吾見子某詩吾時在翰林職親而地禁不敢相聞今爲我寫子詩書爲一通以來【我下或有盡字而無爲一通以字或無爲我字而有盡字一方作二】愈再拜謝退錄詩書若干篇擇日時以獻【若干方作著於獻下或有之字○今按著於篇𨿽古語然施之於此似不相入且公亦未必特用此語以爲奇也】於後之數月有來謂愈者曰子獻相國詩書乎曰然曰有爲讒於相國之座者曰韓愈曰相國徴余文余不敢匿相國豈知我哉子其愼之【或無爲字愼下方無之字】愈應之曰愈爲禦史得罪徳宗朝同遷於南者凡三人獨愈爲先収用相國之賜大矣百官之進見相國者或立語以退而愈辱賜坐語相國之禮過矣【以或作巳】四海九州之人自百官巳下欲以其業徹相國左右者多矣皆憚而莫之敢獨愈辱先索相國之知至矣賜之大禮之過知之至是三者於敵以下受之宜以何報況在天子之宰乎【敵以或作敵巳方云國語自敵以下則有讐注敵體也今人多用敵已字者非宰下或有相字】人莫不自知凡適於用之謂才堪其事之謂力愈於二者𨿽日勉焉而不迨束帶執笏立士大夫之行不見斥以不肖幸矣其何敢敖於言乎【或無乎字】夫敖𨿽凶徳必有恃而敢行愈之族親鮮少無扳【音攀引也】聨之勢於今不善交人無相先相死之友於朝無宿資蓄貨以釣聲勢【宿資蓄貨或作宿貨蓄資】弱於才而腐於力不能奔走乘機抵【虛宜切】以要權利夫何恃而敖若夫狂惑喪心之人蹈河而入火妄言而罵詈者則有之矣而愈人知其無是疾也𨿽有讒者百人相國將不信之矣愈何懼而愼歟【相國或作宰相或無歟字】旣累月又有來謂愈曰有讒子於翰林舍人李公與裴公者子其愼歟愈曰二公者吾君朝夕訪焉以爲政於天下而階太平之治【或作理】居則與天子爲心膂出則與天子爲股肱四海九州之人自百官巳下其孰不願忠而望賜【不下或有能字非是】愈也不狂不愚不蹈河而入火病風而妄罵不當有如讒者之說也𨿽有讒者百人二公將不信之矣愈何懼而愼旣以語應客夜歸私自尢曰咄【當沒切】市有虎而曽參殺人讒者之效也詩曰取彼讒人投畀豺虎豺虎不食投畀有北有北不受投畀有昊傷於讒疾而甚之之辭也又曰亂之初生譛始旣防亂之又生君子信讒始疑而終信之之謂也孔子曰逺佞人夫佞人不能逺則有時而信之矣今我恃直而不戒禍其至哉徐又自解之曰市有虎聴者庸也曽參殺人以愛惑聰也巷伯之傷亂世是逢也【聰或作聴非是亂世方作世亂】今三賢方與天子謀所以施政於天下而階太平之治聴聰而視明公正而惇大夫聰明則聴視不惑公正則不邇讒邪惇大則有以容而思彼讒人者孰敢進而爲讒哉【聴視或作視聴進而或作而進】𨿽進而爲之亦莫之聴矣我何懼而愼【方無而愼字】旣累月上命李公相客謂愈曰子前被言於一相今李公又相子其危哉【方無哉字】愈曰前之謗我於宰相者翰林不知也後之謗我於翰林者宰相不知也今二公合處而防言若及愈必曰韓愈亦人耳彼敖宰相又敖翰林其將何求必不然吾乃今知免矣旣而讒言果不行【宰相或皆作相國乃今或作今乃又無矣字旣下方無而字】

愛直贈李君房別

左右前後皆正人也欲其身之不正烏可得耶【烏或作焉】吾觀李生在南陽公之側有所不知知之未嘗不爲之思有所不疑疑之未嘗不爲之言勇不動於气義不陳乎色【乎或作於】南陽公舉措施爲不失其宜天下之所窺觀稱道洋洋者抑亦左右前後有其人乎【公下或有之字有其方作其有】凡在此趨公之庭議公之事者吾旣從而遊矣【或無此字○今按此下疑當有而字】言而公信之者謀而公從之者四方之人則旣聞而知之矣李生南陽公之甥也人不知者將曰李生之托婚於富貴之家將以充其所求而止耳故吾樂爲天下道其爲人焉今之從事於彼也吾爲南陽公愛之【爲南上或有能字】又未知人之舉李生於彼者何辭彼之所以待李生者何道【又或作且】舉不失辭待不失道𨿽失之此足愛惜而得之彼爲歡忻於李生道猶若也舉之不以吾所稱待之不以吾所期李生之言不可出諸其口矣吾重爲天下惜之【惜或作愛】

張中丞傳後敍

元和二年四月十三日夜愈與吳郡張籍閱家中舊書得李翰所爲張巡傳【巡上方無張字】翰以文章自名爲此頗詳宻然尙恨有闕者不爲許逺立傳又不載雷萬春事首尾逺𨿽才若不及巡者開門納巡位本在巡上授之柄而處其下無所疑忌竟與巡俱守死成功名城防而虜與巡死先後異耳【開上或疑當有然字】兩家子弟材智下不能通知二公志以爲巡死而逺就虜疑畏死而辭服於賊逺誠畏死何苦守尺寸之地食其所愛之肉以與賊抗而不降乎當其圍守時外無蜉蚍【音孚音毗防浮】蟻子之援所欲忠者國與主耳而賊語以國亡主滅【語方校作悟滅下或有悟之字○今按悟字無理且從諸本作語若果合有悟字卽是誤字之訛但以字上若有語字或悟字或語之字或誤之字卽滅字下皆不當復有誤之字若以字上無此四種字卽滅字下皆當有誤之字】逺見救援不至而賊來益眾必以其言爲信外無待而猶死守人相食且盡𨿽愚人亦能數日而知死處矣逺之不畏死亦明矣烏有城壊其徒俱死獨蒙愧恥求活𨿽至愚者不忍爲嗚呼而謂逺之賢而爲之耶【其徒上方有而字或又疑而字當在死字之下邪上方無之字】說者又謂逺與巡分城而守城之防自逺所分始以此詬逺此又與兒童之見無異【詬或作語非是】人之將死其藏腑必有先受其病者引繩而絕之其絕必有處觀者見其然從而尢之其亦不達於理矣小人之好議論不樂成人之美如是哉如巡逺之所成就如此卓卓猶不得免其他則又何說當二公之初守也寧能知人之卒不救棄城而逆遁茍此不能守𨿽避之他處何益【之卒或無之字】及其無救而且窮也將其創【楚良切傷也】殘餓羸之餘𨿽欲去必不達二公之賢其講之精矣守一城捍天下以千百就盡之卒戰百萬日滋之師蔽遮江淮沮遏其勢天下之不亡其誰之功也【之不或無之字非是】當是時棄城而圖存者不可一二數【所矩切】擅彊兵坐而觀者相環也不追議此而責二公以死守亦見其自比於逆亂設滛辭而助之攻也【攻或作功非是】愈嘗從事於汴徐二府屢道於兩府間【府或作】親祭於其所謂雙廟者其老人往往說巡逺時事雲南霽云之乞救於賀蘭也【方無之字】賀蘭嫉巡逺之聲威功績出巳上不肯出師救愛霽云之勇且壯不聴其語彊畱之具食與樂延霽云坐霽云慷慨語曰云來時睢【音綏宋州也】陽之人不食月餘日矣云𨿽欲獨食義不忍𨿽食且不下咽【坐下或無霽云字非是】因拔所佩刀斷一指血淋漓以示賀蘭一座大驚皆感激爲云泣下云知賀蘭終無爲云出師意卽馳去將出城抽矢射佛寺浮圖矢著【直略切】其上甎半箭曰吾歸破賊必滅賀蘭此矢所以志也【箭或作笴歸或作師非是】愈貞元中過泗州船上人猶指以相語城防賊以刃脇降巡巡不屈卽牽去將斬之又降霽云云未應【或無霽字】巡呼云曰南八男兒死耳不可爲不義屈云笑曰欲將以有爲也公有言云敢不死卽不屈【欲將或疑衍一字】張籍曰有於嵩者少依於巡及巡起事嵩常在圍中【及巡或作及其常方作嘗】籍大歷中於和州烏江縣見嵩嵩時年六十餘矣【或無下嵩字】以巡初嘗得臨渙縣尉好學無所不讀【或無嘗字】籍時尙小粗問巡逺事不能細也云巡長七尺餘須髯若神嘗見嵩讀漢書謂嵩曰何爲久讀此【久或作又】嵩曰未熟也巡曰吾於書讀不過三徧終身不忘也因誦嵩所讀書盡捲不錯一字嵩驚以爲巡偶熟此卷因亂抽他帙以試無不盡然嵩又取架上諸書試以問巡巡應口誦無疑嵩從巡久亦不見巡常讀書也爲文章操紙筆立書未嘗起艸【起方作有○樊曰巡開元二十四年進士劉夢得嘉話載其謝加金吾表有云主辱臣死當臣致命之時惡稔罪盈是賊滅亡之日激勵將士賦詩有云裹瘡猶出陣飲血更登陴又夜聞笛聲詩有云營開星月近戰苦陣云深觀此則巡之文章可見矣一本作未嘗有艸新添巡守睢陽詩全章云接戰春來苦孤城日漸危合圍侔月暈分守效魚麗屢厭黃塵起時將白羽麾裏瘡猶出陣飲血更登陴忠信應難敵堅貞自不移無人報天子心計欲何施】初守睢陽時士卒僅萬人城中居人戶亦且數萬巡因一見問姓名其後無不識者【或無戶字】巡怒須髯輒張及城防賊防巡等數十人坐且將戮巡起旋其眾見巡起或起或泣【或起或作猶起】巡曰汝勿怖死命也眾泣不能仰視巡就戮時顏色不亂陽陽如平常逺寛厚長者貌如其心與巡同年生月日後於巡呼巡爲兄死時年四十九【呼巡或作呼之】嵩貞元初死於亳宋間或傳嵩有田在亳宋間武人奪而有之嵩將詣州訟理爲所殺嵩無子張籍云【嵩將上或有而字爲下或有其字皆非是】

河中府連理木頌

司空咸寧王【渾瑊也】尹蒲之七年木連理生於河之東邑野夫來告且曰吾不知古殆气之交暢也維吾王之徳交暢者有五是其應乎【殆或作始或無五字皆非是】訓戎奮威蕩戮凶回舉政宣和人則咸嘉入踐臺階庶尹克司來帥熊羆四方作儀閔仁鰥寡不寧燕息【仁或作人非是】人樂王徳祝年萬億府有羣吏王有從事異體同心歸民於理【異體或作上下非是體方作事】天子是嘉俾錫勞王王拜稽首天子之光庶徳昭融神斯降祥殊本連理之柯同榮異壠之禾【方云三館本潮本之柯皆作枝柯仍與下文同榮爲一句今本木作禾由枝字訛也○今按殊本連理之柯卽今所頌之木也同榮異壠之禾卽書所謂異畆同穎之嘉禾也蓋追爲前白之預言而泛舉其類耳司馬相如所謂雙鮥共抵之獸其句法亦類此如方所定則理乖語贅句分而韻不恊失之逺矣】吾傒之產玆土也久矣【方無之字○今按之字疑當作其】今欲明於大君紀於策書王抑余也冶金伐石埀耀無極王余抑也【欲或作將王余抑也或作余抑王也或依上文作王抑余也方從三本定此○今按抑余余抑蓋互文以叶韻耳作余抑王固無理作王抑余亦重復無它奇當從方本爲是】奮肆姁媮【上音劬下音兪美態也】不知所如願托頌詞長言之於康衢頌曰

木何爲兮此祥洵厥美兮在吾王【洵方作詢非是】願封植兮永固俾斯人兮不防【斯或作其人或作民】

汴州東西水門記【並序】

貞元十四年正月戊子隴西公命作東西水門【或無隴西二字非是方云董晉本仲舒之裔自廣川徙隴西故云】越三月辛已朔水門成三日癸未大合樂設水嬉防監軍軍司馬賔佐僚屬將校熊羆之士肅四方之賔客以落之士女龢【古和字】防闐郭溢郛旣卒事其從事昌黎韓愈請紀其成績其詞曰維汴州河水自中注厥初距河爲城其不合者誕寘聨鎖於河宵浮晝湛舟不潛通【距或作拒○不合或作弗合湛或作沈舟不方作舟用方並從石本○今按上下文意蓋言置鎖𨿽足以禁舟之潛通然未免虧疏宣泄之患故須作水門耳諸本作舟不潛通者是也今上文旣言置鎖而下文乃云舟用潛通則是鎖爲虛設而其下句亦不應著然字矣若以爲誤則石本乃當時所刻不應有誤然亦安知非其書者之誤刻者之誤況或非所親見則又安知非傳者之誤耶其說之未盡者又見於溪堂盤谷等篇覽者詳之】然其襟抱虧疏風气宣泄邑居弗寧訛言屢騰歷載巳來孰究孰思皇帝禦天下十有八載此邦之人遭逢疾威嚚童噭嘑【上音叫下音呼皆聲也嚚童李乃】刼眾阻兵懍懍栗栗若墜若覆時維隴西公受命作藩爰自洛京單車來臨遂拯其危遂去其疵【拯或作持】弗肅弗厲薫爲大和神應祥福五穀穰熟旣庶而丰人力有餘監軍是咨司馬是謀【諸本及石本皆有此二句方從閤本刪去云閤本蓋公晚年所定當從之○今詳此二語疑後人惡監軍二字而刪之耳方氏直謂閤本爲公晚年所定不知何據而云然以今觀之其舛誤爲最多疑爲初出未校之本前已辧之詳矣大抵館閣藏書不過取之民間而諸儒略以官課校之耳豈能一一精善過於私本世俗但見其爲官本便尊信之而不復問其文理之何如巳爲可笑今此乃復造爲攺定之說以鉗眾口則又可笑之甚也】乃作水門爲邦之郛以固風气以閈冦偸【閈或作扞】黃流渾渾飛閣渠渠因而飾之匪爲觀遊天子之武維隴西公是布天子之文維隴西公是宣【文方以石閣蜀本作醇○今按此記方氏多以石本固當據信但上條用字大誤而此醇字亦未安耳】河之沄沄【有君切轉流也】源於昆侖天子萬祀公多受祉乃伐山石刻之日月尙俾來者知作之所始

燕喜亭記

【燕或作宴此記方亦多從石本】

太原王中在連州與學佛人景常元慧遊【佛下或有之字慧下或有者字】異日從二人者行於其居之後丘荒之間止髙而望得異處焉斬茅而嘉樹列發石而淸泉激輦糞壤燔椔翳【燔或作焚椔側師切詩作之屏之其椔其翳注曰木立死曰椔自斃曰翳】卻立而視之出者突然成丘防者呀【虛加切張口皃】然成谷窪【烏切一曰窊也老子窪則盈】者爲池而缺者爲洞若有神異物陰來相之自是中與二人者晨往而夕忘歸焉乃立屋以避風雨寒暑【避或作禦寒上或有禦字或作立屋以避風雨旣除寒暑旣去或作以禦風雨以除寒暑方從石本云左傳吾儕小人皆有闔廬以避燥濕寒暑】旣成愈請名之其丘曰竢徳之丘蔽於古而顯於今有竢之道也【其丘上或有名字有竢下或有徳字】其石谷曰謙受之谷瀑【音暴又步木切】曰振鷺之瀑谷言徳瀑言容也其土谷曰黃金之谷瀑曰秩秩之瀑谷言容瀑言徳也洞曰寒居之洞志其入時也池曰君子之池虛以鐘其美盈以出其惡也泉之源曰天澤之泉出髙而施下也合而名之以屋曰燕喜之亭取詩所謂魯侯燕喜者頌也【名或作言者頌方從石閣杭蜀本如此或作頌者○今按頌字疑衍文】於是州民之老聞而相與觀焉【方從石閣杭本如此或無老字而或作者州民之老或作州民之老民非是】曰吾州之山水名天下然而無與燕喜者比經營於其側者相接也而莫直其地凡天作而地藏之以遺其人乎【名下或有於字其側方以石本無其字直或作多或作宜皆非是方云直音值當也史記樗裏子墓正直其北匃奴傳諸將居東方直上谷直讀如字地藏方從石本無地字其人方以石本無其字】中自吏部郎貶秩而來【部下或有侍字或無郎字皆非是】次其道途所經自藍田入商洛【田下或有山字】涉淅湍【方云今鄧州有淅川縣以淅水得名○今按淅音錫其縣本楚之淅邑漢書所謂淅酈者也湍亦水名在鄧州穰縣】臨漢水升峴【胡典切】首以望方城出荊門下岷【音民】江過洞庭上湘水行衡山之下由郴【音琛】逾嶺蝯【音袖】所家魚龍所宮極幽遐瑰詭之觀宜其於山水飫聞而厭見也【蝯或作猿瑰或作瓌也或作之方從石本無也字】今其意乃若不足傳曰智者樂水仁者樂山中之徳與其所好可謂恊矣智以謀之仁以居之吾知其去是而羽儀於天朝也不逺矣遂刻石以記【方從石本無而字】

徐泗豪三州節度掌書記防石記

【豪諸本作濠石或作壁洪云地理誌濠初作豪元和三年攺爲濠據退之作記時尙爲豪作濠誤矣方云通典以爲州名字本作濠○今按顏魯公幹錄字樣及唐韻亦皆作豪而元和郡國志云濠字中間誤去水元和三年字又加水皆與地理誌合但通典偶脫中間去水一節耳此濠字當以洪氏作豪】

書記之任亦難矣元戎整齊三軍之士統理所部之甿以鎭守邦國贊天子施敎化【整或作摠士或作事守或作定】而又外與賔客四鄰交其朝覲防問慰薦祭祀祈祝之文與所部之政三軍之號令升黜凡文辭之事皆出書記【祈或作所】非閎辧通敏兼人之才莫宜居之【閎或作宏】然皆元戎自辟然後命於天子【後方作後】茍其帥之不文則其所辟或不當亦其理宜也南陽公自禦史大夫豪壽廬三州觀察使授節移鎭徐州歷十一年而掌書記者三人【者下或有凡字】其一人曰髙陽許孟容入仕於王朝今爲尙書禮部郎中其一人曰京兆杜兼今爲尙書禮部員外郎觀察判官其一人隴西李博自前鄕貢進士授祕書省校書郎方爲之【隴上或有曰字】南陽公文章稱天下其所辟實所謂閎辧通敏兼人之才者也後之人茍未知南陽公之文章吾請觀於三君子茍未知三君子之文章吾請觀於南陽公可知矣【人茍下或有有字】蔚乎其相章炳乎其相輝志同而气合魚川泳而鳥雲飛也【章方作扶或作華泳或作伏方無也字】愈樂是賔主之相得也故請刻石以記之而防置於壁間俾來者得以覽觀焉【記下或無之字來上或無俾字】

畫記

雜古今人物小畫共一卷騎而立者五人騎而被甲載兵立者十人【兵下或無立字】一人騎執大旗前立【騎下或有而字】騎而被甲載兵行且下牽者十人騎且負者二人騎執器者二人騎擁田犬者一人騎而牽者二人騎而驅者三人執覊【居宜切】靮【音的馬韁】立者二人騎而下倚馬臂隼而立者一人騎而驅涉者二人徒而驅牧者二人【徒下方無而字驅牧方作騎牧○今按徒則非騎矣方誤】坐而指使者一人甲冑手弓矢鈇銊植者七人甲冑執幟植者十人負者七人偃寢休者二人甲冑坐睡者一人方涉者一人【方無方字】坐而脫足者一人【方本坐上有方涉二字】寒附火者一人雜執器物役者八人奉壷矢者一人捨而具食者十有一人【具或作目十上或有二字】挹且注者四人牛牽者二人【二或作三】驢驅者四人一人杖而負者【負下方無者字○今按一人字疑在負者之下】婦人以孺子載而可見者六人【婦人方作婦女而無以字】載而上下者三人孺子戱者九人凡人之事三十有二爲人大小百二十有三而莫有同者焉【事下或有主字爲或作焉屬上句非是】馬大者九匹於馬之中又有上者下者【又有上者下者方以杭本作亦有馬之下者焉蜀本同但又作亦閤本作亦有馬焉○今按此句三本皆無理惟別本作又有上者下者而無焉字乃與上下文意相屬今從之】行者牽者【牽方作奔或並無四字○今按牽謂牽而行也後有走者則奔者爲重復當存牽而去奔】涉者陸者【或無陸者二字○今按此承涉者則陸爲方出水也不當無】翹者顧者鳴者寢者訛者立者人立者【或無人立者二字非是】齕【音纈又胡沒切齧也】者飲者溲者陟者降者癢磨樹者噓者嗅者喜相戲者怒相踶齧【五結切】者【喜下或有而字】秣者騎者驟者走者載服物者載狐兔者凡馬之事二十有七爲馬大小八十有三而莫有同者焉【爲或作焉屬上句非是】牛大小十一頭【十下或有有字】橐駝三頭【橐或作駱下同方云漢書子虛賦注橐駝者言其可負橐而駝物故以名】驢如橐駝之數而加其一焉隼一犬羊狐兔麋鹿共三十旃車三兩雜兵器弓矢旌旗刃劍矛楯【食飲切】弓服矢房甲冑之屬缾盂簦【音登又都滕切笠之長柄也史記虞卿躡蹻擔簦是也笠蓋也】笠筐筥錡釡【錡其綺切方曰筐圓曰筥皆以竹爲之三足曰錡無足曰釡】飲食服用之器壷矢博奕之具二百五十有一皆曲極其妙【方從閣杭本用下有投壺二字而無器字非是】貞元甲戌年餘在京師甚無事同居有獨孤生申叔者【或無有字】始得此畫而與余彈棊【沈存中云彈棊有譜一卷其局方二尺中心髙如覆盂其巓爲小壺四角防引起李商隠詩玉作彈棋局中心亦不平謂其中髙也白樂天詩彈棊局上事最妙是長斜謂抹角斜彈一發過半局今譜中有此法栁子厚序棊用二十四局者卽此戱也】余幸勝而獲焉意甚惜之以爲非一工人之所能運思蓋藂集眾工人之所長耳𨿽百金不願易也【工下或皆無人字藂或作叢】明年出京師至河陽與二三客論畫品格因出而觀之座有趙侍禦者君子人也見之戚然若有感然【感上或有所字或無若有感然四字】少而進曰噫余之手摸也【摸上或有所字或作手之所摹也】亡之且二十年矣余少時常有志乎玆事得國本絕人事而摸得之遊閩中而喪焉居閒處獨時往來餘懷也以其始爲之勞而夙好之篤也【來上或有日字爲上方無始字今以下文夙好之語推之當有】今𨿽遇之力不能爲已且命工人存其大都焉余旣甚愛之又感趙君之事因以贈之而記其人物之形狀與數而時觀之以自釋焉

藍田縣丞防壁記

丞之職所以貳令於一邑無所不當問其下主簿尉主簿尉乃有分職丞位髙而偪例以嫌不可否事文書行吏抱成案詣丞捲其前鉗以左手右手摘紙尾雁鶩行以進平立聣【音詣】丞曰當署【雁或作鳬曰下或有丞字】丞涉筆占位署惟謹【涉或作濡】目吏問可不可吏曰得則退不敢略省漫不知何事官𨿽尊力勢反出主簿尉下諺數慢必曰丞至以相訾謷【上將此切下牛刀切謷不省語也前漢聲謷謷說文云不省人也】丞之設豈端使然哉【諺或作劾或作該方以文苑云謂諺語之所舉計者以丞爲慢之最且至以相訾謷也數所矩切】博陵崔斯立種學績文以蓄其有涵演【以淺切長流也】迆日大以肆【或作澄大以或作以大】貞元初挾其能戰藝於京師再進再屈於人【杭本無再進二字文苑無下再字而屈下一字皆作千字方云斯立貞元四年進士六年中博學宏詞再進而屈千人也○今按杭苑皆脫字方以苑爲誤但唐人試宏詞者甚少如貞元九年僅三十二人而已作千人恐非是或疑千當作其如雲屈其坐人也然無所據姑放穆天子傳闕其處以俟知者】元和初以前大理評事言得失黜官再轉而爲丞玆邑始至喟曰官無卑顧材不足塞職旣噤【巨禁切】不得施用又喟曰丞哉丞哉余不負丞而丞負余則盡枿【五割切】去牙角一躡故迹破崖岸而爲之【喟下或皆有然字負余上方有喜字云喜音詐吏切黃霸傳少學律令喜爲吏岸下方無而字爲之方作爲文而讀連下句曰爲文丞言猶文具也○今按文丞不成文理方說之僻類如此】丞防故有記壊漏污不可讀【按丞字或疑爲衍文】斯立易桷與瓦墁【母官切】治壁悉書前任人名氏庭有老槐四行南墻鉅竹千挺儼立若相持【挺方雲從本說文挺一枚也】水防防【音虢】循除鳴斯立痛掃漑對樹二松日哦其間【日下或有吟字】有問者輒對曰余方有公事子姑去考功郎中知制誥韓愈記

新修滕王閣記

愈少時則聞江南多臨觀之美而滕王閣獨爲第一有瑰偉絕特之稱【則或作嘗臨觀或作登臨特方從閣本作時非是】及得三王所爲序賦記等【注或云王勃作遊閣序王緒作賦今中丞王公爲從事日作修閣記或並無】壯其文辭益欲往一觀而讀之以忘吾憂系官於朝願莫之遂十四年以言事斥守掲陽【或無事字掲或作朝】便道取疾以至海上又不得過南昌而觀所謂滕王閣者其冬以天子進大號加恩區內移刺袁州袁於南昌爲屬邑【於上方無袁字】私喜幸自語以爲當得躬詣大府受約束於下執事及其無事且還儻得一至其處竊寄目償所願焉【諸本皆同方獨從文苑無及其無事且還儻得一至其處十二字而償作賞下又增適字○今按敍事當如諸本乃有曲折而其先公後私不以遊覽雜乎受命之重尢得事大府之體與聘禮旣受饔飱然後請觀乃從下門而入意亦相似如方所定則皆失之而竊寄目賞語意生澁適所願亦不若償字之穏也】至州之七月詔以中書舍人太原王公爲禦史中丞觀察江南西道洪江饒防吉信撫袁悉屬治所八州之人前所不便及所願欲而不得者公至之日皆罷行之【行上文苑有而字非是】大者驛聞小者立變春生秋殺陽開陰閉【生方從文苑作施○今按下字對偶文苑亦非是】令修於庭戶數日之間而人自得於湖山千里之外【日或作月】吾𨿽欲出意見論利害聴命於幕下而吾州乃無一事可假而行者又安得捨已所事以勤館人則滕王閣又無因而至焉矣【或無矣字】其嵗九月人吏浹和公與監軍使燕於此閣文武賔士皆與在席酒半合辭言曰此屋不修且壊前公爲從事此邦適理新之公所爲文實書在壁【理或作治所上方無公字】今三十年而公來爲邦伯適及期月公又來燕於此公烏得無情哉【烏或作胡方以杭苑作乎○今按作乎語意輕脫不類公文亦非寮屬所以施於其長者蓋本作烏自烏而胡又自胡而訛耳大抵此篇文苑多誤】公應曰諾於是棟楹梁桷板檻之腐黑撓折者蓋瓦級甎之破缺者赤白之漫漶【上莫半切下胡館切赤白繪畫之色前漢爲其泰漫漶而不可知注漫漶不分別貌】不鮮者治之則巳【破方作故鮮或作圭說見祭湘君夫人文○今按瓦甎堅物破缺乃不可用而故則無甚害也且修屋而盡易其故則是新作而非修之謂矣作故非是】無侈前人無廢後觀工旣訖功公以眾飲而以書命愈曰子其爲我記之【而下或有賞焉字子下或無其字】愈旣以未得造觀爲嘆竊喜載名其上詞列三王之次有榮耀焉乃不辭而承公命其江山之好登望之樂𨿽老矣如獲從公遊尙能爲公賦之元和十五年十月某日袁州刺史韓愈記【某或作五】

科斗書後記

愈叔父【名云卿仕終禮部侍郎李習之志其妻母墓曰禮部君好立節義有大功於昭陵其文章出於時而官不甚髙習之妻云卿孫女也】當大歷世文辭獨行中朝天下之欲銘述其先人功行取信來世者咸歸韓氏於時李監陽冰獨能篆書而同姓叔父擇木善八分【擇木代宗時官禮部尙書杜子美李潮八分歌云尙書韓擇木騎曹蔡有鄰開元以來數八分者○同姓方從閤蜀本如此或只作配善或作蓋或作蓋能非是○今按禮云五世袒免殺同姓也公於擇木已無服矣故以同姓言之】不問可知其人不如是者不稱三服故三家傳子弟往來貞元中愈事董丞相幕府於汴州識開封令服之者陽冰子授余以其家科斗孝經漢衛宏官書兩部合一卷愈寶蓄之而不暇學【服之或作復之官書方云新唐志作字書考之杜林傳及陳蕃傳注非也】後來京師爲四門博士識歸公歸公好古書能通之愈曰古書得其據依蓋可講【方無其字據依或作依據方云左氏無所據依】因進其所有書屬歸氏元和來愈亟不獲讓嗣爲銘文薦道功徳思凡爲文辭宜略識字【方無道字識下或有古字】因從歸公乞觀二部書得之畱月餘張籍令進士賀拔恕寫以畱愈【或無愈】蓋得其十四五而歸其書歸氏十一年六月四日右庶子韓愈記

別本韓文考異卷十三

欽定四庫全書

別本韓文考異卷十四

宋王伯大重編

雜著

鄆州谿堂詩【並序此篇方多從石本】

憲宗之十四年始定東平三分其地【孫曰謂析李師道所據十三州爲三鎭馬總鄆曹濮等州觀察使薛平靑州刺史王遂沂州刺史】以華州刺史禮部尙書兼禦史大夫扶風馬公爲鄆【音運秦爲薛郡地漢爲東平國】曹濮【音卜古昆吾之墟】節度觀察等使鎭其地【公下或有總字】旣一年褒其軍號曰天平軍上卽位之二年召公入且將用之以其人之安公也復歸之鎭【安下或有於字此句或作以彼之人安於公也】上之三年公爲政於鄆曹濮也適四年矣治成制定眾志大固惡絕於心仁形於色竱心一力以供國家之職【竱心一力或作竭心力竱或作竭一或作戮方云竱旨兗切專也國語竱本肇末】於時沂密始分而殘其帥【方云沂帥王遂也○洪曰謂十四年沂海將王弁殺其觀察使王遂自稱畱後】其後幽鎭魏不悅於政相扇繼變【謂長慶元年幽州盧龍軍都知兵馬使朱克融囚其節度使張洪靖以反成徳軍大將王廷湊殺其節度田正以反二年魏博節度使田布自殺兵馬使史憲誠自稱畱後】復歸於舊【於政或作於政方云謂張靖被囚田正史憲誠皆爲下所殺】徐亦乘勢逐帥自置同於三方【置或作署或置上有署字方云此謂崔羣爲王智興所逐也】惟鄆也截然中居四鄰望之若防之制水恃以無恐【閤杭蜀及諸本皆有四鄰望之一句方從石本刪去○今按文勢及當時事實皆當有此句若其無之則下文所謂恃以無恐者爲誰恃之邪大凡爲人作文而身或在逺無由親視摹刻旣有脫誤又以毀之重勞遂不能攺若此者蓋親見之亦非獨古爲然也方氏最信閤杭蜀本𨿽有謬誤往往曲從今此三本幸皆不誤而反爲石本脫句所奪甚可笑也】然而皆曰鄆爲虜巢且六十年將彊卒武曹濮於鄆州大而近【方云曹濮於鄆自爲一句或作於曹濮州非是】軍所根柢皆驕以易怨而公承死亡之後掇拾之餘剝膚椎髓公私掃地赤立新舊不相保持萬目睽睽【持或作恃】公於此時能安以治之其功爲大若幽鎭魏徐之亂不扇而變此功反小何也公之始至眾未熟化以武則忿以憾以恩則橫而肆【或無以憾二字或作而憾】一以爲赤子一以爲龍蛇憊【蒲拜切病也】心罷【音疲】精磨以嵗月然後致之難也及教之行眾皆戴公爲親父母夫叛父母從仇讐非人之情故曰易【下或有也字】於是天子以公爲尙書右僕射封扶風縣開國伯以褒嘉之【或無公及封字縣或作郡】公亦樂眾之和知人之悅而侈上之賜也於是爲堂於其居之西北隅號曰谿堂以饗士大夫通上下之志旣饗其從事陳曽謂其眾言公之畜此邦其勤不亦至乎此邦之人累【力佳切系也說文綴得理也】公之化惟所令之不亦順乎上勤下順遂濟登玆不亦休乎昔者人謂斯何今者人謂斯何𨿽然斯堂之作意其有謂而喑無詩歌是不考引公徳而接邦人於道也【徳下或無而字】乃使來請其詩曰

帝奠九壥【與防同】有葉有年有荒不條河岱之間【不或作有】及我憲考一收正之【收或作牧】視邦選侯以公來屍公來尸之人始未信公不飲食以訓以狥孰饑無食孰呻孰嘆孰寃不問不得分願孰爲邦蟊【亡侯切螣也】節根之螟【蟊或作蛑音義同】羊狠狼貪以口覆城吹之喣之摩手拊之箴之石之膊【音粕】而磔【陟格切說文薄脯膊之屋上左氏成二年傅龍人囚靈蒲就魁殺而膊諸城上磔閃也張也箴或作鍼】之凡公四封旣富以彊謂公吾父孰違公令可以師徵不寧守邦【師方從石本作帥○今按平淮西碑云屢興師徵作師爲是石本或誤未可知也】公作谿堂播播流水淺有蒲蓮深有蒹葦公以賓燕其鼓駭駭【方云此詩十一章以令葉彊以駭葉水皆古音也令有平聲一讀公獨孤郁墓志亦見淮南子勿驚勿駭萬物將自理勿撓勿攖萬物將自淸駭古音自與理葉也周官注疾雷撃鼓曰駭西京賦所謂駭雷鼓是也○今按古音之說甚善吳才老補音補韻二書其說甚詳駭水叶韻如管子宮如牛鳴盎中徴如負豕覺而駭亦一證也沙隨程可久曰吳說𨿽多其例不過四聲互用切饗通用二條而已此說得之如通其說則古書𨿽不盡見今可以例推也】公燕谿堂賓校醉飽流有跳魚岸有集鳥旣歌以舞其鼓考考公在谿堂公禦琴瑟公曁賓贊稽經諏律【稽考也諏訪也】施【詩智切】用不差人用不屈谿有薲苽【上音蘋下音孤孫曰說文薲蘋也苽凋胡也周禮魚宜苽】有有魚公在中流右詩左書無我斁【徒故切又音亦】遺此邦是庥【音休爾雅曰防】

貓相乳【蜀本乳下有說字】

司徒北平王家貓有生子同日者其一死焉【或作其一母死或作其母一死】有二子飲於死母母且死其鳴咿咿其一方乳其子若聞之起而若聽之走而若救之【走下方無而字】銜其一置於其棲又往如之反而乳之若其子然噫亦異之大者也【方無也字】夫貓人畜也非性於仁義者也【方從閤杭無仁字非是】其感於所畜者乎哉北平王牧人以康伐罪以平【伐或作罰非是】理陰陽以得其宜國事旣畢家道乃行父父子子兄兄弟弟雍雍如也愉愉如也視外猶視中一家猶一人夫如是其所感應召致其亦可知矣易曰信及豚魚非此類也夫【非此或作亦其非是】愈時獲幸於北平王客有問王之徳者愈以是對客曰夫祿位貴富人之所大欲也得之之難未若持之之難也得之於功或失於徳得之於身或失於子孫【二失字下或並有之字】今夫功徳如是祥祉如是其善持之也可知巳旣巳【或無此二字】因敍之爲貓相乳說云【下或有爾字非是】

進士防問十三首

問書稱汝則有大疑謀及乃心謀及卿士以至於庶人筮考其從違以審吉凶則是聖人之舉事興爲無不與人共之者也【吉凶方從蜀本作吉凶○今按經傳凡言吉凶者多先吉而後凶惟協韻諧聲則或倒用而近世好奇之士不問可否一例倒用則失之矣此類當徐讀而從其聲之諧者不能悉論也】於易則又曰君不密則失臣臣不密則失身防事不密則害成而春秋亦有譏漏言之詞如是則又似不與人共之而獨運者【下或有也字】書與易春秋經也聖人於是乎盡其心焉耳矣其文相戾悖如此欲人之無疑不可得巳是二說者其信有是非乎抑所指各殊而學者不之能察也諒非深考古訓讀聖人之書者其何能辧之【方作此】此固吾子之所宜無讓君願承救焉【說下或無者字者下方有也字】問古之人有云夏之政尙忠殷之政尙敬而周之政尙文是三者相循環終始若五行之與四時焉原其所以爲心皆非故立殊而求異也各適於時救其而巳矣夏殷之書存者可見矣【夏殷下或無之字非是】至周之典籍咸在考其文章其所尙若不相逺然焉所謂二者之異云乎【逺下方無然字焉或作烏○今按當有然字而焉字屬下句但其下疑當有一有字作烏亦通其下疑或有一睹字】抑其道深微不可究歟將其詞隱而難知也不然則是說爲謬矣周之後秦漢蜀吳魏晉之興與霸亦有尙乎無也【或無興與字】觀其所爲其亦有意云爾循環之說安在吾子其爲所隱焉

問夫子之序帝王之書而系以秦魯及次列國之風而宋魯獨稱頌焉秦穆之徳不逾於二霸【穆或作魯非是】宋魯之君不賢乎齊晉其位等其徳同升黜取捨如是之相逺亦將有由乎願聞所以辧之之說

問夫子旣沒聖人之道不明蓋有楊墨者始侵而亂之其時天下咸化而從焉孟子辭而辟之則旣廓如也【或無其時字或無則字】今其書尙有存者其道可推而知不可乎【或無知字非是】其所守者何事其不合於道者防何孟子之所以辭而辟之者何說【之者或作之也】今之學者有學於彼者乎有近於彼者乎其已無傳乎其無乃化而不自知乎其無傳也則善矣如其尙在將何以救之乎【尙在方從閤杭苑作在尙無將字○今按若從方本則尙何以救之乎乃是恐不及救之意與此上下文不相入其說非是】諸生學聖人之道必有能言是者其無所爲讓

問所貴乎道者不以其便於人而得於已乎當周之衰管夷吾以其君霸九合諸侯一匡天下戎狄以微京師以尊四海之內無不受其賜者天下諸侯奔走其政令之不暇而誰與爲敵此豈非便於人而得於已乎【人下方無而字已作身○今據上文及詳文勢方說非是】秦用商君之法人以富國以彊諸侯不敢抗及七君而天下爲秦使天下爲秦者商君也而後代之稱道者咸羞言管商氏何哉庸非求其名而不責其實歟願與諸生論之無惑於舊說【名下或無而字其實或作於實舊或作記非是自下或有焉字】

問夫子之言盍各言爾志【盍上或有曰字】又曰居則曰不吾知也如或知爾則何以哉今之舉者不本於鄕不序於庠一朝而羣至乎有司有司之不之知也宜矣【不之或無之字】今將自州縣始請各誦所懷聊以觀諸生之志死者可作其誰與歸【此下或有又曰居是邦也六字】事其大夫之賢者友其士之仁者敢問諸生之所事而友者爲誰乎【而或作所爲或作其】所謂賢而仁者其事如何哉言及之而不言亦君子之所不爲也【方無之所二字】

問春秋之時百有餘國皆有大夫士詳於傳者無國無賢人焉其餘皆足以充其位不聞有無其人而闕其官者【聞下或無有字】春秋之後其書尢詳以至於吳蜀魏下及晉氏之亂國分如錙【側時切】銖【市未切】讀其書亦皆有人焉【魏字或在晉下謂元魏爾蓋不然也三國之魏豈應略而不言乎】今天下九州四海其爲土地大矣國家之舉士內有明經進士外有方維大臣之薦其餘以門地勲力進者又有倍於是其爲門戶多矣【有倍或作加倍】而自禦史臺尙書省以至於中書門下省咸不足其官豈今之人不及於古之人邪何求而不得也夫子之言曰十室之邑必有忠信如丘者焉誠得忠信如聖人者而委之以大臣宰相之事有不可乎【委之以方作以委之非是】況於百執事之微者哉古之十室必有任宰相大臣者今之天下而不足士大夫於朝其亦有說乎問夫子曰潔淨精微易教也今習其書不識四者之所謂盍舉其義而陳其數焉

問易之說曰幹健也【易上或有周字說下或有者字】今考幹之爻在初者曰潛龍勿用在三者曰夕惕若厲無咎在四者亦曰無咎在上曰有悔卦六位一勿用二茍得無咎一有悔安在其爲健乎【二或作一非是】又曰幹以易知坤以簡能幹之四位旣不爲易矣坤之爻又曰龍戰於野戰之於事其足爲簡乎【野下或有其血黃四字】易六經也學者之所宜用心願施其詞陳其義焉【或無所字非是】

問人之仰【魚向切恃也】而生者谷帛谷帛丰無饑寒之患然後可以行之於仁義之途措之於安平之地此愚智所同識也【者下或有在字丰上或有旣字】今天下谷愈多而帛愈賤人愈困者何也【愈賤方作益賤而字疑當在賤字下但此正與張中丞傳後城壞而其徒皆死云云者相類恐公自有此一種句法也】耕者不多而谷有餘蠶者不多而帛有餘有餘宜足而反不足此其故又何也將以救之其說如何

問夫子言堯舜垂衣裳而天下理又曰無爲而理者其舜也歟書之說堯曰親九族又曰平章百姓又曰協和萬邦又曰歷象日月星辰敬授人時又曰洪水懷山襄陵下人其咨【人或作民此試進士當避諱作民者非是】夫親九族平百姓和萬邦則天道授人時愁水禍非無事也而其言曰垂衣裳而天下理者何也於舜則曰愼五典又曰敍百揆又曰賓四門又曰齊七政又曰類上帝禋六宗望山川徧羣神又曰協時月正日同律度量衡五載一巡狩又曰分十二州封山濬川卹五刑典三禮彰施五色出納五言【封諸本作隨非是】嗚呼其何勤且煩如是而其言曰無爲而理者何也將亦有深辭隱義不可曉邪抑其年代已逺失其傳邪二三子其辧焉【抑其下或有所字非是巳逺或作逺矣方無巳字】問古之學者必有師所以通其業成就其道徳者也【徳下或無者字】由漢氏已來師道日微【氏或作代方無巳字】然猶時有授經傳業者及於今則無聞矣徳行若顏回言語若子貢政事若子路文學若子遊猶且有師非獨如此𨿽孔子亦有師問禮於老聃問樂於萇是也【方無𨿽字】今之人不及孔子顏回逺矣而且無師【無下或有所字】然其不聞有業不通而道徳不成者何也【或無而字】

問食粟衣【於旣切下同】帛服仁行義以竢死者二帝三王之所守聖人未之有攺焉者也今之說者有神仙不死之道不食粟不衣帛薄仁義以爲不足爲是誠何道邪聖人之於人猶父母之於子【二於字或皆作於】有其道而不以教之不仁其道𨿽有而未之知不智仁與智且不能又烏足爲聖人乎【烏或作焉】不然則說神仙者妄矣

爭臣論

【爭或作諫方云曰本及歐公與範司諫書溫公通鑑皆作爭】

或問諫議大夫陽城於愈可以爲有道之士乎哉學廣而聞多不求聞於人也行古人之道居於晉之鄙晉之鄙人薫其徳而善良者防千人大臣聞而薦之天子以爲諫議大夫【子下或無以字】人皆以爲華陽子不色喜【或無人字及色字皆非是】居於位五年矣視其徳如在野彼豈以富貴移易其心哉【在下或有艸字移易方作易移】愈應之曰是易所謂恆其徳貞而夫子凶者也惡【音烏】得爲有道之士乎哉在易蠱之上九云不事王侯髙尙其事蹇之六二則曰王臣蹇蹇匪躬之故夫不以所居之時不一而所蹈之徳不同也【之時之徳方並無之字】若蠱之上九居無用之地而致匪躬之節以蹇之六二在王臣之位而髙不事之心則冒進之患生曠官之刺興志不可則而尢不終無也【蹇上或有以字事下或有上字尢下或有之字終或作絕或作始皆非是】今陽子在位不爲不久矣聞天下之得失不爲不熟矣天子待之不爲不加矣而未嘗一言及於政【今陽子下或有實一匹夫四字或作實一介之夫下再出陽子二字或作實匹夫陽子亦再見及下方無於字】視政之得失若越人視秦人之肥瘠【音籍】忽焉不加喜戚於其心問其官則曰諫議也問其祿則曰下大夫之秩也問其政則曰我不知也有道之士固如是乎哉【夫下方無之字】且吾聞之有官守者不得其職則去有言責者不得其言則去今陽子以爲得其言言乎哉得其言而不言與不得其言而不去無一可者也【乎上或無復出言字○按此語正謂陽子若自謂得其言則何不言乎哉或本非是】陽子將爲祿仕乎古之人有云仕不爲貧而有時乎爲貧謂祿仕者也宜乎辭尊而居卑辭富而居貧若抱闗撃柝者可也蓋孔子嘗爲委吏矣嘗爲乘田矣亦不敢曠其職必曰防計當而已矣必曰牛羊遂而已矣若陽子之秩祿不爲卑且貧章章明矣而如此其可乎哉【秩祿或作祿秩】或曰否非若此也夫陽子惡訕上者惡爲人臣招【音翹】其君之過而以爲名者故𨿽諫且議使人不得而知焉【方云舊本招下注音翹二字武子好盡言以招人過見國語漢書五行志蘇林讀招爲翹招舉也朱元憲曰考他書未獲爲翹之意作音者當有所據○今按呂氏春秋孔子之勁能招國門之闗注招舉也又過秦論招八州而朝同列蘇林亦音翹】書曰爾有嘉謨嘉猷則入告爾後於內爾乃順之於外曰斯謨斯猷惟我後之徳夫陽子之用心亦若此者愈應之曰若陽子之用心如此滋所謂惑者矣【滋或作玆非是】入則諫其君出則不使人知者大臣宰相者之事非陽子之所宜行也夫陽子本以布衣隱於蓬蒿之下【方無本以字】主上嘉其行誼擢在此位官以諫爲名誠宜有以奉其職使四方後代知朝廷有直言骨鯁之臣天子有不僭賞從諫如流之美庶巖穴之士聞而慕之束帶結髮願進於闕下而伸其辭說致吾君於堯舜熈鴻號於無窮也若書所謂則大臣宰相之事非陽子之所宜行也且陽子之心將使君人者惡聞其過乎是啟之也【是啟或作其咎非是】或曰陽子之不求聞而人聞之不求用而君用之不得已而起守其道而不變何子過之深也愈曰自古聖人賢士皆非有求於聞用也【有下或有心字】閔其時之不平人之不乂得其道不敢獨善其身而必以兼濟天下也【必方作不】孜孜矻矻【音窟】死而後已故禹過家門不入孔席不暇暖而墨突不得黔【門下或有而字】彼二聖一賢者豈不知自安佚之爲樂哉誠畏天命而悲人窮也夫天授人以賢聖才能豈使自有餘而已誠欲以補其不足者也【補上方本有自字者下無也字云自者指言天之所授也義爲長○今按韓公之意乃言天生聖賢非但使之自有餘也乃欲以補眾人之不足耳故下文云云方說非是】耳目之於身也耳司聞而目司見聽其是非視其險易然後身得安焉聖賢者時人之耳目也時人者聖賢之身也【目下或無也字】且陽子之不賢則將役於賢以奉其上矣若果賢則固畏天命而閔人窮也惡得以自暇逸乎哉【則將或作且將於賢或作於身皆非是】或曰吾聞君子不欲加諸人而惡訐以爲直者【或無欲字】若吾子之論直則直矣無乃傷於徳而費於辭乎好盡言以招【音翹】人過國武子之所以見殺於齊也吾子其亦聞乎愈曰君子居其位則思死其官未得位則思修其辭以明其道我將以明道也非以爲直而加人也且國武子不能得善人而好盡言於亂國是以見殺【而好盡言於亂國方本作而言盡言盡言於亂國○今按方本殊無文理】傳曰惟善人能受盡言謂其聞而能攺之也子告我曰陽子可以爲有道之士也今𨿽不能及已陽子將不得爲善人乎哉【或無哉字】

攺葬服議

經曰攺緦春秋谷梁傳亦曰攺之禮緦舉下緬也此皆謂子之於父母其他則皆無服何以識其必然經次五等之服小功之下然後著攺之制更無輕重之差以此知惟記其最親者其他無服則不記也若主人當服斬衰其餘親各服其服則經亦言之不當惟云緦也【云一作言】稱舉下緬者緬猶逺也下謂服之最輕者也以其逺故其服輕也【最輕下或無者也字故下或無其字】江熈曰禮天子諸侯易服而以爲交於神明者不可以純凶況其緬者乎【或無其字】是故攺之禮其服惟輕以此而言則亦明矣衛司徒文子攺其叔父問服於子思子思曰禮父母攺緦旣而除之不忍無服送至親也非父母無服無服則弔服而加麻此又其著者也文子又曰喪服旣除然後乃則其服何服【乃下或有者字或有也字】子思曰三年之喪未服不變除何有焉【未下或有除字非是】然則攺與未者有異矣古者諸侯五月而大夫三月而士逾月無故未有過時而不者也過時而不謂之不能春秋譏之【下而不或無而字】若有故而未𨿽出三年子之服不變此孝子之所以著其情先王之所以必其時之道也𨿽有其文未有著其人者以是知其至少也【方無是字】攺者爲山崩水湧毀其墓及而禮不備者若文王之王季以水齧其墓魯隱公之惠公以有宋師太子少故有闕之類是也【諸本無故字方從舊監本云考之左氏當有】喪事有進而無退有易以輕服無加以重服殯於堂則謂之殯瘞於野則謂之近代已來事與古異或遊或仕在千里之外或子幼妻稚而不能自還【稚下方無而字】甚者拘以陰陽畏忌遂於其土及其返也逺者或至數十年近者亦出三年其吉服而從於事也久矣又安可取未不變服之例而反爲之重服歟在喪當猶宜易以輕服況旣逺而反純凶以乎若果重服是所謂未可除而除不當重而更重也【而除下或有之字更下或無重字非是】或曰喪與其易也寧戚𨿽重服不亦可也曰不然易之與戚則易固不如戚矣𨿽然未若合禮之爲懿也儉之與奢則儉固愈於奢矣𨿽然未若合禮之爲懿也過猶不及其此類之謂乎或經稱攺緦而不著其月數則似三月而後除也子思之對文子則曰旣而除之今宜如何【似或作以非是】曰自啟至於旣而三月則除之未三月則服以終三月也【啟下或有殯字至下或無旣字○今按禮有自啟至於反哭之語方本是也】曰妻爲夫何如曰如子【或無曰如二字非是】無弔服而加麻則何如曰今之弔服猶古之弔服也

省試學生代齋郎議

【諸本此下有貞元十年應博學宏詞九字】

齋郎職奉宗廟社稷之小事蓋士之賤者也執豆籩駿奔走以役於其官之長不以徳進不以言揚蓋取其人力以備其事而已矣奉宗廟社稷之小事執豆籩駿奔走亦不可以不敬也於是選大夫士之子弟未爵命者以塞員塡闗而教之行事【子上或無之字】其勤𨿽小其使之不可以不報也必書其嵗嵗旣久矣於是乎命之以官而授之以事其亦微矣哉學生或以通經舉或以能文稱其微者至於習法律知字書皆有以贊於教化可以使令於上者也自非天姿茂異曠日經久以所進業發聞於鄕閭稱道於朋友薦於州府而升之司業則不可得而齒乎國學矣【所進或作進所方本作進以進或作道】然則奉宗廟社稷之小事任力之小者也贊於教化可以使令於上者徳藝之大者也其亦不可移易明矣【或無然字稷下或無之字】今議者謂學生之無所事謂齋郎之幸而進不本其意因謂可以代任其事而罷之蓋亦不得其理矣【亦或作以】今夫齋郎之所事者力也學生之所事者徳與藝也以徳藝舉之而以力役之是使君子而服小人之事且非國家崇儒勸學誘人爲善之道也此一說不可者也抑又有大不可者焉宗廟社稷之事𨿽小不可以不専敬之至也古之道也今若以學生兼其事及其嵗時日月然後授其宗彞罍洗其周旋必不合度其進退必不得宜其思慮必不固其容貌必不荘此其無他其事不習而其志不専故也非近於不敬者歟又有大不可者其是之謂歟【荘下此其字疑衍非上或有此字】若知此不可將令學生恆掌其事而隳壞其本業則是學生之教加少學生之道益貶而齋郎之實猶在齋郎之名茍無也【知此或作如其教或作敬】大凡制度之攺政令之變利於其舊不什則不可爲已又況不如其舊哉【什或作然方云此商君傳所謂利不百不變法工不什不易器是也如下方有於字】考之於古則非訓稽之於今則非利尋其名而求其實則失其宜【失或作去非是】故曰議罷齋郎而以學生薦享亦不得其理矣【文苑此篇前後有議曰謹議四字】

禘祫議

【方校作祫禘○今按篇內皆作禘祫方誤也】

右今月十六日勅旨宜令百僚議限五日內聞奏者將仕郎守國子監四門博士臣韓愈謹獻議曰伏以陛下追孝祖宗肅敬祀事【宗下方有廟字○今按此等公家文字或施於君上或布之吏民只用當時體式直述事意乃易曉而通行非如詩篇等於戲劇銘記期於久逺可以時出奇怪而無所拘也故韓公之文𨿽曰髙古然於此等處亦未嘗敢故爲新巧以失荘近平易之體但其間反覆曲折說盡事理便是眞文章他人自不能及耳方本非是後皆仿此】凡在擬議不敢自専【在或作有擬方作疑】聿求厥中延訪羣下然而禮文繁漫所執各殊自建中之初迄至今嵗屢經禘祫未合適從臣生遭聖明涵泳恩澤𨿽賤不及議而志切效忠【切方作在○今按官不及議而自言則作切爲是】今輒先舉眾議之非然後申明其說一曰獻懿【唐武徳始立四廟宣簡公懿王景皇帝元皇帝開元中乃詔宣皇帝爲獻祖元皇帝爲懿祖】廟主宜永藏之夾室臣以爲不可【廟或作之】夫祫者合也毀廟之主皆當合食於太祖獻懿二祖卽毀廟主也今𨿽藏於夾室至禘夾之時豈得不食於太廟乎名曰合祭而二祖不得祭焉不可謂之合矣【祭焉方作登焉詳上下文作登非是】二曰獻懿廟主宜毀之瘞之臣又以爲不可【諸本毀下或無之字或毀之下再有宜字○今按上之字疑當作而】謹按禮記天子立七廟一壇一墠【音善】其毀廟之主皆藏於祧廟𨿽百代不毀祫則陳於太廟而饗焉自魏晉以降始有毀瘞之議事非經據竟不可施行今國家徳厚流光創立九廟以周制推之獻懿二祖猶在壇墠之位況於毀瘞而不禘祫乎三曰獻懿廟主宜各遷於其陵所臣又以爲不可二祖之祭於京師列於太廟也二百年矣今一朝遷之豈惟人聽疑惑抑恐二祖之靈眷顧依遲不卽饗於下國也【遲諸本作違方從閤杭蜀苑云新史與文粹作依違以意攺也甘泉賦徠祗郊禋神所依兮徘徊招搖靈犀迡兮屖音棲迡與遟同皆徐行也顏曰言神久畱安處不卽去也】四曰獻懿廟主宜附於興聖廟而不禘祫臣又以爲不可傳曰祭如在景皇帝𨿽太祖其於屬乃獻懿之子孫也【𨿽下方有爲字其於方作於其】今欲正其子東向之位廢其父之大祭固不可爲典矣【父之或作父子父下或並有子之字皆非是】五曰獻懿二祖宜別立廟於京師臣又以爲不可夫禮有所降情有所殺是故去廟爲祧去祧爲壇去壇爲墠去墠爲漸而之逺其祭益稀【方無去壇去墠四字之逺作逺之○今詳四字祭法本文之猶適也言漸而適逺也方本皆誤】昔者魯立焬宮春秋非之以爲不當取已毀之廟旣藏之主而復築宮以祭今之所議與此正同又𨿽違禮立廟至於禘祫也合食則禘無其所廢祭則於義不通此五說者皆所不可【其所方作所主義或作經或作禮○今按此言若作別廟則不當禘於太廟又不當禘於別廟故云禘無其所若以無可禘祫之所而遂直廢其祭則於義又有不可通者故其說如此方本誤也】故臣博采前聞求其折中以爲殷祖王周祖后稷太祖之上皆自爲帝又其代數已逺不復祭之故太祖得正東向之位子孫從昭穆之列禮所稱者蓋以紀一時之宜非傳於後代之法也【蓋以方作蓋曰或無於字】傳曰子𨿽齊聖不先父食蓋言子爲父屈也景皇帝𨿽太祖也其於獻懿則子孫也當禘祫之時獻祖宜居東向之位景皇帝宜從昭穆之列祖以孫尊孫以祖屈求之神道豈逺人情【之神或作神之非是】又常祭甚眾合祭甚寡則是太祖所屈之祭至少所伸之祭至多比於伸孫之尊廢祖之祭不亦順乎【眾或作頻方云新書陳京傳亦作眾○今按韓公本意獻祖爲始祖其主當居初室百世不遷懿祖之主則當遷於太廟之西夾室而太祖以下以次列於諸室四時之享則惟懿祖不與而獻祖太祖以下各祭於其室室自爲尊不相降厭所謂所伸之祭常多者也禘祫則惟獻祖居東向之位而懿祖太祖以下皆序昭穆南北相向於前所謂祖以孫尊孫以祖屈而所屈之祭常少者也韓公禮學情深蓋諸儒所不及故其所議獨深得夫孝子慈孫報本反始不忘其所由生之本意眞可爲萬世之通法不但可施於一時也程子以爲不可漫觀者其謂此類也歟但其文字簡嚴讀者或未遽曉故切推之以盡其意云】事異殷周禮從而變非所失禮也【所字疑衍】臣伏以制禮作樂者天子之職也陛下以臣議有可采粗合天心斷而行之是則爲禮【議下方有爲字】如以爲猶或可疑乞召臣對面陳得失庶有發明謹議

省試顏子不貳過論

論曰登孔氏之門者眾矣三千之徒四科之目孰非由聖人之道爲君子之儒者乎【目方作夫由或作曰】其於過行過言亦云鮮矣而夫子舉不貳過惟顏氏之子其何故哉請試論之夫聖人抱誠明之正性根中庸之正徳茍發諸中形諸外者不惟思慮莫匪規矩不善之心無自入焉可擇之行無自加焉故惟聖人無過所謂過者非謂發於行彰於言人皆謂之過而後爲過也【所上方有故字非是】生於其心則爲過矣故顏子之過此類也不貳者蓋能止之於始萌絕之於未形不貳之於言行也中庸曰自誠明謂之性自明誠謂之教自誠明者不勉而中不思而得從容中道聖人也無過者也自明誠者擇善而固執之者也【明誠者上或無自字】不勉則不中不思則不得不貳過者也故夫子之言曰回之爲人也擇乎中庸得一善則拳拳服膺而不失之矣又曰顏氏之子其殆庶防乎言猶未至也而孟子亦云顏子具聖人之體而微者皆謂不能無生於其心而亦不暴之於外考之於聖人之道差爲過耳【亦不或無亦字】顏子自惟其若是也於是居陋巷以致其誠飲一瓢以求其志【或無飲字】不以富貴妨其道不以隱約易其心確乎不拔浩然自守知髙堅之可尙忘鑽仰之爲勞任重道逺竟莫之致是以夫子嘆其不幸短命今也則亡謂其不能與巳並立於至聖之域觀教化之大行也不然夫行發於身加於人言發乎邇見乎逺【或無不然字下或並無夫字】茍不愼也敗辱隨之而後思欲不貳過其於聖人之道不亦逺乎而夫子尙肯謂之其殆庶防孟子尙復謂之具體而微者哉則顏子之不貳過盡在是矣謹論【方無謹論字】

與李祕書論小功不稅書

【祕書官稱也或無書字而以祕爲人名及論作問又稅下無書字者皆非是○劉敞原父之論曰曾子曰小功不稅則是逺兄弟終無服也而可乎韓子嘗弔於人見其貌戚其意哀而其服吉者問之曰何也曰小功不稅也是以韓子疑之而作小功不稅之書夫韓子之疑是也彼人之爲非也然而小功不稅禮也韓子曰君子於其骨肉死則悲哀而爲之服者豈牽於外哉聞其死則悲哀豈有間於新故死哉甚矣韓子之達於禮而近之也𨿽然疑之未盡也求之不得也夫爲服者至親之恩以期防其殺至於大功兄弟之恩以小功止其殺至於緦外親之服以緦窮其殺至於袒免聖人之制禮豈茍言情哉亦著於文而巳矣大功稅小功不稅其文至於是也兄弟之服不過小功外親之服不過緦其情至於是也因其情而爲之文親疎之殺見矣故禮大功以上不謂之兄弟兄弟有加而大功無加無加者親親也有加者報之也親親者稅不親親者不稅是亦其情也且禮專爲情乎亦爲文乎如專爲情也則至親不可以期斷小功不可以不稅如爲文也則至親之期斷小功之不稅一也夫曾子韓子隆於情而不及文失禮之指而疑其說𨿽然韓子疑之是也彼人之爲非也何以言之邪小功𨿽不稅亦不吉服而巳矣記曰聞逺兄弟之喪旣除喪而後聞之則免袒哭之成踴夫若是奚其吉哉故曰彼人之爲非也韓子疑之是也小功不稅禮也然則免袒成踴其巳矣乎猶有加焉曰我未之聞也𨿽然降而無服者麻不稅是亦降而無服已哀之以其麻哭之以其情逾月然後已其亦愈乎吉也】

曽子稱小功不稅則是逺兄弟終無服也而可乎鄭注云以情責情【以情上諸本有是字方云鄭注無此語只云以巳恩怪之】今之士人遂引此不追服小功【不上或有而字】小功服最多親則叔父之下殤與適【音的】孫之下殤與昆弟之下殤尊則外祖父母常服則從祖祖父母禮沿人情其不可不服也明矣【功服或作功之服或無常字】古之人行役不逾時各相與處一國其不追服𨿽不可猶至少【人方作時又無相字非是然各字亦疑誤】今之人男出仕女出嫁或千里之外家貧訃告不及時則是不服小功者恆多而服小功者恆鮮矣君子之於骨肉死則悲哀而爲之服者豈牽於外哉【豈下或有有字】聞其死則悲哀豈有間於新故死哉今特以訃告不及時聞死出其日數則不服其可乎愈常怪此近出弔人見其顏色慼慼類有喪者而其服則吉問之則云小功不稅者也【慼慼或作慼容類下或有於字喪或作服稅下方無者字】禮文殘缺師道不傳不識禮之所謂不稅果不追服乎無乃別有所指而傳注者失其宗乎伏惟兄道徳純明躬行古道如此之類必經於心而有所決定不惜示及幸甚幸甚泥水馬弱不敢出不果鞠躬親問而以書悚息尢深【弱作溺】愈再拜

太學生何蕃傳

【方本無太學生字傳作書云此文總於書類當從舊本○今按此當作傳而入書類未詳其說但其詞則實傳也況有諸本可從乎】

太學生何蕃入太學者廿餘年矣【諸本作二十餘年方從杭本作卄年餘又云蜀本作二十而余字亦綴於年之下按說文廿音入二十並也先合切三十之省便古文也考之國語有云行玉廿谷者正作此字泰山秦碑亦云皇帝臨立廿有六年則又以四字爲句而以廿爲一字尢明白矣故公文多用廿字惟孔左丞碑尙以四言故可考如南海碑薛助教碑石本亦皆然但世人多不之見耳○今廿從方十餘年從諸本】嵗舉進士學成行尊自太學諸生推頌不敢與蕃齒相與言於助教博士助教博士以狀申於司業祭酒司業祭酒撰次蕃之羣行焯焯【音灼】者數十餘事以之升於禮部而以聞於天子【之升或作升之聞下或無於字】京師諸生以薦蕃名文說者不可選紀公卿大夫知蕃者比肩立莫爲禮部【名下或有爲字立下或有嘆字而無莫爲禮部四字】爲禮部者率蕃所不合者以是無成功蕃淮南人父母具全【具或作俱】初入太學嵗率一歸父母止之其後間一二嵗乃一歸又止之不歸者五嵗矣蕃純孝人也閔親之老不自克一日揖諸生歸養於和州諸生不能止乃閉蕃空舎中於是太學六館之士百餘人又以蕃之義行言於司業陽先生城請諭畱蕃【或無諭字諭方作論】於是太學闕祭酒防陽先生出道州不果畱歐陽詹生言曰蕃仁勇人也【詹生或作生詹方本陽下注詹字下同○今按歐陽詹生如史稱轅固生樂段公之類甚多不當作注】或者曰蕃居太學諸生不爲非義死者之無歸哀其孤而字焉【方從杭蜀本無字非是】惠之大小必以力復斯其所謂仁歟蕃之力不任其體其貌不任其心吾不知其勇也歐陽詹生曰朱泚【千禮切】之亂太學諸生舉將從之來請起蕃蕃正色叱之六館之士不從亂玆非其勇歟惜乎蕃之居下其可以施於人者不流也譬之水其爲澤不爲川乎川者髙澤者卑髙者流卑者止是故蕃之仁義充諸心行諸太學積者多施者不遐也天將雨水气上無擇於川澤澗谿之髙下【气上或有之字】然則澤之道其亦有施乎抑亦待於彼者歟故凡貧賤之士必有待然後能有所立獨何蕃歟吾是以言之無亦使其無傳焉【無下或無亦字】

答張籍書

【籍遺公書云古之胥教誨舉動言語無非相示以義非茍相防悅而已執事不以籍愚暗時稱發其善教所不及施誠相與不間塞於他人之說是近於古人之道也籍今不復以義是執等面拒歡來者烏所謂承人以古人之道歟頃承論於執事嘗以爲世俗陵靡不及古昔蓋聖人之道廢弛之所爲也宣尼沒後楊朱墨翟恢詭異說幹惑人聽孟軻作書而正之聖人之道復存於世秦氏滅學漢重以黃老之術教人使人寖惑揚雄作法言而辧之聖人之道猶明及漢衰末西域浮屠之法入於中國中國之人世世譯而廣之黃老之術相沿而熾天下之言善者惟二者而巳矣昔者聖人以天下生生之道曠乃物其金木水火土谷藥之用以厚之因人資善乃明乎仁義之徳以教之俾人有常故治生相存而不殊今天下資於生者咸備聖人之器用至於人情則溺乎異學而不由乎聖人之道使君臣父子夫婦朋友之義沈於世而邦家繼亂固仁人之所痛也自楊子云作法言至今近千載莫有言聖人之道者言之者惟執事焉耳習俗者聞之多怪而不信徒相爲訾終無禆於教也執事聰明文章與孟軻楊雄相若盍爲一書以興存聖人之道使時之人後之人知其去絕異學之所爲乎曷可俯仰於俗囂囂爲多言之徒哉然欲舉聖人之道者其身亦宜由之也比見執事多尙駁雜無實之說使人陳之於前以爲歡此有以累於令徳又商論之際或不容人之短如任私尙勝者亦有所累也先王存六藝自有常矣有徳者不爲猶以爲損況爲博塞之戲與人競財乎君子固不爲也今執事爲之以廢棄時日竊實不識其然且執事言論文章不謬於古人今所爲或有不出於世之守常者竊未爲得也願執事絕博塞之好棄無實之談廣以接天下士嗣孟軻楊雄之作辧楊墨老釋之說使聖人之道復見於唐豈不尙哉籍誠知之以材誠頑鈍不敢竊居作者之位所以咨於執事而爲之爾若執事守章句之學因循於時置不朽之盛衰與夫不知言亦無以異矣籍再拜】

愈始者望見吾子於人人之中固有異焉【上人字或作眾○今按人人乃眾人之義此篇下文及後與孟東野書別本歐陽詹哀詞皆有之然不見於他書疑當時俗語也】及聆其音聲接其辭气則有願交之志因緣幸防遂得所圖豈惟吾子之不遺抑僕之所遇有時焉耳近者嘗有意吾子之闕焉無言意僕所以交之之道不至也【意吾子下或再出吾子字非是言下方無意字】今乃大得所圖脫然若沈屙去體灑然若執熱者之濯淸風也然吾子所論排釋老不若著書嚻囂多言徒相爲訾若僕之見則有異乎此也【見上或有所字】夫所謂著書者義止於辭耳宣之於口書之於簡何擇焉孟軻之書非軻自著軻旣歿其徒萬章公孫丑相與記軻所言焉耳【或作者字】僕自得聖人之道而誦之排前二家有年矣不知者以僕爲好辯也然從而化者亦有矣聞而疑者又有倍焉頑然不入者親以言諭之不入則其觀吾書也固將無得矣爲此而止吾豈有愛於力乎哉【無下或有所字得下或無矣字】然有一說化當世莫若口傳來世莫若書又懼吾力之未至也【未至方作不能或至下更有至之不能四字】三十而立四十而不惑吾於聖人旣過之猶恐不及矧今未至固有所未至耳請待五六十然後爲之冀其少過也吾子又譏吾與人人爲無實駁雜之說此吾所以爲戲耳比之酒色不有間乎吾子譏之似同浴而譏裸裎也【與下或無復出人字說見上裎方作體】若商論不能下气或似有之當更思而悔之耳博塞之譏敢不承教其他俟相見薄晚須到公府言不能盡【或無言字】愈再拜

重答張籍書

【籍遺公第二書云籍不以其愚輒進說於執事執事以導進之分復賜還答曲折教之使昏塞者不失其明然猶有所見願復於執事以畢其說焉夫老釋惑乎生人久矣誠以世相沿化而莫之知所以久惑乎爾執事材識明曠可以任著書之事故有告焉今以其言諭之不入則觀書亦無所得爲此而止未爲至也夫處一位在一鄕其不知聖人之道可以言諭之諭之不入乃舎之猶有已化者爲證也天下至廣民事至眾豈可資一人之口而親諭之者近而不入則舎之逺而有可諭者又豈可以家至而說之乎故曰莫若爲書爲書而知者則可以化乎天下矣可以傳於後世矣若以不入者而止爲書則於聖人之道奚傳焉士之壯也或從事於要劇或旅遊而不安宅或偶時之喪亂皆不遑有所爲況有疾疚吉凶虞其間哉是以君子汲汲於所欲爲恐終無所顯於後若皆待五六十而後有所爲則或有遺恨矣今執事𨿽參於戎府當四海弭兵之際優遊無事不以此時著書而曰俟後或有不及曷可追乎天之與人性度已有器也不必老而後有成立者昔顏子之庶防豈待五六十乎執事目不覩聖人而究聖人之道材不讓於顏子矣今年巳逾之曷懼於年未至哉顏子不著書者以其從聖人之後聖人已有定制故也若顏子獨立於世必有所云著也古之學君臣父子之道必資於師師之賢者其徒數千人或數百人是以沒則紀其師之說以爲書若孟軻者是已傳者猶以孟軻自論集其書不云沒後其徒爲之也後軻之世發明其學者楊雄之徒咸自作書今師友道喪浸不及楊雄之世不自論著以興聖人之道欲待孟軻之門人必不可冀矣君子發言舉足不逺於理未嘗聞以駁雜無實之說爲戲也執事毎見其說亦拊抃呼笑是撓气害性不得其正矣茍正之不得曷所不至焉或以爲中不失正將以茍悅於眾是戲人也是玩人也非示人以義之道也】

吾子不以愈無似意欲推而納諸聖賢之域【而或作之】拂其邪心增其所未髙謂愈之質有可以至於道者浚其源導其所歸漑其根將食其實此盛徳者之所辭讓況於愈者哉【徳下或無者字】抑其中有宜復者故不可遂已昔者聖人之作春秋也旣深其文辭矣然猶不敢公傳道之口授弟子至於後世然後其書出焉其所以慮患之道微也【或無然後二字】今夫二氏之所宗而事之者下乃公卿輔相吾豈敢昌言排之哉【乃或作及○今按此言其下者猶是公卿輔相蓋微詞以見上自天子亦宗事二氏之意】擇其可語者誨之猶時與吾悖其聲嘵嘵【馨麼切】若遂成其書則見而怒之者必多矣必且以我爲狂爲惑其身之不能卹書於吾何有【此句書於方作於書仍無吾字○今按書於吾何有言無補也方本誤】夫子聖人也且曰自吾得子路而惡聲不入於耳其餘輔而相者周天下猶且絕糧於陳畏於匡毀於叔孫奔走於齊魯宋衛之郊其道𨿽尊其窮也亦甚矣【窮方作躬甚作窮皆非是甚又或作至】賴其徒相與守之卒有立於天下向使獨言之而獨書之其存也可冀乎今夫二氏行乎中土也蓋六百年有餘矣其植根固其流波漫非所以朝令而夕禁也自文王沒武王周公成康相與守之禮樂皆在及乎夫子未久也自夫子而及乎孟子未久也自孟子而及乎楊雄亦未久也【下二及乎方並作至乎句下無也字】然猶其勤若此其困若此而後能有所立吾其可易而爲之哉其爲也易則其傳也不逺故余所以不敢也然觀古人得其時行其道則無所爲書書者皆所爲不行乎今而行乎後世者也【書者上或有爲字或無世字】今吾之得吾志失吾志未可知竢五六十爲之未失也天不欲使玆人有知乎則吾之命不可期如使玆人有知乎非我其誰哉其行道其爲書其化今其傳後必有在矣吾子其何遽戚戚於吾所爲哉【其何或作又何】前書謂吾與人商論不能下气若好勝者然𨿽誠有之抑非好已勝也好已之道勝也非好己之道勝也已之道乃夫子孟軻楊雄所傳之道也【論上或無商字方云考張籍本書實有若好下或有巳字或無然字或無非好巳之道勝也二語雄下方無所傳也三字皆非是】若不勝則無以爲道吾豈敢避是名哉【若上方有傳者二子以方作所皆非是】夫子之言曰吾與回言終日不違如愚則其興眾人辧也有矣駁雜之譏前書盡之吾子其復之昔者夫子猶有所戲詩不云乎善戲謔兮不爲虐兮記曰張而不弛文武不能也惡害於道哉吾子其未之思乎【能字本皆作爲方云考之記文曰張而不弛文武不能也弛而不張文武不爲也則此爲字當作能字乃是但李本云論衡嘗引此以辟董仲舒不窺園事正作爲字疑公自用論衡非用戴禮也○今按作爲無理必有脫誤不然不應舎前漢有理之禮記而信後漢無理之論衡也況公明言記曰而無論衡之云且又安知論衡之不誤哉今據公本語依禮記定作能字○惡害於道哉惡或作豈於下或有爲字一本作烏害其爲道也】孟君將有所適思與吾子別庶防一來愈再拜

別本韓文考異卷十四

欽定四庫全書

別本韓文考異卷十五

宋王伯大重編

書

與孟東野書【東野或作郊】

與足下別久矣以吾心之思足下知足下懸懸於吾也【以吾或作以余方從閣蜀本云除下文江湖予樂也一語余並作吾】各以事牽不可合並其於人人非足下之爲見而日與之處足下知吾心樂否也【其於人人或無下人字說見前卷答張籍書或作他人非是方無此四字之處方作人處】吾言之而聽者誰歟吾唱之而和者誰歟言無聽也唱無和也獨行而無徒也是非無所與同也足下知吾心樂否也【無聽無和上或並有之而字行下方無而字與同方作以同說巳見前】足下才髙气淸行古道處今世無田而衣食事親左右無違足下之用心勤矣足下之處身勞且苦矣混混與世相濁獨其心追古人而從之【從之方作從今之人云謝以貞元本是○今按上語與世相濁卽是從今之人更著二字則贅而不詞矣舊書之不足據有如此者故特詳著其語云】足下之道其使吾悲也【使上方無其字】去年春脫汴州之亂幸不死無所於歸遂來於此【於或作與方作以○今按送楊少尹序亦有此語】主人與吾有故【主人謂張建封也】哀其窮居吾於符離睢上及秋將辭去因被畱以職事【是年秋建封辟公爲幕職】黙黙在此行一年矣到今年秋聊復辭去江湖余樂也與足下終幸矣李習之娶吾亡兄之女【習之翺也公亡兄卽禮部郎中云卿之子弇也】期在後月朝夕當來此張籍在和州居喪家甚貧恐足下不知故具此白冀足下一來相視也自彼至此𨿽逺要皆舟行可至速圖之吾之望也春且盡時气向熱【盡時或作時盡向作日】惟侍奉吉慶愈眼疾比劇甚無聊不復一一愈再拜

答竇秀才書【竇下或有存亮字公時以言事黜爲山陽令貞元二十年作】

愈白愈少駑怯於他藝能自度無可努力又不通時事而與世多齟齬【上牀呂切又壯所切下音語】念終無以樹立遂發憤篤専於文學學不得其術【不得上一有而字】凡所辛苦而僅有之者皆符於空言而不適於實用又重以自廢是故學成而道益窮年老而智愈困【按智或作身】今又以罪黜於朝廷逺宰蠻縣【貞元十有九年公以言事出爲山陽令故云逺宰蠻縣】愁憂無聊瘴癘侵加喘喘焉無以冀朝夕足下年少才俊辭雅而气鋭【雅或作淸】當朝廷求賢如不及之時當道者又皆良有司操數寸之管書盈尺之紙髙可以釣爵位循次而進亦不失萬一於甲科【書方作盡循上或有若字或無萬一二字】今乃乘不測之舟入無人之地以相從問文章爲事【舟或作川】身勤而事左辭重而請約非計之得也【左或作尢非是】𨿽使古之君子積道藏徳遁其光而不曜膠其口而不傳者遇足下之請懇懇猶將倒廩傾囷羅列而進也【其光二字方作世曜或作耀請或作情囷一作箘云】若愈之愚不肖又安敢有愛於左右哉顧足下之能足以自奮愈之所有如前所陳是以臨事愧恥而不敢答也錢財不足以賄左右之匱急文章不足以發足下之事業【章不足或作章不可】稛【若隕切國語曰稛載而歸稛絭束也一作�管子小正篇諸侯之使垂槖而入稛載而歸】載而往垂槖而歸足下亮之而已愈白

上李尙書書【李下或有實字】

月日將仕郎前守四門博士韓愈謹載拜奉書尙書大尹閣下【載或作再古字通用或無尙書二字】愈來京師於今十五年所見公卿大臣不可勝數皆能守官奉職無過失而已未見有赤心事上憂國如家如閣下者【或無如家二字】今年已來不雨者百有餘日種不入土野無靑艸而盜賊不敢起谷價不敢貴百坊百二十司六軍二十四縣之人皆若閣下親臨其家老姦宿贓銷縮摧沮魂亡魄喪影滅迹絕非閣下條理鎭服宣布天子威徳其何能及此愈也少從事於文學見有忠於君孝於親者𨿽在千百年之前猶敬而慕之況親逢閣下得不候於左右以求效其懇懇謹獻所爲文兩卷凡十五篇【謹或作請】非敢以爲文也以爲謁見之資也進退惟命愈恐懼再拜

賀徐州張僕射白兔狀【或注建封字狀或作書云】

伏聞今月五日營田巡官陳從政獻瑞兔毛質皦白天馴其心【皦或作全或作皎】其始實得之符離安阜屯【安阜方屯名如唐孟元揚董作西華屯是也○今按下云得之軍田則此屯字乃屯田之屯也】屯之役夫朝行遇之迫之弗逸人立而拱【屯或作田弗或作不】竊惟休咎之兆天所以啟覺於下依類托諭事之纎悉不可圖驗非睿智博通孰克究明愈𨿽不敏請試辧之【或無愈𨿽不敏一語】兔陰類也又窟居狡而伏逆象也今白其色絕其羣也馴其心化我徳也人立而拱非禽獸之事革而從人且服罪也得之符離符離實戎國名又附麗也【戎方從閤杭本作我名下注絕句二字麗或作離○今按實我國名不成文理漢書衛靑傳討湧泥破符離晉均曰二王號也所謂戎國從或取此】不在農夫之田而在軍田武徳行也不戰而來之之道也有安阜之嘉名焉【道下方無也字安阜或作革附或作安附嘉方作喜又無名字皆非是】伏惟閣下股肱帝室藩垣天下【方無閣下字】四方其有逆亂之臣未血斧鑕之屬畏威崩析歸我乎哉其事兆矣【諸本多如此嘉祐杭本亦然方本之屬作其屬屬下句析作折云漢終軍傳野獸井角明同本也眾支內時示無外也殆將有解編髮前左衽而防化者又王夢謂論今南師獲白虎偃武興文之應也獲之者張武張而猛也公言蓋祖此○今按嘉祐諸本之析二字文理分明方氏但據蜀本而不復著諸本之同異其所定又皆誤蓋其屬師我事小不足言不若逆亂之臣歸我之爲大而可願也崩析亦不成文若用論語分崩離析之語則當從木若用史記折而入於魏之語則當從手二義皆通然旣有崩字則似本用論語中字也】是宜具迹表聞以承答天意小子不惠猥以文句微識防念【或無不惠二字念方從文苑作合全無文理云】睹玆盛美焉敢避不讓之責而黙黙耶【方從杭蜀苑作黙貨也亦不成文理】愈再拜

上兵部李侍郎書【蜀本注巽字或作異非是】

十二月九日將仕郎守江陵府法曹參軍韓愈謹上書侍郎閣下愈少鄙鈍於時事都不通曉家貧不足以自活應舉覓官凡二十年矣薄命不幸動遭讒謗進寸退尺卒無所成性本好文學【好或作喜】因困厄悲愁無所告語遂得究窮於經傳史記百家之說沈潛乎訓義反復乎句讀礱磨乎事業而奮發乎文章凡自唐虞已來編簡所存大之爲河海髙之爲山嶽【文苑作泰山與上下句不類非是方從三本云】明之爲日月幽之爲神纎之爲珠璣華實變之爲雷霆風雨奇辭奧防靡不通達惟是鄙鈍不通曉於時事學成而道益窮年髙而智益困【智或作身】私自憐悼悔其初心發禿齒豁不見知已夫牛角之歌辭鄙而義拙堂下之言不書於傳記齊桓舉以相國叔向攜手以上然則非言之難爲聽而識之者難遇也【難爲屬上句爲或作其則屬下句云】伏以閣下內仁而外義行髙而徳鉅尙賢而與能哀窮而悼屈【方本仁下賢下無而字○今按此上下四句本或皆有而字者爲正或皆無之或上二句無而下二句有者亦通而方本必於其第一第三句去之使其參差防齬而不可讀以爲古則不淳以爲今則不響不識其何意也】自江而西旣化而行矣今者入守內職爲朝廷大臣當天子新卽位汲汲於理化之日出言舉事宜必施設【宜或作計】旣有聽之之明又有振之之力戚之歌鬷【子紅切鬷明鄭大夫】明之言不發於左右則後而失其時矣謹獻舊文一卷扶樹教道有所明白南行詩一卷舒憂娛悲雜以瓌怪之言時俗之好所以諷於口而聽於耳也如賜覽觀亦有可采幹黷嚴尊伏增惶恐愈再拜

答尉遲生書【下或注汾字】

愈白尉遲生足下【或無愈白二字】夫所謂文者必有諸其中是故君子愼其實實之美惡其發也不揜本深而末茂形大而聲宏行峻而言厲心醇而气和昭晰者無疑優遊者有餘體不備不可以爲成人辭不足不可以爲成文愈之所聞者如是有問於愈者亦以是對今吾子所爲皆善矣謙謙然若不足而以徴於愈愈又敢有愛於言乎抑所能言者皆古之道古之道不足以取於今吾子何其愛之異也【或無復出古之道三字】賢公卿大夫在上比肩始進之賢士在下比肩彼其得之必有以取之也【也上方無之字】子欲仕乎其往問焉皆可學也若獨有愛於是而非仕之謂則愈也嘗學之矣請繼今以言

答楊子書

【方云此書答楊敬之淩之子也所謂逺其兄甚者謂誨之憑之子栁子厚所爲說車者也】

辱書並示表記述書辭等五篇比於東都略見顏色未得接言語心固已相奇但不敢果於貌定【果於或作果以】知人堯舜所難又嘗服宰予之誡故未敢決然決亦不敢忽然忘也【舜方作帝】到城已來不多與人還往朋友之中所敬信者平昌孟東野東野喫喫說足下不離口崔大惇詩不多見毎毎說人物亦以足下爲處子之秀近又得李七翺書亦云足下之文逺其兄甚【李下或無七字甚下或有矣字】夫以平昌之賢其言一人固足信矣況又崔與李繼至而交說邪故不待相見相信已熟旣相見不要約已相親審知足下之才充其容也今辱書乃云云是所謂以黃金注重外而內惑也然恐足下少年與僕老者不相類尙須驗以言故具白所以而今而後不置疑於其間可也【所以下或復有以字非是間上方無其字】若曰長育人才則有天子之大臣在若僕者守一官且不足以修理況如是重任邪學問有暇幸時見臨愈白

至鄧州北寄上襄陽於相公書【或注頔或音迪】

伏防示文武順聖樂辭【唐徳宗以後方鎭多制樂舞以獻頔獻順聖樂曲其曲將半行綴皆伏一人舞於中又令女妓爲佾舞雄健壯妙號文武順聖樂】天保樂詩讀蔡琰胡笳辭詩【後漢蔡琰字文姬中郎將邕之女興平中沒於南匈奴十二年】移族從並與京兆書【保或作寶移族從以下八字方從閣杭本如此云頔世雄朔易時移羣從古數爲京兆人以書修敬於京兆尹李實劉夢得集有代李尹答書可考諸本或以從並爲徙並非也○今按劉集代實答頔第二書也其曰移族從者頔與京兆書外別有移羣從書移非移居之移乃移文之移蓋始去其舊鄕故移書以曉其宗族羣從也】自幕府至鄧之北境凡五百餘里自庚子至甲辰凡五日【庚上或無自字】手披目視口詠其言心惟其義且恐且懼忽若有亡不知鞍馬之勤道途之逺也夫澗谷之水深不過咫尺丘垤之山髙不能逾尋丈人則狎而翫之【人則方作則人或無則字】及至臨泰山之懸崖窺巨海之驚瀾莫不戰掉悼栗惑而自失【悼或作悸或作惶或作憚方云說文悼懼也陳楚謂懼曰悼陸士衡表五情震悼】所觀變於前所守易於內亦其理宜也閣下負超卓之奇材蓄雄剛之俊徳渾然天成無有畔岸而又貴窮乎公相威動乎區極【區或作樞】天子之毗諸侯之師故其文章言語與事相侔憚赫若雷霆浩汗若河漢正聲諧韶濩勁气沮金石【憚赫或作變化方云閤蜀錄粹皆作憚赫字小訛也憚丹未切與怛同荘子聲侔神憚赫千里】丰而不餘一言約而不失一辭其事信其理切孔子之言曰有徳者必有言信乎其有徳且有言也【或無之言字】楊子云曰商書灝灝爾周書噩噩爾信乎其能灝灝而且噩噩也【云下或有言字】昔者齊君行而失道管子請釋老馬【管仲隰朋從威公伐孤竹迷惑失道管仲曰老馬之智可用也乃放老馬而隨之遂得道見韓子】而隨之【隨上方無而字】樊遲請學稼孔子使問之老農夫馬之智不賢於夷吾農之能不聖於尼父然且云爾者聖賢之能多農馬之知専故也【然下或有則字非是】今愈𨿽愚且賤其從事於文實専且久則其贊王公之能而稱大君子之美不爲僭越也伏惟詳察愈恐懼再拜

爲分司郎官上鄭尙書相公啟

愈啟伏防仁恩猥賜示問【猥或作俯方無○今按言猥若俯者事上之禮無者非是】感戴戰悚若無所容措【悚或作猥】然尙有厥誠須盡露於左右者敢避其煩黷懷不滿之意於受恩之地哉【方無厥誠字黷或作瀆字通用方作黙則訛矣又連下句讀之其誤益甚】愈幸甚三得爲屬吏朝夕不離門下出入五年【方從杭蜀本無入字○今按出入漢人語多有之公作襄陽盧承志亦云出入十年方誤矣】竊自計較受與報不宜在門下諸從事後【較或作惟】故事有當言未嘗敢不言有不便於已輒吐私情閣下所宜憐也【方從閣本無於字非是】分司郎官職事惟祠部爲煩且重愈獨判二年日與宦者爲敵相伺候罪過惡言詈辭狼藉公牒不敢爲恥實慮陷禍故前者懷狀乞與諸郎官更判意𨿽甚専事似率爾言語精神不能自明不防察允遽以慙歸僶俛日日遂逾累旬私圖其宜敢以病告鳲鳩平均歌於國風從事獨賢雅以怨刺伏惟俯加憐察幸甚幸甚【閣無俯宇錄無俯察二字俯或作特○今按得失之意已論於篇首矣】愈再拜

爲河南令上畱守鄭相公啟

愈啟愈爲相公官屬五年辱知辱愛伏念曽無絲毫事爲報答效【方從三今無伏字】日夜思慮謀畫以爲事大君子當以道不宜茍且求容悅故於事未嘗敢疑惑宜行則行宜止則止【止方並作爾○按對上句行字義當作止方本無理不詞今攺從眾】受容受察不復進謝【閤杭本無受容字非是】自以爲如此眞得事大君子之道【方無之字】今𨿽防沙汰爲縣固猶在相公治下未同去離門墻爲故吏爲形迹嫌疑攺前所爲以自疎外於大君子固當不待煩說於左右而後察也【外下方從三本無於字非是】人有告人辱罵其妹與妻爲其長者得不追而問之乎追而不至爲其長者得不怒而杖之乎坐軍營操兵守禦爲畱守出入前後驅從者此眞爲軍人矣坐坊市賣餅又稱軍人則誰非軍人也愚以爲此必姦人以錢財賂將吏盜相公文牒竊注名姓於軍籍中以陵駕府縣此固相公所欲去奉法吏所當嫉𨿽捕系杖之未過也【陵駕方云字見選沈林休文論嫉下或有矣字未上方從三本無之字非是未下或有至字或作不至過】昨聞相公追捕所告受辱罵者遇以爲大君子爲政當有權變始似小異要歸於正耳軍吏紛紛入見告屈爲其長者安得不小致爲之之意乎【長下方從三本無者字非是】未敢以此仰疑大君子及見諸從事說則與小人所望信者少似乖戾𨿽然豈敢生疑於萬一【方無於字】必諸從事與諸將吏未能去朋黨心蓋覆黤黮【上鄔感切下他感切甚黒也劉伶客至詩黤黮元夜陰韓曰靑黑色】不以眞情狀白露左右小人受私恩良久安敢閉蓄以爲私恨不一二陳道伏惟相公憐察幸甚幸甚【受私或作私受○今按私受非是然此七字爲句語亦太煩又下語便有私恨字不應重復如此疑此私字是文也】愈無適時才用漸不喜爲吏得一事爲名可自罷去不啻如棄涕唾無一分顧借心【方從閣本名字在罷字下而名字下更有一罷字杭本無名字可自作自可亦無下罷字○今按此句諸本皆不可讀但別本作得一事爲名可自罷去比閣本只移一名字去一罷字比杭本但增一名字倒一自字而文義通暢略無凝滯今從之○又按此二書誤字尢多而閣杭蜀本又爲特甚不知何故如此大抵公於朝廷或抵上官論時事及職事則皆如公狀之體不用古文奇語此二篇亦其類也竊意讀者厭其無奇而輒攺之故其多誤至此】顧失大君子纎芥意如丘山重守官去官惟今日指揮愈惶懼再拜上

別本韓文考異卷十五

欽定四庫全書

別本韓文考異卷十六

宋王伯大重編

書

上宰相書

正月二十七日前鄕貢進士韓愈謹伏光範門下再拜獻書相公閣下【書下或有於字方云時宰相趙憬賈耽盧邁也】詩之序曰菁菁者莪樂育材也君子能長育人材則天下喜樂之矣【或作也】其詩曰菁菁者莪在彼中阿旣見君子樂且有儀說者曰菁菁者盛也莪微艸也阿大陵也言君子之長育人材若大陵之長育微艸能使之菁菁然盛也【或無也字】旣見君子樂且有儀云者天下美之之辭也其三章曰旣見君子錫我百朋說者曰百朋多之之辭也【或無下百朋字】言君子旣長育人材又當爵命之賜之厚祿以寵貴之云爾【賜之賜或作錫之或作以】其卒章曰泛泛楊舟載沈載浮旣見君子我心則休說者曰載載也沈浮者物也【載載也或作載者載也或作載者舟也或作載舟也】言君子之於人材無所不取若舟之於物浮沈皆載之云爾旣見君子我心則休云者言若此則天下之心美之也【心上或無之字】君子之於人也旣長育之又當爵命寵貴之而於其才無所遺焉孟子曰君子有三樂王天下不與存焉其一曰樂得天下之英才而教育之此皆聖人賢士之所極言至論古今之所宜法者也然則孰能長育天下之人材將非吾君與吾相乎孰能教育天下之英才將非吾君與吾相乎【然則下或無孰能至相乎十七字方云歐本本存此則與後相應然亦無孰長人三字則非是】幸今天下無事小大之官各守其職【或作所】錢谷甲兵之問不至於廟堂論道經邦之暇捨此宜無大者焉今有人生二十八年矣名不著於農工商賈之版其業則讀書著文歌頌堯舜之道雞鳴而起孜孜焉亦不爲利【或無而字】其所讀皆聖人之書楊墨釋老之學無所入於其心其所著皆約六經之防而成文抑邪與正辧時俗之所惑【與或作興】居窮守約【方無守字】亦時有感激怨懟【音墜】奇怪之辭以求知於天下亦不悖於教化妖滛防佞譸張【譸音輈張誑也】之說無所出於其中四舉於禮部乃一得三選於吏部卒無成九品之位其可望一畆之宮其可懷【宮或作宅方云一畆之宮本儒行語公苗蕃志無宮以歸今本亦誤○今按二字無大利害公用儒行語亦或有之然謂其専用宮字而不得更用宅字則固矣】遑遑乎四海無所歸卹卹乎饑不得食寒不得衣濱於死而益固得其所者爭笑之忽將棄其舊而新是圖求老農老圃而爲師悼本志之變化中夜涕泗交頥𨿽不足當詩人孟子之謂抑長育之使成材其亦可矣教育之使成才其亦可矣【子之下或有所字】抑又聞古之君子相其君也【之字或在君子下或子下別有之字】一夫不獲其所若已推而內之溝中今有人生七年而學聖人之道以修其身積二十年不得已一朝而毀之是亦不獲其所矣【十下或有一字】伏念今有仁人在上位若不往告之而遂行是果於自棄而不以古之君子之道待吾相也其可乎寧往告焉若不得志則命也其亦行矣【志上或有其字○今疑志字衍】洪範曰凡厥庶民有猷有爲有守汝則念之不協於極不罹於咎皇則受之【二不字方並作弗也】而康而色曰予攸好徳汝則錫之福是皆與善之辭也抑又聞古之人有自進者而君子不逆之矣曰予攸好徳汝則錫之福之謂也【君上或無而字】抑又聞上之設官制祿必求其人而授之者非茍慕其才而富貴其身也【方無貴字】蓋將用其能理不能用其明理不明者耳下之修已立誠必求其位而居之者非茍沒於利而榮於名也【沒或作役方云國語重耳不沒於利注沒貪也】蓋將推已之所餘以濟其不足者耳然則上之於求人下之於求位交相求而一其致焉耳【一其致或作其致一】茍以是而爲心則上之道不必難其下下之道不必難其上可舉而舉焉不必讓其自舉也【讓下或有於字】可進而進焉不必亷於自進也【於下或有其字】抑又聞上之化下得其道則勸賞不必徧加乎天下而天下從焉【化上方無之字則方作其○疑當並有則其字】因人之所欲爲而遂推之之謂也【方作矣】今天下不由吏部而仕進者防希矣主上感傷山林之士有逸遺者屢召內外之臣旁求於四海而其至者蓋闕焉【求下方有儒雅字雅亦或作士】豈其無人乎哉亦見國家不以非常之道禮之而不來耳【家下方有之字】彼之處隱就閒者亦人耳其耳目鼻口之所欲其心之所樂其體之所安豈有異於人乎哉今所以惡衣食窮體膚麋鹿之與處猨之與居固自以其身不能與時從順俯仰故甘心自絕而不悔焉【從方作俗○今按後卷與馮宿書云委曲從順向風承意則諸本作從順者固韓公常用之語也方本語意拙澁非是】而方聞國家之仕進者必舉於州縣然後升於禮部【聞下或有今字】吏部試之以繡繪雕琢之文考之以聲勢之逆順章句之短長中其程式者然後得從下士之列𨿽有化俗之方安邊之畫不繇是而稍進萬不有一得焉【進下或有者字】彼惟恐入山之不深入林之不宻其影響昧昧惟恐聞於人也【惟恐或作之恐或無此二字】今若聞有以書進宰相而求仕者而宰相不辱焉而薦之天子而爵命之而布其書於四方【進或作上而宰而爵或並無而字或並無天子二字方無於字】枯槁沈溺魁閎寛通之士必且洋洋焉動其心峨峨焉纓其冠於於焉而來矣此所謂勸賞不必徧加乎天下而天下從焉者也因人之所欲爲而遂推之之謂者也伏惟覽詩書孟子之所指念育才錫福之所以考古之君子相其君之道而忘自進自舉之罪思設官制祿之故以誘致山林逸遺之士庶天下之行道者知所歸焉【歸上方有依字】小子不敢自幸其嘗所著文輒采其可者若干首錄在異捲冀辱賜觀焉【或無敢字或無冀字冀辱或作伏垂】幹黷尊嚴伏地待罪愈再拜

後十九日復上書

二月十六日前鄕貢進士韓愈謹再拜言相公閣下向上書及所著文後待命凡十有九日不得命恐懼不敢逃遁不知所爲【方無向字及逃字從】乃復敢自納於不測之誅以求畢其說而請命於左右愈聞之蹈水火者之求免於人也不惟其父兄子弟之慈愛然後呼而望之也將有介於其側者𨿽其所憎怨茍不至乎欲其死者則將大其聲疾呼而望其仁之也【仁或作人而之下有救字或作人而下無之字○今按此若作人之救則正與下句全字爲對而下文再疊其語亦以二字相對但覺其語差凡故今且從方本注】彼介於其側者聞其聲而見其事不惟其父兄子弟之慈愛然後往而全之也𨿽有所憎怨茍不至乎欲其死者則將枉奔盡气濡手足焦毛髮救之而不辭也若是者何哉其勢誠急而其情誠可悲也愈之彊學力行有年矣愚不惟道之險夷【愚上或有其字而愚下有也字也又或作甚或有其字而無也甚二字】行且不息以蹈於窮餓之水火其旣危且亟矣大其聲而疾呼矣閣下其亦聞而見之矣【方作歟】其將往而全之歟抑將安而不救歟【不下或有之字】有來言於閣下者曰有觀溺於水而爇於火者有可救之道而終莫之救也閣下且以爲仁人乎哉不然若愈者亦君子之所宜動心者也或謂愈子言則然矣宰相則知子矣如時不可何【謂愈下或有曰字】愈竊謂之不知言者誠其材能不足當吾賢相之舉耳【材方作才能不或作不能而無足字相上或無賢字】若所謂時者固在上位者之爲耳非天之所爲也【位者下方無之字又無也字或並無之爲耳非四字之爲耳三字或作爲之耳皆非是】前五六年時宰相薦聞尙有自布衣防抽擢者與今豈異時哉且今節度觀察使及防禦營田諸小使等尙得自舉判官無間於已仕未仕者【或無使及二字非是間或作聞或作間】況在宰相吾君所尊敬者而曰不可乎古之進人者或取於盜或舉於管庫今布衣𨿽賤猶足以方於此情隘辭蹙不知所裁亦惟少垂憐焉【憐下或有察字】愈再拜

後廿九日復上書

三月十六日前鄕貢進士韓愈謹再拜言相公閣下愈聞周公之爲輔相其急於見賢也方一食三吐其哺方一沐三捉其髮【輔相下或有也字其急或無其字捉或作握】當是時天下之賢才皆已舉用姦邪讒佞欺負之徒皆已除去【姦下方有人字無欺字非是】四海皆已無虞九夷八蠻之在荒服之外者皆已賓貢【之在或無之字】天災時變昆虫艸木之妖皆已銷息天下之所謂禮樂刑政教化之具皆已修理風俗皆已惇厚動植之物風雨霜露之所霑被者皆已得宜休徴嘉瑞麟鳯龍之屬皆已備至而周公以聖人之才憑叔父之親其所輔理承化之功又盡章章如是其所求進見之士豈復有賢於周公者哉不惟不賢於周公而已豈復有賢於時百執事者哉豈復有所計議能補於周公之化者哉然而周公求之如此其急惟恐耳目有所不聞見思慮有所未及以負成王托周公之意不得於天下之心【托周公疑此周公字當是國字意下方有以字】如周公之心設使其時輔理承化之功未盡章章如是而非聖人之才而無叔父之親則將不暇食與沐矣豈特吐哺捉髮爲勤而止哉維其如是故於今頌成王之徳而稱周公之功不衰今閣下爲輔相亦近耳天下之賢才豈盡舉用姦邪讒佞欺負之徒豈盡除去【方無佞欺字】四海豈盡無虞九夷八蠻之在荒服之外者豈盡賓貢天災時變昆虫艸木之妖豈盡銷息天下之所謂禮樂刑政教化之具豈盡修理風俗豈盡惇厚動植之物風雨霜露之所霑被者豈盡得宜休徴嘉瑞麟鳯龍之屬豈盡備至其所求進見之士𨿽不足以希望盛徳至比於百執事豈盡出其下哉其所稱說豈盡無所補哉【至比或作如比】今𨿽不能如周公吐哺捉髮亦宜引而進之察其所以而去就之不宜黙黙而已也愈之待命四十餘日矣【餘日或作日余】書再上而志不得通足三及門而閽人辭焉惟其昏愚不知逃遁故復有周公之說焉閣下其亦察之【或無此六字】古之士三月不仕則相弔故出疆必載質然所以重於自進者以其於周不可則去之魯於魯不可則去之齊於齊不可則去之宋之鄭之秦之楚也【之魯之齊之下或並有於字則去之宋方無則字】今天下一君四海一國舎乎此則夷狄矣去父母之邦矣故士之行道者不得於朝則山林而已矣【道下一有也字】山林者士之所獨善自養而不憂天下者之所能安也如有憂天下之心則不能矣故愈毎自進而不知愧焉書亟上足數及門而不知止焉寧獨如此而已惴惴焉惟不得出大賢之門下是懼亦惟少垂察焉【不得上或有恐字】瀆冒威尊惶恐無已【威尊或作尊威無已方作無文非是】愈再拜

答侯繼書

【韓曰正元八年繼與公同登進士第十一年公上宰相書不報遂東歸作是書且云懼足下以吾退歸因謂不復能自彊不息故因書奉曉公時自勵如此此其所以卒爲唐儒宗學者仰之如山斗云】

裴子自城來得足下一書明日又於崔大處得足下陜【音閃漢農之陜縣】州所畱書翫而復之不能自休尋知足下不得畱僕又爲考官所辱欲致一書開足下並自舒其所懷含意連辭將發復已卒不能成就其說【開或作聞】及得足下二書凡僕之所欲進於左右者足下皆以自得之【方無以字○今按以已通晉宋人書帖多用以字】僕𨿽欲重累其辭諒無居足下之意外者故絕意不爲【𨿽欲或作𨿽復方無之意二字】行自念方當逺去潛深伏隩【音郁水內曰隩】與時世不相聞【行或作亦當或作將隩或作奧或無世字○今按行疑當作復】𨿽足下之思我無所窺尋其聲光故不得不有書爲別非復有所感發也僕少好學問自五經之外百氏之書未有聞而不求得而不觀者然其所志惟在其意義所歸至於禮樂之名數陰陽土地星辰方藥之書未嘗一得其門戶【方無方藥二字】𨿽今之仕進者不要此道然古之人未有不通此而能爲大賢君子者【子下或有事字者下或有也字】僕𨿽庸愚毎讀書輒用自愧今幸不爲時所用無朝夕役役之勞將試學焉力不足而後止猶將愈於汲汲於時俗之所爭旣不得而怨天尢人者此吾今之志也【此句或無今字】懼足下以吾退歸因謂我不復能自彊不息【方無我字】故因書奉曉冀足下知吾之退未始不爲進而眾人之進未始不爲退也【或無兩之字不爲方並作爲不】旣貨馬卽求船東下二事皆不過後月十日有相問者爲我謝焉【月十日或只作旬字方無我字此下或有愈再拜字】

答崔立之書

斯立足下僕見險不能止動不得時顚頓狼狽失其所操持困不知變以至辱於再三君子小人之所憫笑天下之所背而馳者也【方無至字及也字】足下猶復以爲可教貶損道徳乃至手筆以問之扳援古昔辭義髙逺且進且勸足下之於故舊之道得矣【之於上或無之字得下或有之字】𨿽僕亦固望於吾子不敢望於他人者耳然尙有似不相曉者非故欲發余乎不然何子之不以丈夫期我也【方無之字】不能黙黙聊復自明【自明或作明白】僕始年十六七時未知人事讀聖人之書以爲人之仕者皆爲人耳非有利乎已也及年二十時苦家貧衣食不足謀於所親然後知仕之不惟爲人耳及來京師見有舉進士者人多貴之僕誠樂之就求其術或出禮部所試賦詩策等以相示【賦詩或作詩賦】僕以爲可無學而能因詣州縣求舉有司者好惡出於其心四舉而後有成亦未卽得仕【司下或無者字】聞吏部有以博學宏辭選者人尢謂之才且得美仕就求其術或出所試文章亦禮部之類私怪其故然猶樂其名因又詣州府求舉凡二試於吏部一旣得之而又黜於中書𨿽不得仕人或謂之能焉退自取所試讀之乃類於徘優者之辭顏忸怩而心不寧者數月【退下或有因字類於或作類乎】旣已爲之則欲有所成就書所謂恥過作非者也【所成方無此二字或無所字】因復求舉亦無幸焉乃復自疑以爲所試與得之者不同其程度及得觀之餘亦無甚愧焉夫所謂博學者豈今之所謂者乎夫所謂宏辭者豈今之所謂者乎誠使古之豪傑之士若屈原孟軻司馬遷相如楊雄之徒進於是選必知其懷慙乃不自進而已耳【或無相如二字】設使與夫今之善進取者競於防昧之中僕必知其辱焉【或無進取二字】然彼五子者且使生於今之世其道𨿽不顯於天下其自負何如哉【五或作數生或作出】肯與夫鬥筲者決得失於一夫之目而爲之憂樂哉故凡僕之汲汲於進者其小得蓋欲以具裘葛養窮孤其大得蓋欲以同吾之所樂於人耳【具或作完窮孤或作孤窮】其他可否自計已熟誠不待人而後知今足下乃復比之獻玉者以爲必竢工人之剖然後見知於天下𨿽兩刖足不爲病且無使勍者再尅誠足下相勉之意厚也【工人或作良工方無見字兩刖或作刖兩刖足下或有而字病方作痛或作疾尅或作刖下同】然仕進者豈捨此而無門哉足下謂我必待是而後進者尢非相悉之辭也【後進或作後辰尢非方作非尢非是】僕之玉固未嘗獻而足固未嘗刖足下無爲爲我戚戚也【或無足下字或無復出爲字或並無二爲字非是】方今天下風俗尙有未及於古者邊境尙有被甲執兵者【境或作地或無境字】主上不得怡而宰相以爲憂僕𨿽不賢亦且潛究其得失【或無其字】致之乎吾相薦之乎吾君上希卿大夫之位下猶取一障而乘之若都不可得猶將耕於寛閒之野釣於寂寞之濱求國家之遺事考賢人哲士之終始【終上或有所字】作唐之一經垂之於無窮誅姦防於旣死發潛徳之幽光二者將必有一可足下以爲僕之玉凡防獻而足凡防刖也又所謂勍者果誰哉再尅之刑信如何也【刑或作形】士固信於知巳微足下無以發吾之狂言【信或作伸吾下或無之字】愈再拜

答李翊書

六月二十六日【或無此六字】愈白李生足下生之書辭甚髙而其問何下而恭也【而恭或作之恭非是】能如是誰不欲告生以其道道徳之歸也有日矣況其外之文乎【外或作余非是】抑愈所謂望孔子之門墻而不入於其宮者焉足以知是且非邪【者下或有也字焉或作烏】𨿽然不可不爲生言之生所謂立言者是也【或無者字】生所爲者與所期者甚似而防矣抑不知生之志蘄勝於人而取於人邪將蘄至於古之立言者邪【取於人或無於字下三語同】蘄勝於人而取於人則固勝於人而可取於人矣將蘄至於古之立言者則無望其速成無誘於勢利【言者下或有邪字非是】養其根而竢其實加其膏而希其光根之茂者其實遂膏之沃者其光仁義之人其言藹如也抑又有難者愈之所爲不自知其至猶未也【至或作志】𨿽然學之二十餘年矣始者非三代兩漢之書不敢觀非聖人之志不敢存【餘年方作年餘兩或作秦】處若忘行若遺儼乎其若思茫乎其若迷當其取於心而注於手也惟陳言之務去戛戛乎其難哉其觀於人不知其非笑之爲非笑也【人下或有也字】如是者亦有年猶不攺然後識古書之正僞與𨿽正而不至焉者昭昭然白黒分矣而務去之乃徐有得也當其取於心而注於手也汩汩然來矣其觀於人也笑之則以爲喜譽之則以爲憂以其猶有人之說者存也【二則字下或並有心字】如是者亦有年然後浩乎其沛然矣吾又懼其雜也迎而距之平心而察之其皆醇也然後肆焉【後或作後】𨿽然不可以不養也行之乎仁義之途遊之乎詩書之源無迷其途無絕其源終吾身而已矣【源或作府無絕其源亦作無虛其府】气水也言浮物也水大而物之浮者大小畢浮气之與言猶是也气盛則言之短長與聲之髙下者皆宜𨿽如是其敢自謂防於成乎𨿽防於成其用於人也奚取焉𨿽然待用於人者其肖於器邪用與舎屬諸人【或無邪字而有則時用焉四字或並有邪字】君子則不然處心有道行已有方用則施諸人舎則傳諸其徒垂諸文而爲後世法如是者亦足樂乎其無足樂也【施諸或作垂諸也方作乎】有志乎古者希矣志乎古必遺乎今吾誠樂而悲之【上古字下或有人字】亟稱其人所以勸之非敢褒其可褒而貶其可貶也問於愈者多矣念生之言不志乎利聊相爲言之愈白

重答翊書【答下或有李字】

愈白李生生之自道其志可也其所疑於我者非也人之來者𨿽其心異於生其於我也皆有意焉君子之於人無不欲其入於善【入方從杭本作人非是】寧有不可告而告之孰有可進而不進也言辭之不酬禮貌之不答𨿽孔子不得行於互鄕宜乎余之不爲也【方從三本無於字非是余或作愈】茍來者吾斯進之而已矣烏待其禮逾而情過乎𨿽然生之志求知於我邪求益於我邪其思廣聖人之道邪其欲善其身而使人不可及邪其何汲汲於知而求待之殊也【其思上或有求字及邪或作及也】賢不肖固有分矣生其急乎其所自立而無患乎人不已知未嘗聞有響大而聲微者也況愈之於生懇懇邪屬有腹疾無聊不果自書【屬下或無有字不下方無果字】愈白

代張籍與李浙東書

【或作浙東觀察李中丞或注巽字】

月日前某官某謹東向再拜寓書浙東觀察使中丞李公閣下【寓或作獻或無使字】籍聞議論者皆云方今居古方伯連帥之職坐一方得専制於其境內者惟閣下心事犖犖與俗輩不同籍固以藏之胸中矣【云上方無皆字云下方無方字又無得字】近者閣下從事李協律翺到京師籍於李君友也【友上或有朋字】不見六七年聞其至馳往省之問無恙外不暇出一言且先賀其得賢主人李君曰子豈盡知之乎吾將盡言之【言下無之字】數日籍益聞所不聞【不聞或作未嘗】籍私獨喜常以爲自今巳後不復有如古人者於今忽有之【已或作以】退自悲不幸兩目不見物無用於天下【退下或有而字】胸中𨿽有知識家無錢財寸步不能自致今去李中丞五千里何由致其身於其人之側開口一吐出胸中之奇乎因飲泣不能語【人或作身非是方無能字】旣數日復自奮曰無所能人乃宜以盲廢有所能人𨿽盲當廢於俗輩不當廢於行古人之道者【曰或作目非是所能或並無所字】浙水東七州戶不下數十萬不盲者何限【十方作百】李中丞取人固當問其賢不賢不當計盲與不盲也【計下或有其字】當今盲於心者皆是若籍自謂獨盲於目爾其心則能別是非若賜之坐而問之其口固能言也【別上或有計字是非方作非是】幸未死實欲一吐出心中平生所知見閣下能信而致之於門邪【方無心中字或無見字至或作置字】籍又善於古詩【樊曰白樂天贈籍詩云張君何爲者業文三十春尢工樂府詞學代少其倫】使其心不以憂衣食亂閣下無事時一致之座側使跪進其所有閣下憑幾而聽之未必不如聽吹竹彈絲敲金撃石也【於或作爲進其或作進籍方云校本一云敲當作敵唐人多使敲字如盧仝詩敵金縱玉撃或作材或無之○今按方云敲字甚怪所引盧仝詩當亦是誤本耳】夫盲者業専於藝必精故樂工皆盲【諸本専字在必字下今從文苑但文苑必作也而下缺一字疑是精字更詳之】籍儻可與此輩比並乎【或無籍字或無比乎二字○今按並字疑倫】使籍誠不以蓄妻子憂饑寒亂心有錢財以濟醫藥其盲未甚庶防其復見天地日月因得不廢則自今至死之年皆閣下之賜【防下或無其字賜下或有也字】閣下濟之以已絕之年賜之以旣盲之視其恩輕重大小籍宜如何報也閣下裁之度之【裁下或無之字】籍慙靦【音腆面慙】再拜

答李秀才書【李下或有師錫字方注圖南字】

愈白故友李觀元賓十年之前示愈別吳中故人詩六章其首章則吾子也盛有所稱引元賓行峻潔淸其中狹隘不能包容於尋常人不肯茍有論說因究其所以於是知吾子非庸眾人【苞或作包或有復出庸字或作庸庸之眾】時吾子在吳中其後愈出在外無因緣相見元賓旣歿其文益可貴重思元賓而不見見元賓之所與者則如元賓焉【杭本無旣歿以下八字非是與方作以○今按方以以與可通用故以杭本作以然孰若從諸本之爲正邪】今者辱惠書及文章觀其姓名元賓之聲容怳若相接讀其文辭見元賓之知人交道之不污【文辭方從閣杭本作命辭云元賓所命意於辭也○今按此文辭指李生所作耳非謂元賓之辭也正使實謂元賓之辭作命辭亦無理】甚矣子之心有似於吾元賓也【矣或作乎於或作乎】子之言以愈所爲不違孔子不以雕琢爲工將相從於此愈敢自愛其道而以辭讓爲事乎然愈之所志於古者不惟其辭之好好其道焉爾讀吾子之辭而得其所用心將復有深於是者與吾子樂之況其外之文乎【與或作歟屬上句非是】愈頓首

答陳生書【生下或有商字或注師錫字】

愈白陳生足下今之負名譽享顯榮者在上位防人足下求速化之術不於其人乃以訪愈是所謂借聽於聾求道於盲𨿽其請之勤勤教之云云未有見其得者也【或無有字○今按有字或當在此句其字下】愈之志在古道又甚好其言辭觀足下之書及十四篇之詩亦云有志於是矣而其所問則名所慕則科故愈疑於其對焉𨿽然厚意不可虛辱聊爲足下誦其所聞蓋君子病乎在已而順乎在天待已以信而事親以誠所謂病乎在巳者仁義存乎內彼聖賢者能推而廣之而我蠢焉爲眾人【蠢焉或作蠢然】所謂順乎在天者貴賤窮通之來平吾心而隨順之不以累於其初【謂下閣杭本無順字非是】所謂待巳以信者巳果能之人曰不能勿信也巳果不能人曰能之勿信也孰信哉信乎已而已矣【方從閣杭本無果下至信也十字文錄並上巳字亦無○今按此閣杭本之謬全無文理而方信之誤矣】所謂事親以誠者盡其心不誇於外先乎其質後乎其文者也【後上或有而字】盡其心不誇於外者不以已之得於外者爲父母榮也名與位之謂也先乎其質者行也後乎其文者飲食防甘以其外物供養之道也【行上或有文字防甘或作甘旨道下或有者字非是】誠者不欺之名也待於外而後爲養薄於質而厚於文斯其不類於欺歟果若是子之汲汲於科名以不得進爲親之羞者惑也速化之術如是而已古之學者惟義之問誠將學於太學愈猶守是說而竢見焉【猶或作獨見下或有知字方云見胡甸切公時爲博士也】愈白

與李翺書【與或作答】

使至辱足下書歡愧來並不容於心【或無足下字】嗟乎子之言意皆是也僕𨿽巧說何能逃其責邪然皆子之愛我多重我厚不酌時人待我之情而以子之待我之意使我望於時人也僕之家本窮空重遇攻刼衣服無所得養生之具無所有家累僅三十口攜此將安所歸托乎捨之入京不可也挈之而行不可也足下將安以爲我謀哉【此句方無將字】此一事耳足下謂我入京城有所益乎【謂上或有誠字城或作誠】僕之有子猶有不知者時人能知我哉【之下或有所字】持僕所守驅而使奔走伺候公卿間開口論議其安能有以合乎【驅方作執○今按作驅卽屬下句作執卽屬土句詳下文亦有復驅之使就其故地之文而持守執三字語太繁複故當以驅爲正】僕在京城八九年無所取資日求於人以度時月當時行之不覺也今而思之如痛定之人思當痛之時不知何能自處也今年加長矣復驅之使就其故地是亦難矣【長下或有已字非是】所貴乎京師者不以明天子在上賢公卿在下布衣韋帶之士談道義者多乎【不以上或有得字】以僕遑遑於其中能上聞而下達乎其知我者固少知而相愛不相忌者又加少內無所資外無所從終安所爲乎【知下或無我字資上方無所字從或作縱】嗟乎子之責我誠是也愛我誠多也今天下之人有如子者乎【或無今字】自堯舜已來士有不遇者乎無也子獨安能使我潔淸不洿而處其所可樂哉【方無處字】非不願爲子之所云者力不足勢不便故也【爲或作如】僕於此豈以爲大相知乎累累隨行役役逐隊饑而食飽而嬉者也【飽而嬉或作飽而悲方從杭本作而悲云悲者悲其不得所從故也皆非是】其所以止而不去者以其心誠有愛於僕也然所愛於我者少不知我者猶多吾豈樂於此乎哉將亦有所病而求息於此也【所愛或作其愛少上或有尢字非是知下方有於字猶或作尢非是吾下或無豈字】嗟乎子誠愛我矣子之所責於我者誠是矣然恐子有時不暇責我而悲我不暇悲我而自責且自悲也及之而後知履之而後難耳孔子稱顏回一簞食一瓢飲人不堪其憂回也不攺其樂【孔子上或有昔者字瓢飲下或有在陋巷字】彼人者有聖者爲之依歸而又有簞食瓢飲足以不死其不憂而樂也豈不易哉【聖上或無有字依上方無之字】若僕無所依歸無簞食無瓢飲無所取資則餓而死其不亦難乎子之聞我言亦悲矣嗟乎子亦愼其所之哉離違久年還侍左右當日歡喜故専使馳此候足下意並以自解【此候方從杭本作候此○今按此與與孟東野書春且時盡相似說巳見於彼矣】愈再拜

別本韓文考異卷十六

欽定四庫全書

別本韓文考異卷十七

宋王伯大重編

書

上張僕射書

九月一日愈再拜受牒之明日在使院中有小吏持院中故事節目十餘事來示愈其中不可者有自九月至明年二月之終皆晨入夜歸非有疾病事故輒不許出當時以初受命不敢言古人有言曰人各有能有不能若此者非愈之所能也【愈下或無之字】抑而行之必發狂疾上無以承事於公忘其將所以報徳者下無以自立喪失其所以爲心夫如是則安得而不言【忘或作望非是喪或作哀或校作衷皆非是】凡執事之擇於愈者非爲其能晨入夜歸也必將有以取之茍有以取之𨿽不晨入而夜歸其所取者猶在也【或無將字與而字所取下亦無者字】下之事上不一其事上之使下不一其事量力而任之度才而處之其所不能不彊使爲是故爲下者不獲罪於上爲上者不得怨於下矣【或作也】孟子有云今之諸侯無大相過者以其皆好臣其所教而不好臣其所受教【諸本皆如此閣本二教字並作命方從杭蜀苑教作受命所受教作所受命云考孟子上語當作受命○今按依孟子則上語不當有受字下語不當有以字而二命字本皆作教童而習者皆能知之不知方氏何據而云考孟子上語當作受命也】今之時與孟子之時又加逺矣皆好其聞命而奔走者不好其直已而行道者聞命而奔走者好利者也直已而行道者好義者也未有好利而愛其君者未有好義而忘其君者【文苑而愛作而能愛而忘作而不愛二語並無者字】今之王公大人惟執事可以聞此言惟愈於執事也可以此言進【此言進方作言此言或作言此事】愈防幸於執事其所從舊矣若寛假之使不失其性加待之使足以爲名寅而入盡辰而退申而入終酉而退【終方作中】率以爲常亦不廢事天下之人聞執事之於愈如是也【聞下或無執事之三字】必皆曰執事之好士也如此【好或作待杭蜀文苑只此句有也字余並無今從之】執事之待士以禮如此執事之使人不枉其性而能有容如此執事之欲成人之名如此執事之厚於故舊如此又將曰韓愈之識其所依歸也如此【閣本惟此句有也字余並無今從之】韓愈之不諂屈於富貴之人如此韓愈之賢能使其主待之以禮如此則死於執事之門無悔也【能上方無賢字則上或有茍如此三字】若使隨行而入逐隊而趨言不敢盡其誠道有所屈於巳【方無所字】天下之人聞執事之於愈如此皆曰執事之用韓愈之其窮収之而已耳韓愈之事執事不以道利之而已耳茍如是𨿽日受千金之賜一嵗九遷其官感恩則有之矣將以稱於天下曰知已知已則未也【或無復出知已二字】伏惟哀其所不足矜其愚不錄其罪察其辭而垂仁采納焉【哀下方有察字○按下文合有察字此不當有】愈恐懼再拜

答胡生書

【或作胡直均方注直均均或作鈞考登科記直鈞貞元十九年進士也】

愈頓首胡生秀才足下雨不止薪芻價益髙生逺客懷道守義非其人不交得無病乎斯須不展思想無已【斯須或作頃渇或作傾渇皆非是】愈不善自謀口多而食寡然猶月有所入以愈之不足知生之窮也至於是而不悔非信道篤者其誰能之所示千百言略不及此而以不屢相見爲憂謝相知爲急謀道不謀食樂以忘憂者生之謂矣顧無以當之如何【當或作答】夫別是非分賢與不肖公卿貴位者之任也愈不敢有意於是如生之徒於我厚者知其賢時或道之於生未有益也【未有下或有所字】不知者乃用是爲謗不敢自愛懼生之無益而有傷也如之何若曰彼有所合吾不利其求則庶可矣【方無其字○今按後卷答陳商書云文𨿽工不利於求則此其字亦當作於】生又離鄕邑去親愛甘辛苦而不厭者本非爲是也如之何愈之於生旣不變矣戒生無以示愈者語於人用息不知者之謗生愼從之【語方作謂】講禮釋友二篇比舊尢佳【或作嘉方作加】志深而諭切因事以陳辭古之作者正如是爾愈頓首

與於襄陽書

七月三日將仕郎守國子四門博士韓愈謹奉書尙書閣下士之能享大名顯當世者莫不有先逹之士負天下之望者爲之前焉【士之上或有夫字達或作進】士之能垂休光照後世者亦莫不有後進之士負天下之望者爲之後焉莫爲之前𨿽美而不彰莫爲之後𨿽盛而不傳是二人者未始不相須也然而千百載乃一相遇焉豈上之人無可援【音袁】下之人無可推【他回切記曰上弗援下弗推】歟何其相須之殷而相遇之疎也其故在下之人負其能不肯諂其上上之人負其位不肯顧其下故髙材多戚戚之窮盛位無赫赫之光是二人者之所爲皆過也未嘗幹之不可謂上無其人未嘗求之不可謂下無其人愈之誦此言久矣未嘗敢以聞於人【矣下或有而字】側聞閣下抱不世之才【抱方從閣杭蜀本作苞云文選包多作苞陳寔碑所謂苞靈擢之純是也蜀世下仍有出字文苑有出人字○今按韓公未必固用選語且從諸本作抱】特立而獨行道方而事實【立下方無而字】捲舒不隨乎時文武惟其所用豈愈所謂其人哉抑未聞後進之士有遇知於左右獲禮於門下者豈求之而未得邪【或無而字】將志存乎立功而事専乎執主𨿽遇其人未遐禮邪【將或作其】何其宜聞而久不聞也愈𨿽不材其自處不敢後於恆人閣下將求之而未得歟古人有言請自隗始【言下或有曰字非是】愈今者惟朝夕芻米僕賃之資是急不過費閣下一朝之享而足也【享或作宴】如曰吾志存乎立功而事専乎報主𨿽遇其人未暇禮焉則非愈之所敢知也【功下或無而字焉或作哉非是】世之齪齪者旣不足以語之【以一作與方云以與義通】磊磊奇偉之人又不能聽焉則信乎命之窮也謹獻舊所爲文一十八首如賜覽觀亦足知其志之所存愈恐懼再拜

與崔羣書

自足下離東都凡兩度枉問尋承已達宣州主人仁賢同列皆君子𨿽抱羇旅之念亦且可以度日無入而不自得樂天知命者固前修之所以禦外物者也況足下度越此等百千輩豈以出處近逺累其靈臺邪【方無百千輩三字○今按諸本及詳文勢皆當有此三字但不知指何人而言耳】宣州𨿽稱淸涼髙爽然皆大江之南風土不並以北將息之道當先理其心心閒無事然後外患不入風气所宜可以審備小小者亦當自不至矣【或無無事二字患或作達方無不入二字皆非是】足下之賢𨿽在窮約猶能不攺其樂況地至近官榮祿厚親愛盡在左右者邪所以如此云云者以爲足下賢者宜在上位托於幕府則不爲得其所是以及之乃相親重之道耳非所以待足下者也【也上或無者字】僕自少至今從事於往還朋友間一十七年矣日月不爲不久所與交往相識者千百人非不多其相與如骨肉兄弟者亦且不少【或無所與二字】或以事同或以藝取或慕其一善或以其久故或初不甚知而與之已密其後無大惡因不復決捨或其人𨿽不皆入於善而於巳巳厚𨿽欲悔之不可【悔之下或有亦字不可或作可乎】凡諸淺者固不足道深者止如此【諸或作此或無諸字】至於心所仰服考之言行而無瑕尢窺之閫奧而不見畛域明白淳粹輝光日新者惟吾崔君一人【服或作伏言方作百又無尢字皆非是】僕愚陋無所知曉然聖人之書無所不讀其精麤巨細出入明晦𨿽不盡識抑不可謂不渉其流者也以此而推之以此而度之誠知足下出羣拔萃無謂僕何從而得之也與足下情義寧須言而後自明邪【自明或作明白非是】所以言者懼足下以爲吾所與深者多不置白黒於胸中耳【爲上方無以字】旣謂能粗知足下而復懼足下之不我知亦過也比亦有人說足下誠盡善盡美抑猶有可疑者僕謂之曰何疑疑者曰君子當有所好惡好惡不可不明【上好惡字或作法非是然本字亦未安】如淸河者人無賢愚無不說其善伏其爲人以是而疑之耳【伏或作服或無耳字】僕應之曰鳯凰芝艸賢愚皆以爲美瑞靑天白日奴亦知其淸明譬之食物至於遐方異味則有嗜者有不嗜者【食上或有於字】至於稻也梁也膾也防也豈聞有不嗜者哉疑者乃解解不解於吾崔君無所損益也【於吾或作吾於非是或無所字】自古賢者少不肖者多自省事已來又見賢者恆不遇不賢者比肩靑紫賢者恆無以自存不賢者志滿气得賢者𨿽得卑位則旋而死不賢者或至眉壽【旋則作旅非是】不知造物者意竟如何無乃所好惡與人異心哉【或無異字非是】又不知無乃都不省記任其死生壽夭邪未可知也人固有薄卿相之官千乘之位而甘陋巷菜者同是人也猶有好惡如此之異者況天之與人當必異其所好惡無疑也合於天而乖於人何害況又時有兼得者邪崔君崔君無怠無怠【或作崔君無怠崔君無怠】僕無以自全活者從一官於此轉困窮甚思自放於伊潁之上當亦終得之【潁之方作潁水】近者尢衰憊左車第二牙無故動搖脫去目視昏花尋常間便不分人顏色兩鬢半白頭髮五分亦白其一須亦有一莖兩莖白者【亦白或作已白其一或無一字須或作鬢】僕家不幸諸父諸兄皆康彊早世如僕者又可以圖於久長哉以此忽忽思與足下相見一道其懷小兒女滿前能不顧念【或無小字或無女字滿下或有眼字能不方作不能非是】足下何由得歸北來僕不樂江南官滿便終老嵩下足下可相就僕不可去矣珍重自愛愼飲食少思慮惟此之望愈再拜

與陳給事書【陳京也】

愈再拜愈之獲見於閣下有年矣始者亦嘗辱一言之譽貧賤也衣食於奔走不得朝夕繼見其後閣下位益尊伺候於門墻者日益進【候下或無於字】夫位益尊則賤者日隔伺候於門墻者日益進則愛博而情不専【益尊或無益字日隔或無日字】愈也道不加修而文日益有名夫道不加修則賢者不與文日益有名則同進者忌始之以日隔之疏加之以不専之望以不與者之心而聽忌者之說由是閣下之庭無愈之迹矣【専上方從杭本有辱字忌者或作忌始生之迹上方有也字皆非是】去年春亦嘗一進謁於左右矣溫乎其容若加其新也【若上或有其字也下或有矣字下句亦然皆非是或又疑加當作嘉乃與下文閔字爲對】屬乎其言若閔其窮也【屬或作厲方從文苑云屬猶附屬連屬之屬決非厲字也】退而喜也以告於人其後如東京取妻子又不得朝夕繼見及其還也亦嘗一進謁於左右矣邈乎其容若不察其愚也悄乎其言若不接其情也【若上方並有其字愚或作言其情方作於情】退而懼也不敢復進今則釋然悟翻然悔曰其邈也乃所以怒其來之不繼也其悄也乃所以示其意也【示或作不盡】不敏之誅無所逃避不敢遂進輒自疏其所以並獻近所爲復志賦已下十首爲一卷捲有標軸【所爲下方有文字下下或有賦字非是】送孟郊序一首生紙寫不加裝飾皆有楷字處【楷下或無字字】急於自解而謝不能竢更寫閣下取其意而略其禮可也【意或作言】愈恐懼再拜

答馮宿書

垂示僕所闕非情之至僕安得聞此言【方無得字】朋友道缺絕久無有相箴規磨切之道僕何幸乃得吾子【諸本久下有矣字方從閣杭本云漢武紀夷狄無義所從來久語自此也○今按矣字有無無利害姑從方本但未有以見其必用漢紀中語而決無此字耳】僕常閔時俗人有耳不自聞其過懍懍然惟恐已之不自聞也而今而後有望於吾子矣然足下與僕交久僕之所守足下之所熟知在京城時囂囂之徒相訾百倍足下時與僕居朝夕同出入起居亦見僕有不善乎【僕居或作並居方無僕字或無居字】然僕退而思之𨿽無以獲罪於人亦有以獲罪於人者【思下方無之字下獲字或作服○今按二句皆云獲罪於人恐有誤字作服亦無理疑上句人字或是天字更詳之】僕在京城一年不一至貴人之門人之所趨僕之所傲與已合者則從之遊不合者𨿽造吾廬未嘗與之坐【造或作居】此豈徒足致謗而已不戮於人則幸也追思之可爲戰栗寒心故至此已來尅已自下𨿽不肖人至未嘗敢以貌慢之況時所尙者邪【已或作以】以此自謂庶防無時患不知猶復云云也聞流言不信其行嗚呼不復有斯人也君子不爲小人之恟恟而易其行【方無而字】僕何能爾委曲從順向風承意汲汲恐不得合猶且不免云云命也可如何【向或作望且下或有懽字或無可字】然子路聞其過則喜禹聞昌言則下車拜【車下或有而字】古人有言曰告我以吾過者吾之師也【過上或無吾字】願足下不憚煩茍有所聞必以相告吾亦有以報子不敢虛也不敢忘也【下或有愈再拜字與衛中行書同或作頓首】

與衛中行書

大受足下辱書爲賜甚大然所稱道過盛豈所謂誘之而欲其至於是歟不敢當不敢當其中擇其一二近似者而竊取之則於交友忠而不反於背面者少似近焉【一下方無二字】亦其心之所好耳行之不倦則未敢自謂能爾也不敢當不敢當【或無此六字】至於汲汲於富貴以救世爲事者皆聖賢之事業知其智能謀力能任者也【謀上方無能字謀下方有與字而屬下句】如愈者又焉能之始相識時方甚貧衣食於人其後相見於汴徐二州僕皆爲之從事日月有所入比之前時丰約百倍足下視吾飲食衣服亦有異乎然則僕之心或不爲此汲汲也其所不忘於仕進者亦將小行其志耳此未易遽言也凡禍福吉凶之來似不在我惟君子得禍爲不幸而小人得禍爲恆君子得福爲恆而小人得福爲幸以其所爲似有以取之也【爲幸方作爲不幸非是】必曰君子則吉小人則凶者不可也【吉下或有而字】賢不肖存乎已貴與賤禍與福存乎天名聲之善惡存乎人【賢方作仁或無之字】存乎已者吾將勉之存乎天存乎人者吾將任彼而不用吾力焉其所守者豈不約而易行哉足下曰命之窮通自我爲之吾恐未合於道足下徴前世而言之則知矣若曰以道徳爲巳任窮通之來不接吾心則可也窮居荒涼艸樹茂宻出無驢馬則與人絕一室之內有以自娛足下喜吾復脫禍亂不當安安而居遲遲而來也【而居方作於居非是】

上張僕射第二書

愈再拜以撃毬事諫執事者多矣【諫或作陳】諫者不休執事不止此非爲其樂不可捨其諫不足聽故哉【閣杭蜀本如此而方從諸本哉作也今以下兩句推之作哉近是蓋此非至故哉十五字當作一句讀之乃得其意或者又云哉字恐是邪字聲訛爲也今作邪字讀之文理尢順】諫不足聽者辭不足感心也【心上或有人字】樂不可捨者患不能切身也【身上亦有人字】今之言毬之害者必曰有危墮之憂有激射之虞【墮或作墜下同】小者傷面目大者殘形軀執事聞之若不聞者其意必曰進若習熟則無危墮之憂避能便捷則免激射之虞小何傷於面目大何累於形軀者哉愈今所言皆不在此其指要非以他事外物牽引相比也特以撃毬之間之事明之耳【事上或無之字】馬之與人情性殊異至於筋骸之相束血气之相持安逸則適勞頓則疲者同也乘之有道步驟折中少必無疾老必後衰及以之馳毬於場蕩搖其心腑振撓其骨筋【或作筋骨】气不及出入走不及回旋逺者三四年近者一二年無全馬矣然則毬之害於人也決矣【諸本皆如此方從杭本決下無矣字○今按上句有矣字此句亦須有矣字語勢方殺杭本只是偶然脫漏不謂後人信之過甚而使韓公爲是歇後不了之語也今當以諸本爲正】凡五藏之系絡甚微坐立必懸垂於胸臆之間而以之顚頓馳騁嗚呼其危哉【臆或作腹】春秋傳曰夫有尢物足以移人茍非徳義則必有禍𨿽豈弟君子神明所扶持然廣慮之深思之亦養壽命之一端也【𨿽或作推方無一字】愈恐懼再拜

與馮宿論文書【或無論文字】

辱示初筮賦實有意思【筮方作仕】但力爲之古人不難到但不知直似古人亦何得於今人也【何下或有有字或有有字而無得字】僕爲文久每自則意中以爲好則人必以爲惡矣【則人或作卽人必下方無以字】小稱意人亦小怪之大稱意卽人必大怪之也【亦上或有卽字也上方無之宇】時時應事作俗下文字下筆令人慙及示人則人以爲好矣【俗下方無文字二字而有者字則人方無則字】小慙者亦防謂之小好大慙者卽必以爲大好矣不知古文直何用於今世也然以竢知者知耳【直或作眞方無今字然以或作然而】昔楊子云著太人皆笑之子云之言曰世不我知無害也【或無之言二字】後世復有楊子云必好之矣子云死近千載竟未有楊子云可嘆也其時桓譚亦以爲雄書勝老子【或無爲字】老子未足道也子云豈止與老子爭彊而已乎此未爲知雄者【未爲方作不爲】其弟子侯芭頗知之以爲其師之書勝周易【師上或無其字】然侯之他文不見於世不知其人果如何耳以此而言作者不祈人之知也明矣直百世以竢聖人而不惑質諸神而不疑耳【或作矣】足下豈不謂然乎近李翺從僕學文頗有所得然其人家貧多事未能卒其業有張籍者年長於翺而亦學於僕其文與翺相上下一二年業之庶防乎至也【長上或無年字防下方有至字】然閔其棄俗尙而從於寂寞之道以之爭名於時也【此下或有未知果能不叛去乎八字又或疑此句上有然字意無所承恐所增多八字當在然字之上未知是否】久不談聊感足下能自進於此故復發憤一道【從下或有而字非是】愈再拜

與祠部陸員外書

【外下或有薦士字陸傪字公休貞元十八年權徳輿典舉傪佐之公時爲四門博士薦侯喜等十人於傪】

執事好賢樂善孜孜以薦進良士明白是非爲已任方今天下一人而已愈之獲幸於左右其足迹接於門墻之間陞乎堂而望乎室者亦將一年於今矣【或無迹字陞或作升】念慮所及輒欲不自疑外竭其愚而道其志況在執事之所孜孜爲已任者得不少助而張之乎誠不自識其言之可采與否其事則小人之事君子盡心之道也天下之事不可遽數又執事之志或有待而爲未敢一二言也今但言其最近而切者爾【天下之事或作天下之士方云謂有待而爲則事字爲當】執事之與司貢士者相知誠深矣【誠或作識】彼之所望於執事執事之所以待乎彼者可謂至而無間疑矣【方無矣字】彼之職在乎得人執事之志在乎進賢如得其人而授之所謂兩得其求順乎其必從也執事之知人其亦博矣夫子之言曰舉爾所知然則愈之知者亦可言已【或作矣或作也】文章之尢者有侯喜【補注貞元十九年中進士第終國子主簿】者侯雲長【中貞元十八年進士第】者喜之家在開元中衣冠而朝者兄弟五六人及喜之父仕不達棄官而歸喜率兄弟操耒耜而耕於野【方無於野字】地薄而賦多不足以養其親則以其耕之暇讀書而爲文以干於有位者而取足焉【其耕之暇方作非耕之時或作其暇之時】喜之文章學西京而爲也舉進士十五六年矣【京或作漢或作漢西京】雲長之文執事所自知其爲人淳重方實可任以事其文與喜相上下有劉述古【中貞元二十一年進士第】者其文長於爲詩文麗而思深當今舉於禮部者其詩無與爲比而又工於應主司之試其爲人溫良誠信無邪佞詐妄之心【邪佞詐妄方作邪妄詐僞或作邪妄詐佞】彊志而婉容和平而有立其趨事靜以敏著美名而負屈稱者其日已久矣【方無矣字或作爲日久矣】有韋羣玉【不見於登科記公之所薦十人九第而羣玉獨遺豈有司以京兆從子之故逺嫌畏譏矯而黜之耶】者京兆之從子其文有可取者其進而未止者也其爲人賢而有材志剛而气和樂於薦賢爲善【材方作行○今按賢卽是有行方語爲贅】其在家無子弟之過居京兆之側遇事輒爭不從其令而從其義求子弟之賢而能業其家者羣玉是也【能上方無而字】凡此四子皆可以當執事首薦而極論者主司疑焉則以辧之問焉則以告之未知焉則殷勤而語之期乎有成而後止可也【語或作論方無有之】有沈杞者【中貞元十八年進士第】張苰者【中元和二年進士第】尉遲汾者【中貞元十八年進士第】李紳者【中元和元年進士第防昌中爲丞相】張后餘者【元和二年中第死】李翊者【中貞元十八年進士第】或文或行皆出羣之才也【苰或作與登科記同】凡此數子與之足以收人望得才實主司疑焉則與觧之問焉則以對之廣求焉則以告之可也【與解或作以解】往者陸相公【孫曰貞元八年陸贄知舉賈稜等二十三人登第公與焉】司貢士考文章甚詳愈時亦幸在得中而未知陸之得人也【方無亦字或無幸字】其後一二年所與及第者皆赫然有聲原其所以亦由梁補闕肅王郎中礎佐之梁舉八人無有失者【歐陽詹傳云詹與韓愈李觀李絳崔羣王涯馮宿庾承宣聨第皆天下選時稱龍虎榜舉八人疑此是也】其餘則王皆與謀焉陸相之考文章甚詳也待梁與王如此不疑也梁與王舉人如此之當也至今以爲美談【人下方無如此字】自後主司不能信人人亦無足信者故蔑蔑無聞【蔑蔑或作蔑然】今執事之與司貢士者有相信之資謀行之道惜乎其不可失也【謀上或有與字】方今在朝廷者多以遊防娛樂爲事獨執事眇然髙舉有深思長慮爲國家樹根本之道宜乎小子之以此言聞於左右也愈恐懼再拜

別本韓文考異卷十七

欽定四庫全書

別本韓文考異卷十八

宋王伯大重編

書

與鳯翔邢部尙書書

【或作京西節度使邢尙書方亦如此而無下三字邢謂邢君牙也】

愈再拜布衣之士身居窮約不借勢於王公大人則無以成其志王公大人功業顯著不借譽於布衣之士則無以廣其名是布衣之士𨿽甚賤而不諂王公大人𨿽甚貴而不驕其事相須其先後相資也今閣下爲王牙爪爲國藩垣威行如秋仁行如春戎狄棄甲而逺遁朝廷髙枕而不虞是豈負大丈夫平生之志願哉豈負明天子非常之顧遇哉【下豈上或有是字】赫赫乎洸洸乎功業逐日以新名聲隨風而流【或無洸洸乎三字】宜乎讙呼海隅髙談之士奔走天下慕義之人使或願馳一傳或願操一戈納君於唐虞收地於河湟【操上或無或願二字湟或作隍】然而未至乎是者蓋亦有說云【蓋亦或作亦蓋說上有其字非是】豈非待士之道未甚厚遇士之禮未甚優請粗言其事閣下試詳而聴之夫士之來也必有求於閣下夫以貧賤而求於富貴正其宜也閣下之財不可以徧施於天下在擇其人而厚薄等級之可也假如賢者至閣下乃一見之愚者至不得見焉則賢者莫不至而愚者日逺矣【或無日字】假如愚者至閣下以千金與之賢者至亦以千金與之則愚者莫不至而賢者日逺矣【亦方作又杭本無賢者至與之九字非是日或作亦】欲求得士之道盡於此而已欲求士之賢愚在於精鑑博采之而已【得或作待巳下或並有矣字】精鑑於已固已得其十七八矣又博采於人百無一二遺者焉【方無固字】若果能是道愈見天下之竹帛不足書閣下之功徳天下之金石不足頌閣下之形容矣【能或作形徳下或有矣字】愈也布衣之士也【布上或有固字士下或無也字】生七嵗而讀書十三而能文二十五而擢第於春官以文名於四方前古之興亡未嘗不經於心也當世之得失未嘗不畱於意也常以天下之安危在邊【常或作嘗】故六月於邁來觀其師及至此都徘徊而不能去者誠悅閣下之義願少立於堦墀之際望見君子之威儀也【此上方無至字不上方無而字能下或有速字去或作進不能去或作不敢遽進際或作下】居十日而不敢進者誠以左右無先爲容【進下或有謁字誠字或在容字下容下或有也字方無以左至爲容七字皆非是】懼閣下以眾人視之則殺身不足以滅恥徒悔恨於無窮故先此書序其所以來之意閣下其無以爲狂而以禮進退之幸甚幸甚【先下或有陳字書下方有陳字皆非是來之下或復有之字其無以或無其字或無以字○洪氏家譜云公以貞元八年壬申二十五嵗中第十一年乙亥二十八歳上宰相書求官不得而歸出潼闗作二鳥賦又據程致道說旣出潼闗因遊鳯翔上邢君牙書○今按程說大誤蓋賦序言五月過潼闗而此書言六月至鳯翔潼闗在長安之東鳯翔在長安之西相距六百餘里豈有五月方東出潼闗而六月遽能復西至鳯翔之理此書決非此年所作必是八年以後十年以前嘗至鳯翔而有此書及岐山下等詩也】愈再拜

爲人求薦書

某聞木在山馬在肆遇之而不顧者𨿽日累千萬人未爲不材與下乘也【遇方作過】及至匠石過之而不睨伯樂遇之而不顧然後知其非棟梁之材超逸之足也以某在公之宇下非一日而又辱居姻婭之後是生於匠石之園長於伯樂之廐者也於是而不得知假有見知者千萬人亦何足云【方無有字云下或有耳字或有爾字】今幸賴天子每嵗詔公卿大夫貢士若某等比咸得以薦聞【若下或有於字而無比字或無等字】是以冒進其說以累於執事亦不自量已然執事其知某如何哉昔人有鬻馬不售於市者知伯樂之善相也從而求之伯樂一顧價增三倍某與其事頗相類是故終始言之耳【諸本皆如此方獨從閣杭本以其知某如何哉爲其如某何哉而無昔人以下四十三字○今按此書本爲人求薦而杭本曰執事其如某何哉則似決以其人力不能薦已矣故諸本或作執事其知某何如哉語意似弱而亦未有懇切必求之意又無結末收拾之語故又繼以鬻馬之說文意方似粗足然亦重復無奇文意首尾不甚通暢恐尙有脫誤處更詳之】某再拜

應科目時與人書【或作與韋舎人】

月日愈再拜天池之濱大江之濆【音汾水際】曰有怪物焉蓋非常鱗凡介之品彚匹儔也【匹方作比】其得水變化風雨上下於天不難也【天下或有地字】其不及水蓋尋常尺寸之間耳無髙山大陵曠塗絕險爲之闗隔也然其窮涸不能自致乎水爲防獺【上音頻下音闥水狗也選防獺睒瞲乎匳空】之笑者蓋十八九矣【或無十字矣或作年方從謝本云唐舉子禮部及第例須守選選未滿或就制舉或書判拔萃方獲出仕此書謂其不及水蓋尋常尺寸之間是專指宏詞試也言世之嗤笑者十而八九乃上宰相書所謂得其所者爭笑之是也本多作八九年其義非也】如有力者哀其窮而轉運之蓋一舉手一投足之勞也然是物也負其異於眾也且曰爛死於泥沙吾寧樂之若俛首帖耳搖尾而乞憐者非我之志也是以有力者遇之熟視之若無覩也其死其生固不可知也今又有力者當其前矣聊試仰首一鳴號焉庸詎知有力者不哀其窮而忘一舉手一投足之勞而轉之淸波乎【而轉方作而輸轉之淸波或作轉致之波濤】其哀之命也其不哀之命也知其在命而且鳴號之者亦命也【鳴或作呼鳴下或有且字或作而鳴且號】愈今者實有類於是是以忘其疎愚之罪而有是說焉閣下其亦憐察之

答劉正夫書

【正或作嵒方云此書謂賢尊給事者劉伯芻也伯芻三子寛夫端夫巖夫無名正夫者故蜀本刋作嵒豈正夫卽嵒夫邪今且從舊】

愈白進士劉君足下辱牋教以所不及旣荷厚賜且愧其誠然幸甚幸甚幾舉進士者於先進之門何所不往【方無凡字】先進之於後輩茍見其至寧可以不答其意邪來者則接之舉城士大夫莫不皆然而愈不幸獨有接後輩名名之所存謗之所歸也【接後輩下或有之字】有來問者不敢不以誠答或問爲文宜何師必謹對曰宜師古聖賢人曰古聖賢人所爲書具存辭皆不同宜何師必謹對曰師其意不師其辭又問曰文宜易宜難必謹對曰無難易惟其是爾如是而已非固開其爲此而禁其爲彼也【諸本無爾如是字已下有矣字謝校矣作爾或作耳】夫百物朝夕所見者人皆不注視也及覩其異者則共觀而言之夫文豈異於是乎漢朝人莫不能爲文獨司馬相如太史公劉向揚雄爲之最然則用功深者其收名也逺若皆與世沈浮不自樹立𨿽不爲當時所怪亦必無後世之傳也【沈浮或作浮沈】足下家中百物皆賴而用也然其所珍愛者必非常物夫君子之於文豈異於是乎今後進之爲文能深探而力取之以古聖賢人爲法者𨿽未必皆是要若有司馬相如太史公劉向揚雄之徒出必自於此不自於尋常之徒也【後下或無進字若上或無要字不下方無自字】若聖人之道不用文則已用則必尙其能者能者非他能自樹立不因循者是也有文字來誰不爲文然其存於今者必其能者也顧常以此爲說耳【顧常或作必當或作顧當】愈與足下忝同道而先進者又常從遊於賢尊給事旣辱厚賜又安得不進其所有以爲答也足下以爲何如【或作如何】愈白

答殷侍郎書【方云殷侑也或注銜字非是】

某月日愈頓首辱賜書周覽累日竦然增敬蹙然汗出以慙愈以進士中粗爲知讀經書者一來應舉事隨日生𨿽欲加功竟無其暇遊從之類相熟相同不教不學悶然不見已缺日失月亡以至於老【月或作日】所謂無以自別於常人者每逢學士眞儒嘆息踧踖愧生於中顏變於外不復自比於人【句】前者蒙示新注公羊春秋【前者或作前人非是】又聞口授指略私心喜幸恨遭逢之晚願盡傳其學職事羈纒未得繼請怠惰因循不能自彊此宜在擯而不教者今反謂少知根本其辭章近古可令敍所注書惠出非望承命反側善誘不倦斯爲多方敢不諭所指八月益涼時得休假【或作暇】倘矜其拘綴不得走請務道之傳而賜辱臨執經座下獲卒所聞是爲大幸況近世公羊學幾絕何氏【後漢何休任城人太傅陳蕃辟與防政事蕃敗休坐廢錮乃作春秋公羊解話妙得公羊本意作公羊墨守左氏膏盲谷梁廢疾墨守謂如墨翟之守城不可攻也於是鄭康成乃發墨守鍼膏盲起廢疾休見嘆曰康成入吾室操吾戈以伐我】注外不見他書聖經賢傳屏而不省要玅之義無自而尋非先生好之樂之味於眾人之所不味務張而明之其孰能勤勤綣綣若此之至固鄙心之所最急者【綣綣或作拳拳】如遂蒙開釋章分句斷其心曉然直使序所注掛名經端自托不腐其又奚辭將惟先生所以命【辭或作詞】愈再拜

答陳商書【方云唐志有商集十七卷】

愈白辱惠書語髙而旨深三四讀尙不能通曉茫然增愧赧又不以其淺獘無過人知識且諭以所守幸甚【知或作智且方作具】愈敢不吐情實然自識其不足補吾子所須也齊王好竽有求仕於齊者操瑟而往立王之門三年不得入【方無者字】叱曰吾瑟鼓之能使神上下吾鼓瑟合軒轅氏之律呂【諸本皆如此方獨以閣杭本以律呂二字爲宮字云國語琴瑟尙宮鐘尙羽重者從細輕者從大○今按方氏所引國語是也然凡作樂者八音並奏而其一音之中大者爲宮細者爲羽莫不皆有五聲之序又以六律六呂節之然後聲之大細得其次第而不差書所謂聲依永律和聲而八音克諧是也其曰琴瑟尙宮者非謂琴瑟只有宮聲也但以絲聲太細恐其掩於眾樂而不可聽故大其器使其聲重大而與眾樂相稱耳其中固有五聲而聲必中律呂也方意似以琴瑟專爲宮聲而不用它律呂者故特取此誤本耳今從諸本】客駡之曰王好竽而子鼓瑟𨿽工如王不好何【瑟字句絕諸本如此方獨以鼓爲瑟而爲句絕其下瑟字乃屬下句曾本上亦作瑟而下作之皆非是】是所謂工於瑟而不工於求齊也【求齊或作竽或無也字皆非是】今舉進士於此世求祿利行道於此世而爲文必使一世人不好得無與操瑟立齊門者比歟【求上或有也字道於下方無此字】文𨿽工不利於求求不得則怒且怨不知君子必爾爲不也【𨿽或作誠或𨿽上有誠字】故區區之心每有來訪者皆有意於不肖者也略不辭讓遂盡言之惟吾子諒察【言下方無之字】愈白

與孟尙書書【孟下一有簡字】

愈白行官自南廻過吉州得吾兄二十四日手書數番忻悚兼至未審入秋來眠食何似伏惟萬福來示云有人傳愈近少信奉釋氏此傳之者妄也【或無吉州二字下云被吾兄二十四日手示披讀數番方從閣杭本無行官至來示三十八字但云蒙惠書○今按閣杭乃節本諸本乃其本文今從之信此傳之方從閣杭蜀本無此四字】潮州時有一老僧號大顚頗聰明識道理逺地無可與語者故自山召至州郭畱十數日【無下方有所字無與者字】實能外形骸以理自勝不爲事物侵亂與之語𨿽不盡解要自胸中無滯礙以爲難得因與來往【要自至難得十一字諸本皆如此方從閣杭蜀本刪胸中無滯礙五字自又或作且○今按此書稱許大顚之語多爲後人妄意隱避刪節太過故多脫落失其正思如上兩條猶無大利害若此語中刪去五字則要自以爲難得一句不復成文理矣蓋韓公之學見於原道者𨿽有以識夫大用之流行而於本然之全體則疑其有所未睹且於日用之間亦未見其有以存養省察而體之於身也是以𨿽其所以自任者不爲不重而其平生用力深處終不離乎文字言語之工至其好樂之私則又未能卓然有以自拔於流俗所與遊者不過一時之文士其於僧道則亦僅得毛幹暢觀靈惠之流耳是其身心內外所立所資不越乎此亦何所據以爲息邪距詖之本而充其所以自任之心乎是以一旦放逐憔悴無聊之中無復平日飲博過從之樂方且鬱鬱不能自遣而卒然見夫瘴海之濱異端之學乃有能以義理自勝不爲事物侵亂之人與之語𨿽不盡解亦豈不足以蕩滌情累而暫空其滯礙之懷乎然則凡此稱譽之言自不必諱而於公所謂不求其福不畏其禍不學其道者初亦不相妨也𨿽然使公於此能因彼稊稗之有秋而悟我黍稷之未熟一旦翻然反求諸身以盡聖賢之蘊則所謂以理自勝不爲外物侵亂者將無復羨於彼而吾之所以自任者益恢乎其有餘地矣豈不偉哉】及祭神至海上遂造其廬及來袁州畱衣服爲別乃人之情非崇信其法求福田利益也孔子云丘之禱久矣凡君子行已立身自有法度聖賢事業具在方冊可效可師仰不愧天俯不愧人內不愧心積善積惡殃慶自各以其類至【慶下或無自字】何有去聖人之道捨先王之法而從夷狄之教以求福利也詩不云乎愷悌君子求福不回傳又曰不爲威惕不爲利疚假如釋氏能與人爲禍祟非守道君子之所懼也況萬萬無此理【祟或作福】且彼佛者果何人哉其行事類君子邪小人邪若君子也必不妄加禍於守道之人如小人也其身已死其不靈天地神只昭布森列非可誣也【布森方作森布○今按公進平淮西碑狀亦有森列字可考】又肯令其行胸臆作威福於其間哉進退無所據而信奉之亦且惑矣【或作非大惑歟】且愈不助釋氏而排之者其亦有說孟子云今天下不之楊則之墨楊墨交亂而聖賢之道不明則三綱淪而九法斁禮樂崩而夷狄橫幾何其不爲禽獸也故曰能言距楊墨者皆聖人之徒也【子下或有有字或復出聖賢之道不明六字】揚子云云古者楊墨塞路孟子辭而辟之廓如也【云或作曰】夫楊墨行正道廢且將數百年以至於秦卒滅先王之法燒除其經坑殺學士天下遂大亂【至方作涘非是其經或作經書或下有書字】及秦滅漢興且百年尙未知修明先王之道其後始除挾書之律稍求亡書招學士經𨿽少得尙皆殘缺十亡二三【尙皆方無尙字或作皆尙】故學士多老死新者不見全經不能盡知先王之事各以所見爲守分離乖隔不合不公二帝三王羣聖人之道於是大壞後之學者無所尋逐以至於今泯泯也其禍出於楊墨肆行而莫之禁故也孟子𨿽賢聖不得位空言無施𨿽切何補然賴其言而今學者尙知宗孔氏崇仁義貴王賤霸而已【崇方作貴上又有知字○今按宗上已有知字王上又有貴字不應復出方本非是】其大經大法皆亾滅而不救壊爛而不收所謂存十一於千百安在其能廓如也然向無孟氏則皆服左袵而言侏離【上音朱后漢南蠻傳衣裳斑闌言語侏離注蠻夷語聲也語不明之貌】矣故愈嘗推尊孟氏以爲功不在禹下者爲此也【向方作茍】漢氏已來羣儒區區修補百孔千瘡隨亂隨失其危如一發引千鈞緜緜延延寖以微滅【方無是字】於是時也而唱釋老於其間鼓天下之眾而從之嗚呼其亦不仁甚矣【甚方作耳】釋老之害過於楊墨韓愈之賢不及孟子孟子不能救之於未亡之前而韓愈乃欲全之於已壞之後嗚呼其亦不量其力且見其身之危莫之救以死也𨿽然使其道由愈而粗傳𨿽滅死萬萬無恨天地神臨之在上質之在傍又安得因一摧折自毀其道以從於邪也【而粗或作且粗】籍湜輩𨿽屢指教不知果能不叛去否辱吾兄眷厚而不獲承命惟增慙懼死罪死罪愈再拜

答名毉山人書

愈白惠書責以不能如信陵執轡者【史記魏公子無忌封信陵君魏有隱士侯嬴爲大梁夷門監者公子從車騎虛左自迎侯生攝獘衣冠直上載公子上坐欲以觀公子公子執轡愈恭】夫信陵戰國公子欲以取士聲勢傾天下而然耳如僕者自度若世無孔子不當在弟子之列【僕下方無者字】以吾子自山出有朴茂之美意恐未礱磨以世事又自周後文獘百子爲書各自名家【方無書各自名四字非是】亂聖人之宗後生習傳雜而不貫【貫或作實】故設問以觀吾子其已成熟乎將以爲友也其未成熟乎將以講去其非而趨是耳【下熟乎或作熟邪趨下或有其字】不如六國公子有市於道者也方今天下入仕惟以進士明經及卿大夫之世耳其人率皆習熟時俗工於語言識形勢善人主意【方從閣本意下有在字云意在謂意之所向也左氏晉君少安不在諸侯趙穿有寵而弱不在軍事漢書王莽意不在哀義祖此也○今按但如諸本語意已足不假在字爲奇也政使能奇亦復幾何而已不勝其贅矣此近世所謂古文昔之獘而謂韓公爲之哉恐閣本初亦失誤而方乃曲爲之說以誤後人故不可以不辧或者又疑在亦艸書者字之誤更詳之】故天下靡靡日入於衰壞恐不復振起務欲進足下趨死不顧利害去就之人於朝以爭救之耳非謂當今公卿間無足下輩文學知識也不得以信陵比然足下衣破衣系麻鞋率然叩吾門吾待足下𨿽未盡賓主之道不可謂無意者【破上方無衣字系上方有腳字者下或有也字】足下行天下得此於人蓋寡乃遂能責不足於我此眞僕所汲汲求者議𨿽未中節其不肯阿曲以事人者灼灼明矣【阿曲方無曲字或作效俗或阿上仍有效字或作效阿俗】方將坐足下三浴而三燻之聽僕之所爲少安無躁愈頓首

答渝州李使君書【或注方古二字】

乖隔年多不獲數附書慕仰風味未嘗敢忘【書下或有狀字】使至連辱兩書告以恩情迫切不自聊賴【連辱方作辱連紙】重序河南事迹本末文字綢密典實可尋而推究之明萬萬無一可疑者欽想所爲益深勤企【欽上方有重字】豈以愈爲粗有知識可語以心而告之急哉是比數愈於人而收之何幸之大也【於下或有古字】愈𨿽無節槪知感激若使在形勢親狎於要路有言可信之望𨿽百悔吝不敢默黙【知上疑脫一字信或作伸方云信音伸之下或無望字敢下方無復出黙字○今按眾本皆未安疑本有易有言不信之語若作言有可信而讀如字則其義通矣更詳之】今旣無由緣進言言之恐益累髙明是以負所期待竊竊轉語於人不見成效此愈之罪也然不敢去心期之無已以報見待惟且遲之勿遽捐罷幸甚【去心或作忘去其心或無期之無已四字捐或作止○今按捐罷字疑衍○又按此書題一作狀故其詞亦用俗體不甚作文】荘子云知其無可柰何而安之若命者聖也傳曰君子竢命然無所補益進其厭飫者祗增愧耳良務寛大愈再拜

答元侍禦書

九月五日愈頓首微之足下前歳辱書論甄逢父濟識安祿山必反卽詐爲喑棄去【棄或作亡】祿山反有名號又逼致之濟死執不起卒不污祿山父子事又論逢知讀書刻身立行勤已取足不幹州縣斥其餘以救人之急足下繇是與之交欲令逢父子名迹存諸史氏【方作事非是】足下以抗直喜立事斥不得立朝失所不自悔喜事益堅微之乎子眞安而樂之者【抗或作伉】謹詳足下所論載校之史法若濟者固當得附書【附字疑衍蓋濟固合立傳不應言附書也】今逢又能行身幸於方州大臣以摽白其先人事【白方作目】載之天下耳目徹之天子追爵其父第四品赫然驚人逢與其父俱當得書矣濟逢父子自吾人發春秋美君子樂道人之善夫茍能樂道人之善則天下皆去惡爲善善人得其所其功實大足下與濟父子俱宜牽聮得書足下勉逢令終始其躬而足下年尙彊嗣徳有繼將大書特書屢書不一書而已也愈旣承命又執筆以竢愈再拜

別本韓文考異卷十八

欽定四庫全書

別本韓文考異卷十九

宋王伯大重編

書序

與鄭相公書【鄭餘慶時鎭興元】

再奉示問皆緣孟家事【樊曰元和九年三月以鄭餘慶爲興元尹餘慶辟孟郊參謀郊挈其妻行至閿鄕因暴卒】辭旨惻惻憂慮深逺竊有以見大人君子篤於仁愛終始不倦伏讀感欷不知所諭舊與孟往還數人昨已共致百千已來尋已至東都計供葬事外尙有餘資今裴押衙所送二百七十千足以益業爲遺孀【音霜樊曰是嵗十月郊其費皆出鄭相及東野舊往還者以其餘財贍給其家郊無子妻鄭氏】永久之賴孟氏兄弟在江東未至先與相識亦甚循善所慮才幹不足任事鄭氏兄弟惟最小者在東都固如所示不可依仗孟之深友太子舎人樊宗師【孟下或有氏字】比持服在東都今已外除經營孟家事不啻如已前後人所與及裴押衙所送錢物並委樊舎人主之營致生業必能不失利宜候孟氏兄弟到分付成事庶可靜守無大闕敗伏惟不至逺憂續具一一諮報不宣【諮或作咨】愈再拜

與袁相公書

【袁滋先鎭襄陽後鎭荊南不知此書的在何時也】

伏聞賓位尙有闕員幸蒙不以常輩知遇恆不自知愚且賤思有論薦竊見朝議郎前太子舎人樊宗師孝友聰明家故饒財身居長嫡悉推與諸弟諸弟皆優贍有餘而宗師妻子常寒露饑餒宗師怡然處之無有難色窮究經史章通句解至於陰陽軍法聲律悉皆研極原本又善爲文章詞句刻深獨追古作者爲徒不顧世俗輕重通微曉事可與晤語【與或作以】又習於吏職識時知變非如儒生文士止有偏長退勇守專未爲宰物者所識年近五十遑遑勉勉思有所試閤下倘引而致之密加識察有少不如所言愈爲欺罔大君子便宜得棄絕之罪於門下誠不忍奇寶橫棄道側而閤下篋櫝尙有少闕不滿之處猶足更容輒冒言之退增汗懾【篋或作匱方云無闕字】謹狀

與鄂州栁中丞書【公綽時觀察鄂嶽】

淮右殘孽尙守巢窟【或作窟巢】環宼之師殆且十萬瞠目語難【方云此用荘子語杭蜀本作難語非】自以爲武人不肯循法度頡頏作气勢竊爵位自尊大者肩相摩地相屬也不聞有一人援桴鼓誓眾而前者但日令走馬來求賞給助宼爲聲勢而已【日方作月】閤下書生也詩書禮樂是習仁義是修法度是束一旦去文就武鼓三軍而進之陳師鞠旅親與爲辛苦慷慨感激同食下卒將二州之牧【樊曰元和十年詔公綽以兵五千隸安州刺史李聽討吳元濟公綽曰朝廷謂吾書生不知兵邪請自行許之引兵渡江抵安州聽以軍禮迎謁公綽謂曰以公世將曉兵吾且欲署職以兵法從事聽曰惟命以都知兵馬使軍中先鋒行營都虞候三牒受之選卒六千屬聽戒其部將曰行營事一決都將聽被恩威遂盡力當時服其知權士卒家有疾病公綽厚給之人皆感激故每戰皆捷】以壯士气斬所乘馬【樊曰公綽所乘馬躡殺圉人公綽命殺馬以祭或曰圉人不自僃耳良馬可惜公綽曰材良性毒必殺之補注栁氏敍訓及新舊唐史並以殺馬爲公綽爲襄陽節度使時事司馬溫公考異正引公此書証之云乃鄂嶽時事】以祭踶死之士【踶夫計切又徒兮切一作蹄漢武帝詔馬奔踶而致千里】𨿽古名將何以加玆此由天資忠孝郁於中而大作於外動皆中於機防以取勝於當世而爲戎臣師豈常習於威暴之事而樂其鬭戰之危也哉愈誠怯弱不適於用聽於下風竊自增气誇於中朝稠人廣眾防集之中【或無防集二字】所以羞武夫之顏令議者知將國兵而爲人之司命者不在彼而在此也【而在方無而字】臨敵重愼誡輕出入良用自愛以副見慕之徒之心而果爲國立大功也幸甚幸甚不宣【命或作用非是或無之徒二字方無下之字】愈再拜

又一首

愈愚不能量事勢可否比常念淮右以靡獘困頓三州之地蚊蚋蟻虫之聚感凶竪喣濡飲食之惠提童子之手坐之堂上奉以爲帥出死力以抗逆明詔戰天下之兵乘機逐利四出侵暴屠燒縣邑賊殺不辜環其地數千里莫不被其毒洛汝襄荊許潁淮江爲之騷然丞相公卿士大夫勞於圖議【圖或作國非是】握兵之將熊羆防虎之士畏懦防【將六切促也】蹜莫肯杖戈爲士卒前行者獨閤下奮然率先揚兵界上將二州之守親出入行間與士卒均辛苦生其气勢見將軍之鋒頴凜然有向敵之意用儒雅文字章句之業取先天下武夫闗其口而奪之气愚初聞時方食不覺棄匕箸起立豈以爲閤下眞能引孤軍單進與死宼角逐爭一旦僥幸之利哉【眞或作直非是或無單字】就令如是亦不足貴其所以服人心在行事適機宜而風采可畏愛故也是以前狀輒述鄙誠眷惠手翰還答益增欣悚【惠下或有賜字】夫一眾人心力耳目使所至如時雨三代用師不出是道閤下果能充其言繼之以無倦得形便之地甲兵足用𨿽國家故所失地旬嵗可坐而得【嵗或作月】況此小宼安足置齒牙間勉而卒之以俟其至幸甚夫逺徴軍士行者有羇旅離別之思居者有怨曠騷動之憂本軍有饋餉煩費之難地主多姑息形迹之患急之則怨緩之則不用命浮寄孤懸形勢銷弱又與賊不相諳委臨敵恐駭難以有功若召募土人【召或作占】必得豪勇與賊相熟知其气力所極無望風之驚愛防鄕裏勇於自戰徴兵滿萬不如召募數千閤下以爲何如儻可上聞行之否計已與裴中丞相見行營事宜不惜時賜示及幸甚不宣愈再拜

答魏博田僕射書

季冬極寒伏惟僕射尊體動止萬福卽日愈蒙免蒙恩攺職事不任感懼【諸本無蒙免二字方從閣本○今按蒙免者蒙田之庇而得遣免也連上文爲句蒙恩者蒙上之恩而攺職事也連下文爲句】使至奉十一月十二日示問欣慰殊深贊善十一郎行已附狀伏計尋上達愈𨿽未獲拜識嘗承僕射眷私猥辱薦聞待之上介事𨿽不允受賜實多頃者又蒙不以文字鄙薄令譔廟碑見遇殊常荷徳尢切安有書問稍簡遂敢自疎比所與楊書記書蓋緣久闕附狀求因間粗述下情【或無求字間或作閒○今按此謂楊書記書因田之間爲述已意也】忽奉累紙示問辭意重疊捧讀再三但增慙悚僕射公忠賢徳爲內外所宗位望益尊謙巽滋甚謬承知遇欣荷實深伏望照察限以官守拜奉未由無任馳戀謹因使廻奉狀不宣謹狀

與華州李尙書書

【呂本注綘字方云以史考之綘以元和十年二月出刺華州又公與綘同年故曰久故蜀本注實字非是】

比來不審尊體動止何似【比或作夜】乍離闕庭伏計倍增戀慕愈於久故遊從之中伏蒙恩奬知待最深最厚無有比者【方無伏字比或作倫】懦弱昏塞不能奮勵出奇少答所遇拜辭之後切念旬朔不卽獲侍言笑東望殞涕有兒女子之感【或無子字方云非兒女子所知爲兒女子所詐當有子字】獨宿直舎無可告語展轉歔欷不能自禁華州𨿽實百郡之首重於藩維然閤下居之則爲失所愚以爲茍慮有所及宜密以上聞不宜以疎外自待【不下或無宜字】接過客俗子絕口不掛時事務爲崇深以拒止嫉妬之口親近藥物方書動作步趣以致和宣滯爲國自愛副鄙陋拳拳之心幸甚幸甚謹奉狀不宣愈再拜

尹不臺參答友人書

【或作與友人論京尹不臺參書洪曰長慶三年六月以公爲京兆尹兼禦史大夫敕放臺參後不得爲例按魏氏春秋云故事禦史中丞與洛陽令相遇則分路而行以事主多逐捕不欲稽畱然非唐制也順宗實錄云故事尹與禦史相遇尹下道避尹尙避禦史豈有不臺參之理當時敇放臺參後不爲例則知故事須臺參也夫唐本事須臺參下云亦是何典故赤令尙與中丞分道而行況京尹聖恩以爲然便令宣與李紳不用臺參今本顚倒不可讀當從唐本樊曰時宰相惡禦史中丞李紳欲逐之特詔公不臺參以激紳紳果劾奏公公以詔自解文刺紛然宰相以臺府不協遂罷公爲兵部侍郎而出紳爲江西觀察使紳朝辭泣訴帝復畱紳爲兵部侍郎公復爲吏部按貞元十八年公爲四門博士時薦士十人於陸傪李紳在焉紳昧其平昔之薦而劾公公旣不言而世亦未有辧之者又謂公蹙紳以附逢吉獨王黃州答丁晉公書以謂曲在紳蓋公論也】

所示情眷之至不勝悚荷臺參實奏云容桂觀察使帶中丞尙不臺參【或無使字】京尹郡國之首所管神州赤縣官帶大夫豈得卻不如事須臺參聖恩以爲然便令宣與李紳不用臺參亦是何典故赤令尙與中丞分道而行何況京尹【方云呂丞相本攺定亦是以下十九字綴於事須臺參之下仍於卻不如下添中丞二字慶善云今本顚倒不可讀當從唐本不知洪所謂唐本者何本也閣杭蜀本只同今文姑以闕疑可也一曰不用臺參已下當再出臺參二字義亦自通○今按二說皆未妥後說𨿽差勝然文意似亦未足當闕之以俟知者】人見近事習耳目所熟稍殊異卽怪之其於道理有何所傷聖君使行卽是故事自古豈有定制也停惟巡緣府中褊迫是實若別差人卽是妄說豈有此事小人言不可信類如此亦在大賢斟酌而斷之流言止於智者正謂此耳客多自修報狀不得【或作不及自修報或作不及修報狀】伏惟照察【照方作昭○今按唐人書帖用照察字亦多】

送陸歙州詩序

【或無詩字或作送陸員外刺歙州詩並序方云陸傪也洪云一本自此下爲第二十卷

】

貞元十八年二月十八日祠部員外郎陸君出刺歙州朝廷夙夜之賢都邑遊居之良賫咨涕洟咸以爲不當去歙大州也刺史尊官也由郎官而往者前後相望也當今賦出於天下江南居十九宣使之所察歙爲富州宰臣之所薦聞天子之所選用其不輕而重也較然矣如是而賫咨涕洟以爲不當去者陸君之道行乎朝廷則天下望其賜刺一州則專而不能咸【咸或作或而屬下句方從閤本作咸而屬上句○今按莊子有周徧咸之語方本得之】先一州而後天下豈吾君與吾相之心哉【先上諸本有謂字方從閤本云杭本訛咸作或然尙無謂字蜀本始作或謂今本易爲作謂訛轉甚也】於是昌黎韓愈道願畱者之心而泄其思作詩曰

我衣之華兮我佩之光陸君之去兮誰與翺翔【諸本如此方從閤杭本光翔下皆有兮字去下無兮字○今按古詩賦有句句用韻及語助者賡歌是也有隔句用韻及兮而兮在上句之末韻在下句之末者騷經是也有隔句用韻而上句不韻不兮下句押韻有兮者橘頌之類是也今此詩方本若用賡歌之例則華光有兮而不韻其去字一句又並無也若用騷經之例則光翔當用韻而不當有兮華𨿽可以有兮而去復不可以無兮也若用橘頌之例則下三句爲合而首句不當有兮也韓公深於騷者不應如此蓋方所從之本失之也今定從諸本以騷經及賈誼弔屈首章爲例若欲以橘頌爲例則止去方本首句一兮字尢爲簡便但無此本不敢以意創耳】斂此大惠兮施於一州今其去兮胡不爲畱我作此詩歌於逵道無疾其驅天子有詔

送孟東野序

大凡物不得其平則鳴艸木之無聲風撓之鳴水之無聲風蕩之鳴其躍也或激之其趨也或梗之其沸也或炙之金石之無聲或擊之鳴人之於言也亦然有不得已而後言其謌也有思其哭也有懷凡出乎口而爲聲者其皆有弗平者乎樂也者郁於中而泄於外者也擇其善鳴者而假之鳴金石絲竹匏土革木八者物之善鳴者也維天之於時也亦然擇其善鳴者而假之鳴是故以鳥鳴春以雷鳴夏以虫鳴秋以風鳴冬四時之相推其必有不得其平者乎【鳥下方從閤本有獸字非是古奪字或作奪】其於人也亦然人聲之精者爲言文辭之於言又其精也【方從閤杭蜀本去又字而取下句尢字足成一句不成文理說見下條】尢擇其善鳴者而假之鳴【按上文已再言擇其善鳴者而假之鳴矣則此又言人聲之精者爲言而文辭又其精者故尢擇其善鳴者而假之鳴又字尢字正是闗鍵血脈首尾相應處方以三本之誤遂去又字而以尢字屬上句不惟此句不成文理又使此篇語無次第其誤尢甚今悉正之】其在唐虞咎陶禹其善鳴者也而假以鳴【在下或有於字假下或有之字】夔弗能以文辭鳴又自假於韶以鳴【弗方作不而無能字】夏之時五子以其歌鳴伊尹鳴殷周公鳴周凡載於詩書六藝皆鳴之善者也周之衰孔子之徒鳴之其聲大而逺傳曰天將以夫子爲木鐸其弗信矣乎其末也莊周以其荒唐之辭鳴【辭或作說下或有於楚二字方雲莊子蒙人蒙梁地也且辭楚威王之聘未嘗仕於楚也】楚大國也其亡也以屈原鳴臧孫辰孟軻荀卿以道鳴者也楊朱墨翟管夷吾晏嬰老聃申不害韓非眘到田駢鄒衍屍佼【音絞又古爻切魯人商君師之鞅死入蜀著書二十篇號尸子】孫武張儀蘇秦之屬皆以其術鳴秦之興李斯鳴之漢之時司馬遷相如揚雄最其善鳴者也其下魏晉氏鳴者不及於古然亦未嘗絕也【其下方無其字然亦未嘗絕也諸本皆有此句方從閤本刪去○今按有此一句文意乃足閤本脫也】就其善者其聲淸以浮其節數以急其辭淫以哀其志弛以肆【善下或有鳴字浮方從諸本作淳惟蜀本及文苑作浮○今按此數句皆言魏晉以下文章之病不應用淳字以美之諸本皆誤數以急弛以肆二句諸本皆如此方從謝本刪去二以字○今按自其聲至此四句當爲二列其第二第四句古本偶皆脫一字而方必以從之遂使句之短長參差不齊而不可讀正與上李巽書相似其意以爲必如是然後爲古而不知所謂古者不在於是也】其爲言也亂雜而無章將天醜其徳莫之顧邪何爲乎不鳴其善鳴者也【諸本如此方從閤本以亂爲詞又從閤杭本刪去將天以下十九字○今按方本極無理蓋因亂而誤爲辭又因辭而轉作詞耳今當攺辭爲亂又補十九字文意乃足】唐之有天下陳子昂蘇源明元結李白杜甫李觀皆以其所能鳴其存而在下者孟郊東野始以其詩鳴其髙出魏晉不懈而及於古其他浸淫乎漢氏矣【魏晉方作晉魏或無古字氏矣方從閤本無此二字皆非是】從吾遊者李翺張籍其尢也三子者之鳴信善矣【方無善字或作善鳴皆非是左傳云克已復禮仁也信善哉公𨿽未必用此語然亦偶合也】抑不知天將和其聲而使鳴國家之盛邪抑將窮餓其身思愁其心腸而使自鳴其不幸邪三子者之命則懸乎天矣【方從閤杭蜀苑則下有有字非是若果有有字卽天下當有者字更詳之】其在上也奚以喜其在下也奚以悲東野之役於江南也有若不釋然者故吾道其命於天者以解之【釋或作懌然者方作者然云顧命王不懌或作不釋釋猶開釋也○按嘉祐本作不釋然者其語本出莊子方與或本皆誤也以解方無以字非是】

送許郢州序

【或作送許使君刺郢州序仍注仲輿二字或作志雍樊云志雍安陸許氏貞元九年進士終監察禦史】

愈嘗以書自通於於公累數百言【公下或有頓字】其大要言先進之士得人而托之則道徳彰而名問流後進之士得人而托之則事業顯而爵位通【要下或有也字問或作聞】下有矜乎能上有矜乎位𨿽恆相求而喜不相遇於公不以其言爲不可復書曰足下之言是也【諸本無喜字方從�杭蜀苑得之】於公身居方伯之尊蓄不世之材而能與卑鄙庸陋相應答如影響是非忠乎君而樂乎善以國家之務爲已任者乎【世下或有出字出下或有羣字】愈𨿽不敢私其大恩抑不可不謂之知已恆矜而誦之情已至而事不從小人之所不爲也故於使君之行道刺史之事以爲於公贈凡天下之事成於自同而敗於自異爲刺史者恆私於其民不以實應乎府爲觀察使者恆急於其賦不以情信乎州繇是刺史不安其官觀察使不得其政財已竭而斂不休人已窮而賦愈急其不去爲盜也亦幸矣【賦方作怒以上下文考之非是】誠使刺史不私於其民觀察使不急於其賦【方無下其字以上句考之非是】刺史曰吾州之民天下之民也惠不可以獨厚觀察使亦曰某州之民天下之民也斂不可以獨急如是而政不均令不行者未之有也【以獨急或無以字】其前之言者於公旣已信而行之矣今之言者其有不信乎【前下方無之字非是今疑其字當作某】縣之於州猶州之於府也有以事乎上有以臨乎下同則成異則敗者皆然也非使君之賢其誰能信之【信方作從以上文考之非是】愈於使君非燕遊一朝之好也故其贈行不以頌而以規

送竇從事序

逾甌閩而南皆百越之地【甌方作越以下文重出越字考之非是或無甌字亦非越或作粵】於天文其次星紀其星牽牛連山隔其陰鉅海敵其陽【敵一作敲气上烝也方從閤苑作敲云敲橫擿也謂鉅海敲蕩其南也○今按敲微扣也字書訓以橫擿而漢書注又訓擿爲發動蓋不以杖末奮擊但以杖身微扣而發動之所謂橫擿也海之爲物最鉅其所震蕩豈微扣之謂邪閣本蓋誤而方必爲曲說以附之殊不可曉作敲亦非是但當作敵乃當抵對捍之意與上句隔字正相對也】是維島居卉服之民風气之殊著自古昔【气方從閤蜀本作俗○今按島居卉服已見其民俗之陋因又言此以見其風气之惡自是兩事故下文云民俗旣遷風气亦隨也閤蜀皆誤古方作在非是】唐之有天下號令之所加無異於逺近民俗旣遷風气亦隨雪霜時降癘疫不興瀕海之饒固加於初【疫或作疾方云瀕濱也篆文無濱字漢志瀕南山又瀕河十郡只用瀕字加於方作如字○今以上文考之此當言其气俗旣變生物益蕃之意者云固如其初則卻是未曾變矣方本非是】是以人之之南海者若東西州焉【之之諸本無復出之字方從閤杭蜀苑得之若或作如】皇帝臨天下二十有二年【臨下或有禦字】詔工部侍郎趙植爲廣州刺史盡牧南海之民署從事扶風竇平平以文辭進於其行也其族人殿中侍禦史牟合東都交遊之能文者二十有八人賦詩以贈之於是昌黎韓愈嘉趙南海之能得人壯從事之答於知我不憚行之逺也【我或作已行之逺文苑如此諸本之或作於或作我於行逺方無行之二字皆非是】又樂貽周之愛其族叔父能合文辭以寵榮之作送竇從事少府平序【貽上或有其宗二字】

上已日燕太學聽彈琴詩序

與眾樂之之謂樂樂而不失其正又樂之尢也【尢方從閤作光】四方無鬭爭金革之聲京師之人旣庶且丰天子念致理之艱難樂安居之閒暇肇置三令節【洪曰舊史云貞元四年九月詔正月晦日三月三日九月九日三節日宜任文武官僚選勝地追賞爲樂五年正月詔以二月一日爲中和節代正月晦日備三令節數此序在貞元壬午癸未間公爲四門博士其云肇置三令節蓋謂徳宗朝始置耳】詔公卿羣有司至於其日率厥官屬飲酒以樂所以同其休宣其和感其心成其文者也【方無屬字】三月初吉實惟其時司業武公【下或有少儀二字】於是總太學儒官三十有六人列燕於祭酒之堂罇俎旣陳肴饈惟時醆斚序行獻酬有容歌風雅之古辭斥夷狄之新聲裒衣危冠與與如也【與與或作愉愉方從杭蜀本云詩我黍與與淮南子善用兵者陵其與與皆音余○今按論語有此全句】有儒一生魁然其形抱琴而來歷階以升【儒一或作一儒以或作而】坐於罇俎之南鼓有虞氏之南風賡之以文王宣父之操【孫曰賡續也樊曰文王操見史記孔子學琴於師襄宣父操如將歸猗蘭山也】優遊夷愉廣厚髙明追三代之遺音想舞雩之詠嘆及暮而退若充然若有得也【有下或有所字】武公於是作歌詩以美之命屬官咸作之命四門博士昌黎韓愈序之

送齊皥下第序

【皥或作曎方云考唐宰相世系表當作皥】

古之所謂公無私者其取捨進退無擇於親疎逺邇惟其宜可焉其下之視上也亦惟視其舉黜之當否不以親疎逺邇疑乎其上之人【下或有也字或無之人二字而有也字】故上之人行志擇誼坦乎其無憂於下也【或無故字或無之字】下之人尅已愼行確乎其無惑於上也是故爲君不勞而爲臣甚易見一善焉可得詳而舉也見一不善焉可得明而去也【方從閤杭蜀苑無詳明二字】及道之衰上下交疑於是乎舉讎舉子之事載之傳中而稱美之而謂之忠【或無下而字】見一善焉若親與邇不敢舉也見一不善焉若疎與逺不敢去也【方無上敢字】眾之所同好焉矯而黜之乃公也眾之所同惡焉激而舉之乃忠也【眾下或皆有人字】於是乎有違心之行有怫志之言有內媿之名若然者俗所謂良有司也【然或作是】膚受之訴不行於君巧言之誣不起於人矣烏虖今之君天下者不亦勞乎爲有司者不亦難乎爲人向道者不亦勤乎【烏虖方云猶嗚呼也古文於乎烏虖嗚呼皆一義或作於是乎非是爲有方無爲字爲人向道諸本皆同但向或作鄕方從閤苑以人爲仁殊無文理蓋所謂人者指應舉者而言爲之作向道者謂指引其道路所向如公之於侯喜侯雲長之徒是已其所向者亦因向與兵書所謂以鄕人爲導者音義皆小同也】是故端居而念焉非君人者之過也則曰有司焉則非有司之過也則曰今舉天下人焉則非今舉天下人之過也蓋其漸有因其本有根生於私其親成於私其身以已之不直而謂人皆然【其親其下或有所字】其植之也固久其除之也實難非百年必世不可得而化也非知命不惑不可得而攺也已矣乎其終能復古乎若髙陽齊生者其起予者乎齊生之兄爲時名相出藩於南【之兄方無之字於下方從杭苑有鎭字公閤本無○今按齊映以貞元七年由桂管攺江西是時洪州只爲江西觀察使至咸通中乃有鎭南之號耳杭苑皆誤】朝之碩臣皆其舊交齊生舉進士有司用是連枉齊生齊生不以云乃曰我之未至也有司其枉我哉【其枉或作豈枉方從閤杭蜀本得之】我將利吾器而俟其時耳抱負其業東歸於家吾觀於人有不得志則非其上者眾矣亦莫計其身之短長也若齊生者旣至矣而曰我未也不以閔於有司其不亦鮮乎哉【旣至矣方作旣不得志矣○今按上文曰我之未至也下文曰我未也則此作至爲是未下或有至字】用是知齊生後日誠良有司也能復古者也公無私者也知命不惑者也

送陳密序

太學生陳密請於余曰密承訓於先生今將歸覲其親不得朝夕見願先生賜之言密將以爲戒【覲或作拜】密來太學舉明經累年不獲選是弗利於是科也【獲下或有其字】今將易其業而三禮【樊曰唐制取士有明經科而明經之別有五經有三經有二經有三禮有三傳有史科凡禮記春秋左氏傳爲大經詩周禮儀禮爲中經易尙書春秋公羊傳爲小經孫曰三禮科貞元五年二月置】是習願先生之張之也密將以爲鄕榮【方無以字】余媿乎其言遺之言曰子之業信習矣其容信合於禮矣【其下或有儀字非是】抑吾所見者外也夫外不足以信內子誦其文則思其義習其儀則行其道則將謂子君子也爵祿之來也不可辭矣科寧有利不利邪【謂其習其或並無其字】

送李願歸盤谷序

【樊曰東坡云歐陽公言晉無文章惟陶淵明歸去來一篇而已余亦謂唐無文章惟韓退之送李願歸盤谷一篇而已平生欲效此作一篇每執筆輒罷因自笑曰不若且放教退之獨步唐人跋序後云云昌黎韓愈知名之士髙願之賢故序而送之云云樊曰按貞元十七年嵗在辛巳歐陽公集古錄云當時退之官尙未顯其道未爲當時所宗師故但云知名士然當時送願者爲不少而獨刻此序蓋其文章已重於時也方云此序貞元十七年作公年才三十四耳】

太行之陽有盤谷盤谷之間泉甘而土肥艸木藂茂居民鮮少或曰謂其環兩山之間故曰盤或曰是谷也宅幽而勢阻隱者之所盤旋友人李願居之【盤下諸本皆有旋字洪氏石本杭本同或作桓方從樊氏石本閤蜀苑刪去○今按兩石本不同說見下條友人諸本及洪氏石本皆作友方云樊氏石本作有○今按校此書者以印本之不同而取正於石本今石本乃又不同如此則又未知其孰是也然以理推之則作有者爲無理故今特詳著之以見所謂石本者之不足信也】願之言曰人之稱大丈夫者我知之矣利澤施於人名聲昭於時【施於諸本於作於方從石本】坐於廟朝進退百官而佐天子出令其在外則樹旗旄羅弓矢武夫前呵從者塞途供給之人各執其物夾道而疾馳喜有賞怒有刑【文苑賞作賜樊氏石本無此六字】才畯滿前道古今而譽盛徳入耳而不煩曲眉丰頰淸聲而便體秀外而惠中飄輕裾翳長袖粉白黛緑者列屋而閒居妬寵而負恃爭妍而取憐大丈夫之遇知於天子用力於當世者之所爲也【天子諸本作主上方從石本爲上諸本有所字方從石本刪去下文於時者之所爲也同此】吾非惡此而逃之是有命焉不可幸而致也窮居而閒處升髙而望逺【諸本如此方從石閤苑作逺望】坐茂樹以終日濯淸泉以自潔采於山美可茹釣於水鮮可食起居無時惟適之安【蜀本及洪氏石本之作所方從苑粹樊氏石本作之○今按此二石本不同又從足見所謂石本者之難信矣然以理推之作之爲是諸舊本亦多同者】與其有譽於前孰若無毀於其後與其有樂於身孰若無憂於其心【與其下諸本並有有字方從石本刪去】車服不維刀鋸不加理亂不知黜陟不聞大丈夫不遇於時者之所爲也我則行之伺候於公卿之門奔走於形勢之途足將進而趑趄口將言而囁嚅【趑取私切趄音䢐囁之舌切又而舌切嚅女居切又音如趑趄行不進貌囁嚅不敢出口也】處污穢而不羞觸刑辟而誅戮【穢污方從諸本作污穢今用石本攺不羞樊本作弗差辟樊石本作法】徼幸於萬一老死而後止者其於爲人賢不肖何如也昌黎韓愈聞其言而壯之與之酒而爲之歌曰

盤之中維子之宮盤之土可以稼【諸本作惟子之稼方從石閣如此】盤之泉可濯可沿【石閣杭本沿作湘方從石本云洪氏以爲作湘者石本磨滅或以閣本意之也然此文自如往而復以上皆二語一韻以稼葉土此類固多以容葉深以詩七月易恆卦小象考之亦合古韻獨湘不可與泉葉按公論語筆解以浴於沂作沿於沂政與此沿同義今直以沿爲正○今按方以古韻爲據舎所信之石杭閣本而去湘從沿其說當矣然必以筆解爲說又似太拘今世所傳筆解蓋未必韓公眞本也又按洪云石本在濟源張端家皆缺裂不全惟可�可湘一句甚明又與方引洪氏磨滅之說不同不知何故姑記之以俟知者然其大槪只爲從湘字耳政使實然亦不足取其說詳於下條云】盤之阻誰爭子所窈而深廓其有容繚而曲如往而復嗟盤之樂兮樂且無殃【殃方從洪校石本作央又云樊本只作殃然閣杭蜀本皆作央王逸注離騷云央盡也已也方又云此文如叢作藂俊作畯時作旹皆石本字也○今按作殃於義爲得又按此篇諸枝本多從石本而樊洪兩石已自不同未知孰是其有同者亦或無理未可盡信按歐公集古跋尾云盤谷序石本貞元中所刻以集本校之或小不同疑刻石誤然以其當時之物姑存之以爲佳玩其小大不足校也詳公此言最爲通論近世論者專以石本爲正如水門記溪堂詩予已論之南海廟劉統軍碑之類亦然其謬可考而知也】虎豹逺迹兮蛟龍遁藏神守防兮呵禁不祥【禁或作禦】飲則食兮壽而康無不足兮奚所望【則或作且】膏吾車兮秣吾馬從子於盤兮終吾生以徜徉

送牛堪序【此篇或在後卷之首閣杭蜀本置此公時爲四門慱士堪爲太學生在貞元十九年云】

以明經舉者誦數十萬言又約通大義徴辭引類旁出入他經者又誦數十萬言其爲業也勤矣登第於有司者去民畝而就吏祿由是進而累爲卿相者常常有之其爲獲也亦大矣然吾未嘗聞有登第於有司而進謝於其門者【門上或無其字】豈有司之待之也抑以公不以情舉者之望於有司也亦將然乎其進而謝於其門也則爲私乎抑無乃人事之未思或者不能舉其禮乎若牛堪者思慮足以及之材質足以行之而又不聞其往者其將有以哉違眾而求識【眾一作俗】立奇而取名非堪心之所存也由是而觀之若堪之用心其至於大官也不爲幸矣堪太學生也余博士也博士師屬也於其登第而歸將榮其鄕也能無說乎

別本韓文考異卷十九

欽定四庫全書

別本韓文考異卷二十

宋王伯大重編

序

送董邵南序【南下或有遊河北三字】

燕趙古稱多感慨悲歌之士董生舉進士連不得志於有司懷抱利器鬱鬱適玆土吾知其必有合也董生勉乎哉夫以子之不遇時茍慕義彊仁者皆愛惜焉況燕趙之士出乎其性者哉然吾嘗聞風俗與化移易吾惡知其今不異於古所云邪聊以吾子之行卜之也【於古方從閣本作於吾云或作聞而無邪字○今按篇首云古稱多感慨悲歌之士諸本作古所云語乃相應作吾所聞猶爲近之而語勢已微舛矣若曰吾所云則都無來歷不成文字必是謬誤無疑也然此篇言燕趙之士仁義出於其性乃故反其辭以深譏其不臣而習亂之意故其卒章又爲道上威徳以警動而招徠之其旨防矣讀者詳之】董生勉乎哉吾因子有所感矣爲我弔望諸君之墓而觀於其市復有昔時屠狗者乎爲我謝曰明天子在上可以出而仕矣

贈崔復州序

有地數百里趨走之吏自長史司馬已下數十人其祿足以仁其三族及其朋友故舊樂乎心則一境之人喜不樂乎心則一境之人懼丈夫官至刺史亦榮矣【丈上或有大字】𨿽然幽逺之小民其足迹未嘗至城邑茍有不得其所能自直於鄕裏之吏者鮮矣況能自辧於縣吏乎【方無茍有二字或無有字】能自辧於縣吏者鮮矣況能自辧於刺史之庭乎由是刺史有所不聞小民有所不宣賦有常而民產無恆水旱癘疫之不期民之丰約懸於州【句】縣令不以言連帥不以信民就窮而斂愈急吾見刺史之難爲也【州或作前縣下或有復出縣字皆非是】崔君爲復州其連帥則於公崔君之仁足以蘇復人於公之賢足以庸崔君有刺史之榮而無其不爲者將在於此乎【崔君之仁上或有愈以爲三字】愈嘗辱於公之知而舊遊於崔君慶復人之將蒙其休澤也於是乎言

贈張童子序【子下或有兵曺二字】

天下之以明二經舉於禮部者嵗至三千人始自縣考試定其可舉者然後升於州若府其不能中科者不與是數焉州若府總其屬之升又考試之如縣加察詳焉定其可舉者然後貢於天子而升之有司其不能中科者不與是數焉謂之鄕貢有司者總州府之所升而考試之加察詳焉第其可進者以名上於天子而藏之屬之吏部歳不及二百人謂之出身能在是選者厥惟艱哉二經章句僅數十萬言其傳注在外皆誦之又約知其大說【或無大字】繇是舉者或逺至十餘年然後與乎三千之數而升於禮部矣又或逺至十餘年然後與乎二百之數而進於吏部矣班白之老半焉昏塞不能及者皆不在是限有終身不得與者焉【之老二字或作者】張童子生九年自州縣達禮部一舉而進立於二百之列【百下或有人字】又二年益通二經有司復上其事繇是拜衞兵曹之命人皆謂童子耳目明達神气以靈余亦偉童子之獨出於等夷也童子請於其官之長隨父而寧母嵗八月自京師道陜南至虢東及洛師北過大河之陽九月始來及鄭【洛師或作洛陽及鄭方作反鄭云此序疑作於鄭序云愈與童子俱陸公之門人是童子以貞元八年升於禮部又二年拜衛兵曹蓋十年也公十年曾往河陽省墳墓見祭老成文序當作於此時童子豈或鄭人邪○今按反字諸本多作及字蓋自洛東出便可至鄭今以北過河陽故九月始及鄭童子未必爲鄭人也】自朝之聞人以及五都之伯長羣吏皆厚其餼賂或作謌詩以嘉童子童子亦榮矣【聞或作文方云五都當謂雍陜虢蒲洛羣吏方以閣杭本定蜀本訛作郡吏今本並訛吏爲縣其失逺矣】𨿽然愈將進童子於道使人謂童子求益者非欲速成者夫少之與長也異觀少之時人惟童子之異及其長也將責成人之禮焉【與或作於禮上方無之字】成人之禮非盡於童子所能而已也然則童子宜暫息乎其已學者而勤乎其未學者可也愈與童子俱陸公之門人也慕回路二子之相請贈與處也故有以贈童子【與處上或有出字非是方云禮子路去魯謂顏子曰何以贈我顏子請曰何以處我義不當有出字也】

送浮屠文暢師序

人固有儒名而墨行者問其名則是校其行則非可以與之遊乎【儒名方作名儒非是】如有墨名而儒行者問之名則非校其行而是可以與之遊乎【之名或作其名而是或作則是】揚子云稱在門墻則揮之在夷狄則進之吾取以爲法焉浮屠師文暢喜文章其周遊天下凡有行必請於縉紳先生以求詠歌其所志【方無浮屠師三字喜下或有爲字謌方作哥】貞元十九年春將行東南栁君宗元爲之請解其裝得所得敍詩累百餘篇非至篤好其何能致多如是邪【請或所敍所下或無得字】惜其無以聖人之道告之者而徒舉浮屠之說贈焉【告下方無之字】夫文暢浮屠也如欲聞浮屠之說當自就其師而問之何故謁吾徒而來請也彼見吾君臣父子之懿文物事爲之盛其心有慕焉【事爲或作禮樂心下或有必字】拘其法而未能入故樂聞其說而請之如吾徒者宜當告之以二帝三王之道日月星辰之行天地之所以著神之所以幽人物之所以蕃江河之所以流而語之不當又爲浮屠之說而瀆告之也【行上或有所以字江河方作河江瀆告之方無瀆之二字】民之初生固若禽獸然聖人者立然後知宮居而粒食親親而尊尊生者養而死者藏【粒或作谷】是故道莫大乎仁義教莫正乎禮樂刑政【大方作過大乎或作過於正方作大】施之於天下萬物得其宜措之於其躬體安而气平堯以是傳之舜舜以是傳之禹禹以是傳之湯湯以是傳之文武文武以是傳之周公孔子書之於冊中國之人世守之今浮屠者孰爲而孰傳之邪【爲下或有之字】夫鳥俛而啄仰而四顧夫獸深居而簡出懼物之爲已害也猶且不脫焉弱之肉彊之食【脫或作免】今吾與文暢安居而暇食優遊以生死與禽獸異者寧可不知其所自邪夫不知者非其人之罪也知而不爲者惑也悅乎故不能卽乎新者弱也知而不以告人者不仁也告而不以實者不信也【不爲上方無而字爲下或有之字悅或作或弱或作溺告人或作告之】余旣重栁請又嘉浮屠能喜文辭於是乎言【請或作詩非是】

送楊支使序【或作送楊八弟支使歸府】

愈在京師時嘗聞當今藩翰之賓客惟宣州爲多賢【嘗或作常】與之遊者二人隴西李博淸河崔羣【二人下或有焉字】羣與博之爲人吾知之道不行於主人與之處者非其類𨿽有享之以季氏之富不一日畱也【方無於字於下或有其字】以羣博論之凡在宣州之幕下者𨿽不盡與之遊皆可信而得其爲人矣【盡方作得或別有得字在盡字下】愈未嘗至宣州而樂頌其主人之賢者以其取人信之也今中丞之在朝愈日侍言於門下其來而鎭玆土也【而鎭或無而字鎭或作領】有問湖南之賓客者愈曰知其客可以信其主者宣州也知其主可以信其客者湖南也去年冬奉詔爲邑於陽山然後得謁湖南之賓客於幕下於是知前之信之也不失矣及儀之之來也聞其言而見其行則向之所謂羣與博者吾何先後焉儀之智足以造謀材足以立事忠足以勤上惠足以存下【本或無於是知以下十七字一本並無聞其言而見其行七字方從閣杭錄幕下卽云及支使之來也聞其言而見其行是知前之信之也不失矣支使智足以造謀○今按此數本互有得失而方尢疎略獨今所定詳密有序目及羣博乃與上文相應】而又侈之以詩書六藝之學先聖賢之徳音以成其文以附其質宜乎從事於是府而流聲實於天朝也【賢方作人】夫樂道人之善以勤其歸者乃吾之心也【勤或作勸】謂我爲邑長於斯而媚夫人云者不知言者也工乎詩者歌以系之

送何堅序【堅下本或有歸道州字】

何於韓同姓爲近【於或作與集注按何氏出周成王母弟唐叔虞後十二代孫食采於韓韓爲秦所滅子孫分散居於江淮晉以韓爲何遂爲何氏】堅以進士舉於吾爲同業其在太學也吾爲博士堅爲生生博士爲同道其識堅也十年爲故人【生博士或作生與博士】同姓而近也同業也同道也故人也於其不得願而歸其可以無言邪【不上或有志字】堅道州人道之守陽公賢也【或無賢字方云此謂陽城】道於湖南爲屬州湖南楊公又賢也【或無湖南又字楊作陽皆非是方云此謂楊憑也】堅爲民堅又賢也湖南得道爲屬道得堅爲民堅歸唱其州之父老子弟服陽公之令道亦唱其縣與其比州服楊公之令【楊或作陽非是】吾聞鳥有鳯者恆出於有道之國當漢時黃霸爲潁川是鳥實集而鳴焉若史可信堅歸吾將賀其見鳯而聞其鳴也已【川下或有守字是鳥或作是鳯鳥也史或作使或無已字】

送廖道士序

五嶽於中州衡山最逺南方之山巍然髙而大者以百數獨衡爲宗最逺而獨爲宗其神必靈【或無之字或無髙字獨衡下方有山字】衡之南八九百里地益髙山益峻水淸而益駛【或無峻水淸而益五字非是駛或作駃音決】其最髙而橫絕南北者嶺郴之爲州在嶺之上測其髙下得三之二焉【測如周禮測土深之測方作側下別有南字皆非是】中州淸淑之气於是焉窮气之所窮盛而不過必蜿蟺【上於元切又音宛下市衍切又音善祝曰選虯竜騰驤以蜿蟺蜿蜒也蟺蚯蚓也又屈曲貌】扶輿【相如曰扶輿倚靡郭璞注淮南所謂曾折靡地扶輿猗委也】磅礡而郁積【磅音旁礡音薄祝曰莊子將磅礡萬物以爲一注磅礡猶混同也釋文旁字又作磅沈佺期西嶽詩磅礡壓洪源孫曰蜿蟺扶輿磅礡郁積皆气積之貌○州下方有之字窮下無盛字】衡山之神旣靈而郴之爲州又當中州淸淑之气蜿蟺扶輿磅礡而郁積其水土之所生神气之所感白金水銀丹砂石英鐘乳橘柚之包竹箭之美千尋之名材不能獨當也【郁上或無而字方無英及橘柚之包五字當下或有其字非是】意必有魁奇忠信材徳之民生其間【樊曰栁子厚送廖有方序云交州多南金珠璣瑇瑁象犀其產皆奇怪至於艸木亦殊異吾嘗怪陽徳之炳燿徒授於紛葩瓌麗而罕鐘乎人今廖生剛健重厚孝弟忠信以質乎中而文乎外固鐘於陽徳者邪子厚之序與公此作其意一也】而吾又未見也其無乃迷惑溺沒於佛老之學而不出邪【學或作教】廖師郴民而學於衡山气專而容寂多藝而善遊豈吾所謂魁奇而迷溺者邪【迷下或有惑沒字】廖師善知人若不在其身必在其所與遊訪之而不吾告何也於其別申以問之

送王秀才序【或作進士王含】

吾少時讀醉鄕記【樊曰王績字無功隋末大儒通之弟也著醉鄕記以次劉伶酒徳頌含其子孫也】私怪隠居者無所累於世而猶有是言豈誠旨於味邪及讀阮籍陶潛詩乃知彼𨿽偃蹇不欲與世接然猶未能平其心或爲事物是非相感發於是有托而逃焉者也【乃上或有然後字或爲方作不爲感發方無發字】若顏氏子【或無子字】操瓢與簞曾參歌聲【孫曰荘子云曾子曳縰而歌商頌聲滿天地若出金石】若出金石彼得聖人而師之汲汲每若不可及其於外也固不暇尙何麯蘗之托而昏防之逃邪吾又以爲悲醉鄕之徒不遇也【何下或有事字爲字疑衍】建中初天子嗣位有意貞觀開元之丕績在廷之臣爭言事當此時醉鄕之後世又以直廢【廷上或有朝字】吾旣悲醉鄕之文辭而又嘉良臣之烈思識其子孫【方無又字】今子之來見我也無所挾吾猶將張之況文與行不失其世守渾然端且厚惜乎吾力不能振之而其言不見信於世也於其行姑與之飲酒【其世方作於世於其或作於是】

送孟秀才序【或注琯字】

今年秋見孟氏子琯於郴年甚少禮甚度手其文一編甚鉅退披其編以讀之盡其書無有不能吾固心存而目識之矣【識音志矣方作也】其十月吾道於衡潭以之荊累累見孟氏子焉其所與偕盡善人長者吾益以奇之【吾益或作余益】今將去是而隨舉於京師𨿽不有請猶將彊而授之以就其志況其請之煩邪【彊而方作彊有非是】京師之進士以千數其人靡所不有吾常折肱焉其要在詳擇而固交之善𨿽不吾與吾將彊而附不善𨿽不吾惡吾將彊而拒茍如是其於髙爵猶階而升堂又況其細者邪

送陳秀才彤序

讀書以爲學纉言以爲文非以誇多而鬭靡也蓋學所以爲道文所以爲理耳【非以或無以字】茍行事得其宜出言適其要𨿽不吾面吾將信其富於文學也潁川陳彤始吾見之楊湖南門下【之下或有於字】頎然其長薫然其和吾目其貌耳其言因以得其爲人及其久也果若不可及夫湖南之於人不輕以事接爭名者之於藝不可以虛屈吾見湖南之禮有加而同進之士交譽也又以信吾信之不失也如是而又問焉以質其學策焉以考其文則何信之有【諸本何下有不字方本亦然○舊讀此序嘗怪則何不信之有以下文意斷絕不相承應每竊疑之後見謝氏手校眞本卷首用建炎奉使之印末有題字云用陳無已所傳歐公定本讐正乃刪去此一不字初亦未曉其意徐而讀之方覺此字之爲疑去之而後一篇之血脈始復通貫因得釋去舊疑嘗謂此於韓集最爲有功但諸本旣皆不及方防謝本爲多而亦獨遺此字豈亦不嘗見其眞本邪嘗以告之又不見信故今特刪不字而復詳著其說云】故吾不徴於陳而陳亦不出於我此豈非古人所謂可爲智者道難與俗人言者類邪凡吾從事於斯也久未見舉進士有如陳生而不如志者於其行姑以是贈之【志上或有其字方從閣本】

送王秀才序【或作王塤】

吾嘗以爲孔子之道大而能博門弟子不能徧觀而盡識也故學焉而皆得其性之所近【方無爲字大而下方有其字】其後離散分處諸侯之國又各以其能授弟子原逺而末益分【方從閣本作引○今按以分爲引蓋艸書誤然幸有他本可證方乃不取而獨信其誤何哉】蓋子夏之學其後有田子方子方之後流而爲莊周故周之後喜稱子方之爲人【故下方有莊字】荀卿之書語聖人必曰孔子子弓【孫曰荀子非十二子篇云無置錐之地而王公不能與之爭名在一大夫之位則一君不能獨畜一國不能獨容是聖人之不得勢者也仲尼子弓是也儒效篇云非大儒莫之能立仲尼子弓是也】子弓之事業不傳𨿽太史公書弟子傳有姓名字曰馯【音寒姓也】臂子弓子弓受易於商瞿【卿下或無之字名字或作名耳方云子弓史記作子漢書作子弓又云商瞿授子庸子庸授子弓傳授之序與此不同】孟軻師子思子思之學蓋出曾子自孔子沒羣弟子莫不有書獨孟軻氏之傳得其宗故吾少而樂觀焉【書上或有師字非是吾或作余】太原王塤示余所爲文好舉孟子之所道者與之言信悅孟子而屢贊其文辭夫沿河而下茍不止𨿽有遲疾必至於海如不得其道也𨿽疾不止終莫幸而至焉【遲疾或作疾遲幸或作得】故學者必愼其所道道於楊墨老莊佛之學而欲之聖人之道猶航斷港絕潢以望至於海也故求觀聖人之道必自孟子始今塤之所由旣幾於知道如又得其船與檝知沿而不止嗚呼其可量也哉

荊潭唱和詩序

【此謂裴均楊憑唐藝文志有裴均荊潭唱和集一卷諸本作裴垍非也】

從事有示愈以荊潭酬和詩者愈旣受以卒業【或作集方云卒業字見漢楚元王傳】因仰而言曰夫和平之音淡薄而愁思之音要妙讙愉之辭難工而窮苦之言易好也【之音或作之語非是】是故文章之作恆發於羇旅艸野至若王公貴人气滿志得非性能而好之則不暇以爲【至若方作若至气滿志得方作气得志滿】今僕射裴公開鎭蠻荊統郡惟九【方無僕射裴三字】常侍楊公領湖之南壤地二千里【方無之字】徳刑之政並勤爵祿之報兩崇乃能志存乎詩書寓辭乎詠歌往復循環有唱斯和搜奇抉怪雕鏤文字與韋布裏閭惟悴專一之士較其毫釐分寸鏗鏘發金石幽眇感神信所謂材全而能鉅者也【神方作神】兩府之從事與部屬之吏屬而和之茍在編者咸可觀也宜乎施諸樂章紀諸冊書【在或作有非是】從事曰子之言是也告於公書以爲荊潭唱和詩序

送幽州李端公序

【李益時佐幽州劉濟幕今相國李藩也】

元年【元和元年】今相國李公爲吏部貟外郎【年下或有春字洪玉父云是年春公猶在江陵安得有偕朝道語】愈嘗與偕朝道語幽州司徒公之賢曰某前年被詔告禮幽州【徳宗崩以藩爲告哀使故至幽州】入其地迓勞之使裏至每進益恭【裏或作累或作狎】及郊司徒公【劉濟也】紅帓首鞾【許戈切亦作靴】袴握刀左右雜佩【帓或作帕方從杭本刀下有在字而連讀下文左字爲句謝本又校作在右○今按若如方意則當云左握刀又雜佩矣不應云握刀在左亦不應惟右有佩也在爲衍字無疑杭本誤也禮疏云帶劍之法在左右手抽之爲便則刀不當在右謝本亦非矣左右雜佩當自爲一句內則所謂左右佩用者也】弓防服【防醜亮切韔或作在方從閣杭蜀苑作張引說文云弓施爲張又云服弓衣也○今按韔服皆弓室也然詩云言韔其弓又曰交韔二弓則韔字又可通作虛字用矣此弓韔服謂納弓於服耳況弓之施與否於服無利害作張非是】矢插房【方云左傳抽夫納房房箭舎也】俯立迎道左【方從杭閣本道作賓非是】某禮辭曰公天子之宰禮不可如是及府又以其服卽事某又曰公三公不可以將服承命卒不得辭【卒上或有及館又如是一句方從閣杭苑粹無之○今按此據次第當有此句但下文云上堂卽客階坐必東向若至館如此卽是常禮不足言惟在府如此乃見其尊事天子使者不敢以主禮自居之意當從方本爲是】上堂卽客階坐必東向【階下方復出卽客二字云文粹亦有卽字則知古本誠然也○今按復出二字古本𨿽有然不知是何文理不足爲正也】愈曰國家失太平於今六十年夫十日十二子相配數窮六十其將復平【句】平必自幽州始亂之所出也【平方作乎○今按若作乎字而爲上句則下文不應便重出如開元時乎下句但云必自幽州始而上無平字卽又不成文理今定作平仍屬下句】今天子大聖司徒公勤於禮庶幾帥先河南北之將來覲奉職如開元時乎李公曰然今李公旣朝夕左右必數數爲上言元年之言殆合矣端公嵗時來壽其親東都東都之大夫士莫不拜於門其爲人佐甚忠意欲司徒公功名流千萬嵗請以愈言爲使歸之獻【方無復出東都字大夫士或作士大夫】

別本韓文考異卷二十

欽定四庫全書

別本韓文考異卷二十一

宋王伯大重編

序

送區冊序

【方云洪謂區冊卽考其始末非也】

陽山天下之窮處也陸有丘陵之險虎豹之虞江流悍急橫波之石廉利侔劍防舟上下失勢破碎淪溺者往往有之【江上或有水有字亷或作其】縣郭無居民官無丞尉夾江荒茅篁竹之間小吏十餘家皆鳥言夷面【荒茅篁竹蜀本作荒榛茅竹篁諸本作叢方云漢書嚴助傳谿谷之間篁竹之中顏曰竹田曰篁】始至言語不通畫地爲字然後可告以出租賦奉期約【語方作說不下有相字】是以賓客遊從之士無所爲而至【士或作事】愈待罪於斯且半嵗矣有區【音歐區冶子之後後漢末有長沙區景】生者誓言相好自南海挐舟而來升自賓階儀觀甚偉坐與之語文義卓然【方無矣字觀或作冠】莊周云逃空虛者聞人足音跫【旦恭切行聲】然而喜矣況如斯人者豈易得哉【虛或作谷斯或作其方無斯字皆非是】入吾室聞詩書仁義之說欣然喜若有志於其間也與之翳嘉林坐石磯投竿而漁陶然以樂若能遺外聲利而不厭乎貧賤也【欣然下或有以字於或作乎間或作聞樂上方無以字厭下方無乎字○今按欣然喜陶然樂當爲一例故諸本皆有以字而方本皆無然竊詳其文勢之緩急恐上句應無而下句應有也故定從此本】嵗之初吉歸拜其親酒壺旣傾序以識別【吉或作告方云毛氏詩傳云初吉朔日也此蓋通言嵗首也拜或作覲】

送張道士序

張道士嵩髙之隱者通古今學有文武長材寄迹老子法中爲道士以養其親【髙方作南下同隠方作有道今按有道語似太重當且作隠】九年聞朝廷將治東方貢賦之不如法者三獻書不報長揖而去【方下或有諸侯字】京師士大夫多爲詩以贈而屬愈爲序詩曰

大匠無棄材尋尺各有施況當營都邑杞梓用不疑張侯嵩山來面有熊豹姿開口論利害劍鋒白差差【白或作自非是】恨無一尺捶爲國笞羌夷【捶方作箠】詣闕三上書臣非黃冠師臣有膽與气不忍死茅茨又不媚笑語不能伴兒嬉乃著道士服眾人莫臣知臣有平賊策狂童不難治其言簡且要陛下幸聽之天空日月髙下照理不遺或是章奏繁裁擇未及斯【方以�杭作期非是】寜當不竢報歸袖風披披答我事不爾吾親屬吾思昨宵夢倚門手取連環持今日有書至又言歸何時霜天熟柿栗收拾不可遲嶺北梁可構寒魚下淸伊【或作漪○今按伊水在嵩北若前兩處作嵩南卽此處不可作伊若彼作嵩髙則此乃可作伊耳漪字𨿽可通用然本不以水只是語句辭如書斷斷猗大學作兮荘子猶爲人猗亦是此類故說文水部無之但因伐檀連漪淪漪故俗遂加水用之而韓公亦有含風漪之句謂此作漪亦未可知今上文旣作嵩髙則此且作伊亦無害若有他證見得上文果當作南則此卻當攺爲漪矣】旣非公家用且復還其私從容進退間無一不合宜時有利不利𨿽賢欲奚爲但當勵前操富貴非公誰

送髙閒上人序

茍可以寓其巧智使機應於心不挫於气則神完而守固𨿽外物至不膠於心堯舜禹湯治天下養叔治射庖丁治牛師曠治音聲扁鵲治病僚之於丸【孫曰莊子市南宜僚弄丸而兩家之難解】秋之於奕伯倫之於酒樂之終身不厭奚暇外慕夫外慕徙業者皆不造其堂不嚌其胾【嚌在誼切胾側吏切補注嚌嘗也胾大臠也禮左殽右胾】者也【徙或作從非是】往時張旭善艸書【樊曰旭蘇州吳都人新史張顚傳嗜酒每太醉叫呼狂走乃下筆或以頭濡墨而書旣醒自以爲神】不治他伎【時或作者善方作喜非是】喜怒窘窮憂悲愉佚怨恨思慕酣醉無聊不平有動於心必於艸書焉發之【喜怒文苑作喜焉艸書怒焉艸書不平監本作平生皆非是或無焉字】觀於物見山水崖谷鳥獸虫魚艸木之花實日月列星風雨水火雷霆霹靂歌舞戰鬭天地事物之變可喜可愕一寓於書故旭之書變動猶神不可端倪以此終其身而名後世【或無猶字非是】今閒之於艸書有旭之心哉不得其心而逐其迹未見其能旭也爲旭有道利害必明無遺錙銖情炎於中利欲鬭進有得有喪勃然不釋然後一決於書而後旭可幾也【情方作精而下或無後字】今閒師浮屠氏一死生解外膠【諸本並作膠方從杭歐謝本作繆云繆莫侯切猶綢繆也莊子內韄者不可繆而捉義蓋同此○今按膠者黏著之物而其力之潰敗不黏爲解今以下文頽墮潰敗之語反之當定作膠】是其爲心必泊然無所起其於世必淡然無所嗜泊與淡相遭頽墮委靡潰敗不可收拾則其於書得無象之然乎【二所下方從杭本皆有於字非是敗方作散】然吾聞浮屠人善幻多技能【善方從閣作善○今按善幻說已見第四卷

酬崔少府詩】閒如通其術則吾不能知矣【閒下或有師字方云此篇用意皆本於莊子所稱宋元君畫圖有一史後至解衣槃礡嬴郭注云內足者神數而意定又云士彥法謂退之此數語乃深得祖師向上體歇一路其見處勝裴休逺甚○今按韓公本意但謂人必有不平之心郁積之久而後發之則其气勇決而伎必精今髙閒旣無是心則其爲伎宜其潰敗委靡而不能奇但恐其善幻多伎則不可知耳此自韓公所見非如畫史祖師之說也】

送殷員外序

唐受天命爲天子凡四方萬國不問海內外無小大咸臣順於朝【方從閣杭無萬字○今按如此則與下文不相應又杭本無於字皆非是】時節貢水土百物大者特來小者附集元和睿聖文武皇帝旣嗣位悉治方內就法度十二年詔曰四方萬國惟回鶻於唐最親奉職尢謹丞相其選宗室四品一人持節往賜君長告之朕意又選學有經法通知時事者一人與之爲貳【法或作術】由是殷侯侑自太常博士遷尙書虞部貟外郎兼侍禦史朱衣象笏承命以行【杭本無命字非是】朝之大夫莫不出餞酒半右庶子韓愈執盞言曰殷大夫今人適數百里出門惘惘有離別可憐之色持被入直三省丁寧顧婢子語刺刺不能休今子使萬里外國獨無幾微出於顏面豈不眞知輕重大丈夫哉【殷大夫或作殷侯持或作襆入直三省方云洪慶善謂唐無三省持被直入當爲句絕三息暫反省息井切朱新仲云唐以侍中兩令爲三省長官張籍寄白舎人詩三省比年名望重說者以唐無三省非也若不言三省不知入直何所以上下文考之朱說爲長刺刺方云洪慶善云刺音慮達反樊云刺七迹切若如洪讀則當以類爲義顧婢子語何戾耶潘嶽閣道謡和嶠刺促不得休語意皆同此當以七迹切爲正】丞相以子應詔眞誠知人士不通經果不足用於是相屬爲詩以道其行雲【人下或有矣字】

送楊少尹序

昔疏廣受二子以年老一朝辭位而去【疏或作疏方云漢書作疏○今按疏正字疏俗體也】於時公卿設供張祖道都門外車數百兩道路觀者多嘆息泣下共言其賢【張或作帳方云謂供具張設也音竹亮切公送石序張上東門只用張字況二疏本傳自可考漢書如髙祖畱沛張飲黥布傳張禦食飲皆謂張設也】漢史旣傳其事而後世工畫者又圖其迹至今照人耳目赫赫若前日事國子司業楊君巨源方以能詩訓後進一旦以年滿七十亦白丞相去歸其鄕【或無一旦二字】世常說古今人不相及今楊與二疏其意豈異邪【及方從閣杭本作古及上或別有方字其意豈異也或作豈其異意邪皆非是】予忝在公卿後遇病不能出不知楊侯去時城門外送者幾人車幾兩馬幾疋【或無幾人字疋字或作駟】道邊觀者亦有嘆息知其爲賢以否【以與通用之例前已屢見此爲最明白者】而太史氏又能張大其事爲傳繼二疏蹤迹否不落莫否【方從閣本無蹤迹否三字非是或但無否字亦非】見今世無工畫者而畫與不畫固不論也然吾聞楊侯之去丞相有愛而惜之者白以爲其都少尹不絕其祿【惜下方從閣杭本無之字曰或作署或無白字】又爲歌詩以勸之京師之長於詩者亦屬而和之又不知當時二疏之去有是事否古今人同不同未可知也【不下或無同字】中世士大夫以官爲家罷則無所於歸【或無於字非是】楊侯始冠舉於其鄕歌鹿鳴而來也【鄕或作家】今之歸指其樹曰某樹吾先人之所種也某水某丘吾童子時所釣遊也鄕人莫不加敬誡子孫以楊侯不去其鄕爲法古之所謂鄕先生沒而可祭於社者其在斯人與其在斯人與【二語方從閣杭本皆無在字】

送權秀才序

伯樂之廐多良馬卞和之匱多美玉卓犖瓌怪之士宜乎遊於大人君子之門也【怪或作奇】相國隴西公旣平汴州【西下或有董字】天子命禦史大夫吳縣男爲軍司馬【縣或作郡方云非也造晉祭文石本可考下同】門下之士權生實從之來權生之來固若常人耳【之來下或有觀字】其文辭引物連類窮情盡變宮商相宣金石諧和寂寥乎短章舂容乎大篇如是者閱之累日而無窮焉【和方從閣杭蜀苑作聲云晉範啟謂孫綽天臺山賦曰恐爲金石非中宮商故文章以諧聲爲尙公進平淮西表曰叢雜乖戾律呂失次亦謂此也○今按諧和卽謂其聲之和耳若作諧聲卻犯本字而語意亦不活方說非是閱或作聞】愈嘗觀於皇都每年貢士至千餘人或與之遊或得其文若權生者百無一二焉如是而將進於明有司重之以吳縣之知其果有成哉於是咸賦詩以贈之

送湖南李正字序

【或作送李判官正字歸湖南方云之父仁鈞也】

貞元中愈從太傅隴西公平汴州李生之尊府以侍禦史管汴之鹽鐵日爲酒殺羊享賓客【府或作父】李生則尙與其弟學讀書習文辭以舉進士爲業愈於太傅府年最少故得交李生父子間公薨軍亂軍司馬從事皆死侍禦亦被讒爲民日南【日或作山方云仁鈞以讒流愛州】其後五年愈又貶陽山令今愈以都官郎守東都省侍禦自衡州刺史爲親王長史亦畱此掌其府事【官下或有貟外字王下或有府字亦畱此方無畱此二字畱作收皆非是此謂東都蓋李亦分司也】李生自湖南從事請告來覲於是太傅府之士惟愈與河南司錄周君獨存其外則李氏父子相與爲四人【君下或有巢字外下方無則字子下方無相字】離十三年幸而集處得燕而舉一觴相屬此天也非人力也侍禦與周君於今爲先輩成徳李生溫然爲君子有詩八百篇傳詠於時【成或作盛李上或有若字】惟愈也業不益進行不加修顧惟未死耳往拜侍禦謁周君李生退未嘗不發媿也【方無退字】往時侍禦有無盡費於朋友及今則又不忍其三族之寒饑而館之疏逺畢至【寒饑或作饑寒至方從文苑作在○今按在乃至字之誤書史之誤用者如此方本則當作至而治道不至多言不至學古兵法之類以它書所引考之卻當作在也】祿不足以養李生𨿽欲不從事於外其勢不可得已也【養下或有爲自已或作止】重李生之還者皆爲詩愈最故故又爲序云【或作序之或作之序】

送石處士序

【孫曰洪字濬州洛陽人罷黃州錄事參軍退居於洛陽十年不仕及是爲河陽參謀或有赴洛陽參謀字謀或作謨或有詩字】

河陽軍節度禦史大夫烏公爲節度之三月求士於從事之賢者有薦石先生者公曰先生何如曰先生居嵩邙瀍谷之間冬一裘夏一葛食朝夕飯一盂蔬一盤【或無食字】人與之錢則辭請與出遊未嘗以事辭勸之仕不應【事辭或作事免不上或有則字】坐一室左右圖書與之語道理辧古今事當否論人髙下事後當成敗若河決下流而東注若駟馬駕輕車就熟路而王良造父爲之先後也若燭照數計而卜也【東上方無而字或並無下流而東注五字熟或作夷卜或作兆】大夫曰先生有以自老無求於人其肯爲某來邪從事曰大夫文武忠孝求士爲國不私於家【方作爲家】方今寇聚於恆師環其疆農不耕收財粟殫亡吾所處地歸輸之塗治法徵謀宜有所出【收蜀本作牧歸方從閣杭本作師○今按當從諸本作歸而讀作匱謂漕運也所出方從閣杭本作生出】先生仁且勇若以義請而彊委重焉其何說之辭於是譔書詞具馬幣卜日以授使者求先生之廬而請焉先生不告於妻子不謀於朋友冠帶出見客拜受書禮於門內【朋友方從閣杭本作其朋】宵則沐浴戒行事載書冊問道所由【或無則字事或作李】告行於常所來往晨則畢至張上東門外【張下或有筵於二字或只有別字】酒三行且起有執爵而言者曰大夫眞能以義取人先生眞能以道自任決去就爲先生別又酌而祝曰凡去就出處何常惟義之歸遂以爲先生壽【眞閣作其非是方從閣杭本無爲先生別以下十二字○今按此閣杭本由有二去就字而脫其中字遂使下句全無文理方從之誤矣】又酌而祝曰使大夫無恆變其初無務富其家而饑其師無甘受佞人而外敬正士無味於諂言惟先生是聽以能有成功保天子之寵命【或無敬字諂或作諍皆非是方無是字】又祝曰使先生無圖利於大夫而私便其身圖【方從閣本作固】先生起拜祝辭曰敢不敬蚤夜以求從祝規【不下或作祗字】於是東都之人士咸知大夫與先生果能相與以有成也遂各爲歌詩六韻退愈爲之序云【退或作遣蜀本云送詩元本具於此今附第四卷

末】

送溫處士赴河陽軍序

伯樂一過冀北之野而馬羣遂空夫冀北馬多天下伯樂𨿽善知馬安能空其羣邪【多下或有於字能下或有遂字】解之者曰吾所謂空非無馬也無良馬也伯樂知馬遇其良輒取之羣無畱良焉茍無良𨿽謂無馬不爲虛語矣【茍無下或有畱其二字𨿽下方從閤杭本無謂字】東都固士大夫之冀北也恃才能深藏而不市者洛之北涯曰石生其南涯曰溫生【恃或作懷市或作賈】大夫烏公以鈇鉞鎭河陽之三月以石生爲才以禮爲羅羅而致之幕下未數月也以溫生爲才於是以石生爲媒以禮爲羅又羅而致之幕下東都𨿽信多才士朝取一人焉拔其尢暮取一人焉拔其尢自居守河南尹以及百司之執事與吾輩二縣之大夫政有所不通事有所可疑奚所諮而處焉【諮或作咨處或作取】士大夫之去位而巷處者誰與嬉遊小子後生於何考徳而問業焉縉紳之東西行過是都者無所禮於其廬若是而稱曰大夫烏公一鎭河陽而東都處士之廬無人焉豈不可也夫南面而聽天下其所托重而恃力者惟相與將耳相爲天子得人於朝廷將爲天子得文武士於幕下【方無朝字】求內外無治不可得也【方從閣杭蜀本無內外二字或作內外求無理皆非是】愈縻於玆不能自引去資二生以待老今皆爲有力者奪之其何能無介然於懷邪【或無自字方從閣杭本無之字】生旣至拜公於軍門其爲吾以前所稱爲天下賀以後所稱爲吾致私願於盡取也【方從杭蜀本無至字其或作具】畱守相公首爲四韻詩歌其事愈因推其意而序之【或作焉】

送鄭尙書序【鄭權字復常】

嶺之南其州七十其二十二隸嶺南節度府其四十餘分四府府各置帥然獨嶺南節度爲大府大府始至【方從閣杭本無下大府字】四府必使其佐啟問起居謝守地不得卽賀以爲禮嵗時必遣賀問致水土物大府帥或道過其府府帥必戎服左握刀又屬弓矢帕【莫白切詳見元和聖徳詩考異注】首袴鞾【許茄切】迎郊【郊上或有於字】及旣至大府帥先入據館【或無先字】帥守屏若將趨入拜庭之爲者大府與之爲讓至一再乃敢攺服以賓主見適位執爵皆興拜不許乃止【一下或更有至字】防若小侯之事大國有大事諮而後行【諮或作咨】隸府之州離府逺者至三千里懸隔山海使必數月而後能至蠻夷悍輕易怨以變其南州皆岸大海多洲島颿【音凡】風一日踔【勑角切又勑教切踸踔疾行皃也】數千里漫瀾不見蹤迹【颿或作飄】控禦失所依險阻結黨仇機毒矢以待將吏撞搪【上徒上切下音唐搪揬也】呼號以相和應蜂屯蟻雜不可爬梳好則人怒則獸【黨仇或作仇黨或無將字爬梳或作把疎】故常薄其徵入簡節而疏目時有所遺漏不究切之長養以兒子至紛不可治乃艸薙【音替又音雉】而禽狝之【息淺切殺也秋田曰狝】之盡根株痛斷乃止其海外雜國若耽浮羅流求毛人夷亶之州林邑扶南眞臘於陀利之屬【耽音耽孫曰山海經海外有毛民之國郭璞云吳孫權黃龍二年使人浮海來夷州亶州在海中所在絕逺卒不可至但得夷州數千人還孫曰林邑一曰環玉在交州南海行三千里眞臘一曰吉蔑在林邑西此去京師二萬七百里】東南際天地以萬數【州或作洲】或時候風潮朝貢蠻胡賈人舶【音白】交海中【胡或作夷】若嶺南帥得其人則一邊盡治不相寇盜賊殺無風魚之災水旱癘毒之患外國之貨日至珠香象犀玳瑁奇物溢於中國不可勝用故選帥常重於他鎭非有文武威風知大體可畏信者則不幸往往有事長慶三年四月以工部尙書鄭公爲刑部尙書兼禦史大夫往踐其任鄭公嘗以節鎭襄陽入帥滄景徳棣歷河南尹華州刺史皆有功徳可稱道【嘗或作常】入朝爲金吾將軍散騎常侍工部侍郎尙書家屬百人無數畆之宅僦屋以居可謂貴而能貧爲仁者不富之效也【貴而能貧方云此左氏語權本傳云用度豪侈復與此異何耶○今按通鑑權家多姬妾祿薄不能贍因李訓幹王守澄求節鎭得廣州此語蓋譏之也】及是命朝廷莫不悅將行公卿大夫士茍能詩者咸相率爲詩以美朝政以慰公南行之思韻必以來字者所以祝公成政而來歸疾也【祝上或無以字或祝下有使字】

送水陸運使韓侍禦歸所治序

【方云考食貨志憲宗用李絳議以韓重華爲振武京西營田和糴水陸運使振武乃單於大都防府故地後攺名振武重華後名約預甘露之禍洪謂唐志無所考非也○今按漢書王遵傳有治所字此所治字當乙】

六年冬振武軍吏走驛馬詣闕告饑公卿廷議以轉運使不得其人宜選才幹之士往換之【方無轉字】吾族子重華適當其任至則出贓罪吏九百餘人脫其桎梏給耒耜與牛使耕其便近地以償所負釋其粟之在吏者四十萬斛不徴吏得去罪死假種糧齒平人有以自效莫不涕泣感奮相率盡力以奉其令而又爲之奔走經營相原隰之宜指授方法【爲下方無之字】故連二嵗大熟吏得盡償其所亡失四十萬斛者而私其羸余得以蘇息軍不復饑【私其下方有有字其或作有○今按此皆非是或果有有字則當在其字上】君曰此未足爲天子言請益募人爲十五屯屯置百三十人而種百頃令各就髙爲堡東起振武轉而西過云州界極於中受降城出入河山之際【或作險】六百餘里屯堡相望寇來不能爲暴人得肆耕其中少可以罷漕挽之費朝廷從其議秋果倍收嵗省度支錢千三百萬八年詔拜殿中侍禦史錫服朱銀【或作朱今方云銀緋唐五品服】其冬來朝奏曰得益開田四千頃則盡可以給塞下五城矣田五千頃法當用人七千臣令吏於無事時督習弓矢爲戰守備因可以制虜庶幾所謂兵農兼事務一而兩得者也【或無幾字務一或作一務兩得或作得兩】大臣方持其議吾以爲邊軍皆不知耕作開口望哺有司常僦人以車船自他郡往輸乘沙逆河逺者數千里人畜死蹄踵交道費不可勝計中國坐耗而邊吏恆苦食不繼【坐耗或作坐見耗虛或作坐耗虛方從閣杭本定】今君所請田皆故秦漢時郡縣地其課績又已驗白若從其言其利未可遽以一二數也今天子方舉羣策以收太平之功寧使士有不盡用之嘆懷奇見而不得施設也君又何憂而中臺士大夫亦同言侍禦韓君前領三縣紀綱三州奏課常爲天下第一行其計於邊其功烈又赫赫如此使盡用其策西北邊故所沒地可指期而有也聞其歸皆相勉爲詩以推大之而屬余爲序

送鄭十校理序【涵宰相餘慶之子】

祕書禦府也天子猶以爲外且逺不得朝夕視始更聚書集賢殿別置校讐官曰學士曰校理【上下方無曰字】常以寵丞相爲大學士其他學士皆達官也校理則用天下之名能文學者茍在選不計其秩次惟所用之【名下或有上字又或有而字】由是集賢之書盛積盡祕書所有不能處其半書日益多官日益重四年鄭生涵始以長安尉選爲校理人皆曰是宰相子能恭儉守教訓好古義施於文辭者如是而在選公卿大夫家之子弟其勸耳矣【家下方有選字非是】愈爲博士也始事相公於祭酒分教東都生也事相公於東太學今爲郎於都官也又事相公於居守【居上或無於字】三爲屬吏經時五年觀道徳於前後聽教誨於左右可謂親薰而炙之矣【方無後字】其髙大逺密者不敢隠度論也其勤已而務博施以已之有欲人之能不知古君子何如耳【方無耳字或作爾】今生始進仕獲重語於天下而慊慊若不足眞能守其家法矣其在門者可進賀也【門下或有下字】求告來寜朝夕侍側東都士大夫不得見其面於其行日分司吏與畱守之從事竊載酒肴席定鼎門外盛賓客以餞之【司下或有下字】旣醉各爲詩五韻且屬愈爲序

詩【洛字】

【詩下或有曰字注洛上或有得字】

相公倦臺鼎分正新邑洛【正或作政】才子富文華校讐天祿閣【孫曰天祿獸名漢時有貢此獸者因以名閣以藏祕書】壽觴嘉節過歸騎春衫薄【衫方作何】鳥哢【音弄郭璞云鳥吟】正交加楊花共紛泊親交誰不羨去去翔寥廓

韋侍講盛山十二詩序

【孫曰韋侍講處厚字徳載自考功郎中貶開州刺史盛山郡名講或作禦或作盛山唱和詩序】

韋侯昔以考功副郎守盛山人謂韋侯美士考功顯曹盛山僻郡奪所宜處納之惡地以枉其材韋侯將怨且不釋矣或曰不然夫得利則躍躍以喜不利則戚戚以泣若不可生者豈韋侯謂哉【躍躍方從閣杭本無下躍字以下句偶之非是不利不下或有得字謂哉上或有之字】韋侯讀六藝之文以探周公孔子之意又妙能爲辭章可謂儒者【藝下方無之字探杭作深子下方無之字皆非是】夫儒者之於患難茍非其自取之其拒而不受於懷也若築河隄以障屋霤其容而消之也若水之於海冰之於夏日其翫而忘之以文辭也若奏金石以破蟋蟀之鳴虫飛之聲況一不快於考功盛山一出入息之間哉未幾果有以韋侯所爲十二詩遺餘者其意方且以入谿谷上巖石追逐雲月不足日爲事讀而歌詠之令人欲棄百事往而與之遊不知其出於巴東以屬朐防也【或無方字歌詠或作詠歌朐防方云說文虫名漢中有朐防縣地下多此虫因以爲名朐從肉句聲考其義當作潤蠢唐韻音蠢防劉禹錫音屈忍漢書朐音劬通典曰開州漢之朐防故址也樊曰前漢志作朐防巴東郡縣名也方云地理誌開州盛山郡義寜二年置天寶元年更名朐防故城在今夔州云安縣西】於時應而和者凡十人【方云樊謂考下文只六人一曰和者十人而時集闕下者六人耳】及此年韋侯爲中書舎人侍講六經禁中【諸本作及此年閣本作明年方從杭本作時年云謂此時之年也韋以元和十一年刺盛山韓以長慶一年作序閣本作明年由時字訛也○今按作明年則非實作時年則不詞當從諸本作及此年則無可疑矣諸本禁中下有名處厚字】和者通州元司馬爲宰相洋州許使君爲京兆通州白使君爲中書舎人李使君爲諫議大夫黔府嚴中丞爲祕書監溫司馬爲起居舎人皆集闕下【和者下六人諸本亦各書其名云元司馬名稹許使君名康佐白使君居易李使君景儉嚴中丞武溫司馬造方從閣杭本並上文名處厚共刪十四字云蜀本側書稹康佐居易景儉造五名獨嚴不書其名今考嚴謂嚴謨時爲祕書監樂天集有制詞可考諸本攺作嚴武蜀本又作少監皆非也李景儉自楚州召還溫造自朗州召還今皆不著其郡亦闕文也】於是盛山十二詩與其和者大行於時聯爲大捲家有之焉【山下方有之字】慕而爲者將日益多則分爲別捲韋侯俾余題其首

石鼎聯句詩序

【閣本無此篇方云洪慶善曰張文潛本校與諸本特異蓋原於蔡文忠也然增損太多不知得於何本今姑以杭蜀本爲正○今按張本多可取當附見以備防考】

元和七年十二月四日衡山道士軒轅彌明自衡下來【下或作山】舊與劉師服進士衡湘中相識將過太白知師服在京夜抵其居宿【知下師服張本作劉或無夜字】有校書郎侯喜新有能詩聲夜與劉說詩彌明在其側貌極醜白須黑面長頸而髙結喉中又作楚語【方云蔡張本皆作長頸而結喉無髙與中字唐子西曰結古髻字也髙結當句斷漢陸賈傳尉陀魁結顏曰讀爲椎髻雲一撮之髻其形如椎髙結語原此○今按古語自有城中好髙結不必引椎結也但道士之首加冠不作椎結讀結爲髻而以喉屬下句者𨿽有據而非是蓋長頸故見其結喉之髙而此髙結喉中又作楚語也不然則當從蔡張本刪髙中二字】喜視之若無人彌明忽軒衣張眉指鑪中石鼎謂喜曰子云能詩能與我賦此乎【云方作之又無能詩二字非是】劉往見衡湘間人說云年九十餘矣【方本年上有其字無矣字】解捕逐物拘囚蛟螭虎豹不知其實能否也【方無解字解張作能拘囚張作罔兩不上方有然字而無其字或無否字】見其老頗貌敬之不知其有文也聞此說大喜卽援筆題其首兩句次傳於喜喜踴躍卽綴其下云云【張無說字卽方作旣於下兩喜字張本並作侯方無下字】道士啞然【鳥格切笑聲】笑曰子詩如是而已乎卽袖手聳肩倚北墻坐謂劉曰吾不解世俗書子爲我書【袖方從杭蜀本作抽倚或作旁或無坐字解或作能後同子能上方有弟字我書下有吾句字】因髙吟曰龍頭縮菌蠢【上求苑切退縮皃張衡曰芝房菌蠢生其隈】豕腹漲彭亨初不似經意詩旨有似譏喜【不似張本作似非又疑當一作似不】二子相顧慙駭欲以多窮之卽又爲而傳之喜喜思益苦務欲壓道士每營度欲出口吻聲鳴益悲操筆欲書將下復止竟亦不能奇也【二子張作一人喜下方無思字度下或無欲字欲書張作而書】畢卽傳道士道士髙踞大唱曰劉把筆吾詩云云【或無詩字張本作劉進士把筆則又髙吟云云】其不用意而功益奇【此從張本下四字方作益切奇出非是或疑其當作句】不可附說語皆侵劉侯喜益忌之劉與侯皆已賦十餘韻彌明應之如響皆頴脫含譏諷夜盡三更二子思竭不能續因起謝曰尊師非世人也某伏矣願爲弟子不敢更論詩【侵劉下方無侯字夜盡三更諸本在不能續之下下更有一子二字此從張本方從杭蜀本文粹無益忌至譏諷二十四字及思竭不能續五字但有喜字屬上句又盡作益二子二字不便連因起謝張本又以盡爲蓋而一本並無盡益蓋三字○今按方本簡嚴諸本重復然簡嚴者似於事理有所未盡而重復者乃得見其曲折之詳但今恐有漏落故且從諸本及張本而方本固在其中但方本語侵劉喜劉旣書姓喜不當獨書名恐劉下本有侯字而下文別有喜字之誤也諸本喜益忌之之下復云劉與侯皆已賦十餘韻語亦太冗張本夜盡三更四字屬於含譏諷之下固善然似不若移於喜益忌之下此皆未敢自以爲然讀者詳之非世人也或無世字或作非世人能出也張本某下有等字伏字或作服】道士奮曰不然章不可以不成也【奮下或有髯字或有目字或有然字○今按恐或有髥字】又謂劉曰把筆來吾與汝就之【或無來字方無吾與汝就之五字】卽又唱出四十字爲八句書訖使讀讀畢謂二子曰章不已就乎二子齊應曰就矣【張無卽字出或作書非是訖使方作止卽下讀字張本作之屬上句方無下字】道士曰此皆不足與語此寧爲文邪吾就子所能而作耳非吾之所學於師而能者也吾所能者子皆不足以聞也獨文乎哉吾語亦不當聞也吾閉口矣【此皆或作子皆就下方無子字作下或有之字耳方作以吾所能或作吾所聞語下張本有子字】二子大懼皆起立牀下拜曰不敢他有問也願聞一言而已【張無皆字】先生稱吾不解人間書敢問解何書請聞此而已道士寂然若無聞也【方無敢問解何書五字請問下十三字張本但存寂然二字無十一字】累問不應二子不自得卽退就座道士倚墻睡鼻息如雷鳴二子怛【當割切悲慘也】然失色不敢喘斯須曙鼓咚咚【音彤鼓聲】二子亦困遂坐睡【喘上張本有少字方無遂坐睡三字】及覺日已上驚顧覓道士不見【上張本作出方無驚字】卽問童奴奴曰天且明道士起出門若將便旋然奴怪久不返卽出到門覓無有也【童張本作僮奴曰上張有童字張無到門字覓下有之字】二子驚惋【烏貫切驚嘆也】自責若有失者間遂詣餘言余不能識其何道士也嘗聞有隠君子彌明豈其人耶韓愈序

石鼎聯句詩【或無此題】

巧匠斵山骨刳中事煎烹【師服】直柄未當權塞口且吞聲【喜】龍頭縮菌蠢豕腹漲彭亨【彌明】外苞幹蘚文中有暗浪驚【師服】在冷足自安【方從杭蜀文粹作安自足旣無文理對偶又差方本誤攺多類此】遭焚意彌貞【喜】謬當鼎鼐間妄使水火爭【彌明】大似烈士膽圓如戰馬纓【師服】上比香鑪尖下與鏡面平【喜】秋瓜未落蔕凍芋彊抽萌【彌明】一塊元气閉細泉幽竇傾【師服】不值輸寫處焉知懷抱淸【喜】方當洪鑪然益見小器盈【彌明】睆睆【華綰切潮本作皖莊子睆睆然有纒�之中亦作宛宛】無刃迹團團類天成【師服】遙疑負圖出曝曉正晴【喜】旁有雙耳穿【雙或作只】上爲孤髻撐【諸本此下無彌明字○今按此似二子譏道士之詞恐實非彌明語】或訝短尾銚【徒弔切】又似無足鐺【初耕切燒器師服】可惜寒食毬擲此傍路坑【喜】何當出灰灺【徐也切燭燼也】無計離瓶罌【彌明】陋質荷斟酌狹中愧提擎【師服】豈能煮仙藥但未污羊羮【喜】形模婦女笑度量兒童輕【彌明】徒示堅重性【示方作爾】不過升合盛【師服○過方作合合或作斗盛或作成】傍似廢轂仰【傍方作仍】側見折軸橫【喜】時於蚯蚓竅微作蒼蠅鳴【彌明】以玆翻溢愆【以玆或作忽罹】實負任使誠【師服】常居顧眄地敢有漏泄情【喜】寧依暖熱獘不與寒涼並【彌明】區區徒自效不足呈【喜○諸本此下無喜字】回旋但兀兀開闔惟鏗鏗【師服】全勝瑚璉貴空有口傳名豈比俎豆古不爲手所撜【方云撜徒庚切博雅曰探也淮南子子路撜溺而受牛謝注撜舉也平上聲通洪本一作掁】磨礱去圭角浸潤著光精願君莫嘲誚此物方施行【四韻並彌明所作○又年譜云或謂軒轅寓公姓彌明寓公名蓋以文滑稽耳是不然劉侯𨿽皆公門人然不應譏誚如是之甚且言彌明形皃聲音之陋亦豈公自詞耶而列仙傳又有彌明傳要必有是人矣○今按此詩句法全類韓公而或者所謂寓公姓名者蓋軒轅反切近韓彌字之義又與愈字相類卽張籍所譏與人爲無實駁雜之說者也故竊意或者之言近是洪氏所疑容皃聲音之陋乃故爲幻語以資笑謔又以亂其事實使讀者不知覺耳若列仙傳則又好事者因此序而附著之尢不足以爲據也】

別本韓文考異卷二十一

欽定四庫全書

別本韓文考異卷二十二

宋王伯大重編

祭文

祭田橫墓文

貞元十一年九月愈如東京道出田橫墓下【十一年諸本或作十九年月下有十一日字如東京或作東如京洪氏曰東京洛陽也公以貞元十一年出長安至河陽而後如東都也十九年秋則公爲禦史是冬卽貶陽山安得以九月出橫墓下唐都長安亦不得云東如京也方從閣杭蜀本作東如京云田橫墓在師戶鄕洛陽東三十里今公自河陽道橫墓下以入洛故云東如京也○今按洪氏作如東京及考嵗月皆是方氏亦以京爲洛陽但據三本必欲作東如京爲誤耳今且未須別考它書只以其所引田橫墓在洛陽東者論之則自墓下而走洛陽乃是西向安得言東如京乎況唐都長安謂洛陽爲東京則可直謂之京則不可其理又甚明若據元和郡國志則河陽西南至河南府八十里其大勢亦不得云東如京也此又三本謬誤之一證故復表而出之】感橫義髙能得士因取酒以祭爲文而弔之【士下或有心字】其辭曰事有曠百世而相感者余不自知其何心非今世之所稀孰爲使余歔欷而不可禁今旣博觀乎天下曷有庻防乎夫子之所爲死者不復生嗟余去此其從誰【死者或作死而生方作來皆非是】當秦氏之敗亂得一士而可王何五百人之擾擾而不能脫夫子於劍鋩抑所寶之非賢亦天命之有常【寶之或作寶者天或作大】昔闕裏之多士孔聖亦云其遑遑【方從閣杭無其字非是】茍余行之不迷𨿽顚沛其何傷自古死者非一夫子至今有耿光【非方從閣杭作皆非是】跽陳辭而薦酒防髣髴而來享

歐陽生哀辭

歐陽詹世居閩越自詹已上皆爲閩越官至州佐縣令者累累有焉閩越地肥衍有山泉禽魚之樂𨿽有長材秀民通文書吏事與上國齒者未嘗肯出仕今上初故宰相常衮爲福建諸州觀察使治其地【治上或有往字非是】衮以文辭進有名於時又作大官臨蒞其民鄕縣小民有能誦書作文辭者衮親與之爲客主之禮【呂及公本如此方從閣杭苑粹辭進下卽屬鄕縣至者衮下又有故宰相字下乃屬有名至其民又屬親與云云顚倒錯亂全無文理方云三本如此不當輕攺而其蔽如此今定從呂本方主下有人字鄕縣作縣鄕則尙有可取云】觀遊宴饗必召與之【宴或作防與讀爲預或作預或疑與如字而之下當有俱字】時未防皆化翕然【化方據新傳作仕非是】詹於時獨秀出衮加敬愛諸生皆推服閩越之人舉進士繇詹始建中貞元間余就食江南未接人事往往聞詹名閭巷間詹之稱於江南也久【久下或有矣字】貞元三年餘始至京師舉進士聞詹名尢甚【餘下或有年十九字聞方作則或云當並出則聞二字亦有理】八年春遂與詹文辭同考試登第始相識自後詹歸閩中余或在京師他處不見詹久者惟詹歸閩中時爲然其他時與詹離率不歷嵗移時則必合合必兩忘其所趨久然後去故余與詹相知爲深詹事父母盡孝道仁於妻子於朋友義以誠气醇以方容貎嶷嶷【魚力切岐嶷】然其燕私善謔以和其文章切深喜往復善自道讀其書知其於慈孝最隆也十五年冬餘以徐州從事朝正於京師詹爲國子監四門助教將率其徒伏闕下舉余爲博士防監有獄不果上【或無監字監或作詹】觀其心有益於余將忘其身之賤而爲之也嗚呼詹今其死矣詹閩越人也父母老矣捨朝夕之養以來京師其心將以有得於是而歸爲父母榮也【以來或作而來有得或作在得或無於是字而冇復出將以冇得乎】𨿽其父母之心亦皆然詹在側𨿽無離憂其志不樂也詹在京師𨿽有離憂其志樂也若詹者所謂以志養志者歟詹𨿽未得位其名聲流於人人其徳行信於朋友【方作友朋】𨿽詹與其父母皆可無憾也詹之事業文章李翺旣爲之傳故作哀辭以舒余哀以傳於後以遺其父母而解其悲哀以卒詹志云【之傳或作之說或作之志故上或有餘字非是悲哀方作哀悲○今按上文已連有兩哀字不應如此重復或當刪去此哀字○詹志或作其志】求仕與友兮逺違其鄕父母之命兮子奉以行友則旣獲兮祿實不丰以志爲養兮何有牛羊事實旣修兮名譽又光父母忻忻兮常若在旁命𨿽云短兮其存者長終要必死兮願不永傷朋友親視兮藥物甚良【親視或作視疾】飲食孔時兮所欲無妨【孔或作旣】壽命不齊兮人道之常在側與逺兮非有不同山川阻深兮魂魄流行祭祀則及兮勿謂不通哭泣無益兮抑哀自疆【益或作救】推生知死兮以慰孝誠嗚呼哀哉兮是亦難忘【哉下或無兮字】

題哀辭後

【方本刪此四字或作題歐陽生哀辭後】

愈性不喜書自爲此文惟自書兩通其一通遺淸河崔羣羣與餘皆歐陽生友也哀生之不得位而死哭之過時而悲【友上或有之字】其一通今書以遺彭城劉君伉君喜古文【或無書字方無伉字下君字一作伉】以吾所爲合於古詣吾廬而來請者八九至而其色不怨志益堅【方無至字】凡愈之爲此文蓋哀歐陽生之不顯榮於前又懼其泯滅於後也今劉君之請未必知歐陽生其志在古文耳【其志上或有之志字】𨿽然愈之爲古文豈獨取其句讀不類於今者邪【𨿽然下或有茍愛吾文必求其義八字入字下又或有則進知於歐陽生矣必時觀十一字】思古人而不得見學古道則欲兼通其辭通其辭者本志乎古道者也【乎或作於方從三本無道字以上下文考之無道字卽不成文理矣】古之道不茍譽毀於人【此下或有然則吾之所爲文皆有實也十一字】劉君好其辭則其知歐陽生也無惑焉

獨孤申叔哀辭

萬物之生誰非天邪明昭昏防誰使然邪行何爲而怒居何故而憐邪【怒或作怨或作思怒下或冇邪字居或作爲】胡喜厚其所可薄而恆不足於賢邪將下民之好惡與彼蒼懸邪【或無蒼字】抑蒼茫無端而蹔寓其問邪【寓下或有於字】死者無知吾爲子慟而已矣如有知也子其自知之矣【或無自字方無之字或無自字而有之字】濯濯其英其光如聞其聲如見其容【此句或作如處其旁非是方云以容葉光用古韻也】烏虖逺矣何日而忘【烏虖或作嗚呼】

祭穆員外文

【爲崔侍禦作晁本篇首題云維年月日故人博陵崔愬謹以淸酌之奠祭於亡友穆六端公之靈方云豈穆員邪舊傳員卒檢校員外郎杜亞畱守東郡辟爲從事皆與此文合新傳員終侍禦史故本稱端公也】

於乎建中之初予居於嵩攜扶北奔避盜來攻【奔或作歸】晨及洛師相遇一時顧我如故眷然顧之【如方作無眷或作睠】子有令聞我來自山子之俊明我鈍而頑【俊或作畯】道旣云異誰從知我我思其厚不知其可【知其或作知而或作可而】於後八年君從杜侯我時在洛亦應其招畱守無事多君子僚罔有疑忌惟其嬉遊艸生之春鳥鳴之朝我轡在手君揚其鑣君居於室我旣來卽或以嘯歌或以偃側【嘯或作詠】誨余以義復我以誠【復我方作我復○今按下文云無非徳聲則此二句專指穆也當作復我】終日以語無非徳聲【以或作與】主人信讒有惑其下殺人無罪誣以成過入救不從反以爲禍赫赫有聞王命三司察我於獄相從系縲曲生何樂直死何悲【曲或作直直或作曲二何或皆作可非是】上懷主人【主方作王非是】內閔其私【閔或作憫方作關皆非是】進退之難君處之宜【君或作居非是】旣釋於囚我來徐州道之悠悠思君爲憂我如京師君居父防哭泣而拜言詞不通我歸自西君反吉服晤言無他往復其昔【其疑當作如】不日而違重我心惻自後聞君母防是丁痛毒之懷六年以並孰云孝子而殞厥靈今我之至入門失聲【失方作哭】酒肉在前君胡不餐升君之堂不與我言於乎死矣何日來還

祭郴州李使君文

【補注筆墨間錄云祭李郴州文尢雄奇】

維年月日將仕郎守江陵府法曹參軍韓愈謹以淸酌庶羞之奠敬祭於故郴州李使君之靈【文苑此篇首又云維元和元年嵗次丙戌二月乙未朔二十四日戊午將仕郎云云使君員外二兄之靈方云考之唐歷皆合】古語有之白頭如新傾蓋若舊顧意气之何如何日時之足究【何或作曷】當貞元之癸未惕皇威而左授【未或作酉○今按癸未者貞元十九年貶山陽令時也】伏荒炎之下邑嗟名頽而位僕歷貴部而西邁邇淸光於暫覯【於或作而】言莫交而情無由旣不賈而奚售【莫或作若或作若而下無情字】哀窮遐之無徒挐百憂以自副【遐或作荒窮遐或作遐荒徒方作圖】辱問訊之繆綢恆飽饑而愈疚接雄詞於章句窺逸迹於篆籀【直右切孫曰周宣王太史造大篆因以爲名】苞黃甘而致貽獲紙筆之雙貿投義魚之短韻媿韜瑕而舉秀竢新命於衡陽費薪芻於館空大庭以見處【空音控】憇水木之幽茂逞英心於縱博沃煩腸以淸酹航北湖之空明覷鱗介之驚透宴州樓之豁逹眾管啾而並奏【啾或作湫是方云選閒居賦啾啾而並奏】得恩惠於新知脫窮愁於往陋【窮方作寃】輟行謀於俄頃見秋月之三彀逮天書之下降猶低廻以宿畱【上音秀下音澑】念暌離之在期謂此防之難又授縞紵以托心【左氏襄二十九年吳季札過鄭見子產如舊相識與之縞帶子產獻紵衣焉】示玆誠之不謬【授方作援】儻後日之北遷約窮歡於一晝𨿽掾俸之酸寒要拔貧而爲富何人生之難信捐斯言而莫就始訝信於暫疏遂承凶於不救【承或作成】見明旌之低昻尙遲疑於別袖【明方從諸本作銘此從閣本字見檀弓鄭注云神明之旌】憶交酬而疊舞奠單杯而哭柩美夫君之爲政不橈志於讒構【橈或作僥或作撓從手皆非是】遭唇舌之紛羅獨陵晨而孤雊彼憸人之浮言𨿽百車其何詬【車方作年○今按後漢書馮衍出妻書云詞語百車韓蓋用此作年非是】洞古往而髙觀固邪正之相寇幸竊睹其始終敢不明白而蔽覆神乎來哉辭以爲侑尙饗

祭薛助教文

維元和四年嵗次已丑後三月二十一日景寅朝散郎守國子博士韓愈太學助教侯繼謹以淸酌之奠祭於亡友國子助教薛君之靈【散墓志石本作議繼下或有等字薛君之靈晁本作河東薛君七官之靈】嗚呼吾徒學而不見施設祿又不足以活身天於此時奪其友人同官太學日得相因柰何永違只隔數晨笑語爲別慟哭來門【來或作東】藏棺蔽帷欲見無緣皎皎眉目在人目前酌以告誠庶防有神嗚呼哀哉尙饗

祭虞部張員外文

維年月日愈等謹以淸酌庶羞之奠敬祭於亡友張十三員外之靈【文苑作元和十年晁本作維元和十年月日中書舍人王涯考功郎中知制誥韓愈禮部侍郎崔羣京兆尹許季同考功員外郎庾承宣河中節度判官殿中侍禦史邢冊等方云六人皆張季友之同年也】嗚呼往在貞元俱從賔薦司我明試時維邦彥各以文售幸皆少年羣遊旅宿其歡甚焉出言無尢有獲同喜他年諸人莫有能比倐忽逮今二十餘嵗存皆衰白半亦辭世外纒公事內迫家私中宵興嘆無復昔時如何今者又失夫子【今者或作於今】懿徳柔聲永絕心耳廬親之墓終喪乃歸陽瘖避職妻子不知分司憲臺風紀由振遂遷司虞以播華問不能老壽孰究其因托嗣於宗天維不仁【托嗣或作嗣托】酒食備設靈其降止論徳敍情以視諸誄尙饗

祭河南張員外文【樊曰張署】

維年月日彰義軍行軍司馬守太子右庶子兼禦史中丞韓愈謹遣某乙以庶羞淸酌之奠祭於亡友故河南縣令張十二貟外之靈【或無守太子右庶子字】貞元十九君爲禦史余以無能同詔並跱【跱或作峙方云選潘嶽關中詩列營綦跱注跱立也亦作峙】君徳渾剛標髙掲已有不吾如唾猶泥滓余戇而狂年未三紀乘气加人無挾自恃彼婉孌者實憚吾曹側肩帖耳有舌如刀我落陽山以尹鼯猱君飄臨武【臨武縣在郴州】山林之牢嵗獘寒凶雪虐風饕顚於馬下我泗君咷【音桃號咷雪虐方從杭本作嘯虎云以顚於馬下言之由虎聲懽也風饕謂虎貪風而嘯不已虎近於虐訛自此也饕或作號○今按杭本全然不成文理以上語嵗獘寒凶言之八字相偶當爲雪虐明甚】夜息南山同臥一席守防夫觝頂交跖【音只足下頂或作項非是】洞庭漫汗粘天無壁風濤相豗【呼回切】中作霹靂追程盲進颿船箭激【颿或作防或作飄】南上湘水屈氏所沈【上或作之】二妃行迷淚蹤染林山哀浦思鳥獸叫音餘唱君和百篇在吟君止於縣我又南逾把相飲後期有無期宿界上一又相語自別防時遽變寒暑【遽或作復方作徧】枕臂欹眠加余以股僕來告言虎入廐處無敢驚逐以我去【音防樊曰公貞元十九年與張俱令南方明年冬防宿臨武界上虎入公廐取去驢子也虎寅屬也公載張語云云巳而順宗卽位皆攺江陵府掾公法曹張工曹】君云是物不駿於乘虎取而往來寅其徴【寅方作夤○今按寅爲辰名夤乃夤緣之義當攺作寅說見下條】我預在此與君俱膺猛獸果信惡禱而憑【獸蜀本作首方云李本校作孟首不知得之何本也葛魯卿云不駿虎取之則亨也不待禱而有憑也○今按洪謝本皆作孟首謂正月孟春之首也張言來寅其徴以虎爲寅神故言來嵗寅月當有徵驗孟首果得歸也然且作猛獸亦通】余出嶺中君竢州下偕掾江陵非余望者郴山奇變其水淸寫泊砂倚石有遌【下吳故切又音咢一作�楚詞重華不可遌注逢也或曰心不欲見而見曰遌】無捨衡陽放酒熊咆【音庖熊聲】虎嘷【音豪虎聲】不存令章罰籌蝟毛【不存或作存不罰或作罪方云唐人防飲以籌記罰劉夢得詩罰籌長樹纛是也○今按令章謂酒令違令則以籌記其罰也】委舟湘流往觀南嶽雲壁潭潭穹林攸擢【云方作天】避風太湖七日鹿角【太或作大鹿角洞庭湖中地名元防之有鹿角詩湖旁至今有鹿角巡檢司也】鉤登大鮎【奴兼切楚詞鱣鮎兮延延注鮎鰋也】怒頰豕豞【許角切豞或作豹非是方云豞豕聲】臠盤炙酒羣奴余啄走官皆下首下凥髙【上苦刀切祝曰髖也漢東方朔凥益髙】下馬伏塗從事是遭予徴博士君以使巳相見京師過願之始分教東生君掾雍【於用切】首兩都相望【音忘】於別何有解手背面遂十一年君出我入如相避然生濶死休吞不復宣【生濶死休或作生死休咎非是】刑官屬郎引章許奪【或作奮訐方作許奪○今按奪謂爭執不與猶今言定奪公事也墓志云守法爭議棘棘不阿卽此事也方本無義或本亦非】權臣不愛南昌是斡【今按墓志張自刑部出刺防州然則昌當作康】明條謹獄氓獠【張絞切又力道切】戶歌用遷澧【音禮澧州水名】浦爲人受瘥【瘥昨何切病也孫曰署自防州攺澧州刺史民稅出雜產物與錢尙書有經數觀察使牒州徴錢陪數經署曰刺史可爲法不可貪官害民畱牒不肯從竟以代罷】還家東都起令河南屈拜後生憤所不堪屢以正免身伸事蹇竟死不升孰勸爲善丞相南討余辱司馬議兵大梁走出洛下哭不憑棺奠不親斝不撫其子不送野望君傷懷有隕如瀉【望君或作定居非是】銘君之績納石壤中爰及祖考紀徳事功【中方作下紀方作已事或作著○今按上文已有下韻則此不當則有下字巳字亦無文理下當作中已當作紀無疑也事功作著功於理亦順但下文便有外著後世則重出著字又似可疑姑從舊本作事蓋紀其徳紀其事紀其功也又恐或是序字以似而誤然無所據不敢輙攺也】外著後世神與通君其奚憾不余鑑衷嗚呼哀哉尙饗

祭左司李員外太夫人文

維年月日某官某等謹以淸酌庶羞之奠敬祭於某縣太君鄭氏尊夫人之靈【某等或作某乙等】冑於茂族配此徳門克成厥家享有全福爲婦爲母再朝中宮搢紳推榮宗黨是則某等幸隨令子同服官僚庶展哀誠式陳牢醴尙饗

祭薛中丞文

【方云此祭薛存誠也唐史有傳】

維年月日【文苑作元和九年】某官某乙等謹以淸酌庻羞之奠祭於亡友故禦史中丞贈刑部侍郎薛公之靈公之懿徳茂行可以勵俗淸文敏識足以發身宗族稱其孝慈友朋歸其信義累升科第亟踐班行左掖南臺【孫曰北齊號禦史臺爲南臺樊曰左掖則給事中南臺則禦史中丞】共傳故事詩人墨客爭諷新篇羽儀朝廷輝映中外長途方騁大限俄窮聖上軫不憗之悲具僚興雲亡之嘆況某等忘言斯久知我俱深靑春之遊白首相失來陳薄奠詎盡哀誠嗚呼哀哉尙饗

祭裴太常文

維年月日愈等謹以庶羞淸酌之奠敬祭於故太常裴二十一兄之靈【文苑作元和九年晁本月日下具給事中李逢吉給事中孟簡吏部侍郎張惟素吏部侍郎張賈禮部郎中史館修撰韓愈等五人】朝廷之重莫過乎禮𨿽經防具存而精通蓋寡自郊丘故事宗廟時宜大君之所旁求丞相之所卒問羣儒拱手宗祝醉心兄皆指陳根源斟酌通變莫不允符天防克協神休至乎公卿昏士庶防祭疑皆響答問必實歸從我者足爲軌儀異我者無逃指笑動爲時法言比古經獨立一朝髙視千古而又驅馳朋執僶俛宗親檐石之儲常空於私室方丈之食每盛於賔筵【檐諸本多作甔方云舊本多作檐公秋懷詩用甔字按後漢明帝紀生無檐石之儲檐字本此郭璞方言注甔石之儲實用甔字前漢蒯通揚雄傳皆只作詹貨殖傳醬千儋顏曰儋人儋之見一儋兩甖丁濫切】贈必固辭求無不應孰云具美而不永年某等早接遊從實欽道義致誠薄奠以訣終天鳴呼哀哉尙饗

潮州祭神文五首

【本第一首題作祭潮神文第二首題作又祭止文第三題祭城隍文第四題祭界石神文第五不立題】

維年月日潮州刺史韓愈謹差攝潮陽縣尉史虛已以特羊庶羞之奠告於大湖神之靈愈承朝命爲此州長今月二十五日至治下凡大神降依庇貺斯人者皆愈所當率徒屬奔走致誠親執祀事於廟庭下今以始至方上奏天子思慮不能專一冠衣不淨潔與人吏未相識知牲糈【下先旅切又音所孫曰糈祀神米也離騷巫成將夕降兮懷椒糈而要之】酒食噐皿觕【與粗同潮本云一作損】獘不能嚴淸又未卜日時不敢自薦見使攝潮陽縣尉史虛已以告神其降監尙饗

維年月日潮州刺史韓愈謹以淸酌腵修之奠祈於大湖神之靈【腵或作時丁喚切記曰大饗尙腵修○今按若作時則修當作羞】曰稻旣穟矣而雨不得熟以獲也【或無以獲字非】蠶起且眠矣而雨不得老以簇也【千木切廣云蠶簇也】嵗且盡矣稻不可以復種而蠶不可以復育也農夫桑婦將無以應賦稅繼衣食也非神之不愛人刺史失所職也【方無之字】百姓何罪使至極也神聰明而端一聽不可濫以惑也刺史不仁可坐以罪惟彼無辜惠以福也劃劙【上忽麥切又音畫下力支切又音麗祝曰劃劙解也分剖也孫曰刮去也】云陰捲月日也【月日或作日月非是】幸身有衣口得食給神役也【口上或有而字得或作有】充上之須脫刑辟也選牲爲酒以報靈徳也吹撃管鼓侑香潔也拜庭跪坐如法式也【庭方作廷】不信當治疾殃殛也神其尙饗

維年月日潮州刺史韓愈謹以柔毛剛鬛【孫曰記曰羊曰柔毛豕曰剛鬛】淸酌庻羞之奠祭於城隍之神間者以淫雨將爲人災無以應貢賦供給神明上下獲罪罰之故乃以六月壬子奔走分告乞晴於爾明神【下或再出爾字屬下句】明神閔人之不辜若饗若答【饗或作響】糞除天地山川淸風時興白日顯行蠶谷以豋人不咨嗟【咨方作疵】惟神之恩夙夜不敢忘怠謹卜良日躬率將吏薦玆血毛淸酌嘉羞侑以音聲以謝神貺神其饗之【方作玆】

維年月日潮州刺史韓愈謹遣耆壽成防以淸酌少牢之奠告於界石神之靈【此五字或作界石之神】曰惟封部之內山川之神庥於人【庥或作庇】官則置立室宇備具服器奠饗以時滛雨旣霽蠶谷以成織婦耕男忻忻衎衎是神之庥庇於人也敢不明受其賜謹選良月吉日齋潔以祀神其鑑之尙饗【鑑之方作鑑玆】

維年月日潮州刺史韓愈謹以淸酌庶羞之奠祭於大湖之神惟神降依玆土以庇其人今玆無有水旱雷雨風火疾疫爲災各寧厥宇以供上役長吏免被其譴賴神之徳夙夜不敢忘謹具食飲躬齋洗奏音聲以獻以樂以謝厥賜不敢有所祈尙饗

別本韓文考異卷二十二

欽定四庫全書

別本韓文考異卷二十三

宋王伯大重編

祭文

袁州祭神文三首

【晁本首篇題曰祭城隍文次題祭仰山神祈雨文次題又祭仰山神文】

維年月日袁州刺史韓愈謹告於城隍神之靈【或無袁字下同】刺史無治行無以媚於神祗【以上或無無字】天降之罰以久不雨苖且盡死刺史𨿽得罪百姓何辜【罪下方有死字今按死字不當用又上句巳有不應重出蓋因上句而誤也】宜降疾咎於某躬身無令鰥寡蒙玆濫罰謹告【或無躬字方云國語靡王躬身公用此也】

維年月日袁州刺史韓愈謹以少牢之奠祭於仰山之神曰神之所依者惟人人之所事者惟神今旣大旱嘉谷將盡人將無以爲命神亦將無所降依不敢不以告若守土有罪宜被疾殃於其身百姓可哀宜蒙恩憫以時賜雨使獲承祭不怠神亦永有飲食謹告

維年月日袁州刺史韓愈謹以少牢之奠祭於仰山之神曰田谷將死而神膏澤之百姓無所告而神卹之刺史有罪而神釋之敢不有薦也尙饗

祭柳子厚文

維年月日韓愈謹以淸酌庶羞之奠祭於亡友柳子厚之靈【維年月日文苑作維某年嵗次庚子五月壬寅朔五日景午柳下或有君字】嗟嗟子厚而至然邪自古莫不然我又何嗟人之生世如夢一覺其間利害竟亦何挍當其夢時有樂有悲及其旣覺豈足追惟凡物之生不願爲材【爲方作謂非是】犧罇靑黃【韓曰莊子百年之木破爲犧罇靑黃而文之其斷在溝中比犧罇於溝中之斷則美惡有間矣其爲失性均也】乃木之災子之中棄天脫馽【知立切祝曰馽羈馬絆也莊子連之以羈馽韓曰羈馬絡頭也】羈玉佩瓊琚大放厥辭富貴無能磨滅誰紀子之自著表表愈偉【表表或作表奏非是】不善爲斵血指汗顏巧匠旁觀縮手袖閒【旁觀方作觀旁非是】子之文章而不用世乃令吾徒掌帝之制子之視人自以無前一斥不復羣飛刺天【飛或作非】嗟嗟子厚今也則亡【也則方作有今】臨絕之音一何瑯瑯徧告諸友以寄厥子不鄙謂余亦托以死凡今之交觀勢厚薄余豈可保能承子托非我知子子實命我猶有神寧敢遺墮【寧或作予】念子永歸無復來期設祭棺前矢心以辭嗚呼哀哉【或無此四字】尙饗

祭湘君夫人文

維元和十五年嵗次庚子十月某日朝散大夫守國子祭酒防軍賜紫金魚袋韓愈謹使前袁州軍事判官張得一【此上四十四字或只作維年月日國子祭酒韓愈謹令張得一方從石本】以淸酌之奠敢昭告於湘君湘夫人二妃之神前嵗之春愈以罪犯黜守潮州【或作陽方從石本】懼以譴死且虞海山之波霧瘴毒爲災以殞其命舟次祠下是用有禱於神神享其衷賜以吉卜曰如汝志防神之福啟帝之心去潮卽袁今又獲位於朝復其章綬退思往昔實發夢寐凡卅年於今乃合【卅或作三方從石本云此蓋言卅年前常有夢寐非以貶日言之也今按上文但云前嵗之禱則實發夢寐者但謂不敢忘前嵗之吉卜耳此卅字未詳其義恐亦石本之誤也方說非是】夙夜怵惕敢忘神之大庇【怵或作悚】伏以祠宇毀頓憑附之質丹靑之飾暗昧不圭不稱靈明【暗昧不圭或作暗昧不佳或作昧暗不蠲方從石本云圭與蠲同音集韻蠲潔也明也通作圭詩吉蠲爲饎韓詩作吉圭周禮蠟氏令州裏除不蠲注讀如吉圭爲饎之圭陸音曰舊讀爲圭呂氏春秋飲食必蠲潔髙誘亦讀作圭此類非一今作佳由圭字訛也靈明或作明靈方從石本】外無四垣堂陛頽落牛羊入室居民行商不來祭享輒敢以私錢十萬修而作之【萬下諸本有祈於邦伯四字方從石本】舊碑斷折其半僕地文字缺滅幾不可讀謹修而樹之【或無謹字】廟成之後將求玉石仍刻舊文因銘其陰以大振顯君夫人之威神以報靈徳俾民承事萬世不怠惟神其鑑之尙饗

始將旣修樹舊碑仍刻其文於新石因銘其陰舊碑石旣多破落文不可盡識移之於新或失其眞遂不復刻【此四十二字石本附祭文後諸本皆有之方云此蓋後人以碑本附入閣杭皆無之今按此必公自記故石本有之當附於此方但以閣杭本闕遂直刋去亦可惜也今從諸本而下一字書之】

祭竇司業文【竇名牟公嘗志其墓事見志中】

維年月日兵部侍郎韓愈謹以淸酌庻羞之奠祭於故國子司業竇君二兄之靈惟君文行夙成有聲江東魁然厚重長者之風一舉於鄕遂收厥功屢佐大侯以調兵戎詔曰予虞汝爲郎中乃令洛陽嵗且四終惟刑之愼掌正僮命守髙平【澤州髙平郡】命副儒宮【副或作制】朱衣銀魚象服以崇錫榮考妣孝道上窮官不滿能亦云逹通逾七望八年孰非翁【或作逾七八年孰非望公方從閣杭苑云竇卒年七十四】在君無憾我意不充君之昆弟三以辭雄【竇兄弟五人常牟羣庠鞏有聨珠集傳於世云文所謂三以辭雄蓋竇常牟鞏俱第進士】刺史郎中四繼三同【謂牟庠相繼爲澤州刺史四繼三同則常牟羣庠皆爲之也】於士大夫可謂顯融我之獲見實自童防旣愛旣勸在麻之蓬【愛旣或作愛誘非是】自視雛鷇望君飛鴻四十年餘事如夢中【諸本皆如此方從閣杭苑及南唐本作事半如夢云古夢音平去聲通石崇詩周公不足夢與可以守至衝葉今按事半如夢語意碎澁不如諸本之渾全而快健前人誤攺當以重押中字之故不知公詩多不避也】分宰河洛媿立並躬俱官於學以纎臨洪惠許不酬報徳以空【許方作詩今按惠許謂上文愛勸而又稱許也】死生莫接孰明我衷於祭告情文以自攻嗚呼哀哉尙饗

祭侯主簿文

【方云此謂侯喜也蜀本注繼字非】

維年月日吏部侍郎韓愈謹遣男殿中省進馬佶致祭於亡友故國子主簿侯君之靈嗚呼惟子文學今誰過之子於道義困不捨遺【困或作閔捨或作拾皆非是】我狎我愛人莫與夷自始及今二紀於玆我或爲文筆俾子持唱我和我問我以疑我釣我遊莫不我隨我寢我休莫爾之私朋友昆弟情敬異施惟我於子無適不宜棄我而死嗟我之衰相好滿目少年之時日月云亡今其有誰誰不富貴而子爲羇我無利權𨿽怨曷爲子之方我方齋祠【方或作云】哭送不可誰知我悲嗚呼哀哉尙饗

祭竹林神文

維年月日京兆尹兼禦史大夫韓愈謹以酒脯之奠再拜稽首告於竹林之神曰天子不以愈爲愚不能使尹玆大眾二十三縣之人今農旣勤於稼有苗盈野而天不雨將盡槁以死農將無所食神將無以爲饗國家之禮天地百祀神祗不失其常惠天之人不失其和【方無祀字惠天下或有下字方從閣杭本今按此人字當爲民字以避諱而用人字也下句同】人又無罪何爲造玆旱虐以罰也【虐方從閣杭蜀本在罰字下非是】將俾尹者不仁不明不能承帝之勅以化正其下聞無香惟腥神於惠罰無差施罪瘠於尹愈身是甘是宜【神於或作神之】雨則時降神無爽其聰明永饗於人無媿尙饗

曲江祭龍文

維年月日京兆尹兼禦史大夫韓愈謹以香果之奠敢昭告於東方靑龍之神天作旱災嘉谷將槁乃於甲乙之日依準古法【孫曰董仲舒求雨法甲乙日爲靑龍一長八尺居中爲小龍七長各四丈於東方丙丁日爲赤龍一長七丈小龍七長各三丈五尺戊巳日爲黃龍一長五丈小龍七各長二丈五尺庚辛日爲白龍一壬癸日爲黒龍一皆仿此】作神之象齋戒祀禱神其享祐之時降甘雨以恵玆人急急如律令【時方作將非是】

祭馬僕射文

維年月日吏部侍郎韓愈謹以淸酌庻羞之奠敬祭於故僕射馬公十二兄之靈惟公大溫恭全然徳備天故生之其必有意將明將昌實艱初試佐戎滑臺【滑州】斥由尹寺適彼甌閩【上魚列切下魚厥切又上音業下音屹】跋躓【上音拔下音致頓也】顚而不踒【於臥切足跌也】乃得其地於泉於防始執郡符遂殿【都殿切】交州抗節番【音潘】禺去其螟蠧蠻越大蘇【蠧或作螣】擢亞秋官朝得碩士人謂其崇我勢始起東徵淮蔡相臣是使公兼邦憲以副經紀殱彼大魁厥勲孰似丞相歸治畱長蔡師茫茫黍稷昔實棘茨鳩鳴雀乳不見梟鴟惟蔡及許舊爲血仇命公並侯耕借之牛束其弓矢禮讓優優始誅鄆戎厥墟麼麼公往滌之玆惟樂郊惟東有猘惟西有虺顚覆朋鄰我余有防【余有或作有餘今按此用左氏身其餘防之語或本非是】嵂崒中居斬其脊尾岱定河安惟公之韙【猘音制虺許韙切嵂音律崒慈防切韙羽切祝曰猘狂犬也虺也淮南子猘犬不自投於河孫曰十月沂州軍亂殺節度使王遂長慶元年七月盧龍軍亂囚節度使張靖成徳軍殺節度使田正二年正月魏博節度使田希自殺三月寧武軍節度使崔羣爲軍中所逐河岱兗鄆之境韙是也】帝念厥功還公於朝陟於地官且長百僚度彼四方孰樂可據顧瞻衡鈞將舉以付【衡鈞或作之餘】惟公積勤以疾以憂及其歸時當謝之秋賀門未歸弔廬已萃【門或作問今按此用慶者在門之語或本非是】未燕於堂已哭於次昔我及公實同危事且死且生誓莫捐棄歸來握手曾不三四曾不濡翰酬酢文字曾不醉飽以勸酒胾【側吏切】奠以敍哀其何能致嗚呼哀哉尙饗

弔武侍禦所畫佛文【方無弔字】

禦史武君當年防其配斂其遺服櫛珥鞶脫【櫛側瑟切珥乃吏切鞶音盤帨始銳切祝曰櫛梳也禮記咸盥潄櫛縰笄總珥耳璫也】於篋月旦十五日則一出而陳之抱嬰兒以泣【禦史或作侍禦鞶或作縏方云縏小囊鞶大帶也今按儀禮士昏禮庻母及門內施鞶注鞶囊也所以盛帨巾然則縏鞶字通】有爲浮屠之法者造武氏而諭之曰是豈有益邪【方從閣杭作也非是】吾師云人死則爲鬼且復爲人隨所積善惡受報環復不窮也極西之方有佛焉其土大樂【西下或無之字】親戚姑能相爲圖是佛而禮之願其往生莫不如意【樊曰柳子厚永州龍興寺修淨土院記中州之西有國曰身毒釋迦示現之地彼佛言曰西方有世界曰極樂佛號無是受如來其國無三惡八難眾寶以爲飾其人無七纒九惱羣聖以爲友有能誠心大歸願生是土者茍能念力具足則往生彼國然後出三界之外】武君憮【文甫切追憐也】然辭曰吾儒者其可以爲是旣又逢月旦十五日復出其篋實而陳之【其篋方無其字】抱嬰兒以泣且殆而悔曰是眞何益也吾不能了釋氏之信不又安知其不果然乎【方無且字乎字或本且字在悔字下】於是悉出其遺服櫛佩合若干種就浮屠師請圖前所謂佛者浮屠師受而圖之韓愈聞而弔之曰晢晢兮目存【晢晢或作晳晳】丁寧兮耳言忽不見兮不聞【見下或有不有字或無兮字】莽誰窮兮本源圖西佛兮道予懃以妄塞悲兮慰新魂【新上或有斯字】嗚呼柰何兮弔以玆文

祭故陜府李司馬文【李漢之父郱】

維年月日守國子祭酒賜紫金魚袋韓愈謹以淸酌之奠祭於故陜府左司馬李公之靈曰公學以爲耕文以爲獲發憤孤身復續厥家【孤或作善續或作績】選於吏部亟以科進歷臨大邑惟政有聲【惟或作爲】遂丞宗正日朝帝庭出輔陜都吏畏僚慕子婦諸孫盈於室堂公姑恱喜五福具有【姑或作始非是】大夫士家孰不榮羨如何不常以至大故嗚呼哀哉愈以守官不獲弔送昏姻之好以哀以悲敬致微禮公其歆之【歆方作昭】尙饗

祭十二兄文【公從兄岌也】

月日從父弟某官某乙謹以淸酌庻羞之奠敢昭告於十二兄故虢州司戶府君之靈【或無故字】嗚呼維我皇祖有孫八人【孫曰皇祖叡素桂州長史樊曰其孫曰防曰介曰愈曰兪曰岌見於世系及公集才五人又有弇侍禦史死平涼之盟其二人逸矣】惟兄與我後死孤存柰何於今又棄而先生不偕居疾藥不親斂不摩棺瘞不繞墳趨奔束制生死虧恩【奔或作生非是】歸女教男反骨本原其不有年以補我愆長號送哀以薦此文尙饗【尙上或有嗚呼字】

祭鄭夫人文

維年月日愈謹於逆旅備時羞之奠再拜頓首敢昭祭於六嫂榮陽鄭氏夫人之靈【維年月日本作貞元九年嵗次癸酉九月朔日方無謹於二字】嗚呼天禍我家降集百殃我生不辰三嵗而孤蒙防未知鞠我者兄在死而生實維嫂恩未齓【初靳切祝曰毀齒也周禮凡未齓者皆不爲奴韓曰男八嵗而齓】一年兄宦王官提擕負任去洛居秦念寒而衣念饑而飱疾疹【音辰】水火無災及身【疹或作沴】劬勞閔閔保此愚庸年方及紀薦及凶屯兄罹讒口承命逺遷【逺或作南】窮荒海隅夭閼百年萬里故鄕幼孤在前相顧不歸泣血號天微嫂之力化爲夷蠻水浮陸走丹旐翩然至誠感神返中原旣克返塟遭時艱難百口偕行避地江濆【口方作日雲從閣杭蜀本今按百日偕行無理當從口爲是然或以祭老成文有就食江南零丁孤苦之語疑不得有百口不知此亦通良賤而言闔門之眾耳未必實計百人也】春秋霜露薦敬蘋蘩以享韓氏之祖考曰此韓氏之門視余猶子誨化諄諄爰來京師年在成人屢貢於王名乃有聞念玆頓頑非訓曷因【頓或作鈍方云漢書陳平傳士之頑頓嗜利無恥者顏讀頓曰鈍】感傷懷歸隕涕燻心茍容躁進不顧其躬祿仕而還以爲家榮奔走乞假東西北南孰云此來乃睹靈車有志弗及長負殷勤嗚呼哀哉昔在韶州之行受命於元兄【於或作於】曰爾幼養於嫂防服必以期今其敢忘天實臨之嗚呼哀哉日月有時歸合塋封終天永辭絕而復蘇伏惟尙饗

祭十二郎文

年月日【方無日字文苑作貞元十九年五月二十六日】季父愈聞汝防之七日乃能防哀致誠使建中逺具時羞之奠告汝十二郎之靈【文苑郎下有子字今按郎子是當時語𨿽不必存亦不可不知也今謾補之】嗚呼吾少孤及長不省所怙惟兄嫂是依中年兄歿南方吾與汝俱防從嫂歸葬河陽旣又與汝就食江南零丁孤苦未嘗一日相離也吾上有三兄皆不幸早世承先人後者在孫惟汝在子惟吾兩世一身形單影只嫂常撫汝指吾而言曰韓氏兩世惟此而已汝時尢小當不復記憶吾時𨿽能記憶亦未知其言之悲也吾年十九始來京城其後四年而歸視汝又四年吾往河陽省墳墓遇汝從嫂防來【往上或無吾字】又二年吾佐董丞相於汴州汝來省吾止一嵗請歸取其孥【相下或有幕字】明年丞相薨吾去汴州汝不果來是年吾佐戎徐州使取汝者始行吾又罷去汝又不果來【佐上或有又字者上或有使字】吾念汝從於東東亦客也不可以久圖久逺者莫如西歸將成家而致汝【或有兩圖字一屬上句非是】嗚呼孰謂汝遽去吾而歿乎【謂或作爲而下或有先字】吾與汝俱少年以爲𨿽暫相別終當久與相處故捨汝而旅食京師以求斗斛之祿誠知其如此𨿽萬乘之公相吾不以一日輟汝而就也去年孟東野往吾書與汝曰吾年未四十而視茫茫而髮蒼蒼而齒牙動揺【方云蜀人史彥升云退之祭文視荒荒今俗本作茫茫非是陳后山詩平陳鄭毛視荒荒本此也今按古書如荒忽茫忽之類皆二字也意義多相近當存之】念諸父與諸兄皆康彊而早世如吾之衰者其能久存乎【存方作在】吾不可去汝不肯來恐旦暮死而汝抱無涯之戚也【去或作知】孰謂少者歿而長者存彊者夭而病者全乎嗚呼其信然邪其夢邪其傳之非其眞邪【或無其夢邪三字】信也吾兄之盛徳而夭其嗣乎汝之純明而不克蒙其澤乎少者彊者而夭歿長者衰者而存全乎未可以爲信也夢也傳之非其眞也【非上或有者字】東野之書耿蘭之報何爲而在吾側也嗚呼其信然矣吾兄之盛徳而夭其嗣矣汝之純明宜業其家者不克蒙其澤矣【業或作榮】所謂天者誠難測而神者誠難明矣【明方作得非是】所謂理者不可推而壽者不可知矣【壽方作年】𨿽然吾自今年來蒼蒼者或化而爲白矣動揺者或脫而落矣【蒼下或無者字】毛血日益衰志气日益微防何不從汝而死也【志气方作气志】死而有知其防何離其無知悲不防時而不悲者無窮期矣汝之子始十嵗吾之子始五嵗少而彊者不可保如此孩提者【樊曰汝之子始十嵗謂湘也吾之子始五嵗謂昶也其後湘登長慶三年第昶登四年第昶生綰衮綰咸通四年衮七年進士天之所以昌韓之後如此孰謂不可冀其成立耶】又可冀其成立耶【十或作一方云老成二子曰湘曰滂滂以季子出繼則湘固宜十嵗也】嗚呼哀哉嗚呼哀哉汝去年書云比得軟腳病往往而劇【比或作此非是】吾曰是疾也江南之人常常有之未始以爲憂也【南下或無之字憂下或無也字】嗚呼其竟以此而殞其生乎抑別有疾而至斯乎【斯下或有極字】汝之書六月十七日也東野雲汝歿以六月二日耿蘭之報無月日【或作日月】蓋東野之使者不知問家人以月日如耿蘭之報不知當言月日【或無如字言或作時今按陸徳明經典釋文序論當時語音之訛有曰而如靡異則此如字卽而字之轉耳不知當言月日者蓋】

【言耿蘭之報所以無月日者由其不知赴告之體當具月日以報也】東野與吾書乃問使者使者妄稱以應之耳其然乎其不然乎【東上或有蓋字方無其不然乎一語】今吾使建中祭汝弔汝之孤與汝之乳母彼有食可守以待終防則待終防而取以來如不能守以終防則遂取以來其餘奴婢並令守汝防【或作葬】吾力能攺終汝於先人之兆然後惟其所願【方無終二字願下或有焉字】嗚呼汝病吾不知時汝歿吾不知日生不能相養以共居歿不能撫汝以盡哀斂不憑其棺窆【波驗切下棺也】不臨其穴【憑上臨上或並有得字】吾行負神明而使汝夭不孝不慈而不得與汝相養以生相守以死【行或作何】一在天之涯一在地之角生而影不與吾形相依死而防不與吾夢相接吾實爲之其又何尢彼蒼者天曷其有極自今巳往吾其無意於人世矣當求數頃之田於伊潁之上以待餘年【方作盡今按或當作待盡餘年】教吾子與汝子幸其成長吾女與汝女待其嫁如此而巳嗚呼言有窮而情不可終汝其知也邪其不知也邪嗚呼哀哉【或無此句】尙饗

祭周氏侄女文【周況之妻】

維年月日十八叔叔母具時羞淸酌之奠祭於周氏二十娘子之靈【方無子字】嫁而有子女子之慶纒疾中年又命不永今當長歸與一世違凡汝親戚孰能不哀撰此酒食以與汝訣汝曾知乎我念曷闋尙饗

祭滂文

【樊曰老成二子湘滂於公爲侄孫元和十四年春公自刑部侍郎出守潮州湘滂實從行冬公移袁滂至袁卒詳見公所墓志】

維年月日十八翁及十八婆盧氏以淸酌庻羞之奠祭於二十三郎滂之靈曰汝聰明和順出於輩流彊記好文又少與比將謂成長以興吾家如何不祥未冠而夭吾與盧氏痛傷可言【可或作何】思母之恩連呼以絕執兄之手勉以無悲情一何長命一何短權逺地孤魂無依瀝酒告情哀何有極尙饗

祭李氏二十九娘子文

維年月日十八叔翁及十八叔婆盧氏遣昶以庶羞之奠祭於李氏二十九娘之靈曰汝之警敏和靜人莫及之【靜或作舒】姿相丰端不見闕虧幼而孤露其然何爲出從於人旣相諧熈又暴以夭神何所疵生殺減益竟誰主屍我哀汝母孰慰窮嫠我憐汝兒誰與抱持念此傷心不能去離奠以送汝知乎不知尙饗

祭張給事文【徹】

維年月日兵部侍郎韓愈謹以淸酌之奠祭於故殿中侍禦史贈給事中張君之靈【禦上或無侍字】惟君之先以儒名家逮君皇考再振厥華鄕貢進秀有司第之【貢或作舉】從事元戎謹職以治遂拜郎官以職王憲不長其年飛不盡翰乃生給事松貞玉剛乾父之業纂文有光屢辟侯府亦佐梁師前人是似耋吏嗟咨禦史闕人奪之於朝大廈之構斧斤未操府遷幽都頑悖未孚繄君之賴乃奏乞畱乃遷殿中朱衣象版惟義之趨豈利之踐虺豺發釁闔府屠割【或作剝】償其恨犯君獨髙脫露刀成林弓矢穰穰【刀或作刄】千萬爲徒噪讙爲狂君獨叱之上不負汝爲此不祥將死無所𨿽愚何知慙屈變色君義不辱殺身就徳天子嘉之贈官近侍歸於一死萬古是記我之從女爲君之配君於其家行實髙世無所於輿防東歸【於或作掩輿或作與】誄以贈之莫知我哀嗚呼哀哉尙饗

祭女挐女文

【挐或從奴方云古本祭文與壙銘皆作女挐重彥逺曰挐字傳寫之誤蓋古文如紛挐等字無從奴者公最好古名其女不應用俗字也今按挐拏通說已見第五卷

李花詩】

維年月日阿爹阿八使汝你以淸酒時果庶羞之奠祭於第四小娘子挐子之靈嗚呼昔汝疾極值吾南逐【極或作亟】蒼黃分散使汝驚憂我視汝顏心知死隔汝視我靣悲不能啼我旣南行家亦隨譴扶汝上輿走朝至暮天雪冰寒傷汝羸肌【天或作大汝或作女方云古本汝多作女通用】撼頓險阻不得少息不能食飲又使渇饑死於窮山實非其命不免水火父母之罪使汝至此豈不緣我艸路隅棺非其棺旣瘞遂行誰守誰瞻防單骨寒無所托依人誰不死於汝卽寃我歸自南乃臨哭汝汝目汝靣在吾眼傍汝心汝意宛宛可忘【宛宛或作寃寃方云詩宛在水中央鄭注宛坐見貎】逢嵗之吉致汝先墓無驚無恐安以卽路飲食芳甘棺輿華好【芳或作柔】歸於其丘萬古是保尙饗

別本韓文考異卷二十三

欽定四庫全書

別本韓文考異卷二十四

宋王伯大重編

碑志

李元賔墓銘

李觀字元賔【方云謝從古本刪字字今文粹亦然然石本有之此文方從石本今並從之】其先隴西人也【或無也字】始來自江之東年二十四舉進士三年登上第【東下或有食太學之祿五字】又舉博學宏辭得太子校書一年【書下或有又字】年二十九客死於京師【於或作於】旣斂之三日友人博陵崔禮之於國東門之外七里【斂下或無之字友上或有其字葬上或有賣馬字下或無之字】鄕曰慶義原曰嵩原【慶義或作某鄕嵩原或作某原】友人韓愈書石以志之辭曰【人下或有昌黎字辭上或有其字】已虖元賔壽也者吾不知其所慕夭也者吾不知其所惡生而不淑孰謂其壽【謂其或作爲之】死而不朽孰謂之夭【謂之或作爲其】巳虖元賔才髙乎當世而行出乎古人【才或作文出或作過】巳虖元賔竟何爲哉竟何爲哉【已虖元賔諸本無此再出四字方從石本今亦從之但方又云上竟字石本作意而邵公濟嘗嘆其句法之妙謂歐公而下好韓氏學者皆未之見遂從其說定上字作志意之意下句作究竟之竟則予不識其何說也竊意若非當時誤刻卽是後來字半磨滅而讀者不審遂傳此謬好事者又從而誇大之使世之愚而好怪者遂爲所惑甚可笑也】

崔評事墓銘

君諱翰字叔淸博陵安平人【安平或作平安方云今深州有安平縣】曾大父知道仕至大理司直大父同爲刑部侍郎出刺徐相州【同方作童非是或無相字】父倚舉進士天寶之亂隱居而終君旣喪厥父攜扶孤老托於大江之南卒喪通儒書作五字句詩惇行孝悌詼諧縱謔卓詭不覊又善飲酒江南人士多從之遊【卓詭方無此二字或作處世皆非是】貞元八年君生四十七年矣【方云以卒日攷之七當作六】自江南應節度使王棲曜命於鄜州旣至表授右衛冑曹防軍實防幕府事直道正言補益多【或作尢】旣去職遂家於汝州汝州刺史吳郡陸長源引爲防禦判官表授試大理評事十二年相國隴西公作藩汴州而吳郡爲軍司馬隴西公以爲吳郡之從則賢也【之從或作從事或並出之字皆非是】署爲觀察巡官實掌軍田鑿澮溝斬茭茅【或作茆方云茆鳬葵也此兼水陸言之作茅自當】爲陸田千二百頃水田五百頃【或無爲字五百或作二千】連嵗大穰軍食以饒幕府以其功狀聞【或無其字】使者未復命以十五年正月五日寢疾終於家年五十有六矣隴西公賻贈有加自始有疾吳郡率幕府寮屬日一至其廬問焉其旣甚也日再往問焉其終也往哭焉比小斂大斂三哭焉【方無大斂字今按上文並大斂計之乃得三哭方本非是】於斂之二十日其妻與其子以君之喪旋於汝州【與方作以或無於字】其二月某日遂葬於某縣某鄕某原君內仁九族外盡賔客於其所止其來如歸茍親矣𨿽不肖收之如賢茍賢矣𨿽貧賤待之如貴人是故其歿也其弔者與其哭者其聲也必哀盡焉妻鄭氏也有子二人女一人吾聞位不稱徳者有後嗚呼君其終有後乎【徳者下或有其終字】銘曰

朝之言嘻嘻夕之言怡怡偕入而岀乘馬馳【馬下或有而字】一日不見而死吁其悲【其下或有可字】

施先生墓銘

貞元十八年十月十一日太學博士施先生士丐卒其寮太原郭伉買石志其墓【方無太原字】昌黎韓愈爲之辭曰先生明毛鄭詩通春秋左氏傳善講說朝之賢士大夫從而執經考疑者繼於門【繼下或有往字】太學生習毛鄭詩春秋左氏傳者皆其弟子貴遊之子弟時先生之說二經來太學帖帖坐諸生下恐不得卒聞【帖帖或作怡怡下又有然字非是】先生死二經生防其師仕於學者亡其朋故自賢士大夫老師宿儒新進小生聞先生之死哭泣相弔歸衣服貨財先生年六十九在太學者十九年由四門助教爲太學助教由助教爲博士太學【由四下十八字此從諸本方從杭本無爲太學助教由助教八字云蓋言由四門助教至爲博士於太學故也若從今文則下太學字贅矣今按此旣言其在太學者十九年則所歷官不應但一再遷而已當從諸本爲是但下太學二字疑衍不然則或在博士上或在下文當去下然無所據不敢輒攺姑存之以俟知者】秩滿當去諸生輒拜防乞畱【下或有或乞遷二字】或畱或遷凡十九年不離太學【方云杭本無凡下八字今按上文已云在太學者十九年則此八字誠爲重復然欲去之則或畱或遷語勢未盡又不知公意果如何今亦論而闕之不敢定其去畱也】祖曰旭袁州宜春尉父曰婼【醜略切】豪州定逺丞【豪方作濠說巳見前按此志在元和之前去水爲是】妻曰太原王氏先先生卒子曰友直明州鄮縣主簿【鄮或作鄞】曰友諒太廟齋郎系曰

先生之祖氏自施父其後施常事孔子以彰讎爲博士延爲太尉太尉之孫始爲吳人曰然曰續亦載其迹【續或作績】先生之興公車是召纂序前聞於光有耀古聖人言其防宻微箋注紛羅顚倒是非【紛方作分】聞先生講論如客得歸【得或作有】卑讓肫肫出言孔揚【方雲中庸曰肫肫其仁鄭注肫讀如誨爾諄諄之諄懇誠貎】今其死矣誰嗣爲宗【爲或作其】縣曰萬年原曰神禾髙四尺者先生墓邪

考功員外盧君墓銘【銘或作表】

愈之宗兄故起居舍人君【樊曰柳子厚先友記云韓防昌黎人善淸言有文章名最髙然以故多謗至起居郎貶官卒則起居舍人君防也】以道徳文學伏一世【伏或作服】其友四人其一範陽盧君東美少未出仕皆在江淮間天下大夫士謂之四夔【方無少字韓曰永泰中防與盧東美張正則崔造爲友好談經濟之略常以王佐自許時人號爲四夔舊史載於崔造傳新史亦具載之而摭言乃以何長師李華盧東美韓衢爲四夔非是】其義以爲道可與古之夔臯者侔故云爾【夔臯或作臯夔後同】或曰夔嘗爲相世謂相夔四人者𨿽處而未仕天下許以爲相故云大歷初禦史大夫李棲筠由工部侍郎爲浙西觀察使當是時中國新去亂仕多避處江淮間【仕或作士】嘗爲顯官得名聲以老故自任者以千百數大夫莫之取獨晨衣朝服從騎吏入下裏捨請盧君【方無晨字】君時始任戴冠通詩書與其羣日講說周公孔子以相磨礱浸灌婆娑嬉遊未有捨所爲爲人意旣起從大夫天下未知君者惟奇大夫之取人也不常必得人其知君者謂君之從人也非其常守必得其從【知上方無其字】其後爲太常博士監察禦史河南府司錄考功貟外郎年若干而終在官舉其職【若干或作五十四】夫人李姓隴西人君在配君子無違徳【配上或有作字】君歿訓子女得母道甚【或作甚得母道】後君二十年年六十六而終【二十或作若干或十六或作十四】將合葬其子暢命其孫立曰乃祖徳烈靡不聞然其詳而信者宜莫若吾先人之友先人之友無在者起居丈有季曰愈能爲古文業其家【丈或作又】是必能道吾父事業汝其往請銘焉【父下或有之字】立於是奉其父命奔走來告愈謂立曰子來宜也行不可一二舉且吾之生也後不與而祖接不得詳也【得下或有其字】其大者莫若眾所與觀所與眾寡玆可以審其徳矣乃祖未出而處也天下大夫士以爲與古之夔臯者侔且可以爲相其徳不旣大矣乎【大夫或作之】講說周公孔子樂其道不樂從事於俗得所從不擇外內奮而起其進退不旣合於義乎【擇或作釋】銘如是可以示於今與後也歟立拜手曰唯唯君祖子輿濮州濮陽令父同舒州望江令夫人之祖延宗鄆州司馬父進成鄜州洛交令【君祖下三十四字或但言君祖某某官父某某官夫人之祖某某官父某某官夫人下或無之字】男三人暢申易女三人皆嫁爲士人妻【士下或無人字】墓在河南緱氏縣梁國之原【緱氏下七字或作某縣某原】其年月日【或無此四字非是】元和二年二月十日云【十下或有四字】

施州房使君鄭夫人殯表

夫人之先出於周【方無之字今按此篇之文平易明白宜有之字】以鄭爲氏因初侯曾祖諱隨祖諱玠厥考諱絳咸垂休歸於房宗生九子左右黍稷祠春秋道順徳嚴顯且裕宜壽而富今何謬【富或作貴】永貞冬至前四日寓殯墳此非其丘

淸邊郡王楊燕奇碑文

【本作淸邊郡王楊公神道碑】

公諱燕奇字燕奇【字上或無奇字】農華陰人也大父知古祁州司倉烈考文誨天寶中實爲平盧衙前兵馬使【盧下或有軍字】位至特進檢校太子賔客封農郡開國伯世掌諸蕃互市恩信著明夷人慕之祿山之亂公年防二十進言於其父曰大人守官宜不得去王室在難某其行矣【宜或作義】其父爲之請於戎帥遂率諸將校之子弟各一人間道趨闕變服詭行日倍百里天子嘉之特拜左金吾衛大將軍貟外置賜勲上柱國寶應二年春詔從僕射田公平劉展又從下河北大歷八年帥師納戎帥勉於滑州九年從朝於京師建中二年城汴州功勞居多【二年或作二嵗】三年從攻李希烈先登貞元二年從司徒劉公復汴州十二年與諸將執以城叛者歸之於京師事平授禦史大夫食實封百戶賜繒防有加【封下或有五字】十四年年六十一五月某日終於家自始命左金吾大將軍凡十五遷爲禦史大夫職爲節度押衙右廂兵馬使兼馬軍先鋒兵馬使【右或作左】階爲特進勲爲上柱國爵爲淸邊郡王食虛邑自三百戶至三千戶眞食五百戶終焉【或無自字或無五字】公結髮從軍四十餘年【或作嵗】敵攻無堅城守必完臨危蹈難歔欷感發乘機應防防出神怪不畏義死不榮幸生故其事君無疑行其事上無間言初僕射田公其母隔於冀州公獨請往迎之經營賊城出入死地卒致其母田公徳之約爲父子故公始姓田氏田公終而後復其族焉嗣子通王屬良禎以其年十月庚寅公於開封縣魯陵岡隴西郡夫人李氏祔焉【通王徳宗之子諶以貞元中領宣武及河東節月或作二月或作三月或作八月或作十月方云燕奇卒於五月作二三月者誤矣但八月十月皆有庚寅不知孰是大抵此碑多誤不曉所以僕射田公田神功也神功以上元二年平劉展此作寶應二年舊傳神功大歷八年冬覲闕廷信宿而終此作九年皆差也】夫人淸夷郡太守祐之孫漁陽郡長史獻之女柔嘉淑明先公而殂有男四人女三人後夫人河南郡夫人雍氏某官之孫某官之女有男一人女二人咸有至性純行夫人同仁均養親族不知異焉【男一人女二人或作男二人女一人女上或有有字一亦無有字】君子於是知楊公之徳又行於家也銘曰

烈烈大夫逢時之虞【大夫或作丈夫】感泣辭親從難於秦維玆爰始遂勤其事四十餘年或禆或專攻牢保危爵位巳隮旣明且愼終老無隳魯陵之岡蔡河在側【在或作之】烝烝孝子思顯勲績斵石於此式垂後嗣

河南少尹裴君墓志銘

公諱復字茂紹【伏或作稷方云唐世系表集古錄皆作伏】河東人曾大父元簡大理正大父曠禦史中丞京畿采訪使父虯以有气略敢諌諍爲諌議大夫【方無有字諫諍二字或作言或無諍字】引正大疑有寵代宗朝屢辭官不肯拜卒贈工部尙書公舉賢良拜同官尉僕射南陽公開府徐州召公主書記三遷至侍禦史入朝歷殿中侍禦史累遷至刑部郎中【遷或作選非是】疾病攺河南少尹輿至官若干日卒實元和三年四月二十三日享年五十夫人博陵崔氏少府監頲之女男三人璟質皆旣冠其季始六嵗曰充郎【充或作彥方云世系表作望郎】卜得公卒之四月壬寅遂以其日東都芒山之陰杜翟村公防有文年十四上時雨詩代宗以爲能將召入爲翰林學士尙書公請免曰願使卒學【方無使字】丁後母防上使臨弔又詔尙書公曰父忠而子果孝吾加賜以厲天下終防必且以爲翰林【詔或作謂林下或有學士字】其在徐州府能勤而有勞在朝以恭儉守其職居防必有聞待諸弟友以善教館嫠妹畜孤甥能別而有恩【而有或作而以】歷十一官而無宅於都無田於野無遺資以爲斯其可銘也巳銘曰

裴爲顯姓入唐尢盛支分族離各爲大家【方云此銘以家葉離方言罹謂之羅羅謂之罹蓋古音通也今按詩兔爰及楚詞多此類】惟公之系徳隆位細曰子曰孫厥聲世繼【子或作祖】晉陽之色愉愉翼翼【色或作邑】無外無私防壯若一何壽之不遐而祿之不多謂必有後其又信然耶

國子助教河東薛君墓志銘

【石本有河東字方本無然此後方多從石本今亦從之】

君諱公逹字大順薛姓【字大順或作字某】曾祖曰希莊撫州刺史贈大理卿祖曰元暉果州流溪縣丞贈左散騎常侍【祖下十六字方云閣杭蜀本皆闕惟監本與石本同今按方氏所校專據三本而謂今本皆不足取今此類字乃三本所無而今有者若非偶有石本則必以爲後人校增而不之信矣故知今本與閣杭蜀苑粹不同者未必皆無所自也觀者詳之】父曰播尙書禮部侍郎侍郎命君後兄據據爲尙書水部郎中贈給事中【據或作授】君少气髙爲文有气力務出於奇以不同俗爲主始舉進士不與先輩揖作胡馬及圓丘詩京師人未見其書皆口相傳以熟及擢第補家令主簿佐鳳翔軍【或無及擢第三字】軍帥武人君爲作書奏讀不識句傳一幕以爲笑不爲變【笑下或有軍字】後九月九日大會射設標的髙出百數十尺【防下或有命字】令曰中酬錦與金若干一軍盡射莫能中【或無盡字能中下或有者字】君執弓二矢指一矢以興【指或作挾閣本無指一矢三字今按下文三發三中考之閣本之謬明矣】揖其帥曰請以爲公歡遂適射所一座皆起隨之【或無皆字】射三發連三中【或無射字】的壊不可復射中輒一軍大呼以笑連三大呼笑帥益不喜卽自免去後佐河陽軍任事去害興利功爲多拜協律郎益棄奇與人爲同今天子修太學官有公卿言詔拜國子助教分教東都生元和四年年七二月十四日疾暴卒【七石本如此下二十一日亦然方著其說而不及攺今正之】君再娶初娶瑯邪王氏後娶京兆韋氏【或無初娶以下十二字】凡產四男五女男生輒卽死【或無產字卽字】自給事至君後再絕皆有名【或無皆有名三字然三字之義未詳而方氏亦不著石本之有無姑闕以俟知者】遺言曰以公儀之子已巳後我【已巳後我或作爲已後今按此云已己者必其子之小字也】其年閏三月廿一日【廿說見上】弟試太子通事舍人公儀京兆府司錄公幹以君之防歸【試下七字或作某官京下五字或作殿中侍禦史】以五月十五日於京兆府萬年縣少陵原合祔王夫人塋【以君下二十八字或作以君之防葬京兆某縣】銘曰

官不遂歸譏於時【不下或有能字非是譏或作議石本逸】身不得年又將尢誰世再絕而紹祭以不隳

監察禦史元君妻京兆韋氏夫人墓志銘【諸本無京兆以下九字】

夫人諱叢字茂之姓韋氏【茂方作成今以名義推之當作茂】其上七世祖父封龍門公龍門之後世率相繼爲顯官夫人曾祖父諱伯陽自萬年令爲太原少尹副畱守北都卒贈祕書監【或無北都字】其大王父迢以都官郎爲嶺南軍司馬卒贈同州刺史王考夏卿以太子少保卒贈左僕射【保下或無卒字】僕射娶裴氏臯女【或無僕射字】臯爲給事中臯父宰相耀卿夫人於僕射爲季女愛之【爲上或有少字非是】選壻得今禦史河南元稹【選上或有其字】稹時始以選校書祕書省中【校上或有授字非是】其後遂以能直言防第一拜左拾遺果直言失官又起爲禦史舉職無所顧夫人固前授教於賢父母得其良夫又及教於先姑氏【固或作因父上方無賢字得上或有及字及或作受皆非是】率所事所言皆從儀法【言或作動】年二十七以元和四年七月九日卒卒三月得其年之十月十三日咸陽從先舅姑兆銘曰

詩歌碩人爰敍宗親女子之事有以榮身夫人之先累公累卿有赫外祖相我唐明【有或作於祖或作舅非是】歸逢其良夫夫婦婦獨不與年而卒以夭實生五子一女之存銘於好辭以永於聞【好或作理】

別本韓文考異卷二十四

欽定四庫全書

別本韓文考異卷二十五

宋王伯大重編

碑志

登封縣尉盧殷墓志

元和五年十月日範陽盧殷以故登封縣尉卒登封年六十五【月下或有五字】君能爲詩自少至老詩可錄傳者在紙凡千餘篇無書不讀然止用以資爲詩【或無在紙二字以下或有自字】與諫議大夫孟簡協律孟郊監察禦史馮宿好期相推挽卒以病不能爲官在登封盡寫所爲詩抵故宰相東都畱守鄭公餘慶【抵或作投或無公字】畱守數以帛米周其家書薦宰相宰相不能用竟饑寒死登封將死自爲書告畱守與河南尹乞葬巳又爲詩與常所來往河南令韓愈曰爲我具棺畱守尹爲具凡事韓愈與買棺又爲作銘十一月某日葬嵩下鄭夫人墓中【嵩下或有山字】君始娶滎陽鄭氏後娶隴西李氏生男輙死卒無子女一人學浮屠法不嫁爲比丘尼云【女上或有子字】

興元少尹房君墓志

房故爲官族稱世有人【官或作宦】自太尉琯以徳行爲相相宗肅宗名聲益彰徹大行世號其門爲太尉家宗族子弟皆法象其賢公曾祖諱靜尙書膳部郎中歷資簡涇隰四州刺史太尉之叔父也【方無祖字非是】祖諱肱爲虢州司馬父諱巒都水使者皆名能守家法【巒或作欒】公諱武字某以明經歷官至興元少尹謹飭畏愼年七十三以其官終幼壯爲良子弟老爲賢父兄歷十二官處事無纎毫過差嘗以殿中侍禦史副丹陽軍使其後爲盩厔【上張流切音輈下陟栗切音窒縣名屬鳯翔】令施州刺史丹陽盩厔施州吏民至今思之娶滎陽鄭氏女生男六人其長曰次卿次卿有大才不能俯仰順時年四十餘尙守京兆興平尉然其友皆曰房氏有子也次曰次公次膺次回次衡次元始學而未仕女三人皆嫁爲士人妻【士人方作人士】初公之在施州夫人卒焉殯於江陵元和五年次卿與其羣弟奉公之防自興元至堂殯於伊水之南【方云公攺葬服議殯於堂謂之殯】六年正月次公奉夫人之防自江陵至遂以其月十四日合河南緱氏之髙龍原公母弟式自給事中爲河南尹孝友慈良盡費其材以奉公葬未葬之一月詔以河南爲禦史中丞領宣州觀察使【中丞或作大夫】將行召河南令韓愈【行或作往】泣謂曰吾兄之於是而吾爲尹於是吾以爲得盡其道於吾兄也今壓於上命不得視吾兄之棺入此土也豈非天邪子與吾兒次卿遊我重知子凡吾兄之終事將子是托焉愈旣不獲辭旣助其凡役事退又爲銘云

有位有年有弟有子【年或作名】從先人葬是謂受祉

河南少尹李公墓志銘

元和七年二月一日河南少尹李公卒年五十八【尹下或有隴西字或作陸渾】斂之三月某甲子葬河南伊闕鳴臯山下【方云或作八月丁亥朔十六日壬寅考之史亦合伊闕或作陸渾方云攷唐志鳴臯實在陸渾】前事之月其子道敏哭再拜授使者公行狀以幣走京師【公或作功非是】乞銘於博士韓愈曰少尹將以某月日葬宜有銘其不肖嗣道敏杖而執事不敢違次不得跣以請【月下或有某字】愈曰公行應銘法【公方作功今按若從方本則此句無首而下句子又禮葬亦無所承其誤明甚】子又禮敢不諾而銘諸【或無字方無而銘諸三字或無諾而二字皆非是】公諱素字某【或作字貞一】生七嵗防其父貧不能家母夫人提以歸教育於其外氏【育方作畜於下或無其字】以明經選主虢之農簿又尉陜之芮城李丞相泌觀察陜虢以材署運使從事以課遷尉京兆鄠【胡古切音戶古扶風縣名】考滿以書判出其倫選主萬年簿而母夫人固在食其祿【倫上或無其字主或作注非是】母夫人卒三年攺尉長安遷監察禦史奏貶九卿一人攺詹事丞遷殿中侍禦史由度支貟外郎選令萬年【貶字或作敗字或無郎字選令萬年或作遷萬年令】公主奪驛田京兆尹符縣割畀之公不與【主下方冇簿字云簿如簿錄之簿非是】攺度支郎中使侍郎介恃不禮其屬大夫士擅喜怒賞罰公獨入讓不受【度支或作屯田恃或作特非是或無擅字】劉辟平上以蜀賞髙崇文尙書省以崇文幕府爭鹽井因革便不便命公使崇文【以崇或作與崇或無不便字】崇文命幕府惟公命從卽其日事巳防奏侍郎外稱其能竟坐前敢抗巳【事已方作事以】衢州饑擇刺史侍郎曰莫如郎李某遂刺衢州至一月遷蘇州【如郎下或有中字遷下或有刺字】李錡前反權將之戍諸州者刺史至斂手無敢與敵【或無權之二字方無敢敵字或無敢字皆非是】公至十二日錡反公將左右與賊戰州門不勝賊呼入公端立責以義皆斂兵立不逼【端或作號非是】錡命械致公軍將斬以狥及境錡適敗縛公脫械還走州賊急卒不暇走死民抱扶迎盡出天子使貴人持紫衣金魚以賜【或無防字急卒一作竟平今按州字句絕賊卽錡將之戍州作亂者以公至之速不及走死爲州民報以迎公耳然民字以下必有脫誤】居三年州稱治拜河南少尹行大尹事呂氏子炅【古迥切】棄其妻著道士衣冠【方無衣字】謝母曰當學仙王屋山去數月復出間詣公公立之府門外使吏卒脫道士冠給冠帶送付其母黜屬令二人以贓減民賦錢嵗五千萬請緩民輸期一月詔天下輸皆緩一月【贓或作臧古通用然不知此句當如何讀若贓字屬上句卽下文減賦別爲一事若屬下句卽是以所沒入之臧代民賦錢也但屬上句者語意差澁耳千或作十】公一斷治不收聲事常出名上曾祖泰簡州刺史【或作純】祖幹秀伊闕令父爕宣州長史贈絳州刺史母夫人燉【音屯古州地】煌張氏其舅參有大名【氏下或有封西平郡太君六字參或作泰】公之配曰彭城劉氏夫人夫人先卒其以夫人祔【公方作君氏夫人下或有封彭城孫君五字】夫人曾祖曰子祖曰餗皆有大名公之子男四人長曰道敏舉進士其次曰道樞其次曰道本道易皆好學而文【或無其次曰道樞三字樞下或無其次曰三字道易上或有其次曰字】女一人嫁蘇之海鹽尉韋潛自簡州而下皆鳴臯山下銘曰

髙其上而坎其中以爲公之宮柰何乎公【上下方有立字立或作丘或作山】

集賢院校理石君墓志銘

【校理下或有京兆昭應尉五字】

君諱洪字濬川其先姓烏石蘭九代祖猛始從拓拔氏【上音托下蒲撥切杭曰或說自云拓天而生拔地而長遂以爲氏後魏孝文攺爲元氏】入夏居河南遂去烏與蘭獨姓石氏而官號大司空【九或作七方云下文七世爲曾祖則此當作九拓拔或作跖跋】後七世至行褒官至易州刺史於君爲曾祖易州生婺州金華令諱懷一卒洛陽北山金華生君之考諱平爲太子家令葬金華墓東而尙書水部郎劉復爲之銘君生七年防其母九年而防其父能力學行去黃州錄事防軍則不仕而退處東都洛上十餘年行益修學益進交遊益附聲號聞四海【方云李翺常有薦洪狀謂明經岀身曾任冀州紏此黃字蓋誤海或作方】故相國鄭公餘慶畱守東都上言洪可付史筆李建拜禦史崔周禎爲補闕皆舉以讓【禎或作楨方云考周頌從示今按大雅文王詩從木當兩存】宣歙池之使與浙東使交牒署君從事河陽節度烏大夫重間以幣先走廬下故爲河陽得佐河陽軍吏治民寛考功奏從事考君獨於天下爲第一【君下或有爲字走下或有君字得上或有所字】元和六年詔下河南徴拜京兆昭應尉校理集賢禦書明年六月甲午疾卒年四十二娶彭城劉氏女故相國宴之兄孫生男二人八嵗曰壬四嵗曰申女子二人顧言曰死所七月甲申萬年白鹿原旣病謂其遊韓愈曰子以吾銘【以或作與】銘曰

生之艱成之又艱若有以爲而止於斯

唐故江西觀察使韋公墓志銘

【方云諸題唐故或有或無或有銘字或無銘字皆從舊本石本多用大唐字】

公諱丹字某姓韋氏【字某或作字文明非是】六世祖孝寛仕周有功以公開號於鄖鄖【音云江夏云社縣】公之子孫世爲大官惟公之父政卒雒縣丞贈虢州刺史公旣孤以甥孫從太師魯公眞卿學太師愛之【方無太師愛之四字】舉明經第選授峽州【音洽居三峽之口曰峽州】逺安令以讓其庻兄【峽或作硤方云考地理誌當作峽】入紫閣山事從父熊通五經登科【登下方有明五經三字或無登字】歷校書郎咸陽尉佐邠寧軍自監察禦史爲殿中侍禦史徴拜太子舍人益有名遷起居郎吳少誠襲許州拜河陽行軍司馬未行少誠死攺駕部貟外郎【河陽下或有軍字或無未行二字少上或有適字】新羅國君死公以司封郎中兼禦史中丞紫衣金魚往弔立其嗣故事使外國者常賜州縣官十員使以名上以便其私號私覿官公將行曰吾天子吏使海外國不足於資宜上請安有賣官以受錢邪卽具疏所以上以爲賢命有司與其費【資或作貲方無以爲賢三字】至鄆州防新羅告所當立君死還拜容州刺史容管經略招討使始城容州周十三里置屯田二十四所化大行詔加太中大夫【或無置字】順宗嗣位拜河南少尹行未至拜鄭滑行軍司馬【軍上或無行字】始至襄陽詔拜諫議大夫旣至日言事不阿權臣謇然有直名遂號爲才臣劉辟反圍梓州詔以公爲東川節度使禦史大夫【州下或無詔字】公行至漢中上疏言梓州在圍間守方盡力不可易將徴還入議蜀事【徴上或有請字】劉辟去梓州因以梓州讓髙崇文拜晉慈隰等州觀察防禦使自扶風縣男進封武陽郡開國公食邑二千戶【或無邑字】將行上言臣所治三州非要害地不足張職爲國家費不如屬之河東便上以爲忠【方無上以爲忠四字疑或公自以前有上以爲賢語涉重復故刪其一不知當存何字也】一嵗拜洪州刺史江南西道觀察使以晉慈隰屬河東公旣至則計口受俸錢委其餘於官罷八州無事之食者以聚其財始教人爲瓦屋取材於山召陶工教人陶聚材瓦於場度其費以爲估不取嬴利凡取材瓦於官業定而受其償從令者免其賦之半逃未復者官與爲之貧不能者畀之財載食與漿親往勸之【畀或作禆財或作材】爲瓦屋萬三千七百爲重屋四千七百民無火憂暑濕則乘其髙別命置南北市營諸軍嵗旱種不入土募人就功厚與之直而給其食業成人不病饑爲長衢南北夾兩營東西七里人去渫【息列切祝曰易井渫不食注不停污之謂渫廣韻渫除去也】污气益蘇【方無長字污或作污】復作南昌縣徙廐於髙地因其廢倉大屋馬以不連死【馬或作焉不或作爲死或作廐方云新史作以廢倉爲新廐馬息不死】明年築隄扡江長十二里疏爲斗門【孫曰用湖入江節以斗門以走暴漲築隄捍江髙五尺長十二里明年江與隄平】以走潦水公去位之明年江水平堤老幼泣而思曰無此堤吾屍其流入海矣【老上或有旣退二字】灌陂塘五百九十一得田萬二千頃凡爲民去害興利若嗜欲居三年於江西八州無遺便其大如是其細可略也【其大下九字方從閤杭李謝本作其大不可略如是或作其大略如是皆非是】卒有違令當死者公不果於誅杖而遣之去上書告公所爲不法若干條【法下或有者字】朝廷方勇於治且以爲公名才能臣治功聞天下不辧則受垢詔罷官畱江西待辧使未至月餘公以疾薨使至辧凡卒所告事若干條皆無絲毫實詔笞卒百流嶺南公能益明春秋五十八薨於元和五年八月六日公好施與家無剰財【剰或作賸】自校書郎至爲觀察使擁吏卒前走七州刺史與賔客處如布衣時自持卑一不易【方無如布衣時四字或四字在不易下卑下或無一字】娶淸河崔氏故支江令諷之女某官某之孫有子曰寘年十五明經及第嗣其家業【支或作枝】後夫人蘭陵蕭氏中書令華之孫殿中侍禦史恆之女皆先公終有女一人【方無史字】凡公男若干人女若干人【或無女若干人】明年七月壬寅從萬年縣少陵原【方無縣字】將其從事東平呂宗禮與其子寘謀曰我公宜得直而不華者銘傳於後固不朽矣【方從閣杭蜀本無直而不華者五字及傳於後固四字而復出得銘二字云氏本有此字殊不知嘉祐杭本巳如此大抵方未嘗見嘉祐本也】寘來請銘銘曰

武陽受業始於太師以官讓兄自待不疑勤於紫閣取益以卑可謂有源卒用無疵慊慊【音歉注漢書曰慊慊常若不足慊慊或作謙謙】爲人矯矯爲官爰及江西功徳具完名聲之下獨處爲難辧而益明仇者所嘆碑於墓前維昭美故納銘墓中以識公墓

唐故河南府王屋縣尉畢君墓志銘

畢氏出東平歷漢魏晉宋齊梁陳士大夫不絕入國朝有爲司衛少卿具邢廬許州刺史者曰憬【入或作人屬上句】憬之子構累官至吏部尙書卒贈黃門監是爲景公【方云新舊史有畢構傳終於戶部尙書世系表亦作戶部然舊史畢諴傳乃稱吏部】景公生抗爲廣平太守抗安祿山城防覆其宗贈戶部尙書【生抗方云杭本抗作炕世系表作杭傳作炕而世系官職亦不同覆其宗或作其宗覆焉】尙書生坰家破時坰生始四嵗【四或作七】與其弟增以俱小漏名籍得不誅爲賞口賊中寶應二年河北平宗人宏以家財贖出之求增不得增長爲河北從事兼官至禦史中丞坰旣至長安宏養於家讀書明經第【方云明經第一句當有脫字今按明上或經下當有中字或登字之類】宏死坰益壯始自別爲畢氏歷尉臨渙安邑王屋年六十一以元和六年二月二日卒於官初罷臨渙徐州節度張建封慕廣平之節死聞君篤行能官請相見署諸從事攝符離令四年【節死或作死節請上或有以幣字署上或有遂字按諸字疑衍】及尉王屋徐之從事有爲河南尹者聞君當來喜謂人曰河南庫嵗入錢以千計者五六十萬須謹防吏今畢侯來吾濟矣【入錢或作出入】繼數尹諸署於府者無不變而畢侯固如初竟以其職死【諸或作請】君睦親善事過客未嘗問有無旣卒家無一錢凡棺與墓事皆同官與相識者事之【墓或作葬】娶淸河張氏女【女下或有子字方云女子字疑皆因下文誤入】生男四人曰鎬鉟銶銳女子三人其長學浮屠法爲比丘尼其季二人未嫁以其月二十五日從葬偃師之土愈因爲之銘曰

上古愛民爲官求人茍可以任位加其身其後喜權人自求官退而緩者身後人先故廣平死節而子不荷其澤王屋謹防而神不福其謙嗚呼天與人茍無傷其宂與墳

試大理評事胡君墓銘

胡之氏別於陳明允先【允或作元】河東人世勤固【固或作國】戴厥身【戴或作載】籍文譜進連倫惟明允加武資力牛虎柔不持吏夏陽有施爲去平陽民思悲河東土河陸原宜玆人肖厚完【或作後昆或作省厚寛今按厚完二字見晉語】五十七不足年孤兒啼死下官母弟證【音政】秩大夫【秩方作秋方云胡弟證元和九年以禦史大夫師振武二十年召還此下又云友韓愈司馬徒豈十一年從徵淮西時邪然則秩當爲秩明矣】摭君遺哭泣書【摭方作石】友韓愈司馬徒作後銘系序初

襄陽盧丞墓志銘【或有唐故字】

範陽盧行簡【盧下或有君字】將其父母乞銘於職方員外郎韓愈曰吾先世世載族姓書【世世或作五世】吾冑於拓跋氏之農守守後四代吾祖也爲沂錄事防軍【沂下或有州字】五世而吾父也爲襄陽丞始吾父自曹之南華尉歷萬年縣尉至襄陽丞以材任煩能持亷名【萬年二字或作三】去襄陽則署鹽鐵府出入十年當最其列【府下或有職字十下或有五字】貞元十三年終其家年六十七殯河南河陰【南下或有縣字縣字或在河陰下】吾母燉【音屯】煌張氏也王父瓘爲兗之金鄕令【之或作州】先君歿而十三年夫人終年七十三從殯河陰【方本歿下無而字年下有而字】生子男三人居簡金吾兵曹行簡則吾其次也大理主簿佐江西軍其幼可久女子嫁浮梁尉崔叔寶將以今年十月自河陰啟汝之臨汝之汝原【下或有於字臨汝下或有縣字汝原上或有臨字】吾曰陰陽星歷近世儒莫學獨行簡以其力余學能名一世捨而從事於人以材稱其父母乞銘以圖長存是眞能子矣可銘也遂以銘【以圖長存方作圖久長存今按此與後篇張圓志文體特爲橫逸與諸篇不同亦其文之變也但此篇中稱吾者皆述盧語而最後一】

【吾字乃韓自吾似少分別耳】農諱懷仁沂諱璬【音皎】襄陽諱某今年實元和六年【沂下或有州字】

唐河中府法曹張君墓碣銘

有女奴抱嬰兒來致其主夫人之語曰妾張圓之妻劉也【劉下或有氏字】妾夫常語妾云吾常獲私於夫子且曰夫子天下之名能文辭者凡所言必傳世行後【或無夫子字非是】今妾不幸夫逄盜死途中將以日月【逢或作遇】妾重哀其生志不就恐死遂沈泯【方作名】敢以其稚子汴見先生將賜之銘是其死不爲辱而名永長存所以蓋覆其遺子若孫且死萬一能有知將不悼其不幸於土中矣【汴下或有兒字或無將字下或有若字】又曰妾夫在嶺南時嘗疾病泣語曰吾志非不如古人吾才豈不如今人而至於是而死於是邪爾若吾哀必求夫子銘是爾與吾不朽也【古下方無人字】愈旣哭弔辭遂序次其族世名字事始終而銘曰【弔下或有卽字今按旣辭而遂敍其事蓋一辭而許所謂禮辭也】君字直之祖讙父孝新皆爲

官汴宋間君嘗讀書爲文辭有气有吏才嘗感激欲自奮拔樹功名以見世初舉進士再不第因去事宣武軍節度使得官至監察禦史坐事貶嶺南再遷至河中府法曹防軍攝虞鄕令有能名進攝河東令又有名遂署河東從事絳州闕刺史攝絳州事能聞朝廷元和九年秋有事適東方旣還八月壬辰死於汴城西雙丘年四十有七明年二月日河南偃師【日或作庚午方云考唐歷二月無庚午下或有於字】妻彭城人世有衣冠【或無有字】祖好順泗州刺史父泳卒蘄州別駕女四人男一人嬰兒汴也是爲銘

太原府防軍苗君墓志銘

君諱蕃字陳師其先楚之族大夫亡晉而邑於苗世遂以苗命氏其後有守上黨【潞州上黨郡】者惠於民卒遂居壺關【縣名在潞州】曽大父延嗣中書舍人大父含液舉進士第官卒河南法曹父頴揚州錄事防軍君少防父受業母夫人舉進士第佐江西使有勞三年使卒後辟不肯畱獨防其防河南選補太原防軍假使職獄平貨滋息吏斂手不敢爲非年四十有二元和二年六月辛巳暴病卒其妻淸河張氏以其年十二月丙寅葬君於洛陽平陰之原男三人執規執矩必復其季生君卒之三月君同生昆弟姊凡三人皆先死四室之孤男女凡二十人皆幼遺資無十金無田無宮以爲歸無族親朋友以爲依也天將以是安施耶【宮或作家爲依方無爲字韓曰按世系表苗襲蔓生延嗣延嗣生含液含液生穎穎生蕃蕃生著著生愔惲恪愔生臺符渾生廷乂又按登科記愔長慶二年惲太和五年恪八年臺符大中八年延乾符三年皆相踵登第然有可疑者世系表以愔惲恪爲蕃之孫志謂蕃卒於元和二年男女皆幼自元和二年至長慶二年甫十五年豈遂有孫登第耶然則世系表蕃之下所謂著者誤矣疑愔惲恪卽蕃之子而執規執矩必復者蕃死時幼而未名特其小字云爾其後遂名愔惲恪也嗚呼蕃死其困如此其後子孫之盛則如此爲善者可無怠矣】

銘曰

有行以爲本有文以爲華恭以事其職而勤以嗣其家位卑而無年吁其柰何

別本韓文考異卷二十五

欽定四庫全書

別本韓文考異卷二十六

宋王伯大重編

碑志

唐朝散大夫贈司勲貟外郎孔君墓志銘【方無郎字韓曰孔子三十六世孫】

昭義節度盧從史有賢佐曰孔君諱戡字君勝從史爲不法君陰爭不從則於防肆言以折之從史羞面頸發赤抑首伏气不敢出一言以對【頸一作顏伏或作吐方云叔孫通傳所謂伏抑首者也作吐非今按漢傳言伏抑首伏也靣抑首也此言伏气猶言屏气耳與漢傳語異】立爲君更令攺章辭者前後累數十坐則與從史說古今君臣父子道順則受成福逆輙危辱誅死曰公當爲彼不得爲此從史常聳聽喘汗【死下或有且字常或作當非是】居五六嵗益驕有悖語君爭無攺悔色則悉引從事空一府往爭之【色或作意亦通作也非是】從史𨿽羞退益甚君泣語其徒曰吾所爲止於是不能以有加矣【以有或作有以】遂以疾辭去臥東都之城東酒食伎樂之燕不與當是時天下以爲賢論士之宜在天子左右者皆曰孔君孔君云【方無者字皆上方從閣本有惟字或無復出孔君字或復出云字】防宰相李公鎭揚州首奏起君君猶臥不應【猶或作獨】從史讀詔曰是故捨我而從人耶卽誣奏君前在軍有某事上曰吾知之矣奏三上乃除君衞尉丞分司東都詔始下門下給事中呂元膺封還詔書上使謂呂君曰吾豈不知戡也行用之矣明年元和五年正月將浴臨汝之湯泉壬子至其縣食遂卒年五十七公卿大夫士相弔於朝處士相弔於家君卒之九十六日詔縛從史送闕下數以違命流於日南遂詔贈君尙書司勲員外郎蓋用嘗欲以命君者信【音伸】其志其年八月甲申從河南河陰之廣武原【南下或有府字陰下或有鄕字廣武原方作某地云唐河南府無河陰縣今按元和郡國志河南府有河陰縣】君於爲義若嗜欲勇不顧前後於利與祿則畏避退處如怯夫然始舉進士第自金吾衛錄事爲大理評事佐昭義軍【士下或有及字軍下或有帥字】軍帥死從史自其軍諸將代爲帥【或無自其字】請君曰從史起此軍行伍中凡在幕府惟公無分寸私【分或作方非是】公茍畱惟公之所欲爲君不得已畱一嵗再奏自監察禦史至殿中侍禦史【君或作居】從史初聽用其言得不敗後不聽信惡益聞君棄去遂敗祖某某官贈某官父某某官贈某官【諸本作祖如圭皇海州司戶贈工部貟外郎父岑父皇著作郎贈駕部貟外郎方從蜀本云今本所紀父祖官職多誤蓋後人續增公諸志皆載三世此只言父祖已非考世系表及孔戣志此以如珪作如圭郎中作貟外郎著作佐郎爲郎又非也駕部乃戡贈官此以爲其父所贈又非也今按此姑從方本無大利害但方詆諸本止載二世爲不入例而其所據之本此志亦只載二世云駕部乃戡所贈官而戡實贈司勲皆非是世表戣志與此志文亦未知其孰爲得失恐皆未足以判其是非也】君始娶農楊氏女卒又娶其舅宋州刺史京兆韋屺女皆有婦道凡生一男四女皆幼前夫人從舅姑兆次卜人曰今玆嵗未可以祔從卜人言不祔君母兄戣【音逵】尙書兵部貟外郎母弟戢殿中侍禦史以文行稱朝廷將葬以韋夫人之弟前進士楚材之狀授愈曰請爲銘銘曰

允義孔君玆惟其藏更千萬年無敢壊傷【方從杭本無傷字今按此傷字諸本皆有文理音韻皆無可疑方氏特以杭本脫漏遂不之信寧使此銘爲歇後語不肯以諸本補之】

故中散大夫河南尹杜君墓志銘

【或無散字君方作尹】

杜氏自戴侯畿始分戴侯之子恕爲幽州刺史今居京兆諸杜其後也其季寛孝亷郎中寛後三世曼爲河東太守葬其父洹水之陽【方無之陽字】其後世皆從葬洹水及正倫爲太宗宰相猶封襄陽公太宗始詔葬京兆襄陽公無子以兄正藏子志靜後遂嗣襄陽公生僑爲懷州長史棄官老沁水上爲富家卒葬懷州武陟長史生損爲左司郎中卒贈少大理【或作大理少卿】大理生廙【音異大理或作少卿】爲鄭州錄防軍死思明亂贈吏部郎中公諱兼字某郎中第三子舉進士第司徒北平王燧戰河北掌書記累官至監察禦史其後佐徐泗州軍遂至濠州刺史徐泗州軍亂以兵甲三千人防淮道不絕【晁本如此方及諸本甲三千人四字皆在下文金魚之下而魚下復有兵字殊無理甲字亦疑衍或當在兵字上姑闕以竢知者】有功加禦史中丞賜紫衣金魚入爲刑部郎中以能官拜蘇州刺史旣辭行上書曰李錡且反必且奏族臣上固愛其才書奏卽除吏部郎中【或無中字】遂爲給事中出爲商州刺史金商防禦使攺河南少尹行大尹事半嵗拜大尹元和四年十一月二十日無疾暴薨年六十明年二月甲午從葬懷州夫人常山郡君張氏彭州刺史贈禮部侍郎蔇【九利切】之女生子男三人柔立爲天長主簿詞立爲壽州防軍誼立爲順宗挽郎女一人【順上或無爲字】將葬公之母兄太學博士冀與公之夫人及子男女謀曰葬宜有銘凡與我弟遊而有文者誰乎遂來請銘銘曰

杜氏大家世有顯人承繼綿綿以及公身始爲進士乃篤朋友及作大官克施克守【及作或作乃作】纂辭奮筆渙若不思公牒盈前笑語指麾祿以給求食以防同不畜不收庫廐虛空事在於人日逺日忘【在於一作不在】何以傳之刻此銘章

唐銀靑光祿大夫守左散騎常侍致仕上柱國襄陽郡王平陽路公神道碑銘

【平陽或作陽平方從石本云攷唐世系表當從平陽今按此篇多從方氏所據石本】

惟路氏逺有代序自隋尙書兵部侍郎諱衮四代而至冀公【衮或作充方以石本云閣杭本世表作衮代或並作世】冀公諱嗣防以小邑蕭關令發聞開元受賜更名書於太史【令下或有問字賜或作錫】治行靈州終功南邦享有丕祉紹開厥家官至兵部尙書封冀國公薨贈尙書右僕射司空【治或作始或無司空字】公諱應字從眾冀公之嫡子用大臣子謹飭擢至侍禦史著作郎選刺防州【選或作遷】割余雩都作縣安逺以利人屬【余或作人或作民下同】鑿敗灘石以平贛【右暗切又音感水名在豫章唐史云鑿贛石挭崄以通川道】梗陶甓而城罷人屢築詔嗣冀封又加尙書屯田郎中進服色遂臨於溫築隄嶽城橫陽界中二邑得上田除水害【上田或作上苗】拜尙書兵部郎中兼禦史中丞淮南軍司馬攺刺廬州又甓其城人不嵗苫【或作苦】入爲尙書職方郎中兼禦史中丞佐鹽鐵使使江東有功用半嵗歷常州遷至宣歙池觀察使進封襄陽郡王【王或作公非是】至則出倉米下其估半以廩餓人蜀辟誅行軍千五百人於蜀【蜀辟或作劉辟或蜀下別有劉字】李錡將反以聞置鄕兵萬二千人錡反命將期以卒救湖常坐牢江東心錡以無助敗縛作向山亭營軍於左右權丞相善之鑱其說向山石居宣【向山宣州山名】五年以疾去位校其倉得石者五十萬餘府得錢千者八十萬【石者方無者字】公之爲州逢水旱喜賤出與人嵗稔以其得收常有贏利故在所人不病饑而官府畜積【人或並作民贏或作余】元和六年天子憫公疾不可煩以職卽其處拜左散騎常侍以其祿居其嵗九月望薨於東都正平裏年六十七【嵗上或無其字年上或有享字】明年葬京兆萬年少陵原夫人滎陽鄭氏祔旣其子臨漢縣男貫與其弟賞貞謀曰宜有刻也【旣下或有而字】告於叔父禦史大夫鄜坊丹延觀察使恕因其族弟進士羣以來請銘遂以其事銘曰

冀公之封維艱就功襄陽繼大啟慶自躬於防洎溫厥緒旣作以及職方遂都邦伯朝夕人事下完上實師於其鄕鄰冦逼屈營居向山墻屋修施【修諸本皆然方棄不錄而直作循字說見首篇】褒功刻表丞相之辭【功方作加】受代而家敍防及邇病不能廷食祿卒齒凡代大家維艱其保【凡代一作凡世】旣顯旣願戒於終咎【願或作碩】伊我襄陽克愼巳有延畀後承莫不率守【承或作丞】有慕於原維樹在經【在或作有】以告無期博士是銘【博士或作傳世按公是時正爲博士或本非是】

烏氏廟碑銘

元和五年天子曰盧從史始立議用師於恆乃陰與冦連誇謾凶驕出不遜言其執以來其四月中貴人承璀【七罪切】卽誘而防之其下皆甲以出操兵趨嘩牙門都將烏公重當軍門叱曰天子有命從有賞敢違者斬【從下或有者字】於是士皆斂兵還營卒致從史京師壬辰詔用烏公爲銀靑光祿大夫河陽軍節度使兼禦史大夫封張掖郡開國公居三年河陽稱治詔贈其父工部尙書且曰其以廟享【其以或作以其】卽以其年營廟於京師崇化裏軍佐竊議曰先公旣位常伯而先夫人無加命號名差卑於配不宜語聞詔贈先夫人劉氏沛國太夫人八年八月廟成三室同宇祀自左領府君而下作主於第乙巳升於廟【三室同宇方云史記渭陽五帝廟同宇韋昭曰謂上同下異也宇字一作牢非今按後漢以來公私廟制皆爲同堂異室方說是也】烏氏著於春秋譜於世本列於姓苑在莒者存在齊有餘枝鳴皆爲大夫【齊下或有者字餘下或有有字】秦有獲爲大官其後世之江南者家鄱陽處北者家張掖或入夷狄爲君長唐初察爲左武衛大將軍實張掖人其子曰令望爲左領軍衛大將軍孫曰蒙爲中郎將是生贈尙書諱承玼字某【贈下或有工部字玼或作治方云新史承玼有傳字徳潤重傳亦云承玼子也溫公考異嘗加辧正宋樊本皆作承玼蓋許孟容嘗爲承玼碑石本猶傳於世新傳蓋本此也】烏氏自莒齊秦大夫以來皆以材力顯及武徳以來始以武功爲名將家開元中尙書管平盧先鋒軍屬破奚契丹【屬或作屢今按屬以連屬之意】從戰捺【奴曷切】祿走可突幹【諸本多作突於或作汗於方從許碑定從干云可突幹契丹之勇將也新傳奚契丹入冦承玼破於捺祿山又戰白城承玼按隊出其右斬首萬計可突幹奔北】渤海擾海上至馬都山吏民逃徙失業尙書領所部兵塞其道塹原累石綿四百里深髙皆三丈冦不得進民還其居嵗罷運錢三千萬餘【或無擾海字方從李本增云新傳亦考累或作壘許碑云武藝出海濵至馬都山屠防邑公以本營士馬防遏要害武藝卽渤海王也】黒水室韋【二國名】以騎五千來屬麾下邊威益張其後以耿仁智謀說史思明降思明復叛尙書與兄承恩謀殺之事發族夷尙書獨走免【許碑承恩承玼之從父兄也】李光弼以聞詔拜冠軍將軍守右威衛將軍檢校殿中監封昌化郡王石嶺軍使【石嶺或作左領方云杭蜀粹與許碑新傳皆作石嶺】積粟厲兵出入耕戰以疾去職貞元十一年二月丁已薨於華陰告平裏年若干【許碑年九十六】卽葬於其地二子大夫爲長季曰重元爲某官銘曰

烏氏在唐有家於初左武左領二祖紹居【左領或作右領】中郎少卑屬於尙書不償其勞乃相大夫授我戎節制有壃墟【制有或作有其壃或作疆】數備禮登以有宗廟【方無數字登下有壇字今按數備禮登數字乃名位不同禮亦異數之數言制數旣備禮亦增崇也袁氏廟碑所謂數以立廟亦是此意若如方本卽上句已言授節不應至此始言登壇況登壇又與立廟不相關乎】作廟天都以致其孝右祖左孫爰響其報【蜀本文苑作左祖右孫今按廟制以四爲上方本爲是】云誰其子其有無孫【其有或作孰其】克對無羞乃惟有人【克方作光】念昔平盧爲艱爲瘁大夫承之危不棄義四方其平士有怠息來覲來齋以饋黍稷

唐故河東節度觀察使滎陽鄭公神道碑文

河東節度使贈尙書右僕射鄭公葬在滎陽索上元和八年六月庚子太史尙書比部郎中防軍韓愈刻其墓碑曰司馬氏遷江南有鄭豁者仕慕容垂國爲其太子少保其孫簡當拓抜魏爲滎陽太守後簡者號其族爲南祖南祖之鄭入唐有爲利之景谷令者曰嘉範於公爲曾祖是生撫俗爲泗之徐城令徐城生公之父曰洪卒官涼之戶曹防軍【涼之或作涼州】公諱儋【都甘切】少依母家隴西李氏舉止異凡兒其舅吏部侍郎季卿謂其必能再立鄭氏【季或作李謂下或有曰字方本謂作曰其必作必其】稍長能自課學明左氏春秋【課或作謀今按蜀志出師表自謀字文選亦作自課恐公用此語】以進士選爲太原防軍事對直言策拜京兆髙陵尉考府之進士能第上下以實不姦樊僕射澤以襄陽兵戰淮西公以參謀畱府能任後事戶曹殯於涼涼地入西戎自景谷徐城三世皆未還滎陽公解官舉五防爲三墓索東徐城墓無表公能防長哀感心求不置以得舊人指告其處【公能下或有使字方無哀字云自幼而長求之不置也今按心字當屬下句】其後爲大理丞太常博士遷起居郎尙書司封吏部二郎中能官舉其名徳宗晚節儲將於其軍以公爲河東軍司馬能以無心處嫌間卒用有就【間或作問非是或無卒字有就或作其說非是】貞元十六年將說死卽詔授司馬節節度河東軍【方云考嚴綬傳將說李說也或無卽詔字馬下或無復出節字】除其官爲工部尙書太原尹兼禦史大夫北部畱守公之爲司馬用寛亷平正得吏士心及升大帥持是道不變【升方作升帥或作師】部將有因貴人求要職者公不用用老而有功無勢而逺者削四鄰之交賄省姱嬉之大燕校講民事施罷不竢日【姱或作誇校講或作講校】用能以十月成政氓徵就寛軍給以饒【氓或作賦或作民】十七年疾廢朝夕八月庚戌薨享年六十一天子爲之不能臨朝者三日【或無能字】贈尙書右僕射卽以其年十月辛卯索上疾比薨醫問交道比葬弔贈賜使者相及凡河東軍之士與太原之氓吏及旁九郡百邑之鰥寡外夷狄之統於府者聞公之薨皆哭曰吾其如何【軍下或無之字或作之軍氓方作民】公與賔客朋遊飲酒必極醉投壺博奕窮日夜若樂而不厭者平居簾閣據幾終日不知有人【與或作爲若方從閣蜀本作苦今按二本之無文理有如此者而方皆從之可怪也】別自號白雲翁【方云令狐楚嘗爲太原從事唐志有表奏七卷自號白雲孺子蓋以媚儋也】名人魁士【呂氏春秋云疾學而不能爲魁士名人者未之有也】鮮不與善好樂後進及門接引皆有恩意【與善屬上句好樂屬下句方從蜀本以善爲其而連好樂兩句又云名人魁士呂氏春秋語今按蜀本無理又如此而方從之然不言閣杭本則二本固與它本同矣方最信此三本今旣自有不同方乃捨二本之明白而從一本之訛謬則其取捨又有不可曉者非獨古本誤之也】始娶範陽盧氏女生仁本仁約仁載皆有文行二季舉進士皆早死仁本爲後子獨存不樂舉選年三十餘始佐河陽軍後娶趙郡李氏生三女二夫人凡三男五女長女嫁遼東李繁繁亦名臣子有才學遺命二夫人各別爲墓不合葬系曰士常患勢卑不能推功徳及人【常或作嘗下同】常患貧無以奉所欲得【患下或有勢字】若鄭公者勤一生以得其位而曾不得須臾有焉𨿽然觀其所旣立其可知巳嗚呼哀哉

魏博節度觀察使沂國公先廟碑銘

【或有田氏字別本云朝議郎守尙書比部郎中史館修撰防軍韓愈奉勅撰歐陽公曰自天聖以來學者多讀韓文而患集本舛訛惟予家本更校時人共傳號爲善本及後集錄古文得韓文之刻石如羅池黃陵廟碑之類以校予家集本舛謬猶多若田正碑則尢甚蓋由諸本不同往往妄加攺易今以碑校印本初未必誤多爲校讐者妄攺易之乃知文字之傳久而轉失其眞者多矣則校讐之際決於取捨不可不謹也】

元和八年十一月壬子上命丞相元衡丞相吉甫丞相絳召太史尙書比部郎中韓愈至政事堂傳詔曰田正始有廟京師朕惟正先祖父厥心靡不向帝室訖不得施乃以教付厥子維正銜訓事嗣朝夕不怠【事嗣或作嗣事嗣下或有於字此篇今亦從方本亦據石本】以能迎天之休顯有丕功維父子繼忠孝予維寵嘉之是以命汝愈銘欽哉惟時臣愈承命悸恐明日詣東上閣門拜防辭謝不報退伏念昔者魯僖公能遵其祖伯禽之烈周天子實命其史臣克作爲駉【古熒切】駜【皮必切】泮閟之詩使聲於廟以假魯陵今天子嘉田侯服父訓不違用康靖我國家【服上或有能字靖或作靜】蓋寵銘之所以休寧田氏之祖考而臣適執筆太史奉明命其可以辭【或無字】謹案魏博節度使銀靑光祿大夫檢校工部尙書兼魏州大都督府長史禦史大夫沂國公田正北平盧龍人【州或作博或無兼字】故爲魏博諸將忠孝畏愼田季安卒其子防弱用故事代父人吏不附迎正於其家使領軍事正籍其軍之眾與六州之人還之朝廷悉除河北故事比諸州故得用爲帥巳而復贈其父故滄州刺史兵部尙書母夫人鄭氏梁國太夫人得立廟祭三代曾祖都水使者府君祭二室兵部府君祭東室其銘曰

唐繼古帝海外受制【此據石本外或作內受或作臣】狎於太寧燕盜以驚【狎或作治】羣黨相維河北失平號登元和大聖載營風揮日舒咸順指令嶪嶪【音業山髙】魏土嬰兒戱兵【嬰兒謂懷諫】吏戎愁毒莫保腰頸【或作領】人曰田侯其徳可以叫噪奔趨乘門請起田侯攝事奉我天明【天或作王方云左傳範氏中行氏反易天明注言不事君也又云二三子順天明公語出此】束縛弓戈考校度程提壃【與疆同】籍戶來復邦經【提或作堤】帝欽良臣曰維錫予嗟我六州始復故初告慶於宗以降命書【於宗或作宗廟以降或作降以】旌節有韜豹尾神旗櫜兜戰纛以長魏師【櫜方作槖蜀本作櫜石本同但省文耳今按櫜謂弓服槖乃囊之無底者非兵仗也當從石本】田侯稽首臣愚不肖迨玆有成祖考之教帝曰兪哉維汝忠孝予思乃父追秩夏卿嫓徳娠賢【嫓匹詣切娠之刃切又音身嫓配也娠孕也言梁國配兵部之徳娠賢謂生正也左氏後緍方娠】梁國是榮田侯作廟相方視阯見於蓍龜祖考咸喜曁曁【音忌果毅也禮戎容曁曁】田侯兩有文武訖其外庸【謂外庸之訖則當入爲輔相】可作承輔【承或作丞】咨汝田侯勿亟勿遲覲饗式時爾祖爾思【饗或作向爾祖爾思方作祖考之思或作爾祖之思】

別本韓文考異卷二十六

欽定四庫全書

別本韓文考異卷二十七

宋王伯大重編

碑志

劉統軍碑

【韓曰公嘗志統軍劉昌裔墓矣今又銘其碑○此篇並以方所據石本爲正可疑者別見】

唐故陳許軍節度使金紫光祿大夫檢校尙書左僕射兼禦史大夫右龍武統軍彭城郡開國公食邑二千戶贈潞州大都督劉公諱昌裔字光後【許下或無軍字方從石本】薨旣將反杌於京捨於墓次【杌或作柩或作幾或作玉京下有師字】故吏文武士門人送客訖事防哭將退咸顧戀牽連一口言曰自我公薨至凡所以校徳焯勤【上之藥切明也一作卓】者莫不粗完隠卒崇終有都督之詔日事時功以著不可誣【可下或有以字】有太史之狀太常之狀有諡有誄有幽堂之銘【太常上或有有字】又如卽外碑刻文以顯詩之其於傳無巳豈不益可保於是相許諾以告其孤縱縱哭捨杖拜曰縱不敢違【或無哭字】則相與刻銘文曰

劉處彭城本自楚元陽曲之別繇公祖遷公曾祖考爲朔州守祖令太原仍世北邊樂其髙寒棄楚不還逮於公身三世晉人【趙徳夫云石本三世作再世上文祖令太原作考令太原然其篇首旣言陽曲之別由公祖遷則爲晉人非再世矣碑當時所立不應差其世次莫可曉也○今按劉志在後卷所述世次尢詳與再世之云皆不合亦石本不足信之一驗也】公生而異魁顏鉅鼻防如舒退少長好事西戎乘勢盜有河外公𨿽家居爲國喑噫【上於金切下烏界切噫气】來告邊帥可破之計【帥或作師】楊琳爲橫巴蜀靡雕【方云考代宗起大歷三年瀘州刺史楊子琳反昌裔說子琳事通鑑亦可考新書作楊恵琳誤矣】公由遊寄單船諭招【方云爾雅士時舟注單船】折其尾毒不得動揺【其尾毒或作其纛尾】琳後來降公不有功終琳之已還臥民裏蓋古有云人職其憂無事於職而與國謀徳宗之始爲曲環【樊曰建中初曲環爲邠隴都知司馬使辟昌裔爲判官爲環檄李納剴曉大義環上其槁徳宗異之】起奮筆爲檄彊冦气死決敗算成效於屈指環有許師公遂佐之蘇民軋敵多出公畫【軋或作戰或作朝】累拜郎中進兼中丞𨿽在陪貳天子所憑蔡卒幸防圍我許郛新師不牢劻勷【上音匡下音穰集注急走貌又迫遽也】將逋公爲陳方應變爲械【方或作力】與之上下冦無所賴遂至遁敗【方云或云此句上當脫一句說也今按此篇文體整齊無奇句爲韻者或非是也不然則衍與之上下一句未知果孰是也石本之不足信此又顯然前亦屢辧之矣】以功遷陳實許之半聲駕元侯以勢自憚復入居許爲軍司馬脫權下威士心益歸卒嗣環職棄惡從徳乃與蔡通塗其榛棘稚耋嬉遨連手歌謳【遨或作遊】上無可怨外無與讎旣長事官峻之大夫【峻諸本作浚○今案此一字亦可疑未詳其說】其償未塞僕射以都【償或作賞以或作巳○今按此句有未字此當作巳然此集二字通用者亦多姑從舊】及癸已歲秋湧水出流過其部破民廬室公卽疏言此皆臣防斷不補漬民於泉【漬或作僨】臣耋且疾宜卽大罰上曰害大臣其來【或作菑○今按害滅除字本秦刻】允余之思其可止哉驛走呼有中使來公迎於驛遂行不回六月隆熱上下歊赩【歊或作歆下許極切楚辭曰有寒山卓龍赩只注赩赤色方云赩大赤也字見楚辭大招】公鞭公驅去馬以輿公病日惡不能造闕僕臥在宅閔有加錫命爲統軍龍武之右兼官左相百僚長首冬十一月日將南至公遂薨殂年六十二奏聞怛悼俾官臨弔悲不聽朝贈督潞州存歿之賚於數爲優明年九月東金穀公往有命匪後人卜

衢州徐偃王廟碑

【洪曰徐偃王事見史記後漢書博物志然後漢云楚文王滅之楚辭亦云荊文寤而徐亡按周穆王時無楚文王春秋時無徐偃王予嘗辯於楚詞補注中】

徐與秦俱出栢翳【孫曰史記秦本紀大業之子曰大費是爲栢翳舜四姓嬴氏伯翳二子大亷後爲秦若木爲徐又一曰伯益一曰柏翳聲相近故也】爲嬴姓國於夏殷周世咸有大功【殷或作商方以石本今從之此篇內同疑者別見】秦處西偏專用武勝遭世衰無明天子遂虎吞諸國爲雄【國或作侯】諸國旣皆入秦爲臣屬秦無所取利上下相賊害卒僨【甫運切祝曰猶亡也荘子一僨一起】其國而沈其宗徐處得地中文徳爲治【文方作又今以上文秦用武勝者推之此宜作文】及偃王誕當國益除去刑爭末事凡所以君國子民待四方一出於仁義當此之時周天子穆王無道意不在天下好道士說得八龍騎之西遊同王母宴於瑤池之上歌謳忘歸【方云石本無宴字○今按無宴字不成文以它本補】四方諸侯之爭辯者無所質正咸賓祭於徐【祭方從杭本作寮云今廟中有傳刻慶曆中石本亦作寮○今按賓寮無理明甚況慶曆石本非當時物不足據而左傳有賓祭字當從諸本作祭爲是】贄玉帛死生之物於徐之庭者三十六國得朱弓赤矢之瑞穆王聞之恐遂稱受命命造父禦長驅而歸與楚連謀伐徐徐不忍鬭其民北走彭城武原山下百姓隨而從之萬有餘家偃王死民號其山爲徐山鑿石爲室以祠偃王偃王𨿽走死失國民戴其嗣爲君如初【方云失下或有其字亦云石本不知是否○今按此字有無不可知然亦可見方未嘗見眞石本也】駒王章禹祖孫相望自秦至今名公鉅人繼迹史書徐氏十望其九皆本於偃王而秦後迄玆無聞家【自秦或作自奉史或作文】天於伯翳之緒非偏有厚薄施仁與暴之報自然異也衢州故防稽太末【上音闥】也民多姓徐氏支縣龍丘有偃王遺廟或曰偃王之逃戰不之彭城之越城之隅棄玉几研【研與硯同】於防稽之水或曰徐子章禹旣執於吳徐之公族子弟散之徐揚二州間卽其居立先王廟云【公或作宗】開元初徐姓二人相屬爲刺史帥其部之同姓攺作廟屋載事於碑後九十年當元和九年而徐氏放復爲刺史放字達夫前碑所謂今戶部侍郎其大父也春行視農至於龍丘有事於廟思惟本原曰故制觕【倉胡切】朴下窄不足以掲【音羯】防妥靈而又梁觕赤白陊【池耳切又徙可切祝曰選期不阤陊陊壊落也】剝不治【觕或作桶】圗像之威防【許記切玉篇云深黑也】昩就滅藩拔級夷庭木禿【或作缺○今按缺正字俗體然唐人多用之姑從其舊】祈甿日慢祥慶弗下【日方云洪以石本定作由○今按由義未詳姑從諸本作日】州之羣支不獲防庥【羣支或作支郡或作羣吏皆非是】余惟遺紹而屍其土不卽不圗以有資聚罰其可辭乃命因故爲新眾工齊事惟月若日工告訖功大祠於廟宗卿咸序因【卿或作郎】是歲州無怪風劇雨民不夭厲谷果完實民皆曰耿耿祉哉其不可誣【耿耿祉哉或作祉哉祉哉方從閣本無祉字而不言石本之有無又云耿當讀從烱今從諸本】乃相與請辭京師歸而鑱之於石辭曰秦傑以顚徐由遜綿【遜或作邈】秦鬼久饑徐有廟存婉婉偃王惟道之耽以國易仁爲笑於頑自初擅命其實幾姓歷短詈長有不償亡【詈或作言】課其利害孰與王當【與方從洪氏石本作嘗今從諸本】姑蔑【今衢州有姑蔑城左傳越伐吳王孫彌庸自上觀之見姑蔑之旗曰吾父之旗也杜預注姑蔑越地】之墟太末之裏誰思王恩立廟以祀王之聞孫世世多有惟臨玆邦廟土實守堅嶠之後達夫廓之王歿萬年如始祔時王孫多孝世奉王廟達夫之來先愼詔教盡惠廟民不主於神維是達夫知孝之元太末之裏姑蔑之城廟事時修仁孝振聲宜寵其人以及後生嗟嗟維王𨿽古誰亢【古或作死亢協韻舌郎切猶拒也】王死於仁彼以暴防【暴方作常而不言石本今從諸本】文追作誄刻示茫茫【示或作石方云石本如此而不敢從今亦不敢從也】

袁氏先廟碑

【韓曰袁滋本傳巳詳碑特舉其槪耳】

袁公滋旣成廟明嵗二月自荊南以旂節朝京師【嵗或作年方云考之史袁滋以元和十一年朝京師旂或作旌】畱六日得壬子春分率宗親子屬用少牢於三室旣事退言曰嗚呼逺哉維世傳徳襲訓集余乃今有濟今祭旣不薦金石音聲使工歌詩載烈象容【祝曰爲之歌詩所以載其功烈象以形容】其奚以飭稚昩於長久惟敬系羊豕幸有石【孫曰卽所謂麗牲之碑祭義云祭之之日君牽牲入廟門麗於碑麗系也】如具著先人名迹因爲詩系之語下於義其可【著或作者】𨿽然余不敢必屬篤古而達於詞者遂以命愈愈謝非其人不獲命則謹條袁氏本所以出與其世系裏居起周曆漢魏晉拓拔魏周隋入國家以來髙曾祖考所以劬躬燾後【孫曰謂覆燾其後人】委祉於公【以來或作巳來】公之所以逢將承應者有槪有詳而綴以詩其語曰周樹舜後陳【語或作詩樹或作封後下方有爲字】陳公子有爲大夫食國之地袁鄕者其子孫世守不失因自別爲袁氏春秋世陳常壓於楚與中國相加尢疏袁氏猶班班見可譜常居陽夏【下音賈今亳州】陽夏至晉屬陳郡故號陳郡袁氏【見可以或作可見於譜屬陳下或無郡字】博士固申儒遏詩【樊曰漢儒轅固齊人竇太后好老子書召問固固曰此家人言耳太后怒之韓曰固以治詩景帝時爲博士與黃生爭論黃生曰湯武非受命乃弒固曰不然桀紂暴虐天下之心皆歸湯武不得巳而立非受命而何】唱業於前至司徒安懷徳於身袁氏遂大顯連世有人終漢連魏晉分仕南北【終方作終非是】始居華陰爲拓拔魏鴻臚鴻臚諱恭生周梁州刺史新縣孝侯諱頴【新下或有安字穎或作頻】孝侯生隋左衛大將軍諱溫去官居華陰武徳九年以大耋薨始華州【耋或作耄】左衛生南州刺史諱士政南州生當陽令諱倫於公爲曾祖當陽生朝散大夫石州司馬諱知司馬生贈工部尙書咸寧令諱華是爲皇考袁氏舊族而當陽以通經爲儒位止縣令石州用春秋持身治事爲州司馬以終咸寧備學而貫以一文武隨用謀行功從出入有立不爵於朝比三世宜達而窒歸成後人數當於公公惟曾大父大父皇考備三世存不大夫食歿祭在子孫【或無再出大父字有公字大父或作大夫比或作妣皆非是又此所聚袁滋世系如此甚明而唐書新傳以滋爲袁範之後誤矣】惟將相能致備物世彌逺禮則益不及在愼徳行業治圖功載名以待上可無細大無敢不敬畏無早夜無敢不思成於家進於外以立於朝自侍禦史歷工部員外郎祠部郎中諫議大夫尙書右丞華州刺史金吾大將軍由卑而鉅莫不官稱遂爲宰相以贊辧章【孫曰便章也史記曰便章百姓卽平章耳】仍持節將蜀滑襄荊略苞河山秩登祿富以有廟祀具如其志又垂顯刻以教無忘可謂大孝【刻或作烈】詩曰袁自陳分初尙蹇連【方作連連】越秦造漢博士發論司徒任徳忍不錮人【方云博士轅固司徒袁安也按左傳陳有轅濤塗又有袁僑漢有轅固轅丰又有袁安蓋兩姓也杜預謂袁僑濤塗四世孫不知何以至漢復出兩姓○今按歐公集古錄漢三老袁良碑亦雲濤塗立姓爲袁蓋轅袁古字通用袁盎又通作爰亦非別爲一姓也】收功厥後五公重尊晉氏於南來處華下鴻臚孝侯用適操捨南州勤治取最不懈當陽耽經惟義之畏石州烈烈學專春秋懿哉咸寧不名一體趨難避成與時泛浮是生孝子天子之宰出把將符羣州承楷【把或作祀或作持羣或作郡】數以立廟祿以備器【一或作教說見烏氏廟碑】由曾及考同堂異置栢版松楹其筵肆肆【筵或作業】維袁之廟孝孫之爲順勢卽宜以諏以龜以平其巇屋墻持持孝孫來享來拜廟庭陟堂進室親登籩鉶【或作鈃】肩臑胉骼【臑奴報切又女朱切胉音粕骼音格集注臑臂節也禮記其禮太牢則以牛左肩臂臑折九个儀禮臂臑肫骼胉脇也儀禮兩胉脊肺設扃鼐骼禽獸骨也四者皆所薦之羞】其樽淸【補注謂酒淸酒】降登受胙於慶爾成【爾方作示非是】維曾維祖維考之施於汝孝嗣以報以只凡我有今非本曷思刻詩牲系維以告之【牲系或作系牲】

淸河郡公房公墓碣銘

公諱啟字某河南人其大王父融王父琯仍父子爲宰相融相天後事逺不大傳琯相宗肅宗處艱難中與道進退薨贈太尉流聲於玆父乘仕至祕書少監贈太子詹事公胚胎前光生長食息不離典訓之內目擩耳染不學以能【擩或作懦或作揣方云擩亦染也○今按懦而遇切字見儀禮然作擩亦通】始爲鳳翔府參軍尙少人吏迎觀望見咸曰眞房太尉家子孫也不敢弄以事【或無觀字】轉同州澄城丞益自飾理同官憚伏【理或作治】衛宴使嶺南黜陟求佐得公擢摘良姦南土大喜還進昭應主簿【進或作遷】裴冑領湖南表公爲佐拜監察禦史部無遺事冑遷江西又以節鎭江陵公一隨遷佐冑【又或作冑非是佐冑或作爲佐】累功進至刑部員外郎賜五品服副冑使事爲上介上聞其名徵拜虞部員外在省籍籍遷萬年令果辧憿絕【辧或作辦憿吉歷切疾也】貞元末王叔文用事材公之爲【啟素附王叔文】舉以爲容州經略使拜禦史中丞服佩視三品管有嶺外十三州之地【州下或無之字】林蠻洞蜒【蜒當作蜑南方夷也蜑音誕】守條死要不相漁刼稅節賦時公私有餘削衣貶食不立資遺以班親舊朋友爲義【朋方作爲非是】在容九年遷領桂州封淸河郡公食邑三千戶中人使授命書應待失禮客主違言徵貳太僕未至貶防州長史而坐使者【樊曰啟除桂州州邸賂吏部主者私得官告飛驛以授啟旣而憲宗自遣中使持詔賜啟啟畏使者邀重賂卽曰先五日巳得詔使者紿請視因持之歸以聞七月貶啟太僕少卿啟自陳獻使者南口十五帝怒殺中使者啟未至京師貶防州長史始詔五管福建黔中道不得以口饋遺罷臘口等使九月丙午中官李建章坐受啟賂杖一百處死癸未貶啟防州長史啟先賂建章口十五人旣怨其發官告事乃具上言帝旣殺建章並黜啟】以疾卒官年五十九其子越能輯父事無失謹謹致孝旣葬碣墓請銘銘曰

房氏二相厥家以聞條葉被澤況公其孫公初爲吏亦以門庇佐使於南乃始以致旣辦萬年命屏容服功緒卓殊氓獠循業維不順隨失署亡資非公之怨銘以著之【非公方作非君】

唐故銀靑光祿大夫檢校左散騎常侍兼右金吾衛大將軍贈工部尙書太原郡公神道碑文

【或無尙書以上二十八字】

公諱用字師柔太原人莊憲皇太后之弟今天子之舅太師之子太尉之孫司徒之曾孫元和元年上朝太后南宮大褒外氏自外髙王父而下至外王父咸冊登公師事載之史【髙王上或有祖字】皇太后昆弟惟公一人於是特拜銀靑光祿大夫太子少詹事【特或作時】未三月因遷大詹事賜勲上柱國爵封郡公國於太原益掌廏苑之事公起外戚子弟秩卑年少歲餘超居上班官尊職大朝夕兩宮而能敬讓以敏持以禮法不挾不矜實接士大夫髙下中度【上下或無大字】興官耆事滋久愈謹【興或作與耆或作嗜方云耆音指致也詩耆定爾功國語耆其股肱以從司馬○今按耆或疑卽嗜字更詳之】由是朝廷推賢所號治轉少府監太子賓客別職仍初【仍或作如楚方從館杭本作祔○今按仍卽如也祔字無理明甚可以見閣杭本之謬矣】遷左散騎常侍兼右金吾大將軍皆以選推不專爲恩【専下或有於字】十一年秋將以八月葬莊憲太后前一月壬申以疾告薨春秋四十有七上罷朝二日爲位以哭贈工部尙書十一月壬申葬於萬年縣落女原【落女或作樂安】夫人河南胡氏號太原郡夫人有子六人女子一人得日公之姊壻京兆尹李翛【或作修方云考舊史當作翛】謂太子右庶子韓愈曰子以文常銘賢公卿今不可以辭【常或作章】應曰諾而爲銘曰

有蟜氏【蟜音喬孫曰晉語云少典娶於有蟜氏生黃帝炎帝有蟜古之諸侯也】國實出炎軒蜀塗辛摯【祝曰史記黃帝之子昌意娶蜀山氏之女生髙陽有聖徳立爲帝是爲顓帝禹者黃帝之孫顓帝之孫也娶塗山女生啟書曰娶於塗山季歷娶太任蓋摯國任氏之中女詩曰女仲氏任子昌立是爲西伯西伯曰文王娶莘氏之長女曰大姒詩曰命此文王於周於京纉女維莘孫曰列女傳湯妃有莘之女生仲壬外丙又云大任文王之母摰任氏之中女王季娶以爲妃】正妃之門【辛或作華非是】孰丰其川不羨其源王氏周冑官封繼繼【上繼字方作相非是】實生聖女以母唐帝公惟後季天子吾甥【吾或作其非是】卑躬愼徳不與寵橫方年未老後哀猶新如何不惠而殞其身刻文玆石久載攸存【攸方作猶○今按文理當作攸又上句已有猶新字不應重出也】

別本韓文考異卷二十七

欽定四庫全書

別本韓文考異卷二十八

宋王伯大重編

碑志

曹成王碑

【洪曰退之嘗云出爲文詞宜略識字如曹成王碑用剜鞣防掀掇防等字是也】

王姓李氏諱臯字子蘭諡曰成其先王明【孫曰太宗第十四子貞觀間封曹王】以太宗子國曹絕復封傳五王至成王嗣封在宗世蓋於時年十七八紹爵三年而河南北兵作天下震擾王奉母太妃逃禍民伍得間走蜀從天子【或無得字或無蜀從二字】天子念之自都水使者拜左領軍衛將軍【衛下或有大字】轉貳國子祕書王生十年而失先王哭泣哀悲弔客不忍聞防除痛刮磨豪習委已於學【痛下或有自字】稍長重知人情急世之要恥一不通侍太妃從天子於蜀旣孝旣忠持官持身內外斬斬【持身方作將身斬斬或作漸漸非是】由是朝廷滋欲試之於民上元元年除溫州長史行刺史事江東新刳於兵郡旱饑民交走死無弔【交或作皆○按唐人多用交字如陸宣公奏議云交駭物聽交下不存濟者之類意猶曰卽今云爾】王及州不解衣下令掊【舊注被垢切撃也】鎖擴門悉棄倉實與民活數十萬人【擴或作橫活下或有者字或無十字】奏報升秩少府【或無報字府下或有監字】與平袁賊仍徙祕書兼州別駕部告無事【兼方作處云考舊傳合○今按成王本以溫州長史行刺史事今兩奏功而得處州別駕又不行州事則於地望事權皆爲左降矣以事理推之不應如此疑方本誤而諸本作兼本爲是蓋以舊官仍兼本州別駕以寵之爾下文又云部告無事則謂溫州前此旱饑而今始無事也又云遷眞於衡則是自行刺史事而爲眞刺史也其間不應復有處州一節明矣舊史亦承襲誤不足爲據】遷眞於衡法成令修治出張施聲生勢長【眞或作鎭○說見上施或作弛】觀察使噎【上烏結切下音墨胃寐三音祝曰噎妬也怒也史記王后亦以妬媦不嘗侍病】不能出气誣以過犯禦史助之貶潮州刺史【助或作效】楊炎起道州相徳宗還王於衡以直前謾【或無於字或無前字】王之遭誣在理念太妃老將驚而戚【理或作治】出則囚服就辯入則擁笏垂魚坦坦施施【祝曰詩將其來施施注舒行也】卽貶於潮以遷入賀及是然後跪謝告實初觀察使虐使將國良往戍界【方云閣杭蜀本蔡使下有殘字而無國字觀察使辛京杲也將國良王國良也馬大年所得柴氏善本無殘字良下有往字以虐字屬下句云良不願往而辛彊使之也然按舊史云前使貪殘新史亦云前帥貪虐國良以富獲譴則馬說爲非是國良只稱良猶南霽云只稱云李光顏只稱顏也下文亦可並考○今按文勢則馬說爲是虐使亦古語新史所載疑亦以碑語料其如此耳今從馬說但國良初見當全書二名其後乃可單出如霽雲光顏亦先全書後乃單出也】良以武岡叛戍眾萬人【戍或作成】斂兵荊黔洪桂伐之二年尢張於是以王帥湖南將五萬士以討良爲事王至則屏兵投良以書中其忌諱良羞畏乞降狐鼠進退【羞或作爲鼠或作疑新史狐作首】王卽假爲使者從一騎踔五百里抵良壁鞭其門大呼我曹王來受良降良今安在良不得巳錯愕迎拜盡降其軍【愕或作迕方雲集韻愕逆各切相遇驚也或作遌作愕後漢寒朗傳二人錯愕不能對新舊史亦謂愕眙不敢動則此用愕字爲正】太妃薨王棄部隨防之河南及荊被詔責還【責或作遣】防梁崇義反王遂不敢辭以還升秩散騎常侍【或無常侍字】明年李希烈反【或無李下四字】遷禦史大夫授節帥江西以討希烈命至王出止外舍禁無以家事關我裒兵大選江州羣能著【直略切】職【江方作洪州或作南方云考新舊史皆作洪○今按洪州卽江西帥治所若只大選洪州乃是未曾出門一步無足書者選兵江州蓋爲北向進討之勢故其下文遂攻蘄州道裏亦便史承襲誤不足據當從諸本作江爲是不然則以州爲南猶勝作洪州也】王親教之搏力勾卒【音猝】嬴越之法【搏新史作團方作搏嬴或作�方云樊澤之馬大年皆曰作羸非是嬴謂秦也越謂勾踐伐吳之兵法也○今按搏徒官切團也楚詞云圜果搏兮古字通用而新書從今字也然秦紀越語世家皆無搏力勾卒之文不知諸家之說何所據惟蘇氏古史見之則恐或是反用此碑語也搏或疑是竱字亦未有據但摶力無理其誤無疑耳或疑杜牧之有以力摶力之語然杜後出韓公不當用其語也】曹誅五畀【五或作伍方云曹五字見馬融廣成頌曹伍相保是也馬大年云曹誅五畀敗則誅及其曹有獲則分畀其伍新書臯自將五百人教以秦兵團力法聫其賞罰弛張如一卽約此碑語也畀或作卑】艦步二萬人以與賊遌嘬【楚快切祝曰嘬謂一舉盡臠禮記無嘬炙】鋒蔡山踣【音匐僵也】之剜【烏丸切又烏官切削也】蘄之黃梅大鞣【如又切一音柔祝曰鞣熟皮也又說文云耎也長平地名唐書曰臯授伊愼兵收黃梅次長平殺賊將斬級千餘攻蔡山拔之遂下蘄州】長平防【普活反祝曰說文防兩刃木柄可以刈艸廣濟蘄州縣名】廣濟掀【音軿祝曰掀舉出也蘄春亦蘄州縣名】蘄春撇【祝曰選撇波而濟蘄水亦蘄州縣名】蘄水【撇音滅反撃也方誤作撇】掇黃岡防【古業切又音夾祝曰廣韻防箸也鍼箭具漢陽縣名屬沔州】漢陽行跐【音紫又氏切】【側駕切水岐流也一作文非是】川還大搏【音博又頗落切樊曰左傳成二年殺防諸城上注防傑也】蘄水界中披【普靡切祝曰廣韻披開也裂也】安三縣拔其州斬僞刺史【方云川唐屬沔州今漢陽地跐蹋也莊子跐黃泉而登大皇或無中字拔或作誅或作株馬本作誅○今按左傳云又披其邑安三縣安州三縣也其州安州也此碑用字奇古有不可彊通者當闕之以俟知者】標【匹遙切祝曰標木杪也光州有光山縣無北山恐誤】光之北山【他合切祝曰踏大食也說文云歠也有光化二縣名並屬隨州】隨光化梏【祝曰後漢梏羽羣注按字書從手卽古文攪字謂攪擾也攪古巧切一作梏械也】其州【梏或作捁方云廣成頌散毛族梏羽羣李賢曰梏古酷切字從手卽古攪字】十抽一推【後山談叢云唐令民二十成丁以下爲推宋次道云推者稚也避髙宗諱而用耳呂縉叔云推者推也獨髻爲推蓋傳寫誤耳唐人初不諱嫌名也陳以呂說爲是按史記漢書陸賈傳有魋結字注讀爲推髻故唐令以推爲未冠之稱此云十抽一推者十椎而取其一以爲兵卽杜詩所謂無丁而選中男者也然唐志但云十六爲中而無推字防要亦然未詳其說】救兵州東北屬鄕還開軍受降【屬方作厲○今按厲鄕當屬亳州去安州尙逺當作屬】大小之戰三十有二取五州十九縣民老幼婦女不驚市賈不變【民下或有之字】田之果谷下無一迹加銀靑光祿大夫工部尙書攺戶部再換節臨荊及襄眞食三百王之在兵天子西巡於梁希烈北取汴鄭東略宋圍陳西取汝薄東都【薄或作亳非是】王坐南方北向落其角距賊死咋【仄革切聲大也】不能入寸尺亡將卒十萬盡輸其南州【亡或作上非是】王始政於溫終政於襄恆平物估賤斂貴出民用有經一吏軌民使令家聽戶視姦宄無所宿【一吏方從杭蜀本作吏一云一當如一民而重威之一吏一軌民用吉日辰良休也使令疑衍一字宿上或無所字非是○今按方說一字是也但因沈存中說吉日辰良二句遂更不問是非毎有訛舛悉以遷就如此以一吏爲吏一則無理之尢耳】府中不聞急步疾呼治民用兵各有條次世傳爲法任馬彛將愼將鍔將潛偕盡其力能【任至潛九字或作愼馬彛伊愼王鍔將方云潛李伯潛也時馬彛掌幕府故不言將今從之偕盡其力能一作偕盡其功偕上或有王字其力方云力其非是○今按能字合在盡字上】薨贈右僕射元和初以子道古在朝更贈太子太師道古進士司門郎【進士上或有登字下或有第遷字】刺利隨唐陸徵爲少宗正兼禦史中丞以節督黔中朝京師攺命觀察鄂嶽蘄沔安黃提其師以伐蔡且行泣曰先王討蔡實取沔蘄安黃寄惠未亡【寄或作其】今余亦受命有事於蔡而四州適在吾封庶其有集【受或作授州或作邑】先王薨於今二十五年吾昆弟在而墓碑不刻無文其實有待子無用辭乃序而詩之【詩或作請方無之字皆非是】辭曰

太支十三曹於弟季或亡或微曹始就事【微或作徵二或字並作旣或無下一字方云曹始封於貞觀二十一年時太宗十三子三早卒二貶死泰與愔亦皆遷降也】曹之祖王畏塞絕遷【曹方作明宋景文云豈有爲人作銘而名其祖者當作曹方云明坐太子賢事降零陵王徙黔州都督謝祐逼殺之○今按銘文四字未詳其義疑畏如畏厭溺之畏塞如其行塞之塞言見殺於閉塞之中而封絕於遷謫之時也方說近是而別圖云明徙黔州都督則不知明但徙黔州而爲都督所殺遂誤以都督屬上句也】零王黎公不聞僅存【按新史明子後嗣王傑黎國公皆爲武后所殺】子父易封三王守名【按史中宗神龍初以傑子爲嗣曹王后明少子備自南還詔停而封備備薨復封所謂子父易封也薨子戢嗣自備至戢所謂三王守名也】延延百載以有成王成王之作一自其躬文被明章武薦畯功蘇枯弱彊齦【音懇祝曰廣韻云齦齧也謂屢破希烈之眾】其姦猖【蘇枯弱彊或作吹枯蘇僵】以報於宗以昭於王【或無此一句】王亦有子【方云或云語下脫一句按公爲銘不必盡偶句用韻劉昌裔王仲舒碑可見○今按劉碑脫句前已論之不可爲法王碑𨿽可爲例然彼文從韻葉無可疑者而此篤下文亦不可曉不知其果然否耳】處王之所惟舊之視蹶蹶【居衛切祝曰蹶蹶行遽也詩良士蹶蹶】陛陛實取實似【下陛字方作陞云陛陞猶階而升也○今按方說無理作陛陛則韻葉故且從之然其義亦不可曉大抵此篇多不可曉今姑闕之】刻詩其碑爲示無止

息國夫人墓志銘

貞元十五年靈州節度使禦史大夫李公諱欒守邊有勞詔曰欒妻何氏可封息國夫人元和二年李公入爲戶部尙書薨夫人遂專家政公之男五人女二人而何氏出者二男一女夫人教養嫁娶如一𨿽門內親戚不覺有纎毫薄厚禦僮使治居第生產皆有條序【僮下或有僕字非是】居卑尊間無不順適【卑尊或作尊卑】命服在躬承祀孔時年若干元和七年甲子日南至以疾卒明年八月庚寅葬河南河陽夫人曾祖某綏州刺史祖某潞州別駕父某晉州錄事參軍二男戡左威衛倉曹參軍【倉或作冑】成左淸道率府錄事參軍戡彊以肅成敏以和【或無戡下八字】女子嫁興元參軍鄭博古將葬戡與成以其事乞銘於其鄰韓愈愈乃爲銘曰

男主外事治不爲異【主或作子非是】施於其家難甚吏治【難甚或作甚難非是】又況公侯族大而貴夫人是專厥聲惟懿昔在貞元有錫自天【錫或作息方云蓋以國封言之非也】啟封備服以疇時勲【時或作以】婉婉夫人有籍宮門克承其後以嫁以婚隨東土在河之陽遙望公墳而不同藏

試大理評事王君墓志銘

【王荊公云退之善爲銘如王適張徹銘尢奇也】

君諱適姓王氏好讀書懷奇負气不肯隨人後選見功業有道路可指取有名節可以戾契致【取下有或作而或本無之方云戾力結切契誥結切字本作�通俗文曰�多節目謂之��方言作防詬賈誼傳�詬亡節○今按取下有字當屬上句言功業可指取而有之名節可以戾契而致之也不然則當作而】困於無資地不能自出乃以干諸公貴人借助聲勢諸公貴人旣志得皆樂熟軟媚耳目者不喜聞生語一見輙戒門以絕【門下方無以字】上初卽位以四科募天下士君笑曰此非吾時邪卽提所作書緣道歌吟趍直言試旣至對語驚人不中第益困久之聞金吾李將軍年少喜士可撼【年上或有惟簡字或無年字喜士或作喜事】乃蹐【資息切祝曰少步也詩不敢不蹐選屏气局蹐】門告曰【蹐或作踏】天下奇男子王適願見將軍白事一見語合意往來門下盧從史旣節度昭義軍張甚奴視法度士欲聞無顧忌大語有以君生平告者卽遣客鉤致君曰狂子不足以共事立謝客李將軍由是待益厚奏爲其衛冑曹參軍充引駕仗判官盡用其言將軍遷帥鳳翔君隨往攺試大理評事攝監察禦史觀察判官櫛垢爬癢民獲蘇醒居歲餘如有所不樂一旦載妻子入閿【音聞又云亡切舊注農胡縣有閿鄕前漢以胡閿鄕邪裏聚爲戾園注云闗字本從旻其後轉訛誤作門中受耳】鄕南山不顧中書舍人王涯獨孤郁吏部郎中張惟素比部郎中韓愈【比上或有太史字】日發書問訊顧不可彊起不卽薦明年九月疾病輿醫京師【或無疾字】其月某日卒年四十四十一月某日卽葬京城西南長安縣界中曾祖爽洪州武寧令祖微右衛騎曹參軍父嵩蘇州昆山丞妻上谷侯氏處士髙女【或無髙女二字非是○今按侯髙事見李翺文集】髙固奇士自方阿衡太師世莫能用吾言再試吏再怒去發狂投江水初處士將嫁其女懲曰吾以齟齬窮【下或有瘁字】一女憐之必嫁官人不以與凡子君曰吾求婦氏久矣惟此翁可人意且聞其女賢不可以失卽謾謂媒嫗【烏浩切女老稱】吾明經及第且選卽官人侯翁女幸嫁若能令翁許我請進百金爲嫗謝諾許白翁【諾許或作許諾】翁曰誠官人邪取文書來君計窮吐實嫗曰無苦翁大人不疑人欺【大或作丈】我得一卷書粗若告身者我袖以往翁見未必取眎幸而聽我行其謀【行或作施】翁望見文書銜袖果信不疑曰足矣【袖或作軸】以女與王氏生三子一男二女男三歲夭死長女嫁亳州永城尉姚侹【他頂切】其季始十歲銘曰

鼎也不可以柱【之庾切韓曰淮南子曰柱不可以摘齒筐不可以持屋馬不可以服重牛不以進速銘取此意】車馬也不可使守閭佩玉長裾不利走趍【學或作曵】只系其逢不系巧愚不諧其須有銜不袪【須或作願非是】鉆石埋辭以列幽墟

扶風郡夫人墓志銘

【夫人馬暢之妻】

夫人姓盧氏範陽人亳州城父丞序之孫吉州刺史徹之女嫁扶風馬氏爲司徒侍中莊武公之冡婦少府監西平郡王贈工部尙書之夫人初司徒與其配陳國夫人元氏惟宗廟之尊重繼序之不易【序或作緒】賢其子之才求婦之可與齊者內外親咸曰盧某舊門承守不失其初【親下或有戚字】其子女聞教訓有幽閒之徳爲公子擇婦宜莫如盧氏媒者曰然卜者曰祥夫人適年若干【或作十四】入門而媼禦皆喜旣饋而公姑交賀克受成福母有多子爲婦爲母莫不法式天資仁恕左右媵侍常防假與顏色人人莫不自在杖婢使數未嘗過二三𨿽有不懌未嘗見聲气【𨿽下或無有字】元和五年尙書薨【燧歿後以資甲天下暢以善殖財家益丰晚爲豪幸侵牟又彚妻訟析產正元末神策中尉楊志廉奉使納田產至順宗復賜之中官往往逼取暢畏不敢吝以至窮困當時以暢厚畜爲戒】夫人哭泣成疾後二年亦薨年四十有六九年正月癸酉祔於其夫之封長子殿中丞繼祖孝友以類【子下諸本有敖字或作谷晁本作長子繼祖殿中丞孝友嗣類本或孝友上有丞考二字方云此碑謂少府監者馬暢也暢子繼祖公嘗志其墓新舊傳暢只有此一子世系表燧之子彚暢彚子赦敭暢子亦只有繼祖豈繼祖先名敖邪或敖字當刪○今按馬少監墓志云君諱繼祖則方說得之仍當更從晁本刪敖字但以其兄弟連名考之則又疑作敖爲是而其下或有丞考二字者乃言敖能繼此中丞少傅而孝友似之也少監志云諱繼祖或是反用此志誤本補足而世系表又承襲誤然不可考姑從晁本而並著其所疑如此云】葬有日言曰吾父友惟韓丈人視諸孤其往乞銘以其狀來愈曰日嘗聞乃公言然吾宜銘銘曰陰幽坤從維徳之恆【胡登切】出爲辧彊乃匪婦能淑哉夫人夙有多譽來嬪大家不介父母【或作母父】有事賓祭酒食只飭恊於尊章畏我侍側【章或作卑方云漢廣州王傳皆尊章顏注猶言公姑也方作卑非是畏我侍側此句未詳畏我或作我之亦未安或疑畏當作慰】及嗣內事亦莫有施齊其躬心小大順之夫先其歸其室有丘【夫先其婦方作不失其歸或作夫其先歸○今按下文有合字作夫先爲是其室或作有室】合葬有銘壼【苦本切】彛是攸

殿中侍禦史李君墓志銘

殿中侍禦史李君名虛中字常容其十一世祖衝貴顯拓拔世【舊注云據元和姓纂虛中乃衝入世孫】父惲【紂愼委損二切】河南溫縣尉娶陳畱太守薛江童女生六子君最後生愛於其父母年少長喜學學無所不通【少或作以或無少字】最深於五行書以人之始生年月日所直日辰支幹相生勝衰死王相【並去聲太元經用事者王王所先者相注春則木王而火相也】斟酌推人壽夭貴賤利不利輙先處其年時百不失一二【王相或作相王】其說汪洋奧美闗節開解萬端千緒參錯重出【美或作義】學者就傳其法初若可取卒【千忽切】然失之星官歷翁莫能與其校得失進士及第試書判入等補祕書正字【祕書下或有省字】母防去官卒防選補太子校書河南尹奏疏授伊闕尉佐水陸運事故宰相鄭公餘慶繼尹河南以公爲運佐如初宰相武公元衡之出劍南奏奪爲觀察推官授監察禦史未幾禦史臺疏言行能髙不宜用外府卽詔爲眞禦史半歲分部東都臺遷殿中侍禦史元和八年四月詔徵旣至宰相欲白以爲起居舍人經一月疽發背六月乙酉卒年五十二其年十月戊申葬河南洛陽縣距其祖澠【音泯黽池縣名史記秦王與趙王飲於澠池】池令府君僑墓十里君昆弟六人先君而歿者四人其一人嘗爲鄭之滎澤尉【嘗或作常非是】信道士長生不死之說旣去官絕不營人事故四門之寡妻孤孩與滎澤之妻子衣食百須皆由君出自初爲伊闗尉佐河南水陸運使換兩使經七年不去所以爲供給教養者及由蜀來輩類禦史皆樂在朝廷進取君獨念寡稚求分司東出嗚呼其仁哉君亦好道士說於蜀得祕方能以水銀爲黃金服之冀果不死將疾謂其友衛中行大受韓愈退之【謂或作爲非是】曰吾夢大山裂流出赤黃物如金左人曰是所謂大還者今三矣【三下或有年字】君旣歿愈追占其夢曰山者艮艮爲背裂而流赤黃疽象也大還者大歸也其告之矣妻範陽盧氏鄭滑節度使兼禦史大夫羣之女與君合徳親戚無退一言【退一或作一退或疑無字在退下】男三人長曰初恊律【或無協字或疑律下有郎字】次曰彪其幼曰還適三歲女子九人銘曰

不贏其躬以尙其後人【贏或作嬴方云獨孤郁墓銘曰年再不嬴惟後之成義】

別本韓文考異卷二十八

欽定四庫全書

別本韓文考異卷二十九

宋王伯大重編

碑志

唐故朝散大夫商州刺史除名徙封州董府君墓志

公諱溪字惟深丞相贈太師隴西恭惠公第二子十九歲明兩經獲第有司沈厚精敏未嘗有子弟之過賓接門下推舉人士侍側無虛口退而見其人淡若與之無情者太師賢而愛之父子閒自爲知巳諸子𨿽賢莫敢望之太師累踐大官【大或作從非是】臻宰相致平治終始以禮號稱名臣晨昏之助蓋有賴云太師之平汴州【師下或無之字】年考益髙挈持維綱鋤削荒纇【音耒祝曰絲節淮南子明月之珠不能無纇纇或作頑】納之太和而巳其囊篋細碎無所遺漏繄公之功上介尙書左僕射陸公長源齒差太師標望絕人聞其所爲每稱舉以戒其子楊凝孟叔度以材徳顯名朝廷【或作於朝】及來佐幕府【佐或作往】詣門請交屏所挾爲【或作屏棄所挾】太師薨始以祕書郎選參軍京兆府法曹【選或作遷】日伏階下與大尹爭是非大尹屢黜巳見【大或並作太】歲中奏爲司錄參軍與一府政以能拜尙書度支貟外郎遷倉部郎中萬年令兵誅恆州攺度支郎中攝禦史中丞爲糧料使兵罷遷商州刺史糧料吏有忿爭相牽告者事及於公因徵下禦史獄【因方作顯云漢韓安國傳由此顯名於漢當用此義○今按此召對私耳與方所引者不類當只作因】公不與吏辧一皆引伏受垢除名徙封州元和六年五月十二日死湘中年四十九【州下方本無年月日但於湘中下云年若干今以晁本定按唐書元和七年立遂王爲太子亦與下文相應】明年立皇太子有赦令許歸其子居中始奉防歸元和八年十一月甲寅葬於河南河南縣萬安山下太師墓左夫人鄭氏附公凡再娶皆鄭氏女生六子四男二女長曰全正慧而早死次曰居中好學善爲詩張籍稱之次曰從直曰居敬尙小【直下或有次字】長女嫁吳郡陸暢其季友後夫人之子公之母弟全素孝慈友弟公坐事棄同官令歸公歿比葬三年哭泣如始防者大臣髙其行白爲太子舍人將葬舍人與其季弟澥【戶買切】問銘於太史氏韓愈【將下方有中字今以上文考之無者爲是然世系表全素太子中書舍人通典中捨一雲中書舍人又安知全素不自舍人遷中捨邪○今按中字有則前後皆當有無則皆當無不應前無而後有也審如方說此志亦必是未遷時作況它本自有無中字者今姑從之不必曲爲之說也】愈則爲之銘辭曰物以久獘或以轢【音歷車所踐也】毀考致要歸孰有彼此由我者吾不我者天斯而以然其誰使然

貞曜先生墓志

【先生孟郊湖州武康人也】

唐元和九年歲在甲午八月已亥【已或作乙方云考唐歷是月無乙亥也】貞曜先生孟氏卒無子其配鄭氏以告愈走位哭且召張籍會哭【走或作赴位或作泣】明日使以錢如東都供葬事諸嘗與往來者咸來哭弔【嘗或作常】韓氏遂以書告興元尹故相餘慶閏月樊宗師使來弔告期徵銘【下或有於愈字】愈哭曰嗚呼吾尙忍銘吾友也夫興元人以幣如孟氏賻且來商家事【人或作尹】樊子使來速銘曰不則無以掩諸幽乃序而銘之先生諱郊字東野父庭玢【音彬】娶裴氏女而選爲昆山尉生先生及二季酆郢而卒先生生六七年端序則見長而愈騫【則見或作有法】涵而揉之【或作足】內外完好色夷气淸可畏而親及其爲詩劌目鉥心【劌居衛切鉥時橘切又音述劌利傷也老子亷而不劌鉥長鍼也說文綦鍼也】刃迎縷解【刃或作物】鉤章棘句搯擢胃腎【搯音滔或作滔非是擢音濁拔也搯捾也刮也廣韻引周書師乃搯捾胃腎或作皆盡】神施鬼設閒見層出惟其大翫於詞而與世抹摋【或作采掇方從閣杭南唐本云字林抹摋掃滅也漢谷永傳末殺災異】人皆刼刼我獨有餘有以後時開先生者曰吾旣擠而與之矣其猶足存邪【開或作聞擠或作儕】年幾五十始以尊夫人之命來集京師從進士試旣得卽去間四年又命來選爲溧陽尉迎侍溧上【又下或有以字】去尉二年而故相鄭公尹河南奏爲水陸運從事試協律郎親拜其母於門內【陸下或有轉字門下方無內字】母卒五年而鄭公以節領興元軍奏爲其軍參謀試大理評事挈其妻行之興元次於閿鄕【或無之興元字】暴疾卒年六十四買棺以斂以二人輿歸酆郢皆在江南十月庚申樊子合凡贈賻而葬之洛陽東其先人墓左以餘財附其家而供祀【或無而供祀字有以俟字或無供祀字有俟字】將葬張籍曰先生掲得振華於古有光賢者故事有易名況士哉【或無古有光字杭本無賢者下十字】如曰貞曜先生則姓名字行有載不待講說而明皆曰然遂用之【待或作從非是】初先生所與俱學同姓簡於世次爲叔父由給事中觀察浙東曰生吾不能舉死吾知卹其家銘曰

於戲貞曜維執不猗【方無戲字執或作持或無維執不猗一句或此句在維出不訾之下】維出不訾【訾凡數義集韻云思也思不稱意也惟前漢書訾讀與貲同顏師古注多財也若曰不貲則貧也猗亦二義詩那云猗歟嘆辭也前南山云有實其猗鄭氏注倚也若曰不猗則無所倚也東野中立不倚而以貧出仕卒至於無所施爲止用昌其詩銘意如是而巳】維卒不施以昌其詩【蘇子瞻嘗舉此以問王定國當昌其身邪昌其詩也來詩下語不契作詩答之有云昌身如飽腹飽盡還復饑昌詩如膏面爲人作容姿不如昌其气欝欝老不哀𨿽云老不衰卻懷安所之不如昌其志志一气自隨養之塞天地孟軻不吾欺公謂東野昌其詩而東坡乃云不如昌其志蓋蘇嘗讀東野詩有未足當韓豪之句不爲所取也】

唐故祕書少監贈絳州刺史獨孤府君墓志銘

君諱郁字古風河南人常州刺史贈禮部侍郎憲公諱及之第二子憲公躬孝踐行篤實而辧於文勸飭指誨以進後生名聲垂延紹徳惟克君生之年憲公歿世與其兄朗畜於伯父氏始微有知則好學問咨稟教飭不煩提諭月開日益卓然早成年二十四登進士第時故相太常權公掌出詔文望臨一時【望或作迎】登君於門歸以其子【歸或作妻】選授奉禮郎楊於陵爲華州署君鎭國軍判官奉授恊律郎【方從本無奉禮至奏授十八字】朋逰益附華問彌大元和元年對詔防拜右拾遺二年兼職史館四年遷右補闕詔中貴人承璀將兵誅王承宗河北君奏疏諫召見問狀有言動聴其後上將有所相不可於眾君與起居舍人李約交章指摘事以不行五年遷起居郎爲翰林學士愈被親信有所補助權公旣相君以嫌自別攺尙書考功員外郎復史館職七年以考功知制誥入謝因賜五品服八年遷駕部郎中職如初權公去相復入翰林九年以疾罷尋遷祕書少監卽閒於郊【閒下或有居字】十年正月病遂殆甲午輿歸卒於其家贈絳州刺史【晁本有上五字本或系於年四十下方並無】年四十男子二人長曰某早死次曰天官始十嵗有至性聞呼父官與聞弔客至輒號泣以絕女子一人夫人天水權氏贈太子太保貞孝公臯之承孫故相今太常徳輿之女【承孫字未詳】慶配良是【似是】宜【是似方作是以○今按是似是宜承上句言慶而似配良而宜也方似作以非是】四月已酉其兄右拾遺朗以喪東葬河南壽安之甘泉鄕家憲公墓側將以五月壬申窆【家或作冡】謂愈曰子知吾弟久敢屬以銘【知或作與久或作友】銘曰

於古風襮【布谷切又音博又黼領也衣表也詩繡衣朱襮謂衣領之在外者】順而裏方【於下或有乎字○今按上篇四言不應首句爲三字此乃雜言或有此三字句也】不耀其章其剛不傷戴美世令而年再不贏惟後之成【戴或作載令或作命○今按此言載前人之美而世其令徳也】

唐故虞部員外郎張府君墓志銘

尙書虞部員外郎安定張君諱季友字孝權年五十四病卒東都明年兄子塗與其弟庾掞等護柩歸葬長安縣馬額原夫人北海唐氏之封【明下或無年字或作月庾掞或作庚揆】前事塗進韓氏門伏哭庭下曰叔父且死幾於不能言矣【或無且字】張目而言曰吾不可無告韓君別藏而不得韓君猶不葬也【張目方從杭本無目字云後漢嚴光傳良久張目熟眎然此恐當從杭本爲正○今按方知古有張目字而必以杭本爲正殊不可曉今從諸本】塗爲書致吾意已而自署其末與封敢告以請愈旣與爲禮發書云云其末有復語千萬永訣八字【方無末有字】名日月與封皆孝權迹【名下或有與字】孝權與餘同年進士其上世有暠者當宇文時爲車騎大將軍鄜城太守卒葬河北謚曰

忠公至孝權間五世矣孝權大父諱孝先太子通事舍人【孝先或作奉先】父諱庭光贈綏州刺史綏州之卒孝權蓋尙小【杭本史下無綏州字非是】母曰太原縣君卒旣葬孝權守墓樹松柏三年而後歸【卒上方有復出縣君字】選爲河南府文學【或無府字】去官徐州使拜章請爲判官授協律郎孝權始不痛絕詔下大悔卽詐稱疾不言三年元和初徐使死孝權疾卽日已試判入髙等授鄠縣尉明年故相趙宗儒鎭荊南以孝權爲判官拜監察禦史經二年拜眞禦史明年分司東臺轉殿中按皇甫氏子母病不侍走京師求試職宰相怒曰吾故皇甫氏禦史助所善相戲法侮我皇甫媼何疾防未決皇甫母病果死得解遷畱司虞部員外郎孝權爲人孝謹與人語恐傷之而時嶷嶷有立與孝權防者極眾而獨以其死累余可尙也已是爲銘【此下或注銘亡二字或注疑闕銘詞字】

唐故檢校尙書左僕射右龍武軍統軍劉公墓志銘

【一本檢校上有金紫光祿大夫字僕射下有兼禦史大夫字統軍下有知軍事上柱國彭城郡開國公食邑二千戶贈路州大都督字】

公諱昌裔字光後本彭城人曽大父諱承慶朔州刺史大夫巨敖好讀老子莊周書爲太原晉陽令再世宦北方【宦或作官】樂其土俗遂著籍太原之陽曲曰自我爲此邑人可也何必彭城父訟贈右散騎常侍【訟或作誦○今按名訟無理疑避諱而攺】公少好學問始爲兒時重遲【音穉】不戲恆若有所思念計畫及壯自試以開吐蕃說幹邊將不售入三蜀從道士防久之蜀人苦楊琳冦掠公單船往說琳感欷𨿽不卽降納其徒不得爲虐【樊云唐史昌裔傳云入蜀楊恵琳反昌裔說之惠琳之亂在缺夏州嵗月相逺惠琳事詳見崔寧傳】琳降公常隨琳不去琳死脫身亡沈浮河朔之間建中中曲環招起之爲環檄李納指摘切刻納悔恐動心魏皆疑惑气懈環封奏其本徳宗稱焉環之防下濮州戰白塔救寧陵襄邑撃李希烈陳州城下公常在軍間環領陳許軍公因爲陳許從事以前後功勞累遷檢校兵部郎中禦史中丞營田副使吳少誠乘環喪引兵叩城畱後上官說咨公以城守所以能擒誅叛將爲抗拒令敵人不得其便【說或作悅與舊史合擒方作檢○今按此謂安國寧謀以城降賊昌裔宻計斬之當作擒】圍解拜陳州刺史韓全義敗引軍走陳州求入保公自城上揖謝全義曰公受命詣蔡何爲來陳公無恐賊必不敢至我城下明日領騎步十餘抵營全義驚喜迎拜嘆息殊不敢以不見捨望公攺授陳許軍司馬上官說死拜金紫光祿大夫檢校工部尙書代說爲節度使命界上吏不得犯蔡州人曰俱天子人奚爲相傷少誠吏有來犯者捕得防送曰妄稱彼人公宜自治之少誠慙其軍亦禁界上暴者兩界耕桑交迹吏不何問【何或作呵方云漢賈誼傳大譴大呵顏綰傳不孰何顏曰何卽問也何上或有可字非是○今按過秦論云陳利兵而誰何言注云問之曰此爲誰人何人也亦此義】封彭城郡開國公就拜尙書右僕射元和七年得疾視政不時八年五月湧水出他界過其地防穿不補沒邑屋流殺居人拜疏請去職卽罪詔還京師卽其日與使者俱西大熱旦暮馳不息疾大發左右手轡止之公不肯曰吾恐不得生謝天子上益遣使者勞問勅無亟行至則不得朝矣天子以爲恭卽其家拜檢校左僕射右龍武軍統軍知軍事十一月某甲子薨年六十二【某下或有日字下同】上爲之一日不視朝贈潞州大都督命郎弔其家【郎下或有中字】明年某月某甲子葬河南某縣某鄕某原公不好音聲不大爲居宅於諸帥中獨然夫人邠國夫人武功蘇氏子四人嗣子光祿主簿縱學於樊宗師士大夫多稱之長子元一朴直忠厚便弓馬爲淮南軍衙門將【便方作使非是】次子景陽景長皆舉進士葬得日相與選使者哭拜階上使來乞銘銘曰

提將之符屍我一方配古侯公維徳不爽【平聲祝曰楚詞厲而不爽些注楚人謂美敗曰爽】我銘不亡後人之慶【洪曰爽慶皆當叶韻爽讀若霜慶讀若羌又離騷云慶�悴而喪榮沈存中曰古人諧聲如慶字多與章字叶韻孝孫有慶萬壽無疆黍稷稻粱農夫之慶是也集韻並收入平聲】

別本韓文考異卷二十九

欽定四庫全書

別本韓文考異卷三十

宋王伯大重編

碑志

唐故監察禦史衛府君墓志銘

【樊曰公此志自與弟中行別以下至可餌以不死造語雄奇所謂惟陳言之務去者也】

君諱某字某【或作諱之字造微】中書舍人禦史中丞諱某之子【某或作晏】贈太子洗馬諱某之孫【某或作璿方云按元和姓纂晏三子長子次中立次中行汪彥章云王仲一本謂此衛中立墓志中立字退之非之也】家世習儒學詞章昆弟三人俱傳父祖業從進士舉君獨不與俗爲事樂弛置自便【不下方有興字云讀去聲非是○或疑此與字當作以更詳之弛或作施】父中丞薨旣三年與其弟中行別曰若旣克自敬勤及先人存趾美進士續聞成宗惟服任遂功爲孝子在不怠我恨已不及假令今得不足自貰【音謝又音世或作貴作貫】我聞南方多水銀丹砂雜他奇藥爊【於刀切又音祿煉也煨也】爲黃金可餌以不死今於若丐我我卽去遂逾嶺阨【於革刼塞也】南出藥貴不可得以干容帥帥且曰若能從事於我可一日具許之得藥試如方不效曰方良是我治之未至耳畱三年藥終不能爲黃金而佐帥政成以功再遷監察禦史帥遷於桂從之帥坐事免君攝其治歷三時夷人稱便新帥將奏功君捨去南海馬大夫使謂君曰幸尙可成兩濟其利君𨿽益厭然不能無萬一冀至南海未幾竟死年五十三子曰某【某或作景微】元和十年十二月某日歸塟河南某縣某鄕某村祔先塋【某縣某鄕某村諸本作伊闕縣伊國鄕髙都村】於時中行爲尙書兵部郎號名人而與余善請銘【或無於字郎下或有中字】銘曰

嗟惟君篤所信【方云信音新漢武悼李夫人賦申以信兮】要無有獘精神以棄余賈於人脫外累自貴珍訊來世述墓文

唐故河南令張君墓志銘

君諱署字某河間人大父利貞有名宗世爲禦史中丞舉彈無所避由是出爲陳畱守領河南道采訪處置使數嵗卒官皇考諱郇以儒學進官至侍禦史【郇或作詢】君方質有气形貌魁碩長於文詞以進士舉博學宏詞爲校書郎自京兆武功尉拜監察禦史爲幸臣所讒與同軰韓愈李方叔三人俱爲縣令南方三年逢恩俱徙掾江陵半嵗邕管奏君爲判官攺殿中侍禦史不行拜京兆府司錄諸曹白事不敢平面視共食公堂抑首促促就哺歠揖起趍去無敢闌語【促促或作旦旦方云促如齪齪之促本或作娖娖闌或作間】縣令丞尉畏如嚴京兆事以辦治【辧或作幹】京兆攺鳯翔尹以節鎭京西請與君俱攺禮部員外郎爲觀察使判官帥它遷君不樂久去京師謝歸用前能拜三原令嵗余遷尙書刑部員外郎守法爭議棘棘不阿【方從諸本無議字及下棘字而云晁本校增此二字阿或作撓○今按歐公常疑此句有脫字不知晁氏以何本校也詳其文理當有此字故從之】攺防州刺史民俗相朋黨不訴殺牛牛以大耗【或無不訴字】又多捕生鳥雀魚鼈可食與不可食相買賣時節脫放期爲福祥君視事一皆禁督立絕【祥下或有事字或無視字二字或但有事字】使通經吏與諸生之旁大郡學鄕飲酒喪婚禮張施講說民吏觀聴從化大喜【經吏或作經史】度支符州折民戶租嵗徴緜六千屯比郡承命惶怖立期日惟恐不及事被罪君獨疏言治迫嶺下民不識蠶桑月餘免符下民相扶擕守州門叫讙爲賀攺灃州刺史民稅出雜產物與錢尙書有經數觀察使牒州徵民錢倍經君曰刺史可爲法不可貪官害民畱噤不肯從竟以代罷【可爲法疑必有脫誤或爲字當作守】觀察使使劇吏案簿書十日不得毫毛罪【吏或作史】攺河南令而河南尹適君平生所不好者君年且老當日日拜走仰望階下不得已就官數月大不適卽以病辭免公卿欲其一至京師君以再不得意於守令恨曰義不可更辱又奚爲於京師間竟閉門死年六十【或無閉門二字】君娶河東栁氏女二子升奴胡師將以某年某月某日塟某所其兄將作少監昔請銘於右庶子韓愈【昔或作者方云李遜赴襄陽送行詩有著作郎張昔】愈前與君爲禦史被讒俱爲縣令南方者也最爲知君銘曰

誰之不如而不公卿奚養之違以不久生惟其頏頏以世厥聲

鳯翔隴州節度使李公墓志銘

【一本上有唐故字度下有觀察使開府儀同三司檢校戶部尙書贈尙書左僕射字】

公諱惟簡【或作某】字某司空平章事贈太傅之子太傅初姓張氏肅宗時舉恆趙深冀易定六州戰卒五萬人馬五千匹以歸聴命天子嘉之賜姓曰李更其名寶臣【名下或有曰字】立其軍號之曰成徳由是姓李氏太傅死公兄弟讓嗣公竟棄其家自歸京師及兄死家覆有司設防守徳宗如奉天守卒出公卽馳歸與母韓國夫人鄭氏拜訣屬家徒隨走所幸道與賊遇七鬭乃至有功遷太子諭徳加禦史中丞從幸梁州天黑失道識焦中人聲得見徳宗於厔【上音輈下音窒雍縣名屬鳯翔】西上曰卿有母可隨我耶【可或作何】曰臣以死從衛及幸還錄功封武安郡王號元從功臣【王或作公方云考之史當作王】圖其形禦閣而以神威將軍居北軍衛【居或作爲衛或作禦】久乃加禦史大夫丁韓國憂去官累遷神威大將軍加工刑二曹尙書天威統軍又攺戶部尙書金吾大將軍有長上萬國俊者以軍勢奪興平人地吏憚莫敢治【上方作尙新史蜀本作上○今按長上蓋衛卒之號猶今言長人也當從蜀本】及公爲金吾興平人曰久聞李將軍爲人公平庶能直吾屈卽賫縣牒來見公發視立杖國俊廢之以地還興平人聞者莫不稱嘆於是天子以公材果可任用治人將兵無所不宜元和六年卽以公爲鳯翔隴州節度使戶部尙書兼鳯翔尹隴州地與吐蕃接舊常朝夕相伺更入攻抄人吏不得息公以爲國家於夷狄當用長算邊將當承上防謹條教【方作務非是】蓄財谷完吏農力以俟不宜規小利起事盜恩禁不得妄入其地益市耕牛鑄鎛釤鉏斸【鎛音博釤山監切鉏陟初切又仕葅切與耡同去穢助苗斸陟玉切集注詩痔乃錢鎛注田器也釤大鎌也斸大鋤也】以給農之不能自具者丁壯興勵【興或作愈】嵗增田數十萬畝連八嵗五種俱熟公私有餘販者負入褒斜【音邪孫曰梁州記萬石城沂漢上七里有褒谷南口曰褒北口曰斜長四百七十里褒水通沔斜水通渭選右界上褒斜】船循渭而下首尾相繼不絕十三年公與忠武軍節度使司空光顏邠寧節度使尙書釗俱來朝上爲之燕三殿張百戲公卿侍臣咸與【方云唐麟徳殿有三面故曰三殿】旣事勅還公因進曰臣幸得宿衞四十餘年【或無得字】今年老斥外任不勝慕戀願得死輦下天子加慰遣焉【斥或作許或作訴】還鎭告疾其夏五月戊子薨年五十五訃至上悼愴罷朝遣郎中臨弔贈尙書左僕射以其年十一月景申葬萬年鳯棲原【萬年下或冇縣字】夫人博陵郡崔氏河陽尉鎬之孫大理評事可觀之女賢有法度【賢下或有而字】公有四子長曰元孫三原尉次曰元質彭之蒙陽尉曰元立興平尉曰元本河南參軍皆願敏好善元立元本皆崔氏出葬得日嗣子元立與其昆弟四人請銘於韓氏曰先人嘗有托於夫子也愈曰太傅功在史氏記僕射以孤童囚羈京師【或無記字童下方有子字○今按翟方進傳無者爲是】卒能以忠爲節自顯取爵位立名績使天下拭目觀父母與榮焉旣忠又孝法宜銘【或無銘字】銘曰

太傅之顯自其躬興僕射童羈孰與之朋遭國之難以節自發致其勤艱以復考烈孝由忠立爵名隨之銘此石維昧之詒

唐故中散大夫少府監胡良公墓神道碑【此篇從方氏石本疑者別出○蜀本注牛僧孺撰墓志陳鴻撰謚張籍撰行狀○今按方本無中散大夫良五字又它神道碑不著墓字惟此有之亦變例也】

少府監胡公者諱珦字潤博年七十九以官卒明年八月十四日葬京兆奉先夫人天水趙氏祔焉【八月或作七月或無十四日字】其子逞廼巡遇述遷造【或無廼字或無巡字】與公壻廣文博士吳郡張籍以公之族出行治歷官壽年爲書【出下或有處文二字非是】使人自京師南走八千里至閩南兩越之界上請爲公銘刻之墓碑於潮州刺史韓愈曰胡姓本出安定後徙淸河於今爲宗城屬具州【河下或有復出淸河字】大父諱秀武后時以文材徵爲麟臺正字父宰臣用進士卒官平陽冀氏令贈潭州大都督【或無官字】公早孤能自勸學立節槪非其身力不以衣食【勸或作勤】凡一試進士二卽吏部選皆以文章占上第樂爲儉勤自刻削不幹人以矯時獘【樂方作出非是】及爲富平尉一府稱其斷決建中四年侍郎趙贊爲度支使薦公爲監察禦史主餽給渭橋以東軍洗手奉職不以一錢假人賊平有司考覆羣吏多坐貶死【考覈方或作覈考或無貶或無死字】獨公以淸苦能檢飭無漏失遷河南倉曹魏公賈耽以節鎭鄭滑以公佐觀察事檢校尙書工部員外郎以剛直齟齬不阿忤權貴除獻陵【髙祖陵】令居陵下七年市置田宅務種樹爲業以自給教授子弟【業下方無以字杭並無以自給字子弟或作弟子】貞元十一年吏部大選以公考選人藝學以勞遷奉先令以治辧遷尙書膳部郎中攺坊州刺史州經亂無孔子廟公至則命築宮造祭器率博士生講讀以時如法以祠人吏聚觀嘆息【生下或有徒字】遷舒州刺史州嵗大熟麥一莖數穗閭裏歌舞之【或無舞字】考功以聞遷尙書駕部郎中數以事犯尙書李防防時主鹽鐵事富驕恃勢以語丞相【丞或作宰】由是退公爲鳯翔少尹防死遷少大理攺少詹事元和十二年朝廷以公年老能自秪力事職不懈可嘉拜少府監兼知內中尙明年以病卒【方無病字非是】公始以進士孤身旅長安致官九卿爲大家七子皆有學守女嫁名人年幾八十堅悍不衰事可傳載可謂成徳【謂或作爲非是】銘曰

朅朅【丘竭切武壯貌】胡公旣果以方挾藝射科每發如望【音忘】人求於人我已爲之自始訖終不降色辭因官立事隨有可載發迹餽軍遭讒府介【軍或作運】去居陵下爲吏爲隠坊舒之政於玆有靳【或作嘆】守官駕部名升巳屈【升或作升已或作民】躋於少府甚宜秩物不配其有君子恥之少府古卿公優止之刻文碑石以顯公行維公後人無怠嗣慶【維公或作維彼】

唐故相權公墓碑

上之元和六年其相曰權公諱徳輿字載之其本出自殷帝武丁武丁之子降封於權權江漢間國也周衰入楚爲權氏楚滅徙秦而居天水略陽苻秦之王中國其臣有安丘公翼者有大臣之言後六世至平涼公文誕爲唐上庸太守荊州大都督長史焯有聲烈【焯或作綽】平涼曽孫諱倕贈尙書禮部郎中以藝學與蘇源明相善卒官羽林軍錄事參軍於公爲王父郎中生贈太子太保諱臯以忠孝致大名去官累以官徵不起追謚貞孝是實生公公在相位三年其後以吏部尙書授節鎭山南年六十以薨贈尙書左僕射謚文公【以薨以或作六方考舊史云當作】公生三嵗知變四聲【知或作能】四嵗能爲詩七嵗而貞孝公卒來弔哭者見其顏色聲容皆相謂權氏世有其人及長好學孝敬祥順貞元八年以前江西府監察禦史徵拜博士朝士以得人相慶攺左補闕章奏不絕譏排姦幸與陽城爲助轉起居舍人遂知制誥凡撰命詞九年以類集爲五十卷天下稱其能十八年以中書舍人典貢士拜尙書禮部侍郎薦士於公者其言可信不以其人布衣不用卽不可信𨿽大官勢人交言一不以綴意奏廣嵗所取進士明經在得人不以員拘轉戶兵吏三曹侍郎太子賔客復爲兵部遷太常卿天下愈推爲鉅人長徳時天子以爲宰相宜參用道徳人因拜禮部尙書同中書門下平章事公旣謝辭不許其所設張舉措必本於寛大以幾教化多所助與【方作爲或無此一字○今按助與如後救於頔事之類是也作爲非是】維匡調娛不失其正中於和節不爲聲章因善與賢不矜主已【矜或作務】以吏部尙書畱守東都東方諸帥有利病不能自請者公常與疏陳不以露布【不以或無不字露布或作布露】復拜太常轉刑部尙書考定新舊令式爲三十編舉可長用【方無長字】其在山南河南勤於選付治以和簡人以寧便以疾求還十三年某月甲子道薨於洋之白艸奏至天子痌傷爲之不禦朝【痌或作痛】郎官致贈錫官居野處上下弔哭皆曰善人死矣其年某月日塟河南北山在貞孝東五里【月下或有某字】公由陪屬升列年除嵗遷以至公宰人皆喜聞若巳與有無忌嫉者於頔坐子殺人失位自囚親戚莫敢過門省顧朝莫敢言者【顧下或有者字朝上或有在字】公將畱守東都爲上言曰頔之罪旣貰不竟宜因賜寛詔【公下或有時字曰下或有於字】上曰然公爲吾行諭之頔以不憂死前後考第進士及庭所防試士踵相躡爲宰相達官與公相先後其餘布處臺閣外府凡百餘人自始學至疾未病未嘗一日去書不觀【或無未病二字】公旣以能爲文辭擅聲於朝多銘卿大夫功徳【或無能字】然其爲家不視簿書未嘗問有亡費不偫余【視或作親問下或有其字諸本偫作待或作諸】公娶淸河崔氏女其父造嘗相徳宗號爲名臣【徳或作代方考宰相表云當作徳】旣塟其子監察禦史璩【音渠】累然服喪來有請【服喪或作喪服方無來字】乃作銘文【或無銘字】曰

權在商周世無不存【無或作次】滅楚徙秦嬴劉之間甘泉始侯以及安丘詆訶浮屠皇極之扶貞孝之生鳯鳥不至【或作至世】爵位豈多半塗以稅【以或作已】壽考豈多四十而逝惟其不有以惠厥後是生相君爲朝徳首行世祖之文世師之【祖或作師師或作推或作祖】流連六官出入屏毗無黨無讎舉世莫疵人所憚爲公勇爲之【憚爲或作憚焉】其所競馳公絕不窺【其方作人競作共絕作有○今按作絕乃與上文勇字相應】孰克知之徳將在斯【克或作先】刻詩墓碑以永厥垂

平淮西碑【並序】

【樊曰宰相裴度爲淮西宣慰處置等使公爲行軍司馬蔡平隨度還朝詔撰平淮西碑公以吳元濟之平由度能固天子意得不赦卒擒之多歸度功而李愬特以入蔡功居第一愬妻唐安公主女也出入禁中訴碑不實帝詔斲其文更命翰林學士叚文昌爲之見舊史公傳及新史吳元濟傳文昌之文見姚文粹其與公作不待較而明蘇內翰錄臨江驛小詩云淮西功業冠吾唐吏部文章日月光千載斷碑人膾炙不知世有叚文昌盡之矣陳無巳曰龍圖孫學士覺喜論文謂退之淮西碑敍如書銘如詩又云少防謂元和聖徳詩於韓文爲下與淮西碑如出兩手蓋其少作也商隠讀韓碑詩元和天子神武姿彼何人哉軒與羲誓將上雪列聖恥坐法宮中朝四夷淮西有賊五十載封狼生防防生羆不據山河據平地長戈利矛日可麾帝得聖相相曰度賊斫不死神扶持腰懸相印作都統陰風慘淡天王旗愬武古通作牙爪儀曹外郎載筆隨行軍司馬智且勇十四萬眾猶虎貔入蔡防賊獻太廟功無與比恩不訾帝曰汝度功第一汝從事愈宜爲辭愈拜稽首蹈且舞金石刻畫臣能爲古今世稱大手筆此事不系於職司當仁自古有不避言訖屢頷天子頥公退齋戒坐小閤濡染大筆何淋漓防竄堯典舜典字塗攺淸廟生民詩文成破體書在紙淸晨再拜鋪丹墀表曰臣愈昧死上詠神聖功書之碑碑髙三丈字如手負以靈龜蟠以螭句奇語重諭者少讒之天子言其私長繩百尺拽碑倒麄砂大石相磨治公之斯文若元气先時已入人肝脾湯盤孔鼎有述作今無其器存其辭嗚呼聖皇及聖相相與烜爀流淳熈公之斯文不示後曷與三五相攀追願書萬本頌萬過口角流沫右手胝傳之七十有三代以爲封禪玉檢明堂基】

天以唐克肖其徳聖子神孫繼繼承承於千萬年敬戒不怠全付所覆四海九州罔有內外悉主悉臣髙祖太宗旣除旣治髙宗中睿休養生息至於宗受報收功極熾而丰物眾地大孽牙其間肅宗代宗徳祖順考以勤以容大慝適去稂莠不薅【奴豆切又奴毛切薅器也以刺地除艸詩以薅荼蓼】相臣將臣文恬武嬉習熟見聞以爲當然睿聖文武皇帝旣受羣臣朝【帝下或有陛下字非是】乃考圖數貢【方無乃字數色阻切祝曰謂考與地之廣狹計貢賦之至與不至】曰嗚呼天旣全付予有家本傳次在予予不能事事其何以見於郊廟羣臣震懾奔走率職【方無奔率二字】明年平夏【綏銀節度畱後李惠琳叛兵馬使張承金討斬之】又明年平蜀【劍南節度韋臯卒行軍司馬劉辟自稱畱後東川節度髙崇文擒劉辟以獻】又明年平江東又明年平澤潞【蜀下方有西川字云劉辟求都統三川方圍梓州而敗亂固不及他郡也○今按旣圍梓州則亂已及東川矣方說非是鎭州招討使吐突承璀執昭義節度盧從史歸京師】遂定易定【義成節度張茂昭以易定二州歸於有司】致魏博貝衛澶相【魏博節度田正以所管六州歸於有司】無不從志皇帝曰不可究武予其少息【究或作窮】九年蔡將死蔡人立其子元濟以請不許遂燒舞陽犯葉襄城以動東都放兵四刼【城上或有等字洪云此謂葉與襄城耳等字非是】皇帝歷問於朝一二臣外【或作外臣方從杭苑無外字○今按此句若作外臣則當時朝臣自以伐蔡爲不可非獨外臣也若作一二臣則當時舉朝之臣皆以伐蔡爲不可又非獨一二人也考之下文所謂一二臣同不爲無助者又正指武元衡裴度一二人贊伐蔡之謀者而言則此乃謂惟一二臣以爲可而其外羣臣皆以爲不可耳諸本作外臣及無外字皆非是惟作臣外者得之】皆曰蔡帥之不廷授於今五十年【帥或作師於或作於】傳三姓四將其樹本堅兵利卒頑不與他等因撫而有順且無事大官臆決唱聲萬口和【去聲】附並爲一談牢不可破【並或作並】皇帝曰惟天惟祖宗所以付任予者庶其在此予何敢不力【天上或有夫字非是或無何】況一二臣同不爲無助【不上或有國字】曰光顏汝爲陳許帥維是河東魏博郃【音合在同州縣名】陽三軍之在行者汝皆將之【郃或作涇非是】曰重汝故有河陽懷今益以汝維是朔方義成陜益鳯翔延慶七軍之在行者汝皆將之【延慶本或作鄜延寧慶】曰汝以卒萬二千屬而子公武往討之【屬下方有集字或在公武下皆非是】曰文通汝守壽維是宣武淮南宣歙浙西四軍之行於壽者汝皆將之【西上或有徐泗字四或作五皆非是】曰道古汝其觀察鄂嶽曰愬汝帥唐鄧隨各以其兵進戰曰度汝長禦史其往視師曰度惟汝予同汝遂相予以賞罰用命不用命曰汝其以節都統諸軍【節下或冇度字諸方作討○今按前輩有引左傳討其軍實爲討軍之證者恐未必然若必作討則秦之罘刻石自有遂發討師之語而晉官有都督徵討諸軍事皆足爲證不必引左傳卻不相似也但公所作韓碑但云都統諸軍則作討者爲誤矣不可以偶有旁證而彊引以從之也】曰守謙汝出入左右汝惟近臣其往撫師【汝惟或作惟汝】曰度汝其往衣服飲食予士【衣去聲食音嗣】無寒無饑以旣厥事遂生蔡人【方無服飲字或無服字有飲字或無衣服字寒下或無無字】賜汝節斧通天禦帶衛卒三百凡玆廷臣汝擇自從惟其賢能無憚大吏庚申予其臨門送汝曰禦史予閔士大夫戰甚苦自今以往非郊廟祠祀其無用樂【祀下或無其字】顏武合攻其北大戰十六得柵城縣二十三降人卒四萬【或無人字方云此謂降其民與卒也故下語皆不再出人卒字○今按莊子云人卒𨿽眾公語亦有自也】道古攻其東南八戰降萬三千再入申破其外城【降下或有卒字】文通戰其東十餘遇降萬二千愬入其西得賊將輒釋不殺用其策戰比有功【比或作皆】十二年八月丞相度至師都統責戰益急顏武合戰益用命元濟盡並其眾洄曲以備【師或作帥非是洄方作廻○今按洄與史合】十月壬申愬用所得賊將自文城因天大雪疾馳百二十里用半夜到蔡破其門取元濟以獻盡得其屬人卒【馳或作走】辛巳丞相度入蔡以皇帝命赦其人淮西平大饗賚功師還之日因以其食賜蔡人凡蔡卒三萬五千其不樂爲兵願歸爲農者十九悉縱之斬元濟京師【方無歸字濟下或有於字】冊功加侍中愬爲左僕射帥山南東道顏皆加司空公武以散騎常侍帥鄜【音浮】坊丹延道古進大夫文通加散騎常侍【方云考之史及叚文昌碑皆合一本無大夫文通加五字非是道古時巳爲中丞故不復言禦史也○今按道古墓志亦可考】丞相度朝京師道封晉國公進階金紫光祿大夫以舊官相【或無道字或作進或無國字】而以其副總爲工部尙書領蔡任旣還奏羣臣請紀聖功被之金石皇帝以命臣愈【帝下或無以字】臣愈再拜稽首而獻文曰唐承天命遂臣萬邦【或作方】孰居近土襲盜以狂往在宗崇極而圮【部鄙切毀也在方作居云唐人多以在爲居公本政亦曰居我其周從是也○今按以在爲居亦艸書之誤本政居字已論於本篇方說非是】河北悍驕河南附起四聖不宥屢興師徵有不能克益戍以兵夫耕不食婦織不裳輸之以車爲卒賜糧外多失朝曠不嶽狩百怠官事亡其舊【百怠官或作百司怠官亡或作忘】帝時繼位顧瞻咨嗟惟汝文武孰卹予家旣斬吳蜀旋取山東【吳蜀方作蜀吳取或作出】魏將首義六州降從淮蔡不順自以爲彊提兵叫讙欲事故常始命討之遂連姦鄰陰遣刺客來賊相臣方戰未利內驚京師羣公上言莫若惠來【公或作臣】帝爲不聞與神爲謀乃相同徳以訖天誅【乃方作及非是】乃敕顏愬武古通咸統於各奏汝功【奏方作走非是】三方分攻【祝曰謂顏武攻其北道古攻其東南文通戰其東也】五萬其師大軍北乘厥數倍之常兵時曲軍士蠢蠢旣翦陵云蔡卒大窘勝之邵陵郾城來降【勝或作遂】自夏入秋復屯相望【入或作及復或作復】兵頓不勵告功不時帝哀徵夫命相往釐士飽而歌馬騰於槽試之新城賊遇敗逃盡抽其有聚以防我西師躍入道無畱者【音額弋貌書罔書夜注肆惡】蔡城其壃千里【壃或作疆】旣入而有莫不順俟帝有恩言相度來宣誅止其魁釋其下人【釋其或作釋於】蔡之卒夫投甲呼舞蔡之婦女迎門笑語蔡人告饑船粟往哺蔡人告寒賜以繒布【賜以方作詔賜非是】始時蔡人禁不往來今相從戲裏門夜開始時蔡人進戰退戮今旰而起左飱右粥【旰方作眠飱或作粲方云舊史皆作飱○今按還予授子之粲兮傳云粲餐也史記粲未及下咽酒未及濡唇漢書令其禆將傳粲則餐字亦有義公祭鄭夫人文念寒而衣念饑而餐同以衣對餐也或當作餐】爲之擇人以收餘憊【收或作牧】選吏賜牛教而不稅蔡人有言始迷不知今乃大覺差前之爲蔡人有言天子明聖不順族誅順保性命汝不吾信視此蔡方孰爲不順往斧其吭【古郎切喉也】凡叛有數聲勢相倚吾彊不支汝弱奚恃其告而長而父而兄【或作及汝父兄】奔走偕來同我太平【偕來方作來偕】淮蔡爲亂天子伐之旣伐而饑天子活之始議伐蔡卿士莫隨旣伐四年小大並疑不赦不疑由天子明凡此蔡功惟斷乃成旣定淮蔡四夷畢來【旣定淮蔡或作淮蔡旣定】遂開明堂坐以治之

別本韓文考異卷三十

欽定四庫全書

別本韓文考異卷三十一

宋王伯大重編

碑志

南海神廟碑

【神或作東○此篇方從石本集注此碑石刻其首云使持節袁州諸軍事守袁州刺史韓愈撰使持節循州諸軍事守循州刺史陳諫書並篆額其後元和十五年十月一日建】

海於天地間爲物最鉅自三代聖王莫不祀事考於傳記而南海神次最貴在東北西三神河伯之上號爲祝融【洪曰太公金匱雲南海之神曰祝融東海之神曰勾芒北海之神曰顓頊西海之神曰蓐收○今按東海神名阿明南海祝融西海巨乘北海禺彊亦見飬生雜書然公言南海神次最貴則是據太公書矣】天寶中天子以爲古爵莫貴於公侯故海嶽之祝犧幣之數放而依之所以致崇極於大神今王亦爵也而禮海嶽尙循公侯之事虛王儀而不用非致崇極之意也由是冊尊南海神爲廣利王祝號祭式與次俱升【升或作升○武徳貞觀之制四海年別一祭各以五郊迎气日祭之祀官以當界都督刺史充至是封王分命卿監十三人取三月十七曰時備禮兼冊祭其祭儀具開元禮】因其故廟易而新之在今廣州治之東南海道八十里扶胥之口黃木之灣【烏還切】常以立夏气至命廣州刺史行事祠下事訖驛聞而刺史常節度五嶺諸軍仍觀察其郡邑於南方事無所不統地大以逺故常選用重人旣貴而富且不習海事又當祀時海常多大風將往皆憂戚旣進觀顧怖悸故常以疾爲解而委事於其副其來已久【解或作辭】故明宮齋廬上雨旁風無所蓋障牲酒酸取具臨時水陸之品狼籍籩豆薦祼興俯不中儀式吏滋不供神不顧享【供從石本方作恭誤】盲風【上眉庚切盲疾也月令盲風至】怪雨發作無節人防其害【方云或謂祕閣本盲作蝱字見呂氏春秋考石本只作盲月令盲風至注疾風也山海經符陽之山多怪風雨雲之所出也】元和十二年始詔用前尙書左丞國子祭酒魯國孔公【孔戣】爲廣州刺史兼禦史大夫以殿【都句切】南服公正直方嚴中心樂易祗愼所職治人以明事神以誠內外殫盡不爲表襮【蒲報切又音博表襮衣領也】至州之明年將夏祝冊自京師至吏以時告公乃齋祓視冊誓羣有司曰冊有皇帝名乃上所自署其文曰嗣天子某謹遣官某敬祭【其上或有其字或作且字官上或有某字○今按其上冝有且字然石本無之不欲增也官上某字石本無之或以爲用左傳其官臣偃之語】其恭且嚴如是敢有不承明日吾將宿廟下以供晨事明日吏以風雨白不聴於是州府文武吏士凡百數交謁更諫皆揖而退公遂陞舟風雨少弛櫂夫奏功云陰解駮日光穿漏波伏不興省牲之夕載陽載陰將事之夜天地開除月星明穊【方云穊凡利切說文稠也選何晏景福殿賦穊若幽星之纒連李善音古愛切蜀本作槪非是】五皷旣作牽牛正中【方雲月令季春之月旦牽牛中上文言立夏行事正此時也】公乃盛服執笏以入卽事文武賔屬俯首聴位各執其職牲肥酒香罇爵淨潔降登有數神具醉飽【其或作具】海之百靈祕怪慌惚畢出蜿蜿虵虵來享飲食【慌或作恍蜿蜿或作蜒蜒享或作慕祝曰龍貌也選狀碗碗以蝹蝹史記驂赤螭靑虯之幽蟉蜿蜓補注歐文忠公集古錄云蜓蜓當從碑本作虵虵】闔廟旋艫【音盧舳艫】祥飈【卑遙切】送颿【音凡與防同】旗纛旄麾飛揚晻藹【上音掩下於蓋切晻日無光藹木繁茂也選芳風晻藹】鐃【尼交切似鈴無舌有柄周禮以金鐃止皷是也】鼓嘲轟髙管噭噪【上吉弔切下桑到切噭吼也噪羣呼煩擾也】武夫奮櫂工師唱和穹龜長魚躍踴後先乾端坤倪軒豁呈露祀之之嵗風災息滅人厭魚蟹五穀胥熟【祀之方從石本作祝○今按祝當作祀其理甚明或疑誤刻今攺從諸本】明年祀歸又廣廟宮而大之【祀諸本石本皆同方作祝誤】治其庭壇攺作東西兩序齋庖之房百用具修明年其時公又固往不懈益防嵗仍太和耋艾歌詠始公之至盡除他名之稅罷衣食於官之可去者四方之使不以資交以身爲帥燕享有時賞與以節公藏私畜上下與足於是免屬州負逋之緡錢廿有四萬米四萬二千斛賦金之州耗金一嵗八百困不能償皆以丐之【廿有四萬或作十有八萬廿方誤作二十三或作八】加西南守長之俸誅其尢無良不聴令者由是皆自重愼法【西南或作四面】人士之落南不能歸者與流徙之冑百廿八族用其才良而廩其無告者其女子可嫁與之錢財令無失時【廿方作二十嫁下方有者字石本無方誤也時或作所】刑徳並流方地數千里不識盜賊山行海宿不擇處所事神治人其可謂備至耳矣【或無其字或無耳字】咸願刻廟石以著厥美而系以詩乃作詩曰

南海陰墟祝融之宅【陰或作之】卽祀於旁帝命南伯吏惰不躬正自今公明用享錫右我家邦【右或作祐】惟明天子惟愼厥使我公在官神人致喜海嶺之陬旣足旣均胡不濡俾執事樞公行勿遲公無遽歸匪我私公神人具依【今按此文石本今最易得而方本失考者凡五條然則它云石本者恐亦不能無謬也】

處州孔子廟碑

【此篇方從石本○韓曰碑記不載年月日苐云朝散大夫國子祭酒賜紫金魚袋韓愈撰】

自天子至郡邑守長通得祀而徧天下者惟社稷與孔子爲然而社祭土稷祭谷句龍與棄乃其佐享非其専主【爲或作焉然字屬下句而社方無而字句上方有而字皆非是】又其位所不屋而壇豈如孔子用王者事巍然當座以門人爲配自天子而下北面跪祭進退誠敬禮如親弟子者【跪祭或作拜跪薦祭】句龍棄【祝曰禮記云云】以功孔子以徳固自有次第哉自古多有以功徳得其位者不得常祀句龍棄孔子皆不得位而得常祀然其祀事皆不如孔子之盛所謂生人以來未有如孔子者其賢過於堯舜逺矣此其效歟【不如或作無如人或作民以成作已孔或作夫】郡邑皆有孔子廟或不能修事𨿽設博士弟子或役於有司名存實亡失其所業獨處州刺史鄴侯李繁【繁鄴侯佖之子】至官能以爲先旣新作孔子廟又令工攺爲顏子至子夏十人像【今或作命顏子或作顏回】其餘六十子及後大儒公羊髙左丘明孟軻荀況伏生毛公韓生董生髙堂生楊雄鄭等數十人皆圖之壁【子上或有二字】選博士弟子必皆其人又爲置講堂教之行禮肄習其中【又爲字或在其中字下置或作設】置本錢廩米令可繼處以守廟成躬率吏及博士弟子入學行釋菜禮【菜或作奠○歐陽公曰釋奠釋菜祭之略者也古者士之見師以菜爲贄始入學者必釋菜以禮其先師其學官四時之祭乃皆釋菜釋奠有樂無屍而釋菜無樂則又其略也故其禮亡焉而今釋奠幸存然亦無樂又不徧舉於四時獨春秋行事而巳】蓍老嘆嗟其子弟皆興於學鄴侯尙文其於古記無不貫達故其爲政知所先後可歌也巳乃作詩曰

惟此廟學鄴侯所作厥初庳下神不以宇生師所處亦窘寒暑【生或作先】乃新斯宮神降其獻講讀有常不誠用勸掲掲【居謁切又音桀又音羯髙舉也】元哲有師之尊羣聖嚴嚴大法以存像圖孔肖咸在斯堂以瞻以儀俾不惑忘【惑或作或】後之君子無廢成美琢詞碑石以贊攸始

栁州羅池廟碑

【此篇從石本】

羅池廟者故刺史栁侯廟也栁侯爲州不鄙夷其民動以禮法三年民各自矜奮玆土𨿽逺京師吾等亦天垊【奮下或有曰字○今按宜有曰字然石本無之不欲補也】今天幸惠仁侯若不化服我則非人於是老少相教語莫違侯令凡有所爲於其鄕閭及於其家皆曰吾侯聞之得無不可於意否莫不忖度而後從事凡令之期民勸趨之無有後先必以其時於是民業有經公無負租流逋四歸樂生興事宅有新屋步有新船【步或作涉方云栁子厚鉄鑪步志曰江之滸凡舟可縻而上下曰步○今按孔戣志亦有泊步字】池園潔修豬牛鴨雞肥大蕃息子嚴父詔婦順夫指嫁娶塟送各有條法出相弟長入相慈孝先時民貧以男女相質久不得贖盡沒爲我侯之至按國之故以傭除本息奪歸之大修孔子廟城郭巷道皆治使端正樹以名木栁民旣皆悅喜【巷道或作道巷】嘗與其部將魏忠謝寧歐陽翼飲酒驛亭謂曰吾棄於時而寄於此與若等好也明年吾將死死而爲神後三年爲廟祀我及期而死三年孟秋辛夘侯降於州之後堂歐陽翼等見而拜之其夕夢翼而告曰館我於羅池其月景辰【唐國諱丙故丙爲景】廟成大祭過客李儀醉酒慢侮堂上得疾扶出廟門卽死明年春魏忠歐陽翼使謝寧來京師請書其事於石餘謂栁侯生能澤其民死能驚動福禍之以食其土可謂靈也已【福禍或作禍福】作迎享送神詩遺栁民俾歌以祀焉而並刻之栁侯河東人諱宗元字子厚賢而有文章嘗位於朝光顯矣已而擯不用其辭曰

荔子丹兮蕉黃【蕉下或有葉字或有子字】雜肴蔬兮進侯堂侯之船兮【湖湘土人云栁人迎神其俗以一船兩旗置木馬偶人於舟作樂而導之登岸而趍於廟】兩旗度中流兮風泊之待侯不來兮不知我悲侯乘駒兮入廟慰我民兮不嚬以笑鵝之山兮栁之水桂樹團團兮白石齒齒侯朝出防兮暮來歸春與猨吟兮秋鶴與飛【或作秋與鶴飛○今按歐公以此句爲石木之誤沈存中云非也倒用鶴與兩字則語勢愈健如楚詞云吉日良辰也但此石本團團字初誤刻作團圓後鐫攺之今尙可見則亦石本不能無誤之一證也】北方之人兮爲侯是非千秋萬嵗兮侯無我違福我兮壽我驅厲兮山之左下無苦濕兮髙無干秔【古行切作粳】稌【徒古切稻也】充羨兮蛇蛟結蟠【言秔稌之穗如蛇蛟】我民報事兮無怠其始自今兮欽於世世

黃陵廟碑

【曽子開曰湘水出全瀟水出道二水至永合而爲一以入洞庭黃陵廟在瀟湘之尾洞庭之口孫曰在覃之湘陰縣或云在嶽州○此篇方從石本】

湘旁有廟曰黃陵自前古立以祠堯之二女舜二妃者庭有石碑斷裂分散在地其文剝闕【石或作古或無此字】考圖記言漢荊州牧劉表景升之立題曰湘夫人碑今驗其文乃晉太康九年又其額曰虞帝二妃之碑非景升立者秦博士對始皇帝云湘君者堯之二女舜妃者也劉向鄭亦皆以二妃爲湘君而離騷九歌旣有湘君又有湘夫人王逸之解以爲湘君者自其水神而謂湘夫人乃二妃也從舜南徵三苗不及道死沅【音元沅水出牂柯】湘之間【及或作返據下文當作及】山海經曰洞庭之山帝之二女居之郭璞疑二女者帝舜之後不當降小水爲其夫人因以二女爲天帝之女【方云石本書璞作朴唐人多然下文掲陽亦作楬楊小水或作小石方云考山海經作小水是也】以余考之璞與王逸俱失也堯之長女娥皇爲舜正妃故曰君其二女女英自宜降曰夫人也故九歌辭謂娥皇爲君謂女英帝子各以其盛者推言之也【帝上或有爲字】禮有小君君母明其正自得稱君也【或無君母二字】書曰舜陟方乃死傳謂舜升道南方以死【升或作升】或又曰舜死蒼梧二女從之不及溺死沅湘之間今謂竹書紀年帝王之沒皆曰陟陟升也謂升天也書曰殷禮陟配天言以道終其徳協天也書紀舜之沒云陟者與竹書周書同文也其下言方乃死者所以釋陟爲死也地之勢東南下如言舜南巡而死宜言下方不得言陟方也以此謂舜死塟蒼梧於時二妃從之不及而溺者皆不可信【溺下或有死字】二妃旣曰以謀語舜脫舜之厄成舜之聖堯死而舜有天下爲天子二妃之力宜常爲神食民之祭今之渡湖江者莫敢不進禮廟下【湖或作潮非是又或作湘】元和十四年春餘以言事得罪黜爲潮州刺史其地於漢南海之掲陽厲毒所聚懼不得脫死過廟而禱之其冬移袁州刺史明年九月拜國子祭酒使以私錢十萬抵嶽州願易廟之圮桷腐瓦於刺史王堪長慶元年刺史張愉自京師往與愉故善【刺史王堪上或有州字與上或有餘字今按此合有餘字然石本無之不欲補也】謂曰丐我一碑石載二妃廟事且令後世知有子名愉曰諾旣至州報曰碑謹具遂篆其事碑刻之唐故江南西道觀察使中大夫洪州刺史兼禦史中丞上柱國賜紫金魚袋贈左散騎常侍太原王公神道碑銘

王氏皆王者之後在太原者爲姬姓【或無之字】春秋時王子成父敗狄有功因賜氏厥後世居太原至東漢隠士烈博士徵不就居祁縣因號所居鄕爲君子【下或有鄕字】公其君子鄕人也魏晉涉隋世有名人國朝大王父暕【音�古限切】歷禦史屬三院止尙書郎生景肅守三郡終傳涼生生政襄鄧等州防禦使鄂州采訪使贈吏部尙書公尙書之第某子公諱仲舒字中【蜀作諱中字某後墓志同○今按上句巳有公字此不當再出當刪然無別本可據姑存之】少孤奉母夫人家江南讀書著文其譽藹郁當時名公皆折官位輩行【下浪切】願爲交貞元初射防拜左拾遺與陽城合遏裴延齡不得爲相徳宗初怏怏無柰久而嘉之【方無而字之或作其下又有直字】其後入閣徳宗顧列謂宰相曰第幾人必王某也果然月餘特攺右補闕【或無右字】遷禮部考功吏部三員外郎在禮部奏議詳雅省中伏其能【伏或作服】在考功吏部提約明故吏無以欺同列有恃恩自得者眾皆媚承公嫉其爲人不直視【方無人字】由此貶連州司戶移防州司馬又移荊南因佐其節度事【或無事字】爲防謀得五品服放迹在外積四年元和初收拾俊賢徵拜吏部員外郎未幾爲職方郎中知制誥友人得罪斥逐後其家親知過門縮頸不敢視公獨省問爲計度論議直其寃由是出爲峽州刺史【峽或作硤方云友人楊慿也】轉廬州未至丁母夫人憂服除又爲州刺史旱甚人死亡且盡公至多方救活天遂雨疫定比數年裏閭完復制使出巡人塡道迎顯公徳事具聞就加金紫【顯或作頌】轉蘇州變其屋居以絕火延隄松江路害絕阻滯【火上或有其字阻或作沮】秋夏賦調自爲書與人以期吏無及門而集政成爲天下守之最【政或作化】天子曰王某之文可思最宜爲誥有古風豈可久以吏事役之復拜中書舍人旣至京師儕流無在者視同列皆邈然少年益自悲而謂人曰豈可復治筆硯於其間哉上若未棄臣宜用所長在外久周知俗之利病【方無利字非是】俾治之當不自愧宰相以聞遂得觀察江南西道奏罷酤錢九千萬軍息之無已掌吏壊產猶不釋囚之公至脫械不問【千或作十】人遭水旱賦窘公曰我且減燕樂絕他用錢可足乎遂以代之【方無足字代下無之字】罷軍之息錢禁浮屠誆誘壊其捨以葺公宇【息上或有日字】三年法大成錢余於庫粟余於廩人享於田廬謳謡於道途天子復思且徵以代虛吏部左丞位以待之長慶三年十一月十七日薨於洪州年六十二上哀慟輟朝贈左防騎常侍某日歸塟於某處某旣以公之徳刻而藏之墓矣子初又請詩以掲之【享下或無於字旣上或無某字某或作愈】詞曰

生人之治本乎斯文有事其末而忘其源切近昧陋道由是堙有志其本而泥古陳當用而迂乖戾不伸較是二者其過也均有美王公志儒之本達士之經秩秩而積涵涵而停韡爲華英不矜不盈【英爲諸本作英而華英作英華】孰播其馨孰發其明介然而居士友以傾敷文帝階擢列侍從以忠逺名有直有諷辧遏堅懇巨邪不用【堅懇或作聖懇】秀出班行乃動帝目帝省竭心恩顧日渥翔於郎署鶱於禁宻發帝之令簡古而蔚不比於權以直友寃敲撼挫揠竟遭斥奔久淹於外歷守大藩所至極思必悉利病萎枯以膏燠暍以醒【暍或作腸】坦之敞之必絕其徑浚之澄之使安其泳帝思其文復命掌誥公潛謂人此職宜少豈無凋郡庸以自效上籍其實俾統於洪【借或作籍】逋之攸除姦訛革風袪蔽於日釋負於躬方乎所部禁絕浮屠【乎或作平】風雨順易秔稻盈疇人得其所乃恬乃謳【所或作饒謳或作謡】化成有代思以息勞虛位而竢奄忽滔滔維徳維績志於斯石日逺彌髙【奄忽方作勿隨又云此銘有美王公不用韻末章三語分兩韻例又異也○今按銘之卒章績石二句𨿽自叶韻而末句髙字仍與勞滔韻葉非有異】

別本韓文考異卷三十一

欽定四庫全書

別本韓文考異卷三十二

宋王伯大重編

碑志

司徒兼侍中中書令贈太尉許國公神道碑銘

韓姬姓以國氏【國下或有爲字○今按以國氏春秋傳語】其先有自潁川走陽夏者其地於今爲陳之太康太康之韓其稱蓋久然自公始大著公諱公之父曰海爲人魁偉沈塞以武勇遊仕許汴之間寡言自可不與人交眾推以爲鉅人長者【交或作校方云以上文自可言之作不與人交爲是今以下文長者言之又似作不與人校爲是更詳之鉅上方無爲字或無以鉅人三字而爲上有之字或並無以爲鉅人四字】官至遊撃將軍贈太師娶鄕邑劉氏女生公是爲齊國太夫人夫人之兄曰司徒佐有功建中貞元之間【復出夫人字或作齊國功下或有於字】爲宣武軍帥有汴宋亳潁四州之地兵士十萬人公少依舅氏讀書習騎射事親孝謹偘偘自將不縱爲子弟華靡遨放事【偘偘或作侃侃字與偘同縱或作從】出入敬恭軍中皆目之嘗一抵京師就明經試退曰此不足發名成業復去從舅氏學將兵數百人悉識其材鄙怯勇指付必堪其事司徒嘆奇之【兵下或有將字】士卒屬【之欲切】心諸老將皆自以爲不及【方無皆字】司徒卒去爲宋南城將比六七嵗汴軍連亂不定貞元十五年劉逸淮死軍中皆曰此軍司徒所樹必擇其骨肉爲士卒所慕賴庇者付之【肉下或有而字】今見在人莫如韓甥且其功最大而材又俊卽柄授之而請之於天子天子以爲然遂自大理評事拜工部尙書代逸淮爲宣武軍節度使悉有其舅司徒之兵與地【其舅或作舅氏】當此時陳許帥曲環死而吳少誠反【方無而宇】自將圍許求援於逸淮防之以陳歸汴使數輩在館公悉驅出斬之選卒三千人防諸軍擊少誠許下少誠失勢以走河南無事公曰自吾舅沒五亂於汴者吾苗薅【樊曰淮南子云聖人之用兵也櫛髮薅苗所去者少而所利者多】而發櫛之幾盡然不一揃刈不足令震駴【方云薅苗而發櫛之淮南子語不下或無一字�或作駭】命劉鍔以其卒三百人待命於門數之以數與於亂自以爲功並斬之以徇血流波道自是訖公之朝京師廿有一年莫敢有讙呶【尼交切】叫號於城郭者【廿方作二十而下無有字】李師古作言起事屯兵於曹以嚇【音赫】滑帥且告假道公使謂曰汝能越吾界而爲盜邪有以相待無爲空言【作或作詐盜上方無爲字】滑師告急公使謂曰吾在此公無恐【師或作帥前滑帥字疑亦當作師急或作及無上或安字】有或告曰翦棘夷道兵且至矣請備之公曰兵來不除道也不爲應師古詐窮變索遷延旋軍【爲下或有之字】少誠以牛皮鞵【與鞋同戶佳反】材遺師古師古以鹽資少誠潛過公界覺皆畱輸之庫曰此於法不得以私相餽田正之開魏博李師道使來告曰我代與田氏約相保援今正非其族又首變兩河事亦公之所惡我將與成徳合軍討之敢告【非其方作其非非是】公謂其使曰我不知利害知奉詔行事耳若兵北過河我卽東兵以取曹師道懼不敢動正以濟【兵以或作以兵非是】誅吳元濟也命公都統諸軍曰無自行以遏北冦公請使子公武以兵萬三千人防討蔡下歸財與糧以濟諸軍卒擒蔡姦【三千淮西碑作二千】於是以公爲侍中而以公武爲鄜坊丹延節度使師道之誅公以兵東下進圍考城克之遂進迫曹曹冦乞降鄆部旣平公曰吾無事於此其朝京師天子曰大臣不可以暑行其秋之待公曰君爲仁臣爲恭可矣遂行旣至獻馬三千匹絹五十萬匹他錦紈綺纈又三萬金銀器千而汴之庫廐錢以貫數者尙餘百萬絹亦合百餘萬匹馬七千糧三百萬斛兵械多至不可數【五十或作七十】初公有汴承五亂之後掠賞之餘且斂且給恆無宿儲至是公私充塞至於露積【積子智切王幹秩俸布帛皆露積腐爛】不垣【初公下或有之字無上或無恆字】冊拜司徒兼中書令進見上殿拜跪給扶贊元經體不治細防天子敬之【元下或有老字非是】元和十五年今天子卽位公爲冡宰又除河中節度使在鎭三年以疾乞歸復拜司徒中書令病不能朝以長慶二年十二月三日薨於永崇裏第年五十八天子爲之罷朝三日贈太尉賜布粟【年五十八或作八十方考新舊史定從今本方無天子爲之四字布粟或作布帛方云按舊史賞賜米千石】其葬物有司官給之京兆尹監護明年七月某日葬於萬年縣少陵原京城東南三十里楚國夫人翟氏祔子男二人長曰肅元某官次曰公武某官肅元早死公之將薨公武暴病先卒公哀傷之月餘遂薨無子以公武子孫紹宗爲主後汴之南則蔡北則鄆二冦患公居閒爲已不利卑身佞辭求與公好薦女請昏使日月至旣不可得則飛謀釣謗以閒染我公先事情壊其機牙姦不得發【卑或作畢至旣方作旣至非是則上或無得字釣或作鈞染或作諜先事情或作先得事情或作後】王誅以成最功定次孰與髙下公子公武與公一時俱授弓鉞處藩爲將疆土相望公武以母憂去鎭公母弟充自金吾代將渭北公以司徒中書令治蒲於時弟充自鄭滑節度平宣武之亂以司空居汴自唐以來莫與爲比公之爲治嚴不爲煩止除害本不多教條與人必信吏得其職賦入無所漏失人安樂之在所以富公與人有畛域不爲戲狎人得一笑語重於金帛之賜【畛或作軫非是】其罪殺人不發聲色問法何如不自爲重輕故無可犯者【或無自爲字非是】其銘曰

在貞元世汴兵五猘【居例切祝曰猘狂犬也自劉元佐死汴州五亂】將得其人眾乃一愒【丘例切祝曰愒息也與憇同詩不尙愒焉】其人爲誰韓姓許公磔其臬狼養以雨風桑谷奮張厥壤大丰貞元元孫命正我宇公爲臣宗處得地所河流兩壖盜連爲羣雄唱雌和首尾一身公居其間爲帝督姦察其嚬呻與其睨眴【上音詣下音茍祝曰也又目動貌淮南子視焉無眴邪視也】左顧失視右顧而跽【巨幾切】蔡先鄆鉏三年而墟槁幹四呼終莫敢濡常山【成徳軍】幽都【幽州】孰陪孰扶【陪或作悖或作倚】天施不畱其討不逋許公預焉其賚何如【賚或作賴】悠悠四方旣廣旣長無有外事朝廷之治許公來朝車馬干戈相乎將乎威儀之多將則是矣相則三公釋師十萬歸居廟堂上之宅憂公讓太宰養安蒲阪萬邦絕等有弟有子提兵守藩一時三侯人莫敢扳【又音班引也春秋傳扳引而立之與攀同】生莫與榮沒莫與令刻文此碑以鴻厥慶

栁子厚墓志銘

子厚諱宗元七世祖慶拓跋魏侍中封濟陰公【或無拓跋二字】曽伯祖奭爲唐宰相與褚遂良韓瑗俱得罪武后死髙宗朝【髙或作中朝或作時】皇考諱鎭以事母棄太常博士求爲縣令江南其後以不能媚權貴失禦史權貴人死乃復拜侍禦史號爲剛直所與遊皆當世名人【遊上方無與字】子厚少精敏無不通達逮其父時𨿽少年巳自成人能取進士第嶄【士減切又士咸切選嶄絕峯殊狀注險峻貌楚辭何山石之嶄巖注石髙貌】然見頭角眾謂栁氏有子矣其後以博學宏詞授集賢殿正字【或作授校書郎方云栁集可考或本非是此下方有藍田尉三字○今按三字下文再見不當重出】儶傑亷悍議論證據今古出入經史百子【今古或作古今】踔【敇角切前漢非有踔絕之能注髙逺也】厲風發率常屈其座人名聲大振一時皆慕與之交諸公要人爭欲令出我門下交口薦譽之貞元十九年由藍田尉拜監察禦史順宗卽位拜禮部員外郎遇用事者得罪例出爲刺史【或作貞元十九年拜監察禦史王叔文韋執誼用事拜尙書禮部員外郎且將大用遇叔文等敗例出爲刺史○今按方本得婉防之體他本則幾乎抹矣疑初本出書後乃更定也若從初本則上文須補藍田尉三字】未至又例貶州司馬居閒益自刻苦務記覽爲詞章泛濫停蓄爲深博無涯涘而自肆於山水間【水下或有之字】元和中嘗例召至京師又偕出爲刺史而子厚得栁州旣至嘆曰是豈不足爲政邪因其土俗爲設教禁州人順賴其俗以男女質錢約不時贖子本相侔則沒爲奴婢子厚與設方計悉令贖歸其尢貧力不能者令書其傭足相當則使歸其質觀察使下其法於他州比一嵗免而歸者且千人衡湘以南爲進士者皆以子厚爲師其經承子厚口講指畫爲文詞者悉有法度可觀其召至京師而復爲刺史也中山劉夢得禹錫亦在遣中當詣播州子厚泣曰播州非人所居而夢得親在堂吾不忍夢得之窮無詞以白其大人且萬無母子俱往理請於朝將拜疏願以栁易播𨿽重得罪死不恨遇有以夢得事白上者夢得於是攺刺連州【白上或作上白攺下或無刺字】嗚呼士窮乃見節義今夫平居里巷相慕悅酒食遊戲相徴逐詡詡【虛甫切語也】彊笑語以相取下握手出肺肝相示指天日涕泣誓生死不相背負眞若可信一旦臨小利害僅如毛髮比反眼若不相識落陷穽不一引手救反擠之又下石焉者皆是也【救下或有而字】此宜無知夷狄所不忍爲而其人自視以爲得計聞子厚之風亦可以少媿矣【少上方無以字】子厚前時少年勇於爲人不自貴重顧籍謂功業可立就故坐廢退旣退又無相知有气力得位者推挽故卒死於窮裔材不爲世用道不行於時也【死或作尼道上或有而字】使子厚在臺省時自持其身已能如司馬刺史時亦自不斥斥時有人力能舉之且必復用不窮【時有或作而有力能方作解或能下復出解字皆非是】然子厚斥不久窮不極𨿽有出於人其文學辭章必不能自力以致必傳於後如今無疑也【力以或作以力或無致必二字皆非是】𨿽使子厚得所願爲將相於一時以彼易此孰得孰失必有能辯之者子厚以元和十四年十一月八日卒年四十七以十五年七月十日歸葬萬年先人墓側【十一月八日或作十月五日七月上或有秋字或無日十字】子厚有子男二人長曰周六始四嵗季曰周七子厚卒乃生女子二人皆幼其得歸葬也費皆出觀察使河東裴君行立【費或作資】行立有節槪立然諾【下立字或作重】與子厚結交子厚亦爲之盡竟賴其力葬子厚於萬年之墓者舅弟盧遵遵涿【竹角切上谷有涿縣涿或作可或作爲】人性謹順學問不厭自子厚之斥遵從而家焉逮其死不去【家下或無焉字】旣往葬子厚又將經紀其家庶幾有始終者銘曰

是惟子厚之室旣固旣安以利其嗣人【下旣字或作且】

唐故昭武校尉守左金吾衛將軍李公墓志銘

公諱道古字某曹成王子其先王明以太宗子曹絕輒復封五世而至成王成王諱臯有功建中貞元間【王諱上或無成字非是】以多才能能行賞誅爲名至今追數當時內外文武大臣成王必在其間【或無成王字】公以進士舉及第獻文輿三十卷拜校書郎集賢學士四遷至宗正丞憲宗卽位選擢宗室遷尙書司門員外郎以選爲利隨唐睦州刺史遷少宗正元和九年以禦史中丞持節鎭黔中十一年來朝遷鎭鄂州以鄂嶽道兵防平淮西以功加禦史大夫十三年徴拜宗正轉左金吾上卽位以先朝時嘗信妄人栁泌能燒水銀爲不死藥薦之【泌或作賁經云新舊史李幹墓志石本皆作泌】泌以故起閭閻氓爲刺史不效貶循州司馬其年九月三日以疾卒於貶所年五十三【月下或有十字】長慶元年詔曰左降而死者還其官以葬遂以其年某月日葬於東都某縣【其年或作某年月上或無某字】公三娶元配韋氏諱修修生子紘紘爲進士學【修方作循學或作舉】女貢嫁崔氏夫人隋雍州牧鄖【音云】公叔裕五世孫父士佺蓬山令次配崔氏諱藥【乙角切又音約白芷其葉謂之藥】生綽紹綰女嫁鄭氏季毗夫人父昭嘗爲京兆尹今夫人韋氏無子父光憲光祿卿其葬用古今禮以元配韋氏夫人祔而葬次配崔氏夫人於其域異墓【或無用古今禮至而葬十四字非是】公宗室子生而貴富能學問以中科取名【方無生字非是】善自傾下以交豪傑身死賣宅以葬銘曰

大支於今其尙有封【大或作本非是尙方作上】當公弟兄未續又亡【弟兄或作兄弟】其遷於南年及始衰誰黜不復而以喪歸【誰或作𨿽】海丰彌彌萬里於畿載其始終以哀表之

唐故朝散大夫尙書庫部郎中鄭君墓志銘

君諱羣字之世爲滎陽人【君或作公】其祖於元魏時有假封襄城公者子孫因稱以自別【此下或有君其後也四字○今按下文有君其季也有則不應重出之】曽祖匡時晉州霍邑令祖千尋彭州九隴丞父迪鄂州唐年令娶河南獨孤氏女生二子君其季也以進士選【以上方有君字】吏部考功所試判爲上等授正字自鄠縣尉拜監察禦史佐鄂嶽使裴均之爲江陵以殿中侍禦史佐其軍均之徴也遷虞部員外郎【之徴或作戶徴非是】均鎭襄陽復以君爲襄府左司馬刑部員外郎副其支度使事均卒李夷簡代之因以故職畱君嵗余拜復州刺史遷祠部郎中【遷上或有方字非是】防衢州無刺史方選人君願行宰相卽以君應詔【方無防字或無方字君願行作行願者非】治衢五年復入爲庫部郎中行及揚州遇疾居月餘以長慶元年八月二十四日卒春秋六十【或無居字】卽以其年十一月二十二日從葬於鄭州廣武原先人之墓次君天性和樂居家事人與待交遊初持一心未嘗變節有所緩急曲直薄厚疎數也不爲翕翕熱亦不爲崖岸斬絕之行【熱或作然斬或作嶄】俸祿入門與其所過逢吹笙彈箏飲酒舞歌詼調醉呼連日夜不厭費盡不復顧問【方無此上六字】或分挈以去一無所愛惜不爲後日毫髮計畱也遇其空無時客至淸坐相看或竟日不能設食客主各自引退亦不爲辭謝【看或作對看下方無或字】與之遊者自少及老未嘗見其言色有若憂嘆者豈列禦冦莊周等所謂近於道者邪其治官守身又極謹愼不掛於過差去官而人民思之身死而親故無所怨議哭之皆哀又可尙也初娶吏部侍郎京兆韋肇女生二女一男長女嫁京兆韋詞次嫁蘭陵蕭瓚【詞或作嗣宗贊或作贊】後娶河南少尹趙郡李則女生一女二男其餘男二人女四人皆幼嗣子退思韋氏生也【四或作一】銘曰

再鳴以文進塗辟佐三府治藹厥迹郎官郡守愈著白【官或作中】洞然渾朴絕瑕謫【朴或作璞】甲子一終反宅

唐故朝散大夫越州刺史薛公墓志銘

公諱戎字元夫其上祖懿爲晉安西將軍實始居河東公之四世祖嗣汾陰公諱徳儒爲隋襄城郡書佐以卒【隋上或無爲字】襄城有子二人皆貴其後皆蕃以大而其季尢盛官至邠州刺史邠州諱寶有子九人皆有名位其最季諱縑爲河南令以卒【縑或作謙方云世系表作縑】河南有子四人其長諱同卒官湖州長史贈刑部尙書尙書娶吳郡陸景融女有子五人皆有名迹其達者四人公於倫次爲中子仁孝慈愛忠厚而好學不應徴舉沈浮閭巷間不以事自累爲貴常州刺史李衡遷江西觀察使曰州客至多莫賢元夫吾得與之俱足矣【使下或無曰字】卽署公府中職公不辭讓年四十餘始脫褐衣爲吏衡遷給事中齊映自桂州以故相代衡爲江西公因畱佐映治【桂或作睦方云考傳當作桂治方作始屬下文非是】映卒湖南使李防福建使栁冕交表奏公自佐詔以公與冕在冕府累遷殿中侍禦史冕使公攝泉州冕文書所條下有不可者公輒正之冕惡其異於已懷之未發也遇馬總以鄭滑府佐忤中貴人貶爲泉州別駕冕意欲除總附上意爲事使公按置其罪公嘆曰公乃以是待我我始不願仕者正爲此耳不許冕遂大怒囚公於浮圖寺而致總獄事聞逺近值冕亦病且死不得已俱釋之冕死後使至奏公自副又副使事於浙東府轉侍禦史元和四年徴拜尙書刑部員外郎遷河南令歷衢湖常三州刺史所至以亷貞寛大爲稱朝廷嘉之某年拜越州刺史兼禦史中丞浙東觀察使【某年或作元和十二年正月廿二日方云前已云元和四年此不當復出年號他銘亦無書除授月日者或本非是史下方無兼字】至則悉除去煩獘儉出薄入以致和富部刺史得自爲治無所牽制四境之內竟嵗無一事公篤於恩義盡用其祿以周親舊之急有餘頒施之內外親無疎逺皆家歸之疾病去官長慶元年九月庚申至於蘇州以卒春秋七十五【卒上或有病字】奏至天子爲之罷朝【或無奏至二字】贈左散騎常侍使臨弔祭之士大夫多相弔者【大夫或作人】以其年十一月庚申葬於河南偃師先人之兆次以韋氏夫人祔【其或作明】公凡再娶先夫人京兆韋氏後夫人趙郡李氏皆先卒子男二人曰沂曰洽長生九嵗而幼七嵗矣【沂或作溯方云世系表作溯】女四人皆已嫁愈旣與公諸昆弟善又嘗代公令河南公之葬也故公弟集賢殿學士尙書刑部侍郎放屬余以銘【故字疑當在上文公之字上刑或作兵】其文曰

薛氏近世莫盛公門公倫五人咸有顯聞公之初志不以事累【或作不累以事】僶俛以隨亦貴於位無怨無惡中以自寶【或作中人以自方云此文四句一韻○古音寶與壽葉寶或作貴或作實】不能百年曷足謂壽公宜有後有二稚子其祐成之公食廟祀

別本韓文考異卷三十二

欽定四庫全書

別本韓文考異卷三十三

宋王伯大重編

碑志

楚國夫人墓志銘【韓妻】

楚國夫人姓翟氏故檢校禦史大夫宋州刺史良佐之女今司徒兼中書令許國公之妻前鄜坊節度使散騎常侍兼禦史大夫公武之母【或無司字坊或作州非是】夫人在家以孝友聰明爲父母所偏愛選所宜歸以適韓氏韓氏族大且貴又太尉劉公甥內外尊顯【又或作父非是公下或有之字】夫人入門上下莫不贊賀【或作賢】事皇姑齊國太夫人肅恭誠至奉養不怠皇姑以夫人能盡婦道稱之六親【能上或有爲字】其事夫義以順其教子愛以公司徒公曰我之能守貴富不危溢者楚國有助焉耳大夫領梁偏師卒就蔡功受節居藩爲邦家令人父母之教然也夫人以元和十四年十一月一日薨於鄜之公府春秋若干大夫委節去位奉喪以居東都詔起之辭以羸毀不任卽命又加諭勉固不變天子嗟嘆之【起上或有再字固下或有守字】長慶二年三月某日葬夫人於洛陽北山夫人生二子長曰肅元爲太子司議郎以卒贈尙書主客郎中其次大夫公武也銘曰

翟氏之先蓋出宗周璜顯於魏以佐文侯髙陵【翟方進封髙陵侯】相漢義以家酬遷於南陽始自郎苗逮魏晉宋代不絕史以至夫人太守之子司徒之妻大夫之母公居河東子在鄜畤爲王屏翰有壤千里【公或作父非是】公曰姑止以承我祀子曰母兮莫我撫已【莫我或作莫慰】文駟雕軒往來有煒莫尊於母莫榮於妻從古迄今孰盛與夷用昭厥裔篆此銘詩

唐故國子司業竇公墓志銘

國子司業竇公諱牟字某【或作字貽周】六代祖敬逺嘗封西河公大父同昌司馬比四代仍襲爵名【代或作世字】同昌諱生皇考諱叔向官至左拾遺溧【音栗】水令贈工部尙書尙書於大歷初名能爲詩文及公爲文最長於詩孝謹厚重舉進士登第【孝謹厚重又作孝愛謹厚】佐六府五公八遷至檢校虞部郎中【或無虞部字】元和五年眞拜尙書虞部郎中轉洛陽令都官郎中澤州刺史以至司業年七十四長慶二年二月丙寅以疾卒其年八月某日葬河南偃師先公尙書之兆次初公善事繼母家居未出學問於江東尙幼也名聲詞章行於京師人遲【音穉】其至及公就進士且試其輩皆曰莫先竇生於時公舅袁髙爲給事中方有重名愛且賢公然實未嘗以干有司【嘗下或有有字】公一舉成名而東遇其黨必曰非我之才維吾舅之私其佐昭義軍也遇其將死公權代領以定其危後將盧從史重公不遣奏進官職公視從史益驕不遜僞疾經年舉【音預祝曰舁車也】歸東都從史卒敗死公不以覺防避去爲賢告人公始佐崔大夫縱畱守東都後佐畱守司徒餘慶曆六府五公文武細麤不同自始及終於公無所悔望有彼此言者六府從事幾且百人有願姦易險賢不肖不同公一接以和與信卒莫與公有怨嫌者【言下或無者字】其爲郎官令守愼法寛惠不刻【令守疑當作守令謂守法令也】教誨於國學也嚴以有禮扶善遏過益明上下之分以躬先之恂恂愷悌得師之道【遏或作蓋過或作惡方云漢路溫舒傳遏過者謂之妖言或無益字】公一兄三弟常羣庠鞏常進士水部員外郎朗夔江撫四州刺史羣以處士徴自吏部郎中拜禦史中丞出帥黔容以卒庠三佐大府自表先令爲登州刺史鞏亦進士以禦史佐淄靑府皆有材名公子三人長曰周餘好善學文能謹謹致孝述父之志曲而不黷【好善學文或作好學善文或作好古善文】次曰某曰某皆以進士貢女子三人【上某下或有少字】愈少公十九嵗以童子得見於今四十年始以師視公而終以兄事焉公待我一以朋友不以幼壯先後致異公可謂篤厚文行君子矣其銘曰

後緡【音瑉祝曰左傳曰昔有過澆滅夏后相後緡方娠逃自竇歸於有仍生少康克復舊物少康二子曰杼曰龍畱居有仍遂爲竇氏】竇逃閔腹子夏以再家竇爲氏聖愕【樊曰史記孔子將西見趙簡子至於河聞竇鳴犢舜華之死臨河而嘆美哉洋洋乎丘之不濟此命也夫】旋河犢【少康二子曰龍龍六十九世孫鳴犢爲晉大夫】引比【引以爲比】相嬰撥漢納孔軌【鳴犢七世子孫嬰漢竇嬰相武帝太后好黃老而嬰務隆推儒術貶道家言此云撥漢納孔軌蓋謂嬰撥漢家黃老之習而納之孔子之道左氏所謂納民於軌物前漢敍傳所謂伏周孔子之軌躅也撥一作發】後去觀津【安兄之子充葬觀津充之孫宣帝時以吏二千石徙平陵】而家平陵【而或作西】遙遙厥緒夫子是承我敬其人我懷其徳作詩孔哀質於幽刻【或作石】

唐正議大夫尙書左丞孔公墓志銘

孔子之後三十八世有孫曰戣字君嚴事唐爲尙書左丞年七十三三上書去官天子以爲禮部尙書祿之終身而不敢煩以政【上上或無三字】吏部侍郎韓愈常賢其能謂曰公尙壯上三畱奚去之果【方無韓字畱下或有公字】曰吾敢要君吾年至一宜去吾爲左丞不能進退郎官惟相之爲二宜去【方從杭本無至字云洪引龔勝邴漢俱乞骸骨答詔古者有司年至則致事今大夫年至矣恐未必然○今按洪所引漢書文理甚明方以欲從杭本之故遂以爲未必然而不取殊不可曉今正之一本云君吾二字語尢健但如此則君下卻少一吾字不敢輒補耳郎官或作郎中】愈又曰古之老於鄕者將自佚非自苦閭井田宅具在親戚之不仕與倦而歸者不在東阡在北陌可杖屨來往也今異於是公誰與居且公𨿽貴而無畱資何恃而歸曰吾負二宜去尙奚顧子言愈面嘆曰公於是乎賢逺於人【於是或作是於於音烏或無賢字皆非是】明日奏疏曰臣與孔戣同在南省數與相見【相上方有孔戣字○今按上下文孔戣字多此不宜有】戣爲人守節淸苦論議正平【或作平正平或作直】年才七十筋力耳目未覺衰老憂國忘家用意至到如戣輩在朝不過三數人陛下不宜茍順其求不畱自助也不報明年長慶四年正月已未公年七十四告薨於家贈兵部尙書公始以進士佐三府官至殿中侍禦史元和元年以大理正徴累遷江州刺史諫議大夫事有害於正者無所不言加皇太子侍讀攺給事中言京兆尹阿縱罪人詔奪京兆尹三月之俸【三上或無尹字】權知尙書右丞明年拜右丞【或作拜左丞或兩皆作左方云戣在元和中未嘗爲左丞蓋權知右丞事逾年而正除右丞長慶二年還自廣州乃爲左丞耳新舊史戣傳皆誤南海碑石本可考也而山谷本於爲尙書左丞之上從蜀本增一復字蓋於元和兩次除授皆以誤作左丞故又誤謂長慶爲再除也陳齊之又去拜右丞三字皆非】攺華州刺史明州嵗貢海虫淡菜蛤蚶可食之屬自海抵京師道路水陸遞夫積功嵗爲四十三萬六千人奏疏罷之【攺華州刺史或在罷貢海物之下方雲華州乃輸貢之途此疏專爲逓夫而言也新史亦可考或無可食二字】下邽【音圭】令笞外按小兒系禦史獄公上疏理之詔釋下邽令而以華州刺史爲大理卿【外按或作按外○孫曰元和十年以李絳代戣爲華州以戣爲大理卿○今按唐防要每嵗冬以鷹犬出近畿習狩謂之外按使領徒數百恃恩恣橫郡邑懼擾皆厚禮迎犒百姓畏之如冦盜元和九年裴寰爲下邽令疾其擾人但據文供饋使者歸乃譛寰有慢言上大怒將以不敬論宰相武元衡中丞裴度懇救甚切乃釋之卽此事也言小兒者蓋以田獵應奉者謂之五坊小兒事見順宗實錄防要亦有小使之名疑卽此輩也】十二年自國子祭酒拜禦史大夫嶺南節度等使約以取足境內諸州負錢至二百萬悉放不收蕃舶之至泊步有下碇【丁定切與矴同錘舟石】之稅始至有閱貨之燕犀珠磊落賄及僕公皆罷之【賄方作財】絕海之商有死於吾地者官藏其貨滿三月無妻子之請者盡沒有之【沒下或無之字】公曰海道以年計往復何月之拘茍有驗者悉推與之無算逺近厚守宰俸而嚴其法嶺南以口爲貨其荒阻處父子相防爲奴公一禁之【�或作博或無公一禁之四字】有隨公吏得無名兒蓄不言官有訟者公召殺之【吏上或有之字】山谷諸黃世自聚爲豪觀吏厚薄緩急或叛或從【觀下或有察字非是】容桂二管利其虜掠請合兵討之冀一有功有所指取當是時天子以武定淮西河南北用事者以破諸黃爲類向意助之【武定或作定武類或作願皆非是】公屢言逺人急之則惜性命相屯聚爲冦緩之則自相怨恨而散此禽獸耳但可自計利害不足與論是非【恨下或有焉字無而散字或焉字在散字下此上或有況字方無耳字】天子入先言遂斂兵江西嶽鄂湖南嶺南防容桂之吏以討之被霧露毒相枕籍死百無一還安南乘勢殺都防李象古桂將裴行立容將楊旻皆無功數月自死嶺南囂然【月或作日非是】祠部嵗下廣州祭南海廟廟入海口爲州者皆憚之不自奉事常稱疾命從事自代惟公嵗常自行官吏刻石爲詩美之【常自方作自常非是詩或作詞】十五年遷尙書吏部侍郎公之北歸不載南物奴婢之籍不增一人長慶元年攺右散騎常侍二年而爲尙書左丞曽祖諱務本滄州東光令祖諱如珪海州司戶參軍贈尙書工部郎中皇考諱岑父祕書省著作佐郎贈尙書左僕射公夫人京兆韋氏父種大理評事有四子長曰溫質四門博士遵孺遵憲溫裕皆明經女子長嫁中書舍人平陽路隋其季者幼【下溫或作遵方云作溫與傳合蓋晚年皆從溫世系表云四字皆從溫非也○今按上文長子已名溫質則非晚年從溫也豈以嫡庶爲異耶然非要切不必彊解】公之昆弟五人載戡戢戵【音衢】公於次爲第二公之薨戢自湖南入爲少府監其年八月甲申戢與公子葬公於河南河陰廣武原先公僕射墓之左銘曰

孔世�八吾見其孫【�或作三十方云此銘皆以四言爲句作三十非○今按�依字當作乖】白而長身寡笑與言【白或作自非是】其尙類也莫與之倫【也或作耶】徳則多有請考於文

故江南西道觀察使贈左散騎常侍太原王公墓志銘

【或有中大夫洪州刺史兼禦史中丞十二字】

公諱仲舒字中少孤奉其母居江南遊學有名貞元十年以賢良方正拜左拾遺攺右補闕禮部考功吏部三員外郎貶連州司戶參軍攺夔州司馬佐江陵使攺祠部員外郎復除吏部員外郎【古無復字吏部員外下或無郎字】遷職方郎中知制誥出爲峽州刺史【峽州說已見前】遷廬州未至丁母憂服闋攺婺州蘇州刺史【闋方作缺攺或作除】徴拜中書舍人旣至謂人曰吾老不樂與少年治文書得一道有地六七郡爲之三年貧可富亂可治身安功立無愧於國家可也【樂或作宜文書下或有事字】日日語人丞相聞問語驗卽除江南西道觀察使兼禦史中丞至則奏罷酒錢九千萬以其利與民【千或作十與民或作丐貧民方云諸本以後語誤入釀戶非盡貧民○今按丐貧民一語下文已有不應再出方本是也但其說非是除酒蓋與民共之使得自釀非直以錢九千萬與釀戶也】又罷軍吏官債五千萬悉焚簿文書【或無文字】又出庫錢二千萬以丐貧民遭旱不能供稅者禁浮屠及老子爲僧道士不得於吾界內因山野立浮屠老子象【禁方作學○今按作學非是但下文自有浮屠老子字此不應重出且其文理亦不明白疑此自浮至爲六字亦是衍文去之則文理通暢矣但無本可證不敢刪耳界下或無內字山或作出立或作去皆非是以其其字疑衍】以其誑丐漁利奪編人之產【編或作經○今按以民爲人蓋避諱當作民乃是下求人利害與人吏約放此】在官數年其蓄積錢余於庫米余於廩朝廷選公卿於外將徴以爲左丞吏部已用薛尙書代之矣【或無以字】長慶三年十一月十七日未命而薨年六十二天子爲之罷朝贈左散騎常侍逺近相弔以四年二月某日葬於河南某縣先塋之側公之爲拾遺朝退天子謂宰相曰第幾人非王某耶是時公方與陽城更疏論裴延齡詐妄士大夫重之爲考功吏部郎也下莫敢有欺犯之者非其人𨿽與同列未嘗比數收拾故遭讒而貶在制誥盡力直友人之屈不以權臣爲意又被讒而出【在或作及知二字】元和初婺州大旱人餓死戶口亡十七八公居五年完富如初【方無口字】按劾羣吏奏其贓罪州部淸整加賜金紫其在蘇州治稱第一公所至輒先求人利害廢置所宜閉閣艸奏【利或作之李云古本無利字神道碑周知俗之病亦無利字○今按下文廢置所宜則此句合有利字古本偶皆脫漏不足爲據】又具爲科條與人吏約事備一旦張下民無不抃叫喜悅或初若小煩旬嵗皆稱其便【備下或有悉字或有復出事字○今按文勢疑當有悉字在備字上】公所爲文章無世俗气其所樹立殆不可學曽祖諱暕比部員外郎【或無諱字下同】祖諱景肅丹陽太守考諱政襄鄧等州防禦使鄂州采訪使贈工部尙書【政或作謀工或作吏】公先妣渤海李氏贈渤海郡太君【或無太字】公娶其舅女有子男七人初哲貞泰復洄初進士及第哲文學俱善其餘幼也長女壻劉仁師髙陵令次女壻李行修尙書刑部員外郎【修或作循或作郎字】銘曰

气鋭而堅又剛以嚴哲人之常【又方作及哲人作若皆非是】愛人盡已不倦以止乃吏之方與其友處順若婦女何徳之光墓之有石我最其迹萬世之藏【之有或作中之最或作撮或作載方雲集韻最撮之省文○今按方說非也史漢功臣傳末總計其功皆以最字起之】

殿中少監馬君墓志

君諱繼祖司徒贈太師北平莊武王之孫少府監贈太子少傅諱暢之子生四嵗以門功拜太子舍人積三十四年五轉而至殿中少監年三十七以卒有男八人女二人始余初冠應進士貢在京師窮不自存以故人稚弟拜北平王於馬前王問而憐之因得見於安邑裏第王軫其寒饑賜食與衣【不下或有能字食上方無賜字云表記君子問人之寒則衣之問人之饑則食之食與衣皆去聲讀○今按無賜字卽不成文食衣並讀如字方云說非是】召二子使爲之主其季遇我特厚少府監贈太子少傅者也姆抱幼子立側眉眼如畫發漆黒肌肉玉雪可念殿中君也【方云畫胡麥切左思嬌女詩眉目粲如畫○今按畫當音胡卦切左詩叶韻故爾發下或有如字非是念或作憐方云姑記云王丞相於靑疎臺中觀有兩三兒騎羊皆端正可念】當是時見王於北亭猶髙山深林鉅谷龍虎變化不測傑魁人也【或無鉅谷二字】退見少傅翠竹碧梧鸞鵠停峙能守其業者也【碧或作蒼業或作恭非是】幼子娟【於緑切好貌】好靜秀瑤環瑜珥蘭茁其芽稱其家兒也後四五年吾成進士去而東遊哭北平王於客捨後十五六年吾爲尙書都官郎分司東都而分府少傅卒哭之【分府比見當時分司官之稱號或無此二字非是】又十餘年至今哭少監焉嗚呼吾未耄老自始至今未四十年而哭其祖子孫三世於人世何如也【句末六字疑衍】人欲久不死而觀居此世者何也【李本云晁以道乙居字○今按此篇末兩三句不可曉疑而字當作亦字何下當有如字蓋誤冩著上文也然無別本可證姑闕以俟知者】

別本韓文考異卷三十三

欽定四庫全書

別本韓文考異卷三十四

宋王伯大重編

碑志

南陽樊紹述墓志銘

【補注後山詩話歐陽公謂退之爲樊宗師墓志便似樊文其始出於司馬子長子長爲長卿傳如其文惟其過之故兼之也】

樊紹述旣卒且葬愈將銘之從其家求書得書號魁紀公者三十卷曰樊子者又三十卷春秋集傳十五卷表牋狀防書序傳紀志說論今文贊銘凡二百九十一篇【志上方無紀字】道路所遇及器物門裏雜銘二百二十賦十詩七百一十九【一十或作又十】曰多矣哉古未嘗有也然而必出於巳不襲蹈前人一言一句【樊曰國史補云元和之後文章則學奇於韓愈學澁於樊宗師退之作樊墓志稱其爲文不剽襲觀絳守居園池記誠然亦太奇澁矣本朝王晟劉忱皆爲之注解如瑤翻碧瀲嵬眼傾耳等語皆前人所未道也歐陽公跋絳守居園池語云元和文章之盛極矣其奇怪至於如此又詩曰嘗聞紹述絳守居偶來登覽周四隅異哉樊子怪可吁心欲獨去無古初窮荒探幽入有無一語詰曲百盤紆孰云已出不剽襲包斷欲學盤庚書云云】又何其難也必出入仁義其富若生蓄萬物畢具海含地負放恣橫縱無所統紀然而不煩於繩削而自合也嗚呼紹述於斯術其可謂至於斯極者矣生而其家貴富長而不有其藏一錢【長而方作而長】妻子告不足顧且笑曰我道蓋是也【蓋下疑有如字】皆應曰然無不意滿嘗以金部郎中告哀南方還言某師不治罷之以此出爲綿州刺史【或無嘗字師或作帥方無出字以下文又出觀之宜有】一年徴拜左司郎中又出刺絳州【或無刺字】綿絳之人至今皆曰於我有徳以爲諫議大夫命且下遂病以卒年若干【病以或作以病】紹述諱宗師父諱澤嘗帥襄陽江陵官至右僕射贈某官祖某官諱泳自祖及紹述三世皆以軍謀堪將帥防上第以進紹述無所不學於辭於聲天得也【得下或有地字或有地出字皆非是】在眾若無能者嘗與觀樂問曰何如曰後當然已而果然【後上方有某字非是】銘曰

惟古於詞必已出降而不能乃剽賊【方作脫】後皆指前公相襲從漢迄今用一律寥寥久哉莫覺屬【覺方作學非是】神䢐聖伏道絕塞旣極乃通發紹述文從字順各識職有欲求之此其躅

中大夫陜府左司馬李公墓志銘

公諱郱【蒲經切】字某雍王繪之後【繪或作防方從新舊史作繪】王孫道明唐初以屬封淮陽王又追王其祖父曰雍王長平王【下或有長平生淮陽五字】淮陽生景融景融親益疎不王生務該生思一思一生岌【魚級切】比四世官不過縣令州佐然益讀書爲行爲士大夫家岌爲蜀州晉原尉【原或作康】生公未晬【祖對切子生一嵗曰晬說文周年也】以卒無家母抱置之姑氏以去姑憐而食之至五六嵗自問知本末因不復與羣兒戲常黙黙獨處曰吾獨無父母不力學問自立不名爲人年十四五能闇記論語尙書毛詩左氏文選凡百餘萬言凜然殊異姑氏子弟莫敢爲敵浸傳之聞諸父【敵方作嬌非是之聞或作聞之】諸父泣曰吾兄尙有子耶迎歸而坐問之應對橫從無難諸父悲喜顧語羣子弟曰吾爲汝得師【語或作謂或無曰字無吾字】於是縱學無不觀以朝邑員外尉選魯公眞卿第其所試文上等【文下或有爲字】擢爲同官正尉曰文如李尉乃可望此其後比以書判拔萃選爲萬年尉【或無比字】爲華州錄事參軍爭事韓秦於刺史去官爲陸渾令河南尹鄭餘慶薦之朝拜南鄭【興元府屬縣】令尹家奴以書抵縣請事公走府出其書投之尹前尹慚其廷中人曰令辱我令辱我【方云漢張耳傳李良素貴起慚其從官又袁盎還愧其吏公此文與劉昌裔志皆用此或無復出令辱我三字】且曰令退遂怨之拾掇三年無所得【方無所字】拜宗正丞宰相以文理白爲資州刺史公喜曰吾將有爲也讒宰相者言之上曰是與其故故得用【方無者字非是】攺拜陜府左司馬公又喜曰是官無所職吾其不以吏事受責死矣長慶元年正月丙辰以疾卒春秋七十三【方無正月字而云李本作正月蓋正月十八日也○今按是年辛丑嵗丙辰非嵗名則爲日名而在月下爲是方知日辰所直而不以李本補正月字不可曉也】公內外行完潔白奮厲再成有家士大夫談之夫人博陵崔氏朝邑令友之之女其曽伯父暐有功中宗時夫人髙明遇子婦有節法進見侍側肅如也七男三女邠爲澄城主簿其嫡激鄜城令【激下或有爲字】放苪城尉漢監察禦史滻洸潘皆進士及公之存內外孫十有五人五月庚申葬華陰縣東若干裏漢韓氏壻也故予與爲銘其詞曰

愈下而防旣極復飛其自公始公多子孫將復廟祀【廟方作其○今按唐防要禮官議戶部尙書韋損四代祖所立私廟子孫官卑其祠久廢今損官三品凖令合立二廟此以郱之先嘗有王封而後世官卑不得立廟故云將復廟祀也然唐制亦非古而本朝立法尢疎略惟蘇魏公嘗議立廟與襲爵之法相爲表裏其說爲善惜乎當時不施行也】

故幽州節度判官贈給事中淸河張君墓志銘

張君名徹字某以進士累官至範陽府監察禦史長慶元年今牛宰相爲禦史中丞奏君名迹中禦史選【元或作二方云考之史當作元年陳齊之云常疑牛僧孺之爲人觀此語則知韓公亦不喜其人矣然牛宰相三字或作今宰相牛公未知孰是】詔卽以爲禦史其府惜不敢畱遣之而密奏幽州將父子繼續不廷選且久今新收臣又始至孤怯須彊佐乃濟發半道有詔以君還之仍遷殿中侍禦史加賜朱衣銀魚【仍或作乃】至數日軍亂怨其府從事盡殺之而囚其帥且相約張禦史長者毋侮辱轢蹙我事無庸殺置之帥所【毋或作無我事下方有無罪二字】居月餘聞有中貴人自京師至君謂其帥公無負此土人上使至可因請見自辧幸得脫免歸卽推門求出【或無免字】守者以告其魁魁與其徒皆駭曰必張禦史張禦史忠義必爲其帥告此【史下方無張字及無告此二字○按告字疑當作言】餘人不如遷之別館【今按餘人二字疑衍而下文不如遷之別館自爲一句蓋述其言如此下文又云卽與眾出君乃記其事也但無所考不敢輒刪耳或云餘人字不必去其曰遷之別館蓋言今當如此耳亦通】卽與眾出君【與或作以】君出門罵眾曰汝何敢反前日吳元濟斬東市昨日李師道斬於軍中同惡者父母妻子皆屠死肉餧狗防鴟鵶汝何敢反汝何敢反行且罵眾畏惡其言不忍聞【畏下或有皆字非是或在畏上則或有之】且虞生變卽撃君以死君抵死口不絕罵眾皆曰義士義士或收瘞之以俟事聞天子壯之贈給事中其友侯雲長佐鄆使請於其帥馬僕射爲之選於軍中得故與君相知張恭李元實者使以幣請之範陽【恭或作泰】範陽人義而歸之以聞詔所在給船轝傳歸其家賜錢物以葬長慶四年四月某日其妻子以君之喪葬於某州某所【四年方云舊本或作二年或作三年按鄆帥馬總也總以二年而爲右僕射明年夏召還當作二年或三年也○今按方說𨿽如此而其所定之本卻作四年今姑從之蓋或喪歸逾年馬旣召還乃克葬也】君弟復亦進士佐汴宋得疾變易喪心驚惑不常君得閒卽自視衣褥薄厚節時其飲食而匕筯進養之【褥或作衾或無養字○今按養字去聲禮曰以其飲食忠養之】禁其家無敢髙語出聲醫餌之藥其物多空靑雄黃諸奇怪物劑錢至十數萬營治勤劇皆自君手不假之人家貧妻子常有饑色祖某某官父某某官【祖某父某或作祖踐父休】妻韓氏禮部郎中某之孫汴州開封尉某之女於余爲叔父孫女君常從余學選於諸生而嫁與之孝順秪修羣女效其所爲男若干人曰某女子曰某銘曰

嗚呼徹也世慕顧以行子掲掲【音羯】也噎喑【上一結切下於金切】以爲生子獨割也爲彼不淸作玉雪也仁義以爲兵用不缺折也【缺折或作折缺】知死不失名得猛厲也自申於闇明莫之奪也【闇明當作明闇見說下條】我銘以貞之不肖者之呾【相呵也音怛】也【方無者字或無之字方云此銘以徹掲割雪折厲奪呾爲韻而行生淸兵名闇貞復自爲韻厲音烈闇當讀如諒闇之闇○今按方說多得之此銘蓋法兔罝魚麗等詩隔句用韻耳詩隔句用韻先儒所未知觀公此銘則旣識之矣但闇明二字乙之則韻自葉而義亦勝若如方說則𨿽讀闇作防韻終不葉而義亦不通也】河南府法曹參軍盧府君夫人苗氏墓志銘【或無府苗氏三字或作範陽盧君夫人苖氏】

夫人姓苗氏諱某字某上黨人曽大父襲夔贈禮部尙書大父殆庶贈太子太師父如蘭仕至太子司議郎汝州司馬【或作別駕方云世系表作永王府諮議參軍】夫人年若干嫁河南法曹盧府君諱貽有文章徳行【府君字或復出河南或作範陽】其族世所謂甲乙者先夫人卒【或作卒先夫人】夫人生能配其賢沒能守其法男二人於陵渾女三人皆嫁爲士妻貞元十九年四月四日卒於東都惇化裏年六十有九其年七月某日祔於法曹府君墓在洛陽龍門山【其年或作其明年七或作八】其季女壻昌黎韓愈爲之志【之下或有銘字而無志字】其詞曰

赫赫苗宗族茂位尊或毗於王或貳於藩是生夫人載穆令聞【是或作厥】爰初在家孝友惠純乃及於行克嫓徳門【乃及或作享乃克或作光】肅其爲禮裕其爲仁【爲禮方作禮容○今以下句爲仁偶之方說非是】法曹之終諸子實幼煢煢其哀介介其守循道不違厥聲彌劭【或作旣克其家厥問愈劭】三女有從二男知教閭裏嘆息母婦思效嵗時之嘉嫁者來寧累累外孫有擕有嬰【累累或作累累】扶牀坐膝嬉戲讙爭旣壽而康旣備而成不歉於約不矜於盈伊昔淑哲或圖或書嗟咨夫人孰與爲儔刻銘寘墓以贊碩休【銘或作石寘或作誌書儔休以古韻葉已見溪堂詩】

故貝州司法參軍李君墓志銘

【參軍李翺習之之祖習之嘗自爲其皇祖實錄其行治皆如志所書翺之實錄終曰先祖有美而不知不明也知而不傳不仁也翺欲傳懼文章不足以稱頌道徳光耀來世是以頓首欲假辭於執事者亦惟不斥其愚而爲之傳焉意翺乞公銘之辭也】

貞元十七年九月丁卯隴西李翺合葬其皇祖考貝州司法參軍楚金皇祖妣淸河崔氏夫人於汴州開封縣某里【七或作八月下或有一日字開封縣某里或作陳畱縣安丰裏後開封字同】昌黎韓愈紀其世著其徳行以識其葬【識或作志】其世曰由梁武昭王六世至司空【其世或作其詞至或作有】司空之後二世爲刺史淸淵侯由侯至於貝州凡五世其徳行曰事其兄如事其父其行不敢有出焉【或無曰字】其夫人事其姒如事其姑其於家不敢有專焉【姒或作師】其在貝州其刺史不悅於民將去官民相率讙嘩手瓦石胥其出撃之【刺上或無其字方云據李翺集刺史嚴正晦也胥或作須或作需或無其字方云史記趙世家太后盛气胥之入又亷頗傳胥後令注胥猶須也】刺史匿不敢出州縣吏由別駕已下不敢禁司法君奮曰是何敢爾【或無何字方無爾字】屬小吏百餘人持兵仗以出【仗或作杖】立木而署之曰刺史出民有敢觀者殺之木下民聞皆驚相告散去後刺史至加擢任貝州由是大理【加下或有禮字】其葬曰【或作日方雲山谷李謝以古本定與上文其世曰其徳曰爲一例】翺旣遷貝州君之喪於貝州殯於開封遂遷夫人之喪於楚州八月辛亥至於開封壙於丁已墳於九月辛酉窆【皮驗切說文窆葬下棺也周禮反窆執斧是也】於丁卯【窆方作穸】人謂李氏世家也侯之後五世仕不遂蘊必發其起而大乎四十年而其兄之子衡始至戶部侍郎君之子四人官又卑翺其孫也有道而甚文【甚文出左傳楚子西曰光又甚文觀翺實錄亦可見甚文矣魯直詩云習之實錄葬皇祖斯文如女有正色云云】固於是乎在【或無固字】

處士盧君墓志銘

處士諱於陵其先範陽人父貽爲河南法曹參軍河南尹與人有仇誣仇與賊通收掠取服法曹曰我官司也我在不可以爲是廷爭之以不死河南怒命卒捽之【捽昨沒切捽撃也卒或作牽】法曹爭尢彊遂並收法曹竟奏殺仇籍其家而釋法曹法曹出徑歸臥家念河南勢弗可敗气憤弗食嘔血卒東都人至今猶道之處士少而孤母夫人憐之讀書學文皆不待彊教卒以自立在母夫人側油油翼翼不忍去時嵗母夫人旣終育幼弟與歸宗之妹經營勤甚未暇進仕也年三十有六元和二年五月壬辰以疾卒有男十嵗曰義女九嵗曰孟又有女生處士卒後未名【孟下或無又字】於其年九月乙酉其弟渾以家有無葬以車一乘於龍門山先人兆愈於處士妹壻也爲其志且銘其後曰

貴兮富兮如其材得何數兮名兮壽兮如其人豈無有兮彼皆逢其臧子獨迎其凶玆命也邪玆命也邪

故太學博士李君墓志銘【學或作常】

太學博士頓丘李於余兄孫女壻也【或無女字】年四十八長慶三年正月五日卒其月二十六日穿其妻墓而合葬之在某縣某地子三人皆幼初於以進士爲鄂嶽從事遇方士栁泌從授藥法服之往往下血比四年病益急乃死【栁泌說已見前乃方作及非是】其法以鉛滿一鼎按中爲空實以水銀蓋封四際燒爲丹沙云【鼎下方有以物字實以方作以實】余不知服食說自何世起殺人不可計而世慕尙之益至此其惑也在文書所記及耳聞相傳者不說【方無相字】今直取目見親與之遊而以藥敗者六七公以爲世誡工部尙書歸登殿中禦史李虛中刑部尙書李遜遜弟刑部侍郎建襄陽節度使工部尙書孟簡東川節度禦史大夫盧坦金吾將軍李道古此其人皆有名位世所共識工部旣食水銀得病自說若有燒鐡杖自顚貫其下者【顚或作巓】摧而爲火射竅節以出狂痛號呼乞絕其茵席常得水銀髮且止唾血數十升以斃【茵或作裀方無常字】殿中疽發其背死刑部且死謂余曰我爲藥誤其季建一旦無病死襄陽黜爲吉州司馬余自袁州還京師襄陽乘舸邀我於蕭洲屏人曰我得祕藥不可獨不死今遺子一器可用棗肉爲丸服之別一年而病其家人至訊之曰前所服藥誤方且下之下則平矣病二嵗竟卒【其家方作有可所服下方有之字】盧大夫死時溺出血肉痛不可忍乞死乃死【肉方作害○今按古史肉或作寅今淮南子及內經靈樞尙存此體疑此別本害字乃寅之訛而方考之不詳也乃死乃或作及或無死字皆非是】金吾以栁泌得罪食泌藥五十死海上此可以爲誡者也蘄不死乃速得死謂之智可不可也五穀三牲鹽醯果蔬人所常禦人相厚勉必曰彊食今惑者皆曰五穀令人夭不能無食當務減節鹽醯以濟百味【濟或作齊】豚魚雞三者古以養老反曰是皆殺人不可食一筵之饌禁忌十常不食二三不信常道而務怪臨死乃悔後之好者又曰彼死者皆不得其道也我則不然始病曰藥動故病病去藥行乃不死矣及且死又悔嗚呼可哀也已可哀也已【江鄰幾云此誌略不敍於世代行事不知何也】

別本韓文考異卷三十四

欽定四庫全書

別本韓文考異卷三十五

宋王伯大重編

碑志

盧渾墓志銘【渾公妻弟也然有銘而無志焉】

前汝父母右汝兄【兄上或有弟字或作後有汝兄方云渾於陵弟也兄弟惟二人】汝從之居視汝如生遷汝居兮日月之良【遷汝或作汝遷於三字】汝居孔固兮後無有殃如不信兮視此銘章【此方作於】

虢州司戶韓府君墓志銘

安定桓王五世孫叡素爲桂州長史化行南方【長或作刺方云考世系表李太白去思頌公墓志行狀皆作長史】有子四人最季曰紳卿文而能官嘗爲揚州錄事參軍事故宰相崔圓【或作參軍二字】圓狎愛州民丁某至顧省其家後大衙防日司錄君趨以前大言曰請舉公過公與小民狎至至其家害於政【或無復出至字】圓驚謝曰錄事言是圓實過乃自署罰五十萬錢由是遷涇陽令破豪家水碾利民田頃凡百萬君諱岌桂州君之孫司錄君之子亦以能官名少而奇壯而彊老而通【閤本無而彊老三字方以爲脫】以元和元年六月十四日卒年五十七【五或作三】娶京兆田氏女【或無女字】男曰家女曰門曰都皆幼【或無曰門二字】初君樂虢之土田山水求掾其州去官猶家之旣卒因以其年九月某日葬州北十里崔長史墓西【葬下或有於字】銘曰

凡兆於玆惟其家之材【或作財○今按此句未詳當有脫誤】蓋歸有時

四門博士周況妻韓氏墓志銘

四門博士周況妻韓氏諱好【或有復出好字】尙書禮部郎中諱云卿之孫開封尉諱兪之女開封娶趙氏生二女三男【下開封字或作兪】開封卓越豪縱不治資業喜酒色狗馬趙氏卒十一年而開封亦卒開封從父弟愈於時爲博士【或無弟字方云舊本皆有○今按公父仲卿與開封之父云卿爲兄弟則公與開封固從父兄弟也】乞分教東都生以收其拏於開封界中教畜之而歸其長女於周氏況況進士家世儒者【或無復出況字】曽祖諱延潭州長沙令祖諱晦常州參軍父諱良甫左驍衛兵曹參軍況立名行人士譽之韓氏嫁九年生一男一女年二十七以疾卒【疾或作病】葬長安城南鳳棲原其從父愈於時爲中書舍人【父下方本非是儀禮喪服篇有族曽祖父者曽祖之兄弟也其子爲族祖父其孫爲族父其曽孫爲族兄弟有從祖祖父者祖父之兄弟也其子爲從祖父其孫爲從祖兄弟有世父叔父者父之兄弟也其子爲從父兄弟今韓公於開封及虢州皆爲從父弟矣於開封之女則公當爲從祖父也此但雲從父爲脫一祖字方作從父弟尢誤今無別本不敢輒增祖字且從諸本去弟字】爲銘曰

夫失少婦【失或作喪】子失壯母歸咎無處

韓滂墓志銘

【樊曰世系表老成二子湘大理丞滂寶雞丞按此志云滂年十九死蓋未嘗仕也表復誤矣】

滂韓氏子其先仕魏號安定桓王滂父老成厚謹以文爲韓氏良子弟未仕而死有二子滂其季也其祖諱介爲人孝友一命率府軍佐以卒二子百川老成老成爲伯父起居舍人某後【或無復出老成字或無某字】起居有徳行言詞爲世軌式滂旣兄弟二人而率府長子百川早死無嗣其叔祖愈命滂歸後其祖【或作早字】滂淸明遜悌以敏讀書倍文功力兼人【倍與背同倍文謂背本暗記也周禮注倍文曰諷韓語蓋本此洪譜以爲作文蓋不考此而誤攺兼下文復有爲文辭字亦不應重復如此也】爲文詞一旦奇偉驟長不類舊常吾曰爾得無假之人邪【或無得字無人字】退大喜謂其兄湘曰某違翁且逾年懼無以爲見今翁言乃然可以爲賀羣輩來見皆曰滂之大進不惟於文詞爲人亦然【方無文字詞下或有於字】旣數月得疾以死年十九矣【死或作卒】吾與妻哭之傷心三日而斂旣斂七日權葬宜春郭南一里【或無一字】嗚呼其可惜也已銘曰

天固生之邪偶自生邪【或無之字】天殺也邪其偶自死邪【或無也字】莫不歸於死壽何少多【歸或作悲】銘以送汝其悲柰何

女挐壙銘

女挐韓愈退之第四女也慧而早死愈之爲少秋官言佛夷其法亂治梁武事之卒有侯景之敗可一掃刮絕去不宜使爛熳【爲少或作少爲非是方無武字刮方作削】天子謂其言不祥斥之潮州漢南海掲陽之地【或無漢字】愈旣行有司以罪人家不可畱京師迫遣之【或無可字】女挐年十二病在席旣驚痛與其父訣【病或作疾方作在病無席字】又輿致走道撼頓失食飲節死於商南層峯驛卽瘞道南山下【層峯或作密】五年愈爲京兆始令子弟與其姆【音戊女師也記曰姆教婉娩聴從】易棺衾歸女挐之骨於河南之河陽韓氏墓葬之【京兆下或有尹字葬上或有而字】女挐死當元和十四年二月二日【和下或有之字】其發而歸在長慶三年十月之四日其葬在十一月之十一日銘曰

汝宗葬於是汝安歸之惟永寧

河南緱氏主簿唐充妻盧氏墓志銘

夫人盧氏諱某蘭陵太守景柔八世孫父貽卒河南法曹法曹娶上黨苗氏太師晉卿兄女生三女三男【方云考苗夫人志當云二男】夫人最長法曹卒苗夫人嫁之唐氏充充明經【或無復出充字】宰相休憬曽侄孫出郤氏【今按郤綺防反俗郤字與郤字相亂今流俗郗超字多作郤誤也】外王父昻中書舍人夫人年若干嫁唐氏凡生男與女九人年四十二元和四年正月二十二日卒其年四月十五日葬河南府河南縣之大石山下銘曰

夫人本宗世族之後率其先猷令徳是茂爰歸得家九子一母【得或作其】婉婉有儀柔靜以和命不侔身玆其柰何刻銘墓石以告觀者【觀或作親方云者音之戈切與何葉吳才老讀如此】

乳母墓志銘

【樊曰唐志義有服爲乳母服者其服緦麻韓曰葬乳母且爲之銘自公始○舊本作河南縣令韓愈乳母李氏】

乳母李徐州人【李下或有氏字】號正眞入韓氏乳其兒愈【入或作爲下或有家字】愈生未再周月孤失怙恃李憐不忍棄去視保益謹遂老韓氏及見所乳兒愈舉進士第歷佐汴徐軍【見下或有其字徐下或有二州字】入朝爲禦史國子博士尙書都官員外郎河南令娶婦生二男五女【二或作三】時節慶賀輒率婦孫列拜進壽【節下或有受字輒上或有愈字】年六十四元和六年三月十八日疾卒【疾或作病或無疾字或作以疾卒】卒三日葬河南縣北十五里愈率婦孫視窆封且刻其語於石納諸墓爲銘【語方作志】

別本韓文考異卷三十五

欽定四庫全書

別本韓文考異卷三十六

宋王伯大重編

雜文

瘞硯銘【銘或作文】

隴西李觀元賔始從進士貢在京師或貽之硯旣四年悲歡窮泰未嘗廢其用凡與之試藝春官實二年登上第行於襃谷【此下或有間字】役者劉誤墜之地毀焉乃匣歸埋於京師裏中昌黎韓愈其友人也贊且識云

土乎質陶乎成器復其質非生死類全斯用毀不忍棄【斯閤作期非是】埋而識之仁之義硯乎硯乎與瓦礫異

毛頴傳

【洪曰退之毛頴傳栁子厚以爲怪予以爲子虛烏有之比其流出於莊周寓言舊史云愈作毛頴傳譏戱不近人情此文章之甚紕繆者天下有識者固少而舊史所見如此可發一笑樊曰李肇國史補謂公此傳其文尢髙不下遷史談藪亦謂此傳似太史公筆】

毛頴者中山人也其先明眎【與視同禮兔曰明視】佐禹治東方土【句】養萬物有功因封於卯地死爲十二神【治方作理土方作吐屬下句云孔氏之書注曰土能吐生百谷義取此○今按東方卯位此正爲下文封於卯地死爲十二神而言也然兔與卯皆不屬土與方所引孔說不合又不見其所吐何者可養萬物兼治東方爲句語意亦似未足惟參同契云兔者吐生光則兔乃有吐義然似亦只與下文當吐而生之說相表裏止是自吐其子而無吐養萬物之意未見其必可據也若作治東方土而自爲一句但以平水土而言則於語勢無闕而下句養萬物有功爲奏庶鮮食之義意亦自明故今且從諸本其以十二物爲十二神相承已久亦未見所從來並闕之以竢知者】嘗曰吾子孫神明之後不可與物同當吐而生已而果然【當吐而生見本艸】明眎八世孫防【乃侯切補注兔子也論衡曰兔防毫而孕及其生子從口而出名曰嬎音販俗呼曰防】世傳當殷時居中山得神仙之術能匿光使物竊姮娥騎蟾蜍入月其後代遂隠不仕云【防方云蜀本音奴鉤切爾雅兔子嬎郭注云俗呼曰防與同】居東郭者曰防【七旬切狡兔也】狡而善走與韓盧爭能盧不及盧怒與宋鵲謀而殺之醢其家【者下或有號東郭三字或有號東郭防而無曰字方云說文狡兔曰防戰國防作逡鵲或作促方云廣雅曰韓盧宋鵲犬屬字林促音鵲宋良犬也】秦始皇時防將軍恬南伐楚次中山將大獵以懼楚【中山在秦東北非伐楚所當次也此固寓言然亦不爲無失】召左右庶長與軍尉以連山筮之得天與人文之兆【方無右字非是】筮者賀曰今日之獲不角不牙衣褐之徒缺口而長須八竅而趺【音夫足付】居獨取其髦簡牘是資天下同其書秦其遂兼諸侯乎【方云筮詞皆用古韻詩祈父予王之爪牙靡所止居古牙吾通髦與資亦然一云崔豹古今注防恬造筆以柘木爲管鹿毛爲柱羊毛爲被非兔毫也公豈他有所自邪○今按髦資與居葉今北人語猶謂毛爲謨公作董生詩咨與書漁葉皆可證也】遂獵圍毛氏之族拔其豪載頴而歸獻俘於章臺宮聚其族而加束防焉【豪方作毫非是下之毫同】秦皇帝使恬賜之湯沐而封諸管城號曰管城子【或無曰字】日見親寵任事頴爲人彊記而便敏自結繩之代以及秦事無不纂錄陰陽卜筮占相醫方族氏山經地誌字書圖畫九流百家天人之書及至浮圖老子外國之說皆所詳悉又通於當代之務官府簿書市井貨錢注記惟上所使自秦皇帝及太子扶蘇胡亥丞相斯中軍府令髙下及國人無不愛重【皇上或有知字相下或有李字】又善隨人意正直邪曲巧拙一隨其人𨿽見廢棄終黙不泄【𨿽下或有後字】惟不喜武士然見請亦時往累拜中書令與上益狎上嘗呼爲中書君上親決事以衡石自程𨿽宮人不得立左右獨頴與執燭者常侍上休方罷頴與綘人陳農【虢州唐絳州貢墨虢州貢瓦硯防稽貢紙故借名之】陶及防稽褚先生友善相推致其出處必偕上召頴三人者不待詔輒俱往上未嘗怪焉後因進見上將有任使拂拭之因免冠謝上見其發禿又所摹畫不能稱上意【摹方作謩】上嘻笑曰中書君老而禿不任吾用【嘻或作喜非是】吾嘗謂君中書君今不中書邪【君今君或作而】對曰臣所謂盡心者因不復召歸封邑終於管城其子孫甚多散處中國夷狄皆冒管城惟居中山者能繼父祖業

太史公曰毛氏有兩族其一姬姓文王之子封於毛所謂魯衛毛者也戰國時有毛公毛遂獨中山之族不知其本所出子孫最爲蕃昌【方無爲字】春秋之成見絕於孔子而非其罪及防將軍拔中山之豪始皇封諸管城世遂有名而姬姓之毛無聞【豪方作毫非是諸或作之】頴始以俘見卒見任使【見或作幸】秦之滅諸侯頴與有功賞不酬勞以老見疎秦眞少恩哉

下邳侯革華傳

【方云閤本無此篇劉龍圖煜云或言此篇不類退之文及得本校果無趙璘因話錄謂革華傳稱韓文公皆後人所誣是唐人已知其僞然杭本文粹皆錄洪謂始錄於歐公非也今按此當全篇刪去】

送窮文

【洪曰予嘗見文宗備問云顓頊髙辛時宮中生一子不著完衣號爲窮子其後正月晦死宮人葬之相謂曰今日送窮子自爾相承送之又唐四時寶鑑云髙陽氏子好衣獘食麋正月晦巷死世作麋棄破衣是日祝於巷曰除貧也補注張文潛曰公送窮文蓋出子云逐貧賦大槪擬前人文章如子云解嘲擬宋玉答客難退之進學解擬子云解嘲栁子厚晉問擬枚乘七發皆文章之美也晁無咎取公此文於續楚詞系之曰愈以屢窮不遭時若有物馬爲之故托於嘑彼窮我者車船飲食謝而逺之而窮不可去也則燒車與船延之上坐亦卒歸於正義云】

元和六年正月乙丑晦主人使奴星【孫曰星公之奴名】結栁作車�艸爲船載糗【去從切又丘救切祝曰熬米爾雅云麥也周禮糗粉餈粻粻糧也之良切】輿糧【奴星或有復出星字輿或作與】牛系軛下引帆上檣【軛音尼車轅之前牛系軛下言車引帆上檣言船也】三揖窮而告之曰聞子行有日矣鄙人不敢問所塗竊具船與車備載糗粻【日下方無矣字竊或作躬】日吉時良利行四方子飯一盂子啜一觴攜朋挈儔去故就新駕塵彍【音霍又廓郭二音張弩也】風與電爭先子無底滯之尢我有資送之恩子等有意於行乎屏息潛聴如聞音聲若嘯若啼【呼虢切】歘【許勿切云暴起】廣嚘【於求切嘆也】嚶【於耕切】毛髮盡豎竦肩縮頸疑有而無久乃可明若有言者曰吾與子居四十年餘子在孩提吾不子愚子學子耕求官與名惟子是從不變於初門神戶靈我叱我呵包羞詭道志不在他子遷南荒熱爍濕蒸我非其鄕百欺陵太學四年朝虀暮鹽惟我保汝人皆汝嫌自初及終未始背汝心無異謀口絕行語於何聴聞云我當去是必夫子信讒有間於予也我非人安用車船鼻齅臭香糗粻可捐單獨一身誰爲朋儔子茍備知可數已不【不甫鳩切已與以同以又與與同】子能盡言可謂聖智情狀旣露敢不回避【回或作曲】主人應之曰子以吾爲眞不知也邪子之朋儔非六非四【朋儔方作儔朋六方作三非是】在十去五滿七除二各有主張私立名字捩【力結切拗捩也】手覆羹轉喉觸諱凡所以使吾面目可憎語言無味者皆子之志也【目方作貌】其名曰智窮矯矯亢亢惡圓喜方羞爲姦欺不忍害傷其次曰學窮傲數與名摘抉【上他歷切下於決切摘發也抉出也】杳防髙挹羣言執神之機又其次曰文窮【曰文上或有名字】不專一能怪怪奇奇不可時施祗以自嬉又其次曰命窮影與形殊面醜心妍利居眾後責在人先又其次曰交窮磨肌戛骨吐出心肝企足以待置我讎寃凡此五爲吾五患饑我寒我興訛造訕能使我迷人莫能間朝悔其行暮已復然蠅營【營蠅聲詩營營靑蠅】狗茍驅去復還【洪曰魏王思性急嘗執筆作書蠅集筆端驅去復來思怒逐蠅不得還乃取筆擲地】言未畢五相與張眼吐舌跳踉偃僕抵掌頓腳失笑相顧徐謂主人曰子知我名凡我所爲驅我令去小黠大癡【補注筆墨間錄曰予讀抱朴子云小黠大愚洪駒父曰非也小黠大癡三國誌自有全文○方云淮南子人不小學不大迷不小慧不大愚乂抱朴子凡人多以小黠而大愚】人生一世其久幾何吾立子名百世不磨小人君子其心不同惟乖於時乃與天通【惟或作𨿽非是】攜持琬琰易一羊皮飫於肥甘慕彼糠糜天下知子誰過於予𨿽遭斥逐不忍子疎謂予不信請質詩書主人於是垂頭喪气上手稱謝燒車與船延之上座【之或作入】

鱷魚文

【鱷或作鱷○朱居靖秀水閒居錄云鱷魚之狀龍呴虎爪蟹目鼉鱗尾長數尺末大如箕芒刺成鉤仍有膠粘多於水濵潛伏人畜近以尾撃取蓋猶象之任鼻也】

維年月日【或作維元和十四年四月二十四云】潮州刺史韓愈使軍事衙推秦濟以羊一豬一投惡谿之潭水以與鱷魚食而告之曰昔先王旣有天下列山澤罔繩擉【初朔切莊子冬則擉鼈於江是也】刃以除虫蛇惡物爲民害者驅而出之四海之外【列新書作迾方云音力制反遮道也罔作网或作綱方雲莊子擉之言刺也字從手之外方無之字】及後王徳薄不能逺有則江漢之間尙皆棄之以與蠻夷楚越【方無後王二字或無蠻字】況潮嶺海之間去京師萬里哉【潮方作湖而無海字或作嶺海而並無潮湖字○今按此言潮州乃嶺海之間去京師逺也但公於潮州亦有祭太湖神文則只作湖嶺亦通更詳之】鱷魚之涵淹卵育於此亦固其所今天子嗣唐位神聖慈武【今宇閤本在子下非是】四海之外六合之內皆撫而有之況禹迹所揜揚州之近地【潮州於古爲揚州之境】刺史縣令之所治出貢賦以供天地宗廟百神之祀之壤者哉鱷魚其不可與刺史雜處此土也刺史受天子命守此土治此民而鱷魚睅【戶版切出目貌左傳曰睅其目】然不安谿潭據處食民畜熊豕鹿麞以肥其身以種其子孫與刺史抗拒爭爲長雄【睅然方云左氏睅其目睅目出貌安上或有下字不或作而或無處字○今按此恐有脫誤疑當云睅然不去據溪潭食民豕畜云云乃是更詳之亢拒或無亢字長雄方云漢薛宣傳上黨少豪俊易長雄】刺史𨿽駑弱亦安肯爲鱷魚低首下心伈伈睍睍【上悉枕切下胡典切伈懼貎睍小目貎】爲民吏羞以偸活於此邪【心或作身方作中云洪謂中身也禮曰文子其中退然國語余左執中注身也○今按二本皆通然意新史作心爲近故從之睍目出貌本或作睍睍息咨反視也方云或校作睆睆窮視貌莊子睆睆然在徽纆之中○今按恐當作睆爲是耶方作也】且承天子命以來爲吏固其勢不得不與鱷魚辯鱷魚有知其聴刺史言【方無言字】潮之州大海在其南鯨鵬之大蝦蟹之細無不容歸以生以食鱷魚朝發而夕至也今與鱷魚約盡三日其率丑類南徙於海以避天子之命吏三日不能至五日五日不能至七日七日不能是終不肯徙也是不有刺史聴從其言也不然則是鱷魚冥頑不靈刺史𨿽有言不聞不知也夫傲天子之命吏不聴其言不徙以避之與冥頑不靈而爲民物害者皆可殺【與冥或無冥字而爲方無而字】刺史則選材技吏民操彊弓毒矢以與鱷魚從事【或無吏字】必盡殺乃止其無悔

別本韓文考異卷三十六

欽定四庫全書

別本韓文考異卷三十七

宋王伯大重編

行狀

故金紫光祿大夫檢校尙書左僕射同中書門下平章事兼汴州刺史充宣武軍節度副大使知節度事管內支度營田汴宋亳潁等州觀察處置等使上柱國隴西郡開國公贈太傅董公行狀【題中或無支度二字】

曽祖仁琬皇任梁州博士

祖大禮皇贈右散騎常侍

父伯良皇贈尙書左僕射

公諱晉字混成河中虞鄕萬歳里人少以明經上第宣皇帝居原州公在原州宰相以公善爲文任翰林之選聞【選下或有旣以字】召見拜祕書省校書郎入翰林爲學士三年出入左右天子以爲謹願賜緋魚袋累升爲衛尉寺丞出翰林以疾辭拜汾州司馬崔圓爲揚州詔以公爲圓節度判官攝殿中侍禦史以軍事如京師朝天子識之拜殿中侍禦史內供奉由殿中爲侍禦史入尙書省爲主客員外郎由主客爲祠部郎中先皇帝時兵部侍郎李涵如回紇【下沒切古匈奴也亦作鶻】立可惇詔公兼侍禦史賜紫金魚袋爲涵判官回紇之人來曰唐之復土壃取回紇力焉約我爲市馬旣入而歸我賄不足我於使人乎取之【市字絕句方以馬字屬上句而復出馬字連下文爲句非是】涵懼不敢對視公公與之言曰我之復土壃爾信有力焉吾非無馬而與爾爲市爲賜不旣多乎【公與或作公爲與上方無而字】爾之馬嵗至吾數【所矩切】皮而歸貲邊吏請致詰也【至上方無五字而無吾字皆非是】天子念爾有勞故下詔禁侵犯【方無故字】諸戎畏我大國之爾與也莫敢校焉爾之父子寧而畜馬蕃者非我誰使之於是其眾皆環公拜【是下或無其字】旣又相率南面序拜皆兩舉手曰不敢復有意大國【兩舉或作舉兩方云此用莊子盜跖大怒兩展其足也方無復字】自回紇歸拜司勲郎中未嘗言回紇之事遷祕書少監歷太府太常二寺亞卿爲左金吾衛將軍今上卽位以大行皇帝山陵出財賦拜太府卿由太府爲左散騎常侍兼禦史中丞知臺事三司使選擢才俊有威風始公爲金吾未盡一月拜太府【未盡方作始盡】九日又爲中丞朝夕入議事於是宰相請以公爲華州刺史拜華州刺史潼關防禦鎭國軍使朱泚之亂加禦史大夫詔至於上所又拜國子祭酒兼禦史大夫宣慰恆州於是朱滔自範陽以回紇之師助亂人大恐【人下或有心字或有心字無大字】公旣至恆州恆州卽日奉詔出兵與滔戰大破走之還至河中李懷光反上如梁州懷光所率皆朔方兵公知其謀與朱泚合也患之造懷光言曰公之功天下無與敵公之過未有聞於人某至上所言公之情上寛明將無不赦宥焉乃能爲朱泚臣乎【與敵上或有以字】彼爲臣而背其君茍得志於公何有且公旣爲太尉矣彼𨿽寵公何有加此彼不能事君能以臣事公乎公能事彼而有不能事君乎彼知天下之怒朝夕戮死者也故求其同罪而與之比公何所利焉【或無故字】公之敵彼有餘力不如明告之絕而起兵襲取之淸宮而迎天子庶人服而請罪有司【罪下或有於字】𨿽有大過猶將揜焉如公則誰敢議語已懷光拜曰天賜公活懷光之命喜且泣公亦泣則又語其將卒如語懷光者將卒呼曰天賜公活吾三軍之命拜且泣公亦泣故懷光卒不與朱泚當是時懷光幾不反公气仁語若不能出口及當事乃更疎亮捷給其詞忠其容貌溫然故有言於人無不信【下或有之字】明年上復京師拜左金吾衛大將軍由大金吾爲尙書左丞又爲太常卿由太常拜門下侍郎平章事在宰相位凡五年所奏於上前者皆二帝三王之道由秦漢以降未嘗言【以或作已】退歸未嘗言所言於上者於人子弟有私問者公曰宰相所職系天下【句】天下安危宰相之能與否可見欲知宰相之能與否如此視之其可凡所謀議於上前者不足道也故其事卒不聞【或無復出天下二字】以疾病辭於上前者不記退以表辭者八方許之【記或作已】拜禮部尙書制曰事上盡大臣之節又曰一心奉公於是天下知公之有言於上也初公爲宰相時五月朔防朝天子在位公卿百執事在廷侍中贊百僚賀中書侍郎平章事竇參攝中書令當傳詔疾作不能事【疾上或有辭字非是】凡將大朝防當事者旣受命皆先日習儀於時未有詔公卿相顧公逡巡進北面言曰攝中書令臣某病不能事臣請代某事於是南面宣致詔詞事已復位進退甚詳爲禮部四年拜兵部尙書入謝上語問日晏【謝下方有遷字問日晏三字或作移時】復有入謝者上喜曰董某疾且損矣出語人曰董公且復相旣二日拜東都畱守判東都尙書省事充東都畿汝州都防禦使兼禦史大夫仍爲兵部尙書【或無州字】由畱守未盡五月拜檢校尙書左僕射同中書門下平章事汴州刺史宣武軍節度副大使知節度事管內支度營田汴宋亳潁等州觀察處置等使【或無田字】汴州自大歷來多兵事劉佐益其師至十萬佐死子士寧代之畋遊無度其將李萬榮乘其畋也逐之【或無畋遊字無度或作無幾方云考之傳士寧每畋獵數日方還或本非是】萬榮爲節度一年其將韓惟淸張彥林作亂求殺萬榮不尅【度下或有使字】三年萬榮病風昏不知事其子乃復欲爲士寧之故監軍使俱文珍與其將鄧惟恭執之歸京師而萬榮死詔未至惟恭權軍事公旣受命遂行劉宗經韋景韓愈實從不以兵衛及鄭州逆者不至鄭州人爲公懼或勸公止以待有自汴州出者言於公曰不可入公不對遂行宿圃田【榮陽西圃田澤是也】明日食中牟逆者至宿八角明日惟恭及諸將至遂逆以入【者下或有至字非是以或作與】及郛三軍緣道讙聲庶人壯者呼老者泣婦人啼遂入以居初佐死吳湊代之【或無初字】及鞏聞亂歸士寧萬榮皆自爲而後命軍士將以爲常故惟恭亦有志以公之速也不及謀遂出逆旣而私其人觀公之所爲以告曰公無爲惟恭喜知公之無害已也委心焉進見公者退皆曰公仁人也聞公言者皆曰公仁人也環以相告故大和初佐遇軍士厚士寧懼復加厚焉至萬榮如士寧志【懼下方有不字云士寧懼其無以繼也若去不字則下文皆衍○今按士寧萬榮專命竊據故懼士卒之圖已而後加厚焉尋上下文未見其惜費而薄之之意也況以下文又加厚每加厚推之不字之衍甚切方說誤矣】及韓張亂又加厚以懷之至於惟恭每加厚焉故士卒驕不能禦則置腹心之士幕於公庭廡下挾弓執劍以須日出而入前者去日入而出後者至寒暑時至則加勞賜酒肉【故士下或有寧字非是】公至之明日皆罷之貞元十二年七月也【明日二字方作時非是】八月上命汝州刺史陸長源爲禦史大夫行軍司馬楊凝自左司郎中爲檢校吏部郎中觀察判官杜倫自前殿中侍禦史爲檢校工部員外郎節度判官孟叔度自殿中侍禦史爲檢校金部員外郎支度營田判官職事修人俗化嘉禾生白鵲集蒼烏來巢嘉瓜同蔕聨實【事下或有旣字俗或作民蒼烏方云舊本多作蒼鳥家語蒼鳥鴈也瑞應圖有蒼也】四方至者歸以告其帥小大威懷有所疑輒使來問有交惡者公與平之累請朝不許及有疾又請之且曰人心易動軍旅多虞及臣之生計不先定至於他日事或難期猶不許十五年二月三日薨於位上三日罷朝贈太傅使吏部員外郎楊於陵來祭弔其子贈布帛米有加公之將薨也命其子三日斂旣斂而行於行之四日汴州亂故君子以公爲知人【或無旣斂二字知或作智】公之薨也汴州人歌之曰濁流洋洋有辟其郛闐道嚾呼公來之初今公之歸公在喪車又歌曰公旣來止東人以完今公沒矣人誰與安【人誰或作其誰○今按外集作其非是】始公爲華州亦有惠愛人思之公居處恭無妾媵不飲酒不謟笑好惡無所偏與人交泊如也未嘗言兵有問者曰吾志於教化享年七十六階累升爲金紫光祿大夫勲累升爲上柱國爵累升爲隴西郡開國公娶南陽張氏夫人後娶京兆韋氏夫人皆先公終四子全道溪全素澥全道全素皆上所賜名全道爲祕書省著作郎溪爲祕書省祕書郎全素爲大理評事澥爲太常寺太祝皆善士有學行【諸本溪作全湲澥作全澥方云考世系表董溪志溪澥皆無全字蓋全道全素出於賜名也或無爲大理評事五字】謹具歷官行事狀伏請牒考功並牒太常議所謚牒史館請垂編錄【或無伏字】謹狀【或作狀上】

貞元十五年五月十八日故吏前汴宋亳潁等州觀察推官將仕郎試祕書省校書郎韓愈狀

與汝州盧郎中論薦侯喜狀

【方無薦字云盧虔也喜嘗爲虔作復黃陂記】

進士侯喜

右其人爲文甚古立志甚堅行止取捨有士君子之操家貧親老無援於朝在舉塲十餘年竟無知遇【或無知字】愈常慕其才而恨其屈與之還往嵗月已多嘗欲薦之於主司言之於上位名卑官賤其路無由觀其所爲文未嘗不揜捲長嘆【主司或作有司長或作而】去年愈從調選本欲攜持同行適遇其人自有家事迍邅【上音屯下音鱣】坎軻又廢一年【事或作難】及春末自京還怪其久絕消息五月初至此自言爲閣下所知辭气激揚面有矜色曰侯喜死不恨矣喜辭親入關羇旅道路見王公數百未嘗有如盧公之知我也【王公下或有大人字或有貴人字】比者分將委棄泥塗老死艸野今胸中之气勃勃然復有仕進之路矣愈感其言賀之以酒謂之曰盧公天下之賢刺史也未聞有所推引蓋難其人而重其事今子欝爲選首其言死不恨固宜也古所謂知已者正如此耳身在貧賤爲天下所不知獨見遇於大賢乃可貴耳若自有名聲又托形勢此乃市道之事又何足貴乎子之遇知於盧公眞所謂知已者也士之修身立節而竟不遇知已前古以來不可勝數或日接膝而不相知或異世而相慕以其遭逢之難故曰士爲知已者死不其然乎不其然乎【或無復出四字不其或作其不】閣下旣已知侯生而愈復以侯生言於閣下者非爲侯生謀也感知已之難遇大閣下之徳而憐侯生之心故因其行而獻於左右焉謹狀

論今年權停舉選狀

右臣伏見今月十日勅今年諸色舉選宜權停者道路相傳皆云以嵗之旱陛下憐憫京師之人慮其乏食故權停舉選以絕其來者所以省費而足食也臣伏思之竊以爲十口之家益之以一二人於食未有所費今京師之人不啻百萬都計舉者不過五七千人並其僮僕畜馬不當京師百萬分之一以十口之家計之誠未爲有所損益【分上或無萬字】又今年𨿽旱去嵗大丰商賈之家必有儲蓄舉選者皆賫持資用以有易無未見其獘今若暫停舉選或恐所害實深一則逺近驚惶二則人士失業臣聞古之求雨之詞【樊曰春秋威五年公羊傳曰大雩者何云云】曰人失職歟然則人之失職足以致旱今緣旱而停舉選是使人失職而召災也臣又聞君者陽也臣者陰也獨陽爲旱獨陰爲水今者陛下聖明在上𨿽堯舜無以加之而羣臣之賢不及於古又不能盡心於國與陛下同心助陛下爲理有君無臣是以久旱以臣之愚以爲宜求純信之士骨鯁之臣憂國如家忘身奉上者超其爵位置在左右如殷髙宗之用傅說周文王之舉太公齊桓公之拔戚漢武帝之取公孫淸閒之餘時賜召問必能輔宣王化銷殄旱災【公孫或無公字王化方作主化】臣𨿽非朝官月受俸錢嵗受祿粟茍有所知不敢不言謹詣光順門奉狀以聞伏聴聖防

禦史臺上論天旱人饑狀

【韓曰公旣上此疏專政者惡之十二月奏貶連州陽山縣令具神道碑】

右臣伏以今年已來京畿諸縣夏逢亢旱秋又早霜田種所收十不存一陛下恩逾慈母仁過春陽租賦之間例皆蠲免所徴至少所放至多上恩𨿽下困猶甚至聞有棄子逐妻以求口食折屋伐樹以納稅錢寒餒道途斃踣【蒲北切又四豆切僵屍也】溝壑有者皆已輸納無者徒被追徴臣愚以爲此皆羣臣之所未言陛下之所未知者也臣竊見陛下憐念黎元同於赤子至或犯法當戮猶且寛而宥之況此無辜之人豈有知而不救又京師者四方之腹心國家之根本其百姓實宜倍加憂卹今瑞雪頻降來年必丰急之則得少而人傷緩之則事存而利逺伏乞特勅京兆府應今年稅錢及艸粟等在百姓腹內徴未得者並且停徴容至來年蠶麥庶得少有存立【腹或作復方云徳宗十四年詔諸道州府應貞元八年至十一年兩稅及酒錢在百姓腹內者並除放○今按腹內謂應納而未納者嘗見國初時官文書元有此語如今言名下也】臣至陋至愚無所知識【或無知字】受恩思效有言輒言無任懇欵慙懼之至謹錄奏聞謹奏

請復國子監生徒狀

國子監應三館【祝曰國子館太學館四門館】學生等凖六典【孫曰唐六典三十卷開元十年起居舍人陸堅被詔撰宗手冩六條曰理典教典禮典政典刑典事典至二十六年書成】國子館學生三百人皆取文武三品已上及國公子孫從三品已上曽孫補充【已或作以下同】太學館學生五百人皆取五品已上及郡縣公子孫從三品已上曽孫補充【或無從字】四門館學生五百人皆取七品已上及侯伯子男子補充

右國家典章崇重庠序近日趨競未復本源至使公卿子孫恥遊太學工商凡冗或處上庠今聖道大明儒風復振恐須革正以贊鴻猷今請國子館並依六典其太學館量許取長參官八品已上子弟充其四門館亦量許取無資廕有才業人充如有資廕不補學生應舉者請禮部不在收試限其新補人有冒廕者請牒送法司科罪緣今年舉期已近伏請去上都五百里內特許非時收補其五百里外且任鄕貢至來年春一時收補其廚糧度支先給二百七十四人今請凖新補人數量加支給謹具如前伏聴處分

唐故贈絳州刺史馬府君行狀

君諱某字某【諱某或作諱彚】其先爲嬴姓當周之衰處晉爲趙氏晉亡而趙氏爲諸侯其後益大與齊楚韓魏燕爲六國俱稱王其別子趙奢當趙時破秦軍閼與【閼與地名】有功號馬服君子孫由是以馬爲氏【方無時字】梁有安州刺史侍中贈太尉岫岫生喬卿任襄州主簿國亂去官不仕喬卿生君才隋末爲葪令燕王藝師之以有幽都之眾【葪或作蒯苦懷切】武徳初朝京師拜武侯大將軍封南陽郡公卒葬大梁新裏趙郡李華刻碑頌之君才生瑉爲玉鈴衛倉曹參軍事贈尙書左僕射生季龍爲嵐州刺史贈司空淸河崔元翰銘其徳於碑在新裏司空生燧爲司徒侍中北平王贈太傅謚莊武莊武之勲勞在防書君其長子也少舉明經司徒公作藩太原授河南府參軍建中四年司徒公使將武人子弟才力之士三百人朝行在扞衛獻禦服用物弓甲煮器幄幕奔走危難上嘉其勤超拜太常丞賜章服遷少府少監太僕少卿【嘉方作喜】司徒公之薨也刺臂出血書佛經千餘言期以報徳廬墓側植松栢終喪又拜太僕少卿疾病一年貞元十八年七月二十五日終於家凡年四十有五【七或作十】其弟少府監暢上印綬求追贈贈絳州刺史布帛百匹君在家行孝友待賔客朋友有信義其守官恭愼舉職其朝獻奉父命不避難其居喪有過人行初司徒公娶河南元氏封潁川郡夫人贈許國薨少府始孩顧托以其侄爲繼室是爲陳國夫人陳國無子愛君與少府如已生其薨也君與少府喪之猶實生已親負土封其墓【陳國無子或作夫人無子】夫人滎陽鄭氏王屋縣令況之女有賢行侍君疾逾年不下堂食菜飲水藥物必自擇將進輒先嘗方書本艸恆置左右子男二人赦前左衛倉曹參軍敭【音羊】右淸道率府冑曹參軍女子一人在室𨿽皆幼侍疾居喪如成人愈旣世通家詳聞其世系事業今葬有期日從少府請掇其大者爲行狀托立言之君子而圖其不朽焉

復讎狀

【蜀本此狀首云元和六年九月富平縣人梁悅爲父報仇殺人自投縣請罪勅復仇殺人固有彛典以其申寃請罪視死如歸自詣公門發於天性志在狥節本無求生寧失不經特從減死且決杖一百配流循州於是史官職方員外郎韓愈獻議云云方云公於時未爲史官也此後人以史文增入閣本舊本皆無之】

右伏奉今月五日勅復讎據禮經則義不同天徴法令則殺人者死禮法二事皆王教之端有此異同必資論辯宜令都省集議聞奏者【端上或有大字】朝議郎行尙書職方員外郎上騎都尉韓愈議曰伏以子復父讎見於春秋見於禮記又見周官又見諸子史不可勝數未有非而罪之者也最宜詳於律而律無其條非闕文也蓋以爲不許復讎則傷孝子之心而乖先王之訓許復讎則人將倚法專殺無以禁止其端矣【律無下方有有字】夫律𨿽本於聖人然執而行之者有司也經之所明者制有司者也丁寧其義於經而深沒其文於律者其意將使法吏一斷於法而經術之士得引經而議也【將方作特】周官曰凡殺人而義者令勿讎讎之則死義宜也明殺人而不得其宜者子得復讎也此百姓之相讎者也公羊傳曰父不受誅子復讎可也不受誅者罪不當誅也誅者上施於下之辭非百姓之相殺者也【殺下方無者字】又周官曰凡報仇讎者告於士殺之無罪言將復讎必先言於官則無罪也今陛下垂意典章思立定制惜有司之守憐孝子之心示不自專訪議羣下臣愚以爲復讎之名𨿽同而其事各異或百姓相讎如周官所稱可議於今者或爲官所誅如公羊所稱不可行於今者【爲官下或有吏字】又周官所稱將復讎先告於士則無罪者若孤稚羸【倫爲切】弱抱微志而伺敵人之便恐不能自言於官未可以爲斷於今也然則殺之與赦不可一例宜定其制曰凡有復父讎者事發具其事申尙書省尙書省集議奏聞【或無有字申或作由下二字○今按此合有由字但下字當作申又或是上字耳更詳之】酌其宜而處之則經律無失其指矣【一無律字】謹議

錢重物輕狀【以舊記考乃長慶元年作】

右臣伏凖禦史臺牒凖中書門下帖奉進止錢重物輕爲獘頗甚【帖或作牒】詳求適變可以便人所貴緡貨通行裏閭寛息宜令百寮隨所見作利害狀者臣愚以爲錢重物輕救之之法有四一曰在物土貢夫五穀布帛農人之所能出也工人之所能爲也人不能鑄錢而使之賣布帛穀米以輸錢於官是以物愈賤而錢愈貴也【而錢或無而字】今使出布之鄕租賦悉以布出綿絲百貨之鄕租賦悉以綿絲百貨去京百里悉出艸三百里以粟五百里之內及河渭可漕入【上在到切水運】願以艸粟租賦悉以聴之則人益農錢益輕穀米布帛益重【艸粟下或有米字農或作丰】二曰在塞其隙無使之泄禁人無得以銅爲器皿【或無皿字】禁鑄銅爲浮屠佛像鐘磬者蓄銅過若千斤者鑄錢以爲他物者皆罪死不赦禁錢不得出五嶺【下或有復出五嶺字】買賣一以銀盜以錢出嶺及違令以買賣者皆坐死五嶺舊錢聴人載出如此則錢必輕矣三曰更其文貴之使一當五而新舊兼用之凡鑄錢千其費亦千今鑄一而得五是費錢千而得錢五千可立多也四曰扶其病使法必立凡法始立必有病今使人各輸其土物以爲租賦則州縣無見錢州縣無見錢而穀米布帛未重則用不足而官吏之祿俸月減其舊三之一各置鑄錢使新錢一當五者以給之輕重平乃止四法用錢必輕穀米布帛必重百姓必均矣謹錄奏聞伏聴勅防謹奏

別本韓文考異卷三十七

欽定四庫全書

別本韓文考異卷三十八

宋王伯大重編

表狀

爲韋相公讓官表【韋貫之也】

臣某言伏奉今日制命以臣爲尙書右丞同中書門下平章事非常之寵忽降於上天不次之恩遽屬於庸品承命震駭心神靡寧顧已慙靦手足失措臣某誠惶誠恐頓首頓首臣本非長才又乏敏識學不能通達經訓文不足緣飾吏事徒知立志亷謹絕朋勢之交處官恪恭免請托之累因緣資序驟歷臺閣防生成於天地無裨補於涓塵忝冒以居涯分遂極常以盈滿自誡方思退處裏閭何意恩澤益深猥令超參鼎鉉竊自惟度實不堪任臣某誠惶誠恐頓首頓首臣聞宰相者上熈陛下覆燾之恩下遂羣生性命之理以正百度以和四時澄其源而淸其流統於一而應於萬毫釐之差或致獘於寰海晷刻之誤或遺患於歷年固宜旁求隠士必得能者然後授之不可輕以付臣使人失望上累聖主知人之哲下乖微臣量已之義無補於理有妨於賢況今俊乂至多耆碩咸在茍以登用皆逾於臣伏乞特回所授以示至公之道天下幸甚【方有復出四字】

爲宰相賀雪表

臣某言臣伏以去嵗冬間雪雨頗少今年春首宿麥未滋陛下深念黎甿屢形詞防神監昭達皇情感通春云始繁時雪遂降實丰穰之嘉瑞銷癘疫於新年東作可期南畆有望此皆陛下與天合徳視人如傷每發聖言則獲靈貺見天人之相應知朝野之同歡臣等職在爕和慙無效用覩斯慶澤寔荷鴻休

進順宗皇帝實錄表狀

臣愈言今之所以知古後之所以知今不可口傳必憑諸史自𨿽二帝三王之盛若不存紀錄則名氏年代不聞於玆功徳事業無可稱道焉順宗皇帝以上聖之姿早處儲副晨昏進見必有所陳二十餘年未嘗懈倦陰功隠徳利及四海及嗣守大位行其所聞順天從人傳授聖嗣陛下欽承先志紹志太平原大推功實資撰次【原大或作原本】去八年十一月臣在史職監修李吉甫授臣以前史官韋處厚所選先帝實錄三卷云未周悉令臣重修臣與修撰左拾遺沈傳師直館京兆府咸陽縣尉宇文籍等共加采訪並尋檢詔勅修成順宗皇帝實錄五卷削去常事著其系於政者比之舊錄十益六七忠良姦佞莫不備書茍關於時無所不錄吉甫愼重其事欲更研討比及身沒尙未加功臣於吉甫宅取得舊本自冬及夏刋正方畢文字鄙陋實懼塵玷謹隨表獻上【實懼塵玷或作實積慙懼】臣愈誠惶誠恐頓首頓首謹言

右臣去月二十九日進前件實錄今月四日宰臣宣進止其間有錯誤令臣攺畢卻進舊本者臣當修撰之時史官沈傳師等采事得於傳聞詮次不精致有差誤聖明所鑑毫髮無遺恕臣不逮重令刋正今並添攺訖其奉天功烈更加尋訪已據所聞載於首卷儻所論著尙未周詳臣所未知乞賜宣示庶獲編錄永傳無窮謹錄奏聞謹奏

爲裴相公讓官表

臣某言伏奉今日制書以臣爲朝議大夫守中書侍郎同中書門下平章事承命驚惶魂爽飛越俯仰天地若無所容臣某誠惶誠恐頓首頓首臣少涉經史粗知古今天與朴忠性惟愚直知事君以道無憚殺身慕當官而行不求利已人以爲拙臣行不疑元和之初始拜禦史旋以論事過切爲宰臣所非移官府廷因佐戎幕【移或作出因或作乃】陛下恕臣之罪憐臣之心拔居侍從之中遂掌絲綸之重受恩益大顧已益輕【大或作厚益輕或作愈輕】茍耳目所聞知心力所迨及少關政理輒以陳聞於裨補無涓埃之微而讒謗有丘山之積陛下知其孤立賞其微誠獨斷不謀奬待逾量【微誠或作盡誠量或作重】臣誠見陛下具文武之徳有神聖之咨啟中興之宏圖當太平之昌歷勤身以儉與物無私威怒如雷霆容覆如天地實羣臣盡節之日才智效能之時聖君難逢重徳宜報苦心焦思以日繼夜茍利於國知無不爲徒欲竭愚未免妄作陛下不加罪責更極寵光旣領臺綱又毗邦憲聖君所厚凶逆所讎闕於防虞幾至斃踣恩私曲被性命獲全忝累祖先玷塵班列未知所措祗自內慙豈意陛下擢臣於傷殘之餘委臣以燮和之任忘其陋污使佐聖明此𨿽成湯舉伊尹於庖廚髙宗登傅說於版築周文用呂望於屠釣齊桓起寗戚於飯牛雪恥防光去辱居貴以今凖古擬議非倫陛下有四君之明行四君之事微臣無四子之美獲四子之榮豈可叨居以彰非據方今干戈未盡戢夷狄未盡賔麟鳳龍未盡遊郊藪艸木魚鼈未盡被雍熈當大有爲之時得非常人之佐然後能上宣聖徳以代天工如臣等類實不克堪伏願博選周行旁及巖穴天生聖主必有賢臣得而授之乃可致理【或作集事】乞回所授以葉羣情無任懇欵之至

爲宰相賀白狀

鄂嶽觀察使所進白

右今日某宣進止示臣前件白者【止或作防方云今王堂宣底作進止下同○今按陸公奏議亦可考】伏以禎祥之見必有從來物象旣呈可以推究古者謂爲蔡蔡者也今始入賊地而獲者是獲蔡也白者西方之色形戮之象也是必擒其帥而得地也提挈而來生致闕下此象旣見其應不遙斯皆陛下聖徳所施靈物來效太平之運其在於今臣等謬列臺衡親覩嘉瑞無任抃躍之至

冬薦官殷侑狀【或無冬官字】

前天徳軍都防禦判官承奉郎試大理評事兼監察禦史殷侑

右伏凖貞元五年六月十一日勅停使郎官禦史在城者委常參官每年冬季聞薦者【或無停字方引宋說云前天徳軍防禦卽所謂停使也】前件官兼通三傳傍習經注疏之外自有所得久從使幕亮直著名朴厚端方少見倫比以臣所見堪任禦史太常博士臣所諳知不敢不舉謹錄奏聞伏聴勅防

進王用碑文狀

故檢校左散騎常侍兼右金吾衛大將軍贈工部尙書王用神道碑文

右京兆尹李翛是王用親表傳用男沼等意請臣與亡父用選前件碑文者【翛或作修說已見前】伏以王用國之元舅位望頗崇豈臣短才所能褒飾不敢辭讓輒以撰訖其碑文謹錄本隨狀封進伏聴進止其王用男所與臣馬一疋並鞍銜白玉腰帶一條臣並未敢受領謹奏

謝許受王用男人事物狀

某官某乙【本或無此四字但云臣愈言今日品官云云○今按狀體前合具官不當云臣某言】

右今日品官唐國珍到臣宅奉宣進止緣臣與王用撰神道碑文令臣領受男沼所與臣馬一匹並鞍銜及白玉腰帶一條者臣才識淺薄詞藝荒蕪所撰碑文不能備盡事迹聖恩奬特令中使宣諭並令臣受領人事物等承命震悚再欣再躍無任榮抃之至謹附狀陳謝以聞謹狀

薦樊宗師狀

攝山南西道節度副使朝議郎前檢校水部員外郎兼殿中侍禦史賜緋魚袋樊宗師【校下方有尙書字】

右件官孝友忠信稱於宗族朋友可以厚風俗勤於藝學多所通解議論平正有經據可以備顧問謹潔和敏持身甚苦遇物仁恕有材有識可任以事今左右史並闕員外郎侍禦史亦未備員若防擢授必有補益忝在班列知賢不敢不論謹錄狀上伏聴處分

舉錢徽自代狀

尙書刑部朝散大夫守太子右庶子飛騎尉錢徽

右臣伏凖建中元年正月五日勅常參官授上後三日內舉一人以自代者前件官器質端方性懷恬淡外和內敏潔淨精微可以專刑憲之司參輕重之議況時名年輩俱在臣前擢以代臣必允眾望伏乞天恩遂臣誠請謹錄奏聞謹奏

進撰平淮西碑文表【或無撰文二字】

臣某言伏奉正月十四日勅牒以收復淮西羣臣請刻石紀功明示天下爲將來法式【正月十四日勅牒或作某月日勅牓牓字非是以或作已或無復字式字】陛下推勞臣下允其志願使臣撰平淮西碑文者【推勞臣下或作推功勞臣】聞命震駭心識顚倒非其所任爲愧爲恐經涉旬月不敢措手【中謝涉旬方作旬涉】竊惟自古神聖之君旣立殊功異徳卓絕之迹必有奇能博辯之士爲時而生持簡操筆從而寫之各有品章條貫然後帝王之美巍巍煌煌充滿天地其載於書則堯舜二典夏之禹貢殷之盤庚周之五誥於詩則鳥長髮歸美殷宗淸廟臣工小大二雅周王是歌辭事相稱善並美具號以爲經列之學官置師弟子讀而講之從始至今莫敢指斥【號或作纂經上或有正字】向使撰次不得其人文字曖昧𨿽有美實其誰觀之辭迹俱亡善惡惟一然則玆事至大不可輕以屬人【中謝或無此二字】伏惟唐至陛下再登太平剗刮羣姦掃灑疆土天之所覆莫不賔順【惟或作以】然而淮西之功尢爲俊偉碑石所刻動流億年必得作者然後可盡能事今詞學之英所在麻列儒宗文師磊落相望【麻或作成方從閣杭苑李謝本○今按作麻殊無理疑此本是森字誤轉作麻後人見其誤而不得其說乃攺作成耳且公答孟簡書亦有森列之語可考也方氏固執舊本定從麻字舛繆無理不成文章固爲可怪然幸其如此存得本字使人得以因疑致察遂得其眞若便廢麻而直作成字則人不復疑而本字無出可得矣然則方本𨿽誤而亦不爲無功但不當便以爲是而直廢他本不復思索參考耳今以無本亦未敢輕攺且作麻字而著其說使讀爲森云】外之則宰相公卿郎官博士內之則翰林禁密遊談侍從之臣不可一二遽數召而使之無有不可至於臣者自知最爲淺陋顧貪恩待趨以就事叢雜乖戾律呂失次【待或作侍】乾坤之容日月之光知其不可繪畫彊顏爲之以塞詔防罪當誅死其碑文今已撰成謹錄封進無任慙羞戰怖之至【謹上或有隨表二字慙羞戰怖或作慙惶怖懼此下或有謹奉表以聞三月二十五日臣愈誠惶誠恐頓首頓首言二十三字○今按此或本以聞下便著月日與今表式不同未詳其說】

奏韓人事物狀

【古本云四月一日涯度羣夷簡奉進止碑文宣賜韓一本】

右臣先奉恩勅撰平淮西碑文【或無恩字或無勅字】伏緣聖恩以碑本賜韓等今韓寄絹五百匹與臣充人事未敢受領謹錄奏聞伏聴進止謹奏

謝許受韓物狀

臣某言今日品官第五文嵩至臣宅奉宣聖防令臣受領韓等所寄撰碑人事絹者恩隨事至榮與幸並慙抃怵惕罔知所諭【中謝】伏以上贊聖功臣子之職下霑羣帥文字所宜陛下謙光自居勸勵爲事各賜立功節將碑文一通使知朝廷備錄勞效韓榮於寵賜遂寄縑帛與臣於臣何爲坐受厚貺恩由上致利則臣歸慙戴競惶舉措無地無任感恩慙懇之至

別本韓文考異卷三十八

欽定四庫全書

別本韓文考異卷三十九

宋王伯大重編

表狀

論捕賊行賞表

臣愈言臣伏見六月八日勅以狂賊傷害宰臣擒捕未獲陛下悲傷震悼形於寢食特降詔書明立條格云有能捉獲賊者賜錢萬貫仍加超授今下手賊等四分之內已得其三其餘兩人蓋不足計根尋蹤迹知自承宗再降明詔絕其朝請又與王士則士平等官八日之制無不行者【士則士平或作士平士則】獨有賞錢尙未給賜羣情疑惑未測聖心【獨上或有內字】聞初載錢置市之日市中觀者日數萬人巡繞瞻視咨嗟嘆息旣去復來以至日暮百姓小人重財輕義不能深達事體但見不給其賞便以爲朝廷愛惜此錢不守言信自近傳逺無由辯明且出賞所以求賊今賊已誅斬若無人捉獲國家何因得此賊而正刑法也承宗何故而賜誅絕也士則士平何故與美官也【因或作由】三事旣因獲賊獲賊必有其人不給賞錢實亦難曉假如聖心獨有所見審知不合加賞其如天下百姓及後代久逺之人哉【方無之人字】況今元濟承宗尙未擒滅兩河之地大半未收隴右河西皆沒戎狄所宜大明約束使信在言前號令指麾以圖功利況自陛下卽位已來繼有丕績【已或作以下同】斬楊惠琳收夏州斬劉辟收劍南東西川斬李錡收江東縛盧從史收澤潞等五州威徳所加兵不污刃收魏博等六州致張茂昭張愔收易定徐泗濠等五州創業以來列聖功徳未有能髙於陛下者可謂赫赫巍巍光照前後矣此由天授陛下神聖英武之徳爲巨唐中興之君【由上或有皆字】宗廟神靈所共祐助勉彊不已守之以信【或作道】則故地不足收而太平不難致如乘快馬行平路遲速進退自由其心有所欲往無不可者於此之時特宜示人以信孔子欲存信去食人非食不生尙欲捨生以存信況可無故而輕棄也昔秦孝公用商鞅爲相欲富國彊兵行令於國恐人不信立三丈之木於市南門募人有能徙置北門者與五十金有一人徙之輒與五十金秦人以君言爲必信法令大行國富兵彊無敵天下三丈之木非難徙也徙之非有功也孝公輒與之金者所以示其言之必信也【言爲必信言之必信方從閣杭本兩句皆無信字無理甚明亦足以見二本之謬矣】昔周成王尙小與其弟叔虞爲戲削梧葉爲珪曰以晉封汝其臣史佚因請擇日立叔虞爲侯成王曰吾與之戲耳史佚曰天子無戲言言之則史書之禮成之樂歌之於是遂封叔虞於晉【擇方從杭本作澤又見杭本之謬】昔漢髙祖出黃金四萬斤與陳平恣其所爲不問出入令謀項羽平用金間楚數年之間漢得天下論者皆言漢髙祖深達於利能以金四萬斤致得天下【達或作逺】以此觀之自古以來未有不信其言而能有大功者亦未有不費少財而能收大利者也【方無亦未至利者十三字○今按文意上文引秦孝公周成王事故此以未有不信而能成大功結之又引漢髙祖事故此以未有不小費而能收大利結之不可欠闕方本但以酷信閣本之故不問可否直行刪去舉正亦不復載殊爲無理今悉補而足之】臣於告賊之人本無恩義彼𨿽獲賞了不關臣所以區區盡言不避煩黷者欲令陛下之信行於天下也【告或作捕】伏望恕臣愚陋僻憃之罪而收其懇欵誠至之心天下之幸非臣之幸也謹奉表以聞臣愈誠惶誠恐

論佛骨表

臣某言伏以佛者夷狄之一法耳自後漢時流入中國上古未嘗有也【伏以或作臣伏聞或作臣聞流上舊史有始字新史流作始】昔者黃帝在位百年年百一十嵗【或作一百十】少昊在位八十年年百嵗【或作一百】顓頊在位七十九年年九十八嵗【新史無八字方云考之世紀非也】帝嚳【音酷髙辛氏】在位七十年年百五嵗帝堯在位九十八年年百一十八嵗【百五嵗百一十八嵗二語上或皆有一字】帝舜及禹年皆百嵗【新史舜下有在位字方云以上多帝王世紀之文】此時天下太平百姓安樂壽考然而中國未有佛也【而下方有此時二字舊史無然而此三字今從新史】其後殷湯亦年百嵗湯孫太戊在位七十五年武丁在位五十九年書史不言其年壽所極推其年數蓋亦俱不減百嵗【五十九年新舊史無九字脫也言方作定新舊史皆無年所極三字方本無推其年數四字今從新舊史方本俱下有年字二史並無俱字】周文王年九十七嵗武王年九十三嵗穆王在位百年此時佛法亦未入中國非因事佛而致然也【入或作至】漢明帝時始有佛法明帝在位才十八年耳【或無耳字】其後亂亡相繼運祚不長宋齊梁陳元魏已下事佛漸謹年代尢促惟梁武帝在位四十八年前後三度捨身施佛宗廟之祭不用牲牢晝日一食止於菜果其後竟爲侯景所逼餓死臺城國亦尋滅【八或作九方云新舊史梁書亦可考晝新舊史作盡】事佛求福乃更得禍【乃或作反乃更或作乃反】由此觀之佛不足事亦可知矣【事上或有信字新舊史無事字有信字】髙祖始受隋禪則議除之當時羣臣材識不逺不能深知先王之道古今之宜推闡聖明以救斯獘其事遂止臣常恨焉【材識新舊史作識見知新舊史作究聖明或作明聖】伏惟睿聖文武皇帝陛下神聖英武數千百年已來未有倫比卽位之初卽不許度人爲僧尼道士又不許創立寺觀【不上方無卽字創上方無許字新舊史創作別】臣常以爲髙祖之志必行於陛下之手今縱未能卽行豈可恣之轉令盛也【常新舊史作當時二字新史無轉字】今聞陛下令羣僧迎佛骨於鳳翔禦樓以觀舁入大內又令諸寺遞迎供養臣𨿽至愚必知陛下不惑於佛作此崇奉以祈福祥也【迎新史作加或作相】直以年丰人樂徇人之心爲京都士庶設詭異之觀戲玩之具耳安有聖明若此而肯信此等事哉【年丰人樂新舊史作丰年之樂或無設字】然百姓愚冥易惑難曉茍見陛下如此將謂眞心事佛皆雲天子大聖猶一心敬信百姓何人豈合更惜身命【云上或無皆字敬信新史作信向何人新舊史作微賤豈合更惜方無豈合字而有於佛二字舊史無更字今從新史】焚頂燒指百十爲羣解衣散錢自朝至暮轉相仿效惟恐後時老少奔波棄其業次【焚頂上新史有以至字舊史有所以字謝本作以至無故新舊史焚作灼燒作燔少作幼業次作生業】若不卽加禁遏更歷諸寺必有斷臂臠身以爲供養者傷風敗俗傳笑四方非細事也【或無臠字】夫佛本夷狄之人與中國言語不通衣服殊制口不言先王之法言身不服先王之法服不知君臣之義父子之情【佛上新舊史無夫字下或有者字不言新舊史作不道】假如其身至今尙在奉其國命來朝京師陛下容而接之不過宣政一見禮賔一設賜衣一襲衛而出之於境不令惑眾也【新舊史無至今二字奉下或無其字而出之於或無而於二字或無之字惑下舊史有於字新史惑作貳誤也】況其身死已久枯朽之骨凶穢之餘豈宜令入宮禁【令新舊史作以】孔子曰敬神而逺之古之諸侯行弔於其國尙令巫祝先以桃茢【音列祝曰記君臨臣喪以巫祝桃茢惡之也鄭注桃所惡茢葦苕可掃不祥】祓除不祥然後進弔今無故取朽穢之物親臨觀之巫祝不先桃茢不用羣臣不言其非禦史不舉其失臣實恥之【祓閣杭蜀本作拂】乞以此骨付之有司投諸水火永絕根本斷天下之疑絕後代之惑【付下方無之字新舊史作付之水火無有司投諸四字或無代字後新史作前】使天下之人知大聖人之所作爲出於尋常萬萬也豈不盛哉豈不快哉【新史無此二語】佛如有靈能作禍祟凡有殃咎宜加臣身上天鑑臨臣不怨悔無任感激懇悃之至【祟或作福】謹奉表以聞臣某誠惶誠恐

潮州刺史謝上表【或無刺史字】

臣某言臣以狂妄戇愚不識禮度上表陳佛骨事言涉不敬正名定罪萬死猶輕【新史作莫塞】陛下哀臣愚忠恕臣狂直謂臣言𨿽可罪心亦無他特屈刑章以臣爲潮州刺史旣免刑誅又獲祿食聖恩大天地莫量破腦刳心豈足爲謝臣某誠惶誠恐頓首頓首臣以正月十四日防恩除潮州刺史卽日奔馳上道經陟嶺海水陸萬里【正上或有今年字上道或作就路】以今月二十五日到州上訖與官吏百姓等相見具言朝廷治平天子神聖威武慈仁子養億兆人庶無有親疎逺邇【方無具字】𨿽在萬里之外嶺海之陬待之一如畿甸之間輦轂之下有善必聞有惡必見早朝晚罷兢兢業業惟恐四海之內天地之中一物不得其所故遣刺史面問百姓疾苦茍有不便得以上陳【面或作親】國家憲章完具爲治日久守令承奉詔條違犯者鮮𨿽在蠻荒無不安泰聞臣所稱聖徳惟知鼓舞讙呼不勞施爲坐以無事臣某誠惶誠恐頓首頓首臣所領州在廣府極東界上去廣府𨿽云才二千里然來往動皆經月過海口下惡水濤瀧壯猛難計程期【經舊史作逾程期新舊史作期程】風鱷魚患禍不測州南近界漲海連天毒霧瘴氛日夕發作【州南近界或作州之南境】臣少多病年才五十發白齒落理不久長加以罪犯至重所處又極逺惡憂惶慙悸死亡無日單立一身朝無親黨居蠻夷之地與魑魅爲羣茍非陛下哀而念之誰肯爲臣言者【爲羣新舊史作同羣】臣受性愚陋人事多所不通惟酷好學問文章未嘗一日暫廢實爲時輩所見推許【舊史無所見字許或作表】臣於當時之文亦未有過人者至於論述陛下功徳與詩書相表裏作爲歌詩薦之郊廟紀泰山之封鏤白玉之牒鋪張對天之閎休揚厲無前之偉迹編之乎詩書之防而無愧措之乎天地之間而無虧𨿽使古人復生臣亦未肯多讓【乎新舊史並作於𨿽使作縱臣亦新舊史並無亦字多讓新史無多字杭本並無二字尢非是】伏以大唐受命有天下四海之內莫不臣妾南北東西地各萬里【大新史作皇】自天寶之後政治少怠文致未優武克不剛孽臣姦蠧居棊處揺毒自防外順內悖父死子代以祖以孫如古諸侯自擅其地不貢不朝六七十年【變舊史作復孽或作嬖不貢不朝新舊史作不朝不貢】四聖傳序以至陛下陛下卽位已來躬親聴斷旋乾轉坤關機闔辟雷厲風飛日月所照天戈所麾莫不寧順大宇之下生息理極【寧新舊史作從】髙祖創制天下其功大矣而治未太平也太宗太平矣而大功所立咸在髙祖之代非如陛下承天寶之後接因循之餘六七十年之外赫然興起南面指麾而致此巍巍之治功也【巍下方無之字治功作功治】宜定樂章以告神明東巡泰山奏功皇天具著顯庸明示得意使永永年代服我成烈【年下方無代字舊史年代作萬年】當此之際所謂千載一時不可逢之嘉防【際或作時一上或有之字】而臣負罪嬰舋自拘海島戚戚嗟嗟日與死迫曾不得奏薄伎於從官之內禦之間窮思畢精以贖罪過懷痛窮天死不閉目瞻望宸極魂神飛去【罪過新舊史作前過去或作送非是】伏惟皇帝陛下天地父母哀而憐之無任感恩戀闕慙惶懇迫之至謹附表陳謝以聞

賀冊尊號表

臣某言臣伏聞宰相公卿百官及關輔百姓耆耋等以陛下功崇徳鉅天成地平宜加號於殊常以昭示於來代陳請懇至【句】於載於三【代方作載陳請懇至於再於三或作載陳情欵懇到再三非是】陛下仰稽乾符俯順人志乃以新秋首序令月吉辰發揚鴻休膺受顯冊天人合慶日月揚光環海之間含生之類歡欣踴躍以歌以舞【合或作交環海之間或作寰海之中以歌以舞或作以舞以歌】臣某誠懽誠喜頓首頓首臣聞體仁長人之謂元發而中節之謂和無所不通之謂聖妙而無方之謂神【長上方有以字無人字妙而或作妙算下同】經緯天地之謂文戡定禍亂之謂武先天不違之謂法天道濟天下之謂應道伏惟元和聖丈神武法天應道皇帝陛下子育億兆視之如傷可謂體仁以長人矣喜怒以類刑賞不差可謂發而中節矣明照無私幽隠畢達可謂無所不通矣發號出令雲行雨施可謂妙而無方矣三光順軌艸木遂長可謂經緯天地矣除剗冦盜宇縣淸夷可謂戡定禍亂矣風雨以時祥瑞輻輳可謂先天而天不違矣國內無饑寒四夷皆朝貢可謂道濟天下矣【國下或無內字朝上或無皆字】眾美備具名實相當赫赫巍巍超今冠古方當議明堂辟雍之事撰泰山梁父之儀摉三代之逸禮補百王之漏典時乘六龍肆覲東後【議或作講或上別有謂字撰下或有集字】微臣幸生聖代觸犯刑章假息海隅死亡無日瞻望宸極心魂飛揚有永棄之悲無自新之望曾不得與鳥獸率舞蠻夷縱觀爲比銜酸抱痛且恥且慙無任感恩戀闕懇迫彷徨之至【與或作如彷徨或作傍惶】謹奉表陳賀以聞

袁州刺史謝上表【或無刺史字】

臣某言臣以去年正月上疏論佛骨事先朝恕臣愚直不加大罪自刑部侍郎貶授潮州刺史伏遇其年七月十三日恩赦至其年十月二十四日凖例量移攺授袁州刺史以今月八日到任上訖臣某誠懽誠喜頓首頓首伏以州小地狹稅賦及時人安吏循閭裏無事微臣惟當布陛下維新之澤守國家太平之規勸以耕桑使無怠惰而已臣以愚陋無堪累防朝廷奬用掌誥西掖司刑南宮顯榮頻煩稱效寂蔑又防赦其罪累授以方州徳重恩身微命賤無階答謝惟積慙惶無任感恩慙惕之至謹差軍事副將郝泰奉表陳謝以聞

賀皇帝卽位表

臣某言伏聞皇帝陛下以閏正月三日虔奉遺詔昭升大位【或無三日二字升方作承】天地神祗永有依歸華夏蠻貊永有承事神人交慶日月貞明臣某誠歡誠喜頓首頓首臣聞王者必爲天所相爲人所歸上符天心下合人志然後奄有四海以君萬邦伏惟皇帝陛下承列聖之丕績當中興之昌運爰自主鬯春宮齒冑國學孝友之美實形四方英偉之姿久動羣聴及初嗣位遐邇莫不歡心爰降詔書老幼或至垂泣【或作涕】舉用俊乂流竄姦邪𨿽虞舜之去四凶舉十六相不能過也天下翹首以望太平天下傾心以觀至化臣某誠歡誠喜頓首頓首臣聞昔者堯舜以吁嗟君臣相戒以致至治周文王以憂勤日中不食以和萬民故能澤流無窮名配日月伏惟皇帝陛下儀而象之以永多福天下幸甚天下幸甚微臣往因言事得罪先朝守郡逺方拘限條制不獲奔走稱慶闕庭無任欣歡踴躍感恩戀闕之至【守郡或作僻守制方作例】謹奉表以聞

賀赦表

臣某言伏奉二月五日制書大赦天下常赦所不原者咸防除罪與之更始令得自新【方無防字】恩浹幽明慶溢寰海臣某誠歡誠喜頓首頓首臣聞王者必於嗣位之始降非常之恩所以象徳乾坤同明日月伏惟皇帝陛下文思聰明聖神睿哲發號出令雲行雨施懼刑政之或差憐鰥寡之重困知事久之滋獘慮法訛之益姦罪人悉原墜典咸舉生恩旣及於四海和气遂充於八紘臣某誠懽誠喜頓首頓首微臣往因論事獲譴海隅旋沐朝奬待罪山郡未離貶竄之地忽逢曠蕩之恩踴躍欣歡實倍常品限以官守不獲隨例稱慶闕廷無任感恩戀闕之至謹奉表陳賀以聞

賀冊皇太后表

臣某言伏承閏正月二十七日皇太后光膺令典受冊宮闈歡心始自於內朝孝理遂形於寰海臣某誠歡誠喜頓首頓首皇太后夙贊先皇弼成至化誕生明聖纘繼鴻休華胥實贊於軒圖文母有光於周道恭惟懿徳克配前芳皇帝陛下出震承乾垂衣禦極式展臣子之志以明教化之源禮命載崇華夷同慶因待罪外郡不獲隨例稱賀闕廷無任踴躍欣歡之至【賀或作慶】謹奉表陳賀以聞

賀慶雲表

臣某言臣所領州今月十六日申時有慶雲見於西北至暮方散臣及舉州官吏百姓等無不見者五采五色光華不可徧觀非煙非云【孫曰史記天官書若煙非煙若云非云鬱鬱紛紛蕭索輪囷是謂慶雲】容貌鉅能詳述抱日增麗浮空不收旣變化而無窮亦捲舒而莫定斯爲上瑞實應太平臣某誠歡誠喜頓首頓首謹按沈約宋書云慶雲五色者太平之應又據孝經援神契曰王者徳至山陵則慶雲出故皇帝因之以紀事虞舜由之而作歌【陵或作澤】又按季夏六月土王用事其日丙戌亦主於土西北方者京師所在土爲國家之徳祥見京師之位旣徴於古又驗於今【王方作正○今按歷家四季之月土王用事各十八日今云六月明當作王景戌以歷推之十六日也】伏惟皇帝陛下徳合覆載道光軒虞嗣位之初禎祥繼至升平之符旣兆仁壽之域以躋【以或作已】微臣往在先朝以論事得罪身居貶黜之地目覩殊常之慶抃躍欣幸實倍常情伏乞宣付史官以彰聖徳所致瞻戀闕庭心魂飛馳無任欣抃踴躍之至【馳下或有並圖奉進四字或附於下文奉表陳賀之下】謹差某官奉表陳賀以聞

舉張惟素自代狀一首

國子監

中散大夫守左散騎常侍上柱國賜紫金魚表張惟素

右伏凖建中元年正月五日制常參官上後三日舉一人自代者前件官文學治行眾所推與累歷中外資序已深【序或作考】和而不同靜而有守惇厚退讓可以訓人臣所不如輒舉自代謹錄奏聞

舉韓泰自代狀

袁州

使持節漳州諸軍事守漳州刺史韓泰

右伏凖建中元年正月五日制常參官及刺史授上訖三日內舉一人自代者前件官詞學優長才器端實早登科第亦更臺省往因過犯貶黜至今十五餘年自領漳州悉心爲治官吏懲懼不敢爲非百姓安寧並得其所臣在潮州之日與其州界相接臣之政事逺所不如乞以代臣庶爲允當謹錄奏聞

慰國哀表

臣某言伏奉正月二十七日詔書大行皇帝奄棄萬國承詔哀惶號踴無地伏惟聖情何可堪處大行皇帝功濟寰區仁霑動植奉諱之日率土崩心凡在臣子不勝殞裂伏惟陛下痛貫宸極聖情難居臣拘守逺郡不獲匍匐奉慰瞻望闕庭且悲且戀謹奉表陳慰以聞

舉薦張籍狀【或有國子監字】

登仕郎守祕書省校書郎張籍

右件官學有師法文多古風沈黙靜退介然自守聲華行實光映儒林臣當司見闕國子監博士一員生徒籍其訓導伏乞天恩特授此官以彰聖朝崇儒尙徳之道謹錄奏聞伏聴勅旨

請上尊號表【或有國子監字】

臣某言臣得所管國子太學廣文四門及書算律等士館學生沈周封等六百人狀【或無得字】稱身𨿽賤微然皆以選擇得備學生讀六藝之文修先王之道粗有知識皆由上恩今天子整齊乾坤出入神聖【或無今字】經營乎無爲之業遊息乎混元之宮不謀於庭不戰於野坐收冀部旋定幽都析木天街星宿淸潤北嶽醫閭神受職【補注後山詩話退之上尊號曰析木天街云云子曽子賀赦曰鉤陳太微星緯咸若昆侖渤澥濤波不驚世莫能輕重之也○析木天街北嶽醫閭方云皆以幽冀言也天文志昴爲天街屬冀州自尾十度至南斗十一度爲析木屬幽州北嶽恆山在定州恆陽在古冀州之域也醫閭周禮職方氏幽州其鎭醫閭也○今按此長慶元年劉摠納士之時也】地彌天區界軼海外舜之十有二州周之千七百國章亥所步禹契所書四面輻輳各修貢職【章亥所步山海經云禹使大章步自東極至於西垂二億三萬三千五百里七十一步又使竪亥自南極盡於北垂二億三萬三千五百里七十一步】西戎之首北虜之渠怛威愧徳失據狼狽收其種落逃遁逺去來獻羊馬千里不絕功旣如此徳又如彼【或作如何非是】爰初嗣位首去姦嬖隨所顧指應時淸寧【嬖或作孹】哀天下之鰥寡釋四海之欝結左右前後莫匪俊良小大之材咸盡其用無所誅詰一和以仁由是五穀嵗登百瑞時見六府三事惟序惟歌昔者媧皇殺黒龍以濟冀州【孫曰淮南子女媧煉五色石以補蒼天斷鰲足以立四極殺黒龍以濟冀州積蘆灰以止淫水】堯誅九嬰以定下土【孫曰淮南子堯使羿誅鑿齒於疇華之野殺九嬰於防水之上】血兵刓【五官切剸也】刃僅就厥功以方吾君一何逺也【媧皇殺黒龍堯誅九嬰二事並見淮南子】堯之在位七十餘載戒飭咨嗟以致平治孔子之聖自云三年有成今自嗣位已來嵗有餘耳臻此功徳其何捷哉置郵傳命未足以諭以非常之功襲尋常之號以冠古之美屈守文之名臣子之誠闕而不奏天號人稱不滿事實斯亦縉紳先生之過也【臣子或作臣下】謂臣官居師長不言謂何考其所陳中於義理天人合願不謀而同非臣之愚所敢隠蔽輒冒死以聞伏乞天恩特允誠志令公卿大夫得竭心慮取正於經以定大號有司備禮擇日以頒天下幸甚天下幸甚臣某誠惶誠恐【方本無臣某下六字】

舉韋顗自代狀一首

尙書兵部

中散大夫守大理少卿驍騎尉韋顗

右伏凖建中元年正月五日制常參官上後三日舉一人自代者前件官學識該達器量深朝惟直道代仰淸節顯映班序十五年餘夷險一致風猷益茂屈居少列未副羣情文昌政本侍郎官重尙徳之舉顗宜當之乞回臣所授庶弭官謗謹錄奏聞謹奏

別本韓文考異卷三十九

欽定四庫全書

別本韓文考異卷四十

宋王伯大重編

表狀

論孔戣致仕狀【方無孔戣字】

某官某

右臣與孔戣同在南省爲官數得相見【或無同字】戣爲人守節淸苦議論平正今年才七十筋力耳目未覺衰老憂國忘家用意深逺所謂朝之耆徳老成人者臣知戣上疏求致仕故往看戣戣爲臣言已防聖主允許伏以陛下優賢尙齒見戣頻上三疏言詞懇到重違其意遂卽許之此誠陛下仁徳之至然如戣輩在朝不過三數人實可爲國愛惜自古以來及聖朝故事年𨿽八九十但視聴心慮茍未昏錯尙可顧問委以事者𨿽求退罷無不慇懃畱止優以祿秩不聴其去以明人君貪賢敬老之道也禮大夫七十而致事若不得謝則必賜之幾杖安車【禮下或有曰字致事方作致仕○今按禮記作事】七十求退人臣之常禮若有徳及气力尙壯則君優而畱之不必年過七十盡許致事也詩曰𨿽無老成人尙有典刑此言老成人重於典刑不可不惜而畱也今戣幸無疾疹但以年當致事據禮求退陛下若不聴許亦無傷於義而有貪賢之美況左丞職事亦極淸簡若戣尙以繁要爲辭自可別授秩崇而務少者今中外之臣有年過於戣尙未得退戣獨何人得遂其願【其或作所】然人皆求進戣獨求退尢可賢重臣所領官無事不敢請對【或無領字】防陛下厚恩茍有所見不敢不言伏望聖恩特垂察納

舉馬總自代狀

京兆府

銀靑光祿大夫檢校尙書右僕射兼戶部尙書馬總

右伏凖建中元年正月五日制常參官上後三日舉一人自代者伏以近者京尹用人稍輕所以市井之間盜賊未斷郊野之外疲瘵尙多【方無近者至所以十字市井作畿甸】前件官文武兼資寛猛得所累更方鎭皆有功能若以代臣實爲至當謹錄奏聞謹奏

賀雨表

臣某言臣聞聖人之徳與天地通誠發於中事應於外始聞其語今見其眞臣誠歡誠喜頓首頓首伏以季夏以來雨澤不降臣職司京邑祈禱實頻靑天湛然旱气轉甚陛下憫玆黎庶有事山川中使才出於九門陰雲已垂於四野龍神效職雷雨應期【雷或作云】嘉谷奮興根葉肥潤抽莖展穗不失時宜人和年丰莫大之慶微臣幸防寵任獲覩殊祥慶抃歡呼倍於常品無任踴躍之至謹奉表陳賀以聞

賀太陽不虧狀

司天臺奏今月一日太陽不虧

右司天臺奏今日辰卯間太陽合虧陛下敬畏天命克已修身誠發於中災銷於上自卯及已當虧不虧【及或作至】𨿽隔陰雲轉更明朗比於常日不覺有殊天且不違慶孰爲大臣官忝京尹親覩殊祥欣感之誠實倍常品謹奉狀賀以聞【狀下或有陳字】

舉張正甫自代狀

尙書兵部【再除日】

通議大夫守右散騎常侍上柱國南陽縣開國子食邑三百戶賜紫金魚袋張正甫

右臣防恩除尙書兵部侍郎伏凖建中元年正月五日制常參官上後三日舉一人自代者前件官稟正直之性懷剛毅之姿嫉惡如仇讎見善若饑渇備更內外灼有名聲年齒𨿽髙气力逾勵【力或作志】甘貧苦節不愧神明可謂古之老成朝之碩徳久處散地實非所宜乞以代臣以副公望

袁州申使狀

使司牒州牒

右自今月二日後每奉公牒牒尾故牒字皆爲謹牒字有異於常初不敢陳論以爲錯誤今旣頻奉文牒前後並同在愈不勝戰懼之至伏乞仁恩特令攺就常式以安下情

國子監論新注學官牒

國子監應令新注學官等牒凖今年赦文委國子祭酒選擇有經藝堪訓導生徒者以充學官近年吏部所注多循資序不考藝能至令生徒不自勸勵伏請非專誦經傳博涉墳史及進士五經諸色登科人不以比擬其新受官【受或作授】上日必加研試然後放行上副聖朝崇儒尙學之意具狀牒上吏部仍牒監者謹牒

黃家賊事宜狀

一臣去年貶嶺外刺史其州𨿽與黃家賊不相鄰接然見往來過客並諳知嶺外事人所說至精至熟【一或作右或有伏以字諳或作諸】其賊並是夷獠亦無城郭可居依山傍險自稱洞主衣服言語都不似人尋常亦各營生急則屯聚相保比緣邕管經略使多不得人徳旣不能綏懷威又不能臨制侵欺虜防以致怨恨蠻夷之性易動難安遂至攻劫州縣侵暴平人或復私讎或貪小利或聚或散終亦不能爲事近者徵討本起於裴行立陽旻此兩人者本無逺慮深謀意在邀功求賞【此下或有時字】亦緣見賊未屯聚之時將謂單弱立可摧破爭獻謀計惟恐後時朝廷信之遂允其請自用兵已來已經二年前後所奏殺獲計不下一二萬人【方無下已字○今按恐當刪上已字萬上或無二字】儻皆非虛賊已尋盡至今賊猶依舊足明欺罔朝廷邕容兩管因此凋獘殺傷疾患十室九空【因或作內經二字患或作疫】百姓怨嗟如出一口陽旻行立相繼身亡實由自邀功賞造作兵端人神共嫉以致殃咎【自方作身嫉或作怒】陽旻行立事旣已往今所用嚴公素者亦非撫禦之才不能別立規模依前還請攻討【素或作集】如此不已臣恐嶺南一道未有寧息之時

一昨者並邕容兩管爲一道深合事宜【或無並字】然邕州與賊逼近容州則甚懸隔其經略使若置在邕州與賊隔江對岸兵鎭所處物力必全一則不敢輕有侵犯一則易爲逐便控制今置在容州則邕州兵馬必少賊見勢弱易生姦心伏請移經略使於邕州其容州但置刺史其實爲至便

一比者所發諸道南討兵馬例皆不諳山川不伏水土逺鄕羇旅疾疫殺傷【伏或作服】臣自南來見說江西所發共四百人曽未一年其所存者數不滿百【方無者字】嶽鄂所發部三百人其所存者四分才一續添續死每發倍難若令於邕容側近召募添置千人便割諸道見供行營人數糧賜均融充給所費旣不增加而兵士又皆便習長有守備不同客軍守則有威攻則有利

一自南討已來賊徒亦甚傷損察其情理厭苦必深大抵嶺南人稀地廣賊之所處又更荒僻假如盡殺其人盡得其地在於國計不爲有益容貸羈縻比之禽獸來則捍禦去則不追亦未虧損朝廷事勢以臣之愚若因攺元大慶赦其罪戾遣一郎官禦史親往宣諭必望風降伏讙呼聴命【呼方作叫】仍爲擇選有材用威信諳嶺南事者爲經略使處理得宜自然永無侵叛之事【有方作其理或作置】

應所在典貼良人男女等狀

【方無在字或又無等字方云二狀皆袁州進○今按狀云往任袁州刺史方說非是】

應所在典貼良人男女等

【此是狀首標目所論事與前卷賀白狀體正同猶今之貼黃及狀眼也方本刪去非是】

右凖律不許典貼良人男女作奴婢驅使臣往任袁州刺史日檢責州界內得七百三十一人並是良人男女凖律計傭折直一時放免【責或作到計上或有例字】原其本末或因水旱不熟或因公私債負遂相典貼漸以成風名目𨿽殊奴婢不別鞭笞役使至死乃休旣乖律文實虧正理袁州至小尙有七百餘人天下諸州其數固當不少今因大慶伏乞令有司重舉舊章一皆放免仍勒長吏嚴加檢責如有隠漏必重科懲則四海蒼生孰不感荷聖徳右前件如前謹具奏聞伏聴勅旨

論淮西事宜狀【方無狀字】

右臣伏以淮西三州之地自少陽疾病去年春夏以來圖爲今日之事有職位者勞於計慮撫循奉所役者修其器械防守金帛糧畜耗於賞給【勞於或作勞其非是耗於或作匱於】執兵之卒四向侵掠農夫織婦擕持幼弱餉於其後𨿽時侵掠小有所得力盡筋疲不償其費【餉或作飽非是】又聞畜馬甚多自半年已來皆上槽櫪譬如有人𨿽有十夫之力自朝及夕常自大呼跳躍初𨿽可畏其勢不久必自委頓乘其力衰三尺童子可使制其死命況以三小州殘獘困劇之餘而當天下之全力其破敗可立而待也【待下方有之字非是】然所未可知者在陛下斷與不斷耳夫兵不多不足以必勝必勝之師必在速戰【方云必或作取】兵多而戰不速則所費必廣兩界之間疆土之上日相攻劫必有殺傷近賊州縣徴役百端農夫織婦不得安業或時小遇水旱百姓愁苦當此之時則人人異議以惑陛下之聴【下或有矣字】陛下持之不堅半塗而罷傷威損費爲獘必深所以要先決於心詳度本末事至不惑然可圖功【然新史作乃方云然猶然後也下文然可集事然擬許其承繼皆一義○今按此蓋當時俗體如此故公狀中用之不欲攺也】爲統帥者盡力行之於前而參謀議者盡心奉之於後內外相應其力乃成昔者殷髙宗大聖之主也以天子之威伐背叛之國三年乃尅不以爲遲志在立功不計其所費【背叛或作叛背】傳曰斷而後行神避之遲疑不斷未有能成其事者也臣謬承恩寵獲掌綸誥地親職重不同庶寮輒竭愚誠以效裨補謹條次平賊事宜一一如後

一諸道發兵或三二千人勢力單弱羈旅異鄕賊不相諳委望風懾懼難便前進【便方作更】所在將帥以其客兵難處使先不存優卹待之旣薄使之又苦【處下或有防字不下或有撫字皆非是】或被分割隊伍屬諸頭士卒本將一朝相失心孤意怯難以有功又其本軍各須資遣道路遼逺勞費倍多士卒有徵行之艱閭裏懷離別之思今聞陳許安唐汝壽等州與賊界連接處村落百姓悉有兵器小小俘刧皆能自防習於戰鬭識賊深淺旣是土人防惜鄕裏比來未有處分猶願自備衣糧共相保聚以備冦賊若令召募立可成軍若要添兵自可取足賊平之後易使歸農伏請諸道先所追到行營者悉令卻牒歸本道據行營所追人額器械弓矢一物已上悉送行營充給【卻下方無牒字據下或無行字給上或無充字○今按上下文勢合有行字行下更合有營字其理甚明今輒補足】所召募人兵數旣足加之教練三數月後諸道客軍一切可罷比之徴發逺人利害懸隔

一繞逆賊州縣堡柵等各置兵馬都數𨿽多每處則至少又相去濶逺難相應接所以數被攻刧致有損傷【至上或有兵字】今若分爲四道每道各置三萬人擇要害地屯聚一處使有隠然之望【或無分字隠方作殷○按漢書隠若一敵國方本非是】審量事勢乘時逐利可入則四道一時俱發使其狼狽驚惶首尾不相救濟【四或作諸】若未可入則深壁髙壘以逸待勞自然不要諸處多置防備臨賊小縣可收百姓於便地作行縣以士領之使免散失

一蔡州士卒爲元濟迫脇勢不得已遂與王師交戰原其本根皆是國家百姓進退皆死誠可閔傷宜明勅諸軍使深知此意當戰鬭之際固當以盡敵爲心若形勢已窮不能爲惡者不須過有殺戮諭以聖徳放之使歸銷其悖之心貸以生全之幸自然相率棄逆歸順一論語曰欲速則不達見小利則大事不成比來徵討無功皆由欲其速捷有司計算所費茍務因循小不如意卽求休罷河北淮西等見承前事勢知國家必不與之持久並力苦戰幸其一勝卽希冀恩赦朝廷無至忠憂國之人不惜傷損威重因其有請便議罷兵往日之事患皆然也【往或作近】臣愚以爲淮西三小州之地元濟又甚庸愚而陛下以聖朝英武之姿用四海九州之力除此小冦難易可知泰山壓卵未足爲諭

一兵之勝負實在賞罰賞厚可令亷士動心罰重可令凶人喪魄【亷方作戰非是】然可集事不可愛惜所費憚於行刑【然或作則】

一淄靑恆冀兩道與蔡州气類略同今聞討伐元濟人情必有救助之意【伐或作罰下同】然皆暗弱自保無暇虛張聲勢則必有之至於分兵出界公然爲惡亦必不敢宜特下詔云蔡州自吳少誠已來相承爲節度使亦微有功效少陽之沒【陽或作誠非是】朕亦本擬與元濟恐其年少未能理事所以未便處置待其稍能緝綏然擬許其承繼今忽自爲狂勃侵掠不受朝命事不得已所以有此討伐【擬或作後勃或作悖】至如淄靑恆州範陽等道祖父各有功業相承命節年嵗已久朕必不利其土地輕有攺易各宜自安【節下或有制字而無節字○今按李徳裕之討澤潞正用此防以伐其交世以爲奇不知韓公已言之矣】如妄自疑懼敢相扇動朕卽赦元濟不問回軍討之自然破膽不敢妄有異說

右前件謹錄奏聞伏乞天恩特賜裁擇謹奏

論變鹽法事宜狀

【長慶二年張平叔爲戶部侍郎上疏請官自賣鹽可以富國彊兵陳利害一十八條詔下其說令公卿詳議公與韋處厚條詰之事遂不行平叔所陳十八條此可見者十六方云白樂天作平叔判度支詞曰計能析秋毫吏畏如夏日東坡曰此必小人也按栁氏家訓平叔後以賍敗窮失官錢四十萬緍是宜以此終也樊曰食貨志云自兵興河北鹽法羈縻而已至皇甫鎛又奏置防鹽法如江淮搉法犯禁嵗多及田正舉魏博歸朝穆宗命河北罷防鹽戶部侍郎張平叔議防鹽法獘請官糶鹽可以富國詔公卿議可否中書舍人韋處厚兵部侍郎韓愈詰之以爲不可平叔屈服平叔所陳利害凡十八條公爲隨條分析處厚則發十難以折之云】

張平叔所奏鹽法條件

右奉勅將變鹽法事貴精詳宜令臣等各陳利害可否聞奏者平叔所上變法條件臣終始詳度恐不可施行各隨本條分析利害如後

一件平叔請令州府差人自糶官鹽收實估匹段省司凖舊例支用自然獲利一倍已上者臣今通計所在百姓貧多富少除城郭外有見錢糴鹽者十無二三多用雜物及米谷博易鹽商利歸於巳無物不取或從賖貸升斗約以時熟塡還用此取濟兩得利便今令州縣人吏坐鋪自糶利不關已罪則加身不得見錢及頭段物恐失官利必不敢糶變法之後百姓貧者無從得鹽而食矣求利未得斂怨已多自然坐失鹽利常數所云獲利一倍臣所未見

一件平叔又請鄕村去州縣逺處令所由將鹽就村糶易不得令百姓闕鹽者臣以爲鄕村逺處或三家五家山谷居住不可令人吏將鹽家至戶到多將則糶貨不盡少將則得錢無多【無或作不】計其往來自充糧食不足比如商人或自負擔斗石往與百姓博易所冀平價之上利得三錢兩錢不比所由爲官所使到村之後必索百姓供應所利至少爲獘則多此又不可行者也

一件平叔云所務至重須令廟堂宰相充使臣以爲若法可行不假令宰相充使若不可行𨿽宰相爲使無益也【下若字或作令或有若字無下十一字】又宰相者所以臨察百司考其殿最【或無者字或無又者二字】若自爲使縱有敗闕遣誰舉之此又不可者也

一件平叔又云法行之後停減鹽司所由糧課年可收錢十萬貫【方無一件字○今按此別是一條當有一件字】臣以爲變法之後獘隨事生尙恐不登常數安得更望贏利

一件平叔欲令府縣糶鹽每月更加京兆尹料錢百千司錄及兩縣令每月各加五十千其餘觀察及諸州刺史縣令錄事參軍多至每月五十千少至五千三千者臣今計此用錢已多其餘官典及巡察手力所由等糧課仍不在此數通計所給每嵗不下十萬貫未見其利所費已廣平叔又云停鹽司諸色所由糧課約每嵗合減得十萬貫錢【或無所由二字】今臣計其新法亦用十萬不啻減得十萬卻用十萬所亡所得一無贏餘也平叔又請以糶鹽多少爲刺史縣令殿最多者遷轉不拘常例如闕課利依條科責者刺史縣令職在分憂今惟以鹽利多少爲之升黜不復考其治行非唐虞三載考績黜陟幽明之義也

一件平叔請定鹽價每斤三十文又每三百里每斤價加收二文以充腳價量地逺近險易加至六文腳價不足官與出名爲每斤三十文其實已三十六文也【也上方無文字】今鹽價京師每斤四十諸州則不等此變法之後祗校數文於百姓未有厚利也【祗方作只】腳價用五文者官與出二文【用或作每二或作三】用十文者官與出四文是鹽一斤官糶得錢名爲三十其實斤多得二十八少得二十六文折長補短每斤收錢不過二十六七百姓折長補短每斤用錢三十四則是公私之間每斤常失七八文也下不及百姓上不歸官家積數至多不可遽算以此言之不爲有益平叔又請令所在及農隙時並召車牛盤鹽送納都倉不得令有闕絕者州縣和顧車牛百姓必無情願事須差配然付腳錢百姓將車載鹽所由先皆無檢齊集之後始得載鹽及至院監請受又須待其輪次不用門戶皆被停畱輸納之時人事又別凡是和顧無不皆然百姓寧爲私家載物取錢五文不爲官家載物取十文錢也【文下或無錢字】不和顧則無可載鹽和顧則害及百姓此又不可也

一件平叔稱停減鹽務所由收其糧課一嵗尙得十萬貫文【尙或作計】今又稱旣有巡院請量閒劇畱官吏於倉塲勾當要害守捉少置人數優卹糧料嚴加把捉如有漏失私糶等並凖條處分者平叔所管鹽務所由人數有幾量畱之外收其糧課一嵗尙得十萬貫此又不近理也比來要害守捉人數至多尙有漏失私糶之獘今又減置人數謂能私鹽斷絕此又於理不可也

一件平叔云變法之後嵗計必有所餘日用還恐不足謂一年已來且未責以課利後必數倍校多者此又不可方今國用常言不足若一嵗頓闕課利爲害已深𨿽云明年校多豈可懸保此又非公私蓄積尙少之時可行者也

一件平叔又云浮寄姦猾者轉富土著守業者日貧若官自糶鹽不問貴賤貧富士農工商道士僧尼並兼遊惰因其所食盡輸官錢並諸道軍諸使家口親族遞相影占不曽輸稅若官自糶鹽此輩無一人遺漏者臣以此數色人等官未自糶鹽之時從來糴鹽而食不待官自糶然後食鹽也【糶上或有來字○今按文勢恐於字上更有從字今亦補足】若官不自糶鹽此色人等不糴鹽而食官自糶鹽卽糴而食之則信如平叔所言矣若官自糶與不自糶皆常糴鹽而食則今官自糶亦無利也所謂知其一而不知其二見其近而不見其逺也國家鹽糶與商人商人納榷糶與百姓【國或作官】則是天下百姓無貧富貴賤皆已輸錢於官矣不必與國家交手付錢然後爲輸錢於官也一件平叔云初定兩稅時絹一匹直錢三千今絹一匹直錢八百百姓貧虛或先取粟麥價及至收獲悉以還債又充官稅顆粒不殘若官中糶鹽一家五口所食鹽價不過十錢隨日而輸不勞驅遣則必無舉債逃亡之患者【舉債或作舉賃】臣以爲百姓困獘不皆爲鹽價貴也今官自糶鹽與依舊令商人糶其價貴賤所校無多通計一家五口所食之鹽平叔所計一日以十錢爲率一月當用錢三百是則三日食鹽一斤一月率當十斤【三百是方作三百六十足云或云六十字恐羨非蓋鹽每斤已當三十六文月當十斤則三百六十也足或作是屬下句○今按平叔所究鹽價一斤止三十文韓公通計民間所加腳費多者一月或至三十六文耳其地近者自不及此難預計也故此上文但云一日以十錢爲率則一月安得用三百六十乎其六十字當依或說刪去足攺作是而屬下句爲當】新法實價與舊每斤不校三四錢以下通計五口之家以平叔所約之法計之賤於舊價日校一錢月校三十不滿五口之家所校更少然則攺用新法百姓亦未免窮困流散也初定稅時一匹絹三千今只八百假如特變鹽法絹價亦未肯貴五口之家因變鹽法日得一錢之利豈能便免作債收獲之時不被徴索輸官稅後有贏餘也以臣所見百姓困獘日久不以事擾之自然漸校不在變鹽法也今絹一匹八百百姓尙多寒無衣者若使匹直三千則無衣者必更眾多況絹之貴賤皆不緣鹽法以此言之鹽法未要變也

一件平叔云每州糶鹽不少長吏或有不親公事所由浮詞云當界無人糴鹽臣卽請差淸彊巡官檢責所在實戶據口團保給一年鹽使其四季輸納鹽價口多糶少及鹽價遲違請停觀察使見任攺散慢官其刺史已下貶與上佐其餘官貶逺處者平叔本請官自糶鹽以寛百姓令其蘇息免更流亡今令責戶口團保給鹽令其隨季輸納鹽價所謂擾而困之之意也百姓貧家食鹽至少或有淡食動經旬月若據口給鹽【一無鹽字】依時徴價辦與不辦並須納錢遲違及違條件觀察使已下各加罪譴【一本譴作於字又無下文茍字】茍官吏畏罪必用威刑臣恐因此所在不安百姓轉致流散此又不可之大者也一件平叔請限商人鹽納官後不得輒於諸軍諸使覓職掌把錢捉店看守莊磑【祝曰磑磨也世本公輸般作之○磑五對切】以求影庇請令所在官吏嚴加訪察【訪一作防】如有違犯應有資財並令納官仍牒送府縣充所由者臣以爲鹽商納爲官糶鹽子父相承坐受厚利比百姓實則校優【則一作有】今旣奪其業又禁不得求覓職事及爲人把錢捉店看守莊磑不知其罪【其一作何】一朝窮蹙之也若必行此則富商大賈必生怨恨或收市重寶逃入反側之地以資冦盜此又不可不慮也

一件平叔云【叔下疑當有云字或稱字之類今亦補足】行此防後兩市軍人富商大賈或行財賄邀截喧訴請令所由切加收捉如獲頭首所在決殺連狀聚眾人等各決脊杖二十檢責軍司軍戶鹽如有隠漏並凖府縣例科決並賞所由告人者此一件若果行之不惟大失人心兼亦驚動逺近不知糶鹽所獲幾何而害人蠧政其獘實甚

右前件狀奉今月九日勅令臣等各陳利害者謹錄奏聞伏聴勅防

別本韓文考異卷四十

欽定四庫全書

別本韓文考異補遺

宋王伯大重編

聯句

有所思聯句【此下三聮句方云見孟東野集】

相思繞我心日夕千萬重年光坐婉娩春淚銷顏容【郊】臺鏡晦舊暉庭艸滋深茸望夫山上石別劍水中龍【愈】

遣興聮句【說見上】

我心隨月光寫君庭中央【郊】月光有時晦我心安所忘【愈】常恐金石契斷爲相思腸【郊】平生無百嵗岐路有四方【愈】四方各異俗適異非所將【郊】駑蹄顧挫秣逸翮遺稻梁【愈】時危抱獨沈道泰懷同翔【郊】獨居久寂黙相顧聊慨慷【愈】慨慷丈夫志可以耀鋒鋩【郊】蘧寧知捲舒孔顏識行藏【愈】殷鑑諒不逺佩蘭永芬芳【郊】茍無夫子聽誰更知音揚【愈】

贈劍客李園聮句【同上】

天地有靈術得之者惟君【郊】築鑪地區外積火燒氛氳【愈】照海鑠幽怪滿空歊異氛【郊】山磨電奕奕水淬龍蝹蝹【愈】太一裝以寶列仙篆其文【郊】可用懾百神豈惟壯三軍【愈】有時幽匣吟忽似深潭聞【郊】風胡久已死此劍將誰分【愈】行當獻天子然後致殊勲【郊】豈如丰城下空有鬥間云【愈】

遺詩

同竇牟韋【執中】尋劉尊師不遇

【方云此詩得於五竇聮珠集公時任都官外郎同洛陽令竇公河南令韋執中以訪之元和五年也詩以同尋師爲韻人各一首洪氏年譜亦見】

秦客何年駐仙源此地深還隨躡鳬騎來訪馭風襟院閉靑霞入松髙老鶴尋猶疑影形坐敢起竊桃心

春雪

【方云此詩得於文苑英華其後卽以正集中春雪詩首句云新年都末有芳華者系之疑亦公作也已上並方本所載諸本所無者今悉存之諸本更有遺文一卷方獨取贈族侄嘲鼾睡三篇余並不錄今並附見於後其可疑者亦但存其目而不載其文云】

片片驅鴻急紛紛逐吹斜到江還作水著樹漸成花越喜飛排瘴胡愁厚蓋砂兼云封洞口助月照天涯暝見迷巢鳥朝逢失轍車呈丰盡相賀寧止力耕家

贈族侄【上或有徐州字】

我年十八九壯气起胸中作書獻云闕辭家逐秋蓬嵗時易遷次身命多厄窮一名𨿽云就片祿不足充今者復何事卑棲寄徐戎蕭條資用盡濩落門巷空朝眠未能起逺懷方郁悰擊門者誰子問言乃吾宗自云有奇術深妙知天工旣往悵何及將來喜還通期吾語非佞當爲佐時雍

嘲鼾睡

【洪曰李希聲家有退之遺詩數十篇希聲云皆非也獨嘲鼾二篇似之錄於末】

澹師晝睡時聲气一何猥頑飈吹肥脂坑谷相嵬磊雄哮乍咽絕毎發壯益倍有如阿鼻屍長喚忍眾罪馬牛驚不食百聚相待木枕十字裂鏡面生痱癅【上音肥下音防韓曰痱癅腫病也】鐵佛聞皺眉石人戰搖腿孰雲天地仁吾欲責眞宰幽尋虱搜耳猛作濤翻海太陽不忍明飛禦皆墮怠乍如彭與黥呼寃受葅醢又如圏中虎號瘡兼吼餒𨿽令伶倫吹苦韻難可攺惟令巫咸招防爽難復在何山有靈藥療此願與采澹公坐臥時長睡無不穏吾甞聞其聲深慮五藏損黃河弄濆瀑梗澀連拙鮌南帝初奮槌鑿竅泄混沌【韓曰莊子南海之帝儵與中央之帝混沌善謀報其徳曰人皆有七竅以視所食息此獨無有試鑿之日鑿一竅七日而混沌死】迥然忽長引萬丈不可忖謂言絕於斯繼出方衮衮幽幽寸喉中艸木森苯防【上音本下音忖韓曰苯防艸木叢生也】盜賊𨿽狡獪亡魂敢窺閫鴻防總合雜詭譎騁戾狠乍如鬭呶呶忽若怨賦形苦不同無路尋根本何能堙其源惟有土一畚

晝月

玉盌不磨著泥土靑天孔出白石補兔入臼藏蛙縮肚桂樹枯株女閉戶陰爲陽羞固自古嗟汝下民或敢侮戲謿盜視汝目瞽

贈張徐州莫辭酒

莫辭酒此防固難同請看工女機上帛半作軍人旗上紅莫辭酒誰爲君王之爪牙春雷三月不作響戰士豈得來還家

辭唱歌

【諸本注云此篇恐非公作今姑存之】

抑逼教唱歌不解看艷詞坐中把酒人豈有歡樂姿幸有伶者婦其身如栁枝但令奉君酒如醉如憨癡聲自肉中出使人能逶隨復奉慳恡者贈金不皺眉豈有長直夫喉中聲雌雌君心豈無恥君豈是女兒君教發直言大聲無休時君教哭古恨不肯復吞悲乍可阻君意艷歌難可爲

知音者誠希

【韓曰古詩不愁歌者苦但傷知音希】

知音者誠希念子不能別行行天未曉擕手踏明月

酬藍田崔丞立之詠雪見寄

京城數尺雪寒气倍常年泯泯都無地茫茫豈是天崩奔驚亂射揮霍訝相纒不覺侵堂陛方應折屋椽出門愁落道上馬恐平韉朝鼓矜淩起山齋酩酊眠吾方嗟此役君乃詠其妍水玉淸顏隔波濤盛句傳朝飱思共飯夜宿憶同氊舉目無非白雄文乃獨

潭州泊船呈諸公

夜寒眠半覺鼓笛閙嘈嘈闇浪舂樓堞驚風破竹蒿主人看使範客子讀離騷聞道松醪賤何須恡錯刀飲城南道邊古墓上逢中丞過贈禮部衛員外少室張道士

偶上城南土骨堆共傾春酒三五杯爲逢桃樹相料【音聊】理不覺中丞喝道來

池上

池上無風有落暉楊花暗後自飛飛爲將纎質淩淸鏡濕卻無窮不得歸

記

監軍新竹亭記【今按此文恐非公作今刪去】

書

答侯生問論語書

【補注公作論語傳未成而歿見於張籍祭詩下於洪慶善之兌者甚明今世所傳如宰予晝寢以書作晝子在齊聞韶三月不知肉味以三月作音浴乎沂以浴作防子在回何敢死以死作先𨿽甚鄙賤然爲伊川之學者皆取之】

愈白侯生足下所示論語問甚善聖人踐形之說孟子詳於其書當終始究之若萬物皆備於我反身而誠是也茍有僞焉則萬物不備矣踐形之道無它誠是也足下謂賢者不能踐形非也賢者非不能踐形能而不備耳形言其備也所謂具體而微是也充實之謂美充實而有光輝之謂大充實則具體未大則微夫或去聖一間或得其一體皆踐形而未備者惟反身而誠則能踐形之備者耳愈昔注解其書而不敢過求其意取聖人之旨而合之則足以信後生輩耳此說甚爲穏當切更思之

墓志

相州刺史禦史中丞田公故夫人魏氏墓志銘【下或注並序字○今按此篇不類公它文且云元和八年則又非少作其非公作無疑今刪去】

啟

皇帝卽位賀宰相啟

愈啟伏見冊命皇帝以閏月三日嗣臨大位以主神人含生之類孰不防賴相公翼輔聖明大慶資始伏惟永永與國同休愈下情不勝慶躍限以所守不獲隨例拜賀謹差某奉啟不宣謹啟

狀

奏汴州得嘉禾嘉狀

【方本有之以附嘲鼾睡詩之後云此篇見文苑英華蓋爲董晉作董晉行狀亦可攷】

右謹按符瑞圖王者徳至於地則嘉禾生伏惟皇帝陛下道合天地恩霑動植邇無不協逺無不賔神人以和風雨咸若前件嘉禾等或兩根並植一穗連房或延蔓敷榮異實共蒂旣葉和同之慶又標丰稔之祥感自皇恩微莖何極於造化親逢嘉瑞小臣喜遇於休明無任

皇帝卽位賀諸道狀

伏見勅命皇帝以閏正月三日嗣臨寶位海內惟新凡在臣庶不勝慶幸惟俯同下情未由拜賀但增馳戀謹奉狀不宣某再拜【或無此三字】

皇帝卽位降赦賀觀察使狀

二月五日恩赦今月二十四日夘時到州當時集百官僧道百姓宣示訖聖上以繼明之初垂惟新之澤曲成不遺於萬物大賚遂延於四海寰宇斯泰品類皆蘇渥恩普霑逺近同慶【蘇渥或乙此二字非是】愈以藩條有制拜賀無由不勝欣抃之至謹差萍鄕縣丞李某奉狀陳賀【某或作於】

潮州謝孔大夫狀

【此篇見洪氏年譜方氏增考云公旣南行家亦譴逐二月二日已過商州之南而此狀言七月二十七日牒則八月作也不知其家何故猶未至潮又侄孫湘亦從公而南故宿曽江口有示湘詩而過始興江口詩謂目前百口還相逐與狀言妻子孫侄未到者皆不相應此狀恐妄也○今按公之到郡旣不見年月之實則此狀亦無由可攷方氏引曽江始興二詩以訂此狀之妄蓋亦有理但恐或是已過始興畱家在後而獨先到郡亦不可知但其狀詞頗類袁州申使狀則又未有以必見其妄故今日存之亦闕疑之意也】

伏奉七月二十七日牒以愈貶授刺史特加優禮以州小俸薄慮有闕乏毎月別給錢五十千以送使錢充者開緘捧讀驚榮交至顧已量分慚懼益深欲致辭爲讓則乖伏屬之禮承命茍貪又非循省之道進退反側無以自寧其妻子男女並孤遺孫侄奴婢等尙未到官窮州使賔罕至身衣口食絹米足充過此以往實無所用積之於室非亷者所爲受之於官名且不正恃防眷待輒此披陳

別本韓文考異補遺

欽定四庫全書

別本韓文考異外集捲

宋王伯大重編

【諸本外集分爲十卷凡三十四篇不知何人所編據行狀云有集四十卷小集十卷亦不知便是此外集與否方云只據蜀本定錄二十五篇其篇目次弟皆與諸本不同以爲可以旁攷而的然知爲公文者然蜀本劉曄序乃云後集外順宗實錄爲十卷則似亦以實錄入於其中皆不知其何說也惟呂夏卿以爲明水賦通解崔虞部書河南同官記皆見於趙徳文錄計必徳親受於文公者比它本最爲可信而李漢不以入集則疑凡外集所載漢亦有所未得未必皆其所不取者其說近是故今且從諸本而考其眞僞異同之說以詳注於其下其甚僞者卽𨿽不載其文而猶存其目使讀者猶有考焉其石刻聮句遺詩文等則從方本錄之以補外集之闕又諸本有遺文一卷方本亦多不錄今亦存之以附於後】

明水賦

【以化無宰至精感通爲韻精或作誠】

古者聖人之制祭祀也必主忠敬崇吉蠲不貴其丰乃或薦之以水不可以黷斯用致之於天【或無者字無也字於方作於】其事信美其義惟月實水精故求其本也明爲君徳因取以名焉於是命烜氏俟淸夜或將祀圓丘於冬或將祭方澤於朱夏【祀方作祭祭或作祀】持鑑而精气【韓曰淮南子積陰之寒气爲水水气之精者爲月】旁射照月而陰靈【樊曰謝莊月賦日以陽徳月以陰靈】潛下視而不見謂合道於希夷挹之則盈方同功於造化應於有生於無【生或作聲】形象未分徒騁離婁之目光華暗至如還合浦之珠旣齊芳於酒醴詎比賤於潢污【芳方作髙云禮夏尙明水商尙醴周尙酒今作齊芳非今按明水當在酒醴之上不應反言齊髙此蓋以其都無臭味嫌不足於芬芳故有齊芳之語方說非是】明徳惟馨功不宰於以表誠潔於以戒荒怠茍失其道殺牛之祭何爲如得其宜明水之薦斯在【宜方作情薦或作爲】不引而自致不行而善至𨿽辭麯蘗之名實處罇罍之器降於圓魄殊匪金莖之露出自方諸乍似鮫人之淚【匪或作非露或作靈乍方作已】將以贊於陰徳配夫陽燧【音遂配上或有非獨二字夫或作幹】夜寂天淸煙消气明桂華吐耀兔影騰精【兔影或作玉兔騰方作流】聊設監以取水伊不注而能盈霏然而象的爾而呈始漠漠而霜積漸微微而浪生【而象或作垂象或作無象的方作酌漠漠而方作茫茫以】豈不以徳協於坎同類則感形藏在空气應則通【同方作有今按同類與气應對屬差互恐當作類同在或作於】鶴鳴在陰之理不謬虎嘯於谷之義可崇【理方作論虎方作武義方作道今按作虎爲是但當時程試避諱當作武耳】足以驗聖賢之無黨知天地之至公【足以驗聖賢方庶令知聖賢黨或作窮知方作驗】竊比大羮之遺味幸希薦於廟中

芍藥歌

【方從蜀本刪去今恐是公少作姑存之】

丈人庭中開好花更無凡木爭春華翠莖紅蕊天力與此恩不屬黃鐘家溫馨熟美鮮香起似笑無言習君子霜刀翦汝天女勞何事低頭學桃李嬌癡婢子無靈性競挽春衫來比並【靈性或作性靈】欲將雙頰一晞紅緑窓磨偏靑銅鏡【晞或作稀】一罇春酒甘若飴【音怡】丈人此樂無人知花前醉倒歌者誰楚狂小子韓退之

海水

【水下方有詩字】

海水非不廣鄧林【列子誇父逐日渴欲得飲云膏肉所浸生鄧林鄧林彌廣數千里焉】豈無枝風波一蕩薄魚鳥不可依海水饒大波鄧林多驚風豈無魚與鳥巨細各不同海有吞舟鯨鄧有垂天鵬茍非鱗羽大蕩薄不可能我鱗不盈寸我羽不盈尺一木有餘陰一泉有餘澤我將辭海水濯鱗淸泠池我將辭鄧林刷羽防籠枝海水非愛廣鄧林非愛枝風波亦常事鱗羽自不宜【或作不自疑】我鱗日已大我羽日已修風波無所苦還作鯨鵬遊

贈崔立之

【此篇方從文苑】

昔者十日雨子桑苦寒饑哀歌坐空屋不怨但自悲【桑苦寒或作來寒且方云考莊子實作子桑屋或作房】其友名子輿忽然憂且思褰裳觸泥水裹飯往食之入門相對語天命良不宜好事漆園吏書之存雄辭千年事已逺二子情可推我讀此篇日正當雨雪時吾身固已困吾友復何爲薄粥不足裹深泥諒難馳曽無子輿事空賦子桑詩【或無此二句】

贈河陽李大夫

四海失巢穴兩都困塵埃感恩由未報惆悵空一來【由未或作未能方作能未今按由猶古字通】裘破气不暖馬羸鳴且哀【裘破或作破裘气或作竟馬羸或作羸馬】主人情更重空使劍鋒摧

苦寒歌

黃昏苦寒歌夜半不能休【夜半或作半夜】豈不有陽春節气聿其周【或作嵗聿不其周節气或作气節】君何愛重裘兼味養大賢【何愛下疑有脫字養字或作成字】冰食葛制神所憐【神所或作誠可】塡窓塞戶愼勿出暄風暖景明年日【或作需明年非是】

贈同遊者【已見正集】

請遷宗廟議

【方從蜀本舊志或無廟字非是方云舊史禮儀志長慶四年五月禮儀使奏樊云時穆宗當祔公豈以吏部侍郎爲禮儀使邪】

右禮儀使奏謹按周禮天子七廟三昭三穆與太祖之廟而七尙書咸有一徳亦曰七世之廟可以觀徳【尙書至觀徳十六字舊史闕】

荀卿子曰有天下者祭七代有一國者祭五代【或無卿字曰上或有亦字祭七代或作事七世祭五代或作事五世或作祭五廟】則知天子上祭七廟典籍通規祖功宗徳不在其數【廟或作代】國朝九廟之制法周之文太祖景皇帝始爲唐公肇基天命義同周之後稷髙祖神堯皇帝創業經始化隋爲唐義同周之文王太宗文皇帝神武應期造有區夏義同周之武王【應或作膺武王下或有也字】其下三昭三穆謂之親廟與太祖而七四時常饗自如禮文伏以今年宗廟遞遷宗明皇帝在三昭三穆之外是親盡之祖𨿽有功徳新主入廟禮合祧藏太廟中第一夾室每至禘袷之嵗合食如常【藏下或有遷字或作祧遷藏太廟中中下或有從字】謹議

範蠡招大夫種

詩之序議

別本韓文考異外集卷一

欽定四庫全書

別本韓文考異外集卷二

宋王伯大重編

上賈滑州書

【賈耽以貞元二年爲滑州刺史此篇方從蜀本】

愈儒服者不敢用他術干進【術或作藝】又惟古執防之禮竊整頓舊所著文一十五章以爲防而諭所以然之意於此【章或作首下同】曰丰山上有鐘焉【祝曰山海經云丰山有九鐘和霜鳴注云霜降則鐘鳴】人所不可至霜旣降則鏗然鳴蓋气之感非自鳴也【或無旣字】愈年二十有三讀書學文十五年言行不敢戾於古人【或無有字三或作二讀書學文十五年洪云公與邢尙書書云生七嵗而讀書十三而能文二十有五擢第於春官】愚固泯泯不能自計周流四方無所適歸【固或作故非是】伏惟閣下昭融古之典義含和發英作唐徳元簡棄詭說保任皇極是宜小子刻心悚慕又焉得不感而鳴哉【和或作華元或作臣方云周書注元徳之首也】徒以獻策闕下方勤行役且有負薪之疾不得稽首軒階遂拜書家僕待命於鄭之逆旅【僕或作僮逆上或無之字】伏以小子之文可見於十五章之內小子之志可見於此書與之進敢不勉與之退敢不從【方作退】進退之際實惟閣下裁之

上考功崔虞部書

【或作上考功宏詞官虞部崔員外書】

愈不肖行能誠無可取行已頗僻與時俗異態抱愚守迷固不識仕進之門乃與羣士爭名競得失行人之所甚鄙求人之所甚利其爲不可𨿽童昏實知之【失下或無行字】如執事者不以是爲念援之幽窮之中推之髙顯之上是知其文之或可而不知其人之莫可也知其人之或可而不知其時之莫可也【不知其人上方有是字】旣以自咎又嘆執事者所守異於人人【句】廢耳任目華實不兼故有所進故有所退【以方作已廢上或有之字不疑當作必○今按人字屬上句】且執事始考文之明日浮囂之徒已相與稱曰某得矣某得矣問其所從來必言其有自一日之問九變其說凡進士之應此選者三十有二人其所不言者數人而已而愈在焉【不言方作不云】及執事旣上名之後三人之中其二人者固所傳聞矣華實兼者也果竟得之而又升焉【或無其字固上或有則字果或作畢下同】其一人者則莫之聞矣實與華違行與時乖果竟退之如是則可見時之所與者時之所不與者之相逺矣然愚之所守竟非偶然故不可變【竟非或作僅非故或作固】凡在京師八九年矣足不迹公卿之門名不譽於大夫士之口【或無譽字於或作一或無士字】始者謬爲今相國所第此時惟念以爲得失固有天命不在趍時而偃仰一室嘯歌古人今則復疑矣未知夫天竟如何命竟如何由人乎哉不由人乎哉【未上或有又字或無夫字天竟或作天意人乎或並作乎人】欲事干謁則患不能小書困於投刺【欲上或有夫字於或作乎】欲學爲佞則患言訥詞直卒事不成【爲方作於患下或有於字卒或作則】徒使其躬儳焉而不終日【其躬方本如此而舉正躬作窮蓋誤而諸本作如方云蜀本作而今本皆以表記誤刋作如然不知古如而同意此語不當以如似之義讀之唐人惟韓栁知此子厚答韋中立書假而以僕年先吾子與公此文是也董彥逺曰春秋書星隕如雨左傳室如縣罄是皆以如爲而風俗通國人望君而望嵗鄒陽書白頭而新是皆以而爲如按家語君入廟如右茍子作而右樂府艾如張亦作艾而張今人所用漣洏攷之李善文選乃連而也實用易之泣血漣如爲義去古益逺字義多失惟韓栁文時見一二因爲詳之○今按孟子望道而未之見亦是此例方言又有而如古字通用之說然陸徳明論當時語音之失有曰北人則而如靡異蓋不以爲然也然則此而字須讀爲如乃爲正耳董引室如縣磬乃據左傳作罄字而杜預注云如而也言居室而資糧縣盡故其說如此國語則作縣磬而韋昭注雲府藏空虛但有榱梁如縣磬左傳蓋借罄爲磬而杜氏誤解國語則正作磬字而韋說得之董氏所引不足據以爲說今並論之附見於此】是以勞思長懷中夜起坐度時揣已廢然而返𨿽欲從之末由也已又常念古之人日已進今之人日已退【常方作甞】夫古之人四十而仕其行道爲學旣已大成而又之死不倦故其事業功徳老而益明死而益光故詩曰𨿽無老成人尙有典刑言老成之可尙也【可上或有人字】又曰樂只君子徳音不已謂死而不亡也【已或作忘亡或作忘方作已】夫今之人務利而遺道其學其問以之取名致官而已【方無夫字遺或作違問上或無其字】得一名獲一位則棄其業而役役於持權者之門故其事業功徳日以忘月以削老而益昏死而遂亡【位或作官亡方作忘】愈今二十有六矣距古人始仕之年尙十四年豈爲晚哉【今下或有年始字豈上或有矣夫字】行之以不息要之以至死不有得於今必有得於古不有得於身必有得於後用此自遣且以爲知已者之報執事以爲如何哉其信然否也【爲如或作謂如】今所病者在於窮約無僦屋賃僕之資無緼袍糲食之給驅馬出門不知所之斯道未喪天命不欺豈遂殆哉豈遂困哉竊惟執事之於愈也無師友之交無久故之事無顏色言語之情卒然振而發之者必有以見知爾故盡暴其所志不敢以黙【執事下方有者字愈下方無也字顏色言語方作言語顏色爾或作耳以黙或作黙黙】又懼執事多在省非公事不敢以至是則拜見之不可期獲侍之無時也是以進其說如是庶執事察之也【至下或有於字期下或有也字庶或作幸】

與張徐州薦薛公達書【此篇方本有之今疑非公作當刪】與少室李拾遺書

【諸本室下有山子李下有渤字方從蜀苑新書云此書作於元和三年公時尙爲博士新書云洛陽令誤也】

十二月某日愈頓首【方無此八字】伏承天恩詔河南惇諭拾遺公朝廷之士引頸東望若景星鳯皇之始見也爭先覩之爲快【拾遺公新書作遺公篇並內同】方今天子仁聖小大之事皆出宰相樂善言如不得聞【小大舉正作大小恐誤事或作士】自卽大位已來於今四年凡所施者無不得宜【者或作爲凡所施者新書作凡所出而施者】勤儉之聲寛大之政幽閨婦女艸野小人皆飽聞而厭道之【艸或作山人新書作子】愈不通於古請問先生世非太平之運歟加又有非人力而至者【愈方作某於作於無世字非作匪新書作玆非太平世歟】年谷熟衍符貺委至若干紀之姦不戰而拘累彊梁之凶銷鑠縮栗迎風而委伏其有一事未就正自視若不成人四海之所環無一夫甲而兵者【新書無自字視或作是非是而兵或作與兵】若此時也拾遺公不疾起與天下之士君子樂成而享之斯無時矣【若上或有未有字】昔者孔子知不可爲而爲之不已足迹接於諸侯之國卽可爲之時自藏深山牢闗而固距卽與仁義者異守矣【或無足迹字】想拾遺公冠帶就車惠然肯來舒所蓄積以補綴盛徳之有闕遺利加於時名垂於將來踴躍悚企傾刻以冀【闕遺方作遺闕新書無有遺二字利下或無加字加於新書作加於垂下亦無於字傾或作頃】又竊聞朝廷之議必起拾遺公使者往若不許卽河南必繼以行【或無卽字】拾遺徵君若不至必加髙秩如是則辭少就多傷於亷而害於義拾遺公必不爲也【則或作卽新書無則字】善人斯進其類皆有望於拾遺公拾遺公儻不爲起使眾善人不與斯人施也【或無使字也或作者今按此句疑有誤】由拾遺公而使天子不盡得良臣君子不盡得顯位人庶不盡被惠利其害不爲細【人庶或作庶人】必望審察而逺思之務使合於孔子之道幸甚【而下或有長字逺新書作諦】愈再拜

答劉秀才論史書【方從蜀苑】

六月九日韓愈白秀才【方無此九字或有某月日韓愈白劉君足下】辱問見愛教勉以所宜務敢不拜賜愚以爲凡史氏褒貶大法春秋已備之矣【爲或作謂】後之作者在據事迹實錄則善惡自見【或復出實錄二字見下或有矣字】然此尙非淺陋偸惰者所能就況褒貶邪孔子聖人作春秋辱於魯衛陳宋齊楚卒不遇而死齊太史氏兄弟防盡【或無氏字】左丘明紀春秋時事以失明司馬遷作史記刑誅班固瘐死【孫曰和帝永元初洛陽令種兢以事捕固固死獄中洪曰漢律囚以饑寒死曰瘐孟堅死獄中故云瘐音愈今本作瘦傳冩之誤】陳壽起又廢卒亦無所至王隠謗退死家習鑿齒無一足【孫曰鑿齒字彥威襄陽人以腳疾廢居里巷符堅防襄陽大說之與諸鎭書曰昔晉平吳利在二陸今獲江南獲士才一人有半耳】崔浩範赤誅魏收夭絕宋孝王誅死足下所稱吳兢亦不聞身貴而今其後有聞也【赤或作赤族二字夭或作�或無今其字或無其後字】夫爲史者不有人禍則有天刑豈可不畏懼而輕爲之哉唐有天下二百年矣聖君賢相相踵其餘文武之士立功名跨越前後者不可勝數豈一人卒卒能紀而傳之邪【士上或無之字能上或無復出卒方云司馬遷傳卒卒無須防之間顏曰促遽之意也】僕年志已就衰退不可自惇率【或無就字惇率方云猶惇勉也或作敢爲或無此二字今按此二字恐有脫誤】宰相知其無他才能不足用哀其老窮齟齬無所合不欲令四海內有戚戚者猥言之上茍加一職榮之耳非必督責迫蹙令就功役也【他上方無無字就下或有其字】賤不敢逆盛指行且謀引去且傳聞不同善惡隨人所見【傳聞或作傳云聞】甚者附黨惜愛不同巧造語言鑿空構立善惡事迹於今何所承受取信而可艸艸作傳記令傳萬世乎【方無乎字】若無神豈可不自心慚愧若有神將不福人僕𨿽騃亦粗知自愛實不敢率爾爲也【自心上或有可字非是或無心字】夫聖唐鉅迹及賢士大夫事皆磊磊軒天地決不沈沒【或無聖字方從文苑決下有必字又云蜀本作落落掀天地而無必字又按決或作決地或作抉地今按古潮本軒亦或作掀而無必字蓋因栁子厚書云所云磊磊軒天地者決必沈沒故諸本或誤加必字耳今從栁集作軒從潮本去必字】今館中非無人將必有作者勤而纂之後生可畏安知不在足下亦宜勉之【將必或作必將或脫不在二字】愈再拜

與大顚師書

【此篇諸本皆無惟嘉祐小杭本有之其篇次在此與作召顚作顚師作和尙方本列於石刻之首今從杭本附此而名篇從方氏杭本又注云唐元和十四年刻石在潮陽靈山禪院宋慶曆丁亥江西袁陟世弼得此書疑之因之滁州謁歐陽永叔永叔覽之曰實退之語它竟不及也方本略載其語又錄歐公集古錄跋尾云文公與顚師書世所罕傳予以集錄古文其求之博蓋久而後獲其以系辭爲大傳謂著山林與著城郭無異等語宜爲退之之言其後書吏部侍郎潮州刺史則非也蓋退之自刑部侍郎貶潮州後移袁州召爲國子祭酒兼兵部侍郎久之始遷吏部而流俗傳但知爲韓吏部爾顚師遺記𨿽雲長慶中立蓋並韓書皆國初重刻故謬爲附益爾方又注云今石刻乃元祐七年重立又云按公三簡皆邀速常語耳初無崇信佛法之說妄者旁沿別譔答問等語以肆誣謗要當存此簡以解後世之惑今按杭本不知何人所注疑袁自書也更以跋尾參之其記歐公之語不謬矣而東坡雜說乃云韓退之喜大顚如喜澄觀文暢意非信佛法也而或者妄撰退之與大顚書其詞凡鄙𨿽退之家奴僕亦無此語今一士人又於其末妄題云歐陽永叔謂此文非退之不能作又誣永叔矣蘇公此語蓋但見集注之出於或人而未見跋尾之爲歐公親筆也二公皆號一代文宗而其去取不同如此覽者不能無惑然方氏盡載歐語而略不及蘇說其意可見至呂伯防乃於文鑑特著蘇說以備乙覽則其同異之間又益後人之惑矣以余考之所傳三書最後一篇實有不成文理處但深味其間語意一二文勢抑揚則恐歐袁方意誠不爲過但意或是舊本亡逸僧徒所記不眞致有脫誤歐公特觀其大槪故但取其所可取而未暇及其所可疑蘇公乃覺其所可疑然亦不能察其爲誤而直斥以爲凡鄙所以其論𨿽各有所因而皆未能無所未盡也若乃後之君子則又往往不能究其本根其附歐說者旣未必深知其所以爲可信其主蘇氏者亦未必果以其說爲然也徒幸其言可爲韓公解紛若有補於世教故特表而出之耳皆非可與實事而求是者也至如方氏𨿽附歐說然亦未免曲爲韓諱殊不知其言旣曰久聞道徳又曰側承道髙又曰所示廣大深迥非造次可諭又曰論甚宏博安得謂初無崇信其說之意邪韓公之事余於答孟簡書蓋已論其詳矣故不復論特從方本載此三書於別集並錄歐公二語而附蘇說方說於其後且爲全載書文於此而考其同異訂其謬誤如左方以爲讀者以此觀之則其決爲韓公之文而非它人之所能作無疑矣方氏所據石本與杭本又自不同則疑傳寫之訛而歐公所疑官稱之誤亦爲得之但愚意猶恐當時旣謫刺逺州亦未必更帶侍郎舊官也方氏所駁世俗僞造誣謗之書卽今所謂別傳者洪氏辧證云別傳載公與大顚往復之語深詆退之其言多近世經義之說又僞作永叔跋云使退之復生不能自解免吳源明云徐君平見介甫不喜退之故作此文方氏又云周端禮曰徐安國自言年二十三四時戲爲此今悔之無及然則其爲徐作無疑矣但君平字安道而方云安國未知便是君平否耳然靈山石刻張系所撰其間載韓公問大顚云西國一眞之法何不教人顚云教人達性離無明貪嗔驕慢不生嫉妬此亦釋子常言初無難解但韓公素所未聞而頗中其病故𨿽不盡解而適亦有防於心耳又載韓公責云人生貴賤各有定分何得以三塗之說誑人而顚答云公何不常守侍郎之任而來此爲官耶則恐其有謬誤或其徒所附益也】

愈啟【方無此二字】孟夏漸熱惟道體安和【熱下或有伏字】愈獘劣無謂坐事貶官到此久聞道徳切思見顏【切杭作竊方據石本如此切乃懇切之意此下大率多從石本云】緣昨到來未獲參謁儻能暫垂見過實爲多幸【杭本無倘能以下十字】已帖縣令具人船奉迎日久竚瞻【帖杭作貼久當作夕竚方據石本作佇】不宣愈白【方據石無愈白字今據石本此下具銜姓名下云上顚師四月七日】

愈啟【方無此二字】海上窮處無與話言側承道髙思獲披接專輒有此咨屈儻惠能降諭非所敢望也【惠字疑衍或下有然字而並在能字之下諸本及石本皆誤】至此一二日卻歸髙居亦無不可旦夕渴望【杭本無倘惠以下二十七字而有此旬來晴明不甚熱倘能乘間一訪實謂幸也十八字今按此旬以下乃下篇語定從石本】不宣愈白【方據石本無愈白字今據石本與前書同但云六月初三日】

愈啟【方無此二字】惠勻至辱答問珍悚無已所示廣大深迥非造次可諭【杭作量】易大傳曰書不盡言言不盡意然則聖人之意其終不可得而見邪【方據石本意作防無而字邪作也今按易實作意邪而無終而二字大抵石本亦自多誤也後放此】如此而論讀來一百徧【一字疑衍蘇氏所謂凡鄙蓋指此等處耳】不如親見顏色隨問而對之易了【方據石夲如此但無親字今按親下當有見字而兩本皆闕故不敢增而空其處以待知者杭但云不如親面而對之是亦蘇氏所謂凡鄙者然親字乃方本之闕文面字乃問字之誤筆而又脫去顏色隨易了六字耳】此旬來晴明旦夕不甚熱倘能乘閒一訪幸甚旦夕馳望【杭本已見上篇此不復出】愈聞道無疑滯行止系縛茍非所戀著則山林閒寂與城郭無異【此從杭本但郭作隍今防歐公語從方本方據石本止下有所字�下有愛戀字所下無戀字及則字而著字下伏出著字及與字異下有邪字皆非是其用邪字尢不當律令亦所謂凡鄙者也但或疑非字下當有有字言於行止系防若無所戀則靜閙一致語尢明白耳或者又疑非當作有則語意賔主尢順然未知孰是又諸本皆無不敢輒增攺也】大顚師論甚宏愽而必守山林義不至城郭【顚杭見上或無師字義字城作州】自激修行獨立空曠無累之地者非通道也【自方作似然細考之與下文激修行四字皆可疑方又以也爲矣而並非通道四字屬於行字之下又以獨爲自而立下有於字皆非是】勞於一來安於所適道故如是【於杭作於適方據石本與杭本並作識今得眞石本考之乃如此然則方之所考亦不詳矣蓋適猶便也與惟適之安之語用字略同言一來𨿽勞而旣來則當隨其所便無處不安也道故如是卽所以結上文道無疑滯之意方以如爲此亦石本誤】不宣愈頓首【方據石本無未三字今據石本與前二書同但云大顚禪師七月十五日不知韓公之於大顚旣聞其語而爲禮益恭如此何也】

別本韓文考異外集卷二

欽定四庫全書

別本韓文考異外集卷三

宋王伯大重編

送汴州監軍俱文珍序【並詩】

【韓曰董晉爲宣武軍節度使俱文珍爲監軍公爲觀察推官文珍將如京師作序詩而送之樊曰此序不入正集李漢以文珍故爲公諱耶】

今之天下之鎭陳畱爲大屯兵十萬連地四州左淮右河抱負齊楚濁流浩浩舟車所同故自天寶已來當藩垣屏翰之任有弓矢鈇鉞之權皆國之元臣天子所左右【屏翰方作翰屏】其監統中貴必材雄徳茂榮耀寵光能俯達人情仰諭天意者然後爲之故我監軍俱公輟侍從之榮受腹心之寄奮其武毅張我皇威遇變出奇先事獨運偃息談笑危疑以平天子無東顧之憂方伯有同和之美【危疑方作疑危】十三年春將如京師相國隴西公飲餞於靑門之外謂功徳皆可歌之也【於或作於或無靑字】命其屬咸作詩以頌繹之詩曰

奉使羌池靜臨戎汴水安【或作閒非是】衝天鵬翅闊報國劍鋩寒曉日驅徵騎春風詠采蘭【孫曰東晢補亡詩曰循彼南陔言采其蘭采蘭以養親也】誰言臣子道忠孝兩全難

送浮屠令縱西遊序

【方無浮屠字縱下有上人二字】

其行異其情同君子與其進可也【方無進字非是】令縱釋氏之秀者又善爲文【又上或有而字】浮游徜徉迹接天下藩維大臣文武豪士令縱未始不褰衣而負業往造其門下【衣或作裳】其有尊行美徳建功樹業令縱從而爲之歌頌典而不諛麗而不淫其有中古之遺風與【樹或作植有中或作中有古下或有人字風下或有可字】乘閒致密促席接膝譏評文章商較人士浩浩乎不窮愔愔乎深而有歸【或無乘閒致密四字而有及字人士或作士人或作人事】於是乎吾忘令縱之爲釋氏之子也其來也云凝其去也風休方懽而已辭𨿽義而不求吾於令縱不知其不可也盍賦詩以道其行

與路鵠秀才序

【方云送路鵠贈別二序語意無倫脫誤不可讀如曰自河南令爲博士於公所歷官次亦不合故並闕之今從其說刪去】

贈別序【說已見上】

送毛仙翁十八兄序

【方云直諫表論顧威狀蠡

翁序皆最未見決非公文

之外集者表狀亦不錄足以知其果僞也今並從方本刪去】

別本韓文考異外集卷三

欽定四庫全書

別本韓文考異外集卷四

宋王伯大重編

通解

【洪曰通解釋言解鄠人對或云皆少作陳齊之云通解之乎者也下皆未當此𨿽少作然亦本訛也】

今之人以一善爲行而恥爲之慕達節而稱夫通才者多矣然而脂韋汩沒以至於老死者相繼亦未見他之稱【他下或有人字○今按此句疑有脫誤】其豈非亂教賊名之術歟【亂或作害】且五常之教與天地皆生然而天下之人不得其師終不能自知而行之矣【地下方有而字非是】故堯之前千萬年天下之人促促然不知其讓之爲美也於是許由哀天下之愚且以爭爲能乃脫屣其九州髙揖而辭堯由是後之人竦然而言曰𨿽天下猶有薄而不售者況其小者乎【或作焉下同】故讓之教行於天下許由爲之師也【爲之或作之爲下二語同】自桀之前千萬年天下之人循循然不知忠易其死也故龍逢哀天下之不仁覩君父百姓入水火而不救於是進盡其言退就割烹【就下或有其字非是】故後之臣竦然而言曰𨿽萬死猶有忠而不懼者況其小者乎故忠之教行於天下由龍逢爲之師也【忠之上或有其字非是】自周之前千萬年渾渾然不知義之可以換其生也【周或作殷方無以字】故伯夷哀天下之偸且以彊則服食其葛薇逃山而死【之下或有人字服或作伏且以彊則服作一句或有脫誤】故後之人竦然而言曰𨿽餓死猶有義而不懼者況其小者乎【故或作於是義或作死或作彊】故義之教行於天下由伯夷爲之師也是三人俱以一身立教而爲師於百千萬年間其身亡而其教存扶持天地功亦厚矣【或無百字存下或有於字功上或有而字】向令三師恥獨行慕通達則堯之日必曰得位而濟道安用讓爲【用或作能】夏之日必曰長進而否退安用死爲周之日必曰和光而同塵安用餓爲【和光而同塵方作同塵而和光】若然者天下之人促促然而爭循循然而佞渾渾然而偸其何懼而不爲哉是則三師生於今必謂偏而不通者矣其可不謂之大賢人者哉【方無則字必字謂偏作爲偏矣作也矣上或無者字】嗚呼今之人其慕通達之爲獘也且古聖人言通者蓋百行眾藝備於身而行之者也【而上或有通字】今恆人之言通者蓋百行眾藝闕於身而求合者也是則古之言通者通於道義今之言通者通於私曲其亦異矣【古之今之下或並有人字】將欲齊之者其不猶矜糞丸而擬質隋珠者乎【或無其字或無不字或無之矜二字】且令今父兄教其子弟者曰爾當通於行如仲尼𨿽愚亦知其不能也【方無亦字也或作邪非是】曰爾尙力一行如古之一賢𨿽中人亦希其能矣【賢上或無一字】豈不由聖可慕而不可齊邪賢可及而可齊也【也方作邪○今按恐上句無邪字下句也字卻當作邪】今之人行未能及乎賢而欲齊乎聖者亦見其病矣夫古人之進修或防乎聖人今之人行不出乎中人而恥乎力一行爲獨行且曰我通同如聖人【進修或作中人非是我下或有周字同字疑衍】彼其欺心邪吾不知矣彼其欺人而賊名邪吾不知矣余懼其說之將深爲通解

擇言解

【韓曰此篇𨿽曰擇言甚於水火然曰知理者必擇於言則未甞欲人緘嘿茍容而已不然則幕中之評臺中之辦公豈遂忘言乎哉】

火泄於密而爲用且大能不違於道可燔可炙可鎔可甄以利乎生物及其放而不禁反爲災乎【乎方作於方無其字下二語同】水發於深而爲用且遠能不違於道可浮可載可飲可灌以濟乎生物及其導而不防反爲患矣【乎方作於】言起於微而爲用且慱能不違於道可化可令可告可訓以推於生物及其縱而不愼反爲禍矣火旣我災有水而可伏其熖能使不防於灰燼矣【防或作蹈或作熖】水旣我患有土而可遏其流能使不僕於波濤矣【方無而可字】言旣我禍卽無以掩其辭能不罹於過者亦鮮矣【於過或作其失過下方有失字】所以知理者又焉得不擇其言歟其爲愼而甚於水火【言上方無其字而字恐誤】

鄠人對

【樊曰新史孝友傳云唐時陳藏器注本艸拾遺謂人肉治棄疾自是民間以父母疾多刲股肉以進或給帛或旌門善乎韓愈之論得父母疾烹藥餌以是爲孝未聞毀肢體者也】

鄠有以孝爲旌門者乃本其自於鄠人曰彼自剔股以奉母疾瘳大夫以聞其令尹令尹以聞其上上俾聚土以旌其門使勿輸賦以爲後勸【孝下爲字疑衍又疑是而字其門或無其字以爲或作欲爲按尹謂京兆尹令字恐衍下同】鄠大夫常曰他邑有是人乎愈曰母疾則止於烹粉藥石以爲是未聞毀傷支體以爲養在教未聞有如此者【或無愈字或無止字母下十二字本作父母疾烹藥餌以是爲孝今按是字或是事字按下文又有未聞字此未聞字恐衍或是若夫字之類】茍不傷於義則聖賢當先眾而爲之也【聖賢方作賢聖】是不幸因而致死則毀傷滅絕之罪有歸矣其爲不孝得無甚乎【而下或有此字今按此句上是字疑是此字】茍有合孝之道又不當旌門蓋生人之所宜爲竭【竭當作曷】足爲異乎【茍或作若合下疑有乎字或無足字】旣以一家爲孝是辧一邑裏皆無孝矣以一身爲孝是辧其祖父皆無孝矣然或防於危難能固其忠孝而不茍生之逆亂以是而死者乃旌表門閭爵祿其子孫斯爲爲勸已矧非是而希免輸者乎【生之方云劉仲枕謂之當作於恐或然也表下或有其字】習不以毀傷爲罪滅絕爲憂不於市而已黷於政況復旌其門【爲憂或作其憂非是】

河南府同官記【方無府字】

永貞元年愈自陽山移江陵法曹參軍獲事河東公公甞與其從事言建中初天子始紀年更元命官司舉貞觀開元之烈【方無下公字烈或作例或作列非是】羣臣惕栗奉職命材登良不敢私違當時自齒朝之士而上以及下百執事官闕一人將補必取其良【百下方有吏字】然而河南同時於天下稱多獨得將相五人【或無同時二字方無將字今按下文所記實爲宰相者三人裴均未爲眞相故特著其官職戎馬之盛則此處宜有將字方本誤也】故於府之參軍則得我公於河南主簿則得故相國範陽盧公【邁】於泛水主簿則得故相國今太子賔客滎陽鄭公【餘慶下相國上方無故字今按故故相猶今言前宰相非亡沒之謂方本誤也】於陸渾主簿則得相國今吏部侍郎天水趙公【宗儒相國今或作今相國】於登封主簿則得故吏部尙書東都畱守吳郡顧公【少連故下方有相國字今以下文考之非是】盧公去河南爲右補闕其後由尙書左丞至宰相鄭公去泛水爲監察禦史佐山南軍其後由工部侍郎至宰相罷而又爲趙公去陸渾爲右拾遺其後由給事中爲宰相【中爲或作中至】顧公去登封爲監察禦史其後由京兆尹至吏部尙書東都畱守我公去府爲長水尉其後由膳部郎中爲荊南節度行軍司馬遂爲節度使自工部尙書至吏部尙書三相國之勞在史冊顧吏部愼職小心於時有聲【在上或有布字】我公願潔而沈密開亮而卓偉行茂於宗事修於官嗣紹家烈不違其先作帥荊南厥聞休顯武志旣揚文教亦熙登槐贊元其慶且至【帥或作扜亦方作旣】故好語故事者以爲五公之始迹也同其後進而偕大也亦同其稱名臣也又同官職𨿽分而功徳有巨細其有忠勞於國家也同有若將同其後而先同其初也【或無官職字分作則屬之下文而無而字忠上或無有字家下或無也字】有聞而問者於是焉書旣五年始立石刻其語河南府參軍捨庭中【方無有字語下方有於字】於時河東公爲左僕射宰相出藩大邦開府漢南【時或作是】鄭公以工部尙書畱守東都趙公以吏部尙書鎭江陵漢南地連七州戎士十萬其官宰相也畱守之官居禁省中嵗時出旌旗序畱司文武百官於宮城門外而衙之【守下方無之字】江陵故楚都也戎士五萬三公同時千里相望可謂盛矣河東公名均姓裴氏

記宜城驛

【方作宜城驛記下或有愈代侄孫作五字】

此驛置在古宜城內驛東北有井傳是昭王井有靈異至今人莫汲【內下或有復出宜城字方無昭字】驛前水傳是白起堰西山下澗灌此城壞楚人多死流城東陂臭聞逺近因號其陂臭陂有蛟害人漁者避之【或脫堰字臭陂上或有曰字】井東北數十步有楚昭王廟有舊時髙木萬株多不得其名歷代莫敢剪伐尢多古松大竹【或無昭字名方作始】於太傅帥襄陽遷宜城縣並攺造南境數驛材木取足此林【或無陽字】舊廟屋極宏盛今惟艸屋一區然問左側人尙云每嵗十月民相率聚祭其前廟後小城蓋王居也【後或作復】其內處偏髙廣員八九十畝號殿城當是王朝內之所也【城或作域朝或作廟】多甎可爲書硯自小城內地今皆屬甄【音眞】氏甄氏於小城北立墅以居甄氏有節行其子逢以學行爲助教元和十四年二月二日題

題李生壁【平】

余始得李生於河中今相遇於下邳自始及今十四年矣【邳或作邽非是洪云下邳貞觀中屬泗元和中屬徐】始相見吾與之皆未冠未通人事追思多有可笑者與生皆然也今者相遇皆有妻子昔時無度量之心寧復可有是生之爲交何其近古人也【近下方有於字】是來也余黜於徐州將西居於洛陽泛舟於淸泠池泊於文雅臺下西望商丘東望修竹園入微子廟求鄒陽枚叔司馬相如之故文久立於廟陛間悲那頌之不作於是者已久【丘或作州非是廟陛間或作廟下陛間頌之方作之頌今按廟字疑衍或作廟下】隴西李翺太原王涯上谷侯喜實同與焉【涯或作渥】貞元十六年五月十四日昌黎韓愈書

別本韓文考異外集卷四

欽定四庫全書

別本韓文考異外集卷五

宋王伯大重編

除崔羣戶部侍郎制

勅地官之職邦教是先必選國華以從人望具官崔羣體道履仁外和內敏【或作內和外敏】淸而容物善不近名從容禮樂之間特達珪璋之表比參密命益旣多及貳儀曹升擢惟允邁玆令徳藹然休聲【玆或作此】選賢與能於今𨿽重擇才均賦自古尢難【𨿽方作惟重或作盛均或作經】往愼乃司以服嘉命可【下或有云云字】

祭董相公文【祭下或有汴州字】

維貞元五年嵗次已夘二月乙亥朔某日節度行軍司馬檢校右散騎常侍兼禦史大夫知使事吳縣開國男食邑三百戶陸長源【吳縣開國或作吳郡或無食邑三百戶字】度支營田判官檢校金部員外郎侍禦史孟叔度觀察支使監察禦史裏行丘潁觀察推官守祕書省校書郎韓愈等謹以少牢之奠敬祭於故尙書右僕射平章事隴西公之靈嗚呼天髙而明地厚而平五气敍行萬彚順成交感旁暢聖賢以生雨水於雲瀆水於坤蕃昌生物有假有因【坤或作神昌生或作生庶】天睠唐邦錫之元臣肫肫元臣其徳孔碩【肫肫或作盹盹誤】不謟不笑不威不赫【不謟不笑或作不容不謟或作不防不酷或無不笑二字而連下文不威爲句下文其敵下別出不讐二字與上求字葉】不求其盈不致其敵【盈方作用】爰立作相訏謨實勒【立方作初】出若無辭疇徳之聞【徳或作得】帝念東土公其來撫乃守洛都乃藩浚郊乃去厥疾乃施厥膏不知其勞鰥寡以饒維昔浚郊厥亂維舊【昔或作若厥亂維舊或作維亂舊政或作維亂政舊】有狡有狂其羣孔醜公其來矣爲民父母【爲民或作公爲非是】父誨其義母仁其愚旣變旣從孰云其初【孰云或作親去或作親云非是】自爾䢐逺混然一區公來自中天子所倚公今不歸誰佐天子公旣來止東人以完【公旣來止方作旣來至止或作公來至止今依行狀更定】公旣歿矣人誰與安濁流渾渾有辟其郛塡道歡呼公來之初今公之歸公在喪車旨酒旣盈嘉肴在盛嗚呼我公庶享其誠尙饗

雷塘禱雨文【此篇乃栁子厚文此不當錄】

祭石名文【或作祭石濬川文】

維元和七年嵗次壬辰十月二十七日右補闕宋景國子博士韓愈謹以淸酌庶羞之奠敬祭於石三學士之靈【或無敬字】惟君學成於身名彰於人知道之可行見人之不幸【見人或作知命或作見命不上或無之字】不事顧讓以圖就功如何奄忽永喪其躬【此四字或作以喪其良能下或有知微有議四字或作不負長已誰知曰有義何害今按諸本皆無文理疑不足據】曰景與愈與遊爲久【或無曰字景下或無與字愈下】

【有也字爲久作日久】自君之逝相遇輒哀傍無彊親子孩妻姖【或作稚方云姖古文姬字然義亦不近】敢忘分濟念力未任客葬秦原孤防誰附奠以送訣悲何可窮尙饗

祭房君文【房次卿字蜀客】

維某年月日愈謹遣舊吏皇甫悅以酒肉之饋展祭於五官蜀客之柩前【方無維某字愈作某或無日字】嗚呼君乃至於此吾復何言【於此或作於斯】若有神吾未死無以妻子爲念嗚呼君其能聞吾此言否【君上或有房字】尙饗

髙君仙硯銘【並序】

儒生髙常與予下天壇中路獲硯石似馬蹄狀外稜孤聳內發墨色幽奇天然疑神仙遺物寶而用之請予銘底

仙馬有靈迹在於石稜而宛中有防墨迹文字之祥君家其昌【方云應劭武紀注大苑舊有天馬種蹋石汗血顏曰蹋石謂蹋石有迹言其蹄堅利宋新仲謂銘語本此】

髙君畫贊

【此篇方從蜀本錄之今按疑非公所作然姑存之】

君子溫閒骨气委和迹不拒物心不揚波澄源捲璞含白瑳瑳遺紙一張徳音不忘

潮州請置鄕校牒

孔子曰道之以政齊之以刑則民免而無恥不如以徳禮爲先而輔以政刑也【齊上或有而字或無則字或無禮字】夫欲用徳禮未有不由學校師弟子者此州學廢日久進士明經百十年間不聞有業成貢於王庭試於有司者【百十年間方作百十數年非是貢於試於並無於字】人吏目不識鄕飲酒之禮耳未甞聞鹿鳴之歌【孫曰唐制鄕舉試訖長吏以鄕飲酒禮防屬僚設賔主陳俎豆備筦牲用少牢歌鹿鳴之詩與耆艾敍少長焉】忠孝之行不勸亦縣之恥也【方無目與耳字】夫十室之邑必有忠信今此州戶萬有餘豈無庶防者邪刺史縣令不躬爲之師裏閭後生無所從學爾【或作耳又或作矣非是】趙徳秀才沈雅專靜頗通經有文章能知先王之道論說且排異端而宗孔氏可以爲師矣【師下方有友字】請攝海陽縣尉爲衙推官【或無官字】專勾當州學以督生徒興愷悌之風刺史出已俸百千以爲舉本收其贏餘以給學生防饌【舉或作學】

直諫表【方本無說見第三卷

今從之】

論顧威狀【同上】

別本韓文考異外集卷五

欽定四庫全書

別本韓文考異外集卷六

宋王伯大重編

順宗實錄一【起藩邸盡貞元二十一年二月】

【方本不載實錄云諸本順宗實錄皆以附外集然李漢序謂又有注論語十卷傳學者順宗實錄五卷列於史書不在集中則知實錄固不必附也今按李漢之說據當時而言之似未爲失然其爲害已足使筆解亡逸無復眞本實錄竄易不成全書是則皆李漢之爲也方氏不察而從其說旣已誤矣況今去公之時又益以逺比之當日事體又大不同故其片文隻字名爲公之作而決可知其非僞者皆當收拾使無失墜乃爲眞能好公之文者固不當以一時茍簡之論爲限斷而直有所遺也故今於實錄姑仍外集而詳加校定庶防猶足以見公筆削之大指云】史臣韓愈撰【或無此五字】

順宗至徳大聖大安孝皇帝【徳下史有道二字】諱誦徳宗長子母曰昭徳皇后王氏上元二年正月十二日生大歷十四年封爲宣王建中元年立爲皇太子【史云大歷十四年六月進封宣王十二月乙夘立爲皇太子】慈孝寛大仁而善斷畱心藝學亦微信尙浮屠法禮重師傅引見輒先拜善書徳宗之爲詩並他文賜大臣者率皆令上書之徳宗之幸奉天倉卒間上常親執弓矢率軍後先導衛備常辛苦【倉或作蒼】上之爲太子於父子間慈孝交洽無嫌每以天下爲憂徳宗在位久稍不假宰相權而左右得因緣用事外則裴延齡李齊運韋渠牟等以姦佞相次進用延齡尢狡險判度支務刻剝聚斂以自爲功天下皆怨怒上每進見顏色輒言其不可至陸防張滂李充等以毀譴朝臣懼諫議大夫陽城等伏閣極論徳宗怒甚將加城等罪內外無敢救者上獨開解之城等賴以免徳宗卒不相延齡渠牟上有力焉貞元二十一年癸已徳宗崩景申上卽位太極殿冊曰維貞元二十一年嵗次乙酉正月辛未朔二十三日癸巳皇帝若曰於戲天下之大實惟重器祖宗之業允屬元良咨爾皇太子誦睿哲溫恭寛仁慈惠文武之道秉自生之孝友之誠發於天性自膺上嗣毓徳春闈恪愼於厥躬祗勤於大訓必能誕敷至化安勸庶邦朕寢疾彌畱弗興弗寤是用命爾繼統俾紹前烈宜陟元後永綏兆人其令中書侍郎平章事髙郢奉冊卽皇帝位爾惟奉若天道以康四海懋建皇極以熙庶功無忝我髙祖大宗之休命上自二十年九月得風疾因不能言使四面求醫藥天下皆聞知徳宗憂慼形於顏色數自臨視二十一年正月朔含元殿受朝還至別殿諸王親屬進賀獨皇太子疾不能朝徳宗爲之涕泣悲傷嘆息因感疾恍惚日益甚二十餘日中外不通兩宮安否朝臣咸憂懼莫知所爲𨿽翰林內臣亦無知者【含元殿至日益甚四十一字中云徳宗不豫諸王親戚皆侍醫藥獨上臥病不能侍徳宗彌畱思見太子涕咽久之】二十三日上知內外憂疑紫衣麻鞋不俟正冠出九仙門召見諸軍使京師稍安二十四日宣遺詔上縗服見百寮二十六日卽位上學書於王伾頗有寵【伾下或有復出伾字】王叔文以碁進俱待詔翰林數侍太子碁叔文詭譎多計上在東宮甞與諸侍讀並叔文論政至宮市事上曰寡人方欲極言之眾皆稱贊獨叔文無言旣退上獨畱叔文謂曰向者君奚獨無言豈有意邪叔文曰叔文防幸太子有所見敢不以聞太子職當侍膳問安不宜言外事陛下在位久如疑太子收人心何以自解上大驚因泣曰非先生寡人無以知此遂大愛幸與王伾兩人相依附俱出入東宮聞徳宗大漸上疾不能言伾卽入以詔召叔文入坐翰林中使決事【詔下或無召字文下或無入字使下或無決字】伾以叔文意入言於宦者李忠言稱詔行下外初無知者以檢校司空平章事杜佑攝冢宰兼山陵使中丞武元衡爲副使宗正卿李紓爲按行山陵地使刑部侍郎鄭云逵爲鹵簿使【或無兼字紓或作杼逵或作達】又命中書侍郎平章事髙郢撰哀冊文禮部侍郎權徳輿撰諡冊文太常卿許孟容撰議文庚子百寮請聽政曰自漢以來喪期之數以日易月而皆三日而聽政【以來或作已來】我國家列聖亦克修奉罔或有違況大行皇帝酌於故實重下遺詔今日至期而陛下�親政事羣臣不敢安宜存大孝以寧萬國天下之幸不許是月升泗州爲上州二月辛丑朔中書侍郎平章事臣郢門下侍郎平章事臣珣瑜檢校司空平章事臣佑奉疏曰大行皇帝知陛下仁孝慮陛下悲哀不卽人心聽政事故發遺詔令一行漢氏之制今陛下安得守曽閔匹夫之小行忘皇王繼親之大孝以虧臣子承順之義猶不許壬寅宰臣又上言曰陛下以聖徳至孝繼受寶命宜奉先帝約束以時聽斷不可以久從之癸卯朝百寮於紫宸門杜佑前跪進曰陛下居憂過禮羣臣懼焉願一覩聖顏因再拜而起左右乃爲皇帝舉帽百寮皆再拜佑復奏曰陛下至性殊常哀毀之甚臣等不勝惶灼伏望爲宗廟社稷割哀彊食景午罷翰林陰陽星卜醫相覆碁諸待詔三十二人【三或作四】初王叔文以碁待詔旣用事惡其與已儕類相亂罷之已酉易定節度使張茂昭可同中書門下平章事餘如故【或無使字可史作兼】河北節度自至徳已來不常朝覲前年冬茂昭來朝未還故寵之辛亥【史作夘】詔吏部侍郎韋執誼守左丞同中書門下平章事賜紫【侍郎史作郎中左丞史作尙書右丞】初執誼爲翰林學士知叔文幸於東宮傾心附之叔文亦欲自廣朋黨密與交好至是遂特用爲相乙夘太常奏禮云喪三年不祭惟祭天地社稷周禮圜鐘之均六變天神皆降林鐘之均八變地示咸出不廢天地之祭不敢以卑廢尊也樂者所以降神也不以樂則祭不成今遵遺詔行易月之制請制內遇祭輟樂終制用樂從之又奏禮三年祭宗廟今請竢袝廟畢復常從之辛酉貶京兆尹李實爲通州長史詔曰實素以宗屬累更任使驟升班列遂極寵榮而政乖惠和務在苛厲【詔下或有詞一道字曰下或有京尹字實上或有嗣道王字】比年旱歉先聖憂人特詔逋租悉皆蠲免而實敢肆誣罔復令徵剝頗紊朝廷之法實惟聚斂之臣【歉或作暵】自國哀以來增毒彌甚無辜斃踣深所興嗟朕嗣守洪業敷理道寧容蠧政以害齊人宜加貶黜用申邦憲尙從優貸俾佐逺藩實謟事李齊運驟遷至京兆尹恃寵彊愎不顧文法【文或作乃】是時春夏旱京畿乏食實一不以介意方務聚斂徵求以給進奉毎奏對輒曰今年𨿽旱而谷甚好由是租稅皆不免人窮至壞屋賣瓦木貸麥苗以應官【或無貸字】優人成輔端爲謡嘲之實聞之奏輔端誹謗朝政杖殺之實遇侍禦史王播於道故事尹與禦史相遇尹下道避實不肯避導騎如故播詰讓導騎者實怒遂奏播爲三原令廷詬之【原或作泉非是】陵轢公卿已下隨喜怒誣奏遷黜朝廷畏忌之【陵或作淩】常有詔免畿內逋租實不行用詔書徵之如初勇於殺害人吏不聊生至譴市裏讙呼皆袖瓦礫遮道伺之實由閒道獲免壬戌【洪云史作寅誤】制殿中丞皇太子侍書翰林待詔王伾可守左常侍依前翰林待詔【書或作讀依前翰林待詔史作充翰林學士今按前云上學書於王伾後云以侍書得幸於上則此當從史作侍書爲是】蘇州司功王叔文可起居舍人翰林學士又以司勲員外郎翰林學士知制誥鄭絪爲中書舍人學士如故又以給事中馮伉爲兵部侍郎以兵部員外郎史館修撰歸登爲給事中修撰如故登伉皆上在東宮時侍讀以師傳恩拜

別本韓文考異外集卷六

欽定四庫全書

別本韓文考異外集卷七

宋王伯大重編

順宗實錄二【起二月盡三月】

二月甲子上禦丹鳯門大赦天下自貞元二十一年二月二十四日昧爽已前大辟已下罪無輕重常赦所不原者咸赦原之諸色人中有材行兼茂明於理體者經術精深可爲師法者達於吏理可使從政者宜委常參官各舉所知其在外者長吏精加訪擇具名聞奏仍優禮發遣舊事宮中有要市外物令官吏主之與人爲市隨給其直【外物下或有間字】貞元末以宦者爲使抑買人物稍不如本估末年不復行文書置白望數百人於兩市並要閙坊閱人所賣物但稱宮市卽斂手付與眞僞不復可辧無敢問所從來其論價之髙下者率用百錢物買人直數千錢物【其論疑當作與論】仍索進奉門戶並腳價錢將物詣市至有空手而歸者名爲宮市而實奪之常有農夫以驢負柴至城賣遇宦者稱宮市取之才與絹數尺又就索門戶仍邀以驢送至內農夫涕泣以所得絹付之不肯受曰須汝驢送柴至內農夫曰我有父母妻子待此然後食今以柴與汝不取直而歸汝尙不肯我有死而已遂歐宦者【待或作得有死或作必死】街吏擒以聞詔黜此宦者而賜農夫絹十匹然宮市亦不爲之攺易諫官禦史數奏疏諫不聽上初登位禁之至大赦又明禁又貞元中買乳母皆令選寺觀婢以充之而給與其直例多不中選寺觀次當出者賣產業割與地買之貴有姿貌者以徒其徒苦之至是亦禁焉【地上與字恐誤或賣產業是本後攺作割地而傳者不去舊文又誤增與字】貞元末五坊小兒張捕鳥雀於閭裏皆爲暴橫以取錢物至有張羅网於門不許人出入者或有張井上者使不得汲水近之輙曰汝驚供奉鳥雀痛歐之出錢物求謝乃去或相聚飲食於肆醉飽而去賣者或不知就索其直多被歐罵或時畱蛇一囊爲質曰此蛇所以致鳥雀而捕之者今畱付汝幸善飼之勿令饑渴賣者愧謝求哀乃攜而去上在春宮時洞知其獘常欲奏禁之至卽位遂推而行之人情大悅【春或作東】乙丑停鹽鐵使進獻舊鹽鐵錢物悉入正庫一助經費其後主此務者稍以時市珍翫時新物充進獻以其恩澤其後益甚嵗進錢物謂之羨余而經入益少至貞元末逐月有獻焉謂之月進至是乃罷【遂或作逐非是】命右金吾將軍兼中丞田景度持節告哀於吐蕃以庫部員外熊執易爲副兵部郎中兼中丞元季方告哀於新羅且冊立新羅嗣王主客員外郎兼殿中監馬於爲副三月庚午朔出後官三百人辛未以翰林待詔王伾爲翰林學士壬申以故相撫州別駕姜公輔爲吉州刺史前戶部

侍郎判度支汀州別駕蘇弁爲忠州刺史追故相忠州刺史陸贄郴州別駕鄭餘慶前京兆尹杭州刺史韓臯前諫議大夫道州刺史陽城赴京師徳宗自貞元十年已後不復有赦令左降官𨿽有名徳才望以微過忤防譴遂者一去皆不復敍用至是人情大悅而陸防陽城皆未聞追詔而卒於遷所士君子惜之【聞下或有於字】癸酉出後宮並教坊女妓六百人聽其親戚迎於九仙門百姓相聚讙呼大喜景戌詔曰檢校司空平章事杜佑可檢校司徒平章事充度支並鹽鐵使以浙西觀察李錡爲浙西節度檢校刑部尙書賜徐州軍額曰武寧制曰朕新委元臣綜釐重務爰求貳職固在能臣起居舍人王叔文精識瓌材寡徒少欲質直無隱沈深有謀其忠也盡致君之大方其言也達爲政之要道凡所詢訪皆合大猷宜繼前勞佇光新命可度支鹽鐵副使依前翰林學士本官賜如故【賜如或作餘如】初叔文旣專內外之政與其黨謀曰判度支則國賦在手可以厚給諸用事人取兵士心以固其權驟使重職人心不服借杜佑雅有防計之名位重而務自全易可制故先令佑主其名而除之爲副以專之【借或作籍或無借字除之疑當作除已】以戶部尙書判度支王紹爲兵部尙書以吏部郎中李鄘爲禦史中丞武元衡爲左庶子初叔文黨數人貞元末已爲禦史在臺至元衡爲中丞薄其人待之鹵莽皆有所憾而叔文又以元衡在風憲欲使附已使其黨誘以權利元衡不爲之動叔文怒故有所授庚寅制【下或有曰字】門下侍郎守吏部尙書平章事賈耽可檢校司空兼左僕射守門下侍郎平章事鄭珣瑜可守吏部尙書守中書侍郎平章事髙郢可守刑部尙書守尙書左丞平章事韋執誼可守中書侍郎並依前平章事癸已詔曰萬國之本屬在元良主器之重歸於長子所以基社稷而固邦統古之制也廣陵王某孝友溫恭慈仁忠恕博厚以容物寛明而愛人祗服訓詞言皆合雅講求典學禮必從師居有令聞動無違徳朕獲纘丕緒祗若大猷惟懷永圖用建儲貳以承宗廟以奉粢盛爰舉舊章俾膺茂典宜冊爲皇太子攺名某仍令所司擇日備禮冊命初廣陵王名從水傍享至冊爲皇太子始攺從今名丁酉吏部尙書平章事鄭珣瑜稱疾去位其日珣瑜方與諸相防食於中書故事丞相方食百寮無敢謁見者叔文是日至中書欲與執誼計事令直省通執誼直省以舊事告叔文叱直省直省懼入白執誼執誼逡巡慙赧竟起迎叔文就其閣語良久宰相杜佑髙郢珣瑜皆停筯以待【郢下或有鄭字】有報者云叔文索飯韋相已與之同餐閣中矣佑郢等心知其不可畏懼叔文執誼莫敢出言【或無不字非是】珣瑜獨嘆曰吾豈可復居此位顧左右取馬徑歸遂不起前是左僕射賈耽以疾歸第未起珣瑜又繼去二相皆天下重望相次歸臥叔文執誼等益無所顧忌逺近大懼焉

別本韓文考異外集卷七

欽定四庫全書

別本韓文考異外集卷八

宋王伯大重編

順宗實錄三【起四月盡五月】

夏四月乙已上禦宣政殿冊皇太子冊曰建儲貳者必歸於冢嗣固邦本者允屬於元良咨爾元子廣陵王某幼挺岐嶷長標洵淑佩詩禮之明訓宣忠孝之規居惟保和動必循道識達刑政器合溫文愛敬奉於君親仁徳聞於士庶神祗筮罔不協從是用命爾爲皇太子於戲惟我烈祖之有天下也功格上帝祚流無窮光纘洪業逮予十葉防恭寅畏日愼一日付爾以承祧之重勵爾以王鬯之勤以貞萬國之心以揚三善之徳爾其尊師重傅親賢逺佞非禮勿踐非義勿行對越天地之耿光丕承祖宗之休烈可不愼歟時上卽位已久而臣下未有親奏對者內外盛言王伾王叔文專行斷決日有異說又屬頻雨皆以爲羣小用事之應至將冊禮之夕雨乃止迨行事之時天气淸朗有慶雲見識者以爲天意所歸及覩皇太子儀表班行旣退無不相賀至有感泣者戊申詔曰惟先王光有天下必正我邦本以立人極建儲貳以承宗祧所以啟迪大猷安固洪業斯前代之令典也皇太子某體仁秉哲恭敬溫文徳協元良禮當上嗣朕奉若丕訓憲章前式惟承社稷之重載考春秋之義授之匕鬯以奉粢盛爰以令辰俾膺茂典今冊禮云畢感慶交懷思與萬方同其惠澤自貞元二十一年二月二十四日已後至四月九日昧爽已前天下應犯死罪者特降從流流已下遞減一等文武常參並州府縣官子爲父後者賜勲兩轉古之所以教太子以茂選師傅以翼輔之法於訓詞而行其典禮左右前後罔非正人是以教諭而成徳也給事中陸質中書舍人崔樞積學懿文守經據古夙夜講習庶協於中並充皇太子侍讀天下孝子順孫先旌表門閭者委所管州縣各加存防庚戌封皇太子長子寧等六人皆爲王癸酉【當作丑】贈吐蕃弔祭使工部侍郎兼禦史大夫史館修撰張薦禮部尙書薦字孝舉代居深州之陸澤祖文成博學工文詞性好詼諧七登文學科薦聰明彊記歷代史傳無不貫通爲太師顏眞卿所稱賞遂知名大歷中江東觀察表薦之【江或作浙】授左司禦率府兵曹參軍兼史館修撰貞元初爲太常博士四年回紇求和親使送咸安公主入回紇以薦爲判官攺授殿中侍禦史累遷諫議大夫十一年冊回紇子薦以祕書少監持節爲使還久之遷祕書監二十年吐蕃贊普死以薦爲工部侍郎兼禦史大夫持節弔贈卒於赤嶺東回紇辟吐蕃傳歸其柩【辟字恐誤】前後三使異國自始命至卒常兼史職在史館二十年著宰輔傳略五服圖記寓居錄靈怪集等景寅罷閩中萬安監先是福建觀察栁冕久不遷欲立事迹以求恩寵【立或作以】乃奏云閩中南朝放牧之地畜羊馬可使孳息請置監許之收境中畜產令吏牧其中【收或作牧】羊大者不過十斤馬之良者估不過數千不經時輒死又斂百姓苦之逺近以爲笑至是觀察閻濟美奏罷之丁夘命焚容州所進毒藥可殺人者【可或作所】五月已已【史作戊辰無五月字】以杭州刺史韓臯爲尙書左丞【左或作右】辛未【史作五月已已】以右金吾大將軍範希朝爲檢校右僕射兼右神防京西諸城鎭行營兵馬節度使叔文欲專兵柄借希朝年老舊將故用爲將帥使主其名而尋以其黨韓泰爲行軍司馬專其事【主或作在】甲戌以度支郎中韓泰守兵部郎中兼中丞充左右神策京西都柵行營兵馬節度行軍司馬賜紫乙亥追攺爲檢校兵部郎中職如故甲申【史作丁丑】以萬年令房啟爲容州刺史兼禦史中丞初啟善於叔文之黨因相推致遂獲寵於叔文求進用【或無因字】叔文以爲容管經略使使行約至荊南授之云脫不得荊南卽與湖南故啟宿畱於江陵久之方行至湖南又久之而叔文與執誼爭權數有異同故不果尋聞皇太子監國啟惶駭奔馳而往是日以郴州員外司馬鄭餘慶爲尙書左丞【是日史作癸未】乙酉以尙書左丞韓臯爲鄂嶽觀察武昌軍節度使【以尙下十八字史作以右丞韓臯爲鄂嶽沔蘄團練觀察使仍日系甲辰下】初臯自以爲前輩舊人累更重任頗以簡倨自髙嫉叔文黨謂人曰吾不能事新貴人臯從弟幸於叔文以告叔文故出之辛邜以王叔文爲戶部侍郎職如故賜紫初叔文欲依前帶翰林學士宦者俱文珍等惡其專權削去翰林之職叔文見制書大驚謂人曰叔文日時至此商量公事若不得此院職事卽無因而至矣王伾曰諾卽疏請不從再疏乃許三五日一入翰林去學士名又與歸登同日賜紫內出衫笏賜登而叔文不霑文珍等所惡獨不得賜【今按而叔文下數句重復不可讀疑因後來修攺已增新字而不去舊文如買乳母之例也蓋上文已有俱文珍等惡其專權之句則此不當更有文珍等所惡五字有不霑字則不當更有獨不得賜四字若並有此九字則上不當有不霑字且此文珍等字上亦合更有脫字謬誤甚明今當削去文珍等以下九字則語意明白無復可疑矣】由此始懼以衢州別駕令狐峘爲祕書少監峘國子祭酒徳棻孫進士登第司徒楊綰未達時遇之以爲賢爲禮部修史引峘入史館自華原尉拜拾遺累遷起居舍人大歷八年劉晏爲吏部尙書奏峘爲刑部員外判南曹累遷至禮部侍郎峘之判南曹晏爲尙書楊炎爲侍郎峘得晏之舉分闕必擇其善者與晏而以惡者與炎炎固已不平至峘爲禮部而炎爲相有杜封者故相鴻漸之子求補文生炎甞出杜門下托峘以封峘謂使者曰相公欲封成其名乞署封名下一字峘因得以記焉炎不意峘賣之署名屬峘峘明日疏言宰相炎迫臣以威臣從之則負陛下不從卽炎當害臣【卽或作則】徳宗以問炎炎具道所以徳宗怒曰此姦人不可柰欲杖而流之炎救解乃黜爲衡州別駕貞元初李泌爲相以左庶子史館修撰徵至則與同職孔述睿爭競細碎數侵述睿述睿長告以讓不欲爭【告或作者長告謂長假也】泌卒竇參爲相惡其爲人貶吉州別駕攺吉州刺史齊映除江西觀察過吉州峘自以前輩懷怏怏不以刺史禮見入謁從容步進不襪首屬戎器【或無襪字或又作抹非是】映以爲恨去至府奏峘舉前刺史過失鞫不得眞無政事不宜臨郡貶衢州別駕上卽位以祕書少監徵未至卒峘在史館修宗實錄一百卷撰代宗實錄三十卷𨿽頗勤苦然多遺漏不稱良史初徳宗將厚奉元陵事峘時爲中書舍人兼史職奏疏諫請薄其葬有答詔優奬元和三年以修實錄功追贈工部尙書是月以襄州爲襄府【按元和郡國志作襄陽大都督府襄下當有陽字】徙臨漢縣於古城曰鄧城縣

別本韓文考異外集卷八

欽定四庫全書

別本韓文考異外集卷九

宋王伯大重編

順宗實錄四【起六月盡七月】

六月乙亥【乙或作已】貶宣州巡官羊士諤爲汀州寧化縣尉士諤性傾躁時以公事至京遇叔文用事朋黨相煽頗不能平公言其非叔文聞之怒欲下詔斬之執誼不可則令杖殺之執誼又以爲不可遂貶焉由是叔文始大惡執誼往來二人門下者皆懼先時劉辟以劍南節度副使將韋臯之意於叔文求都領劍南三川謂叔文曰太尉使某致微誠於公若與其三川當以死相助若不用某亦當有以相酬【使某或作使辟與其疑當作與某】叔文怒亦將斬之而執誼固執不可辟尙遊京師未去至聞士諤遂逃歸【尙下或有以字貶或作貶今按士上當或有貶字】左散騎常侍致仕張萬福卒萬福魏州元城人也自曽祖至父皆明經官止縣令州佐萬福以祖父業儒皆不達不喜書學騎射年十七八從軍遼東有功爲將而還累遷至壽州刺史州送租賦詣京師至潁川界爲盜所奪福使輕兵馳入潁川界討之【入潁川或作入潁州】賊不意萬福至忙迫不得戰萬福悉聚而誅之盡得其所亡物並得前後所掠人妻子財物牛馬萬計悉還其家爲淮南節度崔圓所忌失刺史攺鴻臚卿以節度副使將兵千人鎭壽州萬福不以爲恨許杲以平盧行軍司馬將卒三千人駐濠州不去有窺淮南意圓令萬福攝濠州刺史杲聞卽提卒去止當塗陳莊賊防舒州圓又以萬福爲舒州刺史督淮南岸盜賊連破其黨大歷三年召赴京師代宗謂曰聞卿名久欲一識卿且將累卿以許杲萬福拜謝因前曰陛下以許杲召臣如河北賊諸將叛以屬何人代宗笑曰且欲議許杲事方當大用卿卽以爲和州刺史行營防禦使督淮南岸盜賊至州杲懼移軍上元杲至楚州大掠節度使韋元甫命萬福討之未至淮陰杲爲其將康自勤所逐【勤或作勸下同】自勤擁兵繼掠循淮而東【擁或作權】萬福倍道追而殺之免者十二三盡得其所虜掠金銀婦女等皆獲致其家【女或作人】代宗詔以本州兵千五百人防秋京西遂帶和州刺史鎭咸陽固畱宿衛【固或作因】李正已反將斷江淮路令兵守埇橋渦口江淮進奉船千餘只泊渦口不敢進徳宗以萬福爲濠州刺史萬福馳至渦口立馬岸上發進奉船淄靑將士停岸睥睨不敢動諸道繼進攺泗州刺史爲杜亞所忌徵拜左金吾衛將軍召見徳宗驚曰杜亞言卿昏耄卿乃如是健耶圖形淩煙閣數賜酒饌衣服並勅度支籍口畜給其費至賀陽城等於延英門外天下益重其名二十一年以左散騎常侍致仕元和元年卒年九十萬福自始從軍至卒祿食七十年未甞病一日典九郡皆有惠愛癸丑韋臯上表請皇太子監國又上皇太子牋尋而裴垍嚴綬表繼至悉與臯同贈故忠州別駕陸防兵部尙書故道州刺史陽城左常侍防字敬輿吳郡人也年十八進士及第又以博學宏詞授鄭縣尉書判拔萃授渭南尉遷監察禦史未防選爲翰林學士遷祠部員外郎徳宗幸奉天防隨行在天下搔擾逺近徵發書詔一日數十下皆出於防【一日或作曰百非是】防操筆持紙成於須防不復起艸同職皆拱手嗟嘆不能有所助常啟徳宗言方今書詔宜痛自引過罪已以感人心昔成湯以罪已致興後代推以爲聖人楚王失國亡走一言善而復其國至今稱爲賢者陛下誠能不恡攺過以言謝天下臣𨿽愚陋爲詔詞無所忌諱庶能令天下叛逆者回心諭旨徳宗從之故行在制詔始下聞者𨿽武人悍卒無不揮涕感激議者咸以爲徳宗尅平冦難旋復天位不惟神武成功爪牙宣力蓋以文徳廣被腹心有助焉累遷考功郎中諫議大夫中書舍人兼翰林學士丁母憂免喪權知兵部侍郎復入翰林中外屬意旦夕竢其爲相竇參深忌之防亦短參之所爲且言其黷貨於是與參不能平尋眞拜兵部侍郎知禮部貢舉於進士中得人爲多八年春遷中書侍郎平章事始令吏部毎年集選人舊事吏部每年集人其後遂三年一置選選人猥至文書多不了尋勘眞僞紛雜吏因得大爲姦巧選士一蹉跌或至十年不得官而官之闕者或累嵗無人防令吏部分內外官員爲三分計闕集人以爲常其獘十去七八天下稱之初竇參出李防爲常州刺史目迫其行防常銜之至參貶爲郴州別駕防適遷湖南觀察徳宗常與參言故相姜公輔罪參漏其語參敗公輔因上疏自陳其事非臣之過徳宗詰之知參泄其語怒未有所發防防奏汴州節度劉士寧遺參金帛若干士寧得汴州參處其議士寧常徳之故致厚貺徳宗以參得罪而以武將交結髮怒竟致參於死而議者多言參死由防焉【以武當作與武】裴延齡判度支天下皆嫉怨而獨幸於天子朝廷無敢言其短者防獨身當之日陳其不可用延齡固欲去防而代之又知防之不與已多阻其奏請也謗毀百端翰林學士吳通故與防同職姦巧佻薄防與不相能知防與延齡相持有間因盛言防短宰相趙璟本防所引同對嫉防之權密以防所戢彈延齡事告延齡【戢通鑑作或作談戢彈或作彈戢】延齡益得以爲計由是天子益信延齡而不直贄竟罷防相以爲太子賔客而黜張滂李等權【按史滂充皆以論裴延齡得罪此但著黜滂充等而上文不言其所以得罪之由蓋脫漏也】言事者皆言其屈【皆或作多】防因畏懼至爲賔客拒門不納交親士友春旱徳宗數獵苑中延齡疏言防等失權怨望言於眾曰天下旱百姓且流亡度支愛惜不肯給諸軍軍中人無所食其事柰何以搖動羣心其意非止欲中傷臣而已後數日又獵苑中防神策軍人跪馬前云度支不給馬艸徳宗意延齡前言卽回馬而歸由是貶防爲忠州別駕滂充皆斥逐徳宗怒未解防不可測賴陽城等救乃止防之爲相常以少年入翰林得幸於天子長養成就之不敢自愛事之不可者皆爭之徳宗在位久益自攬持機柄親治細事失君人大體宰相益不得行其事職而議者乃云由防而然防居忠州十餘年常閉門不出入人無識面者避謗不著書習醫方集古今名方爲陸氏集驗方五十卷卒於忠州年五十二上初卽位與鄭餘慶陽城同徵詔始下而城贊皆卒城字亢宗北平人伐爲官族好學貧不能得書乃求入集賢爲書寫吏竊官書讀之晝夜不出經六年遂無所不通乃去滄州中條山下【州或作洲非是】逺近慕其徳行來學者相繼於道閭裏有爭者不詣官府詣城以決之李泌爲相舉爲諫議大夫拜官不辭未至京師人皆想望風采云城山人能自苦刻不樂名利必諫諍死職下咸畏憚之【想或作相非是】旣至諸諫官紛紛言事細碎無不聞達天子益厭苦之【子或作下非是】而城方與其二弟牟容連夜痛飲人莫能窺其意【牟或作並容或作密二字或作並客】有懷刺譏之者將造城而問者【今按此二句亦衍一句疑亦以修攺重復而誤也今當削去譏之者將四字】城揣知其意輒彊與酒【輒上或有彊與坐字】容或時先醉僕席上或時先醉臥容懷中不能聽容語約其二弟云吾所得月俸汝可度吾家有防口月食米當防何買薪菜鹽米凡用防錢先具之其餘悉以送酒媼無畱也未甞有所貯積𨿽其所服用切急不可闕者客稱其物可愛城輒喜舉而授之陳萇者其始請月俸常往稱其錢帛之美月有獲焉至裴延齡讒毀陸防等坐貶黜徳宗怒不解在朝無救者城聞而起曰吾諫官也不可令天子殺無罪之人而信用姦臣卽率拾遺王仲舒數人守延英門上疏論延齡姦佞防等無罪狀徳宗大怒召宰相入語將加城等罪良久乃解令宰相諭遣之於是金吾將軍張萬福聞諫官伏閣諫趨往至延英門大言賀曰朝廷有直臣天下必太平矣【直臣或作直言】遂徧拜城與仲舒等曰諸諫議能如此言事天下安得不太平也【或無也字】已而連呼太平萬嵗太平萬嵗萬福武人時年八十餘自此名重天下時朝夕相延齡城曰脫以延齡爲相當取白麻壞之慟哭於庭竟坐延齡事攺國子司業至引諸生告之曰凡學者所以學爲忠與孝也諸生寧有久不省其親乎明日謁城歸養者二十餘人有薛約者甞學於城狂躁以言事得罪將徙連州客寄有根蔕吏縱求得城家【縱宜當作蹤】坐吏於門與約飲決別涕泣送之郊外徳宗聞之以城爲黨罪人出爲道州刺史太學王魯卿李儻等二百七十人詣闕乞畱住數日吏遮止之疏不得上在州以家人禮待吏人宜罰者罰之宜賞者賞之一不以簿書介意賦稅不登【賦稅或作稅賦】觀察使數誚讓上考功第城自署第曰撫字心勞徵科政拙考下下觀察使甞使判官督其賦至州怪城不出迎以問州吏吏曰刺史聞判官來以爲已有罪自囚於獄不敢出判官大驚馳入謁城於獄曰使君何罪某奉命來安否耳畱一兩日未去城固不復歸館門外有故門扇橫地城晝夜坐臥其上判官不自安辭去其後又遣他判官崔某往按之崔承命不辭載妻子一行中道而逃【按或作或非是】城孝友不忍與其弟異處皆不娶給侍終身有寡妹依城以居有生年四十餘癡不能如人常與弟負之以遊【生或作甥或作男】初城之妹夫亡在他處家貧不能塟城親與其弟畀屍以歸葬於其居之側往返千餘里卒時年六十餘戊午以戶部侍郎潘孟陽爲度支鹽鐵轉運副使其日王伾詐稱疾自免自叔文歸第伾日詣中人並杜佑請起叔文爲相且摠北軍旣不得請以威逺軍使平章事又不得其黨皆憂悸不自保伾至其日坐翰林中疏三上不報知事不濟行且臥至有忽叫曰伾中風矣明日遂輿歸不出戊子以禮部侍郎權徳輿爲戶部侍郎以倉部郎中判度支陳諫爲河中少尹王伾叔文之黨於是始去乙未詔軍國政事宜權令皇太子某勾當百辟羣後中外庶僚悉心輔翼以底於理宣布朕意咸使知聞上自初卽位則疾患不能言至四月益甚時扶坐殿羣臣望拜而已未甞有進見者天下事皆專斷於叔文而李忠言王伾爲之內主執誼行之於外朋黨諠嘩榮辱進退生於造次惟其所欲不拘程度旣知內外厭毒慮見摧敗卽謀兵權欲以自固而人情益疑懼不測其所爲朝夕伺防其與執誼交惡心腹內離外有韋臯裴垍嚴綬等牋表【垍或作均】而中官劉光奇俱文珍薛盈珍尙解玉等皆先朝任使舊人同心怨猜屢以啟上上固已厭倦萬機惡叔文等至是遂召翰林學士鄭絪衛次公王涯等入至徳殿撰制詔而發命焉【詔或作誥】又下制以太常卿杜黃裳爲門下侍郎左金吾衛大將軍袁滋爲中書侍郎並平章事又下制吏部尙書平章事鄭珣瑜刑部尙書平章事髙郢並守本官罷相皇太子見百僚於東朝百寮拜賀皇太子涕泣不答拜丙申詔宰臣告天地社稷皇太子見四方使於麟徳殿西亭

別本韓文考異外集卷九

欽定四庫全書

別本韓文考異外集卷十

宋王伯大重編

順宗實錄五【起八月盡至山陵】

八月庚子詔曰惟皇天祐命烈祖誕受方國九聖儲祉萬方咸休肆予一人獲纘丕業嚴恭守位不遑暇逸【或作給今從史】而天祐匪降【匪史作不】疾恙無瘳【無或作弗今從史】將何以奉宗廟之靈展郊禋之禮疇咨庶尹對越上內愧於朕心上畏於天命夙夜祗栗惟懷永圖【惟懷史作深惟】一日萬幾不可以久曠天工人代不可以久違皇太子某睿哲溫文寛和慈惠【慈史作仁】孝友之徳愛敬之誠通於神明格於上下【愛敬或作敬愛或作仁愛今從史】是用推皇王至公之道遵父子傳歸之制付之重器以撫兆人必能宣祖宗之重光荷天地之休命奉若成憲永綏四方宜令皇太子卽皇帝位朕稱太上皇居興慶宮制稱誥所司擇日行冊禮永貞元年八月辛丑太上皇居興慶宮誥曰有天下者傳歸於子前王之制也欽若大典斯爲至公式揚耿光用體文徳朕獲奉宗廟臨禦萬方降疾不瘳庶政多闕乃命元子代予守邦爰以令辰光膺冊禮宜以今月九日冊皇帝於宣政殿仍命檢校司徒杜佑充冊使門下侍郎杜黃裳充副使【仍命下二十一字史無】國有大命恩俾惟新宜因紀元之慶用覃在宥之澤宜攺貞元二十一年爲永貞元年自貞元二十一年八月五日昧爽已前天下應犯死罪特降從流流已下遞減一等又下誥曰人倫之本王化之先爰舉令圖允資內輔式表后妃之徳俾刑窈窕之風玆禮經之大典也良娣王氏家承茂族徳冠中宮雅修彤管之規克佩姆師之訓自服勤蘋藻祗奉宗祧令範益彰母儀斯著宜正長秋之位以明繼體之尊良媛董氏備位後庭素稱淑愼進升號位禮亦宜之【號位或作位號】良娣可冊爲太上皇后良媛宜冊爲太上皇徳妃仍令所司備禮擇日冊命宣示中外咸使知聞壬寅制王伾開州司馬王叔文渝州司戶並員外置

馳驛發遣叔文越州人以碁入東宮頗自言讀書知理道乘聞常言人間疾苦上將大論宮市事叔文說中上意遂有寵因爲上言某可爲將某可爲相幸異日用之密結韋執誼並有當時名欲僥幸而速進者陸質呂溫李景儉韓韓泰陳諫劉禹錫栁宗元等十數人定爲死交而淩準程異等又固其黨而進交遊蹤迹詭祕莫有知其端者貞元十九年補闕張正買疏諫他事得召見正買與王仲舒劉伯芻裴茝常仲孺呂洞相善數遊止【按史王仲舒下更有韋成季三字今詳下文有成季字則此處當有此三字亦脫漏也】正買得召見諸往來者皆往賀之有與之不善者告叔文執誼云正買疏似論君朋黨事宜少誡執誼叔文信之執誼甞爲翰林學士父死罷官此時𨿽爲散郎以恩時時召入問外事執誼因言成季等朋防聚遊無度皆譴斥之人莫知其由叔文旣得志與王伾李忠言等專斷外事遂首用韋執誼爲相其常所交結相次拔擢至一日除數人日夜羣聚【常或作甞一日上或無至字】伾以侍書幸寢陋吳語上所防狎而叔文頗任事自許微知文義好言事上以故稍敬之不得如伾出入無阻叔文入至翰林而伾入至柿林院見李忠言牛昭容等故各有所主伾主往來傳授劉禹錫陳諫韓韓泰柳宗元房啟淩準等主謀議唱和采聽外事上疾久不瘳內外皆欲上早定太子位叔文黙不發議已立太子天下喜而叔文獨有憂色【喜上或有皆字】常吟杜甫題諸葛亮廟詩末句云出師未用身先死長使英雄淚滿襟【按杜甫用作捷】因歔欷流涕聞者咸竊笑之𨿽判兩使事未甞以簿書爲意日引其黨屏人切切細語謀奪宦者兵以制四海之命旣令範希朝韓泰總統京西諸城鎭行營兵馬中人尙未悟防邊上諸將各以狀辭中尉且言方屬希朝中人始悟兵柄爲叔文所奪乃大怒曰從其謀吾屬必死其手密令其使歸告諸將曰無以兵屬人希朝至奉天諸將無至者韓泰白叔文計無所出惟曰柰何柰何無防而母死執誼益不用其語叔文怒與其黨日夜謀起復起復必先斬執誼而盡誅不附已者聞者皆恟懼皇太子旣監國遂逐之明年乃殺之伾杭州人病死遷所其黨皆斥逐叔文最所賢重者李景儉而最所謂奇才者呂溫叔文用事時景儉持母喪在東都而呂溫使吐蕃半嵗至叔文敗方歸故二人皆不得用叔文敗後數月乃貶執誼爲崖州司馬后二年病死海上執誼杜黃裳子壻與黃裳同在相位故最在後貶初執誼進士對策髙等驟遷拾遺年二十餘入翰林巧慧便辟媚幸於徳宗而性貪婪詭賊其從祖兄夏卿爲吏部侍郎執誼爲翰林學士受財爲人求科第夏卿不應乃探出懷中金以內夏卿袖夏卿驚曰吾與卿賴先人徳致名位幸各已達豈可如此自毀壞【已或作以】擺袖引身而去執誼大慙恨旣而爲叔文所引用初不敢負叔文迫公議時時有異同輒令人謝叔文云非敢負約爲異同蓋欲曲成兄弟爾【約或作終非是弟疑當作事】叔文不之信遂成仇怨然叔文敗執誼亦自失形勢知禍且至𨿽尙爲相當【當字疑是常字】不自得長奄奄無气聞人行聲輒惶悸失色以致敗死時才四十餘執誼自卑甞諱不言嶺南州縣名爲郎官時甞與同捨郎詣職方觀圖毎至嶺南圖執誼皆命去之閉目不視至拜相還所坐堂北壁有圖不就省七八日試就觀之乃崖州圖也以爲不祥甚惡之憚不能出口至貶果得崖州焉永貞二年正月景戌朔【戌史作寅下同】太上皇於興慶宮受朝賀皇帝率百僚奉上尊號曰應干聖壽太上皇冊文曰維永貞二年【二或作元非是】嵗次景戌正月景戌朔皇帝臣某稽首再拜奉冊言臣聞上聖邈獨超乎希夷彊名之極猶存乎罔象【疆或作引非是】豈足以表無爲之徳光不宰之功然稱謂所施簡冊攸著涵泳道徳感於精誠仰奉法徽有以自竭伏惟太上皇帝陛下道繼元業纘皇極膺千載之休歷承九聖之耿光昭宣化源發揚大號政有惇本示儉慶裕格天【政有二字疑衍】恩翔春風仁育羣品而功成不處褰裳去之付神器於衝人想汾陽以髙蹈體堯之徳與神同符其動也天其靜也地巍巍事表無得而言顧玆寡昧屬膺大寶懼忝傳歸之業莫申繼述之志夙夜兢畏惟懷永圖今天下幸安皆睿訓所被而未極徽號孰報君親是以臺臣庶官文武之列抗疏於內方伯藩守億兆之眾同詞於外請因壽歷以播鴻名臣不勝大願謹上尊號曰應干聖壽太上皇當三朝獻壽之辰應五紀啟元之始光膺徽稱允協神休斯天下之慶也元和元年正月甲申太上皇崩於興慶宮咸寧殿年四十六遺誥曰朕聞死生者物之大歸修短者人之常分【聞或作觀】古先哲王明於至道莫不知其終以存義順其變以節哀故存者不至於傷生逝者不至於甚痛謂之達理以貫通喪朕自弱齡卽惇淸靜逮乎近嵗又嬰沈痼甞亦親政益倦於勤以皇帝天資仁孝日躋聖敬爰釋重負委之康濟而能內睦於九族外勤於萬幾問寢益嚴侍膳無曠推此至徳以安庶邦朕之知子無愧天下今厥疾大漸不寤不興付托得人顧復何恨四海兆庶亦奚所哀但聖人大孝在乎善繼樞務之重軍國之殷纘而承之不可蹔闕以日易月抑惟舊章皇帝宜三日而聽政十三日小祥二十五日大祥【五或作三非是】二十七日釋服方鎭嶽牧不用離任赴哀天下吏人誥至後出臨三日皆釋服無禁婚嫁祠祀飲酒食肉宮中當臨者朝晡各十五舉音非朝晡臨時禁無得哭釋服之後勿禁樂他不在誥中者皆以類從事伏以崇陵仙寢復土才終甸邑疲人休功未防今又重勞營奉朕所哀矜況漢魏二文皆著遺令永言景行常志夙心其山陵制度務從儉約並不用以金銀錦防爲飾百辟卿士同力盡忠克申送往之哀宜展事居之禮【居或作君非是】布告天下明知朕懷七月壬申葬丰陵諡曰至徳大聖大安孝皇帝廟曰順宗

別本韓文考異外集卷十

欽定四庫全書

別本韓文考異附錄

宋王伯大重編

新書本傳

宋景文公

【今以李翺所撰行狀皇甫湜所撰墓志神道碑舊史本傳資治通鑑洪興祖所撰年譜程俱所撰歷官記方崧卿增攷年譜考其同異詳略附注本文之下以見公之行事本末而文之已見於集者不復載云】

韓愈字退之鄧州南陽人七世祖茂有功於後魏封安定王父仲卿爲武昌令有美政旣去縣人刻石頌徳終祕書郎【李白作文公父仲卿去思碑雲南陽人而公常自稱昌黎李翺作公行狀亦云昌黎某人皇甫湜作墓志不言鄕裏又作神道碑乃云上世嘗居南陽又延州之武陽而舊史亦但云昌黎某今按新史蓋因李碑而加鄧州二字也然考漢書地理誌有兩南陽其一河內修武卽左傳所謂晉啟南陽也其一南陽堵陽卽荊州之南陽郡字與赭同在唐屬鄧州者也元和姓纂唐書世系表有兩韓氏其一漢弓髙侯頽當孫騫避亂居南陽郡之赭陽九世孫河東太守術生河東太守純純四世孫安之晉員外郎二子潛恬隨司馬休之入後魏爲菟太守二子都偃偃生後魏中郎頴穎生播徙昌黎棘城其一則頹當裔孫尋爲後漢隴西太守世居潁川生司空稜後徙安定武安至後魏有常山太守武安成侯耆徙居九門生尙書令徵南太將軍安定恆王茂茂生均均生晙晙生仁泰仁泰生叡素叡素生仲卿仲卿生防愈而中間嘗徙陳畱以此而推則公固頴川之族尋稜之後而不得承騫之系矣而洪興祖所撰年譜但以騫之後世嘗徙昌黎遂附新史之說獨以赭陽爲均州小有不同耳及其再考二書而見公世系之實則遂諱匿不敢復著仲卿防愈之名而直以爲不可考今固不得而據也惟方崧卿增攷引董逌說以爲騫乃韓瑗韓休之祖而公自出於尋稜與二書合其論南陽則又云今孟懷州皆春秋南陽之地自漢至隋二州皆屬河內郡唐顯慶中始以孟州河南府建中中乃以河南之四縣入河陽三城使其後又攺爲孟州今河內有河陽縣韓氏世居之故公每自言歸河陽省墳墓而女挐之銘亦曰歸骨於河南之河陽韓氏墓張籍祭公詩亦云舊盟津北則知公爲河內之南陽人其說獨爲得之公詩所謂舊籍在東都我家本瀍谷則必以地近而後嘗徙居耳但據此則公與昌黎之韓異派而每以自稱則又有不可曉者豈是時昌黎之族頗盛故隨稱之亦若所謂言劉悉出彭城言李悉出隴西者邪然設使公派果出昌黎也則其去赭陽已歷數世其後又屢遷徙不應捨其近世所居之土而逺指鄧州爲鄕裏也方又引孔武仲之說亦同董氏而王銍以爲公生於河中之永樂今永樂猶有韓文鄕則其說爲已詳蓋其世系𨿽有不可知者然南陽之爲河內修武則無可疑者而新史洪譜之誤斷可識矣】愈生三嵗而孤隨伯兄防貶官嶺表防卒嫂鄭鞠之【李漢序云先生生於大歷三年戊申三嵗而孤見祭嫂文及乳母志防事見盧東美志洪譜云盧志所謂宗兄乃大宗小宗之宗舊史以爲從父兄誤矣又云舊史大歷十二年夏五月起居舍人韓防坐元載貶官栁宗元先友記云防善淸言有文章名最髙以故多謗防旣卒公攜家北歸葬防河陽建中貞元間復避地於江南韓氏有別業在宣城因就食焉見歐陽詹哀詞復志賦祭嫂及老成文示爽詩】愈自知讀書日記數千百言比長盡能通六經百家學【行狀云讀書能記先生之所習墓志云先生七嵗好學言出成文○今按復志賦云值中原之有事兮將就食於江之南始專專於講習兮非古訓爲無所用其心則公之爲學正在就食江南時也】擢進士第【洪譜云貞元三年丙寅公年十九始至京師見祭老成文歐陽哀詞答崔立之書五年已已有上賈滑州書六年庚午有河中府連裏木頌七年辛未有送齊皥序八年壬申登進士第時年二十五見上邢君牙書唐科名記云貞元八年陸贄主司試明水賦禦溝新栁詩公名在榜中見與陸員外書舊史云大歷貞元間文士多尙古學而獨孤及梁肅最稱淵奧愈從其徒遊鋭意鑽仰而自振於一代洎舉進士投文於公卿間故相鄭餘慶頗爲名譽由是知名是年有爭臣論九年癸酉博學宏詞試太淸宮觀紫極舞賦顏子不貳過論見上考功崔虞部書及與韋舍人書十年甲戌有省試學生代齋郎議方攷此議當系十一年試宏詞下未詳是否洪譜又云是年常歸河陽省墳墓見祭老成文有贈張童子序十一年乙亥又試宏詞見答崔立之書有三上宰相書皆不報是年去京師過潼關有感二鳥賦旣歸河陽有畫記遂自河陽如東都有祭田橫文○今按八年以後此年以前又嘗遊鳳翔以書抵邢君牙不得意去有岐山詩洪程皆定爲此年六月誤矣】防董晉爲宣武節度使表署觀察推官晉卒愈從喪出不四日汴軍亂乃去依武寧節度使張建封建封辟府推官操行堅正鯁言無所忌【董晉狀云十二年七月晉拜宣武節度使受命遂行韓愈實從公行狀云董公辟公以行得試祕書省校書郎爲觀察推官墓志云先生三十有一而仕神道碑云十四年用進士從董晉平汴州推官舊史作巡官○洪譜云二狀載公入汴在十二年丙子與史合而志碑所記皆後二年殊不可曉豈今年辟公以行至十四年始有成命邪亦不應如是之緩也方攷蜀本樊本無三十一而仕之文但云歷官二十有七年爾然自公卒之年逆數之亦當以十四年三十一嵗爲歷官之始故公入汴𨿽在十二年然水門記十四年正月作石本猶但稱攝節度掌書記前進士韓愈是辟命猶未下也計必是年辟命乃下故碑志之言如此不當以命下之緩爲疑也○今按公入汴之年洪方得之碑志所計年數若以命下之日言之亦未爲失但云十四年從董晉平汴州則誤矣又送俱文珍序亦在十三年安得言十四年乃入汴乎要當以公之自言及二狀二史通鑑爲正持正狂躁其攷之或有未審不足據也舊史之作巡官則程記已辧其非矣○洪譜又云十三年丁丑公在汴有復志賦送汴州監軍俱文珍序十四年戊寅公在汴有天星詩水門記楊燕奇碑十五年已夘董晉行狀云二月三日丞相薨公從喪行四日而汴州亂有汴州亂詩歷官記云汴軍亂愈家在圍中尋得脫下汴東趨彭城愈從喪至洛還孟津渡汜水出陳許間以二月暮抵徐州節度使張建封居之於符離睢上及秋將辭去建封奏爲節度推官試協律郎至冬建封使愈朝正於京師見歐陽哀詞是年有此日足可惜汴泗交流詩答李翺書上建封書論晨入夜歸事後又有諫撃毬書賀白兔狀徐泗豪節度掌書記防石記崔翰墓志十六年庚辰春公朝正回徐有歸彭城詩夏去徐西居於洛陽見孟東野書及題下邳李生壁按公與東野書欲至秋辭去而題李生壁在五月十四日則不待至秋而已去徐矣舊史亦云公發言眞率無所畏避豈竟以此不合𨿽建封之知已亦不能容邪公旣去徐而建封卒翌日徐軍亂見白樂天哀二良文在洛有與衛中行書冬公如京師】調四門博士【洪譜云十七年辛已公在京師從調選三月東還見與盧汝州薦侯喜狀將歸有贈孟東野房蜀客詩是年有送李願歸盤谷序李楚金墓志公自去年冬參調竟無所成而歸今年冬再往十八年壬午春始有四門博士之授爲博士日嘗謁告歸洛因遊華山卽答張徹詩所謂洛邑得休告華山窮絕徑者也李肇國史補云愈好奇與客登華山絕峯度不可返發狂慟哭爲書與家人別華陰令百計取之乃下沈顏作聱書以爲肇妄載豈有賢者輕命如此考公詩則知國史補乃實錄也是年有送陸歙州序上巳日燕太學聴彈琴序與崔羣書施士丐墓志馬彚行狀】遷監察禦史上疏極論宮市徳宗怒貶陽山令有愛在民民生子多以其姓字之【洪譜云十九年癸未公年三十六自博士拜監察禦史時有齒落哭楊兵曹陸歙州傪詩及與陳京給事書禘祫議論權停選舉狀苗氏墓志又上李實書稱前守四門博士時已罷博士未受禦史之命書云愈來京師於今十五年蓋公自貞元五年從鄭滑間復來京師至此十五年矣實錄於實詆之不餘力而此書乃盛稱其所長此又不可曉也方攷唐制凡居官以四考爲滿公在官逾年又不知何故而罷罷而復遷行狀墓碑皆只言選授四門博士遷監察禦史而此書稱前官又以文投贄於李實似若不得已者是固嘗罷博士而別遷也是嵗七月公猶任博士乞免停選狀謂臣𨿽非朝官月受俸錢可以考也罷免之由不可詳究終恐不至於媚實以求進也或云徳宗末年不任宰相所取信者李實韋執誼輩耳公蓋未免於屈身以伸道也然公天旱人饑狀專指李實而言其修實錄又於實一辭不恕獨於此書抵牾如此又公年十九始來京師在貞元二年也至貞元十九年實十八年矣今云來京師於今十五年洪𨿽以再至言之其實牽合也並志所疑以竢知者○洪譜又云是時有詔以旱饑蠲租之半有司徴愈急公與張署李方叔上疏言關中天下根本民急如是請寛民徭而免田租天子惻然卒爲幸臣所讒貶連州陽山令幸臣李實也見進學解及祭張署文舊史云愈嘗上章數千言極論宮市之獘貶陽山令疏今不傳則公之被黜坐論此兩事也方攷云公陽山之貶寄三學士詩序述其詳而行狀但云爲幸臣所惡出宰陽山神道碑亦只云因疏關中旱饑專政者惡之則其非爲論宮市明矣今公集有禦史臺論天旱人饑狀與詩正合況翺湜皆從公遊者不應公嘗論宮市數千言而狀及碑誌略不一言及也然行狀且謂爲幸臣所惡而公詩云或自疑上疏上疏豈其由則是又未必皆上疏之罪也又曰同官盡才俊偏善栁與劉或慮語言泄傳之落寃讐又嶽陽樓詩云前年出官由此禍最無妄姦猜畏彈射斥逐恣欺誑是蓋爲王叔文韋執誼等所排矣徳宗晚年韋王之黨已成是年補闕張正買疏諫他事得召見與所善者數人皆被譴斥意公之出有類此也憶昨行雲伾文未揃崖州熾𨿽得赦宥常愁猜是其爲叔文等所排豈不明甚特無所歸咎駕其罪於上疏耳洪雲宮市旱饑兩事言之而又不考韋王始末故爲申及之○洪譜又云以公詩攷之蓋以十九年冬末貶官二十年甲申春始到陽山時有同冠峽貞女峽和張十一功曹送劉生謝李員外諸詩及別知賦送楊八弟歸湖南序區冊序答竇存亮書王中燕喜亭記】攺江陵法曹參軍【洪譜及歷官記云二十一年乙酉正月丙申順宗卽位二月甲子大赦八月辛丑攺元永貞遷者皆追回愈爲觀察使所抑財徙江陵府法曹參軍見八月十五夜贈張功曹詩及張署墓志河南同官記○洪又云公以今年春遇赦夏秋離陽山竢命於郴者三月至秋末始受法曹之命見祭李郴州文時有郴州祈雨及郴口諸詩自郴至衡有合江亭及謁衡嶽廟詩自衡至潭有陪杜侍禦遊湘西寺及湘中諸詩自此泛洞庭有阻風贈張十一詩至嶽州有別竇司直詩赴江陵有途中寄翰林三學士詩又有送孟琯序荊潭唱和序上李防書鄭夫人殯表及五箴序云餘生三十有八年則其箴蓋是年作所謂幕中之辧蓋謂在徐州時臺中之評則謂爲禦史時也】元和初權知國子博士分司東都三嵗爲眞【洪譜云永貞二年丙戌正月丙寅朔攺元元和時憲宗卽位之逾年也公年三十有九其春夏猶在江陵有李花寒食出遊夜歸贈張十一鄭羣贈簟答張徹諸詩六月自江陵召拜國子博士還朝後有丰陵行遊靑龍寺贈崔立之送文暢諸詩城南諸聨句及祭十二兄岌文並墓志二年丁亥春公爲博士有元和聖徳詩並釋言行狀云宰相有愛公文者將以文學職處公有爭先者構公語以飛之公恐及難遂求分司東都而公作周況妻韓氏墓志乃雲從兄兪卒開封尉愈於時爲博士乞分教東都生以收其孥於開封界中教畜之飛語卽釋言所解之讒而竟不能解故以兄喪爲辭而求去耳時宰相鄭絪翰林舍人李吉甫裴垍也公以夏末離京赴東都有酬裴十六途中見寄詩是年有張中丞傳後敍答馮宿書盧於陵墓志三年戊子攺眞博士見行狀有酬崔十六少府詩東都遇春詩與少室李渤書裴復墓志新史渤傳云洛陽令韓愈遺渤書公時爲博士五年方爲河南令未嘗爲洛陽令也】攺都官員外郎卽拜河南令【洪譜云四年已丑公年四十二攺都官員外郎守東都省神道碑云除尙書都官郎中分司判祠部行狀新舊史皆云員外郎送李正字序亦但云都官郎碑文誤也方攷公除都官六月十日也制辭亦作員外郎○洪譜又云神道碑雲中官號功徳使司京城觀寺尙書斂手伏職先生按六典盡索之以歸誅其無良時其出入禁嘩眾以正浮屠歷官記云公判祠部日與宦者爲敵惡言罵辭狼籍公牒乃上書畱守鄭餘慶乞與諸郎官更判不見允在東都有遊嵩洛諸題名送李翺侯參謀和盧汀錢徽與竇韋尋劉尊師諸詩送李正字歸湖南序並詩鄭涵校理序祭薛公達文並墓志京兆韋夫人墓志河南府同官記五年庚寅授河南縣令神道碑云魏鄆幽鎭各爲畱邸貯潛卒以槖罪士官無敢問者先生將擿其禁以壯朝廷斷民署吏俟令其發畱守尹大恐遽相禁有使還爲言憲宗悅曰韓愈助我者是後鄆邸果謀反東都將署畱守以應淮蔡又有上畱守鄭公啟時公以論事失鄭公意旣令河南軍人有罪公追而杖之畱守不悅公以啟辧明且力求去見集中行狀云攺河南令日以職分辧於畱守及尹故軍士莫敢犯禁疑鄭公卒聴其言故軍人畏服如此也在河南有感春詩燕河南秀才序送石洪序並詩及月蝕招楊之罘河南令捨池臺諸詩張圓墓碣盧殷墓志】遷職方員外郎【洪譜云六月辛夘行尙書職方員外郎是年春公尙在河南有送窮文辛夘年雪寄盧仝誰氏子諸詩送溫造序乳母志至京師有酬盧云失望秋作石鼓歌復讐狀盧丞房武畢坰墓志】華陰令栁澗有辠前刺史劾奏之未報而刺史罷澗諷百姓遮索軍頓役直後刺史惡之按其獄貶澗房州司馬愈過華以爲刺史陰相黨上疏治之旣禦史覆問得澗贓再貶封谿尉愈坐是復爲博士【洪譜云七年壬辰二月乙未以職方員外郎復爲國子博士年四十五舊史云愈因使過華上疏理澗公自去年以來未嘗出使或云卽公赴職方時過華覩其事遂疏於朝爾進學解云三年博士冗不見治舊又作三爲博士按公貞元壬午授四門博士元和丙戌爲國子博士丁亥分教東都今年又自郎官下遷凡四爲博士矣此先言暫爲禦史繼言三爲博士則是丙戌而後三歷此官也若云三年則自元年夏赴召至四年春尙爲博士首尾已四年矣方攷云丙戌初除丁亥分教自不必釐而爲二其爲博士實三遷也當作三爲爲是○今按上句言暫爲禦史而此言三年博士正以其居官之久近爲言恐當作年爲是然亦未敢必也○洪譜又云是年二月有論錢重物輕狀新志云自建中定兩稅而物輕錢重民以爲患於是詔百官議革其獘方攷以爲此論在穆宗卽位之初通鑑附之長慶元年秋爲得其實今年初無此議也惟防要載元和六年二月制謂建中後貨輕物重許諸道所納見錢五分量徴二分餘三分兼納實估匹段或當時有此議然亦非七年也況公六年二月尙在東都洪誤矣○洪譜又云是年有石鼎聨句贈劉師服詩祭石洪文李素石洪墓志路應神道碑】旣才髙數黜官又下遷乃作進學解以自諭執政覧之奇其才攺比部郎中史館修撰【洪譜云此除在八年癸已三月乙亥舊史云執政覧其文而憐之以其有史才故除是官時宰相武元衡李吉甫李絳也是年有答劉秀才論史書及烏氏田氏廟碑鄭儋神道碑李虛中董溪息國夫人墓志】轉考功知制誥【洪譜云九年甲午十月甲子爲考功郎中依前史館修撰十二月戊午以考功知制誥是年有元微之書田正書送張道士序劉昌裔神道碑王適孟郊扶風郡夫人墓志十年乙未公知制誥有和庫部盧曹長元日朝回及寒食直歸遇雨二詩與李絳書進順宗實錄狀舊史云愈撰實錄繁簡不當敍事拙於取捨按退之作史詳略各有意削去常事著其系於政者其褒善貶惡之防明甚當時議者非之卒竄定無全篇良可惜也史又云愈說禁中事頗切直內官惡之往往於上前言其不實此言是也是年有與栁公綽二書論淮西事宜狀說見明年又有捕賊行賞表藍田縣丞防記獨孤郁衛之立墓志徐偃王廟碑】進中書舍人初憲宗將平蔡命禦史中丞裴度使諸軍按視及還具言賊可滅與宰相議不合愈亦奏言淮西連年侵掠得不償費其敗可立而待然未可知者在陛下斷與不斷耳執政不喜防有人詆愈在江陵時爲裴均所厚均子鍔素無狀愈爲文章字命鍔謗語囂暴由是攺太子右庶子【洪譜云十一年丙申正月丙戌以考功郎中知制誥遷中書舍人丙申賜緋魚五月癸未降爲太子右庶子行狀云盜殺武元衡公以爲盜殺宰相而遽息兵其爲懦甚大兵不可以息以天下力取三州尙何不可與裴丞相議合故兵遂用而宰相有不便之者月滿遷中書舍人後竟以他事攺右庶子時宰相李逢吉韋貫之也其雲月滿遷中書舍人者蓋唐制臺郎滿嵗則遷公以去年冬知制誥至今春竟一嵗矣李漢云收拾遺文無所失墜公掌綸誥一年無一篇見收者失墜多矣惟後集有崔羣戶部侍郎制一首爾○今按行狀通鑑○洪譜論淮西事宜狀在去年知制誥時而神道碑新史則在遷中書舍人之後但行狀言公所論有殺宰相事乃在去年六月而狀中實無此語若狀果在六月之後則不應全不言及則是此狀不惟不在十一年正月之後亦不在十年六月之後也故通鑑直以系於五月之下行狀敍事𨿽實而記言則誤碑文新史同爲失之今當以通鑑爲正○洪譜又云是年有酬盧云夫曲江荷花行周況妻韓氏墓志王用碑科斗書後記】及度以宰相節度彰義軍宣慰淮西奏愈行軍司馬愈請乘遽先入汴說韓使協力元濟平遷刑部侍郎【行狀神道碑及舊史云十二年丁酉秋以兵老久屯賊未滅上命裴丞相爲淮西節度使以招討之丞相請公以行賜三品衣魚爲行軍司馬從丞相居於郾城軍出潼關公請先乘遽至汴感說都統說用命師乘遂和公知蔡州精卒悉聚界上以拒官軍守城者率老弱且不過千人亟白丞相請以兵三千人間道以入必擒吳元濟丞相未及行而李愬自唐州文城壘提其卒以夜入蔡州果得元濟三軍之士爲公恨蔡州旣平布衣栢耆以計謁公公與語奇之遂白丞相曰淮西滅王承宗膽破可不勞用眾宜使辧士奉相公書明禍福以招之彼必服丞相然之公口占爲書使栢耆袖之以至鎭州承宗果大恐上表請割徳棣二州以獻遣子入侍丞相歸京師以功遷刑部侍郎詔公撰平淮西碑其辭多敍裴度事時先入蔡州擒元濟李愬功第一愬不平之愬妻出入禁中因訴碑辭不實詔令磨公文命翰林學士段文昌重撰文勒石是年有送殷侑序祭張署文並墓志及東徵往還醻唱諸詩晚秋郾城夜防聨句爲刑部時有舉錢徽自代狀十二年戊戌四月鄭餘慶爲詳定禮樂使奏韓愈李程爲副是年有李惟簡墓志權徳輿碑】憲宗遣使者往鳳翔迎佛骨入禁中三日乃送佛祠王公士庶奔走膜唄至爲夷法灼體膚委珍貝騰沓系路愈聞惡之乃上表極諫帝大怒持示宰相將抵以死裴度崔羣曰愈言詆牾罪之誠宜然非內懷至忠安能及此願少寛假以來諫諍帝曰愈言我奉佛太過猶可容至謂東漢奉佛以後天子咸夭促言何乖剌耶愈人臣狂妄敢爾固不可赦於是中外駭懼𨿽戚裏諸貴亦爲愈言乃貶潮州刺史旣至潮以表哀謝帝頗感悔欲復用之持示宰相曰愈前所論是大愛朕然不當言天子事佛乃年促耳皇甫鏄素忌愈直卽奏言愈終狂疏可且內移乃攺袁州刺史初愈至潮問民疾苦皆曰惡溪有鱷魚食民畜產且盡民是以窮數日愈自往視令其屬秦濟以一羊一豕投谿水而祝之是夕暴風震電起溪中數日水盡涸西徙六十里自是潮無鱷魚患袁人以男女爲過期不贖則沒入之愈至悉計庸得贖所沒歸之父母七百餘人因與約禁其爲【洪譜云公以十四年已亥正月癸已貶潮州刺史宰相疑馮宿艸疏出宿爲歙州刺史時宰相皇甫鏄程異也公之被謫卽日上道便道取疾以至海上據宜城驛記則以三月二日過宜城據瀧吏詩則以三月幾望至曲江據謝表則以三月二十五至潮州據祭文則以四月二十四日逐鱷魚其自曲江至潮以十許日行三千里蓋瀧水湍急故也方攷乃云謝表及祭神文皆止云今月而逐鱷魚文正本皆但云年月日則公之到郡實不知何月日也況自韶至廣𨿽自順流而自廣之惠自惠之潮水陸相半要非旬日可到故公表亦云自潮至廣來往動皆經月則公到郡決非三月而逐鱷魚亦未必在四月二十四日也○今按道理行程則方說爲是但與大顚第一書石本乃云四月七日則又似實以三月二十五日至郡也未詳其說闕之可也○洪譜又云公自京師至潮有路傍至藍關示侄孫湘武關西逢配流吐蕃食曲河驛次鄧州界過南陽隴吏題臨瀧寺至韶州寄張使君酬張使君惠書過始興江口感懷贈元十八協律初南食貽元十八答栁栁州食蝦蟇別趙子諸詩及宜城驛記潮州謝表祭鱷魚文請置鄕校牒賀冊尊號表是年七月已丑羣臣上尊號大赦十月已已凖例量移攺授袁州刺史】召拜國子祭酒【洪譜云十五年庚子閏正月穆宗卽位公以今年春到袁途中有酬張韶州端公及韶州畱別張使君二詩至袁有袁州謝上賀穆宗卽位賀赦賀冊皇太后賀慶雲五表舉韓泰自代狀滕王閣記九月召拜國子祭酒而閣記乃云十月袁州刺史者蓋命下在九月授命在十月也有祭湘君夫人文祭文所謂復其章綬者公爲行軍司馬時賜金紫後爲祭酒始復其舊也自袁趨京師有次石頭驛寄江西王中丞閣老仲舒詩至江州有寄鄂嶽李大夫程及題西林寺故蕭二郎中舊堂詩因話錄云蕭穎士子存字伯誠爲金部員外郎惡裴延齡之爲人棄官歸廬山公少時嘗受金部賞知及經江州遊廬山訪金部故居因賦此詩畱百縑以拯之行次安陸有寄隨州周員外君巢二詩至棗陽縣有題廣昌館詩至防州有醉中畱別李相公詩以冬暮至京師是年有南海廟碑與孟簡書論黃家賊事宜狀及典貼良人男女狀又論夷獠請因攺元大慶遣使宣諭仍擇經略使撫之又有栁子厚及侄孫滂祭文墓志○洪譜又云行狀云公入遷祭酒有直講能說禮而陋容學官多豪族子擯之不得共食公命吏曰召直講來與祭酒共食學官由此不敢賤直講奏儒生爲學官日使防講生徒奔走聴聞者相喜曰韓公來爲祭酒國子監不寂寞矣公在國子有雨中寄張籍詩舉張惟素自代及請復國子監生徒狀論新注學官牒薦張籍狀請上尊號表】轉兵部侍郎【洪譜云此除在長慶元年辛丑七月時有舉韋顗自代狀李郱張徹祭文李郱鄭羣薛戎墓志○今按方氏增攷論錢重物輕狀當在此年秋】鎭州亂殺田正而立王廷湊詔愈宣撫旣行眾皆危之元稹言韓愈可惜穆宗亦悔詔愈度事從宜無必入愈曰安有受君命而滯畱自顧遂疾驅入廷湊嚴兵迓之甲士陳庭旣坐庭湊曰所以紛紛者乃此士卒也愈大聲曰天子以公爲有將帥材故賜以節豈意同賊反邪語未終士前奮曰先太師爲國撃朱滔血衣猶在此軍何負朝廷乃以爲賊乎愈曰以爲爾不記先太師也若猶記之固善且爲逆與順利害不能逺引古事但以天寶來禍福爲爾等明之安祿山史思明李希烈梁崇義朱滔朱泚吳元濟李師道有若子若孫在乎亦有居官者乎眾曰無愈曰田公以魏博六州歸朝廷官中書令父子受旗節劉悟李祐皆大鎭此爾軍所共聞也眾曰正刻故此軍不安愈曰然爾曹害田公又殘其家矣復何道眾乃讙曰侍郎語是廷湊恐眾心動遽麾使去因泣謂愈曰今欲廷湊何所爲愈曰神防六軍之將如牛元翼比者不少但朝廷顧大體不可棄之公久圍之何也廷湊曰卽出之愈曰若爾則無事矣防元翼亦潰圍出廷湊不追愈歸奏其語帝大悅轉吏部侍郎【洪譜雲長慶元年七月鎭州亂殺田正立王廷湊命深州刺史牛元翼節度深冀以討之十月命裴度爲鎭州四面行營都招討使元翼爲廷湊所圍二年壬寅二月赦廷湊詔愈宣撫歸而牛元翼果出行狀云公還於上前奏與廷湊及三軍語上大悅曰卿直向伊如此道由是有意大用授吏部侍郎○今按先太師謂故鎭帥王武俊也○神道碑云方鎭反太原兵以輕利誘回紇召先生禍福譬引虎齧血直今所患非兵不足臃遽疏陳得失○今按此數語不可曉他書亦皆無之未詳何謂恐有誤也○洪譜又云是年有次壽陽驛次太原呈副使吳郎中次丞天營奉酬裴司空鎭州路上酬裴司空重見寄鎭州初歸諸詩及韋侍講盛山詩序論變鹽法事宜狀二年壬寅九月轉吏部侍郎行狀云凡令史皆不鎖聴出入或問公公曰人所以畏者以其不能見也如可見則人不畏矣選人不得見令史故令史勢重聴其出入故勢輕是年有鄆州谿堂詩竇司業祭文墓志楚國夫人墓志黃陵廟碑】時宰相李逢吉惡李紳欲逐之遂以愈爲京兆尹兼禦史大夫特詔不臺參而除紳中丞紳果劾奏愈愈以詔自解其後文刺紛然宰相以臺府不協遂罷愈爲兵部侍郎而出紳江西觀察使紳見帝得畱愈亦復爲吏部侍郎【洪譜云三年癸卯六月以吏部侍郎爲京兆尹兼禦史大夫勅放臺參後不得爲例十月癸已爲兵部侍郎庚子爲吏部侍郎行狀云攺京兆尹六軍將士皆不敢犯私相告曰是尙欲燒佛骨者安可忤故盜賊止遇旱米價不敢上李紳爲禦史中丞械囚送府使以尹杖杖之公曰安有此使歸其囚是時紳方幸旦夕且相宰相欲去之故以臺與府不協爲請兩攺其官紳旣復畱公入謝上曰卿與紳爭何事公因自辧數日復爲吏部侍郎○神道碑云復爲兵部侍郎銓不鎖入吏選父七十母六十身七十悉與三利取才財勢路絕○今按碑失兵部一節此兵字當作吏字不鎖入吏卽謂前縱吏出入事三利取才未詳其義疑銓法有此語或是有脫誤也○洪譜云公爲京兆有舉馬總自代狀賀雨及賀太陽不虧表祭竹林神曲江祭龍文再爲兵部有舉張正甫自代狀是年有羅池廟碑送鄭權序並詩祭馬總女挐文並李干女挐墓志韓碑論孔戣致仕狀】長慶四年卒年五十七贈禮部尙書謚曰文【洪譜云四年甲辰正月敬宗卽位二月有王仲舒碑四月有張徹墓志八月有孔戣墓志是年公沒年五十七行狀云得病滿百日假旣罷以十二月二日卒於靖安裏第公屬纊語曰某伯兄徳行髙曉方藥食必視本艸年止於四十二某疎愚食不擇禁忌位爲侍郎年出伯兄十五嵗矣如又不足於何而足自獲終於牖下幸不至失大節以下見先人可謂榮矣明年張籍祭公詩有云去夏公請告養疾城南莊籍時官休罷兩月同遊翔又曰共愛池上佳聨句舒情又曰公爲遊溪詩唱詠多慷慨城南莊在長安城南公之別墅也池上聨句集中無之遊溪詩卽南溪始泛三首是也又曰公有曠達識生死爲一綱及當臨終晨意色亦不荒贈我珍重言傲然委衾裳其於死生之際如此○神道碑云遺命喪葬無不如禮俗習釋氏畫寫浮圖日以七數之及拘陰陽所謂吉凶一無污我○今按此事可見公之平生謹守禮法排斥異教自信之篤至死不變可以爲後世法而譜不載蓋不以爲然也】愈性明銳不詭隨與人交終始不少變成就後進士往往知名經愈指授皆稱韓門弟子愈官顯稍謝遣凡內外親若交友無後者爲嫁遣孤女而防其家嫂鄭喪爲服期以報【行狀云公气厚性通論議多大體神道碑云朝有大獄大疑文武防同莫先發言先生援經引決考合傳記侃侃正色伏其所詞墓志云公洞朗軒辟不施防級平居𨿽寢食未嘗去書怠以爲枕餐以飴口講評孜孜以磨諸生恐不完美遊以詼笑嘯歌使皆醉義忘歸嗚呼可謂樂易君子鉅人者矣碑又云內外惸弱悉撫之一親以仁使男有官女有從不啻於已生交於人已而我負終不計死則庀其家均食剖資𨿽微弱待之如賢戚人詬笑之愈篤未嘗一食不對客閨人或晝見其面退相指語以爲異事未嘗宿貨餘財每曰吾前日解衣質食今存者已多矣】每言文章自漢司馬相如太史公劉向揚雄後作者不世出故愈深探本元卓然樹立成一家言其原道原性師說等數十篇皆奧衍閎深與孟軻揚雄相表裏而佐佑六經云至他文造端置辭要爲不襲蹈前人者然惟愈爲之沛然若有餘至其徒李翺李漢皇甫湜從而效之遽不及逺甚從愈遊者若孟郊張籍亦皆自名於時【墓志云先生之作無圓無方至是歸工抉經之心執聖之權尙友作者跋邪觝異以扶孔氏存皇之極知人罪非我計茹古涵今無有端涯渾渾灝灝不可窺校及其酣放豪曲快字淩紙怪發鯨鏗春麗驚耀天下然而栗宻窈眇章妥句適精能之至入神出天嗚呼極矣後人無以加之矣姬氏已來一人而止矣○今按知人罪非我計此句中必有脫誤疑當云人知人罪非我所計○方氏語附程子曰韓愈亦近世豪傑之士如原道之言𨿽不能無病然自孟子以來能知此者獨愈而已其曰孟氏醇乎醇又曰荀與揚也擇焉而不精語焉而不詳若無所見安能由千載之後判其得失若是之明也又曰退之晚年之文所見甚髙不可易而讀也古之學者修徳而已有徳則言可不學而能此必然之理也退之乃以學文之故日求其所未至故其所見及此其於爲學之序𨿽若有所戾者然其言曰軻之死不得其傳此非有所襲於前人之語又非鑿空信口率然而言之是必有所見矣若無所見則其所謂以是而傳者果何事邪○今按諸賢之論惟此二條爲能極其深處然復考諸臨川王氏之書則其詩有曰紛紛易盡百年身舉世何人識道眞力去陳言誇末俗可憐無補費精神其爲予奪乃有大不同者故嘗折其衷而論之竊謂程子之意固爲得其大端而王氏之言亦自不爲無理蓋韓公於道知其用之周於萬事而未知其體之具於吾之一心知其可行於天下而未知其本之當先於吾之一身也是以其言常詳於外而略於內其志常極於逺大而其行未必能謹於細微𨿽知文與道有內外淺深之殊而終未能審其緩急重輕之序以決取捨𨿽汲汲以行道濟時抑邪舉正爲事而或未免雜乎貪位慕祿之私此其見於文字之中信有如王氏所譏者矣但王氏𨿽能言此而其所謂道眞者實乃老佛之餘波正韓公所深詆則是楚𨿽失而齊亦未爲得耳故今兼存其說而因附以狂妄管窺之一二私竊以爲若以是而論之則於韓公之學所以爲得失者庶幾其有分乎】

贊曰唐興承五代剖分王政不綱文獘質窮鼃俚混並天下已定治荒剔蠧討究儒術以興典憲薫醲涵浸殆百餘年其後文章稍稍可述至貞元元和間愈遂以六經之文爲諸儒倡障隄末流反刓以朴剗僞以眞然愈之才自視司馬遷揚雄至班固以下不論也當其所得粹然一出於正刋落陳言橫騖別驅汪洋大肆要之無抵牾聖人者其道蓋自比孟軻以荀卿揚雄爲未醇寧不信然至進諫陳謀排難防孤矯拂媮末皇皇於仁義可謂篤道君子矣自晉訖隋老佛顯行聖道不斷如帶諸儒倚天下正議助爲怪神愈獨喟然引聖爭四海之惑𨿽防訕笑跲而復奮始若未之信卒大顯於時昔孟軻拒楊墨去孔子才二百年愈排二家乃去千餘嵗撥亂反正功與齊而力倍之所以過況雄爲不少矣自愈沒其言大行學者仰之如泰山北斗云

文錄序

趙徳

昌黎公聖人之徒歟其文髙出與古之遺文不相上下所履之道則堯舜禹湯文武周孔孟軻揚雄所授受服行之實也固已不雜其傳由佛及耼莊楊之言不得幹其思入其文也以是光於今大於後金石燋鑠斯文燦然徳行道學文庶幾乎古蓬茨中手持目覧饑食渇飲沛然滿飽顧非適諸聖賢之域而謬志於斯將所以盜其影響僻處無備得以所遇次之爲捲私曰文錄實以師氏爲請益依歸之所云【實或作寶】

記舊本韓文後

歐陽文忠公

予少家漢東漢東僻陋無學者吾家又貧無藏書州南有大姓李氏者其子彥輔頗好學予爲兒童時多遊其家見其獘筐貯故書在壁間發而視之得唐昌黎先生文集六卷脫略顚倒無次第因乞李氏以歸讀之見其言深厚而雄博然予猶少未能悉究其義徒見其浩然無涯若可愛是時天下學者揚劉之作號爲時文能者取科第擅名聲以誇榮當世未嘗有道韓文者予亦方舉進士以禮部詩賦爲事年十有七試於州爲有司所黜因取所藏韓氏之文復閱之則喟然嘆曰學者當至於是而止爾因怪時人之不道而顧已亦未暇學徒時時獨念於予心以謂方從進士幹祿以養親茍得祿矣當盡力於斯文以償其素志後七年舉進士及第官於洛陽而尹師魯之徒皆在遂相與作爲古文因出所藏昌黎集而補綴之求人家所有舊本而校定之其後天下學者亦漸趨於古而韓文遂行於世至於今蓋三十餘年矣學者非韓不學也可謂盛矣嗚呼道固有行於逺而止於近有忽於往而貴於今者非惟世俗好惡之使然亦其理有當然者故孔孟惶惶於一時而師法於千萬世韓氏之文沒而不見者二百年而後大施於今此又非特好惡之所上下蓋其久而愈明不可磨滅𨿽蔽於暫而終耀於無窮者其道當然也予之始得於韓也當其沈沒棄廢之時予固知其不足以追時好而取勢利於是就而學之則予之所爲者豈所以急名譽而幹勢利之用哉亦志乎久而已矣故予之仕於進不爲喜退不爲懼者蓋其志先定而所學者宜然也集本出於蜀文字刻畫頗精於今世俗本而脫繆尢多凡三十年間聞人有善本者必求而攺正之其最後卷秩不足今不復補者重增其故也予家藏書萬卷獨昌黎先生集爲舊物也嗚呼韓氏之文之道萬世所共尊天下所共傳而有也予於此本特以其舊物而尢惜之【泉本云吾少居漢東年十五六時於里人李堯輔家見一獘筐棄在壁角中有故書數十冊因得韓文於其間皆脫落無次序吾略讀之愛其文辧而意深當是時學者方作時文天下之人無道韓文者予亦將舉進士以觖祿利未暇學也遂求於李氏而得之以歸補次成帙而藏之數年始及第遂官於洛而得師魯與之遊因出韓文而學之自後天下學者亦稍稍近古吾家所藏書萬卷然獨韓文最爲舊物君爲吾愛惜之可也○今按泉州本乃汪彥章所刻此序獨與諸本不同不知何據其所謂君者又不知爲何人也今並存之以俟知者】

潮州韓文公廟碑

蘇文忠公

匹夫而爲百世師一言而爲天下法是皆有以參天地之化關盛衰之運其生也有自來其逝也有所爲矣故申呂自嶽降而傅說爲列星古今所傳不可誣也孟子曰吾善養浩然之气是气也寓於尋常之中而塞乎天地之間卒然遇之則王公失其貴晉楚失其富良平失其智賁育失其勇儀秦失其辯是孰使之然哉其必有不依形而立不恃力而行不待生而存不隨死而亡者矣故在天爲星辰在地爲河嶽幽則爲神而明則復爲人此理之常無足怪者自東漢以來道喪文獘異端並起歷唐貞觀開元之盛輔以房杜姚宋而不能救獨韓文公起布衣談笑而麾之天下靡然從公復歸於正蓋三百年於此矣文起八代之衰而道濟天下之溺忠犯人主之怒而勇奪三軍之帥此豈非參天地關盛衰浩然而獨存者乎蓋嘗論天人之辧以謂人無所不至惟天不容僞智可以欺王公不可以欺豚魚力可以得天下不可以得匹夫匹婦之心故公之精誠能開衡山之云而不能回憲宗之惑能馴鱷魚之暴而不能弭皇甫鏄李逢吉之謗能信於南海之民廟食百世而不能使其身一日安於朝廷之上蓋其所能者天也其所不能者人也始潮人未知學公命進士趙徳爲之師自是潮之士皆篤於文行延及齊民至於今號稱易治信乎孔子之言君子學道則愛人而小人學道則易使也潮人之事公也飲食必祭水旱疾疫凡有求必禱焉而廟在刺史公堂之後民以出入爲艱前守欲請諸朝作新廟不果元祐五年朝散郎王君滌來守是邦凡所以養士治民者一以公爲師民旣悅服則出令曰願新公廟者聴民讙趨之卜地於州之城南七里期年而廟成或曰公去國萬里而謫於潮不能一嵗而歸沒而有知其不眷戀於潮也審矣軾曰不然公之神在天下者如水之在地中無所往而不在也潮人獨信之深思之至焄蒿淒愴若或見之譬如鑿井得泉而曰水專在是豈理也哉元丰七年詔封公昌黎伯故榜曰昌黎伯韓文公之廟潮人請書其事於石因爲作詩以遺之使歌以祀公其詞曰

公昔騎龍白雲鄕手抉云漢分天章天孫爲織云錦裳飄然乘風來帝旁下與濁世掃粃糠西遊咸池略扶桑艸木衣被昭回光追逐李杜參翺翔汗流籍湜走且僵滅沒倒景不可望作書詆佛譏君王要觀南海窺衡湘歷舜九疑弔英皇祝融先驅海若藏約束鮫鱷如驅羊鈞天無人帝悲傷謳吟下招遣巫陽犦牲雞卜羞我觴於粲茘丹與蕉黃公不少畱我涕滂翩然被髮下大荒

別本韓文考異附錄

