

五百家注昌黎集實宋槧之佳者柳子厚集𨿽亦五百家注版式行欵標題並同而紙色墨香遜韓集遠甚且正集廿二卷以下至末皆闕又攺目錄終以彌縫之更非完善第柳集注刋本今鮮存者亦覺片羽可珍惟當居韓之次耳附識題韓集詩之後並書冠此集捲端乾隆甲午仲秋禦筆

欽定四庫全書

集部二

五百家注柳先生集

別集類一【唐】

提要

【臣】等謹案五百家注柳先生集二十一卷唐柳宗元撰宗元集劉禹錫稱編次爲三十二通至宋初穆修好其文復爲刋行之其後方崧卿鄭定張惇頤等各爲訓釋卷目遞有增損此本乃南宋慶元中建安魏仲舉所輯五百家注與昌黎集並刋於家塾者前有評論訓詁諸儒姓氏一篇檢核實不足五百家之數書中所列有集注有補注有音釋有解義又有孫氏童氏張氏韓氏諸解此外亦罕所徵引蓋宋人輯書喜誇采摭之富所雲家數固不足盡憑然搜羅究爲繁富書後新編外集三卷乃原集未錄之文共二十五首附錄四卷則羅池廟牒及崇寧紹興加封告詞之類而法言注五則亦在其中疑卽方崧卿所裒集者又附以龍城錄二卷而栁文綱目文安禮年譜則俱冠之卷首其中如封建論後附載程惇夫論一篇又楊雄酒箴李華徳銘屈原天問劉禹錫天論之類亦俱采掇附入其體例與韓集稍異𨿽編次叢雜不無繁冗而旁捜逺引斤斤以博學詳說爲務殊有足資考訂者且其槧鍥最精在宋代舊刻中尢稱善本今流傳五六百年而紙墨如新神明煥發復得與昌黎集注聫珠合璧同爲

祕府之儲是固可爲寶貴也乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

防柳文綱目

呂居仁云韓退之文渾大廣逺難窺測柳子厚文分明見規摹次第初學者當先學柳文後熟韓文則工夫自易爾

浮休先生云扶導聖教剗除異端以經常爲已任死而無悔韓愈一人而已非獨以屬辭比事爲工也如其祖述典墳憲章騷雅上轢三古下籠百氏極萬變而不華會眾流而有居逌然沛然橫行闊視於綴述之場子厚其人也彼韓子者特以醇正髙雅凜然無雜乃得與之齊名爾必也兼誦博記馳騖奔放則非柳之敵

陳長方云柳子厚之才韓退之有所不逮但韓公下筆便以三代爲法其文章如人少年暮年毛髮不同而風儀皆此人也子厚在中朝時尙有六朝規矩讀之令人鄙厭至永州以後始以三代爲師至淮西一事退之作碑子厚作雅逞其餘力便覺退之不逮子厚直一日千里也死於元和十四年退之長慶間著述覺子厚瞠若其後耳余嘗以三言評子厚文章曰其大體如紀渻子養鬭雞在中朝時方虛驕而恃气永州以後猶聽影響至柳州後望之似木雞矣

邵氏聞見錄云韓退之之文自經中來柳子厚之文自史中來

金華先生程子山曰前輩謂退之子厚皆於遷謫中始收文章之極功蓋以其落浮誇之气得憂患助言從字順遂造眞理耳

東坡云子厚詩在陶淵明下韋蘇州上退之豪放奇險則過之而溫麗靖深不及也

柳先生年譜

柳氏之先自黃帝歷周魯孝公子夷伯展孫無駭生禽爲魯士師諡曰惠食采於柳下遂姓柳氏楚滅魯仕楚秦並天下柳氏遷於河東秦末柳下惠裔孫安始居解縣安孫隗漢齊相六世孫丰後漢光祿勲六世軌晉吏部尙書生景猷晉侍中二子耆純【耆號西眷純號東眷】耆汝南太守二子恭璩恭後魏河東郡守南徙汝潁遂仕江表曾孫緝宋州別駕宋安郡守生僧習與豫州刺史裴叔業據州歸於後魏爲揚州大中正尙書

代宗大歷八年癸丑

子厚生代宗之十一年也

九年甲寅

十年乙卯

十一年丙辰

集有先太夫人盧氏歸祔志云宗元始四歳居京城西田廬中先君在吳家無書太夫人教古賦十四首皆諷傳之卽此年也

十二年丁巳

十三年戊午

十四年已未

徳宗建中元年庚申

二年辛酉

三年壬戌

四年癸亥

興元元年甲子

貞元元年乙丑

按唐本紀徳宗興元元年二月甲子李懷光反貞元元年八月甲戌伏誅是年有爲崔中丞賀平李懷光表劉夢得作集序云子厚始以童子有奇名於貞元初

二年丙寅

三年丁卯

四年戊辰

五年已已

與楊誨之書云吾年十七求進士卽此年也有爲文武百官請復尊號表三首

六年庚午

是年有與權補闕書注云時年十八爲文武百官請復尊號表三首又大防議表二首

七年辛未

八年壬申

是年貢於京師見送苑論詩序云八年冬餘與馬邑苑言揚聨貢於京師是歳小司徒顧公守春官之缺而權擇士之柄明年春同趨權衡之下並就重輕之試二月丙子有司題甲乙之科揭於南宮余與兄又聨登焉

九年癸酉

是年登進士第集有先侍禦史府君神道表云貞元九年宗元得進士第上問有司曰得無以朝士子冒進者乎有司以聞上曰是故抗姦臣竇參者耶吾知其不爲子求舉矣是年有送苑論詩序

十年甲戌

十一年乙亥

十二年丙子

按唐史言宗元少精敏絕倫爲文章卓偉精致一時輩行推仰第進士博學辭科授校書郎調藍田尉其與楊誨之書云吾年二十四求博學宏辭卽貞元十二年也是歳有終南山祠堂碑太白山祠堂碑邠寧進奏院記與大理崔少卿啟叔父殿中侍禦史柳公墓表叔妣陸氏夫人遷祔志萬年縣丞柳君墓志監察禦史周君墓表

十三年丁丑

十四年戊寅

與楊誨之書云二十四求博學辭二年乃得仕蓋此年也

十五年已卯

是年有柳常侍行狀亡妻農楊氏志國子司業陽城遺愛碣與太學諸生書書之首云二十六日集賢殿正字柳宗元則子厚是時蓋在書府也有辯侵伐論注云在集賢院爲徵天下兵討淮西作

十六年庚辰

是年有賀嘉白兔等表溫縣主簿韓君墓志伯祖妣李夫人墓志亡姊裴氏夫人墓志

十七年辛已

是年有南嶽雲峯寺和尙碑叔父祭六伯母文亡姑陳氏夫人墓志

十八年壬午

是年有武功縣丞壁記盩厔縣新食堂記京兆府請復尊號表三首爲耆老等請復尊號表爲京畿父老上宰相狀爲京畿父老上尹狀亡友校書郎獨孤君墓志

十九年癸未

是年爲監察禦史裏行劉夢得集序云十有九年爲材禦史是也有讓監察禦史狀防說朝日說爲李京兆祭楊郎中文兵部楊君墓碣農令柳府君墳前石表送文暢上人序

二十年甲申

是年有監祭使壁記南嶽般舟和尙第二碑祭李中丞文尙書戶部郎中魏府君墓志

順宗永貞元年乙酉

順宗以貞元二十一年正月丙申卽位三月癸已立廣陵郡王爲皇太子有賀立皇太子表八月庚子立皇太子爲皇帝自稱太上皇有百寮賀表辛丑攺元永貞有賀攺元赦表乙已憲宗卽位有卽位禮畢賀表賀冊太上皇后及禮畢表請聽政表三首是年入尙書爲禮部員外郎與蕭俛書云僕當時年三十三甚少自禦史裏行得禮部員外超取顯美欲免世之求進者怪怒媢嫉其可得乎蓋是年子厚年三十三也以王叔文黨貶邵州刺史又貶永州司馬有陳給事行狀戶部侍郎王公太夫人劉氏墓志潞州兵曹柳君墓志

憲宗元和元年丙戌

正月丁卯大赦攺元有賀攺元赦表劍門銘嚴東川啟先侍禦史府君神道表東明張先生墓志陸文通先生墓表連州司馬淩君權厝志哭連州淩司馬詩

二年丁亥

有懲咎賦送趙大秀才往江陵序先太夫人盧氏歸祔志

三年戊子

有貞符非國語與呂道州書與王參元書答吳武陵書同吳秀才贈李睦州詩序貞符序言臣所貶州有流人吳武陵爲臣言董仲舒對三代受命之符而元和四年有與楊京兆書云去年吳武陵來美其齒少才气壯健可以興西漢之文章則吳武陵之來永州蓋在是年也有龍安海禪師碑淩君墓後志送婁圖南遊淮南序酬婁秀才早秋月夜病中見寄酬婁秀才將之淮南見贈之作遊南亭夜還敍志七十韻特進南公睢陽廟碑

四年已丑

是年子厚年三十七在永州有與裴塤蕭俛李建楊京兆許京兆等書與蕭書云人生少得六七十者今已三十七矣與李書云前過三十七年與瞬息無異又云裴應叔蕭思謙各有書足下求取觀之應叔塤也思謙俛也與楊京兆書云永州多火災五年之間四爲大火所迫答許京兆書云伏念得罪來五年未嘗有故舊肯以書見及者則子厚自永貞元年貶至是五年也又有爲南承嗣請從軍狀送南涪州量移澧州序送內弟盧遵遊桂州序寄桂州李中丞薦盧遵啟新作法華寺西亭記始得西山燕遊記鈷鉧潭記鈷鉧西小丘記丘西小石潭記小侄女子墓塼記

五年庚寅

是年有與揚州李相公第二啟與楊誨之書說車贈楊誨之送從弟謀序讀韓愈所作毛頴傳後題太府李卿外婦馬淑志趙秀才羣墓志下殤女子墓塼記聞借田有感詩

六年辛卯

有上西川武相公啟報與楊誨之書爲柳公綽謝上表祭呂化光文衡州刺史東平呂君誄試大理評事柳君墓志同劉二十八哭呂衡州詩

七年壬辰

有賀皇太子牋上嶺南鄭相公啟農公左官三歳復爲大僚獻詩五十韻送崔策序武岡銘袁家渴記石渠記石澗記小石城山記永州刺史崔君權厝志祭崔使君文

八年癸巳

有逐畢方文黃溪記鐵鑪步志答韋中立書呂侍禦墓志祭呂敬叔文

九年甲午

有囚山賦起廢答太尉逸事狀與韓愈書上河陽烏尙書啟毀鼻亭神記文宣王道州廟碑南嶽大明寺律和尙碑湘源二妃廟碑處士段古墓志詔追赴都回寄零陵親故詩過衡山見新花開卻寄弟詩汨羅遇風詩北還登漢陽北原題臨川驛詩界圍巖水簾詩贈詔追南來諸賔詩

十年乙未

有詔追赴都二月至灞亭上詩云十一年前南渡客四千里外北歸人又酬竇員外見促行騎詩云投荒垂一紀新詔下荊扉蓋子厚之貶至是十一年也退之墓志云元和中嘗例召至京師又皆出爲刺史而子厚得柳州有衡陽與夢得分路贈別詩重別夢得詩三贈詩再上湘江詩其贈別詩云十年顦顇到秦京誰料翻爲嶺外行而夢得酬贈詩云去國十年同赴召渡湘千里又分歧重臨事異黃丞相三黜名慚柳士師蓋夢得初貶連州後赴召例授播州子厚以播地逺夢得親老欲拜疏以柳易播防大臣亦有爲夢得言者遂攺授連州故詩有重臨之語子厚以是年三月徙柳州六月到任有柳州謝上表柳州舉自代狀柳州上中書門下狀雷塘禱雨文萬石亭記記柳州山水近治可遊者志從父弟宗直殯祭弟宗直文先聖文宣王柳州廟碑大鑑禪師碑大鑑者佛氏之第六祖也東坡居士云柳子厚南遷始究佛法作曹溪南嶽諸碑妙絕古今長老重辧師儒釋兼通道學純備以謂自唐至今頌述祖師者多矣未有通亮簡正如子厚者唐史元和中馬總自防州刺史遷安南都護徙桂管經略觀察使以碑攷之蓋自安南遷南海非桂管也可以正唐史之誤

十一年丙申

有井銘祭井文寄韋珩詩別捨弟宗一詩韓漳州書報澈上人亡因寄詩聞澈上人亡寄楊侍郎文詩按劉夢得靈澈集序云元和十一年終於宣州開元寺卽此年也別宗一詩云一身去國六千里萬死投荒十二年自永貞元年至是十二年矣

十二年丁酉

有代李愬襄州謝上表復大云寺記東亭記祭楊詹事文朗州司戶薛君妻崔氏墓志箏郭師墓志其志云丁酉之年秋旣季卽是年九月也

十三年戊戌

有平淮夷雅上裴門下啟上襄陽李僕射啟與邕管李中丞啟爲裴中丞乞討黃賊上裴相狀爲裴中丞伐黃賊轉牒上李夷簡書答杜溫夫書萬年令裴府君墓碣襄陽丞趙君墓志上夷簡書云宗元曩者齒少心銳徑行髙步不知道之艱以陷乎大阨窮躓隕墜廢爲孤囚日號而望十四年矣獻淮夷雅表曰臣負罪竄伏違尙書牋奏十有四年蓋自始貶至今十四年韓退之羅池碑云侯爲州三年柳民旣皆喜恱嘗與其部將魏忠謝寧歐陽翼飲酒驛亭謂曰吾棄於時而寄於此與若等好也明年吾將死死而爲神後二年爲廟祀我及期而死其與部將飲酒驛亭蓋此年也

十四年已亥

是年李師道伏誅有賀破東平表爲裴中丞賀破東平表賀東平赦表賀分淄靑爲三道表禮部賀冊尊號表爲裴中丞謝討黃賊表答鄭員外賀啟答諸州賀啟上中書門下狀上裴相狀上裴中丞狀訾家洲亭記韋夫人墳記嶺南鹽鐵李侍禦墓志邕管李中丞墓志處士裴君墓志試大理評事裴君墓志祕書郎姜君墓志按唐史吳武陵傳云初宗元謫永州而武陵亦坐事流永州宗元賢其人及爲柳州刺史武陵北還大爲裴度器遇每言宗元無子說度曰西原蠻未平柳州與賊犬牙宜用武人以代宗元使得優遊江湖又遺工部孟簡書曰古稱一世三十年子厚之斥十二年殆半世矣霆砰電射天怒也不能終朝聖人在上安有畢世而怒人臣耶且程劉二韓皆已抆拭或處大州劇職獨子厚與猿鳥爲伍誠恐霧露所嬰則柳氏無後矣度未及用而宗元死武陵此書蓋在元和十一年又三年而子厚死矣墓志云子厚以元和十四年十月五日卒年四十七明年七月十日歸葬萬年先人墓側

柳文年譜後序

昔之論文者或謂文章以气爲主或謂文窮而益工先生與楊憑書亦曰凡爲文以神志爲主又云自貶官來無事讀百家書上下馳騁乃少得知文章利病先生自妙齡秀發連中異科繼登臺省旋遭斥逐故予以先生文集與唐史參攷爲時年譜庶可知其出處與夫作文之歳月得以究其辭力之如何也紹興五年六月甲子知柳州軍州事潞國文安禮序

柳集所收評論詁訓諸儒名氏

唐

燕山劉氏【名昫撰舊書傳】

蔣氏【名系撰舊書贊】

中山劉氏【名禹錫字夢得編纂柳集作序並祭文與公以文字往來見集】

安定皇甫氏【名湜字持正有祭公文】

東平呂氏【名溫字和叔一字化光與公以文字往來見集】

宋

河南宋氏【名祁字子京撰新史本傳余議論見文集】

廬陵歐陽氏【名修字永叔撰新史紀志表余議論見集古錄諸序並文集】䢐徠石氏【名介字守道議論見唐鑑】

陽翟孫氏【名甫字之翰議論見唐論斷】

成都範氏【名祖禹字純甫議論見唐鑑】

橘林石氏【名字敏若議論見唐史發揮或云發揮鄭少微作】

建安王氏【名崇字次山撰唐書訓辯十卷及注唐文八卷】

竇氏【名蘋撰唐書音辯】

洓水司馬氏【名光字君實議論見通鑑及考異並文集】

京兆劉氏【名恕字道原議論】

河東柳氏【名開字仲塗議論見文集】

河南穆氏【名修字伯長校柳集作後序】

尹氏【名洙字師魯議論見文集】

臨川晏氏【名殊字同叔校正柳文集】

王氏【名安國字平甫議論】

金陵王氏【名安石字介甫議論見臨川文】

眉山蘇氏【名洵字明允議論見老泉文集】

蘇氏【名軾字子瞻議論見東坡文集】

蘇氏【名轍字子由議論見潁濵文集】

九江夏氏【名竦字子喬議論見文集】

蘇氏【名過字叔黨議論見斜川文集】

南丰曾氏【名鞏字子固議論見文集】

曾氏【名肇字子開議論見文集】

淇水李氏【名淸臣字邦直議論見文集】

盱江李氏【名覯字泰伯議論見文集】

豫章黃氏【名庭堅字魯直議論見文集】

宛丘張氏【名耒字文潛議論見文集】

淮海秦氏【名觀字少遊議論見文集】

北山陳氏【名師道字無已一字履常議論見文集】

濟北晁氏【名補之字無咎議論見離騷諸序余見文集】

濟南李氏【名廌字方叔議論見文集】

眉山唐氏【名庚字子西議論見魯國文集】

龜山楊氏【名時字中立議論見語錄】

陳氏【名長方字齊之議論見語錄】

鄒氏【名浩字志完議論見語錄】

謝氏【名諤字昌國議論見語錄】

石氏【名大任字安世議論見語錄】

尹氏【名焞字彥明議論見語錄】

孔氏【名武仲字常父議論見語錄】

扶風馬氏【名才字子才議論見文集】

蜀郡鄭氏【名少微字明舉議論見文集】

朱氏【議論見秀水閒居錄】

張氏【名舜民字蕓叟議論見畫墁集】

王氏【名得臣議論見麈史】

張氏【名兪字少愚議論】

沈氏【名括字存中議論見筆談】

胥山沈氏【名晦校柳文撰後序】

東萊呂氏【名本中字居仁議論】

苕溪胡氏【名仔議論見漁隠叢話】

曾氏【議論見筆墨閒錄】

周氏【字少隠議論見楚辭贅說】

洪氏【名芻字駒父議論見詩話文集】

廣漢張氏【名震字眞父議論見文集】

東萊呂氏【名祖謙字伯恭議論見文集】

永嘉陳氏【名傅良字君舉議論見文集】

廬陵楊氏【名萬里字庭秀議論見文集】

梅溪王氏【名十朋字龜齡議論見文集】

洪氏【名邁字景盧議論見文集】

龍溪汪氏【名藻字彥章撰柳公永州祠堂記余議論見集】

曹氏【名輔撰祭公文】

黃氏【名翰有祭公文】

許氏【名尹有祭公文】

文氏【名安禮撰柳文年譜後序】

李氏【名褫撰柳文後序】

三山林氏【名之奇字少頴議論見漢唐龜鑑】

眉山程氏【名惇厚字子山著韓柳意釋余議論見金華文集】

臨邛宋氏【名逺孫字仲山議論見語錄及文集】

橫浦張氏【名九成字子韶議論見漢唐鱠及唐史摘實】

屏山劉氏【名子翚字彥衝議論見奧論文集】

歷陽張氏【名孝祥字安國議論見文集】

永嘉葉氏【名適字正則議論見唐鈔】

西山邵氏【名博字公濟議論見文集】

箕山晁氏【名公遡字子西議論見集】

邛南計氏【名有功字敏夫議論】

廣漢何氏【名耕字道夫議論柳文】

觀堂劉氏【名望之字夷叔議論見文集】

眉山劉氏【名觀字中逺議論】

眉山李氏【名燾字仁甫議論】

資中李氏【名石字知防撰柳文後序余議論見方舟文集】

恭南馮氏【名時行字當可議論見縉雲文集】

陵陽諭氏【名汝礪字迪孺議論見雜文】

導江王氏【名咨字夢得議論見雪齋文集】

洪川姜氏【名如晦字彌明議論見月溪文集】

眉山劉氏【名字子有議論見橫舟文集】

李氏【名蘩字淸叔議論】

上捨黃氏【名唐著柳文雌黃五十篇】

鶴山呂氏【名東字伯陽校正韓柳文】

建安蔡氏【名夢弼字傅卿增注韓柳文集】

建安魏氏【名懷忠字仲舉校正唐柳文集】

眉山王氏【名稱字季平】

三江任氏【名淵字子淵議論並解】

眉山孫氏【名汝聽字良臣全解】

眉山劉氏【名崧字公輔全解】

臨邛韓氏【名醇字仲韶全解】

南城童氏【名宗說全解】

新安張氏【名惇頤音辯】

陳氏【名鶚字一飛音釋】

新添集注五十家

續添補注七十家

欽定四庫全書

五百家注柳先生集卷一

雅詩歌曲

獻平淮夷雅表一首

【集注曰詩序宣王能興衰撥亂命召公平淮夷注云淮夷東國在淮浦而夷行也元和十三年十月癸酉平吳元濟在淮蔡故曰淮夷蓋公擬江漢之詩而作也與韓文公平淮西碑同時作先儒穆伯長云韓元和聖徳平淮西柳雅章之類皆辭嚴義偉制述如經能崒然聳唐徳於盛漢之表談藪云論柳文者皆以謂封建論退之所無淮西雅韓文不逮】

臣宗元言臣負罪竄伏違尙書牋奏十有四年【童曰禮部郎官掌尙書牋奏公永貞元年自禮部員外郎貶邵州刺史又貶永州司馬元和十年召至京師又出爲柳州刺史至是元和十三年爲十四年故云】聖恩寛宥【補注周官司刺掌三宥三赦之法一宥曰不識再宥曰過失三宥曰遺忘】命守遐壤【孫曰謂元和十年三月爲柳州刺史也】懷印曳紱【紱綬也】有社有人【孫曰論語有民人焉有社稷焉】臣宗元誠感誠荷頓首首伏惟睿聖文武皇帝陛下天造神斷克淸大憝【補注憝惡也書康誥曰元惡大憝此謂平吳元濟也憝徒對切】金鼓一動萬方畢臣太平之功中興之徳推校千古無所與讓臣伏自忖度【補注忖度字見孟子王曰詩云他人有心予忖度之度徒各切】有方剛之力【孫曰詩膂力方剛經營四方】不得備戎行【音杭】致死命況今已無事思報國恩【一作恩徳】獨惟文章伏見周宣王時稱中興其道彰大於後罕及然徵於詩大小雅【孫曰小雅六月采芑車攻吉日大雅崧髙烝民韓奕江漢常武】其選徒出狩則車攻吉日【韓曰詩小雅車攻宣王復古也宣王能內修政事外攘夷狄復文武之競土修車馬備器械復防諸侯於東都因田獵而選車徒焉吉日美宣王田也能謹微接下無不自盡以奉其上焉】命官分土則崧髙韓奕烝人【韓曰大雅崧髙尹吉甫美宣王也天下復平能建國朝諸侯褒賞申伯焉韓奕尹吉甫美宣王也能錫命諸侯烝民尹吉甫美宣王也任賢使能周室中興焉補注烝民作烝人避唐諱也】南徵北伐則六月采芑【韓曰小雅六月宣王北伐也采芑宣王南徵也】平淮夷則江漢常武【韓曰大雅江漢尹吉甫美宣王也能興衰撥亂命召公平淮夷常武召穆公美宣王也有常徳以立武事因以爲戒焉】鏗鍧炳耀【童曰鏗鍧鐘鼓聲鏗丘耕切鍧呼宏切】蕩人耳目【蕩音蕩又去聲他浪切】故宣王之形容與其輔佐由今望之若神人然此無他以雅故也臣伏見陛下自卽位以來平夏州【童曰永貞元年八月乙已憲宗卽位其年冬夏綏銀節度畱後楊惠琳反元和元年三月夏州兵馬使張承金斬惠琳】夷劍南【童曰永貞元年八月癸丑劍南西川節度使韋臯卒行軍司馬劉辟自稱畱後元和元年正月命髙崇文率李元奕嚴礪李康以討辟擒辟以獻十月辟伏誅】取江東【童曰元和二年十月鎭海軍節度李錡反殺畱後王澹乙丑命王諤討之癸酉鎭海軍兵馬使張子良執錡以獻十一月錡伏誅】定河北【童曰元和七年八月魏博節度使田季安卒其子懷諫自稱知軍府事十月魏博軍以田季安之將田興知軍事是月興以六州歸於有司十一月赦魏博貝衛澶相六州詔興充魏博節度使賜名正韓曰元和四年成徳軍節度使王承宗反五年赦之至十年有罪絕其朝貢詔六州節度進討十三年承宗獻徳棣二州降】今又發自天衷克翦淮右【童曰元和九年閏八月彰義軍節度吳少陽卒其子元濟自稱知軍事九月命嚴綬李光顏李文通烏重討之十二年十月克蔡州十一月元濟伏誅】而大雅不作臣誠不佞然不勝憤懣【懣音悶一作踴懣一作憤踴踴音勇】伏以朝多文臣不敢盡專數事謹撰平淮夷雅二篇𨿽不及尹吉甫召穆公等庶施諸後代有以佐唐之光明謹昧死再拜以獻臣宗元誠恐誠懼頓首頓首謹言

平淮夷雅二篇【並序】

皇武命丞相度董師集大功也【孫曰元和十二年七月以宰相裴度爲中書侍郎同平章事充淮西宣慰處置使董督也】

皇耆其武【童曰耆致也詩耆定爾功是也音防又巨移切】於溵於淮【孫曰溵水名說文水出潁川陽城少室山東入潁童曰唐溵水縣屬陳州元和九年討蔡以李光顏爲陳州刺史充忠武軍都知兵馬使始逾月權夲軍節度使詔以其軍當一面光顏乃壁溵水其明年大破賊時曲又與烏重破賊小溵河】旣巾乃車【補注巾飾也周官有巾車之職左氏傳云巾車脂轄巾一作徒】環蔡其來【其一作具】狡眾昬嚚【張曰狡眾賊徒也昬嚚愚也口不道忠信之言曰嚚○狡古巧切嚚魚巾切】甚毒於酲【童曰酲酒病也音呈】狂奔叫呶【孫曰叫呶讙聲也詩或不知叫號載號載呶呶尼交切亦作詉】以干大刑【幹一作扞】皇咨於度惟汝一徳曠誅四紀【孫曰自吳少誠少陽至元濟凡五十年】其徯汝克【徯待也】錫汝斧鉞其往視師師是蔡人以宥以釐【音僖】度拜稽首廟於元龜【孫曰元龜大龜也廟於元龜者謂以元龜卜之於廟也】旣禡旣類【禡莫駕切】於社是宜【韓曰禡類宜皆師祭也詩是類是禡禮記天子將出徵類於上帝宜乎社造乎穪禡於所徵之地】金節煌煌【孫曰周禮凡邦國之使節山國用虎節土國用人節澤國用龍節皆以金爲之】鍚盾雕戈【孫曰說文銀鉛之間曰錫盾矛盾所以扞身蔽目者雕琢也說文戈平頭防○盾之切】犀甲熊旂【孫曰周禮函人爲甲犀甲七屬楚辭操吳戈兮被犀甲以犀爲鎧甲也又周禮熊虎爲旗今作旂通用】威命是荷【孫曰詩百祿是何注何任也通作荷童曰左傳昭七年弗克負荷荷音作河】度拜稽首出次於東天子餞之【孫曰是歳八月度赴淮西上禦通化門送之】罍斝是崇【孫曰罍說文云龜目酒樽刻木作云雷之象象施不窮也斝玉爵夏曰琖商曰斝周曰爵一說斝受六升○斝舉下切】鼎臑爼胾【韓曰臑羊豕臂也胾大臠也○臑奴侯切胾側吏切】五獻百籩【韓曰禮記一獻質三獻文五獻察】凡百卿士班以周旋旣涉於滻【孫曰滻水名出京兆藍田闗入灞童曰滻水在京兆唐都於此度之出討淮西渉此水以往滻音產】乃翼乃前孰圖厥猶【孫曰猶謂謀猶詩王猶允塞】其佐多賢【韓曰度表馬總爲宣慰副使韓愈爲行軍司馬李正封馮宿李宗閔備幕府皆朝廷之選】宛宛周道【孫曰周道猶言大道也詩有棧之車行彼周道】於山於川逺揚邇昭陟降連連我斾我旗【孫曰說文云斾者繼旐之旗沛然而垂】於道於陌【孫曰阡陌田間道南北曰阡東西曰陌】訓於羣帥拳勇來格【孫曰詩巧言無拳無勇職爲亂階注拳力也格至也】公曰徐之無恃頟頟【童曰頟頟勇悍之貌書同晝夜頟頟鄂格切】式和爾容惟義之宅【宅居也】進次於郾【童曰唐許州潁川郡有郾城縣與蔡州爲鄰裴度傳云度屯郾城勞諸軍宣朝廷厚意士奮於勇李光顏傳云十二年四月敗賊於郾城守將鄧懷金大恐率諸將來服開門待光顏入之城自壊者五十版○郾於幰於獻二切】彼昏卒狂裒凶鞠頑【孫曰裒聚也鞠告也詩采芑曰陳師鞠旅謂告其師旅也○裒蒲侯切鞠音掬】蜂蝟斧螗【孫曰說文蝟虫也似豪豬而小爾蝟毛刺是也螗蟬也孫曰詩如蜩如螗】赤子匍匐厥父是亢【亢拒也童曰爾雅云亢鳥嚨前漢貫髙絕亢而死師古曰亢者總謂頸也音剛】怒其萌芽以悖太陽【補注太陽日也三山老人語錄云柳子厚平淮西雅曰赤子匍匐厥父是亢怒其萌芽以悖太陽言賊以逆取敗最爲精確】王旅渾渾【胡本胡昆二切】是佚是怙旣獲敵帥若饑得餔【童曰餔申時食音步】蔡凶伊窘悉起來聚左其虛【音禱】靡愆靡慮【孫曰李祐言於李愬曰蔡之精兵皆在洄曲及四境拒守守城者皆羸老之卒可以乘虛直抵其城比賊將聞之元濟已成擒矣愬從之遂克蔡州】載辟載祓【孫曰祓謂祓除不祥音弗】丞相是臨【孫曰十月度建彰義節將降卒萬餘人入蔡州】弛其武刑【弛解也施是切】諭我徳心【孫曰度以蔡卒爲牙兵或諫曰蔡人反側者尙多不可不備度曰吾爲彰義軍節度使元惡旣擒蔡人則吾人也又何疑焉蔡人聞之感泣】其危旣安有長如林【長上聲】曾是讙譊【讙音歡譊女交切】化爲謳吟皇曰來歸汝復相予爵之成國【韓曰一作公於有晉以下文觀之意若重】

【復】胙以夏區【韓曰度本傳度入朝策勲進金紫光祿大夫文館大學士上柱國晉國公戶三千復知政事晉地卽夏之所都左氏傳云昔武王克商分唐叔命以康誥而封於夏墟注夏墟大夏今太原晉原也胙報也】度拜稽首天子聖神度拜稽首皇祐下人淮夷旣平震是朔南宜廟宜郊以告徳音歸牛休馬【孫曰書歸馬於華山之陽放牛於桃林之野示天下弗服牛一作刃】丰稼於野我武惟皇永保無疆

皇武十有一章章八句

方城命愬守也卒入蔡得其大醜以平淮右

【集注左氏楚國方城以爲城方城山名在唐州元和十一年十二月以李愬爲唐鄧隋節度使與元濟戰數有功十二年十月愬自文城因天大雪疾馳百二十里夜半至懸瓠城破其門取元濟以獻得其大醜謂此大醜大酋也易曰獲其大醜○愬音訴】

方城臨臨王卒峙之【孫曰爾雅供峙具也峙直裏切】匪儌匪競【儌求也古堯切】皇有正命【正一作王】皇命於愬往舒余仁踣彼艱頑【踣僵也蒲墨切】柔惠是馴愬拜卽命於皇之訓【孫曰書於帝其訓於謂遵行也】旣礪旣攻【孫曰礪淬礪書礪乃鋒刃】以後厥刃王師嶷嶷【張曰詩克岐克嶷魚力切又九嶷山名也音疑】熊羆是式【補注式猶似也】銜勇韜力【銜乎監切】日思予殛【孫曰殛誅也蓋言欲誅賊也晏本作思奮予殛又一作日思奮殛】冦昬以狂敢蹈愬疆士獲厥心大袒髙驤【孫曰驤舉首也】長防酋矛【孫曰考工記酋矛常有四尺注云酋發聲直謂矛爾】粲其綏章【孫曰詩王錫韓侯淑旂綏章注云綏所引以登車有采章也粲采章貌】右翦左屠聿擒其良【孫曰十二年二月愬擒元濟捉生虞侯丁士良士良元濟驍將愬釋其防署爲捉生將士良感之言於愬曰賊將吳秀琳擁三千之眾據文城柵爲賊左臂官軍不敢近者有陳光洽爲之謀主也士良能擒光洽戊申果擒光洽以歸三月秀琳以文城柵降愬撫其背慰勞之】其良旣宥告以父母恩柔於肌卒貢爾有維彼攸恃乃偵乃誘【孫曰愬厚待秀琳與之謀取蔡秀琳曰公欲取蔡非得李祐不可愬遣廂虞侯史用誠生擒祐以歸釋不殺用其防戰比有功偵也問也】維彼攸宅乃發乃守其恃爰獲我功我多陰諜厥圖【諜間諜逹協切】以究爾訛雨雪洋洋【雨去聲】大風來加【孫曰十月愬軍出攻蔡夜至張柴村風雪旌旗裂人馬凍死者相望】於燠其寒【燠乙六切】於邇其遐汝陰之茫【孫曰汝陰地名蔡州之境】懸瓠之峨【孫曰懸瓠蔡州城取其形似峨髙也童曰愬傳云愬入蔡州取吳元濟道分輕兵斷橋以絕洄曲道又以兵絕朗山道行七十里夜半至懸瓠城雪甚城旁皆鵝鶩池愬令擊之以亂軍聲賊恃吳房朗山戌晏然無知者】是震是拔大殱厥家【殱將亷切】狡虜旣縻輸於國都示之市人卽社行誅【孫曰愬至懸瓠城壬申攻牙城毀其外門癸酉毀其南門元濟於城上請罪梯而下檻送京師十一月以元濟獻廟社斬於獨柳之下一本作以誅】乃諭乃止蔡有厚喜完其室家仰父俯子【補注劉夢得嘉話拾遺言柳八駁平淮西碑云左餐右粥何如平淮夷雅仰父俯子又云韓碑兼有帽子使我爲之便說用兵討叛】汝水沄沄【童曰沄沄水流轉貌音云】旣淸而彌【童曰眇彌水貌彌一作夷】蔡人行歌我步逶遲【逶於危切】蔡人歌矣蔡風和矣孰纇蔡初【纇盧對切晏本作類】胡甈爾居【臲卼不安貌童曰爾雅康瓠謂之甈說文康瓠破罌也前漢賈誼傳注康瓠瓦盆底○甈牛列五計二切】式慕以康爲願有餘是究是咨皇徳旣舒皇曰咨愬裕乃父功【裕大也】昔我文祖惟西平是庸【孫曰愬父晟事徳宗平朱泚之亂功居多封西平王庸用也】內誨於家外刑於邦【孫曰刑典刑也】孰是蔡人而不率從蔡人率止惟西平有子西平有子惟我有臣疇允大邦【孫曰漢書疇其爵邑疇等也蔡平以愬撿校尙書左僕射襄州刺史充山南東道節度襄鄧隋唐復郢均房等州觀察使一本允作亢字】俾惠我人於廟告功以顧萬方【黃狀元唐曰學者皆以平淮一事爲章武雋功韓柳二詩爲工於文愚竊笑之淮蔡唐地也元濟唐臣也外連姦雄內刺宰相並天下之力僅能取三州困斃之餘本吾臣子而以逆誅之夲吾故地而以新復之君臣動色相慶有靦面目矣昔魏太祖時國淵破田銀蘇伯於河間及上首級如其實數太祖問其故淵曰河間封內之地銀等叛逆𨿽克敵有功淵竊恥之諸葛孔明出祁山而南安天水安定歸降且拔千餘家還漢中蜀人皆賀孔明慼容曰普天之下莫非漢民以此爲賀能不爲愧嗚呼國子尼不以討封內之冦爲有功孔明不以得漢氏之民爲可賀則唐室平藩鎭之逆又果足以形於歌詠乎二子之見亦韓柳有所不及者矣】

方城十有一章章八句

唐鐃歌鼓吹曲十二篇【並序】

【韓曰鐃如鈴無舌有秉孫曰鐃小鉦也軍法卒長執鐃古今注漢樂有黃門鼓吹天子所以宴羣臣短簫鐃歌鼓吹之一章爾亦以錫有功諸侯鐃女交切吹尺僞切】

負罪臣宗元【一無負罪二字】言臣幸以罪居永州【韓曰憲宗卽位攺元元和十一月公貶永州司馬】受食府廩竊活性命得視息無治事時恐懼小閒【音閒】又盜取古書文句聊以自娛【元俱切】伏惟漢魏以來代有鐃歌鼓吹詞【見下注】惟唐獨無有臣爲郎時以太常聨禮部【孫曰公爲禮部員外郎與太常寺相近】嘗聞鼓吹署有戎樂詞獨不列今又考漢曲十二篇【韓曰晉志云漢時有短簫鐃歌之樂其曲有朱鷺思悲翁艾如張上之回雍離戰城南巫山髙上陵將進酒君馬黃芳樹有所思雉子班聖人出上邪臨髙臺逺如期石畱務成云黃爵行釣竿凡二十二曲列於鼓吹多序戰陣之事序云十二篇豈公之所取者止於是耶已下魏晉曲亦與序不同意仿此補注唐歐陽詢載梁沈約鼓吹曲十二首云漢第一曲朱鷺今本紀謝漢第二曲思悲翁今賢首山漢第三曲艾如張今桐柏山漢第四曲上之回今道亡漢第五曲翁離今抗威漢第六曲戰城南今漢東流漢第七曲巫山髙今鶴樓峻漢第八曲上陵今昬主漢第九曲將進酒今石首扃漢第十曲有所思今期運集漢第十一曲芳樹今於穆漢第十二曲上邪今大梁公云漢曲十二篇疑本於此也】魏曲十四篇【韓曰及魏受命攺其十二曲使繆襲爲詞述以功徳代漢攺朱鷺爲楚之平言魏也攺思悲翁爲戰滎陽言曹公也攺艾如張爲獲呂布言曹公東圍臨淮擒呂布也攺上之回爲克官渡言曹公與袁紹戰破之於官渡也攺雍離爲舊邦言曹公勝袁紹於官渡還譙收藏死亡士卒也攺戰城南爲定武功言曹公初破鄴武功之定始乎此也攺巫山髙爲屠柳城言曹公越北塞歷白檀破三郡烏丸於柳城也攺上陵爲平南荊言曹公平荊州也攺將進酒爲平關中言曹公徵馬超定關中也攺有所思爲應帝期言文帝以聖徳受命應運期也攺芳樹爲邕熙言魏氏臨其國君臣邕穆庶績咸熙也攺上邪爲太和言明帝繼體承統太和攺元徳澤流布也其餘並同舊名魏樂亦二十二曲今云十四篇】晉曲十六篇【韓曰及晉武帝受禪令傅制爲二十二篇述以功徳代魏攺朱鷺爲靈芝祥攺思悲翁爲宣受命攺艾如張爲徵遼東攺上之回爲宣輔政攺雍離爲時運多難攺巫山髙爲平玉衡攺上陵爲文皇統百揆攺將進酒爲因時運攺有所思爲惟庸蜀攺芳樹爲天序攺上邪爲大晉承運期攺君馬黃爲金靈運攺雉子班爲於穆我皇攺聖人出爲仲春振旅攺臨髙臺爲夏苗田攺逺如期爲仲秋狝田攺石畱爲順天道攺務成爲唐堯攺黃爵行爲伯益釣竿依舊名其攺者辭各有所指猶魏之攺漢也今云十六篇意見上】漢歌詞不明紀功徳魏晉歌功徳具今臣竊取魏晉義用漢篇數爲唐鐃歌鼓吹曲十二篇紀髙祖太宗功能之神奇因以知取天下之勤勞命將用師之艱難每有戎事治兵振旅幸歌臣詞以爲容【孫曰容謂容貌威儀也漢時徐生善爲容是也】且得大戒宜敬而不害臣淪棄卽死言與不言其罪等耳猶冀能言有益國事不敢效怨懟黙已【童曰懟亦怨也左傳以死誰懟○懟直類切又音隊】謹冒死上

隋亂旣極唐師起晉陽平姦豪爲生人義主以仁興武爲晉陽武第一

【韓曰晉陽太原屬邑隋煬帝大業十二年以唐髙祖爲太原畱守時煬帝南遊江淮天下盜起太宗在晉陽陰有安天下之志義寧元年晉陽宮監裴寂晉陽令劉文靜與太宗協謀遂起義兵於晉陽八月髙祖克長安武徳元年受隋禪卽位焉】

晉陽武奮義威煬之渝【孫曰煬暴也渝一作淪淪防也言煬帝失徳以亡其國○煬音漾】徳焉歸氓畢屠【孫曰言民皆屠戮也】綏者誰皇烈烈專天機號以仁揚其旗日之升九土晞【孫曰九土九州晞一作熙】訴田圻【音祈一作斥田坼坼恥格切】流洪輝有其二【孫曰論語三分天下有其二以服事殷】翼余隋斮梟鷔【孫曰斮說文云斬也梟鷔惡鳥以諭叛臣童曰前漢郊祀志古天子春祠黃帝用一梟破鏡梟鳥名食母破鏡獸名食父黃帝欲絕其類使百吏祠皆用之破鏡如防而虎眼漢五月五日作梟羹以賜百官鷔不祥鳥也白身赤口○斮側略切梟古堯切鷔五髙切】連熊螭枯以肉勍者羸【勍音勤羸倫爲切】后土蕩【蕩平也】穹彌合之育莽然施惟徳輔【補注書皇天無親惟徳是輔】慶無期

右晉陽武二十六句【句三字】

唐旣受命李密自敗來歸以開黎陽斥東土爲獸之窮第二

【韓曰李宻遼東襄平人隋末楊感起兵黎陽宻往從之不見用感敗宻潛歸以防幹東都賊翟讓讓推宻爲謀主號魏公移檄州縣列煬帝十罪天下震動義寧元年隋遣王世充選卒十萬擊宻唐武徳元年宻失利遂與其眾二萬人歸關中旣至髙祖拜光祿卿封邢國公後禮寖薄宻意不平未防髙祖遣宻詣山東收其餘眾適復有詔召宻宻懼遂謀叛據姚林城熊州副將盛彥師擊斬之傳首長安○一本題云李宻自邙山之敗其下皆貳伯王之業知天授在唐遂歸於有道享我爵命爲獸之窮】

獸之窮奔大麓【孫曰麓山足書納於大麓以獸諭宻故云奔大麓也○麓音鹿】天厚黃徳狙獷服【孫曰唐以土徳代隋故云黃徳韓曰揚雄劇秦美新肉角之獸狙獷而不臻注狙獷犬嚙人者也○狙七餘切獷古孟切】甲之櫜弓弭矢箙【孫曰櫜所以藏弓之器詩云載櫜弓矢是也弭止也箙矢房所以藏矢○櫜音羔弭緜婢切箙音服】皇旅靖敵逾蹙自亡其徒匪予戮屈猛【孫曰猛獸音畎韓曰按唐韻集韻官韻並無字或謂當作音暴彊侵也周禮有司氏】防栗栗【音栗】縻以尺組噉以秩【孫曰此謂宻至長安以爲光祿卿邢國公縻忙皮切噉杜覽切與啗同】黎之陽土茫茫富兵戎盈倉箱乏者徳莫能享【音香協韻義同去聲】驅兕授我疆

右獸之窮二十二句【其十八句句三字其四句句四字】

太宗師討王充建徳助逆師奮擊武牢下擒之遂降充爲戰武牢第三

【韓曰唐武徳元年煬帝凶問至東都王世充等奉越王侗卽皇帝位侗封世充鄭國公二年世充脇越王侗求禪遂僭位攺元國號鄭三年七月髙祖詔秦王世民督諸軍討世充先是竇建徳爲越王侗所封爲夏王與世充結懽四年三月建徳悉起兵救世充五月世民大破建徳之眾於武牢執之王世充舉東都降河東平童曰王充卽王世充也避太宗諱故去世字餘仿此】

戰武牢動河朔【孫曰河朔謂建徳所據之地】逆之助圖掎角【童曰左傳襄十四年譬如捕鹿晉人角之諸戎掎之注掎踣其足也韓曰三國誌吳陸遜攻蜀曰掎角此冦正在今日○掎居綺切】怒鷇麛【童曰鷇鳥子生須哺者麛鹿子孫曰鷇麛以諭世充建徳也○鷇古切諸本作音丘切義同麛字音莫兮切】抗喬嶽【孫曰喬嶽大山】翹萌芽【翹舉也】傲霜雹王謀內定申掌握鋪施芟夷二主防憚華戎廓封略命之瞢【孫曰命謂天命瞢不明也母亙切又防甍夢三音】卑以斮【斮斬也音斫】歸有徳惟先覺

右戰武牢十八句【其十六句句三字其二句句四字】

薛舉據涇以死子仁杲尢勇以暴師平之爲涇水黃第四

【韓曰薛舉隋末起兵隴西自號西秦霸王唐武徳元年冦涇州敗唐兵八月謀取長安防有疾死子仁杲止復圍涇州十一月秦王至髙墌城仁杲使宗羅防將兵來拒秦王遣將擊之於淺水原羅防軍大潰秦王乃親率驍騎據涇水臨之仁杲遂降十二月歸斬於長安市】

涇水黃【孫曰漢地理誌涇水出安定郡涇陽縣開頭山東南至陵陽入渭詩云涇以渭濁故雲涇水黃也】隴野茫【孫曰舉盡有隴西之地茫茫大也】負太白騰天狼【韓曰太白天狼皆星名天官書曰秦之疆在太白占於狼弧蓋太白當秦疆而涇隴卽秦地故云又天狼妖星以諭貪殘楚辭舉長矢兮射天狼】有鳥鷙立【鷙音至】羽翼張鉤喙決前【喙口也許穢切】鉅趯傍【張曰鉅足距趯跳也音惕鉅一作距】怒飛饑嘯翾不可當【翾小飛貌隳緣切】老雄死子復良【孫曰舉卒仁杲僣稱帝】巢岐飲渭肆翺翔【孫曰岐岐山渭渭水○翺牛刀切翔音祥】頓地紘【補注紘八紘也選云設天网以該之頓八紘以掩之】提天网列缺掉幟【韓曰列缺電名選云霹列缺孫曰陵陽子明經曰列缺气去地二千四百里列缺掉幟言其旗幟飛動如列缺也○幟音尺志切】招揺耀鋩【韓曰招搖星名晉志招揺主胡兵孫曰禮記招搖在上急繕其怒招搖北斗七星也北斗居四方宿之中以斗末從十二月建而指之則四方宿不差今軍行法之亦作此北斗星在軍中舉之於上以正四方○鋩音芒】神來助夢嘉祥腦塗原野魄飛揚【孫曰謂斬仁杲及其首帥等】星辰復恢一方

右涇水黃二十四句【其十五句句三字其九句句四字】

輔氏憑江淮竟東海命將平之爲奔鯨沛第五【韓曰輔氏輔公祏也隋季與杜伏威爲盜轉掠淮南伏威號總管公祏爲長史唐武徳二年伏威遣使歸國詔授公祏淮南道行臺封舒國公六年伏威入朝公祏居守八月遂稱帝於丹陽國號宋修陳故宮室居之遣將侵海州冦壽陽詔趙郡王孝恭及李靖黃君漢李世勣等討之七年三月公祏敗走野人執送孝恭孝恭斬之傳首京師】

奔鯨沛蕩海垠【蕩搖蕩垠岸蕩音蕩又他浪切垠魚巾切】吐霓翳日腥浮雲帝怒下顧哀墊昬【童曰書下民昬墊○墊都念切】授以神柄推元臣【孫曰此謂詔襄州道行臺僕射趙郡王孝恭等討公祏也】手援天矛截修鱗【孫曰此謂孝恭大敗公祏擒之也】披攘防霿【霿武賦切與霧同又茂夢二音】開海門地平水靜浮天根羲和顯耀【韓曰淮南子羲和日禦也】乘淸氛赫炎溥暢融大鈞

右奔鯨沛十八句【其十句句三字其八句句四字】

梁之餘保荊衡巴巫窮南越良將取之不以師爲苞枿第六

【孫曰蕭銑後梁宣帝曾孫故曰梁之餘義寧元年十月自稱梁王二年僣稱皇帝西至三峽南盡交趾北拒漢水皆附屬勝兵至四十餘萬武徳元年徙居江陵四年九月髙祖詔發巴蜀兵以趙郡王孝恭李靖統十二總管討銑十月銑出降送長安斬於都市南方郡縣聞之皆望風欵附說文枿伐木余也牙葛切】

苞枿矣【韓曰官韻唐韻集韻玉篇並無字疑作防傳寫者誤書日爲黑耳防音隊茂也】惟根之蟠彌巴蔽荊【補注荊卽江陵銑所居地】負南極以安我舊梁氏【音冒】緝綏艱難江漢之阻都邑固以皃【音完】聖人作神武用有臣勇智奮不以眾投迹死地謀猷縱化敵爲家慮則中浩浩海裔不威而同系縲降王定厥功【韓曰孟子系縲其子弟注系縲猶結防也謂孝恭送銑於長安也○縲力追切降胡江切】澶漫萬里【童曰澶漫大水貌杜詩澶漫山東二百州謂散逺也○澶音憚漫謨官莫半二切】宣唐風蠻夷九譯咸來從【童曰傳四方之言曰繹音亦】凱旋金奏像形容【韓曰趙王孝恭傳銑降帝恱遷孝恭荊州大總管詔圖破銑狀以進】震赫萬國罔不龔【音防義同通用】

右苞枿二十八句【其十六句句四字其三句句五字其九句句三字】李軌保河右師臨之不克變或執以降爲河右平第七

【孫曰軌字處則武威姑臧人義寧元年七月自稱河西大梁王盡有河西五郡之地唐武徳元年髙祖與書招撫之冊拜爲梁州總管封梁王二年軌奉書稱皇從弟大涼皇帝臣軌而不受官爵髙祖怒始議討之五月軌將安興貴執軌以聞河西悉平】

河右澶漫【澶漫見上注】頑爲之魁王師如雷震昆侖以頽【韓曰昆侖山名在梁地昆音昆侖盧昆切頽徒回切】上聾下聰驁不可回【韓曰軌將安興貴仕長安表請說軌遣之興貴至武威乘間說軌令舉河西以歸唐不聽】助讎抗有徳惟人之災乃潰乃奮執防歸厥命【補注卽謂安興貴執軌以聞也】萬室防其仁一夫則病濡以鴻澤【濡霑濡】皇之聖威畏徳懷功以定順之於理物咸遂厥性

右河右平十八句【其十一句句四字其五句句五字其二句句三字】突厥之大古外域莫彊焉師大破之降其國告於廟爲鐵山碎第八

【孫曰突厥古匈奴北部隋大業中始畢可汗立其族彊盛髙祖起義兵遣劉文靜聘始畢引以爲援遣兵從平京城自後恃功驕踞唐武徳二年又立突利可汗頡利突利承父兄之資尢有憑陵中國之意九年入冦便橋太宗親與盟於渭上未防復寇貞觀三年太宗詔李靖李勣六總管師凡十餘萬討之十二月突利率所部來奔四年正月靖進屯惡陽嶺夜襲定襄破之頡利懼竄鐵山靖乘間襲擊遂大破滅其國頡利出奔張寶相生擒之復定襄安常之地斥地界自陰山北至大漠厥九勿切】

鐵山碎大漠舒二虜勁【孫曰二虜頡利突利二可汗也】連穹廬背北海專坤隅歳來侵邊或傅於都【傅音附】天子命元帥奮其雄圖破定襄降魁渠【孫曰靖襲定襄破之頡利所親康蘇宻來降】窮竟窟宅斥余吾【孫曰斥開也余吾匈奴地名韓曰前漢武帝紀馬生余吾水中應劭注云在朔方北也斥一作並】百蠻破膽邊氓蘇威武燀燿明區【補注燀炊也左氏燀之以薪鬼區逺夷○燀齒善切一作輝】利澤彌萬祀功不可逾官臣拜手【補注左氏官臣偃實先後之注官臣守官之臣】惟帝之謩

右鐵山碎二十二句【其十一句句三字其九句句四字其二句句五字】劉武周敗裴寂咸有晉地太宗滅之爲靖本邦第九

【韓曰唐武徳二年劉武周率兵侵並州又進冦介州陷之五月髙祖遣李文仲討之一軍全沒六月右僕射裴寂請自行進討七月又爲其將宋金剛所敗武周進逼並州遂據太原遣金剛進攻晉州六日城陷太宗表請益兵往擊之三年四月敗金剛於雀兒谷又破武周於洺州武周及金剛奔穾厥太宗進平並州遂復故地】

本邦伊晉惟時不靖根柢之搖【柢木根典禮切張曰漢書音蔕】枝葉攸病守臣不任【孫曰謂裴寂爲晉州道行軍總管與武周戰敗績】勩於神聖【孫曰勩勞也謂勞太宗自平之也○勩羊至切又音曵】惟鉞之興翦焉則定洪惟我理【洪一作往】式和以敬羣頑旣夷庶績咸正皇謩載大惟人之慶

右靖本邦十四句【句四字】

李靖滅吐谷渾西海上爲吐谷渾第十

【韓曰舊史李靖傳貞觀初吐谷渾冦邊太宗以靖爲西海道大總管統諸道兵徵之大破其國吐谷渾之眾殺其可汗來降孫曰貞觀九年五月靖平吐谷渾於西海之上獲其王慕容伏允渾音魂嚴曰吐谷渾居甘松山之南洮水之西隋時其王慕容伏允冦邊煬帝敗之太宗時屢入冦然伏允耄不能事其相天柱王用事貞觀九年詔李靖爲西海道行軍大總管與侯君集等擊之伏允謀入磧靖等決防深入破之栢海上】

吐谷渾盛彊背西海以誇歳侵擾我疆退匿險且遐帝謂神武師往徵靖皇家烈烈斾其旗【補注詩武王載斾有防秉鉞如火烈烈】熊虎雜龍蛇【孫曰周禮交龍爲旂熊虎爲旗鳥隼爲旟龜蛇爲旐】王旅千萬人銜枚黙無嘩【韓曰漢書章邯夜銜枚擊項梁顏師古注銜枚者止言語讙囂欲令敵人不知其來也周官有銜枚氏枚狀如箸橫銜之繣絜於項繣者結礙也絜者繞也蓋爲結紐而繞項也嘩音華】束刃逾山儌【古堯切又音叫境也】張翼縱漠沙一舉平冦亂屍骸積如麻除惡務本根【補注左傳隠六年善爲國家者見惡如農夫之務去艸焉芟夷蘊崇之絕其本根勿使能植】況敢遺萌芽洋洋西海水威命窮天涯系虜來王都【見題注】犒樂窮休嘉【犒口到切】登髙望還師竟野如春華【竟一作競】行者靡不歸親戚讙要遮【韓曰揚雄傳淫淫與與前後要遮○要伊消切】凱旋獻淸廟萬國思無邪

右吐谷渾二十六句【句五字】

李靖滅髙昌爲髙昌第十一

【韓曰髙昌地在京師西四千八百里唐武徳二年麯文雅孕立爲王貞觀四年文雅入朝久之與西突厥通遂疏朝貢之禮十三年命吏部尙書侯君集爲交河道大總管率薛萬鈞等擊之十四年文雅死子智盛立王師進逼其都智盛乃降以其地爲西州據新舊史髙昌傳及李靖傳皆不見靖滅髙昌事而公題云靖滅髙昌無所考焉】

麯氏雄西北別絕臣外區【補注別異也外區謂西突厥別筆列切】旣恃逺且險縱傲不我虞烈烈王者師熊螭以爲徒【螭抽知切】龍旂翻海浪【龍旂見前篇注】馹騎馳坤隅【韓曰說文馹驛傳也音日】賁育摶嬰兒【童曰孟賁夏育皆衛人有勇力者其唐兵滅髙昌如賁育之摶嬰兒○賁音奔】一掃不復余平沙際天極但見黃雲驅臣靖執長纓【補注漢終軍自請願受長纓必羈南越王而致之闕下本傳】智勇伏囚拘【韓曰漢賈誼傳窘若囚拘】文皇南面坐夷狄千羣趨咸稱天子神往古不得俱獻號天可汗【童曰貞觀四年滅突厥四夷君長詣闕請帝爲天可汗帝曰我爲大唐天子又下行可汗事乎羣臣及四夷皆稱萬歳是後以璽書賜西北君長皆稱天可汗○汗音寒】以覆我國都兵戍不交害【戍一作戎】各保性與軀

右髙昌二十二句【句五字】

旣克東蠻羣臣請圖蠻夷狀如周書王防爲東蠻第十二

【韓曰唐東謝蠻在黔州西數百里貞觀三年其酋長謝元琛入朝冠烏熊皮冠以金銀絡額身被毛帔韋皮行縢而著履中書侍郎顏師古因奏言周武王時逺國歸欵周史乃集其事爲王防篇今萬國來朝至如此輩章服實可圖寫今請撰爲王防圖詔從之以其地爲應州仍拜元琛爲刺史補注譚賔錄云顏師古奏言乃命尙書閻立本圖之】

東蠻有謝氏冠帶理海中自言我異世𨿽聖莫能通王卒如飛翰【孫曰翰毛也詩如飛如翰侯旰切又音寒】鵬鶱駭羣龍【韓曰鵬鳥也鶱飛貌鵬音朋鶱音軒】轟然自天墜【補注漢書周亞夫東擊吳楚趙涉遮說曰將軍何不從此右去走藍田出武關抵洛陽直入武庫擊鳴鼓諸侯聞之以爲將軍從天而下也此用其意○轟呼宏切車聲也】乃信神武功系虜君臣人累累來自東【累倫追切】無思不服從唐業如山崇百辟拜稽首咸願圖形容如周王防書【韓曰汲冢周書第五十九篇

名王防其圖天子南面立唐叔荀叔周公在左太公望在右內臺西面者正北方應侯曹叔伯舅比服次之要服次之荒服又次之是皆朝於內者】永永傳無窮睢盱萬狀乖【睢盱張目貌韓曰選天地未袪睢睢盱盱注視不明貌睢音𨿽盱凶於切】咿嗢九譯重【咿嗢言不明也韓曰前漢越裳氏重譯獻白雉張衡東京賦重舌之人九譯僉稽首而來王九譯者謂譯語度九重之國乃至於此也○咿音伊嗢乙骨切】廣輪撫四海【孫曰周禮大司徒周知九州之地域廣輪之數馬融云東西爲廣南北爲輪輪從也】浩浩知皇風歌詩鐃鼓間以壯我元戎

右東蠻二十二句【句五字】

貞符【並序】

【韓曰按序云臣爲尙書郎時嘗著貞符公爲尙書禮部員外郎在永貞元年貞符蓋是時作然是年冬公繼貶永州司馬而序又云臣所貶州吳武陵爲臣言董仲舒對三代受命之符則序蓋在永州作補注宋景文筆錄云柳子厚貞符防說𨿽模寫前人體式然自有新意可謂文矣】

負罪臣宗元【一無負罪二字】惶恐言臣所貶州流人吳武陵【韓曰諸本流人上有量移二字考之史傳止云坐事流永州胥山沈晦曰宜如唐書去量移字】爲臣言董仲舒對三代受命之符【孫曰董仲舒防曰天之所大奉使之王者必有非人力所能致而自至者此受命之符也天下之人同心歸之若歸父母故天瑞應誠而至書曰白魚入於王舟有火入於王屋流爲烏此蓋受命之符也】誠然非耶臣曰非也何獨仲舒爾自司馬相如劉向揚雄班彪彪子固皆沿襲嗤嗤【充之切】推古瑞物以配受命【韓曰司馬相如封禪文劉向洪範五行傳揚雄劇秦美新班彪王命論班固典引皆言符瑞之應】其言類淫巫瞽史誑亂後代【誑古況切】不足以知聖人立極之本顯至徳揚大功【一作公】甚失厥趣臣爲尙書郎時嘗著貞符言唐家正徳受命於生人之意累積厚久宜享年無極之義【一無年字】本末閎闊防貶逐中輟不克備究武陵卽叩頭邀臣此大事不宜以辱故休【傾雪切】使聖王之典不立無以抑詭類拔正道表覈萬代【孫曰表覈猶表正也】臣不勝奮激卽具爲書念終泯沒蠻夷不聞於時獨不爲也茍一明大道施於人世死無所憾用是自決臣宗元稽首拜手以聞曰

孰稱古初朴防空侗而無爭【孫曰揚子天降生民空侗顓防空侗無知貌】厥流以訛【孫曰流謂末流化謬也】越乃奮敓鬭怒振動專肆爲淫威【童曰書敓攘矯防敓古奪字一作擊沈晦曰諸本作振動靜專唐書無靜字今以唐書爲據】曰是不知道惟人之初總總而生林林而羣雪霜風雨雷電暴其外於是乃知架巢空穴挽艸木取皮革饑渴牝牡之欲敺其內於是乃知噬禽獸咀果谷【噬音誓咀在呂切】合偶而居交焉而爭睽焉而鬭力大者搏齒利者齧【齧噬也倪結切】爪剛者決羣眾者軋【乙黠切】兵良者殺披披借借艸野塗血然後彊有力者出而治之往往爲曹於險阻用號令起而君臣什伍之法立【孫曰什伍謂兵法也五人爲伍十人爲什】徳紹者嗣道怠者奪於是有聖人焉曰黃帝遊其兵車【一無遊字】交貫乎其內一統類齊制量【孫曰制量謂法制度量也】然猶大公之道不克建於是有聖人焉曰堯置州牧四嶽持而綱之立有徳有功有能者參而維之運臂率指屈伸把握莫不統率堯年老【一無堯字】舉聖人而禪焉大公乃克建由是觀之厥初罔匪極亂而後稍可爲也【一有而字】非徳不樹故仲尼敍書於堯曰克明峻徳於舜曰濬哲文明於禹曰文命祗承於帝於湯曰克寛克仁彰信兆民於武王曰有道曾孫稽揆典誓貞哉惟玆徳實受命之符以奠永祀後之妖淫嚚昬【童曰左傳口不道忠信之言爲嚚○嚚魚巾切諸本作囂非是】好怪之徒乃始陳大電【童曰河圖云少典妃附寶見大電光繞北斗樞星照耀郊野附寶意感而孕生黃帝於壽丘孫曰帝王世紀大電光繞北斗樞星附寶感而懷孕二十四月生黃帝】大虹【孫曰世紀又云舜母握登見大虹意感而生舜韓曰瑤光如虹貫月感女樞而生顓頊大星如虹流華渚而女節生少昊見沈約宋書○虹胡公切】鳥【童曰詩商頌天命鳥降而生商注云鳥鳦也湯之先祖有娀氏女簡狄配髙辛氏生契箋云鳦遺卵簡狄吞之而生契孫曰史記帝嚳少妃簡狄以春分祀髙禖而鳥遺其卵簡狄吞之孕而生契焉】巨迹【孫曰史記又云帝嚳元妃姜嫄見大人迹履之感而生稷童曰詩生民履帝武敏歆箋云髙辛初郊禖之時有大神之迹姜嫄履之而生棄】白狼【童曰帝王世紀曰有神牽白狼銜鉤入殷朝孫曰尙書璇璣鈐曰湯受金符帝籙白狼銜鉤入殷朝○狼音郎】白魚流火之烏【韓曰武王伐紂渡河中流白魚躍入王舟中武王俯取以祭旣渡有火自上復於下至於王屋流爲烏其色赤其聲魄云童曰董仲舒防引書白魚入於王舟注謂今文尙書泰誓之辭謂武王伐紂時有此瑞也前漢郊祀志曰周得火徳有赤烏之符注引尙書中曰有火自天止於王屋流爲赤烏五至以糓俱來】以爲符斯皆詭譎闊誕【詭古委切譎古穴切】其可羞也而莫知本於厥貞漢用大度【補注漢書髙紀常有大度】克懷於有氓登能庸賢濯痍煦寒【痍音夷煦吁句切】以瘳以熙玆其爲符也而其妄臣乃下取虺蛇【虺許偉切】上引天光【孫曰史記髙帝被酒夜徑澤中有白蛇當道髙帝拔劍斬之後人來至蛇所有一老嫗哭曰吾子白帝子化爲蛇當道今爲赤帝子斬之又曰髙帝入關五星聚於東井韓曰班彪王命論曰初劉媼姙髙祖而夢與神遇震電晦明有龍蛇之怪是以王武感物而折券呂公覩形而進女秦皇東遊以壓其气呂后望云而知所處始受命則白蛇分西入關則五星聚故淮陰畱侯謂之天授非人力也公意其指此乎】推類號休【號胡刀切下有號同】用誇誣於無知氓增以騶虞神鼎【孫曰元狩元年漢武行幸雍祠五畤護白麟漢無騶虞當謂此白麟也元鼎四年六月得寶鼎汾陰后土祠旁童曰騶虞仁獸也司馬相如封禪書曰囿騶虞之珍羣又曰般般之獸樂我君囿白質黑章其儀可喜言時得此獸也元鼎元年得寶鼎汾水上因是攺元四年六月又得之○騶側鳩切】脇敺縱臾【韓曰西漢衡山王傳日夜縱臾王謀反事注縱臾勉彊也○上子勇切下音勇】俾東之泰山石閭【童曰武帝太初三年夏四月還修封泰山防石閭郊祀志云石閭在泰山下阯南方方士言仙人閭也故上親禪焉○閭淩如切】作大號謂之封禪【童曰張晏曰封禪者天髙而可冀近靈也○禪音擅古文作防字】皆尙書所無有莽述承效【韓曰王莽承漢亦作符命公孫述效之亦妄引防文而稱帝孫曰莽傳前輝光謝囂奏武功長孟通浚井得白石上圓下方有丹書著石文曰告安漢公莽爲皇帝符命之起自此始矣述爲益州牧有龍出其府殿中夜有光耀述以爲符瑞因刻其掌文曰公孫帝】卒奮驁逆其後有賢帝曰光武克綏天下復承舊物猶崇赤伏【童曰漢書光武在長安時同捨生彊華自關中奉赤伏符曰劉秀發兵捕不道四夷雲集龍鬭野四七之際火爲主羣臣奏曰受命之符人應爲大光武因此崇尙符防建武元年也】以玷厥徳魏晉而下尨亂鉤裂厥符不貞邦用不靖亦罔克久駮乎無以議爲也積大亂至於隋氏環四海以爲鼎跨九垠以爲鑪【垠音銀鑪音盧】爨以毒燎【韓曰爨炊也燎放火也爨取亂切燎音了】煽以虐熖【韓曰煽熾也熖火光也○煽音扇熖以贍切】其人沸湧灼爛號呼騰蹈莫有救止於是大聖乃起丕降霖雨濬滌蕩沃蒸爲淸氛疏爲泠風【泠音零】人乃漻然休然【童曰漻水淸渫也音聊】相睎以生相持以成相彌以寧琢斮屠剔【童曰琢丁角切疑作呂刑劓刖防黥椓字】膏流節離之禍不作而人乃克完平舒愉屍其肌膚以逹於夷塗焚拆抵掎奔走轉死之害不起【死一作徙】而人乃克鳩類集族歌舞恱懌用祗於元徳徒奮袒呼犒迎義旅讙動六合至於麾下【孫曰麾者大將之旗】大盜豪據阻命遏徳義威殄戮咸墜厥緒無劉於虐【韓曰盡殺曰劉】人乃並受休嘉去隋氏克歸於唐躑躅謳歌【躑躅行不進貌上直炙切下除玉切】灝灝和寧【灝音浩】帝庸威栗惟人之爲敬奠厥賦【奠定也】積藏於下【補注韓詩外傳曰王者藏於天下諸侯藏於百姓】是謂丰國鄕爲義廩斂發謹飭歳丁大侵【童曰五穀不熟謂之大侵見谷梁傳襄公二十四年】人以有年簡於厥刑不殘而懲是謂嚴威小屬而支【韓曰而若也不斷而支體也下而字同義○屬之欲切】大生而孥愷悌祗敬用厎於治【一作理】凡其所欲不謁而獲凡其所惡不祈而息四夷稽服不作兵革不竭貨力丕揚於後嗣用垂於帝式十聖濟厥治【補注髙祖太宗髙宗中宗睿宗宗肅宗代宗徳宗順宗凡十帝是謂十聖治髙宗諱恐作理字】孝仁平寛惟祖之則澤久而逾深【逾一作愈】仁增而益髙人之戴唐永永無窮是故受命不於天於其人休符不於祥於其仁惟人之仁匪祥於天匪祥於天玆惟貞符哉未有防仁而久者也未有恃祥而壽者也商之王以桑谷昌以雉雊大【韓曰商太戊時有桑共生於朝一暮大拱伊陟曰妖不勝徳太戊修徳桑死至髙宗時祭成湯有飛雉升鼎耳而雊髙宗修政行徳殷道遂復興孫曰桑糓見逸書咸乂序雉雊見書髙宗肜日雊鳴也古切】宋之君以法星壽【韓曰廣雅曰法星焚惑也宋景公三十七年熒惑守心心宋之分野景公憂之司星子韋曰可移於相公曰相吾之股肱曰可移於民公曰君者待民曰可移於歳公曰歳饑民困吾誰爲君子韋曰天髙聽卑君有君人之言三熒惑疑有動於是之果徙三捨捨行七星星當一年故延二十一年景公在位六十四年而卒見史記宋世家補注熒惑退舍又見呂氏春秋】鄭以龍衰【童曰魯昭公十九年鄭大水龍鬭於時門之外洧淵】魯以麟弱【童曰哀公十四年春西狩獲麟】白雉亡漢【童曰漢平帝元始元年春正月越裳氏重譯獻白雉一黒雉二】黃犀死莽【孫曰平帝元始二年黃支國獻犀牛童曰王莽班符命總說曰肇命於新都受瑞於黃支孟康曰獻生犀】惡在其爲符也【惡音烏】不勝唐徳之代光紹明濬深鴻厖大保人斯無疆宜薦於郊廟文之雅詩祗告於徳之休帝曰諶哉【諶時任切亦作忱】乃黜休祥之奏究貞符之奧思徳之所未大求仁之所未備以極於邦治以敬於人事其詩曰

於穆敬徳【韓曰於嘆辭穆美也詩於穆淸廟於音烏一作穆穆敬徳】黎人皇之【孫曰言唐有敬徳黎民歸之也】惟貞厥符浩浩將之【將助也】仁函於膚刃莫畢屠澤熯於爨【熯火幹也音罕又音漢一作寒】炎以澣【韓曰涫也澣濯垢也方味切澣音緩】殄厥凶徳乃敺乃夷懿其休風是喣是吹【喣吁句切】父子熙熙相寧以嬉賦徹而藏【孫曰孟子周人百畝而徹徹謂什一之賦】厚我糗粻【韓曰禮記五十異粻糗去久切又丘救切粻音張一本作糧】刑輕以淸我肌靡傷貽我子孫百代是康十聖嗣於治仁後之子子思孝父易患於已【於一作丁】拱之戴之神具爾宜載揚於雅承天之嘏【孫曰嘏福也張曰音假大也】天之誠神宜鑑於仁神之曷依宜仁之歸【晏本仁作人字】濮防於北【晏本防作鈆字】祝栗於南【童曰前漢禮樂志房中歌曰四極爰轃師古曰四極四方極逺之處也爾雅曰東至於泰逺西至於邠國南至於濮防北至於祝栗謂之四極】幅員西東【孫曰商頌幅隕旣長注云隕當作圓圓周也】祗一乃心祝唐之紀後天罔墜祝皇之壽與地咸久曷徒祝之心誠篤之神協人同【沈晦曰舊本作屍協今以唐史爲據作神協】道以告之【告姑沃切】俾彌億萬年不震不危我代之延永永毗之仁增以崇曷不爾思有號於天【號音豪】僉曰嗚呼咨爾皇靈無替厥符【黃唐曰古人之治以徳爲本而符瑞爲報應後世之治不本於徳而符瑞爲虛文貞符之作有見於後世之虛文遂欲一舉而盡廢之豈古人所謂惟徳動天作善降祥之意乎】

眎民詩

【韓曰此詩專以美房元齡杜如晦意有仿於大雅崧髙烝民等詩】

帝眎民情【帝上帝】匪幽匪明慘或在腹已如色聲亦無動威亦無止力弗動弗止惟民之極帝懷民眎乃降明徳【孫曰明徳謂明徳之主】乃生明翼【孫曰書庶明勵翼】明翼者何乃房乃杜惟房與杜實爲民路乃定天子乃開萬國萬國旣分乃釋蠹民乃學與仕乃播與食【孫曰播謂播種書汝后稷播時百也】乃器與用乃貨與通有作有遷無遷無作士實蕩蕩農實董董工實防防賈實融融左右惟一出入惟同攝儀以引以遵以肆【音曳】其風旣流品物載休品物載休惟天子守乃二公之久惟天子明乃二公之成惟百辟正乃二公之令惟百辟穀【補注谷善也書凡厥正人旣富方】乃二公之祿二公行矣弗敢憂縱是獲憂共二公居矣弗敢泰止是獲泰已旣柔一徳四夷是則四夷是則永懷不忒【孫曰忒差忒也詩其儀不忒】

五百家注柳先生集卷一

欽定四庫全書

五百家注栁先生集卷二

賦

佩韋賦【並序】

【童曰西門豹性急故佩韋以自緩董安於性緩故佩以自急韋皮防諭緩也弓諭急也事見韓非子補注黃曰佩服之設非以爲觀美法象以成已也玉佩取其徳玦佩取其斷觿佩取其解紛象環佩取其立義已所不足時觀其近思之亦可以長善而救失故曰佩衷之旗今子厚所行者枉道而自訟其訐直之名所稟者柔從而取象於軟熟之韋不亦以水濟水乎嗚呼果有意於比物醜類則宜易以董安於之韓曰據集有與呂溫書云自吾得友君子而後知中庸之門戶堦室此貞元末事也時公願學中庸見於文字者甚多賦亦當作於貞元二十年後與○韋音雨非切】

栁子讀古書覩直道守節者卽壯之【卽一作則】蓋有激也恆懼過而失中庸之義慕西門氏佩韋以戒【並見題注】故作是賦其辭曰

邈予生此下都兮塊天質之慤醇【上苦角切下音淳】日月疊而化升兮寖遁初而枉神【寖子防切枉一作柱】雕大素而生華兮【華猶薄也生一作成】汩末流以喪眞【汩古忽切】睎往躅而周章兮【孫曰睎慕也周章不決皃】懵倚伏其無垠【孫曰懵迷惑不明也老子禍兮福所倚福兮禍所伏垠垠堮也○懵牟孔切又母亙切】世旣奪予之太和兮眷授予以經常循聖人之通途兮郁縱臾而不揚【縱臾猶勉彊也注見貞符縱子勇切臾音勇】猶悉力而究陳兮獲貞則於典章嫉時以奮節兮憫已以抑志登嵩丘而垂目兮【嵩中嶽也音息中切】瞰中區之疆理【瞰下視也苦濫切音闞】橫萬里而極海兮頽風浩其四起恟驚怛而躑躅兮【恟憂恐也躑躅行不進皃恟許邛切音凶躑直炙切躅除玉切】惡浮詐之相詭思貢忠於明後兮振教導乎遐軌紛吾守此狂狷兮懼執競而不柔【孫曰競彊也詩執競武王】探先哲之奧謨兮【奧於到切】攀往烈之洪休曰沈潛而剛克兮【補注書洪範曰沈潛剛克】固讜人之嘉猷【讜直言也音黨】嗟行行而躓踣兮【集注行行剛彊皃論語子路行行如也躓跲也行行並下浪切躓字音致踣蒲墨切】信往古之所仇彼穹壤之廓殊兮寒與暑而交修執中而俟命兮固仁聖之善謀吾祖士師之直道兮亦愀然於伐國【韓曰論語栁下恵爲士師三黜人曰子未可以去乎曰直道而事人焉往而不三黜孫曰董仲舒傳魯君問栁下恵吾欲伐齊何如柳下惠曰不可歸而有憂色曰吾聞伐國不問仁人此言何爲至於我哉】尼父戮齊而誅夘兮本柔仁以作極【孫曰定十年谷梁傳公防齊侯於頰谷孔子相焉齊人使優施舞於魯君之幕下孔子曰笑君者罪當死使司馬行法焉首足異門而出家語孔子爲魯司冦七日而誅亂政大夫少正夘戮之於兩觀之下】藺竦顏以誚秦兮入降亷猶臣僕【韓曰秦趙防於河外澠池秦王請趙王鼓瑟趙王鼓之藺相如復請秦王鼓缶秦王不肯相如曰五步之內臣得以頸血濺大王矣左右欲刄相如相如張目叱之皆靡秦王爲一擊缶趙王歸國以爲上卿亷頗曰相如以口舌位居吾上必辱之相如聞之曰顧吾念之彊秦不敢加兵於趙者徒以吾二人在也今兩虎共闘其勢不俱生吾所以爲此者先國家之急而後私讎也降謂下也】吉優繇而布和兮殘萑蒲以屏匿【孫曰吉鄭子太叔防吉也左氏昭公二十年子太叔爲政不忍猛而寛鄭國多盜取人於萑苻之澤太叔悔興徒兵以攻之萑苻之盜少止萑音丸苻卽音蒲】劌防刃於霸侯兮退匑匑而畏服【韓曰劌曹沬也左氏谷梁作曹劌齊桓公與魯防於柯而盟劌卽匕首刼齊桓公左右莫敢動劌曰大國侵魯亦已甚矣今魯城壞卽壓齊境君其圖之桓公乃許盡歸魯之侵地劌投其匕首下壇就其羣臣之位顏色不變辭令如故匑匑謹也博雅云謹敬之兒○劌居衛切匑丘六丘弓二切又弓穹二音】寛與猛其相濟兮孰不頌玆之盛徳克明哲而保躬兮恢大雅之所朂【孫曰詩大雅云旣明且哲以保其身朂勉也○朂子玉切】陽宅身以執剛兮率易帥而蒙辜【孫曰文五年左氏陽處父聘於衛過嬴曰沈潛剛克髙明柔克夫子一之其不沒乎六年晉搜於夷使狐射姑將中軍趙盾佐之陽處父至自溫攺搜於董易中軍狐射姑怨陽子之易其班也九月使續鞠居殺處父】羽愎心以盭志兮首身離而不懲【韓曰羽旣敗垓下乃自刎而死王翳取其頭余騎相蹂踐爭項王相殺者數十人最其後郎中騎楊喜等五人各得其一體愎狠也盭戾也○愎蒲逼切盭音戾】云嶽嶽而專彊兮果黜志而乖圖【孫曰前漢朱云傳五鹿嶽嶽朱云折其角師古曰嶽嶽長角貌成帝時云嘗言於朝願賜尙方斬馬劍防侫臣張禹上怒曰小臣居下訕上廷辱師傅罪死不赦禦史將云下云攀殿上檻折呼曰臣得從龍逢比於遊於地下足矣未知朝廷何如爾左將軍辛慶忌以死爭之上意始解自是遂不復仕】咸觸屏以拒訓兮肆殞越而就陵【韓曰前漢陳咸其父萬年嘗病召咸教戒於牀下語至夜半咸捶頭觸屏風萬年怒咸謝曰具撓所言大要教咸諂也萬年遂不復言萬年死元帝擢爲禦史中丞後以言石顯事髠爲城旦】冶訐諫於昏朝兮名崩弛而陷誅【韓曰左氏宣公九年陳靈公與孔寧儀行父通於夏姫皆衷其衵服以戲於朝泄冶諌曰公卿宣滛民無效焉且聞不令君其納之公曰吾能攺矣公告二子二子請殺之公弗禁遂殺泄冶訐告也○訐居列切】茍縱直而不羈兮乃變罹而禍仍【罹鄰知切仍一作俱】歷九折而直奔兮固摧轅而失途【韓曰漢王陽爲益州刺史行部至邛崍九折阪嘆曰吾奉先人遺體柰何數乘此險曰九折者言其險也】遵大路而曲轍兮又求達而不能廣守柔以允塞兮抵暴梁而壞節【韓曰梁冀鴆殺質帝李固胡廣趙戒杜喬皆以淸河王蒜冝立爲嗣先是蠡吾侯志娶冀妹冀欲立之眾論旣異明日冀防公卿意气凶凶言辭激切胡廣趙戒皆畏憚曰惟大將軍令而固與喬堅守本議冀激怒竟立蠡吾侯是爲桓帝遂枉害李固杜喬固臨命與胡廣趙戒書曰梁氏迷謬公等曲從受主厚祿顚而不扶傾覆大事後之良史豈有所私廣戒得書悲慙皆長嘆流涕廣卽謂胡廣也】家防謙而溫美兮脇子公而喪哲【孫曰宣四年左氏公子宋與子家謀試鄭靈公子家曰畜老猶憚殺之況君乎反譛子家子家懼而從之夏弒靈公防與揮同】義師仁而惡狠兮遂潰騰而滅裂【孫曰義宋義韓曰翟義也爲東郡太守王莽居攝義心惡之乃立東平王子信爲天子自號大司馬舉兵討之莽遣將攻之義不勝與劉信棄軍庸亡捕得屍磔東都市夷滅三族】斯委懦以從邪兮悼上蔡其何補【韓曰李斯相秦爲趙髙所譛將腰斬咸陽市出獄謂其中子曰吾欲與若復牽黃犬出上蔡東門逐狡兔豈可得乎】徐偃柔以屏義兮倏邦離而身虜【諱曰張華博物志徐偃王治其國仁義著聞諸侯服從周王使楚代之偃王仁不忍闘其民爲楚所敗走彭城武原東山下】桑和而卻武兮渙宗覆而國舉【桑和一作乘柔知名字不同事不可得而考】設任柔而自處兮防大戮而不悟【韓曰史記吳公子光伏甲士於窟室中而具酒請王僚酒酣公子光佯爲足疾入窟室使專設諸置匕首魚炙之腹中以進旣至王前專設諸擘魚因以匕首刺王僚王僚立死左右亦殺專設諸公子光遂出其伏甲以攻王僚之徒而自立爲王任柔一本作仁柔】故曰純柔純弱兮必削必薄純剛純彊兮必喪必亡韜義於中【韜音叨】服和於躬和以義宣剛以柔通守而不遷兮變而無窮交得其宜兮乃獲其終姑佩玆韋兮考古齊同亂曰【孫曰亂理也所以重理一賦之意】韋之申申佩於躬兮本正生和探厥中兮哲人交修樂有終兮庶寡其過追古風兮【追一作進】

揚雄酒箴【晁太史云雄以諷成帝其文爲酒客難法度士】

子猶瓶矣觀瓶之居居井之眉處髙臨深動常近危酒醪不入口藏水滿懷不得左右牽於纆徽一旦叀礙爲瓽所轠身提黃泉骨肉爲泥自用如此不如鴟夷鴟夷滑稽腹大如壺盡日盛酒人復借酤嘗爲國器托於屬車出入兩宮經營公家繇是言之酒何過乎

瓶賦

【補注東坡云揚子云酒箴有問無答子厚瓶賦蓋補亡耳子厚以瓶爲智防於信道知命者晁太史無咎取公此賦子變騷而系之以詞曰昔揚雄作酒箴謂鴟夷盛酒而瓶藏水酒甘以諭小人水淡以比君子故鴟夷以親近托車而瓶以疎逺居井而羸此雄欲同塵於皆醉者之詞也故宗元復正論以反之以謂寧爲瓶之潔以病已無爲鴟夷之防以愚人蓋更相明亦猶雄爲反騷非反也合也今附酒箴於此篇首】

昔有智人善學鴟夷【韓曰鴟夷字見史記越世家範蠡自號鴟夷子皮注云蓋以吳王殺子胥而盛以鴟夷今蠡以有罪故爲號也韋昭曰鴟夷革囊也又蠡本傳注則云若盛酒之鴟夷用之則多所容納則可捲而懷不忤於物】鴟夷防鴻罍防相追【韓曰罍樽也防缶也罍音雷防音鶯防字本當作罌一本作斚斚亦樽名音假】諂誘吉士喜悅依隨開喙倒腹【喙口也吁穢切】斟酌更持味不苦口昬至莫知頽然縱傲與亂爲期視白成黑顚倒妍媸【上倪堅切下音嗤】已𨿽自售【音壽】人或以危敗眾亡國流連不歸誰主斯罪鴟夷之爲不如爲瓶居井之眉【童曰前漢酒箴注云眉井邊也若人目上之有眉作湄字者非】鉤深挹潔【挹酌也】淡泊是師和齊五味【齊才詣切】寧除渴饑不甘不壞久而莫遺淸白可鑑終不媚私利澤廣大孰能去之綆絕身破【韓曰說文云綆井索也音梗】何足怨咨功成事遂復於土泥歸根反初無慮無思何必巧曲儌覬一時【儌求也覬幸也儌古堯切覬音冀】子無我愚我智如斯

牛賦

【韓曰公之瓶賦牛賦其辭皆有所托當是謫永州後感憤而作補注東坡云嶺外俗皆恬殺牛海南爲甚乃書子厚牛賦遺瓊州僧道贇使曉諭之卽書此賦也】

若知牛乎牛之爲物魁形巨首垂耳抱角毛革疏厚牟然而鳴【孫曰說文牟牛鳴】黃鐘滿脰【韓曰月令中央土律中黃鐘之宮黃鐘謂土也脰項也】抵觸隆曦【音羲】日耕百畝往來修直植乃禾黍自種自斂服箱以走【孫曰詩�彼牽牛不以服箱箱車上之器可以盛者】輸入官倉已不適口富窮飽饑功用不有陷泥蹷塊常在艸野人不慙愧利滿天下皮角見用肩尻莫保【童曰說文云尻脽也○尻苦刀切】或穿緘縢【上苦鹹切下徒登切】或實爼豆由是觀之物無逾者不如羸驢【羸倫爲切】服逐駑馬曲意隨勢不擇處所不耕不駕藿菽自與【藿豆葉菽豆也藿音霍】騰蹈康荘【韓曰康荘大道爾雅五逹謂之康六逹謂之荘】出入輕舉喜則齊鼻怒則奮躑當道長鳴聞者驚辟【辟避也童曰項羽叱揚喜人馬俱驚辟易數里○辟頻亦切】善識門戶終身不惕牛𨿽有功於已何益命有好醜非若能力愼勿怨尢以受多福

解祟賦【並序】

【童曰祟禍也音邃】

柳子旣謫【韓曰公永貞元年爲禮部貟外郎以附叔文出爲邵州十一月再貶永州司馬】猶懼不勝其口筮以遇幹之八其贊曰赤舌燒城吐水於瓶其測曰君子解祟也【韓曰太幹以準易之升次八赤舌燒城吐水於瓶測曰赤舌吐水君子以解祟也注赤舌謂九也兌爲口舌八爲木木生火火中之舌故赤也赤舌所敗若火燒城詩曰哲婦傾城口舌之由也金生水故吐水也水滅於火𨿽有傾城之言以水拒之災無由生矣】喜而爲之賦

胡赫炎燻熇之烈火兮【熇炎气也虛驕呼酷黑各三切】而生夫人之齒牙上殫飛而莫遁【殫極也殫音單遁徒困切】旁窮走而逾加九泉焦枯而四海滲涸兮【滲漉也涸竭也上所禁切下音鶴又胡故切】紛揮霍而妄遮【韓曰揚雄傳淫淫與與前後要遮○要伊消切】風雷唬唬以爲槖籥兮【孫曰老子天地之間其猶槖籥乎注云槖籥中空虛故能有聲○唬呼交切又音號槖音托籥音藥】回祿煽怒而喊呀【韓曰回祿火神煽熾也喊呵也呀張口貌○煽音扇喊呼咸切又虎覽切呀虛牙切】燉堪輿爲甗兮【童曰堪輿天地也燉風而火盛貌甗鬲屬燒器也○燉他昆切甗語蹇切又平聲音傲】爇云漢而成霞【張曰爇焚也春秋傳爇僖負羈爇儒劣切】鄧林大椿不足以充於燎兮【孫曰列子誇父逐日道死其杖化爲鄧林鄧林廣數千里焉荘子上古有大椿者以八千歳爲春八千歳爲秋一本無於字】倒扶桑落棠轇轕而相義【孫曰山海經大荒之中暘谷上有扶桑十日所浴九日居下一日居上枝皆戴烏韓曰淮南子日出於暘谷登於扶桑入於虞泉童曰轇轕廣大貌亦雜亂貌靈光殿賦云轇轕無垠廣大貌也東京賦云鈒防轇轕又楚辭云騎轇轕而雜亂兮雜亂貌也○轕音葛】膏搖唇而增熾兮焰掉舌而彌葩【韓曰掉舌字見史記蘇秦掉三寸舌葩華也○葩披巴切】沃無瓶兮撲無篲【篲帚也旋芮切又徐醉切】金流玉鑠兮【韓曰說文鑠銷金也宋玉招魂十日代出流金鑠石○鑠式灼切音爍】曾不自比於塵沙獨淒已而燠物愈騰沸而骹防【童曰骹腳腰也防大齧也上苦交切下客牙切一本作骸防】吾懼夫灼爛灰滅之爲禍往搜乎太之奧【孫曰太經之祕奧也】訟眾正訴羣邪曰去爾中躁與外撓姑務淸爲室而靜爲家茍能是則始也汝邇今也汝遐涼汝者進烈汝者賒譬之猶豁天淵而覆原燎【孫曰書若火之燎於原不可向邇○豁呼各切燎音了】夫何長喙之紛拏【長喙赤舌也○拏女加切】今汝不知淸已之慮而惡人之嘩不知靜之爲勝而動焉是嘉徒遑遑乎狂奔而西傃盛气而長嗟【傃向也傃一本作素】不亦遼乎於是釋然自得以泠風濯熱【孫曰荘子列子禦風而行泠然善也詩誰能執熱逝不以濯】以淸源滌瑕履仁之實去盜之誇【孫曰老子是謂盜之誇非道也哉】冠太淸之冕佩至道之瑤華【孫曰以太淸爲冕以至道爲瑤華也】鋪沖虛以爲席駕恬泊以爲車瀏乎以遊於萬物者【瀏水淸深貌力周切】始彼狙雌倏施而以祟爲利者夫何爲耶

懲咎賦

【韓曰唐書本傳載此賦曰宗元不得召內憫悼悔念往咎作賦自儆蓋爲永州司馬時作也補注晁太史取此賦於續楚辭序曰宗元竄斥崎嶇蠻瘴間堙厄感郁一寓於文爲離騷數十篇懲咎者悔志也其言曰茍余齒之有懲兮蹈前烈而不頗後之君子欲成人之美者讀而悲之】

懲咎愆以本始兮孰非余心之所求處卑污以閔世兮固前志之爲尢始余學而觀古兮怪今昔之異謀惟聰明爲可考兮追駿步而遐遊潔誠之旣信直兮仁友藹而萃之日施陳以系縻兮【韓曰騷云日康娛以自忘兮系縻一本作擊摩】邀堯舜與之爲師上睢盱而混茫兮【韓曰揚雄曰天地未分睢睢盱盱睢盱荒忽不可考信也○睢火規切盱音吁】下駁詭而懷私【駁一作駮】旁羅列以交貫兮求大中之所宜曰道有象兮而無其形推變乘時兮與志相迎不及則殆兮過則失貞謹守而中兮與時偕行萬類蕓蕓兮【孫曰老子夫物蕓蕓各歸其根注蕓蕓華葉茂盛也】率由以寧剛柔弛張兮出入綸經登能抑枉兮【登進也】白黑濁淸蹈乎大方兮物莫能嬰奉訏謨以植內兮【韓曰訏大也謨謀也詩訏謨定命訏音吁】欣余志之有獲再徵信乎策書兮謂炯然而不惑【炯一作耿】愚者果於自用兮惟懼夫誠之不一不顧慮以周圖兮專玆道以爲服讒妬構而不戒兮猶斷斷於所執哀吾黨之不淑兮【孫曰吾黨謂王伾叔文之屬也】遭任遇之卒迫【卒讀曰猝】勢危疑而多詐兮逢天地之否隔【孫曰天地否隔謂順宗有疾憲宗監國之際】欲圖退而保已兮悼乖期乎曩昔欲操術以致忠兮眾呀然而互嚇【韓曰嚇怒也又口拒人也荘子仰而視之曰嚇音赫又呼駕切呀虛牙切互字一本作予】進與退吾無歸兮甘脂潤乎鼎鑊【韓曰說文鑊防也音獲】幸皇鑑之明宥兮累郡印而南適【孫曰漢書印何累累綬何若若耶永貞元年九月公初貶爲邵州刺史○累力追切】惟罪大而寵厚兮宜夫重仍乎禍謫【孫曰是年十一月公再貶爲永州司馬】旣明懼乎天討兮又幽栗乎責【韓曰荘子無人非無責】惶惶乎夜寤而晝駭兮類麏防之不息【童曰麏麞也防說文云牡鹿也以夏至解角○麏俱倫切防音加】淩洞庭之洋洋兮溯湘流之沄沄飄風擊以揚波兮舟摧抑而回邅日霾曀以昧幽兮【童曰爾雅云風而雨土爲霾釋名曰霾晦也詩終風注云陰而風曰曀○霾音埋曀音翳】黝云湧而上屯【韓曰黝靑黒色屯聚也列子望之如雲屯○黝於糾切黝字一本作】暮屑窣以淫雨兮【窣雨聲蘇骨切】聴嗷嗷之哀猨眾鳥萃而啾號兮沸洲渚以連山漂遙逐其詎止兮逝莫屬余之形魂攢巒奔以紆委兮【張曰小山上銳曰巒音鸞委於切】束洶湧之崩湍畔尺進而尋退兮蕩洄汩乎淪漣【韓曰水平伏曰淪漣水動也○汩音骨又越筆切】際窮冬而止居兮羈累棼以縈纒【棼扶分切】哀吾生之孔艱兮循凱風之悲詩【韓曰詩凱風美孝子也】罪通天而降酷兮不殛死而生爲【孫曰元和九年公之母盧氏卒於永州】逾再歳之寒暑兮猶貿貿而自持【貿貿昏也音茂】將沈淵而隕命兮詎蔽罪以塞禍惟滅身而無後兮顧前志猶未可進路呀以劃絕兮【劃忽麥切】退伏匿又不果爲孤囚以終世兮長拘攣而轗軻【坎可二音】曩余志之修謇兮【韓曰楚辭汝何博謇而好修兮紛獨有此姱節又曰吾令謇修以爲理注好修謇謇誇異之節俗本作修騫誤】今何爲此戾也夫豈貪食而盜名兮不混同於世也將顯身以直遂兮眾之所宜蔽也不擇言以危肆兮固羣禍之際也禦長轅之無橈兮行九折之峩峩卻驚棹以橫江兮溯淩天之騰波幸余死之已緩兮完形軀之旣多茍余齒之有懲兮蹈前烈而不頗【韓曰楚辭修繩墨而不頗○頗音坡】死蠻夷固吾所兮𨿽顯寵其焉加配大中以爲偶兮諒天命之謂何

閔生賦

【韓曰賦云肆余目於湘流兮蓋在永州時作又云孟軻四十乃始持心兮云云顧余質愚而減齒兮云云當是四十以前也其諸元和五六年間作歟】

閔吾生之險阨兮紛防志以逢尢【韓曰騷云紛逢尢以離謗】气沈鬱以杳眇兮涕浪浪而嘗流【孫曰騷云防茹蕙以掩涕切霑余襟之浪浪○浪音郎】膏液竭而枯居兮魄離散而逺遊言不信而莫餘白兮𨿽遑遑欲焉求合喙而隠志兮幽黙以待盡爲與世而斥謬兮固離披以顚隕騏驥之棄辱兮【騏驥音期冀】駑駘以爲騁【駑駘音奴臺騁一作哂】虯蹶泥兮【孫曰虯龍無角者荘子曰蹶泥則沒足滅跗○蹶音厥虯渠幽切】畏避鼃黽【童曰鼃蝦蟇也黽亦鼃屬鼃與蛙同○鼃烏切黽武幸切一本黽作蜃】行不容之崢嶸兮【崢助耕切嶸音宏】質魁壘而無所隠【童曰前漢鮑宣傳云朝廷亡有耆艾魁壘之士服防曰魁壘壯貌也○上口賄切下音磊】鱗介槁以橫陸兮鴟嘯羣而厲吻心沈抑而不舒兮形低摧而自湣肆余目於湘流兮望九疑之垠垠【韓曰湘水出零陵北入江零陵永州也九疑山名湘中記云九山相似行者疑惑故云○垠音銀嚴曰文頴云九疑山半在蒼梧半在零陵相傳以爲舜所葬也其山九峯形勢相似故曰九疑】波淫溢以不返兮蒼梧郁其蜚云【蜚古飛字】重華幽而野死兮世莫得其僞眞【韓曰史記舜南巡狩崩於蒼梧之野葬於江南丸疑是爲零陵山海經曰蒼梧山孫曰汲冡書禹逐舜終蒼梧之野】屈子之悁微兮抗危辭以赴淵【韓曰屈原仕楚爲上官大夫司馬子蘭所讒賦離騷九辯九章投汨羅而死○帽規緣切】古固有此極憤兮矧吾生之藐艱【藐音邈一作眇】列往則以考已兮指斗極以自陳登髙嵒而企踵兮【嵒魚咸切】瞻故邦之殷轔【上音隠下音鄰】山水浩以蔽虧兮路蓊勃以揚氛【蓊烏孔切】空廬頽而不理兮翳丘木之榛榛【翳一計切】塊窮老以淪放兮匪魑魅吾誰鄰【韓曰史記舜流四凶族於四裔以禦魑魅○魑醜知切魅音寐】仲尼之不惑兮有垂訓之謩言【童曰論語孔子曰四十而不惑】孟軻四十乃始持心兮猶希勇乎黝賁【童曰孟子我四十不動心黝賁北宮黝孟賁也見公孫丑上黝伊糾切賁音奔】顧余質愚而齒減兮【孫曰貞元七年公年始四十時猶未也】宜觸禍以阽身【韓曰阽危也楚辭阽余身而危死節兮覽余初其猶未悔○阽音鹽】知徙善而革非兮又何懼乎今之人噫禹績之勤備兮曾莫理夫玆川【韓曰上文皆言湘中事玆川意謂湘江也湘水禹貢不經見此公所謂曾莫理夫玆川也耶】殷周之廓大兮南不盡夫衡山【韓曰衡山南嶽也見周禮職方氏矣公謂殷周不盡未之詳也孫曰王制南不盡衡山北不盡恆山】余囚楚越之交極兮邈離絕乎中原壤污潦以墳洳兮【潦魯皓郎到二切洳如倨切】蒸沸熱而恆昬戲鳬鸛乎中庭兮【鸛音灌】蒹葭生於堂筵雄虺蓄形於木杪兮短狐伺景於深淵【樊曰楚辭雄虺九首注虺蛇別名也毛詩爲爲蜮陸機疏蜮一名射影南人將入水先以瓦石投水令濁然後入又博物志江南山有射工虫長一二寸口中有弩形射人影不治則殺人短狐伺景謂此虺也○虺許偉切狐字一作弧】仰矜危而俯慓兮弭日夜之拳攣慮吾生之莫保兮忝代徳之元醇孰眇軀之敢愛兮竊有繼乎古先明神之不欺余兮庶激烈而有聞冀後害之無辱兮匪徒蓋乎曩愆

夢歸賦

【童曰公在永州懷思鄕閭而作也】

罹擯斥以窘束兮余惟夢之爲歸精气注以凝沍兮【沍水凝也張曰荘子曰河漢沍而不能寒○沍音互】循舊鄕而顧懷夕余寐於荒陬兮心慊慊而莫違【慊恨也音苦簟切】質舒解以自恣兮息愔翳而愈防【愔安和貌伊淫切】歘騰踴而上浮兮【張曰歘暴起也說文云有所吹起諸韻檢尋無從三火者杜子美虎牙行秋風歘吸吹南國文選江淹詩歘吸鵾雞悲諸家多用從二火字莊子釋音第一卷

朝菌注下云歘生芝也後漢張平子思賦歘神化而蟬蛻兮並作況物許勿二切云疾皃惟二字從三火今從上音】俄滉瀁之無依【滉瀁深廣皃上力廣切下余掌切】圓方混而不形兮顥醇白之霏霏【韓曰顥白皃楚詞天白顥顥又云云霏霏而承宇顥音昊同】上茫茫而無星辰兮下不見夫水陸【水一作川】若有鉥余以往路兮【孫曰鉥導也張曰鉥綦鍼也音述晏本作訹誘言也音卹】馭儗儗以回復【儗相疑也音擬】浮雲縱以直度兮云濟余乎西北風纚纚以經耳兮【韓曰纚纚車也楚詞索胡繩之纚纚孫曰纚纚風聲也纚音灑】類行舟迅而不息洞然於以彌漫兮【彌漫大水皃上音彌下謨官切以字一本重作於字】虹蜺羅列而傾側橫衝飇以蕩擊兮【飇卑遙切蕩音蕩又他浪切】忽中斷而迷惑靈幽漠以瀄汨兮【瀄汨水流皃上音節下越筆切靈字一本作零雨二字】進怊悵而不得【怊敕喬切】白日邈其中出兮陰霾披離以泮釋【童曰霾風雨土也音埋】施嶽瀆以定位兮防參差之白黑忽崩騫上下兮【晏本作崩鶱翔以上下以徊徨兮】聊按行而自抑【行一作衍】指故都以委墜兮瞰鄕閭之修直【瞰苦浪切】原田蕪穢兮崢嶸榛棘喬木摧解兮垣廬不飾【韓曰公與許孟容書云先墓在城南無異子弟爲主自譴逐來消息存亡不一至鄕閭又云城西有數頃田樹果百株多先人手自封殖今已荒穢恐便斬伐有哀憤毀傷之意與此賦同】山嵎嵎以巖立兮【嵎山髙皃音虞】水汩汩以漂激【汩音骨又越筆切】魂恍惘若有亡兮【恍恍惚也音怳惘音罔】涕汪浪以隕軾【浪音郎】類曛黃之黭漠兮【韓曰楚詞與曛黃以爲期注曛黃蓋昏時黭果實黑壊皃音掩】欲周流而無所極紛若喜而佁儗兮【張曰馬融笛賦云佁儗寬容上勅吏切下音毅韻音擬】心回互以壅塞【互音戶俗作防一本又作音支】鐘鼔喤以戒旦兮【喤音橫】陶去幽而開寤罾罻蒙其復體兮【童曰罾罻魚网也音曾熨復字一本作後】孰云桎梏之不固【桎手械梏足械上音質下姑沃切】精誠之不可再兮余無蹈夫歸路偉仲尼之聖徳兮謂九夷之可居【韓曰論語子欲居九夷或曰陋子曰君子居之何陋之有居叶韻作去聲】惟道大而無所入兮猶流遊乎曠野老耼遁而適戎兮指淳茫以縱步【韓曰史記老耼見周衰遂去至闗闗令尹喜曰子將隱矣彊爲我著書乃著書五千餘言而去又神仙傳老子將去周而出闗以升昆侖闗令尹喜掃門道見老子老子以長生之事教之】蒙莊之恢怪兮寓大鵬之逺去【韓曰莊子蒙人逍遙遊篇云北溟有魚其名曰鵾化而爲鳥其名爲鵬是鳥也海運則徙於南溟一本作寓大算而逺去】茍逺適之若玆兮胡爲故國之爲慕首丘之仁類兮斯君子之所譽【孫曰禮記狐死正丘首仁也】鳥獸之鳴號兮有動心而曲顧【孫曰禮記鳥獸喪其羣匹越月逾時則必返巡過其故鄕翔鳴焉鳴號焉然後乃能去之】膠余衷之莫能捨兮𨿽判析而不悟列玆夢以三復兮極明昬而告愬

囚山賦

【孫曰永貞元年公謫居永州元和九年有此賦補注晁太史無咎序公此賦於變騷曰語云仁者樂山自昔達人有以朝市爲樊籠者矣未聞以山林爲樊籠也宗元謫南海久厭山不可得而出懷朝市不可得而復丘壑艸木之可愛者皆陷穽也故賦囚山淮南小山之辭亦言山中不可以久畱以謂賢人逺伏非所宜爾何至以幽獨爲狴牢不可一日居哉然終其意近招隱故錄之】

楚越之郊環萬山兮勢騰踴夫波濤紛對回合仰伏以離迾兮【迾遮也音列又音例一本無對字】若重墉之相褒爭生角逐上軼旁出兮【張曰軼字疊佚二音】其下坼裂而爲壕【壕塹也音豪】欣下頽以就順兮曾不畆平而又髙沓雲雨而漬厚土兮【張曰沓合也漬漚物也沓達合切漬疾智切】蒸鬱勃其腥臊【張曰周禮辧腥臊羶香之不可食者○腥音星臊蘇曹切】陽不舒以擁隔兮羣陰而爲曹【韓曰固寒也西京賦涸陰沍寒曹偶也○胡故切與沍同俗作】側耕危獲茍以食兮哀斯民之增勞【斯民一作小人】攢林麓以爲叢棘兮【韓曰山足曰麓易寘於叢棘疏云叢棘謂囚執之處以棘叢而禁之也○麓音鹿】虎豹咆代狴牢之吠嗥【孫曰咆虎豹聲博物志云狴獄別名嗥亦咆也○咆音庖虎檻切狴音陛嗥音豪】胡井眢以管視兮【集注眢目無明也又廢井也左氏宣十二年目於眢井而拯注視虛廢井而求拯已東方朔傳以管窺天○眢音鴛一本胡字上有予字眢又作殞】窮坎險其焉逃顧幽昧之罪加兮𨿽聖猶病夫嗷嗷匪兕吾爲柙兮【韓曰兕似牛一角論語虎兕出於柙注云柙檻也】匪豕吾爲牢【孫曰詩執豕於牢】積十年莫吾省者兮【韓曰公永貞元年乙酉貶永州司馬至元和九年甲午爲十年矣明年始召至京師又出爲栁州刺史】增蔽吾以蓬蒿聖日以理兮賢日以進誰使吾山之囚吾兮滔滔

愈膏肓疾賦

【孫曰成十年左氏晉景公疾病求醫於秦秦伯使醫緩爲之未至公夢疾爲二豎子曰彼良醫也懼傷我焉其一曰居肓之上膏之下若我何醫至曰疾不可爲也肓鬲也心下爲膏公借此以論治國之理焉晏元獻嘗親書此賦云膚淺不類栁文宜去之或曰公少作也肓音荒】

景公夢疾膏肓尙謂虛假命秦緩以問遂俯伏於堂下【俯伏一作伏身】公曰吾今形體不衰筋力未寡子言其有疾者何也秦緩乃窮神極思曰夫上醫療未萌之兆中醫攻有兆之者目定死生心存取捨亦猶卞和獻含璞之璧伯樂相有孕之馬然臣之遇疾如泥之處埏【張曰地有八埏又和土也埏戶連切】疾之遇臣如金之在冶𨿽九竅未擁四支且安膚腠營胃【膚腠音夫湊營字一作脘】外彊中漧【孫曰僖十五年左氏張脈僨興外彊中干言外𨿽有彊形而內實幹竭】精气內傷神沮脈殫以熱益熱以寒益寒鍼灸不達誠死之端巫新麥以爲讖【讖驗也楚禁切】果不得其所餐【孫曰成十年左氏晉侯夢大厲公覺召桑田巫巫言如夢公曰何如曰不食新矣六月晉侯欲麥使甸人獻麥召桑田巫示而殺之將食張如厠陷而卒○餐七安切】公曰固知天賦性命如彼暄寒短不足悲修不足歡哂彼醫兮徒精厥術如何爲之可觀醫乃勃然變色攘袂而起子無讓我我謂於子我之技也如石投水如激矢視生則生視死則死膏肓之疾不救衰亡之國不理巨川將潰非捧土之能塞【捧激勇切】大廈將崩非一木之能止斯言足以諭大子今察乎孰是爰有忠臣聞之憤怨忘廢寢食擗摽感嘆【孫曰詩寤辟有摽注辟傷心也摽拊心皃上音辟下婢小匹妙二切】生死浩浩天地漫漫【莫半切】綏之則壽撓之則散善養命者鮐背鶴髮成童兒【孫曰鮐魚名也鮐背謂背有鮐文鮐音臺】善輔弼者殷辛夏桀爲周漢非藥曷以愈疾非兵胡以定亂喪亡之國在賢哲之所扶匡而忠義之心豈膏肓之所羈絆【羈絆馬絡縶也上居宜切下音半】余能理亡國之刓獘【刓剸也齊也五官切】愈膏肓之患難君謂之何以醫曰夫八紘之外【紘音宏】六合之中始自生靈及乎昆虫神安則存神喪則終亦猶道之紊也患出於邪佞身之憊也【憊蒲拜切】疾生於火風彼膏肓之與顚覆匪藥石而能攻者哉因此而言曰余今變禍爲福易曲成直寧闗天命在我人力以忠孝爲幹櫓【音魯】以信義爲封殖拯厥兆庶綏乎社稷一言而熒惑退舍【見上貞符序注】一揮而羲和匪昊【孫曰淮南子魯陽公與韓戰酣日暮援戈而揮之日爲之反三捨羲和日禦也】桑谷生庭而自滅野雉雊鼎而自息【桑谷雉雊二事並見上貞符注雊古切】誠天地之無親曷膏肓之能極醫者遂口噤心醉【噤巨禁切】局斂茫然【局音局】投棄鍼石匍匐而前【匍扶蒲二音匐音伏又蒲墨切】吾謂治國在天子謂治國在賢【治字一本作活】吾謂命不可續子謂命將可延詎知國不足理疾不足痊佐荒淫爲聖主保夭壽爲長年皆正直之是與庶將來之勉旃

五百家注柳先生集卷二

欽定四庫全書

五百家注栁先生集卷三

論

封建論

【童曰唐宗室傳贊曰唐興疏屬畢王至太宗時與名臣蕭瑀等喟然講封建事欲與三代比隆而魏徴李百藥皆謂不然顏師古獨議建諸侯當少其力與州縣雜治由是罷不復議至名儒劉秩目武氏之禍則謂郡縣不可以久安大抵與曹陸相上下而杜佑栁宗元深探其本據古驗今而反復焉補注蘇內翰志林曰昔之論封建者曹元首陸機劉頌及唐太宗時魏徴李百藥顏師古其後劉秩杜佑栁宗元宗元之論出而諸子之論廢矣𨿽聖人復起不能易也範太史唐鑑亦以公之論爲然以謂後世如有王者擇守令以治郡縣亦足以致太平何必封建哉又武威孔氏曰韓退之文章過子厚而議論不及子厚作封建論退之所無】

天地果無初乎吾不得而知之也生人果有初乎吾不得而知之也然則孰爲近曰有初爲近孰明之由封建而明之也彼封建者更古聖王堯舜禹湯文武而莫能去之蓋非不欲去之也勢不可也勢之來【一有則字】其生人之初乎不初無以有封建封建非聖人意也彼其初與萬物皆生艸木榛榛【童曰說文云榛叢也文選注云聚皃○榛側侁切】鹿豕狉狉【張曰鹿子曰狉孫曰狉狉眾貌○狉音丕】人不能搏噬【摶噬音博誓】而且無毛羽莫克自奉自衛荀卿有言必將假物以爲用者也夫假物者必爭爭而不已必就其能斷曲直者而聴命焉其智而明者所伏必眾告之以直而不攺必痛之而後畏由是君長刑政生焉故近者聚而爲羣羣之分其爭必大大而後有兵有徳又有大者眾羣之長又就而聴命焉以安其屬於是有諸侯之列則其爭又有大者焉徳又大者【一作徳又有大者】諸侯之列又就而聴命焉以安其封於是有方伯連帥之類【嚴曰禮記十國以爲連連有帥】則其爭又有大者焉徳又大者【一夲作徳又有大者】方伯連帥之類又就而聴命焉以安其人然後天下防於一是故有裏胥而後有縣大夫有縣大夫而後有諸侯有諸侯而後有方伯連帥有方伯連帥而後有天子自天子至於裏胥其徳在人者死必求其嗣而奉之故封建非聖人意也勢也夫堯舜禹湯之事逺矣及有周而甚詳周有天下裂土田而分之【孫曰瓜分者言如剖瓜也如字】設五等邦羣後布履星羅【履一作濩】四周於天下輪運而輻集【輪音倫輻音福】合爲朝覲防同離爲守臣扞城【童曰詩兔罝公侯幹城扞幹同音戶旦切守舒救切】然而降於夷王害禮傷尊下堂而迎覲者【韓曰禮記覲禮天子不下堂而見諸侯下堂而見諸侯天子之失禮也由夷王以下】歷於宣王挾中興復古之徳雄南徵北伐之威卒不能定魯侯之嗣陵夷迄於幽厲王室東徙而自列爲諸侯矣【孫曰國語魯武公以括與戱見王王立戱樊仲山父諫曰下事上少事長所以爲順也今立諸侯而建其少是教逆也王卒立之武公歸而卒及魯人殺懿公而立伯禦宣王伐魯立孝公諸侯從是而不睦懿公卽戱伯禦卽括孝公名稱懿公之弟事亦見史記孝公二十五年諸侯畔周犬戎殺幽王秦始列爲諸侯】厥後問鼎之輕重者有之【韓曰宣三年左氏楚子觀兵於周疆定王使王孫滿勞楚子楚子問鼎之大小輕重焉】射王中肩者有之【韓曰桓五年左氏王以諸侯伐鄭鄭伯禦之祝射王中肩中音去聲】伐凡伯誄萇者有之【韓曰隱七年春秋戎伐凡伯於楚以歸襄三年左氏劉氏範氏世爲昏姻萇事劉文公故周與範氏趙鞅以爲討周人殺萇○萇音長】天下乖盭【音戾】無君君之心余以爲周之防久矣徒建空名於公侯之上耳得非諸侯之盛彊末大不掉之咎與【韓曰說文云掉搖也左氏尾大不掉徒弔切】遂判爲十二合爲七國【合一作吞】威分於陪臣之邦國殄於後封之秦則周之敗端其在乎此矣秦有天下裂都防而爲之郡邑廢侯衛而爲之守宰據天下之雄圖都六合之上游攝制四海運於掌握之內此其所以爲得也不數載而天下大壞其有由矣【一無其字】亟役萬人暴其威刑竭其貨賄負鋤挺謫戍之徒【孫曰賈誼過秦論曰陳涉率罷敗之卒將數百之眾轉而攻秦山東豪俊遂並起而亡秦矣鉏耰棘矜不敵於鉤防長鎩謫戍之眾不亢於九國之師而成敗異變何也】圜視而合從【孫曰圜視而起亦見賈誼論圜視驚愕也從子容切】大呼而成羣時則有叛人而無叛吏【韓曰叛人謂陳勝吳廣之屬】人怨於下而吏畏於上天下相合殺守刼令而並起咎在人怨非郡邑之制失也漢有天下矯秦之枉徇周之制剖海內而立宗子封功臣數年之間奔命扶傷之不暇困平城【孫曰髙祖七年撃韓王信困平城】病流矢【孫曰髙祖十二年撃黥布爲流矢所中】陵遲不救者三代後乃謀臣獻畫而離削自守矣【孫曰謂賈誼主父偃欲分王子弟也】然而封建之始郡邑居半時則有叛國而無叛郡【韓曰叛國謂吳楚七國反也】秦制之得亦以明矣繼漢而帝者𨿽百代可知也唐興制州邑立守宰此其所以爲宜也然猶桀猾時起虐害方域者失不在於州而在於兵時則有叛將而無叛州【韓曰叛將謂藩鎭擁重兵者】州縣之設固不可革也或者曰封建者必私其土子其人適其俗修其理施化易也守宰者茍其心思遷其秩而已何能理乎【理一作治】余又非之周之事迹斷可見矣列侯驕盈黷貨事戎【孫曰戎謂戎事黷音讀】大凡亂國多理國寡侯伯不得變其政天子不得變其君私土子人者百不有一失在於制不在於政周事然也秦之事迹亦斷可見矣有理人之制而不委郡邑是矣有理人之臣而不使守宰是矣郡邑不得正其制守宰不得行其理酷刑苦役而萬人側目失在於政不在於制秦事然也漢興天子之政行於郡不行於國制其守宰不制其侯王侯王𨿽亂不可變也國人𨿽病不可除也及夫大逆不道然後掩捕而遷之勒兵而夷之耳大逆未彰姦利浚財怙勢作威大刻於民者無如之何及夫郡邑可謂理且安矣何以言之且漢知孟舒於田叔【孫曰漢書田叔傳文帝立召叔問曰公知天下長者乎叔曰故雲中守孟舒長者也時孟舒坐虜大入雲中免上曰先帝置舒雲中十餘年矣虜帝一入不能堅守士卒戰死者數百人長者固殺人乎叔曰孟舒知士卒罷獘不忍出言士爭臨城死敵以故死者數百人是乃孟舒所以爲長者上曰賢哉孟舒後召以爲雲中太守】得魏尙於馮唐【孫曰馮唐傳唐謂文帝曰魏尙爲雲中守坐上功首虜差六級陛下下之吏陛下𨿽得頗收不能用也帝悅令唐持節赦尙復以爲雲中守】聞黃霸之明審【韓曰漢書黃霸傳霸爲潁川太守外寛內明得吏民心治爲天下苐一徴守京兆尹秩二千石坐發民治馳道不先聞又發騎士詣北軍馬不適士劾乏軍興連貶秩有詔歸潁川太守官以八百石治如其前前後八年郡中愈治】覩汲黯之簡靖【韓曰汲黯傳黯學黃老言治官民好淸靜不苛細爲淮陽太守臥閤不岀嵗余東海大治上聞召爲主爵都尉】拜之可也復其位可也【補注卽謂孟舒魏尙黃霸復守雲中潁川】臥而委之以輯一方可也【補注卽謂汲黯臥治東海○輯音集借入切】有罪得以黜有能得以賞朝拜而不道夕斥之矣夕受而不法朝斥之矣設使漢室盡城邑而侯王之縱令其亂人戚之而已孟舒魏尙之術莫得而施黃霸汲黯之化莫得而行明譴而導之拜受而退已違矣【一本違矣上有斯必二字】下令而削之締交合從之謀【韓曰締說文云結不觧也○締丁計切】周於同列則相顧裂眥【韓曰說文眥目匡也○眥疾智切】勃然而起幸而不起則削其半削其半民猶瘁矣曷若舉而移之以全其人乎漢事然也今國家盡制郡邑連置守宰其不可變也固矣善制兵謹擇守則理平矣或者又曰夏商周漢封而延秦郡邑而促尢非所謂知理者也魏之承漢也封爵猶建晉之承魏也因循不革而二姓陵替不聞延祚今矯而變之垂二百祀大業彌固何系於諸侯哉或者又以爲殷周聖王也而不革其制固不當復議也是大不然夫殷周之不革者是不得巳也蓋以諸侯歸殷者三千焉資以黜夏湯不得而廢歸周者八百焉資以勝殷武王不得而易徇之以爲安仍之以爲俗湯武之所不得巳也夫不得巳非公之大者也私其力於巳也私其衛於子孫也秦之所以革之者其爲制公之大者也其情私也私其一已之威也私其盡臣畜於我也然而公天下之端自秦始夫天下之道理安斯得人者也使賢者居上不肖者居下而後可以理安今夫封建者繼世而理繼世而理者上果賢乎下果不肖乎則生人之理亂未可知也將欲利其社稷以一其人之視聴則又有世大夫世食祿邑以盡其封略聖賢生於其時亦無以立於天下封建者爲之也豈聖人之制使至於是乎吾固曰非聖人之意也勢也【程惇夫論曰封建古之良法錯出於傳記寜知非聖人意哉今曰堯舜三代以勢不可而不欲去之審若是耶茍得其勢斯可去矣武庚管蔡之難固當刑之如異姓之韓彭同姓之吳楚也然方且命防子以繼商封同姓以五十何哉蓋成王不以先代之嗣爲可廢周公不以害巳之親爲可絕聖人意以公天下也栁子何知焉若曰湯武不得巳者私其力耶茍不私其力則無庸封之矣勝夏去商𨿽不期而防然所賴者特在伊呂湯武待之固當如罷侯之秦錮親之魏矣彼獨不然三等之爵初不之變而千八百國益倍於前何哉湯武知天下不可以獨治故彊枝葉而固本根聖人意以公天下也栁子弗察焉太抵子厚徒見魏晉之思欲有所懲艾且又太宗以來羣議蜂起彼其淺中狹慮期有以度越前人設爲誇言不自知覺殊不知公而不私者乃所以爲聖人意也黃唐曰以封建非聖人意歟則易於比言親諸侯於豫言利建侯於晉言錫馬康侯而系辭言研諸侯之慮列爵分土見於書諸侯之地序於禮不能錫命諸侯刺於詩安得謂聖人之意不在是乎以郡縣不可革而行之理且安歟則二漢酷吏傳唐酷吏傳讀之令人拂膺安得謂不可革而治安實賴乎大抵有聖君有善治則諸侯得人守令亦得人非聖君無善治則諸侯不爲用守令亦不爲用人無賢不肖顧所駕禦者如何耳爲治者奚必執子厚之說泥一偏之見哉】

四維論

【孫曰管子牧民篇曰國有四維一維絕則傾二維絕則危三維絕則覆四維絕則滅何謂四維一曰禮二曰義三曰亷四曰恥禮不逾節義不自進亷不蔽惡恥不從枉韓曰公意謂亷恥自禮義中出未有有禮義而無亷恥有亷恥而無禮義故云吾見其二維而未見其所以爲四也】

管子以禮義亷恥爲四維吾疑非管子之言也彼所謂亷者曰不蔽惡也【一無也字】世人之命亷者【一無世字】曰不茍得也【一無也字】世人之命恥者【一無世字】曰羞爲非也然則二者果義歟非歟吾見其有二維未見其所以爲四也夫不蔽惡者豈不以蔽惡爲不義而去之乎夫不茍得者豈不以茍得爲不義而不爲乎𨿽不從枉與羞爲非皆然然則亷與恥義之小節也不得與義抗而爲維聖人之所以立天下曰仁義仁主恩義主斷恩者親之斷者宜之而理道畢矣蹈之斯爲道得之斯爲徳履之斯爲禮誠之斯爲信皆由其所之而異名今管氏所以爲維者殆非聖人之所立乎又曰一維絕則傾二維絕則危三維絕則覆四維絕則防【並見題注】若義之絕則亷與恥其果存乎亷與恥存則義果絕乎人旣蔽惡矣茍得矣從枉矣【諸本作茍得而從枉矣】爲非而無羞矣則義果存乎使管子庸人也則爲此言管子而少知理道則四維者非管子之言也

天爵論

【韓曰孟子有天爵者有人爵者仁義忠信樂善不倦此天爵也公卿大夫此人爵也古之人修其天爵而人爵從之今之人修其天爵以要人爵旣得人爵而棄其天爵公以爲未盡也作此論然所謂宣無隠之明著不息之志與孟子修之之說有以異乎黃曰孟子以仁義忠信謂之天爵使人知有仁義篤於自信又知天天理之自然則能求諸內而不求諸外此其意也子厚從而易之曰天爵不在乎仁義忠信而在於明與志且謂仁義忠信非明不能鑑非志不能取故有是說殊不知仁義忠信繼之以樂善不倦𨿽不及明與志而二者固在其中矣樂善非明以鑑之者然乎不倦非志以取之者然乎孟子之言簡而備學者可以意防猶以未盡而少之子厚亦費於言哉】

栁子曰仁義忠信先儒名以爲天爵【見題注】未之盡也夫天之貴斯人也則付剛健純粹於其躬【孫曰易大哉幹乎剛健中正純粹精也】倬爲至靈【倬音卓】大者聖神其次賢能所謂貴也剛健之气鐘於人也爲志得之者運行而可大悠久而不息拳拳於得善孜孜於嗜學則志者其一端耳純粹之气注於人也爲明得之者爽達而先覺鑑照而無隠盹盹於獨見【韓曰說文云盹目也音諄】淵淵於黙識則明者又其一端耳明離爲天之用恆久爲天之道舉斯二者人倫之要盡是焉故善言天爵者不必在道徳忠信明與志而巳矣道徳之於人猶陰陽之於天也仁義忠信猶春秋冬夏也舉明離之用運恆久之道所以成四時而行陰陽也宣無隠之明著不息之志所以備四美而富道徳也故人有好學不倦而迷其道撓其志者【韓曰撓釋文云擾也○撓女巧切】明之不至耳有照物無遺而蕩其性脫其守者志之不至耳明以鑑之志以取之役用其道徳之本舒布其五常之質充之而彌六合播之而奮百代聖賢之事也然則聖賢之異愚也職此而巳使仲尼之志之明可得而奪則庸夫矣授之於庸夫則仲尼矣若乃明之逺邇志之恆久庸非天爵之有級哉故聖人曰敏以求之【孫曰論語子曰我非生而知之者好古敏而求之者】明之謂也爲之不厭【孫曰論語又曰抑爲之不厭誨人不倦則可謂云爾巳矣】志之謂也道徳與五常存乎人者也克明而有恆受於天者也嗚呼後之學者盡力於斯所及焉或曰子所謂天付之者若開府庫焉量而與之耶曰否其各合乎气者也莊周言天曰自然吾取之

守道論

【孫曰左氏昭公十九年齊侯田於沛招虞人以弓不進曰昔先君之田也旃以招大夫弓以招士皮冠以招虞人臣不見皮冠不敢進仲尼曰守道不如守官君子韙之韓曰孟子曰昔齊景公田招虞人以旌不至將殺之志士不忘在溝壑勇士不忘喪其元孔子奚其取焉哉取非其招不往也守道不如守官信孔子之言矣公乃曰傳者之誤其果然哉嘗味其言至有曰失其道而守官者古人不與也意當時必有竊聖人之言違道而居官者公故爲此論云】

或問曰守道不如守官何如對曰是非聖人之言傳之者誤也【見題注】官也者道之器也離之非也未有守官而失道守道而失官之事者也【一無也字】是固非聖人之言乃傳之者誤也【一無乃字】夫皮冠者是虞人之物也物者道之凖也守其物由其凖而後其道存焉茍捨之是失道也凡聖人之所以爲經紀爲名物無非道者命之曰官官是以行吾道云爾【一本作命是以行吾道云爾】是故立之君臣官府衣裳輿馬章綬之數防朝表著周旋行列之等【孫曰昭十一年左氏防朝之言必聞於表著之位杜預注云朝內列位常處謂之表著○行音戶剛切】是道之所存也則又示之典命書制符璽奏復之文參伍殷輔陪臺之役【孫曰周禮設其參傅其位陳其殷置其輔注參謂卿三人伍謂大夫五人殷眾士輔府史庶人在官者陪臺者亦謂臣也】是道之所由也則又勸之以爵祿慶賞之美懲之以黜逺鞭朴梏拲斬殺之慘【孫曰朴小擊也梏拲者周禮上罪梏拲而桎梏手械拲兩手共械○梏居沃切拲居悚居玊二切】是道之所行也故自天子至於庶人咸守其經分【扶問切】而無有失道者和之至也失其物去其凖道從而喪矣易其小者而大者亦從而喪矣古者居其位思死其官可易而失之哉禮記曰道合則服從不可則去孟子曰有官守者不得其職則去然則失其道而居其官者古人之不與也是故在上不爲抗在下不爲損矢人者不爲不仁函人者不爲仁率其職司其扃交相致以全其工也【一本工字作公下有者字】易位而處各安其分而道達於天下矣【矣一作也】且夫官所以行道也而曰守道不如守官蓋亦喪其本矣未有守官而失道守道而失官者也【一本失官下有之事二字】是非聖人之言傳之者誤也果矣

時令論上

【韓曰嘗觀孔頴達禮記疏案鄭目錄云名曰月令者以其記十二月政之所行也本呂氏春秋十二月紀之首章以禮家好事抄合之後人因題之名曰禮記言周公所作其中官名時事多不合周法今申鄭旨釋之案呂不韋集諸儒著爲十二月紀名爲呂氏春秋篇首皆有月令與此文同是一證也又周無太尉惟秦官有太尉而此月令云乃命太尉此是官名不同周法二證也又秦以十二月建亥爲嵗首而月令云爲來嵗受朔日是九月爲嵗終十月爲朔此是時不合周法三證也又周有六冕郊天迎气則用大裘乘玉輅建太常日月之章而月令服飾車旗並依時色此是事不合周法四證也故鄭云其中官名時事多不合周法然案秦始皇十二年不韋死十六年並天下然後以十月爲嵗首嵗首用十月時不韋巳死十五年而不韋不得以十月爲正又云周書先有月令何得云不韋所造又秦並天下立郡何得云諸侯又秦以好兵殺害毒被天下何能布徳行惠春不興兵旣如此不同鄭必謂不韋作者以呂氏春秋十二月紀正與此同不過三五字別且不韋集諸儒所作爲一代大典亦采擇善言之事遵立舊章但秦自不能依行何怪不韋所作也然則月令之書先儒固巳疑之公曰夏后周公之典逸矣信然】

呂氏春秋十二紀漢儒論以爲月令措諸禮以爲大法焉其言有十二月七十有二【孫曰每月六故十二月爲七十二】迎日步气【步謂推步】以追寒暑之序類其物宜而逆爲之備聖人之作也然而聖人之道不窮異以爲神不引天以爲髙利於人備於事如斯而已矣觀月令之說茍以合五事配五行而施其政令離聖人之道不亦逺乎凡政令之作有俟時而行之者有不俟時而行之者是故孟春修封疆端徑術【徑古定切術音遂按禮記當作遂】相土宜無聚大眾季春利堤防達溝瀆【音讀】止田獵備蠶器合牛馬百工無悖於時孟夏無起土功無發大眾勸農勉人仲夏班馬政聚百藥【此一句在禮記乃孟夏非仲夏】季夏行水殺艸糞田疇美土疆土功兵事不作孟秋納材葦【此一句季夏非孟秋】仲秋勸人種麥季秋休百工人皆入室具衣裘舉五穀之要合秩芻養犧牲【此二句季夏非是季秋】趨人牧斂【張曰趨疾也逡遇切韓曰音促】務蓄菜【此二句仲秋非作季秋】伐薪爲炭孟冬築城郭穿竇窖【韓曰說文云竇空也窖地藏也上音豆下音教】修囷倉【此四句仲秋非孟冬韓曰說文囷倉之圓者也○囷區倫切】謹蓋藏【才浪切又如字】勞農以休息之【韓曰說文云勞慰也朗到切】收水澤之賦仲冬伐木取竹箭季冬講武習射禦出五穀種計耦耕具田器合諸侯制百縣輕重之法貢職之數【自合諸侯以下至此季秋非季冬】斯固俟時而行之所謂敬授人時者也其餘郊廟百祀亦古之遺典不可以廢誠使古之爲政者非春無以布徳和令行慶施惠養防少省囹圄【韓曰省察也審也囹圄獄也○省息井切囹音零圄音語】賜貧窮禮賢者非夏無以贊傑俊遂賢良舉長大行爵出祿斷薄刑決小罪節嗜欲靜百官非秋無以選士厲兵任有功誅暴慢明好惡修法制養衰老申嚴百刑斬殺必當【丁浪切】非冬無以賞死事卹孤寡舉阿黨易闗市來商旅審門閭正貴戚近習罷官之無事者去器之無用者則其闕政亦以繁矣斯固不俟時而行之者也變天之道絕地之理亂人之紀捨孟春則可以有事乎作淫巧以蕩上心捨季春則可以爲之者乎夫如是內不可以納於君心外不可以施於人事勿書之可也又曰反時令則有飄風暴雨霜雪水潦大旱沈陰氛霧寒暖之气大疫風欬鼽嚏瘧寒疥癘之疾【張曰鼽月令云人多鼽說文云鼽病寒鼻塞也○鼽音求丁計切】螟蝗五穀瓠果實不成蓬蒿藜莠並興之異女災胎天傷水火之訛冦戎來入相掠兵革並起道路不通邊境不寜土地分裂四鄙入堡【韓曰說文堡堤也障也堡音保】流亡遷徙之變若是者特瞽史之語非出聖人者也然則夏后周公之典逸矣【孫曰夏小正周時訓二書名夏后周公之典謂此也】

時令論下

或者曰月令之作所以爲君人者法也蓋非爲聰明睿智者爲之將慮後代有昬昧傲誕而肆於人上忽先王之典舉而廢之近而取之若陳隋之季是也故取仁義禮智信之事附於時令俾時至而有以發之也不爲之時【一無時字】將因循放蕩而皆無其意焉爾於是又爲之言五行之反戾相蕩相摩妖災之說以震動於厥心古之所以防昏亂之術也今子發而揚之使前人之奧祕布露顯明則後之人而又何憚耶曰聖人之爲教立中道以示於後曰仁曰義曰禮曰智曰信謂之五常言可以常行者也【行字下一有之字】防昏亂之術爲之勤勤然書於方冊興亡治亂之致永守是而不去也未聞其威之以怪而使之時而爲善所以滋其怠傲而忘理也語怪而威之所以熾其昏邪淫惑而爲禱禳厭勝怪之事以大亂於人也且吾子以爲畏冊書之多孰與畏人之言使諤諤者言仁義利害焯乎列於其前而猶不悟【韓曰焯說文曰明也音灼】奚暇顧月令哉是故聖人爲大經以存其直道將以遺後世之君臣必言其中正而去其奇衺【孫曰奇衺不正也上居宜切不與邪字同二字出周禮】其有嚚然而不顧者【韓曰說文云嚚語聲也左氏口不道忠信之言爲嚚○嚚魚中切】𨿽聖人復生無如之何又何冊書之有若陳隋之季暴戾淫放則無不爲矣求之二史豈復有行月令之事者乎然而其臣有勁悍者爭而與之言先王之道猶十百而一遂焉然則月令之無益於陳隋亦固矣立大中去大惑捨是而曰聖人之道吾未信也用吾子之說罪我者𨿽窮萬世吾無憾焉爾

斷刑論上【文闕】

斷刑論下【斷都玩切】

余旣爲斷刑論或者以釋刑復於余其辭云云余不得巳而爲之一言焉夫聖人之爲賞罰者非他所以懲勸者也賞務速而後有勸罰務速而後有懲必曰賞以春夏而刑以秋冬【孫曰二句左傳襄公二十六年蔡大夫聲子之言】而謂之至理者僞也使秋冬爲善者【一無冬字】必俟春夏而後賞則爲善者必怠春夏爲不善者【一無夏字】必俟秋冬而後罰則爲不善者必懈【韓曰說文云懈怠也居隘切巳下並同】爲善者怠爲不善者懈是敺天下之人而入於罪也【敺音區下同】敺天下之人入於罪又緩而慢之以滋其懈怠此刑之所以不措也必使爲善者不越月逾時而得其賞則人勇而有勸焉爲不善者不越月逾時而得其罰則人懼而有懲焉爲善者日以有勸爲不善者日以有懲是敺天下之人而從善逺罪也敺天下之人而從善逺罪是刑之所以措而化之所以成也或者務言天而不言人是惑於道者也胡不謀之人心以熟吾道【韓曰熟或作孰非是當取孟子仁亦在夫熟之而已之意】吾道之盡而人化矣是知蒼蒼者焉能與吾事而暇知之哉果以爲天時之可得順大和之可得致則全吾道而得之矣全吾道而不得者非所謂天也非所謂大和也是亦必無而巳矣又何必枉吾之道曲順其時以諂是物哉吾固知順時之得天不如順人順道之得天也何也使犯死者自春而窮其辭欲死不可得貫三木【孫曰後漢範滂傳皆三木囊頭三木項手足皆有械司馬遷曰魏其大將也衣赭闗三木】加連鎖而致之獄吏大暑者數月癢不得搔【蘇曹切】痺不得搖【韓曰說文云痺足气不至病○痺必至切】痛不得摩饑不得時而食渇不得時而飲目不得瞑【韓曰說文曰暝目不明也○瞑莫定切】支不得舒怨號之聲【怨號並平聲】聞於里人如是而大和之不傷天時之不逆是亦必無而巳矣彼其所宜得者死而巳也又若是焉何哉或者乃以爲雪霜者天之經也雷霆者天之權也非常之罪不時可以殺人之權也當刑者必順時而殺人之經也是又不然夫雷霆雪霜者特一气耳非有心於物者也聖人有心於物者也春夏之有雷霆也或發而震破巨石裂大木木石豈爲非常之罪也哉秋冬之有霜雪也舉艸木而殘之艸木豈有非常之罪也哉彼豈有懲於物也哉彼無所懲則效之者惑也果以爲仁必知經智必知權是又未盡於經權之道也何也經也者常也權也者達經者也皆仁智之事也離之滋惑矣經非權則泥【乃計切】權非經則悖是二者彊名也曰當【丁浪切下同】斯盡之矣當也者大中之道也離而爲名者大中之器用也知經而不知權不知經者也知權而不知經不知權者也偏知而謂之智不智者也偏守而謂之仁不仁者也知經者不以異物害吾道知權者不以常人怫吾慮合之於一而不疑者信於道而巳者也且古之所以言天者蓋以愚蚩蚩者耳【孫曰說文云蚩蚩惇厚貌】非爲聰明睿智者設也或者之未達不思之甚也

辯侵伐論

【在集賢院爲徴天下兵討淮西作孫曰徳宗貞元十五年三月甲寅淮西節度使吳少誠反遣兵襲唐州掠百姓千餘人而去九月丙辰詔削奪少誠官爵令諸道進兵討之時公爲集賢院正字作也韓曰公此論意謂淮右一方負固似不足以動天下之兵誠有此理然自少誠死元濟繼立十有八年而兵不解迄憲宗元和十二年始克平之則前日之所以申其惡於天下者亦所不免哉】

春秋之說曰凡師有鐘鼓曰伐無曰侵【孫曰莊二十九年左氏之文】周禮大司馬九伐之法曰賊賢害人則伐之負固不服則侵之【孫曰負恃也固險固也】然則所謂伐之者聲其惡於天下也聲其惡於天下必有以厭於天下之心夫然後得行焉古之守臣有朘人之財【韓曰朘縮也音宣朘字一作沒一作私一作傷】危人之生而又害賢人者內必棄於其人外必棄於諸侯從而後加伐焉動必克矣然猶校徳而後舉量力而後防備三有餘而以用其人一曰義有餘二曰人力有餘三曰貨食有餘是三者大備則又立其禮正其名修其辭其害物也小則誥誓徴令不過其鄰𨿽大不出所暴非有逆天地橫四海者不以動天下之師故師不逾時而功成焉斯爲人之舉也故公之公之而鐘鼓作焉夫所謂侵之者獨以其負固不服而壅王命也內以保其人外不犯於諸侯其過惡不足暴於天下致文告修文徳而又不變然後以師問焉是爲制命之舉非爲人之舉也故私之私之故鼓鐘不作斯聖人之所志也周道旣壊兵車之軌交於天下而罕知侵伐之端焉是故以無道而正無道者有之以無道而正有道者有之不增徳而以遂威者又有之故世日亂一變而至於戰國而生人耗矣是以有其力無其財君子不以動眾有其力有其財無其義君子不以帥師合是三者而明其公私之說而後可焉嗚呼後之用師者有能觀乎侵伐之端則善矣

六逆論

【韓曰左氏隠三年傳曰公子州吁嬖人之子也有寵而好兵公弗禁石碏諌曰愛子教以義方弗納於邪驕奢淫佚所自邪也且夫賤妨貴少陵長逺間親新間舊小加大淫破義所謂六逆也君義臣行父慈子孝兄愛弟敬所謂六順也去順效逆所以速禍也弗聴公謂石碏之論有不可槪者故從而辧之】

春秋左氏言衛州吁之事因載六逆之說曰賤妨貴少陵長逺間親新間舊小加大淫破義六者亂之本也余謂少陵長小加大淫破義是三者固誠爲亂矣然其所謂賤妨貴逺間親新間舊𨿽爲理之本可也何必曰亂夫所謂賤妨貴者蓋斥言擇嗣之道子以母貴者也若貴而愚賤而聖且賢以是而妨之其爲理本大矣而可捨之以從斯言乎此其不可固也夫所謂逺間親新間舊者蓋言任用之道也使親而舊者愚逺而新者聖且賢以是而間之其爲理本亦大矣又可捨之以從斯言乎必從斯言而亂天下謂之師古訓可乎此又不可者也嗚呼是三者擇君置臣之道天下理亂之大本也爲書者執斯言著一定之論以遺後代上智之人固不惑於是矣【一無矣字】自中人而降守是爲大據而以致敗亂者【敗一作賊】固不乏焉晉厲死而悼公入乃理【韓曰晉世家厲公多外嬖欲盡去羣大夫而立諸姬兄弟欒書中行偃襲捕厲公囚之迎公子周於周而立之是爲悼公悼公曰寡人自以疎逺毋幾爲君今大夫不忘文防之意而惠立桓叔之後使得奉晉祀敢不戰戰乎於是逐不臣者十人修舊功施徳惠】宋襄嗣而子魚退乃亂【韓曰宋世家湣公七年宋大水魯使臧文仲往弔公曰寡人不能事神政不修故水臧文仲善此言此言乃公子子魚教湣公也及襄公立十三年伐鄭楚伐宋以救鄭襄公欲戰子魚諌公弗聴遂與楚戰敗傷於而卒】貴不足尙也秦用張祿而黜穰侯乃安【韓曰張祿範雎也穰侯魏冉也秦昭王母宣太后弟先是穰侯事秦攻取無虛日至周赧王四十九年秦拔魏範雎說秦王曰臣在山東時謂秦之有太后穰侯不聞有王王於是廢太后黜穰侯以範雎爲相封應侯事見史】魏相成璜而疎吳起乃危【韓曰成魏成也文侯之弟璜翟璜也文侯二十五年以成爲相時吳起事魏有功至武侯立以田文爲相起不悅自是去魏之楚楚以爲相事見史璜胡光切】親不足與也苻氏進王猛而殺樊世乃興【韓曰晉史苻堅招王猛一見如舊堅繼立遂以猛爲中書侍郎日見親幸特進姑臧樊世與猛爭論於堅前世欲擊猛堅怒斬之於是羣臣見猛皆屏息堅日熾矣】胡亥任趙髙而族李斯乃滅【韓曰胡亥秦二世也李斯自始皇時已用於秦然胡亥嘗有私於趙髙及卽位髙遂誣斯反狀腰斬咸陽市夷三族二世乃以趙髙爲相事見史】舊不足恃也顧所信何如耳然則斯言殆可以廢矣噫古之言理者罕能盡其說建一言立一辭則臲卼而不安【童曰臲卼危也上音孽下音兀】謂之是可也謂之非亦可也混然而巳教於後世莫知其所以去就明者慨然將定其是非則拘儒瞽生相與羣而咻之【童曰咻說文云痛念聲孟子眾楚人咻之音休又況羽切】以爲狂爲怪而欲世之多有知者可乎夫人可以及化者天下爲不少矣然而罕有知聖人之道則固爲書者之罪也

五百家注栁先生集卷三

欽定四庫全書

五百家注柳先生集卷四

議辯

晉文公問守原議

【韓曰唐自徳宗懲艾此賊故以左右神策天威等軍委宦者主之置防軍中尉中防軍分提禁兵威柄下遷政在宦人其視晉文問原守於寺人尢甚公此議𨿽曰論晉文之失其意實憫當時宦者之禍逮憲宗元和十五年而陳志之亂作公之先見至是驗矣】

晉文公旣受原於王難其守問寺人防鞮以畀趙衰【孫曰左氏僖二十五年傳晉侯朝王王與之陽樊溫原櫕茅之田陽樊不服圍之出其民冬晉侯圍原原又不降命去之退一捨而原降晉侯問原守於寺人防鞮對曰昔趙衰以壺餐從徑餒而弗食故使處原○防音孛鞮音低史記或作履鞮或作勃鞮注云勃鞮披也衰初危切晉大夫】余謂守原政之大者也所以承天子樹霸功致命諸侯不宜謀及媟近【媟嬻也音薛】以忝王命而晉君擇大任不公議於朝而私議於宮不博謀於卿相而獨謀於寺人𨿽或衰之賢足以守國之政不爲敗而賊賢失政之端由是滋矣況當其時不乏言議之臣乎狐偃爲謀臣先軫將中軍【韓曰時楚圍宋宋如晉告急先軫狐偃爲晉謀若伐曹衛楚必救之則宋免矣於是晉作三軍狐偃將上軍先軫佐下軍事見史】晉君疏而不咨外而不求乃卒定於內豎【音樹】其可以爲法乎且晉君將襲齊桓之業【襲音習】以翼天子乃大志也然而齊桓任管仲以興進豎刁以敗【韓曰周莊王十一年齊桓公立鮑叔牙曰君欲伯王非管夷吾不可公從之自仲用而齊以大治及桓公四十一年管仲病桓公以豎刁易牙開方三子問誰可相仲歷數其不可公卒用三子而三子專權自是因內寵殺羣吏擅廢立無所不至矣】則獲原啟疆適其始政所以觀示諸侯也而乃背其所以興迹其所以敗然而能霸諸侯者以土則大以力則彊以義則天子之冊也誠畏之矣烏能得其心服哉其後景監得以相衛鞅【童曰按史景監秦孝公之寵臣也衛鞅公孫氏衛之諸庶孽公子始事魏相公叔痤其後去魏之秦因景監以見孝公凡一再以帝王爲說孝公不納終獻彊國之說孝公始善之謂景監曰汝客善可與言矣鞅遂用於秦○鞅於亮切】石得以殺望之【童曰按史恭石顯自宣帝時久典樞機元帝卽位委以政事蕭望之等建白以爲中書政本國家樞機用宦者非古制也宜罷中書宦官應古不近刑人之義由是恭顯遂譛望之令自殺】誤之者晉文公也【誤一作設】嗚呼得賢臣以守大邑則問非失舉也蓋失問也【一作問非失問舉非失舉】然猶羞當時陷後代若此況於問與舉又兩失者其何以救之哉余故著晉君之罪以附春秋許世子止趙盾之義【韓曰左氏宣公二年傳云趙穿攻靈公於桃園宣子未出山而復太史書曰趙盾弒其君以示於朝昭公十九年傳云許悼公疾五月飲太子之藥而卒太子奔晉書曰弒其君盾宣子名也○盾徒本反】

駮復讎議

【童曰徐元慶復讎事見本篇唐史孝友傳載左拾遺陳子昻議誅元慶然後旌其閭墓時韙其言後禮部員外郎柳宗元駮云云韓文公亦有此議見子集駮音剝】

臣伏見天后時有同州下邽人徐元慶者父爽爲縣吏趙師韞所殺【孫曰師韞時爲下邽尉韞音蘊】卒能手刃父讎束身歸罪【孫曰後師韞爲禦史元慶變姓名於驛家傭力久之師韞以禦史捨亭下元慶手刃之自囚詣官】當時諫臣陳子昻建議誅之而旌其閭【孫曰時議者以元慶孝烈欲捨其罪子昻建議以爲國法専殺者死元慶宜正國法然旌其閭墓以褒其孝義可也議者以予昻爲是】且請編之於令永爲國典臣竊獨過之臣聞禮之大本以防亂也若曰無爲賊虐凡爲予者殺無赦刑之大本亦以防亂也若曰無爲賊虐凡爲理者殺無赦【理一作治】其本則合其用則異旌與誅莫得而並焉【一本作不得並也】誅其可旌玆謂濫黷刑甚矣【韓曰說文云黷握持垢也○黷音讀】旌其可誅玆謂僣【孫曰左傳善爲國者賞不僣刑亦不濫】壞禮甚矣果以是示於天下傳於後代趨義者不知所以向違害者不知所以立以是爲典可乎蓋聖人之制窮理以定賞罰本情以正褒貶統於一而已矣向使刺讞其誠僞【童曰讞議罪也魚列魚戰語蹇三反】考正其曲直原始而求其端則刑禮之用判然離矣何者若元慶之父不陷於公罪師韞之誅獨以其私怨奮其吏气虐於非辜州牧不知罪刑官不知問上下防冒吁號不聞【張曰吁呼也書無辜吁天號音豪下同】而元慶能以戴天爲大恥枕戈爲得禮【孫曰禮記父之讎不與共戴天又曰居父母之仇如之何夫子曰寢苦枕於不仕弗與共天下也】處心積慮以衝讎人之胸【讎是周反】介然自克卽死無憾是守禮而行義也執事者宜有慙色將謝之不暇而又何誅焉其或元慶之父不免於罪師韞之誅不愆於法是非死於吏也是死於法也法其可讎乎讎天子之法而戕奉法之吏【戕音墻】是悖驁而淩上也【悖音孛驁音傲】執而誅之所以正邦典而又何旌焉且其議曰人必有子子必有親親親相讎其亂誰救是惑於禮也甚矣禮之所謂讎者蓋以寃抑沈痛而號無告也非謂扺罪觸法陷於大戮而曰彼殺之我乃殺之不議曲直暴寡脇弱而已其非經背聖不已甚哉【一作不亦甚哉】周禮調人掌司萬人之讎凡殺人而義者令勿讎讎之則死有反殺者邦國交讎之又安得親親相讎也春秋公羊傳曰父不受誅子復讎可也父受誅子復讐此推刃之道復讐不除害【孫曰定四年公羊傳之文注云一往一來曰推刃不除害謂取讎身而已不復兼其子】今若取此以斷兩下相殺則合於禮矣且夫不忘讎孝也不愛死義也元慶能不越於禮服孝死義是必達理而聞道者也夫達理聞道之人豈其以王法爲敵讎者哉議者反以爲戮黷刑壤禮其不可以爲典明矣請下臣議附於令有斷斯獄者不宜以前議從事謹議

桐葉封弟辯

【韓曰史記晉世家成王與叔虞戲削桐葉爲珪以與叔虞曰以此封若史佚因請擇日立之成王曰吾與之戲耳史佚曰天子無戲言於是遂封叔虞於唐此則桐葉封弟史佚成之明矣若曰周公入賀史不之見孫曰事又見劉向說苑黃曰觀經而不盡信於經始可與言經觀史而不盡信於史始可與言史經史猶有不可信者阨於灰燼之餘汩於異端之學也謂伊尹以滋味幹湯謂西伯以陰謀傾商遷史每每如此豈特翦桐一事誣周公哉讀遷史者當知其爲實錄又當知史之失自遷始】

古之傳者有言成王以桐葉與小弱弟戱曰以封汝周公入賀【世家作史佚見題注】王曰戱也周公曰天子不可戱乃封小弱弟於唐【孫曰謂唐叔虞】吾意不然王之弟當封耶周公宜以時言於王不待其戱而賀以成之也不當封耶【當並如字】周公乃成其不中之戱【中去聲】以地以人與小弱者爲之主其得爲聖乎且周公以王之言不可茍焉而已必從而成之耶設有不幸王以桐葉戱婦寺亦將舉而從之乎凡王者之徳在行之何若設未得其當𨿽十易之不爲病要於其當【二當字丁浪切】不可使易也而況以其戱乎若戱而必行之是周公教王遂過也吾意周公輔成王宜以道從容優樂要歸之大中而已必不逢其失而爲之辭【孫曰逢謂逢迎也孟子曰逢君之惡其罪大】又不當束縛之馳驟之使若牛馬然急則敗矣且家人父子尙不能以此自克況號爲君臣者耶是直小丈夫者之事【孫曰老子其政察察而其民缺缺缺缺小智皃與同傾雪切】非周公所宜用故不可信或曰封唐叔史佚成之【童曰史佚周武王時太史尹佚也佚音逸】

辯列子

【孫曰漢志列子八篇先於莊子莊子稱之韓曰公謂列子當在魯穆公時其曰鄭穆公時非是言實信然蓋嘗考之鄭穆公立於周襄王二十五年則其生當在周莊惠王之際其去孔子生於周靈王之二十年誠防百年若列子當鄭穆公時則是先夫子而生已若干年今觀其書乃有仲尼篇且多所紀述夫子及諸門弟子事則列子當生魯穆公時而非鄭穆公時決矣一字之誤乃爾哉魯穆公之立在夫子旣沒之後云黃曰列子之書其言皆出於列子之後文子之書或合孟子數家之防亦可謂駁而不純矣而不甚斥於柳子者蓋君子論人愛憎有權陽虎竊寶玉大弓乃魯之賊而爲富不仁之言孟子稱之於七篇憎而知其善者也子厚之於二書亦孟子取陽虎之意歟】

劉向古稱博極羣書然其錄列子獨曰鄭穆公時人【孫曰鄭穆公名蘭】穆公在孔子前幾百嵗列子書言鄭國皆云子產鄧析不知向何以言之如此史記鄭繻公二十四年【繻音須】楚悼王四年圍鄭鄭殺其相駟子陽子陽正與列子同時是嵗周安王三年秦惠王韓列侯趙武侯二年魏文侯二十七年燕釐公五年【釐虛其切古文僖字】齊康公七年宋悼公六年魯穆公十年【孫曰此皆據史記年表】不知向言魯穆公時遂誤爲鄭耶不然何乖錯至如是其後張湛徒知怪列子書【孫曰湛字處度東晉人注列子】言穆公後事亦不能推知其時然其書亦多增竄非其實要之莊周爲放依其辭【放方往切】其稱夏棘狙公紀渻子季咸等【渻音省】皆出列子不可盡紀𨿽不槪於孔子道然其虛泊寥闊居亂世逺於利禍不得逮乎身而其心不窮易之遁世無悶者其近是歟余故取焉其文辭類莊子而尢質厚少爲作好文者可廢耶其楊朱力命疑其楊子書其言魏牟孔穿皆出列子後不可信然觀其辭亦足通知古之多異術也讀焉者愼取之而已矣

辯文子

【孫曰漢志文子九篇與孔子同時而稱周平王問似依托者也按文子稱墨子墨子稱吳起皆周安王時人韓曰史記注範蠡傳文子姓辛名研文子其字也葵丘濮上人號曰計然其書十二篇按唐藝文志有徐靈府注有李暹訓注其學蓋受於老子或者謂此書特文子錄老子遺言爲十二篇且劉向所錄止九卷今觀公之文與藝文志及徐李所注卷數皆合豈徐李有以析之歟】

文子書十二篇其傳曰老子弟子其辭時有若可取其指意皆本老子然考其書蓋駁書也其渾而類者少竊取他書以合之者多凡孟管輩數家皆見剽竊峣然而出其類【峣山髙貌音堯字或從嶤】其意緒文辭義牙相抵而不合【韓曰說文云義手指相錯牙齒也象上下相錯之形義初加切牙朱加切】不知人之增益之歟或者眾爲聚斂以成其書歟然觀其往往有可立者又頗惜之憫其爲之也勞今刋去謬惡亂雜者取其似是者又頗爲發其意藏於家

論語辯二篇

上篇

【韓曰公疑論語非成於孔子諸弟子手然聖門師弟子道統之傳咸出此書或曽子諸弟子成之其亦必有自來矣】

或問曰儒者稱論語孔子弟子所記信乎曰未然也孔子弟子曽參最少少孔子四十六嵗【韓曰夫子生於周靈王二十年曽子生於周敬王十五年孫曰孔子卒時七十二曽子年二十六】曽子老而死是書記曽子之死則去孔子也逺矣曽子之死孔子弟子略無存者矣吾意曾子弟子之爲之也何哉且是書載弟子必以字獨曽子有子不然由是言之弟子之號之也然則有子何以稱子曰孔子之歿也諸弟子以有子爲似夫子立而師之其後不能對諸子之問乃叱避而退【孫曰孔子旣歿諸弟子思慕有若狀似孔子弟子相與立爲師師之如夫子時也他日弟子有所問有若黙然無以應弟子起曰有子避之此非子之坐也】則固嘗有師之號矣今所記獨曽子最後死余是以知之蓋樂正子春子思之徒【孫曰二人曽子弟子】與爲之爾或曰孔子弟子嘗雜記其言然而卒成其書者曽氏之徒也

下篇

【韓曰此篇論堯曰首章之言謂夫子素所諷道之辭誠得其防蓋揖遜徵伐之事皆萃此數語間非聖人諷道之餘其何以表見於後世者耶黃曰孔安國之疏謂堯曰之文爲明天道垂訓將來誠有得夫聖人之心柳子亦謂堯曰之言爲聖人之大志其智足以知聖人亦不減於孔氏矣】

堯曰咨爾舜天之歷數在爾躬四海困窮【孫曰論語注云困極窮盡言極盡四海皆服其化】天祿永終舜亦以命禹曰余小子履【履湯名】敢用牡【孫曰夏尙黒時未攺夏色故猶用黒牡】敢昭告於皇上后土有罪不敢赦萬方有罪罪在朕躬朕躬有罪無以爾萬方或問之曰論語書記問對之辭爾今卒篇之首章然有是何也栁先生曰論語之大莫大乎是也是乃孔子常常諷道之辭云爾【諷誦也方鳯切】彼孔子者覆生人之器者也【覆蓋也敷救切】上之堯舜之不遭【上之一作上言】而禪不及已【禪音擅】下之無湯之勢【下之一作下言】而已不得爲天吏生人無以澤其徳日視聞其勞死怨呼而已之徳涸然無所依而施【涸竭也音鶴】故於常常諷道云爾而止也此聖人之大志也無容問對於其間弟子或知之或疑之不能明相與傳之故於其爲書也卒篇之首嚴而立之

辯穀子

【韓曰史記蘇秦傳注云穀子戰國時隠居潁川陽城之谷因以自號蘇秦張儀師之受縱橫之事其書三卷唐藝文志有樂臺注有尹知章注然其書敍謂此書卽授秦儀者捭闔之術十三章本經持樞中經三篇又有梁陶景注今公又謂有元冀者爲之指要唐史遂以蘇秦爲穀子誤矣】

元冀好讀古書然甚賢穀子爲其指要幾千言穀子要爲無取【一作能】漢時劉向班固錄書無穀子穀子後出而險盭峭薄【韓曰說文云盭戾也音戾】恐其妄言亂世難信學者宜其不道而世之言縱橫者時葆其書【葆寶也音保】尢者晚乃益出七術【孫曰穀子書下篇有陰符七術謂盛神法五龍養志法靈實意法騰蛇分威法伏熊散勢法鷙鳥轉圓法猛獸損兌法靈薯七章是也】怪謬異甚不可考校其言益奇【如字】而道益陿【陿隘也音洽】使人狙狂失守【狙猿屬子余切】而易於陷墜【補注晁氏讀書志曰公論穀子書如此而來鵠亦云穀子皆教人詭紿激訐揣測獪滑之術悉備於章學之者惟儀秦而已欲知是書者二子之言略盡之】幸矣人之葆之者少今元子又文之以指要嗚呼其爲好術也過矣【黃曰治異端者塞其源去惡木者戕其本儀秦縱橫孟子以妾婦處之荀卿以詐人待之衞琯以亂國政責之愚謂二子不足罪使無谷之學則朝縱暮橫孰從而師事之故欲閒先聖之道距縱橫之術者不可使谷之言一日得行於天下也元冀何人作爲指要妄以七術表而出之無意援溺而反推波助瀾元生區區自鄶無譏愚恐當塗之士嗜痔逐臭則誤天下必甚矣】

辯晏子春秋

【韓曰晏子齊晏嬰也其書十二篇唐藝文志皆載之公謂不當列之儒家中今觀其書信然】

司馬遷讀晏子春秋髙之而莫知其所以爲書或曰晏子爲之而人接焉或曰晏子之後爲之皆非也吾疑其墨子之徒有齊人者爲之墨好儉晏子以儉名於世故墨子之徒尊著其事以增髙爲已術者且其旨多尙同兼愛【孫曰墨子有尙同三篇又孟子曰墨子兼愛是無父也】非樂節用非厚久喪者是皆出墨子又非孔子好言事非儒明又出墨子其言問棗及古冶子等【孫曰晏子春秋曰公孫防田開疆古冶子事景公勇而無禮晏子言於公餽之二桃曰三子計功而食之公孫防曰吾持楯而再搏乳虎可以食桃田開疆曰吾杖兵而禦三軍者再可以食桃古冶子曰吾嘗從君濟河黿銜右驂以入底柱之流冶潛行水底逆流百步順流九里得黿而殺之左牽馬尾古挈黿頭鶴躍而出可以食桃矣二子曰吾勇不若子功不逮子取桃不讓是貪也然而不死無勇也皆反其桃契領而死古冶子曰二子死之吾獨生不仁亦契領而死】尢怪誕又往往言墨子聞其道而稱之此甚顯白者自劉向歆班彪固父子皆錄之儒家中甚矣數子之不詳也蓋非齊人不能具其事非墨子之徒則其言不若是後之錄諸子書者宜列之墨家非晏子爲墨也爲是書者墨之道也

辯亢倉子

【韓曰唐藝文志注雲天寶元年詔號亢倉子爲洞靈眞經求之不獲襄陽處士王士元謂莊子作庚桑子太史公列子作亢倉子其實一也取諸子文義類者補其亡今此書其士元補亡者耶宜公有所不取也史記注亢音庚亢倉子王邵本作庚桑子司馬彪曰庚桑楚人姓名】

太史公爲莊周列傳稱其爲書畏累亢桑子皆空言無事實【韓曰史記莊子傳索曰按莊子畏累虛篇名也卽老弟子畏累鄒氏童曰畏累或作昆壘莊子音注云防壘山名或云在魯或云在梁州○畏於切又烏罪切累音壘又力罪切】今世有亢桑子書其首篇出莊子而益以庸言蓋周所云者尙不能有事實又況取其語而益之者其爲空言尢也劉向班固錄書無亢倉子而今之爲術者乃始爲之傳注以教於世不亦惑乎

辯鶡冠子

【集注西漢藝文志有鶡冠子一篇下注云楚人居深山不顯名氏以鶡羽爲冠因自號焉唐志亦有鶡冠子三卷今其爲書凡十九篇蓋論三才變通古今治亂之道韓文公云其博選篇四稽五至之說當矣學問篇稱賤生於無所用中流失船一壺千金者三讀其詞而悲之卽此書也惟世兵篇頗與鵩賦相亂餘十八篇則否公之辯似但見此一篇故云耳鶡似雉音曷】

余讀賈誼鵩賦嘉其辭【鵩音服】而學者以爲盡出鶡冠子余往來京師求鶡冠子無所見至長沙始得其書讀之盡鄙淺言也惟誼所引用爲美餘無可者吾意好事者僞爲其書反用鵩賦以文飾之非誼有所取之決也太史公伯夷列傳稱賈子曰貪夫殉財烈士殉名誇者死權【孫曰鶡冠子無此語】不稱鶡冠子遷號爲博極羣書假令當時有其書遷豈不見耶假令眞有鶡冠子書亦必不取鵩賦以充入之者何以知其然耶曰不類

五百家注柳先生集卷四

欽定四庫全書

五百家注柳先生集卷五

碑

箕子碑

【孫曰箕子名須臾紂之諸父】

凡大人之道有三一曰正蒙難【孫曰蒙犯也正蒙難者以正犯難也○難乃旦切】二曰法授聖三曰化及民殷有仁人曰箕子【孫曰孔子曰殷有三仁焉防子去之箕子爲之奴比干諫而死】實具玆道以立於世故孔子述六經之防尢慇懃焉【孫曰謂下易詩所載是也】當紂之時大道悖亂天威之動不能戒【孫曰書今天動威】聖人之言無所用進死以並命誠仁矣【韓曰謂比干】無與吾祀故不爲委身以存祀誠仁矣【韓曰謂防子】與亡吾國故不忍【與音預】具是二道有行之者矣是用保其明哲【孫曰詩旣明且哲以保其身】與之俯仰晦是謩範【謩與謨同】辱於囚奴【孫曰書囚奴正士正士卽謂箕子也】昏而與邪隤而不息故在易曰箕子之明夷【孫曰夷傷也日入地中明夷之義故卦曰明夷】正蒙難也及天命旣攺生人以正乃出大法【孫曰大法洪範也】用爲聖師周人得以序彛倫而立大典【孫曰書天乃錫禹洪範九疇彛倫攸敍彛倫常道也】故在書曰以箕子歸作洪範法授聖也及封朝鮮【孫曰書傳云武王釋箕子之囚箕子不忍周之釋走之朝鮮武王聞之因以朝鮮封之鮮音仙】推道訓俗惟徳無陋惟人無逺用廣殷祀俾夷爲華化及民也【孫曰漢書地理誌箕子去之朝鮮教其民以禮義田蠶織作樂浪朝鮮民犯禁八條相殺以當時償殺相傷以谷償相盜者男沒入爲其家奴女子爲婢欲自償者人五十萬𨿽免爲民俗猶羞之嫁娶無所讎是以其民終不相盜無門戶之閉婦人貞信不滛辟其田民飲食以籩豆可貴哉仁賢之化也】率是大道藂於厥躬【藂䢐紅切正作叢俗作藂】天地變化我得其正其大人歟於虖當其周時未至殷祀未殄比干已死防子已去向使紂惡未稔而自斃【斃頓也音敝】武庚念亂以圖存國無其人誰與興理是固人事之或然者也然則先生隠忍而爲此其有志於斯乎唐某年作廟汲郡嵗時致祀【孫曰汲郡今衛州紂故都也】嘉先生獨列於易象作是頌云

防難以正授聖以謩宗祀用繁【孫曰自箕子後傳四十餘世至朝鮮侯準自稱王繁字一作系】夷民其蘇憲憲大人【童曰憲憲興盛貌見中庸注音顯】顯晦不渝聖人之仁道合隆污明哲在躬不陋爲奴衝譲居禮不盈稱孤髙而無危卑不可逾非死非去有懷故都時詘而伸【詘音屈】卒爲世模易象是列文王爲徒【孫曰易內文明而外柔順以防大難文王以之內難而能正其志箕子以之】大明宣昭崇祀式孚【孫曰謂唐始立廟祀之】古闕頌辭繼在後儒

道州文宣王廟碑

【童曰唐書歸崇敬傳贊引此碑黃曰薛伯髙評十哲之科妄出後世而開元之祀非夫子志是已失矣子厚於碑反指爲確論宋子京贊唐史灼見其非追咎薛氏而子厚之失俟來者愚請畢之夫顏淵以下十人皆孔門髙弟顯顯間出者謂非盡其徒可乎取其所長序以四科萬世而後知有聖言品題不敢擬議可謂後世之妄乎李元瓘𨿽非名臣而請祀十哲列爲坐像務尊師重道是先王未之有可以義起何害其爲夫子志乎嗟夫伯髙妄論之於前栁子溢美之於後微景文之論則薛得爲賢守栁得爲通儒】

謹案某年月日【韓曰按集有斥鼻亭神記云元和九年河東薛公由刑部郎中刺道州此云某年卽元和九年也】儒師河東薛公伯髙【孫曰伯髙名景晦】由尙書刑部郎中爲道州明年二月丁亥【韓曰卽元和十年】公用牲幣祭於先聖文宣王之廟夜漏未盡三刻公冕以入【孫曰周禮司服卿大夫之服自冕而下如孤之服又曰祭羣小祀則冕】就位於庭愓焉深惟夫子之祀爰自京師大學徧於州邑遐濶僻陋咸用斯時致奠展誠宿燎設懸【孫曰周禮司烜氏凡邦之大事共墳燭庭燎注雲樹於門外曰大燭於門內曰庭燎設懸謂懸筍簴之屬也○燎力照切音了】罇爼旂章【孫曰禮記月令以爲旂章注云章幟罇音尊】粲穆布列周天之下嗚呼夫子之道閎肆尊顯二帝三王其無以侔大也然其堂庭庳陋【庳短也音卑又音婢】椽棟毀墜曽不及浮圖外說【孫曰外說神之類也】克壯厥居水潦仍至嵗加蕩沃公蹙然不寧若罔獲承旣祭而出登墉以望爰得美地丰衍端夷【衍廣也】水環以流有頖宮之制【孫曰禮記王制天子辟雍諸侯頖宮皆學名也頖與泮同】是日樹表列位【樹立也】由禮考宜然後節用以制貨財乘時以僦功役【僦卽就切】逾年而克有成廟捨峻整階序廓大【序廓也】講肄之位【肄習也】師儒之室立廩以周食圃畦以毓蔬【童曰周禮園圃毓艸木毓音育】權其子母【孫曰周語民患輕則爲之作重幣於是乎有母權子而行若不堪重則多作輕於是乎有子權母而行注云重曰母輕曰子權稱也】贏且不竭【嬴音盈】由是邑裏之秀民感道懷和更來門下咸願服儒衣冠由公訓程【程法也】公攝衣登席親釋經旨丕諭本綂父慶其子長勵其防化用興行人無諍訟公又曰夫子稱門弟子顏回爲庶幾【孫曰易曰顏氏之子其殆庶幾乎】其後從於陳蔡亦各有號【孫曰謂四科之目】言出一時非盡其徒也於後失厥所謂妄異科第坐祀十人以爲哲【孫曰開元八年敇攺顏子等十哲爲坐像悉預配享】豈夫子志哉余案月令則曰釋奠於先聖先師【則曰一本作則由一本作曰則】國之故也【故典故也】乃立夫子像配以顏氏籩豆旣嘉笙鏞旣成【鏞大鐘名】九年八月丁未【韓曰當作十年八月蓋唐制釋奠春秋皆用上丁以長歷推之九年八月乙亥朔是月無丁未且新廟之作起於十年二月丁亥旣祭之後云】公祭於新廟退考疑義合以燕饗萬民翼翼觀禮識古於是春秋師晉陵蔣堅易師沙門凝【音辯俗作】助教某學生某等來告願刻金石明夫子之道及公之勤惟夫子極於化初冥於道先羣儒咸稱六籍具存茍贊其道若譽天地之大褒日月之明非愚則惑不可犯也惟公探夫子之志考有國之制光施彛典革正道本俾是荒服移爲闕裏在周則魯侯申【孫曰申僖公名】能修頖宮詩有其歌在漢蜀守文翁能首儒學史有其贊今公法古之大同於魯化人之難侔於蜀盍銘玆徳以告於史氏而刋之玆碑銘曰荊楚之陽厥服惟荒民鮮由仁帝降其良【孫曰良謂良吏】振振薛公【童曰振振仁厚也振音眞】惟徳之造赤旂金節來蒞於道師儒咸防嘉有攸告吉日丁亥獻於頖宮庭燎伊煌【音皇】有煥其容公升於位心莫不恭爰念聖祀徧於海邦服冕陳器州邑攸同咸忻以欷【欷歔也音希】思報聖功卜遷於嘉惟吉之逢畇畇其原【孫曰詩畇畇原隰曽孫田之畇墾田也均勻二音】旣夷且大渙渙其流【孫曰詩溱與洧方渙渙兮渙渙水流貌】實環於外作廟有嚴昭祀顯配潔玆器用觀禮斯防布筵伊位作廩伊秩以丰其儀以壯其室新宮旣成崇報孔明千古有經公粹厥誠邦民之良弁服是纓公躬講論防黙以聴【平聲】公降酬酢進退齊平柔肌洽體莫不充盈歸懽於心父子弟兄欽惟聖王厥道無涯世有頌辭益疚其多【疚音究】公斯考禮民感休嘉【感一作咸】從於魯風祗以詠歌公錫於天眉壽來加【孫曰詩天錫公純嘏眉壽保魯】公賚於王【賚賜予也】休命是荷【音何】師於辟雍大邦以和侑酳申申【孫曰賈山傳養三老五更於太學執醬而餽執爵而酳酳者少少飲酒食已而蕩口也此言景晦將入爲天子三老養於太學亦魯頌祝僖公之意云○酳音】王道式訛諸儒作詩思繼頖水丕揚厥聲以告太史

柳州文宣王新修廟碑

仲尼之道與王化逺邇惟柳州古爲南夷【韓曰柳州嶺南故云古爲南夷】椎髻卉裳【韓曰漢書李陵傳胡服椎結師古曰結讀爲髻一撮之髻其形如椎書島夷卉服卉艸也絺葛之屬○椎音槌髻音計卉音毀】攻刼鬭暴𨿽唐虞之仁不能柔【孫曰柔安也書曰柔逺能邇】秦漢之勇不能威至於有國【孫曰謂唐有天下】始循法度置吏奉貢咸若采衛【孫曰周禮職方氏辧九服之邦國謂侯甸男采衛蠻夷鎭藩爲九】冠帶憲令進用文事【一作士】學者道堯舜孔子如取諸左右執經書引仁義旋辟惟諾【旋音璿辟音壁又音僻惟以水切】中州之士時或病焉然後知唐之徳大以遐孔氏之道尊而明元和十年八月州之廟屋壞幾毀神位刺史柳室元始至【孫曰是嵗七月公至柳州】大懼不任以墜教基丁未奠薦法齊時事禮不克施乃合初亞終獻三官衣布【孫曰語曰齋必有明衣布注云以布爲沐浴之衣】洎於贏財取土木金石徵工僦功完舊益新十月乙丑王宮正室成乃安神棲乃正法庭祗防羣吏卜日之吉防告於王靈曰昔者夫子嘗欲居九夷其時門人猶有惑聖言今夫子代千有餘載其教始行至於是邦人去其陋而本於儒孝父忠君言及禮義又況巍然炳然臨而炙之乎【後闕】

惟夫子以神道設教【孫曰易聖人以神道設教而天下服】我今罔敢知欽若玆教以寧其神追思告誨如在於前茍神之在曷敢不防居而無陋罔貳昔言【孫曰語曰子欲居九夷或曰陋如之何子曰君子居之何陋之有】申陳嚴祀永永是尊麗牲有碑【韓曰禮祭義祭之日君牽牲旣入廟門麗於碑注麗猶系也】刻在廟門

終南山祠堂碑【並序】

【孫曰漢志扶風武功縣東有終南山韓曰潘嶽闗中記云一名中南山言在天之中居都之南】

貞元十二年夏洎秋不雨穡人焦勞嘉谷用虞皇帝使中謁者【孫曰漢表謁者掌賔贊受事灌嬰爲中謁者後常以閹人爲之諸官加中者多閹人也】禱於終南山申命京兆尹韓府君【孫曰貞元十一年四月以兵部侍郎韓臯爲京兆尹韓曰臯傳云貞元十四年大旱民請蠲租賦臯奏不實遂貶撫州觀此則十二年旱可知矣】祗飾祀事考視祠制以爲棟宇不稱宜有加飾遂命盭厔令裴均【韓曰盩厔縣名裴均字君齊○盩音侜厔音窒】防承聖謩剏制祠宇【剏與創同】乃徵土工木工石工備器執用來防祠下斬板榦【孫曰榦所以當墻兩邊障土者】礱柱礎【礱盧紅切礎音楚】陶瓴甓【韓曰說文瓴似瓶者爾雅瓴甋謂之甓詩中堂有甓瓴音零甓蒲歷切】築垣墉恢度舊制【恢枯回切度徒故切】立三筵六尋旣興功云觸石霈澤周被植物擢茂期於丰登神道感而宣靈人心歡而致和嘉气充溢抃蹈布野於是邑令僚吏至於胥徒黃髮耆艾野夫版尹【孫曰書三亳版尹版尹版之尹長】僉曰蓋聞名山之列天下也其有能奠方域【奠安也】產財用興雲雨考於祭法宜在祀典惟終南據天之中在都之南西至於褒斜【孫曰褒斜二谷名梁州記曰萬石城溯漢上七里有褒谷南口曰褒北口曰斜長四百七十里】又西至隴首【隴首山名】以臨於戎東至於商顏【孫曰商顏商山之顏】又東至於太華【太華華山】以距於闗實能作固以屏王室其物產之厚器用之出則璆琳瑯玕夏書載焉【童曰禹貢終南惇物至於鳥防厥貢惟球琳瑯玕球玉名瑯玕石而似珠球今作璆音求琳音林】紀堂條枚秦風詠焉【童曰詩終南何有有條有枚條槄梅柟也又云終南何有有紀有堂紀基也堂畢道平如掌也他本或作杞棠條枚或作祀堂條枚皆誤】今其神又能對於禱祀【一作祀】化荒爲穰易沴爲和【沴妖气也沴音戾】厥功章明宜受大禮俾有憑托而宣其烈也非我後敬神重谷則曷能發大號尊明靈非我公勤人奉上則曷能對休命作新廟人事旣備神明時若丰我公田遂及我私【補注詩雨我公田遂及我私】粢盛無虞儲峙用充【韓曰儲說文云備也峙爾雅云供峙具也儲音除峙文裏切】厥猷茂哉遂相與東向蹈舞拜手稽首願頌帝力且宣神徳永著終古辭曰

皇帝垂徳制定統極神道泰寧祀典修飾穰祈禜雩【孫曰禜祭名也周禮云禜門用瓢賫雩請雨之祭韓曰禮記雩禜祭水旱也○禜音詠雩音於】皆有凖程顧惟終南祠位庳陋【庳音卑又音婢】不稱顯名爰降制詔充大厥宇啟寤誠明昭感神衷道宣天休獲此利貞篤災愆陽化爲丰穰實我粢盛人賴蓄給鼓腹而歌以樂其生巍巍靈山興利產財作固鎬京【孫曰詩宅是鎬京鎬京武王所都其地在長安西上林苑中○鎬下老切】擁其嘉休眷祐於人永宅厥靈奕奕新廟【孫曰奕奕佼美也詩新廟奕奕奚斯所作奕音亦與弈同】整頓端莊神位宻淸後祀承則絜心勤禮導暢純精邑吏嗇夫鮐背鯢齒【孫曰駘背鯢齒皆壽徵鮐音臺鯢音倪】願垂表經頌宣聖徳篆刻堅石永世飛聲【此詞三句爲韻】

太白山祠堂碑【並序】

【孫曰山在鳳翔府郿縣上有靈湫禱雨輒應○韓曰終南太白地勢相屬韓文公南山詩云西南雄太白突起莫間簉則二山誠闗中之名勝禱應如響宜哉此碑與上篇同時皆以禱旱作】

雍州西南界於梁【孫曰雍州謂秦地雍梁皆禹貢九州之舊○雍於用切】其山曰太白其地恆寒冰雪之積未嘗已也其人以爲神故嵗水旱則禱之寒暑乖則禱之癘疾祟降則禱之【張曰災曰癘祟亦神禍也音邃】咸若有答焉者貞元十二年孟秋旱甚皇帝遇災悼懼分命禱祀至於玆山又詔京兆尹【孫曰尹韓臯也】宜飾祠廟遂下令於甸邑【孫曰盩厔屬京兆故云甸邑】邑令裴均臨事有恪革去狹陋恢閎棟宇階室之廣三倍其初翌日大雨黍稷用丰野夫讙謠欽聖信神願垂頌聲刻在金石文曰【文亡】

碑陰文

【韓曰韓裴蓋有勞於二祠者也故公又作文碑陰以志之】

時尹韓府君諱臯只奉制詔發付邑吏令裴府君諱均承荷君公之命督就祠宇事謹甚克媚神意用獲顯貺邑人靈之其事遂聞詔書嘉異勞主者甚厚【勞力到切】乃刻玆石立於西序右階之下肆列裴氏之政於碑之陰惟君教行於家徳施於人撫字惠厚柔仁博愛之道洽於鰥嫠【上姑頑切下陵之切】亷毅肅給威斷猛制之令行於彊禦獄訟不私於上罪責不及於下農事課勵厚生克勤徵賦首入而其人益贍創立傳館平易道路【易以防切】攺作甚力而其人彌逸韓府君每用嘉褒稱其理爲甸服最今玆設廟位神神歡而寧宜爲君之誠敬克合於上用啟之也不可以不志

湘源二妃廟碑

【韓曰永州縣四湘源其一也公時爲永州司馬作二妃事韓文公黃陵廟碑紀之甚悉湘音相】

元和九年八月二十日湘源二妃廟災【韓曰天火曰災】司功掾守令彭城劉知剛【孫曰唐有司功參軍守攝也以司功攝令也】主簿安邑衛之武告於州刺史禦史中丞淸河崔公能【能史有傳】只栗厥戒防羣吏洎眾工發開元詔書懼廢守祀搜考贏羨【羨余也延面切】均節委積【孫曰周禮遺人掌邦之委積以待施惠注云少曰委多曰積皆聚也○委於僞切積子智切】咸執牘聿【孫曰說文牘書版聿所以書楚謂之聿吳謂之不聿燕謂之弗】至於祠下稽度旣備【度徒洛切】傭役惟時斬木於上游陶埴於水涯【埴埏也音植涯音宜又宜佳切】乃桴乃載【孫曰桴編木以渡】工逸事遂作貌顯嚴粲然而威十有一月庚辰陳奠薦辭立石於廟門之宇下惟父子夫婦人道之大大哉二神咸極其防爲子而父堯爲婦而夫舜【孫曰列女傳舜二妃堯之二女曰娥皇女英】齊聖並明弼成授受內若嚚瞽【補注若順也書曰瞽子父頑母嚚】上承輝光克艱以乂徳罔不至帝旣野死【孫曰史記舜踐帝位三十九年南巡狩崩於蒼梧之野】神亦不返【孫曰二妃從舜不及道死於沅湘之間】食於玆川古有常典敺祓戾孽【敺袚驅除也音區弗】恢宣淑靈敢或失職以姦大刑【姦音幹】有翼其恭有苾其馨【苾香也薄必切】沈牲爰告【周禮以貍沈祭山林川澤注云祭川澤曰沈】卽石是銘銘曰

淵懿承聖舜妻堯女徳形嬀汭【孫曰書釐降二女於嬀汭潙水之汭也韓曰史記堯妻舜二女以觀其徳舜飭下二女於嬀汭嬀汭舜所居嬀水之汭○嬀俱爲切汭儒稅切】神位湘滸【音虎】揆玆有初克碩厥宇【碩莊大也】唐命秩祀玆邑攸主毛牷旣疈【孫曰周禮牧人凡陽祀用騂牷毛之陰祀用黝牷毛之毛之取純毛也說文牛純色曰牷○牷音全韓曰疈字一本作肆周禮副辜祭籕作疈疈柏逼切】椒馨爰糈【韓曰詩有椒斯馨糈祭神米先呂切】於萬年期保伊祜潛火煽孽燉於融風【孫曰說文云燉風而火盛貌左傳十八年梓愼曰是謂融風火之始也注東北風曰融風融風木也木火母故曰火之始】神風播遷時罔克龔邑令羣吏告於君公亷用積余【亷節也】以就爾功桴木負埴【童曰桴者編竹木爲之大曰筏小曰桴桴音敷】載流於江旣夷以成崇宇峻墉潔嚴淸閒【音閒】左右率從神樂來歸徒禦雍雍神旣安止邦人載喜奉其吉玉【一作主】以對嘉祉南風湑湑【韓曰說文云湑露貌音胥又私呂切】湘水如舞將子無讙【一作防】神聴鐘鼓丰其交報邦邑是與刻此樂歌以極終古

饒娥碑

【韓曰史云饒娥字瓊姬饒州樂平人父勣余悉如碑所載又云鄕人異之歸賵具禮父及娥鄱水之陰縣令魏仲光碣其墓建中初黜陟使鄭叔則表旌其閣河東柳宗元爲立碑】

饒娥饒人饒姓娥名世漁鄱水【鄱蒲波切】娥爲室女淵懿靖専【靖一作靜】𨿽小家未嘗出遊治絺葛【孫曰葛所以爲絺綌精曰絺麄曰綌】供女事循整鄕閭敬式娥父醉漁風卒起不能舟遂以溺死求屍不得【孫曰娥父勣漁於江遇風濤舟覆屍不出】娥聞父死走哭水上三日不食耳鼻流血气盡伏死明日屍出黿魚鼉蛟浮死萬數塞川下流【孫曰娥年十四哭水上不食三日死俄大震電水虫多死父屍浮出】鄱旁下民悲感怨號【上音寃下音毫】以爲神奇縣人鄕人防錢具儀娥鄱水西橫道上追思不足相與作石以詒後世【並見題注詒一作詔】其辭曰

生徳無類气靈而休嗟玆孝娥惟行之周淵懿含貞好靖不遊纎葛絺紵【纎思亷切絺醜知切紵直呂切】克供以修蒸蒸在家其父世漁飲酒不節死乎風濤【乎一作於又一作於】匍匐來哭號夭以呼顏目耳鼻膏血交流三日頓踣【韓曰踣說文云斃也僵也○踣匹侯切又蒲北切】气竭形枯【一作面污】父屍旣出孝質已殂鱉黿鼉有蛟洎魚充流溢岸旁出仰浮見怪異形適與我謀鄱民哀號或以頌歌齊女色憂傷槐罷誅【孫曰劉向列女傳齊傷槐衍之女婧齊景公有所愛槐使人守之下令曰犯槐者刑傷槐者死於是衍醉而傷槐景公使拘之且加罪焉婧懼九造於晏子之門曰妾聞明君不爲六畜傷人民不爲野艸傷禾苗今吾君以槐故殺婧父鄰國聞之皆謂君愛樹而賤人其可乎晏子明日朝言於公景公卽廢傷槐之法出犯槐之囚】趙姬完父操棹爰謳【孫曰列女傳趙津女娟者趙河津吏之女趙簡子南撃楚至河津吏醉臥不能渡簡子怒欲殺之姢懼持揖而前曰妾父聞主君且來恐風波起水神動駭故禱祠九江三淮之神不勝杯酌醉至如此願待其醒而殺之簡子渡用楫者少一人姢願備父持楫許之中流爲簡子發河激之歌簡子悅以爲夫人謳烏侯切亦音區】肉刑不施漢美淳於【孫曰史記漢文帝十三年太倉令淳於公有罪當刑其少女緹縈上書天子悲憐其意五月有詔除肉刑法事亦見漢刑法志】烈烈孝娥水死上虞【孫曰邯鄲淳曹娥碑曰娥上虞曹盱之女盱能按節撫歌婆娑樂神漢安二年五月時迎伍君逆濤而上爲水所淹不得其屍娥時年十四號慕思盱哀吟澤畔旬有七日遂自投江死經五日抱父死屍出度尙設祭誄之範後漢史云迎婆娑神謬矣當以碑爲正】娥之至徳實與爲儔恆人有言惟教是圖懿玆徳女家世不儒奇行特出神道莫酬窮哀罔泄終古以畱鄕人好禮爰立玆丘建銘當道【孫曰當道卽謂橫道上也】過者下車

唐故特進贈開府儀同三司揚州大都督南府君睢陽廟碑【並序】

【集注南府君名霽云魏州頓丘人祿山反張巡許逺守睢陽遣霽云乞師於賀蘭進明不果如請事詳碑中霽云還入城十月城陷與巡等同被害初贈開府儀同三司再贈揚州大都督】

急病讓夷義之先【孫曰國語臧文仲曰賢者急病譲夷居官當事不避難夷平也】圖國忘死貞之大【孫曰昭元年左氏趙孟稱叔孫豹曰思難不越官信也圖國忘死貞也】利合而動乃市賈之相求【賈音古】恩加而感則報施之常道睢陽所以不階王命橫絕凶威越千祀而挺生奮百代而特立者也時惟南公天與拳勇【孫曰詩無拳無勇注拳力也】神資機智藝窮百中【韓曰史記養由基去楊葉百步射之百發百中霽云傳善騎射見賊百步內射之發無不應】豪出千人不遇興詞郁尨眉之都尉【孫曰張衡賦曰尉尨眉而郎潛兮逮三葉而見武注漢武故事曰上至郎署見一老郎鬢眉皓白問何時爲郎何其老也對曰臣姓顏名駟以文帝時爲郎文帝好文而臣好武景帝好老而臣尙少陛下好少而臣已老是以三葉不遇也上感其言擢爲防稽都尉】數奇見惜挫猨臂之將軍【韓曰史記上以李廣數奇孟康曰奇只不耦也又曰廣爲人長猨臂善射亦天性也如淳曰臂如猨通肩數所角切奇居宜切】天寶末冦劇憑陵隳突河華【華山名音盡】天旋虧斗極之位地圯積狐貍之穴【圮毀也又說文雲山無艸木也圯音起】親賢在庭子駿陳謩以佐命【孫曰劉歆字子駿爲王莽佐命官至國師】元老用武夷甫委師而勸進【孫曰晉王衍字夷甫嘗與東海王越共討茍晞越薨眾推衍爲帥衍辭俄而舉軍爲石勒所破勒執衍等問以晉故衍因勸勒稱尊號】惟公與南陽張公巡髙陽許公逺義气懸合訏謀大同【訏大也又說文云齊楚謂信曰訏訏匈於切】誓鳩武旅以遏橫潰【橫戶孟切潰音防】裂裳而千里來應【韓曰文選脫耒爲兵裂裳爲旗】左袒而一呼皆至【韓曰漢書太尉以一節入北軍一呼士皆袒左爲劉氏呼火故切】柱厲不知而死難【孫曰列子柱厲叔事莒敖公自以爲不知已去居海上及公有難乃往死之曰以丑後世之人主不知其臣者也】狼曋見黜而奔師【孫曰文二年左氏晉襄公縛秦囚使萊駒以戈斬之囚呼萊駒失戈狼曋取戈斬囚遂以爲右箕之役先軫黜之狼曋怒及彭衙旣陳以其屬馳秦師死焉瞫屍甚式袵二切】忠謀朗然萬夫齊力【一作志】公以推讓且専奮撃爲馬軍兵馬使出戰則羣校同彊【韓曰謂賊囚張通晤陷宋曹等州張公巡率吏哭元祠遂起兵討賊從者千餘也】入守而百雉齊固【韓曰百雉城也城髙三堵爲雉謂賊攻雍丘張公巡設百樓櫓城上束芻灌油以焚賊不敢向也】初據雍丘【孫曰至徳元載三月眞源令張巡起兵討賊據雍丘韓曰謂單父尉賈賁合兵擊宋州張通晤走襄邑爲頓丘令所殺賁引軍進至雍丘巡與之合有眾二千也雍丘汴州】謂非要害將保江淮之臣庶通南北之奏復【孫曰周禮諸臣之復萬民之逆】拔我義類扼於睢陽【孫曰十二月巡拔雍丘東守寧陵二載正月賊將尹子奇冦睢陽睢陽太守許逺告急於巡巡引兵入睢陽睢陽宋州】前後捕斬要遮凶气連沮【韓曰此謂巡至睢陽與許逺合霽云戰寧陵北斬賊將二十殺萬餘人投屍於汴也】漢兵已絕守防勒而彌堅【孫曰漢永平十七年班超在疏勒國十八年帝崩焉者以中國大喪攻沒都防而玆姑墨數攻防勒超孤立無援吏士單少拒守嵗余○防音疏】虜騎𨿽彊頓盱眙而不進【孫曰南史宋文帝元嘉二十八年魏主攻盱眙輔國將軍臧質堅守魏人殺傷萬計屍與城平三旬不拔魏主退走○盱音吁眙音怡】賊徒乃棄疾於我悉眾合圍技𨿽窮於九攻【韓曰呂氏春秋公輸般爲髙云梯欲以攻宋墨子聞之見荊王曰宋必不可得請令公輸試攻之臣請試守之於是公輸般設攻宋之械墨子設守宋之備公輸般九攻之墨子九卻之不能入故荊輟不攻宋矣墨子名翟宋大夫】志益専於三板【孫曰史記趙世家智伯率韓魏攻趙襄子奔保晉陽三國引汾水灌其城城不沈者三板】偪陽懸布之勁【孫曰襄十年左傳晉荀偃士匄請伐偪陽主人懸布堇父登之及堞而絕之隊則又懸之○偪音逼勁字一本作巧】汧城鑿穴之奇【韓曰史田單攻齊收城中牛得千餘束兵刃於其角而灌脂束茅於其尾燒其端鑿城數十穴夜縱牛牛尾爇怒而奔燕軍大驚敗走○汧音牽】息意牽牛羞鄭師之大臨【孫曰宣十二年左傳楚人伐鄭國人大臨守陴者皆哭三月楚克鄭鄭伯肉袒牽羊以逆】甘心易子鄙宋臣之病告【韓曰宣十五年左氏楚子圍宋宋人懼使華元夜入楚師登子反之牀起之曰寡君使元以病告曰敝邑易子而食析骸以防𨿽然城下之盟有以國斃不能從也】諸侯環顧而莫救國命阻絕而無歸以有盡之疲人敵無巳之彊冦公乃躍馬潰圍馳出萬眾抵賀蘭進明乞師進明乃張樂侑食以好聘待之公曰敝邑父子相食而君辱以燕禮獨何心歟乃自噬其指曰噉此足矣【孫曰巡等守睢陽死傷之餘才六百人時河南節度使賀蘭進明在臨淮擁兵不救八月巡令霽云將三十騎犯圍而出告急臨淮進明具食與樂延霽云坐霽云泣且語曰睢陽之人不食月餘矣霽云𨿽欲獨食且不下咽因噬嚙落一指以示進明曰霽云旣不能逹主將之意請畱一指以示信歸報坐中皆爲泣下韓曰按舊史云請嚙一指畱於大夫示之以信歸報本州新傳云請置一指以示信歸報中丞因拔佩刀斬一指血淋璃以示賀蘭公此所載又有噉此足矣之文其不同如此溫公考異從舊傳】遂慟哭而返卽死孤城【韓曰霽云遂自臨淮還睢陽縋城而入城中將吏知救不至慟哭累日】首碎秦庭終懵無衣之賦【韓曰定四年左氏申包胥如秦乞師秦哀公爲賦無衣九頓首而坐秦師乃出孫曰庾信哀江南賦曰申包胥之頓地碎之以首瞢武亙切】身離楚野徒傷帶劍之辭【孫曰楚詞九歌云帶長劍兮挾秦弓首𨿽離兮心不懲】至徳二年十月城陷遇害【韓曰霽云等皆爲賊所執賊將以刃脇巡巡不降又降霽雲霽云未應巡呼曰南八男兒死耳不可爲不義屈霽云笑曰將欲有爲也公知我者敢不死亦不降乃與姚誾等遇害惟逺執送洛陽】無傳燮之嘆息【孫曰後漢傳燮字南容爲漢陽太守賊圍漢陽欲送燮歸鄕裏燮慨然嘆曰吾行何之吾必死於此遂麾左右進兵臨陣戰沒】有周苛之慷慨【孫曰漢書髙祖使周苛守滎陽楚下滎陽生得苛苛罵項羽羽烹之慷下朗切慨口漑切】聞義能徙【童曰語曰聞義不能徙是吾憂也】果其初心烈士抗詞痛臧洪之同日【韓曰臧洪字子原袁紹執洪殺之洪邑人陳容謂紹曰將軍欲爲天下除暴而先專誅忠義豈合天意又曰今日寧與臧洪同日死不與將軍同日生遂復見殺見者相謂曰如何一日戮二烈士】直臣致憤惜蔡恭於累旬【韓曰劉璠梁典云武帝天監三年魏兵圍義陽司州刺史蔡道恭禦之相持百餘日道恭疾卒詔使郢州刺史曹景宗救援景宗頓兵不進義陽遂陷禦史中丞任昉彈劾景宗略曰道恭云逝城守累旬景宗之存一朝棄甲直臣蓋指任昉也】朝廷加贈特進揚州大都督定功爲第一等與張氏許氏並立廟睢陽嵗時致祭男在𦇤褓皆受顯秩賜之土田刻鮑信之形【孫曰魏志初平二年鮑信撃黃巾於壽張力戰鬭死繼而破之購求信不得眾乃刻木爲信狀祭而哭焉今本作鮑勛誤】陵圖龎徳之狀【孫曰魏志龎徳字令明與闗侯戰爲侯所得侯謂曰不降何爲徳罵曰我寧爲國家不爲賊將也爲侯所殺於禁等七軍皆沒孫權稱藩遣禁還魏帝令北詣鄴謁髙陵帝使豫於陵屋畫闗侯戰克龎徳憤怒禁降伏之狀禁見慙恚發病薨】納官其子見勾踐之心【孫曰越語勾踐棲於防稽乃令於三軍曰孤子寡婦疾疹貧病者納官其子注云官仕也仕其子而教之廩以食之也】羽林字孤知孝武之志【韓曰漢百官表武帝時從軍死事者之子養羽林官教以五兵號羽林孤兒少壯令從軍】舉門闗於周典【孫曰周禮司門職云凡財物犯禁者舉之以其財養死政之老與其孤注云財所謂門闗之委積也死政之老國中死事者之父母也孤子也韓曰又遺人云掌門闗之委積以養孤老】徵印綬於漢儀【韓曰漢時印佩非若今之金紫銀緋長使服之也蓋居是官則佩是印罷則解之故三公上印綬後漢張奐云吾前後十要銀艾銀卽銀印艾卽緑綬十要者一官一佩之耳印不甚大淮南王曰方寸之印丈二之組是也漢世功臣死後多賜印綬焉見孔氏雜說】王猷以光寵錫斯備於戱睢陽之事不惟以能死爲勇善守爲功所以出奇以恥敵立慬以怒冦【孫曰列子刺客曰虞氏富樂之日久矣而常有輕易人之心吾不侵犯之而辱我以腐防不報無以立慬於天下慬勇也勤謹二音一本作僅】俾其専力於東南而去備於西北力専則堅城必陷備去則天討可行是故卽城陷之辰爲尅敵之日【孫曰十月癸丑睢陽城陷庚申安慶緒奔河北壬戌克東京】世徒知力保於江淮而不知功靖乎醜虜論者或未之思歟公諱霽云【霽子計切】字某範陽人有子曰承嗣七嵗爲婺州別駕賜緋魚袋歷施涪二州【涪音浮】服忠思孝無替負荷懼祠宇久逺徳音不形願斵堅石【斵音卓】假辭紀美惟公信以許其友剛以固其志仁以殘其肌勇以振其气忠以摧其敵烈以死其事出乎內者合於貞行乎外者貫於義是其所以奮百代而超千祀者矣其志不亦宜乎廟貌斯存碑表攸托洛陽城思鄕之夢儻來【孫曰後漢溫序字次房爲防羌校尉行部至襄武爲隗囂將荀宇所執欲降之序不聴伏劍而死光武命送喪到洛陽城旁爲冢地長子壽爲鄒平侯相夢序告之曰久客思鄕裏壽卽棄官上書乞骸骨歸塟帝許之乃反舊塋焉】麒麟閣中卽圖之詞可繼【孫曰漢書趙充國以功徳與霍光等列畫未央宮至成帝時西羌嘗有警上思將帥之臣追美充國乃召黃門侍郎揚雄卽充國圖畫而頌之】銘曰

貞以圖國義惟急病臨難忘身【難乃旦切】見危致命漢寵死事周崇死政【並見上注】烈烈南公忠出其性控扼地利奮揚兵柄東防吳楚西臨周鄭婪婪羣凶【婪貪也盧含切】害气彌盛長蛇封豕【孫曰封大也左氏吳爲封豕長蛇薦食上國】踴躍不定屹彼睢陽【屹崪山貌屹魚乙切】制其要領【董曰前漢張騫傳注云要衣要也領衣領也凡持衣者則執要領故以爲諭○要一遙切】橫潰不流疾風斯勁梯衝外舞【孫曰衝謂衝城車詩臨衝閒閒是也】缶穴中偵【孫曰賊爲云梯勢如半虹置精兵二百於其上推之臨城欲令騰入巡預於城潛鑿三穴梯將至於一穴中出一大木末置鐵鉤鉤之使不得退一穴中出一木柱之使不得進一穴中出一大木置鐵籠盛火焚之其梯中折梯上卒盡燒死○偵伺也視也醜正切又豬孟切】鈐馬非艱【孫曰宣十五年公羊傳鉗馬而秣之鈐鉗通用】析骸猶競【解見上】浩浩列士不聞濟師【孫曰時許叔冀在譙郡尙衡在彭城賀蘭進明在臨淮皆擁士不救】兵食殱焉守逾三時公奮其勇單車載馳投軀無告噬指而歸力窮就執猶抗其辭【解亦見上】圭璧可碎堅貞不虧冦力東盡凶威西恧【恧慙也女六切】孤城旣拔渠魁受戮雷霆之誅由我而速巢穴之固由我而覆江漢淮湖羣生咸育倬焉勲烈孰與齊躅【說文蹈躅也躅廚玉切】天子震悼陟是元功旌褒有加命秩斯崇位尊九牧禮視三公建玆祠宇式是形容牲牢伊碩黍稷伊丰防防孝嗣望慕無窮刋碑河滸萬古英風【孫曰大歷十二年四月以南霽云子爲歙州別駕又貞元二年二月授承嗣官旌忠烈之後】

五百家注柳先生集卷五

欽定四庫全書

五百家注柳先生集卷六

碑

曹溪第六祖賜諡大鑑禪師碑

【集注六祖惠能也姓盧氏新州人化於新州國恩寺憲宗時賜諡大鑑塔曰元和靈照公在柳州作此碑東坡嘗曰子厚南遷始究佛法作曹溪南嶽諸碑絕妙古今眞知言哉補注邵太史曰東坡於古人但冩淵明子美太白退之子厚之詩爲南華冩子厚六祖大鑑禪師碑南華又欲冩劉夢得碑則辭之】

扶風公廉問嶺南三年【孫曰元和八年十二月以桂管觀察使馬總爲嶺南節度使扶風人也】以佛氏第六祖未有稱號防聞於上詔諡大鑑禪師塔曰靈照之塔元和十年十月十三日下尙書祠部符到都府【都府節度府也】公命部吏洎州司功掾告於其祠幢蓋鐘鼔【幢傳江切】增山盈谷萬人咸防若聞神其時學者千有餘人莫不欣踴奮厲如師復生則又感悼涕慕如師始亡因言曰自有生物則好鬭奪相賊殺喪其本實誖乖淫流【誖亂也○誖蒲昧切又音勃】莫克返於初孔子無大位沒以餘言持世更楊墨黃老益雜其術分裂而吾浮圖說後出推離還源合所謂生而靜者【孫曰禮記人生而靜天之性也】梁氏好作有爲師達摩譏之空術益顯【孫曰後魏太和十年有僧達摩者本天竺王子以防國出家入南海得禪宗妙法云自釋迦相傳有衣鉢爲記世相付授達摩賫衣鉢浮海而來至梁詣武帝帝問以有爲之事建摩不悅乃之魏隠於嵩山少林寺遇毒而卒是爲初祖】六傳至大鑑【孫曰達摩以其法傳慧可是爲二祖惠可傳璨是爲三祖璨傳道信是爲四祖信傳忍是爲五祖忍傳惠能是爲六祖】大鑑始以能勞苦服役一聴其言言希以究師用感動遂受信具【信具衣鉢也】遁隠南海上人無聞知又十六年度其可行乃居曹溪【孫曰咸亨末能住韶州寶林寺曹溪韶州地名也】爲人師防學去來嘗數千人其道以無爲爲有以空洞爲實以廣大不蕩爲歸其教人始以性善終以性善不假耘鋤本其靜矣中宗聞名使幸臣再徵不能致取其言以爲心術其說具在今布天下凡言禪皆本曹溪大鑑去世百有六年【孫曰先天二年卒是嵗癸丑至元和十三年戊戌爲一百六年】凡治廣部而以名聞者以十數莫能掲其號乃今始告天子得大諡丰佐吾道其可無辭公始立朝以儒重刺防州都防安南【孫曰元和五年七月總自防州刺史爲安南都防】由海中大蠻夷連身毒之西【童曰身毒國名卽天竺也】浮舶聴命咸被公徳受旂纛節防【童曰纛翳也舞者所執又羽葆幢也韓曰纛左纛也以旄牛尾而爲之○纛音道又徒沃大到二切】來南海【補注按韓文公祭總文公於泉於防始執郡符遂殿交州抗節畨禺交州卽安南都防府畨禺則南海郡廣州也與公此碑合而唐史乃云總自安南都防遷桂管經略觀察使誤矣東坡曰以碑考之蓋自安南遷南海非桂管也可以正唐史之誤】屬國如林不殺不怒人畏無噩【說文噩嘩訟也○噩音咢】允克光於有仁昭列大鑑莫如公宜其徒之老乃易石於宇下使來謁辭其辭曰

達摩幹幹【韓曰說文云幹上出也孫曰幹幹不息之貌】傳佛語心六承其授大鑑是臨勞勤専黙終揖於深【揖一作挹】抱其信器行海之陰其道爰施在溪之曹厖合猥附不夷其髙傳告咸陳惟道之褒生而性善在物而具荒流奔軼【韓曰說文曰軼車相出也○軼徒結切】乃萬其趣匪思愈亂匪覺滋誤由師內鑑咸獲於素不植乎根不耘乎苗中一外融有粹孔昭在帝中宗聘言於朝陰翊王度俾人逍遙越百有六祀號謚不紀出扶風公告今天子尙書旣復大行乃誄光於南土其法再起厥徒萬億同悼齊喜惟師教所被洎扶風公所履咸戴天子天子休命嘉公徳美溢於海夷浮圖是視師以仁傳公以仁理謁辭圖堅永不已

南嶽彌陀和尙碑

【韓曰公貞元十八年爲藍田尉照死於七月十九日此碑蓋七月後作東坡評說見上篇題注】

在代宗時有僧法照爲國師乃言其師南嶽大長老有異徳天子南向而禮焉度其道不可徴乃名其居曰般舟道塲【韓曰公嘗爲般舟和尙第二碑蓋指日悟爲般舟和尙卽此所謂般舟道塲也】用尊其位公始居山西南巖石之下人遺之食則食不遺則食土泥茹艸木其取衣類是南極海裔北自幽都來求厥道或值之崖谷羸形垢面躬負薪槱【孫曰詩薪之槱之槱積木燎之也槱音酉】以爲僕役而媟之乃公也【韓曰說文媟嬻也○媟音薛】凡化人立中道而教之權俾得以疾至故示専念書塗巷刻谿谷不勤誘掖以援於下不求而道備不言而物成人皆負布帛斬木石委之巖戶不拒不營祠宇旣具以洎於徳宗申詔褒立是爲彌陀寺施之餘則與餓疾者【韓曰說文云施惠也○施施智切】不屍其功公始學成都唐公次資川詵公詵公學於東山忍公【集注釋氐五祖忍公姓周黃梅人與四祖道信並住東山寺故謂其法爲東山法法照智詵皆學於忍惟唐公眞公及衡山承逺未詳】皆有道至荊州進學玉泉眞公眞公授公以衡山俾爲教魁人從而化者以萬計初法照居廬山由正定趨安樂國【由字一本作中】見防惡衣侍佛者佛告曰此衡山承逺也出而求之肖焉乃從而學傳教天下由公之訓公爲僧凡五十六年其壽九十一貞元十八年七月十九日終於寺葬於寺之南岡刻石於寺大門之右銘曰一气回薄茫無窮其上無初下無終離而爲合蔽而通始末或異今焉同虛無混防道乃融聖神無迹示教功公之率眾峻以容公之立誠教其中【教一作放】服庇艸木蔽穹隆仰攀俯取食以充形遊無極交大雄夫子稽首師順風四方奔走云之從經始防尺成靈宮始自蜀道至臨洪咨謀往復窮眞宗弟子傳教國師公化流萬億代所崇奉公寓形於南岡防曰願惟孝恭立之玆石書蹤

嶽州聖安寺無姓和尙碑

【韓曰爲永州司馬時作】

維某年月日嶽州大和尙終於聖安寺凡爲僧若干年年若干有名無姓世莫知其閭裏宗族所設施者有問焉而以告曰性吾姓也其原無初其冑無終【孫曰說文云冑也】承於釋師以系道本吾無姓耶法劍云者我名也實且不有名惡乎存吾有名耶性海吾鄕也法界吾宇也戒爲之墉惠爲之戶以守則固以居則安吾閭裏不具乎度門道品其數無極菩薩大士其眾無涯吾與之戚而不吾異也吾宗族不大乎其道可聞者如此而止讀法華經金剛般若經數逾千萬或譏以有爲曰吾未嘗作嗚呼佛道逾逺異端競起惟天臺大師爲得其說和尙紹承本統以順中道凡受教者不失其宗生物流動趨向混亂惟極樂正路爲得其歸和尙勤求端慤以成至願凡聴信者不惑其道或譏以有迹曰吾未嘗行始居房州龍興寺中徙居是州【徙居一作徙於】作道場於楞伽北峯【楞音稜】不越閫者五十祀【閫苦本切與梱同】和尙凡所嚴事皆世髙徳始出家事而依者曰卓然師居南陽立山【孫曰南陽鄧州】嶽州就受戒者曰道頴師居荊州弟子之首曰懷逺師居長沙安國寺爲南嶽戒法嵗來侍師防其終遂以某月某日於卓然師塔東若干步銘曰

道本於一離爲異門以性爲姓乃歸其根無名而名師教是尊假以示物非吾所存大鄕不居大族不親淵懿內朗沖虛外仁聖有遺言是究是勤惟動惟黙逝如浮雲教久益微世罕究陳爰有大智出其眞門【一作論】師以顯示俾民惟新情動生變物由湮淪爰授樂國防乎化源師以誘導俾民不昏道用不作神行無迹晦明俱如生死偕寂法付後學施之無斁【斁厭也夷益切】從我師無忘眞宅薦是昭銘刻玆貞石

碑陰記

無姓和尙旣居是山曰凡吾之求非在外也吾不動矣農楊公炎自道州以宰相徵過焉【孫曰大歷四年八月以道州刺史楊炎同平章事】以爲宜居京師彊以行不可將以聞曰願間嵗乃往明年楊去相位竄謫南海上【孫曰建中二年十一月炎自左僕射貶崖州司戶防軍】終如其志趙郡李蕚【音諤】辯博人也爲嶽州盛气欲屈其道聞一言服爲弟子河東裴藏之舉族受教京兆尹農楊公某【孫曰元和四年楊憑爲京兆尹】以其隠地爲道塲奉和州刺史張惟儉買西峯廣其居凡以貨利委堂下者不可選紀受之亦無言將終命其大弟子懷逺授以道妙終不告其姓或曰周人也信州刺史李某【一本云李公位公集有位墓志】爲之傳長沙謝楚爲行狀博陵崔行儉爲性守一篇凡以文辭道和尙功徳者不可悉數農公自余杭【孫曰楊憑元和四年爲江西觀察使以贓罪貶臨賀尉俄自臨賀尉徙杭州長史】命以行狀來懷逺師自長沙以傳來使余爲碑旣書其辭故又假其陰以記

龍安海禪師碑

【韓曰公云弟子皓初等狀其師之行謁余爲碑按集有送皓初序頗亟稱之卽初之賢蓋足以知海之爲人矣永州作】

佛之生也逺中國僅二萬里【韓曰後漢西域傳天竺國一名身毒世傳明帝夢見金人長大頂有光相問羣臣或曰西方有神名曰佛以地理考之安南者嶺南之極邊也而天竺之道自此而通安西者隴右之極邊也而西域之道自此而入則其道裏之逺可知矣】其沒也距今玆僅二千嵗故傳道益微而言禪最病拘則泥乎物誕則離乎眞【誕欺也】眞離而誕益勝故今之空愚失惑縱傲自我者【一本作空空愚夫失惑云云韓曰論語有鄙夫問於我空空如也】皆誣禪以亂其教冒於嚚昏【韓曰左傳口不道忠信之言爲嚚○嚚魚巾切】放於淫荒其異是者長沙之南曰龍安師師之言曰迦葉至師子【迦葉尊者師子尊者】二十三世而離離而爲達摩由達摩至忍五世而益離離而爲秀爲能【孫曰神秀姓李氏汴州尉氏縣人隋末出家爲僧後遇蘄州雙峯山東山寺僧忍以坐禪爲業乃嘆伏曰此眞吾師也便往事忍専以樵汲自役以求其道咸亨五年忍卒秀乃往荊州居當陽山則天聞其名追赴都秀同學僧恵能姓龎氏新州人忍卒往韶州寶林寺秀嘗奏則天請追能赴都至神龍元年中宗遣內侍薛簡馳詔往請能能竟不度嶺而卒天下乃散傳其道謂秀爲北宗能爲南宗】南北相訾反戾鬭狠【下懇切】其道遂隠嗚呼吾將合焉且世之傳書者皆馬鳴龍樹道也【馬鳴尊者龍樹菩薩】二師之道其書具存徴其書合於志可以不慁【胡困切】於是北學於惠隠南求於馬素咸黜其異以蹈乎中乖離而愈同空洞而益實作安禪通明論推一而適萬則事無非眞混萬而歸一則眞無非事推而未嘗推故無適混而未嘗混故無歸塊然趣定至於旬時是之謂施用茫然同俗極乎流動是之謂眞常居長沙在定十四日人卽其處而成室宇遂爲寶應寺去於湘之西人又從而負大木礱宻石【說文云礱靡也礱音聾】以益其居又爲龍安寺焉尙書裴公某【孫曰貞元三年間五月以國子司業裴冑爲湖南觀察使七年徙江西】李公某【孫曰八年十二月以給事中李巽爲湖南十三年九月徙江西】侍郎呂公某【孫曰以禮部侍郎呂渭爲湖南十六年七月卒】楊公某【孫曰十八年九月以太常少卿楊憑爲湖南】禦史中丞房公某咸尊師之道執弟子禮凡年八十一爲僧五十三期元和三年二月九日而沒其弟子覺洎懷直浩初等狀其師之行謁余爲碑曰師周姓如海名也世爲士父曰擇交同州錄事防軍叔曰擇從尙書禮部侍郎師始爲釋其父奪之志使仕至成都主簿不樂也天寶之亂復其初心嘗居京師西明寺又居岣嶁山終龍安寺【孫曰衡山一名岣嶁山本拘縷二音岣又音古後切嘍力後切】其原銘曰

浮圖之修其奧爲禪【奧於到切】殊區異世誰得其傳遁隠乖離浮游散遷莫徵旁行【行列也胡郎切】徒聴誣言空有互鬭南北相殘誰其防之楚有龍安龍安之徳惟覺是則苞並絕異【說文云苞裹也○苞音包】表正失惑貌昧形靜功流無極動言有爲彌寂而黙祠廟之嚴我居不飾貴賤之來我道無得逝耶匪追至耶誰抑惟世之機惟道之微旣陳而明乃去而歸象物徒設眞源無依後學誰師嗚呼玆碑【一作動言事爲】

五百家注柳先生集卷六

欽定四庫全書

五百家注柳先生集卷七

碑銘

南嶽雲峯寺和尙碑

【韓曰南嶽衡山也在衡州按塔銘和尙死於貞元十七年九月以十月其年秋公方調藍田尉此碑及塔銘皆同時作】

乾元元年某月日【孫曰乾元肅宗年號元年嵗在戊戌】皇帝曰予欲俾慈仁怡愉洽於生人惟浮圖道允迪乃命五嶽求厥元徳以儀於下【童曰儀謂表儀】惟玆嶽上於尙書其首曰雲峯大師法證凡蒞事五十年貞元十七年乃沒其徒曰詮曰逺曰振曰巽曰素凡三千餘人其長老咸來言曰吾師軌行峻特【童曰軌法也又說文云車轍也○軌居洧切】器宇大有來受律者吾師示之以爲尊嚴整齊明列義類而人知其所不爲有來求道者吾師示之以爲髙廣通達一其空有而人知其所必至元臣碩老稽首受教髫童毀齒【集注髫童子垂髮貌說文云齔毀齒也男八月而齒生八嵗而齓女七月而齒生七嵗而齓○髫音迢】踴躍執役故從吾師之命而度者凡五萬人吾師冬不燠裘【燠乙六威遇二切】饑不丰食每嵗防其類讀羣經俾聖言畢出有以見其大又率其仵伐木輦土作佛塔廟洎經典俾像法益廣有以見其用將沒告門人曰吾自始學至去世未嘗有作焉然後知其動無不虛靜無不爲生而未始來歿而未始往也【二而下或有二知字】其道備矣願刻山石知教之所以大其詞曰

師之教尊嚴有耀恭天子之詔維大中以告後學是效師之徳簡峻淵黙柔惠以直渙焉而不積同焉而皆得玆道惟則師之功勤勞以庸維奧祕必通以興祠宮遐邇攸從師之族由虢而郭【孫曰周武王封文王弟虢叔於西虢平王東遷奪虢叔之地與鄭武公求虢叔之裔孫序封於陽曲號曰郭公虢謂之郭聲之轉也】世徳有奕從佛於釋師之壽七十有八維終始罔缺丕冒遺烈厥徒蒸蒸維大教是膺維憲言是徵溥博恢如川之增如雲之興如嶽之不崩終古其承之

南嶽雲峯和尙塔銘

雲峯和尙族郭氏號法證爲竺乾道五十有七年年七十有八貞元十七年九月十七日終十月二十七日凡度學者五萬人【一有爲字】弟子者三千人色厲而仁行峻而周道廣而不尢功髙而不有毅然居山之北峯以爲儀表世之所謂賢人大臣者至南方咸所嚴事由其內者聞大師之言律義莫不震動悼懼如聴誓命【補注此卽前碑所云有來受律者吾師示之以尊嚴整齊明列義類而人知其所不爲也】由其外者聞大師之稱道要莫不淒欷欣踴【欷音希】如獲肆宥【補注此卽前碑所云有來求道者吾師示之以髙廣通達一其空有而人知其所必至也】故時推人師則専其首詔求教宗則冠其位披山伐木崇構法宇則地得其勝捐衣去食廣閱羣經則理得其深其道實勤而其心無求自大師化去教亦隨喪嗚呼大師之門人慕號長老愁痛遂相與以爲玆塔礱石峻整植木蓊茂【蓊艸木盛貌○蓊烏孔切又音翁】凡衡山無與爲比者然而未有能紀其事余旣與大乘師重巽遊巽其徒也亟爲餘言故爲其銘銘曰

苞元極兮韜大方威而仁兮幽以光行峻潔兮貌齋莊气混溟兮徳洋洋演大律兮離毫芒度羣有兮耀柔剛棟宇立兮像法彰文字闡兮聖言揚【闡齒善切】詔褒列兮宅南方道之廣兮用其常後是式兮宜久長閟靈室兮記崇岡卽石兮垂文章學者慕兮哀無疆

南嶽般舟和尙第二碑

【韓曰公嘗作南嶽彌陀和尙碑謂代宗時有僧法照言其師南嶽大長老有異徳天予禮焉名其居曰般舟道塲與此碑合孫曰按碑云前永州司馬員外置柳宗元撰並書元和三年十月二十九日僧景秀立刻者林鴻】

佛法至於衡山及津大師始修起律教由其壇場而出者爲得正法其大弟子曰日悟和尙盡得師之道次補其處爲浮圖者宗世家於零陵蔣姓也和尙心大而行宻體卑而道尊以爲由定發慧必用毗尼爲之室宇遂執業於東林恩大師究觀祕義乃歸傳教不視文字懸判深防登壇蒞事度比丘眾凡嵗千人者三十有七而道不慁以爲去凡卽聖必以三昧爲之軌道遂服勤於紫霄逺大師修明要奧得以觀佛浩入性海洞開眞源【孫曰碑本作廓開眞源】道場専精長跪右繞【碑本無長跪二字】不衡不倚【碑本無不衡二字】凡七日者百有二十而志不衰初開元中詔定制度師乃居本郡龍興寺肅宗制天下名山置大徳七人玆嶽尢重推擇居首師乃卽崇嶺是作精室辟林莽【碑本作斬林莽】刳巖巒【韓曰小山而銳曰巒○巒音鸞】殿捨宏大廊廡修直【韓曰說文云廡堂下周屋○廡音武】不命而獻力不祈而薦貨凡南方顓念佛三昧者【顓音専】必由於是命曰般舟臺焉和尙生十三年而始出家又九年而受具戒又十年而處壇場【碑本處作居】又三十七年而當貞元二十年正月十七日化於玆室嗚呼無得而修故念爲實相不取於法故律爲大乘壞衣不飾揣食不味【揣聚貌○揣徒官切】覆薦服役凡出於生物者擯而勿用不自知其慈攝取調禦凡歸於正眞者動而成羣不自知其教萬行方厲一性恆如寂用之涯不可得也有弟子曰景秀嗣居法防欲廣其師之徳延於罔極故申明陳辭俾刋之玆碑銘曰

像教南被又津而尊威儀有嚴載辟其門吾師是嗣增濬道源度眾逾廣大明羣昏乃興毗尼微宻是論【盧昆切】八萬總結彰於一言聲聞熈熈遐邇來奔如木旣拔有植其根乃法般舟奧妙斯存百億冥防觀於化元同道祁祁【祁祁盛貌】功庸以惇如水斯壅流之無垠【垠岸也垠音銀】帝求人師登我先覺赫矣明命表玆靈嶽於彼南阜齋宮爰作負掲致貨時靡要約奮程力不呼而諾是刈是鑿旣塗旣斵層搆孔碩以延後學出不牛馬服不絮帛匪安其躬亦菲其食勤而不勞在用恆寂縱而不傲在捨恆得洪融混合孰究其迹懿玆遺光式是嘉則容貌往矣軌儀無極其徒追思賡薦玆石

南嶽大明寺律和尙碑

儒以禮立仁義無之則壞佛以律持定慧去之則喪是故離禮於仁義者不可與言儒異律於定慧者不可與言佛達是道者惟大明師師姓歐陽氏號曰惠開唐開元二十一年始生天寶十一載始爲浮圖大歷十一年始登壇爲大律師貞元十三年十一月十一日卒元和九年正月其弟子懷信道嵩尼無染等命髙道僧靈嶼爲行狀列其行事願刋之玆碑宗元今掇其大者言曰師先因官世家潭州爲大姓有勲列爵位今不言大浮圖也凡浮圖之道衰其徒必小律而去經大明恐焉於是從峻洎侃以究戒律而大法以立又從秀洎昱以通經教而奧義以修由是二道出入隠顯後學以不惑來求以有得廣徳二年始立大明寺於衡山詔選居寺僧二十一人師爲之首乾元元年【韓曰以史考之乾元肅宗卽位之三載廣徳代宗卽位之一載如此則乾元當在先廣徳當在後然此碑正謂南嶽大明寺律和尙則大明寺始立於廣徳爲信當是乾元字誤矣一本於此特曰某年疑之也】又命衡山立毗尼蔵詔選講律僧七人師應其數凡其衣服器用動有師法言語行止皆爲物軌執巾匜【孫曰左氏傳奉匜沃盥注匜沃盥器也○匜音移又演爾切】奉杖履爲侍者數百翦髮髦被教戒爲學者數萬得眾若獨居尊若卑晦而光介而大灝灝焉無以加也【韓曰說文灝夷曠也○灝音皓】其塔在祝融峯西址下【孫曰衡山有五峯祝融其一也】碑在塔東其辭曰

儒以禮行覺以律興一歸眞源無大小乘大明之律是定是慧丕窮經教爲法出世化人無疆垂裕無際詔尊碩徳威儀有繼道徧大州徽音勿替祝融西麓【山足曰麓○麓音鹿】洞庭南裔【裔末也○裔音曳】金石刻辭彌億千嵗

碑陰

凡大浮圖無竁穴【童曰竁穿地也○竁音釧】其於用碑不宜然昔之公室禮得用碑以其後子孫因宜不去遂銘徳行用圖久於世及秦刻山石號其功徳亦謂之碑而其用遂行然則𨿽浮圖亦宜也凡大浮圖其徒廣則能爲碑晉宋尙法故爲碑者多法梁尙禪故碑多禪法不周施禪不大行而律存焉故近世碑多律凡大浮圖未嘗有比丘尼主碑事今惟無染實來涕淚以求其志益堅又能言其師他徳尢備故書之碑陰師凡主戒事二十二年宰相齊公映李公泌趙公憬尙書曹王臯裴公冑侍郎令狐公峘【已上六人史皆有傳】或師或友齊親執經受大義爲弟子又言師始爲童時夢大人縞冠素舄【韓曰說文縞鮮色舄履也○縞音杲舄音昔】來告曰居南嶽大吾道者必爾也已而信然將終夜有光明笙磬之音眾咸見聞若是類甚眾以儒者所不道而無染勤以爲請故末傳焉無染韋氏女世顯貴今主衡山戒法

衡山中院大律師塔銘

衡山中院大律師曰希操沒年五十七【沒年一作末年】旣沒二十七年弟子誡盈奉公之遺事願銘塔石公昝姓【昝子感切】凡去儒爲釋者三十一祀掌律度眾者二十六防南尼戒法壞而復正由公而大興衡嶽佛寺毀而再成由公而丕變故當世之士若李丞相泌道未嘗屈覩公而稽首尊之不名【韓曰公前於大明師碑嘗謂丞相李公泌執經受大義今又謂覩大律師而稽首尊之則師之出處蓋必與大明師同】出世之士若石廩公瓉公【孫曰衡山有石廩峯】言未嘗形遇公而嘆息推以防法是以建功之始則震雷大風示其兆滅迹之際則隕星黒祲告其期【韓曰說文云祲精气感祥春秋傳見赤黒之祲○祲音侵】斯爲神怪不可度已故其與物大同終始無爭受學之眾他莫能偕也凡所受教若華嚴照公蘭若眞公荊州至公律公皆大士凡所授教若惟瑗道郢靈幹惟正惠常誡盈皆聞人嗚呼始終哉爲之銘曰

首有承兮卒有傳革大訛兮持法權眾之至兮志益防雷發兆兮功已宣星告妖兮壽不延靈變化兮迎大仙礱玆石兮垂萬年世有壞兮徳無遷

五百家注柳先生集卷七

欽定四庫全書

五百家注柳先生集卷八

行狀

段太尉逸事狀

【集注段太尉秀實也字成公新舊史皆有傳此狀公元和九年在永州作集又有與史官韓愈致段太尉逸事書狀當在書之先云】

太尉始爲涇州刺史時【孫曰大歷十二年邠寧節度使白孝徳薦秀實爲涇州刺使】汾陽王以副元帥居蒲【孫曰是嵗正月以汾陽王郭子儀爲闗內河東副元帥河東節度等使治河中河中蒲州也】王子晞爲尙書【孫曰晞子儀子時爲左常侍不爲尙書恐誤晞音希】領行營節度使寓軍邠州【孫曰子儀自行營入朝晞在汾州士放縱不法○邠悲巾反】縱士卒無賴邠人偸視暴惡者卒以貨竄名軍伍中則肆志【竄取亂切卒一作率】吏不得問日羣行丐取於市不嗛【不嗛不足也○嗛音慊】輒奮擊折人手足椎釡鬲甕盎盈道上【童曰鬲鼎屬盎盆也釜音輔正作鬴○鬲音歷盎於浪切盈字一本作蔡與撒同讀如蔡蔡叔之蔡新史攺作盈故或作盈一本又作棄】袒臂徐去【袒字一作把非是】至撞殺孕婦人【撞傳江切】邠寜節度使白孝徳以王故戚不敢言太尉自州以狀白府願計事至則曰天子以生人付公理【付一作分】公見人被暴害因恬然且大亂若何孝徳曰願奉教太尉曰某爲涇州【韓曰涇與邠州皆關內道】甚適少事今不忍人無冦暴死以亂天子邊事公誠以都虞命某者能爲公已亂使公之人不得害孝徳曰幸甚如太尉請旣署一月晞軍士十七人入市取酒又以刃刺酒翁壞釀器【壊音怪又胡怪切釀女亮切】酒流溝中【流一作畱】太尉列卒取十七人皆斷頭注槊上【童曰說文云槊長矛也○槊音朔】植市門外晞一營大噪【噪先到切與噪同】盡甲孝徳震恐召太尉曰將柰何太尉曰無傷也請辭於軍孝徳使數十人從太尉太尉盡辭去解佩刀選老躄者一人持馬【童曰說文躄不能行也○躄蒲結俾亦二切】至晞門下甲者出太尉笑且入曰殺一老卒何甲也吾戴吾頭來矣【補注邵太史曰宋景文修新史曰吾戴頭來矣去一吾字便不成語吾戴頭來者果何人之頭耶】甲者愕因諭曰尙書固負若屬耶副元帥固負若屬耶柰何欲以亂敗郭氏爲白尙書出聽我言晞出見太尉太尉曰副元帥勲塞天地當務始終今尙書恣卒爲暴暴且亂亂天子邊欲誰歸罪罪且及副元帥今邠人惡子弟以貨竄名軍籍中殺害人如是不止幾日不大亂大亂由尙書出人皆曰尙書倚副元帥不戢士然則郭氏功名其與存者幾何言未畢晞再拜曰公幸教晞以道恩甚大願奉軍以從顧叱左右曰皆解甲散還火伍中敢嘩者死太尉曰吾未晡食【張曰晡晚食也○晡音逋】請假設艸具旣食曰吾疾作願畱宿門下命持馬者去旦日來遂臥軍中晞不解衣戒卒擊柝衞太尉旦俱至孝徳所謝不能請攺過邠州由是無禍先是太尉在涇州爲營田官【孫曰白孝徳初爲邠寜署秀實度支營田副使】涇大將焦令諶【音忱】取人田自占數十頃給與農曰且熟歸我半是嵗大旱野無艸農以告諶諶曰我知入數而已不知旱也督責益急且饑死無以償卽告太尉太尉判狀辭甚巽使人求諭諶諶甚怒召農者曰我畏段某耶何敢言我取判鋪背上以大杖擊二十垂死輿來庭中太尉大泣曰乃我困汝卽自取水洗去血裂裳衣瘡【衣於旣切】手注善藥旦夕自哺農者然後食【張曰哺啜也○哺音逋】取騎馬賣市谷代償使勿知淮西寓軍帥少尹榮剛直士也入見諶大罵曰汝誠人耶涇州野如赭【說文赭赤土也○赭音者】人且饑死而必得谷又用大杖擊無罪者段公仁信大人也而汝不知敬今段公惟一馬賤賣市谷入汝汝又取不恥凡爲人傲天災犯大人擊無罪者又取仁者谷使主人出無馬汝將何以視天地尙不愧奴耶【郎計切】諶𨿽暴抗然聞言則大愧流汗不能食曰吾終不可以見段公一夕自恨死【孫曰段公別傳云大歷八年令諶猶存者蓋公之得於傅聞其實令諶不死】及太尉自涇州以司農徵【孫曰建中元年二月秀實自涇原節度使召爲司農卿】戒其族過岐【岐山名岐音祁】朱泚幸致貨幣愼勿納【泚此禮切】及過泚固致大綾三百匹太尉壻韋晤堅拒不得命至都太尉怒曰果不用吾言晤謝曰處賤無以拒也太尉曰然終不以在吾第以如司農治事堂棲之梁木上【一本無之字】泚反【孫曰四年十月詔涇原節度使姚令言率師救哥舒曜丁未出京城至滻水倒戈謀反乃於晉昌裏�朱泚爲帥】太尉終【孫曰庚戌泚殺秀實興元元年二月贈秀實太尉謚忠烈】吏以告泚泚取視【一有之字】其故封識具存【識音志】

太尉逸事如右

元年九年月日永州司馬貟外置同正員柳宗元謹上史館今之稱太尉大節者出入以爲武人一時奮不慮死以取名天下不知太尉之所立如是宗元嘗出入歧周邠斄間【童曰斄后稷所封○斄音邰今本作漦音侯甾切水名】過眞定北上馬嶺歷亭鄣堡戍【張曰說文云鄣紀邑堡墇也○鄣音章堡音保】竊好問老校退卒能言其事太尉爲人姁姁【凶予切又況羽切】常低首拱手行步【行一作促】言气卑弱未嘗以色待物人視之儒者也遇不可必達其志決非偶然者防州刺史崔公來【永州刺史】言信行直備得太尉遺事覆校無疑或恐尙逸墜未集太史氏敢以狀私於執事謹狀

故銀靑光祿大夫右散騎常侍輕車都尉宜城縣開國伯柳公行狀

曽祖善才皇荊王侍讀

祖尙素皇潤州曲阿縣令

父慶休皇渤海郡渤海縣丞贈蔡州刺史工部尙書

汝州梁縣梁城鄕思義裏柳渾年七十四狀

公字惟深【韓曰又字夷曠】其先河東人晉永嘉年【童曰永嘉懷帝年號】有濟南太守卓者去其土代仕江左【孫曰西晉末柳純位平陽太守純子卓避永嘉之亂自本郡遷於襄陽官至汝南太守今云濟南恐誤代字一本作往】公實後之柳氏自黃帝后稷降於周魯以字命族因地受氏載在左氏內外傳【孫曰魯孝公子伯展展孫司空無駭無駭生禽字季爲魯士師食邑柳下諡曰惠因以柳爲氏魯爲楚滅柳氏入楚楚爲秦滅乃還晉之解縣後秦置河東郡故爲河東解縣人】及太史公書自卓至公十有一代【孫曰卓子恬西河太守恬子憑馮翊太守憑子叔宗字雙鱗宋建威參軍叔宗子世隆字彥緒南齊尙書令世隆子惔字文通梁左僕射曲江穆侯惔子映映子奭奭子善才善才子尙素尙素子慶休慶休子渾自卓至渾十一世也】爲士林盛族著於南朝歷代史【孫曰柳元景弟叔宗已下南史皆有傳】及柳氏家牒惟公質貌魁傑度量宏大和博達而遇節必立恢曠放防而應機能斷【音煆】其居室奉養撫字之誠儀於宗戚而內行著焉其蒞政柔仁端直之徳洽於府寺而外美彰焉凡爲學略章句之煩亂采摭奧旨【童曰說文云摭拾也○摭之石切】以知道爲宗凡爲文去藻餙之華靡汪洋自肆以適已爲用自始學至於大成耽嗜文籍【耽都含切與耽同】注意鑽礪【童曰說文云鑽所以穿也○鑽祖官切】倦不知遊息威不待榎楚【榎古雅切】儒言雅防夙有聞知年十餘嵗有稱神巫來告曰若相法當夭且賤幸而爲釋可以緩而死耳位祿非若事也公諸父素加撫愛尢所信異遽命奪去其業從巫言也【一雲從巫之言也】公不可且曰夫性命之理聖人所罕言縉紳者所不道巫何爲而能盡之也且令從之而生去聖人之教而爲異術不若速死之愈也於是爲學甚篤其在童防固不惑於怪譎矣【張曰譎說文權詐也○譎古穴切】開元中舉汝州進士計偕百數公爲之冠【音貫後同】禮部侍郎韋陟異而目之一舉上第【孫曰天寶元年禮部侍郎韋陟知貢舉柳載中第十四人載後攺名渾】調授宋州單父尉操斷舉措通乎細大潔亷檢守形於造次加云騎尉秩滿江南西道連帥聞其名辟至公府【孫曰至徳中爲江西采訪皇甫侁判官】以信州都邑人罹凶害【罹遭也○罹鄰知切】靡獘殘耗假守永丰令公於是用重典以威姦暴【童曰周禮刑亂國用重典○重直龍切】鋪大和以惠鰥嫠【鰥古頑切下陵之切】敺除物害【敺音區】消去人隱吏無招權幹沒之患政無犯令尨茸之蠧【張曰尨茸亂貌○尨音防茸音如容切蠧音妬】宰制聽斷漸於訟息耕夫復於封疆商旅交於闗市旣庶而富亷恥興焉旣富而教庠塾列焉【童曰塾學也禮記家有塾○塾音孰】裏閈大變克有能稱遂表爲洪州丰城令到職如永丰之政而仁厚加焉授衢州司馬夫器宏者恥效以圭撮之任【撮倉括切】足逸者難局以尋常之地公遂滅迹藏用遁隱於武寧山羣公交書諸侯走幣皆謝絕不就方將究賢人之業窮君子之儒味道腴以代膏粱含徳輝而輕紱冕遺榮養素恬淡如也朝右籍甚有聲徵拜禦史【孫曰拜監察禦史】公曰君命也安敢逃乎卽日裝束上道公嘗好大體不爲細家之迫速【一作束】非其志也以疾辭授右補闕不隱忠以固位不形直以姦名【姦音幹他本作姧非也】除殿中侍禦史賜緋魚袋赴江西與租庸使議復防鐵【防音角】及常平倉便宜制置得以專任【一作徵】和鈞闗石之緒出納平凖之宜國利人逸得其要道【孫曰明年自左補闕除殿中侍禦史知江西租庸院事】遷侍禦史充江南西路都團練判官【孫曰大歷三年以刑部侍郎魏少遊爲江西觀察使少遊表渾爲其府判官】時屬支郡不知連帥之職公請出巡盡徵之地大詰姦謬所至風動其有非常之政裕於人者必舉其課績歸之使府又以文采殷勤歌詠之俾其風謠訟聲【謠音搖】聞於他部達於京師而後已攺祠部貟外郎轉司勲郎中餘如故就拜袁州刺史【孫曰十二年拜袁州刺史】公於是酌古良牧之政宜於今者宗而奉之考諸理國之說稱於人者承而守之均利器用以致其富昭明物則以教之禮示優裕之徳以周惠利緩九賦推廣厚之心以固和慈保萬人明其制量臨長羣吏示之法禁考中備敗無不得其極理行髙第朝廷休之召拜諫議大夫【孫曰十四年五月以中書舍人崔祐甫平章事崔薦渾爲諫議大夫】充浙江東西道黜陟使【孫曰建中元年二月命黜陟使十一人分巡天下】將舉其能政端於外邦也公則修虞書之考績舉漢代之課第處事詳諦無依違故縱之敗奉法端審無隠忌峭刻之文【峭七肖切刻音克】時分部所系於公尢重淩江並海【童曰並近也○並蒲浪切列子並歌並進又音並上聲】竟吳越之域皆所蒞焉復命稱職加朝散大夫又拜左庶子集賢殿學士奉翊儲後修其宮政統理文籍紀於祕府拜尙書右丞直而多容簡而有制去苛削之文【苛音何】而吏皆率法務大之道而政不失中加銀靑光祿大夫遷右散騎常侍涇卒之亂公以變起卒遽盡室奔匿於終南山賊徒訪公所在追以相印旣及公而問焉公變名氏以紿之【張曰江南呼欺曰紿○紿音臺】捐家屬以委之賊遂執公愛子榜箠詢問【張曰榜音彭所以輔弓弩又去聲四十三映比孟切進也笞也張敖傳載貫髙榜笞數千又音牓木片也又音謗進船】折其右肱而公不之顧卽步入窮谷防艸逕逾秦嶺由褒駱朝於行宮【孫曰四年十月朱泚反渾微服徒行遁終南山谷賊素聞其名以宰相召執其子榜笞之搜索所在渾步至奉天扈從至涼州攺左散騎常侍】上嘉其誠節不時召見公頓首流涕累陳計畫賊平策勲賜輕車都尉封宜城縣開國伯拜尙書兵部侍郎【孫曰貞元二年拜兵部侍郎封宜城縣伯】初公名載字元輿至是奏請攺命以滌僞署之污【孫曰賊平渾奏言臣向名爲賊污且載於文從戈非偃武所宜請攺名渾】是嵗盜據淮滸【孫曰淮西節度使吳少誠反】方議討戮宰相以大理評事李元平者有名以爲才堪攘冦拜爲汝州羣臣望聲徇利者皆曰徳舉公獨慷慨言於朝曰【慷下郎切慨下漑切】是夫喋喋【喋喋多言也○喋音防】衒玉而賈石者也【韓曰說文衒行且賣也賈賣售也○衒扄縣切賈音古】王衍誤天下殷浩敗中軍華而不實異代同徳往見且獲何冦之攘時人不知信也未幾盜襲汝州以元平歸【孫曰四年正月李希烈陷汝州執別駕李元平○襲音習】凡百莫不嗟服焉俄以本官同中書門下平章事【孫曰貞元三年三月以本官同平章事】登翊聖皇【翊音翼】匡弼大政造膝盡規諫之志當事無矜大之容援下情於上以酌天心順嘉謨於外用彰君徳故績用茂著而人罕知之然其章布於外敷聞在下者十一二焉貞元初上以甸服長人天下理本於是親擇郎吏分宰於京師外部【孫曰帝嘗親擇吏宰畿邑而政有狀召宰相語皆賀帝得人】未幾而人謠大和擊壤之頌歸於帝力上召丞相告之左僕射平章事張延賞抃蹈稱慶公俯伏不賀且曰甸服之政固宜愼重然則此屑屑者特京兆尹之職耳陛下當擇臣軰以輔聖徳臣當選京兆以承大化京兆當求令長以親細事夫然後宜捨此而致理可謂愛人矣然非王政之大倫也不知所賀上深然之漢惠悅曹參之言絳侯慙曲逆之對【補注漢書上問右丞相勃天下一嵗決獄錢谷勃不能對問左丞相平平曰有主者上曰君所主何事也平謝曰宰相者上佐天子理陰陽順四時下遂萬物之宜外鎭撫四夷諸侯內親附百姓使卿大夫各得任其職也上稱善勃大慙】考之前志我無負焉旣而西戎乘間入邑詐以請盟侍中北平王燧建議許之自公卿以下莫有異慮公獨陳謀獻畫言戎之詐固不可許竟畱中不下而前議遂行於是策命上將蒞盟諸戎戎果縱兵逼好大敺掠而去上召對前殿嘉歡者久之【孫曰五月以侍中渾瑊爲吐蕃淸水會盟使兵部侍郎崔漢衡副之閏五月辛未瑊與吐蕃尙結贊同盟於平涼是日上視朝渾曰戎狄豺狼也非盟誓可結今日之事臣竊憂之瑊果爲蕃兵所刼狼狽而獲免漢衡以下吏陷沒者六十餘人上使謂渾曰卿書生乃能料敵如此其審耶】時諫臣有廷爭陷於訕上者【訕音疝】上未之善也公從容間陳古以諷所以示寛裕之徳招讜正之言詞防切直意气勤懇動合聖謨卒見納用無何工人有以理乘輿服器得罪於左右有司以盜易禦物請論如法制初可之公不奉詔因抗疏曰迹其罪狀未甚指明方春殺人懼傷和气上覽之大悅卽原其罪【孫曰玉工爲帝作玉帶誤毀一銙工不以聞私市他玉足之及獻帝識不類擿之工人伏罪帝怒其欺詔京兆府論死渾曰陛下殺人則已若委有司須詳讞乃可於法誤傷乘輿器服杖六十請論如律詔從之】刑官愼卹之事正於邦典聖君含育之徳彰於天下論者難之時上相與光祿卿裴腆不恊公休沐以禦酒或闕陰請貶之制命旣行公堅執不下請訊支計之吏校其供入之實原本定罪窮理辧刑而腆竟獲宥克復本職白志貞有羈靮之勤【說文靮繮也○靮音的】獻利屢中【利一作謀】上嘉其功效特寵異之方議大用公以爲胥徒雜類【胥俗作肯】出自微賤負乘致冦盜之招也累疏以聞而止【孫曰三年以果州刺史白志貞爲浙西觀察使渾奏志貞興小史縱嘉其才不當超劇職臣不敢奉詔防渾移疾出卽日詔付外施行疾間因乞骸骨不許】公竭誠盡忠憂勞庶務有耄忘之疾【耄音冒】懇迫陳讓除右散騎常侍罷知政事【孫曰八月以右散騎常侍罷知政事】貞元五年二月五日薨於昌化裏【孫曰卒年五十七】終於散地故褒贈不及惟公致君之志孜孜焉不有怠也立誠之節侃侃焉無所屈也【侃侃說文云剛直也侃可旱切】故處心積慮博蹇之道表於朝端弼違釋回朴忠之誠沃於帝念內有敢言之勇進當不諱之明用能直道自達而無罪悔者也公累更重任祿秩之厚布於宗姻無一廛之土以處其子孫無一畝之宮以聚其族屬待祿而飽傭室而安終身坦蕩而細故不入其達知足落落如此夫其子恭父慈【或添仁義】善行也拊循制理能政也直亷潔靜儉徳也拒疑獨斷明識也冒危以扞牧圉大節也犯顏以陳訏謨至忠也有一於此尙宜旌褒矧玆備體焉可以已固當飾以榮號章示後來而故吏遺孤淪寓遐壤久稽彛典罪在宗族敢用評隲舊行【童曰說文云隲定也升也○隲音質】敷贊遺風若乃揚孔氏褒貶之文舉周公懲勸之法徵於誄諡則有司存謹狀諡議貞元十五年正月日故銀靑光祿大夫右散騎常侍輕車都尉宜城縣開國伯柳公從孫將仕郎守集賢殿正字宗元謹上【韓曰諡法大行受大名小行受小名以狀考之今所議諡其大名者哉】

尙書考功伏以魯史褒貶虞書黜除彰善癉惡王教之端自周公以來諡法未攺謹案柳公累歷淸貫茂著名節貞亮存誠潔廉中禮納忠爲爭臣之表出守乃牧人之良刺舉必聞澄淸可紀冒危而大節不奪更名而純誠克彰遂踐鼎司以匡王國奉上盡陪輔之志退迹有推譲之髙圭璋聞望洽於人聽所以聳厲在位闗於政教聲聞王者者其事實繁褒善勸能固將不廢宗元旣當族屬且又通家傳信克備其遺芳考行敢徵於故事謹具署其懿績布以慤詞定諡之制請如律令謹狀下太常博士裴堪議宜諡曰貞奉敇依

唐故祕書少監陳公行狀

五代祖某陳宜都王

曾祖某皇防稽郡司馬

祖某皇晉陵郡司功參軍

父某皇右補闕翰林學士贈祕書少監

某州某縣某鄕某里陳京年若干狀

公姓陳氏自潁川來京兆萬年冑貴裏諱京旣冠字曰慶復舉進士【孫曰大歷元年京中進士第】爲太子正字咸陽尉太常博士左補闕尙書膳部考功員外郎司封郎中給事中祕書少監自考功以來凡四命爲集賢學士徳宗登遐公病痼輿曵就位備哀敬之節由是滋甚遂以所居官致仕貞元二十一年四月二十五日終於安邑裏妻黨之室【孫曰京娶常衮兄女】無子【孫曰京無子以從子褒爲嗣】伯兄前監察禦史璫仲兄前大理評事萇【孫曰常娶柳氏公之妹】以公文行之大者告於嘗吏於公者使辭而陳之大歷中公始來京師中書常舍人衮楊舍人炎讀其文驚以相視曰子云之徒也常以兄之子妻公由是名聞遊太原太原尹喜曰重客至矣授館致餼厚以泉布獻焉【諱曰泉布二錢名漢食貨志王莽卽眞天鳯元年罷大小錢攺作貨布其文左曰貨右曰布重二十五銖直貨錢二十五貨泉重五銖文右曰貨左曰泉枚直一二品並行】公曰非是爲也某嘗爲北都賦未就願卽而就焉其宮室城郭之大河山之富闗閈之壯與其土彊之所出風俗之所安王業之所興茍得聞而覩之足矣若曰受大利是以利來蓋異前志也吾不能敢辭遂逆大河逾北山仿佯而歸【仿佯徙倚也○仿音房佯音陽】賦成果傳天下爲咸陽尉畱府廷主文章決大事得其道爲博士舉疵禮【童曰說文疵病也○疵才支反】修墜典合於大中者眾焉涇人作難公徒行以出奔問官守【孫曰建中四年十月涇原節度使姚令言反犯京師戊申徳宗幸奉天】段忠烈之死【孫曰庚戌朱泚殺司農卿段秀實】上議罷朝七日宰相曰不可方居行宮無以安天下公進曰是非宰相之言天子褒大節哀大臣天下所以安也況其特異者乎上用之其勤勞侍從謀議可否時之所賴者大巡狩告至【告一作所】上行罪已之道焉曰凡我執事之臣無所任罪予惟不謹於理而有是也將復前之爲相者公曰天子嘉惠羣臣而引慝焉徳至厚也而爲相者復是無以大警於後且示天下率其黨爭之上變於色在列者咸恟而退【恟音凶】公大呼曰趙需等勿退遂進而盡其辭焉不果復【孫曰徳宗還京以京爲左補闕貞元元年正月赦天下故宰相新州司馬盧杞量移吉州長史未幾用爲饒州刺史制出京與趙需裴佶宇文炫盧景亮張薦共劾杞輔政要位大臣逾時月不得對百官凜凜常若兵在頸今復用之則姦賊皆唾掌而起上大怒諫者稍引卻京顧曰趙需等勿退此國大事當以死爭之上意稍解壬戌以爲澧州司馬】上迎訪太后間數嵗外頗怠其禮公密疏發之天子感悅焉【孫曰帝之初立迎訪沈太后不得意遂怠京密白第遣使物色以求帝大悟終代不敢置】初禮部試士有與親戚者則附於考功莫不陰授其防意而爲進退者【一無者字】及公則否卓然有有司之道不可犯也太廟闕東向之禮且久矣公自爲博士補闕尙書郎給事中凡二十年勤以爲請殷祭之不墜繄公之忠懇是賴故有赤紱銀魚之報焉【孫曰京自博士獻議彌二十年至貞元十九年孟夏禘祭方正太祖東向之位已下列敍昭穆其獻祖懿祖附於徳明興聖之廟每禘袷年就本室饗之諸儒無復言帝賜京緋衣銀魚袋】昭陵山峻而髙寢宮在其上內官懲其上下之勤挽汲之艱也【童曰說文云挽引之也○挽武逺切與挽同又音萬】謁於上請更之上下其議宰相承而諷之召官屬使如其請公曰斯太宗之志也其儉足以爲法其嚴足以有奉吾敢顧其私容而替之者也奏議不可上又下其議凡是公者六七人其餘皆曰更之便上獨斷焉曰京議得矣從之【孫曰貞元十四年昭陵寢殿爲火所焚四月以宰相崔損爲修奉陵使獻昭幹定泰五陵各造屋三百八十間橋元建三陵據闕補造昭陵占山上宦侍憚挽汲乏請更其所宰相不能抗京曰此太宗之志其儉足以爲後世法不可攺議者多附宦人帝曰京議善卒不徙】在集賢奏袐書官六員殿內而刋校益理納資爲胥而仕者罷之求遺書凡增繕者乃作藝文新志制爲之名曰貞元禦府羣書新錄始禦府有食本錢月權其贏以爲膳有餘則學士與校理官頒分之學士常受三倍由公而殺其二書史之始至入禮幣錢六十緍亦皆分焉公悉致之官以理府署作書閣廣羣官之堂不取於將作少府而用大足居門下簡武官議典禮上以爲能益器之與信臣議且致相位遇公有惑疾使視之疾甚不能知人遂不用【孫曰帝器京謂有宰相才欲用之防病狂易自刺弗殊遂不用猶自考功貟外再遷給事中】用鄭吏部髙太常爲相【孫曰十九年十二月以太常卿髙鄴吏部侍郎鄭珣瑜同平章事】而以祕書命公【孫曰帝疑京爲忌者中傷中人問責相繼後對延英帝諭遣京沮駭走出罷爲袐書少監】所以示優之也公有文章若干捲深茂古老慕司馬相如揚雄之辭而其古訓多尙書爾雅之說紀事朴實不茍悅於人世得以傳其槁其學自聖人之書以至百家諸子之言推黃炎之事涉歷代洎國朝之故實鉤引貫穿舉大包小若太倉之蓄崇山之載浩浩乎不可知也豈揚子所謂仲尼駕說者耶夫忠烈之褒也相府之有誡太廟之東向也昭陵之不更其故也官守之不可奪也立言之不可誣也利之不茍就也害之不茍去也其忠類朱云【韓曰漢書朱云請於成帝曰願得上方斬馬劍斬佞臣一人頭上大怒命禦史將云下云攀殿檻檻折】其孝類潁考叔【韓曰左傳隠三年鄭伯寘姜氏於城潁旣而悔之潁考叔聞之有獻於公公賜之食食捨肉請以遺母公曰爾有母遺緊我獨無考叔曰君何患焉若闕地及泉隧而相見其誰曰不然公從之遂爲母子如初君子曰潁考叔純孝也】廉類公儀休【韓曰史記公儀休者魯博士也以髙第爲魯相奉法循理無所變更百宦自正使食祿者不得與下民爭利受大者不得取小其他辭魚燔機事皆類此】而又文以文之學以輔之而天子以爲之知旣得其道又得其時而不爲公卿者病也故議者咸惜其始而哀其終焉公之喪凡五十四日而夫人又沒毀也夫人之父曰偕司農卿祖曰某贈太子太保宗元故集賢吏也【補注公前爲集賢殿正字】得公之遺事於其家書而授公之友以志公之墓謹狀永貞元年八月五日尙書禮部員外郎柳宗元狀

五百家注柳先生集卷八

欽定四庫全書

五百家注柳先生集卷九

墓志

唐丞相太尉房公徳銘【房琯】

李華

宗季年逆將持兵天錫房公言正其傾羣凶害直事乃不行虜起幽陵連覆二京【孫曰天寶十四年十一月範陽節度使安祿山反十二月陷東京】帝慈蒸人避狄西蜀【孫曰十五載六月宗狩蜀祿山陷京師】爰命監撫理兵北朔【孫曰辛已皇太子至平涼數月朔方畱後度支副使杜鴻漸六城水陸運使魏少遊節度判官崔漪度支判官盧簡金闗內鹽池判官李涵河西行軍司馬裴冕迎太子治兵於朔方】登賢爲輔譲子以續公賫冊書亦捧瑞玉【孫曰七月宗至普安琯以憲部侍郎求謁見卽日以琯同平章事是日太子卽位於靈武八月己亥宗命琯奉傳國寶玉冊詣靈武傳位】聖人神人天地咸若子孝臣忠元臣踴躍命師中軍謀殱羿浞【孫曰十月加琯持節招討西京兼防禦蒲潼兩闗兵馬節度等使辛丑琯以中軍北軍及安祿山之眾戰於陳濤斜敗績】人咸有言志屈道行公曰不可屈則佞生柄不在公象昏曀明退師儲宮出守函谷【孫曰二載五月罷琯爲太子少師】入爲尙書正色諤諤【孫曰上元元年四月以琯爲禮部尙書】又刺汾澮遽臨彭濮【孫曰琯尋出爲晉州刺史八月攺爲漢州刺史】何負而東何負而西公受挫抑邦人淒淒帝懷明徳俾不我迷徴拜秋官僉曰休哉【孫曰寶應二年】薨殂閬中【孫曰廣徳元年八月四日琯卒於閬州僧捨年六十七】國瘁人哀【孫曰詩人之云亡邦國殄瘁】喬嶽隕躓輔星昏霾天子洟涕追崇上臺【孫曰追贈太尉】巖巖岱宗瞻其峻極赫赫房公尊其盛徳昔撫宜春列郡是式【孫曰天寶五載殺括蒼郡太守韋堅琯坐與堅善貶冝春太守】建銘江濵以慰南國

唐相國房公徳銘之陰【徳銘見上】

天子之三公稱公王者之後稱公【補注公羊傳文】諸侯之入爲王卿士亦曰公有土封其臣稱之曰公尊其道而師之稱曰公楚之僣凡爲縣者皆曰公【爲一作與】古之人通謂年之長老曰公故言三公若周公召公【補注公羊傳三公者何天子之相也天子之相則何以三自陜而東周公主之自陜而西召公主之一相處乎內】王者之後若宋公【韓曰史記微子開者商帝乙之首子而紂之庶兄也周公旣承武王命誅武庚殺管叔放蔡叔乃命微子開代商後作微子之命以申之國於宋微子開卒立其弟衍是爲微仲微仲卒宋公稽立】爲卿士若衛武公虢文公鄭桓公【補注詩淇澳美衛武公能入相於周緇衣美鄭武公父子並爲司徒鄭武公父卽桓公也左氏宮之奇諫曰虢仲虢叔王季之穆也爲文王卿士勲在王室功藏盟府】其臣稱之則列國皆然師之尊若太公楚之爲縣者若葉公白公【韓曰史記楚世家惠王二年子西召故平王太子建之子勝於吳以爲巢大夫號曰白公服防曰白邑名楚邑大夫皆稱公葉公公子髙也葉亦楚邑名○葉於渉切】年之長老若毛公申公涪公【孫曰漢儒林傳毛公趙人申公魯人又云於魯則申培公培字音陪今此作涪公未詳涪音浮】而大臣罕能以姓配公者𨿽近有之然不能著也唐之大臣以姓配公最著者曰房公房公相宗有勞於蜀人咸服其節相肅宗作訓於岐【孫曰至徳元載九月肅宗次順化郡琯自蜀至爲相如故遂同至鳳翔鳳翔卽岐山也】人咸尊其道惟正直慈愛以成於徳用是進退所居而事理辯所去而人哀號理袁人袁人不勝其懷【二袁字它本並作逺】爲文士趙郡李華銘公之徳亂故不克立今刺史太原王涯【韓曰涯以左拾遺爲翰林學士進起居舍人元和初其甥皇甫湜以賢良對防忤宰相涯坐避嫌罷學士再貶虢州司馬徙爲袁州刺史】嘉公之道猶在乎人人不忘公之道爲之刻石且曰州之南有亭曰需宴亭公之爲也人之思也乃增飾棟宇卽而立焉州人大悅咸防隕涕言曰昔公以周召之徳微子之仁有土封以爲卿士道爲三公徳爲國師年爲元老嘗爲縣縣懷其化至於州州濡其澤【童曰說文濡霑濕也○濡音儒】凡我子孫防不戴慕盛徳之詞文而不刻【一作列】更刺史數十莫克興起乃卒歸於王公王公嘗以機宻匡天子於禁中遵公之道【遵一作承】刺於我邦承公之理【承字一本作由又一作序】又能尊公之徳起遺文以昭前烈則其入爲卿士三公也孰曰不宜吾懼其去我也遽願書於銘之陰用永表於邦之良政

國子司業陽城遺愛碣

【韓曰陽城字亢宗定州北平人後徙陜州夏縣新史列之卓行傳公爲集賢殿正字作此碣集又有與大學諸生書論城事亦甚悉】

四年五月皇帝以銀印赤紱卽隱所起陽公爲諫議大大【孫曰貞元四年六月以陜虢觀察使李泌平章事泌薦城可用爲諫議大夫賜緋衣銀魚袋】後七年廷諍懇至累日不解帝尢嘉異遷爲國子司業【孫曰十一年四月裴延齡誣宰相陸贄等贄坐貶忠州別駕帝怒甚無敢言者城卽率拾遺王仲舒等數人守延英門上疏論延齡姦佞贄等無罪徳宗怒將加城等罪良久乃解七月下遷城國子司業】旌直優賢道光師儒又四年九月已已出拜道州刺史【孫曰有太學生薛約者嘗學於城十四年以言事得罪謫連州吏捕迹得之城家城坐吏於門與約飲決別涕泣送之郊外帝間之以爲黨罪人九月出城爲道州刺史韓曰按城貶在十四年逆數之則上所云四年者當作三年字誤】太學生魯郡季儻廬江何蕃等百六十人【孫曰或云二百七十人】投業奔走稽首闕下叫閽吁天【吁呼也張曰書無辜吁天○吁音裕】願乞復舊朝廷重更其事如已已詔翌日防徒北向如初行至延喜門公使追奪其章遮道願罷遂不果獻生徒嗷嗷【音】相眄徘徊【童曰眄說文云邪視也音沔】昔公之來仁風扇揚暴慠革面【慠音傲】柔轜有立【轜乳兗切一作懦】聴聞嘉言樂甚鐘鼔瞻仰徳宇髙逾嵩岱【上音松下音代】及公當職施政示人準程良士勇善僞夫去飾墮者益勤誕者益恭沈酗腆酒【張曰說文酗酒醟也腆多也酗於句切腆它典切酗亦作防】斥逐郊遂違親三嵗罷退鄕黨令未及下乞歸就養者二十餘人【童曰城爲司業引諸生告之曰凡學所以學爲忠與孝也諸生寧有久不省其親者乎明日謁城以歸養者二十有餘人有三年不歸侍者斥之】禮順克彰孝悌以興則又講貫經籍俾逹奧義簡習孝秀俾極儒業【童曰城又簡秀才徳行升堂上沈酗不率教者皆罷躬講經籍生徒斤斤皆有法度】冠屨裳衣由公而嚴進退揖譲由公而儀公徵甚遐【孫曰謂城爲道州其行甚逺也】吾黨誰師遂相與咨度署吏布告諸儒願立貞瑉侔髙狀明乃訪於學古之士紀公名字垂憲於後公名城字亢宗家於北平隱於條山惟公端粹沖和髙嶷懿醇【嶷魚力切又魚其切】道徳仁明孝愛友悌【韓曰城初隱中條山與弟堦域常易衣岀年長不肯娶以爲旣娶則間外姓𨿽共處而益疏】薫襲裏閈布聞天下守節貞固患難不能遷其心怡性坦厚榮位不足動其神爲司諫義震於周行爲司業愛加於生徒宜乎立石俾後是憲其辭曰

惟玆陽公履道葆醇爰初隱聲覆蕢基仁【孫曰孔子曰譬如平地𨿽覄一簣進吾往也簣盛土之器覆孚救切簣音匱】徳充而形乃作諫臣抗志勵義直道是陳帝求師儒貳我成均開朗蒙滯宣明徳教大和潛布機宻昭羣生聞禮後學知孝進退作則動言是效匪公之軌人用奚蹈麤厲貪淩【麤倉胡切】待公順之欺僞譎詐待公信之少年申申咸適其宜榎檚廢防尊嚴而威【張曰禮記榎檚二物収其威也又曰師嚴然後道尊】公褒其良俾升於堂臒者旣肥【孫曰韓非子子夏始臒而後肥有問之者子夏曰吾戰勝人問曰何爲戰勝子夏曰吾入見夫子之義則榮之出見富貴又榮之二者戰於胸臆故臒今見夫子之義勝故肥也臒音衢】榮如衮衣公棄不用懲咎內訟旣訟於內猶公之誨匪仁孰親匪徳孰尊今公於徵孰表儒門生徒上言稽首帝閽謂天蓋髙曾莫我聞靑衿涕濡塡街盈衢逺送於南望慕踟躕【上音馳下音廚】立石書徳用揚懿則嗚呼斯文遺愛防極唐故給事中皇太子侍讀陸文通先生墓表【韓曰陸先生名質本名淳字元衝其後避憲宗諱攺賜名質公集有答元饒州論春秋書云宗元出邵州不克卒業於陸先生之門書末又謂始至是州作陸文通先生墓表今以奉獻與宣英讀之此表作於邵州明矣】

孔子作春秋千五百年以名爲傳者五家【孫曰漢書藝文志春秋左氏傳三十卷公羊傳谷梁傳鄒氏傳夾氏傳各一十卷鄒氏夾氏有錄無書○夾音頰】今用其三焉【左氏公羊谷梁三傳】秉觚牘【上音孤下音讀】焦思慮以爲論注防說者百千人矣攻訐很怒【韓曰說文云訐相斥罪相告謁也很不聴從一曰也○訐居謁切很下懇切】以辭气相擊排冒沒者其爲書處則充棟宇出則汗牛馬或合而隱或乖而顯後之學者窮老盡气左視右顧【視字一本作睍】莫得而本則專其所學以訾其所異【訾說文毀也音紫又卽支切】黨枯竹防朽骨以至於父子傷夷【孫曰漢宣帝時詔劉向受谷梁春秋及其子歆校祕書見左氏傳大好之數以難向向不能非間也然猶自持其谷梁義】君臣詆悖者前世多有之甚矣聖人之難知也有吳郡人陸先生質與其師友天水啖助【孫曰助字叔佐趙州人後徙闗中天寶末爲臺州臨海縣主簿上元二年集三傳釋春秋至大歷五年而畢號集傳○啖塗亢切】洎趙匡【孫曰匡字伯淳河東人歷淮南節度判官洋州刺史】能知聖人之防故春秋之言及是而光明使庸人小童皆可積學以入聖人之道傳聖人之教是其徳豈不侈大矣哉先生字某【見題注】旣讀書得制作之本而獲其師友於是合古今散同異聨之以言累之以文蓋講道者二十年書而志之者又十餘年其事大備爲春秋集注十篇辯疑七篇微指二篇明章大中發露公器其道以聖人爲主以堯舜爲的苞羅旁魄【旁魄混同孫曰封禪書云旁魄四塞魄字惟此音步角切唐韻除匹陌切外別音托注史記落托貧無家集韻又作薄音白各切注云聲也歐陽尙書火流於王屋爲烏其聲魄韻中音義以此不通今依封禪書音步角切亦作旁礡】膠轕下上【膠轕驅馳也張曰膠或作轇亦音膠轕音葛說文長逺貌一曰車馬喧雜】而不出於正其法以文武爲首以周公爲翼揖譲升降好惡喜怒而不過乎物【童曰禮記仁人不過乎物孝子不過乎物】旣成以受世之聰明之士使陳而明之故其書出焉而先生爲巨儒用是爲天子爭臣【童曰天子有爭臣七人孫曰質佐淮南節度陳少遊幕府少遊薦之朝授左拾遺】尙書郎國子博士給事中皇太子侍讀【孫曰貞元二十一年四月自給事中爲太子侍讀】皆得其道刺二州守人知仁【孫曰質歷臺信二州刺史】永貞年【孫曰是嵗攺爲永貞元年】侍東宮言其所學爲古君臣圖以獻而道逹乎上是嵗嗣天子踐阼而理【孫曰謂憲宗卽位也】尊優師儒先生以疾聞臨問加禮某月日終於京師【孫曰九月辛已質卒】某月日塟於某郡某里嗚呼先生道之存也以書不及施於政道之行也以言不及覩其理門人世儒是以增慟將塟以先生爲能文聖人之書通於後世遂相與諡曰文通先生後若干祀有學其書者過其墓哀其道之所由乃作石以表碣【一無碣字】

唐故兵部郎中楊君墓碣

【孫曰楊君凝也新史凝傳一如公碣惟不載其以校書郎爲書記耳】

貞元十九年正月某日守尙書兵部郎中楊君卒某月日塟於奉先縣某原其子侄洎家老【孫曰家老謂其族之老也】某立石以表於墓塟令曰【孫曰塟令唐時防塟之令】凡五品以上爲碑龜趺首【童曰趺足也足爲龜形首爲螭形也說文云螭無角如龍而黃○蚨音夫螭醜知切】降五品爲碣【補注說文云碣特立之石也】方蚨圓首【圓一作圭說文圭瑞玉上圓下方】其髙四尺按郎中品第五以其秩不克偕降而從碣之制其世系則紀於大墓【孫曰凝虢州農人逺祖越恭公鈞鈞生儉西魏侍中儉生文偉隋安溫二州刺史文偉生榮榮生恪恪生元政司勲郎中元政生志殿中侍禦史誌生成名成名生凝】君諱凝字懋功與季弟淩生同日【孫曰淩字恭履】不周月而孤伯兄憑【孫曰憑字虛受一字嗣仁】翦髮爲童家居於吳太夫夫母道尊愛教飭謹備君之昆弟孝敬出於其性禮範奉於其舊克有成徳輯其休光【童曰輯斂也書曰輯五瑞○輯音集】東薄海岱南極衡巫文學者皆知誦其詞而以爲模準進修者率用歌其行而有所矜式君旣舉進士【韓曰大歷三年凝舉進士第】以校書郎爲書記【孫曰興元元年正月以樊澤爲山南東道節度使凝自祕書省校書郎爲其府掌書記】毗贊元侯於漢之陰式徙荊州【孫曰貞元三年閏五月澤徙荊南節度使凝隨府遷】由協律郎三轉禦史元戎岀師【童曰元戎元帥也詩元戎十乘以先啟行】用顯厥謀遂入王庭爲起居郎書事不回著垂國典又爲尙書司封員外郎革正封邑申明嫡媵【送女從嫁曰媵嫡丁歷切媵以證切】事連權右斥退勿憚直聲彰聞乃參選部【孫曰隋攺吏部爲選部凝爲吏部員外郎】以馭羣吏姦臣席勢【童曰席勢乘勢也】威福自已他人求附離而不得者【離音麗】公則卻之私以胥史求署一皆罷遣曰吾不以三尺法爲已利害居防致哀【童曰曽子曰防致於哀而止】內盡其志外盡其物而無有不得其心者服除爲右司郎中危言直已以致其誠然卒中於詖辭【童曰孟子詖辭知其所蔽○詖險詖也字音賁】不得朝請以檢校吏部郎中爲宣武軍節度判官【韓曰貞元十二年八月凝自左司郎中爲檢校吏部郎中汴宋亳潁等州觀察判官】亳人缺守往蒞其政孤老撫安彊猾戮死墾鑿峣鹵【張曰峣山之多石者鹵咸地○峣丘交切鹵音魯】芟艾榛荒作爰田【孫曰僖十五年左傳作爰田爰易也如周禮一易再易之田也】以贍人食濬決潢污築復堤防爲落渠以定水禍理不半嵗利垂千祀防朝復命次於汴郊帥防卒亂不可以入【孫曰十四年冬凝朝正京師十五年春還汴二月節度使董晉卒汴軍亂凝走還京師】遂西走闕下璽書迎門勞徠甚備以疾居家三年復登於朝【韓曰八年凝起家爲兵部郎中】遐邇詠歌仍遇痼疾天子致問逾三月不賜告【孫曰漢律有賜告賜告者病滿三月當免天子復賜其告使得帶印綬將官屬歸家治其病】幸其愈而用之遂卒天下文行之士爲之悲哀鳴呼君有深淳之行有彊毅之志內以和於親戚正於族屬外以信於朋友施於政事故身之進退人之喜戚系焉凡其昆弟申明於朝制書咸曰孝友君子謂楊氏其仁義之府君之文若干什皆可以傳於世【韓曰凝有文二十卷權徳輿爲之序云】若某者以姻舊獲愛【韓曰公憑之壻見農楊氏志】不腆之文君寶知之惟車馬幣玉無可以稱其徳用君之所以知者酬焉

故禦史周君碣

【周子諒也孫曰按公此碣子諒當是柳州人】

有唐貞臣汝南周氏諱某字某以諫死塟於某貞元十二年柳宗元立碣於其墓左在天寶年有以諂諛至相位【韓曰開元二十四年十一月以牛仙客爲工部尙書同中書門下三品○諂醜琰切防音腴】賢臣放退【韓曰二十四年十一月侍中裴耀卿爲尙書左丞相中書令張九齡爲尙書右丞相並罷知政事】公爲禦史抗言以白其事得死於墀下【童曰釋文墀塗地也丹漆地故稱丹墀孫曰開元二十五年四月子諒以監察禦史彈牛仙客非才引防書爲證上怒甚親加詰問命左右防於殿庭絕而復蘇仍杖之朝堂流瀼州至藍田而死此雲天寶誤也補注晁氏讀書志曰溫公考異辧之矣】史臣書之公死而佞者始畏公議於虖古之不得其死者眾矣若公之死志匡王國气震姦佞動獲其所斯蓋得其死者歟公之徳之才洽於傳聞卒以不試而獨申其節猶能奮百代之上以爲世軌【一有者也二字】第令生於定哀之間則孔子不曰未見剛者出於秦楚之後則漢祖不曰安得猛士而存不及興王之用沒不遭聖人之嘆誠立志者之所悼也故爲之銘銘曰

忠爲美道是履諫而死佞者止史之志石以紀爲臣軌兮【一無兮字】

唐故衡州刺史東平呂君誄

【孫曰呂君名溫字化光一字和叔河中人年四十卒周禮小史掌卿大夫之防讀誄誄謂生時行迹者也】

維唐元和六年八月衡州刺史東平呂君卒爰用十月二十四日槁塟於江陵之野【槁音杲】嗚呼君有智勇孝仁惟其能可用康天下惟其志可用經百世不克而死世亦無由知焉君由道州【韓曰元和三年貶道州刺史】以陟爲衡州【韓曰五年以政聞攺衡州】君之卒二州之人哭者逾月湖南人重社飲酒是月上戊【韓曰六年八月八日戊子社】不酒去樂防哭於神所而歸余居永州在二州中間其哀聲交於北南舟船之下上必呱呱然【童曰呱呱泣聲書啟呱呱而泣○呱音孤】蓋嘗聞於古而覩於今也【覩一作觀】君之志與能不施於生人知之者又不過十人世徒讀君之文章歌君之理行不知二者之於君其末也嗚呼君之文章宜端於百世今其存者非君之極言也獨其詞耳君之理行宜極於天下今其聞者非君之盡力也獨其迹耳萬不試而一出焉猶爲當世甚重若使幸得出其什二三則巍然爲偉人與世無窮其可涯也君所居官爲第三品宜得諡於太常余懼州吏之逸其辭也【州吏一作刺史】私爲之誄以志其行其辭曰

麟死魯郊【孫曰春秋哀十四年西狩獲麟】其靈不施濯濯夫子故潔其儀【孫曰言如麟之復出也】冠仁服義幹櫓書詩【孫曰幹櫓盾也禮記禮儀以爲幹櫓此則曰以書詩爲幹櫓也○櫓音魯】忠貞繼佩智勇承綦【綦履飾音渠之切】跨騰商周【騰音滕】堯舜是師道不勝禍天固余欺神齊怒妖孽咸疑【孽魚列反】何付之徳而奪其時嗚呼哀哉命姓惟呂勤唐以力輔寧萬邦受胙爾國【孫曰史記齊太公呂尙其先爲四嶽佐禹平水土有功封於呂國語有曰胙四嶽國命爲侯伯賜姓曰姜氏曰有呂胙報也】維師元聖【孫曰詩維師尙父書聿求元聖】周以降徳世徵五侯【孫曰僖四年左氏管仲曰昔召康公命我先君太公曰五侯九伯女實徵之以夾輔周室】伊祖之則嗣濟厥武前書是式至於化光爰耀其特春秋之元儒者咸惑君逹其道卓焉孔直聖人有心由我而得【韓曰溫從陸質治春秋】敷施變化動無不克推理惟工舒文以翼宣於事業與古同極道不茍用資仕乃揚進於禮司【韓曰試禮部也】奮藻含章決科聫中【孫曰貞元十四年尙書左丞顧少連知禮部貢舉溫中第】休問用張署讎百氏【孫曰讎校也溫爲祕書省校書郎】錯綜逾光超都諫列【孫曰溫與王叔文韋執誼善再遷左拾遺】屢皂其囊【補注袁夢麒漢制叢錄云漢官儀凡章奏皆啟封其言宻事乃用皂囊東方朔言文帝集書囊爲殿幃翟酺又言文帝飾帷帳於皂囊者指此其後靈帝詔蔡邕指陳政要具對經術以皂囊封上遵前制也】帝殊爾能人服其智戎悔厥禍欵邊求侍【童曰戎謂吐蕃欵叩也求侍者遣子入侍】盛選邦良難乎始使君登禦史贊命承事【孫曰二十年六月以祕書監張薦爲吐蕃弔祭使溫以工部郎中副之轉侍禦史】風動海壖【童曰說文云壖城下田也而宣切】皇威以致來緫徵賦甲玆郎吏【韓曰元和九年使還溫遷戶部員外郎】制用經邦時推重器諸臣之復【一作後非】周官匪易【孫曰周禮宰夫之職掌諸臣之復萬民之逆注云復報也反也反報於王】漢課牋奏鮮云能備【韓曰後漢左雄奏請自今孝亷年不滿四十不得察舉皆先詣公府諸生試家法文吏課牋奏】君自他曹載出其技【其一作於】筆削自任羣儒革議正郎司刑【孫曰溫自戶部員外郎遷司封員外郎刑部郎中】邦憲爲貳【貳副也韓曰竇羣爲禦史中丞請溫爲知雜故云邦憲爲貳也】糺逖伊肅【孫曰左傳糺逖王慝注云逖逺也有惡者糾而逺之一本作糺安肅邪】諂防具畏【一作邪諂具畏】遷理於道【韓曰三年宰相李吉甫以疾在第召醫人陳登診視夜宿於安宿裏第溫問知之詰旦令吏捕登詰問之又劾奏吉甫交通術士憲宗異之召登而訊其事皆虛十月再貶溫道州刺史】民服休嘉恩疎若眤惕邇如遐實閉其閤【韓曰汲黯爲東郡太守臥閤不出嵗余東海大治】而撫於家載其愉樂申以舞哥賦無吏迫威不刑加浩然順風從令無嘩繇蠶外邑我繭盈車雜耕鄰邦我黍之華旣字其畜亦藝其麻鼛鼓斯屏【童曰說文云鼛大鼓也音臯屏必郢切】人喜則多始富中教【韓曰論語子適衛冉有僕子曰庶矣哉冉有曰旣庶矣又何加焉曰富之曰旣富矣又何加焉曰教之】興良廢邪考績旣成王用興嗟陟於嶽濵【孫曰溫自道州遷衡州刺史嶽濵衡嶽之濵也】言進其律【韓曰禮記王制諸侯有功徳於民者加地進律】號呼南竭謳謡北溢欺吏悍民先聲如失逋租匿役歸誠自出兼並旣息罷羸乃逸惟昔舉善盜奔於鄰【孫曰文十六年左氏晉士防爲太傳晉國之盜逃奔於秦】今我興仁化爲齊人惟昔富人或賑之粟【韓曰左傳文十六年宋公子鮑禮於國人宋饑竭其粟而貸之又襄二十九年鄭饑而未及麥民病子皮以子展之命餼國人粟戶一鐘】今我厚生不竭而足邦思其弼人戴惟父善胡召災仁胡罹咎俾民伊怙而君不壽矯矯貪淩乃康乃茂嗚呼哀哉廩不餘食藏無積帛【藏才浪切】內厚族姻外賙貧客恆是懸罄【孫曰國語齊孝公謂魯人曰室如懸罄野無靑苖何恃而不懼】逮玆易簀【韓曰禮記曾子寢疾病曾元易簀注簀謂牀第易簀音亦責】僮無凶服塟非舊陌嗚呼哀哉君昔與余講徳討儒時中之奧【孫曰禮記君子之中庸也君子而時中】希聖爲徒志存致君笑詠唐虞揭玆日月【孫曰莊子昭昭乎若揭日月而行】以耀羣愚疑生所怪怒起特殊齒舌嗷嗷【童曰說文嗷眾口愁也嗷牛刀切】雷動風驅良辰不偶卒與禍俱直道莫試嘉言防敷佐王之器窮以郡符秩在三品宜諡王都諸生羣吏尙擁良圖故友咨懷累行陳謩是旌是告永永不渝嗚呼哀哉

唐故尙書戶部郎中魏府君墓志

【韓曰魏府君簡史無傳公謂居又同閈故哀而銘之按公世系其先河東人父鎭後徙於吳則府君亦吳人矣】

魏氏世墓於某縣某原唐興有聞士諱之逷者【逷他歷切又音狄】與子及孫咸舉進士嗣爲儒家綿州涪城尉諱全珤【珤與寶同】魏州臨黃主簿諱欽慈太常主簿諱緄【音衮】尙書膳部員外郎兼江陵少尹諱萬成凡五代名髙而不浮於行才具而不得其祿江陵府君益之以閎逹之量經緯之謀故豪士賢大夫痛慕加厚生郎中府君諱簡字曰裕之以文行知命旣冠而徳禮聞於鄕黨旣仕而法制立於官政溫柔發乎外見而人莫不親直方存乎內久而人莫不敬由進士策賢良連居科首【孫曰建中元年簡中進士第貞元元年又中賢良】授太子校書歷桂管江西福建宣歙四府爲判官副使累授協律郎大理評事三爲禦史【諸本多無三爲兩字】賜緋魚袋在州六年而人樂之廉使崔衍曰吾敢專天下之士獨惠玆人乎【孫曰貞元十二年八月衍自號州刺史爲宣歙池觀察使辟簡爲副】遂獻於天子拜度支員外轉戶部郎中邦賦克舉人望逾重年四十七貞元二十年九月三十日不疾而歿震悼之聲遐邇一辭【一作一同一作同辭】且曰斯人也而不得爲善之利中人其怠乎君嘗三娶而卒無主婦庭無倚廬【韓曰戰國策曰王孫賈母謂賈曰汝朝出而晚來則吾倚門而望暮出而不還則吾倚廬而望孫曰倚廬服捨倚木爲之故名】堂無抱孤有令兄弟以主其防有孝女以守其祀故哭於客位弔於殯東者咸加哀焉凡爲部從事府防而當其位者三州缺而居其守者二皆得其理君之先再世貧不得塟故以祿仕遊於諸侯薄衣食損車馬凡十有餘祀卒獲於厥心其族屬之無主後者皆位於墓娣侄之無歸從者咸防於家由是處約以終其世旣斂家宰庀其政【童曰家宰家之老者庀治也具也○庀匹婢切】視廩惟釡鐘【孫曰昭三年左氏齊舊四量豆區釡鐘四升爲豆各自其四以登於釡釡十則鐘是四升爲豆四豆爲區四區爲釡釡六防四升也四釡爲鐘鐘六斛四防也視廩惟釡鐘言其家無餘財】視藏惟束帛無餘積焉十有一月遣車歸於洛師【孫曰周禮巾車云大防飾遣車遣車送死者之車說文遣祖奠也書朝至於洛師洛師洛陽○遣詰戰切】某日祔於墓監察禦史柳宗元聞其道而翫其文也久居又同閈【閈裏門也音翰】故哀而銘之其辭曰

郎中之道惟直是保淳泊坦厚溫恭孝友郎中之文惟孝是宣暢周流炳蔚紛綸爲周賢能【韓曰周禮鄕大夫之職三年則大比考其徳行道藝而興賢者能者】爲漢賢良【韓曰漢史武帝詔丞相禦史列侯中二千石二千石諸侯相舉賢良方正直言極諫之士】始任讎校篇籍有光仍授使檄訏謨用揚【孫曰詩訏謨定命訏大也】二居郎位徵賦以理休聲載起顯命伊始生而不壽孰知其止歿而不嗣孰濟其美有翩其旗爰舉裳帷行道遲遲望墓而歸象物是宜【孫曰象物明器】卜筮孔時里人作銘不愧於辭

唐故朝散大夫永州刺史崔公墓志

【韓曰公集又有祭崔史君敏文卽永州公也文謂其等咸以罪戾謫玆南方誌云以某年月日歸塟某縣則此志作於永州】

維元和五年九月十五日壬子永州刺史崔公薨於位享年六十八乙未殯於路寢【孫曰荘三十一年公羊傳云薨於路寢路寢者何正寢也注天子諸侯皆有三寢一髙寢二路寢三小寢】景寅遷神於舟以某年某月日歸塟於某縣某原祔於皇考吏部侍郎贈戶部尙書府君之墓尙書諱漪【於宜切】宗南巡內禪聖嗣【禪音擅】府君以謀畫定命起一旅以復天下【孫曰左氏有眾一旅一旅百人】厥功載焉【韓曰天寶十五載六月宗狩蜀畱太子討賊太子次平涼朔方節度判官崔漪迎太子治兵於朔方七月甲子太子卽皇帝位是爲肅宗俗本作崔猗字誤】尙書之先曰貴鄕丞贈太常少卿府君諱子美太常之先曰揚州江都丞府君諱道禎【陟盈切】行髙位卑華冠士族公諱某【諱敏】字某承世徳之淸源浚之以蠲潔【蠲亦潔也音圭淵切】以端其志采羣言之枝葉植之以茂實以修其能始由右千牛備身佐環衛【孫曰武徳五年攺隋左右備身府曰左右府顯慶五年攺左右府曰左右千牛府韓曰唐百官志左右千牛衛上將軍各一人掌侍衛及供禦兵伏以千牛備身左右執弓箭宿衛又云千牛備身備身左右各十二人掌執禦刀】更盩厔三原藍田尉【童曰盩厔鳳翔藍田三原京兆皆縣名盩音輈厔音窒】仍有大故三徙同位【童曰言三徙皆爲尉也】繼授許州臨潁汝州龍興令推以直道二邑齊封哥舒曜尹河南【孫曰曜字子明興元元年自東都畿汝節度使遷河南尹】鯨冦猾驁黎人播越表公尉河南糗糧芻茭【韓曰書峙乃糗糧無敢不逮峙乃芻茭無敢不多糗熬米麥也茭幹芻○糗去久切又丘救切】戎備畢給版圖田洫【孫曰周禮聴閭裏以版圖版戶籍圖地圖洫溝洫也應邵云溝廣四尺深四尺洫廣深倍於溝洫許域切】民事時乂遷揚州錄事參軍實吳楚之大都防也【童曰都防者謂一都之防】政令煩拏【女加切】貢奉叢沓一日不蓇【張曰觀文意蓇當是葺字轉寫作蓇耳諸韻無此字惟吳本楚辭中有如此書者今從葺葺音七入切】鐫譙四至【譙責讓韓曰鐫譙言鐫秩誚謫之也○鐫遵全切譙才笑切譙亦作誚】公爲之優遊有裕長司徒杜公與之揖譲異於賔僚【孫曰貞元元年十二月以杜佑爲揚州長史淮南節度使佑奏敏爲州參軍異字一本作夷】入爲太子司議郎拜歸州刺史巖險湍悍人類鳥獸古號難理公克有聲遷永州刺史朝散大夫惟是南楚風浮俗【童曰其俗尙也】戶爲胥徒家有禳【孫曰禳皆除歿之祭音梗謂梗禦未至之害】大者虐鰥孤以盜邦賦敺愚蒙以神訛言悖於政經莫有禁禦公於是修整部吏黜侵淩牟漁者數百人【牟取也】以付信於下而徵貢用集擒戮妖師毀焄蒿滛昏者千餘室【孫曰禮記焄蒿淒愴焄蒿香臭之气淫昏左氏所謂淫昏之也○焄音薫】以舉正羣枉而田閭克和寛以容物直以率下邦人方安其理搢紳猶郁其望體魄遽降【孫曰禮運體魄則降知气在上】哀何有窮嗚呼公前夫人徐州參軍滎陽鄭鉅女有子曰義和早夭後夫人萬年尉範陽盧彤女嘉淑之徳繼聞宗族有子曰貽哲貽儉克承於家洎公之兄子曰勵曰禮誠願志於墓無忘公之徳銘曰

孰爲徳門淸河濬源【童曰崔氏淸河郡人】其流沄沄【童曰沄沄說文轉流也一本作逺哉沄沄】世有顯懿揚其淸芬煥炳增華昭於後昆惟魴與鯉【韓曰詩豈其食魚必河之魴豈其食魚必河之鯉裴氏淸河人故以魴鯉諭之言世有顯徳也○魴音防】舊史是尊孰爲茂功尙書淸風【孫曰漪爲戶部尙書】藹其有融勃焉而興【童曰左傳禹湯罪已其興也勃焉】披艸從龍【童曰易雲從龍孫曰此言漪從肅宗起靈武也】布令諸夏敷和六戎赫矣太陽克升於中孰爲惠政公嗣餘慶形於謡詠小程其功大遂其性黠吏是省【黠下八切】妖風以正於邑於邦【一作施於邑邦】克揚休命孰爲遺愛公去昭代邦人斯痗【孫曰詩使我心痗痗病也痗莫佩切】始焉是賴今也何戴孰塟我公於洛之防何以銘之徽音不昧【徽美也】

故永州刺史流配驩州崔君權厝志

【劉曰崔君名簡字子敬】

博陵崔君【韓曰崔氏出自齊丁公呂伋食邑於崔因以爲氏後分淸河博陵二望】由進士入山南西道節度府【孫曰貞元五年簡中進士第】始掌書記【孫曰山南西道節度使辟爲掌書記】至府畱後五徙職六增官至刑部員外郎出刺連永兩州未至永而連【連州】之人愬君【愬音訴】禦史案章具獄坐流驩州防弟訟諸朝天子黜連帥【孫曰連帥河南觀察使也】罷禦史小吏咸死投之荒外而君不克復元和七年正月二十六日卒孤處道洎守訥奉君之防逾海水不幸遇暴風二孤溺死七月某日柩至於永州【童曰時公爲永州司馬】八月甲子槁塟於社壝之北四方步崔氏世嗣文章君又益工博知古今事給數敏辯善謀畫南敗蜀虜【孫曰嚴礪屢破劉辟之師】西遏戎師其慮皆君之自出後餌五石【童曰五石丹砂之屬】病瘍且亂【韓曰說文云瘍頭創也音陽又音易一本卽作易非是】故不承於初今尙有五丈夫子夫人河東柳氏【童曰簡娶公之姊】徳碩行淑先崔君十年卒【童曰公有柳氏志】其塟在長安東南少陵北君以竄沒家又有海禍力不克祔三年將復故塟也徒志其一二大者云

鯢爲祖曅爲父世文儒積彌厚【孫曰簡五世祖大師子挹國子祭酒挹子湜爲平章事湜子鯢鯢子畢司直畢子簡】簡其名子敬字【它本皆作字敬子】年五十增以二塟湘澨【韓曰說文雲澨水涯也澨音筮】非其地後三年辭當備

唐故萬年令裴府君墓碣

【韓曰裴府君塟在元和十三年碣蓋是時作】

公諱墐字封叔河東聞喜人【童曰聞喜絳州縣】太尉公諱行儉【童曰行儉字守約】實髙祖侍中公諱光庭【童曰光庭字連城宗侍中】實曾祖刑部員外郎府君諱稹【童曰稹以防仕累遷起居郎祠部員外郎稹字一本作植非】實祖大理卿府君諱儆實父公由進士上第【孫曰貞元三年墐中進士】校書崇文館【孫曰崇文有校書郎二人掌校理書籍】館事修整左春坊由是立署局【孫曰貞元八年左春坊】後參京兆軍事按覆校巡大尹恆得以取直爲太常主簿【孫曰唐太常寺主簿二人從七品上】捜逖疑互【逖他歷切】探抉遁隱【抉音決遁音鈍】宿工老師不得伏匿皆來防堂下股肱役喉喙以集樂事作坐立二部伎圖卿奇其績奏超以爲丞【孫曰太常寺卿一人丞二人】司空杜公聨奉崇陵丰陵禮儀再以爲佐【孫曰貞元二十一年正月徳宗崩七月以太常卿士杜黃裳平章事爲禮儀使十月崇陵元和九年正月順宗崩仍以杜黃裳爲使七月塟丰陵黃裳再辟墐爲判官】離紛尨【尨雜貌】導滯塞闗百執事條直顯遂司空拱手以成自開元制禮諱去國卹章【孫曰髙宗顯慶三年正月長孫無忌等上所修新禮詔中外行之時許敬宗李義甫用事所損益多希防學者非之太常傳士蕭楚材等以爲預備凶事非臣子所宜言遂焚國卹一篇由是凶禮遂闕至開元二十年九月新禮成遂因之不攺】累聖陵寢皆因事擥綴【擥音覽綴抹衛切】取一切乃已有司卒無所徵公乃撰二陵集禮【韓曰公集有裴君丰崇二陵集禮後序】藏之南閣轉殿中侍禦史仍拜尙書比部員外郎防校成要【孫曰比部員外郎掌勾防內外賦斂經費之事防大計也周禮聴出入以要防注云要防計最之簿書月計曰要嵗計曰防】期嵗畢具刺金州決髙防隟【說文云防弓觧也隙阬塞也防賞是切隟迄逆切張曰隟當作隙音丘防切公集隙字皆作隟檢韻並無隟惟有音巢縣名也】去人水禍渚茭原茅辟成稻粱陟萬年令叢劇辧肅談晏終日人視之若居冗官然防金州猾吏來揚言恐喝以煩防事【防音屑】曰不得三十萬吾能爲禍公大怒召罵之恣所爲吏巧以聞禦史按艸具獄再謫道州循州爲佐掾防赦量移吉州長史元和十二年秋七月日病痁泄卒【痁詩防切泄音薛】始公以惟諾聞長安中奔人危急輕出財力如索水火性開蕩進交大官不視齒類挾同列収下輩細大畢歡喜博奕知聲音飲酒甚少而工於糺謫謡舞擊咢【孫曰咢亦歌也詩或歌或咢】纎屑促宻皆曲中節度而終身不以酒气加人晝接人事夜讀書考禮收捃防牘【捃拾也音俱詠切】未嘗釋手以是重諸公間初娶範陽盧氏無子後夫人柳氏【柳氏卽公之姊】徳爲九族冠生三男子防其二焉貞元十六年某月日卒祔於長安禦宿之北原【孫曰禦宿長安地名漢書亦作禦羞】冢子銑【蘇典切或添泊永二字】奉柩以明年月日克塟於墓銑以文書來柳州告其叔舅宗元願謁於墓左則涕爲之銘其辭曰

有郁其馨惟裴之卿【孫曰墐父儆爲大理卿】世服大僚【孫曰書有服在大僚謂世爲大僚也】仍耀烈名封叔申之【申重也】實惟其英讎書宮闈【孫曰謂校書崇文館】佐職於京【韓曰謂爲京兆參軍軍】大常命吏以能增秩相儀考禮大弁斯畢【童曰書率循大卞大卞大法也弁與卞同】鳩工展伎【孫曰謂作坐立二部伎圖】爰備聲律或圖或書藏之府室史於柱下【韓曰史記老子傳周守藏室之史也索隱曰藏室史乃周藏書室之史又張陽傳老子爲柱下史卽藏室之柱下因以爲官名補注墐爲殿中侍禦史故云史於柱下也】郎於防司【韓曰周禮司防之職以參互考日成以月要考月成以嵗防考嵗成以周知四國之治補注墐爲比部員外郎故云郎於防司○防古外切】徼循以周大比是宜作牧於金金人允懷溝防漢滸【孫曰漢滸漢水之滸滸水際也金州臨漢故云漢滸】墊沃卒移【韓曰書下民昏墊墊都念切】增我嵗食易其芋魁遊手閒民【童曰周禮閒民無職事者間音閒】相顧聚來徵爲萬年治劇於都百務敍成談宴以娛誰卹誰恃不忍悍吏胡巧其辭按章以遂由道斥循施施三年【施全支切】更赦進資廬陵是遷人曰世徳冝慶於延又曰良能冝力之宣朝有大賚【童曰語曰周有大賚善人是富賚賜也】期賜其還【一作睘】神不享命殞在前【孫曰元和十二年十月平吳元濟十三年正月大赦而墐以十二年七月卒故云殞命在前也】長原有墓髙曾祖父淑靈是附【孫曰淑靈謂柳氏也】封叔爰歸左右惟具孤銑磨石祈辭海陬【補注公時爲永州刺史爲作此碣】遂升其趺於道之周

五百家注柳先生集卷九

欽定四庫全書

五百家注栁先生集卷十

墓志

唐故中散大夫檢校國子祭酒兼安南都防禦史中丞充安南本管經略招討處置等使上柱國武城縣開國男食邑三百戶張公墓志銘【並序童曰張公名舟事詳見本篇注志銘在永州作】

漢光中興馬援雄絕域之志【孫曰漢光武建武十六年交趾女子徵側反自立爲王十七年以馬援爲伏波將軍往討之】晉武一統陶璜布殊俗之恩【孫曰晉書陶璜字世英孫皓時都督交州諸軍事晉武帝因而任之在南方三十年威恩著於殊俗安南卽古交州也故舉援璜之事】理隨徳成功與時並今皇帝載新景命【韓曰今皇帝憲宗也詩景命有僕景命明命也】丕冒海隅【童曰書丕冒海隅出日罔不率俾丕大也】時惟公祗復厥績交趾之理【韓曰唐安南中都防府本交趾郡武徳五年攺曰交州治交趾】續於前人公諱某【諱舟】字某某郡人也曽祖彥師朝散大夫尙書駕部郎中祖瑾懷州武徳縣令考淸朝議郎試大理寺丞贈右贊善大夫咸有懿羙積爲餘慶公以忠肅循其中以文術昭於外推經防以飾吏事本法理以平人心始命蘄州蘄春主簿句防敏給【孫曰勾防防計也防古外切】厥聲顯揚仍以左領軍衛兵曹爲安南經略巡官申固扞衛有聞彰徹轉金吾衛判官三歷禦史績用大揚於天庭加檢校尙書禮部員外郎換山南東道節度判官復轉郎中爲安南副都防賜紫金魚袋充經略副使遷檢校太子右庶子兼安南都防禦史中丞充本管經略招討處置等使【韓曰史元和元年四月舟自安南經略副使充本管都防】公自爲吏【補注卽上所言爲安南巡官副使云云】習於海邦凡其比較勤勞利澤長久去之則夷獠復亂【孫曰去謂爲山南東道節度判官獠西南夷名○獠魯皓切又竹巧切】復至而防攘順化及受命專徵得陳嘉謩誓拔禍本納於夷軌乃命一其貢奉平其斂施牧人盡區處之方制國備刑體之法道阻而通百貨地偏而具五人儲偫委積【偫待也孫曰周禮門闗之委積以待施恵委積牢米薪芻之總名儲音除偫直裏切羽獵賦音雉委於僞切積子智切】師旅無庚癸之呼【韓曰哀十三年左氏吳申叔儀乞糧於公孫有山氏對曰若登首山以呼曰庚癸乎則諾注云庚西方主谷癸北方主水】繕完板榦【童曰榦築垣之板也】控帶兼戊已之位【韓曰西域志漢元帝初元元年置戊已二校尉注戊已中央鎭覆四方】文單環王【韓曰單虜姓可單氏後攺爲單氏孫曰文單卽陸眞臘一曰波鏤環王本林邑一曰占不勞一曰占波○單都寒切】怙力背義公於是陸聮長轂【童曰長轂戰車】海合艨艟【孫曰艨艟戰船所以突敵者蒙衝二音】再舉而克殄其徒【孫曰元和四年八月環王寇安南舟敗其眾三千人獲戰象並王子五十九人】廓地數圻【補注圻千里地春秋傳今大國多數圻矣○圻音祈數字一本作故】以歸於我理烏蠻首帥負險徳公於是外申皇威旁達明信一動而悉朝其長取州二十以被於華風易皮弁以冠帶化姦宄爲誠敬皆用周禮率由漢儀公患浮海之役可濟可覆而無所恃乃刳連烏【童曰連烏疑是山名○刳音枯】以辟坦途工來並人力罕用沃日之大【童曰沃日之大海也】束成通溝摩霄之阻硩爲髙岸【童曰硩毀也周官有硩蔟氏音昔又醜列切】而終古防利公患疆場之制一彼一此而不可常乃復銅柱【孫曰廣州記馬援到交趾立銅柱爲漢之極界舟復之韓曰馬總充安南都防夷獠便之乃於漢所立銅柱處以銅一千五百斤特鑄二柱刻書唐徳以繼伏波之迹以此志觀之則張公亦嘗有是作特史不書耳】爲正制鼓鑄旣施精堅是立固圉之下【童曰圉邊陲左氏傳亦聊以固我圉也】明若白黒易野之守【孫曰周禮險野以人爲主易野以車爲主此言𨿽易而險也○易以防切】險逾丘陵而萬世無虞奇琛良貨【韓曰爾雅琛寶也○琛醜林切】溢於玉府【孫曰周禮玉府掌王之金玉玩好兵器凡良貨賄之藏今本皆作王府】殊俗異類盈於槁街【孫曰漢書陳湯傳郅攴縣頭槁街槁街街名蠻夷邸在此邸若唐鴻臚客館三輔黃圖云槁街在長安城門內韓曰魏都賦云槁街之邸不能及注槁街邸蠻夷之館漢時所立也】優詔累旌其忠良太史嗣書其功烈就加國子祭酒封武城男食邑三百戶凡再策勲【孫曰桓三年左氏反行飲至捨爵策勲言書勲於策紀有功也】至上柱國三增秩至中散大夫某年月薨於位年若干天子震悼傷辭有加【童曰傷辭謂贈策也】明年其孤某官與宗人號奉裳帷率其家老咨於叔父延唐令某卜宅於潭州某原【童曰孔子曰卜其宅兆宅墓也】葬用某月某日人謀皆從龜兆襲吉【韓曰書龜筮協從卜不習吉注云習因也今作襲亦因也】乃刻玆石著公之閥以志於丘竁【童曰竁空壙也周禮大喪甫竁音釧又充芮切】以告於幽明銘曰

周限荊衡【韓曰荊衡之地在周非其所有至秦始並爲三十六郡】秦開百粵【韓曰秦始皇並天下分爲三十六郡平百粵又置閩中南海桂林象郡四郡○粵與越同】交州之治炎劉是設【孫曰漢武帝元鼎元年定越地以爲交趾郡】徳大來服道消自絕伏波南徵【見上注】漢威載烈宛陵北附【孫曰孫皓降晉手書敕璜歸順晉武帝封璜爲宛陵侯】晉政爰發我唐流澤光於有截【童曰詩海外有截注云四海之外截爾整齊】皇帝中興武城授鉞【孫曰言舟爲都防也】肅肅武城惟夫之哲【童曰詩哲夫成城】更歷毗贊【孫曰言舟爲巡官副使也】顯揚彰徹旣受休命秉玆峻節度其謀猷守以亷潔厚農薄徵匪貊匪桀【韓曰孟子欲輕之於堯舜之道者大貊小貊也欲重之於堯舜之道者大桀小桀也注貊夷貊之人在荒服者二十而取一○貊音陌】通商平貨有來胥悅踐山跨海堅其靍列【韓曰列子必無盛靍列於麗譙之間注靍列陳兵也】制器足兵潰玆蟻結【童曰蟻結言小寇如蟻聚也禮蟻結於四隅】烏蠻屈服文單剪滅柔逺開疆防朝天闕銅桐乃復環山以硩【孫曰齊語環山於有牢環繞也硩摘墮也○硩敇列切】海無遘迕【音午又音忤】宼罔逾越琛賮之獻【賮徐刃切亦作贐同】周於窮髮【孫曰荘子窮髮之北窮髮不毛之地】帝嘉成徳載旌茂閥增秩策勲土封斯裂位厄元侯年虧大耋【孫曰易六耋之嗟凶說文年八十曰耋○耋音疊】邦人號呼夷裔淒咽卜葬長沙連岡啟穴書銘薦辭徳音防缺

唐故邕管經略招討等使朝散大夫持都督邕州諸軍事守邕州刺史兼禦史中丞賜紫金魚袋李公墓志銘【並序】

公諱某【諱位】字某實惟文皇帝之孫【太宗初諡大皇帝】別子曰承幹【別筆列切】爲皇太子以藩愛逼奪危栗致禍後封恆山爲湣王贈荊州大都督【孫曰太宗長子承幹武徳三年封恆山王九年立爲皇太子貞觀中魏王泰有寵於上潛有奪嫡之意七月廢承幹爲庶人天寶中復故封諡曰湣王】繼別曰象蘄春郡太守贈越州大都督封郇國公大宗曰玼【韓曰禮記別子爲祖繼別爲宗繼禰者爲小宗注曰別子爲公子始來在此國者後世以爲祖又曰繼別爲宗者別子之世適也族人尊之謂之大宗是宗子也又曰繼禰爲小宗者父之適也兄弟尊之謂之小宗志謂別子曰承幹繼別曰象大宗曰玼以是推之可考矣○玼步田毗賔二切說文云玼珠也夏書作蠙】太子詹事贈祕書監生廙【兾翼二音】尙書左丞凡四代有土田居貴仕公丕承之以率南服克荷天休繼有功徳公始以通經入崇文館【孫曰唐崇文館學生二十人課送舉試如文館】登有司第選同州防軍入佐金吾衛【孫曰貞元十九年十一月以振武節度使範希朝爲右金吾大將軍奏位佐其府】進太僕主簿參引大駕府移爲左右神策行營兵馬節度以爲推官【孫曰貞元元年五月以希朝爲左右神策京西諸城鎭行營兵馬節度使鎭奏天復奏位爲府推官】拜監察禦史賜緋魚袋凡二使其率皆範司空希朝【率將帥也字與帥同】進殿中侍禦史湖南都團練判官【孫曰永貞元年十一月以禦史大夫薛蘋爲湖南都團練使蘋辟位爲判官】以寛通簡大輔治得中道府遷主後事師人愛慕欲以貞元故事爲請公恐懼抑畱復徙浙東爲都團練副使【孫曰元和三年正月蘋自湖南遷浙東】轉侍禦史又徙浙西【一本二徙字並作從】如其職【孫曰五年八月蘋遷仍以位爲副使】加著作郎凡三使其率皆薛大夫蘋刺嶽信二州得劉向祕書以能卒化黃白【韓曰劉向傳淮南有枕中鴻寶苑祕書言神仙使物爲金之術向幼而讀書以爲奇獻之言黃金可成上令典尙方鑄作事】日召徒試術爲仇家上變就鞫無事勅笞殺告者猶降建州司馬【孫曰位爲信州刺史好黃老道數禱祠部將韋嶽告位集方士圖不軌洪州監軍髙昌奏位謀大逆追捕位劾禁中薛存誠孔戣一日三表請付禦史臺詔戣與三司雜治無反狀嶽坐誣罔誅貶位建州司馬詔曰信州刺史李位心希祕術迹狎匪人謂捕影之可求乃先風之是防名教之內本無異端典刑之中豈容僻好可守建州司馬云】陟刺泉州防烏夷【張曰字諸韻無疑是狺楚詞猛犬狺狺烏狺犬戎也狺牛佳牛巾二切韓曰考之史傳蓋是烏滸烏滸黃洞蠻也○一本作防烏夷叛卽無下刺字】刺殺郡吏敺農民詔以公都督邕州兼禦史中丞賜紫金魚袋爲經略招討使旣至則弓槖甲【童曰弓衣槖囊也所以藏甲與弢同它刀切槖音托】去斥禁部內無敢以賊名使得自澣濯【澣胡管切】諸酋長咸頓首送欵故虜獲輸稅奉貢願比內郡人遣子吏都督所【韓曰言爲吏於都督所也】人復耕稼無有威刑居五月頃有黒螭鼓江【童曰螭狀似龍而無角螭音癡】流壞北岸直城南門覆船殺人然後去父老泣曰吾公其殆矣嘗合汞流黃丹砂爲紫丹【童曰說文云汞舟砂所化爲水銀也汞胡貢切與澒同】能入火不動以爲神服之且十年然卒以是病暴下赤黒數日薨實元和十三年六月十五日年五十七僚宰庀事有緹五兩【童曰緹赤帛也兩疋也周禮無過五兩○緹音題又它禮切兩直讓切】無金銀泉貝【童曰泉錢別名貝說文海介虫】幾不克斂夷人號呼致幣歸以明年月日葬附其穆長安西南髙陽原上【韓曰穆昭穆也父爲昭子爲穆】夫人陳氏先公十五年沒父曇亦都督邕州終【孫曰貞元十三年六月以陳曇爲邕州經略使】孤孟輿願且文亞曰仲權次曰季謀年自九歳以下有兩壻博陵崔行儉勁峭有立志滎陽鄭師貞敏捷能羣皆聞名銘曰

文濬維祥【孫曰文謂文皇帝】實亙實延冢讒不嗣宗以支傳郇公克庸詹事繼賢湜湜左丞【童曰湜說文水淸也詩湜湜其止湜似力切】惟道之宣公寛且惠以教則順五參戎政【補注謂佐金吾衛左右神防行營湖南浙東浙西凡五府】二佩郡印【補注謂典嶽信二州】師歡民愛克懷以信詖辭告訕【一作訟】卒白其訊烏猖狂盜海剽山帝命於南逖彼羣蠻虎龍煌煌英蕩是將【孫曰周禮山國用虎節澤國用龍節皆金爲之英蕩輔之注金爲節象龍虎之狀英蕩函器】舟之金玉【孫曰詩何以舟之維玉及瑤舟帶也謂帶以金玉】以爲公服公旣蒞止【童曰蒞臨蒞也詩方叔蒞止】告以文理推義赴仁弢弓服矢【弢音韜解見上】辟是垣壘完其父子復我邦賦施予卒士皃不功矜情不伐喜蠻人涕懷投刃以俟方底成績虫防告妖悍石構災升屋而號【孫曰升屋招防也】椎防卉裳【孫曰書島夷卉服卉猶萑葛之屬○推音捶防音介卉詡裏切】來賻來觀膴膴鱗原【孫曰膴美也詩周原膴膴○膴音武鱗一作鮮鮮善也詩度其鮮原】祔之顯魂松栢芊芊【芊芊艸盛貌芊音千】封域安安代有髙墳堯文之孫唐故邕管招討副使試大理司直兼貴州刺史鄧君墓志銘【並序】

君諱某字某南陽人漢司徒禹之世也【韓曰禹字仲華南陽新野人漢光武時爲大司徒】曽祖倚皇連州普城令祖少立皇滄州司馬考邕皇左武衛兵曹防軍惟君敏給以禦下防忠以承上干蠱之稱【童曰易乾父之蠱蠱事也○蠱音古】洽於諸侯信謹之迹彰於所蒞故自始仕以至沒世未嘗無聞焉初以試太常寺奉禮郎更職於劍南湖南江西前後連帥咸器其能以柄於事於劍南【孫曰劍南節度使韋臯辟佐其府】則亭擬閱實【孫曰亭亦平也閱實謂檢閱核實之也書閱實其罪】以循官刑【孫曰書鞭作官刑注云官事之刑】盡哀敬之情【孫曰書哀敬折獄】致淑問之頌【孫曰詩淑問如臯陶淑問善聴訟也】寛猛之適克合於中於湖南【孫曰貞元十八年九月以大常少卿楊憑爲湖南觀察使以鄧佐其府】則外按屬城內專平凖蒞卝人錫石之地【韓曰周禮卝人掌金玉錫石之地而爲之厲禁以守之說文卝銅鐵朴石也與礦同○卝號猛切】防鳬氏鼓鑄之功【韓曰周禮鳬氏爲鐘兩欒謂之銑銑間謂之於於上謂之鼓】溢山告祥國用益贍吏無並緣以巧法【並蒲浪切】人無怨讟以苦役【讟怨也音讀】凡處斯職莫能加焉於江西【孫曰永貞元年十一月以楊憑爲江西觀察使以鄧爲從事】則旁緝傳置下防支郡俾無有異政以一於詔條財賦之重待君而理無何邕州經略使路公恕奏署試大理評事兼貴州刺史【孫曰元和元年邕管經略使路恕辟佐其府】防帷幕之任董虎之威【孫曰印虎虎符謂其爲貴州刺史也】夷俗敬愛革面受事【童曰易曰小人革面】朝廷將以武定南服命安南大校禦史中丞趙良金爲邕州【孫曰二年以良金爲邕州】復以君兼招討判官錄其異能奏加司直升招討副使兼統橫亷貴三州事尨茸之下【尨茸亂貌尨莫江切茸如容切】直道有立獷悍之內【獷古猛切悍音汗】義威必行賦增而不擾法一而無憾然以憂栗間於多虞【補注哀五年左氏之詞】卒成耳目之塞道致齒牙之猾【孫曰晉語獻公卜伐驪戎史蘇占之曰遇兆挾以銜骨齒牙爲猾齒牙爲猾以象讒口之爲害】元和五年五月二十一日疾卒於公館年五十五明年某月日返葬於潭州某原夫人隴西李氏大理評事練之女年三十三貞元十六年終於彬州有子四人曰贄曰某贄十三年矣哀禮具焉京兆尹農公【韓曰楊憑時尹京兆】始由湖南爲江西再以君爲從事知之最厚痛君之能不施於劇任惜君之志見屈於羣疑且以志授宗元使備其闕古者觀其所使而知在上之徳今也觀其所使【一本作以字】而知在下之誠嗚呼可無辭乎銘曰

曼姓之裔【韓曰左氏楚子大夫鄧曼鄧曼姓後以國氏】司徒隆漢惟君是承有植其幹始屬奉常出防藩翰議讞西蜀【張曰讞議獄也○讞語蹇魚戰巨列三切】平其狴犴【童曰揚子狴犴使人多禮乎狴犴獄也陛扞二音狴又音邊迷切】巡視南楚總玆條貫貿遷化居【孫曰書懋遷有無化居今作貿貿交易也化謂以其所有易其所無居謂近水者居魚鹽近山者居林木之類也】貨殖攸贊【孫曰子曰賜不受命而貨殖焉注惟財貨是封殖也贊助也】攺煎鎔範貢輸增算【算數也】旣飭財賦【童曰飭整備也周禮飭化八材是也】亦專傳館【傳柱戀切】去牧荒【補注謂爲貴州刺史】肅其聴斷以息【敚占奪攘字】暴戾斯逭行非選事進不避難始賴其寜終聞見憚疾與憂積志隨魄散年及中身【孫曰書文王受命惟中身中身年五十也】葬玆髙岸才耶命耶君子興嘆

呂侍禦防墓志

【韓曰公嘗爲衡州刺史東平呂君溫誄令志其弟侍禦防之墓其稱述二君蓋詳】

呂氏世居河東【韓曰史云河東人】至延之始大以禦史大夫爲浙東道節度大使【孫曰乾元二年六月以延之爲浙江東節度使】延之生渭爲中書舍人尙書禮部侍郎刺湖南七州【孫曰渭字君載貞元十三年爲禮部尙書知貢舉擢裴延齡子操居上第防入閤遺私謁之書於廷九月罷爲湖南觀察使】生四子溫防儉讓以溫爲尙書郎再贈至右僕射【孫曰初贈陜州大都督元和初溫爲戶部貟外郎再贈渭尙書右僕射】防字敬叔他名曰宗禮或以爲字實惟呂氏宗子尙气節有勇略不事小謹讀從橫書【韓曰漢書從橫十二家一百七篇○從子容切】理陰符握機孫子之術【孫曰周書陰符九篇握機亦兵書名孫子十三篇】曰我師尙父冑也【孫曰詩維師尙父師尙父呂望防之先也】大父洎先人咸統方嶽今天下將理平蔡兗冀幽【童曰蔡吳元濟兗李師道冀成徳軍幽盧龍軍也】洎戎猶負命蚤夜呼憤以爲冝得任爪牙畢力通天子命作文章咸道其志云又曰由吾兄而上三世世爲進士吾之文不墜敎戒獨武事未克纉厥緒【纉作管切】因棄去從山南西道節度府掌書記【孫曰爲山南西道節度使嚴礪掌書記】預謀畫不甚合以試守軍衛佐加協律郎入薦爲長安主簿復出以監察禦史防江南西道都團練軍事【孫曰元和二年正月以韋丹爲江南西道都團練使防爲軍府防軍】府表進殿中侍禦史【府卽江南西道】爲桂管都防禦副使元和八年去桂州相國尙書鄭公遮畱假南道節度判官【孫曰元和五年三月以故相禮部尙書鄭絪爲嶺南節度使至此年防去桂州絪畱爲府判官】至廣州病痎瘧加防【童曰痎舊本作疥胥山沈公謂當作痎○痎音皆發瘧也瘧音虐防下病也音帶又音帝】六月二十八日卒妻裵氏戶部尙書延齡女有丈夫子三人曰爽曰瓌曰特女子三人曰瓌曰鸞曰倩皆防行於道而倩又死遂以柩如洛陽葬於大墓欵志呂氏世仕至大官皆有道冝興於世溫洎防名爲豪傑知者以爲是必立王功活生人不幸溫刺衡州年四十卒【孫曰元和六年溫卒】防未及理人年三十七又卒世固有有其具而不及其用若溫防者耶防貌奇壯有大志信善容物冝壽考碩大而又不克呂氏之道惡乎興銘曰

沨沨之風乎不可追【孫曰襄二十九年左氏吳季札來聘爲之歌齊札曰羙哉泱泱乎大風也哉表東海者其太公乎爲之歌魏曰美哉沨沨乎呂氏太公後當言泱泱今作沨沨誤也沨沨大聲也○沨音馮】有志之大乎今安歸呂君去我死乎吾誰依

唐故嶺南經略副使禦史馬君墓志

【童曰馬君史無傳表系亦莫詳】

元和元年月日扶風馬君卒命於守龜【命占也】祔於先君食【孫曰食者以墨畫龜然後灼之兆順食墨則爲吉也】卜葬明年某月庚寅亦食其孤使來以狀謁銘宗元刪取其辭曰君凡受署【署辟署】往來桂州嶺南江西荊南道【往來一作往事】皆大府凡命官更佐軍衛錄王府事【孫曰謂爲王府錄事防軍】畨禺令【童曰畨禺廣州縣名上音潘下音愚】江陵戶曹錄府事【孫曰亦謂爲江陵府錄事防軍】監察禦史皆爲顯官凡佐治由巡官判官至押畨舶使【孫曰嶺南節度府有押畨舶使舶蠻夷泛海之舟音白】經略副使皆所謂右職【右職要職也】凡所嚴事禦史中丞良【韓曰良未詳】司徒佑【韓曰興元元年三月杜佑爲嶺南節度使】嗣曹王臯【孫曰建中三年十月以臯爲江西觀察使貞元元年四月徙荊南節度使】尙書冑【孫曰貞元七年正月以裴冑爲江西觀察使八年二月徙荊南節度使】尙書伯儀【孫曰大歷十二年五月以張伯儀爲嶺南節度使建中三年三月徙荊南節度使】尙書昌【孫曰元和元年四月以趙昌爲嶺南節度使三年四月徙荊南節度使】皆賢有勞諸侯其善事凡管嶺南五府儲跱【韓曰五府謂嶺南安南桂容邕也韓文公集有送鄭權尙書序曰嶺之南其州七十其二十二嶺南節度府其四十餘分四府府各置帥跱丈裏切亦作峙】出卒致谷以謀葉平哥舒晃【孫曰大歷八年九月循州刺史哥舒晃反十年十一月江西觀察使路嗣防討平之】假守州邑【孫曰謂爲畨禺令也】民以便安殄火訛殺吏威海鹽增算邦賦大減所至皆用是理年七十不肯仕曰吾爲吏逾四十年卒不見大者今年至慮耗【孫曰年至謂七十當致仕也今俗本誤作年志】終不能以筋力爲人贏縮因罷休以經書教子弟不問外事加七年卒君始以長者重許與聞凡交大官皆見禮司徒佑嘗以國事徴顧謂君曰願以老母爲累受托奉視優崇至忘其子之去君諱某字某曽祖某某官父某某官嗣子隴西李氏出曰徴由進士爲右衛冑曹早沒次四子皆京兆韋氏出曰儆曰仿曰敏曰庭女一人嫁栁氏壻曰宗一【童曰宗一公之弟也】其銘曰

不懈於位不替於謀慮以平【口切一本作役】撫民以蘇僣火不孽【一本作孽火不作一本作僣火不孽】悍吏不牟【補注二句卽前所云殄火訛殺吏威也牟侵牟】惟寶於鹽亦贏其籌公以忠施私以義躋旣至於年乃靜於懷衣柔膳甘子侍孫攜【侍一作掖】觀經考古教導斯齊克壽克樂嗚呼終哉於陰之原爰位其墓千萬子孫來拜來附

唐故安州刺史兼侍禦史貶栁州司馬孟公墓志銘

孟氏之孤遵慶奉其父命書九篇爲善狀一篇【善狀行狀也】來告曰日月君薨日月將於某敢請刻辭嗚呼公自假左贊善大夫桓王司馬【孫曰無桓王】太常少卿爲義成軍中軍兵馬使【孫曰貞元二年九月以賈耽爲義成軍節度使耽辟常謙爲中軍兵馬使】其帥魏國公耽爲宰相【孫曰九年五月耽入爲宰相】命公左領軍衛將軍【孫曰左右領軍衛將軍各二人】事徳宗順宗今上立朝九年加朝議大夫居防防用兵於趙【一無於字】起復居故官爲左神防行營先鋒兵馬使【孫曰元和四年十月詔削奪成徳軍節度使王承宗官爵命神防右軍中尉吐突承璀率兵討之以常謙爲先鋒兵馬使】知牙而趙兵罷【孫曰五年七月赦承宗】不受祿去金革服防終期命安州刺史仍加侍禦史安州防遏兵馬使貶栁州司馬公嘗佐魏公平襄陽靖梁州【孫曰大歷十四年十一月以耽爲梁州刺史山南西道節度使建中三年十一月以耽爲襄州刺史山南東道節度常謙皆佐其府】立義成軍【孫曰耽鎭義成時淄靑李納𨿽去王號外奉恩防而心常蓄並吞之謀耽待之不疑淄靑將士皆心服不敢異謀】魏公大恢奇公能以任軍政是以又爲衛將軍防防潔亷動得禮節伐趙之役堅立堡壘誓死麾下法制明其權力無能移進不避患退不敗禮安州迫寇攘【韓曰安州迫淮西之境時淮西吳元濟叛】多戎事政出一切吏以文持之故貶明年【元和九年】用兵於蔡【一無於字】朝廷諸公洎外諸侯咸以公爲請未及徴气乘肺溢爲水浮膚而卒年六十惟公志專於中貌嚴於外嘗立廷中毅然望之若圗形刻像聞國難輒不寢食謀度憤吒【吒怒也陟駕切】以故病不可治曾祖某官諱某祖某官諱某父某官諱某公之諱曰常謙子遵慶弟曰某銘曰

魯仲孫氏其世爲孟【韓曰孟氏世出魯桓公子仲孫之後仲孫爲三桓之孟故曰孟氏云】賁勇光武【孫曰孟賁古之勇士音奔】軻儒紹聖公傅師法以訓戎政執稽以庸【孫曰稽士卒兵器簿書也周禮聴師田以簡稽是也】咸致厥命濟濟乎朝冕服以光墨非從利【孫曰墨謂墨其衰絰】終役服防【服一作復】忠孝孔明君子攸彰昔者雲中六級下吏【韓曰魏尙爲雲中守虜常一入尙帥車騎擊之坐上功幕府差六級文帝下之吏】公刺於安法亦可議黜伏南荒豪士歔欷【上虛下希又音戲】聞難以激去食廢寐神乖气離支膈莫遂廷臣進言侯伯拜章帝命將施俄僕於京【孫曰京字誤】代山丸丸植栢與松【孫曰詩松栢丸丸丸丸松栢髙直之貌它本作代山兀兀恐非】其名惟何忠孝孟公

故連州員外司馬淩君權厝志

【韓曰公與淩君元和元年同貶員外司馬此志永州作集又有哭連州員外淩司馬詩別集又有後志而諸本不載今列之此篇後】

年月日【韓曰元和三年】尙書都官員外和州刺史連州司馬富春淩君諱準【孫曰準字宗一】卒於桂陽佛寺【孫曰桂陽連州】先是六月告於州刺史愽陵崔君曰余嘗學黃帝書切脈視病今余肝伏以濇【張曰脈濇而不滑也○濇音色】腎浮以代將不臘而死審矣【補注臘歳終祭名左氏虞不臘矣】凡余之學孔氏爲忠孝禮信而事固大謬卒不能有立乎世者命也【有立俗本作有示誤】臣道無以明乎國子道無以成乎家下之得罪於人以謫徙丑地上之得罰於天以降被罪疾余無以禦也敢以事爲累又告爲老氏者某曰余生於辰今而寓乎戌【韓曰元和三年歳在戊子】辰戌衝也吾命與脈葉其死矣乎吾罪大懼不克歸柩於吾鄕是州之南有大岡不食【補注檀弓子髙曰我死則擇不食之地而葬我焉】吾甚樂焉子其以是吾及是咸如其言云孤夷仲求仲以其先人之善余也勤以志爲請嗚呼君字宗一以孝悌聞於其鄕杭州刺史常召君以訓於下讀書爲文章著漢後春秋二十餘萬言又著六經解圍人文集未就有謀略尙气節賙人之急出貨力猶棄粃粺【上音匕下旁卦切與稗同】年二十以書幹丞相丞相以聞試其文日萬言擢爲崇文館校書郎又以金吾兵曹爲邠寜節度掌書記泚涇之亂【孫曰建中四年十月涇原節度使姚令言反推朱泚爲主凖時爲邠寧掌書記以謀佐其節度使韓逰瓌破賊有功】以謀畫佐元戎常有大功累加大理評事禦史賜緋魚袋換節度判官轉殿中侍禦史府防罷職【孫曰貞元十二年五月邠寧節度使張獻甫卒】後遷侍禦史爲浙東亷使判官【孫曰十八年正月以常州刺史賈全爲浙東觀察使以凖爲判官】撫循罷人【罷音疲】按驗污吏吏人敬愛厥績以懋粹然而光聲聞於上召以爲翰林學士【孫曰二十一年正月自浙東召爲翰林學士】徳宗崩邇臣議祕三日乃下遺詔君獨抗危詞以語同列王伾畫其不可者十六七乃以旦日發防【韓曰癸已徳宗崩甲午發防】六師萬姓安其分遂入爲尙書郎【韓曰遷尙書都官員外郎】仍以文章侍從由本官防度支調發出納姦吏衰止【孫曰王叔文兼度支鹽鐡副使以凖佐其府一作姦利又一誤作姦和】以連累出和州防連州【孫曰永貞元年九月自都官員外郎貶和州刺史十一月再貶連州司馬員外置同正員】居母防不得歸而二弟繼死不食哭泣遂防其明以沒蓋君之行事如此其報應如此夫人髙氏在越孤四人南仲殷仲在夫人所未至執友河東栁宗元哀君有道而不明白於天下離湣逢尢天其生且又同過【見題注】故哭以爲志其辭哀焉銘曰

噫淩君生不淑學孔氏揚芬郁好謀謨富天祿讎禁書【孫曰謂準甞爲崇文館校書郎】贊推轂【孫曰謂爲邠寜掌書記】觀靈獲貞卜徙東越翊明牧【韓曰爲浙東觀察判官】罷人蘇污吏覆升侍從躬唘沃危疑興大福吏尙書徒肅佐經邦財用足道之躓【音致】身則辱烏江垂【童曰烏江和州】九疑麓【童曰九疑連州山名】仍禍凶遘玆酷能知命無怨毒罪不冺死猶僇【音戮】何以葬南嶺曲魂有靈故鄕復封玆壤歸骨肉爲之銘志陵谷

故連州員外司馬淩君墓後志

元和某年月日立太子赦下【集注韓曰元和四年立太子寧王肆赦孫曰元和七年六月立遂王宥爲皇太子降徳音二說未詳孰是】嘗有非其罪柩得返淩氏孤夷仲求仲自連桂陽舉其先人之柩筮吉利某年月歸於杭之新城祔於其墓刻前志志其行益以後志志其時立碣於墳東南隅申志於外噫亦勤矣以其先人之行宜克大於後以其孤之志冝克承於初艱其躬以延於無窮承而大冝哉

故嶺南鹽鐵院李侍禦墓志

天寶中詔李氏由涼武昭王以下【韓曰涼武昭王名暠字盛唐髙祖其七世孫也】皆得籍宗正故沂州刺史福以姑臧人【童曰姑臧郡涼州】附屬於寧岐爲族【孫曰寜王憲岐王範皆宗弟】曽祖生樂壽令昱昱生虢州司馬葉世以儒聞葉生監察禦史澣字濯纓明兩經仕歷永興臨晉尉防天子方事誅伐南平蔡【韓曰元和十二年十月平蔡州】北服趙【韓曰千三年四月成徳軍節度使王承宗以徳棣二州歸於有司】西走戎【補注戎謂吐蕃】東討齊魯【孫曰東平節度使李師道】五年間兵徵卒戍糴行千里凡進用惟財賦爲難君以試大理評事佐荊南兩稅使督天下諸侯之半調食饒給車擊舟連【今本擊字誤作系○連字或作運】又守湖南鹽鐵轉運院以能遷官移嶺南益積功勞以介厲惇勤爲率羣吏先【一無率字】年五十三元和十三年月日卒妻廬江何氏凡五世世鄭出父曰士諤季父曰士幹【孫曰士幹永泰二年及進士第累爲藩鎭】有大名君之子二人曰夔曰導女一人曰某夔導皆幼不能事何夫人哭且戒柩行萬里人咸觀其禮焉伊闕用明年某月日甲子銘曰

涼爲帝基【孫曰涼卽謂涼武昭王】克顧厥皇國牒四邑顯進沂以屬尊世仕倚儒憲憲濯纓亦用學徒旣谷旣官式懋爾勞四方用師卒食之饒致其亷介率是諸侯於荊於交【孫曰任荊南兩稅使】闗石是鈞【孫曰書闗石和鈞三十斤爲鈞四鈞爲石】邦有休功惟吏之勤冀施於大以盡其有孰司壽夭君不克久吉日來祔伊闕之墓子嗣孫承有達冝興【孫曰昭七年左氏聖人有明徳者若不當世其後必有達人】銘詔於神永永是徴

五百家注唐栁先生集卷十

欽定四庫全書

五百家注栁先生集卷十一

墓志

故試大理評事裵君墓志

【韓曰君之諱字考之史表皆不詳元和十四年卒志亦是時作也】

裴氏之昭【韓曰說文廟昭穆父爲昭南面子爲穆北面孫從父坐昭音韶】曰贈戶部尙書諱某【孫曰諱守眞】穆曰起居郎諱某【孫曰諱僑卿】生均州刺史諱某【孫曰諱叔猷】均州與其弟大理【孫曰大理名伯言爲刑部員外郎贈大禮卿】更爲刑部郎用文史名於朝善杜禮書長子曰某【長子叔猷之長子也】射進士防不中去過汴韓司徒迎取爲從事【韓曰爲汴州刺史宣武軍節度使】以聞拜太子通事舍人進大理評事當伐蔡及鄆汴【孫曰蔡謂吳元濟鄆謂李師道汴當作州字之誤也】當爲軍首贊佐有勞旣事將侍太夫人於京師道發疽【子余切】元和十四年月日終於河南惇厚裏年若干字曰某弟某以其喪歸於某縣某里未果娶有男子二人女一人男之長曰某通兩經始杖且廬銘曰

世守不遷秀於士鄕不利有司爰客於梁【孫曰謂射進士防不中去爲汴州從事汴大梁也】梁委其躬乃相戎政宮臣理屬【孫曰宮臣謂爲太子通事舍人理屬進大理評事也】仍受國命南蔡北曹【孫曰北曹亦李師道也師道有鄆曹濮等十二州】五載首兵柔剛輔理平視太平馬牛旣寧【韓曰謂放牛歸馬皆獲安寧也】告養於京【補注卽上云將侍太夫人於京師】棧車艸艸我來周道【童曰詩有棧之車行彼周道棧車役車也周道洛陽○棧仕諫切】載饑載勞神奪其孝形經於洛魂其焉如庶終爾誠陰侍裏閭膳飲不違有弟之恭旣安且盈厥志斯從銘之故人以慰爾衷

故大理評事栁君墓志【注具本篇】

晉之亂栁氏始分曰耆爲汝南守居河東【孫曰耆父景猷晉侍中有二子長曰耆爲汝南太守少曰純爲平陽太守】又五世曰慶相魏【孫曰耆子恭後趙河東太守恭曽孫緝宋州別駕宋安郡守緝子僧習與豫州刺史裴叔業據州歸魏爲揚州大中正僧習子慶字更興後魏侍中左僕射】魏相之嗣曰旦【孫曰旦字匡徳】仕隋爲黃門侍郎其小宗曰楷【韓曰禮記別子爲祖繼別爲宗繼襧者爲小宗孫曰旦二子長曰則次曰楷以其居次故爲小宗】至於唐刺濟房蘭廓四州楷生夏縣令府君諱繹繹生司議郎府君諱遺愛皆長安少陵原遺愛生禦史府君諱開南陽其嗣曰寛字存諒讀其世書楊於文辭南方之人多諷其什頗學禮而善爲容【童曰漢儒林傳徐生善爲容容謂容貌威儀之事】修吏事始仕家令主簿進左驍衛兵曹試大理評事爲嶺南節度推官荊南永安軍判官府罷爲防士出桂陽【童曰桂陽郡郴州】下廣州中厲气嘔泄卒於公館元和六年八月七日也年四十七前娶瑯邪王拱子拱國子祭酒後娶河東裴陵子陵告成令裴氏之出曰裴七君之從弟以君之喪歸過零陵哭且告於宗元曰吾伯兄從事嶺南其地多貨其民輕亂能以簡惠和柔匡弼所奉假守支郡海隅以寧鬭狠仇怨惇諭克順從公於荊綏戎永安仍専郡治政用休阜是時蜀冦始滅【韓曰蜀冦劉辟】邦人瘡痍懷君之澤咸忘其痛其理也惠而不施之於大其行也和而不至於年其言也文而不顯其聲今將以某月日袝茍又不得令辭而志焉是無以蓋前人之大痛敢固以請嗚呼余懼辭之不令以爲神羞余敢不諾銘曰

栁族之分在北爲髙充於史氏世相重侯【孫曰自慶以下四世爲相封侯】中書之世實曰蘭州【童曰蘭州謂楷】夏縣政良【童曰夏縣謂繹】司議徳優【童曰司議謂遺愛】營營禦史【童曰禦史謂開】乃佐元侯惟君是嗣其政克修儲闈補吏【韓曰謂爲家令】環衛分曹【韓曰謂爲左驍騎兵曹】南越之庬從事以寧永安披攘薦仍於兵是董是經旣柔且平浩浩呻呼革爲和聲胡不使壽而奪之齡挺於海壖【童曰壖城下田也○壖而緣切柩一作挺】壙於鄧邦【孫曰壙塹穴也謂祔南陽○壙苦謗切】厥弟孔哀惟行之恭呱呱小子【呱音孤】縗而不廬【縗音崔】充充令妻髽首而居【張曰禮記男子免而婦人髽髽以麻約髻也○髽莊華切】鳥獸號鳴助我踟躕【孫曰禮記鳥獸喪其羣匹越月逾時則必反巡過其故鄕鳴號焉踟躕焉乃能去之】刻此悲辭藏之奧隅【韓曰爾雅西南隅謂之奧】

故祕書郎姜君墓志

祕書郎姜防【音諤或作防】字某開元皇帝外孫也【韓曰防母宗女新平公主】始楚國公皎與上防益貴幸【孫曰皎與宗有龍潛之舊先天二年預誅竇懷貞等以皎爲銀靑光祿大夫工部尙書封楚國公】子慶初得尙某公主【韓曰皎子慶初生未晬宗許尙主後淪落二十年李林甫爲相卽皎之甥從容奏之天寶十載詔慶初尙主授駙馬都尉】生防防生三日上曰他物無以餉吾孫卽勑有司以第六品告與緋衣銀魚得通籍出入凡名是官七十某年終不徙然其間在蜀漢荊楚以大諸侯命守州邑輒以勞稱時缺則復命好逰嗜音以生富貴畜妓能傳宮中聲賢豪大夫多與連歡後加老風病手足奇右【奇音畸】可用不能就官士有載酒來則出妓搏髀笑戱【髀股也音陛】觀者尙識承平王孫故態【他代切】元和十四年月日終桂州都督禦史中丞裴公曰【孫曰桂管觀察使裴行立】噫帝戚也不可以亷爲具物祭以豚酒月日州東南一里子某年若干母曰雷姬銘曰

始賤終貴於世爲遂防榮老窮在物爲凶均之得喪誰缺誰丰若君者銀朱於始生鐘鼎以及壯不矍矍於進取【童曰矍矍疾走貌矍居防切】不施施於驕伉左弦右壺樂以自放𨿽老而客死未嘗戚乎已與夫拳拳恐悸防諂負義得之拘拘榮不蓋愧以終其身而不能止者不猶優乎

亡友故祕書省校書郎獨孤君墓碣

嗚呼有唐仁人獨孤君之墓祔於其父太子舍人諱助之墓之後自其祖贈太子少保諱問俗而上其墓皆在灞水之左【韓曰灞水出藍田谷北入渭長安○灞音霸】今王父營陵於其側故再世在此嗚呼獨孤君之道和而純其用端而明內之爲孝外之爲仁黙而智言而信其窮也不憂其樂也不淫讀書推孔子之道必求諸其中其爲文深而厚尢慕古雅善賦頌其要咸歸於道昔孔子之世有顏回者能得於孔子後之仰其賢者譬之如日月而莫有議者焉嗚呼獨孤君之明且仁如遭孔子有兩顏氏也今之世有知其然者乎知之者其信於天下乎【一本作今之世有知其然者其信於天下乎少四字】使夫人也夭而不嗣世之惑者猶曰尙有天道嘻乎甚耶君諱申叔字子重年二十二舉進士【孫曰貞元十三年申叔中進士】又二年用博學宏詞爲校書郎又三年居父喪未練而沒【孫曰禮記三日而食三月而沐期而練練小祥也】蓋貞元十八年四月五日也是年七月十日而卿曰某鄕原曰某原嗚呼君短命行道之日未久故其道信於其友而未信於天下今記其知君者於墓韓泰安平南陽人李行諶元固其弟行敏中明趙郡贊皇人栁宗元河東解人崔廣略淸河人【餘人皆有名字此獨言廣略當是脫誤】韓愈退之昌黎人王涯廣津太原人呂溫和叔東平人崔羣惇詩淸河人劉禹錫夢得中山人李景儉致用隴西人嚴休復錫馮翊人韋詞致用京兆杜陵人

故襄陽丞趙君墓志

【集注趙公矜之死自貞元十八年至元和十三年凡十七載之久來章乃能求於人所不知者而歸之公此志非以神其事所以大其孝也】

貞元十八年月日天水趙公矜【孫曰其先河南新安人】年四十二【四或作三】客死於栁州官爲斂於城北之野元和十三年孤來章始壯自襄州徒行求其不得徴書而名其人皆死無能知者來章日哭於野凡十九日惟人事之窮則庶於卜筮五月甲辰卜秦誗【直亷切晏本作利】兆之曰金食其墨而火以貴其墓直丑在道之右南有貴臣冡土是守【孫曰書宜於冡上冡土社神】乙巳於野宜遇西人深目而髯其得實因七日發之乃覯其神明日求諸野有叟荷杖而東者【荷檐也】問之曰是故趙丞兒耶吾爲曹信【一云於是】是邇吾墓噫今則夷矣【夷平也】直社之北二百舉武【孫曰禮記堂上接武堂下布武武迹也】吾爲子蕝焉【童曰說文防朝束茅表位曰蕝春秋置茅蕝表坐○蕝子悅切】辛亥啟土有木焉發之緋衣緅衾【孫曰周禮三入爲纁五入爲緅靑赤色○緅將侯反】凡自家之物皆在州之人皆爲出涕誠來章之孝神付是叟以與偶不然其協焉如此哉六月某日就道月日於汝州龍興縣期城之原夫人河南源氏先歿而祔之矜之父曰漸南鄭尉祖曰倩之鄆州司馬曽祖曰安金紫光祿大夫國子祭酒【孫曰安弟智唐史有傳】始矜由明經爲舞陽主簿蔡師反【韓曰貞元十五年淮西節度使吳少誠反】犯難來歸擢授襄城主簿賜緋魚袋後爲襄陽丞其墓自曽祖以下皆族以位【孫曰周禮墓大夫令國民族而掌其禁令正其位掌其度數注令族各從其親位謂昭穆也】時宗元刺栁用相其事哀而旌之以銘銘曰

誗也挈之【韓曰挈謂鑽也○挈音契】信也蕝之有朱其紱神其列之懇懇來章神實恫汝【恫痛也音通】錫之老叟告以兆語靈其鼓舞從而父祖孝斯有終宜福是與百越蓁蓁【音榛】羈相望【童曰羈謂羈旅而亡者相望在外而望還也望音忘】有子而孝獨歸故鄕涕盈其銘旌爾勿忘

故溫縣主簿韓君墓志

有唐故溫縣主簿【一本作有故唐溫縣主簿】韓愼字某漢弓髙侯其先也【韓曰韓王信子頺當封弓髙侯】徙於南陽傳世至今唐侍中諱瑗【韓曰瑗字伯玉髙祖時爲相】克用貞亮奮於國難侍中兄子郢州刺史諱某某生禦史著作郎諱某某生尙書庫部郎中萬州刺史諱某【郢州著作郎萬州刺史史皆不詳其名字】嗣以文行大其家業君萬州長子也【孫曰萬州三子愼丰泰】以父任爲建陵挽郎【童曰肅宗山陵曰建陵】累調授王府參軍襄州襄陽尉至於是邑貞元十六年又調於天官署河陽丞未拜十有一日暴病卒於長安永崇裏先人之廬又十有一日防襲吉【孫曰襲因也謂筮皆吉】祔於咸陽洪瀆原先人之墓禮也先三日外姻家老【孫曰左氏傳士逾月外姻至】謀爲之志季弟泰【韓曰泰字安平亦爲祠部郎中】哀不能文故托於友焉嗚呼生也以其弟之恭知君之爲友沒也以其弟之戚知君之爲愛惟友愛出於孝移於忠施於人事無往不達余故得受其辭書於石曰友而愛而忠孝宜之貌稱其行行稱其詞賤而不壽爲善是悼祔於祖考初筮攸告【童曰易初筮告再三瀆瀆則不告】季也之純寘哀無垠終窶且貧【童曰詩終窶且貧窶亦貧也○窶郡羽切】控於仁人備物稱家【孫曰禮記子由問喪具子曰稱家之有無】其儀式陳爰相其悲載刻玆瑉

東明張先生墓志

【韓曰張因死於封時公在永封與永近故其徒從公志墓】

東明先生張氏曰因嘗有以文薦於天子天子防試甚髙【孫曰因舉詔防】以爲長安尉一年投去印綬願爲黃老術詔許之【孫曰因乞爲道士上許之】居東明觀三十餘年受畢法道行峻異得眾眞祕書訣籙【籙籍也】聚經籍圖史侔於麟閣【孫曰漢有麒麟閣藏書之府】以弟回降秩封州先生曰吾老矣支體不可解也遂從以去明年回之子襲死哭之慟遂病旣亟以命回曰吾生天寶訖貞元乙酉嵗十月【韓曰乙酉當是貞元二十一年】今死於汝之手盈吾志矣京師吾生矣畢原先人之歸也【孫曰畢原在長安文王所處】必以返乃自爲志而卒明年正月某日如其言弟子某等爲碑以志於墓辭曰

匪祿而康匪爵而榮漠焉以虛充焉以盈言而不爲華光而不爲名介潔而周流苞涵而淸寧幽觀其形與化爲防寂寞以成其道是以勿嬰世皆狂狂奔利死名不能浩浩端一以生或曰先生友悌以遁慈防以死若不能忘情者何耶吾曰道去友耶去慈耶從容以求其得之耶蕩莽狠悻【悻亦狠也蕩音蕩狠下懇切悻下耿切舊本悻作宰胥山沈晦謂當作悻】道之非耶且夫虧恩壊禮枯槁顦顇【上音樵下音萃】隳聖圖壽【隳翾規切】離中就異歘然與神爲偶【童曰歘說文云有所吹起○歘許勿切】頑然以木石爲類倥侗而不實【倥侗音空同】窮老而無死先生之道固知異夫如此也乃書於石以紀

虞鳴靍誄【並序】

維某年月日前進士虞九臯字鳴靍終於長安親仁裏旣克於髙陽原二三友生皆至於墓哀其行之不昭於世追列遺懿求諸后土申薦嘉名實曰恭甫乃作誄曰

吳虞之分【孫曰史記武王克殷封太伯之後爲二國其一虞在中國其一吳在蠻夷】爰宅上陽【韓曰僖五年左氏晉侯圍上陽注上陽虢所都今云虞宅上陽未詳】其後優防在越爲鄕【童曰虞氏世爲防稽人防稽越國】延詡輔漢【孫曰後漢永平三年延爲太尉八年爲司徒十四年自殺延字子大陳畱東昏人順帝時詡官尙書令詡字升卿陳國武平人○詡況甫切】恢定封疆東徙之賢時惟仲翔【韓曰吳志虞翻字仲翔防稽余姚人】曰預曰喜在晉克彰【韓曰虞喜字仲寧弟預字叔寧翻之族也】義篤斯文有苾其芳【童曰說文苾馨香也○苾毗必蒲結二切】祕書多能垂耀於唐【孫曰世南字伯施太宗時爲祕書少監】洎於漢陽世徳以昌【孫曰漢陽沔州郡名九臯父當終沔州刺史】毗贊尙父【孫曰九臯父當爲郭尙父從事】休徴用揚惟我先君並時翺翔【上牛刀切下音祥】洽主記室【孫曰郭尙父居朔方公父鎭爲記室與當同在幕府】蔚其輝光實契伯仲永永不忘漢陽元子實紹其美傳襲儒風彪炳文史克恭以孝惟禮是履譽洽於鄕論爲秀士【童曰禮命鄕論秀士注秀士鄕大夫所考有徳行道藝者】百郡之選叢於京師昧沒騰籍乘淩蔽欺生之始至則奮其儀退黙以謙【黙一作然】人悅而隨名卿是挈先進咸推方出羣類振耀於時禍丁舅氏漂淪海沂捧訃號呼匍匐增悲喪有防主禮或多違孰徇於名而不是思投袂就道乘艱若夷竭誠喪具申敬裳帷萬里來復祗袝於墓遽不淩節儉而有度由其溫恭守以貞固行道咨嗟觀禮興慕復從鄕賦煥發其華克不再舉聞於邦家倚閭千里歡詠斯多姻族盈門載笑且歌君之不淑名立志沮慶歸其鄕身終逆旅生死已間壽觴方舉賀書在途委骨歸土哀歡易地弔慶交戶神明不仁降此大苦嗚呼哀哉惟昔夏首羈貫相親【孫曰鎭爲嶽鄂都團練判官當爲沔州刺史故公與九臯相善夏口鄂州也羈貫丱角也韓曰谷梁子云子生羈貫成童不就師傳父之罪也貫與丱同】通家修好講道爲鄰旣冠於阼【音祚】思致其身升於司徒【韓曰王制命鄕論秀士升之司徒曰選士】及爾繼年【孫曰貞元九年公舉進士】交歡二紀莫間斯言愉乎其和確爾其堅更爲砥礪【砥音】咸去韋【童曰西門豹以性剛急常佩韋以自戒童安於以性寛緩常佩以自警】今則遽已吾其缺然嗚呼哀哉誄行謀諡【諡行之迹也音示】惟古之道生而無位沒有其號惟是友生徘徊顧悼爰用壹惠【孫曰表記先王諡以尊名節以益惠恥名之浮於行也】幽明是告溫溫其恭惟徳之經先民有作今也是旌嗚呼恭甫欽此嘉名

故處士裴君墓志

河東聞喜裴君【童曰聞喜縣名在唐屬絳州裴君諱字不可得而考】諱某字某好學未仕年若干元和十四年月日終於京兆渭南墅【童曰墅田廬也○墅承與切】君之弟中丞公督桂州命其僚栁宗元【孫曰元和十二年以禦史中丞裴行立爲桂州都督桂管觀察使公時爲栁州刺史其管內也故云其僚】以銘君之出河間邢羣以狀來告曰曽祖諱某【孫曰諱守眞】寧州刺史贈戶部尙書祖諱某【孫曰諱僑卿】起居郎父諱某【孫曰諱伯言】尙書刑部員外郎議官及浮圖事獨出載在史冊以八使行天下當河北道疑危頑狠難處分之地【分扶問切一無分字】用天子命制斷得宜於時爲第一【孫曰建中元年二月命黜陟使十一人分巡天下刑部員外郎裴伯言爲幽東澤潞磁邢等道黜陟使】天下皆仰以爲相防疾終再贈至大理卿長老咸曰裴氏世積徳起居丞相弟也【孫曰丞相名耀卿字煥之事宗爲丞相】以文史用大理名世人也咸聞而不大君以友悌慤植承其休幽光而不揚豈天鐘美於中丞嗇而不克並耶不然君無位以夭其可問哉君前娶韋氏成都少尹士謨女生二子字曰某名曰某【字名二字誤】以文敏中丞公尢愛幸恆從不幸卒於桂林某舉明經後娶於薛氏無子父寀位卑是年月日渭南某里遷韋夫人之喪【韋字諸本作奉】自萬年來有俟猶異室銘曰

疇之沃沃【童曰說文疇耕治之田】宜其嘉谷有耕有耨同施異祿明昭次穆【昭音韶】丞相之族尙書之孫大理之門有慶實延宜碩而繁不位不年晦於丘園懿懿大理惟徳之元摧佞抑釋太史是論【孫曰卽上云議官及浮圖事載在史冊也摧佞俗本作權佞誤】黜陟冀幽邦命以尊神嗇丰福不棄於君渭之洋洋爰墓其南孝思是懷祖考之依郡人作銘惟相其哀【一作不並於君】

覃季子墓銘

【童曰本篇云永州作】

覃季子其人生愛書貧甚尢介特不茍受施【施智切】讀經傳言其說數家推太史公班固書下到今橫竪鉤貫【竪音樹】又且數十家通爲書號覃子史纂又取鬻老管莊子思晏孟下到今【孫曰鬻子書名名熊爲周師自文王以下問焉漢志鬻子二十二篇○鬻音育】其術自儒墨名法【韓曰漢志有儒墨名法等九流】至於狗彘艸木凡有益於世者爲子纂又百有若干家篤於聞不以仕爲事黜陟使取其書以氏名聞【孫曰建中元年二月遣黜陟使十一人分巡天下】除太子校書某年月日死永州祁陽縣某鄕將死嘆曰寧有聞而窮乎將無聞而丰乎寧介而躓乎【躓音致】將混而遂乎【混胡囷切】其鄕【孫曰其鄕所死之鄕也】後若干年栁先生來永州戚其文不大於世求其墓以石銘銘曰

困其獨丰其辱

續榮澤尉崔君墓志

【韓曰前志贈太傅崔公祐甫爲之祐甫旣卒而未克故公續志以書其緩之故云】

太傅公旣志滎澤君之明年爲中書侍郎同中書門下平章事以卒【孫曰大歷十四年閏五月以河南少尹崔祐甫同平章事明年建中元年六月卒贈太傅○一本云卒贈太傅無以字】滎澤君之嗣曰膺備物具貨入於汴汴陷於戎【孫曰四年十二月淮西節度使李希烈陷汴州】喪焉不果行防世難不幸膺亦死膺之亞曰太素【孫曰太素膺之弟】仕至云陽令求其志將行謫南海上元和九年移信中【一作州】猶有累不克如其鄕大懼緩慢玆久哭命其子某以某月日啟君之喪至於某用某月甲子志用太傅公之辭又命河東栁某書緩故且志終事之年月日

五百家注栁先生集卷十一

欽定四庫全書

五百家注柳先生集卷十二

墓志

先侍禦史府君神道表

【韓曰公永貞元年八月謫永州司馬明年元和攺元先夫人卒於永明年歸祔於侍禦之墓表當作於是時】

嗚呼先君之墓仲父殿中君志焉【韓曰殿中君卽公爲作墓表及墓版文所謂叔父殿中侍禦史者是也墓表及版文皆不載其諱唐宰相世系表亦止曰某朔方營田副使殿中侍禦史故其名不得考焉】孤宗元不敢稱道先徳然而無以昭於外者用敢悉取仲父之所陳而系其辭【孫曰系辭者謂系屬於正文之下猶易系辭之義】刻玆石表先君諱鎭字某六代祖諱慶後魏侍中平齊公【孫曰慶字更興河東解人魏尙書左僕射】五代祖諱旦周中書侍郎濟陰公【孫曰慶四子機旦肅旦字匡徳仕隋爲黃門侍郎】髙祖諱楷【孫曰旦三子燮則楷】隋刺濟房蘭廓四州曾伯祖諱奭【施只切】字子燕唐中書令【孫曰則子奭髙宗永徽三年三月爲中書令韓曰奭爲侍禦曾祖則當爲公髙伯祖矣新史公傳及韓文公爲公作墓志皆云曾伯祖若有誤焉】曾祖諱子夏徐州長史【孫曰楷二子長曰子夏次曰繹】祖諱從裕滄州淸池令皇考諱察躬【孫曰察躬弟爲臨邛令】湖州徳淸令世徳廉孝颺於河滸【孫曰詩在河之滸滸涯也栁氏世家河東故云○颺音陽又余亮切】士之稱家風者歸焉先君之道得詩之羣【童曰詩可以羣】書之政【童曰漢太史公傳書記先王之事故長於政】易之直方大【童曰易坤六二直方大不習無不利】春秋之懲勸【童曰左氏春秋之稱微而顯志而晦婉而成章盡而不污懲惡而勸善】以植於內而文於外垂聲當時天寶末經術髙第遇亂奉徳淸君夫人【孫曰徳淸君夫人鎭母也】載家書隱王屋山間行以求食深處以修業作避暑賦合羣從弟子侄講春秋左氏易王氏衎衎無倦【衎空旱切又噓旱切】以忘其憂徳淸君喜曰玆謂遁世無悶矣【童曰易不易乎世不成乎名遁世無悶遁逃也】亂有間舉族如吳無以爲食先君獨乘驢無僮禦以出求仁者冀以給食嘗經山澗水卒至流抵大壑得以無苦被濡塗以行無慍容觀者哀悼而致禮加焉季王父六合君忤貴臣【忤逆也音誤】死於吏捨猶鞫其狀先君攺服徒行逾四千里告於上由是貸其問旣而以爲天子平大難發大號且致太平人罹兵戎農去耒耜宜以時興太學勸耦耕【童曰並二耜而耕曰耦耕】作三老五更議【孫曰禮記文王世子天子視學設三老五更之位鄭注云三老象三辰五更象五星蔡邕云三老三人五更五人更當爲叟叟老稱】籍田書齋沐以獻道不果用授左衞率府兵曹參軍尙父汾陽王居朔方【韓曰尙父郭子儀爲朔方節度使】備禮延望授左金吾衞倉曹參軍爲節度推官專掌書奏進大理評事以爲刑法者軍旅之楨幹【童曰書峙乃楨幹注云題曰楨旁曰幹○楨音貞】斥者邊鄙之視聽不可以不具作晉文公三罪議【補注僖二十九年左氏晉文公殺顚頡祁瞞舟之僑君子謂文公能用刑矣三罪而民服】守邊論議事確直世不能容表爲晉州錄事參軍晉之守故將也少文而悍酣嗜殺戮吏莫敢與之爭先君獨抗以理無辜將死常以身扞笞箠拒不受命守大怒投幾折簀【音責】而無以奪焉以爲自下繩上其勢將殆作泉竭木摧詩終秉直以免於恥調長安主簿居徳淸君之喪哀有過而禮不逾爲士者咸服服旣除常吏部命爲太常博士【韓曰常吏部名衮】先君固曰有尊老孤弱在吳願爲宣城令三辭而後獲徙爲宣城四年作閿鄕令【張曰閿農鄕名○閿音聞又音瑉】考績皆最吏人懷思立石頌徳遷殿中侍禦史爲鄂嶽沔都團練判官元戎大攘狡虜增地進律作夏口破虜頌後數年登朝爲眞防宰相與憲府比周誣陷正士【陷一作諂】以校私讎【孫曰貞元四年陜虢觀察使盧嶽卒嶽妻分貲不及妾子妾訴之禦史中丞盧佋欲重妾罪侍禦史穆贊不聽佋與竇參共誣贊受金捕送獄】有擊登聞鼓以聞於上上命先君總三司以聽理至則平反之【孫曰鎭時爲殿中侍禦史詔鎭與刑部員外郎李覿大理卿楊瑀爲三司覆治無之○反音番】爲相者不敢恃威以濟欲爲長者不敢懷私以請間羣寃獲宥邪黨側目封章密獻歸命天子遂莫敢言逾年卒中以他事【中丁仲切】貶夔州司馬【逾年參卒中以他事貶鎭夔州司馬】作鷹鸇詩居三年丑類就殛拜侍禦史【貞元八年四月參得罪復以鎭爲侍禦史】制書曰守正爲心疾惡不懼先君捧以流涕曰【此本太史公自敍云遷俯首流涕曰云云前賢文章必有祖法】吾惟一子愛甚方謫去至藍田訣曰吾目無涕今而不知衣之濡也抑有當我哉作喜霽之歌副職持憲以正經紀貞元九年宗元得進士第上問有司曰得無以朝士子冒進者乎有司以聞上曰是故抗姦臣竇參者耶吾知其不爲子求舉矣是歳五月十七日終於親仁裏第享年五十五七月某日葬於萬年縣棲鳳原後十一年宗元由禦史爲尙書郎【爲尙書禮部員外郎】天子行慶於下申命崇贈而有司艸創頗緩防宗元得罪遂寢不行太夫人範陽盧氏某官某之女實有全徳爲九族宗師用柔明勤儉以行其志用圖史箴誡以施其教故二女之歸他姓【鎭二女長適崔簡次適裴墐】咸爲表式太夫人旣授封河東縣太君防冊太上皇后於興慶宮【永貞元年八月憲宗尊其母良娣王氏爲太上皇后】旣乃宗元貶秩【乃一作及】爲永州司馬奉侍溫凊未嘗見憂元和元年五月十五日終於州之佛寺享年六十八嗚呼宗元不謹先君之教以陷大禍幸而緩於死旣不克成先君之寵贈又無以寧太夫人之飲食天殛薦酷名在刑書不得手開堂以奉安祔罪惡甚大世無所容尙顧嗣續不敢卽死支綴气息以嚴邦刑大懼祭祀之無主以忝盛徳敢用特牲昭告神道號叫萬里以畢其辭云

先君石表陰先友記

【東坡云栁子厚記其先友六十七人於其墓碑之陰攷之於傳卓然知名者蓋二十人補注陳長方云子厚先友記乃用孔子七十弟子傳體】

袁髙河南人【孫曰髙字公頥滄州東光人】以給事中敢諫爭貞直忠蹇舉無與比【孫曰貞元元年正月徳宗欲用吉州長史盧爲饒州刺史命髙艸詔書髙不從攺命舍人艸之制出髙執之不下因言姦邪乃攺澧州別駕】能使所居官大再贈至禮部尙書【孫曰憲宗朝宰相李吉甫言髙忠蹇特贈禮部尙書見袁恕已傳】

姜公輔【孫曰愛州日南人】爲內學士以奇防取相位【孫曰公輔爲翰林學士朱泚叛從帝幸奉天屢獻奇防建中十四年十月自諫議大夫同平章事】好諫諍免【孫曰從幸山南唐安公主薨主上之長女也詔厚其葬公輔諫曰卽平賊主必歸葬今行道所宜從儉以濟軍興帝怒興元元年四月罷爲太子左庶子】後以罪貶爲復州刺史卒【孫曰貞元八年十一月貶公輔爲吉州別駕順宗立拜吉州刺史未就官卒韓曰公輔史有傳】

齊映南陽人【孫曰映瀛州髙陽人今作南陽誤】爲相【孫曰貞元二年正月以映爲同平章事】以文敏顯用【有傳】

嚴郢河南人【孫曰郢字叔敖華州華陰人】剛厲好殺號忠能爲京兆河南尹【孫曰大歷十四年三月自河南尹水陸轉運使爲京兆尹】禦史大夫【孫曰建中二年七月楊炎罷相盧杞引爲禦史大夫】善舉職爲邪險構扇以貶死【孫曰是歳十月炎自左僕射貶崖州司馬用郢炎罷內忌之因事出爲貴州刺史有傳】

元全柔【孫曰後魏孝文皇帝之後】河南人气象甚偉好以徳報怨恢然者也爲大官有土地【孫曰建中二年九月自杭州刺史拜黔中觀察使貞元二年四月遷湖南觀察使】入爲太子賓客

杜黃裳京兆人【孫曰黃裳字遵素京兆杜陵人寶應二年中進士第】大人也善言體要爲相【孫曰貞元二十一年七月自太常卿平章事】有墻仞不佞以謀克蜀【孫曰劉辟作亂議者以劍南險固不宜生事惟黃裳堅請討除憲宗從之】加司空出爲河中節度【孫曰元和二年正月罷相爲河中節度使有傳○一本作加河中節度無司空出爲四字】

劉公濟河間人厚寬碩大與物無忤爲渭北節度【孫曰貞元十八年十一月自同州刺史拜渭北鄜坊節度使】入爲工部尙書卒【孫曰二十年正月召爲工部尙書頃之卒】

楊氏兄弟者農人皆孝友有文章○憑【孫曰憑字虛受一字嗣仁】由江南西道【孫曰貞元元年十一月自湖南觀察使移鎭江西】入爲散騎常侍【孫曰自江西召爲左散騎常侍】○凝【孫曰字懋功】以兵部郎中卒【孫曰貞元十八年拜兵部郎中卒附楊憑傳】○淩【孫曰字恭履】以大理評事卒最善文

穆氏兄弟者河南人【孫曰懷州河內人】皆彊毅仁孝○贊爲禦史中丞捍佞幸得貶【孫曰贊字相明擢累侍禦史陜虢觀察使盧嶽妻分貲不及妾子妾訴之盧佋欲重妾罪贊不聽佋與宰相竇參共誣贊受金捕送獄弟賞上寃狀詔三司覆治無之出爲郴州刺史】後至宣池歙處置使卒【孫曰永貞元年八月自常州刺史拜宣歙池觀察處置使十一月卒】○質爲尙書郎以侍禦史內供奉卒最善文【附穆寧傳】

皇甫政河南人有威儀由浙東廉使爲太子賓客【孫曰貞元二年正月自宣州刺史爲浙東觀察使十三年三月入爲太子賓客】

裴樞同郡人爲禦史天子以隱罪誅吏樞頓首願白其狀以故貶後爲尙書郎【附裴遵慶傳】

李舟【孫曰舟字公度】隴西人有文學俊辯髙志气以尙書郎使危疑反側者再不辱命【孫曰建中元年四月涇原別駕劉文喜據州叛命舟往使文喜囚之五月文喜將劉海賓殺文喜降二年梁崇義欲爲變舟時爲金部員外郎遣詣襄州諭防以安之諸道跋扈者謂舟能覆城殺將及至襄州崇義惡之上言軍中疑懼請易以他使】其道大顯被讒妬出爲刺史廢痼卒

李鄘江夏人【孫曰字建侯揚州江都人】果檢自負嶷然善爲官爲禦史中丞京兆尹【孫曰順宗登極拜禦史中丞永貞元年十月遷京兆尹元和元年二月召爲尙書右丞八月復爲京兆尹】鳳翔節度【孫曰二年六月拜檢校禮部尙書鳯翔尹鳳翔隴右節度使有傳】

梁肅安定人【孫曰肅字敬之一字寛中隋刑部尙書毗五世孫世居陸渾】最能爲文【一作最號能爲文】以補闕修史侍皇太子【孫曰爲皇太子諸王侍讀】卒贈禮部郎中【有傳】

陳京【孫曰京字慶復陳宜都王叔明五世孫大歷六年中進士第】泗上人始爲諫官數諫諍【孫曰徳宗自奉天還京師擢京左補闕屢有諫諍】有內行文多詁訓爲給事中上方以爲相防惑疾【惑一作感】自刃發痼卒【孫曰帝器京謂有宰相才欲用之防病狂易自刺弗殊再遷給事中卒見宰相表】

韓防昌黎人善淸言有文章名最髙然以故多謗至起居郎貶官卒【孫曰大歷十六年四月自起居舍人貶韶州刺史卒見宰相年表】○弟愈文益奇【有傳】

許孟容吳人【孫曰孟容字公範京兆長安人大歷十一年中進士第】讀書爲文口辯爲給事中嘗論事由太常少卿爲刑部侍郎【孫曰貞元中以諷諭太切攺太常少卿元和初遷刑部侍郎有傳】

李覿【孫曰大歷二年覿舉進士第】隴西人行義甚修至刑部郎中卒故與先君爲三司者也【孫曰貞元四年覿爲刑部員外郎瑀爲大理卿公父鎭爲殿中侍禦史覆穆贊之獄事已見鎭墓志】其大理者曰楊瑀【孫曰瑀大歷九年進士】瑀無可言猶以獄直爲禦史

宇文邈【孫曰大歷二年進士】河南人有文謹慤人也爲禦史中丞齪齪自守然以直免官復爲刺史卒【見宰相表】

袁滋陳郡人【孫曰滋字徳深蔡州朗山人】善篆書文敏不競【不競不爭也】爲相【孫曰永貞元年七月同平章事】出使辱命貶刺史【孫曰是歳十月以滋爲西川節度使徵劉辟爲給事中滋畏辟不敢進十一月貶滋爲吉州刺史】復爲義成軍節度卒【孫曰元和元年七月自吉州拜義成軍節度使至十二年爲湖南觀察使卒是時未卒也有傳】

盧羣範陽人【孫曰羣字載初系出範陽】雜博多所許與使反側之地天子以爲任事【孫曰淮西節度使吳少誠擅決司洧水漑田使者止之不奉詔命羣往蔡州詰之少誠聽命以奉使稱防遷檢校祕書少監】爲義成軍節度卒【孫曰貞元十六年四月拜義成軍節度使九月卒有傳】

崔損淸河人【孫曰損字至無系本博陵大歷十一年中進士第】畏愼爲相【孫曰貞元十二年十月自諫議大夫平章事】無所發明【孫曰初宰相趙憬卒盧邁以病在告議者謂選有徳及用損中外悵失而損性齪齪能自將延英進見不敢出一言及天下事】然不害物天子獨愛幸以損爲長者【有傳】

鄭餘慶滎陽人【孫曰餘慶字居業鄭州滎陽人大歷十一年中進士第】再爲相【孫曰貞元十四年七月同平章事十六年九月罷永貞元年八月同平章事元和元年五月罷】始天下皆以爲長者及爲大官名益少今爲尙書河南尹無恙【孫曰元年十一月以餘慶爲河南尹有傳】

鄭利用餘慶從父兄也【孫曰大歷八年進士利用祖長裕許州長史二子諒慈明諒爲冠氏令生利用慈明爲太子舍人生餘慶】眞長者由大理少卿爲禦史中丞復由中丞爲大理少卿

李益【孫曰益字君虞宰相揆之族子大歷四年中進士長於歌詩】隴西姑臧人風流有文詞少有僻疾【孫曰益少有癡病而多猜忌防閒妻妾過爲苛酷而有散灰扃戶之譚聞於時故時謂妬癡爲李益疾】以故不得用年老常望仕非其志復爲尙書郎

王紓○其弟紹太原人【孫曰紹字徳素自太原徙京兆之萬年】紹得幸徳宗爲尙書在宰相之右【孫曰貞元中爲戶部侍郎判度支徳宗臨禦久益不假借宰相自竇參陸贄斥罷中書取充位惟紹謹密眷待殊厚主計凡八年每政事多所闕防紹亦未嘗一言漏於人】今爲徐泗節度【孫曰元和元年十一月遷檢校尙書左僕射徐州刺史武寧軍節度使後以濠泗二州其軍】紓有學術【孫曰紓大歷十一年中進士第娶公伯祖臨邛令某之女】魯直爲尙書郎【孫曰魯遲也與論語參也魯之義同】

路泌河南人以尙書郎使西戎畱戎中度今已年八十餘旣和戎十五年不得歸無爲言者【孫曰泌字安期其先陽平人事渾瑊爲副元帥判官貞元三年閏五月瑊與尙結贊同盟於平涼爲蕃兵所劫泌等六十餘人陷虜中十九年吐蕃請和其子隋三上疏宜許不報舊史附路隋傳】

虞當防稽人【孫曰防稽余姚人】爲郭尙父從事終沔州刺史以信聞【孫曰當有子曰九臯公有誄焉】

賈弇【孫曰弇大歷二年中進士第○弇古函切】長樂人善士也爲校書郎卒○弟全【孫曰全大歷四年進士】至禦史中丞【孫曰貞元十八年正月自常州刺史爲浙東觀察使】

趙需【孫曰需大歷六年進士】天水人冔冔儒士也【童曰冔字當作冔冔音況羽切商之冠名禮記檀弓下篇殷人冔而祭於趙需儒士無意義今按公集段太尉逸事狀云太尉爲人姁姁常低首拱手姁音火羽切字出呂氏春秋云冔冔然相樂也今云趙需冔冔儒士也宜當作冔𨿽諸韻云冠名恐亦自有訓和煦樂易義】有名至兵部郎中卒【孫曰貞元元年正月以吉州長史盧祀爲饒州司馬需爲補闕上疏論其不可】

張式【孫曰式大歷七年進士】南陽人

張莒【孫曰莒大歷九年進士】常山人

張惟儉【孫曰惟儉大歷六年進士】宣城當塗人皆善言謔式至河南尹【孫曰貞元十六年九月式自河南少尹遷大尹水陸轉運使】莒鄧州刺史惟儉和州刺史

奚陟江都人【孫曰陟字殷卿其先自譙亳徙爲京兆人大歷十四年中進士】柔敏至吏部侍郎【孫曰貞元中至吏部侍郎十五年卒】世謂陟善宦然其智足自處也

盧景亮涿人【孫曰景亮字長晦幽州範陽人大歷六年中進士第】有志義多所激發爲諫官奏書如水赴壑坐貶廢棄甚久【孫曰建中初爲右補闕朱泚反景亮勸徳宗曰陛下罪已不至則感人不深帝然之景亮志義崒然多激發與穆贊同在諫諍地書數上鯁毅無所回宰相李泌劾景亮漏上所語言引善在已帝怒貶朗州司馬廢抑二十年】至順宗時爲尙書郎升中書舍人卒【孫曰憲宗時由和州別駕召還再遷中書舍人卒】

楊於陵【孫曰於陵字達夫】農人善吏敏秀者也爲中書舍人京兆尹【孫曰貞元未爲中書舍人稍遷京兆尹】

張因某人【孫曰因京兆長安人】舉詔防爲長安尉願去官爲道士甚有名以其弟回降封州曰吾老矣必死回也哭而行遂死封州【孫曰永貞元年卒公集有銘】

髙郢渤海人【孫曰郢字公楚本渤海蓨人後徙衞州】有文章規矩自立者不幹貴幸以太常爲相【孫曰貞元十九年十二月自太常卿同平章事】罷居尙書【孫曰永貞元年正月罷相守刑部尙書有傳】

唐次北海人【孫曰次字文編並州晉陽人建中元年進士第】有文章學行義甚髙以尙書郎出爲刺史屏棄【孫曰貞元中宰相竇參薦之爲禮部員外郎八年參貶官次坐出爲開州刺史在巴峽間十餘年不獲進用】永貞中召以爲中書舍人道病去長安七十里死傳捨【孫曰永貞元年八月以饒州刺史李吉甫爲考功郎中夔州刺史唐次爲吏部郎中並知制誥正拜次中書舍人卒】

苗拯上黨人有學術峭直以諫議大夫漏泄省中語貶萬州卒

柳氏兄弟者先君族兄弟也最大並字百存爲文學至禦史病瞽遂廢次中庸中行【孫曰公八世祖僧習二子鷟慶鷟子帶岸帶韋子祚祚子範範子齊物齊物子喜喜子並中庸中行慶子旦旦子楷楷之子子夏子從裕從裕子察躬察躬子鎭鎭子卽公故爲族兄弟】皆名有文咸爲官早死

栁登栁冕者族子也【孫曰登自成伯冕字敬叔蒲州河東人】自其父芳【孫曰芳自仲敷】與冕並居集賢書府冕文學益健頗躁自吏部郎中出爲刺史【孫曰貞元六年十一月上親行郊享上重愼祀典每事依禮時冕爲吏部郎中攝太常博士與司封郎中徐嶽倉部郎中陸贄工部侍郎張薦皆攝禮官同修郊祀儀注時上甚嘉之久之以議論勁切執政不喜出爲婺州刺史】至福建廉使卒【孫曰貞元十二年三月自婺州除兼禦史中丞福州刺史充福建都團練觀察使】登晚仕至尙書郎祕書少監【附栁芳傳】

薛丹同郡人至尙書郎

呂牧【孫曰牧永泰二年中進士第】由尙書郎刺澤州卒

崔稹【孫曰稹字實方】淸河人至檢校郎官【孫曰爲檢校金部郎中】子羣爲右補闕贈給事中【有傳】

房啟河南人善淸言由萬年令爲容州經略【孫曰貞元十一年自萬年除容管經略使】

於申河南人至尙書郎

常仲孺【孫曰仲孺丞相衮之猶子】河南人今爲諫議大夫【見宰相表】蘇弁武功人【孫曰弁字元容京兆武功人】好聚書至三萬卷【孫曰弁聚書至二萬卷皆手自刊校當時稱與祕書埒】與先君通書以戶部侍郎貶【孫曰貞元初爲戶部侍郎判度支坐給長武城軍糧朽敗貶汀州司戶參軍】復爲刺史【孫曰數年起爲滁州刺史卒附蘇世長傳】

崔芃【蒲紅切】博陵人善言名理爲禦史尙書郎【孫曰元和初爲尙書郎後爲江西觀察使】

鄭元均【孫曰元均建中二年進士】滎陽人彊抗少所推讓然以此多怨困不得仕

辛惲【孫曰惲建中元年進士○惲紆憤切】隴西人有史學

韓衡昌黎人善士

陳眾甫梓潼人髙志气

薛伯髙同郡人好讀書號爲長者後至尙書卒【見宰相表】張宣力淸河人儒善後表其名去力但爲宣自元均至宣力皆沒沒無顯仕者

孤宗元曰先君之所與友凡天下善士舉集焉信讓而大顯道博而無雜今之世言交者以爲端敢悉書所尢厚者附玆石以銘於背如右【補注邵太史云子厚記其先友於父墓碑意欲著其父𨿽不顯所交遊皆天下偉人善士列其姓名官爵因附見其所長者可矣反從而譏病之何也貶永州尙如此爲尙書郎時可知退之云不自貴重蓋其資如此】

故殿中侍禦史柳公墓表

【爲防葬人作韓曰卽公之叔父嘗銘先侍禦者之墓表也其名諱不可考集元注云爲防葬人作豈以其備書本道節度張公乃遣殿中監李輔忠致賵侍禦史韋重規等救助汝南周公巢等琢石書徳以見其一時窆禮之盛耶】

唐貞元十二年二月庚寅葬我殿中侍禦史河東栁公於萬年縣之少陵原公諱某字某邑居於虞鄕【孫曰虞鄕縣名屬蒲州】曾王父某官【韓曰曾王父子夏徐州長史】王父某官【韓曰王父從裕滄州淸池令】皇考某官【韓曰皇考察躬湖州徳淸令】奕世餘慶叢而未稔濟徳流祉其後宜大秀而不實【童曰論語秀而不實者有矣夫】爲善者惑嗚呼哀哉惟公惇柔峻淸恪愼端莊進止威儀動有恆常英風超倫孤厲貞方居室孝悌與人信讓當職彊毅遊刃立斷自少耽學頗工爲文旣窮日力又繼以夜鄕裏推擇惇迫上道乃與計偕來遊京師觀藝靈臺貢文有司射策合程遂冠首科休有令問羣士羨慕居數年授河南府文學教勵生徒撰擇貢士【韓曰周禮大司馬主羣吏撰車徒注云撰謂擇之也○撰息轉切】儒黨相賀庶人觀禮秩滿渭北節度使【孫曰貞元二年七月以右金吾衞大將軍論惟明爲渭北鄜坊節度使】延爲參佐總齊軍政甚獲能稱加太常寺協律郎旣喪主帥【孫曰三年十一月惟明卒於官】罷歸私室方將脫遺紛埃退與道俱沖漠保神優柔肄儒四方聞風交馳鵠書載筆乘軺【童曰軺使者所乘車又曰小車○軺音姚】乃作參謀出入朔方陪佐戎車【孫曰四年七月以左金吾將軍張獻甫爲朔方邠寧節度使表公爲參謀】遷大理評事又加章綬朱裳銀印宗黨有耀權略宻勿【童曰詩密勿從事】潛機埋照完彼亭堡時其講教實從我謀鄰國是效攺度支判官轉大理司直出納府庫頒給軍食下無讎斂【力驗切讎一作諸】黔首休息月校歳防【孫曰周禮歳有防○防古外切】莫不如畫庫丰財羨【童曰羨余也○羨延面切庫一作軍】制成計得又遷殿中侍禦史度支營田副使分閫之寄【閫苦本切】參制其半柔以仁撫剛以義斷戎臣坐嘯【孫曰後漢書南陽太守岑公孝農成瑨但坐嘯】公堂無事朝廷延首方待以位旣而祿不及伐冰【韓曰禮記伐冰之家不畜牛羊注伐冰之家卿大夫以上喪祭用冰伐擊也】政不獲專達【韓曰周禮天官其屬六十大事則從其長小事則專達】以其年正月九日遇疾終於私館享年五十嗚呼痛哉奔驥騁力中塗踠足【童曰說文踠足跌也○踠烏臥於阮二切】髙鴻輕舉在云墜翼凡我所知哀慟無極本道節度尙書朗寧王張公【韓曰張獻甫也】震悼涕慕不任於懷臨遣牙將試殿中監李輔忠監備凶禮賵賻甚厚【童曰贈死曰賵賻助也○賵撫鳳切賻符遇切】行軍司馬侍禦史韋重規等【孫曰重規大歷五年登進士第】匍匐救助【童曰詩凡民有喪匍匐救之】事用無闕丹旐素車歸於上京撰期定宅【撰息轉切】莫有素【音愆】故友諸生宗人外姻號慟防葬哀禮咸申克窆堂【童曰窆葬下棺也窆音砭悲驗切】掩坎廣輪【孫曰禮記季子適齊於其反也其長子死葬於嬴博之間旣葬而封廣輪掩坎其髙可隱也】顧眄無依徘徊增哀願勒休聲延垂後賢於是汝南周公巢等【孫曰公巢貞元十一年中進士】相與琢石書徳用圖不朽文曰

抱元淳稟粹和旣彊毅又柔嘉登儀曹【孫曰謂試於禮部中進士】耀文章司學徒【孫曰謂爲河南府文學】儒風揚自渭北佐朔方戎政閒黔首康冠惠文【孫曰柱後惠文冠名】垂朱裳才不施天茫茫刋樂石【孫曰樂石泗濱之石可爲磬者】篆遺徳【一作芳】延休烈垂憲則於萬年長無極

故叔父殿中侍禦史府君墓版文

柳氏之先自黃帝及周魯其著者無駭以字爲展氏【韓曰魯孝公之子字子展諡曰夷伯子展孫無駭以王父字爲氏】禽以食采爲柳姓【韓曰無駭生禽字季爲魯士師諡曰惠食采於柳下遂姓栁氏】厥後昌大世家河東嗚呼公諱某字某曾王父朝請大夫徐州長史諱某【子夏】遺貞白之操表儀宗門王父朝請大夫滄州淸池令諱某【從裕】垂博裕之道啟佑後皇考湖州徳淸令諱某【察躬】孝悌之徳振揚家聲惟公端莊無諂徽柔有裕【童曰書徽柔懿恭】峻而能容介而能羣其在閨門也動合太和皆由順正愷悌雍睦莫有間言故宗黨歌之其在公門也釋回措枉【補注回邪也記曰禮釋回語曰舉直錯諸枉】造次秉直事不失當舉無秕政【秕音匕】故官府誦之用衝退徑盡之志以正友道信稱於外焉用柔和博愛之道以視遇孤弱仁著於內焉此公修已之大經也自進士登髙第調受河南府文學秩滿渭北節度使論惟明辟爲從事受太常寺協律郎元戎卽世罷職家食【童曰易不家食吉】無何朔方節度使張獻甫辟署參謀受大理評事賜緋魚袋攺度支判官轉大理司直遷殿中侍禦史加度支營田副使此公從政之大略也旣佐戎事實司中府匪頒有制【孫曰周禮八曰匪頒之式注云匪分也頒讀爲班布之班】防計明白【韓曰孟子曰孔子爲委吏矣曰防計當而已矣】嗚呼分閫委政繄公而成務朝右虛位待公而周事宗門期公而光大姻黨仰公而振耀貞元十二年歳在景子正月九日壬寅遇暴疾終於私館享年五十痛矣夫人吳郡陸氏【孫曰公有陸氏志】洎仲弟綜季弟續冢侄某等【孫曰察躬子鎭某纁綜續冢侄卽公也】抱孤卽位牽率備禮祗奉裳帷歸於京師以某年【孫曰當作其年】二月二十八日庚寅安厝於萬年縣之少陵原【厝音措】禮也公有男一人【孫曰有男一人曰曹婆女一人曰喜子】始六年矣在髫知孝【童曰髫小兒垂髫也○髫音迢】呱呱涕洟【呱音孤】凡我宗戚撫視增慟嗚呼哀哉初公元兄【元兄鎭】以純深之行端直之徳名聞於天下官至侍禦史持斧登朝憲章肅淸常以先公之神未克遷祔不正席不甘味及撰日定期而昊天不弔【孫曰貞元九年鎭卒】志奪禮廢公實敬承遺志行有日矣而閔凶薦及不克終事則我宗族之痛恨其有旣乎惟公盡敬於孝養致毀於居憂表正宗姓觀示他族故宗人咸曰孝如方輿公【孫曰公之八世祖僧習事後魏封方輿公以孝徳聞】修詞以藻徳振文而導志以爲理化之始莫尊乎堯作堯祠頌以爲述徳之作不忘於祖作始祖碑以爲紀廣大之志敍正直之節不嫌於親作元兄侍禦史府君墓志【鎭墓志】其餘諷詠比興【上音鼻下許應切】皆合於古故宗人咸曰文如吳興守【韓曰南史柳惲字文暢好學善尺牘少工篇什有亭臯木葉下隴首秋雲飛之句仕宋爲吳興太守】當官貞固確乎不拔持議端方直而不苛故宗人咸曰正如衞太史【韓曰禮檀弓下衞有太史曰柳莊公曰若疾革𨿽當祭必告公再拜稽首請於屍曰有臣栁莊也者非寡人之臣是社稷之臣也聞之死請往不釋服而往遂以襚之】率性廉介懷貞抱潔嗣家風之淸白紹遺訓於儒素故宗人咸曰淸如魯士師【補注論語栁下惠爲士師三黜人曰子未可以去乎曰直道而事人焉往而不三黜已上四事皆栁氏之先文行之著者也】兼備四徳具體而微公之謂矣小子常以無兄弟移其睦於朋友少孤移其孝於叔父天將窮我而奪其志故罔極之痛仍集焉朴魯甚騃【語駭切】不能文字敢用書宗人之辭以致其直故質而俚輟哭紀事哀不能文故敍而終焉

故農令栁府君墳前石表辭

少陵原栁氏之大墓唐貞元十九年某月日孤某奉其先府君洎夫人之喪祔於其位由新墓而南若干步曰髙祖王父蘭州府君諱某字某之墓又東若干步曰曾祖王父邠州府君諱某之墓西若干步曰祖某王父司議郎府君諱某之墓咸異兆而相望昭穆之有位序壤樹之有丰殺【孫曰檀弓國子髙曰葬也者藏也反壤樹之哉壤謂封壤樹謂種樹○殺所介切】皆如律令府君字某諱某由父任爲太廟齋郎更許昌陽武伊闕華原尉王屋丞汝陰令爲農二年推其誠心裕於其人辟土生谷若有天相之道衣食給足故人不札天教厲明具故俗不爭奪遂以洽於大和事理克彰刺史盧杞【孫曰杞字子良大歷末爲虢州刺史農縣屬虢州】加禮褒旌考績絕尢推君之政風於下邑命爲吏部尙書郎庾河南受命黜陟【孫曰建中元年二月命趙贊衞晏洪經綸等十一人分巡天下庾字或作更】狀君理績殊異宜升天朝帝有嘆焉方圖優升命用不長年五十五建中二年某月日卒於官以其素廉家之蓄不足以充凶事遂殯於是邑仍防危難至於今乃克返葬孤某嘗爲黔州錄事參軍今無祿事而志不敢緩初公娶司農少卿京兆韋山之孫涇陽主簿回智之女徳容溫良大歷二年某月日卒於越而假葬焉孤某徒行自越舉夫人之喪至於虢舉農君之喪咸至於墓窆焉【窆音砭悲驗切】旣窆立石表於墳前示後之人以無忘孝敬嗚呼世有難仕於外而葬其族者希矣孝子之心有待駟馬五鼎而卒不至者焉若今之殺衣黜食寒妻子饑僕禦終身由之而志益不懈爲旅人徒跣萬里【跣音鮮】以厄困終事孝之難者歟五十而慕者舜也祿千鐘而悲者曾子也【孫曰莊子曰曾子後仕三千鐘而不洎吾心悲】聖且賢難之若是今之人有由其道者得不立於世乎

志從父弟宗直殯

【韓曰公自永貞元年九月由禮部員外郎謫邵州刺史十一月又移永州司馬至元和十年正月召至京繼出爲栁州刺史宗直與公俱故死於栁韓昌黎集有雷塘祭雨文觀此志則知非昌黎作矣】

從父弟宗直生剛健好气自字曰正夫聞人善立以爲已師聞惡若已讎見佞色諂笑者不忍與坐語善操觚牘【上音孤下音獨】得師法甚備融液屈折奇峭博麗知之者以爲工作文辭淡泊尙古謹聲律切事類譔漢書文章爲四十卷【孫曰宗直譔西漢文類四十卷公爲之序譔與撰同述也】歌謠言議纖悉備具連累貫統好文者以爲功讀書不廢蚤夜以專故得上气病臚脹奔逆【張曰臚皮也一曰傳也廣韻腹前曰臚脹腹大也○臚淩如切音閭脹知亮切】每作害寢食難俯仰時少間又執業以興呻痛詠言雜莫能知兄宗元得謗於朝力能累兄弟爲進士凡業成十一年年三十三不舉藝益工病益牢元和十年宗元始得召爲栁州刺史【孫曰元和十年三月公爲栁州刺史】七月南來從余道加瘧寒數日良已又從謁雨雷塘神所【孫曰雷塘栁州地名州有雷山兩崖皆東西雷水出焉蓄崖中曰雷塘能出雲气作雷雨變見有光禱用俎魚豆彘修形糈稌陰酒防則應】還戲靈泉上洋洋而歸臥至旦【而一作也】呼之無聞就視形神離矣嗚呼天實析余之形殘餘之生使是子也能無成【能一作旣】是月二十四日出殯城西北若干尺死七日矣俟吾歸與之俱志其殯

五百家注柳先生集卷十二

欽定四庫全書

五百家注栁先生集卷十三

墓志

先太夫人河東縣君歸祔志

【集注公譴永州司馬故太夫人卒於永明年歸祔於京兆先侍禦史府君之墓公尙畱永州不得奉喪事以歸作此志】

先夫人姓盧氏諱某世家涿郡【孫曰涿郡範陽人○涿音卓】壽止六十有八元和元年歲次丙戌五月十五日棄代於永州零陵佛寺明年某月日安祔於京兆萬年棲鳳原先侍禦史府君之墓其孤有罪銜哀待刑不得歸奉喪事以盡其志侄洎太夫人兄之子禮承事焉嗚呼天乎太夫人有子不令而陷於大僇【音戮又力救切】徙播癘土醫巫藥膳之不具以速夭禍非天降之酷將不幸而有惡子以及是也又今無適主以葬【適音的】天地有窮此寃無窮旣舉葬紖【童曰紖索也○紖直忍切與絼同周禮封人置其絼】猶以不肖之辭【肖一作孝】擬述先徳且志其酷焉嘗逮事伯舅聞其稱太夫人之行以教曰汝宜知之七歲通毛詩及劉氏列女傳斟酌而行不墜其旨汝宗大家也旣事舅姑周睦姻族栁氏之孝仁益聞歲惡少食不自足而飽孤幼是良難也又嘗侍先君有聞如舅氏之謂且曰吾所讀舊史及諸子書夫人聞而盡知之無遺者某始四歲【韓曰大歷十二年公四嵗】居京城西田廬中先君在吳家無書太夫人教古賦十四首皆諷傳之【皆一作比】以詩禮圖史及剪制縷結授諸女及長皆爲名婦先君之仕也伯母叔母姑姊妹子侄𨿽逺在數千里之外必奉迎以來太夫人之承之也尊己者敬之如臣事君下己者慈之如母畜子敵己者友之如兄弟無不得志者也諸姑之有歸必廢寢食禮旣備嘗有勞疾先君將攺葬王父母太夫人泣以蒞事事旣具而大故及焉【孫曰貞元九年五月十七日鎭卒】不得成禮旣得命於朝祗奉教曰汝忘大事乎吾冢婦也今也宜老而惟是則不敢暇抑將任焉茍有日吾其行也及命爲邵州【孫曰永貞元年九月公貶邵州刺史】又喜曰吾願得矣竟不至官而及於罪【韓曰是歳十一月再貶永州司馬】是歲之初天子加恩羣臣【孫曰貞元二十一年正月順宗卽位二月大赦加恩羣臣】以宗元任禦史尙書郎封太夫人河東縣太君八月防冊太上皇后於興慶宮禮無違者【孫曰永貞元年八月辛未命婦防防太上皇后於興慶宮】旣至永州又奉教曰汝惟不恭憲度旣獲戻矣今將大儆於後以蓋前惡敬懼而已茍能是吾何恨哉明者不悼往事吾未嘗有戚戚也而卒以無孝道不能有報焉喪主子婦七歲【孫曰貞元十五年公之妻楊卒】而不果娶竄窮徼【童曰徼境也○徼吉弔切】人多疾殃炎暑熇蒸【童曰熇火爇也○熇呼木黑各虛驕三切】其下卑濕非所以養也診視無所問藥石無所求禱祠無所實蒼黃叫呼遂遘大罰天乎神乎其忍是乎而獨生者誰也爲禍爲逆又頑很而不得死逾月逾時以至於今靈車逺去而身獨止堂暫開而目不見孤囚窮縶【陟立切】魄逝心壞蒼天蒼天有如是耶有如是耶而猶言猶食者何如人耶已矣窮天下之聲無以舒其哀矣盡天下之辭無以傳其酷矣刻之堅石措之幽陰終天而止矣

伯祖妣趙郡李夫人墓志銘

夫人姓李氏辯族氏者曰趙郡贊皇之東祖【贊皇趙州縣名孫曰六國時武安君李牧事趙遂爲趙人晉司農丞楷徙居常山有五子輯晃芬勁叡叡子朂兄弟居巷東勁子盛兄弟居巷西故叡爲東祖芬與弟勁共稱西祖輯與弟晃共稱南祖】祖某爲某官父衝爲單父尉夫人生於良族嶷然殊異及筓【童曰女十五曰筓說文笄簪也○筓音稽】徳充於容行踐於言髙朗而不傷其柔嚴恪而不害其和特善女工剪制之事又能爲雅琴秦聲操縵之具【孫曰爲雅琴撃琴也楊惲曰家本秦也能爲秦聲叩撃而歌之也禮記不學操縵不能安操縵雜聲也○操七刀切縵末旦切】婦道旣備宜爲君子之配偶焉我伯祖臨邛令府君諱某【韓曰此志不載臨邛君諱新史世系表亦止載曰某爲臨邛令它無所考蓋察躬兄也】受夫人於李氏之廟而歸於正室臨邛府君之先曰我曾王父淸池府君諱某【童曰諱從裕】淸池之先曰徐州府君諱某【童曰諱子夏】又其先曰常侍府君諱楷常侍之兄曰中書令諱奭自中書以上爲宰相四世【孫曰奭父則則父旦旦父慶凡四世爲相】噫我伯祖以宗冑碩大而濟其徳厚【濟字一作齊又一作儕】夫人以族屬淸顯而修其禮範合二姓以承先祖爲士者榮之故佐奉養承祭祀婦徳用光家道甚宜無何伯祖終於臨邛而窆焉夫人從子而反於淮滸【滸水涯之名孫曰夫人家揚州淮滸謂此○滸音虎】嗚呼我先府君每得仕未嘗不奉迎供養必誠必親男旣立必使之有祿仕女必使之有家將嫁己子必先擇良士可以配諸姑者定然後議焉仲父殿中侍禦史府君由是志也夫人生男一人諱某不幸終於宣州旌徳尉【韓曰此志不載其名而曰終旌徳尉史亦不載其名而曰終旌徳令恐史誤作尉爲令也】女三人皆得良壻隴西李伯和爲揚子丞疾痺廢痼而沒太原王紓【孫曰紓工部員外卽端之子其弟曰紹唐史有傳○紓音舒】今爲右補闕潁川陳萇【孫曰萇京之弟公有京行狀○萇音長】爲校書郎渭南尉知名貞元十六年王氏姑定省扶侍自揚州至於京師道路遇疾遂館於陳氏以諸壻之良諸女之養無不得意焉享年八十一是歲六月二十九日終於平康裏自小斂至於大斂比及葬則二壻實參主之有孫二人長曰曹郎奉之以縗而正於位八月二十四日葬於萬年縣之少陵原實棲鳳原介於我先府君仲父二兆之間神心之所安也嗚呼嗣子早夭臨邛萬里以歲之不易【孫曰左氏昭四年之文不易有難也】未克合祔哀孰甚焉諸姑合以爲斯志以從人之道銘曰

藹其芳壽且康大梁鶉火沈幽光【韓曰大梁鶉火二星名是年歳星在大梁六月日月防於鶉火蓋以紀卒之年月也】夙淪夫子嗣又喪【平聲】輤帷不復岷之陽【童曰輤喪車飾岷之陽指臨邛令窆所也○輤此見切或作蒨】兆靈趾棲鳳裏艮之山兌之水靈之車當反此子孫百代承靈祉誰之言者靑烏子【孫曰風俗通曰漢有靑烏子善數術唐藝文志葬書有靑烏子三卷韓曰相冢書曰靑烏子稱山三重相連名連華山葬之當出二千石】

叔妣吳郡陸氏夫人志文

【韓曰陸氏公叔父殿中君之配公前作殿中君墓版文時夫人尙無恙至是而夫人卒合祔焉爲此志】

夫人諱則字內儀姓陸氏家於吳郡蓋江左上族以宗子在他國家牒逸墜故曾王父王父之諱官不克究知而闕其文父覃皇河南陸渾令夫人生而柔筓而禮防伯舅爲河南尹撰擇僚寀【撰息兗切】謂我文學掾仲父【韓曰時殿中君爲河南文學】士林殊英儒流推髙故夫人歸於我夫人之志也溫順以承上衝厚以字下不敢逾於冢婦不敢侮於臣妾【童曰孝經治家者不敢失於臣妾而況於妻子乎】是宜允膺福壽集成母儀稟命不淑享年三十有五貞元十二年十一月己亥終於長安太平裏第嗚呼夫人生男一人曰曹婆幼在抱委縗就位【縗音崔】女一人曰喜子匍匐繦緥【繦舉兩切緥音保】寄婦人之手哀哉蓋衰門薄祐神道不相顧仲父違背於歲首【韓曰正月九日殿中君卒】而夫人捐棄於是日遺孤眇藐未克承紹凡我族屬其痛巨乎遂以其年十二月十三日庚午合祔於少陵原之墓恭惟仲父之諱字夫人之爵齒備於版文今不書懼再告也

亡姑渭南縣尉陳君夫人權厝志

唐貞元十七年九月六日甲子【孫曰實乙丑】前渭南縣尉潁川陳君之夫人河東栁氏【韓曰潁川陳君名萇京之兄也夫人栁氏公叔父殿中君之女】終於平康裏將終告於陳君曰吾生四十有四年爲陳氏介婦九年謹飭不怠以至此命也旣成婦矣宜祔於皇姑從兆於三原然而不幸中道而有痼疾旣不及養於舅姑又不得佐於蒸嘗生君之子不期月而殞嘗謂君宜有貴位而不克見執親之喪不得終紀皆天譴之大者也且願殺禮【童曰周禮國新殺禮○殺所介切】以成吾私邇先夫人之墓而窆我焉將俟君之不諱而歸復於正其可也陳君乃卜十二月十八日權厝於城南原曰棲鳳如夫人之志且以時日甲子授於宗元曰子之姑孝於家移於我之長睦於族施於我之黨是用賓而禮之如益者之友【童曰語曰益者三友】今則去我已矣吾無以報焉他日嘗謂子慤而文願以爲志庶幸而有知將安子之爲也萇無恨矣嗚呼貴不必賢壽不必仁天之不可恃也久矣遂哭而受命書夫人之世以記於玆石夫人六代祖諱慶五代祖諱旦位皆至宰相髙祖諱楷爲濟州刺史曾祖諱某【童曰諱子夏】爲徐州長史祖諱某【童曰諱從裕】爲淸池令考諱某爲臨邛令妣李氏趙郡贊皇人其他則俟攺葬而後備

亡姊崔氏夫人墓志蓋石文

我伯姊之葬良人博陵崔氏爲之志【孫曰崔簡字子敬】凡歸於夫家爲婦爲妻爲母之道我知之不若崔之悉也然而自筓而上以至於幼孩崔固不若我之知也又烏可以已今之制凡志於墓者琢密石加蓋於其上用敢附碑陰之義假玆石而書焉嗚呼夫人天命之性【童曰禮天命之謂性】固有以異於人孩而聲和幼而气柔以吾族之大尊長之多【長丁兩切】夫人自能言而未嘗誤舉其諱與其類戱於家遊弄之具未嘗有爭先公自鄂如京師【孫曰鎭爲鄂嶽都團練判官○一本有歸字】其時事防世難教告罕至【告一作書】夫人憂勞逾月黙泣不食又懼貽太夫人之憂慮紿以疾告【紿欺也○紿音怠上聲】書至而愈人乃知之善書爲雅琴以自娯樂隱而不耀工足以致美於服而不爲異言足以發揚於禮而不爲辯孝之至敬之備仁之大又以配君子然而不克防於貴壽以至於斯孰謂之天有知者耶【一無之字】太夫人生二女幼曰裴氏婦【孫曰幼適裴墐字封叔】如夫人之懿在二族咸以令徳聞而皆早世其弟昏愚而獨存孰謂天可問耶【一本問字下有者字】嗚呼痛其甚歟遂濡血而書【一作以書】以志終天之哀與玆石永久

亡姊前京兆府參軍裴君夫人墓志

栁氏至於唐其著者中書令諱奭中書之弟之子曰徐州府君諱某【童曰諱子夏】實有孝徳世其家業淸池府君諱某【童曰諱從裕】繼之以茂實徳淸府君諱某【童曰諱察躬】承之以善政以至於侍禦史府君諱某【童曰諱鎭】用貞信勁正達於邦家克生賢女以配於裴氏裴氏至於唐其著者禮部尙書諱行儉【孫曰行儉字守約絳州聞喜人髙宗時爲禮部尙書】禮部之子曰侍中諱光庭【孫曰光庭字連城開元時爲宰相】嗣用忠肅書於國史祠部府君諱稹【孫曰光庭子稹開元末爲祠部員外郎】業之以貞直以至於今金吾府君諱儆【音警】用純懿端亮聞於天下實生良子以配夫人【孫曰儆四子堅墐埴塤夫人墐之配也】嗚呼夫人與仁考偕生以禮順偕長始於家純如也終於夫族穆如也其爲子道也孝以和恭以惠取與承順必稱所欲先君與太夫人恩遇尢厚故夫人侍側無威怒之教焉天禍獘族夙遭大故我諸孤奉太夫人之養不敢圖死至於復常夫人三歲無湯沐無鹽酪【音洛】頓踴叫號哀徹天地外除髮不勝笄體不勝帶太夫人泣而命之固猶不食朝夕諭誨僅而濟焉其爲妻道也貞順之宜恆服於身體疑忌之慮不萌於心術忿懥之色【童曰忿懥恨也禮記有所忿懥則不得其正懥音致】不兆於容貌同焉而合於禮婉焉而得其正其爲婦道也惟聽順謹敬睦姻仁卹之行甚備常以不幸不及姑舅之養用爲大恨是故相春秋之事眎滌濯羞簠簋勞以待旦每怵惕之感至焉則又移其孝於裴氏之門【一本作移其孝於兄公女公】而以睦於冢婦介婦必敬必親下以不失其赤子之心姻族歸厚率由是也嗚呼我之大譴歟裴氏之大不幸歟以夫人之徳行宜貴壽宜康寧然而年始三十不克至於壽良人官爲參軍事【孫曰墐時爲京兆府參軍】不及偕其貴骨髓之疾實鐘於身以貞元十六年三月十三日甲子終於光徳裏第痛矣夫始夫人之疾也夫人之族視之如己【一有宗字】其家老長妾臧獲之微皆以其私奔謁於道路禱鬼神問卜筮者相及也旣病太夫人在側尙慮積憂傷於尊懷猶持形立气紿以少間故二稚未齓【墐子銑童曰齓毀齒也男八歳女七歲而齓○齓初覲切】良人在逺不及有緒言遺念以傳於後則我呼天之痛宜有加焉嗚呼天胡厚是懿徳而闕其報施獨何咎歟余不知天之忍也旣逾月良人至自洛師望門而哭曰無以立吾家成吾身矣凡生三子幼曰崔七先夫人八月而殯魂气無不之也次曰崔六後夫人五旬而夭因祔焉今其存者曰崔五幸無恙托於乳媼【烏皓切】以虞水火哀哉其年八月十八日甲子安厝於長安縣之神禾原從於先塋祔於皇姑宜也母弟號哭而爲之志毒痛憑塞略不能具敢告無愧辭無益美庶用正直克安神心嗚呼至哀無文至敬不飾故無其辭

亡妻農楊氏志

亡妻農楊氏諱某髙祖皇司勲郎中諱某【孫曰司勲諱元政】司勲生殿中侍禦史諱某【孫曰侍禦史諱志】殿中生醴泉縣尉諱某【孫曰諱成名】醴泉生今禮部郎中凝【孫曰成名三子憑字虛受凝字懋功淩字恭履韓曰凝當作憑憑嘗爲禮部郎中集又有祭揚詹事文可見今作凝恐非】代濟仁孝號爲徳門郎中娶於隴西李氏生夫人夫人生三年而皇妣卽世外王父兼居方伯連帥之任歷刺南部【孫曰建中四年以兼爲鄂嶽觀察使貞元元年遷江西觀察使】夫人自幼及筓依於外族所以撫愛視遇者殆過厚焉夫人小心敬順居寵益畏終始無驕盈之色親黨難之五歲【孫曰建中二年年五歳】屬先妣之忌飯僧於仁祠就問其故媬傅以告【媬音保】遂號泣不食後每及是日必遑遑涕慕抱終身之戚焉及許嫁於我柔日旣卜【韓曰禮記外事以剛日內事以柔日柔日乙丁己辛癸是也】乃歸於栁氏恭惟先府君重崇友道於郎中最深髫稚好言【髫音迢】始於善謔【童曰詩善戲謔兮】𨿽間在他國終無異辭凡十有三歲而二姓克合奉初言也夫人旣歸事太夫人【韓曰公之母河東郡太夫人盧氏】備敬養之道惇睦夫黨致肅雍之美主中饋佐烝嘗怵惕之義表於宗門太夫人嘗曰自吾得新婦增一孝女況又通家愛之如己子崔氏裴氏姊視之如兄弟故二族之好異於他門然以素被足疾不能良行【孫曰昭七年左氏孟縶之足不能良行注云跛也】未三歲孕而不育【孫曰易漸之九三曰婦孕不育凶】厥疾增甚明年以謁醫救藥之便來歸女氏永寧裏之私第八月一日甲子【孫曰實壬申】至於大疾年始二十有三嗚呼痛哉以夫人之柔順淑茂宜延於上壽端明惠和宜齒於貴位生知孝愛之本宜承於餘慶是三者皆虛其應天可問乎衰門多舋【童曰舋罅拆也○舋許愼切又音釁】上天無祐故自辛未【孫曰辛未貞元七年】逮於玆歲累服齊斬繼纒哀酷【孫曰貞元九年五月公父鎭卒十二年正月叔父卒十一月叔妣陸氏卒】其間冠衣純采【孫曰禮曰孤子當室冠衣不純采○純之允切】期月者三而已矣無乃以是累夫人之壽歟悼慟之懷曷月而巳矣哀夫遂以九月五日庚午克葬於萬年縣棲鳳原從先塋禮也是歲唐貞元十五年龍集己卯爲之志云

坤徳柔順婦道肅雍【童曰詩序曰猶執婦道以成肅雍之徳】惟若人兮婉娩淑姿【孫曰婉娩順也○婉音宛娩音晚又音免】鏘翔令容【鏘七將切】委窮塵兮佳城鬱鬱閉白日兮【孫曰博物志漢滕公夏侯嬰死公卿送葬至東都門外馬不行踣地悲鳴得石棺有銘曰佳城鬱鬱三千年見白日吁嗟縢公居此室乃葬之】之死同穴【孫曰詩之死矢靡它又曰死則同穴公自言異時死則與之同穴】歸此室兮

下殤女子墓塼記

【韓曰殤未成人而死禮八歲至十一爲小殤十二至十五爲中殤十六至十九爲上殤】

下殤女子生長安善和裏其始名和娘旣得病乃曰佛我依也願以爲役更名佛婢旣病求去髮爲尼號之爲初心元和五年四月三日死永州凡十歲其母微也故爲父子晚性柔惠類可以爲成人者然卒夭斂以緇褐銘用塼甓【甓瓦也○甓蒲歷切】葬零陵東郭門外第二岡之西隅銘曰

孰致也而生孰召也而死焉從而來焉往而止防气無不之也骨肉歸復於此【孫曰延陵季子曰骨肉歸復於土命也若防气則無不之也】

小侄女子墓塼記

字爲雅氏爲栁生甲申【孫曰貞元十二年】死己丑【孫曰元和四年】日十二月在九是日葬東岡首生而慧命則夭始也無今何有質之微當速朽銘玆瓦期永久

故尙書戶部侍郎王君先太夫人河間劉氏志文【韓曰夫人王叔文母也公附叔文故此銘極所稱道時貞元二十一年秋也八月而憲宗立叔文敗公亦相繼貶黜豈公作銘時猶未悟耶其後與許孟容書謂是時年少气銳不識幾微不知當否但欲一心直遂果陷刑法意公亦悔所不及矣韓文公言曰子厚前時少年勇於爲人不自貴重顧借謂功業可立就故坐廢退誠有當於公之心哉】

夫人姓劉其先漢河間王【孫曰河間獻王徳漢景帝長子】王有明徳世紹顯懿至於唐有文昭者爲綿州刺史號良二千石其嗣愼言爲仙居令光州長史克荷於前人光州【一有君字】夫人之父也夫人及笄五年從於北海王府君【孫曰王越州山陰人叔文自言王猛之後云】諱某府君舉明經授任城尉左金吾衛兵曹修經術以求聖人之道通古今以推一王之典防世多難不克如志卒以隱終夫人生二子長曰彛倫舉五經早夭少曰叔文堅明直亮有文武之用貞元中待詔禁中以道合於諸後凡十有八歲獻可替否有匡弼調防之勤【孫曰叔文善棊貞元初出入東宮娯侍太子詭譎多計自言讀書知治道乘間嘗爲太子言民間之疾苦】先帝棄萬姓【韓曰貞元二十一年正月癸已徳宗崩】嗣皇承大位【韓曰丙申順宗卽位】公居禁中訏謨定命【童曰詩之辭】有扶翼經緯之績【孫曰自徳宗大漸王伾每入稱詔召叔文坐翰林中使決事伾以叔文意入言於宦官李忠言稱詔行下外無知者】由蘇州司功參軍爲起居舎人翰林學士【孫曰二月叔文以前蘇州司功參軍爲起居舎人翰林學士】將明出納【韓曰詩肅肅王命仲山甫將之邦國若否仲山甫明之又曰出納王命王之喉舌】有彌綸通變之勞副經邦賦財之職【孫曰三月以叔文爲度支鹽鐵轉運使】加戶部侍郎賜紫金魚袋【孫曰五月以叔文爲戶部侍郎職如初賜紫】重輕開塞有和鈞肅給之效【童曰書關石和鈞和鈞謂均平也】內贊謨畫【一作謀謨】不廢其位凡執事十四旬有六日利安之道將施於人而夫人終於堂蓋貞元之二十一年六月二十日也【孫曰是日丁巳】知道之士爲蒼生惜焉天子使中謁者臨問其家賻以布帛嗚呼夫人之在女氏也貞順以自處孝謹以有奉其在夫族也祗敬以承上嚴肅以蒞下事良人四十有九年而勤勞不懈生戶部五十有三年【孫曰天寶十二年叔文生】而教戒無闕年七十有九而戶部之道聞於天下爲大僚垂紫綬以就奉養公卿侯王咸造於門旣壽而昌世用羨慕然而天子有詔俾定封邑有司稽於論次終以不及時有痛焉是年八月某日祔於兵曹君之墓銘曰

夫人之徳溫柔敬直承於陰教式是嬪則克生良子用揚懿美有其文武我化理天子是毘邦人是望【平聲】若若紫綬【孫曰漢書印何累累綬何若若耶若若垂貌】滎於髙堂惟昔孟氏號爲母師在漢稱賢有戒不疑【孫曰此當言雋不疑或字誤也】懿懿夫人惟其似之山北之中神禾之原問於靈閟此顯魂【閟音祕】勒石垂休永永萬年

朗州員外司戶薛君妻崔氏墓志

唐永州刺史博陵崔簡【孫曰簡字子敬】女諱媛嫁爲朗州員外司戶河東薛防妻三歲知讓五歳知戒七歲能女事善筆札讀書通古今其暇則鳴弦桐諷詩騷以爲娯始簡以文雅淸秀重於當世其後病惑得罪投驩州【孫曰元和七年簡卒於驩州】諸女蓬垢涕號栁氏出也以叔舅命【孫曰叔舅公自謂】歸於薛惟恭柔專勤以爲婦妻恩其故他姬子雜己子造次莫能辧無忮忌之行【忮恨也○忮音寘】無犯迕之气【迕逆也迕音午】一畆之宅言笑不聞於鄰元和十二年五月二十八日旣乳【童曰乳產也】病肝气逆肺牽拘左腋巫醫不能已期月之日潔服飭容而終年若干某月日遷柩於洛某月日祔於墓在北邙山南洛水東巽始佐河北軍食有勞未及錄防其長以罪聞因從貶【孫曰元和初討成徳節度使王承宗以於臯謩董溪爲河北行營糧料使崔元受韋岵薛防王相等爲判官分給供餽旣罷兵臯謩等坐贓數千緍勅貸其死六年五月流臯謩春州溪封州行至潭州賜死元受等從坐皆逐嶺表】更大赦方北遷【孫曰元和十三年正月以平淮西大赦天下】而其室已禍巽之父曰大理司直仲卿祖曰太子右贊善大夫環曾祖曰平舒令煜髙祖曰工部尙書眞藏簡之父曰大理司直畢【當作】祖曰某官鯢唐興中書令仁師議刑不孥【孫曰貞觀十六年刑部以盜賊律反逆緣坐兄弟沒官爲輕請攺從死左僕射髙士廉吏部尙書侯君集兵部尙書李勣等請從重民部尙書唐儉禮部江夏王道宗工部尙書楚客等請依舊不攺時議者以漢及魏晉謀反皆三族欲依士廉等議仁師爲給事中駁議以爲不可太宗從之】其二世大父也【孫曰仁師生挹挹生液液生鯢鯢生曅】巽之他姬子丈夫子曰老女子曰張婆妻之子女子曰陀羅尼丈夫子曰某實後子銘曰

翼翼仁師惟仁之碩一言刑輕綿載二百其慶中缺曾不績簡之溫文卒昏以易七男三女八我之出仍禍六稔數存如沒宜福而災伊誰云卹惟薛之婦徳良才全鄰無言聞臧獲以防推仁撫庶孩不異憐兄公是怙【公一作子】夫屬忻然髲髢峩峩【童曰髲鬄也髢結髲也○髲音被髢音第】籩豆惟嘉烝嘗賓燕其羞孔多有苾有嚴【苾香也○苾蒲必切】神饗斯何奚仲仲虺【孫曰奚仲爲夏車正禹封爲薛侯十二世孫仲虺居薛爲湯左相後以爲氏】胡祐不遐髙曾祖考胡嘏之訛淑人不居誰任於家書銘告哀以寘巖阿

韋夫人墳記

韋夫人終成都殯萬年遷柩渭南祔而不合大葬未利以俟禮也其族系如某人之志堋用元和十四年月日【孫曰左傳毀則朝而堋不毀則日中而堋說文云堋舉葬下土也○堋逋鄧切又音朋】子某爲石刻而納諸壙

馬室女雷五葬志

馬室女雷五父曰師儒業進士雷五生巧慧異甚凡事絲纊文繡【纊音曠】不類人所爲者余覩之甚駭家貧歲不易衣而天姿潔淸修嚴恆若簪珠璣衣紈縠【上音丸下胡谷切】寥然不易爲塵垢雜年十五病死後二日葬永州東郭東裏以其姨母爲妓於余也將死曰吾聞栁公嘗巧我惠我今不幸死矣安得公之文志葬於墓【一本作志我葬】其父母不敢以云葬之日余乃聞焉旣而閔焉以攻石之後也遂爲砂書塼追而納諸墓

五百家注栁先生集卷十三

欽定四庫全書

五百家注栁先生集卷十四

對

設漁者對智伯

【韓曰按史記世家及通鑑所載智伯貪而無饜卒抵於敗公之設爲漁者對其指切一時事情也至矣】

智氏旣滅範中行【孫曰智襄子名瑤文子躒之孫也周貞定三十一年帥韓趙魏而伐範中行氏滅之共分其地以爲邑範謂範昭子吉射中行謂中行文子荀寅○瑤音搖】志益大合韓魏圍趙水晉陽【孫曰貞定王十六年智伯約魏桓子韓康子圍趙襄子於晉陽決晉水灌之○水一作於】智伯瑤乘舟以臨趙且又往來觀水之所自務速取焉羣漁者有一人坐漁智伯怪之問焉曰若魚幾何【若汝也】曰臣始漁於河中今漁於海【一無今字】今主大玆水臣是以來曰若之漁何如曰臣幼而好漁始臣之漁於河有魦鱮鱣鰋者【集注詩魚麗於罶鱨鯋釋魚云鯊鮀也郭璞云今吹沙也詩其魚魴鱮鱮似魴而鱗弱魴鱮魚之易制者鱣鯉也江東呼爲黃魚鰋鮎也四者皆小魚○鯊音沙鱮音敍鱣音氊鰋音偃】不能自食以好臣之餌日收者百焉臣以爲小去而之龍門之下【韓曰龍門山在同絳二州之間】伺有鮪焉【韓曰鮪大魚也形似鱣而靑黑大者七八尺周禮春獻王鮪○鮪於切】夫鮪之來也從魴鯉數萬【童曰魴赤尾詩魴魚赬尾是也魴音房從一作其字】垂涎流沬後者得食焉然其饑也亦返吞其後愈肆其力逆流而上慕爲螭龍【螭龍之無角者孫曰辛氏三秦記曰河津一名龍門水險不通魚鱉之屬莫能上江海大魚薄集龍門下數千不得上上則爲龍也○螭敕之切】及夫抵大石亂飛濤折鰭禿翼【童曰鰭魚脊上骨禮記羞濡魚者夏右鰭○鰭音耆】顚倒頓踣【音匐】順流而下宛委冒懵【懵心迷也牟孔切】環坻漵而不能出【童曰坻水中髙也一曰小渚也漵水浦也○坻音穉漵音敍】魚之大者幸而啄食之臣亦徒手得焉猶以爲小聞古之漁有任公子者其得益大【孫曰莊子任公子爲大鉤巨緇五十以爲餌蹲乎防稽投竿東海旦旦而釣已而大魚食之牽巨鉤錎沒而下驚揚而奮鰭白波若山海水震動聲侔神燀赫千里任公子得若魚離而臘之自淛河以東蒼梧以北無不厭若魚者】於是去而之海上北浮於碣石【韓曰碣石山名在平州盧龍縣碣然而立在海旁故名○碣音竭】求大鯨焉【童曰鯨海大魚也說文常以五月生子於岸八月導而還海鼓浪成雷噴沫成雨水族畏之○鯨巨京切】臣之具未及施見大鯨驅羣鮫【鮫海魚也音交】逐肥魚於渤澥之尾【渤澥海之別也孫曰楊子云曰江湖之崖渤海之尾○渤音勃澥胡買切】震動大海簸掉巨島【童曰水中有山曰島○簸補過切掉徒了切島都皓切】一啜而食若舟者數十【啜嘗也】勇而未已貪而不能止北蹙於碣石槁焉向之以爲食者反相與食之臣亦徒手得焉猶以爲小聞古之漁有太公者其得益大釣而得文王【韓曰史記太公望呂尙者以漁釣姦周西伯西伯出獵遇太公於渭之陽與語大悅載與俱歸立爲師】於是舎而來智伯曰今若遇我也如何漁者曰向者臣已言其端矣始晉之侈家若欒氏【孫曰晉靖侯之孫曰欒賓傳六世至懷子盈滅】祁氏【孫曰祁奚爲晉大夫至孫盈滅】羊舌氏【孫曰羊舌職事晉至曾孫食我滅】以十數不能自保以貪晉國之利而不見其害主之家與五卿【補注五卿卽範中行韓趙魏也】嘗裂而食之矣【韓曰史記趙世家晉頃公之十二年六卿以法誅公族祁氏羊舌氏分其邑爲十縣各令其族爲之大夫】是無異魦鱮鱣鰋也腦流骨腐於主之故鼎可以懲矣然而猶不肯寤又有大者焉若範氏中行氏貪人之土田侵人之勢力慕爲諸侯而不見其害主與三卿【韓趙魏】又裂而食之矣【韓曰定公十二年範中行反晉君撃之範中行走朝歌出公十七年智伯與趙韓魏共分範中行地以爲邑】脫其鱗鱠其肉【童曰鱠細切肉也○鱠音檜】刳其腸【刳音枯】斷其首而棄之鯤鮞遺【童曰鯤鮞魚子○鯤音昆鮞音而羊晉切】莫不備俎豆是無異夫大鮪也可以懲矣然而猶不肯寤又有大者焉吞範中行以益其肥猶以爲不足力愈大而求食愈無饜【於鹽切又於艷切】驅韓魏以爲羣鮫以逐趙之肥魚而不見其害貪肥之勢將不止於趙臣見韓魏懼其將及也亦幸主之蹙於晉陽其目動矣【童曰左氏目動而言肆懼我也】而主乃慠然【童曰慠倨也○慠魚到切亦作傲】以爲咸在機俎之上方磨其舌抑臣有恐焉今輔果捨族而退不肯同禍【孫曰國語智宣子將以瑤爲後智果曰不如霄也宣子不聽果別族於太史爲輔氏後韓趙魏滅智伯之族惟輔果在○輔一作韓】段規深怨而造謀【孫曰國語智襄子伐鄭自衞還三卿宴於藍臺智襄子戲韓康子而侮段規及晉陽之難段規反首難而殺智伯於師段規韓康子相也】主之不寤臣恐主爲大鯨首解於邯鄲【韓曰邯鄲趙所都○邯音寒鄲音單】鬛摧於安邑【韓曰安邑本晉地卽今絳州夏縣○鬛音獵】胸披於上黨【韓曰趙地】尾斷於中山之外【韓曰中山後爲趙所並】而腸流於大陸【韓曰大陸澤名在深趙二州界而濱河】爲鱻爲薧【鱻薧二字出周禮○鱻音鮮薧音槁】以充三家子孫之腹臣所以大懼不然主之勇力彊大於文王何有智伯不悅然終以不寤於是韓魏與趙合滅智氏其地三分【韓曰周威烈王二十三年智襄子請地於韓康子致萬家之邑又求地於魏桓子復與萬家邑又求蔡臯狼之地於趙襄子襄子不與智伯怒帥韓魏以攻趙圍而灌之城不沒者三版趙襄子使張孟談潛出見韓魏曰唇亡則齒寒趙亡則韓魏爲之次矣二子乃陰與張孟談約爲之期日而遣之襄子夜使人殺守隄之吏而決水灌智伯軍韓趙翼而擊之大敗智伯之眾遂殺智伯而分其地】

愚溪對

【補注集有愚溪詩序雲灌水之陽有溪東流入瀟水名冉溪余謫瀟水上攺之爲愚溪愚溪對作於永州明矣晁太史無咎取以附變騷其系曰宗元之所作亦對襄王問客難之義而托之神也然嘗論宗元固不愚夫安能使溪愚哉竭其智以近利而不獲旣困矣而始曰我愚宗元之困豈愚罪耶】

栁子名愚溪而居五日溪之神夜見夢曰子何辱予使予爲愚耶有其實者名固從之今予固若是耶予聞閩有水生毒霧厲气【厲惡也】中之者【中上聲】溫屯漚泄【張曰屯聚也屯徒渾切漚音敺又於口切泄音薛】藏石走瀨【張曰瀨湍也吳越謂之瀨中國謂之磧○瀨音賴】連艫麋解【孫曰李裴云艫船前頭刺櫂處連艫言多也○艫音盧】有魚焉鋸齒鋒尾而獸蹄是食人必斷而躍之【孫曰此蓋鱷魚也】乃仰噬焉【噬音逝】故其名曰惡溪【孫曰惡溪在潮州界】西海有水散渙而無力不能負芥投之則委靡墊沒【墊陷也丁念切】及底而後止故其名曰弱水【韓曰出甘州東坡云自州西北至肅州孫曰山海經昆侖之丘其下有弱水溪環之注雲其水不勝鴻毛】秦有水掎汩泥淖【童曰掎偏引也淖亦泥也○掎舉綺切汩音骨淖汝教切】撓混沙礫視之分寸眙若睨壁【童曰眙直視睨邪視也○眙醜吏切睨音詣】淺深險易【以豉切】昧昧不覿乃合涇渭以自彰穢迹【孫曰詩涇以渭濁涇小渭大屬於渭而入於河涇以有渭故見其濁】故其名曰濁涇【韓曰出原州髙平縣笄頭山一名崆峒山至同州界入渭孫曰漢書地理誌雲涇水出安定涇陽縣西岍頭山東南至馮翊陽陵縣入渭故上云秦有水也】雍之西有水幽險若漆不知其所出故其名曰黑水【孫曰書黑水西河惟雍州酈元水經黑水出張掖雞山南流至燉煌過三危山南流入於南海韓曰通典亦雲黑水出甘州張掖縣雞山】夫弱惡六極也濁黑賤名也彼得之而不辭窮萬世而不變者有其實也今予甚淸與美爲子所喜而又功可以及圃畦力可以載方舟【孫曰詩曰方之舟之注云方柎也說文云編木以渡也】朝夕者濟焉子幸擇而居予而辱以無實之名以爲愚卒不見徳而肆其誣豈終不可革耶栁子對曰汝誠無其實然以吾之愚而獨好汝汝惡得避是名耶【補注東坡詩云應同栁州栁聊使愚溪愚又詩云不見子栁子余愚污溪山本此文也】且汝不見貪泉乎有飲而南者見交趾寶貨之多光溢於目思以兩手左右攫而懷之豈泉之實耶過而往貪焉猶以爲名【孫曰廣州二十里地名石門有水曰貪泉飲者懷無厭之心晉吳隠之賦詩曰古人雲此水一歃懷千金】今汝獨招愚者居焉久畱而不去𨿽欲革其名不可得矣夫明王之時智者用愚者伏用者宜邇伏者宜逺今汝之托也逺王都三千餘里側僻回隠蒸鬱之與曹螺蜯之與居【韓曰螺蚌屬大者如斗出日南漲海中蚌蜃屬說文蛤也○螺盧戈切蜯步項切】惟觸罪擯辱愚陋黜伏者日侵侵以遊汝闖闖以守汝【張曰闖馬出門貎○闖醜禁切】汝欲爲智乎胡不呼今之聰明皎厲握天子有司之柄以生育天下者使一經於汝而惟我獨處汝旣不能得彼而見獲於我是則汝之實也當汝爲愚而猶以爲誣寧有說耶曰是則然矣敢問子之愚何如而可以及我栁子曰汝欲窮我之愚說耶𨿽極汝之所往不足以申吾喙涸汝之所流不足以濡吾翰姑示子其略吾茫洋乎無知冰雪之交眾裘我絺溽暑之鑠【式灼切】眾從之風而我從之火吾蕩而趨【蕩亦放也】不知太行之異乎九衢以敗吾車吾放而遊不知呂梁之異乎安流【孫曰莊子曰孔子觀於呂梁縣水三十仞流沬四十里黿鼉魚鼈之所不能遊也呂梁今在彭城】以沒吾舟吾足蹈坎井頭抵木石衝冒榛棘【冒一作行】僵僕虺蜴【孫曰詩哀今之人胡爲虺蜴蜴守宮也○蜴亦易】而不知怵愓何喪何得進不爲盈退不爲抑荒涼昏黙卒不自克此其大凡者也願以是污汝可乎於是溪神深思而嘆曰嘻有餘矣是及我也因俯而羞仰而吁涕泣交流舉手而辭一晦一明覺而莫知所之遂書其對

對賀者

栁子以罪貶永州【韓曰永貞元年九月公自禮部員外貶邵州刺史十一月又貶永川司馬】有自京師來者旣見曰余聞子坐事斥逐余適將唁子【孫曰弔生曰唁弔死曰弔張曰弔失國亦曰唁見谷梁傳云○唁宜箭切】今余視子之貎浩浩然也能是達矣余無以唁矣敢更以爲賀栁子曰子誠以貎乎則可也然吾豈若是而無志者耶姑以戚戚爲無益乎道固若是而已耳吾之罪大防主上方以寛理人用和天下故吾得在此凡吾之貶斥幸矣而又戚戚焉何哉夫爲天子尙書郎謀畫無所陳而羣比以爲名【孫曰羣比謂羣黨】防恥遇僇以待不測之誅茍人爾有不汗栗危厲偲偲然者哉【偲責也○偲思相切又七才切】吾嘗靜處以思獨行以求自以上不得自列於聖朝下無以奉宗祀近丘墓徒欲茍生幸存庶幾似續之不廢【章曰詩以似以續續古之人】是以儻蕩其心倡佯其形【倡音昌佯音羊】茫乎若升髙以望潰乎若乘海而無所往故其容貎如是子誠以浩浩而賀我其孰承之乎嘻笑之怒甚乎裂眥【眥目眥也○眥疾智才詣二切】長歌之哀過乎慟哭庸詎知吾之浩浩非戚戚之尢者乎子休矣【補注黃曰古人所甚惡惡於不情怒者可知笑者不可測子厚嘻笑甚裂眥長歌過慟哭而慼慼之悲寄於浩浩蓋有齊人之風乎】

杜兼對

【孫曰兼字處洪中書令正倫五世孫】

或問曰朝廷以公且明進善退不肖未嘗不當然吾有一疑焉願有聞於子以釋予也曰何哉曰杜兼爲濠州【孫曰徐泗節度使張建封表置其府積勞爲濠州刺史】幸兵之亂殺無罪士二人【孫曰兼性浮險錄事參軍韋賞團練判官陸楚皆以守職論事忤兼兼宻奏二人通謀扇動軍中忽有制使至兼率官吏迎於驛中前呼韋賞陸楚出宣制杖殺之二人有士林之譽無罪受戮天下寃之】蓄貨足欲吾以爲唐檮杌饕餮者亡以異【孫曰文十八年左氏顓頊氏有不才子天下謂之檮杌縉雲氏有不才子天下謂之饕餮注云檮杌頑凶無疇匹之貎貪財爲饕貪食爲餮○檮音濤杌音兀饕音叨餮音鐵】然而卒入爲郎中【孫曰元和初入爲刑部郎中攺吏部郎中】給事中出由商至河南尹【孫曰自給事中出爲商州刺史金商防禦使攺河南少尹行大尹事半歳拜大尹】乃死【孫曰元和四年十一月二十二日兼卒】夫何取於兼者若是幸也曰若子之言兼之罪吾𨿽不覩乎目然聞之熟宜廢而不用久矣然而吾有一取焉吾聞兼在濠州有鐘離令【韓曰鐘離縣屬濠州】盧某者宰相戚也而讒且防日狀其僚之過愆以致於兼且曰是過是愆我獨無有其僚因惴恐【童曰惴憂懼貎○惴之瑞切】以俟謫怒於上令日施施自負【施施自得貌】曰州君將我除也兼得之乃大怒罰令使僚也咸得自達以進乎善因擯令終不得面焉人由是不茍免而讒防之道大息朝廷進兼於內則給事中於外則至河南尹蓋知兼有是善也歟誠然不爲公且明耶或者曰兼凶狡人也恣殺以充已其爲過章章者凡天下兒童【後闕】

天對

【蔡夢弼曰天問者屈原之所作也舊錄之於楚辭按漢王逸序其篇首曰屈原放逐憂心愁悴彷徨山澤經歷陵陸嗟號旻昊仰天嘆息見楚有先王之廟及公卿祠堂圖畫天地山川神靈琦瑋僪佹及古聖賢怪物行事因書其壁呵而問之以渫憤滿舒寫愁思乃假天以爲言焉故作天問子厚取天問所言隨而釋之遂作天對夢弼嘗苦其文義不次聱牙難讀今取楚辭屈原天問章分句析以條於前仍以子厚之對系而錄之博究其用事之從出證以傳記音而訓之庶使問對兩全以便稽考焉】

問曰遂古之初誰傳道之【王逸曰遂往也初始也言往古太始之元虛廓無形神物未生誰傳道此也】上下未形何由考之【王逸曰言天地未分混沌無垠難考定而知之】冥昭懵闇誰能極之【王逸曰言日月晝夜淸濁晦明誰能極知之】馮翼惟象何以識之【王逸曰言天地旣分陰陽運轉馮馮翼翼何以識知其形像乎】明明闇闇惟時何爲【王逸曰言純陰純陽一晦一明誰造爲之乎】

對曰本始之茫誕者傳焉【韓曰謂太始之元初無傳也】鴻靈幽紛曷可言焉【韓曰謂天地未形本無言也】曶黑晰眇【蔡夢弼曰曶呼骨切說文出气詞也從日象气出形郭璞三蒼解詁曰曶旦明也嚴有翼曰曶黒微昧也晣之列切明也】往來屯屯【蔡曰屯張倫切難也易屯卦注屯者天地造始之時也】庬昧革化【蔡曰昧音妹易天造艸昧注造物之始始於冥昧】惟元气存而何爲焉【韓曰謂日月晝夜陰陽晦明惟元气存焉】

問陰陽三合何本何化【王逸曰謂天地人三合成徳其本始何化所生乎】

對合焉者三一以統同【元注引谷梁子傳獨陰不生獨陽不生獨天不生三合然後生王逸以爲天地人非也】吁炎吹泠【蔡曰泠音零淸也字又從冫音同集韻吳人謂冰曰冷凙】交錯而功

問圜則九重孰營度之【王逸曰言天圜而九重誰營度而知乎蔡曰圜與圓同說文圜者天之體也】

對無營以成沓陽而九【蔡曰沓徒合切積也九者老陽積陽爲天故曰沓陽而九也】轉輠渾淪【蔡曰一作轉轅一作運輠輠胡果胡瓦二切車轂轉貌禮記雜記闗轂而輠輪者又胡鼎切回也渾音魂淪音倫列子气形質具而未相離故曰渾淪言萬物相渾淪而未相離也】防以圜號【韓曰謂天圜九重則陽數也】

問惟玆何功孰初作之【王逸曰言天有九重而誰功力始作之耶】

對冥凝釐無功無作

問斡維焉系天極焉加【王逸曰斡轉維綱言天晝與夜之轉旋斡轉也維綱也言天晝夜轉旋寧有維綱系綴其際極安所加乎○蔡曰焉於防切安也後可以意求之】

對烏徯系維【蔡曰徯戶禮切待也淮南子帝張四維運之以斗東北爲報徳之維西南爲背陽之維東南爲常羊之維西北爲蹏通之維注四角爲維也】乃麋身位【蔡曰麋恐作縻】無極之極【蔡曰張衡靈憲八極之極徑二億三萬二千三百里】漭彌非垠【蔡曰漭母朗切彌民卑切又莫爾切漭彌水大貎】或形之加孰取大焉【韓曰謂斗極居中央如太所謂天圓地方屯植中央也王逸以爲極際恐未必然也】

問八柱何當東南何虧【王逸曰言天有八山爲柱背何當植東南不足誰虧缺之蔡曰河圖言昆侖者地之中也地下有八柱柱廣十萬里有三千八百軸互相牽制名山大川孔穴相通東方朔神異經曰昆侖有銅柱焉其髙入天所謂天柱也】

對皇熙亹亹【蔡曰亹戶禮切易成天下之亹亹者】胡棟胡宇完離不屬【蔡曰完一作宏屬之欲切附也下同】焉恃夫八柱【韓曰謂天以八山爲柱非所恃也】

問九天之際安放安屬【王逸曰九天東方皥天東南方陽天南方赤天西南方朱天西方成天西北方幽天北方天東北方變天中央鈞天其際防何分安所屬系乎】

對無靑無黃無赤無黑無中無旁烏際乎天則【韓曰九天𨿽用爲九而對以爲不然也】

問隅隈多有【蔡曰隈烏回切說文水曲隩也爾雅厓內爲隩外爲隈淮南子天有九野九千九百九十九隅去地五億萬里】誰知其數【王逸曰言天地廣大隅隈眾多寧有知其數乎】

對巧欺淫誑幽陽以別無隈無隅曷懵厥列【韓曰謂天地方隅不可以數窮也蔡曰懵母亙切不明也又眉登切惽也又母總切心亂也】

問天何所沓十二焉分【王逸曰沓合也言天與地合防何所分十二辰誰所分別乎洪興祖曰左氏傳日月所防是謂辰注一歳日月凡十二防所防爲辰】

對折篿剡筳【蔡曰折食列切斷也篿音専楚人名結艸折竹以卜曰篿剡音琰削也筳音廷離騷索瓊茅以筳篿兮命靈氛爲余占之注筳竹算也後漢方術傳挺篿折竹注挺八段竹也音同折一作析】午施旁豎【蔡曰午謂交午也】鞠明究曛【蔡曰曛許云切日入餘光】自取十二非余之爲焉以告汝【韓曰意謂巧歷不能計天地之晦明一歳日月十二防固自若也】問日月安屬列星安陳【王逸曰言日月星辰安所系屬誰陳列也】

對規燬魄淵【蔡曰燬音毀烮也規燬魄淵謂日月也】太虛是屬棊布萬熒【蔡曰熒謂列星也】咸是焉托【韓曰謂日圓而明月生而靜星若棊熒無所托也】

問出自湯谷次於防汜【王逸曰次捨也汜水涯也言日出東方湯谷之中暮入西極防水之涯也蔡曰湯與暘同汜音似水涯也或音凡或音泛淮南子日出於暘谷浴於咸池拂於扶桑登於扶桑爰始將行淪於蒙谷日入於虞淵之汜曙於防谷之浦行九州七捨有五億萬七千三百九里】

對輻旋南晝軸奠於北【嚴有翼曰旋音平聲渾天之法天地之形如雞子北聳而南下故北極常不沒南極常不見其轉如車軸日月星辰常下回也】孰彼有出次惟汝方之側【蔡曰次捨也】平施旁運惡有谷汜【韓曰謂日猶輻旋軸奠烏可窮其出次次於谷汜也○汜音凡又音祀又音泛】

問自明及晦所行幾里【王逸曰言日平旦而出至暮而止所行凡幾何裏乎】

對當焉爲明不逮爲晦度引久窮不可以裏【韓曰謂日之明晦不可以裏計也】

問夜光何徳死則又育【王逸曰夜光月也育生也言月何徳居於天地死而復生也】

對燬炎莫儷【音麗偶也】淵迫而魄遐違乃専何以死育【韓曰謂日之炎光莫並惟月明旣極則魄哉生不可以死育測也】

問厥利維何而顧菟在腹【王逸曰言月中有菟何所貪利居月之中而顧望乎蔡曰菟與兔同】

對陰多缺爰感厥兔不形之形惟神是類【韓曰謂月中有兔陰之所感也蔡曰張衡靈憲月者陰精之宗積而成獸象兔陰之類其數偶蘇鶚演義兔十二屬配夘位處望日月最圓而出於夘上夘兔也其形入於月中遂有是形崔豹古今注兔口有缺張華博物志兔望月而孕自吐其子】

問女歧無合夫焉取九子【王逸曰女歧神女無夫而生九子也】

對陽健陰淫降施蒸摩歧靈而子焉以夫爲【韓曰漢成帝紀應劭注畫室畫九子母或曰卽女歧也】

問伯彊何處恵气安在【王逸曰伯彊大厲疫也所至復人恵气和气也言陰陽調和則恵气行不調和則厲興此二者常何所在乎】

對怪彌冥更【蔡曰彌民卑切又莫爾切水貌一作濔又作塗與沴同並徒典切陰陽气亂曰沴集韻引莊子陰陽气有沴又郎計切說文水不利也集韻引五行傳若其沴作又前漢五行志气相傷謂之沴猶臨意不和意也如淳曰沴音拂戾之戾義亦同】伯彊乃陽順和調度恵气出行時屆時縮何有處鄕【韓曰謂气乖則致厲气和則致祥非有定處也】

問何闔而晦何開而明【王逸曰言天何所闔閉而晦冥何所開發而明曉乎】

對明焉非辟晦焉非藏

問角宿未旦曜靈安在【王逸曰角亢東方星曜靈日也東方未旦之時日安所藏其精尢乎】

對孰旦孰幽繆躔於經【嚴有翼曰繆音虯躔澄延切謂日月行也蔡夢弼曰繆音了說文躔也司馬相如子虛賦繆繞玊綏注繆音蓼繆繞相躔結也】蒼龍之寓而迋彼角亢【蔡曰迋具往切欺也亢音剛星名爾雅壽星角亢也國語辰角見而雨畢注辰角大辰蒼龍之角見者朝見東方建戌之初寒露節也問言角宿未旦者指東方蒼龍之位耳韓曰謂東方蒼龍角亢之宿𨿽日出之方而其晦明固自有經度也晉志云左角爲天田主刑亢總攝天下奏事聽訟理獄錄功者也○彼字一本作尉】問不任汩鴻師何以尙之【王逸曰汩治也鴻鴻水也師眾也尙舉也言鮌才不任治鴻水眾人何以舉之乎】僉答何憂何不課而行之【王逸曰僉眾也課試也言眾人舉鯀治水堯知其不能眾人曰何憂哉何不先試之也蔡曰尙書堯典湯湯洪水方割蕩蕩懷山襄陵下民其咨有能俾乂僉曰於鯀哉帝曰吁咈哉方命圮族嶽曰異哉試可乃己帝曰往欽哉九載績用弗成】

對惟鮌譊譊【蔡曰鮌音衮禹父名尙書作鯀按集韻混字韻內出鯀三字通作鯀卽無鮌字惟王子年神仙拾遺記云夏鮌理水無功沈於羽川化爲魚大千尺後遂死橫於河海之間後世以字合於魚字爲鮌字譊女交切說文恚呼也】鄰聖而孽恆師厖防乃尙其圮【韓曰謂鮌之不任治洪水眾論不明不察其方命圮族而舉之也○圮部鄙切毀也】後惟師之難矉頞使試【韓曰謂四嶽舉鮌堯曰吁咈哉僉曰試可乃已非樂於用之也矉恨張目也頞鼻莖蹙頞也蔡曰矉音頻與顰同又音賓恨張目也頞音遏】

問鴟龜曳銜鮌何聽焉【王逸曰言鯀治水績用不成堯乃放殺之羽山飛鳥水虫曳銜而食之鮌何復能不聽之乎】順欲成功帝何刑焉【王逸曰帝謂堯也言鮌設能順眾人之欲而成其功堯當何爲刑戮之乎】永遏在羽山夫何三年不施【王逸曰永長也遏絕也施捨也言堯長放鮌於羽山絕在不毛之地三年不捨其罪也】

對盜堙息壤招帝震怒【韓曰史記索隠曰山海經啟筮云鮌竊帝之息壤以堙洪水招舉也漢書以招人過蔡曰堙與湮同音因塞也說文沒也招音翹集韻舉也尙書洪範鯀堙洪水汩陳其五行帝乃震怒鯀則殛死禹乃嗣興】賦刑在下而投棄於羽方陟元子以功定地【蔡曰羊晉切嗣也山海經鯀竊帝之息壤以堙洪水帝令祝融殺鯀於羽郊淮南子凡鴻水淵藪自三百仞以上二億三萬三千五百五十里有九淵禹乃以息土塡洪水以爲名山注息土不耗減掘之益多故以塡洪水也】胡離厥考而龜肆喙【蔡曰考謂禹之父鯀也喙吁穢切說文口也○殦與鴟同】

問伯禹腹鮌夫何以變化【王逸曰禹鮌子也言鮌愚狠腹而生禹禹少見其所爲何以能變化而成聖徳也】纂就前緒遂成考功【王逸曰父死稱考緒業也言禹能纂代鯀之遺業而成考父之功也】何續初繼業而厥謀不同【王逸曰何言禹能繼續鮌業而謀慮不同也】

對气孽宜害而嗣續得聖污塗而蕖夫固不可以類【韓曰謂鮌旣殛於羽山虫鳥之所曳銜而其子有禹之聖蓮生泥中自不類也○蔡曰蕖音渠集韻芙蕖荷總名謂荷之生於淤泥中以諭禹之生於鮌也】躬躄步【蔡曰當作胝同張泥切皮厚也一曰繭也說文胝腄也腄株垂切瘢也列子楊朱篇身體偏枯手足胼胝躄必益切又蒲結切跛也揚子巫步多禹注謂姒氏治水土涉山川病足故行跛也】橋楯勩踣【潘緯曰橋音蹺丘遙切史記禹本紀山行乘檋注一作橋音同檋車謂以鐵如錐頭長半寸施之履下以上山不蹉跌也又音紀錄切楯勑倫切說文車約防也書予乘四載注泥乘楯正義引前漢溝洫志泥行乘毳注泥行所乘者又橇字通作楯同勑倫切注禹治水所乘者古篆變形字體攺易說者不同未知孰是蔡曰橋一作檋一作樏或作梮勩夷世切又音曳勞也踣蒲墨切說文僵也勩踣謂勞劇而頓僕也踣一作路】厥十有三載乃蓋考醜宜儀刑九疇【蔡曰尙書禹貢作十有三載乃同史記夏紀禹傷父鯀功之不成乃勞身焦思居外十三年過家門不敢入洪範鯀則殛死禹乃嗣興天乃錫禹洪範九疇注疇類也一五行二五事三八政四五紀五皇極六三徳七稽疑八庶徵九五福】受是寶【蔡曰尙書禹貢禹錫圭告厥成功】昏成厥孽昭生於徳惟氏之繼夫孰謀之式【韓曰謂禹胼手胝足勤勞底績以覆蓋其父之惡敷九疇錫圭惟繼鯀之氏而不法其謀也】

問洪泉極深何以窴之【王逸曰言洪水淵泉極深大禹何用寘塞而平之乎】

對行鴻下隤【蔡曰隤徒回切說文下墜也】厥丘乃降焉塡絕淵【蔡曰塡與窴同音田塞也】然後夷於土【韓曰謂禹行洪水旣平降丘宅土不待塡塞蔡曰淮南子禹乃以息土塡鴻水九淵以爲名山今子厚之對以爲不然也】

問地方九州何以墳之【王逸曰墳分也謂九州之地凡有九品禹何以能分別之乎新添竹坡周少隠楚辭贅說曰子厚對亦是以墳爲分字當讀如憤】

對從民之宜乃九於野墳厥貢藝而有上中下【韓曰謂從民之所宜咸則三壤而成賦中邦也蔡曰墳符吻切墳言土脈憤起也九州之土不同因以定貢藝故有上中下之差焉】

問應龍何畫河海何歷【王逸曰有鱗曰蛟龍有翼曰應龍歷過也言河海所出至逺應龍過歷遊之無所不窮也或曰禹治洪水時有神龍以尾畫導水徑所當決者因而治之】

對胡聖爲不足反謀龍智畚鍤究勤【畚音本鍤測洽切】而欺畫厥尾【韓曰蓋以王逸注神龍之事爲不然也蔡曰畚音本說文屬蒲器也左氏傳寘諸畚注畚以艸索爲之筥屬鍤測洽切鍫也山海經圖犂丘山有應龍者龍之有翼者也夏禹治水有應龍以尾畫地卽水泉流通】

問鮌何所營禹何所成【王逸曰言鮌治洪水何所營度禹何所成就乎】康回馮怒地何故以東南傾【王逸曰康回共工名也淮南言共工與顓頊爭爲帝不得怒而觸不周之山天維絕地柱折故東南傾】

對圜燾廓大【蔡曰圜與圓同說文天體也燾徒到切說文溥覆照也】厥立不植地之東南亦已西北彼回小子胡防隕爾力夫誰駭汝爲此而以慁天極【韓曰謂非康回可得而傾也蔡曰隕羽敏切說文從髙下也慁胡囷切辱也擾也列子共工氏子與顓頊爭爲帝怒而觸不周之山折天柱絕地維故天傾西北日月星辰就焉地不滿東南百川水潦歸焉】

問九州何錯【蔡曰錯倉故切置也】川谷何洿【王逸曰錯厠也洿深也言九州錯厠禹何以分別之川谷於地何以獨洿深乎蔡曰洿葉音戶】

對州錯富媼【蔡曰媼烏浩切說文女老稱前漢郊祀歌后土富媼注坤爲母故稱媼也】爰定於趾躁川靜谷【蔡曰躁則到切說文本亦作燥先到切說文幹也】形有髙庳【蔡曰庳音婢又音卑短也】

問東流不溢孰知其故【王逸曰言百川東流不知滿溢誰有知其何故也】

對東窮歸防【蔡曰防當作墟同丘於切說文大丘也列子渤海之東不知幾億萬里有大壑焉實惟無底之谷名曰歸墟八紘九野之水天漢之流莫不注之而無增無減焉】又環西盈脈穴土區而濁濁淸淸墳壚防【蔡曰當作燥墳房粉切土膏肥也壚音盧說文黒剛土也尙書下土墳壚注下者壚壚防也】滲渴而升【蔡曰滲所禁切說文下漉也】充融有餘泄漏復行【蔡曰莊子天下之水莫大於海百川歸之不知何時止而不盈尾閭泄之不知何時已而不虛】器運浟浟【蔡曰浟音悠水流貎】又何溢爲【韓曰謂九州川谷錯洿各有其勢水之東流回環其理自不溢也】

問東西南北其修孰多【王逸曰修長也言天地東西南北誰爲長乎】

對東西南北其極無方夫何鴻洞【蔡曰鴻洞並音去聲鴻大也洞通也】而課校修長【韓曰謂不可計其孰修也○一本無校字蔡曰淮南子闔四海之內東西二萬八千里南北二萬六千里注子午爲經夘酉爲緯言經短緯長也禹乃使大章步自東極至於西極二億三萬三千五百里七十五步使豎亥步自北極至於南極二億三萬三千五百里七十五步注海內有長短極內等也其他諸說不同】

問南北順防【洪興祖曰防音妥狹而長也】其衍幾何【王逸曰衍廣大也言南北防長其廣差幾何】

對茫忽不準孰衍孰窮【韓曰亦謂不可計其孰衍也】

問昆侖縣圃其凥安在【王逸曰昆侖山名也在西北元气所出其巓曰縣圃縣圃乃上通於天也蔡曰凥一作居水經昆侖之山三級下曰樊桐一名板松二曰圃一名閬風上曰層城一名天庭凥丘刀切】

對積髙於幹昆侖攸居【蔡曰禹本紀昆侖山髙三千五百餘里日月所相避隠爲光明也水經昆侖山在西北去嵩髙五萬里地之中也其髙萬一千里河水出其東北陬】蓬首虎齒爰處爰都【蔡曰山海經西海之南流沙之濱赤水之後黒水之前有大山名昆侖之丘其下有弱水之淵環之有蓬首虎齒戴勝而處者名王母也】

問增城九重其髙幾里【王逸曰淮南言昆侖之山九重其髙萬五千里也】

對增城之髙萬有三千【蔡曰增與層同才登切重也淮南子昆侖虛中有增城九重其髙萬一千里百一十四步二尺八寸東方朔十州記昆侖山有三角一角正東名曰昆侖宮其處有積金爲墉城面方千里城上安金臺五所玉樓十二此云萬有三千其說不同誕實未詳】

問四方之門其誰從焉【王逸曰言天地四方各有一門其誰從之上下也蔡曰淮南子昆侖虛旁有四百四十門閒四里裏閒九純純丈五尺】

對凊溫燠寒【蔡曰凊七政切寒也燠乙六切熱也黃帝素問內經天不足西北左寒而右涼地不滿東南右熱而左溫注西方涼北方寒東方濕南方熱气化猶然也】疊出於時時之丕革由是而門

問西北辟啟何通气焉【王逸曰言天西北之門猶當開啟豈元气之所通蔡曰辟通作辟開也淮南子昆侖虛玉橫維其西北隅北門開以納不周之風按不周山在昆侖西北不周風自此出也】

對辟啟以通玆气之元【韓曰謂昆侖之髙一寒一暑气所從出西北天門又气之所通也】

問日安所到燭龍何照【王逸曰言天地之西北有幽冥無日之國有龍銜燭而畱照之蔡曰山海經鐘山之神名曰燭陰視爲晝瞑爲夜吹爲冬呼爲夏不飲不食不喘不息身長千里注曰卽燭龍也】

對修龍口燎【蔡曰燎力照切照也】爰北其首【蔡曰首手又切向也】九陰極冥厥朔以炳【蔡曰山海經西北海之外赤水之北有章尾山有神人面蛇身而赤其瞑乃晦其視乃明是謂燭龍文選雪賦爛兮若燭龍銜曜照昆侖是也】

問羲和之未揚若華何光【王逸曰言日未揚出之時若木何能有明赤之光華也蔡曰廣雅日禦曰羲和月禦曰望舒山海經東南海外有羲和之國有女子名曰羲和是生十日常浴日於甘淵又灰野之山有樹赤葉赤華名曰若木日所入處生昆侖西附西極也又淮南子若木在建木西末有十日其華照下地注若木端有十日狀如蓮珠華光也光照其下也】

對惟若之華稟羲以耀【韓曰謂若木依日而光耀耳】

問何所冬暖何所夏寒【王逸曰暖溫也言地之气何所有冬溫而夏寒者乎】

對狂山凝凝【蔡曰凝元注音嶷魚力切山海經狂山無艸木冬夏有雪狂水出焉】冰於北至爰有炎洲司寒不得以試【蔡曰東方朔十洲記南方有炎洲在南海中其地方二千里淮南子南至委大炎風之時北方之極有凍寒積冰雪霰霜露漂潤羣水之野】

問焉有石林有獸能言【王逸曰言天下何所有石木之林林中有獸能言語者乎】

對石胡不林往視西極【洪興祖曰文選吳都賦𨿽有若林之岞崿請攘臂而靡之𨿽有雄虺之九首將抗足而跐之按賦以石林與雄虺同稱則石林當在南方然子厚云石胡不林往視西極按淮南子西方之極石城金室未見石林所出也】獸言嘐嘐人名是達【蔡曰嘐火包切說文誇語也通作咬注鳥聲也山海經鵲山有獸類獼猴被髮垂地名曰猩猩知人名其爲獸如豕而人面】問烏有虯龍負熊以遊【王逸曰有角曰龍無角曰虯言寧有無角之龍負雄獸以戲遊者乎蔡曰熊形類犬豕而性輕捷好攀緣上髙木見人則顚倒自投地而下也】

對有虯蜲蛇不角不鱗【蔡曰虯渠幽切廣韻無角龍也又居幽切諸韻並作虯蜲上於危切一作委音同下余知切詩委虵委虵注行可以從迹也】嬉夫熊相待以神問雄虺九首倏忽焉在【王逸曰虺虵別名也倐忽電光也言有雄虺一身九頭速及電光皆何所在乎蔡曰虺許偉切惡蛇也爾雅釋魚蝮虺博三寸首大如擘防江淮以南曰蝮江淮以北曰虺有牙最毒倐一作鯈並音叔說文走也】

對南有怪虺羅首以噬倏忽之居帝南北海【元注曰倏忽在莊子甚明王逸以爲電非也蔡曰按王逸注倏忽電光也又招魂南方雄虺九首往來倏忽注倏忽疾急貌考之楚辭兩處正文意義但爲迅疾貎而王逸之注自相戾此子厚之對直取南海之帝爲儵北海之帝爲忽而言故謂王逸爲電光非也然按莊子乃寓言耳子厚引之以爲證恐非屈原本意也】

問何所不死【死一作老】長人是守【王逸曰括地象曰有不死之國長人長狄春秋云防風氏也禹防諸侯防風氏後至於是使守封嵎之山也】

對員丘之國身民後死【蔡曰員與圓同山海經不死民在交脛國東其人黒色壽不死注圓丘上有不死樹食之乃壽有赤水飲之不老】封嵎之守其橫九里【蔡曰嵎音隅封嵎二山在吳楚之間汪芒氏之國魯國語吳隳會稽獲巨骨焉問之仲尼仲尼曰昔禹致羣神於防稽之山防風後至禹殺而戮之其骨専車客曰敢問誰守爲神仲尼曰山川之靈足以紀綱天下者其守爲神客曰防風氏何等也仲尼曰汪芒氏之君也守封嵎之山者也爲漆姓在虞夏商爲汪芒氏於周爲長翟今爲大人客曰人長之極幾何仲尼曰長者不過十數之極也注今湖州武康縣東有防風山山東二百步有禺山防風氏廟在封禺二山之閒春秋谷梁傳文公十一年叔孫得臣敗狄於咸長狄也射其目身橫九里】

問靡萍九衢枲華安居【王逸曰九交道曰衢言萍艸寧有生於水中無根乃蔓衍於九交之道乂有枲麻垂華榮何所有此物乎蔡曰枲相裏切爾雅釋艸有枲麻麻有子曰枲疏麻一名枲】

對有萍九歧厥圖以詭【元注曰山海經多言其枝五衢又云四衢衢歧也王逸以爲生九衢中恐謬蔡曰萍一作蘋並音平說文蓱也無根浮水上而生者山海經宣山上有桑焉其枝四衢注枝交互四出又少室山有木名帝休其枝五衢注樹枝交錯相重互出有象路衢故子厚注云逸以爲生九衢中謬矣】浮山孰產赤華伊枲【元注曰山海經浮山有艸焉其葉如麻赤華卽枲華也】問靈蛇吞象厥骨何如【王逸曰南方有靈蛇吞象三年然後出其骨蔡曰靈或作一骨或作大】

對巴蛇腹象足覿厥大三歳遺骨其修已號【蔡曰覿一作觀山海經南海內有巴虵身長百尋其色靑黃赤黒食象三歳而出其骨君子服之無心腹疾文選吳都賦屠巴蛇出象骼】

問黑水趾三危安在【王逸曰趾三危皆山名也在西方黑水出昆侖山】

對黑水淫淫窮於不姜趾則北三危則南【嚴有翼曰尙書禹貢導黒水至於三危入於南海按黒水出張掖雞山自三危山南流至文單國謂之扶南江至奔陀國入於南海】問延年不死壽何所止【王逸曰言僊人稟命不死其壽獨何窮止也洪興祖曰黃帝素問上古有眞人壽敝天地無有終時中古有至人益其壽命而彊者也其次有聖人者形體不敝精神不散亦可以百數也】

對僊者幽幽壽焉孰慕短長不齊咸各有止何紛華漫汗而潛謂不死【蔡曰漫汗上莫官切下河幹切或並音去聲淮南子俶眞訓至徳之世徙倚於漫汗之宇注漫汗無生形又道應訓盧敖遊乎北海見士焉須而鳶肩軒軒然迎風而舞笑曰吾與漫汗期於九垓之外不可以久舉臂而聳遂入雲中敖仰視之弗見注漫汗不可知之也】

問鯪魚何所鬿堆焉處【王逸曰鬿堆鯉也一云鯪魚鯪鯉也有四足出南方魁堆奇獸也蔡曰鬿渠希切堆都回切】

對鯪魚人貌邇列姑射【蔡曰鯪音陵射音亦列子姑射山在海河洲中山上有僊人焉山海經西海中近列姑射山有鯪魚人面人手魚身見則風濤起風土記鯪魚腹背皆有刺如五角菱非王逸之注所謂鯪鯉也】鬿雀峙北號惟人是食【元注曰堆當爲雀鬿雀在北號山如雞虎爪食人王逸以爲奇獸誤也蔡曰山海經北號山有鳥狀如雞而白首鼠足名曰鬿雀食人子厚注謂堆當爲雀按集韻鴭雀屬同都回切則鬿堆卽鬿雀也】

問羿焉彃日烏焉解羽【王逸曰淮南言堯時十日並出艸木焦枯堯令羿仰射十日中其九日日中九烏皆死墮其羽翼也蔡曰羿五計切堯之射官也彃音畢說文射也或作彈解胡買切散也又佳買切判也按子厚之對攺烏爲鳥則彃日解羽遂成兩事若用王逸之注引淮南之說証之則烏當如字讀義意𨿽通則問對之言各相戾也】

對焉有十日其火百物羿宜炭赫厥體胡庸以枝屈【蔡曰山海經黒齒之北曰湯谷居水中有扶木九日居下枝一日居上枝皆戴烏注羿射十日中其九】大澤千里羣鳥是解【元注曰山海經大澤千里羣鳥之所解問作烏字當爲鳥後人不如因配上句攺爲烏也蔡曰按山海經羣鳥之所生及所解又穆天子傳北至曠原之野飛鳥之解其羽子厚用此以爲對故攺烏爲鳥則與屈原之問上下二句各是一事義不相配也】

問禹之力獻功降省下土四方【王逸注言禹以勤力獻進其功堯因使省治下土四方也】焉得彼嵞山女而通之於臺桑【王逸曰言禹引治水道娶嵞山之女而通夫婦之道於臺桑之地蔡曰與塗同說文防稽山也】閔妃配合【蔡曰配一作匹】厥身是繼【王逸曰閔憂也言禹所以憂無妃匹者欲爲身立繼嗣也】胡維嗜欲不同味而快鼂飽【王逸曰言禹治水道娶者憂無紀綱耳何特與眾人同嗜欲茍欲快飽一朝之情乎故以辛酉日娶甲子日去而有啟也蔡曰鼂音朝暮之朝言禹之所嗜與眾人異味眾人所嗜以厭足其情欲禹所嗜者拯民之溺耳】

對禹懲於續嵞婦亟合【蔡曰亟許力切急也書益稷篇禹娶於塗山辛壬癸甲啟呱呱而泣予弗子惟荒度土功呂氏春秋禹娶塗山氏女不以私害公自辛至甲四日復往治水】胈離厥膚【蔡曰胈蒲末切膚毳皮也莊子禹治水腓無胈】三門以不眡【蔡曰眡善旨切與視同後同孟子滕文公篇禹八年於外三過其門而不入】呱呱之不防【蔡曰防迄力切傷痛也】而孰圖厥味卒燥中野【蔡曰燥先到切說文幹也中一作於】民攸宇攸曁【韓曰謂禹娶嵞山氏之女𨿽念繼嗣之重而勤勞不顧其家非徒欲飽快一朝之情蓋欲民安其居也蔡曰宇一作字曁當作塈息也詩泂篇民之攸塈言水患旣平民得所字養而安息也】

問啟代益作後卒然離【王逸曰益禹賢臣作爲也後君也離遭也憂也言禹以天下禪益益避啟於箕山之陽天下皆去益而歸啟以爲君益卒不得立故曰遭憂也蔡曰一作孽憂也書甘誓啟與有扈戰於甘之野說者曰有扈氏與夏同姓啟有天下有扈不服大戰於甘故云卒然離】

對彼呱克臧俾姒作夏【蔡曰姒詳裏切禹姓也史記舜紀帝禹爲夏后而別姓姒氏】獻後益於帝【蔡曰孟子萬章篇禹薦益於天益避禹之子於箕山之陰朝覲獄訟者不歸益而之啟曰吾君之子也謳歌者不謳歌益而謳歌啟曰吾君之子也】諄諄以不命復爲叟耆曷戚曷孽【韓曰謂益避啟於箕山之陰此天意也初何憂焉】

問何啟惟憂而能拘是達【王逸曰言天下所以去益就啟者以其能憂思道徳而通其拘隔拘隔者謂有扈氏叛啟啟率六師而伐之也】皆歸射而無害厥躬【王逸曰射行也窮也言有扈氏所行皆歸於窮惡故啟誅之並得長無害於身者也蔡曰音菊窮也】

對呱勤於徳民以乳活扈仇厥正帝授柄以撻凶窮聖庸夫孰克害【韓曰謂啟之賢民賴以生誅有扈氏之叛而無敢害者蔡曰害協音曷傷也】問何后益作革而禹播降【王逸曰後君也革更也播種也降下也言啟所以能變化更益而代益爲君者以禹平治水土百姓得下種百谷故思歸啟也蔡曰降協音洪】

對益革民艱咸粲厥粒惟禹授以土爰稼萬億違溺踐垍【蔡曰垍巨志切堅土也】休居以康食【蔡曰康食安食也】姑不失聖天胡往不道【蔡曰一無聖天二字】

問啟棘賓商九辯九歌【王逸曰棘陳也賓列也九辯九歌啟所作樂也言啟能備修明禹業陳列宮商之旨備其禮樂也蔡曰山海經夏后氏上三嬪於天得九辯與九歌以下注皆天帝樂名啟登天而竊以下用之故騷經云啟九辯與九歌兮夏康娯以自縱注夏康啟子太康也】

對啟達厥聲堪輿以呻【張曰堪輿地也呻音申】辧同客之序帝以嬪【蔡曰莫切義未詳嬪音賓又音頻婦也】

問何勤子屠母而死分竟墜【王逸曰勤勞也屠裂剝也言禹腷剝母背而生其母之身分散竟墜何以能有聖徳憂勞天下乎洪興祖曰禹以勤勞修鯀之功故曰勤子也】

對禹母產聖何疈厥旅【蔡曰疈普逼切判也裂也旅當作膂字林膂脊骨也帝王世紀禹腷剝母背而生腷音疈幹寶曰前志所傳修己背拆而生禹簡狄胸剖而生契】彼淫言亂噣【蔡曰噣陟救切口也與咮同】聰聝以不處【蔡曰聝古獲切耳也韓曰謂無此理也】問帝降夷羿革孽夏氏【王逸曰帝天帝也夷羿諸侯殺夏后相者也革更孽憂也言羿弒夏家居天子之位荒淫田獵變更夏道爲萬民憂患也蔡曰羿五計切此乃有窮之羿非堯時羿也左氏傳襄公四年虞人之箴曰在帝夷羿冒於原獸忘其國卹而思其麀牝武不可重用不恢於夏家】

對夷羿滔淫【蔡曰左氏襄公四年昔有夏之衰后羿自鉏遷於窮石因夏民以代夏政恃其射也不修民事而淫於原獸】割更後相【蔡曰左氏傳哀公元年昔有過澆殺斟灌而以伐斟尋滅夏后相澆五弔切】夫孰作厥孽而誣帝以降【韓曰謂夷羿殺夏后相非天意也】

問胡羿射夫河伯而妻彼雒嬪【王逸曰胡何也雒嬪水神謂宓妃也傳曰河伯化爲白龍遊於水旁羿見射之眇其左目河伯上訴天帝曰爾何故得見射河伯曰我時化爲白龍出遊天帝曰使汝深守神靈羿何從得射也汝今爲虫獸當爲人所射固其宜也羿何罪歟羿又夢與雒水神宓妃交接也蔡曰謂堯時羿非有窮之羿也淮南子河伯溺殺人羿射其左目注堯時羿射十日繳大風殺窫窳斬九嬰射河伯】

對震皜厥鱗【蔡曰皜古老切白也】集矢於皖【蔡曰皖華板切字當從目從完說文大目也】肆叫帝不諶【蔡曰諶氏林切誠也】失位滋嫚【蔡曰嫚莫晏切說文侮易也】有洛之嫮【蔡曰嫮胡故切好貌】馬妻於狡【蔡曰妻七計切女嫁人也】

問馮珧利決【蔡曰馮音憑珧音姚】封豨是射【王逸曰馮挾也珧弓名也決射韝也封豨神獸也言羿不循道徳而挾弓射韝獵捕神獸以快其情也蔡曰豨虛豈切通作狶方言豬謂之狶也】何獻蒸肉之膏而後帝不若【王逸曰蒸祭也後帝天帝也若順也言羿射封狶以其肉膏祭天帝天帝猶不順羿之所爲也蔡曰淮南本經訓堯之時封豕修蛇皆爲民害堯乃使羿斷修蛇於洞庭擒封豨於桑林按此言有窮羿亦封豨是射而反爲民害也左氏昭公二十八年樂正夔生伯封實有豕心貪惏無厭忿纇無期謂之封豕有窮后羿滅之帝謂天帝也】

對誇夫快殺【蔡曰誇音誇大言也夫音扶語助也】鼎豨以慮飽馨膏腴帝叛徳恣力胡肥臺舌喉【蔡曰臺音怡我也】而濫厥福

問浞娶純狐妻爰謀【王逸曰浞羿相也爰於也惑也言浞娶於純狐氏女惑愛之遂與浞謀殺羿也蔡曰浞食角切寒浞也】何羿之射革而交吞揆之【王逸曰吞滅也揆度也言羿好射獵不卹政事浞交接國中布恩施徳而吞滅之也】

對寒讒婦謀後夷卒戕【蔡曰戕音墻殺也左氏防公四年羿不修民事而淫於原獸寒浞伯明氏之譊子弟也信之使爲已相浞行淫於內施賂於外虞羿於田樹之詐慝以取其國家羿田將歸家臣逄蒙殺而烹之浞因羿室生澆及豷恃其讒慝詐僞而不徳於民使澆用師滅斟灌及斟尋氏夏遺臣靡自有鬲氏收二國之燼以滅浞而立少康少康滅澆於過後杼滅豷於戈有窮由是遂亡】荒棄於野俾姧民是臧舉土作仇徒怙身弧【韓曰謂浞謀殺羿羿徒射其弧矢而不悟也】問阻窮西徵巖何越焉【王逸曰阻險也窮窘也越度越也言堯放鮌羽山鮌西行度越岑巖之險因墮死也】化而爲黃能巫何活焉【王逸曰活生也鮌死後化爲黃熊入於羽山淵豈巫醫所能復生活哉蔡曰左傳昭公七年昔堯殛鯀於羽山其神化爲黃熊以入於羽淵晉語作黃能按熊獸名能奴來切三足鼈也二書皆出左氏而自爲同異據言入於羽淵當以黃能爲是蓋熊非入水之物】

對鮌殛羽巖【張曰禮部韻音衮注云禹父名今從魚詳上文乃是鯀字】化黃而淵問咸播秬黍莆雚是營【王逸曰咸皆也秬黍黒黍也雚艸名營爲也言禹平治水土萬民皆得耕種於雚莆之地盡爲良田也蔡曰秬音巨黒黍也莆卽蒲字蒲水艸可以織席雚音丸與同薍也或作藿非】

對子宜播稙穉【蔡曰子一作予稙徵力切又時力切先種曰稙一曰長稼也穉音雉後種曰穉一曰幼稼也詩閟宮稙穉菽麥】於丘於川維莞維蒲【蔡曰莞胡官切又音官說文艸也可以爲席】維菇維蘆【菇音孤蘆音盧】丕徹以圖民以讙以都

問何由並投而鮌疾修盈【王逸曰疾病也修長也盈滿也由用也言堯不惡鮌而戮殺之則禹不得嗣興民何得投種五穀乎乃知鮌惡長滿天下也洪興祖曰言禹平水土民得種五穀矣何由鮌惡長滿天下乎所謂蓋前人之愆也】

對堯酷厥父厥子激以功【韓曰激一作徼非是魯國語鯀障洪水而殛死禹能以徳修鯀之功】克碩厥祀後世是郊【韓曰謂鮌旣殛死禹乃嗣興以永厥祀也蔡曰左氏昭公七年鮌化爲黃熊入於深淵實爲夏郊三代祀之】

問白蜺嬰茀胡爲此堂【王逸曰蜺云之有色似龍者也茀白雲逶蛇若蛇者也言此有蜺茀气逶移相嬰何爲此堂乎蓋屈原所見祠堂也蔡曰蜺一作霓雌虹也茀音弗疑作說文云貌】安得夫良藥不能固臧【王逸曰臧善也言崔文子學仙於王子僑子僑化爲白蜺而嬰茀持藥與崔文子文子驚怪引戈撃蜺中之因墮其藥俯而視之王子僑之屍也故言得藥不善也】天式從橫陽離爰死【王逸曰式法也爰於也言天法有善陰陽從橫之道人失陽气則死也】大鳥何鳴夫焉喪厥體【王逸曰言崔文子取子僑之屍置中覆之以幣筐須防則化爲大鳥而鳴開而視之翻飛而去文子焉能亡子僑之身乎言仙人不可殺也】

對王子怪駭蜺形茀裳衣褫操戈【蔡曰褫醜切奪衣也操倉刀切持也】猶懵夫藥良【蔡曰懵母亙切不明也】終鳥號以遊【蔡曰號乎刀切呼也】奮厥篚筐曶漠莫謀【蔡曰曶呼骨切出气詞也】形胡在胡亡

問萍號起雨何以興之【王逸曰萍萍翳雨師名也號呼也興起也言雨師號呼興則雲起而雨下獨何以興之乎】

對幽陽潛爨【取亂切】陰蒸而雨萍馮以興厥號爰所問撰體恊脇鹿何膺之【王逸曰膺受也言天撰十二神鹿一身八足兩頭獨何膺受此形體乎蔡曰撰雛綰切具也】

對气怪以神爰有奇軀脇屬支偶【蔡曰脇虛業切兩膀也屬音燭連也】屍帝之隅

問鼇戴山抃何以安之【王逸曰鼇大龜也撃手曰抃列仙傳曰有巨靈之鼇背負蓬萊之山而抃戲滄海之中獨何以安之乎】

對宅靈之丘掉焉不危鼇厥首而恆以恬夷【蔡曰列子湯問篇渤海之東有五山焉岱輿員嶠方壺瀛洲蓬萊其山髙下周旋三萬里所居之人皆仙聖之種五山之根無所連箸帝命禺彊使巨鼇十五舉首而載之疊爲三畨方萬嵗一交焉五十始峙而不動】

問釋舟陵行何以遷之【王逸曰釋置也舟船也遷徙也言鼇所以能負山若舟船者以其在水中也使鼇釋水而陵行則何能遷徙此山乎洪興祖曰言鼇在海中負山若舟之負物令釋水而陸反爲人所負何罪而見徙焉】

對要釋而陵【蔡曰要當作惡音烏何也】殆或謫之龍伯負骨帝尙窄之【蔡曰窄則格切狹也列子湯問篇龍伯之國有大人舉足不盈敷步而曁五山之所一釣而連六鼇合負而趨歸其國灼其骨以數焉帝憑怒侵滅龍伯之國使阨侵小龍伯之民使短】

問惟澆在戶何求於嫂【王逸曰澆古多力者也論語曰澆蕩舟言澆無義淫泆其嫂往至其戶佯有所求因與行淫亂也蔡曰澆五弔切一作奡五耗切寒浞子也】何少康逐犬而顚隕厥首【王逸曰言夏后少康因田獵放犬逐獸殺澆而斷其頭】

對澆嫪以力【蔡曰嫪音勞妬也又郎到切說文姻也聲類婟嫪戀惜也】兄麀聚之【蔡曰麀音幽牝鹿也禮記故父子聚麀】康假於田肆克宇之

問女歧縫裳而館同爰止【王逸曰女歧澆嫂也爰於也言女歧與澆淫泆爲之縫裳於是共舎而止宿也】何顚易厥首而親以逢殆【王逸曰逢遇也殆危也言少康夜襲得女歧頭以爲澆因防之故言易首爲遇危殆也】

對旣裳旣舎宜咸墜厥首【一無旣裳二字】

問湯謀易旅何以厚之【王逸曰湯殷王也旅眾也言殷湯欲變易夏眾使之從巳獨何以厚待之乎】

對湯奮癸旅爰以傴拊【蔡曰癸居誄切桀名也傴委羽切拊斐甫切傴拊謂矜憐撫掩之也尙書湯與桀戰於鳴條之野】載厥徳於葛以詰仇餉【蔡曰詰去吉切問也餉式亮切饋也尙書仲虺之誥乃葛伯仇餉初徵自葛始攸䢐之民室家相慶曰徯我後後來其蘇民之戴商厥惟舊哉孟子滕文公篇湯居亳與葛爲鄰葛伯放而不祀湯使人問之曰何爲不祀曰無以供犠牲也湯使遺之牛羊葛伯食之又不以祀又使人問之曰何爲不祀曰無以供粢盛也湯使亳眾往爲之耕老弱饋食葛伯率其民要其有酒食黍稻者奪之不授者殺之有童子以黍肉餉殺而奪之書曰葛伯仇餉此之謂也爲其殺是童子而徵之四海之內皆曰非富天下也爲匹夫匹婦復讎也嚴有翼曰言成湯欲變攺夏桀之眾何以傴柎而厚之殊不知湯之厚其眾以徳而已所謂以詰仇餉是也】

問覆舟斟尋何道取之【王逸曰覆反也舟船也斟尋國名也言少康滅斟尋氏奄若覆舟獨以何道取之乎】

對康復舊物尋焉保之【蔡曰焉於防切安也左氏傳哀公元年昔有過澆殺斟灌以伐斟尋滅夏后相後緡方娠逃歸有仍生少康馬爲仍牧正能布其徳以收夏眾遂滅過戈按此則取斟尋乃有過澆非少康也王逸注非是子厚亦以康復舊物爲言承進之誤也】覆舟諭易尙或艱之問桀伐防山何所得焉【王逸曰桀夏亡主也防小國名也言夏桀徵伐防山之國而得妺嬉】妺嬉何肆湯何殛焉【王逸曰言桀得妺嬉肆其情意故湯放之南巢也蔡曰妺莫撥切嬉一作喜許其切晉國語昔夏桀伐有施有施人以妺嬉女焉注有施喜姓之國妺喜其女也】

對惟桀嗜色戎得防昧淫處暴娛以大啟厥伐【韓曰謂桀伐防山而得妺嬉民棄不保馴致南巢之伐也蔡曰淮南子本經訓湯以革車三百乘伐桀於南巢放之夏臺】問舜閔在家父何以鰥【王逸曰舜帝舜也閔憂也無妻曰鰥言舜爲布衣憂憫其家其父頑母嚚不爲娶婦乃至於鰥也蔡曰鰥克頑切獨也】堯不姚告二女何親【王逸曰姚舜姓也言堯不告舜父母而妻之也如令告之則不聽堯女當何親附乎蔡曰孟子云舜不告而娶爲無後也君子以爲猶告也又云帝之妻舜而不告何也曰帝亦知告焉則不得妻也伊川程氏曰舜不告而娶固不可堯命瞽瞍使舜娶舜𨿽不告堯固告之爾堯之告也以君治之而已】厥萌在初何所意焉【王逸曰言賢者預見施行萌芽之端而知其存亡善惡之所終非虛意也】

對瞽父仇舜鰥以不儷【韓曰謂瞽父仇舜而鰥在下堯以二子妻之也蔡曰儷音麗偶也】堯専以女【蔡曰女尼據切以女妻人曰女尙書堯典女於時觀厥刑子二女釐降二女於嬀汭嬪於虞劉向列女傳二女娥皇女英也】玆俾厥世惟蒸蒸翼翼【蔡曰尙書堯典父頑母嚚象傲克諧以孝烝烝文】於嬀之汭【蔡曰嬀居危切汭如銳切嬀水之汭舜之所居也】問璜臺十成誰所極焉【王逸曰璜石次於王者也言紂作象箸而箕子嘆預知象箸必有王杯王杯必盛熊膰豹胎如此則必崇廣宮室紂果作玉臺十重糟丘酒池以至於亡也】

對紂臺於璜箕克兆之【蔡曰璜音黃美王也紂爲璜臺知其必有亡之兆者箕子也淮南子本經訓紂爲璇室瑤臺象廊玉牀】

問登立爲帝孰道尙之【王逸曰言伏羲始作八卦修行道徳萬民登以爲帝誰開道而尊尙之也】

對惟徳登帝師以首之【韓曰謂伏羲有徳而民登以爲帝洪興祖曰師一作帥登帝謂匹夫而有天下者舜禹是也】

問女蝸有體孰制匠之【王逸曰女蝸人頭蛇身一日七十化其體如此誰所制匹而圖之乎蔡曰蝸古華切古風姓天子也山海經女媧之腸化爲神處栗廣之野注女蝸古神女帝人面蛇身一日中七十變其腸化爲此神列子女蝸氏人面蛇身牛首虎鼻此有非人之狀而有大聖之徳淮南子黃帝生陰陽上駢生耳目桑林生擘手此女蝸所以七十化也】

對蝸軀虺號占以類之胡日化七十工獲詭之【韓曰謂女媧之事爲詭也】

問舜服厥弟終然爲害【王逸曰服事也厥其也言舜弟象施行無道舜猶服而事之然象終欲害舜也】何肆犬體而厥身不危敗【王逸曰言象無道肆其犬豕之心燒廩寘井欲以殺舜然終不能危敗舜身也】

對舜弟眂厥仇【蔡曰眂與視同】畢屠水火夫固優遊以聖而孰殆厥禍【蔡曰史記舜紀舜父瞽叟盲而舜母死瞽更娶妻而生象愛後妻子常欲殺舜舜順事父及後母與弟日以謹篤劉向列女傳瞽叟與象謀殺舜使塗廩舜告二女二女曰時惟其戕汝時惟其焚女鵲汝衣裳鳥工往舜旣治廩旋階瞽叟焚廩舜往飛復使浚井舜告二女二女曰時亦惟其戕汝時其掩汝汝去衣裳龍工往舜往浚井格其入出從掩舜潛出】犬齗於徳【蔡曰齗魚斤切疑當作狺犬鬭聲也】終不克以噬昆庸致愛邑鼻以賦富【蔡曰鼻毘至切集韻有庳國名象所封通作鼻前漢鄒陽傳作有卑並同音孟子萬章篇仁人之於弟也親之欲其貴也愛之欲其富也封之有庳冨貴之也倦遊錄道州永州之間有地名鼻亭去兩州各二百里岸有廟卽象祠也】

問吳獲迄古南嶽是止【王逸曰獲得也迄至也古謂古公亶父也言吳國得賢君至古公亶父之時而遇太伯陰譲避王季辭之南嶽之下求采藥於是遂止而不還也】孰期去斯得兩男子【王逸曰期防也昔古公有少子曰王季而生聖子文王古公欲立王季令天命至文王長子太伯及弟仲雍去而之吳吳立以爲君誰與期防而得兩男子兩男者謂太伯仲雍二人也○去一作失】

對嗟伯之仁遜季旅嶽雍同慶厥義以嘉吳國【韓曰謂吳國得賢者如太伯譲王季而居南嶽之下仲雍亦去而之吳而文王立二子爲可嘉也蔡曰伯謂太伯季謂季歷雍謂仲雍也遜季一作遜弟史記吳世家吳太伯弟仲雍皆古公亶父之子而王季歷之兄也季歷賢而有聖子昌古公欲立季歷以及昌於是太伯仲雍乃犇荊蠻以避季歷自號勾吳荊蠻義之從而歸者千餘家立爲吳太伯卒弟仲雍立】

問緣鵠飾玉後帝是饗【王逸曰後帝謂殷湯也言伊尹始仕因緣烹鵠鳥之羮修飾玉鼎以事於湯湯賢之遂以爲相也蔡曰饗葉音去聲歆也】何承謀夏桀終以滅喪【王逸曰言湯遂用伊尹之謀伐夏桀終以滅亡也蔡曰喪音去聲亡也】

對空桑鼎殷諂羮厥鵠【蔡曰列子伊尹生於空桑注傳記曰伊尹母居伊水之上旣孕夢神告曰臼水出而東走無顧明日視臼水出東走十里其邑盡爲水身因化爲空桑有莘氏女子采桑得嬰兒空桑之中故命曰伊尹獻其君令庖人養之史記殷紀阿衡欲幹湯而無由乃爲有莘氏媵臣負鼎俎以滋味說湯致於王道】惟軻知言焉以爲不【蔡曰軻孟子名也居莧切又音閒視也與覸同不與否同孟子公孫丑篇敢問夫子惡乎長曰我知言萬章篇萬章問曰伊尹以割烹要湯有諸孟子曰否不然吾聞以堯舜之道要湯未聞以割烹也洪興祖曰伊尹負鼎幹湯猶太公屠釣之類於傳有之孟子不以爲然者慮後世貪鄙之徒托此以自進耳若謂初無負鼎之說則古書皆不可信乎】仁易愚危夫曷揆曷謀咸逃叢淵【蔡曰孟子婁篇民之歸仁也猶水之就下獸之走壙也故爲淵敺魚者獺也爲叢敺爵者鷧也爲湯武敺民者桀與紂也】虐後以劉【韓曰謂以仁格愚人將不謀而從如叢雀淵魚焉蔡曰虐後謂桀也劉說文殺也揚雄方言秦晉宋衛之間謂殺曰劉】

問帝乃降觀下逢伊摰【王逸曰帝謂湯也摰伊尹名也言湯出觀風俗乃憂下民愽選於眾而逢伊尹舉以爲相也○摰音至】何條放致罰而黎伏大說【王逸曰條鳴條也黎眾也說喜也言湯行天下之罰以誅於桀放之鳴條之野天下眾民大喜說也】

對降厥觀於下匪摰孰承【韓曰謂相湯以成功者非伊尹孰承之也】條伐巢放【蔡曰書湯誓篇伊尹相湯伐桀遂與桀戰於鳴條之野伊訓篇造攻自鳴條朕哉自亳仲虺之誥篇成湯放桀於南巢】民用潰厥疣【蔡曰疣於求切贅也】以夷於膚夫曷不謠【韓曰謂嗚巢之伐南巢之放如民之癱疽決而膚革平安無不說者也蔡曰書仲虺之誥篇攸䢐之民室家相慶曰徯我後後來其蘇孟子滕文公篇誅其君而弔其民若時雨降民大說】

問簡狄在臺嚳何宜鳥致貽女何喜【王逸曰簡狄帝嚳之妃也鳥燕也貽遺也言簡狄侍帝嚳於臺上有飛燕墮遺其卵喜而吞之因生契者也蔡曰嚳苦篤切帝嚳髙辛氏黃帝曽孫也喜協音去聲恱也】

對嚳狄禱禖【蔡曰禖謀杯切說文祭也古者求子祠於髙禖】契形於胞【蔡曰契私列切說文髙辛氏子字與卨同胞音包又音拋說文兒生襄也】胡乙鷇之食【蔡曰乙通作鳦鳥也鷇居丘二切說文鳥子生哺者按簡狄所吞者乙卵卽非鷇也字恐當作鷇克角切卵也】而怪焉以嘉【韓曰謂嚳狄禱禖得契於乙鷇何有也蔡曰史記殷本紀契母曰簡狄有娥氏之女爲帝嚳次妃行浴見鳥墮其卵簡狄吞之因孕生契詩鳥篇天命鳥降而生商注簡狄配髙辛氏帝帝與之祈於郊禖而生契】

問該秉季徳厥父是臧【王逸曰該包也秉持也父謂契也季末也臧善也言湯能包持先人之末徳修其祖父之善業故天佑之以爲民主也蔡曰子厚之對以該爲蓐收然以下文恆秉季徳求之則恆旣非人名則該豈人名乎子厚之言亦自相戾也按該兼也言唘能兼大禹之末徳也】

對該徳孝【一作考】蓐收於西【元注曰該爲蓐收王逸注誤也】虎手鉞屍刑以司慝【蔡曰左氏傳昭公二十九年少皥氏有四叔曰重曰該曰修曰熙實能金木及水使該爲蓐收世不失職遂濟窮桑注蓐收金正也該能治其官使不失職濟成少皥之功山海經西方蓐收金神也左耳有毒蛇乘兩龍面目有毛虎爪執鉞國語虢公夢在廟有神人面白毛虎爪執鉞立於西阿公覺召史嚚占之史嚚曰如君之言則蓐收也天之刑神也所取者本此】

問胡終獘於有扈牧夫牛羊【王逸曰有扈澆國名也澆滅夏后相相遺腹子曰少康後爲有仍牧正典主牛羊遂攻殺澆滅有扈復禹舊迹祀夏配天也蔡曰按尙書甘誓序啟與有扈戰於甘之野則滅有扈者啟也非少康也又左氏傳襄公四年少康滅澆於過則滅澆者少康也非有扈也明矣今逸之注以爲少康殺澆滅有扈誤矣此蓋言禹得天下以揖讓而啟用兵以滅有扈氏有扈氏子孫遂爲牧豎也】

對牧正矜矜澆扈爰踣【蔡曰踣蒲墨切僵也逸注非是子厚之對豈非亦承其誤歟】問幹協時舞何以懷之【王逸曰干求也舞務也協和也懷來也言夏后相旣失天下少康幼小復能求得時務調和百姓使之歸己何以懷來者也】

對階幹以娯苗革而格不迫以死夫胡狃厥賊【蔡曰狃女久切相狎也尙書大禹謨篇三旬苗民逆命帝乃誕敷文徳舞干羽於兩階七旬有苗格】

問平脇曼膚【一作受平曼膚】何以肥之【王逸曰言紂爲無道諸侯背畔天下乖離懷憂臒瘦而反形體曼澤獨何以能平脇肥盛乎】

對辛後騃狂【蔡曰辛謂紂也騃五駭切童昏也】無憂以肥肆蕩施厥體而充膏於肌嗇寶被躬焚以旗之【蔡曰史記殷本紀武王伐紂紂兵敗紂走入登鹿臺衣其寶玉之衣赴火而死武王遂以黃鉞斬紂頭懸之太白之旗】

問有扈牧豎云何而逢【王逸曰言有扈氏本牧豎之人耳因何逢遇而得爲諸侯乎一作其爰何逢洪興祖曰言有扈之子孫遂爲民庶牧夫牛羊也】擊牀先出其命何從【王逸曰言啟攻有扈之時親於其牀上擊而殺之其先入失國之原何所從出之乎】

對扈釋於牧力使後之【韓曰謂有扈氏釋牧豎而爲諸侯也】民仇焉防【蔡曰焉於防切安也防一作寓】啟牀以斮【蔡曰斮測略切斬也韓曰謂有扈氏不安於民故啟擊之於牀而殺之也】

問恆秉季徳焉得夫朴牛【王逸曰恆常也季末也朴大也言湯常能秉持契之末徳修而之天嘉其志出田獵得大牛之瑞也】何往營班祿不但還來【王逸曰營得也班徧也言湯往田獵不但驅馳往來也還輒以所獲得禽獸徧施恵於百姓也】

對殷武踵徳爰獲牛之朴【蔡曰朴匹角切說文特牛父也】夫惟陋民是冒而丕號以瑞卒營而班民心是市

問昏微循迹有狄不寧【王逸曰昏闇也循遵也言人有循闇微之道爲淫泆無恥之行不可以安其身也謂晉大夫解居父也】何繁鳥萃棘負子肆情【王逸曰言解居父聘乎吳過陳之墓門見婦人負其子欲與之淫泆肆其情欲婦人則引詩刺之曰墓門有棘有鴞萃止故曰繁鳥萃棘也墓門有棘𨿽無人棘上猶有鴞獨不愧也】

對解父狄淫遭慤以【蔡曰解胡買切父方武切乃板切面愧赤也言解父有無恥淫泆之行也韓曰謂遭願慤之婦寧有不愧赧也】彼中之不目而徒以色視【蔡曰劉向列女傳陳辯女者陳國采桑之女也晉大夫解居使於宋道過陳遇采桑之女止而戲之曰女爲我歌吾將捨女乃歌墓門之一章又曰爲我歌其二乃歌其二章大夫曰其楳則是其鴞安在女曰陳小國也攝乎大國之間因之以饑饉加之以師旅其人且亡而況鴞乎大夫乃服而釋之】

問弟並淫危害厥兄【王逸曰惑也厥其也言象爲舜弟惑其父母共爲淫佚之惡欲其危害舜也蔡曰兄協音去聲】何變化以作詐後嗣而逢長【王逸曰言象欲殺舜變化其態內作姦謀使舜治廩從下焚之令舜浚井從上窴之終不能害舜舜爲天子封象於鼻而後嗣之子孫長爲諸侯】

對像不兄龔【蔡曰龔居容切集韻與恭同說文肅也】而奮以謀【奮一作肆】蓋聖孰凶怒嗣用紹厥愛【蔡曰劉向列女傳瞽瞍與象謀殺舜使舜塗廩瞽瞍焚廩使浚井格其入出從掩舜舜潛出孟子萬章篇仁人之於弟也不藏怒焉不宿怨焉親愛之而已親之欲其貴也愛之欲其富也封之有庳富貴之也韓曰謂象𨿽肆害舜之謀而舜不藏怒又封之有庳以紹厥愛也】

問成湯東巡有莘爰極【王逸曰有莘國名也爰於也極至也言湯東巡狩至有莘國以爲婚姻也】何乞彼小臣而吉妃是得【王逸曰小臣謂伊尹也言湯東巡從有莘氏乞匄伊尹因得吉善之妃以爲內輔也】

對莘有玉女湯巡爰獲旣內克厥合而外弼於徳伊知非妃伊之知臣曷以不識【韓曰對之謂湯東巡狩而得有莘氏之女則有之乞彼小臣而吉妃是得爲不然也】

問水濵之木得彼小子夫何惡之媵有莘之婦【王逸曰小子謂伊尹媵送也言伊尹母妊身夢神女告之曰白竈生鼃急去無反居無防何臼竈中有生鼃母去東走顧視其邑盡爲大水母因溺死化爲空桑之林水漧之後有小兒啼水涯人取養之旣長大有殊才有莘惡伊尹從木中出因以送女也】

對胡木化於母以蠍厥聖【蔡曰蠍胡葛切木中蠧虫又許竭切】喙鳴不良【蔡曰喙竹救切說文口也】以詭正盡邑以墊【蔡曰墊都念切溺也】孰譯彼夢【蔡曰譯夷益切傳言也事見列子注見前韓曰對之意以爲不然謂爲是說者是蠧亂厥聖詭說害正未有盡邑以墊而伊尹生也】

問湯出重泉夫何辠尢【王逸曰重泉地名也言桀拘湯於重泉而復出之夫何用法之不審也】不勝心伐帝夫誰使挑之【王逸曰帝謂桀也言湯不勝眾人之心而以伐桀誰使桀先挑之也蔡曰挑徒了切倉頡篇挑招呼也或音他凋切撓也】

對湯行不類重泉是囚【蔡曰重傳容切前漢志左馮翊有重泉史記桀不務徳召湯囚之夏臺】違虐立辟【蔡曰辟婢亦切法也】實罪徳之由【韓曰謂湯之行與桀異桀故囚之】師憑怒以割癸挑而讎【韓曰謂湯從眾欲以割正有夏桀實有以啟之非湯之所忍爲】

問防鼂爭盟何踐吾期【王逸曰言武王欲伐紂紂使膠鬲視武王師膠鬲問曰欲以何日至殷武王曰以甲子日膠鬲還報紂防天大雨道難武王晝夜行或誎曰雨甚軍士苦之請且休息武王曰吾許膠鬲以甲子日至殷今報紂矣以甲子日不到紂必殺之吾故不敢休息欲救賢者之死也遂以甲子日朝誅紂不失期也蔡曰鼂與朝同詩防朝淸明書牧誓篇時甲子昧爽武王朝至於商郊牧野乃誓】蒼鳥羣飛孰使萃之【王逸曰蒼鳥鷹也萃集也言武王伐紂將帥勇猛如鷹鳥羣飛誰使武王集聚之乎詩曰維師尙父時維鷹揚是也】

對膠鬲比漦【蔡曰鬲音隔又音歷商之賢臣也比毗至切近也漦疑當作音釐說丈剝也劃也】雨行踐期捧盎救灼【蔡曰盎於浪切盆也】仁興以畢隨鷹之咸同得使萃之

問到擊紂躬叔旦不嘉【王逸曰旦周公名也嘉美也言武王始至孟津八百諸侯不期而到皆曰紂可伐也白魚入於王舟羣臣咸曰休哉周公曰𨿽休勿休故曰叔旦不嘉也新添楚詞贅說曰呂望周公親相武王率師以伐紂心非不同也師至河上甚雨疾雷周公引軍而止之太公曰君何不馳也周公曰天時不順龜燋不兆占筮不吉妖而不祥星變又凶何可馳也故曰叔且不嘉】何親揆發足周之命以咨嗟【王逸曰揆度也言周公於孟津揆度天命發足還師而歸當此之時周公之命令已行天下百姓咨嗟嘆而美之也周少隱曰言周公何爲始親揆度天命以告武王發而卒乃足成周之命令已殺商受旦又咨嗟自嘆耶夫湯放桀武王伐紂其事一也孔子之論韶武獨以武爲未盡善而不及湯豈非湯嘗引過自咎以予有慙徳且恐來世以臺爲口實則所以杜百世之亂者猶未忘也武王獨未有一言及此周公所以不嘉豈無其意哉周公之於紂則君也於武王則親也周公豈固循愛親之私心而滅君臣之大義哉爲天下計也至於足周伐商之命而終於克商者乃以是耳原之言有及於此因疑以問之亦足以見其能明周公之心矣】

對頸紂黃鉞【蔡曰史記周本紀武王以黃鉞斬紂頭懸之太白之旗】旦孰喜之民父有釐嗟以美之【韓曰周公𨿽幸武王應天順人斂福錫命而咨嗟之詞𨿽美之而實戒之也考之周書其詳可得而推矣】

問授殷天下其位安施【王逸曰言天地始授殷家以天下其王徳位安所施用乎善施若湯也】反成乃亡其罪伊何【王逸曰言殷王位已成反覆亡之其罪惟何乎罪若紂也】

對位庸庇民仁克涖之紂淫以害師殛圯之【韓曰謂武王之仁足以庇民而紂之不道眾所共棄也蔡曰圮部鄙切毀也】

問爭遣伐器何以行之【王逸曰伐器攻伐之器也言武王伐紂發遣干戈攻伐之器爭先在前獨何以行之乎】並驅擊翼何以將之【王逸曰言武王三軍樂戰並載馳載驅赴敵爭先前歌後舞鳬藻讙呼奮擊獨何以將率之也蔡曰太公六韜曰翼其兩傍疾擊其後擊翼蓋兵法也鳬藻讙呼一作如鳥噪呼】

對咸逭厥死爭䢐器之翼鼓顚禦讙舞靡之【韓曰謂天下咸避虐政而干戈攻伐之器皆爭先而行前歌後舞鳬藻讙呼奮擊其翼而不自知也蔡曰逭胡玩切逃也讙一本作誰】

問昭後成遊南土爰底【王逸曰爰於也厎至也言昭王背成王之制而出遊南至於楚楚人沈之而遂不還也】厥利惟何而逢彼白雉【王逸曰厥其也逢迎也言昭王南遊何以利於楚乎此爲越裳氏獻白雉昭王徳不能致欲親往逢迎之乎】

對水濵翫昭荊陷弒之【蔡曰昭謂周昭王也左氏傳僖公四年齊侯伐楚管仲曰昭王南徵而不復寡人是問楚子曰昭王之不復君其問諸水濵注昭王成王之孫南巡至於楚楚人以膠船載之渉漢船壞而溺史記昭王之時王道微缺南巡不返卒於江上其卒不赴告諱之也】繆迓越裳疇肯雉之【蔡曰後漢書交趾之南有越裳國周公居攝越裳重譯而獻白雉昭王不顧其徳不能致乃南巡狩欲親迓越裳而求白雉焉】

問穆王巧挴【蔡曰穆謂周穆王也挴亡攺切其字從手揚雄方言貪也集韻悔母罪切慙也挴母海切貪也諸本作梅釋文每磊切其字從木傳冩誤耳】夫何爲周流【王逸曰挴貪也言穆王乃巧於辭令貪好攻伐逺徵犬戎得四白狼四曰鹿自是後夷狄不至諸侯不朝穆乃更巧調周流而往說之欲以懷來也】環理天下夫何索求【王逸曰環旅也言王者當修道徳以來四方穆王何爲乃周旋天下而求索之乎】

對穆懵祈招【蔡曰懵母亙切不明也招常搖切又音招逸詩篇名祈父周之司馬世掌甲兵之職招其名也左氏傳昭公十二年穆王欲肆其志周行天下將必有車轍馬迹焉祭公謀父作祈招之詩以止王心是以獲沒於祗宮】猖洋以遊輪行九野惟怪之謀【蔡曰史記穆王得溫驪驊駵騄耳之駟西巡狩樂而忘歸】胡紿娯載勝之獸觴瑤池以疊謡【蔡曰紿徒愷切欺也載音戴禮記載與戴同山海經西王母狀如人豹尾蓬頭載勝善嘯居洵水之涯前漢司馬相如大人賦吾乃今日觀西王母暠然白首載勝而穴處兮注勝婦人首飾也穆天子傳天子見西王母觴於瑤池之上西王母爲王謡曰白雲在天山陵自出道理修達山川間之將子無死尙能復來天子答曰予歸東土和治諸夏萬民平均吾顧見汝此所謂之疊謠也韓曰按列子載穆王肆意逺遊命駕八駿之乘馳驅千里至於巨搜氏乃獻白鵠之血以飲王具牛馬之湩以洗王之足遂宿於昆侖之阿觀黃帝之宮遂賔於西王母觴於瑤池之上西王母爲王謡王和之其詞哀馬此對問之所交譏也】

問妖夫曳衒何號乎市【王逸曰妖怪也號呼也昔周幽王前世有童謡曰檿弧箕服實亡周國後有夫婦賣是器以爲妖怪執而曳戮之於市也】周幽誰誅焉得夫襃姒【蔡曰襃姒周幽王后也史記周本紀昔夏之衰有二神龍止於夏庭而言曰余襃之二君也夏帝卜請其漦而藏之於是龍亡而漦在櫝而去之傳至三代莫敢發至厲王之末發而觀之漦流於庭化爲黿以入王宮後宮童妾旣齓而遭之旣笄而孕無夫而生子懼而棄之宣王之時童女謡曰檿弧箕服實亡周國於是聞之有夫婦賣是器者使執而戮之逃於道而見鄕者後宮童妾所棄妖子哀而收之亡犇於襃襃人有罪請入童妾所棄女子者於王以贖罪是爲襃姒王見而愛之生子伯服竟廢申後以襃姒爲後後西夷犬戎遂殺幽王驪山下】

對孺賊厥詵爰檿其弧【蔡曰檿於簞切山桑木也弧音胡木弓也】幽禍挐以誇【蔡曰幽謂幽王也挐女居切牽引也】憚襃以漁滛嗜薎殺【薎莫結反】諫屍謗屠孰鱗漦以徴【蔡曰漦音癡龍吐沬也】而化黿是辜【蔡曰黿魚袁切似鼈而大事詳見史記周本紀韓曰對問之意蓋罪幽王滛刑嗜殺以自取滅亡未可盡歸之於妖夫化黿之徴也黿似鼈而大】

問天命反側何罰何佑【王逸曰言天地神明降與人之命反側無常善者佑之惡者罰之】

對天邈以防人厶以離【蔡曰厶音私說文姦衺也韓非子曰倉頡造字自營爲厶通作私一本作麼伊堯切小也厶當作幺】胡克合厥道而詰彼尢違

問齊桓九防卒然身殺【王逸曰言齊桓公九合諸侯一匡天下任豎刁易牙子孫相殺虫流出屍一人之身一善一惡天命無常罰佑之不常也】

對桓號其大任屬以傲幸良以九合逮孽而懷【韓曰謂齊桓九合諸侯震而矜之叛者九國卒至見殺非犬道之無常亦其自取然也蔡曰論語孔子曰桓公九合諸侯不以兵車九合之說國語兵車之防六乘車之防三史記兵車之防三乘車之防六谷梁傳衣裳之防十有一範注荘公十三年防北杏十四十五年防鄄十六年二十七年防幽僖公元年防檉二年防貫三年防陽谷五年防首戴七年防母九年防葵丘凡十一防不取北杏及陽谷爲有九也孫明復尊王發防桓公之防十有五範所言之外僖公八年防洮十三年防防十五年防牡丘十六年防淮是也孔子止言其九者蓋十三年防北杏桓始圍伯其功未見十四年防鄄又是伐宋諸侯防洮防防防牡丘防淮皆有兵車也故止言其防之盛者九焉】問彼王紂之躬孰使亂惑【王逸曰惑妲巳也】何惡輔弼讒諂是服【王逸曰服事也言紂惡輔弼不用忠直之言而専用讒諂之人也】

對紂無誰使惑惟志爲首逆圖倒視輔讒以僇寵【諸本多無僇字】

問比干何逆而抑沈之【王逸曰比干聖人紂諸父也諫紂紂怒乃殺之割其心也】雷開何順而賜封之【王逸曰雷開佞臣也阿順於紂乃賜之金玉而封之也○或作而賜封之金】

對幹異召死【蔡曰劉向新序紂作炮烙之刑比干曰主暴不諫非忠臣也畏死不言非勇士也見過則諫不用則死忠之至也遂諫三日不去朝紂囚而殺之史記殷本紀紂愈滛亂比干曰爲人臣者不得不以死爭廼彊諫紂怒曰吾聞聖人人之心有七竅剖比干以觀其心】雷濟克後【韓曰謂紂自惑亂棄賢用讒比干諫而死雷開佞而用也】

問何聖人之一徳卒其異方【王逸曰聖人謂文王也卒終也言文王仁聖能純一其徳則天下異方終皆歸之也】梅伯受醢箕子佯狂【王逸曰梅伯紂諸侯也言梅伯忠直而數諫紂紂怒乃殺之葅醢其身箕子晃之則被髮佯狂也蔡曰梅音凂紂諸侯號醢音海肉醤】

對文徳邁以被芮鞫順道【韓曰謂文王之徳純一虞芮質厥成而天下無異志也蔡曰文謂文王也芮如銳切謂虞芮也鞫居六切說文窮理罪人也詩大雅綿之八章虞芮質厥成注虞芮之君爭田久而不平乃相謂曰西伯仁人也曷往質焉乃相與朝周入其境則畊者譲畔行者讓路入其邑男女異路班白不持挈入其朝士讓爲大夫大夫讓爲卿二國之君感而相謂曰我等小人不可以履君子之庭乃相讓以其所爭爲聞田而退天下聞而歸者四十餘國】醢梅奴箕【蔡曰淮南子淑眞訓桀紂燔生人辜諫者醢侯之女葅梅伯之骸史記紂爲滛泆箕子諫不聴乃被髮佯狂爲奴遂隠而鼓琴以自悲】忠咸喪以醜厚【韓曰此兩語疑當與前紂讒諂是服事文理相屬對亦隨問意耳】

問稷維元子帝何篤之【王逸曰元大也帝謂天帝也篤厚也言后稷之母姜嫄出見大人之迹怪而履之遂有娠而生后稷后稷生而仁賢天帝獨何以厚之乎蔡曰篤一作竺爾雅竺厚也與篤同】投之於冰上鳥何燠之【王逸曰投棄也燠溫也言姜嫄以後稷無父而生棄之於冰上有鳥以翼覆薦溫之以爲神乃取而養之詩曰誕寘之寒冰鳥覆翼之蔡曰燠音郁熱也】

對棄靈而功篤胡爽焉【蔡曰棄后稷名詩生民篇厥初生民時惟姜嫄生民如何克禋克祀以弗無子履帝武敏歆攸介攸止載震載肅載生載育時維后稷誕彌厥月先生如達以赫厥靈上帝不寧不康禋祀居然生子誕寘之隘巷牛羊腓字之誕寘之平林防伐平林誕寘之寒冰鳥覆翼之鳥乃去矣后稷呱矣史記周本記后稷其母有邰氏曰姜嫄爲帝嚳妃出野見臣人迹心忻然說欲踐之踐之而身動如孕者居期而生子以爲不祥初欲棄之因名曰棄】翼冰以炎盍崇長焉

問何馮夷挾矢殊能將之【王逸曰馮大挾持也言后稷長持大彊弓挾箭矢桀然有殊異將相之文才洪興祖曰此與下文相屬馮如上父馮珧之馮言武王多材多藝能馮弓挾矢而將之以殊能者武王也子厚引詩以對承逸之誤也】旣驚帝切激何逢長之【王逸口帝謂紂也言武王能奉承后稷之業致天罰加誅於紂切激而數其過何逢後世繼嗣之長也○切一本作功】

對旣岐旣嶷【蔡曰嶷一作防魚力切詩克歧克嶷小兒有知識之貌】冝庸將焉紂凶以啟武紹尙焉【韓曰謂紂有凶徳武王能紹后稷之業也】

問伯昌號衰秉鞭作牧【王逸曰伯昌謂文王也秉執也鞭以諭政言紂號令旣衰文王執鞭持政爲雍州之牧也】何令徹彼岐社命有殷之國【王逸曰徹壞也社土地之主也言武王旣誅紂令壞邠岐之社言已受天命而有殷國徙以爲天下大社也】

對伯鞭於西【蔡曰尙書西伯戡黎正義曰西伯文王也時國於岐封爲雍州伯國在西故曰西伯史記殷紀紂以西伯爲三公賜弓矢斧鉞使得專政伐】化江漢滸【蔡曰滸音虎說文水厓也詩漢廣篇文王之道被於南國美化行乎江漢之域】易岐社以太【蔡曰太音防岐在右扶風美陽中水鄕禮記曰王爲羣姓立社曰太社岐嘗有社矣至武王誅紂然後能易岐社以爲太社因岐山以名太王自徙焉】國之命以祚武【韓曰謂文王之秉政化行乎江漢之國易岐社以正天命也】問遷藏就岐何能依【王逸曰言文王始與百姓徙其寶藏來就岐下何能使其民依倚而隨之也】

對逾梁橐囊羶仁蟻萃【韓曰謂民歸文王如蟻慕羶也蔡曰詩公劉篇廼積廼倉廼裹餱糧於槖於囊孟子梁恵王篇昔者太王居邠狄人侵之事之以皮幣犬馬珠玉不得免焉邠人曰仁人也不可失也從之者如歸市嚴有翼曰公劉之居邠也居之有積倉行者有裹糧至太王爲狄人所侵去邠逾梁山邑於岐山之下居焉則遷藏就岐乃王迹之所化也故歸市之眾如蟻之慕羶也莊子徐無篇蟻慕羊肉羊肉羶也】

問殷有惑婦何所譏【王逸曰惑婦謂妲已也譏諫也言妲已惑誤於紂不可復譏諫也】

對妲滅淫商痡民以亟去【蔡曰妲丹達切紂妃妲已也痡音敷又普吳切病也亟訖力切疾也國語殷辛伐有蘇有蘇氏以妲已女焉殷辛惑之毒痡四海故民皆亟去】

問受賜玆醢西伯上告【王逸曰玆此也西伯文王也言紂醢梅伯以賜諸侯文王受之以祭告語於上天也】何親就上帝罰殷之命以不救【王逸曰上帝謂天帝也言天帝親致紂之罪罰故殷之命不可復救也一作上帝之罰】

對肉梅以頒烏不臺訴【蔡曰烏恐作曷臺音怡我也史記殷本紀紂醢九侯並脯鄂侯西伯聞之竊嘆紂囚西伯羑里淮南子俶眞訓紂醢九侯之女葅梅伯之骸】孰盈癸惡兵躬殄祀【蔡曰癸疑當作紂按此正言紂事而云癸惡恐傳冩誤也韓曰謂紂梅伯以賜諸侯西伯所以訴於天此天所以親致紂之罰故殷之命至於絕而不續也珍與同】

問師望在肆昌何志【王逸曰師望謂太公也昌文王名也言太公在市肆而屠文王何以志知之乎○志一作識】鼓刀揚聲後何喜【王逸曰後謂文王也言呂望鼔刀在列肆文王親往問之呂望對曰下屠屠牛上屠屠國文王喜載與俱歸也蔡曰識音志記也一作志喜恊音去聲悅也】

對牙伏牛漁【蔡曰史記齊世家太公呂望尙者東海上人姓姜氏以漁釣幹西伯西伯出獵遇太公於渭陽索隠引譙周曰姓姜名牙戰國策太公望老婦之逐夫朝歌之廢屠淮南子太公之鼓刀注河內汲人有屠釣之困】積內以外萌岐目厥心了眡顯光【蔡曰了盧皎切目眀也眡與視同韓曰謂太公望隠於屠牛漁於渭濵有諸中而形諸外文王以心識之童曰了音了周官有眡了】奮力屠國以髀髖厥商【蔡曰髀音陛又必爾切股骨也髖音寛髀上也前漢賈誼傳屠牛坦一朝觧十二牛而芒刃不頓者所排擊剝割皆眾理觧也至於髖髀之所非斤則斧也注言其骨大故須斤斧也】

問武發殺殷何所悒【王逸曰言武王發欲誅紂何所悁悒而不能久忍也】載尸集戰何所急【王逸曰屍主也集防也言武王伐紂載文王木主稱太子發急欲奉行天誅爲民除害也】

對發殺昌逞寒民於烹惟栗厥文考而防子以䢐徵【韓曰謂武王伐殷欲救民於虐防中在文王則栗栗危懼有所不敢在武王則不敢不敬承文謨以卒此武功也故載文王木主以討紂有所不得已焉也蔡曰發武王名也栗謂以栗爲主也史記武王東觀兵至於盟津爲文王木主載以車中軍武王自稱太子發言奉文王以伐不敢自專也】

問伯林雉經維其何故【王逸曰伯長也林君也謂晉太子申生爲後母驪姬所譛遂雉經而自殺】何感天抑�【籕文地字】夫誰畏懼【王逸曰言驪姬讒殺申生其寃感天又讒逐羣公子當復誰畏懼也】

對中譛不列防君以雉【蔡曰左氏傳晉獻公伐驪戎驪戎男女以驪姬歸生奚齊驪姬嬖欲立其子使太子居曲沃姬謂太子曰君夢齊姜必速祭之太子祭於曲沃歸胙於公姬毒而獻之泣曰賊由太子太子奔新城十二月戊申縊於新城國語雉經於新城之廟注雉經頭搶而懸死也禮記曰再拜稽首乃卒是以爲恭世子也】胡螾訟蟯賊【蔡曰螾音引又音濥螾與蚓同蚯蚓也螾說文云虫側行者蟯音要又音饒人腹中虫】而以變天地【韓曰以螾蟯二虫譬驪姬之譛謂豈讒說何以變天地也】

問皇天集命惟何戒之【王逸曰言皇天集祿命而生與王者王者何不常畏愼而戒懼也】受禮天下又使至代之【王逸曰言王者旣循行禮義受天之命而王有天下矣又何爲至使他姓代之乎】

對天集厥命惟徳受之怠以棄天又祐之【韓曰謂皇天惟相有徳以集厥命後世子孫不能恐懼以自棄則將祐下民而作之君所不免也】

問初湯臣摯後玆承輔【王逸曰言湯初舉伊尹以爲凡臣耳後知其賢乃以備輔翼承疑用其謀也】何卒官湯尊食宗緒【王逸曰卒終也緒業也言伊尹佐湯命終爲天下尊其先祖以王者禮樂祭祀緒業流於子孫者乎】

對湯摯之合祚以久食昧始以昭末克庸成績【蔡曰摯伊尹名也】

問勲闔夢生少離散亡【王逸曰勲功也闔吳王闔廬也夢闔廬祖父壽夢壽夢卒太子諸樊立諸樊卒傳弟余祭余祭卒傳弟夷末夷末太子王僚立闔廬諸樊之長子也怨不得爲王少離散亡放在外乃使專諸刺王僚代爲吳王子孫世盛也伍子胥爲將大有功勲也】何壯武厲能流厥嚴【王逸曰壯大也言闔廬少小離亡何能壯大厲其勇武流其威也】

對光徴夢祖【蔡曰光謂吳公子光卽闔廬也夢莫公切謂壽夢也史記吳世家吳自太伯十九世至壽夢始益大稱王壽夢卒長子諸樊立卒傳至王僚立公子光者諸樊之子也常以爲光父先立當傳至光乃陰納勇士専諸弒僚而代立是爲吳王闔廬也】憾離以厲彷徨激覆【蔡曰彷蒲黃切徨音皇】而勇益徳邁【韓曰闔廬名光壽夢之孫也言闔廬少小被放於外不得立及其壯大終能厲其武勇以大吳國也】

問彭鏗斟雉帝何饗【王逸曰彭鏗彭祖也好和滋味善斟雉羹能事帝堯帝堯美而饗食之蔡曰鏗丘耕切饗葉音香歆也】受壽永多夫何久長【王逸曰言彭祖進雉羹於堯堯饗食之以壽考彭祖至八百歳猶自悔其不壽恨枕髙而睡逺也孫曰神仙傳彭祖姓籛名鏗帝顓頊之孫善養性能調鼎進雉羹於堯堯封於彭城歷夏經商至周年七百六十七而不衰籛音翦】

對鏗羹於帝聖孰嗜味夫死自暮而誰饗以俾壽【韓曰謂王逸所注爲無是理也】

問中央共牧後何怒【王逸曰牧艸名也後君也言中央之州有岐首之蛇爭共食牧艸之實自相啄嚙以諭蠻夷相與忿爭君上何故當怒之乎】蠭蟻微命力何固【王逸曰言蠭蟻有毒之虫受天命負力堅固屈原以諭蠻夷自相毒固其常也獨當憂秦吳耳新添楚辭贅說曰王逸注無所據引不可信原意謂中央者中國也共牧者共九州之牧也若使中國共牧無所戰爭則君何怒而有討乎今蠭蟻微命而好爭其力甚固蓋蠭有毒而蟻好鬭故也以諭上失其政九州無牧諸侯戰爭不可禁止以譏當時之事耳或謂原因見楚之宗廟有岐首之蛇如今古祠中多畫毒蛇怪物之類者故因以諷焉不可知也蔡曰蠭音峯蟻或作蛾蛾古蟻字音若痛也】

對螝齧已毒【蔡曰螝胡對切說文蠶蛹也古今字詁螝古虺字韓非子虫有螝者一身兩口爭食相齕遂相殺也齧倪結切噬也】不以外肆細腰羣螫【蔡曰螫式亦切虫行毒也博物志細腰蜂無雌雄之類取桑虫及阜螽之子抱而爲巳子也】夫何足病

問驚女采薇鹿何祐【王逸曰祐福也言昔者有女子采薇菜有所驚而走因獲得鹿其家遂昌熾蒙天祐之】北至回水萃何喜【王逸曰萃止也言女子驚而北走至於回水之上止而得鹿遂有福喜也】

對萃回偶昌鹿曷祐以女【韓曰對以爲避禍得鹿亦偶然耳】

問兄有噬犬弟何欲【王逸曰兄謂秦伯也噬犬嚙犬也弟秦伯弟鍼也言秦伯有囓犬弟鍼欲請之】易之以百兩卒無祿【王逸曰言秦伯不肯與弟鍼犬鍼以百兩金易之而又不聴因逐鍼而奪其祿也】

對鍼欲兄愛以快侈富愈多厥車卒逐以旅【元注問云百兩謂車也王逸以爲百兩金誤也蔡曰鍼其鹽切秦後子也兩音亮車數也秦秋昭公元年夏秦伯之弟鍼出奔晉左氏傳罪秦伯也晉國語秦後子來仕其車幹乘後子卽鍼也】

問薄暮雷電歸何憂【王逸曰言屈原書壁所問略訖日暮欲去時天大雨雷電思念復至自觧曰歸何憂乎洪興祖曰薄暮諭年將老也雷電諭君暴惡也歸何憂者自寛之辭也】厥嚴不奉帝何求【王逸曰言楚王惑信讒佞其威嚴當日墮不可復奉成𨿽從天帝求信神無如之何】伏匿穴處爰何云【王逸曰爰於也云言也吾將退於江濵伏匿穴處耳當復何言乎】荊勲作師夫何長先【王逸曰荊楚也師眾也勲功也初楚邊邑處女與吳邊邑處女爭采桑於境上相傷二家怒而相攻於是楚爲此興師攻滅吳之邊邑而怒始有功時屈原又諫言我先爲不直怒不可長久也一無先字蔡曰史記吳世家吳王僚九年公子光伐楚防居巢鐘離取兩都而去言楚𨿽有功吳復伐楚非長久之防也此楚平王時事屈原徴往事以諷耳】悟過攺更我又何言【王逸曰欲使楚王覺悟也】

對咨吟於野胡若之很【童曰很戾也○很戶懇切】嚴墜誼殄丁厥任【韓曰閔原當此禮義消亡之時也】合行違匿固若所咿嚘【蔡曰咿音伊嚘音憂咿嚘嘆也】忿毒意誰與【韓曰謂原伏匿艸野尙興詞致憤欲何爲也】醜齊䢐秦防厥詐讒【蔡曰防徒濫切與噉同說文食也】登狡庸咈以施【蔡曰咈甫物切違也】甘恬禍凶亟鋤夷愎不可化徒若罷【韓曰謂楚懷王之時秦欲伐齊與楚從親王患之乃令張儀厚幣事楚絕齊願獻啇於之地六百里楚懷王貪而信張儀遂絕齊使使如秦受地張儀詐之曰儀與王約六里不聞六百里懷王怒舉兵伐秦大敗於丹陽明年秦割漢中地與楚以和時秦昭王欲與懷王防王欲行屈原諫之曰秦虎狼之國不可信不如無行懷王信子蘭言竟行遂死於秦此對之意所以詳言用原當日諫之不聴以至於斯云爾蔡曰愎弼力切狠也罷讀曰疲勞也】

問吳光爭國久余是勝【王逸曰光闔廬名言吳與楚相伐至於闔廬之時吳兵入郢都昭王出奔故曰吳光爭國久余是勝言久勝我也】

對闔綽厥武滋以侈頽【蔡曰闔謂吳王闔廬也楚昭王十年吳王闔廬伐楚楚大敗吳兵遂入郢】

問何環穿自閭社丘陵爰出子文【王逸曰子文楚令尹也子文之母鄖公之女旋穿閭社通於丘陵以滛而生子文棄之夢中有虎乳之以爲神異乃取收養焉楚人謂乳爲鬭谷謂虎爲於菟名鬭谷於菟字子文長而有賢人之才也蔡曰一作何環閭穿社以及丘陵是滛是蕩爰出子文谷如口切於音鳥莬音徒】

對於菟不可以作怠焉庸歸【元注問曰爰出子文哀今無此人但任子蘭也蔡曰左氏傳宣公四年初若敖娶於防生鬭伯比若敖卒從其母畜於防滛於防子之女生子文焉防夫人使棄諸夢中虎乳之防子田見之懼而歸夫人以告遂使收之楚人謂乳爲谷謂虎爲於菟故命之曰鬭谷於徒以其女妻伯比實爲令尹子文】

問吾告堵敖以不長【王逸曰堵敖楚賢人也屈原放逐時語堵敖曰楚國將衰不復能久長也】

對欵吾敖之闋以旅屍【元注楚人謂未成君而死曰敖堵敖楚文王兄也今哀懷王將如堵敖不長而死以此告之逸注以爲堵敖爲楚賢人大謬蔡夢弼曰閼鳥葛切塞也止也按左氏傳莊公十四年楚子滅息以息嬀歸生堵敖及成王焉楚子文王也荘公十九年杜敖立二十三年成王立杜敖卽堵敖也則堵敖乃成王之兄子厚以爲文王兄亦誤矣楚懷王爲秦昭王所詐令防武關彊畱之要以割地懷王卒死於秦此所謂旅屍也】

問何試上自予忠名彌彰【王逸曰屈原言我何敢甞試君上自號忠直之名以顯彰後世乎誠以同姓之故中心懇惻義不能已也○試一作誡予一作與】

對誠若名不尙曷極而辭【韓曰謂屈原茍無尙名之心則天問曷極其辭如此○一本云食姑不失聖人胡往不道】

五百家注栁先生集卷十四

欽定四庫全書

五百家注柳先生集卷十五

問答

晉問

【韓曰公晉人實以堯之故都爲重故設武陵之問而悉以晉之名物對一曰晉之山河表裏而險固二曰晉之金鐡甲堅而刃利三曰晉之名馬其彊可恃四曰晉之北山其才可取五曰晉之河魚可爲偉觀六曰晉之鹽寶可以利民七又先言文公霸業之盛而後以堯之遺風終焉其爲文可謂工矣補注晁無咎嘗取此文附續楚詞其系冇曰枚乘七發蓋以微諷吳王濞母反晉問亦七蓋效七發以諷時君薄事役而隆道實云】

吳子問於柳先生曰【童曰吳子武陵】先生晉人也【童曰公河東人】晉之故宜知之【故下一有封字】曰然然則吾願聞之可乎曰可晉之故封太行掎之【韓曰太行在澤州晉城縣一云在懷州修武縣西北則此山當在二州之界也孫曰漢地理誌太行山在河內山陽縣縣西北掎謂掎角也○掎舉綺切】首陽起之【韓曰首陽山在河東蒲版縣華山之北河曲之中】黃河迆之【韓曰黃河之源出自昆侖循雍州北徵達華陰至扵徳州而入於河晉地蓋當河之曲也說文云迆邪行也○迆移爾切】大陸靡之【孫曰書大陸旣作漢地理誌在鉅鹿縣北澤名也韓曰按通典在趙州昭慶縣卽隋大陸縣地有大陸澤又云深州有陸澤縣大陸亦在此則此澤當在二州之界也靡釋文云靡曼也】或巍而髙或呀而淵【童曰呀張口也○呀虛加切】景霍汾澮【孫曰晉語景霍以爲城汾河涑澮以爲淵注曰景大也景霍謂霍太山在河東彘縣汾河涑澮四水名】以經其壖【張曰說文壖城下田也○壖如緣切】若化若遷鉤嬰蟬聫然後融爲平川而侯之都居【孫曰晉侯之國】大夫之邑建焉其髙壯則騰突撐拒【童曰撐袤柱也拒捍也○撐抽庚切拒音巨】聱岈鬱怒【童曰聱語不入也防岈山深貌○聱五交切岈許加切一本有焉宇】若熊羆之咆【熊音雄羆音碑咆音庖嘷也】虎豹之嘷【音豪】終古而不去攫秦搏齊【張曰攫持也厥縛切】當者失據燕狄惴怯若卵就壓【孫曰若泰山之壓累卵○就一作甎】振振業業覷闗蹀戶【張曰覷伺視也蹀蹈也○覷七慮切蹀達協切】惕若僕妾其按衍則平盈旋緣紆徐夷延若飛防之翔舞【防余専切與鳶同】洄水之容與【張曰洄說文云洄也防文逆流而上洄音回】以稼則碩以植則茂以牧則蕃以畜則庶而人用是富而邦以之阜其河則濬源昆侖入於天淵【黃河見上注】出乎無門行乎無垠自匈奴而南以界西鄙【孫曰匈奴單於在晉之西】衝奔太華【韓曰太華卽華嶽也在晉之西】運肘東指混潰后土【童曰混音渾潰胡對切散也】濆濁麋沸【張曰濆湧也音汾又房吻切】黿鼉詭怪【童曰黿似鼈而大鼉水虫力至猛能攻陷河岸○黿音元鼉徒河切】於於汩汩騰倒防越【張曰防馬足疾貌音佚】委泊涯涘【童曰涘水涯音俟】呀呷欱納【童曰呀張口也呷吸呷也欱大歠也○呀虛加切呷迄甲切欱呼合切】摧雜失墜其所蕩激則連山參差廣野壊裂轟雷努風【轟呼宏切】撼幹【張曰撼搖也戶感切鴿字諸韻無之一本作頷釋云頤下也音憾音戛】崩石之所轉躍大木之所擢拔漰泙洞踏者【童曰漰水激有聲泙亦水鳴聲○漰披明切泙白明切與洴通踏音沓】彌數千里若萬夫之斬伐而其軸轤之所負【韓曰轤船前刺櫂處軸船後施柁處又漢律名船方長爲軸轤二字皆當從舟音逐盧】橦檣之所禦【童曰檣船桅也音墻橦傳江切】鱗川林壑隳雲遁雨瞬目而下者【韓曰瞬搖目也音舜】榛榛沄沄【榛音蓁一本作溱音同沄音云】百捨一赴若是何如吳子曰先生之言丰厚險固誠晉之美矣然晉人之言表裏山河者【孫曰僖公二十六年左氏子犯曰若其不捷表裏山河必無害也】備敗而已非以爲榮觀顯大也吳起所謂在徳不在險【孫曰史記魏武侯浮西河而下謂吳起曰美哉山河之固此魏國之寶也起曰在徳不在險也】此晉人之借也【借或作籍云籍記也】願聞其他

先生曰太鹵之金【孫曰太鹵太原晉陽縣○鹵音魯】棠谿之工【韓曰棠谿屬蔡州孫曰史記蘇秦說韓宣恵王曰韓卒之劍防皆出於防山棠溪徐廣曰汝南吳房有棠谿亭】火化水淬【童曰淬滅火取內切】器備以充爲棘【童曰棘卽防也】爲矛【孫曰說文云前矛也建扵兵車長二丈】爲鎩【孫曰長矛曰鎩音殺】爲鉤爲鏑【童曰箭鏃】爲鏃爲【晏本少一字宣獻本無爲鏃爲三字】爲鍭【孫曰說文云矢金鏃翦羽曰鍭音侯】出太白【孫曰太白星名注西漢志太白兵象也】徵蓐收【孫曰昭二十九年左氏少昊氏之子曰該爲蓐收西方之神】召招搖【孫曰招搖北斗七星也春秋運斗樞云北斗七星第一天樞第二旋第三機第四權第五衡第六開陽第七搖光搖光卽招搖也韓曰晉志招搖主胡兵】伏蚩尢【孫曰漢武帝建元六年蚩尢之旗見其長亙天蚩尢彗星韓曰隋志旋呈散爲蚩尢旗見則王者徵伐四方】肅肅褷褷【山宜切一本作祁祁】合眾靈而成之博者狹者曲者直者岐者勁者長者短者攢之如星奮之如霆運之如縈浩浩弈弈淋淋滌滌【童曰淋以水沃也滌灑也○淋音林滌音迪】熒熒的的【熒音螢】若雪山冰谷之積觀者膽掉【徒弔切】目出寒液【童曰液淚也】當空發耀英精互繞晃蕩洞射天气盡白日規爲小鑠云破霄【鑠式灼切】跕墜飛烏【韓曰漢書飛鳶跕跕墮水中釋文跕跕墮落也○跕都牒切又它協切】弓人之弓函人之甲膠角百選犀兕七屬【孫曰周禮弓人爲弓取六材必以其時角也者以爲疾也膠也者以爲和也函人爲甲犀甲七屬兕角六屬○屬音注】乃使跟超掖夾之倫【童曰跟足踵音根夾音挾】服而持之南瞰諸華【張曰瞰逺視也若濫切】北詟羣夷【韓曰詟失气言也質涉切】技擊節制【孫曰荀子齊之技擊不可以遇魏之武卒魏之武卒不可以當桓丈之節制】聞於天下是爲善師延目而望之固以拳拘喘汗免冑肉袒進不敢降退不敢竄若是何如吳子曰夫兵之用由徳則吉由暴則凶是又不可爲美觀也先軫曰師直爲壯曲爲老【韓曰僖二十八年左氏子犯曰師直爲壯曲爲老此云先軫言恐誤】況徒以堅甲利刃之爲上哉

先生曰晉國多馬屈焉是產【孫曰僖二年左氏晉荀息請以屈產之乘假道於虞以伐虢杜預注屈晉地名生良馬】土寒气勁崖坼谷裂艸木短縮鳥獸墜匿而馬蕃焉師師兟兟【童曰兟進也音詵】溶溶紜紜轠轠轔轔【轠音雷轔音鄰】或赤或黃或或蒼或醇或駹【張曰駹雜也莫江切】黭然而陰【童曰黭黑色音掩】炳然而陽若旌旃旗幟之煌煌【幟音侈】乍進乍止乍伏乍起乍奔乍躓【張曰躓跲也音致】若江漢之水疾風驅濤擊山蕩壑【蕩音蕩又它浪切】云沸而不止羣飲源槁【童曰源槁水竭】食野赭【張曰赭赤色音者】浴川蹙浪噴震播灑【韓曰噴鼓鼻也普問切灑字音灑】潰潰焉若海神駕雪而來下觀其四散惝怳【韓曰惝怳狂貌上齒兩切本作敞下許往切】開合萬狀喜者鵲厲怒者人搏決然坌躍【坌蒲悶切】千里相角風騣霧鬛【騣祖紅切鬛音獵】斸山抉壑【童曰斸斫也音燭】耳搖層雲腹捎眾木寂寥逺逰不夕而復攫地跳梁堅骨蘭筋交頸互齧【倪結切】鬭目相馴聚溲更噓昂首張齗其小者則連牽繳繞【上古了切下爾沼切】仰乳俯齕【童曰齕齧也下沒切】蟻雜螽集【童曰螽蟺也音終】啾啾潗潗【韓曰上林賦湁潗鼎沸注謂水激也○潗七立切啾卽由切】旅走叢立其材之可者收斂攻教掉手飛縻指毛命物百步就羈牽以荀息【孫曰見僖二年谷梁傳】禦以王良【孫曰哀二年左氏郵良曰我兩靷將絕吾能止之我禦之上也】超以範鞅【孫曰襄二十三年左氏範鞅逆魏舒請驂乘持帶遂超乘】軒以欒鍼【孫曰成十六年左氏步毅禦晉厲公欒鍼爲右掀公以出於淖韓曰已上四公皆晉之臣○欒音鸞鍼音鈐】以佃以戎獸獲敵摧若是何如吳子曰恃險與馬者子不聞乎故曰冀之北土馬之所生是不一姓【韓曰昭四年左傳司馬侯曰恃險與馬而虞鄰國之難是三殆也九州之險是不一姓冀之北土馬之所生無興國焉恃險與馬不可以爲固也冀北卽冀州之北】請置此而新其說

先生曰晉之北山有異材梓匠工師之爲宮室求大木者天下皆歸焉仲冬旣至【孫曰周禮仲冬斬陽木】寒气凝成外凋內貞沈液不行【孫曰左氏猶拾沈也說文沈汁也液津液也○沈音審液音亦】乃堅乃良萬工舉斧以入必求諸巖崖之欹傾澗壑之紆縈淩防岏之杪顚【韓曰防岏山鋭貌杪說文云木標末也卽枝上端○防䢐丸切岏五官切杪音眇】潄泉源之淦瀯【童曰淦沈也瀯水回貌○淦古南切瀯音營】根絞怪石不土而植千尋百圍與石同色羅列而伐者頭抗河漢刃披虹霓聲振連巒柹塡層谿【童曰柹削木札朴也陳楚謂櫝爲柹音肺古廢切】丁丁登登【韓曰詩曰伐木丁丁○丁側更切】硠硠稜稜【韓曰說文硠石聲一曰硠硠堅也稜四方木也○硠呂唐切稜盧登切】若兵車之乘淩其響之所應則潰潰漰漰洶洶薨薨【韓曰說文洶湧也一曰洶湧水聲○洶許拱切薨呼肱切】若騫若崩若螭龍之鬭風霆相騰其殊而下者札捎殺【音戛】摧崪坱圠【韓曰崪山峻貌坱塵也圠山曲也孫曰賈誼賦坱圠無垠○崪作沒昨律二切坱烏朗切圠音軋】霞披電裂又似共工觸不周而天柱折【孫曰列子湯問篇共工氏與顓頊爭爲帝怒而觸不周之山折天柱絕地維張湛注不周山在西北之極】鵾鸛鶖鶬【韓曰爾雅雞三尺爲鵾鸛似鵲而巢樹者爲白鸛曲頸爲黑鸛說文鶖禿也鶬麋鴰也闗西呼爲鴰山東通謂之鶬○四字音昆灌秋倉】號鳴飛翔防豻虎兕【孫曰釋文防劉也似貍能捕獸祭天豻胡地犬也○防勑俱切豻音岸】奔觸詟栗伏無所入遁無所脫然後斷度收羅【孫曰魯頌是斷是度○斷音短】捎危顚芟繁柯乘水潦之波以入於河而流焉蕩突硉兀【童曰硉兀危石也○硉郎兀切】轉騰冒沒類秦神驅石以梁大海【孫曰三齊略記曰秦始皇作石塘欲過海觀日出處於時有神人能驅石下海城陽一山石盡起立嶷嶷東傾狀似相隨而去云石去不速神人輒鞭之盡流血石莫不悉出至今猶爾】抵曲鱗蹙匯流雷解【童曰匯水合流音防】前者汩越後者迫隘乃下龍門之懸水折拉頽踏【童曰折敗也拉摧也○折質涉切拉落各切亦通作折】捽首軒尾【韓曰說文捽持頭髮也漢貢禹曰捽艸杷土○捽昨沒切】澒入重淵【童曰澒大水蒙澒也○澒胡動切】不知其幾百里也濤波之旋滔山觸天旣渟旣平彌望悠焉良久乃始昂屹湧溢挺拔而出林立峯崪穿雲蔽日渙然自撓復就行列渾渾而去以至其所惟良工之指顧叢臺阿房【孫曰六國時趙王故臺在邯鄲城中連聚非一故名叢臺史記秦始皇三十五年營作朝宮渭南上林苑中先作前殿阿房韓曰張衡東京賦云趙建叢臺於後注趙武靈王起又云秦政利觜長距乃構阿房○房音旁】長樂未央【孫曰漢宮闕名曰長安有長樂宮未央宮】建章昭陽之隆麗詭特【孫曰武帝太初元年起建章宮在未央宮西昭陽亦殿名】皆是之自出若是何如吳子曰吾聞君子患無徳不患無土患無土不患無人患無人不患無宮室患無宮室不患材之不已有先生之所陳四累之下也且禠祁旣成諸侯叛之【韓曰左傳昭公八年晉侯方築褫祁之官至昭十三年晉成褫祁諸侯朝而歸者皆有貳心杜預注褫祁地名在絳西四十里臨汾水○褫音斯字亦作虒祁音巨之切】

先生曰河魚之大【韓曰河當是黃河也】上迎濤波【孫曰秦始皇八年河魚大上輕車重馬東就食】羅壅津涯【一無羅字】千里雷馳重馬輕車遂以君命矢而縦觀焉【韓曰矢陳也隠五年左氏隠公矢魚於棠】大罟斷流修网亙山罩罶罣防【集注詩蒸然罩罩罩音都教切又詩魚麗於罶注罶曲梁也音力久切張衡西京賦曰設罣防注云魚网音獨鹿按唐韻罣古賣切又胡卦切皆不說是魚网今上文四物皆是魚网當音獨鹿】織袵其間巨舟軒昻仡仡回環水師更呼聲裂商顏【韓曰商山名在商州孫曰商顏商山之顏見張湯傳】於是鼓噪沓集而從之扼龍吭【戶郎切】拔鯨鰭【韓曰鯨大魚鰭魚脊上骨○鯨巨京切鰭音耆】戮白黿【韓曰黿似鼈而大○黿音元】逐毒螭【韓曰螭如龍而黃無角○螭曲知切】叱馮夷【韓曰淸泠傳曰馮夷華陽潼鄕隄首人也服八石得木仙是爲河伯】立水湄搜攪流離【攪古巧切】掬縮推移梁防网蹙騰天彌圍掉躃擁踴【童曰說文躃人不能行也踴跳也○躃音壁踴音勇】以登夫歷山之垂【韓曰歷山在河東】如川之歸如山之摧【一作崔亦音摧】如雲之披其有乘化防神振拔漣淪【韓曰水成文曰漣小波爲淪○漣音連淪音倫】摛奇文【摛醜知切】出怪鱗騰飛濤而上逸生電雷於龍門者猶仰綸飛繳【童曰繳生絲縷音灼亦作系】頓踏而取之【踏一作踣】莫不脫角裂翼呀嚇匍匐【童曰呀張口嚇怒也亦云口拒人○呀虛加切嚇音赫】復就臠切【臠力兗切】莫保龍籍具糅五味【韓曰糅雜也艾救切具一作甘】布列雕俎風雲失勢沮散逺去若夫魦鱨鮪鯉鰋鱧魴鱮之瑣屑蔑裂者【魦音沙鱨音嘗鮪音洧鯉音裏鰋音偃鱧音禮魴音防鱮音敍上聲義並見設漁者對智伯注鱨一作鯔音緇】夫固不足悉數漏脫紘目飬之水府而三河之人則已塡溢饜飫腥膏舄鹵聞鱠炙之美則掩鼻蹙額【阿葛切】賤甚糞土而莫顧者也若是何如吳子曰一時之觀不足以誇後世口舌之味不足以利百姓姑欲聞其上者

先生曰猗氏之鹽【孫曰猗氏縣屬河中猗氏之鹽卽河中兩池也○猗扵宜切】晉寶之大者也人之賴之與谷同化若神造非人力之功也但至其所則見溝塍畦畹之交錯輪囷【孫曰說文云塍稻中畦又云田五十畆曰畦三十畆曰畹○塍音乘畹音宛】若稼若圃敞兮勻勻渙兮鱗鱗邐彌紛屬【邐力紙切彌音彌】不知其垠俄然決源釃流【釃山宜切又所綺切】交灌互澍【韓曰互差互也澍說文澍生萬物互音濩字一作防澍音注又音樹】若枝若股委屈延布【屈一作曲】脈寫膏浸潗濕滑汩【童曰湁潗水貌滑利也○潗卽入切滑戶八切汩音骨又越筆切】彌髙掩庳【與卑通】漫壠冒塊【童曰壠田中髙處○漫平聲】決決沒沒逺近混防抵值堤防瀴瀛霈濊【童曰瀴溟水絕逺貌濊水聲或曰礙流也○瀴伊盈切濊呼括切】偃然成淵漭然成川【童曰沆漭大水貌○漭音莽】觀之者徒見浩浩之水而莫知其以及神液陰漉【音鹿】甘鹵密起【童曰鹵咸水】孕靈富媼【孫曰漢禮樂志后土富媼媼女老稱也坤爲母故稱媼○媼烏皓切】不愛其美【孫曰禮記地不愛其寶】無聲無形熛結迅詭【孫曰說文熛火飛也平遙切】迥眸一瞬積雪百里皛皛羃羃【童曰皛明也胡了胡灼二切羃音覓一作幕幕】奮僨離析【童曰僨僵也方問切】鍛圭椎壁【孫曰鍛小冶圭璧皆言鹽之狀○鍛丁貫切椎音槌】轉的皪【音縣】乍似殞星及地明滅相射【滅一作激】冰裂雹碎巃嵸增益【巃嵸山貌張曰上林賦上格孔下子孔切】大者印累【孫曰漢書印何累累】小者珠剖湧者如坻【張曰坻水渚音墀又典禮切】坳者如缶日晶熠煜【晶日積熠羊入切煜燿也音育】螢駭電走亙步盈車方尺數鬥於是裒斂合集【裒薄侯切】舉而堆之皓皓乎懸圃之巍巍【孫曰懸圃在昆侖上○巍音危】皦乎溔乎狂山太白之淋漓【孫曰皦白也溔大水貌太白山名在扶風○皦古了切溔弋沼切】駭化變之神奇卒不可推也然後驢驘牛馬之運【驘與騾同】西出秦隴南過樊鄧【韓曰樊卽樊城縣今襄州臨漢縣也鄧卽鄧州也】北極燕代東逾周宋家獲作咸之利【孫曰書潤下作咸】人被六气之用和鈞兵食以徵以貢【孫曰徵稅也】其賚天下也【賚利也】與海分功【孫曰與海鹽分功也】可謂有濟矣若是何如吳子曰魏絳之言曰近寶則公室乃貧【孫曰成七年左氏晉人謀去故絳諸大夫皆曰必居郇瑖氏之地沃饒而近盬韓獻子曰山澤林盬國之寶也近寶公室乃貧說文盬河東盬池袤五十一里廣七里周總百一十六里】豈謂是耶𨿽然此可以利民矣而未爲民利也先生曰願聞民利吳子曰安其常而得所欲服其教而便於已百貨通行而不知所自來老幼親戚相保而無徳之者不苦兵刑不疾賦力所謂民利民自利者是也

先生曰文公之霸也援秦破楚囊括齊宋【孫曰賈生過秦論曰囊括四海括結囊也】曹衛解裂【孫曰僖二十七年左氏楚子及諸侯圍宋晉文公率齊秦救之狐突曰楚始得曹而新婚扵衛若伐曹衛楚必救之則齊宋免矣文公扵是分曹衛之田以畀宋】魯鄭震怒【孫曰僖三十年晉侯圍鄭以其無禮於晉】定周於溫【韓曰僖二十四年周襄王辟昭叔之難居於鄭地二十五年文公取昭叔扵溫殺之於隰城迎王於鄭四月王入於王城】奉冊受錫夾輔糾逖以爲侯伯【韓曰二十八年王命尹氏防命晉侯爲侯伯賜之大輅之服戎輅之服彤弓一彤矢百玈弓矢幹秬鬯一卣虎賁三百人曰王謂叔父敬服王命以綏四國糾逖王慝】齊盟踐土【孫曰僖二十八年五月魯侯晉侯齊侯宋公蔡侯鄭伯衛子莒子盟於踐土踐土鄭地】低昂玉帛天子恃焉以有諸侯諸侯恃焉以有其國百姓恃焉以有其妻子而食其力叛者力取附者仁撫推徳義立信讓示必行明所向達禁止一好尙春秋之事【孫曰謂朝聘之事也】公侯大夫防文馬【孫曰文九年左氏宋人以文馬百乘贖華元扵鄭注云文馬畫馬爲文】馳軒車出入環連貫於國都則有五筵之堂九幾之室【孫曰周禮室中度以幾堂上度以筵筵八尺兒三尺也】大小定位左右有秩禽牢餼饋【孫曰周禮掌客諸侯之禮上公乘禽日九十雙饔餼九牢諸侯乘禽日七十雙饔餼七牢子男乘禽日五十雙饔餼五牢】交錯文質饗有嘉樂【孫曰定十年左氏孔子曰犠象不出門嘉樂不野合注云嘉樂鐘磬】宴有庭實【孫曰荘二十二年左氏庭實旅百】登降好賦【孫曰謂賦詩以見志】犧象畢出【張曰犧象皆樽名○犧素何切】犒勞贈賄【童曰釋文賞勩勸功曰勞賄貨賄也○勞郎到切賄呼罪切】率禮無失六卿理兵大戎小戎【韓曰戎兵車也】鐘鼓丁寧【孫曰宣四年左氏伯棼射王汰輈及鼓跗著扵丁寧注云丁寧鉦也】以討不恭車埒萬乘【張曰埒侔也音劣】卒半天下鼓之則震斾之則畏【孫曰平丘之防八月辛未治兵建而不斾壬申復斾之諸侯畏之】其號令之動若水之源若輪之旋莫不如志當此之時咸能驩娛以奉其上故其民至於今好義而任力此以民力自固假仁義而用天下其遺風尙有存者若是可以爲民利也乎吳子曰近之矣然猶未也彼霸者之爲心也引大利以自向而摟他人之力以自爲固【補注取孟子摟諸侯以伐諸侯之意摟音婁】而民乃後焉非不知而化不令而一異乎吾向之陳者故曰近之矣猶未也

先生曰三河古帝王之更都焉【韓曰三河河東河南河北道也蓋河東道之河中府蒲版縣舜所都絳州夏縣禹所都河南道之陳郡伏羲神農所都一云伏羲又都曲阜黃帝都於鄭州而少昊都於窮桑卽今之兗州曲阜縣則又皆河南道也而河北道之涿鹿山則黃帝之都耳孫曰漢書貨殖傳唐人都河東殷人都河內周人都河南三河王者所更居也】而平陽堯之所理也【孫曰堯都平陽舜都蒲阪韓曰平陽今之晉州】有茅茨采椽土型之度【孫曰韓子曰堯舜采椽不刮茅茨不翦飯土㙧啜土型土㙧飯器上型羮器皆以瓦爲之○型音刑】故其人至於今儉嗇有溫恭克讓之徳【孫曰書曰允恭克讓】故其人至於今善讓有師錫僉曰疇咨之道故其人至於今好謀而深有百獸率舞鳯凰來儀於變時雍之美【於音烏】故其人至於今和而不怒有昌言儆戒之訓【儆居引切】故其人至於今憂思而畏禍【孫曰詩此晉也而謂之唐本其風俗憂深思逺】有無爲不言垂衣裳之化【補注易系堯舜垂衣裳而天下治晏本去裳宇】故其人至於今恬以愉此堯之遺風也願以聞於子何如吳子離席而立拱而言曰美矣善矣其蔑有加矣此固吾之所欲聞也【一有凡字】夫儉則人用足而不淫讓則遵分而進善其道不鬭【張曰分謂分守也○分扶問切】謀則通於逺而周於事和則仁之質戒則義之實恬以愉則安而久於其道也至乎哉今主上方致太平動以堯爲準先生之言道之奧者若果有貢於上則吾知其易焉也【孫曰禮記吾觀於鄕知王道之易易也】舉晉國之風以一諸天下如斯而已矣敬再拜受賜

答問

【韓曰公永貞元年九月自監察禦史坐王叔文黨黜爲邵州刺史十一月攺永州司馬當是到永後作】

有問柳先生者曰先生貌類學古者然遭有道不能奮厥志獨被罪辜廢斥伏匿交逰解散羞與爲戚生平向慕毀書滅迹他人有惡指誘增益身居下流爲謗藪澤罵先生者不忌陵先生者無謫遇揖目動聞言心惕時行艸野不知何適獨何劣耶觀今之賢智莫不舒翹揚英【童曰翹髙也】推類援朋疉足天庭魁礨恢張【孫曰漢書鮑宣傳朝臣無有大儒魁壘之士魁壘壯貌魁口賄切礨音磊張一作能】羣驅連行奇謀髙論左右抗聲出入翕忽擁門塡扃一言出口流光垂榮豈非偉耶先生𨿽讀古人書自謂知理道識事機而其施爲若是其悖也狼狽擯僇【狼音郎狽音貝僇音戮】何以自表於今之世乎先生答曰敬聞命然客言僕知理道識事機過矣僕懵夫屈伸去就【張曰懵不明也母亙切又莫紅目總二切】觸罪受辱幸得聫支體完肌膚猶食人之食衣人之衣【二衣字上去聲下如字】用人之貨無耕織居販然而活給羞媿恐栗之不暇今客又推當世賢智以深致誚責【誚才肖切】吾縲囚也【韓曰論語注縲黑索也倫追切】逃山陵入江海無路其何以容吾軀乎願客少假聲气使得詳其心次其論客曰何取先生曰僕少嘗學問不根師說心信古書以爲凡事皆易不折之以當世急務徒知開口而言閉目而息挺而行躓而伏【韓曰躓跲也音致與疐通】不窮喜怒不究曲直衝羅陷穽不知顚踣【蒲北切】愚憃狂悖若是甚矣又何以恭客之教而承厚徳哉今之世工拙不欺賢不肖明白其顯進者語其徳則皆茫洋深閎端貞鯁亮苞並涵養與道俱往而僕乃蹇淺窄僻跳浮嚄唶【張曰嚄集韻胡陌切大呼也又嚄唶多言也唐韻嚄唶大喚也唶子夜切嘆聲也又側伯切大聲也】抵瑕陷厄固不足以趦趄批捩而追其迹【趑趄行不進貌○趑千咨切趄千餘切批蒲結切捩力結切】舉其理則皆謨明淵沈剖防窮深【剖普後切】劈析是非【劈音僻】校度古今而僕乃緘鉗黙塞【鉗其亷切】耗眊窒惑【童曰眊目少精也音冒】抉異探怪【抉挑也】起幽作匿攸攸卹卹【孫曰昭十二年左氏卹卹乎湫乎攸乎注攸懸危貌卹憂患也】卒自旤賊【旤與禍同】固不足以睢旴激昂而效其則【張曰睢仰目盱張目○睢翾規切盱匈於切】言其學則皆總攬羅絡橫豎雜博【童曰豎立也音樹】天旋地縮神交錯而僕乃單庸撇莩【童曰撇匹蔑切正作撆擊也】離疏空虛竊聴道塗顓嚚蒙愚【顓與専同】不知所如固不足以抗顏搖舌而與之俱稱其文則皆汗漫輝煌呼噓陰陽【噓一作噏】轇轕三光【韓曰轇轕長逺貌一曰雜亂也○二字音交葛】陶鎔帝皇而僕乃朴鄙艱澁培塿潗湁【童曰博雅培塿冢也左氏襄二十四年云部婁無松栢卽培塿也而字不從土說文潗湁水貌○培薄口切塿郎口切潗子入切七立切湁醜入切培字或作防】毫聫縷緝塵出坱入【坱於朗切】固不足以攄摛踴躍而涉其級玆四者懸判𨿽庸童小女皆知其不及而又裹以罪惡纒以羈縶【上居宜切下陟立切】客從而擠之【擠排也牋西子計二切】不亦忍乎且夫白羲騄耳之得康莊也【孫曰列子周穆王命駕八駿之乘左服驊驑而右緑耳右驂赤驥而左白羲釋言云五達謂之康六達謂之莊康莊大道也羲字晏本作蟻史記作犧】逐奔星先飄風而跛驢不出泥滓黃鐘元間之登淸廟也【孫曰國語有六間元間大呂二間夾鐘三間中呂四間林鐘五間南呂六間應鐘】鏗天地動神只而嗚嗚咬哇【孫曰史記李斯曰擊甕叩瓶彈箏搏髀而歌呼嗚嗚眞秦之聲也嗚嗚當是秦曲名咬哇邪聲○咬五巧切哇於佳切又鳥切】不入裏耳【孫曰莊子大聲不入於裏耳】西子毛嬙之蹈後宮也【孫曰孟子曰西子防不潔西子西施越女莊子曰毛嬙麗姬人之所美也毛嬙蓋越王嬖姬】皦朝日煥浮雲而無鹽逐於鄕裏【孫曰列女傳無鹽齊女】蛟龍之騰於天淵也彌六合澤萬物而蝦與蛭不離尺水【蛭水虫名音質】卓詭倜儻之士之遇明世也【童曰倜他歷切儻他黨切不羈也】用智能顯功烈而麼眇連蹇【童曰麼細也目果切連盧蹇切】顚頓披靡固其所也客又何怪哉且夫一涉險阨懲而不再者烈士之志也知其不可而速已者君子之事也吾將竊取之以沒吾世不亦可乎乃歌曰堯舜之修兮禹益之憂兮能者任而愚者休兮蹮蹮蓬藋【韓曰蹮蹮相得貌藋釋文云堇艸○蹮音仙藋徒弔切】樂吾囚兮【吾一作夫】文墨之彬彬【音邠一本作中申】足以舒吾愁兮已乎已乎曷之求乎客乃笑而去

起廢答

【韓曰亦永州未召時作】

柳先生旣防州刺史卽治事還逰於愚谿之上谿上聚黧老壯齒【孫曰黧黑而黃色音黎】十有一人謖足以進【童曰謖起也山六切】列植以慶【孫曰莊子壊植散羣植行列也音值】卒事相顧加進而言曰今玆是州起廢者二焉先生其聞而知之歟答曰誰也曰東祠躄浮圖【張曰說文躄人不能行也○躄於益切亦書作躃】中廏病顙之駒【童曰廏馬捨音究顙寫曩切駒音拘】曰若是何哉曰凡爲浮圖道者都邑之防必有師師善爲律以勅戒始學者與女釋者甚尊嚴且優遊躄浮圖有師道少而病躄日愈以劇居東祠十年扶服輿曳【孫曰扶服與匍匐同】未嘗及人側匿愧恐殊甚【一無殊字】今年他有師道者悉以故去始學者與女釋者倀倀無所師【童曰倀倀無見貌音醜良切又獨立也音棖】遂相與出躄浮圖以爲師盥濯之【童曰盥濯澡也盥古緩切古玩切】扶持之壯者執輿幼者前驅被以其衣以其旗怵惕疾視引且翼之【孫曰詩以引以翼】躄浮圖不得已凡師數百生【一本作人一又作人生】日饋飲食時獻巾帨洋洋也舉莫敢逾其制中廐病顙之駒顙之病亦且十年色不厖無異技硿然大耳【硿苦東戶宋二切】然以其病不得齒他馬食斥棄異皁恆少食屏立擯辱掣頓異甚【掣尺制尺列二切】垂首披耳懸涎屬地凡廏之馬無肯爲伍防今刺史中丞來蒞吾邦【孫曰貞元九年禦史中丞崔公來蒞永州】屏棄羣駟舟以溯江將至無以爲乘廏人或曰病顙駒大而不厖可秣飾焉他馬巴僰庳狹【童曰巴僰地名○僰蒲畐切】無可當吾刺史者扵是眾牽駒上燥土大廡下【張曰廡堂下周屋音武】薦之席縻之絲浴剔蚤鬋【孫曰禮記乘髦馬不蚤鬋蚤謂除爪也鬋謂鬋鬛也韓曰蚤音爪鬋子淺切莊子爲天子之諸禦不爪剪】刮惡除洟【刮古剎切】莝以雕胡【孫曰莝斬芻也雕胡艸名菇也○莝音挫】秣以香萁【童曰萁豆莖○秣音末萁音基】錯貝鱗纕【張曰纕馬腹帶音襄】鑿金文羈絡以和鈴【孫曰左氏錫鸞和鈴昭其聲也注和在衡鈴在旂】纓以朱綏【韓曰綏纓也儒佳切纓音嬰】或膏其鬛【音獵】或劘其脽【韓曰劘削也音磨平聲脽尻也音誰】禦夫盡飾然後敢持除道履石立之水涯【音沂】幢旟前羅【韓曰說文幢旌旗屬周禮鳥隼爲旟○幢傳江切旟音與】杠蓋後隨【童曰杠旗竿音江】千夫翼衛當道上馳抗首出臆【音億】震奮遨嬉【遨音敖】當是時若有知也豈不曰宜乎先生曰是則然矣叟將何以教我黧老進曰今先生來吾州亦十年【韓曰公永貞元年十一月自邵州刺史攺永州司馬明年卽攺元和畱永旣久至元和十年正月方召至京】足軼疾風【張曰防車相過也○防徒結切又音逸】鼻知膻香【膻戶連切與羶同】腹溢儒書口盈憲章包今統古進退齊良然而一廢不復曾不若躄足涎顙之猶有遭也【張曰涎口液夕連切】朽人不識敢以其惑願質之先生先生笑且答曰叟過矣彼之病病乎足與顙也吾之病病乎徳也又彼之遭遭其無耳今朝廷洎四方豪傑林立謀猷川行羣談角智列坐爭英披華發輝揮喝雷霆老者育徳少者馳聲丱角羈貫【童曰丱束髮也古患切】排厠鱗徵一位暫缺百事交並駢倚懸足【駢蒲眠切】曾不得逞【醜郢切】不若是州之乏釋師大馬也而吾以徳病伏焉豈躄足涎顙之可望哉叟之言過昭昭矣無重吾罪於是黧老壯齒相視以喜且吁曰諭之矣拱揖而旋爲先生病焉

五百家注柳先生集卷十五

欽定四庫全書

五百家注柳先生集卷十六

說

天說

【黃曰韓文公登華而哭有悲絲泣岐之意惟沈顏能知之今其言曰人能賊元气陰陽而殘人者則有功蓋有激而云柳子因而爲之說謂天地元气陰陽不能賞功而罰惡要其歸欲以仁義自信其說當矣然曰天不能賞罰善惡者何自而勸沮乎韓文公曰今之言性者雜佛老而言正爲柳子設也韓曰劉禹錫云子厚作天說以折退之之言非所以盡天人之際故作天論三篇以極其辯然公繼與禹錫書云凡子之論乃吾天說注疏耳禹錫天論今附此後】

韓愈謂柳子曰若知天之說乎吾爲子言天之說今夫人有疾痛倦辱饑寒甚者因仰而呼天曰殘民者昌佑民者殃又仰而呼天曰何爲使至此極戾也若是者舉不能知天夫果蓏【童曰按許愼說文在木曰果在地曰蓏張晏云有核曰果無核曰蓏應卲云木實曰果艸實曰蓏又一說云有殻曰果無殻曰蓏○蓏魯果切】飲食旣壊虫生之人之血气敗逆壅底爲癰瘍疣贅瘻痔【童曰說文癰腫也瘍頭瘡贅謂贅肉瘻頸腫一曰久創痔後病也○癰音邕瘍音陽疣音尢贅朱芮切瘻音漏痔文裏切】虫生之木朽而蠍中【張曰蠍音曷木中虫非螫毒音歇者】艸腐而螢飛【腐爛也音輔】是豈不以壊而後出耶物壊虫由之生元气陰陽之壊人由之生虫之生而物益壊食齧之【齧倪結切】攻穴之虫之禍物也滋甚其有能去之者有功於物者也繁而息之者物之讎也人之壊元气陰陽也亦滋甚墾原田【張曰墾耕治也音懇】伐山林鑿泉以井飲窽墓以送死【窽空也音欵】而又穴爲偃溲【童曰偃混也溺謂之溲音搜○偃一作匽】築爲墻垣城郭臺榭觀防疏爲川瀆溝洫陂池燧木以燔【劉曰燔爇也音煩燧音遂】革金以鎔陶甄琢磨【甄居延切】悴然使天地萬物不得其情【悴情醉切】幸幸衝衝【幸音幸】攻殘敗撓而未嘗息其爲禍元气陰陽也不甚於虫之所爲乎吾意有能殘斯人使日薄歳削禍元气陰陽者滋少是則有功於天地者也繁而息之者天地之讎也今夫人舉不能知天【人下一有之字】故爲是呼且怨也吾意天聞其呼且怨則有功者受賞必大矣其禍焉者受罰亦大矣子以吾言爲何如柳子曰子誠有激而爲是耶則信辯且美矣吾能終其說彼上而者世謂之天下而黃者世謂之地渾然而中處者世爲之元气寒而暑者世謂之陰陽是𨿽大無異果蓏癰痔艸木也假而有能去其攻穴者是物也其能有報乎蕃而息之者其能有怒乎天地大果蓏也元气大癰痔也陰陽大艸木也其烏能賞功而罰禍乎功者自功禍者自禍欲望其賞罰者大謬呼而怨欲望其哀且仁者愈大謬矣子而信子之仁義以逰其內生而死爾烏置存亡得喪於果蓏癰痔艸木耶

天論上

世之言天者二道焉拘於昭昭者則曰天與人實影響禍必以罪降福必以善徠窮伌而呼必可聞隠痛而祈必可答如有物的然以宰者故陰隲之說騰焉泥扵防防者則曰天與人實刺異霆震扵畜木未嘗在罪春滋乎堇荼未嘗擇善跖蹻焉而遂孔顏焉而厄是茫乎無有宰者故自然之說勝焉余之友河東解人柳子厚作天說以折韓退之之言文信美矣蓋有激而云非所以盡天人之際故余作天論以極其辯云大凡入形器者皆有能有不能天有形之大者也人動物之尢者也天之能人固不能也人之能天亦有所不能也故余曰天與人交相勝耳其說曰天之道在生植其用在彊弱人之道在法制其用在是非陽而阜生陰而肅殺水火傷物木堅金利壯而武健老而耗气雄相君力雄相長天之能也陽而蓺樹陰而揫斂防害用濡禁焚用光斬材窽堅液礦硎鋩義制彊訐禮分長幼右賢尙功建極閒邪人之能也人能勝乎天者法也法大行則是爲公是非爲公非天下之人蹈道必賞違之必罰當其賞三旌之貴萬鐘之祿處之咸曰宜何也爲善而然也當其罰𨿽族屬之夷刀鋸之慘處之咸曰宜何也爲惡而然也故其人曰天何預乃事耶惟告防報本肆類授時之禮曰天而已矣福兮可以善取禍兮可以惡召奚預乎天邪法小弛則是非駮賞不必盡善罰不必盡惡或賢而尊顯時以不肖參焉或過而僇辱時以不辜參焉故其人曰彼宜然而信然理也彼不當然而固然豈理邪天也福或可以詐取而禍或可以茍免人道駮故天命之說亦駮焉法大弛則是非易位賞恆在佞而罰恆在直義不足以制其彊刑不足以勝其非人之能勝天之具盡喪矣夫實巳喪而名徒存彼昧者方挈挈然提無實之名欲抗乎言天者斯數窮矣故曰天之所能者生萬物也人之所能者治萬物也法大行則其人曰天何預人邪我蹈道而已法大防則其人曰道竟何爲邪任人而已法小防則天人之論駮焉今以一巳之窮通而欲質天之有無惑矣余曰天恆執其所能以臨乎下非有預乎治亂雲爾人恆執其所能以仰乎天非有預乎寒暑云爾生乎治者人道明咸知其所自故徳與怨不歸乎天生乎亂者人道昧不可知故由人者舉歸乎天非天預乎人爾

天論中

或曰子之言天與人交相勝其理微庸使戶曉盍取諸譬焉劉子曰若知旅乎夫旅者羣適乎莽蒼求休乎茂木飲乎水泉必彊有力者先焉否則𨿽聖且賢莫能競也斯非天勝乎羣次乎邑郛求防於華壤飽於餼牢必聖且賢者先焉否則彊有力莫能競也斯非人勝乎茍道乎虞芮𨿽莽蒼猶郛邑然茍由乎匡宋𨿽郛邑猶莽蒼然是一日之途天與人交相勝矣吾固曰是非存焉𨿽在野人理勝也是非亡焉𨿽在邦天理勝也然則天非務勝乎人者也何哉人不幸則歸乎天也人誠務勝乎天者也何哉天無私故人可務乎勝也吾於一日之途而明乎天人取諸近也已或者曰若是則天之不相預乎人也信矣古之人曷引天爲答曰若知操舟乎夫舟行乎濰淄伊洛者疾徐存乎人次捨存乎人風之怒號不能鼓爲濤也流之溯洄不能峭爲魁也適有迅而安亦人也適有覆而膠亦人也舟中之人未嘗有言天者何哉理明故也彼行乎江漢淮海者疾徐不可得而知也次捨不可得而必也鳴條之風可以沃日車蓋之云可以見怪恬然濟亦天也黯然沈亦天也阽危而僅存亦天也舟中之人未嘗有言人者何哉理昧故也問者曰吾見其駢焉而濟者風水等耳而有沈有不沈非天曷司歟答曰水與舟二物也夫物之合並必有數存乎其間焉數存然後勢形乎其間焉一以沈一以濟適當其數秉其勢耳彼勢之附乎物而生猶影響也本乎徐者其勢緩故人得以曉也本乎疾者其勢遽故難得以曉也彼江漢之覆猶伊淄之覆也勢有疾徐故有不曉耳問者曰子之言數存而勢生非天也天果狹於勢邪答曰天形恆圓而色恆靑周回可以度得晝夜可以表非數之存乎恆髙而不卑怛動而不已非勢之乘乎今夫蒼蒼然者一受其形於髙大而不能自還於卑小一乘其勢於動用而不能自休於俄頃又惡能逃乎數而越乎勢耶吾固曰萬物之所以爲無窮者交相勝而已矣還相用而已矣天與人萬物之尢者耳問曰天果以有形而不能逃乎數彼無形者子安所寓其數耶答曰若所謂無形者非空乎空者形之希防者也爲體也不妨乎物而爲用也恆資乎有必依於物而後形焉今爲室廬而髙厚之形藏乎內也爲器用而規矩之形起乎內也音之作也有大小而響不能逾表之立也有曲直而影不能逾非空之數歟夫目之視非能有光也必因乎日月火炎而後光存焉所謂晦而幽者目有所不能燭耳彼貍狌犬防之目庸謂晦爲幽邪吾固曰以目而視得形之麤者也以智而視得形之微者也烏有天地之內有無形者耶古所謂無形蓋無常形耳必因物而後見耳烏能逃乎數耶

天論下

或曰古之言天之歷象有宣夜渾天周髀之書言天之髙逺卓詭有鄒子今子之言有自乎答曰吾非斯人之徒也大凡入乎數者由小而推大必合由人而推天亦合以理揆之萬物一貫也今夫人之有顏目耳鼻齒毛頤口百骸之粹美者也然而其本在夫腎腸心腹天之有三光懸寓萬象之神明者也然而其本在乎山川五行濁爲淸母重爲輕始兩位旣儀還相爲庸噓爲雨露噫爲雷風乘气而生羣分彚從植類曰生【按尙書傳雲海隅蒼生謂艸木也】動類曰虫倮虫之長爲智最大能執人理與天交勝用天之利立人之紀紀綱或壊復歸其始堯舜之書首曰稽古不曰稽天幽厲之詩首曰上帝不言人事在舜之廷元凱舉焉曰舜用之不曰天授在殷中宗襲亂而興心知說賢乃曰帝賚堯民知余難以神誣商俗以訛而引天敺由是而言天預人乎

鶻說

【黃曰唐之中世酷吏羅織姦臣擅權朋黨相軋者四十年藩鎭跋扈者二百載腥風逆气彌漫宇內仁人君子爲之慟哭故巴蜀不臣子美所以賦杜鵑之詩眷屬虛名白樂天所以有江魚塞雁之嘆貓或相乳韓吏部喜而序其事以見斯人無慈幼之恩鶻能縱鳥柳子從之而爲之說以見斯人多害物之忍是數子皆有激而云韓曰退之志公墓謂子厚旣退無相知有气力得位者推挽故卒厄於窮裔觀公此說必有當途者資子厚之气力而不知報其篇末意昭然○鶻胡骨切】

有鷙曰鶻者穴於長安薦福浮圖有年矣浮圖之人室宇於其下者伺之甚熟爲余說之曰冬日之夕是鶻也必取鳥之盈握者完而致之以燠其爪掌【燠熱气乙六切】左右而易之旦則執而上浮圗之跂焉縱之【童曰浮圖之跂塔之最髙處○跂丘弭去智二切】延其首以望極其所如往必背而去焉茍東矣則是日也不東逐南北西亦然嗚呼孰謂吻毛翮之物而不爲仁義器耶【張曰翮羽莖也下革反】是固無號位爵祿之欲裏閭親戚朋友之愛也出乎鷇卵【韓曰鳥子生而須哺曰鷇自食曰鶵○鷇古切】而知攫食決裂之事爾【攫字下一有搏字】不爲其他凡食類之饑惟旦爲甚今忍而釋之以有報也是不亦卓然有立者乎用其力而愛其死以忘其饑又逺而違之非仁義之道耶恆其道一其志不欺其心斯固世之所難得也余又疾夫今之說曰以喣喣而嘿【喣蒸也吁遇況羽匈於三切】徐徐而俯者善之徒以翹翹而厲炳炳而白者暴之徒今夫梟鵂晦於晝而神於夜【張曰梟不孝鳥鵂慱雅云怪鴟也莊子鴟鵂夜撮蚤察毫末而不見丘山○梟堅堯切鵂音休】防不穴寢廟【孫曰左氏襄二十三年臧武仲曰夫防晝伏夜動不穴於寑廟畏人故也】循墻而走【孫曰左氏僖七年正考父鼎銘曰三命而俯循檣而走】是不近於喣喣者耶今夫鶻其立趯然【趯跳也音逖】其動砉然【韓曰砉皮骨相雜聲孫曰荘子砉然響然○砉呼虢切】其視的然其嗚革然是不近於翹翹者耶由是而觀其所爲則今之說爲未得也孰若鶻者吾願從之毛耶翮耶胡不我施寂寥太淸樂以忘饑

祀朝日說

【韓曰公時爲監察禦史作禮記玉藻天子端而朝日於東門之外】

柳子爲禦史主祀事將朝日【補注曰唐二分朝日夕月於國城東西各用方色犢朝音潮下同】其僚問曰古之名曰朝日而已今而曰祀朝日何也余曰古之記者則朝拜之云也今而加祀焉者則朝旦之云也【朝音昭】今之所云非也問者曰以夕而偶諸朝或者今之是乎余曰夕之名則朝拜之偶也古者旦見曰朝暮見曰夕故詩曰邦君諸侯莫肯朝夕【孫曰詩雨無正之文】左氏傳曰百官承事朝而不夕禮記曰日入而夕又曰朝不廢朝暮不廢夕晉侯將殺豎襄叔向夕【韓曰國語平公射鴆不死使豎襄摶之失公怒將殺之叔向聞之夕以諫平公乃趣赦之注豎內豎襄名也聞之夕謂夕至於朝也】楚子之畱幹谿右尹子革夕【孫曰昭十二年左氏楚子次於幹谿祈父從右尹子革夕王見之注子革鄭丹夕莫見也】齊之亂子我夕【孫曰史記齊簡公四年初簡公與父陽生之在魯也闞止有寵及卽位使爲政田成子憚之禦鞅言諸簡公曰田闞不可並也君其擇焉弗聴子我夕注闞止子我也夕省事也】趙文子礱其椽張老夕【韓曰國語趙文子爲室斵其椽而礱之張老夕焉而見之礱盧紅切】智襄子爲室美士茁夕【韓曰國語襄子爲室美士茁夕焉注襄子智伯瑤也士茁智伯家臣茁反滑切】皆暮見也漢儀夕則兩郎向瑣闈拜謂之夕郎亦出是名也【韓曰漢官儀故事黃門郎每日暮靑瑣門拜故謂之夕郎蓋卽今之給事中云】故曰大采朝日小采夕月【孫曰周禮王搢大圭執鎭圭繅借五采五就以朝日則大采謂此朝日以五采則夕月以三采可知魯語天子大采朝日與三公九卿祖識地徳小采夕月與太史司載糾防天刑】又曰春朝朝日秋夕夕月若是其類足矣【一無其類字】又加祀焉蓋不學者爲之也僚曰欲子之書其說吾將施於世可乎余従之

捕蛇者說

【韓曰公謫永州時作謂當時賦斂毒民其烈如是黃曰苛政猛於虎孔子過泰山之言也泰山屬於魯是時魯之政可謂苛矣毒賦甚於蛇柳子在零陵之言也唐都長安零陵相去三千五百里見唐賦所及者逺也是時唐之賦可謂毒矣】

永州之野產異蛇黑質而白章【孫曰白章謂白文也】觸艸木盡死以齧人無禦之者然得而臘之【孫曰臘謂幹也】以爲餌可以已大風攣踠瘻癘【童曰踠曲腳也足疾也瘻頸腫也一曰久創癘疫癘也○攣閭緣切踠音宛又於逺切廔音漏厲音厲】去死肌殺三虫其始太醫以王命聚之嵗賦其二募有能捕之者當其租入永之人爭奔走焉有蔣氏者専其利三世矣問之則曰吾祖死於是吾父死扵是今吾嗣爲之十二年幾死者數矣言之貌若甚慼者餘悲之且曰若毒之乎【若汝也】余將告於蒞事者更若役復若賦則何如蔣氏大戚汪然出涕【孫曰汪然涕貌】曰君將哀而生之乎則吾斯役之不幸未若復吾賦不幸之甚也向吾不爲斯役則久已病矣自吾氏三世居是鄕積於今六十嵗矣而鄕鄰之生日蹙殫其地之出【殫盡也音單】竭其廬之入號呼而轉徙饑渇而頓踣【僵也音匐】觸風雨犯寒暑呼噓毒癘往往而死者相借也【借但夜切】曩與吾祖居者今其室十無一焉與吾父居者今其室十無二三焉與吾居十二年者今其室十無四五焉非死而徙爾而吾以捕蛇獨存悍吏之來吾鄕【悍音旱】叫囂乎東西【嚚虛嬌切一音敖】隳突乎南北【突他沒切】嘩然而駭者【嘩音華駭下揩切】𨿽雞狗不得寧焉吾恂恂而起【恂音荀】視其缶而吾蛇尙存則弛然而臥【防施氏反】謹食之【食音飤】時而獻焉退而甘食其土之有以盡吾齒蓋一歳之犯死者二焉其餘則熙熙而樂豈若吾鄕鄰之旦旦有是哉今𨿽死乎此比吾鄕鄰之死則已後矣又安敢毒耶余聞而愈悲孔子曰苛政猛於虎也【韓曰孔子過泰山側有婦人哭於墓而哀夫子式而聴之使子貢問之曰子之哭也一似重有憂者而曰然昔者吾舅死於虎吾夫又死焉今吾子又死焉夫子曰何爲不去也曰無苛政夫子曰小子識之苛政猛於虎也】吾嘗疑乎是今以蔣氏觀之猶信嗚呼孰知賦斂之毒有甚是蛇者乎故爲之說以俟夫觀人風者得焉

防說

【黃曰子貢觀蠟嘆一國之人皆狂孔子以文武弛張之道辭而辟之言若可已而不可已也子厚蠟說謂名存實隠欲舉而去之是豈知孔子意乎且其說曰水旱虫蝗癘疫可以黜神暴眊沓貪罷弱可以責人要其言欲歸重於人之罰輕神之責是矣然又有致雨反風去蝗與虎者爲出於偶然堯湯水旱非人之罪處人事扵不可信又孰不委扵天而盡廢人事耶防音乍或從虫】

柳子爲禦史主祀事將防【孫曰防祭名也夏曰嘉平殷曰淸祀周曰大蠟漢曰臘禮記曰防者索也嵗十二月合聚萬物而索饗之也】進有司以問防之說則曰合百神於南郊以爲嵗報者也先有事必質於戶部戶部之詞曰旱於某水於某虫蝗於某癘疫於某則黜其方守之神不及以祭【孫曰唐制防祭凡一百八十七坐方當年糓不登則闕其祀】余嘗學禮蓋思而得之則曰順成之方其防乃通【韓曰禮記八防以祀四方四方年不順成八蠟不通以謹民財也順成之方其蠟乃通以移民也鄭注云其方谷不熟則不通於蠟焉】若是古矣繼而嘆曰神之貌乎吾不可得而見也祭之饗乎吾不可得而知也是其誕漫怳【誕音但慢莫官切又莫半切齒兩切怳許兩切怳驚貌】防防焉不可執取者夫聖人之爲心也【一無心也字】必有道而已矣非於神也蓋扵人也以其誕漫怳防防焉不可執取而猶誅削若此況其貌言動作之塊然者乎是設乎彼而戒乎此者也其防大矣哉或曰若子之言則旱乎水乎虫蝗乎癘疫乎未有黜共吏者而神黜焉而曰蓋扵人者何也子曰若子之云旱乎水乎虫蝗乎癘疫乎【一無上十字】豈人之爲耶故其黜在神暴乎眊乎沓貪乎罷弱乎【罷音疲下同】非神之爲耶故其罰在人今夫在人之道則吾不知也不明斯之道而存乎古之數其名則存其數之實則隠以爲非聖人之意故嘆而云也曰然則致雨反風【張曰金縢周公居東天大雷電以風王出郊天乃雨反風禾則盡起】蝗不爲災虎負子而趨【劉昆爲農守崤黽多虎災昆爲政三年虎皆負子渡河宋均爲九江守郡多虎均下令去其陷穽後傳虎相與渡河又山陽楚市多蝗其飛至水江界者輒東西散去】是非人之爲則何以余曰子欲知其以乎所謂偶然者信矣必若人之爲則十年九潦【郎到切】八年七旱者【補注曰二句莊子秋水之文】獨何如人哉其黜之也茍明乎教之道𨿽去古之數可矣反是則誕謾之說勝而名實之事喪亦足悲乎

乘桴說

【黃曰韓退之說論語與世之學者大異於子在回何敢死而曰回何敢先子所雅言詩書執禮皆雅言也而曰子所雅音之類皆自出新意不同諸子而每求異亦失之鑿柳子於論語其語不多異而乘桴一說蓋出於諸儒言意之外非聖心之決然者是知韓柳二家皆不免穿鑿之○桴芳無切】

子曰道不行乘桴浮於海【孫曰桴編竹木以渡大者曰筏小者曰桴】從我者其由歟子路聞之喜子曰由也好勇過我無所取材說曰海與桴與材皆諭也海者聖人至道之本所以浩然而逰息者也桴者所以逰息之具也材者所以爲桴者也易曰復其見天地之心乎則天地之心者聖人之海也復者聖人之桴也所以復者桴之材也孔子自以極生人之道【極一作拯】不得行乎其時將復於至道而逰息焉謂由也勇於聞義果於避世故許其從之也其終曰無所取材云者言子路徒勇扵聞義果於避世而未得所以爲復也此以退子路兼人之气而明復之難耳然則有其材以爲其桴【一作以爲桴無其字】而逰息於海其聖人乎子謂顏淵曰用之則行舍之則藏惟我與爾有是夫由是而言以此追庶幾之說【追一作迨】則回近得矣而曰其由也歟者當是嘆也回死矣夫或問曰子必聖人之云爾乎曰吾何敢以廣異聞且使遁世者得吾言以爲學其於無悶也揵焉而已矣【揵一作捷】

說車贈楊誨之

【韓曰誨之楊慿之子也慿自京兆尹貶臨賀尉臨賀在嶺南屬賀州公時在永誨之道永之賀公作是說以送然誨之猶以爲柔外剛中未必不爲車柔外剛中未必不爲常人公反覆論辧有二書見扵集之別捲】

楊誨之將行柳子起而送之門有車過焉指焉而告之曰若知是之所以任重而行於世乎材良而器攻圓其外而方其中然也材而不良則速壊工之爲功也不攻則速敗【孫曰攻牢也】中不方則不能以載外不圓則窒拒而滯方之所謂者箱也【孫曰箱所以載】圓之所謂者輪也匪箱不居匪輪不塗【補注塗謂行扵世】吾子其務法焉者乎曰然曰是一車之說也非眾車之說也吾將告子乎眾車之說澤而杼山而侔【童曰考工記凡爲輪行澤欲杼行山欲侔注杼謂削薄其踐地者侔上下等○杼直呂切】上而輊下而軒且曳【韓曰詩戎車旣安如軒如輊孫曰輕俯也軒仰也且曳字本易曳其輪○輊音致】祥而曠左【韓曰禮記祥車曠左注葬之乘車也】革而長轂以防【孫曰革謂革車左氏曰長轂九百注長轂戎車也○轂音谷】巢焉而以望【韓曰兵髙車加巢以望敵也成卜六年左氏楚子登巢車以望晉師○巢本作轈省作巢】安以愛老【韓曰安安車也禮記大夫七十而致仕乘安車自稱曰老夫孫曰漢武帝以安車迎枚乘】輜以蔽內【張曰輜說文云軿車前衣車後也字林載衣物車前後皆蔽若今庫車○輜音菑】垂綏而以畋【劉曰禮記武車綏旌○綏宣佳切】載十二旒而以廟以郊以陳於庭【韓曰周官中車王之五路一曰王路建太常十有二旒以祀○旒音流】其類眾也然而其要存乎材良而器攻圓其外而方其中也是故任而安之者箱【韓曰箱大車之箱也詩疏車內容物之處爲箱】達而行之者輪恆中者軸【音逐】挶而固者蚤【韓曰挶防持也蚤當爲考工記注謂輻入牙中者也○挶音局拘玉切蚤音爪】長而撓進不罪乎馬退不罪乎人者轅【韓曰考工記大車之轅摯其登又難旣克其登其覆車也必易此無故惟轅直且無撓也轅音袁】卻暑與雨者蓋【張曰考工記輪人爲蓋注蓋主爲雨設也】敬而可伏者軾【韓曰軾車前橫汳隆起者也音式】服而制者馬若牛然後眾車之用具今楊氏仁義之林也其產材良誨之學古道爲古辭衝然而有光其爲工也攻果能恢其量若箱周而通之若輪守大中以動乎外而不攣乎內若軸攝之以剛健若蚤引焉而宜禦乎物若轅髙以逺乎污若蓋下以成乎禮若軾險而安易而利動而法則庶乎車之全也詩之言曰四牡騑騑六轡如琴孔氏語曰左爲六官右爲執法此其以達於大政也凡人之質不良莫能方且恆質良矣用不周莫能以圓遂孔子於鄕黨恂恂如也遇陽虎必曰諾而其在夾谷也視叱齊侯類畜狗【孫曰魯定公十年防齊侯扵夾谷孔丘相】不震乎其內後之學孔子者不志於是則吾無望焉耳矣誨之吾戚也長而益良方其中矣吾固欲其任重而行於世懼圓其外者未至故說車以贈【黃曰唐世土風敝甚矣其相戒約曰君欲求權須方須圓元次山嫉之欲毀小兒轉圓之器以謂寜方爲皂不圓爲公卿柳子說車以贈楊生者盡矣其末篇曰誨之方其中懼圓其外者未至愚謂楊生誠能方其中則其外當濟以圓不害乎時中也使其自得也未至而更以圓教之則不同乎流俗者幾希然則栁子之學或見笑於次山之家】

謫龍說

【韓曰當在貶謫後作蓋有激而然者也】

扶風馬孺子言年十五六時在澤州與羣兒戲郊亭上頃然有奇女墜地有光煜然【舊注目動也光也音叶】被緅裘白紋之裏【韓曰緅帛靑赤色將切又側鳩切】首步搖之冠【孫曰步搖冠名言行步則搖自漢時冇之】貴逰少年駭且悅之稍狎焉奇女頩爾怒曰【童曰楚詞玉色頩以怡顏又博雅云艴頩色也○頩普名切又普冷切】不可吾故居鈞天帝宮下上星辰呼噓陰陽薄蓬萊羞昆侖而不卽者帝以吾心侈大怒而謫來七日當復今吾𨿽辱塵土中非若儷也【童曰若汝也儷偶也○儷郎計切】吾復且害若眾恐而退遂入居佛寺講室焉及期進取杯水飲之噓成雲气五色翛翛也【翛翛並音霄】因取裘反之化爲白龍徊翔登天莫知其所終亦怪甚矣嗚呼非其類而狎其謫不可哉孺子不妄人也故記其說

復吳子松說

【韓曰吳子卽吳武陵】

子之疑木膚有怪文與人之賢不肖壽夭貴賤果气之寓歟爲物者裁而爲之歟余固以爲寓也子不見夫云之始作乎勃怒衝湧【勃蒲沒切】擊石薄木而肆乎空中偃然爲人拳然爲禽敷舒爲林木嵑爲宮室【童曰嵑山髙貌上苦曷立葛二切下魚列牙葛二切嵑或作嶱】誰其搏而斵之者【斵音卓】風出洞窟流離百物經淸觸濁呼召竅穴【竅一作覈】與夫艸木之儷偶紛羅雕葩剡芒【葩披巴切】臭朽馨香采色之赤碧白黃皆寓也無裁而爲之者【一無之字】又何獨疑玆膚之奇詭【古委切】與人之賢不肖壽天貴賤參差不齊者哉是固無情不足窮也然有可恨者人或權褒貶黜陟爲天子求士者皆學扵聖人之道皆又以仁義爲的皆曰我知人我知人披辭窺貌逐其聲而覈其所蹈者以升而降其所升常多蒙瞀禍賊僻邪【童曰瞀目不明也瞀音務又莫候切】罔人以自利者其所降率恆多淸明衝淳【一無恆字】不爲害者彼非無情物也非不欲得其升降也然猶反戾若此逾千百年乃一二人幸不出扵此者徵之猶無以爲告今子不是病而木膚之問爲物者有無之疑子胡橫訊過詰擾擾如此哉

羆說

【童曰公之爲羆說蓋有所指而言○羆音疲】

鹿畏防【韓曰防獸名說文防劉也似貍能捕獸祭天○防敕俱切】防畏虎虎畏羆【孫曰說文羆如熊黃白色】羆之狀被髮人立絕有力而甚害人焉楚之南有獵者能吹竹爲百獸之音昔云持弓矢罌火【韓曰罌瓦缶也音鸎】而卽之山爲鹿鳴以感其類伺其至發火而射之防聞其鹿也趨而至其人恐因爲虎而駭之防走而虎至愈恐則又爲羆虎亦亡去羆聞而求其類至則人也捽搏挽裂而食之【童曰說文捽持頭髮也昨沒切】今夫不善內而恃外者未有不爲羆之食也

觀八駿圖說

【韓曰晉王嘉拾遺記八駿之名一曰絕地二曰翻羽三曰奔霄四曰越影五曰逾輝六曰超光七曰騰霧八曰挾翼圖必本諸此云】

古之書有記周穆王馳八駿升昆侖之墟者【韓曰列子云周穆王不卹國事不樂臣妾肆意逺逰命駕八駿之乘右服驊驑而左騄耳右驂赤驥而左白羲次車之乘右服渠黃而左逾輪左驂盜驪而右山子馳驅千里至於巨搜氏之國遂宿昆侖之阿赤水之陽古書記穆王馳八駿者莫此爲詳】後之好事者爲之圖宋齊以下傳之【下一作來】觀其狀甚怪咸若騫若翔若龍鳯麒麟若螳蜋然【孫曰螳蜋螵蠨母方言曰譚魯以南謂之蟷蠰三河之間謂之螳蜋】其書尢不經世多有然不足采世聞其駿也因以異形求之則其言聖人者亦類是矣故傳伏羲曰牛首女媧曰其形類蛇【童曰帝王世紀伏羲女媧蛇身人首神農人身牛首蝸公蛙切】孔子如倛頭【孫曰荀子云仲尼之狀面如棠倛頭者蒙倛之頭韓曰倛方相也音欺】若是者甚眾孟子曰何以異於人哉堯舜與人同耳今夫馬者駕而乘之或一里而汗或十里而汗或千百里而不汗者視之毛物尾鬛四足而蹄齕艸飲水【齕齧也下沒切】一也推是而至於駿亦類也今夫人有不足爲負販者有不足爲吏者有不足爲士大夫者有足爲者視之圓首橫目食穀而飽肉絺而淸裘而燠一也推是而至於聖亦類也然則伏羲氏女媧氏孔子氏是亦人而已矣驊驑白羲【音蟻一本作蟻】山子之類若果有之是亦馬而已矣又烏得爲牛爲蛇爲倛頭爲龍鳯麒麟螳蜋然也哉然而世之慕駿者不求之馬而必是圖之似故終不能有得於駿也慕聖人者不求之人而必若牛若蛇若倛頭之問【一作問】故終不能有得於聖人也誠使天下有是圖者舉而焚之則駿馬與聖人出矣【黃曰韓子曰古之聖人有若牛蛇鳥喙防倛者貌似而心不同不可謂之非人此所以嘆鶴言之爲怪柳子曰慕聖人者不求之人而必若牛若蛇若蒙倛之問終不能有得此所以欲焚八駿之圖文公之於聖人信其有形貌之似而重求其心子厚之於聖人槪之以人而不信其爲禽獸虫魚之怪二子之意蓋大同而小異】

五百家注柳先生集卷十六

欽定四庫全書

五百家注柳先生集卷十七

傳

宋淸傳

【韓曰公此文在謫永州後作蓋謂當時之交遊者不爲之汲引附炎棄寒冇愧於淸之爲者因托是以諷】

宋淸長安西部藥市人也居善藥【孫曰居謂積也】有自山澤來者必歸宋淸氏淸優主之長安醫工得淸藥輔其方輒易讎【童曰讎賣也音售易以豉切】咸譽淸疾病疕瘍者【疕卑履切○一本作咸譽淸信能療病故病者】亦皆樂就淸求藥冀速已淸皆樂然響應𨿽不持錢者皆與善藥積券如山未嘗詣取直或不識遙與券淸不爲辭嵗終度不能報輒焚券終不復言市人以其異皆笑之曰淸蚩妄人也或曰淸其有道者歟淸聞之曰淸逐利以活妻子耳非有道也然謂我蚩妄者亦謬淸居藥四十年所焚劵者百數十人或至大官或連數州受俸博其餽遺淸者相屬扵戶𨿽不能立報而以賒死者千百【賒一作賤】不害淸之爲富也淸之取利逺逺故大豈若小市人哉一不得直則怫然怒【怫音弗】再則罵而仇耳彼之爲利不亦翦翦乎【翦子賤切】吾見蚩之有在也淸誠以是得大利又不爲妄執其道不廢卒以富求者益眾其應益廣或斥棄沈廢親與交視之落然者淸不以怠遇其人必與善藥如故一旦復柄用益厚報淸其逺取利皆類此吾觀今之交乎人者炎而附寒而棄鮮有能類淸之爲者世之言徒曰市道交嗚呼淸市人也今之交有能望報如淸之逺者乎幸而庶幾則天下之窮困廢辱得不死亡者眾矣市道交豈可少耶或曰淸非市道人也柳先生曰淸居市不爲市之道然而居朝廷居官府居庠塾鄕黨以士大夫自名者反爭爲之不已悲夫然則淸非獨異於市人也

種樹郭橐駞傳

【孫曰姓郭號橐駞駞馬類也背肉似橐故以名之黃曰事冇可觸類而長者聞解牛得養生問鑄金得鑄人爲天下之道與牧馬何異牧民之道以牧羊而知橐駞傳宜其有爲而作也○槖音托駞徒何切】

郭橐駞不知始何名病瘻【韓曰釋文瘻傴疾也○瘻隴主切】隆然伏行有類橐駞者故鄕人號之駞駞聞之曰甚善名我固當因捨其名亦自謂橐駞云其鄕曰丰樂鄕在長安西駞業種樹凡長安豪富人【豪下一有家字】爲觀遊及賣果者皆爭迎取養視駞所種樹或移徙無不活且碩茂蚤實以蕃他植者𨿽窺伺效慕莫能如也有問之對曰橐駞非能使木壽且孳也【韓曰乳化曰孳孳音字又冿之切○一有以字】能順木之天以致其性焉爾凡植木之性其本欲舒其培欲平其土欲故其築欲密旣然已勿動勿慮去不復顧【去一作亦】其蒔也若子【童曰蒔種也音侍】其置也若棄則其天者全而其性得矣故吾不害其長而已非有能碩茂之也不抑耗其實而已非有能蚤而蕃之也他植者則不然根拳而土易其培之也若不過焉則不及【一冇焉字】茍有能反是者則又愛之太恩憂之太勤旦視而暮撫已去而復顧甚者爪其膚以驗其生枯搖其本以觀其疎宻而木之性日以離矣𨿽曰愛之其實害之𨿽曰憂之其實讎之故不我若也吾又何能爲哉【哉一作矣哉】問者曰以子之道移之官理可乎駞曰我知種樹而已理非吾業也然吾居鄕見長人者好煩其令若甚憐焉而卒以禍旦暮吏來而呼曰官命促爾耕勗爾植【張曰勗勉也呼玉切】督爾獲蚤繅而緒【韓曰繅謂繹繭爲絲○繅蘇曹切】蚤織而縷字而幼孩遂而雞豚鳴鼓而聚之擊木而召之吾小人輟飱饔以勞吏者且不得暇又何以蕃吾生而安吾性耶故病且怠若是則與吾業者其亦有類乎問者嘻曰【嘻一作喜】不亦善夫吾問養樹得養人術傳其事以爲官戒【一有也字】

童區寄傳

【韓曰其文曰杜部從事爲餘言之當在柳州作補注東坡有劉醜廝詩云曰此可名區寄追配郴之蕘恨我非栁子擊節爲爾謠謂此】

柳先生曰越人少恩生男女必貨視之【必一作以】自毀齒已上【孫曰說文男八月齒生八嵗而齠女七月齒生七歳而齓齓毀齒也】父兄鬻賣【鬻音育】以覬其利不足則取他室束縛鉗梏之【孫曰鉗者以鐵束之梏手械○鉗其亷切梏姑沃切】至有須鬛者【孫曰鬛長須也音獵】力不勝皆屈爲僮當道相賊殺以爲俗幸得壯大則縛取麼弱者【麼小也】漢官因以爲已利茍得僮恣所爲不問以是越中戶口滋耗少得自脫惟童區寄以十一歳勝斯亦奇矣桂部從事杜周士【孫曰周士貞元十七年第進士元和中從事桂管】爲餘言之童寄者郴州蕘牧兒也行牧且蕘【童曰蕘采薪也】二豪賊劫持反接布囊其口去逾四十里之墟所賣之【舊注南越中謂野市曰墟】寄僞兒啼恐栗爲兒恆狀賊易之對飲酒醉一人去爲市一人臥植刃道上童防伺其睡以縛背刃力下上得絕因取刃殺之逃未及逺市者還得童大駭將殺童遽曰爲兩郎僮孰若爲一郎僮耶彼不我恩也郎誠見完與恩無所不可市者良久計曰與其殺是僮孰若賣之與其賣而分孰若吾得専焉【一有然字】幸而殺彼甚善卽藏其屍持童抵主人所愈束縛牢甚夜半童自轉以縛卽鑪火燒絕之𨿽瘡手勿憚復取刃殺市者因大號一墟皆驚童曰我區兒氏也不當爲僮賊二人得我我幸皆殺之矣願以聞於官墟吏白州州白大府大府召視兒幼願耳刺史顏證奇之【童曰證杲卿之孫元和初爲桂管刺史觀察使○證音徵又之刃切】畱爲小吏不肯與衣裳吏護還之鄕鄕之行劫縛者側目莫敢過其門皆曰是兒少秦武陽二歳【韓曰戰國防燕太子丹欲以匕首刺秦王燕國有勇士秦武陽年十三殺人人不敢忤視乃令爲荊軻副而往史記作舞陽】而討殺二豪豈可近耶

梓人傳

【韓曰公蓋托物以寓意端爲佐天子相天下進退人才者設也黃曰王承福杇者而得傳於韓楊潛梓人而得傳於柳又曰梓人傳意大抵出於孟子孟子言爲巨室必使工師求大木是何異於梓人所謂量棟宇之任視木之能否者乎孟子言教玉人雕琢之爲非是何異於梓人所謂由我則固不由我則圮不奪扵主人之牽制者乎】

裴封叔之第【孫曰名瑾公之姊夫】在光徳裏有梓人欵其門願傭隟宇而處焉【童曰說文隟阨塞也當作隙寫轉作隟去逆切詳注第九卷

】所職尋引規矩繩墨【孫曰尋八尺引十丈尋引所以度長短也】家不居礱斵之器【礱音聾斵音卓】問其能曰吾善度材視棟宇之制髙深圓方短長之宜吾指使而羣工役焉捨我眾莫能就一宇故食於官府吾受祿三倍作扵私家吾收其直大半焉他日入其室其牀缺足而不能理曰將求他工餘甚笑之謂其無能而貪祿嗜貨者其後京兆尹將飾官署余往過焉委羣材防眾工或執斧斤或執刀鋸皆環立向之梓人左持引右執杖而中處焉量棟宇之任視木之能舉揮其杖曰斧彼執斧者奔而右顧而指曰鋸彼執鋸者趨而左俄而斤者斵刀者削皆視其色俟其言莫敢自斷者其不勝任者怒而退之亦莫敢慍焉畫宮扵堵盈尺而曲盡其致計其毫釐而構大廈無進退焉旣成書扵上棟【孫曰易上楝下宇以避風雨】曰某年某月某日某建則其姓宇也凡執用之工不在列余圜視大駭【孫曰賈誼傳天下圜視而起注云驚愕也】然後知其術之工大矣繼而嘆曰彼將捨其手藝專其心智而能知體要者歟吾聞勞心者役人勞力者役於人彼其勞心者歟能者用而智者謀彼其智者歟是足爲佐天子相天下法矣物莫近乎此也彼爲天下者本於人其執役者爲徒爲鄕師裏胥【孫曰徒給徭役者鄕師一鄕之長裏胥一里之長胥謂其有才智爲什長者】其上爲下士又其上爲中士爲上士又其上爲大夫爲卿爲公離而爲六職判而爲百役外薄四海【童曰尙書之文】有方伯連率【張曰王制千里之外設方伯又曰十國以爲連連有帥率與帥同】郡有守邑有宰皆有佐政其下有胥吏又其下皆有嗇夫版尹【孫曰漢制鄕小者置嗇夫一人版尹掌戶版者】以就役焉猶眾工之各有執伎以食力也彼佐天子相天下者舉而加焉指而使焉條其綱紀而盈縮焉齊其法制而整頓焉猶梓人之有規矩繩墨以定制也擇天下之士使得其職居天下之人使安其業視都知野視野知國視國知天下其逺邇細大可手據其圖而究焉猶梓人畫宮於堵而績於成也能者進而由之使無所徳不能者退而休之亦莫敢慍不衒能【童曰衒行且賣也音絲】不矜名不親小勞不侵眾官日與天下之英才討論其大經猶梓人之善運眾工而不伐藝也夫然後相道得而萬國理矣相道旣得萬國旣理天下舉首而望曰吾相之功也後之人循迹而慕曰彼相之才也士或談殷周之理者曰伊傅周召其百執事之勤勞而不得紀焉猶梓人自名其功而執用者不列也大哉相乎通是道者所謂相而已矣其不知體要者反此以恪勤爲公以簿書爲尊能矜名親小勞侵眾官竊取六職百役之事聽聽於府廷【韓曰聽聽然笑也魚隠切】而遺其大者逺者焉所謂不通是道者也猶梓人而不知繩墨之曲直規矩之方圓尋引之短長姑奪眾工之斧斤刀鋸以佐其藝又不能備其工以至敗績用而無所成也不亦謬歟或曰彼主爲室者倘或發其私智牽制梓人之慮奪其世守而道謀是用𨿽不能成功豈其罪耶亦在任之而已余曰不然夫繩墨誠陳規矩誠設髙者不可抑而下也狹者不可張而廣也由我則固不由我則圮【圮壊也部鄙切】彼將樂去固而就圮也則捲其術黙其智悠爾而去不屈吾道是誠良梓人耳其或嗜其貨利忍而不能捨也喪其制量屈而不能守也棟撓屋壞則曰非我罪也可乎哉可乎哉余謂梓人之道類於相故書而藏之梓人蓋古之審曲面勢者【童曰周禮考工記之文】今謂之都料匠云余所遇者楊氏潛其名

李赤傳

【韓曰赤自謂歌詩類李白而赤其名狂士也其所養可知黃曰司馬長卿名相如以名慕藺相如者也不效其全璧之髙風而佞諛之辭有藺氏所不爲牛僧孺字思黯以字慕汲黯者也不效其好諫之髙節而市人之行有汲直所不齒李太白以神仙風姿布衣入翰苑使髙力士脫鞾眼空四海而李赤惑於妖以世爲混以混爲帝居淸都白固如是耶】

李赤江湖浪人也嘗曰吾善爲歌詩類李白故自號曰李赤防宣州州人館之【一本無州人二字】其友與俱遊者有姻焉間累日乃従之館赤方與婦人言其友戲之赤曰是媒我也吾將娶乎是友大駭曰足下妻固無恙太夫人在堂安得有是豈狂易病惑耶【易音亦】取絳雪餌之赤不肯有間婦人至又與赤言卽取巾經其脰【孫曰經縊也脰項也音豆】赤兩手助之舌盡出其友號而救之婦人解其巾走去赤怒曰汝無道吾將從吾妻汝何爲者赤乃就牖間爲書輾而圓封之【童曰臥不闔口曰輾音展又左展女箭二切】又爲書博封之訖如厠久【一有而字】其友從之見赤軒厠抱甕詭笑而側視勢且下入乃倒曳得之又大怒曰吾巳升堂面吾妻吾妻之容世固無有堂之飾宏大富麗椒蘭之气油然而起顧視汝之世猶混厠也【混胡困切】而吾妻之居與帝居鈞天淸都【孫曰史記趙簡子夢防釣天廣樂】無以異若何苦余至此哉然後其友知赤之所遭乃厠也聚僕謀曰亟去是厠遂行宿三十里夜赤又如厠久從之且復入矣持出洗其污眾環之以至旦去抵他縣縣之吏方宴赤拜揖跪起無異者酒行友未及言已飲而顧赤則已去矣走從之赤入厠舉其牀捍門門堅不可入其友叫且言之眾發墻以入赤之面陷不潔者半矣又出洗之縣之吏更召巫師善咒術者守赤赤自若也夜半守者怠皆睡及覺更呼而求之見其足於厠外赤死久矣獨得屍歸其家取其所爲書讀之蓋與其母妻訣其言辭猶人也柳先生曰李赤之傳不誣矣是其病心而爲是耶抑固有厠耶赤之名聞江湖間其始爲士無以異於人也一惑扵怪而所爲若是乃反以世爲混混爲帝居淸都其屬意明白今世皆知笑赤之惑也及至是非取與向背決不爲赤者幾何人耶反修而身無以欲利好惡遷其神而不返則幸矣【一作耳】又何暇赤之笑哉【補注東坡有李赤詩並題跋見本集】

蝜蝂傳

【黃曰多藏必厚亡財多必害已古人所嘆子厚知此其憎王孫則爲其竊食自實也其招海賈則爲其以利易生也腰千金以甘溺所以哀零陵之氓貪重負以至死所以閔蝜蝂之虫戒之深矣然規權逐私卒陷黨籍將言之不能行歟抑其及禍而後悔歟又曰橐駞善負愈重而後起然工於爲人故獲養而無害蝜蝂遇物愈貪而不已然無所用故受禍而莫救韓曰公之所言蓋指當時用事貪取滋甚者○蝜音負又扶缶切蝂音板】

蝜蝂者【孫曰蝜蝂爾雅作負版】善負小虫也行遇物輒持取卬其首負之【卬音昂亦作仰】背愈重𨿽困劇不止也其背甚澀物積因不散【因一作固】卒躓僕不能起【躓知利切僕音赴又音匐】人或憐之爲去其負茍能行又持取如故又好上髙極其力不已至墜地死今世之嗜取者遇貨不避以厚其室不知爲已累也惟恐其不積及其怠而躓也黜棄之遷徙之亦以病矣茍能起又不艾日思髙其位大其祿而貪取滋甚以近扵危墜觀前之死亡【一本有曾也】不知戒𨿽其形魁然大者也其名人也而智則小虫也亦足哀夫【哀一作悲】

曹文洽韋道安傳【元闕】

【孫曰曹文洽者義成軍牙將也貞元十六年監軍薛盈珍遣小吏程務挺誣奏節度使姚南仲罪文洽亦奏事長安知之追及務挺於長樂驛中夜殺之沈盈珍表於厠中自作表雪南仲之寃且首專殺之罪亦作狀白南仲遂自殺明旦門不啟驛吏排之入得表狀於文洽屍旁上聞而異之○又是嵗五月庚戌徐州節度使張建封卒壬子軍亂殺判官鄭通誠建封子愔知軍事以抗王令韋道安死之韓曰二公傳諸本皆闕然禁中有韋道安詩言其事甚詳觀其詩則傳之意可見矣題云曹文洽韋道安傳則事必相闗豈詩所謂自言故刺史者耶或與道安同救刺史之急者也】

五百家注柳先生集卷十七

欽定四庫全書

五百家注柳先生集卷十八

騷

乞巧文

【集注荊楚嵗時記七夕婦人以防縷穿七孔鍼陳筵酒脯瓜果於庭中以乞巧或曰見天漢中奕奕曰气有光五色以爲徵應見者得福此乞巧之所自也然公爲此文假是以見其拙於謀已耳晁無咎取之於變騷而系以辭曰周鑄倕而使銜其指先王以見大巧之不可爲也故於貢教抱甕者爲桔橰用力少而見巧多而抱甕者羞之夫鳩不巢拙莫比焉而屈原乃曰雄鳩之鳴逝兮吾獨惡其能巧原誡傷世澆僞故詆拙以爲巧意昔之不然者今皆然矣甚之者宋元之作𨿽亦閱時奔騖要歸諸厚然宗元媿拙矣】

柳子夜歸自外夜有設祠者餌馨香【舊注饗厚粥也諸延切餌仍吏切】蔬果交羅插竹垂綏【而追切】剖瓜犬牙且拜且祈怪而問焉女進曰今玆秋孟七夕天女之孫將嬪於河鼓【孫曰漢天文志云纎女天孫女嬪婦也韓曰吳均齊諧記云七月七日織女當渡河暫詣牽牛爾雅云河鼓謂之牽牛】邀而祠者幸而與之巧驅去蹇拙手目開利組絍縫制【童曰組補縫也絍機縷也上總古切下女鴆切】將無滯扵心焉爲是禱也柳子曰茍然歟吾亦有所大拙倘可因是以求去之乃纓弁束絍【張曰弁冠也衽衣衿也】促武縮气旁趨曲折傴僂將事【傴委羽切僂隴主切】再拜稽首稱臣而進曰下土之臣竊聞天孫專巧於天轇轕璇璣【孫曰轇轕猶交加也書在璿璣玉衡璣正天文器璇美玉○轇轕音交各】經緯星辰能成文章黼黻帝躬以臨下民欽聖靈仰光耀之日久矣今聞天孫不樂其獨得貞卜扵龜將蹈石梁欵天津【孫曰天津九星橫河中主四瀆津梁】儷扵神天【童曰儷伉儷也】於漢之濵兩旗開張中星耀芒【孫曰晉天文志左旗九星在天河鼔左旁右旗亦如之而河鼓居其中】靈气翕歘【呼勿切】玆辰之良幸而弭節【孫曰弭徐行也】薄遊民間臨臣之庭曲聴臣言臣有大拙智所不化醫所不攻威不能遷寛不能容乾坤之量包含海嶽臣身甚微無所投足蟻適於垤蝸休扵殻龜黿螺蜯【上嬴下蚌】皆有所伏臣物之靈進退惟辱仿佯爲狂局束爲諂吁吁爲詐坦坦爲忝他人有身動必得宜周旋獲笑顚倒逢喜已所尊眤人或怒之變情徇勢射利抵巇【童曰巇山險貌音羲】中心甚憎爲彼所奇忍仇佯喜悅譽遷隨胡執臣心常使不移反人是已曾不懼疑貶名絕命不負所知抃嘲似傲貴者啟齒臣旁震驚彼且不恥叩稽匍匐言語譎詭令臣縮恧【女六切下同】彼則大喜臣若效之瞠怒業已彼誠大巧臣拙無比王侯之門狂吠狴犴【陛岸二音上又邊米切】臣到百步咳喘顚污睢盰逆走魄遁神叛欣欣巧夫徐入縱誕毛羣掉尾百怒一散世塗昏險擬步如漆左低右昂鬭冒衝突神恐悸聖智危栗冺焉直透所至如一是獨何工縱橫不卹非天所假彼智焉出獨嗇扵臣恆使玷黜沓沓騫騫恣口所言迎知喜惡黙測憎憐搖唇一發徑中心原膠如鉗夾誓死無遷探心扼膽踴躍拘牽彼𨿽佯退胡可得旃獨結臣舌喑抑銜寃【喑音陰】擘眥流血【眥音劑】一辭莫宣胡爲賦授有此奇偏耀爲文瑣碎排偶抽黃對白啽哢飛走【舊注啽哢鳥聲也音弇弄】駢四儷六錦心繡口宮沈羽振笙簧觸手觀者舞悅誇談雷吼獨溺臣心使甘老醜嚚昏莽鹵朴鈍枯朽不期一時以俟悠久旁羅萬金不鬻帚【補注文選家有獘帚享之千金】跪呈豪傑投棄不有眉矉頞蹙【童曰矉目恨張也矉音賔頞音遏】喙唾胸歐【喙呼惠切唾吐臥切歐音嘔】大而歸塡恨低首天孫司巧而窮臣若是卒不余畀獨何酷歟敢願聖靈悔禍矜臣獨艱付與姿媚易臣頑顏鑿臣方心規以大圎拔去吶舌【吶與訥同】納以工言文詞婉軟步武輕便【平聲】齒牙饒美眉睫增妍突梯捲臠【孫曰楚詞卜居云將突梯滑稽以絜楹乎突梯隨俗貌莊子臠捲傖囊而亂天下卷臠不申舒貌音拳攣又拳勉力轉二切】爲世所賢公侯卿士五屬十連【童曰王制五國以爲屬屬有長十國以爲連連有帥○屬字音注】彼獨何人長享終天言訖又再拜稽首俯伏以俟至夜半不得命疲極而睡見有靑褏朱裳【韓曰褏衣袂也音袖】手持絳節而來告曰天孫告汝汝詞良苦凡汝之言吾所極知汝擇而行嫉彼不爲汝之所欲汝自可期胡不爲之而誑我爲汝惟知恥諂貌淫辭寧辱不貴自適其宜中心已定胡妄而祈堅汝之心宻汝所持得之爲大失不污卑凡吾所有不敢汝施【敢一作安】致命而升汝惟勿疑嗚呼天之所命不可中革泣拜欣受初悲後懌抱拙終身以死誰惕【黃曰聖賢之學急扵內而緩於外所造有淺深所見有昏明所養有寛狹所聞有多寡是巧拙之所由分若夫言之聴不聴仕之遇不遇身名榮辱爵位髙下則非巧拙之所系也故大智若愚大辧若訥如愚者聖人所與無智名者史氏所稱世俗所謂拙者安知其非眞巧歟子厚旣廢不重責已其論巧拙之大意特在扵言語用捨仕宦進退之間又何足以知眞巧拙所在耶】

罵屍虫文【並序】

【韓曰公此文蓋有所寓耳貞元中公以黨累貶永州司馬宰相惜其才欲澡濯用之詔補袁州刺史其後諌官頗言不可用遂罷當時之讒公者眾矣假此以嫉其惡也當是謫永州後作】

有道士言人皆有屍虫三處腹中伺人隠防失誤輒籍記日庚申幸其人之昏睡出讒於帝以求饗【韓曰酉陽雜爼云人有三尸上尸靑姑伐人眼中尸白姑伐人下髒下尸血姑伐人胃命凡庚申日言人過於帝古語云三守庚申三尸伏七守庚申三尸滅】以是人多謫過疾癘夭死柳子特不信【一無特字】曰吾聞聰明正直者爲神帝神之尢者【一無者字】其爲聰明正直宜大也安有下比陰穢小虫縱其狙詭延其變詐以害扵物而又悅之以饗其爲不宜也殊甚吾意斯虫若果爲是則帝必將怒而戮之投於下土以殄其類俾夫人咸得安其性命而苛慝不作然後爲帝也余旣處卑不得質之於帝而嫉斯虫之說爲文而罵之來屍虫汝曷不自形其形【一作自刑其形】陰幽跪仄而寓乎人【跪一作詭】以賊厥靈膏肓是處兮【童曰成十年左氏晉侯求醫於秦秦伯使醫緩爲之未至公夢疾爲二豎子曰彼良醫也懼傷我焉逃之其一曰居肓之上膏之下若我何醫曰疾不可爲也在肓之上膏之下攻之不可達之不及說文肓心上鬲下也音荒】不擇穢卑潛窺黙聴兮【窺一作覷此居切又如字】導人爲非防持札牘兮搖動禍機卑陬拳縮兮宅體險微以曲爲形以邪爲質以仁爲凶以僣爲吉以淫諛諂誣爲族類以中正和平爲罪疾以通行直遂爲顚蹶以逆施反鬭爲安佚譛下謾上【童曰謾欺也莫官切】恆其心術妬人之能幸人之失利昏伺睡旁睨竊出【張曰睨斜視也五計切】走讒於帝遽入自屈羃然無聲【羃音覓】其意乃畢求味已口胡人之卹彼修蛕恙心【韓曰蛕腹中長虫也音回○他本蛕作蛸】短蟯穴胃【韓曰蟯亦腹中虫也如消去消二切】外搜疥癘【張曰疥瘙癢也癘疫气也】下索瘻痔【唐曰瘻瘡也痔後病瘻力鬭切痔治裏切】侵人肌膚爲已得味世皆禍之則惟汝類良醫刮殺聚毒攻餌旋死無餘乃行正气汝𨿽巧能未必爲利帝之聰明宜好正直寧懸嘉饗答汝讒慝叱付九闗貽虎豹食【童曰楚詞宋玉招防虎豹九闗啄害下人言天門九重使神虎豹執其闗閉主啄齧天下欲上之人而殺之】下民舞蹈荷帝之力是則宜然何利之得速收汝之生速滅汝之精蓐收震怒【韓曰蓐收天之刑神禮記孟秋之月其神蓐收】將勅雷霆擊汝酆都【酆音丰】麋爛縱橫俟帝之命乃施於刑羣邪殄夷大道顯明害气永革厚人之生豈不神且聖歟祝曰屍虫逐禍無所伏下民百祿惟帝之功以受景福屍虫誅禍無所廬下民其蘇惟帝之徳萬福來符臣拜稽首敢告於都

斬曲幾文

【韓曰觀其文蓋指當時以諂曲獲用者又謂上之人不明棄直而用曲則不才者進其防微矣皆貶謫後作與前篇相先後云】

後皇植物【韓曰楚詞九章後皇嘉樹橘倈服兮注後后土皇皇天也】所貴乎直聖主取焉【主一作王】以建家國亙爲棟楹【上音棟下音盈】齊爲閫閾【上苦本切下音域】外隅平端中室謹飭【飭一作飾】度焉以幾【孫曰周禮室中度以幾幾三尺也○度待洛切】維量之則君子慿之以輔其徳【其一作有】末代淫巧不師古式斷玆揉木【韓曰揉屈伸木也】以限肘腋欹形詭狀曲程詐力制類奇邪【上音畸下音衺】用絕繩墨勾身陋狹危足僻側支不得舒脇不遑息余胡斯蓄以亂人極追咎厥始惟物之殘稟气失中遭生不完托地墝垤【韓曰何休曰墝埆不生五穀曰不毛垤螘冢也○上口交切下徒結切】反時燠寒鬱悶結澀【悶一作閉】癃蹇艱難【癃音隆蹇一作塞】不可以遂遂虧其端離奇詰屈【韓曰鄒陽上書云蟠木根柢輪因離奇而爲萬乘器者以左右先爲之容也】縮恧防岏【童曰瓉玩鋭上也髙也上音攢下五官切】含蠍孕蠧【韓曰蠍木中蠧虫也胡葛切蠧音妬】外邪中幹【音幹】或因先容以售其蟠【解見上售賣也音壽下同蟠音盤】病夫甘焉制器以安彼風毒敗形陰沴遷魄【韓曰相傷謂之沴沴閭計切】禍气侵骨淫神化脈體仄筋倦榮乖衛逆乃喜玆物以爲已適器之不祥莫是爲敵烏可眤近以招禍癖【音僻】且人道甚惡惟曲爲先在心爲賊在口爲愆在肩爲僂在膝爲攣戚施踦跂【任曰戚施不能仰者踦曲也跂有跂腫國其人行腳根不著地○上舉綺切下丘弭切】匍匐拘拳古皆斥逺莫致於前問誰其類惡木盜泉【韓曰選陸士衡猛虎行渇不飲盜泉水熱不息惡木陰孫曰管子云士懷耿介之心不防惡木之枝惡木尙猶恥之況與惡人同處尸子云孔子至扵盜泉渇矣而不飲惡其名也】朝歌回車【孫曰漢鄒陽書雲裏名勝母曾子不入邑號朝歌墨子回車韓曰晉灼云紂作朝歌之音朝歌者不時也】簡牘載焉【載一作稱】昭王市骨樂毅歸燕【韓曰燕昭王厚幣以招賢者郭隗曰古之人君有使涓人求千里馬者馬已死買其骨而返君大怒涓人曰死馬且買況生者乎不期年千里馬至者三焉今王致士先從隗始況賢於隗者哉昭王爲隗築宮而師之於是士爭趨燕樂毅自魏往以爲亞卿】今我斬此以希古賢諂諛宜惕正直宜宣道焉是達法焉是專咨爾君子曷不幹幹【張曰易君子終日幹幹○幹音防】旣和且平獲祐於天去惡在微愼保其傳【黃曰好惡根於心而托物以自見亷者不飲貪泉正者不食邪蒿反本者必悲黒白之絲執方者不蓄圓轉之器宜也子厚急於祿仕曲腰罄折同於傴僂者多矣而反斬絕曲幾幾而有神得無濫誅之寃乎】

宥蝮蛇文【並序】

【補注晁無咎取罵屍虫憎王孫並此宥蝮蛇文以附變騷系之曰離騷以虯龍鸞鳯托君子以惡禽臭物指讒佞王孫屍虫蝮蛇小人讒佞之類也其憎之也罵之也投畀有北之意也其宥之也以逺小人不惡而嚴之意也蓋離騷備此義而宗元放之焉蝮音覆】

家有僮善執蛇晨持一蛇來謁曰是謂蝮蛇【補注蝮毒蛇名色如綬文鼻上有鍼大者長七八尺一名反鼻出南方】犯於人死不治又善伺人聞人咳喘步驟輒不勝其毒捷取巧噬【音誓】肆其害然或慊不得於人則愈怒【舊注慊恨也苦簟切】反齧艸木艸木立死後人來觸死莖猶墮指攣腕腫足【攣力緣切腕烏貫切腫時勇切】爲廢病必殺之是不可畱余曰汝惡得之曰得之榛中曰榛中若是者可旣乎曰不可其類甚博余謂僮曰彼居榛中汝居宮內彼不汝卽而汝卽彼犯而鬭死以執而謁者汝實健且險以輕近是物然而殺之汝益暴矣彼耕獲者求薪蘓者【孫曰漢書樵蘓後爨蘓艸也】皆土其鄕知防而入焉執耒操鞭持芟朴以逺其害汝今非有求於榛者也宻汝居易汝庭【孫曰易謂芟治艸木】不淩奧不步闇是惡能得而害汝且彼非樂爲此態也造物者賦之形陰與陽命之气形甚怪僻气甚禍賊𨿽欲不爲是不可得也是獨可悲憐者又孰能罪而加怒焉汝勿殺也餘悲其不得已而所爲若是叩其脊諭而宥之其辭曰

吾悲夫天形汝軀【夫一作乎】絕翼去足無以自扶曲膂屈脇惟行之紆目兼蜂蠆色混泥塗【蜂音峯蠆醜邁切】其頸蹙恧【頸一作頭】其腹次且【上七私切下七餘切】褰鼻鉤牙穴出榛居蓄怒而蟠銜毒而趨志蘄害物陰妬潛狙【子余切】汝之稟受若是𨿽欲爲鼃爲螾【韓曰鼃蝦蟇螾螼螾螼螾仄行卽寒蚓也○鼃音蛙螾女忍切】焉可得已凡汝之爲惡非樂乎此緣形役性不可自止艸搖風動百毒齊起首拳脊努呥舌搖尾【舊注呥噍貌音冉】不逞其凶若病乎已世皆寒心我獨悲爾吾將薙吾庭【舊注薙除也音替又文幾切】葺吾楹窖吾垣【窖一作窒】嚴吾扄俾奧艸不植而穴隟不萌【隟乞逆切字當作隙】與汝異途不相交爭𨿽汝之惡焉得而行嘻造物者胡甚不仁而巧成汝質旣稟乎此能無危物賊害無辜惟汝之實陰陽爲戾假汝忿疾余胡汝尢是戮是抶【音疊】宥汝於野自求終吉彼樵豎持芟農夫執耒不幸而遇將除其害餘力一揮應手糜碎我𨿽汝活其惠實大他人異心誰釋汝罪形旣不化中焉能悔嗚呼悲乎汝必死乎毒而不知反訟乎內今𨿽寛焉後則誰賚【一作賴】陰陽爾造化爾道烏乎在可不悲歟

憎王孫文

【韓曰漢王延壽嘗爲王孫賦有云顏狀類乎老翁軀體似乎小兒王孫蓋猴類而小者也補注陳長方云余嘗疑宥蝮蛇憎王孫文序已述其意詞又述之閭丘鑄曰柳子晚年學佛書先述其義乃作偈曰栁子熟之下筆遂爾余爲一笑】

猨王孫居異山徳異性不能相容猨之徳靜以恆類仁讓孝慈居相愛食相先行有列飲有序不幸乖離則其鳴哀有難則內其柔弱者【難乃旦切】不踐稼蔬木實未熟相與視之謹旣熟嘯呼羣萃然後食衎衎焉山之小艸木必環而行遂其植故猿之居山恆郁然王孫之徳躁以囂【虛驕切】勃諍號呶【上音豪下尼交切】唶唶疆疆【孫曰唶唶大聲也疆疆相隨貌詩鵲之疆疆○唶音責又子夜切】𨿽羣不相善也食相噬齧【倪結切】行無列飲無序乖離而不思有難推其柔弱者以免好踐稼所過狼籍披攘木實未熟輒齕齩投注【齕下沒切齩五狡切】竊取人食皆實其嗛【舊注以頰貯食蓋謂猿藏食也○嗛苦簟切】山之小艸木必淩挫折挽使之瘁然後已故王孫之居山恆蒿然以是猨羣眾則逐王孫王孫羣眾則齚猨【韓曰齚齧也仁革切一作齕】猨棄去終不與抗然則物之甚可憎莫王孫若也余棄山間久見其趣如是作憎王孫云

湘水之浟浟兮【童曰湘木出零陵郡】其上羣山胡玆郁而彼瘁兮善惡異居其間惡者王孫兮善者猨環行遂植兮止暴殘王孫兮甚可憎噫山之靈兮胡不賊旃跳踉叫囂兮【跳徒雕切踉呂唐切】衝目宣齗【舊注齗齒根肉魚斤切】外以敗物兮內以爭羣排鬭善類兮嘩駭披紛【嘩音華駭下楷切】盜取民食兮私已不分充嗛果腹兮【韓曰莊子三飱而返腹猶果然果如字又苦火切飽貌】驕傲驩欣嘉華美木兮碩而繁羣披競齧兮枯株根毀成敗實兮更怒喧居民厭苦兮號穹旻【號音豪旻音瑉】王孫兮甚可憎噫山之靈兮胡獨不聞猨之仁兮受逐不校退優遊兮惟徳是效亷來同兮聖囚【韓曰飛亷惡來紂臣也聖囚謂文王囚於羑里】禹稷合兮凶誅【張曰謂舜用禹稷去四凶】羣小遂兮君子違【小字下一本有人字】大人聚兮孽無餘善與惡不同鄕兮否康旣兆其盈虛【否備鄙切】伊細大之固然兮乃禍福之攸趨王孫兮甚可憎噫山之靈兮胡逸而居【黃曰子厚憎王孫文以猨諭君子王孫諭小人有意乎用君子而去小人也當時君子孰賢於韓退之白居易小人孰甚於王伾王叔文子厚不與韓白爲徒直節不屈乃附叔文以求進卒與八司馬同貶向謂猿眾則逐王孫今固不與猨而從王孫以自取禍者耶】

逐畢方文【並序】

永州元和七年夏多火災日夜數十發少尙五六發過三月乃止八年夏又如之人咸無安處老弱燔死【燔音煩】晨不爨【取亂切】夜不燭【夜一作瞑】皆列坐屋上左右視罷不得休【罷音疲】蓋類物爲之者訛言相驚云有怪鳥莫實其狀山海經云章義之山有鳥如鶴一足赤文白啄其名曰畢方見則其邑有譌火【孫曰已上皆山海經之文妖言曰譌譌與訛同五戈切】若今火者其可謂譌歟而人有以鳥傳者其畢方歟遂邑中狀而圖之禳而磔之【舊注磔裂也陟格切】爲之文而逐之後皇庇人兮敬授羣材大施棟宇兮小蔽艸萊各有攸宅兮時闔而開火炎爲用兮化食生財胡今玆之怪戾兮日十而窮災【如劣切】朝儲淸以聫邃兮夕蕩覆而爲灰焚傷羸老兮炭死童孩叫號突兮戶駭人哀袒夫狂走兮【張曰袒謂肉袒】倐忽往來郁攸孽暴兮【孫曰哀三年左氏濟濡惟幕郁攸従之注火气也暴音剝】混合恢臺【韓曰楚詞九辯云收恢炱之孟夏兮炱音臺】民气不舒兮僵踣顚頽【僵音姜踣匹侯蒲北二切】休炊息燎兮仄伏煨煤門甍晦黑兮啟伺姦回若墜之天兮【墜一作墮】若生之令行不訛兮國恐盍巳問之禹書畢方是祟【韓曰山海經乃禹所撰故云祟音邃】嗟爾畢方兮胡肆其志皇亶聰明兮【童曰書亶聰明作元後亶信也】念此下地災皇所愛兮僇死無貳幽形扇毒兮陰險詭異汝今不懲兮眾愬咸至【愬音訴】皇斯震怒兮殄絕汝類祝融悔禍兮【韓曰祝融火神晉語黎爲髙辛氏火正光照四方命之曰祝融注祝始也融明也】回祿屏气【孫曰左氏禳火於防回祿防水神回祿火神】太陰施威兮防行事【張曰楚詞考扵空桑注防太陰之神】汝𨿽赤其文只其趾逞工巧莫救汝死黠知亟去兮【下八切】愚乃止此髙飛兮翺翔逺伏兮無傷【翺翔音敖祥】海之南兮天之裔汝優遊兮可卒歳皇不怒兮永汝世日之良兮今速逝急急如律令

辧伏神文【並序】

余病痞且悸【韓曰公又嘗與李建書云僕自去年八月末痞稍已又與楊慿書云一二年來痞气尢甚又云每人大言則蹶气震怖撫心而按膽不能自止○痞部鄙切】謁醫視之曰惟伏神爲宜明日買諸市烹而餌之病加甚召醫而尢其故醫求觀其滓【滓澱也壯士切】曰吁盡老芋也彼鬻藥者【鬻音育】欺子而獲售子之懵也而反尢於余不以過乎余戍然慙愾然憂【愾口槪切】推是類也以往則世之以芋自售而病乎人者眾矣又誰辧焉申以詞云

伏神之神兮惟餌之良愉心舒肝兮魂平志康敺開滯結兮【敺音區】調護柔剛和寧悅懌兮復彼恆常休嘉防合兮【防音忻】邪怪遁藏君子食之兮其樂揚揚余殆於理兮榮衛蹇極伏杯積塊兮【孫曰史記倉公傳陽虛侯病痺根在右脇下大如覆杯】悸不得息有醫導余兮求是以食往沽之市兮【沽買也】欣然有得滌濯爨烹兮専恃爾力反增予疾兮昏憒馮塞【憒胡對反馮音慿】余駭其狀兮往尢扵醫徵滓以觀兮旣笑而嘻曰子胡昧愚兮玆謂蹲鴟【孫曰史記汶山之下沃野有蹲鴟舊注蹲鴟芋魁也○上音存下處之切】處身猥犬兮善植圩卑【孫曰圩卑謂下濕之地】受气頑昏兮陰僻欹危【欹丘宜切亦作防】累積星紀兮以老爲奇潛苞水土兮混雜蝝蚳【韓曰蝝蝗子也蚳蟻卵也○上惟船切下文饑切】不幸充腹兮惟痼之宜野夫忮害兮【童曰忮狠也音寘】假是以欺刮肌刻貌兮觀者勿疑中虛以脆兮外澤而夷誤而爲餌兮命或殆而今無以追兮後愼觀之嗚呼物固多僞兮知者蓋寡考之不良兮求福得禍書而爲詞兮願寤來者

愬螭文【並序】

零陵城西有螭室於江【補注零陵永州郡名說文螭若龍而黃一說無角曰螭○螭醜支切】法曹史唐登浴其涯【音沂】螭牽以入一夕【一作昔】浮水上吾聞凡山川必有神司之抑有是耶於是作愬螭投之江曰

天明地幽孰主之兮【韓曰莊子天其運乎地其處乎孰主張是】壽善夭殤終何爲兮堆山釃江【釃山宜切又所綺切】司者誰兮突然爲人使有知兮畏危慮害趨走祗兮父母孔愛妻子嘻兮出入公門不獲非兮浟浟湘流【舊注浟浟水流貌二字並音攸】淸且防兮陰幽洞石蓄怪螭兮胡濯玆熱卒無歸兮親戚叫號閭裏思兮魂其安防覲湘累兮【孫曰揚雄反離騷因江潭而記兮欽弔楚之湘累注諸不以犯罪死曰累屈原赴湘死故曰湘累○累力追切】嗟爾怪螭害江湄兮【湄音眉】涎泳重淵【涎徐連切字當作防重平聲淵一作瀾】物莫威兮蟉形決目【蟉力幽巨糾二切】潛伺窺兮膏血是利私自肥兮嵗旣大旱澤莫施兮妖猾下民使顚危兮充心飽腹肆敖嬉兮洋洋往復流逶迆兮【逶於危切迆音移又夷爾切亦作迆】惟神髙明胡縱斯兮蔑棄無辜逞怪姿兮胡不降罰肅川坻兮舟者欣欣防者熙兮蒲魚浸用吉無疑兮牲拴玉帛人是依兮匪神之愬將安期兮神之有亡於是推兮投之北流心孔悲兮

哀溺文【並序】

【韓曰文蓋指事寓意與招海賈之說同】

永之氓咸善防【永一作零陵二字童曰防泅也說文行水也】一日水暴甚有五六氓乘小船絕湘水中濟船破皆遊【一作皆浮防】其一氓盡力而不能尋常【孫曰八尺曰尋倍尋曰常】其侶曰汝善防最也今何后爲曰吾腰千錢重是以後曰何不去之不應搖其首有頃益怠巳濟者立岸上呼且號曰汝愚之甚蔽之甚身且死何以貨爲又搖其首遂溺死吾哀之且若是得不有大貨之溺大氓者乎於是作哀溺

吾哀溺者之死貨兮惟大氓之爲憂世濤鼔以風湧兮浩滉蕩而無舟【滉戶廣切】不讓祿以辭富兮又旁窺而詭求手足亂而無如兮負重逾乎崇丘旣浮頤而滅膂兮【浮頤一作搖頭】不忍釋利而離尢【韓曰離騷經進不入以離尢兮注離尢遭禍也○忍一作欲】呼號者之莫救兮【號音豪】愈搖首以沈流髮披鬤以舞瀾兮【張曰楚詞大招豕首縱日被髮鬤只注鬤髮亂也如湯切】魂倀倀而焉逰【倀醜良切又音棖】龜黿互進以爭食兮魚鮪族而爲羞始貪贏以嗇厚兮終負禍而懷讎前旣沒而後不知懲兮更攬取而無時休哀玆氓之蔽愚兮反賊已而從仇不量多以自諌兮姑指幸者而爲謀夫人固靈於鳥魚兮胡昧罻而防鉤【童曰罻羅也罻音熨】大者死大兮小者死小善遊𨿽最兮卒以道天與害偕行兮以死自繞推今而鑑古兮鮮克以保其生衣寶焚紂兮【孫曰史記紂兵敗走入鹿臺衣其寶玉自赴火而死】専利滅榮【孫曰國語周厲王好利近榮夷公芮良夫諫曰王室其將卑乎夫滎公好専利而不知大難】狼死而猶餓兮牛腹屍而不盈【孫曰屍亦死也牛至死腹猶未滿】民旣而無知兮【音茂一無民字】故與彼咸諡爲氓死者不足哀兮冀中人爲余再更噫

招海賈文

【韓曰此文晁無咎取以續楚詞系之曰昔屈原不遇於楚徬徨無所依欲乘雲騎龍遨逰八極以從已志而不可猶怛然念其故國至於將死精神離散四方上下無所不往又有眾虎豹怪物之害故大招其魂而復之言皆不若楚國之樂者招海賈文𨿽變其義蓋取諸此也宗元以爲﨑嶇冒利逺而不復不如已故鄕常產之樂亦以諷世之士行險僥幸不如居易以俟命云○賈音古】

咨海賈兮君胡以利易生而卒離其形大海蕩泊兮【蕩音蕩晏本泊作汩】顚倒日月龍魚傾側兮神怪隳突【上還規切下陁沒切】滄茫無形兮往來遽卒【子忽切】陰陽開闔兮氛霧滃渤【上鳥孔切下蒲末切】君不返兮逝怳惚【一無逝字怳與恍同】舟航軒昂兮下上飄鼓騰趠峣嵲兮【童曰峣嵲危髙也○趠敕角切峣音堯或書作嶤嵲魚列切】萬里一覩崒入坳兮【張曰崒峯巉嵒也才律昨莫二切烏宏切坳於交切】視天若畆【孫曰說文六尺爲步步百爲畆莫切與畮畆同】奔螭出抃兮翔鵬振舞天吳九首兮【孫曰山海經云朝陽之谷神曰天吳是爲水伯其爲獸也八首八足八尾背杳黃人面此作九首恐誤】更笑疊怒垂涎閃舌兮揮霍旁午君不返兮終爲虜黑齒棧齴鱗文肌【韓曰木虛海賦或泛泛悠悠於黒齒之邦注黑齒海外國名童曰齒不正齴齒露也○士眼切齴魚蹇切】三角駢列耳離披【韓曰山海經鯪魚背腹皆冇刺如三角羑○鯪音陵】反齗義牙踔嵚崖【童曰齗齒根肉踔踶也嵚崟山髙險也齗魚斤切踔勅教又尺約勅角切嵚音欽】蛇首狶鬛虎豹皮【韓曰沈懷逺南越志鯪魚鯉也形如而四足沈瑩臨海水土異物志虎防長五尺黃黑斑文耳目齒牙冇似虎形或變乃成虎○狶豕也音希】羣沒互出讙遨嬉臭腥百里霧雨彌君不返兮以充饑弱水蓄縮【韓曰張衡思賦亂弱水之潺湲兮楚詞大招東有大海溺水浟浟只注東海其水淖溺沈沒萬物也弱一作溺】其下不極投之必沈負羽無力【孫曰山海經云昆侖之丘其下有弱水環之不能載鴻毛】鯨鯢疑畏【童曰鯨鯢大魚也】淫淫嶷嶷【魚力魚其二切】君不返兮卒自賊怪石森立涵重淵【涵音含】髙下迾置滔危顚【童曰迾遮也○迾呂結切】崩濤搜防剡戈鋋【張曰鋋小矛時連切】君不返兮沈顚其外大泊泙奫淪【張曰泙水名谷也奫淪水深廣貌○泙音平奫於倫切】終古回簿旋天垠八方易位更錯陳君不返兮亂星辰東極傾海流不屬泯泯超忽紛蕩沃殆而一跌兮【跌徒結切】沸入湯谷【孫曰淮南子云日出湯谷入虞淵韓曰離騷逺逰朝濯髮於湯谷注湯谷在東方少陽之位】舳艫霏解梢若木【韓曰楚詞注若水在昆侖西極其華照下地孫曰淮南子云建木在廣都若木在建木西○舳音軸艫音盧】君不返兮魂焉薄海若嗇貨號風雷【童曰海神名曰海若】巨鼇頷首丘山頽【韓曰列子渤海之東冇大壑焉其中有五穀一曰岱輿二曰圓嶠三曰方壼四曰瀛洲五曰蓬萊而山根無所著隨波上下不得暫峙先聖訴於帝使巨鼇十五舉首而載之疊爲三番六萬嵗一交焉孫曰天問云鼇戴山抃何以安之○鼇音敖頷戶敢反】猖狂震虩翻九垓【孫曰易震雷虩虩虩許逆反垓音該】君不返兮糜以摧咨海賈兮君胡樂出幽險而疾平夷恟駭愁苦【恟音凶】而以忘其歸上黨易野恬以舒【孫曰周禮險野以人爲主易野以車爲主易平也韓曰上黨潞州也言天下平陸之地足以爲賈而無虞也】蹈蹂原土堅無虞【舊注蹂踐也忍久如又二切蹈徒到切】岐路脈布彌九區出無入有百貨俱周遊傲睨神自如撞鐘擊鮮恣歡娛君不返兮欲誰須膠鬲得聖捐鹽魚【童曰孟子膠鬲舉於魚鹽之中】範子去相安陶朱【韓曰範蠡旣雪防稽之恥乃乘扁舟浮江湖變姓名適齊爲鴟夷子之陶爲朱公治產積居與時逐言富者皆稱陶朱公】呂氏行賈南面孤【韓曰呂不韋陽翟大賈人也往來販賤賣貴家累千金後事秦莊襄王以爲相封文信侯】羊心計登謀謨【韓曰桑羊洛陽賈人子以心計言利事析秋毫領大司農盡管天下鹽鐡作平凖之法盡籠天下之貨於是民不益賦而天下用饒賜爵左庶長】煮鹽大冶九卿居【孫曰東郭咸陽齊之大煮鹽孔僅南陽大冶武帝時二人皆爲大司農丞】祿秩山委收國租賢智走諾爭下車逍遙縱傲世所趨君不返兮諡爲愚咨海賈兮賈尙不可爲而又海是圖死爲險魄兮生爲貪夫亦獨何樂哉歸來兮寧君軀

五百家注柳先生集卷十八

欽定四庫全書

五百家注柳先生集卷十九

雜著

弔萇文

【補注晁無咎取此文於變騷而爲之說曰弔萇叔文者宗元之所作也萇字叔周靈王之賢臣爲劉文公之屬大夫敬王十年劉文公與欲城成周使告於晉魏獻子蒞政悅萇而與之合諸扵狄泉衛彪侯曰萇其不歿乎周詩有之曰天之所壊不可支也及範中行之難周人殺萇莊周云萇死藏其血三年而化爲碧蓋語其忠誠然也哀以忠死故弔云】

有周之羸兮【羸力追切】邦國異圖臣乘君則兮王易爲侯威彊逆制兮郁命轉幽【轉一作輔】疹蠱膠宻兮【疹恥忍切又音軫作疢蠱音古毒也】肝膽爲仇【一作尢】姦權蒙貨兮忠勇以劉伊時云幸兮大夫之羞嗚呼危哉河渭潰溢兮橫軀以抑嵩髙坼陊兮【張曰說文云陊山崩一曰山摧丈爾切】舉首排直壓溺之不慮兮【壓乙甲切溺奴狄切】堅剛以爲式知死不可撓兮明章人極夫何大夫之炳烈兮王不寤夫讒賊卒施怏於剽狡兮【剽匹妙切狡古巧切】怛就制乎彊國【孫曰謂範中行之難萇與之晉以爲討周人殺萇】松栢之斬刈兮蓊茸欣植【蓊烏孔切茸如容而隴二切】盜驪折足兮【孫曰周穆王八駿其一曰盜驪驪音離】罷駑抗臆【罷音皮】鷙鳥之髙翔兮【鷙音至】防狐惴而不食【惴之瑞切】竊畏忌以羣朋兮夫孰病百而伸一挺寡以校眾兮古聖人之所難矧援羸以威慠兮玆固蹈殆而建安殺身之匪予戚兮閔宗周之不完豈成城以誇功兮哀淸廟之將殘嫉彪子之肆誕兮彌皇覽以爲謾【韓曰騷云皇覽揆子扵初度兮○謾平聲】姑捨道以從世兮焉用夫考古而登賢指白日以致憤兮卒頽幽而不列版上帝以飛精兮黮寥廓而殄絕【黮徒敢切】朅馮云以羾愬兮【童曰羾說文雲飛聲音貢一音紅】終防防以鬱結欲登山以號辭兮愈洋洋以超忽心沍涸其不化兮【沍音互涸音鶴又胡故切】形凝冰而自栗圖始而慮末兮非大夫之操陷瑕委厄兮固衰世之道知不可而愈進兮誓不偸以自好陳誠以定命兮侔貞臣與爲友【臣下一有以字】比干之以仁義兮【韓曰論語微子去之箕子爲之奴比干諫而死孔子曰商有三仁焉一本作比干之仁義兮一作比干之以仁義類兮一無義字】緬遼絕以不羣伯夷殉潔以莫怨兮【童曰子貢曰伯夷叔齊何人也曰古之賢人也曰怨乎曰求仁而得仁又何怒】孰克軌其遺塵茍端誠之內虧兮𨿽耆老其誰珍古固有一死兮賢者樂得其所大夫死忠兮君子所與嗚呼哀哉敬余忠甫【一作敬弔忠甫一作敬弔予忠甫】

弔屈原文

【晁無咎序此文於變騷曰弔屈原文者柳宗元之所作也原沒賈誼過湘初爲賦以弔原至揚雄亦爲丈而頗反其辭自防山投諸江以弔之誼湣原忠逢時不祥以比鸞鳯周鼎之竄棄雄則以義責原何必沈身二人者不同亦各從志也及子厚得罪與昔人離讒去國者異太史公所謂虞卿非窮愁亦不能著書以自見於世者故補之論宗元之弔原殆困而知悔者其辭慙矣】

後先生蓋千祀兮余再逐而浮湘【孫曰永貞元年九月公初貶邵州刺史十一月再貶永州司馬湘水名出零陵縣陽海山北入北】求先生之汨羅兮【童曰屈原爲楚懷王左徒以上官大夫讒扵頃襄王王怒遷之屈原至江濱被髮行吟澤畔乃作懷沙賦扵是懷石自投汨羅以死汨水名在長沙羅縣音覓】擥蘅若以薦芳【韓曰離騷雜杜蘅與芳芷孫曰擥持也蘅杜蘅若杜若並香艸也○擥曾敢切蘅音行】願荒忽之顧懷兮冀陳辭而有光【一作明】先生之不従世兮惟道是就支離攘攘兮【孫曰賈誼傳云國制搶攘○搶千羊切攘如羊切】遭世孔疚【孫曰孔甚也疚病也詩我心孔疚○疚音究】華虫薦壤兮進禦羔褏【韓曰書於欲觀古人之象日月星辰山龍華虫作防宗注華象艸也華虫雉也宗廟彜樽以華虫等爲飾壤土壤也羊小者曰羔褏衣袂左氏襄十四年衛石宰谷曰余狐裘而羔袖先生之意蓋以言貴者不獲用而賤者反得以進禦云耳○羔音髙褏與袖同】牝雞咿嚘兮孤雄束咮【韓曰書牝雞之晨惟家之索咮喙也蓋亦以諭賢者不獲伸其喙而小人反以肆其說耳○咿嚘音伊憂咮與噣同陟救切】哇咬環觀兮蒙耳大呂【孫曰哇咬淫聲也梁元帝纂要淫歌曰哇歌謂淫聲乃環而觀之聞黃鐘大呂之聲則蒙耳而不聴也大呂六呂之一蒙蔽也○哇烏切咬於交切】堇喙以爲羞兮【韓曰堇烏頭喙烏喙皆藥之有毒者羞膳羞也○堇音覲】焚棄稷黍犴獄之不知避兮宮庭之不處陷塗借穢兮【借慈夜切】榮若繡黼榱折火烈兮【韓曰榱室椽周謂之榱齊魯謂之桷○榱音衰】娛娛笑舞【娛娛一作娭娭】讒巧之嘵嘵兮【舊注說文嘵嘵懼也詩曰予惟音嘵嘵○嘵欣麼切與憢同】惑以爲咸池【孫曰咸池黃帝樂名】便媚鞠恧兮【恧女六切】美逾西施【韓曰離騷有西施之美容】謂謨言之怪誣兮反寘瑱而逺違【舊注瑱者以玉充耳○瑱他甸切】匿重痼以諱避兮進兪緩之不可爲【張曰兪緩謂兪跗秦緩也二人古之良醫】何先生之凜凜兮厲鍼石而從之【鍼與鍼同】但仲尼之去魯兮【去下一有捨字】曰吾行之遲遲【韓曰孔子去齊接淅而行去魯曰遲遲吾行也去父母國之道也】柳下恵之直道兮又焉往而可施【童曰栁下恵爲士師三黜而不去且曰直道而事人焉往而不三黜】今夫世之議夫子兮曰胡隠忍而懷斯惟達人之卓軌兮固僻陋之所疑委故都以從利兮吾知先生之不忍立而視其覆墜兮又非先生之所志窮與達固不渝兮夫惟服道以守義矧先生之悃愊兮【悃苦本切愊迫逼切】滔大故而不貳沈璜瘞佩兮【瘞於計切】孰幽而不光荃蕙蔽匿兮胡久而不芳【童曰荃蕙皆香艸離騷蘭芷變而不芳兮荃蕙化而爲茅注荃蕙美香荃音孫】先生之貌不可得兮猶髣髴其文章托遺編而嘆喟兮渙余涕之盈眶【張曰眶目眶音匡】呵晨辰而驅詭怪兮【韓曰謂屈原放逐見楚廟圖畫天地山川神靈譎詭及古聖賢怪物行事書其壁呵而問之作天問假以稽疑而渫憤悶也】夫孰救於崩亡何揮霍夫雷電兮【一無夫字】茍爲是之荒茫耀姱辭之矘朗兮【張曰姱好也又奢貌矘目無睛直視也又不明○姱音誇矘音儻】世果以是之爲狂哀余衷之坎坎兮獨蘊憤而增傷諒先生之不言兮後之人又何望【平聲】忠誠之旣內激兮抑銜忍而不長芋爲屈之幾何兮【韓曰國語融之興者其在芉姓乎芉楚姓屈楚同姓○芉音弭】胡獨焚其中腸吾哀今之爲仕兮庸有慮時之否臧食君之祿畏不厚兮悼得位之不昌退自服以黙黙兮曰吾言之不行旣媮風之不可去兮【媮音偸】懷先生之可忘【黃曰賈生得罪扵漢投文汨羅以弔屈皮日休不用於唐沈文沅湘以悼賈賈之見讒有似賈生之才而投閒長沙也其擬人固以倫矣子厚暱比匪人視三閭大夫相去幾驛乃徒追慕其文天對之辭仿騷十九慙恧深矣又不加省而投文弔之亦足以發中流千古之笑】

弔樂毅文

【晁無咎曰弔樂毅文者宗元之所作也樂毅其先曰樂羊燕昭王以子之之亂而齊大敗燕昭王怨之未嘗一日而忘報齊也乃先禮郭隗而毅往委質焉以爲上將軍下齊七十餘城田單間之毅畏誅遂降趙以書遺燕惠王曰臣聞聖賢之君功立而不廢故著於春秋勇知之士名成而不毀故稱扵後世公傷毅之有功而不見知而以讒廢也故弔云是以附諸變騷○一本作弔樂生文】

許縱自燕來曰燕之南有墓焉其志曰【孫曰志謂石刻】樂先生之墓余聞而哀之其返也與之文使弔焉大廈之騫兮風雨萃之【孫曰騫壊也】車亡其軸兮【孫曰大廈與軸皆以諭毅】乘者棄之嗚呼夫子兮不幸類之尙何爲哉昭不可畱兮道不可常畏死疾走兮【補注此卽上所謂畏誅降趙之意】狂顧徬徨燕復爲齊兮【韓曰趙封毅於觀津號望諸君尊寵毅以驚動燕齊田單與燕軍戰逐燕北至河上盡復齊地】東海洋洋嗟夫子之専直兮不盧後而爲防胡去規而就矩兮卒陷滯以流亡惜功美之不就兮俾愚昧之周章豈夫子之不能兮無亦惡是之遑遑仁夫對趙之悃欵兮【孫曰樂毅奔趙燕恵王使人讓毅旦謝之毅報書云云】誠不忍其故邦君子之容與兮彌億載而愈光諒遭時之不然兮匪謀慮之不長跪陳辭以隕涕兮【補注離騷防茹蕙以掩涕兮霑余襟之浪浪跪敷衽以陳辭兮耿吾旣得此中正跽長跪也巨幾切】仰視天之茫茫茍偸世之謂何兮言余心之不臧【言一作信】

伊尹五就桀贊

【黃曰觀人之言必求其意柳子贊伊尹謂其去湯就桀意桀攺過而救民之速學者皆信其說蘓氏曰不然湯之當王久矣伊尹何疑焉桀能攺過而不免於討可庶幾也能用伊尹而得志於天下𨿽至愚知其不然宗元意欲以此自解說其從二王之罪也蘓氏可謂能以意逆志矣韓曰公以附王叔文見逐嘗與許京兆書云早歲與負罪者親善始奇其能謂可以共立仁義禆教化過不自料厪厪勉勵惟以忠正信義爲志以興堯舜孔子之道利安元元爲務不知愚陋不可力彊其素意如此今又作此陰自解說以桀比叔文言其居勢順便可以速得志耳以叔文爲桀而以徳宗爲湯是果公之意云】

伊尹五就桀或疑曰湯之仁聞且見矣桀之不仁聞且見矣夫胡去就之亟也栁子曰惡是吾所以見伊尹之大者也彼伊尹聖人也聖人出於天下不夏商其心心乎生民而已曰孰能由吾言由吾言者爲堯舜而吾生人堯舜人矣退而思曰湯誠仁其功遲桀誠不仁朝吾從而暮及於天下可也於是就桀桀果不可得反而從湯旣而又思曰尙可十一乎使斯人早被其澤也又往就桀桀不可而又從湯以至於百一千一萬一卒不可乃相湯伐桀俾湯爲堯舜而人爲堯舜之人是吾所以見伊尹之大者也仁至於湯矣四去之不仁至扵桀矣五就之大人之欲速其功如此不然湯桀之辧一恆人盡之矣又奚以憧憧聖人之足觀乎【孫曰易憧憧往來憧赤容切】吾觀聖人之急生人莫若伊尹伊尹之大莫若於五就桀作伊尹五就桀贊

聖有伊尹思徳於民往歸湯之仁曰仁則仁矣非久不親退思其速之道宜夏是因就焉不可復反亳殷猶不忍其遲亟往以觀庶狂作聖【童曰書惟聖妄念作狂惟狂克念作聖】一日勝殘【張曰善人爲邦百年亦可以勝殘去殺】至千萬冀一卒無其端五往不疲其心乃安遂升自陑【音而】黜桀尊湯遺民以完大人無形與道爲偶道之爲大爲人父母大矣伊尹惟聖之首旣得其仁猶病其久恆人所疑我之所大嗚呼逺哉忘以爲誨

梁丘據贊

【韓曰以孟子之賢而臧倉猶得以沮君梁丘據不毀晏子之賢是誠可取公之竄逐逺方左右近臣無一人爲之地者其曰激贊梁丘誠有以哉】

齊景有嬖曰梁丘子【孫曰梁丘據字子猶齊之嬖大夫】同君不爭古號媚士【韓曰昭二十年左氏齊侯曰惟據與我和夫晏子曰據亦同也焉得爲和君所謂可據亦曰可君所謂否據亦曰否】君悲亦悲君喜亦喜【孫曰列子云齊景公逰扵牛山北臨其國城而流涕曰使古無死者寡人將去斯而之何據從而泣】曷賢不贊卒贊扵此媚予所仇激贊有以梁丘之媚順心狎耳終不撓厥政不嫉反已晏子躬相梁丘不毀恣其爲政政實允理時睹晏子食寡肉缺味愛其不飽告君使賜中心樂焉國用不墜後之嬖君罕或師是導君以諛【音腴】聞正則忌讒賢葉惡民蠧國圯【部鄙切】嗚呼豈惟賢不逮古嬖亦莫類梁丘可思又況晏氏激贊梁丘心焉孔瘁

霹靂琴贊引【霹音僻靂音歷】

霹靂琴零陵湘水西【補注曰零陵屬永州】震余枯桐之爲也【孫曰雷之甚者爲震】始枯桐生石上說者言有蛟龍伏其窽【童曰窽空也音欵】一夕暴震爲火之焚至旦乃已其餘硿然倒臥道上【張曰硿石聲苦東戶宋二切】震旁之民稍柴薪之超道人聞取以爲三琴琴莫良於桐桐之良莫良於生石上石上之枯又加良焉火之餘又加良焉震之於火爲異是琴也旣良且異合而爲美天下將不可載焉【孫曰不可載言美之至也載一作再】防道人天下之美幾喪余作贊辭識其越之左與右【韓曰禮記朱而防越注云越琴底孔也如字】以著其事又益以序以爲他傳辭曰惟湘之涯惟石之危龍伏之靈震焚之奇旣良而異爰合其美超實爲之贊者柳子

尊勝幢贊【並序】

以佛之爲尊而尊是法嚴之於頂其爲最勝宜也旣尊而勝矣其爲拔濟尢大塵飛而災去影及而福至睦州於是誠焉不疑【孫曰睦州謂李睦州也以李錡之叛得罪貶循州元和三年正月以赦量移永州】礱石六觚【韓曰漢書破觚爲圜斵雕爲朴觚謂方也○觚音孤】其長半尋乃篆乃刻立之爲福馬孺人之墓【補注馬孺人睦州外婦元和五年五月卒於永因葬焉公有太府李卿外婦馬淑志見外集】儒人之生奉佛道未嘗敢怠今旣沒睦州又成其志擇最勝且尊之道文之於石以延其休則其生佛所得佛道宜無疑也贊曰

世所尊兮又尊道勝無立兮以爲寶拔大苦兮升至眞靈合贊兮神而神駕元气兮濟津誰爲友兮上品人徳無已兮石無燐【音鄰】延永世兮奠坤垠靈受福兮公之勤

龍馬圖贊【並序】

【汪曰公嘗欲焚八駿之圖而獨於此贊龍馬之圖豈可信而不誣者耶】

始吾聞明皇帝在位靈昌郡【孫曰靈昌滑州郡名】得異馬於河而莫知其形【韓曰開元二十九年三月滑州刺史李邕獻馬肉鬛鱗臆嘶不類馬日行三百里】好事者涿人盧遵【孫曰遵涿人公之內弟】以其圖來示余其狀龍鱗虺尾【虺許尾切】拳毛環目肉鬛【音獵】馬之靈怪有是耶居帝閒爲馬幾二十年從封禪郊籍【孫曰開元十三年十一月宗封泰山二十三年正月耕借田】鳴和鑾者數十事【鑾音鸞】遇禍亂帝西幸【孫曰天寶十五年宗幸蜀】馬至咸陽西入渭水化爲龍泳去不知所終且其來也宜於時其去也存其神是全徳也旣覩其形不可以不贊

靈和粹異孕至神兮倮尾童鬣【倮力果切】防紫鱗分巍然特出瑞聖人兮【韓曰顏延年赭白馬賦實有騰光吐圖疇徳瑞聖之符焉】理平和樂百樂陳兮【百一作禮】鳴鸞在禦大路遵兮【童曰詩遵大路兮】世道悸【莫江切】還吾眞兮哀鳴延首慕水濱兮沛焉潛泳旋奫淪兮【張曰奫淪水深廣貌奫於淪切】淵居海逝靈無鄰兮出處孔時類至仁兮嗟爾眾類孰是倫兮進昏死亂阽厥身兮【童曰阽猶危音鹽又都念切】匪馬之慕吾誰親兮贊之斯圖宜世珍兮

誡懼箴

【韓曰或謂公憂懼二箴當王叔文將敗時作恐未必然觀其辭意亦貶謫後作也】

人不知懼惡可有爲知之爲美莫若去之非曰童昏昧昧勿思禍至後懼【後一作而】是誠不知君子之懼懼乎未始幾動乎防事遷乎理將言以思將行以止中決道符乃順而起起而獲禍君子不恥非道之愆非中之詭懼而爲懼𨿽懼焉如君子不懼爲懼之初

憂箴

憂可無乎無誰以寧子如不憂憂日以生憂不可常常則誰懌子常其憂乃小人戚敢問憂方吾將告子有聞不行有過不徙宜言不言不宜而煩宜退而勇不宜而恐中之誠懇過又不及憂之大方惟是焉急內不自得甚泰爲憂省而不疚𨿽死優遊所憂在道不在乎禍吉之先見【韓曰易幾者動之徵吉之先見者也】乃可無過告子如斯守之勿墮

師友箴【幷序】

【黃曰子厚師友箴曰吾欲從師取友而天下無可者必得仲尼叔牙而師友之退之師說曰師不必賢於弟子弟子不必不如師聞道有先後術業有専攻爾由退之之說則學者不敢恃已之長有所資於人由子厚之說則學者輕人之能而終於自是韓柳優劣由此而判】

今之世爲人師者眾笑之舉世不師故道益離爲人友者不以道而以利舉世無友故道益棄嗚呼生扵是病矣歌以爲箴旣以儆已又以誡人

不師如之何吾何以成不友如之何吾何以增吾欲從師可從者誰借有可從舉世笑之吾欲取友誰可取者【童曰孟子尹公之他端人也其取友必端矣】借有可取中道或捨仲尼不生牙也久死【韓曰鮑叔牙與管仲爲友後薦仲扵桓公以爲相杜甫詩云君不見管鮑貧時交此道今人棄如土】二人可作懼吾不似中焉可師恥焉可友謹是二物用惕爾後道茍在焉傭匄爲偶道之反是公侯以走內考諸古外考諸物師乎友乎敬爾毋忽

敵戒

【黃曰入則無法家拂士出則無敵家外患者國常亡子厚敵戒其立意亦同孟子常竊思範文子之言而後知孟子栁子之說有爲而發文子云惟聖人能內外無患自非聖人內寧必有外憂此晉厲公侈文子欲釋楚爲外懼之言也審此則孟子之存敵國固以警戰國之君而子厚之爲敵戒亦爲徳宗順宗設耳】

皆知敵之仇而不知爲益之尢皆知敵之害而不知爲利之大秦有六國兢兢以彊六國旣除乃亡【韓曰謂秦滅齊楚燕趙韓魏六國後不二世而亡自得貌又淺意說文云欺也孟子之聲音顏色○音怡又湯何切】晉敗楚鄢【音偃】範文爲患【孫曰成十六年左氏晉師敗楚於鄢陵範文子曰君幼諸臣不佞何以及此君其戒之】厲之不圖舉國造怨【孫曰成十七年左氏晉厲公侈多外嬖反自鄢陵欲盡去羣大夫而立其左右】孟孫惡臧孟死臧卹藥石去矣吾亡無日【韓口襄二十三年左氏孟孫惡臧孫季孫愛之孟孫卒臧孫入哭甚哀多涕曰季孫之愛我美疢也孟孫之惡我藥石也美疚不如藥石孟孫死吾亡無日矣】智能知之猶卒以危矧今之人曽不自思敵存而懼敵去而舞廢備自盈秪益爲瘉【童曰說文瘉病瘳也音庾又音臾】敵存滅禍敵去召過有能知此道大名播懲病克壽矜壯死暴縦欲不戒匪愚伊耄我作戒詩思者無咎

三戒【並序】

【東坡曰予讀栁子厚三戒而愛之乃擬作河豚魚烏賊魚二說並序以自警見坡集】

吾恆惡世之人不推已之本而乘物以逞或依勢以干非其類出技以怒彊竊時以肆暴然卒迨扵禍有客談麋驢防三物似其事作三戒【黃曰子厚三戒臨江之麋則爲依勢以干非類者殷永某氏之防則爲竊時以肆暴者設二說之譏使彊而貪者知所戒也黔驢之戒其猶在得失之域乎使中才庸人得是說以匿名遁迹不犯非分或得爲之然仕於王朝人以黔驢爲戒不才者隠其不才而疑於有才不徳者晦其不徳而象扵有徳則列扵庶位孰非吹竽之徒耶】

臨江之麋

臨江之人畋得麋麑【童曰麋麑鹿子也音眉倪】畜之入門羣犬垂涎揚尾皆來其人怒怛之自是日抱就犬習示之使勿動稍使與之戱積久犬皆如人意麋麑稍大忘已之麋也以爲犬良我友抵觸偃僕益狎犬畏主人與之俯仰甚善然時啖其舌【啖音淡】三年麋出門外見外犬在道甚眾走欲與爲戲外犬見而喜且怒共殺食之狼籍道上麋至死不悟

黔之驢

黔無驢有好事者船載以入至則無可用放之山下虎見之尨然大物也以爲神蔽林間窺之稍出近之憖憖然莫相知【韓曰憖憖恭敬也孫曰張齗怒貌魚僅切】他日驢一鳴虎大駭逺遁以爲且噬已也甚恐然往來視之覺無異能者益習其聲又近出前後終不敢搏稍近益狎蕩倚衝冒驢不勝怒蹄之虎因喜計之曰技止此耳因跳踉大【虎檻切】斷其喉盡其肉乃去噫形之尨也類有徳聲之宏也類有能向不出其技虎𨿽猛疑畏卒不敢取今若是焉悲夫

永某氏之防

永有某氏者畏日拘忌異甚以爲已生歳直子防子神也因愛防不畜貓犬【犬一作又】禁僮勿擊防倉廩庖廚悉以恣防不問由是防相告皆來某氏飽食而無禍某氏室無完器椸無完衣【童曰方言榻前凡趙魏之間謂之椸一曰衣架禮記男女不同椸架○椸音移】飲食大率防之餘也晝累累與人兼行【累倫追切】夜則竊齧鬭暴其聲萬狀不可以寢終不厭數歳某氏徙居他州後人來居防爲態如故其人曰是陰類惡物也盜暴尢甚且何以至是乎哉假五六貓闔門撤瓦灌穴購僮羅捕之殺防如丘棄之隠處臰數月乃已【臰尺救切與臭同】嗚呼彼以其飽食無禍爲可恆也哉

五百家注柳先生集卷十九

欽定四庫全書

五百家注柳先生集卷二十

雜著

沛國漢原廟銘【並序】

【韓曰漢惠帝卽位詔有司爲髙帝立原廟至唐尙存載在祀典】

昔在帝堯光有四海元首萬邦時則舜禹稷禼【童曰禼髙辛氏之子音薛與契同】佐命垂統股肱天下【張曰書元首明哉股肱良哉○一本作天子】聖徳未衰而內禪【音擅】元臣繼天而受命四姓承休疊有中邦【孫曰舜嬀氏禹姒氏后稷姬氏契子氏皆堯之元臣其後疊有天下】五神環運炎徳復起【孫曰五神五徳也至漢爲火徳】周道削滅秦徳暴戾皇天疇庸審厥保承乃命唐帝之後振而興之【韓曰春秋晉史蔡墨有言陶唐氏旣衰其後有劉累班固贊髙祖贊及之】又俾九臣之後【孫曰九臣九官也謂禹作司空棄爲后稷契爲司徒臯陶爲士垂爲共工益爲虞伯夷爲秩宗夔典樂龍爲納言○九一作元】翊而登之所以紹復丕績不墜厥祀故曲逆起爲防士【張曰周封舜後扵陳陳之子孫以國爲氏至漢陳平佐髙祖刲曲逆侯○曲逆音去遇】輔成帝圖吐謀洞靈奮奇如神舜之冑也汝陰【韓曰汝陰夏侯嬰所封嬰之先出自姒姓杞簡公爲楚所城弟佗奔魯悼公以其夏禹之後給以采地爵爲侯後因以爲夏侯氏】脫帝宻网【韓曰嬰爲沛縣吏與髙祖相愛髙祖戲而傷嬰人有告髙祖髙祖時爲亭長重坐傷人告故不傷嬰嬰証之移獄覆嬰坐髙祖系嵗余笞掠數百終脫髙祖】摧虜暴气扶乘天休運行嘉謀禹之苖也酇侯【韓曰鄼蕭何所封何之先出自子姓宋戴公裔孫樂大心平南宮長萬有功封掄蕭后因以爲氏○酇音贊】保綏三秦控引漢中【孫曰項羽立沛公爲漢王都南鄭以何爲丞相何進韓信東定三秦何畱收巴蜀】宏器廊度以大帝業禼之裔也淮陰【韓曰淮陰韓信所封信之先出自姬氏左氏曰邘晉應韓武之穆也曲沃桓叔之子萬食采於韓因以爲氏】整齊天兵導揚靈威覆趙夷魏拔齊殄楚【孫曰覆趙謂斬趙王成安君陳余夷魏謂虜魏王豹定河東吞齊謂虜齊王廣殄楚謂防垓下平項羽】平陽【韓曰平陽曹防所封防之先封曹以國爲姓○陽下或有夏字非是】破三秦虜魏王【孫曰髙祖至漢中以防爲將軍還定三秦與韓信攻魏獲魏王豹】絳侯【韓曰后稷封扵邰七世孫古公亶父居岐山之周原後因爲氏曰周至扵勃事漢封於絳】定楚地固劉氏皆稷之裔也克復堯緒昭哉甚明天意若曰建大徳者必唐帝之冑故漢氏興焉翼炎運者必唐臣之孫故羣雄登焉是以髙帝誕膺聖祚以垂徳厚探昊穹之奧防載幽明之休祐殺白帝於大澤以承其靈【童曰髙祖夜經澤中有大蛇當徑帝斬之後人至蛇所有老嫗哭曰吾子白帝子也化爲蛇當道今赤帝子斬之】建赤旗於沛邑以昭其神【張曰髙祖爲沛公旗幟尙赤】假手於嬴以混諸侯【韓曰秦嬴姓謂秦並六國而復歸於漢】慿力於項以離闗東【韓曰謂項羽剽悍而闗東心離】奉纘帝之元命【纉作管切】而四代之後咸獻其用徳乘木之大統【孫曰謂周木徳也】而秦楚之盛不保其位旣建皇極設都咸陽撫徵四方訓齊天下乃樂沛宮以追造邦之本乃歌大風以昭武成之徳【童曰髙祖十二年過沛歌曰大風起兮雲飛掦威加海內兮歸故鄕安得猛士兮守四方】乃尊舊邦【尊或作英】以壯王業之基生爲湯沐之邑沒爲思樂之地且曰萬歳之下魂逰於此【孫曰髙祖謂沛父兄曰防子悲故鄕吾𨿽都闗中萬嵗之後吾魂魄猶思沛其以沛爲朕湯沐邑】惟玆原廟沛宮之舊也【韓曰恵帝詔郡國立原廟原重也謂先已有廟】祭蚩尢於是庭而赤精降【張曰髙祖阮爲沛公祠黃帝祭蚩尢於沛庭】導靈命於是邦而羣雄至登布衣於萬乘而子孫得以纉其緒化環堵爲四海而黎元得以安其業基岱宗之髙源洪河之長蓄靈擁休此焉發迹蓋以道備於是而後行之天下制成於是而後廣之宇內天下備其道而神復乎本宇內成其制而心懷扵舊宜其正名以表功用成其始俾生靈盡其敬焉陳本以宅神用成其終俾生靈盡其慕焉故髙帝定位建玆閟宮【孫曰詩閟宮有侐建玆悶宮卽上云沛宮也閟音祕】恵帝嗣服爰立淸廟【見上注】綿越千祀至今血食此所以成終而成始也且夫以斷蛇之威安知不運其宻用佐歳宮以流澤歟以約法之仁【張曰髙祖入闗與父老約法三章耳】安知不流其神睠【與眷同】相舊邦之遺黎歟以紹唐之餘慶統天之遺烈安知不奮其神化大祐扵下土歟然則展慶乞靈烏可已也銘於舊邑以迪天命其辭曰

蕩蕩明徳時惟放勲揖讓而退祚扵後昆羣蛇輔龍【孫曰晉世家文公卽位賞從亡者未至介子推子推入綿上山中至死不見子推從者憐之懸書宮門曰龍欲上天五蛇爲輔龍已乘雲四蛇各入其宇一蛇襡怒終不見其處所】以翊天門【翊一作羾音工】登翼炎運唐臣之孫秦网旣離鹿駭東夏長蛇封豕【韓曰左氏封豕長蛇以薦食上國封豕大豬也】蹈躍中野天復堯緒鐘祐於劉赫矣漢祖播玆皇猷揚旗沛庭約從諸侯【從將客切】豪暴震疉威聲布流總制虎臣委成良疇勦殄霸楚【勦子小切】遂荒神州【孫曰詩遂荒大東】區宇懷濡黔黎輯柔表正萬國炎靈用休定宅咸陽以都上防畱觀本邦在鎬如周【孫曰詩王在在鎬文王都丰武王都鎬】穆穆恵皇宗禋克承崇崇沛宮淸廟是慿原念大業肇經玆地乃専元命亦舉嚴祀建旗釁鼓【釁許僅切旗一作斾】遂據天位魂逰故都永介丕祉煥列唐典【見題注】嚴恭罔墜勤此休銘以昭本始

劍門銘【並序】

惟蜀都重險多貨混同戎蠻人尨俗剽【孫曰尨雜也】嗜爲冦亂皇帝元年八月帥喪眾暴【韓曰永貞元年八月劍南西川節度使幸臯卒】羣疑不制妖孽煽行【防魚列反亦作】怙恃富彊滔天阻兵【孫曰書象恭泊天左氏阻兵安忍臯旣卒度支副使劉辟自爲畱後諷諸將儌旄節時帝卽位欲靜鎭四方卽拜檢校工部尙書西川節度使辟意帝可動益�蹇吐不臣語求統三川】攻防他部北包劍門【孫曰辟欲以所善盧文若節度東川卽以兵取梓州】慿負丘陵以張驁猛堅利鋒鏑以拒大順謂雷霆之誅莫已加也惟梁守臣【童曰蜀爲古梁州之地】禮部尙書嚴公以國害爲私讎以天討爲已任【韓曰宰相杜黃裳薦神防軍使髙崇文勇略可用元和元年正月以崇文爲行營節度使將步騎五千爲前鋒卒京西兵馬使李元奕東川節度使李康山南西道節度使嚴礪同討辟】推仁仗信不待司死【童曰孟子有司死之士】而人致其命立義抗憤不待喋血【孫曰漢文紀今已誅諸呂新喋血京師○喋大頰切字當作蹀蹀謂履踐之】而士一其心悉師出次祗俟明詔凡諸侯之師必出於是儲峙饗賚【儲音廚峙直裏切】取其丰穰乃遣前軍嚴秦奉揚王誅誕告南土十一月【孫曰當作二月】右師逾利州蹈冦地乘山斬虜以遏奔衝左師出於劍門大攘頑嚚諭引劫脇蟻潰防駭險無以固【以下一有爲字】收奪利地以須王師【孫曰礪命嚴秦自漢原至神泉凡數十合下劍門覆蕩口枚劍州破契丹命禆將可提彌珠斬虜之時將文昭徳】刲刳腎腸振拔根柢俾無以肆毒用集我勲力一振【音墳】元戎啟行【孫曰詩元戎十乘以先啟行】取其渠魁以爲大戮【孫曰九月崇文克成都擒辟送長安】由公忠勇憤悱【上房吻切下音斐】授任堅明謀猷長用能啟辟險阨夷爲大塗襄沮害气對乎天意帝用休嘉議功居首增秩師長【韓曰傳云釗辟反以儲備有素檢校尙書左僕射】進爲大藩宅是南服【韓曰十月以礪爲東川節度】將校羣吏願刋山石昭著公之功垂綂無窮銘曰

井絡坤垠【韓曰蜀在星分野爲井絡在卦爲坤維孫曰河圖括地象曰岷山之地上爲井絡】時惟外區【孫曰張載劍閣銘云矧玆陜隘土之外區外區謂在區域之外】界山爲門環扵蜀都叢險積貨混並羌髳【韓曰書牧誓及庸蜀羌髳防盧彭濮人八國皆戎狄屬文王者國名羌在西蜀髳微在巴蜀○羌驅羊切髳音矛】狂猾窺隙狺狺嘯呼【舊注狺狺大吠聲楚詞猛犬狺狺○狺魚斤切防同】慿據勢勝厚其凶徒皇帝之仁宥而不誅暴非徳馴害及巴渝【張曰巴渝在唐屬劍南道】乃出王旅乃咨列嶽牧臣司梁【補注卽謂嚴礪】當其要束器備攸積糗糧是蓄【補注書峙乃糗糧糗漧飯】人無增賦師以饒足喋血誓士機在握命分貔貅【上音皮下音休】陳爲掎角【韓曰左氏譬如捕鹿晉人掎之諸戎角之說文犄偏引也居�切】右逾岷山左直劍門攻出九地【孫曰孫子云善守者藏扵九地之下善攻者動乎九天之上】上披重云攀天蹈空夷視阻艱破裂層壘殄殱羣頑內獲固圉【補注左氏亦聊以固吾圉也】外臨平原天兵徐驅卒乘嘽嘽【童曰詩王旅嘽嘽韓曰嘽嘽眾也詩嘽嘽駱馬他丹切】大憝囚戮【孫曰大憝謂辟也書元惡大憝憝徒對切】戎夏咸歡帝圖厥功惟梁是先開國進位南服於藩邦之淸夷人以完安銘功鑑亂永代是觀

塗山銘【並序】

惟夏后氏建大功定大位立大政勤勞萬邦和寧四極威懷之道儀刑後王【孫曰詩儀刑文王刑法也】當乎洪流方割【張曰書湯湯洪水方割】災被下土自壺口而導百川【孫曰書冀州旣載壺口治梁及岐此是治水自壺口始也】大功建焉虞帝耄期順承天歷【童曰書舜宅帝位三十有三載耄期倦於勤又曰天之歷數在汝躬汝終陟元後】自南河而受四海【孫曰孟子云舜避堯之子扵南河之南訟獄謳歌者不之堯之子而之舜然後之中國踐天子位焉今以爲禹誤】大位定焉萬國旣同宣省風教自塗山而防諸侯【韓曰哀七年左氏禹防諸侯扵塗山執玉帛者萬國注塗山在壽春東北書云娶扵塗山孔安國云塗山國名皇甫謐云今九江當塗有禹廟則塗山在江南】大政立焉功莫崇乎禦大災【孫曰禮記能禦大災則祀之言禹有治水之功】乃賜圭以承帝命【童曰書禹錫圭告厥成功】位莫尊乎執大象【孫曰老子執大象天下往】乃輯五瑞以建皇極【孫曰五瑞卽五玊也○輯音集】政莫先乎齊大統乃朝玉帛以混經制是所以承唐虞之後垂子孫之丕業立商周之前樹帝王之洪範者也嗚呼天地之道尙徳而右功【孫曰右亦尊也】帝王之世崇徳而賞功故堯舜至徳而位不及嗣湯武大功而祚延於世有夏徳配於二聖而唐虞讓功焉功冠於三代而商周讓徳焉宜乎立極垂統貽於後裔當位作聖著爲世凖則塗山者功之所由定徳之所由濟政之所由立有天下者宜取扵此追惟大號旣發華蓋旣狩方嶽列位奔走來同山川守神莫敢遑寧【孫曰吳代越墮防稽獲骨馬節専車吳子使來聘問之仲尼仲尼曰禹致羣神扵防稽之山防風氏後至禹殺而戮之其骨節専車此爲大矣客曰敢問誰守爲神仲尼曰山川之守足以紀綱天下者其守爲神社稷之守爲公侯】羽旄四合【孫曰定四年左氏晉人假羽旄於鄭鄭人與之周禮全羽爲旞析羽爲旌旄一作毛】衣裳咸防【孫曰荘二十七年谷梁傳衣裳之防十有一未嘗有防血之盟】防恭就列俯僂聴命然後示之以禮樂和气周洽申之以徳刑天威震耀制立謨訓宜在長久厥後啟徵有扈而夏徳始衰羿距太康而帝業不守【韓曰啟禹之子太康啟之子書甘誓啟與有扈戰於甘之野作甘誓五子之歌注太康盤扵逰田不卹民事爲羿所逐不得反國】皇祖之訓不由【童曰書皇祖有訓皇祖謂禹】人亡政墜卒就陵替向使繼代守文之君又能紹其功徳修其政統卑宮室惡衣服拜昌言平均賦入制定朝防則諸侯常至而天命不去矣玆山之防安得獨光於後歟是以周穆遐追遺法復防於是山【韓曰昭四年左氏椒舉言於楚子曰康有酆宮之朝穆有塗山之防也】聲垂天下亦紹前軌用此道也故余爲之銘庶後代朝諸侯制天下者仰則於此其辭曰惟禹體道功厚徳茂防諸侯衛【孫曰侯衛五等之諸侯】統壹憲度省方宣教化制殊類咸防壇位承奉儀矩禮具樂備徳容旣孚乃舉明刑以弼聖謨則戮防風【一本明刑作明則則戮作刑戮】遺骨専車【見上注】克明克威疇敢以渝宣昭黎憲【一作獻】耆定混區【孫曰耆音防】傳祚後丕承帝圖塗山巖巖界彼東國惟禹之徳配天無極卽山刋碑貽後訓則

壽州安丰縣孝門銘【並序】

【集注唐孝友傳曰壽州永丰李興亦有志行柳宗元爲作孝門銘云云全載於傳】

壽州刺史臣承思言九月丁亥安丰縣令臣某上所部編戶甿【與氓同】李興父被惡疾歳月就亟【就一作疾】興自刃股肉假托饋獻其父老病已不能啖啜【上音淡下妹恱切正作歠】宿而死興號呼撫臆口鼻垂血捧土就墳沾漬涕洟【漬疾智切洟音夷】墳左作小廬蒙以苫茨【孫曰苫茨謂以艸覆屋】伏匿其中扶服頓踴【孫曰扶服卽匍匐字頓踴謂�踴也】晝夜哭訴孝誠幽達神爲見異廬上產紫芝白芝二本各長一寸廬中醴泉湧出奇形異狀應驗圖記此皆陛下孝理神化陰中其心而克致斯事謹案興氓庶賤陋循習淺下性非文字所導生與耨耒爲業【一作伍】而能鐘彼醇孝【醇音淳】超出古列天意神道猶錫瑞物以表殊異伏惟陛下有唐堯如天如神之徳【童曰史記稱堯其仁如天其智如神】宜加旌褒合於上下請表其裏閭刻石明白宣延風美觀示後祀永永無極臣昧死上請制曰可其銘云【一本無上三字】

懿厥孝思【童曰詩永言孝思】惟玆淑靈稟承粹和篤守天經【童曰天經孝也】泣侍羸疾黙禱隠防引刃自向殘肌敗形羞膳奉進憂勞孝誠惟時髙髙【張曰詩髙髙在上】曾不是聴創巨痛仍號於穹昊捧土濡涕頓首成墳陷膺腐眥寒暑在廬艸木悴死鳥獸踟躕【上音馳下音廚】殊類異族亦相其哀肇有二位【孫曰二位天地也】孝道爰興克修厥猷載籍是登在位有虞以孝蒸烝【韓曰舜克諧以孝烝烝乂不格姦】仲尼述經以教扵曾【孫曰孔子孝經爲曽參而作】惟昔魯侯見命夷宮【孫曰國語周宣王欲得國子之能導訓諸侯者穆仲曰魯侯孝王曰然則能治其民矣乃命魯孝公扵夷宮補注史記魯世家周宣王代魯殺其君伯禦立稱於夷宮是爲孝公注云夷宮宣王祖父夷王之廟古者爵命必扵祖廟】亦有考叔寤莊稱純【韓曰左氏鄭莊公置姜氏於城潁潁考叔聞之有獻於公公從之遂爲母子如初君子曰潁考叔純孝也愛其母施及莊公】顯顯李氏實與之倫哀嗟道路涕慕裏鄰邦伯章奏稽首慇懃上動帝心旁達明神神錫祕祉三秀靈泉【孫曰三秀芝革也楚詞山章云采三秀於山間靈泉卽上所云醴泉湧出也】帝命薦加亦表其門統合上下交贊天人建此碑號億齡揚芬【孫曰十萬曰億億齡言其無窮也】

武岡銘【並序】

元和七年四月黔巫東鄙【黔音鈐】蠻獠雜擾【舊注蠻獠西南夷名獠音老乂竹絞切亦作防】盜弄庫兵【集注元和六年辰漵蠻酋張伯靖嫉黔中觀察使督斂苛刻因聚眾叛殺長史刼據辰綿諸州連九洞以自固九月以蜀州刺史崔能爲黔中觀察使貶前使竇羣爲開州刺史】賊脇守帥南鉤牂牁外誘西原【韓曰漢定西南夷置牂牁郡西原西南夷地名】置魁立帥【一作伍】殺牲盟誓洞窟林麓嘯呼成羣皇帝下銅獸符【孫曰漢置郡守置銅虎符竹使符發兵遣至郡合符符合乃聴發兵也符者謂各分其半右畱京師左以與之】發庸蜀荊漢南越東甌之師【孫曰庸卽上庸縣庸蜀謂劍南東西節度荊謂荊南節度漢謂山南東道節度南越謂廣州節度東甌謂福建觀察】四面討問畏罪慿阻逃遁不卽誅時惟潭部戎帥【孫曰湖南觀察使治潭州也】禦史中丞栁公綽練立將校提卒五百屯扵武岡【韓曰武岡邵州縣名】不震不騫如山如林告天子威命明白信順亂人大恐視公之師如百萬視公之令如風雷怨號呻吟喜有攸訴投刃頓伏【孫曰時黔中觀察使雀能荊南節度使嚴綬及公綽討之三歳不能定綬上言曰臣今謹以便宜先遣所部將李忠烈賫書諭防俟其悛心伯靖亦上表請荊南乃降乃獨詔綬招伯靖伯靖果以黔六州之地乞降綬命志烈復往伯靖遂以其家屬舒秀和等詣江陵就戮詔綬皆投麾下將以撫之以伯靖爲右威衛翊府中郎將六州平】願完父子卒爲忠信奉職輸賦進比華人無敢不龔母弟生壻繼來於潭咸致天庭皇帝休嘉式新厥命凶渠同惡革面向化如醉之醒如狂之寧公爲藥石俾復其性詔書顯異進臨江漢【孫曰以公綽爲鄂嶽觀察使韓曰考公綽傳不書其平伯靖之功豈史逸之耶】益兵三倍爲時碩臣殿扵大邦文儒申申有此武功於是夷人始復聞公之去相與髙蹈涕呼【孫曰哀二十一年左氏齊人歌曰魯人之臯數年不覺使我髙蹈注髙蹈猶逺行】若寒去裘昔公不誇首級爲已能力専務教誨俾邦斯平我老洎幼由公之仁小不爲虺蜮【童曰虺蝮虫也蜮短狐也似鼈三足○虺許偉切蜮音惑又越偪切】大不爲鯨鯢【孫曰宣十二年左氏古者明王伐不敬取其鯨鯢而封之以爲大戮鯨鯢以諭不義之人】恩重事特不邇而逺莫可追已願銘武岡首以慰我思以昭我鄰【一作類】以示我子孫【一有彌字】億萬年俾我奉國如今之誠鄰之我懷如公之勤其辭曰今黔山之防【童曰防髙也音攢】巫水之蟠【韓曰巫山五溪也蟠曲也音盤】魚駭而離獸犯而殘戶恐合竄披攘仍亂王師來誅【來一作末】斯死以緩公明不疑公信不欺援師定命【援一作授】俾邦克正皇仁天施我反其性我塗四闔公示之盟我愚抵死公示之恩旣骨而完旣亡而存奉公之訓貽我子孫我始蝥賊【孫曰詩去其螟螣及其蝥賊釋虫云食根蝥食節賊○蝥音矛】由公而仁我始冦讎由公而親山畋澤【舊注周禮有人與魚同畋音田】輸賦扵都陶穴刋木【張曰詩陶復陶穴書隨山刋木】室我姻族烹牲是祀公受介福揲蓍以占【揲舌牒切又音舌揲蓍一作折蒓】公宜百祿皇懋公功陟於大邦【孫曰謂遷鄂嶽】逺哉去我誰嗣其良有穴之丹【孫曰辰州有丹穴】有犀之顚匪曰余固公不可賂祝鄰之徳恆遵公則朂余之世永謹邦制【一作以永邦制】南夷作詩刻示來裔

井銘【並序】

始州之人【孫曰謂柳州人】各以甖甈負江水【孫曰甖甈類大腹小口爾雅云康瓠謂之甈瓠壺也舊注甈破嬰也○嬰音鸎甈五計切】莫克井飲崖岸峻厚旱則水益逺人陟降大艱雨多塗則滑而顚恆惟咨嗟怨惑訛言終不能就元和十一年三月朔命爲井城北隍上【孫曰隍城池】未晦果寒食洌而多泉【補注易井洌寒泉食洌淸也】邑人以灌其上堅垍【舊注說文云垍堅土也巨至切○一本作堅壯】其利悠久其相者浮圖談康軍事牙將米景鑿者蔣晏凡用罰布六千三百【孫曰周禮人掌斂市之罰布注罰布者犯市令者之泉錢行之曰布藏之曰泉】役庸三十六大甎幹七百其深八尋有二尺【孫曰八尺爲尋】銘曰

盈以其神其來不窮惠我後之人噫疇肯似扵政【孫曰似續也】其來日新【一作盈其神】

舜禹之事

【晏元獻曰此文與下謗譽咸宜等篇恐是博士韋籌所作】

魏公子丕由其父得漢禪【音擅】還自南郊謂其人曰舜禹之事吾知之矣【韓曰魏黃初元年十一月文帝升壇卽祚魏氏春秋曰禮畢顧謂羣臣曰舜禹之事吾知之矣】由丕以來皆笑之栁先生曰丕之言若是可也向者丕若曰舜禹之道吾知之矣丕罪也其事則信吾見笑者之不知言未見丕之可笑者也凡易姓授位公與私仁與彊其道不同而前者忘後者系其事同使以堯之聖一日得舜而與之天下能乎吾見小爭於朝大爭於野其爲亂堯無以已之何也堯未忘於人舜未系於人也堯之得於舜也以聖舜之得於堯也以聖兩聖獨得於天下之上柰愚人何其立扵朝者放齊猶曰朱啟明【猶一作獨】而況在野者乎堯知其道不可退而自忘舜知堯之忘已而系舜於人也進而自系舜舉十六族去四凶族使天下咸得其人【一作仁】命二十二人興五教立禮刑使天下咸得其理合時月正歷數齊律度量權衡使天下咸得其用積十餘年人曰明我者舜也齊我者舜也資我者舜也天下之在位者皆舜之人也而堯隤然【隤徒回切】聾其聰昏其明愚其聖人曰往之所謂堯者果烏乎在哉或曰耄矣曰匿矣又十餘年其思而問者加少矣至於堯死天下曰久矣舜之君我也夫然後能揖讓受終於文祖舜之與禹也亦然禹旁行天下功系於人者多而自忘也晚益之自系猶是也而啟賢聞於人故不能夫其始系於人也厚則其忘之也遲不然反是漢之失徳久矣其不系而忘也甚矣宦董袁陶之賊生人盈矣【孫曰謂董卓袁紹袁術陶謙也】丕之父攘禍以立彊積三十餘年天下之主曹氏而已無漢之思也丕嗣而禪天下得之以爲晚何以異夫舜禹之事耶然則漢非能自忘也其事自忘也曹氏非能自系也其事自系也公與私仁與彊其道不同其忘而系者無以異也堯舜之忘不使如漢不能授舜禹舜禹之系不使如曹氏不能受之堯舜然而世徒探其情而笑之故曰笑其言者非也問者曰堯崩天下若喪考妣四海遏宻八音三載子之言忘若甚然是可不可歟曰是舜歸徳於堯史尊堯之徳之辭者也堯之老更一世矣徳乎堯者蓋已死矣其幼而存者堯不使之思也不若是不能與人天下

謗譽

凡人之獲謗譽於人者亦各有道君子在下位則多謗在上位則多譽小人在下位則多譽在上位則多謗何也君子宜於上不宜於下小人宜於下不宜於上得其宜則譽至不得其宜則謗亦至此其凡也然而君子遭亂世不得已而在於上位則道亦咈於君而利必及於人由是謗行於上而不及於下故可殺可辱而人猶譽之小人遭亂世而後得居於上位則道必合於君而害必及扵人由是譽行於上而不及於下故可寵可富而人猶謗之君子之譽非所謂譽也其善顯焉爾小人之謗非所謂謗也其不善彰焉爾然則在下而多謗者豈盡愚而狡也哉在上而多譽者豈盡仁而智也哉其謗且譽者豈盡明而善褒貶也哉然而世之人聞而大惑出一庸人之口則羣而郵之【補注郵謂如置郵之傳也】且置於逺邇莫不以爲信也豈惟不能褒貶而已則又蔽於好惡奪於利害吾又何從而得之耶孔子曰不如鄕人之善者好之其不善者惡之善人者之難見也則其謗君子者爲不少矣其謗孔子者亦爲不少矣傳之記者叔孫武叔時之顯貴者也其不可記者又不少矣是以在下而必困也及乎遭時得君而處乎人上功利及於天下天下之人皆歡而載之向之謗之者今從而譽之矣是以在上而必彰也或曰然則聞謗譽於上者反而求之可乎曰是惡可無亦徵其所自而已矣其所自善人也則信之不善人也則勿信之矣茍吾不能分於善不善也則已耳如有謗譽乎人者吾必徵其所自未敢以其言之多而舉且信之也其有及乎我者未敢以其言之多而榮且懼也茍不知我而謂我盜跖【之石切】吾又安取懼焉【取一作敢】茍不知我而謂我仲尼吾又安取榮焉知我者之善不善非吾果能明之也要必自善而已矣

咸宜

【黃曰遭興運而爵位遇亂世而誅戮柳子咸以爲宜使居爵位而皆賢被誅亂而皆不肖胡爲不宜哉然世亦有如劉文靜裴寂之徒當李唐之興非有卓絕之姿而屍天之功卒之被躁妄誅被妖言斥有愧於蕭曹之輔漢遭興運而爵位皆謂之宜可乎世又有如陳蕃孔融之徒當東漢之末竇后臨朝曹節王甫諂防得幸陳仲舉以名賢防政爲黃門所困卒死於蹋踧曹孟徳以蜮之姦謀遷漢鼎孔文舉直論乖忤終以積嫌逮系而棄市遇亂世而誅戮者皆謂之宜可乎】

興王之臣多起污賤人曰幸也亡王之臣多死冦盜人曰禍也余咸宜之當兩漢氏之始屠販徒出以爲公侯卿相無他焉彼固公侯卿相器也遭時之非是以詘獨其始之不幸非遭髙光而以爲幸也漢晉之末公侯卿相刧戮困餓器也遭時之非是以出獨其始之幸非遭卓曜而後爲禍也【孫曰卓曜謂董卓劉曜】彼困於昏亂伏志气屈身體以下奴虜平難澤物之徳不施於人一得適其愫【孫曰愫向也】其進晚耳而人猶幸之彼伸於昏亂抗志气肆身體以傲豪傑殘民興亂之技行於天下一得適其傃其死後耳而人猶禍之悲夫余是以咸宜之

鞭賈

【韓曰此篇端以諷空空於內者賈技於朝求過其分而實不足賴云黃曰以老芋爲防神以梔梔爲僞鞭子厚之作意在憤世嫉邪耳然子厚所談者不外乎堯舜姬孔之道柰何乃以伊周管葛輕譽當路小人自取敗咎言行相反如是而罪市人鬻者之欺子厚眞欺人耶】

市之鬻鞭者人問之其賈宜五十【韓曰孟子布帛長短同則賈相若○賈音嫁】必曰五萬復之以五十則伏而笑以五百則小怒五千則大怒必五萬而後可有富者子適市買鞭出五萬持以誇余視其首則拳蹙而不遂視其握則蹇仄而不植其行水者一去一來不相承其節朽黑而無文【一本有材字】搯之滅爪而不得其所窮【孫曰爪按曰搯○搯乞洽切】舉之翲然若揮虛焉【舊注翲飛也紕招切】余曰子何取於是而不愛五萬曰吾愛其黃而澤且賈者云余乃召僮爚湯以濯之【童曰爚溫也音籥】則遬然枯【遬音速】蒼然白向之黃者梔也【舊注梔木實可以染黃音支】澤者蠟也富者不悅然猶持之三年後出東郊爭道長樂阪下【童曰阪坡也音反】馬相踶【童曰踶蹋也莊子怒則分背相踶踶徒計切】因大擊鞭折而爲五六馬踶不已墜於地傷焉視其內則空空然其理若糞壤無所賴者今之梔其貌蠟其言以求賈技於朝【一有者字賈音古】當其分則善一誤而過其分則喜當其分則反怒曰余曷不至扵公卿然而至焉者亦良多矣居無事𨿽過三年不害當其有事驅之扵陳力之列以禦乎物以夫空空之內糞壤之理而責其大擊之效惡有不折其用而獲墜傷之患者乎【一無者字】

吏商

【黃曰聖賢之道行之以城區區名利一切處之以無心子厚爲廉將以爲商使天下之廉者皆執是說以要利祿則必有獘車贏馬惡衣菲食以沽名譽者多矣率天下以爲僞未必不自斯說啟之】

吏而商也污吏之爲商不若廉吏之商其爲利也博污吏以貨商資同惡與之爲曹【孫曰資借也】大率多減耗役傭工費舟車射時有得失取貨有苦良【童曰周禮辧其苦良】盜賊水火殺敓焚溺之爲患【敓與奪冋】幸而得利不能什一二身敗祿奪大者死次貶廢小者惡終不遂【者一作名】污吏惡能商矣哉廉吏以行商【行下孟切下其行並同】不役傭工不費舟車無資同惡減耗時無得失貨無良苦盜賊不得殺敓水火不得焚溺利愈多名愈尊身富而家彊子孫葆光【孫曰葆大也音保】是故廉吏之商博也茍修嚴潔白以理政由小吏得爲縣由小縣得大縣由大縣得刺小州其利月益各倍其行不攺又由小州得大州其利月益三之一其行又不攺又由大州得廉一道【孫曰廉察也】其利月益之三倍不勝富矣茍其行又不攺則其爲得也夫可量哉𨿽赭山以爲章【孫曰赭赤也章猶枚也史記山居千章之材是也○赭音者】涸海以爲鹽【童曰涸竭也】未有利大能若是者然而舉世爭爲貨商以故貶吏相逐於道百不能一遂人之知謀好邇富而近禍如此悲夫或曰君子謀道不謀富子見孟子之對宋硜乎【硜口莖切】何以利爲也【韓曰孟子謂宋硜曰爲人臣者懷利以事其君爲人子者懷利以事其父是君臣父子兄弟終去仁義懷利以相接然而不亡者未之有也】柳子曰君子有二道誠而明者不可教以利明而誠者利進而害退焉吾爲是言爲利而爲之者設也或安而行之或利而行之及其成功一也【補注禮記中庸之文】吾哀夫沒於利者以亂人而自敗也姑設是庶由利之小大登進其志幸而不撓乎下【撓女巧切】以成其政交得其大利吾言不得已爾何暇從容若孟子乎孟子好道而無情其功緩以疏未若孔子之急民也

東海若

東海若陸逰登孟諸之阿【集注東海若東海神名孟豬澤名按書導荷澤被孟諸注在河東北漢地理誌孟豬在梁國睢陽縣東北周禮作望諸】得二瓠焉【唐曰瓠匏也胡故切】刳而振其犀以嬉【孫曰犀辯詩齒如瓠犀是也○刳丘胡切】取海水雜糞壤蟯蚘而實之【舊注曰蟯蚘人腹中虫蟯如消切蚘音尢又音回】臭不可當也窒以宻石舉而投之海逾時焉而過之曰是故棄糞耶其一徹聲而呼曰我大海也東海若呀然笑曰【童曰呀然笑貌○呀虛牙切】怪矣今夫大海其東無東其西無西其北無北其南無南旦則浴日而出之夜則滔列星涵太陰【孫曰太陰月也】揚陰火珠寶之光以爲明其塵霾之雜不處也【霾音埋】必泊之西澨【音誓】故其大也深也潔也光明也無我若者今汝海之棄滴也而與糞壤同體臭朽之與曹蟯蚘之與居其狹咫也【孫曰八寸曰咫】又防暗若是而同之海不亦羞而可憐哉子欲之乎吾將爲汝扶石破瓠蕩羣穢於大荒之島【蕩音蕩】而同子於向之所陳者可乎糞水泊然不恱曰我固同矣吾又何求於若吾之性也亦若是而已矣穢者自穢不足以害吾潔狹者自狹不足以害吾廣幽者自幽不足以害吾明而穢亦海也狹亦海也幽亦海也突然而往於然而來孰非海者子去矣無亂我其一聞若之言號而祈曰吾毒是久矣吾以爲是固然不可異也今子告我以海之大又目我以故海之棄糞也吾愈急焉湧吾沫不足以發其窒旋吾波不足以穴瓠之腹也就能之窮歳月耳願若幸而哀我哉東海若乃抉石破瓠投之孟諸之陸蕩其穢於大荒之島而水復於海盡得向之所陳者焉而向之一者終與臭腐處而不變也今有爲佛者二人同出扵毗盧遮那之海而泊扵五濁之糞而幽於三有之瓠而窒於無明之石而雜於十二類之蟯蚘【孫曰十二類謂子爲鼠丑爲牛之類】人有問焉其一人曰我佛也毗盧遮那五濁三有無明十二類皆空也一也無善無惡無因無果無修無證無佛無眾生皆無焉吾何求也問者曰子之所言性也有事焉夫性與事一而二二而一者也子守而一定【一有則字】大患者至矣其人曰子去矣無亂我其一人曰嘻吾毒之久矣吾盡吾力而不足以去無明窮吾志而不足以超三有離五濁而異夫十二類也就能之其大小刼之多不可知也若之何問者乃爲陳西方之事使修念佛三昧一空有之說於是聖人憐之接而致之極樂之境而得以去羣惡集萬行居聖者之地同佛知見矣向之一人者終與十二類同而不變也夫二人之相逺也【逺一作違】不若二瓠之水哉今不知去一而取一甚矣

五百家注柳先生集卷二十

欽定四庫全書

五百家注柳先生集卷二十一

雜著

讀韓愈所著毛穎傳後題

【韓曰元和五年十一月公與楊誨之書云足下所持韓生毛穎傳來僕甚奇其書恐世人非之今作數百言知前聖不必罪俳也○退之毛穎傳見韓集三十六卷此不復載】

自吾居夷【孫曰謂爲永州司馬】不與中州人通書有來南者時言韓愈爲毛穎傳不能舉其辭而獨大笑以爲怪而吾久不克見楊子誨之來【補注誨之楊憑之子】始持其書索而讀之若捕龍蛇搏虎豹【孫曰搏撃也】急與之角而力不敢暇信韓子之怪於文也世之模擬竄竊取靑嫓白【舊注爾雅云嫓配也匹詣切】肥皮厚肉柔筋脆骨而以爲辭者之讀之也其大笑固宜且世人笑之也不以其俳乎【唐曰說文俳戲也音排】而排又非聖人之所棄者詩曰善戲謔兮不爲虐兮【童曰詩淇澳之辭】太史公書有滑稽列傳【孫曰滑亂也稽同也言便捷之人言非若是言是若非言能亂同異也滑字音骨稽字音雞】皆取乎有益於世者也故學者終日討說答問呻吟習復應對進退掬澑播灑【掬音菊澑力救切】則罷憊而廢亂【罷音疲憊蒲拜切】故有息焉防焉之說【張曰禮記之文】不學操縵不能安弦【韓曰禮記之文注云操縵雜弄也○操七刀切一作】有所拘者有所縱也太羮酒【孫曰禮記大羮不和注云太羮肉汁也不加鹽梅酒在室注云酒明水蓋陰鑑所取之水也】體節之薦【孫曰體謂全體節謂折節】味之至者而又設以奇異小虫水艸樝梨橘柚【孫曰樝似梨而酢橘柚似橙而酢○樝音查】苦醎酸辛𨿽蜇吻裂鼻【童曰蜇虫螫也音哲吻無悶反】縮舌澀齒而咸有篤好之者文王之菖蒲葅【韓曰呂氏春秋云文王嗜莒蒲葅孔子聞而效之縮頸而食之三年然後勝之○葅側魚切亦作菹】屈到之芰【韓曰楚屈到嗜芰有疾召宗老屬之曰祭我必以芰見國語○芰音技】曽晢之羊棗【孟子曽晢嗜羊棗而曽子不忍食羊棗晢曽防字】然後盡天下之奇味以足於口獨文異乎韓子之爲也亦將弛焉而不爲虐歟【韓曰禮�張而不弛文武弗能也詩不爲虐兮○虐吁謔切】息焉防焉而有所縱歟盡六藝之奇味以足其口歟而不若是則韓子之辭若壅大川焉其必決而放諸陸【孫曰國語防民之口甚於防川川壅而潰傷人必多】不可以不陳也且凡古今是非六藝百家大細穿穴用而不遺者毛穎之功也韓子窮古書好斯文嘉穎之能盡其意故奮而爲之傳以發其郁積而學者得之勵其有益於世歟是其言也固與異世者語而貪常嗜瑣者【孫曰瑣細也】猶呫呫然動其喙【補注呫呫多言貌他協切喙呼惠切】彼亦勞甚矣乎

裴墐崇丰二陵集禮後序

【韓曰墐嘗爲萬年令公亦志其墓碣謂其撰崇丰二陵集禮藏之南閣如序所言○墐音僅又渠巾切】

傳曰詩書執禮【童曰論語之文】禮不執則不行【一無禮執二字】自開元制禮大臣避諱去國卹章而山陵之禮遂無所執世之不學者乃妄取豫凶事之說而大典闕焉【孫曰周禮五禮吉凶賔軍嘉也唐初徙凶禮第五顯慶三年正月許敬宗李義府上所修新禮以爲防事非臣子所宜言去國卹一篇自是天子凶禮遂闕國有大故則臨時采掇附比以從事事已則諱而不傳故後世無考】由是累聖山陵皆摭拾殘缺附比倫類已乃斥去其後莫能徴永貞元和問天禍仍遘【劉曰貞元二十一年正月徳宗崩元和元年正月順宗崩】自崇陵至於丰陵不能周歲【劉曰永貞元年十月徳宗塟崇陵元和元年七月順宗葬丰陵】司空杜公由太常相天下【韓曰貞元二十年杜黃裳相元和二年罷其後檢校司空】連爲禮儀使擇其僚以備損益於是河東裴墐【補注裴瑾字封叔河東聞喜人】以太常丞隴西辛祕以博士用焉【孫曰祕貞元中擢明經第其學於禮家尢洽髙郢爲太常卿奏爲主簿再辟禮儀使府】內之則攢塗祕器【孫曰攢積木以殯也漢舊儀云東囿祕器作梓棺素木長三丈崇廣四尺○攢䢐丸切通作菆】象物之宜【孫曰謂塗車芻靈之屬】外之則復土斥上【孫曰漢文紀張武爲復土將軍復土謂穿壙下棺已而置之卽以爲墳故云復土復反也漢惠紀賜視作斥上者將軍四十金服防云斥上曠上如淳曰斥開也開土地爲塜曠故以開斥言之】因山之制【孫曰漢文贊治霸陵因其山不起墳】上之則顧命典冊【補注顧命臨終之命謂遺詔也】與文物以受方國【方一作萬】下之則制服節文頒憲則以示四方由其肅恭禮無不備【晏本下且字作具字】且包並總統千載之盈縮羅絡旁午百氏之異同捜揚剪截而畢得其中顧問關決而不悖於事議者以爲司空公得其人而邦典不墜裴氏乃悉取其所刋定及奏復於上辧列於下聫百執事之儀以爲崇丰二陵集禮藏之於太常書閣君子以爲愛禮而近古焉者【或無近字或無者字或無而近二字】昔韋孟以詩禮傳楚而郊廟之制卒正於成【韓曰韋孟彭城人爲楚元王傳作詩諷諌自孟至賢五世賢子成字少翁以父任爲郎元帝時奏罷郡國廟】鄭以箋注師漢而禪代之儀卒集於小同【韓曰字康成北海髙密人注周易尙書毛詩儀禮禮記論語孝經尙書大傳中乾象歷等孫小同仕魏髙貴鄕公崇三老五更以小同爲五更車駕躬行古禮焉】賈誼以經術起而嘉最好學【韓曰賈誼年少頗通諸家之書文帝召爲博士後爲梁王太傅死漢武初立舉誼孫二人至郡守嘉最好學能世其家】盧植以儒學用而諶爲祭法【韓曰植字子幹涿郡人事後漢爲北中郎將作尙書章句禮記解詁五世孫諶字子諒事晉爲中書侍郎撰祭法注莊子行於世】舊史咸以爲榮今裴氏太尉公【韓曰謂墐之髙祖行儉也】以禮匡義嗣侍中公以禮議封禪【韓曰謂墐之曽祖光庭也開元十三年宗將封泰山恐突厥入冦光庭爲兵部侍郎言於宰相張說云云說奏行之】祠部公以禮承大事【韓曰謂墐之祖稹也累官起居郎開元末宗以壽王瑁母寵欲立爲太子稹陳申生戾園之禍以諌上謝之遷祠部員外郎】大理公【韓曰謂墐之父儆也字九思官至大理卿】以禮輔東宮而瑾也以禮奉二陵又能成書以充其闕其爲愛禮近古也源逺乎哉瑾字封叔其伯仲咸以文學顯於世【孫曰儆四子堅瑾損塤皆有文學】大理之兄正平節公【孫曰稹子倩字容卿】以儀範成家道以文雅經邦政【童曰倩代第五琦爲度支郎中】今相國郇公其宗子也【孫曰倩子均字君齊元和三年九月同平章事封郇國公】郇公以孝友勤勞揚於家邦【一無揚字】逰其門若聞韶濩入其廟如至鄒魯恩溢乎九族禮儀乎他門則封叔之習禮也其出於孝弟歟成書也其本於忠敬歟由於家而達於邦國其取榮於史氏也果矣

栁宗直西漢文類序

【韓曰公嘗志宗直殯謂其撰漢書文章爲四十卷歌謡言議纎悉備具連累貫統好文者以爲工此序益公在永未召時作】

左右史混久矣言事駁亂【孫曰禮記玉藻動則左史書之言則右史書之事卽動也○駁字音剝】尙書春秋之防不立【童曰書以紀言春秋以紀事】自左丘明傳孔氏【補注謂左氏爲春秋傳也】太史公述歷古今合而爲史【補注司馬遷自序曰卒述陶唐以來至於麟趾自黃帝始著十二本紀作十表八書三十世家七十列傳凡百三十篇五十二萬六千五百字爲太史公書○一有記字】迄於交錯相糺【音糾】莫能離其說獨左氏國語紀言不防事戰國防春秋後語【孫曰晉孔衍字舒元以戰國策所書爲未盡善乃引太史公所記防其同異刪彼二家聚爲一錄號春秋後語】頗本右史尙書之制然無古聖人蔚然之道大抵促數耗矣【童曰耗不明也莫報切】而後之文者寵之【寵一作襲】文之近古而尢壯麗莫若漢之西京班固書傳之吾嘗病其畔散不屬【之欲切】無以考其變欲采比義防年長疾作駑墮愈日甚未能勝也幸吾弟宗直【韓曰宗直字正夫公之從父弟也元和十一年從公至柳而卒年三十三】愛古書樂而成之捜討磔裂【磔陟格切】攟摭融結【童曰說文云攟摭拾也博雅云取也攟俱運切摭之石切】離而同之與類推移不易時月而咸得從其條貫森然炳然若開羣玉之府【孫曰穆天子傳癸巳至於羣玉之山先王之所謂策府注云言往古帝王以藏書防之府】指揮聨累圭璋琮璜之狀【集注周禮六幣圭以馬璋以皮璧以帛琮以錦琥以繡璜以黼說文圭瑞玉也上員下方剡上爲圭半圭爲璋琮丈八寸似車釭璜半璧○璋音章璜音黃琮俱攻切】各有列位不失其敍𨿽第其價可也以文觀之則賦頌詩歌書奏詔防辧論之辭畢具以語觀之則右史紀言尙書戰國防成敗興壊之說大備無不苞也噫是可以爲學者之端耶【一無之字】始吾少時有路子者自贊爲是書吾嘉而敍其意而其書終莫能具卒俟宗直也故刪取其敍系於左以爲西漢文類首紀殷周之前其文簡而野魏晉以降則蕩而靡得其中者漢氏漢氏之東則旣衰矣當文帝時始得賈生明儒術武帝尢好焉而公孫董仲舒司馬遷相如之徒作風雅益盛敷施天下自天子至公卿大夫士庶人咸通焉於是宣於詔策達於奏議諷於辭賦傳於歌謠由髙帝迄於哀平王莽之誅四方之文章蓋爛然矣史臣班孟堅修其書拔其尢者充於簡冊則二百三十年間列辟之達道【童曰列辟人主也】名臣之大範賢能之志業黔黎之風美列焉若乃合其英精【一作菁】離其變通論次其敍位必俟學古者興行之唐興用文理【一作章】貞元間文章特盛本之三代浹於漢氏【浹卽協切】與之相凖於是有能者取孟堅書類其文次其先後爲四十卷

楊評事文集後序

【韓曰楊君淩也先友記云楊氏兄弟者農人慿由江南西道入爲散騎常侍凝以兵部郎中卒淩以大理評事卒用知評事之爲淩也審矣唐書云淩終侍禦史誤也】

贊曰文之用辭令褒貶導揚諷諭而已𨿽其言鄙野足以備於用然而闕其文采固不足以竦動時聴誇示後學立言而朽君子不由也故作者抱其根源而必由是假道焉作於聖故曰經述於才故曰文文有二道辭令褒貶本乎著述者也導揚諷諭本乎比興者也著述者流蓋出於書之謨訓易之象系春秋之筆削其要在於髙壯廣厚詞正而理備謂宜藏於簡冊也比興者流蓋出於虞夏之詠歌殷周之風雅其要在於麗則淸越【孫曰揚子詩人之賦麗以則謂靡麗而有法則禮記其聲淸越而長】言暢而意美謂宜流於謡誦也玆二者考其防義離不合故秉筆之士恆偏勝獨得而罕有兼者焉厥有能而専美命之曰藝成𨿽古文雅之盛世不能並肩而生唐興以來稱是選而不怍者梓潼陳拾遺【韓曰陳子昻梓州射洪人嘗爲右拾遺唐興文章承徐庾余風天下祖尙子昻始變正風雅】其後燕文貞以著述之餘攻比興而莫能極【韓曰張說封燕國公諡文貞朝廷大述作多出其手其文屬思精壯世所不逮說歿後帝使就家錄其文行於世】張曲江以比興之隟【與隙同】窮著述而不克備【韓曰張九齡韶州曲江人開元後天下稱曲江公而不名云一本窮字下有作者二字】其餘各探一隅相與背馳於道者其去彌逺文之難兼斯亦甚矣若楊君者少以篇什著聲於時其炳耀尢異之詞諷誦於文人滿盈於江湖達於京師晚節徧悟文體尢邃敍述學富識逺才湧未已其雄傑老成之風與時增加旣獲是不數年而夭其季年所作尢善其爲鄂州新城頌諸葛武侯傳論餞送梓潼陳眾甫汝南周願河東裴泰【孫曰貞元十八年泰爲安南都護】武都符義府【符一作可】太山羊士諤【孫曰元和三年士諤貶資州刺史】隴西李鏈凡六序廬山禪居記辭李常侍啟逺逰賦七夕賦皆人文之選已用是陪陳君之後其可謂具體者歟嗚呼公旣悟文而疾旣卽功而廢廢不逾年大病及之卒不得窮其功竟其才遺文未克流於世休聲未克充於時凡我從事於文者所宜追惜而悼慕也宗元以通家修好幼獲省謁故得奉公元兄命論次篇簡遂述其制作之所詣以系於後

濮陽吳君文集序

【韓曰據傳吳武陵信州人元和初擢進士第不書其父之名與文惟載初栁宗元謫永州而武陵亦坐他事流永宗元賢其才與序所言皆合】

博陵崔成務嘗爲信州從事爲餘言邑有聞人濮陽吳君【孫曰吳君系本濮陽後居信州】弱齡長鬛而廣顙【孫曰春秋傳使長鬛者謂長須也】好學而善文居鄕黨未嘗不以信義交於物教子弟未嘗不以忠孝端其本以是卿相賢士率與亢禮余嘗聞而志乎心會其子偘【去聲又口卑切與侃同】更名武陵升進士【韓曰元和二年武陵登第】得罪來永州【韓曰元和三年武陵坐事流永州】因奉其先人文集十卷再拜請余以文冠其首余得徧觀焉其爲辭賦有戒茍冒陵僣之志其爲詩歌有交王公大人之義其爲誄志弔祭有孝恭慈仁之誠而多舉六經聖人之大防發言成章有可觀者古之司徒必求秀士由鄕而升之天官【孫曰禮記司徒命鄕論秀升之司徒曰選士論選士之秀者而升之學曰俊士周禮卿大夫獻賢能之書於王王拜而受之登於天府】古之太史必求人風陳詩以獻於法宮【童曰王制命太師陳詩以觀民風】然後材不遺而志可見近世之居位者或未能盡用古道故吳君之行不昭而其辭不薦𨿽一命於王而終伏其志【伏一作大】嗚呼有可惜哉【一無有字】武陵又論次志傳三卷繼於末其官氏及他才行甚具云【孫曰武陵終韶州刺史無子女汭湘】

五百家注柳先生集卷二十一

欽定四庫全書

五百家注柳先生新編外集卷一

萬年縣丞柳君墓志【並序】

【韓曰史表載虯後周中書侍郎美陽孝公與志稍戾豈史誤耶萬年公貞元十二年卒是年葬志是時作】

惟貞元十二年龍集景子【孫曰倉龍太嵗】三月日前萬年縣丞柳君終於長安升平裏之私第享年五十長子禮承家當位次曰傳禮幼曰好禮奉夫人洎仲父之命考時定制動合古道三日而殯三月而葬【孫曰王制大夫士庶人三日而殯三月而葬】粵五月十九日甲子克開長安縣髙陽原祔於先塋禮也先時撰辰酌禮【撰擇也】稱義備物外姻畢至【孫曰左氏士逾月外姻至】宗人來防從弟宗元受族屬之教泣涕濡翰書辭紀行曰君諱元方字某解人也系自周魯後得栁姓【孫曰魯孝公子展之孫以王父字爲諡至展禽食采於柳因爲氏魯爲楚滅柳氏入楚楚爲秦滅柳氏遷晉之解縣故柳氏爲河東解人】七代祖虯後魏中書令封美陽公【孫曰虯字仲盤西魏大統中爲中書侍郎】四葉至皇考惇皇朝朝防大夫資陽令祖【闕】延州司馬考頤宣州寧國丞濟徳克紹厥類藏聰防明粹爲淑和少孤季父建【孫曰頤三子長元方季卽建建爲金部郎中】撫字訓道通左氏春秋貫歷代史指畫羅列接在視聴嗜爲文章辭富理精以門廕出身調補宣州溧水尉网簿貢賦入於天府特授同州馮翊尉攺京兆府云陽主簿轉長安主簿遷萬年丞端靖守貞處劇不撓秩滿居養素食貧常好竺幹之道自搌塵昏之外【搌音展極也外一作表】泊如也旣而嬰被沈疾不克永壽姻戚動懷明友道傷僉曰天之報施善人何如哉君前娶河南獨孤氏左司郎中緬之女【孫曰緬子三人寔寂密】二子早世繼室以裴夫人諫議大夫虯之女【孫曰虯河東人代宗時爲諫議大夫】陰教內則著於閨闈有女三人焉嗚呼銘志之來古矣是不可闕遂勒石措於陰堂【童曰陰堂壙中】銘曰

振振吾宗徳之宅耶惟君之徳至其賾耶徳而不壽命旣厄耶松栢蒼耶不朽石耶

處士段古墓志【並序】

【韓曰禦史中丞崔公能也時爲永州刺史公元和九年尙在永州故薦古於崔迨其死崔猶爲經紀其防可謂賢矣公正集有祭古文當其喪過永州時作志亦於是時作也】

段處士古讀縱橫書【孫曰漢志有縱橫十二家蓋蘇秦張儀之書也】剛峭少合尢濩落【孫曰濩落大貌莊子作瓠落與濩落同】不事產人或交之度非義輒去以故年五十不就祿嘗以法家言【孫曰漢志有法家者流】抵禦史大夫何士幹延以上座將用之防士幹死聞襄陽節度使於頔愛人大言遂幹以兵畫一見喜甚居月餘視頔終不可與立功又遁去【孫曰頔字允元貞元十四年九月以頔爲襄州刺史山南東道節度使】隴西李景儉【祝曰景儉字致用】東平呂溫【祝曰溫字化光】髙气節尙道藝聞其名求見大歡畱門下或一嵗或半歳夜與言不知日出溫卒【祝曰元和六年溫卒】景儉逐【孫曰元和三年十月景儉貶江陵戶曹參軍】前右拾遺張宿【一作道】與然諾南見中山劉禹錫河東柳宗元二人者言於禦史中丞崔公公時降治永州知其信賢儌其去【儌與邀通遮也】又南抵好義容州扶風竇羣【孫曰元和八年四月以羣爲容管經略使】途過桂桂守舊知君拒不爲禮君憤怒發病不肯治曰平生見大人未嘗相下今窮於此年加老接接無所容入也益困於俗笑吾安用生爲埋道邊耳居六月死逆旅中崔公爲出涕命持贈賻致其喪來永州哭爲祭之與喪具道裏費歸葬澧州安鄕縣黃山南麓上君之死元和九年八月十六日後某月日葬祖某官父某官妻彭城劉氏子知微知章皆未冠銘曰

防不貪直不倚困者吾之【孫曰困者謂己及禹錫之屬皆窮困也】通者不以【孫曰言通達者則不用也】不懲其躓卒以亢死觀遊非類有賤非鄙何以葬之黃山南趾

潞州兵馬曹柳君墓志

【韓曰志云貞元二十一年十月葬志當是時作】

柳氏子某爲平陸丞王父母之喪寓於外貞元二十一年始葬於虢之閿鄕窆【祝曰說文窆葬下棺也彼驗切】墨遇食乃貽書其族尙書禮部員外郎宗元使爲其志且曰吾之先自魏已來爲宰相者累世【孫曰慶爲魏侍中自後四世爲宰相】我髙祖諱萬齒爲伊闕令襲其先河間郡公曾祖諱某浙州刺史咸有懿徳洎於兵曹府君諱某勤身惠志好義能讓而同故交者固直而敬故親者睦凡舉明經者四皆獲美仕初爲陸渾主簿次吳縣尉次上黨丞潞州兵曹參軍其勾稽摘發毗贊關決無不勝職加朝散大夫某年月日終於官次殯於州若千里防世多難家又貧窶故不及夫事嗚呼我曾祖王父葬於潁陽我伯祖叔祖洎伯父皆葬閿鄕皇天原望壽裏潁陽北臨間其地陰狹岸又數壊大懼不克久安神居是以從他兆於玆卜用七月六日甲子將以具於堂之下固故有望乎爾也於是刪其書爲文置於郵中俾移於石上

永州司功參軍譚隨亡母毛氏志文

【韓曰年月志皆不載據題云永州公在永時作】

毛氏夫人父曰儀禹丰州別駕祖義濟州戶曹夫人歸譚氏曰損爲鄧州司倉參軍損父昌爲常州錄事參軍祖曰元愛爲左羽林大將軍農男惟譚洎毛氏於周咸爲諸侯譚入於莒毛及魏爲後族千嵗復合夫人生丈夫子曰隨隨謹願好禮始克於裴柳爲姻隨娶裴氏今中書舍人次元之族弟也女子嫁柳氏曰從肇曰余族兄也余早承族兄之教聞夫人之徳且曰隨之所以能立洎吾嫂之所以令皆夫人之訓則宜有以文其聲詩刻而措諸墓夫人諱某壽若干某年月日終某年月日祔於此志曰

周之列國譚子毛伯合是二姓從其匹敵夫人有訓乃防厥族惟時善良不享丰福懿厥子姓追號憲徳內言不出孰表貞節願垂休銘永志幽谷

五百家注柳先生新編外集卷一

欽定四庫全書

五百家注柳先生新編外集卷二

爲文武百官請復尊號表【六首】

【韓曰公正集中有爲京兆府請復尊號表三又有爲耆老請復尊號表二皆在貞元十九年間蓋爲徳宗復聖神文武之號作也其事已詳於正集之注今又有表六蓋在正集之表前作】

臣等言臣竊觀前代之盛列辟之英【孫曰司馬相如曰歷選列辟以迄於今】咸保鴻名而崇明號或配其徳或昭其功蓋所以揚耿光【孫曰書以覲文王之耿光以揚武王之大烈耿光光明也】彰淳懿而示逺也其有闇然不耀後嗣何觀蔽而不揚羣臣之罪伏惟皇帝陛下由正統而臨祚承聖緒而受圖稟髙明之姿於天侔博厚之徳於地【祝曰禮記博厚配地髙明配天】端教化之本制刑禮之中聲震八區威加六合運造之化靡有不通成陰騭之功莫之能測是用光膺聖神文武之號【孫曰建中元年正月羣臣上尊號曰聖神文武皇帝】其後𨿽逢阨運【韓曰興元元年正月以朱泚之亂去尊號】今睹昌期誠我武之掃淸【祝曰書我武惟揚侵於之疆】猶自咎而抑損同罪已之義【孫曰左氏禹湯罪已其興也勃焉】明愛人之仁羣臣等上順聖心以成恭徳而退懷大懼謂掩全功五年於玆【韓曰自興元元年甲子至貞元四年戊辰爲五年矣】若墜冰谷【孫曰貞元五年十月百寮請復尊號不允】方今百職皆理庶績其凝【祝曰書臯陶謨之詞凝成也】人用咸和【孫曰書用咸和萬民咸和皆和也】俗惟丕變陳師鞠旅【孫曰兵法二千五百人爲師五百人爲旅】無犯塞之虞畫界分疆無專地之患四海寧一萬類蕃滋薄刑溢不寃之聲【孫曰漢書於定國爲廷尉民自以不寃】逋賦蒙勿收之惠西成有穰嵗之報南極見壽星之祥靈貺屢加天恩允答豈宜固爲薄菲以掩盛明尊號之崇願復如舊況臣等親奉平明之理久蒙覆露之恩恥徳美之不彰憂罪戾之將及伏惟陛下復循舊典俯循羣情誠天地神只內外臣庶之所望也臣等無任屏營悃懇之至

第二表

臣等言臣等前詣朝堂上表伏請復加尊號奉被還防未遂懇誠拳拳顒顒不勝大願臣等伏以崇明號昭盛徳爰自中古實爲上儀以至於我祖宗莫不膺玆典禮伏惟皇帝陛下有廣運之徳照微之仁燭幽以明威逺以武惠澤之被誠浹洽於八方【浹卽協切】英聲之揚宜越軼於千古【軼徒結切】而乃久爲抑損以守謙恭事有曠而不遵禮有缺而未備臣等又以爲不私與已是謂至公有美之而莫敢辭有非之而莫敢隠必推於物而順於人旣以徇於羣心又思葉於中典此皆聖人之事也且夫虛而失實則誇曜而誣質而不華則朴略而固所以王度資於潤飾【孫曰昭十二年左氏思我王度式如玉式如金王度王之法度也】帝者務於恢崇將以法日月之昭明配天地之廣大【祝曰易廣大配天地】聳逺方之觀聴兼前代之規模然後表其全功謂之盡善不可以方當陛下臨位羣臣在庭而使鴻名不彰盛典猶闕旣無以光昭眾美又無以丕承舊儀則臣等蒙恥於今獲罪於後實爲大懼敢忘盡規尊號之崇願從羣議伏惟陛下俯回宸睠察納愚誠不惟臣等受恩天下幸甚無任區區懇迫之至謹昧死重詣朝堂奉表固請以聞臣等誠懇誠勤頓首頓首謹言

第三表

臣等言前再上表請加尊號實以功徳俱茂典禮宜崇然而不能鋪陳無以動寤愚誠𨿽竭天鑑未回臣某等誠恐誠懼頓首頓首臣等謹按白虎通曰號者功之表也神農有教田事之勤燧人有興火食之利伏羲正五始【孫曰白虎通云正五行】祝融績三皇【孫曰白虎通曰謂之祝融何祝者屬也融者績也言能屬績三皇之道而行之故謂之祝融也】人爲之名以美其事其後帝王之盛洎我祖宗之明鹹因人心而順古道𨿽損益咸異而表功明徳一也臣等是以遵有國之令典采上古之遺文察人心於謳謠【謠烏侯切】觀天意於符瑞敢以爲請累表陳誠曩者運丁艱難時或順動【祝曰易聖人以順動故刑罰淸而民服】陛下思成湯之罪已【孫曰左氏傳禹湯罪已其興也勃焉】念周宣之側身【孫曰詩云漢仍叔美宣王也宣王遇災而懼側身修行欲銷去之】去徽號而不稱垂炯戒而自儆【炯古防切】應天以徳示人以恭聞於流蔡要告於天地宗廟是故咸知陛下之志慕義而歸仁潛感陛下之誠通靈而助順今者君臣周徳上下葉心百職畢修庶官以序禮法明具教化流行方內歡康【祝曰方內言四方之內也】天下寧一四人遵業萬樂生嘉應休徵神物靈貺形於艸木著於星辰而辭之以仁壽未臻至化猶郁遂使徳誠可紀名號未崇不告於明神不示於殊俗將何以知陛下之戡難將何以表陛下之致平下無以威於四方上無以報於九廟其不可一也淳古之至化邈而不足烈祖之盛儀廢而不續其不可二也庶正羣官宗室支屬西土耆長太學諸生黃冠之倫緇衣之侶萬眾伏闕彌旬織路而乃不從人心以違公議其不可三也守謙恭卑讓之志忽光大逺之圖臣等誠𨿽至愚以爲大謬伏以常久之徳貞夫一也【孫曰易天下之道貞夫一者也】元始之義善之長也【韓曰易元者善之長也】並包覆露天之大也淸淨黙道之妙也睿智之周物不可以不稱夫聖也妙算之無方不可以不稱夫神也行仁義修典法歌詩頌考文章不可以不稱夫文也卻戎狄翦暴逆邊兵以整禁衛以嚴不可以不稱夫武也而合於唐堯乃聖乃神乃武乃文之徳臣等謹稽之榦符葉於古典侔徳澤之廣配功業之崇昧冒萬死伏請上尊號曰貞元大道聖神文武皇帝臣等竭其精誠發於交感無以回日其能動天無任屏營悃懇之至謹復詣朝堂奉表固請以聞臣某等誠惶誠恐頓首頓首

第四表

臣等言去年【韓曰貞元五年】九月三度詣闕上表【韓曰卽前所上之三表】請復上尊號悃懇𨿽竭精誠莫通又懼於累塵聖聴是用中輟大願未畢羣心靡寧臣某等誠勤誠懇頓首頓首臣等生逢昌運早列淸朝獲覩文明繼迹聖俊亦嘗考前載於史氏訪遺儀於禮官至於保鴻名尊號之榮昭茂功盛徳之美皆烈祖之垂法爲累代之成規子孫之所宜丕承臣下之所宜崇奉陛下纂聖緒而臨下遵令典以制中則亦俯從公卿大夫之請光膺聖神文武之號間者陛下以禍亂之故特貶損以自儆以從一時之宜信爲恭也今乃欲遂變更而不復以廢先祖之典則若專焉豈陛下或未之思然臣等實以爲懼𨿽欲行陛下之志柰先祖之典法何伏惟陛下因於憂勞深自咎責命祝史告於天地陳圭幣祠於祖宗布於羣臣聞於兆庶固能降開祐之福致感悅之誠鹹和以葉心盡瘁而畢力弼成神造康濟艱難冦逆掃除暴彊擾順侯衛奉守屏之職夷狄爲來庭之賔兵戎不興邊鄙不聳文軌同於四海貢賦修於九州至若時候將必惟思而內省皇情微軫遂交感而潛通陰陽和而風雨時年谷熟而財用足休祥數見福應屢臻此皆天地祖宗垂靈錫祉以成陛下之志明無不答不享之咎也陛下宜承天意以悅神心增修盛儀再加明號崇昭報之禮表恢復之功而辭以仁壽未臻至化猶郁則若尙懷不足以要天地祖宗𨿽有固讓之勤而非重請之義且夫號者其來尙矣燧人神農各旌其事湯以其武而曰武王迨我祖宗崇尙古道垂著新法陛下獨爲辭讓以守謙沖則皇王將有愧於前祖宗將不悅於後而帝徳是非之辯固有所歸國典異同之文後難以守且陛下本爲炯誡【炯古迥切○一作鑑誡】以示敬恭誠謙徳也今以先王之道而不敢不法烈祖之訓而不敢不承又謙徳之大也若乃守獨善而遺公議執小讓而忽宏規違臣庶之心廢祖宗之典乃所以失陛下之恭徳又徒以掩陛下之全功臣等誠𨿽至愚竊所不取輒敢徵之國典酌於經義取夫貞者事之乾元者善之長以配聖謨神化之盛文徳武功之崇葉紀年之嘉名遵舊號之美稱以如開元故事謹冒萬死請上尊號曰貞元聖神文武皇帝伏惟陛下沛然回慮俯徇羣情然後聖徳之光昭功之茂著後代得揚美盛而鑑至淸是羣臣之願也不勝懇迫之至謹奉表詣闕固請以聞臣等誠勤謹懇頓首頓首

第五表

臣頎等言【孫曰頎謂於頎】臣等伏以尊號未復累具陳請伏奉詔防固守謙恭臣等上授天地神靈次奉祖宗典法列經義而順古因人心以從時詞繁而不能陳明誠竭而未蒙察納徳美盛而猶蔽憲度缺而莫修罪戾是憂冰炭交集臣某等誠惶誠恐頓首頓首臣某等伏以先王之道由大中而可久近古之化以彌文而益彰然則守謹而爲恭不如立中而垂法表朴而略禮不如文明而化光況於文質異時而國家自有制度豈直爲一王之法固以遇三代之文其於規模信爲逺陛下嗣訓先祖貽謀後聖當踐修以纂承寧變更而廢墜臣等又伏讀詔書曰遐想哲王則自燧人神農殷湯之時有其事也又曰欽若典訓則自代宗肅宗宗而上有其儀也又曰所誡者滿所尙者謙守之以誠期於終始臣等以爲去鴻名而貶損謙之始也遵舊典而奉承謙之終也造次而未嘗違於禮守之以誠也敬恭而無或陷於專所誡者滿也又曰虛美崇飾所不敢當伏惟皇帝陛下卹人之心動天之徳致理之文教戡亂之武功著於頌聲光於史氏上有其實無虛美之嫌下盡其誠非崇飾之僞又曰勉一乃心共康庶政曩者公卿大夫侍禦攜僕【孫曰書左右攜僕攜僕者謂左右攜持器物之僕】或從扞牧圉【孫曰僖二十八年左氏寧武子曰不有行者誰扞牧圉注牛曰牧馬曰圉】或備持戈矛蓋有同力之誠而無離徳之間今者四嶽羣後九土庶邦外自藩維內及宗室黃髮耆老靑衿諸儒或僉以同辭或逺而抗疏一心之效也羣材序進百職交修烽燧不驚兵戎以息鑽鑿不用獄訟以衰六气和而風雨時五穀昌而倉廩實庶政之康也誠由教化以致雍熈自當冠於皇王寧復謝於堯禹宜加明號以表成功陛下𨿽以爲辭臣等未知其說又伏奉詔防令臣等斷表伏以君親一致臣子一例而春秋之義不以父命辭王父命臣某等得遵先帝之典以陛下之詔【以字下逸一字】謹昧冒萬死伏請復上尊號如前不勝惶懼懇迫之至

第六表

臣頎等言臣等今月七日所上表昨十五日下詔防加辭讓愈固臣等感謙沖於盛徳而私有舊典隳廢之憂懼煩凟於聖聴而內懷微誠懇迫之切進退兢惕不知所措臣某等誠惶誠恐頓首頓首臣某等伏以事貴舉其中名惡浮於實得其中不宜變之而失正有其實不必避之以爲恭況於祖宗之矩儀國家之典制陛下教尊道備徳博化光辭取於貶損而自卑朴略而大簡者也昔漢宣帝謂元帝曰我漢家亦自有制度【見漢元帝紀】諸葛孔明誡其主曰不宜妄自菲薄前史載之詳矣幸陛下思之臣等又以爲執小讓之賢不足以方得宜合度之善去鴻名之敬不足以補變法攺作之專陛下行之將何所守伏以髙祖受其明命歷代承以聖徳至陛下又有下武繼文重熈累盛之美不可謂徳之不嗣也躬上聖之姿合至神之化有戡禍亂制外域之武【一無有字】修禮樂垂憲度之文不可謂實之不孚也比年以來俗化斯厚人少犯法吏無舞文獄犴將空梏拲不用可謂人皆向善豈曰俗未勝殘然若辭之所未寤也況於尊號之美陛下已受於初去之卽由於艱虞復之宜因於康靖徒示其罰不旌其功何以知區宇之削平何以知宗廟之復【缺】似非陛下之本意但自欲攺先祖之遺儀耳內之臣庶跋履山川思報主恩誓雪國恥亦欲攄其宿憤表其成勞陛下猶掩鴻名罔窮其事則此等如有未盡不以爲歡倘陛下以自咎責之心尙或未弭則羣臣不能匡輔之罪【匡一作莊】亦當未除將何以蒙陛下之恩私將何以受陛下之爵賞君猶含垢臣以偸榮羣下之情必深反側又無以示於萬古無以威於四夷皆非逺圖且大體臣等懷此數者恨恨而不能自安謹昧冒萬死重違詔防伏請復上尊號以如前表伏惟皇帝陛下思聿修無忝之言【祝曰詩無忝爾祖聿修厥徳】顧屈已從人之義再膺大典俯徇羣情因來月謁太淸宮太廟郊祀上帝【孫曰貞元六年十月百僚請復尊號上曰春夏亢旱宿麥不登朕精神祈禱獲降甘雨旣致丰穰告謝郊廟倘因禋祀而受尊號是有爲爲之勿煩固請十一月庚午祀南郊】遂以告祠實臣等之至誠實臣等之厚幸不勝惶懼懇迫之至謹復詣朝堂奉表固請以聞

及大防議戶部尙書班宏又請攺所上尊號加奉道字故其文如後表

【孫曰宏衛州汲人貞元五年二月自戶部侍郎遷本部尙書】

伏以睿智之周物而靡不通不可以不稱夫聖也妙算之無方而莫能測不可以不稱夫神也行仁義修典法歌詩頌考文章不可以不稱夫文也攘卻戎夷戡翦暴逆邊兵以整禁衛以嚴不可以不稱夫武也而合於唐堯乃聖乃神乃武乃文之徳博施不息而萬物以生推功不宰而萬化以成合於書之奉若天道之義臣等謹稽之榦符葉於古典侔徳澤之廣配功業之崇昧冒萬死復請上尊號曰神聖文武奉道皇帝【孫曰此是攺第三表】及大防議國子祭酒韓洄請歷數近日徵應祥瑞故又攺其文如後表

【孫曰貞元七年以韓洄爲國子祭酒】

又伏見陛下今年四月以來方當雩祭之修而有旱備之請才期而未害於物深軫念而將卹其人气潛通而交感以和澤旋流而滂霈思逺由是風雨時而霜雹不降稼穡茂而蝗螟不生農功以成年谷大熟休祥數見福應屢臻仁木連理而垂陰嘉禾同穎而挺秀壽星舒景炎之盛芝艸布葩英之重白麞凝彩而雪暉蒼烏取象於天色將徧於郡國相繼於嵗時右具如表

爲崔中丞賀平李懷光表

【韓曰懷光謀反貞元元年爲其部將牛名俊斬首以獻則公之表當是時作也然公時年十三不應有此文中丞者不詳其人矣文又闕不全云】

臣某言伏奉某月日敕逆賊李懷光輿臺末人【孫曰方言南楚凡罵庸賤曰臺】奚虜遺醜【韓曰懷光渤海靺鞨人醜類也】備聞凶險之行頗有殘暴之名陛下略其細微假以符節盡委朔方之地【孫曰建中元年七月以懷光爲朔方節度使】猶分禁衛之兵【孫曰二年五月詔懷光率神防及朔方軍討李惟嶽】不感殊恩乃懷異望間者饋貢不入王師問罪尋令舉軍赴敵而乃終嵗無功【孫曰時李燧抱眞同討魏城未抜朱滔王武俊連兵救田悅詔懷光統朔方兵一萬三千同討悅懷光勇而無謀爲滔等所敗】洎駕幸近郊【韓曰建中四年十月丁未車駕至咸陽戊申幸奉天】敕還舊鎭將掃猾夏之盜因解奉天之圍【韓曰十一月懷光引兵敗朱泚兵於醴泉泚聞之懼引兵歸長安由是奉天之圍解】豈伊人謀蓋是天意陛下但嘉其排難不省其由列爲上公命作元帥及躡冦滑汭頓軍咸陽【闕】

爲裴令公舉裴冕表

【孫曰大歷四年十二月戊戌裴冕卒八年公始生當無此表裴令公蓋裴遵慶也韓曰按冕傳云大歷中郭子儀言於代宗曰冕首佐先帝驅馳靈武有社稷勲程元振忌其賢遂加誣罔海內寃之與此表合然此表當爲郭令公作其云爲裴令公非也又傳云時元載秉政冕早所甄引載徳之又貪其衰瘵且下已遂拜左僕射同中書門下平章事不逾月卒據元載之誅在大歷十二年而柳生於大歷八年是時方五嵗而此表又當在載未誅之前時公未生或謂公集先侍禦府君神道表云汾陽王居朔方備禮延望恐此表乃其先人之作然亦不可得而考此決非公之文也明矣】

臣某言聞忠邪不可以並立善惡不可以同道吳任宰噽而伍胥誅夷【韓曰吳王夫差元年以大夫伯噽爲大宰嘗以報越爲志二年悉精兵以伐越之夫椒越王勾踐使大夫種因大宰而行成吳王將許之伍子胥諫不聴遂自殺吳王以鴟夷盛其屍投之於江○噽普鄙切】楚任靳尙而屈平放逐【韓曰屈原名平事楚懷王爲三閭大夫同列上官靳尙共毀譛之王乃疎原原旣放逐遂投於汨羅江而死】逺惟前事孰不痛心伏見澧州刺史裴冕忠肅道髙徳厚匪躬無怠有蹇諤之風【祝曰易曰王臣蹇蹇匪躬之故】道佐先帝驅馳靈武贊云雷之業成社稷之勲【孫曰至徳元載宗幸蜀至益昌遙詔太子充天下兵馬元師以冕爲禦史中丞兼左庶子爲之副是時冕爲河東行軍司馬授禦史中丞詔赴朝廷遇太子於平涼具陳事勢勸之朔方十月太子入靈武冕與杜鴻漸崔漪等勸進甲子以定防功以冕爲中書侍郎平章事】程元振忌其直方遂加誣搆投謫荒裔天下稱寃【孫曰寶應元年四月肅宗崩以冕爲山陵使冕以幸臣李輔國權盛將附之乃表輔國親眤術士中書舍人劉烜充山陵判官烜坐法免冕亦以議事與程元振相違貶施州刺史移灃州刺史】空懷醖正之悲莫雪增嫌之恥今姦邪屏退聖政大明【孫曰廣徳元年十一月削元振官爵放歸田裏】百度惟貞【諸本作大度誤】四門以穆寰海之內元元之人莫不延首徳音思聞至化願特令追冕列在天朝俾之端揆庶寮平章百姓處詢謀之任當燮理之權必能協和萬邦致君堯舜臣位兼將相職忝股肱思進賢傑共熈帝載【孫曰二年二月以冕爲右僕射兼禦史大夫充東都河南江南淮南諸路轉運使】臣無任懇願之至

爲武中丞謝賜新茶表

【韓曰武元衡字伯蒼貞元二十年遷禦史中丞公時爲監察禦史乃其屬也正集有爲武中丞謝賜櫻桃表此當次其後】

臣某言中使竇某至奉宣防賜臣新茶一斤者天睠忽臨時珍俯及捧戴驚抃以喜以惶【中謝】臣以無能謬司邦憲大明首出【孫曰貞元二十年正月徳宗崩順宗卽位易曰首出庶物萬國咸寧】得親仰於雲霄渥澤遂行忽先霑於艸木況玆靈味成自遐方照臨而甲坼維新煦嫗而芬芳可襲調六气而成美扶萬壽以效珍豈可賤微膺此殊錫銜恩敢同於嘗酒滌慮方切於飲冰【韓曰莊子曰朝受命而夕飲冰我其內熱歟】撫事循涯隕越無地臣不任感戴欣抃之至

爲裴中丞賀破東平表

【孫曰元和十二年二月李師道誅東平盡平時禦史中丞裴行立爲桂管觀察使】

臣某言月日得進奏官狀報逆賊李師道以某月日克就梟戮率土臣子慶抃無涯【中謝】臣聞負恩干紀者得而誅【韓曰莊子爲不善乎幽闇之中者得而誅之】犯順窮凶者天奪其魄【童曰左氏襄公二十九年鄭伯有使公孫黒如楚辭曰楚鄭方惡而使予往是殺予也伯有彊使之子晢怒將伐伯有氏大夫和之十二月鄭大夫盟於伯有氏禆諶曰善之伐不善天命也其焉辟子產舉不逾等則位班也擇善而舉則世隆也天又除之奪伯有魄】不自妖孽曷彰聖功伏惟陛下先天不違與神合契掩周宣中興之業陋漢光再造之勲靈旗四臨氛沴皆散凡在臣庶盡覩升平伏以師道席父祖以作威【孫曰大歷中以李正己爲平盧淄靑節度使傳其子納納傳師道】苞海嶽而專祿恃東秦十二之險【孫曰漢髙帝六年田肯賀上曰秦形勝之國帶河阻山縣隔千里持防百萬秦得百二焉齊地方二千里持防百萬縣隔千里之外齊得十二焉此東西秦也百二者謂秦地險固二萬人足以當諸侯百萬人十二者謂二十萬人足以當諸侯百萬人言齊𨿽固不如秦二萬乃當百萬人】誘臨淄三七之兵【孫曰史記蘇秦說齊宣王曰臨淄之中二萬戶不下戶三男子三七二十一萬不待發於逺縣而臨淄之卒固己二十一萬矣】竊據一方嵗逾五紀朝宗之地曠若外區【韓曰禹貢海岱爲靑州東北據海西南距岱也又雲海岱及淮爲徐州東至海北至岱南至淮也以其淮海之所在故曰朝宗此言東海爲師道所據也】封祀之山隔成異域【童曰謂東封奉山也在兗州】累聖垂徳曾未悛心【孫曰書惟受防有悛心悛攺也】餘孽滔天果聞折首【祝曰易有嘉折首獲匪其醜】遂使云亭有主知玉牒之將封【劉曰封禪書炎帝封泰山禪云云黃帝封泰山禪亭亭後漢志曰云云亭亭皆泰山下小山也風俗通云封泰山封廣二丈髙九尺下有玉牒書】遼海無虞見石砮之已至【韓曰國語武王克商通道於九夷八蠻使各以其方賄來貢使無忘職業於是肅愼氏貢楛矢石砮長尺有咫砮矢鏃也以石爲之○砮音奴】此皆陛下神籌獨得【籌一作算】廟略無遺授任推盡力之誠縱捨有感心之化金石可貫龜筮必從克成不戰之功遂洽無爲之理臣謬司戎旅逺守方隅愧無橫艸之功【韓曰漢終軍當發使匈奴軍自請曰軍無橫艸之功師古曰言行艸中使艸偃臥故曰橫艸也】坐見覆盂之泰【孫曰東方朔客難連四海之外以爲帶安如覆盂】抃蹈歡慶倍萬恆情

賀赦表

【韓曰表云況乃順時布政乘春導和此謂順宗嗣位肆赦也蓋當公之世人主嗣位肆赦惟順宗一人耳又云謬當任用職在藩維此必代桂廣帥臣作】

臣某伏奉某月日恩制大赦天下一人有慶百度惟新戴天履土罔不欣抃【中謝】某聞天地成功施雨露而育物帝王繼統升日月以垂曜羣品資始萬方文明伏惟陛下嗣守鴻業光膺駿命淳化均於四序大徳合於二儀保寧社稷光宅區宇孝慈以禦下崇恭儉以垂休恩覃溪洞事冠千古況乃順時布政乘春導和敷作解之澤宣在宥之典九族旣睦四門廣辟而又洗滌幽縶雷雨之施也歸還流竄羅网之釋也移敍貶黜覆載之仁也蠲除逋債政理之源也褒寵勲賢激勸之方也廢金寶之貢有以彰儉徳搜遺逸之士有以表至公元勲宿將賞延子孫庶尹卿士榮周存歿廣直言之路啟進善之門徳超虞夏道掩軒頊必將平一殊俗發揮大猷億萬斯年永荷天緒臣謬當任用守職藩維不獲奔赴闕庭親覩盛禮感悅歡抃倍萬恆情

賀皇太子牋

【韓曰皇太子乃元和七年所立遂王宥者孫曰皇太子恆憲宗第三子】

宗元皇恐言伏奉六月七日制元和聖文神武法天應道皇帝光受徽號【孫曰元和十四年七月羣臣上尊號曰元和聖文神武法天應道皇帝】率土臣子歡抃無涯伏惟皇太子殿下麗正居中輔成昌運消伏沴孽贊揚輝光鴻名允升大慶周洽表文武之經緯著天道之運行端景照臨示重輪之發耀【劉曰崔豹古今注曰漢明帝爲太子樂人作四歌贊徳其二曰月重輪】恩波下濟見少海之增瀾【劉曰山海經曰無臯之山南望防海郭璞注曰卽少海也昔天子比大海太子比少海】宗元忝守遐方【韓曰公時在柳州其年十月卒於栁】獲聞盛禮踴躍之至倍萬恆情謹附牋賀宗元惶恐死罪死罪

賀裴桂州啟

【韓曰裴桂州卽前中丞公行立也行立爲桂管觀察使在元和十三四年間時淮西已平公前有爲賀淮西平赦表此豈赦後有所封贈故公以啟賀之歟】

宗元啟伏承天恩榮加寵贈伏惟增感抃慶防極某聞揚名以顯孔聖於是作經【祝曰孔子曰揚名於後世以顯父母】大孝所尊曾子以之垂訓【孫曰禮記曾子曰大孝尊親】雨露敷澤日月垂光盛徳果驗於達人【孫曰昭七年左氏聖人有明徳者若不當世其後必有達人】積善必徵於餘慶【祝曰易積善之家必有餘慶】天下人子羨慕無階某特承恩眷倍百恆品恨以守官不獲奔走拜賀無任展轉惶灼之至

與衛淮南石琴薦啟

【韓曰衛淮南次公也以檢校工部尙書爲淮南節度使在元和十二年淮蔡平後傳云次公本善琴方未顯時京兆尹李齊運使子與之遊請授之法次公拒絕因終身不復鼓而公此文在柳州作則衛時尙鼓琴也使傳之載過乎實矣】

疊石琴薦一【出當州龍壁灘下】右件琴薦躬往探獲稍以珍奇特表殊形自然古色伏惟閤下稟夔旦之至徳蘊牙曠之蹤人文合宮徵之深國器專瑚璉之重【童曰論語子謂子貢汝器也瑚璉也注云夏曰瑚殷曰璉宗廟之器也】藝深攫醳【孫曰史記田完世家鄒忌子曰大濁以春溫者君也小防折以淸者相也攫之深醳之愉者政令也醳舒也音釋攫厥防切】將成玉燭之調【爾雅四時和謂之玉燭】思葉歌謠足助薰風之化【韓曰舜作五弦之琴以歌南風曰南風之薰兮可以解吾民之慍兮】願以頑璞上奉徽音增響亮於五弦應鏗鏘於六律沈淪𨿽久提拂未忘倘垂不徹之恩【孫曰禮記士無故不徹琴瑟】敢效彌堅之用

答鄭員外賀啟

李師道三代受恩【孫曰大宗永泰元年七月以李正己爲平盧淄靑節度使徳宗建中二年七月卒子納領軍務貞元八年五月卒子師古領畱務憲宗元和元年閏六月卒弟師道領畱務是爲三代受恩】四凶負徳【韓曰四凶卽謂正己納師古師道】聖朝含育務在安人不知覆載之寛更縱豺狼之扞蠹王師一發凶首已來萬姓稱歡四方無事

答諸州賀啟

李師道累代負恩不起悛革余防怙亂【防魚列切本作】更肆猖狂王師暫勞己致梟戮率土歡抃慶賀難勝太平之功自此而畢

五百家注柳先生新編外集卷二

欽定四庫全書

五百家注柳先生新編外集卷三

披沙揀金賦【求寶之道同乎選才】

【孫曰劉義慶世說陸士衡文如披沙揀金往往見寶又見鐘嶸詩品公外集賦三首皆貞元五年以後舉進士時作】

沙之爲物兮視污若浮金之爲寶兮恥居下流沈其質兮五才或闕【孫曰左氏天生五才民並用之闕一不可誰能去兵】耀其光兮六府以修【孫曰書六府孔修又曰水火金木土谷惟修】然則抱成器之珍必將有待當愼擇之日則又何求配珪璋而取貴豈泥滓而爲儔【滓壯仕切】披而擇之斯焉見寶蕩浸淫而顧眄指炫熀而探討【熒絹切熀戶廣切探音貪】動而愈出幽以卽明涅而不淄【孫曰論語不曰白乎涅而不淄淄黒色】旣堅且好【孫曰詩旣堅旣好】潛𨿽伏矣【孫曰詩潛𨿽伏矣亦孔之昭】獲則取之翻混混之濁質見熠熠之殊姿【熠弋八切】久暗未彰固亦將君是望【孫曰左氏寡君將君是望敢不稽首】先迷後得【孫曰易先迷後得主利】孰謂棄予如遺【孫曰詩將安將樂葉子如遺】其隠也則雜昏昏淪浩浩晦英姿兮自保和光同塵兮合於至道其遇也則散奕奕動融融煥美質兮其中明道若昧兮契彼同儻俯拾而不棄諒致美於無窮欲蓋而彰【孫曰左氏或求名而不得或欲蓋而名彰】將炯爾而見素不索何獲【孫曰昭二十七年左氏上國有言曰不索何獲】遂昭然而發蒙觀其振抜污塗積以錙銖碎淸光而競出耀眞質而特殊錐處囊而纎光乍比【韓曰趙平原君曰賢者之處世也譬如錐之處囊中其末立見】劍拭土而異彩相符【韓曰雷煥得丰城劍取南昌西山下土拭之送一劍並土與張華華以南昌土不如華陰土報雷煥書兼華陰土一斤致煥煥將拭劍轉精明也】用之則行斯爲美矣求而必得不亦說乎豈獨媚旭日以晶熒【晶音精熒惠扃切】帶長川之淸淺皎如珠吐疑剖蚌之乍分粲若星繁似流云之初捲是以周徳思比而岐昌卽詠陸文可侔【陸機事見題注】而昭明是選【孫曰梁昭明太子集文選】若然者可以議披沙之所托明揀金之所裁良工何逺善價爰來拂以增光寧謝滿籝之學【韓曰漢韋賢曰遺子黃金滿籝不如教子一經】汰之愈卽詎慙擲地之才【韓曰晉孫綽字興公作天臺山賦示範榮期期曰此賦擲地必爲金聲也】客有希采掇於求寶之際庶斯文之在哉

迎長日賦【三王迎日禮用夏郊】

【韓曰出禮郊特牲天子適四方先柴郊之祭也迎長日之至也注云易說曰三王之郊一用夏正夏正建寅之月也此言迎長日者建卯而晝夜分分而日長也故賦謂寅方卯位以此焉】

惟饗帝以事天必推防而迎日【防蓍也】寅方肇建俟啟蟄以展儀【孫曰桓九年左氏凡祀啟蟄而郊啟蟄謂建寅之月】卯位將初爰用牲而協告送烈烈之凝气【孫曰詩冬日烈烈】導遲遲之陽律【孫曰詩春日遲遲】猶分可愛之輝【孫曰文九年左氏賈季曰趙衰冬之日趙盾夏之日注云冬日可愛夏日可畏】式佇寅賔之質【韓曰書寅賔出日注云寅敬賔也】稽之虞典期匪疾而匪徐行以夏時【孫曰論語行夏之時】契惟精而惟一職在馮相【韓曰周禮春官馮相氏冬夏致日秋冬致月以辧四時之敍】事傳小正【韓曰禮記禮運孔子曰我欲觀夏道是故之杞而不足徴也吾得夏時焉注云得夏四時之書其書存者有小正】符上春以備儀必修其始先仲春而有事故謂之迎時也淑景初延幽陽潛啟當四時之首位用三代之達禮探賾索隠得郊祀之元辰極往知來正邦家之大體事冠前古儀摽後王皮弁乍臨【韓曰郊特牲祭之日王皮弁以聴祭報示民嚴上也】土圭之影猶積【韓曰周禮土方氏掌土圭之灋以致日景注云日景者夏至景尺有五寸冬至景丈三尺其間則日有長短】泰壇旣罷【韓曰禮記燔柴於泰壇祭天也孫曰廣雅曰圓丘泰壇祭天方折太折祭地】玉漏之聲漸長【韓曰張衡漏水轉渾天儀制曰以銅爲器再疊差置實以淸水下各開孔以玉虯吐漏水入兩壺右爲夜左爲晝】變熙熙之純曜流杲杲之晴光【孫曰詩其雨其雨杲杲出日】璧影始融麗景才凝於城闕輪形尙疾斜暉未駐於康莊是知迎長日之儀實王心之所共兆南郊之位乃陽事之所用故可以知上下之際見天人之交動浮光於爼豆散微照於苞茅周流金石暉照陶匏【孫曰禮記器用陶匏以象天地之性也】異乎天紀不修【孫曰書俶擾天紀注云紀謂時日】秦伯尙矜其泰畤【韓曰以秦本紀及封禪書考之秦襄公作西畤祠白帝至文公作鄜畤宣公作密畤靈公作吳陽上畤祭黃帝下畤祭炎帝獻公作畦畤祠白帝皆未嘗立泰畤至漢武元鼎中始立泰畤祠太一則泰畤乃漢立也賦云秦矜泰畤恐誤】日官失職【孫曰左傳天子有日官諸侯有日禦】晉侯徒繼乎夏郊【韓曰左氏昭公七年鄭子產聘於晉晉侯有疾韓宣子逆客曰寡君疾今三月矣今夢黃熊入於寢門其何厲也對曰昔堯殛鯀於羽山其神化爲黃熊以入於羽淵實爲夏郊三代祀之晉爲盟主其或未之祀也乎韓子祀夏郊晉侯有間】於以迎之則無爲者委照將久豈三捨之足憑【孫曰淮南子魯陽與韓戰酣日暮援戈揮之日反三捨】延光可期胡再中之云假【孫曰漢書文帝時新垣平言臣日再中居頃之日卻復中乃更以十七年爲元年韓曰風俗通曰成帝問劉向俗說文帝及徵後期不得立日爲再中向曰文帝少卽位不容再中】自然應以繁祉錫之純嘏【孫曰詩天錫公純嘏】禮儀允洽於人神正朔克周於戎夏今我後再新古禮與天地相參應戩谷之宜【孫曰詩俾爾戩谷】受之千億奉郊祀之報至於再三然則迎長日恭祀事並虞夏而何慙

記裏鼔賦【聖人立制智者研精】

【韓曰題見晉書輿服志記裏鼔車駕四形制如司南車又見葛洪所集西京雜記孫曰崔豹古今注曰大章車所以識道裏也起於西京亦曰記裏車車上有二層皆有木人行一里下層撃鼔行十里上層記鐲尙方故事有作車法】

異哉鼔之設也恢制度於天邑佐大禮於時行卽行贊盛容而立之斯立觀其象可以守威儀之三千【韓曰禮記禮儀三百威儀三千待其人然後行】節其音可以表吉行之五十【韓曰賈捐之傳鸞旗在前屬車在後吉行日五十里】配和鸞以入用【孫曰桓二年左氏鍚齡和鸞昭其聲也注云鈴在馬額鸞在鑣和在衡】並司南而爲急【取車制如司南之義詳見題注】若乃郊薦之儀旣陳封禪之禮攸執經千里之分寸可候度四方而禮容是集施五擊於華山之野知霧气己籠用百發乎南山之陽【孫曰詩殷其雷在南山之陽】識雷聲所及先聖有作後王式遵啟機以求舊運巧智而攸新相彼良工自殊昧道之士眷玆木偶應異迷途之人齊步武而無佚差逺近而有倫遵大路罔愆乎禮典聴希聲【孫曰老子大音希聲】克正於時巡𨿽道有環回地分險易固善應而莫實諒知防而有爲【於僞切】載考載擊所辧於長亭短亭【韓曰庾子山哀江南賦十里五里長亭短亭謂五里一短亭十里一長亭】匪疾匪徐足分乎有智無智【孫曰世說魏武帝過曹娥碑碑背上題作黃絹幼婦外孫韲臼楊修便解魏武行三十里方悟魏武嘆曰我才不如卿有智無智較三十里】觀其妙矣孰測其微細觀其徼矣【孫曰老子常無欲以觀其妙常有欲以觀其徼】詎知其啟閉音不衰而得度【孫曰左氏傳一鼔作气再而衰】響其鏜而有制【韓曰鏜音湯詩曰擊鼔其鏜】於以翊龍禦於以引天旋異銅渾之儀亦可敍紫微之星次殊玉漏之制而能涉黃道之日躔周物之智斯設極深之防是研【孫曰易曰夫易聖人所以極深而研防也】鄙繁音之坎坎【孫曰坎坎鼔聲詩坎其擊鼔宛丘之下】陋促節之闐闐妙出人謀思由神假時然後擊贊賞典於今玆動惟其常契同文於古者由是皇衢以正帝道斯盛恭出震以成威膺禦幹而啟聖我後得以昭文物展聲明不於素【音愆】可舉而行宜乎騁墨妙呈筆精固敢先三雅而獻賦庶將開萬國之頌聲

吾子

曰吾子來也以有餘而欲及人乎曰然若用子而能使竭忠孝乎曰否夫無忠而忠見無孝而孝聞曷若使不見而忠無聞而孝肅然己出熙然己及夫己也渾然矣乎

劉叟傳

魯有劉叟者嘗以禦龍術進於魯公【云云】劉叟曰嵗不雨無以出終無以入民枯然視天卿士大夫絕智謀山川禱神只以祈皆不應臣投是龍於尺池之內不逾晷雷孚上下雷孚東西於是先之以風騰之以雲從之以雨如君之意欲一邑足之欲一國足之欲天下足之魯公曰斯龍也其神乎是則寡人之國非敢用劉叟曰臣聞避風雨禦寒暑當在未寒暑乎是故事至而後求曷若未至而先備於是魯公止劉叟而內龍明年果大雨命劉叟出龍果大雨

河間傳

河間淫婦人也不欲言其姓故以邑稱始婦人居戚裏有賢操自未嫁固己惡羣戚之亂尨羞與爲類獨深居爲翦制縷結旣嫁不及其舅獨養姑謹甚未嘗言門外事又禮敬夫賔友之相與爲肺腑者其族類醜行者謀曰若河間何其甚者曰必壊之乃謀以車眾造門邀之遨嬉且美其辭曰自吾裏有河間戚裏之人日夜爲飭厲一有小不善惟恐聞焉今欲更其故以相效爲禮節願朝夕望若儀狀以自惕也河間故謝不欲姑怒曰今人好辭來以一接新婦來爲得師何拒之堅也辭曰聞婦之道以貞順靜專爲禮若夫矜車服耀首飾族出讙閙以飲食觀遊非婦人宜也姑彊之乃從之遊過市或曰市少南入浮圖有國工吳叟始圖東南壁甚怪可使奚官先壁道乃入觀觀已延及客位具食帷牀之側聞男子欬者河間驚跣足出召從者馳車歸泣數日愈自閉不與眾戚通戚裏乃更來謝曰河間之遽也猶以前故得無罪吾屬耶向之欬者爲膳奴耳曰數人笑於門如是何耶羣戚聞且退期年乃敢復召邀於姑必致之與偕行遂入隑州西浮圖兩間【隑口漑切又何開切】叩檻出魚鼈食之河間爲一笑眾乃歡俄而又引至食所空無帷幕廊廡廓然河間乃肯入先壁羣惡少於北牖下降簾使女子爲秦聲倨坐觀之有頃壁者出宿選貌美陰大者主河間乃便抱持河間河間聞號且泣婢夾持之或諭以利或罵且笑之河間竊顧視持己者甚美左右爲不善者己更得適意鼻息咈然意不能無動力稍縱主者幸一遂焉因擁致之房河間收泣甚適自慶未始得也至日仄食具類呼之食曰吾不食矣旦暮駕車相戒歸河間曰吾不歸矣必與是人俱死羣戚反大悶不得己俱宿焉夫騎來迎莫得見左右力制明日乃肯歸持淫夫大泣齧臂相與盟而後就車旣歸不忍視其夫閉目曰吾病與之百物卒不食餌以善藥揮去心怦怦【披耕切又音抨】恆若危柱之夫來輒大罵終不一開目愈益惡之夫不勝其憂數日乃曰吾病且死非藥餌能己爲吾召解除之然必以夜其夫自河間病言如狂人思所以悅其心度無不爲時上惡夜祠甚夫無所避旣張具河間命邑人告其夫召祝詛上下吏訊驗笞殺之將死猶曰吾負夫人吾負夫人河間大喜不爲服辟門召所與淫者倮逐爲荒淫【倮力果切】居一嵗所淫者衰益厭乃出之召長安無賴男子晨夜交於門猶不慊【苦簟切】又爲酒壚西南隅己居樓上微觀之鑿小門以女侍餌焉凡來飲酒大鼻者少且壯者美顏色者善爲酒戲者皆上與合且合且窺恐失一男子也猶日呻呼懵懵以爲不足積十餘年病髓竭而死自是𨿽戚裏爲邪行者聞河間之名則掩鼻防頞皆不欲道也柳先生曰天下之士爲修潔者有如河間之始爲妻婦者乎天下之言朋友相慕望有如河間與其夫之切密者乎河間一自敗於彊暴誠服其利歸敵其夫猶盜賊仇讐不忍一視其面卒計以殺之無須防之戚則凡以情愛相戀結者得不有邪利之猾其中耶亦足知恩之難恃矣朋友固如此況君臣之際尢可畏哉余私自列云

箏郭師墓志

【韓曰郭師時之善箏者故以是稱焉志云丁酉之年秋旣季月闕其團於是始蓋元和十二年九月十六日也又云仁人我哀埋勿棄以是日葬也公時在柳州劉夢得集有與公書云發書得箏郭師墓志一篇以爲其工獨得於天姿使木聲絲聲均其所自出抑折愉繹學者無能知又云郭師與不可傳者死矣張柱羌枵然貌存中有至音含糊弗閒噫人亡而器存布在方冊者是己余之伊鬰也豈獨爲郭師發耶想足下因僕書重有槪耳蓋覩郭師之事觀公之文而有感也】

郭師名無名無字父爽雲中大將無名生善音能鼓十三弦【韓曰阮瑤箏賦曰箏長六尺以應律十有二象十二時柱髙三寸象三才唐史音樂志云箏本秦聲也制與瑟同而少案京房造五音準此瑟十三此乃箏也今雅樂淸樂箏並十有二他樂皆十有三弦郭師所能者蓋十三者也】其爲事天姿獨得推七律三十五調切密邃靡布爪指運掌掔【韓曰掔舊作緊胥山沈公謂當作掔音於煥切儀禮曰鉤中指結於掔掌後節中也又音牽音慳擊也牽也】使木聲絲聲均其所自出屈折愉繹學者無能知自去乳不近葷肉以是慕浮圖道旣失父母卽棄去兄弟自髠緇入代淸涼山【孫曰代謂代州】又南來楚中然遇其故器不能無撫弄吳王宙刺復州【孫曰太宗子吳王恪恪子琨琨子祗祗子巘巘子宙皆嗣爲王】或以告乃延入彊之宙號知聲音抃蹈以爲神奇防宙貶賀州遂以來性愛酒不能已因縦髮爲黃老術薛道州伯髙抵宙以書必致之至與坐起伯髙襃邪人也嗜其音至善處輒自爲擊節教閽管謹視出入餌仄栢不食穀三年變服遁逃九疑叢祠中【孫曰神之依叢木者謂之叢祠】披取之益善親遇終不屑卒乘暴水入小船下嶁山【祝曰嶁山名嶁力主反】求道籙防歐陽師死不果受張誡副嶺南又彊與偕誡死至是抵余時己得骨髓病日猶鼓音四五行居數日益篤旣病自爲歌死三日葬州北岡西志其詞曰

云州生柳州死年五十病骨髓天與之音今止矣丁酉之年秋旣季【孫曰元和十二年季秋也】月闕其團於是始【孫曰謂九月十六日也】心爲浮圖形道士仁人我哀埋勿棄

趙秀才羣墓志

嬰臼死信孤乃立【韓曰趙氏在春秋時事晉至景公三年大夫屠岸賈殺趙朔趙同趙括趙嬰齊滅其族趙朔妻成公姊有遺腹走公宮趙朔客曰公孫杵臼杵臼謂朔友人程嬰曰胡不死朔婦有遺腹若幸而男吾奉之後果生男屠岸賈索之嬰與杵臼計乃取他人子使杵臼負而匿諸將遂索杵臼殺之程嬰與趙氏眞孤俱匿山中至十五年景公疾卜云大業之後不遂者爲崇於是召趙孤及程嬰復與趙田邑如故】王侯世家天水邑羣字容成系是襲祖某父某仕相及【一本止作祖仕相及】嗟然秀才胡伋伋體貌之恭藝始習娶於赤水禮猶執南浮合浦遽逺集元和庚寅神永戢【韓曰庚寅元和五年】問年二紀益以十【孫曰年三十四也】僕夫返柩當啟蟄【孫曰左氏啟蟄而郊啟蟄建寅之月蓋正月也】瀟湘之交瘞原隰稚妻號叫防女泣和者淒欷行路悒追初憫天銘玆什

太原李卿外婦馬淑志

【韓曰公集有與李睦州書名字皆不得而詳然公志及其私必與公相厚者元和五年公時與李俱在永州故云卒於湘水之東志是時作也漢書齊悼惠王其母髙祖微時外婦也顏師古曰謂與旁通者其云外婦本此】

氏曰馬字曰淑生廣陵【孫曰廣陵揚州】母曰劉客倡也淑之父曰總旣孕而卒故淑爲南康謳者李君爲睦州詆狂冦見誣左官爲循州錄過而慕焉【孫曰李爲睦州刺史元和二年爲李錡所誣得罪貶循州】納爲外婦偕竄南海上及移永州【孫曰更大赦李量移永州】州之騷人多李之舊日載酒往焉聞其操嗚爲新聲撫節而歌莫不感動其音美其容以忘其居之逺而名之辱方幸其若是也元和五年五月十九日積疾卒於湘水之東葬東岡之北垂年二十四銘曰

容之丰兮藝之功隠憂以舒和樂雍佳冶雕殞逝安窮諧鼓瑟兮湘之滸【童曰謂相靈鼓瑟也】嗣靈音兮永終古【孫曰湘靈鼓瑟今淑之死能嗣其肯也】

五百家注柳先生新編外集卷三

欽定四庫全書

柳先生龍城錄卷上

序

柳先生謫居龍城因次所聞於中朝士大夫摭其實者爲錄後之及史之闕文者亦庶幾焉

吳嶠精明天文

吳嶠霅溪人也年十三作道士時煬帝元年過鄴中告其令曰中星不守太防主君有嫌而旺气流萃於秦地子知之乎令不之信至神堯卽位方知不誣嶠精明天文卽袁天剛之師也

魏徵嗜醋芹

魏左相忠言讜論贊襄萬幾誠社稷臣有日退朝太宗笑謂侍臣曰此羊鼻公不知遺何好而能動其情侍臣曰魏徵嗜醋芹每食之欣然稱快此見其眞態也明日召賜食有醋芹三杯公見之欣喜翼然食未竟而芹已盡太宗笑曰卿謂無所好今朕見之矣公拜謝曰君無爲故無所好臣執作從事獨僻此收斂物太宗黙而感之公退太宗仰睨而三嘆之

上帝追攝王逺知易總

上元中臺州一道士王逺知善易於觀感間曲盡防妙善知人死生禍福作易總十五卷世祕其本一日因曝書雷雨忽至陰雲騰沓直入臥內雷殷殷然赤電繞室暝霧中一老人下身所衣服但認靑翠莫識其制作也逺知焚香再拜伏地若有所待老人叱起怒曰所泄者書何在上帝命吾攝六丁雷電追取逺知方惶懼據地起旁有六人靑衣已捧書立矣老人責曰上方禁文自有飛天保衛玉笈金科祕藏都汝是何者輒混藏緗帙據其所得實以告我逺知戰悸對曰靑丘元老以臣不逮故傳授焉老人頥頷頃曰上帝敕下汝仙品已及於授受期展二十四年二紀數也逺知拜命次旋風颺起坼帷裂幕時已二鼔明月在東星斗燦然俱無影響所將書乃易總耳逺知志頗自失後閉戶不出經嵗不食人因窺關中但聞勸酬交歡竟不知爲誰也光宅中召至京玉淸觀安泊間或逃去如此者數次天后封金紫光祿大夫但笑而不謝一日告殂遺言屍赴東流湍水中天后不允其語敇開明原上後長壽中臺州有人過海阻風飄蕩船欲坼妄行不知所止忽見畫船一葉自天末來驚視之乃逺知也漸相近臺人拜而呼之逺知曰君陟險何至於此告臺人此洋海之東十萬里也臺人問歸計柰何逺知曰借子迅風正西一夕可到登州爲傳語天壇觀張光道士臺人旣辭去舟回如飛羽但覺風毣毣而過明日至登州方知逺知死久矣訪天壇道士其徒云死兩日矣方驗二人皆仙去

武居常有身後名

武居常天后髙祖也少時遊洛下人呼爲猴頰郎以居常頤下有須若猿頷也其上有四靨一日伊水上遇一匄者曰郎君當有身後名面骨法當刑然有女當八十年後起家暴貴尋亦浸微居常不信後卒如言匄者豈非異人乎

房齡爲相無嗣

房齡來買卜成都日者笑而掩象曰公知名當世爲時賢相柰無嗣相紹何公怒時遺直已三嵗在側日者顧指曰此兒此兒絕房氏者此也公大悵而還後皆信然也

韓仲卿夢曹子建求序

韓仲卿一日夢一烏幘少年風姿磊落神仙人也拜求仲卿言某有文集在建鄴李氏公當名出一時肯爲我討是文而序之俾我亦陰報爾仲卿諾之去復回曰我曹植子建也仲卿旣寤檢鄴中書得子建集分爲十卷異而序之卽仲卿作也

趙師雄醉憩梅花下

隋開皇中趙師雄遷羅浮一日天寒日暮在醉醒間因憩僕車於松林間酒肆傍捨見一女子淡妝素服出迓師雄時已昏黑殘雪對月色微明師雄喜之與之語但覺芳香襲人語言極淸麗因與之扣酒家門得數杯相與飲少頃有一緑衣童來笑歌戲舞亦自可觀頃醉寢師雄亦懵然但覺風寒相襲久之時東方已白師雄起視乃在大梅花樹下上有翠羽啾嘈相顧月落參橫但惆悵而爾

李太白得仙

退之嘗言李太白得仙去元和初有人自北海來見太白與一道士在髙山上笑語久之頃道士於碧霧中跨赤虯而去太白聳身健步追及共乘之而東去此亦可駭也

韓退之夢吞丹篆

退之常說少時夢人與丹篆一卷令彊吞之傍一人撫掌而笑覺後亦似胸中如物噎經數日方無恙尙由記其一兩字筆勢非人間書也後識孟郊似與之目熟思之乃夢中傍笑者信乎相契如此

寧王畫馬化去

寧王善畫馬開元興慶池南華萼樓下壁上有六馬滚塵圖內明皇最眷愛玉面花驄謂無纎悉不備風鬃霧鬛信偉如也後壁惟有五馬其一者失去信知神妙將變化俱也

含元殿丹石隠語

開元末含元殿火去基下出丹石上有隠語不可解雲天漢二年赤光生栗木下有子傷心遇酷此亦不能辧也

景州龍見三頭

開元四年景州水中見一龍三頭時虜中大水後六日有風自龍見處西南來飛屋拔木白晝暝

神堯皇帝破龍門賊

神堯皇帝拜河東節度使九月領大使擊龍門賊母端兒夜過韓津口時明月方出白露初澄於小橋下有二人語言明日母大郎死我輩勤亦不少矣神堯停馬問二人再拜起泣曰某二人漢兵也昨奉東嶽命嶽神管押七十人付龍門助將軍討賊某二人埋骨在此因少憩於此亦自感傷兼欲先知於將軍爾神堯訝其言深切詢其姓氏但笑謝言將軍貴人也某僕卒之賤分不當逾言訖蒼皇辭去言大隊至矣倏忽不見頃疾風如過矢風塵蔽天而過神堯黙喜之明日破賊發七十二矢皆中而復得其矢信知聖王所向至靈亦先爲佐佑焉

明皇夢遊廣寒宮

開元六年上皇與申天師道士鴻都客八月望日夜因天師作術三人同在云上游月中過一大門在玉光中飛浮宮殿往來無定寒气逼人露濡衣袖皆濕頃見一大宮府榜曰廣寒淸虛之府其守門兵衛甚嚴白刃粲然望之如凝雪時三人皆止其下不得入天師引上皇起躍身如在煙霧中下視王城崔峩但聞淸香靄欝下若萬里琉璃之田其間見有仙人道人乘雲駕鶴往來若遊戲少焉步向前覺翠色冷光相射目極寒不可進下見有素娥十餘人皆皓衣乘白鸞往來笑舞於廣陵大桂樹之下又聴樂音嘈雜亦甚淸麗上皇素解音律熟覽而意已傳頃天師亟欲歸三人下若旋風忽悟若醉中夢回爾次夜上皇欲再求往天師但笑謝而不允上皇因想素娥風中飛舞袖被編律成音制霓裳羽衣舞曲自古洎今淸麗無復加於是矣

任中宣夢水神持鏡

長安任中宣家素畜寶鏡謂之飛精識者謂是三代物後有八字僅可曉然近籀篆雲水銀陰精百鏈成鏡詢所得云商山樵者石下得之後中宣南鶩洞庭風浪洶然因泊舟夢一道士赤衣乘龍詣中宣言此鏡乃水府至寶出世有期今當歸我矣中宣問姓氏但笑而不答持鏡而去夢回亟視篋中已失所在

夜坐談而怪至

君誨嘗夜坐與退之餘三人談神變化時風雪寒甚外防防微明若流螢須臾千萬防不可數度頃入室中或爲圓鏡飛度往來乍離乍合變爲大聲去而三人𨿽退之剛直亦爲之動顏君誨與余但匍匐掩目前席而已信乎俗諺曰白日無談人談人則害生昏夜無說說則怪至亦知言也餘三人後皆不利

裴武公夜得詩而化爲燼

開元末裴武公軍夜宿武休帳前見一介冑者擲一紙書而去武公取視乃四韻詩云屢策羸驂歷亂峋叢嵐映日晝如曛長橋駕險浮天漢危棧通岐觸岫云卻念淮陰空得計又嗟忠武不堪聞廢興盡系前生數休英雄勇冠軍武公得詩大不悅紙隨手落爲燼信知物所制也出師大不利武公射中臆下病月餘薨

房齡有大譽

房齡防穉日王通說其文謂此細眼奴非立忠志則爲亂賊輔帝者則爲儒師綽有大譽矣

閻立本有丹靑之譽

閻立本畫宣王吉日圖太宗文皇帝上爲題字時朝中諸公皆議論東都從幸上出示圖於諸臣稱爲越絕前世而上忽藏於衣袖笑謝而退自是立本有丹靑之譽

王宏善爲八體書

王宏濟南人太宗防日同學因問爲八體書太宗旣卽極因訪宏而鄕人竟傳隠去是亦子陵之徒歟

張昶著龍山史記注

沈休文有龍山史記注卽張昶著昶後漢末大儒而世亦不稱譽余少時江南李育之來訪予求進此文後爲火所焚更不復得豈斯文天欲祕者耶

龍城無妖邪之怪

柳州舊有名五通余始到不之信一日因發篋易衣盡爲灰燼余乃爲文醮訴於帝帝懇我心遂爾龍城絕妖邪之怪而庶士亦得以寧也

王漸作孝經義

國初有孝子王漸作孝經義成五十卷事亦該備而漸性鄙朴凡鄕裏有鬭訟漸卽詣門髙聲誦義一卷反爲漸謝後有病者卽請漸來誦書尋亦得愈其名藹然余時過汴州適防路逢一老人亦談此事頗亦敬其誠也

晉哀帝著書深闡至理

晉哀帝著丹靑符經五卷丹臺籙三卷靑符子卽神丘先生也深闡至理而近世有胡宗道海上方士亦得其術

柳先生龍城錄卷上

欽定四庫全書

柳先生龍城錄卷下

老叟講明種蓺之言

余南遷度髙鄕道逢老叟帥年少於路次講明種蓺其言深耕穊種時耘時耔卻牛馬之踐履去螟螣之戕害勤以朝夕滋之糞土而有秋之利蓋富有年矣若夫堯湯之水旱霜雹之不時則在夫天也余感此言將書諸紳贄於治民理生者無所施而不可而又至言也

李明叔精明古器

建康李生名照字明叔眞可人書生好古博雅者一日就京師謁余裹飯從遊於秦渭之間此人宦意畏巧而淡然蔽於古器凡自戰國洎於蕭梁之間譜所載者十得五六而皆精制奇巧後世莫迨然生頗爲文思澀設若勤求古器心在於文書間亦足以超偉於當代也

賈奭著書仙去

賈奭河陽人字師道與余先人同室讀書爲人謹愼少調官河南尉才吏也後五十嵗棄家隠伊陽小水鄕和樂村鳴臯山中著書二十卷號鳴臯子邇年不知其所終山中人竟言仙去然訛幻莫之信也有子餗字子美亦有才然不逮於父風

開元藏書七萬卷

有唐惟開元最備文籍集賢院所藏至七萬卷當時之學士蓋爲褚無量裴煜之鄭譚馬懷素張說侯行果陸堅康子元輩凡四十七人分司典籍靡有闕文而賊逆遽興兵火交紊兩都灰燼無存惜哉

明皇識射覆之術

上皇始平禍亂在宮所與道士馮存澄因射覆得卦曰合因又得卦曰斬闗又得卦曰鑄印乘軒存澄啟謝曰昔此卦三靈爲最善黃帝勝炎帝而筮得之所謂合因斬闗鑄印乘軒始當果斷終得嗣天上皇掩其口曰止矣黙識之矣後卽位應其術焉

明皇夢姚宋當爲相

上皇初登極夢二龍銜符自紅霧中來上大姚崇宋璟四字扐之兩大樹上宛延而去夢回上召申王圓兆王進曰兩木相也二人名爲天遣龍致於樹卽姚崇宋璟當爲輔相兆矣上嘆異之

太宗沈書於滹沱

太宗文皇帝平王世充於圖籍有交闗語言構怨連結文書數百事太宗命杜如晦掌之如晦復稟上當如何太宗曰付諸曹吏行頃聞於外有大臣將自盡者上乃復取文書背裹一物疑石重上親裹百重命中使沈滹沱中更不復省此與光武焚交謗數千章者何異

尹知章夢持巨鑿破其腹

尹知章字文叔絳州翼城人少時性懵夢一赤衣人持巨鑿破其腹若內艸茹於心中痛甚驚寤自後聰敏爲流輩所尊開元中張說表諸朝上召見延英上問曹植幽思賦何爲逺取景物爲句意防安在知章對以植所謂賦作不徒然若倚髙臺之曲嵎望且重也處幽僻之閒深位至卑也望翔云之悠悠嗟朝霽而夕陰以爲物無止定之意而上多攺易也顧秋華之零落嵗將暮也感嵗暮而傷心年將易也觀躍魚於南沼使智者居於明非得志也聆鳴鶴於北林怨寡和也搦素筆而慷慨守文而感也揚大雅之哀吟憫其時也仰淸風以嘆息思濯煩也寄予思於悲弦志在古也信有心而在逺措者大也重登髙以臨川及上下也何余心之煩錯寧翰墨之能傳意不盡也此幽思所以賦也上敬異之擢禮部侍郎集賢院正字

髙皇帝宴賞牡丹

髙皇帝禦羣臣賦宴賞雙頭牡丹詩惟上官昭容一聨爲絕麗所謂勢如連璧友心若臭蘭人者使夫婉兒稍知義訓亦足爲賢婦人而稱量天下何足道哉此禍成所以無赦於死也有文集一百卷行於世

魏徵善治酒

魏左相能治酒有名曰醽淥翠濤常以大金甖內貯盛十年飲不敗其味卽世所未有太宗文皇帝常有詩賜公稱醽淥勝蘭生翠濤過玉薤千日醉不醒十年味不敗蘭生卽漢武百味防酒也玉薤帝酒名公此酒本學釀於西胡人豈非得大宛之法司馬遷所謂富人藏萬石蒲萄酒數十嵗不敗者乎

裴令公訓子

裴令公常訓其子凡吾輩但可文種無絕然其間有成功能致身爲萬乘之相則天也

華陽洞小兒化爲龍

茅山隠士吳綽素擅潔譽神鳳初因采藥於華陽洞口見一小兒手把大珠三顆其色瑩然戲於松下綽見之因前詢誰氏子兒犇忙入洞中綽恐爲虎所害遂連呼相從入欲救之行不三十步見兒化作龍形一手握三珠塡左耳中綽素剛膽以藥斧斸之落左耳而三珠已失所在龍亦不見出不十餘步洞門閉矣綽後上皇封素養先生此語賈宣伯說

賈宣伯有治三虫之藥

賈宣伯有神藥能治三虫止熬黃蘗以熱酒沃之別無他味一日過松江得巨魚置於水罟中因投小刀圭藥魚引吸中卽死取視則見八足若爪利焉後吳江有怪土人謂蛟爲害宣伯以數刀圭投潭中明旦老蛟死浮於水而水虫莫知數皆爲藥死山人此藥云本受之於閤皂山王天師乃仙方耶而涉海者亦或需焉故書之

李吉甫以毒虐弄正權

惠州一娼女震厄死於市衢脇下有朱字云李林甫以毒虐弄正權帝命列仙舉三震之疑此女子偃月公後身耶譎而可懼元和元年六月也

張復條山集論世外事

張復澧州人飽書帙作條山集三十卷論世外事此人兼得神趣隠不仕有文集行於世

羅池石刻

羅池北龍城勝地也役者得白石上微辧刻畫雲龍城柳神所守驅厲山左首福土氓制九醜余得之不詳其理特欲隠予於斯歟

劉仲卿隠金華洞

賈宣伯愛金華山卽今雙谿別界其北有仙洞俗呼爲劉先生隠身處其內有三十六室廣三十六里石刻上以松炬照之云劉嚴字仲卿漢室射聲校尉當恭顯之際極諫被貶於東陬隠迹於此莫知所終卽道士蕭至所記也山口人時得玉篆牌俗傳劉仲卿每至中元日來降洞中州人祈福尋谿口邊得此者當巨富此亦未必爲然然仲卿亦梅子眞之徒歟

趙昱斬蛟

趙昱字仲明與兄冕俱隠靑城山後事道士李玨隋末煬帝知其賢徵召不起督讓益州太守臧賸彊起昱至京師煬帝縻以上爵不就獨乞爲蜀太守帝從之拜嘉州太守時犍爲潭中有老蛟爲害日久截沒舟船蜀江人患之昱涖政五月有小吏告昱防使人往靑城山置藥渡江溺使者沒舟航七百艘昱大怒率甲士千人及州屬男子萬人夾江岸鼔噪聲振天地昱乃持刀沒水頃江水盡赤石崖半崩吼聲如雷昱左手執蛟首右手持刀奮波而出州人頂戴事爲神明隋末大亂潛亦隠去不知所終時嘉陵漲溢水勢洶然蜀人思昱頃之見昱靑霧中騎白馬從數獵者見於波面揚鞭而過州人爭呼之遂吞怒眉山太守薦章太宗文皇帝賜封神勇大將軍廟食灌江口嵗時民疾病禱之無不應上皇幸蜀加封赤城王又封顯應侯昱斬蛟時年二十六玨傳仙去亦封佑應保慈先生

宋單父種牡丹

洛人宋單父字仲孺善吟詩亦能種藝術凡牡丹變易千種紅白鬭色人亦不能知其術上皇召至驪山植花萬本色樣各不同賜金千餘兩內人皆呼爲花師亦幻世之絕蓺也

柳先生龍城錄卷下

欽定四庫全書

栁先生集附錄卷一

勑賜靈文廟額牒

尙書省牒栁州靈文廟禮部狀準都省批送下廣南西路轉運司奏據栁州申據本州鄕民父老嚴後等狀陳伏覩唐栁州刺史元和年立廟於羅池至今三百年來廟享不絕州境凡有水旱疾疫之災及公私祈禱無不感應乞加封爵或廟額栁州本司保明委是詣實尋符太常寺依條看詳據太常寺狀勘防唐栁州刺史立廟於羅池系前代名賢轉運司及州司保明立廟至今三百年來廟享不絕凡有水旱疾疫祈禱感應自熙寧三年八月已後至去年六月計十餘次祈禱感應伏候指揮牒奉勑宜賜靈文之廟爲額牒至準勑故牒元祐七年六月三日牒

中大夫守右丞蘇右光祿大夫守左丞蘇右正議大夫守左僕射

初封文恵侯告詞

勑文章在冊功徳在民昔有其人是爲不朽生而昭爽後且不亡恵我一方是宜崇顯栁州靈文廟唐刺史栁公仕於唐室卓有才名勵志精顓記覽浩博貫穿經史溢爲詞華覽其遺編灼見志學龍城𨿽逺不鄙其民爰出教條動以禮法家富有業經學有師風行俗成田裏悅喜自言將死館我羅池今數百年英靈猶在祈禳禱祀如響應聲水旱疾憂咸有歸賴啟封侯爵因民之情尙其知歆永庇南土可特封文恵侯

崇寧三年七月七日中書舎人臣薛昻行

加封文恵昭靈侯告詞

勑栁州靈文廟文恵侯生傳道學文章百世之師沒以神靈福祐一方之庇是有功徳於人者其於爵號何愛焉惟神望冠河東名髙唐室其才足以命世其政足以裕民出守栁城終享廟食焄蒿之際肹蠁必通屬者春夏之交雨暘愆候禱焉卽應嵗以是丰故郡人願請諸朝而使者遂上其事朕嘉神孚恵爰益褒封尙赫光靈保有常享可特封文恵昭靈侯

紹興二十八年八月二十六日中書舎人臣王剛中行

栁先生揚子新注

學行篇

如將復駕其所說則莫若使諸儒金口而木舌

先生云金口木舌鐸也使諸儒駕孔子之說如木鐸也

修身篇

熒防曠枯糟莩曠沈

先生云熒明也熒防司目之用者也糟當爲精莩如葭莩之莩目精之表也言防之熒明曠久則枯精之輕浮曠久則沈不目日月目之用廢矣以至於索塗冥行而已

擿埴索塗冥行而已矣

先生云糟當爲精言盲蒙之患神光久曠則枯目精則沈於是以杖擿地而求路冥冥然行矣

孝至篇

勤勞則過於阿衡

先生云阿衡之事不可過也過則反

漢興二百一十載而中天其庶矣乎

先生云揚子極陰陽之數此言知漢祚之方半耳羣公書贊題跋碑記

答栁子厚書

劉禹錫

禹錫白零陵守以函置足下書爰來屑末三幅小章書僅千言申申亹亹茂勉甚悉相思之苦懷膠結贅聚至是泮然以銷所不如晤言者無防書竟獲新文二篇且戲余曰將子爲巨衡以揣其鈞石銖黍余吟而繹之顧其詞甚約而味大淵然以長气爲幹文爲支跨躒古今鼔行乘空附離不以鑿枘咀嚼不有文字端而曼苦而腴佶然以生臒然以淸余之衡誠懸於心其揣也如是子之戲余果何如哉夫矢發乎羿彀而中微存乎他人子無曰必我之師而能我衡茍然則譽羿者皆羿也何乎索居三嵗俚言蕪而不治臨書軋軋不具禹錫白

又與栁子厚書

間發書得箏郭師墓志一篇以爲其工獨得於天姿使木聲絲聲均其所自出抑折愉繹學者無能知繁休伯之言薛訪車子不能曲盡如此能令鄙夫衝然南望如聞善音如見其師尋文寤事神騖心得倘佯伊郁久而不能平嗟夫郭師與不可傳者死矣張柱差【楚宜反】枵然貌存中有至音含糊弗聞噫人亡而器存布方冊者是已余之伊郁也豈獨爲虢師發邪想足下因僕書重有槪耳不宣禹錫白

又謝栁子厚寄疊石硯

常時同硯席寄此感離羣淸越敲寒玉參差疊碧雲煙嵐余斐亹水墨兩氛氳好與陶貞白松窻寫紫文

題羅池廟碑陰文

田錫

栁子厚終於栁州以精多魄彊爲羅池之神昌黎韓退之敍其事而銘之於碑矣其有遺意錫幸得而紀焉古人或有其言而無其行或有其質而無其文故周勃持重而詞則寡焉子夏美才而行或缺焉猶能安漢皇之祚遊仲尼之門惟公之文緯地經天惟公之行希聖齊賢彬彬然若黼黻之華衮鏘鏘然若咸韶之在懸古人或有其才而無其時必避害以防令人以隨顏子之賢當周徳之衰微孟軻之仁值王道之陵遲亦能服膺於聖人之道偃蹇爲霸者之師惟公策名於貞元之間通籍於元和之時闊步髙視飛聲流輝謂佐王之才得以施謂當朝大臣不我遺古人或𨿽得其時而無知已設有知已一人而已故國僑出涕以子皮之死夷吾之慟以鮑君亡矣惟公有劉公禹錫之交有韓侯退之在朝有呂衡州以倜儻與公爲遊處有皇甫湜以文章與公相遊遨而公位不過爲南宮外郎命不過爲栁州之牧以謫而出至死不服如明堂之材朽於谿谷如千里之馬軛於輦轂時耶命耶以是知爲仁者未必獲祐修徳者或虧多福予聞四瀆視諸侯五嶽視三公爲靈神甚貴在祀典尢崇所職者以明以晦所主者爲雷爲風助天以總萬靈助國以濟三農所以籩豆有加蘋蘩用丰其疏爵也有衮冕劍舄其用樂也有簫笳笙鏞安得公之生也恵惟及於一州公之亡也神猶介於遐陬惟裔夷感慕而靈祠潔修迓神之威有荃橈兮桂舟饋神之奠有椒漿兮蘭羞無金防追封之贈無衮衣加寵之優使公與沈湘之魂爲偶而配濤之神作儔以公之齊聖廣淵聰明正直宏深之量昭明之誠而不爲星爲辰斡運陰陽拱於北辰不爲嶽爲瀆含吐風雲康於黎民胡爲在栁州之陋爲羅池之神是知天命難諶兮命靡常因紀爲碑陰之文

栁侯畫像贊【並序】

鄒余

元祐七年春建安曹公出守龍城郡視事之初具肴酒詣唐刺史栁侯廟祠之祠訖公徘徊廷序瞻想遺迹疑其嵗月之久塑像不類因博訪之得侯舊畫像於民間公敬視之釋然自喜曰此眞栁侯也天骨峻聳風度爽秀𨿽圖繪剝缺而神采气熖自爾卓越文人才士宜其如此余將模之以廣其傳夫身賢賢也敬賢亦賢也栁侯固賢而可敬者也曹公之來後數百年不緣姻故不附勢利乃敬而慕之如此則曹公之心可見矣曹公諱現字晦之是年四月屬吏鄒余謹序而贊之贊曰

峩峩栁侯器範髙雅少年才名雷搏電射睥睨靑雲萬里一跨憸人用事貶守龍城設教禁俗政治益精鵝山栁水棲遲神靈廟饗血食逾三百年遺像在紙英气飄然宜其文章皎日靑天建安曹公分符玆土下車之初徘徊祠宇遐想風儀肅若目覩載惜遺像泯沒無傳指畫畫工模寫其全偉哉曹公心惟敬賢

文恵侯贊【並序】

吳致堯

崇寧三年秋七月戊寅詔曰文章在冊功徳在民昔有其人是爲不朽靈文廟唐栁州刺史可封文恵侯於是大司空丞相曁三省執政官頓首奉詔頒諸南服以慰栁民之思夫文無古今其致一也俗無逺邇其化均也子厚視古如今故能振一代之文而爲之宗視逺如邇故能恵一方之俗而爲之師其人逺矣遺風善政凜然猶存是以昭代崇顯之禮益嚴而栁民報事之誠彌謹嗚呼在子厚可以無憾矣孟子言人之有徳慧術智者常存乎疢疾蓋其困於心而操心也危衡於慮而慮患也深則志全而气定不爲外物所襲是其所建立卓乎其不可及已若荀卿揚雄之於書丘明馬遷之於史杜甫孟郊之於詩皆以窮而後工者也韓愈謂子厚斥不久窮不極𨿽有出於人未必傳於今無疑也眞知言哉致堯𨿽未獲登侯之堂拜侯之像竊嘗誦侯之文思侯之政而喜爲南方之民道也廼爲贊以寄栁州朱使君庶附於羅池集之末其詞曰

志以帥气如帥三軍軍帥可奪我志獨我困衡以作惟徳功言路且獲奮詘而克伸猗歟子厚超軼離倫仕於有唐籍通帝闉一斥湖湘易麾海垠平心正气談笑遣紛天馬脫羈朝吳暮秦又如長河浩浩東奔源守孔氏詞嫓皇墳旣落芬華廼復其根昌黎吏部推以雄渾思軋莊騷才邁卿云涵停郁積式教逺民不鄙夷之是撫是循侯來之初攻剽成羣枹鼓籠銅老壯愁呻至止期月風移俗醇子嚴婦順屋美船新在昔孔圉敏學多聞公叔同升曁大夫僎考行稱伐誄之曰文申伯邑謝南國式遵子產相鄭法則是陳允謂之恵以詔徳人猗歟子厚亹亹溫溫貞符平淮鏘洋韶鈞以栁易播朋友歸仁除復質子抑富紓貧蔽芾栁柑不夭斧斤文恵具美祀典攸尊鵝山巉巉柳水沄沄荔丹蕉黃桂蘭苾芬欽於世世有石祠門士民永思典刑弗泯古今名賢題防評論

題萬石亭詩【寄永守王顧】

歐陽修

天於生子厚稟予獨艱哉超淩驟拔擢過盛輙傷摧苦其危慮心嘗使名聲哀投以空曠地縱橫放天才山窮與水險上下極防洄故其於文章出語多崔嵬人迹所罕到遺蹤久荒頽王君好奇士後二百年來翦薙發幽薈搜尋得瓊瑰感物不自貴因人乃爲材惟知古可慕豈免今所咍我亦奇子厚開編毎徘徊作詩示同好爲我銘山防

又集古錄羅池廟碑跋

右羅池廟碑尙書吏部侍郎韓愈撰中書舎人史館修撰沈傳師書碑後題雲長慶元年正月建按穆宗實錄長慶二年二月傳師自尙書兵部郎中翰林學士罷爲中書舎人史館修撰其九月愈自兵部侍郎遷吏部然則據建碑時愈未爲吏部沈亦未爲舎人碑言柳侯死後三年廟成明年愈爲栁人書羅池事子厚以元和十四年卒至後三年愈作碑時當是長慶三年則二君官當與此碑同其書元年正月蓋傳模者誤刻之爾今世傳昌黎先生集載此文與碑多同惟集本云渉有新船而碑以渉爲步荔子丹兮蕉子黃碑蕉下無子字當以碑爲是而碑云春與猿吟而秋鶴與飛則疑碑之誤也

又般舟和尙碑跋

右栁子厚撰並書子厚所書碑世頗多有書旣非工而字畫多不同疑喜子厚者竊借其名以爲重子厚與退之皆以文章知名一時而後世稱爲韓柳者蓋流俗之相傳也其爲道不同猶夷夏也然退之於文章毎極稱子厚者豈以其名並顯於世不欲有貶毀以避爭名之嫌而其爲道不同𨿽不言顧後世當自知歟不然退之以力排釋老爲已任於子厚不得無言也

讀柳子厚傳

王安石

余觀八司馬皆天下之奇材也一爲叔文所誘遂陷於不義至今士大夫欲爲君子者皆羞道而喜攻之然此八人者旣困矣無所用於世往往能自彊以求列於後世而其名卒不廢焉而所謂欲爲君子者吾多見其初而已要其終能毋與世俯仰以自別於小人者少耳復何議於彼哉

又金陵語錄評論

柳開不及柳子厚穆修亦常儒耳張景道勝栁開如太凖易論好余文論亦多好

栁先生集附錄卷一

欽定四庫全書

栁先生集附錄卷二

評栁子厚詩

蘇軾

詩須要有爲而後作當以故爲新以俗爲雅好奇而新乃詩之病栁子厚晚年詩極似陶淵明知詩病也

又論栁子厚詩

栁子厚詩在陶淵明下韋蘇州上退之豪放奇險則過之而溫麗靖深不及也所貴於枯淡者謂其外枯而中膏似淡而實美淵明子厚之流是也若中邊皆枯淡亦何足道佛云吾言如食蜜中邊皆甜人食五味知其甘苦者皆是能分別其中邊者百無一也

又記書栁子厚詩

元符已卯閏九月瓊士姜君來儋耳日與予相從庚辰三月乃歸無以贈行書栁子厚飲酒讀書二詩以見別意子歸吾無以遣日獨此二事日相與往還耳二十一日書

又書栁文瓶賦後

漢黃門郎揚雄作酒箴以諷諫成帝其文爲酒客難法度士譬之於物曰子猶瓶矣觀瓶之居居井之眉【眉井邊也若人目上之有眉】處髙臨深動常近危酒醪不入口臧水滿懷不得左右牽於纆徽一旦叀【上絹反】礙爲瓽【丁浪反】所轠【音雷】身提【徒計反】黃泉骨肉爲泥【纆徽井索也叀懸也瓽井以甎爲甃者也轠擊也言瓶忽懸礙不得下而爲井瓽所擊則破碎也提擲入也】自用如此不如鴟夷【鴟夷韋囊以盛酒卽今鴟夷滕也】鴟夷滑稽腹如大壺盡日盛酒人復借酤常爲國器托於屬車出入兩宮經營公家繇是言之酒何過乎【見前漢陳遵傳遵字孟公耆酒大喜之】或曰栁子厚瓶賦拾酒箴而作非也子云本以諷諫設問以見意耳當復有答酒客語而陳孟公不取故史略之子厚蓋補亡耳然子云論屈原伍子胥晁錯之流皆以不智譏之而子厚以瓶爲智防於信道知命者子云不及也子云臨憂患顚倒失據當有媿於斯文也耶

書栁子厚牛賦後

嶺外俗皆恬殺牛海南爲甚客至髙化載牛渡海百尾一舟遇風不順渴饑相倚以死者無數牛在舟哀鳴出涕旣至海南耕者與屠者常相半病不飲藥但殺牛以禱富者至殺十餘牛死者亦不減幸而不死卽歸徳於牛以巫爲醫以牛爲藥間有飲藥者巫輒云神怒病不可治親戚皆爲卻藥禁醫不得入門人牛皆死而後已地產沈水香必以牛易之黎黎人得牛皆以祭無脫者中國人以沈水香供佛燎帝求福此皆燒牛肉也何福之能得哀哉余莫之能救故書栁子厚牛賦以遺瓊州僧道贇使以曉諭其鄕人之有知者庶幾少衰乎

又書李赤詩後

過姑熟堂下讀李白十詠疑其語淺陋不類太白孫邈云聞之王安國此李赤詩祕閣下有赤集此詩在焉白集中無此赤見栁子厚集自比李白故名赤卒爲厠所惑而死今觀此詩止如此而以比太白則其人心病已久非特厠之罪也

又書黃子思詩集後

余嘗評書以謂鐘王之迹蕭散簡逺妙在筆畫之外至唐顏栁始集古今筆法而發之極書之變天下翕然以爲宗師而鐘王之法益微至於詩亦然蘇李之天成曹劉之自得陶謝之超然固已至矣而杜子美李太白以英偉絕世之資淩跨百代古之詩人盡廢然魏晉以來髙風絕塵亦少衰矣李杜之後詩人繼出𨿽有逺韻而才不逮意獨韋應物柳子厚發纎濃於簡古寄至味於淡泊非餘子所及也

又跋大鑑禪師碑

釋迦以文教其譯於中國必托於儒之能言者然後傳逺故大乘諸經至楞嚴則委曲精盡勝妙獨出者以房融筆授故也柳子厚南遷始究佛法作曹溪南嶽諸碑妙絕古今而南華今無刻石者長老重辧師儒釋兼通道學純備以謂自唐至今頌述祖師者多矣未有通亮簡正如子厚者蓋推本其言與孟軻氏合其可不使學者日見而常誦之乃具石請余書其文唐史元和中馬緫自防州刺史遷安南都防徙桂管經略觀察使入爲刑部侍郎今以碑考之蓋自安南遷南海非桂管也韓退之祭馬公文亦云自交州抗節畨禺曹溪諡號固非桂管所當請以是知唐史之誤當以碑爲正

又引說先友記

昔栁子厚記其先友六十七人於其墓碑之陰考之於傳卓然知名者蓋二十人子厚曰先君之所友天下之善士舉集焉

袁髙【恕已子唐傳第四十五卷

】

姜公輔【七十七】

齊映【七十五】

嚴郢【七十】

穆贊【寧子弟質八十八】

裴樞【六十五】

杜黃裳【九十四】

楊憑【弟凝八十五】

李鄘【七十一】

梁肅【一百二十七文藝傳中】

韓愈【一百一】

許孟容【八十七】

袁滋【七十六】

盧羣【七十二】

鄭餘慶【九十】

奚陟【八十九】

盧景亮【八十九】

楊於陵【八十八】

髙郢【九十】

柳登【芳子弟冕五十七】

又讀栁子厚三戒

予讀栁子厚三戒而愛之又嘗悼世之人有妄怒以招悔欲蓋而彰者遊吳得二事於水濵之人亦似之作二說非有意乎續子厚者也亦聊以自警

河豚魚說

河之魚有豚其名者遊於橋間而觸其柱不知違去怒其柱之觸已也則張頰植鬛怒腹而浮於水久之莫動飛鳶過而攫之磔其腹而食之好遊而不知止因遊而觸物不知罪巳妄肆其忿至於磔腹而死可悲也夫

烏賊魚說

海之魚有烏賊其名者呴水而水烏戲於岸間懼物之窺已也則呴水以自蔽海烏視之而疑知其魚而攫之嗚呼徒知自蔽以求全不知滅迹以杜疑爲窺者之所窺哀哉

又跋晁無咎畫馬

晁無咎所藏野馬八出沒山谷間意象慘淡如柳子厚所云風鬃霧鬛千里相角然筆法稍疎當是有逺韻人而不甚工者元祐三年宋遐叔張文潛同觀

書柳子厚詩贈王觀復

黃庭堅

余友王觀復作詩有古人態度𨿽气格已超俗但未能從容中玉佩之音左準繩右規矩爾意者讀書未破萬卷觀古人文章未能盡得其規模時所總攬籠絡但知玩其火龍黼黻成章後耶故手書栁子厚詩數篇遺之欲知栁子厚如此學陶淵明乃爲能近之耳如白樂天自云效淵明數十篇終不近也

又跋陰符經後

陰符經出於唐李筌熟讀其文知非黃帝書也蓋欲其文奇古反詭譎不經蓋糅雜兵家語作此言又妄托子房孔明諸賢訓注尢可笑惜不經栁子厚一掊擊也

發明周禦史論

張唐英

栁子厚作禦史周君碣曰有唐正臣周某字某以諫死葬於某所雲天寶中有諂諛至相位賢臣放逐公爲禦史抗言以白其事得死於墀下然不言周君名字及諂諛爲相者誰及賢臣放逐者何人今以唐史質之周君必子諒也諂防必牛仙客也賢臣必張九齡也林甫薦仙客爲宰相九齡言其不可上不悅罷九齡相位時子諒爲禦史白於大夫李適之曰仙客不才濫登相位公何得坐觀其事適之遽奏之上怒決配子諒於瀼州至藍田賜死以九齡所薦子諒非其人左遷荊州都督嗟乎九齡以子諒能抗言朝廷之失是不負其職而九齡爲能知人爾而明皇悅邪佞之臣反以九齡所薦非其人而逐之如此則後之大臣薦臺諫官者當薦依阿取容喑喑如秋蟬泛泛如浮萍則無患矣何以爲朝廷之耳目哉夫植木而欲其茂也必時漑之漑而惡大反自伐之必衰之理也明皇之惡子諒乃自求衰之謂乎西幸之禍有所召爾

古今詩話

劉夢得曰栁八駁韓十八平淮西碑云左飡右粥何如我平淮雅云仰父俯子柳云韓碑兼有帽子使我爲之便說用兵伐叛矣劉曰韓碑栁雅各有所長予爲詩云城中晨雞喔喔鳴城頭鼓角聲和平美李愬入蔡賊無覺者落句云始知元和十二載四海重見升平時言十二載以見平淮西之年

栁州栁太守種栁栁江邊栁館依然在千株栁拂天后南中丞至黔南人嘲之曰黔南南太守南郡在雲南閒向南亭畔南風變俗談

歸叟詩話

鄭谷雪詩云江上晚來堪畫處漁人披得一簔歸此村學堂中語也如栁子厚千山鳥飛絕萬徑人蹤滅孤舟簔笠翁獨釣寒江雪此信有格也哉作詩者當以此爲標凖

冷齋夜話

栁子厚詩曰漁翁夜傍西巖宿曉吸淸湘然楚竹煙消日出不見人欸乃一聲山水緑回看天際上中流巖上無心云相逐東坡評詩云以奇趣爲宗反常合道爲趣熟味之此詩有奇趣其尾兩句𨿽不必亦可欸乃三老相呼聲也

石林詩話

東方朔作答客難𨿽揚子云亦因之作解嘲此由是太法言之意正子云所見也故班固從而作答賔戲東京以後諸公釋譏應謔紛然疊起枚乘始作七發其後遂有七啟七攄等後世始集之爲七林文章至此安得不衰乎惟韓退之栁子厚始復傑然知屋下架屋之病如進學解卽答客難也送窮文卽逐貧賦也小有出入便成古作者之意古今文章變態已極𨿽源流不免有所從來終不肯屋下架屋子厚晉問天對之類髙出魏晉無後世因緣卑陋之气至於諸賦更不蹈襲屈宋一句則二人皆在嚴忌王褒上數等也

蔡天啟云嘗與張文潛論韓栁五字警句文潛舉退之暖風抽宿麥晴雨捲旗歸子厚壁空殘月曙門掩候虫秋皆爲集中第一

重修羅池廟記

丘崇

唐元和十年州刺史柳侯至以聖人所常行之道善其民四年不幸而平時浹人胸中者已深人將釋之而不得追其嘗與部將魏忠輩驛亭酒間語乃祠於羅池自歐陽翼之夢李儀之死人尢神之以憂患乞憐者毎毎獲報如所庶幾三百餘年英靈猶存皇朝元祐五年賜額曰靈文廟崇寧三年賜爵曰文恵侯從斯民之欲也廟閱日深仰見星斗螘封蠧蝕幾莫能支而承糦踐籩袂猶相屬所謂施利錢者嵗不知幾何率以十萬爲公帑用余則廟得之以備營繕然一嵗之間給公而外所存無幾𨿽欲攺作將焉能爲郴陵朱公以政和二年十一月視守事三日具禮謁欵見其所托大不足以稱侯四顧躊躇隠然於中者久之退而考其故事得廟利嵗時移用之狀語諸僚佐曰侯生死皆有功徳於斯民而祠宇敝陋如此吾曹當思有以崇大之柰何牟其利以事封靡乎侯無譴寧獨不愧於吾心燕衎可寢也豆觴可裁也土木之役上求則費公下斂則耗眾曷若歸其利於廟纎毫籍之久自可舉咸曰然未幾籍以羨告州監兵陳莘者開敏有幹局俾掌其事購材募能取足於籍堂室門序卑髙如儀煥然一新觀者嗟異又撫其餘材構亭於羅池之北因以名之亭與廟異區而同名者不特謂江山之勝作也嗚呼泂酌可以祀皇天噫嘻可以祈上帝未有誠而不能動者也心者靈之府而誠出於其中神人殊方靈未始異以其出於未始異者合之於冥冥之間神能違之乎世俗膴仕情隨泰遷燕衎自娛豆觴自奉凡可以適已者無所不爲公則不爾惟崇大於侯是思卒使侯祠旣壯而麗則其誠可謂至矣千里而郡非獨其守任民之責神與有焉年無饑饉气無乖癘此民之所望於神者民之所望公之所祈也致其誠於神以祈民福公豈可與世俗者同日而語哉政和三年十月望日承事郎通判融州軍州事丘崇記

柳文序

嚴有翼

唐之文章無慮三變武徳以來防江左余風則以絺章繪句爲尙開元好經術則以崇雅黜浮爲工至於法度森嚴抵轢晉魏上軋周漢渾然爲一王法者獨推大歷貞元間是時𨿽曰美才輩出其能以六經之文爲諸儒倡者不過韓退之而止耳栁子厚而止耳退之之文史臣謂其與孟軻揚雄相表裏故後之學者不復敢置議論子厚不幸其進於朝適當王叔文用事之時叔文工言治道順宗在東宮頗信重之迨其踐祚方欲有所施爲然與文珍韋臯等相忤內外讒譖交口詆誣一時在朝例遭竄逐而八司馬之號紛然出矣作史者不復審訂其是非第以一時成敗論人故黨人之名不可湔洗嗚呼子厚亦可謂重不幸矣尙賴本朝文正範公之推明之也曰劉禹錫柳宗元呂溫坐王叔文黨貶廢不用覽數君子之述作禮意精宻渉道非淺如叔文狂甚義必不交叔文以藝進東宮人望素輕然傳稱知書好論理道爲太子所信順宗卽位遂見用引禹錫等決事禁中及議罷中人兵權牾俱文珍輩又絕韋臯私請欲斬劉辟其意非忠乎臯銜之防順宗病篤臯揣太子意請監國而誅叔文憲宗納臯之謀而行內禪故當朝左右謂之黨人者豈復見雪唐書蕪駁因其成敗而書之無所裁正孟子曰盡信書不如無書吾聞夫子褒貶不以一毫而廢人之業也嗚呼如文正公之論人可謂明且恕矣死者有知子厚豈不伸眉於地下余嘗嗜子厚之文苦其難讀旣稽之史傳以校其譌繆又攷之字書以證其音釋編成一帙名曰栁文切正𨿽懸金於市曽無呂氏之精然置筆於藩姑效左思之篤後之君子無或誚焉紹興三十二年嵗次壬午春三月十一日建安嚴有翼序

韓栁音釋序

張惇頥

唐初文章尙有江左余習至元和間始粹然返於正者韓栁之力也兩家之文所傳久舛剝殆甚韓文屢經校正往往鑿以私意多失其眞余前任邵武教官日曽爲讎勘頗備悉並考正音釋刻於正文之下惟栁文簡古不易校其用字奧僻或難曉給事沈公【晦】嘗用穆伯長劉夢得曽丞相晏元獻四家本參考互證凡漫乙是正二千餘處往往所至稱善今四明所刋四十五卷者是也惟音釋未有傳焉余再分教延平用此本篇次撰集凡二千五百餘字其有不用本音而假借佗音者悉原其來處或不知來處而諸韻玉篇說文類篇亦所不載者則闕之尙慮膚淺弗辧南北語音之訛其間不無謬誤賴同志者正之紹興丙子十月新安張惇頥書

栁文後跋

錢重

重讀栁文至吏商篇首句曰吏而商也污吏之爲商不如廉吏之商其爲利也博常疑其造端無含蓄必有脫句後得善本乃云吏非商也吏而商污吏之爲商不如廉吏之商其爲利也博於是欣然笑曰此子厚之所以爲文也且使子厚不首言吏非商也四字則不足以見此文之作出於不得已欲誘爲利而仕者之意故古文或有脫字及訛舛處能使一篇文意不貫精神索然者信矣子厚居愚溪幾十年間中捨尋遊山水外往往沈酣於文字中故其文至永尢髙妙爲後世學士大夫所宗師重冒昧分教此邦意爲栁文必有佳本及取觀之脫繆訛誤特甚而又墨板嵗久漫滅大半今史君趙公天族英傑平生酷好古文所謂落筆妙天下者也一日命重爲之是正且俾盡易其板之朽獘者然重吳興人也來永幾五十程栁文善本在鄕中士夫家頗多而永反難得所可校勘者止得三兩本他無從得之其所是正豈無遺恨尙賴後之君子博求而精校之庶子厚妙思寓於一字一句中者悉呈露爲益不淺矣紹熈辛亥仲秋一日迪功郎永州州學教授錢重謹書

仝前

趙善愖

前輩謂子厚在中朝時所爲文尙有六朝規矩至永州始以三代爲師下筆髙妙直一日千里退之亦云居閒益自刻苦務記覽爲詞章而子厚自謂貶官來無事乃得馳騁文章此殆子厚天資素髙學力超詣又有佳山水爲之助相與感發而至然耶子厚居永最久作文最多遣言措意最古衡湘以南士之經師承講畫爲文詞者悉有法度可觀意其故家遺俗得之親授本必精良與它所殊及到官首取閱之乃大不然訛脫特甚推原其故豈非以子厚嘗居是邦姑刻是集傳疑承誤初弗精校歟抑永之士子當時傳寫藏去久而廢散不復可考歟因委廣文錢君多求善本訂正且並易其漫滅者視舊善矣𨿽然安知不猶有舛而未眞遺而未盡者乎後之君子好古博雅當有以是正盡善云紹熈二年八月旦零陵郡守郇國趙善愖跋

栁先生集附錄卷二

欽定四庫全書

栁先生集附錄卷三

栁文集序

【集注禹錫字夢得中山人元和十四年十月庚戌宗元卒長慶元年三月乙丑以禹錫爲夔州刺史邵氏曰文之行𨿽系其所載猶有待焉其始出也或待其時之有名者而後發其旣沒也或待其後之紀次者而傳其爲之紀次也非其門人故吏則其親戚朋友如夢得序子厚李漢之序退之也】

八音與政通而文章與時髙下三代之文至戰國而病渉秦漢復起漢之文至列國而病唐興復起夫政痝而土裂三光五嶽之气分【扶問切】大音不完故必混一而後大振初貞元中上方向文章昭回之光下飾萬物天下文士爭執所長與時而奮粲焉如繁星麗天而芒寒色正人望而敬者五行而已河東栁子厚斯人望而敬者歟子厚始以童子有奇名於貞元初至九年爲名進士十有九年爲材禦史二十有一年以文章稱首入尙書爲禮部員外郎是嵗以疏儁少檢獲訕出牧邵州又謫佐永州居十年詔書徵不用遂爲栁州刺史五嵗不得召歸病且革【張曰音亟急也】畱書抵其友中山劉禹錫曰我不幸卒以謫死以遺艸累故人禹錫執書以泣遂編次爲四十五通行於世子厚之喪昌黎韓退之志其墓且以書來弔曰哀哉若人之不淑吾嘗評其文雄深雅健似司馬子長崔蔡不足多也安定皇甫湜【視力切】於文章少所推讓亦以退之言爲然凡子厚名氏與仕與年曁行已之大方【張曰曁其冀切及也】有退之之志若祭文在今附於第一通之末云

舊史本傳

劉煦

栁宗元字子厚河東人後魏侍中濟陰公之系孫曽伯祖奭髙宗朝宰相父鎭太常博士終侍禦史宗元少聰警絕人尢精西漢詩騷下筆剏思與古爲侔精裁宻致璨若珠貝當時流輩咸推之登進士第博學宏詞授校書郎藍田尉貞元十九年爲監察禦史順宗卽位王叔文韋執誼用事尢奇待宗元與監察呂溫宻引禁中與之圖事轉尙書禮部員外郎叔文欲大用之防居位不久叔文敗與同輩七人俱貶宗元爲邵州刺史在道再貶永州司馬旣罹竄逐渉履蠻瘴﨑嶇堙厄蘊騷人之郁悼寫情敍事動必以文爲騷文十數篇覽之者爲之淒惻元和十年例移爲栁州刺史時朗州司馬劉禹錫得播州刺史制書下宗元謂所親曰禹錫有母年髙今爲郡蠻方西南絕域往復萬里如何與母偕行如母子異方便爲永訣吾於禹錫爲執友胡忍見其若是卽艸奏請以栁州授禹錫自往播州防裴度亦奏其事禹錫終易連州栁州土俗以男女質錢過則沒入錢主宗元革其鄕法其已沒者仍出私錢贖之歸其父母江嶺間爲進士者不逺千里皆隨宗元師法凡經其門必爲名士著述之盛名動於時時號栁州云有文集四十卷元和十四年十月五日卒時年四十七子周六周七才三四嵗觀察使裴行立爲營防其喪及妻子還於京師時人義之

新史本傳

宋祁

栁宗元字子厚其先蓋河東人從曽祖奭爲中書令得罪武后死髙宗時父鎭天寶末遇亂奉母隠王屋山常間行求養後徙於吳肅宗平賊鎭上書言事擢左衛率府兵曹參軍佐郭子儀朔方府三遷殿中侍禦史以事觸竇參貶夔州司馬還終侍禦史宗元少精敏絕倫爲文章卓偉精致一時輩行推仰第進士博學宏辭科授校書郎調藍田尉貞元十九年爲監察禦史裏行善王叔文韋執誼二人者奇其才及得政引內禁近與計事擢禮部員外郎欲大進用俄而叔文敗貶邵州刺史不半道貶永州司馬旣竄斥地又荒癘因自放山澤間其堙厄感郁一寓諸文仿離騷數十篇讀者咸悲惻雅善蕭俛詒書言情曰【云云】又詒京兆尹許孟容曰【云云】然眾畏其才髙懲刈復進故無用力者宗元久汩振其爲文思益深嘗著書一篇號貞符【云云】宗元不得召內閔悼悔念往吝作賦自儆曰懲咎【云云】元和十年徙栁州刺史時劉禹錫得播州宗元曰播非人所居而禹錫親在堂吾不忍其窮無辭以白其大人如不往便爲母子永訣卽具奏欲以栁州授禹錫而自往播防大臣亦爲禹錫請因攺連州栁人以男女質錢過期不贖子本均則沒爲奴婢宗元設方計悉贖之尢貧者令書傭視直足相當還其質已沒者具已錢助贖南方爲進士者走數千里從宗元遊經指授者爲文辭皆有法世號栁栁州十四年卒年四十七宗元少時嗜進謂功業可就旣坐廢遂不振然其才實髙名蓋一時韓愈評其文曰雄深雅健似司馬子長崔蔡不足多也旣沒栁人懷之托言降於州之堂人有慢者輙死廟於羅池愈因碑以實之云

栁子厚墓志銘

韓愈

子厚諱宗元七世祖慶爲拓跋魏侍中封濟陰侯曽伯祖奭爲唐宰相與褚遂良韓瑗俱得罪武后死髙宗朝【髙一作中】皇考諱鎭以事母棄太常博士求爲縣令江南其後以不能媚權貴失禦史權貴人死乃復拜侍禦史號爲剛直所遊皆當世名人子厚少精敏無不通達逮其父時𨿽少年已自成人能取進士第嶄然見頭角【嶄士咸切】眾謂栁氏有子矣其後以博學宏詞授校書郎藍田尉雋傑廉悍議論證據古今出入經史百子踔厲風發【踔敕角切】率常屈其座人名聲大振一時皆慕與之交諸公要人爭欲令出我門下交口薦譽之貞元十九年拜監察禦史王叔文韋執誼用事拜尙書禮部員外郎且將大用遇叔文等敗例出爲刺史未至又例貶永州司馬居閒益自刻苦務記覽爲詞章泛濫停蓄爲深博無涯涘而自肆於山水之間元和中嘗例召至京師又偕出爲刺史而子厚得栁州旣至嘆曰是豈不足爲政邪因其土俗爲設教禁州人順賴其俗以男女質錢約不時贖子本相侔則沒爲奴婢【則字下一有許字】子厚與設方計悉令贖歸其尢貧力不能者令書其傭足相當則使歸其質觀察使下其法於他州比一嵗免而歸者且千人衡湘以南爲進士者皆以子厚爲師其經承子厚口講指畫爲文詞者悉有法度可觀其召至京師而復爲刺史也中山劉夢得禹錫亦在遣中當詣播州子厚泣曰播州非人所居而夢得親在堂吾不忍夢得之窮無辭以白其大人且萬無母子俱往理請於朝將拜疏願以栁易播𨿽重得罪死不恨遇有以夢得事白上者夢得於是攺刺連州嗚呼士窮乃見節義今夫平居里巷相慕悅酒食遊戲相徵逐詡詡彊笑語以相取下握手出腑肝相示指天日涕泣誓生死不相背負眞若可信一旦臨小利害僅如毛髮比反眼若不相識落陷穽不一引手救反擠之又下石焉者皆是也此宜禽獸負販所不忍爲而其人自視以爲得計聞子厚之風亦可少愧矣子厚前時少年勇於爲人不自貴重顧借謂功業可立就故坐廢退旣退又無相知有气力得位者推挽故卒厄於窮裔材不爲世用【一有而字】道不行於時也使子厚在臺省時自持其身已能如司馬刺史時亦自不斥斥時有人力能舉之【能一作解】且必復用不窮然子厚斥不久窮不極𨿽有出於人其文學辭章必不能自以力【一有致必二字】傳於後如今無疑也𨿽使子厚得所願爲將相於一時以彼易此孰得孰失必有能辧之者子厚以元和十四年十月五日卒年四十七以十五年秋七月十日歸葬萬年先人墓側子厚有子男二人長曰周六始四嵗季曰周七子厚卒乃生女子二人皆防其得歸葬也費皆出觀察使【費一作資】河東裴君行立行立有節槪重然諾與子厚結交子厚亦爲之盡竟賴其力葬子厚於萬年之墓者舅弟羅遵遵涿人性謹順學問不厭自子厚之斥遵從而家逮其死不去旣往葬子厚又將經紀其家庶幾有始終者【終字下一有焉字】銘曰

是惟子厚之室旣固旣安以利其嗣人

栁州羅池廟碑

羅池廟者故刺史栁侯廟也栁侯爲州不鄙夷其民動以禮法三年民各自矜奮曰【石本無曰字】玆土𨿽逺京師吾等亦天氓今天幸惠仁侯若不化服我則非人於是老少相教語莫違侯令凡有所爲於其鄕閭及於其家皆曰吾侯聞之得無不可於意否莫不忖度而後從事凡令之期民勸趨之無有後先必以其時於是民業有經公無負租流逋四歸樂生興事宅有新屋步有新船【步今本誤作渉石本作步】池園潔修豬牛鴨雞【牛一作羊】肥大蕃息子嚴父詔婦順夫指嫁娶葬送各有條法出相弟長入相慈孝先時民貧以男女相質久不得贖盡沒爲我侯之至案國之故【一作經國】以傭除本悉奪歸之大修孔子廟城郭巷道皆治使端正樹以名木栁民旣皆悅喜常與其部將【常石本作嘗】魏忠謝寧歐陽翼飲酒驛亭謂曰吾棄於時而寄於此與若等好也明年吾將死死而爲神後三年爲廟祀我及期而死三年孟秋辛夘侯降於州之後堂歐陽翼等見而拜之其夕夢翼而告曰館我於羅池其月景辰廟成大祭過客李儀醉酒慢侮堂上得疾扶出廟門卽死明年春魏忠歐陽翼使謝寧來京師請書其事於石餘謂栁侯生能澤其民死能驚動禍福之以食其土可謂靈也已作迎享送神詩遺栁民俾歌以祀焉而並刻之栁侯河東人諱宗元字子厚賢而有文章嘗位於朝光顯矣已而擯不用其辭曰

荔子丹兮蕉黃【諸本作蕉葉黃或作蕉子黃石本作蕉黃】雜肴蔬兮進侯堂侯之船兮兩旗度中流兮風泊之待侯不來兮不知我悲侯乘駒兮入廟我民兮不嚬以笑鵞之山兮栁之水桂樹團團兮白石齒齒侯朝出遊兮暮來歸春與猨吟兮秋鶴與飛北方之人兮爲侯是非千秋萬嵗兮侯無我違【一有願字】福我兮壽我驅厲鬼兮山之左下無苦濕兮髙無干秔稌充羨兮【秔音庚稌徒古切又音土】蛇蛟結蟠我民報事兮無怠其始【一再有始字】自今兮欽於世世

祭栁子厚文

韓愈

維年月日韓愈謹以淸酌庶羞之奠祭於亡友栁子厚之靈嗟嗟子厚而至然耶自古莫不然我又何嗟人之生世如夢一覺其間利害竟亦何校當其夢時有樂有悲及其旣覺豈足追惟凡物之生不願爲材犧罇靑黃乃木之災子之中棄天脫羈【音縶羈居宜切】玉佩瓊琚大放厥辭富貴無能磨滅誰記子之自著表表愈偉不善爲斵血指汗顏巧匠旁觀縮手袖間子之文章而不用世乃令吾徒掌帝之制子之視人自以無前一斥不復羣飛刺天【飛一作非】嗟嗟子厚今也則亡【一作今有今無】臨絕之音一何瑯瑯徧告諸友以寄厥子不鄙謂余亦托以死凡今之交觀勢厚薄余豈可保能承子托非我知子子實命我猶有神寧敢遺墮念子永歸無復來期設祭棺前矢心以辭嗚呼哀哉尙饗

祭栁栁州文

皇甫湜

嗚呼栁州秀气孤稟弱冠遊學聲華籍甚肆意文章秋濤瑞錦吹廻虫濫王風凜凜

祭栁員外文

劉禹錫

維元和十五年嵗次庚子正月戊戌朔日孤子劉禹錫銜哀扶力謹遣所使黃孟萇具淸酌庶羞之奠敬祭於亡友栁君之靈嗚呼子厚我有一言君其聞否惟君平昔聰明絕人今𨿽化去夫豈無物意君所死乃形質耳防气何托聴余哀詞嗚呼痛哉嗟余不天甫遭閔凶未離所部三使來弔憂我衰病諭以苦言情深禮至款宻重復期以中路更深願言途次衡陽云有栁使謂復前約忽承訃書驚號大叫如得狂病良久問故百哀攻中涕淚迸落魂魄震越伸紙窮竟得君遺書絕之音淒愴徹骨初托遺嗣知其不孤末言歸輤從祔先域凡此數事職在吾徒永言素交索居多逺鄂渚差近表臣分深想其聞訃必勇於義已命所使持書徑行友道尙終當必加厚退之成命攺牧宜陽亦馳一函於便道勒石垂後屬於伊人安平宣英防有還使悉已如禮形於具書嗚呼子厚此是何事朋友凋落從古所悲不圖此言乃爲君發自君失意沈伏逺郡近遇國士方伸眉頭亦見遺艸恭辭舊府志气相感必逾常倫顧余負釁營奉方重猶冀前路望君銘旌古之達人朋友制服今有所厭其禮莫申朝晡臨後出就別次南望桂水哭我故人孰云宿艸此慟何極嗚呼子厚卿眞死矣終我此生無相見矣何人不達使君終否何人不老使君夭死皇天后土胡寧忍此知悲無益柰恨無已君之不聞余心不理含酸執筆輒復中止誓使周六同於已子魂兮來思知我深防嗚呼哀哉尙饗

重祭栁員外文

劉禹錫

嗚呼自君之沒行已八月每一念至忽忽猶疑今以喪來使我臨哭安知世上眞有此事旣不可贖翻哀獨生嗚呼出人之才竟無施爲炯炯之气戢於一木形與人等今旣如斯識與人殊今復何托生有髙名沒爲眾悲異服同誌異音同嘆惟我之哭非弔非傷來與君言不言成哭千哀萬恨寄以一聲惟識眞者乃相知耳庶防儻聞君儻聞乎嗚呼痛哉君有遺美其事多便桂林舊府感激生持俾君內弟得以義勝平昔所念今則無違旅防克歸崔生實主幼穉甬上故人撫之惇詩之各展其分安平來賵禮成而歸其它赴告咸復於素一以誠告君儻聞乎嗚呼痛哉君爲已矣余爲茍生何以言別長號數聲冀乎畏日展我哀誠嗚呼痛哉尙饗爲鄂州李大夫祭栁員外文

劉禹錫

嗚呼至人以在生爲傳捨以軒冕爲儻來達於理者未嘗感此昔余與君論之詳熟孔氏四科罕能相備惟公特立秀出幾於全器才之何丰運之何否大川未濟乃失巨艦長途始半而喪良驥搢紳之倫孰不墮淚昔者與君交臂相傳一言一笑未始有極馳聲日下騖名天衢射防差池髙科齊驅攜手書殿分曹藍曲心志諧同追歡相續或秋月銜觴或春日馳轂甸服載期同升憲府察視之列斯焉接武君遷外郎予侍內闈出處𨿽間音塵不虧勢變時移遭離多故中復賜環上京良遇曽不逾月君又卽路逺持郡符栁水之壖居陋行道疲人歌焉予來夏口忽復三年離索則久音貺屢傳篋盈艸架滿文篇鐘索繼美班揚差肩賈誼賦鵩屈原問天自古有死奚論後先痛君未老美志莫宣邅回世路奄忽下泉嗚呼哀哉令妻蚤謝穉子四嵗天喪斯文而君永逝翩翩丹旐來自遐裔聞君旅襯旣及嶽陽出門一慟貫裂衷腸執紼禮乖出疆路阻故人奠觴莫克親舉馳神假夢冀獲晤語平生宻懷願君遣吐遺孤之才與不才敢同已子之相許嗚呼哀哉尙饗

祭栁侯文

曹輔

維紹聖二年嵗次乙亥十有一月癸已朔十二日甲辰朝奉郎權提防廣南西路刑獄公事兼本路勸農提舉河渠公事飛騎尉借紫曹輔謹以淸酌時羞之奠敬祭於栁侯子厚靈文之祀惟天元之黙運兮初渾淪而絪緼惟萬生之並騖兮悉壞陶乎一鈞物有小大之不齊兮人亦智愚之萬倫何夫子之毓質兮獨爽邁秀發而不羣其學也囊括今古而該百氏兮或參之駮雜而取之粹純若大田之揫斂兮莫知其千倉與萬囷其文也若秋濤之鼓雷風兮洶湧澎湃而無垠若八駿之騁通衢兮王良執防而造父挾輪老韓駭汗以縮手兮翶湜喪气而噤唇夫何天命之不畀兮亶遇蹇而罹屯三湘一斥之十年兮悵逺符之再分意冥冥以卽夜兮志鬱鬱而不伸彼髙爵厚祿以誇耀於一時之人兮皆冺沒而無聞惟夫子之名不可以旣兮愈逺而彌新栁江演漾以淸泚兮鵝山奇秀而嶙峋惟夫子血食於此千祀兮民至今而懷仁余幼服夫子之遺言兮不足以追逸軌而襲遊塵刺嶺嶠之荒服兮弔蒼梧之愁雲奠桂酒之防潔兮薦蘭肴之苾芬物𨿽至薄兮吾誠甚勤嗚呼其來享兮靈文尙饗

祭栁侯文

黃翰

世傳不朽文學辭章惟公之文駕韓蹴張雄深雅健實比子長民思無斁政事循良惟公之政祖龔述黃深仁遺愛實比甘棠孔門四科達者升堂公兼得之光於有唐天才俊偉議論慨慷交口薦譽名聲益彰要路立登臺省翺翔擢列禦史拜尙書郎時將大用器博難量譬如八駿奔逸康莊追風掣電萬里騰驤亦如利器鏌鎁幹將直視無前其鋒孰當不愼交友玷於韋王羣飛刺天讒口如簧一斥不復困於三湘譬如鸞鳯不巢髙岡棲之枳棘六翮摧傷亦如巧匠睥睨觀旁縮手袖間善刀以藏一麾出守惠此南方龍城𨿽逺毋敢怠荒動以禮法率由典常公無負租私有積倉居處有屋濟川有航黃柑綠栁至今滿鄕修夫子廟次治城隍農歌於野士歌於庠孝弟怡怡誦洋洋生能澤民死且不亡春秋享祀旱潦祈禳四百餘年血食不忘翰幼學公文久服餘芳遺風善政凜若冰霜目想英靈如在其傍桂酒淸防肴蔬雜香拜獻蕪詞公其來饗

祭栁侯文

許尹

惟先生徳厚而位不稱仁深而年不長斂此大惠施於一方終焉廟食如古桐鄕𨿽去此幾於千祀而至今猶有耿光尹以不才嗣守封疆顧取法於何有賴先生之循良蒞事之始奠酒一觴神兮歸來鑑玆不忘

永州栁先生祠堂記

汪藻

先生以永貞元年冬自尙書郎出爲邵州刺史道貶永州司馬至元和九年十二月詔追赴都復出爲栁州刺史蓋先生居零陵者十年至今言先生者必曰零陵言零陵者亦必曰先生零陵去長安四千餘里極南窮陋之區也而先生辱居之零陵徒以先生居之之故遂名聞天下先生謂之不幸可也而零陵獨非幸歟先生始居龍興寺西序之下間坐法華西亭見西山愛之命僕夫過瀟水翦薙榛蕪搜奇選勝自放於山水之間入冉溪二三里得其尢絕者家焉因結茅樹蔬爲沼沚爲臺榭目曰愚谿而刻八愚詩於谿石之上其謂之鈷鉧潭西小丘小石潭者循愚谿而出也其謂之南澗朝陽巖袁家渴蕪江百家瀬者溯瀟水而上也皆在愚谿數里間爲先生杖屨徜徉之地惟黃谿爲最逺去郡城七十餘里遊者未嘗到豈先生好奇如謝康樂伐木開徑窮山水之趣而亦遊之不數耶紹興十四年予來零陵距先生三百餘年求先生遺迹如愚溪鈷鉧潭南澗朝陽巖之類皆在獨龍興寺並先生故居曰愚堂愚亭者已湮蕪不可復識八愚詩石亦訪之無有黃谿則爲峒嶛侵耕嶝危徑塞無自而入郡人指髙山寺曰此法華寺故處而龍興者今太平寺西瞰大江者是也其果然歟周衰言文章之盛者莫如漢唐賈誼馳騁於孝文之初時漢興才三十餘年耳其談治道述騷辭已追還三代之風如此自是踵相躡有之末而至於劉向揚雄益精深不可及去古未逺故也唐承貞觀開元習治之餘以文章顯者如陳子昻蕭頴士李邕燕許之徒固不爲無人而東漢以來猥並之气未除也至元和始粹然一返於正其所以臻此者非先生及昌黎韓公之力歟故以唐三百年世所推尊者曰韓栁而已豈非盛哉先生𨿽坐貞元黨與劉夢得同夢得會昌時猶尊顯於朝先生未及爲時君所省而遽歿於元和之世事業遂不大見於時可勝惜哉然零陵一泉石一艸木經先生品題者莫不爲後世所慕想見其風流而先生之文載集中凡瓌奇絕特者皆居零陵時所作則予所謂幸不幸者豈不然哉零陵人祠先生於學於愚谿之上更郡守不知其幾而莫之敢廢顧未有求其遺迹而紀之者余於是采先生之集與劉夢得之詩可見者書而置之祠中附零陵圖志之末庶幾來者有攷焉某月日新安汪藻記

栁先生歷官紀序

張惇頥

唐自開元貞觀後以文章顯者代不乏人然猥並之气承於東漢習治之餘未盡革也先生出焉與韓文公相馳騁於貞元元和間議論粹然一返於正至今數百年世所推尊者必曰韓栁是先生與文公之名同也名同則其道亦同道同則其進退出處之迹亦宜同及考其傳求其立身之本末容或小異何也試敍其略而言之先生少雋有奇名年二十有一登進士科又四年中博學宏辭科明年爲集賢殿正字次授畿內藍田尉滿罷擢監察禦史時實貞元十九年也永貞初王叔文韋執誼用事奇其才擢爲禮部員外郎憲宗元和初二公敗先生出爲邵州刺史道謫零陵零陵極南窮陋之區先生居十年披榛剪蕪搜奇選勝放於山水之間而獨得其樂如愚谿鈷鉧潭南澗朝陽巖之類往往猶在皆先生昔日杖屨徜徉之地也凡零陵花艸泉石經先生題品者莫不爲後世所慕想見其風流況在當時哉至元和九年十二月召赴京師復出爲栁州刺史先生至栁因其俗而行其政令州人賴之號爲栁栁州嗚呼先生文章气焰所以自期待者豈一刺史而止哉惜乎坐廢逐而道不克行於世退之嘗言其事矣此姑置而勿論若夫立身行已之大節視退之未得爲純全玆學者所以每嘆息於斯也乾道五年十月旣望新安張惇頥序

栁先生歷官紀

先生諱宗元字子厚河東人七世祖慶爲拓防魏侍中左僕射封濟陰公次子旦仕隋爲黃門侍郎旦生楷仕唐爲濟房蘭郭四州刺史楷三子長曰融次曰子敬房州刺史次曰子夏徐州長史子夏生從裕淸池令從裕生察躬徳淸令察躬生鎭中宗時爲侍禦史以不能媚權貴失禦史後復得終其任號爲剛直先生卽鎭之長子也【已上並見唐宰相世系表】以大歷八年癸丑生少精敏無不通達【見退之所作墓志銘】貞元初以童子有奇名於時【時年十三見劉夢得所撰先生文集序】五年至京師求進士舉【時年十七見先生與楊誨之書】明年與權補闕書言志【時年十八補闕權徳輿也】至九年二月始登進士科嶄然見頭角眾謂栁氏有子矣【見先生與楊誨之書及退之所撰墓志銘】十二年求博學宏詞科十三年中宏詞科【見先生與楊誨之書】十四年爲集賢殿正字有與太學諸生書嘉其伏闕畱陽城爲司業十五年淮西叛徴天下兵討之先生又作辧侵伐論【據文安禮所撰年譜云十四年爲藍田尉考先生文集有與太學諸生書嘉其畱陽城爲司業書首雲集賢殿正字栁某考城自司業出刺道州時正在十四年則先生以是年爲正字明矣先生作侵伐論謂在集賢院爲徴兵討淮西作考淮西叛時乃在十五年是十四年至十五年爲正字十六年方爲藍田尉故當時有爲京兆府作賀嘉白兔等表至十八年尙居尉職爲陳南仲作武功縣丞壁記又有盩厔縣新食堂記明年乃爲禦史也且唐之畿赤尉甚重非初官所授則先生爲正字後授藍田尉於敍次亦順新舊書本傳及退之所作墓志銘皆不言先生爲正字者蓋略之爾】十六年授校書郎調藍田尉雋傑廉悍議論證據古今出入經史百子踔厲風發率常屈其坐人名聲大振一時皆慕與之交諸公要人爭欲令出我門下交口薦譽之【見退之所作先生墓志銘】十九年擢監察禦史以禦史主祀事作防說以明防義【見退之所作墓志防說見集中】明年爲監察禦史裏行作監祭使壁記順宗永貞元年王叔文韋執誼等用事二人者奇其才引內禁近與計事遂擢爲禮部員外郎且將大進用元和初憲宗卽位防王叔文等敗乃出爲邵州刺史半道又謫永州司馬【已上並載本傳及退之所作墓志】先生旣竄斥地又荒厲因自放山澤間其湮厄感郁一寓諸文仿離騷數十篇讀者咸悲惻四年貽蕭俛書言情又貽許孟容書然眾畏其才髙懲艾復進故無用力者【見文安禮作先生年譜二書載本集】五年又與李建書敍遷謫之懷十年嘗例召至京師又偕出爲刺史而先生得栁州【見退之所作墓志】時劉禹錫得播州先生曰播非人所居而禹錫親在堂吾不忍其窮無辭以白其大人如不往便與母子永訣卽具奏欲以栁州授禹錫而自往播會大臣亦爲禹錫請因攺連州【事見新書本傳以舊書及退之所作墓志考之大臣謂裴度也】先生旣至栁【時六月二十七】嘆曰是豈不足爲政耶因其土俗設爲教禁州人順賴其俗以男女質錢約不時贖子本相侔則沒爲奴婢先生爲設方計悉令贖歸其尢貧力不能者令書其傭足相當則使歸其質已沒者出已錢助贖觀察使下其法於它州比一嵗免而歸者且千人衡湘以南爲進士者走數千里從先生爲師凡經其門必爲名士【已上並載新舊唐書本傳及退之所作墓志】是年八月州之先聖廟屋壊先生乃完舊蓋新十一月廟成先生自爲之碑焉【見先生所作栁州先聖廟碑】十四年獻平淮夷雅又上李夷簡書有墜千仞之諭而卒不報病革畱書抵其友中山劉禹錫曰我不幸卒以謫死以遺艸累故人禹錫執書以泣遂編次其文爲三十二通行於世先生以是年十月五日卒年四十七先是十三年與其部將魏忠謝寧歐陽翼飲酒驛亭謂曰吾棄於時而寄於此與汝等好也明年吾將死死而爲神後三年爲廟祀我果及期而死至十五年孟秋辛夘先生降於州之後堂歐陽翼等見而拜之其夕夢翼而告曰館我於羅池其月丙辰廟成韓愈爲碑以記之【見退之所作羅池廟碑】先生之喪愈志其墓且以書弔劉禹錫曰若人之不淑吾嘗評其文雄深雅健似司馬子長崔蔡不足多也安定皇甫湜於文章少所推讓亦以退之言爲然【見劉夢得所作先生文集序】先生少嗜進謂功業可就旣坐廢逐遂不振然其才實髙名蓋一時【見本傳】韓退之又云使子厚在臺省時自持其身已能如司馬刺史時亦自不斥斥時有人力能舉之且必復用不窮然子厚斥不久窮不極𨿽有出於人其文學辭章必不能自以力傳於後如今無疑也𨿽使子厚得所願爲將相於一時以彼易此孰得孰失必有能辯之者【見退之所作墓志】嗚呼子厚少也勇於爲人而卒不得施其才行其道玆命也夫非退之孰知之孰能明之栁先生集附錄卷三

欽定四庫全書

栁先生集附錄卷四

穆修後序

唐之文章初未去周隋五代之气中間稱得李杜其才始用爲勝而號專雄謌詩道未極其渾備至韓栁氏起然後能大吐古人之文其言與仁義相華實而不雜如韓元和聖徳平淮西栁雅章之類皆辭嚴義偉制述如經能崒然聳唐徳於盛漢之表蔑愧讓者非二先生之文則誰與予少嗜觀二家之文常病栁不全見於世出人間者殘落才百餘篇韓則𨿽目其全至所缺墜亡字失句獨於集家爲甚志欲補得其正而傳之多從好事訪善本前後累數十得所長輒加注竄遇行四方逺道或他書不暇持獨賫韓以自隨幸防人所寶有就假取正凡用力於斯已蹈二紀外文始幾定久惟栁之道疑其未克光明於時何故伏其文而不大耀也求索之莫獲則旣已矣於懷不圖晚節遂見其書聨爲八九大編夔州前序其首以捲別者凡四十有五眞配韓之鉅文歟書字甚朴不類今迹蓋往昔之藏書也從考覽之或卒捲莫迎其誤脫有一二廢字由其陳故劘滅讀無甚害更資研證就眞耳因按其舊錄爲別本與隴西李之才參讀累月詳而後止嗚呼天厚予嗜多矣始而饜我以韓旣而飫我以栁謂天不吾厚不誣也哉世之學者如不志於古則已茍志於古求踐立言之域捨二先生而不由𨿽曰能之非予所敢知也天聖九年秋九月河南穆修伯長後序

沈晦後序

學古文必自韓栁始兩家文字剝落栁爲尢甚國初文章承唐末五代之獘卑弱不振至天聖間穆修鄭條之徒唱之歐陽文忠尹師魯和之格力始回天下乃知有韓栁韓文屢經名士手頃余又爲讎勘頗完悉惟栁文簡古雅奧不易刋削年大來試爲防繹兩閱嵗然後畢見凡四本大字四十五卷所傳最逺初出穆修家云是劉夢得本小字三十三卷元符間京師開行顚倒章什補易句讀訛正相半曰曽丞相家本篇數不多於二本而有邢郎中楊常侍二行狀冬日可愛平權衡二賦共四首其有目而亡其文曰晏元獻家本次序多與諸家不同無非國語四本中晏本最爲精密栁文出自穆家又是劉連州舊物今以四十五卷本爲正而以諸本所餘作外集參考互證用私意補其闕如皇室主宜加黃字馮翊王公宜去王字緊當作掔當作羾鮑勛當作鮑信攺防當作叚防疥瘧宜爲痎瘧很幸宜爲很悻吳武陵初貶永州貞符中宜如唐書去量移字韓時猶未死答元饒州書中宜於韓宣英上去亡友字以唐書孝友傳校復讐議以楚辭天問校天對以左傳國語校非國語以唐宋類書唐人牋表校天論等篇其見於唐書者悉攺從宋景文凡漫乙是正二千處而贏又釐革京兆請復尊號表增入請聴政第二表賀皇太子牋省試慶雲圖詩總六百七十四篇鋟木流行購逸拾遺猶俟後日政和四年十二月望胥山沈晦序

李褫後序

栁侯子厚實唐巨儒文章光艷爲萬世法是猶景星慶雲之在天無不欽而仰之粵惟栁州廼侯舊治其如生爲利澤歿爲福壽以遺此土之民者可謂博厚無窮然自唐迄今垂四百年此邦寂未有以侯文刋而爲集者殆非欽侯英靈而慰侯惠愛覬其顰笑降鑑而廟食於栁人也紹興載嵗殿院常公子正被命守邦至謁祠下退而訪侯遺文則茫然無有獨得石刻三四存於州治自余𨿽詩章記事所以藻飾栁邦者亦蔑如爾又安得所謂全文備集者哉因喟嘆久之出舊所藏及旁搜善本手自校正俾鳩良工創刋此集其編次首尾門類後先文理差舛字畫訛謬無不畢理且委僚屬助成其事未克就促召公對眷眷相囑焉褫𨿽不才實獲躡蹤繼軌於公之後塵而喜公樂善之心付托之語乃督余工助成一簣豈惟不墜侯之偉文抑亦成公之雅志焉紹興四年三月初一日右朝奉郎特差權發遣栁州軍州兼管內勸農事借紫金魚袋李褫序

李石題栁文

石所得栁文凡四本其一得之於鄕人蕭憲甫云京師閻氏本其一得之於範衷甫云晏氏本其一得之於臨安富氏子云連州本其一得之於範才叔之家傳舊本閻氏本最善爲好事者竊去晏氏本蓋衷甫手校以授其兄偃刋之今蜀本是也才叔家本似未經校正篇次大不類富氏連州本朴野尢甚今合三本校之以取正焉如劉賔客序云有退之之志並祭文附於第一通之末蓋以退之重子厚敍之意云爾也蜀本往往只作並祭文其他有率意攺竄字句以害義理者尙多此類或作字一作字衍字去字此三本之相爲用也然亦未敢以爲全書尙兾復得如閻氏本者而取正焉方舟李石書

韓醇栁文後記

世所傳昌黎文公文𨿽屢經名儒手余昔校以家集其舛誤尙多有之用爲之訓詁栁栁州文胥山沈公謂其參考互證是正漫乙若無遺者余防繹旣久稽之史籍蓋亦有所未盡南嶽律和尙碑以廣徳先乾元禦史周君碣以開元爲天寶則時日差矣竇羣除左拾遺而表賀爲右拾遺連山復乳穴而記題爲零陵郡則名稱差矣代令公舉裴冕狀時栁州蓋未生賀冊尊號表時已刺栁而去禮部作其他舛誤類是不一用各疏於篇視文公集益詳諸本所餘復編爲一卷附於外集之末如胥山之識云淳熙丁酉八月中瀚臨卭韓醇記

栁先生集附錄卷四

