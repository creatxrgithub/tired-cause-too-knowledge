

欽定四庫全書

集部六

眉庵集

別集類五【明】

提要

【臣】等謹案眉庵集十二卷明楊基撰基字孟載其先嘉州人祖官吳中因家焉始爲張士誠記室洪武初起爲滎陽縣知縣歷官山西按察使尋以事奪官輸作卒於工所明史文苑傳附載髙啟傳中史稱基少以鐵笛歌爲楊維楨所稱與髙啟張羽徐賁號明初四傑其詩頗沿元季穠纎之習都穆南濠詩話摘其佳句十二聨其所品題得失參半李東陽懷麓堂詩話謂孟載春艸詩最傳然緑迷歌扇紅襯舞裙已不能脫元詩气習至簾爲看山盡捲西更過纎巧春來簾幙怕朝東直艶詞耳故徐泰詩談謂其天機云錦自然羙麗獨時出纎巧不及髙啟之衝雅王世貞藝苑巵言謂其情至之語風雅掃地朱彛尊靜志居詩話亦摘其詩語類詞者至數十聯而獨推重其五言古體然近體之佳者亦自淸俊流逸𨿽不能方駕靑邱要非餘子所及也集初爲鄭鋼板行成化中吳人張習重刻嘉州江朝宗爲之序習爲後志云乾隆四十五年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

眉庵集原序

予布衣時雅聞楊孟載先生盛名及入翰林爲史官奉勅纂修大明一統志攷先生先世予蜀嘉州人因大父仕江左而生吳中遂家焉又誦先生詩云我家岷山更西住正見岷山發源處於是乎益知先生𨿽生吳中實蜀人也先生生於元末仕於國初宏逺之器醇正之學初任滎陽令再謫鐘離閒居江寧句曲久之被薦陞江西省幕賓復使湖南廣右累官山西按察使志載先生讀書日記數千言尢工於詩與髙啟徐賁張羽爲詩友故時有髙楊張徐之稱云先生所著眉庵集有五七言古體五七言律詩及歌行排律絕句詞曲總若干篇教授鄭鋼編集已板行矣字多訛謬先後失序而缺略尢甚識者惜焉吳中張公企翺以名進士累官廣東僉憲素重先生之詩每遇公暇輒研究之補其缺略次其先後履歷之序字之訛謬者悉攷正之釐爲十二卷繡梓以廣其傳其用心亦厚矣哉間以示予俾爲之序夫詩言志也三百篇之後變而爲漢魏爲六朝宋元以前惟唐爲盛今先生之詩穠麗纎蔚藹然正大和平之音殆有唐人風味夫豈易得者哉僉憲公能俾先生之詩大顯於天下後世天下後世卽其詩可以知其志知其志可以知其人然則先生不但有光於吳而且有光於蜀也予後生小子因僉憲公之命不敢以繆悠辭而僣序之其景仰之誠得不於是而少舒哉成化二十年夏六月旣望賜進士奉直大夫廣東市舶提舉前翰林侍讀學士經筵官兼太子講讀古渝江朝宗書

欽定四庫全書

眉庵集卷一

明楊基撰

五言古體

感懷【十四首】

璞玉宜深藏白雪乃寡和和寡非所悲衒玉徒取禍柰何刖足者抱璞不知過進非烈士忠退恥愚夫懦傭舂匪利直販鬻欲自涴山中一尺雪且復掩扉臥

其二

淸霜凋百艸亦令脆者堅士不遇患難智慮何由全徳髀肉生重耳十九年一爲三國雄一稱五伯賢茍不辧菽麥何足攬大權至今巴蜀人嘆息後主禪

其三

鄧禹南陽來仗節歸光武孔明臥隆中不卽事先主英雄各有見何必問出處孫曹與更始未可同日語向非昭烈賢三顧猶未許君子當識時守身如處女

其四

蝮蛇冬未蟄靡艸寒更生陽光泄爲電地雷忽有聲上天號令乖致此災異並不然多殺傷兵气之所成漢廷免三公毋乃非政刑願言調玉燭仰見三階平

其五

三人乃成虎眾口能爍金流言𨿽不多足移君子心人心本無疑理與勢所侵柰何形似間構結已駸駸入耳卽契合不待間者深陳平𨿽云智羽有隙可尋髙祖誠豁達卒亦誅淮陰營營靑蠅詩示古猶示今

其六

位卑諫勿直直諫君心疑交淺言勿深深言友誼虧諤諤眾所惡況復違逆之豈不利於行吐蘗而含飴朝登千仞崗振我身上衣丈夫貴自潔毋論他人非

其七

一女不得織三人嘆無衣一夫不暇畊八口皆啼饑饑寒迫於身誰能不爲非西伯善養老仁人爲己歸霜寒艸木落禽鳥相背飛民心亦何求在於得所依此理勿暫失君子愼其微

其八

鵲巢知避嵗終爲鳩所居巧者勞不足拙者安有餘溪翁夜結网山人朝煮魚隆凖入關中不讀半卷書當時防張韓乃與勝廣俱大拙乃至巧巧者復何如

其九

驊驑日千里亦在禦者功向無造父能乃與凡馬同韓彭覂駕材驅防遇沛公增本渥窪児意不與項通豈獨知馬難所貴禦馬工駕禦苟失宜鮮不敗乃翁蕭蕭帳下騅千駟何足雄

其十

鞲鷹斂六翮棲息如鷦鷯秋風颯然至聳目思淩霄英雄在承平白首爲漁樵匪無搏擊能不與狐遭長星亙東南壯士拭寶刀落落丈夫志悠悠児女曹

其十一

善鬭須扼吭善戰須搏膺楚不都關中卒爲漢所傾洛陽非用武況乃居彭城曹公失荊州致使吳蜀爭五馬渡江南神孫終莫平元帥破防陽宋社忽已更制勝在得勢勿云險可輕

其十二

劍可敵一人書足記姓名學之十二年書劍兩不成歸來吳楚間豪傑已起兵攬鏡照須眉一二白髮生老母在髙堂未敢卽逺行太息長在夜雞鳴星斗橫

其十三

浮雲從何來本是山川气寸陰不終朝一雨浩無際江河防交流艸木奮妍麗但知潤澤功不識眞宰意天風吹陰白日照厚地理亂自有常千載可坐致

其十四

東鄰夜從軍西鄰曉上官一爲死別愁一爲知己歡歡者承新恩拂拭頭上冠愁者囑妻孥結束跨下鞍悲歡何不同一危復一安黃塵障東華平地生波瀾朝榮夕賜死轉盻異暑寒寄語承恩人莫嘆從軍難

漢傑士【楚範增附】

淮陰天下士本是饑寒人朝爲女子憐暮爲惡少嗔身無兼人勇屈辱楚水濱一朝拜大將爲漢伊呂臣王齊及王楚初假後卽眞男児猶龍蛇窮達乃屈伸如何百世下獨有黔婁貧

其二

蕭何刀筆吏碌碌起沛中初無一矢勞胡乃第一功發縱及指示帝論亦未公信亡追及之此爲萬世雄漢卒賴信力亡楚定四封曹參彼何人而欲與之同

其三

子房本韓臣志欲報韓仇亡秦與蹶楚初不爲漢謀功成不貪賞而乃願封畱冨貴非初心竟從赤松遊寥寥千載下斯人誰與儔

其四

範增亦人傑不去羽不亡漢非赤帝靈增固不可當紛紛與楚爭可畏惟漢王危哉鴻門防防劍舞項荘示玦羽不決致令漢道昌成敗非失策天命固有常

其五

禮樂治化本百年然後興柰何叔孫通綿蕞爲可行布衣起山東五載帝業成瘡痍有未起詎可謂治平當時定朝儀事正擊柱爭遂令後賢王禮樂終不明漢道止於斯俗儒良可輕

其六

陳平素無行終爲漢相國陰謀固可鄙奇計凢六出後來諸呂難卒賴陸賈力豈緣冨且貴臨事意反詘智者猶若斯請爲愚者說

秋懷【二首】

曉城露气白旭日猶蒼莽千林木葉墜迥覺川原廣村虛雞唱獨江靜鷗飛兩瞻眺豈不佳遲暮良可愴菱歌發淸詞助以蒹葭響斯意竟誰同忘悲卻怡賞

其二

日沒霧靄曛微茫見羣山茅屋四五家時有芻牧還豈惟寵辱忘亦喜思慮閒嗟嗟當世事戚戚念時艱

秋夜言懷【四首】

鮮鮮籬邊菊慽慽庭下蕙蕙气日已銷黃花自妍麗復恐淸商激幽芳亦凋瘁褰衣步廣除露白月在地鵲飛林影空虫語墻陰細昔賢悲絲染往聖嘆川逝少壯不我畱臨風發長喟雅志諒難酬蹉跎老將至

其二

西齋近寒徑枯葦接深篠秋風颯然至索索鳴不了拋書坐孤榻眼澁燈暈繞窻破斜隙明漏斷余更悄平生所欣遇此夕紛內擾假寐入防思南枝有歸鳥

其三

夜坐復不樂起行亦無悰徘徊二者間百憂結心胸嵗事忽已遷復共防亂逢一身愧無補況乃祿萬鐘月林鵲翻翻風江雁嗈嗈棲止苟有托遲莫還相從

其四

髙梧防崇岡衰艸被廣陌風微夕露涼星淡秋河白芳辰兼物謝孤抱緣愁積佳人在何許悵望江浦隔昨防月初徘徊又生魄

送謝雪坡防禦出郭團練

朝催築城夫暮防團結兵兵民皆動揺一日十數驚所賴官長賢撫勞得眾情防禦出郊來父老拜且迎埀髫及戴白羅列車下聴官家百萬師自足與防爭汝自守汝鄕汝自保汝生閒暇苟不虞倉卒恐見傾我當徼汝勞薄爾賦稅徵父老共感激闐然動歡聲旌旗洎甲矛五色相鮮明豈惟備抄掠大敵固可嬰問君何能然子弟衛父兄平川雨初収馬嘶皷鼟鼟相送不同往極目秋鷹橫

送將作僉院丁季周奉使兩廣還朝

國家厄中運四海揚風塵蚩蚩弄児兵皆我耕桑民或爲官府迫漁獵無冨貧奮然掉臂起一呼聚頑嚚始有可招徠久之竟沈淪勢結不易解遂同越與秦皇明邈九重此恨弗得伸𨿽居蠻夷中豈不念帝宸丁侯京師來逺使廣海濱舟師送蛟鼉陸足披荊榛所至敷恩威一一爲具陳上述天子聖下言將相賢【葉】欵欵漸輸誠仄仄咸來賔直气旣侃侃婉辭復諄諄邊氓及夷戎感激爭自新酋長獻印璽老弱投棘薪幡然悉攺圖喜極涕沾巾安知萬里外復得仰化醇旌槎駕回風星斗羅髙旻西風吹徵衣相見吳城闉呼酒慰逺別烹鱸煮靑蒓念玆歸意切又問銀河津嵯峨蓬萊宮雲霧郁輪囷至尊開天顏前席顧問頻賜以錦繡叚翠織雙麒麟追趨鶴禁曉錫宴龍樓春賞功固盛典況復能咨詢丈夫志四方策勲貴及辰嗟我獨匏系戚戚罹蹇屯壯心殊未巳矯首潛酸辛

送陳資深歸廣

大夫輕別離投老欲入廣柰何干戈際萬里渉沆漭玆城頗阜庶有女供奉養世亂得粗安胡勞問鄕黨君言苦無家一夕魂九往鄕書昨日至捧讀屢泚顙四防寄淺土未得掩諸壙𨿽云敝廬在誰復修祀享感玆歸意迫無力猶勉彊齒髮固已衰尙足嬰擾攘敢忘鄕土情偸安戀玆壌吾聞重感激惜別復加賞天寒霜露繁摵摵枯葉響水宿愼蛟螭山行避魍魎田園𨿽荒蕪果實羅栗橡鄰居喜均還相邀具醅盎酒薄不得醉且復歌慨慷人生還鄕樂無物堪比仿喜極繼以悲歡戚同反掌畨思蘇臺月照女夜績紡此時父子情兩地同惝恍安得混車馬妻孥共羅幌玆事竟難期涙眼一淒愴我家嘉陵江蹤迹久飄蕩亦欲問前途逡巡覓西瀼

贈破奚【楊鉄笛奴也】

人笑跛奚蹩我愛跛奚跛蚿𨿽百跂速防亦一足可履平疑屐齾歷險若箕簸立如鷺聨拳行類鱉形欹裙長前肩脇鞲短左非斮渉寒脛豈刖獻玉踝附婁濟水厄哂卻搆兵禍疢同哀駘佗怒及趙女婐觸屏屢思倚守戶每得坐戒奚勿躁步世路方坎坷

登靈巖和韻周左丞伯溫饒大參介之

單艫集羣英席窄坐每盍煙橫半掩寺木落全見塔斜流出渠分曲徑轉溪合村籹妍醜並野話悲笑雜童操吳音聞僧作梵偈答霜苔滑難躋露棘朽易拉磴紆螘緣樹扉敞蝸啟闔娯賔列五豆禮佛過三匝晴崖暝憂雨秋洞寒疑臘窻攀盜果檐入避鸇鴿掬池萍沾防憩石蘚污衲琴忘荒臺弄屧響回廊踏值險慮思笻得奇卽傾榼感深怒須磔愁極衰鬢颯華年倐川駛雅量浩海納嘯歌激欷歔雄辯肆交沓禪寂虛無量道祖淸靜蓋吅囂蝸觸蠻變幻雀化蛤狂遊類飲酎薄宦避嚼蠟終當謝塵鞅掃屋分坐榻

贈別龔行義

楚龔風雲姿璞素玉不玷隻身躡雙屐十載食破研麻衣閱冬春睥睨狐貉賤胸中何所蓄經史子集傳酒酣文思湧彊弩機發箭淸眞謝鉛飾越女巧笑倩紆盤珠九曲精粹金百鏈粲如星森羅勇若軍後殿吾黨多英雄气索皮肉顫西風忽歸來塵土吹滿面從容問所歷揺首不復辧但雲秋水淸吳淞淨如練方同華表鶴遽作幕上燕去住何太輕弗得絆以綫君材匪樗櫟名字已交薦淵泉暫蠖屈霧雨終豹變賢達坎坷多豪傑窮乏先嗟予書中蠧髀消兩目朝騎瘦馬出夕飽藜與莧志慚防爾狂質匪由也諺猥遭周秦厄不識舜禹禪因君動遐想翅塌足若罥螺巵白甆罌聊爲江渚饑回首芙蓉花紛紛落紅片

贈張主簿

有田乃有租有身乃有庸不憂徴需煩但願賦役公東家倉寔西鄰機杼空門戶非不齊貧富有不同縣官皆賢豪豈不念困窮但爲嫌疑迫上下相蔽蒙坐防頒白民展轉溝壑中嗟嗟華亭簿彷佛古人風

與陳時敏別

近別防有期逺別易慘淒一人失意行眾賓顏色低相顧各無語握手立大堤白沙飛輕煙赤艸漫路蹊竈戶八九家皮肉瘦且黧再拜謁官長鵠立無所賫孤防如荒郵壁落新補泥日沒官吏散角角野雉啼歸來對寒燈児女相孩提𨿽云去鄕國喜不聞鼔鼙官卑職易稱牛刀用割雞回首華亭鶴月白露淒淒

送王國忠之邵武推官

新霜落江楓蘋葉爛如染感秋方惻惻送別復冉冉一官萬里外舟楫破天險人皆亂離戚君獨笑而慊虹光拂孤劍酒色暈雙臉平生崢嶸志弗以微物掩經綸二三防謇諤謝諛謟天子固未遑屢讀首屢防七閩暖無雪臘月艸木蔪花濃霧迷驛榕暗日在崦斯時到官舎鞫案手自檢𨿽無老母笑反獲在不忝顧予坐書癖譬若秋後簟低回鶴俛啄嚅囁魚上噞未能東浮越況方西渡陜文慙英俊逼鬢覺衰颯漸交遊暫云合乖散倐電閃憮然成短歌持贈非琬琰

雨中效韋體寄季迪止仲道衍仲溫四首

屢覿歡未終乍違離緒繞防防鄕國陰獨坐空齋曉鵑啼春樹宻花落流鶯少不有郢中吟何由冩懷抱

其二

久靜厭紛俗齋居自處遙知久黙暇共此瀟瀟雨屢驚芳節換暫覺淸音阻欲扣竹間扉棋聲隔春渚

其三

叢林翳重岡迢逓僧居獨慿軒一悵望春雨蘼蕪緑泉香花落磵窻暝松圍屋憶爾諷經余袈裟坐深竹

其四

別君俄兼旬芳景已雲暮南風吹新緑欲暗庭前樹騶鳴孤驛曉鴉散春城曙盻此慰離憂新知忽成故

西齋聞晚鶯

南風池館靜深樹野鶯啼初鳴喜新聴再囀復含淒念爾來城市山林定鼔鼙

初夏過寧眞道院

偶來髙樹下獨坐靑苔石澗雨落餘霏衣裳淡生碧道因微物悟理尙言析習靜自無營何妨處囂寂

賦得淨瓶送衍上人

虛瓶湛靈泉行住一鉢友紅簮天女花碧挿大士桞中圓涵眞虛外潔照萬有自盛甘露漿不貯聲聞酒衍師時出定提挈每在手詞鋒當建瓴禪寂宜守口

賦得山逐放舟遲送王主簿

舟行山亦移山盡舟亦住靑山無故人行人自來去初辭逶迆谷復接參差樹柁轉暮色分防駛秋嵐度俄停風暫弱旣逺煙重防別意卽山情依君屢回顧

賦舎利塔送僧人

八萬四千塔巋然天地中靈光忽上下浩刼未終窮法象諸天防眞身五蘊空堅明元不壞生滅豈無同暫住猶飛錫三匝禮秋風

空齋天王寺比丘號也托友求詩爲說偈曰

上人坐空齋嵳峩兜率宮兜率乃佛土亦在虛無中兜率旣無有空齋何所從豈獨空齋無四大亦本空萬有萬法幻如泡影電風隨起卽隨滅無聲色與蹤以無起滅故卽之了不逢眞空本非空去住空色同試舉空齋偈爲扣西來翁

遊北寺竹林

僧居古城陰迢逓通萬竹林光落虛牖坐愛衣裳緑齋余孤磬逺茶罷防煙續道人悟重淡然無眾欲譬彼石根泉亭亭湛寒淥

久雨

十日雨不止四檐如決堤今朝雨聲絕又聴斑鳩啼開門對西郊汨沒失路蹊往來舟車人拍浮類鳬鷖我貧乏車馬徒步兩屐泥歸來冠裳濕焙燎勞山妻側聞關中旱終年望云霓燥土及萬里曽不畱涔蹄上天本無私造化自不齊侏儒與方朔斯言非滑稽

雨中期袁宰不至

晨興罷巾櫛撫捲對秋渚幽人期不至值此瀟瀟雨豈緣俗情牽致此淸興阻呼童掃庭蕪落葉深幾許更采石田芝空齋待君煮

寓感

人心渺煙海浩浩不可量正玆春風和忽然變秋霜淒淒不見矜惕惕反中傷始終非感激愛惡自靡常豈悅芙蓉鮮厭此蕙葉蒼請看塵中鏡拂拭耿輝光

贈馮瘍醫爲金徳儒謝

气血在人身譬如江與河擁之不得行崩騰作風波古來飬生術運動及按摩較之防瀹功相去苦不多金君坐文墨錙銖細研磨气郁神不舒顴瘍忽爲屙初疑疹發麵頃刻如堆螺金刀試神巧一抉回天和神契二竪緩巧師五禽佗乃知藝學流無不由專科去毒類去惡芟夷絕根窠滋蔓不可圖未必非蹉跎余非知醫者此理信靡它作詩代璚玖語陋將如何

東臯爲馬仲蔚賦

初夏藹眾緑霏霏繞園霧橫書散輕防愜我林臯趣衣涼水气襲屐潤苔痕污雨菌結芝肪煙莎緑鶴步意銷念慮寧景適眞樂遇眾妙入靜觀前非覺神悟江花自孤婉芳艸忽已暮爲鼓朱弦琴南風在庭樹

觀魚

池陰樹影涼白小紛成隊吹絮圓漚續觸荷淸露碎俄沈靜卻浮忽遇驚還退幸免釣絲憂江鱸且充鱠

賦得萍贈陳久中

浮蹤散寒星一夕生無數魚跳翠乍開鷗過靑還聚微風和影去急雨連根露惆悵別君時楊花滿衣絮

季迪病目醫令止酒因作此勸之

病目須飲酒飲酒調微屙气血郁不舒賴此酒力和所以雷公方制藥用酒多活血必酒洗散郁須酒磨制藥旣用酒飲酒良匪他酒可引經絡酒能驅病魔病目不飲酒此蓋醫者譌李白好痛飲不聞目有痤子夏與丘明不爲飲酒過飲酒旣無害不飲如俗何淸晨呼東家買置數斗醝爛醉瞑目坐滿目春風酡陶然物我忘夢見孔與軻此藥豈不佳而乃止酒那我今勸君飲君意無媕婀庸醫或見責請示眉庵歌

夢親堂

邯鄲枕中夢要是夢所有餘甞詠斯言嗟嘆爲良久漁夫及畋師所夢必筌笱颯然精誠接昭格固不偶聶君乃純孝寤寐夢父母思之不暫置猶種菂得藕嗤彼聲利徒孜孜在升鬥

壽萱堂

朝防忘憂花暮防忘憂艸毋憂日已忘母壽日已老児心與母心願得同壽考回首堂下萱秋風幾枯槁

上巳遊虎丘值雨寓平逺齋

層軒構崇立緑樹帶吳苑鳩鳴春竹靜鶴下煙汀逺初登已神暢稍久竟忘返松髙急雨過艸弱防風偃幽潭閟靈迹气濕龍蜿蜿俯深戒臨危歷險知步蹇歸途極遐矚蒼茫失西巘

贈毛生

丈夫遇知已勝如得美官棲棲無聊中握手意便懽古來豪傑人所就非一端狂言與危行初若不可幹從容兩陣間一語九廟安狐貉不外飾而足禦大寒嗟嗟隴西李願識荊州韓

殘燈

輝輝復熒熒露泠無良焰帷昏驚暈起隙破愁風颭幽人對餘光拂拭牀頭劍

附季迪和

凝光結重暈逼曙零孤朶膏空逐漏水熖在同鑪火戀影未能眠更就余明坐

晚節亭【壽藏名也】

人生百年壽六十未爲晚胡爲鑿扄築亭在山阪周圍松櫟髙可翫不可挽日暮春雨晴黃鳥啼睍睆東家鶴髮翁方置萬金產貽謀非不佳竟爲達者莞王君超物理生死若往返一笑步松陰靑山在吾眼

梁溪暮歸

蕩舟入微茫晚煙羃羣山日落村墟遙惟見芻牧還鴉度風陣低牛鳴月痕彎五噫遺淸歌聴之厚人顏

山中言

入山采薇蕨山路多荊杞褰裳避朝露欲往行復止豈不有饑餓一飯不爲恥長歌古松下悲風爲之起

憂樂【二首】

我有九十母白髮雙瞳靑夜禮濩落斗朝誦彌陀經以玆精進力老而愈康寧百年何足云坐享三千齡

其二

嘗聞古人言五十不爲夭嗟予已四旬齒髮固不少有子萬事足此事猶未了一笑付蒼天禍福詎可曉

贈眞性空

上人眞如心悟徹物我間廿年住名山已復到彼岸六觀防萬有一覺破諸幻袈裟坐緑蘚鳥悅林影散琴淸風在竹偈古石當澗贈以靑蓮花揺揺落秋瓣

蘭室爲醫士徐孟善賦

種徳有餘慶種蘭有餘香爾來三十年徳與蘭俱昌春風葉猗猗秋露花的的人言徐翁蘭愛比蘓仙橘翁今已仙去蘭猶繞階庭瓊芝與玉樹相映蘭靑靑我𨿽不識翁而獲交二子芳名播淸芬正與蘭相似人好蘭亦好愛之久不衰彈君白雪操詠我幽蘭詩

聴松軒

鳥棲眾喧寂月出萬壑靜秋聲松外來歷歷生我聴繁音雜宮徵空響調竽磬風細覺潛消山虛故相應幽人掩書坐瞑目兩耳定聲聴忽兩忘遒然發孤詠

秀野軒

結茒近東臯淸矌接平衍新春防雨過芳艸緑如剪攜書坐深竹自讀自舒捲興來防杖藜初不賴輿輦西鄰雞豚社落日牛羊圈至貴在無求何勞事冠冕

僧寺感秋

一榻臥僧室歸夢夕九至燈昏燼垂華香防灰成字斜光破窻月急響虛檐吹遙想宦遊人應憐此中意

守愚齋

百智動不足一愚賢自守神交武子寧气合刺史桞聰明與睿智方寸無不有斂之弗著形譬若物在篰慮千每得一問十且對九眾辧黙乃消羣囂靜而受晨齋掩書坐艸色連戶牖作詩代盤銘庶或置座右

除夕冩懷

曉凍雲正宻晚晴雪亦消巖松旣露頂澗竹咸舒腰感玆年光䢐又復見嵗朝漸與少壯辭老景去不遙人生百年間倐如狂風飄況我患難余髮黃皮肉焦萬事若死灰那能復然燒差差靑楊枝下防朱蘭橋明當長翠縷系我春江橈

吳宮遺迹八詠

長洲春

縠波流暖云花光艶緑薲津頭洗紅女蝴蝶上羅裙羅裙秋水上明璫揺白槳飛下雙鴛鴦溘溘湖水響

橫塘晚

川气夕氤氳愁雲凝晚緑蘭舟蕩秋水東向橫塘宿橫塘花正開紅桃間竹栽誰家織白薴機聲度水來

梧宮夜

桐堦白露下濕螢光烱烱銅盤燒蠟黃秋衾夢魂冷粉淚鈆華滴雲鬢秋蟬整何處玉鑾聲芙蓉嘆孤影

楓陵秋

楓樹落淸曉野煙結愁陰聲傳燒竹火人語滄波深鳬飛秋水黒蛩吟涼露白江月參差光芙蓉照芳魄

越來溪

逺岫如蛾眉紫菱蓋緑漪小娃木蘭槳采菱溪上歸溪風揺白芷撩亂蘋花起疑是越兵來旌旗照秋水

滄浪波

入苑緑泱泱縠紋融暖光東風吹白浪照見赤龍堂龍堂負貝闕陰火春波熱鮫人賣髯綃夜夜唱明月

綺川遊

川水東北流川花照靑樓龍船載鳯吹日來川上游沙明屬玉止苕香翡翠畱漁郎蒲葉底网得雙吳鉤

茂苑思

輦路秋蓬滿野香團緑濕嬪娥粉黛愁嫣花鈆露泣鶯聲舊時好玉砌秋歸早東家胡蝶飛煙姿滿芳艸

白門答髙二聘君【以上元末在吳作】

戊申秋餘謫大梁季迪甞夢餘與若平生明日道路傳余已死季迪有夢餘詩己酉春正月餘侍親東歸迪亦應召來京師相對驚喜因出所賦夢餘之作余旣感季迪之念而復疑猶夢也歌以答之

結交貴知已不在早與遲嗟我識子晚深淺惟子知每於朋儕間擊節賞我辭前年吳城破子居我西馳交遊非不多獨念與子離相去日已逺數與禍患罹道路傅我死可信子尙疑日暮過我廬爲我涕交頥今年我還京適子應召來【葉】握手發長嘆示我夢我詩我昔患難中精爽無不之而子獨夢我與子若有期方子夢我初正我念子時春風鳥嚶嚶花發滿故枝爲買一斗酒痛飲春江湄生死固常理勿爲達士嗤

自題宜秋軒

予去官結小軒自適軒近秦淮松菊竹樹之外無他花卉且淸曠幽寂與秋相宜因號宜秋賦以詩

我軒南山下緑水圍繞之四時非不佳獨與秋最宜秋風入我軒便覺景物奇紅樹照西崦黃花滿東籬夜深明月來蕩漾軒東池池光與月色上下相逶迆我時坐軒中濁酒聊自持微飲不及醉陶然詠陶詩人言秋可傷我覺秋可怡至潔如屈平至淸如伯夷愛彼潔與淸竟忘揺落悲斯意獨領防但恐秋風知

贈錢祐之

祐之過余宜秋軒攜武肅王家譜見示感慨古昔賦此爲贈

村居無來轍漸與人事屏軒窻頗宜秋爽气接西嶺錢君曉過我跫然破幽靜踉蹡田中來衣屨艸露冷臨風岸烏巾上有雙蚱蜢示我族譜文歷歷星斗炳前王勲業在千載猶一頃諸孫尙醖借整若弓在防嗟我昧淺深所得如捕影潭潭百尺甃汲以尋文綆況玆坐窮僻習懶不自省君來實起餘如夢覺酒醒蠨蛸罥虛戶絡緯啼廢井何當照寒燈共此秋夜永

淮陰祠

朝登歌風臺暮入淮陰祠祠荒屋瓦落古木聲差差當時握漢兵劉項相交持舉足有輕重不負髙帝知區區假王封如何遽見疑良平一躡足帝心卽轉移全齊七十城實爲防穽機後來云夢遊此禍乃致之盧綰且稱王恥與絳灌隨居常獨怏怏握手逢陳豨事起倉卒間不意成誅夷呂后固不仁鄼侯亦忍爲先王重報功無乃此道虧至今淮水南落日啼烏悲津頭問漂母一飯竟哀誰

送參政錢誠夫之淮安

潮落大江渾烏啼曙色分公侯千萬騎送別隘人門威儀督府嚴禮秩節度尊兩淮甲冑士十年弓箭痕南陽與丰沛自古重承防

寄內婉素

天寒思故衣家貧思良妻所以孟徳耀舉案與眉齊憶汝事我初髙樓映深閨珠鈿照羅綺簮佩揺玉犀梳掠不待曉籹成聴鳴雞中吳惜防亂廿口各東西有母不得將獨汝與提攜我復竄逺方送我當路啼紛紛道上人無不爲慘淒今年我還家赤手無所賫汝亦遇多難典賣罄珥笄朝炊粥一盂暮食鹽與虀堂有九十姑時復修豚蹄膏沐弗暇澤髮落瘦且黧別來復秋深露下百艸淒破碎要補綴甘防需醬醯安貧兼飬老此事汝素稽作詩逺相寄新月當窻低

客館秋思

閒齋閟秋陰弱蕙風屢偃蕭蕭微涼至坐怯疎簾捲哀蟬聴漸急歸雁嗟已晚忽動故園思山川匪遙逺

夢防堂爲兪士評賦

楚客身未歸悠悠念庭闈江濤𨿽云廣莫阻魂夜飛秋陰天無星猿叫楓樹稀家門倐已到不失舊路防宛然上髙堂獻笑試舞衣焉知空明曙鐘動殘星輝難追夢中歡益發覺後欷安能附羽翼逺去仍相依

贈許山人【三首】

七十世所稀過此尢足喜山人腰腳健一日行百里身安子能養飲食具甘防擾擾天壤間如翁能有幾

其二

讀書不須多達理斯爲貴讀書未達理不讀亦何異山人識字少時復見一二乃知學道人心靜自可至

其三

我笑山中人猶未達此理患害每過慮聞利輙先喜利害何足驚死生亦命耳但使心不欺造物聴所止

送許山人歸長幹別業【三首】

我從長幹來君向長幹去春鴻與秋燕相逢不相聚當時三閣上緑鬢花如霧辱井不可尋累累種芋

其二

君家烏衣巷正對朱雀橋烏衣去已久斜陽樹蕭蕭紅姜嫩生芽紫芋肥長苖斯時一樽酒時赴東鄰招

其三

朝耕硯一區暮耕筆一尺疏食且不飽而況有囤積山人萬本韭冨與列侯敵治生不在多勤儉自有益

舟中有感

水性日就下大江日東馳不知舟行逺但覺靑山移我方念儔侶手反坐拄頥天風吹衣裳明月來相隨乘流非不住逝者乃如斯滔滔適意中忽然令人悲壯嵗難再得修名安可期

出臺獄復還洪都

福至本無象禍來非有因方憂觸羅网遽喜辭妖塵念此蓬藋姿忽遘蹇與屯倉黃圜扉中日夕與死鄰皇明眷私照寒谷回陽春旣免在滌牲復縱充庖鱗重沐飭冠裳濟濟立要津道路與我慶況我骨肉親歸來向妻孥秉燭語及晨猶疑是夢寐歡樂恐未眞嗟余抑何艱坎防多苦辛弱無勝力錐而欲舉萬鈞羸牛服鹽車遙遙西入秦進逢九阪危退迫尺箠嗔敢惜筋力疲所慮車摧輪哀鳴徒嗷嗷仰防空諄諄聴者無不憐誰復爲觧嚬終當脫羈鞅滄波浩難馴

曉發石頭口

石頭何斕斒左顧踞赤虎自非神力鑿那得此江滸精畜陰霧祕迹曠萬古耽視洪都城百雉列飛堵我船候明發值此春夜雨方欣土膏潤可以藝稷黍年丰米糓賤何憂在覊旅掀蓬望煙桞春水緑可醑終許著漁蓑撈蝦冨春渚

送陳管勾之鄱陽

朝與吳人辭暮送晉人別滔滔楚江水朝暮流不竭我來贊兩省僚友皆俊傑怪君气如虹欲立萬仞節靑蓮出泥滓不涴天性潔相期保貞固百鏈終不折

賦南昌亭送丁子讓之淮安

士不遇知己鬱鬱徒自憐亭長小丈夫不如漂母賢一飯尙足惜萬金那忍捐季亦泗上人勲業四百年南昌𨿽云小豈無士八千當時得英雄劉項可比肩柰何自棄之吝彼粥與饘重瞳且沭猴此輩何足愆均行淮陰道亭艸緑芊芊爲我奉巵酒三酹東風前

送滙東宋處士

驊驑駕玉輅志不忘春艸譬如藜藿人但識桑麻好十年遘憂患退縮苦不早回念春江魚洋洋在芹藻聰明身之累擁腫身所保歸去匡山中雲松可娯老

送方以亨還吳興

以亨來洪都省兄以常予因與之遊者累月旣而將還吳興其兄錄所贈詩見示余喜而作三章以餞之

艸有不可偃木有不可雕人心非秋蓬安得隨風飄憐君玉雪姿明月當淸霄葳蕤紫荊花輝映非一朝嗈嗈寒江鴈去去誰能招

其二

逺別腸欲斷近別淚滿纓交遊無不然而況弟與兄荒塗霜露繁哀角響故城去傷骨肉思住感鄕裏情還家及東作翳翳桑麻成

其三

賢女失之陋壯士失之貧相逢無所遺慷慨不得伸臨岐歌短章所道皆苦辛淮陰未去楚江摠復仕陳聊沽客中酒用酌還鄕人

送方員外之廬陵

十年在羈旅未甞憂別離如何與君辭愴如失羣麋君才非我儔語黙皆可師溫溫霜天裘細細當暑絺不勞綺繡文自然適時宜嗟我百無補不異面有眉旣乏視聴功寧免耳目嗤君行值重午髙花發橊葵荊人擊鼉鼔舟楫挾兩旗當時懷沙心後世爲水嬉作歌贈君別秋風以爲期

省中樹

掖垣東南有大樹陰可一二畝枝葉蓊茂望之蔚然豫章自兵興來巨材剪伐殆盡而玆木獨巋然城郭中其壽可喜也暇日步其下賦此

嘉木不常有大材世所稀紛紛拱把中得此翠十圍盤柯結層陰枝葉大且肥下防數畝庭芳映百堵扉六月不知暑蒼煙晝霏霏豈爲枕簟適實爲烏鳥依豫章冨材木剪伐事已非此豈不材者獲與斤斧違褰裳步南風空翠沾我衣徘徊望黃鶴嵗久將來歸

午窻坐睡甚適覺而有賦【省中】

昨夜風可畏今朝風可憐南風防煩暑稱此髙齋眠夢中聞松聲響如百丈泉不知何身世笙匏奏鈞天浮游淸虛中有類脫殻蟬旣信圖南樂更覺荘周賢生死俱兩忘況有俗慮牽何當防髙樹一臥三千年

白髮

員外方君長餘一嵗余髮斑白而方君則髭白一二因相顧笑嘆吾二人之早衰也且聞王政卹二毛則白髮固所當敬吾人其何悲爲述以詩

白髮無貴賤愁人先得之嗟我愁苦多四十髮有絲我愁寔累髮愁豈髮所爲白髮勿笑我可喜不可悲紛紛霄壤間防人得如斯

嵗暮書事

薄雲靄微陰江逺日易墜蒼然望平楚正與西山對防防孤鴻矯接接昏鴉退感玆嵗年暮矧爾時俗背賴有谷中蘭參差可爲佩

雨後過上藍寺柬方員外及泉上人

梵宮欝岧嶤碧殿抱緑水入門廊廡壞屋漏濕窻紙幽靜得丈室苔竹深且美孤華獨淸艶眾緑陰薿薿隔窻新雨足石澑響宮徴靑山如筆格重疊在書幾老僧知客至合掌來作禮已無千佛念爲發一笑喜嗟余服轅駒局促垂兩耳逢師類脫鞅空濶向萬里聖覺𨿽異教迷悟乃一理歸途有餘淸作詩示知己

對江望山【二首】

朝山翳其麓暮山翳其巓變態孰使之白雲與蒼煙我久不見山見山喜欲顚以我窺靑山料應山亦然喜極復自笑我何愚且偏靑山本無情於人何所憐因玆勿復道且聴薫風眠

其二

大山如龍蟠小山如虎伏以玆龍虎气不雨山自緑虹長飲其左雲長繞其腹山靈旣神異過者敢不肅我生敬靑山如對父與叔旦起髮未冠垂簾聴松瀑

晞髮【在南浦驛】

道人晞髮坐錄樹啼幽鳥江濶風雨晴雲多靑山少無聞眾幻滅不昧羣迷曉猶有問津人孤防望中小

發南浦

開船別西山迆向南浦防輕去自速初不用篙櫓蒼蒼煙中樹橐橐響斤斧一女沙上汲眾漁洲畔語我行嵗云晏況復逺儔侶回首北歸鴻翩翩下寒渚

過黃牛洲望西山

自我來西江未甞防西山西山一何秀遙映蒼波間天寒眾木淨日落孤雲閒當時珠簾雨髙捲不可攀至今煙靄中彷佛帝子還

夜過市汊驛【丰城北時酒醒月出有懷幕中諸友】

驛樓枕回洲湍汊聲活活霜蘆花猶泛煙桞葉漸脫月出鳬鴈鳴孤艕寒江濶酒緣風力退詩苦眞景奪何處寄相思浮雲楚天末

汊口與洪鎭撫夜話

我船行何遲君船下來急烏啼月初上鷗靜露已濕褰衣步危沙細語成久立回瀾激空穴風響相噓吸君才誠國士冨貴可俯拾臨流莫防劍恐駭寒江蟄

霧中望新淦縣

隔窻聞雞聲咫尺望新淦寒江白霧起驛樹連城暗彌彌浦漵濶晃晃日色淡亦有渡江人津頭觧孤防

泊五老峯下

初見廬山靑再見廬山白山形各異狀轉盻卽攺色方陰迷積翠忽霽金碧蒼煙與雲霧來往逓防羃時時山中禽不自辧巢室我行三往返眞態還未識山水猶若斯世事那可必

自湖西發舟望瀑布

泊舟廬山下北風吹不休山靈知我來故以風相防牽衣渉危沙曠然得平疇桞色緑尙淺芳艸靑以柔仰觀瀑布泉復作河漢流鑪燻旣冉冉鹿鳴亦呦呦乃因淹畱中終得此日遊向非風濤力那能極防捜作詩寓所感萬事無先謀

聞廬山雷鳴

雷霆有定位發聲胡不然玆山無冬春雷長鳴其巓昆虫不閉蟄蛟龍亦蜿蜒致令山中人厭聼禮不防我行值孟春丰隆發深淵衣冠凜危坐對越上帝前天變自當敬心中非有愆

望蘄州

未見蘄州城已見蘄州山諸山初不髙蒼石礪且頑想當至正時民物庶以殷大江楚西來萬里不閉關玆山獨儲英羣雄出其間遂爲禍亂堦滋蔓莫可刪憶我聞亂初我方總兩鬟侍立父祖旁聴說國步艱焉知三十年見此艸與菅骨肉亦已零安得髮不斑披榛欲弔古豺虎愴我顏蒼茫望茆宇日落孤舟還

過小孤

大孤俯如盤小孤儼而立羣山如從吏左右相拱揖孤根屹撐拄萬竅爭噴噏瀏瀏陰風旋慘慘元气濕江流亙其下震怒莫敢汲洑爲盤渦深馳作奔馬急躋攀或失手一駚不可及我來值秋晚木落眾鳥集勿爨夜船犀鮫人抱珠泣

贈漢陰老父

窮達信有命丈夫乃長貧堂堂七尺軀而憂多苦辛早隨丁都防馳逐車馬塵歸來不得意灌園漢江濱但恐女子知不畏醉尉嗔終當返故里共煮秋風蒓

過長沙弔賈太傅

才髙眾所妬年少眾所輕柰何文帝賢而乃謫賈生炎劉握幹運寛大易暴嬴涵濡三十年孰不爲政成生言胡不詳慟哭淚滿纓外防夷狄姦內謹七國爭禮樂與風化無一不可行帝心旣未遑廷論乃拂膺長沙卑濕地落日鵩鳥鳴臨湘歌短篇哀痛弔屈平𨿽承宣室問前席何足榮我來欲再拜祠宇久已傾荒苔剝斷碣滿目皆枳荊汨汨祠下水猶聞太息聲

望嶽麓

我爲長沙客不醉長沙酒爲愛麓山系舟城邊桞峯巒一何秀膏沭春雨後蛾緑淨洗籹方知朱鉛醜所嗟山中寺頽圮想已久嶙峋北海碑千載獨不朽信爲神靈惜長使山鬼守褰衣欲訪古日落辰在酉荒煙鳥雀喧竹宻虎兕吼老眼念後期未知重來否

望南嶽

我從匡廬來但覺諸山低嵯峨望衡嶽雲霄與之齊下有赤蛇蟄上有朱雀棲仰瞻祝融防俯揖紫蓋迷五嶺皆培塿三江爲涔蹄巍然南服尊嵩霍相提攜封秩崇君稱諸神咸朝隮丹書篆寶冊萬古封金泥百王重祀典赤繅借玉圭自非精靈通牲帛勞焚賫余方向逺道無由陟層梯蒼蒼煙霞中喔喔聞天雞緬想昌黎伯恭黙開云霓靈貺自昭格誠敬良可稽斯人久云沒感念徒含淒

過魏夫人祠

南嶽祕靈气丹霞淩赤氛中有紺髮姝云是魏元君手把紫虛錄印佩朱靈文素質如輕霞飄飄上煙雲三華弭絳節微月來繽紛繞之千靈妃從以萬鶴羣大藥濟羸弱紫府奏殊勲何當受眞典驂鸞入氤氳

衡陽逢丁防

我素有詩疾逢人卽談詩師友憐我勤遂以詩相期早與髙徐輩【乃髙季廸徐幼文也】逺慕黃初時【魏年號】時時發警防早爲詩人知爾來慙潦倒拙語勞吾伊篇章非不多聊足充覆醯衡陽識丁泰握手誦我辭我疾已成癖君復求我醫譬彼病渴人卻顧相如悲東風吹江花零落湘水湄情多未忍別因之贈將離

發衡州

一日白一髮十日皺一膚人生冰雪容終作鞾紋麄今朝淸鏡中已與昨日殊不憂須眉蒼但恐皮肉枯肉枯亦常理所念非壯圖有親恩最深撫養勞勤劬憐我幼失怙愛我如掌珠斯恩未及報不敢忘須臾書來得防問哀頓空號呼衣衾與棺斂弗得親走趨家山在萬里那能返故都樹頭啞啞啼愧殺返哺烏有子初學言行步要母扶已解索梨栗未知識之無重在托宗祀豈暇問賢愚弟妹皆漂零逺在天一隅仲氏久無信夢中時友於艱難斥鹵濱何以保微軀計工當已還毋乃東歸吳童僕各分飛僅有赤腳奴竛竮苦肺疾終夜聲嗚嗚憐渠亦解事剪伐供樵蘓異鄕骨肉逺賴此相支吾嗟我客梁楚隻身亦﨑嶇白晝畏豺虎夜防貍與狐所賴筋力彊竄伏幸無虞今年覺衰倦自怯行逺途東風洞庭波落日靑艸湖魚龍來欺人煙濤慘糢糊玆晨過衡陽霽景差可娯桃花白練帯春水緑菇蒲感此顏色妍暫使憂心蘇萬事信有命拊膺長嘆吁

湘女

湘水緑彌彌湘山碧峩峩空明影上下但覺禽鳥多我方駐輕橈聴彼湘女歌湘女淡掃眉素頰垂兩螺幽蘭結短佩徐行拂靑莎春風吹衣裙芳香動微波淑質自妍麗不待綺與羅眞修愼所適窈窕山之阿盈盈靑樓婦日暮將如何

湘江道中思常宗

暮江散微雨風定波自碧一鷺立不飛雙鴻逓相直餘煙菱女唱新月漁郎笛此處忽懷人相思杳何極

湘竹有題

朝行湘竹下暮宿湘竹中云情與雨態萬變俄不同宻宻深翳日疎疎細含風新梢露裊裊老節煙蒙蒙紛如千靈妃從以萬靑童旛幢列縹緲環佩揺丁東來從蔚藍天步入東華宮悵望不可卽翩然若驚鴻夭矯喜而笑低徊俯乃恭質堅本外直性潔緣中空籊爾中矢揉之可彤弓冰雪誓不易肯與時污隆今朝揭春晴更覺翠色濃戢戢瑯玕叢忽見桃花紅直疑路不逺便與桃源通我欲捐輕舟褰衣入崆峒春禽迎我啼音響偕絲桐終當聴山雨自號蒼筤翁

瀝澗灘

一灘復一灘十步九盤錯厓崩亂石礙轉使水勢惡谽谺鱷張牙屼崛蛟鬭角百躬牽莫前一駚卽退卻余舟何猛鋭獨與萬險搏篙迎旋渦支纜入欹樹縛齊心忘親讐葉力濟勇弱方危信宜懼過此亦足樂寸嵲能摧車何必盡劍閣向使一不諧羣命未敢托超然望西巘眾緑生逺壑丹砂明赤箭中有不死藥服食信可慿願借麻姑鶴

曉發祁陽別劉啟賢

羣山抱洪流盡日行曲折坡回出平曠始覺人意悅晨櫛辭陰嵐夕飲得皓月微茫縣郭小樹屋逓顯滅深桞積逺煙孤華燦余雪入籬聞書聲徑就野老謁跫然喜客至細語共茗啜諸生誠朴野未解習禮節幾壁如塗鴉指鼻墨盡湼皆是農家子釋耒甘受業勿謂此輩愚畎畆有俊傑出門復登舟暮雨正淒切前途問尙逺髙榕亂啼鴂臨流發新詠聊以散鬱結防合自有時何勞念離別

過道士洑

楚之沅湘細宴山形如道士俯伏之狀因以名山其東南麓有呂安撫墓在焉

玆山如靑蜺俯飲江水曲邦人失偉觀目以道士洑中有百嵗墳石室防�木當時錮三泉鳬鴈祕金玉畋師辟虎豹武士禁采牧未爲玆山榮竟爲玆山辱至今湘漢流到此屢回伏春風吹急雨石斷積蘚緑亦有斧斤聲丁丁響幽谷

過仙冡巖

蒼崖何巖巖眾石鑿紺黝仙人已羽化蛻骨尢未朽當空玉棺破歷歷見跟肘劍作朱蛇盤函使白虎守及聞上古氏殯殮初未有委棄無貴賤顙泚蠅蚋口陶瓦易衣薪宅兆貴深垕方春尙埋瘞掩此骼胔醜斯人獨不幸暴露嵗月久何當絕攀緣掇拾歸培塿𨿽臨不測險結搆亦已就【葉】玆言信非迂臨風重回首

零陵感春

舟行苦滛雨雨晴身亦輕暢如辭喧卑振衣登髙明羣芳沐春容瑩然眉目淸萬緑陰薿薿孤禽語嚶嚶憶昨初戒途飛雪沾我纓桃李寂未華一二春艸生漂泊復防時花落已縱橫花落非足惜念此嵗序更慷慨向秀笛從容桓伊箏曠逹自不凢悲憤何當平嗟嗟髙世士亹亹勤修名

瀟湘八景

靄靄復霏霏橫霄曳夕暉巴人與湘女相逐買鹽歸回望墟煙處蒼茫隔翠微【右山市晴嵐】

其二

今朝罷漁早掛网堤邊樹云斷一峯靑斜陽在坳處癡兒晚睡醒卻訝東方曙【右漁村夕照】

其三

孤塔望中靑鐘聲隔洞庭蒼山不可及煙濶浪防防憶似寒山寺楓橋半夜聴【右煙寺晚鐘】

其四

風攬湍花晚江寒波欲凝凍僵業漁者歸載一船冰一白迷沙渚柴扉認有燈【右江天暮雪】

其五

輕防掛春風倒映湘江緑天低浦漵逺歸向誰家宿遙指落花西黃陵廟前屋【右逺浦歸防】

其六

江橫秋艸白日落寒沙淺鴻鴈萬里來翩翩下平逺欲墮更低飛斜行兩三轉【右平沙落鴈】

其七

風急雨浪浪孤舟夜正長江湖隨處惡何況是瀟湘今夜殘燈裏無人不斷腸【右瀟湘夜雨】

其八

湘水秋更淸湘月秋更白光輝一相蕩水月不辧色何處洞簫聲巴陵夜歸客【右洞庭秋月】

登三夏故城【二首】

寒樹無柔柯秋艸有勁葉原空鶻孤騫山晚云萬疊登髙得平曠人馬皆意愜思挽角胎弓相從雁門獵

其二

關前葉猶靑關後艸已白气候本不殊山勢有阻隔風髙鼔角動日落川塞黒邊鴻一聲來壯士亦變色

過長平有感

驛路石犖確驅車邁荒村川逺蒼煙涼黃沙浩無痕問是古戰塲長平名尙存有生四十萬共此入厚坤發軔暴虐秦六國漸並吞至今遺殺气艸木葉盡髠余哀寄山嶽上有愁雲屯控馬爲追弔白日慘欲昏西風叫邊鴈淒然傷旅魂

至太原【縣去城南五十里王維太原祁人也】

唐俗本儉嗇古風猶在玆山長水流邁泉脈注東菑氓事耕牧外鄙朴無他爲何當起右轄共詠雉麥詩眉庵集卷一

欽定四庫全書

眉庵集卷二

明楊基撰

七言古體

遊穹窿山

昨日出遊今日還登臨未盡湖東山紫藤花落髙樹下翠羽鳥啼深竹間泉停峻石淨可掬磴倚絕壁危難攀攀蘿試上最髙頂天風兩腋超塵寰廻視羣峯摠在下擬接浮丘同解顏【一本無末四句有人生跬步卽天險不獨瞿塘與劍關二句爲結】

姑蘇臺

姑蘓臺下淸江晚斜日江心照闌檻臺上西施醉捧心江邊東越愁甞膽鴟夷裹屍去不還麋鹿散迹遊其間功成卻羨陶朱子一葉扁舟弄雲水

雪坡約餘同入杭旣而弗果臨別索詩賦此

十年不醉西湖酒夢寐春風萬株桞滿意從容覓舊遊短衣疋馬隨君後孤山梅花斷橋月此興旣發中忽否停驂索我題詩送握手躊躇爲之久江堤霜白萬馬滑城角鑿落掛北斗前鋒已逺後已動弓箭束腰槊在手借問軍中誰最賢紫髯太守勲名舊範公兵甲陳平計方寸耿耿無不有當時結束事楚國日間十策晦其九萬里曽瞻上國光一麾復出三城守至今錢塘與湖秀父老傳誦弗離口去年逡巡防朝斑予得沗爲幙下友今玆祀釐尙祀事黼黻籩豆薦芹韭禮樂三千固未遑趙王鼔瑟秦王缶君侯入城如父母兒女掃街霜滿帚莫向江邊聴蹋歌一夜相思成白首

著色西湖景和張光弼韻【時杭正被苖完虐甚】

昔日西湖最佳麗稚緑新紅無著地日光爛漫注黃金恰似而今畫圖裏繞湖髻鬟翠萬堆行雲行雨相往來魚吹碧浪送歌舫手當玉槃行酒杯但知身在歡娛內肯計年光逐流水若尋昨夢問風流不及丹靑一張紙

約範園看杏花

西園杏花如雪明年年看花春滿城烏紗小防挿花舞碧羅窄防穿山行花今仍發當年道淨洗胭脂眉淡掃僻處休嗟車馬稀內家園裏猶芳艸東風回首防人存粉悴香憔不忍論錦瑟金錢誰赴約鳯笙龍管謾招魂月斜徐步花枝下欲折生紅淚盈把莫怪無人看此花當年已嘆遊人寡風雨陰晴每願違便湏攜酒趂春暉明朝靑子花零落鶯老梅酸蛺蝶飛

艸堂芙蓉孟冬始開遲莫可傷作詩慰之

東鄰芙蓉花已歇西鄰拒霜亦開徹艸堂一樹初著花錦蕋瀟瀟間疎葉也知地僻竟開晚不見重陽好時節池寒夜靜看不休月白霜淸照愈潔愧無樽酒澆遲暮且爲花從盛時說憶昔開元太液池緑水朱闌颭紅雪鸞輿毎煩天子顧玉缾甞詔才人折零落江湖事總非露艸煙蕪共淒切衰颯如君也不多相防勿用長嗚咽

尙梅軒

江堤雪消春水漲吳人看花車百兩梨花輕盈杏花俗只有梅花淸可尙剛風一吹色殊絕霽月暫照光欲蕩一枝斜橫修竹外數朶迥臨流水上孤髙百卉不敢先豈獨區區丈人行山人尙梅如尙賓兩屐莓苔曉相訪淸樽慰花對花飲香雪紛紛落盆盎莫待東家玉笛吹花間容我靑藜杖

王叔明長史畫

白雲英英山簇簇緑蘿陰埀樹如屋鳴琴彈罷坐碧蘚手揺羽扇坦其腹南風徐來生晚涼衣裳颯然荷染香世間萬事若流水呼吸湖光醉一觴

棘竹三禽圖

棘刺揺揺風蔌蔌一禽驚啼兩禽宿空山日晚腹猶饑何處藩籬有遺粟杏花春雨小樓西撫捲彷徨不忍題願作尋常雙燕子年年飛入未央棲

食燒筍畱題陳惟寅竹間

春雷一聲萬簮玉參差亂迸莓苔緑斬來掃葉當逕燒何異燃箕煮秋菽登盤查牙玉版肥焦尾碎剝蒼龍皮山人大嚼無以報寫作林間燒筍詩

詠七姊妹花

紅羅鬭結同心小七蕋參差防春曉盡是東風兒女魂蛾眉一樣靑螺掃三姊娉婷四妹嬌緑窻虛度可憐宵八姨秦國休相妬腸斷江東大小喬

贈鑷工王生

湘娥剪筠編櫛齒鸞刀寒凝鸊鵜髓鉊華拂刅秋霜飛兩防春山愁不起靑銅自照顏色好粉垢脂痕驚一掃三十六宮妬少年背指梨花笑春老細骨輕軀珠翠蛾玉膚紅映鴛鴦羅明朝面皺白髮多王郎王郎柰若何

畫爲包師聖題

疎簾半捲絲絲雨菱葉荷花暗江渚水近松深徹夜涼不用開襟揺白羽隔岸人家住緑陰偶來聼我坐彈琴聊將白雪猗蘭意銷盡紅塵汗馬心

沈仲眞自徳淸折苔梅一枝見惠

江南地暖雪不落臘月梅花滿巖壑今年正月冰雪多梅蕊靑靑尙含蕚夢斷寒窻風雨中遙想西湖總蕭索野人逺自山中來寄我橫斜春一握碧苔繞枝花半露翡翠明珠相間錯玉骨寒封紫繡衣冰梢翠剪靑螺殻初疑老樹鱗甲動更覺霜禽羽毛薄生香入手未敢嗅一日春風到樓閣與君別來須髮蒼心迹未逺怍匪昨忽向江南見似人顏色皎皎殊不惡笑呼春酒白玉壺且復淸吟對花酌苕溪雪消生杜若畵舫靑簾恣行樂明日相思賦逺遊東家許借孤山鶴

趙元畫懸厓圖

懸崖無根谷無底樓閣參差半空起不信神工斧鑿成人間至險無如此我對畫圖猶拊膺何況﨑嶇險處登槿樹籬邊堤似掌藕花池上月如燈

夜聞異香

玉河低斜眾星皎白露橫飛濕幽艸異香何處忽飄揚鬱鬱霏霏徧穹昊驀焉隨風驚旖旎稍久欲尋還縹緲褰衣四顧但澄碧正似萬株丹桂繞恍疑眞仙鳯輦過芬馥鑪燻散云表復疑寒兔搗霜王臼丁東杵龍腦道人六鑿久空寂臭味色聲俱一掃黙然鼻觀相感通此豈天花故紛惱絪緼自散還自滅聞佀不聞神不擾世間萬有等虛幻臭腐神奇心所造須臾斗轉金气肅刺刺微寒欺破襖自展羅衾向壁眠一任秋風防池篠

贈道士呂紫巖

巖松靑靑巖石紫紫巖仙人躡朱履一簮星斗月光寒手把芙蓉扣元始巖下琪花樹樹春巖前流水泛靑蘋前身自是純陽子何用重尋回道人

巧石雙松圖

松蟠怪誕龍形矯石嵌玲瓏雪膚巧何事淋漓水墨圖髙堂六月秋風早秋風吹雪山腳動瀑布飛來濕瑤艸翠幹危撐日月低霜根倒挿雷霆繞山中黃葉已蓋地獨有煙蘿靑裊裊夕露猶含碧海秋春霞已破丹山曉平生愛松並愛石何異江鳬得蒲藻醉裏䢐徠若可登人間艸木慙枯槁豫章將軍顏色好十年走馬淮陰道索我題詩寫壯懷詩成已覺松杉老

淸溪漁隠

淸溪秋水淸如練歷歷魚蝦皆可見緑蓑酒醒鴈初飛風急蘆花吹滿面溪南一帶是靑山逢著埀楊便可灣謾道白鷗閒似我漁舟更比白鷗閒

聞蟬

眉庵四十未聞道偶於世事無所好尋常惟看東家竹屈指十年今不到微軀之外無長物寒暑一裘兼一防妻孥屢嘆升斗絕不獨無煙亦無竈身輕自笑可駕鶴眼明豈止堪窺豹人情世故防爛熟皎不如污恭勝傲有瑕可指未爲辱無善足稱方入妙此意於今覺更深靜倚南風聴蟬噪

畫馬

古人畫馬如畫竹貴在蕭蕭去凢俗骨欲權奇尾欲輕不用丰騌與多肉當時精妙稱曹覇人與驊驑意俱化信筆爲之自有神忘卻龍媒是圖畫此馬滿身花作團大宛三日到長安若教引見南薰殿應賜殷紅瑪瑙盤

贈故人全王孫

兄爲柱國弟開府門吏紛紛皆繡斧敕賜龍河百畝宮畫防彤弓映朱戶金鳯盤胸白錦面如紅玉紫虯須六宮曉逐諸王入八府春隨宰相趣東風忽念江南好寶騎防花踏春艸茂苑鶯聲醉裏聴建章桞色愁中老回首瀛洲艸木新蒼顏白髮照烏巾都將秋水蛇紋劍贈與長安遊俠人

嘆道傍野花

煙蕪淒淒秋色老夕陽穿樹照梨棗野花一簇道傍開細蕊繁英出深艸我來采薪露已晞落莖滿地黃葉飛偶從荊杞得麗質肌膚玉潔生光輝花得人逢花亦喜靈妃粲然露玉齒小朶誰簮寶髻雲幽香不到銀瓶水臨風折花重嘆息細數花名思未得人生歡樂在相知莫恨從前未相識

夜宿靜嘯軒

寒風瀟瀟枯葉響緑窻梅影隨燈上龍腦香燻雲母錢鳯團暖送仙人掌東家夜半雞唱獨西林月黒烏啼兩明朝相憶鳯凰臺臺邊春艸靑靑長

巢云爲周孟基賦

白雲無心本無住聊結雲巢與云寓十年種得云滿山云復畱人人不去以云作巢人未知云爲窻戶云梁楣巢中除云一無有幾席枕簟皆云爲人言我巢云一朶我非巢云雲巢我是耶非耶何足云云我我云無不可雲臺諸將千鐘祿萬里靑雲電經目人生冨貴等浮雲何似巢云數椽屋

金陵對雪用蘓長公聚星堂禁體韻

黃雲凍凝不成葉十載江南無此雪朱簾十二曉開齊正值千山鳥飛絕墻腰檐角危欲墮竹頂松梢重將折偏來舞殿鬭輕盈忽上金釵易消滅誰家沈火吹笙坐著處銀瓶呵手掣脂凝香靨罷晨籹臉暈微渦散春纈帶雨欲拈仍作片因風誤觸俄成屑漁蓑向晚畫難工歌樓未曉光盈瞥怪事休驚越犬吠丰年毎信吳儂說欲和東坡白戰詩冰滿霜毫硯如鐡

聼老京妓冝時秀歌慢曲

春云陰陰圍綉幄梨花風羅衣薄白頭官妓近前歌一曲才終涙先落收淚從容說姓名十三歌學郭芳卿先皇最愛芳卿唱五鳯樓前樂太平鼎湖龍去紅籹委此曲宜歌到人耳潛向東風作慢腔梨園不信芳卿死從此京華獨擅塲時人爭識杜韋娘芙蓉秋水黃金殿芍藥春屏白玉堂風塵回首江南老衰髩如絲顏色矯深嘆無人聴此詞縱能來聼知音少說罷重歌爾莫辭我非徒聼更能知樽前多少新翻調一度相思一皺眉

送劉子逺歸廬陵

宮槐陰陰鶯嚦嚦細雨楊花飛不得朝回把酒問東風不獨送春兼送客畱春且爲行人飲世間萬事邯鄲枕但得還家莫厭貧十載異鄕空衣錦

喜客來

壯年不愁長作客亦不暇愁須雪白但愁金盡酒樽空辜負長安好春色閉門三日生緑苔失意忽聞佳客來急拈春衣典春酒正值滿樹梨花開花如冰雪人如玉妙舞淸歌歡不足黃昏客醉酒未醒細雨鶯啼梅子緑

送張教諭

鑑湖五月涼風起荷葉荷花香旎旎先生到縣花正開濯足船頭弄秋水聖朝復興文武科諸生習射更弦歌他年大比登髦俊應報新昌縣裏多

雨中看花

靑靑楊桞深深竹雨裏絳桃開一簇羞將瘦蹇逐金鞍著屐防花仍不俗花枝淨洗胭脂面老眼驚如夢中見已春色過三分何止東風吹一片只恐天晴是暮春半隨流水半成塵淡煙芳艸長幹路作意能來有防人

春日白門送範謙還四明

白門花開春酒香參差桞條如酒黃栁邊沽酒勸君飲別意迥與江流長江花近接瀛洲艸宮樹鶯啼燕歸早白馬銀鞍遊俠兒雞鳴爭入金陵道金陵自昔稱佳麗虎踞龍蟠天子气緑防將軍衛霍功黒頭卿相金張貴紫陌遙遙十丈塵鳯笙牙板奏靑春相逢金水河邊客半是公車待詔人君今掉頭歸故國欲傍雲松防山色親老冝承菽水歡時淸不用芻蕘防到家春深花未稀竹筍嫩白江魚肥登堂奉親兾親喜蜂蝶故繞斑斕衣多才如君世稀有珠韜玉韞那能久明日徴書到四明期君更酌金陵酒

送李琴川謫臨海

南風雨來塵作泥稻花豆莢生初齊一人失意解官去席上眾賓顏色低輶車欲發未忍別感慨握手立大堤緑荷爲杯樹爲蓋碧酒蕩漾靑琉璃玆行觸熱向甌越咫尺浙水分東西或登龍門探禹穴或上鴈宕聞天雞天臺桃花千萬樹中有睍睆黃鶯啼𨿽云竄謫異憂喜眺望自可窮天梯韓潮桞播夜郎白吉士往往遭傾擠蕉中之鹿塞翁馬此事何足含悲淒但嗟靈物困污瀆無一出手相提攜不然寵辱實命致毋乃天不哀羣黎渡江秋風未十日織女須嫁牽牛妻自甘沈匿守太拙寧復乞巧陳爪梨嗟余遘患屢遷逐親見郿塢爭燃臍金多位重胡足恃頃刻變化如雲霓君年五十發漆黒壯气欝欝衝端倪驊驑歷塊偶蹔蹶終展迅追風蹄經過虎阜坐石壁爲我拂拭苔中題

冝秋軒桂

軒東古桂一株花已爛漫人無知者偶夜聞香自東來旦起訪之得於荒庭廢苑中余旣嘆其不爲人所賞識而復嘉其不以無人而不香也繞樹嗟悼慰之以詩

冝秋軒東一株桂香葉婆娑擁寒翠秋堂夜靜風滿簾時覺幽芳來拂鼻淸晨曵履訪幽獨一徑靑苔雙戶閉離離嫩蕋虫絲蓛防輕花落深砌金露濃更宻苞粟凝珠疎復細半粒能含萬斛香一枝解奪千姝麗當年此地競攀折月戶云窻敞秋霽金樽灔泛緑色酒翠袖涼簮寶妝髻西風防度人迹絕獨有幽花能防綴村荒地僻霜露繁摧折紅蘭凋紫蕙瞥然一見眾憂失不意孤懷得佳麗繞之百匝未忍去筆以長歌悲莫繼更深月出擬再來明日紛紛嗟滿篲

冝秋軒梅

萬松嶺上梅千樹踏雪年年防花去湖邊十里翠裙腰盡是防花醉眠處花今憔悴不如前人亦飄零二十年夢魂不到西湖上春色自繞南枝邊今年防花來杜曲一樹寒香照茒屋別是人間冰雪魂肌膚綽約淸如玉雪更玲瓏玉更溫春風入頰淡無痕數聲殘角黃昏後獨自相防半掩門

贈別徐季子

徐君昔爲吳學官玉壘劍具魚皮鞍千金毎贈壯士別一語恥作儒生酸庭前手種萬修竹窻戶颯沓煙霏寒南風醉眠雪覆簟西月對奕星羅盤維時海內冨文學爭飾黼藻窮研鑽諸生面試鸚鵡賦座客頭帶鵕鸃冠我方年壯髮漆黒朋視班馬慚蘓韓飛鳴欲厠九苞鳯絢爛未讓五色鸞君來勸我意無鋭少抑汝气粲可觀驊驑受駕就矩步健鶻斂束摶風翰吳門一別二十載鬼物變怪驚百端相逢白下恍夢寐方巾闊帶麻衣寛道傍再拜問所歷細語欵接平生歡君言誓欲拜我母爲恐此別重來難母今九十兩足痺風雨半榻茒茨安今朝山中得束筍嫩者香軟供晨飱百年自足三釡飬晚景忽此船行灘君才所施無不可經史滿腹皆瑯玕酒酣文史孰比擬彊弩激矢江奔湍明朝到京學小隠惟有繞屋山防岏櫻桃爛熟梅子大荷葉出水靑團團行當散髮坐白石何用秉筆趨金鑾

送吳居易

黃梅雨晴葉重緑南風棟花開防防故人謁我此山隈帶束烏犀防輕縠入門相顧如夢寐名姓𨿽忘面仍熟久之稍稍憶舊遊尙恐非眞問童僕遂昌先生【鄭元祜也吳中老儒】客滿座君時雄辧眾賔服先生博學且敬君況我才疎敢相逐蘓臺一別已十載世事飄如電經目羨君遊俠印屢懸嗟我巢傾卵俱覆去年謫官向河洛手腳酸皸雙鬢禿歸來親友半死生不意逢君此江曲摩挲老眼爲君喜更覺君顏美如玉龍江花落乳燕飛芙蓉葉大筍過竹殺雞沽酒招我飲爛醉頹然坦其腹深情宻意語未終舟楫匆匆去何速臨流索我題詩送詩句難工羞再讀廬山東來五老峯大孤小孤靑亂矗著我茅茨一二間悠然醉把東籬菊

題宋周曽秋塘圖

右宋周曽秋塘圖一卷前元皇姊大長公主所藏也前有皇姊圖書印記後有集賢學士諸詞臣奉皇姊教防所題自大學士趙世延王約而下凢十六人時鄧文原袁伯長俱爲直學士李洄以翰林待制居京師爲監修國史實至治三年也元運方隆皇姊雅尙文學一時名公鉅儒以文章翰墨寵遇當世其盛蓋可想見元旣革命此卷遂出江左吾友薛起宗得於其私沈祥氏一日攜以見示且徴題詩餘𨿽不獲援筆其間而一十六人者猶及親炙一二袁鄧二老又皆先子之友不可作矣把玩再四敬題於後

陂塘九月菇蒲老菱葉無多荷葉少無數飛來白鷺明一羣遊去靑鳬小寒云弄影忽成霞雁帶斜行下淺沙晚色不隨流水去秋光都在拒霜花當時內殿春風細紫衣傳教詞臣醉鮑謝文章沈宋才詩成曲盡秋塘意塘水秋來景漸疎低煙斜日照平蕪鴛鴦去盡芙蓉死空向人間看畵圖

北山梨花

余卜居金川【是金陵城西北門也】去北山無十里毎淸明時梨花盛開輙動洗籹之想鄰友薛起宗邀余防者再俱以猥俗所系不能如約昨又期出郭風雨泥濘弗良於行起宗爲折一枝相贈喜而賦此辛亥暮春五日

北山梨花千樹栽年年淸明花正開薛君好事兩邀我騎馬防花攜酒來看花出郭我所愛況是梨花最多態我牽塵俗不得赴花本無情花亦怪君今折花馬上歸索我細詠梨花詩冰肌玉骨未受飾敢以粉墨圖西施東坡先生心似鐡惆悵東闌一枝雪重門晚掩沈沈雨疎簾夜捲溶溶月月宜淺淡雨宜濃淡非浪白濃非紅閨房秀麗林下趣冨貴標格神仙風一枝寂莫開逾徧朶朶玲瓏防應皓腕輕籠素練衣蛾眉淡掃春風面自須玉堂承露華何事種向山人家不愁占斷天下白正恐壓盡人間花江梅正好憐淸楚桃杏紛紛何足數只有銀燈照海棠海棠亦是嬌兒女

句容送蔡惟中

昨日立秋今日涼蔡子束書歸故鄕我來未久子遽別子豈與我如參商自慚貧無槖金贈解劍換酒澆愁腸醉酣月出重露滴梧飄金井芙蕖香眾賓諠嘩笑口我獨不言情傍徨豈徒戚戚兒女態感舊懷古增悲傷憶昔追遊茂苑上白馬紫轡靑絲韁子方年少冨文學面如紅玉肥有光黃金曉酬西館客緑錦夜贈東樓娼三公走檄辟作椽兩府交薦除爲郎風塵一別未十載短鬢蕭颯俱老蒼黒巾籠頭著野服微雨鵠立官道傍自云匍匐事販鬻蓋屐巾箑紙筆將匪爭刀錐競微利聊復糊口走四方我聞此語重嘆息助以喞喞鳴寒螿丈夫失意固如此屠狗買畚庸何妨曲江之西沙桞黃夜逐落潮登野航相逢故友或相問句曲岡頭一艸堂

贈許白雲

白雲老翁樂且貧眼如紫電烱有神麻衣紙扇趿兩屐頭帶一幅東坡巾淸晨扣戶走過我謂我舊是諸侯賓入門長揖肆雄辯動引四代卑先秦初疑傲睨意骯稍久漸覺情眞淳從玆興至毎一到不問風雨並昏晨矯如野鹿不受縶去不可挽送乃嗔我來杜曲少朋舊一境二姓惟朱陳租徴稅迫夜繼日未暇與我談逡巡荒村不意得此老洗我三斗胸中塵我時信口答所問怪我出語多驚人翁年耳順學不倦片言有益書諸紳我慚習懶竟成癖日影照腹腳未伸起來巾櫛不自理一飯且飽南湖蒓諸生幼弱學久廢數字費我言諄諄翁來相對輙太息謂可館閣胡沈淪人生冨貴等泡幻達何可喜窮何顰紛紛道路餓死骨半是臺省公侯身龎公未爲無所遺夫婦白首防陽民翁聞我語乃大呼我共醉華陽春正須狎暱到鷗鷺何必影像圖麒麟秦淮雨過秋水碧中有一尺黃金鱗明朝買魚期再酌我自掇拾山中薪

喜雨爲黃明府作

今年太嵗集在酉謂可三錢糴米斗入夏兩月無雲霓焦捲黃枯滿田畝句容縣尹黃叔度晝夜蹙額疾其首脫巾跣足禱諸廟龍井神祠一一扣精誠信可貫金石頃刻雷公訶電毋一雨五日三尺深髙壠低田無不有芃芃茂葉云防防蓛蓛輕花雪紛揉邦民歡喜夜無寐起賀買盡村中酒淸晨扶防謝縣官微君吾儂將散走尹言此豈我輩力自是天公憐爾叟嗟余貧無牛十角終嵗筆耒事糊口硯田得雨墨濡足庶免饑寒累朋友今朝野老邀我飲艸艸杯盤薦梨藕醉後狂歌喜雨時詩成謾續諸公後

杜伯淵送新米

山人送我【闕】米粒粒如霜新可喜雨舂風簸落紅芒照眼明珠絕糠粃饑腸欲食未敢炊未及秋甞羞祖禰憶我初來嵗方旱焦穗萎苖將槁矣不意玆晨見精鑿此寶更將何物比終嵗勤勞農可念不耕而食餘堪恥歸買淞江雪色鱸持向髙堂奉甘防

月灣秋影

句容有水號明月灣毎中秋月圓而水中見影方半相傳葛仙翁幻術爲此分題送友

千江明月秋無際獨有灣頭明月異灣頭十五月方半璧嬋娟半猶未月明在天光在水水月天月本無二豈緣醉眼自圓缺防碧成朱醜成麗不然水府食妖蟇毋乃神仙爲狡獪姮娥亦學半面籹太滿恐爲人所忌圓非眞圓缺非缺造化掀騰等兒戲我來送客秋正中香影婆娑落霜桂邀我同吟月影詩自愧詩脾少淸气眉庵集卷二

欽定四庫全書

眉庵集卷三

明楊基撰

七言古體

夢題雲山圖

夢中有人以雲山圖索詩因題四韻覺後惟記其首二句爲足成之

前山嵯峨後山聳大如盤龍小飛鳯千巖萬壑春雨晴浮雲載山山欲動平生愛向雲山居漂泊尙作雲山夢明朝拂袖歸故山萬頃白雲和玉種

省掖觀梅和宋艸堂韻

玉肌瘦怯春風惱唇紅不褪香雲老綺窻人靜月初圓笑覺飛璚顏色槁羅幄銅瓶小幾邊銀燈疎影硯臺前一株初破休輕折半朶猶含最可憐宮籹近眼人爭愛卻恐愁多零落快莫教纎手嗅東風誰畫生香與眞態

西省海棠

山西陳則威以晉無梅花以管勾職初來江西卽求識之省左掖東檻有海棠一小樹則威尢鐘愛之日數次至花下風雨昏暮不忍去也甞索余賦詩餘時迫於案牘不暇舟行湘中梨杏桃李毎得厭觀獨無海棠因賦此補其缺云

山西公子虯髯客到處尋梅認香白春風省掖海棠開暫去還來拋不得嗟我有癖常自笑不意逢君同此癖花枝雅麗不妖艶我輩尙徳不尙色曉窻云暖風日妍數朶娉婷春半折睡損紅綃膩有痕舞酣金殿嬌無力銀燈不如微月照珠簾更著疎煙隔飛燕輕盈冨貴姿玉環態度神仙格此日凝籹靑瑣外當時擅寵沈香北繁開似妬卻防半吐欲言終黙黙豈惟人愛亦自愛不獨春惜當誰惜細雨重陰也防來莫對空枝慢相憶

千葉桃花

豫章气候差早春未半花已岑寂省掖後苑有千葉桃一株人未之知也眾卉已謝芳艸如積偶與員外方君過其下初開數朶色韻標度殆非人間所有豈所謂瑤水之遺也歟繞樹百匝賞之以詩壬子二月十七日

江花先好還先落二月芳菲已蕭索掖垣一樹獨開遲嫩葉蘢蓯抱香蕚朝來小雨浥輕紅春色千重與萬重防注定知煩曉露剪裁寧不費春工春來到處尋桃李不道東闌花自美傷心世事總如花何用勞勞行萬里

憶北山梨花

辛亥淸明予與薛起宗聨騎遊北山飲酒大梨樹下時花盛開余有詠北山梨花詩壬子淸明偹員江西省幕風雨兀坐案牘如山積緬懷北山之集邈如夢寐撫景感舊紀之以詩

去年淸明花正繁騎馬曉出神防門千桃萬李防未了小逕更入梨花村低枝初開帶宿雨髙樹爛日迷朝暾柔膚凝脂暖欲滴香髓入面春無痕靑霞玲瓏翠羽亂白雪照耀瓊瑤溫折花對酒借艸坐花气暗撲黃金尊薛君起舞爲我壽勸我一曲招花魂須臾明月忽到樹主人送客惟防髠羅巾欹斜烏防落醉眼況復知淸渾村中至今爲故事笑我自是劉伶孫我慚不答竊自慶大抵此樂皆君恩今年淸明坐西省雷雨兩日如翻盆羣花削迹淨如掃眾緑旣暗不可捫豈無淸錢換鬥酒案牘雜沓窮晨昏伻來督責至訶詈面微發紅气毎吞未能摶揺跨雕鶚詎免束縛同雞豚人生屈辱乃淬礪百鏈正欲逢盤根自知力不舉一羽彊欲扛鼎追烏賁晚晴汲井試新火紫筍緑薤供盤飱歸來飯飽對妻子萬事反復何足論

壬子淸明防花有感

熈寧五年壬子淸明眉山蘓公防花於錢塘吉祥寺金盤防藍獻花者五十三人有詩曰吉祥寺裏錦千堆前年賞花眞盛哉道人勸我淸明來腰皷百面如春雷打徹涼州花始開是其事也洪武五年基與員外方君防花於西江省掖節值淸明嵗亦壬子去蘓公三百年矣嘆公之不可見而猶以誦公之詩也因賦長句以記嵗月庶爲後三百年張本云

吉祥寺裏千堆錦緑髮仙人對花飲腰皷金盤五色藍醉歸猶帶花枝寢東風壬子防淸明三百年來寺已傾沙河塘上癡兒女猶誦錢塘太守名防花我亦逢壬子況是淸明非偶耳莫論南浦與西湖楚水吳山正相似靑蓮居士識前因金粟如來見後身總不能知塵外刼也須曾是防中人

邀方員外防花

金昌亭西萬株花胭脂玉雪爭紛拏春風攜酒防花去騎馬徑到山人家花深樹宻無逕入下馬徘徊映花立紫蕚風微翠防香紅絲露重烏巾濕別來防負防花期客裏匆匆見一枝白下橋邊寒食後廣陵城外緑陰時今年花最逢春早準擬淸樽對花倒人意方邀酒伴來花枝已向東風老花𨿽漸老仍堪折猶勝紛紛滿蹊雪且共芙蓉幙里人坐防海棠枝上月

樟樹鎭舟中作

儂是吳淞釣魚叟全家生長吳江口遲鈍長飛眾鳥先迂疎毎落諸人後城中父老少相知鄕裏兒童亦見欺幾上細抄髙士傳壁間大篆考槃詩春風百艸承膏沐彊擲漁簔親案牘胥史猶嘲吏事疎妻孥欲笑形容俗羸馬長途恐不堪君恩何日許投簮半篷秋雨煙籠水數防寒星月滿潭

泊舟桑落洲望廬山

桑落洲前泊舟好對面推篷防五老石罅泉從樹杪來山坳云向峯尖繞風墮初黃未黃葉煙暝將棲已棲鳥莫問漂零與壯遊飲不能多須醉倒

聞鄰吹笛

江空月寒江露白何人船頭夜吹笛參差楚調轉吳音定是江南逺行客江南萬里不歸家笛裏分明說鬢華已分折殘堤上桞莫教吹落隴頭花

春江對雪

春云作寒飛鳥絕花雨紛紛暮成雪江山最好雪中防況是東風二三月披蓑漁立桞邊航戴笠僧歸竹外莊艸暖尙迷雙鷺白樹寒先露一鸎黃我愁春雪防難久重爲江山更回首莫煮淸貧學士茶且沽緑色人間酒

春江雪霽

煙嵐蒼蒼雨蒙蒙春雲淡白春霞紅扁舟江上行十日盡在郭熈山水中今朝推篷更奇絕兩地江山皆玉潔又是王維著色山十幅屏風盡飛雪參差琪樹當春起零落天花隨春水鸞鶴三千月殿中芙蓉十二冰壺裏當時玉堂防畫圖自謂此景世所無而今老眼見眞景始信二老畫不誣人間妙筆奪造化往往天眞乃如畫意象經營自逼眞按圖索駿風斯下須臾雪霽天宇碧一色瓊瑤蕩春陌桞自輕黃艸自靑縱有此圖無此筆眉庵居士非好奇爲嘆此景無人知都將摩詰圖中意冩作春江雪後詩

雪中登黃鶴樓

洪武癸丑臘月十一日夜抵武昌是夜風雪交作向曉雪深二尺因登樓賦此

黃鶴樓前水平岸春雪當空舞撩亂東風知我欲登樓助以瓊瑤作奇觀昔人黃鶴去不回我騎白鳯橫江來遙看歷歷漢陽樹一色盡是梨花開人間何處最佳絕百尺闌干滿江雪气壓滕王閣下云興髙庾亮樓中月瀛洲咫尺非難到鶴背琪花落烏防載酒誰能問謫仙題詩未必無崔顥江山得此淸無敵頃刻銀蟾蕩瑤碧更著仙人紫綺裘臥聴呂巖吹鐡笛

雪中登黃鶴樓

平生不願萬戶侯亦不願識韓荊州但願武昌連日雪日日醉登黃鶴樓樓前絕景冠今古況有繽紛雪花舞玉樹參差認漢陽瀛洲浩蕩迷鸚鵡江頭兒女走欲顚謂我自是騎鶴仙白雲飛盡黃鶴去此景不見三千年我拍闌干爲招手世上神仙果何有桃李非無頃刻花江湖亦是逡巡酒他日重來五百春樓前花艸一畨新相逢不識純陽子何用重尋回道人

湘中見春雁

蘼蕪葉長春蔟蔟雙雁忘機相對浴東風何事不飛歸應念江南春艸緑燕山宻雪正茫茫況有桃花水滿鄕畢竟不如歸去好楚雲湘水是他鄕

登嶽陽樓望君山

洞庭無煙晚風定春水平鋪如練淨君山一防望中靑湘女梳頭對明鏡鏡裏芙蓉夜不收水光山色兩悠悠直教流下春江去消得巴陵萬古愁

長江萬里圖

我家岷山【先生原籍蜀中嘉州人因祖仕江左生長吳中遂家焉】更西住正見岷江發源處三巴春霽雪初消百折千回向東去江水東流萬里長人今漂泊尙他鄕煙波艸色時牽恨風雨猿聲欲斷腸

湘江秋意圖

湘江澄澄漢江緑芷葉蘭花映斑竹一聲欵乃雁雙飛數防靑山淨如玉蒼梧回望是荊州楚雨吳雲恨未休無夣可聴湘女瑟有人方倚仲宣樓

湘漢秋晴圖

讀書不願賢良舉朝醉覇陵暮湘渚兩鬢從添鏡裏霜十年聴徧江南雨呼鷹臺上愛秋淸鸚鵡洲前防晚晴紅葉蟬聲湘寺逺碧潭鴻影漠川明湘波漢水愁無盡畫裏江山聊一哂舉世惟稱王仲宣當時亦有周公瑾

湘陰廟梨花

癸丑二月廿日泊舟湘陰廟下廟東圃有棠梨一株花猶未開因念辛亥春與薛起宗賞花於鐘山之北賦詩酌酒爲一時勝集壬子嵗宦居豫章追憶舊遊甞與員外方君道其事復有詩寄薛今年見花於湘水之上不惟北山之防不可尋而豫章僚友亦相望數千里外人生漂泊蓋如是也舟中岑寂賦詩一首且歸以示方君預與起宗締來嵗之約云

平生厭防桃與李惟有梨花心獨喜海雪樓前雪一株嵗嵗淸明醉花底北山岡下花最盛千樹玲瓏圍緑水前年騎馬賞花處我與河東兩人耳靑苔滿地芳艸合只有黃鸝映花蕋當時美人東閣上寶髻慵梳初睡起鏡裏爭先試一枝眞態欲將春色比樓空燕去花自落細雨黃昏淚如洗疎籬蕭蕭茆屋破況復臨春開結綺我時賞花仍弔古花亦燦然爲露齒歸來婆娑簮滿防十日羅衣香不止去年相憶豫章城咫尺春江如萬里今年邂逅洞庭曲細蕚含愁照淸泚人至魂消楚雨中花應斷腸湘煙裏三年勝遊不再得百嵗歡娛能有防吉祥牡丹非舊夢都桃花亦如此更約明年載酒來莫笑花前人老矣

畱題湘江寺

瀟湘縣前山繞城緑陰滿地聞流鶯入門下馬松逕濕防櫚花開春雨晴山僧知我攜客至袈裟鐘磬下榻迎汲泉敲火煮新茗茶香鼎潔泉甘淸龕燈照佛佛像古舎利五色眞身明黃金布地孔翠帳旛蓋聨絡皆珠瓊飛來巨石臥靑兕以爪扣擊成金聲十年足迹走萬里福地往往迷榛荊玆山信是無量壽百千萬刼完不傾乃知願力自廣大天神守防邪魔驚我來作禮繞三匝寶花如雪天樂鳴便從眞如入妙覺豈有世网能相嬰同行僚友二三輩勸我冩石防芳名他年老眼得再覩風雨剝落莓苔生

祁陽行

黃鶴樓前漢陽雪嶽陽樓前洞庭月自謂人間無此淸到處相逢向人說祁陽江頭春更佳彷佛似是神仙家黃鸎亂啼萬竿竹緑水縈抱千株花千紅萬碧深相映雞犬無聲茅屋靜野老回頭喚不譍忩忩況是通名姓水流花落岸東西只隔疎簾路已迷天下於今皆樂土何須更覓武陵溪

皂角灘

煙蘿樹防松夏緑更換春花紅千山萬山無所聴鷓鴣杜宇啼春風穹崖斕斒髙百尺快劍無痕鑱翠碧寶气朝凝五色霞丹光夜燭三分日我從章江出彭蠡巴陵長沙洞庭尾防徧衡廬兩岸山行盡瀟湘一江水輕舠短楫辭零陵似與亂石爭功能牛刀慣熟中肯綮郢斧神防回鋒稜男兒性命固可惜底事矜誇向羣石鷗邊短艸一枝笻牛背斜陽數聲笛

湘中四詠

黒翎紅嘴花間鳥映花一防瑚小當時如意擊東風萬語千言啼未了雕玉籠開出綉楹海棠庭院雨初晴美人按拍教鸚鵡學得霓裳四五聲【右鸚鵡】

其二

棠梨花開滿山白白鷴飛來春一色黃鸝紫燕大匆忙不道花間有閒客卻嫌香露污春衣立向湘江映夕暉鷗鷺相逢莫相妬一雙還拂楚煙歸【右白鷴】

其三

湘江兩岸無茆宇湘竹陰陰覆江渚春來未聴一聲鶯只有鷓鴣啼暮雨憐渠亦是他鄕客苦向人啼行不得縱教行得也消魂那得行人不頭白【右鷓鴣】

其四

暖風晴日融春晝閒防花陰雞吐綬綺縠都將防羽妝紅絲不待金鍼綉疊疊胭脂縷縷金龍紋盤錯鳯紋深慿誰剪作鴛鴦帶雅稱佳人翡翠衿【右錦雞】

過髙郵新開湖微雨有詠

殘虹曉落西陂岸雨腳斜飛鷗鷺亂扁舟盡日畫中行荷葉荷花香不斷船頭老翁一尺須斗量菱舟兼賣魚兒能鼔柁女蕩楫何用聰明多讀書

夢緑軒

余與徐君防文同謫鐘離結屋四楹防文居東楹余居西楹文甞賦詩曰夢裏緑陰幽艸畫中春水人家何處江南風景鶯啼小雨飛花蓋深有意於故園也

蜀山【蜀山乃吳中山名防文所居在焉非西蜀之山也】江頭萬章木細艸幽泉防修竹五月六月山雨晴空翠紛紛滿衣緑杖藜或來陰下行雲影不斷涼風生靑連翠結欲無路彷佛上有黃鸝鳴去年吳城正酣戰卻倚危樓望蔥蒨今年放逐到長淮萬緑時於夢中見夢中見緑覺始知索我亦賦夢緑詩逢人說夢子堪笑替人作夢餘何癡世間萬事同野馬覺後非眞夢非假五色過眼本虛空冨貴於人誠土苴南風劃然吹夢破樹頭不知微雨過從今寤寐俱兩忘靜與白雲相對坐

舟入蔡河懷徐防文

憶初見君江浦外七尺長身齒含貝君年未冠復新婚錦帶吳鉤紫絲佩豪姿俠气颯蕭爽春鴻輕便秋隼快結交梁楚燕趙間追慕亷藺羞郭解誓將弓槊事鞍馬恥作寒儒服巾帶余時瑣屑箋虫魚折幾寒燈冩秋芥相逢一笑恍自失不異低岑仰髙岱殺雞爲黍三日談深中肎綮入餉骱方喜師君竟兄我巵酒動輙受百拜停觴爛漫出險語磔裂鬼膽窮百怪天然淸眞去雕飾王嬙西施洗鉊黛潄芳雋腴再三讀項上之臠左手技癢礪秣互掎角十防一二八九敗余實羨君敏且愽君亦憐余彊而邁英雄敢誇君與我彊弱不止楚敵蔡孟瀦豪士渤海髙【李迪也】時復峙足如鼎鼐髙才於我十倍丕尙嘆追君力不逮縱橫千字戚生筆疊宕百韻余公萊【幼文與余唐卿作萊邁詩二百句甚工】僧房秋迥鉢聲長雪屋香銷燭痕在淸遊未竟夕漏終落月殘星悲一慨激烈正醉金陵酒漂泊共泛濠梁載城荒地僻生計拙時脫春衫倩人賣破樓夜雨鄰鐘急委巷秋風茅屋壞斯時愁絕正難禁君獨相防勸余耐別來奔走向西洛面色痿黧病新差章臺握手須臾立胸臆梗塞若有礙平生恥作兒女悲此別戚戚若有槪今朝過蔡將入陳漸見舟艫艤灘瀬平漪細石魚跳渚斜日低煙雁橫塞相思無柰客中愁聊述長歌歌一再

鄭州道中

北風如刀吹靣裂敝裘無功塵絮折星稀日出勢尙嚴滿袖霜花厚如雪馬上沈吟苦憶家江南十月賸春華金錢晚菊低叢葉緑蕚盤梅小樹花

寄題水西艸堂【爲楊公輔作】

鴛鴦湖東武塘西桃花滿川蒲葉齊春風二月微雨霽鵞鴨拍水黃鶯啼推窻只有參差桞桞色波光淡於酒烏紗官防半籠頭紫竹漁竿長在手平生愛讀內景書往往適意追禽魚開門懶迎俗士駕拄杖毎扣髙僧廬客來舉酒邀明月細瀹松濤煮春雪但覺身無俯仰勞安知世有東西別今年扈從來大梁錦袍白馬靑絲繮信陵宅畔暮鴉集朱亥門前秋艸黃輪畨夜直中書省霜華滿巾須髮冷粉署香銷紫綺袍碧梧影落黃金井魂夢時時到艸堂曲欄花藥漫分行他年得遂歸田計多種墻陰十畝桑

畱別楊公輔

將還榮陽夜集公輔東齋酒酣索詩時銀燈結花漏下二鼔賦此畱別

紫簾凝煙碧香繞銀燈結花金粟小主人捧酒起勸賓離別長多防長少明朝騎驢鄭圃東白沙黃葉滿林風知君此際能相憶笑指燈花映酒紅

送朱明善少府

胙城主簿冰雪骨天濶霜淸見飛鶻家住西湖第一橋半生詩酒笙歌窟斜肩兜子總宜【舟名】船九里松陰十里蓮松下防山船上宿小娃隨索賣花錢鶯嬌蝶妬春如綺一夜東風變桃李回首梁園望故鄕咫尺吳山四千里吳山漸逺音書絕兩鬢靑靑未成雪烏防朝辭鄭圃煙鹿車夜挽蘭臺月上官不憚路道長豈問冨庶並荒涼正須到縣招竄匿要使枳棘皆耕桑婦女飬男種麥食有雞豚衣有帛兒童不識成丁勞父老能歌縣官徳慚余亦是榮陽簿虎牢關下成臯路有酒誰澆紀信魂無人敢畫鴻溝渡鄭衛由來本懿親相思只隔大河津愁將艮嶽風前桞持贈山陽笛里人

並州對雪

春風雪花大如手匼匝防防撲窻牖入水消融鴨緑醅隨鶯防綴鵞黃栁人誰能來剡溪棹我獨痛飲淵明酒白髮沙頭罷釣翁睡覺蓑衣頻抖擻

眉庵集卷三

欽定四庫全書

眉庵集卷四

明楊基撰

歌行

齊老曲廼夫婦齊壽時年八十三

生齊年復齊老當年齊種長生艸艸色蘢蓯日夜芳白頭夫婦長春好夫婦於今同防嵗五十年前三十二記得花開共撫兒新來折得蟾宮桂親齊老子登科此樂人間殊不多東家新婚柰爾何

鐡笛歌爲鐡崖先生賦

鐡崖道人吹鐡笛宮徴含嚼大古音一聲吹破混沌竅一聲吹破天地心一聲吹開虎豹闥彤庭跪獻丹扆箴問君何以得此曲妙諧律呂可以召陽而呼陰都將春秋二百四十二年筆削手譜成透天之竅價重雙南金掉頭玉署不肯入直入弁峯絕頂俯瞰東溟深王綱正統著髙論唾彼傳癖兼書淫時人不識我不厭防有使者徴球琳具區下浸三萬六千頃之白銀浪洞庭上立七十二朶之靑瑤岑莫邪老鐡作龍吼丹山鳯舞江蛟吟朂哉宗彥吾所欽赤泉之盟猶可尋更吹一聲振我淸白祖大鳴盛世載賡阜財解慍南風琴【先生注春秋一本名透天關】

擊築吟贈張思亷

擊築和短吟一擊意已深但聞築聲怨未知擊者心君子復何如而欲酬萬金萬金不足貴所貴在知音

董君行贈董冠軍

防敵非失榮脫死尙稱智累累幾上肉一一生頭翅同行數十人謫戍逺將置翻言念君親向指白日誓臣不棄鄕井臣不背主義願瀝方寸血灑濺天與地江潭白虹起斜貫日色翳亂揕姦守胸用飽饑鱷噬歸來皮膚在顏慘色逾厲乃知壯士勇異彼兒女戲或降或爲虜此寧不少愧我歌董君行庶發丈夫志

白頭母吟

白頭毋烏頭婦婦姑啼寒抱雙股婦哭徵夫母哭兒悲風吹折庭前樹家家有屋屯軍伍家家有兒遭殺虜越女能嘲楚女詞吳人半作淮人語東營放火夜斫門白日橫屍向官路母言我儂年少時夫妻種花花繞蹊夫亡子去寸心折花竇花窠成瓦埒十年不喫江州茶八年不歸姊妹水蘭芽菊本已凍死惟有春風薺菜花只憐新婦生苦晚不見當時冨及奢珠簾臺榭桃花塢笙歌院落王家府如今芳艸野烏啼鬼火燐燐日未西儂如葉上霜死卽在奄忽新婦固如花春來瘦成骨婦聴姑言淚如雨妾身已抱橋邊柱總使徵夫戍不歸芳心誓不隨波去

附杜彥正同題次韻

白頭母徵人婦銀釵零落鳯凰股天寒日暮練裙薄脈脈無言倚庭樹良人何在西從軍出入干戈死爲伍腰間寶劍霜雪光逐隊齊行斫妖虜鼓衰力盡生死決野曠天靑塔鈴語鬼妻悲號鬼爲舞淚血如珠濺行路郎今一去歸何時櫻桃花開春滿蹊側身西望骨欲折千里煙塵暗邊埒君不見東陽禦顧渚茶年年上供天王家月團小餅盤龍鳯玉塵十襲浮霜花秪今防亂殊未已武夫競爾誇豪奢大明揚輝照村塢願見淸平好官府延秋不聞烏衣啼版圖復入無東西翻慮此身先奄忽不見親収杞梁骨落花防防墜紅雨遲郎歸來華表柱若爲化作紫鴛鴦一雙飛上靑雲去李道士歌

先生學醫並學仙朝采參木夜煮鉛丹成雞犬飛上天靈气化爲五色煙珠宮璚樓花爭妍紫鳯白鶴靑瑤編亦有窈窕蛾眉千緑鬟靑頰云埀肩手把玉磬彈水弦儵然而來忽而旋一語不泄空畱連但見碧霧籠蜿蜒歸來城郭久已遷海水枯涸成桑田疲癃之人瘡痍膻傴若病鶴膂跧寸七入口無不痊矍鑠起舞衣蹁躚報以白壁直萬錢珊瑚木難云錦箋長揖自愛禮數防倒騎赤虯不用鞭疾如飄風送飛鳶曽不少畱我意懸丹臺崚嶒俯九淵淸虛自是龜巢蓮我無羽翼相後先譬彼食蜜皆中邊十年空齋坐寒氊兀與老衲參枯禪時有嗔愛來相牽未若得兔忘蹄筌嵗月滚滚東逝川欲返內景無夤緣道固可授不可傳恬無爲神自全何當吹笙導防旃相顧一笑崆峒巓

九峯行

九峯山頭白雲飛飛來化爲遊子衣遊子思親去不返靑天漫漫白日晚父骨未入土兒心安可休恨恨天河水夜夜東南流東南流向何處去流向九峯山下住九峯九朶靑芙蓉古今累累馬鬛封父生有身死有骨何當函置白雲中豈爲吳淞山水好父骨未埋心未了而今結廬向墓傍休官甘就吳淞老南風吹送孝亷舟買地千金何足酧白雲倚門兒子去三江明月夢悠悠

招鶴詞爲薛復善賦

朝放黃鶴去暮招黃鶴歸翩翩兩黃鶴朝暮相隨飛朝飛向三山暮歸向遼海𨿽云城郭是但覺人民攺曽邀王子晉去謁浮丘公丹霞映碧水萬里瑤臺風瑤臺十二樓琪樹珠花繞時與五色鸞雙飛啄瑤艸天風一飄蕩瞬息三千春回首淸淺處拂拂揚輕塵靑鸞旣西飛丹鳯亦髙舉獨招黃鶴歸靜對黃鶴語黃鶴如有意起舞春風前一笑上黃鶴逍遙淩紫煙

黃鶴生歌贈王錄事叔明

君不聞眉山道士徐佐卿化爲黃鶴朝太淸還君金僕姑畱得千載名又不聞穹窿小仙徐子貞翩翩自稱黃鶴生鏈形蓬萊山鳯臆紫燕膺千有六百年飛上白玉京玉京錦貝闕十二樓五城娟娟萬靑蛾吹笙沓相迎黃鶴生骨相奇金衣霜裙纎指而洪髀不飲華池漿不啄靑田芝恥彼五色鳥覽徳輝下之浮丘不能招八公不能騎飄然從西來不使上帝知帝遣紫虛君魏夫人夜乘白鸞來相追瑯霄頃刻九萬里追之不及鸞聲悲黃鶴生請少畱爾爲黃鶴舞我爲黃鶴謳便須吹玉笛登爾黃鶴樓樓髙防百尺見三島十洲瓊珠金光艸鐡网瑚鉤樓今已槌碎瓦礫三千秋黃鶴生孰爲儔毋乘腰纒人扶揺上揚州揚州瓊花已枯死仙人不復來遨遊黃鶴生鉗爾口母啣紫泥書寄與西王母王母見爾笑起作小垂手黃鶴生來爾聴昆侖十二峯朶朶芙蓉靑上有翠羽箭金鏃孔翠翎爲我取之來射此天狼星坐令談笑間四海煙塵淸爾亦策爾勲我爲爾勒銘更呼薛少保圖爾雲臺形黃鶴不肯顧長鳴掉頭去路逢銕龍君亹亹道其故龍君勸不止竟觸龍君怒手挽黃鶴衣醉叱黃鶴住黃鶴不敢去飛繞三花樹夜深銕龍醉不醒黃鶴髙飛不知處

玉鸞引

鐡厓翁昔有二鐡笛字之曰鐡龍今亡其一昆山顧仲瑛得蒼玉簫一具號玉鸞遺翁配之瑛旣爲謡索予和之以引云

丹穴鸞蒼霞翰素質琳瑯玕衡度尺只寛中心空洞合混沌妙諧律呂有七竅如星攢紫鵷彩鳯廼其侶嬌歌妙舞花成團羿妃久藏桂宮裏弄玉求謀遺蕭史調得仙家別鵠吟吹落虎頭金粟耳太霞仙伯鐡厓翁昔豢洞庭雙鐡龍雌龍入海去不返雄兮鰥處瓊林宮虎頭憐之作婚媾洞房溫和配成偶絕勝玉杵聘藍橋從此翁甞笑開口畫堂甲舒屏風翠煙凝暖春云濃大缾酒防鸚鵡緑滿頭花挿鴛鴦紅鸞兮運居巢龍兮弄橫竹不須再奏合懽辭且聴和鳴太平曲太平曲斷還續一轉一拍相節促諧宮恊徴宣八風四海萬年調玉燭

玉仙謡和阮孝思作

二女仙圖從人持旄前引一仙騎白牝鹿一騎靑騾又婢持翚扇在後畵妙入神霅溪錢翁筆

赤岸無波海塵起蟠桃枝上花成子玉仙邂逅赴瑤池云角淩空月如水孑孑幹旌引素霓神防步蹙靑騾嘶佩環流響入碧落霧鬂約掠風鬟低鸞尾金寒欹扇影朱衣濕露香痕冷銀漢斜回星彩沈漸漸扶桑耀初景齊州九防春微茫六龍騰駕催晨光踏歌不到碧雲夢胡蝶牽愁愁正長防霞一滅瑤臺路想象徒憐蕣英慕靑鳥千霜去不還猶許畱情向毫素

附金典籍徳孺同題

紫皇宮闕開中天鸞書晝下邀羣仙神防玉斵新蹄圓蹀上送雙嬋娟虹埀橋雪踏路鞭風馭騰霧寶幢金節相後先宛在銀河影邊渡侍兒顏色春花明照耀十二樓五城飄飄宮徴相諧鳴按歌齊唱升天行升天未成曲愁壓巫山緑朝朝暮暮湘水深湘妃帝子徒勞心東飛烏西飛海變桑田知防度燭龍肯緩羲和轡流光應向人間住流光不住將柰何坐令蛾黛秋霜多手摩銅狄嗟蹉跎人生誰似學仙好翠掃鬢華長不老下視寰垓入煙艸岧嶤瓊臺夢要丹霞姿旁人可望不可追佩環一落空中響世上猶存千載思

釣鰲海客歌

松陵陶生振甞遊鐡厓先生門視予有師友誼介其所知周谷賓索予歌其號曰釣鰲者爲走筆云

我昔西遊三湘與七澤洞庭彭蠡一窄鼓枻東遊東海濱丰神飄飄逢海客問之不肯道姓名但見虯髯電目面鐡色自言平生釣鰲不釣魚曽跨瀛洲涉蓬壺仙人五六輩拍手相招呼畱連寓宿瓊臺上倐見晹谷升金烏烏光焦燒瀚海底神鰲在焉知有防把竿埀犗餧不吞努力載山行贔屭金鉤一彎新月如上有徑寸明月珠珠含夜光烱如火潛精伏怪驚蹌趨眼小鯨鯢似魴鯉翻濤拔浪吹香餌捲衣欲裂供朝餔爭柰揚鬐掉尾悠悠逝笑擲長竿亂釣絲出海底珊瑚枝珊瑚枝枝堪翫弄一聲欵乃開煙霏金沙長灘三百里紫泥污衣慵濯洗蘆花雪花飲瓢空臥枕緑簔呼不起海客海客胡爲乎勸爾敲鍼作鉤但釣吳淞鱸烹銀斫雪矮篷裏相薦數斛瑤漿酤洗君平生耳聴我長短歌歌聲激裂湧海波陽侯九首天吳十眸爲我起舞歌婆娑停歌慷慨三嘆息風雪來時才頃刻不如待時棲舊磯袖手安心飬筋力筋力飬旣就漁具還持攜重施龍伯國人技一展絲綸連六歸

春風行

春風吹花快如剪桞條婆娑顏色淺四更急雨作輕寒零落餘香上苔蘚街泥污人不出戶彊以一樽聊自遣西家酒熟復苦貴收拾春衣倩人典齋廚久斷魚肉腥細嚼芹葅勝禁臠時平戚戚恐寒饑況乃厄運愁不免醜妻念我憂無薪私防破簀炊戶楗客來嗟吁但枯坐慙愧不得具茶荈今朝棠梨開一花天气自佳日色晛西南諸峯宛在望暖靄晴煙張翠巘去年驄馬虎丘前醉折櫻桃隨步輦只今咫尺烽火隔髙柵長營依塹轉極目郊原艸樹空那得鉏犁到溝東吳自經五世亂四百餘年絕兵燹物盛還衰滿則此理甚明知者尠嗟予親老諸弟隔晝夜蹙額眉不展巷哭鄰呼不敢聞何暇諄諄問牛喘樓前旌旗芳艸濶紫燕未歸簾半捲呼兒挿花向晴昊手把短須吟更撚準擬靑鞋到處遊繞堤蒲桞春泥軟

山中云歌

漠漠山中雲起自山上石天風一飄蕩云與山俱碧白雲嵯峨不岀山道人心與云俱閒明朝我亦乘雲去相遇蓬萊縹緲間

春愁曲

小樓十日聴雨臥春云作團拂簾過金黃楊桞曉初勻雪白梨花春半破東家蝴蝶飛無數西鄰燕子歸兩个玉關萬里尺書稀春風不似春愁大

新弦曲

張新彈舊曲新弦聲未和一彈一轉軸莫道換弦聲亦換響比舊時增一半不敢臨風快快彈郤恐新弦急還斷舊弦棄置君莫悲曽似初弦新上時

結客少年埸行

情如飛絮任悠揚心與遊絲共短長花底若教連日醉座中猶可少年狂新調錦瑟爭傳譜巧制羅嚢別貯香衣以鳯翎分縫織帶將蛇角徧鞓裝豪名獨擅秋千社俠气平欺蹴踘埸白璧一雙酬劍客明珠百斛買名娼金丸挾彈章臺左寶騎聞箏太液傍梅子短墻羞擲果桃花深塢笑分漿毎嘲春比人先老不信愁如海叵量猶有舊時桃李夢尙隨蝴蝶到遼陽

毬塲曲

軟紅十里平如掌馬蹄踏沙輕不響金袍玉帶五陵兒飛騎擊毬珠作賞身輕擘防馬遊龍防仗低昻一防紅倐忽飛星入云表據鞍回袖接春風有時隨地香塵滚楊花亂撲桃花粉就窩奪得笑歸來月牙輕旋驪珠穏一生嬌貴厭朝天不信人間有倒懸但得花間風月好打毬塲上自年年

病駞行

駞峯黃駞茸紫曽防黃金獻天子燕山雪深沒駞耳錦韉糢糊駞不死去年隨軍下東越越江水渾沙艸熱毛焦肉爛骨欲折回首卻憶燕山雪燕山雪不得歸駞饑駞渴誰能知伶俜反遭牛馬欺於乎駞兮爾勿悲爾峯可食茸可衣利爾衣食孰爾毉

廢宅行

弓刀掛墻旗拂瓦行人過門須下馬日暮將軍縱酒歸白棒橫街人亂打朱門一閉春艸積官印斜封泥涴壁守卒収鰕屋後池鄰翁曬麥堦前石簾幕當年盡綺羅网絲顚倒腐螢多杏梁風雨丹靑濕時有野鳩來做窠樓臺易成還易廢前年猶是桑麻地

負簔行

黒風吹雲江雨急破篷蕭蕭衣被濕妻孥頂笠待天明我亦負簔中夜立大奴操瓢不停手小奴張燈照鼉吼君不見杜陵茅屋嘆秋風此厄命窮無不有

醉歌行贈朱彥明別

西風吹老淮陰桞秋色遙連大江口楚漢爭衡未解兵一杯且盡髙陽酒豎儒可罵冠可溺底用文章呈百丑亂世功名才唾手不論鳴雞與屠狗自將雙劍報漢公更輟千金酬漂毋英雄百萬賭一擲肯對兒曹奪升斗東家權利競刀錐聞之恨不雙耳黈【他口切耳邊纊也】我生貧無屋半畝嚢錢數緡粟在凍餓長居野老先飛騰已落他人後君今著鞭辭培塿野樹遙遙迎馬首爲問伶俜輿下人將來頗得蘇息否

梁園飲酒歌

我生之辰木入斗烏啼東井命壁守壁爲文府斗爲嵗許我文章播人口三齡能言學誦詩四齡指字識某某五齡琢句對虛實聨靑儷黃配奇耦客來當座賦短章四韻不待八義手九齡六經已畢讀掩卷背誦無掣肘丰儀翩翩秋宇鶴顏色濯濯春月桞鄕閭每辱師長愛學校恥與兒童友毫分縷析辧同異務植嘉糓去稂莠揮毫直欲五色爛倚馬未肯一字苟龍蛇擬將赤手摶富貴謂可拾芥取文塲馳騁竟一蹶鬐鬛局促俯其首歸來焚膏坐長夜盥櫛不暇面塵垢淬鋒礪鍔期再防狐豕隳突羣兕吼豈惟文運遭迍否無乃歷數厄陽九自慚定亂非鉊槧束縛經傳事南畝畊童樵稚課朱墨塗抹破硯掃獘帚東藩諸侯逺見徴白璧纁賁林藪屢辭不獲始彊起野服長揖坐談久靑閨午箭傳滴漏紫幕鑪薫散春牖時翻玉檢題鸞鳯復賜銀箋篆科蚪鵑啼花落燕鶯飛頃刻浮雲變蒼狗遷逐西行泣楚囚倉卒弗及拜慈母初移鐘離復入汴山路匍匐十日走皮焦足胝汗浹踵手防羸蹇背有負嚢資空乏衣破裂無以補綴謀諸婦婦言別久簮珥空借舊乞鄰無一有髙堂姑老蠒女幼日羞魚鰕買梨藕愳無紈帛禦姑寒安得吳綿爲君厚余聞愧赧雙臉赤灑淚出門心欲朽病軀有僕不得將藥食扶持賴親舊寒沙古壘泣英靈落日疎林嘯猿前途尙逺節屢換白露應候月在酉榮枯萬變類觀奕憂憤百結如錯鈕筋力衰頽臥猶倦須髮頒白照逾醜盡將得失付忘言且醉梁園一樽酒

癡頑子歌

癡非癡兮頑非頑淸晨掃雪夜掩關恥道焦螟爭觸蠻齷齪自處癡頑間生涯秪在靑防岏拾枯汲深忘險艱披煙捫蘿亟躋攀朣朦月出東海灣謂是上古白玉環直欲走海赤手扳禁之不可誓不還道逢敱翁樂且閒相顧一笑玉齒殷十年采藥不下山倒駕鹿招白鷴神經祕牒鳥篆彎時復竊讀見一斑往往亦辧跖與顏今年從翁來帝寰勸師愼勿忘舊山山中春泉響潺潺松花落蘚香斒斕醉聴黃鸝眠艸管不博人間玉筍班

白葛篇代贈

白葛細如絺千絲復萬絲南風池上防顏色正相宜昨日夫君別啼痕滿袖垂

其二

白葛軟含風輕盈望若空釧露金條脫佩映玉玲瓏浴罷羞單著催將半臂籠

其三

白葛白如霜裁衣當暑裳冰紈羞皎潔霧縠讓輝光念是夫君贈秋風忍棄藏

憶昔行贈楊仲亨

嗟我憶昔來臨濠親友相送妻孥號牽衣上船江雨急辟歷半夜翻洪濤濠州里長我所識憐我一月風波勞呼兒掃榻妾置酒買魚炊飯羞溪毛酒酣話舊各涕泣鄰里怪問聲嘈嘈明朝府帖促蓋屋旋斸瓦礫除蓬蒿大竹爲楹小榱桷覆以菅艸並索綯君時亦自長幹來爲我逺致書與袍宻行細字讀未了苦語渫渫如蠶繅収書再拜問所歷燈影照夜吳音操異鄕寂寞遇知已歡喜豈止餽百牢藤牽蘿繞互依附濡沬相潤脂和膏薫風晝眠竹幾靜落葉夜掩柴門髙黃須爲汲東井水翠防或送西家醪中書大官捧檄下霜鶻脫鏇鷹解絳君前挽騾我後防陟險攀峻隨猿猱饑腸午渴掬澗飲甘滑不啻靑葡萄到家倉卒席未暖復此赴汴同輕舠厓髙水澁石澑急時復著力撐長篙予生有弟皆異域漂泊幸與君逢遭君才自是伯者佐比擬管樂卑蕭曺方期補劓拯焚溺詎肯析利窮秋毫比來縣邑久蕪廢亦有桑柘柤梨桃遺民可鳩業可復應屈君輩揮牛刀他時解綬歸故里相期結居吳江臯

眉庵集卷四

欽定四庫全書

眉庵集卷五

明楊基撰

長短句體

梅邊讀易

世言麋鹿野我更野於鹿呦呦山嶺間未聴人聲先退縮行隨桃花飲流水白石淸泉諧所欲落日雙松薜荔靑東風百艸防蕪緑赤山山下飬親處【赤山在吳縣天平山南五里許義曰仰天蓋範文穆慕文正公而名也先生之家在焉】五母雞豚三畆菽不愁女子識韓休但恐相知非鮑叔朝來掃葉繞樹吟仰見寒梅破香玉臘意猶封雪後山春光已到溪南屋信知物理互消長往往天心見於復自取羲文一卷書茒坐對梅花讀

觀眠松有感呈醉樵內史【饒參政介之也松在鳯現嶺】

朝廷無遺材而我觀蟠松松髙僅尋丈足當髙景山之雄外惟英華發內實神秀鐘气食白額虎勢挾蒼精龍鱗張角折甲爪露兔絲纒絡苔花封輪菌磥砢踞數十畝葉擁車蓋萬个靑童童東柯西柯尢不同隠若云鵬離溟渤六翮始舉扶揺風防欲飛上天椎碎霹靂鋒魑魅魍魎莫敢近上帝素有生生衷丰姿森森凜鐡石靈響殷殷來笙鏞膏流茯苓成琥珀屢起凋瘵蘇疲癃胡乃尙爾局束中吳中手持美酒玻瓈紅三酹再拜十八公今之拳攣突兀世不容公其正身直節以答上帝忠三辰復朗耀四海無困窮野夫獻頌蓬萊宮

覇王丘和楊亷夫

朝上亞夫塜暮上覇王丘君臣兩丘土千古同悠悠谷城西來河水瀏瀏塟以魯公其禮已優王勿悲王自仇於乎天意非移劉

過陳湖贈寄周明府

蘭苕參差桑柘緑細雨岡頭啼布谷人家破產給丁夫麥未上塲蠶未熟無蠶催絲綿無麥督稅錢民間此愁誰見憐君侯爲我解倒懸

送孫照庵往松江

吳門花似雪適與佳人別別離苦不逺相防寸心絕前年送君去練川花滿樹今年送君遊吳淞江水頭吳江三百里靑蘋涵白芷樓船五色旗煌煌照江水潮來江水明潮回江水平江頭兩啼鳥勸君莫登程君家髙堂親已老爲子不宜長在道歸來爲問渡江人舊時楊桞今多少

七賢過關圖

前乘駿後乘犢牛行何遲馬行速關山雪深及馬腹手披牛經馬上讀七名賢五童僕愴惶出關非所欲關東鼔鼙民夜哭

李嵩畫宋宮觀潮圖

十五湖上月十八江上潮君王連日醉伐鼔更吹簫簫聲忽如天上落大內臨江起飛閣碧瓦朱甍十二闌嬪娥嵗嵗觀潮樂潮水信可定日夕來朝宗人心獨不如而不思兩宮兩宮未雪恥屢下班師防白馬素車神何不令天吳折食大姦髓姦髓不可食國恥不可滌嗟爾江上潮𨿽雄竟何益潮無益於人防潮徒損神橫江鐡騎來三日飛埃塵歷數固有歸爾潮胡不仁遂令鸞鳯雛戚戚悲殘春春光浩無主落花隨暮雨回首防秋風旌旗又如許又如許君勿悲古來在徳不在險一杯之潮安足奇

漁樵問話圖

君収綸我停斧且向谿頭話今古屈宋文章防下薪彭韓事業庖中鮒世上功名賤如土何須了了文兼武君貫魚我負芻有酒可換不可沽靑山滿眼同一醉勿論區區榮與枯

七圖

牡蹲牝坐二子就乳三子臥茒北風吹壁破羣饑號愁雪墮君不見東家韓盧逞防足朝逐狡兔夜食肉

春捕雀圖

棘鍼紅尖竹裊裊一雙春禽戱春艸獰何處忽飛來利嘴如鉤破禽腦春禽引雛肌骨瘦不彀春一朝飽一朝飽尋復饑春山鴟梟如瓠肥何如搏梟飽終日畱取春禽引子飛

夫織蒲

夫織蒲妻辟纑田中種豆田下蒲編穣上箔薴脫軸賣席與布未了官家租重門髙樓切云齊盈倉豆給廐中驪銀鞍鐡甲十萬蹄樓髙髙馬騑騑居民無廬食無糜嗟君之牧能勿悲

麥田髙

麥田髙稻田低低田年年髙築堤田家茆屋近江水築堤直取江心泥今年雨多不傷糓髙田得沾低亦熟百箔春蠶五母雞全家衣帛兼食肉君不見咸陽東來如掌平間田自多人不畊

休采花詞

休采花采花蝴蝶飛休撲蝶撲蝶傷花枝花枝娟娟戱雙蝶臨風對花不忍折平生愛蝶仍愛花只恐傷花復驚蝶君似蝶妾如花花開能防日蝴蝶過西家

云樵

朝出云在野暮歸云在山十年事樵采朝暮雲中間空山無人云漭泱斧聲丁丁四山響曽防仙人石上棊千嵗桃花才反掌白石礪我斧丹楓裁我柯浮雲去盡靑山晚柰此猿聲鶴夢多

畫鴈

春渚別未久秋風來有期年年燕歸日是汝度關時玉關萬里音書絕八月寒風三尺雪何以飛來漢水頭湘浦蘆花洞庭月花滿寒汀月滿塘鴛鴦兩相忘啼晴杜若藂邊雨臥冷蒹葭葉上霜

送安定書院山長張宗武

溪頭梅花冰雪妍弟子送師張別筵緑莎爲茵桞爲幕次第再拜春風前春風東來吹馬耳馬蹄咫尺長安市盡道先生自此升君不見三鱣堂中楊伯起

掛劍臺和黃子邕

生諾諾尙淺死諾諾更深當時季子意卽是徐君心嗟嗟徐君骨已朽寶劍摩挲在吾手正擬臨岐解贈君不意掛君墳上桞掛劍果何益聊以明不欺當時讓國心肯使徐君疑於乎劍可折臺可隳死生之諾不可戱

狼山靑爲許光祿賦

狼山靑山前慈烏終夜鳴兒聞烏聲憶慈母母今逺矣兒心苦三見江南秋艸黃淚珠不到墳頭土有母壽且康有弟垂金章胡不買船歸故鄕故鄕介母壽外孫拜姑姑拜舅甥已成翁姑白首團欒且共樽前酒酒醒月斜思早歸江南更有糟糠妻

霜葉紅贈友還華亭幕官

霜葉紅霜葉紅霜葉照人如酒濃靑袍幕賓上官去掛防開船江水東江邊小娃年十五臨江踏歌對君舞淮音吳語總銷魂不是璚花舊時譜憶君折桞西湖曲湖上諸峯爲君緑一夜江南春信通畫舫銀鞍競相逐東風一分手去酌華亭酒華亭白鶴不歸來二陸文章亦何有江邊鳬鷖毛羽稀愼勿驚人撩亂飛

君莫疑贈薛起宗

有弓莫朝射有劍莫夜舞舞劍空驚半夜雞射弓須射南山虎當年意气雙白虹三尺寶劍兩石弓平沙軟艸馬蹄疾仰面射落南飛鴻歸來面皺頭雪白魚皮包劍弓掛壁逢君一笑杯酒空憐我衰顏手無力手無力眼有眵作歌贈君君莫疑英雄老去眾所薄何獨區區楊去非【先生年五十更名曰去非】

賦得歸防涇送夏仲信之江北

客舟不肯停相送錦防涇涇邊數株桞株株落秋聲當時種栁臨涇水桞葉參差間桃李君王日暮防花回一色錦防三十里朝從涇上出暮從涇上歸吳謌聴未了花落鷓鴣飛鳥散春無迹涇上叢叢春艸碧自是君王愛捧心美人那得傾城國古來奢麗那能久菲衣惡食傳不朽君過長淮向汴河請君更防隋堤桞

送葛仲行逺遊

子有逺行役我有逺行詩逺遊防萬里山川浩無期靑山盤盤日欲暮車輪髙隨飛鳥度笑殺東家白面郎一生不識城頭路

七色荼蘼花

朝出月在牖暮歸星撒沙今朝下馬日未晚見此七色荼防花千葩萬蕚春無價綺雪湘云堆滿架題品當居芍藥前溫柔豈在薔薇下我愛名花天下無中泠之水四腮鱸誰將十樣天孫錦織取徐熈沒骨圖

雙椿堂

大椿葉靑靑小椿葉薿薿堂中兩眉壽共坐春風裏春風揺揺吹紫荊兩翁白頭親弟兄兄當有孫弟有子兩翁之壽從此始

庚戌元日立春試筆【二首】

桞暖已破眼梅寒尙含腮臘隨除夜盡春逐嵗朝來鳯凰臺下春歸早龍池桞色瀛洲艸一夜東風雪盡消十年南國人空老富貴非吾願文章非我能且沽白下橋邊酒來防金陵市上燈

其二

南山雪已消北山雪盈尺信知南枝花早得春風力帝城回首春光近桞上梅邊見春信白玉椒盤內史傳紅羅彩帖詞臣進貧賤何足防功名非可誇且沽白下橋邊酒來防金陵市上花

白雲書舎

我家住山深白雲滿長林愛云如珙璧友云似同襟去年辭云向城市云亦相隨渡江水我畱城市云還山夢裏時時防雲起君家茆屋鑑湖西屋上靑雲作隊飛爽气每沾毛義檄晴光長映老萊衣祗今薇垣畨夜直咫尺蓬萊云五色郤向升州望越州吳山萬防吳云白

九日袁贊府宅賞菊

自我離姑蘇已負兩重九不獨無錢對菊花白酒黃花總無有前年九月吳城破廿口倉黃驚竄走去年重九客滎陽淚眼西風盻衰桞那知此日來句曲秋水自佳慚白首到處逢人索佳菊預恐無花孤此酒東鄰送我靑兩株細蕋含苞香未剖耐何無花亦無酒不憤有酒成不偶丞家數本花正繁秀色幽香照窻牖入門一見淸興發亂挿烏巾笑開口主人抵掌怪我狂我自有得忘老丑三年僅逢一餉樂此後寧知不愧負便須築室滿山田種菊循籬秋百畝年年釀酒薦秋菊笑引妻孥壽慈母世事茫茫未可期聊作長歌示佳友

薴隠爲句曲山人翟好問作

種桑百箔蠶種薴千疋布先生種薴不種桑布作衣裳布爲袴桃花雨晴水滿塘烏紗白薴春風香野蕉山葛不敢並越羅川錦爭輝光兒童漾紗婦紡織賣布得錢還買帛黃綿大襖一冬溫白雪中單半襟窄今年薴好畝百觔堆場積圃長輪囷牀頭白酒夜來熟殺雞煮鴨邀比鄰東家種桑靑繞屋官絹未輸空杼軸婦姑相對難無衣先生飯飽方捫腹

送汲縣主簿朱孟仁

我耕蘓臺云君釣苕溪月萬里西來始識君相逢未久俄相別梁園十月萬樹稀北風滿地塵沙飛客中送客未忍別感慨握手臨大堤問君此行向何所大河之北汲縣古桑柘遙連晉都邑牛羊近接曺風土縣民出郭迎縣官苦酒味薄柤梨酸道傍再拜勸官飲禮數朴略誠堪觀知君下馬人爭愛白欄烏防紅鞓帶百年華夏總戎衣【中原方治】忽防中古威儀在父老喜極復涙垂廿年兵燹悲瘡痍兒孫汨沒骨已朽老眼復得逢雍熈人心如此亦難治要在從寛布君惠犬足生犛戶不扄牛租減額人長醉嗟我前月除榮陽入門野蒿如屋長日斜吏散公宇靜時有雊雉來飛翔方除瓦礫治官道已見居民歸稍稍自愧才疎撫字勞嗟君年少蜚騰早淸霜一夜滿河冰此別憐餘白髮生主簿官卑君莫厭程九萬自玆升

彭蠡阻風

昨日南風顚輕舟掛席如飛仙又如快馬走空闊造父王良相先後今朝北風吼白浪飛天大如斗舟人勸客莫忩忩君不見世間快意那能久

舟抵南康望廬山

春山如春艸春來無不好況是香鑪峯百疊屏風圍五老嚶嚶歷歷谷鳥哀朱朱粉粉山花開芙蓉削出紫霧上瀑布倒防靑天來船頭春山重回首世上虛名一杯酒李白雄豪妙絕詩同與徐凝傳不朽明日移舟過洞庭蘭花斑竹繞沙汀摩挲老子雙愁眼細防君山一防靑

登繩金塔望廬山

過魯必謁岱入洛須望嵩嗟余夜半入彭蠡月黒不見香鑪峯明登望湖亭雨气何空蒙山僧指防笑五老五老正在煙雲中今朝躡層梯髙標揭晴空匡廬逺出百里外紫翠映帶春霞紅𨿽云彷佛見顏色巳覺浩蕩開心胸在山防靑山佳處未盡逢不如迥立萬仭表一日覽盡千玲瓏何當生羽翰兩腋乘天風不論雨雪與晴霽回翔下上飽玩八面靑芙蓉

過劍江聞岸上雞聲

劍江光似劍霜月寒灔灔輕舟載月江上歸半夜雞聲起茒店寒雞自啼人自寢雞聲不到黃公枕

癸丑元日

霏霏元日雪脈脈人日雨春來無日不輕陰薄霧寒云滿南浦常年有雨復新晴淑气韶光淡繞城艸色未迎金勒馬桞條先映玉樓鶯今年風雨兼冰雪忘卻春幡慶春節野杏緘愁待酒催江梅索笑邀人折誰與觀云卜大通且須祈谷問年丰相期十二樓前月賸防花燈萬防紅

憶省掖千葉桃花

穠李積皓雪繁桃炫朝霞江邊日日見春色盡是尋常兒女花東闌一樹能傾國千瓣玲瓏誰剪刻半吐疑紅卻勝紅全開似白元非白旁觀淺淡正復濃雅麗稱月開宜風陰晴晚午各異態嗔喜笑嚬無不工嗟我匆匆簿書急時復微吟對花立白薴猶沾夕露香靑鞋不怕蒼苔濕而今漂泊楚江濱想象丰儀一愴神惆悵當時防花客對花還說去年人

水雲居爲劉文丙賦時予有山西按察司副使之命故末語及之

我本山中人防云三十年白雲如故舊入我秋堂眠去年辭云向城市云亦相隨渡江水我畱城市云還山夢裏時時見雲起明日驅車上太行山靑雲白樹蒼蒼憶君茆屋瀟湘上云滿衣裾水滿塘

爲山西李參政題紅竹

山西無竹防認竹竹不眞翛然山澤古君子忽作年少如花人想應血雨瀟湘渚洗如瑯玕碧如許翠華莫睹覩霓旌淚灑紅冰啼二女口脂香容未老望入霞光九疑小鷓鴣聲喑緑煙消丹穴朝陽鳴鳯鳥爾不知此外𨿽異心恆虛赧顏訴向誰人道

眉庵集卷五

欽定四庫全書

眉庵集卷六

明楊基撰

五言律

新嵗見月

桞外纎纎白梅邊淡淡春年光兼月色此夜一時新未擬開金鏡先將照玉人更須三五夜相逐寶車塵

雪中桞

春雪晚蕭蕭隨鶯上桞條漸將絲共結終與絮俱飄淚粉凝啼眼珍珠壓舞腰東風自憐惜畱映赤欄橋

雪中燕

燕雪兩差池相兼拂繡幃玉樓迷故壘珠箔見烏衣斜訝衝花落輕疑掠絮飛曉寒人未起還認畫梁歸

元夕前對雨

雪後亷纎雨江南淺淡春鶯花無那客燈火正愁人石潤苔生髮冰消水有鱗九衢明月夜車馬往來頻

感春

獨立何所愛江空春水遙舊情題竹見新恨對花銷束脯非沾祿聞鐘豈造朝慚非鞲上鶻風起欲淩霄

近有

近有山東信河南已退兵初聞通漢使又復叛齊城機笑多疑失師憐少算傾如何金四萬容易托陳平

謝饒內史惠江芷

花掩露猗猗情深寄一枝已防辭眾艸還得近華芝緑艶明書積靑芬落硯池野人無以報賴有木桃詩

池閣晚興【二首】

池閣敝重扉林光動淺漪病嫌紈扇早愁覺漏籖遲雨鶴饑猶立風荷弱屢欹防防空濶外極目有蛛絲

其二

久陰人迹斷苔逕雨痕交樹宻枝藏果池淸藕露苞鈴將驚鳥掣檻或飯魚敲自笑窻間枕多眠覺面防

秋齊雜賦【五首】

劉表知先主懷王識沛公未聞牧夏口先已入關中今古車書異興衰歷數同方驚雞作鳯當信鶩非鴻

其二

今日長洲苑秋風列羽旗不圖新約法復見舊威儀鼔舞兒童樂歌謡父老悲煙埃方衮衮禾黍正離離

其三

嘆息馮唐老吁嗟李廣賢窮通元有命生死詎非天鼔角西風裏江湖短髮前南飛有鴻雁一字若爲傳

其四

晚樹霜猶碧秋花雨未黃戎衣輕綉錦旅食尙糟糠驛路千山隔河流一葦航毋憂兵不戢已定法三章

其五

邏卒去不返行人愁未回正須犀作甲毋用玉爲杯淸淚尋常落丹心早晚灰交仍期管鮑書或似鄒枚

七夕

樓迥秋河逼簾虛夕露侵巧於間處乞愁向別時深月殿蛛絲繞星橋鵲駕臨年來孤此夜兒女亦傷心

送沙天民之無錫兼簡張彥禎

風雨送君行溪山傷我情故園春種麥髙桞暮啼鶯亂世難知已常譚愧老生玆行見張翰懷抱得深傾

謝雪坡參政入淮

維舟竹外坡把酒唱離歌沙雪融將盡江花開未多淮兵春入戍津吏夜鳴河佇望南歸日君恩早賜羅

早冬

沙淺蒹葭白林深橘柚紅水鳬晴趂日山隼夜呼風世亂嗟親老家貧任嵗窮平生迂懶意未忍卽從戎

露

露濃初滴橫江白漸多珠光聨玉陛金气逼銀河甘和杯中屑涼侵襪底羅無人爲収拾的爍滿秋荷

梅花淸夢爲沈敬賦

霜月路西東梨云影淡濃孤燈數聲角急雪五更鐘時向愁邊得春於醉裏逢不須尋舊迹湖上兩三峯

夜坐懷天倪

偪仄僅容膝歸來方解衣冥冥孤鴈去擾擾亂蚊飛物理誰能識人情豈故違鄰家有修竹賴爾破愁圍

宮怨

舊寵憶專房羅衣有賜香偶來春沼上閒坐緑陰涼鳯髻從教側蛾眉懶畫長新愁千萬種一種一思量

送王季野

爲愛王崇教書名虞禇齊龍文題玉軸鳯冊縷金泥滌硯云生沼籠鵞雪滿溪諸山多晉刻時復到河西

初夏過寧眞道院

眞館坐微雨午堦蘭气淸以玆魚鳥性遂識水雲情佳樹細花落淸池圓葉生芳時與幽賞欣此一來並

謔桞【一首二句作春淺愛鵞黃春深葉漸長】

裊裊復揚揚春風折又長絮飛疑燕拂枝重覺鶯藏晚掛初三月秋零一夜霜江邊千萬樹此樹斷人腸

隔鄰桃花

春色防低垣晴梢露未幹不愁開處逺深恨折時難水或漂香出人應罷綉防願慿雙蛺蝶將夢過東闌

孤坐

春事忽已晚江云仍久陰乾坤芳艸闊風雨落花深思極惟孤坐愁多卻短吟豈無遊覽意觸日總傷心

閏七夕

星橋方泣別銀渚喜重過鵲整初回駕鸞停暫擲梭歡如前防少情比去年多可是勤耕織防容兩渡河

秋日舟中見蝶

趂暖戱晴川依人上畫船粉銷煙翅薄香冷露須拳野菜疎籬外山花小逕邊夜深桃李夢猶在綺羅筵

孤云爲王子囦賦

斷影落平湖陰雲逺更孤山川遺迹在天地此身俱空濶飛還白氤氳防欲無何須嘆漂泊神化亦須臾

聴雪軒

虛檐迸玉鳴入夜轉分明風響不相似雨聲無此淸倚窻心不倦撥火耳頻驚道是梅花落梅花落更輕

直溪閒居

處士居谷先生隠直溪水流無曲折沙或湧髙低船向花間入云來竹外迷怡然沖淡意欲與古人齊

荷葉

圓的破蓬苞孤莖上藕稍雨撐棲鷺屋風捲防巢溪友裁巾幘墟人作飽包小娃曽已折新月拜湖防

桐樹

珎木曙鴉啼瑤枝小鳯棲材憐工制瑟葉想戱裁圭涼送秋聲早陰移夜月低夢回疎雨滴人在轆轤西

謝徐良夫惠米

玉色西溪米蒲囊手自封恩同粟五秉寵過祿千鐘云子鮮鮮滑紅芒細細舂加飡愧屍素飯飽一支笻

季迪病目戱作

不寐聴鄰鐘聲來覺耳聰夜吟斜避月曉立背當風萬象空花外千山霧雨中欲行俄觸戶昏晝問兒童

溪山小隠

何處溪山隠衡門對野橋晚風攜鶴子春雨種魚苖小逕鈄通竹疎籬曲防蕉人生閒自足不用楚詞招

盟鷗亭

舊業水西頭新盟結眾鷗羣疎寒不散影獨暮相投菡蓞陂塘雨菇蒲野岸秋靑田無白鶴得此復何求

雨

雨急愁雲黒窻虛愛竹靑石泉流細細山鳥去防防醉裏傾荷業饑來煮茯苓不知劉道士何用換鵞經

愛竹軒

爲愛軒前竹平安愜此心雨聲西澗曉秋影北堂深瘦倚差差玉疎揺細細金閒容扶短防幽處一披襟

偶題

身懶交遊絕時危感慨新淸江催短鬢芳艸怨歸人花落縱橫雨鸎啼澹蕩春欲揺舟楫去波浪沒平津

曉起

曉起忽鉤簾靑山在短檐花疎風更減衣薄雨重添別意因詩記閒愁與病兼靈荃龜防在其柰不能占

送胡鼎文遊越

脈脈寒食雨差差桃李花君能輕逺別我獨愛春華山縣增新壘江流失舊沙不須探禹穴科斗已成蛙

送孫彥聲都事之淮安

忠防不可見幕下得遺賢防可西平楚書能北守燕春旗峽石砦暮雨芍陂田勿易開邊隙兵交又十年

贈沈眞仲徵士

花落滿煙莎蘭舟喜見過壯心丹未已愁鬢緑無多小燕斜斜舞新鶯婉婉歌都將舊遊意一笑付江波

送王仲容之上海

薄宦依東海孤城隔戍煙花疎寒食後人逺暮防前深巷編蒲履斜崗種木綿母煩厭荒寂微祿有畬田

寄葉徳彰戴叔能

江逺樹層層蒲荷葉漸增酒樽池閣雨棋局夜船燈竹淨刪逾瘦花疎掃未能亭亭川上鵠風雨防飛騰

寄海鹽楊砦官

海嶼通村險邊城出敵遙旗燈秋塞雨鈴柝夜溝潮士飽爭投石農閒數舞箾毋令廢収獲髙隴有枯苖

送範彥章之雋裏

輕防掛渚蒲兩日到南湖寨結防秋伍城添築壘夫多風棗花落少雨稷苖枯見說隨陽鴈嗷嗷滿路隅

寄金友直縣令安吉

山柵防層層城陴遇險增逺烽朝屢報髙櫓夜頻登薄產千株栗荒租半畝菱憐君治斯邑亦復有能稱

過束氏廢園有感

苑廢主頻更才登意卽傾燕歸鄰屋住蛙聚野塘鳴瓦礫鴛鴦字溝渠環佩聲惟餘數株桞衰颯尙多情

壺中挿緋碧桃索髙二校書同詠

麗質鬭春華纎穠間更嘉緑煙縈綺雪紅雨亂靑霞醒醉休相妬仙凢自一家春風忽披拂防綴舞防斜

春暉堂

春樹藹晴暉山云並舎飛雙魚供處饌五防戱時衣病毎通宵坐貧長負米歸人方念離別得養似君稀

瓶中挿松竹緑蕚梅偶賦

淸肌不涴塵緑蕚破初勻松竹爲三友芝蘭是四鄰未銷金殿雪曽報玉堂春欲借東風便持將寄逺人

贈婉素

同祀碧雞神絲蘿又結姻文如謝道韞書逼衛夫人兾缺終相敬梁鴻不厭貧還能事荊布歸釣五湖濱

初夏試筆

池閣已南風鶯殘藥自紅坐憐修竹裏行愛緑陰中衣濕蕉無力羅輕扇有功欲揺孤楫去江濶雨蒙蒙

賀趙季文推官致仕【二首】

白髮還家日靑衫告老時鄕人邀入社朝士送題詩晚步鳩爲杖晨飡肉作糜時時來故里能讀道傍碑

其二

年至卽投簪非緣老病侵車無三驥錫嚢有二疏金荷葉淸江曲苔花緑樹陰不須休沐暇日日此追尋

方氏園居【十首】

北墅花連屋東園菊繞莊病長陪客坐老不厭人狂鵞鴨雙陂雨楂梨小樹霜他年倘相過裏邑定名方

其二

多水少塵埃經年不掃苔竹繁頻洗葉松老別求栽雪竇看碑入云窻曬防開徐文與張羽乘月想能來

其三

秋气入郊墟新涼似雨餘嚢収試驗藥槁集著成書酒熟知愁減花開覺病除何曽廢錢買山果及溪魚

其四

解佩酬琴價將書當酒貲竹樓聴雪夜梅屋防花時女嫁爲農婦児從作圃師鄰翁無柰俗招飲豈能辭

其五

昔事李輕車豪名動狹斜鸎聲吳苑樹驄色武陵花觀妓江樓月彈棊水殿霞歸來種果鉏畚是生涯

其六

舊物嗟孤劍春風別五陵未衰先遣妾已靜更疎僧往事眞騎虎中年得縱鷹兩溪千頃月談坐不須燈

其七

春社村村鼔丰年樂事同全家兩溪上連日百花中母送歸寧女兒邀讀法翁莫言田野意卽是有虞風

其八

由來種地隨處卽靑門習俗羞營利甘貧恥受恩掛簑秋樹濕濯足晚溪渾欲訪齠年友漂零只自存

其九

園廬依緑水無吏索租錢嵗計千株橘秋成半畝蓮飲先諸客醉詩許眾人傳爲愛溪光好經旬獨棹船

其十

回汀兼復渚迢逓入漁邦有港皆通檝無山不到窻疎煙春隴犢深雪夜籬尨過客停舟問而翁恐姓龎

眉庵集卷六

欽定四庫全書

眉庵集卷七

明楊基撰

五言律

省垣對雨【二首】

朱邸開東閣靑閨對晚林雨苔行處濕風葉坐來深俯仰惟緘口交遊孰吐心偶逢佳節醉萬事總銷沈

其二

舊雨深叢菊新霜小樹楓醉憐花冷淡愁愛葉疎紅沙逺無鳴柝江寒有斷鴻羈懷誰共語黙黙坐書空

贈秦侍儀

文采玉姢姢班行內外聯蕃王從學拜邊使通箋侍立彤庭上追趨法駕前今朝退朝早衣上有鑪煙

送翰林修撰劉用章赴滇陽

桂苑思戎客薇垣亞相才人皆期管樂我獨愛鄒枚霧雨鑪燻掩星河殿影開玉堂淸切地遲爾早歸來

宿髙季迪京館

歲晚此相逄鄕情佀酒濃語長銷夜燭夢短及晨鐘急雪風鳴葦微雲月照松雞前趨闕去寒樹曉蘢防

春盡始聞鶯聲

眾緑藹園池鶯聲啼更宜愛於三月暮聽似百花時上苑啼應早南風見自遲綠窓殘夢斷相憶海棠枝

爲牛諒侍禦題畫

步履近星辰霜凝翠栢新自憐烏府月應照白頭人綉斧監祠夜封章待漏晨淸朝崇孝治一飯不忘親

和牛侍禦懷弟之作

春艸綠芊芊看云憶惠連午陰花蕚上秋色鴈行邊此日臨池坐當時聽雨眠應將舒捲意戱防北堂前

懷吳中赤山舊業【二首】

東林攜策處南垞釋耕時一逕都緣石諸泉盡到池靜憐松響續涼愛竹陰移盛世容歸隱毋令解組遲

其二

漸與世紛逺自然塵慮消沿隨碧溪水徑渡綠陰橋岐路迷還識孤村近卻遙閒身任來往不爲野人招

夏夜有懷

重露澄秋色輕風生夜涼碧看湖艸亂紅愛渚蓮香有弟徒相憶何人不異鄕悲笳在城上雙淚落衣裳

逄鄭校書

一從淮水別千里各西東又是秋風後相逢客路中須眉憐我老憂患憶君同遙想西齋宿孤燈照影紅

江村雜興【二十首】

春墅一鳩啼橋危懶過溪徑苔都上壁野菜不分畦倚杖妨花宻看山礙竹低欲知幽隱處風雨白門西

其二

陋巷泥三尺無人訪隱淪窓鳴風減睡炊斷雨添貧野路花迎客江橋栁送人暫須依薄俗憩此竄余身

其三

春色冶城東花濃笑老翁燕遲雙壘破蜂早一房通薄瞑山腰雨疎紋水面風便攜蓑笠去垂釣綠蒲中

其四

判醉望愁醒愁因醉轉增已歸仍似客投老漸如僧詩興風樓笛棋聲雪舫燈莫言渾不解此事野夫能

其五

東瀼復西圻村村可釣磯艸於煙處宻花較雨前稀小管催鶯出疎簾待燕歸傷心新栁色猶妬舊羅衣

其六

偶因辭祿去聊傍葦邊居瓢棄頻賒後衣存屢典余晚簾花掠燕春水絮吹魚復恐沙崩石楊栽挿繞廬

其七

江橋春別後沙舸獨歸時鵞鴨東西宅菇蒲逺近陂藕深荷蓋宻竹瘦筍鞭遲野趣誰能識惟應白鷺知

其八

斜檻俯江湍輕簾矗小竿栁寒鶯羽濕花暖蝶須干酒或臨流酌詩多寫石看不因迂僻地那得此身安

其九

江影揺春樹潮痕折晚沙綠蕪三尺雨朱槿一籬花去國仍思國還家復夢家自無干祿意何必逺京華

其十

將雨山光黒初晴樹色靑賣薪沙店逺占糓瓦靈石枕支頥冷江瓢潄齒腥醉餘春睡熟長得鳥呼醒

其十一

乍暖夾衣輕閒依緑渚行鳥喧如有訴花似傷情風度思前輩才華畏後生自緣耽野趣初不爲逃名

其十二

詩廢並無槁琴亡況有函菌生舂藥臼苔蝕種花鑱徑濕慵頻掃畦荒懶自芟畏人詢往事欲語意先慚

其十三

江月盈盈白墟煙細細陰茅茨孤碓急機杼一燈深短笛多悲調長歌少醉吟自憐知已盡空負壁間琴

其十四

野渡緣沙濶村酤入市遙雨籬花婉婉風箔葦蕭蕭祠古猶供祭墳荒不禁樵夜來沙觜沒漂斷屋西橋

其十五

僧居映栁莊漁市入橫塘晚渡雙橈月朝吟一硯霜療貧知有術醫俗笑無方種得靑靑艸離憂賴爾忘

其十六

淸流曲幾回喫飯此山隈歌斷憐鶯續詩遲畏酒催晚晴初見月春盡尙逄梅歸路緣江熟支笻不用陪

其十七

江渚疑無岸防蕪逺接波花疎遊騎少酤賤醉人多燕已將雛出蜂能負子過只愁春已晚欲借魯陽戈

其十八

咫尺南朝寺松杉覆短垣野猿偸佛供山鳥學人言石气晴猶濕泉聲靜卻喧塵心久空寂隨意給孤園

其十九

儀困非無舌顏貧尙有田病多賒藥劵貧乏買山錢白璧交徵日黃金寵賜年都將舊遊夢一笑野漚邊

其二十

情深卻倦遊矮屋任低頭花落東風怨鶯啼夜雨愁酒煩鄰媼買詩許社僧求欲駕東家鶴吹笙到十洲

句曲秋日郊居雜興【十首】

茅屋人歸後荒村更異鄕樹寒烏繞月江冷鴈啼霜影賴燈相續愁緣酒在忘明朝覧靑鏡白髮幾多長

其二

出門山气夕循徑入谿陰野水經寒淺秋風到晚深艸潛驚鶻兔莎露啄魚禽自采黃花嗅誰知獨步心

其三

漸老愛秋光升沈意兩忘鴈聲偏到枕虫響故依牀薜荔千林雨芙蓉一樹霜故園樷菊在衰颯爲誰香

其四

庭樹聚棲鴉溪流沒淺沙瘦憐人似菊濃愛葉如花秋色都連水寒云忽變霞自慚長在客無地不思家

其五

牕掩輝輝燭鑪消細細香無風寒尙淺有雨夜偏長饑防搖空槖枯螢委破囊十年江海夢此夕詎能忘

其六

地與華陽近三峯獨往來艸香千品藥松老一身苔書怪偸讀門經鹿撞開墻東有修竹移向北庭栽

其七

編竹補疎籬生芻束酒旗雞豚田祖廟鷹犬獵神祠玉糝菇爲粉璚酥豆作糜兒童采蘆葉爭學短簫吹

其八

欲往竟無適意行仍獨還猿聲黃葉寺牛背夕陽山書棄將成業身投未老閒相逢莫嘲誚才與不才間

其九

偶隨黃蝶去岸幘樹邊橋卯酒紅初散朝霞白漸消沙平畱鴈迹水落見魚苗卻愛箕山老從容棄一瓢

其十

落葉擁柴扉村深客過稀曉車分谷去晚笛飯牛歸漁負雨蓑立鳥啣霜果飛此中眞小隱予亦久忘機

杜伯寜雨中相過晚晴送別

念汝能相過危橋渡野塘入門巾屨濕滿席芰荷香我愛秋前雨人誇午後涼都將耕鑿意一笑送斜陽懷句容縣中諸友

武師文

山市繞寒防云分半榻燈苔荒徵訟少果熟稅錢增薄俸長畱客新詩或寄僧朱弦嗟久斷欲續竟誰能

趙仲

古貎復長須山林一老儒丰城埋古劍滄海得明珠文气曹劉並才華沈宋俱故園諸友盡相見獨踟躕

栢師文

白髮已千莖相逢喜气生看山畱十日待月坐三更秋浦槎頭釣春泥谷口耕莫言蹤迹閟朝市久知名

翟好問

愛爾山城隱柴門對縣衙酒貲千畆薴生計一園雨步荷巾濕風吟蓆防斜時時扶短杖看竹到東家

居行恕

一榻臥秋陰松明照夜深瓦枰山館奕石薦竹琴老愛籠鵞字貧消買藥金岡頭三日別葉落亂蟬吟

樊楚尹

綠幙雨初涼閒齋夕漏長硯生秋蘚碧花落紫薇香教子抄書法逢人錄酒方自緣耽野趣臺閣意都忘

吳善養

心境兩俱寂松風時掩關佩紉蘭葉紫冠制竹皮斑飲少長先醉吟多每自刪近來登眺懶滿壁畫秋山

吳損庵

玉笈佩神經雙瞳煉更靑秋云分席坐春雨臥樓聽掃石持鸞尾泉洗鶴翎淸虛長不食輕欲駕飛軿

巫山隱

巫山靑十二一一楚江濵自入山中隱都忘夢裏身玉冠蒼水佩鶴氅紫荷巾媿我方爲客秋風滿靣塵

送句容劉少府回揚州

家具一車輕囊書與短檠吏多難別意人有去官情防影江沈寺簫聲月到城竹西尋舊業煙雨綠蕪生

贈華陽道士徐介之

太極仙翁劍相傳此瘞藏蘚痕皆鉄色松影尙雷光斗閣三花供眞壇半夜香便須邀顧況特地宿君房

客懷

休官得養親況及楚江春喜極花迎笑情多栁效顰玉醪銀葉鱠紅稻紫絲蒓遙想西園艸靑靑待逺人

七月十四日過龍江

親已年逾九兒才月過周家貧歸似客路遠去如流失意螢辭火驚心燕感秋平生離別淚相對未能休

沙河舟中

旅懷歸正急春色到非遙艸際風初泛蘭心雪未消鷺明欺白髮鷗快避輕橈得遂歸田計殊恩感聖朝

儀眞逢張孟恭

相見獨依依都緣防靣稀故鄕諸友散獨客幾人歸江總頭全白劉琨事已非野鷗知別意故繞夜航飛

州逢邱克荘

江水靚如空江華冷未紅憐予猶客裏羨汝已鄕中白薴靑衫雨烏紗短帽風不須搖艇子垂釣五湖東

閏七月二日發淮安

舟行日已晡防影動檣烏河伯拋錢祭風神酹酒呼紅憐似蜜白愛芡如珠且就篙師醉何煩問遠途

至鐘離發書寄婉素

漂泊嗟吾遠支吾賴汝賢老親思饌肉癡女憶衣綿刀尺砧聲裏燈花笑影邊聊將千里夢持送到金川

盱眙懷古

舊說盱眙縣居民不掩關雞聲啼鳥上人影落花間簾幙層層雨樓防靣靣山惟餘孤塔在秋蘚綠斑斑

舟中聞促織

促織來何處哀吟近短蓬不堪爲客裏況復是舟中殘夢寒衾月孤燈夜枕風此時腸欲斷恨不耳雙聾

元夕前雨

楚澤春初入巴江水又來艸憐容易綠花恨較遲開月暗燈慵試衣單薴懶栽晴光在梅栁應待鼓聲催

人日懷髙啟

客路逢人日流光惜易過楚山靑漸少吳樹綠還多短艸茸茸雪輕鳬隊隊波無因寄髙適詩罷獨吟哦

哭陳仲野都事沒任所【二首】

冰雪阻修途畸魂托老奴百年鄕夢斷萬里客墳孤囊槖遺書在期功遠姓無一盂寒食飯誰與掃榛蕪

其二

輿紼暗風沙丹旌映晚霞吏人營殯殮童僕著衰麻襲廕無遺嗣招魂有外家重來恐迷處記取路三義

送沈自誠任武康縣丞

朱紱還家日靑衫佐縣時野蠶春自蠒山犬暮生犛細讀隋唐律間臨漢魏碑都將晉陽事冩作送行詩

寄張彥禎

城小更臨邊今聞太守賢牛歸新覆屋農種久荒田機杼春坊月旌旗晝壘煙直須興禮樂閭巷盡歌弦

省中元夕剪防簇牡丹燈一樹戲題

防樹玉爲柯銀燈錦作窩絳紗籠月小金剪得春多暖艶千枝雪天香五色羅掖垣齋事肅相對夜如何

洪都

江流與郡通山勢向西雄綠樹南風裏黃梅細雨中城門帝子閣鉄柱羽人宮欲就蘇公飲東湖小圃東

立夏前一日有賦

漸老綠陰天無家怯杜鵑東風有今夜芳艸又明年蠶熟新絲後茶香煮酒前都將南浦恨聊寄北眠

東湖晚眺

漚沒岸如無涼多栁易枯巫歸神廟靜兵語驛亭孤日落霞明渚虹收雨暗湖此時篷底坐天盡是東吳

湖口見月

秋月自嬋姢澄波照更妍梳憐宮鬂側眉想鏡防前初見愁將墮猶觀喜漸圓旅懷何處感風露九江船

風雨泊舟

江渚初寒夜全家在一篷漂零兼主僕憂患及兒童柝響孤城雨鐘聲遠寺風明朝靑鏡裏須髮定成翁

晚過秋浦

淡日雨晴天江村正可憐碧雲初見鴈紅樹尙聞蟬一望皆秋色千山各暮煙自慚簮組累羞近釣魚船

晚登峨眉亭

亭子慿虛好登臨似鏡防江分一股折山作兩眉開濃愛秋煙隔顰疑暮雨來短歌聊共冩深愧謫仙才

沙河至采石【四首】

近午風猶熱微陰日已淒病軀勞更弱憂色瘦偏黧路轉蒹葭入舟從絡緯棲此中腸易斷不待玉關西

其二

河曲防頻轉波髙夢屢驚學人狐拜月照骨鬼吹燈斷甓沈沙嘴殘碑露石不知何縣邑芳艸沒荒塍

其三

病後難爲客天涯獨此身幾朝才聽鵲千里未逢人夢好徒增喜詩工不療貧悔將孤釣艇拋棄五湖濱

其四

舟中逾一月驛路及三千老淚靑衫上新愁白髮前蛩聲秋岸雨鴻影暮河煙不有西徵客誰同此夜眠

逢鄕人兪武仲

釃酒酹江神占風欲問津偶於春艸外逢著故鄕人語宻終難別知新卻易親因君問先壠淸淚滿衣巾

江船早起

霽色耀輕霞風檣起曙鴉防寒慿酒力避淺問漁家日出雞鳴樹波淸蠏上沙此時篷底坐極目看蘆花

夜坐

坐久一船霜神淸念慮忘水當深夜白星隔大川黃鐘斷松間寺燈歸栁下莊鳬鷖方露宿漁父莫鳴榔

夜坐聞江聲

天寒月滿川冬夜木蘭船人影淸於鶴江聲急似書殘燈落燼香在帳畱煙多少關心事相隨到目前

江船聞柝

月皎江逾白沙明岸欲無柝聲寒郭靜人語夜航孤酒渇思分橘衣單怯絮蘆遙憐抱關者霜露裂肌膚

宿云港【三首】

新月低江樹回風疊浪花珠明初見斗綺淡欲銷霞轉柁防危石收防避淺沙鄰船有漁火兒女自成家

其二

孤檝辧漁舟雙旌識戍樓江山人老去歲月水東流鶩外霞催晚虹邊雨送秋不因風浪急那得此淹畱

其三

江濶淨無埃澄澄一鑑開兩防煙外小單櫓月中哀更靜漚初定秋深鴈未來誰家東戶好蒲栁逐行栽

晚入湖口過大悲閣

石斷岸爭出蘿垂樹倒縣僧吟秋閣雨人渡野航煙鴈鶩淸江畔蒹葭白露前終慚累軒冕空學在家禪

至吳城山得南風過湖

沙嘴南風起船頭雨正飛人方離別去鴈又竟辭歸暖日紅生暈晴波綠漲肥龍君廟前栁顏色妬羅衣

謁鄱陽湖龍君廟

劍履朱袍列幢幡碧殿開舟人沈璧祭神女獻珠來欲雨蟬鳴樹將風鵲繞防瑤函有瑉冊猶是楚王裁出左蠡望廬山時春雨新霽山色明潤獨不見五老峯爲賦

瀑布銀河落香鑪紫霧分諸峯皆翠碧五老獨煙雲澗濕雨猶滴坡香艸自薰遙知幽絕處麋鹿自成羣

夜泊琵琶亭聞笛

夜泊古亭邊春愁滿畫船靑衫司馬涙紅袖琵琶弦故國人何在澄江月又圓誰將折楊栁三弄落花前

江邊小旗亭

亭子枕春沙靑旗趁雨斜瀟湘新畫壁桃李舊栽花換酒來雙鯉當鑪立兩鴉當年下江客相約送新茶

雨中登望湖亭有懷幕中諸友

水接虛無白亭浮浩蕩開登臨能幾日風雨又重來藕濕花初斂蒲深葉半摧乍同諸友別吟望獨徘徊

鸚鵡洲

綠繞武昌城遙連漢口營防蕪昨夜雨鸚鵡舊時名詩句憐崔顥才華惜禰衡誰能洲下泊不有釣蓑情

江夏朱元瑾折蘭花見寄

幽蘭不易得孤潔比秋霜自可供金屋何須寄艸堂一花湘水碧數葉楚山長便結參差佩羅衣十日香

嶽陽樓

春色醉巴闌干落洞庭水吞三楚白山接九疑靑空濶魚龍舞娉婷帝子靈何人夜吹笛風急雨防防

舟中聞杜防

落月祁陽路聲聲叫子規萬山春盡夜孤枕夢回時客自傷漂泊人誰念別離無多眼中淚聽汝不勝悲

宿巴陵

楚有巴陵好君山對縣門暮煙湘樹逺春雨蜀江渾日落船依岸人歸犬吠村憑虛望云夢胸次詎能吞

入永州

石气陰才霧嵐霏暖欲霞憩牀腥畏虎飲磵毒防蛇紅葉秋崖樹靑蘿晚洞花江山盤屈外遙認兩三家

零陵【二首】

地僻三苗近江回二水兼靑林皆種蠟赤谷半收鹽好武人輕鬭多祠俗尙占晚來山霧濕衣薄又須添

其二

古瓦籠山葛荒碑僕石楠江晴初漲雨城午未銷嵐甕富鯖羞鹿杯渾酒餉蚺邦人盡麻枲終歲不知蠶

湘中雜言【九首】

春水連春艸遙遙一望同煙江來漢口雲樹出湘中竹有啼痕碧花仍笑靨紅誰能鼓瑤瑟哀怨向東風

其二

小雨弄春晴湖光媚更淸髻憐新沐後眉愛靚籹成鵠潔知無累鷗明覺倍輕離離川上艸端爲客愁生

其三

鄂渚雲歸後巴山雨過時防啼湘女廟花落楚王祠家遠身如夢愁多鬂易絲聊將身暫泊沙嘴看鸕鷀

其四

風起一湖香靑靑杜若長花迎衝浪楫燕逐使風檣欲采蘭爲佩仍褰荔作裳何如山閣上屏裏看瀟湘

其五

江晚樹沈沈羣山入漢陰驛亭千栁暗僧院百花深鷺曝愁融雪鶯流欲墮金旅懷元易感非有壯遊心

其六

鷗聚江初靜鴉啼樹已昏碧湘悲帝子芳艸怨王孫防影煙中浦漁燈雪後村匆匆萬里客極目正銷魂

其七

城近江臨郭沙虛月在川栁宜春雪後花怯晚風前野防三家市鄕音幾處船坐聽磯下水嘈雜響湘弦

其八

山霽云猶濕江寒雪未消雙旗樓鼓急孤塔寺鐘遙水緑鳬鷖藻洲香翡翠苕巴人暮歸急橫渡不停橈

其九

指防鷗飛處人間是嶽州湘潭山亂出江漢水兼流深竹新祠宇飛花舊酒樓平生巴楚夢明日洞庭遊

初入山西境

晉鄙不識稻來麰常在庖民居多土窟官賦半羊毛七月裘寒著千山狼夜嘷遺風唐儉嗇古廟享臯陶

山西秋日

澹日荷香外微涼樹影邊俄聞落疎雨便覺是秋天塞近風寒早天髙气偏忽思陳鼔吹萬馬向居延

和宋大參省垣對雪

和風春前入瑤花雨後寒簾疎穿每易闌曲聚偏難客自衣裳薄人誰夢寐安掖垣今夜直離恨正多端

【闕題】

【以下俱原闕】

五言排律

水邊見新燕

昔別秋風後今歸社雨前巢非金屋舊人是玉堂仙頥頷公侯似腰肢妓女憐花明春殿雪栁暗禦樓煙羅幕棲長並銀屏過每聫尾寒鶯共濕衣暖蝶爭妍忽見靑簾外俄逢綠水邊莫嗔茆捨小臺榭總蕭然

早秋送趙景普東歸

歌斷復依依情多忍遽違未緣春色晚自感故交稀舟傍荷花宿人先燕子歸乍涼才卻扇多病欲添衣驛樹風蟬咽江祠雨鶴飛幾時搖艇子來扣竹間扉

元夕京城觀燈與楊亷夫先生同賦

琪樹繞春蛾銀燈爛絳羅風柔宵漏永天近月明多瑞靄浮雙闕繁星動兩河仗迎仙佩出香拂輦塵過菡蓞層層雪魚龍灔灔波淸時更良夜遊防莫蹉跎

送傅子敬憲使

朝散掖垣風恩乘憲使驄星辰天咫尺山水浙西東民力凋零後君心屬念中江晴鷗泛雪云淨鶚橫空艸復新年綠花仍故苑紅無因送君去鄕夢托防鴻

送竺孟容戍營丘

內殿朝辭日東藩報命時白門花婉婉靑社艸離離山雨朱袍濕江風錦帽欹禡牙朝進祝散敵夜吹箎士馬驚銅鼓兒童織綉旗突圍當左拒射敵中斜枝赤手千人服丹心一劍知功成正年少雙鬢未如絲

趙宜人衛氏挽章

故國王孫貴名家母徳新令儀推冡婦榮寵錫宜人讀史靑閨夜治絲錦帳春野煙條綠柘溪雨采香蘋熊膽資諸子虯髯識眾賓鏡臺俄掩月琴匣久蒙塵遺範傳宗閫悲歌動縉紳霞坡原上艸相望一傷神

八月九日祀社稷述事

祝史祝王冊儒臣奉誓詞衣冠陳盛典秬鬯降洪釐用報金穰瑞仍祈雨露私勾龍嚴配位神棄肅明祠幣玉趨宗伯笙鏞奏瞽師精靈潛格爾肸蠁儼來思赤壤新封國牲舊制儀豈惟宜土谷還得奠邦畿師出常依主君行每告期禮終受多祜民物正熈熈

晉邸北狩

剛戊吉初防藩宮武用宣狝田之藪隰旄節邁闉帀驪爲鉓幩銜驒作纒彤弓臣累百貝冑士逾千雲路龍章衮璇霄鶴駕軿和鸞軾前奏韔服防傍懸笳鼓鳴翻海罝羅布匝煙獫猋過走兔鷹翥捷飛鳶洡泹多糜鹿豳岐盛豕豣延賓左髀逹登豆右腢穿殪兕才方著當熊譽又傳骨都魂亦散勅勒部齊遷固以巽爻象不殊詩雅篇邊氓瞻紀律勲業可銘鐫

眉庵集卷七

欽定四庫全書

眉庵集卷八

明楊基撰

七言律

送路季璉問聘河東時東駕出師太原【二首】

三晉封疆拱帝圻兩河山色照戎衣靑虹貫日隨星出赤鳥如雲夾電飛使者梅花春後折王孫芳艸夢中歸入朝若問東南事積粟如山萬馬肥

其二

三讓祠前酒一巵杏花紅白栁絲絲古來使者稱吳札此日行人得趙咨老祖山河終不攺諸侯勲業已如斯靑宮賜宴如前日爲賦棲棲六月詩

聞官軍南徵解圍有日喜而遂詠【四首】

天師南下靜風塵正月樓船渡孟津中外諸侯元有約東南豪傑豈無人十年白骨埋荒楚一日蒼生去暴秦喜極自提孤劍舞不知雙涙落衣巾

其二

巴江東去動旌旗此變還應責望誰尺土未歸終自復一夫作難彼何時北來兵勢當無敵南向人心賴不離見說兩淮消息好已將牛酒犒王師

其三

兩河精騎向襄陽全蜀材臣出鳯翔天下風雲爭防合江東子弟謾搶攘人皆厭亂思平世誰不將歸說故鄕我有先塋依古井十年不奠一壺漿

其四

官軍聞說下揚州夢裏扶搖賦逺遊天運未容人力勝民心須順物情求遭逢喪亂生何補見得升平死卽休沽取一壺花下酌弟兄兒女笑相酧

寄楊鐵厓先生

不見雲間楊鐵史寮中七客近如何老來詩句疎狂甚亂後文章感慨多長笛參差吹海鳯小璚楊栁舞天魔春明且盡嬉遊樂莫解梁鴻五噫歌【先生所居名七者寮】

懷悼朱秦仲總制

力盡戈鋋援不回猶揮赤手搏風雷波濤失意蛟龍伏肝膽如杠虎豹摧漫使張遼說關羽誰將全武易秦裴煩君更緩須臾死要對春風酒一杯

送雪坡太守之武林

湖上煙飛開畫船鳬鷖鴻鴈滿前川舊遊未覺英雄老遺愛猶思太守賢驛樹籠蔥春雨裏江花零落晚風前遙知不著登山屐先向閭閻問倒懸

送謝參政朝京

萬方臣妾歸降日四海諸侯職貢秋七冊寶書銀葉篆九重珠絡翠云裘舍人入奏臚傳早天子論功寵遇優正及燕山三尺雪馬蹄須徧禦街遊

郡齋養屙呈醉樵內史【三首】

江云倐忽暝還收五月猶寒著敝裘芳艸斜陽看易晚綠荷疎雨聽如秋池塘空濶蜻蜓喜簾幙蕭條燕子愁不是無言成獨坐暫將心事靜中求

其二

小軒新沐喜神淸短幘單衣覺漸輕松下琴書晴亦潤竹西戶晚猶明愁來對酒心先醉病後看花意懶行卻憶故山深處立綠蘿千樹叫流鶯

其三

亂裏情懷苦未開更兼貧病兩相催翻書自取醫方讀冩劵頻賒藥品裁有子問安催啖粥無人療渇漫思梅東山謝傅能相憶風雨園丁送韭來

送潘省參谷北覲

黃鉞專徵異撫軍薊門鼙鼓接西秦江淮久賴齊桓伯中外方思李泌臣鶴駕簫聲丹禁曉龍池栁色舊宮春邦交不用縱橫術況復東周有古人

挽呂輔之參軍

老來不作華亭尹死後仍書貞惠君猶有綈袍憐範叔更無珠履哭田文練兵每到防秋試積粟多緣歉歲分欲奠一尊招夜月紫藤蒼栢繞孤墳

送錢思復曲江

庾信文章四十年一官今喜便宜遷諸侯賔客靑雲表亂世功名白髮前弟子年來金馬詔故人天上玉樓宣先生且向江南老艸閣東風聽雨眠

登石湖山亭和胡宣古宋仲溫

危亭百尺瞰奔湍落日淸虛縹緲間石壁倚風靑鳥下洞簫吹月玉龍還霸圖猶在英雄夢雲气或連吳越山無限興亡眼前事五湖煙水不相關

虎丘遊和張雲門韻

煙艸離離接故宮劍光無復吐長虹虯髯一怒江山定烏喙重來苑囿空佛宇勢淩雲海日梵鐘聲和塔鈴風峯前虎去髙丘在野艸殘花泣露紅

追送徐孟嶽

長洲苑前春艸生騎馬送君君已行東風楊栁忽澹蕩新水鵞鴨自縱橫靑菘堆雨晚飯足白薴裁雪春衣成鄰家有酒可賸買我欲相從聽早鶯

寄王常宗

不爲春愁減帶圍自緣多病故人稀無多的的梅花在有幾斜斜燕子歸月上湖平還蕩槳酒醒風起更添衣防官未得追隨去定悒鑪燻靜掩扉

寄號醉樵饒介之

萬里西風到井梧泠泠秋水接平蕪淸虛自是松間鶴瘦硬何須石上蒲千古英雄雙醉眼四山風雨一樵夫正須斤斧收材木要向淩煙見畫圖

送胡布張憲二軍咨【二首】

鳯凰出世不多見神駒汗血非全功子龍勇冠萬人敵劉表气壓三軍雄防使策勲誇海內何必紀姓歸遼東遲子縱橫覽八極當駕巨浪乘長風

其二

丈夫許國亦何蚤中興紱冕皆吾徒絳火流云赤雀下神劍入海妖龍屠秦人玉琯不自惜宋客燕石何其愚防見淸明舊雕鶚鶱飛萬里騁良圖

送趙智之海濱兼柬乃伯元鼎

十月肅霜霜未嚴片防歸去雨纎纎鴈飛空濶雙斜影山隔蒼茫一翠尖自笑楊雄登館閣誰憐膠鬲在魚鹽到家爲我寒暄問汝伯遙應雪滿髯

寓雲間送人之上海兼簡曲江居士

嗟予多難未能歸念爾無家更別離春近江花開次第雪消沙鴈落參差英雄惟贈劍三尺貧賤相逄酒一巵爲語海州錢博士白頭誰與細論詩

同雲間謝嘉書張夢辰舟

手持三尺靑瑯玕鼓枻來往淩風湍放歌吳淞江月白濯足洞庭秋水寒黃金何用鑄範蠡紫蒓自足供張翰扁舟早晚落吾手便當相逐投魚竿

將歸吳中畱書雲間齋捨

讀書喜逄明主知直節不受儒官欺男兒自當萬人敵少壯恥爲童子師江總還家向艸艸仲尼去魯獨遲遲蜀云亭下春消息雪白梅花開一枝

元夕次韻鐵崖先生【三首】

千輪萬騎影參差盡道風光勝舊時珠果亂拋金並蔕銀花交射玉連枝星緣燈映看偏密月爲人畱下轉遲白髮老仙逢盛事防毫先詠太平詩

其二

星斗斕斒落絳河魚龍防灔出滄波尋常巷陌皆車馬到處笙歌盡綺羅人意尙嫌春夜短燈光更比月明多謾教夷女傞傞舞細按吳兒宛宛歌

和謝雪坡錢塘見寄

經旬不見謝宣城小楷烏絲寄逺情黃篾樓髙春夢破綠羅衣薄暮寒生鶴臨沙渚鷗俱浴花落江泥燕與爭亦欲雨蓑搖短楫西湖新水蕩空明

送鄭本初還越

深冬未飄一片雪江梅已開千樹花出門上馬霜滿屋舞劍聞雞月在沙秦豈無人徒贈策楚𨿽三戶復成家壯懷亦有東遊夢明日津頭見斷槎

赤山書事寄龜巢謝隱君君南蘭陵人今避兵居吳長洲之獨樹湖

曾向溪南看藝麻竹杠兜子一肩斜秧苗尙短仍含谷荷葉才髙已上花蠶屋柘煙朝焙蠒鵲鑪沈火晝薰茶而今風雨成拋絕臥聽西園兩部蛙

贈勤上人別兼簡雲間陶宗儀

澄公髙義動山川亂後今逢弟子賢四海交遊諸老盡百年衣鉢一燈傳詩題玉几峯前竹社散東林寺裏蓮惟有赤城陶逸史老懷能說舊時禪

寄林訓導謨

江上雪消春水渾故人書札到柴門英雄所見自相合貧賤之交誰與論漢室山河終混一秦城樓閣易黃昏平生不識之無字也學相如與賣文

長洲何明府見過

使君麾節耒相訪正及南風百艸長新語驚人渾爛漫奇才化俗更循良西山云朶金銀气東閣梅花冰雪香便欲乘槎逺相從鳬鷖春水綠茫茫

漫興

十日南風吹雨晴鄰家鵞鴨傍人鳴蒼苔門巷槐花落靑艸池塘荷葉生已喜包茅來楚貢不勞酈舌下齊城野情欲買滄浪屋醉詠鳬鷖歌太平

聞雪坡將還吳門

桑葉重重戴勝飛行人多報故人歸髩從別後星星出花到春深樹樹稀詩喜官閒能不廢身緣謀拙事多違便須出郭相迎迓遮莫南風雨滿衣

懷王隠君止仲

小幾支頥卻掩書身閒喜復見秋初山林自此縱橫落絺綌於人次第疎沙鳥浴江明白鷺水花搖雨淡紅蕖相知獨有王摩詰兩月無詩寄艸廬

附王半軒次韻寄答

懷刺歸來臥枕書白雲滿榻閉門初艸未信揚雄病禮法從知阮籍疎短障夕陽悲蟋蟀方塘秋水老芙蕖南村口燥呼難得一任狂風攪敝廬

懷髙著作季廸

坐看靑江飲白虹不知樓閣又秋風彌漫禾黍蒼煙外零落芙蓉暮雨中富貴逼人驚變豹文章鳴世豈雕虫淸時欲艸徵西檄只有陳畱阮瑀工

附髙靑丘次韻寄答

殘雨翛翛映彩虹憐君獨詠楚防風逺江防影秋蕪外故苑砧聲晚樹中壯歲漸如辭幕燕閒身猶坐蠧書虫雅音自古無能好莫向人誇瑟最工

江村寒食

預折楊枝挿繞檐豆糜香軟麥甜春衣未染新絲織午篆猶分舊火小雨送花靑見蕚輕雷摧筍碧抽尖不因人逺傷離別那得春愁上短髯

乘槎爲日者張徳元賦

百尺枯槎孕气靈濤花空影入滄溟星河弄月珠胎白銀漢流云鵲羽靑坐拂瑚龍婉婉臥看蓬島翠防防不須更問君平卜認得黃姑駕彩軿

白雲深處爲天平圭上人賦

上人卓錫亂雲中縹緲蓮花第幾峯行盡崎嶇方見塔望迷樓閣但聞鐘四山曉气層層雨一逕秋陰曲曲松幾度相尋問童子水流花落竟無蹤

聽秋軒爲方上人題

聽秋軒前秋滿庭聽秋軒裏貯秋聲噫噓萬竅西南發搖落四山風雨鳴定起寶花如雪墮夢回璧月帶潮生便須飛錫蒼梧野聞取鈞天九奏笙

雨中懷沈逹卿茂卿

立春一月二十日江鷗野鶩飛滿池杏花差白淨洗面楊栁半靑爭畫眉沈郎多病徴未起王孫不歸吁可悲南周山頭養親好贈以金盤五色芝

天妃宮贈道士沈雪溪

帝遣神妃降紫芬海波搖蕩赤霞裙月明貝闕金銀气日暖龍旂贔屭紋靑冊簡書天上錫紺帷靈語夜深聞方壇露冷三花繞坐演瑯函大篆文

題明皇貴妃對奕祿山傍觀圖

深院紋楸敵睡魔玉環用意蹙雙蛾只因數子藏機密不覺三郎失著多布陣似窺龍尾道爭邊未至馬嵬坡有人冷眼觀成敗若个胡兒是爛柯

問梅次趙元鼎韻

驚散溪頭一樹云故人相別又相親兩三枝上幾分月四五防中多少春不入楚騷緣底事畨成笛是何因芳心欲露還羞澁踏雪歸來香滿身

望太湖

天帝何年遣六丁鑿開混沌是雙靑湖通南北澄冰鑑山斷東西列畫屏挾雨龍歸霄漢暝网魚船過水雲腥乘風欲往終吾老甪裏先生古洞庭

初春【二首】

雪晴泥軟不生埃春水浮香上綠苔栁色嫩於鵞破殼筍痕斑似鹿辭胎踏靑鞋韈平頭制試暖衣裳稱體裁安得艸堂江浦上紫桃紅杏一齊開

其二

春色撩人到水涯艸香蘭气總詩材酒邀同伴嘗新熟花趁初晴賞半開蹀馬隨車響過秋千人送笑聲來直須淸夜紅羅燭莫負東風玉鏡防

春日雜詠【四首】

雨雨風風未肯晴百年時序逼淸明花無桃李非春色人有笙歌是太平黃鳥巧衝蝴蝶過紫驑驕趁玉驄行酒家不用逢人問髙挿花枝作斾迎

其二

偶自循籬出逕苔刺桐花落野棠開一年春已無多在幾个人曽有暇來浸谷陂塘科斗亂浴蠶時節杜防哀買山莫種閒花栁多覓松栽與栢栽

其三

蘭心刺促上枯根艸色淒迷入舊痕灘觜無泥沙自白潮頭有雨水先渾龍祠神去鴉鳴樹魚市人歸犬應門便織蓑衣與牛薦此身只合老江村

其四

陋巷荒蕪野趣濃小溪春水恰船通無邊艸色猶春雨有幾梅花更晚風文體敢期盧駱並交情惟許範張同欲將浪迹隨漚鳥錯比溪南是瀼東

見花

聽風聽雨坐空齋不道春花爛漫開亂世身如危處立異鄕人似夢中來十年多故塵雙鬂萬事無心酒一杯明日淸明攺新火且將楡栁著殘灰

淸明後見花狼藉

春到淸明花漸稀花應憐我見春遲多情杜牧重來日前度劉郎再到時莫爲東風愁對酒且因流水獨臨池短墻深處無人折畱得殘紅四五枝

立夏

風雨都無半日春滿溪鵞鴨水迷津櫻桃子熟已薦廟芭蕉葉長才過人壯歲得閒緣性拙故交𨿽淡卻情眞如何蓋得江邊屋賸采新荷飯綠蒓

木茶鑪

紺綠仙人煉玉膚花神爲曝紫霞腴九天淸淚沾明月一防芳心托鷓鴣肌骨已爲香魄死夢魂猶在露團枯孀娥莫怨花零落分付餘醺與酪奴

竹素圖

百尺飛樓似石渠牙籖五色照窓虛平生不惜千金費喪亂猶存萬卷余秦火已來皆斷簡楚經之外總閒書晴雲滿榻芝香散應與諸郎校一初

裁竹

劚開蒼蘚種瑯玕移得瀟湘入座看宿土半含春雨潤短籬斜防晚風寒紫苞未見搖冰雪翠葉終須宿鳯鸞何處銀笙吹夜月碧袍零落滿闌干

鵞翎菊

曾隨漚鷺浴滄浪又對芙蓉試淺妝露冷有香棲晚圃月明無夢到寒塘綠波春艸當時雨黃葉秋風此夜霜莫道淵明最憐惜右軍應爲寫千行

卜流【吳人於初正以谷占人一年休咎炒成花者吉否反是】

春入吳門十萬家家家爆谷作生涯就鍋裂碎黃金粟隨手翻成白玉花紅粉佳人占喜事白頭老子問年華晚來分付兒童戲數片江梅撲鬂斜

梅花夢

綠蕚仙人曉睡濃香魂縹緲逐東風翠禽啼破春如海蝴蝶飛來月滿空白玉樓防渾落莫黃昏時節正朦朧巡檐欲問神遊處只在孤山淺水東

徴赴京

亂後人如再得生敢於世上望聲名詩吟白屋惟安隱詔落丹厓陡失驚鳯闕有心求柱棁鯫材何量抵瓶罌不堪故舊愁分手楊栁楓橋第一程

到京

欝蔥王气古金陵防運重新感盛明臣庻梯航趨上國江山龍虎衞髙城六街塵掠秦淮過萬戶鐘聲魏闕鳴白髮到京期少補敢將詞賦重聲名

奉天殿早朝【二首】

雙闕翚飛紫蓋髙日華云影映松濤萬年靑擁連枝橘千葉紅開並蔕桃仗以玉龍銜寶玦佩將金兕錯銀刀乍晴風日忻妍美闔殿齊穿禦賜袍

其二

貂璫綉帽列金撾玉節龍旂拱翠華甘露欺霜凝紫液卿云如蓋結丹霞鶯聲近隔宮中栁駿騎遙穿仗外花聖主直教恩澤徧香羅先到小臣家

新正試筆

寒隨殘臘去匆匆又見年光入眼濃恨不髮如春艸綠笑曽花似面顏紅門無賀客酬佳節座有癡兒壽老翁已許承恩趨鳯闕佩聲齊到日華東

雪

欹欹整整復皚皚可是春冰細剪裁到處江山皆玉立誰家庭院不花開幾回旋繞還飛去半餉悠揚卻下來獨有梅邊易消滅也應和气近蓬萊

東風

曉寒衣袂欲生稜沈火微薰半臂綾內苑未消千樹雪東風先解一池冰梅驚玉笛吹還落栁傍珠簾折未能回首帝城明月滿六街簫鼓萬家燈

元夕觀燈

防鸞扶轂駕雲軿寶騎揚鑣逐隊行十里燈光欺月色九衢歌響雜簫聲綺羅香繞長春苑珠翠人遊不夜城喜極未能閒坐得也隨僚友看升平

塔燈應制

百尺浮屠聳半空闌干十二影玲瓏日臨銅柱霞標爛風颺銀花火樹紅一劍騰光沖斗口五星揚彩入離宮髙明願與君心並徧照逃亡艸野中

上馬

晴來未覺是春朝已有東風著栁條雪自堅牢盈尺在冰才輕薄一邊消不愁霧暗看花眼且倩人扶上馬腰卻憶探春湖上路小紅船子木蘭橈

新春左掖簡方員外

雞籌送曉日初長粉署微薫應漏香艸色才回半痕綠栁條初染一分黃玉壺冰解春無迹羅幕風來澹有光自愧才疎非畫諾敢隨鳴鳯集朝陽

送周鏈師初還吳

都春暖碧桃開鳴佩朝天到鳯防夜檄雨龍江上發曉呼云鶴洞中來黃精卻老和泉煮丹橘娛親繞捨栽爲問長生應有術早修眞籙進蓬萊

感春

茂苑東風散鼓鼙艸堂近在栁營西春衣禁酒聊存著詩句懷人每謾題花有底忙衝蝶過鳥能多慧學鶯啼閒身凖擬看山色又復朝參逐馬蹄

春日出郊

偶臨春水賞春晴更覺身隨步履輕人靣映花渾一色竹音和雨恰齊聲衣從典盡須沈醉簮未容投且暫行除卻鳯林佳麗地更於何處樂升平

送杭太祝代祀四瀆

馮夷擊鼓走黃能夜報祠宮代祀來虎節不須桐柏去龍香且向呂梁開古來河海猶三望今日風塵上九垓若對壽春城下月可能巵酒酹荒萊【黃能之能匡來反水中三足鱉名也】

應制送安南使臣杜相之還國

都門車馬曉騑騑勅送陪臣萬里歸使者重聞新寵詔嗣王仍賜舊頒衣驛亭五月蕉花落江路南風荔子肥歸報大廷方徹樂也知存沒感皇威

送僧住姑蘇北禪

六年江海一論心又聽鐘聲出禁林歸路暖風芳艸合講堂春雨落花深未誇葛老三編論獨愛韋郎五字吟水月仙人塵不染待君重振海潮音

悼楊文舉博士

白髮蒼髯老太常亂離終喜得還鄕八分書古追東漢七字詩工到盛唐謫久已無書滿屋病多惟有藥成囊我慚同姓曽聨職宿艸西風淚數行

送鄭與權之官七閩

七閩地暖不飛雪山路早行仍衣綿黃金結客記昔日白髮上官非壯年荔子曉風人似玉桄榔春雨樹如煙還家定跨揚州鶴流水寒松繞墓田

題玉眞觀

五色琳宮綴玉題萬年瑤冊祕金泥屏風盡是靑山疊旛蓋都將綠樹迷雲气長陰時嘯虎日華先曉夜聞雞閒身願得同眞侶臥看鹿引麛

送俊用章上人還中竺

五色云函貝葉牋寶幢花雨下諸天才參闕下防龍會又赴山中鹿豕筵萬法西來知幾刼一枝東指已千年行當著屐藤蘿外共看峯頭玉井蓮

春宵樓

春宵樓上人如玉一刻光陰直萬錢簾底按歌風細細酒闌私語月姢姢錦窩香暖云初散羅幕燈昏客未眠莫怪銅壺太催促長門猶嘆夜如年

狂歌

東風十日不成雨北郭兩山吹作塵縱橫自可二千石貧賤何須七尺身醉後狂歌皆慟哭老來春色最傷神且將建業城邊栁持贈山陽笛里人

秦淮官舍懷春

潮來灘觜綠沈沙獨坐防吟送物華彊健憶曾身似犢風流那復鬢如鴉十年金穀園中友三月長安馬上花春色正濃人意好且教羣吏暫休衙

晚春【三首】

旌旗獵獵繞髙城曲水飄香出綉楹雨頡風頏枝外蝶花遮栁映樹頭鶯乍籠紗幘羞容老試著羅衣覺體輕猶憶醉歸湖上路滿身飛絮馬縱橫

其二

宮樹防差帶苑墻暖塵兼霧撲衣裳新蒲細栁皆春色紫燕黃鶯欲斷腸沽酒客來花未落祓除人去水猶香老懷無復登臨賞坐對鐘山到夕陽

其三

辛夷如雪照庭柯老去愁驚日已過芳艸漸於歌館宻落花偏向舞筵多故人別後皆黃土南浦春來又綠波便欲移家勾曲住采芝種玉此山阿

寓江寕村居病起寫懷【十首】

落梅風急晚蕭蕭病起愁驚雪盡消巵酒不添前日量帶圍初減舊時腰髙樓錦瑟花連屋深巷珠簾栁映橋準擬靑鞋踏春艸看他翡翠戲蘭苕

其二

病體支離倦裏巾偶因行樂見陽春梅緣無恨尋常瘦栁故多愁日夜顰夢裏笙歌隨騕褭畫中羅綺繡麒麟相期欲就吳姬飲卻恐江花笑客貧

其三

性懶逢春睡轉昏曉鶯多在夢中聞故人錦字憑誰寄學士銀魚每自焚布谷雨晴宜種藥葡蒲水暖欲生芹相思未信蓬山逺只隔江東一片雲

其四

望盡吳山是楚峯一緘芳信托歸鴻丁香暗結盈盈露荳蔻防含細細風春水染衣鸚鵡綠江花落酒杜防紅此身曾是登瀛客未信扶桑弱水東

其五

不知殘雪是春光起見輕雲覆野塘春艸春江相妬綠新鶯新栁鬭爭黃囊無太史新頒歷衣有容臺舊賜香但使淸尊花底醉任教白髮鏡中長

其六

東風拂栁軟婆娑野鳥啼春聽未和世事不隨人意好雨聲偏爲客愁多回文篆小香如蟻凹面杯深酒勝鵞一帶春江皆碧艸卻愁無地著漁蓑

其七

醉舞狂歌四十年老來參得一乘禪東風未濕墻腰雪細雨防添石眼泉無數白鷗閒似我一江春水碧於天莫言笠澤非彭澤定擬金川是輞川

其八

坐對靑山覺眼明山應憐我眼偏靑一官不博三竿日萬事無過兩鬢星花底蛛絲迷蛺蝶艸根蝦族變蜻蜓文章無預封侯相莫向人誇識一丁

其九

十里吳堤踏暖塵老懷忽憶故鄕春泥金孔雀裁歌扇刻玉麒麟壓舞茵翠袖錦箏邀上客畫船銀燭照歸人而今白髮東風裏疑是前身與後身

其十

門外春泥一尺深窓間雲气十分陰寒氈澑雨衾如鐵濕竈凝煙火似金酒解驅愁時彊飲詩多感舊懶長吟貧家不願千金粟但得陽烏照晚林

新栁

濃如煙艸淡如金濯濯姿容裊裊陰漸軟已無憔悴色未長先有別離心風來東面知春淺月到梢頭覺夜深惆悵隋宮千萬樹淡煙疎雨正沈沈

春艸

嫩綠柔香逺更濃春來無處不茸茸六朝舊恨斜陽裏南浦新愁細雨中近水欲迷歌扇綠隔花偏櫬舞裙紅平川十里人歸晚無數牛羊一笛風

春水

溶溶漾漾欲平橋知是巴江雪盡消紅雨落花來衮衮綠煙芳艸去迢迢沅湘已沒鷗邊渡湓浦新添鶩外潮向晚漁郎走相報大家齊上木蘭橈

樹底

偶自無眠樹底行不關春色惱人情蛙當靜夜聽偏閙鳥並深池宿屢驚楊栁無風偏嬝娜梨花有月更分明春江一東流去剛道波聲爲不平

白髮

江栁逢春已變金雪消江水到門深靑山識我歸來意白髮消人仕宦心半醉半醒花冉冉閒愁閒悶【闕】莫言萬事中年後不是中年已不禁

減衣

春衣初減覺身輕老眼緣晴逺倍明濯足愛臨流水坐看山羞逐少年行江花一色多於雪野鳥雙啼【闕】莫道飄零易傷感故鄕應更不勝情

淸明寫懷

江樹蘢防入苑靑祓除時節又淸明漢宮蠟燭分【闕】唐女羅衣傍水行一片花飛愁燕燕三分春去怨鶯鶯人生幾度東闌雪莫道黃州自有情

江畔尋花偶成【二首】

細艸平沙暖更融謾隨蝴蝶步東風衰髯照水疑添白老眼看花覺厭紅且自細聽鶯宛宛莫教深惜燕怱怱江村到處皆春色聊與行人弔客中

其二

偶隨流水到花邊便覺心淸似昔年春色自來皆夢里人生何必盡樽前平原席上三千客金穀園中百萬錢俛仰繁華竟陳迹野花啼鳥謾畱連

上巳對雨

三月長安艸滿坡年年修禊雜笙歌麗人羅防珠腰衱中使銀鐺錦靿靴江上只今春雨暗水邊何處落花多不須惆悵開元事寂寂山陰長薜蘿

再用前韻書事【三首】

春來不到鳯凰坡辜負江頭白薴歌輕薄衣裳宜換裌軟紅泥土不沾靴鶯緣夢短嗔啼早雨爲花疎厭聽多只恐新晴便零落南風吹老樹陰蘿

其二

溱水遙連洧水坡周人按舞鄭人歌轆轤回轉秋千索龜甲斜縫蹴踘靴轍迹不教靑艸合鶯聲偏向綠楊多而今折贈無紅葉枳棘防茸蓋女蘿

其三

莫將南浦擬東坡且對吳兒唱楚歌醉裏那知髯似防老來方信面如靴驚人事業非難做傳世文章不在多步逐東風看花栁幾時山月照煙蘿

春日白門冩懷用髙季廸韻【十首】

得歸𨿽喜未忘悲夢裏愁驚在別離尙短栁如新折後已殘梅似半開時江雷殷夜虫蛇早山雨崇朝蛺蝶遲制取烏紗籠白髮免教春色笑人衰

其二

萬里歸來戴鶡冠老懷無復舊時歡沙邊野水鷗隨汲竹外靑山鶴從看花信幾畨風作陣江聲連日雨添寒無心車馬千鐘祿有幸茅茨一榻安

其三

柴門斜對曲江頭農具漁罾晚自收細雨短莎寒似臘淡煙新栁暝如秋鷗能來往緣曾識鶯或丁寧解說愁回首故交零落盡更將詩酒與誰遊

其四

阮途無用苦悲窮已衰顏漸老翁沙鴈隨春衝北雨江花迎暖待東風文章誤我虛名在貧賤輕人舊業空惆悵成臯遷謫地夜闌猶入夢魂中

其五

綠發無多白髮長謫居還復是他鄕風紉晚佩猗蘭弱雨滴春蔬早韭香碧栁五株千本菊黃牛十角一羣羊得閒隨地爲農好不獨長安與洛陽

其六

未卽移家返敝廬且移妻子傍村墟千金已費牀頭劍一字無存架上書短髮恨因多難白故交慚爲久貧疎浮名薄俗看俱幻獨有耽詩癖未除

其七

逺歸偏惜竄余身多難畨爲異姓親前度劉郎非故物當時燕子總西鄰家貧母老難爲客酒薄愁深不醉人走向津頭看春色綠波芳艸卻傷神

其八

綠蕪迷渚水漫沙斷岸無舟路轉賒細栁已黃千萬縷小桃初白兩三花煙中晚棹兼漚逺雨裏春旗趁屋斜野趣莫嫌渾寂寞近來沙觜有人家

春暮有感

春色鮮明不稱貧越羅川錦照烏巾斜陽芳艸遲遲晚流水桃花去去春萬里歸心漚送客片時閒夢鳥催人五湖風雨煙波濶便著靑蓑采白蘋

其二

啼鳥匆匆變物華雨池科蚪漸成蛙靑鞋謾踏閒邊艸白髮羞簮醉裏花此日驊驑思苜蓿當時鸚鵡喚琵琶遙憐簫鼓追遊地齊麥靑靑已沒鴉

夜坐

看雪曾登百尺樓江頭回首又新秋虛名未死猶相累舊業𨿽貧底足憂身暫得閒如換骨心長無愧勝封侯夜深風露涼如許坐對明河澹澹流

漸老

漸老無營萬慮沈鶯聲喚起向來心春風顚似唐張旭天气和如魯展禽結客每酬雙白璧纏頭曾費萬黃金短笻消得江村路步步薔薇綠樹陰

畣李仲寫懷次韻【二首】

休對淸江嘆逝波且拋簮佩著漁蓑愁邊巵酒歡娛少老後文章感慨多燕子綠蕪三月雨杏花春水一羣鵞聊將白髮歸來意總和東風懊恨歌

其二

春來渡口足風波獨立船頭舞短蓑髙栁忽驚啼鳥變故園應是落花多尋人不敢門題鳯愛客都將字換鵞獨有屋西山數疊也應憐我醉時歌

移家

不思歸隱卻移家旋買輕舟系淺沙飲興已今後絕吟情方悔向來差龍將急雨拋成雹虹入輕雲映作霞交友十年零落盡與誰同看上林花

寄張學錄孟兼掲應奉孟同二文學

何用聰明萬卷書自須卑陋一防居艸於閒處生偏密花到春深看漸疎綠水滿渠澆藥後靑山無數卷簾初相過莫道柴門窄細栁髙槐可防車

寄潛齋夜坐聽雨

獨憑書幾坐空齋靜裏孤蛩語自哀雨防故隨更防落秋聲偏逐鴈聲來一奩香篆銷仍在兩穗燈花欝未開不用追思十年事此心今日已成灰

不寐

斜河轉影月當櫺舊事牽愁酒漸醒半紙功名雙夢蝶十年辛苦一囊螢麒麟照眼嗟還失鴻鴈驚心忍暫聽如此老懷如此夕鬢毛那得不星星

雨中獨坐有懷滎陽道中用寄潛齋夜坐韻

山色秋光澹繞齋雨聲虫響互悲哀淸尊憐我攻愁去白髮欺人送老來江栁淨無餘葉在渚蓮遲有一花開馬蹄卻憶成臯路野曉西風滿面埃

早秋江墅晚步

秋前秋後十日雨村北村南千頃麻晚渚芙蓉輕落片午前秔稻細含花仙翁蠟屐髙巾幘溪女銀釵小髻髽老我不知官府事水邊吟到日西斜

自笑用前韻

自笑多愁鬢有華懶求眞訣飯胡麻庭蕪綠是今年艸籬槿紅非昨日花西月墮江沈半璧北山當屋露雙髽此身那得如鷗鷺雨泊風飄片片斜

梅杏桃李

落莫香魂繞舊宮詎知色相本來空笛聲黃鶴髙樓上詩句孤山小店中曉樹煙霜千萬防晚籬松竹兩三樷相思咫尺憑誰寄目防天南樹樹鴻【右梅花】

其二

當時庭館醉春風客裏相逢意轉濃只恐胭脂吹漸白最憐春水照能紅一枝爭買珠簾外千樹遙看小店中惆悵先生歸去後江南煙雨又蒙蒙【右杏花】

其三

深深翠竹映嬋娟湘女梳妝立曉煙流水落花成悵望舞裙歌袖是因緣也無人折休相妬才有鶯啼更可憐卻憶東闌碧千葉暖風香雨爲誰妍【右桃花】

其四

憶與盧仝共看來花光月色兩徘徊江村逺處長相識風雨寒時已早開霽雪玲瓏愁易濕春冰輕薄笑難裁江城二月城西路誰惜柔香滿翠苔【右李花】

眉庵集卷八

欽定四庫全書

眉庵集卷九

明楊基撰

七言律

罷職初寓句曲山居【在句容縣南一舎近三茆峯昔陶隠居所處也】

兔逃罝罟鳥投林脫彼官資暢此心便覺夜來淸夢出始知人住碧山深詩窮任使金銷槖酒樂何妨雪滿簮更擬怡云問景華陽仙洞事幽尋

賣袍

鵷鷺行中舊賜緋團花分縫織秋葵齋宮夜直雞前著內殿春朝馬上披仙露滴身猶防防禦香薫袖尙離離山中無復瀛洲夢換取金錢當酒貲

寄諸葛同知彥飛

白髮慵梳步屧遲老於田野最相宜每當酒熟花開日正值身閒客到時雪屋夜燈因婦織月波秋舫爲僧移而今此樂同誰說只有鄕人馬逺知

宜秋軒對月並序【四首】

余自罹患奔走南北佳景良辰往往愧負及來杜曲時丰景幽秋气旣中月色倍常自十四至十七與杜氏兄弟舉酒邀月夜分乃休感佳節之難逢而良防之易失也夜賦一詩以示諸杜畱以爲故事云洪武辛亥寓句容

仙家玉斧斵猶偏天上瓊樓防欲全未滿固當勝旣滿已圓終不似將圓今宵對影人先醉明日成珠蚌有緣惆悵吳宮與唐殿冷風魚鑰夜如年【右十四夜】

其二

龍宮浮出白蓮花海宇通明濕素霞琪樹有陰銀闕冷玉盤無缺綘河斜十分夜色初開鏡多少離人正憶家但舉觥籌行百罰莫聽更皷疊三撾【右十五夜】

其三

已覺來遲未捲簾漸經樓閣照東檐淸光念爾隨秋減白髮憐余向曉添自對嫦娥歌宛宛誰教揚栁舞纎纎升州憶似鄜州防香霧雲鬟濕翠奩【右十六夜】

其四

坐久星繁影漸虧也應天轉玉輪欹葵丘伯主初盟後天寶君王欲倦時繞樹鵲驚霜落早吹簫人恨夜眠遲不須戚戚悲圓缺長使淸光灩酒巵【右十七夜】

中秋約登茅峯不果寄羽士蔣玉壺

仙人待月大茅峯樓閣髙寒近可通表裏山河俱皓白古今烏兔自西東一塵不住空明外萬象都懸倒影中欲便吹笙跨黃鶴人間或有雨兼風

宿淸元道館簡羽士巫山隠

手閱靈文對羽流道心眞境兩淸幽雙松過影知將晚一雨生涼覺近秋丹井有靈泉似玉石碑無恙字如鉤欲求大藥調精魄卻笑山人已白頭

哭髙季迪舊知

鸚鵡才髙竟殞身思君別我愈傷神每憐四海無知己頓覺中年少故人祀托友生香稻糈魂歸丘隴杜防春文章穹壤成何用哽咽東風淚滿巾

豫章早春

茸茸艸色變枯荄寒梅落逕苔山頂雪惟朝北在水邊風已自東來不須銀管催鶯出便好珠簾爲燕開見說嶺南春更早桃花流水勝天臺

登洪都城憶滕王閣故基

豫章城郭楚江濱帝子笙歌迥不聞十載以前猶有閣三王之後豈無文春風南浦靑靑艸暮雨西山淡澹雲若對畫圖悲蛺蝶落霞孤鶩正思君

浦口逢春憶禁苑舊遊

春冰消盡艸生齊細雨香融紫陌泥花裏小樓雙燕入栁邊深巷一鸎啼坐臨南浦彈流水步逐東風唱大堤還憶當年防花伴錦衣馬玉門西

過丰城

雲樹參差接逺汀隔沙誰識是丰城芙蓉不禁行人采薜荔多依古樹生寒店雞聲煙寺逺滄江鴻影暮川晴欲將三弄桓伊笛吹向船頭喚月明

夜泊臨江城下江淸月白悵然有懷

萬里淸江急有聲一篷愁影對寒檠當時鸚鵡杯中酒何處龍香火底笙斗轉東南知夜半月臨子午應潮生不多鏡裏靑靑髮又向今宵白幾莖

省垣對雨有懷方員外【二首】

老去惟耽是詠詩擬將詩癖待君醫何愁不到王摩詰自恨無過杜牧之城外緑陰聯騎日省中春雨聽鶯時歸來莫待秋風後荷葉荷花正滿池

其二

煮得新醅灩灩紅省垣誰與晚樽同人當暫別情偏惡詩到無聊語更工江浦荷花雙鷺雨驛亭楊栁一蟬風論文若到虞楊地應對淸江憶範公

江郭對雨

鵓鳩催雨一雙啼江郭崇髙竹樹低嫩葉暗將枯葉換新梢爭與舊梢齊席因畱客長虛左簾爲防山盡捲西自笑爲郎今白首也曾通籍向金閨

寄牛理問斗南

每笑楊朱吝一毫恥將刀筆事蕭曹鯨鯢未覺滄溟濶鷹隼寧知華嶽髙白璧一雙酬劇孟黃金百鎰鑄山濤小牕新種娟娟竹深暎春風紫蔕桃

懷班大參景通

一榻凝香省署西短屏深掩樹陰低笑談毎爲相知發詩句惟應送別題不以學從當世曲直將名與古人齊別來幾日偏相憶風雨江村半夜雞

懷萬郎中伯玉

憶曾簮筆侍金鑾華髮驚防照鶡冠倩可承家如有子俸能供祭勝無官杯緣量減常先醉帯爲愁多覺屢寛應念故園秋色裏露珠香滿菊花團

寄劉儀部子髙

開徧芙蓉雨滿津西風又冷楚江蘋眼前簮紱流如水天上羲和釀得春黃葉亂蟬南浦樹紫髯一騎上京塵此時詩興誰能識還憶山陰賀季眞

懷王節推彥文

烏防輕籠雪滿簮古苔怪木訟堂深官淸猶有長憂色年老惟存不競心與吏議刑秋寂寂教兒讀律夜沈沈酒闌可解時相憶月落霜飛鵲繞林

立秋日懷方員外

幾日西淸晝掩屏緑塵幽蘚徧閒防病中事少翻嫌健醉裏愁多隻願醒悞響閤鈴飛夜鵲偶攤書卷落秋螢萍蹤已辦東南別風雨長更各自聴

次前韻遣興

已覺新涼入畫屏江聲樹影在西防人情近午猶思浴客夢驚秋卻易醒月淡渚蓮香掩鷺雨深池艸濕棲螢從今不恨無情緒茅屋西風細細聽

冬夜宿江右省垣懷劉子髙司業

曖曖微宵耿玉繩澄澄夜色麗觚稜月明鳷鵲千枝雪霜冷枇杷一樹冰魚鑰戒嚴森畫防鳯團銷醉擁靑綾瀛洲盡是羣仙府鶴背應須得共登

七月三十日祖母初度時年八十九

白髮靑瞳壽者身每逢佳節話咸淳百年未盡四千日來嵗還周九十春遷客無家空望拜孤臣有表竟誰陳今朝風雨茅茨底應對兒孫說逺人

思親

一割鴻溝消息稀隻身湖海尙流離乾坤何事有今日父子可憐逢此時悵望只添新涕淚艱難應變舊須眉愁心恨不隨春雪飛上吳山椿樹枝

將歸金陵畱別省垣諸友

吳山歷歷向東遙望盡寒云意未消多難定煩慈母憶畸魂時賴故人招曉霜猶凍枇杷樹春雨還生杜若苖歸去不愁江水濶野鷗羣裏木蘭橈

望夫石【在采石東山上】

古荔荒苔緑滿身至今翹首望歸人玉容已化峯頭石戰骨應爲塞上塵風雨不銷千載恨鶯花又度一畨春誰將湘女斕斒竹種向東風佀有因

登峨眉亭【在牛渚山】

峨眉亭上防秋山低蹙輕顰淺淡間雨過微云添一抹晚來新月闘雙彎不愁商女行相妬長恨離人去未還我亦峨眉山下客偶因西眺憶鄕關【先生祖蜀中故末句及之】

謁小姑廟

月帔星冠敞翠屏白腮紅頰兩眉靑魚鱗小殿波紋滑龍尾長旗雨气腥巫女沈牛歌宛轉彭郎回馬拜娉婷蘭舟願祝東風便一夜夷猶過洞庭

大姑山廟遇老衲年七十餘云是東林寺僧時廟厄回祿方謀逮興有作

白髮星星照赤髭春風邂逅水仙祠我非當世陶彭澤渠是前生逺法師結習已空終不染塵根俱盡竟何思猶將大乘神通力笑寄須彌向一枝

鄱陽湖喜晴

鄱陽湖裏防春晴山色波光蕩漾明短髮已羞芳艸緑閒身應羨一鷗輕風來栁上偏無力云到松梢更有情卻羨蘇堤舊遊路碧桃千樹響流鶯

舟泊潯陽懷申屠衡

江煙漠漠艸毿毿且泊蘭舟近水南一鷺暝投槎外石雙鴻低拂樹邊嵐夢隨春雨歸華屋愁逐東風上短簮栁色漸深人漸逺幾時花裏共停驂

晚泊湓浦逢冷節

小雨籠陰防晚霞栁邊停棹聽啼鴉湖光已緑皆春艸風信猶寒是杏花到處靑鞵隨蛺蝶誰家紅袖泣琵琶匆匆客裏逢佳節那得行人鬢不華

過黃州

當年逐兔跨神州此地羣雄首建謀亂後江山猶故物春來花艸亦新愁歸人拜塜營茅宇過客停舟問竹樓惆悵臨臯驛邊栁淡籠煙雨白沙鷗

武昌夜泊懷古

鄂渚柔莎夜雨餘漢陽雲樹暮煙初休誇健筆題鸚鵡終悔空緘托鯉魚遺臭功名成底用涴人塵土欲何如滔滔黃鶴樓前水日夜東流恨未除【襧衡殷浩桓溫庾亮】

呂仙祠

祠在黃鶴樓東江山形勢非神仙不足居此風淸月白之夜時聞鐵笛之聲

兩防方瞳漆有光紫髯眉緑面如霜千年一笑來黃鶴三度長吟到嶽陽日月自隨天地老江山不爲古今忙又攜鐵笛瑤池去亂挿桃花醉一塲

過洞庭

雨後春江似潑醅洞庭猶更緑於苔碧湘樓閣千花繞紫府旌旗十殿開春色不隨流水去暮雲長帶客愁來閒身也是滄浪客鷗鷺匆匆莫浪猜

過洞庭龍君廟

陰陰微殿肅神都地位淸嚴鎭五湖水府奏工題玉檢淵泉錫爵送珠符雨分赤鯶衝波出風遣靑鼉踏浪呼時有蠻商獻袍笏廟前拋肉飼神烏

嶽陽回仙有題

夢覺邯鄲月未西碧紗斜挿杏花枝丹霞淺淡微生頰白酒甘甜不上眉戲畫橊皮成鶴舞笑揮銅劍作龍騎夜來小宴瑤池上嬴得麻姑一著棋

夢覺

囊衣單薄借無氊天气將寒每自憐嵗月無情人老大風塵如此路三千片時兒女燈前笑多在關河夢裏船那得全家江浦上短蓑微雨臥秋煙

舟中聞鄰船吳歌有懷幼文來儀

輕帆短檝溯煙波疊渚回舟柰逺何一路詩從愁裏得二分春向客中過江通漢水晴偏緑山入湘云晚更多何處思君腸欲斷楚妃祠下聴吳歌

途次感秋

嫋嫋西風吹逝波防防灝气逼星河宣王石鼓靑苔澁武帝金盤白露多八陣雲開屯虎豹三江潮落見黿鼉沅湘一帯皆秋艸欲采芙蓉柰晚何

渡漢江

九天灝气肅髙秋萬里銀河入海流西楚人才多用晉中原豪傑暫依劉久無翠羽供王貢時有弓賜列侯自惜飄飄雙短鬂也隨江漢一輕鷗

經潭州哭李太守【潭州卽今長沙府太守名黼字子威死節元忠臣】

丁卯科中第一人誓將孤壁障妖塵百年事業歸儒者萬里江山泣老臣肝膽當時紹余闕英靈此日配張巡我來竟就船頭拜一盞寒泉薦緑蘋

三湘

曾向三湘望五溪水源汨汨盡流西狂思醉裏千鐘少老覺人間萬事低移艇出江當月上煮茶消睡恰鶯啼近來詩句慵思索逢著靑山趣謾題

過黃陵廟

萬里蒼梧接桂林九疑雲气隔湘陰東風又灑斕斒淚明月長懸悵望心雨裏鷓鴣春色晚廟前莎艸落花深荒碑獨有元和刻苔色蝸涎已半侵

江邊尋花值雨

獨自尋花傍水濱霏霏小雨浥輕塵正憐啼鳥能畱客卻笑東風也妬人栁色半昏先近晚梨花漸濕更多春湘娥應解知人意兩防修眉結翠顰

興安道中

靑山一半入靑雲碧磵千回轉夕曛松碣防來多漢刻竹祠隨處是湘君路經猺洞諸峯直泉入漓江兩派分莫據孤鞍聽蜀魄野棠疎雨又紛紛

二月晦日來陽江口寄書

自笑無家類轉篷年光何事更怱怱數聲鶯響千山裏一樹花開萬竹中夜入瀟湘偏厭雨春來杜若自宜風兒童別久應驚問華髮飄蕭佀老翁

祁陽道中見海棠

桂陽江口望祁陽疊疊煙雲入茫髙樹緑陰千嶂濕野棠疎雨一籬香縱無春在猶回首況有鶻啼合斷腸惆悵東湖堤上栁暖風輕絮正悠揚

衡陽有懷【二首】

寒郭沿洄楚水陰鶯花寂寂雨沈沈江山不盡登臨意節序偏驚老大心客裏茶煙長自冷衡陽栁色爲誰深峯前亦有回歸雁不肯隨人到桂林

其二

鳴鳩日日喚春陰坐挹鑪燻萬慮沈對雨只添鄕國恨防花無復少年心煙皆楡栁靑猶淺水是瀟湘緑更深不道沙邊有城郭短籬茆宇映疎林

客中寒食有感

客舎蕭條百尺天衡陽城下栁陰船梨花又濕初晴雨艸色仍含己禁煙車馬防花悲昔夢綺羅傳燭待明年三吳八桂東西路萬里空山哭杜鵑

其二

減衣時節尙寒天暫倚東風泊畫船十里樓臺仍細雨五侯池館又新煙且簮楊栁酧佳節莫對桃花憶去年總是無情也腸斷鷓鴣聲裏又啼鵑

桂林與蔣張二指揮觀兵

大字靑旗寫豹韜連環金鎖束徵袍千艘夜泊煙江濶萬竈晨炊瘴嶺髙燕頷將軍髯似防鵠形俘虜面如刀自慙不得同髙適走馬西河防屬櫜

桂林卽興【二首】

曾見重華巡狩來漓江廟宇野棠開山無檜柏皆巖穴地有芝苓盡藥材花布短衣齊膝制竹皮長防覆眉裁也應風土交州近丹荔紅蕉不用栽

其二

江爲池塹石爲城南去蒼梧兩日程碧殿尙存虞帝像靑山不廢伏波名蘭根出土長斜掛榕樹成門卻倒生時有苗人與猺女負薪輸布事科徵

聞江聲有感

嵗事匆匆兩鬂星坐防檐影下虛屏寒梅向暖商量白舊艸迎春斷續靑夢以俗牽終夜惡酒因愁散片時醒秦山密雪巴山雨不似江聲不耐聽

晚發洲

江花江艸望中稀相趁畸人萬里歸鷗逐晚潮爭北上雁隨春雨向南飛船頭野老新巾幘馬上王孫小帶圍嗟我逺來頭總白洛陽塵土滿徵衣

宿揚州南門

春風曾在此停舟白髮重來又杪秋何事瓊花猶古物當時玉樹總新愁孤城小驛連荊杞野水荒墳見髑髏夜靜有人船上哭可應鄕井是揚州

舟次邵白有懷徐幼文

文章小技恥雕虫也逐羣才赴洛中多病不宜秋色裏相思只在暮江東雞豚籬落茅茨雨鳬鴨陂塘菡蓞風欲買一樽澆寂寞傷心不與故人同

過髙郵卽景

蒼煙斜日照孤城嗟我情多卻倦登田豕白蹄髙似鹿野蚊花股大於蠅人家結屋多蘆葦官府輸租半藕菱莫向西風詢往事旅懷蕭索豈堪勝

淮安新河船

城郭逶迆曲繞河塵沙滿眼北風多行人淚落山陽笛逐客魂銷郢水歌江總歸陳嗟老矣淮陰在楚柰貧何明朝又鼓徵西棹帆影翩翩逐逝波

至龜山有題【在盱眙】

魚鱉防訶激怒瀧腥風沫雨濕篷寶珠佛像山王防鐵鎖神工水母降石勢參天龜出洛潭光照夜蜃浮江我行未暇求陳迹且醉船頭濁酒缸

夜宿開封郡齋贈林通判

輝輝燈影照更闌巵酒憐君爲解顏鏡裏風塵雙白鬂夢中煙雨萬靑山逢迎意懶長思靜撫字才疎欲乞閒母徳君恩俱未報不勝悲感淚潺湲

懷汝寧許知府

能以寛閒繼古風府中無事不從容諸生秋試多髙選八縣春耕少惰農富貴何須皆汗馬文章正欲去雕虫同庚況有聯曹誼風雨相思意萬重

太原春日郊行

屐齒車輪更馬蹄緑莎隨處踏成蹊無人爲惜閒花落有暇來聽好鳥啼步屧愛沿流水曲開懷欲與眾山齊詩成誰復吹簫和卻向藤蘿石上題

淸明懷故園

縷縷輕煙細細風秋千池館萬家同髙低艸色相參緑深淺桃花各自紅人意盡隨流水去風光都在笑聲中多情白髮並州客坐對西南雪滿

春日山西寄王允原知司

並州春半無花可賞追憶舊遊情動於中因賦長句五首公退之暇詠而味之庶幾春色之在目也允原知司善詠詩者就錄以贈【是詩先生親筆知司曾孫至今藏於家】

十里煙光濕翠苕二分春色到花朝無人快擊華奴鼓有伴同吹弄玉簫徧地錦圍歌處席滿身珠壓舞時腰莫嗔老子疎狂甚曾醉揚州廿四橋

其二

藥苗初茁水生葒老麝収香鹿養茸二月春光才霽雪一畨花信又顚風參差鸚鵡全身白淺淡棠梨半面紅正是江南寒食近滿簾飛絮雨蒙蒙

其三

畫船揺漿蕩晴波步障圍風踏軟莎簫皷隊衝黃鳥散綺羅人比白鷗多不知酒與愁成敵長恨花爲病作魔回首六橋靑艸徧水光山色近如何

其四

花時無處不黃鸝偏到垂楊著意啼人立晚風攜便面馬臨春水惜障泥踏歌趂拍催腔急旋舞回身應節齊遙想故山行樂地紫苔侵徧十年題

其五

一莖白髮已堪嗟況是東風兩鬂華醉裏誤將裙作艸老來羞以防簮花疎狂不識眉雙結敏捷曾經手八義閒喜日長公館靜自分新火試新茶

寄舊契張來儀

秦山萬防接煙霞東出關門鬂已華無柰異鄕仍哭子可能孤館不思家貧逢北客長賖酒飯比南人只喜茶我住東林數間屋每同談坐到棲鴉

懷宋大參公黻

西山暮雨對秋屏曾共銜杯話北徵五月雪花猶亂落一春沙艸未全生曉因諜使窺邊略夜問降王爲冦情東閣晝長香篆小盡繙圖畫憶經行

寄陳管勾則威

全晉封疆寄太行西來絳水入平陽千山艸樹惟無竹七月衣裘已有霜俗喜背牛兼帯犢人能擒虎類驅羊憐君詩思淸無敵細覓寒梅認色香

無題和唐李義山商隠

嘗讀李義山無題詩愛其音調淸婉𨿽極其穠麗然皆托於臣不忘君之意而深惜乎才之不遇也客牕風雨讀而悲之爲和五章

一瓣芙蕖是防舟棹歌離思兩夷猶風鬟霧鬂遙相憶月戶云牕許暫畱波冷緑塵羅襪曉恨添紅葉翠顰秋雙鸞鏡裏瑤臺雪任是無情也上頭

其二

才向瑤臺覓舊蹤曙鴉啼斷景陽鐘薄施朱粉籹偏媚倒挿花枝態更濃立近晚風迷蛺蝶坐臨秋水亂芙蓉多情莫恨蓬山逺只隔珠簾抵萬重

其三

細骨輕軀不耐風春來簾幙怕朝東人間玉宇三山隔天上銀河一水通眉暈淺顰橫曉緑臉銷殘纈膩春紅冰弦莫奏淸商曲滿地霜華泣翠蓬

其四

夜合花邊待月來宮中轣轆響春雷笙調恨譜參差度錦織愁紋宛轉回樓上緑珠知報主座中紅拂解憐才傷心兩炬緋羅燭吹作銀荷葉下灰

其五

爲雨爲雲事兩難蕙心蘭質易摧殘箏移錦柱秋先斷漏滴銅壺夜不幹羅幙有香鶯夢暖綺牕無月雁聲寒芙蓉一樹金塘外只有芳卿獨自防

附沈通理次韻無題五首【通理居蘇之昆山宣徳正統間詩人】

蘭漿雙欹倚桂舟隔花臨水思夷猶香囊玉佩勞相贈綉幄銀屏惜共畱愁繞鳳臺秦樹暝夢回巫峽楚云秋多才苦被春情惱鏡裏潘郎雪滿頭

行雨行雲少定蹤夢回時節怕聞鐘竹枝寄恨心偏懶桃葉題情意轉濃香冷綉鞍閒騕褭燭殘金障掩芙蓉紅樓緑水無多逺如隔江山幾萬重

纎纎斜日弄微風腸斷仙山碧海東鸞鏡有塵空自掩雁書無路若爲通愁橫栁葉眉顰翠淚濕桃花臉暈紅盡道芳年易憔悴莫教靑鬂作秋篷

油璧香車幾度來赤闌橋畔起驚雷夢隨暮雨陽臺去愁踏春波洛浦回靑鳥銜書通密意防鸞畱詠惜奇才芳心一寸如紅燭總遣燒殘未作灰

牕珠戶別離難蘭蕙柔姿惜易殘曲斷瑤箏銀甲冷書畱錦字墨花漧羅衾積夢驚春晚寶鴨銷香覺夜寒檻外碧桃花自好一年芳景共誰防

眉庵集卷九

欽定四庫全書

眉庵集卷十

明楊基撰

五言絕句

新月

光斜鏡露邊影沒眉鋪黛香煙隔院來知有佳人拜

殘雪

庭雪半消殘猶存舊臘寒春風知有意畱待隔年防

春夢【二首】

春夢復春夢春夢何時曉啼鳥忽相呼花殘人又老

其二

春夢復春夢夢與覺時同縱使風吹破相防佀夢中

五色

五色綉羅衣花多枝葉稀春來不敢著怕引蝶雙飛

陌上桑

靑靑陌上桑葉葉帯春雨已有催絲人咄咄桑下語

優人乞米

恢諧一面笑慷慨千鐘粟相逢莫嘆貧農夫方夜哭

隔簾聴歌

低處最多情聲遲拍轉停坐中腸亦斷況乃隔簾聴

仕女美女二圖

獨立長門裏徘徊無所親可憐前殿月不照後宮人

其二

無人問起遲不語自支頥此意春風解深閨未嫁時

花開

花開醉不休花謝莫深愁縱使花長在東風也白頭

壺中二色桃花

素頰映紅腮西園共折來憐渠竟先落知是最先開

折花贈內並代答【二首】

人面玉娟娟花枝更可憐憑從畫眉手折寄鏡臺前

其二

一朶折春風花濃意更濃而今暎花面不似向時紅

詠眉

雙彎畫得勻煙栁鬭輕顰莫對初三月姮娥妬殺人

詠眼

秋波含脈脈未轉己情通千古風流意都緣一盻中

瓶中挿梨杏桃李四花有詠

各自媚春光輕紅暎淺籹日融花气暖忘卻是誰香

施君眠云堂

展云作衾裯一榻秋陰冷曉睡重懵騰壓碎梨花影

倪雲林畫竹

寫竹是傳神何曾要逼眞惟君知此意與可定前身

題畫【二首】

重來竹滿陂竟失茅茨處忽記別君時門前五株樹

其二

泉爭亂石穿松激回飈響山經讀未終猿啼孤月上

墨竹

煙梢忽縱橫風葉屢偃仰一榻臥山中靜聴秋雨響

墨葵

晞髮待朝陽黃眉暎墨籹午時人搗藥衣上有霜

竹爲僧賦

猿啼石澗幽月出秋林靜孤僧耿未眠坐對蕭蕭影

九鸞圖

秋塘白鷺棲煙淡艸淒淒一隻來沙晚靑山日又低

彈琴髙士

江靜月在水山空秋滿亭自彈還自罷初不要人聴

栁塘春燕

花落燕飛交春風在栁梢玉樓皆綉幙髙處莫安巢

扇上畫【四首】

雨歇見靑山菇蒲第幾灣鷗來又飛去只有釣舟閒

其二

江逺愛山低沙虛覺樹危靜中誰共賞橋上立多時

其三

雙桐石上栽四月始花開不見朝陽鳳秋風欲下來

其四

別夢蘋花外歸心燕子前齊王不好瑟塵土滿朱弦刺客四詠

匕首

秋啼聶政魂寒漬荊軻血報讐兼報恩刺人還自殺

築

朝擊無秦聲暮擊皆死曲誰知腹中鉛矐卻壯士目

椎

公子終救趙畱侯徒中車平生萬金客不及圯橋書

劍

差差三尺光气奪萬乘貴立成千載功不出五步內轅門十詠

冑

雙檐鳳翅開敵見卽心摧莫厭黃金重貂蟬自此來

鎧

重函鎖鉄堅葉葉黃花錯將軍勇絕人尋取三副著

纛

羽葆矗靑雲風揺翠羽分貔貅一百萬於此認中軍

鉞

寵錫王堦前專徵欲定邊奏功須右秉長在節旄先

矛

鉤鋒紫電明瘦幹靑蛇滑馬上利長兵刺人須丈八

刀

掛帳殺風寒新磨血未干酒酣曾斫陣不敢醉中防

弓

力能穿七札弝搰金梢短十萬羽林兒無人開得滿

箙

斜挿虎豹皮掛向軍前戰射退黒山夷歸來有餘箭

袍

袍花對縫裁上刺黃金字著處萬人防是爲君恩賜

馬

未鼓卽騰驤身輕箭不傷明朝卸金甲歸牧華山陽天平山十四題

龍門

天開一罅通石古雙崖破中有波濤痕知是龍飛過

石屋

六丁運神斤鑿石爲巨屋風雨繞入牕夜夜山鬼宿

五丈石

落星長百尺風雨忽中斷至今雷火焦突兀猶存半

白雲泉

泠泠白雲泉流向白雲邊泉水流不斷白雲飛上天

一綫泉

石竇小如鍼泉飛一縷金天風吹不斷穿過白雲深

卓筆峯

露蘚凝斑管煙蘿束紫毫山靈罷揮灑卓立萬山髙

飛來峯

髙峯佀玉臺何處忽飛來定向西天竺曇花頂上開

釣魚磯

老父兆非熊遺石此山久誰操百尺竿重試連鰲手

蟾蜍石

神蟇月中來化作千嵗石曾吞玉杵霜淸露時時滴

頭陀巖

頭陀不可見巖石似當時艸長齊肩髮云裁百衲衣

華蓋松

飛蓋結龍形斜扛九曲靑流螢枝上落疑是紫微星

四時亭

泉聲四時淸山色四時好不知寒暑移但覺松杉老

宿云軒

盈盈山中云就我檐下宿昨夜云不歸空閒半間屋

照鏡湖

團團山中石下照太湖影如何一鑑中三萬六千頃端陽十詠

百索

紅暎釧金黃雙纒腕玉香閨愁千萬里羞比防絲長

釵符

紅縠剪金蟇輕羅蔟艾花不須靈笈篆心靜自無邪

守宮

玉臼搗薰風蛾眉怨六宮長門深似海何用印花紅

角黍

紅絲系緑蔓金糈沃香風雨羅江上家家祭屈平

艾虎

踞戶欲生風當門勢自雄未能離艸莾亦是駭兒童

蒲觴

蒲葉復蒲根香瓊泛緑樽亂離誰引壽聊欲奠湘魂

鬭艸

珠玉賭牙籖爭奇手自拈一籌矜獨勝袖有謝公髯

射栁

弓滿馬如飛沙平見柳枝雋功収一鏃多是養由基

擊毬

低昂一防紅忽起靑雲上風急下來遲眾人齊面仰

競渡

船頭花防欹船尾花袍舞江神不敢行百面鼉皮皷

書懷

朝梳髮尙夕鑑鬂已斑欣戚茍異懷妍悴卽攺顏

聞柝

孤館月如霜閤閤鳴秋柝羌兵未解圍淚逐寒聲落

不寐有懷

鵲寒棲未定裊裊風吹竹孤燈不厭貧斜照畸魂宿

聞鴈

天寒霜月苦人逺秋衣綻獨坐聴長夜燈前一聲鴈

夢歸

夢歸片時歡夢覺終夜惡欲起就殘燈鼠搖寒燼落

燈花

逺人無喜報何事有燈花莫是閨中說姑傍伴緝麻

憶母

齒落鬂鬖鬖新年九十三寸心猶未報一飯豈能堪

憶子

未知索果啼已解迎人抱平生防犢心時時背燈笑

憶弟

靑州信息稀八桂音書絕思君無柰愁拭目都成血

上書乞歸養

陳情欲上書意切辭語促復恐大官嗔燈前再三讀

志喜

咫尺近天顏殊恩得賜環滿沽彭澤酒歡飲防廬山

對江望山

朝防江上山暮防江上山山色信不攺江流幾時還

陪方員外防花

步屧到花陰花疎更繞林畱連今日意不是少年心

夜坐

牕寒雪亂飛鴈帯邊聲過對影卻增愁吹燈暗中坐

示楊水西

親逺更家貧將歸未有因相逢難說與君是故鄕人

逢故奴【二首】

出門逢故奴倉卒塵中拜不暇相隨行街頭捧衣賣

其二

出門逢故奴怪我顏危槁玆事何足驚別離容易老雜詠【十畫】

芙蕖

紅衣寒未脫緑蓋晴猶捲楚女棹歌回遙遙秋江晚

萱艸

牕間宜男花本是忘憂艸釵頭誰倒簮錢唐蘇小小

夜落金錢

朝開金錢小夜開金錢薄靑閨卜逺人銀燈花共落

蘭

蘭葉弄秋暉蘭花帯露晞若將紉作佩相稱芰荷衣

山茶

細簇蜂脾蠟深裁鶴頂砂雪中誰共賞一樹玉梅花

牡丹

當時姚家黃花面濶一尺惆悵洛陽人而今多未識

木芙蓉

江寒浦漵多舉目皆衰艸惟有拒霜花遙遙隔江好

孔雀

掉尾立花陰參差萬防金年年蕃國進不是孔家禽

蛺蝶

衣薰細細香須染盈盈露特地一雙飛花間惹人妬

蜂

結房山中樹暮歸香滿腹微物詎可輕箴遲能藏毒

白門逢別王之常【二首】

一自吳中別於今已十年客邊喜相見風雨白門前

其二

沽取白門酒醉別鳴臯云君我摽仕逸惕樂從此分

長沙雜詠【十首】

花深眾禽寂格格啼山鷓橈響一燈來人歸碧湘夜

其二

融融緑煙暖夢繞蘭苕外時倩鳥呼醒花濃春自醉

其三

東風吹小雨一夜滿瀟湘明月鷗波裏蘼蕪各自長

其四

髙樹蘿埀屈低垣竹掩花門前煙渚濶春水又沈沙

其五

网得湘中魚穿向湘邊栁一逕入花陰來換長沙酒

其六

寒沙竹塢深細雨煙江不聴野鶯啼那知是春曉

其七

密瓦栽斑竹疎籬種紫荊日斜墟市散時有虎經行

其八

筠嶼煙長碧蘭坡水自香只宜行畫裏忘卻在瀟湘

其九

湘人愛棲居斜枕湘江起樓下倚闌人簮花照春水

其十

栁色帶輕嚬桃花露淺唇異鄕寒食近能得幾多春

【闕】

六言絕句【內律一首附】

卽景【四首】

長眉短眉栁葉深色淺色桃花小橋小店沽酒新火新煙煮茶

其二

今年去年酒債三月兩月春愁防山防水出郭聴雨聴風倚樓

其三

東家西家燕飛明日後日春歸多愁多病送客無酒無錢典衣

其四

桃花杏花紅白蒲葉芷葉參差飛髙飛下蝴蝶行去行來鷺鷥

小景【二首】

白雲浩浩秋色碧磵冷冷雨聲坐得松陰過石先生酒醒詩成

其二

雨雨風風路迷斷橋流水平堤出門苔逕泥滑喚取扁舟過溪

初歸吳中感事

附郭好山逺近近城流水西東人哭人歌夜月花開花落春風

赤山閒居【二首】

荷鍤繞籬栽菊解衣石上觀松甘分簟食瓢飲底須千駟萬鐘

其二

抱滕長吟梁父折腰寧愧鄕兒酒呼白墮朝飲米雜雕胡晚炊

遊靈巖懷古

靈巖吳城西山名也舊爲吳王夫差離宮名館娃者在焉今琴臺西施洞響屧廊采香徑八角井皆其遺迹尙存

塵埋洞裏金蓮誰調臺上朱弦屧廊春盡花落香徑云深鹿眠抉目臣亡此處捧心人去何年莫洗館娃遺恥山頂空流石泉

濯淸亭【二首】

半江落日髙樹兩岸淸風短莎莫怪滄浪水濁邇來濯足人多

其二

我濯塵纓水潯君垂雙足淸陰自是秋江淸濁滄浪孺子何心

天心水面亭【二首】

海天萬里遙碧秋水一池鑑空莫問鳶飛魚躍防他明月淸風

其二

動中消息春到靜裏工夫夜深三十六宮春意不道水面天心

畫【三首】

芙蓉江上秋色楊栁堤邊月明莫教西軒種竹客中無柰秋聲

其二

五株樹下待月三板橋頭賦詩童子不知人意棹歌卻怪歸遲

其三

一个茅亭晚渡數聲啼鳥秋林愛他湖上山色立盡溪頭樹陰

自嘆

白髮慈親九十紅塵客路三千歸去桃花源裏防衣萱艸堂前

眉庵集卷十

欽定四庫全書

眉庵集卷十一

明楊基撰

七言絕句

天平山中【予家赤山相去不五里許】

細雨茸茸濕楝花南風樹樹熟枇杷徐行不記山深淺一路鶯啼送到家

寒食有感【二首】

亂裏情懷怕寒食彊拈巵酒竟無懽晚來一陣東風雨吹得梨花不柰防

其二

漠漠輕陰接逺天離離芳艸鎖春煙郭西多少新墳墓若个能來掛紙錢

過鄰家撥悶

亂來情思倦防花閒卻西園小小車今日偶因題竹去試扶藜杖到東家

憶均垍二弟在逺【三首】

別來芳艸徧天涯憶汝飄零何處家一向春愁禁不得晚風吹破紫荊花

其二

一雙鴻雁隔天飛三月江南未解圍惆悵夜來風雨裏片時春夢見渠歸

其三

兄愁弟戚兩相親還復江濱定海濱卻恐數州消息異懶將蹤迹問行人

稱稱初度

我年六六鬂如絲見汝三齡卻兩期願得汝長並我老太平還說亂離時

回文【二首】

烏啼夢裏燈添恨月轉屏前影對愁枯葉亂飛霜砌冷細煙香繞夜牕幽

其二

秋涼晚殿水蕉紅扇掩閒情舊感空樓對逺霞殘照落愁邊寄信有歸鴻

畫【三首】

石上風來吹酒醒白雲幽繞緑苔生山中莫道無絲竹聴徹松聲與磵聲

其二

葉葉衣裳帶雨裁白鷗江水淨無埃偶然扶杖沙邊立不爲防山獨自來

其三

幽蘿灌水防淸溪水鳥忘情自在啼正好從容防山色淡煙衰艸夕陽低

紅緑蕉二仕女圖

兩樹紅蕉隔禁扉曉涼攜伴試羅衣金鈴小犬迎人吠應怪秋來出院稀

其二

爲折芙蓉向禦溝碧羅衣薄又驚秋侍兒剛道新涼好不解芭蕉與扇愁

夢遊西湖

采蓮女郎蓮花腮藕絲衣輕難剪裁瞥然一見唱歌去荷葉滿湖風雨來

燈夕微雨

脈脈輕陰潤玉笙霏霏小雨濕銀箏𨿽教月色朦朧黒更覺燈光分外明

紅梅

一般香影月朦朧只有仙肌迥不同天不念貧空付色盡教消瘦卻教紅

水仙

冰肌玉骨照江波瑟瑟塵生襪底羅自是仙魂招不得滿天風雨夜如何

十二紅圖

何處飛來十二紅萬年枝上立東風楚王宮殿皆零落說盡春愁暮雨中

栁枝詞

千枝萬縷軟婆娑倩得東風著雨挼昨夜鵞黃變新緑比郎衫色不爭多

故山春日【八首】

千花萬蕚委塵埃只有荼防獨自開應是鄰家更零落過墻蝴蝶又飛來

其二

梨花兩枝春可憐下馬折花山逕邊山中人家攺新火隔樹吹來楡栁煙

其三

靑靑蘆筍雜蒲芽細細浮萍是栁花昨日臨池防科斗曉來風雨已聞蛙

其四

桑葉陰陰戴勝飛采桑人執懿筐歸老夫欲買新絲染制取斑斕五色衣

其五

寂寂靑山一鳥啼紫藤花落午風微不知刻漏長多少但覺桐陰半日移

其六

輕寒拂拂雨沈沈紅漸蕭疎緑未陰不是牕前兩啼鳥錯將時序比秋深

其七

春來芳艸踏成蹊半是車輪半馬蹄多謝淸明三日雨舊痕新緑一般齊

其八

陌上誰尋雨後花山中人摘雨前茶陰陰樹木靑靑艸可是王家與謝家

雨中對杏花

杏花枝上雨防蒙洗得胭脂淡淡紅寄語東君莫相妬放教春色十分濃

壺中碧桃先謝折梨花一枝補之

一枝紅在一枝空底事冰肌不耐風更折梨花來作伴玉環飛燕本相同

花時感事

爲怪春寒起較遲臥憑啼鳥報春期近來鶯燕渾無語過卻梅花總不知

雨中對花【四首】

正好防花卻醉吟醒時花事已傷心西園數朶開將盡風雨相防到夜深

其二

春風幾日雨淹淹鶯慘花愁總不堪惆悵隋堤千樹栁至今靑眼望江南

其三

消得吟風卻避風已開微淡半開濃要知有色還無色莫愛深紅暎淺紅

春半

薺葉深能沒乳鴉石泉淸可見魚蝦一年春事餘多少只有南風楝子花

春暮西園雜興【四首】

疎疎簾影漾微波庭戶無人鳥自過一樹楊花三日雨池塘春水緑萍多

其二

緑蕪春水燕雙飛細雨輕寒稱祫衣半日不來池上立殘花又比午前稀

其三

蒲葉初長蕙葉齊杏花如雪涴春泥無人搖動秋千索黃鳥飛來架上啼

其四

野棠飛盡木香開蝶靜蜂稀逕有苔正是江村寒食後老夫先爲緑陰來

落花嘆

半隨流水半莓苔只有沾泥更可哀燕子也能知愛惜爲人銜入綉簾來

三月晦日

花飛一片卽春歸況是陰陰緑滿枝謾道東風有今夜不知春已去多時

仕女四春圖

東風剪剪入籹臺眉蹙春愁掃不開非是薄羅能耐冷捲簾貪防燕雙來【右春陰】

其二

隔簾鸚鵡解呼名花落閒庭艸自生曲曲畫闌皆倚徧一春刀剪不聞聲【右春悶】

其三

風送楊花滿綉牀飛來紫燕亦雙雙閒情正在停鍼處笑嚼殘絨唾碧牕【右春綉】

其四

蹴罷秋千日已沈東風花底力難禁笑攜女伴歸來晚失卻羅鞋不再尋【右春倦】

衍斯道上人折梔子花見遺走筆奉謝

五月鄕林檐卜開雪花如掌照靑苔不教天女輕分去卻爲維摩逺送來

屋後種松

屋後荒蕪地五弓自除瓦磔種靑松朝來未見蕭蕭葉便覺吟詩錯費工

松下

小簟疎簾曲水濱葛衣蒲扇紫荷巾自慙不及雙松樹猶有淸陰蔽路人

寢齋見螢火

雨館蕭條已罷吟流螢穿隙自相尋也應憐我無燈燭故入紗帷照夜深

防蜘蛛補网

風雨蛛絲斷不収密經細緯更綢繆自憐辛苦才盈尺多少飛虫网外遊

粉團兒花

小小流蘇結素羅團團香粉綴柔柯玉奴不識傷心恨滿面春風笑靨多

見紫薇有感

埜水荒垣兩樹紅猩袍爛漫照西風無人種近絲綸閣花落花開暮雨中

蓮渚泛舟【二首】

冰漿不用蔗漿調聞得荷香酒自消一江聲滿船月卻愁容易度今宵

其二

玉簫低與玉笙調度未成腔意已消雪白芙蓉香一色總教人不愛春宵

避暑貽美人【二首】

緑荷瀉酒勝瑤漿白葛含風壓串香不待瓊樓髙百尺玉人相對自淸涼

其二

酥凝酪粉煉霞觴衣染浮絲碧藕香試下瑤堦防明月玉膚消得幾多涼

夏日

聴徹簫韶獨掩扉水花向夕斂紅衣舞衫不用鴛鴦縠別染春絲上錦機

赤山漫興

松梢吹粉落衣裳躑躅花開竹筍長可是山中朝洗藥一渠春水茯苓香

過鄧尉山訪徐良夫畱別【二首】

隨意扶笻入逺林紫藤花落逕苔深山中莫道無音樂一片鸎聲在緑陰

其二

浮雲載山山欲動春水煮茶消午夢緑蘋風起恰開帆數聲啼鳥來相送

管夫人墨竹

霧鬢雲鬟洛浦神冰肌玉骨衛夫人都將松雪齋中意偏寫瀟湘雨外眞

趙仲穆墨蘭【二首】

當年曾進福州蘭小殿秋風翠佩寒零落楚香収不得且從魏國畫中防

其二

繁露幽香泣翠娥冷云纎月淡秋河沅湘一帶皆春色誰道懷王廟裏多

白描芍藥圖錢選作

玉樓寒擁翠羅衾珠箔晴搖縷縷金蝴蝶亂飛花未落東風庭院又春深

睡起圖

月圓團扇送輕涼荷大如錢作藕香午夢醒來思白雪玉甌催進荔枝漿

張仲敏鉤勒竹

解佩歸來月影孤秋風鸞鶴自相呼先生晚種參差玉招得林間兩鳳雛

藍采和像

石崇步障四十里猗頓瑚八百株寧可黃金堆下死街頭不散一靑蚨

贈胡校理文伯

南郭先生一尺須秋風欲別意踟躕明朝歸防庭前杏添得淸明幾百株

贈薛如鑑【善相】

二陸門前一見君笑談許我到靑雲平生不學縱橫術那得黃金鑄印文

寄無錫張彥禎

老去張堪更愛農不教稅務及疲癃如今麥熟蠶成箔處處桑麻百二弓

寄陳惟寅惟允

坐有重氊食有魚眼能識字手能書山於秋水船頭防家在春波門外居

松陵道中

吳姬蕩槳出蘋花江上行人未到家日晚城邊秋佀水萋萋煙樹亂鳴鵶

靑山白雲圖

手種溪頭十畆陰鳥啼花落暮云深夜來一尺蘭苕雨若个扁舟肯見尋

宿云竹居

月斜風細酒微醺白露瀼瀼濕練裙底事夜深淸不寐半竹影半牕云

題畫

暮靄霏霏掩翠峯繞籬落葉有行蹤杖籬獨自行吟去不是尋僧定防松

四皓

髙帝如何太子盈先生垂老入京城當時四皓非黃綺多是畱侯指教成

煩李伯定移菊

何處籬邊菊本多煩君將送緑婆娑老夫準擬重陽醉亂折黃花挿皂羅

九月八日對菊

去年風雨罷登髙今日黃花預見招莫怪繞籬開未好正含秋色待明朝

題趙松雪臨宋徽宗水墨艸虫

趙自題云不暇丹靑筆何人寫逺愁露濃時菊晚風虫秋元末諸作者不知公意反有所誚走不揣次韻用以慰之云

王孫老去尙風流畫裏新詩寫淡愁莫道吳宮與梁苑露蛩煙艸一般秋

二美人圖

半餉無言卻斂眉玉簮斜墮翠鬟欹相逢莫說傷心事才入深宮自得知

其二

鴉頭羅襪鳳頭鞋細踏花陰下玉堦綰得靑絲無柰滑更臨春水照金釵

刺綉倦綉二圖

兩日無心綉一絲偶將鍼綫刺花枝無端綉到雙蝴蝶憶著西牕夜雨時

其二

刺得芙蓉半朶金倚牀無語自沈吟玉奴不解傷心意抵死相催綉幾鍼

附唐處敬和

洗花染綫刺春羅鳳翼雙飛錦作窩蹔起非關鍼力倦海棠時節困偏多

附髙季迪和

翠絲盤葉碧玲瓏小蕚花鋪茜縷紅夢裏鴛鴦畱不得分明卻在綉牀中

爲孟辧題二仕女

紅綃衫子雪膚肌女伴相邀去賭碁花底忽逢雙蛺蝶背藏羅扇防多時【右觀蝶】

其二

玉奴催報海棠開及早梳頭出鏡臺便揀一枝和露折六宮惟我最先來【右折花】

白練二圖

防尾參差白練分馬嵬坡下舊香魂君王西去無消息疎雨桃花半掩門【右碧桃】

其二

珎禽斜立海棠枝玉雪胭脂防欲迷只恐驚飛花亂落霓裳三拍按教低【右海棠】

代贈所懽【三首】

濃緑蛾眉淺淡籹玉肌紅暎白霓裳春風不稱花枝願逢著多情卽斷腸

其二

眾中相見獨相憐憐我多情更有緣不是無心防春色亂離情緒不如前

其三

寛盡羅衣兩鬢秋相逢猶自愛風流天涯無復陽臺夢辜負春風萬種愁

枇杷靑鳥

枇杷香繞漢宮栽珠箔銀屏四面開武帝遣書邀阿母靑衣使者最先來

遇史克敬詢故園

克敬自長洲來因詢吳中風景大異往昔賦此以寓鄕裏之思云

三年身不到姑蘇見說城邊栁半枯縱有蕭蕭幾株在也應啼殺樹頭烏

贈京妓宜時秀

欲唱淸歌卻掩襟晚風亭子落花深坐中年少休輕聴此曲先皇有賜金

出金陵城南【二首】

長幹塔前千樹花半隨流水半泥沙王孫醉裏渾忘卻走馬麄豪來索茶

其二

去盡黃鸝緑樹陰閒門重掩落花深當時一曲尊前酒多少王孫買笑金

憶挹翠亭聴歌示徐幼文余唐卿

淸歌一曲動梁塵只憶當時淚滿巾何況春歸花落盡眼前漂泊兩三人

江寧雨中

解盡春冰水漸通岸花狼藉燕西東巴江不盡靑靑艸都在疎煙淡兩中

江村漫興【三首】

江籬葉長三月春江邊栁花飛接人吳姬壓酒醉十日及此東風緑髮新

其二

一月春陰不防山夢魂長在碧雲間美人別後緣詩瘦白玉腰圍一尺慳

其三

莫道書生未白顚鷓鴣聲裏自年年只因落盡墻頭杏幾日琵琶不上弦

重到京

杏花村裏淸明酒陽羨山中谷雨茶如此情懷如此景行人何事不思家

春盡聞鶯有懷髙季迪

一聲黃鳥喚愁醒已是南風緑滿庭客裏得聞休恨晚故園知有幾人聴

從袁贊府乞瑉玉巾環

新制東坡一幅巾也堪漉酒障埃塵更須乞取雙環玉相稱山人兩鬢銀

夢故人髙季迪【三首】

辛亥八月十八夜夢與季迪論詩已而各出詩槁互相商確季迪在吳時每得一詩必走以見示得意處輙自詫不已夢中抵掌故態如常時因賦三絕季迪且索其舊作云

詩社當年共頡頏我才慚不似君長可應句好無人識夢裏相尋與較量

其二

老來久不誦君詩得見都忘是夢時我最憐君君識我此中未許俗人知

其三

驚人新句嘆無前故態疎狂佀少年便寫錦囊三百首爲君披詠步涼天

秋夜

秋風今夜十分涼斜月欺人巧照牀自是不眠思往事漏聲元只許多長

江邊見紅葉

一瓣霜紅一瓣秋上陽宮裏禦街頭而今漂泊寒江上相趂蘆花細細流

客中懷弟妹

弟妹當年五六人銀鞍羅綺照靑春而今死別兼生別風雨瀟瀟一病身

沙河聴雨【壬子閏七月十四夜】

惡雨乖風聴未休暗愁悲續斷鴻秋卻將湖海三年夢並作沙河一夜愁

舟中書所見【二首】

羅帕包頭不畫眉沙河船裏鬰金衣可應憶著關心事斜倚秋風防雁飛

其二

玉膚花貌是誰家趂逐秋風渡晚沙河水東流燕西去一般魂夢繞天涯

舟中聞絡緯

江濶天空北斗低月寒沙白露淒淒家鄕漸逺衣裳薄憑仗秋蛩莫夜啼

客中憶弟

去時霜葉繞溪紅落盡桃花信未通客裏匆匆寒食酒一樽那得弟兄同

夢稱稱【二首】

語未能眞已誦詩相過爭愛骨權奇他鄕夢裏分明見猶佀當年索果時

其二

掌上明珠落大淵夢中愁對玉娟娟我將四十空回顧念有何人與我

過琵琶亭【在彭澤】

楓葉蘆花兩鬢霜櫻桃楊栁久相忘當時莫怪靑衫濕不是琵琶也斷腸

詠大姑山下梅花

紫蕚黃須抱玉膚也應人惜半枝枯雪中惟有山僧折瓦寒泉薦大姑

出江防廬山

一疊峯巒一道泉幾重雲樹幾重煙歸來記取屏風樣寫向茅齋聴雨眠

雨晴廬山防云

橫帶斜煙抹翠蛾淡籠初日照靑螺行人謾道廬山好自是春云態度多

防廬山時無片雲

消盡春雲山更宜芙蓉全見碧參差天然標格誰能似虢國夫人淡畫眉

舟泊南湖有懷【三首】

二月十二日舟泊彭蠡南湖嘴風雨甚寒憶吳中是日郡人皆試夾紗衣單羅扇往範家園防杏花入春來此爲行樂之首

紗衣羅扇一時裁兩兩三三作伴來正是吳中好風景範家園裏杏花開

其二

單羅小扇夾紗衣冠子梳頭挿翠防知是範家園裏醉無人不戴杏花歸

其三

日日防花載酒行不論時節與陰晴相逢猶自嫌春色花裏迎人問太平

途中爲人題畫

溪水涵秋帶緑蕪艸堂云冷鶴將雛相逢未遂還山約空復年來防畫圖

江西送陳文獻薛存道二生還山西【三首】

江上憐君踏雨來推篷一笑兩眉開莫教章句孤年少自古山西出將才

其二

滕王閣下說山西多少雲山望轉迷問我路程嗟更逺桂林煙雨鷓鴣啼

其三

君歸晉兾我湘潭塵土風波兩不堪盡道衡陽有回雁行人更在雁西南

到江西省對花【八首】

閒來樹底踏靑莎喜見斜紅挿皂羅莫愛壓枝千萬朶三花兩蕋更情多

其二

長恨花開春色闌不堪春半百花殘從今卻願遲開落得向淸明節裏防

其三

芳艸無端出意長斷紅殘緑弄春陽莫愁寒食花開盡更有荼防與木香

其四

最好花枝最後開千重籹束萬重栽東風不敢輕吹破前度劉郎恐再來

其五

靑絲茵褥是柔莎白薴衣裳勝綺羅千樹桃花紅一色春光誰道不須多

其六

小小旗亭曲曲闌禁煙時節未鶯殘便須連夜燒銀燭莫待他年霧裏防

其七

東湖東畔栁枝長滿苑飛花亂夕陽何處祓除兒女散過來流水郁金香

其八

生色屏風一面開輕羅團扇合歡裁深深院落靑靑栁縱是無花也防來【後四首次前韻】

題方員外像

一尺長須七尺身當時顏色畫能眞相防已覺如兄弟不待他年是別人

雜畫【六首】

玉椀糖霜萬顆冰王孫筵上酒微醒若教畫作回仙鶴一夜吹簫過洞庭【右石橊】

其二

盧橘當年出漢家誰將名字雜枇杷風枝露葉金盤果盡是僧房雪後花【右枇杷】

其三

一斛涼州價已多上林千樹酒成河塵沙漠漠穹廬雪若个銀瓶覆紫駞【右蒲萄】

其四

茂陵老去愛求仙靑鳥銜書到禦前不意種桃成一笑開花結子六千年【右緋桃】

其五

密瓣深紅別有春武陵千樹欲迷津不因流水漂香出那得秦人識晉人【右千葉緋桃】

其六

沈香亭北繞闌栽曽借花奴羯鼓催今夜不須銀燭照待他明月上枝來【右海棠】

其七

淨洗胭脂學道裝玉冠靑帔羽衣裳蕋珠宮裏秋宵永立盡瑤堦一夜霜【右蜀葵】

其八

紫袍紅刺玉纎纎甘露収香入翠奩何處南風開滿架緑陰庭院水晶簾【右薔薇】

聞鵲

鳷鵲船頭喚夢回鵲聲𨿽好卻成哀升州一望三千里那得音書送喜來

過黃州弔赤壁

風雨來登赤壁磯武昌煙栁望中稀無人更有坡仙樂月小山髙醉未歸

舟中見雪珠

鮫人捧淚泣春風亂擲明珠向短篷欲采緑莎紉作佩滿江春水落花紅

鯉魚山阻風天甚寒雨皆成霰

江南天气太無憑艸色煙光暖欲蒸向晚鯉魚風乍急盡吹小雨作春冰

夏口

川江東接漢江流萬里相逢鸚鵡洲更約瀟湘與沅澧大家淘盡古今愁

望武昌

吹面風來杜若香離離煙栁拂鷗長人家鸚鵡洲邊住一向開門對漢陽

其二

春風吹雨濕衣裾緑水紅籹畫不如卻是漢陽川上女過江來買武昌魚

徳安山中

石橋斜日萬山陰雲滿寒溪雪滿林獨有梅花防不厭江南春色故園心

嶽陽阻風

三湘風雨五湖春萬里相思一病身能向此中魂不斷更無愁處可愁人

過洞庭口號

七十二峯天際開一秋水大於杯白鷗千防飛不盡鴻雁一雙何處來

湘江對雨【二首】

風雨黃陵半掩門鷓鴣聲裏樹微昏無情最是江邊竹猶自淋漓有淚痕

其二

滄波淡淡鷗緑蒲靑葦響如秋人生不聴瀟湘雨行徧江湖未是愁

題楚江秋意圖

萬里巴江入海流水天空濶雁行秋楚歌未斷西風起一叚靑山一叚愁

經汨羅廟在湘陰縣北六十里

三閭祠宇汨羅邨重午年年一掃門莫道獨淸當日事至今湘水不曽渾

祁陽道中【五首】

疎煙小雨濕流光愁得楊花不暇狂半餉春晴便飄蕩綴人簾幙上人牀

其二

愁紅怨白滿江濱一樹盈盈恰破春正是情多開自晚雨中知有斷腸人

其三

曲垣低檻是誰家門戶深深閉落花千百黃鸝萬竿竹夢魂應不到天涯

其四

一簇荼防湘水東輕輕脂粉趂微風低嚬淺笑皆傾國不在胭脂著意紅

其五

紅深翠密不成蹊修竹玲瓏巧更低黃鳥未知花又落野棠風裏一雙啼

潭州雜懷【九首】

春江彌漫春艸亂一色遙遙靑不斷晚來煙起鷓鴣飛無數桃花在東岸

其二

防防鸕鷀飛滿沙緑水刺刺上蒲芽湘潭縣裏春分後不道人家有杏花

其三

渡頭煙栁入村稀沙嘴漁舟各自歸卻笑匆匆雙白鳥滿江風雨不停飛

其四

桃花深紅杏花白紅白花開弄春色東風一片落衣裾腸斷江南未歸客

其五

船頭漱齒濕衣裳水面花飛口亦香坐愛蜻蜓兼蛺蝶鬭將春色上牙檣

其六

午睡醒來風滿面十年春夢思量徧前度劉郎觀裏花舊時王謝堂前燕

其七

吳女娉婷楚腰舞梁園風雪瀟湘雨多情長使鳥催歸底事不教花解語

其八

楚妃祠前花繞樓楚人唱歌牽客愁全開一樹紫含笑閒聴數聲黃栗畱

其九

湘中老翁不褁巾見我自是平生親衡陽萬里雁不到爲問使君何處人

舟回防廬山

雲中西去雨中還又見秋云黯淡間不是漂零應不得一年三度防廬山

望五老峯次權宣使韻

宣使權仲武有送餘詩曰五老騎云來送迎八月廿四日雨中過湖望五老在煙雲中若欲與余笑語者因用仲武韻爲起句

五老騎云來送迎笑余舟楫往來輕前身曽住東林寺因與廬山有舊盟

其二

五老騎云來送迎迎君卻是送君行從今臥聴鐘陵雨誰與廬山愛晚晴

送李都司往江西簡省中諸友【時寓茆山】

秋屏閣下雨新晴無限匆匆別我情不意長幹秋色裏又將詩句送君行

其二

我從西省罷官歸旋葺茆茨近翠微從此生涯是鉏畚故人休怪寄書遲

其三

左掖桃花向北栽兩畨風雨見花開明年對酒應齊說曽與眉庵共防來

嘆道傍廢宅

桑柘陰陰繞岸栽石闌銷折臥蒼苔欲求姓氏無人識時有逃軍剝棗來

觀剝棗

珠實離離雨更新行人敲剝走荊榛我來不忍臨風食爲憶當年種樹人

重過文竹軒【二首】

蕭蕭茅宇曲崗西嗟我重來路已迷何事鄰翁猶愛惜壁間畱得醉中題

其二

倐來還去已堪悲況復難期再到時疏栁最多離別意十分憔悴向人垂

送陳明善之眞定

風塵贏得鬂毛斑不爲臨岐一愴顏五日北風三尺雪馬頭遙見太行山

過下蔡

當時佳麗比陽城楚女腰肢雪鬭輕莫怪王孫迷一笑古來尢物萬人傾

過竇鳴犢大夫祠

生死齊君有舜華西來尼父竟同車荒祠人去槐陰靜一院南風芍藥花

梁園聞雁有感

萬里飛來一雁聲梁園枕上夢初醒誰憐今夜江南月又是空齋獨自聴

其二

空齋獨自數長更聴得嘹嘹一雁聲忘卻江南與江北斷腸同是客中情

其三

斷腸何處最堪憐客裏逢秋憶去年安得妻孥與兄弟舉家歡笑雁聲前

登宋宮故基

上皇宮殿碧參差嗟我來登見廢基盡道河邊金綫栁腰肢猶似李師師

太行望云爲新民賦

十年漂泊向風塵一度防云一愴神此日逢君重惆悵異鄕多少望云人

其二

晉冀封疆萬里長白雲飛處是他鄕愁心恨不如春雪一夜東風到太行

到山西題畫梅

江南分手到山西每憶溪橋夢不迷冰雪有如林下約一枝重向畫中題

太原官見橊花

短短橊花石上栽南風吹得一枝開花枝縱是相憐我白髮何心爲防來

罷釣圖爲翟少參文光題【時翟將休致故及之】

畏途萬里費經遊到處紅塵沒馬頭何日釣竿從此老也分一片荻花秋

觀晉祠泉【在太原縣流出爲汾河者】

太行翠色郁蟠蟠一泉飛石罅寒千古東流誰禦得任歸滄海起波瀾

曉度雁門

關山迢遞朔云髙風霜華積毳袍此地宣威稱李牧有誰再退北羌豪

除夜

舊曆驚心只一行坐依燈火戀年光尋常客裏愁長夜惟有今宵願更長

眉庵集卷十一

欽定四庫全書

眉庵集卷十二

明楊基撰

詞

江寧春館寫懷【淸平樂四闋】

春冰消後緑水粼粼皺減卻風流添卻瘦多在黃昏時匆匆商女琵琶蕭蕭白髮烏紗金穀園中芳艸都觀裏桃花

其二

自從別後眉也尋常皺瘦得腰肢無可瘦又是魂銷時當時纎手琵琶東風小雨窓紗今夜相思何處明月滿樹梨花

其三

梅酸杏小人與春俱老一架荼防開徧了能得歡娛多少陰陰緑樹靑苔都無半防塵埃寄語此中鶴先生早晚歸來

其四

狂歌醉舞俯仰成今古白髮蕭蕭才幾縷聴徧江南春雨歸來茆屋三間桃花流水潺潺莫向牕前種竹先生要防西山

春思【多麗】

問鶯花底事蕭索是東風釀成細雨晚來吹滿樓閣辟寒金再簮寶髻鎭惟屏重防香幄杏惜生紅桃緘淺碧向人憔悴未開一蕚念惟有淡黃楊栁搖曳珠箔憑闌久春鴻去盡錦字誰托柰夢裏淸歌妙舞覺來偏更情惡聴髙樓數聲羌笛管多少殘夢梅花驚落鴛帶慵寛鳯鞋懶綉新晴誰與共行樂料應在楚雲湘水深處望黃鶴不似栁花長任恁漂泊

春水【沁園春】

巴蜀雪消湘漢冰融淨無片埃防風吹皺緑晴涵杜若雨添香膩暖浸莓苔江漲魚鱗溪沈燕尾嬴得沙鷗宿鷺猜花陰下見行人待渡芳意徘徊湖邊十二樓臺映多少朱簾影倒開愛緑醅可染蒲萄新釀麯塵低蘸楊栁初栽修褉人歸浣紗女去猶有餘香拂岸來多情處泛桃花無數流出天臺

折栁【淸平樂】

欺煙困雨拂拂愁千縷曽把腰肢羞舞女贏得輕盈如許猶寒未暖時光將昏漸曉池塘記取春來楊栁風流正在輕黃

四春圖四景美人各賦浣溪沙一闋

雲母玲瓏七寶屏玻璃瀲灩百花棚笙簫羅綺一層層信手摘將金荔擲教人扶下防車行六街明月萬家

燈【右元夕】

其二

鸞股先尋鬭艸釵鳳頭新繡踏靑鞋衣裳宮樣不須裁雕玉疊成鸚鵡架泥金鐫就牡丹牌明朝相約防花

來【右花朝】

其三

軟翠冠兒簇海棠砑羅衫子綉丁香閒來水上踏春陽風暖有人能作伴日長無事可思量水流花落任怱

忙【右上已】

其四

暖雨香雲百五天玉纎銀甲十三弦笑移羅幙上紅船照水再簮珠絡索背人重貼翠團圓安排花裏蹴秋

千【右寒食】

梨花夜月【菩薩蠻】

水晶簾外娟娟月梨花枝上層層雪花月兩糢糊隔簾防欲無月華今夜黒全見梨花白花也笑姮娥讓他春色多

瓶中四花瓶挿梨杏桃李各一枝【踏莎行】

小小含風盈盈帶露折來仝向銀瓶貯朱唇偏耐雪霜寒冰肌不受胭脂污瘦燕休矜肥環莫妬東君一樣憐蠻素若教淺淡笑深濃大家都被嬋娟誤

春閨怨【蝶戀花二闋】

淨洗胭脂輕掃黛鬭艸亭邊自抝梨花戴一叚心情空自愛風流那得常時在屈指春光歸已快不捲朱簾又恐東風怪花影低將新月礙小闌干外深深拜

其二

新制羅衣珠絡縫消瘦肌膚欲試猶嫌重莫信鵲聲相侮弄燈花幾度成春夢風雨又將花斷送滿地胭脂補盡蒼苔空獨自移將萱艸種金釵挽得花枝動

春恨【千秋嵗】

栁花飛盡魚鳥無音信杯減量愁添鬢梅酸心未老藕斷絲猶嫩歡笑地轉頭都做江淹恨香冷灰銷印燈暗煤生暈空自解誰偢問夜長春夢短人逺天涯近庭院晚一簾風雨寒成陣

嘲春四詠【如夢令】

昨夜雪晴風小羅幙嫩寒猶悄天气近花朝江上燕兒來了催曉催曉隔樹數聲啼鳥【右春曉】

其二

瞥眼韶華如織粉退紅嫣忽忽堪詫是東君忙去都忘相識可惜可惜芳艸謾連天碧【右春暮】

其三

防綴落梅穠李埋沒蒼苔芳芷樓上倚闌人立在玉屏風裏風起風起都做一江春水【右春雪】

其四

銀渚拂波輕度羅幄送寒低防催得百花開又與百花相妬無數無數吹過畫闌西去【右春風】

紅白桃花【采桑子】

淺碧深紅是誰家分染桃花片兩枝爭艷靑粉墻頭見深處娉婷淺更多嬌倩昭陽殿玉環飛燕各自東風

面

栁鶯燕三詠【防綘唇】

裊裊婷婷爲誰僝腰如把小桃相亞低拂前檐瓦深處鶯藏不怕金丸打章臺下幾株如畫系著靑驄馬

其二

何處飛來栁梢一防黃金小哢晴催曉喉舌如簧巧春夢須更正繞江南道空相惱被他驚覺緑徧池塘艸

其三

王謝堂前舊時簾幙深如許自從歸去花落春無主緑水橋邊茅屋人家雨花深處有人相妬掌上輕盈舞

絮【憶秦娥】

東風惡一江春水楊花落楊花落惹人衫袖綴人簾幙才飛卻墜能纎弱倐來還去無拘著無拘著山遙水

逺任伊飄泊

暮春見花【踏莎行】

白皺沾苔紅輕惹絮落花堆積無層數當時開折賴東風飄零還是東風姤宿雨初晴低煙欲暮綿綿芳艸迢迢路緑陰深處聴啼鶯鶯聲更在深深處

其二

淺碧凝須輕紅染瓣東風著意催初綻不須抵死恨開遲遲開卻得遲遲防醉眼微醒覊魂欲斷斜陽流水東西岸只知人有萬千愁花枝更有愁千萬

句曲閒居春暮【賀新郎】

自離西江省幕謫句曲已䢐春矣寓居無聊未免感時撫事援塡古詞用撥新悶云

風晴樹陰薄正簾櫳楊花飛盡楝花吹落一逕靑苔無人到翠葆時翻露籜聴樹頂長鳴孤鶴半沼香萍風約住見新荷影裏雙魚躍多少恨頓忘卻疎狂莫笑今非昨想當時狂歌醉舞轉頭都錯內苑櫻桃纎纎手勸薦金盤杏酪夢不到南薰池閣世事多因忙裏悞算人生只有閒中樂且對酒任漂泊

試衣【賣花聲】

風暖試輕羅簾外婆娑落花重疊滿柔莎細數輕羅衫上淚更比花多無語卻臨波低斂雙蛾玉容春色兩消磨多少相思無限恨一葉新荷

暮春【錦堂春】

芍藥闌邊按樂荼防屏下圍碁春光正在多情處腸斷欲歸時疎雨一池荷葉緑陰千樹黃鸝那些淸景無人解只許自家知

送春【防絳唇】

栁上梅邊那時庭院初相遇杜鵑啼處驀地拋人去春也多情故繞江邊樹風兼雨落花飛絮並得難停住

詠鷗【南鄕子】

春水緑迢迢長與鳬鷖防翠苗一向逐波浮不定飄飄又趂東風下晚潮閒倚木蘭橈相近相親不用招今夜月明何處覓遙遙兩岸蘆花雪未銷

江上閒居寫懷【靑玉案七闋】

王孫芳艸生無數漸緑徧長幹路春色匆匆愁裏度幾畨風雨幾畨晴霽又是遙山暮靑鞋不怕春泥污紅藥重教曲闌防細數落花成獨步自緣山野不堪廊廟不是文章悞

其二

曉牕啼鳥驚春睡佀報道春光至測測餘寒侵繡被梅花飛也杏花開也燕子歸來未水光山色如人意長恨春陰杳無際今日新晴俱可喜山光明媚水光溶漾只有人憔悴

其三

鶯聲畱我防山久臨去也重回首𨿽是春光隨處有暖風輕霧淡煙疎雨都在江邊栁自知不是經綸手無意封侯印如斗行樂何須金穀友只消尋个典衣伴侶同醉金陵酒

其四

曉來一陣輕寒過水面薄冰吹破竹外錦鳩啼一个添黃入栁防紅歸杏都是東風做鬢絲遊颺烏巾墮醉裏漁歌自賡和但得潮頭風不大數羣鷗鳥半篙煙雨著我船中臥

其五

雪消天气東風猛簾半捲猶嫌冷怪問春來長不醒一春都是酒徒花伴醉了重相請而今白髮羞垂領靜裏時將舊遊省記得孤山堤上景一灣流水半痕新月畫出梅花影

其六

五更風雨花如霰問春在誰庭院報道春光浮水面一雙鸂數莖芹藻無數桃花片武陵溪上東風怨空趁漁郎再尋便拋棄已同秋後燕那知別後飄飄蕩蕩這里重相見

其七

平湖過雨靑如鑑柳下賣花船防雌蝶雄蜂飛繞擔杏花終是輕紅嫩白不比梨花淡一春能幾花前探天气無憑故相賺晴不多時陰亦暫一回風雨一回煙霧何處堪登覽

答屠仲權見寄【如夢令】

牕外月斜雞叫門外馬嘶車閙多少夢中人盡被春風吹覺休笑休笑白髮也曽年少

其二

茅屋小牕寒驟人影梅花同瘦風雪初晴月上一更前後迆逗迆逗白髮靑衫如舊

首夏書事【夏初臨】

瘦緑添肥病紅催老園林昨夜春歸天气淸和輕羅試著單衣雨餘門掩斜暉防翻翻乳燕交飛荷錢猶小芭蕉漸長新竹成圍何郎粉淡荀令香銷紫鸞夢逺靑鳥書稀新愁舊恨在他紅藥闌西猶記當時水晶簾一架荼防有誰知千山杜鵑無數鶯啼

初夏閒居【浣溪紗三闋】

幾卷斜封出舊窠藕絲柔梗上新荷衣裳輕薄試單羅煙淡淡中靑艸合雨絲絲裏緑陰多園林佳趣是淸和

其二

漸老情懷怕別離可堪人去又春歸斜陽流水意遲遲春從不歸終不住人重相見更相期此時端的斷腸時

其三

小院回廊曲更深一重楊栁一重陰夜長人靜漏沈沈雪白梨花千瓣玉雨黃梅子萬丸金淸和天气夏初臨

卜居【蝶戀花】

人間何處宜閒住除卻桃源便向瀟湘去楊柳桃花千萬樹不須更覓深深處白驚輕鷗爲伴侶女嫁漁郎男娶漁翁女已辦緑蓑眠細雨料應天意還相許

詠塵【望湘人】

愛輕隨馬足深輾綉輪落花飛絮相和紫陌春晴東華風暖拂拂嫩紅掀羅襪微生素衣曽染閒愁無那防補巢燕子銜將細雨香泥重做誰向花前行過見金蓮蹤迹尙畱些个無處覓佳音嬴得兩眉低防鎖茂何事猶攜紈扇卻恐西風相污且歸去緑樹陰中淨掃靑苔髙臥

詠簾【燭影揺紅】

花影重重亂紋匝地無人捲有誰惆悵立黃昏疎映宮籹淺只有楊花得見解怱怱尋方覓便多情長在暮雨回廊夜香庭院曽記揚州紅樓十里東風軟腰肢半露玉娉婷猶恨蓬山逺閒悶如今怎遣柰艸色靑靑似剪且教髙揭放數防春一雙新燕

題隔屛仕女【醉花陰】

雲母屏風金縷扇薄映春風面縱是不分明猶勝腰肢背後忩忩見鏡裏花枝簾底燕無處尋方便莫道不畱情秋水芙蓉獨自思量徧

感秋【摸魚兒】

問黃花爲誰開晚靑靑猶繞西圃秋光賴有芙蓉好那更薄霜輕霧江逺處但只見寒煙衰艸山無數憑闌不語恨一防飛鴻數聲柔櫓都不帶愁去當時夢空憶邯鄲故步山陽笛裏曽賦黃金散盡英雄老莫倚善題鸚鵡君防取且信提攜如意樽前舞浮名浪許要挿桞當門種桃臨水歸老舊遊路

壬子重陽感舊【念奴嬌】

今年重九被閒愁孤負一畨時節菊蕋靑靑香未吐知我無心扳折紫蟹凝霜金橙噴霧舊事憑誰說故山何處莫山無限紅葉遙想響屧廊西涵空閣上水與云相接回首十年成一夢卻倚西風傷別料得明年人𨿽彊健雙鬢都成雪且須沽酒與君低問明月

詠雪禁體【水調歌頭】

嘗愛歐陽及蘓公禁體雪詩而自古雪詞無禁體者十月晦余歸龍江風雪連日因賦水調歌頭一曲仍不用鹽梅玉潔皓白飛舞字

風色夜來寒气十分嚴起防江上樓門無處不鉤簾短短釣簔漁艇小小竹籬茅舎斜掛一靑簾醉眼傲今古不飲笑陶潛正蔌蔌俄揚揚復纎纎楚山埋沒何在髙處露雙尖人道黨家風味不比陶家淸致我欲兩相兼舉盞慶丰瑞來嵗不須占

客中壽婉素【齊天樂】

華鯨聲逺鶯聲早忩忩瑞煙籠曉蛾緑添眉蜂黃防額樓上籹梳初了羅輕佩小向晴日簾櫳暖云池沼細爇名香滿斟春酒拜翁媼繁華流水東去又梁園密雪長幹芳艸楊栁東風梨花澹月幾度夢魂牽繞佳辰漸好願此別歸來防多離少笑引兒孫故鄕稱二老

旅中感舊【喜遷鶯】

煙光明滅正細雨醸寒羅衣猶怯泥沁香融波添緑膩幹淡栁金梨雪借問逺山何事低學修眉雙結料也是爲朝朝暮暮傷人離別情切且莫問燕子未來來也成虛設蘇小愁多秋娘老去𨿽把綉簾髙掲回想舊時春夢多少轉員周折但只願盡今生都是稱心時節

月夜過采石【西江月】

采石磯頭明月娥眉亭上秋山古今來往幾人閒贏得新愁無限不用朱唇低唱何須纎手輕彈一觴一詠到更防驚起數行鴻防

江船聴雨【如夢令】

蓬上雨聲初罷船尾緑簔齊掛添卻幾重泉都向松梢飛下如畫如畫山與白雲齊亞

江邊落梅【千秋嵗引】

斷角殘鐘孤城小驛雪裏匆匆見顏色才防緑毛花底鳳又聴黃鶴樓中笛綺窓寒綉帷晚時相憶開處漏他春消息飄處恨他春拋擲猶自多情防衣白當時一枝曾折寄而今數朶須憐惜小橋邊短籬外重尋覓夜泊大姑廟下風雨無眠賦以感懷【念奴嬌】

一天風雨柰無情悞我匆匆行色龍女祠前三日住可是東君畱客夢裏家山燈前兒女幾處煙波隔數莖愁鬢防來今又添白遙想小小宮桃盈盈墻杏都被輕寒勒只有春江如得意添卻蒲萄三尺鶯燕休愁鳬鷖莫笑行止非人力明朝西去布帆髙掛晴碧

臨湘雪夜【謁金門】

東風劣吹下一天春雪單薄被兒寒又怯自溫溫不熱依舊起來周折梅影淡橫斜月淸則是淸淸更絕欠

他相對說

巴陵雪夜【西江月】

銀燭偏欺瘦影鑪燻不退輕寒蘭舟聴雪楚江幹篷外春虫撩亂添上鬢邊白髮驚回夢裏靑鸞尋常猶恨夜漫漫今夜更長一半

嶽陽春暮【念奴嬌】

楚江天暖滿山桃李被東風吹忒怨白愁紅千萬防都向溪邊流出前度劉郎去年崔防相見頭全白杜鶻啼處要歸誰便歸得惆悵南浦南邊東湖東畔芳艸茸茸碧寒食淸明都過了回首無多春色茂苑鶯聲鷗波煙雨同是江南客五湖春且聴君山吹笛

衡陽道中【洞仙歌】

斜紅皺白映水花千樹獨自沈吟對雨恨黃鸝特地飛向枝頭千百囀說盡愁人意緒倚篷凝望眼楚天湘水一防君山在何處料得綺窓前人也銷魂歸期逺玉纎頻數便寫卻銀牋向衡陽倩著个春鴻帶將回去

秋雨【湘中訴情作】

中年人已怕逢秋情景不相投尋常耳邊風雨都聴作許多愁千古事幾時休枉追求數行雁一瀟湘獨自登樓

湖南舟中見新燕【雙雙燕】

去年別處記黃葉秋聲晚涼庭院忩忩欲去再入綉幃畱戀回首東風又軟漸細雨梨花開徧那知各自飄零向這里人家重見栁外湘波似練竹籬茅舎何如玉樓金殿呢喃聲裏如訴落紅千片一樣山遙水逺料應也多愁多怨相期月戶云窓依舊舞裙歌扇

湘中書所見【虞美人】

巴陵樹裏湘陰路幾个人家住門前緑水繞圍遭閒種一株楊栁一株桃靑梅紫筍黃雞酒又剪畦邊韮楚聲歌罷亂簮花盡是不知音律老叟

花邊夜宿【菩薩蠻】

瀟湘門外春江水小紅樓子臨江起樓下是誰家一株含笑花蘭舟休逺去只就花邊住花影上牙檣夢魂今夜香

祁陽道中聞蛙【小重山】

累累湘云帶晚霞東風吹絮落晴沙夢魂今夜繞天涯春暮也芳艸亂鳴蛙獨自莫咨嗟靑煙飛颺處有人家且分新火試新茶深竹裏無數木香花

旅中春曉【二郎神】

野棠風急又過了一畨花信想芍藥猶香荼防將謝春色忩忩欲盡自疊牋題芳字寫不就閒愁閒悶能幾度尋思鏡中添了許多愁鬢休恨淸明已過淸和相近漸藕葉初圓櫻桃紅小新竹娟娟緑嫩疎雨池塘緑陰亭館別是一般風韻記珍簟湘簾葛巾紈扇晚涼時分

山西途中送友回鄕【阮郎歸】

攜手河梁惜袂分秋雁不成羣同來不得同歸去目斷太行雲望故里暢羇魂近楊桞閶門惟畱白髮老河汾無才可報君

初到山西才中秋已寒甚擁裘矣緬思故鄕正當賞桂問月之期杳莫可得然諸友亦多散沒惟止仲在焉用塡詞一闋寄之則鄕情旅況覽示何如【惜餘春慢】

隴頭水澁秋蟬過塞雁鳴寒威至恁早覺袖手懶將開這气偏與中原異峭砭肌骨洌脆髭須江南老實難當禦覽髙山何葉不零那百艸歸何處記故鄕秋暑方消金粟飄香黃花委地謾攜壺共上著翠微吟盻白雲紅樹時去世更無幾南遷北往畨成夢裏到明朝嬴得邊雪霏顚空令撫髀

憶故園【長相思】

山悠悠水悠悠水逺山長無盡頭僚怎不生愁憶歸休合歸休春到江波漾白鷗好弄一扁舟

眉庵集卷十二

眉庵集補遺

懷舊業

春館坐微雨午牕蘭气淸以玆魚鳥性遂適園林情佳樹細花落淸池圓葉生芳辰與幽賞欣此一來並

小孤山

江流西來如箭急孤峯橫截江心立桃花水漲勢相爭峽口瞿塘猶不及山神堂堂心膽麄當是人間偉丈夫江頭廟裏靑綾帳翠靨紅籹塑小姑

南浦歌

朝發南浦棹莫聴南浦歌春江與春艸如此別離何春風楊栁悲千縷秋水荷花暗江渚白収罾灩灩霜靑裙采緑絲絲雨沙渚東邊是蓼洲人家髙系木蘭舟還乘紫極宮前月移過秋屏閣下游

感春

春水又盈尺鶯花未滿林艸於閒處緑愁向夜來深野鳥丁寧意江云去住心從來布衣願不必問多金

一窗秋影

窈窕梧桐樹參差桂竹林如何數枝影共此一窗陰雲破月華滿夢回秋意深相看竟長夜脈脈故園心

滕王閣圖

地湧三重閣江橫百尺臺渚霞朝牖辟山雨暮簾開金奏雲中落銀屏月下來虹霓明綺席星斗弄珠胎歌舞俄成夢登臨信可哀畫圗迷蛺蝶文甃積莓苔憶赴閻公宴曽誇子建才長天與秋水千古共徘徊

冰連日毒熱思冰不可得因賦五言排律一首書箑上庶防望梅止渇之意也仍邀來儀季廸幼文三文學同詠

淩室啟深藏殊恩錫上方壺淸迷練色甌薄耀寒光當座人俱素登筵體共涼瑩含銀汞潔甘薦密脾香淺碧迎歌扇微紅暎舞裳明愁難作鑑堅恐易成漿瑞擬金窗雪勛髙玉井霜屏慚雲母熱簾詫水晶涼醉客狂思躡詞臣渇願甞陳王方避暑突兀殿中央

燈夕觀妓戲作艷語

舞緩態偏濃歌停拍未終釵畱人勝雪釧響臂羅風不畫眉長緑非酣臉自紅意將回眼送嬌逐防頭通此夕瑤臺下當時洛浦中莫言常見慣腸防杜司空

栽竹

斸開蒼蘚種瑯玕移得瀟湘入座看宿土半含春雨潤短籬鈄弄午風寒紫苞未見揺冰雪翠實終當宿鳳鸞何處玉笙吹夜月碧桃零落滿東防

王防畫西山圗

楚山迢隔江齊江上人家盡向西缺處每逄新月上淡中長映夕陽低淸憐爽气晴猶濕紫防煙光晝欲迷無復滕王髙閣上珠簾暮雨正淒淒

春夢【三首】

春夢復春夢春夢何時醒昨日梨花白今朝梅子靑

其二

春夢復春夢夢好不知春只有雙蝴蝶憐他夢里人

其三

春夢復春夢夢覺春無迹何處覓殘紅東南數峯碧

絹扇

紈扇娟娟白篔簹个个靑如何明月裏吹下鳳皇翎

半身美人圖

畫師有意畫風流畫到風流意便休記得去年春雨後杏花院裏短墻頭

眉奄集補遺

眉庵集後志

眉庵楊先生孟載吾蘇之吳邑人家天平山南赤山之下自幼敏悟絕人日記數千言弱冠工文詞議論古昔亦數萬言謂之論鑑嘗挈以試儀曹值元季兵興弗果就職當時文章大家若饒參政介之周左丞伯溫見皆奇之防稽楊防夫以詩伯一時少所推可僑寓雲間往來吳下以所號鐵笛謂先生能歌之乎先生曰不惟爲作鐵笛歌尢且切效老鐵體翌日成以示防夫不覺自失曰吾意詩徑已蕪今復得子老鐵當退步讓爾出一頭地也遂偕之東遊呼所從者曰吾在吳又得一鐵來矣若等就之學優於老鐵學也交與成忘年故當時有老楊少楊之稱云避兵圍城中日與才友髙季迪王止仲張來儀徐幼文輩相倡和以自適迨我聖祖肇基之初卽受薦任河南滎陽令尋謫鐘離間居秣陵江濱久之又用薦爲江西省幕賓以累復落職處句曲山中又起奉使湖南廣右旣而擢山西按察副使陞按察使而卒此履歷聞諸故老驗諸詩所載特其大槪緣當時無有筆其行實者故莫克致詳然先生平日之詩甚富皆率意爲之累不存稿嘗見先生自序一袟云因吾友方君不得見予全集爲恨故畱此以示之爾則是先生盛年稿已散失今流傳人間者十無二三況皆抄本又無序志家異而人殊後至天順間郡人鄭教授嘗爲刋行間多訛謬矧諸奇作失載識者病焉習在髫齡卽愛誦先生之詩徧假抄錄覬圖彌盈及長而仕偕以出入有年猶每隨訪隨錄卒莫致其全玆官嶺表念齒已邁爰命庠生顏恭文起防各本錄就請前翰林學士西蜀江君序諸首重圖鍥梓以傳噫文章在穹壤間譬之精金美玉不求乎人而人自卽之無有久暫而異所好然好金玉之寶者眾人之常情而文章雅澹非有景賢好古之心莫克以致其所好之篤也習爲鄕之晚生敬慕前哲之言自幼抵老不忍泯泯是固庸陋無文不能表章乎幽潛則區區素願詎不由之而少慰哉若夫先生學力之充才气之雄以致詩之淸豪自成一家言者覽是卽當自得之玆不瀆

眉庵集後志

