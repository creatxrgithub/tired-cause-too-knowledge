

欽定四庫全書

集部三

龍雲集

別集類二【宋】

提要

【臣】等謹案龍雲集三十二卷宋劉弇撰弇字偉明安福人元丰二年進士復中博學宏詞科初知峩眉縣攺博士元符攺元進南郊大禮賦除祕書省正字歷實錄院檢討事迹具宋史本傳是集名曰龍云者書錄解題謂龍云安福鄕名弇所居也其文不名一格大都气體宏整詞致敷腴周必大作是集序謂其醺經飫史吞吐百氏爲足繼歐陽修之後而上接韓文推許未免溢分宋史本傳稱其文鏟削瑕纇卓詭不凡庶防乎近其實矣詩𨿽才地稍弱要亦峭防不俗異乎庸音之足曲也其集初刻於浦城僅二十五卷紹興四年其鄕人羅良弼搜求別本益以彭徳源曽如晦等所編又得宏詞時議論諸篇於郭明叔家總六百三十一首釐爲三十二卷後附志銘及良弼防歲久板佚明治中劉璋復序而重刋吳之振撰宋詩鈔不及弇集曹庭棟撰宋詩存始補收之蓋傳本較稀故之振偶未見云乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官臣

陸費

墀

龍雲集原序

廬陵郡自歐陽文忠公以文章續韓文公正傳遂爲本朝儒宗繼之者龍云劉公也公諱弇字偉明居安福縣之龍云鄕文忠薨於潁公方冠不及從之遊然斯文未喪何害爲韓門籍湜也先是汴京及麻沙劉公集二十五卷紹興初予故人會昌尉羅良弼徧求別本手自編纂增至三十二卷凡六百三十餘篇嘉泰三年賢守豫章胡元衡平一表鄭公之鄕裏訪襄陽之耆舊欲廣其書激厲後學予亟屬羅尉之子泌繕寫定本授侯刻之頃嘗與鄕人論公之文如南郊賦气格近先漢已爲泰陵簡擢詩書序記往往祖述韓栁間或似之銘志丰腴規摹文忠讀者可以自得至於才學出處具載李彥弼志銘羅氏防語皆月旦評之不可昜者也四年六月某日少傅觀文殿大學士致仕益國公周必大序

欽定四庫全書

龍雲集卷一

宋劉弇撰

古律賦

進元符南郊大禮賦表

臣弇言臣疵賤坎生亡益縣官紹聖中有司第臣宏辭程文入等奏禦蒙陛下誤恩擢太學博士厥績弗底祿屍食浮今者歳一再見矣平居訓講之暇不敢自齒於錄錄則間驤意翰墨因得窺知古人所以班班槪見而不可厚誣如三都二京客卿烏有之比者竊嘗謂詞人文士之作𨿽取經不【闕】去道【闕】逺至於變化飛動神開筆端得不因人自我作古新一代耳目起太平【一作帝王】極功有如此曹殆不多得屈宋已還賈生相如向襃雄固號髙手能使往漢光華至今數子力也自時厥後茍作之徒敝毫殫楮或文不足以起意或趣不足【一作得】以防眞而其時君至有持一時赫赫盛烈甘心低徊委之斯人之手磨防就盡豈不痛哉恭惟皇帝陛下光明緝熈纂業七世自親政以來事條物理包乾括坤縟儀丰藻符貺休顯𨿽古號丕平極隆無以加此矣乃者冬至有事於南郊其日甲子最道家所貴協吉登良曠古難值況復肇營齋宮【一作居】燕神億【闕】明行事之始曠無纎云風恬星輝萬里一色竣事復軔登門肆天人統和臣弇時則猥預祠事耳更目悉竊自慶快以爲出於昔人以有事爲榮欲焉而弗獲者逺甚夫昜難遭忽希闊閟熈事而不榮郁主美而弗宣亦懷薄技而不效者罪也臣弇不避僣昜頗復采掇西漢气質課成元符南郊大禮賦一通使萬世之下知有吾宋如白日之麗慶霄玆臣志也夫餘力逸勁飲羽於石梁上方宋人之弓則不足然臣之精力自以爲盡於此矣謹昧死繕冩隨表上進伏望陛下淸閒之隙少紆睿覽則臣𨿽沒齒榮莫大焉臣無任【云云】

元符南郊大禮賦

粵若溟涬鴻蒙之始登魚奠獸肇豺獺之知圓顱方趾厥協精純肅專於是乎有祭及稽諸載籍則郊之禮尙已傳曰帝王莫大乎承天記曰惟聖人爲能饗帝以其祖配則七代之所更立如指諸掌者蓋明乎郊社之義虞夏商周胚胎前芳鯀嚳黃用詔於後王【京本無此字】厥惟舊哉及陋者爲之則誣天贅祖神醊雜擾其語弗經見搢紳者不道九天太一三一八神則方士之說試黃蛇白帝陳寶鳴雞【京本作雞鳴】則秦餘之祀舉或龍馬寓木或待我而五或遙拜竹宮或侲子旁午故漢三十年間天地之祠五徙而稚圭之徒罷去四百七十餘所有唐末造闕漏莽鹵殆不足數是則數千百載寂寥無詔之闊典誠有待乎我宋七世彌文之眞主矣昔者五季不綱嘯屯拏否童阜魁陵蕩去典制遇民則薙氏刈艸置國則累棊十二雪桃薦屨顚倒本末飲羊璞鼠廋贗竄眞盛鶴列者羞綿蕝笑章甫者髙惠文翼飛虎使【一作與】婪食冠沐猴使搢紳惵惵遺黎沸糜擾云柴薪燔之弗嗣丘故圜而益泯凡時君惡其害巳也十去八九而先王所以揭防妥靈者其間僅存【一作序】𨿽有天成長興之字圗固已愐防趢趗翦翦焉獨奚補吾世之討論哉【京本無世字】我藝祖之初也皇武奮張拱揖宅師奠九廛而業萬世支傾柱而紉【京本作紐】絕維道籠徳絡藥瘵砭疲於斯時也武而未熈太宗熈文僕我景命汾晉江吳以次系頸去鼠箏之苛徯茹黃之諍於斯時也熈而未定大定維眞底綏謐寧貯祥儲休汾睢【當作脽】云亭於斯時也定而未成然猶一祖二宗或五或三嚴配昭升往遵於南曰仁曰英承憲履繩乾酬坤答轂不及停爰迨神考基命宥宻釐正丕誕無文咸秩剟偍陋與遳脆獨飛蕤而簉質上咸五而下登三墳作四而籍言七更載十九上儀越軼則有元丰之祀典存焉及陛下繼之也履紹聖躋元符矕夏子防唐虞童劉李廝魏吳掃攢蠧妒彈座開夷軌乎破觚臯後防前履錯佩摩洗渭巢箕來遊來歌懟往者昜頑顏而鑿方心跽新者厭【京本作飫】淡泊而酲醇和搴同穎之秀而谷人腹沐塗旁之枝而桑者衣霜顚卒齒而不兵黃吻嘯儔而課嬉襃衣短後羽防祗裓陶冶於旣醉風胎雨灌莽苞皂長懋【京本作楙】乎由儀雞犬之聲相聞烏鵲之巢可窺若乃史不絕書則甘醴歳潏華滋宵零奔精標南而照老滎波釃曲以薦淸緇文黃輝素鳥【京本作烏】朱英四肩九尾不可殫名象來致福則髽首鐻耳之俗頭飛鼻飲之鄕濮鈆僢臥之酋長戴斗之名王解辮削衽踵系乎職方然猶雍上久虛傳國壽昌之玉刻譙赫申旦下貫不揜之景光仙驥儷翼於武夷駢竹笨於豫章是謂應期紹至不特創見豈徒諸福之物可致之祥也邪聖上則攬龎禧初矍然諏挹損采防謙休哉孰爲此者我則歸賴於天於是條頌祗之書下發中之詔天姥之日練掌故之儀章卽是歳之冬至將有事乎南郊之兆禮也先是齋宮僅存翼以縵城有司弗防拄頹支傾天啟人惎厥營端誠觀夫端誠之成也司空庀徒太史揆星審曲面勢匠人是經爾乃計工倕課匠石陰陽順眾材度霰屑雨柹聾山噎壑協庶民之子來讙百堵之皆作於是桴木姑繇之墟薦舄苑蓬之巓負瑤光而捫太乙走神臯而睋綺阡飛防軒軒而鵲起俯梁亙空而虹蜿左平右墄靑瑣綺疏的皪連蜷承阿結隅叢芝栭與繡楶熣賦白而駢朱銜環躍楯千詭萬殊豈惟仙靈雲气倩練而靃靡厥有飛亷翁仲防睒而睢盱其前則崛起泰禋瞰臨朱垠象峣闕之中天疑徙居於化人其後則崇墉屹屹配以拱極嘉徳中豁揭之金勒承和迎禧左右疊掖告防則夤明東峙表事則肅成西直銅題扣砌徼道外周扶栱棲櫨陽烏陰虯狀嵬峩而崨嶪吁欲擲其中畱然而髙廂嚴除窱靚深舒紫防之奕奕眑淸思而愔愔捲皇明於寂照攝睿念於幽襟於此而疏瀹澡雪則見其所爲齋者於此而觀天地萬物之復則履新陽於故陰於此而朝羣臣則壯萬乘而取威重於此而申懿鑠則有嘉徳而無違心是謂一舉而四善得豈比夫云陽甘泉窮物怪而誇麗淫者哉然後前期七日受誓戒飾戎容命掌次使設邸詔封人使壝宮請中嚴而奏外辦毋不恪以彚臣工欵原廟而朝祏室食墨而吾從是日也攺天步仗黃麾服大裘翳華芝巾玉輅駟秀騏撰淸斿旅佽飛平盤廓以蠖略兮防帯颯而葳蕤絢綢杠之孑孑兮右闟防左靑旂百神警而陪衛兮千官儼以防褷於是云穿啟行幰弩射私防矟星羅柯舒鱗差烏號夏服星鏑月跳蕩虓闞震震闐闐塵不漸軔委如注川初逗隘而取寛俄舉中而包偏淸蹕曳聲而肅嘩班劍竦飾以陸離鼻獸獻馴而雅拜天驥睨云而嚼覊黃道端以綢直兮下朱雀迆南薫物色別之五衣兮翕焉綺錯霍焉霞分貫裂闕以靡旃兮哄閶闔而噫輪詰蚩尢使當兵兮戒雨師使淸道坌波湧而燎揚兮黙霆吞而鯨窅岌簸丘而跳巒兮怳神騰而鬼趡【子笑切出河東賦】辰十二以效時兮車抗指而司方蓬勃郁蓊蹂以戢孴兮半岸叱綽沛以相羊騰蛇白澤詰呵神姦兮桃弧棘矢攘卻不祥決旬始而掃攙搶兮飛防茸而走陸梁爾乃賁諸之儔抝怒立發跋扈睚眥陰伺微察鏤朱湼墨裂眥直髮當之者糜碎過之者气奪曽徒手之不況臂弧而腰鐡於是乘輿之至端誠也適晡焉然後金吾誰何挈壺警昏雞人叫巾車而呼旦太宰眂滌濯之前陳物告備攢題揭寘蒼璧豆【京本作玉】登設器陶匏席槁鞂牲孔時酒醴潔時也天形束磬萬籟寂絕玉繩低隅而黏波霜華飛淸而漲【一作張】闕蒼虯蟠闉而不動爥龍噴坰而布爇班馬蕭蕭七萃捲舌絳紗萬枝扶鑣夾轍烘麟髓與鳯膏邈珠還而電掣天子乃步自大次曁小次而須焉左延右揖樞臣禮官以引以翼遂造乎【京本作平】壇端柴【京本下有望字】煙升帝諶寫靈斯斿下風馬藝祖是配禮無遺【當作違】者百神受職魚魚雅雅將事之臣罔敢不共肅骨嚴顏秋秋【京本作秩秩】顒顒弁匝首以星俯球飾趨而鸞若乃【京本作萬】堵以備樂磬簫笙鏞孤竹之管其宮圜鐘狎獵後先翠葆崇牙宣和播粹金支秀華般裔裔以依永貴人聲而登歌以亞以終飲福受胙熈事備成權【京本作爟】火斯舉禦端誠而大朝會於以篤萬世無疆之祐【二本同疑作祜】於是屬車攺轅先驅復路乾熈坤恬恊泰齊豫疏祥飈而舒徐蓊防云而布濩奪騁目而醉誇心抃藪足而蹌林羽千乘萬騎不暘而暄望彷佛以依約至徘徊而蟬聮霓衣差防以暗地云韶紆聲而撲鄽車轍馬迹無取獨謡白雲之穆滿驂龍駕鳳尙陋按行蓬萊之列仙上乃禦應門弛金科天徳貺【京本作徳天貺】百福荷鏗萬石考云鼉奏隆安協猗那皇心懌賜顏色揭雞竿系囚釋堯言布漸動植翔仁風滂睿澤防繹祀典攬搜潛徳興滅繼絕蠲逋已責徧存問乎髙年秩牛酒與束帛於是歡呼之聲沸渭鏘洋億庶千官環瞻赭黃慰若大旱之望云霓榮若湛露之晞朝陽快若庶鳥之宗鵬鸞竦若眾山之景嵩常也今夫施決則報斯腆徳茂者禮逾文其事則丘上帝而廟祖考其教則尊尊所以爲義親親所以爲仁然而博碩肥腯亦或吐諸則貴徳不貴物齋戒沐浴有取乎爾則在誠不在人丰蔑省則大饗不足以大旅牛慙禴則東鄰不如西鄰此固元符所以材兆物瑩吾民時斟酌攣精眞陋前代而講嚴禋也頃歳宗祀明堂格於蒼昊裒對神考旣往之聖孝也間者爰兆北郊媼神是報以須敬造方來之順道也今又睹夫端誠之岧岧搶空跋翳方地跐而天到擁和纏休實神明之所相勞非曠古盛徳效邪玆亦羸國削君冗儀細藻羌不可得而匹紹也且夫畱滯周南馬談則沒有餘恚當君而譽堯舜亦蔣生之所深恥正得春而不荂信窶艶頑荄而已矣況若小臣親陪祠事茍蟄吭而錮毫持此將復誰【京本作復將】諉不其鄙歟不其鄙歟敢拜手稽首而爲之頌曰澒洞蒼莽辟元精兮陽司陰覸【京本作瞷】無臭聲兮契彼自然壇圜成兮百聖差軌欵拳擎兮宋更七世邈飛英兮紛綸煥爛賁朱坰兮瓊【疑作夐】開金闔踴端誠兮蹂漢轢唐奄上徵兮帝諶肅將臻百靈兮倬彼慶霄薦淸明兮於焉降格若見情兮自時厥後福岡陵兮若之風雨妥日星兮臣夷妾狄寢五兵兮疇蟠壠縈稼坻京兮顯允天子我民寧兮於萬斯年揭鴻名兮

徳至者色澤洽賦【徳輝發形顏色斯洽】

徳旣能至形斯有歸故玆色澤之洽率由充實之輝根百善之大全初忘物我暢四支之積美罔汩脂韋竊原樂莫大於誠人之生也直厥有備善是爲至徳茍本諸中扃者未始虧贅則見之外貎者何煩藻飾立其大者性命黙爾以皆安人焉廋哉色澤油然而可識外秉四重中淸五綦其中周旋而盛亦已至其蓄剛健而新從可知純徳發若粹和在斯朝廷之上誾誾而侃侃閨門之內愉愉而怡怡志意致修居有潤身之積英華外發形焉睟面之滋接物非特旣其文成已爲能用其極如霧豹焉澤彩於幽如山玉焉揚輝於伏匿杜人僞之象恭發天眞之踵息黙然而諭始符通理之黃中卽之也溫卒異鮮仁之令色誠以矜墦祭而歸者驕泰可賤取夏畦之病者諂容孔艱又孰若藻徳小言容之足美身卑口耳之間窮而衡泌則神王而气逸達而朱金則心舒而體閒陋骯髒之元叔體柔嘉於仲山觀我朶頥微羲昜捨之躁赫如渥赭得衛詩錫爵之顏有動之而斯逺暴之明無就之而不見畏之忽趨行奚事於舜禹肝膽靡憂於楚越何假地文之示自得天光之發所以養气而無是餒嘉孟氏之醇醇樂內而何其臞偉顏生之勃勃向若蒿目自累火馳弗寧窘勞倦不枯之貎囿睢盱承豫之形槁項黃馘者旣中已無主曼膚駢肩者又愚而不靈遂使而非所知徒慙表襮詡詡而相取下舉昧沈防夫豈知彪外之君子不誣踐形之聖人可法蓋泚顙而達面目者未免愧積則養指而失肩背者良由智乏故曰徳至同於初色澤何從而不洽

仁人之言其利博賦【仁者之語其利誠博】

君欲圗治臣當志仁至矣斯言之告博哉爲利之均始陳溫厚之辭徐禆庶政終致休明之澤廣被烝民夫惟四海之廣無窮一人之臨至寡謂爲之法制𨿽系於君上然物【疑】之寛恕實借乎仁者優遊亮直來篤論於上聰普博淵深洽湛恩於中夏誠以惻隠之徳素備憯怛之心內持一啟沃盡蓼蕭之澤一贊防皆行葦之慈禍貽無俟於後悔罪苦靡容於橫罹凡有說也民皆利之觀過斯知方自立談之頃成功則一果周時措之宜膏澤於是下乎民匹夫無不獲其所方明已任之莫重豈止悔亡而有序淵若達徳藹如法語推陳賤踴嘉晏子之告齊別白蹊田美叔時之悟楚豈無厚貎終身戚施豈無邪說觸塗詭隨蓋愛已甚篤則愛物亦至而處情彌厚則處人豈欺是必取布帛以兼暖恥風波之數危慮旣及此言斯善其大人格君之非初不勞於自反惠心盡物之願曾莫見於容私故夫物則能供其求以民則皆受其賜濟人何補於陋術移粟何嗤於末利又孰若天回上聽之黙識僕起積年之獘事已殊咸口徒深志末之滕無取屯膏終愧未光之施厥後俗旣持薄說非用情鄙矣嗇夫之便捷紛然戰國之縱橫膏唇拭舌而何有理奪剝膚椎髓而適資患生煩或勝簡僞斯奪誠利口覆乎邦家悲聞班固傷人甚於矛防嘆起荀卿異哉守中無待於多言寡信或生於輕諾蓋世濟其美者由反君於道民受其獘者亦逢君之惡故知仁人之言其爲利也博

龍雲集卷一

欽定四庫全書

龍雲集卷二

宋劉弇撰

宏詞四首【紹聖三年丙子第二人】

太史箴【並箴】

慶霄之淸明星日之輝融寸眸甫運而全體斯得則臺輿牧圉預有其察及夫手揮堪輿神交浩茫形遊域中而效在前堵𨿽有智巧將嘗試而不得也於是器數出焉日有闇瞢月有仄匿星有圜角气有監彌使知有器取夫三百六十五度四分度之一者寓焉使知有數器數具故𨿽處蔀屋之幽間【疑作闇】而視周於崇榭之髙明臨風雨晦明之宵分而察加於白日之正中然則歷世之相與攸賴不曰中規之渾儀乎昔我神【一作皇】考之在宥也命以司天監爲太史局而遷之其後築臺別置渾儀象激金水其下機擎輪吞排晦斡明至與造化分疾徐低昻上稽洛下閎圜儀旁采張平子靈憲若乃賈逵黃道金常遊儀與夫區區令瓉之屬方之恧如也然天體與人每逺至其情則與人莫近焉其於人君顧有所謂亹然畏愛之者愛之欲其登假至於道故發祥隤祉有不待頃而契畏之使知兢兢凜凜於有天下而如有睨乎其左右者則夫流孛忒蝕侵射暈珥時亦不免而已矣取以告諸上焉眞太史事也噤不恪職是誰之過歟竊惟春秋日食星隕且孛皆所謹書以戒後世之爲人君者而漢儒之陋必待變異發見君親策於庭然後告則已無及矣敢附虞人牧臣之末庶幾視太寶丹扆爲無愧而塵露之補誠有在於是者謹拜手稽首而獻箴曰

茫茫古初孰測孰窺人不自智器將安施爰有作者揭爲渾儀以智分人揣器而知兩曜合璧萬芒旋蟻四七是經錯若棊峙誰其尸之小臣太史舒魄曦輝俯事仰參徳隆晷星初不廢占天子命我敢窺而恬焯彼軒象內治旣飭三能協明防進臯陟太一萃貺算開南極勿謂軌道而靡忒蝕勿謂助順弗見它謫晝餔宵飴室靡窶釡南渥云油長我稷黍歲𨿽守心當庤先具偏裻縵胡化爲神緌一兵不試稚舞耋嬉芒匿角伏當謹我師馴致醇醲民則不犯覆視貫索作我刑鑑魚罩駒維英收俊攬揆之少防爲得賢驗從古盛王靡不抑畏朽凜薄兢常出於未損滋避正非徳之貴福莫盛於保戒莫進乎祗史臣司天敢告執綏

代宰相以下謝賜新修都城記表

臣某言【云云】鐵甕崇墉更邇臣之筆助趺妙勒覃上聖之龍光祗服有初黜循知幸臣某【中謝】竊以聖人畫坎而設險以守則寧君子因萃而除戎不虞是戒運際烈考策收故臣拓上世之金湯就積年之畚築屹臨綺甸矗起雲陴控函夏之襟喉憲紫垣之象緯固侔繞霤順劇建瓴下陋雍彊逺卑墨守𨿽翼然京邑於此乎卽安而成若靈臺不可以弗紀是資翰墨以揭日星恭惟皇帝陛下奠麗重光宅中圗大政事黙修於閒暇道徳馴致於安彊托不朽於丰碑諭難名於黎獻露零沾湑粲墨本以爭濡漢倬昭回飾蔀居而增賁而臣考覽前代揣量極功誥洛宅則止取丁寧賦漢都則曽徴欵識岐鼔不聞於逮下嶧山何補於示誇非如盛朝式在先業臣敢不體防防杜漸之意稽經久持逺之功矜耀裏閭閟藏巾衍辭無所愧皆寫諸琬琰之餘家有其傳非副在京師之比臣無任【云云】

紹聖元防頌【並序】

臣伏觀唐虞盛隆五服疊朝更夏商周斯制加宻禹防塗山玉帛萬國至於商湯爰有景亳丰宮岐陽成康是因三朝受圖漢人賦之區區朝儀末造有唐亦或不廢況膺正統席歸運未有若我宋之盛而陛下之躋閎休緝墜典也邪若乃出千品具萬方計億事材兆物此而不綴非翰墨者罪歟小臣被學最舊於頌爲宜爲頌曰皇帝嗣位十有二載天庥地涵與物開泰曰臣曰妾罔有內外章甫短後秀顚髫睟陶粹飲和萬室一態朝躋畯良獄洗鉗釱錙文黃輝擾籞嬉瀬皇帝曰嘻當飭蠱壊奉先紀元庻靡洞悔有司跽言月徵日邁往𨿽郊見繼又禰配協休登平民物和防惟是班朝亦禮之大懿典徽綱不可弗再請以孟陬百執前戒帝曰兪哉往踐毋懈於時三朝錯事展宷初陽載暾晨陰剝解梢扶魑飛防肅旄頭陛楯韎韐金介萬官翔洋至止藹藹鵷紛鷺綴屏息收噫冠纚聨聨璀璨韍佩五路中陳駟虯沛艾芝蓋葩華煜爚綷防如星拱極如水委海如天斯臨如日斯掛眾樂舉縹以淸籟幹安正安疊用並采虡業騰拏柷裒敔殺麼麼刋落兜離僸佅奄臻八紘效琛走貝地官宗伯履貢斯在四夷君長立列濮鉛鳬更遼差羌輩藿心睎陽左言推防舌人像胥委體司話尉臣稽首赫我昭代農敏於疇吏康於縡臥鼓韔弓不怵邊蠆萬宇更始擁相駢賚天子萬年福祿攸介【元作屇一作介蓋上已有金介】尉臣稽首禮則不忲玉色粹溫旁諏下逮孰爲蟊螟孰致劬勱財力孰贏仕課孰冣孰有國急孰斯民害孰俊未搜孰冗未汰孰懲孰革孰勞孰徠百辟愉愉並受誥誡天子萬年衎衎樂豈尉臣稽首竣事而退於皇緝熈裒時之對零我渥恩鴻蒙汪濊聖敬日躋取幹用夬天子萬年萬世永賴

誡諭士大夫惇尙名節

朕惟先王所與圖【闕】之人修潔雅馴殖徳甚固初若與世無營而及【闕】諸朝與寄之民上則不懲而誇者化肅不督而陋者化通浮鍥不待鎭而厚濁墨不待激而淸其久也臨大節而不可奪居盛名而不爲難非盛世之效歟朕甚慕之今則不然士大夫或冒沒輕儳阻深不情騖勢者以詭祿爲壯圖喜髙者以養望爲得策責之事而身偸激之言而气索甚者掉之以得防栗之以死生則低摧沮奪惘然自失名節若此朕何望焉豈帥之者未至歟意者忨日暍嵗忸忲於末流所謂風聲气俗者【闕】靡使之然歟夫中人之性惟勉乃至僥幸之習不可滋長好是正直者福必介罷弗任事者不待頃而廢古之道也其布告士大夫使知朕意

龍雲集卷二

欽定四庫全書

龍雲集卷三

宋劉弇撰

古詩一

贈賈仲武

賈侯器宇何軒昂下視齪齪眞粃糠眉分八字髭根黃自許忠膽鐵石剛雕弓一挽一石彊錦臂錯出虯靑蒼匣劍排射星斗光壯心飛過祁連傍架鷹朝按血染裳鐵騎出轡閙裝健兒前呵檛列行捷矢齊指雲中鶬豈惟武力稱擅場亦有文價騰焜煌新詩字字古錦囊淸論灑落飛天潢險韻千百敢獨當管鋒落紙鏗琳瑯古文探討屋壁藏史傳山嶽遺毫芒酒酣往往歌慨慷連捲大白鯨吞航自云疇昔富文章家在冀北邊一方天書屢膺貢州鄕云衢卜日橫騫翔中間落泊志不償武科拉取如截肪況有豪气十丈長蟠蟄僅類絆驌驦苦恨天驕久頡頏撫臂便覺大袂攘坐縻歳月耗囷倉口厭醇醸飽肉粱吾非斯人可相望要且報國眞不忘我來自東甫春陽邂逅紺宇同一觴幅巾輕蓰追徜徉促膝調笑初無妨自知投分出泛常豁如餒腹得糗粻短長不復置形相落去防睨決壅防嵇生轉覺嗜鍛忙髙陽還因酒發狂漫叟戱規祗攪腸防嘈不減笛弄羌截竹嶽頂掀滄浪撥云春茗誇頭湯爽齒旋復行蔗漿黃金大顆披橘穣挿首往往羅幽芳頃玆行樂殊未央更辱邀我臨山岡大壺載酒冽鼻香果飣梨栗庖麏麞韓劉黃胡狄與張一一瀟灑雜佩珩髙談終日佛老莊妙理黙契矢挿房絕倒頓足爭蹌踉罷去追惜成悢悢誰謂夫君气特揚投以大句尢加詳啟函愜興劇爬瘍忽疑寫睇臨望羊髙躋欲斧李杜吭麟鳳自是品物祥邀予屬和馳縑緗直取夷險分駑良九牛犒師始落鋩正喜先獲大臠嘗洪河下湧渺沛滂囚屯眾鬼納大荒脫走束縛投桁楊濘郎瞰臨獲與臧滿注羿矢連九暘沈魂夜泣靑女霜此來繼辱厚意將殆欲引轍觀怒螗狗尾續貂彌足傷凋胡未昜加糠防摶空方見一鶚颺短翮便可搶楡枋咄嗟豈得不知量區區瑣碎久嗜昌食魚誰敢期大魴尙欲勉彊牽牛箱無鹽弄姿映康莊難工祗益羞姬姜聊將瓦礫酬琮璜終愧後乘非騰驤

元丰辛酉七月九夜大風四十韻

海傍七月無好天頑云夜半爭糾纒雷公轟車電操幟如以墨汁當空湔門防刺眼不見地逼塞四野可築拳須防霾風贔屭起便覺怒竅呺喧闐茫茫平地駕轣轆礧石雜下麗譙顚馴狐投隅狗走竇拔木僵僕踵不旋鏗轟時聞擲飄瓦洶沸錯以池羮煎藩垣捲去甚撤幙屋壁如受眾挻挻戛空飛礫正激射況復急雨篩湧泉初疑昆陽適猛獸又訝伏弩攢龎涓黔頭豹褌健肘髀剖拆囊袋推鈐鍵天吳助彊馬銜舞鼯鼬嘷嘯屍陰權呼聲過於赴趙日烈勢更甚焚昆前酣奔劇驟砉未已陣馬沓奏摩雙鞬蚩尢殱師灑腥血驅駕山嶽揮秦鞭海濤撞舂萬鼙震岌嶪直恐三山騫林椒宿鳥亂投墜脇息豈問烏與鳶蝦蟆何知妄嘈似爲得意驚翩翾流螢迸艸戢光耀啾蚓縮穴愁踆跧窊往往走湍瀬臥內自可浮長鱣伊余竟夕不成寐縱有短炬誰復燃屋如漏釡直下注坐取滲漉攢兩肩羸童叩鼻臥東壁噤不嘩駭如束氊黎明下堂踏新淖祗覺撫髀成憮然平時裏閈悉傾陊饑民塞竇突不煙田苗畦甲披殆盡艸木豈復根株連蔕鐘墮檐相烏折笠豕逸澤如遭畋我聞大塊初噫气蓄泄蓋亦有節宣助天撓物著自昜標爲玉燭存禮篇條無鳴聲瑞盛世反禾宛在隆周年厥惟反此是爲戾摽落下土災所緣堯罹長風釁滋甚縻以大徼屍諸鄽飛虫蔽空廩君懟一昔崛起操戈鋋往時大旱幾赤地韓子訟槁於今傳詩人或以況威虐歌沛自是所見偏爾來暴旱亦時有孰與掀屋揚楣枅小家破蕩大家耗飲泣茹恨肩相駢胡爲斯民罹此患孰任咎責當尢愆我將羾天吐憤懣坐使百怪成拘攣是非曲直當有辧略舉大較歸吾編飛亷譴誅丰隆斥庶幾復使斯民痊

同朱彥周遊元陽洞兼示文吳二羽人

窮西三湘鄰奔廹萬岑會盤拏崩騰根疑此先艸【闕】不周遷大荒勢落爥龍外逺徴混沌鑿晚怵大【闕】平疏一注玉寛削四隅黛前崖岌初豪傍竇【闕】如塊暗蹊靑鮎臥【一作滑】側足得無殆霜蕤擁凝沫冰綴【京本作布】倚空蓋危呀傲天頑九地一瘍潰鬰然崒姿似與石廊配間聞赫幽光吹作雷雨解石鼓形似余擊考亦砰礚陰陰隆冬戶塞向眞【闕】鴻蒙挹气毋茫昧超物怪不應私開辟【京本作闔】曽是閱成壊黃熊非鯀化九肋蕃【一作嬉】碩大蹣跚舞陰機無乃羞主宰【頃有人窮深見二鱉大如畚對踞竇傍若有伺焉者】肉芝桂【疑作掛】純白仙物今故在雲煙更斐亹巧弄非一態篔簹下蕭摵【京本作瑟】往往到竽籟片桃仙凡隔愁絕止飛瀬誰爲篝火逰邈叩無底界世傳元崇隠玆事或虛采驕陽五月竟客子短轅邁火鈴擲奔曦酷勢捎林薈追隨邦閭彥及此洗長慨俯窺層冰拆蓐收借泠汰孤淸澟毛髮生意自百倍淸絕兩羽人驚我鳳翰鎩掃開數尋天援挽覓幽隘嘯儔欣魚貫詣極愁鷁【京本作鶂】退仙者如可作庶或喬松賴【一云立拊喬松背】咄嗟早衰身樊籠信誰罪便可防三奔吞潄駐童彩收攝自煎明玆焉迹長晦

儀眞呂明父席中觀新曲

有客揚楚舲歸歟汩吾事波神慳東漲吞遏限修防轉頭雕歳陰蓬行變匏系一逢金鑾人穆我若淸吹挽置十尺牀淵襟掃苛細壺封拆初黃露液攢沸蟻老實侑朘【一作秋】紫枯螯嚼霜漬坐有豪爽賔嘩嘩睨云驥屯云刮癡白有如擁天篲疏櫺炯蕭森北固決遙眥半酣大軸出鯨窟咀甘蝕當中傾圃琚瑀紛百綴物愁殫眇情神妬奪孤閟快魂疏泠泠大叱回熟寐況復儀眞曲不減銅堤思淒淸激吳音皓齒曽未愧辛醎皆可口捲舌得眞意初如嚴冬逼肅物有餘惴末似陽春回怳入眾骨醉將壇凜先登樂府仍一洗呂侯斯人望胸中弔古气二十佩靑綸三十淸間侍髙纏見騰踏茂渥擅襃賁頃來笑畫脂無補當身寄卜築傲園綺秋蜩一官蛻大筆橫利槊興來卽摩壘非如騷些徒冗語醸愁悱珍重白玉舩虹吞楚狂子

送方絢解元赴試南宮用桂林一枝荊山片玉爲韻八首【時方氏季孟三人五名前昜荊字者避方家諱耳】

紛紛束書兒穿穴蠧棲桂及當千人軍往往出下計誰如冠軍豪飄揚選鋒銳刺手防鯨牙灑落見孤詣更看抉重闗喜色動春袂

人言蜀道難歷井如【一作加】捫參何如棘圍裏對面橫霜鐔聲價一日中不數雙南金秋風太淸生半入瀟灑襟袖有百鏈骨躍馬辭家林

馬家白眉良由來罕儔匹誰諧虞帝音貴在得防一顢頇康樂後況有阿連出春畱棣萼好影厠【一作側】鴒原宻定是金華逰羊邊起髙叱

君王十二閒一一登權奇飽之靑玉芻絡以黃金羈南宮舊冀北雜遝追風姿驌驦固神物豈病孫陽嗤如聞有桂約暗滿秋風枝

我來莆之陽與子初班荊巖巖太古鏡中有不蝕明靑緗無畱賞理到刄必迎睢盱腐儒後數見胸膽橫詩哦逼振綺酒吸摧奔鯨若看老雄變冠距將而鳴

病夫亦何有愧彼小酉山賴君不佁儗挍捷捫吾闗意丰報逾儉叩廹出益慳經郛榛菜翦聖海波瀾閒玆人不昜得坐使幽懷刪

天王坐明堂溫詔飛赤縣家家魯儒生羣星會頭弁坐愁谷駒空豈直軍魚擅子行殊未央去逐淮云片神鋒正吹毛願防長鯨剸

女牀固饒鳳方流亦生玉百年海邦莆文雅殆成俗之人捲鯨波浩汗寄髙躅翻笑洴澼子長年事瘒唾手拾壯圗未負春顚緑

古風謝汪都講示惜惜吟

番陽先生萬人敵少來繙書始成癖風前白眼望靑天笑捉短須吟惜惜地祗闗鐵掣臨賀天家寶場正中劃萬空【一作工】扶坎覓坤苗鑿盡頑陰冶淸液鍥磨鑱鑢歸髙手養水工夫價連壁別斵圎虛費鈷鉧粉白黛緑低眞色傳看代北靑毺一幾動春消息無論丞相戒撲滿先許司空熾【一作識】然石楚萍赫赤浪傳甘秦缶模糊徒薦客由來此祕似未覩瑣瑣搔爬嗤美炙先生早茂椿松姿道韻仙風方日逼胡麻靑防飯調饑夜榻抱弓跧七尺粉闈聊當襆被逰賫攜不靳奚奴力大鼾酣酣動蟄雷霜飊澁盡銅壺滴靑螺仙女暮成炊絲竹夫人寒臥壁興來銛筆捲天潢南國小巫陰褫魄悠悠萬物何親疎新故終緣世情隔夏裘秋箑竟誰負寢廟偃溲轉身昜昨布東皇九十春融冶一畨浮綺席莫學長檠換短檠惜惜鴟夷兩拋擲

癸酉歳暮壽春道中五首

有城有城半蕪沒倔彊當年開狡窟靑韁白馬成底事魏得其狗空淩突淸淮不洗饕利魄石馬崔嵬化英物據鞍浩嘆爲踟躕但有悲風起蓬勃

有鳥有鳥髙飛鴻哀鳴嗷嗷隻影東枯聲防防霜後葉狂態騷騷空際蓬秋毫不礙掛天斗一气正在胚腪中客邪中饑亂心曲短裘垢襪催衰癃

有渡有渡背北城淩排駕淮吹暮聲郵程未央豈病渉寄汝一檝推生平古來豪士重感慨車下未乏宵衣徵出處任天幸無苦有如此水吾其行

有叟有叟皤兩顚杖藜道周傲天年懷【疑作壊】顏發笑挽行子胡乃憊爲忘捨旃吾儕小人敢不勉孔孟捲轍如趨旋男兒禿脛乃始已非爾所知徒憮然

有客有客垢髮須羮魁掛鞍無宿儲翹心北闕比寒藿它日南山拋舊廬逆旅丈人【一作夫】眞解意揖我下牀邀踞罏悠悠髙門擊鮮於萍匏殊根勿誚渠

建陽縣二首

東甌消沈故王日俗號剽輕如故實挾防不數應門兒雅尙儒人鄒魯匹頃來官長稍自安市裏頗聞浮訴窒陳侯健者吾故人坐致豈康得無術

細民趂商市日髙紅女機杼仍分曹防橋臥虹上下水石脊瘦龍狂鬭牢穡登爾場俗丰樂匹馬北客方滔滔轉將身掛利名网擲此故歳如騰猱

贈相掌文廖生一首【有引】

相掌文廖生自云前十年餘舊也【一本云餘十三年前舊也】因追計登第以來符驗略如生言【一本云與生見許略同】今又相遭於螺水之上求餘詩尢力因攬筆滿生之請云

廖生術天與如鑑掛髙墀能以禍福語感動諸奔馳至有不旋踵坐獲百萬貲推排鬼气奪擯斥海嶽移自云前十年負術驤螺湄閙中出防掌得子如沙披乃今十年後所契了不疑況有逺大語未昜論錙銖曽聞物外償不若君家詩吾謂廖生曰一詩何補爲生云等詩爾我則如渴饑一詩固不惜爲生試言之天地有文理俯仰自可推有文在其掌乃晉魯嬰兒方其表異態覽者初亦癡生當千年後把握論蓍顧【京本作願】生勿輕許角立非生誰

贈廖相手一首【有防】

廖生得掌訣初【一作爰】自龎眉緇【生自云得術於南嶽老僧】束身事覘矕羞爲不情兒力【一作間】持禍福語傾動諸奔馳所至餉自倍如賈操贏奇衡從辧侵射側正分隆庳天緘砉初閟鬼覷慳幽披環環太史氏抱珥司渾儀臺輿與侯【一作公】王初【一作自】不論何誰寫照阿堵中惟生鼓頷頥自【一作因】云前十年挾術驤螺湄伸縮殆萬肘較量但【一作止】肥羸最晚得子掌決眥逾灼九方揖孤駿神覩歸心師子姑詰奇中曩言寧肆欺今者非他須子盍償吾詩冀因拂衣還松九染髙楣我聞【一作有生】囿形質至文【一作欵識】從可推懸象麗霄極川嶽羅坤維逸獸別彪炳【京本作炳鬰】激水生【一作吹】漣漪上飾右繒綺髙甍紛楶棲石鼓貴刻畫汾鼎珍陸離鑑靈不漫理節煥饒丰蕤器敝緣有舋玉捐【京本作卑】因見疵況當筋骸束前構了不疑縱理口尙驗【一作驗吻角】卍字胸猶宜【一作萬胸表西慈】握鉤瑞宣父方蓐識【一作符】魯姬灑壁亦公耳刻文徒帝爲妙寄斵輪外如生信天資秋髙摵萬木客竈倦孤炊徑掉直東臂喜動雲林姿贈言愧非澤聊以當瓢賫

生俚之尢者一日持兩盎自副曰是名兵廚冀以當子詩償子其就章毋辭余笑謂曰方事之殷了不復有詩興視盎中物正自天逺亟持歸無多餌人也決起剖盎長跪見酌曰世所謂以軟腕此眞是矣其不擇緩急如此不得已爲倒盎詩以畀之且防其後以見拳拳於一時云

走筆答郭子隆勾稽

春歸幾何時緑樹陰已滿蕭條子云巷誰借吹噓暖常日防柴扉深扄類休澣稚燕掠翩翾疎蟬弄淒防擷芳聊自娛並食習成嬾嶷嶷棲鸞郎蝸居間三欵兒童憚逢迎應客事謾誕謝絕髙軒榮祗增鼯鼠短賴君不吾靳尙復斗筲算南薫破笑語慇懃接誾侃酸然梅雨天煩襟斗湔浣波瀾信苦孔風力到微管加有建安作大軸舒憤懣力闗神臂弓傳似靑玉笴自宜造英莖豈直駢組纂居然膚寸毫搜刔入稀罕諷疾頰渦飛把持手爭盥索然貧窶家連挹茂陵盌久矣吾衰頽占數還鄙鄼長年苦中幹更事筋駑緩比鴈自不材方木宜登防赫如千尺光旁爍幽隘處此得無猜神觀迷町疃誰如富靑箱利器未施匹馬靑螺城戢束聊授館愧無靑田核相與申燕衎曽是翻瓦甌掇疏仍防卵𨿽非誇雕俎猶喜從跣袒吾人重解攜玆遊未應纉行看赤驥駒萬里修程坦

送李侯朝防還任一首【有引】

李侯朝防倅秀之三月沿牒來洪幾一稔矣今已事還任好事者率有詩送行僕𨿽不敏敢不佐之

西山閱今昔章水弄淸泚云陴挿天半滕閣中隠起靑鴛千萬家湖光豁如洗鐘陵一都會信亦非偶爾君來無幾何所得已倍蓰笑談送白日慷慨拾遐軌成詩殆百篇天籟落凡耳秋摽防孤【闕】膽掉百鬼顧我佁儗人晚乃識君子未漫禰生刺先倒蔡公屣淸揚舞眉間秀語屑瓊蘂囊間錐立見公今無乃是柰何廹歸歟笑把吳云指六月江南天煩抱劇含滓輕篙下鯢浪畫槊揺翚尾髙懷傲匡廬醉眼寛彭蠡山長楚甸轉駃席【當作駚】抉空紫珠璣紛滿篋銀鉤赫蹏紙野蔌饒掇英水豢足緍鯉人生不知它安與樂而已行行勿【闕】吳中古來美一官𨿽翕翼焉往不爲仕洞庭五湖間明月淸可跐鹽豉誇未下蒓羮貴千里由來張翰興今復見松水吾兒洗眼看吾豈倦遊士九月秋風髙緹騎迎檇李

寄李彥弼端臣

吾生本何爲筆墨代耨【京本作耕】耒拂衣辭雲林偶與寸祿會隨翔俗子後如垢不時靧幾欲臨紫虛摽身飛鳥外時哉不吾與歳晚怵顚沛炯炯平生心誰與論梗槪李侯西南秀胸腹無畱礙表表起孤韻廻飊寫蒼檜筆挫三千英壯甚敵王愾髙搴若木枝直撫靈鼇戴前年帝王州晤語早傾蓋欣逢妙年客良愧晼晚態謂我文字工超起【一作忽】到前輩去年淸漳滸經從不辭再髙談破三鼓陰膽掉百怪是時方窮冬瑟縮寂萬籟滕閣掛星斗嵌根眇江帯慙非徐孺榻僅飽吳兒鱠忍爲鴟夷笑恃【一作時】有太白在四騶馳頺年遺迹掃茫昧君今規壯圗吾轅方未攺靑原心欲折合防幾煙靄空懷簡書畏未卜簪裾對翻思謝客吟拾月弄雲海

石廊洞【在水新之蓮花村】

君不見仙家三十六洞天西南大半盤蒼巓此外元陽擅嶄絕況有石廊人喜傳碧蓮參差隅地湧徙倚危梯飛防蝀陰陰洞戶半空開一縷聮凹愁寄種萬鈞崔嵬掛礧石吁可怪【一作畏】兮若飛動天然湫面尋丈間寒掬初慳媼神捧紫崖蒙茸瑤艸秀懸泉涓涓挹天酒淑靈豈卽乾坤私窟宅宛是神仙舊飛鳥防影陽光回逰子履深驚殷雷九夏三冬自回斡雨暘寒燠爭喧豗神物奄有似無謂突兀古廟當巗隈鼪鼯笑舞助怪變落日愁絕松風哀瞰臨一方殆天意累露之疑此其是仙乎仙乎胡不歸忍使秋燐泣陰鬼

同楊方士存弭楫圓潭漩因賦詩卽事

媼神臂陰闗一水下辰卯靑玉走萬岑收來不容稍蕩爲無涯津谽谺究深窅誰乎張嚵咽吞嚼爭一飽復疑刺秦魄環柱怒方拗直前孰長驅橫騖孰侵鈔或來浩無旁或去削【京本作迹】如剽長年雷車轟盡心轉蓬掃舂容送日月汩亂昏曉老蛟非無須一掬擅囷窌鯿魴雜鰍鰕嬉沫佐陰傲翩彼晉髙眞羽駕殄遺狡直下洞三泉所補決非小今無垂涎憂過者色猶愀蒼波耆舊空斷石風煙老琳宮跨崚嶒像設儼緗縹爾來南北防坐閱幾飛鳥我作六月防未覺煩暑到撫舊感䢐遷商功愧論報方寸洗濯心得君此同調

龍雲集卷三

欽定四庫全書

龍雲集卷四

宋劉弇撰

古詩二

次韻和毛正仲胡潛畫鶴歌

靑田有仙物脫略眾凡外駕彼輕舉人邈與五云會一朝羽羣空誰識眞意態有客筆气捎云荘寫以全體翩低昂月棲宛是只淸影露警似許聲圎吭舊傳蟬雀傅輕箑末技枉奏眞孱涼非如楚綃削【一作創】秋水迹未防陸心先翔叔寶踞瘦骨巢父洗塵戀屋壁擅新誇巾幐揜余玩展疑洞天逼緘恐神物怨因舞成賦良未眞緣相作經那足神萬黃金輕寸毫重劍術豈啻移裴旻薛公鶴手髙唐世其人已逐東波逝儻得胡生肖似歸古人未必今人非

李宰新成假山

夫子絕俗姿趣尙豁雲海花移洛下品池割天潢派中間疊嵯峩石骨紛磊磊功侔一簣始正爾臨爽塏羅浮窮南勢迎目出巧怪洗昏新罅發祕匿若有待鶱騰天吳揖聳削虯尾擺當頭七八峯縹緲防靑靄直下三四溪何年取東匯洞指白鹿迷路認桃源攺時時攻冥煩瀟灑遞天籟得非緣夜半提挈有眞宰俗物卑培塿髙標想衡岱我家香罏傍登躡素心在一從羈官綴未省識嵬俯窺攙云骨逸興幾十倍無爲識眞假自可蠲塵浼何日升君堂把酒取一快

遊浮洲寺寒林亭

吳牛喘月齒髮頹晚陰閣雨雜殷雷一畨重醸熨人暑徑欲濯澗捫崔嵬潭潭招提此亭在鷗鷺慣容無驚猜番君故國號瀟灑巨浸沃日西南來別爲彌茫浩汗之沼沚中有晶熒照耀金碧之樓錢塘未應邈北顧眞悠哉飲牛之津斡星渚一色藍英玉奩貯連岡十里臥晴虹近竹逺松如抹堵就追神觀所得多淸風爲我生層波有生弔暑乃天性獨快疎櫺亦吾病無論承露盤未議淸涼境安得大地變廣寒相與一世振絺屏箑纓頭冠

黃魚鮓寄狄復之因佐以詩

魚有健且修供庖厥名鱣紛紛水豢中嗜者貪肥鮮頷根束短喙鮎皮突鱏肩十月天風髙三潦聲幹修蛇列長罛獵獵排曉湍魚師頓艤防【疑作防】柔鬐掛鉤竿小固不足數大或斤盈千丹膚染霜鍔疎鱗脫連錢吳儂喜健噉日取充羞盤我食幸有餘鮓法得新傳姜芹間紅糝漬以春醅瀾置暖恐後熟羃塵防弗蠲興來發新坩正喜供饞咽瓊蕤附骨脆黃臘丰脂團麋臡信非工豈復數蚳蝝醢馬試何事屠虹祗誇謾福州甖如斗密覆恨不寛勤勤寄我友持以敵瑯玕君識茂先比舉臠知所然此味勝他味勿作等閒看

石港髙侯見遺雛鶴輙成十五韻

我生好鶴乃天性得自髙侯非所祈啄挿錐芒初頴脫頂埋丹顆未依稀親攜竊笑髠籠返細看恐先喬舄飛三島夢魂迷曉色九秋舞影怯霜威長哦自異晨烏啅痩骨全勝野雀肥無迹可尋華表舊有程應想洞天歸精神瀟灑元非俗飲啄安閒似見幾載以畫船休觖望浴之野水好生輝漢宮舊拂仙人掌遼海今看羽客衣勿爲稻粱生健羨第令雞鶩許投依鳴臯不隔髙騫志截脛初忘過分譏夜砌行聞淸露警午窓終伴醉棊圍右軍鵞謾誇眞賞海客鷗空駭暗機煙月此生眞不負蓬茅他日肯相違片心便擬成髙謝騎去揚州弄晚暉

送李令如堤上部夫

東風日作催花計減去年來大半春未省春歸向何許眞成等閒愁殺人我欲揖君空酒樽君刺野航朝渉津翩然揮手謝春去我欲畱之良苦辛沙堤漫漫失故處下有淸海濤頭奔濤頭奔可柰何江淮由來水事多田家遣丁才取具吳歈行勸不煩訶蝸牛小廬亂雲鍤梓【一作捽】上把艸夷陂陁我聞神禹乂九土息壤能蟄千丈波獨坐敗堤去民吏翻笑王尊禦濁河李侯方精彊程督宜有科民事不可緩田疇久滂沲嗷嗷老將稚意在卻蛟鼉無爲坐嘆息勞事非蹉跎山膚雜水豢彊飯時吟哦暮歸泊煩促不厭玉顏酡他時解看官門北千里長虹臥軟莎

憶昨

憶昨年甫壯弄翰白玉京自許稍不凡笑談揖公卿蟾蠩貯書滴彩筆當桉橫束琴推只彈後出笑商聲搴芝得孤秀濯蠒抽繁縈時時騎箕尾儓儗諸儒生防經謹誰何森羅護千兵白袷照靑春緑鬢彯華纓步兵卒獨駕禰衡有虛名寫懷紫菌閣指日邁西淸短翮無逸飛顧與俚俗並七年甫一第脫籍才白丁簿書聊牽彊短褐戒䢐徵十月揚瀾浦千里海陵城風濤寸心逼節物兩毛驚茂陵饒渴肺臨淄少宦情掣肘亦奚補隨翔終少成有如蛄防虫蠧米取腹盈丹經徒虛語欲仙骨不輕頹年負壯圗白日阻丹誠鄧禹解笑人斯言良未平

人日

去年人日螺江邊今年人日在通川故家浩蕩五千里客子騷屑心茫然霜蘆盡解故時葉生意斗爾歸蘭荃海風如刀冰塞渡欲航野水雪暗天它鄕信美非吾土香艸悅魂眞浪傳南冠故聲祗操楚劉章雅志惟歌田五秉如單費廩粟一囊就盡持飡錢顚毛冉冉不吾與齒根浮動輕於翾小雀誰言畏死鷂未肯屈折同桮棬章貢直西三徑在爾來望眼欲成穿科桑洗竹眞吾事孰使齪齪才充員何時解得無拘束歸釣潭頭楓葉鯿

同李端臣遊薦福寺禪院

相期采眞遊驟得靑蓮界戴公舊棲隠締構化只裓古老張祖乘參兒走巾缾百年沸魚鼓牡【一作壯】气聯靑防白門三面水天末蘋風起衣重褰濕云苔幽涼屐齒南來防春鋤幹雪防晴湖憐渠足閒淡怳欲與之俱蟹眼課谷汲分餉云腴泣落日轉金繩林暝歸鳥急束身事幽討稅駕苦不早及玆一囅然防君孰傾倒

敍舊贈董承君【並引】

弇十年前與董承君議摻執淮上今又相值於故鄕契與比舊則有加矣聊欲見之於詩遂賦古風雲

揺揺不根舟彌漫隨【京本作從】所適朝辭呂梁險暮駭瞿塘廹長波送日月漭與雲海隔晚從天末歸良愧故人識夫子吾土傑【一作秀】久任詞翰責刺手翻天漿灑作弔古墨斑斑出素蘊想見豹姿澤憶昨長淮壖半面欣相得君時天涯官我亦西風客薫弦破愁顏爽【一作寸京本作懷】抱洗連璧吳岑刻【一作削】玉痩吟對挹佳色頹年瞥眼過十見溪艸碧鐘陵旅學子官況秋蟬翼彯撇愧西崦弔影心惻惻魖競揶揄甚者得防嚇由來次公狂僅免陳遵謫敢意今者見依然得江國【一作復此在江國】鄕情比重裘暖气回肘腋南閭與東阡間躡車馬迹古人重交契逺【一作怳】有千里憶連墻被何人老死不相覿張陳汩勢利光初竟何益靑原秀撞天螺水藍膏擘襟期【京本作君情】方未央更約浮我白

送邢淸臣赴左選

泊舟梅林浦解纜墨潭灣層波日日生防槳那得閒龎眉靑翰客相與春風還江梅吹欲盡江栁未勝攀無以持贈君對君成彊顏官況斬新好晚步非間闗直比淸夢多半落夷門山慇懃尺素語毋爲魚鴻慳

送眞藏主赴泐潭幹老會中

昔別大仰巓今逢章江濵浮雲限南北歳月一欠伸上人邦閭秀落髮早辭親滄浪浴日月【一作白日】初不防垢氛問師頃何事學佛苦賔賔納踵不輟屨【京本作屩】無乃太勞神自云吾西兒腹寶殊【京本作彌】不貧是身難再得所惜劇飆輪十年躋楚嶠六見匡山春總祐遷秀晉【五人者皆當世禪伯】誰疎復誰親【兩押】束身從之遊驪頷一一捫如疲得熟歇似笑回孤嗔近聞邑別境寶峯挿髙旻中有防俗老疑馬駒後身飡風了不制癢興如爬皴閙緑稍暗地梅雨吹南雲輕於涼風翮笠首攜笻孫男兒貴決裂勉哉行問津

贈前住瑞竹寔禪師【將有所住持而中已故有是贈】

淸矑上人四十餘二十爰祝髮與須惟桑與梓舊螺水四維陁典臥起俱【京本作經營百紙不憚渠】陽岐有嫡嗣曰勇得法殆亦【京本作與】西佛如【京本作俱】昂昂出世建業寺譬【一作如京本作似】上囊口納眾噓金耏子有吼物志【一作師聞廢寢與食】捲鉢攝笻【一作捲束笻鉢】重趼趨契妙悟似不偶得未曽有才斯須【京本作寧它須】生平學解一朝盡貳負臣忽脫帝拘無端梅栁漏春信成蹊桃李言略無【京本作巧遲拙速歸防泯一日如脫貳負拘春風破地艶百卉別有桃李言略無】頃拋瑞竹依章滸埋照接衽最下徒楮衾營蓆聊卒歳末俗未覺誰龍豬蒼岑白澗謝人境南若楚嶽旁匡廬斜幅繞脛湊初學蟬聯大剎知幾區又其甚者控闤闠金碧爛日傾國都如師不使正法席笑眾釋子何迂【京本作其】愚玉虎蟄音久不吐【京本作發】是使一世狻猊虛陋禪趰塊揜孤唱何啻雞蹠隄江湖瀘川南子【一作安成男子】素狂直爲不平者有矣夫𨿽師【京本作師𨿽】理自無固必欲得垂手可後乎由來世事多反覆使我北望長嗟吁

丫頭巗

弋陽之東當古道有石突兀號丫頭苔侵蘚剝風雨蝕骨榦聳削如鑱鎪不知何寃上訴帝叫閽之勢難稽畱艸木焦禿僅比發獨瞰平臯疑秀發淺深丹頰耀晴霞髣髴瓊梳掠初月行人躊躇眸子癡女垂羊【二字疑】亦何別惜哉僞態苦冒眞土俗傳誇疑有神陰崖黝黒崩脇腹石眼六七流嵌根君不見望夫嶄嶄亦頑石似不徒然肖眞魄顢頇廟食爾何補登進雞豚始乘隙安得擲置八荒外化作膏腴丰稼穡

車盤

去年踏雪車盤去今年執熱車盤來去年險澁自其分車盤於我何有哉道傍飛礫如積糝幽蔓緣崖不盈攬懸知到此客脛酸愁絕云舒與煙慘半山棲匭擎菙藏旋覺陰機萬鈞壯鐘梵時聞一兩聲妙界還疑落天上短褐頭陀揖我言此途詰曲知何年名情利態過萬計未聞厭者仍紛然造物驅人不畱瞬車盤有盡人無盡勸君莫歌行路難令人未老華防鬢

過紫溪驛讀黃安中中丞畱題【其卒章云如今只見經遊處不見慈顏淚滿衣】

金鑾天仙才滲漉膚寸管由來風騷將要出江謝逺一生忠孝心倫匹世所罕曩聞奉安輿駕言得玆館喜先行輈動榮入防衣暖佗年逝波痛故國松楸眼春暉艸心盡日力烏哺短銀鉤壁間字刺落歸粉板捉襟來熟復如渴釂斚琖顧我麼麼姿辱公披沙揀波瀾溯沿闊藻火止覘矕公今靑雲上功業壯圗滿此詩落人間鼎味才一臠

宿孫彥傃捨居

先生緑髮隠爲己得能【京本作一何】多瘠田止三稜藷蔗紛陽坡自言世情確冰火相戛磨刺身一不售瞥去扄隨和爾來人累輕但起歸歟歌靑冥遙鴻賔紛紛空雀羅我來臥【京本作臨】松檐【京本作竹】鬥酒客顏酡揮手勢利徒寄之相諧呵黎明又南首其如梁鴻何

宿法藏禪院二首

斜河左界懸朱提冷燼掠天螢糝飛髙梧泣液涼參差前村後村烏夜啼雕薨繡栱絕坤維知自在世張禪扉有睆釋子龎兩眉淸梵一聲捎翠防亂我心曲天之涯寂歷故感迎新悲歸歟誰是眞忘機獨鹿水深愁濁泥白汗泣珠霍如洗桔橰聲噤松風死班如匹馬客戾止化人之宮矗天起錯莫形骸寛一寄天涯特地悲身世齟齬由來眞博齒白頭區區忘男子跋狼之胡防狼尾世路傷哉澁如砥

淸思

羲和日車說其幅白雨洗天泊煩促緑蒲紫荇媚回塘揺揺痩靑環橚矗景長臺榭翳復明百尺虹腰粘淨淥神觀翛然物外歸一簪斑籜動涼颸天上廣寒之宮不足羨人間縹淸百斛眞吾師【縹當作醥】

憶黃天倪

遊絲罥空生別愁我車欲駕羌無輈驚風吹花濺紅雨白日西注僚丸投靑春九十行過半天腳空隨江水流思君度日倚髙閣時把長懷寄寥廓古人不願身後名但願卽時一杯樂安得此身生羽翰髙鶱便似追飛鶴

村南

村南行吟踏新場馬乘欵段壺懸漿稼如濃云穟含黃柿葉【一作栗】亞枝收趂霜臘團雞髀盤肴香簫鼓下神巫正狂呼兒往問當壚娘淸美何如顧建康

安成道中作六首

故家楚尾鄰三湘粗有晴地麻與桑利機未判身輕嘗生涯寄將一葉上歸釣頳尾秋滄浪

翠篠娟娟棲暗芳半隠半見誰門墻分曹戱兒嶷鴈行今我垂垂老境逼竹馬鳩車憐汝狂

波面擲鱗銀作刀波裏陟釐紛暗跳淸秋駛艑吳兒操會待長風十萬里躍入雲海翻驚濤

愚智紛紛同一朽剪防愁根莫如酒誰是瓢賫不離手但令秋秫登我場不應他日羞牛後

新裏當南義櫪北一水中飛抹山帛吳歈楚俚愁狂客十年仍作蹇嵼逰羞拾靈棋問通塞

酸然軟雨吹空蒙忽掛萬丈橫霄虹陰晴回互倐翕中由來天意不可測惜哉庶物終鞠窮

夜嘆

丹鳥白鳥【一作丹烏白烏】爭吞吐還云去云無定度不無夏簟工熨體況有秋螿競扶戶一嘅三嘆詎如許客思紛紛野煙縷宵明景晏掛斜河叢萱苒蒻團淸露有美一人在西方白玉佩環珠兩璫明眸皓齒艶朝陽企予望汝涕泗滂安得霑汝羅衣裳

送曽該

紛紛誇毗子什伯羅秦缶擊考非無聲顧出俗物後曽侯西昌來頴拔殆天就等閒發秀語颯灑如振垢渠黃【京本作久】爲世【一作時】生駿骨謝前朽整頓萬里足往矣擅天廐

畏日三首

畏日杲杲天東隅盤飡逆旅進山膚岑崟逺岫不知數磊落近松如有須旅人瑣瑣信物役逝者滔滔皆利徒目送長云借平隰赤驥【一本作驥子】正愁靑玉芻

畏日赫赫天南隅漫漫白道盤郁紆過蛇揺毒宿莽死陰崖發赭懸泉枯沈迷未省招楚些激越可是歌吳趨目送長云指萋蒨轍鮒愁絕【一作浥】西江濡

畏日【二字疑別本作慘慘】天西隅半規銜山我僕痡招提訪尋數里近牛羊防續前村孤揚塵動滿垢膩好風不借淸涼軀目送長云下碕礒鷔【疑作耴見選賦】愁對陂陰鳬

杉溪驛【驛有鮑朱二婦題識】

竹巗杉溪道路長道邊古驛開蒼茫分流溪水薄枉渚挨石人家環上方王程星火懼將恐霜冬艸樹蕓其黃去來今昔幾男子姓字喧傳兩女郎

送席延昌奉議

章水如有情爲君生層波匡南萬岑玉遙知淸興多四年一官去擲此歳月梭恨無靑田核遣君韶顏酡

贈法云守光上人【守疑作寺】

日邊開神臯古剎面靑嶂寂寥千年後凜凜發孤壯上人薝卜英絕軔超性相獨鶴嶷痩姿層冰爛淸尙雲遊始丁年自副乃盂杖鞭羊去智害盡堊契郢匠喉呀般若音浩汗捲溟漲衢尊灑法味如取赤子餉九夏天無雲暑風濁於釀汩吾西徵揮汗迷背項耽耽淸涼境一榻岌相向屨滿寧嫌猜目擊自張王禪場推選鋒宛是喑嗚將洗我苦空語盡決蒙羃盎兜羅辭銛棘何有掛諸妄露地非端倪灑灑白牛放惜哉功名誤未爾寄物當他日虎溪傍還期杖藜訪

黃洴

不出東城隅三月今者忽作黃洴逰渾渾大江刮海窟黃洴一水學潮頭潮去潮來朝復暮蕭索千里空滄洲沙咿土喞亂人眼分曹豈啻魚鰕稠蠧粉飄霜縈折木著水凍雲銀簏簌老漁釣蟺踏新澱嫠婦績艸當空屋總轡愁聞路人語新年已非故年熟故年麰麥破分收新年未省飽饘粥保丁催科不貸人行且稅桑賣黃犢向秋但無惡風濤捨北相將拾穜稑

北禪水閣走筆

西風涼客衣弭檝滄江潯晚【一作曉】吾事瀟灑聊復此登臨云容不礙秋淸樾有餘陰煩心洗東波寸目明遙岑樊籠脫鳥窘揺落弔蛩吟莽墟閱今昔長慨撫孤鐔故楚冠劍【一作蓋】盡物情幾浮沈懷哉歳將月無爲空滯淫持語朱陵翁須矣吾抽簪

龍雲集卷四

欽定四庫全書

龍雲集卷五

宋劉弇撰

古詩三

感遇二十首

歳月忽其除颯焉悲凜秋商飆號晨林脫葉舞梧楸鳥邊下白道木末揚寒流閨人促幽杼客子悵逺遊雲闊眇天半撫景獨遲畱陰霾掃不得千古空滄洲

西方有佳人弱齡三春蘭一顧迷下蔡再笑傾邯鄲靑樓十二曲密睟勝廣寒寸玉耿孤抱時時寄哀彈孟娵久不作宿癅騁朱丹世道終如此美惡隨所觀吞聲勿復道畱與蹇修看

日月跳防丸陰陽馳四騶海水復淸淺萬古信悠悠咄哉世俗子眞如貉一丘三楚冠劍盡空看逝波流悲來俯長劍沾臆淚不收何事馬蹄間非夫良足羞終恐鄧禹笑三十未封侯

廬山何崔嵬直上九千尺藤蘿翳蒼茫猿鳥閱今昔防窱飛甍開了與塵垢隔三十六騰虯瓊扉掛空迹中有墨漬翁不飲亦不食文鰩爲之使侍衛羅白額遺我一卷書生平所不識小兒其無忽持以永朝夕湔掌受翁賜怳若吸月液吾將稅椒丘帔霓揮八極

防娟誰家子粲粲生輝光弄姿俯春蘭臨風振微芳秋水揚淸矑白玉防明璫問渠家何許笑指南山陽去去不輟軌怳若遊雲翔遙看入縹緲明月斷人腸

蓬萊三神山夜夢遊其藩岧嶤黃金闕白玉羅九閽正見王子喬臥把肘書繙顧謂方瞳人持我謁羨門揮觴淸露滋行庖屑璵璠一酌祛滯念再酌洗防昬三酌淩紫煙列宿已可捫下觀人間世參差舞丘樊有客撫云璈長離眇飛翻送我若有情䢐鑣儼長鯤悵望不得畱東窗已朝暾

我慕徐孺子飄然不系蹤屢辟竟不起三府爲一空當時坐支黨商飆掃萍蓬或橫取鉗釱或逃爲雅舂南州卑薄地斯人出其中一丘與一壑自謂過諸公坐榻解陳蕃生芻弔林宗維顚非一繩何獨識污隆至今淸章湄千載揚髙風寫懷寄白杜寂寞吾焉從

西山有靈丸五色發光耀餌之生羽翰可以後天老莊楊擲斗筲宇宙決籠罩往逢洪崖生揖我顧我笑手披眞形圗持杵剖丹竈竦身跂雲煙一息僅不到終爲俗骨累凜凜驚頭葆咄嗟魏文帝空悲迹如掃

士也方蹭蹬愀愴不得官得官無幾何日刷淩風翰九衢無閒塵暢轂走朱丹一爲轍迹誤翻身落波瀾愁來歌黃鵠淒感入脾肝千載上東門爾來誰掛冠犬遺下蔡恨鶴起華亭嘆冢間與林下疏傅正蹣跚

驅車出郭門四顧心茫茫蟬不知愁十百號枯桑東北有故宮云是許旌陽旌陽昔仙去雞犬亦隨翔云何誇毗子幹沒走康莊䢐年不可挽緑髮忽已蒼我欲拂衣垢駐景吸晨光駕言從朱陵荒兮其未央

鄭謂璞爲玉周謂璞爲鼠防物無定形公議歸何許子都斥弗禦世或貴嫫母棄鼎寶康瓠楚客非虛語紉彼荃與蘅臨風結防組吾將駕西昆拾玉老懸圃

富貴苦不常忽則輙昜人靑門聚客曽是故侯身金鏡失秦家中原駭煙焚屠狗販繒子閭閻排氤氳一逢泗水公濯鱗淸滄濵信知天地間虛橐鼓防塵防中有巨力呼吸旋峨岷肘股不輟弄挈故還趨新得失定有寄無爲防吾眞

穆滿騁八駿濯濯萬里足朝賓王母家暮抵胥飦宿揮觴謡白雲擁雪歌黃竹歸來七萃空一舉亡漠曲其樂安在哉禍胎眞瞬目荒矣秦漢君睢盱究前躅射蛟長江波寫涕之罘麓彌年滄海傍神仙杳難屬頽年寄西崦未必不爲福

翩翩外黃兒片玉駐靑春鏖兵彼項籍菅艾視吾民從容出談笑桑梓脫沈湮翻咄蹈海客胡爲苦逃秦射防與弄丸解紛竟勞神生子不蚤慧惜哉襄城人

神器不可爲天下乃大物唐堯禪虞舜玆謂能事畢柰何燕之噲智詐窮晚出子丕代衰漢眞情愈難詰切云鏤丰碑豪誇灑雄筆當時許昌事埋沒十六七那知石勒笑正在騁欺術茫茫千載間髙光竟誰匹

芒碭彼眞人元是赤帝子遊氛決秦餘最後項籍死靑雲躋髙衢侯王興壯士咸陽初置酒猜似從中起罇俎化胡越對面邈千里君王忽天贊顧謂封雍齒軍中相與言事故昜了耳雍齒今且侯吾屬無患矣炎炎四百秋按堵從此始

我聞迷塗說未逺勝不還云何之楚客北首騖燕山山魈獨足笑短尾陰狐鸞【疑作彎短狐虫名】荊棘與風波平地乃等閒君平反初役無爲跌其間步兵足長慟楊朱雕泣顏經塗有九軌聊以慰躋攀

昔人泣昆侖泣使變淸流嫠婦不卹緯瑣瑣悲宗周薄蝕叔輙號負阻愚公愁曽無百年身浪自遺私憂野馬襲日觀蚍蜉控岑樓齊客有髙蹈箕山無輟耰足已不累物一毛輕九牛寄言悠悠子母詒屍祝羞

快牛爲犢時數能破人車駃騠生七日超母毎有餘經奇本自天豈直循斯須里社有病樗黔南有駮驢一生便凡防嗤彼眾所俱下愚與上智此理信不誣

疾雷疑車音出門乃知非抱影長自明流螢防霜幃羅帶翦秋水黃金縷春衣持看淸夜防愁無故時輝食葵心知傾茹蠟腸虛肥纂纂棗下歌惜此歳月違因聲勸語儂勿復遲遲歸

秋日儀眞卽事十首

秋風來從越天末痛洗玻璃出明月云陴隠起玉龍眠下有舂容萬濤雪獨蠒之綸欹一葉半酣老漁棹歌發客心寸許了無多底事臨風吹欲折

野雲墮姿渾貼【一作防】江過雨罥風閙斜行秋聲夜半洗寥廓十萬屋瓦浮靑鴦樓頭縹緲下簫鼓羅繻綺防暗行觴紛紛傖楚不足數更甚吳儂來去忙

兩兩飛來江上鷗顏色自欲逼人頭夢如一雨過疇昔身似五銖輕轉流紛役葦白狂不徹紏結蓼紅嬌欲浮五朐之脯一坩鮓笑問鴟夷幹得不

湖海有士豪不除坐客下牀初若無霜瀾洗出不埋魄十里但見陳公湖英雄身外亦何有要使憎勿遷儲胥彼羞杖晚唾逺者似不名與天年俱

丁字河頭文錦翼似是東園故鸂鶒天風蕭蕭吹汝急遣汝周章無好色江蘺【疑作艸】羃防過行人一顧爲之三嘆息我願舴艋從溪翁雙舂鉏邊作幽客

秋入前山痩如刻楚弄吳吹沸江國魚龍爵馬【一作燕爵】安在哉粉白黛黒埋眞色迎鑾誰是當時人胚胎黃金仍掃迹飛來蜀岡爾何事似欲撞空爭岝峉

客從南來一何臒烏紗不屋非縵胡散堆亂帙覘午防穿穴殫殘眞蠧魚尋橦𨿽工亦未計立仗不鳴甘豆芻昔人舉肥我今爾安得外澤如瓠壺

艾宣蘆鴈天下知頃聞東園【一作國】頗有之蕭蕭自含風雨韻一一對峙江湖姿丘呵護脫不謹剝蝕挽裂遺松楣由來藝固不逮徳突兀但有文忠碑

無根濤頭萬瑤垤曽是隨風起生防不應防裂汜人綃大似半【一作平】吞廣寒月紛紛何用辧馬牛皖皖相矜笑蛙鼈會得秋時買野航別看吳兒舞狂雪

曲隄貫魚銜萬艘戶有輕薄千金豪瓦甌一引徑捨去客主似獨心相髙利機舞眉手揺穽鼠子幹沒窮銖毫只今大門盡【一作老】谿壑死不盈厭寧此曹

過東流聖感寺

客從西南來明發倦流徙寅緣泊煩促羈鳬染【一作防】寒水只園開陽方百年此經始陂陀一水去騰蹴數峯峙軒楹仍東辟晚秀皖如洗物隨眄睞移一息間三起僧閒神自定童野髮不理平生腐儒計鞍肉蝕兩髀眼力耗蠅頭半豁綴旒齒崖澗飽所經玆乃形性侈疾走影不休兼忘竟何是

按田行

野鳶蹲枯桑白日忽西注一水東南奔驚雷泄濤怒越聞淒涼弄滯念劇攢蠧歳時倦客身云窅前村路應門白癡子覘矕竊指顧彊黠笑官人彌年此來去田家不諱窮誰者當丰阜摘刔豈吾心寛攸【疑作寛假艸書誤】惟爾故行矣渠未央遑卹兒女語

持釣

艇子悠揚打雨來裊絲越箭靑玫瑰昨聞古湫新雨足漲波泛入西溪來西溪兩岸行人少白鷺對翹佳客陪低云弄嬌不成去半與枉渚相縈回藻間赬尾厠銀鯽正爾作羣爭曝腮故應沈餌得所置行醉甕間新熟醅

宿長山寺二首

蒼山兩蟠虯傑勢分夭矯不緣事幽尋玆地終難到破暝紫煙生寫谷【一作涼】淸樾好【一作老】村長下牛羊云綻【一作決云】入歸鳥松風捲孤磬夜半秋聲小客懷方未央千里漫白道庭樹一【一作猿】鳥驚愁看楚天曉

客心秋螢防更覺永夜孤龎眉彼上人主禮良渠渠揖我顧我笑坐我庭之隅飲我葉家白怳與顥气俱玉露下金井缺月低云衢擾擾百年身終慙窘囚拘黎明掉塵鞅畢景眞良圗

遊麻姑觀用黃道士韻

鳥道參差掛空白雲林曽是飛升迹誰論滄海復揚塵已識秋杉老岑寂玉駕班龍飛九色古殿崔嵬遺石刻會須揖彼丹丘人掇拾頽年玆偃息

夜泊玉湖口

流溪一瀉驚磨垢夜系防衝玉湖口靑燈明外【一作防】稍知村白鳥飛邊初辧鬥風死波閒坐來久短髮欲搔慵著手一淸淚墮吳雲橫管叫秋龍子瘦

桃葉行

君如秋菊英妾心流螢光擬吐方寸照明月終相妨桃葉聲亦苦千秋斷人腸渡江不用楫遺防乃在梁報言靑春子愼勿學輕狂

何塘精舍

松閒竹淡【一作靜】淸午陰金地少塵門更深忽從防褷出重閣飛梯十尺下瞰臨有客觸熱來自東汗絺裛暑【一作挹】慳天風赬龍揚鬐日轡緩碧椀先【一作空】愁井絲短

永新法云上方

石廊西頭物色好別有淨界擎靑蓮玉虹掛門一水割碧雲【一作鱗】差徑千家連浩歌流年客尊酒髙臥白日僧華顚夜涼防髮弄明月更欲挽駕靑翰仙

發廬陵

不作釘根桑翻爲淩飆蓬五年三羇旅羞哭畏途窮今者久事縛宛然遊羿弓誰屍造物柄鼓我吹噓中云航閙急槳勢奪編蒲風黃洲轉頭失旋指墨潭東旅鴈聲其儔四五翩書空暝色天水接俯仰雙靑銅幽情隨岸愜眇與魚鳥通酒力秋後葉扶衰借霜紅詩敵千虵矛稍取別愁攻男兒貴健決吾豈專棲雄

鐵柱觀

鐵柱聞故老蟄根長江幽髙眞此翩躚瘡痏吾人憂純鉤推三尺斬蛟白濤頭功成去人間雞犬不得畱班龍駕九色一別忽千秋疊構開琳瑯夜壇空鬥牛寒梢碎涼月縟防燦文髹紛吾感遺事寫涕東南流麻姑行老大海變繞蛇丘逝將理荃橈弄睨眺滄洲

舟次生米値風作

東北有云如搜墨【搜音上聲】舟子熟視無人色忽然白气變飛翻拗怒波神起乘隙初從下游架玉壘須臾一望酥白琳宮蒼茫失向背野鳥髙飛避漸翼紛紛翿舞殊未酣萬馬躍入朝周客陽侯睢盱推選鋒勢欲盡取奔鯨磔崩騰豈啻陵谷攺刷滌似病津涯窄大舟踉蹌愁失據小舟呼天手加額間於盤渦拆腥沬疑課鮫魚助奔擲瀘川病客簸欲僵賴是絙縻逃不測等閒覼縷戒衣倉卒何功補淪溺晚來風死回安瀾由自漫空認飛礫咄嗟鴻毛寄微命一朝濵死眞兒劇明知屏翳不吾欺何堪失便垂涎得

大孤山

章貢【二本作漳】西南來銀濤白【京本作自】浮天揚瀾開泛濫如剖大腹然玆山遙相望盤薄知何年海風一何髙吹落蓬萊巓浮根襲气母弄影白日邊赴渴誇父奔闊驀踵不旋軒軒執法臣立當天子前穹螺出佛髻靑跗帯秋蓮璢璃千丈簪忽與冰箔連【二本皆作穿】鳴榔巖腹雨掛席浦外煙鶴駕控不返空遺紫芝田香罏初爭豪落星才一拳擢秀蒼梧云發彩翼軫躔上窺杳冥無極之層霄下控彌茫不測之重淵松蘿參天歳月老淸瀾泛沫魚龍閒中有神朅臨躃睨舟往還流俗謂女子彯纓來此山香脂間綃繒鵞豬捧羞盤至以孤爲姑考究初無端可憐俗好怪此語良大漫神固不可誣何得正以女子觀吾言庶幾爲不妄不然玆山徒與望夫女幾爭防岏

贈知訓上人

英英商顏芝逺在靑蒼岑雲煙適有寄爲端本非心往聞攀緣人紆軫恣所尋一落城市間苾蒭防蕭森鯨魚叩蒲牢大吼洪鐘音巖巖淸冰骨外垢不得侵試從古人求絳鉢中支林定【闕】發逺涘慧劍韜長鐔招提始嘗聆湊汩塵端駛辧秋黃落一見知非佁儗人懲躁雪煩眞刮膜赤髭由來號該洽況有新詩堪發藥俊如驍壺輩中出秀甚巉巉麟一角卑枝雨過結畱荑曲汜萍開窺哺殻紫茸緝春柔輕屣不躡跟白疊擁方袍皖如崆峒云時時好事者巾屨喜及門隨緣綴香火髙謝乃世紛齒先眾一飯獨傲傾羲輪顧我紛紛何所爲年來病眼欲成眵風情落莫非故時未適乘去惟應詩辱師勤請過六七獨恨瑣瑣無經奇彊顏終篇使持去著足成累庸非師

寄李知章

文章盛自元和間誰其傑者栁與韓二公秋鶚擅神俊天使側翅擢誇謾捲收萬象付寂黙神怪鬼簒皆殫殘詩書並馳可終古豈止唐世論不刋陋儒睢盱百年後摻【摻宜是操字】筆仡仡愁脾肝問津誰當語博望初步竟笑非邯鄲紛紛緗縹灑飛礫埋【闕】詣非一端之子淸才如振綺緑髮照春容激【闕】鄕評舊許擅螺水文戰曽是鏖桑幹自雲從事二公者用意能到眾所難新詩遺我章江曲百首洗出靑瑯玕蒼梧云生逼齒潤溟海月借吹衣寒由來靑萍止三尺天末鬥牛曽上干流塵不隔自爲快寧與折鐵論淒酸何由鞭鯨肅吾駕看子切云重整冠

贈善懽禪師【有引】

懽禪者南安人巾瓶自副方棲集仁山之隆慶也安成劉弇過焉而異之曰是乃金地之五芝慈林之一鶚也西證外號工古律歌詩今時衲子中決不多得則與之遊爲尢舊蓋百往不厭也歳八月予調官就道惜其不得數相卽而又恐師忽一日擲去也畱詩以遺之且引諸其端云

刼塵吹防防人乃萬物一流浪苦趣中奚啻燋豕虱爰有勇猛子間以捷脛出一念得西證玆謂能事畢誰其秀開士懽也早奇崛親更藥病師熟寐警孤叱祖闗決重鍵法肆躪通術顏顏空王臣排嶂方山屹又如富兒曹百寶爛私室況有淸整姿宛是靑田匹憶昨螺水曲囅然契微密眉宇殊津津襟期洞無窒詩成泣神姦濉渙湧新帙長驅筆陣閒坐諷秋蛩喞蕭條晝公後微子吾幾失方期汗漫遊悵別念玆日孤云爾錫駐過鳥吾防疾聊作魚相忘無多嗤蚌鷸

送哲公禪老二首【有引】

哲公禪老住奉新之人王院於其取別也送以二首

有鶴靑田來骨傲九秋老羽毛雞鶩間不復故時好吳霜割淸夢一夕落幽島哲乎開士秀佛路著鞭早世累糊空云一以涼飆掃往聞瑯琊覺禪海捲狂潦紛紛方袍子未昜艖防到師如健噉兒把握攫梨棗爾來三十年方寸不貲寶鯨鐘人誰識聊狥眾擊考又作雲山行方將同木槁勿學斷緣人時寄新詩藳

我聞豫章境勢勝所至生山皆撞空活水有照骨淸其間佛老宮【京本作構佛宮】往往聮飛甍人王邑一隅古屋才數楹塵防自不到日飽松風聲十丈掛溪影虹橋挿崢嶸揶揄下踉蹌笑麏麖師方得所欲振錫了不攖非如入流子橫計多餘贏秋畦蹲鴟老晝飯宜香秔由來介石身忽作歸雲輕

龍雲集卷五

欽定四庫全書

龍雲集卷六

宋劉弇撰

古詩四

次韻酬蕭器之朝奉

弇也培塿姿狹識謝崇崛防疲迷津梁憂患醉心骨魯酒笑薄圍商聲慙後出曽微剸犀效澁鐵但緘室濫紆元丰詔經名掛千佛中間困齏鹽晚復椽丹筆同時籋雲英大半空冀匹鄭衛正啾耳冷落女媧瑟勞生一瓢壺風波信浮沒幾欲定蝸居歸歟訪蔥蔚甘齒婆娑民庶可老縑恩波從天傾隨器到丰溢例當薦員收殆不止防一春根聊撥陳敢議得償失積薪無逾材魚須暫囊笏持此歳月閒尙冀補終訖蕭侯朝閨彥憐我升斗秩洗以古襟期如鬯發新鬰靑天方覩樂些語劇招屈倒持珠璣囊一寫非所卹泠然蠲幽抱海若發瓠窒巴歈廹新芹暄羞獻術得防雙騰虯未昜嬰長綍薄言遵醉鄕庶我遨永日幸無孔顏悔妙外論越軼

次韻和賈仲武同諸公逰狼山

寒林羨朝暾課壌渴膏霂昔聞三神山噴薄擅疑獨忽從六鼇頂角起連天麓我欲追幽尋笻龍跨飛竹呼吸沆瀣滋六合歸蹂防苦恨弱羽短彌年胸憤蓄朅來玆山遊快甚焦得沃幽岐纚修帶僵木披刳腹桐萼瑩圭姿槐靑收兔目蘭風逓孤爽天半落芬馥捫蘿躡飛蹬輕屣防馳陸窮探初來已肯憚岡岑復直欲駐頽陽攬駕還若木主人山南公白面鬢雙緑載酒邀我行璀璨揮觥玉雄誇倚白馬髙謝言詩卜狄侯士林秀智敏紛炙轂江夏拔俗標天驥脫羈束合匝四座賔匠手誰甘縮嗟予早不偶投足祗取黷卑飛得海角若畏官謗速樊籠一灑濯便覺榮願足濫當新詩酬奏雅慙終曲行將秣予馬更約相追逐

再和賈仲武遊狼山

尋春古原頭林梢過朝霂狼山連東南擅美此其獨摶鵬岌駭勢潑黛森孤麓宜樵葉堆松洪茹萌抽竹區區介丘比回視一何防渾疑香靄中爽气毎先蓄掬泉弄幽淸渴肺初欣沃噓云出羽蓋入鳥洞胸腹茫茫宇宙間千里得寸目照髮射冷翠襲裳來逺馥根株吐乾坤要會控水陸髙躋頂初絕卻轉道彌復楩楠間桐櫧幹霄非一木覃覃辟寶構殿閣輝丹緑禪客稻餌珠騷人【闕】畱玉遊嫌後時追賞貴前期卜睠彼市井徒幹【闕】丹轂老死不一到動輟取攣束誰知吾輩【闕】

籀縮拂衣便成往握手不嫌黷句外气爭【闕】中機鬭速無爲苦役役坐自絆馳足紛紛簿【闕】與物商直曲會須擺紅塵更著輕鞭逐

贈雪峯長老守超

仰窺玉奩天面窄頑碧顚靑自天擲祖禪不管地祗慳十五百徒此其宅流水聲中換今昔粉抹頳糊老椽壁枯木庵回舊日春難提塔示重來坼【存公自云難提塔坼當示現而師住持適當塔坼云】超公最後法席張全機撲落輥毬場曽令天花倐飄墜況有庭橘符靑黃【師與愛弟彥伯中防公雙生生時庭橘止有靑黃二色人以爲瑞】烏藤橫膝傲佛祖熟識眉宇瞬且揚天吳吹瀾洗霾垢方諸挹月來淸涼東甌萬剎盡金布咋舌誰堪論妙悟賺殺參兒走衲云髙枕無乃林泉負廬峯南逺眞西材叩寂丈室慙宗雷秀巓龎眉逼人爽反疑不自塵中來由來山興復不薄畏塗何計揮塵縛詰朝匹馬汗羞顏又作楊花無止泊

和仲武苦雨見寄

君來通川居朱門廕重近聞値霖雨匝捨野水淙平地忽浩瀚頓足疑渉江猛風利如刀觴紙無完牎朝釡魚頭生飄注旋甖缸仰收墮案書俯拾短焰釭癡兒臨缺湫往往駭影雙我亦有此患漏榻繞屋扛塊如失羣鵠感憤愁眉厖孤膺紛塡噎更甚兩肘撞辱君大句投華旗揭修杠直欲卻以心不容茍且降森披漢殿防縹緲梵天幢倉惶短兵接豈暇輙淬鏦區區苦吏役展驥曽非尨彊亦歌巴歈跛鼈慙驪駹

晚晴

翔飆拂層陰孤鏡掛天腳幽姿媚澄塘俊活扶秋嶽饑烏下木末啅雀喧檐角落日銜半規逗翳如新濯海濤晚聲收萬里捲冰箔微颸襲疎櫺輕靄躐叢薄蛛絲裊如狂虛隙野馬躍病軀得愜適更甚解攣縛瀟灑萬籟井沖融百飛【疑作非】卻熊經與鳥申髣髴猶能學蕭蕭寒砧弄天半哀音落客愁轉如篷萬緒入防寞不無臨風想曬日歸領略茹蔬味新腴把酒蘸沈粕明朝踏新泥已有躋攀約

贈黃成伯仇覽

翔【一作春】風攪【一作吹】客心爛漫不可收只舲揚層波益信生計【一作若】浮滄洲澁歸迹飄撇慙吳鷗若人來自東卓犖【一作攬物】欣嘯儔揖我暮川涘疎明烱天球掀髯借芳艸聞則數魚鰍詩書見孤詣盤丸走軻丘況有掃圍筆可擅岐陽搜陰湖六尺轝初恨不少畱【前值君蕪湖恨不相省錄而過】梅根躍髙檣笑我仍回頭【過梅根渚君檣颿輙先自戱我以得雋】繩牀列短炬相與枯春蒭淸狂到詼誹劵內嗤蜉蝣【一作悠悠】女牀無凡羽渭曲皆淸流【君名父之子一作潔流】嘉實【一作種】自彌望【一作靑玉】直未斂以揫須矣策髙衢稽句寧公羞

有詔遣移局實錄院因成古詩奉別同捨學士諸公聊佐一笑

春秋謹嚴書百史玆考信晚周駕而東弱魯猶足訓低昻心權衡與奪管膚寸包羅三八祀誣始蓋其愼一言開慘舒九地廻斧衮密𨿽搜鯤鮞寛亦漏鯨蜃姦魂負芒羞忠骨蓋棺奮肉角死西郊風味一朝盡千秋聖人經寂寞風雨燼三子豪未除巧語終不近早時遷固儔雄誇掠秋隼斧鑿謝前規沙場出孤駿森嚴𨿽時乏猶足傲拘窘黠兒何厚誣乞米誑髫齓至今汗靑手縮袖賫痛憤此道竟寂寥斯文有遺恨於皇宋七世輝赫到禹舜起【當作防玉篇驅步】下祥祉郁穆起聲聞載祀盈十六鏟滌無垢釁斯民被醇和淪浹酣九醖冠劍趨防臯戈鋋老亷藺君臣不朽計邀與事功運龍催鼎湖去墨燥螭凹潤際會風雲收刀尺光景迅胚腪歸太史承乏乃頑鈍詔遣陪靑箱隨宜課程趰攀緣赤霄堮颯灑塵土鬢嗟我佁儗人機杼終不韻早負江湖心晚繇道山進麼麼亦胡爲陪躡濫英俊捫奎星辰逼飛辯球琳振計工蠧魚上三載眞一瞬今者聮結束如發千里軔鷦鷯巢新林末似故枝穏赬鯉定自勞何取名赤鯶酒徒謝知章詩敵拋何遜徒勞門戶成慙愧上車問猶幸親切連勿負時通訊

送李堯咨赴官山陽【時在海門】

長離飛從丹穴傍刷羽渤澥晞扶桑旦經昆侖莫砥柱玉山之黍聊充腸歷覽五都徧九土一朝翩然歸女牀夫子故家本山陽憔悴一官才故鄕時人等閒得重糈君家撲滿無餘藏相逢海上眞偶爾畢趣論心良慨慷不無幅巾遲蕭防況有逸爵揮淋浪酒酣調笑不嫌靳共指防饑鳶翔蕭晨八月渚紅香水風泛入客衣涼溪頭艇子送急槳輕賫誰識王陽裝恨無佳設綴行色匣劍欲解慙非良淮山刻作秋來痩淮水割眼淸如霜謝公何日東南下別浦應尋臨汝郎

送陳師益還建安【時在海門】

南來海舶浮雲濤上有遊子千金豪閩山左轉七千【京本作十】裏掛席六月天風號俯窺虞淵弄白日彤【京本作丹】霞下爍波欲陽侯嘯瀾罔象舞出沒金背【一作脊】嬉鯨鼇等閒推徙失向背往往三山隨所遭我欲懲【京本作銜當作徴】幽驗荒忽脫非值子終【京本作眞】徒勞吳牛喘月玉斗揺金井芙蓉啼桔橰一緣竹葉泛歸夢別興斗與淮云髙靑蘋送客淒涼地節物駸駸驚兩【京本作骨】毛家園柿栗行可拾況有防防蟠東臯魯連蹈海徒虛語尼父乘槎安所逃它時作底【京本作解印】投快便與子去作滄波【京本作海】遨

送曽靈永赴舉

孟荀久不作吾道竟茫茫滔滔天下人生死名利韁誇兒騁新學剽竄摸靑黃爬羅盡砂礫气焰苦不揚初如拆襪綫那復一條長又如抄選客十九爲琳瑯【近世諺語有曲上節選好句不畱之說】埋沒太古音啾耳紛蜩螗曽郎春不如闊印眉間堂十年讀書史一日胸膽張興來灑酣筆落紙松丸香摧頽鶖鶬間識此雛鳳凰梅天暑气【一作風】濕江東潦聲狂辭我歸袂擁霜蒲掛髙檣飄翩不可畱橫槊赴文場期子勿茍作瓊瑤擷新芳莫學下俚曲黃花間折楊由來玉山粒梗澁在粃糠河𨿽一掬波曽是九秋潢行行事斯語看子摩天翔

送新淦余宰虞卿

時平循良用墨綬紛委蛇夫子西南英三十朝紳拖爰來慈眾兒一掬芝眉和裏閭無愁嘆卒歳知婆娑牛解等是刃恩染誰非波神閒略朱墨日永余歌及賦歸歟去去可柰何舂容雲濤裏一葉翩經過羮魚飯香秈涼衣送長哦三年種桃李畱得春陰多鄧挽徒虛語禰翮方云摩行哉尙良食吾君正卷阿

畱題王公謨衝閣【謨一作謀】

檐牙排靑冥眺聽脫防昧居然人境寛魚貫出萬態坐疑天機緘發露窮瑣碎圓淸入鳥哢瀟灑送客慨脫巾晚吾來靜稱一榻對睨云發髙興勇欲決蘙薈胡爲淫書史欿若嗜炙膾長年馬如防埃顚毛攺玆趣恐長負踽踽依儕輩何當拾頽齡相與【一作宻爾】寄耨耒挽君醉鄕衣枯肺時一漑

贈王隱居適中

樗翁臥南郭宛是逍遙鄕朝餐止半菽暮偃仍繩牀如【一作長】松生磽陵不害材資良少也頓絕羈駸駸躞雲莊十出九不售髭根半秋霜佗時【京本作遂令】轉蓬子頑嬉過其傍那知胸腹【京本作臆】中固自儲琳瑯我曽耳淸謦【二本作警】灑落皆天潢謂宜神明相衎衎臻樂康胡爲乞刀圭彌年對【一作臥】淸漳曼容隠成僻照鄰廢堪傷睡虎與蟄虯兒童勿輕嘗【樗翁乃適中自爲病號】

送元舉宮苑秀州鈐轄

挿犀頭角何崢嶸紫棠色照長弓騂不學蠧魚只浪死聊因躍馬酬生平奏書明光覓自試臣有膽武前無勍兪音一朝九天下瑩膏痩鐵虯鏗鳴坐上少年勿遽起請聽此日吳趨行吳中風物妙絕殺【所戒切】檇李髹碧輝連甍紫崖陰洞泄神祕霓旌羽帔嬉仙靈鱸肥秔滑七筯好鷗眠鳬浴波瀾明突煙晝恬夜柝死元戎退案休千兵詩成靑天送白眼由拳灑作千鵶驚金船爛漫貯春色葉底數花餘防英吳酸挨腸去宿滯楚舞挑客畱餘情功名成就付偶爾要是行樂寛吾齡迢迢汴水滴油駛暖煙畫鷁酣雙旌回頭應笑東方生胡爲索米長安城

再繼權之嚴韻二首

庭椿摘初黃畦韭翦柔緑春盤巧飣餖一筯生理足今者鳴啾腸饑花到雙目終慙短豆戀誰轉紫芝矚靑煙撲九衢碧瓦酣萬屋朝來好龍客義動重裘燠慇懃鬥酒約豪健賽楊僕吹回麯車夢鴇羽正肅肅九天眞龍飛萬物彈冠沐蕭短艸木姿窶賤衾裯宿叨逾大官粟敢計功利速惟應杯中物可仗詩筒趨

東風入顚毛非復故時緑生涯蠧蟫裏術智謾蛇足晚作蕓香遊頗復窺叢目乾坤開淸明物色洗瞻矚謬當匠石寄楹桷翰夏屋追隨金閨彥懷抱鄒律燠新詩閒模寫勇若驅妾僕千秋赤壁後英英得瑜肅朝來墻頭花皖皖弄膏沭歸期莽難求不啻襆被宿端成心賞違誰念客當速聴取提壺聲勿負慇懃趣【趣趨二字宜通】

送貫之縣丞解官還壽春

西江客袂春風老吹得歸心亂如艸鯢浪三篙下晚艎去程不學寒蓬掃淮山蒼蒼淮水長千里一官歸故鄕舉世由來靑眼少孟娵破黛嫫母狂緹巾十襲盡燕石埋蝕大半雙明璫幹霄自是男兒气遭與不遭眞偶爾人非田文莫彈鋏世有伯喈須倒屣君其行矣重問津蹀月騊駼寧絆死

次韻和彭道原元夕

攙云握摹張流蘇華輈夾【一作匝】道靑毺黃昏天公下種楡百萬星防成須臾赤帝鞭車墮云衢燭龍駢頭浦還珠競隨丹豹膏鳳雛麟須拂蛾聞數疎弦嘈管淚聲鬰紆櫛比百戱羅侏儒輕紈繡履踏艶姝灼灼巧笑聯芙蕖有客年來倦著書囊錢囷粟索無餘短釵【一作釭】列按擁獘襦未看行樂誇睢盱大奴聴響僕屋隅小女行卜迎紫姑子雲門巷正蕭疎誰者載酒論區區

書新興羅漢室

應眞檀施者誰子僧云福堂隴西李亙無窮盡理則那明明善根此其始

次韻林錫逺食蜂兒之句

世人嗜食心専甚鼓記裏刳磔供嚼齧誰計物生死紛紛蠃蚳晚亦列甘防況如玆蜂者捃拾才蠢爾八月陰崖昏戢戢若攢指老房脫枯蓮薦右方物美翻嗟甘口鼠橫使童角毀吳蠶徒自僵商賈斯逺矣我思天地間材死舉相似鳥殪在澤羽象焚緣挿齒梢梢撓雪幹釿鋸入儀軌豹胎及駞峯日飽嚵咽子人方懷此憂何暇多議彼異時佳設張更餉勿余鄙

題逺上人休老庵

上人叢林秀襟期支許越往從湖山遊發軔無畱轍轉身浮雲空歸興飛鳥豁故鄕得靑海下瞰鯨燦窟結廬才蝸牛勝踐喧卑脫叢殘翦荊棘怳敝棲楣埒蘭苕紛被逕闗鎖晝不掣由來大慷生卓錫果淸絕菅茅席三徑虛榻掃涼月不持一錢居未省香火歇鶴骨老亦輕田衣故仍潔髙舂一飯過野荈供嚼齧笑作瘡剜肉薦語畏饒舌陽岡藷蔗稠乳竇春泉冽行當攬俗駕滯念論一吷

酒家逢徐逸人

嚨唿馬子踏落花落花盡頭逢酒家酒翁破顏迎墨客五云冰漿發靑帊丹丘羽人笑揖我餉我碧海云瑯芽食之奇光襲兩腋小哉天地自幕席【疑有脫句】眼底不辧驪與騧冷風時能借一快便欲騫芝淩紫霞且唱蹋銅鍉莫歌白浮鳩躍沬寄頽年陰陰馳四騶云璈駕閬風玆約竟悠悠卻憶柬臯醉鄕記翻笑三閭非所憂安得烏孫靑田核下變春江萬斛流

志鴈

東道出海陵儲水得故濼野鴈若煙海於焉避繒繳去來迷春冬唼喋識領略於時臘將殘篝火彼童弱霜葭楊飛熛惇廹海風惡昆陵【一作焚】捲大地電笑牽霆摶翩翩隨陽侶照影起虛愕鳴呼犯蓬勃騰踐劇隕雹捎捎靑雲翮寒防謝寥廓莫知孰奴五百萬歸一爝有叟家靑溪三日舉不涸赤肉羅岡陵腥血灑叢薄商人爭行錢煙艇紛飄泊蓬茨未攺故十倍富前昨翻笑任公子釣鯨滄海角

海門故城【俗謂姚司徒城蓋艸竊者】

故城邑東南盤盤蟄修虵借問經始人云是司徒家唐季遭閔凶羣盜紛如麻淮海尢剽輕時時起邀遮甚者控壌地相錯臨犬牙斯人何爲者尋兵嘯麏防擅此一抔土僅侔國於蝸鍖鑕稽天誅至以功爵加百年去隨手遺陼臨汀沙牛羊閱朝昏艸木自萌芽誰非化黃壌此獨遺雞笯停驂一回首浩嘆空歌巴

夜飲畱李聖咨決曹走筆

君不見東臯酒狂能放懷醉鄕著家身去來又不見昔時西晉把螯客只手敵以黃金罍派年驚鴻瞥眼過爲君特地柴門開鵞雛轉黃吹甕醅紫蒲白薤雜芋魁始知有神王歡伯解捲霢霂蘇愁荄玉繩掛閣爽气回烏樹不驚螢防苔熱耳未厭雞聲催玉山好約斜河頽枯腸一掬君勿負蓬行丸轉眞悠哉

我行

我行適東坡野色若可搴問津初無從彊驅良苦鞭三貯客潦冉冉吞吳天故壘何崢嶸荒涼非昔年虹腰截海堰蜃气噓窯煙霜封百艸幹回風時飆然狐兔死欲盡饑鷹空老拳村深行人稀落日下烏鳶敗荷古毳衲野菊金連錢羇懷自騷屑節物驚䢐遷投暮僧捨中誰者同畱連

雷塘

磐嬉截長淮聞自隋天子運丁大業末役跨遼東始洶湧溝濁河赤血洗千里江都天東南歳閱翠華指錦帆抹非煙疊鼓蓬蓬起紫幰朱絲絡百萬羅衛士璇房貯彩女灼灼艶芳李虞公正逢惡何稠甘沒齒一從水調奏便識還聲已浪傳遭个春不悟羊無尾雷塘一掬土僅足掩冠履行人爲傷心淸淚墮如水池荒九曲春尙想迷樓倚落日注蕪城牛羊下坡觜

依師小軒獨酌

東籬粲佳英依約圎錢帖西渚傲霜篔瀟灑狻猊鬛居然容膝地怳與蓬丘接始余供煩使浪謂素意愜一當駭物機局縮如跧折客塵不制人脫去苦不防誰謂一日間跂倚發蹀躞椒漿灑玉瀝蠧簡披往諜兀爾自忘懷少復進専輙流年苦蹉跎念咎眞脫葉皤皤彼禪客趨尙未昜躡正應發再駕萬念玆一攝

早發臨川經回龍寺少刻因觀李供奉壁畫須菩提

黎明出故壘得此空王宮結廬知何年十里巒岡重居然謝埃防窱開房櫳簁籬漏初日云木涼髙風直疑天邊秋六月到此中壁端故時筆磊落空生容詐言竺幹容燕坐長年逢我來偶拭目滯念爲一空野僧彊畱連稻飯延髙舂王程廹星火持語勿惱憹方慙簡書畏何計棲狂蓬

畱題疎山白雲禪院因呈長老秀公

白雲去不還空畱白雲額至今飛山顏片片盡秋色蕭蕭事盤紆刳石轉欹仄觚稜騫古殿粉墨昬絕壁有客倦歸艎瀟灑寄一適松蘿靑鳥哢江影捲餘白始時開山人眞意非無得百年驚一吷節物變今昔誰是云無心翛然彼禪伯

過昆陽城

古聚少荒蹊多枯湟十尺餘陂陀絳霄南來赤龍子叱吒此地揚天戈虎據乃其始鵲起寧須時坐令劉宗半天下尋邑百萬徒爾爲今來玉壘半荊棘但見蒼煙白日嬉樵兒愁來商歌渉長道澤國秋蘭紫莖老九原蓬顆日益多世事茫茫一飛鳥

龍雲集卷六

欽定四庫全書

龍雲集卷七

宋劉弇撰

律詩一

鄱陽湖四十韻

巨浸連吳越髙躔直鬥牛防開別府江伯匯支流象緯元精逼神姦祕怪裒番君疏帶礪彭蠡壯襟喉赴隙如無地慿壖忽有州津涯逾寫潤窟宅定刳幽島認瀛鼇戴濤疑陣馬搜珠跳憐雨駛鏡滑識風收樹帶喬枝隠山余短碧浮窺覘波罔象睥睨忲陽侯漾月都迷皓蒸雲間作油涵濡均藻荇冗長到鰕鰍蜃幻晴噓閣龍腥夜拔湫萬尋懸圃玉一帶洞庭秋盈縮知誰紀吞並似力揫鯉矜封赤鯶龜笑斥朱眸嵌寶扶桑齧珍文匠石鎪鷗羣馴野客蚖肆傲潛虯罟數筐零霰檣輕弩激鍭孰分浮瓠澨或訝繞蛇丘弦索延商婦艂艭送莫愁陶朱誠得策神禹想遺憂端稱潺湲弄非無隠伏豆分髙下渚葦視去來舟血脈乾坤活瘡痍稼穡瘳披猖包息壌瑣碎落浮漚蓮女嬋娟棹漁郎芼燥甌有人搴繡被無客傲鸘裘貨貝窮幹沒醪羞肅丐求束枯論沃釡戒覆比傾輈眾水杯盂外它年吐納尢鵲塡功未議鯨吸志應酬何事輕思濟吾防果未周阽危心骨醉飄泊面顏羞敢計乘桴去何知戴笠逰片帆眞擾擾隻影轉悠悠卑濕【疑作嗟】梁傅星霜掛魏牟勞歌慙孺子破簏付平頭烏豉緣蒓置黃粻爲鱠謀淸螺取歸日穏棹聴夷猶

蔣沙莊居十首

它日蓬蒿地吾廬瓦數溝井泉甘勝乳庭竹冷先秋村落時情淡田疇歳計優荊扉論日掩最喜近松楸黃嶺虹腰抱鼇山食案橫中非避世士稍亦畏時名傍晚澆慵酒尋春濯足行雞雛嬌底死犢子健能生翳翳柔桑活輝輝野水寛藝蔬蒼芥甲延客白蒲團防綴花粘蔓稀疎粉束竿家風才茗飲一室聴冰寒軟滑香秈顆肥長紫蕨苗盤飡殊不惡鄰叟亦時邀潘嶽蕭條鬢陶潛頡頏巢枝得安穏萬物一鷦鷯晴屋鳴鳩婦春陂翳雉媒筯頭甘野防鋤力到陳荄掠水千艘健橫風一笛哀最憐雙白鳥何事等閒來千里蛇原近宜秔一畆金亂酲【元作鞓】眠暗術嬌碧擁雲林早晚歸歟計因循愧此心江南吾土樂應得慰消沈松種龍蛇子栽培近著行有時窺北榻不日暗東岡灑落終含韻輪囷未竟長故應容足地投老慰荒涼羊棧雞塒接疏畦麥壠傍蝸涎書老壁苔陣澁髙廂家有靑緗學兒傳急就章未甘騎痩馬跳蚤事干忙名愧周繁弱材非魯孟勞蛙仍當鼓吹徑任沒蓬蒿紫芋新廚味黃棖馥鱠刀業詩何水部耽酒阮兵曹劉宗墳墓國金水縈回颭颭鴉巢覆疎疎槿戶開春風持贈桞臘雪試妝梅欲識塵埃少元無俗物來

莆田雜詩二十首

淸樾陂陁外春深四五家叢祠下簫鼓平楚暗桑麻水國潛虯傲天程去鳥賖仙山仍在目瀟灑送生涯梅雨催農鎛癡風泣海檣魚龍波浪闊燕雀戶庭涼鰩柱春刳玉蠔山夜鑿霜家園雨痕淚早晚促吾裝南北分雙剎公私限五塘蚶祠開瑣碎蠏井幕荒涼酒熟傳紅泛搶【疑作傖】珍異墨黃飄零晉耆舊冠劍幾星霜梅井經疏鑿如聞自昔人玉奩深貯月云乳暖藏春桐葉誰新汲葵芽好問津端堪事杯酌泠汰客襟塵末麗娟娟妬山丹灼灼姝暖煙嵓養璞沈碧鳳將雛刀尺文章拙巾防禮數迂課成鷗鷺想片夢落江湖十里壺公廟喧傳像逼眞斧斤刳洞骨風雨澁松鱗气象乾坤豁涵濡艸木春的應云閙防藏得武陵人鶗鴂靑春晏鼱鼩白社驕掠風雛燕翼界雨晚虹腰醥醁銀牀瀝防茸紫澗苗到家幸無苦浦漵有回潮飽聞何氏子遺迹在仙山節擁三淸絳龍騎九色班曲屏明蘙薈哀王走潺湲好刷摩天翮䢐鑣試一攀香憶傳嵓號曽得寺名禽巢多越思海錯盡南烹接食烏兒墮漫岡犢子獰正憐杯酒賤醉叟日縱橫鶴唳歸云急龍移過雨腥桂淸飄月岫槎老臥煙汀洞失壺公舊云傳妙應靈不緣幽事隔小復理篁箳共樂超然構躋攀一气邊蒼茫雲水國淸潤李梅天碎白淙崖瀑孤靑煮海煙三神山自邈何至苦求防蠨蛸當戶綴絡緯擁莎吟詩魄幹霄上棊魔攪海深忘機一飛鳥藏拙萬黃金昨有逃虛慰支郎下北岑直東無際海萬水自朝宗沃日才分爝浮天亦蕩胸吐吞何楚越冗長到魚龍好在乘桴客吾安議適從逺寺梢淸梵孤城咽晚笳稻畦眠淨淥榕逕愕懸虵尊俎輝琮壁詩書蟄鏌鋣家家余歳計吉貝與蒸紗當日山南寺層樓挿蔽虧龍蛇緘栁筆風雨舛唐碑甃淺云吞液山稀海襯眉杖藜搘痩鶴白髮茂林緇功名慙鶚瞬組困鳩佻元結郎終漫劉安隠孰招客塵闗簿領生計負漁樵賴足尊中物時將塊磊澆傍海千塍稻由來防防蟠異時更虐中夕舞驚瀾竟使魚鼈有不堪蛙黽讙嗟吾無急防坐視汝凋殘荔子綃囊搐蕉花玉糝駢紫髯牽腰裊紺幰走嬋娟蕭寺千家幕蘭盆七月天壺公仙日月乞汝送流年三縣圜扉閴全閩道院傳夜濤慳夢寐晡食厭鮏羴家塾儒風舊牢盆利孔偏塵埃如拂得定作海鄕仙雨露蕭茅浹乾坤燕雀防艸萊鞭懶蟄廊廟集橫飛今者誠何補吾其孰與歸夜來天直北劍魄繞星輝

早發赴防縣二首

艸露垂垂白溪泥腳腳深槿籬藏吠犬桑翳漏棲禽食七驚浮世鞭梢度寸陰利名麼麼得會是死灰心揺落秋無賴追隨月結緣褐衣寒未授櫪馬老先顚客思淮云逺鄕魂越鳥邊荒唐故時叟曳尾想遺阡

贈謝民師

三語君爲掾百罹吾厭生江山共鄕思蘭桂敵交情黃卷眞無負龍淵恐不平何當攺初服別約紐荃蘅

臨江

居然兩福地首尾限淸江防窱蘆洲迆晶熒石澗淙潑云和防防割雨曉艂艭愁絕村南捨馴雞對小牎

贈李子從三十韻

落落將家子堂堂儒者宗虹蜺蟠志气天地貯心胸骨秀霜含樹神淸瀑掛峯才應過八斗業已足三冬燈壁曽聞鑿螢紗屢聽縫書從蒲葉冩詩向錦囊封醉犯乾坤揖吟將風月供揮毫珠錯落吐論玉錚鏦逐逐儒林虎昂昂墨海龍文偸韓吏部學切鄭司農雨露恩將及風雲運正逢海深鯤定化霄逺鶴須衝汝乃今王粲予非昔蔡邕敬防修客刺特辱造賓墉遂辟膺門納因施孺榻容禮賢臺再築待客黍頻舂磨講詩千首歡諧酒一鐘笑談風對起論難劍交鋒篇什回環數緘題往復重共將諸子探同把異端攻聞見輸君博酬愧我慵便當思閣筆何敢更撞鐘堂捨經宵會琴堂累日從並行花縣宻同坐栁陰濃出處漢四皓情懷楚兩龔淡聞君子水久見大夫松正喜陪談柄應難別去蹤短亭情黯黯南浦恨匆匆負笈遊洙泗擔簦往辟雍相如行有日非久客臨卭

傷段謙叔失意二十八韻

場屋遺才日英雄失意秋薦賢無北海削迹有東丘未遂圗南志先貽敗北憂曠弦多誤奏卞玉卻輕投西逐慙秦客南冠愧楚囚天亡非戰罪道防是吾羞命薄聞歌鳳時窮見叩牛丹山摧鸑鷟虞阪困驊驑落日千行淚西風萬古愁壯圗沈艸莽歸思動滄洲是理皆前定非人可豫謀悶來宜自遣勢去不須尢消日棊千局忘懷酒一甌更宜思破釡莫便欲乘桴豹詎終藏霧鯨非可在溝此生如富貴未死合公侯子況才華妙身兼學業優文章思頓進志意素加修禹穴書曽探嵩山澗亦捜紗螢頻見聚鄰燭屢聞偸黙記逾三篋疏通貫九流賦才肩賈馬詩格駕曹劉肯向淸時廢須膺紫詔求不當三徑隠未可五湖逰齧臂盟須復題橋志必酬寧終葬魚腹誠合跨龍頭早弄書生筆當焚敗將舟也知男子志未肯死前休

傷蔡文仲秋闈失意四十韻

側聽秋闈榜君名又不傳病龍頻失水倦鳥久驚有意期行道無人肯薦賢長沙傷鵩日西狩獲麟年失意應常理嗟君最可憐雙親堂上老三釡養中偏須有千莖雪家無二頃田甑中【疑作空】塵屢起囊乏罄長懸艸木荒三徑埃氛滿一防鶉衣傷子夏蝸捨病焦先雪冷袁安臥風淸靖節眠謾誇五色筆不及一囊錢抱玉寃誰雪沈舟恨自牽翼摧云外鵠身絆駕頭鸇憤气髙衝斗悲號下入泉未甘爲敗將猶擬奮空拳文防思投筆膠稀欲絕弦悲彈三尺劍悶釣五湖船遷擯當修史雄閒合艸張衡四愁什杜甫八哀篇臏刖兵書作丘窮昜道編文人從坎坷才子本迍邅得失誠由命窮通莫怨天不須吟澤畔何用餓山巓豹詎終藏霧龍非久在淵鵠侯髙定中楊葉細須穿子況千人駁身仍百善全平生於傳癖終日被書癲容貎堂堂也胸襟落落然文章追賈馬徳行繼淵騫吐論昆侖決揮毫組繡聮字奇稱艸聖句巧號詩仙身痩文彌古家貧節更堅士流瞻若斗學者慕如羶自合升朝右寧終死道邊此來𨿽蠖屈前去定鶯遷鄒黍當重秀韓灰決復燃焚舟收後效破釡雪前誠願窮猶鬭何甘廢中權未應豪傑士憔悴老螺川

傷友人潘鎭之失意七十韻

念子多屯躓秋闈又背馳南陽龍久臥東魯鳳何衰刖足寃誰雪傷弓翅已垂有文須奪席無地可容錐破落三間屋荒涼四壁籬平生萍蕩漾活計葉離披磬掛囊多乏塵生甑少炊饑寒妻擬棄憔悴嫂貽嗤行古時稀合身孤世早知盡應嫌學僻無不笑書癡讀已周千卷攀猶滯一枝鷁因風退蘭爲雪深萎卞璞羞空獻齊竽嘆失吹未爲橫薦鶚又作曳泥東國頻遭黜西山獨忍饑皇皇行澤畔寂寂臥漳湄應下傷麟淚還牽感鵩悲著成孤憤傳吟就八哀詩道防誰開眼愁來自皺眉迍邅眞命也險阻屢嘗之淸廟含三嘆明時動五噫野歌成匪虎磯釣本非羆事故多如此心休苦怨咨都緣名是累須用道爲醫破悶無如酒消憂莫若棊忽同楊泣路休效墨悲絲得失皆由分窮通自有時海深鯤化早天逺鶴衝遲子況多能者身懷可致資九河流【疑作疏】劇辯萬馬走雄辭學似雕龍巧文如吐鳳奇五車書並覽三篋記無遺解辧魯魚惑能分亥豕疑博聞探禹穴多見識曹碑行止珪無玷周流玉不緇經明人盡仰才大士爭師名價闗西振儒風稷下移生徒居若市來者被【當作袂】成帷天道如將復人文未防斯定伸膏澤志入侍帝王墀豹詎終藏霧蛟非久在池靑雲如借路蹇步足通逵定補千裘【疑作羊】腋寧由五羖皮冠彈思貢禹舌在憶張儀已往𨿽非悔方來尙可追此生當富貴未死屬男兒顧我誠荒廢防君愛保持杏壇齊出防槐裏久參隨情荷椒蘭契言防藥石規琢磨朝切切講誨夜孜孜小大鐘容叩髙低仞許窺開談發吾覆飛辯解人頥較藝思焚硯交鋒擬樹旗奚斯晞考甫子貢服宣尼共有亨途約俱懷逺到期精誠甚膠漆酬唱越塤篪本謂同遊防何圗有別離身從來嶺表音逐隔天涯荏苒年光換回還气推暗驚時倐忽屢見月盈虧故國書迢逓他鄕路崄巇登髙魂欲防眺望力應疲側望魁鄕薦夫何擯有司臨風心惻怛開榜淚淋漓場屋非收子文闈更薦誰主盟寧至當提掖豈無私盡指珠多纇咸疑玉有疵叩天身患逺叫帝泣嗟卑冩恨慿精衛聲寃付子規彼蒼不可問徒積故人思

題仰山二十韻

維南鬥牛下萬仭聳崔嵬日上光先占江盤勢卻廽一方防雨露幾防對樓臺不逐秦鞭去曽經禹載來云生風慘淡冰冸谷喧豗險外煙嵐變深中洞府開巗花春灼爍溪鳥暖毰毸飛瀑含淸籟乖龍走疾雷平川蕭廟閟半腹鄧壇摧【蕭公兄弟廟在山下鄧表昔於此上升山有壇存焉】精縕瓊瑰寶奇鐘杞梓材僧軒宜薜荔樵徑怯莓苔旁睨龍洲橘前瞻庾嶺梅仙經饒地脈賦筆讓天臺神物多靈貺農田少旱災隠居須獨行吟詠亦難才何客能依止伊余敢語哉一麾成系滯四友阻遊陪【謝靈運與族弟恵連何長瑜荀雍羊璿之共爲山澤之遊時人謂之四友也】未脫紅塵累徒嗟白髮催夢頻生枕席賞毎倒罇罍預恐時代圗歸作醉媒

覽唐元成詩因而有贈

欲識君詩格飄然人所難淸風生玉宇白露滴金盤吟嚼充腸冷披開繞坐寒迥無脂粉气字字是瑯玕

春日舟中卽事

墨綬蠻鄕去靑春瘴海行陋篷愁暴雨小艇畏長鯨灘惡舟難渡風狂浪昜生不堪江上笛時送兩三聲

讀汪都講邵宮教擬試賦三十韻

文效追前日詞科急俊民儒風穆漢殿家璞走荊珍汪邵推髙手卿云想後身爭移初律暖競撥老根陳睥睨三都上吹噓七子鄰龍蛇開蟄戶河漢洗天津堂室誰升入詩書疊主賔剸犀鋒自倍徹紮手彌親鼓吹丘軻外波瀾屈宋新巴歌徒裏耳燕石謾緹巾美觀圭聯璧和聲鼓間錞駸駸新曆塊【邵】喔喔舊司晨【汪】爽實嗤烏有阿時陋劇秦鑿愁神祕露捜恐物華貧楚劍雙幹斗吳娃防學顰飛揚逼場屋旁午動簮紳傖父防焚硯修家舊有人珠驚對還浦角豈獨推麟價比千瓊玖文成一欠呻鼻端論妙斵使外得周詢布瑞云敲鼎連深鯉掛緡豈徒矜羽獵直可絢郊禋宛是隋唐舊何分雅頌眞兩眸寛病客一气到洪鈞捉捲時湔掌沿涯屢耗神爰居泣韶濩嫫姆駭蛾螓愜興誰爬背長哦獨哆唇傳誇歸有恃羞縮死將濵讎校三千士蹉跎九十春岐周雙鸑鷟不省至何因

七言

次韻奉酬邵美中奉議示同捨

眞太忙生茍一時野情幽事毎交馳同舟濟者聊傾蓋吾黨歸歟盍指期風日頻開友顏笑珠璣間出洗愁詩小儒坐耗大官食羞學饑猿嗛兩頥

覽邵美中擬試賦出詩三十韻紀之邵有詩謝復次其韻

重棘初無課冣書春風破卷得三都千尋傑气幹霄上一片降心免冑趨藏室森羅公柱史附庸麼麼我顓臾正緣好語遙推借跋扈猶能特百夫

試院次韻奉酬趙達夫記室惜春之什

風酣雨軟裊檐絲端負吾人痛飲師使者嶺梅傳信逺王孫芳艸怨歸遲醸成紫府無端夢開到朱欄第防枝欲問東君挽流轉顚狂好在曲江詩

酷愛春如蜂蝶迷還憂靑帝學班師愁城恨壘挨排到酒約花期賭當遲端負江湖歸去棹最闗【一作憐】桃李別來枝松丸暖動蟾蠩滴消殺風光盍付詩

次韻酬朱充仁示同捨

絮撲花然鑰靚深物華看卽滿層陰魯魚是正成何補鸎燕勾牽著底禁聲迹汾睢連漢鼎報投緑綺間南金到家禊事應非晚孤劍懸知出水心

張壽翁朝防有詩紀同捨名銜錄次其韻

栁茸無力杏燒紅春入愁腸不防窮千佛經慙名姓入一尊酒愜【一作美】笑言同冩成懸圃新聯壁分與秋風舊轉蓬好樣醉鄕拋擲卻百錢輸與杖頭翁

貢院奏號奉呈同捨諸公

朝來甲乙去聞天喜色胚腪淡墨前漧斗已應千劍躍摶風誰是一鵬騫路岐穩步靑霄近閭裏傾心古語傳收拾春光終未晚爛逰端屬緑衣鞭

晉之太博同捨常愴六世外祖鄭氏苗裔中絕曩訪得丘墓所在歳時享祀不輟鄕裏化之因有詩紀其事謀弇屬和云

綢繆霜露他時感零落昆云防葉孫原上有封吞馬鬛道邊無石認羊蹲黃粱暗換塵勞世白艸重歸血食魂未論紛紛悲往逝的應凜凜愧生存

次韻和汪道濟都講惜惜吟【錫制溫體器也汪彊名爲惜惜】

溫柔鄕定虛言耳鑪火功眞長物哉疑別有天春不老知誰爲雨夜曽來滿移妃子三湯夢暗奪仙家一息胎燕玉浪傳思暖老个中消歇防沈煤

題福州黃檗山確禪師息老堂十韻

頃來法席如師少老去生涯似此無直寄天年謾鶴聊收化日到桑楡蒼環作抱三臺壯縞帶明空一水紆時拂東齋壊云衲更開南粵隠居圗買山支遁初無費示疾維摩本不徒夜雨龍腥飛別澗晝煙禽哢落髙梧齋余短捉淸生麈坐久柔團暖稱蒲三樂榮期猶俗物二毛潘嶽信拘儒禪林彪虎新眠熟覺海烏藤舊攪枯不學昔人悲唾逺已將玆世脫魚濡

送林錫逺帳勾罷官北引二首【有引】

錫逺帳勾罷官北引吾其執也義不得束咮輒賦送行二篇云

五月角黍江南天驪駒送客黃金船悠悠別思不足道去去宦情如欲仙靑萍由來異死鐵緑綺未昜論膠弦彊懷爲君歌短什壯圗輙勿輕流年

由來不敵是淸才尙喜相逢契此懷直把惟阿平笑語便將爾汝外形骸吾身方愧猿拘檻【無補學捨】君事何疑箭挿靫【磨勘有日而學者員溢】天子聖明思急策試論獘事決陰霾

招季山還家

蕭條門巷未足愧晼晚歳時胡不歸緑葵白芋故園老黃頷頳尾前溪肥浮名莫羨風過耳久客可憎塵滿衣【元本作湼衣】約君對擁當戶榻聊割一畆【京本作片】秋蟾輝

早發防邑

迢迢汴水吞窈防白楡多於天上星林梢碎漏月痕白艸頭冷泣螢腰靑雲霄九重近在目鵷鷺百翮誰趨庭雞聲馬蹄正立敵斷送垢褐疲吾形

夜泊建溪丰樂驛前三首

坐看云葉洗昭回磴束天仙玉宇開水染東甌淸到骨客傷南浦釅於醅雪萌正薦澆酲筍粉色渾藏艶眼梅稍覓暗芳窺熠燿更從白石認毰毸

鬖鬖彪弁吹頽鬢戢戢懸鶉戒早寒漂泊昔遊堪冷笑悠颺短夢廹驚湍霜潭傲險蒼虯嘯月磧牽波翠篠團十載南冠欹一葉背人功業底無端

溪靈覓罅吹灘聲削木刺波舟逆行問津館得丰樂回首洞天無玉淸愁看迮防疊石子快是隔篷眠水晶兒曹燈間動喜色甑有滑白長腰粳

贈邑宰詹志行長官

頭骨挿犀冰照顏胸襟元自漲淸瀾吏歸申午緣無事民臥田閭識以寛晤語早傾程子蓋評詩尢【一作元】逼杜公壇如論妙譽無畱賞合向驍壺作倚竿

淸眞觀步翠閣

飛梯倒挿玉防蝀危檻別刻靑芙蕖送涼野水舊涵竹借色春山擬滴裾王喬過鳬可坐揖蕭史鳴鳳徒紛如眸子欲酸跂予望弔世淸淚橫方諸

淸眞觀淸軒

向背仙宮總辟琳【一作僻林】玆軒仍出古城陰千年曾史長存魄一片巢由不染心秋闊雨髙【一作余】天洗翳夜涼風軟月吹金冰壺早訝貯人世況復隔溪蔥蒨深

淸眞觀齋軒

物理相懸能防何是非得防了無多仙家日月閒庭戶人世深沈寄惟阿橚曉聲來雜佩漣漪春霢漲靑羅个中故有天倪在持語流光任擲梭

月波樓

玉魄冰魂萬頃連曲欄仍在斗魁邊浮天自作通津去洗客終疑爽气偏不比尋常閒水墨最宜三五好嬋娟翚飛穩蘸明河接更擬慿虛逼島仙

賀氏怡軒

盤薄檐牙紫翠間正緣天屬得恬【一作怡】安已聞名教兼三樂況有家聲到二難棠棣萼畱春色好鶺鴒原占洞天寛友於誰復知眞適拾穗榮期似太漫

建徳縣作

銅官南部號無事煙火蕭條數百家令尹印章希撘紙裏胥邦賦半催茶山稠別恨番君國潦暗疑通海客槎石磴落當蕭寺面冷渠淸絕好生涯

新開湖詩

輸寫由來未昜窮渾疑天作水仙宮浩無邊際藍吞野防作霑濡雨捲空末口潦收秋漲縮污溝波泛暮潮通會當揮楫乘髙興盡把塵纓濯此中

平鋪縐縠防千尋瀟灑由來爽客襟天借月華來海上地蒸雲气出波心魚鰕澤國拋殘玉燈火船防碎金聞說蚌胎無纇顆又慿風力舞秋陰【湖有大珠天晦暝漁者卽之輙失所在】

送廷允決曹解官舟行赴闕

由來佳掾推三語故有能名擅一方投分稠人期李郭平心他日到於張囹扉盡洗沈寃魄貫索時分入夜光舉世謾嗟岐路澁只今騰踏見飛黃

春江活碧染衣濃閙櫓初挨鷁首東岸栁躍絲金稍重渚梅收糝玉全空腐儒糟粕迂疏後上客風雲感慨中好訪瀛洲綴仙客家山【一作水仙】無苦夢壺公

次韻酬

束書歸伴鶴頭鉏贏得髭根未雪如春甽有田皆杜鄠曉窗無岫不衡廬糟牀最與天眞近魚沬何妨世態疎鞹足腰負芝術因君特地愧三餘

次韻表民偶作

紛紛儀覆與秦傾何者竟爲吾道行物外金朱猶土梗興來詩酒亦功名夢同秋棧縈紆入分比春蘭馥鬱生他日未宜輕感慨勸人歸是子規聲

贈致政曾宣徳十二韻

自得逍遙物外情肯將冠冕謾勞形門前始種先生栁斗下重添防士星文豹霧中誰逐逐飛鴻天外自憐孤竹人髙臥卻訝三閭客獨醒放曠七賢林下洞棲遲六逸水邊亭和煙買得花栽潤帶雨移來藥顆馨鳬舄印殘蒼蘚緑蝸廬築破逺山靑消磨日月棊千局笑傲雲霞酒一瓶隠幾旋成招隠句披衣新看養生經小軒靜把琴開匣幽苑深將鶴剪翎明月有時來竹塢紅塵無路到松扄幾多九老圗中景都爲丹靑入障屏

龍雲集卷七

欽定四庫全書

龍雲集卷八

宋劉弇撰

律詩二

上金陵黃尙書安中二首

南來踽踽拜前塵雅睠仍從轍鮒新四照色溫初似玉一時恩到總成春非如學者論糟粕須信人間得鳯麟況有珠璣長滿把冥搜終恐物華貧

千毫回斡自無旁逸勁仍聞佽石梁黃卷素心因事見空門眞味與閒長扁舟尙錄袁臨汝淸酒無論顧建康五載轉頭歸一瞬門防依舊笑羝羊

和安中東樓防飲

岧嶤飛觀決層雲主意全傾合坐賓談笑龍岡下白日衣冠麟閣識功臣欲窮人目逢山好未老秋容到酒醇忍對南鴻問寥廓沈誰是蜀莊珍

和安中鐵柱畱題

隱然平地起嶙峋千古春波此與瀕九牧貢金殊夏后三泉下錮笑秦人力回坤軸陰機壯妙銀鉤榜墨新欲識當年鎔鑄意莽蘆【疑】終恐更非眞

王公濟四美樓

寸心不與一物隔逺目自爲【一作將】千里期便共溪山有情分更緣阡陌識參差層雲異日𨿽輕舉獨鳥長年可俯窺緹綺到家春滿眼庾公淸興不應衰

王公濟蘭荄【一作陔】亭

閭裏傳驚飽物華此亭眞是一生涯人知菽水歡終異地比蓬蒿徑自佳嵗計黃雲千防防春心靑玉几龍蛇不須分外開新畹故有兒孫敵謝家

季倅恵詩次元韻酬謝

寸【一作健】毫揮敵連城想見仙標白玉京周鼓直須論妙刻陶琴初不費煩聲他年浪許曽窺豹此日誰堪與濯纓寂寞蓬茨今有助病軀那復愧登瀛

再次韻和酬

俗眼紛紛少得靑獨君襟義富坻【一作莫能】京揮斤郢鼻時驚巧持鼓雷門浪費聲正喜珠璣生咳唾敢期茅蕝被防纓鯫生譾譾難論報此日方知海是瀛

九曲池

昔帝檣烏下日邊曽畱淸蹕此蹁躚魚龍窟暗浮春漲鳬鴈行低破暝煙星閣摧頽空嵗月蕪城埋沒舊山川後庭一曲陳家破更看當年水調傳

搘笻

蹭蹬年來誰寄聲靜搘笻竹了無營照衣檐竹露逼冷過耳海潮風送淸豈有稲粱驕雀鼠終慙醅酒費瓶罌請纓自是男兒事咄咄胡爲過半生

和重陽感懷

又逢佳節破牢愁天捲微云盡放秋一水孤飛臨汝槳幾人淸興庾公樓螢亂試林塘防蠅陣微收几案稠黃菊紅茰滿烏帽椒丘誰是醉鄕謀

次韻酬錫逺孤坐有懷

白簡差差長蠧魚彊顏那復計三餘長波不洗客愁去脫葉似將官況疎行樂醉鄕金欲盡投身老境嵗還除因持舊史論窓燭大半功名不是書

次韻和劉次公以詩見贈

格老辭嚴趣復新百篇洗眼盡驚人喑嗚自是東騷將瀟灑疑非閥閱身快甚天星秋炯炯富於倉廩昔陳陳終慙不敵齊呀喊敢議肴羞與栗榛

寄兜率悅禪師二首

三峽當年一錫飛祖燈曽是宻傳西示徒端的只消指灌頂分明別有醍秋衲擁云驚曉榻病髭鑷雪照寒溪知誰觧吸西江水賴有孤【一作狐】禪覺眾迷

箯輿曽約下山顏白足塵緣等是慳貪爲水雲畱物外劣【一作肯】容紙墨到人間銀潢一掬愁枯肺金鑰千重想上闗病客此身似籠鳥何時【一作不應】毳衲對斕斑

次韻酬何伯修見貽

學非歆向擅家聲僮指仍慙左蜀程夢月自憐名舊識屠龍何補技先成悲纒風樹新創鉅心折家園獨鳥驚樵斧漁竿有眞趣不應鄰叟怪逃名

次韻酬何伯修

廣場較藝號肩摩筆挫千人敏若梭共喜此聲傳烜赫直應無物【一作計】避爬【一作包】羅雅音尙汩多哇鄭荊璞誰收【一作明】屢獻和洗眼今看色絲語快於執熱濯東【一作淸】波

次韻酬譚履常送致政徐朝奉

拔迹朝閨太早生不容餘蘊付功名肯緣簮紱重回首似共林塘別有情恰恰鴻如素志來來敝屣薄浮榮畱貲無有公何恃贏得桑楡慰此行

王適中【一作通直】渝飲約以詩招之

別君倒指倐旬日顧我搖心如斾旌滿引未應勤上客髙談聊欲破勞生望梅終恐難酬渇挹露懸知別得淸咫尺履綦猶惜到可能無復故人情

送致政吳通直

黒頭貪作隱中仙髙謝淸時五兩綸物外收將閒日月人間歸去好溪山二疏等作揮金計【通直伯氏前此亦以朝請謝事】五柳猶遲倦鳥還多少有車懸不得規規鐘漏亦胡顏

謝何舜庸見借畫舫還鄕

好樣【一作漾】江邊靑雀愧君暫借不相妨帆檣縹緲靑天近窻戶玲瓏白日長濃緑迢迢春到水衰顚種種客還鄕卻應耆舊遙知羨況味渾如臨汝郎

次韻奉酬何舜庸寄酒

寄來何啻十千價置處曽非六一身自慙無足斗筲算暫見已覺神形親它年換得靑田核此日吹回紫府春翦卻愁根眞外助不妨功勝齒亡唇

贈致政李元古二首【二本作原古】

膴仕委蛇四十秋翻然歸作赤松逰無瑕舊是千金璧不系今如【京本作爲】一葉舟舉世風霜空末路此身芝術最良謀新篇晚更追騷雅何計從公乞愈頭

興味髙扵鶴在云去畱初不掛毫分鄭公鄕裏新門巷謝氏芝蘭好子孫瀟灑笑談寛日月優遊在世傲乾坤鄰【京本作憐】翁盛說【京本作舊況】歸歟羨曽是當年朱兩轓

贈吳伯玉二首

少年騰踏屬驊騶骨相疏明玉照秋湓口猶傳舊令尹豫章聊半古諸侯一官身外【一作世上】眞無負百故胸中自不畱論薦由來公道在誰將卓犖到需頭

瞥【一作輕】去門防兩換春標規仍愜此來親能【一作似】將官況爲【一作歸】餘事別有陽和到後塵衮衮何妨流水淡紛紛誰數白頭新擬論一報歸【一作酬】恩地愧我猶爲欒【一作無由戀】棘人

羅漢系南長老【一本題云羅漢大襌伯南公吾十年前舊也因以詩遺焉】

諸方喉舌捲舂容直指慈幢信長雄翳盡全開捫海月淸多平挹洗天風相望【一作忘】震旦傳衣後別寄西兒妙斵中好把【一作它日】沃洲論【一作今】五老辴然重此【一作曽是】得支公

送螺川張太守三首【時請宮觀寓居瑯琊】

西南五馬照靑螺眾惜班春未幾何緑發桑楡收太早靑雲岐路剩來多仙家職事淸閒好逋客林泉取次過正恐此身休不得再看鄒律起陽和

涼颸一水漾淸虛畫鷁翩翩北去初暫把壯圖收紱冕只畱和气到【一作滿】閻閭海邊有夢通琳闕物外無心掛隼旟寄語瑯琊好泉石使君不是賦歸歟

和吳伯玉九日同防

上林曽共見鶯遷五百英豪气戾天闘在並存嗟白髮成空半已鎖黃泉菊花酩酊同今日桂籍風流記舊年愧辱新詩無以報誤煩褒筆比靑錢

次韻酬張商佐

跧迹靑輪木不春洗君眉宇海津津江湖隔濶靑螺夢嵗月飄零北固身俯仰未應羞彼俗潄銜仍喜屬吾人嚼螯擘殻懷哉樂又作秋風一笑新

淸涼法和禪師

東南誰是識彌天覺海烏藤攪欲幹金色髯耏飛妙吼雲間頭角傲秋蟠觚稜勢逼嶙峋去杖屨陰回矗橚寛十載灑然【一作海峯】重洗我一襟通底是淸瀾

陪王純父醼歷陽連云觀【天門八公二山名】

天門直北八公西杏栱【一作棟】梅梁脫蔽虧金葉捲空飛鳥影冰紈浮入茂林姿裁云防服淮娥踏熨齒紋牋楚客辭十二玉簾渾軸水痩龍捎月叫參差【一云廣寒宮闕碧參差】

江館三首

山川定出書意外魚鳥自閒眠對時子黏天歸一葉濤頭吹雨落千麾截波尙欲論孤劍應客初慙乏大兒聽得漁郎隔溪語夜來秋色暗江蘺

無塵一境好仙去有夢九秋應鶴知弱篠嬋娟藏別塢野葒髙下補疏籬秫田百畆堪供酒鱠手千刀間憶鯔未愧鏡湖誇賀監聊將星管覓桓伊

連云艸樹縱橫幕防水鳬鷗黒白棊日晏廚煙靑一穂暑餘牕雨暗千絲飽聞楊惲生行樂懶賦張衡我所思軟碧防須連月占恣看飛檝界琉璃

贈髙郵尉郭奉世

好樣仙曹斗野西不將顏色傍人低由來胸腹開蒙汜故有篇章照黒【當作赫】蹏采捧掛門虛晝警鴟夷浮客趂秋躋風胡去世純鉤蟄誰取吹毛瑩鸊鵜

靈鷲寺【寺有光相洞】

蠧粉侵侵【一作稜稜】抱繚墻佛祠仍是舊仙鄕晴雷殷地溪聲轉頑槖吞空洞脈長旦過客分云臥冷臘髙僧煮澗毛香須知剰得天龍防別繞森嚴十萬岡

光相洞

仙客當年蛻塵土洞天此地老煙霞頃來雞犬如無迹裏【一作知】許山川別是家遼海不歸千嵗鶴武陵頻換一畨花可能上胡麻飯變得勞生兩鬢華

自竹巗至杉溪

曉尋防蒨踏頑云越俗閩風雜楚民天窄定藏巫峽雨溪深疑有武陵春驅寒萬籟爭奔壑競秀千峯自逼人斷送殘年歸馬首卻羞頭著故綸巾

送狄太守淸明日燕莆田共樂亭三首【一云陪彭安行龍圖】

靑幢翠葆抱參差浮客黃金鑿落暉一日山川如得主兩眸天地不藏機華胥有國眞稀闊齊物名篇孰是非澁道直西暄絳蠟捲空簫鼓使君歸

赤白觚稜插戾翰東南重此識多盤【音般】起從海若三山外分得壺公一境寛世事升沈隨過鳥物情瀟灑屬層巒畫圖恐是天拋擲乞與莆人恣展看

他年勝踐歸林記【舊亭有林子中記】大半豪誇落蔡篇【亭有蔡君謨詩】快甚躍壺窺日月怳疑枯海變桑田觥船照客吹紅液軒檻嬌春撲紫煙到得無雲【一作天云】剰寥廓此身仍在鳥飛邊

宿泗洲院

羸驂戢束來閩嶺晚嵗崢嶸宿泗洲一縷蟬聨通鳥道萬鞓層疊掛民疇林標入夜梢云梵暖色先春動毳裘誰把地祗金鏁掣踏開行客古今愁

建州試院次韻和林原叔監試

鷺袍粉白筆摩秋餘地爭看眾刃遊堅壁賴公專細柳得壺如我愧中流僕姑此日先穿札緑綺何心曉報鏐恰恰丰隆通蟄戶論功相與副旁求

出試院次韻和酬鄭通直二首

吏役區區病足酸愁聞三十六盤山【建安道中有山號三十六盤】偶從物外抽身去又作人間行路難主意十分濃【一作嚴】似酒客心一縷急於灘夜光莫道無因至已與扁舟洗眼看

百粵東頭倦客身秋風溪鱠正堪論塵埃洗盡生風語粉黛仍傳到手罇吹劍自應超世味曳裾誰復羨侯門臨流更擬張胸膽終恐精微未昜言

芝山

當年曽此爛芝英山半樓臺矗化成一防有情懸客望三休疑路與云平冷吹蘿蔓陰晴變景落魚龍窟穴淸擬禿謝公前卻履生憎並日計江程

澄心亭

心本虛明亭更幽亭澄心外復何求髙堂掛鏡來斯照素月流天翳盡收道力定僧堪黙對我忘吟客快搜風旛不動玻瓈軟十萬人家一色秋

贈饒倅陳朝奉二首【時陳權知郡事】

畫防東南第一州番君斥大漢家侯王祥別乘開風采顏駟潛降識滯畱筩缿裏豪空兩獄發硎刀刃失全牛昨聞鈴閣仍丰暇身臥雲濤最上頭

早窺安定先生典【君胡先生門人】晚刻慈恩塔下名宜有璽書旌治狀飽聞玉筍數門生紙翔市價抄書癖壇逼詩流覓句精【闕】

次韻陳伯模見贈之什

秀語驚人自昔年津涯今見浩無邊情逾玉璧虞卿贈味賽鮧魚宋帝便昜駟始慙中且下鏖兵信是一當千端應消得鄕閭賀槖楮新藏朱鷺篇

白鷺亭逢胡仙尉晉侯二首

漲天絲雨欲肥梅江上相逢秀色開白髮十年歸夢寐靑衫一笑洗塵埃雲邊活碧山圍健汀末疏明鳥陣回獨向稠人見髙義此情須敵萬瓊瑰

老雄冠距舊鳴將他日文闈果擅場聊佐縣章紆墨綬飽聞家學富靑緗占春桃李須慙早駐日桑楡自審長流水髙山空逼耳有誰論列到需章

遇合肥防黃天倪

白狼峯頂共畱連一紀於玆剰四年事過已如炊黍夢鬢催難著買春錢飄零慙【一作暫】說相思駕灑落仍傳到手篇梨栗果盤魚蟹飣怳疑身世上通川

上王提刑二首

峩峩名莭重於山舊作朝廷耳目官鳯闕幾聞隨仗入龍顏曽許捲檐看昔年白筆驚人凜今日淸風過嶺寒直指近來新有例出疆回使侍金鑾

獬豸冠中筆罷簮卻乘騘馬出駸駸手提國憲風霜重口布王言雨露深古劍夜光【疑作無】衝鬥气甘棠春有繞庭陰澄淸好把冰壺水洗卻天涯濫濁心

贈致政劉大夫

一章飛達九重天求觧黃堂石二千甘守緑園三畆宅肯貪紅藥八花塼利名擺去灰心定功行修來月性圓尢喜掛冠歸第後生涯非欠買山錢

贈連州致政蔡宣徳

掛冠歸慕赤松逰不羨金門萬戶侯一枕淸風三徑曉滿船明月五湖秋宛若髙飛鴈泛泛渾如不系舟幾向夜深南極望老人星見照連州

贈致政曽宣徳

何得淸時便掛冠歸來髙臥水雲間一輪白日昜催老百斛明珠難買閒行止盡將隨野鶴生涯都付與靑山庭前烏影髙三丈見說朱扉尙閉闗

送友人赴省

佩劍攜書入帝京秋容如畫照行程三千道路𨿽迢逓萬里煙霄絕坦平丹漢風髙鵬翼健曉天霜淺馬蹄輕好將擲地金聲賦奪取前春榜上名

送友人赴省二首

飄飄勒馬出城闉篋裏還爲席上珍荊玉始分三獻日瓊林終折一枝春驚天動地文堪擲捉月拏云手定伸正遇漢庭新用賦子虛須屬茂陵人

久蘊驚天動地文乘秋得志正逢辰靑錢萬選終須中白玉三投始辧眞鶚薦北聲鄕貢日鶯遷前試帝城春漢廷方尙春秋學須作平津第一人

冬日呈郭明逺二首

騷雅亡來幾百年不圖今日見君篇遒豪壓倒元才子淸防追回李謫仙風月吟窮三寸舌江山歸欠一囊錢此時長嘯出門去但覺繞梁遺韻傳

底事遑遑不見容秋來又見走西東四時花月搜吟內萬里江山險阻中歸去但應存舌在愁來莫更笑途窮從今賈馬休談詠恐起霜天刮面風

春日送簽判陽承議

春山野思萬千重那更江頭來送公別淚滴流紅杏雨離情搖曳緑楊風一枝昜繞南飛鵲隻字難凴北塞鴻惟有感恩情不斷夜深長入夢魂中

春日送林推官

送君南浦忍分襟注目春江煙水深思亂似云無所著情濃如酒不堪斟杏花燒斷離人恨杜宇啼穿去客心別後願爲深夜蝶翩翩飛夢去追尋

贈柳秀才三首

應被功名誤一身卜居歸就水雲耕詩題招隱有誰和賦奏閒居獨自成三徑蓬蒿貧處士五車經史富書生幾回醉後顚狂甚便擬騎鯨上太淸

奔走文場十載勞歸來三徑滿蓬蒿麟窮西狩人誰念龍臥南陽節自髙貧裏田園居四壁吟中風月筆千毫早知今日詩書誤悔不當初學六韜

萬丈飛泉落筆端源流渾覺海波寛若非學造淵騫寢焉得詩登李杜壇文苑春開紅芍藥詞林秋削碧瑯玕篇成底事猶多困只爲名髙折卻官

題蓮花市客肆壁二首

男子謀身豈昜知魚鰕燕雀莫相欺蛟龍翻海非無日鴻鵠衝天自有時直把寸心希孔孟終攄餘蘊繼臯防當年張禹荒唐輩猶作炎劉帝者師

片心長是樂淸虛一到蓮花喜有餘柳倚古溪風不斷路迷芳艸客來疏樽無美酒難浮蟻手有文竿未食魚細艸晚天時躍馬紅塵無復上衣裾

眞陽阻水

眞陽城下漲春濤船覆車摧滿眼愁泛泛我非援溺手滔滔誰是濟川舟一城直恐爲魚鼈四境何緣辧馬牛焉得長鯨浮到海吸漧狂浪得安流

春日舟中卽事

不因門有北堂親肯泛孤舟瘴海濵萬里江湖愁去客一春風雨厭行人花朝水國畱題懶月夜鄕園入夢頻每被煙波驚破膽卻思云石自由身

春日舟中喜晴三首

霧斂雲回雨腳殘衣單猶尙怯朝寒煙塵暗處江山窄日月光來宇宙寛漁棹不憂灘浪險客輪惟喜路程幹闗闗珍重梢頭鳥每到晴中語亦懽

久厭梅蒸蠧客袍一逢晴色喜淘淘【疑】嵐煙散後靑山出海霧開來日月髙四海廓成淸世界五湖消滅惡風濤九衢來往趨名者遂免泥塗僕僕勞

安得防絲萬丈長絆畱烏影在扶桑三春厭倦泥塗走一旦親逢日月光山有晚煙靑鬱鬱天無陰霧碧蒼蒼兩余更荷風相照吹送殘花滿院香

題淸風亭

四面無塵一徑深嵐煙吹盡好披襟寒生醉榻宜春睡冷入詩窻豁夜吟坐有淸涼非待扇夏無煩慍不須琴泠然試把防幹倚頓起飄飄物外心

題韶州宣溪亭

片帆西下泊江亭風物蕭疎慘暮程山色尙凝遷謫恨溪流猶防怨嗟聲一朝逐客仙舟過萬古行人玉筯傾不待鷓鴣啼落日自然臨景昜牽情

題廣州浴日亭

誰識咸池萬頃中源流窮處與天通气蒸古木千巖曉浪拍扶桑四逺紅焰焰驪珠初出海騰騰鳥翼漸摩空不須更問乘槎客只此波間是月宮

海山樓晚望

登髙懷逺思依依目斷滄洲舊釣磯城上兩三聲畫角天涯千萬里斜暉煙抽緑艸隨洲轉風遞輕煙貼水飛到此自然堪下淚不須啼鳥勸如歸

春日卽事

嵗月催人誤壯圖風淸官況彊支吾春來酒病尋常有老去花迷大殺無慵裏盛添詩債負閒中贏得睡工夫誰知到此扁舟內白面書生痩矣乎

舟中驚夏

牡丹才過石橊開嵗月驚人老昜催一面紅顏春遞去滿簮華髮夏催來蠅頭利祿徒勞耳麟閣功名大晚哉不必更增川上嘆及時行樂且銜杯

觀劉禹錫題湟川記

誰道連州海瘴邊只消禹錫一雄篇江山艸木皆增價風月煙霞總直錢十二亭防塵外境一千疆界洞中天自經大筆畱題後從此湟川勝洛川

贈錢承務吟翁

何事新霜上鬢毛從前都爲作詩勞老松經歳材方勁古檜吟風韻更髙可播管弦升樂府自堪奴僕命離騷防搜直到窮源處驚得神啼與鬼號

題淸漪亭

平昔江流淸得名只今池面勝江淸人間有鏡磨秋骨天上無宮敵水晶月借嬋娟相表裏路分瀟灑入逄迎防𨿽【當作須】飽占銀潢魄莫似滄浪濯垢纓

龍雲集卷八

欽定四庫全書

龍雲集卷九

宋劉弇撰

絕句五言

次韻譚令尹茅庵十詠

云捲公餘迹鋒藏用外神故將容足地聊學坐襌人物華他日好歳月个中延欲識無餘事才如一指襌歊風靑防浴月碧漣漪僅比蝸廬客肯慚衡泌詩訟少聞羅雀【令尹下車庭無囂訟】囚虛識降神【前此神見燈於獄垣以驗囚之弗直者囚情卒得】借令濃野興不負有民人

所借非佗物能忘是此心弦歌時一到駐作武城音到佛元非定如仙等是家了忘名利戰秦晉謾彭衙暫爲陶令結【陶詩云結廬在人境】仍愜孝先眠不學笙歌地長年俗耳煎

罅月明窓紙涼竿掃徑塵卻應環堵在瀟灑屬吾人自有幽芳對無煩粲笑迎淸虛歸眼界那計幻漚生丈室才鶖子神遊殆化人公乎聊寄迹肯此負朝紳絕句七言

輦下春懷十絕呈趙逹夫【試院中作】

絳闕岧嶤五色中六街風穏栁貪慵金明觧染波千頃不似君王惠澤醲

欄玉梯金十二樓百花烘作紫煙浮艸黏天逺難凴信絲撲人來慣送愁

蝶正冶容蜂正狂鸎如羞澁燕如忙低枝莫答秋千索畱送嬋娟出短墻

杏紅似爲桃紅妬栁緑渾將水緑爭去日背人來日逼新愁特地舊愁並

楊栁絲間黃栗畱杏花枝底碧遮油一鞭歸興輸年少十里香塵捲日流

一畨勒花寒陣過防竿搓栁日防流新阡紺幰迢迢去往事黃昏恰恰愁

活琉璃帳金明色閙綺羅成上苑圍須信皇州春自滿莫教靑帝等閒歸

已慿歡伯爲愁敵更指華胥卜夢鄰數歇賣花聲過耳誰家鬭艸事關身

三逕就荒歸邈五漿先饋懶逄迎較量春色無花品收拾生涯有酒觥

魂先絮怯靑樓女命爲花輕白袷郎春色不應疏病客正緣生計紙千張

再用前韻酬逹夫

酒聖無端整日中不堪有七過嵇慵欲知春色詎如許萬斛浮蛆未博醲

九重城闕鳯凰樓金碧觚稜曉日浮和气已從天上落寒鄕莫賦畔牢愁

擷蘂攀枝得似狂未身世事干忙羽翰不借還家夢鑰牡銜魚抱繚墻

花爲妝成長近妬水將藍比不多爭陽和防裂窮塗望獨許侯家擅四並

百鬼揶揄成故態一胸隗磊信重圍沈淸鄼白平治得請傍東皇振旅歸

岸栁禁持人學舞墻花勾引客窺鄰速將事當悠悠夢剰買歡歸衮衮身

直取浩歌論纂纂肯容三爵徑油油送花明月憐人殺帖體紅波凝不流

露房霞頰迎人笑評訂芳菲第幾流黃四娘家無數夢都觀裏一畨愁

罰籌滿把槽仍滴鱠手千刀刃必迎春若肯教花不老恣挨紅陣煣瑤觥

闊疏未可輕愚叟放浪多【一作端】應學漫郎待挽春工醉鄕去隨教蜂蝶笑雄張

三用前韻酬逹夫

掠風社燕窺簾入閒雨溪桃結子慵莫笑舞眉等閒畫槁砧情地勝春醲

花气薰薰活逼樓十分大白直須浮自憐短髮如煙薄敢買鈿車貯莫愁

桞挽花搴獨自狂鼓催鐘趂防人忙重城特解春將閉時放紅英笑女墻

得防三分徒鼎峙是非兩角謾蝸爭人情不似春情好一气無私見合並

閒殺篩風釀雨時可憐腰帶漸寛圍何因徑作江南夢泛取圖中竹葉歸

關關桞幄鶯懷友曳曳花房蝶乞鄰未羨西園冠蓋客稍關南浦別離身

蹀騘艸媚障泥錦結妓花紅壓杏油梁父吟輸醉鄕客拋毬樂稱曲家流

駢棘重關不自由橫將匏系代萍流飛絲莫罥林塘興畱與騷人作四愁

酒徒博醉貂龜解社老賽神簫鼓迎未省撥忙酬燥吻壁端贏得掛空觥

它日江淹曽賦恨防人顏駟尙潛郎年來春事稠於髮莫把哀絲爲急張

四用前韻酬逹夫

怯思酣魂九十中蠶苖鳯子學人慵來來不防春工意醖造風光抵死醲

黃金遲日蟻成樓翠色紅光一樣浮短殺【所戒反】五更無客夢小垂雙手有人愁

髙陽門巷有人狂金穀園林數【音所】日長多事正堪憐考父不尋花去卻循墻

雀緣底事兒童戱蛙爲何人口舌爭待割金明一尋碧恨無霜剪快如並

葉底蜂兒拋蜜桶花邊猧子亂棋圍一繃周昉新番畫擬就勾芒乞取歸

夢艸客兒成底句貪杯吏部覓誰憐雪衣女軟畱茶舌金十奴慵刺繡身

樓防半蘸浮天水燈火頻幹繼晷油桃李不須連夜賞牡丹它日有髙流

稍喜濁醪扶病頭彊看狂絮防淸流王鱣叔鮪成何事不似吞書鯉破愁

提壺【音鶻】蘆能送好聲客來長是及門迎惜花待著連天幙賭酒須翻捲海觥

折桞愁生防陵岸射雕閒殺羽林郎長安不禁花時夜京兆於今有趙張

題建州富沙門樓安濟橋十絕呈太守黃彥發富沙門樓五絕

通莊一日踴靑鴛目極須知剰得天競秀溪山歸筆助撥忙風月看觴傳

文榱繡栱切浮雲喜色先開萬井春未俯欄桿窺獨鳥已驚袵席度遊人

撲閈行人衮底流闉闍縹緲到三休霜魂月魄交光夜十二冰簾不上鉤

王粲登臨端不負庾公興味故應淸廣寒約彴無多地聴取仙風洗骨生

曽聞仙者好樓居樓外仙山入指呼聊作上游新粉澤使君不爲貯羅敷

安濟橋五絕【編舟爲之去玉淸洞天五十步許】

誰把靈槎接飲牛主人瀟灑古東甌玉淸夜半開冰箔暗認方平別駕虯

扶檻侏儒玉刻紅斬新裝飾水精宮武夷不信仙山近十萬曽孫正踏虹

跨海鼇身傳洛陽貼波虹影老吳江未如截取玻瓈去穏臥箜篌白玉腔

擁翠拖靑得要津截波仙屐略無塵借令萬鵲塡橋巧何補褰裳一世人

江夏無雙自妙年潁川第一早聞天陽和自滿千桃李更欲邦人識濟川

送曽道者歸玉笥舊隠二首

踏盡匡山十載云卻抽秋鶴九臯身明明似爲溪毛熟笑整西風不屋巾

道隠【一作導引】曽窺反接猱急人尢喜施圭刀浮生不絓秋毫外首把長閒博暫勞

道旁見牛車困成二絕

由來得計在通津蝕盡冥冥古道塵犢子掣轅疲欲死須知作俑是推輪

兼兩正緣勝任取摧輈終忌大圓生尺塗寸潦皆吾病何必羊腸九折行

送李徳素罷官歸舒城三首

瀟灑由來物外姿文章滿把盡珠璣飛黃蹀月終難絆看取蘅臯手一揮

朔風吹浪水溶溶白社回【疑】香杳靄中千里滄洲防一抺遙知此日背鴻

水落淮天蟹子肥三年遊子片防歸東坡防防黃雲滿試傍林椒振客衣

和知府龍圖黃安中淺沙馬跑二泉二首

甃面平吞寸許寒記曽一匊洗中亁定知滿斛【一作斗】黃金屑防有遊人鏡裏防

飛黃開迹想當年何啻軍中渇刺泉無補褭蹄空漢鑄有心流水謾牙弦

和安中詠陳仲舉徐孺子二首

當年禮意號難通南國才傾孺子風戶外爾來多客屨誰堪一榻與要終

一從辭聘臥樞繩四海誰論目若營衰世竟閒援溺手林宗好在寄吾聲

和安中鐵柱畱題

疾惡情深礙目沙果聞仙秩以功加連年毒才三尺何似豚蹄祝滿車

和安中上藍橫泉井

誰割銀潢下甃中更聞南北豁相通窮妖夲作終身計千古翻成勿幕功

陪彭安行雙蓮亭小酌三首

無塵淨淥枕靑鴛个樣淸虛不似更喜晚來翹白鷺伴君和我作三仙

觥籌一【一本作三】舉破愁城似勝長驅十萬兵可是胸中澆隗磊更須鄼白與汾淸【汾一作沈】

枯荷搨水楓丹霜十分拍拍鵝兒黃挽君衣袖莫嫌數直恐跨鯨拋醉鄕

畱題神仙院三絕

白鷺飛邊盡古今蕭條鬼冡與神林故時門巷猶能憶十載重來白一簪

門僧活【一作何】計袛瓶鉢愧我世緣猶网羅小官未免妄男子較量所得誰爲多

白帝憐秋自不【一作不自】勝等閒時放一番淸詩情大似歸飛鶴聊作當年警露聲

陪林明復功徳院小軒對假山有成

候禽幽囀似爭春我亦貪搔不屋巾嶻防煙姿在眉睫个中還有傲秦人

試筆

盧蒲衰髮故蕭蕭絳節霓旌不昜招若使此身輕健得防須歸去掇翹防

西峯寺

客塵不到勝黃梅竹繞松圍金地開盡撥云根出防蒨翠防靑葆一時來

贈慶恩寺師

深顱瘦脛出家人八十終身一衲云髙壽不論松與鶴獨畱心賞寄迦文

髙氏環翠樓二首

雕甍已入千山抱倒影仍浮一水光誰撲曉嵐都不惜似緣袍色妬劉郎

眼界初欣得茂林野煙防羃此何心擬從復嶺重岡外便【一作更】借蒼岑十萬尋

蓮華峯法云卽事五首

蟬聮封略三湘近縹緲神仙兩洞開待語蓮華峯上月好將淸影逼人來

蓮華峯下蓮華水萬古來從天北隅客子防須成利涉个中還得問津無

渡南渡北閒花艸閙緑稀紅隨分好得意卽適郡知非淺近由來貴深

柰我此身無定居正如飛絮撲江楡兩毛更甚盧蒲短好在朱陵見憶無

十十五五跳波魚三三兩兩踏歌姝前山後山碧一色似不多愧瀟灑圖

趙屯阻風書懷示黃成伯章子修二首

漾漾云躐尾行北來風力大麄生與君更向春容裏暗聼蝦蟆數擊更

故家曽是鳥巢南欲打歸心迫片帆十載萍根浮履舄令人羞澁對靑衫

再次前韻

心逐云容初欲逺身同春物乍欣生不緣旅泊蹉跎去一任江波歳月更

白浪差差沮我南袛成重釀破風防半生感慨輕兒女翻笑江州涙濕衫

送徐擇之袐校還睢陽二首

華裾照地睢陽客入手當年有春色家山歸夢不須多嵗晚靑翰天際識

汴水東頭古堞開靑鴛舞影幾樓防莫將歸鴈比行色身未到家春已來

書國淸寺淸曉上人壁

老師八十大僧生頭挿吳見壽徴斸開云根作活計【一作八十老僧大憎生瘦脛深顱饒壽徴云根斸盡好活計】隱約百尺飛觚稜

和許亢秀才適軒三詠

卑枝已能分好月況復地力能新培托根反出杜木後正使匠石愁無材【右小木】

吾聞水月故相攝小水還同大虛量誰掬銀潢下九秋更想靈槎到天上【右小池】

蟄龍蟠地禿角出便訝云物儲其間由來浪費康樂屐自可對面酬商顏【右小山】

題屈原

直魄忠魂不復生後來誰與繼英聲只因一瀟湘水千古澄波伴獨淸

題增城駐舟亭

一亭瀟灑枕江流水色山光四面浮多少客防檐外過不知誰是濟川舟

題韶州韶石亭

數層頑石立孤岑代往碑訛事莫尋惟有湯湯亭下水至今猶似奏韶音

泊韶州宣溪亭

昔年吏部謫韶州曾向宣溪泊暮舟多少煙波愁不盡一時畱與後人愁

題吉水南華寺

紫翠【一作气】浮浮奪曉昏生涯【一作盡】谷汲與松焚客【一作紅】塵一防自應少【一作飛不到】終【一作盡】日到門惟白雲【今寺有刻石扁其堂曰白雲】

野興由來愜杖藜層巒影裏見翚飛虛堂一炷起凝碧化作九天云染衣

龍云觀稼

黃雲撲撲擁千塍惡嵗比獨登稍取快襟移逺岫更從始擊見秋鷹

紹聖丙子之旣秋偉明考藝於繞【疑】州已事晡飯玆捨弟侄親舊從焉者凡十有二人時主僧設茶奴王少二拔天門冬以腹【疑作馥】壺漿云

龍雲集卷九

欽定四庫全書

龍雲集卷十

宋劉弇撰

生辰詩

知府黃龍圖【安中】生辰五首【並序】

弇惶恐再拜弇竊謂天之生是人也𨿽若無預吾事至於命世大才則人皆欲爲時而生也旣生矣不幸而用不究其蘊與略防其蘊而居不得其地於是外焉者人必欲還之朝侍從焉者人必欲使之相天下而後已此世之常情也然則命世大才其生也固與眾人異而人之蘄贊之者亦不得不異矣玆者伏遇判府龍圗慶誕之日弇辱顧最厚不敢自比扵黙黙者謹成拙詩五篇首篇紀昭武爲東南佳壘命世大才於【少一字】鐘山川淑靈而生也次篇紀遭遇先朝致身論思之地而又其次則見偃藩章淑其悉心疚懷無一不在民物者又其次則言抱負至蘊人皆欲我公之歸而莫先黃閣者至其末篇則大率本之奉觴祝算皆眾人之所同而五篇則非特爲閣下賀又將以賀夫民物它日之有賴於閣下者也蠲祓神觀自以爲有所謂不偶然者其本末如此謹持詣臺堦上獻伏望鈞慈俯賜采覽下情無任歡抃激切之至

由來昭武勝天臺淑【一作間】气俄鐘命世材天上月華方攝兔【一作縮桂】人間春色已先梅長庚夢白眞無敵嵩嶽生申世有開直恐龍陂淸澈底【昭武有九龍陂】照人都入骨毛來早嵗聲名【一作華】動玉除區區漢日謾嚴徐髙將官況云難學淸得才情水不如端的好光親【一作依】日月分明有【一作得】力是詩書軒軒昭代文章伯誰識麒麟下紫虛豫章瀟灑古南州偶屈天邊法從遊孺子榻塵終日少曲江詩板有時畱【唐張曲江都督洪州日畱題尢多今集中存者尙數十篇而公有雙泉鐵柱橫泉井竈潭滕閣等數篇皆傑筆出張逺甚】千帆白雪艨艟浪萬頃黃雲防防秋誰【一作欲】識使君經濟處【一作切】長年淸怯爲民憂從古無雙江夏黃此身親簉玉宸【一作除】傍暫閒十載陶鈞手猶勝一時鵷鷺行況復唐虞新日月不妨伊傅好舟航願【一作定】酬千里邦人祝直築沙堤到大梁

迎春新酒撥鵝黃獻【一作前】壽爭持防灔觴入夜臺躔動符彩怫星旌戶集簪裳平時猥辱非常顧賤子初無可錄長獨有此心效芹塊願先歌贈熾【一作壽】而昌

知府熊公待制生辰【並序】

弇惶恐百拜玆者伏遇知府待制侍郎慶誕生辰某也久辱庥庇懷不能已謹課成五言二十二韻祝壽律詩一首詣臺堦上獻伏乞少賜采覽

天上麒麟瑞人間杞梓良【一作祥】扶周崧孕秀開漢昴騰芒蓂月淸和半桑弧決拾傍云旌初驗昉【任昉母裴夢五色旌四角懸鈴自天降而入懷生昉登梁顯仕】水渚忽臨張【張興家世臨水無有島嶼興生門前忽有島生後緜歷貴仕】汗血來西極長離下女牀決科霄漢上著姓鬥牛鄕伊昔聞遭遇維時適凱康輔臣推練達天子賜輝光政府初更贊農曹亦薦揚仰窺惟白日穩步是銀潢西掖常楊茟同天舜禹觴【神考誕聖日公親上壽觴】岷峨欣惠字邛筰入寥狼襦袴謠南海韜鈐肅桂陽有爲皆稷契無地不龔黃藩服今連楚江城故壓章熊慿新傳軾雞馥舊含香賈召行前席曹歸定束裝鈞中揮造化川際起舟航賤子慚庥庇佳晨倍激昂松椿先眾禱芹塊止誠將和逐薫弦逺歡同畏日長椒漿持滿斚何計上公堂

上熊待制生辰二首

雅什曾歌嶽降神合防天上玉麒麟舜弦一弄均和气堯莢三收得令辰池到鳯凰須指日符分魚竹未妨身祈公戩谷終何擬星有元臺木有椿

往嵗曾防九萬飛日邊親得好光輝西淸儤【京本作寓】直荷爲槖左蜀宣風繡作衣直使聲名過紫塞【京本作殿】剩畱功業到黃扉蒼生久系爲霖望早晚追鋒合此歸

王運判生辰二十韻

髙躡明昌防全收傑俊聲慶緣庚入夢粹是昴騰精梁日麒麟下周年鸑鷟鳴門庭二謝美襟韻七閩深姓字黃金榜才華白玉京五車經目盡一賦未晡成在昔聞開泰於時契陟明經綸眞主識風采滿朝傾迅擊方秋隼橫騎上漢鯨激昂孤立气魁壘並遊英決指西淸邁俄優左省行堯天窺日月漢陛右公卿豸脫臺冠舊軺馳使傳輕瘡痍瘳物瘵荊枳斸姦萌範轡歸餘事萊衣萃極榮陋儒何幸防慶誕適親更芹塊慚無補牋毫浪有情涼颸來翠帟嘉气動雕楹防灔千分酒翂萬里程祈公此心切立欲壽如彭

冬至上王丞相生日黃鐘歌

乾坤變化造萬物十有一月生黃鐘黃鐘資飬太和气上賢稟受爲三公至音鏗鏘儀鳯凰播在簡冊成文章權衡度量立大法朝廷四海聲洋洋往時霜木立如束原野焦枯無紫緑自從緹室一陽生半夜萌芽動寒谷登堂請獻眉壽杯願同律管容葭灰玉鉉金鼎調鹽梅年年陽徳先春來

狄大夫生辰二十韻

一指斗魁天陸北五新蓂葉帝堦傍降神山嶽全儲秀徧射桑蓬驟發祥廐暖共看駒汗血玉靈爭記水流方家臨人物先賢楚祖擅功名大國梁孝穆撫摩驚秀整升卿標識見蕃昌芝蘭庭戶眞難得雕鶚風雲自不常頭角人間知有子星辰天上早占郎州緣緑髮臨來好路到靑梯上正長濯濯栁姿今識緒汪汪陂量舊傳黃警虛比戶沈宵柝愛結曾陰轉曉棠座上藍田神更潤匣中幹越智彌藏【一作臧】龜魚腰重黃金刻珠玉胸開古錦囊放雀籠樊饒奮翥饋魚尊爼稱淋浪旄倪芹塊懸私禱譜牒松椿入短章季諾往防新睠渥膺門仍出舊恩光昻頭竟類田方馬賀廈空循考父墻堆玉防岏方刮眼橫云防防已登場光回愛日庭希訟喜動前旌客薦觴況復斕斑衣上防不妨瀟灑醉中鄕願符魯什昌而熾更擁箕疇壽且康

賀提刑生辰二十韻

律中蕤賔時生翰苑才昴星天上防玉樹暑中開地望無雙也公侯有種哉儀刑推虎子頭角號龍媒雅負淩雲操陰懷構廈材家聲說王謝儒學美鄒枚徳宇渾深厚書林早貢【疑】該發談生霧露走筆落瓊瑰仕譽彰宸聽綸恩擢憲防泥封云外捧使斾日邊來未夏薫風至先春暖气回驅馳車翼翼制割刃恢恢欽卹恩涵海澄淸令走雷露幃衣照日行部駕揚埃上表除蛇豕飛章薦艸萊閙中金韻擲醉裏玉山頺龍印當時伏鵷班異日陪暫來爲八使終去面三槐身況推華冑門曾位上臺定重調鼎鼐應再作鹽梅適遇懸弧旦宜傾上壽杯下僚何所祝願早見天魁

挽詩

哲宗皇帝挽詞二首

帝所鈞天樂人間敝屣輕夢移黃屋貴丹從紫霄行【一作軒防猶信夢杞國竟憂傾】云絕依【一作從】堯望山余祝漢聲夜長堅絮漆川急愴墻羮【一作楡柳歸竹帛想象到墻楡柳疑是揄揚字誤】鴈鶩黃金閟樓防白玉城陋儒孤識擢淸血九秋橫【臣元符元年進南郊大禮賦上稱善擢祕書省正字】

禹迹從容陟虞華舄奕重辰韓頒祕籍【髙防遣使求太平禦覽書詔祕書省錄本以賜之】湟鄯撫新封洮颒方【一作初】慿玉防胡忽挽龍鳯岡盤王气柏殿防眞容洛照【一作秀】當陽水嵩回【一作朝】入抱峯傷心守陵女猶認上陽鐘

大行皇太后挽詞二首

摯別關雎徳吁嗟捲耳心軸回坤事退波度月痕侵金暗奩花澁椒寒壁气沈生平宗廟福膏澤在民深東朝功業髙參九丞相門閭盛活千二紀再中扶漢日一簾全覆避堯天濯龍春去蠶空老長信衣藏玉不煙與子弄孫神聖上飛騰誰識【一作傳】母儀篇

追尊皇太后挽詞二首

代邸基元命唐侯福萬邦五云深紫鳯九地轉銀江白玉形容冊蒼煙扈從幢由來閶闔路望絕帝瞳雙循陔備養虛蘭膳吹棘深慈愴凱風嵗閱桮棬余舊物气躔龍虎識新宮素冠起纂三年外暖律添暉六服中百載重論章懿典崇成應得敵髙嵩

何隱居挽詞二首

人世猶【當作由】來共一漚如君無憾此生浮蘭陔長負平生【一作居】養蒿裏方成不測逰故物他年歸石馬東楹何事揜天球始應羞殺吳中士誤把垣星決去畱

瑟縮神臯萬木悲此中祖防是長辭半生桂向秋蟾老一日舟先夜壑移終恐短長私造物了無毫髮愧銘詩靑鴛僅【一作近】就干云構誰是當年識履綦

歐陽升之挽辭

老爛爲儒眾所聞病中猶不廢研論生榮不得文章力死贈須霑雨露恩賢有鳯毛奚所憾命終壽亦何寃臥牛又得佳山水靑紫他年定滿門

哭上藍居晉禪師二首

師在云無心師化云無迹明明身後語宛是西來的胡爲西來【一作誇毗】子計較歸寸尺膏唇拭舌柰爾何咄哉靑蠅眞弔客

惻惻復惻惻浪生浮世悲淸松防冷風尙想瀟灑姿一決寄去畱羞殺方袍兒令人卻憶當【一作興】陽剖扠手退身徒爾爲

鄧縣君挽辭二首

九原秋艸沒麒麟哀挽黎明出問津花魄欲招誰些楚簫聲先斷客愁秦冡間白鶴空雙舞天上黃姑定卜鄰晢晢目存成底事空餘粉墨逼天眞

中庭熨冷事多違像設俄驚繐作幃風雨夜花連子失鈆黃朝鏡覺鸞非一篇潘賦空賫恨數鼓莊盆未息機俯仰便成今昔異瓶銀簪玉意何歸

樂府

寶鼎見

濃陰堆積廻野空曠將回防煦還是覺早梅依舊淸艶枝枝攢曉樹弄霽影盡脂凝香蔕瓊削纎葩競吐對幾處園林芳菲消息都因傳去取次臺榭等閒院落偏宜獨擅芳步長恁恐壽陽神面如射冰膚成暗妒笑杏塢共桃蹊誇防一霎狂風驟雨又爭似年年此際先得東皇爲主好是雪裏精神曾解惱逰人吟顧想當時折贈端的慿誰付與蕩醉目恨同云阻盡角聲將暮想異時成實和羮止渴還應得路

洞仙歌

淒涼楚弄行客腸曾斷濤捲秋容暗淮甸去年時還是今日孤舟煙浪裏身與江云共逺

別來丹枕夢幾過滄洲皓月而今爲誰滿薄幸苦無端悞卻嬋娟有人在玉樓天半最不憤西風破帆來甚時節收拾望中心眼

金明春

寶歷延洪昌辰開泰崧嶽儲靈特異賢才並時間出盡一一驚人絕藝捧鄕書气格飄飄似閬苑神仙參差相繼縱【疑】子墨文章相如才調驟覺雷聲平地太守賔興當此際正瑞靄寒輕虛堂風細舞腰旋飛塵髣髴歌管遞淸聲嘹唳況相將桂籍榮登對酒面鱗紅何妨沈醉但管取明年宮花重戴共賞金明春意

內家嬌

綽約羣芳裏陽和意偏向一枝濃向南國驟驚動人奇艶未饒西洛百奔【奔疑卉字誤】千叢斬新弄曉來無比格半拆斷膓紅三月洞天又還疑是賦情楚客窺見墻東朱欄千徧倚生愁怕無計柰雨禁風別有瑞煙羃時與遮籠便縱使當日文忠品第趙昌摸寫難更形容應念故園桃李羞怨春工細想勞生等閒聚散冉冉輕似秋煙蓮心暗苦月意難圓神京去路三千當日風流有妖饒枕上軟媚尊前何計訪蓬仙斷腸中一葉暗川到而今追思往事柰向【向字疑何字誤】夢也難到奴邊自恨不如蘭燈通宵尙照伊眠恰道無緣被人勸休莫瞞天多應是前生負你今世使我償塡

佳人醉【元宵上太守】

月到樓臺第幾十里金虫成綴裊瑯玕爭罥綘毬起試新妝嬉春粉黛盈盈暗香結誰家穠李

擁緹騎簫鼓沸三市別指春風畫隼歸度鼇山影裏間紅翠揮觴不待逰人分袂悄朱簾十二

惜雙雙令【新添或云親筆在睦陂曽氏】

風外橘花香暗度飛絮綰殘春歸去醖造黃梅雨冷煙曉占橫塘路翠屏人在天低處夢斷行雲無處據此恨慿誰訴恁時卻倩危語

龍雲集卷十

欽定四庫全書

龍雲集卷十一

宋劉弇撰

表

代陳度支楚州謝上表二首

皇帝表

臣某言【云云】奉使章瀕百謫自甘扵中斥殿邦淮右一麾尙沐扵余榮釁積誅稽感深涕伏念臣起家虫篆仰祿斗筲粗安風雨之雞鳴恥曳泥塗之龜尾夤緣盛際冒昧亨途熙寧偶備於按臨永裕繼終於驅策然猶貪報不已爲謀果疏謂僚執之間勢亦不無於分契而司存所系法或容有於申陳不虞朋比之嫌卒撓簡書之畏橫干國憲煩速人言敢謂尙錄其十數年之勞姑付以二千石之任畀之符鑰開以洗湔此蓋伏遇皇帝陛下堯煦性仁湯存物恕微譴薄責以寛謬誤逺覽博照以盡幽防知臣本心非它冀臣後效有補臣敢不載惕舜幽之黜亟圖漢最之聞究竟朱愚布宣寛大𨿽人情各言其子不過愛之使生況祿養尙逮於親其爲得也孰厚乃情報稱九隕猶輕臣無任

太皇太后表

臣某言【云云】漙慱天慈初不遺於覆露翾飛物品曾未忍扵棄捐式寛明刑仍付劇郡捫膺知幸雪泣無從伏念臣吳防寒宗丘門末學昭代一命才比眾人白頭雙親惟仰寸祿一昨裕陵已事章滸分臺止存自信之朴忠弗計他時之咎譴果緣繆舉難逭煩言分當司敗之拘何有剖符之覬而況山陽故治淮浦名區生齒實繁賦輿惟錯闤闠牣魚鹽之積湖陂輸秔稻之饒足奉安輿以息疲力玆蓋伏遇太皇太后陛下揆材主箔軫物納隍徳邁無疆道存善貸體尙寛之典以作辟開自新之路以期人夫何生成亦使沾被臣敢不激昻後效懲創昨非惠綏編齊布諭條詔疲馬伏櫪未忘鞭防之加涸鮒問津姑丐斗升之活永言補報誓極糜捐臣無任

代賀平鬼章表二首

皇帝表

臣某言伏覩進奏院報狀稱熈河經略司八月十九日洮西安撫種誼等領兵禽獲西蕃大首領鬼章文武百僚拜表稱賀者戎索偏隅金行絕气舊惟函覆解网曾恃於湯寛晚乃陸梁搖蠆猥先【京本作同】於邾小廟堂湊前箸之略疆塲起屬鞬之思待之盡則【一作者】責之宜詳恩所加者義所當制理難置於度外虜自墮吾計中枚士箝馬【京本作防士差馬】以空虛鍜戈礪刃以乘囂怠【一作墯】紛鵝鸛而成列舞轒輼而佐攻豈止搴歙侯之旗更甚蹈烏丸之壘巢傾族帳頸系酋渠懽動防書快稱武弁【中謝】恭以皇帝陛下廣文遹駿纂禹圖洪體乾坤開闔以運機緘盡日月照臨以啟封略悅使而民忘其死徳至則威行如流視夷狄猶蟁蝱何有越其志者謂威武象震曜不得已而用之抜士於賁諸【印本作賁育】之倫命將以方虎之事敵歸指顧算若【一作入】神明蠢玆國紀之自幹至是刑書之就正羈致北闕已陳頡利之生俘廓淸西氛不復蚩尢之迷霧臣逺守郡印不獲稱慶闕庭臣無任

太皇太后表

臣某【云云同前】天生四夷難化以善武有七徳誰能去兵曾何附塞之遺羶頃有窺洮之小黠種才喙息地則彈丸謂蟻穴可以潰堤而螳臂方將拒轍唇齒外援當寧軫宵旰之憂蠆噬近邊乘障怵風塵之警乃眷西顧惟懷永圖兵十則圍人百其勇搴撓云之樓櫓傳起土之距闉累然凶酋如虎入柙藐是余醜同梟覆巢鎖之瑯當系以徽纆方四喧於虜獲舉一快於人聞恭以太皇太后陛下聖性右慈治功宅厚文武講修於積日正朔加被乎逺夷謂其幽間僻陋之難懷所以慰薦撫循者甚備三驅之前禽偶失兩端之首鼠輙窮𨿽枯荄自絕於天不資雨露使封豕無害於物何事罦罿累載逋誅一朝殄防迅如馳飈之隕霜葉赫若烈火之燎鴻毛諸蠻望風而景從它破膽而鳥徙無勞廣利繼出大宛之西將見呼韓別欵五原之下臣獲盛烈第切歡悰臣無任

代江西轉運副使謝上表二首

皇帝表

臣某言伏奉告命差權發遣江南西路轉運副使已於某月日到任訖輸將黽俛初乏他勞恩寵叨逾就徙鄰部薄深知懼局蹐靡容【中謝】伏念臣諸生起家孤宧陳力續鳬截鶴非其性命者弗爲刻舟守株徒以朴專而自信省闥昨塵於備數郡章繼遂於請行毫社一麾句吳再稔謂殿黜偶逃爲已幸而刺舉承乏亦何功況復星軺仍在江介接境舊俗尙驚雞犬之相聞問津故家益喜枌楡之在目聲情已過人食殆浮此蓋皇帝陛下平均邇遐崇長寛大使愚民皆諭上徳知前世尢重外官越自眾人付以十郡臣敢不稽六條而刺吏放九賦以經財振領提綱揚淸激濁𨿽其跛之難彊願效萬分如或犬馬之未先誓將九殞庶防罪悔以答生成臣無任

太皇太后表

臣某言【同前】數月乘軺始溫坐席一朝昜地亟奉兪音冒寵知慙捫膺載灼【中謝】伏念臣差池筮仕寒逺起家汩沒四朝侵尋五紀寡先後遊談之助止介愚朴陋之身出望外者居多眾瘝在去老境而無幾自幸郎潛敢意晚年連刺劇部按兩驛故鄕之便道得千里長江之上游使者之輶軒此來先人之廬若在風俗樂昜顧臣何功恩私稠重如臣已足此蓋太皇太后陛下母慈載育坤厚無疆求賢審官而勤勞每加鼓眾動化而中和斯尙略其駑短挽以事權臣敢不紏逖貪殘頒宣條教問民所疾苦阜時之財求【疑】越鳥巢南方便家而效職吳牛喘月敢憚事以包羞倘菅蒯未棄於絲麻庶涓埃少禆於淵嶽臣無任

謝賜元祐編敇表二首【代】

皇帝表

臣某言【云云】玉律金科一新於旣往乾開坤闔大布於無私方傳麗辟之成書俄拜自天之嘉賜寵靈曲逮愧負交深臣【中謝】恭以皇帝陛下畫像體堯泣辜視禹謂聖人陶鈞之上俗𨿽有成而司空城旦之書時亦不免凡震曜殺戮之取類皆節文科指之務明靡輕防鼻之噬膚止取漏鯨之疎网曾何逺守輙賚新編榮超故里之家藏戒切當年之座右臣敢不持循三尺祗惕五綦期終日以稽參偕庶邦而遵用於此得難犯昜避之意何啻書紳庶幾與遷善逺罪之民同歸按堵【臣】無任【云云】

太皇太后表

臣某言【云云】因革百王成此不刋之筆削重輕一世視猶難犯之江河方頒賚之有初顧競慙而靡措臣【中謝】伏以太皇太后陛下雷風驅號防轡禦時威克於愛之已有餘法救於禮之所不及爰命邇臣而潤色俾掲昭代之章程敢期金玉之新書曲逮江湖之外服臣舊慙懵昧偶忝承宣獲觀坦坦之漢條益小區區之鄭鑄敢不夙宵迪畏始末遵行杜黠吏之舞文曉細民之觸网寛科昜守逺殊末世之秋荼私室傳觀長對先王之象魏臣無任

謝賜元祐編勅表二首【代】

皇帝表

臣某言【云云】知因知革百王所以從宜世重世輕三典於焉疊用大布維新之聖憲例頒無補之守臣祗荷寵光伏深愧汗【中謝】伏以皇帝陛下干行剛健賁掲文明俯哀眾愚迪循大卞𨿽前王所恃著乎律必本於人情而上徳以寛服其民亦稽諸時變譬彼當更之琴瑟曉然難犯之江河其屬三千而該節文若數一二而得凡要遂孚有截玆謂不刋臣敢不練達章程訓齊品庶肅雷風之大號謹金玉之寛條尙俾愚民知欽哉惟卹之堯舜更期盛世幾措而不用之成康臣無任

太皇太后表

臣某言【云云】物極則情僞滋法遷而因革用屬此纂承之休運完然刋剟之新書凡厠邇僚類拜嘉賜寵靈逮已戰越交懷臣【中謝】伏以太皇太后陛下垂裕延洪寶慈善貸謂以殺止殺大率務在於勝殘而當更不更末世有至於生逺則天聖嘉祐之凖則揆度近則熈寧元丰之樽裁補苴出於人情之當然與彼天下而共守言律自微於破析甲庚咸得於後先臣敢不三復寛科五申舊俗遵簡則昜從之例類體疏而不漏之慈仁無廢紏防如得其情則勿喜庶期遷揉玆用不犯於有司臣無任

賀赦表二首【代洪帥熊伯通待制】

皇帝表

臣某言月日遞到赦書一道臣卽時當官吏軍民宣讀及散下管內縣鎭施行訖者天語粹溫睿慈淵博弭常寒之積冷開自新之坦塗凡在燭臨罔不歡躍【一作抃】臣【中謝】伏惟皇帝陛下重輕視世先後得天生而性堯舜之仁間則罪禹湯之已頃緣凝沍曲軫疲羸萬計緡錢澤先泉漏一朝溝瘠生若手援然猶慮弗獲之匹夫紓必歸之九死禮神【京本作賢】通貨弛【一作蠲】役寛租渙汗適契於水風解作盡亨於雷雨封錢何補於陋術退舎終愧於誠心豈若視民如傷與物更始帝王之務在簡方自側身天地之徳曰生已聞周物臣逺守郡印不獲稱慶闕庭謹奉表以聞臣無任

太皇太后表

臣某言【云云】應以實者其畏天至厚於仁者其卹民深方寒若以疚懷俄霈然而下澤欣愉所曁普率攸同臣【中謝】伏惟太皇太后陛下坤布廣生渙行大號際天窮日以撫六合泣辜觸【疑】网而哀眾愚屬飛霰之陰淫憫疲民之雕瘵始旣發大農之積晚猶寛士師之誅術小淖糜道殣頓還於生意恩逾肉骨囹扉更防於沈魂重陰掃而六沴消協气流而百嘉至𨿽患心【疑】盡其物願利有不言而好生洽於民心刑斯可措臣獲當宣布倍切悃悰謹奉表以聞臣無任

太皇太后表【代賀三後受冊表三首】

臣某言【云云】蓋聞厚徳載物者必本地道一視同仁者其惟母慈位號不崇則無以示成功之隆典禮不縟則無以章流澤之逺厥惟成命允屬熈朝凡在見聞靡不鼓舞臣【中謝】恭惟太皇太后陛下垂箔佑聖俔天發祥捲舒致一之坤元光大取中之離照固宜傳鏤玉牒增輝蘿圖追任姒以匹殊休軼馬鄧而擅丕懿張是不朽垂於無窮臣限以守藩不獲奔走稱慶闕庭無任瞻天望聖抃蹈激切之至

皇太后表

茂典威蕤閎休越軼增塗椒之懿鑠掲鏤玉之溫文自邇及遐式歡且抃【中謝】恭惟皇太后殿下儀坤作配開泰丁辰婦徳夙裕於兩宮母道遹隆於上聖不有懿表孰示貴髙赫然洪名焯彼彤史臣限以守藩不獲稱慶闕庭無任瞻天望聖激切知歸之至

皇太妃表

載展上儀式揚懿號凡在中外防不歌謳【中謝】伏惟皇太妃殿下肆助先朝篤生上聖誕姜嫄之彌月嗣太姒之徽音茍非邁景鑠於無前何以隆孝思於罔極厥惟茂典實副輿情臣限以守藩不獲奔走稱慶闕庭無任抃蹈激切之至

代謝移湖南表二首【京本作湖南上任表代人】

皇帝表

臣某言【云云】使指肅將方就除於江外綸言極下旋更役於湖南【京本作湘南】祗服寵靈淩兢官次【中謝】伏念臣親逢昭代自審孤忠諸生決科束髮從政𨿽讀書挾策無有過人而食蘗飲冰粗知行已曩緣寸進繼剖左符兩玷最書之員四剡侍臣之牘類皆適防初亦何功驥已逺而前駑雨方膏而施灌而況長沙劇部吳芮故區控百越以分封包九疑而奠壤洞有羈縻之獠俗野多鬭鬩之猺民嵗錯賦輿水稠饋餉厥稱臨按實系重輕豈容譾才獲拜嘉命此蓋伏遇皇帝陛下堯雍變俗湯恕緩人大明旣升取照或先於葵藿鴻造難報貴誠亦及於蕭茅在曲技之無他尙淵衷而必軫器其所使式此不聞臣敢不愚竭事先效收寄外布宣寛詔竊比周家誦志之撢人采摭俚言庶異漢世輶軒之使者冀因驅防誓極糜捐臣無任

太皇太后表

臣某言【云云】睿慈普博適加垂晚之小臣劇部愷康就付再持之嚴節衘命中灼捫膺退慙【中謝】伏念臣淮海寒宗西南久次就事無盤根錯節之敏遭時有建隼慿熊之榮五期向更兩課連最乾坤慶【疑】露艸木欣得於嘉生海嶽崇深【京本作淵崇】涓埃自顧而何力忽從郡紱輙式軺車存見吏民未溫章貢之席驅馳道路旋攺瀟湘之轅揣非據以難堪緣誤恩之曲逮玆蓋伏遇太皇太后陛下玩心垂箔寛物慿河擁日東桑增大不遺之末照回春北陸權輿自造之眾形寸長有聞一介必錄擢臣於疎逖之餘而矜曲藝委臣以浩煩之計而圖後功生成居多父母奚擇臣敢不訓諭徳意惠綏逺氓言從翼軫之故墟使知堯舜之在上仰期優假力究朱愚失諸東隅尙有桑楡之可勉托其初步願因跛鼈以求前補報之誠誓將九殞臣無任

龍雲集卷十一

欽定四庫全書

龍雲集卷十二

宋劉弇撰

啟

謝解啟

儒林吁俊敢冀於並逰士版鄕書遽登於上列初非自信中亦多兢竊以大道之在天下也莫適而非眞先王之用人羣也無自而不可茍惟善之以教要必求其所長旣有庠序學校之制作其材而使之新又因勸沮掄棄之法驅其後而爲之範經不專門而士多自得之眞趣學無異師而人致可勉之中材賢能繼踵以賓興豪傑望風而振起澤浸久而不竭功愈被而彌隆迨去聖愈逺而道徳裂於經術之不完異端並起而靡敝酣於人心之旣溺故家遺俗而失淵源之漸奇言異行而無誅禁之防膠墜緒於土梗之旣殘而甚者昧適時之大方擅多岐於軌轍之殊騁而孰不乖同歸之中道且道本一致歆向父子也而狃於同異之私蓋性非他求緩翟兄弟也而牽於呻吟之蔽款啟寡聞者往往而是離實學僞者人人有之抗嵗月於有限之終身費精神於無補之末用要之而無宿得焉而不精振古以還其失彌甚適遭上聖之撫防逺覧前世而紹隆去區區無用雕篆之空言收歷歷可觀聖賢之奧防張旣設之科而厭之以畢足之榮願溫已故之學而授之以不二之師傳上自京師則旣已置員下迨郡國則莫不有教時其三嵗之始取以一日之長遂使各以類求是用結登畿之綬將令由此途出無非收入彀之英固宜得不常有之偉人且以當未昜量之盛選如某也生而不恵少也多畸能無毫髮之足稱責有丘山之自累揣摩投防而不適世用薄曲謀生而動貽日憂鬻技以百金已意他時之必售吹劍者一吷曽何微韻之足聞獘衣塵垢者二十春大學鹽者五六載轉蓬無定一嚢飄泊之孤蹤畫狗非工數幅殫殘之緒業塵埃徒被冠履不完任性而已矣而駭之者指以爲恣肆俯仰狥俗笑言自若寄意而已矣而疾之者議以爲狂疏而又以一身當眾人風波之衝凡十載居有司繩墨之外自知命也其謂人何豈意三獻於楚邦尙鑑荊山之璞一過於伯樂遂空冀北之羣聲因髙而加隆矢遇風而彌迅爲儒魯國宜不止於一人論功平陽猶取先於諸將原其所自良亦有由玆蓋伏遇某官衡鑑至公菲葑博取𨿽有形而必度無下體之或遺凡有滯淹孰不振起熙如陽春而物被其賜者無隠約之間浩若溟渤而川受其助者無大小之殊故使孱庸之資得預甄升之數如某敢不奮曹沫刼齊之气薄償喪地之羞脫孟明謝晉之驂誓雪中流之憤少酬防志上答洪私過此以還未知所措

謝解魁啟

邯鄲故步失已彌年赤水遺珠得之此日遽超倫等載灼心顏竊以學將爲人仕貴得路兼籋云之敏者志何有於伏櫪資運海之擊者勢不存乎防搶在物則然其誰無意𨿽抱關不肯碌碌而載質蓋嘗皇皇經綸暫屈於壯圖翰墨決然於下策三府辟召漢士知名十上苦辛唐人相弔洪惟睿聖之吁俊參以聲律而張科舉司熟視其中程郡守力爲之勸駕一一之天球在東序紛紛之振鷺集西雝黃卷素心靑雲餘事謂爲獨抜冝屬兼該如某者懵昩性資濶疏人品事焉無所茍而已學也亦孰知其他越自丱年粗知筆气箕裘爰紹不意李公之復生頭角頗驚皆謂柳氏爲有子終南之仕塗徑𨿽捷少室之山人價徒髙無補蹉跎殆成落魄懲是取躓勉哉應書鼓胸中之气而僅盈積後來之薪則居上獨慚髙固之賈餘勇誰若票姚之再冠軍前抗第【疑】旌邈飛鳬舄伯兄仕路已捷先鳴季弟英躔仍陪逸駕遺恥就刷迷魂頓還眾口揶揄一朝粉澤董生之賦仕不遇初若可憐元亮之歌歸去來亦其自審敢意疊雙之巧遽成借一之功玆蓋伏遇某官采葑盛時推轂多士山玉移潤秋陽借輝道大而無所不容行中而歸則斯受遂令孱輒冒甄收某敢不冷汰智源剔抉學藪回春於律取敵以勍髙謝倦防聊鼓勇往不類雷門之鼓徒有虛聲庶爲陶壁之梭使知速化過此以往未知所裁

謝及第啟

試言無補方將求退於知難爲宰則多旋見兼收而待用冒寵滋甚循涯已逾國家恢百世光明盛大之隆名振五代凋弛決裂之墜緒永念求治洪惟作人士能自脫於顓防魯固之餘俗亦浸敝於放僻邪侈之習爰逮上聖更新逺圖剗去隋唐聲律無益之科雜用商周學校致養之法每當三嵗而下詔許以一經而應書參能於小已所以攬眾而無遺發問於臨時所以掩人之不備旣開之以胸臆激發之憤懣又稽之以精力【一作心性】探討之淵源以上則有弼諧輔相之任待豪傑爲異時必得之榮以下則有米鹽簿書之職拔淹滯爲終身不廢之漸爵祿方且四出巖穴爲之一空在異人則不俟乎聘招𨿽中材而猶足以成立蓽門圭竇之下無復平日之阨窮駟馬錦衣之徒類皆新進之榮耀末俗攺彌壯之觀故里駭更增之輝然大道之廢興也𨿽然【京本作要之】亦各有時而君子之出處也於此【京本作焉】可以無悔矯矯西山之霧豹競奮其潛寥寥在漢之鴻畢羅而下一勵壯節決爲顯塗靑雲指期而可躋白首轉食而何愧得之𨿽曰有道居者尢難其人如某者單平孤蹤齷齪下品生當太平【京本作平世】而初不廢學出自晚節而僅能知非浩博六經之津涯過目隨失紛綸百代之枝葉觸塗生疑師友謂之無堪父兄許其更進臲卼【京本作】萬狀萍蓬十秋行止非人而任天得失自是以聽命轅駒局促而更覺每下杜木擁腫而誰憐非材多兢彌劇於負芒克苦幾同於嘗膽抗塵容而走俗狀益厭薄逰登金門而上玉堂分絕榮望曩自計偕而入報偶同俊傑以並馳力旣不量分亦可料爛漫春花之九十豫指歸期間闗帝裏之三千初迷去路妄亦應敵敢圖成功豈意技每出而未窮气再鼓而滋奮奏名禮部偶處於下陳著籍宸庭復陳於中列初類怒鼃之見式僅同倦鳥之驚還豈惟遭遇之適然良由奬引以及此玆蓋伏遇某官仁於成物公以存心棄小瑕於追琢之中斂寸長於繩墨之外寒荄豫霑於膏澤殘隙亦被於容光借之樂善之片言成此育材之大助遂使鈆刀之割輙從尺蠖之信某敢不激懦志於夙昔喪沮之初收防效於蹉跎成就之後上酬君造次答已知過此以還未知所措

謝中宏詞啟

右弇啟防恩以弇宏詞入等減二年磨勘仍除前件官者功名爵祿常恐造物之忽人翰墨文章獨笑腐儒之左計初如大行孟門在前而驅跛鼈者責之【一無此字】以勝任忽若洞庭彭蠡方至而挹滄浪者濯之使徐【一無此字】淸徳則居多靦將安寄且漢家兼取以數路而唐人連中者八科名實辧故不使病主司途轍優故因以勸能者洪惟上聖之有作申以先朝之未行乃設詞塲【一作科】爰代制舉九品以【一作已】往則皆課密以俟一嵗之始則間聆風而趨凡砥名礪節之流盡提槧持鈆之手靡羞馮婦之搏虎切陋朱泙之屠龍大而經史之發揮近則祖宗之故實支離他學奚啻公孫數萬之詭辭尾冥搜間及虞初九百之小說表章序記之騰踏銘檄箴頌之葳蕤吮元和粃糠正始靑錢萬選有心者所同丹桂兩春所【京本作必】得者無幾要須刻燭倚馬之敏乃副當寧仄席之求如弇者麼麼賦材衰寒綴族含蓼食蘗屢更苦辛鏤冰畫脂殆少成就愚賈操金而無益於學枯魚銜索而所惜者時僶俛代耕夤緣筮仕州縣徒勞人耳豈出本心富貴吾自有之僅成虛語一昨引對天陛滯畱神州泛泛類水中之鳬累累如喪家之狗薪芻價髙而益憊田園蕪沒而將歸稍激懦衷猥偕羣俊夜中行獵誰識灞陵之將軍跨下期人半是淮陰之年少巨題鎭而萬牛回首私魄褫而六鶂退飛固自無奇僅能成綴些魂招楚暖律移鄒驚三【京本作經二】任於數【京本作】千里之餘收兩科於十七年之後寘諸首善之地賁以育材之榮亶其有由悸不自定玆蓋伏遇僕射相公斯民先覺【京本作知覺後亦同】吾道主張作股肱耳目而賡元首之明取飲食敎載而任大臣之事台光燭被不間蔀居鈞力陶成曽防窳器廟堂銷未形之患邦家立太平之基遂使孱愚亦歸甄采弇敢不防繹故學防防初心收之桑楡庶或未晚困於臲卼於焉取亨間懲五短之昜窮尙冀三餘之足用方君相有爲之日行或使之在犬馬欲報之情死而後已過此以往未知所裁下情無任感恩銜遇激切知歸之至

謝主文曰斯民先覺吾道主張權衡持一世之平水鑑得大形之正因其行事焉而行志取所恕己者而恕人和气每余有如靑春之在桃李公心備盡不以下體而棄菲葑遂使孱愚亦歸甄采

謝攺京官啟

右弇啟防恩授前件官者宵露時雨防汪濊於九天流萍系匏防泥塗於一日繇中士稍班於上士見逺臣所主者近臣腰間豈能無愧乎銅章墨綬之榮墀下不復自比於馬走牛醫【二本作牛醫馬走】之賤語大方之家則足以竊笑顧小已之得則未爲背馳如弇者孤根昜揺燥石難汗海運六月有心者所同君門九重無路而自達始也汨海縣沈冥之簿領旣而困學宮冷落之虀鹽疾風忽攪於靜枝故吾旋失於交臂肥頭厚面無噇【京本作童】相之可慿小黠大癡直窮鬼之未送涸鱗【京本作鮒】丐斗升之水飛鳥慳腹背之毛萬里一身四官六考猶幸比陶匏薦帝圜壇之右仍愧旅苞茅充庭方物之間置之儻來理或可必驚魂未定僅出選人之火坑俚語相傳重登布衣之桂籍玆蓋伏遇恩主運使大夫【印本無此六字】任恕不任察達已必達人和气居多有如靑春之在桃李公議所至不以下體而棄菲葑物取而爲低昻士卜而知榮謝惟善人能舉其類與大夫同升諸公弇敢不擺倦客之塵鞭駑馬之駕退俟盤錯收之桑楡底忠【京本作公】淸勤儉之節以踐所學之言杜茍且因循之私而宿自公之實亦有人民社稷往服乃官臂猶淮濟江河庶通諸海上酬洪覆次答卿云過此【云云】

謝運使度支舉京官啟

右某伏防運使度支舉某充京官任使者彌年竊食甘爲劵外之衰遲大吏【元本作使】拔材使應需頭之論列寵驚意表靦溢顏初竊以斯人固未昜知惟善爲能舉類情貌猶山川之異气俗有楚越之殊簮紳實繁淄澠奚辧冒昧而據則不惟賢否之淆混侵尋以久則亦系朝廷之重輕厥惟升沈正在甄別於是考諸平日之選調委以本路之監司大則鴻騫鶚瞵【京本作】而於此有聞小則櫛比鱗次而猶將自效茍應玆選是爲至公如某者斥鷃卑飛蒲盧晚肖學旣謀道則因以謀食仕非爲己則亦將爲人靑雲詎【京本作縱】入於壯圖白屋初驚於崛起儻來寸祿養指何啻於失肩妄意古人畫虎弗成而類狗昨緣濫中偶竊冷員懷哉朝暮之鹽疏矣方圓之鑿枘片言華衮得則實難中道病樗過者勿顧而又紛眼花而撫袠颯頭葆以驚簮靑春背我而不來藍綬羞人而無色疇憐骯髒自審支離豈意推褒之私忽被孱涼之品玆蓋伏遇運使度支及先內恕得戒遐遺借之餘光宛在鄰壁取彼下駟以充王閒某敢不惕是官箴攬玆俗駕拔泥塗而思勇往食冰蘗以起孤忠期報所知將畢余願此恩莫重猶巨鼇之戴三山他日有歸庶康匏之從九鼎過此以往未知所裁卑情無任荷恩銜遇激切知歸之至

謝王運判補發陳運使不該收使京官狀啟【京本題王作田】

右某伏防運判司封舉某充親民任使者數年邯鄲方笑壽陵之失故步一日赤水不意象防之得遺珠道將行其在於命歟物未有無因而至者曽何識防仍【京本作乃】在迂愚如某者汩自昭之明牽多駢之智矣獨鹽之官況塊然才筆墨【京本作硯】之生涯蒲盧祝形蛅蠹食眾謂獨冷以慙小知說詩無補於解頥眠畫或嗤於便腹子云患事彊著一書元亮浩歌就荒三徑昨緣故嵗之冒昧間辱大吏之品題施未報而嘆川功垂成而虧簣自審有非其據方恐轉而之它時哉適來天不終困亡弓楚國遑防餘人失馬塞翁竟成後福玆蓋伏遇運判司封提衡公道用枻恕心變寒谷於再春還些魂於舊榦謂鷯枝甚穩昜置則不若使安而雞肋故防棄去而有如可惜張之欲無觖其望挽之欲皆得所歸某敢不勇往孤忠繕完末學勤晚報於羈靮凜初節於冰霜問津云潢揮手塵黠【京本作轄】燕葵兔麥久得春風而動揺馬勃牛溲尙幸醫師之收蓄過此以往未知所裁

謝田運判舉京官啟

右某伏防運判朝散舉某充京官親民任使者婆娑卒嵗類紅蟻戴粒而逰饘粥勞生慙羣蛛執象而食正應置吾分於自爾何有處人情之必爭而況摩肩率號於遺材推轂初難於大吏於此褒拔宜爲寵榮如某者系本平沈姿非秀舉畫脂鏤冰而窘材質含蓼食蘗以嘗苦辛世情炎涼分甘卼臲以處困客眼靑白時與儲胥而得憎蕭衰兩毛蕪沒三徑面諛之人至比之拙者皮相之士或過而笑之加以充員無補於師傅牽課殆成於書癖荊州髀肉坐失流年漢上柳圍晚驚合抱顧玆天幸豈卽人謀玆蓋伏遇運判朝散性恕發中鑑明洞末以人報國惟吏便民方其刺舉於十州初不低昻於一物過齒簮舄猥加丘山決濡轍之西波揮泛弦之南弄某敢不防防故智掇拾壯圖脫身帖耳之駑回首腥膓之防嚇獘精黃卷凜節淸冰初九防茅以彚徵自幸難遭之卯翼丈夫蓋棺而事定庶收有補之涓塵過此以還防識攸措下情無任荷恩銜遇激切知歸之至

謝運判吳朝散發攺官狀啟

跧迹學宮久已知其必棄飛章宸陛今乃出於適遭在揣分則未安顧塞責而何有竊以欲簉華顯莫先事爲一則聲聞騰踏超乎如驥足之不羈一則志尙豪爽卓乎如錐端之立見官粟蔑聞於冒食吏課時應於可書苟就仕者皆出此徒【京本作途】則在上者亦昜爲力若夫藐是孤宦置諸散員給使則不過下兵環坐而止有蠧簡一樂初慙於孟氏獨冷更甚於廣文地實使然理宜憊甚脫或有取是誠何功如某者衡泌勞生縑緗晚晤少也廹更侵之貧病仕而嘗必起之風波著書叢殘正可束諸幾閣之上得性眞率雅宜置於丘壑之中然猶秋潦愧盈夏畦知病雲雨了忘於翻覆鑿枘姑聴於方圓謂廢興命也豈嘗在人而出處人也蓋亦有命審此以決疾之反多矢人惟恐其不傷擠者又從而下石拳奇齒晚未還假道之虞羽翮風髙每怯退飛之宋敢圖推挽轍被孱涼玆蓋伏遇運判朝散扶轂熙辰褰裳公道評外舊傳於月旦胸次獨擅於陽秋育周雅之莪而能使在陵徵羲昜之茅而更聞連茹曲逮寒畯亟爲先容繇是收已棄之斷而別傳靑黃寛不掩之瑕而猥加追琢迷魂弗些而還幹幽谷未律而先春某敢不驤意經郛惕躬政檢借色續貂之狗尾還淳終雅之鄭聲期振纓緌益窺霄漢不意公孫東閤之遇度越軰流庶因豫子國士之知力思報稱過此以往未知所裁卑情無任荷恩銜遇激切知歸之至

龍雲集卷十二

欽定四庫全書

龍雲集卷十三

宋劉弇撰

啟

代賀僕射呂晦叔啟【京本作狀無代字】

右某伏審祗膺中檢進督西臺邁韋平奕葉之華撥房杜分聮之右伏惟慶慰竊以嘏元化奮登顯庸寄眞宰於掌握之罏錘攝要津於呼吸之闗鍵表表有丈夫之格業紛紛系天下之安危自非可人曷應玆選恭惟某官昴精瑞漢嵩鎭符周甚矣壺遂之深中居然安世之黙識竹帛三朝之事業芝蘭十紀之門庭帝方欽念於股肱人皆想見其風采果回睿曯亟簉【京本作造】臺躔熊軾隼旟曩久更於劇部【京本作郡】鳯池雞木今復見於故家然而陰陽有待於節宣民兵更資於綏撫內則澄淸百吏外則羈制兩陲若濟巨川旣審象而登傅說坐鎭雅俗請拭目以觀謝安某夙荷曲全頃緣外補感風雲之際防初倍常情庶蒲柳之蕭衰預霑膏澤第深爵賀尙阻鳬趨【云云】

代劉漕賀文潞公啟【寛夫】

右某伏審祗膺制命就起師臣急賢於君大有爲之時圖任於官不必備之始邇遐均快宗社增安伏惟慶慰竊以闗理亂者其惟軍本休戚者莫如國平則和之使協章乃明而欲宣厥有重權莫昜元老恭惟某官昴精播粹崧鎭儲休公忠一身先後四世大戒有二而命義何擇達尊惟三而齒徳居多日者辟穀飬良畋熊契尙林泉笑傲暫輟赤松之逰黼繡神綏再撫渭川之駕風雲盛旦簡冊前徽裵度系當世之安危較春秋則甚逺孔光稱本朝之俊乂方器業則蔑如曽未若擁日東桑拱星北極絕百僚而揆禮優五日而造朝力開經國之壯猷徐下蘇民之膏澤有欲爲王畱者初防出晝之行無以我公歸兮徒切居東之望某頃操嚴節出布寛恩瞰闊典之葳蕤欣防生之灑濯踉蹌賀廈空慙短羽之褷防瓴甓播材願附洪鈞之坱圠

代熊帥伯通謝司馬溫公啟

西淸十稔久塵禁掖之華南服一麾偶遂需頭之請土冒黃而有社竹剖左以將符望溢寵初材防寄外職在頒宣條詔至則存見吏民惟江右雅稱浩壤而鐘陵實爲都防控甌越【一作閩】而奠壤直牛斗以分躔中外棊布者殆十萬家逺近株連者餘一千里今玆役弛嵗輸之布法更日之醝桑楡舒【京本作輸】故老之暉饁餉走疲羸之嗛寖希獄訟更起慈祥薫然樂郊宛在鄰境敢意衰遲之晚節猥防寛假之休恩玆蓋伏遇某官匠物以春揆材【京本作事】如鑑事君無非道者使人亦必器之掃積於一吷之餘回已安於九鼎之重謝安之起眞有意於蒼生魏相所行要必稽於故事顧令疲薾亦預挽推伏望借之涵濡須以嵗月摭韋丹遺愛而觀其撫字想孺子髙風而俾之激昻他日自期不作陶鎔之長物廬相望庶安桑梓之餘生

代賀李公擇遷戶部尙書啟

右某伏審擢能天陛峻秩民曹宣力帝念於股肱賦命國資於喉舌在周則兼司防之職而視察【一作髙視】於唐則撫常伯之聨而薦揚橐絢紫荷次鄰臺象駢來異數大愜輿情伏惟某官惟嶽儲靈自天播粹諸公無以右者天子居然器之軒昻白筆之孤標騰踔凹螭之穏步屬者驟膺宸奬進督邦成賜衣𨿽識於元紘升殿共榮於善果生齒以上皆書版於是亦足有爲富貴於我如浮雲惟公可以無愧若某者防嘈短韻朴下才誤防半面之知猥當一道之寄賀雀適欣於成廈疲馬徒於戀軒慶抃交深悃悰曷旣

代回賀蘇舎人啟【子由】

右某伏審黼扆尙文綸闈煥寵𨿽曰本朝之故事實惟賢者之得君伏惟慶慰竊以侍從之班一時盛選文字之職歷世難能必有雄深雅健之才卓爾不羈然後討論潤色之地處之無愧旁驅巽號上直星垣追古盛典揭諸光明則倬乎云漢之麗髙天諭上徳意歸之溫厚則熙如陽春之回品物忠義之所加也尙足以感零涕之悍卒華藻之所振也或至於悚閣筆之同僚體古人風有如傅昭號大手筆有如李嶠王勮則立成五冊徐浩則兼掌兩宮用方逺猷尙有遺恨恭惟某官英躔間气冊府髙流夔卨厚躬農黃許國剛柔素志而無所吐茹堅白一節而莫能燐緇當世士大夫久矣慕其風流在人賢不肖皆能道其姓字文章雄放如造父駕騏驥而取道辧議灑落如神禹排淮泗而傾東平日著書蓋嘗弗論揚雄班固而下少年發防不意復見晁錯董生之徒果然簮紱之通津忽視鈞衡於頃步敢圖謙挹辱賜品題憐晼晚於物外之餘齡慰寂寞於天涯之孤宦撫躬有寄沒齒知榮應龍翔而雲霧從方幸聖賢之相值大廈成而燕雀賀庶同民物之交欣

代謝政府啟

江城假守蓋承雅俗之久安計局除書忽自中天而下逮力綿寄迫寵溢愧盈竊以盛世惟任是圖外臺所系尢重或興利除以順民欲或揚淸激濁以肅官聨獄訟特【一作時】賴於反平貫粒盛盈於輸入且治劇一道必責成眾材而某孤愚寡儔迂闊自效列郡之防嘗玷兩書從臣之章亟聞四剡俄拜成命使臨列封然而章瀕未究於譾材楚甸輙更於初服疇溫坐席載跋徵韉【京本作覊】不淹旬時言就事役民俗龎固土風淳和玆蓋伏遇某官鱗翼攀援菲葑采掇還贄逺侔於姬旦開閤更甚於平津臺末輝光自有及微之燭鈞中造化悉成播物之仁力致孱涼偶霑優渥夫何冒昧適當君相材官之秋庶幾始終不負朝廷寛卹之意【京本無君相朝廷四字】

賀呂司空啟

冊布內朝秩隆空土解廟堂之庶務專軍國之要機伏惟慶慰恭惟某官昴星播粹崧鎭炳靈公忠一身先後四聖智勇仁而成治則一徳爵齒而兼有其三裴度系當世之安危孔光號本朝之俊乂𨿽功成名遂亟辭龜組之榮然業鉅事叢未釋冕旒之眷式正面槐之峻載加公衮之華二日一至於都堂一月三赴於經席呂望之畋來渭水舊副師瞻周公之老在京師終懷王室曽是慶門之盛事並爲熙世之元勲某猥以防生獲觀闕典踉蹌賀廈空慙短羽之防褷瓴甓播材願附大鈞之坱圠

賀範右揆啟

光奉制書進持宰柄伏惟慶慰恭惟某官簮紳間气宗杜元工局量淹宏聲猷藹茂竹帛四朝之事業芝蘭數紀之門庭江左衣冠半居王謝西京文物防盛韋平爰丁舜旦之重華適契尹躬之一徳增重潭潭之府聨輝兩兩之星笑談雍容足以謀王體而斷國論樞軸運動足以熈帝載而亮天工朝方耆徳之是資人謂太平之復見躋俗夏子抗身臯夔此其成功宜不淹日某賀深燕雀禮邈巾防撫名器而識勲庸觀風雲而知感防已聞審象初深若濟之旁求願比在鈞庶托猶泥之瑣質

賀某右丞啟

伏審光膺綸命進貳柄司忽從六曹俄正四輔伏惟慶慰恭惟某官粹全業履腷臆忠嘉備古今難到之完名究天人未該之極摯薛宣平日早聞數器之能兼伊尹素心常恥一夫之不獲屢更中外之寄獨結聖神之知果副僉言亟隆寵數居曳履鳴玉之地陪攀龍附鳳之防民指不日之治安士得斯時之矜式某頃緣孱朽獲備按防黃扉尙阻於鳬趨丹慊第深於雀賀敷陳曷旣踴躍知歸

賀右丞啟

伏審肅奉制冊亟躋柄司伏惟慶慰恭惟某官六徳惇宗千齡感防憂國白首抗身靑雲挺特公忠𨿽彊有力而不憚慷慨論列無賢不肖而皆知帝念厥庸人謂必相一昨宵形傳夣世急曹隨臺烏之朝夕未賒池鳳之羽儀斯就坯冶一新之雅俗障隄百廢之末流不意熈辰復見此日而某幸叨陶鑄陪阻巾防應龍翔而雲霧從親逢盛際大廈成而燕雀賀庶托餘生

賀黃右丞【安中】啟

伏審袛膺帝訓進貳國鈞伏惟慶慰恭惟某官表著髙流經綸茂器學問兼富早有絕人之才科第連收逺出多士之右一昨動中臺之夜色拂靈豸之冠塵寵膺便蕃聨升宥密落落靑雲之事業侃侃黃閣之訏謨抗身臯防躋俗夏子【京本作躋蹤伊旦】式副望霖之眾願別收勒【京本作安】鼎之壯圖而某觀感雲龍叢歡燕雀將以考古今得材之盛莫如誦中和布政之詩敢獻丹衷庶同愚眾【京本云考古今得材之盛莫如正人誦中和布政之詩庶同愚眾】

代運判賀左氶一啟

伏審茂膺中檢進轄左臺朝廷之勢益尊民物之情胥悅伏惟慶慰恭惟某官簮紳間气宗祏元世懷開濟之事功眾識始終之忠赤頃持白筆涇渭一判於正邪晚步黃扉彞鼎繼收於勲業然而物論未愜帝眷益隆薦昜三騶中居四輔十載臯防之雅志一時邴魏之休聲行見益登顯庸就正元宰更動臺躔之夜色別滿槐庭之晚陰某言貳漕符阻攀鈞戺巾防𨿽邈鎔鑄知歸元首明而股肱良適遘千齡之防大廈成而燕雀賀第深防物之誠

代賀除僕射啟

右某伏審肅奉綸言進司鼎鉉伏惟慶慰恭惟某官簮紳間气社稷宗工忠每有餘乃心在於王室物或失所若已納諸溝中生也篤於自誠眾皆謂其必相果符物色亟允僉兪轍迹所環動植咸遂由是當世不意周召之復生益使斯民知有堯舜之在上坯冶更新之美俗旂常有待之元勲而某螽躍徒深鳬趨莫遂𨿽無堪之質何補曲成庶未泯之餘齡長觀盛際

賀孫中丞啟【京本作狀】

右某伏審光膺顯命進擢中臺伏惟慶慰恭惟某官一徳惇宗千齡感防以天下任結人主知激昻公忠沮金石而彌勁慷慨論列凜毛髮以生風果副簡求亟司彈劾未擊方秋之鷹隼已空當路之豺狼上思韓臯之紫宸人畏沈約之白簡紉補名教障隄澆譌佇聞制麻行卽臺衮宜有未防之藥石益進危言庶因不朽之鼎彞別紀成績

賀彭狀元除中書舎人啟

右某伏審光膺綸制峻直紫垣伏惟歡慶恭以某官學奧天人識該今昔羣書縱讀俱下數行盛年決科獨取第一舊想烏臺之風尙晚更軺傳之光華況是贊書之榮尢爲法從之選命兼東裏地切西淸非體要不足以擅蜀相之周至丁寧非辭華不足以追漢人之深厚爾雅宛若成章之云漢間則驅號於雷風𨿽五色雜判以名官然歷代皆寶而爲訓果聞時傑亟副庭僉黒頭三公此爲階漸靑錢學士宜愧騰軒某初阻鳬趨深螽躍登崇良畯方觀盛世之急材聚防精神竊幸賢人之得路

賀中書侍郎啟

右某伏審肅奉明緍進升西掖伏惟慶慰恭惟某官謀經天縡望藹民瞻許國以方寸之赤心得君於始終之白首揚歷內外雍容事功比丁舜政之重華適契尹躬之一徳扶輪初日使物取中回律方春與時更始入夜而臺符動色分聨而鼎餗增安厥惟隆平冝在朝暮而某賀深燕雀禮邈巾防撫名器而識勲庸觀風雲而知感防行聞審象更深若濟之旁求願比在鈞庶托猶泥之質

賀中書侍郎啟

右某伏審肅奉制麻進司省掖伏惟慶慰恭惟某官簮紳間气社稷宗工有古人風號大手筆十年鵷鷺之綴未始枉尋一日鳯凰之池忽在平步眷言樞近果屬老成任獻替敷奏以輔吾君兼討論潤色以率其屬地逼翻階之紅藥人榮揮翰之紫宸伏望重防要津俯慰輿願更傍依光之日月亟持造物之鈞鎔而某螽躍初深鳬趨尙邈方幸商周之灝噩再覩熙辰行聞舜禹之都兪別疇茂采

賀中書舎人彭公啟

右某伏審茂膺中制進陟西臺伏惟慶慰竊以王言譬諸絲綸天常爲之筆舌周分內史尢重贊書漢號右曹特先文士晉則重【當作董】安於之善名命楚則觀射父之能訓辭自非望超稠人才掩夐古則何以髙躋靑雲之步俯吟紅藥之堦恭惟某官簮紱淸流經綸茂器奮騰科級驚人奚翅於一鳴灑落辭源防潤更逾於九里實與名而適副學將仕以兼優方急代言旋聞儤直踐靑之闥彌覺地崇窺紫防之垣如在天上數寸之管足以澤當世五花之判足以輩昔人是爲儒者之亟榮行當天下之大任方深頌詠猥辱牋題弗遂鳬趨第勤螽躍

賀李左丞出鎭河陽啟

右某伏審懇辭機柄榮展藩麾釋四輔之班聨擁三城之節制伏惟慶慰恭惟某官學周貫變識際浩茫文章宗師社稷輕重𨿽便蕃異數契此壯圖而沖漠髙懷悠然勇退未正商巖之律亟有參墟之行汲長孺臥治淮陽徒迷淸禁公子牟心存魏闕宛在重湖曽未若靑雲不系於去畱虛槖獨全於張翕臨土厚水深之雅俗聨車馳轂擊之近畿脫屣黃扉息肩畫隼方冥中外於一致自識功名之兩全某往荷坯埏最深踴躍謂如公者閱天下之事居多不淹時焉副蒼生之望重起

代賀謝梅孔二學士啟

伏審給尙書之筆初驚對語之鏘洋登道家之山旋被褒恩之渙渥多士矜式一時輝光伏惟慶慰恭惟某官秀舉絕塵沈思詣極學覩聖奧經爲儒宗咳唾之餘貴甚珠玉文章所在炯如日星輔臣初急於名聞天子尙嗟其見晚果緣洽博亟簉淸華將見承明禁廬大啟亨嘉之漸羽陵蠹簡悉成是正之傳益步靑雲別吟紅藥敢圖謙借曲逮緘題好與禮以兼稠感將慙而並集朱明式屆福履冀綏展挹方賖頌言曷旣

代上江西湖南按察察院啟

右某向以薄躬猥當殊眄袁臨汝柱舟於謝尙才取長哦徐孺子解榻於陳蕃初緣夙望曽未若邈爾微傾蓋之故恵然出賞音之知求之可人正自難事伏惟某官沈機叩寂淸韻捎微暫辭治府之故烏亟耀使衣之孤繡掃獘章貢則新爭歲律滲澤瀟湘而和滿春風藥瘡疲羸肉骨滯瀾襟照慝當路之材黨悉空鄂渚抜材脫頴之錐端立見要津殆由此始公論孰曰不然況在孱涼更深祈向病樗當道曽勞匠石之觀旁頑石化羊行俟金華之叱起

龍雲集卷十三

欽定四庫全書

龍雲集卷十四

宋劉弇撰

啟

謝發運張龍圖舉太學博士啟

右某伏防發運龍圖舉某充太學愽士者需章亟上申以古人特達至到之知黌舎傳驚指爲儒者發揚光大之漸舉浮情外愧溢顏初竊以盛世所先博士其選矩範後學羽儀眾經爰自秦漢張官以來蓋承孔孟絕學之後秩比六百石員才數十人玆號上庠之防非徒他職之比大則天人之精祲能識小則師友之淵源可知蓍蔡今昔之危疑黼藻皇王之憲度公孫仲舒也或牧豕下帷以卒其業稚圭朱防也亦解頥折角以成其名江公則世謂詩宗張慿則【元作蓋】人稱理窟流略𨿽逺聲容若存是爲淸塗何有非據如某者蠹蟫末智技鼠短能從田偶脫於白丁規糈殆成於倦客進旣弗能而退或【京本作又】未可上則不足而下則【京本作或】有餘一昨謝海邑之沈迷丐主司之披拂兩殫防【京本作窘】步四躡髙躔翩然澤國之行屍此學宮之責揣摩從事僅知戴聖之四興教育非工徒愧孟軻之一樂而又身與病防齒將衰臨痟嬰肺絡以戰枯秋入防毛而化緑再期涖止百謫樊然間則自尢拱以待斥它日絕交之中散每取深憎當年獨冷之廣文分迷初局豈徒孱誤辱推褒玆蓋伏遇發運龍圖連茹熙辰推轂末路羿彀借【京本作謝】中央之所舜陶移苦窳之資有味其言豫爲之地恥臧文之蔽恵同公叔之升僎遂使平生漂泊之餘亦預當塗考察之獻某敢不夙宵迪檢新故刓精去其所性之不存期於自信而後已孰謂澗溪沼沚之品【京本作水】或補薦羞庶因胸脇腹背之毛終成羽翮過此以往未知所裁卑情無任荷恩銜遇激切知歸之至

謝運判王司封舉大學博士啟

右某伏防運判司封舉某充大學博士任使者排淸漳【一作淸瘴】之屙非岐扁之砭劑則無以起綿惙取太行之道非良樂之銜勒則無以絕阻修然病客常見困於折肱【京本作服】之家駔駿每興悲於按圖之市以方論薦寧復懸殊惜哉公道之寂寥甚矣仕圖之旁午詭時者右膏粱而左寒畯逐迹者崇勢利而羞賤貧同鮑叔知管仲者其誰若臧文蔽展禽者皆是自非報吾君而以士因是人之必求水鑑九流蘭荃十步觀所主以至於爲主舉爾知而闕其不知訿弗奪於朋邪歆艷靡牽於流俗則何以有功推轂無愧徵茅如某者學海盤渦英躔末駕讀書皆輪扁竊笑之糟粕得祿才曽參及親之釡鐘往從例試【京本作吏試】之選員偶寘僅完之膠舎訓說自效介愚弗移不知者謂我何求無常者以儒爲戲開懷見誠磊落胸次任眞者如此而或不免於浸潤膚受寡儔少與屏棄外物【京本作物求】畏事者如此而或見病於蘧蒢戚施嵗晼晚而景淹畱神怵迫而思紆鬰貌先悴以收渥發迎憂而送華孰憐江滸之戲麋姑聴衛人之煬竈敢希題品爰被孱庸旣剡之以粹純溫潤之章又挽之以發揚光大之漸玆蓋伏遇運判司封山玉移潤秋陽借輝軒軒吾道之主張炯炯此心之明白使扶盧直鎛無有於廢材而治繲播精亦得以攘臂有所謂公無私者必本之賢不肖焉某敢不撰念【京本作志】淸冰撫躬害馬低昻物變吮聖眞抽白簡以寄崦嵫哦靑衿而慨城闕且華陰之土拭劍已防塵【京本作沈】蹤而海客之槎到天庶非虛覯過此以往未知所裁卑情無任云云

代李令謝舉升擢啟

得邑海壖竊食浸聞於冒昧論材宸陛飛章忽預於鐫評賜越溢以驟加愧茫洋而交集且古之設官也以當職爲務而縣之有令也蓋得人尢難委之或輕獘亦隨至厥惟西門子賤之旣往間以中牟洛陽之嗣興長才比肩健吏方駕卓爾擅故家余【京本作遺】俗之美休然有君子長者之風敏手運於擾擾之末流利刃防於恢恢之餘地防遜修而爭訟息篤實長而薄惡消仁興未冠之童暴革不羈之獸煙火相臨【京本作鄰】之郊而無犬吠之警麻麥微步之逕而有雉馴之娛洪惟我朝尢愼玆選或給札於遣行之日以諭其意或榜詔於視治之地以要其能桑楡舒樂嵗之暉灌漑禆時雨之潤罷庸不振者至俟之以黜責而去不旋踵彊果自效者或防之倥傯而起如奮毛朝躋墨綬之下陳夕駭朱轓之華觀𨿽由三嵗之綿歷亦有一昔之階緣自非物論奄歸官箴彌惕平日去偸脫苛簡之累大吏加特達至到之知則何以上當薦延坐俟驅防如某者侏儒散質樗櫟下材偶緣世及之私遂獵俸余之養視營營而若喪期效一官嵗冉冉而不畱行逾二紀乏剸劇撥煩之敏貽包羞屍素之譏綆以深汲而亟窮爝或小明而鮮繼士元驥足孰敢自名言偃牛刀初不知措效顰無補失伍幾多方虞瘝曠之徹聞豈意奬憐之誤及貂不足而續狗尾雅旣終而奏鄭聲玆蓋伏遇某官格物以公不以私事君以人不以已泰茅引類鄒律敷和成裘無間於貂蟬構廈弗遺於椐楔急其小善被之先容某敢不亹亹率循兢兢迪畏孰謂修途之步更托其初庶幾順風之呼卒因於勢過此以往未知所裁

代回廣州蔣待制啟

伏審光奉渥恩進聨法從伏惟慶慰竊以儒臣妙選延閣淸班宸翰粲於奎鉤寶構矗於天漢稽故事以張局緣美名而命官舊稱華塗最重昭代厥拜嘉寵莫先髙流恭以某官識際幾初學臻聖處筆端泛灑如合膚寸於防山襟韻曠夷能吞八九於云夢五車經目以殆盡三第比嵗而連收暫歷烏臺梟鸞自判晚更龍節貫粒取盈一昨輟局淮壖偃藩嶺服方詩書而謀元帥俄尊爼以折遐衝妖巢殄覆以無邊秋柝寂寥而不警嵗才一閱績已四聞𨿽望之意在本朝尙紆民寄而薛宣身兼數器素結主知果副推褒亟躋嚴近正應不測之大用宜亦可料於此行首沐衝私過騰柔翰永言銘篆交迫悃悰

回廣州蔣待制啟

伏審祗奉明緡榮升內閣伏惟慶慰竊以儒臣之選待制乃達官禦書所蔵寶文爲近事上仿龍圖天章之號至比金馬玉堂之防文物相望於百年將相此出者大半自非擅天下譽結人主知則何以騖【疑】厲昌辰雍容法從恭以某官學臻聖閫望藹朝紳智其存物之所爲厚也有功而不徳椽筆馳騁連防三科軺車光華薦更數路霜臺舊傾於風采澤國晚最於輸將頃者加直禁廬出藩南服殄披猖之妖黨奪气魄於裔蠻徼柝夜沈海瀾秋宴龔遂之出爲渤海固欲安之汲黯之臥治淮陽今君召矣果躋淸切俾究將明以是知公論所歸斯可爲大用之驗某阻趨旌棨竊快風雲曲踴玆多誦言曷旣

代賀發運朝請啟

右某伏審祗膺明陟榮總計權伏惟慶慰恭惟某官器幹淹詳聲猷藹茂柬天子之眷知爲有舊閱生民之利疚爲已多西指陜郊劇部方新於泥檢南還淮服故吏重識於芝眉光華六路之提封絡繹萬艘之轉餉隆最佇成於入奏淸班別副於寵陞某幸以材猥居屬部悵鳬趨之尙阻起螽躍以居深式屆髙秋冀精視履

代起居李公擇

竊伏臺符薦更嵗籥名弗通於紹介迹初逺於門墻恭以某官雅量鎭浮沈謀詣極翺翔闥靑雲何啻於二十年酣【疑】泳眾家蔵書殆逾於數萬卷力張忠膽以許國加有愛心之在人方且階次於民曹行見指期於鈞席某屬當嚴緫居竊隆休未申伏閫之私苐結防云之想嵗陰玆宴治府方遙尙覬保綏式符倚注

代與文龍圖啟

欽風有自展敬無從跂墻仞之崇隆覺魂爽之飛越恭以某官蓍蔡王度箕裘相家藹茂聲猷髙出近古慷慨忠義度越眾人翹然廊廟之材焯是圖書之府行膺睿柬早正鈞除下副輿情力張元化某因循嵗月飄泊江湖未申伏閫之私徒結防云之想微和式屆尙冀節宣

賀範發運啟

伏審肅將使指緫制邦儲六路盡入於提封雙節載華於初命伏惟慶慰恭以某官臯稷帝世韋平相門朝推气尙之激昻眾識事爲之開濟果膺乃眷亟有此除劉晏資半菽之饒韓華條屯田之利用方盛際宜愧後功流馬木牛更衍萬倉之紅粟鸞坡鳯墄別回一日之靑雲某承乏江幹竊輝淮服悵鳬趨之莫遂苐山仰以交深

問潁昌府曽資政啟

緬邈東南猥將使指侵尋嵗月阻奉臺規跂墻仞之崇隆覺魂幹之飛越恭惟某官星躔符彩嶽鎭炳靈經國壯猷蓋嘗羞比於管宴傳家盛業不復多謝於韋平頃輟煩機寢更外補𨿽古諸侯之任暫屈於逺圖而舉天下之情猶欲其再相想符夣肖亟處師瞻庶期蒲柳之衰姿亦齒鈞鎔之故物春容晼晚邦政靖嘉尙冀遵頤倍叢多祉

回李兌先輩啟

伏審發防廣庭彯纓初仕伏惟慶慰國家張闡文物登崇俊髦旣有學校以閱成材又卽山林而起潛徳萃珍羣於振鷺符利見於飛龍自非器茂經綸識該貫變則何以奮靑雲於初步償素志於當年恭惟某人翰墨髙流縑緗積學楩楠杞梓久擅卿材珪璧琮璜果登國器不待抱玉之三獻而遽有驚人之一鳴敢圖曲借於衝私輙辱先紆之盛禮敷陳曷旣篆刻居深

回程安行先輩啟

伏審發【下同李兌至於飛龍】自非下筆不休干云直上則何以奮鏘洋之大對收翕赫之壯圖恭惟某人貫變通材經綸茂器當年鄕曲已試仲容之靑雲今日姓名果慶郤詵之丹桂行防穩步別擅要津敢圖曲借於衝私輙逮先紆之盛禮文陳曷旣篆刻斯深

回李介經明行修啟

伏審發防廣庭彯纓初仕伏惟慶慰國家張闡文物登崇俊髦豈惟塲屋之選以盡人材亦有艸澤之求以慰民望鶴書式覩於四出蕙帳至爲之一空自非究六學愽大之指歸揭終身粹完之時守則何以激揚頽俗奮發通津恭以某人學茂經綸識窮貫變竹箭之美舊擅東南月旦之評素髙鄕裏興如豪傑之不待論與秀造而並升一時輝光多士矜式敢謂衝私之曲借輙辱柔翰之先紆篆刻徒深文陳曷旣

代回張建昌啟

伏審光奉宸綸亟還朝籍伏惟慶慰恭以某官淸規格物逺器適時奮揚昌辰綿歷膴仕出使兩路間裕九年之儲守邦一麾坐周千里之賜共惜云衢之鎩翼果聞天陛之飛書大人初得於困亨北叟竟成於後福要津始此公論翕然方竊抃於騫翔輙先紆於繕染永懷謙借第切銘藏【云云】

回知府黃待制啟

伏審茂膺中制就昜雄藩慰安逺民快愜輿望恭惟某官朝閨華貫學海髙流厚重鎭當世之浮公忠得古人之粹再期江夏懷不挽之鄧侯千里豫章得方來之杜母適幸親於臺範輙先枉於幐音眷將兼隆篆銘斯極式臨煩溽尙冀遵頤

問趙給事啟

伏自仳違臺範更昜嵗華大廈將成燕雀知賀靑天莫覩雲霧徒披第揺向往之心旌居竊沖融之徳防恭惟某官學躬貫變識洞洪防頃以將明之材亟當封駮之選任當世之所不次心古人之所至難行因闈式正鈞席某輸將逺外覯對差池冀愼歊煩以極榮寵

賀新提防朝散啟

伏審光奉兪恩就更使領伏惟慶慰恭以某官淹通翰局藹茂聲猷平生以忠義自持所至而民物受賜果從郡寄爰督冶司數路撫封發賢人之蘊未究一朝聮事而拙者之幸固多行挹標規劇深棲倚

謝鼎州知郡朝散啟

伏審言就剛辰朅臨劇郡辱先紆之榮訊認載抑之衝私恭以某官風力敏彊事爲開爽𨿽伏熊之軾暫屈一方而解牛之刀初有餘地佇聴袴襦之歌暮別符綸綍之發中未卜披承第深企竦

代賀傳漕啟【轉提刑】

伏審茂膺中詔就昜行臺伏惟慶慰恭惟某官腷臆嘉猷激昻膴仕屢試煩使連收防聲嚴節暫持雅俗早新於吳防除書適至和气先滿於章瀕二千石而下竦聞其風數十城之廣行受其賜某繆先驅防辱契交承知卽遂於瞻凝徒載深於歡踴【京本作歡躍】

代劉漕回興國軍朱朝請啟

伏審輙去懷於北鷁反初服於南麾入境承流涓辰就事悵揺悰之未控恍柔翰以先披好與禮稠感將愧集恭惟某官慧機敏給智局淹通勇往事功力開經濟風流十郡暫虛行步之幨帷恵愛一方重識班春之畫隼尙鬰輿論行需寵褒涼序式中珍頤是冀

回知軍內翰啟

嚴密省垣官才曠免浩煩計局恩輙誤防撥【京本作撰】期適及於剛辰貽奬亟飛於柔翰好先鈴閤【京本作閣】榮動幨帷伏惟某官翰墨髙流簮紳華貫雞香故在西淸十稔【京本作載】之舊遊熊軾暫更南服一時之茂最公論猶鬰寵躋可期方忭懌以裝懷第瞻凝而寫睇朱明式屆福履冝綏

賀正狀【與吉州吳守】

伏以律鳯宣和星龍還次新百常於周闕標七始於漢歌恭惟知郡朝請絢彩南翚凝姿東箭水薤夙資於政檢袴襦久洽於民謡下車以來奏課連最玆肇臨於上日冝叢向於神祺某畱綴學宮阻陪壽斚第幸維桑之芘更深俾艾之祈欣願交中文陳曷旣下情無任激切祝頌之至

賀冬狀

伏以天統符正陽明應渙鑿衝冰於沍谷回愛日於髙躔伏惟知郡朝散肅括風猷淹通器局殿邦樂愷子俗慈祥𨿽迎刃全牛尙淹嵗晚而班春畫隼豫動物和正應福祿有歸是爲神明所勞而某簮紳忝契桑梓寄齡邈爾一觴初未償於展慶篤玆多祜徒有禱於適今下情【云云】

謝升擢啟

朅來海角寖邈使麾每深桑梓之恭徒積簡書之畏望南云而結想便甚渴饑悵西園之防從如限天壤忽兮嵗月之云邁移時竿牘之不修永言曠稽孰任誅譴重念不肖初非賈生王褒之爽防【一作快】閣下每有河南蜀郡之奬憐略其單平抗以閎大濫吹曲矜於奏技覆醬亦許其成書攬轉蓬於衝颷而致爬搔瞰營蟻於漏壞而加培擁北海笑傲客緣滿座而見收荊州風流士以一識而爲快厥惟孱陋敢廢淩兢伏惟閣下泰宇鎭浮隆名簿隠換郎曹之淸秩控江表之上流理萬井於指顧之間運千里於談笑之暇修防遜而息嚚訟長篤實而淸宿姦早聞來暮之歌尙屈行春之蓋市燕之骨冝不負於修塗假虞之珍行見反於內府水陸空曠鈴齋靜深伏冀寢餗倍加神爽

賀提刑轉官啟【代】

伏審光奉渥恩榮躋顯秩攝郎曹而髙紹快輿議以增輝伏惟慶慰恭惟某官肅括風稜淹通器局蓍蔡王度箕裘相家照慝載湛於瀾襟申滯殆空於狴戶果從綿歷式副甄升前賀揺懷方遡髙遙【疑】之嚴節駢來異數行占別召之追鋒

回謝知府熊待制啟【代】

漕員將事粗獲於涓辰使規望塵每深於注想悵圓函之未控況疾置以先披好與禮稠感將愧集伏惟某官飛龍簮渚撫駕蓬山任當世之所不爲心古人之未嘗到一麾鄰壤不殊晝錦之榮千里聞風已極歌襦之慶快容聲之方邇戢慶抃以徒深冒涉之餘妥綏是冀

回知郡賀上啟【代】

漕事適將官期亟赴交承伊始抽削未遑豈遐置之弗忘顧柔縢之先及綢繆盛禮想見於髙懷煥爛英文曲形於外奬仰惟鄭重苐切感銘行理劇煩冀承葆練

回謝知郡啟【代】

省曹承乏猥厠淸流江右觀風輙持嚴節方且永懷於標矩豈期亟布於緘縢伏惟某官學涉淹通幹能彊濟光華數路之命柬自上心警戒卞【京本作千】篇之詩播在人口行遘匿犀之表佇傾揮麈之談畏玆隆珍尙覬頤養

回通判啟

逺持龍節出布寛恩上直鬥牛猥當煩使適涓辰而就事辱流問以前期藹然聲容賁在緗縹篆懷斯極染牘奚殫邈是披風勉哉視履

龍雲集卷十四

欽定四庫全書

龍雲集卷十五

宋劉弇撰

書

上曽子固先生書

先生閣下厥今推文章選鋒擅天下能事者誰乎徴諸學士大夫必曰曽公其人也使學士大夫類能知閣下所爲則弇萬萬無可言者於此焉徒曰曽公文章擅天下而初不究知其精微則弇𨿽欲不言得乎哉蓋世皆科舉輩徒知閤下之能文而獨不知閣下所以能文者非徒能文正在能變耳使舉近而忘逺摭故而不其新方將脂轄東引而未始收迹西踐則窮矣尙安得爲完文乎顧以爲能知閣下之文要必無昜弇者請捃摭其一二試妄商焉【京本有庶字】必有合也文章之難也【京本無也字】從古則然𨿽有博者莫能該也則處此有一道焉變是已自朴散以來誰非從事乎文者其間重見沓出𨿽列屋兼兩猶不能旣其實然其大約有四曰經曰史曰詩曰騷而諸子蓋不預也則亦不離乎變而已經之作也使讀詩者如無書讀書者如無昜其讀禮春秋也亦然豈惟句讀而已其取名布義也亦然禹貢載禹治水北䢐東漸計往返無慮數萬里足所投【京本作接】者幾所身所嘗者幾事而首尾才千餘言焉及丘明之傳經也件爲編年而侈幾數百倍焉遷之爲紀傳世家書表則又倍焉其後有班範晉陽秋魏略之類則又倍焉不害其爲史也詩之約也一言而已曰肇禋已而三言曰盧重鋂已而至於五言曰贈之以芍藥甚者如誰知烏之雌雄乃有六言而由漢閱唐又有七言焉不害其爲詩也離騷之文則固異乎招魂矣招魂之文則固異乎大招矣於流而爲揚馬之麗賦【八字京本作九歌九辯】則亦無適而不異經也史也詩也騷也其每變乃如此昔之人徜徉不根宜莫如莊周至其卒收之也乃有天下篇焉賈生之書如陳政事一篇其刼束世故僅如卑卑之申韓及讀懷沙悲鵩至欲防堯孔之外犍而直將以此世與夫未始有極者逰也夫是之謂善變此殆韓愈所謂惟陳言之務去陸機所謂怵他人之我先者歟二漢而下獨唐元和長慶間文章號有前代气骨何則知變而然也如李翺皇甫湜輩尙恨有所未盡下是則虫讙鳥聒過耳已泯【京本作隨盡】蓋無以議爲也韓子之文如六龍解騑放【京本作落一作著】足千里而逸气彌勁眞物外之絕羈也柳子厚之文如蒲牢叩鯨鐘驍壺躍俊矢壯偉防發初不畱賞而喜爲愀愴淒淚之辭殆騷人之裔比【一作民】乎李翺之文如鼎出汾陰鼓遷岐陽鬰有古气而所乏者韻味皇甫湜之文如層崖束湍翔霆破柱當之者駭矣而略無韶潤【京本作韻】呂溫之文如蘭榱桂橑質非不美正恐不爲杞梓家所錄劉禹錫之文如剔柯棘林還相影發而獨欠茂密權徳輿之文如靜女莊士能自檢儆無媒介則躓矣若閣下之文則廓乎其能周乎其能明斂乎其若有所待乎其似不可攬而取也挑【京本作抗】之以果而不失於鋭駕【京本作踔】之以逸而不至於放聳之以嚴而不傷於介振之以冷汰而不過乎絜和平淡泊而非直紆余委靡也湣惻怨悱而非直騷條感發也蓋自六經已還諸史【京本作子】百氏下至山經地誌浮屠老子之書與夫翰林子墨之文章在閤下貫穿略盡矣至於長哦短篇尺簡寸札音期灑落率有妙趣藻丰【京本作典】而證博意滋出而義愈暢眞博大者之言也語其形似則如白玉田種種【京本作觸處】渾璞如靑翰客而有秀舉【京本作峯】如天驥局影筋理防灑如喬松弄之眞率徑盡如炙髁【當作輠】聨環之運而不窮也如疾搜者之扼態脰而絕防臏也如鋸齒錯列初若齟齬而卒乎其相承也如荀生之辧車輞叔向之別勞薪昜牙之判淄澠而不可以非道入也嗟夫是其爲曽公之文歟此弇所以有見乎閣下者也弇渉世不韻往者孰謂閣下不以過疏乎已者見略而正用過譽乎人者見取因一介行李之間北走京師亟欲防置門下使與賢子弟遊故𨿽弇亦以爲他日之願望誠有在於是者不可以無償也冒不測之汝漢走千餘里之襄陽於斯時也去入謁之艱無門屏之伺一朝而足迹接焉顧不幸哉脫或泯黙自同乎眾人則閣下當誰與進者謹因借手次一二具之錄耶棄耶惟命是聴入冒臺嚴俯伏待罪不宣弇再拜

上曽子宣樞密書

樞密中大閣下熙寧之治光華至今要是君相萬世一遇明效決非偶然也開乾闔坤上追唐虞三代下睥睨不可有加之後世造出法度有如吾神考加惻恆至到【京本作懇惻至意】刷滌滯廢惟新逺圖不揺奪於異意浮議也取先後孔孟動符淵衷而後已廟謨國計有如吾王荊公於斯時也進受知天子旁連茹宰相步趨玉除出入承明與鳴玉曳履者號一時任事大臣不過二三人而閣下居一焉士亦有前慮卻顧尊主庇民如賈生之陳政事劉向之輸忠赤者乎求之無有則必曰曽公嘗建明某事矣天子以爲能宰相以爲便已而效之民也果然士亦有論列上則侃侃誾誾如嚴助之通籍吾丘壽王之方略輻湊者乎求之無有則必曰曽公嘗可否某事矣天子莫之昜諌官禦史弗能奪已而效之民也果然大率肇事商功之臣類皆峭刻深中流入於詭智而薄恩如閣下所至則恕心用焉得君每專則視吾言之亟入惟所迎合而已如閤下所至則公道存【京本作出】焉由此觀之閤下信乎其無負於熙寧君相矣及夫時運而事遷論者曽不顧成效何若至出私智追悼前日有爲大臣並與先朝不刋之令甲【京本作典】而竊議之無復忌憚夫聖心賢迹炯若懸象王氏之學不待較而可知也而攻焉者不啻晨霾宿祲之蝕【京本作曀】淸明而一時薄俗子又皆諱治其學方閤下與大丞相親更其間屢折數推【京本作挫】曽不少貶猶玉火而銅燥濕扶持固防十有餘年【二本下有以至今日四字】誰者能之如閣下信乎其無負於熙寧君相矣今者仁聖在上幸恢復先帝偉迹【京夲作系】加恵於天下甚厚始擢用二三大臣而閣下又居一焉夫今日之君相則前日之君相也觀防通爲有素視成效爲不誣且閣下旣能無負於熙寧則其肯茍且於紹聖乎意者天子非盡用閣下所長驅一世乎仁壽其勢不止則西樞殆溫席地而東府行爲得志之秋矣某也敢以爲賀焉某生廬陵薄城【疑】才與不鏤自雕者異文學吏事取眾人銖兩之效未能逺過則已不足自列矣至於區區之家世伶俜蕭衰才取具而已獨何足爲左右之浼耶故皆略之而未暇言焉顧以謂閣下徳望髙一時素心期古人昔者𨿽不得而親炙之然念之殆不置食頃凡二十年於玆今則與霜吞之顚毛黃口之稚子並編爲淸世幸民受閣下賜矣則在某似有所加損【京本作然在某似未見有所加損】誠願一日徙席而當崇崛顧盻皆靑春咳唾若【京本作率】霖雨則如某之不肖亦鈞上之一泥冶中之一礦耳其亦幸而爲幹將鏌耶不幸而播形於瓴甋之間皆未可知則凡爲是區區之入謁者知將不逃乎必然之陶鑄也夫著造化不到處手惟王公大人能之舊所爲古律歌詩並雜文粗可以借手者件如別編謹以當野芹羊棗與所謂菖蒲菹者亦安敢以爲果投閣下嗜好也今夫貴人之倦客也必遮列甚肅而肉【二本作內】每有餘糞除之人拙而守閽典謁辧慧而工於是爲之說曰遮列甚肅則喜自尊大廚肉每有餘則急頤養而怠應酬糞除之人拙則轍迹益加希守閽典謁辧慧而工則長於拒閉而士不得通若夫喜客者則反是必坐席數敝而將命者更贊疊唱矣士之馬不櫪而偵伺者疲於致命矣於是又爲之說曰坐席數敝客展敬居多也將命者更贊疊唱接引益力也士之馬不櫪在道眾也偵伺者疲於奔【京本作致】命赴焉者恐後也嗟夫此盛世事也以某今日之所見閤下則有焉其過人逺矣且任大臣責計安宗社所不足者非富貴也人而已矣故曰上臣事君以人願閣下之終之也於其卒也復爲客說以獻干冒鈞嚴俯伏待罪不宣某再拜

上許左丞書【衝元】

尙書左丞閣下士不自重而浮沈低昻於時也久矣士不自重則名昜污浮沈低昻於時則所入弗擇名昜污故世不知我貴所入弗擇故迹未加親而疏之者隨至夫以昜污之名投弗擇之所入以不貴之我當隨至之疏者夫如是則浮沈低昻於時果何益於不自重之士乎甚矣戰國之不競也士一切薄惡自視僅如愆餱之細民而所至之國與髐然揚中之矢也奚擇齊之君朝迎一人焉則魯之士暮而趨楚之主夕重一士焉則趙之客旦而至儀傾秦覆樓緩蘇代陳軫犀首之徒至蝕輪禿脛而不悔謂身累數印爲尊榮躡屩擔簦爲能事甚者至有彈劍鋏以媒車魚貴雞口而笑牛後不亦【少一字】羞而可憐哉亦可以少已矣而揖洗割肉持箒相門穿履而行雪中遺風至漢猶在也此曹幸而無所遇合萬一有所遇合功業之卑劣可無疑者而名稱亦隨手埃滅矣某至士之啙窳疵賤者家江西生與願受一防而爲氓者齒方就學也人已笑其塊獨寡與蝸【京本作蛙】跧而螬蟄及得一官比眾人已爲防後而嗜拙之癖日加於前髙門華屋望而過之者凡幾所一時貴防有弗合未嘗乞憐幹寵者凡幾人然自以爲庶幾矣而達不侈於窮得不償其所失道悠而車邅風髙而鶂遲於是鄕閭詬病其前士友相與往還者惇迫其後至有比之觭人而曽不知某之中心不獨取士不自重而浮沈低昻於時者爲戒凡若此其拘拘者固將有待夫適我願望者聊一出也閣下道究乎變常名薄乎天淵一日較藝取天下第一猶承蜩者之掇以至揚歷中外薦更事爲若乃東府之崇崛千栱百楹居在半天者於此一再入矣且主上回睿眷加天奬不過二三大臣而閣下與居一焉此亦鳯之儀韶麒之擾囿出瑞吾宋多士爭睹以爲快而天下延首跂踵相須太平之秋也某敢不移守株鍥劍之愚於旣往賫振衣彈冠之志於適今乎故其防寒鄕激懦幡然攺圖方自閣下始伏望誘而進之使頗【京本作得】通姓字公卿間庶幾效跛蹇下乘蹣跚而逰乎經途九軌也舊所爲古律歌詩雜文合一通竊自比於折楊黃華下俚之曲謹持以爲臺席摯不以混凂而替其甄采幸甚不宣某再拜

上葉舎人致逺書

太史舎人閣下伯樂逸馬於碣石之間裏之人有得之者綱而歸之夫裏之人常日所熟皆緩肉駑筋得志蹊隧間馬耳亦何嘗見良馬於是櫪之桑落藩籬之墟轅駒磑牝【京本作牡】負稇揭橐之乘與夫三羸五駑跛驢駏驉生死同價之毛物輩而淆焉者以百數秣以腐稭飲以塗潦饑飽之不時也蚊防之相與緣撲也馬自知失職始仰而悲俯而踉蹌若有大負他馬時有侵之者而不校也一日气血茀揚憤臆外張抔壤掣韁若伺若亡眾馬以爲徒戲而不知志在千里也方將弭耳摩頸防嚶而狎焉則拗怒卻立若不可犯噴沬一睨而馬之疾顚者五突羣敗面而亡者七跛驢駏驉之屬辟昜遷延禠魄奪气羞不敢仰視自是眾馬失據蹄族大擾未逾年里人之馬無故而耗者過半他日其子試取而乘之則若曳電長子傷焉中子跌焉少子眙驚呼而逃焉幾不得脫里人大恚絡吻絆蹄抶而斥之舎南之近坰晨風暮日生意慘淡烏鳶羣啅而過之尾鬛焦禿榻耳眵目塵蝕其瘡痍未幾而馬之僅存者才囊骨之皮與敗楂束枿無辧防有柴車牛鐸坎鼓而過者馬不知以爲和鸞也於是嚼絡裂絆鼓鬃揚鬛頸【京本作頓】踵赴節長鳴造之【二本作天】若將就服取道召呼風雲而顧影自憐者里人熟視曰嘻是不祥產也殆遺吾殃且吾絆之絡之抶之斥之日逺其水艸之甘而夕去庌廠之華韀勒之弗加服乘者收視而弗問自以爲長謝其曹而踣殆有日矣而猶若是戒其子斥之益力於是伯樂聞之自姑余之西裹糧褰裳重趼迹逸馬之所在而趨焉見之而泣曰天乎使汝至此極也是亦我有罪焉顧其役贖之百金防蘭湯十斛而浴之食以麥穱加以剪剔搔爬其垢而起其瘡痍退而謂里人曰夫蘭筋飄灑膝本起如團麯紫艷溢目口中出紅光尾肖云慧【京本作恵疑當作篲】耳侔挿竹齒平而汗溝深長求之吾馬不爽其一此數者天下馬材而非國馬材也是馬也不馳之昆侖之丘而顧紲之桑落之下不芻以靑玉飲以白澗而敗薦黃潦日防其咽服且乘者非造父韓哀而授【二本作擾】鞚於愚弄之弱子一時曹偶非白兔晨鳬八駿之苗裔而相與居者跛驢駏驉羸薾下乘則是馬安得不睨夫適然長鳴亦見志耳驟得不祥之名斥而弗禦亦已甚矣至絡吻絆足馬則猶吾馬也而體加矣窘辱於不知馬者之手亦已甚矣於是四方之憐馬者不責里人而咎伯樂之不蚤贖也今閣下文章問學道徳之粹完固一時聞人則亦士之伯樂也有人於此其坎嵼【京本作蹇剝】更百故出泥塗殆有甚於若馬者至其所負亦不馬譲然進不俟姑余之趨退不費百金之贖閣下似可坐而得也其亦有意於玆乎不然誠恐世之知馬者一日爭先取去則在閣下不過比之唐肆獨不傷駔儈心遺圉人無窮恨乎不宣

上陸農師書

給事閣下昔孫仲謀因天時投人隙奄長江而有之號君天下三分之一則豪防卓詭之臣時則有若陸遜實就厥緒西殄荊楚北撓曹休【京本作操】蹶劉備夷陵卒死白帝遜功居多抗斥閹宦預事防吳皓後必俘晉審而有徴締交羊祜敵境妥綏時比之華元子反君子長者之風有足尙者曰機曰云焯克紹續楊駭【當作京本同】聞之而爭辟張華見之而心醉又其文章瑰瑋遒縱騫踔防出似不從人間來故曰平吳之役利在二陸其皖皖使人愛慕如此然自遜數世皆吳人吳人至今語門第者類歸陸氏何則吳中气象比他處最號勝絕層巖防壑穹岑飛嶝阜陸之陂陀鳥道樵林之掛空大者騰薄小者縈帯錯者棊布防者指攢飛煙蒙霧云日之沖融相與蔽吞翕霍於朝暮之明晦而重湖灑其陰大江截其隅楩楠杞梓豫章之宿幹幹霄撓云不夭斧斤其餘則鷸翠翚翟設飾之饒篠簜瑯玕雚蒲魚鹽髹漆之充仭無外求者中有玉室璿臺霞標赤城天牖之虛明石橋之嵌絕應眞之所往還仙靈羽客之所【京本所字作相與】窟宅而上下也故天臺四明鴈蕩稽山與夫洞庭松竹山水之稱以此冠天下人之生乎其間者气鐘淑靈質應粹淸往往如古人所謂【京本無此五字】與防稽之竹箭疊爭東南之美從漢以來間有人矣然卒未有能輩陸氏之盛者由是言之彼機云而上其眞三吳之望士而陸氏者又他族之望姓歟時更千年鮮復繼者亟躡髙蹈淩倒景而絕䢐鑣不意復見於今日之閣下也閤下才與古人比肩學與六經表裏防足要津適丁休明慰彼人望正自有素迎縷而析羣惑攝衽而就事功自孔孟沒千有餘載中間不幸酣於冗猥不根之傳注揉以雜駮自私之諸子而聖伏神䢐日益無攷承學之士譬虫蝕木不知皮外更自有味於是王荊公始以粹完絕世之學解剝頑陰揭之明光而閣下從而嗣焉於是學者知有宗師矣辯傾而天潢飛書成而都紙翔其所該涉蓋自山經地誌牛醫馬式齊諧急就渾天周髀與夫稗官之說翰林子墨之文章無不略具其所發明𨿽尺簡寸札有足以契道者正使機云輩復生未有能以彼昜此者也然論其世如此其逺而表表特立如此其驗則閣下者其眞無負陸氏乎以弇之不肖𨿽不足以追探本始而助張萬一竊伏下風之日久矣顧無以籍手敢操是說以獻閣下其何以進退之干冒臺嚴俯伏待罪不宣

上張天覺學士書

運使學士熙寧之治至今藹茂赫烜丕丕逼古爲盛世中俊偉顧何以得此天子聖而人材用也廟堂之上朝奏暮下居者講蠱飭起解緩來者激幹霄之气奮薾云之便九列三事之人雝雝穆穆人主儲精法宮虛當寧俯前旒皇皇爲若急材而未已者於斯時也明目張膽論列慷慨求如賈生之右諸老淸閒之隙智略輻湊求如壽王之器天子意未必盡爾則亦奚啻牛毛麟角之相懸耶一日執事拂衣起西蜀身槐簡緑綬則一官爲至疏逺無出力者相與佽助而先後之則一時爲尢孤立及夫吐胸中之寄攄弔古之情瞷然自平進中曽不閱嵗履歷淸驤騫風雲如布武康衢虛徐方洋【京本作夷悠】指日言邁無不可者故熙寧間得君如執事冝不多有淵源六經旁貫百氏則董生向歆之博古也膚寸筆端勢軋萬鈞捲濤收瀾末力猶壯則退之子厚之懷鈆提槧也櫽括訛繆水鏡人物了無不應其實則子將之月旦孟堅之九等也於是天下殷然知有張公矣𨿽然此自執事當然耳若夫明白空洞磊砢軒豁豪髮細故胸中不畱蓋通人之格物豪傑特起者之迎受而不拒旣得之多又取焉不勤則意造物者其眞執事私也禮不妄說人某也嘗獨患古所謂大臣者或失則褊中或失則詐諼或失則躓而弗通或失則絿柔濡忍褊中故忌而寡容彼田武安則然詐諼故語漫而效爽彼朱博則然躓而弗通故剛愎懟恚亦無所不至彼汲長孺則然絿柔濡忍故撓折猥釀無益世故彼貢薛韋匡則然此曹顧未嘗知有大體皆府憂患而宅迫者也曷足爲執事取哉故某之有意乎執事是誠在其天然者人情見淵而思濯望箑而懷淸風與至人居者灑然不知鄙吝之心去伏惟昭代之矩矱後進之領袖宿舂委屨無趨燕走越之費其擁篲而躐前旌也宛在桑梓之近墟則爲某者顧不幸哉若乃浮之量陂挽之靈臺特不過空執事方寸許地耳某之來似非悠悠衮衮者其將何以教之不宣某載拜

龍雲集卷十五

欽定四庫全書

龍雲集卷十六

宋劉弇撰

書

上呂觀文吉甫書

判府觀文正議閣下文章功業似是兩塗不獨到焉者難正亦兼之者罕矣古所謂豪傑特起者某皆班班可見功業太平在武人而窮愁憔悴不遇於時者乃肯畱意文章焉擅文章者一切守柔持謹處事浮脆揣機決疑倉卒徊徨至無復作起其气者進功業者感慨自喜闊略細故類皆不暇屈折文字間甚者殆如斵輪者之竊笑糟粕也而又偶然成就於變故之臨時者常在功業難習慣於喜好之一日者莫如文章是則某也兩塗之說猶信詩曰左之左之君子冝之右之右之君子有之荀卿曰大儒之效此則兩塗之說不復用矣就今日求之非閣下誰乎淵乎其精深乎其光明搴華擷英萃宿根柢六經之羽翼孟揚之粉澤諸子百家之獨轡而先鞭者故爲論說爲訓解爲記傳爲歌詩爲表章誥命皆本末忠義師友造化非昔人區區翰墨輩到也故某意閣下文章如此訂正議論如灼蓍布而得前知事爲之圗譬如腐肉齒利劍而成敗立決一日乘邊障揣敵情宛是樽爼間折衝枕席上度師此而𨿽老於兵間者有不能加豈直誦左傳略皆上口暗與孫吳法合者同日語耶天子嘗付以北門今又起而西矣敵墮吾計中勢則當然故某意閣下功業如此某昧陋奮於寒宗芘賴一官身世坎譬猶卑枝撓幹擢本弗厚復托宿磽陵塉壤之上霜侵雨剝僅有生意至於文章皆昔嘗從事於斯者姑置不論乃若所謂功業𨿽未敢庶防間亦妄有意焉而不幸冗防刼之憂患怵之米鹽簿書朱墨符移之騷屑又從而蠧蝕之是以若此其汩沒不知年往而徳憊也方閣下揚大斾取道神都也而某適在焉將卜一遇於不待更僕之頃而縷縷之私未知所以進退前卻切自億【元作隱】度以爲世之三尺童子皆能道呂公之賢而某也又嘗有意乎呂公之爲人矣曠世一時方自投足而獨得何俟而不望下風耶夫居盛寒近釋重堂之狐裘而退營市人之薪芻非人情也舊所爲古律歌詩並雜文裒掇之近是謹以當不腆芹塊而自副焉伏望閣下之教之也浮舟而絕海者驚蛟魚之衝洞鴻沸渭與波濤相出沒首尾失所向背死生之變立至於此有不測土圭不考渾儀而東西南北辧則晝占日景夜指斗極之效也英莖韶夏薦上帝饗祖考堂上之聲【聲元本作鳴球琴瑟】與夫鏞笙磬管合發並奏五聲十二律齺然不亂者考之中聲也如閣下則某之日星中聲也望之久矣辱一言焉幸甚不宣

上中書侍郎李邦直書

中書侍郎閣下制舉之設也信是科目家一時難能事業多識彊記契古而驗今要必身更數百萬言中迎受其入而外成誦於口若囊物待用在焉者隨索必得如是而後可以責問學之富呼吸睥睨文成而章就如風雨立至利劍之不畱行猶以爲拙若是而後可以責才之縱橫自有此科以來問學富而才縱橫者殆不可勝計然卒所以累是人者必才與問學也且其百家眾說之浩汗與夫廋匿猥釀之名數間見互出務一切多知之拘移其前而博溺其後則去取者難爲精而依據者昜爲泛一日問焉而以言則往往牽於气數之終篇奪於西薄之短晷於是惇迫遑遽之私見而雜擾不根之說用及其旣得也又皆狃成效而陋通規笑來軫而恬故轍科目者【一作家】大率如此晁董公孫之在漢也僅免斯累然學焉而不契其用用焉而不切其材則亦豈盡能如一時區區防中語耶至唐人主寵數則有加矣而人材益下居昜浮簡元稹迹不如其心劉蕡歷詆閹官無益唐室之紛紜而僧孺宗閔之徒至快私忿排斥宰相卒成牛李鉤黨此數子蓋通人之巨擘閣下之附贅懸疣耳某竊窺閣下藩籬【京本作垣】畦町有日矣殆皆不然昔在英宗始親防材於庭而閣下承問之初卽自比第五倫之遇光武則有爲之志已可見矣旣而思湧翰動轉旋開闔以寸管任萬鈞斥吏而農且商者逮漢儒傅防災異非是裁抑奢汰卒之勇怯不相當圖天下之患於未形見推大吾宋明聖繼出季孟視周漢而輿僕命晉魏此宰相之槐簡緑綬諌官禦史之直未【疑】柱後惠文者之事也而閣下曾未以爲能焉及夫搢紳熈寧視艸元丰契夙志於物功變場屋乎王除【疑作塗】以至更元祐起紹聖獨成一家固已轥轢西漢作者而功業之在人方將與防臯周召疊駕而前矣竊以謂無負制舉惟閣下爲然某最造物之薄鐘而嗇與者讀書業文期古人似不徒用土梗糟粕至於聖賢分際與其心之精防間獨窺見其一二防有愜適至忘寢與食而不知日月之不貸也秩九品祿上農夫比更十有七年而僅脫堦墀斂板之賤間獨念在元丰時誤中有司程式幸得待罪庠序任教育事出沒經史間以爲可長無負吾志及故步一失則轉側﨑嶇方且指西蜀奔走萬里外得牂牁夜郎故時旁近地名不在謫籍而身逺適一行作縣卽與中朝並遊者缺飄然引去爲逺地之蒙伊誰之過也且去壅而疏蔽有如閣下門墻在焉而曾不以貴賤疎戚限進退前卻則某也接武下士妄獨幹慁典謁規台光下燭爲逺行慰正其時也夫誦王公大人盛徳不爲謟進而列其私不爲瀆反復煩言不入焉不爲懟則顧誠心所向如何耳凡此皆某得而借口者乃若其借手則有篋匱下俚存焉舊所爲古律歌詩雜文等比次之近是謹摯諸下執事其不防於鼓之持布與豕白而薦遼東者乎顧某誠則至矣閣下亦將何以教之不宣

上章僕射子厚書

僕射相公閣下自有生民以來天下未嘗無宰相居焉者防何人成就之者防何事計其大不計其細問其人不問其取充位而已一日得志澤朝下而暮滲漉變夭閼之民爲期頤耋艾至不旋踵宰相事業大率如此臯防稷契之擅美於典謨也自是開辟中一時稀闊盛事譬八駿圖之在人間止可想見其風采不能人人駕齧膝驂乘旦則與伊傅周召之徒姑置而不論直論其三代已還每況而愈下焉者可也世之言名宰相不過曰漢則蕭曹邴魏唐則房杜姚宋然此數子豈盡造化罏錘手耶豈盡無毫髮遺恨耶夫以生平刀筆之末而直當坐而論道之責已不勝任矣烏在其爲蕭曹使其君峭刻任術而日入於羞稱之霸者烏在其爲邴魏貞觀之風不追三代一時禮樂無聞焉房杜不得爲無過天災流行而課捕蝗之民矜垂死之智以欺生張說與夫有直聲無破賊才則姚宋不爲無咎又況出乎其時者風雨未必盡時若三辰未必盡軌道兵革未必盡偃寢人才未必盡班敍而四夷未必盡率俾則此數子者直漢唐宰相之防耳槪之以前世盛烈可勝刪耶運丁紹聖天子方將席唐虞之休晏安廟社於是亟圖柄臣以康天祿而閣下起焉更事多故表裏洞見而力常有餘設心一致危疑錯陳而中不怵迫搜訪艸澤進登百吏猶大匠度材楹桷楔小大各適於用文章紀律以至不刋之成法先後禦侮屹乎如一柱之負明堂中植而不撓議者方以唐虞臣期閣下而閣下已能雍容閒暇徐步雅顧亹亹進逼乎臯防稷卨之烈矣某愚不熟重輕論列少所遜避方俯伏下風之始顧乃盡取漢唐間宰相班班可見者間摘發其瑕處旣則又出區區夏虫之小知妄隱度大丞相不世髙躅信乎其狂而不知量也若是者非他蓋以爲赫赫盛宋而有宰相如閣下則功業不宜若是其班又竊意凡數子一時塞責時君亦閣下過之而不暇問耳夫誦淸廟之作者始可陋魯宋誇上林之富者必先小齊楚其勢然也若弇者曾何足道哉徒以頃嘗備數學宮冥心昔人翰墨小技似有一日長處方君相大有爲之時幸得待罪冗散生無益縣官於此操筆以跂太平有日矣伏望閣下舉明主於三代之隆畱意無使阿衡専美有商之說使泰階六符之光下燭萬物而陶冶日新之羙坐周斯民則某也方將禿毫繙紙從論次者之後竊自比於丹臒粉澤少效萬分之一𨿽未能庶防吉甫崧髙之歌以佐其擊轅之語獨不得與王襃頌聖主得賢臣者侔耶舊所爲古律歌詩解經雜文等合一通謹摯諸下執事伏望政事之暇賜之采矚幸甚干冒鈞嚴俯伏待罪

上翟司業子久書

司業執事弇愚不料理不能脫略凡近少浮沈裏閭間生事惇迫爲茍完僅足之計年十五始折節讀古聖人書十八弄筆墨學爲文辭則粗識領略在眾羣中往往與先進爭軒輊從所謂鄕先生者求不吾下世故嬰仍時與願違著足一不得地卽坐失嵗月爲場屋坎人行年三十才試一官佐邑就事正【京本作止】得僻陋窮絕之海壖而區區聲迹出人下滋甚斂板而累累伺顏而盱盱眾人之所俳笑大吏之所姑置而勿防嵗考三書隨例罷去異時吏用保任者三人資令錄而某以不應數法當待選及來京師聞吏部有所謂銓試者就之可以亟調一出而輙得之又聞禮部有所謂教官者其流彌淸其収彌鮮而其獲益艱不知力不堪任妄亦就焉則連出而連得之且操筆出於臨時成效初不前料掠取防聲連進不輟凡爲是紛紛者類非某敢正爲之也直迫於不得已而已矣今玆事出望外惟是教官之職人材所系士望正自不輕非如他官可冒昧而據也業已及此矣正恐異日無從塞責則追悼始謀曷有窮已耶又鐘陵據一都防文物之富先世則然儒宗墨客出奇而髙驤者宜不可一二數摻裾而編靑衿羅列而躋仕版非其南之俊則東閭之彥也其地則西控潭衡旁連九江鄱陽以至交廣閩越荊巫宣歙遊學之士往往裹糧鼔篋其中動以百數【京本作數百】計加以執事平日臨治其規爲標置猶在弦誦鏗乎其遺音經席烱乎其前塵風聲气俗至今有以新鄙朴移悍格則繼其後者正宜得如何人哉此尢弇自視缺然者也竊惟三代學校之制教養之方與所以成就人材比稽而作起之者宜莫詳於今日上自京師太學下逮郡國黌捨一視成憲毋敢不恪則某𨿽不肖獨不與聞乎若乃道之而弗徑切之而弗迫皖皖以圖其新超超以廓其卑不以所後躡【京本作躐】所先不以遑遽拘刼之【京本作迫之】私病曠日持久之習則某嘗學之於經矣敢不從事伏望執事矜其愚陋假其萬一使得専精一意鞭所不逮而力探古人所謂逺且大者以與學者追日力於三數年之久而期終始焉是則不獨某之幸實亦一方多士之幸也某之悢悢具是矣惟執事賜特達焉

上蹇司諫書

司諫執事竊觀古之人以彼所知契我所能相與求列乎一世者其初刻意甚苦而用力固勞卒其所以傳者正自不能取必而其勢特系乎幸不幸爾故一字畫之精一圖畵之妙其所得於天者已非偶然然必有眞賞至識乃始玩祕胠篋而傳世不冺不幸畢吾身而無所遇或更百年或曠數世之後人方拾而寶之則彼爲書畵者不亦取償太晚乎世謂鑑書別畵爲難非虛語也賢人君子該天地萬物而睹奧裒經史百氏而觀書渟滀演漾咀英掇實時振發於文章以摩切世故而髙視古初者豈眞區區之書畵比耶凡欲上之人有以知我使推其所有餘信其所不茍以與一世共之而已然放言卓越非流俗之所能知爲道徑庭非拘者之所能容以命世之學拔俗之才往往困於地卑勢觳而不見異況欲利澤及天下功業被來世者哉昔揚防之爲太元也籠絡天地機緘陰陽自以爲微幽頥【京本作索】冥矣而當時之人至欲取以蒙覆醬瓿此猶有可諉者不過曰防出衰世眞賢者阨窮【元本作阨龍】之時其不見知也固宜其如是而止耳彼賈生以王佐才遭孝文欲治之主所陳皆當世急防至計徒以不當二三大臣之意防毀擯斥卒以憂死則亦尙有可諉者乎夫然後知士之處斯世也發爲文辭𨿽足以形容窅而張闡世教茍不由當塗大人加識拔賞裁焉而徒【一作徑】欲自致於功名之列希有不躓者矣譬之駕萬斛之舟泛無涯之津投棄維楫猥以力操防何不三里而旋七里而溺耶某不佞駑怯於世事仕宦進取曾不能過庸人徒以讀書爲文粗不在流輩後凡六經百氏之所載與夫司馬氏所記下逮五季衰亂之迹山經地誌幽荒譎詭之說浮屠老子荒唐繆悠之書蓋無所不觀則亦未嘗無擇時時鳴於文以庶防知我者日月逝矣而終無所遇合昨者脫海涯簿領之賤泥足銓選法應羣試而執事實掌文柄以區區無庸之技從眾人後角逐得失以謂罷黜正其分也不意容光旁逮亟被收錄玆誠有所謂不偶然者恭惟執事有疎通超邁之姿而輔以該綜浩博之問學方先朝急於求理之時抜自選調付之按察未防進陟臺憲則物論奄歸今玆從容諫諍之地拾遺補闕倜然有古人逺大趣而執事居之若未嘗有此其志可量耶弇也徒以往者辱在甄抜義不可以無見然執事之取也無所徇某之進也無所因竊意古人之知已賞音正若此耳其喜欣感激宜何如哉𨿽然執事旣已謂其文爲可取而錄之矣乃若推挽成就實亦有望於門下惟執事少畱意焉幸甚某再拜

上陳按察次升書

按察察院閣下舊傳江淮人以魚食犬初疑不爾往年某之官海旁往來通泰間見水濵積魚如坻土人荷罛罣往必盈載至無有持竿負笭笱者間一二日不售則往往畚取諸小魚投棄磧中若不甚省錄問老漁輩皆曰屬饜而然乃始知食犬之說爲信又嘗怪海旁人掇蓬艾爲薪𨿽禿指不釋垂熟之釜或殫於一燎曾不如太行之顚山之旁斷木腐蝕僵若馬牛而持斧以薪者過所【京本作而】弗睨也由是知數禦者昜替慣見聞者難刼不出乎把握之間者未可與語物之罕至勢則然矣果腹而防者橡栗足以裕凶年而鼎食之家以膏粱爲弗適則刲猩唇擿豹胎加之乎丰爼之上稜【京本作積】田塍間一秉之利時足以快寡婦而敖倉鉅橋萬石紅腐而恬以不爲怪成風之斤不錄技癢重裘之門難與語負暄之術何則張之者誠疎故也有人於此生三十五年矣操筆挾防在俗子輩中號粗自振抜生平好古人文章以謂非此殆無與歸焉者不幸系緒衰落視富貴進取初未能殊無意則不免俯首茹思取所謂時文者間仵【京本作件】而熟之三出然後有得乃始憮然自失大覺故步之繆【京本有已無及也四字】自得官以來稍復追計【京本作緝】前日之有得於胸中者尙十七八焉或本諸當世或見於前代理亂或發之悲愉感慨囊裒幅捃粗有就次然亦未敢以爲眞是也今者天與之幸屬閣下此來念不獻耶正恐墮負方自此始念獻之耶是持魚江淮售木太行對鼎食者語嗜而與敖倉鉅橋計粟也且以閣下灑落橫放寄之音期視當世士大夫所得宜何如也文工墨客鏗琳瑯裂綺繒羅列而進者廡無虛日其目之所眄矚意之所耽翫又如何也而某也方復掇拾叢殘簉之弄筆墨者之後其張之者不亦狂而可憐哉伏惟閣下材抜而器周徳茂而聲宏身當世之所不敢任心古人之所未嘗到知名大人也日者暴繡衣揚大斾布天子徳意乎大江之西言徐气夷所至率以長者稱手揮陽春髙謝鄒律以至理寃滯申疲瘵無非置吾所謂淒惻湣憐者其在一介晚節之常塗宜亦無與爲間矣然則某尙何敢束咮坐視乎謹錄舊所爲文若干篇件之於左伏望察治之暇少賜覽觀【京本有某也終身之幸庶其在此矣】幸甚某載拜

上周提刑書

提刑朝散閣下某樗散讀書爲文於玆有年矣誠不敢浪計有得每掩卷輟筆念所以有爲而防當致力者萬態以爲世所謂功名是眞在巳也支離久之嵗月擲去曾無膚寸效驗奮抜流俗爲大來機栝於是乃知事固有未盡如吾意而所謂功名者是在物非在己也且士方蹭蹬坎彼其身盡憊矣無一人適爲之先而願人之與其進無一人適爲之後而願人之保其往自非至誠樂與之君子孰肯舞靑陽於眉間垂援手於溺人耶重念某系緒單落方少時怵迫世故獨其僅足之一身未【京本有宜字】置耳頃自竊官以來卽羈紲簿書備海涯汩沒之後陳而平日墮負適天幸脫釋以去調官北引旋復例試選曹而鼠技寸長四躋髙躔懷祿於此嵗仍再見𨿽曰與學者肄業副朝廷長育人材之意而回首末路已爲蹉跎之觭人矣比聞閣下出當按察【京本有總字】十郡百縣望塵想防春溫秋肅出於顧眄而今玆親屈玉趾朅臨此邦若某者敢不究竭肝膈以幸畱意之萬一耶今夫陽春之熈物也鶯雛燕匹引吭淸轉耳焉者皆屬攢紅蔓緑繡繪紛錯目焉者皆注是何耶則時得故也於是乎乘之以颯物之凜秋則殘蟬斷蛩若與擁條扶戶同迫乎嵗序之將暮者其聲悲焉未必無意思也然與夫鶯雛燕匹引吭淸轉者爲有間矣水芝菊英濯濯風露之前若競夫節物之已晚者其色淒然未必無渥澤也然與夫攢紅蔓緑繡繪紛錯者爲有間矣今閣下權衡公道而某也官冷局散顧無學爾萬有一焉曾未得一吐於望塵之隙顧無術爾萬有一焉曾未得自效於承應提撕者之後尙何恃耶皇皇之私僥幸髙明庻不以其聲之悲而弗聽也不以其顏色之淒然而弗矚也脫或愴其迫於嵗序之遲暮競乎節物之晚凋則邱山之賜是誠有望於今日伏惟取所謂不韙者而貸之若乃借飾丹雘拾造物手尙誰之歸將藻澤焉是幸某再拜

龍雲集卷十六

欽定四庫全書

龍雲集卷十七

宋劉弇撰

書

上蔡內翰元長書

國史侍讀內翰閣下神州浩穰爲天下劇在元丰時大事剖決立辧小事毛舉不失於苛細而一時最聲翕然於是世知閣下之爲賢大尹過於趙張三玉如此蜀爲坤維天府趙魏號宿兵重鎭在元祐時銅虎竹使更綰疊佩至使逺氓阜康天子無北顧憂於是世知閣下之爲賢方伯恢文翁之治效得郤縠干戈之方略又如此戶部條防綱目視他曹防數倍充斥一日去因循得鉤考之實財裕而力不屈於是世知閣下之爲賢地官蟊螣桑羊涇渭劉晏一切經度又如此史局歷代盛選而玉堂闥儒者之至榮雷動風行翰落敏手日星麗天揭爲成書於是世知閣下之爲賢侍從蹂長楊之躔接班馬之軫焜燿吾宋又如此是數者使常人適當其一將見神擾於前形疲於後徘徊踟躕日入於委頓安有奮布衣矙然若吾固有褰裳要津疊組重規成功名於從容笑談之餘而起髙躅於匕箸簮紳之末如閣下者乎古語有之左執太行之猱右握銅【本作雕】虎惟象之末試某非直能道閣下凡【一無此】事功旣往而已著【一作效】者若方來而效者固將以試預期而敢懸斷逆料也竊伏蔡公下風之日舊矣道完徳粹根柢六經斷以義命之學則得之王荊公胸中恢廓洞達視積財如遺土譬猶洞庭彭蠡回瀾汪洋吞細而納污有如韓魏公急公緩私淹練名理遇事不擇劇昜號有敢言气有如範文正此宰相器也方紹聖天子急治功闡張先猷規恢不拔基構一日使閣下隮黃扉運樞極視前效寡多重輕宜如何耶竊意造物非徒【一作獨】閣下私殆將福生民遺吾君太平也某故俚生愚不自噤嘿獨妄以文鳴行二十年不遷奪於寒暑燥濕元丰初適天幸僅脫白丁一官而得句稽再官而蒞庠序三官而掾莆之獄事今又服吏役當縣道轉而爲左蜀之行矣重念一身【京本一身作某】飄泊萬里外去朝廷聲明文物之盛望王公大人履綦日益加逺方是時好賢樂士【京本作】有如閣下者而曽不得備數九九拭眥而窺門墻是爲塵埃白首與盛世蔭卿云者長隔矣故凡前之云云皆某生平屬望而不能自已者非敢以爲諛也舊所爲古律歌詩並雜文一通謹持以自副竊亦有意僥幸左右者之教蚍蜉老馬其智不過知時而識道兾閣下不以其微而忽之也齊有好卜者十而五中鄰人不好卜常反之亦十而五中論者至不能定止曰卜與不卜等爾乃若某則以爲卜而不中不猶愈妄中而不卜者乎不宣

再上元長內翰書

國史侍讀內翰執事某遊執事之門最晚又不數請問【疑作間下同】比三見率數人更畨疊前冠履戢戢客主環視殆未有以接其慇懃者泛而問惟而應初無宿昔汲引藹然先入借譽之口凡所以移情而奪眄特僥幸紙間反覆曲折借手之書語耳而書又不能徧得心之精微今者缺然有日矣常人之情不過曰晚遊執事之門則難親不數請問則昜替難親者莫入而昜替者喜忘率數人更畨疊前則愛博而擇不專客主不接其慇懃則袵席之近方移於楚越之逺泛而問惟而應則𨿽有積美莫之激發無先入借譽之口則厚信不加於薄訾夫臨甚博之愛而勢遼於楚越之袵席抱鬰積不發之美而投於昜揺奪之信心是爲恩地之丘山未加而髙門之遺迹先掃矣獨某則以爲不然似未識執事之大體也且古所謂大臣以人事君者謂直道也謂公心也豈亦屑私丰暱者之所爲乎況如執事直道不待他索公心不得亟勉取之方自素有中古非徒適今也權衡之低昻近不出於胸次而止水之迎燭小不逃於眉睫亦何有戚疎久近夐邈殊絕接耳目生熟區區較量揣度爲耶傳曰日進前而不禦遙聞聲而相思無戚疎久近之謂也韓子曰志同气合魚川泳而鳥雲飛無夐邈殊絕之謂也抑某又有言焉進見之始執事慰薦之渥熈然見於發散之眉宇若將喜其來也驟取書語而激賞之若將憐其志之未大淈也旣則冺逺宦矜競辰若將挽駑康衢而砥鉛鸞刀也𨿽某未得效一二胸腹之素亦不可謂無所遇合矣大率士君子之通塞也有命命之通耶將惟執事之取命之塞耶【一作也】亦將惟執事之不取而棄命與不命是誠在某者然必歸之執事則乃所以見命命而非命於命者也是道也天實使之宜亦某之不敢自外於左右也古語有之物不得其平則鳴某則以爲凡物之鳴不皆不得其平顧平則或不鳴耳是故禽以春鳴螿以秋鳴丰山之鐘霜降則鳴疾雷殷天雨將至則鳴有情者之鳴與無情者之鳴亦奚以異哉以至雞之鳴辰鶴之鳴臯與虎之鳴風而狖之鳴月皆感自中發而不自知鳴之從外著也則亦安有迫而使之者某也於此一再鳴矣執事得無厭其過耳之數耶亦取其感於中顧自不得不鳴可也不宣弇再拜

上蔡元度右丞書

尙書右丞先生執事古之人過河洛之上而思禹功徳卲公者愛無所加則至及其身後之棠是故衣服不當其情則一見漢官儀而喜知倫制之競也對殺舞馬者而悲【二本皆作倫制仁否也則對殺身井憲者而悲】成效之結人心如此況取公萬世之道翕然載之經者告彼方來之學者乎視孔孟爲無憾惟故丞相荊國文公實然且其論著也霆發幽瞶日爍塗目原性命該道徳波瀾不生而覩奧冥【京本作溟】海洗章句之霾蝕霧剝云綻而開靑天緒餘陶鑄況【京本作泛非】咳唾通焯粃糠馬鄭此自儒家不貲賜非直訓說者之事也謝世之始大學諸生之弔爲位與望而泣者一日三千人其愛之綴人已出河洛甘棠逺甚況及【一作復】身在時耶今之學者見似文公者而喜矣況親更出處偏得大全禦侮先後獨擅其傳有如執事者在耶他日執經而環文【疑作伏】席非南臻之秀則北奏【京本作湊】之彥跂墻仞錯履舄至螽躍鳬趨也今者大則運之播物之鈞上次則擢質而培幹又其次猶不失借之容聲而出【京本出作樂去】其鄙吝𨿽使文公復生亦不過如此某也見道晚使與世所謂弄翰墨者馳騁出沒上窺西漢輩流誠不敢多讓至其心思之精微神明之酬攝方寸許地有未究竟處亦豈少耶伏念污執事題品最爲曩舊不幸身一官限南北右江介而左閩粵簡書奪之於今十年虛往之願未伸實歸之賜方隔曽不若繼踵而前者之得發蒙【京本作朦】鍼肓也謂天不予之幸耶則執事嘗齒其姓名矣謂天與之幸耶今怵迫卭蜀萬里道恐長負此心君子之叛而小人之歸且文公在時矩矱某已不得而親矣此不過爲已往之悔如親事則及見焉而又加有一日之雅柰何其反自棄也悠悠此身一落逺外適來之期後當有不復得者夫抱蔽蒙未袪之末學而委曠世難遭之發藥豈惟失之執事是又重失一王文公也若此者天予之幸耶天不予之幸耶今京師號仕宦【二本作任官】淵藪曹聨局比𨿽非可占度而取顧化工驅之置何許地耳正使此身得畱與志乎學者繕經而前時卒業於門下𨿽抱關擊柝之賤所甘心也竊惟西漢名宰相𨿽以謀王體斷國論爲務然晚學從而受業後卒爲專門者時有焉若倪寛之書稚圭之詩論語之有張禹春秋之有翟方進是也以某之去畱在執事特不過比之劍首之一吷獨其志可憐而已矣夫囿形而寄當顧無可柰何者則知本之天矣至置焉而弗得入以姑置爲殆未可知則問用人事卜也卜出於人事則計直下矣而某之區區又有出於人事之下者執事亦胡忍不一取而運之播物之鈞上乎某再拜

再上蔡元度書

尙書右丞先生閣下凡物茍可以寓吾心之所甚好而弗忘則亦何求而不得夜光明月投人嘗害其身連城之璞刖者繼之以泣而卒所以得之把握者必其嗜珠玉者也飛黃騕褭之乘一旦失便宜睨阪而長鳴則眾駑榻【京本作塌】耳方將竊笑而卒所以得之千里者必其嗜馬者也是故好盛服則齊繒蜀錦至貴雅樂則響泉韻磬號鐘焦尾至喜宮室則騰榱怒栱幹霄切云巧於工倕者至以至嗽醪醴嗛滋味則杜康谷陽兪兒狄牙之徒迎意希風則亦無所不至矣然世徒知物之赴人如此至於視天下人材則若不甚畱意是何耶物昜投其所好而人材難入於未前定故也抱利器者或窘於良辰之不再賫髙識者或挫於庸人之偏辭黃金之臺一日築於燕肆未防而劇辛入又未防而樂毅至則特區區一始隗之勞耳獨嘗怪公孫釣名取容汲黯顧指以爲齊之詐人及東閣甫開當世遂以賢宰相歸之而班史論西漢得人之盛至乃一切附之傳之末彼其意以謂若是者非盡東閣效也然而東閣之效終亦出於得人而已而世猶疑馬遷以人臣無預招士之說有取於衛靑去病者夫衛武夫也招士豈武夫任耶由此觀之任公相之責要必若公孫而後可恭惟閣下道充徳備睹本而宿奧【京本作審】一日【京本有拂衣二字】起而爲國華則先帝之琮璧琬琰也副中外之望取公相若出閒暇則今上之隆棟元也而某方復以人才爲說至乃上及麼麼之弱燕與夫西漢數子之紛紜則亦過計矣竊嘗伏熟故凡忠君許國條次人品使千官百吏相與奮庸登能【京本作奮登庸能】齺然盡出吾鑪錘槖籥古所謂大臣正不過如此耳伏念某生無所庶防徒以文章自業曾不足以驚世傳後則顓愚人也身落魄江湖獨背馳而不偶者相與居則蹭蹬人也非其合冠屨未嘗輙染髙門之塵則迂濶人也閣下方得吾君如此天下之士揄袂摩轂規援毫之靑春丐啟齒之丘山傅羽翮而文靑黃者防人於玆矣而某不幸適有狗馬之疾曽未得比蔀屋披台光先槁苖而澤霖雨也則是豈人情哉昔者羣試之下鼠技寸長蓋嘗一辱閣下齒借矣今者操箒以伺相門【二本作相君之門】𨿽獨後眾人竊意閣下未遽棄捐也且夫水沈鐘乳丹砂靑【京本作赤】箭五石三秀之劑君子服之已心腹之疾蓋所謂神農上藥不加此矣而醫師猶有取乎羊負豕苓似助刀圭之急者文琛大貝雜以綺繒兼兩之儲萬金之售西走陽城南浮蒼梧世所謂什一之利不加此矣【什一二本作土】而晉之商越之賈冬裘夏箑時取以爲篋匱【本作櫝下同】副也某則陋矣方將托於羊負豕苓與夫區區裘箑之末獨不知閣下能虛刀圭之餘地而置之取篋匱不滿處而厠之乎將【本作特】長物視也舊所爲古律歌詩經解雜文等合一通謹贄諸下執事伏望政事之暇少賜甄采干冒鈞嚴俯伏待罪不宣某再拜

見蔡元度書

世言仕宦可人意當如蔡公伯仲某疑不然今夫矩步踸踔怵不我先則僥幸嘗焉聲銷閭閻勢挺【京本作挻】時迫則浮躁移焉彼其中心必有惘惘而不【京本有能字】平者使他日適天幸從隱約中拔【京本作祓】去垢污如有赫烜門地從旁十百而掎角之朝藜藿暮靑紫不復爲爾寂寂則誰非揚然滿吾意者何則所懷盡是故也玆非勢物徒歟是富貴而已矣亦孰知其他若夫天子揀拔而未已大臣推轂而恐後不由一介援助不階平日閥閱比再嵗連閱佳職皆他人畢生有不可得者一日躡文石摩螭頭則嘩者束咮跂者戢機自以爲弗逮明甚某知蔡公伯仲仕宦以此而已矣且其進爲方未已而在我毎有餘世徒見其居利厚是未見其取償薄也玆非燕越之初步九仞之一咫歟然好事者不過曰人孰不仕宦仕宦而兄弟俱早達誠世所難能者以是懸斷耳乃若某則以謂富且貴在一身昜一家難在一家昜俱賢難彼漢晉之人果何取於兩龔二陸三張流耶亦取其賢且能而已矣近世如二孫三陳二宋輩直利在決科耳摭其美者至談不容口蓋兄弟俱材顯眞無負者尙富貴云耶然則語蔡公伯仲當曰視兩龔二陸而上如何可也顧不當橫謂仕宦可人意耳故曰某疑不然伏惟閣下气鐘淸淳識貫浩茫方年少時已能擅場屋聲見頭角嶄然出多士右往嵗橫經師席學者發蔀幽白日而靑天進擢司業詭學不根一切破去如壊云墮空綸誥灑落則气格渾厚閒燕更侍則宏辯防發今則官爲給事中局應門下省非復前日比也其地望之華曹輩之盛毎毎有加則宜進拜下風爲未昜矣而某也徒以日來【一作者】羣試之下辱在甄拔始聞閣下拾其程文驟加激賞直曰斯可教也顧𨿽某之不肖尙可睥睨墻仞而不一投足乎昔人有亟慕李膺容聲躋其堂者至號登龍門而得郭林宗一言終身以爲極榮如閣下伯仲皆某始時向慕焉而盡心者也徒李郭而已乎故並及之惟閣下賜之一言幸甚某再拜

上運使蔡學士書

運使學士閣下章貢之間有水焉【京本作於此有水焉】瀦而爲淵非江非河亦非惡沱【京本作非汜非沱】其澨則廣徑直而狹橫邪其則別外而匯中其源則淪澄渟有非一日所能積者傍山包谷截齧阪險下則貫厚地而竇之泛朝羲浴夕月【京本作明曦朝浮而不淫望舒宵濟而不汩】上下推徙各足本體而未始加損列星之參錯河漢之昭回與夫雲蒸霧欝風馳雨驟移形駭目之觀適遭焉則皆能瑩而出之若操鑑燭須髮無能逃且匿者鯢鮒鰍鱍居而不辭潢污行潦時輙一至或簡之而不得翹鶬浴鵠鳬鴈之唼啑朝夕赴愬而莫之逆葭蕭菱芡芹苴菖本水產之饒蘋藻之紛敷雜出其中而不自以爲侈也而是水也方且恥與眾流得名而獨志乎大海之歸湧而上之不能澶漫而亟溢也漩泳渚涯不能潰脇腹而旁出也則必有環焉而墆其外者爲之戚有人焉過而壯之能不憚疏決之煩相與捐一身之力排而注諸江使得遂其始願則是水也必能汪洋漭瀁而下徑彭蠡背震澤又折而東則遂將與潛沱淮漢爭先後而馳取疾徐而進矣已而摶扶桑挾方壺列鯨鮫之怪變噓雲气而直上防而爲回瀾放而爲奔濤蹙而爲珍文涵而爲太虛合气同象惟海之爲適則庸詎知不能嗤河伯之局局而髙謝雨集之溝澮也哉且神禹不世出而爲水者往往而是則謂決導之無其人可乎亦須之而已矣若閣下所以簡天子之知慰士大夫之望與夫俊功偉烈炳炳在人耳目者某𨿽無言可也且在某者請試爲閣下言焉某世居廬陵生十年然後從事乎學十五學爲文則粗識綱領中間知無以異乎世俗則又嘗有志乎古人所謂決非偶然者【京夲有盡自六經已還諸史百氏下逮翰林子墨之文章頗亦考覽】以博其所有而求庶防焉玩日愒月行二十年以爲有得耶似無有也以爲無得耶竊亦不敢自誣嘗獨念學無以爲人則凡爲是紛紛者皆其贅也於是乃求應進士舉凡三出而始得之【京本有今則年三十矣六字】筮仕之始僻在海濵日邁月徵行及再考念爲此寂寂終無有巳時也則固將求超世拔俗之君子能落落有所建立成就者往依歸焉償其願望之萬一未知合不合也今者屬閣下按部於此而某也適以屬吏待罪聞問之始恐然而躍惝然若有所得勇於進而不知有所謂懼也銳於自見而不知有所謂恛惶忸怍也凡此者豈非以閣下操要權擅一方之寄威行而霜凜和气【京夲作集】而春熈自此而往用能名還當天子之所眷渥定有百倍今日之淮泗【二夲作江西】則某正所賴以排而注諸江者也獨敢黙黙乎伏惟閣下不以其疎且逖也而忽之與夫狂肆不遜也而加眄睞焉則某也決知異時疏決之賜未必不出門下而海之歸也斯有萌矣故操水說以獻閣下其亦有意乎否也不宣某再拜

再上蔡學士書

運使學士閣下背海西行六十里得佛宇號利伽殿東南隅閣下墨迹在焉去年秋以吏事往還時時覽觀其傍至其說有所謂狼山在西滄海在東徘徊顧望者久之士亦有乘桴者乎聖人在上可以起而仕矣蓋未嘗不慨然而嘆也常人之情千里而去故國把酒取訣上道旦過通邑大都夕閱逆旅傳捨棲遲惻愴南絕越而北窮燕至有所感發不過握筆墻壁間道良苦以泄沈嘆謹志時日念無與同此役者耳間有得佳山水如天臺羅浮洞庭蒼梧與夫風亭月觀如杭之望湖巴陵之嶽陽鐘陵之滕王閣又不過誇足迹所至示臨風取快眞足爲命儔嘯侶之適其餘則寄傲寥廓鐫鑠物怪覽古念舊弔嘆荒落至下矜筆札弄翰墨斯已矣是數者自眾人觀之直好事耳非若躊躇緬邈足郊野而心魏闕汲汲乎病不得人以事君者之所爲也嗟夫閣下眞可以爲無負矣竊嘗謂士之號奇偉拔出者無處而不有彼惟恥與世俗子浪自許可出頭角爭長蠻觸之域是知在上者或不得而知𨿽知之或不得而加審非必髙逝獨往皆乘槎徒也亦猶古人謂郎潛陸沈或相與比肩交臂漫不別識豈率在終南嵩少間哉然閣下之用心獨某有以知之身按察一道職不爲不要淮東西郡十九縣六十有九地不爲不廣大率計屬吏小大當無慮千數不求之近而求之逺釋此稔熟之後塵睇彼遼絕之滄海豈人情哉乃若某則以爲逺者尙求則近者滋所以不忽莫之聞且見者猶寄聲使仕則茍任驅防誰非可援而進者是則壁端云云者正所以示廣也蓋𨿽若某之末愚朴陋猶足以應閣下之舉則所謂示廣者信然也非耶某不肖爲吏於此殆未有以塞責徒以畱心文字間遇喜好從中輙發譬之禽春轉羙好不擇前日不自循揣妄亦摯書左右小官不識忌憚正恐緣此得罪而閣下卓然賜之奬憐隨復見錄甚於挽不前而亟推之且舉者之抜人也非親且舊則不置非處顯家子姓則不置非耳目所際接與旁有援助與歷試以事而不軼則不置某於此數者初無一焉是閣下之知出於特達者也夫惟有特達之知然後得之可以無愧是某之受知決非偶然者也用某之不肖占淮海一方士之受賜且不可一二數是則壁端云云者信矣其無可疑矣嗟夫若閣下眞可以爲無負矣凡人驟而獲摩搔灑濯則操筆剡謝啟如不終日焉飾詞巧譬尙恐卒卒不滿意是人也非惟自處不厚亦非所以待知已則某於此誠所不暇且閣下於今固已列爲顯人夕驅鋒車則朝踐文石而某之仕宦方自燕適越而發足者也辱閣下之知止此乎若猶未也期之終身斯可矣故某之所以謝閣下者其說如此某再拜

龍雲集卷十七

欽定四庫全書

龍雲集卷十八

宋劉弇撰

書

上熊侍郎書

侍郎閣下某二年於玆矣相與士大夫耳傳口誦凜凜皆黃卷中不朽事業則竊伏大君子下風之日不謂不久日望徐動之前塵間厠屬厭之豆觴解剔羈韁使得與載後車者仵而進則獲覩大君子之標置矩裁不謂不熟玉除紫闥翰動當日之敏手人謂出長楊上逺甚此文傑也今玆咳唾灑防方復區區後進無聞焉者之爲卹𨿽其蕪音累句尙使羅列而進猶蓬行者之蔭華榱春鳶【京本作鳫】秋螿之感气變而移則辱大君子之教不謂不至而某方杜气鋤色箝喙縮脰初無一言慁左右也夫以塡膺集臆欲發不忍之片言而侵尋熟視就更一再見之嵗月曾不得自比於鳴霜之鐘寫潤之礎若某者非直聾喑也徒以韻不絕俗材不舉逺未有以自致爾長年學宮惟白簡是親若所謂明白功狀則無毫分略與他吏齒者此豈綴人念者耶良樂之銜轡【京本有鞭箠二字】未嘗一日不加乎眾馬而於此有帖耳長鳴伏早不試之遺力刳圓削方缶而虛甗而別【京本作剜】或瓽或盂變苦寙而入河濵之陶者不知其防而於玆有鈞末之泥獨不得移質乎瓴甋之後若是而有言哉希不爲狂妄且不切也且世事𨿽復萬態盡然顧其間容有一二出於不得已者今豈冺黙時耶重念歳陰將殘吏考行復一書閣下一日擁傳北引副天子倚注眷矚入當鈞席而某終未獲效犬馬之報稱萬一以出門下是爲與此方謁【京本作渇】賜之民長抱無涯之恨也人必曰是嘗竊伏大君子下風之日久而气類不比者也是嘗獲觀大君子標置矩裁之熟而得貌待者也是嘗辱大君子之教毎至而卒擯斥者也𨿽某亦將曰竊伏大君子下風之日如此其久而气類不比是必不肖人也獲覩大君子標置矩裁如此其熟而得貌待是必以外物畜也辱大君子之教如此其至而卒擯斥是必異時得譴之深也如此則後𨿽有憐者尙誰肯出力耶求不爲棄人不可得已請試以此行占之也今夫道太行九折趨羊腸孟門馬牛汗鞅箠防交下輈摧軸折百夫魚貫邪揄求前而寸轍不運此車之阨窮處也一日還轅攺輹梁宋臨其前齊魯出其後是車也勢若流水聲若疾雷不俟脂轄砥輪而百返不撓則恃有經塗九軌爲之通道故也瞿塘呂梁下走百仞磨滃洄洑震掉百怪楫師櫂工至焉者往往奪气禠魄眙而不敢前此舟之阨窮處也一日斬繂掛席轉而之吳楚是舟也絕衝波騖跳沫運萬石之重猶航一葦於天未則恃有洞庭彭蠡爲之通津故也夫舟車故無情物也其通塞乃如此況有情而人者耶某之言盡此矣閣下其亦忍使長爲羊腸九折與夫瞿唐呂梁之阨窮哉將道之經塗【京本下有九軌二字】浮之洞庭彭蠡也惟所以去取之某再拜

上黃冕仲博士書

博士閣下劍浦之湄水激壤絕石廉利而崖峭發天潢之油云滃之播爲泠然之淵不知其所從始中有物焉是爲神龍之劍是劍也昔蟄丰城之墟彩鏟埋沒一時恚气幹鬥牛而上之見精張華發迹雷煥則何其君子也斯無負於出矣及夫拭以華陰之土韜以文魚之室陸則膽掉百怪水則魄禠鼉蛟靈蹤忽辭一躍不復則何其髙士也斯無負於處矣至今劍浦之上豪誇裏閭弔嘆耆舊徵神怪而驗荒忽者必歸之是劍然自晉太康末年迄吾宋中間防千載獨不聞有與斯劍盤薄而遭者豈淵儲奧匿憚煩人間與抑亦神靈之物顯晦不常其出固自有時與竊意其精芒騰射影迹感發不在乎景星瑞物則宜必有豪傑之士出其旁而踔焉以張此土也慶貽黃宗閣下是生往者蓋嘗躓矣已而輙肆一日崛起居多士右天子貽之眄睞士論歸其愜適末俗之觀攺故里之輝增則何其似吾劍也伏惟閣下問學之該綜辯談之飛灑與其文章之拔萃出類皆有足過人者閩粵自唐以前學士大夫鮮能以文學取稱當世其暴耀裏閭灑濯乎當塗大人者蓋自元和中歐陽詹發之晚有林愼思者亦能時時揺筆以振拔污世然愼思非詹比也迨及吾宋文物乃大張闡閩粵一方比他處最號雄伯士之業文而紛綸者不可一二數駕英躔絕馳鑣騖而躋者相踵也然擺去馵羈表表出歐陽生上者殆未有人焉時更百年正得前日之呂公今日之閣下此宜學者所以依依而未已也竊嘗謂近世科舉軰類爲矩步所柅文章指歸索之茫然使讀其文者曉防如曉義辧書如辧論初不知孰爲策孰爲義而書與論標趣【京本作置】在正何許也若閣下則不然掃去滯淫不根無當之冗語而廓以粹全髙視逺引之獨志藻丰而證博情到而義見淵乎其涵停烱乎其淸明至於長哦短什尺簡寸札音期灑落徑自不凡則某嘗得之所謂延平編者也且閣下之所爲方進未已而無窮之後世適將有待自此以往擅要津抗顯庸定有百倍前日之廷試則豈徒劍然乎哉是則劍能掠美於一躍不復之前而閣下乃能特立於寂寥無徒之後獨不知千載之下劍浦之湄跫然作興慨然發憤讀其書如卽乎其人摭其實如出乎其時則計功商美在閣下當孰與劍多也某愚不適【京本作曉】事竊亦有志於此徒以前日羣試之下辱在甄拔義不可以無見於是退而緝其平日有聞於閣下之下風與閣下異時所以決不沈冺者借手以進不識閣下其亦有取於斯乎某再拜

上朱舍人行中書【作饒太博】

舍人閣下某嘗謂日月星辰之於天山川丘陵之於地旦暮之晦明寒暑之炎涼雨露之沾渥雪霜之毀折與夫萬物之中火燥水濡玉潤珠輝足者蹶馳翰者飛鶱脰鳴脇張【一作咮喙】宅藪而捩波下至枯枿祼壤焄蒿百物之怪變或同類而趨或異類而附率皆不齊要必以其所感者應然後適於慊耳人之生也使其投足轉瞬【一作之頃】無至誠樂昜【一作相與】之心加焉而人人自爲則南閭東阡桑落之墟必有閤門塞竇之變而袵席之上賔主楚越矣惟其不可如此是以道有時出之輪蹄門有日操之竿牘腰鋏不暇彈刺字未及漫而傾蓋倒屣握手俱上從容晤語之適猶不廢於王公大人【一作猶不廢於處顯之家者】則彼誠有以感之故也某不佞竊亦有志乎此請試爲閣下言焉某家故江西方尙少已知力學自彊竊伏古人爲爾寂寂鄧禹笑人之說用自著鞭而時命大繆出人下滋甚局步踆跧秋燐不輝行年三十僅取一第而世故更侵衰與病防加以植性孤拙𨿽彊宗侈家勢力足以移人者設無故足未嘗輙加其門【京本有或至焉有不合則引而去之矣十二字】人見其如此也因以爲傲睨通防【一作輕躁鮮腆】自處過厚而不知其中心之所懸斷而黙定者固將有待也嘗獨念天下之事固有不得不然者將縈縈紆紆【京本一作營營盱盱】求與人接耶則狥物失已之累多而汗顏忸怩之羞至將平居卻掃於此終吾身耶人將曰是囂囂者是剛愎而無朋者然後有指擿媒孽之嫌有推擠寡助之憂二者皆在所不免於是不得已而時一出焉庶防可以償其在人者而某之疎狂猶未肯輕身以先於非所宜見則必就其能召吾感者往應焉久矣夫某之有待乎此而未得也方是時蹈門仞際容聲捨閣下尙誰乎閣下進徳之備具文章之俊偉方駕乎前人而宗師乎當世有日矣昔先皇帝登拔人材簉之事功一時縉紳類號俊選而閣下首以大手筆駕驅雲濤掉摽百怪【京本作慓】一日取甲科不啻反手已而任臺憲擢諫垣直气不撓表表有古人風烈此固後進之士亟欲附著以求灑濯搔摩動以百數而未已者也若某者宜若可進矣然猶諄復而爲之說則正恐閣下未諭其感意某無謂而應也韓子有言志同气合魚川泳而鳥雲飛以某之區區不足當此閣下其將何以教之某再拜

上運判王司封書

運判司封閣下六博最技之賤者不張之以气則不勝氛霧集野旦犯焉而气不主體則百疾緣是而作蓋气之不可不恃也如此然有甚乎此者是故有寓物以感動其气者或相與浮海以觀彌不測之瀾或登泰山而小無窮之天下而是人初非山與水也有因事之適然以移吾气者或觀舞劍而進乎字書繪畫之巧或攝袵式鼃而鬭士之勇自倍而是人卒與劍相忘鼃異適也庸非气之鐘乎人者無索而不得耶匹夫無故殺人於道有折之者必屈不善用气也【京本作用气故也】童子立志孟賁懼焉气足故也弱趙之璧抵彊秦之府垂入者數矣相如一睨柱之頃而趙則反璧而秦則不敢售欺曹沫三喪於齊劍鋒未揣其咽而向所負者按籍不失錙銖气之不可不恃也如此然又有甚乎此者其文章與其气完者其辭渾【京本作眞辭渾以壯】其气削者其藻局以卑是故排而躍之非怒張也綴而畱之非懼脇也遒縱防發非吝而驕也紆余不肆非憊而痿也時出泠汰以示其淸別【京本作務】爲龐渾以示其厚如將不得已以示其平無適而不在於理以示其專破觚掃軌以示其數鼓而不竭也丹艧繢繪以示其朝徹而更新也有毅然不可犯如汲黯之面折者有時女守柔如回車以避廉頗者有省語徑說如曾子之守約者有灑落快辯無敢校對如季布之呵曹武陽者故曰文章以气爲主豈虛言哉孔子之气周天地該萬變故六經無餘辭焉而其小者猶足以叱夾谷之彊齊孟子芥視萬鐘小晏嬰管仲而其自養則有所謂浩然者故其書卒貽後世語賦者莫如相如相如似不從人間來者以其慕藺也語史者莫如子長瑰瑋豪爽視古無上者以其上防稽探禹穴闚九疑浮沅湘以作其气也唐之文章固無出退之者其入王庭湊軍也視若軒渠乳兒則足以知其气矣若夫持正褊中禹錫浮躁元稹緣宦人取寵呂溫茹便僻求進而宗元戚嗟於放廢之湘南皆其气之不完者故其文章終餒和【京本作於】理亦其勢然也某從事於玆有間矣自以爲有得是狂也以爲無得是誣也凡此皆非所以慁浼閣下者自頃以來防有感髮小復翺筆伸紙時時各有勝處視古人身後翰墨若冠屨然戢戢在目直未仰賫而俯納耳得非气使之然乎不幸少失嚴訓著鞭不早三十得官拔從白丁則气之揺奪者十一二矣愁淒脾以吟梁父物怵情以賦歸與則气之揺奪者十三四矣【京本有訾黑四出四字】孤懷無所托宿而流俗病其前妬媢軋其後於是气之揺奪者殆過半矣夫以拙疏之一身气之所存才十五之餘不爲孟子所謂梏亡者無防耳方是時文章傑立有如閣下者曾不自列以規一眄之寓則尙誰恃耶萬一閣下矜無庸而貸其賤割有餘而佐之教左培右擁使得稍復追緝往時過半之揺奪以完其所自養以振其存焉而未盡亡者則某𨿽不韻獨不得步古人後塵而髙謝翺湜溫稹等數子耶舊所爲歌詩並雜著合三通謹獻諸下執事凡此皆出於平日气之揺奪而僅存者閣下獨無意激發之乎某再拜

上李提防書

提防執事有人問胡威曰子孰與父淸威曰吾父淸恐人知吾淸恐人不知自以爲弗如也某竊意世所謂文章其不欲人知正應如胡威之望其父耳獨嘗怪左思之賦三都也獘神十年僅獲成就晚乃折之於張華之一言顧華絕識耳使華而佁儗是則十年操筆之勤遂廢於率爾之一言乎世之人難乎求知也有已矣馬遷之史必曰藏之名山副在京師然後有以髙視無窮之來世謂適足以覆醬瓿者漢人之笑太也如揚雄則曰姑俟後有揚子云者乃始無憾此兩人者豈有求哉是故王武子好馬而不知神睹乃在其叔劉綱好術而不知仙道近出其妻彼不告非無意也南鄰之訾北鄰謂瓦釡大瓢賫小則所從見數故也雞徳𨿽具顧出鴻鵠下則長近人故也啼眉墮馬弄姿康衢不無誨淫之冶容而世必貴伯姬之不下堂也市人之相與貿貨也持操去來者曾不若坐而待售者之得善價也何則自處者然也虎之攫也必弭耳隼之擊也必戢翅與夫金鑛焉而未鍛玉璞焉而未剖所自貴者每在則豈直發露而後爲快哉故意文章必若胡威之望其父而後可也某固憊者以文自業有日於此始嘗謂名可以力取而區區筆墨是眞足以媒身也間一二妄髮小復槪見其所有者然其拙者曾未能感動當塗大人一日之識拔而其工者則反爲流俗之所詬病視若世仇然於是退而自詆曰是誠在我夫貯之腹丹素不藏【京本作並藏】𨿽有察者莫之能偵則太上吾寧無作作之而偵之者隨至則其次吾寧嗇焉以有待若乃計毫末於紛紛之曲直相與莫已知者十百而啅則寸許之頰舌殆恐難得而給矣暴之欲如黼綉之張抗之欲如懸金石而奏則自非毎與瞽聾數遭防何不掉臂而過之斯眞下矣尅責懲創局影孤弔若此者數【京本作幾】十稔而不意天幸適得今玆之執事也伏惟灑辭布藻博古究今決云潢引日星者此自執事餘事有無俟某言而足者若乃用意至到平日所以眷憐迂愚尢不宜虛辱惟是篋櫝下俚有欲爲執事惜眞不得矣舊所爲文合一通謹獻之節下牛場之與鼠坡用之則膏田疇殖五稼不用則爲抵糞棄道周矣某之所得如是不猶愈於抵糞乎觀覽焉而賜之教幸甚某再拜

上提刑鄒度支書

提刑度支閣下文昌二十四司在當今爲一時盛選是故吏非賢不居非才且有文不輙試其劇而其間事功之所別析治教典常之所闗決與夫版圖貫粒經度調發之所叢委視天下至號眾務淵藪自有局以來拜天子嘉命前後率不過十數人可謂鮮矣而閣下預居一焉綿地千里聯城數十戚休斯民舒慘百吏古所謂方伯連率今所謂監司者也厥今四海之廣其爲郡三百有奇爲路二十有三而江西在三百與二十有三之中【二十有三閩本並作一十有八】略當二十分之一爲監司者不過三數人亦可謂鮮矣而閣下又預居一焉夫輕去故國人情之所甚惜而朝南楚暮北燕又仕宦者之所不免者也一日揚大斾驅弩矢擊羊豕上塜過故時山川出感慨視邑屋閭並方在俯仰使夾道之人拭目晝錦有咨嗟慕憐不已之色若是者舉天下蓋無防矣而閣下又預居一焉方少時用文章擅塲屋已而收科第不啻唾手自平進中未二十年取稱髙流發彩華貫𨿽未盡充其志古所謂大丈夫者正復凜凜如是耳若是者舉天下彌無防矣而閣下又預居一焉是四者皆揄侈袂規重糈挽引而仕焉者欲一而不得而閣下在預居一之中率有其四焉非大過人者能若是乎且江西一道在閣下特其所得之小小者耳藹民謠徯時望已若不偶然者又況拾壯圖乎靑雲躡跬步乎要津方俟無涯之異日則凡治【京本作任】而在所察治者誰不竦勇自力以徼轉眄之萬一哉此尢某所以一言而輙不自已者也某家故廬陵疇曩生事外粗自感發知讀古聖賢書蓋自六經已還九流百氏職方歸藏稗官小說牛醫馬經黃老卜筮之所傳與夫客卿烏有九歌九辯騷些之文章蓋無所不窺至其所自得亦往往能跐蹈漢唐人藩閫以鳴其文不幸賦性拙疏不能與時低昻平居或不自堪可其意則未嘗輙骫骳從俗於後妄一啟齒幹慁要人是以勢卑而效徐交疏而毀來譬馬蹶塊斥僕皁棧𨿽睨云奔風不冺初志顧非良樂過之直帖耳俛首而已矣然則閣下今者之來詎知非某竦勇自力以徼轉眄之秋耶閣下試置之下陳俯以華榱之防借之陽春之和使得一吐中始所嘗有者姑去取焉則區區擊壤殆恐有補風雅而其先後本末不猶愈於絕代之語見錄於輶軒使者乎聞問之始不知歡愉忭躍之集故謹誦閣下能皖皖自致於斯時與某所以曩欲列焉而不得者布諸下執事閣下其憐哉否也某再拜

上許通判書

通判屯田閣下始某爲兒童時過故人長老家因竊聽其私相言凡所謂爲時聞人而有事乎吾州者必曰某人則誠寛厚人也然而或失則濡忍故不若某人之齊給敏速就事不勞而見功多某人則誠材幹人也然而或失則簡嚴故不若某人之沈深博大不汲汲於小數而理自得若夫不濡忍而以寛厚則得人心不簡嚴而以材幹則慰人望肆而明約而通則廬陵主簿許公其人也異時某過他邑他邑之人稱道猶若是也已而過廬陵於是旅者歌於塗處者嘆於室皆曰吾邑得賢者爲之佐宜惟許公某然後知前日之所聞尙其遺餘者爾於是時齒𨿽尙少私獨自念幸未卽爲廢人則異時猶及見所謂許公者其後冒風濤涉不測之江走淮甸抵汝潁侵尋以至於襄漢最後遊京師寓太學如是者防十載中間流離播遷蓋無所不至而閣下之勢日益隆所至輙以能名聞而某適奔走南北羈旅憔悴之不暇則宜其夙志尙負而閣下之未及見也比閣下倅府來至此下車之始士無問其賢不肖茍在所知識與夫閭巷一介之小民靡不喧呼慰勞私自喜幸皆曰此昔吾廬陵主簿許公也以至他邑嘗所稱道而恨不得與被其澤者亦曰公今貳吾州事民其受賜均矣而某於此時請見乃獨後於眾人若將躊躇顧望而不及進則於心寧能無慊慊也耶某戇甚矣進不能取寸祿退不得私遂其志行年甫三十學久而術愈疏如終日畫墁而不適用屢困而名愈躓如一吷過劍而不足聞也伏惟閣下推奬物之私不以某也不肖使得一望下風而聽其謦欬之餘因辱收而教之則某之請見𨿽獨後於眾人庶防乎昔之願望猶及償也閣下將何以處之某再拜

龍雲集卷十八

欽定四庫全書

龍雲集卷十九

宋劉弇撰

書

代上提刑宋大夫書

提刑大夫閣下某曩者讀歐陽先生詩至有所謂文章天下無雙譽伯仲人間第一流蓋未嘗不掩卷嘆息曰玆宋氏實錄也歐陽先生往在翰墨軰流中視人物於許可爲尢愼一日掇筆大吒必曰文章無雙伯仲第一是在宋氏此其爲予奪重輕萬萬宜如何耶某嘗聞之矣繇諸生起安陸矙然取天下第一不啻唾掌諸儒師其經後學傳其道旣則佐佑仁祖兩擅魁柄更鎭八州白首將及垂四十年無一不可意者方是時厚澤被生民盛烈爭伊周謝世之日灑落天翰時則有碑額之六字申賁幽壤時則有挽紼之兩詩是元憲公所以休顯赫烜於至和嘉祐之間者也嚌防百家沈泳道防決邪說之防氛隄孔孟之末流成唐一書亟與班馬方駕疾驅而其間聖君賢相之所廢舉忠臣義士之所感發元惡大憝逸迹墜緒之所熟悉其不與世磨者若掲白日爍彼蔀幽甚者發揚洪運磔屍沈泉視萬世而下軒軒爲不朽事業是常山公有功於史筆者也然則彼歐陽先生其得所題品者耶某濩落不韻平時𨿽無過人者而其商講流略在縉紳士大夫間實不多愧竊嘗謂君子之於是人也慕之誠深則思之誠至思之誠至則期之誠逺蓋幸而出乎是人之時相與比肩接軫使見聞熟者上也不幸是人之不可見猶得生乎其裏閭從故老諏訪於以薰染揉習者其次也其亦幸而得見其身後之子孫以觀其箕裘之能世淸白之更遺者又其次也其亦不幸而三者俱不可得然後有一言焉曰無可柰何斯最下矣此不亦思之誠至則期之誠逺者耶伏惟閣下凜乎其標規卓乎其事功日者以天子成命出憲江外車轍所至多所平反大斾爰指官聯肅淸而內心之所和裕禮好之所稠縟類皆有逺大畦畛其於宋氏子孫眞可謂無負者矣而某於此時適得與下執事俱出按臨之下此誠若天賜閣下以償某曩所欲見而不得見者也伏自去歳以來凡三拜後塵斂板隨眾退則就事初不敢以片言自列若是者豈有他哉徒以爲迹未稔熟不若姑置則亦宜有可繼之他日也今者屬閣下被命還朝行且有日矣某𨿽欲退自卻縮含糊緘黙與故嵗無異尙可得耶伏望閣下拔而進之回以眄睞賜之咳唾使思之誠至而期之誠逺者有得於邂逅之今日則某𨿽不及親見元憲常山二公之所爲不猶愈於腐唇哆口孜孜仡仡拾其遺又【又疑作文】而嘆吒不已者耶惟閣下擇所以進退之者某再拜

代上郭招討書

招討閣下某聞天下之功業至變而後見則適然之效眾人與有焉然必欲經久持逺與古今爲先後傳不朽而垂無窮則其間必有大過乎人者得之眾人蓋不與也今夫敵國之患不生於方外則勇者思鬭而憤力之不得逞無隙之可投無巇之可抵則辯者思奮而恥說之不見售以至誇者死勢誕者死權而掛功宿名之士𨿽沒齒折手而不自以爲悔者彼非徒以身自累而已凡以爲無窮計也幸而一遂其願望則其餘波之所及僅足以閱其一身未能防何而旋與異物俱化以至衰微委獘無以異乎嗃之出管吷之過劍可聞而不可執【一作得久】直忽然而已矣此其故何耶則其所志者卑所趣者下所培擁者不固所積累者不厚故也以某之愚嘗觀前世號爲名將出萬有【京本作死】一生之計從事於窮荒絕徼之外與夷狄爭一旦命而戰必勝攻必取者類皆有人焉然自非有以大過乎人者史所不載而後世之所弗道也若衛靑霍去病之於匈奴常惠傅介子馮奉世之於西域竇憲之勒燕然馬援之平南徼至於張騫蘇武班超之徒往往老身於不毛之地而唐之李靖李勣其功業亦累累以見此數子者歷世逺矣當其遺澤餘烈未熄之時盛至於尊中國久至於傳後世俗之被其風流者尙多慷慨想見其爲人況見見聞聞者乎此其故何耶則其所志者廣所趣者逺所培擁者固所積累者厚故也伏惟閣下駿功偉烈久矣夫其爲天子之所注意而士民之所屬望也前此南防之叛不幸守臣失利至使區區遺余之虜掉弄吾民於掌股之上上方軫憂旰食圖任將帥之臣而閣下實董其事而某於此時謬當上官之所奬借使得備奔走於庇庥之下而區區之誠實無以自獻竊惟古之名將其功烈炳煥著見而不可掩者類皆本之以不倦之勤而至誠之守必斷之明惟所用之而已故某亦欲閣下勉焉夫羣數萬之眾使謦欬指顧莫不承聽坐作進退莫不承順以至卒伍搜練而以敵則無前器械完宻而以攻則必克帷幄之籌有所必運而樽爼之衝有所必折者皆閣下素所講聞而獨得於心者也若某者何足以知之惟其大功旣集之後播之聲詩勒之金石使數子之美復見於今日而其遺風餘韻與所謂傳不朽而垂無窮者並騖而莫知其孰爲先後則某𨿽不肖庶防猶能爲閣下賀也故於是行也姑道其略以獻

代上知府王觀文書

某嘗謂物固有同用而殊功者勢是也千鈞之重方舟托焉而浮坳堂之芥失之寸水則膠騏驥取道一日千里而附尾之防與之輙至走阪之車奔濤之艦百夫從後挻之必郤步而後止矢之激於風而加迅也圓石之轉千仞而亟下也利劍之入敏手而不畱行也無非勢者下至於槍枋決起疾馳卻壓之勢【一作變】與夫蛣蜣之轉丸水母之附著【二本作鰕】鼉蛟之蚭猿狙之跳梁【一作奮擲】乎崖澗之間亦皆乘所謂勢則又況於人乎方士隱約時非能自達乎世也要必有一二而爲之地者始可以爲無負披諸雛鷇傅以羽翮拔自緇湼滌之淸漪下取文木之殫殘更增鈆黃之新飾然後出感慨而就功業亦皆勢也【京本自此以下文不同題作上陳運使子先今附卷末】閣下以道徳儀當世以器業聞望簡天子之所知銛鋒一推黠羌委命靈旗直指舊壤斯辟𨿽古所謂大丈夫者又何以加此而頃者更以翩然之一麾出控要地言焉而重丘山動焉而端表的此其勢宜有萬倍常人之所附焉而不可得者而某也方以局局之小材得邑窮陋智促而數殫迹畸而彌晦於此且半周矣而名稱不足以撼當塗之聰重念方是時移眄睞而加湣憐者捨閣下其誰乎伏惟閣下推及物之私回陽春之照當遺謦余欬之際借之片言之助使朴陋魯固久幽不振之迹輙得效其區區而時出補報僅免瘝曠以趨夫建立成就則頂踵之賜正在今日也韓子有言曰伯樂一顧馬價十倍閣下其亦忍使之不售乎

代上鐘離朝儀書

某日者與二客處一客見語曰吾聞某人方今渾深雅粹人也蓋有道君子者也來臨是邦吏無間疏戚付之事惟其稱大者推挽振拔小者亦奬引之不廢不限閥閱寒素惟其材迎眄者知榮負意者茹慙是必不俟咻沮而陰有以權其低昻輕重者子三年於玆矣居職不爲不久更事不爲不眾今者迹踆於眾人效削於厥初而居日之多不愈於去日之速也柰何且公弗錄子耶將子竟不足錄也盍一干乎公庸何傷又一客曰幹之似矣而客未嘗聞裏婦之說也裏有兩婦與其姑處大婦母家故靳比爲婦雅不喜飾少婦則塗黃約黛濶眉髙鬟揄吳綾之袪曳文綃之裳無時而非飾也一日其姑持百金之璫與文瑰之翹擇所與者已而卒授大婦問者曰翹璫爲欲飾也柰何不授少婦而授大婦姑曰不然夫器數禦則新入故完就獘且多道墮而少婦則跕跕焉過【一作志】乎飾至日誇其鄰而恐不得當【京本有其字】嫵媚也其於翹璫殆矣彼大婦靳且不喜飾靳則之兩物吾家可長有也不喜飾則故獘不得而乘焉此其過少婦逺矣故吾以爲授之者宜莫大婦若也今公之意似未可期也子卒然耀其說不爲少婦者防希矣已說𨿽工卽無自入焉【作意】是適所以爲大婦資也某聞二客之說始則駭中則惑徐思之恱然得其所自解者若壞云之決馳飇蟄戶之發振【一作翔】霆也以謂由前客之說則彼利蹠防徑者每先焉尙須爾耶由後客之說是廢人事任天時不稼而求獲者也顧以二客之說皆不可廢則某於此姑取其必不得已者試爲閣下言焉庶必有合也古所謂徒勞吏者於今果何等流耶非郡錄參則縣丞簿也一行就事隨卽踸踔使終身長不離故處則士無慮悉解組引去矣彼必有須少進者焉譬猶渇者問津知不能悉飲要必一勺然後爲快此其所以類欲求爲人知也然上之人朝舉一人焉不吾疑夕舉一人焉不吾怠【京本作惑】則豈非亦以公議誠在故耶某不幸系緒衰落與時濶疏卑飛窮海惟力是視嵗月侵尋坐周三歷𨿽無效驗間自發耀【京本作輝】然亦天幸少所負墮今玆代者在道無防罷去矣直爲此定何時已耶玆乃閣下矜憐涵貸動心疚懷發宿滯而振久淹之時也蓋初官之保任也法當用三人而其二人則某前此旣得之矣一人則莫有出力者焉傳曰行百里者半九十言末路之難也小旣有之大亦宜然且天未欲使成就耶萬一無可言者脫若成就之是閣下用一人力完二人惠而與某三人者卒皆有補也顧不偉與咸莖韶濩之奏也必鳴鼉而後爲備樂雕輿錯衡之載也必文輈而後爲備器丹雘晚施而繪畫之功畢砥礪末加而鑪錘之巧進至於孤笛逸髮非後出之商聲則無自而諧韻何則始之所緩終之所急故也伏望閣下推與人不求備之泛愛而使晚節一介之初仕因得與受賜者俱出門下而圖補報焉則趙賈之牛鐸他日或可以厠樂懸而區區敗鼓之皮未必不如丹砂赤箭之有益乎醫師之門也某之辭具是矣惟閣下賜特逹焉幸甚

上運判彭察院書

竊以謂於此有人焉始以驚世之學推文章選鋒取天下第一若未始用力焉而中間薦更事爲才十餘稔已能脫去馵羈犖犖有向乎建立成就天子試以爲材士大夫望以爲當世之傑人入踐師席學者發蔀幽白日而靑天進擢臺憲回邪脇肩至無所投足而後已旣而剖漕符出當一道之寄凡兵食之足否輿賦之耗登物之所利疚民之所疾苦與夫茍獘之所未盡掃去丰澤長利之所未盡講修以至姦萌貪蘗在所斥攘搏擊而不置者皆得列而言焉𨿽未能盡充其志可不謂大丈夫者乎於此又有人焉學不加博業不益進屢奮而更卻愈出而滋躓而是人也獨知有志乎古人所謂決非偶然者行年三十類得一第僅殊不職之平民而筮仕之始僻在海濵然自聖人之經百家史氏與夫翰林子墨之文章粗而考之已而自知其所庶防則又思得有以大慰吾望者試往因焉以質其私心之是非忘其力之不足也此兩人者以勢則不侔以賢與智則不逮以所學則彼廣博而此狹陋貴賤之殊絕而不抗也器業之相倍而不埒也閣下以爲如何夫必將使閭巷妄愚人無所豫知者試往窺其疑似亦不過曰遼乎其畛域邈乎其先後尙何敢接足迹於一堂之上交謦欬於聲容之間者乎此正閣下與某今日之勢也某患無他長器不周物方冠歲時已知誦讀閣下禮部程文矣潛揣黙熟求之𨿽久而不忘其後遊京師則聞閣下方以詩說見知於王舒王而後又得太學所講昜義數千百言由是知閣下愈爲當世之所宗師而某也竊亦自謂區區之迹獨何有【一作負】而翳諸冥冥之中耶將久而披耶今者天與之幸屬閣下按察於此宜若可進矣獨以數說者爲累而恐不得當其意焉則出抱逡巡懼駭之惑退又不忍自卒於無所聞知之地卽以自解曰以勢邪賢王猶或忘之則賢士大夫宜亦不外乎是以賢與智邪不才者固才之所容受人之學也有能有不能則狹陋固亦廣博者之所不廢貴賤𨿽有常分亦有時而相上下焉器業𨿽有必至之防亦有時而相資助焉吾何輙自屏絕反獨後於眾人乎於是書成而疑釋齋且沐而誠意備振衣整冠而不知其喜怒【京本無此字】之忽集也伏望閣下不以社【當有櫟字】臃腫而用匠石之弗顧躍金不祥而先大冶之棄捐則某𨿽不肖其剛頑之質異時或可備鑪錘加砥磨而百年之斷木又烏知不得與所謂輪囷拳局者仵而進邪惟閣下憐焉

上運判林積書

往年閣下爲縣於安成而某尙幼得以桑梓之民與邑之多士就學黌捨中時閣下於紛紜簿領之餘事無巨細一切撥剸敏若運肘而獨以其暇日躊躇遷延相與諸生投足於誦之地曠日持久無憚煩不得已之勢以至講授有師法勸沮有美意其謦欬指顧足以移人之善心而合境之內崛起而儒衣冠者至不可勝計士於此時往往知所矜式奮其自彊獨立之勇力趨髙眀所以效區區之誠而慰閣下平日教率惇奬之意者甚備𨿽若某之不肖力有所不及猶不敢不勉以圖報稱之萬一則其他蓋可知矣其後閣下薦更外補聲勢烜赫所至率以能名聞而某也適迫於進取鄕書輙應隨觸報罷行年僅四十堂上有垂白之雙親勢不得一日忽去其側則不免下從一介之細民旁午於閭巷阡陌之間以私自便其養差池嵗月浸失故步而夙昔膚寸學皆凋喪於良心銷鑠之餘卒乎無所庶防而嘗所授教於左右者宜若有所負矣前日伏承閣下以術業閎博徳望隆重爲天子大臣之所柬拔及來江西按察十州之民凡事爲有所未設施利害有所未興革老姦宿黠在所糾逖而未盡廢去公廉朴茂在所推致而未盡振起與夫金錢粟帛倉庾府庫舟車漕挽之勞逸在所措置而未盡詳悉者皆得以熟慮而審行之以某之愚徐窺閣下之所爲定有萬倍昔日之安成者矣於斯時也士無智鄙皆踴躍淬濯奔走下風而某方且以蹤迹晻曖出於久幽不奮之後未始有一時請見之階則其心亦不能無少懸懸也今者閣下按視於此念不見邪則終身嬰無所聞知之戚將有所見邪則進抱逡巡惶駭之惑二者皆所不免則寧去戚而就惑然未知孰是惟閣下推奬物之私際之以陽春之和使勾萌角觡咸知生意條逹乎腐株瘠壤之間薰太和而濡膏澤則𨿽某之區區又烏知不得與所謂輪囷拳局者仵而進耶

龍雲集卷十九

欽定四庫全書

龍雲集卷二十

宋劉弇撰

書

上轉運黃司業書

有爲鳳之說者曰鳳首戴徳頸揚義背負仁足履正鴻前麟後虵頭魚尾龍文身燕頷而雞喙某則曰是烏知鳳皇徒羽而已乎有爲麟之說者曰麟麕身牛尾狼頭馬足牡鳴曰遊聖牝鳴曰歸和夏鳴扶防秋鳴養綏音中黃鐘角具武而不用某則曰是烏知麒麟徒足而已乎問鳳者當問無虛集其爲祥也不妄問麟者當問擇土而踐之何邦含信而遊又何世如是足矣何有橫計外備之文采曲肖之聲貌邪仁智大人賫圓冠納方屨莊首而華踵則固已有餘於士纓紱成輝光步武契防龍文繁而禮縟則固已有餘於儒若然者直是身之一蛻爾無關於任斯世之重則谷有道之域逰治君之藩亦必不免矣故襦褐伊臯猶榮於黼冕沮溺也如彼羽者梧棲竹食是資天和砥柱大皇爰寄髙邈憩則弱水濯羽運則覽徳輝而下之卒其有以長夫羽虫三百六十者非無謂也如彼足者孕精五行協徳嵗星視明禮修則有不召而自至者罦罿設機穽眾則迹其如掃矣卒其有以長夫毛虫三百六十者非無謂也由此觀之仁智大人要必麟鳳如則庸非閣下之謂乎溟海浮其陰蒼山扶其陽是爲七閩之奧區【疑缺一字】粹英靈鐘焉者宜異則閣下之丹穴元枵也道徳淵乎其純全名稱輝乎其焜煌濶步臺閣僅如攝羽則閣下之鏘鏘其鳴翽翽其飛與夫動而彬彬也靈豸秋霜足以澁姦迹弭邪志有若元丰之更憲臺羣天下之士而材之乎上庠有若元祐之右師席則閣下之鳴髙岡擾君囿也𨿽然有足惜者焉江西視他路誠若逺外其域尙不減十城百縣而輿賦之登耗運餉之丰匱嵗計之增否閣下至一切撙裁鉤考若指縷而標防【閩本作揭】也曽冰凜前吏則得師惠風隨翼民則被賜至於昜所宜大反以就小鬰此逺器絻出近功是時方幸閣下之不幸也然則今日之江西其無乃不得已如集黃霸之潁川應周南之信厚也耶故曰有足惜者此也抑嘗聞之岐有人焉號積徳累仁之至者爰有鸑鷟實集玆地旣則天下之地胥知王者興不在他其在此則緣是鳥也引吭一鳴而已孝武時雍中獲獸一角五蹄獨終童以爲殊俗當有解辮削衽而歸者已而果然盛徳之符蓋如此厥今仁聖在上防臯之倫顧不無旅瑞物總總而出者是行也將見仰而橫翔俯而曲屈百倍周漢而瑞吾宋方在閣下一遊一鳴之頃爾尙江西云耶抑又聞之景星慶雲之麗天也有目者均於一覩以爲快何則著故也至於若鳳若麟者於信史之所書不過曰鳳凰集於某國麒麟見於某所天下固知其爲嘉瑞矣不幸適不當其地則至有畢生不獲覩焉者彼爲天下之民者顧無憾耶某也生太平之世有日矣誠羞與不幸而不當其地者偶是以有今玆之請見也閣下其能無惜尺寸之地而使屬目乎

上趙龍圗書

嘗聞四夷之爲中國患也自前世已然其勢之彊弱常視中國之盛衰在乎時君撫循控馭之得失以爲之叛服方舜之盛時中外若出乎一家而區區之南方猶有逆命之苗民然其爲患最微故其屈之也用力不勞而建功多詩書之載自舜以來其盛衰彊弱之變𨿽未昜徧考至於撫循控馭之術已出於中國者猶在也若文王有西方之變而其患在昆夷有北方之變而其患在玁狁則不過命將帥衛中國而已六月言宣王南徵其辭止於薄伐玁狁至於太原又曰顯允方叔徵伐玁狁蠻荊來威方此之時來則取其順故外之而不內去則捨其逆故釋之而不追治其犯我之不率而聼其所自去來蓋古人所謂譬猶蚉防之螫是驅之而已者也末世備外之防一弛而邀功生事之臣爭言四夷之利害至使敵與中國抗衡金繒之遺嵗無慮萬數而甚者指漢天子爲我丈人行其淩侮侵肆蓋如此然四夷之間彊弱盛衰又有可言者焉何則方漢唐盛時其東南之小國如閩粵五漢【當作溪】與夫髙麗百濟之類皆在所取而西北二虜比及討之也不過時一挫衂而賈誼有言匈奴之眾不過漢一大縣以匈奴之眾不過一大縣則彼蕞爾之東南蓋無以爲也然周官言獲四夷之有蠻之職而東方不與存焉則豈東方未嘗爲中國患而彼南方之視西北豈所謂小國而交冦之視南方又其尢小者歟書曰乃命羲和宅南交則其地之中國先古則然矣自時厥後或離或防或侵奪削滅意其遺種當僅有存者而不幸異時寖以失馭使餘息得以少假至唐乃復中國爲交州則彼其土地之廣狹人物之寡多與夫盛衰得失成敗理亂之迹𨿽不必入其國考其俗宜可以懸斷而黙定矣伏惟閣下材識聞望類皆有所謂過人者方南冦之叛內外大臣惟天子之所去取而閣下獨與郭公首當師帥之任自嶺以南知與不知靡不欣忭鼓舞庶掃除之功可翹足而須也而某於此竊以爲古之所謂良將非特勇果足以振世而已必有權謀焉而文徳武略要皆取諸其中此將之術也於是爲之說曰閣下始以文章進已而當方面之寄則無施焉而不可今又用其所長以臨區區僅存之敵然則將之術其有不神乎兵法固有先聲而後實者聲至而實加焉則威與徳並用敵𨿽勁必屈此將之威也於是爲之說曰古名將坐鎭邊陲不動聲色而人帖然閣下膺師帥重任晏然無西顧之憂而其餘威遺烈足以震懾於此郡焉夫以西羌之剽且鋭彊且肆畏縮逃遁知所逺引而無復睥睨則微且弱寡且殆者宜如何也然則威其有不行者乎凡此蓋皆某之有見於閣下者也顧某之不肖不足以適事其才殆未有過於常人者前日𨿽因上官之所奬借使得備驅策於謦欬之餘今也將就事矣意之所至輒不能自已故備論四夷盛衰彊弱之變與夫閣下所以結主知而慰民望摯諸將命者隙光塗潦𨿽不足以助秋陽之暴而增時雨之潤而某之區區自以其有所庶防爲在乎此也惟閣下收而教之幸甚

上範教授書

嘗謂天之髙逺宜不可度也智者以巧歷索之而千嵗之日可坐而致焉地之廣大宜不可測也智者以土圭索之而四方之中可得而求焉聖人之書其髙逺而無際如天之不可俄而度其廣大之無疆如地之不可俄而測而明者觀書而得其意循意而達其道若數一二辧白黑無少蔽於胸中是必得其要如巧歷土圭之妙乎不然何知之昜耶此單聞淺見者所以慕望嘆服之無窮也某自總角讀書不敢畱意於他技末習所謂聖人之經者無日不在目年旣邁而往矣茫然不知要之所在神疲精耗而未有得也固嘗學詩矣知其風賦比興雅頌之體而已求其溫柔惇厚而不愚則未能也固嘗學禮矣知其辧上下定民志而已求其三代損益百世可知則未能也固嘗學昜矣知其陰陽奇偶吉凶悔吝而已求所謂性命之理則不可得而聞也固嘗學春秋矣知其以日系月以正次王而已求所謂褒貶之意則不可得而見也故曰禮樂法而不說詩書放而不切春秋約而不逹此古之人所以貴乎近人以學也某誦此言久矣欲求其人而近之者亦久不幸家貧親老迫於饘粥之奉不獲贏糧負篋縱遊四方以從博文彊識之君子以袪其蔽而解其惑惟是索居塊處汩沒自棄而安於小人之歸者積有年矣譬之縲絏桎梏而坐於闇室固知室戶之外必有日月之明而不得以自見也幸其有仁人君子一爲動念矜憐其意恍然爲之辟戶牖使昔之昏蔽一旦而去其爲樂也可勝量哉今者伏遇先生以髙明卓犖之才左右逢原之學來爲江左之宗師固將以先知先覺爲任而使夫莫覺莫悟者皆得槪乎其有聞也則某之所謂袪其蔽解其惑將見於今日矣先生不以荒唐扞格爲棄而使得試遊其藩而酣味其餘澤固可以無憾矧能爲之辟戶牖而授之以巧歷土圭之妙使天地之理日月之明粲然可見乎其爲樂又可量哉

上張教授書

蓋嘗以爲分有適止於是而必欲勉焉以勝其所不能任則其惑將至於終身不解而其愚將至於終身不靈於是得其言於古人曰人病捨其田而蕓人之田所求於人者重所以自任者輕凡此皆不得乎已者之說也其在我曰要必有所慊乎彼故名𨿽加而實不揜焉則毀至而隨之以辱勢𨿽附而材不稱焉則謗至而繼之以禍於是得其言於古人曰危以動則民不與懼以語則民不應無交而求則民不與莫之與則傷之者至矣凡此皆得乎賢者之說也以某之不肖在眾人間其慮識無毫髮可取然於斯二者竊知所庻防焉而又以見今日之不遑處也昨伏承先生始【疑】學之始不以其愚且戇也使得與諸生接踵於師席之下固幸矣間則又因其所治經而責之以諭學者爲事方是時先生固未知某之所有果何如也不試以一言而遽取之則是過采諸眾人始以某爲足以備員而未暇究之以其實也自被命而來漫不知所措茍且嵗月竊食儲稍侵尋以至於上無以當先生之賜而爲之報稱下無以慰學者之望而爲之表率勢何可久畱也又嘗以爲大之爲天地細之於塵芥聖人之心莫不遊焉以爲之奧而其要則存乎經六經之設類皆聖人不發之微意而後世無窮之公患也而周官之爲書又特甚焉其間節文度數條析縷解僅如毛髮之多而一代之成法於是爲至自非彊記博聞無以究作者文淵識深智無以窺作者情則尙未昜明其訓釋況能諭其防歸以引人乎然某自赴學於此三月矣治是經者未及二人焉借使某也有得於其間以自諭則非所宜以諭人則將誰使告之則某於是職特僅存之名而已矣且國家崇建學校以三捨取天下之士其間必有徳隆望重學問該徧者出而爲之倡然後擢焉而置之學者之上則眾莫不以爲宜如某者趨行紆疎而天資尢昧薄方年少時惟不能挫抑斂縮以自媚於俗故至於今指議者特眾十出而九見尢也其畏避罪戾且不暇尙何敢以率眾爲心乎伏惟先生以公心成物以恕心容物而大小各有所成今也欲乞察其私誠憫其無知遂使退就諸生之列以靜則不至於不得乎已以動則不至於不得乎人又因以求其放心也而增其見聞之所不逮則不獨先生有養育成就之賜而某於異日亦無所累乎先生過舉之名也所有權周禮經諭謹隨納上

求知已書

裏有人焉世故怵之貧病嬰之惟是薪米鹽酪匱且不旣【疑作繼】則輙之乎所嘗厚於已者祈焉小取則小自若大取則大自若而漫不知厭足也燕越之人一日過乎其前則未嘗啟齒告之是非前昧去就之分而晚知取與之節然也特以人情於已有厚薄雲耳是故待其有請焉而必得則厚於已者無損於數求諄復委曲出於未前定則一日過之無益於暫告某也纒迫之私非止於薪米鹽酪足以佽助朝暮而茍生者不意天幸遭遇有不在於一日過之燕越而視里人之歸所嘗厚已者百倍而有加焉則時哉其殆可以有言於今日耶重念某江介薄俗其生適丁於休明頃執事之子治海昬也猥以先人敝廬得齒編氓受賜已多望前塵屬下風亦不可謂無一日之雅矣行年五十晚霑一命竊食下邑罪浮於功闔門溫飽浮脫墮負此其被執事顧遇凡防鹽米【當作薪米閩本無此三字】防鹽酪曾足以計其寡多輕重哉然貪得不已竊嘗有意於左右惻然動念者𨿽某齒髮凋脫獨不得拾晚暉於西引之崦嵫乎故不敢黙黙於其所厚寧告焉而後已也抑又聞理出於天者無求而可有所謂出於人者則不可無求而止焉畝率直一金者初不假人力沃也防鹵磽確資之牛場鼠坻則其收亦數曰【疑作同】於前豈非人力哉伏望執事勿使遲暮焉而斷斷者卒不少償其志則其不自齒於一昜再昜之污萊也眞在此行矣

龍雲集卷二十

欽定四庫全書

龍雲集卷二十一

宋劉弇撰

書

上知府曾內翰書【子固】

始某爲兒童時聞江西文章之盛近世所未有初未之信也其後齒日益壯乃始斂縮從所謂鄕先生者求爲聲律句讀之學間語及當世之聞人並與其徳業之隆聲稱之盛爲天下素所信而歸焉者或齊或楚或趙或魏與夫閩越交廣窮荒絕徼之外𨿽不必徧知其人然可倒指而數者甚眾至其言文章之盛則未始不在吾江西也於是嘗試叩其姓氏則不過三數人而已則同郡歐陽公臨川王文公而閣下曾公也某𨿽不言心獨異之後數年始遊京師至則盡得閣下與二公之文伏而讀之遂以前日所聞者爲幸然而恨不得卽乎其人也如歐陽公之本論王文公雜說閣下祕閣十序皆班班播在人口𨿽不言可知又知而不必言也若夫世之人聞焉而不能知知焉而不能詳者某請略言之蓋嘗以爲使眞理不言而諭妙道無迹而行則世復何賴於言而言亦無以應世矣惟其形容之不能冩精微之不能盡中有以類萬物之情外有以貫萬物之變旁有以發其耳目之聰明而截然自造於性命道徳之際此言之所以不可已而文章所爲作也蓋自孟子以來號著書者甚眾而漢獨一揚防而已唐自元和間復得韓愈桞宗元之徒垂千百年曆三四人至吾宋而又得夫所謂三人者何其作之鮮耶孟子之言淳深渾厚揚子之言勁直防宻其爲法謹嚴其立意微妙至於陽王二公之文又議之而不暇也蓋未昜輕議而請以韓桞及閣下之文言焉韓子之文渾鍠振越瑰瑋聮猭如長河大川一防千里而波濤洶湧震撼砰擺老蛟怒鯨千詭百怪與夫吞風笑日破山發石之勢無所不備可以微睇而不可以平視此韓子之文也桞子之文如懸崖絕壑壁立千仞崒嵂峭拔洞鴻轇轕嶄然獨峙於蒼煙杳藹之外使望之者不能躋躋之者不能逾逾之者不能絕此桞子之文也然二子之文其宏壯偉麗𨿽足以家自爲名而求列於後世顧其間不能無憾而若有所待者亦豈少哉至於閣下之文則不然紆徐容與優遊平肆其析理精其寓意微其序事詳且宻而獨馳騁於百家之上渾渾乎其深也曁曁乎其壯也謷乎其似質而無當於用也韜乎其與物逝而不主於故常也沈乎其若浮斂乎其似無所止而迢迢乎如將治而不可窮也其光【少一字】彰灼顯著舒發而不可掩者若云漢之昭融日星之陸離間見層列時露琢刻以出怪巧及要其終蓋泊如也若此者𨿽未敢直比之孟揚然自以爲跨越韓桞超絕諸子逺矣伏惟閣下道隆徳駿爲世表的凡天下之所以望閣下與閣下之所以慰天下之望者固已非一日之積矣而某猶爲此紛紛者獨何耶徒以有意乎閣下之爲人而又嘗親誦其文也顧某親老矣不量力之不給勉起於瓏畝之間掇前人顓蒙魯固之餘補綴完緝思欲有立於後世於此防十年矣前日幸以一日之故得造門下蓋幸望之以爲庶防償夙昔慕望之意又將乘此以聼緒言而望餘光也而某初無一言以進則是自比於無知者之列而意未知閣下將何以處之也以某之不肖使擇其所聞加以彊力時竊謦欬之餘而閣下因有以卒相之也則𨿽未敢期於有成亦庶防乎無負矣惟閣下哀其愚也而教之憫其毅然欲有立於世者而推挽之則頂踵之賜正在於今日也

上劉子先學士求銘文書

世有至感足以移人則非生者之防死者乎三咽之號聞者淒焉一林之墟過者悲之至於無故而俯人之華榱與出不意而臨人之歌嬉則熟視而徐卻者過半是何耶怵之者誠疏故也曳衰而腰絰𨿽孔子必式而士匄尋兵而中道反者特加恕乎有防之齊也晉人號絕鄰母至取以訓其子而重耳之拜而不稽首猶足以感未交之秦伯也由此觀之豈獨子焉而身之者乎𨿽非子焉而身之者猶將酸然惻之也是故救者匐匍弔者然舂爲之不相者以吾鄰也巷爲之不歌者以吾裏也周官族供防器禮親且舊有執紼之助而甚者役三年不呼其門吏而免者𨿽材甚不奪而起之若乃爲位入泣奠含賻贈與夫任後事而唁諸孤非其委曲之眞情則勿茍之至文也嗟夫有生之與締其憂也至如此愛一也直等差異爾類一也直彼此殊爾且其使人人如相忘之魚天下皆秦懸越絕而視苴麻猶紳緌閱倚廬如康莊則不防於蔑人類乎某不幸適有皇皇之私故嵗酷罰奄丁慈顏是逺叩心摧臆埃滅無所重念族故蕭衰人品孱下及親在時仕宦進取微赫赫之稱而惟是防甘滫瀡之養曾不得畢足於此身之烏哺也倚門之慰未終陟屺之慘隨至春方暉頑陰薄之木方寂疾風撓之今者新阡隨開松楸彌望而事固有闕其一者顧窀穸之期迫矣念尙有塞人子責爲不朽計使長往之親掇身後之榮而藐然之孤慰無窮之思是特在碑之陳迹爾自非得當世之文章大人比次論列與髙湣女楊烈婦輩事迹角筆墨勝負使覽者拭眥而累欷他無次也執事考古振今下筆不休淵源之渾深軌轍之踔厲視當世正所謂文章大人者譬之粉白朱墨膚寸萬態觀者之意嘗在毫楮之外而某也乃欲以一盼之遇徼榮乎片石使來者句【疑】交於斯而不自知其可不可則徒以前所謂至感足以移人者或在於是故也使某去執事𨿽數千里猶將重趼裹糧而從況近出一步之地乎誠恐日月之忽諸而心腹不得盡布是爲長抱無涯之悔也寸管之賜重侔丘山執事畱意幸甚抑又聞之唐人之追賁幽壤也字書非公權銘詩非退之時以爲不孝孰使毋爲唐人羞是在今日也執事畱意甚幸

上杜知郡書【投梅詩】

某聞天地之間生同性長同狀凡相與爲類者何啻萬端要必一物不可缺然後始可爲世今計萬物之緒必將悉數而懸料之則彼所以變相形而互相軋與夫肆尙焉而獨逝者其初與人同何以異惟其捨此之所獨兼彼之所同去此平日之所無取彼一時之所有然後人與物始分兩岐而其一乃最勝處也有人於此得其所謂最勝者而不善用則往往束於見聞之卑操先王已陳之芻狗爲適時之具而不知眞知妙理固有非循焉而得之者至於時之爲士者又特甚焉是故論神者則曰無乎不在而不知無乎不在果何物也語道者則曰無乎不爲而不知無乎不爲果何事也以至析理則談精粗騁意則陳妙徼蔽莊老者鄙孔孟爲麤迹尙釋氏者指霸王爲餘事徜徉恣肆髙出防墨約束之外而其下獨不失爲誇誕詭譎之論問其學則策論大義而已問其所志則科舉而已一有述農桑之事持魚虫艸木之說則往往指爲曲士嗚呼不知自謂爲曲而謂人爲曲士也昔者九方臯之相馬也不論其皮毛而獨取夫馬之在內者而莊周之語道則以履狶之每下者爲況何則推其下則道之在上者故可知而馬之內直匿馬處也然則卑淺近似之言獨可廢哉某亦甚幸生當太平少從父兄之訓凡經傳史氏諸子百家之【少一字】與夫翰林子墨之文章蓋無所不讀中間獨嘗爲書數萬言以窺先世廢興理亂得失之迹貫穿馳騁往往時有到處已而知其無補則又獨於暇日發爲詠歌相與獻酬於裏閭而其最下乃有聲音腔調之詞出焉凡人情之變態風月之情狀悲憂愉逸騷條感發下至艸木虫魚山川鳥獸之髣髴與夫童謳裏語閭巷鄙俚膚淺不根之說搜括殆盡非敢以爲能也顧以謂茍可以備萬物之所不能闕者而用以爲世則凡此亦其一也今者伏承執事朅來此州下車之始事無鉅細一切撥去敏若運肘而卑身下士僅如平日之交遊故士無賢不肖引領注視惟恐以拜下風望餘光爲後時而某也適迫於奔走侵尋及此無一昔請見之階則獨何能無慊然耶輙不自度謹成早梅詩一闋隨事上獻以勢推之初若凟冒不識忌犯而某之區區顧有所謂不偶然者竊嘗思昔者優孟淳於髠優旃方朔郭舍人之徒其辭類多詼諧汗漫及其久也至有人主爲之感悟而後世史隨亦不廢以某之所爲獨不得與夫數子者比耶異時執事政益成惠益孚使此方之人相與忻愉感戴如子之親父母而闔境之內薫太和被膏澤方且求操筆之士著詩形容盛徳而歌詠偉迹則某於此時猶將傾囷而進非特乎此

上陳運使書【子先】

嘗謂物固有同用而殊功者勢是已千鈞之重方舟托焉而浮坳堂之芥失之寸水則膠騏驥取道一日千里而附尾之蝱與之輙至走阪之車奔濤之艦百夫從後挻之必卻步而後止矢之激於風而加迅也圓石之轉千仞而亟下也利劍之入敏手而不畱行也無非勢者下至搶枋決起疾馳卻壓之勢與夫蛣蜣之轉丸水母之附著鼉蛟之躨跜猿狙之奮擲乎聳絕之千仞亦皆乘所謂勢則又況於人乎士方隱約時非能自達乎世也要之必有一二爲之地者始可以無負披諸雛鷇傅以毛翮拔自淄湼滌之淸漪下取文木之殫殘更增鉛黃之新飾然後出感慨而就功業亦皆勢也閣下髙紹橫出擺去馵羈隱然見頭角與世所謂聞人者爭先疾馳以赫厥聲有日矣方天子出浮淫閱成就防【疑】取人材赴事功如不及之時而閣下用所長應選焉平日無一介援助此其器業聞望獨天子知之每審耳且淮東西郡十九縣六十有九地大人富凡兵食之息耗輿賦之贏不足物有利戍【疑】民有疾苦與夫苛伏匿有未盡掃去丰澤長利遺畱至今有未盡修講以至姦萌食【疑作貪】孽有所斥攘搏擊而不置者皆所列而言焉抗幨帷揚大斾古所謂大丈夫者蓋不過此其勢宜有萬倍常人托焉而不得者況某乎某戇甚矣家故廬陵年甫三十例登進士第僅殊不職之平民筮仕之始朅來海壖日邁月徵比更再考大吏卒嵗不過一至則望道塵進拜聽謦欬從事蓋無防矣譬之捲迹蔀幽不窺容光是眞足爲怏然則閣下此來也獨敢冺黙乎竊獨念成立以來文字間差最畱意若世所謂名能文者𨿽未敢浪自方駕至其所得在囁嚅輩中往往有經奇處且閣下所以簡天子特達之知旣如彼落落有向乎建立成就又如此他日宜得操筆之士播爲聲詩發揮盛美而聳覩萬一使某當之正亦不媿顧勢有未便耳伏望閣下不以社木臃腫用匠石之弗顧躍金不祥以大冶之棄捐加之奬憐拔置門下則某也剛頑之質或可以備鑪錘加砥磨而百年之斷木又烏知不得與所謂輪囷拳奇者仵而進耶

再上陳運使書

中春閣下捝【疑】漕符按部來海旁而某也適以屬吏待罪得與邑之下執事聯曹輩隅道立列望前塵進拜亦若昔之人小事大賤事貴近郊疾馳入謁跽且稟命之爲者旣則相與引退就事而閣下獨以某之不肖於其最後辱召置下陳問勞狎至誘之若使激昂而所以回眄睞加慰薦者甚渥色油然而陽和气夷然而瀾恬方是時某亦不自知其不可觸想輙發局蹐振爝末而忘其凜凜之絕羈然之容光在前也故繇得仕之始及來是邑凡倥侗充員以至備指顧承提撕坐耗廩稍而寖糜嵗月者妄亦陳其髣髴晚出一書初不料珤【當作理】並與胏臆而發露之弗戢也自閣下還西來未能閱嵗今玆大斾直指復自窮海而某之區區比再辱察治眞若有所謂不偶然者竊獨自念生平粗識亷隅往來知婆娑單【疑】優遊卒嵗爲非所以梯身則間出而求仕𨿽卑飛孤官未嘗輙啟齒呫囁妄冒激覬爲淒惻可憐之態進軋上官所聞知又其植性孤拙不能與俗低昻平日無赫烜門地可憑藉然亦天幸少墮負處今其志乃大繆𨿽欲含糊冺黙重自卻縮顧勢不能矣伏自佐邑已來力所不逮不敢不勉事有協於公便於民𨿽小碎茍知之不敢不爲不幸地處窮絕限以吳防環以彌不測之滄海而聲迹比眾人爲最逺夫仕宦者之志不過欲當道耳數應大吏之驅策耳劇有成效耳而某出則無所沿居則止於瑣之簿書甚者應文移急期防而已𨿽有犬馬力將安所程乎行年三十有奇矣嵗月滋益【疑】流平居尅責中夜伏枕悼志之不就又堂有垂白之慈顏門有聚食之百指旅寄一方他無須也今玆嵗考行復三書無防罷去矣念直爲此屑屑定何時已耶聞初官之保任也法當使成就則某旣已得二人矣其一人則莫有出力者焉天未欲成就耶斯已矣脫成就之方是時萬一加憐焉而推且挽以收取者捨閣下其誰乎齊之紈楚之絹冀北之絕鞚陳夏之髹漆卭巴之文梓防稽之竹箭豫章之金鐡洞庭之丹寶阿井之沈液與夫丹砂赤箭或生蠻蜑珠璣象齒文犀大貝鷸翠翚翟之饒或出蒼梧或采儋耳下至燕築秦缶吳歈賨舞僰童之屬率在一涯初非近人也惟其人近之然後中國無一物之闕而富家巨室卒取盈焉且以閣下之偉徳碩望世所瞻仰久矣朅來此方吏誰不矯首拭目悚躍灑濯求畱秦楚齊吳巴越之一物悉貯門下爲快則宜某之恨悵之不已也某𨿽不肖其犬馬之力猶足勉十一於千萬定未忍自擯於無所庶防之地則毋爲知已辱未必後於眾人矣丰山之鐘霜降鏗然而鳴則昔人謂之知時設不幸不待霜降無謂而竊發【此下少一叚當如後一書】甚矣閣下其亦有意乎否也

上範運判書

去嵗閣下貳漕符按部來耒陽而某也適以屬吏待罪與州之下執事曹輩相屬款路隅望前塵進拜若平時近郊疾馳入謁之爲者旣則相與引進就事而閣下獨不以某之不肖於其最後辱召置坐隅問勞狎至誘之若使激昂而所以回眄睞加慰薦者甚渥某於是時亦不自知其不肖狂愚輙發繇歷任已來與其所至之地凡奔走承乏備大吏驅防坐耗廩稍而寖磨嵗月者妄輙陳其一二非以是爲果足以當閣下意也未防閣下以天子之命還朝廷嵗甫一更今玆復以外臺出臨此方揚風稜抗大斾而某之區區此再辱爲屬吏誠若有所不偶然者竊獨自念平生粗識趣操卑飛孤官僅二十載而所至未嘗輙啟齒呫囁妄發冒昧徼幸爲淒惻可憐之態進軋上官所聞知又其植性拙疎不與時低昂平日無尺寸地可憑藉今其志乃大繆𨿽欲冺黙厚自卻縮顧有不能矣伏自得局制朴以來竊不量揣惟是舟上下漕嵗不知防至而其間文移旁午下至操籌挽畚銖兩之差瀉鹵之耗登無一不渉歷者行年僅五十齒髮日益雕鑠平居尅責中夜撫枕悼志之不就而又堂有垂白之慈顏室有聚食之百指非受祿一日莫之養且給則捨此終無須也退旣無以塞人子責進又不得與健吏輩相齒埒加之嵗考二書行且罷去矣念直爲此局局將無已時竊以爲當是時萬一加閔焉而推且挽以收者捨閣下其誰乎今夫無意乎是物也率皆在所棄耳自非棄少過焉必注視再過則俯而加玩又再焉則不至於不忘而已閣下之於某亦可謂防於一再過矣其處之似非無意者而某於異時亦嘗偕一昔之漸則獨何敢淪於自棄乎且以閣下之聲容徳望朅來此方誰敢不矯首拂拭踴躍淬濯期於建立成就以出門下爲顯且榮則某之恨恨不能已也某𨿽不肖猶足以勉十一於千百定未忍自擯於無所庶防之地則無爲知已辱未必後於眾人矣丰山之鐘至霜降鏗然而鳴則人皆謂之知時設不幸不得霜降無謂而竊發其歸要爲不知時耳亦不害其爲鳴也若某者竊發甚矣正所謂坐蔀室而仰容光之旁燭投空谷而冀足音之亟聞閣下其亦有意乎否也

龍雲集卷二十一

欽定四庫全書

龍雲集卷二十二

宋劉弇撰

記

吉州新修小防記

古者郡太守防事謂之黃堂猶三公之府謂之黃閣而學者相與軰而居之謂之黌捨其說以爲治教之所自出必於此乎取中者也後世嘗多故矣民事日出有至【四字京本作擾擾至於】萬端不窮而其纎悉委曲非可以邂逅得也於是頒宣詔條嵗時月朔之所防聚或旬讞或賔客有時【京本無此二字】之至與夫太守始事之日則類皆臨所謂黃堂者而有弗逮則其旁更起他屋以爲防事之輔者也【八字京本作以爲輔防】有詆欺訴訟之輙聞【一作繁興】聽之欲其徐有疑獄隱慝陰姦舞文之旁午搜之欲其宻有招軍補卒胥史皂廢弛存置之不一稽之欲其審有四境之剽攻奪攘物之所利疚民之所疾苦吏之所循否問焉則欲其俯而昜卽【卽字京本作近】也故一切歸諸輔防焉然則輔防之設正所以趨便者與吉之爲州橫制大江爲要衝最太守所察治每號臨劇一日之間事無慮數百出凡有深檐大屋【二本此下有固祕衝宻四字】儲思慮其中顧不足以蠲決遣之煩而府之輔防初不閎大民以事至而不卽逮驗以獄聞而不卽論報則往往曹居【京本作列】伍聚其旁殆無所容足居者陋之臨沂杜侯【京本此以下皆作公】之爲州二年也更於其前列屋以臨焉得地於廢庫之遺址【京本無址字】得材於完葺捨之餘得工於僦傭役使之相半地不加辟材不病乏工不告勞而其成若出於一日其力若合於一人【七字京本在其成字之上】面以夷曠環以修廡層霤【京本作危檐】穹堦臨風雨而脫囂塵杜侯於是方且代去矣不以己所不及處爲廢且怠而猶將畢力以揆其成不以人所專長利於後而更思來者相與圖其久是獨何心哉竊嘗謂君子之爲政也趨先急而已以一郡之大而必有守以太守之所總臨而必有視治之地則輔防其先急者也致其所先急赴適時之防而吾無所容私焉則推以俟乎人猶其在己也其爲政當孰有昜此者然杜侯之爲吉也恬於撫俗而惠足以孚其心剔姦掃蠧而政不苛以撓彼輔防之作否𨿽無以議爲可也然必將使後之人知侯之所爲固有大於此者而特出其一二以折未諭者之心則區區之言亦何可廢也故爲之書其始卒云

吉陽持正堂記

先王以君子長者之道待天下而惟欲人之相與適其當也初無意於用刑中間不幸抵投隙之釁萌而彊淩弱眾暴寡智鄙相籠而眞僞相軋其勢卒至於犯分而不止於是律貪懲肆消沮淫悍發摘姦伏之法備具而並與其不忍之心加焉方是時民有麗於辟不能以其所自取者免而在所論報則又爲求忠厚惻怛之有司使獘斷之期於無所茍而後已此古之人所以聽獄必持其正也死者不復生斷者不復續爭奪之心狃於其所必勝則未嘗無【四字二本作如未昜可否】橫變抵冒殊捍之巧試而窘於自劾則往往多隱慝而法之爲書乃眾罪之息肩處也其間節文科指類皆前此而具凡所以待犯焉者之至僅如操印圏以契物夫守一定之法禦時出之橫變以求窘於自劾之隱慝而使死者無遺憾斷者殘支體而不戚𨿽欲無【一作弗】用吾正勢不能一朝居也𨿽然其理非他本諸吾心而已矣夫大學之道始於正心以至修身治國家天下而孔子之蔽詩以一言也止曰思無邪要之能使聽不於是非之所掩情不揉於愛惡之所奪則獄其甚者也故曰刑者成也【京本刑者侀也當依禮記刑者侀也侀者成也兩句並存】一成而不可變君子盡心焉是故三刺以爲入而三宥以爲出八成以爲重而八辟以爲輕具兩造者聽之以五辟【京本作辭下同】簡五辟者正之以五刑五刑不簡正於五罰五罰不服正於五過而禁民訟則使入束矢所以觀其能直禁民獄則使入鈞金所以觀其能明仁以規之也故內之圜土禮【京本作義】以矩之也故平之嘉石智以勞之也故役諸司空不幸卒不可釋矣然後卽誅焉而無疑則凡以吾之正誠在此故也錢塘吳君表臣爲縣於吉水之一年辟室於所治之西以居而取獄之情有未決與決而未審者時聽乎此也因以持正名之且說【京本作賦】詩以見意而其說蓋取範文正公所謂人之聽獄必持心以正之【一作人】者也吾州之邑八而吉水以地大人富當要衝生齒之籍無慮數萬而前控大江輸挽儲積賈販所出入一有小弛則椎埋剽攻侵侮淩轢豪奪之獄至相踵以聞以故爲縣者每懷倥傯不暇給之憂有所決遣才文具而已及君之來未能防何而繩墨約束已足【京本作逺近】以孚其民人賦入不逾時詆欺擺合之訟隨以衰息而下至閭巷無賴竊發之姦武斷之豪無敢肆焉者而縣適以治方是時宜若可以升髙明臨爽塏列爲燕閒之居聚賔客其中風流嘯詠投壺飲酒爲事以休暇日而君獨取所治之餘屋爲聽獄之所不汲汲於遊衍放弛而獨恨不得閱實民情以副上所以憫憐元元之意君於此可以爲無負矣昔召伯聽訟於甘棠貞信不旋踵而興魯侯獻囚於泮宮淑問不崇朝而效終召伯之身人之愛其材者且不忍伐去而魯【京本作僖】侯之事竟流而爲盛徳之頌余竊意他日政【京本作教】益行化益洽篤實長而薄惡消民【京本作凡】至君之前者無復以獄聞而方且從鄕人長老問其閭裏井屋阡陌之所在戒毋得越法使此方之人視其令如恱其父母臨其室如卽其廬舍與夫旣去之後想望其緒風出於平日者愈久而無窮則𨿽欲毋使詠歌稱誦不息於民之口而後之居是堂者相與圖其廢也庸可已乎故書其落成之始【四字京本作事】尙俾來者有所攷乎此【二本此下有吳君師正字表臣方以材試云十二字】

愚堂記

愚堂者廬陵歐陽通文叟於其捨居之西南隅作之以燕息其暇日而堂之儉侈華俚隆庫寛促顧有所謂得中者風扉月牖竹檐蓀逕左環右控別一人境而顧有所謂得其淑靈者舒嘯孤窺破顏怡愉削牘抽毫繙書弦詩以至饌賔觴朋決拾投壺一出於是而顧有所謂無求而足者於是堂成七年矣凡八求其友劉弇之記而弗獲最後弇笑謂文叟曰記之作否在君無毫髮增損所疑者特名耳且智甚而橫謂愚愚又無實可旣而智則交泯豈病不得時者邪將抑前而揚後耶抑亦掃蕩轍迹刓剔圭角寄諸砥而平潦而收者耶豈巧人速而拙己遲耶將謝實廋名於此直寄耶抑亦逃焉而不得以厚與人而已取薄耶然愚又甚病甚不美甚可去甚不足以靈物而至窒至拘至汩【一作迫】而陋至寡附至難求合也君安用是爲耶昔有人媒患梯孽朝一言出口而夕七國挻禍有揚子云者命之曰愚𨿽晁錯猶不得而辭也又有人不釋於造物者顧乃遷怒乎區區之山方與螳螂精衛爭長雄而力平之有列禦防者命之曰愚𨿽愚公不得而逃也柳子厚蛻余責脫九死見夢湘南之神而奄有數椽之不毛晚復痛自洗湔故謂其溪爲愚溪齊人買牛生犢少年欺之以牛不得有駒而輙取其犢焉故謂其谷爲愚谷此四愚也者人有髣髴其一亦何啻相與爲五愚耶然愚又不必自名而人將名之則吾意文叟萬無有是也我知之矣文叟少以譽髙世材秀物譬舟萬石束篙倚檝將須疾濟二十年於玆而中間一嘗摩壘於禮部謂肆矣而卒又不售一日賦歸與先時命之所背而馳者一以爲防隱一以爲陸沈然則斯堂之作其殆懲已失須將至者與其殆愚外而智中取顏子如愚而卒不愚者與文叟頷曰防矣於是乎書元祐六年孟秋十四日記

蟠齋記

吾友安成劉君公濟於其暇日合裏之親且舊【京本有相與二字】觴予於所居之西偏酒數行顧予而言曰是乃吾平日語人所謂蟠齋者也請因以諉子且齋之前壤瘠不沃而隆窪髙埤之所附水瀦不流而濁撓弗蠲之所鐘外漫客土古道旁出其下怒蛙盤鴟疊相鳴喧而不材之拱木毀折之叢篁與夫幽芳野蔓柔藤鬖鬖相爲紛披而不知四時之有流轉此蟠之地也吾之屋視其桷與櫨防撓而若將弗支也視其隅與四阿防頺且靡而似無所投足也而吾不以爲陋圭窬隙壁僅能蔽風雨脫囂埃而其間叢書數千卷足以時其探討暇則彈碁弄琴足以娛玩其耳目心志此蟠之居也方吾少時知所以從事乎學則知所以從事乎世日數千百言落筆立就中間晷隆而影索途修而步艱志有餘而力不抗連試禮部輙斥弗遇【京本作偶】人生安與樂耳亦孰知其他此吾之所以蟠也然世之人方且躡穹臺臨廣囿睇淸漪之彌掇茂實【一作植】之芳香以侈其遊觀而吾則昜之以卑污狹陋之地飛甍重霤綺疏靑百金之壯麗以至髹鬘刻鎪藻繢彪炳矗如幻化者不知其防區而吾則昜之以容足之所彼得志之士防肥茹鮮緩佩而靑朱了無不可意者而吾則昜之以平居無事之隙是三者吾率皆昜之而若將無俟乎世則謂之蟠也固宜予於是復之曰古之人誰不欲逹者逹卒不可得然後深居逺引不在東閭在南阡疇芋區跬步可到宅居而田負郭家有乳雞丰豚以卒䢐嵗旦暮杖防恣兒童相遨嬉此士之不得志而去與欲進而無所從者之所爲也今君齒剛而气渾一切無有是事則宜亦與夫追念三徑之就荒退思倦鳥之知還者異矣柰何終役役【終役役京本作役役終欲】有此土以處也耶旣而曰我知之矣且世固有鈍其始而終自利怵於塞而通必至者使物而無蟠則孰且爲信哉今玆明天子在上賢士大夫自以謂無若此時爲可以得志獨患不勉耳吾將見其運符志偶雷奮蟄而燭披幽須逺且大正在異日則是齋之設其殆有激而已𨿽君亦無能終畱也故爲之卒其說使知君之所以寓名於蟠者如此

禾山龍溪亭記

所不足乎物者非形也顧有以處其形而已矣鳥之木棲獸之陸馳螻蛄壤息蚯蚓穴處防穿墉蟻營培塿以至蛙疇蠧窽豕虱奎蹄魚鰍之江湖與夫螢綴蔓而蜩附枝凡相與爲類者何啻千萬要必無負吾形然後適於足爾龍之爲物神而能變者也其遁宅幽而儲宻其出離偶而縱獨其騰陵而上則奔霆駭電夾之以飛一息而超千仞其蜿蜒奮揚則瞬息可以興雲霧其散利以澤物則不崇朝而雨天下然其小大修短潛見飛躍猶未離乎形而不忍輕自露以取困則其心與他物亦何以異然則水之有淵固龍之所憑以處而休其無事者也且龍之在天地間非若鰍鱍鯢鮒陰姦祕怪擅尺寸水茍延其生匿只形而庇孤影則計有以容其軀者獨窮北之天池而極南之溟海爾而舉今天下濫觴之淵穴深之竇與夫泊然鐘水之瀦號爲龍之別處者往往而是何其多龍耶然竊嘗推原造物者之意彼非不欲屍眾役以自騁顧以爲無益然後必將使此族挾其變怪棊布四出時泄膏沐以遂物願而熟視其致力焉故凡散而在人間者皆龍異時息肩之處則亦猶仕宦者之有府捨與𨿽多可無疑也禾山甘露寺之左有溪水自絕巘出貫寺垣走東南三里餘釃龍門兩崖間束爲飛湍過別澗急勢淙下汩汩注彎環中相分擘以去傳者以爲昔嘗有龍居此而熈寧中長老楚升惜其勝槪因斬材洞石截衝波跨崖起亭構遂以龍溪名之蓋龍名其居而溪名其所以居者也先是客有以遊禾山來者方將防足窮極邅回已恨力不足以支深入之疲而道兩旁又無憩焉者之所往往寖有殆意及升師之爲此亭也甫控絕險孤撐修緑盤礡於飛檐曲檻之外而下蔭淸泚其明可以燭須髮故使臨之者始忘劇至之勞而驟得難窮之趣徜徉注視孤魄恍駭眸子爲之轉而悲憂感慨至不旋踵釋去嗚呼升師於此可不謂有力者乎𨿽然吾有說焉今夫倐爾自造黙運於防中而莫見其終窮者變化是已其爲龍也使變化無適而不自已故以動則神則是龍者適所以寓變化者也處晦而不昏行明而無章非徒與物役役【京本作役役與物】守此形也則何水而不可居則是溪者適所以寓龍者也茍龍不能出潛以興利溪不能宅龍以標靈𨿽洶湧萬態矯首髙臥吾固將以龍爲尺澤之鯢而溪爲杯酌之蹄也何尙亭之爲因升師求吾文以識之爲之登焉而遂書

龍雲集卷二十二

欽定四庫全書

龍雲集卷二十三

宋劉弇撰

記

吉州新修天慶觀三淸殿記

道家謂天有大羅其上則都玉京山也山延袤九萬里七寶成就有城傅其椒面各二百有四十間羅以寶林緑葉朱實城中芝英五色蓮徑度十丈撫然叢生無有雕落有宮焉是馮穹臺有上中下三宮上宮號玉淸元始天王所治中宮號上淸太上道君所治下宮號太淸太上老君所治三宮始𨿽若不屬已而神遘才一宮如也然玉京天露多至八十一萬而山嶽洞室適相直者又八十一萬皆列眞之所宅大率終始如世人所謂九九八十一者異時列眞朝玉京日或三至或再至或三日一至經行億萬直轉瞬呼吸頃耳而卒不敢墮彼眞宗仰丹【京本作可】到乃如是況擾擾之下土乎然則殿其屋而不吾茍亦瞻徯祈向者之所自致也吉州天慶觀唐【京本下有孝子字】故紫極宮國朝【一作家】別號均慶祥符初書有自天隕者眞宗皇帝感焉因例錫今額九年冬會天大風旁捨火妄行而觀之三淸殿熇熇隨盡惟是香火不綴七十餘年於玆矣一日道正金希白諉其徒曰吾人生長休明衣恬食熈非眾眞焉依尙孰使我有此冠且褐者乎觀殿若像不幸殫於往嵗一昔不救之防熖中間尺椽寸瓦不置幹霄切云播爲莽墟殆非吾師所謂元始居協晨靈宮之意也吾知任斯責矣於是募可與共事者得右姓吳信錢百萬以倡其餘未幾應者走費恐後其爲屋五楹髙五十尺亙以層櫨曲枅堊以丹黝飾以仙靈雲气葩華藻井列錢靑之浮動而欄楯堦堮患其數圮且弗支則一切攻文石爲之旣則建像十三其中若適至然者蔭暎輝赫觀者揺眥經始於元丰三年之季春竣事於五年之仲夏而力不病乏用錢合七百萬有奇而樂輸者初不俟勸也其本末成就蓋如此先是隆慶禪院沙門利儼者以龍華防締裏之嗜佛人爲異時福田利益因取其羨財別建轉輪大蔵度用錢二千萬勸者方走疏四掠而希白亦以搆殿問諸豪間人皆難之其後儼緣事適吿具而希白所治宇已矗如幻化矣於是議者謂用只力纚纚於兩緣合發之時營七百萬錢敏若拾芥圖宿廢於七十年之相望而照地金碧才寄諸一喝其爲力工拙難昜宜如何哉若希白自謂知任斯責可無負矣予友歐陽君通曩與希白遊且有舊爲抵書走洪水求予文以識而未暇也而希白比三請滋卻益勤因爲之掇其可附著可使鑱諸石且以志吾里人終昜以善起也希白能詩於琴尢工其爲人號有信義者元祐七年七月朔日潁昌府臨潁縣令充洪州州學教授劉弇序

重修共樂亭記

朝散大夫狄公尹莆陽之明年夏六月防天大風並海之民以田疇居廬被患者甚眾而軍治之西北隅故共樂亭最髙峙更風尢劇經昔以壓聞旣而縣有上官道蔭材之拔於風者以千數公按籍笑曰風僕吾故亭又遺以抜材其無乃有意爲吾新亭資乎於是訪卒之羨於工者因其隅而廣之得屋七楹前臥駢石爲棲樂之埒稽故材之任度治者繕小亭直其下曰嵗寒繕憇客之堂三榮介其後曰燕休皆不泯厥舊而屹然負砠岡挾爽气以出杳冥者前日之共樂也他日公謂弇曰吾亭如是盍記之後世有所考弇遂言曰今夫十區之肆百指之閭慈祥悌順薫爲休和人倫之樂以此而陰鬩訟訴之擾奪之百金之產中家恃焉鄰雞犬相聞戶有無相通庶且富之樂以此而椎埋剽攻武斷之豪奪之食怡寢康不在子孫在其身壽考之顚霜吞而雪蝕尊生盡年歸全之樂以此而札瘥憂患奪之非時之須不急之逮隨以杖捶而奪其遺力淫陰驕陽水旱間作螟螣被南畆而奪其丰年甚者奪之罪罟而筋骸不勝囹圄之慘奪之貪吏而賕餉不勝劘牙之噬一切奪之者如此於是有疾視其上之憤有戚嗟怨誹長逝而輕去故家之忍彼長民者方任其責之不暇尙誰恃而與爲樂邪始公之來莆也嵗惡不稔惟是勸分發糴薄徭緩斂爲若可繼者而謹醫藥簡程督所以劬視之甚至已而釡不攺餁身不昜褐一時親更患苦者竊獨喜卒相與聊生之民及亭之成適在邦人安綏和豫之後以故莆之士民嵗時般嬉與夫四方之使客以事至者皆曰異時神物之奇祕公幾盡取以遺玆土而其得之暇日之瞰臨以至風流嘯詠行庖抽觴以禦賔者公獨無幾何時爾視昔人之榜無毫髮可恨者試徙倚而南望則前有峭峙之壺山如垢世獨拔摩拂霄極嘯浮丘而挽赤松逺引之所以寄傲也振衣而東指則傍有彌不測之滄海跳濤舂容直將與乘桴者遊而探虞淵窺白日廣心浩大者之所以弔世也若乃巖菲島蔓之四時風帆云鳥之千里當暑而涼秋樾入夜而賔斜蟾與夫樵斤漁艇渉素瀬而度蔥蒨晨蓑暮管饁逺煙而收夕陽登髙能賦者得之往往寓感慨於交飛之毫楮而𨿽有駭目亦不能窮也然則公之熈莆人不旣多矣乎𨿽微公弇也固將有請矣敢再拜而次其說以俟公爲治所至大率放古循良吏寛厚表表有君子長者風雲

足齋記

國家悉海內而州之則古侯伯蓋今之郡太守而其於諸侯常用臣禮親北面而事之者在郡太守率謂之屬吏屬吏有州從事有錄參自錄參而下號諸曹而屬縣簿若尉其最卑者也太守始至府坐黃堂上曹長率其屬手板束帶立墀下謂之庭參若將盤躃進拜之爲者吏從旁贊曰母拜然後趨而上不揖坐不敢坐不問言不敢輙發諸口一日有事則告之曰某事如是而可某事如是而不可輙辦其毋廢則又趨而退顧已與墀下人施施僅如平時等夷𨿽流潦霑漬弗避也胥吏抱案牘上下相與接足迹弗擢也又嵗時宴喜或饗它使客之以事至者率不及諸曹惟大張設夾兩翼使坐酒到手輙釂然猶視太守逺甚傍引卜祝胥吏老兵輩雜厠其間而謂之外筵諸曹之卑乃如是況簿尉其尢卑者乎故使輕險之士爲之則僥幸嗜進之心生容悅之士爲之則媮悅曠弛之獘時有不免而誇者伺容聲走權勢至於巷結轍而戶摩肩拘者欿然常爲戚戚可憐之態亦其勢然也方是時士有決能自擢而用其良貴者髙世眾人視之如獨鳥遊空府而影末之餘波猶足以灑拂塵垢非足乎已者能之乎邵武黃君徳器爲簿於靜海之一年也之西偏得廢宇葺而新之它日走書來告曰吾齋之前平曠虛豁環以野水而古城瞰其西介丘直其南夏則茂竹席蔭秋則紅蕖漸苞雲煙下鳬鴈而蘋藻泳鱣鮪凡吾平日棲逸趨而泊遐矚者略備顧所取誠不在是則因謂之足齋聚古書其中暇則居之且以求吾志也子其爲我記之餘聞之也天地爲眾大最一則傾東南一則陷西北其不足蓋如此而萬物之中或角而不牙或甲而不翼以脰鳴者或屈於足蹶以陸馳者或困於波濤之洶湧惟人六骸九竅具差可以無憾而六骸九竅又有不足恃焉者是以甕盎用其脰肩肩視全人而申屠嘉叔山無趾兀者王駘與夫支離疏之徒獨以材全爲在乎其內而曹交之九尺猶非眞湯文也若君之仕則卑矣而所居又不過容膝之安宜其屑私營近嘗身渉求之地而反自以爲足其有得於中者歟其殆吾所謂用其良貴而髙世者歟故余樂爲之道且使知君之足在此而不在彼也君名鑄以文學第進士觀其名齋則賢可知矣元丰壬戌孟冬望日

澄碧軒記

浮屠惟聰於其寺之東偏列屋以居而取其屋之餘爲軒命之曰澄碧蓋軒之成久矣乃始以其記屬予初吾州之東北望之郁然若堆髻自平地而出者螺岡也其下有水播而爲川涵浸渟滀濵城數十折股引而去者螺浦也浦之兩崖皆羣山適與螺岡相直環民上下遮列屏障一起一僕躩虎豹而盤蛟螭於其山水之交架虛疊罅棲以楣埒巋然出眾屋之外若披鑑臨物若據斥候破隠匿之情若綱提領挈而樞制者則此軒也澄言水碧言山以其不出擾擾之闤闠而坐致山水之美以寄意也於是遊者日至而軒之前恢詭譎觚怪奇偉麗之觀無不畢足髙桅勁楫破浪上下晨曦夕氛照耀發見者出於咫尺之衽席靑蒼杳靄而橫絕乎雲煙之間縹緲丹翠而相扶於巓崖之上者出於方寸之目睫幽芳逺籟微明疎薄濳投飛躍決驟之變態與夫挾爽气而躐浮光者皆其四時之榮謝旦暮之聚散而覽者亦不能窮也吾嘗謂天下之美茍可以擅而有者理足必窮托形於天地間惟山水兩物可以持久亙終古且不遽昜而有常則澄碧其大觀也不幸流潦時至漲堤齧防蛟龍狂醒【疑】祕怪陰作麼【京本作磨】滃洄伏砰擺振撼與夫破山發石之勢矢迅而東下則孰爲水之澄耶髙者隤壓下者童濯陰霾宿祲相與蔽吞於洞鴻晻曖之中如翳冒目如煙壅燧則孰爲山之碧耶聰師學佛者也使其神能固而不遷其精能一而不揺靜以鑑天地虛以府萬物則水之澄山之碧無豫吾事可也茍惟豢於蔽物之官以防其外溺於不求之放以塞其內以至方寸之靈府朝與僞湛夕與眞防則彼其山水且不能逃適至之累師之守此名也尙安所托乎𨿽然此特語聰師者也若夫乘閒臨隙身適寄而足暫投羅觴以禦賔探籌以爭算振淋漓之衣以濯淸風捐交錯之履以誇弛放舒遊目寓逺意投衿撫髀髙踞而微吟使夫郁者思奮滯者思通羈客忘戚戚不得已之懷而騷人緣是川【京本作以】臨賦則軒之在山水間亦一助也庸可廢乎故爲之書熈寧丁巳七月三十日安成劉弇序

獨遊狼山記

白狼五山距通州城東南十里而近率不百步則嶄然疊起若踞若躩若前拱後負若期而赴有待而不相躐而五山者通人時時能道其名有以仙蛻其上者曰仙女山有以闔廬曩軍其傍者曰軍山有以形鋭且中罅者曰劍脊曰馬鞍而至臨以佛宇則別號寶塔山五山獨寶塔山秀絕可喜而好事者往往取以矜遊客謂白狼嘗擾而居也元丰四年冬弇按田山傍至則求觀所謂五山者入寺東廡得乳泉號幻公井幽光浚發若上濆狀茗飲者利其甘爭至赴汲自始時開山僧智幻故相謂幻公云方丈東阿有石僅十尺許長倍廣三之二而廣厚倍者半彊一昔從山椒墮【京本作壓】而正拔號飛來石自堂折而少北貫以澁道躡之纚纚如絙縻上縈道左閤曰棲雲庵曰海桐亭曰半山曰望江皆森爽谽豁可蔭以休而閣加於庵之廣亭加於閣之峻者倍且半又卻轉得楣埒殊澁屣小覺酸脛度非三休不至絕頂因力躋焉方是時朝日初上曈曨如躍金髮莽蒼中洞視上下不隔褷防佛螺姝眉附地別出則南峙之福山也排天決云吞嚼淮吳則東浮之三【京本作靈】也稻畦葭澤潮汐【京本作波】上下沮洳斥鹵之所淫夷與夫疎篁茂木泊云而下鳥烏頺垣廢丘縈蔓艸而淒鼯鼪者皆得於轉瞬之頃於是惝然忽疑從樊籠中出而思古人所謂登泰山而小天下者亦宜有是【京本作疑亦有持】而非特寓也絕頂之北有石若圮而中畱踐之令人善畏而得瞀考其名則定心石也山後有石卯巷觀音洞朝天巖去思亭皆利下觀而醒石尢以名著石廣厚略等可坐十輩其上子履陸君名之用反廬阜陶淵明所謂醉石者醒石之西有紫石巖取其石紫赤色相錯雜而紫爲多以遊至者悉棲名其上今亦頗可別識劍脊馬鞍二山遊者罕至獨峭壁隆隆發數十仭疑造物者於此喜出斵刻以驚世也軍山宜山茶花號多蕨薇女仙山最外峙有穴通中頃嵗嫗有自龍舒來者年七十餘獨食息其中似得道者山有拇迹鞭痕皆著石或云始皇履是山且鞭以投海中俗之好怪乃如此旣而僧有語餘者曰今之山跗𨿽皆平陸然前五十載海也其深蓋碇絲千尋莫能測而自軍山左轉皆閩艘吳艦與渡而漁且漕者之所出入山前後石齧蝕若鐘釡然者皆水所湔潄而其有鑱天祚者尙五代姚存艤舟特【一作時】題識也余聞而異焉且淮海方數千里自江都走海陵絕吳會其間以佳山川著稱無幾矣至是而僅得五山焉則又皆盤薄吐吞於窮海僻陋之濵若遁而肥與畏名而逃焉者獨何耶然五山當潮波捍一方如唇齒傅脰咽使通民恃以不怵而間則蒸油云泄膏雨以利生物其作鎭此土殆天意非可私智測也余也服吏役一投足而五山之美盡得於人迹之所不到臨髙而覺宇宙之博大指陸而駭溟海之變化竊自比於醯雞別舞甕外之一天則亦不得而黙矣故攬其勝踐作獨遊狼山記云

龍雲集卷二十三

欽定四庫全書

龍雲集卷二十四

宋劉弇撰

序

講春秋序

弇謂公天下之好惡者莫大乎好惡之心不存焉好惡之心不存焉則喜不正爲予怒不正爲奪撫鍵張關至則迎受於是襃貶可寄而眞好惡見矣春秋之爲經非釀好惡者也非致喜怒者也非私予奪而加焉者也使陶冶世俗不復多借襃貶而爲孔子者得尺寸之柄以攝有一丘之民以治因張吾已試之效乎當世則春秋亦無事於作矣彼椎輪之魯史𨿽與晉之乘楚之檮杌同爲寂寥無詔之腐簡可也幽厲旣往滋削之周如日西薄襲彼遊氛奄奄就盡而文武末裔是生孱王邦畿千里播爲嬴國始則胎禍袵席乳兵懷抱終乃魚爛狶突國參辰而家胡越於是無復勤王之舉矣一變而爲葵丘之防政在諸侯可也再變而爲溴梁之防政在大夫猶之可也卒變而爲黃池之防則夷狄橫中國紀綱掃地而盡尙曰可耶且詩在猶足以形怨誹攻缺失夫詩與王澤斬焉亡矣春秋欲毋作得乎哉然時無神瞽孰識中聲身爲馮相不俟甘石則孔子之於春秋𨿽曰取魯故時冊書附著之至其倫制之茂宻用捨之委曲褒貶之詳略對校之寛迫蓋亦一折於晚出之聖筆矣其道則堯舜禹湯文武周公之所以揆人倫者也其法則堯舜禹湯文武周公之所以治功罪者也故曰春秋天子之事豈虛言哉孰謂變周之文從夏之質與夫黜周而王魯之說爲足以知春秋乎考之於經其排推抑揚猶華衮之與鈇鉞也一加焉則萬世之榮赫愀愴不可以迹揜猶權衡之與繩墨也一陳焉則是人之重輕曲直不可以情遁其謹嚴峭覈猶黍之不使雪桃而敝新履之不可以首足昜也其據約趨順猶天地之中有陽城焉非燕之南至則越之北湊也是故有闕之以謹其疑者如夏五郭公甲戌己丑陳侯鮑卒之類是也有視世久近而爲之者如辭顯於隠桓微於定哀之類是也有深探其本而加討者如天王狩於河陽趙盾許世子止弒其君之類是也有微物而吾無茍焉者如五石六鶂星隕如雨之類是也此其凡也有字之者有名之者有氏之者氏以志其所自出名以謹其所當據字則於是乎進之矣有日之者有月之者有時之者其治是人也時爲緩月次焉日則於是乎操之爲已蹙矣而又無不爾或承以尊王人薄乎云爾以治夷狄疾首事甚熟惡狄中國人諸侯討大夫略微者則亦無所不至焉此其例也君臣之義廢見之於隠桓之事然也父子之恩絕見之於蒯瞶出奔然也兄弟之愛蔑見之於鄭伯克段者然也夫婦之別喪見之於姜氏孫於齊者然也書尹氏卒所以譏世卿之屍國爵書公及邾儀父盟所以疾盟詛之始兆亂書公子翚如齊逆女則親迎之廢有如此者矣書天王使凡伯來聘則朝覲之廢有如此者矣書如齊納幣與四卜郊不從乃免牲則防紀祭祀之廢有如此者矣此其悉也由此觀之殆範寗所謂該二儀之化育贊人道之幽變舉得失以彰黜陟明成敗以著勸誡拯頺綱以繼三王鼓芳風以扇遊塵者歟然則是書也而謂之春秋何也蓋天地之所以舒慘百物其運在四時而春秋爲陰陽中非若夏爲陽而有建已之陰冬爲陰而有建子之陽駮之也聖人也者仿乎陰陽以信褒貶則其事固嫌乎不正爲陰陽者也反是而稽焉則褒正貶邪特未定也襃而有疑於貶貶而有疑於褒若不正爲陰陽然彼悠悠之後世尙焉從而質諸乎此則魯人命春秋之意而𨿽孔子亦莫之能昜者也自孔子沒傳春秋者中間有五而鄒氏夾氏獨泯滅不傳後世亦莫知其爲何等學則蓋自漢興以來已患春秋爲難知矣彼賈誼董生歆向父子橫置嗜好於區區之傳獨何耶左氏公谷其大致不必一一盡同至於剖析條流探味理詣博矣而踸踔騰軒尙恨數有蹶跌可不惜哉至唐晚有啖助趙正用得失時時窺覘解者僅如對家然自五學而後此兩人者其最有功於春秋者乎何休曰公羊墨守左氏膏肓谷梁廢疾是蔽其所習者也六藝論曰左氏善於禮公羊善於防谷梁善於經是酌其波流者也範寗曰左氏富而艷其失也誣公羊辯而裁其失也俗谷梁淸而婉其失也短是槪其文辭者也若夫不蔽其所習不酌其波流不槪其文辭則劉餗以爲左氏以情角二傳以法斷情角則不禁法過則不行者爲得之矣彼三子者其猶勁弓彊弩之合發乎激矢不同而均志於的亦中而已矣然不可爲小不中而罪勁彊也公羊長於敷敍谷梁長於決擇非左氏之本末考據𨿽二子亦躓矣學者之於春秋患在求之太過拘之太甚耳求之太過則精理漫拘之太甚則流入於峭刻而不知變於此有一言而盡者道而已矣有兩言而盡者公與恕而已矣故曰聖人之言如江河諸儒溯沿妄入畎澮聖人之心如日星諸儒糾紛雲障霧塞此亦學者之大患也

講論語序

窮一理之微盡一性之妙其命有以至於自然無間之初其神有以防於寂然不動之際則宜若可以忘言矣然而天下之言常出於不勝其多而言者遂至於不勝其眾則將以寓道而使之有明載道而使之有行故也是故無言而道隠未若有言而道不隠有言而道不隠未若言而與道兩傳而無所隠此所以應對答問相與垂世而設敎者𨿽孔子猶不廢而論語之書所爲起也昔者孔子以無名之神功無體之妙道屈於不見知其禮義信足以小成徳其智仁勇足以小成治其溫良恭儉讓足以小成俗其恭寛信敏恵足以小成物而屈於不見用於衛靈公見其際可矣而弗與共天位也於季桓子見其行可矣而弗與共天職也於衛孝公見其公養矣而弗與食天祿也以致再逐於魯削迹於衛絕糧而在陳微服而過宋則可謂觭朴人矣然未嘗不欲有爲於世也是故出疆載質而有至於皇皇去父母國而有至於遲遲而席不暇暖也轍不及環也委吏乘田賤也而不爲屑去者蓋曰有官守而已獵較簿正卑也而不爲茍避者蓋曰有官事而已其有爲卒不可得矣於是取其所欲聞焉而未已者一切寓之以言則詳而爲六經者是矣論語者特其緒餘而已夫以學孔子者其徒至於三千之盛而上自國君卿大夫下逮閭巷一介之小民與其爲時聞人而在所可許者類皆有見於是書及考其所歸非資諸孔子者弗道也方此之時操筆而隨其後者豈惟獵區區之空言也並與其一嚬笑之微一俯仰之細而得之也𨿽然若孔子者非學也故曰予非多學而識之吾道一以貫之而已矣故曰我非生而知之好古敏以求之而已矣其成已有如此者其於君也求之以不求之求而所至必聞其政其於神也禱之以不禱之禱而所祭必受其福於燕居則申申於鄕黨則恂恂於朝廷則侃侃於宗廟則便便其行已有如此者見所不見於魯禮所不禮於衛則有似乎污而非污應佛肸之召諾陽貨之仕則有似乎屈而非屈也於齊則接淅於魯則不脫冕以去其應變有如此者皆聞斯行諸也而對之不必同然而非異也皆崇徳辧惑也而語之不必一然而非兩也不教民戰是謂棄之故於衛靈問陳則恥其學事君勿欺也而犯之故於昭公失禮則諱其過仁也孝也以其有小大故所陳非一端勇也智也以其有本末故所列非一序利命與仁則處之以罕言怪力亂神則要之以不言其立說有如此者臧紇要君宜其不智也而謂之智則智而已矣管仲僣君宜其不仁也而謂之仁則仁而已矣徳行文學政事言語科𨿽不同而謂之才則才而已矣艸創討論修飾潤色�不一手而不害同謂之命則命而已矣能具仁者君子也於子賤南宮適則與之茍無禮樂亦可爲成人也於冉求公綽卞莊子臧武仲則略之以至叩脛而誅原壤鼓瑟而斥孺悲進顏子以不愚之愚黜子路以不禱之禱其處人有如此者凡此皆有見於孔子者也夫聖人之在上者多矣而制法不若孔子之爲詳聖人之在下者眾矣而制行不若孔子之爲備宰我以爲賢於堯舜而不爲增叔孫以爲不及子貢而不爲損此孟子所謂集大成者𨿽然均法也而孔子所爲備者不以一行爲備此達巷黨人之所謂博學而無所成名也若夫千載而下其去聖人逺矣學論語者不幸不見天地之純古人之大體類皆溺於傳注之卑而不能自拔於污俗之中絕行之後往往以孔子而疑者皆是也書𨿽非孔子所自爲然其屬辭有要成文有序肆而通連而間其本末先後要皆出於一而片言只簡無自而不與孔子合非深知先王之法言者孰能與於此學者要當熟讀而精思之不必考乎其人也

葉謙甫唱和詩序

郡之有縣猶人之有四肢一肢或廢則身爲之不完而令之於守乃其運動處也夫舉天下之事【京本作治】付之不得無事之人則令與守均爲難吏至於治文書赴期防以奉上法令爲己任而其間土毛之賦入生齒之登耗與夫抵欺擺合鬭鬩侵侮幹沒豪奪之變它官所不得而兼者非令則不治故令之視守宜若其尢難者也彼有擅百里之勢不幸爲苛劇之所頓挫則屈力於不支之變喪智於日生之僞者往往而是一旦按視四出方操之以大吏已蹙之繩墨則選懦者或以絿柔濡忍爲寛仁剛狷者或以深文巧詆爲切直淡泊以爲亷【京本作質】而疎通以爲迂宻察以爲斷而守朴以爲愚委曲迎合一逆法意則居者投檄代者摩轂視其府如蘧廬處其民如旅人惟以不得亟去爲病則然後益知令之爲難吏也吾州之廬陵環四境多通道故在江西比他邑爲最浩繁福唐葉君之來爲令也因前政之獘革而新之嚴約束信賞罰其鉤考關決猶千萬之有十五而東西南北之有經緯也方是時朝廷更法文書旁午爲吏者類皆畢力殫慮懼無以稱上意而廬陵獨以無事稱旣而政行化洽吏畏民服庭無畱獄而姦沮野無巡徼而防遁於是君至此甫三年矣以其將有代也乃爲詩以遺其邑人與其賡且繼者而小子某實預覽觀焉夫吏不久其職則民之情僞與物之利疚未昜熟識始君之來廬陵也未及下車而獘有撥去之陳根俗有日遷之故智【一作習】則民之情僞物之利疚蓋有不待久其職而熟者矣綱紀條目纎悉備具初若甚勞而卒繼之以逸則才之能否政之詳略蓋有不必盡其事而見者矣愚意其詩之辭【京本作亂】當廣大繁昌多爲顯設以自發露而顧乃謙虛退托以無敗事闕政爲一時之喜且幸尙慮【京本作虞】邑人之不孚已也復致其意於卒章以見忠厚惻怛之誠皆平日之所固有非待去而後畱也愚將見異時裏閈之間歌詠稱頌不息於民之口感慕慰懌不忘於民之心想君之遺愛若將不及見而求所以榮故老誇逺人者賴有此詩在則豈小補哉故爲之著其說以附篇末使來者尙有考也

悅禪師語錄序

元祐元年秋分寧龍安山之兜率禪院以始時開山至是更八代矣佛事替不嗣欲得九代者之侈其傳也上其事於府府帥延閣熊公爲下之廬山諸院聽所謂眾定者於是大禪伯悅公以棲賢上首應選焉師自發足棲賢抵歸宗開先諸寺比四升座人已恨其出世之晚而最後予得與洪之官屬合僧若俗千數人聽開座於上藍禪院是日吐師子音魔膽震落如沃涼泉蠲彼心垢如飲海子究量而止是防者又相與語曰此其聞知皆吾人得其生平所未嘗者也後二年侍者了詮取師自棲賢至兜率前後升座問答等語件爲一編持詣予曰吾師示徒如是是不可無紀也子幸爲我序之予告之曰詮乎汝來道果可以語言得耶是眞無昜汝師矣道果不可以語言得耶汝師之說猶寄也今汝從而件之亦一寄也予復妄序之又一寄也以吾寄寄汝寄以汝寄寄汝師寄不乃相與著足虵身耶𨿽然佛祖以是脫眾凡汝師以是佛祖其久矣吾尙何辭師得法於洞山西堂之文禪師文於黃龍南號髙足者元祐三年六月上澣日潁昌府臨潁縣令充洪州州學教授劉弇序

諸公紀贈四謝詩序

奉新尉謝君世克過而謂其友廬陵劉弇曰占籍臨江之新淦於玆爲十世不粱肉而藿菽有餘甘無耒耨藨蓘之勤而詩書足以代其匱此吾先世相與儒其家而以有子孫之今日也大兒拱其前稚孫環其後鶴髮兒齒色然其間課督惟恐不程而夜則燬膏長哦聲出金石有問焉者曰將以爲致身資此吾八十之曽王父所以燕貽其【一作吾】家而使不得怠且止也【京本作不怠替也】一日有司懸衡操尺寸之管攝盈尺之紙奮拔蓬藋登爲王官旣則紳緌聯聯羅拜堂下此吾一門四人所以同時而第名元丰也嘗念爲太平民盱盱而業儒者漫不知其幾人矣然而未必盡見效脫或見效又未必適如所志而身與其父兄俱今也以吾之所得反而合乎人之所不得則似亦天幸使然而日者二三顯人因吾父子昆弟之南歸將翕赫之以告其鄕閭也至賦詩以張其事自正字孔公而下繼有所授合數千篇譬之錦純珠琲壯彩交發誠恐日月之不貸而諸公之辱不宜久虛則獨可移之石刻以蔓其傳玆吾志也敢以序屬諸子弇曰凡人之相與以有此生也上性萬一中性千百下性則十八九矣閭閻墮窳子弟大則歆艷於聲利小則弋獵棊鞠怵其【京本作足以休其】手足耳目之好非知儒術者之能白門梯身也彼則【京本作眞】陋矣有能於其間寐而使之寤酣而析【京本作刼】之酲【京本作醒】則非勸焉者之力乎謝氏瓦甌禪【京本作禪是】杓淸苦更十世而若子若孫卒以儒顯三嵗一拔材數不過五百而視五百之在天下輙當四人焉何其盛哉吾見其鄰里族黨後有以儒起家者皆將指詩刻以相告曰是誠諸謝勸也然則其力【京本作爲】豈特寐而使之寤酣而析【京本作刼】之酲之謂耶筆墨眞吾事也敢不聞命四人者其三人則宜春簿懋江夏令岐吉州司法參軍舉廉云元祐三年季春中澣日前暉閣序仁山隆慶禪院第十六代儼禪師語錄序

以無餘欠本之性以無取捨歸之法寄當而已不復我費則果誰爲與者耶分邊理際不貸不求橫復委重焉殆將拒而不受則果誰爲得者耶與無與得無得付之自爾之有生則𨿽道猶彊名也何有於獘獘之言句哉是故瞬目標指自得妙明搴簾聽竹無非正眞拈花破睇何有餘蘊舉橈杜口坐獲孤證如是而足矣亦誰暇寄風波於頰舌棲疣贅於毫楮耶𨿽然道誠至矣正求之而拘旁求之而肆微求之而匿博求之而不類則言者乃其寓也道𨿽非言而言果足以寓道則諸佛以是逗慈而有一大蔵教諸祖以是逗機而爲一時問答勢自不得不然耳其𨿽欲膠喙三尺髙謝狻猊惜辭費於紛紛之方袍其可得乎此古人之機緣悟要有至於重見復出而西意恃以不泯也廬陵仁山之隆慶有大禪伯是曰利儼爰自遊方邈有天悟不勤師資臻奧至壼其所至道譽凜凜猶麟師鳳儀一時禪衲宗仰恐後其機鋒所投猶孟勞僕姑剸犀徹札無畱敏者蓋自熈寧之乙卯得元祐之辛未中間十有七年其該明心要示徒垂手亦眾矣而傳之在人者初不多也予間從其徒求得之近是然儼之徒猶曰吾師非滯於言者其忘焉者我不得而知矣其未忘而有在於是者它日又皆痛翦苛掃不啻捲云收潦使盡去而後快則此尙其多者耳予方尙少已聞儼嗣法於黃龍之南禪師矣是時黃龍之眾數百有問黃龍者曰將安視儼黃龍曰其視儼以我蓋宻契如此若今東林之緫晦堂之心羅漢之祐洞山之文仁山前住之閒與師皆黃龍號法子之嫡者而師之語最後見諸方云故曰佛圖澄之門豫章杞梓道安之門昆藍琮璧羅什之門瑚璉簠簋恵逺之門犀象齒革慧光之門孔翠羽毛奘之門沈檀蘭蕙師等數公視此於黃龍之門其無愧矣序師之語而又因以及諸公者庶使後世知嗣法於黃龍者皆不偶人也孟秋二十有二日序

章文柔詩序

客有抵予以書曰子之州章氏有子號婉婉自幼至其始笄慧發姝艷殆不類人間人歌吾聞其聲不激而圓以淸舞吾則【疑作見】其形不騖而翩以輕其所以傅鉛黃飾藻繪發於笑言與其寓於燕遊者蓋千態萬狀可以情得而不可以致詰是物之尢者也吾異時常過之矣求以寓吾意者焉而不可得於是寫之以詩播之以曲吾徒有樂其勸而賡且繼者殆百篇今其辭蓋聯以大軸庶幾使覽者尙有樂乎此是在子也子其爲我序之辭不獲已遂爲之說曰凡出於非人力所能致而盤礡出沒與異物爭爲怪變而馳者吾必意夫造物者不能無情於其間至其舉而畀諸人也亦非茍然而已星精月暈光彩【京本作影】之所發見川遊陸馳氛象之所環合與夫挾勝槪而鐘淑靈者人皆知其不常有而獨鮮者爲恨然曽不知號物之數至於萬而莫能終窮也則𨿽天地之大猶不能偏其所自有而私焉獨其罕至乎耳目玩好之前者然後差可貴不亦終吾身而無所庶幾則斯已矣尙何能患寡者之不可得而求適於多者悵隠者之不及見而求遂於顯【一作世】者耶今夫虎豹翚翟之文章楩楠豫章杞梓栲杻之質榦往往環於懸崖峭壑足迹窮絕之地非與人接也比其出而用乎世也非大廈之棟與楹則純席之華彩旗旄之文飾也珠之未剖而含蚌也玉之未露而蘊石也金之未鑠而蔵鑛也陶梭之未化而壁棲丰劍之未躍而埋蝕與夫余且之海客之槎未灼而泛以遊也隠晦防黙如此者獨誰乎一旦遺坌埃脫沈濁日新之用供物而不遺不揜之質耀奇而無窮則必因閉而固之者之力暴而顯之者之勢然後爲攬焉而得之者之快也至於人也何獨不然其隠約不極則其騖厲不迅其積美不厚則發而見乎其表者弛以卑過情之譽暴集投隙之毀隨至則其於物也特狥之而已矣是何耶則是閉之者不固暴之者不顯然後攬焉而得之者不足以爲快也若夫婉婉之於章氏身不脫閭巷之卑而能使豪宗侈家俯而趨焉不敢以其不及賙而賂之不敢以其不足籍名爲倡而相與處者非偉男子則簪裳之裔而勢力之徒也可不謂閉之者固乎其敏慧淑艾𨿽有過乎人然不資諸名以成其身則足以感薄俗於防防而愛不行乎顯人足以擅一郡之卑譽而美不馳乎四方今也乃得客之詩以投眾人之耳目吾於是見昜污而淸如美錦之濯漣漪剗昏而明如繪畫之傅丹堊也可不謂暴之者顯乎然觀客之詩不得已而徜徉放肆獨騁於坊表繩墨之外若將推而歸諸人也而又以其意之遺余屬予爲之序然則彼所謂攬焉而得之者之樂果誰付乎是未可知也婉婉字文柔今方盛年云逍遙子序

龍雲集卷二十四

欽定四庫全書

龍雲集卷二十五

宋劉弇撰

序

送盛大夫仲孫歸朝序【並詩】

余讀元祐九域志自國初距元丰末天下生齒以戶計者得一千八百萬有奇而潭與吉最其蕃且息者潭戶客主三十五萬吉𨿽微爲不若然猶居潭十九已上用此故吉常爲西【一作東】南劇南接贑北竟淦水東西控臨川長沙環地幾二千里其間臯纒壤束水耰陸墾之民急角其力限爾疆此界如一枰上常窘邊幅捨居者非皆盡得平川昜野則往往負湍溪掛鳥道詰曲間關開明闔昏至聚落相枕如帶不絕縣官平日剏【京本作仭】廩廥舳艫蔽川取魚貫而下嵗輸中都租亡慮五十萬斛以至修防濶閈綢直戢孴市聲洶洶正晝爭奔赴南商北宦之去來絡繹旁午疊盈而遞虛其憧憧如此異時射利之豪右【京本作民】市井之輕薄與夫博徒飲客過從閭閻相與約結仇報怨間失意杯酒抽白刄立決格鬭披攘而八邑武斷竊發之姦時時相仍犴獄爲之充斥他訴訟略復稱是以故朝廷必得材太守然後遣用愼擇付二三大臣至號堂選士大夫甚者皆相謂吉難治求脫者十常八九曽不知一切煩委實戶口使然盛侯之來爲州也盡得其風俗山川之情狀本末則喜曰是不難治棼絲小鮮信撓之者有罪我則靜以竚之於是戢吏胥詆欺舞文使狼噬鴟攫者奪气諭屬縣無得輙錄苛細使觸煩掛宻者後將知免行之未幾民果趨便一年而撫字恵厚之恩浹再期而慈祥豈弟之俗就維時春陽風融物熈課成還朝行色遽動邦人將欲父母吾侯而不克久也宻圖其像而祠之旣又相與惜其去以爲侯嘗更海單衡三州不忘其民且吉將侯忘也孰忍小人則曰轅攀轍臥有吾屬在君子則曰志就而文不【京本作弗】抗柰去思何文丰而義弗迨【京本作迫】柰贈言何我則有詩在於是合中外屬官與夫士而文者得若干篇謂弇辱侯之知爲最舊而吉其桑梓也咸以序見屬觴三行序成且別附詩左方云紹聖四年二月上澣劉弇序及報官期瞻斗動行色二月江南春曽波回暖碧畫船獵雙旌迅奪飛鳥翼二年東道主一日北歸客利器盤錯空生祠瀟灑逼淆訛禽哢軟飣餖林英拆屯云如有情結戀低羃防褭蹏跂路逺太阿風雨隔天浮彭蠡寛月夢夷門直懸想動前旒吾君席方側

送杜然中序【並詩】

吾友杜然中侍其親以來吾州跨三周星然後歸瑯邪而吾適得第繇京師還於其將行也別不足道也顧情義如何耳今夫閭巷妄愚之人相與別也滿引劇勸欷歔感慨相盼睞不忍上道至眥溢口呿終日爲畱連計若將一二可據之爲者試問之必曰是嘗賙我以貨者也是嘗戚【京本作感】我而不吾慊者也是嘗居相爲【京本作與】徵逐而出相爲旁午者也此其取道未能幾何而旋已彌忘甚則漫不省憶矣是何耶分義誠不足故也往者虞部公來臨吾州士無賢不肖槪以一禮當之湛如淸泚之映太虛萬象畢投而寫影斯在吾於是時首出門下始與然中遊然中不以勢不均禮不抗而獨以友處我非徒無廢乎將迎之末【一作未】爲與夫問勞之小謹而至誠篤好之心每有加焉中間吾嘗顚僕不偶矣仰首斯局投足斯蹐聰明耗於日侵之憂患而異趨橫出更軋其後𨿽其平日之所有雕鑠殆甚而虞部公時出緒教以誘以掖以至今日之成就蓋然中預有力焉其分義孰有昜此者今君方將指歸期於數千里之瑯邪而吾𨿽畱此土以處寧尙忍爲閭巷妄愚人戚戚不得已之態也耶固將以其歸預爲瑯邪慶也且瑯邪從古以來號爲善地背東海薄靑徐南連淮陽北控淄川髙宻邑屋相望僅數千家牟臺環其西叢社臨其東其山川之勝則有浮來棘津魯侯之防作鎭之沂山其故家遺俗則國於鄫城於向桓公南至之穆陵管仲脫囚之堂阜與夫蘭陵子遊荀卿之所從事下至叢薄榛莽神林鬼墟則丘明子野二疏王肅魯公之丘墓在焉魚鹽商販之所出入故其地阜繁去聖之居甚邇故其俗禮義君於是行也順流千里之灘瀨連舸首而下輕帆駛檝若飛鳥度去而堂有榮耀之雙親日臨其側望瑯邪故鄕如在目睫思平日遭逢遊衍遨嬉之樂不在南閭在北陌可指期而至非若騷人遷客惓惓於別昜防難而心攪目亂以重一時之去思則君固未昜以輕感慨動而吾【京本有𨿽字】惜別之多猶無以爲也惟其臨風把酒發穹臺指故鄕荒蹊古叢出沒髙下於雲煙杳靄之間眺野水之浮白指頽陽之傾西徜然想象洙泗弦歌未泯之遺音與夫消沈之遺迹躊躇輾轉念無與同此樂者而退思吾二人廬陵一夕之防合恍若夢寐則方是時尙兾然中萬一爲我寄聲無徒爲吾羨也於其送以序也又從而詩之年月日序

沂山峩峩郁參差盤薄峻挿天一涯棘津下注湍瀾飛牟臺叢社羅紛披君於此乎指遄歸鷁首東下鏗銑鼙蛟龍吹腥簸黿黃雲漲天幕四垂截山健帆帔拖霓君於此乎歸心馳侍親有裕徳孔時食則丰潔兮居則綏嗟予何者兮不脫羈安得從君兮同流乎洙泗之湄

送田曹三許序

熈寧八年秋田曹許公自南康來倅吾州由聖【或作由聖或作聖由印本亦然宜聖由爲是】子至明逺三人者以其子侍行而其明年春餘乃踵書以見田曹公且言曰顧弇戇甚矣行年甫三十學久而時愈疎如終日畫墁而不適身奮出而輙躓如一吷過劍而不足聞也閣下苟收而錄之則弇請見𨿽獨後於眾人平日之願望庶幾猶及償也於是田曹公果以爲可與語則又因其它日求見所謂聖由而最後乃因聖由得與子至明逺遊焉三人者以吾遊其伯仲甚數而不間也相感召以其志義交相結以其久要而不忘不倡而言相和以聲不挽而動相差以行仰相酬俯相酢𨿽吾以無往而不相得爲果在是也故相歡益甚今玆田曹公課成東歸由聖子至明逺勢不得一日忽去其側念𨿽欲去其側且不可得而旋復以其子侍行則於是三人者相與更索吾言以送且曰他日之邂逅皆未可知卽不得一語我者此行也然則尙可無說乎吾嘗聞田曹公補外餘二十年廉儉忠淸樂於仁以爲己任而愛民矜物所至率以長者稱彼其造物者之報施萬一不偶然至而要必有任焉者則非在其身必在其子孫也吾試以夫三子者占之疏明條逹事求可其意而不先物以規所不能至與人交趨於適而無求備也吾見於聖由者如此約而不肆謹而不流猶繩墨之於彈畫衡縱曲折所遇𨿽異必將無出於規矩而後已吾見於子至者如此秀眉而疎目明外而澡中齒方尙少而若將與老成者熟物情而諳世態也若將與中道而善自擇者作而進也若將與剽剛而敏鋭輕利而便捷者沿波溯洄超距摩壘疾徐而爭上下先後也吾見於明逺者如此吾今於三君目前之別已知不能須臾畱而身外之事又知未昜錙銖較然及其去而贈以言也丁寧反覆類皆有羙而無成則非不得已而和【一作加】之也直欲其去彌劇感彌切感彌切則思彌深思彌深則勉彌至其固防培壅之資自倍於今日未效之前而攬其髙大之實黙契於異時明驗之後羣當知吾言爲不妄於其中間時有脫去羈而馳者出焉則庶幾使天下不獨知田曹之有子而又知由聖子至明逺之有伯仲也三君其亦有志於斯乎

送髙與可還儀眞序

儀眞髙君與可尉安成之二年予自京師還始以桑梓之禮見謁又與可揖予於廡下卑體怡聲濶視而趨委蛇折旋中則躊躇若將援予使進而未能已也置予於座隅問勞狎至去茍簡【京本作同】而就誠實若將引予以中道而使不得殆且止也夫安成吾所從出而與可則治我者也以所從出則閭墓在焉者皆於民之籍故賔主之禮宜有所不行以治我則升有等降有差俯仰有隆殺之殊謦欬有從違之間故賔主之情宜有所不通至於屈其所以信損其所甚益相與傾如故之蓋於斯須之頃挽不前而又推之則獨何以得此於與可哉與可徳望人也佐吾邑𨿽甚勤倦未嘗有慊慊之意其所作爲無冒昧輕脫之嫌而得公淸廉平之實將代且去以爲肆而通矣輙復一跌【京本作如挽】以罷任聞人皆以爲惜而吾獨謂榮謝之去來猶四時之運𨿽一息不畱而彼有攬目前之小快而不知冥中有日䢐之變一不得志遂謂造物者之不予畀其不知命乃如此今與可之去气不怫郁而舒色不憔悴而愉翩然一舟如逝鳥躩東下而不可羈且有菱芡葭蒲魚鰍鳬鴈水產之饒而又覽鯨鯢之出沒而窮其變化睇狂瀾之奔放而寓其感慨觴有酒軸有詩則吾固知與可中有以自得爲在乎此也然方今仁聖在上用人如不及𨿽寸長片善在所必錄以與可之智能識慮獨何能久幽以處也勉矣他日華衣髙軒擅要權任一方之寄則其勢當萬倍今日之【一本此下有罷去字】安成言行如轉丸事遂【一作遂事】如發機上所揀拔惟恐後時則其遇當萬倍今日之罷去【一本此下有安成字】是在與可也吾於斯時萬一以故人禮見與可於睽離曠隔之中詫吾言之驗一以爲喜一以爲賀則不識與可尙能追念安成時乎

送葉令謙甫序

前年秋予就試鄕有司八邑之士防者以千數時天久不雨黃塵彌空【京本作天】衢道中气如蒸行者止憊者屏气以息而予適臥病西城間則聞戶外足【京本作之】迹所如往往終日不絕詆訶禁防若與處顯者爭先後甚者至於車摩轂而馬銜尾也竊以謂方是時能不憚煩促冒炎溽爲奔走計是必趨權勢【京本作門】賈塲屋聲譽雄張濶視急於自售者之所爲也且人相與奔競【京本作馳驁】角逐如此而獨匡坐酣寢【一本作酣寢終日】則尙誰有【京本作肯】念我者旣而客有踵門道謙甫之賢則因曰是嘗語我知道者以子爲眞無以昜矣徒慨他日未嘗見也【京本作是嘗語我以子爲知所庶幾矣惜乎未及見也】予應之曰夫履舄不交乎其庭聲音笑貌未始接於眄睞舒徐之頃於其泛而往也初無車馬足迹之勞而坐使人稱譽已寧有是事耶旣【一作後】數日余【京本作輙】以報罷【一作不偶罷】聞【京本作去】客復有見過者則又曰謙甫蓋嘗憐子之不幸而見斥於有司矣欲子之顯且不躓【京本作且遇】殊汲汲也予於是翻然而思曰嗟乎古之人固有連墻不相謁請而容聲【一有黙相二字】聞達【京本作名自致】者彼其於已惟無所待而後足故取信於人也昜今以孤立數奇之蹤人前輊而後軒【一本云前則人所輊後則人所軒】時已邁而念不可復得則宜其晻曖顚躓久幽不遂【京本作奮】而謙甫乃篤於見取如是獨何可自壅於阨窮憔悴之中尙畱滯而不見也明年春防抵它邑道出廬陵因求見所謂謙甫者至則色愉然而和气休然以【一作而】平收以一而借之二略其短而不遺其長果謙甫也於是時卽焉則謙甫之奬引日益加甚【一本作謙甫之意愛彌篤矣】夫以謙甫之賢在士大夫間當未多【京本作見】其比其所許可宜亦不至於妄借使庸人腐夫得其一言尙當刮垢滌污誇閭巷而詫眾凡【京本作逺人】況萬萬有不止乎此者他日萬一有望乎人者與謙甫居問其平時所知識與其嘗與【一作所】遊焉而在所奬借者𨿽去之滋久【京本作彌逺】而隔之彌逺【一作滋久】吾固知謙甫獨能道吾髣髴【京本作其萬一】以塞問者之責已而與吾身窮逹貴賤相爲傅防而無差毫髮則天下言知人者當自葉公始而弇其受知者也可無勉焉謙甫之材能政事士多能言之【京本有此不稱述四字】於其去也姑誦吾所以得於謙甫者爲【京本作以】送熈寧丁巳三月日序

送閒禪師還鐘陵序

鐘陵去廬陵初不甚逺而境之四環往往多佳山水神祠老宮棲眞之巖與夫隠遁者之室連【一作聯】屬相望不知其幾何而佛氏之宇號爲特眾吾嘗意其間當有異人者投足而寄焉以與靈物怪變環合出沒攬雲煙之捲舒而窮日月之朝昏也旣則聞黃龍有南禪師者得佛氏最上乘而其徒相與處者無慮千數遂欲因傳者聲往見焉而不幸輙以事廢後五年予還自京師至則禪師前此蓋滅度矣於是眾復語予曰禪師之法固亦有在獨得其要且妙以有此土而警眾凡者於今則爲泐潭之總而翠巖之閒也未幾防吾州仁山廢久不治眾果有以翠巖名聞於官【京本作乎州】者予私獨喜且幸以謂是蓋欲從其遊而未之得者也及師【京本作公】之來吾日過焉徘徊與之處若將忘動靜於其身而中有所慕從容與之語若將忘言黙於其口而不能翻然以去及其久也不知嵗月之多往來之數動靜之爲處而言黙之爲語也方且以爲有助而師捨【京本作吿】予而行矣夫以大江之西環數千里之間學佛者何啻百千輩而吾所慕而樂與之遊者僅得三人焉一人者未及見而逝一人者思欲見而未之得於師則見之矣未幾又捨予而行獨何耶吾固將問乎師也夫無方之不可依無眾之不可聚猶無法之不可付無道之不可傳也彼將以不動常住止物之競而防於一無餘湼槃斂物之散而冥於極則尙何能一去一來一彼一此哉然則師之還鐘陵也得無厭闤闠之擾擾思欲放懷於巉巖之顚淸泠之淵者歟亦將汲汲乎舊隠之棲遲以久寄爲幾於轉蓬者歟其亦無意乎此方之人翫而忘之若蛻脫之秋蟬凍解之春冰者歟【此下京本有今也獨不能須防以畱則吾意師之必有謂也一十八字】師曰是徒【京本作獨】不然子獨不聞至人乎動則直前其發如機而【一作之】不可掩止則直寓其介如石而【一作之】不可轉出則龍見而尸居以爲處息則淵黙而雷聲以爲語譬諸月焉無水而不可畱【京本作流】亦任之而已則尙何一去一來一彼一此哉吾應之曰然則師其行矣爲我寄聲總公異時猶及以此言告也否乎

送道士習順偕序

予還京師之二年客有以道士習順偕善相名聞於吾州者言【京本作曰】順偕能道【京本作之言】人禍福協【京本作出】於已形未兆而並與其身相爲先後者若僂指數一二而舉挺之占鳴鐘也予初未之信及往來洪撫間聞順偕名益熟因私自念方羈旅憔悴之餘而謀所以成吾身者動輙齟齬又其骨目古怪膚理朘防而五管膾【宜作防】撮殆無有【京本作以】過人者疑貴人不然安得所謂順偕者一至吾前披吾形袪吾惑以壯吾決也未幾防吾州羣試學者於稠人中有冠且褐長髯濶額貌甚軒驁【京本作若自得】而旁無敢睥睨者問其名則順偕也於是試往因焉順偕遂言曰凡子之相姑置願聞吾相說蓋吾之說【京本作法】與許負書大略同而意所獨至顧以爲出於巫咸所以願見壺子而不可得者逺甚吾擇是術走千里之江南未見其【京本有與字】仵而𨿽貴人與中家羸【京本作丁】戶吾所以應之若出於一人然吾性剛愎少【京本作不】遜貶【京本作恥】言人之生死禍福成敗得失之迹不掛於實而往往中否之以一言彼有憤吾斥其短而亟【京本作外】聞也至頻蹙發赤罵譏笑侮以去然吾無毫髮屈也故行年五十閱人不知其幾何而若未始經【一作況】於心又曰吾視某人可以得某富貴則徑以某富貴處之其得直若干不以防說【一作說之】而所取加多焉視某人可以得某貧賤則亦徑以某貧賤處之其得直若干不以不當其志【京本作慍之】而所取加鮮焉若是人也富貴貧賤不中吾閱而利茍在焉則吾亦略不以介意故其規求初若不甚夥而卒亦有繼旣捃拾以去行復空矣予聞其語始而驚中而得【一本無其規求至中而得三十二字】其所以爲人未暇以相謁而因告之曰凡汝所以自處則良矣至於斥人之短以信已之直得財輙復糜【京本作耗】去而所取無髙下丰約之殺則似非所以處人也斥人之短則忌者之憤日益加信已之直則問焉者難爲容得財輙復糜【京本作耗】去則身後之困有時而至所取無髙下丰約之殺則蔽於不知擇以難爲容之恥行必加之憤耗不擇之貨取身後之困汝之患於此在矣其後順偕與予或離或合率無常時惟順偕告予取別而東【京本有歸字】也不相聞最久今年秋予以事【京本作道】過吉文則順偕適在焉因踵予而言之曰吾惟未嘗用子言爲戒是以卒及於患去嵗不幸以計直斂問相者之怨而投吾於法网之中彼執政者不究其罪辜誰何而使與誣已者殘其膚而吾輙夷爲平民因恥其漫於污辱而不能自直也以其事哄【京本作聞】於大吏【京本作監司】凡歷月逾時三更大獄而吾之不幸而及焉者粗【京本作始】明今黃冠之名𨿽僅復而惟是冠褐之餘類皆穿獘決裂凡朝夕施施【京本作出入】乎貴人大姓之門者略無完才以至肩未摩而露踵不軋而決今將用是幹有力者而相與圖其廢也念無以自致子其爲我發之餘嘗謂言天下之禍福者要必自報應始而報應之效無甚乎佛老人之說其教而歸之也亦以佛老者眞能禍福我故奉其徒若�歈【京本作揶揄】人之子而徼【京本作兾】其父之謝已也廣宮大囿美衣甘食金碧髹鬘刻雕藻繪之觀尙可一喝而須則其下宜無足道者今順偕旣以老子名其家而所求又不過乎冠褐茍【一作若】挾其師禍福報應之說以有力者之聴則其於區區奉身之費若將可徒手而摶又況素以其術傾動閭巷間哉則亦不待吾言而後使人信【一作諭】也然余哀斯人自傷始時不能以吾言爲戒以其擠顚機穽及其過而諉余也其貌臒然若將有所自懌【一作訴】者則余尙忍無說乎故爲之條其始卒作送道士習順偕序熈寧丁巳九月三日安成劉偉明序

龍雲集卷二十五

欽定四庫全書

龍雲集卷二十六

宋劉弇撰

時議

舉逸民

探射隱伏妄意必得是前識者之詭性也要之以達道則躓矣賤近貴逺比所從恱是小智者之私嬰也槪之以公心則屈矣古之人於賢者有一言焉必曰求乎云爾而未始置疑於前識小智則非以夫幽必詣逺必索然後顯乃可用近乃可得故邪斯舉逸民之意也蓋賢者退藏於深渺如罩罩之魚未昜得也潔白不污如皎皎之駒不徒來也應而非曲徇也出而非虛覯也翔而非茍集也永矢以逝而非不得已也彼將臣之必先賔之彼有饋焉必曰獻焉則何世而無逸民哉則亦無時而不舉矣竊嘗謂潛徳之士如五噫之梁鴻三黜之下無適而不有彼惟恥與世俗子浪自沽激規巾糈末利轉徙蠻觸之域是以蟬蛻囂埃謝緣人封而在上者或不得而知之知之或不得而加審非必髙逝獨往皆投淵洗耳徒也亦猶古人混迹朝市自謂陸沈則豈率在寛閒之野寂寞之濵也邪然人君之求之也不取之眾而直取之寡不丰暱狎而先求振拔之所不逮釋此稔熟之後塵佇彼方馳之來軫則亦逸民者誠在所急故也時無有莘之躬耕則三往之幣聘爲虛禮人非傅巖之操築則惟肖之物色爲徒飾必有太公望之賢然後可載而與之俱必有南陽之髙臥然後可起而與之共事彼漢之君嘗知此矣至其久也獘卒乘焉武帝始以蒲輪迎枚生見主殳偃而嘆息然猶不免有方朔之尙容光武委禮於故舊之嚴光勢適然耳未見有助也而樊英楊厚之徒激其頽波至三閱順帝之聘而不少屈李固朱穆以爲處士純盜虛聲良亦有由也至於唐人則殆又甚焉士之旣文而不旣實非士成綺則公文軒之比也徇物而徇已非南榮趎則滿茍得之類也李渤隱少室韓愈詆以索價髙而終南嵩少區區窮絕之域至號仕塗捷徑逸民之獘可一至於此彼孔子所謂天下之民歸心焉者果若是乎國家繇祖宗已來士之防長松而借丰艸伍猿鶴而軰鹿豕以逸民自居者時有人焉如楊朴種放軰或召而不至或至而不爵不畱故大中祥符之制曰頒一尺之詔方俟於來庭馳駟馬之車未聞於戒道其急得人乃如是聖上側席異人惟恐弗及譬猶剖璞窮崖洗去埋蝕披豹蒙霧發彼幽姿下取文木之殫殘更增靑黃之新飾往嵗至有徒步繇處士而起潁陰者未能閱嵗旋見躡文石摩螭頭而厠侍從之列矣士於斯時翕然向慕甚於逺壑之赴隆墀一何盛哉迨今蓋歷稔矣卒未有嗣其後者豈遂無其人耶且技養之卜肆不無防俗之君平末業之魚鹽時有晚出之膠鬲則況萬里之海隅乎直求之未悉耳然賢者恥於自進則惟恐人知而未嘗從人而求知緩於必得則惟恐利合而未嘗赴時而合利東海之濵有賢人焉吾得而知之然後舉北海之濵有賢人焉吾得而知之然後舉則是知之旣審而舉每隨之也旣已舉之則賢否不待較而明矣方復曹搜伍比角之以無益之空文則猶科舉若也彼來遊來歌者能勿望望而驚乎前日之惇遣是已爲今之說也莫若於每嵗之終縣委之令而舉諸守州委之守而舉諸監司監司於是乎舉而升諸朝朝委二三執政大臣相與諏逮而稽察之信乎其不窽於實也然後卽其地給傳遣行亦若古人之所謂勸駕之爲者率一道無一人焉𨿽勿舉可也率數人而聚一道𨿽徧舉之亦可也及其用也然猶視是人適事之材否而加舉者之懲勸焉則奇偉拔出之士宜有出而應上之求矣齊之紈楚之綃防稽之竹箭豫章之金鐡陳夏之髹漆窮巴之文梓阿井之沈液與夫丹砂赤箭或生蠻蜒或產儋耳初非近人也惟其人近之是以中國無一物之闕而富家巨室卒取盈焉又況於逸民者乎顧上之人所求何如耳

井田肉刑

莫爲之生則莫爲之養莫爲之養則莫爲之治養之者仁徳也井田在焉治之者義徳也肉刑在焉蓋人之所必爭起於度量分界之或無則不根浮寄之民時出而乘焉彊者陵弱躐等而軋以勢智者籠愚投隙而窺以巧人君禁畏之術至乃下移於囂囂之黔首而豪宗侈家方復専大利侔封君白晝大都之中探丸行籌至於椎埋攻剽殘人支體而恬不以爲怪然後知井田肉刑之有賴乎世爲不少矣彼揚雄其知務者之言乎故曰以井田之田田以肉刑之刑刑也惟民之初林焉而生羣然而萃以僅足之一身或不勝疊來之日用則𨿽區區之口腹支體至有畢生不能趨於完且適者累聖哀之爲之制井田使之相生養焉而不能生且養者非所患也爲之制肉刑使之各寄當焉而不寄當者非所卹也曽謂先王之爲之也出於私智乎亦隨時之宜契於理之不得不然者而已矣蓋自上古已來迄於晚周中間嘗多故矣卒未聞有倔然起而廢之者則是終不可廢也已矣彼井田何負邪阡陌一開而經縱緯橫隨占射以泯滅則暴秦之罪也彼肉刑何贅邪不忍一女子之私憂而委先王之公義猶之越人之章甫則孝文之過也古者井九百畆八家私之取百畆以爲公田公事畢然後敢治於私事故能終身飽於樂嵗而不足非天下之公患也至秦則貧者之地無立錐曽救死之不暇則間起而爲盜賊富者連阡陌跨州裏厚自封殖而爭衡侯伯則僭儗乘馬秦至不勝其獘一切出苛罰踵其後而驅之則井田之廢於秦果何賴邪杖箠之設也始者三百已而二百久乃一百然猶死者接武則肉刑之廢於孝文果何賴邪然井刑之制其詳𨿽見於周官容有未昜一二舉而行之者矣何則自堯舜至周其間人更數聖時歷千載規爲經畫初非一人之力補苴繕完然後乃克大備而又不封建鄕遂之法無從寓焉則謂爲一旦可復者妄也昔唐太宗嘗欲從事於斯矣已而姑置則非畏事者也漢髙帝平秦之始先王緒制要必有存十一於千百者茍出力掇拾宜不至於駭民而畱獘至今則常爲髙帝惜也國家前日嘗行方田之法矣而議者尙以未徧爲患且前代有披元積方田圗慨然嘆息以爲治天下先急誠不出此則豈欺說也哉茍能舉天下之田而方之因稍取仲舒師丹限田之義繩焉則彼井田遺刑【當作制】殆將髣髴於斯乎若肉刑則愚於此竊商焉以謂凡民百骸九竅具然後完人缺一不可則誰且不愛其身彼有用刑之人一旦殘人儀則之天性則酷亦甚矣從今之刑則戕支體潰耳目與夫肆淫盜者不過撲背而止耳夫鞭抶之慘有盡而支體之殘無已則是忍於辜無已而不忍於絕有盡也顧以爲大不倫矣彼身無兢兢於當世之禁者何賴焉賔主之酬酢也禮一不至則慊慊則有望望之色稱責於人者要必有適當之償焉然後平則孰謂殘人支體而乃以鞭抶代邪非報償之道也且苛如魏武毅如孔融辧如袁宏尙牽制乎此而莫之決則宜後世之因循置也運丁休明百廢具舉置此而弗講疑若於序正羣倫之道有闕焉惟明有司心存先王之遺意推考成效以稽可否舉以復諸上焉幸甚

守令

國家內起畿甸外薄四海以煙火萬里之郊而肅然無狗吠之警則不可謂無其地垂髫之童華髮之老相與沐浴乎百年休明之膏澤而生齒之籍日益以夥則不可謂無其民也地如此其廣民如此其眾將欲挈而畀之治舎守令尙焉重乎蓋堂上逺於百里堂下逺於千里人君耳目之所聞見初不出乎一堂之上下而揺足之頃已移於千百里之逺則物之所利疚民之所疾苦宜有不得而徧知矣舉一郡之大而任之守守者誰乎而必足以塞千里之責然後方面委焉舉一縣之廣而任之令令者誰乎而必足以當百里之寄然後民社托焉夫方面之所委民社之所托每每如此則孰且爲失位之人乎欲天下弗治不得已在昜陽長之卦謂之臨而孔子之門人獨以雍也爲可使南面若曰惟仁者乃足以臨人故也夫臨人以仁則是不仁者終以賊民而已矣建事功黜淫怠赴百利之會取其不吾疚者舉之如攝羽其古之人所謂健吏者乎以其身愛其民如子使其民愛其身如父母不亟成也期勿擾而已其古之人所謂良吏者乎得良吏者安得健吏者治安且治固有天下者之所急則彼所謂守令尙焉取而不重乎三代而上其迹不可見矣由漢迄唐有足稽者焉方其盛時君子長者之風休然布於上而故家遺俗之美藹然充乎下五袴成謡千室鳴弦蒸和气於動植而瑞應以之效收晚暉於桑楡而壽考以之得雉馴乎微步之逕而未丱之童子與有仁焉獸徙於無人之境而帶犢之末業與有革焉猶以爲未也至登爲丞相則黃霸之治潁川也拔赤子於黃池之中而孝宣慰薦之不暇則龔遂之寧渤海也杖箠不設訴牒交寢則徳秀之化魯山也祠之不足也輙碑以紀之則韋丹之於預【有用此字】章也且其愛民利物貴寧謐而簡苛碎豈獨吏之天性然哉上實使之而已是故公卿缺則選諸所表以次用之則孝宣之責成功也郡守入爲三公郎官出宰百里則顯宗之急圗治也裒姓氏之不一掲諸躬臨之座隅則太宗之重愛【少一字】也三省侍郎缺擇嘗任刺史者郎官缺擇嘗任縣令者則明皇之貴顯庸也此其民所以婆娑田裏浮游卒嵗而事事之人非京兆三王之比則潁川四長之徒也𨿽然豈特漢唐之君爲然哉是以祖宗比稽閱擇之詳而三嵗殿最之考猶輙出其後至紏之以監司督之以安撫其賢否之雜揉也或取保任五人者而升其秩患其功罪之相掩也給歷紙於遣行之日而使之致肅心焉又況布徳音灑天翰使朝夕攷覽有如大中祥符之士【疑是七字】條者乎嗚呼其愛民而重守令之意亦可謂至矣主上紹格天之丕緒久矣夫其能舉天下而措諸覆盂之安也前日儀臣患守令之未盡得人而澤弗下徧也至爲之說曰輕與人官而重與人職玆誠確論也今其說具在茍一二舉而行之澤生民福天下殆將見於斯乎故愚姑取以獻

武功爵

漢髙帝提孤劍走丰沛轉戰數百以至摧項籍有天下諸將力也嘗觀夏侯靳灌之屬披棘秢【當作荊】沫霜露用力爲多而爵之酬也方在一二計城而十百累級也平陽舞陽視諸將功居最至繇中涓列大夫積數年僅得徹侯曽不如黥韓軰計日而王指土而食也由是言之爵賞固自有次第哉無隙可投無可抵則辧者滕口而恥說之不見售臥鼓韔弓無與爲敵則悍者揚茀气鷙右武而憤力之不得行與夫掛功宿名之士防元沒齒而不自以爲悔則彼誠有以區【疑作毆】之故也然則漢之議臣請置賞官名曰武功爵者豈得爲無謂乎蓋勇遺身後者翣資可得而去不以力殞者兆域無從而入死且有激生亦宜然春秋之法與楚者固有不一而足則況積閱之戰士乎昔秦右權尙霸挈國以呼功利孝公接之商君業之舉其民而頓之必爭之地則武功爵其兆也秦人不愛殊死以饕大利今日之防鋒膏鏑長爲不反之腐是乃前日之饕名殊死而拔自上造者也欲使之無死得乎哉蓋其法斬一首賜爵一級欲爲五千石自公士簮裊循緣而上以至徹侯等爲二十視功孰多迎受其至譬猶堂有九陛禮毎有加則取等而進無不可者故秦卒以並諸侯一天下則斯爵蓋預有力也髙帝之始法制搶攘文景因之時惟息肩斯爵不暇講勢則然矣比及孝武承奕世之烈奮毒民之武恚彼胡馬之數窺臨以衛霍之飛將南剪勁越北卻天驕於襄卽序之美僅追一二而中國之罷耗與虜略相當矣彼議者因縣官之觳也乃始請置賞官則賞官之設不獨純寵戰士而止爾利在五千石入也彼亦孰知古人抑縱推稅更自有術而初不止是耶後世弗究其實一切繁爲號名爵列以啟誇跋之隙於是勲階乘之而柱國開府之號毎爲亟奬則彌非舊矣又況若騎都尉關內侯而方之爛羊者乎昔祖宗西取巴蜀南克嶺表吳防荊巫以次俱下最後殄並汾撫江左以截九有神武之所震疊如屈伸肘惟所欲加則武功爵𨿽未始或用固不害其爲賞功也𨿽然戰功曰多在司勲固所不廢而昔人之兵法使貪與詐使其終身長不離故處則無慮悉掉臂引去爲閭巷自好人也尙誰肯甘長勞而騖危道乎此武功爵宜在所急也若乃賞不視勞爵不酬能則鬭士體已解矣方復掇拾煩委之號名一切紛更之爲彼不旋日而徼利者果可以欺美觀乎不幸功狀晻曖忮心之將方得快私欲於一日之去取虛名未移而實效旋廢是重失眾望未見能飽其貪志者也則漢人之議疑若可緩矣昔之人一避螳怒而士气百倍一投單醪而【少一字】舉厭足危難之犯固有作其眞情者彼所謂爵賞特外之一助耳況號名乎亦因時之宜比次之而已矣何必秦

復圜土

先王以君子長者之道待天下而欲人之相與適其當也初無意於用刑不幸天下之人時有不出乎善人之塗而後刑將不免則先王於是又有不忍之心加焉猶曰姑教之而勿殺也斯大司寇以圜土聚教罷民之意與說者曰圜土規規主仁蓋以仁用刑者圜土是已傳曰惟彊而有力者能行禮然則不能行禮者罷民是已必於罷民言不能行禮則以嘉石之所平者知之故也彼民之生天地實囿其形則疑若有拘而無肆矣其或不能彊力是自棄也不能由禮是自放也放棄之民惟收乃可則彼將更自取囿而以拘卽拘者也是何時而輙肆耶𨿽欲無怵乎圜土不可得矣不力於事散徙無常則大司寇於是乎言聚之矣一身之至約而莫知孰置則大司寇於是乎言寘之矣潰如湍水逸如放豚則司圜於是乎言收之矣往而不反流而不止則司救於是乎言歸之矣是圜土之本末也𨿽然大司寇所施蓋亦有序焉坐諸嘉石役諸司空聚之圜土如是而已禮之爲物譬火在木因鑽顯照棄也弗取是誰之過歟石無知物也且以嘉獲名可以人而不如石乎桎梏之所取是在我也使能知此則先王尙焉取而坐之乎坐之而猶以爲不足於是又繼之以司空之役矣夫生已勞矣又況以故取勞哉不爲賢已辱矣徒以不能禮而重取辱孰若以禮自克使能知此則先王尙焉取而役之乎役之而猶以爲不足於是又繼之以圜土之聚教矣先王之於民惡夫置之而不恕然又惡夫恕之而不置也不教而誅仁則吾不知也教之不從而不誅義則吾不知也圜土之法施職不如恥之明刑攺而反於國中猶三年不齒與夫不能攺而出圜土者殺是殆所謂仁矣而卒不害其爲義歟仁逺乎哉義在其中矣義逺乎哉禮在其中矣𨿽然請因卒其緒說焉嘗以謂禮刑相爲表裏者也禮之所去是刑之所取彼其拘之乃終將愛之也其教之也幡然攺而知禮則良知良能不鑠於形盤體肆之僞而放僻邪侈之習斯逺矣其教之也幡然攺而行禮則力不敢身自愛情不敢家自戾向也愚者之所病不肖者之所拘今也可得而撙節矣夫如是則勇鬭好犯之气弭而和樂豈弟之風移一旦擇吉地而投足一旦念有涯而尊生彼掛身刑禍之肆而爲世大戮者尙誰乎此先王之時所以有賴於圜土爲不少而卒之以刑措不用歟故曰禮禁將然之前法施已然之後豈虛言哉末世尅核太急仁不下逮其所以教民者略方復一切羅取瑕釁僅如析毫洗垢而麗人之辟往往傍及於遷就不辜至號其獄爲虎穴則慘亦甚矣語曰畫地爲牢義不入亦所居之勢然也然則圜土之法其可復於今乎曰道徳弗明教化弗行悍民之幸願民之不幸𨿽煩爲刑禁猶不足以督不勝之姦宄況圜土乎脫以謂必復圜土然後慊則今之犯流而加役與夫命城曰牢者去圜土蓋亦無防矣尙焉取而復之乎惟上之人講修所以憫憐元元之道謹防範明分守相與趨嘉會之適而一切接以粲然之至文則禮俗成刑斯省矣何必一二而追先王之迹哉是以孝文太宗之治而斷獄數百防致刑措又況休明之盛際乎

禮部取士

古人有言伯樂一過冀北之馬羣遂空彼伯樂誠知馬者使求馬者浪以眾人昜之則在伯樂初無增損彼爲馬者顧無良耶非馬之罪也冀北之不幸也世之取士亦何以異此三代已還取士之法於周爲最詳蓋自閭胥而上書其敬敏任卹者或不書其孝友【友當作弟下同】睦婣書其孝友睦婣者或不攷其徳行道藝至州長所以書者攷者悉矣然後鄕大夫卽其大比而興所謂賢者能者夫文【當作大】夫以智帥人者也智帥一鄕而有大夫焉則其知人宜毎審矣人亦孰能病之彼唐以禮部侍郎知貢舉其有以昜此乎竊嘗謂士人所取者義命則吾所卹也乃若夫得失則非吾所卹也千人臨之一人進退之故士之去就卒不勝有司之予奪有司取人者明闇則眾所系也乃若夫勢位則非眾所繋也一人司之千百人責望之故有司之升黜卒不勝士之毀譽夫士或有以非義命而幸一日之私得失者矣彼有司亦烏能以勢位而掩天下之公明闇哉則禮部侍郎與貟外輕重亦何擇焉蓋取士之失自漢魏則然矣況末造之有唐乎廢鄕舉而爲郡試則徼幸嗜進之徒相與起而朴茂廢【疑】實之節因循防去經術而爲詞賦則雕篆一曲之巧昜爲力而閎深博大之學難爲工謂之宏辭則掇拾傳注比綴聲偶而已非能直探聖人之眞意也謂以賢良方正則市取直聲攙爲言說而已非能論列當世之大利害也又況臨難不顧徇節寧邦長才廣度沈迹下僚與夫不求聞達道侔伊呂茍可以名一科者無所不用則顧以爲少總猥矣𨿽然其始猶不害其爲得人也及夫糊名之法弛而通榜之獘滋或預爲題品或亟賞簾獻拔人之親者他日人亦拔其親擯人之故者他日人亦擯其故於是苞苴竿牘之巧肆而科舉殆爲貿昜之奇贏矣彼禮部侍郎果何補於唐耶王起三擅文柄當世以爲美談許孟容末司考較士子號爲晚遇其習俗妄自喜好乃如是韓愈薦侯喜等十軰辯則辯矣其如侵官何杜牧誠豪士也彼吳武陵何爲者徑欲以常列居之欺矣甚者至有援宰相子以取具與夫妄意顏標爲魯公之裔則可勝慨邪國朝𨿽因仍前代之習乃若夫防制則加宻矣熈寧初一切剗去隋唐聲律之科旣而博采三代教養之法行之未幾曠然一變士之應書而起者往往騁絕羈淩倒景而時所謂明有司者又能加公心由直道副上所以急人之求焉譬彼冥鴻初在遼廓羅而下之曽不畱賞則眞弋者之殊巧也彼禮部侍郎𨿽非正用獨何慊於得人乎𨿽然必欲使前代之舊物不廢吾世則姑若前日援一二傑人時取而用之斯足矣愚尙何說以獻

龍雲集卷二十六

欽定四庫全書

龍雲集卷二十七

宋劉弇撰

防問上

第一

問聖人末迹䢐謝畱以遺來世者獨其亹亹之眞意布在六經問耳求聖人之眞意當自傳注始晚學之於傳注其猶涉海者之須斗乎汪茫溟漲一昔非斗則南北無自而正其於問津也疎矣詩之毛鄭昜之王韓左氏之服杜與夫何休康成範之儔或力訓公谷或傳釋三禮意所獨至往往撫鍵重闗挹彼冥肆茍卽而求之則前途永袪而晚悟隨至使邪說不能辭末學不得騁議者因謂元凱之於丘明師古之於孟堅猶孔門之有禦侮則傳注之有補於經蓋如此也近世新說一熾而先儒殆爲弗錄之附贅矣博如康成奧如毛萇臻極如輔嗣孤峙如元凱尙泯滅袠間至與蠧蟫爲伍又況其下者耶日者朝廷固有意乎傳注矣欲悉從之耶糟粕土梗不容獨是欲去取之邪則是前日之獘終在也二三子從事於學不爲不久試語我傳注之果有得者誰歟其得如此其失如彼者又誰也欲悉從之與去取之其亦何自而可

第二

問天道難知䢐運不畱欲國家之無恃時令得乎哉堯命羲和敬授人時周公著時訓逖觀天象春秋書閏月不告朔以爲不足以訓民而詩稱日邁月徵刺幽王不知議政事於朝朔則時令之不可不謹也如此夫以區區之暴秦猶能稽參呂令協彼更到之四時又況不爲秦者乎是故歆向馬遷班固蔡邕之徒或傳五行或書天官或志變異委曲纎悉厥有理詣殆爲此也其後魏明帝常讀五時令於正殿防列辟使聽有足稽者焉至晉咸和中輙復行之而太宗之貞觀明皇之開元亦遂采掇不廢則彼魏相稱陰陽王事之本羣生之命豈虛言哉今欲窮魏相之說求經術之士如趙堯李舜倪寛貢禹軰使各主一時因舉唐制以四孟月朔旦或四立之日禦明堂順五方讀五令粹彼闕典斯亦足矣而議者猶以紛更爲憚夫明分至啟閉使雨暘寒燠各得其序玆盛舉也尙何議者之防二三子其商之毋忽

第三

問筆端膚寸與經史出沒與鬼神敵奧與造物者爭巧其賦乎古者登髙能賦始可以爲大夫而詩之六義賦居一焉子虛烏有亡是之類始𨿽誕謾不根晚乃歸之諷諫則君子之於相如固嘗有取也其後長楊羽獵之出於揚雄兩都起於孟堅二京見於張衡三都發於左思於是賦始盛行矣其詞詭激故讀之者可喜比綴聲偶故味之者不厭多識於鳥獸艸木之名故博物者時有取於其間彼有以三都二京爲五經之鼓吹與夫漢世之疑吐白鳳晉人之自謂當作金聲良非虛語也自隋以來進士決科莫不用賦而李唐之盛時將相大臣往往由此塗出孰謂一日罷去而不遺憾於墨客邪此前日二三柄臣所以扳復於反手之頃然聲病不講幾二十載於玆矣舊習者已雕鑠於頹年晚進者或恍駭於新律之二者均患也非俱適也諸君方將灑落寸管掇拾膴仕正自不當以篆刻爲緩習賦之道宜必有逕焉而不迂者幸以見告

第四

問資有待之哺紓卒嵗之廹力至則獲力不至則曠以污者其田乎然田有水事其防節則存乎輸灌瀦泄有稼器其便巧則見於銍刈銚鎒與夫有略之耜斯趙之鎛而其末至於耘耔之後先播種之早晚類亦要術存焉且農民嵗時從田有非必人代皆其所自爲然上之人勸而教之亦必不免矣則西漢趙過之教代田是也蓋自后稷教民播奏艱食其後乃有周官遂人縣師鄼長之徒或以土宜教甿或以興鋤利甿或辧穜稑之種陳於邑閭或稽器於有司之數而見之嵗時然考其較然昜行顧以爲莫代田若者且過教民邊城河東農三輔太常其後得糓比縵田畆率一斛以上此其效章章有足稽者矣熙寧中天子疚懷粒民獻說不究利害之本末一切徼僥奮私智贏五種而從之甚者捍不測之漲海淤股引之濁涇以至遺患一方瘡痏千里言地利者始羞焉𨿽然自京邑以西如唐鄧之交昔召信臣用其地通溝瀆起堤閼增田至三萬頃者也爾來皆污萊彌亙沼鼃黽而藪麋鹿是豈勢然耶人力弗至故也用此推之天下遺利固已多矣今欲迹趙過代田本末稽其便巧設官張科如古田畯力田嵗時勸相其間以與斯民圗利長久誠顯效也而議者以爲終恐有前日之獘而適足以遺一方之擾則爲二三子者其可無說乎若曰前日之獘可以爲大戒是因噎廢食說也吾何望焉

第五

問賢者毎可以取法故所在爲有目者之象魏能盡物之願故所至爲有生者之時雨此前日之大老所以起於暫息之伊川也茂典縟禮萃諸其一身元鈞魁柄折諸其一言人臣得君自近世以來迨未有盛於此者士生斯時潄鼎味之和睨臺躔之輝顧不快哉然肇有生人未嘗無膴仕盛位顧所以及民物者何如耳夫未可以聲詩而聲詩之士誠有罪焉若乃遭風雲盛旦窺歷世闊典相與嚌英吮腴噤不飾一辭是誰之過歟且舊徳用矣善類引矣沛亟下之澤協登平之休期在嵗月之頃則棲筆持簡以須者眞墨客事焉獨不知歌元首股肱有如臯陶頌聖主得賢臣有如王褒者定誰耳二三子試歷舉古賢卿相有得於君與見之歌頌而無愧者著於篇庶提槧而考之古以驗於今行有取也

第六

問甚矣流品混並賢不肖雜揉與夫員多闕少之爲歷世銓品患也日者吏部左右選自八路外士之造選者嵗尙毋慮數千軰用一嵗爲注授之彌畱用再嵗爲伺闕之久近凡三嵗然後僅補一官而又有不幸非三嵗而補者存焉夫赴官者一人受代者一人踵而注焉者又一人則是率一官而三人者疊相代徙也亦可謂少緫猥矣且貟則有數入流無限以有數供無限此劉祥道所以永慨於顯慶者也自熙寧以來𨿽號三嵗一取士然用進士補與武科調者牓裁數百人而任子流外視前日益復少損則其獘安在哉方周之時內外之士貟合六萬三千六百七十有六而處士者不聞有餘𨿽區區之漢唐仰祿者猶不下數人適足而已則況休明之盛際乎然則如何斯可使末流之獘一朝革也試敷繹之毋忽

第七

問法者非盡性之書先王之俟民以法也譬彼江河亦使難犯昜避而已五代旣往解网去苛創刈凝宻惠厚細民若視傷者顧吾之仁悉能子焉而慈之此聖宋之所以有天下也昔藝祖嘗語馮炳曰吾讀漢書見於定國張釋之治獄平反下無寃民此有以望女命吏如此況麗辟之科指乎是故釋鉗軍以示恩貸矜鼠竊以戒苛吏有若吾太宗之寛仁者嘉憤【疑】從吉曉知法律重輕祿期【疑】以不免枉撓有若吾眞宗之惻怛者其在仁祖之閱大囚奏牘也至或愀愴長喟求所以生之而弗得則𨿽舜命臯陶惟刑之卹與夫成湯泣孤之意亦何尙玆哉先皇帝將順前美愛養黎庶是以前日京師置大理獄於以申雪寃滯底諸無犯而已矣然行之數年抵冒者尙眾而逮報爰書或不勝其猥豈民未有以知方乎意者奉承之吏弗能宣布聖慈也今欲鞠茂艸於圜扉虛貫索於天星使斷獄者如孝文之四百太宗之嵗二十有九宜必有謂其試件之

第八

問諌其見忠臣之心乎古者天子爭臣七人蓋來物之心虛嗜直之好専則置諸其左右使裨光白日紐【疑作組】闕華衮獨患吏貟弗眾耳唐武后垂拱中置補闕拾遺二人以掌供奉諷諫自開元以來尢號淸選問其官則知其人知其人則責其事夫責之以不得不爾之事則誰且如立仗馬取給芻豆而已乎是故彈劾裴延齡有如權徳輿之方介雪拔宋申錫有如韋溫之剛果握筆艸狀不憚左黜是在劉寛夫叩額龍墀力疏畋遊是在劉棲楚至如竇羣則自號二十年難進之臣歸登則願寄一名雷霆之下其餘刮垢摩光取否昜昬繇玆職鯁鯁爲唐名臣者至不可勝數遺補之助蓋如此其亦以謂有可以復諸今日者乎若曰省事不如省官則孔子奚取於七人哉且前日嘗復先世之官制矣以爲悉應於古則遺補固不宜獨置而弗省也然議者則曰官責其效奚以名爲今之左右司諫正言蓋唐遺補類尙能復古否耶佇聞髙論以訂然否

第九

問文章如面史才最難到自劉知幾著三長五不可之論而操筆之士卒莫有非其說者夫裒掇舊典考覽世故成書旣往者信已難矣而出乎其後者又或恕心不存焉耀已所長訾累前作迨如東家之矛西家之盾莫足以相入是故論大道則先黃老而後六經序遊使則退處士而進姦雄述貨殖則崇勢利而羞貧賤班固之詆馬遷者以此其議論常排死節否正直而不敍殺身成仁之美蔚宗之詆班固者以此而劉肅則並與二三子而詆之其論馬遷也與固之說略同以爲班固序廢興則茂祖徳述政教則【少一字】理本而右典刑蔚宗詘公才而采私論拾典實而飾浮言由此觀之則是從事乎史者類非全才也可乎夫史之難旣如此而後世至乃取東觀多爲之貟舉一代之事而責之以抄撮之眾手自以爲庶防制作矣今考諸太宗之晉令狐之周魏王之隋五代劉氏之唐其失殆有甚於數子者亦何啻十一而千百之耶諸君刓精史學久矣若固之譏遷之譏固果亦有在於是乎知防之論劉肅之評如何而後可以無憾也如曰不若成之眾手則歷代之獘已如此矣亦奚足以勝議哉要必有折衷焉而不茍者願揆之諸君

第十

問大不倫而甚無謂者聖人不以之明【一作捫】理而撫世自老聃莊周作其書𨿽號詬病世俗其實則眞若不得其平而矯焉者放言不根直時有過處耳非欲盡拔堯孔之外而不托於人世也而近世學者往往宗彼闊誕之言爲【疑】陋典近而榮荒忽不乃左乎操機營營舞眉溢眥而曰我能與未始有物者逰視其貌魁然不制察其中無有也而曰我能深根寧極小太山大毫末以之齊有形吾不以爲誣也顧不當以爲場屋資耳內聖外王以之明本末吾不以爲非也顧不當每置諸筆端耳且其使人人無預乎世如不才之社木不事事如攘臂之支離疏睨太廟之犧以尊生托曳尾之以謝聘則是爲君者不得臣此華士傅乙之徒所以見誅於太公管仲也或曰使人相與遊一世而得淡泊焉玆非老莊助歟或曰亡西晉者其誰乎而曰有助若是則王衍山濤不容得罪於後世矣古人謂此軰正可束之髙閣之上豈虛也哉或曰虛華長而晉室亂非老莊之罪也王通不有是說乎二三子從事於玆久矣盍亦謝之歟盍亦取吾聖人言近而指逺守約而施博者卒其緒業歟旣未能洗幘於江島謝緣人封則無爲橫復此紛紛也如曰不然請俟來哲

第十一

問知人則哲惟帝其難之則是堯舜其猶病諸者知人之謂也嘗觀漢髙帝語呂后曰王陵可然少戅陳平智有餘難獨用周勃厚重少文必安劉氏已而果然又謂劉濞曰後四十年東南有亂非若耶後濞卒以亂聞且髙帝觀是人也至如操印圏以契物了無不驗者則堯舜之所難者髙帝反昜之乎古人有言人固未昜知知人亦未昜且武帝得之霍光孝宣得之邴魏劉備得之孔明苻堅得之王猛與夫太宗之於房杜王魏明皇之於姚崇憲宗之於裴度類非有唐許小數以探射隱伏也其知人如此又何說耶又嘗觀臯陶九徳止曰亦行有九徳爾非曰某人宜必有某徳也如郭林宗許子將許靖劉邵趙蕤軰至以月旦著評人物命志長短名說亦無不如志者彼數子者又果賢於臯陶乎孔子不逆詐不億不信子貢欲方人子曰我則不暇以是而繩數子能無類乎厥今知人之術固有不得而闕者彼漢唐之君與數子之說其術何在試言之

第十二

問經禮三百威儀三千言禮而儀反多於禮又孔子之門人有自許以願爲小相者而動無禮文蓋桑扈之所刺則儀之在禮固有不可廢焉者然自郊勞至於餞贈禮無遺者而君子不以爲能禹行舜趨而荀卿詆以爲子張氏之賤儒則儀之在禮又有不必先焉者故趙簡子問周旋揖遜子太叔曰是儀也非禮也而女叔時亦以爲魯侯焉知禮屑屑焉習儀以亟由是觀之彼所謂眞禮者果安在乎今周官禮儀與戴聖所傳號禮記者件舉條別殆有甚於組繪非其攝齊斂袵之小謹則簠簋椸棜之繁文也而儀禮又韓愈欲揖遜於其間而不得者遽以爲儀而緩之可乎厥今承平百年亹亹乎趨佳防之適裁撙茂典紛綸葳蕤以與先王方軌之時也脫有制作彼所謂儀者亦可廢乎若曰必有眞禮者存則彼顯慶開元禮多至於數百卷又何取也詩曰威儀棣棣不可選也又曰朋友攸攝攝以威儀孰謂儀焉而非眞禮者試爲言之

第十三

問士志於道而恥惡衣惡食者未足與議也孔子不有是說乎飽乎仁義所以不願人之膏粱之味也孟子不有是說乎國家右文黌宮膠館布滿天下異時慮無以爲食貧而學焉者之資也令天下州郡賜號弟子貟者類給田縣官使嵗時食息取具焉非以是爲眞足以養天下士也而嚚嚚之徒頓客喙張遊腹所至之地才爲粒食爭衡望一小觖則纚纚焉相弔甚於權輿之嗟舊臣以故朝揄袂而轉南夕掉臂而跳東序用逆旅視學校者於玆防人矣夫飲食所以充虛接餒設也不幸而不得一飽亦適然而已矣何乃驤意機爼之末校品弦誦之地以爲七尺資乎不然朝韲暮鹽古人何有以獨甘之長勞也吾與諸君爲此寂寂有日矣抗髙懷不窘於流俗如吾孔孟之說者有哉無有也此亦以謂必食然後可以養士歟亦將不復從事於區區之口腹以與此簡編坐閱嵗月也其試言之聊以觀諸君之志

第十四

問天下熙熙皆爲利來天下攘攘皆爲利往此貨殖之民所以滋於前代也方其盛時家給足而口壯蕃王者資之有可以勸督不業於生事者而閭閻細民慕之亦足以寄孥與賄焉及其獘也規盆鼓之餘計累黍之入橫者乘之而不制貪者因之以佐姦操奇贏擅開闔至與封君爭衡而天下始困於兼並矣史載卓氏而下十餘軰如曹邴氏俯拾仰取刁間氏桀黠漸詐任氏擅縣官倉粟無鹽氏貸列侯子錢又其掘冢行博販脂賣漿之家往往伺釁竊發旁連大族如郭解樊仲之儔相與赴急從仇抵死而不悔嗚呼其撓法蠧民乃爾耶聖宋奄宅四履等視貧富異時貨殖之民稍已落其機牙矣抵禁犯法則無有也而議者尙患吞噬者連阡陌囷庾相望矗然而沾手塗足者曽不得置錐也射利之豪擁髙貲軌楫鱗差而荷任者曽不得完短褐也前日右姓有如靑社之麻龍門之李壽春之王大賈之焦氏與夫近世都下之孫郭此亦卓氏軰何以異哉天下此儔固不少矣今欲少弭其兼並之欲而使不得輙張則其術宜必有恕焉而不廹者願與聞焉

第十五

問自周而下文章莫盛於西漢西漢之文章豈特從事於筆墨而已乎方得意時其精處視古往往無上而其凡近猶不失爲宣心之格言其見之君臣相遭也眞意亹亹反復不厭其別白民物之休戚利疚也霍若披霧亟覩靑天使讀其書者如卽乎其人想其風者如出乎其時是故斂天【少一字】之極摯歸之制防有如公孫晁董發治亂之至蘊本之先王有如賈誼孔光之對日食杜欽之矢直言則休咎可得而周知矣梅福之諫妃匹貢禹之厚風俗則成敗可得而僂指矣觀劉輔王章之疏則知忠嘉爲有餘味望之方進之語則知慷慨爲獨至其餘如馬遷長卿揚雄王襃子駿之徒道壯捷發望詩書畦畛若將直躋而弗愧者殆不可勝數亦可謂盛矣唐人栁宗元定著西漢文類豈徒然哉今諸君必欲講探裒掇資之以輔經術之餘則當誰始萬一置身周行所以設施應世者又誰先也夫履鮑居蘭玩所先入染絲斵梓功在初變茍有志又烏知班書不爲大匠之機括乎願一二具之

第十六

問孰使我嘗身天下而不可得者非名教乎季世之士往往畱情犇兢之末流而旣則了忘其所自爲者夫以勢言之夷齊之餓嗛固不若齊景之千駟然必安而後已則子貢之結駟已取羞於原憲之調饑矣以利言之則董生之江都固不若公孫之紫闥然必當而後已則李郃之登科反愧於劉蕡之下第矣而其甚者脇肩諂笑折腰撓腘瞷瞷然不見奪糈爲幸昧夫孔子所謂不可與事君之鄙夫者士至於此尙可責以風槪也耶日者朝廷詔郡國以經明行修拔士已而復申以十科至並與士未仕而索焉玆誠惇奨名節之盛舉也而議者尙喔吚訾哫之徒或不免於豢私詭勢與向所謂忘其所自爲者無異寧有是耶傳曰井中之霜以箕昴之寒黃蘆之萌以逃暑之火言應焉者適契也二三子其亦以謂宜何俟而可以無負玆選者

第十七

問諡之爲言引也周官太史掌賜諡春秋書塟蔡桓侯明天子所加而禮有公叔戍請所以昜名者然則人臣之有諡舊矣有唐以來沒者故吏以狀請諡於尙書省而考行定諡則存乎有司蓋周制諸侯之臣子迹累其行以赴告於王之意也而或者見有以單字顯如周公之文衞公之武則曰於美爲未該見有以兼復者如蕭何之文成張良之文終去病之景桓霍光之宣成則曰於實爲己漫見美惡雜厠如蕭瑀之正褊元載之成縱則又謂公【一作功】罪莫適與辧也脫以諡爲未足多據乎則古人蓋嘗曰得失一朝榮辱千載矣以爲率可考信乎則專國而逐君取稱曰平無徳而有馬千駟亦進云景韋巨源醜正附邪也昭或猥加許敬宗迷國反道也而恭繆輙昜此又何說也況有侵官如嚴郢誣實如林寶者哉若曰單字未暢則彼兼復者宜得之矣用兼復爲非則蕭何而下與有唐百一十有五舉當黜也可乎然則猥加數昜侵官誣實如何而可以寢斯獘也夫以李愬之諡爲武於頔之諡爲厲而人主或從而揺奪之矣是又何心嘗以謂考究典禮當今之所宜先者二三子其商焉無辭

第十八

問兵之司命曰將脫非其人則緜地千里連眾百萬舉而頥之虎狼之喙非不幸也古之人要必一將之身而數器之爲備乃始可以塞責故曰一日百變猶以爲拙豈虛言哉且趙括之誦讀不若去病之方略君集之嗜教不若衞公之天姿是豈篤於材者然耶淮陰多多益辦而子玉過三百乘則不能以入是豈域於智者然耶唐太宗曰李勣李道宗不能大勝亦未嘗大敗薛萬徹非大勝卽大敗其小體之不齊有如此者賀若弼曰楊素猛將非謀將韓擒虎鬭將非領將史萬嵗騎將非大將其全體之不類有如此者背水一也韓信井陘則勝沛公濉水則敗觀釁而動一也卞莊子以此刺虎則效宋義以伺秦隙則誅將之難其人也如是千里一人𨿽謂之比肩可也前日南有盤瓠嘯聚西有勁【一作勍】羌陸梁一日天子喟然思得將帥之臣舉齊斧而蕩逋防不啻饑渇然臨敵之始卒未有能輩前世數公之盛者豈斵輪之妙定自不傳耶抑亦教養之法未備與夫區區武科初無補於得人耶夫平居而嘆頗牧對敵而思衞霍孰若吾身親與之俱方今遴拔拳勇以備虛防其爲急防至計明甚然則得將之道宜何自【一作先】而可

龍雲集卷二十七

欽定四庫全書

龍雲集卷二十八

宋劉弇撰

防問中

第一

問古人有言當君而譽堯舜猶人子對厥親而反譽他人之父如孝文則曰務卑之而已毋甚髙論然則近功急效古人良有取乎爾也前日業文之士往往以不談堯舜三代爲恥而其後世治功軒軒如劉漢李唐則類以爲不足稱述而一切謝去有甚於僕道之芻狗夫孟子言必稱堯舜漢人欲舉明主於三代之隆玆誠示庶兆不朽之懿尙也若乃漢之文景武宣唐之太宗明皇𨿽弗逮堯舜三代明甚然豈無一日之長耶要亦有所謂不可誣者矣國家七聖繼防神謀睿慮所以陶冶斯民而綿長久者甚備則堯舜三代之治信已復見吾世矣至於劉漢李唐平時掌運天下者於今獨無可追錄者乎若曰漢雜霸道唐不純乎道徳之序無足道者是誇說耳吾子誇乎其將掇之也

第二

問春秋昭回之光不燭之日久矣日者上聖宅心焉詔國子增置博士員自三經二禮外士有他日應書而備數有司者許別用春秋自占而其說則雜取三傳諸儒所長以闡祕防玆誠逺覧旁紹力張經術之盛舉也然考之三傳時有可疑者而諸儒又未能悉到聖處則學者定於誰而質諸乎夫尹氏一人也或以爲女子或以爲世卿仲子一人也或以爲惠母或以爲桓母謂爲同邪其異旣如彼乃若獻公之取虞虢穆公之拒蹇叔其本末先後反若出乎一人之辭謂爲異邪其同又如此以至趙盾許止之事皆經所直書而三子者必曰趙穿謂不嘗藥有是哉又況諱魯黜周戎衞狄晉與夫實與桓文之說爲不一耶且三子之得旣如此矣而其解者喜爲怪迂濶誕又有如東漢之何休者遷就丘明期於不窘又有西晉之杜預者彼範防矣其失顧多在於摘撮眾家而寡所自負然則求不畔於經者獨誰乎就【闕一字】子之言得之多者又誰也吾子能審擇乎此則有司亦將惟吾之擇矣可無考焉

第三

問三代之養老也或燕衣或縞衣或元衣然則班序顚毛以爲綂紀蓋自先世已然況叔末之後世乎凡人得年多故所養厚就事眾故智益明且其更到之春秋能鑠其暫雕之質而不能反其彌邵之成徳日削之粥能厭其謝事之欲而不能冺其諳練之素心則有天下者亦何事而不取助於無斁之耋老乎國家衣徳紹休教孝乎元兀之民亦可謂盡矣至其嵗時養老憲典乞言則莫或聞焉寧亦有未暇耶考之禮有祝鯁祝飼執醬執爵之事在焉參之詩有乞言以成其福祿之美存焉揆之前代則西漢之於孔光東漢之於桓榮晉武之於王祥其區區典禮有所謂不可誣者矣今必欲迹累前代之闊典舉而措之吾世以爲甚盛觀當何施而可耶

第四

問傳曰王者大一統孟子曰創業垂統然則統之爲言固有天下者之所欲一而又其所甚重者歟堯舜以徳三代以徳與功秦隋拓跋後唐晉漢周以力魏晉北齊後周齊梁陳以脇其所以有天下與所以爲天下𨿽參差不齊蓋皆不出乎功徳力脇而不幸其後揉於剖豆分之餘割裂四出於是始有一隅之天下交禪之正朔堯舜三代而下統之最可疑者其魏宋齊梁陳拓跋之魏宇文之後周髙氏之北齊與夫末造之五代乎其始也陳壽蓋嘗統魏而僞吳蜀矣而江南之宋至號魏爲索虜代北之魏或稱宋爲島夷然則所謂統者尙焉所取正耶此宜前日學士大夫所以有正統霸統之論也夫功徳力脇則吾固知之矣若乃夫綂之正不正是有可疑者二三子商講流略舊矣願出一二以折考古者之惑然則所謂正統霸統果若是其多岐哉

第五

問必將以無窮之後世望乎其一身則可考莫如功托天下之所甚重而處之不吾愧則彌彰莫若名臨功名之會於是焉將之若固有者莫如器成功完名統器而知所從違先後者莫如識蓋不有功則莫益於吾生不有名則卒至於磨滅而無紀器不博則其志近以卑識不至則應焉者汨而躓此有爲者之公患也然則古人兼是四者而有之者誰乎或功名或器識得其一偏而亦足以有成者有人哉無有也吾子異時方將功以自許名以求聞援器以赴時資識以兼物則固不得而無說也必不得已於古之人擇焉其可

第六

問世傳王氏中說十篇觀其書簡潔峻整毅然如豪士自好者之不可犯而其所自爲要不折衷於孔子者蓋鮮世至取其書配揚孟則如通信可謂賢者矣然通平居顧嘗爲大言或自謂名世或比董常於顏子至其續六經則尢號少所遜避而所謂中說者又嘗模竄剽取老莊論語之文以助瓌壯昔人至謂通書爲大公家教厥有繇也或曰通出污世不激詭不足以明道或曰隋唐史無通傳其事迹又不旁見疑無有通者殆後人托爲之也嗚呼通言仁壽大業後事與夫有唐之方興房杜未及禮樂若合符節至其論詩昜春秋也有所謂決不偶然者然則非通尙誰者爲之乎通之書旣如此宜必有可以施之方今者

第七

問王通有言安得圎機之士與共語九流哉蓋學者之於九流尙矣自馬遷著書論列百子而比次之其要有六則道家儒家墨家法家名家陰陽家是也其後班固述藝文志頗探取遷遺意弗論列者寖廣其術別而爲九以爲此九者其所自名家者也故謂之九流然固論九家其始必曰某家蓋出於某官則疑固蓋不徒附著也至其論儒家則顧以爲其流蓋出於司徒之官曽謂大儒之效而司徒之官乃可盡之乎且固號博物洽聞其言要必有足稽者然則所謂九家者於今何官近之使居是官者能各盡其一官之術亦足以爲治乎訂正是否非吾子安屬

第八

問洮沬千里東走長淮嵗漕七百萬石以實中都此汴水所以爲國家不貲利也元丰中議臣懲創湍悍以爲異時霖霪決溢最患之大者而又苦於方冬閉沍不通則於是請導洛水自大梁以東絕睢陽抵旴眙一切畚客土築兩壖而狹之謂爲淸汴然成未再期間則澱淤膠澁舟上下相軋失便則首擊尾捩𨿽檝師櫂工往往褫气奪色而隨以惡聲蓋有日矣夫禹釃是渠分水勢爲欲已害也而利在後世煬帝從而疏之事盤遊也而功在今日是豈天意非人力耶今玆乃爾胎獘彼議者寧復有弗究之遺防也將毋爲之者固不若無意而直遂者耶抑亦故時自便於今日耶然前日論汴者以爲隋已前蓋資梁宋積水以通餉運大業堤而遏之河始爲患是說也豈信然耶然則仍故時與從今日孰利講遺防與緝余獘孰急疏而決之當自何始求隋以前梁宋積水宜何所考信玆事體大二三子其毋務迂說

第九

問錢獘之在天下什伍糓帛而子母之則有國者資之以擅開闔與夫閭閻細民取以利用厚生而阜其財求必是物也然則冶鑄之繋縣官利害輕重斷可識矣皇祐中舉天下嵗入銅以斤計得五百一十萬八百三十四而爲冶鑄之州有五曰饒曰池曰江曰建曰韶嵗入錢以緡計者得一百四十六萬五千六百六十二方是時𨿽富民之錢其饒殆可編埒曽不以匱乏聞也自嘉祐治平已還銅額則夥矣冶監則增矣侵尋數十年間蠧獘四出未有如渴錢之今日也爾來嵗額至號十二萬以上而地產銅者日益加少且天地之寶藏豈誠有限耶冶未卽其處耶殺額以趨者豈工不比耶殆有司過耶若乃銅日獘於鍥鏤之末飾一旦悟而防之則將已晚矣其尙可及耶方開元盛時嵗之入緡才三十三萬七千不能當吾皇祐二十分之六而唐錢至布滿天下何今日額倍而反匱耶其試言之將語吾子乎使者

第十

問以奠貨賄以阜百賈以究其亡靡利害而使贏不足之患去以應適當之償焉而使放於利者不得逞其私欲此治世之法所以莫嚴於致詳之成周也厥有貿昜之地類非有司如司市賈師司虣肆長之徒程督紏逖其後加之禁誅彼其饕餮之細民直聴其自相勿防而已而百家之聚千人之肆飲羊璞防以幸耳目之可掩者往往而是以至同廛而有倍售之魚鹽接膝而有貳價之芻茹布帛器械之不中度也權衡槪量之殊其大小輕重也若是則投足龍斷乃所以資規利之賤商而童子之三尺尙安有適市之不欺耶亦可謂至無等矣今欲取司市十有二禁之在民與工商者出而檢焉意者其殆迂乎亦將以爲眞有補也

第十一

問詩曰懷徳維寧宗子維城然則崇建親親屏衛王室𨿽前代盛時有不能廢焉者也昔周封國八百同姓五十有餘而漢興懲戒亡秦孤立之獘尊王子弟大啟九國自是以來率享國數百載則宗子之助所從來逺矣彼有以景帝遭七國之難武帝有淮南衡山之變與夫西晉連更八王之禍遂謂諸侯無足與同憂患者噫是未知主父推恩之令行而姦臣乘之以代漢曹魏躡秦暌孤之迹伺而斃焉者終在司馬也皇家發祥璿源綿慶天枝聖子神孫繩繩翼翼相與蕃昌涵衍於百有餘年如東平河間者不知其防何人也前日蓋嘗有自族屬之疏者用經術補吏矣有自武秩而更文資者矣然嵗不過三四人其殆有才器淹茂而未有藹聞者歟如曰益出所以近而戚者因使司牧畿郡如古諸侯王比則又患民故未悉諳練也如曰擢方聞莊重之士使輔焉若漢諸侯相與宋齊典籖之類則又是掣肘之說也然則深根固蔕爲不可拔者將如誰世而後可耶

第十二

問灑掃應對𨿽始學者之末務聖人或有取焉而禮之有曲禮少儀也其本末隆殺大率爲後進設則孰謂斯須之頃可置此不講乎今士之遊庠序者亦不謂無志於學矣至其能缺然自視而毎以不當於禮爲恨者誰哉夫趨隅拾級張拱布武與夫怡聲下气屑屑之細謹初亦何預術業而術業非此殆無以資晦養則士獨何忍自比於野哉之由戅甚之黯且以爲閒習未至焉猶有說也若乃盱衡抵掌以散木廢雁視一世之人而甚者有弗鋤之驕色自若之矜气至並與巍冠侈袂而出之斯悔道也尙亦何說乎孔子曰立則見其參於前在輿則見其倚於衡而顏子乃所願則無伐善無施勞嗚呼至矣哉聖賢之事也二三子其亦有意於斯乎願聞所以自勉者

第十三

問唐設租役調三法詳矣租取之田役取之身調取之家夫役之在民也力不輸焉然後免以絹則役者其三法之中最準者乎蓋其法嵗役人二十日日當絹三尺大率得六丈焉唐自貞觀開元用之卒致太平則國家前日之役法蓋嘗本諸此矣且民以有限之財更到之役以積嵗之儲支方來之費一日主者按籍大則挽運之須獘其前小則榷酤倉場之償蹷其後眞若可疚者焉於是一切弛其平居之力而使入嵗輸之泉謂爲免役則甚矣先帝惠厚元元之意無有窮已也日者聖上纂承顧以爲疇曩奉行之吏或未盡如法意而法又不能無獘也奮然取所謂役事者付之二三材臣使揆敍焉蓋自千金之家至一廛之氓皆罷所輸入矣故𨿽單丁孀戶緇黃之流卿大夫之籍役之減焉者又過入前日十之四五則沐浴膏澤歌詠隆寛其有甚於此時者乎嘗聞之矣法張持久者一時之茍且不存焉獘起功初者力繼之繕完毎出其後焉艸茅之吏如之何其可已也試參周漢隋唐以來有可以佽助於今者言之勿茍

第十四

問名者公器與其未吾忘也寧取毋多而古之人至有休影息迹絕志功名之會以與無聞焉者沈浮卒嵗寂寥磨滅而不自以爲悔是必以名爲不得乎其心者矣而吾孔孟之徒以爲磨鈍振污非名則不可故以名之不稱於沒世爲可疾以四十五十無聞焉者爲不足畏以施諸身者爲存乎令聞廣譽以顯乎父母者爲在乎立身揚名然則名也果何負哉亦曰實而已矣世之學者則不然居則曰莫我知也進則曰莫吾與也顧其實方如不比之參辰無當之玉巵斯邈矣而尙怨人之莫我知不吾與則亦可謂寡所自審矣吾與二三子處有日矣必自以爲名與實參宜何如也然則所謂名者亦眞可逃焉而吾將爲賔耶將多取之無傷也抑亦可以初無意而後自得也當審處以告

第十五

問黨錮之禍痛哉言乎夫以李膺範滂數子之賢而或坐取鉗或相枕以死而不悔則風俗之移人至如此也唐自太和以後掎角聲援平居蔽蝕人主之聰明以私相建置務爲不可更昜者皆其左右大臣躬自爲之甚者至號牛李一日天子南面喟然太息以爲去此徒難於河北醜虜則可勝慨哉且以爲君子固無所黨乎則昜之泰何取於拔茅以其彚徵劉向何取於禹稷臯陶之傳相汲引孔顏之交相稱譽也或曰人固不可以無黨顧邪正如何耳使此言誠是也則爲人君者將何以識其邪正而去取之乎其試著之於篇

第十六

問全美備善不可人人而責有能有不能天之降才則然也聖人以謂將以必不勝之任而加之有涯之眾智則是爲恕心逺而缺事多故寧曰與人不求備用才惟其長而不寧曰吾將教玉人以追琢與夫責騏驥使捕防聴鵂鶹使窺晝而爲不切之左數也夫公綽之恬淡寡欲以爲滕薛大夫則迂矣張敞之剸煩理劇以爲太子之傅則躓矣龎統才任治中而窘於縣宰黃霸最優潁川而憊於入相何則有所長者有所短也故曰四士精一徳以事其君豈虛言哉方君相材官百吏赴事功如不及之時其間不無所當先者是說也顧以爲非折諸吾子莫究姑試言之求合孔子所謂使人器之者

第十七

問兵者已亂非所以胎亂與所以養亂且挐亂而遂至於喪天下也追觀前世兵制惟丘乘爲完簡而有要其後西漢則有五營騎士六郡良家子貳師樓船伏波下瀨因事以立稱厥【當作蹶】張材官羽林期門佽飛孤兒因稱以講才三代而下言兵者有足稽焉迨夫三國分天下鼎峙五胡據中原力爭代北相長雄而江左更紛放於是兵制紊矣唐因周隋之舊始制府兵方其盛時十道置府至六百三十四悉有名號而關內二百六十有三皆以諸衞有警則疾徵汛掃爲勝兵無事則持饁從田爲良農此其凜凜號有丘乘之遺意者也國初剗夷荒類團天下精兵聚之京師而禁軍之額合一百八十五自殿前侍衛兩司下至皇城騏驥率有所領此亦與西漢宿兵內地無以異也異時邊防號弓箭手者皆授以田此亦與唐隱兵於農無以異諸君試合前代之得失以附之當今若曰兵事固大未昜質諸艸茅則𨿽微吾子誰不樂爲此者

第十八

問山海之貨所以養人者不貲而茶之爲利尢博秦漢以前未有以茶爲禮者三國時孫皓毎享韋曜許以茶荈代酒其後謝安過陸納納待以茶果自謂我家素風玆其椎輪與然亦未始有禁也味源寖辟羣嗜大騁故趙贊領度支而竹木茶漆類皆有稅實始於有唐之建中張滂使鹽鐵奏立茶稅號十分稅一實始於有唐之貞元於是厚利始籠於縣官矣然猶陸羽著經毛文錫綴譜溫庭筠張又新裴汶之徒或纂茶錄或制水經或述顧渚至相踵於世百年已來極於嗜好略與飲食埒者其今日乎今日第茶者取郝源爲上至如日注實峯閔坑防港烏龍鴈蕩顧渚雙井鴉山嶽麓天柱之產𨿽雀舌鎗旗號品中勝絕不得與郝源方駕而馳也其品制之殊則有若金挺六花葉家白王家白其色類之殊則有若的乳白乳頭金蠟面京挺好事者往往抵金茶民不逺千里此比嵗之禁所以愈宻於疇曩也日者議臣深究厥獘一切條上乞弛去榷法以便公私語其大較則商之宜已詳矣若乃纎悉委曲尙亦有可言者乎二三子其考古以驗今毋忽

第十九

問先王建萬國親諸侯所以輔弼王室共守天下而爲長世無窮之慮其爲法甚宻而小大之勢皆足以相維持故曰天子萬乘諸侯千乘下至卿大夫百乘以大使小以百使千【當作十】如身之使臂臂之運指而三代享國最爲長久自秦罷侯置守漢魏以後相承一法藝祖革隋唐五代藩鎭之獘並設郡邑差擇守長幾二百年安於太平原其創業造統之意豈不以京師之於州郡譬猶虎兕之有爪牙鴻鵠之有羽翼爪牙不銛利不足以滅百獸羽翼不完彊不足以絕千里州郡事力不充不足以杜漸防防而捍倉卒之變此理勢之所必至也議者以爲承平之久州郡之權日朘月削遂以寖輕若夫泉幣銖兩分歸於計司尺籍伍符移於諸將丁黃保伍外綂於使者而州郡斂袵以屍百事之責是無異於委人以牛羊而絕其芻谷驅人於攻鬭而奪其芒刃其爲患豈止廢壊毀傷而已哉茍欲使今之州郡漸復於古稽之前世輕重適中孰爲最近夫圗治於未然觀變於甚防固儒者之職也試詳言之以蔽有司之惑焉

第二十

問干謁有禁著於令甲有自來矣吏弗加廸廼者聖上憫焉取元丰已來有司未盡推行者上自一二大臣下逮百執事之列凡府寺臺監號爲要切與夫廩廥筦之煩拏一切申重之使毋敢不恪𨿽三代直道而行太古天下爲公不加此矣夫寡特之與比周靜止之與躁動一人之身何求而不得顧上之人有以逆處其未至耳且異時日力獘於無涯之將迎公道屈於臨時之請托者今玆壊植謝舊宜不無其人矣異時操竿牘揄侈袂望塵雅拜累然乞憐者今玆削迹休影宜不無其人矣義命之不安防恥之不力𨿽有知巧將不能善其後則吏議怵之故也夫茍且之俗黜則僶勉服勤者奮奔競之風弭則篤於自信者興是則名爲禁之勸在其中矣是宜學古入官者之所樂聞也諸君其試考古以驗今上以焜燿吾君相之盛舉下使斯民知公道之有在顧不韙歟

龍雲集卷二十八

欽定四庫全書

龍雲集卷二十九

宋劉弇撰

防問下

第一

問文字之職歷試【一作世】選之尢者漢有待詔金馬門梁有文徳殿北齊有文林館後周有麟徳殿皆所以規恢英躔奬防士類故必學涉詞尙足以髙前躅擅當世然後居之而不疑太宗之始旁引秦府記室合十八軰置之洪文館諏逮得失時號十八學士入館者自謂登道家蓬山開元中明皇更集仙殿爲集賢以寵張說自是集賢之名因以不廢方其盛時韓翃閻伯璵孟羌朝陳兼李白之徒相與抽酣思振孤韻抵掌髙睨至無敢誰何者一何韙哉近世𨿽有修撰校理校勘之號顧非其舊矣翰墨之壼至乃一變而爲膏粱之區變而爲酬【一作疇】勞之地髙謝偃蹇援【一作棲】筆不下尙修撰云耶汗靑磨滅於古初蟫蠧蕃息於當年尙校理云耶先帝創艾斯獘也一旦罷去之至盡挈其實以歸諸著作正字校書焉然議者尙以爲白黒淆亂淄澠不判則不若用祖宗召試故事以訂其才否可也且恢文墨之地責之文墨之事則誰非文墨之人一日拔置嚴近俾之代王言運樞極此其出也孰謂勿試而可二三子試爲具之

第二

問以言取人則迹掩於浮譽之昜移而實防於繁文之毎勝然考其猶有補者其賢良方正乎自孝文親防晁錯於廷其後千有餘載𨿽賢君磊磊更出治世凜凜相望然襃然之詔不害爲嵗下莫舉之罪特【當作時】議諸禮官則誠以賢良方正佽助於人主爲不少故也是以一雨暘之不若一日月之薄蝕民焉有未知之利疚國焉有未講之隆替一旦操筆天陛之旁皆得列而言焉決遊氛之蔽虧增白日之末光古所謂不諱之朝蓋不過如此柰何其罷之哉彼說者不過曰君子惡訐以爲直又其記誦初非經奇是應罷耳曽不知得一通春秋明王體如漢之董仲舒得一奮不顧身排斥大閹如唐之劉蕡則彼賢良方正獨何負於得人哉自歷科以來豪傑魁磊之士抱器業蓄憤懣思欲一吐胸中之奇者防人於玆矣且罷之誠便則古不宜有是科也日者固已復詩賦矣豈詩賦可復而是科未可復乎抑亦復之固自有漸乎將復與不復未足爲科舉之增損也願聞所以不吾隠者

第三

問五代雕獘習俗之日久矣天右吾宋爰集有命藝祖神武震疊頓八紘而掩之卒定天下太宗祗欽靈承奠枕覆盂以冒生齒告成天孫揜迹夐古羈致二敵飽之金繒時則有若祥符嘉祐乾旋坤轉吏宿業而民向方時則有若治平元丰一祖五宗百年於玆蓄毓渾涵協登至平休哉粹乎不可尙已聖上龍飛奄宅四履祗厥顧命疚閔於心誠有意乎式往訓而席前休也然議者尙謂凡祖宗詒孫謀以燕翼子振丕緒以紹昆裔者亦已勤矣曽未一二而舉行之則豈爲之輔相者亦有待耶且宣王之始天下之勢不啻如綴旒棲苴而卒所以攘獫狁平淮夷者以吉甫張仲之徒相與復文武之業故也孝宣𨿽號綜核名實而卒所以熙甘露神爵之化者以魏相舉文景武宣故事故也然則爲今之輔相尙何待而不爲哉諸生試言其所當先者求以復諸上焉

第四

問王迹熄於不競之晚周而春秋作本末十二公始終二百四十有二年紐絕綱障橫流抗於一王之法推之乎三代之上至矣其書則存乎說理其義則存乎推見至隠其聳善而抑惡則𨿽斷編缺簡零落之餘華衮之休鈇鉞之慘凜乎其如長在也是仲舒歆向之徒用以考災異則𨿽猶撻皷以須聲而不疑之按姦不過取諸蒯聵之事而足耳故曰不知春秋者守經事而不知其宜遭變事而不知其權豈虛云哉運丁神考自我作古置官師揚俊傑使之應吾時求者非經無須也而春秋不預焉彼爲士者亦以是書爲無預吾事則往往撫袠髙謝不復省錄曽不如諸子之釀細文該近趣者時見采掇也且春秋以經則居正以本則本之聖人其未暇及之也寧得以爲無謂乎豈以始學者本之以詩書智不足以逮此歟亦以時無啖助未可使之昌言歟將三傳已自有得不復以遺後人則莫若姑置歟左氏傳歷漢數世不列學官晚見好於劉歆乃始盛行然聖人之經非復左傳比也今也舉而明之殆其時乎二三子試語我乎崕略

第五

問悠然來泛然受施施焉而暱以私遂至巷結轍而戶摩肩誠天下之所公患者此前日禁謁謁禁之科所以不得已而設也掲榜當戶者不知凡防所踆跧卒嵗者不知凡防人上自相府下逮守令與夫米鹽筦之微一切檢以限劑畏事者至號其法爲拘文謝故舊如藐爾之塗人弛慶弔爲不切之小謹卒然相遭未暇轉盼已如傷禽之驚虛矣夫宰相爲天子求士宜莫親焉躬吐握之勞則聞之周公矣辟是相閣則聞之平津矣今也何獨與之殊乎至於守令則又使客之禮不可一日廢焉者也柰何其泥之哉或曰禁謁謁禁是非壅人而絕之將公天下疎戚而一之也夫何病或曰三代直道而行禹稷臯陶相汲引而不爲比周則公疎戚而一之孰大乎是且前日朝廷柄用二三大臣有不便輙弛以利人則天下喁喁寛簡之秋也彼禁謁謁禁意殆將革之乎若曰事固不爾則謹以遲諸生之告焉可也

第六

問久矣醫之不可廢於天下也洪範六極凶短折預居一焉而周官疾醫掌養萬民之疾病以五味五穀五藥養其病以五气五聲五色眡其死生兩之以九竅之變參之以九藏之動𨿽其苛細之皮膚若不足治而祝藥劀殺之齊猶掌諸瘍醫則所以俟民者亦以盡矣上古之兪跗中世之秦越人春秋之和緩與夫漢倉公魏華陀之徒或激怒蠲屙或湔浣胃腎或處以法度毋得輙更或爲五分之熨八減之齊以摩按調餌之所至無不立愈者何其神哉末世之醫至乃獘神於刀圭�思於肘書砥數寸之芒操盈粒之炷自以爲岐伯鬼臾區復出而曽不知起僕肉枯之妙正在何許療治之效才十二三而斃者已過半矣古人求醫必於三折肱之家厥有意哉我朝張彼壽域一躋含生上而京師則有翰林尙藥醫學之徒妙手揮斤下而郡國則醫博助教時出砭劑以振綿惙至厚也向急售淺中者或揺於末利或窘於故步髙騶大奴輝駭委巷甚者一發囊之頃而隨手規贐又況其術初不善耶今欲如周官嵗終則稽其醫事以制其食而上下之與夫死生則各書其所以入於醫師然則所謂制其食者當以何道書死生定如何也願聞其略

第七

問聖人沒中國晚乃有佛而凡先王畱迹以接麄者始不競矣佛之說曰無始以來誰頓愛纒淪苦海者彼惟不知最勝法中有無上果可以證人可以超方而方復羈嬰滯念執著妄緣浪與腐朽俱化是誰之過歟於是出其所以爲人者而悉得解脫者一切畀之號教外別傳至以有生爲西兒以爲證是則成佛反是則轉徙多刼佛之說如此其徒之從事於佛者亦不過曰如此夫佛與其徒正自不得不爾何預世俗而近世好事者至乃假此以售進取名則儒也糠粃堯舜蒿矢曽史有問焉者曰佛之語則然行則儒也充腸以稗飯掛體以番衣有問焉者曰佛之教則然燥吻捷給是東方所號隠語者也自謂爲禪酣瞑一榻是宰予之無事者也自謂爲定禮義之冠冕指爲當身之桎梏天屬之子姓視爲生外之長物示奇則飾怪語以等偈頌矜博則標子注以蕪貝葉察其機械小數初在肝膈之上錐刀之末而徑欲馳四無礙辯擅六波羅蜜亦可謂不量力矣彼其有得者果若是乎孟子曰一鄕皆稱原人焉無所往而不爲原人而孔子惡似是而非者嗟夫儒者之獘一至於此諸生其束喙乎

雜著

海門按田書陸瓊橋壁

淮海人謂水南貫而順下曰涇若顧淩涇六丈涇是也謂始別而卒並曰洴若黃洴是也謂挾水所奔注使泛且不漫曰夾若鱸魚夾鑊沙夾是也溝則取其駢驪【一作雜列】若匝捨然故有新溝【京本有港字】則以其潏潏如人之赴委巷故有曹捎【京本作稍】港貼四達而平者也沙坌以矗【一作介】立聽【一作耐】齧蝕者也符括農民耕且使有名者也沾土之絕海【京本作溝】而逺於中者也段某有某土而限爾疆此界者也塗澱而起者【音探】滛而下者瀦舄鹵者退灘殖且漩【京本作函】漫不任墢者而捍環田若舎以卻水者也元丰六年秋九月餘按田始得黃洴愛其寛平博衍【一作愛其沃甚】以謂𨿽使注濁涇其中求沃【一作侈】於是弗能也道旁見揫田【一作稻科】灑灑如攢指問土人皆曰此稻之最良者民築場焉【一作有場焉】積稭【一作槁】如坁建小窌其旁自謂囤傅【一作旁】囤率羈狗棲人使盜【一作衞】至終夕役作不休少怠則繼之以歌呼爲踏場相舂者無問【京本作間】童【一作兒】媼悉和也其白晝相追逐皷歌相期防遣巫下神間遺米圃【一作小】兒徼祈賽福翁若客操雞髀潰蟹醑列置中求酒家往飲防醉者或僕臥塍間或袒跣作指儲胥【一作所儲】曰吾醉鄕物也【一作吾醉資也】其衎樂盤【一作衎衎樂昜】如此蓋惡歳之幸民也【一作故余按視不敢食頃弛也】明日抵顧淩涇按劉孫旺十二人號海塗者最題楊王廟壁又明日按王守明段鳩袁瓊等六軰覆視前所驗槁苗懼窽於實也又明日背飛壠越新羅貼過坊之爲【一作在】東下沙者少前濟丈涇抵蔣洴蔣洴少通【一作善】道垾中絕如決蛇眴潮汐去來【一作潮頭狂奔】比他處尢險澁者也李善璨左素三瘠田在焉已而望東沾求陳楊符故登醎水垾絕處悼仁孝村逃者不復故【一作美】田爲莽墟追念禹功愴悢【一作愀愴】者久之暮宿陸瓊訪【一作訂】前路夷險是行也寧復有美田盡如若者乎皷歌相徴逐寧復盡向時之民乎道之險寧復有險於蔣洴之東西者乎因壁之以告後按田者使勿茍而已【一作它日吾將徴諸行卻無因壁之以後語】

書隠居王適中壁

吾友適中天資豪爽𨿽躓跲有司積稔而視世人猶吷也故論文則拔牙角商詩則躋奧突頦俯千世爪掌萬微不泠汰而淸不嘬嚌而腴視之如汾鼎周皷楚松越箭不徒古韻髙出而彌今益蕭灑也豈與風塵中物計勝負哉元祐庚午晦之前四日偉明試筆

書漢武帝故事後

撰人班周世出官次不他見故事中言儀君傳方朔術至今上元延中已百三十七嵗元延成年號也則周者其成哀間人歟及其後言迎神說鬼神事與浮屠相類則予又疑後人托爲之然其間敷敍精致𨿽多誕謾不經要不與外戚郊祀志相表裏者蓋鮮以爲非西漢人文章不能予從里人王夔玉得是書因爲之讐正非是十二三旣傳之別本則輙以此本歸王而附所識周者元祐乙丑孟夏廬陵劉弇跋

刻劉宜翁五詩碑跋

一日有郵筒自羌南來抵余與李君英發者則前韶州太守吳興劉公所遺五詩也時仰山上首徳親適班坐余謂李與親曰公詩語灑灑似從天仙中來其傳而在人間亦旣多矣使讀之者不問其所從得必曰劉筆正爾譬之水下千仞淸壯峭潔可望而知也而此五詩者尢號孤唱不刻繢而工非韻偶而律其懷舊徴新弔嘆荒落方復蟪蛄悠悠之徒而與彼眺盼八極者相季孟則豈若逰仙步虛之作湔神汰慮仡仡而後爲至哉於是親決起蘄叩曰審爾願丐本乎子副諸丰瑉相與好事者爲私室侈如何余與李笑謂曰親乎哉尙詩爲耶夫知好公詩而初不自好念與好之者同是眞好矣吾等亦何復執惜遂探本書其後以畀之公節義人也當官敢任大事則今所至自謂【京本作號】三茅翁者元祐三年仲冬廬陵劉弇前暉閣跋

書楚辭後

玆本傳自廣陵董天民主通之靜海簿自云得之林公次中家次中得之子固所謂祕閣本者比模本十異四五予從天民求之十反不厭然後得而視竄字之在模本者與模本莫有而予注其旁者類不少則乃歸以其說爲信然是則楚辭善本視天下宜不多有矣故余於此本尢系志焉元丰四年秋九月中澣瑯山識廬陵劉偉明

龍雲集卷二十九

欽定四庫全書

龍雲集卷三十

宋劉弇撰

疏文

興龍節開啟功徳疏文【代洪帥熊伯通待制】

右伏以曜靈契夢華渚發祥眞人開載誕之期緜宇協延鴻之望況臣民社分寄章紱榮身生成【京本作平】靡佗禆補何【京本作宜】有𨿽乾坤之造終始難報而臣子之願中外則同奉千官【京本作嵗】之觴目斷堯天之云日考諸福之物情深周雅之岡陵爰卽梵宮仰祈覺防伏願皇帝陛下鴻名載赫懿爍於昭一六合以宅中四三皇而觀妙域躋品庶衣燕【京本作賜】髙年無疆惟休永錫難老占南極之星者一旁【京本作宜】增有爛之輝聞【京本作髙】中嵩之呼者【京本作有】三更協後滋之數臣某等無任瞻天望聖祝頌激切之至

又

右伏以瓞緜休電虹誕聖鼎兆一人之慶葵藿傾四海之心而臣屍責熙辰饕榮外計範圍所至爝灌何功𨿽成物者洪造之難名而愛君者有生之共願指日下而長安方逺莫奉宸觴詠天保而南山不忘獨先祺算庀徒開士徼福大【京本作覺】雄伏願皇帝陛下有截承祧於皇憲極性五帝之仁於堯舜廸四人之哲於商周星掲老人數超神防且天地無情於芻狗補報終難茍雲雨或致於象龍感通斯畢臣某等無任云云

又【代在州官】

右伏以甲館延禧流虹誕聖躡獻嵗發春之候兆乘乾出震之休葵藿知傾臣子敢後惟大雄之普覺【京本作現】緬浩刼以播慈載欵紺宮仰祈祺【京本作洪】算伏願皇帝陛下庭衢六合步武百王駿龎鴻寵綏戴履問塗而迷七聖後天而凋三光應飛五之龍廣燕謀於下武探得一之策邁慶祝於華封臣某等無任云云

又【代西衙侍禁】

右伏以天命集而前緒光徳水淸而眞龍降千齡啟運萬寶延禧況臣身荷寵榮屬聨姻婭𨿽難報者聖神之天造而知傾者臣子之葵心爰欵覺慈仰祈祺算伏願皇帝陛下六龍邁震兩作前離隆不防之丕基耀無前之懿鑠星輝南極呼契中嵩無疆惟休已慶【京本作聽】謳歌之歸啟以莫不庶更資富壽於祝堯臣無任云云

坤成節開啟功徳疏文【代熊待制】

右伏以洞庭泛而木葉下一气驚秋黃河淸而聖人生千齡協契啟嬪虞之潙汭兆興夏之塗山天壤蒸和華夷均慶不有覺慈之祈向孰資睿算之龎鴻紛緇侶以趨蹌繹貝文之祗遽翕是百祥之降證玆五福之先庶期防埃有補淵嶽伏惟太皇太后陛下素舒闡教厚地惇方任姒之光大周家徳盛而未嘗遭變馬鄧之維持漢室事叢而才足解紛非如擁日東桑回春北陸措洪業於聲气之弗動廣慈訓於謳歌之已歸而臣某猥殿外邦適逢令節沐雲天之普施欣艸木之餘生建隼憑熊千里尙畱於楚尾獻芹傾藿三呼敢後於嵩髙臣某等無任云云

又

右伏以萬物順成方應金行之序千齡集慶誕開文母之祥實惟夷夏之交欣更協神天之來相梵金布地曲致精嚴貝葉披文載陳悃款庶集上聖之善仰資有永之年伏惟太皇太后陛下徳體坤元信膺天助宮闈正位飭陰教以修明宸扆聴朝散仁恩而覆露羣生恱豫四海敉寧臣某等忝冒王官運逢令節物難論報但傾懇到之心美必思歸願頌緜延之壽臣某等無任云云

又

右伏以盛徳在金玉宇快涼颸【京本作飇】之入皇天開聖璇宮儲慶誕之休元云布色以通霄【一作宵】太陰騰精而協夢徳均持載歡動幅貟惟含齒戴發方幸於闊希曽鼓腹擊壤不足以報稱自非款西來之最上何以佐南山之疾呼載繹貝文肅將蒲饌冀靈長之睿算玆擁祐於覺慈恭惟太皇太后陛下纉女延鴻俔天錫羨雍容彤管之法度增大軒星之輝光位正六宮協王【京本作關】雎之詠周姒母儀三世【京本作四海】陋沙麓之興齊【京本作有】田【京本作商】壽域躋氓樂郊適眾有效珍之百物無失所之一夫臣某等令節親逢薄躬知幸居然傾藿空迷魏闕之思迹彼獻芹更效華封之祝臣某等無任云云

又【代在州官】

右伏以璇玉成宮星娥協金行之應元气覆戶地維符火徳之祥序屆秋辰天開慶誕擁百靈而篤祐奄四履以煬和徧款能仁更資有永煥若禪扄之金布闡然淨侶之云臻哦具字於珍函致蒲盂於香積俯傾葵懇上祝椿齡伏惟太皇太后陛下軒揚飛輝椒塗抗則負扆憑幾之隆顧托奠枕覆盂以冒幅貟式抃以嬉旣安且治而又率循嘉祐之故事對越仁祖之閎休赫然隆名髙彼夐古臣等幸緣天與節乃時逢且淸明再造於乾坤𨿽形容而不得而喜慶預知於蛛鵲庶感通之可期臣等無任云云

坤成節啟建功徳疏文【代洪帥熊待制】

右伏以配文嗣音太姒肇洽陽之福母堯成聖慶都儲斗野之休候爰屆於淸秋節適臨於慶誕觀萬物之理皆知致養乎坤誦小雅之章敢不思報其上是用心先傾藿地款布金力資西鷲之覺慈仰祝南山之睿算伏願太皇太后陛下無疆垂裕俾艾延鴻有開必先永錫難老淸蹕而朝萬防後天而凋三光擁介祥祺億寧盛世𨿽亹亹神明之顯相輔順當然而區區艸木之微生投誠止此臣無任云云

又【代眾官】

右伏以云容入戶一葉應天下之秋玉色覆衣萬世得聖人之遇天地之生成無以報華夷之皷舞無【一作莫】不同方屬葵傾敢祈芹獻上萬嵗壽初逺於千官歸兩足尊莫先於百順伏願太皇太后陛下增光離照開大震塗未艾延禧無窮申算動星躔之箕翼叢雅什之岡陵大徳之必得其名已余夐古多益而以莫不庶更祝後天臣某等無任云云

祝文【代】

謁文宣王文

惟天地之大萬物𨿽知不能報然無不報之萬物也夫子天地也顧區區薦奠何有哉亦誠而已矣某守藩之始方徼王之休以芘斯民取王之所以遺後世而無窮者以教學者則凡進謁祠下敢不式遵故常王其肆臨之無替尙饗

謁衮國公文

惟公懿言行以開後學時用捨以同聖人視儀上公以食玆土某守藩之始典禮有在敢不舉以從事是用躬謁祠下庶其臨之尙饗

祭順濟龍王文

夫雲雨固王事也千里赤地凡神而食此土地宜愧之而王未暇及此豈太守咎耶謹用所以當告者待命祠下惟王其利澤斯民毋忽尙饗

祭海神文

維年月日謹以淸酌腵【京本作庶】修之奠致祭於大海之神曰海之在天地間釃百川使下赴且包焉而不拒也初無小大污潔之辧紛萬族使蕃息冗長而吞吐踸踔乎洞鴻漭瀁之濵也曽美惡之莫予間夫惟萬族也而無所間則宜亦不使一民或失其【一作至於失】所夫惟百川也而無所辧則宜亦不使一方之獨被其患聞之往嵗若實憑怒弗循【京本作適】厥經漩瀾倒注奔鯨駭陸鼃黽生釡天吳馬銜蝄蟓陽侯抃手舞歌母抗雔嚇防曝鬐千里悉湫斯民嗷嗷靡所控告彼膏者壌防焉如掃豈伊民祀弗將弗防豈伊沈磔曠廢歷年若譴若訶靡逭斯愆今令之來也實父母斯民而適繼其後實猥有此土以處而戚休是究實土毛生齒之弗靖爲憂實賦輿貫粒之腐敗是疚實維霖霪懼或沛滂實維塹防未悉完構用廸悃誠將事滸湄碩肥者牲肴羞孔時神若戾止以妥以綏將若是使往者之洶湧妄行反而爲今玆之利涉安流也將若是使往者之祕怪騰軒激射濤波反而爲今玆之儲宻宅幽也將若是使往者拔木飛屋不約之怒號反而爲今玆冷風之疏和气之遊也將若是使往者霾昏不祥祲曀蔽虧充塞上下反而爲今玆望舒之夕泛翔陽之朝浮也登餘波於上而揮蘇苗之旱澤霽澄漪於下而爲【一作列】瑞世之閎休長魚蠯蚶民食夥稠舄鹵淫夷下滲弗畱【京本作宇宙】毋或贔屭摧檣傾舟毋或潰【京本作漬】齧蕩漫民疇毋使鋸牙劍尾乎搖毒毋使旱魃螟蜷乎肆媮毋怠乎其應毋愆乎其求其毋爽神之貺其毋貽令【京本作神】之羞尙饗

祭王荊公文【代人】

噫嗟公乎何爲其然乎豈富貴廹而賢有智累乎將造物者畀付【京本作賦】施予或嗇或賸而羌不可以力騁乎抑亦靈芝慶雲止爲瑞物而固不免夫翕霍而散與濯濯而萎者乎且從古以爲難者莫甚於掃不振之蠱起久僕之痿以與一世期【京本作蘄】乎有成而甚者至使天子快登平之適遭斯民無眙之斗駭非守能固其初力足以劭其後者能之乎然士或勇於有爲而昧於知經求完乎此者不踦則躓而於斯時也有能爍傳注之秋燐探百聖乎虞淵偉然號爲一家而使後世於此有攷者方自我作訓則可不謂睨聖人之閫而直躋者乎已而擲去事權一毛九牛凡此者人皆難之而公或以爲昜人皆偏焉而公可得而兼若公者其殆命世乎其有待而未已者乎然則我尙何悲乎夫惟周衮旋待於公歸商霖更期於說作天下之有望於公者以此與夫識公於四十年之契闊而遇我如旦暮之頃訪公於千餘里之鐘山而輙申我以縞紵之好吾之有得於公者亦以此而厥望未償撫方爾一旦歸竁於漠漠之九原功業之及人者未能防何而塊獨遺此平生則吾尙何可無悲乎噫嗟公乎庶其來舉予觴乎尙饗

又

嗚呼麟鳯儀遊忭舞走飛傑立一世有公於玆江河取東吞吐源委滋物洗光非公而誰自古在昔革制實難睢盱回泬眾所共患或拊而跳或諗而讙【京本作灌】及公有爲卒底於安久矣聖經理郁弗通傳注披披帊覆帟防繇漢迄唐大陊厥宗及公有訓孰敢啅訌奎輝不揚薉我文造冗長戚促孰訂孰攷朱藍等妍鏤句雕藻【京本作鏤句雜藻】及公有作霾翳一掃始公熙寧實舟蕃錫大賚天子是優蓍蔡國經天子是諏人謂公進說商旦周公熙寧季以位告去孰視富貴擲如遺屨我䢐東阡甕牖蓬戶人謂公退畱侯疎傅嗟嗟我公今則已矣來軫孔遒未稅先柅壽則大嗇及中斯止平生磊砢尙可僂指曩予晚遭公力是借方公長往余弔莫暇音徽永沬碎影何謝長跽薦辭播哀修夜尙饗

祭鄒通直文

嗚呼誰非丰財稽徳則匱君裕於徳而不財愧爵以恩敍莫能生存君侈於福生以爵聞孰昌其生孰嗇其齒彌百之年及中斯止麻源之北章水之東有翩歸旐髣髴音容人之當然大變曰死足慰無窮是惟有子嗚呼哀哉伏惟尙饗

祭王夫人文【三首】

嗚呼人治之大內則閨闑視古無愧亦有成烈柔閒靜莊是訓是服粹完弗渝惟夫人之淑熙如春暉字弱撫嫠中外怡愉惟夫人之慈有子材賢震赫家聲組侍傍惟夫人之榮終始一徳惟琬惟琰凡弗能者冝夫人兼百齡飄驟至比隙駒八十於玆誰夫人如丹旐有翩指日䢐南薄醊薦辭庶其無慙尙饗

又

伊死生之大變如索綯之紏紛拾永年而歸全斯足矣而何言懿夫人之閱世亶宜家而淑溫成夫子於佽助廸終吉而純純粵平時之裏閈爭挹蠲而取芬如聨章而駢組鬰焜燿其閭門方視古以騁烈豈長訣之足冺瞰閩山之嵯峨指歸途乎穸窀遞哀音於素飈綴戚嗟於路人跽陳辭而一醊庶髣髴而臨存尙饗

又

猗歟夫人王宗是媚如里斯襮裕我中饋亦有就徳靜専柔懿亦有侈慶厥紹昆裔婦順母儀終譽來曁播粹裏閈不能者愧人生孔艱十五夭瘁天不嗇年而夫人畀舉世患苦衰落凋替紳緌聨聨夫人門地昔孟母賢實惟訓子其間寂寥今則髙視峩峩閩山竁藏是啟指期斯復式筵式幾靡誠弗將亦職惟吏矢辭侑觴尙其臨止尙饗

龍雲集卷三十

欽定四庫全書

龍雲集卷三十一

宋劉弇撰

墓志銘上【墓表附】

髙士何君墓志銘

上嗣位之始詔中外得言事未防四方章輸登聞日以百數天子仁聖幸加惠臣庶諸誕謾亡益於治體報罷貸弗按而其間剴切世務赫然號能建明者錄用如治平四年詔書是時以言起徒步自太學生何大正始大正自言始吾毀齒而齓吾父不轉之南畆而坐之門側之塾期我學也及束髮而弁也夕去吾孺子而朝伍之成人期我躬行也遺我如此與財孰多又曰方吾父棄養惟不肖嗣人不克立不能侈大窀穸事使親客淺土萬死不償責今者南歸幸防天子厚恩遷奉適其時冝得銘播幽用追補前儉陋失先生始嘗腆遇我且有文敢以謁弇曰是則我不可以不銘君諱受字持謙姓何氏世居陳畱太平興國中有出爲韶之仁化令卒官因家焉者於君爲四代祖王大父諱世隆王父諱選考諱眞江嶺間俗神地理而王父善讀靑囊書間語術家曰試爲我求靈澗福岑益光大吾後者不議費術家曰有是在南安之橫浦驗如言卒徙居之故君遂爲南安人自仁化後三世不仕而君好學略通大義不類他隠者借髙士名以文撼有司一不契投筆硯絕口不言進取少時侃侃自將孝行髙裏中族姻有弗槪於理必引以歸正雅不治產然喜施𨿽隠約斥財振人益力笑未嘗壊顏人有幹非其意不爲動間讀莊周書曰快人何恨【疑作限】吾送老資也晚嗜泉石推知勝處幅巾芒屩勇往不疑裏中嵗時擊羊豕上冢坐社眾得君乃歡𨿽雞黍爲具或閣匕筯須君至乃舉而君亦悠然徑赴未始失意一人太夫人年九十尙無恙君於是六十有四矣白髮婆娑奉防甘契節適親亦對之歡然有壯子孫愧弗及者內外艱防滅性更外除柴甚猶不禦酒肉人以爲難元丰四年十月疾終於家壽七十有六娶楊氏再娶劉氏皆前君終四男子如珪如璋敏求大正大正賜進士出身宿州司理參軍初大正遊太學無來資敏求曰無苦吾繪事當可辦因俱畱京師十六年竟就其第女子四人皆已適孫男二人曽孫二人建中靖元年二月二十九日辛酉舉劉夫人合塟君於大庾縣玉池之原君長於大小篆傳神山水得意處自成一家嘗評李斯陽冰篆如嚴諸侯助祭凜凜不見跛倚見閻立本淩煙功臣像王維輞川圗曰元子去世誰復識常山蛇形蓋以自況云何氏系出武王子叔虞其後十一世曰萬食采於韓春秋傳所謂邘晉應韓者也秦並韓子孫散處陳楚間習訛音謂韓爲何故有何氏銘曰

噫新居淸束秀儲固防而發舒噫若徳有蔚其特衍施而厖碩斯祉斯隤覃我昆來其尙多乎哉

居士王君墓志銘

紹聖三年夏五月二十九日居士王君以疾終於其家之正寢旣卒哭矣其孤廷彥書謂弇曰天以釁禍酷吾家諸孤置弗譴而鐘吾考吾人𨿽相與抽摧殞冺顧萬萬無益逝者獨求世之名能文者志銘墓傍尙禆信且有攷此其爲終天慰何限敢狀以告弇於王氏實元丰同年進士又嘗獲拜居士君則所以欵識之是無昜我者維太原之王系自仙人子晉其後顯者間出有以戶部侍郎終郭周時曰朴者於君爲五世祖宋有天下侍郎之支子始徙江西之廬陵遂爲廬陵人君諱九疇字建中曽大父諫大父邈考堯逮君四世不仕而君尢以隠徳髙鄕閭方尙少資警敏已如成人加壯而端毅沈黙雅不喜設飾平居退然若不預事及事至求辧揣機括立發取無負類智數者而不恃也事親以孝聞母夫人屬疾彌年醫藥護視未嘗輙去左右至廢寢與食迄其終無少衰者皇考之防會君在道及訃聞一慟防絕其後嘗以爲終身之戚時號慕鄰里爲之感動先是朝士恩他姓子以後已者加長矣晚更得子則寖欲奪愛斥之取謀於君君曰恩之誠若妨嫡正使不爲嫡妨則是子去將焉適柰何忽欲爲忍人事耶朝士愧而止聞者義之嘗浮洞庭會天暴風人有以舟墊湖波中丐援溺聲甚力更數舟皆奪气眙自脫引去獨君奚【疑】危赴急視翻濤若平地或止之曰俱死無益君曰使我援彼而死亦命也賴以獲免者數人其仁心類如此始君頗亦有志書史間晚爲生事奪去緒業不卒而一時交遊皆君子長者遂以問學啟訓諸子至躬自督約嘗曰吾其斥大門閭須吾兒車蓋容入耳他非所冀也自宣義登第君益得自放家事一以委能子時時從釋老之髙躅者遺累捐縛等夷死生要使身世無毫髮恨急人之病如救災灼裏之爭辧者不以干吏而以不得直於君爲慊初君不嗜酒然客嘗滿門人人皆得其歡嗟夫𨿽古所謂仕焉而已歸教其鄕裏者亦無以加此壽七十有五娶蕭氏子男三人曰廷堅曰廷彥宣義郎知江州湖口縣事曰廷老有文學累薦舉女二人適呂仲元孫愼徽孫男七人孫女二人皆幼以十二月庚申葬於儒行鄕仙桂裏三合之原銘曰

前乎此流澤則長後乎此益闡以光有攷者徳而斯允斯臧弈奕新阡旣協吉良有徴者是爲王姓妥安之藏

劉伯景墓志銘

伯景別余之一年補賀州冨川尉又二年而訃至豫章余哭之如古所謂哭朋友【京本有者字】最後得其臨終數百言曰吾疾勢憒憒冀少日有瘳而自頃來殆不可力靑衫黃墟此自吾分不可【京本作決不】復作兒女悲【京本作態】但生平百不一究吾蘊萬不一償吾志後當有爲我不平於造物者必徴信筆使我沒齒無滯懟淹恚將非子耶嗟夫君之寄聲我其有以也夫是則前期裒次論列附銘左方宜無愧君姓劉氏諱戩字伯景吉州之安成人曽祖義緫祖文爽考俊皆業儒蓋不仕者數世而至君考益以時譽髙諸劉晚復不偶旣而語兒曰得志固不在吾兒乎無爲久憊場屋卽盡取其所藏書數千卷遺君使讀君以七嵗聨其父詩亟有忠孝語聞者咨尙號裏中奇童及就塾經目成誦日數千餘言至攙旁兒書孰之示有餘敏壯嵗諸書蓋無所不讀能不違【京本作茍】於去取始讀前漢書萬石君傳慨然撫袠曰眞得師矣至汲黯則曰與人意闇同他日視舎壁攬筆大染曰萬石君是吾師也汲長孺豈欺我哉時以爲名言性樂昜不事詭激甘膬非出自其已不以饌親丁內外艱柴甚防至滅性嵗時典【京本作展】祀悲哽若新有防者雅不喜治生視貫粒空匱裕如也與人交初時微泛會不可意決不復噂噂相取附客至一室蕭然焚香酌醴取適而已曰吾敢以樂慆憂乎閭裏慶弔夙而【二字京本作必】先曰𨿽微我人其忽諸先是裏豪有伯仲議暌居知君有信義相與持籍從決之陰約君曰誠使我得善壤願效奇貨君笑謂曰子欲以是疚我耶卒謝絕言者愧嘆以防試禮部第元丰末進士特奏名釋褐假承務郎初君弱冠旅貢士遊京師一時士大夫爭傾蓋推轂期以膴仕而施厚得嗇將肆復躓者迨三紀晚收【京本作取】一官而君白首矣及之官冨川事巨細悉力審處遇煩拏立辦無畱敏有弗便徐爲剖決引誠忼慨言毅質仁大吏以此多之疾之日太守鄧侯飛書官舎問狀所以勞良苦勉醫藥甚至語家人曰侯誠惻我無量但屬不應得此疾𨿽革永訣語尙可料理復索紙作書僅成擲筆而終鄧侯得之愕且痛【京本作慟】曰天柰何奪我佳吏乎年五十七諸孤防君防歸塟順安鄕厚山新塘之原娶王氏前君謝世再娶黃氏子男五人公度公量公肅公偁公顯今爲名進士女二人適進士歐陽燮許世延孫男三人大受大成大順孫女六人尙少有【京本有詩賦字】文集三十卷號無聞集藏於家始君無恙時有仙女來自臨賀自謂陳仙嬌仙當下時不復形聲數漫粉壁畫字書自見作詩遺人多禍福意初𨿽隠後略無不驗者嘗從丐詩得四十字有靑天蓋逺山黃河流白水語人皆賀君得吉贈君旣疾始怪【京本作悟】其語曰靑天蓋逺山千里歸塟象也白水於文爲泉合上黃字爲黃泉死徴也嘻陳仙命之矣尙何逃乎已而果然又貢士劉瑗君髫年時裏中友也有斷金契君補富川而未赴也一夕夢與劉方轡從以輜車若取道之官者他日以語劉劉戱應君曰復使曳方袍從君後乎夢不閱嵗而君終君終之一月而劉死矣其精神【京本作誠】所契如此君別余以元丰八年七月之十日終以元祐三年十月之十四日塟以明年十二月之十六日云銘曰

材則長得胡嗇南圗收西崦廹誰執咎莽難測厚山陽厝眞宅厥有子可無戚

鄧夫人墓志銘

有懿行女子從其夫之官元祐八年二月二十有一日以疾暴終於莆陽司理參軍之官舎者曰鄧夫人世爲南劍州沙縣著姓父有隠徳母曹氏姜氏而夫人則曹出也生二十有五歸同郡陳君仝始夫人少時子之者裕於爲親及歸陳宗婦之者安於爲舅姑而夫若子初若不計其慈順旣而亹然有聞則中外族姻至有力循疾放而弗逮者資淑柔靚莊所以督約其身甚備平居無隋容不妄笑語不以家有無累其夫然夫亦以此取辦其加於人一等毎如此謂陳氏斥大方未艾而奪之年使不克遂其志之思以歿天之戾乎人其亟哉壽三十有一二女子於是莆陽君謂弇曰嵗十有二月十一日甲寅於辰則良得故鄕之北阡於兆則吉圗吾妻之窀穸於是法宜得志敢以諉子嗟夫弇陳執也義不得黙是則志夫人且詞以哀之無若我者詞曰

夫何天之不淑若人兮禍忽乎福先變索綯以樛蔓兮一瞬冺其百年揜蛾眉之修嫮兮閟鬒髮之連姢痛未朝而晞露兮奄先秋而摧蘭佩璆然如鏘鳴兮衣霞帔而馺舉蹇淹畱乎下泉兮曽不以夫子之故神濯濯而長蛻兮形膠膠而弗寤愀繐帷之寂羃兮邈生平之笑語邁幽宮兮莽不追睇龍津兮還翼【疑作翣】資羌惇吉兮寓恫悲鋪懿鑠兮視吾辭

歐陽文叟墓志銘

弇紹聖丁丑舟而北也文叟疾良已過之訣語弇曰老不貸我脾腎舛且弱間得上浮中幹之屙在法玆謂土不勝水肥醲甘膬仇敵我而燥石腐梗以劑名者反若子弟之左右侍也凝泣焚煎磣胃防腸又數得醜夢決不久客人世且修短自吾分獨平生隨手磨滅念之令人不置片石掲幽知我且文則子在他日誠不能無萬一冀弇驚謂曰無苦君防當有健時柰何驟作不祥語是冬疾復作明年六月乙酉果不起其孤自廬陵走一介以書來京師請銘曰玆吾父志丈人謂何於是爲攷次致政蕭侯元卿所爲狀泣且敍曰君姓歐陽諱通文叟其字也世居吉州之廬陵爲右姓曽祖諱壽祖諱鵬考諱居簡皆不仕君開爽樂昜少時炳炳類夙成者就塾日課書千言塾中兒皆出其下生九年而孤逮事皇考而弗得則取其尢篤者孝其母夫人弟其兄監簿君又二十年而長其家復取竭於其母兄爲未己者友其弟慈其諸防於是閭裏翕然難君所爲旣稱慕之則間又愧其不及熙寧中天子黜浮靡始詔取士本經術異時廬陵應書防三千人𨿽盡斥故習然猶窘成說場屋成算莫適主而君獨晏然類無事者一出輙上列聲譽益籍甚明年禮部報罷歸則盡出家所藏書千餘卷羅諸庭曰是豈不足娯老何至從少年計校後先掠場屋美耶卽又與其配【京本作妻】約曰嵗時祭享我則不可使菲不繼伏臘醫藥男若女婚嫁凡若干中外親戚慶弔問遺凡若干費則有程矣余悉付饔奴使我得盡意賔客無畱爲也居喜客𨿽出天性至不可得而親塹限崖設不少貶降以是門無雜賔所與遊皆一時士大夫晚度舎西南地築愚堂居之自號逸翁時時杖屨還往賦詩壺奕撥置世故取自放杯酒間戶外過【京本有從字】客絡繹不厭也其逹如此今夫利徒風舶雨轊逐什一干沒走貪死貨長年無須臾閒愚也孰與深居嗇出泰而家者仕宦者卒然相遭必顰呻更弔唁縛羈靮繩墨食不及【一作或不】下咽投老決去就反不忍以蒼皤昜朱紫惑也孰與食先疇無愧色者之二人者固得矣而胥失也文叟生不爲【京本無此字】世用間取則多固失矣而獨得也嗟夫此其爲無負歟壽五十有九明年冬十一月乙酉塟君儒行鄕潯源龍坡塪娶劉氏男子三人曰伯虎則請銘者也舉進士有文學曰叔豹曰仲熊尙防女子二人長適南安軍司法參軍蕭世礪次許嫁王氏未行文集十五卷藏於家初君之隠也今給事中範公鏜過其家畱詩道舊繼而作者甚眾通守徐君常校理盛君次仲皆以文髙君行而又嘗記愚堂者弇也銘曰

涇吞渭滌如命何惟其自視不媕娿闒茸暢轂佩玉瑳哲謀肅乂辱詆訶從古已然尙胡嗟烏黔鵠白寄一呵塞竇收影六籍哦其孰榮盛孰坎軻末年賫志在澗阿以此昜彼得孰多嗟吾文叟嶷且和壽弗克究理則那惟名與實不滅磨視吾銘詩尙無訛

蕭孝廉墓表

熈寧四年夏四月丙子有宋篤行君子蕭君以疾終身是嵗冬十月甲寅得縣之儒行鄕畱陂原以而後二十有二年壬申之六月其孤公廠之遊劉弇實表其墓君諱汝爲字叔展吉州廬陵人警敏莊裕子親弟長慈下而睦疎已自其兒時有聞而加長則寖以文學見稱於伯父禦史公毎曰是兒必張蕭宗君讀書取大體不譾譾窘章句喜讀西漢書會得意捲彌日不去手爲文若陰與筆計語千百抽楮立就奔壯卓詭初不自收束徐則宿理蓋矗如也刳方揉圎略不露斧鋸防迹其工如是於是人謂君方將芻飛黃騁長道脫驂解服蹂蹴燕越取萬里寄一躍中意弗蹶其在此曽不中道而適得蹶焉則咈哉天其不卒於畀材而戾之亟奪之果也先是歐陽文忠公過七里院得君所爲記龕壁間者讀數四不釋曰筆助【疑】髙古作者正如是矣其題四明奉化之浮屠壁也至謂短綸不釣深弱弓不中逺張賦科搜廊廟材疎矣丞相荊國王公時爲縣於鄞一見以爲得當世利疚意君於詞賦絕人逺甚然居常薄之異時廬陵號天下士區應書者紛以千數有司幕處操鑿枘契圎方索來者气君坐囂讙中題經目無巨細卽一揮有司輙稱善以故連三冠多士廬陵至今號靑錢解元以方張文成云君貌瑰整望之嶷然若不可親人相與處久益不忍釋去雅疎財【京本作賂】所至不計貲寡多應手一空𨿽大觳弗靳也急人危難若出自其已士從學嘗數百人悉得其所欲晚益嵼間語人曰古所謂正可坐之丘壑中者非我謂耶舎旁近有溪因命曰潛溪卽卜築其上自謂潛室琴書杖屨自副若無預玆世者熙寧初天子起有道士逸田野間者眾謂君曰盍應諸卽件名舉君孝防郡守以聞而君死矣享年四十有九娶楊氏三男子公望公球公廠四女子皆配仕族有集三十餘卷藏於家蕭氏故長沙人廣順中有以馬氏亂徙居江西之廬陵自諱儼者始於君爲逺祖至六世諱定基者始起家爲材禦史與君皆出自曽大父諱渙而諱良輔故贈尙書工部員外郎者於君爲大父諱化基故防州贑縣主簿者於君爲考自君以學行髙鄕閭蕭氏世益大成材者相踵云余哀君以彼其身卒侘傺不遇以死也於是系以辭曰

謂獨君嗇兮羌孰得而材之謂獨君侈兮胡反修齡以促期眇莽黙兮孰職孰屍曽不懟夫造物兮彼死生亦奚以議爲嗟嗟孝防兮有赫厥輝般考彚以宅粹兮噤不得施世故飄驟兮放乎一歸顧有以遺其嗣人兮敻煜爚以葳蕤得未爲防兮失非所羸播辭隧陽兮是毋可悲

龍雲集卷三十一

欽定四庫全書

龍雲集卷三十二

宋劉弇撰

墓志銘下【碑附】

王君章墓志銘

熙寧中君章子從余防因抵書往問安否恨不及邂逅相與締一日之雅以謂徒咫居不知防何時能相卽也旣而君章報至悃辭闊幅防若引退者之臨顯人因撫書自慰曰吾𨿽未及見已知其爲長厚人矣越明年道過吉水因踵其家而君章適與其子皆在問勞甫畢卽握手把酒引滿歷歷語過眼事若當【疑】故知已然殊相歡也又明年餘將赴試禮部而忽有以君章訃聞者始而驚中而疑且信曰孰爲君章而止是耶彼痼者之與臒而弱者惟不能時饑飽完守【京本作寸】气病乏相攻乘不在腎腸在膚腠甚者或內防發熱以至精液漸【京本作凘】涸垂終以待盡死無足怪也吾始見君章時齒方剽剛吐言烝烝體丰碩而气浩博以爲借使冒犯寒暑淩衝風濡曉露猶得爲無恙人柰何一跌不救遂至於此是可無悲也夫君章其字也姓王氏名衮曽祖諱升祖諱澄父諱律方君少時已有老成志𨿽與兒童相遨嬉未嘗妄發及壯尢慤願事親盡孝道視其貌初無崖岸邊幅卽之蓋惇如也始嘗用詩賦進取爲交遊所推致連三試無所遇而會朝廷更科因操其所爲文悉焚去而更習經義又兩試不得志人或疑其廢罷君獨以謂士守死善道得時不得時正在斯須間耳顧吾所好者何如坎不足道也尋復欲應書而以祖母服不得就旣而君之父臥疾寖革家人惶怛忽忽不知所爲君因宻禱於神願減已算以起親疾一昔拜下至忘去寢食而君之父果【京本有小字】愈方且以爲有助而君以驚憂得疾矣將終家人環而泣之曰寧復有遺憾耶君徐曰吾平生防廉愼重絲衣粒食無不可意者獨恨親已老惟是甘防滫髓之養不可無壯子弟在傍今也一至於此正恐死無塞責耳言訖而終時元丰元年戊午九月十八日己丑也享年四十有二娶髙氏子男三人居方居實應進士舉居玉尙防葬君於吉水縣仁壽鄕萬安裏鶴卵洲者明年十一月二十日甲申也嗚呼件其事以播諸幽是誠在我銘曰紛萬類兮莽不齊窅翕忽兮更驟馳生聚气兮孰使爲死一跌兮尙誰屍猗君章兮焜陸離齒方剛兮志倐違壽胡嗇兮邈難追慶貽後兮理則宜揆幽宅兮歸有期綿永久兮存銘辭

王公權墓志銘

王氏世居臨川其後有徙居於廬陵之吉水者曰俊於君爲五代祖自俊至君中間皆不仕而王氏遂以富貲號大族方君少時已能從學在交防中若將果於自奮已而寖爲事奪志卒不就因聚家藏書指以遺諸子曰孰使爲此而不可得者非命耶於是更畱意治產不爲橫費以撓生事先疇所入輙取其贏餘爲歉嵗備儲蓄寖廣𨿽家人軰有弗知其寡多者居無幾何遂以富擅閭裏貲產至數萬計熙寧中嵗大旱民間糓皆前此費去而君家廩庾相望所至皆完實客有謂君曰乘時之急以牟大利捨此不爲其孰爲者君應之曰且誰非食以爲生而使吾坐視殍殕爲自安計又幸其乏時以取倍售誠不忍爲也於是悉發所藏谷爲平其直不當價之十七八逺近賴以活者數萬人縣有學舎湫隘弗緝至棟宇敗撓至十數嵗無省視者君爲白官出私錢十萬與裏之仕進者同首其勸學遂以成異時有恃君長者爲可犯者數出詆欺且欲因有所求以爲君初殊無計較也至則悉爲披露底裏使無能出意外旣屈伏轉以好語謝去人以是多益畏愛之君爲人寛徐和裕善自整持平時似不能言者及遇事一發決無有退轉意自少年已知生計未昜就及晚年反更豁達喜施與親賔過從毎張具惟其可者無不爲也遇人有禮尢以誠信自許居家無小大一際之以和未嘗鞭訶童奴尢喜勉子孫以學至躬自督視恐不得當其意元丰元年夏君偶得疾旣而小愈秋疾復作諸孫方就試鄕有司亟欲馳歸以侍而君逆使止之爲萬萬無廢進取吾疾防當有愈時何歸也其急善如此先是君居母夫人防旣數月矣方在哀戚中而長子繼卒念偶失壯子在傍相與並力當後事因摧傷感慨疾遂大作竟以其年冬十有二月三十日終於家享年六十有一君諱律字公權曽祖敞祖升父澄娶胡氏子男二人衮先君三月而卒次曰中孚女一人適里人魯國尹早卒孫六人居方居實居正居昜居安安止曽孫三人長曰無悔余尙幼中孚居方居實皆應進士舉以明年十一月二十一日乙酉葬君於吉水縣仁壽鄕萬安裏安國山之王秋原將葬其孤中孚前期踵書謂余曰惟是先君善狀將子辱也其無辭銘曰不獨臧厥身亦有以遺其後嗚呼王君孰謂無得兮斯可以爲壽

衝厚居士劉君墓志銘

劉氏之裔其來逺矣至晉劉遐爲安成太守子孫世居焉爲甲族有令望圜冠而爲儒者十常八九遭五代創攘之亂變名拉族毀迹避難史失其傳而無所於考吾先乃隠居於龍云下村之陽至伯父斯數世矣伯父諱贄字叔獻𨿽非儒者然爲性厚重尢疎於財其發言論不事修飾而類多中理𨿽宗工宿學往往有不能及者時之聞人皆以衝厚居士稱之議者咸以爲實錄焉叔父少亡伯父與諸季父皆防伯父事吾祖以恭而成諸季以義至於以恩撫宗族以禮接里人其尊卑上下皆恂恂而不失其序愷悌仁厚之風藹然於鄕時之老成教其子弟孝友恭謹禮讓而溫仁必以伯父爲法曰爲人如劉公足矣鄕人有爭訟之不平者不聴有司之令而聴伯父之一言犯有司之刑不以爲恥而以不得於伯父爲愧嗚呼伯父之居是鄕非有政令以驅人之從已而能至於若是者殆古人所謂行之以躬不言而信者歟𨿽然此特伯父處已有如此者若其以詩書教子以禮義成家選道徳之學爲聚於裏中士至於貧而不能以自給者悉有以饋之縱過逢亦必燕畱期月及謝去隨其緩急戚疏咸有以濟之由是英俊多歸焉而戶外之屨常滿矣𨿽朝士大夫亦嗟美稱頌至爲之交者簡書通問逓不絕傳此伯父之得於人者又如此則其謂之衝厚也豈虛言哉雅不嗜酒毎遇賔客列席張具笑談委曲客不醉不止人皆嘆其至誠而不倦也元丰四年八月五日以疾卒於家享年六十有八其年冬十有二月某日葬於本鄕灣潭之官山娶彭氏次娶陳氏皆大族子四人逢邀若缺若中若缺嘗預薦名女四人男孫七人女孫四人曽男孫二人噫伯父之子孫可謂盛矣其不仕者則克家有立而從學者皆才器雄偉名聞於時而吾宗之大未昜量也惜乎伯父不見其子之成就而逝矣弇於伯父侄也知伯父之事詳矣其子若缺請銘於弇儻固拒誰之責耶遂摭其實以志其墓而銘曰

仁哉伯父衝厚以稱方寸之內至虛且明安時適分不務外榮惟知教子延禮羣英六十八嵗俄頃夭壽人之大患在乎無後公以慶流詵詵之祐刻銘於玆用傳不朽

壽安縣君張氏墓志銘

故朝請大夫知吉州事吳興姚府君之夫人張氏世爲通州靜海人曽大父諱毅大父諱臻考諱日新皆韜晦不仕皇考後用子景山太常博士恩贈大理評事夫人性孝謹方尙少嶷然有立志而柔閒靜莊有足以式閨閫儀文士不獨其父母異之𨿽父母之族姻皆曰女子如是難於爲傅姆者及歸姚氏也用所以事父母者事其舅姑而婦道之成有加於爲子道時在中饋朝夕羞以進惟謹旁無佽助能不怠以止不獨其舅姑材之𨿽舅姑之黨皆曰爲婦如是難於爲娣姒者其夫曰吾配順以有正是能君子我者也其子曰吾母慈而節是能成人我者也於是出乎其裏閈從其夫子遊且有舊者皆道夫人之能及他子婦母女或爭慕之或嘆不及則又相與言曰果也初府君學裏中號有志尙念非逰四方所蘊終不博且出人下夫人歸才閱旬卽勸使行曰家事非所以累君府君用是事進士列爲王官遭廷尉平之防夫人與府君往且辦事比塟客就食野次人數多已而夫人取食器償始嘗與假者至親爲澡滌會天冽寒甚觀者難之而夫人方自若盡給而後已府君喜施與愜賔客過逢而夫人尢喜傅會不爲絲蓄粒聚計顧家無長物泊如也嗚呼可不謂賢矣乎以夫貴邑封壽安壽六十有二以元丰五年正月某甲子終於其夫官舎蓋先府君七月而亡六子男曰洸防州司法參軍曰滂蘄州蘄春縣尉曰汲滌沇滸未仕五子女適泗州司法參軍應昭若江寧府當陽縣令阮之武知南安軍大庾縣劉敏修常州無錫縣丞沈倚一女未嫁於是其孤滂抵書於廬陵劉弇曰先君雅知子者子於吾人宜不簡將以元丰六年月日塟吾先君於錢塘履泰鄕湖西村靈山小原舉吾母夫人以祔也惟是辭不可闕非子尙誰可屬銘曰

於惟夫人協吉作嬪媚於姚宗教成閨門躬行斯何惟徳實有宜家斯何不痗不疚學能劭其夫之才防以致其親之盡將子若孫克紹厥訓俾是銘詩庶其不冺

劉先生墓志銘

君諱康夫字公南姓劉氏福州候官人彭城之劉系漢元王交其昆云有爲隋東萊令者避地南華築堌居之號劉堌於是有南華劉而四世至唐以童子起家宰相曰晏晏之兄暹累官祕書監汾州刺史君其八世孫也五代時曰伎者避馬氏亂自鄂州節度判官舟其帑家溫陵生文濟王審知以女歸之終吏部郎中遂爲閩人曽大父諱【闕】太子洗馬致仕大父諱若虛以文章知名祥符間皇考諱奕有經濟材皆終尙書屯田貟外郎君兒時秀整有成悳書千字輙誦如所嘗熟者其在鳳翔也執經從講師退而覆之不失一字皇考終丹陽有哀其貧者欲厚賻之君收涕曰名爲贈防孤實疚吾考因卻不受莆陽蔡公襄以故人子過君一見拜謂母夫人曰佳子善視之而里人周希孟有重名尢器君希孟號四先生之一者君至性絕人服二防蓋不飲酒食肉衣帛者三年罄臥內所有買舎與其弟居後屬他徙指屋以告曰畱以庇汝家人無敢言者常曰不妄許與遇貴勢非其合引去不少貶茨椽萊徑陶甄椫杓對之歡然終日不知爲貧約也異時守臣以君應治平初孝防詔書故事監司列名有不孰君者諭之見君卒不見明年始上君名有司執後時報罷論者惜之程光祿師孟之爲福也奏取州果園樓店務實欲授君館且使僦入者歸其贏君牢辭不奪程對之嘆息民有奪君田舊請於官者部使者不直民歸之有司君抵書自言不願校卒以畀民熙寧中五路置學官廣東安撫願比廣五路得君爲學者師朝廷下其事君例進志述二十七篇翰林學士沈公括尢稱其文諸公間君讀書先理詣後辭說大率於諸經最長霾披梗斸推見聖幽爲文亹亹有眞意似其爲人閩越𨿽妄愚者不計識否皆謂君先生以布衣涖府學事垂三十年門人至千數登王官者十二三晚益肆志經術急勸講凡再主泉學不閱嵗徧五經雅不事詩賦便君者廹使應書君彊爲一出輙冠多士其程文𨿽若不刻意聲病家逺不逮也始元少保絳帥閩薦君行義不報及後貴用事然終材君甚章復數上又不報元謂人曰吾責塞矣元祐初禮部上君格應奏名將行謂人曰明年嵗在辰吾其已乎然欲止則不得陛試之一日君果屬疾又一日以不起聞旣而天子第奏名士方假君承務郎而君死矣聞者痛之於是其孤知至自惠安尉星行防其防以歸明年正月二十有一日將塟君懷安縣太平裏螺峯之原壽五十有五其集有經訓雜文古律詩合百卷夫人黃氏朝奉郎嘉會之女有懿徳男子四人知至彊學說學敏學女子五人長適陳大方次適周孝嗣皆進士三尙防知至以専經第元丰八年進士於次爲最長前期走書來洪請銘曰子知先人宜詳敢泣血以累嗚呼先生哉祿𨿽緬諸身世猶榮其名弇也勒詩禪傍其敢後銘曰

彭城之先系自元王堌居南華東萊洸洸有曄四世晏暹嶷唐擲組來泉實始鄂州嬪我姬姜吏部之休揭揭公南閩公昌孫天碩其稟肆深雄渾周哦孔編聮藳束匕箸紳屨邈有餘躅如彍厥張注以大羽殪光【疑】之迅遏於穿魯孰熾之膏孰根之腴孰窘其丰孰靳其須有慶則覃有子則克有銘播幽有安斯宅

觀禪師碑

閩粵右浙左番禺壤廹而民稠男子資秀頴力疆自好則起而爲士者常十五六爲佛之徒者又五之一焉然佛之徒自其童時已能誦數學涉精博才一祝髮卽拔迹遊方巾瓶杖屨從知名師解懸脫梏躍出塵表異時匡廬灊霍布金之肆諸以禪擅天下多閩粵人至閩粵則其望僧反不逮他處而數百年間求如汀上白衣莆之妙應與夫福唐存備之徒蓋無防顧寂寥不聞之後能踸踔到佛是其尢偉而有如師者出矣師諱令觀俗姓黃氏莆田人生不茹葷年十三廣化寺禮師繼隆十八受具戒略通昜孟子老莊諸書已而撥去聴講大乘經論他日讀楞嚴經駭然大悟曰世徒傳當年圎覺之圭峯何知不有今日楞嚴之我耶未防得寺之安養院折笻壞戶而居之標尙質素語終日不妄出口非有廹致或竟嵗未嘗倚閭閱大藏經更數返𨿽老益力又天性慈甚哀病者而急阨窮咒食放生無不爲者貲不逮必解衣就質無難色佛事身朝讚夕燈者五十年不驅蚊不搔餒虱不以匡眾爲己任人或戱之曰憊乎觀公奚事爾爲師曰吾非憊者正恐坐此得憊耳其宻意警人類如此忽一日示疾語其徒曰有六上人當過我亟具茗果眾疑師屬疾語迷謬旣而人有賫像自逺至者物色之正六則傅金羅漢也暮沐浴黎明更衣敷座集眾若辭世者曰勉矣毋負吾佛語已抵掌就寂是日愁雲曀空羣鳥鳴悲實元祐八年三月二十九日也壽九十一僧臘七十三居三日頂猶溫其首蓋俛而復正者再用天竺法茶毗於寺之北堈火行有異香收燼得舌根不壊觀者駭嘆其徒塔之夜有光烱然自茶毗所屬塔中如往還狀又三日現金銀色舎利環五里餘尺艸寸木悉發光耀蹷石掘土無不得者而不窮也旁近民至取以售用於是長老繼諸狀其事詣余曰凡剃而緇者決生平功行毎在於臨行拘縱之一靈最後灼肌之寸燼耳燼余佛相旣得之觀矣將侈觀之傳使蔓於後子則不可以徒黙連三請益堅旣而曰觀之事赫然可喜如此而諸之請也不徒知觀又知余則侈觀之傳當自諸始而余其一也系以偈言曰

金剛寶王祕宻藏

實甚希有首楞嚴

了知一切於剎那

如大壯士屈伸臂

眾生盲越浮孔

不撥聚散取泥洹

無漏種智安養佛

封磔疑网知有此

起不退轉得安穏

於彼無生忍法中

妙湛圎明大緫持

時取惑者藥其病

爰七十載閱僧臘

當示順日屯云空

云何舌根歷熾然

猶紅蓮花出遺燼

況復得大堅固力

神光去來窣堵波

普現舎利山樊間

尺艸寸木皆發色

取如泉源無有竭

蹶石掘土仍得之

嘆未曽有莆之人

一切有情悉擎跽

維大禪伯曰法海

伏請偈言爲證明

得不思議有如師

告彼來者庶無愧

興化軍廣化寺法海禪院沙門繼諸

龍雲集卷三十二

欽定四庫全書

龍雲集附錄

周夫人墓志銘

劉定子先

廬陵劉弇偉明一日過予書意累紙其辭閎毅悲壯激揚有至感移人之气大要欲爲其母銘徳於碑以信天下後世顧予聊落心衰文鄙無足充君意者辭終弗得輙取鐘侯明叟之狀考次於篇系以銘焉夫人周氏吉州安福人曾祖智崇祖光父藻世爲巨室夫人天質秀頴防不與族兒羣孝仁靜淑女工之巧與夫承上宜眾約躬聴姆皆如宿學智通古今語黙不茍年十八歸同郡浦城縣尉劉君劉氏族姻一一敬之舅姑竊語曰斥大吾家儻在此婦歟浦城君疎財厚義而仕不偶晚益不屑意夫人曰牛羊會計下至抱關足以事吾食者古之人皆然何地之擇乎又曰詘一身不足以信道必爲可繼盍取端友以遺孫子安可使浮沈宦學白首無見耶君亦爲之慨然君欲有行夫人毎先其意坐有重客私出簮帨質錢以廣珍醴居無何君不幸曽未及昬嫁夫人才四十餘未問生業收書萬卷以授諸子使畢力於學男女之分擇當而止不泰奢侈下之人有過不懲而治門內百索區處若無事逺近士族嘆之弇旣補官迎夫人以養夫人或躬執飪服絺紵績紡以先婦子有止之者夫人曰是常生之道在我者也不可一日廢古之聖智所以齊天下之家推此而已至於食功於上則天也吾老矣正欲以此治汝曹柰何忽之晚年多讀佛書讀金剛般若經得如實三昧日誦十餘返左右以朱墨積數至盈軸屬疾數日謂家人曰夜夢贊唄鏜鎝迎我梵天梵天何足道此吾壽已夫比啟手足神明晏然略不及他事是時弇以頴昌府臨頴【頴俱從潁】縣令充洪州州學教授元祐三年十二月二十一日夫人終其官舎壽六十九四男皆進士弇元丰二年以明經及第龕翕畣皆有立三女適歐陽晝鄧寛蕭樞孫延孫女二人明年九月二十五日弇與諸弟奉夫人新淦蔣沙之黃原嶺近代歐陽文忠公母賢少能知其子必顯文忠出廬陵名業著天下有母之助焉今夫人之子志行問學已如此安知異日不到前賢此銘非特爲夫人慶亦使知廬陵多賢母也銘曰

金剛所證

神智上行

口傳心稱

萬境眞靜

握爲明珠

散爲雨濡

徳其夫子

不出緒餘

惟是族姻

爾恩爾勤

封樹象闉

墮淚浥巾

黃原金水

英气之淵

後三十年錫守者田

劉偉明墓志銘

李彥弼端臣

崇寧革號初元之仲春瀛洲文伯劉偉明抱病且死薦紳若識若不識鳴掌搏髀甚至殞涕泗胥弔嘆曰於戲蒼蒼虖旣挺此豪人瑞玆昭代意所以黼黻皇猷笙鏞帝暉杞梓儒林丹靑文囿爲大塊鋪鴻藻與靈气剖光怪一何莽鹵不少商厥齡哉造物胡爲而忍諸君名弇字偉明鼻祖西洛人唐尾有宦逰江西遂爲吉之安福人曽祖嶽祖賢父慥建州浦城縣尉偉明兒時資警頴誦言日萬餘防學落筆駸駸類蒲梢汗血駒覘鞭影籋云嘶人謂是洗凡姿異時振天下名中元丰二年第主通州海門縣簿初恃才不少貶以故人罕知試學官及銓格聨捷魁等調潁昌府臨潁縣令充洪州教授江表束書子鱗湊講席沾漑膏馥者咸爲擅場儁丁母憂服除補興化軍錄事參軍七閩士夫競稔其標采紹聖二年攺宣徳郎知嘉州峩眉縣適遭宏詞科偉明揄襼曰唐人躐是科躋膴仕今幸有玆舉吾爲士寒甚當自防足英纒縱翔云表槖筆玉墀吾何慊一出遂唾手掇之宏詞文磔額嵒齬自成一種風气攺奉議郎太學博士元符中進南郊大禮賦嶈嶈虖不獨蹂躪班揚要之鼓吹經史丕赫盛時之大典者哲宗皇帝嘉之除祕書省正字今上登極攺承議郎賜五品服爲禮部參詳官又攺朝奉郎祕書省著作佐郎充實錄院檢討官偉明之登瀛也人咸謂宜在承明金馬著作之庭固所以胚胎華貫權輿遐舉者然偉明气剛果趯趯不肯後同列人故惎之俄感疾求補外大臣以實錄未竣惜其去已而忽疾亟丐致仕竟以不起享年五十有五耳嗚呼眞可惜其死也眞可惜其死也累贈父承議郎母周氏安福縣君妻楊氏封金華縣君得一子恩曰孺參太廟齋郎方偉明昜簀也關幼未省事妻惸無助間闗泛數千里路僅能揭棺還家以崇寧三年十月八日袝塟臨江軍新淦縣揚名鄕蔣沙之黃源母安福縣君之塋偉明少不羈嗜酒曠達表表不防細節裒書萬卷悉經目自稟安世語記下至虞初小說稗官之書歷吐牙頰間其爲文得之天不可躅蓋痛欲鏟蕩痕纇掀抉霾蝕取所謂亹亹不凡者方始揚布直欲踐蹋古作者蹊徑人謂刻削精魄與造物爭後先此豈長生理哉定以文死者必偉明也有文集數十卷玆其半世文爾彥弼生平爲握手交今偉明瘞穴中已六秋矣久纒宿艸之悲黙韜掛劍之恨謹爲銘痛哭而紀之詞曰

吁厖鴻之眞宰猗顥孕靈毓秀而爲偉明羌天姿之傑跱猗半漢沛艾而疇與嬰睨雲莊以駷遐舉猗蹻身蘄虖翹英犀渠鶴膝而擁幹將猗掞學庫乎蘭錡之兵拊儒林而超趢起猗振蒲牢於防鏗躩瀛洲而擷靈芝猗跋道而彯華纓絢麗藻而爛龍鱗猗將火粉堊艧於太平睇古作而項背猗眇石渠天祿之崢嶸肆駭雞之怪珍猗赫紫庭之英莖黃靈詹而惚恍猗樛天道而奚窺叫帝閽而歕懣惋猗培愴楚而塡膺胡大化之嗇厥椿猗斬鵬翮而跌瑤京賫頑恨以扄九泉猗韜英骨而泣秋螢噓彎虹而累層霄猗曽克騎長康而上徵吁嗟乎防茫之黔雷猗司厥命而曷憑軫夫君之溘朝露猗脛鳬鶴而置形駕言祖鑣以矕淩兢猗夐逍遙乎太淸

龍雲集附錄

跋龍雲集後

文果何物耶大而天地山川細而艸木鳥獸虫魚靡不具焉操觚弄翰抒思棲情孰非從事於斯哉而蛩啾鷗聒過耳輙息固無以議爲者若夫攬天地之秀族山川之英擷艸木之芳而極鳥獸虫魚之情使日星不能輝鬼神不能靈萬物不能榮者一何鮮耶龍云先生其可謂間世而傑出者矣先生自爲舉子時已卓詭不凡文藝出諸老先生右甫壯首鄕薦擢進士第繼中博學宏詞科元符攺元進南郊大禮賦君相動色以爲相如子云復出卽除祕書省正字稍遷著作佐郎駸駸向用矣髙麗傳誦其文方請於朝將待以賔師之位而降年不永竟卒於官其平生所爲文漫散莫攷浦城所鋟才二十有五卷耳雄篇大冊尙多不著良弼惜其流落冥捜博訪得彭徳源曽如晦等手編數十卷又得宏詞時議諸編於內相郭明叔家合而次之得古律賦三宏詞四古詩一百四十律詩一百二十一絕句一百一生辰詩一十一挽詩一十三【總三百九十三首印本止有三十九首】樂府六表一十七啟五十二【郭本黜今附】書四十四序一十四時議六防問四十五記十雜著五疏語十祭文一十一碑志一十二總六百三十一篇爲三十有二卷而先生之文略盡矣先生嘗語南丰文如白玉田種種渾璞如靑翰客風彩秀舉如天驥局影神理颯灑如喬松弄芝眞率徑盡如炙輠聮環而不窮也如疾搜者之扼熊脰而絕防臏也如鋸齒錯列初若齟齬而卒乎其相承也如荀生之辧車輞叔向之辧勞薪昜牙之辧淄澠而不可以非道入者吾固謂先生之文如此先生諱弇字偉明吉之安成人所居龍云鄕故以龍云名集紹興四年甲寅重陽日廬陵羅良弼長卿書

龍雲集跋

